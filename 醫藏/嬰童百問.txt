嬰童百問明魯伯嗣

目錄

序一

序二

序三

卷之一

初誕第一問

護養法第二問

噤風撮口臍風第三問

脈法第四問﹝無方﹞

變蒸第五問

五臟所主第六問﹝無方﹞

五臟病證第七問﹝無方﹞

肝臟第八問

心臟第九問

脾臟第十問

卷之二

肺臟第十一問

腎臟第十二問

面上證气色總見第十三問﹝無方﹞

發搐第十四問

急驚第十五問

慢驚第十六問

脾風第十七問

急慢脾風下痰輕重第十八問

驚癇第十九問

驚風第二十問

卷之三

天釣內釣第二十一問

盤腸气第二十二問

胎驚風第二十三問

胎風徧身軟第二十四問

項軟第二十五問

五軟第二十六問

五硬第二十七問

風癥風熱第二十八問

痙第二十九問

夜啼客忤驚啼第三十問

卷之四

胎疾第三十一問

解顱第三十二問

囟陷﹑囟塡第三十三問

目內癥第三十四問

耳病第三十五問

鼻病第三十六問

口瘡﹑鵝口﹑重第三十七問

重舌﹑木舌﹑弄舌第三十八問

齒遲第三十九問﹝無方﹞

喉痺﹑腮腫第四十問

卷之五

語遲第四十一問

滯頤第四十二問

龜背﹑龜胸﹑鶴膝行遲第四十三問

腹痛第四十四問

腹脹第四十五問

腹中有癖第四十六問

痞結第四十七問

積痛第四十八問

積滯第四十九問

諸熱癥第五十問

卷之六

傷寒正受傷寒夾驚第五十一問

小兒傷寒與時气同異第五十二問

傷寒表裏第五十三問

傷寒咳嗽傷風第五十四問

百內嗽第五十五問

喘急第五十六問

潮熱第五十七問

壯熱溫壯第五十八問

黃疸第五十九問

嘔證吐乳證第六十問

卷之七

熱吐第六十一問

寒冷嘔吐噦逆第六十二問

霍亂吐瀉第六十三問

病第六十四問

瀉利第六十五問

冷瀉第六十六問

熱瀉第六十七問

傷食瀉第六十八問

驚瀉第六十九問

諸色痢第七十問

卷之八

脫肛並痔癥第七十一問

便血髒毒第七十二問

大便不通第七十三問

小便不通第七十四問

大小便不通第七十五問

五淋第七十六問

遺尿第七十七問

尿白濁第七十八問

疳證第七十九問

疳傷第八十問

卷之九

虛羸第八十一問

胃气不和虛冷第八十二問

食積冷熱第八十三問

虛實腫脹第八十四問

蛔虫第八十五問

陰腫疝气第八十六問

盜汗骨蒸第八十七問

自汗第八十八問

渴癥第八十九問

煩躁第九十問

卷之十

第九十一問

瘧證第九十二問

癰毒腫癤第九十三問

惡核瘰第九十四問

發斑第九十五問

丹毒赤遊腫第九十六問

瘡癬第九十七問

瘭瘡第九十八問

麻證水痘第九十九問

瘡疹第一百問

序一

余讀醫書而得治天下之道﹕人之生也以元气。元气傷則病﹐絕則死。天下之治也以綱紀﹐綱紀者﹐國之元气也﹐綱紀紊則變﹐疲則亡。綱紀莫大於進賢退不肖﹐賞善﹑罰惡﹐四者明則元气壯﹐𨿽有歡兜﹑有苗﹐巧言﹑令色﹑孔壬﹐亦皮膚瘡疥之疾﹑旋自愈矣﹐不足憂且遷而畏也。小兒醫者﹐尢當保其元气者也。嗟乎﹗爲天下而保綱紀如小兒之元气﹐天下何足治乎。髙平郭定靜之以進士作州﹐不究其用而沒﹐嘗得是書於邳﹐其子坤知蘭田﹐鏤以傳﹐余觀之有感焉﹐於是乎書。正徳元年丙寅夏六月十八日﹐賜進士出身中憲大夫奉提學陜西按察司副使和順王云鳳書於正學書院之戒懼齋。

序二

郭君靜之﹐予同年也﹐嘗守邳州﹐百廢具舉。其所藏有嬰童百問者﹐相傳以爲魯伯嗣學﹐柰無左驗﹐竟未知其是否。

按醫史錢乙字仲陽﹐宋之明醫也﹐始以顱囟著名﹐享年八十有二﹐終於家﹐其所著有嬰孺論百篇。今玩所藏之書﹐其論證處方﹐殊爲詳備﹔但中間所稱﹐又有葛氏肘後方﹑千金方﹐及仁齋直指方﹑陳氏方﹐諸方或者乃錢氏遺意﹐抑亦魯伯嗣學之所輯錄者與﹖靜之旣卒﹐厥子坤知蘭田縣事﹐家訓﹐遂繡梓以傳﹐其善繼善述﹐方將有所爲云。長安蕭謙子豫書。

序三

人受天地之气以生﹐純和完懿﹐固無不平﹐而其安全調護之功﹐必有待其人之所以平之者而後得。況嬰童爲人之始﹐气猶未定﹐疾爲易感﹐保而育之者﹐顧可不知所愼哉。苟不疾焉﹐是堤而預爲之取﹐則气之欲其平也難矣﹐予一日得所謂嬰童百問者而讀焉﹐乃欣然嘆曰﹕保嬰之道其盡是乎﹗古之人神睿明哲﹐於凡人之所病﹐無不洞究而默契之﹐故其爲書﹐論辧詳審﹐制合精當。觀其立名爲問﹐計目有百﹐每問下必浚之以源﹐表之以證﹐對之以療﹐若將俟問﹐預爲答之者﹐參會眾說﹐自成一家﹐病無遺載﹐方有餘奇﹐開卷昭然﹐蒙是發矣。蓋擴仁之術﹐不但爲已試之案而已。說者謂其出於魯伯嗣學所編﹐今不復可考﹐但惜其見之者鮮﹐遂命工重鋟以廣其傳。夫百病是觸﹐一元用調﹐人之所以平之者﹐固無不至﹐而其所以受之天者﹐未有不復其平矣﹐是豈無益之談也哉。先儒曰﹕事親者不可不知醫。予則曰﹕愛子者不可無是書云。故序。金壇王肯堂宇泰題。

﹝卷之一﹞初誕第一問

嬰童在胎﹐稟陰陽五行之气以生成﹐五臟六腑百骸之體悉具﹐必借胎液以滋養之﹐受气旣足﹐自然分娩﹐初離母體﹐口有液毒﹐啼聲未出﹐急用軟綿裹指﹐拭去口中惡汁﹐𨿽是良法﹔然倉卒之際﹐或有不及如法者。古人有黃連法﹑朱蜜法﹑甘艸法﹐用之殊佳﹐免使惡物咽下﹐伏之於心﹐遇天行時气﹐久熱不除﹐乃乘於心﹐心主血脈﹐得熱而散﹐流溢於胃﹐而胃主肌肉﹐發出於外﹐故成瘡疹之候﹐世之長幼﹐無有可免者。若根據初生拭口之法﹐得免痘疹之患﹐或有時气侵染﹐只出膚瘡細疹﹐易爲調理﹐亦孩童之幸也。楊氏云﹕初生拭口不前﹐惡穢入腹﹐則腹滿气短﹐不能飲乳者﹐宜用茯苓丸加減治之。又法下胎毒﹐臨產落艸時﹐濃煎淡豉汁服極好﹐不可與辰砂﹑黃連﹑輕粉等。

朱蜜法

﹝葛氏肘後方﹞小兒初生﹐先用黃連甘艸法拭口﹐吐其惡汁﹐稍時更與朱蜜﹐定魄安神。

朱砂﹝一大豆許﹞上細研﹐以蜜一蜆殼許﹐和朱砂抹口中﹐非獨鎭心安神﹐能解惡毒之物﹐一生免痘瘡之患。

黃連法

臨月用黃連細切﹐捶碎綿裹﹐百沸湯泡拭口。

甘艸法

預以甘艸細切少許﹐產臥時以綿裹沸湯泡盞內﹐蓋定。收生之際﹐急以軟綿裹指﹐蘸甘艸汁拭其口﹐次用黃連法﹑朱蜜法。

牛黃法

與朱蜜同﹐少加牛黃﹐益肝膽﹐除熱﹐定精神﹐止驚邪﹐辟惡气﹐除小兒百病。

茯苓丸

﹝直指方﹞治嬰兒初生﹐其聲未發﹐急以手拭其口﹐令惡血淨盡﹐不得下咽﹐則無他病﹔稍遲惡穢入腹﹐則腹滿气短﹐不能飲乳﹐或胎中受寒﹐則令兒腹痛不乳。

赤茯苓黃連﹝冷證去此﹐加芍藥﹞枳殼﹝炒﹞上等分爲末﹐煉蜜丸如梧子大﹐每丸乳汁開下。

﹝卷之一﹞護養法第二問

巢氏云﹕小兒始生﹐肌膚未實﹐不可暖衣﹐暖甚則令筋骨緩弱﹔宜頻見風日﹐若不見風日。則肌膚脆軟﹐易得損傷。

當以故絮著衣﹐勿加新綿﹐天气和暖之時﹐抱出日中嬉戲﹐數見風日﹐則血凝气剛﹐肌肉硬密﹐可耐風寒﹐不致疾病﹔若藏於帷帳之內﹐重衣溫暖﹐譬如陰地艸木﹐不見風日﹐軟脆不任風寒。又當薄衣﹐但令背暖﹐薄衣之法﹐當從秋習之﹐不可以春夏卒減其衣﹐否則令中風寒﹐所以從秋習之者﹐以漸稍寒﹐如此則必耐寒﹐冬月但著兩薄襦﹐一復裳﹐可耐寒﹐若不忍見其寒﹐當略加耳﹐若愛而暖之﹐適所以害之也。又當消息﹐無令出汗﹐如汗出則表虛﹐風邪易入也。晝夜寤寐﹐常當愼之。其乳哺之法﹐亦當有節﹐不可過飽﹔或宿滯不化﹐當用消乳丸化積溫脾等劑治之。陳氏所謂忍三分寒﹐喫七分飽﹐頻揉肚﹐少澡洗﹐及要背暖肚暖足暖﹐要頭涼心胸涼﹐亦至論也。

消乳丸

﹝又名消食丸﹞治宿食不消。巢氏云﹕宿食不消﹐脾胃冷故也。小兒乳哺﹐飲食生冷過度﹐冷气積於脾胃。胃爲水谷之海﹐脾气磨而消之﹐胃气調和﹐則乳哺消化。脈沈者﹐傷食不化故也。

縮砂仁陳皮京三稜﹝煨﹞蓬莪術﹝煨﹞神曲﹝炒﹞麥﹝炒﹐各半兩﹞香附子上爲末﹐麵糊丸如麻子大﹐食後白湯送下。

﹝卷之一﹞噤風撮口臍風第三問

初生噤風﹑撮口﹑臍風﹐三者一種病也。噤風者﹐眼閉口噤﹐啼聲不出﹐舌上聚肉如粟米狀﹐吮乳不得﹐口吐白沫﹐大小便皆通﹐蓋由胎中感受熱气﹐流毒於心脾﹐故形見於喉舌間也﹐抑亦生下復爲風邪擊搏所致﹐自盈月至百二十日見此﹐名曰犯風噤﹐根據法將護﹐防於未然﹐則無此患。撮口者﹐面目黃赤﹐气息喘急﹐啼聲不出﹐蓋由胎气挾熱﹐兼風邪入臍﹐流毒心脾之經﹐故令舌彊唇靑﹐聚口撮面﹐飲乳有妨﹐若口出白沫﹐而四肢冷者﹐不可救﹐其或肚脹﹐靑筋弔腸卵疝﹐內气引痛﹐皆腸胃鬱結不通致之﹐治法貴乎疏利﹐撮口最爲惡候﹐一臘內見之尢急。臍風者﹐斷臍之後﹐爲水濕風冷所乘﹐風濕之气﹐入於臍而流於心脾﹐遂令肚脹臍腫﹐身體重著﹐四肢柔直﹐日夜多啼﹐不能吮乳﹐甚則發爲風搐﹐若臍邊靑黑﹐撮口不開﹐是爲內搐不治﹐爪甲黑者卽死﹐其或熱在胸堂﹐伸引努气﹐亦令臍腫﹐可與千金龍膽湯。如前三者﹐受病之源﹐非一朝一夕﹐大抵裏气鬱結﹐壅閉不通﹐並用取下胎毒﹐天麻丸﹑定命丹﹑朱銀丸之類﹐可量與之。

千金論云﹕小兒始生﹐其气尙盛﹐若有微患﹐卽須下之﹐若不時下﹐卽成大疾﹐疾成則難療矣﹐紫霜丸可量與之﹔治風噤﹐用控痰散﹐吐風痰﹐不若用甘艸湯﹐吐痰極穩﹐然後和胃益脾散加減用﹐又用辰砂膏利驚卽愈﹔或手握拳﹐禁口不開者不治。又撮口用僵蠶膏﹐敷唇口中﹐或甘艸湯﹑撮風散。治臍風用瓜蒂散。湯氏治嬰兒因剪臍傷於外風﹐致臍瘡不漧﹐用白礬龍骨爲末﹐少許敷之﹐又用舊綿少許﹐燒灰爲末﹐幹摻之效。議曰﹕斷臍不盈尺﹐一臘之內﹐隨其根蒂自腐﹐實者深之﹐弱者淺之﹐淺深之理﹐以其稟賦得之。初生之兒﹐有熱在胸堂﹐則頻伸引﹐呃呃作聲﹐努脹其气﹐抑入根本之中﹐所以臍突腫赤﹐虛大可畏﹐無識之者﹐將謂斷臍不利而使之然者﹐非也﹐此乃由胎中母多驚悸﹐或因食熱毒之物所作﹐宜與大連翹飲子﹐其熱自散﹐其臍歸本﹐不必以藥敷之﹐此證亦宜早治﹐久則難療也。又有一法﹐小兒臍風撮口﹐初生七日內﹐患此證者﹐百無一生﹐如坐視其斃者﹐良可憫焉﹐此法極驗﹐世罕有知者﹐凡患此證﹐看兒齒齦上有小泡子如粟米狀﹐以溫水蘸熟帛﹐裹指擦破﹐卽開口便安﹐不用服藥﹐亦良法也。安臍散﹐治臍中汁出﹐或赤腫﹐用白石脂末﹐日三度敷之﹔或油發灰﹑或當歸末敷﹐亦佳。

千金龍膽湯

治胎驚﹐月內气盛發熱﹐臍風撮口壯熱﹐血脈盛實﹐四肢驚掣﹐發熱大吐﹐及變蒸不解﹐中客人鬼气﹐並諸驚癇﹐悉皆治之﹐十步以下﹐皆可服之﹐及有气者﹐加人參﹑當歸﹑如龍膽數﹐一百日童加三銖﹐一歲加五錢。

龍膽艸鉤藤柴胡黃芩桔梗芍藥茯苓甘艸﹝各五錢﹞蜣﹝二枚﹐去翅足炙﹞大黃﹝煨﹐二錢半﹞上散﹐每服二錢﹐水一盞﹐煎半盞服之﹐以漸加服﹐得利卽止。直指方加防風﹑麥門冬以導心熱﹐黃芩減半﹐北棗煎服﹐去蜣亦可。

天麻丸

治因斷臍後爲水濕風冷所乘﹐入於臍﹐流於心睥﹐遂令肚脹臍腫﹐四肢柔直﹐日夜多啼﹐不能吮乳。

此藥利驚化痰。凡釣腸﹑鎖肚﹑撮口﹑並宜服之。

南星﹝炮﹐二錢﹞白附子﹝炮﹞牙硝天麻五靈脂全蠍﹝焙﹐各一錢﹞輕粉﹝五分﹞巴霜﹝一字﹞上爲末﹐糊丸麻子大﹐每服三丸﹐薄荷﹑生薑煎湯下。

定命丹

治急驚天釣撮口﹐通利痰熱。

全蠍﹝七个﹞天麻南星﹝炮﹞白附子﹝各二錢半﹞朱砂靑黛﹝各一錢半﹞輕粉麝香﹝各五分﹞片腦﹝一字﹞上爲末﹐粟米糊丸綠豆大﹐每服一丸﹐荊芥﹑薄荷湯化下﹐先研半丸﹐吹入鼻中。一方無片腦。

朱銀丸

治臍風壯熱痰盛﹐翻眼口噤﹐取下胎中蘊受之毒﹔亦治驚積﹐但量情用之。一方無積字。

水銀﹝一錢﹐蒸棗肉﹐研如泥﹞白附子﹝一錢五分﹞全蠍﹝一錢﹞南星﹝一錢﹞朱砂﹝一錢﹞天漿子﹝去殼﹞牛黃蘆薈﹝各一錢二分﹞鉛霜﹝五分﹐和水銀研﹞片腦﹝一字﹞麝﹝五分﹞直僵蠶﹝炒﹐七个﹞上爲末﹐粟米糊丸芥子大﹐每服一丸﹐薄荷湯下﹐如未通利﹐加至二﹑三丸。

紫霜丸

治變蒸發熱不解﹐並傷寒溫壯﹐汗後不歇﹐胸中有痰癖﹐乳哺不進﹐乳則吐﹐先寒後熱者﹔又治食積﹐乳哺失節﹐宿滯不化﹐或因食而發癇﹐大便酸臭﹐並宜服之。

代赭石﹝﹐醋淬七次﹞赤石脂﹝各一錢﹞杏仁﹝五十枚﹐去皮尖﹞巴豆﹝三十枚﹐去皮膜心﹐出油﹞上先將杏仁﹑巴霜入乳缽內﹐細研如膏﹐卻入代赭﹑石脂末研勻﹐以湯浸蒸餅爲丸﹐如粟米大﹐一歲服五丸﹐米飲吞下﹐一二百日內兒三丸﹐乳汁下﹐更宜量其虛實加減﹐微利爲度。此藥兼治驚痰諸疾﹐𨿽下不致虛人。

消食丸

常服寬中快气﹐消乳食﹐正顏色。

宿砂陳皮三稜莪術神曲麥﹝炒﹐各半兩﹞丁香﹝一分﹞香附子﹝米汁浸﹞枳殼﹝炒﹞檳榔烏梅﹝各十兩﹞上爲末﹐麵糊丸如綠豆大﹐空心紫蘇湯下二十丸至三十丸。

控痰散

治風噤﹐先用控痰散吐風痰﹐次與益脾散和胃﹐又與辰砂膏利驚卽愈。或手握拳﹐禁口不開者不治。

蠍尾銅靑﹝各五分﹞朱砂﹝一錢﹞膩粉﹝一字﹞麝香﹝少許﹞上爲末﹐每服一字﹐茶淸調下﹐或用後甘艸湯吐痰亦可。

甘艸湯

治撮口﹐取吐風痰。

甘艸﹝生﹐一錢﹞上銼煎服﹐令吐出痰涎﹐卻以豬乳點入口中瘥。

益脾散

白茯苓人參艸果﹝煨﹞木香甘艸陳皮濃朴﹝姜制﹞蘇子﹝炒﹞上等分爲末﹐每二錢﹐姜棗煎服。

辰砂膏

治眼閉口噤﹐啼聲不出﹐吮乳不得﹐口吐白沫﹐大小便皆通。

辰砂﹝三錢﹞硼砂﹝一錢﹞馬牙硝﹝一錢﹞玄明粉﹝二錢﹞全蠍﹝五分﹞眞珠末﹝五分﹞麝香﹝一字﹞上爲末﹐和畢﹐用好油紙封裹﹐自然成膏﹐每服一豆粒許﹐諸驚金銀箔﹑薄荷煎湯下﹐潮熱甘艸湯下﹐或用乳汁調敷乳上﹐令兒吮下。

蔥號散

治初生小兒七日不小便。

蔥白﹝三四寸﹞人乳﹝不拘多少﹞上同搗如泥﹐抹兒口內﹐卽喫乳。

蠶號散

治初生小兒七日不食乳﹐名撮口。

僵蠶﹝四个﹐去咀略炒﹞茯苓﹝少許﹞上爲末﹐蜜稠調﹐抹兒口內。

僵蠶膏

治撮口。

赤腳蜈蚣﹝半條﹐炙﹞鉤藤﹝一錢﹞朱砂﹝一錢﹞直僵蠶﹝焙﹐一錢﹞全蠍梢﹝一錢﹞麝香﹝一字﹞上末﹐每服一字﹐取竹瀝調下。竹瀝解熱。

撮風散

治撮口。

直僵蠶﹝二枚﹐去咀﹐略炒﹞上爲末﹐蜜調﹐敷唇口中。

瓜蒂散

治小兒三歲﹐忽發心滿堅硬﹐腳手心熱﹐則變爲黃﹐若不急治﹐害人甚速﹔臍風撮口﹐吹入鼻內﹐啼則可醫。

瓜蒂﹝七个﹞赤小豆﹝七粒﹞秫米﹝七粒﹞上爲末﹐用一豆許﹐吹兩鼻內﹐令黃水汁出﹐殘藥未盡﹐水調服之﹐得吐黃水卽瘥。一方﹕瓜蒂一兩﹑赤小豆四兩爲末﹐每服一錢﹐溫水調下﹐藥下便臥﹐卽當有吐﹐以吐爲度﹐吐出黃水爲妙。

大連翹飲子

治瘡疹壯熱﹐小便不通﹐諸般瘡癤﹐丹毒臍風。

連翹瞿麥荊芥木通當歸防風赤芍藥柴胡滑石蟬蛻甘艸﹝炙﹐各一錢﹞山梔仁黃芩﹝各五分﹞上銼細﹐每服二錢﹐加紫艸煎溫服﹐熱甚加大黃﹐更詳證加減。

安臍散

小兒斷臍後﹐便敷之。

赤腳蜈蚣﹝一寸﹐炙﹞羚羊角﹝一錢﹐略燒存性﹞乳發﹝一團﹐燒存性﹞雀甕﹝三枚﹞麝香﹝少許﹞上爲末﹐斷臍後敷於臍上。

定命散

治初生兒口噤不開。

蟬蛻﹝十四个﹐去咀腳﹞全蠍﹝十四个﹐去毒﹞上爲細末﹐入輕粉少許和勻﹐用乳汁調﹐乳前服少許。

﹝卷之一﹞脈法第四問﹝無方﹞

仲陽云﹕小兒脈法﹕脈亂不治。气不和﹐弦急。傷食﹐沈緩虛。驚促急。風浮﹐冷沈細。水鏡訣﹕夫以陰陽運命﹐男女成形﹐已分九竅四肢﹐乃生五臟六腑﹐位分三部﹐逆順難明﹐若憑寸口之浮沈﹐必乃橫亡於孩子﹐須明虎口﹐辧別三關﹐消詳用藥﹐必無差誤。未至三步﹐看男左女右﹐虎口第二指根﹐第一節

名初關﹐一名風關﹐若脈見初交病﹔第二節

爲中關﹐又名气關﹐脈見病深重﹔第三節

爲末關﹐又名命關﹐脈見死不治。三關靑﹐是四足驚﹔三關赤是水驚﹔三關黑是人驚﹔紫色瀉利﹐黃色雷驚﹔三關有通度脈﹐是極驚之證﹐必死﹔余病可治。或靑或紅﹐有紋如綫一直者﹐是乳食傷脾﹐及發驚熱﹔左右一樣者﹐是驚與積齊發。有三條或散﹐是肺生風痰﹐或似之聲。有赤是傷寒及嗽﹐如紅火是瀉﹐有黑相兼主下痢﹐紅多白痢﹐黑多赤痢。有紫相兼﹐加渴不虛。虎口脈紋亂﹐乃气不和也﹐靑驚積﹐靑黑髮慢驚。

脈入掌乃內弔。指紋曲裏﹐風盛﹔彎外﹐食積上蒸。此論三歲以上脈法。小兒一歲至二歲﹐看虎口﹐更用指按髙骨﹐乃一指分三關﹐定其息數呼吸﹐八至爲平脈﹐九至不安﹐十至危困。短長大小﹐各有邪干﹕浮主風生﹐數主有驚﹔沈遲主虛冷﹔實主有熱﹔緊是癲癇﹔洪主熱盛﹔沈細主腹痛﹔沈緩主虛瀉﹔微遲有積有虫﹔遲澀主胃脘不和﹔沈主乳化難﹔沈細主乳食結﹔緊弦主腹熱痛﹔牢實主大便祕﹔沈而數者骨中有熱﹔弦長是鬲肝有風﹔緊數驚風﹐四肢掣戰﹔浮洪胃口有熱﹔沈緊主腹痛不歇﹔虛濡有气﹐又兼慢驚﹔芤多痢﹐大便有血。四歲用一指按虛實﹔五歲六歲用一指滚轉﹐尋三部平正﹐關上爲準﹔七歲八歲﹐稍移指少許﹐尋三部﹔九歲十歲次第根據三關部位尋取﹔十一十二歲亦同十歲看﹔十四步﹑十五歲﹐方根據大方脈部位診視。凡看脈﹐先定浮﹑沈﹑遲﹑數﹐陰﹑陽﹑冷﹑熱﹐皆根據大方也﹐沈遲爲陰﹐浮數爲陽。

更兼看面部﹐靑色主驚風﹐白色主虛瀉﹐赤色主痰熱﹐黑色病勢難當﹐黃色是脾家疳積。以此相參﹐察其病源﹐審度治療﹐必無疏失矣。

﹝卷之一﹞變蒸第五問

巢氏云﹕小兒變蒸者﹐以長血气也。變者上气﹐蒸者體熱巢氏云上多變气。仲陽云﹕變者易也。又生變蒸者﹐自內而長﹐自上而下﹐又身熱。故以生之日後至三十二日一變﹐每變畢﹐卽覺性情有異於前。何者﹖長生臟腑意智故也。何謂三十二日長骨添精神﹖人有三百六十五骨﹐以象天數﹐以應期歲﹐以分十二經絡﹔故初生至三十二日﹐一變生癸﹐屬足少明經腎臟﹐藏精與志。至六十四日﹐二變一蒸生壬﹐屬足太陽經膀胱腑﹐其發耳與KT冷﹐腎與膀胱合﹐俱主於水﹐天一生水﹐地六成之。至九十六日﹐三變生丁﹐屬手少陰經心臟﹐藏神﹐其性爲喜。至一百二十八日﹐四變二蒸生丙﹐屬手太陽經小腸腑﹐其發汗出而微驚﹐心與小腸合﹐主火﹐地二生火﹐天七成之。至一百六十日﹐五變生乙﹐屬足厥陰經肝臟﹐藏魂﹐喜哭。至一百九十二日﹐六變三蒸生甲﹐屬足少陽經膽腑﹐其發目不閉﹝一本作開﹞而赤﹐肝與膽合主木﹐天三生木﹐地八成之。至二百二十四日﹐七變生辛﹐屬手太陰肺臟﹐藏魄﹐主聲。至二百五十六日﹐八變四蒸生庚﹐屬手陽明經大腸腑﹐其發膚熱而汗或不汗﹐肺與大腸合主金﹐地四生金﹐天九成之。至二百八十八日﹐九變生巳﹐屬足太陰經脾臟﹐藏意與智。至三百二十日﹐十變五蒸生戊﹐屬足陽明經胃腑﹐其發不食腸痛而吐乳﹐脾與胃合主土﹐天五生土﹐地十成之。又手厥陰經心包絡爲髒﹐手少陽經三焦爲腑﹐此一臟一腑﹐俱無形狀﹐故不變而蒸也。前十變五蒸﹐乃天地之數以生成之﹐此後始生齒能言﹐知喜怒﹐故云始全也。太倉云﹕气入四肢﹐長碎骨。於十變後六十四日爲一大蒸﹐計三百八十四日﹐長其經脈手足﹐手受血﹐故能持物﹐足受血﹐故能行立。經云變且蒸﹐謂蒸畢而足一歲之日有餘也。師曰﹕不汗而熱者﹐發其汗﹐大吐者微止﹐不可別治。又六十四日﹐爲二大蒸。計四百四十八日。又一百二十八日﹐爲三大蒸﹐共計五百七十六日﹐變蒸旣畢﹐兒乃成人也。變者變生五臟也﹐蒸者蒸養六腑也﹐所以成人。變者上气﹐蒸者體熱﹐每經一變一蒸﹐情態卽異﹐輕則發熱微汗﹐其狀似驚﹐重則壯熱﹐脈亂而數﹐或吐或汗﹐或煩啼燥渴﹐輕者五﹑六日解﹐重者七﹑八日解﹐其候與傷寒相似。亦有變蒸之餘﹐續感寒邪者﹐但變蒸則耳冷KT冷﹐上唇發泡﹐狀如濁珠﹐若寒邪搏之﹐則寒熱交爭﹐腹中作痛﹐而啼叫之聲﹐日夜不絕。變者易也﹐蒸於肝則目眩微赤﹐蒸於肺則嚏嗽毛聳﹐凡五臟六腑﹐筋脈骨節﹐皆循環各有證應。其治法﹕和平之劑微表﹐實熱者微利之﹐或不治亦自愈﹐可服紫霜丸一丸或二丸﹐並黑散子﹑柴胡湯。變蒸者有寒無熱﹐並吐瀉不乳多啼者﹐當歸散﹑調气散主之。變蒸之外﹐小兒如常﹐體貌情態﹐自然端正﹐鼻內喉中﹐絕無涎涕﹐頭如靑黛﹐唇似朱鮮﹐臉腮如花映竹﹐情意若天淨月明﹐喜引方笑﹐似此平安。議曰﹕人得中之道﹐以爲純粹﹐陰陽得所﹐剛柔兼濟﹐气血相和﹐百脈相順﹐所以心志益通﹐精神俱備﹐臟腑充實﹐形體固壯。凡觀嬰孩顱囟固合﹐睛黑神淸﹐口方背濃﹐骨粗臀滿﹐臍深肚軟﹐齒細髮黑﹐聲洪睡穩﹐此乃受气充足﹐稟賦得中﹐而無疾也。

紫霜丸

治證詳見第三問。

代赭石﹝﹐醋淬七次﹞赤石脂﹝各一錢﹞杏仁﹝五十粒﹐去皮尖﹞巴豆﹝三十粒﹐去皮膜心﹐出油﹞上先將杏仁﹑巴霜入乳缽內﹐細研如膏﹐卻入代赭﹑石脂末研勻﹐以湯浸蒸餅﹐爲丸如粟子大﹐一歲服五丸﹐米飲湯下﹔一﹑二百日內兒﹐三丸乳汁下﹔更宜量其虛實加減﹐微利爲度。此藥兼治驚痰諸疾﹐𨿽下不致虛人。

紫陽黑散

治變蒸﹐解利熱气。

麻黃﹝一兩﹐不去節﹞大黃﹝五錢﹞杏仁﹝去皮尖﹐二錢半﹞上三味﹐同一處搗和﹐略燒存性﹐再以杏仁少許﹐研膏和之﹐密器盛貯﹐每用一豆許﹐乳汁調下。

柴胡湯

治變蒸﹐骨熱心煩﹐啼叫不已。

人參甘艸﹝微炙﹞麥門冬﹝去心﹐各二錢﹞龍膽艸防風﹝各一錢﹞柴胡﹝三錢﹞上銼散﹐每服三錢煎服。

當歸散

治變蒸﹐有寒無熱。

當歸﹝二錢﹞木香官桂﹝辣者﹞甘艸﹝炙﹞人參﹝各一錢﹞上銼散﹐每服二錢﹐姜﹑棗煎服。

調气散

治變蒸﹐吐瀉不乳﹐多啼慢驚欲發。

木香香附子人參桔皮藿香甘艸﹝炙﹐各一錢﹞上爲末﹐每服二錢﹐姜﹑棗煎服。

﹝卷之一﹞五臟所主第六問﹝無方﹞

心主驚﹐實則叫哭發熱﹐飲水而搐﹔虛則困臥﹐悸動不安。肝主風﹐實則目直大叫﹐呵欠項急頓悶﹔虛則切牙呵欠﹐气熱則外生風。气溫則內生風。脾主困﹐實則困睡﹐身熱飲水﹔虛則吐瀉生風。肺主喘﹐實則悶亂喘促﹐有飲水者﹐有不飲水者﹔虛則哽气長出气。腎主虛﹐無實也。惟痘瘡實則黑陷﹐更當別虛實證。假如肺病﹐又見肝證﹐切牙多呵欠者﹐易治﹐肝虛不能勝肺故也。若目直大叫哭﹐項急頓悶者﹐難治。蓋肺久病虛冷﹐肝彊實而反勝肺也。視病之新久虛實﹐虛則補母﹐實則瀉子。

﹝卷之一﹞五臟病證第七問﹝無方﹞

肝病﹕哭叫目直﹐呵欠頓悶項急。心病﹕多叫哭驚悸﹐手足動搖﹐發熱飲水。脾病﹕困睡泄瀉﹐不思飲食。肺病﹕悶亂﹐哽气長出﹐气喘气急。腎病﹕目無精光﹐畏明﹐體骨重。治療之法﹕大抵肝病以疏風理气爲先﹐心病以抑火鎭驚爲急﹐脾病當溫中消導﹐肺病宜降气淸痰﹐腎則補助眞元﹐斯得其治法之大要也。

﹝卷之一﹞肝臟第八問

肝外主感風﹐呵欠頓悶﹐口中气熱﹐當發散﹐大靑膏主之。若能食飲水不止﹐當大黃丸微下﹐余不可下。肝熱手尋衣領﹐及亂撚物。瀉靑丸主之。壯熱飲水﹐喘悶﹐瀉白散主之。肝病勝肺﹐肝病秋見。肝彊勝肺﹐肺怯不能勝肝﹐當補脾。治肝益脾者﹐母令子實故也。補脾﹐益黃散﹔治肝﹐瀉靑丸。肝有風﹐目連眨不搐﹐得心熱則搐。治肝﹐瀉靑丸﹔治心﹐導赤散主之。肝有熱﹐目直視不搐﹐治同上法。肝有風﹐其身反張﹐彊直不搐﹐心不受熱也﹐當補腎治肝。補腎﹐地黃丸﹔治肝﹐瀉靑丸主之。凡病或新或久﹐皆引肝風之動﹐而動止於頭目﹐目屬肝﹐風入於目﹐上下左右﹐如風吹﹐不輕不重﹐兒不能任﹐故目連眨也。若熱入於目﹐牽其筋脈﹐兩俱緊﹐不能轉視﹐故目直也。若得心熱則搐﹐以其子母俱有實熱﹐風火相搏故也。肝病見秋木旺﹐肝彊勝肺也﹐宜補肺瀉肝﹐輕者肝病退﹐重者唇白而死。

大靑膏

治傷風痰熱發搐﹐百日左右並二三歲亦可服。

天麻﹝一錢﹞白附子﹝一錢﹞蠍尾﹝半錢﹞朱砂﹝一字﹞靑黛﹝一錢﹞天竺黃﹝一字﹞麝香﹝一字﹞烏蛇﹝酒浸﹐取肉焙漧﹐半錢﹞上爲末﹐生蜜爲丸﹐如芡實大﹐月中兒粳米大﹐同牛黃膏﹑薄荷湯化下﹐五歲以上﹐同甘露散服之。

大黃丸

治小兒無辜疳疾﹐急疳壯熱﹐疳勞骨蒸﹐頭髮作穗﹐身上生瘡﹐瘰核塊﹐多要煎﹐食物不成肌膚﹐腹大頸細。

大黃﹝三錢﹞木香﹝半兩﹞上爲末﹐米醋一升相和﹐置銅罐中﹐下於鐺內﹐浮水上﹐炭火煮﹐用竹篦子攪藥﹐候可丸卽丸﹐入稠糊丸如小豆大﹐二歲二十丸﹐米湯下﹐加減與之﹐當下靑膿爲效。一方治無辜疳疾﹐肚大﹐或時瀉痢﹐冷熱不調﹐漏蘆爲末﹐每服一錢﹔豬肝一兩﹐鹽少許煮﹐空心服之。

大黃丸

﹝錢氏方﹞治風熱裏實﹐口中气熱﹐大小便祕赤﹐飲水不止﹐有下證者宜服之。

黑牽牛﹝半生半炒﹐五錢﹞川芎﹝半兩﹞甘艸﹝一錢﹐炙﹞大黃﹝一兩﹐酒洗過﹐蒸熟﹐切片﹐曝漧﹞上爲細末﹐稀糊和丸如麻子大﹐二歲每服十丸﹐溫蜜水下﹐乳後服﹐以溏利爲度﹐未利加丸數再服﹐量大小加減用之。

瀉靑丸

治小兒赤眼多淚﹐睛疼心躁﹐並消熱翳﹐急驚發搐。

當歸川芎防風龍膽艸大黃羌活山梔仁﹝各等分﹐一方加甘艸﹑赤芍藥。﹞上爲末﹐煉蜜丸如芡實大﹐每服一丸﹐沙糖湯下。

瀉白散

治小兒痰壅咳嗽﹐寬气進食。

地骨皮桑白皮﹝炒﹐各一兩﹞甘艸﹝炙﹐一錢﹞上銼散﹐入粳米一撮﹐水二小盞﹐煎七分﹐食前服。

益黃散

治小兒吐瀉﹐脾虛不食﹐米谷不化﹐困倦力少﹐滑腸夜起﹐並疳虛盜汗﹐並治涎唾不收﹐頷下常濕﹐名曰滯頤。

陳皮﹝去白﹐一兩﹞丁香﹝二錢﹐一方用木香﹞訶子﹝炮﹐去核﹞靑皮﹝去瓤﹞甘艸﹝炙﹐各五錢﹞上爲末﹐每服二錢﹐水一盞﹐煎三分﹐食前服。

導赤散

治小兒心驚﹐內虛邪熱。

生地黃生甘艸木通﹝各等分﹞上銼散﹐竹葉七片﹐再加黃芩﹑赤芍藥﹑羌活﹑燈心各等分﹐水一盞﹐煎三分﹐食前服。

地黃丸

治腎疳腦熱肌削﹐手足如冰﹐滑泄肚痛。

熟地黃山茱萸﹝去核﹞幹山藥﹝各四錢﹞澤瀉牡丹皮白茯苓﹝去皮﹐各三錢﹞上爲末﹐煉蜜和丸﹐如梧桐子大﹐三歲以下﹐一﹑二丸至三丸﹐溫水空心化下﹐行遲鶴膝加鹿茸﹑牛膝﹑五加皮。

﹝卷之一﹞心臟第九問

心熱﹐視其睡﹐口中气溫﹐或合面睡﹐及上竄切牙﹐皆心熱也﹐導赤散主之。心气熱則心胸亦熱﹐欲言不能﹐而有就冷之意﹐故合面﹑臥。心气實則气上下行澀﹐合臥則不得通﹐故喜仰臥﹐則气得上下通也﹐瀉心散主之。心病見冬大旺﹐心彊勝腎﹐當補腎治心﹐輕者病退﹐重者下竄不語﹐腎怯虛也。

導赤散

方見第八問。

瀉心散

治心中痰气實則气行澀﹐合臥則气不通﹐故喜仰臥﹐則上下通也。

黃連﹝一兩﹐去須﹞上爲末﹐每服半錢或一錢﹐臨臥時溫水下。

﹝卷之一﹞脾臟第十問

脾胃不和﹐面白無精光﹐口中气冷﹐不思食﹐吐水﹐當補脾﹐益黃散主之。脾胃虛冷﹐面白色﹐瘦弱腹痛﹐不思食﹐當補脾﹐益黃散﹔下利者調中丸主之。傷風手足冷﹐脾臟怯也﹐當和脾﹐後發散。和脾﹐益黃散﹔發散﹐大靑丸主之。脾病見四旁﹐皆仿此治之。順者易治﹐逆者難治﹐脾怯當面赤黃﹐五臟相反﹐隨證治之。

益黃散

見第八問。

大靑膏

見第八問。

調中丸

卽理中丸﹐或作湯﹐同。見五十三問。

﹝卷之二﹞肺臟第十一問

肺盛復有冷風﹐胸滿短气﹐气急喘嗽上气﹐當先散肺﹐後發散風冷﹐散肺﹐瀉白散主之。肺只傷寒﹐則不胸滿。肺熱則手掐眉眼鼻面﹐甘桔湯主之。肺虛熱﹐唇深紅色﹐治之散肺虛熱﹐少服瀉白散。肺臟怯﹐唇白色﹐當補肺﹐阿膠散主之。若悶亂气粗﹐喘促哽气者難治﹐肺虛損故也。脾肺病久﹐則虛而唇白﹐脾者肺之母也﹐母子皆虛﹐不能相營﹐故曰怯。肺主唇﹐白而光澤者吉﹐白如枯骨者死。肺病春見﹐肺臟勝肝﹐當補腎肝﹐治肺臟﹐肝怯者受病也。補肝腎﹐地黃丸﹔治肺﹐瀉白散主之。肺病見春﹐旺肺勝肝﹐當瀉肺﹐輕者肺病退﹐重者目淡靑﹐必發驚﹐更有赤者當搐﹐爲肝怯﹐當目淡靑色也。

瀉白散

見第八問。

甘桔湯

治風熱毒瓦斯上攻﹐咽喉疼痛﹐喉閉腫塞妨悶﹐及肺壅咳嗽﹐咯唾膿血﹐胸滿振寒﹐咽漧而渴﹐時出濁沫﹐气血鮏臭﹐久久吐膿﹐狀如米粥﹐又治傷寒咽痛。

桔梗﹝二兩﹞甘艸﹝一兩﹞上爲粗末﹐每服二錢﹐水一盞﹐煎至七分﹐去滓﹐食後溫服﹐加荊芥﹑防風﹐名如聖湯﹔熱甚加羌活﹑黃芩﹑升麻。

阿膠散

治嗽﹐肺無津液﹐喘急﹐肺虛者﹐咳而哽气﹐喉中有聲。

阿膠﹝一兩半﹐蛤粉炒﹞鼠粘子﹝二錢半﹐炒香﹞馬兜鈴﹝半兩﹐焙﹞甘艸﹝一錢﹐炙﹞杏仁﹝七个﹐去皮尖﹞糯米﹝一兩﹞上爲末﹐每服二錢﹐水一盞﹐煎六分﹐食後溫服。

地黃丸

見第八問。

﹝卷之二﹞腎臟第十二問

腎虛﹐兒本虛怯﹐由胎气不成﹐則神气不足﹐目中白睛多﹐其顱卽解﹐囟開﹐面色白﹐此皆難養﹐縱長不過八八之數﹐若姿於色欲﹐多不過四旬而亡﹐或有因病而致腎虛者非也。又腎气不足則下竄﹐蓋骨重惟欲墜下而縮身也。腎水陰也﹐腎虛則畏明﹐皆宜補腎﹐地黃丸主之。腎病見夏﹐水勝火﹐腎勝心也﹐當治腎﹐輕者病退﹐重者悸劫﹐當搐也。

地黃丸

見第八問。

﹝卷之二﹞面上證气色總見第十三問﹝無方﹞

左腮爲肝﹐右腮爲肺﹐額上爲心﹐鼻上爲脾﹐下頦爲腎﹐赤者熱也﹐隨證治之﹐此仲陽之至論也。口議所謂五位气色總見者﹕其藍靑色者﹐乃驚積不散﹐欲發風候。其火紅色者﹐痰積壅盛﹐驚悸增進。其黃土色者﹐食積癥傷﹐欲作疳疾痞癖。其色白者﹐大腸滑泄﹐水谷不分﹐欲作吐利。其黑色者﹐臟腑欲絕﹐其疾危惡﹐其兒不久也。又有面部形色﹕額有靑色﹐主驚風欲發﹐紅主大熱。印堂靑色﹐初入驚並瀉﹐紅主大驚夜啼﹐黑主客忤。山根靑至﹐主二次驚﹐靑色主瀉後發躁﹐黑色及黃甚主死。年壽平陷者主夭﹐靑主發熱生驚﹐黑主利死﹐紅主燥死﹐微黃曰平﹐黃甚主霍亂死。鼻準微黃曰平﹐黃甚爲土動死候﹐黑赤危甚。人中黑﹐主蛔虫咬﹐患久唇反者死﹐短縮者因利死。邊旁黃主胃逆﹐靑色主下利。正口紅者平﹐漧燥脾熱﹐白主失血死﹐黃有積﹐靑因驚風死。黑气繞口者死。承漿靑因飲食時被驚﹐黃主吐逆﹐赤主血痢﹐赤黑主驚風。兩眼黑睛黃有熱﹐白睛黃食積不化﹑疳﹑蛔﹐白睛靑肝風驚﹐黑睛黃傷寒。眉上靑吉﹐忽紅主煩躁夜啼﹐黃主霍亂﹐久病紅者死。風气二池靑主風候﹐紫主吐逆﹐又發熱﹐黃吐逆﹐紅主煩躁夜啼。兩顴赤色﹐肺有客熱。兩太陽靑﹐主二次受驚。靑自太陽入耳者死﹐紅主血淋。兩瞼靑主客忤﹐黃主痰溢﹐赤主風熱。兩頰赤主傷寒﹐左赤心熱口瘡﹐右赤肺熱﹐黃主有積﹐紅主血淋。兩頤靑主吐虫。兩金匱靑﹐主第三次驚﹐生風。黑繞口二日死。靑連目入耳七日死。兩風門紅主風熱﹐黑主疝﹐靑水驚﹐黑從眉入耳當日死。唇黑不食者死。又面靑眼靑肝之病﹐面赤心之病﹐面白肺之病﹐面黃脾之病﹐面黑腎之病﹐五臟各有所主。看稟受盈虧﹐胎气虛實﹐陰陽補瀉﹐當救其失﹐臟腑表裏﹐若能辧其標本﹐則神聖工巧﹐自然得矣。

﹝卷之二﹞發搐第十四問

仲陽云﹕驚癇發搐﹐男發搐﹐目左視無聲﹐右視有聲﹔女發搐﹐目右視無聲﹐左視有聲﹐相勝故也。早晨發搐﹐因潮熱﹐寅卯辰時﹐身體壯熱﹐上視手足動搖﹐日內生涎﹐項頸急﹐此肝旺﹐當補腎治肝。補腎﹐地黃丸﹔治肝瀉靑丸主之。日午發搐﹐因潮熱﹐巳午未時發搐﹐心神驚悸﹐目上視﹐白睛赤色﹐牙關緊﹐口內生涎﹐手足動搖﹐此心旺也﹐當補肝治心。治心﹐導赤散﹑涼驚丸﹔補肝﹐地黃丸主之。日晚發搐﹐因潮熱﹐申酉戌時不甚搐而喘﹐目微斜視﹐身體似熱﹐睡露睛﹐手足冷﹐大便淡黃水﹐是肺旺﹐當補脾治心治肝。補脾﹐益黃散﹔治肝﹐瀉靑丸﹔治心﹐導赤散主之。夜間發搐﹐因潮熱﹐亥子丑時不甚搐而臥不穩﹐身體溫壯﹐目睛緊斜視﹐喉中有痰﹐大便白色﹐乳食不消﹐多睡不省﹐不納津液﹐當補脾治心。補脾﹐益黃散﹔治心﹐導赤散﹑涼驚丸主之。凡急驚欲發﹐先看握拳﹐指內陰順﹐指外陽順﹐男左女右搐﹐須令全用藥通關﹐大忌悶涎入肺﹐逆入心經﹐不能言語﹐卽與涼心鎭驚下痰藥始安﹐如逆搐者便不可救。

若因吐瀉後變證﹐卻難調治。大凡此證﹐要看握拳逆順﹐若搐順則易調理﹐搐逆恐其復潮﹐先用通關散拈兒﹐保命丹﹑省風湯﹐後用疏風化痰退熱等藥﹐便可無事。又有驚風搐搦﹐吐瀉多啼﹐急搐眼微有淚﹐面紅則難瘥。愛哭心中聚涎﹐臉有紅筋﹐乃是癇疾。指亂靑紋﹐疾病又傳﹐此乃下驚風鎭墜太過﹐風疾不散﹐與气相逆﹐搐不能定﹐當下轉气疏風藥﹐溫膽湯加酸棗仁服﹐次省風湯化蘇靑丸。又有急驚偏搦﹐面靑背冷﹐男左女右不妨﹐男右女左難治﹐如手心冷汗﹐搐眉搐肚﹐終日終夜不定者﹐名眞搐﹐兩眉都動﹐此乃掣證﹐不惟定搐﹐亦要順气﹐當下參湯平其胃气﹐卻進川烏全蠍等藥﹐並順气藥亦要斡旋。仲陽論傷風後發搐﹕若傷風後得之﹐口中气出熱﹐呵欠煩悶﹐手足動搖﹐當發散﹐大靑膏主之。傷食後發搐﹕若傷食後得之﹐身體溫﹐多睡多唾﹐或吐﹐不思飲食而發搐﹐當先定搐﹐搐退白餅子下之﹐後服安神丸。又百日內發搐﹐眞者不過三兩次必死﹐假者頻發不爲重﹐眞者內生驚癇﹐假者外傷風冷﹐蓋血气未實﹐不能勝任﹐乃發搐也。欲知假者﹐口中气出熱也﹐治宜發散﹐大靑膏主之﹐仍用塗囟浴體法﹐珍珠丸下痰卽定﹔有熱不大便者﹐七寶洗心散﹑寬熱散﹐下之卽效﹔卻用截風定搐﹐天麻防風丸﹑龍齒散﹑鉤藤散等劑調理﹔有熱瘡疥﹐或不語﹐防風通聖散﹑大連翹湯皆可服。

瀉靑丸

見第八問。

導赤散

見第八問。

涼驚丸

﹝潮熱口內涎﹐手足動搖﹐此心旺也。﹞治驚疳有熱發搐﹐心神驚悸﹐目上視﹐面赤色﹐牙關緊。

黃連﹝末﹐五分﹞龍腦﹝一錢﹞龍膽﹝三錢﹞防風﹝三錢﹞靑黛﹝三錢﹞鉤藤﹝二錢﹞牛黃﹝一字﹞麝香﹝一字﹞上同研﹐麵糊丸粟米大﹐每服三﹑五丸至一﹑二十丸﹐煎金銀湯送下。

地黃丸

見第八問。

益黃散

見第八問。

通關散

治諸風搐搦﹐關竅不通﹐皆由痰塞中脘畱滯百節所致。痰之所以潮塞者﹐气使實之。

南星﹝炮﹐一錢﹞麝香﹝一字﹞豬牙皂﹝一梃﹐略燒存性﹞赤蜈蚣﹝一條﹐炙﹞直僵蠶﹝一錢﹞上爲末﹐以手點薑汁﹐蘸藥少許擦牙﹐或用物引﹐滴入藥兩三點﹐涎出自開。與後十九問開牙散通用。

嚏關散

生半夏﹝一錢﹞皂角﹝半錢﹞上爲末﹐用一豆許﹐用管子吹入鼻立醒。

開關如聖散

赤蜈蚣﹝一條﹐中分爲兩片﹐各用蔥汁浸一宿焙漧﹞全蠍﹝一个﹐亦中分爲兩片﹐各記左右﹐以二物分兩處﹞上各爲末﹐左眼翻﹐左手搐﹐以下藥末搦入左鼻孔﹔右眼翻﹐右手搐﹐以上藥末搐入右鼻孔﹔雙眼翻﹐雙手搐﹐兼之。

至聖保命丹

治小兒胎驚內釣﹐腹肚緊硬﹐眠睡不安﹐夜多啼哭﹔及治急慢驚風﹐目眼上視﹐手足抽掣﹐不省人事﹐悉皆主之﹔冷證用此。

全蠍﹝十四个﹐去尾﹞防風﹝二錢﹞白附子﹝一錢﹞炮南星﹝一錢﹐有熱用膽星﹞蟬蛻﹝一錢﹞僵蠶﹝去絲炒﹞天麻﹝二錢﹞朱砂﹝一錢﹞麝香﹝半錢﹞金箔﹝十片﹞有熱證加牛黃﹑冰片﹑硼砂各少許。

上爲末﹐粳米糊丸﹐每兩作四十丸﹐常服鎭心安神化痰﹐除一切驚風諸證。湯﹐臨時換。一方加人參﹑白茯苓二錢。

省風湯

治驚風口噤﹐筋脈攣急﹐抽掣疼痛﹐風盛痰實﹐旋暈僵僕﹐頭目眩﹐胸膈煩滿﹐恍忽不定﹐神志昏憒。

天南星﹝生用﹞防風﹝去蘆﹐各四兩﹞甘艸﹝生用﹞半夏﹝米泔浸一宿﹞黃芩﹝去粗皮﹐各一兩﹞上咀﹐每服二錢﹐生薑一片﹐煎去滓﹐不拘時服。

溫膽湯

治驚悸煩躁不得眠。

半夏枳實﹝各二錢半﹞茯苓﹝半兩﹞桔紅甘艸﹝各一錢半﹞酸棗仁﹝去殼﹐二錢半﹞腹疼加芍藥上咀﹐每服一錢﹐入竹茹少許﹐姜﹑棗煎服。

白餅子

﹝卽玉餅子﹞治小兒夾食傷寒﹐其證發熱嘔吐﹐亦有肚疼者﹐噯气﹐辧得分曉﹐先用此藥一服﹐推下食積﹐卻用平和藥發散調治﹐如惺惺散﹑加減參蘇飲皆可服﹐卻不可服冷藥。

滑石末﹝一錢﹞輕粉﹝半錢﹞半夏末﹝一錢﹞南星末﹝一錢﹞巴豆﹝廿四个﹐去皮膜﹐用水一升煮幹﹐研細﹞上三味搗羅爲末﹐入巴豆粉﹐次入輕粉﹐又研勻﹐卻入餘者藥末﹐如法令勻﹐糯米粉丸﹐如綠豆大﹐量小兒虛實用藥﹐三歲以下﹐每服三丸至五丸﹐空心紫蘇湯下﹐忌熱物﹔若三﹑五歲兒壯實者﹐不以此拘﹐加至二十丸﹐以利爲度。

安神丸

治驚。

人參茯神麥門冬幹山藥龍腦﹝各二錢﹞龍齒﹝一錢﹞朱砂甘艸寒水石末﹝各半錢﹞金箔上爲末﹐蜜丸雞豆大﹐燈心湯調下。

大靑膏

見第八問。

蘇靑丸

見第六十問。

浴體法

天麻末﹝二錢﹞全蠍﹝去毒﹐爲末﹞朱砂﹝各半錢﹞烏蛇肉﹝酒浸﹐焙漧﹞白礬﹝各二錢﹞麝香﹝一字﹞靑黛﹝三錢﹞上同研勻﹐每用三錢﹐水三碗﹐桃枝一握﹐葉五﹑七枚﹐同煎至十沸﹐溫熱浴之﹐勿浴背。

塗囟法

麝香﹝一字﹞蠍尾﹝去毒﹐爲末﹐半錢﹐一作半字﹞薄荷葉﹝半字﹞牛黃末靑黛末﹝各一字﹞上同研﹐用熟棗肉劑爲膏﹐新綿上塗勻﹐貼囟上﹐四方可出一指許﹐火上炙﹐手頻熨﹐百日內外小兒﹐可用此塗浴法。

珍珠丸

見第十八問。

七寶洗心散

見第三十七問及第二十問。

寬熱散

見第五十問。

天麻防風丸

見第五十四問。

惺惺散

見第五十問。

龍齒散

見第三十問。

鉤藤散

見第十六問。

防風通聖散

見第二十八問。

大連翹湯

見第三問。

﹝卷之二﹞急驚第十五問

急驚者﹐因聞大聲及大驚而發搐﹐發過則如故﹐此無陰也﹐當下利驚丸主之。小兒急驚者﹐本因熱生於心﹐身熱面赤﹐引飲﹐口中气熱﹐大小便黃赤﹐劇則搐也。蓋熱甚則風生﹐風屬肝﹐此陽盛陰虛也﹐故利驚丸主之﹐以除其熱痰﹐不可與巴豆及溫藥大下之﹐恐搐虛熱不消也。小兒熱痰客於心胃﹐因聞聲非常﹐則動驚搐矣﹔若熱極﹐𨿽不因聞聲及驚﹐亦自發搐﹐急驚之候﹐牙關緊急﹐壯熱涎潮﹐竄視反張﹐搐搦﹝搦者十指開合﹞顫動﹐唇口眉眼眨引頻並﹐口中熱气﹐頰赤唇紅﹐大小便黃赤﹐其脈浮數洪緊。蓋由內有實熱﹐外挾風邪﹐心經受熱而積驚﹐肝經生風而發搐。治法大要﹐用藥有序﹐通關以後﹐且與截風定搐﹐痰熱尙作乃下之﹐痰熱一泄﹐又須急與和胃定心之劑﹐如搐定而痰熱少者﹐則但用輕藥消痰除熱可也。蓋急驚須當下﹐切不可過用寒涼及銀粉巴消輩﹐蕩滌太驟﹐此等重劑﹐醫家不得已而用之﹐僅去疾卽止﹐或不當用而用﹐或當用而過焉﹐往往由此而成慢驚矣。此證亦用搐鼻通關打噴涕﹐牙關開後﹐用疏風化痰退熱藥導赤散﹑柴胡天麻等劑﹐便可無事﹐琥珀散通治諸經驚狂之要藥﹐至寶丹亦可服。

利驚丸

治小兒急驚﹐風痰盛﹐發熱潮搐。

靑黛輕粉﹝各一錢﹞牽牛末﹝半兩﹞天竺黃﹝二錢﹞上爲末﹐白麵糊丸﹐如小豆大﹐二十丸﹐薄荷湯下。一法煉蜜丸﹐如芡實大﹐一粒化下。

導赤散

見第八問。

至寶丹

見第二十問。

琥珀散

治小兒急慢驚風﹐涎潮昏冒﹐目瞪搐搦﹐驚弔肚疼﹐及和順痘瘡﹐小可驚哭﹐眠臥不安﹐入口立效﹐驚癇時攻發作﹐常服永除病根。

辰砂﹝一錢半﹞琥珀牛黃天麻僵蠶﹝炒﹐去絲咀﹞全蠍﹝去毒﹞白附子乳香蟬蛻﹝各一錢﹞麝香﹝半錢﹞代赭石﹝﹐醋淬七次﹐一錢﹞片腦﹝一字﹞牛膽南星﹝一字﹞上爲末﹐三歲一錢﹐薄荷湯下﹐慢驚加附子一分。

﹝卷之二﹞慢驚第十六問

慢驚者﹐因病後或吐或瀉﹐脾胃虛損﹐徧身冷﹐口鼻气出亦冷﹐手足時時螈﹐昏睡露睛﹐此無陽也﹐栝蔞湯主之。

凡慢驚之候﹐或吐或瀉﹐痰鳴微喘﹐眼開神緩﹐睡則露睛﹐驚跳搐搦﹐乍發乍靜﹐或身熱身冷﹐四肢熱﹐口鼻冷气﹐面色淡白淡靑﹐或眉靑唇靑﹐其脈沈遲散緩。蓋由急驚﹐過用寒涼﹐或轉下太驟﹐傳變成之﹐又有吐利不止而成者﹐有气虛暴吐瀉而成者﹐有臟腑虛洞泄而成者﹐有久利气脫而成者﹐有取瀉下積而成者﹐有吐血下血而成者﹐有感風不解﹐傷寒傳變而成者﹐有久嗽作癇不已者﹐有虫積衝心者﹐有疝气腹痛者﹐或日夜汗出﹐脾困多睡﹐煩躁引飲﹐四肢浮腫﹐大小便閉﹐丹癅腫毒﹐龍帶纏腰﹐走馬急疳﹐並傳慢候﹐惟吐瀉積利成虛致之﹐則證變甚速﹐治法須當審問源流﹐不可一槪用藥。曰慢候﹐如吐瀉得之﹐則理中湯加木香以溫其中﹐五苓散以導其水。如髒寒洞泄得之﹐則先與術附湯。下積取轉得之﹐則先與調气散﹐調和脾胃。如外感風寒﹐則可與桂枝湯﹑葛根湯輩﹐其他可以類推矣。然慢驚𨿽屬陰﹐亦須準較陰陽虧盛﹐淺深如何﹐不可純用溫藥及燥烈大熱之劑﹐惟於生胃气中﹐加以截風定搐﹐如全蠍﹑花蛇﹑僵蠶﹑白附﹑天麻﹑南星輩爲良方。傳慢候而尙有陽證者﹐不必回陽﹐但與截風調胃﹐可冷可熱﹐惟均平陰陽而已﹐太乙保生丹﹑聚寶丹﹑蟬蠍散﹑神寶旣濟丹﹑來復丹﹑王氏惺惺散﹑醒脾散﹑大醒脾散﹑溫白丸﹐可選而用之。若陽虧陰盛﹐病已傳過﹐純屬慢驚﹐無搐掣反引竄視之證﹐而但昏沈者﹐與星香全蠍散﹑定命飲子﹑四聖散﹑烏蠍四君子湯﹑天南星散﹑烏沈湯﹑沈香散之屬。若手足冰冷者﹐方可回陽﹐用硫黃﹑附子。慢驚下痰﹐身暖者﹐天南星丸﹑蘇合香丸﹑白丸子﹔痰盛者﹐神寶旣濟丹﹑礞石散﹔虛甚不可下痰者﹐靈脂丸﹑七珍丸。如腦﹑麝﹑巴霜寒涼通關利腸之輩﹐一切禁止。如未發慢驚﹐先要睡﹐吐舌搖頭﹐面靑毛皮豎﹐吐乳作腥﹐額上有汗﹐此證乃吐後胃虛生風﹐當下截風醒脾散﹐或四君子湯加全蠍﹑防風﹐銀白散或鉤藤飲去麻黃。更宜多方﹐走變藥餌﹐不可輕忽。又有慢驚正發﹐泄瀉吐乳﹐冷汗﹐雙眼閉﹐唇紅舌出﹐搖頭髮直﹐兩脇動﹐心悶气粗口瘡﹐當用南星末貼腳底心﹐常進參湯尢好。少間口瘡﹐不納乳食﹐名曰鎖膈﹐卻難救。

凡小兒病證﹐見口如魚口作鴉聲者不治﹐聖濟經有琥珀丸﹑南星煎等劑﹐皆可服。論曰﹕心藏神而惡熱﹐小兒體性多熱﹐若感風邪﹐則風熱搏於臟腑﹐其气郁憤﹐內乘於心﹐令兒神志不寧﹐故發爲驚﹐若驚甚不已﹐則悸動不寧﹐是爲驚悸之病﹐紫金散﹑牛黃散﹑大丹砂丸治之。其急驚則有龍齒散﹑四聖散等劑﹐可選而用之。

栝蔞湯

治慢驚。

枯蔞根﹝二錢﹞白甘遂﹝一錢﹐按本艸白甘遂乃蚤休﹐又名艸甘遂﹐不用赤者﹞上用慢火炒焦﹐黃色研勻﹐每服一字﹐煎麝香﹑薄荷湯調下﹐無時。凡藥性𨿽冷﹐炒焦用之﹐乃溫也。

理中湯

見五十三問。

五苓散

治霍亂吐瀉﹐燥渴飲水﹐小便不利。

澤瀉﹝二兩半﹞官桂﹝一兩﹞豬苓白茯苓白術﹝各一兩半﹞上爲細末﹐每服一錢﹐白湯調下﹐燥渴新水調服﹐大小以意加減﹐不拘時候。加辰砂一兩﹐治驚熱。後五十二問重出﹐可兼看。

術附湯

治風濕相搏﹐身體煩疼﹐不能轉側﹐不嘔不渴﹐大便堅硬﹐小便自利﹐及風虛目眩﹐甚則口不知味。

白術﹝四兩﹞附子﹝炮﹐去皮臍﹐一兩半﹞甘艸﹝炙﹐二兩﹞上銼﹐每服三錢﹐水盞半﹐姜三片﹐棗一个﹐同煎服。

調气散

見第五問。

桂枝湯

治太陽中風﹐陽浮而陰弱﹐陽浮者﹐熱自發﹐陰弱者﹐汗自出﹐嗇嗇惡寒﹐翕翕發熱﹐鼻鳴漧嘔者。

桂枝﹝去皮﹞芍藥生薑﹝各一兩半﹞甘艸﹝一兩﹞上銼﹐每服三錢﹐棗二个﹐水一盞﹐煎八分服﹐須臾啜粥一盞﹐以助藥力﹐溫復﹐令一時許﹐通身熱﹐微汗出爲佳。

加減法﹕桂枝。自西北二方居人﹐四時行之﹐無不應驗﹐江淮惟冬及春可行之﹐自春末及夏至已前﹐桂枝證可加知母﹑石膏各半兩﹐或加升麻一分﹐若病患素虛寒者﹐正用古方﹐不再加減也。

葛根湯

治太陽病項彊KTKT﹐惡風無汗﹐不惡寒﹐剛痙。

葛根﹝四兩﹞麻黃﹝三錢﹞桂﹝一兩﹞甘艸﹝二兩﹞芍藥﹝二兩﹞上銼﹐每服五錢﹐水一盞半﹐生薑五片﹐棗二个﹐煎一盞服﹐取微汗。

太乙保生丹

治慢驚尙有陽證。

全蠍﹝十四个﹞白附子﹝生﹞僵蠶牛膽南星蟬蛻琥珀﹝各一錢﹞麝香﹝半錢﹞防風朱砂﹝各一錢﹞金箔﹝二片﹐作衣﹞上爲末﹐每服二丸﹐薄荷湯下。

聚寶丹

治慢驚風。

人參茯神琥珀天麻僵蠶﹝炒﹞防風南星生白附子全蠍﹝炙﹞烏蛇肉﹝酒浸焙﹐各一錢﹞朱砂﹝半錢﹞麝香﹝少許﹞上爲末﹐煉蜜丸﹐桐子大﹐每服一丸﹐菖蒲湯調下。

蟬蠍散

治方傳慢驚。

全蠍﹝七个﹐去尾﹞蟬蛻﹝二十一个﹞甘艸﹝二錢半﹐炙﹞南星﹝一个﹐炮﹞上爲末﹐每服半錢﹐煎服。

神寶旣濟丹

分陰陽﹐平冷熱﹐定吐瀉﹐豁痰涎。

硫黃焰硝﹝熔汁﹐再研﹞五靈脂靑皮陳皮﹝去白﹞半夏曲﹝炒﹐等分﹞上爲末﹐粟米糊丸﹐麻子大﹐每服三丸﹐米飲送下。

來復丹

此藥配合二气﹐均調陰陽﹐奪天地沖和之气﹐乃水火旣濟之方﹐可冷可熱﹐可緩可急﹐善治榮衛不和﹐心腎不交﹐上實下虛﹐气閉痰厥﹐心腹冷痛﹐臟腑虛滑﹐不問男女老幼危急之證﹐但有胃气﹐無不獲安﹐補損扶虛﹐救陰助陽﹐爲效殊勝。

硝石﹝同硫黃並爲細末﹐入定盤內﹐微火略炒﹐用柳篦子不住手攬﹐令陰陽气相入﹐不可火太過﹐恐藥力虧﹐再研細﹞硫黃﹝舶上透明者﹞太陰玄精石﹝研細﹐水飛﹐各一兩﹞陳皮﹝去白﹞五靈脂﹝須系五臺山者﹐水澄去砂石﹐日幹﹞靑皮﹝去瓤﹐各二兩﹞上用靈脂﹑二皮爲細末﹐次入玄精石末﹐及前二藥末拌勻﹐以好醋打和爲丸﹐如豌豆大﹐每服三十粒﹐空心粥飲下﹐甚者五十粒﹐小兒三粒﹐新產生嬰兒一粒。小兒慢驚風﹐或吐瀉不止﹐變成虛風搐搦者﹐非風也﹐胃气欲絕故也﹐用五粒研碎米飲送下。

王氏惺惺散

治吐瀉脾困內虛。

人參茯苓木香﹝焙﹞天麻白扁豆陳皮﹝炒﹞全蠍﹝焙﹞上爲末﹐每服半錢﹐姜﹑棗略煎服。

醒脾散

治吐瀉脾困不食。

全蠍﹝焙﹐半錢﹞白附子﹝炮﹞天麻﹝焙﹞甘艸﹝炙﹞人參白茯苓石菖蒲﹝細節者﹞木香石蓮肉白術﹝各一錢﹞上銼散﹐每服三錢﹐姜二片﹐棗一个﹐水二小盞煎服。有熱者去木香。

大醒脾散

南星白茯苓桔紅﹝各一錢﹞全蠍﹝焙﹞甘艸﹝炙﹞白附子﹝炮﹞石蓮子人參木香﹝各半錢﹞陳倉米﹝三百粒﹞上銼散﹐每服二錢﹐姜﹑棗煎服﹐驅風醒脾﹐兩方通用。

溫白丸

驅風豁痰定驚。

人參防風生白附僵蠶﹝炒﹞全蠍﹝焙﹐各一錢﹞南星﹝湯炮﹐焙﹞天麻﹝各二錢﹞上爲末﹐麵糊丸﹐桐子大﹐每服一丸﹐姜湯調下。

星香全蠍散

治慢驚風昏迷痰搐。

南星﹝煨﹐二錢﹞木香人參桔紅﹝各一錢﹞全蠍﹝炙﹐三个﹞甘艸﹝炙﹐半兩﹞有熱加防風。

上銼細﹐每服二錢﹐入紫蘇﹑姜﹑棗濃煎﹐旋以匙送下。

定命飲子

治慢驚﹐吐瀉困重欲傳慢脾通用。

半夏茯苓木香生薑﹝各一錢﹞白術甘艸﹝炙﹞天麻﹝各五分﹞上爲末﹐每服半錢﹐姜棗煎湯調下。

四聖散

治慢驚﹐痰滯虛熱﹐若有竄視搐搦證狀﹐以少許用管吹入鼻中。

全蠍﹝七个﹞僵蠶﹝十四个﹐炒﹞南星﹝七錢半﹞川烏﹝三錢﹞上將南星爲末﹐水調作餅﹐裹蠶﹑蠍﹑川烏﹐外用濕紙重包﹐慢火中煨令赤色﹐頓地上一伏時爲末﹐每服一錢﹐煎金銀湯﹐點好茶淸少許調下。

烏蠍四君子湯

人參白術甘艸白茯苓﹝等分﹞川烏﹝生﹞全蠍﹝焙﹐各少許﹞上爲末﹐每服半錢﹐姜﹑棗煎服﹐如再服卽去川烏。

天南星散

驅風豁痰。

南星﹝一个﹐重九錢以上者﹐就地上作小坑深八寸許﹐炭火燒通紅﹐以好米醋半盞灑入坑中﹐卽納南星於內﹐次以火炭密蓋之﹐又用盆蓋其上﹐一伏時取出﹐洗淨切焙﹞上爲末﹐入琥珀﹑全蠍各一錢﹐每服半錢﹐生薑防風湯調下。

烏沈湯

治慢驚﹐祛風助胃。

天麻﹝二錢﹞人參生川烏全蠍﹝焙﹞南星﹝炮﹞木香沈香﹝各一錢﹞甘艸﹝炒﹐半錢﹞上銼散﹐每服二錢﹐姜三片﹐慢火煎取其半用之。

沈香散

生胃气﹐止吐瀉。

茯苓﹝二錢﹞沈香丁香木香藿香濃朴﹝制﹞甘艸﹝炙﹐一錢﹞上爲末﹐每服一錢﹐米飲調下。

天南星丸

天南星﹝一斤﹐每一个重一兩上下者﹐用溫湯浸洗﹐刮去裏外浮皮﹐酒浸一宿﹐用桑柴蒸﹐不住添湯﹐令釜滿﹐甑內气溢﹐更不住灑酒﹐常令藥潤﹐七伏時滿取出﹐用銅刀切開一个大者﹐嚼少許不麻舌爲熟﹐未卽再炊﹐以熟爲度﹐然後用銅刀切細﹐焙漧﹞麝香﹝研﹞丁香﹝各一兩﹞龍腦﹝研﹐兩半﹞辰砂﹝另研﹐水飛﹐一兩﹞上爲末﹐煉蜜並酒丸﹐朱砂爲衣﹐姜湯下一豆許。

礞石丸

治急慢脾風通用﹐最能下痰。

礞石﹝搗碎﹐一兩﹞焰硝﹝半兩﹐同礞石入砂鍋內﹐用炭火令通紅﹐候冷﹞上爲末﹐雪糕薄糊丸﹐綠豆大﹐每服二丸﹐急風薄荷﹑荊芥炮湯調下﹔慢風﹑慢脾風﹐木香煎湯下。礞石﹑焰硝﹑古文錢輩﹐𨿽能利痰﹐然其性非胃家所好﹐故以木香佐之。

靈脂丸

治慢驚痰盛搐搦。

五靈脂白附子﹝焙﹞木香直僵蠶﹝炒﹐各一分﹞全蠍﹝焙﹐半錢﹞朱砂﹝一錢﹞大南星﹝濕紙包火內煨﹐半錢﹞上爲末﹐米醋煮生半夏糊丸﹐麻子大﹐姜湯下三丸。

七珍丸

治諸風頑痰壅盛﹐大小通用。

細辛五靈脂直僵蠶﹝一錢半﹞白附子﹝一錢﹞朱砂﹝半錢﹞全蠍﹝四个﹐焙﹞上爲末﹐用天南星煮糊爲丸﹐麻子大﹐姜湯下﹐每服五丸。

四君子湯

治榮衛俱虛﹐臟腑怯弱﹐心腹脹滿﹐全不思食﹐腸鳴泄瀉﹐嘔噦吐逆。

人參﹝去蘆﹞茯苓﹝去皮﹞甘艸白術﹝各等分﹞上爲末﹐每服二錢﹐水一盞﹐煎七分﹐通口服﹐不拘時﹐鹽少許白湯點服。溫和脾胃﹐進益飲食﹐辟寒邪瘴霧气。

銀白散

治糞靑﹐止吐瀉﹐壯胃气。

糯米﹝炒﹐二兩﹞扁豆﹝蒸﹐二兩﹞藿香﹝一分﹞白術﹝炒﹐一分﹞丁香﹝二錢﹞甘艸﹝炙﹐三錢﹞上爲末﹐紫蘇米飲調下﹐加天麻﹑砂仁﹑白茯苓﹐快脾正色。直指方加炮白附﹑全蠍﹑木香﹑石蓮﹑生薑。

鉤藤散

治吐利脾胃气虛生風慢驚。後二十問有蟬蛻鉤藤飲﹐二十一問有鉤藤飲﹐可兼看﹐對證用。

鉤藤鉤﹝三錢﹞蟬蛻天麻防風蠍尾人參﹝各半兩﹞麻黃﹝去節﹞僵蠶﹝炒﹞甘艸﹝炙﹞川芎﹝各一錢﹞麝香﹝不拘多少﹞上爲末﹐白水煎﹐寒多加附子末半錢。

琥珀丸

見第十五問琥珀散。

龍齒散

見第十四問。

﹝卷之二﹞脾風第十七問

慢脾風之候﹐面靑額靑﹐舌短頭低﹐眼合不開﹐困睡中搖頭吐舌﹐頻嘔鮏臭﹐禁口切牙﹐手足微搐而不及收﹐或身冷﹐或身溫而四肢冷﹐其脈沈微﹐陰气極盛﹐胃气極虛﹐十救一二。蓋由慢驚之後﹐吐瀉損脾﹐病傳已極﹐總歸虛處﹐惟脾所受﹐故曰脾風。若逐風則無風可逐﹐若療驚則無驚可療﹐但膈間痰壅﹐虛熱往來。其眼合者﹐脾困气乏﹐神志沈迷﹐痰涎凝滯然爾。世所謂慢風難療者﹐慢脾風是也。然慢脾風一名虛風﹐凡小兒或吐或瀉之後﹐面色痿黃﹐大勢虛損﹐若因虛而發熱﹐繼此必傳慢脾風。才見搖頭直視﹐以手摸人﹐昏困喜睡﹐額上汗多﹐身亦粘汗﹐其聲沈小而焦﹐卽是脾風之癥﹐不必皆由急慢風傳次而至﹐又當識之。治法大要﹕生胃回陽﹐黑附湯﹑川烏散﹑金液丹﹑白丸子各一半﹐生附四君子湯可斟酌用之。胃气漸復﹐則異功散輩﹐溫平而調理之﹐如蠍附散﹑陰癇散等﹐亦可參用。若其眼半開半合﹐手足不冷﹐癥候尙在慢驚﹐則不必用回陽﹐或已入慢脾﹐而陽气未甚脫者﹐亦不可用硫黃﹑附子。凡服回陽湯劑﹐手足漸暖者﹐仍以醒脾散等繼其後以調之﹐不可輕易用極劑也。

黑附湯

治慢脾風盛四肢厥冷。若手足暖而蘇省﹐卽止後劑。

附子﹝炮﹐三錢﹞木香﹝一錢半﹞白附子﹝一錢﹞甘艸﹝炙﹐五分﹞上銼散﹐每服三錢﹐姜五片﹐煎取其半﹐以匙送下。

川烏散

祛風回陽。

川烏﹝生﹐一錢﹞全蠍木香﹝各半分﹞上爲末﹐每服一錢﹐姜四片﹐煎去其半﹐旋滴入口中。嘔吐者加丁香。

金液丹

治吐利日久﹐脾胃虛損﹐手足厥逆﹐精神昏倦﹐睡多露睛﹐口鼻气冷﹐欲成慢驚風者。

舶上硫黃﹝十兩﹐先飛﹐揀去砂石稱﹐研爲細末﹐入罐內﹐再入赤石脂封縫﹐鹽泥固濟﹐炭火三晝夜﹐取出﹐候冷用﹞上以柳木槌乳缽內研爲細末﹐每服二錢﹐生薑湯下。

生附四君子湯

助胃回陽。

卽前四君子湯加生附子末四分之一﹐厥冷者對加﹐每服半錢﹐姜五片﹐慢火煎﹐以匙送下。

異功散

治吐瀉不思飲食﹐溫中和气﹐及脾胃虛冷者﹐先與數服﹐以正其气。

人參茯苓白術甘艸桔紅木香﹝等分﹞上爲末﹐每服二錢﹐姜﹑棗煎服。一方去木香。

蠍附散

回陽气﹐豁風痰。

全蠍﹝一个﹞附子﹝炮﹐二錢﹞南星﹝炮﹞白附子﹝炮﹞木香﹝各一錢﹞上爲末﹐每服半錢﹐姜四片﹐慢火煎服。

醒脾散

見第十六問。

保命丹

見第十四問至聖保命丹。

陰癇散

祛風豁痰﹐回陽正胃。

白附子黑附子南星半夏﹝並生﹐各一分半﹞上爲末﹐井水浸七日﹐逐日換水﹐浸訖控幹﹐次入全蠍末二錢﹐每服一字﹐生薑湯下。

﹝卷之二﹞急慢脾風下痰輕重第十八問

慢驚﹕下痰輕者﹐神寶旣濟丹﹑白僵蠶丸﹔重者辰砂膏﹐甚則七寶妙砂丹。若慢脾風﹑慢驚逆惡癥候﹐諸藥不效者﹐如太衝有脈﹐則取百會穴灸之﹐此治慢脾風之大要也。急驚下劑亦有三﹕輕下則用定命丹﹑利驚丸﹑防風湯﹑宣風散﹑枳殼散﹑小柴胡湯輩﹔重下則用靑金丸﹑天麻丸﹑蘆薈散﹑牛黃涼膈丸﹑靑金丹﹑王監京墨丸輩﹔稍重下則用揭風湯﹑朱砂膏﹑疏風散﹑柴胡加大黃湯輩。下之後﹐宜和气助胃﹐如生气散﹑銀白丸﹑茯苓二陳湯﹑異功散﹑天麻蘇合香丸﹑參苓白術散﹑和中散﹑醒脾散之類﹐皆可選用。凡急驚眼睛翻轉﹐口中出血﹐兩足擺跳﹐腹肚搐動﹐摸體循衣﹐气促噴藥﹐口中痛絕大叫者﹐難治。慢驚四肢厥冷﹐吐瀉咳嗽﹐面黑唇慘﹐鴉聲﹐兩脇動气﹐口生白瘡﹝胃閉損也﹞﹐發直搖頭﹐眼睜不轉﹐涎鳴喘噎﹐口眼手足一邊牽引者﹐難痊。慢脾身冷粘汗﹐直臥如屍﹐喘嗽頭軟﹐大小便不禁﹐口噤頭搖者﹐最難爲力。若急驚甚者﹐服鎭心丸化痰鎭心﹐或金箔鎭心丸亦可服﹐珍珠丸下痰亦效﹐熱甚大便閉者﹐寬熱散下之可也。

神寶旣濟丹

見第十六問。

白僵蠶丸

方傳慢脾﹐陽气未甚脫者可用﹐亦能截風。

膽星﹝二錢﹞直僵蠶﹝炒﹞五靈脂錢子地龍幹全蠍﹝焙﹐各一錢﹞上爲末﹐水煮生半夏糊丸﹐麻子大﹐每服五丸﹐姜湯下。

辰砂膏

治慢脾冷痰壅滯﹐手足冷而微搐。

黑附子﹝一个﹐八錢重者﹐去皮臍﹐頂上刻一孔﹐入辰砂末一錢﹐仍用附子末塞之﹐以炭火燒存性爲度﹞南星﹝炮﹐半兩﹞白附子﹝焙﹞五靈脂蠍梢﹝各二錢半﹞上爲末﹐煉蜜丸﹐如桐子大﹐每服一丸﹐薑汁湯調下。

七寶妙砂丹

利痰奇效﹐慢驚慢脾﹐通以木香佐之。

用開元通寶錢﹐背後上下有兩月片者﹐其色淡黑﹐頗小諸錢﹐以一个放鐵匙於炭火內燒﹐少頃四圍上下各出黃白珠子﹐將出候冷﹐傾入盞中﹐只作一服﹐用木香煎湯送下﹐人參湯尢妙。

定命丹

見第三問。

防風丹

治風熱痰壅﹐大便不通。

羌活防風枳實川芎甘艸﹝炒﹞大黃﹝濕紙裹煨﹐各一錢半﹞上銼末﹐每服三字﹐姜﹑棗煎服﹐或加赤芍藥。

宣風散

疏風導熱。

雄檳榔﹝一个﹞甘艸桔紅﹝各兩半﹞牽牛﹝二兩﹐半生半炒﹞上爲末﹐每服半錢﹐蜜湯調下。

枳殼散

治小兒疳气﹐腹脹喘急。

枳殼﹝一兩﹐麩炒﹞巴豆﹝二十一粒﹐同上炒黃去之﹞上爲末﹐三歲小兒半錢﹐砂糖湯調下。

小柴胡湯

見第二十九問。

加枳實﹑防風﹐最能利風熱﹐解血熱﹐免得用銀﹑粉﹑巴﹑硝輩。

上銼散﹐每服二錢﹐姜﹑棗煎服。

靑金丸

治風痰壅盛。

巴霜﹝一字﹞靑黛南星﹝炮﹐各一錢﹞滑石﹝二錢﹞全蠍﹝一錢﹐焙﹞上爲末﹐稀麵糊丸﹐麻子大﹐每服一丸﹐薄荷湯點茶淸送下。

天麻丸

見第三問。

蘆薈散

治驚風痰盛發搐。

全蠍﹝五个﹐焙﹞巴霜﹝一字﹞輕粉﹝半錢﹞蘆薈南星﹝炮﹞朱砂﹝各一錢﹞冰片麝香﹝各一字﹞川郁金﹝一分﹐皂角水煮﹐焙漧﹞上爲末﹐每服一字﹐煎金銀薄荷湯調下。

牛黃涼膈丸

治熱盛涎潮。

牙硝寒水石﹝﹞石膏甘艸﹝各半兩﹞膽星﹝二錢半﹞紫石英﹝一錢﹞牛黃片腦麝香﹝各半分﹞上爲細末﹐甘艸膏丸﹐綠豆大﹐每服二丸﹐桔皮湯調下。

靑金丹

疏風利痰。

蘆薈牙硝靑黛﹝各一錢﹞使君子硼砂輕粉﹝各半錢﹞蠍梢﹝十四个﹞上爲末﹐香墨水丸﹐麻子大﹐每服一丸﹐薄荷湯下。

王監京墨丸

治痰熱驚積﹐楚州王監賣此藥著名者。

靑黛使君子﹝炒熟﹞蘆薈膽星京墨﹝各二錢﹞膩粉麝香﹝半錢﹞冰片﹝一字﹞上爲末﹐飛白麵糊丸﹐桐子大﹐每服一丸﹐薄荷湯調下。

揭風湯

利下痰熱。

蘆薈全蠍﹝各二錢半﹞南星﹝半兩﹐爲末調作餅﹐包裹前項﹐煨令赤色﹞朱砂﹝一錢半﹞靑黛輕粉﹝各七分半﹞上爲末﹐每服一字﹐煎金銀薄荷湯調下。

朱砂膏

治驚風痰盛。

朱砂﹝一錢﹞牙硝﹝一錢﹞川靈脂﹝一錢﹞蘆薈﹝一錢﹞麝香﹝一字﹞冰片﹝一字﹞上爲末﹐甘艸膏丸﹐綠豆大﹐金箔衣﹐薄荷湯下一丸。

疏風散

治驚風痰熱俱盛。

檳榔陳皮﹝各二錢﹞牽牛大黃﹝煨﹐各三錢﹞上爲末﹐每服半錢﹐生蜜湯調下。

銀白散

見第十六問。

柴胡加大黃湯

最利熱疾。

柴胡﹝一兩﹞黃芩﹝炙﹞人參半夏﹝制﹞生薑﹝各三錢半﹞甘艸﹝炒﹐一錢半﹞大黃﹝少許﹞上銼散﹐每服一錢﹐入棗煎服。

生气散

治諸風疏利﹐以此調气。

丁香﹝七分半﹞白術靑皮甘艸﹝微炙﹞木香人參﹝各二錢﹞上爲末﹐每服半錢﹐沸湯點服。或用和劑方調气散亦得﹑如更有餘熱﹐不宜服溫劑﹐少用涼藥以解之。

異功散

見第十七問。

茯苓二陳湯

和胃气﹐化痰涎。

半夏﹝五錢﹞陳皮﹝二錢半﹞茯苓﹝四錢﹞甘艸﹝一錢半﹞上銼﹐每服三錢﹐姜三片煎服。加蓮子肉﹑石菖蒲加姜﹑棗煎。方見六十二問內。

天麻蘇合香丸

天麻防風人參辰砂雄黃麝香甘艸﹝炙﹐各一分﹞全蠍﹝炒﹞僵蠶﹝炒﹐各半兩﹞牛黃﹝少許﹞南星﹝一錢﹞蘇合油﹝一盞﹞上爲末﹐煉蜜丸﹐如桐子大﹐每服一丸﹐薄荷湯下。

參苓白術散

治脾胃虛弱飲食不進多困少力中滿痞噎心悸气喘嘔吐泄瀉及傷寒咳嗽此藥中和不熱久服養气育神醒脾悅色順正辟邪白扁豆﹝一錢半薑汁浸去皮微炒﹞人參﹝去蘆﹞茯苓白術甘艸﹝炙﹞山藥﹝各二錢﹞蓮子肉薏苡仁縮砂仁桔梗﹝各一錢﹞上爲細末每服二錢棗湯調下小兒量歲數加減

和中散

和胃气﹐止吐瀉。

藿香人參天麻白扁豆木香白術甘艸﹝炙﹞茯苓石蓮肉﹝各二錢半﹞上銼散﹐每服三字﹐煎服。

醒脾散

見第十六問。

鎭心丸

治急驚﹐化痰﹐鎭心。

朱砂龍齒牛黃﹝各一錢﹞鐵粉琥珀人參茯苓防風﹝各二錢﹞全蠍﹝七个焙﹞上爲末﹐煉蜜丸﹐如桐子大﹐每服一丸﹐薄荷湯調下﹐如無牛黃﹐以牛膽南星代之。

金箔鎭心丸

治小兒風壅痰熱﹐心神不寧﹐驚悸煩渴﹐唇焦頰赤﹐夜臥不安﹐譫語狂妄。

朱砂﹝一兩﹞白茯苓﹝半兩﹞人參﹝半兩﹞麝﹝半錢﹞甘艸﹝半兩﹞片腦﹝一錢﹞紫河車﹝二錢半﹐黑豆煮﹞牙硝﹝二錢半﹞山藥﹝一兩半﹞金箔﹝十二貼﹐爲衣﹞上爲末﹐煉蜜丸﹐桐子大﹐薄荷湯下。

珍珠丸

治小兒急驚風涎潮壯熱及痰壅。

白附子滑石巴豆﹝十五粒﹐去油﹞南星﹝各一錢﹞全蠍﹝半錢﹞一方有輕粉。

上爲末﹐蜜丸小豆大﹐三歲一﹑二丸﹐蔥白湯下。

寬熱散

見第五十問。

﹝卷之二﹞驚癇第十九問

發癇者﹐小兒之惡病也﹐幼小血脈不斂﹐骨气不聚﹐爲風邪所傷﹑驚怪所觸﹐乳哺失節﹐停滯經絡而得之。其候神气怫郁﹐瞪眼直視﹐面目牽引﹐口噤涎流﹐腹肚膨緊﹐手足搐掣﹐似生似死﹐或聲或默﹐或項背反張﹐或腰脊彊直﹐但四肢柔軟﹐發而時醒者爲癇﹐若一身彊硬﹐終日不醒﹐則爲痙矣﹐癇曰五癇﹐病關五臟﹕面赤目瞪﹐吐舌嚙齒﹐心下煩躁﹐气短息數者﹐曰心癇。面唇俱靑﹐其眼上竄﹐手足拳攣﹐抽掣反折者﹐曰肝癇。面黑而晦﹐振目視人﹐口吐淸沫﹐不動如屍者﹐曰腎癇。面如枯骨﹐目白反視﹐驚跳搖頭﹐口吐涎沫者﹐曰肺癇。面色痿黃﹐眼睛直視﹐腹滿自利﹐四肢不收者﹐曰脾癇。此五臟之證然也。調理之法﹐惟以驚﹑風﹑食三種﹐陰陽二證﹐別而治之。風癇者﹐汗出解脫﹐風邪乘虛﹐其初屈指如數﹐有熱生痰是也。驚癇者﹐震駭恐怖﹐打墜積驚﹐其初驚叫大啼﹐恍惚失魂是也。食癇者﹐食時得驚﹐停宿結滯﹐其初吐乳不哺﹐大便酸臭﹐或結成乳癖﹐先寒後熱是也。別之以陰陽﹕始者身體有熱﹐抽掣啼叫﹐是爲陽癇﹐陽病脈浮﹐面色光澤﹐病在六腑﹑肌膚﹐此猶易愈。始者身體無熱﹐手足淸冷﹐不抽掣啼叫﹐是爲陰癇﹐陰病脈沈﹐面色黯晦﹐病在五臟骨髓﹐此最難痊。或以仰臥屬陽﹐復臥屬陰﹐亦可參驗。蓋陽證不可用溫﹐陰證不可用寒﹐風癇先爲之散風﹐驚癇則先爲之利驚﹐食癇則先爲之消積﹐續以定癇等劑主之。大槪血滯心竅﹐邪風在心﹐積驚成癇﹐通行心經﹐調平心血﹐順气豁痰﹐又其要也。繼令小兒有熱有痰﹐不欲乳哺﹐眠睡不安﹐時常驚悸﹐此皆發癇之漸﹐卽以紫霜丸導之﹐時間量與紫霜丸﹐減其盛气﹐則無驚風癇之患。其證方萌﹐耳後髙骨間﹐必有靑紋紛紛如綫﹐見之急爲抓破﹐須令血出啼叫﹐尢得气通。浣濯兒衣﹐不可夜露﹐恐爲無辜鳥羽糞所落污染﹐未有不爲癇也。挾邪怪者﹐其色變易不常﹐見人怕羞。諸癇喑不能言者﹐蓋咽喉爲气之道路﹐風傷其气﹐以掩其道路之間﹐抑亦血滯於心﹐心竅不通所致耳。南星調雄豬肝汁少許﹐名星蘇散﹐啖之輒效。若錢氏五癇丸﹐並南星散﹐以菖蒲煎湯調下﹔甘遂豬心湯﹐以和蘇合香丸﹐皆治癇之要藥也﹐故表而出之。許叔微治小兒顚癇欲發﹐眼暗螈﹐聲惡嚼舌﹐雌黃丸主之。治風癇宜服薄荷散﹐有熱宜服細辛大黃湯﹐又有楊氏蛇黃丸﹐養生必用蛇黃丸﹑斷癇丹﹑散風丹﹑保安丸﹑獨活湯﹑牛黃丸﹑比金膏﹑虎睛丸﹑七寶鎭心丸﹑淸神湯。密陀僧飲。食癇通用妙至丹﹑天麻丸﹑斷癇丸﹑當歸大黃湯﹑蠍虎散﹑代赭石散﹑日應丹﹑地龍散﹑全蠍五癇丸﹑星珠散﹐可選而用之﹐輕者化風丹亦可服。

紫霜丸

見第三問。

星蘇散

﹝與第十六問天南星散通用﹞治諸風﹐口噤不語。

天南星﹝略炮﹐銼散﹐每服一錢﹞上姜四片﹐紫蘇五葉﹐煎取其半﹐卻入雄豬膽少許﹐溫和服。凡不語者﹐大小便須要疏導。治慢風不語﹐只用南星﹐以人參﹑石菖蒲爲佐。

五癇丸

治食癇。

朱砂﹝半兩﹞水銀﹝二錢半﹞雄黃﹝一兩﹞眞珠﹝一兩研﹞鉛﹝二兩﹑熔開﹑次入水銀結砂﹞上爲末﹐煉蜜爲丸﹐麻子大﹐每服二丸﹐金銀煎湯送下。

雌黃丸

治顚癇搐掣﹐惡聲嚼舌。

雌黃黃丹﹝微炒﹑各半兩﹞麝﹝半錢﹞上爲末﹑拌和﹐用牛乳汁三合﹐熬成膏﹐入藥末杵三百下﹐丸如麻子大﹐每服二丸﹐溫熱湯下。

薄荷散

見第三十六問。

細辛大黃湯

治風癇內熱。

天麻防風﹝各半兩﹞細辛大黃﹝焙﹞川芎﹝各二錢半﹞甘艸﹝炙﹑一錢半﹞上銼散﹐每服一錢﹐入犀角少許煎服。

楊氏蛇黃丸

治諸癇。

蛇黃﹝一个﹑﹑醋淬七次﹑研細﹞郁金雄黃朱砂靑礞石﹝各七錢﹞鐵粉﹝研細﹞上爲末﹐粳米飯丸桐子大﹐每服一丸﹐人參煎湯調下。

錢氏蛇黃丸

治驚癇。

蛇黃﹝三个﹑火﹑醋淬﹞郁金﹝七分半﹞麝﹝另研一字﹞上爲末﹐粳米飯丸如桐子大﹐每服三﹑二丸﹐煎金銀磨刀水化下。

養生必用蛇黃丸

蛇黃﹝一枚﹑火﹑醋淬﹞靑礞石辰砂雄黃﹝各二錢﹞鐵鏵粉﹝四錢﹑研極細﹞上末﹐化蒸餅爲丸﹐用金銀剪刀股湯﹐五歲以上吞下﹐幼小化下﹐如麻子大丸。

斷癇丹

治癇﹐瘥後復作﹐證候多端﹐連綿不除。

黃﹝蜜水塗炙﹞鉤藤鉤細辛﹝去根土﹑葉﹞甘艸﹝炙﹑各半兩﹞蟬蛻﹝四个﹑洗去土﹞蛇蛻皮﹝三寸﹑酒塗炙﹞牛黃﹝一字﹑別研﹞上末﹐煮棗肉爲丸﹐如麻子大﹐煎人參湯下﹐一歲十丸﹐大小加減。

散風散

治風癇﹐先用此。

牛膽南星﹝二錢﹞羌活獨活防風天麻人參﹝去蘆﹞荊芥川芎細辛﹝各一錢﹞上爲末﹐煉蜜爲丸﹐桐子大﹐每服二丸﹐薄荷紫蘇湯調下。

保安丸

治諸風癇﹐久遠亦驗。

川烏﹝生﹑去皮尖﹑二錢半﹞五靈脂﹝半兩﹞上爲末﹐豬心血丸﹐如桐子大﹐每服一丸﹐薑汁泡湯調下。

獨活湯

治風癇﹐解表通裏。

獨活麻黃﹝去節﹞川芎﹝各一錢﹞大黃﹝焙﹞甘艸﹝炒﹑各一錢﹞上銼散﹐每服二錢﹐姜二片煎服。

牛黃丸

治風癇迷悶﹐搐掣涎潮。

牛膽南星全蠍﹝焙﹞蟬蛻﹝各二錢半﹞防風白附子﹝生﹞天麻直僵蠶﹝炒﹑各一錢半﹞麝﹝半錢﹞上爲末﹐以煮棗去皮核﹐取肉和水銀半錢﹐研極細﹐入藥末﹐丸如綠豆大﹐每服二丸﹐荊芥生薑湯下。

比金丸

治驚癇﹐先用此。

人參琥珀白茯苓遠志﹝姜制﹑焙﹑去心﹞朱砂天麻石菖蒲﹝細節者﹞川芎南星靑黛﹝各一錢﹞麝﹝一字﹞上爲末﹐煉蜜丸桐子大﹐每服一丸﹐薄荷湯調下。

虎睛丸

治驚癇﹐邪气入心。

虎睛﹝細研﹞遠志﹝姜制浸﹞犀角石菖蒲大黃麥門冬﹝各二錢半﹞蜣﹝去足翅炒三枚﹞上爲末﹐粟米糊丸﹐桐子大﹐每服一丸﹐竹葉煎湯調下﹐或金銀煎湯下。

七寶鎭心丸

治驚癇心熱。

遠志肉﹝姜制﹑焙﹞雄黃鐵粉琥珀朱砂﹝各一錢﹞金銀箔﹝二十片﹞麝香﹝少許﹞上爲末﹐棗肉丸﹑桐子大﹐每服一丸﹐去心麥門冬煎湯送下。

淸神湯

治驚癇。

犀角遠志﹝姜制煮﹑去心﹞白蘚皮石菖蒲人參甘艸﹝炙各一錢﹞上爲末﹐每服一錢﹐去心麥門冬煎湯調下。

密陀僧飲

治驚癇入心不語神效﹐諸驚失音﹐大人通用。

上密陀僧爲細末﹐每服一字﹐米醋湯調下。大人用一錢﹐熱酒調下。

妙聖丹

治食癇通用。

代赭石﹝﹑醋淬﹑二錢五分﹞雄黃蠍梢朱砂﹝各一錢﹞輕粉麝香﹝各一字﹞巴豆﹝三个﹑去心膜出油﹞杏仁﹝去皮尖﹑微炒﹑二錢﹞上爲末﹐蒸棗肉丸﹐桐子大﹐每服一丸﹐木通煎湯調下。

天麻丸

見第三問。

斷癇丸

治諸癇痰盛。

皂角﹝盈尺者﹑三挺去皮﹑槌碎﹑用水一升﹑浸取汁濾過﹑銀器內熬成膏﹞白礬﹝枯研細一兩半﹞南星﹝濕紙炮熟﹑一兩﹞朱砂直僵蠶﹝炒﹞雄黃﹝另研﹞白附子﹝各半兩﹞烏蛇﹝酒浸﹑取肉焙﹑二錢半﹞麝﹝一錢﹞赤蜈蚣﹝二條去頭足酒浸炙﹞上爲末﹐同水煮半夏糊﹑和皂角膏﹐爲丸桐子大﹐每服一丸﹐姜湯調下。

當歸大黃湯

治諸癇﹐壯熱利下﹐心中惡血。

大黃﹝濕紙裹﹑略煨﹞甘艸﹝炙﹞當歸赤芍藥﹝各三錢﹞半夏﹝制﹞川芎﹝各一錢半﹞上爲末﹐每服一錢﹐姜棗煎服。

蠍虎散

治驚癇屢效。

褐色生蠍虎﹝一个﹑連血細研﹞上入朱砂末﹐並麝少許同研﹐薄荷湯調下﹐作一服﹐數年顚癇亦效。蓋癇疾皆心血虛滯﹐生蠍可以官守其血﹐繼是以二陳湯與之﹐若無生蠍﹐當取帶性雄豬心血代用﹐入於代赭石散中亦作效。

代赭石散

治陰陽癇通用。

代赭石﹝﹑醋淬研爲末﹑水飛過﹑日幹﹞上爲末﹐每服半錢﹐以金銀煎湯﹐和金銀箔調下﹐連進二服﹐良久小兒腳脛上自有赤斑﹐卽邪气發出﹐其病隨瘥﹐若無赤斑﹐則難治也。

日應丹

治顚癇連年不瘥。

黑錫硫黃水銀鐵粉﹝研﹑各半兩﹞金銀箔﹝三十片﹞上水銀﹑鐵粉﹑金銀箔夾和一處﹐先將黑錫於銚內熔開﹐次入硫黃﹐不住手就銚內研攪﹐候硫黃煙气欲息﹐次入余藥﹐就火上同攪﹐少頃時傾出地上一宿﹐出火毒﹐再研細﹐粳米飯丸﹑麻子大﹐朱砂衣﹐每服三丸﹐食後人參湯下。

地龍散

治諸癇﹐發歇無時。

幹地龍﹝半兩﹐焙﹞虎睛﹝一對炙﹞人參天竺黃代赭石﹝﹑醋淬﹞朱砂鐵粉﹝各二錢半﹞輕粉﹝五分﹞雄黃﹝一錢半﹞金銀箔﹝三十片﹞上爲末﹐每服五分﹐紫蘇湯調服。

全蠍五癇丸

治小兒五癇。

赤蜈蚣﹝一條﹑去頭足﹑酒浸﹑炙﹞南星﹝炮熟﹑二錢半﹞麝香﹝一字﹞全蠍防風朱砂﹝細研﹞遠志﹝姜制﹑焙﹑去心﹞白附子﹝生﹞蘆薈延胡索﹝各一錢﹞金銀箔﹝各三十片﹞上爲末﹐入麝糕糊丸桐子大﹐每服一丸﹐菖蒲紫蘇煎﹐湯調下。

星朱散

定癇利痰。

南星﹝濕紙裹﹑炮香熟﹑一兩﹞朱砂﹝一錢﹞上爲末﹐帶性豬心血爲丸﹑桐子大﹐每服一丸﹐防風調下。

化風丹

涼風化痰﹐退熱定搐。

牛膽南星羌活獨活防風天麻人參川芎荊芥粉艸全蠍﹝各等分﹞上爲末﹐煉蜜丸芡實大﹐薄荷湯下。一方加辰砂﹑麝香。

鎭驚丸

治一切驚癇。

紫石英﹝燒﹑醋淬﹞鐵粉遠志﹝姜制﹑焙﹑去心﹞輕粉﹝各七分半﹞茯神人參琥珀滑石南星﹝炮﹞龍齒蛇黃﹝醋淬﹞熊膽﹝各二錢半﹞上爲末﹐煉蜜丸如桐子大﹑朱砂爲衣﹐每一丸金銀湯調下。或用豬乳調抹入口中。

開牙散

細辛南星朴硝﹝各一錢﹞麝香﹝五分﹞蠍梢﹝七个﹞上末以少許﹐用烏梅肉揉和擦牙﹐兼用細辛﹑皂角﹑荊芥末﹐吹入鼻中。治諸風搐搦﹐驚癇用此﹐開關竅﹐與前十四問開關散通用。

﹝卷之二﹞驚風第二十問

驚者﹐虛惕怔忡﹐气怯神散﹐痰涎來去﹐其瀉必靑﹐漸生風而未至風也。驚邪入心﹐則面紅臉赤﹐惕惕夜啼。驚邪入肝﹐則面目俱靑﹐眼目竄視。驚邪入腎﹐則面黑惡叫﹐嚙奶切牙。驚邪入肺﹐則面色淡白﹐喘息气乏。驚邪入脾﹐則嘔吐不食﹐虛汗多睡﹐面色淡黃。據脈觀之﹐虛則散而濡﹐實則數而﹐治法鎭驚化痰﹐安神定志﹐亦須究竟何髒受病之處﹐而調理之。然有所謂溫驚﹐有所謂利驚﹐有所謂涼驚。虛者溫之﹐實者利之﹐熱者涼之﹐是謂治法。睡中驚啼﹐聲浮者易治﹐沈者聲不響難痊。又有驚積者﹐受驚日久﹐積而成之。其狀額上有汗﹐喘息煩渴﹐潮熱往來﹐肚腹有熱﹐睡中覺腹內有物跳動﹐瀉下如白脂豆沙是也。治法量輕重而疏導之﹐仍與調气和胃取愈。大凡小兒腹中﹐或熱或脹或硬﹐皆爲內實﹐法當疏利﹐辰砂膏﹑靑龍丸主之﹐凡疏利之劑﹐皆可隨證用之。熱甚心經煩渴者﹐至寶丹解之﹐羌活散﹑防風導赤散﹑蟬蛻鉤藤飲﹑天麻丸等劑﹐皆可服。大便祕澀者﹐七寶洗心散加辰砂治之。大小便不利者﹐神芎丸﹑寬熱散極效。輕者化風丹可服﹐安神丸亦效。

辰砂膏

見第三問。

靑龍丸

治驚積有熱。

靑黛茯苓蘆薈南星﹝炮﹑各一錢﹞麝香﹝少許﹞輕粉巴霜﹝各一字﹞全蠍﹝焙﹑三錢﹞上先將巴豆研如泥﹐次入諸藥研極細﹐丸如梧桐子大﹐朱砂爲衣﹐每服一丸﹐薄荷湯下。

至寶丹

治諸癇急驚﹐心熱卒中客忤﹐不得眠睡﹐煩躁風涎搐搦﹐及傷寒狂語﹐伏熱嘔吐﹐並宜治之。

生犀屑生玳瑁屑琥珀﹝研﹞朱砂﹝研細﹑水飛﹞雄黃﹝研細﹑水飛各一兩﹞金箔﹝五十片﹑一半爲衣﹞銀箔﹝五十片﹞片腦﹝研﹞麝香﹝各一錢研細﹞牛黃﹝半兩研﹞安息香﹝一兩半爲末﹑以無灰酒濾去砂石﹑約取一兩﹑慢火熬成膏﹞上生犀玳瑁屑﹐搗羅﹑爲細末﹐研入諸藥令勻﹐將安息香膏﹑以重湯煮化和搜爲劑﹐如幹卽入少熟蜜﹐盛甕器中﹐旋丸如桐子大﹐二歲兒服二丸﹐人參湯化下﹐大小以意加減。又治大人卒中不語﹐中惡气﹑中諸物毒﹑中熱暗風﹐產後血暈﹑死胎不下﹐並用童子小便一合﹐生薑自然汁三五滴﹐同溫過﹑化下五丸﹐立效。

神妙奪命丹

七月取靑蒿節內虫﹐入朱砂麝香爲丸﹐加片腦。

人參羌活散

治傷寒驚熱﹐或中風體硬﹐可加麻黃﹑漧葛﹑薏苡仁。

川羌活川獨活前胡柴胡白茯苓川芎桔梗枳殼人參地骨皮天麻﹝各等分﹞甘艸﹝減半﹞上銼散﹐生薑薄荷煎﹐加蟬蛻治驚熱。

防風導赤散

治小兒初驚。

生地黃木通﹝去節﹞防風甘艸﹝各等分﹞有熱加黃芩﹑赤芍藥﹑羌活。

上銼散﹐每服三錢﹐水一盞竹葉少許同煎。

蟬蛻鉤藤飲

治肚疼驚啼﹐又十六問有鉤藤散﹑二十一問有鉤藤飲﹐可兼看﹐對證用。

鉤藤天麻茯苓川芎白芍藥﹝各二錢﹞甘艸蟬蛻﹝各一錢﹞上銼散﹐燈心煎﹐加木通﹑麥門冬﹑防風﹑羌活。

天麻丸

見第三問。

寬熱散

見第五十問。

七寶洗心散

治小兒煩熱生瘡﹐兼治驚風。

生地黃荊芥穗防風甘艸黃芩羌活赤芍藥﹝各等分﹞上爲末﹐入辰砂減半﹐加當歸尢妙。每服一錢﹐燈心薄荷湯調下﹐空心食前服。又三十七問洗心散﹐可兼看﹐對證用。

神芎丸

治風熱壅滯﹐頭目昏眩﹐口舌生瘡﹐牙齒疳蝕﹐或徧身瘡疥﹐切牙驚惕﹐怔忡煩躁多渴﹐或大小便澀滯﹐或積熱腹滿﹐驚風潮搐﹐並皆治之。

大黃﹝生﹞黃芩﹝各二兩﹞生牽牛末﹝一兩﹞滑石﹝四兩﹞黃連薄荷葉川芎﹝各半兩﹞上爲細末﹐滴水丸桐子大﹐每服四五十丸﹐食後溫水下﹐一方加蒲黃﹑止血證用。

化風丹

見第十九問。

安神丸

見第十四問。

淸心丸

治驚熱煩躁。

人參茯神防風朱砂柴胡﹝各二錢﹞金箔﹝三十片﹞上爲末﹐煉蜜丸桐子大﹐每服一丸﹐竹瀝調下。

﹝卷之三﹞天釣內釣第二十一問

天釣陽﹐內釣陰。

天釣者﹐壯熱驚悸﹐眼目翻騰﹐手足抽掣﹐或啼或笑﹐喜怒不常﹐甚者爪甲皆靑如祟之狀。蓋由乳母酒肉過度﹐煩毒之气入乳乳兒﹐遂使心肺生熱﹐痰鬱气滯﹐加之外挾風邪﹐致有此耳。治法解利風熱則愈。又有內釣者﹐腹痛多啼﹐唇黑囊腫﹐傴僂反張﹐眼內有紅筋斑血﹐蓋寒气壅結﹐兼驚風而得之。經云﹕內釣胸髙﹐時復漸安﹐眼尾紅脈見是也。

此乃胎中有風有驚﹐故有此證﹐先是五內抽掣﹐極痛狂叫﹐或泄瀉縮腳﹐忍疼啼叫﹐內證一過﹐外證抽掣又來﹐內外交攻﹐極難調理﹐卻要分作兩項下藥﹐內證服聚寶丸﹑鉤藤膏﹑魏香散﹐外搐服鉤藤飲﹑保命丹﹐最要進得乳可以加得﹐小兒受此病﹐間有好者﹐楊氏乳香丸﹑木香丸皆要藥也。

聚寶丸

見第十六問聚寶丹。

鉤藤膏

治小兒腹中極痛﹐幹啼﹐後﹐名盤腸內釣。

乳香沒藥木香姜黃片﹝各一錢﹞木鱉子﹝去油﹑三个﹞上爲末﹐蜜丸芡實大﹐鉤藤湯磨半丸入蜜服﹐先用此藥定痛﹐再服魏香散。

魏香散

莪術﹝五錢﹞阿魏﹝二錢﹞上先將溫酒化阿魏﹐浸莪術一晝夜﹐焙榦爲末﹐紫蘇米飲調下。

鉤藤飲

治小兒夜啼﹐乃髒冷也﹐陰盛於夜則冷動﹐冷動則爲陰極發躁﹐寒盛作疼﹐所以夜啼不歇也﹐鉤藤散主之。治驚啼加蟬蛻﹑防風﹑天麻。前十六問有鉤藤散﹐又二十問蟬蛻鉤藤飲可兼看﹐對證用。

鉤藤鉤茯神茯苓川芎當歸木香甘艸白芍藥﹝各一錢﹞上爲末﹐每服一錢﹐姜棗略煎服﹐其或心熱而煩啼﹐必有臉紅舌白﹐小便赤澀之癥﹐鉤藤飲去木香加朱砂末一錢﹐研和﹐每服一錢﹐木通湯調下﹐或銼散煎服亦可。

保命丸

見第十四問至聖保命丹。

乳香丸

治驚風內釣﹐腹痛驚啼。

乳香﹝半錢﹞沒藥沈香﹝各一錢﹞蠍梢﹝十四个﹞雞心檳榔﹝一錢半﹞上爲末﹐煉蜜丸如桐子大﹐每服二丸﹐菖蒲鉤藤湯下。

木香丸

治病如前。

乳香沒藥全蠍﹝各半錢﹞鉤藤舶上茴香木香﹝各一錢﹞上先將乳香沒藥另研﹐次入諸藥末﹐和畢﹐取大蒜少許研細﹐和丸桐子大﹐每服二丸﹑鉤藤湯下。

﹝卷之三﹞盤腸气第二十二問

盤腸气者﹐痛則腰曲幹啼﹐額上有汗﹐是小腸爲冷气所搏然耳﹐其口閉腳冷上唇幹是也。此是生下洗遲感受風冷﹐或靑糞不實﹐卻有此證﹐當服鉤藤膏﹑魏香散﹑蘇合香丸﹑當歸散﹐乳母服烏沈湯或沈香降气湯便定。

鉤藤膏

見第二十一問。

魏香散

見第二十二問。

蘇合香丸

見第六十問。

當歸散

治小兒夜啼者﹐髒寒而腸痛也﹐面靑手冷不吮乳是也。宜用此方。

當歸﹝去蘆﹞白芍藥人參﹝各二錢半﹞甘艸﹝炙﹞桔梗桔皮﹝去白﹑各一錢﹞上爲末﹐水煎半盞﹐時時少與服﹐又有熱痛亦啼叫不止﹐夜發麵赤唇焦﹐小便黃赤與三黃丸﹐人參湯下。

烏沈湯

見第十六問。

沈香降气湯

治陰陽壅滯﹐气不升降﹐胸膈痞塞﹐心腹脹滿﹐喘促短气﹐幹噦煩滿﹐咳嗽痰涎﹐口中無味﹐嗜臥不安減食。

香附子﹝二兩半﹑炒﹑去毛﹞沈香﹝一錢﹞砂仁﹝三錢﹞甘艸﹝七錢半﹞上爲末﹐每服一錢﹐入鹽少許﹐沸湯點之﹐淸晨霧露空心服之﹐去邪惡气﹐使無瘴疫。

﹝卷之三﹞胎驚風第二十三問

胎驚風者﹐以胎婦調適乖常﹐飲酒嗜欲﹐忿怒驚撲﹐母有所觸﹐胎必感之﹐或外挾風邪﹐有傷於胎﹐故子乘母气﹐生下卽發也。其候﹐月內溫壯﹐翻眼握拳噤口﹐身腰彊直﹐涎潮嘔吐﹐搐掣驚怖啼哭﹐腮縮囟開﹐或頰赤面靑眼合﹐不可誤作慢脾眼合﹐妄用溫藥。視其眉間气色﹐紅赤鮮碧者可治﹐若色黯黑﹑靑黑者不治﹐虎口指紋曲入裏者可治﹐反出外者不治。其治法解散風邪﹐利驚化涎﹐調气貼囟﹐甚則以朱銀丸利之。面靑拳搐者﹐當服保命丹﹑鉤藤散﹑全蠍散。

朱銀丸

見第三問。

保命丹

見第十四問至聖保命丹。

鉤藤散

見第十六問。

全蠍散

見第二十四問。

﹝卷之三﹞胎風徧身軟第二十四問

此癥生下如湯火潑﹐因胎熱母肥﹐如腦額生瘡難治﹐乃胎內失於扶持。如腳上有瘡爛﹐此兒不滿五年。如未滿臘前便撮口﹐兩拳相握﹐腰項如隨﹐便知臟腑中生邪毒﹐此只三朝﹐定不可療。男指向裏﹐女指向外﹐尙可醫治﹐逆候則不須投藥餌矣。更看眉中有靑筋碧色﹐應須有命﹐若眉紅﹐斷不可治。如有可治之癥﹐但用全蠍散﹑鉤藤散等劑。

鉤藤散

見第十六問。

全蠍散

治諸癇胎癇。

全蠍﹝一个﹞琥珀朱砂﹝各少許﹞上爲末﹐每服一錢﹐麥門冬煎湯調下。

又方

亦名全蠍散﹐治急慢風﹐大能定搐。

全蠍﹝大者七个﹑薄荷葉包炙﹑黃色爲度﹞僵蠶﹝三个﹑炒﹞辰砂麝香﹝各少許﹞上爲末﹐石橊皮煎湯下﹐直指用蟬蛻﹑甘艸﹑南星。

﹝卷之三﹞項軟第二十五問

項軟者﹐乃天柱骨倒也﹐極難調治﹐其患不在心脾。此因曾吐瀉之後﹐亦傷寒無汗﹐失表而然﹐本非久病羸﹐四肢不收卒然而成此疾。項軟頭似石﹐面紅唇赤﹐只因肝膽有熱﹐致令項軟﹐肝受熱風者﹐速與祛風退熱﹐然後用彊筋之劑貼項﹐立見安和。如此癥若生下便如此﹐乃胎气不足﹐或驚風後得此﹐乃是寬緩不收﹐名曰五軟﹐果難得藥﹐胎風並病後軟﹐可服錢氏地黃丸補腎。若卒暴如此者﹐只是肝經有熱﹐當服瀉肝丸﹐貼項當用附子南星末﹐以生薑自然汁調貼項上可也。

瀉肝丸

治肝熱生風﹐眼目上視﹐搐搦急驚可服。亦退熱疏風﹐又名瀉靑丸。

當歸龍膽艸川芎梔子仁大黃﹝煨﹞羌活防風﹝各等分﹞上爲末﹐蜜丸如芡實大﹐朱砂竹葉湯化下。

地黃丸

見第八問。

﹝卷之三﹞五軟第二十六問

五軟者﹐頭軟﹑項軟﹑手軟﹑腳軟﹑肌肉軟是也。無故不舉頭﹐腎疳之病。項脈軟而難收﹐治𨿽暫瘥﹐他年必再發。

手軟則手垂四肢無力﹐亦懶擡眉﹐若得聲圓﹐還進飲食﹐乃慢脾風候也﹐尙堪醫治。肌肉軟﹐則肉少皮寬自離﹐喫食不長肌肉﹐可服錢氏桔連丸﹐莫教瀉利頻並﹐卻難治療。腳軟者﹐五歲兒不能行﹐虛羸腳軟細小﹐不妨榮衛﹐但服參等藥﹐並服錢氏地黃丸﹐長大自然肌肉充滿。又有口軟則虛舌退場門﹐陽盛更須堤防﹐必須治膈卻無妨﹐唇靑气喘則難調治也。

桔連丸

見第八十一問。

上爲細末﹐別研入麝香五分﹐用豬膽七个﹐分藥入膽內﹐漿水煮﹐候臨熟﹐以鍼微紮破﹐以熟爲度﹐取出以粟米粥和丸如綠豆大﹐每服至二三十丸﹐米飲下﹐量大小與之無時。

地黃丸

見第八問。

﹝卷之三﹞五硬第二十七問

五硬則仰頭取气﹐難以動搖﹐气壅疼痛連胸膈間﹐腳手心如冰冷而硬﹐此爲風癥難治。肚大靑筋﹐急而不寬﹐用去積之劑﹐積气消卽安。恐面靑心腹硬者﹐此癥性命難保。如風癥﹐只根據中風治之﹐必有回生之理﹐小續命湯加減治之尢良﹐羌活散等劑皆可用。

小續命湯

治中風不省人事﹐涎鳴反張﹐失音厥冷。

麻黃﹝去節﹞人參黃芩川芎芍藥甘艸﹝炙﹞杏仁﹝去皮尖﹑炒﹞漢防己官桂﹝去皮各一兩半﹞防風﹝七錢半﹞附子﹝炮﹑去皮臍﹑七錢半﹞上除附子杏仁外﹐並搗爲粗末﹐次入二味夾和。每一錢﹐姜棗煎﹐食前服。有熱去附子﹐官桂減半。

羌活散

見第二十問。

﹝卷之三﹞風癥風熱第二十八問

小兒中風者﹐以其血气未定﹐寒溫失調﹐內則盛熱蘊蓄﹐外則腠理開虛﹐故風邪乘其外虛而暴中之﹐其狀昏不知人﹐壯熱狂躁﹐搐掣气粗﹐口噤涎潮是也。心中風則偃臥不能傾側﹐發熱失音﹐其舌焦赤﹐若汗流唇赤者可治﹐灸心兪﹐或唇間白黑靑黃﹐乃心壞爲水﹐或面目靑黑﹐時時竦動者並不治。肝中風則踞坐不得低頭﹐左脇疼痛﹐諸筋攣急﹐頭目轉動﹐上視多怒﹐其目靑﹐若繞兩目連額微靑﹐唇靑面黃者可治﹐灸肝兪﹔大段靑黑﹐其目一黃一白不治。腎中風則踞坐面浮﹐腰脊痛引小腹﹐其耳黑﹐若兩脇未有黃色起者可治﹐灸腎兪﹔或脇間如黃土﹐發直而齒黃赤者不治。肺中風則偃臥胸滿﹑喘息咳嗽﹑躁悶汗出﹐其鼻白﹐若目下至鼻四圍﹐及唇口皆白色可治﹐灸肺兪﹔或色帶黃﹐乃肺壞爲血不治。

脾中風則踞坐腹滿﹐皮肉動﹐四肢不收﹐其唇黃﹐若一身通黃﹐口吐咸涎者可治﹐灸脾兪﹔或手足靑而厥冷者不治。

凡人爲風邪所中﹐皆自背上五臟兪而入﹐風入於頷頰之間﹐則口而牙噤。風塞於咽喉聲音之間﹐則語不出而失音。風與气搏﹐气與痰隔﹐則喉間如鼾之聲響。是風也﹐始入於膚腠﹐次達於經絡而搏於經脈﹐筋得寒則拘急攣痛﹐得熱則緩弛不隨﹐風挾寒邪﹐卽攣急也﹐風挾熱气﹐卽緩弛也﹐拘攣脈必浮緊﹐緩弛脈必浮洪﹐寒者小續命湯﹐熱者追風毒銼散之類。脈浮者病在表﹐脈實者病在裏﹐脈促者病在上﹐在表者散之﹐在裏者利之﹐在上者湧之﹐若虛而寒者﹐則烏附之類又不可缺﹐古人治法﹐𨿽以灼艾之類爲本﹐亦當消息權度而投劑焉。𨿽然風寒暑濕﹐皆能中人﹐況又有因气而中風者﹐人之驟病﹐莫急於中風﹐倉卒之際﹐若未能精審﹐且與下气豁痰。蓋中風皆因痰鬱气滯而作﹐先用通關散以疏之﹐急以南星﹑生薑﹑木香煎湯﹐調蘇合香丸灌下﹐牙緊者﹐南星﹑細辛末﹐入麝香﹑烏梅肉點擦牙自開﹐進藥之後﹐痰消气下﹐病勢稍蘇﹐卽詳審五臟外癥而調理之﹐宜省風湯﹑羌活散﹐勢甚者防風通聖散﹑化風丹﹑牛黃散﹑鉤藤散﹑至寶丹等劑﹐可選用之。

通關散

治卒暴中風﹐昏塞不省人事﹐牙關緊急﹐藥不得咽下。

細辛薄荷牙硝雄黃﹝各等分﹞上爲末﹐每用少許﹐吹入鼻中﹐候噴嚏﹐然後進藥﹐或用白梅擦牙﹐更以菖蒲末著舌下﹐牙關卽開﹐倉卒可用。

小續命湯

見第二十七問。

追風毒銼散

治中風內外皆熱。

大黃﹝二錢﹞郁李仁﹝炒﹑二錢﹞桑白皮﹝炒半兩﹞檳榔﹝半兩﹞防風﹝半兩﹞羌活﹝一兩﹞上銼散﹐每服二錢﹐黑豆三十粒同煎﹐乳食後服。

省風湯

見第十四問。

防風通聖散

治小兒熱甚驚風﹐或斑疹出不快者﹐更熱劇黑陷將欲死者﹐或風熱瘡疥久不愈者﹐諸般風熱。

防風﹝去蘆﹑半兩﹞荊芥﹝二錢半﹞川芎﹝半兩﹞錦紋大黃﹝半兩﹞當歸﹝半兩﹞薄荷葉﹝半兩﹞芍藥﹝半兩﹞麻黃﹝去根節﹑半兩﹞芒硝﹝半兩﹞石膏﹝細紋者﹑方解者非﹑一兩﹞黃芩﹝一兩﹞桔梗﹝一兩﹞滑石﹝六兩﹞甘艸﹝二兩﹞白術﹝二錢半﹞山梔子﹝用小者﹑大者非﹑二錢半﹞上粗末﹐每服二錢﹐姜二片﹐水一盞﹐煎七分﹐去滓不拘時服﹐或卒中久不語﹐或暴喑不語皆治。

化風丹

見第十九問。

鉤藤散

見第十六問。

至寶丹

見第二十問。

﹝卷之三﹞痙第二十九問

夫發之候﹐先傷於風﹐又感寒濕致之﹐此虛極生熱﹑熱極生風之甚者也。傷風發熱﹐頭痛汗出﹐又自嘔逆﹐汗之必發。濕家發汗稍多亦發。此癥項彊直﹐腰身反張﹐搖頭螈﹐口噤不語﹐發熱腹痛不惺惺﹐其狀可畏﹐病在足太陽經。剛無汗﹐柔有汗。其面紅眼赤﹐牙緊手張﹐痰涎壅盛﹐昏憒煩渴﹐小便赤澀﹐先譫語而發者﹐此剛也﹐無汗當發汗。其大便滑泄﹐不語不渴﹐先手足冷而發者﹐此柔也﹐有汗當解肌。並以小續命湯加減﹐剛去附子用麻黃﹐柔用附子去麻黃﹐大便利厥逆者﹐則以熟附佐之。其間一癥﹐身體壯熱﹐譫語口漧﹐手足反微寒﹐大便反滑泄﹐此爲剛柔不分之﹐無汗葛根湯主之﹐有汗桂枝加葛根湯主之。要知無汗則用麻黃﹐有汗則謹勿用也﹐此古方之所禁。

其若痰塞气盛﹐則南星﹑半夏﹑茯苓以消其痰﹐枳實﹑陳皮﹑紫蘇以順其气﹐痰消則風止﹐气順則神淸﹐然後審其熱之輕重而解利之﹐熱輕者敗毒散﹐熱盛者小柴胡湯解之。壯熱有汗﹐胸滿口噤切牙﹐而大便祕者﹐是爲內實﹐大承气湯下之﹐後用大柴胡湯解之。最難痊﹐十救其一﹐過三日難治﹐請早圖之。

小續命湯

見第二十七問。

葛根湯

見第十六問。

桂枝加葛根湯

治頭疼﹑項背彊KTKT﹐汗出惡風者。

桂枝芍藥甘艸﹝各六錢﹞葛根﹝一兩三錢﹞上銼散﹐每服三錢﹐生薑棗子煎服。

敗毒散

見第五十問。

小柴胡湯

治傷寒﹑溫熱病﹐身熱惡風﹐頸項彊急﹐胸脇滿痛﹐嘔吐噦逆﹐煩渴﹐寒熱往來﹐身面皆黃﹐小便不利﹐大便祕澀﹐或過經不解﹐或潮熱不除﹐及瘥後勞復﹐發熱疼痛煩熱﹐經血適來適斷﹐寒熱如瘧﹐發作有時。

人參﹝去蘆三錢﹞甘艸﹝炙三錢﹞黃芩﹝三錢﹞柴胡﹝去蘆﹑八錢﹞半夏﹝湯泡七次﹑焙﹑幹二錢半﹞上銼散﹐每服二錢﹐水一盞﹐生薑三片﹐棗一枚﹐煎去滓﹐溫服不拘時。

大承气湯

治剛﹐胸滿內實﹐口噤切牙﹐大熱發渴﹐大便祕澀。

大黃芒硝﹝各半兩﹞濃朴﹝一兩﹞枳實﹝二枚﹞上銼散﹐每服三錢﹐姜三片﹐水一盞﹐煎半盞﹐溫服。

大柴胡湯

治傷寒十餘日﹐邪气結在裏﹐往來寒熱﹐大便祕澀﹐腹滿脹痛﹐譫語﹐心中痞硬﹐飲食不下﹐或不大便﹐五六日繞臍刺痛﹐時發煩躁。及汗後如瘧﹐日晚發熱﹐兼臟腑實﹐脈有力者可服。

柴胡﹝去蘆﹑八錢﹞黃芩赤芍藥﹝各三錢﹞枳實﹝去瓤﹑麩炒﹑半錢﹞半夏﹝湯泡七次﹑切片焙漧﹑一錢半﹞上銼散﹐姜棗煎﹐加減服之﹐欲下加川大黃三錢。

﹝卷之三﹞夜啼客忤驚啼第三十問

夜啼者﹐髒冷也﹐陰盛於夜則冷動﹐冷動則爲陰極發躁﹐寒盛作疼﹐所以夜啼不歇也﹐鉤藤散主之。或心熱煩啼﹐必有臉紅舌白﹐小便赤澀之癥﹐鉤藤飲去當歸﹑木香﹐加朱砂﹑木通﹐煎湯調下。又有觸犯禁忌而夜啼者﹐用醋炭燻﹐可服蘇合香丸。客忤者﹐小兒神气嫩弱﹐外邪客气﹐獸畜異物﹐暴觸而忤之﹐其候﹐驚啼﹐口出靑黃白沫﹐水谷鮮雜﹐面色變易﹐喘息腹痛﹐反側螈﹐狀似驚癇﹐但眼不上竄﹐脈來弦急而數﹐視其口中懸癰左右﹐若有小小腫核﹐卽以竹鍼刺潰之﹐或以爪甲摘破亦佳﹐治法辟邪正气﹐散驚定心爲上﹐延久則難爲力也。凡客忤﹑中惡﹐急作醋炭﹐或降眞香﹑皂角﹐並用燻之﹐仍服蘇合香丸卽自痊愈。治驚啼拗哭﹐本事方龍齒散主之﹐又有花火膏亦卒急可用也。論曰﹕心藏神﹐神安則髒和﹐故小兒晝得精神安﹑而夜得穩睡﹐若心气不和﹐邪气乘之﹐則精神不得安定﹐故暴驚而啼叫也﹐安神散等劑治之。又有啼之癥﹐小兒胞胎中﹐其母將養失宜﹐傷於風冷﹐則邪气入於胞胎﹐旣生之後﹐冷气停畱﹐復因乳哺不節﹐邪气與正气相搏﹐故腹痛張蹙气而啼也﹐牛黃丸等劑主之﹐冷甚者理中丸主之。

鉤藤飲

見第二十一問。

蘇合香丸

見第六十問。

龍齒散

治拗哭肚痛驚熱。

龍齒蟬蛻鉤藤羌活茯苓人參﹝各等分﹞上銼散﹐每二錢﹐姜棗煎服。

碧霞散

治小兒渾身壯熱夜啼。

柏葉﹝半兩﹞南星僵蠶全蠍郁金雄黃﹝各一錢﹞上爲末和勻﹐每服一錢﹐用薄荷蜜水調下。

六神散

治腹痛啼哭﹐面靑口中冷气﹐四肢亦冷﹐曲腰而啼﹐或大便泄瀉﹐及不吮乳。

人參山藥白術﹝各半兩﹞甘艸﹝二錢﹞白茯苓白扁豆﹝炒﹑各一兩﹞上爲末﹐每服二錢﹐姜二片﹐棗一枚﹐煎服。一方用當歸﹑白芍藥﹑人參各二錢半﹐甘艸﹑桔梗﹑陳皮各一錢爲散﹐每服二錢﹐水煎時時服。

花火膏

治夜啼﹐脾臟冷而痛。

燈花﹝一顆﹐百一選加硼砂一字﹐朱砂﹑蜜調成膏子﹞上取塗乳上﹐令兒吮乳。

牛黃丸

見第十九問。

理中丸

見第五十三問。

安神散

治嬰孩夜啼。

蟬蛻﹝四十九个﹑只用後一截﹑除去前一截並咀腳﹞上爲極細末﹐作四服﹐用鉤藤湯調下﹐不拘時服。

﹝卷之四﹞胎疾第三十一問

胎疾﹐謂月數將滿﹐母失調護﹐或勞動气血相干﹐或坐臥饑飽相役﹐或飲酒食肉﹐冷熱相制﹐或恐怖血脈相亂﹐胎气有傷﹐兒形無補﹐有胎熱﹑胎寒﹑胎黃﹑胎肥﹑胎弱等癥。胎熱則兒在胎中﹐母多驚悸。或因食熱毒之物﹐誕生之後﹐兒多虛痰﹐气急喘滿﹐眼目眵淚﹐神困呵欠﹐不得伸舒﹐呃呃作聲﹐大小便不利﹐或通利卽有血水﹐甚則手常拳緊﹐腳常搐縮﹐眼常斜視﹐身常掣跳﹐皆由胎中受熱﹐宜速與大連翹飲子﹐解散諸熱﹐次與消風散數服無恙。其胎驚﹑胎風﹑自見本癥﹐玆不贅述。胎寒則兒在胎中﹐母因感受寒邪﹐或喜食生冷過度﹐寒盛則腸鳴泄利﹐邪气以亂其眞气﹐治寒邪﹑當用和解﹐治髒寒﹑則溫髒寒﹐甚則有盤腸內釣﹐皆因寒而得之﹐大便靑者是也﹐各有本癥見之。胎黃候﹐則小兒生下﹐徧體面目皆黃﹐狀如金色﹐身上壯熱﹐大便不通﹐小便如梔子汁﹐乳食不思﹐啼叫不止﹐皆因母受熱而傳於胎也﹐凡有此癥﹐乳母可服生地黃湯﹐仍忌熱毒之物。胎肥則生下肌肉濃﹐徧身色紅﹐盈月以後﹐漸漸羸瘦﹐目白睛粉紅色﹐五心煩熱﹐大便難﹐時時生涎﹐浴體法主之。胎弱則生下面無精光﹐肌肉薄﹐大便白水﹐身無血色﹐時時哽气多噦﹐目無精采﹐亦當浴體法治之。凡胎气稟賦﹐有壯有弱﹐其母飲食恣令饑飽﹐起止無忌﹐令兒得疾﹐不寒卽熱﹐不虛卽怯﹐熱乃作壅﹐寒乃作泄﹐虛則作驚﹐怯則作結。寒則溫之﹐熱則涼之﹐虛則壯榮﹐怯則益衛。驚用安神丸﹐結用微利﹐詳審用之﹐可保無虞。不若古人胎教之法﹐決無諸癥﹐生子必形容端正﹐爲世之英傑也。

大連翹飲子

見第三問。

消風散

治諸風上攻﹐頭目昏痛﹐項背拘急﹐肢體煩疼﹐肌肉蠕動﹐目眩旋暈﹐耳作蟬鳴﹐眼澀好睡﹐鼻塞多嚏﹐皮膚頑麻﹐瘙瘡癮疹﹐小兒虛風﹐目澀昏困。

白茯苓﹝去皮﹞芎羌活﹝去蘆﹞荊芥穗防風﹝去蘆﹞藿香葉蟬蛻﹝去土﹞白僵蠶﹝炒﹑去絲咀﹞甘艸﹝銼﹑炙﹞陳皮﹝去白﹞濃朴﹝去皮﹑薑汁制﹑各三兩半﹞上爲細末﹐每服半錢﹐茶淸調下﹐薄荷湯亦可。又治急慢驚風﹐用乳香荊芥湯調下﹐或加雄黃﹐名雄風散。

生地黃湯

治小兒生下﹐徧體面目皆黃﹐狀如金色﹐身上壯熱﹐大便不通﹐小便如梔子汁﹐乳食不思﹐啼叫不止﹐此胎黃之候﹐皆因母受熱邪而傳於胎也。凡有此癥﹐乳母宜服﹐仍忌酒面五辛之物。

生地黃赤芍藥川芎川當歸﹝酒洗﹑等分﹞上銼散﹐每服五錢﹐水一盞﹐煎至六分﹐去滓﹐產婦亦可服﹐抹些少入兒口中。

浴體法

見第十四問。

﹝卷之四﹞解顱第三十二問

仲陽謂解顱﹐生下而囟不合﹐腎气不成也﹐長必少笑﹐更有目白睛多﹐白身瘦者﹐多愁少喜也﹐余見腎虛癥。楊氏曰﹕小兒年大﹐頭縫開解而不合者﹐腎主髓﹐腦爲髓海﹐腎气有虧﹐腦髓不足﹐所以頭顱開而不能合也。人乏腦髓﹐如木無根﹐凡得此者﹐不遠千日﹐其間亦有數歲﹐乃成廢人。設有此癥﹐不可束手待斃﹐宜與錢氏地黃丸﹐仍用南星微炮爲末﹐米醋調敷於緋帛﹐烘熱貼之﹐亦良法也。柏子仁散﹑三辛散等劑敷之尢效。

地黃丸

見第八問。

柏子仁散

治小兒囟開不合。

防風﹝一兩半﹞柏子仁﹝一兩﹞上末﹐乳汁調塗囟門上。

三辛散

一名封囟散﹑一名桂號散﹑治嬰孩小兒﹑腦囟大開。

細辛桂心﹝各半兩﹞漧薑﹝一錢﹞上爲末﹐乳汁調塗囟上﹐幹時再塗﹐面赤爲效。

﹝卷之四﹞囟陷﹑囟塡第三十三問

囟陷者﹐始因臟腑有熱﹐渴飲水漿﹐致成泄利﹐久則血气虛弱﹐不能上充腦髓﹐故囟陷如坑﹐不能平滿﹐用狗頭骨炙黃爲末﹐雞子淸調敷之。囟塡者﹐囟門腫起也﹐脾主肌肉﹐乳哺不常﹐饑飽無度﹐或寒或熱﹐乘於脾家﹐致使臟腑不調﹐其气上衝﹐爲之塡脹﹐囟突而髙﹐如物堆起﹐毛皮短黃自汗是也。若寒气上衝則牢靳﹐熱气上衝則柔軟﹐寒者溫之﹐熱者涼之﹐劑量輕重﹐兼與調气。小兒肝盛﹐風熱反攻亦然﹐此癥未易退瘥﹐或熱癥用大連翹散以消之﹐有表熱癥﹐柴胡散主之﹐又有封囟散掩之。論曰﹕小兒胃气沖和﹐則腦髓充盛﹐囟頂漸合﹐若胃气熱﹐燻蒸臟腑﹐則渴而引飲﹐因致泄利﹐令臟腑壅熱﹐血气虛弱不能上充腦髓﹐所以囟陷也﹐聖濟經用當歸散﹑地黃丸。

大連翹飲子

見第三問。

柴胡散

見第五十問。

封囟散

見第三十二問三辛散。

地黃丸

見第八問。

當歸散

見第五十九問。

﹝卷之四﹞目內癥第三十四問

目內赤者心熱﹐導赤散主之。淡紅者心虛熱﹐生犀散主之。靑肝熱﹑瀉靑丸主之﹐淺淡者補之。黃者脾熱﹐瀉黃散主之。無精光者腎虛﹐地黃丸主之。龍木論小兒斗睛候﹐皆因失誤築打﹐損著頭面額角﹐兼倒撲﹐令兒肝受驚風﹐遂使兩眼斗睛﹐宜服牛黃丸。口議血眼﹐宜服生熟地黃散流行血气﹐熱毒服小防風湯﹐風毒服小流气飲﹐積毒服小菊花膏主之。斑瘡入眼﹐決明散﹑蜜蒙花散主之﹐又有犀角散﹑石楠散通頂爲妙。或瀉後眼如上膜﹐或痘疹入腹﹐眼不能開﹐及諸癥眼定無精光難治。

導赤散

見第八問。

瀉靑丸

見第八問。

生犀散

治目內淡紅者﹑心虛熱。

生犀﹝鎊﹑二錢﹞地骨皮赤芍藥柴胡漧葛﹝各一兩﹞甘艸﹝半兩﹞上銼﹐每服二錢﹐水一盞﹐煎至七分﹐濾去滓溫服。

瀉黃散

淺淡者補之﹐黃者脾熱。

藿香葉﹝七錢﹞山梔仁﹝一兩﹞石膏﹝五錢﹞甘艸﹝五錢﹞防風﹝四兩﹑去蘆﹞上銼散﹐同蜜酒微炒﹐每服二錢﹐水煎服﹐不拘時。

地黃丸

見第八問。

生熟地黃散

治小兒疳蝕眼患﹐閉合不開﹐羞明怕日及內障。

生地黃﹝洗﹞熟地黃﹝洗﹞麥門冬﹝去心﹐各一兩﹞川當歸枳殼﹝麩炒﹞甘艸﹝炙﹞防風杏仁﹝湯泡﹑去皮尖﹑炒赤﹞赤芍藥﹝各半兩﹞上銼每服二錢﹐黑豆七粒﹐煎豆熟爲度﹐去滓服。

地黃散

治小兒心肝蘊熱﹐目赤腫疼﹐內生赤脈﹐或白膜遮睛﹐四邊散漫者猶易治﹐若暴遮黑睛﹐多致失明﹐宜速用此方﹐亦治瘡疹入眼。

生地黃熟地黃蟬蛻﹝去頭足﹞木賊艸穀精艸生犀末當歸﹝去蘆﹑切焙﹑各二錢半﹞防風﹝去蘆﹞羌活白蒺藜﹝去刺﹞甘艸沙苑蒺藜木通﹝各一錢半﹞黃連﹝去須﹞大黃﹝煨﹑各一錢﹞玄參﹝半錢﹞上爲細末﹐每服一字﹐或半錢﹐量大小加減﹐煎羊肝湯食後調下﹐日三﹐忌口將息﹐亦治大人。

小防風湯

治小兒熱毒眼患。

大黃﹝蒸﹞山梔子甘艸﹝炙﹞防風赤芍藥川當歸﹝洗﹞羌活﹝各等分﹞上銼散﹐每服二錢﹐水小盞﹐煎五分﹐去滓﹐通口服﹐食後。

小流气飲

治小兒風毒眼患。

蟬蛻﹝去足﹞甘艸﹝炙﹞羌活天麻當歸赤芍藥防風大黃薄荷杏仁﹝各等分﹞上銼散﹐每服二錢﹐水煎去滓﹐食後通口服。

小菊花膏

治小兒積毒眼患。

黃連黃芩大黃菊花羌活蒼術﹝米泔浸﹞荊芥穗防風﹝各等分﹞上爲細末﹐蜜丸芡實大﹐每服一丸﹐細嚼白滚湯下。

決明散

治小兒疹痘瘡入眼。

栝蔞根﹝半兩﹞決明子赤芍藥甘艸﹝炙﹑各二錢半﹞上爲細末﹐每服半錢﹐蜜水調下﹐日三。

蜜蒙花散

治小兒疹痘﹐並諸毒入眼。

蜜蒙花﹝一錢﹞靑葙子決明子車前子﹝各五分﹞上爲細末﹐用羊肝一个﹐破開縫三條﹐摻藥令勻紮緊﹐以濕紙七重裹﹐炭火中煨熟﹐空心食之﹐效如神。

犀角飲

治眼疼。

犀角﹝一兩﹞射幹龍膽艸黃芩﹝各半兩﹞鉤藤﹝七錢半﹞人參﹝二兩﹞茯苓甘艸﹝各二錢半﹞上銼散﹐每服二錢﹐水一盞﹐煎至五分﹐食後去滓溫服。

牛黃丸

治肝受驚風﹐遂使眼目疼痛。

牛黃白附子肉桂全蠍川芎石膏﹝各二錢半﹞白芷藿香﹝各半兩﹞辰砂麝香﹝各少許﹞上爲細末﹐煉蜜爲丸﹐如梧桐子大﹐臨臥時薄荷湯化下三丸﹐乳母忌食辛辣熱物﹐並濕面等物。

﹝卷之四﹞耳病第三十五問

耳者腎之候﹐小兒腎經气實﹐其熱气上衝於耳﹐遂使津液壅滯﹐爲膿爲汁者也。亦有澡浴水入耳中﹐水濕停畱﹐搏於血气﹐釀成熱﹐亦令耳膿﹐久而不瘥﹐變成聾耳﹐龍骨散主之。又湯氏有五般耳候。耳者﹐常有黃膿出是也。

膿耳者﹐常有紅膿出是也。纏耳者﹐常有白膿出是也。底耳者﹐裏面鮏臭。囊耳者﹐裏面虛鳴﹐時出淸膿。然五般病源一也﹐皆由風水入耳﹐內有積熱上壅而成﹐若不早治﹐久則成聾﹐胭脂膏等治之﹐仍服化痰退熱等劑卽愈。

龍骨散

治膿耳。

明礬﹝﹞龍骨﹝﹑各二錢﹞黃丹﹝炒﹑一錢半﹞胭脂﹝一錢﹞麝香﹝一錢﹑研﹞上爲細末﹐先以綿拈拭去膿汁﹐次以鵝毛管吹藥入耳。本方加海螵蛸末尢妙。

龍黃散

治小兒耳﹐汁出不止。

枯礬龍骨﹝﹞黃丹﹝炒﹑各半兩﹞麝香﹝研﹑一錢﹞上同研細﹐先以綿杖子拈卻耳中膿水﹐用一字摻在耳內﹐但用之﹐勿令風入。

幹胭脂膏

治小兒耳﹐常出膿水不止。

幹胭脂白龍骨白礬﹝﹞白石脂﹝研﹑等分﹞上研如粉﹐用棗肉和丸棗核大﹐以綿裹一丸納耳中﹐日三換之。

金箔散

枯礬胭脂﹝各半兩﹞金箔﹝七片﹞上同研令勻﹐爲細末﹐日三四度﹐摻少許於耳內。

蔓荊子散

治內熱﹐耳出膿汁。

升麻木通赤芍藥桑白皮生地黃麥門冬﹝去心﹞前胡甘菊花赤茯苓蔓荊子甘艸﹝炙﹑各等分﹞上銼散﹐每服三錢﹐姜一片﹐棗二枚﹐水一盞﹐煎六分﹐食後臨臥服。

﹝卷之四﹞鼻病第三十六問

﹝鼻衄者﹐黃芩湯主之。淸肺飲子治鼻涼膈。﹞凡牙兒三朝五日﹑六晨一臘﹐忽然鼻塞﹐吻乳不能開口呼吸者﹐多是乳母安睡之時﹐鼻中出息﹐吹著兒囟﹐或以水浴洗﹐用水溫冷﹐不避風邪﹐所以致兒鼻塞﹐宜與通關膏敷之﹐消風散服之﹐或有驚悸作熱﹐薄荷散與服﹐生者亦佳。

又有鼻衄﹐是熱搏於气﹑而乘於血也﹐肺主一身之皮毛﹐口气開竅於鼻﹐蘊寒先客皮膚﹐搏於气而成熱﹐熱乘於血﹐血得熱而妄行﹐從鼻中出者﹐名鼻衄也﹐或未及發汗而鼻燥喘息﹐鼻气鳴卽衄﹐治法皆根據大方而分劑略輕耳﹐黃芩湯﹑犀角地黃湯主之﹐生地黃茅根煎服尢佳。

黃芩湯

見第六十七問。

淸肺飲子

見第七十九問地黃淸肺飲。

薄荷散

治乳下嬰兒鼻塞不通﹐及治夾驚傷寒﹐極熱變蒸。

薄荷葉﹝半兩﹞羌活全蠍甘艸麻黃﹝去節﹞僵蠶﹝炒﹑去絲咀﹞天竺黃白附子﹝各一錢半﹞上爲末﹐薄荷湯下。熱極生風﹐加竹瀝少許與服。一方有柴胡﹑臺芎﹑桔梗﹑茯苓﹐無全蠍﹑僵蠶﹑天竺黃﹑白附子。

消風散

見第三十一問。

通關散

見第十四問。

﹝卷之四﹞口瘡﹑鵝口﹑重第三十七問

巢氏云﹕鵝口候者﹐小兒初生﹐口裏白屑滿口舌上﹑如鵝之口﹐故曰鵝口也﹐此乃胎熱而心脾最盛﹑燻發於口也。

葛氏用發纏指頭﹐蘸井花水揩拭之﹐睡時以黃丹出火气摻於舌上。小兒初出腹有連舌﹐舌下有膜如石橊子中隔連其舌下後﹐令兒言語不發不轉也﹐可以爪甲摘斷之﹐微有血出無害﹐若血出不止﹐可燒發作灰末敷之﹐血便止也。用保命散﹐枯白礬一錢﹐馬齒牙硝半錢﹐朱砂一分同研細﹐取白鵝糞﹐以水攪取汁調塗舌上頷頰內﹐先用發纏指﹐揩拭舌上垢了﹐然後用藥敷之。口瘡候﹐乃小兒血气盛﹐兼將養過溫﹐心臟積熱﹐燻蒸於上焦﹐故成口瘡也。宜用南星末淡醋調﹐貼兩腳心﹐乳母宜服洗心散﹐卻用瀉心散敷口之法﹐用黃連末以蜜水調抹口中﹐黃柏﹑靑黛﹑冰片皆可﹐又以牛黃少許末之﹐竹瀝調塗口內。治鵝口以馬牙硝如豆許塗亦好﹐或口如魚口不能合﹐或作鴉聲者難治。又有小兒初生﹐上有物脹起如懸癰﹐或如蘆籜盛水之狀者﹑名曰重﹐此乃脾胃挾熱﹐血气不能收斂﹐頷中舌下或在頰如吹小脬﹐速宜以綿纏長鍼﹐微露鋒銳刺腫處﹐決出惡汁卽消﹐若再生宜再刺﹐不爾則脹滿口中﹐有妨乳食呼吸也。

保命散

治小兒口裏﹑白屑滿舌上如鵝口。

枯礬﹝一錢﹞牙硝﹝半兩﹑細研﹞朱砂﹝二錢半﹞上同研細﹐每服一字﹐取白鵝屎以水攪取汁﹐調塗舌上頷頰內﹐未用時先以手指纏亂髮拭舌上垢﹐然後使藥敷之。

吳茱萸散

治初生兒喫乳後﹑口內卽生白屑煩躁。

吳茱萸﹝不拘多少﹞上爲末﹐米醋調敷兒腳心內﹐退卽去之﹐心有客熱口生瘡﹐以南星末醋調敷腳心﹐茱萸散亦治口瘡﹐退卽洗去之。

洗心散

治風壅壯熱﹐頭目昏痛﹐痰涎壅滯﹐涕唾稠粘﹐心神不寧﹐眼澀睛疼﹐及鼻塞聲重﹐咽漧多渴﹐五心煩熱﹐小便黃赤﹐大便祕澀﹐並宜服之。

白術﹝一錢半﹞甘艸﹝炙﹞當歸荊芥穗麻黃﹝不去節﹞芍藥大黃﹝面裹煨﹑去面﹑切焙﹑各六錢﹞上銼散﹐每服四錢﹐生薑薄荷煎湯﹐去滓乳母服﹑或兒服。加前胡﹑生地黃﹑辰砂﹐名辰砂七寶散﹐爲末﹐治小兒口瘡積熱﹐夾驚傷寒﹐生薑﹑薄荷調下一錢。二十問內有七寶洗心散﹐可兼看﹐對癥用。

辰砂七寶散

治小兒壯熱﹐傷塞壅熱﹐治夾驚傷寒﹐解諸般熱﹐亦治疹痘熱﹐治驚風﹐定搐搦。

麻黃﹝去節﹞白術當歸大黃赤芍藥荊芥前胡生地黃甘艸﹝各半兩﹞上爲末﹐傷風發散﹐用生薑﹑薄荷煎﹐急驚加辰砂﹑薄荷調下﹐用局方洗心散亦可。

瀉心散

治心中痰气實﹐則气行澀﹐合臥則气不通﹐故喜仰臥﹐則上下通也。

用黃連一兩﹐去須爲末﹐每服半錢﹐或一錢﹐臨臥時溫水下。

牛黃散

治小兒重重齦﹐腫痛口中涎出。

牛黃龍腦丹砂﹝各二錢半﹞鉛霜﹝半兩﹞太陰玄精石﹝一兩﹞上爲末﹐每服半錢。先於腫處鍼破出血﹐鹽湯拭口﹐摻藥在內。

﹝卷之四﹞重舌﹑木舌﹑弄舌第三十八問

巢氏云﹕小兒重舌者﹐心脾俱有熱也﹐心候於舌而主血﹐脾之絡脈出於舌下﹐若心脾有熱則血气俱盛﹐附於舌根﹐重生壅出如舌而短小是也。有著頰裏及上者﹐名曰重。著齒齦者﹐曰重齦。皆當刺去其血﹐用眞蒲黃敷之﹐或發灰或馬牙硝或硼砂或焰硝敷之﹐或竹瀝浸黃柏點之亦好。又木舌癥﹐舌者心之候﹐脾之脈絡於舌也﹐臟腑壅滯﹐心脾積熱﹐熱气上衝﹐故令舌腫漸漸脹大﹐塞滿口中﹐是爲木舌﹐若不急療﹐必致害人﹐用朴硝二分﹐紫霜一分﹐白鹽半分﹐同研﹐每半錢﹐竹瀝井花水調敷。不用朴硝及鹽亦可。又方用黃葵花研細﹐黃丹伴之同研點七次。又舌脹滿口﹐單用冰片點之﹐亦妙。又弄舌者﹐脾臟微熱﹐令舌絡微緊﹐時時舒舌﹐治之勿用冷藥下之﹐當少與瀉黃散漸服之﹐亦或飲水﹐醫疑爲熱﹐必冷藥下之非也﹐飲水者﹐脾胃虛津液少也。又加面黃肌瘦﹐五心煩熱﹐卽爲疳瘦﹐宜胡黃連丸輩。大病未愈﹐用藥後弄舌者凶。又有舌上白胎並黑色者﹐用硼砂爲末摻之﹐熱甚者﹐加冰片﹐或單用黃丹如豆許﹐以按舌下尢妙。

瀉黃散

見第三十四問。

胡黃連丸

見第七十九問。

﹝卷之四﹞齒遲第三十九問﹝無方﹞

聶氏云﹕稟受腎气不足者﹐卽髓不彊﹐蓋骨之所絡而爲髓﹐髓不足﹐故不能充於齒﹐所以齒生遲也。宜用芎﹑漧地黃﹑山藥﹑當歸﹑芍藥﹑甘艸各等分研末﹐用熟水調服。或時以藥末擦齒齦﹐齒卽生也。

﹝卷之四﹞喉痺﹑腮腫第四十問

巢氏云﹕此二癥乃風毒之气﹐客於咽喉﹐與血气相搏﹑而結腫成毒。熱入於心﹐卽煩亂不食而死。此候急用金星丸下之。治小兒咽喉﹑腮腫﹑疼痛﹐當用升麻﹑馬牙硝﹑硼砂﹑牛黃等劑﹐連翹湯不可缺也﹐連翹漏蘆湯亦可服。

金星丸

治小兒風熱壅盛﹐喉中痰鳴﹐嗽喘气粗﹐面頰紅﹐腮赤腫疼﹐咽喉壅塞﹐目閉不開﹐多眠發熱﹐狂言煩躁多渴﹐則生驚風﹐大便不通﹐小便如血﹐諸般熱壅﹐瘡痍煩躁﹐並宜服之。

郁金雄黃﹝各二錢半﹞膩粉﹝半錢﹞巴豆﹝七粒﹑去油﹞上爲末﹐調勻﹐醋糊爲丸麻子大﹐薄荷湯下。

連翹漏蘆湯

治小兒癰瘡﹐丹毒﹐瘡癤﹐咽喉腫痛﹐腮腫。

漏蘆麻黃﹝去根節﹞連翹升麻黃芩白斂﹝各一錢﹞甘艸枳殼﹝各半錢﹞上爲粗末﹐每服一錢﹐以水一小盞﹐煎至五分﹐去滓量兒大小﹐不拘時溫服。熱甚加大黃朴硝。

連翹湯

見第三問大連翹飲子。

淸涼飲子

治小兒百病﹐變蒸客忤﹐驚癇壯熱﹐痰涎壅盛﹐煩悶頰赤﹐口漧煩渴﹐項頸結熱﹐頭面瘡癤﹐肚中熱痛。更四十四問有四順淸涼飲﹐可詳癥通用。

大黃連翹芍藥羌活當歸防風甘艸山梔仁﹝各等分﹞上銼散﹐每服二錢﹐水半盞﹐煎三分﹐去滓﹐不拘時服。

﹝卷之五﹞語遲第四十一問

巢氏云﹕小兒四五歲不能言﹐蓋人之五臟﹑以心之聲爲言﹐不能言者﹐由在胎時﹐其母卒有驚怖﹐內動於兒髒﹐邪气乘於心﹐故令心气不足﹐而不能言也。宜服錢氏菖蒲丸以意加減﹐久服取效。

菖蒲丸

治小兒心气不足﹐五六歲不能言﹐心之聲爲言﹐兒稍長合語而遲﹐由妊娠時﹐其母驚怖﹑內動於兒髒﹐邪气乘於心﹐使心气不足﹐舌本無力﹐故令語遲。

石菖蒲丹參天門冬﹝去心﹐焙﹑各一錢﹞赤石脂﹝三錢﹞人參﹝去蘆﹑半兩﹞上爲末﹐煉蜜丸如麻子大﹐食後溫水下二十丸。聖濟總錄有黃連。

﹝卷之五﹞滯頤第四十二問

巢氏云﹕小兒滯頤者﹑涎流出而漬於頤間也﹐此由脾冷涎多故也。脾之液爲涎﹐脾胃虛冷﹐不能收制其津液﹐故流出漬於頤也。張氏溫脾丹主之。一法百藥煎含咽﹐其涎自不出亦截法也。益黃散亦治此癥﹐溫脾散亦可服。

張渙溫脾丹

治滯頤。

半夏曲丁香木香﹝各一兩﹞漧薑白術靑皮陳皮﹝各半兩﹞上爲末﹐糊丸如黍米大﹐一歲十丸﹐二歲二十丸﹐大小加減﹐米湯下。

溫胃散

治滯頤﹐涎流出漬於頤上﹐此由脾冷涎多故也。

半夏﹝泡﹞人參甘艸漧薑肉豆蔻白術﹝各半兩﹞丁香﹝一兩﹞上爲末﹐每服二錢﹐生薑三片﹐煎食前溫服。

益黃散

見第八問。

﹝卷之五﹞龜背﹑龜胸﹑鶴膝行遲第四十三問

﹝羚羊角丸﹐治五六歲不走。﹞仲陽云﹕龜胸者﹐乃肺熱脹滿攻於胸膈﹐卽成龜胸﹐又乳母多食五辛而成此疾。龜背者﹐兒生下客風吹脊﹐入於骨髓﹐卽成龜背﹐治以龜尿﹐點其背上骨節。取尿之法﹐當放龜於荷葉上﹐候龜眼四顧﹐急用鏡照之﹐其尿自出。聖惠論小兒龜胸者﹐緣肺熱气脹滿而成此疾﹐乳母多食辛辣之物﹐亦成此候﹐或乳母有宿乳乳兒﹐亦成此疾﹐常捏去宿乳﹐則無此癥也﹐當用聖惠龜背丸治之。聖惠論龜背者﹐小兒初生﹐未滿半周﹐彊令早坐﹐遂使客風吹脊﹐故令背髙如龜之狀也。有灸法可療﹐當灸第三椎骨下兩傍各一寸半肺穴﹐又第五椎骨下兩傍二寸半心穴﹐又第七椎骨下兩傍各一寸半膈兪穴。以小兒中指節爲一寸﹐艾炷如小麥大﹐但三﹑五壯而止。又有鶴膝證﹐小兒稟受不足﹐血气不充﹐故肌肉瘦薄﹐骨節呈露如鶴之膝﹐抑亦腎虛而得之﹐錢氏地黃丸加鹿茸以補腎气。又有行遲之癥﹐乃血气不充﹑則髓不滿骨﹐故軟弱而不能行﹐抑亦肝腎俱虛而得之﹐肝主筋﹐筋弱而不能束也﹐地黃丸加牛膝﹑五加皮及酒炙鹿茸﹐又有五加皮散治之﹐又治龜胸﹐有龜胸丸以散其熱﹐松蕊丹﹑百合丹治龜胸﹑龜背尢佳。

龜胸丸

治小兒龜胸﹑龜背﹐緣肺熱气脹滿而漸成此疾。乳母多食辛辣之物﹐亦能成此癥。

大黃﹝煨﹑一錢﹞天門冬﹝去心﹞百合杏仁﹝去皮尖﹑炒﹞木通﹝去節﹞枳殼﹝麩炒﹞桑白皮﹝蜜炙﹞甜葶藶﹝炒﹞朴硝﹝各五錢﹞上爲細末﹐煉蜜丸如芡實大﹐每用一丸﹐溫湯化服食後。

枳殼防風丸

枳殼﹝麩炒﹞防風﹝去蘆﹞獨活﹝去蘆﹞大黃﹝煨﹞前胡﹝去蘆﹞當歸麻黃﹝去節﹑各一錢﹞上爲細末﹐麵糊丸如黍米大﹐每服十丸﹐米飲食後服。

﹝卷之五﹞腹痛第四十四問

夫腹痛者﹐多因邪正交攻﹐與髒气相擊而作也。挾熱而痛者﹐必面赤或壯熱四肢煩﹐手足心熱見之。挾冷而痛者﹐必面色或白或靑﹐手足冷者見之。冷甚而變癥﹐則面黯唇口俱黑﹐爪甲皆靑矣。熱癥四順淸涼飲加靑皮﹑枳殼﹐冷癥七气湯加辣桂﹐調蘇合香丸﹐若邪正交攻﹐冷熱不調﹐桔梗枳殼湯加靑皮﹑陳皮﹑木香﹑當歸爲妙﹐若內弔等癥則鉤藤飲﹐其餘則芍藥甘艸湯爲要藥也。實痛有熱者﹐大柴胡湯主之﹐心腹痛甚有實熱者﹐大承气湯下之﹐腹痛桂枝加芍藥﹐痛甚桂枝加大黃也。

四順淸涼飲

治小兒血脈壅實﹐臟腑生熱﹐頰赤多渴﹐五心煩躁﹐睡臥不安﹐四肢驚掣﹐及因乳哺不時﹐寒溫失度﹐令兒血气不順﹐腸胃不調﹐小便少﹐大便澀﹐或溫壯連滯﹐欲成伏熱﹐或壯熱不歇﹐欲發驚癇。又治風熱結核﹐頭面瘡癤﹐目赤咽痛﹐瘡疹毒﹐一切壅滯﹐並宜服之。治挾熱瀉不止﹐加木香﹑大黃。

赤芍藥當歸甘艸大黃﹝各等分﹞上銼散﹐三歲以上﹐每服二錢﹐水一盞﹐煎至七分﹐作兩服。欲利小便﹐用赤芍藥﹐虛熱加甘艸﹐不利減大黃﹐冒風邪﹐加去節麻黃﹐中風體彊﹐眼睛上視﹐加獨活﹐量兒大小虛實加減﹐微溏利爲度﹐可加荊芥。更四十問內有加味淸涼飲子﹐可詳癥通用。

七气湯

治七气所傷﹐痰涎結聚﹐心腹亦痛﹐不能飲食。

半夏﹝制﹑五兩﹞人參辣桂﹝各二兩﹞甘艸﹝半兩﹞上銼細﹐每服三錢﹐水大盞﹐姜五片﹐棗一枚﹐煎六分﹐食前服。

指迷七气湯

治七情相干﹐陰陽不升降﹐气道壅滯﹐攻衝作疼。

靑皮陳皮桔梗莪術辣桂益智仁﹝各一兩﹞香附子﹝一兩半﹞甘艸半夏﹝制﹑各七錢半﹞上銼細﹐每服三錢﹐水一盞﹐姜四片﹐棗一枚﹐煎至七分﹐不拘時服。

異香散

治小兒諸般弔癥﹐角弓反張﹐胸髙臍凸。

用透明沒藥一味爲末﹐姜湯調下一錢匕。

桔梗枳殼湯

治諸气﹐痞結滿悶﹐腹脇疼痛。

枳殼﹝炒﹞桔梗﹝各二兩﹞甘艸﹝半兩﹑炙﹞上銼散﹐每服四錢﹐水一盞﹐姜五片﹐煎至半盞服。

鉤藤飲

見第二十一問。

芍藥甘艸湯

治出疹﹐肚疼腹滿﹐小便不通。

芍藥﹝一兩﹞甘艸﹝二錢半﹞上銼散﹐每服三錢﹐水一盞﹐煎至七分﹐不拘時服。

大柴胡湯

治傷寒十餘日﹐邪气結在裏﹐往來寒熱﹐大便祕澀。腹滿脹痛譫語﹐心中痞硬﹐飲食不下﹐或不大便五六日﹐繞臍刺痛﹐時發煩躁。及汗後如瘧﹐日晚發熱﹐兼臟腑實﹐脈有力者可服。

柴胡﹝去蘆﹑八錢﹞黃芩赤芍藥﹝各三錢﹞枳實﹝去瓤﹑麩炒一錢﹞半夏﹝湯泡七次﹑切片焙漧﹑一錢半﹞上銼散﹐姜三片﹐棗二枚﹐水一盞﹐煎七分﹐加減服之。欲下加大黃半兩。

桂枝加芍藥湯

見第五十三問。

大承气湯

見第二十九問。

桂枝加大黃湯

見第五十三問。

﹝卷之五﹞腹脹第四十五問

腹脹有虛有實﹐皆由脾胃气攻所作也。實者悶亂喘滿﹐可下之﹐紫霜丸﹑白餅子。其不喘者﹐虛也﹐不可下﹐若誤下﹐致脾虛气上附肺而行﹐肺與脾﹑子母皆虛﹐肺主目胞腮頰腫也﹐脾主四股﹐母气虛甚卽黃也﹐治之用塌气丸漸消之﹐未愈漸加丸數。然脾虛气不運動﹐故腹脹而不喘﹐可以散藥治之﹐使上下分消﹐其气卽愈也。又有疳气積脹﹐用褐丸子治之。又有癥癖痞脹﹐三稜丸主之。有實熱脹滿者﹐大承气湯主之﹐一法用五苓散吞紫霜丸﹐量虛實用丸數亦妙。熱輕者﹐大柴胡湯治之。

褐丸子

治小兒疳積腫脹。

蘿卜子﹝一兩﹑微炒﹞陳皮靑皮檳榔五靈脂莪術﹝煨﹞赤茯苓﹝各半兩﹞木香﹝二錢半﹞黑牽牛﹝取淨末﹑半生﹑半炒﹞上爲末﹐麵糊丸如綠豆大﹐每服十五丸﹐蘇葉泡湯送下。

紫霜丸

見第三問。

白餅子

見第十四問。

塌气丸

治小兒疳气腹脹喘急﹐並面目浮腫。

丁香﹝一錢﹞胡椒﹝一錢﹞蘿卜子﹝炒﹞白牽牛﹝生﹑各二錢﹞上爲末﹐麵糊丸如小豆大﹐三歲三十丸﹐米湯下。

三稜丸

見第八十四問。

大承气湯

見第二十九問。

五苓散

見第五十二間。

大柴胡湯

見第二十九問。

下積丸

見第四十九問。

五珍丸

見第四十九問。

﹝卷之五﹞腹中有癖第四十六問

癖者﹑血膜包水﹐側僻於脇旁﹐時時作痛也。惟癖爲能發潮﹐爲能生寒熱﹐故瘧家多畜黃水﹐日久而復結癖於中脘﹐寒熱不已﹐有是疾者以此。小兒臟腑和平﹐榮衛調暢﹐則津液自然流通﹐縱使多飲水漿﹐不能爲病﹔惟失哺失調﹐三焦關格﹐以致水飲停滯﹐腸胃不能宣通﹐如冷气搏之﹐則結聚而成癖。輕者用積滯木香丸﹐重者用取癖丸。仲陽云﹕腹中有癖不食﹐但飲乳是也﹐當漸用白餅子下之﹐如不早治﹐則不能食﹐脾胃虛弱﹐四肢不舉﹐諸邪遂生﹐羸瘦而成疳矣。

木香丸

治吐乳﹑瀉乳﹐其气酸臭﹐由啼叫不已﹐以乳與兒﹐停滯不化﹐是爲乳積。肚硬熱渴吐瀉﹐由飲食無度﹐過飽卽睡﹐是爲食積。腹痛啼叫﹐利如蟹渤﹐由觸忤其气﹐榮衛不和﹐淹延日久﹐是爲气積。瘧後肚內結癖成塊。

木香﹝二錢﹞莪術﹝二錢﹞砂仁﹝二錢﹞靑皮﹝去瓤﹑二錢﹞朱砂﹝研細﹑二錢﹞代赭石﹝二錢﹞大丁香﹝二錢﹞巴豆﹝去油﹑一錢﹞上爲細末和勻﹐飛白麵糊和丸麻子大﹐每服二三丸﹐乳傷乳汁下﹐食傷米飲下。

取癖丸

治小兒癖塊大痛﹐用之如應。

甘遂﹝微炒﹑二錢﹞芫花﹝微炒﹑二錢﹞黑牽牛﹝半炒半生﹑磨篩取末﹑二錢﹞辣桂﹝二錢﹞莪術﹝二錢﹞靑皮﹝去瓤﹑二錢﹞木香﹝二錢﹞桃仁﹝炒﹑二錢﹞五靈脂﹝二錢﹞巴豆﹝去油﹑一錢﹞上爲末﹐研和十分細嫩﹐飛白麵糊丸麻子大﹐每服一二丸﹐姜蜜煎湯灌下﹐泄後冷粥補﹐仍和胃。

挨癖丸

治乳癖﹑谷癥﹑腹中塊痛。

靑皮﹝去瓤﹑三錢﹞木香﹝三錢﹞莪術﹝三錢﹞生地黃﹝三錢﹞代赭石﹝火醋淬﹑研極細末﹑三錢﹞巴豆﹝壓去油盡﹐一錢﹞上爲細末﹐醋麵糊丸麻子大﹐每服二丸﹐食後擦姜泡湯下。

﹝卷之五﹞痞結第四十七問

痞者塞也﹐結者實也﹐熱气蘊於胸膈之間﹐畱飲聚於腹脇之內﹐於是榮衛不能流行﹐臟腑不能宣通﹐由脹滿而致痞結﹐勢使然耳﹐此實熱之癥也﹐時或發爲壯熱﹐聖惠甘遂散主之。此藥治小兒痞結﹐𨿽服湯藥時﹐暫得利而滯實不去﹐心下堅脹﹐按之卽啼﹐內有伏熱諸候﹐並成此疾﹐宜疏利大便﹐破結散气﹐後宜常服進食丸。

聖惠甘遂破結散

治小兒心胸痞結﹐蘊聚痰水。

甘遂﹝面裹﹑煨令黃色﹑二錢半﹞靑皮﹝半兩﹞黃芩﹝半兩﹞川大黃﹝煨﹑半兩﹞上爲粗末﹐每服一錢﹐水一盞﹐煎至六分﹐去滓溫和服﹐量大小加減﹐得通利則止﹐後以冷粥補之。

進食丸

治乳食不消﹐心腹脹滿﹐壯熱喘粗﹐嘔吐痰逆﹐腹鳴泄瀉﹐米谷不化﹐或下痢赤白﹐腹痛後重﹐及食癥﹑乳癖﹑气﹑痞結並皆治之﹐小兒胸膈熱實﹐腹內有畱飲﹐致令榮衛痞塞﹐臟腑之气不得宣通﹐其病腹內气結脹滿或壯熱﹐凡有此疾﹐當疏利大便﹐破結散气﹐宜常服之。

巴豆霜﹝一錢﹞朱砂﹝五錢﹞枳殼﹝炒﹑五錢﹞當歸﹝米泔浸一宿﹑炒﹞代赭石﹝﹑醋淬七次﹑各三錢﹞木香﹝五錢﹞麝﹝少許﹞上爲末﹐麵糊爲丸如麻子大﹐一歲兒一丸﹐溫米飲下﹐更量虛實加減﹐食後服﹐治食積發熱羸瘦﹐肚大靑筋﹐疳積肚疼哺露。

﹝卷之五﹞積痛第四十八問

仲陽云﹕積痛口中气溫﹐面色黃白﹐目無精光﹐或白睛多及多睡﹑畏食﹐或大便酸臭者﹐當磨積而痛自除﹐宜消積丸﹐甚者白餅子下之。後胃气不和﹐用白術散﹑小沈香丸﹑感應丸治之。又有食積肚痛﹐有熱者﹐芍藥甘艸湯加漧葛。

吐者﹐加半夏﹑生薑﹐或加枳實亦效。

消積丸

見第四十九問下積丸。

白餅子

見第十四問。

錢氏白術散

治瀉渴兼吐瀉。

人參﹝二錢半﹞白茯苓﹝半兩﹞白術﹝半兩﹞藿香葉﹝半兩﹞木香﹝二錢﹞甘艸﹝一錢﹞漧葛﹝半兩﹑渴者﹑加一兩﹞上銼散﹐水煎﹐發熱甚渴者去木香﹐肚痛加白芍藥。

小沈香丸

和中順气﹐嗜食消痰。

砂仁﹝煨﹑四錢﹞莪術﹝煨﹑四錢﹞香附﹝炒﹑一兩﹞甘艸﹝炙﹑一兩半﹞沈香﹝六錢﹞甘松﹝三兩六錢﹞益智﹝炒﹑一兩半﹞舶上丁香皮﹝二兩四錢﹞上爲細末﹐湯浸蒸餅﹐丸如梧桐子大﹐每服三十丸或四十丸﹐食後溫生薑湯下﹐或嚼破更妙。

芍藥甘艸湯

治傷寒脈浮﹑自汗出﹐小便煩數﹐微惡寒﹐腳攣急。拘疼﹐及治肚腹胸脇大痛。

白芍藥﹝炒一兩﹞甘艸﹝一兩﹞上銼散﹐每服三錢﹐水二盞﹐煎至八分﹐不拘時服。又見四十四問。

﹝卷之五﹞積滯第四十九問

小兒有積滯﹐面目黃腫﹐肚熱脹痛﹐復睡多困﹐酷啼不食﹐或大腸閉澀﹐小便如油﹐或便利無禁﹐糞白酸臭﹐此皆積滯也。然有乳積﹑食積﹐須當明辧之。吐乳﹑瀉乳﹐其气酸臭﹐此由啼叫未已﹐便用乳兒﹐停滯不化而得之﹐是爲乳積。肚硬帶熱﹐渴瀉或嘔﹐此由飲食無度﹐多餐過飽﹐飽後卽睡得之﹐是爲食積。腹痛啼叫﹐利如蟹渤﹐此由觸忤其气﹐榮衛不和﹐淹延日久得之﹐是爲气積。合用木香丸主之﹐檳榔丸亦可用﹐大小便閉者﹐神芎丸妙甚﹐更用推气丸佳﹐冷癥下積丸﹐五珍丸亦可用。

木香丸

見第四十六問。

木香檳榔丸

疏導三焦﹐寬利胸膈﹐破痰逐飲﹐通潤大腸。

郁李仁﹝去皮﹞皂角﹝去皮﹑醋炙﹞半夏曲枳殼﹝麩炒﹞靑皮﹝去瓤﹞杏仁﹝面炒﹞木香﹝不見火﹞檳榔﹝各一錢﹞上爲細末﹐別用皂角四兩﹐用漿一碗﹐搓揉熬膏﹐更入熟蜜少許﹐丸如梧桐子大。每服十丸﹐小兒服可丸如綠豆大﹐食後生薑湯化下。

神芎丸

見第二十問。

推气丸

治三焦痞塞﹐气不升降﹐胸膈脹滿﹐大便閉澀﹐小便赤少。

大黃陳皮檳榔枳實﹝小者﹑去瓤﹞黃芩黑牽牛﹝各等分生用﹞上爲細末﹐煉蜜丸如綠豆大﹐臨臥溫熱水下二三十丸﹐量虛實加減。

檳榔丸

治小兒疳气腹脹﹐胸膈痞悶﹐喘急不安。

靑皮﹝去瓤﹑同巴豆十粒炒﹑去巴豆﹞蘿卜子香附子﹝炒﹞木香﹝各一兩﹞黑牽牛﹝半兩﹑微炒﹞檳榔﹝原闕分量﹞上爲末﹐生薑自然汁煮﹐麵糊丸黍米大﹐每服十丸﹐米飲下。

下積丸

治乳食傷積﹐心腹脹滿﹐气粗壯熱﹐或瀉或嘔。

丁香﹝二十粒﹞砂仁﹝二十个﹞使君子﹝五个﹞烏梅﹝三个﹞巴豆﹝不去油﹑三粒﹞上爲末﹐爛飯丸麻子大﹐每服三丸﹐陳皮湯下。

五珍丸

治酒食積通用。

靑皮漧薑﹝燒﹑存性﹞莪術五靈脂﹝各一兩﹞巴豆肉﹝去油﹑一錢半﹞上爲末﹐粳米飯丸麻子大﹐每服三五丸﹐米湯下。

﹝卷之五﹞諸熱癥第五十問

小兒之病﹐其熱惟多﹐夫熱有虛有實。實則面赤濃黃﹐气粗口熱﹐燥渴唇腫﹐大小便難﹐掀揭露衣﹐煩啼暴叫。虛則面色靑白﹐恍忽神緩﹐口中淸冷﹐噓气軟弱﹐泄瀉多尿﹐夜出虛汗。其或乍涼乍溫﹐怫郁驚惕﹐上盛下泄﹐水谷不分﹐此則冷熱不調之癥。虛則敗毒散加木香當歸。然小兒表裏俱熱﹐面黃頰赤﹐唇燥口漧﹐小便赤澀。大便焦黃﹐先以四順淸涼飲爲之疏利﹐其熱卽去。或表未解也﹐當先用惺惺散﹐少加麻黃去節以取其汗﹐或用柴胡散﹐則表熱已除﹐又當和解﹐其熱自平。若驚熱﹑風熱﹑積熱﹐可服寬熱散下之﹐保壽散﹑金粉散﹑以退餘熱可也。

敗毒散

治傷寒﹑溫疫﹑風濕﹐頭目昏眩﹐四肢痛﹐憎寒壯熱﹐項彊目睛疼。尋常風眩﹑拘倦﹑風痰﹐身體項疼﹐及寒壅咳嗽﹐鼻塞聲重﹐寒熱﹐並治之。

柴胡﹝洗﹑去蘆﹞前胡川芎枳殼﹝炒﹞羌活獨活白茯苓桔梗﹝炒﹞人參﹝各二兩﹞甘艸﹝半兩﹞上爲粗末﹐每服二錢﹐生薑薄荷煎﹐加地骨皮﹑天麻。或銼散﹐加蟬蛻防風。治驚熱﹐可加芍藥﹑漧葛﹑黃芩。無汗加麻黃。

四順淸涼飲

見第四十四問。

惺惺散

治小兒風熱瘡疹﹐傷寒時气﹐頭痛壯熱﹐目澀多睡﹐咳嗽喘粗﹐鼻塞淸涕。

天花粉人參細辛﹝去葉﹞茯苓﹝去皮﹞白術甘艸﹝炙﹞桔梗﹝各等分﹞上銼散﹐每服五錢﹐水一小盞﹐入薄荷三葉﹐同煎至四分﹐溫服。如要和气﹐卽入生薑煎服﹐不拘時。

柴胡散

治小兒傷寒無汗﹐有表癥﹐壯熱頭疼﹐身體痛﹐口漧煩渴﹐小便赤﹐大便祕澀﹐夾驚腮腫。

石膏黃芩甘艸赤芍藥葛根﹝各二錢半﹞麻黃﹝去節﹞柴胡﹝半兩﹞上銼散﹐三歲兒每服二錢﹐水小盞﹐生薑少許﹐蔥白三寸﹐豆豉二十粒﹐煎至五分﹐去滓溫服﹐不拘時﹐汗出爲效。

熱嗽加杏仁去皮尖二錢﹐五味子三錢。

寬熱散

治小兒中惡天弔﹐手足搐候﹐服牛黃膏得漸安﹐只腹肚有熱未退﹐早晨亦可進一服寬熱散。兼小兒食癖積﹐嬰孩驚乳癖﹐服此藥則下惡物﹐或成塊如鼻涕鮏臭﹐覺得肚腰漸消﹐稍思乳食。

朴硝甘艸﹝各半兩﹞大黃﹝錦紋者﹐一兩﹞枳殼﹝去瓤﹐一兩﹐以水潤之﹐以巴豆四十九粒去皮同炒﹐去巴豆﹞上四味爲末﹐以瓷器收之﹐每服一字或半錢﹐用薄荷七葉煎湯調下一呷﹐或入砂糖一塊皂子大在內﹐以薄荷湯調勻﹐早晨未乳食前灌下。或兒壯加添藥末﹐兒或弱則減藥末﹐或兒子通身生瘡熱毒者﹐可早晨與一服﹐推出毒瓦斯。

保壽散

治嬰孩驚熱﹑潮熱﹑風熱﹑虛熱﹐頭額溫壯﹐白日夜間多啼﹐傷濕鼻流淸涕﹐喉咽時時有淸涕﹐夜多睡臥不穩﹐或手足口舌生小熱毒瘡﹐或因喫著喜怒乳食﹐胸膈不快﹐時復吐嘔乳﹐忽因人物所驚﹐日夜間手足心熱﹐痰壅咳嗽﹐兼患天弔急驚風候。

白茯苓人參川雄黃牙硝甘艸﹝炙各二兩﹞麝香牛黃梅花腦子﹝各少許無亦得﹞上八味﹐細研﹐入錫合內收之﹐湯使如後金粉散。

金粉散

治嬰孩驚熱﹑風熱﹑虛熱﹑潮熱﹐手足心熱﹐口多涎唾。面色紅赤﹐頭額身體溫熱﹐日夜呀﹐鼻流淸涕﹐咳嗽﹐上膈壅熱﹐口鼻喉舌手足渾身頭項生毒熱瘡﹐夜臥不安﹐吐嘔逆﹐乳食不化﹐胸膈不快﹐變蒸溫壯﹐或有驚潮熱﹐並宜服之﹐常服鎭心化涎壓驚。風搐候﹐服牛黃膏得手足搐住﹐病勢稍輕﹐但有些少餘熱﹐亦宜進三﹑兩服。

川雄黃﹝半兩別研﹞白芍藥牙硝腦子麝香﹝各少許﹞上件研令細﹐以錫盒收之﹐每遇此證﹐一歲兒半錢﹐二﹑三歲一錢﹐並薄荷湯調下﹐金銀薄荷湯尢好﹐常服可防百病。

【論不可服冷藥證】

足脛冷腹虛脹糞色靑面白嘔乳奶眼珠靑

【論不可服熱藥證】

足脛熱兩腮紅大便祕小便黃渴不止上气急脈緊急

﹝卷之六﹞傷寒正受傷寒夾驚第五十一問

小兒傷寒初得﹐渾身發熱無汗﹐多啼哭﹐只看眼急有如驚風﹐但用發散退熱﹐莫令發渴﹐如渴便欲飲水不歇﹐當發散﹐羌活散﹑三黃散﹑柴胡散﹑抱龍丸﹐或虛煩可用竹葉湯﹐如嗽﹐當服洗心散﹑薄荷散﹑紅綿散﹐四肢發汗﹐自然精神喜悅﹐感傷寒之重者﹐當根據仲景之法治之。又有傷寒夾驚﹐先要發散﹐次乃退熱化痰截驚﹐乳下嬰兒抱龍丸﹑羌活散加荊芥防風﹐三黃散微利﹐痰熱﹐次用柴胡﹑黃芩藥調理﹐自然向安﹐蔥白湯亦可服。

羌活散

治傷寒驚熱﹐或中風體硬﹐可加麻黃﹑漧葛﹑薏苡仁羌活獨活前胡柴胡川芎白茯苓桔梗枳殼人參地骨皮天麻﹝各等分﹞甘艸﹝減半﹞上銼散﹐生薑薄荷煎﹐加蟬蛻治驚熱。

柴胡散

見第五十問。

三黃散

治傷風熱癥。

白術大黃﹝蒸﹞赤芍藥﹝半兩﹞黃芩﹝三錢﹞麻黃﹝去節﹑一錢﹞桂枝﹝二錢﹞上咀﹐生薑一片﹐棗二枚﹐水一盞﹐煎七分溫服。

抱龍丸

治傷風溫疫﹐身熱气粗﹐痰實壅嗽﹐常服安神鎭驚。亦治疹痘壯熱﹐小兒宜時與服。

膽星﹝一兩﹞天竺黃﹝二錢﹞雄黃﹝二錢﹞辰砂﹝二錢﹞麝香﹝少許﹞气喘有痰加杏仁上爲末﹐煮甘艸汁丸如芡實大﹐薄荷湯化下。

竹葉石膏湯

治傷寒表裏俱虛﹐胸中煩悶﹐或得汗已解﹐內無津液﹐虛羸少气﹐气逆欲吐﹐及諸虛煩﹐傷寒解後。傷寒未解﹐切不可服。

石膏﹝四兩﹞半夏﹝六錢﹞人參﹝半兩﹞甘艸﹝半兩﹞麥門冬﹝去心﹑一兩﹞上咀﹐每服三錢﹐生薑一片﹐粳米五十粒﹐煎米熟爲度﹐去滓溫服。嘔者加生薑三片﹐竹葉數片。

洗心散

見第三十七問。

辰砂七寶散

見第三十七問。

薄荷散

見第三十六問。

紅綿散

治傷風咳嗽﹐鼻塞或流淸涕。

全蠍﹝五个﹑去毒﹞麻黃﹝去節﹑二錢﹞僵蠶﹝二錢炒﹞白芷﹝二錢﹞川芎﹝二錢﹞天麻﹝二錢﹞甘艸﹝一錢﹞蘇木﹝一錢﹞上爲末﹐綿少許煎服﹐有熱加荊芥﹐一方有大黃。

蔥白湯

治頭疼不止﹐身疼熱渴﹐小便赤黃﹐脈浮數無汗。

葛根﹝半兩﹞芍藥﹝半兩﹞知母﹝半兩﹞川芎﹝一兩﹞上銼散﹐每服二錢﹐水一小盞﹐生薑二片﹐蔥白三枚﹐煎至七分﹐去滓熱服出汗﹐如有汗溫服。加甘艸治小兒夾驚傷風﹐並治發瘧﹐頭疼加石膏服﹐嘔者加半夏半兩。

羌活湯

解利邪气傷風。

羌活﹝一錢﹞人參﹝一錢﹞防風﹝一錢﹞川芎﹝一錢﹞上銼一劑﹐生薑三片﹐薄荷七葉﹐水一盞﹐加芍藥甘艸﹐煎至七分﹐不拘時服。

﹝卷之六﹞小兒傷寒與時气同異第五十二問

夫小兒傷寒得之與大人無異﹐所異治者﹐兼驚而已﹐又有因夾驚食而得﹐治法與大人一同﹐但小其分劑﹐使藥性稍差耳。仲景云﹕春气溫和﹐夏气炎熱﹐秋气淸涼﹐冬气冷冽﹐此則四時正气之序也。冬時嚴寒﹐觸冒之者﹐乃名傷寒耳。

其傷於四時之气﹐皆能爲病。冬受寒毒之气﹐其實時而病者﹐頭痛身疼﹐肌膚熱而惡寒﹐名曰傷寒。其不實時病者﹐寒毒藏於肌膚之間﹐至春夏陽气發生﹐則寒毒與陽气相搏於榮衛之間﹐其病與冬時卽病無異﹐但因春而發﹐名曰溫病。至夏而發﹐名曰熱病。陽熱未盛﹐爲寒所制﹐病名爲溫﹐陽熱。已盛﹐寒不能制﹐病名爲熱﹐故太醫均謂之傷寒也。然熱病傷寒﹐溫病時气﹐傳變無異也﹐凡時气者﹐四時之間﹐有不正之气也﹐爲春應暖而反寒﹐夏應熱而反冷﹐秋應涼而反熱﹐冬應寒而反溫﹐非其時而有其气﹐气之中人﹐則頭疼壯熱﹐咳嗽气粗﹐煩渴心躁﹐恍忽驚悸﹐傳變與傷寒無異﹐故一歲之中﹐病無長少﹐率相似者﹐此則時行之气﹐俗謂之天行是也。治法三四月或有暴寒﹐其時陽气尙弱﹐爲寒所折﹐病熱猶輕﹐升麻湯﹑解肌湯主之。五六月陽气已盛﹐爲寒所折﹐病熱則重。七八月陽气已衰﹐爲寒所折﹐病熱亦微﹐調中湯﹑射幹湯﹑半夏桂甘湯﹐可選用也。秋濕冬溫﹐治濕則利小便﹐治冬溫亦宜解利。其利小便也﹐則以五苓散輩﹐其解利冬溫﹐宜葳蕤湯。蓋冬溫者﹐感溫气而作﹐寒疫者﹐暴寒折人﹐非觸冒之過﹐其治法不同﹐所施寒熱溫涼之劑亦異﹐不可拘以日數﹐發汗吐下﹐隨癥施行。要之治熱以寒﹑溫而行之﹐治溫以淸﹑冷而行之﹐治寒以熱﹑涼而行之﹐治淸以溫﹑平而行之﹐以平爲期﹐不可過劑﹐此爲大法﹐湯氏有七寶散加減服之﹐並與乳母服尢好﹐有熱者﹑升麻湯加柴胡﹑黃芩﹑川芎等劑治之﹐柴胡石膏湯極效。

升麻湯

治小兒時行瘟疫﹐頭痛發熱﹐肢體煩疼﹐及瘡疹已發未發﹐疑似之間。治傷寒傷風﹐頭痛憎寒壯熱﹐肢體疼痛﹐鼻幹不得睡。兼治寒暄不時﹐人多疫癘﹐乍暖脫著﹐及暑熱之忽變陰寒﹐身體疼痛﹐頭重如石者﹐可加柴胡﹐無汗加麻黃。

升麻﹝一錢﹞葛根﹝一錢﹞白芍藥﹝一錢﹞甘艸﹝炙一錢﹞上銼散﹐每服三錢﹐水一盞﹐煎至六分﹐去滓溫服﹐瘡疹亦準此。服藥已身涼﹐止藥。加紫蘇﹑茯苓﹑川芎﹐名升麻蘇葉散﹐有熱加黃芩﹐咽喉痛加桔梗﹐發丹加玄參效。

解肌湯

治傷寒溫病﹐時行寒疫﹐頭痛項彊畏寒﹐肢體拘急﹐骨節煩疼﹐腰脊彊痛﹐胸膈煩悶﹐無汗惡風壯熱。

葛根﹝一兩﹞麻黃﹝去節﹑半兩﹞芍藥﹝半兩﹞甘艸﹝半兩﹞桂枝﹝二錢半﹑千金方無此一味﹞上銼散﹐每服三錢﹐水一盞﹐棗一枚﹐煎至六分﹐去滓稍熱服﹐以汗出爲度。夏月加石膏﹑升麻﹐各一錢。

調中湯

治夏末秋初﹐忽有暴寒﹐折於盛暑。熱結於四肢﹐則壯熱頭疼﹐寒傷於胃﹐則下利﹐或血﹑或赤﹑或白﹐壯熱迷悶脈數﹐宜下之。

大黃﹝七錢半﹞桔梗﹝炒﹑半兩﹞本﹝半兩﹞茯苓﹝半兩﹞甘艸﹝半兩﹞漧葛﹝半兩﹞黃芩﹝半兩﹞芍藥﹝半兩﹞白術﹝半兩﹞上咀﹐白水煎﹐量大小加減服﹐得快气利﹐壯熱便歇。去大黃﹐加黃連枳殼﹐止利尢妙﹐或加地楡﹐或加當歸皆可。感風加荊芥。秋宜下﹐當用大黃疏利。

射幹湯

治初秋夏月豪雨冷﹐及天行暴寒﹐其熱喜伏於內﹐咳嗽气急﹐喉啞失聲﹐幹嗽無唾﹐喉中如梗。

半夏﹝湯泡﹑五錢﹞生薑﹝炮﹑四錢﹞射幹﹝二錢﹞杏仁﹝去皮尖﹑二錢﹞甘艸﹝炙二錢﹞紫菀﹝二錢﹞肉桂﹝二錢﹞枳實﹝炒﹑二錢﹞當歸﹝二錢﹞橘皮﹝二錢﹞獨活﹝二錢﹞麻黃﹝去節﹑湯泡﹑二錢﹞上咀﹐每服三錢﹐水一盞﹐煎至六分﹐去滓溫服。

半夏桂甘湯

治伏气之病﹐謂非時有暴寒﹐中人﹐伏於少陰經﹐始不覺病﹐旬月乃發﹐脈便微弱﹐咽痛﹐似傷寒﹐非喉痺之病﹐次必下利。始用半夏桂甘湯主之﹐次用四逆散﹐此病一二日便瘥﹐古方謂之腎傷寒。

半夏﹝洗﹑二兩﹞桂心﹝二兩﹞甘艸﹝炙﹑二兩﹞上銼如麻豆大﹐每服三錢﹐水一盞﹐煎至六分﹐放冷﹐少含細咽之﹐入生薑三片煎。

五苓散

治傷寒溫熱病﹑表裏未解﹐頭痛發熱﹐口燥咽漧﹐煩渴飲水﹐或水入卽吐﹐或小便不利﹐及汗出表解﹐煩渴不止﹐又治霍亂吐利﹐燥渴引飲。

澤瀉﹝二兩半﹞豬苓﹝二兩半﹞白術﹝一兩半﹞茯苓﹝一兩半﹞桂﹝一兩﹞上爲細末﹐每服二錢﹐熱湯調下﹐不拘時﹐服訖多飲熱湯﹐有汗出卽愈。又治瘀熱在裏﹐身發黃膽﹐濃煎茵陳湯下﹐食前服﹐疸病發渴﹐及中暑引飲﹐亦可用水調服。小兒加白術末少許﹐如發虛加綿黃﹑人參末少許﹐十六問辰砂五苓散參用。

葳蕤湯

治風溫﹑冬溫﹐及春月中風﹑傷寒﹐發熱頭疼﹐咽漧舌彊﹐胸腹滿﹐腰脊彊。

葛根﹝半兩﹞葳蕤﹝三錢﹞石膏﹝一兩﹞白薇﹝半兩﹞羌活﹝半兩﹞麻黃﹝半兩﹞川芎﹝半兩﹞杏仁﹝去皮尖﹑半兩﹞甘艸﹝炙﹑半兩﹞木香﹝半兩﹞上咀﹐每服三錢﹐水一盞﹐煎至八分﹐去滓溫服。

七寶散

治時气頭昏體熱﹑此藥大人可服﹐小兒同乳母服。

紫蘇﹝三兩﹞香附﹝炒﹑三兩﹞陳皮﹝一兩﹞甘艸﹝炙一兩﹞桔梗﹝去蘆﹑一兩﹞白芷﹝一兩﹞川芎﹝一兩﹞上咀﹐每服二錢﹐水半盞﹐姜一片﹐棗一枚﹐煎三分﹐去滓服。有熱加葛根﹑升麻﹑荊芥。

柴胡石膏湯

治時行溫疫﹐壯熱惡風﹐頭痛體疼﹐鼻塞咽漧﹐心胸煩滿﹐寒熱往來﹐痰熱咳嗽﹐涕唾稠粘並療之。

桑白皮﹝三兩﹞黃芩﹝三兩﹞升麻﹝二兩半﹞石膏﹝五兩﹞前胡﹝去蘆﹑五兩﹞赤芍藥﹝五兩﹞漧葛﹝五兩﹞柴胡﹝五兩﹞荊芥穗﹝三兩﹞無汗加麻黃﹑半夏﹑北五味上爲粗末﹐每服二錢﹐水一盞﹐生薑二片﹐淡豉十粒﹐煎至七分﹐去滓﹐稍熱服。小兒分作三服﹐量大小加減﹐不拘時候。

﹝卷之六﹞傷寒表裏第五十三問

凡治小兒傷寒﹐須辧表裏﹐表裏不分﹐汗下差誤。古人云﹕桂枝下咽﹑陽盛卽斃﹐承气入胃﹑陰盛以亡。傷寒有表癥﹐有裏癥﹐有半在表半在裏﹐有表裏兩癥俱見。然在表者宜汗﹐在裏者宜下﹐在半表半里者宜和解﹐表裏俱見隨癥施治﹐無表裏癥﹐用大柴胡湯下之。其表癥者﹑發熱惡寒﹐身體痛而脈浮無汗﹐頭疼項彊腰脊痛﹐此足太陽膀胱經受病也﹐宜汗之﹐然傷寒發表﹐當隨病輕重而汗之﹐頭疼發熱兼驚﹐亦只用蔥白湯汗之﹐甚則桂枝麻黃各半湯﹑解肌湯﹑葛根湯﹑柴胡散﹐皆可選而用之。其裏癥者﹑惡熱不惡寒﹐手掌心並腋下汗出﹐胃中漧涸﹐燥糞結聚﹐潮熱大便硬﹐小便如常﹐腹滿而喘﹐躁渴脈沈而滑﹐內熱而譫語﹐此屬足陽明胃經也﹐宜下之﹐小承气湯﹑大承气湯﹑四順飲﹑洗心散﹐斟酌輕重用之。其在半表半里者﹑心下滿﹐口不欲食﹐大便硬﹐脈沈細﹐是裏癥當下﹐其人頭汗出﹐微惡寒﹐手足冷﹐卽當汗﹐此兩癥俱見者﹐仲景所謂半在表﹑半在裏也﹐小柴胡湯主之。太陽病不解﹐傳入少陽﹐脇下硬滿﹐漧嘔不能食﹐往來寒熱﹐尙未吐下﹐診其脈弦緊者﹐小柴胡湯主之﹐此屬少陽膽經也﹐宜和解。其表裏兩癥俱見者﹑病患脈浮而大﹐是表癥當汗。其人發熱煩渴﹐小便赤﹐是裏癥當下﹐此是表裏癥俱見﹐五苓散主之。又傷寒不大便六七日﹐頭痛有熱者﹐是裏癥當下﹐其人小便淸者﹐知不在裏﹐仍在表當須發汗﹐此是兩癥俱見﹐卽未可下﹐宜與桂枝湯。又太陽病﹐醫反下之﹐因而腹痛﹐是有表復有裏﹐仲景用桂枝加芍藥湯﹐痛甚者﹐桂枝加大黃湯﹐或腹滿時痛﹐尺寸脈俱浮洪者﹐此足太陰脾經也﹐自利不渴﹐當溫之﹐四逆湯﹑理中湯。其無表裏者﹑傷寒四五日以後﹐以至過經﹐無表裏癥﹐又於裏癥未可下者﹑但非汗癥亦非下癥者﹐皆用小柴胡湯隨癥加減用之﹐以至十餘日外用小柴胡湯不愈者﹐若大便硬﹐看可汗則用大柴胡湯下之。仲景云﹕六七日目中不了了﹑睛不和﹐無表裏癥﹐大便難﹐身微熱﹐此爲實也﹐急下﹐宜大承气湯。若不渴﹐口不燥﹐舌漧而脈沈者﹐急溫之﹐宜四逆湯﹐此足少陰腎經也。其表熱裏寒者﹐身大熱而反欲得衣﹑熱在皮膚﹑寒在骨髓也﹐宜先與陰旦湯﹐寒已﹐次以小柴胡湯加桂﹐以溫其表。又身大寒而反不欲近衣﹐寒在皮膚﹐熱在骨髓也﹐宜先與白虎加人參湯﹐熱除﹐次以桂枝麻黃各半湯以解其外。又厥陰癥脈浮緩者﹐必囊不縮﹐外癥必發熱惡寒似瘧爲欲愈﹐宜桂枝麻黃各半湯﹐若脈尺寸俱沈短者﹐必囊縮﹐毒瓦斯入髒﹐宜承气湯下之﹐厥陰病﹐其脈微浮爲欲愈﹐不浮爲未愈﹐宜小建中湯﹐此足厥陰肝經也。然以表裏癥內﹑近似三陰三陽之癥﹐而疏於各癥之下﹐非可以盡備六經之大法也﹐當以活人書﹑傷寒論爲主。其瘧癥與大方治法同﹐後有本條。夏傷於暑﹑秋必瘧﹐其暑癥玉露散主之﹐其詳亦與大方同其治法﹐但用分劑輕耳。口議有脫甲散﹐大能除熱﹐扶表救裏﹐眞良方也。

麻黃湯

治傷寒頭疼發熱﹐身痛惡風﹐無汗而喘。又治太陽病﹑脈浮緊無汗﹐發熱身疼痛﹐八九日不解﹐表癥仍在﹐此當發其汗﹐服藥已微除﹐其人煩目瞑﹐劇者必衄﹐衄乃解﹐所以然者﹐陽气重故也。

甘艸﹝半兩﹞麻黃﹝去節﹑一兩﹞桂枝﹝一兩﹞杏仁﹝去皮尖﹑三十个﹞上咀﹐每服三錢﹐水一盞﹐煎八分去滓﹐大小加減服﹐衣復取微汗﹐夏至後﹑須加知母一兩﹐石膏一兩﹐黃芩一兩。蓋麻黃性熱﹐夏月溫之﹐必有發黃髮斑出血之失﹐凡傷寒熱病﹐藥性須涼﹐不可太溫﹐惟冬及春﹐或病患平素虛寒者﹐乃用正方﹐不再加減。

蔥白湯

見第五十一問。

解肌湯

見第五十二問。

葛根湯

見第十六問。

柴胡散

見第五十問。

桂枝麻黃各半湯

治太陽病得之八九日﹑如瘧狀﹐發熱惡寒﹐熱多寒少﹐其人不嘔﹐淸便欲自可。一日二三度發﹐脈微緩者﹑欲愈也。脈微而惡寒者﹐此陰陽俱虛﹐不可更發汗﹑更吐下也。面色反有熱色者﹐未欲解也﹐以其不能得小汗出﹐身必癢。

桂枝﹝八錢﹞芍藥﹝半兩﹞生薑﹝半兩﹞甘艸﹝半兩﹞麻黃﹝去節﹑半兩﹞杏仁﹝去皮尖﹑十四个﹞大棗﹝二个﹞上咀﹐每服三錢﹐水一小盞﹐煎八分﹐去滓溫服。

小承气湯

治太陽病吐下後﹑發汗而微煩﹐小便數﹐大便堅宜服。陽明病﹐若出汗多而微惡寒﹐爲外未解﹐無潮熱不可與之﹐若腹滿不大便﹐可少少與之。

大黃﹝一兩﹑微炒﹞濃朴﹝半兩﹑制﹞枳實﹝一兩﹐炒﹞上咀煎﹐陽明病潮熱﹐大便微硬﹐可與大承气湯﹐不硬者﹐不可與之。若不大便六七日﹐恐有燥屎﹐欲知之法﹐少與小承气湯﹐湯入腹中轉失气者﹐此有燥屎也﹐乃可攻之。若不轉失气者﹐必先硬後溏﹐不可攻之﹐攻之必腹滿不能食也。欲飲水者﹐與水則噦﹐其後發熱者﹐必大便復硬而少也﹐以小承气湯和之﹐不轉失气者﹐愼不可攻也。

大承气湯

見第二十九問。

四順飲

見第四十四問四順淸涼飲。

洗心散

見第三十七問。

小柴胡湯

見第二十九問。

五苓散

見第五十二問。

桂枝湯

治太陽中風﹐陽浮而陰弱﹐陽浮者﹑熱自發﹐陰弱者﹑汗自出﹐嗇嗇惡寒﹐淅淅惡風﹐翕翕發熱﹐鼻鳴漧嘔者。

桂枝﹝去皮﹑一兩半﹞芍藥﹝一兩半﹞甘艸﹝炙﹐一兩﹞生薑﹝一兩半﹞棗子﹝六个﹞上爲飲子﹐每服三錢﹐水一盞﹐煎至八分﹐去滓﹐大小加減服﹐須臾啜熱粥一盞以助藥力﹐溫復令一時許﹐通身熱﹐微微似有汗者。加減桂枝湯﹐自西北二方居人﹐四時行之﹐無不應驗﹐江淮間惟冬及春可行。自春末及夏至以前﹐桂枝癥﹐加黃芩一分﹐謂之陽旦湯。夏至後有桂枝癥﹐可加知母半兩﹐石膏一兩﹐或升麻一分。若病素虛寒者﹐正用古方﹐不再加減也。戒曰﹕桂枝最難用﹐𨿽用云表不解可發汗﹐宜桂枝湯。須是病患常自汗出﹐小便不數﹐手足溫和﹐或手足指梢作微冷﹐少頃卻溫﹐身𨿽微似煩﹐而又憎寒﹐始可行之。若病患身無汗﹐小便數﹐或手足冷﹐不惡寒﹐或飲酒家不喜甘者﹐愼不可行桂枝也。仍有桂枝癥﹐服湯已﹑無桂枝癥者﹐尢不可再與。

桂枝加芍藥湯

治太陽病反下之﹐因腹痛﹑是有表復有裏﹐宜服。

桂枝﹝一兩半﹞生薑﹝一兩半﹞大棗﹝六个﹞甘艸﹝炙﹑一兩﹞芍藥﹝三兩半﹑利者﹑先煎三四沸﹞上咀﹐水煎加減服。痛甚者加大黃﹐大實者加一兩半﹐羸瘦虛弱者減之。

桂枝加大黃湯

治太陽病反下之﹐因腹滿痛﹐屬太陰﹐桂枝加芍藥主之。大實痛者﹑桂枝加大黃湯主之。

桂枝﹝去皮﹑一兩﹞芍藥﹝一兩半﹞甘艸﹝炙﹑半兩﹞大黃﹝半兩﹑羸者減之﹞上咀﹐每服三錢﹐水一盞﹐姜一片﹐棗一枚﹐煎服。

四逆湯

治陰癥傷寒﹐自利不渴﹐嘔噦不止﹐吐利俱作﹐小便或澀或利﹐脈微欲絕﹐腹痛脹滿﹐手足厥冷﹐或咳或悸﹐內寒外熱﹐下利淸谷﹐四肢沈重﹐或汗出熱不出內﹐拘急身疼痛而惡寒者。

漧薑﹝一兩半﹞附子﹝一个﹑生用﹞甘艸﹝一兩﹞上咀﹐每服三錢﹐水一盞﹐煎七分﹐溫服。

理中湯

治脾胃不和﹐中寒上衝﹐心腹痛﹐痰逆惡心嘔吐﹐心下虛煩痞滿﹐膈塞不通﹐飲食減少﹐短气羸困﹐溫中逐水﹐止汗去濕﹐泄瀉注下﹐水谷不分﹐腹中雷鳴﹐傷寒時气﹐裏寒外熱﹐霍亂吐利﹐手足厥冷。

人參﹝去蘆﹑三兩﹞白術﹝三兩﹞漧薑﹝炮﹑三兩﹞甘艸﹝炙﹑一兩半﹞上咀﹐每服三錢﹐水一盞﹐煎六分﹐去滓﹐帶熱服﹐空心食前。或研細末﹐白湯調下。腹痛者﹐加人參一兩半。

臍上築者﹐腎气動也﹐去白術加桂四兩。吐多者﹐去術加生薑三兩。下多者還用術。悸者加茯苓二兩。或四肢拘急﹐腹滿下利﹐轉筋者﹐去術加附子一个生用。末之﹐蜜丸如雞子黃大﹐名理中丸﹐又名調中丸﹐治厥陰髒寒﹐蛔上入鬲﹐吐長虫﹐或胃中虛冷﹐因發汗﹐故吐虫﹐先服理中丸。或加枳實﹑茯苓﹑蜜丸﹐治傷寒結胸欲絕﹐心鬲髙起﹐實滿作痛﹐手不得近﹐並用熱湯化下。

大柴胡湯

見第二十九問。

陰旦湯

治傷寒肢節疼痛﹐內寒外熱虛煩。

桂﹝二兩﹞芍藥﹝一兩半﹞甘艸﹝炙一兩﹞漧薑﹝炮一兩半﹞黃芩﹝一兩半﹞上咀﹐每服三錢﹐水一盞﹐棗一个﹐同煎去滓﹐溫服﹐復令少汗。

白虎加人參湯

治傷寒若吐若下後﹐七八日不解﹐熱結在裏﹐內外俱熱﹐時惡寒﹐大渴大汗﹐煩渴不解﹐脈洪大者。

石膏﹝四兩﹑研細﹞知母﹝一兩半﹞甘艸﹝炙﹑半兩﹞粳米﹝一合﹞人參﹝半兩﹑去蘆﹞上咀﹐每服三錢﹐水一盞﹐煎六分﹐米熟爲度服。

小建中湯

治傷寒陽脈澀﹐陰脈弦﹐法當腹中急痛﹐先與小建中湯。

桂枝﹝一兩半﹞芍藥﹝三兩﹞甘艸﹝二兩炙﹞膠飴﹝半升﹞上咀﹐每服三錢﹐水一盞﹐生薑三片﹐棗一枚﹐煎六分﹐去滓﹐下膠飴兩匙許﹐再煎化溫服﹐日三夜二服。尺脈尙遲﹐再作一劑﹐加黃末一錢。

玉露散

涼心經﹐解諸熱﹐治口燥咽漧﹐煩渴躁啼﹐小便閉。

寒水石﹝一兩﹞石膏﹝一兩﹑水飛﹞甘艸﹝三錢﹞上爲末﹐每服半錢﹐麥門冬泡湯化下﹐湯﹑散隨意。加辰砂﹑金箔﹐名桃紅散﹐亦治急驚。入梔子仁﹑名金蓮散。

加滑石半兩﹐名玉眞散。湯氏方﹐治小兒秋夏伏暑﹐多煩熱﹐吐黃涎﹐頭額溫﹐五心熱﹐小便赤少。或幹噦無物﹐宜服香薷散。又宜服玉露散﹐生薑汁和白湯調下。獨用薑汁一服而止。

脫甲散

治嬰孩小兒﹐傷寒體熱﹐頭目昏沈﹐不思飲食﹐夾驚夾食寒熱﹐大小便閉澀﹐或赤或白﹐煩躁作渴﹐冷汗妄流﹐夾積傷滯﹐膈滿脹急﹐靑黃體瘦﹐日夜大熱。及療傷風﹑傷寒﹑傷暑﹐驚癇客忤﹐筋骨腎臟疳气等熱﹐並宜服之。

柴胡﹝去蘆﹑二錢﹞當歸﹝酒洗﹑三錢﹞白茯苓﹝三錢﹞龍膽艸﹝去蘆﹑二錢﹞人參﹝去蘆﹑二錢﹞知母﹝去毛﹑二錢﹞甘艸﹝炙﹑四錢﹞川芎﹝二錢﹞上爲末﹐每服一錢﹐水一盞﹐連須蔥白一寸﹐煎至半盞﹐溫服不拘時。此方散熱﹐扶表救裏﹐表虛令汗不妄行﹐裏熱令气不閉結﹐外卽通關﹐內卽開渠﹐通關流行經路﹐開渠不壅臟腑﹐熱在表裏之間。施無不可。

﹝卷之六﹞傷寒咳嗽傷風第五十四問

仲陽云﹕咳嗽者﹐肺感微寒。八九月間肺气大旺﹐病嗽者﹑其病必實﹐非久病也﹐其癥面赤身熱痰盛﹐法當以葶藶丸下之﹐若久嗽不可下也。冬月嗽﹑乃傷風咳也﹐當以麻黃湯汗之。有熱癥﹑面赤飲水﹐涎痰濃實﹐咽喉不利者﹑宜甘桔湯。有肺盛者﹑咳而後喘﹐面腫欲飲水﹐有不飲水者﹐其身卽熱﹐以瀉白散瀉之。有嗽而吐涎痰乳食者﹑以白餅子下之。然肺主气﹑應於皮毛﹐肺爲五臟華蓋﹐小兒感於風寒﹐客於皮膚﹐入傷肺經﹐微者咳嗽﹐重者喘急。肺傷於寒﹑則嗽多痰涎﹐喉中鳴急。肺傷於暖﹑則嗽聲不通壅滯。傷於寒者﹑必散寒邪﹐傷於曖者﹑必泄壅滯。發散屬以甘辛﹐卽桂枝﹑麻黃﹑細辛是也﹐湧泄系以酸苦﹐卽葶藶﹑大黃是也﹐更五味子﹑烏梅之酸﹐可以斂肺气﹐亦治咳嗽之要藥也。

久嗽不已﹐必主驚悸頑涎﹐血脈灌臉﹐其嗽傳受五臟。或吐逆﹐或痰涎﹐或厥冷﹐或恐悸﹐甚而至於眼目兩眶﹑紫黑如被物傷損﹐眼白紅赤如血﹐謂之血眼。治之之法﹐當用生地黃﹑及濕黑豆研成膏﹐掩眼上﹐而眼腫黑自消﹐其血皆自眼淚而出﹐眞良方也﹐兼服麥煎散而嗽自止。久嗽成癇﹐當服散癇等劑。凡治嗽﹐先要發散寒邪﹐然後服寬气化痰止嗽之藥﹐卽得痊瘥。先服九寶丸﹑華蓋散﹑葶藶丸﹑抱龍丸﹐或細辛五味子湯﹐如有熱﹐可服涼肺之藥柴胡﹑黃芩等劑並瀉白散﹐痰多气喘﹐用金星丸利痰了﹐卻服前藥﹐後服百部丸﹑生犀散﹑天麻定喘飲﹐調理而安﹐冷癥咳嗽﹐小靑龍湯加杏仁去麻黃﹐亦可服﹐有熱及時气咳嗽﹐柴胡散加杏仁﹑五味子﹐柴胡石膏湯亦可﹐錢氏生犀散加減亦佳﹐有驚咳嗽﹑天麻防風丸治之﹐惺惺散﹑化風丹皆可服。金沸艸散﹑三拗湯加減﹐乃治傷風咳嗽之常劑也。和解湯﹐治四時感冒﹐可加減服。

亭藶丸

治食乳衝脾﹐咳嗽傷風面赤﹐痰盛身熱﹐喘嗽急促﹐化痰寬气進食。

葶藶子﹝隔紙略炒﹞防己黑牽牛﹝略炒﹞杏仁﹝去皮尖﹑雙仁者﹑同幹面炒黃﹑別搗﹑各一兩﹞上爲末﹐研入杏膏拌勻﹐取蒸棗肉和﹐再搗爲劑﹐丸如麻子大﹐每服五丸至七丸﹐淡生薑湯下﹐乳食後﹑或臨夜服﹐量大小加減。

麻黃湯

見第五十三問。

甘桔湯

見第十一問﹐又名甘號散﹐煎服治乳嗽。

瀉白散

見第八問。

白餅子

見第十四問。

麥煎散

治小兒夾驚傷寒﹐吐逆壯熱﹐表裏不解﹐气粗喘急﹐面赤自汗﹐或狂語驚叫﹐或不語無汗﹐及癮疹徧身赤癢﹐往來潮熱﹐時行麻豆疹子﹐餘毒未盡﹐渾身浮腫﹐痰涎咳嗽﹐或變急慢驚風﹐手足搐搦﹐眼目上視﹐及傷風頭疼並治。一方無地骨皮﹑赤芍藥﹑滑石﹑知母﹐有鉤藤﹑桔梗﹑川芎亦可。

滑石﹝半兩﹞地骨皮﹝半兩﹞赤芍藥﹝半兩﹞石膏﹝半兩﹞白茯苓﹝半兩﹞杏仁﹝半兩﹞知母﹝半兩﹞甘艸﹝半兩﹞葶藶子﹝半兩﹞人參﹝半兩﹞麻黃﹝去節﹑一兩﹞有熱加大黃。

上爲末﹐每服一錢﹐麥子煎湯調下。如初生牙兒感冒風冷﹐鼻塞身熱﹐噴嚏多啼﹐每一字﹑用麥子煎湯調下。

九寶飲

治小兒嗽﹐是肺臟感寒﹐須是表散了﹐卻服嗽藥。

麻黃﹝去節﹑一兩﹞薄荷﹝一兩﹞大腹皮﹝一兩﹞紫蘇﹝一兩﹞陳皮﹝一兩﹞杏仁﹝一兩﹞肉桂﹝半兩﹞桑白皮﹝炙﹑半兩﹞枳殼﹝半兩﹞甘艸﹝二錢﹞上咀﹐生薑烏梅煎﹐冷癥去薄荷﹐熱癥去肉桂。

華蓋散

治肺感寒邪﹐咳嗽上气﹐胸膈煩滿﹐項背拘急﹐聲重鼻塞﹐頭目昏眩﹐痰气不利﹐呀呷有聲。

麻黃﹝去節﹑半兩﹞蘇子﹝炒﹑半兩﹞桑皮﹝蜜炙﹑半兩﹞杏仁﹝去皮尖﹑炒﹑半兩﹞赤茯苓﹝半兩﹞陳皮﹝去白﹑半兩﹞甘艸﹝炙﹑一錢﹞上爲末﹐每服一錢﹐水一盞﹐煎五分﹐去滓﹐食後服。

細辛五味子湯

治肺經不足﹐胃气怯弱﹐或冒風邪﹐或停寒有飲﹐咳嗽喘息﹐不得安臥﹐胸滿迫塞﹐短气減食﹐漧嘔作熱﹐咳唾結痰﹐或吐涎沫﹐頭目昏眩﹐身體疼重﹐語聲不出﹐痛引胸脇﹐不問新久﹐並宜服之。

細辛﹝去苗﹑一兩﹞半夏﹝湯泡﹑一兩﹞烏梅﹝去核﹑一兩﹞甘艸﹝炙﹑一兩﹞罌粟殼﹝去蒂蓋﹑炒﹑一兩半﹞五味子﹝三兩﹞桑白皮﹝炒﹑二兩﹞上咀﹐每服二錢﹐水一盞﹐生薑一片﹐煎六分服。

抱龍丸

見第五十一問。

金星丸

見第四十問。

百部丸

治小兒肺寒壅﹐咳嗽微喘有痰。幼幼方加甘艸二錢半。

百部麻黃﹝去節﹑各一兩﹞杏仁﹝四十个﹑去皮尖﹑微炒﹑煮三五沸研入﹞上爲末﹐煉蜜丸如芡實大﹐熱水化下。仲陽加松子仁五十粒炒焙﹐更加胡桃肉極妙。

生犀散

治咳嗽﹐解時气痰逆喘滿﹐心忪忡驚悸﹑風熱。

杏仁﹝二錢﹑炒﹞桔梗﹝二錢﹞茯苓﹝一錢﹞前胡﹝一錢半﹞人參﹝一錢﹞半夏﹝一錢﹞五味子﹝一錢﹞甘艸﹝一錢﹞上咀﹐生薑薄荷煎服。有熱加羌活﹐或加麻黃細辛。

天麻定喘飲

治小兒喘嗽驚風。

天麻﹝一兩﹞防風﹝一兩﹞羌活﹝一兩﹞甘艸﹝一兩﹞人參﹝半兩﹞桔梗﹝一兩﹞白術﹝一兩﹞川芎﹝一兩﹞半夏曲﹝一兩﹞上銼散﹐每服二錢﹐水一盞﹐麥門冬十四个﹐煎至七分﹐食後服。有熱去白術﹐加芍藥枳殼。

小靑龍湯

治傷寒表不解﹐惡寒體熱﹐水停心下﹐漧嘔發熱﹐咳嗽喘急。又主肺脹胸滿﹐鼻塞淸涕﹐咳逆上气﹐喘鳴怕寒。仲景曰﹕治表不解﹐心有水气﹐漧嘔發熱而嗽﹐或渴﹑或利﹑或小便不通﹑或噎﹐小腹喘滿。

麻黃﹝去節﹑一兩﹞赤芍藥﹝三錢﹞半夏﹝炮﹑三錢﹞細辛﹝半兩﹞漧薑﹝三錢﹞甘艸﹝炙﹑三錢﹞桂枝﹝去皮﹑三錢﹞五味子﹝半兩﹞上咀﹐每服三錢﹐水一盞﹐煎七分﹐溫服。微利者去麻黃﹑加蕘花如彈子大﹐炒令赤色。若噎者去麻黃﹑加附子半錢炮。若小便不利者去麻黃﹑加茯苓一兩。如喘者去麻黃﹑加杏仁半兩﹐去皮尖。若渴去半夏﹑加栝蔞根一兩半。

柴胡散

見第五十問。

柴胡石膏湯

見第五十二問。

天麻防風丸

治一切驚風﹐身體壯熱﹐多睡驚悸﹐手足抽掣﹐精神昏憒﹐咳嗽痰涎不利。及風溫邪熱﹐並宜服之。

天麻﹝一錢﹞防風﹝一錢﹞人參﹝一錢﹞辰砂﹝一錢﹞雄黃﹝一錢﹞甘艸﹝一錢﹑炙﹞麝香﹝一分﹞全蠍﹝半兩﹑炒﹞僵蠶﹝炒﹑半兩﹞牛黃﹝一分﹞一方有膽南星﹑無麝香。

上爲末﹐煉蜜丸如梧桐子大﹐每服一至二丸﹐薄荷湯下﹐不拘時。

惺惺散

見第五十問。

化風丹

見第十九問。

金沸艸散

治傷風痰盛﹐頭目昏痛﹐頸項彊急﹐往來寒熱﹐肢體煩疼﹐胸膈滿痛﹐咳嗽喘逆﹐涕唾稠粘。及時行寒疫﹐壯熱惡風。

荊芥穗﹝四兩﹞前胡﹝去蘆﹑三兩﹞麻黃﹝去節﹑三兩﹞旋復花﹝三兩﹞甘艸﹝三兩﹑炙﹞半夏﹝制﹑一兩﹞赤芍藥﹝一兩﹞上銼﹐每服二錢﹐水一盞﹐生薑二片﹐棗一个﹐煎六分﹐去滓溫服不拘時。有寒邪﹑則汗出惡風﹐加杏仁﹑北五味。

又方名加減金沸艸散

治傷寒中脘有痰﹐令人壯熱頭疼﹐筋脈緊急﹐時發寒熱﹐皆類傷風﹐但不頭疼爲異耳。

前胡﹝三兩﹞旋復花﹝三兩﹞荊芥穗﹝四兩﹞赤茯苓﹝一兩﹞細辛﹝一兩﹞甘艸﹝炙﹑一兩﹞半夏﹝洗淨﹑薑汁浸制﹑切﹑一兩﹞上爲末﹐每服一錢﹐水一盞﹐生薑一片﹐棗二个﹐煎六分﹐去滓熱服﹐未愈再服。

三拗湯

治感冒風邪﹐鼻塞聲重﹐語音不出﹐或傷風傷冷﹐頭疼目眩﹐四肢拘急﹐咳嗽多痰﹐胸滿气短。

麻黃﹝不去節﹞杏仁﹝不去皮尖﹞甘艸﹝生用﹑各等分﹞上咀﹐每服三錢﹐水一盞﹐生薑三片﹐煎至六分﹐去滓溫服﹐取汗爲度。一方加荊芥﹑桔梗﹐嗽甚加五味子﹑細辛﹑各減半。又方麻黃去節﹐杏仁去皮尖﹐甘艸炙﹐名三和湯﹐治喘嗽尢妙﹐加減在乎活法﹐有熱加前胡﹐傷風加荊芥﹐有痰加半夏。

和解湯

治小兒四時感冒寒邪﹐壯熱煩躁﹐鼻塞多涕﹐驚悸自汗﹐肢體疼痛。及瘡疹已發未發﹐皆可服之。

羌活﹝一兩﹞防風﹝一兩﹞川芎﹝一兩﹞人參﹝一兩﹞漧葛﹝半兩﹞升麻﹝半兩﹞甘艸﹝半兩﹞芍藥﹝半兩﹞上咀﹐每服三錢﹐水一盞﹐生薑一片﹐棗一个﹐煎至六分﹐不拘時服。無汗加麻黃。咳嗽者﹐加杏仁﹑五味子﹑桔梗。

﹝卷之六﹞百內嗽第五十五問

此名乳嗽﹐實難調理﹐亦惡癥也。當審虛實而施治焉﹐實者散之﹐虛者補之。其癥气粗痰盛﹐口瘡眼熱﹐發散後﹐可利之﹐比金丸等藥主之﹐散其實也。其癥嘔吐後驚悸﹐困倦自汗﹐當用補肺散﹑益黃散﹑天麻散﹑補其虛也。大抵治驚嗽琥珀散主之。天麻丸乃要藥也﹐用天麻﹑蟬蛻﹑僵蠶﹑人參﹑川芎﹑甘艸﹑硼砂﹑天竺黃﹑牛膽南星﹑白附子﹑坯﹑雄黃﹑末之﹐煉蜜丸如芡實大﹐金箔爲衣﹐每服一丸﹐薄荷湯化下﹐治未滿百咳嗽不止﹐遠勝諸藥。

補肺散

﹝又名阿膠散﹞治小兒久患咳嗽﹐气急有痰﹐惡心可服。

阿膠﹝炒﹑一兩半﹞鼠粘子﹝一兩﹞馬兜鈴﹝半兩﹞杏仁﹝七个﹑去皮尖﹞糯米﹝一盒﹞甘艸﹝半兩﹞上咀﹐三歲一錢﹐水半盞﹐煎至三分﹐去滓溫服。

比金丸

見第十九問。

天麻散

治嬰兒咳嗽有痰﹐气壅面紅。

天麻﹝三錢﹞朱砂﹝一錢﹞麝香﹝一字﹞南星﹝水浸﹑春秋五日﹑冬七日﹑夏三日﹑半兩﹞上爲末﹐每服一字﹐用杏仁湯調下。人參湯亦可。

琥珀散

見第十五問。

天麻丸

治小兒未滿百咳嗽不止﹐名曰乳嗽。

天麻﹝一兩﹞蟬蛻﹝一兩﹞僵蠶﹝一兩﹞人參﹝一兩﹞川芎﹝一兩半﹞甘艸﹝二兩﹞硼砂﹝半兩﹞辰砂﹝一兩﹞天竺黃﹝一兩﹞膽星﹝二錢﹞白附子﹝一兩﹞坯﹝一兩﹞雄黃﹝一兩﹞金箔﹝五片﹞上爲末﹐煉蜜丸如芡實大﹐金箔爲衣﹐每服一丸﹐薄荷湯下。

﹝卷之六﹞喘急第五十六問

議曰﹕小兒有因驚暴觸心﹐肺气虛發喘者﹐有傷寒肺气壅盛發喘者﹐有感風咳嗽肺虛發喘者﹐有因食鹹酸傷肺气發虛痰作喘者﹐有食熱物毒物﹐冒觸三焦﹐肺肝气逆作喘者。喘與气急﹑同出而異名﹐但別其輕重耳。痰火兩端﹐喘卽口開﹐隘於胸臆﹐息短促急﹐心神迷悶﹐其因驚發喘﹐逆觸心肺﹐暴急張口﹐虛煩神困者﹐大效雄朱化痰定喘丸主之﹐佐以天麻定喘飲乃效。其傷寒肺气壅盛發喘者﹐是表不解﹐以小靑龍湯﹑麻黃杏仁甘艸石膏湯﹐辧其冷熱而施治焉。其感風咳嗽﹐肺虛發喘者﹐則三拗湯加減治之。其食鹹酸而喘者﹐以生腐﹐有熱治之以涼肺定喘之劑。又有哮喘者﹐以許叔微十六般哮喘之法治之﹐無不愈。又有汗下之後而喘急者﹐葛根黃芩黃連湯主之﹐喘甚者加葶藶子。又有葶藶丸寬气進食﹐千金射幹湯﹐治咳逆喘急大效。

大效雄朱化痰定喘丸

治小兒因驚﹐發喘逆﹑觸心肺﹐暴急張口﹐虛煩神困。

雄黃﹝一兩﹑研﹞朱砂﹝一兩﹑研﹞蟬蛻﹝一兩﹞全蠍﹝一兩﹑炒﹞白僵蠶﹝一兩﹞天南星﹝一兩﹞白附子﹝炮一兩﹞輕粉﹝半兩﹞上爲末﹐麵糊丸如麻子大﹐每服三十丸﹐薄荷茶淸送下﹐食後服。

天麻定喘飲

見第五十四問。

天麻﹝一兩﹞防風﹝一兩﹞羌活﹝一兩﹞甘艸﹝炙﹑五錢﹞人參﹝五錢﹑去蘆﹞桔梗﹝五錢﹞白術﹝五錢炒﹞川芎﹝五錢﹞半夏曲﹝五錢﹞上銼﹐每服二錢﹐水一盞﹐麥門冬十四粒﹐煎至七分﹐食後服。有熱去白術﹐加芍藥枳殼。

小靑龍湯

見第五十四問。

麻黃杏仁甘艸石膏湯

治傷寒發汗後﹐不可更行桂枝湯﹐汗出而喘﹐無大熱者﹐下後喘亦治。

麻黃﹝三兩﹑去節﹑湯泡去黃汁﹑焙漧秤﹞杏仁﹝二十五个﹑去皮尖﹞石膏﹝四兩﹑研﹞甘艸﹝一兩﹑炙﹞上咀﹐每服二錢﹐水一盞﹐煎六分﹐去滓溫服。

三拗湯

見第五十四問。

總治十六般哮喘方﹝出本事方﹞阿膠﹝一兩﹑碎﹑蛤粉炒成珠﹞馬兜鈴﹝一兩﹞甘艸﹝炙﹑一兩﹞半夏﹝一兩﹑薑汁浸三日﹑炒﹞杏仁﹝一兩﹑去皮﹞人參﹝半兩﹞上爲末﹐每服一錢﹐水一盞﹐隨病有湯使﹐煎至七分﹐臨臥食後服。湯使開後﹕心嗽面赤或汗流﹐加葛根煎。

肺嗽眼中淚出﹐加烏梅一个﹐糯米十四粒煎服。

脾嗽不思飲食﹐或惡心﹐入生薑二片煎。

胃嗽吐逆嘔酸水﹐入蛤粉煎服。

膽嗽令人不睡﹐用藥半錢﹐茶淸調下。

肺嗽上气喘急﹐入桑白皮煎。

膈嗽出痰如圓塊﹐入生薑自然汁調藥咽下。

勞嗽入秦艽末同煎。

冷嗽天晚嗽甚﹐加蔥白三寸同煎。

血嗽連頻不住﹐加當歸﹑棗子同煎。

暴嗽涕唾稠粘﹐入烏梅﹑生薑同煎。

產嗽背胛痛﹐加甘艸三寸﹐黃蠟少許煎。

气嗽肚疼脹滿﹐入靑皮同煎。

哮嗽聲如拽鋸﹐入半夏二枚同煎。

腎嗽時復三兩聲﹐入黃﹑白飴糖煎。

以上十五般嗽疾﹐根據法煎服﹐無不效驗。

葛根黃芩黃連湯

治太陽病反下之﹐利遂不止。脈促者﹐表未解也。喘而汗出者﹐葛根黃芩黃連湯主之。

葛根﹝二兩﹞黃芩﹝七錢半﹞黃連﹝七錢半﹞甘艸﹝半兩﹑炙﹞上咀﹐每服三錢﹐水一盞﹐煎七分﹐去滓加減服。喘甚加葶藶子。

葶藶丸

見第五十四問。

千金射幹湯

治小兒咳嗽﹐喘息如水雞聲。

射幹麻黃紫菀甘艸生薑細辛阿膠﹝各半兩﹞半夏﹝五个﹞桂心﹝五寸﹞大棗﹝二十个﹞上咀﹐水七升﹐煎取一升五合﹐去滓﹐入蜜五合﹐煎一沸﹐分溫服﹐二合日三服。

﹝卷之六﹞潮熱第五十七問

仲陽云﹕潮熱者﹑時間發熱﹐過時卽退﹐來日依然發熱﹐此欲發驚也﹐發來潮熱﹐又似瘧熱﹐總曰潮熱。蓋發作有期﹐其熱有三﹐榮熱﹑衛熱﹑瘴气熱﹐兩日一發﹐或三日一發﹐並用梨漿飲治之。王氏云﹕潮熱乃是血气壅實﹐五臟生熱﹐燻發於外﹐故令發熱。傷寒論云﹕潮熱者實熱也﹐當利大便﹐大柴胡湯﹑承气湯﹑等劑治之。虛熱者﹑地骨皮散主之﹐犀角飲﹑鱉甲飲﹑靈犀飲﹑秦艽飲﹑生犀散。聖濟經用地骨皮飲﹑羌活餅等劑。

梨漿飲子

治潮熱﹑榮熱﹑衛熱﹑瘴气熱﹐兩日一發﹐三日一發。積熱﹑脾熱﹑痞熱﹑胃熱﹑癖熱﹑瘧熱﹑邪熱﹑寒熱﹐脾瘧﹑鬼瘧﹐夜發單瘧獨熱。

靑蒿﹝童便﹑浸一日﹑曬漧﹞柴胡﹝去蘆﹞人參﹝去蘆﹞黃芩﹝炒﹞前胡﹝去蘆﹞秦艽﹝去蘆﹞甘艸﹝炙﹑各等分﹞上咀﹐每服一歲半錢﹐二歲一錢。水一小盞﹐入生藕﹑生梨﹑薄荷﹑生地黃﹑同煎至半﹐去滓﹑通口空心食前服。

大柴胡湯

見第二十九問。

大承气湯

見第二十九問。

地骨皮散

治虛熱﹐亦治傷寒壯熱。

知母﹝一兩﹞柴胡﹝半兩﹑去毛﹞甘艸﹝半兩﹑生﹞人參﹝半兩﹑去蘆﹞地骨皮﹝一兩﹞茯苓﹝半兩﹞半夏﹝湯泡七次﹑切片曬﹑三錢﹞上咀﹐薑水煎服﹐每用三錢。有驚熱﹑加蟬蛻﹑天麻﹑黃芩。全嬰方加秦艽﹐名秦艽飲子。

犀角飲

治小兒骨蒸潮熱﹑盜汗肌瘦。

犀角﹝鎊碎﹑一兩﹞鱉甲﹝炙酥﹑一兩﹞柴胡﹝去蘆﹑一兩﹞知母﹝去毛﹑炒﹑一兩﹞地骨皮﹝一兩﹞胡黃連﹝一兩﹞大黃﹝半兩﹞桃枝﹝半兩﹞上咀﹐每三歲一錢﹐水一盞﹐煎三分﹐去滓溫服。

鱉甲飲

治小兒骨蒸﹐潮熱盜汗﹐咳嗽多渴﹐心躁多驚﹐面黃消瘦。

鱉甲﹝酥炙﹑一兩﹞地骨皮﹝一兩﹞秦艽﹝一兩﹞柴胡﹝一兩﹞枳殼﹝麩炒﹑一兩﹞知母﹝去毛﹑一兩﹞當歸﹝一兩﹞上咀﹐三歲一錢﹐水半盞﹐桃柳枝各三寸﹐烏梅一个﹐煎三分﹐去滓服無時。

靈犀飲

治小兒骨蒸潮熱﹐盜汗咳嗽﹐多渴萎黃﹐消瘦腹急气粗。

犀角﹝鎊屑﹑半兩﹞胡黃連﹝半兩﹞茯苓﹝去皮﹑一兩﹞人參﹝去蘆﹑一兩﹞川芎﹝一兩﹞秦艽﹝一兩﹞甘艸﹝一兩﹞羌活﹝一兩﹞柴胡﹝一兩﹞桔梗﹝一兩﹞地骨皮﹝一兩﹞上咀﹐三歲一錢﹐水半盞﹐烏梅﹑竹葉少許煎服。

秦艽飲

卽地骨皮散加秦艽﹐方見前。

羚角散

治小兒骨蒸肌瘦﹐頰赤口漧﹐日夜潮熱﹐夜有盜汗﹐五心煩熱﹐四肢困倦﹐飲食𨿽多﹐不生肌肉。及大病瘥後﹐餘毒不解。或傷寒病後﹐因食羊肉﹐體熱不除。

地骨皮秦艽人參﹝去蘆﹞羚羊角﹝鎊屑﹞大黃﹝蒸﹞麥門冬枳殼柴胡白茯苓赤芍藥桑白皮鱉甲﹝酥炙黃﹑各一兩﹞上銼﹐每服二錢﹐水一盞﹐入靑蒿少許煎﹐溫服食後﹐兒小分爲二服﹐治疳勞。

靑蒿散

治小兒﹑室女﹐肌瘦潮熱。

靑蒿﹝三錢﹞甘艸﹝一寸﹞小麥﹝五十粒﹞烏梅﹝一个﹞上咀﹐河水一碗﹐煎至三分﹐去滓服。

柴胡散

治小兒骨蒸潮熱﹐面黃瘦弱。

柴胡﹝半兩﹞地骨皮﹝半兩﹞甘艸﹝炙﹑半兩﹞上咀﹐水一盞﹐每用二錢﹐煎七分﹐去滓服不拘時。

﹝卷之六﹞壯熱溫壯第五十八問

仲陽云﹕壯熱者﹐一向熱而不已﹐甚則發驚癇也。溫壯者﹐但溫而不熱也。巢氏云﹕小兒壯熱者﹐是熱气盛燻發於外﹐故令身體壯然。其發於漸﹐大體與溫熱相似﹐少有異者﹐熱加甚也。此候宜服輕藥﹐惺惺散羌活散皆可﹐甚則黃芩﹑柴胡﹑漧葛﹑之劑散之。夫溫壯者﹐由小兒臟腑不調﹐內有伏熱﹐或挾宿寒﹐皆摶於胃气﹐故令不和﹐气行壅澀故積體熱﹐名曰溫壯。大便黃而臭者﹐內有伏熱﹑其大便白而臭酸者﹐則挾宿寒故也﹐宜溫之﹐服理中﹑四君子輩加桂治之。

伏熱宜五苓散﹑並白虎湯﹐二藥俱效。其腹中有伏熱溫壯﹐柴苓散主之。其心神不安﹐大腑祕熱﹐二黃犀角散主之。溫壯常熱不止﹐牛黃散主之。凡解後餘熱不退﹐可服地骨皮散﹑黃龍湯﹑牛黃膏。亦治壯熱。直指羚羊角湯治諸驚壯熱。

治下後熱不退﹐身壯熱百骨節疼﹐梔子仁湯﹑大連翹飲﹑六物黃芩湯﹑五物人參飲﹑對癥選用之。古法去伏熱則用龍膽湯﹐去宿滯則用紫霜丸﹐當效其法而治之。聖濟經用升麻芍藥等劑治之。

理中湯

見第五十三問。

四君子湯

見第十六問。

五苓散

見第五十二問。

白虎湯

治傷寒大汗出﹐表癥已解﹐心胸大煩﹐渴欲飲水。及吐或下後七八日﹑邪毒不解﹐熱結在裏﹐表裏俱熱﹐時時惡風﹐大渴﹑舌上干燥而煩﹐欲飲數升者宜服。又治夏月中暑﹑汗出﹐惡熱﹐身熱而渴。

知母﹝三兩﹞甘艸﹝一兩炙﹞石膏﹝八兩﹑另研﹞粳米﹝二合﹞上咀﹐每服三錢﹐水一盞﹐煎六分﹐米熟爲度﹐去滓溫服。聖惠方加漧葛。

柴苓散

治小兒腹中有伏熱﹐溫壯未去。

柴胡﹝七錢半﹑去苗﹞麥門冬﹝去心﹞人參赤茯苓甘艸﹝各半兩﹞黃芩﹝一兩﹞上銼散﹐每服二錢﹐水一盞﹐入小麥一撮﹐竹葉一片﹐煎五分﹐去滓溫服﹐量大小加減與之。

三黃犀角散

治小兒身體溫壯﹐心神不安﹐大腑祕熱。

犀角屑大黃﹝酒浸﹑蒸﹞鉤藤梔子仁甘艸黃芩﹝各五錢﹞上爲末﹐每服五分﹐量大小加減﹐熱湯調下。

牛黃散

治小兒溫壯﹐身體常熱不止。

牛黃﹝研﹞甘艸﹝各五分﹞柴胡﹝去苗﹞梔子﹝炒﹞龍膽艸黃芩﹝各二錢半﹞上爲末﹐每服五分﹐以金銀湯調下無時。

地骨皮散

見第五十七問。

黃龍湯

治傷寒身熱不退。

柴胡﹝五錢﹞黃芩甘艸﹝各二錢﹞赤芍藥﹝三錢﹞上咀﹐每服二錢﹐姜一片﹐棗一枚﹐水一盞﹐煎至五分﹐去滓溫服無時。

牛黃膏

治小兒天弔驚風﹐手足搐搦﹐面唇紅赤﹐咽喉痰響﹐渾身頭額壯熱﹐喚問不知﹐不醒人事。或只左手右腳偏搐﹐或只右手左腳偏搐﹐或只唇口眼鼻顫搐。此疾多則腹肚緊脹﹐熱極﹐胸膈久積驚涎﹐忽被風邪所觸﹐故作此候也。此患大忌﹐不得鍼灸﹐若鍼灸乃誤矣﹐凡中此疾﹐須辧認有前項形證﹐宜急服此劑。

蠍尾﹝四十九枚﹞巴豆﹝去殼﹑一枚半﹑不去油﹞梅花腦﹝半字﹞辰砂﹝研﹑二錢﹞郁金﹝三錢﹑以皂角水煮過﹞牛黃﹝少許﹞麝香﹝一字﹞上六味爲末﹐每遇小兒中﹑前項形證﹐周歲半字﹐三四歲一字﹐仍觀孩兒身體肥瘦﹐臟腑虛實﹐及病勢輕重﹐則加減藥﹐用蜜熱水一二分調勻灌下﹐或薄荷湯亦可。服藥後良久﹐壓下痰涎﹐疏去風气﹐當宣瀉兩三行﹐其瀉出如雞子白是應效﹐或胸膈痰涎壅盛痞滿﹐服此藥當吐風痰﹐亦爲美也。下藥後﹐或吐或瀉﹐手足搐搦稍定﹐喉嚨不響﹐頭額腹肚漸涼﹐眼目不倒﹐記得人事﹐面紅赤色﹐但時時有少溫壯﹐驚潮風熱來未退﹐便續下保壽散三兩﹐服金粉散一二服﹐早晨更可下均气補虛進乳哺白術散一日。早晨與一服﹐或服此數件藥後﹐或只覺得肚腹至夜微熱﹐不進乳食﹐宜空心與進一服寬熱散﹐微微通去腹中餘熱風涎。或有是疾﹐服藥稍退﹐忌兩日不可見風。一方加粉霜二錢﹐名朱砂膏。

羚羊角湯

治諸驚壯熱。

羚羊角蟬蛻茯神﹝去木﹞麥門冬﹝去心﹞柴胡地骨皮﹝各一錢﹞黃芩甘艸﹝各五分﹑炒﹞上銼散﹐每服二錢﹐姜棗煎服。

梔子仁湯

治陽毒傷寒壯熱﹐百節疼痛﹐下後熱不退者。

梔子仁赤芍藥大靑知母﹝各一兩﹞川升麻黃芩石膏﹝各二兩﹞柴胡﹝一兩﹑去苗﹞甘艸﹝半兩﹞杏仁﹝二兩﹐去皮尖﹑及雙仁者﹑麩炒微黃色﹞上銼散﹐每服三錢﹐水一盞﹐生薑三片﹐煎六分﹐去滓不拘時溫服。

大連翹飲子

見第三問。

六物黃芩湯

治小兒天行壯熱﹐少腹大﹑短气﹑熱有進退﹑飲食不化。

黃芩大靑甘艸麥門冬﹝去心﹞石膏﹝各半兩﹞肉桂﹝三錢﹞上銼散﹐每服三錢﹐白水煎﹐去滓溫服。

五物人參飲

治天行壯熱﹐咳嗽心脹滿。

人參甘艸﹝各半兩﹞麥門冬﹝去心﹞生地黃﹝各一兩半﹞茅根﹝半握﹞上銼散﹐每服三錢﹐白水煎服。

龍膽湯

見第三問千金龍膽湯。

紫霜丸

見第三問。

﹝卷之六﹞黃疸第五十九問

仲陽云﹕身痛背轉彊﹐大小便澀﹐一身皆黃﹐面目爪甲俱黃﹐小便如屋塵汁色﹐著物皆黃褐者﹐難治﹐此黃膽也。

別有一癥﹐生下百日及半年﹐不因病後身微黃者﹐胃熱也。大人亦同。又有面黃腹大﹐食吐渴者﹐脾疳也。又有初生而面身黃者﹐胎疸也。諸疸皆熱﹑色深黃者是也﹐若淡黃兼白者﹐胃怯不和也﹐茵陳湯﹑梔子柏皮湯﹑犀角散﹑連翹赤小豆湯主之。通治黃膽﹐茵陳五苓散尢爲穩也。又有脾弱痿黃﹐小便淸者﹐治以溫劑﹐當歸丸散主之﹐小半夏湯亦可用也。

茵陳湯

治陽明病發熱汗出者﹐此爲熱越不能發黃也。但頭汗出﹐身無汗﹐齊頸而還﹐小便不利﹐渴引水漿者﹐此爲瘀熱在裏﹐身必發黃。傷寒七八日身黃如橘色﹐小便不利﹐腹微滿者。

茵陳蒿﹝嫩者﹑一兩﹞大黃﹝三錢半﹞梔子﹝大者﹑三枚﹞上銼散﹐以水一大碗﹐先煎茵陳減半﹐次用二味煎八分﹐去滓溫服﹐日三服﹐小盒飯利﹐如皂角汁狀﹑色正赤﹐一宿腹減﹐黃從小便中去也﹐量大小加減。

梔子柏皮湯

治傷寒身黃發熱。

梔子﹝八枚﹞黃柏﹝一兩﹞甘艸﹝炙﹑半兩﹞上銼散﹐每服二錢﹐水一盞﹐煎六分﹐去滓溫服。

犀角散

治小兒黃膽﹐一身盡黃。

犀角﹝一兩﹞茵陳漧葛升麻龍膽艸生地黃﹝各半兩﹞寒水石﹝七錢半﹞上銼散﹐白水煎。一方治小兒忽發黃﹐面目皮肉須盡黃﹐漧葛根汁和蜜服。

連翹赤小豆湯

治小兒傷寒﹐發黃身熱。

麻黃﹝去節﹞連翹甘艸生薑赤小豆生梓白皮﹝各二兩﹞杏仁﹝四十一粒﹞大棗﹝十二枚﹞上銼散﹐白水煎。一方小麥苗搗汁﹐服之立效。

茵陳五苓散

五苓散五分加茵陳湯十分上二件拌勻﹐每服一錢﹐溫水調下﹐日三服。

當歸散

治小兒夜啼者﹐髒寒而腹痛也﹐面靑手冷﹐不吮乳是也﹐宜用此方。

甘艸﹝炙﹞桔梗陳皮當歸﹝各一錢﹞上爲末﹐水煎半盞﹐時時少與服之。又有熱痛﹐亦啼叫不止﹐夜發麵赤唇焦﹐小便赤﹐與三黃丸人參湯下。

當歸丸

治小兒冷熱不調﹐大便靑黃﹐心腹多痛﹐或腹中气滿﹐或時嘔逆不吮乳食﹐加枳殼尢妙。

當歸白芍藥人參川芎﹝各三錢﹞甘艸﹝炙﹞白術﹝各半兩﹞上爲末﹐煮麵糊爲丸﹐如麻子大﹐三歲小兒每服十丸﹐粥飲送下﹐日三服。更量大小加減﹐冷甚者加陳皮。

小半夏湯

治黃膽小便色不異﹐欲自利腹滿而喘者﹐不可除熱﹐熱去必噦。

半夏﹝湯洗七次﹞上銼散﹐每服三錢﹐水一盞﹐姜十片﹐煎七分溫服。

消食丸

常服寬中快气﹐消乳食﹐正顏色。

縮砂仁﹝炒﹞陳皮﹝炒﹞三稜﹝煨﹞莪術﹝煨﹞神曲﹝炒﹞麥﹝炒﹞香附子﹝米泔浸一宿﹑炒用﹞枳殼檳榔烏梅﹝各半兩﹞丁香﹝二錢半﹞上爲末﹐麵糊丸如綠豆大﹐食後蘇子湯﹑下二十丸或三十丸。

﹝卷之六﹞嘔證吐乳證第六十問

仲陽云﹕初生下拭掠小兒口中穢惡不盡﹐咽入喉中﹐故嘔吐﹐及多生諸病。嘔者有聲也﹐吐者吐出乳也。凡小兒乳哺﹐不宜過飽﹐若滿則溢﹐故令嘔吐﹐胃中納乳﹐如器之盛物﹐杯卮之小﹐不可容巨碗之物﹐雨驟則沼溢﹐酒暴則卮翻﹐理之必然。乳母無知﹐但欲速得乳兒長大﹐更無時度﹐或兒睡著而更銜乳﹐豈有厭足﹐受病之源﹐自此漸至日深﹐導其胃气之虛﹐慢驚自此而得﹐可不愼乎﹐此候但令節乳爲上﹐甚者宜令斷乳﹐先此乳母可服調气之劑﹐兒服消食丸﹐化乳壯胃爲上。議曰﹕吐乳乳﹐此癥有數般﹐有冷有熱﹐當自辧認。若吐自口角出﹐此是乳多消化不出﹐滿而則溢﹐此非病也﹐常服消乳丸異功散﹐當令乳母節乳爲上。冷吐可服觀音散﹑香朴散﹐快脾等藥。熱吐則頭額溫﹐有黃涎而渴﹐小便赤少﹐此是熱吐﹐多是傷暑熱者有此癥﹐乳母同服香薷散﹑五苓散。又有風痰吐﹐乃是傷風不解﹐吐乳夾痰﹐若經久必然生風﹐仍宜下疏風化痰藥﹐竹茹湯去桂﹐五苓散﹑靑州白丸子﹑溫膽湯﹐又當畱心調治﹐紫霜丸亦可服。

楊氏消乳丸

溫中快膈止嘔吐﹐消乳食﹐脈沈者﹐乃傷食不化故也。

香附﹝炒﹑一兩﹞甘艸﹝炙﹞陳皮﹝各半兩﹞縮砂仁神曲﹝炒﹞麥﹝炒﹑各一兩﹞上爲末﹐泡雪糕丸如黍米大﹐七歲以上綠豆大三十丸﹐食後姜湯下。

又治百內嘔吐乳汁或大便靑色上用小婦人乳汁一盞﹐入丁香十粒﹐去白陳皮一錢﹐於器內同煎三十沸﹐去丁香陳皮﹐稍熱與兒饑時服。

消食丸

治小兒飲食乳哺﹐取冷過度﹐冷气積於脾胃。胃爲水谷之海﹐脾气磨而消之﹐胃气調和﹐則乳哺消化﹐脾傷於冷﹐則宿食不消﹐此藥寬中快气﹐消乳食﹐正顏色。

縮砂仁陳皮三稜﹝煨﹞莪術﹝煨﹞神曲﹝炒﹞麥﹝炒﹑各半兩﹞香附﹝一兩炒﹞上爲末﹐麵糊丸綠豆大﹐食後紫蘇湯下二十丸。

和劑觀音散

治小兒外感風冷﹐內傷脾胃﹐嘔逆吐瀉﹐不進乳食﹐久則漸至羸瘦。大抵脾虛則瀉﹐胃虛則吐﹐脾胃俱虛﹐則吐瀉不已。此藥大能溫養脾胃﹐進美飲食。

石蓮肉﹝去心﹞人參神曲﹝炒﹑各三錢﹞茯苓﹝二錢﹞甘艸﹝炙﹞木香綿黃﹝炙﹞白扁豆﹝炒﹑去皮﹞白術﹝各一錢﹞上銼散﹐每服二錢﹐水一盞﹐棗一枚﹐藿香三葉﹐煎溫服。

異功散

見第十七問。

香朴散

治嘔吐泄瀉。

藿香陳皮濃朴﹝薑汁炒﹑各七錢﹞半夏﹝湯泡七次﹑一兩﹞甘艸﹝炙﹑一錢﹞上銼散﹐每服三錢﹐水一盞﹐姜五片﹐棗一枚同煎﹐如瀉甚﹐加木香﹑肉豆蔻。

香薷散

治臟腑冷熱不調﹐飲食不節﹐寒暑風冷之气所傷﹐致令眞邪相干﹐腸胃虛弱﹐心腹疼痛﹐霍亂气逆﹐及吐利發熱頭疼﹐或嘔或瀉﹐或轉筋拘急。

香薷﹝一兩﹞白扁豆﹝炒﹞濃朴﹝薑汁制﹑各半兩﹞上銼散﹐每服三錢﹐水一盞﹐姜三片﹐煎服。一方加黃連治瀉痢﹐一方加芎芷﹑香蘇散﹑治霍亂吐瀉﹐暑月感冒傷暑之癥。

五苓散

見第五十二問。

竹茹湯

治胃受邪熱﹐心煩喜冷﹐嘔吐不止。

葛根﹝七錢半﹞半夏﹝半兩﹑泡﹞甘艸﹝一錢﹞上咀﹐每服三錢﹐水一盞﹐入竹茹﹑棗少許﹐生薑五片﹐煎七分﹑去滓﹐取淸汁微冷細細服﹐不拘時﹐加茯苓三錢尢妙。

蘇合香丸

治傳屍骨蒸﹐諸項勞瘵﹐順气化痰﹐卒暴心痛﹐鬼魅瘧疾﹐霍亂吐瀉﹐赤白下痢﹐小兒驚搐。

蘇合香油﹝五錢﹑入安息膏內﹞安息香﹝一兩﹑另爲末﹑用無灰酒半升﹑熬膏﹞丁香靑木香白檀香沈香蓽茇香附米訶子﹝煨﹑取肉﹞烏犀﹝鎊屑﹞朱砂﹝研﹑水飛﹑各一兩﹞薰陸香片腦﹝研﹑各五錢﹞麝香﹝七錢半﹞上爲末﹐用安息香膏入蜜和丸﹐如芡實大﹐空心用沸湯化下﹐小兒一丸老人四丸﹐酒下。亦可用蠟紙裹一丸彈子大﹐用緋絹袋盛﹐常帶之﹐一切邪不敢近。去腦名麝香蘇合香丸﹐治一切邪及胸膈噎塞﹐腸中虛鳴﹐宿食不消﹐余癥並同。

靑州白丸子

治一切風痰﹐小兒驚風。

天南星﹝生﹞白附子﹝生﹑各三兩﹞川烏頭﹝去臍皮﹞半夏﹝生﹑各七兩﹞上用井花水浸﹐次早另換新水﹐春五日﹐夏三日﹐秋七日﹐冬十日﹐曬漧爲細末﹐以糯米粉煎粥淸爲丸﹐如綠豆大。

小兒驚風薄荷湯調下。和蘇合香丸服﹐名蘇靑丸。

溫膽湯

治小兒心經虛怯﹐夜臥不寧。

枳實陳皮茯苓甘艸半夏﹝泡﹑各等分﹞竹茹﹝少許﹞上銼散﹐白水煎﹐加姜二片﹐棗一枚﹐空心服。

紫霜丸

見第三問。

﹝卷之七﹞熱吐第六十一問

小兒秋夏伏暑﹐多有熱吐﹐何以別之﹖或有黃涎﹐頭額溫﹐五心熱﹐小便赤而少﹐或唇幹而煩渴。先令乳母服香薷散﹑五苓散﹐兒服竹茹湯﹑五苓散﹐熱甚者﹐大柴胡湯去大黃服﹐或小柴胡湯亦可﹐熱極者﹐可服大承气湯﹐其效如神。

玉露散亦可服。

香薷散

見第六十問。

五苓散

見第五十二問。

竹茹湯

見第六十問。

大柴胡湯

見第二十九問。

大承气湯

見第二十九問。

玉露散

見第五十三問。

﹝卷之七﹞寒冷嘔吐噦逆第六十二問

小兒感受風冷﹐或食生冷瓜果過多﹐胃口停寒﹐以致吐食吐乳﹐並用理中湯主之﹐或釀乳法﹑消乳丸﹑異功散﹑香朴散﹑茯苓半夏湯﹑二陳湯﹑人參散﹑麝沈散俱可服。

理中湯

見第五十三問。

釀乳法

治初生嬰兒以表用藥﹐凡有胎熱癥﹐當令乳母服藥﹐不可求效之速﹐治法當釀乳令兒喫漸次解之﹐百無一失。若遂以冷藥攻之﹐必損脾胃﹐加以嘔吐﹐必成大患。

澤瀉﹝二兩半﹞豬苓﹝去黑皮﹞赤茯苓天花粉﹝各一兩半﹞生地黃﹝二兩﹞山茵陳甘艸﹝各一兩﹞上咀﹐每服五錢﹐水一盞﹐煎六分﹐食後捏去舊乳卻服。

消乳丸

見第六十問。

異功散

見第十七問。

香朴散

見第六十問。

茯苓半夏湯

治諸嘔吐﹐心下堅痞﹐膈間有痰水眩悸。

茯苓﹝二兩﹞半夏﹝五錢﹑湯泡七次﹞上咀﹐每服三錢﹐水一盞﹐生薑三片﹐煎六分服。

二陳湯

治痰飲爲患﹐或嘔吐惡心﹐或頭眩心悸﹐或中脘不快﹐或發爲寒熱﹐或因生冷傷脾。

半夏﹝湯泡﹞橘紅﹝各五錢﹞白茯苓﹝三錢﹞炙甘艸﹝一錢半﹞上咀﹐每服三錢﹐水一盞﹐生薑三片﹐烏梅一个﹐煎至七分﹐去滓溫服。

人參散

治小兒臟腑冷﹐若才喫乳食﹐卽又吐出。或因才喫乳﹐爲驚觸犯。令小兒外癥面唇靑黑﹐手足心熱﹐口多淸涎﹐吐逆不止﹐或作瀉候﹐靑黃紫白﹐或如鼻涕雞子淸者﹐並宜服之。

人參﹝去蘆﹞白術﹝炒﹞白茯苓降沈香烏藥甘艸﹝炙﹑各半兩﹞上爲細末﹐以瓶貯之﹐遇小兒有前項形癥﹐半歲一字﹐二﹑三歲半錢﹐大者一錢﹐煎棗子米飲調下﹐或陳紫蘇湯亦可。或吐瀉並作﹐煎丁香湯下﹐陳皮湯尢妙。

沈香散

見第十六問。

﹝卷之七﹞霍亂吐瀉第六十三問

小兒吐瀉﹐有身溫者﹐有身熱者﹐有身涼者﹐有吐瀉成驚風者﹐有夏秋傷暑吐瀉者﹐有初生三日內吐瀉者。仲陽云﹕小兒初生三日內﹐吐瀉壯熱不思乳食﹐大便靑白﹐乳食不消﹐或白色﹐是傷乳﹐當下之﹐後和胃﹐下用白餅子﹐和胃用益黃散主之。三日以後至十日﹐吐瀉﹐身溫涼﹐不思乳食﹐大便靑白色﹐乳食不消﹐此上實下虛也﹐用益黃散加減治之。

又傷風吐瀉身溫﹐乍涼乍熱﹐气粗﹐大便黃白色﹐嘔吐乳食不消﹐時時咳嗽﹐更有五臟兼見癥﹐當服入髒君臣藥﹐先大靑膏﹐後益黃散主之。又吐瀉身熱多睡能食乳﹐飲水不止﹐吐痰﹐大便黃水﹐皆爲胃虛熱渴吐瀉也﹐當生胃中津液以止其渴﹐止後用發散藥﹐止渴多服白術散﹐發散大靑膏﹑鉤藤飲主之。又吐瀉身涼吐沫﹐瀉靑白色﹐悶亂不渴﹐哽气長出气﹐睡露睛﹐此傷風荏苒輕怯﹐因成吐瀉﹐當補脾後發散﹐補脾益黃散﹐發散大靑膏﹑鉤藤飲。夏至後吐瀉身壯熱﹐熱癥也﹐或因傷熱﹐乳食嘔吐不消﹐瀉深黃色﹐玉露散主之﹐五苓散亦佳﹐香薷散﹑車前子散﹑可選而用之。若面色靑黃﹐知風熱在脾﹐發直怕人﹐眼不合﹐是心中有毒液﹐更胃逆風搐。可服定命丹。

白餅子

見第十四問。

益黃散

見第八問。

大靑膏

見第八問。

白術散

見第四十八問錢氏白術散。

鉤藤散

見第十六問。

玉露散

見第五十三問。

五苓散

見第五十二問。

香薷散

見第六十問。

車前子散

治暑月伏熱﹐霍亂吐瀉﹐煩悶引飲不止﹐通利小便。

白茯苓豬苓香薷車前子﹝各一兩﹞人參﹝五錢﹞上末﹐每服一錢﹐燈心湯調下。肚痛加芍藥﹐瀉不止加石蓮肉。

定命飲子

見第十六問。

理中湯

見第五十三問。

不換金正气散

治山嵐障气﹐寒熱往來﹐五膈气噎﹐霍亂吐瀉﹐臟腑虛寒。

濃朴﹝去皮﹑薑汁炒﹞藿香﹝去土﹞陳皮﹝去白﹞甘艸﹝炙﹞蒼術﹝米泔浸﹑各一兩﹞半夏﹝皂莢﹑白礬﹑薑汁同煮﹑一兩﹞上咀﹐每服三錢﹐水一盞﹐生薑三片﹐大棗二枚﹐煎七分絞去滓﹐食前帶熱服。

二順散

治伏熱中暑﹐霍亂吐瀉﹐煩悶躁渴﹐小便赤色﹐便血肚疼。

豬苓澤瀉茯苓白術甘艸﹝炙﹞桂漧葛杏仁﹝去皮尖﹐各一兩﹞上爲末﹐每服半錢或一錢﹐新汲水調下。

又釀乳法

治胃虛吐瀉﹐睡中吐舌搖頭﹐吐乳作鮏气﹐額上汗流﹐多驚啼哭面黃﹐凡有此疾﹐宜暫斷乳﹐令胃幹饑甚用藥﹐令乳母釀乳。

人參木香藿香沈香陳皮神曲麥芽﹝各一兩﹞丁香﹝半兩﹞上咀﹐每服四錢﹐姜三片﹐紫蘇十葉﹐棗三个煎﹐乳母食後捏去舊乳汁盡﹐方服半盞許﹐臥少時﹐卻與兒乳。

﹝卷之七﹞病第六十四問

巢氏云﹕小兒被病者﹑婦人懷胎孕﹐有鬼神導其腹中胎﹐嫉妒小兒﹐致令此病。其狀微微下利﹐寒熱往來﹐毛髮﹐情思不悅也。千金論﹕鬼﹑小兒鬼也﹐凡婦人先有小兒﹐未能行而母繼有胎妊﹐兒未節乳﹐漸漸羸瘦﹐毛髮稀黃﹐時作壯熱﹐大便不勻﹐乃病也﹐又曰繼病。法當用紫霜丸下其乳﹐以益黃散補之﹐令小兒斷乳卽安。消乳丸﹑異功散亦良劑也。其或他婦人有妊而抱他人嬰孩者﹐亦有此癥﹐同此治法。有熱者龍膽湯。

紫霜丸

見第三問。

益黃散

見第八問。

消乳丸

見第六十問。

異功散

見第十七問。

龍膽湯

見第三問千金龍膽湯。

﹝卷之七﹞瀉利第六十五問

千金論﹕小兒春秋月晨夕中暴冷﹐冷气折其四肢﹐熱不得泄則壯熱﹐冷气入胃變成下利﹐或赤或白﹐日夜無數﹐小兒腹脹痛﹐壯熱脈洪大﹐或急熱數者﹐宜調中湯下之﹐熱便歇﹐利亦瘥也﹐但壯熱不吐下者﹐亦宜服之。又夏月初秋﹐忽有暴寒折於盛熱﹐無可發散﹐客搏肌膚﹐發於外則爲瘧﹐發於內則爲痢﹐內外俱發﹐則瘧痢俱作﹐皆由榮衛不和﹐腸胃虛弱﹐冷熱之气乘虛客於腸胃﹐又因飲食所傷﹐冷熱不調﹐夾冷則白﹐夾熱則赤﹐冷熱交攻﹐則膿血相雜﹐亦因沈積所作﹐赤痢積熱﹐白痢積冷﹐赤白相雜﹐冷熱之積﹐若脾胃气虛﹐不能消化水谷﹐則糟粕不聚﹐或春間解脫風冷所傷﹐腸胃虛弱﹐卒被風寒所折﹐便爲下利多矣。經云﹕春傷於風﹐夏必飧泄故也。調中湯去大黃加枳殼﹐更利不止﹐則加黃連治之。其暴下利者﹐車前子末之﹐米飲調下亦效。暑月用五苓散﹑車前子散﹑燈心湯調服﹐潑火散加減服。太陽陽明合病者必下利﹐葛根湯主之﹐嘔者加半夏﹐四逆散亦可服。

調中湯

見第五十二問。

五苓散

見第五十二問。

車前子散

見第六十三問。

潑火散

治中暑躁煩﹐發渴口漧﹐及治血痢。

靑皮﹝去白﹞赤芍藥黃連﹝去須﹞地楡﹝各一兩﹞上爲細末﹐冷水調下一錢﹐如血熱妄行加甘艸。

葛根湯

見第十六問。

四逆散

治少陰病﹐其人或咳或悸﹐或小便不利﹐或腹中痛﹐或泄利下重者。

甘艸﹝炙﹞枳實﹝炒﹞柴胡白芍藥﹝炒﹑各一兩﹞上搗篩爲細末﹐水飲調下二錢﹐日進三服。如咳者﹑加五味子﹑漧薑各半兩﹐下利悸者﹑加桂半兩﹐小便不利者﹑加茯苓半兩﹐泄利下重﹑先濃煎薤白湯﹐內藥末三錢匕﹐再煮一二沸﹐溫服。

﹝卷之七﹞冷瀉第六十六問

湯氏云﹕此乃脾虛受冷﹐致令水谷不化﹐泄瀉注下。仲陽云﹕小兒不能食乳﹐瀉褐水﹐身冷﹐無陽也﹐當健脾﹐益黃散主之。古今不同﹐當根據加減法用之﹐始爲穩當。冷積瀉﹐沒石子丸極效﹐人參散﹑理中湯加減服尢佳﹐更加肉豆蔻則止﹐來復丹﹑不換金正气散皆可﹐觀音散﹑銀白散加減調治﹐乃平和之劑也。

益黃散

見第八問。

沒石子丸

治小兒嬰孩﹐先因冷瀉﹐或作赤白利候﹐久而變作諸般異色﹐不止一端﹐外癥面或靑或白﹐唇舌漧焦﹐手微冷﹐渾身溫壯﹐肚內刺痛啼叫﹐睡臥不安。若有是候﹐當服沒石子丸。

沒石子﹝一錢﹞木香黃連當歸﹝各一兩﹞靑皮﹝一錢﹞上五件爲末﹐阿魏一分﹑酒半盞浸化﹐入面少許﹐須令勻﹐煮糊爲丸﹐如粟米大﹐一二歲兒服﹐如椒目大者﹐四﹑五﹑六歲兒服﹐每服五十丸。赤痢甘艸湯下﹐白痢漧薑湯下﹐一方用沒石子一个﹐白豆蔻五个﹐訶子肉二个﹐木香﹑黃連各一錢爲末﹐粳米糊丸麻子大﹐每服十五丸﹐米飲下。

人參散

見第六十二問。

理中湯

見第五十三問。

來復丹

見第十六問。

不換金正气散

見第六十三問。

觀音散

見第六十問和劑觀音散。

銀白散

見第十六問。

藿香散

治小兒臟腑不調﹐作瀉靑黃黑白﹐乳食不消﹐糞中有凍﹑如雞子淸。兼暴瀉如水﹐其癥腹痛微熱﹐面唇黃白若慢驚﹐或偏墜紅腫內釣﹐紫蘇湯調下三﹑五服。

陳皮藿香濃朴﹝制﹞枳殼﹝炒﹞甘艸﹝炙﹑各半兩﹞上爲末﹐紫蘇湯下三錢。糞中有黃白凍子﹐木瓜並白梅去鹽煎湯下﹐如痢止用棗子煎湯下﹐大能和胃進乳食﹐此是小兒常服之藥。﹝朱君輔方﹞

﹝卷之七﹞熱瀉第六十七問

湯氏云﹕小兒熱瀉者﹐大便黃而赤﹐或有沫﹐乃髒中有積﹐或因乳母好飲酒﹐或嗜熱物﹐或生下傷濕蘊熱。醫者不明﹐但用豆蔻﹑訶子等藥﹐服之如水澆石﹐旣不識其癥﹐故不辧其冷熱﹐用藥又不得法﹐焉得取效矣。此癥當以小便赤少﹐口漧煩躁爲驗﹐治法當用錢氏白術散去木香用之﹐五苓散去桂亦可服。其熱甚者﹐四逆散﹑大柴胡湯去大黃﹐服之殊驗也﹐更用黃連丸等劑亦佳﹐調中湯去大黃加黃連﹑枳殼。如夾熱而瀉﹐太陽與少陽合病﹐自下利者﹐與黃芩湯﹐嘔者加半夏也。又有夾熱瀉利﹐而小便祕澀赤甚者﹐四順淸涼飲主之。

錢氏白術散

見第四十八問。

大柴胡湯

見第二十九問。

五苓散

見第五十二問。

黃連丸

見第七十九問。

四逆散

見第六十五問。

調中湯

見第五十二問。

黃芩湯

治下利而頭痛胸滿﹐口苦咽漧﹐或往來寒熱而嘔﹐其脈浮大而弦﹐專治協熱而利者。

黃芩﹝一兩半﹐炒﹞白芍藥﹝炒﹑一兩﹞甘艸﹝炙﹑一兩﹞上咀﹐每服三錢﹐棗子一个﹐水一盞﹐煎至七分﹐去滓溫服。嘔者加制半夏﹐生薑汁。

四順淸涼飲

見第四十四問。

﹝卷之七﹞傷食瀉第六十八問

湯氏云﹕凡此瀉﹐不宜便補﹐先用消食藥﹐或用紫霜丸取其積盡﹐然後可補。經云﹕食瀉重﹐當取疳﹐虛用補虛。

治食瀉與香橘餅子﹐加減觀音散﹑調中湯散以意加減。凡傷食瀉﹐不可卽止﹐宜節飲食﹐當用進食丸取下食積令盡﹐次以錢氏加減益黃散﹐只一服可止﹐此乃切要治法﹐然後異功散﹑四君子湯調理﹐必取全安。有腹中雷鳴下利者﹐生薑瀉心湯主之。如冷積釀瀉﹐用香朴散止之。白術散以和气調胃﹐調中散﹑保安丸能止傷食瀉﹐感應丸﹑沈香煎﹑三稜丸皆可服。

紫霜丸

見第三問。

香橘餅

治傷冷瀉利。

木香靑皮﹝炒﹞陳皮﹝各一錢﹞川濃朴﹝薑汁炒﹞神曲﹝炒﹞麥芽﹝炒﹑各半兩﹞上爲末﹐蜜丸爲餅﹐紫蘇米飲調下。

全蠍觀音散

止吐瀉﹑截虛風。

黃﹝蜜炙﹞人參﹝去蘆﹞木香大粉艸﹝炙﹞石蓮﹝去心﹞扁豆﹝炒黃﹑各一兩﹞白芷﹝七錢﹞白茯苓﹝去皮﹑一兩﹞全蠍﹝七錢﹞羌活﹝八錢﹞防風﹝八錢﹑去蘆﹞天麻﹝八錢﹞上銼散﹐每服三錢﹐水一盞﹐煎至七分服﹐加姜棗煎。

調中散

治傷食瀉﹐凡此瀉不宜便補﹐先用食藥﹐或紫霜丸取其積盡﹐然後可補。經云﹕食瀉重﹑當取疳﹐虛用補虛﹐良醫明妙理﹐何慮疾難除。

人參﹝去蘆﹞白茯苓白術﹝炒﹞木香漧薑﹝炮﹞藿香葉香附子﹝炒﹑去毛﹞砂仁﹝炒﹞甘艸﹝炙﹞丁香﹝各一兩﹞上爲末﹐每服一錢﹐姜棗湯下﹐肚痛白湯﹐大小以意加減。

進食丸

見第四十七問。

異功散

見第十七問。

四君子湯

見第十六問。

益黃散

見第八問。

生薑瀉心湯

治傷寒﹑汗出解後﹐胃中不和﹐心下痞硬﹐脇下有水气﹐腹中雷鳴下利者。

黃連﹝半炒﹞甘艸﹝半炙﹞人參漧薑﹝炮﹞黃芩﹝炒﹑各一兩半﹞半夏﹝湯泡﹑洗﹑一兩﹞上銼散﹐每服三錢﹐水一盞﹐生薑三片﹐棗一枚﹐煎七分﹐去滓溫服。

香朴散

見第六十問。

白術散

見第四十八問錢氏白術散。

保安丸

治小兒釀瀉﹑傷食瀉。

香附子﹝一兩﹞白姜﹝炮﹞靑皮﹝去瓤﹞陳皮﹝去白﹞三稜﹝炮﹞莪術﹝炮﹞甘艸﹝炙﹑各半兩﹞砂仁﹝一兩﹞上爲末﹐麥麵糊丸綠豆大﹐每服三丸﹐白湯下。

沈香煎

見第八十四問。

三稜丸

見第八十四問。

杏霜丸

治小兒食積作瀉﹐並痢癥。

杏仁﹝三兩﹑去皮尖﹑麩炒﹞巴豆﹝一兩﹑去殼油﹑炒焦﹑卻入杏仁同炒﹞黃蠟﹝二兩﹑酒煮綿濾﹞百艸霜﹝爲末二兩﹑用油六錢﹑炒勻﹞上將杏仁巴豆研極細﹐卻入百艸霜令勻﹐溶蠟和丸如綠豆大。赤痢甘艸湯﹐白痢生薑湯﹐先進三﹑四服﹐腹脹者十餘服﹐效驗如神。

﹝卷之七﹞驚瀉第六十九問

仲陽云﹕慢驚病後﹐或吐瀉胃虛﹐或气弱因驚﹐眼白如淡墨﹐下痢靑黃﹐此瀉合溫補﹐至聖保命丹﹑鉤藤飲主之。

或乳隨糞下﹐消乳丸﹑進食丸主之。或微渴心脾喘燥狂熱﹐此瀉尢難治﹐辰砂五苓散主之﹐冷者定命飲子主之﹐後與溫驚朱君散﹐睡驚太乙丹。

至聖保命丹

見第十四問。

鉤藤飲

見第二十一問。

消乳丸

見第六十問。

進食丸

見第四十七問。

辰砂五苓散

見第十六問五苓散。

定命飲子

見第十六問。

朱君散

治吐瀉後有此證並糞靑者宜服之。

人參﹝去蘆﹞白術﹝炒﹞白茯苓甘艸﹝炙﹑各一兩﹞辰砂﹝水飛﹑半兩﹞燈心﹝三錢﹞鉤藤﹝半兩﹞麝香﹝半錢﹞上爲細末﹐每服一錢﹐用白湯調下﹐不拘時服。

睡驚太乙丹

常服安神鎭驚﹐止夜啼﹑糞靑。

桔梗﹝炒﹑一兩﹞藿香葉﹝半兩﹞扁豆﹝炒﹑半兩﹞白芷﹝三錢﹞川芎﹝兩錢半﹞上爲末﹐煉蜜丸如芡實大﹐辰砂麝香爲衣﹐每服半丸﹐薄荷湯磨下。正糞色﹑棗湯下。夜啼﹑燈心鉤藤湯磨下。加白術茯苓白芍藥尢妙。

﹝卷之七﹞諸色痢第七十問

湯氏云﹕小兒痢候﹐皆因飲食無節﹐或餐果食肉物﹐不知厭足﹐乃脾胃尙弱﹐不能克化﹐停積於髒﹐故成痢也。熱搏則赤﹐風寒之气﹐入於腸胃﹐致令津液凝滯﹐則成白痢﹐或夾靑者﹐有驚積﹐或如魚腦肚中疼甚者。大抵八痢﹐但冷﹑熱﹑赤﹑白﹐藥性𨿽有不同﹐治法不相遠矣。又有赤白相雜者﹐當先去其熱積﹐須用大黃﹑枳實﹑朴消之劑以去其熱毒﹐然後以黃連﹑黃芩﹑黃柏解其熱﹐痢自止﹐疼自定﹐此妙法也。如痢不止﹐則用地楡﹑熟艾等劑調理﹐自然平復。脾虛者﹐不可輕用罌粟澀滯等劑﹐必致危困﹐須用沒石子﹑黃連﹑阿膠﹑地楡以止之﹐方爲盡善﹐其枳殼﹑芍藥皆要藥也。

噤口痢不能食者﹐石蓮散主之﹐香脯散亦可。冷痢如豆汁肚疼者﹐胃風湯主之。脾毒痢髒熱﹐當服香連丸﹑黃連香薷散﹑去桂五苓散﹑茅花湯﹑當歸﹑芍藥﹑枳殼﹑地楡﹑川芎等劑﹐先與解毒退熱﹐卻與開胃進食﹐分水谷﹐寬腸定痛﹐先予水浸丹﹐局方敗毒散﹐地楡飲﹐寬腸枳殼散。有熱而利不止者﹑三黃熟艾湯主之。積滯不通者﹐神芎丸亦可用。熱甚煩躁者﹐黃連解毒湯解之﹐潑火散亦效。

石蓮散

治小兒噤口痢﹐噦逆不食﹐止而復作。

蓮肉﹝去心炒﹞上爲末﹐米飲下一錢。一方用山藥爲末﹐米飲調服亦妙。

香脯散

治小兒刮腸下痢﹐噤口不食﹐閉眼合口﹐危急之癥。

精豬肉﹝一兩﹑薄批一片﹞膩粉﹝一錢﹞上將肉於炭火上慢炙﹐旋鋪膩粉﹐炙令成脯﹐每以少許與喫﹐如未知喫﹐且放鼻間﹐自然要喫﹐此方治胃口有毒﹐至奇至妙。

胃風湯

治大人小兒﹐風冷乘虛﹑入客腸胃﹐水谷不化﹐泄瀉注下﹐腹脇虛滿﹐腸鳴疼痛。及腸胃濕毒﹐下如豆汁。或下瘀血﹐日夜無度﹐並宜服之。

白芍藥﹝炒﹞白術﹝炒﹞肉桂﹝去粗皮﹞人參﹝去蘆﹞當歸﹝去苗﹞白茯苓﹝去皮﹞川芎﹝各等分﹞上爲粗末﹐每服二錢﹐水一盞﹐粟米同煎七分﹐去滓空心熱服﹐小兒量力加減。

香連丸

治積瀉﹐亦治痢。

黃連﹝一兩﹑同吳茱萸一兩炒﹑去茱萸﹞木香﹝二錢半﹞訶子肉﹝半兩﹞上爲末﹐麵糊丸如麻子大﹐空心米飲下三十丸。

黃連香薷散

見第六十問香薷散。

五苓散

見第五十二問。

茅花湯

治鼻衄不止﹐吐血下血。

茅花一大把﹐水三盞﹐煎濃汁一盞﹐分二服卽瘥。無花﹐根梗代之﹐兼治血痢黑痢。

水浸丹

治瀉利先鋒之藥。

黃丹﹝研細﹑一兩﹞巴豆﹝二十五个﹑去皮膜﹑研細出油﹞上研勻﹐用黃蠟半兩溶化拌勻﹐量大小旋丸﹐水浸吞下。湯使更臨病隨意用。一方黃丹一兩﹐巴豆四十九个﹐乳香二錢﹐麻油二錢﹐蠟半兩溶化和丸﹐名頓止丹﹐又冷癥加木香二錢半。

敗毒散

治傷寒時气﹐頭疼項彊﹐壯熱惡寒﹐身體煩疼﹐及寒壅咳嗽﹐鼻塞聲重。

人參﹝去蘆﹞茯苓﹝去皮﹞甘艸前胡﹝去苗﹞川芎羌活﹝去苗﹞獨活﹝去苗﹞桔梗柴胡﹝去蘆﹑各一兩﹞枳殼﹝水浸﹑去瓤麩炒黃﹑一兩﹞上銼散﹐每服二錢﹐水一盞﹐生薑薄荷各少許﹐止瀉痢﹐用陳倉米煎﹐粳米亦可。

地楡散

治瀉痢血痢。

地楡訶子甘艸﹝各一兩﹞上爲末﹐鹽米湯調下﹐有熱加黃芩。

又方

地楡訶子濃朴﹝姜制各等分﹞上銼散﹐每服二錢﹐水一盞﹐姜棗煎服。

地楡飲

治冷熱痢﹐腹痛下痢﹐赤白頻並。

地楡甘艸芍藥枳殼﹝各二錢半﹞上銼散﹐每服二錢﹐白水煎﹐加黃連妙。

又方

地楡烏梅柏皮甘艸當歸﹝各等分﹞上銼散﹐每服二錢﹐煎服。

芍藥柏皮丸

治一切惡痢﹐窘痛膿血。

芍藥﹝炒﹞黃柏﹝各一兩﹞當歸黃連﹝各半兩﹞上爲末﹐滴水丸如小豆大﹐每服二三十丸﹐白湯下加枳殼。

寬腸枳殼散

順气止痢。

甘艸﹝炙﹑六錢﹞枳殼﹝炒﹑二兩四錢﹞上爲細末﹐每服一錢﹐空心沸湯點服。

三黃熟艾湯

治下痢赤白﹐及治傷寒四五日﹑而大下熱痢時﹐作諸藥不效﹐宜服此湯。

黃芩黃連黃柏﹝七錢半﹞熟艾﹝半雞子大﹞上銼﹐每服三錢﹐水一盞﹐煎六分﹐去滓服。

神芎丸

見第二十問。

黃連解毒湯

治熱痢如神之劑。

黃連﹝三錢﹞黃柏﹝半兩﹞梔子﹝二个﹞黃芩﹝一兩﹞上銼﹐每服三錢﹐水煎服。

潑火散

見第六十五問。

湯氏異功丸

治渴止瀉﹐消暑毒﹑生津液﹐夏月出路含化﹐免喫水妙。

澤瀉﹝一兩二錢﹞豬苓﹝去皮﹑七錢﹞桂﹝二錢半﹞茯苓人參白術辰砂﹝各半兩﹞上末﹐蜜丸芡實大﹐燈心竹葉湯化下﹑二三十丸。

﹝卷之八﹞脫肛並痔癥第七十一問

湯氏方治脫肛﹑大腸自糞門出﹐宜用蔥湯燻洗﹐令軟﹐款款送上﹐此因瀉利得之者﹐亦可服瀉利之藥﹐然後用槐花等藥。又有用一味五倍子煎湯﹐入朴消燻洗而縮者﹐又有用眞蒲黃碾極細﹐以豬膽拌勻敷肛門上而入者﹐全嬰方用澀腸散。兼有痔癥腫痛者﹐用黃丹滑石等分﹐井水調塗卽消﹐並用鉛白霜半錢﹐片腦半字﹐好酒調敷腫處甚佳﹐黃連解毒湯亦可服﹐用苦參湯洗亦效﹐亦有密陀僧﹑白礬﹑片腦末敷上﹐再用荊芥﹑防風等項洗之﹐用生栝蔞根者效。

澀腸散

治小兒久痢﹐大腸頭脫出不收。

訶子﹝炮﹞赤石脂龍骨﹝各等分﹞上爲末﹐臘茶少許﹐和藥摻腸頭上﹐絹帛揉入。又治痢﹐米湯調。又方治脫肛﹐五倍子焙爲末﹐入茶根據前方用。

丹石散

治外痔如神。

黃丹滑石﹝各等分﹞上爲細末﹐新汲水調塗﹐日三五次上。

勝雪膏

治隨腸番花鼠奶等痔﹐熱痛不可忍﹐或已成瘡者﹐並皆治之。

片腦鉛白霜上件各半字﹐用好酒少許﹐研成膏子塗之﹐隨手則愈。

黃連解毒湯

見第七十問。

苦參湯

治脫肛並痔。

枳殼黃連大黃甘艸荊芥苦參赤芍藥黃芩﹝各等分﹞上銼散﹐每用五錢﹐以車前子﹑茅艸﹐同煎燻洗。

又方

用生栝蔞根研粉﹐豬油溫暖入。又用萆麻子貼頭頂上﹐腸卽入﹐便去萆麻子。

﹝卷之八﹞便血髒毒第七十二問

議曰﹕兒生七日之內﹐大小便有血出者﹐此由胎气熱盛之所致也。母食酒面炙爆熱物﹐流入心肺﹐兒在胎內受其熱毒﹐亦傳心肺﹐且女子熱入心﹐故小便有之﹐男子熱入肺﹐故大腸有之﹐血出淡淡﹐有似坯水﹐盛則其血如鮮。凡遇有此﹐不可以他藥﹐只以生地黃根﹐取自然汁﹐入蜜少許和勻﹐溫溫與服﹐移時自安﹐男女皆效。甘露飲宜兼與服﹐茅根﹑茅花煎濃湯服亦妙﹐犀角地黃湯亦可服﹐髒毒聚金丸用之效﹐地黃丸亦可用。有瘀血者﹐桃仁承气湯下之。

甘露飲

治小兒胃中客熱﹐牙宣口气﹐齒齦腫爛﹐時出濃血﹐常欲合閉﹐或饑煩不欲飲食﹐及赤目腫痛不任涼藥﹐口舌生瘡﹐咽喉腫疼﹐瘡疹已發未發﹐皆可服之。療身面皆黃腫﹐體微腫﹐胸膈气滿﹐大便不調﹐小便黃澀﹐或時身熱﹐並皆治之。

熟地黃麥門冬﹝去心﹐焙﹞枳殼﹝炒﹞甘艸﹝炙﹞山茵陳枇杷葉﹝刷去毛﹑淨﹞石斛﹝去蘆﹞黃芩生漧地黃天門冬﹝去心﹑焙﹑各等分﹞上銼散﹐每服二錢﹐水一盞﹐煎七分﹐去滓﹐食後臨臥溫服。小兒一服﹑分作二服﹐仍量歲數加減服。

聚金丸

治大便下血﹐發熱煩躁﹐腹中熱痛作渴﹐脈來弦數。或驚熱目赤昏澀﹐或有酒毒去血﹐並治之。

黃連﹝四兩﹑一兩水浸曬漧﹑一兩炒﹑一兩炮﹑一兩生用﹞黃芩防風﹝去蘆﹑各一兩﹞上件爲細末﹐煮麵糊爲丸﹐如梧子大﹐每服五十丸﹐量意加減﹐以米泔浸枳殼水下﹐不拘時候。夏月入大黃一兩﹐三時不須用。或枳殼爲末﹐入前藥爲末亦效﹐小兒丸綠豆大﹐亦治血痢。

犀角地黃湯

治傷寒及溫病﹐應發汗而不發汗﹑內有瘀血﹐吐血鼻衄﹐面黃大便黑。此方主消化瘀血﹐兼治瘡疹出得太盛以解之。

生犀角屑﹝如無﹑以升麻代之﹞牡丹皮﹝去骨﹑各一兩﹞生地黃﹝半斤﹞芍藥﹝七錢半﹞上銼散﹐每服三錢﹐水一盞煎服。

千金地黃丸

治心熱腸風﹐髒毒去血。

黃連﹝四兩﹑粗末﹞生地黃﹝半斤﹑研取汁﹑連滓二味拌勻﹑日中曬極幹﹞上爲細末﹐煉蜜爲丸﹐如梧桐子大﹐每三十丸﹐食後麥門冬湯下﹐量大小加減。

桃仁承气湯

治大便瘀積﹐下鮮血或黑。

川大黃﹝四兩﹞桂枝甘艸芒硝﹝各二兩﹞桃仁﹝五十枚﹑去皮尖雙仁﹑諸本皆同惟外書用一百五十﹞上銼散﹐每三錢﹐水煎服﹐以快利爲度﹐未利再投。

﹝卷之八﹞大便不通第七十三問

議曰﹕小兒大腸熱﹐乃是肺家有熱在裏﹐流入大腸﹐以致祕結不通﹐乃實熱也。當以四順淸涼飲加柴胡﹐熱甚者﹑加山梔﹑黃芩流利之。其表裏俱熱者﹐面黃頰赤﹐唇燥口漧﹐小便赤澀﹐大便焦黃。無汗者﹐先解表﹐以柴胡散汗之﹐解後大便祕﹐或肚疼者﹐以淸涼飲﹐大柴胡湯﹑承气湯皆可下之。積熱者﹐神芎丸尢妙。

四順淸涼飲

見第四十四問。

柴胡散

見第五十問。

大柴胡湯

見第二十九問。

大承气湯

見第二十九問。

神芎丸

見第二十問。

輕號散

治小兒初生﹐大便不通。

輕粉﹝一分﹞蜜﹝少許﹞上以熱湯調開﹐蜜糊輕粉﹐點兒口卽通。與一﹑二次﹐再不可與。

﹝卷之八﹞小便不通第七十四問

湯氏云﹕凡小兒小便不通﹐皆因心經不順﹐或伏熱﹐或驚起﹐心火上攻﹐不能降濟﹐腎水不能上升﹐故使心經熱﹐而小腸與心合﹐所以小便不通。木通散主之﹐甚者八正散。又小便不通﹐臍腹脹悶﹐心神煩熱﹐梔子仁散主之。積熱者﹐神芎丸效。

木通散

治小便不通﹐小腹疼痛。

木通滑石﹝各一兩﹞黑牽牛﹝炒﹑半兩﹞上爲粗末﹐燈心蔥白煎﹐去滓﹑大小以意加減服。

八正散

治小兒心經邪熱﹐一切蘊毒﹐咽漧口燥﹐大渴引飲﹐心忪面熱﹐煩躁不寧﹐目赤睛疼﹐唇焦鼻衄﹐口舌生瘡﹐咽喉腫痛。及治小便赤澀不通﹐熱淋﹑血淋之癥。

車前子瞿麥滑石大黃﹝濕紙裹煨﹞小梔蓄木通甘艸上銼散﹐每二錢﹐水一盞﹐入燈心﹐煎至七分﹑去滓溫服﹐食後﹑臨臥﹐小兒量力﹐少少與服。

蔥號散

見第三問。

梔子仁散

治小兒小便不通﹐臍腹脹悶﹐心神煩熱。

梔子仁﹝五枚﹞茅根﹝銼﹞冬葵子﹝各半兩﹞甘艸﹝二錢半﹞上銼散﹐每服二錢﹐水一小盞﹐煎五分﹐去滓不拘時侯﹐大小加減溫服。

神芎丸

見第二十問。

﹝卷之八﹞大小便不通第七十五問

議曰﹕調理嬰孩傷寒體熱﹐頭目昏沈﹐不思飲食﹐夾驚夾食﹐寒熱﹐大小便閉澀不通﹐煩躁作渴﹐冷汗妄流﹐夾積傷滯﹐膈滿脹急﹐靑黃體瘦﹐日夜大熱﹐及療傷風﹑傷暑﹑驚癇﹑客忤﹑腎臟疳气等熱﹐並宜脫甲散主之。亦可服大連翹湯加大黃神芎﹐治小兒驚風積熱﹐大小便澀滯﹐其效尢速。又掩臍法﹐用連根蔥一根﹐不洗帶泥﹐生薑一片﹐豆豉二十一粒﹐鹽二匙﹐同研爛捏餅﹐烘熱掩臍中﹐以綿紮定﹐良久气透自通﹐不然另換一劑。小便不通﹑亦可前二問通用。

脫甲散

見第五十三問。

大連翹湯

見第三問大連翹飲子。

神芎丸

見第二十問。

掩臍法

治大小便不通。

海螄﹝四十九粒﹞蔥根﹝帶土﹑七个﹞黑豆﹝七个﹞鹽﹝少許﹞上同研爛﹐捏成一餅﹐烘熱放臍上﹐以帛紮定﹐久則自通。

﹝卷之八﹞五淋第七十六問

巢氏云﹕小兒諸淋者﹑腎與膀胱熱也﹐膀胱與腎爲表裏﹐俱主水﹐水入小腸﹐下於胞﹐行於陰﹑爲小便也﹐膀胱熱﹐則津液內溢﹐水道不通﹐停積於胞﹐腎气熱則澀﹐故令水道不利﹐小便淋瀝﹐故謂之淋。其狀小便出少而數﹐其小腹急痛引臍是也﹐又有石淋﹑气淋﹑熱淋﹑血淋﹑寒淋﹐五淋形癥﹐各有說焉。其石淋者﹑淋而出砂石也﹐腎爲熱所乘﹐則化爲石﹐小便莖中痛﹐尿不能卒出﹐時自痛引膀胱裏急﹐砂石從小便道出也。其气淋者﹐腎與膀胱受肺之熱气則脹﹐气爲熱所乘﹐故流入膀胱﹐則气壅不散﹐小腹气滿﹐水不宣利﹐故小便澀而成淋也。其熱淋者﹐三焦有熱气傳於腎與膀胱﹐故熱气流入於胞而成淋也。其血淋者﹐是熱之盛﹐甚則尿血﹐謂之血淋。心主血﹑其熱甚者﹐血則散漫失其常經﹐滲溢入胞而成血淋矣。若熱淋者﹑其病狀先寒戰然後尿是也。小兒取冷過度﹐下焦受之﹐冷气入胞與正气交爭﹐寒气正气相勝則戰﹐寒气解﹐故得小便也。治淋之法﹐金沙散立效﹐五苓散﹑木通散等劑﹐機變用藥﹐必可求痊﹐導赤散亦效﹐與大方脈相參用藥﹐不亦可乎。

金沙散

治小兒小便淋瀝不通。

郁金海金沙滑石甘艸﹝各等分﹞上爲末﹐三歲兒一錢﹐煎落帚湯調下﹐燈心木通湯亦可。冬瓜。最治小兒小便不通﹐淋瀝並渴。

立效散

治小兒諸淋不通﹐莖中疼痛。

木通甘艸白孩兒花﹝一名王不畱行﹞胡荽滑石海金沙山梔檳榔﹝各等分﹞上銼散﹐每服二錢﹐水半盞﹐煎三分﹐去滓服。

木通散

見第七十四問。

﹝卷之八﹞遺尿第七十七問

巢氏云﹕遺尿者﹐此由膀胱有冷﹑不能約於水故也。腎主水﹐腎气下通於陰﹐小便者﹑水之餘也﹐膀胱爲津液之府﹐旣冷气衰弱﹐不能約水﹑故遺尿也。湯氏云﹕小兒尿牀﹐由膀胱冷﹐夜屬陰﹐小便不禁﹐睡裏自出﹐宜破故紙散治之﹐益智之劑﹐亦不可闕。

破故紙散

治小兒夜間尿牀﹐由膀胱冷﹐夜屬陰﹐小便不禁﹐睡裏自出。

破故紙

上一味﹐炒爲末﹐熱湯調下。

又方

益智仁﹝生﹞白茯苓﹝去皮﹞茯神﹝去皮﹑各等分﹞上爲細末﹐空心淸茶調下﹐亦治白濁。

又方

五倍子﹝一半生﹑一半燒存性﹞上爲末﹐雪糕爲丸﹐每服三十丸﹐米飲下。

﹝卷之八﹞尿白濁第七十八問

湯氏日﹕小兒尿白者﹑由乳哺不節﹐過傷於脾﹐故使淸濁不分﹐而尿白如米泔也。久則成疳﹐亦心脾伏熱﹐兼而得之。宜疏脾土﹐消食化積﹐通利小腑也﹐茯苓散主之。三稜散﹑消食丸可選而用之﹐釐淸飲亦可服。

茯苓散

治小兒尿白如米泔﹐因乳哺失節﹐有傷於脾﹐致使不釐淸濁而色白也。久則成疳﹐亦心脾伏熱﹐兼而得之。

三稜莪術﹝煨﹞縮砂仁赤茯苓﹝各半兩﹞靑皮陳皮滑石甘艸﹝微炒﹑各二錢半﹞上爲末﹐每服一錢﹐麥門冬﹑燈心湯調下。

三稜散

治小兒尿白者﹑由乳哺不節﹐過傷於脾﹐故使不釐淸濁而白也。久則成疳﹐宜疏土消食化積。

三稜莪術﹝煨﹑各一兩﹞益智仁甘艸神曲﹝炒﹞麥﹝炒﹞橘皮﹝各半兩﹞上爲末﹐每服一錢﹐白湯調下。

釐淸飲

治通心气﹑補漏精﹐治小便餘瀝﹐並赤白濁。

益智仁川萆石菖蒲﹝鹽炒﹞天臺烏藥﹝各等分﹞﹝可加茯苓﹑白芍藥。﹞上爲細末﹐入些子鹽﹐空心服﹐或燈心煎湯調下。

﹝卷之八﹞疳證第七十九問

仲陽云﹕諸疳皆脾胃之病﹐內亡津液之所作也﹐因大病或吐瀉後﹐以藥吐下﹐致脾胃虛弱﹐內亡津液。且小兒病疳﹐皆愚醫之所壞病﹐假如潮熱﹐是一臟虛﹐一臟實﹐而內發虛熱也﹐法當補母而瀉本髒則愈。假令日中發潮熱﹑是心虛熱也﹐肝爲心母﹐則宜先補肝﹐肝實而後瀉心﹐心得母气﹐則內平而潮熱愈也。醫見潮熱﹐妄謂其實﹐乃以大黃﹑牙硝輩諸冷藥利之﹐利旣多矣﹐不能禁約而津液內亡﹐卽成疳也。又有病癖﹐其疾發作﹐寒熱飲水﹐脇下有形﹐硬痛﹐治癖之法﹐當漸消磨﹐醫反以巴豆﹑砂輩下之﹐小兒易虛易實﹐下之旣過﹐胃中津液耗損﹐漸以疳瘦。楊氏曰﹕小兒臟腑嬌嫩﹐飽則易傷﹐乳哺飲食﹐一或失常﹐不爲疳者鮮矣。則疳以傷得。恣食甘肥粘膩﹐生冷鹹酸﹐以滯中脘﹐則疳因積成。

或乳母寒暄失理﹐飲食乖常﹐喜怒房勞﹐卽與兒乳﹐則疳因母患傳气而入。此非病家不能調適之過乎。疳之爲候﹐頭皮光急﹐毛髮焦稀﹐腮縮鼻幹﹐口饞唇白﹐兩眼昏爛﹐揉鼻眉﹐脊聳體黃﹐斗牙咬甲﹐焦渴自汗﹐尿白瀉酸﹐肚脹腸鳴﹐癖結潮熱﹐酷嗜瓜果鹹酸﹐炭米泥土﹐而飲水飲者﹐皆其候也。夫疳曰五疳﹐病關乎五臟以別之﹐心疳卽驚疳﹐外癥身體壯熱﹐臉赤唇紅﹐口舌生瘡﹐胸膈煩悶﹐小便赤澀﹐五心煩熱﹐盜汗發渴﹐切牙虛驚是也。肝疳卽風疳﹐外癥搖頭揉目﹐白膜遮睛﹐眼靑多淚﹐頭焦發立﹐筋靑腦熱﹐躁渴汗多﹐下利瘡癬是也。腎疳卽急疳﹐外癥腦熱肌削﹐手足如冰﹐寒熱時來﹐滑泄肚痛﹐口鼻漧渴﹐齒齦生瘡﹐爪黑面黧﹐身多瘡疥是也。肺疳卽气疳﹐亦名疳﹐外癥咳嗽喘逆﹐壯熱惡寒﹐皮膚粟生﹐鼻癢流涕﹐咽喉不利﹐頤爛唾紅﹐气脹毛焦﹐泄利頻並是也。脾疳卽食疳﹐亦名奶疳﹐內癥身面俱黃﹐肚大腳細﹔吐逆中滿﹐水谷不化﹐泄下酸臭﹐合面困睡﹐減食喫泥也。諸疳﹐宜大蘆薈丸﹑肥兒丸﹑胡黃連丸﹑地黃丸﹑生熟地黃湯﹐皆要藥也。集聖丸﹑嚏疳散﹑脂連丸﹑五疳良方﹑至聖丸﹑通神丸﹑天麻丸﹑地黃淸肺飲﹑化丸﹑靈脂丸﹑下虫丸﹑龍膽丸﹑黃連丸﹑香蔻丸﹑木香丸﹑褐丸子﹑黃湯﹑鱉血煎﹑蚵丸﹑濃朴丸等劑﹐對癥詳明施治。

大蘆薈丸

治疳殺虫﹐和胃止瀉。

胡黃連黃連白蕪荑﹝去扇﹞蘆薈木香靑皮雷丸﹝破開﹑白者佳﹑赤者殺人勿用﹞鶴虱﹝微炒各半兩﹞麝香﹝二錢﹑另研﹞上爲細末﹐粟米飲丸綠豆大﹐米飲下一﹑二十丸﹐不拘時服。

肥兒丸

治疳多因缺乳﹐食肉太早﹐或患臟腑胃虛﹐療諸般疳﹐化虫治黃瘦肚急﹐消疳﹐可常服退疳熱。

黃連﹝局方﹑加肉豆蔻﹞陳皮﹝去白﹑局方去此﹑用木香﹞神曲﹝炒﹑局方有使君子﹞麥﹝炒﹑各一兩﹑加三稜﹑莪術﹞白蕪荑﹝半兩﹑局方用檳榔﹞川楝子﹝一兩﹑去核﹑炒﹞上爲丸﹐神曲糊丸麻子大﹐每服三十丸﹐空心米飲吞下。

又方

三稜﹝煨﹞蓬術﹝煨﹞川楝子龍膽艸黃連﹝各四兩﹞柴胡地骨皮﹝各半兩﹞枳殼﹝麩炒﹞麥當歸﹝各三錢﹞白蕪荑﹝二錢﹞蘆薈木香﹝各一錢﹞上爲末﹐神曲糊丸麻子大﹐每服三十丸﹐米飲下。

胡黃連丸

胡黃連黃連﹝各半兩﹞朱砂﹝二錢半﹑另研﹞上物爲細末﹐研入朱砂末﹐卻塡入豬膽內﹐用漿煮﹐以杖子於銚子上用綫釣之﹐勿令著底﹐候一炊久﹐取出研入蘆薈﹐麝香各二錢半﹐飯和丸麻子大﹐每服五﹑七丸﹐至一﹑二十丸﹐米飲食後﹐一作食前﹐治疳癥有熱。

又方

治嬰兒一切疳積﹐及一切虛痢﹐他藥無功﹐此藥極效。

胡黃連黃連蘆薈肉豆蔻﹝煨﹞桂心人參朱砂麝香使君子木香鉤藤龍齒白茯苓﹝各等分﹞上爲末﹐取豬膽兩枚﹐裂汁和末﹐令勻﹐卻入袋內盛之﹐以繩紮定﹐湯煮半日﹐取出﹐切破袋子﹐更入莨菪子二錢﹐微炒黃丹一錢﹐二味別研如粉﹐入前藥和勻﹐搗五百杵﹐爲丸如綠豆大﹐但是疳與痢﹐用粥飲下五﹑七丸﹐幼者三丸﹐不喫粥飲﹐乳頭令吻﹐能治一十二種疳痢﹐及無辜疳之癥﹐功效非常。

吳希亮疳方

三稜﹝煨﹞莪術﹝煨﹞神曲﹝炒﹞麥﹝炒﹑各半兩﹞靑皮陳皮烏梅肉蕪荑仁胡黃連百艸霜雷丸﹝各三錢﹞玄胡索﹝炒﹞甘艸﹝各二錢﹞巴豆﹝五十粒﹞加川楝子﹑使君子亦可。

上爲末合了﹐先用一兩入巴豆五十粒﹐丸如麻子大﹐每服五﹑七丸﹐米湯下﹐大小以意加減。

地黃丸

治腎疳。

熟地黃﹝八錢﹞赤茯苓山茱萸肉當歸川楝肉牡丹皮山藥澤瀉使君子肉﹝各三錢﹞上爲末﹐蜜丸桐子大﹐每服三丸﹐溫水化下。

生熟地黃湯

治疳眼閉合不升﹐內有蒙霧。

生地黃熟地黃﹝各半兩﹞川芎赤茯苓枳殼﹝炒﹞杏仁﹝水浸﹑去皮﹞川黃連半夏曲天麻地骨皮甘艸﹝炙﹞當歸﹝各二錢半﹞上銼散﹐每服二錢﹐姜三片﹐黑豆十五粒﹐水一盞﹐煎至六分﹐空心溫服

脾積丸

山楂子﹝靑者多用﹞香附子烏藥紫金皮砂仁甘艸﹝各等分﹞上爲末﹐山楂子生用﹐搗碎成末﹐米糊丸桐子大﹐米飲下三﹑五十丸﹐大人小兒皆可服。

集聖丸

治諸疳通用。

蘆薈五靈脂夜明沙﹝焙﹞縮砂仁橘皮靑皮﹝去瓤﹞莪術﹝煨﹞木香﹝各二錢﹞黃連使君子﹝煨取肉﹞蝦蟆﹝炙焦﹑各三錢﹞上爲末﹐雄豬膽二枚﹐取汁和藥﹐入糕糊丸麻子大﹐每服十五丸﹐米飲下。疳勞瘦弱﹐本方加當歸一錢半﹐川芎三錢。

嚏疳散

治疳。

蘆薈黃連﹝各一錢﹞瓜蒂豬牙皂蝦蟆灰﹝各半兩﹞麝香﹝少許﹞上末吹入鼻內﹐嚏則可療。

脂連丸

治五疳潮熱﹐肚脹發焦。

胡黃連﹝半兩﹞五靈脂﹝一兩﹞上爲末﹐豬膽汁丸麻子大﹐每服十五丸﹐米飲下。五疳潮熱﹐愼勿用大黃黃芩。

五疳良方

治疳。

川黃連蕪荑﹝取仁﹞神曲﹝炒﹞麥﹝炒﹞陳皮木香蝦蟆﹝燒﹑存性﹑各一兩﹞使君子﹝三十个﹑煨﹑去殼﹞肉豆蔻﹝生﹑二个﹞雞心檳榔﹝二个﹞麝香﹝一字別研﹞上爲細末﹐雄豬膽二个﹐取汁入好酒打淸﹐麵糊丸芥子大﹐每服十五丸﹐米飲下。

茯苓丸

治心疳與驚疳。

茯神蘆薈琥珀黃連﹝淨﹞赤茯苓﹝各三錢﹞鉤藤皮遠志肉﹝姜制﹑焙漧﹞蝦蟆灰﹝各二錢﹞石菖蒲﹝一錢﹞麝香﹝少許﹞上爲末﹐粟米丸麻子大﹐每服十丸﹐薄荷湯下。

神效換肌丸

治小兒脾疳﹐肌瘦潮熱﹐盜汗﹐飲食易傷﹐臟腑不調泄瀉﹐糟粕不化﹐頭大腹急。

川黃連﹝炒﹞鱉甲﹝酒炙﹞肉豆蔻﹝煨﹞使君子神曲﹝炒﹞麥芽﹝炒﹑各半兩﹞麝香﹝半錢﹞訶子肉﹝一錢半﹞上爲末﹐麵糊丸如芥子大﹐米湯下﹐量小兒大小加減。

天麻丸

治肝疳﹑風疳﹑疳眼。

靑黛川黃連天麻五靈脂夜明砂﹝微炒﹞川芎蘆薈﹝各二錢﹞龍膽艸防風蟬蛻﹝去足﹑各一錢半﹞全蠍﹝二枚﹑焙﹞麝香﹝少許﹞幹蟾頭﹝炙焦﹑三錢﹞上爲末﹐豬膽汁浸糕﹐糊丸如麻子大﹐每服十丸﹐薄荷湯下。

地黃淸肺飲

治肺熱疳﹐咳嗽气逆多啼﹐壯熱惡寒。

桑白皮﹝炒﹑半兩﹞紫蘇北前胡防風赤茯苓黃芩天門冬﹝去心﹞當歸連翹桔梗生地黃甘艸﹝炙﹑各二錢五分﹞上銼散﹐每服二錢﹐水煎食後服﹐次用化丸。

化丸

蕪荑蘆薈靑黛川芎白芷稍胡黃連川黃連蝦蟆灰﹝各等分﹞上爲末﹐豬膽汁浸糕﹐糊丸麻子大﹐每服二十丸﹐食後臨臥杏仁煎湯下。其鼻常用熊膽湯泡湯﹐小筆蘸洗﹐俟前藥各進數服﹐卻用靑黛﹑當歸﹑赤小豆﹑瓜蒂﹑地楡﹑黃連﹑蘆薈﹑等藥均分﹐雄黃少許﹐細末入鼻斂瘡。

靈脂丸

治脾疳食疳。

白豆蔻仁麥﹝炒﹞五靈脂縮砂仁莪術﹝煨﹞靑皮﹝去瓤﹞使君子橘紅蝦蟆﹝炙焦﹑各二錢﹞上爲末﹐米糊丸麻子大﹐每服十丸﹐米湯下。

下虫丸

治疳蛔諸虫。

苦楝根皮﹝酒浸﹑焙﹞綠色貫眾木香蕪荑﹝焙﹞桃仁﹝浸﹑去皮﹑焙﹞檳榔﹝各二錢﹞鶴虱﹝炒﹞輕粉﹝各半錢﹞幹蝦蟆﹝炙焦﹑三錢﹞使君子﹝五十个﹑煨﹑取肉用﹞上爲末﹐飛麵糊丸麻子大﹐每服二十丸﹐天明淸肉汁下。內加當歸﹑川黃連﹑各二錢半﹐治脊疳兼疳勞。

龍膽丸

治腦疳腦熱﹐餅瘡。

龍膽艸川升麻苦楝根皮赤茯苓蘆薈防風油發灰﹝各二錢﹞靑黛黃連﹝淨﹑各三錢﹞上爲末﹐豬膽汁浸糕﹐丸麻子大﹐每二十丸﹐薄荷湯下食後﹐仍以蘆薈末入鼻。

黃連丸

治疳勞﹑疳渴﹐幹疳。

黃連﹝半兩﹑淨豬膽汁浸一夜﹑曬漧﹞栝蔞根烏梅肉杏仁﹝浸﹑去皮﹑焙﹞石蓮子﹝各二錢﹞上爲末﹐豬膽浸糕﹐糊丸麻子大﹐每服十五丸﹐煎烏梅姜蜜湯下﹐又瘵虫後附消渴方論式藥可治疳渴﹐及五幹疳。

香蔻丸

治疳瀉。

黃連﹝三錢﹑炒﹞肉豆蔻﹝生﹞木香訶子﹝煨﹞縮砂仁茯苓﹝各一錢﹞上爲末﹐揉飯丸麻子大﹐每服十五丸﹐食前米飲下。

木香丸

治疳痢﹐冷熱不調﹐五色雜下﹐裏急後重。

黃連﹝淨﹑三錢﹞木香紫濃朴﹝姜制﹞縮砂仁夜明砂﹝隔紙炒﹑各二錢﹞訶子肉﹝煨﹑一錢﹞上爲末﹐粳米飯丸麻子大﹐每十五丸﹐榦艾葉﹑生薑煎湯﹐食前溫服。

褐丸子

見第四十五問。

黃湯

治疳勞咳嗽不定﹐虛汗骨蒸﹐渴而復瀉﹐乳食遲進。

黃當歸川芎白芍藥生地黃蝦蟆﹝去足﹑炙焦﹞鱉甲﹝醋炙焦﹑各三錢﹞人參白茯苓陳皮半夏曲柴胡使君子甘艸﹝炙﹑各一錢﹞上銼散﹐每服二錢﹐姜棗煎﹐食前服。

鱉血煎

治疳勞。

蕪荑柴胡川芎﹝各一兩﹞人參﹝半兩﹞使君子﹝二十一个﹞胡黃連川黃連﹝各一兩﹞上用鱉血一盞﹐吳茱萸一兩﹐拌和二黃連﹐淹一宿﹐次早炒幹﹐揀出茱萸﹐並血﹐只用二黃連夾余藥杵末﹐粟米粉糊丸麻子大﹐每二十丸食前熟水服。

蚵丸

治無辜諸疳﹐一服虛熱退﹐二服煩渴止﹐三服瀉痢住。

蟾蜍﹝一枚﹑夏月溝渠中﹑取腹大不跳不鳴者﹑其身上多癩磊﹞上取糞虫一杓﹐置桶中﹐以尿浸之﹐桶上要幹﹐不與虫走﹐卻將蟾蜍打死﹐頓在虫中﹐任與虫食﹐一日一夜﹐次以新布袋包系之﹐置之急流水中﹐浸一宿﹐取出瓦上焙爲末﹐麝一字﹐揉飯糊丸麻子大﹐每二﹑三十丸﹐米飲下。

君朴丸

治小兒諸疳﹐小便白濁﹐久則黃瘦﹐不長肌肉。

使君子﹝煨﹞濃朴﹝制﹞黃連﹝各一兩﹞木香﹝三錢﹞上爲末﹐糊丸如小豆大﹐三歲三十丸﹐米湯下﹐三﹑五服效。

﹝卷之八﹞疳傷第八十問

楊氏云﹕五疳出虫﹐五臟疳也﹐其餘曰蛔疳﹐曰脊疳﹐曰腦疳﹐曰幹疳﹐曰疳渴﹐曰疳瀉﹐曰疳痢﹐曰疳腫脹﹐曰疳勞﹐曰無辜疳﹐曰丁奚﹐曰哺露﹐其狀非一﹐不可不撮其要而條折之。五疳出虫者﹑疳傷之源﹐𨿽起於哺乳不調﹐然臟腑停積已久﹐莫不化而爲虫﹐其虫或如絲髮﹑或如馬尾﹐多出於頭項腹背之間﹐黃白或亦者可治﹐靑黑者難療也。蛔疳者﹑失乳飯早﹐食肉太早﹐或傷胃停蓄﹐甜膩化爲蛔虫﹐皺眉多啼﹐嘔吐淸沫﹐腹中作痛﹐肚脹靑筋﹐唇口紫黑﹐搖頭齒癢是也。脊疳者﹑虫食脊膂﹐身熱羸黃﹐積中生熱﹐煩渴下利﹐拍背如鼓鳴﹐脊骨如鋸齒﹐或十指皆瘡﹐頻嚙爪甲是也。腦疳者﹑胎中素有風熱﹐生下乳哺越常﹐頭皮光急﹐滿頭餅瘡﹐腦熱如火﹐發結如穗﹐徧身多汗﹐腮腫囟髙也。

幹疳者﹑瘦悴少血﹐舌漧﹐其病在心﹔目不轉睛﹐幹啼少淚﹐其病在肝﹔身熱尿幹﹐手足淸冷﹐其病在腎﹔聲焦皮燥﹐大便幹結﹐其病在肺﹔搭口癡眠﹐胸脘漧渴﹐其病在脾﹔總爲五疳也。疳渴者﹑髒中素有疳气﹐加之乳母恣食五辛酒面炙爆。使兒心肺壅熱﹐日則煩渴飲水﹐乳食不進﹐夜則渴止是也。疳瀉者﹑毛焦唇白﹐額上靑紋﹐肚脹腸鳴﹐泄下糟粕是也。疳痢者﹐挾受風寒暑濕﹑或冷熱不調﹐或停積宿滯﹐水谷不聚﹐須下惡物是也。疳腫脹者﹑虛中有積﹐其毒瓦斯交並﹐故令腹肚腫脹﹐由是脾復受濕﹐故令頭面腳手虛浮是也。疳勞者﹑潮熱往來﹐五心煩熱﹐手足心及胸前熱而發瘡﹐盜汗骨蒸﹐嗽喘枯悴是也﹔或渴而復瀉﹐飲水惡寒﹐肚硬如石﹐面色如銀﹐斷不可治。無辜疳者﹑腦後項邊有核如彈丸﹐按之轉動﹐軟而不疼﹐其間有虫如米粉﹐不速破之﹐則虫隨熱气流散﹐淫食臟腑﹐以致肢體癰瘡﹐便利濃血﹐壯熱羸瘦﹐頭骨髙露是也﹐鍼刺破﹐用膏藥貼﹔或浣濯兒衣﹐露於檐下﹐爲雌鳥落羽所污﹐兒著此衣﹐虫入皮毛﹐亦致無辜之疾﹐兒衣已曬﹐須微火烘之。其若手足極細﹐頂小骨髙﹐尻削體痿﹐腹大臍突﹐號哭胸陷﹐或生谷癥﹐是爲丁奚。虛熱往來﹐頭骨分開﹐翻胃吐虫﹐煩渴嘔噦﹐是爲哺露。丁奚哺露皆因脾胃大虛﹐不能消化水谷﹐以致精神減損﹐無以榮其血气﹐故肌肉銷爍﹐腎气不足﹐復爲風冷所傷﹐使形骨枯露。亦有胎中受毒﹐臟腑血少致之﹐此皆無辜疳傷。數種之疾﹐病而至此﹐不幾殆哉。宜服肥兒丸﹑大蘆薈丸﹑五疳丸﹑胡黃連丸﹑至聖丸﹑茯神丸﹑天麻丸﹑地黃丸﹑十全丹﹑香蔻丸﹑褐丸子﹑消食丸﹑鱉甲丸﹑下虫丸﹑集聖丸﹑黃雞煎丸等藥﹐及早治之﹐方爲全美。又有疳傷久痢﹐腸胃受濕﹐得之狀如狐惑﹑傷寒齒蝕之癥﹐或以走馬命名﹐蓋齒屬腎﹐腎虛才受熱邪﹐疳气直奔上焦﹐故以走馬爲諭﹐初作口气﹐名曰臭息﹔次第齒黑﹐盛則齦爛熱血迸出﹐曰宣露﹔甚者齒皆脫落。治之之法﹐用銅綠生蜘蛛細研﹐入麝少許﹐合和擦齒﹐如無蜘蛛﹐用其殼亦可。

肥兒丸大蘆薈丸五疳丸胡黃連丸集聖丸天麻丸地黃丸

以上俱見第七十九問。

茯神丸

見第七十九問茯苓丸。

十全丹

治丁奚﹑哺露。

靑皮陳皮川芎五靈脂莪術白豆蔻檳榔蘆薈﹝各半兩﹞使君子﹝焙﹞蝦蟆灰木香﹝各三錢﹞上爲末﹐豬膽汁浸糕﹐糊丸麻子大﹐每服二十丸﹐米飲下。有熱薄荷湯下。

湯氏十全丹

治丁奚﹑哺露。夫哺露者﹑因乳哺不調﹐傷於脾胃﹐致令脾胃虛弱﹐漸不能食﹐血气減損﹐肌肉不榮﹐而柴骨羸露﹐其臟腑之气不宣﹐則汲汲苦熱﹐謂之哺露也。宜服麝香進食丸。

檳榔枳殼﹝湯浸﹑去瓤﹑麩炒用﹞靑皮﹝去瓤﹞陳皮三稜﹝煨﹞莪術﹝煨﹞砂仁﹝炒﹑各半兩﹞丁香﹝二錢五分﹞木香﹝二錢﹞香附﹝一兩炒﹞上爲末﹐神曲糊丸﹐黍米大﹐空心食前下一百丸。

香蔻丸

見第七十九問。

褐丸子

見第四十五問。

消食丸

見第五十九問及第六十問。

鱉甲丸

治小兒無辜疳﹐腹中毒瓦斯﹐四肢瘦弱宜服。

鱉甲﹝醋塗炙﹑令黃﹑去裙﹞黃連枳殼夜明沙﹝微炒﹑各一兩﹞訶藜勒﹝二枚﹑一生一熟﹞麝香﹝一字﹞蠍虎﹝一枚﹑雄者﹑微炙﹞上爲末﹐煉蜜丸綠豆大﹐每以粥飲下五丸﹐日三服﹐量兒大小加減服之。

蒸雞丸

治小兒疳勞﹐骨蒸潮熱﹐盜汗瘦弱﹐腹急面黃﹐食不生肌肉﹐日夜啼﹐多渴少食。

黃連﹝二兩﹞鶴虱蕪荑﹝各半兩﹞銀柴胡大秦艽知母丹參使君子﹝去殼﹑各一兩﹞上爲末﹐黃雄鷄一隻﹐約斤余﹐籠之﹐專以火麻子飼之﹐至五日後﹐去毛令淨﹐於背上開孔﹐去腸肚淨拭漧﹐令前藥入雞腹內﹐以綫縫之﹐取小甑﹐先以黑豆鋪甑底﹐濃三寸﹐安雞在甑中﹐四旁將黑豆圍裹﹐上以黑豆蓋之﹐自日出蒸至晚﹐候溫冷﹐取雞淨肉﹐研和得所﹐如硬入酒麵糊﹐同藥末爲丸如小豆大。二歲二十丸﹐以意加減﹐米湯下﹐無時。

如十五歲﹑以溫酒送下﹐忌食豬肉﹑黃雌雞肉。

下虫丸

見第七十九問。

加味經驗黃雞煎丸

柴胡知母秦艽﹝洗淨﹞川楝肉﹝炒﹞宣黃連﹝各一兩﹞胡黃連蘆薈鶴虱蕪荑檳榔丹參川芎神曲﹝炒﹞麥﹝炒﹞靑皮五靈脂﹝各半兩﹞使君子﹝一兩半﹞水銀粉﹝一錢﹞麻子﹝五兩﹞黑豆﹝五升﹞上根據前修合。

梅肉丸

治小兒諸疳煩渴飲水不休。

龍膽艸澱粉烏梅肉﹝炒﹞黃連﹝炒﹐各等分﹞上爲末﹐煉蜜丸如黍米大﹐每服二十丸﹐溫水送下。

﹝卷之九﹞虛羸第八十一問

仲陽云﹕虛羸者﹑脾胃不和﹐不能乳食﹐致使肌膚瘦弱﹐亦因大病或吐瀉後﹐脾胃尙弱﹐不能傳化穀气也。有冷者﹑時時下利﹐唇口靑白﹐有熱溫壯﹑身熱肌肉微黃﹐此冷熱虛羸也。冷者﹑木香丸主之﹐夏月不可服﹐如有此癥﹐則少服之。熱者﹑胡黃連主之﹐冬月不可服﹐如有此癥﹐則少服之。傷寒後虛羸者﹑竹葉湯主之﹐常服四君子湯﹐異功散﹑參苓白術散之劑皆可服也。橘連丸久服充肥﹐兼服肥兒丸。

木香丸

見第七十九問。

胡黃連丸

見第七十九問。

竹葉湯

見第五十一問竹葉石膏湯。

四君子湯

見第十六問。

異功散

見第十七問。

參苓白術散

治脾胃虛弱﹐飲食不進﹐多困少力﹐煩滿痞噎﹐心忪气喘﹐嘔吐泄瀉﹐及傷寒咳嗽。此藥中和不熱﹐久服養气育神﹐醒脾悅色﹐順正辟邪。

白扁豆﹝一斤半﹑薑汁浸﹑去皮﹑微炒﹞人參﹝去蘆﹞白茯苓白術甘艸﹝炙﹞山藥﹝各二斤﹞蓮肉桔梗薏苡仁縮砂仁﹝各一斤﹞上爲末﹐每服二錢﹐棗湯調下﹐小兒量大小加減。

橘連丸

治瘦。久服消食和气﹐長肌肉。

廣陳皮黃連﹝各一兩﹑去須﹞上爲末﹐別研入麝半錢﹐用豬膽七个﹐分藥入膽內﹐將水煮﹐候臨熱﹐以鍼微紮破﹐以熟爲度﹐取出以粟米粥和丸﹐如綠豆大。每服二三十丸﹐米飲下﹐量大小與之無時。

肥兒丸

見第七十九問。

快活丸

治脾胃虛弱﹐𨿽進飲食﹐則遲化而中滿﹐嘔吐肚急﹐面黃肚疼﹐臟腑不調﹐寬中快膈。亦治大人﹐十噎五膈﹐並宜服之。

檀香益智莪術﹝各五錢﹞三稜﹝一兩﹞砂仁姜黃甘松白豆蔻甘艸﹝各一兩半﹞陳皮﹝七錢﹞香附子﹝三兩﹞上爲末﹐滴水丸麻子大﹐每服三五十丸﹐姜湯白湯任下。

﹝卷之九﹞胃气不和虛冷第八十二問

仲陽云﹕胃气不和﹐面白無精光﹐口中冷气﹐不思食﹐吐水肌瘦﹐虛弱腹痛﹐當補脾益黃散主之。凡人以胃气爲本﹐惟治病亦然﹐胃气有實有虛﹐實者則有痞滿內熱之癥﹐虛則有嘔吐不食之證。虛者益之﹐實者損之﹐欲得其平則可矣。平胃散﹑觀音散﹑銀白散﹐壯胃之劑﹐不可缺也。

益黃散

見第八問。

平胃散

治脾胃不和﹐不思飲食﹐心腹脇肋脹滿刺痛﹐口苦無味﹐胸滿短气﹐嘔噦惡心﹐噯气吐酸﹐面色痿黃﹐體弱肌瘦﹐怠惰嗜臥﹐體重節痛﹐常多自利。霍亂痞噎隔气翻胃﹐並宜服之。

濃朴﹝去粗皮﹑水浸一宿銼﹑薑汁制炒﹑五十兩﹞甘艸﹝炙﹑十兩﹞陳皮﹝去白﹑十兩﹞蒼術﹝去粗皮﹑米泔浸一日﹑焙漧﹑五斤﹑炒﹞上爲末﹐每二錢﹐水一盞﹐姜二片﹐棗二个﹐煎七分﹐去姜棗﹐熱服。食前入鹽一撚﹐沸湯點服﹐亦得。常服調气暖胃﹐化宿食﹐消痰飲﹐辟風寒暑濕﹐四時非節之气。

觀音散

見第六十問和劑觀音散。

銀白散

見第十六問。

﹝卷之九﹞食積冷熱第八十三問

巢氏云﹕夫宿食不消者﹑脾胃冷故也。小兒乳哺飲食﹐取冷過度﹐冷气積於脾胃。胃爲水谷之海﹐脾气磨而消之﹐胃气調和﹐則乳哺消化﹐脾傷於冷﹐則宿食不消﹐脈沈者傷食不化故也。亦有傷乳傷食而身熱者﹐惟肚腹之熱尢甚﹐人之傷積﹐肚熱糞極臭酸﹐而夜間有熱﹐傷積之明驗﹐人所未曉也。冷者消食丸﹑木香丸。夜間有熱。天明復冷﹐乃是傷寒夾食失解故也﹐當服白餅子﹐先與微利﹐次與參蘇飲﹐發熱地骨皮飲﹑秦艽散﹐退熱而安。有實熱者﹐大柴胡湯去大黃﹐亦可服。傷寒論﹕人病有宿食﹐何以別之﹖師曰﹔寸口脈浮而大﹐按之反澀﹐故知有宿食﹐當下之﹐宜大承气湯。

其喘發熱者﹐紫霜丸主之。冷癥用進食丸尢佳﹐亦治食厥﹐乃四肢逆冷﹐面色靑黑是也﹐或當吐而蘇。有痰者﹐溫膽湯加減服﹐痰定而嘔自痊﹐冷癥丁香丸可服﹐白餅子下痰亦可。

消食丸

見第五十九問及第六十問。

木香丸

見第四十六問。

木香莪術砂仁靑皮﹝去白﹞朱砂﹝研細﹞代赭﹝研﹑各二錢﹞大丁香﹝一錢﹞川巴豆肉﹝去油﹞上爲末和勻﹐飛白麵糊丸麻子大﹐風漧。每服二十三丸﹐乳傷乳汁下﹐食傷米飲下。

丁香丸

丁香砂仁﹝二十粒﹞使君子肉﹝五个﹞烏梅肉巴豆肉﹝各三个﹑去油﹞上爲末﹐爛飯丸麻子大﹐每服二三丸﹐陳皮湯下。

﹝卷之九﹞虛實腫脹第八十四問

議曰﹕腫﹑脹二癥﹐此由虛中有積﹐久患失治﹐日漸傳變﹐癥候多端。隨輕重﹐察盛衰﹐審表裏以主治﹐先固其本﹐後正其標﹐斯無恙矣。有濕腫﹐有毒瓦斯腫﹐傷寒虛腫﹐瀉痢虛腫﹐气血虛腫﹔有疳脹气脹﹐癥積脹﹐鎖肚脹﹐脘膈脹﹐食膨脹﹐蛔气脹﹐虛冷積脹。以上腫脹虛積﹐並當下之﹐各有其法。其受濕於脾胃﹐久不克化﹐气浮四肢﹐頭面皆腫。

食毒瓦斯﹐由脾胃傷之﹐冷積毒瓦斯﹐停畱於脘膈﹐致虛入腹作腫。傷寒下之太蚤﹐乘虛入腹作腫。瀉痢之人﹐脾气亦虛﹐是以致腫。以上宜平調胃气﹐補髒充實﹐方可去腫。其气血虛腫。皆由榮衛不順﹐臟腑怯弱﹐壅滯三焦﹐流注百脈﹐表裏俱虛﹐邪正相亂﹐以致四肢浮腫﹐腹肚膨滿﹔以上先調榮衛之順﹐次服分气以散之。其疳气積脹﹐宜先與保童﹐當兼塌气以去之。其痞癖气脹癥積脹﹐宜三稜以消痞。其鎖肚脹﹐宜與珍珠天麻丸以通之。其上膈中脘﹐食傷膨脹﹐宜三稜﹑塌气﹑大茱連丸以消磨之。其蛔脹﹐宜下虫丸以化之。其虛冷積脹﹐宜沈香煎以溫之。以上諸癥﹐宜調和胃气﹐消磨通利﹐腫脹必然平復矣﹐如有熱者﹐必以葶藶﹑牽牛等輩以治之﹐推气丸劑亦可服。

分气飲

治小兒腫脹作喘气短而急。

桔梗赤茯苓陳皮桑白皮﹝銼﹞大腹皮枳殼﹝炒﹞半夏曲眞蘇子﹝微炒﹞紫蘇甘艸﹝炙﹑各二錢﹞艸果仁﹝一錢﹞上銼散﹐每服一錢半﹐姜棗煎服。

五疳保童丸

治五種疳疾。

五倍子﹝生﹞靑黛夜明砂﹝布裹洗﹞苦楝根皮蘆薈熊膽﹝研入﹞黃連﹝去毛﹞龍膽艸﹝生用﹞幹蟾﹝酥炙﹑去骨皮﹞麝香﹝研﹞蕪荑﹝取仁﹞蟬蛻﹝去土﹑各等分﹞上爲末﹐粟米糊丸麻子大﹐一歲兒二十丸﹐米飲下二﹑三服。

湯氏塌气散

治小兒腹脹气喘﹐體腫面浮。

陳皮﹝一合﹑炒﹞靑皮﹝去瓤﹑巴豆二十一粒﹑炒黃色﹑去巴豆用﹞甘艸﹝炙﹑各半兩﹞黑牽牛﹝二錢半﹑半生半炒﹞肉豆蔻﹝二个﹑煨香﹞上末半錢﹐米飲調下﹐加檳榔一个。

塌气丸

治小兒疳气﹐腹脹喘急﹐並面浮腫。

丁香胡椒﹝炒﹑各五錢﹞萊菔子﹝炒﹞白牽牛﹝各七錢半﹞上爲末﹐麵糊丸小豆大﹐三歲三十丸﹐米湯下。

塌气散

治小兒腹脹气粗﹐並疳疾相攻﹐面目浮腫。

木香﹝一錢﹞靑皮﹝五錢﹞巴豆﹝三十粒﹑同炒﹑豆黃色﹑去巴豆用﹞上爲末﹐三歲半錢﹐米湯下﹐食前連進卽效。

三稜煎丸

治嬰孩食傷生冷﹑甜膩﹑毒熱﹑等物﹐脾胃積滯﹐久不克化﹐令兒壯熱腳冷﹐痞癖寒熱。及療瘕。

中脘不和﹐膨脹上膈﹐气壅心腹﹐不得通宣﹐所以作疾。此藥溫良﹐但是諸積滯食不化﹐並宜與服。

京三稜﹝成塊煮﹑半兩﹞莪術﹝並炮﹑﹑各半兩﹞芫花﹝二錢半﹑醋浸﹑炒﹞鱉甲﹝去裙﹑米醋炙焦﹑半兩﹞淡豆豉﹝一錢﹞巴豆﹝二十一粒﹑去殼﹞川當歸﹝半兩﹞杏仁﹝去皮尖﹑二錢半﹑炒令赤﹞上前四味一處﹐以米醋一碗﹐煮令幹﹐仍用炒起﹐更細銼焙爲末﹐次入當歸末﹐杏仁﹑巴豆﹑淡豉﹑和勻水煮﹐麵糊丸麻子大﹐每服二十丸﹐姜湯下﹐大小加減服之。

三稜丸

治小兒停積﹐腹脇脹滿﹐幹噦惡心﹐全不入食。

三稜﹝煨﹞木香神曲﹝炒﹞陳皮﹝去白﹞半夏﹝姜制﹑各一兩﹞丁香桂﹝各五錢﹞上爲末﹐曲和丸如黃米大﹐每二十丸﹐乳食後﹐溫生薑湯下。

珍珠天麻丸

治急驚風﹐請量用之﹐以通爲度。此方仍治弔腸﹑鎖肚﹑撮口﹑至妙。丸如麻子大﹐初生患者﹔三日三丸﹐五日五丸﹐七日七丸。加靑黛﹑名靑黛丸。

天南星﹝炮﹞天麻白附子﹝炮﹑各二錢半﹞膩粉﹝半錢﹞巴霜﹝一字﹞蕪荑﹝炒﹞全蠍滑石﹝各二錢半﹞上爲末﹐煮細麵糊丸如麻子大﹐一歲每服五丸﹐二歲十丸﹐大小加減﹐薄荷湯點茶淸送下。

大茱連丸

治小兒飲食過度﹐胸膈膨脹﹐上下气不宣通﹐郁滯迷悶﹐情思少樂﹐大則作喘﹐飲食不化﹐作渴煩躁﹐坐臥不任﹐肢體倦怠﹐腹脇疼痛。

莪術京三稜﹝各二錢半﹑醋煮﹞漧薑﹝炮﹞陳皮﹝去白﹞木香丁香﹝各三錢﹞巴豆﹝二十一粒﹑去膜心﹑去油用﹞綠細小茱萸﹝二錢﹞上爲末﹐醋和爲丸麻子大﹐每服七丸至十丸﹐大者加服﹐生薑棗子湯下。

下虫丸

見第七十九問。

沈香煎

治脾气冷積。

乳香沈香丁香杏仁﹝炒﹞百艸霜木香﹝各一錢﹞肉豆蔻﹝一个﹑煨﹞巴豆﹝十四粒﹑出油如霜﹞上爲末﹐酒煮蠟和﹐丸綠豆大﹐每服三﹑五丸﹐淡生薑湯下﹐應患肚痛不止者﹑服之效。常服以通爲度。

推气丸

見第四十九問。

遇仙丹

治諸虫﹐取諸積。

牽牛﹝三斤﹞大腹子﹝二斤﹞錫灰﹝二兩﹑炙榦爲末﹞大黃﹝四兩﹞雷丸﹝四兩﹞靑木香鶴虱﹝各二兩﹞漧漆﹝二兩﹞皂角﹝四條﹞上後四味煎水﹐用粟米煮粥﹐初用牽牛末﹐次用大腹末﹐三用錫灰﹐四用大黃﹐五用雷丸﹐六用靑木香﹐和劑丸如梧桐子大﹐每服五﹑七丸﹐用姜湯熟水送下。

此藥專治男子婦人﹑積虫气塊﹐五勞七傷﹐赤白痢疾﹐便血注下﹐皮黃水腫﹐十般气﹐十一般惡虫﹐又進飲食﹐除病悅顏色﹐不與他藥相反﹐四季可服﹐細末三四錢﹐量大小加減﹐服時不喫晚飯﹐三更用淸茶下﹐次早桶子內虫積﹑及粒米盡﹐方可洗面﹐溫粥補之。傷寒孕婦不可服。

﹝卷之九﹞蛔虫第八十五問

巢氏云﹕蛔虫者﹑九虫之內一虫也﹐長一尺﹐亦有長五六寸者﹐或因臟腑虛弱而動﹐或因食甘肥而動﹐其動則腹中痛﹐發作腫聚﹐行來上下﹐痛有休止﹐亦攻心痛﹐口喜吐涎及淸水﹐貫傷心者則死。診其脈﹐腹中痛﹐其脈法當沈弱而弦﹐反脈大則是蛔虫也。此病因食物太早﹐愛甜怕苦﹐痛時便髙聲啼叫﹐只看人中上﹑鼻頭唇口一時黑色﹐卽是此癥﹐當服使君子丸﹑檳榔散﹑化虫丸藥取下便無事。仲景云﹕蛔厥者﹐其人當吐蛔﹐今病煩此爲髒寒﹐烏梅丸主之。其蛔虫穿心者﹐用薏苡根煎湯治之卽安。

使君子丸

治小兒五疳﹐脾胃不和﹐心腹膨脹﹐時復痛﹐不進飲食﹐漸至羸瘦﹐並宜服之。

白芍藥濃朴﹝制﹞陳皮﹝去白﹞川芎甘艸﹝各二錢半﹞使君子肉﹝湯浸去黑皮﹑一兩﹞上爲末﹐煉蜜丸如芡實大﹐每服一丸﹐陳米飲化下﹐大治小兒腹痛。

檳榔散

治腎疳宣露候良方﹐去虫後服此。

木香檳榔人參黃連甘艸﹝炙﹑各等分﹞上爲末﹐每一錢﹐小者五分﹐熟水調服。

化虫丸

治小兒虫咬心痛﹐來去不定﹐不思飲食。

鶴虱﹝炒﹞檳榔胡粉楝根皮﹝各半兩﹞白礬﹝三錢半﹑半生半火﹞上爲末﹐麵糊丸綠豆大﹐三歲三十丸﹐溫漿水入油三五滴吞下﹐食前。有虫皆化爲水﹐大虫自下﹐且初服甚妙。

烏梅丸

治蛔厥﹐其人當吐蛔﹐今病者靜而復煩﹐此爲髒寒﹐蛔虫上入其膈﹐故煩﹐須臾復止﹐得食而嘔﹐又煩者蛔聞食臭出﹐其人當自吐蛔﹐又治久痢。

烏梅﹝七十五个﹞漧薑﹝二兩半﹞黃連﹝四兩﹞蜀椒﹝出汗﹞當歸﹝各一兩﹞細辛人參附子﹝炮﹑去皮臍﹞桂枝﹝去皮﹞黃柏﹝各一兩半﹞上爲末﹐用酒浸烏梅肉一宿﹐去核﹐蒸飯杵成泥﹐和藥勻丸麻子大。每服十丸﹐食後米飲下﹐日三服﹐忌生冷等物。

﹝卷之九﹞陰腫疝气第八十六問

巢氏曰﹕足少陰爲腎之經﹐其气下通於陰﹐小兒有少陰之經虛﹑而受風邪者﹐邪气沖於陰﹑與血气相摶結﹐則陰腫也。然兒有大小壯弱﹑起止中節可也。苟腎經气虛﹐或坐石不起﹐冷气凝之﹐或近地經久﹐風邪濕气傷之﹐不爲陰腫者幾希矣。間有啼叫怒气﹐閉系於下﹐結聚不散﹐加以水竇不行﹐亦能發爲此疾﹐治法桃仁丸。如小兒外腎腫大﹐莖物通明﹐牡蠣粉研極細﹐雞子淸調敷爲佳。又有疝气名偏墜﹐急宜下藥﹐小兒生下亦有如此者﹐不疼不痛﹐此皆不須攻擊﹐不治而自愈﹐若腫痛甚急﹐當服藥﹐宜五苓散﹑靑木香丸﹑湯氏化生丸並疏气藥﹐濟生方牡丹皮﹑防風爲末﹐酒調服極效﹐五苓散加防風﹑牡丹皮亦效。此癥有熱甚者﹐三黃丸治之。

桃仁丸

治腎經气虛﹐或坐石不起﹐冷气凝之﹐或近地經久﹐風邪濕气傷之﹐而成陰腫。間有啼叫怒气﹑閉系於下﹐結聚不散﹐加以水竇不行﹐亦能發此疾。

桃仁﹝去皮尖﹑微炒﹞辣桂黑牽牛白蒺藜﹝炒香﹑去刺﹞牡丹皮大黃﹝各二錢﹞上爲末﹐煉蜜丸麻子大﹐每服五丸﹐或七丸﹐靑皮﹑木通﹑蔥白入鹽少許﹐煎湯灌下。或煎大流气飲﹑研靑木香灌下亦可。

五苓散

見第五十二問。

靑木香丸

寬中快膈﹐治脇腹痛﹐心下堅痞﹐腸中水聲﹐及陰腫等癥。

黑牽牛﹝炒﹑一兩半﹞木香補骨脂﹝炒﹞蓽澄茄檳榔﹝各四錢﹞上先將粟米飯包檳榔﹐仍用濕紙包裹煨焦﹐去飯用檳榔﹐同煎藥爲末﹐滴水丸綠豆大﹐每服二十丸﹐白湯送下。

湯氏化生丸

治疝气﹑心腹痛﹐上引腰脊﹐飲食不節﹐面色痿黃﹐身不能直﹐百藥俱試﹐經涉年歲﹐已在膏肓﹐宜服此藥﹐灸脊三壯痊。

木香﹝一兩﹞三稜﹝煨﹞莪術﹝濕紙裹﹑煨﹞檳榔﹝生﹞靑皮﹝巴豆炒﹑去巴豆﹞陳皮﹝炒﹞川楝子﹝去核﹞芫花﹝各半兩﹑米醋浸炒﹞上爲細末﹐麵糊丸如黍米大﹐熟水下﹐日進三服。

牡丹皮散

治小兒卵偏墜。

防風﹝去蘆﹞牡丹皮﹝去骨﹑等分﹞上爲末﹐每服二錢﹐溫酒調服﹐如不飲酒﹐鹽湯點服亦可。加入五苓散﹑木通湯下尢妙。

三黃丸

治三焦積熱。上焦有熱﹑攻衝眼目赤腫﹐頭項腫痛﹐口舌生瘡。中焦有熱﹑心膈煩躁﹐不美飲食。下焦有熱﹑小便赤澀﹐大便祕結。五臟俱熱﹑卽生背瘡癤毒。及治五般痔疾﹐糞門腫痛﹐或下鮮血﹐治疝气效。

黃連﹝去蘆﹞黃芩﹝去蘆﹞大黃﹝煨﹑各十兩﹞上爲末﹐煉蜜丸桐子大﹐每三十丸﹐滚湯下。如臟腑壅實﹐加服丸數﹐小兒積熱可服。

﹝卷之九﹞盜汗骨蒸第八十七問

仲陽云﹕盜汗出者﹑乃睡而自汗出﹐肌肉虛也。團參湯治小兒盜汗﹑虛汗﹐或心血液盛﹐亦發爲汗﹐此藥收斂心气。

湯氏云﹕汗者血也﹐血虛亦能自汗作熱﹐宜服團參湯﹑牡蠣散﹑龍膽湯﹐治小兒一切盜汗﹐又有通神丸﹑治通身多汗。

小兒精气未盛﹐體性多熱﹐若衣裘傷濃﹐過食熱物﹐或犯時气大病之後﹐重亡津液﹐陽气偏盛﹐水不勝火﹐腑臟積熱﹐燻灼肌體﹐甚則銷爍骨髓﹐是爲骨熱之病﹐久而不已﹐變成骨蒸﹐日晚發熱肌瘦﹐頰赤口漧﹐日夜潮熱﹐夜有盜汗﹐五心煩熱﹐四肢困倦﹐飲食減少。瘥後餘毒不解﹐生犀散主之。

團參湯

治小兒虛汗盜汗﹐或心血液盛﹐亦發爲汗﹐此藥收斂心气。

新羅人參川當歸﹝各五錢﹞上銼散﹐用豬心一个﹐切三片﹐每服二錢﹐豬心一片﹐水一盞﹐煎六分﹐食前兩次服。

撲汗方

治表虛自汗。

黃連牡蠣粉貝母﹝各半兩﹞米粉﹝一升﹞上末﹑敷於身上。

牡蠣散

治血虛自汗﹐或病後暴虛﹐津液不固自汗。

牡蠣﹝﹑二兩﹞黃生漧地黃﹝各一兩﹞上銼散﹐每服二錢﹐水半盞﹐煎五分去滓﹐不拘時服。或爲末。米湯下﹐或加小麥煎。

龍膽湯

見第三問千金龍膽湯。

通神丸

治小兒白日精神歡悅﹐至夜臥通身多汗。

龍膽艸﹝一味不拘多少﹞上爲末﹐米醋煮糊丸﹐如椒目大﹐每服五﹑七丸﹐用飯飲下。一方加防風等分﹐水煮糊丸。

生犀散

見第五十七問犀角飲。

﹝卷之九﹞自汗第八十八問

議曰﹕凡初生至周之兒﹐不可自汗﹐自汗則亡陽气怯﹐脈虛神散﹐驚風有作。凡乳動自汗﹐切勿止之﹐宜用白術二錢半﹐小麥一撮﹐煮令幹﹐去麥爲末﹐煎黃湯調與服﹐以愈爲度。有傷寒熱癥自汗﹐當以小柴胡加龍膽治之。夏月自汗多﹐宜白虎湯主之。熱多自汗而喘者﹐葛根黃芩黃連湯主之。

小柴胡湯

見第二十九問。

白虎湯

見第五十八問。

葛根黃芩黃連湯

見第五十六問

﹝卷之九﹞渴癥第八十九問

議曰﹕小兒渴癥﹐一見唇紅如丹三五分﹐卽發三五分渴﹐若紅甚卽渴甚﹐唇紅焦黑者﹑卽久渴虛盛﹐疾加傳極﹐癥危篤故也。凡小兒三焦虛煩作渴﹐引飲不歇﹐宜服三黃丸。小兒傷寒後發渴﹐唇口焦漧﹐煩躁甚者﹐白虎湯主之﹐竹葉湯亦可服。小兒瀉利作渴者﹐五苓散去桂加漧葛尢妙﹐香薷飲﹑車前子散﹑皆可服﹐小柴胡湯加天花粉亦佳﹐加漧葛尢穩。大熱煩躁而渴者﹐黃連解毒湯亦可服﹐七物黃連湯亦可服﹐極穩。大抵小兒本自盛實﹐易爲生熱﹐熱气燻蒸﹐故渴而引飲也。

三黃丸

見第八十六問。

白虎湯

見第五十八問。

竹葉湯

見第五十一問竹葉石膏湯。

五苓散

見第五十二問。

香薷飲

見第六十問。

車前子散

見第六十三問。

小柴胡湯

見第二十九問。

黃連解毒湯

見第七十問。

七物黃連湯

治夏月傷寒﹐四肢煩疼發熱﹐其人喜煩﹐嘔逆支滿﹐劇如禍祟﹐寒熱相搏﹐故令喜煩。

黃連茯苓芍藥﹝各七錢半﹞黃芩甘艸漧薑﹝各一兩﹞小麥﹝三合﹞上銼散﹐白水煎﹐止瀉加枳實半兩。

﹝卷之九﹞煩躁第九十問

論云﹕煎不安是煩﹐不定是躁。煎者﹑心經有熱﹐精神恍惚﹐內煩不安﹐心煩則滿﹐自然生驚。者﹑心經有風邪﹐精神恍惚﹐心躁生風﹐熱多不安﹐煩久而驚﹐風多不定﹐躁久而搐。治法涼心經﹐退熱﹐通利小便爲佳。

熱甚者﹐黃連解毒湯﹔輕者﹐導赤散﹑玉露散﹔風熱者﹐至寶丹﹑琥珀散﹑解毒丸皆可服﹔有傷寒癥者﹐小柴胡湯﹑白虎湯﹑大柴胡湯去大黃加漧葛治之﹔有驚熱者﹐金箔鎭心丸﹐七物黃連湯尢妙。

黃連解毒湯

見第七十問。

玉露散

見第五十三問。

導赤散

見第八問。

至寶丹

見第二十問。

琥珀散

見第十五問。

靑解毒丸

治小兒五臟積熱﹐毒瓦斯上攻﹐胸臆煩悶﹐咽喉腫痛﹐赤眼癰腫﹐頭面發熱﹐唇口漧燥﹐兩頰生瘡﹐精神恍惚﹐心忪悶亂﹐坐臥不寧。及傷暑毒﹐面赤身熱﹐心煩躁而渴﹐飲食不下。

寒水石石膏﹝研各八兩﹞靑黛﹝四兩﹞上研如粉﹐入靑黛和勻﹐蒸餅七个﹐水調丸芡實大﹐每服一丸﹐食後新汲水化下﹐或細嚼生薑下亦可。中諸毒並宜服﹐及小兒驚風﹐潮熱痰涎﹐壅塞心胸躁煩﹐頰赤多渴﹐坐臥不穩﹐每三歲兒可服半粒﹐量大小加減。

小柴胡湯

見第二十九問。

白虎湯

見第五十八問。

大柴胡湯

見第二十九問。

金箔鎭心丸

見第十八問。

七物黃連湯

見第八十九問。

﹝卷之十﹞第九十一問

聖濟論證﹑肺經受風寒﹐因咳嗽﹐肺停冷血生痰﹐致使腑臟有熱﹐睡臥不安﹐故成﹐咽喉間如拽鋸之聲。

小兒若有此候﹐可服通關梅花飲子並半夏丸﹐及保壽散﹑小歸命散﹑解肌散﹐三兩服自安。若見如瘕證﹐喉間若拽鋸聲者﹐乃肺感風邪﹐上气喘急﹐面唇靑色﹐項下有深凹陷﹐痰涎粘如膠漆﹐口生鮏臭﹐惡气舌縮者﹑皆不可治也。

梅花飲子

治嬰孩驚熱﹑潮熱﹑虛熱﹑積熱﹐五臟蘊熱﹐上焦壅熱﹐手足心熱﹐喉中多痰﹐面色或紅或白﹐變蒸牙﹐鼻流淸涕﹐气急肝肺壅熱﹐目赤咳嗽。或被人物所驚﹐夜啼睡臥不安﹐心中驚怖﹐情緒不快。或傷寒漸安﹐尙有餘熱未除﹐亦宜進此﹐三兩服﹐常服鎭心壓驚﹐化痰退熱安神﹐可除未來之患﹐通關。

南硼砂馬牙硝﹝另研﹞芒硝﹝另研﹞甘艸﹝炙﹑各半兩﹞人參﹝一兩﹞辰砂﹝二錢半﹞片腦麝香﹝一字﹞上八味爲末﹐以瓷器收之﹐遇有此證﹐服一匙﹐麥門冬湯調下。气喘咳嗽﹐桑白皮湯調下﹐常服薄荷湯下。

吳子玉方

白色信石﹝一字﹑並下豆粉﹑研炮過﹑用﹞生南星枯礬﹝各一錢﹞鵝管石硼砂﹝各半錢﹞綠豆粉雄黃﹝各一錢半﹞上爲末﹐糊丸如蘿卜子大﹐臨臥用冷茶淸吞下五丸。

半夏丸

治肺气不調﹐咳嗽喘滿﹐痰涎壅塞﹐心下堅滿﹐短气煩悶﹐風壅痰實﹐頭目昏眩﹐咽膈不利﹐嘔吐惡心﹐神思昏憒﹐心忪面熱﹐涕唾稠粘﹐並皆治之。

白礬﹝枯過﹑二兩五錢﹞半夏﹝三兩﹑湯洗去滑﹑薑汁浸一宿﹞上爲細末﹐生薑自然汁﹐爲丸梧桐子大﹐每服十丸﹐或二十丸﹐食後臥時﹑生薑湯下。小兒丸如麻子大。

保壽散

見第五十問。

小歸命散

治小兒變蒸傷寒﹐潮熱驚熱呀﹐鼻流淸涕咳嗽﹐渾身溫壯﹐咽喉有涎﹐兼前項傷寒等證﹐及退驚熱﹐墜涎安神﹐百病不生。

白茯苓人參白術﹝各半兩﹞甘艸﹝三錢﹞辰砂﹝二錢﹞片腦麝香﹝各少許﹞上七味爲末﹐每服半錢﹐薄荷湯調下。

解肌散

治嬰孩傷寒風﹐面部紅赤呀﹐渾身壯熱﹐有前項等形證﹐兼服人參散﹐後得熱退﹐可觀患勢輕重﹐若患稍輕﹐脈候不洪數﹐面不大赤﹐不加煩躁﹐然須呻吟語﹐此爲輕可之候﹐但只進此。

人參鉤藤桔梗甘艸川芎﹝各三錢﹞葶藶﹝一錢﹑炒﹞白茯苓﹝一錢﹞杏仁﹝四十九个﹑去皮尖﹞石膏﹝﹞麻黃﹝去節﹑各四錢﹞上銼散﹐每服二錢﹐棗一枚﹐水一盞﹐煎半盞服。如國中傷寒﹐先下此藥﹐是須要仔細辧認形證﹐則面靑白﹐耳珠腳膝尻骨﹐俱冷如冰﹐身體溫壯﹐亦狂躁語﹐夢中驚笑﹐乃是此候也。若小兒傷寒等﹐服此解肌散﹑漸得熱退﹐次第可服大歸命散﹑保壽散﹑輕粉白術散等調理。

白玉丸

利膈下痰涎﹐去心胸噎塞不止﹐並咳嗽多痰。

南星半夏僵蠶白礬﹝生﹑各二錢半﹞上爲末﹐杏仁七个去皮尖﹐巴豆一粒﹐同研勻﹐再用去皮生薑汁爲丸﹐如粟米大﹐每服一﹑二十丸﹐姜湯送下﹐不拘時。

﹝卷之十﹞瘧證第九十二問

巢氏云﹕瘧疾者﹑由夏傷於暑﹐客於皮膚﹐至秋因勞動血气﹐腠理虛而邪气乘之﹐動前暑熱﹑正邪相擊﹐陰陽交爭﹐陽盛則熱﹐陰盛則寒﹐陰陽更盛更虛﹐故發寒熱﹐陰陽相離﹐則寒熱俱歇﹐若邪動气至﹐交爭復發。小兒未能觸冒於暑﹐而亦病瘧者﹐乃乳母持抱解脫﹐不避風寒者也。夫風邪所傷﹐客於皮膚﹐而痰飲積於臟腑﹐致令血气不和﹐陰陽交爭﹐若眞气勝則邪气退﹐邪气未盡﹐故發瘧也﹔邪气𨿽退﹐陰血尙虛﹐邪干於眞气﹐臟腑熱气未散﹐故餘熱往來也﹔其病正發﹐寒熱交爭之時﹐熱气乘髒則燥而渴﹐畱飲停滯成癖﹐結於脇下﹐故瘥後脇下結硬也﹔若引飲不止﹐小便澀者﹐則變成癖也﹔寒熱往來﹐而熱乘五臟﹐气積不泄﹐故煩滿﹐寒熱相搏﹐而擊於髒气﹐故腹痛也。寒多熱少無汗者﹐桂枝麻黃各半湯﹔有汗多者﹑柴胡桂枝湯﹔汗多渴者﹐白虎加桂湯﹔小便赤熱多而渴者﹐小柴胡湯﹔瘧未散者﹐鬼哭散止之﹔寒少熱多者﹐可服淸脾湯﹔養胃湯﹐治脾胃冷弱者﹐四獸飲亦可服。其截瘧丸子﹑切不可用砒霜者﹐但可服有常山者﹐有阿魏者﹐眞能散痞癖也。熱多汗出而渴腹疼者﹑大柴胡湯加葛根可也。其瘧後加之冷證痞癖結塊者﹐木香丸主之﹔煩悶者﹐五苓散﹔有熱甚者﹐白虎湯﹐或加桂﹐或加人參。時行壯熱者﹐柴胡石膏湯亦可服﹔頭疼甚者﹑蔥白加甘艸亦可服﹔知母麻黃湯﹐亦治瘧之奇劑也。

桂枝麻黃各半湯

見第五十三問。

白虎加桂湯

見第五十八問白虎湯。

小柴胡湯

見第二十九問。

柴胡桂枝湯

柴胡﹝八錢﹞黃芩﹝二錢﹞半夏﹝二錢半﹞芍藥甘艸桂枝﹝各三錢﹞上銼散﹐每服三錢﹐姜三片﹐棗一枚﹐煎食前服。

鬼哭散

治止瘧疾。

常山大腹皮白茯苓鱉甲﹝酸炙﹞甘艸﹝炙﹑各等分﹞上除鱉甲甘艸炙外﹐三件不得見火﹐用桃柳枝七寸同煎﹐臨發。略吐涎不妨﹐只用常山﹑白茯苓﹑甘艸亦效。

淸脾湯

治瘴瘧脈來弦數﹐但熱不寒﹐或熱多寒少﹐膈滿不食﹐口苦舌漧﹐煩渴飲水﹐小便赤黃﹐大便欠利。

靑皮濃朴﹝姜制﹐炒﹞白術艸果﹝去﹞柴胡茯苓半夏﹝湯泡七次﹞黃芩甘艸﹝炙﹑各等分﹞上銼散﹐每服三錢﹐水一盞﹐生薑二片﹐煎六分﹐去滓溫服﹐不拘時。

四獸飲

治五臟气虛﹑喜怒不節﹐勞逸兼並﹐致陰陽相勝﹐結聚痰飲﹐與衛气相搏﹐發爲瘧疾。兼治瘴瘧﹐最有神效﹐常服溫中快膈。

半夏茯苓人參白術艸果橘紅﹝各等分﹞甘艸﹝減半﹞上銼散﹐每服三錢﹐烏梅﹑姜﹑棗各一﹐水一盞煎服。

胡黃連散

治小兒瘧。

人參胡黃連艸果檳榔甘艸柴胡﹝各等分﹞上銼散﹐水一盞﹐煎三分服。

養胃湯

治外感風寒﹐內傷生冷﹐溫中快膈﹐能辟山嵐瘴气﹐寒瘧﹐脾胃虛寒。

濃朴蒼術﹝制﹞半夏﹝泡﹑各一兩﹞藿香艸果仁茯苓人參﹝各半兩﹞甘艸﹝炙﹞橘紅﹝各二錢半﹞上銼散﹐每服三錢﹐水一盞﹐姜七片﹐烏梅一个﹐煎六分﹐去滓熱服。兼治冷凍飲料傷脾﹐發爲瘧疾。或中脘虛寒﹐嘔逆惡心。寒瘧加桂。

又方

陳皮﹝去白﹑三錢半﹞甘艸﹝炙﹞濃朴﹝制﹞半夏﹝各三錢﹑泡﹞人參艸果﹝各二錢﹞白茯苓﹝四錢﹞藿香﹝七錢﹑洗﹞靑皮﹝去瓤﹞莪術三稜﹝煨﹞大腹皮﹝各一錢半﹞蒼術烏梅﹝各五錢﹞上銼散﹐每服三錢﹐姜棗煎服。

經效瘧丹

治瘧母結癖﹐寒熱無已。

眞阿魏雄黃﹝各二錢半﹞朱砂﹝一錢半﹞上沸湯泡阿魏研散﹐雄朱和之﹐稀麵糊丸梧桐子大﹐每服一丸﹐人參湯候冷﹐空心服。瘴瘧桃枝煎冷服。臨發磨一丸﹐敷鼻頭口畔。

大柴胡湯加漧葛

見第二十九問大柴胡湯。

木香丸

見第四十六問。

五苓散

見第五十二問。

白虎湯

見第五十八問。

柴胡石膏湯

見第五十二問。

蔥白湯

見第五十一問。

知母麻黃湯

治傷寒瘥後﹐或十數日﹐或半月二十日﹐終不惺惺﹐常昏沈﹐似失精神﹐語言錯繆﹐又無寒熱﹐醫或作鬼祟﹐或作風痰﹐多般治之不瘥。或朝夕潮熱頰赤﹐或有寒熱似瘧。都般發汗不盡﹐餘毒在心胞絡間所致。

知母麻黃﹝去節﹞甘艸﹝炙﹞芍藥黃芩﹝各半兩﹞桂枝﹝去皮﹑半兩﹑盛暑可減半﹞上銼散﹐每服三錢﹐水一盞﹐煎七分﹐去滓溫服﹐令微汗。若心煩不眠﹐欲飲水﹐當稍稍與之﹐令胃气和卽愈。未汗須再服﹐大小加減。

﹝卷之十﹞癰毒腫癤第九十三問

湯氏云﹕此四者﹐皆由血气凝滯﹐而有熱毒之气乘之﹐故結聚成癰癤腫毒也。備急神驗方﹐未結之初﹐微見有頭﹐紅起隱痛者﹐急用不語唾﹐夜半頻頻塗之﹐卽消散。若已結成﹐當用天烏散貼方。治小癰瘡﹐驚毒癤腫﹐皆可服漏蘆散﹐眞良方也。熱甚者﹐靑解毒丸﹐四順淸涼散加防風﹑連翹﹐玄參劑亦可服﹐五福化毒丹尢良﹐連翹湯可服。靑露散掩之﹐畱小孔﹐後用驚毒掩子收瘡口取效。熱甚者﹐涼膈散亦可服。

天烏散貼方

天南星赤小豆艸烏黃柏上等分爲末﹐生薑自然汁﹐調貼患處。用米醋調尢佳。

漏蘆散

治小兒癰瘡﹐及丹毒瘡癤。

漏蘆麻黃﹝去根節﹞芒硝連翹黃芩川升麻甘艸﹝各二錢半﹞川大黃﹝一兩﹑炒﹞白斂﹝七錢半﹞上銼散﹐每服二錢﹐水一盞﹐煎五分﹐去滓﹐量大小加減﹐不拘時候﹐加減溫服。可加羌活﹑荊芥﹑川芎﹑防風﹑枳殼。

靑解毒丸

見第九十問。

四順淸涼飲

見第四十四問。

玄參劑

解諸般熱﹐消瘡癤。

生地黃玄參﹝各一兩﹞大黃﹝煨﹑半兩﹞上爲末﹐煉蜜丸桐子大﹐每服一丸﹐煎燈心竹葉湯化下﹐入沙糖少許﹐亦可加羌活﹑川芎﹑赤芍藥﹑連翹﹑防風。

又方

治疹痘後﹐餘毒不散﹐徧身生瘡不已﹐大能解毒。

玄參赤芍藥生地黃赤茯苓荊芥防風木通桔梗黃芩朱砂靑黛﹝各等分﹞上爲細末﹐煉蜜丸芡實大﹐每服一丸﹐薄荷湯下﹐大小加減服之。

五福化毒丹

治小兒蘊積毒熱﹐驚惕狂躁﹐頰赤咽漧﹐口舌生瘡﹐夜臥不寧﹐譫言煩躁﹐頭面身體多生瘡癤。

玄參桔梗﹝各二兩﹞茯苓﹝二兩半﹞人參牙硝靑黛﹝各一兩﹞甘艸﹝七錢半﹞麝香﹝一字﹞金箔銀箔﹝各十片爲衣﹞上爲末﹐煉蜜丸和劑﹐如芡實大﹐每服一丸﹐薄荷湯下﹐不拘時。及治瘡疹後﹑餘毒上攻﹐口齒涎血臭气﹐以生地黃汁﹑化下一丸﹐及用雞翎刷在口內。

連翹湯

見第三問大連翹飲子。

靑露散

治背疽﹐一切惡瘡﹐圍藥不胤開。

白芨白斂白微白芷白蘚皮朴硝靑黛黃柏大黃天花粉靑露葉﹝卽芙蓉葉﹞老龍皮﹝卽老松木皮﹐各等分﹞上爲細末﹐生薑自然汁調塗﹐畱小孔﹐如幹再用生薑汁潤。

驚毒掩子

治瘡癤初發﹐掩上卽退﹐已成速破。

蔥根﹝七个﹞木鱉﹝七个﹞白芷﹝三个﹞巴豆﹝十四个﹞黃丹﹝二兩﹞油﹝四兩﹞上先用油入前四味﹐武火熬﹐用柳木篦攪﹐以白芷焦黑爲度﹐用綿濾去滓。再入銚﹐用文火熬﹐卻入黃丹﹐熬令紫黑色﹐成膏爲度。治諸般瘡癤﹐去膿收瘡口。

驚毒諸般腫痛掩子

蒲黃大黃黃柏眞粉連翹白芷白芨白斂牲蠣丹參﹝各等分﹞上爲末﹐水調塗腫處。

涼膈散

治小兒腑臟積熱﹐煩躁多渴﹐頭昏唇焦﹐咽燥舌腫﹐赤目鼻衄﹐頷頰結硬﹐口舌生瘡﹐痰實不利﹐涕唾稠粘﹐睡臥不寧﹐譫語狂妄﹐腸胃燥結﹐便溺赤澀﹐一切風腫﹐並宜服之。

川大黃朴硝甘艸﹝炙﹑各一兩﹞連翹﹝二兩﹞梔子仁黃芩薄荷葉﹝去土各半兩﹞上銼散﹐每服二錢﹐水一盞﹐入竹葉七片﹐蜜少許﹐煎四分﹐食後溫服﹐大小加減。

﹝卷之十﹞惡核瘰第九十四問

巢氏云﹕小兒惡核者﹐乃風熱毒瓦斯﹐與血气相搏﹐結成頑核﹐生於項頸﹐遇風寒所折﹐不消結成瘰﹐久而潰膿成瘡者也。凡有此癥﹐宜服淸涼飲子及升麻湯等藥﹐湯氏貼惡核瘰各有妙方。千金連翹丸﹑千金龍膽湯皆可服。

淸涼飲子

見第四十問。

連翹丸

治小兒無故寒熱﹐彊健如故﹐而身體頸項結核瘰﹐及腸脇背裏有堅核不痛﹐名爲結風气腫。

連翹桑白皮白頭翁牡丹皮防風黃柏桂心香豉獨活秦艽﹝各半兩﹞海藻﹝二錢半﹞上爲末﹐煉蜜爲丸如梧桐子大﹐每服十丸或二十丸﹐燈心湯下。

千金龍膽湯

見第三問。

大聖散

治瘰﹐消風毒腫﹐上壅內熱﹐多生癮疹﹐風丹風證。食煎爆多致此疾。

羌活荊芥升麻薄荷防風甘艸大黃黃芩玄參﹝各等分﹞或加赤芍藥﹑連翹上各等分爲末﹐每二錢﹐水一盞﹐煎六分溫服。又方用牡蠣二兩﹑火爲末﹐玄參一兩﹐甘艸半兩爲末﹐每二錢﹐淸茶調下。

﹝卷之十﹞發斑第九十五問

百問云﹕發斑有兩證﹐有溫毒發斑﹐有胃爛發斑也。溫毒發斑者﹐爲冬月溫暖﹐人感乖戾之气﹐未卽病發﹐至春或被積寒所折﹐毒瓦斯不得泄﹐至天气暄熱﹐溫毒始發﹐則肌肉斑爛癮疹如綿紋﹐其治用葛根橘皮湯﹑黃連橘皮湯主之。若胃爛發斑者﹑傷寒未下卽發斑﹐下早亦發斑﹐蓋不當下而下之﹐熱气乘虛入胃﹐當下失下﹐則胃熱不得泄﹐所以皆發斑也。凡發斑不可用表藥﹐蓋表虛裏實﹐若發其汗﹐重令開泄﹐更增斑爛﹐表虛故也﹐玄參升麻湯﹑化斑湯主之。傷寒發斑﹐只是熱气在臟腑﹐先攻腸胃﹐裏蘊成瘡﹐方發出外﹐赤者易治﹐黑者難治﹐蓋毒瓦斯入胃之深故也﹐羌活散加蟬蛻治斑亦可。

葛根橘皮湯

治冬溫﹐未卽病﹐春被積寒所折﹐不得發泄﹐至天气暄熱﹐其溫毒始發﹐肌中斑爛癮疹如綿紋﹐咳嗽心悶﹐但嘔吐淸汁﹐服此藥卽靜。兼治小兒麻痘瘡。

葛根陳皮杏仁﹝去皮尖﹞麻黃﹝去節﹞知母黃芩甘艸﹝各半兩﹞上銼散﹐白水煎﹐有熱不吐﹐去陳皮。冷證去黃芩﹑知母。

黃連橘皮湯

治溫毒發斑﹐兼治麻證﹐泄瀉並去血。

黃連﹝一兩﹞陳皮杏仁﹝去皮尖﹞枳實﹝炒﹞麻黃﹝去節﹞葛根﹝各半兩﹞濃朴﹝制﹞甘艸﹝炙﹑各一錢半﹞上銼散﹐每服二錢﹐白水煎服﹐亦治煩渴﹐或不用濃朴﹑甘艸。

玄參升麻湯

治傷寒﹑發汗吐下後﹐毒瓦斯不散﹐表虛裏實﹐熱發於外﹐故身斑如綿紋狀﹐甚則煩躁譫語。兼治喉閉腫痛。

玄參升麻甘艸﹝炙﹑各半兩﹞上銼散﹐每服二錢﹐水一盞﹐煎六分﹐去滓服。又煎升麻湯﹐內加玄參亦可。

化斑湯

人參石膏葳蕤知母甘艸﹝各二錢半﹞上銼散﹐每服二錢﹐水一盞﹐入糯米半合﹐煎六分﹐米熟爲度﹐溫服。

羌活散

見第二十問人參羌活散。

﹝卷之十﹞丹毒赤遊腫第九十六問

仲陽云﹕熱毒之气﹐客於腠理﹐搏於血气﹐發於外皮﹐上赤如丹﹐熱毒與血相擊﹐而風气乘之﹐所以赤腫遊走而徧體也。此由乳母食酒面煎炙過度﹐與夫烘衣與兒﹐不候冷而卽穿者﹐多成此癥。或發於頭面胸背﹐令兒燥悶腹脹﹐如火之熱﹐痛不可言。有入腹﹑入腎之證﹐便不可救。又方﹐小兒一周之內﹐皮毛肌肉﹐筋骨髓腦﹐五臟六腑﹐榮衛血气﹐皆未堅固﹐譬如艸木萌芽之狀﹐未經寒暑﹐嬌嫩軟弱﹐今嬰孩稱爲芽兒故也﹔一周之內﹐切不可頻頻洗浴﹐恐濕熱之气﹐鬱蒸不散﹐徧身生赤遊丹毒﹐俗爲之澑﹐片片如胭脂塗染﹐皆腫而壯熱﹐若毒入腹者﹐則腹脹硬气﹐以致殺兒﹐此因洗浴而得也。若肌肉寬緩﹐腠理開泄﹐包裹失宜﹐復爲風邪所乘﹐而身生白澑﹐皆腫而壯熱也﹐或憎寒壯熱﹐鼻塞腦悶﹐或上气痰喘﹐咳嗽吐逆﹐種種之疾﹐皆因洗浴脫著而得也。治赤澑丹毒﹐可用小刀子疏去澑頭赤暈惡血毒汁﹐次以冰黃散﹑葛根白術散﹑惺芎散主之。敗毒散及升麻湯﹑防己散皆可選而用之。又丹熱﹑實熱﹑龍帶熱﹐並用大連翹湯加大黃及燈心煎服殊驗。

冰黃散

土消大黃﹝細末﹑各二錢﹞上二味相合﹐新汲水調攪勻﹐用雞羽蘸藥﹐塗刷毒上。

葛根白術散

治赤白丹腫毒。

白術﹝二錢半﹞茯苓﹝去皮﹑二錢﹞木香甘艸﹝各二錢﹞芍藥葛根﹝各三錢﹞枳殼﹝去瓤﹑麩炒﹑二錢五分﹞上銼散﹐每服三錢﹐水一盞﹐煎七分﹐去滓熱服。

惺芎散

治赤遊腫﹐不可服冷藥。

茯苓﹝去皮﹞白術人參甘艸枳殼細辛﹝去苗﹞川芎﹝各等分﹞上銼散﹐每服三錢﹐水一盞﹐煎七分﹐去滓熱服。

敗毒散

見第五十問。

防己散

治丹毒候。乃熱毒之气﹐與血相搏﹐而風气乘之﹐故赤腫及遊走徧體者﹐又名赤遊風﹐入腹入腎則殺人。

漢防己﹝半兩﹞朴硝犀角黃芩黃川升麻﹝各二錢半﹞上銼散﹐加竹葉煎﹐大小隨病加減﹐一方去朴硝﹐有澤瀉。

白玉散

治赤遊丹毒。

滑石寒水石﹝各一兩﹞上爲末﹐米醋調敷患處。或腫至外腎有破處﹐只用水調。

大連翹湯

見第三問大連翹飲子。

消毒飲

治丹毒及瘡瘡已出﹐毒瓦斯壅遏﹐壯熱狂燥﹐睡臥不安﹐大便祕澀﹐咽喉腫痛﹐胸膈不利﹐痘疹消破﹐卻可服之。

牛旁子﹝炒二兩﹞荊芥穗甘艸﹝炙﹑各半兩﹞上銼散﹐水煎。自利及痘疫未破﹐不可輕服。或加防風﹑連翹﹑升麻﹑蟬蛻﹑赤芍藥﹐有熱加黃芩﹑防風﹑犀角消毒飲。

﹝卷之十﹞瘡癬第九十七問

湯氏云﹕小兒傷濕﹐血气壅滯則生瘡﹐多由父母奶子﹐不好潔淨﹐衣褥不與頻換洗濯﹐或尿屎穢污﹐連日不洗﹐亦能浸漬而成瘡。天气溫和﹐頻與澡洗更衣﹐名曰外宣﹐亦不須服藥﹐小兒不得已而服藥﹐此乃下策﹐將養合宜﹐何病何侵﹐更令乳哺有節﹐勿令過飽﹐其身乃如蒔樹﹐此調養之理也。浴方春用柳條﹑荊芥﹐夏用棗葉﹑槐枝﹐秋冬用苦參﹐頻浴身安外宣無病。金華散又敷瘡癬等方﹐皆可用也。摩風膏敷瘡癬極妙﹐兼服羌活散加防風﹑荊芥及大連翹飲﹑升麻湯等劑。

金華散

治幹濕瘡癬。

黃丹﹝﹑一兩﹞輕粉﹝一錢﹞黃柏黃連﹝各半兩﹞麝香﹝少許﹞上爲末﹐先洗﹐次幹摻之﹐如幹癬瘡﹐用臘月豬脂和敷﹔如無﹐用麻油。亦可加黃芩大黃。

摩風膏

治小兒徧身疥癬瘙癢。

苦參瀝靑蕪荑﹝炮﹞黃蠟﹝各一錢﹞巴豆﹝三粒﹑去殼﹞輕粉﹝五分﹞全蠍﹝二枚﹞眞麻油﹝半兩﹞上用麻油煎至巴豆焦﹐濾去所煎物﹐入輕粉和勻﹐敷瘡疥效。

一方

治惡癬﹐以紫貝艸根﹑生白礬少許﹐同擂爛塗患處﹐兩次可斷根。

又方

用砒少許﹐滴醋同熬爲膏﹐塗之。

又方

以斑貓去頭足﹐糯米炒黃﹐去米﹐以淮棗煮熟﹐去皮取肉爲丸﹐唾津調搽之尢妙。

羌活散

見第二十問人參羌活散。

大連翹湯

見第三問大連翹飲子。

升麻湯

見第五十二問。

﹝卷之十﹞瘭瘡第九十八問

巢氏云﹕夫小兒瘭瘡者﹐爲風熱毒瓦斯所乘﹐搏於皮膚﹐乃生瘭漿﹐潰而成瘡﹐故名曰瘭瘡也。湯氏牛黃散﹑淋洗方治之。又有瘭疽之發有數種﹐先作點而後露骨﹐小者如粟如豆﹐劇者如梅如李﹐赤黑靑白﹑色變不常﹐或生口齒﹐或肚臍﹐或背臀﹐發無定處﹐大槪多見於手指之間﹐根深入肌﹐走臂遊腫﹐毒血流注﹐貫串筋脈﹐爛肉見骨﹐出血極多﹐令人狂言煩躁噯悶﹐皆毒瓦斯攻心之候也。南星﹑半夏﹑白芷末敷之﹐用藥先洗而後敷之甚佳。其諸療理﹐推展癰疽法度行之﹐皂角血餘等藥尢佳。

牛黃散

見第三十七問。

三黃眞珠散

治疳積壯熱﹐生斂淫瘡﹐俗呼爲澑﹐膿水流處﹐便濕爛成瘡。此證當內服消食退疳積之藥﹐後用此。

松香五倍子黃連黃丹海螵蛸﹝各三錢﹞輕粉雄黃﹝各少許﹞上七味並爲細末﹐瘡幹則以香油調敷﹐濕以干摻﹐先以瑩肌散煎洗﹐然後用此藥。

瑩肌散

洗瘡。

赤芍藥防風苦參薄荷甘艸﹝身﹞劉寄奴黃柏上等分煎湯﹐洗去患處宿膿﹐後以前三黃散末摻瘡上﹐三﹑二度卽成痂而愈﹐或只服化毒丹。

﹝卷之十﹞麻證水痘第九十九問

湯氏云﹕凡小兒斑瘡之候﹐乃天行時气﹐熱不能解﹐蘊積於胃﹐而胃主肌肉﹐毒瓦斯燻發於肌肉﹐狀如蚊子所嚙﹐乃成斑毒也。赤者十生一死﹐黑者十死一生。此癥與斑癥不同﹐發斑乃如錦紋﹐有空缺處﹐如雲頭之狀﹔麻癥乃徧身﹐無空缺處﹐但疏密之不同﹐分輕重耳。黃連杏仁湯﹐治嬰孩受邪﹐熱甚作麻疹之癥﹐其瘡漸出﹐咳嗽煩悶﹐嘔逆淸水﹐眼赤咽喉﹐口舌生瘡﹐宜服此以解之。又有黃芩知母湯﹐治小兒麻癥﹐催出得瘡﹐斑爛癮疹如錦紋﹐或白膿者﹐鮏臭不能幹﹐心胸渴悶﹐嘔吐淸水﹐身體溫熱不時﹐宜進此以治之。起初疑似之間﹐可服升麻湯﹔頭痛熱甚者﹐可服柴胡升麻湯﹐化斑湯﹑羌活散﹑蟬蛻飲皆可。又有發熱一﹑二日﹐而出水泡卽消者﹐名爲水痘。但用輕劑解之﹐卽便痊可﹐羌活散﹑升麻消毒飲主之﹐麥煎散亦可服﹐又可服大連翹湯以解利之。活人用黃連橘皮湯治溫毒發斑﹐可治出麻作瀉﹐服此下利當先止﹐與黃連杏仁湯同﹐但多制濃朴﹑甘艸耳。

麻癥始終宜服麻黃湯表。

斑癥可下不可表。

痘癥表下俱不可。

黃連杏仁湯

治孩童受邪熱候﹐作成麻痘之癥﹐其瘡漸出﹐咳嗽煩悶﹐嘔逆淸水﹐眼赤咽喉﹐口舌生瘡﹐作瀉。

黃連﹝一兩﹞陳皮杏仁﹝去皮尖﹐麩炒﹞麻黃﹝去節﹞枳殼﹝去瓤﹑麩炒﹞葛根﹝各半兩﹞上銼散﹐每服三錢﹐水煎服。作瀉者加濃朴﹑甘艸。

黃芩知母湯

治小兒五臟邪熱﹐作成麻癥﹐瘡出斑爛癮疹如錦紋﹐或白膿水鮏臭不幹﹐心胸閉悶﹐嘔吐淸水﹐身體溫壯不時﹐宜服之。

葛根陳皮杏仁﹝去皮尖﹞麻黃﹝去節﹞知母黃芩甘艸﹝各半兩﹞上銼散﹐每服二錢﹐水一盞﹐煎半盞﹐去滓服。不嘔逆﹐去陳皮加芍藥﹐如吐則用之。

升麻湯

見第五十二問。

柴胡升麻湯

見第五十二問升麻湯。

化斑湯

見第九十五問。

羌活散

見第二十問人參羌活散。

蟬蛻飲

見第二十問蟬蛻鉤藤飲。

消毒飲

見第九十六問。

麥煎散

見第五十四問。

黃連橘皮湯

見第九十五問。

﹝卷之十﹞瘡疹第一百問

仲陽云﹕瘡疹候﹐面燥腮赤﹐目胞亦赤﹐呵欠頓悶﹐乍涼乍熱﹐咳嗽嚏噴﹐手足梢冷﹐夜臥驚悸﹐多睡煩躁﹐發熱臉赤﹐唇紅身痛﹐頭疼痰涎﹐傷寒證候類有之﹐並瘡疹證﹐此天行時气之病也。始發之時﹐因傷風傷寒而得者﹐有因時气染易而得者﹐有因傷食嘔吐而得者﹐有因跌蹼驚怒蓄血而得者。或又爲竄眼禁牙﹐驚搐如風之證﹐或爲口舌咽喉﹐腹肚疼痛之狀﹐或爲煩躁發熱﹐臉赤狂悶﹐昏睡譫語之形﹐或自汗﹐或下利﹐或發熱﹐或不發熱﹐癥候多端﹐卒未易辧。

方論所載﹐以耳冷﹑冷﹑足冷驗之﹐蓋謂瘡疹屬陽﹐腎臟無證﹐耳與﹑足﹑俱屬於腎﹐故腎之所部獨冷。就疑似之間﹐或中或否﹐不若視其耳後有紅脈赤縷者爲眞﹐於此可以稽驗矣。其脈洪大而弦數﹐診脈之際﹐身略戰動﹐是其證也。

調護之法﹐首尾俱不可汗下﹐但溫涼之劑﹐兼而濟之﹐解毒和中安表而已。凡熱不可驟遏﹐但輕解之﹐若無熱則瘡又不能發也。虛者益之﹐實者損之﹐冷者溫之﹐熱者平之﹐是爲權度。借諭而言﹐亦如人籠蒸之法﹐但欲爲松耳。如苟妄汗﹐則榮衛旣開﹐轉增瘡爛﹔如苟妄下﹐則正气內脫﹐變而歸腎﹐身體振寒﹐耳反熱﹐眼合肚脹﹐其瘡黑壞﹐十無一生。﹝舌黑者尢難療﹞何者﹖瘡隨五臟見證﹐未發則五臟之證悉具﹐已發則歸於一臟﹐受毒多者見之。故肝臟水。﹝淚出如水﹐小而靑﹞﹐肺臟膿﹐﹝其涕稠濁﹐色白而大﹞﹐心臟發斑﹝血色赤而小﹞﹐脾臟發疹﹝色黃微赤﹐有小斑瘡﹞﹐惟歸腎則變黑焉﹝靑紫幹陷﹞。瘡疹屬陽﹐本無腎癥﹝腎在腑之下﹐不受穢毒﹐故無癥﹞。陽取火也﹐腎取水也﹐以火用事﹐爲水所制﹐豈不殆哉。朱氏云﹕瘡疹已發未發﹐但不可疏轉﹐此爲大戒﹐瘡疹首尾﹐皆不可下﹐及輒用利藥﹐毒瓦斯入裏卽殺人。以此觀之﹐瘡疹癥狀﹐𨿽與傷寒相似﹐而疹痘治法﹐實與傷寒不同。傷寒所傳﹐從表入裏﹐痘疹所發﹐從裏出表﹐蓋毒根於裏﹑若下之﹐內气一虛﹐毒不能出而反入焉﹐由是土不能勝水﹐黑陷者有之﹔毒發於表﹐若汗之﹐則榮衛一虛﹐重令開泄﹐轉增瘡爛﹐由是風邪乘虛﹐變癥者有之。汗下二說﹐古人之所深戒也。調解之法將如何﹖曰﹕活血調气﹐安表和中﹐輕淸消毒﹐溫涼之劑二者得兼而已﹐溫如黃﹑當歸﹑木香輩﹐涼如前胡﹑漧葛﹑升麻輩﹐佐之以川芎﹑芍藥﹑枳殼﹑桔梗﹑羌活﹑木通﹑紫艸﹑甘艸之屬﹐則可以調適矣。凡小兒覺身熱﹐癥似傷寒﹐但未經瘡痘﹐疑似未明﹐且與惺惺散﹑抱龍丸﹑升蘇散﹔熱甚則先與升麻湯﹐或加川芎﹑紫蘇﹑茯苓﹔嘔吐者香蘇飲加半夏﹑茯苓﹑白芍藥﹔泄瀉者﹐香蘇飲加白術﹑茯苓﹔吐瀉胃虛者﹑陳氏木香散﹔渴者﹐升麻湯加紫蘇﹑茯苓﹔發搐及譫語熱甚者﹐至寶丹﹑抱龍丸和服。瘡疹未出透者可服﹐如出已透膚者不可服也。或用防風天麻丸亦可。如一﹑二日疹出﹐紅點如麻子﹐大小不一等者輕﹐一齊並出﹐密甚者重﹐並服四聖散﹔及泄瀉者﹑紫艸木香湯﹐或四君子湯加木香﹑丁香﹔如冷戰出不透者﹐加官桂﹔有驚熱出透者﹐快斑散治之﹐內有蟬蛻者也。三﹑四日瘡疹出不透者﹐四聖散﹔皮膚冷者﹐加木香﹑肉桂﹐更須活血散﹐溫酒紫艸湯調下﹐以助藥力﹐則出快﹔如欲止痛﹐用溫熱水調下﹔如紫色黑陷內熱者﹐大便祕者﹐用龍膽膏﹐豬心血﹑辰砂﹑腦子研細末﹐木香湯調下可也﹐或用豬尾膏亦可﹐如內無大熱﹐不可輕服也。常用胡荽酒噴幃帳及身上爲佳﹐不可噴面上以辟惡气耳。又燒蒼術﹐降眞香亦佳。五六日痘瘡甚﹐但服芍藥甘艸湯定痛﹐多服不妨﹐卻服甘露飲數服﹐或口內有膿瘡﹐咽喉腫痛﹐不能乳食者﹐並皆治之。七八日瘡透﹐略爛﹐方可服地黃湯﹔大便祕者﹑可服消毒飲。凡痘根窠紅活﹐光澤明淨者輕﹔如損陷稠密﹐灰白色﹐瀉渴者重。無熱者﹐可服四物湯﹐用麥門門﹑防風﹑蟬蛻等劑。九日十日有熱甚﹐可服犀角地黃湯﹑消毒飲﹐便利者不可服﹔小便不通者﹐大連翹湯加減服﹐以小便利爲度﹐導赤散﹑羌活散﹑皆可服﹔熱甚者﹑小柴胡湯﹐渴甚者﹑白虎湯﹔大便祕甚數日不通者﹐宣風散一服便可﹐間服前藥﹔痘瘡長足肥滿蒼臘色者輕﹐寒戰悶亂腹脹﹐煩渴喘急切牙者重。十一日十二日﹐痘瘡當靨﹐瘡痂欲落而欲愈也﹔若痘瘡欲靨之間﹐或不能靨﹐或腹脹煩渴﹐或泄瀉气促者﹐不可與蜜水瓜果等冷物﹐食之卽死﹔當與木香散﹐異功散﹐加減服之。凡小兒先發搐﹑而後發瘡者也﹐如瘡已瘥﹑而後發搐﹐或吐或瀉者死﹔先發熱而後出瘡者存﹐瘡已發而後泄不止者亡。瘡瘥而忽瀉膿血痂皮者順腹中有瘡生﹐瀉血而水穀不消者逆﹝脾胃虛也﹞﹐或瀉血而瘡壞無膿者亦不可救﹝胃爛也﹞。要知陽明主肌肉﹐胃气不可一日不彊也。凡出瘡疹﹐先須護眼﹐或用辰砂﹑或用胭脂﹐以塗眼眶﹐內有紅花以活血尢妙。如痘瘡入眼﹐宜與決明散﹑紫貝散﹔瘡痂欲落不落﹐則用酥油或白蜜時時潤之﹐可揭則揭去﹔若失潤揭遲﹐痂才硬則成瘢痕﹐仍用滅瘢藥敷之。切不可與雞鴨卵與食﹐食則實時目盲﹐瞳子如卵白色﹐其應如神﹔亦不可再食豬肉﹐不可不戒也。中間錢氏有百祥丸下之﹐及有用人牙齒之藥﹑切不可輕服﹐甚以爲戒也﹐不若用獨聖散與牛李膏爲愈。或痘疹已發﹐爲風冷所傷﹐榮衛不和﹐或爲宿食所傷﹐內气壅遏﹐以致冰硬者﹐調解散主之。如瀉不止﹐用參苓白術散加木香可也﹐四君子湯加木香﹑豆蔻亦妙。𨿽然瘡黑本爲惡癥﹐治之有方。猶有幸而生者。至於調衛之際﹐乳母不能禁口﹐流毒於兒﹔或粥食乳哺不時﹐使之饑虛﹔或衣被不周﹐致傷風冷﹔以至閨房有觸﹐外邪有犯﹐則以冰硬變壞而歸腎﹐自我致寇﹐又誰咎耶﹗能調衛者﹐以溫散湯劑﹐釀乳飲之﹐謹護風寒﹐使之气體通和﹔其於粥餌﹐則勿令飽而气實﹐饑而气虛﹐斯爲得矣。然瘡曰聖瘡﹐七日熱而發﹐七日而幹﹐又七日平復如舊矣。若實實虛虛﹐損不足而益有餘﹐則瘡出甚難﹔如調順血气﹐溫和脾胃﹐均平冷熱﹐則瘡出甚易。調解之法﹐無逾於此﹐故備論之。疹癥初感﹐未出而發熱者﹐扁鵲油劑法治之﹐則出疹甚稀﹐或卽消解而瘡疹不發者有之﹐自然解散﹐而安泰必矣。

惺惺散

見第五十問。

抱龍丸

見第五十一問。

升麻湯

見第五十二問。

升蘇散

治小兒出疹發熱﹐疑似之間﹐以此解之。

升麻葛根赤芍藥紫蘇茯苓川芎甘艸﹝各等分﹞上銼散﹐白水煎服﹐如嘔者﹐加半夏﹑茯苓﹑白芍藥﹑生薑煎。

香蘇散

治小兒出疹癥﹐作瀉。

香附子陳皮紫蘇川芎甘艸白芷﹝各等分﹞上銼散﹐生薑蔥白煎﹐或白水煎﹐瀉癥加白術﹑茯苓﹐嘔癥加茯苓﹑白芍藥。

木香散

治疹痘冷癥。

木香﹝二錢﹞前胡﹝去蘆﹞訶子肉陳皮丁香官桂﹝去皮﹞大腹皮人參半夏甘艸赤茯苓﹝各三錢﹞上銼散﹐每三錢﹐水一盞﹐煎六分﹐去滓﹐帶熱空心服﹐量大小加減。藥性溫平﹐扶陰助陽﹐治腹脹瀉渴。如虛加糯米一撮﹐黃三錢同煎。

至寶丹

見第二十問。

四聖散

治小兒痘子已透﹐皮膚未透﹐用藥發痘。

紫艸木通黃甘艸枳殼﹝各等分﹞上銼散﹐煎服﹐得痘﹑卻住服﹐且服芍藥甘艸湯﹑甘露飲。

加味四聖散

治痘出不快﹐及變陷冷癥可服。

紫艸木通木香黃川芎甘艸上銼散﹐每服三錢﹐水煎不拘時服。大便祕澀﹑加枳殼少許﹐大便如常﹑加糯米百粒﹐糯解毒能釀而發之。

紫艸木香湯

治痘疹出不快﹐大便泄利。

甘艸﹝炙﹑少許﹞紫艸木香茯苓白術﹝各等分﹞上入糯米煎﹐蓋紫艸能利大便﹐木香﹑白術﹐所以佐之也。

四君子湯

見第十六問。

快斑湯

治瘡疹不快。

紫艸蟬蛻人參白芍藥﹝各二錢半﹞木通﹝一錢﹞甘艸﹝炙﹑五分﹞上銼散﹐每服三錢﹐煎服。

活血散

治痘疹出不快。

白芍藥上爲細末﹐每服一錢﹐以溫酒調服。如欲止痛﹐用溫熟水調下。

龍腦膏

治時疾﹐發碗豆瘡﹐及赤瘡子未透﹐心煩狂躁﹐气喘妄語﹐或見鬼神﹐或已發而陷伏﹐皆宜速治﹐不爾毒瓦斯入髒必死。

生龍腦﹝一錢﹞上研細﹐旋滴豬血和丸﹐如芡實大﹐每服一丸。心煩狂躁者﹑用紫艸湯下﹐若瘡子陷伏者﹑用溫酒化下﹐少時心神便安得睡﹐痘瘡發透﹐根據常將息而取安也。

豬尾膏

治瘡子倒靨﹐心神不安。

用小豬尾尖﹐刺血一兩﹐點入生腦子少許同研﹐用新汲水調下立效。入辰砂一錢﹐木香湯調下亦妙。

胡荽酒

治痘瘡初發時可用﹐繞房噴之﹐以辟穢惡之气。

胡荽﹝一兩﹞上細切﹐以酒二大盞﹐煎數沸。從頂以下含酒噴之﹐背膂胸腹﹐及兩腳通。勿噴面。

芍藥甘艸湯

見第四十四問。

甘露飲

見第七十二問。

犀角地黃湯

見第七十二問。

消毒飲

見第九十六問。

加減四物湯

治痘瘡入目﹐或瘡收後。

當歸芍藥川芎蒼術白菊花漧葛羌活﹝各等分﹞上銼散﹐每服二錢﹐水一盞煎服。

大連翹湯

見第三問大連翹飲子。

導赤散

見第八問。

羌活散

見第二十問人參羌活散。

小柴胡湯

見第二十九問。

白虎湯

見第五十八問。

宣風散

治風痰壅盛﹐或大便緊澀﹐肚急諸般疳气﹐肚急﹑驚風﹑痰潮皆可服。熱癥便祕﹐並宜服之﹐此乃宣利之藥。

檳榔﹝一个﹞陳皮﹝去白﹑半兩﹞粉艸﹝二錢﹞黑牽牛﹝四兩﹑半生半炒﹞上爲末﹐食前蜜湯調下一服。

異功散

治小兒出疹冷癥﹐此藥能除風寒濕痺﹐調和陰陽﹐滋養血气﹐使痘瘡易出易靨﹐不致癢塌。

木香當歸人參陳皮濃朴丁香肉豆蔻﹝各二錢五分﹞桂茯苓白術﹝各二錢﹞半夏附子﹝炮﹑各一錢﹞上銼散﹐每服二錢﹐水一盞﹐姜二片﹐棗三个﹐煎六分﹐去滓稍熱服。出疹瀉不止﹐冷者可服。

決明散

治小兒痘疹入眼。

栝蔞根﹝二錢﹞決明子赤芍藥﹝各一錢五分﹞甘艸﹝一錢﹞上搗羅爲末﹐每服半錢﹐水調下日三服。

紫貝散

紫貝﹝一个﹑生用﹑卽研也﹞上爲末﹐用羊子肝批開﹐摻藥末一錢﹐綫纏﹐米泔煮熟﹐入小瓶內盛﹐乘熱燻﹐候冷取出﹐星月下露一宿﹑來早空心服。

韶粉散

治小兒痘疹才愈﹐而毒尙未散﹐瘡痂𨿽落﹐其痰猶黯﹐或凹或凸肉起﹐當用此塗之。

韶粉﹝一兩﹞輕粉﹝一錢﹞上爲末﹐入豬脂油調勻﹐塗瘡瘢上﹐欲落不落﹐當滅瘢痕。或用羊骨髓一兩﹐入輕粉一錢﹐研成白膏塗瘡上。如痘瘡全好﹐如癢甚﹐俱搔成瘡痂不落﹐用上等白蜜塗之﹐其瘡痂落﹐亦無赤黑瘢痕﹐最爲神妙。

獨聖散

治痘瘡陷入不發﹐色黑而气欲絕﹐當服此漸蘇紅潤。

穿山甲﹝湯冼淨﹑炒令焦黃色用﹞上爲末﹐每服半錢﹐入麝少許﹐南木香湯調下。或紫艸煎湯﹐入酒少許調下。

牛李膏

又名必勝膏。

牛李子﹝不以多少﹑一名鼠李子﹑牛謂子﹑楮李﹑烏罡子﹑隨地呼其名﹞上取汁﹐石器中熬成膏。牛李野生道邊﹐過秋結實﹐黑圓成穗。或無生者﹐市肆中買幹者爲末﹐水熬成膏﹐每服皂子大﹐煎杏仁湯化下。

調解散

治痘瘡已發﹐或爲風冷所折﹐榮衛不和。或爲宿食所傷﹐內气壅遏﹐以致冰硬﹐並主之。

靑皮陳皮桔梗枳殼半夏川芎木通漧葛甘艸紫蘇﹝各等分﹞人參﹝減半﹞上銼散﹐每服二錢﹐姜棗煎服。

參苓白術散

見第八十一問。

扁鵲油劑法

治小兒發熱﹐恐成痘瘡﹐以此止之。

生麻油童便﹝各半盞﹞上逐旋夾和﹐以柳枝攪令如蜜﹐每服二蜆殼許﹐服畢﹐令臥少時。但三四服﹐大小便利﹐身體熱退﹐卽不成瘡痘之癥。若形迹已露﹐則不可服也。

又方

治小兒臟腑伏熱﹐未成疹子疾候﹐四肢微覺有熱﹐食物似減﹐頭髮幹直﹐或時額上微熱﹐宜生油湯劑法。

扁鵲及倉公用﹐謂之神劑。

生油﹝一盞﹞上令如人體溫﹐將熱水一盞﹐旋旋入油盞內﹐不住手以箸打攪﹐候入熟水盡﹐令勻如蜜卽止。夜臥時服﹐三歲至百兒﹐每服二蜆殼許﹐五歲至七歲每服三蜆殼﹐十五歲每服三大蜆殼許﹐直至大人服五蜆殼﹐或三大合﹐每日飲後良久與服﹐服畢令臥少時﹐如三﹑五服大小便利﹐四肢熱退﹐則疹痘不復發﹐當自安也。

又方

以手蘸麻油﹐摩其背脊間﹐直至尾骨﹐亦驗也。

紫艸木通湯

治瘡疹出不快。

紫艸人參木通茯苓糯米﹝各等分﹞甘艸﹝減半﹞上銼散﹐每二錢煎服。內虛大便利下﹐入南木香﹑去紫艸。

蟬蛻膏

禦風邪﹐辟惡气﹐透肌表﹐快瘡疹。

蟬蛻當歸防風甘艸川芎荊芥穗升麻﹝各等分﹞加芍藥上爲末﹐煉蜜丸芡實大﹐每服一丸﹐煎荊芥湯化下。

安斑散

調理瘡疹。

升麻赤茯苓黃羌活人參枳殼﹝炒﹞桔梗甘艸﹝各半兩﹞上銼散﹐每二錢﹐紫艸少許﹐薄荷一葉煎﹐溫服。

如聖麥門冬湯

治小兒瘡疹﹐毒瓦斯上攻﹐咽喉口舌生瘡﹐不能吮乳。

桔梗牛旁子﹝炒﹞麥門冬﹝去心﹞甘艸﹝各半兩﹞上銼散﹐每服二錢﹐淡竹葉煎服。活人書云﹕爲末﹐每服二匙﹐沸湯調﹐細細呷入口內含下。

太和散

治小兒瘡﹐及傷寒時气﹐病後余邪不解發熱。

生地黃當歸人參地骨皮赤芍藥甘艸﹝各等分﹞上銼散﹐每二錢﹐白水煎服。

去瘡疹瘢方

密陀僧上爲細末﹐水調塗甚妙。

龍膽丸

治小兒五疳潮熱﹐面色痿黃﹐乳食遲化﹐日漸羸瘠虛弱。

龍膽蘆薈肉豆蔻﹝煨﹞黃連木香神曲麥﹝炒﹑各等分﹞亦可加檳榔﹑使君子。

上末﹐麵糊丸如黍米大﹐三﹑二十丸﹐溫米飲送下。有熱加胡黃連﹑柴胡﹑辰砂﹐去木香﹑蘆薈﹑肉豆蔻。一方用龍膽﹑黃連﹑靑皮﹑使君子等分末﹐豬膽丸。

疳積丸

治諸疳有虫。

百艸霜﹝炒﹞雷丸蕪荑﹝各三錢﹞巴豆﹝去殼﹑一兩﹑淨去心膜﹑不去油﹞上爲末﹐甑上飯丸﹐如粟米大。一方黃丹衣﹐每服一丸﹐空腹米飲下。一方靑黛衣﹐每服一丸﹐空心米飲下。

治嗽含膏丸

葶藶﹝炒﹑微焦﹞知母貝母﹝各一兩﹑爲末﹑二味同巴豆七粒炒﹑去巴豆不用﹞上先將葶藶子搗成膏﹐次入二味﹐以棗肉半兩搗勻﹐入砂糖丸如芡實大﹐每一丸綿裹咽津﹐甚者三丸。

畫眉膏

山梔﹝十五个﹑炒﹑存性﹞雌黃辰砂輕粉﹝各少許﹞上另爲末﹐和勻香油調成膏﹑伺兒睡著時﹑畫上眉間﹐便不思乳。十分難斷者﹐不過再敷﹐卽不思乳矣。

治小兒乳嗽

杏仁桑白皮桃核肉半夏甘艸﹝各等分﹞上生薑薄荷同煎。此方魯仲徳抄吳氏方。

大連翹飲

見第三問﹐此多羌活一味。

化風丹

荊芥黃芩防風羌活獨活天麻膽南星川芎﹝各等分﹞辰砂甘艸﹝俱減半﹞上末﹐蜜丸如芡實大﹐每服一丸﹐薄荷湯化下。一方加白附子﹑全蠍﹑僵蠶三味。

玄參劑

芍藥玄參升麻地黃甘艸黃芩龍腦葉山梔連翹﹝各等分﹞上末蜜丸﹐辰砂爲衣﹐丸如芡實大﹐每服一丸﹐薄荷湯送下。

紅綿散

合有甘艸。

全蠍天麻蘇木麻黃荊芥朱砂僵蠶南星漧葛胭脂熱加防風。

上各等分﹐綿包﹐生薑﹑薄荷煎服。

天麻丸

治乳嗽。

天麻辰砂防風膽星﹝各一錢﹞天竺黃白附子﹝煨﹞坯雄黃蟬蛻僵蠶﹝各五分﹞川芎硼砂﹝各七分半﹞上爲末﹐蜜丸金箔衣﹐加牛黃﹑片腦﹐丸如芡實大﹐每服一丸﹐薄荷湯化下。

常用藥方歌括

敗毒羌柴獨活前﹐芎苓參桔及甘煎﹐疹加風荷並蟬蛻﹐腰痛桃仁任意添。

五積六蒼三桔梗﹐兩半麻陳枳殼並﹐一兩朴姜三分夏﹐歸芍芷桂及甘苓。姜煎加入柴艽貝﹐參術同成輕骨名。

調中芩葛甘苓﹐芍梗仍兼白術平﹐壯熱惡風並入利﹐或時脈數此爲靈。

參蘇苓夏葛前三﹐枳梗陳甘梅二參﹐姜棗煎來隨意服﹐大能發散更消痰。去卻參梅芎用四﹐前柴互換亦相堪。名香蘇散。

平胃甘三陳朴膏﹐入蒼姜棗或鹽調。不換金須加藿夏。養胃參苓果莫饒。

消風百解芷陳荊﹐蒼術麻甘姜便成。

金沸麻前各用三﹐芍甘夏一四荊參。或除麻葛換辛茯﹐同治傷風嗽有痰。

梔子仁知芍大靑﹐四芎髙杏及苓升﹐入煎柴六甘須二﹐陽毒傷寒姜豉成。

解肌甘一芍芩二﹐桂一甘三葛四煎﹐壯熱惡風身體痛﹐脈浮無汗此爲先。

香蘇四分陳皮二﹐甘一或加芎芷煎﹐更入麻黃升芍藥﹐千神只要葛多添。

柴胡石膏須用四﹐葛芍柴胡元不異﹐升二苓桑荊芥三﹐姜豉同煎古賢置。

萎茹三分髙須四﹐葛二徵羌和杏芎﹐甘與靑梅同葛數﹐水煎對癥有神功。

縮脾砂果梅甘二﹐豆葛只消一分參﹐水煎代飲方極妙﹐暑傷還取癥來看。

小續命湯

術參芎藥同防己﹐麻桂甘苓二分童﹐防一風三姜棗煮﹐剛柔二並能攻。扁方不用白術﹑用杏仁。

八解胃君四﹐同去蒼加藿。

五苓豬茯術皆三﹐瀉五還將桂二參。

漧葛二芎余並一﹐參術苓梅甘藿參﹐此是小方白術散﹐渴兼吐利變風癇。

薄荷四芍羌蠍麻﹐甘蠶一分亦同加﹐竹葉白附還須二﹐薄荷湯調驚熱差﹐或去蠍蛋天竹附﹐柴苓芎梗代尢佳。

紅綿散

麻蠶芎芷麻二﹐蘇木甘全蠍一荊﹐綿煎對癥明加減﹐愈卻傷風咳嗽驚。

大連翹湯

連翹荊芥通車芍﹐歸活風柴蟬共甘﹐等分梔苓還減半﹐煎須柴艸正相堪。

知母甘葛湯

知母三錢漧葛八﹐六髙麻四五葳蕤﹐甘苓風活星皆二﹐梅杏升參芎不殊。

排風三味先爲主﹐獨活麻苓三分同﹐杏術當歸甘桂芍﹐蘚皮二分共防風﹐姜錢作使煎來服﹐五臟風傷盡解攻。

木香流气念三般﹐十六陳皮夏獨單﹐通四若加檳果藿﹐丁皮梅桂腹蓬三﹐朴蘇甘附靑皮八﹐余藥皆同二分參﹐苓術麥瓜菖與芷﹐棗姜作使藥方完。滑利米煎蔥解表﹐婦人艾醋血癥安﹐一方去藿沈香代﹐枳換菖蒲必炒幹。增入大黃能治體﹐總應念四請詳看。

治眼方

梔子黃柏黃連黃芩上四味搗爲細末﹐貼在碗底上﹐用艾火燻之﹐取起﹐稍加水﹐用紙蓋水上﹐取淸水點眼內立效。

治心痛方

白烏雞糞﹝五錢﹑曬漧研細﹑羅成面﹞松粉﹝五錢﹑研細﹞上用蔥根汁﹐將前二味合勻﹐爲丸如桐子大﹐黃丹爲衣﹐每服五丸﹐溫醋送下﹐忌腥冷硬物等件﹐三﹑四日立效。

備急經驗方

治破傷風﹐極有神效。

余昔聞本縣大尹張公曾言﹔吾有一妙方﹐專治破傷風﹐單只一味﹐極有神效。用人家糞內蠐螬虫一个﹐爛艸房上亦有之﹐將他脊背用手捏住﹐俟他口中吐水﹐就擦抹在瘡口上﹐覺麻身上汗出﹐無有不活者。及今余家第四子﹐忽於額上跌破一處﹐七日成風﹐急尋此虫治之﹐時間汗出就好﹐余有感於此﹐不敢隱昧﹐恐捐陰﹐就刊此傳之。將虫用過還埋糞內。

治搭背瘡極有神效

用生蜂蜜和生面爲餅﹐貼於瘡上﹐待餅漧﹑再換三﹑五次卽愈﹐瘡有口者﹐將麵餅亦口上貼之。

治小兒痘疔﹐極有神效

珍珠﹝生爲細末﹞豌豆﹝燒爲灰﹑細末﹞頭髮﹝燒灰細末﹞濕胭脂﹝生用﹞上量疔瘡多少﹐加減爲用。將四味和爲一處﹔先用簪尖撥疔口﹐次將此藥貼入疔內﹐實時大小瘡皆變爲紅白色﹐而無有不活者。大凡人家小兒出痘瘡﹐若灰黑頂者﹐十八﹑九死﹐爲鄕人者﹐不識內有痘疔﹐又不曉治法故也。余昔日曾訪問諸多良醫﹐皆言痘瘡未出全者﹐有藥可表﹐及瘡出後有灰黑色塌頂者﹐皆無方可治之﹐今要認出黑色內有瘡大者爲疔﹐或瘡內有疔綫者爲疔﹐又有瘡內臭气者爲疔﹐亦有數等﹐若根據此方治之﹐立有神效﹐此方治好多人﹐儻有好事君子﹐傳寫四方﹐貼於街市而共治之﹐則福慶延長﹐子孫保安矣。

又方

治小兒出痘穿山甲銼細﹐用蚌粉入銚內﹐炒令黑色存性﹐研細﹐入麝少許。每半錢一錢﹐溫酒調服﹐其效如神﹐𨿽徧身黑而欲絕﹐亦能蘇省而發紅色。

治小兒瘡疹不透﹐陷伏危困者

人牙齒三﹑五个﹐炙令黃爲末﹐乳香湯送下。燒過爲末﹐溫酒調下亦可。服後片時﹐其便發透。

治痘瘡後眼方

羌活防風川芎﹝各二錢半﹞甘艸﹝二錢﹞木賊綠豆殼荊芥﹝各三錢﹞蟬蛻﹝二錢﹞谷精艸﹝二錢﹞蛇蛻雞子殼薄皮﹝各一錢﹞上爲末﹐淸茶調下﹐日三服﹐一應障翳皆可磨退。

治小兒夜啼

燈花﹝七个﹞硼砂﹝二分五釐﹞朱砂﹝少許﹞上研極細末﹐蜜調成膏﹐候小兒困時﹐以少許抹口唇上。

