

醫經原旨淸薛雪

緒言

黃帝作《內經》﹐史冊載之﹐而其書不傳。不知何代明夫醫理者﹐托爲君臣問答之辭﹐撰《素問》《靈樞》二經傳於世﹐想亦聞陳言於古老﹐敷衍成之﹐𨿽文多敗缺﹐實萬古不磨之作。窺其立言之旨﹐無非竊擬壁經﹐故多繁辭﹐然不迨拜手賡揚﹑都兪吁之風遠矣﹗且是時始命大撓作甲子﹐其干支節序占候豈符於今日﹖而旨酒溺生﹐禹始惡之。當其玄酒味淡﹐人誰嗜以爲漿﹐以致經滿絡虛﹑肝浮膽橫耶﹖至於十二經配十二水名﹐彼時未經地平天成﹐何以江淮河濟﹑方隅畛域﹐竟與後世無歧﹖如此罅漏﹐不一而足。近有會稽張景嶽出﹐有以接乎其人﹐而才大學博﹐膽志頗堅﹐將二書串而爲一﹐名曰《類經》﹐誠所謂「別裁僞體」者歟﹖惜乎疑信相半﹐未能去華存實。余則一眼覷破﹐旣非聖經賢傳﹐何妨割裂﹖於是雞窗燈火﹐數更寒暑﹐徹底掀翻﹐重爲刪述﹐望聞問切之功備矣﹗然不敢創新立異﹐名之曰《醫經原旨》﹐爲醫家必本之經﹐推原其大旨如此。至於鍼灸一法﹐另有專書﹐故略收一二﹐餘多節去。其據文注釋﹐皆廣集諸家之說﹐約取張氏者爲多﹐苟或義理未暢﹐間嘗綴以愚見﹐冒昧之責﹐何所逃避﹖際此醫風流獘之日﹐苟有一人熟讀而精思之﹐則未必無小補云。

乾隆十九年歲在甲戌﹐掃葉老人薛雪撰。

卷一

攝生第一

今時之人﹐其知道者﹐食飲有節﹐起居有常﹐不妄作勞。﹝節飲食以養內﹐愼起居以養外﹐不妄作勞以保其天眞。﹞虛邪賊風﹐避之有時。﹝虛邪﹐謂風從衝後來者﹐主殺主害﹐如避矢石﹐治外之道也。﹞

志閒而少欲﹐心安而不懼﹐形勞而不倦。﹝志閒而無貪﹐何欲之有﹖心安而無慮﹐何懼之有﹖形勞而神逸﹐何倦之有﹖﹞髙下不相慕。﹝髙忘其貴﹐下安其分﹐兩無相慕﹐知止不殆也。﹞嗜欲不能勞其目﹐淫邪不能惑其心﹐和於陰陽﹐調於四時。﹝和﹐合也﹐合陰陽之變化。調﹐順也﹐順四時之往來。﹞積精全神﹐此能益壽而彊者也﹐從則治而逆則亂矣。

春三月﹐此謂發陳。﹝發﹐啟也。陳﹐故也。春陽上升﹐發育庶物﹐啟故從新﹐故曰「發陳」。﹞天地俱生﹐萬物以榮。﹝萬象更新也。﹞夜臥早起﹐廣步於庭。﹝廣﹐大也﹐所以布發生之气也。﹞被髮緩形﹐以使志生。﹝緩﹐和緩也。舉動和緩﹐以應春气﹐則神定而志生﹐是卽所以使也。後仿此。﹞生而勿殺﹐予而勿奪﹐賞而勿罰。﹝皆所以養發生之徳也﹐故君子於啟蟄不殺﹐方長不折。予﹑與同。﹞此春气之應﹐養生之道也。﹝四時之令﹐春生﹐夏長﹐秋收﹐冬藏。應春气者﹐養生气也。﹞逆之則傷肝﹐夏爲寒變﹐奉長者少。﹝逆﹐不順也。奉﹐承也。肝屬木﹐王於春﹐春失所養﹐故傷肝。肝傷則心火失其所生﹐當夏令則火有不足而寒水侮之﹐因爲寒變。寒變者﹐變熱爲寒也。春生旣逆﹐承生气而夏長者少矣。﹞夏三月﹐此謂蕃秀。﹝蕃﹐茂也。陽王已極﹐萬物俱盛﹐故曰蕃秀。蕃﹐音煩。﹞天地气交﹐萬物華實。﹝歲气陰陽盛衰﹐其交在夏。天地气交斯時也﹐陽气生長於前﹐陰气收成於後﹐故萬物華實。﹞夜臥早起﹐無厭於日。﹝起臥同於春時﹐不宜藏也。無厭於長日﹐气不宜惰也。﹞使志無怒﹐使華英成秀。﹝長夏火土用事﹐怒則肝气易逆﹐脾土易傷﹐故欲使志無怒﹐則華英成秀。華英﹐言神气也。﹞使气得泄﹐若所愛在外。﹝夏气欲其疏泄﹐泄則膚腠宣通﹐故若所愛在外。﹞

此夏气之應﹐養長之道也。﹝應夏气者﹐養長气也。長﹐上聲。﹞逆之則傷心﹐秋爲瘧﹐奉收者少。

﹝心屬火﹐王於夏。夏失所養﹐故傷心。心傷則暑气乘之﹐至秋而金气收斂﹐暑邪內郁﹐於是陰欲入而陽拒之﹐則爲寒﹐火欲出而陰束之﹐則爲熱。金火相爭﹐故寒熱往來而爲瘧。夏長旣逆﹐承長气而秋收者少矣。﹐音皆。﹞冬至重病。﹝火病者畏水也。余俱仿此。﹞秋三月﹐此謂容平。﹝陰升陽降﹐大火西行﹐秋容平定﹐故曰「容平」。﹞天气以急﹐地气以明。﹝風气勁疾曰急﹐物色淸肅曰明。﹞早臥早起﹐與雞俱興。﹝早臥以避初寒﹐早起以從新爽。﹞使志安寧﹐以緩秋刑。﹝陽和日退﹐陰寒日生﹐故欲神志安寧﹐以避肅殺之气。﹞

收斂神气﹐使秋气平。無外其志﹐使肺气請。﹝皆所以順秋气﹐欲使肺金淸淨也。﹞此秋气之應﹐養收之道也。﹝應秋气者﹐養收气也。﹞逆之則傷肺﹐冬爲飧泄﹐奉藏者少。﹝肺屬金﹐王於秋。秋失所養﹐故傷肺。肺傷則腎水失其所生﹐當冬令而爲腎虛飧泄。飧泄者﹐水谷不分而爲寒泄也。秋收旣逆﹐承收气而冬藏者少矣。飧﹐音孫。﹞冬三月﹐此謂閉藏。﹝陽气藏伏﹐閉塞成冬也。﹞水冰地坼﹐無擾乎陽。﹝坼﹐裂也。

天地閉塞﹐故不可煩擾以泄陽气。坼﹐音策。﹞早臥晚起﹐必待日光。﹝所以避寒也。﹞使志若伏若匿﹐若有私意﹐若已有得。﹝皆所以法冬令﹐欲其自重﹐無妄動也。﹞去寒就溫﹐無泄皮膚﹐使气亟奪。

﹝去寒就溫﹐所以養陽。無使泄奪﹐所以養气。亟﹐數也。亟﹐棘﹑器二音。﹞此冬气之應﹐養髒之道也。

﹝應冬气者﹐養髒气也。﹞逆之則傷腎﹐春爲痿厥﹐奉生者少。﹝腎屬水﹐王於冬。失所養﹐故傷腎。腎傷則肝木失其所生。肝主筋﹐當春令而筋病爲痿。陽欲藏﹐故冬不能藏則陽虛爲厥。冬藏旣逆﹐承藏气而春生者少矣。﹞逆春气則少陽不生﹐肝气內變。﹝春令屬木﹐肝膽應之。肝主春﹐足厥陰﹑少陽主治﹐故逆春气則少陽之令不能生發﹐肝气被郁﹐內變爲病。此不言膽而止言肝者﹐以髒气爲主也。後仿此。﹞逆夏气則太陽不長﹐心气內洞。﹝夏令屬火﹐心與小腸應之。心主夏﹐手少陰﹑太陽主治﹐故逆夏气則太陽之令不長﹐而心虛內洞諸陽之病生矣。﹞逆秋气則太陰不收﹐肺气焦滿。﹝秋令屬金﹐肺與大腸應之。肺主秋﹐手太陰﹑陽明主治﹐故逆秋气則太陰之令不收而肺熱葉焦爲脹滿也。﹞逆冬气則少陰不藏﹐腎气獨沈。﹝冬令屬水﹐腎與膀胱應之。腎主冬﹐足少陰﹑太陽主治﹐故逆冬气則少陰之令不藏而腎气獨沈。藏者﹐藏於中。沈者﹐沈於下。腎气不蓄藏﹐則注泄沈寒等病生矣。﹞夫四時陰陽者﹐萬物之根本也。﹝生成之所由也。﹞所以聖人春夏養陽﹐秋冬養陰﹐以從其根﹐﹝夫陰根於陽﹐陽根於陰﹐陰以陽生﹐陽以陰長﹐所以聖人春夏則養陽﹐以爲秋冬之地﹐秋冬則養陰﹐以爲春夏之地﹐皆所以從其根也。今人有春夏不能養陽者﹐每因風涼生冷﹐傷此陽气﹐以致秋冬多患瘧瀉﹐此陰勝之爲病也﹔有秋冬不能養陰者﹐每因縱欲過熱﹐傷此陰气﹐以致春夏多患火癥﹐此陽勝之爲病也。

養生者愼之。﹞故與萬物浮沈於生長之門。逆其根則伐其本﹐壞其眞矣。﹝能順陰陽之性﹐則能浮沈於生長之門矣。萬物有所生而獨知守其根﹐百事有所出而獨知守其門﹐則聖人之能事也。﹞

卷一

陰陽第二

黃帝曰﹕陰陽者﹐天地之道也﹐﹝道者﹐陰陽之理也。陰陽者﹐一分爲二也。太極動而生陽﹐靜而生陰﹐天生於動﹐地生於靜﹐故陰陽爲天地之道。﹞萬物之綱紀﹐﹝大曰綱﹐小曰紀﹐總之爲綱﹐周之爲紀﹐物無巨細﹐莫不由之﹐故爲萬物之綱紀。﹞變化之父母﹐﹝物生謂之化﹐物極謂之變。《易》曰「在天成像﹐在地成形﹐變化見矣。」然而變化𨿽多﹐無非陰陽之所生﹐故爲之父母。﹞生殺之本始﹐﹝生殺之道﹐陰陽而已﹐陽來則物生﹐陽去則物死。然陽亦能殺﹐陰亦能長﹐故生於陽者陰能殺之﹐生於陰者陽能殺之。萬物死生皆由乎此﹐故謂之「本始」。本﹐根本也。始﹐終始也。﹞神明之府也。﹝神﹐變化不測也。明﹐三光著象也。府﹐所以藏物也。神明出於陰陽﹐故陰陽爲神明之府。﹞治病必求於本。﹝本﹐致病之原也。人之疾病﹐或在表﹐或在裏﹐或爲寒﹐或爲熱﹐或感於五運六气﹐或傷於臟腑經絡﹐皆不外陰陽二气﹐必有所本﹐故或本於陰﹐或本於陽﹐病變𨿽多﹐其本則一﹐知病所從生而直取之﹐是爲得一之道。倘但知見病治病﹐而不求其致病之因﹐則流散無窮﹐誠哉疏矣﹗﹞故積陽爲天﹐積陰爲地。﹝陰陽體象﹐大小不同﹐形气生成﹐不積不濃﹐故必積陽至大而爲天﹐積陰至濃而爲地。﹞陰靜陽躁。﹝陰性柔﹐陽性剛也。﹞陽生陰長﹐陽殺陰藏。﹝此卽四象之義。陽生陰長﹐言陽中之陰陽也。陽殺陰藏﹐言陰中之陰陽也。蓋陽不獨立﹐必得陰而後成﹐如發生賴於陽和﹐而長養由乎雨露﹐是陽生陰長也。陰不自專﹐必因陽而後行﹐如閉藏因於寒冽﹐而肅殺出乎風霜﹐是陽殺陰藏也。此於對待之中而復有五臟之道﹐所謂「獨陽不生﹐孤陰不成」也。一曰陽之和者爲發生﹐陰之和者爲成實﹐故曰陽生陰長﹔陽之亢者爲焦枯﹐陰之凝者爲固閉﹐故曰陽殺陰藏。此又以陰陽之淑慝言也。﹞陽化气﹐陰成形。﹝陽動而散﹐故化气。陰靜而凝﹐故成形。﹞寒極生熱﹐熱極生寒。﹝陰寒陽熱﹐乃陰陽之正气。寒極生熱﹐陰變爲陽也﹔熱極生寒﹐陽變爲陰也。動之始則陽生﹐動之極則陰生﹐靜之始則柔生﹐靜之極則剛生。如人傷於寒則病爲熱﹐本寒而變熱也﹔內熱已極而反寒栗﹐本熱而變寒也。故陰陽之理﹐極則必變。﹞寒气生濁﹐熱气生淸。﹝寒气凝滯﹐故生濁陰。熱气升散﹐故生淸陽。﹞淸气在下﹐則生飧泄﹐濁气在上﹐則生脹。﹝淸陽主升﹐陽衰於下而不能升﹐故爲飧泄。濁陰主降﹐陰滯於上而不能降﹐故爲脹。飧泄﹐完谷而泄也。脹﹐胸膈滿也。飧﹐音孫。﹐音嗔。﹞此陰陽反作﹐病之逆從也。﹝作﹐爲也。「此」字承上文「治病必求其本」以下而言﹐如陰雲「長」﹐陽云「殺」﹐寒生熱﹐熱生寒﹐淸在下﹐濁在上﹐皆陰陽之反作而病之逆從也。順則爲從﹐反則爲逆﹐逆從𨿽殊﹐皆有其本﹐故必求其本而治之。﹞故淸陽爲天﹐濁陰爲地。地气上爲云﹐天气下爲雨。雨出地气﹐云出天气。﹝此下言陰陽精气之升降﹐以見天人一理也。天地者﹐陰陽之形體也。雲雨者﹐天地之精气也。陰在下者爲精﹐精者水也﹐精升則化爲气﹐雲因雨而出也。陽在上者爲气﹐气者云也﹐气降則化爲精﹐雨由雲而生也。自下而上者﹐地交於天也﹐故地气上爲云﹐又曰「云出天气」。自上而下者﹐天交於地也﹐故天气下爲雨﹐又曰「雨出地气」。

升已而降﹐降者謂天﹔降已而升﹐升者謂地。天气下降﹐气流於地﹔地气上升﹐气騰於天﹐可見天地之升降者謂之雲雨﹐人身之升降者謂之精气。天人一理﹐此其爲最也。﹞淸陽出上竅﹐濁陰出下竅。﹝本乎天者親上﹐本乎地者親下也。上竅七﹕謂耳﹑目﹑口﹑鼻﹔下竅二﹐謂前﹑後二陰。﹞淸陽發腠理﹐濁陰走五臟。﹝腠理﹐肌表也。陽發散於皮膚﹐故淸陽歸之﹔陰受气於五臟﹐故濁陰走之。腠﹐音湊。﹞淸陽實四肢﹐濁陰歸六腑。﹝四肢爲諸陽之本﹐故淸陽實之。六腑傳化水谷﹐故濁陰歸之。﹞水爲陰﹐火爲陽。﹝水潤下而寒﹐故爲陰﹔火炎上而熱﹐故爲陽。水火者﹐卽陰陽之徵兆﹔陰陽者﹐卽水火之性情。凡天地萬物之气﹐無往而非水火之運用﹐故天以日月爲水火﹐《易》以坎離爲水火﹐醫以心腎爲水火﹐丹以精气爲水火。夫腎者水也﹐水中生气﹐卽眞火也﹔心者火也﹐火中生液﹐卽眞水也。水火互藏﹐乃至道之所在。﹞陽爲气﹐陰爲味。﹝气無形而升﹐故爲陽﹔味有質而降﹐故爲陰。此以藥食气味言也。﹞味歸形﹐形歸气。

﹝歸﹐根據投也。五味生精血以成形﹐故味歸於形。形之存亡﹐由气之聚散﹐故形歸於气。﹞气歸精﹐﹝气者﹐眞气也﹐所受於天﹐與穀气並而充身者也。人身精血由气而化﹐故气歸於精。﹞精歸化。﹝精者﹐坎水也。天一生水﹐爲五行之最先﹐故物之初生﹐其形皆水﹐由精以化气﹐由气以化神﹐是水爲萬物之原﹐故精歸於化。﹞精食气﹐形食味。﹝食﹐如子食母乳之義。气歸精﹐故精食气﹔味歸形﹐故形食味。﹞化生精﹐﹝萬物化生﹐必從精始﹐故化生精。前言精歸化者﹐言未化之前﹐由精爲化也。

此言化生精者﹐言旣化之後﹐由化生精也。﹞气生形。﹝气聚則形生﹐气散則形死也。﹞味傷形﹐气傷精。﹝味旣歸形﹐而味有不節﹐必反傷形﹔气旣歸精﹐而气有失調﹐必反傷精。﹞精化爲气﹐﹝精化爲气﹐謂元气由精而化也。前雲气歸精﹐是气生精也﹐而精化气﹐是精生气也。二者正精气互根之妙﹐天地雲雨之義也。

夫陽化气﹐卽云之類﹐陰成形﹐卽雨之類。雨乃不生於地而降於天之云﹐气歸精也﹔云乃不出於天而升於地之气﹐精化爲气也。人身精气﹐全是如此﹐故气聚則精盈﹐精盈則气盛﹐精气充而形自彊矣。﹞

气傷於味。﹝上文曰「味傷形」﹐則未有形傷而气不傷者﹐如「味過於酸﹐肝气以津﹐脾气乃絕」之類﹐是皆味傷气。﹞陰味出下竅﹐陽气出上竅﹐﹝味爲陰﹐故降。气爲陽﹐故升。﹞味濃者爲陰﹐薄爲陰之陽﹔气濃者爲陽﹐薄爲陽之陰。﹝此言气味之陰陽﹐而陰陽之中復各有陰陽也。味爲陰矣﹐而濃者爲純陰﹐薄者爲陰中之陽﹔气爲陽矣﹐而淳者爲純陽﹐漓者爲陽中之陰。﹞味濃則泄﹐薄則通利﹔气薄則發泄﹐濃則發熱。﹝陰味下行﹐故味濃者能泄於下﹐薄者能通利﹔陽气上行﹐故气薄者能泄於表﹐濃者能發熱也。﹞壯火之气衰﹐少火之气壯。壯火食气﹐气食少火。壯火散气﹐少火生气。﹝火﹐天地之陽气也。

天非此火不能生物﹐人非此火不能有生﹐故萬物之生﹐皆由陽气。但陽和之火則生物﹐亢烈之火反害物﹐故火太過則气反衰﹐火和平則气乃壯。壯火散气﹐故云「食气」﹐猶言火食此气也。少火生气﹐故云「食火」﹐猶言气食此火也。此𨿽承气味而言﹐然造化之道﹐少則壯﹐壯則衰﹐自是如此﹐不特專言气味。﹞气味辛甘發散爲陽﹐酸苦湧泄爲陰。﹝此言正味之陰陽也。

辛散甘緩﹐故發肌表﹔酸收苦泄﹐故爲吐瀉。湧﹑同。﹞陰勝則陽病﹐陽勝則陰病。﹝此下言陰陽偏勝之爲病也。陰陽不和﹐則有勝有虧﹐故皆能爲病。﹞陽勝則熱﹐陰勝則寒。﹝太過所致。﹞重寒則熱﹐重熱則寒。﹝物極則變也。此卽上文寒極生熱﹑熱極生寒之義。蓋陰陽之气﹐水極似火﹐火極似水﹐陽盛格陰﹐陰盛格陽﹐故有眞寒假熱﹑眞熱假寒之辧﹐此而錯認﹐則死生反掌。重﹐平聲。﹞寒傷形﹐熱傷气。﹝寒爲陰﹐形亦屬陰﹐寒則形消﹐故傷形﹐熱爲陽﹐气亦屬陽﹐熱則气散﹐故傷气。﹞气傷痛﹐形傷腫。﹝气欲利﹐傷之則痛﹔形有質﹐傷之則腫。﹞故先痛而後腫者﹐气傷形也﹔先腫而後痛者﹐形傷气也。﹝气先病而後及於形﹐因气傷形也﹔形先病而後及於气﹐因形傷气也。﹞風勝則動﹐﹝風勝者爲振掉搖動之病﹐卽醫和云「風淫末疾」之類。﹞熱勝則腫﹐﹝熱勝者爲丹毒癰腫之病﹐卽「陽淫熱疾」之類。﹞燥勝則幹﹐﹝燥勝者爲津液枯涸﹐內外漧澀之病。﹞寒勝則浮﹐﹝寒勝者陽气不行﹐爲脹滿浮虛之病﹐卽「陰淫寒疾」之類。﹞濕勝則濡瀉。﹝脾惡濕而喜燥﹐濕勝者必侵脾胃﹐爲水谷不分濡瀉之病﹐卽「雨淫腹疾」之類是也。濡﹐音如﹐濕滯也。﹞天有四時五行﹐以生﹑長﹑收﹑藏﹐以生寒﹑暑﹑燥﹑濕﹑風。﹝四時者﹐春﹑夏﹑秋﹑冬﹔五行者﹐木﹑火﹑土﹑金﹑水。合而言之﹐則春屬木而主生﹐其化以風﹔夏屬火而主長﹐其化以暑﹔長夏屬土而主化﹐其化以濕﹔秋屬金而主收﹐其化以燥﹔冬屬水而主藏﹐其化以寒。五行各一﹐惟火有君﹑相之分。此言寒﹑暑﹑燥﹑濕﹑風者﹐卽五行之化也﹔言寒﹑暑﹑燥﹑濕﹑風﹑火者﹐是爲六气也。﹞人有五臟化五气﹐以生喜﹑怒﹑悲﹑憂﹑恐。﹝五臟者﹐心﹑肺﹑肝﹑脾﹑腎也﹐五气者﹐五臟之气也。由五气以生五志﹕心在志爲喜﹐肝在志爲怒﹐脾在志爲思﹐肺在志爲憂﹐腎在志爲恐。﹞故喜怒傷气﹐寒暑傷形。﹝喜﹑怒傷內﹐故傷气。

寒﹑暑傷外﹐故傷形。舉喜﹑怒言則悲﹑憂﹑恐同矣﹐舉寒﹑暑言則燥﹑濕﹑風同矣。上文言「寒傷形﹐熱傷气」﹐蓋彼以陰陽分形气﹐此以內外分形气也。﹞暴怒傷陰﹐暴喜傷陽。﹝气爲陽﹐血爲陰。肝藏血﹐心藏神。暴怒則肝气逆而血亂﹐故傷陰﹔暴喜則心气緩而神逸﹐故傷陽。多陽者多喜﹐多陰者多怒﹐亦各從其類也。﹞厥气上行﹐滿脈去形。﹝厥﹐逆也。言寒暑喜怒之气暴逆於上則陽獨實﹐故滿脈。陽亢則陰離﹐故去形。此孤陽之象也。《脈經》曰﹕諸浮脈無根者死﹐有表無裏者死。其斯之謂歟﹖﹞喜怒不節﹐寒暑過度﹐生乃不固。﹝固﹐堅也。﹞故重陰必陽﹐重陽必陰。﹝重者﹐重疊之義。謂當陰時而復感寒﹐陽時而復感熱﹐或以天之熱气傷人陽分﹐天之寒气傷人陰分﹐皆謂之「重」。蓋陰陽之道同气相求﹐故陽傷於陽﹐陰傷於陰﹐然而重陽必變爲陰﹐重陰必變爲陽。下文八句﹐卽其徵驗。上文「重寒則熱」﹐「寒極生熱」﹐義相上下﹐所當互求。重﹐平聲。﹞

冬傷於寒﹐春必病溫。﹝冬傷於寒者﹐以類相求﹐其气入腎﹐其寒侵骨。其卽病者﹐爲直中陰經之傷寒﹔不卽病者﹐至春夏則陽气發越﹐營气漸虛﹐所藏寒毒爲外邪喚出﹐名爲「溫病」。所藏者少陰﹐所合者太陽﹐與少陰爲表裏也﹔所發者少陽﹐所病者寒熱﹐由內出外而未及於表也。然溫病多起於冬不藏精及辛苦饑餓之人﹐蓋冬不藏精則邪能深入﹐而辛苦之人其身常暖﹐其衣常薄﹐暖時竅開﹐薄時忍寒﹐兼以饑餓勞倦﹐致傷中气﹐則寒邪易入﹐待春而發。冬不藏精者死多生少﹐冬傷於寒者死少生多﹐在根本之拔與不拔耳。

又有天地間一種乖戾之气﹐時行傳染﹐沿村闔戶﹐虛者先受﹐不必冬寒而病者矣。避之之法﹐皆在節欲節勞﹐仍勿忍饑而近其气﹐自無可慮。﹞春傷於風﹐夏生飧泄。﹝春傷於風﹐木气通於肝膽﹐卽病者乃爲外感﹐若不卽病而畱連於夏﹐脾土當令﹐木邪相侮﹐病爲飧泄也。飧﹐完谷而泄也。﹞夏傷於暑﹐秋必瘧。﹝夏傷於暑﹐金气受邪﹐卽病者乃爲暑癥﹐若不卽病而暑汗不出﹐延至於秋﹐新涼外束﹐邪郁成熱﹐金火相拒﹐寒熱交爭﹐故病爲瘧。﹞秋傷於濕﹐冬生咳嗽。﹝夏秋之交﹐土金用事﹐秋傷於濕﹐其卽病者濕气通脾﹐故爲濡泄等證﹐若不卽病而濕蓄金髒﹐久之變熱﹐至冬則外寒內熱﹐相搏乘肺﹐病爲咳嗽。﹞岐伯曰﹕陽勝則身熱﹐腠理閉﹐喘粗﹐爲之仰﹐汗不出而熱﹐齒幹﹐以煩冤腹滿死﹐能冬不能夏。﹝陽勝者火盛﹐故身熱。陽盛者表實﹐故腠理閉。陽實於胸﹐則喘粗不得臥﹐故爲仰。汗閉於外﹐則熱郁於內﹐故齒幹。陽極則傷陰﹐故以煩冤腹滿死。陰竭者得冬之助﹐猶可支持﹐遇夏之熱﹐不能耐受矣。冤﹐郁而亂也。﹑俯同。能﹑耐同。﹞陰勝則身寒﹐汗出身常淸﹐數栗而寒﹐寒則厥﹐厥則腹滿死﹐能夏不能冬。﹝陰勝則陽衰﹐故身寒。陽衰則表不固﹐故汗出而身冷。栗﹐戰栗也。厥﹐厥逆也。

陰極者陽竭於中﹐故腹滿而死。陽衰者喜暖惡寒﹐故能夏不能冬也。陽气有餘爲身熱無汗﹐陰气有餘爲多汗身寒。﹞此陰陽更勝之變﹐病之形能也。﹝更勝﹐疊爲勝負也﹐卽陰勝陽病﹑陽勝陰病之義。形﹐言陰陽之病形。能﹐作「態」。﹞能知七損八益﹐則二者可調﹐不知用此﹐則早衰之節也。﹝上文言陰陽之變病﹐此言死生之本原也。七爲少陽之數﹐八爲少陰之數。七損者﹐言陽消之漸﹔八益者﹐言陰長之由也。夫陰陽者﹐生殺之本始也。生從乎陽﹐陽不宜消也﹔死從乎陰﹐陰不宜長也。使能知七損八益之道而得其消長之幾﹐則陰陽之柄把握在我﹐故二者可調﹐否則未央而衰矣。夫陽長則陰消﹐陽退則陰進﹐陽來則物生﹐陽去則物死﹐所以陰邪之進退﹐皆由乎陽气之盛衰耳。觀《周易》三百八十四爻﹐皆捲捲於扶陽抑陰者﹐蓋恐其自消而剝﹐自剝而盡﹐生道不幾乎息矣。聖賢慮始之心﹐相符若此。﹞年四十而陰气自半也﹐﹝陰﹐眞陰也。四十之後﹐精气日衰﹐陰減其半矣。然此言常人之大較﹐至若彭殤椿菌﹐稟賦不齊﹐而太極國中﹐則又各有其局象。夫眞气爲陽﹐眞水爲陰﹐陽藏水中﹐陰藏气中。气主於升﹐气中有眞水﹐水主於降﹐水中有眞气。眞水乃眞陰也﹐眞气乃眞陽也。可見眞陰者﹐卽眞陽之本也。後世有以苦寒爲補陰者﹐伐陰者也﹐﹞起居衰矣。﹝眞陰已半﹐所以衰也。﹞年五十體重﹐耳目不聰明矣。﹝肝受血而能視﹐足受血而能步。今精血漸衰﹐故體重而耳目不聰明矣。﹞年六十陰痿﹐气大衰﹐九竅不利﹐下虛上實﹐涕泣俱出矣。﹝陰痿﹐陽不舉也﹐陰气內虧﹐故九竅不利。陰虛則陽無所歸而气浮於上﹐故上實下虛而涕泣俱出。﹞知之則彊﹐不知則老。﹝知謂知損益之道。﹞故同出而名異耳。

﹝同出者﹐陰陽也。名異者﹐盛衰也。﹞智者察同﹐愚者察異。﹝智者能於同處體察﹐愚者止能察其異也。

不特自察如此﹐所察皆然。﹞愚者不足﹐智者有餘。﹝愚者失之﹐智者得之也。﹞有餘則耳目聰明﹐身體輕彊﹐老者復壯﹐壯者益治。﹝此智者有餘之徵驗。﹞天不足西北﹐西北方陰也﹐而人右耳目不如左明也﹔地不滿東南﹐東南方陽也﹐而人左手足不如右彊也。﹝天爲陽﹐西北陰方﹐故天不足西北﹔地爲陰﹐東南陽方﹐故地不滿東南。日月星辰﹐天之四象﹐猶人之有耳目口鼻﹐故耳目之左明於右﹐以陽勝於東南也。水火土石﹐地之四體﹐猶人之有皮肉筋骨﹐故手足之右彊於左﹐以陰彊於西北也。﹞陽者其精並於上﹐並於上則上明而下虛﹐故耳目聰明而手足不便也﹔陰者其精並於下﹐並於下則下盛而上虛﹐故其耳目不聰明而手足便也。﹝並﹐聚也。天地之道﹐東升西降。升者爲陽﹐降者爲陰。陽气生於子中﹐極於午中﹐從左升而並於上﹐故耳目之明亦在左﹐而左之手足不便也。陰气生於午中﹐極於子中﹐從右降而並於下﹐故手足之彊亦在右﹐而右之耳目不聰也。﹞俱感於邪﹐其在上則右甚﹐在下則左甚﹐此天地陰陽所不能全也﹐故邪居之。﹝俱﹐兼上下而言也。夫邪之所湊﹐必因其虛﹐故在上則右者甚﹐在下則左者甚﹐蓋以天之陽不全於上之右﹐地之陰不全於下之左﹐故邪得居之而病獨甚也。﹞天有精﹐地有形﹐天有八紀﹐地有五里﹐五行精气﹐成像於天則爲七政二十八宿﹐以定天之度﹔布位於地則爲山川河海﹐以成地之形。惟天有精﹐故八節之紀正﹔惟地有形﹐故五方之裏分。紀﹐考記也。裏﹐道裏也。故能爲萬物之父母。﹝幹知大始﹐坤作成物。

陽以化气﹐陰以成形。陰陽合徳﹐變化見矣。故天地爲萬物之父母。﹞淸陽上天﹐濁陰歸地。﹝陽升陰降也。﹞

天地之動靜﹐神明之綱紀。﹝神明者﹐陰陽之情狀也。陰陽往來﹐然後能變化。﹞生長收藏﹐終而復始。﹝一陰一陽﹐互爲進退﹐故消長無窮﹐終而復始。﹞惟賢人上配天以養頭﹐下象地以養足﹐中傍人事以養五臟。﹝淸陽在上﹐故頭配天以養其淸﹔濁陰在下﹐故足象地以養其靜﹔五气營運於中﹐故五臟傍人事以養其和﹐此𨿽以頭﹑足﹑五臟爲言﹐而實謂上﹑中﹑下無非法於天﹑地﹑人也。﹞天气通於喉﹐地气通於嗌﹐﹝天气﹐淸气也﹐謂呼吸之气﹔地气﹐濁气也﹐謂飲食之气。淸气通於五臟﹐由喉而先入肺﹔濁气通於六腑﹐由嗌而先入胃。嗌﹐咽也。天食人以五气﹐地食人以五味﹐五气入鼻﹐藏於心肺﹐五味入口﹐藏於腸胃。喉主天气﹐咽主地气。其義皆同。嗌﹐音益。﹞風气通於肝﹐﹝風爲木气﹐肝爲木髒﹐同气相求﹐故通於肝。上文二句總言天地陰陽通於人﹐此下四句分言五行气候通於人﹐詳明天气通喉以及於五臟者也。﹞

雷气通於心﹐﹝雷爲火气﹐心爲火髒。﹞穀气通於脾﹐﹝山谷土气﹐脾爲土髒。﹞雨气通於腎。﹝雨爲水气﹐腎爲水髒﹐故相通也。﹞六經爲川﹐腸胃爲海﹐﹝六經者﹐三陰三陽也﹐周流气血﹐故爲之川。腸胃者﹐盛受水谷﹐故爲之海。此詳言地气通於嗌也。﹞九竅爲水注之气。﹝上七竅﹐下二竅﹐是爲九竅。水注之气﹐言水气之注也。如目之淚﹐鼻之涕﹐口之津﹐二陰之尿穢皆是也﹐𨿽耳若無水﹐而耳中津气濕而成垢﹐是卽水气所致﹐气至水必至﹐水至气必至﹐故言水注之气。﹞以天地爲之陰陽﹐﹝此重申上文﹐言賢人之養身皆法乎天地之陰陽也。﹞陰中有陰﹐陽中有陽。﹝旣言陰矣﹐而陰中又有陰﹐旣言陽矣﹐而陽中又有陽﹐此陰陽之道所以無窮。﹞平旦至日中﹐天之陽﹐陽中之陽也。日中至黃昏﹐天之陽﹐陽中之陰也。合夜至雞鳴﹐天之陰﹐陰中之陰也。雞鳴至平旦﹐天之陰﹐陰中之陽也。

﹝午前爲陽中之陽﹐午後則陽中之陰也。子前爲陰中之陰﹐子後爲陰中之陽也﹐故以一日分爲四時﹐則子﹐午當二至之中﹐卯﹑酉當二分之合﹐日出爲春﹐日中爲夏﹐日入爲秋﹐夜半爲冬也。﹞夫人亦應之﹐言人之陰陽﹐則外爲陽﹐內爲陰﹔﹝以表裏言。﹞言人身之陰陽﹐則背爲陽﹐腹爲陰﹔﹝以前後言。﹞言人身之臟腑中陰陽﹐則髒者爲陰﹐腑者爲陽。肝﹑心﹑脾﹑肺﹑腎五臟皆爲陰﹐膽﹑胃﹑大腸﹑小腸﹑膀胱﹑三焦六腑皆爲陽。﹝五臟屬裏﹐藏精气而不瀉﹐故爲陰。六腑屬表﹐傳化物而不藏﹐故爲陽。﹞所以欲知陰中之陰﹑陽中之陽者何也﹖爲冬病在陰﹐夏病在陽﹐春病在陰﹐秋病在陽﹐皆視其所在爲施治也。﹝此舉一歲之候﹐以明病治之陰陽也。冬气伏藏﹐故在陰﹐夏气發越﹐故在陽。春病在陰者﹐以春陽尙微而余陰尙盛也﹔秋病在陽者﹐以秋陰尙微而余陽尙盛也。必當體察气宜﹐庶無誤治。﹞

故背爲陽﹐陽中之陽心也﹔背爲陽﹐陽中之陰肺也。腹爲陰﹐陰中之陰腎也﹔腹爲陰﹐陰中之陽肝也﹔腹爲陰﹐陰中之至陰脾也。﹝心﹑肺居於膈上﹐連近於背﹐故爲背之二陽髒。肝﹑脾﹑腎居於膈下﹐連近於腹﹐故爲腹之三陰髒。然陽中又分陰陽﹐則心象人之日﹐故曰「牡髒」﹐爲陽中之陽﹔肺象人之天﹐天象玄而不自明﹐故天體𨿽陽而實包藏陰徳﹐較乎日之純陽者似爲有間﹐故肺曰「牝髒」﹐爲陽中之陰。

若陰中又分陰陽﹐則腎屬人之水﹐故曰「牝髒」﹐陰中之陰也﹔肝屬人之木﹐木火同气﹐故曰「牡髒」﹐陰中之陽也﹔脾屬人之土﹐其體象地﹐故曰「牝藏」﹐爲陰中之至陰也。﹞此皆陰陽﹑表裏﹑內外﹑雌雄相輸應也。故以應天之陰陽也。﹝雌雄﹐卽牝牡之謂。輸應﹐轉輸相應也。此總結上文以人應天之義。﹞

卷一

髒象上第三

心者﹐君主之官也﹐神明出焉。﹝心爲一身之君主﹐稟虛靈而含造化﹐其一理以應萬物﹐臟腑百骸﹐惟所是命﹐故曰「神明出焉」。﹞肺者﹐相傅之官﹐治節出焉。﹝肺與心皆居膈上﹐位髙近君﹐猶之宰輔﹐故稱「相傅之官」。肺主气﹐气調則營衛臟腑無所不治﹐故曰「治節出焉」。節﹐制也。相﹐去聲。﹞肝者﹐將軍之官﹐謀慮出焉。﹝肝屬風木﹐性動而急﹐故爲將軍之官。木主發生﹐故爲謀慮所出。﹞膽者﹐中正之官﹐決斷出焉。﹝膽稟剛果之气﹐故爲中正之官而決斷所出。膽附於肝﹐相爲表裏﹐肝气𨿽彊﹐非膽不斷﹐肝膽相濟﹐勇敢乃成﹐故曰「決斷所出」。﹞膻中者﹐臣使之官﹐喜樂出焉。﹝膻中在上焦﹐亦名上气海﹐爲宗气所積之處﹐主奉行君相之令而布施气化﹐故爲臣使之官。多陽者多喜﹐多陰者多怒。膻中爲二陽髒所居﹐故喜樂出焉。十二經表裏有心包絡而無膻中﹐正爲心包絡﹐包爲膜﹐心君之宮室﹔絡爲膜外之巷街﹐心君之城府也。一爲密勿之地﹐一是畿甸之間﹐臣使之義著焉。膻中者﹐宮室外之城府也。﹞脾胃者﹐倉廩之官﹐五味出焉。﹝脾主運化﹐胃司受納﹐通主水谷﹐故皆爲倉稟之官。

五味入胃﹐由脾布散﹐故曰「五味出焉」。﹞大腸者﹐傳道之官﹐變化出焉。﹝大腸居小腸之下﹐主出糟粕﹐故爲腸胃變化之傳道。﹞小腸者﹐受盛之官﹐化物出焉。﹝小腸居胃之下﹐受盛胃中水谷而釐淸濁﹐水液由此而滲於前﹐糟粕由此而歸於後。脾气化而上升﹐小腸化而下降﹐故曰「化物出焉」。﹞腎者﹐作彊之官﹐伎巧出焉。﹝伎﹑技同。腎屬水而藏精﹐精爲有形之本﹐精盛形成則作用彊﹐故爲作彊之官﹔水能化生萬物﹐精妙莫測﹐故曰「伎巧出焉」。﹞三焦者﹐決瀆之官﹐水道出焉。﹝決﹐通也。瀆﹐水道也。上焦不治則水泛髙原﹐中焦不治則水畱中脘﹐下焦不治則水亂二便。三焦气治則脈絡通而水道利﹐故曰「決瀆之官」。﹞

膀胱者﹐州都之官﹐津液藏焉﹐气化則能出矣。﹝膀胱位居最下﹐三焦水液所歸﹐是同都會之地﹐故曰「州都之官﹐津液藏焉」。膀胱有下口而無上口﹐津液之入者爲水﹐水之化者由气。有化而入﹐而後有出﹐是謂「气化則能出矣」。然气化之原﹐居丹田之間﹐是名下气海﹐天一元气﹐化生於此。元气足則運化有常﹐水道自利﹐所以气爲水母。知气化能出之旨﹐則治水之道思過半矣。﹞凡此十二官者﹐不得相失也。﹝失則气不相使而災害至矣。﹞故主明則下安﹐以此養生則壽﹐歿世不殆﹐以爲天下則大昌。﹝心主明則十二官皆安﹐所以不殆。能推養生之道以及齊家﹑治國﹑平天下﹐未有不大昌者矣。﹞主不明則十二官危﹐使道閉塞而不通﹐形乃大傷﹐以此養生則殃﹐以爲天下者其宗大危﹐戒之戒之﹗﹝心不明則神無所主﹐而臟腑相使之道閉塞不通﹐故自君主而下﹐無不失職﹐所以十二髒皆危而不免於殃也。身且不免﹐況於天下乎﹗重言戒之者﹐甚言君心之不可不明也。﹞至道在微﹐變化無窮﹐孰知其原﹖﹝至道之大﹐其原甚微﹐及其變化﹐則有莫測。不能見道﹐安得知其原哉﹗見道者﹐由窮理盡性以至於命也。﹞窘乎哉﹐消者瞿瞿﹐孰知其要﹖閔閔之當﹐孰者爲良﹖﹝窘﹐窮也。瞿瞿﹐不審貌。

閔閔﹐憂卹也。「消者瞿瞿﹐孰知其要」﹐謂十二官相失則精神日消﹐瞿瞿然莫審其故﹐誠者窘矣﹐果孰得而知其要也﹗「閔閔之當﹐孰者爲良」﹐謂能憂人之憂而卹人之危者﹐又孰足以當其明哲之良哉﹗蓋甚言知道之少也。﹞恍惚之數﹐生於毫釐。﹝恍惚者﹐無形之始﹐毫釐者﹐有象之初﹐卽「至道在微」之徵也。﹞毫釐之數﹐起於度量﹔千之萬之﹐可以益大﹔推之大之﹐其形乃制。﹝毫釐者﹐度量之所起也。千之萬之者﹐積而不已而形制益多也。諭言大必由於小﹐著必始於微﹐是以變化𨿽多﹐原則一耳。

但能知一﹐則無一之不知也﹔不能知一﹐則無一之能知也。正以見人之安危休咎﹐亦惟心君爲之原耳。﹞心者身之本﹐神之變也。其華在面﹐其充在血脈﹐爲陽中之太陽﹐通於夏气。﹝心爲君主而屬陽﹐陽主生﹐萬物系之以存亡﹐故曰「生之本」。心藏神﹐神明由之以變化﹐故曰「神之變」。心主血脈﹐血足則面容光彩﹐脈絡滿盈﹐故曰「其華在面﹐其充在血脈」。心屬火﹐以陽藏而通於夏气﹐故爲陽中之太陽。﹞

肺者气之本﹐魄之處也﹐其華在毛﹐其充在皮﹐爲陽中之太陰﹐通於秋气。﹝諸气皆主於肺﹐故曰「气之本」。肺藏魄﹐故曰「魄之處」。肺主身之皮毛﹐故其華在毛﹐其充在皮。肺金以太陰之气而居陽分﹐故爲陽中之太陰﹐通於秋气。﹞腎者主蟄﹐封藏之本﹐精之處也。其華在發﹐其充在骨﹐爲陰中之少陰﹐通於冬气。﹝腎者﹐胃之關也﹐位居亥子﹐開竅二陰而司約束﹐故爲主蟄﹐封藏之本。腎主水﹐受五臟六腑之精而藏之﹐故曰「精之處也」。發爲血之餘﹐精足則血足而發盛﹐故其華在發。腎之合骨也﹐故其充在骨。腎爲陰髒﹐故爲陰中之少陰﹐通於冬气。﹞肝者罷極之本﹐魂之居也﹐其華在爪﹐其充在筋﹐以生血气﹐此爲陽中之少陽﹐通於春气。﹝人之運動﹐由乎筋力﹐運動過勞﹐筋必罷極。肝藏魂﹐故爲魂之居。爪者﹐筋之餘﹐故其華在爪﹐其充在筋。肝屬木﹐位居東方﹐爲發生之始﹐故以生血气。𨿽王於春﹐陽猶未盛﹐故爲陽中之少陽﹐通於春气。罷﹐音皮。﹞脾﹑胃﹑大腸﹑小腸﹑三焦﹑膀胱者﹐倉廩之本﹐營之居也﹐名曰器﹐能化糟粕﹐轉味而入出者也。﹝此六者﹐皆主盛受水谷﹐故同稱「倉廩之本」。營者﹐水谷之精气也﹐水谷貯於六腑﹐故爲營之所居﹐而皆名曰器。凡所以化糟粕﹑轉五味者﹐皆由乎此也。粕﹐音朴。﹞其華在唇四白﹐其充在肌。此至陰之類﹐通於土气。﹝四白﹐唇之四際白肉也。唇者﹐脾之榮﹔肌肉者﹐脾之合。脾以陰中之至陰而分王四季﹐故通於土气。此𨿽若指脾爲言﹐而實總結六腑者﹐皆倉廩之本﹐無非統於脾气也。

故曰「此至陰之類」。﹞凡十一臟﹐取決於膽也。﹝五臟六腑共爲十一﹐稟賦不同﹐情志亦異﹐必資膽气﹐庶得各成其用﹐故皆取決於膽也。五臟者﹐主藏精而不瀉﹐故五臟皆內實﹔六腑者﹐主化物而不藏﹐故六腑皆中虛﹐惟膽以中虛﹐故屬於腑。然藏而不瀉﹐又類乎髒﹐故足少陽爲半表半里之經﹐亦曰中正之官﹐又曰奇恆之府﹐所以能通達陰陽而十一臟皆取決乎此也。然膽者少陽春生之气﹐春气升則萬化安﹐故膽气春生則余髒從之﹐所以十一臟皆取決於膽。﹞肺合大腸﹐大腸者傳道之府。﹝此言臟腑各有所合﹐是爲一表一里。肺與大腸爲表裏﹐故相合也。﹞心合小腸﹐小腸者受盛之府。﹝心與小腸爲表裏﹐故相合也。﹞肝合膽﹐膽者中精之府。﹝肝與膽爲表裏﹐故相合也。

膽爲中正之官﹐藏淸淨之液﹐故曰「中精之府」。蓋以他府所盛者皆濁而此獨淸也。﹞脾合胃﹐胃者五穀之府。

﹝脾與胃爲表裏﹐而胃司受納﹐故爲五穀之府。﹞腎合膀胱﹐膀胱者津液之府也。﹝腎與膀胱爲表裏﹐而津液藏焉﹐故爲津液之府。﹞少陽屬腎﹐腎上連肺﹐故將兩髒。﹝少陽﹐三焦也。三焦之正脈指天﹐散於胸中﹐而腎脈亦上連於肺﹔三焦之下屬於膀胱﹐而膀胱爲腎之合﹐故三焦亦屬於腎也。然三焦爲中瀆之府﹐膀胱爲津液之府﹐腎以水髒而領水腑﹐理之當然﹐故腎得兼將兩髒。將﹐領也。兩臟腑亦可以言髒也。﹞

三焦者中瀆之府也﹐水道出焉﹔屬膀胱﹐是孤之府也﹐是六腑之所與合者。﹝中瀆者﹐謂如川如瀆﹐源流皆出其中也。卽水谷之入於口﹐出於便﹐自上而下﹐必歷三焦﹐故曰「中瀆之府﹐水道出焉」。膀胱受三焦之水而當其疏泄之道﹐气本相根據﹐體同一類﹐故三焦下出於委陽﹐並太陽之正入絡膀胱﹐約下焦也。

然於十二髒之中﹐惟三焦獨大﹐諸髒無與匹者﹐故名曰「是孤之府也」。肺合大腸﹐皆金也﹔心合小腸﹐皆火也﹔肝合膽﹐皆木也﹔脾合胃﹐皆土也﹔腎合膀胱﹐皆水也。惟三焦者﹐𨿽爲水瀆之府﹐而實總護諸陽﹐亦稱相火﹐是又水中之火府﹐故曰「三焦屬膀胱」。夫少陽與心主爲表裏﹐其在下者爲陰﹐屬膀胱而合腎水﹐在上者爲陽﹐合包絡而通心火﹐此三焦之所以際上極下﹑象同六合而無所不包。觀六腑之別﹐極爲明顯﹐以其皆有盛貯﹐因名爲腑。而三焦者曰「中瀆之府」﹐「是孤之府」﹐分明確有一腑﹐蓋卽臟腑之外﹐軀體之內﹐包羅諸髒一腔之大腑也﹐故有「中瀆」﹑「是孤」之名﹐而亦有大腑之形。《難經》謂其有名無形﹐誠一失也。是蓋譬之探囊以計物﹐而忘其囊之爲物耳﹐遂致後世紛紛無所憑據。有分爲前後三焦者﹐有言爲腎旁之脂者﹔卽如東垣之明﹐亦以手三焦﹑足三焦分而爲二。夫以一三焦尙云無其形而諸論不一﹐又何三焦之多也﹖畫蛇添足﹐愈多愈失矣。後世之疑將焉釋哉﹗﹞東方靑色﹐入通於肝﹐開竅於目﹐藏精於肝。﹝東爲木王之方﹐肝爲屬木之髒﹐故相通也。靑者木之色﹐目者肝之竅。木之精气藏於肝曰「魂」。﹞其病發驚駭。﹝風木之气多振動﹐故病發爲驚駭。﹞其味酸﹐其類艸木﹐﹝酸者﹐木之味。﹞其畜雞﹐﹝《易》曰﹕巽爲雞。東方木畜也。﹞其穀麥。﹝麥成最早﹐故應東方春气。﹞其應四時﹐上爲歲星﹐﹝木之精气﹐上爲歲星。﹞是以春气在頭也。﹝木王春﹐春气上升也。﹞其音角﹐﹝木音曰角﹐其應春﹐其化丁﹑壬﹑巳﹑亥。﹞其數八。﹝《河圖》﹕數﹐天三生木﹐地八成之。﹞是以知病之在筋也。﹝肝主筋也。﹞其臭臊。﹝臭﹐气之總名也。臊爲木气所化。《月令》曰﹕其臭膻。膻與臊類。臭﹐許救﹑尺救二切。臊﹐音騷。﹞南方赤色﹐入通於心。開竅於耳﹐藏精於心。﹝南爲火王之方﹐心爲屬火之髒﹐其气相通。赤者﹐火之色﹐耳者﹐心之竅﹐火之精气藏於心曰「神」。心在竅爲舌﹐腎在竅爲耳﹐可見舌本屬心﹐耳則兼乎心腎也。夫舌本兼腎﹐則心亦兼耳﹐猶下文羊與馬通用﹐言其午﹑未同位也。然五官之用無不兼乎心者也﹐否則孰爲之主宰耶﹖﹞故病在五臟。﹝心爲五臟之君主﹐心病則五臟應之。﹞其味苦﹐其類火﹐﹝火之味苦。﹞其畜羊﹐﹝其畜馬而曰羊者﹐午﹑未俱屬南方耳。﹞其穀黍。﹝黍之色赤﹐糯小米也。﹞其應四時﹐上爲熒惑星。﹝火之精气﹐上爲熒惑星。﹞是以知病之在脈也。﹝心主血脈也。﹞其音徵﹐﹝火音曰徵﹐其應夏﹐其化戊﹑癸﹑子﹑午。﹞其數七﹐﹝地二生火﹐天七成之。﹞其臭焦。﹝焦爲火气所化。﹞

中央黃色﹐入通於脾。開竅於口﹐藏精於脾。﹝土王四季﹐位居中央。脾爲屬土之髒﹐其气相通。黃者﹐土之色。口者﹐脾之竅。土之精气藏於脾曰「意」。﹞故病在舌本。﹝脾之脈連舌本﹐散舌下。﹞其味甘﹐其類土﹐﹝土之味甘。﹞其畜牛﹐﹝牛屬醜而色黃也。《易》曰﹕坤爲牛。﹞其谷稷。﹝稷﹐小米也。粳者爲稷﹐糯者爲黍﹐爲五穀之長﹐色黃屬土。﹞其應四時﹐上爲鎭星。﹝土之精气﹐上爲鎭星。﹞是以知病之在肉也。﹝脾主肌肉也。﹞其音宮﹐﹝土音曰宮﹐其應長夏﹐其化甲﹑己﹑丑﹑未。﹞其數五﹐其臭香。﹝香爲土气所化。﹞西方白色﹐入通於肺。開竅於鼻﹐藏精於肺。﹝西爲金王之方﹐肺爲屬金之髒﹐其气相通。白者﹐金之色。鼻者﹐肺之竅。金之精气藏於肺曰「魄」。﹞故病在背。﹝肺在胸中﹐附於背也。﹞

其味辛﹐其類金﹐﹝金之味辛。﹞其畜馬﹐﹝肺爲乾象。《易》曰﹐幹爲馬。﹞其穀稻。﹝稻堅而白﹐故屬金。﹞

其應四時﹐上爲太白星。﹝金之精气﹐上爲太白星。﹞是以知病之在皮毛也。﹝肺主皮毛也。﹞其音商﹐﹝金音曰商﹐其應秋﹐其化乙﹑庚﹑卯﹑酉。﹞其數九﹐﹝地四生金﹐天九成之。﹞其臭腥。﹝腥爲金气所化。﹞北方黑色﹐入通於腎。開竅於二陰﹐藏精於腎。﹝北爲水王之方﹐腎爲屬水之髒﹐其气相通。黑者水之色﹐二便者腎之竅。水之精气藏於腎曰「志」。﹞故病在溪。﹝肉之大會爲谷﹐肉之小會曰溪。溪者﹐水所流注也。故病在溪。﹐溪同。﹞其味鹹﹐其類水﹐﹝水之味鹹。﹞其畜彘﹐﹝彘﹐豬也。《易》曰﹕坎爲豕。彘﹐音治。﹞其穀豆。﹝菽也﹐黑者屬水。﹞其應四時﹐上爲辰星。﹝水之精气﹐上爲辰星。﹞是以知病之在骨也。﹝腎主骨也。﹞其音羽﹐﹝水音曰「羽」﹐其應冬﹐其化丙﹑辛﹑辰﹑戌。﹞其數六﹐﹝天一生水﹐地六成之。﹞其臭腐。﹝腐爲水气所化。《月令》云﹕其臭朽。朽與腐類。﹞故善爲脈者察之。﹝善診者﹐必能察此陰陽髒象之精微而合於吾心﹐庶神理明而逆從變化無遁情矣。﹞東方生風﹐﹝風者天地之陽气﹐東者日升之陽方。故陽生於春﹐春王於東﹐而東方生風。﹞風生木﹐﹝風動則木榮也。木生酸﹐《洪範》五行首先言味﹐故曰「曲直作酸」。凡物之味酸者﹐皆木气所化。﹞酸生肝﹐﹝酸先入肝也。﹞肝生筋﹐﹝肝主筋也。﹞筋生心。﹝木生火也。﹞肝主目。﹝目者﹐肝之官也。﹞其在天爲玄﹐﹝玄﹐深微也。天道無窮﹐東爲陽升之方﹐春爲發生之始﹐故曰「玄」。﹞

在人爲道﹐﹝道者﹐天地之生意也。人以道爲主﹐而知其所生之本﹐則可與言道矣。﹞在地爲化。﹝化﹐生化也。有生化而後有萬物﹐有萬物而後有終始。凡自無而有﹐自有而無﹐總稱曰「化」。化化生生﹐道歸一气﹐故於東方首言之。﹞化生五味﹐﹝萬物化生﹐五味具矣。﹞道生智﹐﹝生意日新﹐智能出矣。﹞玄生神。﹝玄冥之中﹐無有而無不有也。神神奇奇﹐所從生矣。「在天爲玄」六句﹐他方皆無而東方獨有之﹐蓋東方爲生物之始﹐元貫四徳﹐春貫四時﹐言東方之化則四气盡乎其中矣。通舉五行六气之大法﹐非獨指東方爲言也。﹞神在天爲風﹐﹝飛揚散動﹐風之用也。鼓之以雷霆﹐潤之以雨露﹐無非天地之神﹐而風則神之一者。又風爲六气之首﹐故應東方。﹞在地爲木﹐﹝五行在地﹐東方成木。後仿此。﹞在體爲筋﹐﹝筋屬眾體之木。在髒爲肝﹐肝屬五臟之木。﹞在色爲蒼﹐﹝蒼屬五色之木。﹞在音爲角﹐﹝角屬五音之木。﹞在聲爲呼﹐﹝怒則叫呼。﹞在變動爲握﹝握同搐搦﹐筋之病也。﹞在竅爲目﹐在味爲酸﹐在志爲怒。﹝彊則好怒﹐肝之志也﹐並於肝則憂。﹞怒傷肝﹐﹝怒出於肝﹐過則傷肝。﹞

悲勝怒。﹝悲憂爲肺金之志﹐故勝肝木之怒。悲則不怒﹐是其徵也。﹞風傷筋﹐﹝同气相求﹐故風傷筋。﹞

燥勝風。﹝燥爲金气﹐故勝風木。﹞酸傷筋﹐﹝酸走筋﹐過則傷筋而拘攣。﹞辛勝酸。﹝辛爲金味﹐故勝木之酸。﹞南方生熱﹐﹝陽極於夏﹐夏王於南﹐故南方生熱。﹞熱生火﹐﹝熱極則生火也﹐﹞火生苦﹐﹝火炎上﹐炎上作苦。故物之味苦者﹐由火气之所化。﹞苦生心﹐﹝苦先入心也。﹞心生血﹐﹝心主血脈也。﹞

血生脾。﹝火生土也。﹞心主舌。﹝舌爲心之官也。﹞其在天爲熱﹐﹝六气在天者爲熱。﹞在地爲火﹐在體爲脈﹐﹝脈屬眾體之火。﹞在髒爲心﹐﹝心屬五臟之火。﹞在色爲赤﹐﹝赤屬五色之火。﹞在音爲徵﹐徵屬五音之火。﹞在聲爲笑﹐﹝喜則發笑﹐心之聲也。﹞在變動爲憂﹐﹝心藏神﹐神有餘則笑﹐不足故憂。﹞

在竅爲舌﹐在味爲苦﹐在志爲喜﹐﹝心之志也。﹞喜傷心。﹝喜出於心﹐過則傷心。﹞恐勝喜。﹝恐爲腎水之志﹐故勝心火之喜。恐則不喜。﹞熱傷气﹐﹝壯火食气也。﹞寒勝熱。﹝水勝火也。﹞

苦傷气﹐﹝苦從火化﹐故傷肺气﹐火克金也。又如陽气性升﹐苦味性降﹐气爲苦遏則不能舒伸﹐故苦傷气。﹞鹹勝苦。

咸爲水味﹐故勝火之苦。气爲苦傷而用咸勝之﹐此自五行相制之理。若以辛助金而以甘泄苦﹐亦是捷法。

蓋气味以辛甘爲陽﹐酸苦鹹爲陰。陰勝者制之以陽﹐陽盛者制之以陰。勝復之妙﹐在乎用之權變耳。

中央生濕﹐﹝土王中央﹐其气化濕。﹞濕生土﹐﹝潤則土气王而萬物生。﹞土生甘﹐﹝土爰稼穡﹐稼穡作甘。

凡物之味甘者﹐皆土气之所化。﹞甘生脾﹐﹝甘先入脾也。﹞脾生肉﹐﹝脾主肌肉也。﹞肉生肺。﹝土生金也。﹞脾主口。﹝口唇者﹐脾之官也。﹞其在天爲濕﹐﹝气化於天﹐中央爲濕。﹞在地爲土﹐在體爲肉﹐﹝肉屬眾體之土。﹞在髒爲脾﹐﹝脾屬五臟之土。﹞在色爲黃﹐﹝黃屬五色之土。﹞在音爲宮﹐﹝宮屬五音之土。﹞在聲爲歌﹐﹝得意則歌﹐脾之聲也。﹞在變動爲噦﹐﹝噦﹐於決切﹐呃逆也。﹞在竅爲口﹐在味爲甘﹐在志爲思。﹝脾之志也﹐並於脾則畏。﹞思傷脾﹐﹝脾志爲思﹐過則傷脾。﹞怒勝思。﹝怒爲肝木之志﹐故勝脾土之思。怒則不思。﹞濕傷肉﹐﹝脾主肉而惡濕﹐故濕勝則傷肉。﹞風勝濕。﹝木勝土也。﹞

甘傷肉﹐﹝過於甘也。﹞酸勝甘。﹝酸爲木味﹐勝土之甘。﹞西方生燥﹐﹝金王西方﹐其气化燥。﹞

燥生金﹐﹝燥則剛勁﹐金气所生也。﹞金生辛﹐﹝金曰從革﹐從革作辛。故味辛者皆金气之所化。﹞辛生肺﹐﹝辛先入肺也。﹞肺生皮毛﹐﹝肺主皮毛也。﹞皮毛生腎。﹝金生水也。﹞肺主鼻。﹝鼻者﹐肺之官也。﹞其在天爲燥﹐﹝气化於天﹐在西爲燥。﹞在地爲金﹐在體爲皮毛﹐﹝皮毛屬眾體之金。﹞在髒爲肺﹐﹝肺屬五臟之金。﹞在色爲白﹐﹝白屬五色之金。﹞在音爲商﹐﹝商屬五音之金。﹞在聲爲哭﹐﹝悲哀則哭﹐肺之聲也。﹞在變動爲咳﹐﹝邪傷於肺﹐其病爲咳。﹞在竅爲鼻﹐在味爲辛﹐在志爲憂。

﹝肺之志也﹐金气慘淒﹐故令人憂﹐並於肺則悲。﹞憂傷肺﹐﹝憂則气消﹐故傷肺也。﹞喜勝憂。﹝喜爲心火之志﹐能勝肺金之憂。喜則神暢。﹞熱傷皮毛﹐﹝熱勝則津液耗而傷皮毛﹐火克金也。﹞寒勝熱。﹝水制火也。﹞辛傷皮毛﹐﹝辛散气﹐故傷皮毛。﹞苦勝辛。﹝苦爲火味﹐故勝金之辛。﹞北方生寒﹐﹝水王北方﹐其气化寒。﹞寒生水﹐﹝寒气陰潤﹐其化爲水。﹞水生咸﹐﹝水曰潤下﹐潤下作咸。故凡物之味鹹者﹐皆水气之所化。﹞鹹生腎﹐﹝鹹先入腎也。﹞腎生骨髓﹐﹝腎主骨髓也。﹞髓生肝。﹝水生木也。﹞腎主耳。﹝耳者﹐腎之官也。﹞其在天爲寒﹐﹝气化於天﹐在北爲寒。﹞

在地爲水﹐在髓爲骨﹐﹝骨屬眾體之水。﹞在髒爲腎﹐﹝腎屬五臟之水。﹞在色爲黑﹐﹝黑屬五色之水。﹞

在音爲羽﹐﹝羽屬五音之水。﹞在聲爲呻﹐﹝气郁則呻吟﹐腎之聲也。﹞在變動爲栗﹐﹝戰深也。大寒甚怒則有之﹐故屬水。﹞在竅爲耳﹐﹝南方赤色﹐開竅於耳﹐北方黑色﹐開竅於二陰﹐則耳又爲心之竅﹔以耳之髙下堅脆而驗腎﹐則耳信爲腎之竅而又屬於心也。﹞在味爲鹹﹐在志爲恐。﹝腎之志也。﹞恐傷腎﹐﹝恐則精卻﹐故傷腎。凡猝然恐者多遺尿﹐甚則陽痿。﹞思勝恐。﹝思爲脾土之志﹐故勝腎水之恐。深思見理。恐可卻也。﹞寒傷血﹐﹝寒則血凝澀﹐故寒傷血﹐寒傷形。蓋形稟於气而成於血也。﹞燥勝寒。

﹝燥則水涸﹐故勝寒。﹞鹹傷血﹐﹝咸從水化﹐故傷心血﹐水勝火也。食鹹則渴﹐傷血可知。﹞甘勝咸。﹝甘爲土味﹐故勝水之咸。詳五方所傷之旨﹐其例有三﹕風傷筋﹐酸傷筋﹐濕傷肉﹐甘傷肉﹐自傷者也﹔熱傷气﹐苦傷气﹐寒傷血﹐鹹傷血﹐傷己所勝也﹔熱傷皮毛﹐是被勝傷己也﹐辛傷皮毛﹐亦自傷者也。

凡此三例不同﹐如北方云「燥勝寒」﹐若以五行正序云「濕勝寒」﹐但寒﹑濕同類﹐不能相勝﹐故曰「燥勝寒」也。又不同如此。蓋因其切要者爲言也。﹞

寒﹑暑﹑燥﹑濕﹑風﹑火﹐在人合之。﹝人身之表裏﹐萬物之化生﹐皆合乎天地之气也。﹞

東方生風﹐風生木﹐木生酸﹐酸生肝﹐肝生筋﹐筋生心。﹝此東方之生化也﹐明此者可以治肝補心。﹞其在天爲玄﹐在人爲道﹐在地爲化。化生五味﹐道生智﹐玄生神﹐化生气。﹝气由化生﹐物因气化也。﹞神在天爲風﹐在地爲木﹐在體爲筋﹐在气爲柔﹐﹝得木化者其气柔軟﹐筋之類也。﹞在髒爲肝。

其性爲暄。﹝暄﹐溫暖也。肝爲陰中之陽﹐應春之气﹐故其性暄。暄﹐音萱。﹞其徳爲和﹐﹝春陽布和﹐木之徳也。﹞其用爲動﹐﹝春風動搖﹐木之用也。﹞其色爲蒼﹐其化爲榮﹐﹝物色榮美﹐木之化也。﹞其虫毛﹐﹝毛虫叢植﹐得木气也。﹞其政爲散﹐﹝陽散於物﹐木之政也。散義有二﹕一曰升散﹐木气之生也﹔一曰散落﹐金气之殺也。﹞其令宣發﹐﹝宣揚升發﹐春木令也。﹞其變摧拉﹐﹝摧拉﹐損折敗壞也。風气剛彊﹐木之變也。摧﹐坐陪切。拉﹐音臘。﹞其眚爲隕﹐﹝眚﹐災也。隕﹐墜落也。木兼金化﹐隕爲災也。眚﹐詩梗切。隕音允。﹞其味爲酸﹐其志爲怒。

怒傷肝﹐悲勝怒。風傷筋﹐燥勝風。酸傷筋﹐辛勝酸。﹝此東方之性用﹐徳化政令皆本乎木而內合人之肝气者也﹐故肝主於左。﹞南方生熱﹐熱生火﹐火生苦﹐苦生心﹐心生血﹐血生肉。﹝此南方之生死也﹐明此者可以治心補脾。﹞其在天爲熱﹐在地爲火﹐在體爲脈﹐在气爲息﹐﹝經絡流行﹐脈之體也。血气和平﹐息之調也。心生血脈﹐故皆屬火。﹞在髒爲心。其性爲暑﹐﹝南方暑熱﹐火之性也。心爲火髒﹐其气應之。﹞

其徳爲顯﹐﹝陽象明顯﹐火之徳也。﹞其用爲燥﹐﹝陽用燥動﹐火之性也。﹞其色爲赤﹐其化爲茂﹐﹝萬物茂勝﹐火之化也。﹞其虫羽﹐﹝羽虫飛揚﹐得火气也。﹞其政爲明﹐﹝陽明普照﹐火之政也。﹞其令鬱蒸﹐﹝暑熱鬱蒸﹐夏火令也。﹞其變炎爍﹐﹝炎爍焦枯﹐火之變也。爍﹐收灼切。﹞其眚燔﹐﹝燔焚燒﹐火之災也。

燔﹐音煩。﹐如歲切。﹞其味爲苦﹐其志爲喜。喜傷心﹐恐勝喜。熱傷气﹐寒勝熱。苦傷气﹐鹹勝苦。﹝此南方之性用﹐徳化政令皆本乎火而內合人之心气者也﹐故心主於前。﹞中央生濕﹐濕生土﹐土生甘﹐甘生脾﹐脾生肉﹐肉生肺。﹝此中央之生化也﹐明此者可以治脾補肺。﹞其在天爲濕﹐在地爲土﹐在體爲肉﹐在气爲充﹐﹝土之施化﹐其气充盈﹐故曰﹕充气脾健則肉丰。﹞在髒爲脾﹐其性靜兼﹐﹝脾屬至陰﹐故其性靜﹐土養萬物﹐故其性兼。﹞其徳爲濡﹐﹝濡潤澤物﹐土之徳也。﹞其用爲化﹐﹝萬化所歸﹐土之用也。

﹞其色爲黃﹐其化爲盈﹐﹝萬物充盈﹐土之化也。﹞其虫裸﹐﹝赤體爲裸﹐土應肉也。裸﹐郎果切。﹞其政爲謐﹐﹝謐﹐靜也。安靜寧謐﹐土之政也。

謐﹐音密。﹞其令雲雨﹐﹝雲雨濕蒸﹐土之令也。﹞其變動注﹐﹝風雨動注﹐土之變也。﹞其眚淫潰﹐﹝霖淫崩潰﹐土之災也。﹞其味爲甘﹐其志爲思。思傷脾﹐怒勝思。濕傷肉﹐風勝濕。甘傷脾﹐酸勝甘。

﹝此中央之性用﹐徳化政令皆本乎土而內合人之脾气者也﹐故脾主乎中。﹞其在天爲燥﹐在地爲金﹐在體爲皮毛﹐在气爲成。﹝物得金气而後堅﹐故金曰堅成。﹞在髒爲肺。其性爲涼﹐﹝西方涼爽﹐金之气也。

肺爲金髒﹐故應之。﹞其徳爲淸﹐﹝秋气淸肅﹐金之徳也。﹞其用爲固﹐﹝堅而能固﹐金之用也。﹞其色爲白﹐其化爲斂﹐﹝萬物收斂﹐金之化也。﹞其虫介﹐﹝皮甲堅固﹐得金气也。﹞其政爲勁﹐﹝風气剛勁﹐金之政也。﹞其令霧露﹐﹝涼生霧露﹐秋金令也。﹞其變肅殺﹐﹝凋殘肅殺﹐金之變也。﹞其眚蒼落﹐﹝靑蒼毀敗﹐金之災也。﹞其味爲辛﹐其志爲憂。憂傷肺﹐喜勝憂。熱傷皮毛﹐寒勝熱。辛傷皮毛﹐苦勝辛。﹝此西方之性用﹐徳化政令皆本乎金而內合人之肺气也﹐故肺主乎右。﹞北方生寒﹐寒生水﹐水生鹹﹐感生腎﹐腎生骨髓﹐髓生肝。﹝此北方之生化也﹐明此者可以治腎補肝。﹞其在天爲寒﹐在地爲水﹐在體爲骨﹐在气爲堅。﹝物之熱者﹐遇寒則堅。﹞在髒爲腎。其性爲凜﹐﹝凜烈戰栗﹐水之性也。﹞其徳爲寒﹐﹝冬气寒冷﹐水之徳也。﹞其用爲藏﹐﹝閉藏生气﹐水之用也。﹞其色爲黑﹐其化爲肅﹐﹝肅然靜定﹐水之化也。﹞其虫鱗﹐﹝鱗潛就下﹐得水气也。﹞其政爲靜﹐﹝淸靜澄徹﹐水之政也。

﹞其令閉塞﹐﹝天地閉塞﹐冬水令也。﹞其變凝冽﹐﹝寒凝嚴冽﹐水之變也。﹞其眚冰雹﹐﹝非時冰雹﹐水之災也。雹﹐音泊。﹞其味爲鹹﹐其志爲恐。恐傷腎﹐思勝恐。寒傷血﹐燥勝寒。鹹傷血﹐甘勝咸。

﹝此北方之性用﹐徳化政令皆本乎水而內合人之腎气者也﹐故腎主於下。﹞五气更立﹐各有所先。﹝五行之气﹐化有不同﹐天干所臨﹐是爲五運﹔地支所司﹐是爲六气﹐皆有主客之分﹐以主歲气也。﹞非其位則邪﹐當其位則正。﹝運气旣立﹐則位之當與不當﹐气之或邪或正﹐可得而察矣。﹞

病之生變﹐气相得則微﹐不相得則甚。﹝主客相遇﹐上下相臨﹐相得者﹐如彼此相生則气和而病微﹔不相得者﹐如彼此相克則气乖而病甚也。﹞气有餘﹐則制己所勝而侮所不勝﹔其不及﹐則己所不勝﹐侮而乘之﹐己所勝﹐輕而侮之。﹝己所勝﹐我勝彼也﹔所不勝﹐彼勝我也。假令木气有餘﹐則制己所勝而土受其克﹐濕化乃衰﹐侮所不勝﹐則金反受木之侮而風化大行也。木气不足﹐則己所不勝者乘虛來侮而金令大行﹐己所勝者因弱相輕而上邪反甚也。﹞侮反受邪﹐侮而受邪﹐寡於畏也。﹝五行之气各有相制﹐寡於畏則肆無忌憚而勢極必衰﹐所以反受其邪﹐自然之道也。﹞脾不主時。脾者土也﹐治中央﹐常以四時長四髒﹐各十八日寄治﹐不得獨主於時也。﹝脾屬土而蓄養萬物﹐位居中央﹐寄王四時各一十八日﹐爲四髒之長而不獨主於時也。﹞脾臟者﹐常著胃土之精也。土者生萬物而法天地﹐故上下至頭足﹐不得主時也。﹝脾胃相爲表裏﹐脾常根據附於胃﹐以膜連著而爲之行其津液。然脾胃皆屬乎土﹐所以生成萬物﹐故曰「法天地」也。土爲萬物之木﹐脾胃爲臟腑之本﹐故上至頭﹐下至足﹐無所不及﹐又豈得獨主一時而已哉﹗所以四時五臟皆不可一日無土气也。﹞心之合脈也﹐其榮色也﹐其主腎也。﹝心生血﹐血行脈中﹐故合於脈。

血華在貌﹐故榮於色。心屬火﹐受水之制﹐故以腎爲主。﹞肺之合皮也﹐其榮毛也﹐其主心也。

﹝肺屬金﹐皮得金之堅﹐故合於皮﹔毛得皮之養﹐故榮於毛。五臟之應天者肺﹐故肺主皮毛。凡萬物之體﹐其表必堅﹐正合干金之象﹐所謂物物一太極也。金受火之制﹐故肺以心爲主。﹞肝之合筋也﹐其榮爪也﹐其主肺也。﹝肝屬木﹐木曲直而柔﹐筋體象之﹐故合於筋。爪者筋之餘﹐故榮於爪。木受金之制﹐故肝以肺爲主。﹞

脾之合肉也﹐其榮唇也﹐其主肝也。﹝脾屬土﹐肉象地之體﹐故合肉也。脾气通於唇﹐故榮唇也。土受木之制﹐故脾以肝爲主。﹞腎之合骨也﹐其榮發也﹐其主脾也。﹝腎屬水﹐腎藏精﹐骨藏髓﹐精髓同類﹐故腎合骨。發爲精血之餘﹐精髓充滿﹐其發必榮﹐故榮在發。水受土之制﹐故腎以脾爲主。﹞是故多食鹹﹐則脈凝泣而變色﹐﹝咸從水化﹐水能克火﹐故病在心之脈與色也。禁咸。泣﹑澀同。﹞多食苦則皮槁而毛拔﹐﹝苦從火化﹐火能克金﹐故病在肺之皮毛也。禁苦。﹞多食辛則筋急而爪枯﹐﹝辛從金化﹐金能克木﹐故病在肝之筋爪也。禁辛。﹞多食酸則肉胝而唇揭﹐﹝胝﹐皮濃也﹐手足胼胝之謂。酸從木化﹐木能克土﹐故病在脾之肉與唇也。禁酸。胝﹐音支。﹐音縐。﹞多食甘則骨痛而發落﹐此五味之所傷也。﹝甘從土化﹐土能克水﹐故病在腎之骨與發也。禁甘。﹞故心欲苦﹐﹝合於火也。﹞肺欲辛﹐﹝合於金也。﹞肝欲酸﹐﹝合於木也。﹞脾欲甘﹐﹝合於土也。﹞

腎欲咸﹐﹝合於水也。﹞此五味之所合﹐五臟之气也。﹝凡此皆五味之合於五臟者也。﹞凡刺之法﹐必先本於神。

血脈營气精神﹐此五臟之所藏也。至其淫離髒則精失﹐魂魄飛揚﹐志意恍亂﹐智慮去身。何謂徳﹑气﹑生﹑精﹑神﹑魂﹑魄﹑心﹑意﹑志﹑思﹑智﹑慮耶﹖天之在我者徳也﹐地之在我者气也﹐徳流气薄而生者也。﹝天地之大徳曰生。人生於地﹐懸命於天。陽先陰後﹐陽施陰受。肇生之徳本乎天﹐成形之气本乎地。故「天之在我者徳也﹐地之在我者气也﹐徳流气薄而生者」﹐言理賦形全﹐而生成之道斯備矣。﹞

故生之來謂之精﹐﹝太極動而生陽﹐靜而生陰。陰陽二气﹐各有其精。所謂精者﹐天以一生水﹐地以六成之﹐而爲五行之最先。故萬物初生﹐其來皆水﹐如果核未實皆水也﹐卵胎未成猶水也﹐卽凡人之有生﹐以及昆虫艸木﹐無不皆然。男女媾精﹐萬物化生﹐此之謂也。﹞兩精相搏謂之神﹐﹝兩精者﹐陰陽之精也。搏﹐交接也。

二五之精﹐妙合而凝﹐萬物生成之道﹐莫不陰陽交而後神明見。人之生也﹐必合陰陽之气﹐形神乃成。故曰事其神者神去之﹐休其神者神居之。則凡治身者﹐太上養神﹐其次養形也。搏﹐音博。﹞隨神往來者謂之魂﹐並精而出入者謂之魄﹐﹝精對神而言﹐則神爲陽而精爲陰﹐魄對魂而言﹐則魂爲陽而魄爲陰。故魂則隨神而往來﹐魄則並精而出入也。﹞所以任物者謂之心﹐﹝心爲君主之官﹐統神靈而參天地﹐故萬物皆有所在。﹞

心有所憶謂之意﹐﹝憶﹐思憶也。謂一念之生﹐心有所向而未定者曰憶。﹞意之所存謂之志﹐﹝意之所存﹐謂意已決而卓有所立者曰志。﹞因志而存變謂之思﹐﹝因志而存變﹐謂意志𨿽定而復有反復計度者曰思。﹞

因思而遠慕謂之慮﹐﹝深思遠慕﹐必生憂疑﹐故曰慮。﹞因慮而處物謂之智。﹝疑慮旣生﹐而處得其善者曰智。接此數者﹐各有所主之髒﹐今皆生之於心﹐此正諸髒爲之相使而心則爲之主宰耳。﹞故智者之養生也﹐必順四時而適寒暑﹐和喜怒而安居處﹐節陰陽而調剛柔﹐如是則僻邪不至﹐長生久視。﹝四時﹑寒暑﹑喜怒﹑居處皆明顯易曉﹐惟節陰陽﹐調剛柔﹐其義最精﹐其用最博。凡食息﹑起居﹑病治﹑脈藥﹐皆有最切於此而不可忍者。﹞是故怵惕思慮者則傷神﹐神傷則恐懼﹐流淫而不止。﹝言情志所傷之爲害也。怵﹐恐也。

惕﹐驚也。流淫﹐謂流泄淫溢也。思慮而兼怵惕﹐則神傷而心怯﹐心怯則恐懼﹐恐懼則傷腎﹐腎傷則精不固。

蓋以心腎不交﹐故不能攝收如此﹐怵﹐出﹑卹二音。﹞因悲哀動中者﹐竭絕而失生。﹝悲則气消。悲哀太甚則胞絡絕﹐故致失生。竭者絕之漸﹐絕則盡絕無餘矣。﹞喜樂者神憚散而不藏﹐﹝喜發於心﹐樂散於外。暴喜傷陽﹐故神气憚散而不藏。憚﹐驚惕也。﹞愁憂者气閉塞而不行﹐﹝愁憂則气不能舒﹐故脈道爲之閉塞。﹞

盛怒者迷惑而不治﹐﹝怒則气逆﹐甚者必亂﹐故致昏迷皇惑而不治。不治﹐亂也。﹞恐懼者神蕩憚而不收。﹝恐懼則神志驚散﹐故蕩憚而不收。上文云「不藏」者﹐神不能持而流蕩也。此云「不收」者﹐神爲恐懼而散失也。﹞心怵惕思慮則傷神﹐神傷則恐懼自失﹐破脫肉﹐毛悴色夭﹐死於冬。﹝言情志所傷之病﹐而死各有時也。心藏神﹐神傷則心怯﹐故恐懼自失。者﹐筋肉結聚之處。心虛則脾弱﹐故破脫肉。毛悴者﹐皮毛惟悴也。色夭者﹐心之色赤欲如白裹朱﹐不欲如赭也。火衰畏水﹐故死於冬。後仿此。﹐劬允切。﹞

脾愁憂而不解則傷意﹐意傷則亂﹐四肢不舉﹐毛悴色夭﹐死於春。﹝憂本肺之志﹐而亦傷脾者﹐母子气通也。憂則脾气不舒﹐不舒則不能營運﹐故悶而亂。四肢皆稟气於胃而不得至經﹐必因於脾乃得稟也。故脾傷則四肢不舉。脾色之夭者土衰畏木﹐故死於春。﹐美本切。﹞肝悲哀動中則傷魂﹐魂傷則狂忘不精﹐不精則不正﹐當人陰縮而攣筋﹐兩脇骨不舉﹐毛悴色夭﹐死於秋。﹝肝藏魂。悲哀過甚則傷魂﹐魂傷則爲狂﹑爲忘而不精明﹐精明失則邪妄不正﹐其人當陰縮攣筋﹐兩脇骨不舉者﹐皆肝經之敗也。肝色之夭者﹐木衰畏金﹐故死於秋。﹞

肺喜樂無極則傷魄﹐魄傷則狂﹐狂則意不存人。皮革焦﹐毛悴色夭﹐死於夏。﹝喜本心之志﹐而亦傷肺者﹐暴喜傷陽﹐火邪乘金也。肺藏魄﹐魄傷則神亂而爲狂。意不存人者。旁若無人也。五臟之傷﹐無不毛悴﹐而此獨云「皮革焦」者﹐以皮毛爲肺之合而更甚於他也。肺色之夭者﹐金衰畏火﹐故死於夏。﹞腎盛怒而不止則傷志﹐志傷則喜忘其前言﹐腰脊不可以俯仰屈伸﹐毛悴色夭﹐死於季夏。﹝怒本肝之志﹐而亦傷腎者﹐肝腎爲子母﹐其气相通也。腎藏志﹐志傷則意失而善忘其前言也。腰脊不可俯仰屈伸者﹐腰爲腎之府也。腎色之夭者﹐水衰畏土﹐故死於季夏。﹞恐懼而不解則傷精﹐精傷則骨痿厥﹐精時自下。

﹝此亦言心腎之受傷也。蓋盛怒𨿽云傷腎﹐而恐懼則腎臟之本志﹐恐則气下而陷﹐故能傷精。腎主骨﹐故精傷則骨。痿者﹐陽之痿。厥者﹐陽之衰。命門不守則精時自下﹐是𨿽腎臟受傷之爲病﹐與愁憂恐懼則傷心之義同。﹑酸同。﹞是故五臟主藏精者也﹐不可傷﹐傷則失守而陰虛﹐陰虛則無气﹐無气則死矣。﹝此總結上文而言五臟各有其精﹐傷之則陰虛﹐以五臟之精皆陰也。陰虛則無气﹐以精能化气也。气聚則生﹐气散則死﹐然則死生在气﹐而气本於精。年四十而陰气自半者﹐正指此陰字也。﹞用鍼者﹐察觀病患之態﹐以知精﹑神﹑魂﹑魄之存亡得失之意。五者以傷﹐鍼不可以治之也。﹝用鍼者﹐必當察病者之形態﹐以酌其可刺不可刺也。設或五臟精神已損﹐必不可妄用鍼矣。蓋鍼能治有餘﹐而不可治虛損也。﹞

肝藏血﹐血捨魂。肝气虛則恐﹐實則怒。﹝肝藏魂﹐人臥血歸於肝。血有餘則怒﹐不足則恐。﹞脾藏營﹐營捨意。脾气虛則四肢不用﹐五臟不安﹐實則腹脹經溲不利。﹝營出中焦﹐受气取汁﹐變化而赤﹐是謂血。故曰「脾藏營﹐營捨意」﹐卽脾藏意也。脾虛則四肢不用﹐五臟不安﹐以脾主四肢而脾爲五臟之原也。太陰脈入腹絡胃﹐故脾實則腹脹﹐經溲不利。經﹐當作涇。溲﹐音搜。﹞心藏脈﹐脈捨神。心气虛則悲﹐實則笑不休。﹝心主脈﹐藏神。神有餘則笑不休﹐神不足則悲。﹞肺藏气﹐气捨魂。肺气虛則鼻塞不利﹑少气﹐實則喘喝﹐胸盈﹐仰息。﹝喘喝者﹐气促聲粗也。胸盈﹐脹滿也。仰息﹐仰面而喘也。

肺藏魄﹐气有餘則喘咳上气﹐不足則息利少气。﹞腎藏精﹐精舍志。腎气虛則厥﹐實則脹。﹝腎藏精舍志﹐志有餘則腹脹飧泄﹐不足則厥。﹞五臟不安﹐必審五臟之病形﹐以知其气之虛實﹐謹而調之也。﹝旣明情志損傷﹐第分五臟虛實。凡五臟有不安者﹐必審其病形虛實﹑情志所屬﹐乃可隨其髒以調之也。

﹞气口獨爲五臟主。﹝气口之義﹐其名有三﹕手太陰肺經脈也﹐肺主諸气﹐气之盛衰見於此﹐故曰气口﹔肺朝百脈﹐脈之大會聚於此﹐故曰脈口﹔脈出太淵﹐其長一寸九分﹐故曰寸口。是名𨿽三而實則一耳。五臟六腑之气味皆出於胃﹐變見於气口﹐故爲五臟之主﹐乃統兩手而言﹐非獨指右手爲气口也。因其爲脈之大會﹐五臟六腑之所終始﹐故取法焉。毋執左彊爲外感而攻其表﹐右盛爲內傷而攻其裏。人之髒气有不齊﹐脈候有稟賦﹐或左脈素大於右﹐或右脈素大於左﹐孰者爲常﹐孰者爲變﹖或於偏弱中略見有力﹐已隱虛中之實﹔或於偏盛中稍覺無神﹐便是實中之虛。設不知此﹐執左右以分表裏﹐豈左無裏而右無表乎﹖夫人迎爲足陽明之脈﹐不可以言於手﹐气口總手太陰而言﹐不可以分左右。三陽在頭﹐人迎行气於三陽﹔三陰在手﹐脈口行气於三陰。

故診法有三﹕一取三部九候﹐以診通身之脈﹕一取太陰﹑陽明﹐以診陰陽之本﹔一取左右气口﹐以診臟腑之气。則人迎自有其位﹐在結喉兩旁﹐足陽明之脈也。謂左手關前一分爲人迎﹐誤也。﹞胃者水谷之海﹐六腑之大源也。五味入口藏於胃﹐以養五臟气。气口亦太陰也。是以五臟六腑之气味皆出於胃﹐變見於气口。﹝人有四海而胃居其一﹐是爲水谷之海﹐六腑之本﹐又爲五臟六腑之海。气口本屬太陰﹐而脾亦太陰者﹐何也﹖蓋气口屬肺﹐手太陰也﹔布行胃气﹐則在於脾﹐足太陰也。胃气必歸於脾﹐脾气必歸於肺﹐而後行於臟腑營衛﹐所以气口𨿽爲手太陰﹐而實卽足太陰之所歸﹐故曰「气口亦太陰」也。是以五臟六腑之气味皆出於胃而變見於气口﹐故胃爲臟腑之大源﹐無不由脾達肺也。見﹐音現。﹞故五气入鼻﹐藏於心肺。心肺有病﹐而鼻爲之不利也。

﹝气味之化﹐在天爲气﹐在地爲味。五味入口﹐藏於胃者﹐味爲陰也。五气入鼻﹐藏於心肺者﹐气爲陽也。

鼻爲肺之竅﹐故心肺有病而鼻爲之不利。﹞凡治病必察其下﹐適其脈﹐觀其志意與其病也。﹝此治病之四要也。「下」言二陰﹐二陰者﹐腎之竅﹐胃之關也。倉廩不藏者﹐是門戶不要也。得守者生﹐失守者死。故二便爲胃气之關鎖而系一生元气之安危﹐此「下」之不可不察也。適﹐測也。脈爲气血之先﹐故獨取寸口以決吉凶之兆。人無胃气曰逆﹐逆者死﹔脈無胃气亦死﹐此脈之不可不察也。志意和則精神專直﹐魂魄不散﹐悔怒不起﹐五臟不受邪矣。是志意關乎神气而存亡系之﹐此志意之不可不察也。病有標本﹐不知求本則失其要矣。病有眞假﹐不知逆從則及於禍矣。此病因之不可不察也。合是四者而會觀之﹐則治病之妙﹐無遺法矣。﹞

拘於鬼神者不可與言至徳﹐惡於鍼石者不可與言至巧﹐病不許治者病必不治﹐治之無功矣。

食气入胃﹐散精於肝﹐淫气於筋。﹝精﹐食气之精華也。肝主筋﹐故胃散穀气於肝則浸淫滋養於筋也。﹞食气入胃﹐濁气歸心﹐淫精於脈。﹝濁﹐言食气之濃者也。受谷者濁﹐受气者淸。心主血脈﹐故食气歸心則精气浸淫於脈也。﹞脈气流經﹐經气歸於肺﹐肺朝百脈﹐輸精於皮毛。﹝精淫於脈﹐脈流於經﹐經脈流通﹐必由於气。气主於肺﹐爲百脈之朝會。毛爲肺之合﹐故肺精輸焉。﹞毛脈合精﹐行气於府。

﹝肺主毛﹐心主脈﹐肺藏气﹐心生血﹐一气一血﹐稱爲父母﹐二髒獨占胸中﹐故曰「毛脈合精﹐行气於府」。

府者﹐气聚之府也﹐是謂气海﹐亦曰膻中。﹞府精神明﹐畱於四髒﹐气歸於權衡。﹝宗气積於肺﹐神明出於心。

气盛則神王﹐故气府之精爲神明。神王則髒安﹐故肺﹑肝﹑脾﹑腎四髒﹐無不賴神明之畱以爲主宰﹐然後髒气鹹得其平而歸於權衡矣。權衡﹐平也。﹞權衡以平﹐气口成寸﹐以決死生。﹝臟腑之气旣得其平﹐則必變見於气口而成寸尺﹐可於此以決生死也。上言「食气入胃」﹐下言「飲入於胃」也。﹞飲入於胃﹐遊溢精气﹐上輸於脾﹐脾气散精﹐上歸於肺。﹝遊﹐浮游也。溢﹐湧溢也。水飲入胃﹐則其气化精微﹐必先輸運於脾﹐是謂「中焦如漚」也。脾乃散气﹐上如雲霧而歸於肺﹐是謂「上焦如霧」也。﹞通調水道﹐下輸膀胱﹐﹝肺气運行﹐水隨而注﹐故肺能通調水道﹐下輸膀胱﹐是謂「水出髙原﹐下焦如瀆」也。﹞水精四布﹐五經並行﹐﹝水因气生﹐气爲水母﹐凡肺气所及則水精布焉。然水名𨿽一﹐而淸濁有分。淸者爲精﹐精如雨露﹔濁者爲水﹐水如江河。故精歸五臟﹐水歸膀胱而五經並行矣。五經﹐五臟之經絡也。﹞合於四時﹑五臟﹑陰陽﹐揆度以爲常也。

女子七歲腎气盛﹐齒更發長。﹝七爲少陽之數﹐女本陰體而得陽數者﹐陰中有陽也。人之初生﹐先從腎始。女至七歲﹐腎气稍盛。腎主骨﹐齒者骨之餘﹐故齒更﹔腎爲精血之髒﹐發者血之餘﹐故發長。蓋天地萬物之道﹐惟陰陽二气而已﹐陰陽作合﹐原不相離﹐所以陽中必有陰﹐陰中必有陽﹐如離中偶而坎中奇也。

震﹑坎﹑艮爲三男﹐而陰多於陽﹐巽﹑離﹑兌爲三女﹐而陽多於陰。故女子外陰而內陽﹐男子外陽而內陰﹐是陰陽互更之義也。更﹐平聲。長﹐上聲。下同。﹞二七而天癸至﹐任脈通﹐太衝脈盛﹐月事以時下﹐故有子。﹝天癸者﹐非精非血﹐乃天一之眞﹐故男子亦稱天癸﹐非若今之人惟以月事爲天癸也。任﹑衝者﹐奇經之二也。任主胎胞﹐衝爲血海﹕气盛脈通﹐故月事下而有子。月事者﹐言女子經水按月而至﹐其盈虛消長應於月象。經以應月者﹐陰之所生也。﹞三七腎气平均﹐故眞牙生而長極。﹝腎气﹐卽天癸也。平均﹐充滿之謂。眞牙﹐謂牙之最後生者。腎主骨﹐故腎气平則眞牙生而長極。

﹞四七筋骨堅﹐發長極﹐身體盛壯。﹝女子天癸之數﹐七七而止。年當四七﹐正及材力之中﹐故身體盛壯﹐發長極矣。﹞五七陽明脈衰﹐面始焦﹐發始墮。﹝女爲陰體﹐不足於陽﹐故其衰也﹐自陽明始。陽明之脈行於面﹐循髮際﹐故面焦發墮。﹞六七三陽脈衰於上﹐面皆焦﹐發始白。﹝三陽脈皆盛於面也。﹞七七任脈虛﹐太衝脈衰少﹐天癸竭﹐地道不通﹐形壞而無子也。﹝至是則衝任血少﹐陰气竭﹐故經水止絕而坤道不通也。天癸竭絕﹐故形體衰壞而不能有子矣。﹞男子八歲腎气實﹐齒更發長。﹝八爲少陰之數﹐男本陽體而得陰數者﹐爲陽中有陰也。齒更發長﹐義同前。﹞二八腎气盛﹐天癸至﹐精气溢瀉﹐陰陽和﹐故能有子。﹝男女眞陰﹐皆稱天癸﹐天癸旣充﹐精乃溢瀉。陰陽合和﹐故能生子。子者﹐統男女而言。夫有子之道﹐歷代名家論無中。得其實理者﹐則乾道成男﹐坤道成女﹐陽勝陰者爲男﹐陰勝陽者爲女﹐此爲不易之至論。然陰陽有盛衰﹐如老陽少陰﹐彊弱判矣﹔羸陽壯陰﹐盛衰分矣﹔壯而不蓄﹐同乎弱矣﹔老而知養﹐同於少矣。期候有陰陽﹐忽之者其气衰﹐起居有消長﹐得之者其气盛。兩軍相對﹐气可奪於先聲﹐一靜自持﹐機待時而後動。以寡擊眾﹐孰謂無方﹖轉弱爲彊﹐果有妙用。受與不受。在闔辟不在淺深﹐言遲疾者殊謬﹔男與不男﹐在盈虛不在衝裹﹐道先後者尢差。凡寡欲而得之﹐男女貴而壽﹔多欲而得之﹐男女濁而夭。何莫非干坤之道乎﹖知之者鮮矣。﹞三八腎气平均﹐筋骨勁彊﹐故眞牙生而長極。﹝腎水生肝血﹐故筋亦勁彊也。余則同前女子。﹞四八筋骨隆盛﹐肌肉滿壯。﹝男子气數至此﹐盛之極也。﹞五八腎气衰﹐發墮齒槁﹔﹝男爲陽體﹐不足於陰﹐故其衰也自腎始﹐而髮齒其徵也。﹞六八陽气衰竭於上﹐面焦﹐發鬢頒白。﹝陽气﹐謂三陽气也。頒﹑斑同。﹞七八肝气衰﹐筋不能動﹐天癸竭﹐精少﹐腎臟衰﹐形體皆極。﹝肝主筋﹐肝衰故筋不能動。腎主骨﹐腎衰故形體疲極。﹞八八則齒髮去。﹝衰之甚也。﹞腎者主水﹐受五臟六腑之精而藏之﹐故五臟盛乃能瀉。﹝腎爲水髒﹐精卽水也。五臟六腑之精皆藏於腎﹐非腎臟獨有精也﹐故五臟盛則腎乃能瀉。﹞今五臟皆衰﹐筋骨解惰﹐天癸盡矣﹐故發鬢白﹐身體重﹐行步不正而無子耳。﹝凡物壯則老﹐此所謂天數也。解﹑懈同。﹞有其年已老而有子﹐此其天壽過度﹐气脈常通﹐而腎气有餘也。﹝此天稟有餘﹐卽所謂材力也。﹞此𨿽有子﹐男不過盡八八﹐女不過盡七七﹐而天地之精气皆竭矣。﹝天癸大數﹐女已盡於七七﹐男已盡於八八。精气已竭﹐此外多難於子矣。﹞夫道者﹐能卻老而全角身﹐年𨿽壽﹐能生子也。﹝道者﹐言合道之人也。旣能道合天地﹐則其材力﹑天數自是非常﹐卻老全角﹐壽而生子﹐固有出人之表而不可以常數限者矣。又有積精全神而能以人力勝天者﹐或守丹於內﹐或假藥於外﹐法則天地而協議於道者也。﹞人之始生﹐以母爲基﹐以父爲。失神者死﹐得神者生。﹝人之生也﹐合父母之精而有其身。父得幹之陽﹐母得坤之陰。陽一而施﹐陰兩而承﹐故以母爲基﹐以父爲﹐譬之稼穡者必得其地﹐乃施以種﹐種劣地優﹐肖由乎父﹐種優地劣﹐變成乎母﹐地種皆得而陰陽失序者﹐𨿽育無成也。故三者相合﹐而象變斯無窮矣。夫地者基也﹐種者也﹐陰陽精气者神也﹐知乎此則知人生之所以然也。﹞血气已和﹐榮衛已通﹐五臟已成﹐神气捨心﹐魂魄畢具﹐乃成爲人。﹝神者﹐陰陽合徳之靈也。二气合而生人﹐則血气﹑榮衛﹑五臟以次相成﹐神明從而見矣。惟是神之爲義有二﹕分言之則陽神曰魂﹐陰神曰魄﹐以及意志﹑思慮之類皆神也﹔合言之則神藏於心﹐而凡情志之屬﹐惟心所統﹐是爲吾身之全神也。夫精全則气全﹐气全則神全﹐未有形气衰而神能王者﹐亦未有神旣散而形獨存者。故曰「失神者死﹐得神者生」。至於魂魄之義﹐气形盛則魂魄盛﹐气形衰則魂魄衰。魂是魄之光焰﹐魄是魂之根柢。魄陰主藏受﹐故魄能記憶在內﹔魂陽主運用﹐故魂能動作發揮。二物本不相離﹐精聚則魄聚﹐气聚則魂聚﹐是爲人物之體。至於精竭魄降﹐則气散魂遊而無所知矣。﹞人之壽夭各不同。五臟堅固﹐血脈調和﹐肌肉解利﹐皮膚致密﹐營衛之行﹐不失其常﹐呼吸微徐﹐气以度行﹐六腑化谷﹐津液布揚﹐各如其常﹐故能長久。﹝堅固者不易損﹐調和者不易亂﹐解利者可無畱滯﹐致密者可免中傷。「營衛之行﹐不失其常」者﹐經脈和也。「呼吸微徐﹐气以度行」者﹐三焦治也。「六腑化谷﹐津液布揚」﹐則臟腑和平﹐精神充暢﹐故能長久而多壽也。﹞使道隧以長﹐基墻髙以方﹐通調營衛﹐三部三里起﹐骨髙肉滿﹐百歲乃得終。﹝使道﹐指七竅而言。謂五臟所使之道路﹐卽五官之道路也。隧﹐深邃貌。基墻﹐指面部而言。骨骼爲其﹐蕃蔽爲墻。凡營衛部裏及骨髙肉滿者﹐卽致壽之道﹐故得百歲而終。﹞其气之盛衰﹐以至其死。人生十歲﹐五臟始定﹐血气已通﹐其气在下﹐故好走。﹝天地之气﹐陽主乎升﹐升則向生﹔陰主乎降﹐降則向死。故幼年元气在下者﹐亦自下而升也。﹞二十歲血气始盛﹐肌肉方長﹐故好趨。三十歲五臟大定﹐肌肉堅固﹐血脈盛滿﹐故好步。﹝盛滿則不輕捷﹐故好步矣。﹞四十歲五臟六腑﹑十二經脈皆大盛以平定﹐腠理始疏﹐榮華頹落﹐發頗斑白﹐平盛不搖﹐故好坐。﹝物極必變﹐盛極必衰﹐人當四十﹐陰气已半﹐故發頗斑白而平盛不搖。好坐者﹐衰之漸也。﹞五十歲肝气始衰﹐肝葉始薄﹐膽汁始減﹐目始不明。六十歲心气始衰﹐苦憂悲﹐血气懈惰﹐故好臥。七十歲脾气虛﹐皮膚枯。

八十歲肺气衰﹐魂離﹐故言善誤。九十歲腎气焦﹐四髒經脈空虛。百歲五臟皆虛﹐神气皆去﹐形骸獨居而終矣。﹝魄離者﹐形體衰敗也。腎气焦者﹐眞陰虧竭也。女盡七七﹐男盡八八﹐言陰陽之限數。此十言者﹐言人生之全數。然則人之气數固有定期﹐而長短不齊者﹐有出於稟受﹐有因於人爲﹐故惟智者不以人欲害其天眞﹐以自然之道養自然之壽而善終其天年。﹞其不能終壽而死者﹐五臟皆不堅﹐使道不長﹐﹝不長﹐短促也。﹞空外以張﹐﹝九竅張露也。﹞喘息暴疾﹐﹝喘息者气促﹐暴疾者易傷﹐皆非延壽之徵也。﹞又卑基墻薄﹐脈少血﹐其肉不石﹐﹝石﹐堅也。﹞數中風寒﹐血气虛﹐脈不通﹐眞邪相攻﹐亂而相引﹐﹝數中風寒﹐表易犯也﹔血气虛﹐中不足也﹔脈不通﹐經絡多滯也﹐故致眞邪易於相攻。然正本拒邪﹐正气不足﹐邪反隨之而入﹐故曰「相引」。數﹐音朔。﹞故中壽而盡也。﹝凡此形體﹐血气旣已異於上壽﹐則其中壽而盡﹐固有所由稟受而然也。養能合道﹐下可以希中﹐中可以希上﹐否則上僅得其次﹐次僅其得下矣。﹞形有緩急﹐气有盛衰﹐骨有大小﹐肉有堅脆﹐皮有濃薄﹐以立壽夭。伯髙曰﹕形與气相任則壽﹐不相任則夭。﹝任﹐相當也。蓋形以寓气﹐气以充形﹐有是形當有是气﹐有是气當有是形﹐故表裏相稱者壽﹐一彊一弱而不相稱者夭。﹞皮與肉相果則壽﹐不相果則夭。﹝肉堅皮固者爲相果﹐肉脆皮疏者爲不相果。相果者气必蓄﹐故壽﹔不相果者气易失﹐故夭。﹞血气經絡﹐勝形則壽﹐不勝形則夭。﹝血气﹑經絡者﹐內之根本也﹔形體者﹐外之枝葉也。根本勝者壽﹐枝葉勝者夭。﹞形充而皮膚緩者則壽﹐形充而皮膚急者則夭。﹝皮膚和緩者气脈從容﹐故當壽﹔皮膚緊急者气脈促迫﹐故當夭。﹞形充而脈堅大者順也。

形充而脈小以弱者气衰﹐衰則危矣。﹝形充脈大者表裏如一﹐故曰順﹔形充脈弱者外實內虛﹐故曰危。﹞若形充而顴不起者骨小﹐骨小則夭矣。﹝人之形體﹐骨爲君﹐肉爲臣。君勝臣者順﹐臣勝君者逆。顴者骨之綱也﹐故形充而顴不起者其骨必小﹐骨小肉充﹐臣勝君者也﹐故當夭。﹞形充而大肉堅而有分者肉堅﹐肉堅則壽矣﹔形充而大肉無分理不堅者肉脆﹐肉脆則夭矣。﹝大肉﹐臀肉也。者﹐筋肉積聚之處﹐堅而濃者是也。有分者﹐肉中分理明顯也。形體𨿽充﹐又必以肉之堅脆分壽夭也。其必驗於大肉者﹐以大肉爲諸肉之宗也。故凡形充而臀削者﹐必非福壽之兆。臀﹐音豚。﹞此天之生命﹐所以立形定气而視壽夭。

必明乎此﹐而後以臨病患﹐決死生。若墻基卑髙﹐不及其地者﹐不滿三十而死﹔其有因加疾者﹐不及二十而死也。﹝墻基者﹐面部四旁骨骼也。地者﹐面部之肉也。基墻不及其地者﹐骨衰肉勝也﹐所以不壽﹐再加不愼而致疾﹐其夭更速﹐故不及二十而死也。明堂者﹐鼻也﹔闕者﹐眉間也﹔庭者﹑顏也﹔蕃者﹐頰側也﹔蔽者﹐耳門也。其間欲方大﹐去之十步﹐皆見於外﹐如是者壽。﹞夫形气之相勝﹐平人而气勝形者壽﹐﹝人之生死由乎气﹐气勝則神全﹐故平人以气勝形者壽﹔設外貌𨿽充﹐而中气不足者﹐必非壽器。﹞病而形肉脫﹐气勝形者死﹐形勝气者危矣。﹝若病而至於形肉脫﹐𨿽其气尙勝形﹐亦所必死﹐蓋气爲陽﹐形爲陰﹐陰以配陽﹐形以寓气﹐陰脫則陽無所附﹐形脫則气獨難畱﹐故不免於死。或形肉未脫﹐而元气衰竭者﹐形𨿽勝气﹐不過陰多於陽﹐病必危矣﹐此自天稟爲言﹐外有地勢使然﹐又當別論也。﹞人之肢節﹐以應天地。天圓地方﹐人頭圓足方以應之。﹝圓者﹐徑一圍三﹐陽奇之數﹔方者﹐徑一圍四﹐陰偶之數。人首屬陽居上﹐故圓而應天﹔人足屬陰居下﹐故方而應地。﹞天有日月﹐人有兩目。﹝日月照臨萬方﹐兩目明見萬象。﹞地有九州﹐人有九竅。﹝九州者﹐荊﹑梁﹑雍﹑豫﹑徐﹑揚﹑靑﹑兗﹑冀也。九竅者﹐上有七竅﹐下有二陰。淸陽出上竅﹐而有陽中之陰陽﹔濁陰出下竅﹐而有陰中之淸濁。﹞天有風雨﹐人有喜怒。﹝和風甘雨天之喜﹐摧拉霖潰天之怒。﹞天有雷霆﹐人有音聲。﹝陰陽相搏天地﹐發爲雷霆﹔情志所見人物﹐發爲音聲。﹞天有四時﹐人有四肢。﹝四肢者﹐兩手兩足也。﹞天有五音﹐人有五臟。﹝五音﹐宮﹑商﹑角﹑徵﹑羽。五臟﹐心﹑肝﹑脾﹑肺﹑腎。﹞天有六律﹐人有六腑。﹝六律者﹐黃鐘﹑太簇﹑姑洗﹑蕤賓﹑夷則﹑無射﹐爲六陽律﹔大呂﹑夾鐘﹑仲呂﹑林鐘﹑南呂﹑應鐘﹐爲六陰律。六腑者﹐胃﹑膽﹑大腸﹑小腸﹑三焦﹑膀胱也。﹞天有冬夏﹐人有寒熱。﹝寒應冬﹐熱應夏也。﹞天有十日﹐人有手十指。﹝十日者。甲﹑乙﹑丙﹑丁﹑戊﹑己﹑庚﹑辛﹑壬﹑癸﹐是謂天干﹐故應人之手指。﹞辰有十二﹐人有足十指﹑莖垂以應之﹔女子不足二節﹐以抱人形。﹝十二辰者﹐子﹑丑﹑寅﹑卯﹑辰﹑巳﹑午﹑未﹑申﹑酉﹑戌﹑亥﹐是謂地支﹐故應人之足指﹕足指爲十﹐並莖垂爲十二。莖者﹐宗筋也。垂者﹐睪丸也。女子少此二節﹐故能以抱人形。抱者﹐懷胞之義﹐如西北稱伏雞爲抱者是也。睪﹐音髙。﹞天有陰陽﹐人有夫妻。﹝天爲陽﹐地爲陰﹐夫爲陽﹐妻爲陰﹐故曰夫乃婦之天。﹞歲有三百六十五日﹐人有三百六十節。﹝節﹐骨節也。﹞地有髙山﹐人有肩膝。﹝肩膝骨大而髙。

故以應山。﹞地有深谷﹐人有腋。﹝腋深陷﹐故以應谷。﹐音國。﹞地有十二經水﹐人有十二經脈。地有泉脈﹐人有衛气。﹝泉脈出於地下﹐衛气行於肉中。﹞地有艸﹐人有毫毛。﹝莢﹐瑞艸也。堯時生於庭﹐隨月凋榮﹔朔後一日莢生﹐望後一日莢落﹐歷得其分度則莢生。﹞天有晝夜﹐人有臥起。﹝晝爲陽﹐人應陽而動﹔夜爲陰﹐人應陰而靜。﹞天有列星﹐人有牙齒。﹝齒牙疏朗﹐故象似列星。女子三七﹐男子三八﹐則眞牙生而長極﹐是以後生之大者爲牙也。女子七歲﹐男子八歲齒更﹐是以前生之小者爲齒也。故男子八月生齒﹐八歲而齔﹔女子七月生齒﹐七歲而齔。齔﹐毀齒也。齔﹐抄近切。﹞地有小山﹐人有小節。

﹝小節者﹐小骨指節之類。﹞地有山石﹐人有髙骨。﹝髙骨﹐顴肩膝踝之類。﹞地有林木﹐人有募筋。﹝募者﹐筋脈聚蓄之處。募﹐音暮。﹞地有聚邑﹐人有肉。﹝肉者﹐脂肉之聚處也。﹞歲有十二月﹐人有十二節。﹝四肢各三節﹐是爲十二節。﹞地有四時不生艸﹐人有無子。

﹝地有不毛之地﹐人有不育之人。﹞此人與天地相應者也。

婦人無須者﹐衝脈﹑任脈皆起於胞中﹐上循背裏﹐爲經絡之海﹐﹝凡男婦之有須﹑無須者﹐皆由於衝﹑任二脈之血有盛衰也。衝﹑任爲經絡之海﹐其起脈之處則在胞中﹐而上行於背裏。所謂胞者﹐子宮是也﹐此男女藏精之所﹐皆得稱爲子宮﹐惟女子於此受孕﹐因名曰胞。然衝﹑任﹑督脈皆起於此﹐所謂一原而三歧也。﹞其浮而外者﹐循腹右上行﹐會於咽喉﹐別而絡唇口。血气盛則充膚熱肉﹐血獨盛則淡滲﹐皮膚生毫毛。﹝衝﹑任﹐陰脈也﹐故循腹右上行。然左乳之下則有胃之大絡﹐此正左陽右陰相配之妙也。﹞今婦人之生﹐有餘於气﹐不足於血﹐以其數脫血也。衝任之脈﹐不榮口唇﹐故須不生焉。﹝數脫血﹐謂血不畱而月事以時下也。衝任爲血之海﹐須爲血之餘﹐血不足則衝任之脈不榮於口而須不生矣。數﹐音朔。﹞

士人有傷於陰﹐陰气絕而不起﹐其須不去。﹝陰不用者﹐陽痿不舉也。此言士人之陰傷而絕者﹐其須不去。﹞

宦者﹐去其宗筋﹐傷其衝脈﹐血瀉不復﹐皮膚內結﹐唇口不榮﹐故須不生。﹝士人者﹐陰气𨿽傷而宗筋未壞﹔彼宦官者﹐去其宗筋而傷其衝脈矣。血一瀉而不能復﹐皮膚內結而經道不行﹐故衝脈不榮於口而須不生也。﹞有天宦者﹐未嘗被傷﹐不脫於血﹐然其須不生﹐﹝謂身爲男子而終身無須﹐若天生之宦然﹐故曰「天宦」。﹞此天之所不足也﹔其任衝不盛﹐宗筋不成﹐有气無血﹐唇口不榮﹐故須不生。﹝天之所不足﹐言先天所稟有任衝之不足者﹐故亦不生須也。﹞是故視其顏色﹕黃赤者多熱气﹐靑白者少熱气﹐黑色者多血少气﹔﹝黃赤者爲陽﹐靑白黑者爲陰也。﹞美眉者太陽多血﹐通髯極須者少陽多血﹐美須者陽明多血﹐此其時然也。﹝在頰曰髯﹐在口下及兩頤者曰須﹐在口上曰髭。凡此所言者﹐卽其經行之地。﹞夫人之常數﹐太陽常多血少气﹐少陽常多气少血﹐陽明常多血多气﹐厥陰常多气少血﹐少陰常多血少气﹐太陰常多血少气﹐此天之常數也。﹝十二經之血气多少﹐各有不同。

气血多少四字極易混亂﹐傳錄之誤也。當以所論血气形志者爲是。﹞

卷一

髒象下第三

人之肥瘦大小寒溫﹐有老壯少小之別。人年五十以上爲老﹐二十以上爲壯﹐十八以下爲少﹐六歲以下爲小。

有肥﹐有膏﹐有肉──肉堅﹐皮滿者肥﹔肉不堅﹐皮緩者膏﹔皮肉不相離者肉。﹝肉﹐肉之聚處也。

此言偉壯之人﹐而有脂﹑膏﹑肉三者之異。﹞膏者其肉淖﹐而粗理者身寒﹐細理者身熱﹔脂者其肉堅﹐細理者熱﹐粗理者寒。﹝淖﹐柔而潤也。膏者肉淖﹐脂者肉堅﹐若其寒熱﹐則粗理者皆寒﹐細理者皆熱。淖﹐音鬧。﹞膏者多气而皮縱緩﹐故能縱腹垂腴﹐肉者身體容大﹐脂者其身收小。

﹝縱﹐寬縱也。腴﹐脂肥也。膏者縱腹垂腴﹐脂者其身收小﹐是膏肥於脂也。肉爲皮肉連實﹐自與脂﹑膏者有間。縱﹐去聲。腴﹐音兪。﹞膏者多气﹐多气者熱﹐熱者耐寒﹔肉者多血則充形﹐充形則平﹔脂者其﹐血淸﹐气滑少﹐故不能大。此別於眾人者也。﹝膏者多气﹐气爲陽﹐故質熱而耐寒也﹔肉者多血﹐血養形﹐故形充而气質平也﹔脂者血淸﹐而气滑少﹐故不能大。若此三者﹐𨿽肥盛皆別於眾人﹐而脂者之气血﹐似不及乎膏﹑肉也。肥白之人多气虛﹐蒼瘦之气虛者﹑固不減於肥白﹐是不可泥也。﹞眾人皮﹑肉﹑脂﹑膏不能相加也。血與气不能相多﹐故其形不小不大﹐各自稱其身﹐命曰「眾人」。﹝眾人者﹐言三者之外眾多之常人也。其皮﹑肉﹑脂﹑膏﹑血﹑气各有品格﹐故不能相加﹐亦不能相多﹐而形體大小皆相稱而已。﹞必先別其三形﹐血之多少﹐气之淸濁﹐而後調之﹐治無失常經也。﹝三形旣定﹐血气旣明﹐則宜補宜瀉﹐自可勿失常經矣。﹞

十二經脈﹐以應十二經水﹐淸濁不同。﹝經脈經水﹐各有淸﹑濁之異。﹞受谷者濁﹐受气者淸。﹝人身之气有二﹐濁气者﹐穀气也﹐故曰「受谷者濁」﹔淸气者﹐天气也﹐故曰「受气者淸」。二者總稱眞气﹐所受於天者﹐與穀气並而充身也。天地之精气﹐其大數常出三入一﹐故谷不入半日則气衰﹐一日則气少矣。

是又入者爲天气﹐出者爲穀气也。﹞淸者注陰﹐濁者注陽。﹝喉主天气﹐故淸气自喉而注陰﹐陰者五臟也﹔咽主地气﹐故濁气自咽而注陽﹐陽者六腑也。﹞濁而淸者上出於咽﹐淸而濁者則下行。淸濁相干﹐命曰亂气。﹝濁之淸者自內而出﹐故上行﹔淸之濁者自外而入﹐故下行。一上一下﹐气必交並﹐二者相合﹐一有不正﹐則亂气出乎其中矣。﹞夫陰淸而陽濁﹐濁者有淸﹐淸者有濁。气之大別﹐淸者上注於肺﹐濁者下走於胃。胃之淸气上出於口﹐肺之濁气下注於經﹐內積於海。﹝大別﹐言大槪之分別也。淸者上升﹐故注於肺﹔濁者下降﹐故走於胃。然而濁中有淸﹐故胃之淸气上出於口﹐以通呼吸津液﹔淸中有濁﹐故肺之濁气下注於經﹐以爲血脈營衛﹐而其積气之所﹐乃在气海間也。上气海在膻中﹐下气海在丹田。﹞諸陽皆濁﹐手太陽獨受陽之濁﹐手太陰獨受陰之淸。﹝手太陽﹐小腸也。小腸居胃之下﹐承受胃中水谷﹐淸濁未分﹐穢污所出﹐𨿽諸陽皆濁﹐而此其濁之濁者也﹐故曰「獨受陽之濁」。手太陰﹐肺也。肺者﹐五臟六腑之蓋也﹐爲淸气之所注﹐𨿽諸陰皆淸﹐而此其淸之淸者也﹐故曰「獨受陰之淸」。﹞諸陰皆淸﹐足太陰獨受其濁。﹝足太陰﹐脾也。胃司受納水谷﹐而脾受其气以爲運化﹐所以獨受其濁﹐而爲「淸中之濁」也。﹞淸者其气滑﹐濁者其气澀﹐此气之常也。故刺陰者﹐深而畱之﹔刺陽者﹐淺而疾之﹔淸濁相干者﹐以數調之也。﹝此以鍼下之气言淸﹑濁﹑陰﹑陽也。淸者气滑﹐鍼利於速﹔濁者气澀﹐鍼利於遲﹔陰者在裏﹐故宜深而畱之﹔陽者在表﹐故宜淺而疾之。其或淸中有濁﹐濁中有淸﹐乃爲淸濁相干﹐當察其孰微孰甚﹐而酌其數以調之也。﹞首面與身﹐屬骨連筋﹐同血合气。天寒地裂﹐手足懈惰﹐其面不衣。﹝人之頭面身形﹐本同一气。嚴寒地裂﹐肢體凜栗﹐面獨不懼。﹞蓋十二經脈﹑三百六十五絡﹐其血气皆上於面而走空竅。﹝頭面爲人之首﹐凡周身陰陽經絡無所不聚﹐故其血气皆上行於面而走諸竅。空﹑孔同。﹞其精陽气上走於目而爲睛﹐﹝精陽气者﹐陽气之精華也。五臟六腑之精气皆上注於目而爲之精。﹞其別气走於耳而爲聽﹐﹝別气者﹐旁行之气也。气自兩側上行於耳﹐气達則竅聰﹐所以能聽。﹞其宗气上出於鼻而爲臭﹐﹝宗气﹐大气也。宗气積於胸中﹐上通於鼻而行呼吸﹐所以能臭。﹞其濁气出於胃﹐走唇舌而爲味﹐﹝濁气﹐穀气也。谷入於胃﹐气達於唇舌﹐所以知味。﹞其气之津液皆上燻於面﹐﹝凡諸气之津液﹐皆上燻於面﹕肺气通於鼻﹐心气通於舌﹐肝气通於目﹐脾气通於口﹐腎气通於耳。此五臟之气﹐皆上通乎七竅﹐不獨諸陽經絡乃得上頭也。﹞而皮又濃﹐其肉堅﹐故天气甚寒﹐不能勝之也。﹝一身血气﹐旣皆聚於頭面﹐故其皮濃肉堅﹐異於他處﹐而寒气不能勝之也。蓋頭爲諸陽之會﹐言爲陽聚之處﹐非曰無陰也﹐如傷寒止言足經﹐而手在其中﹐非無手經也。

十二經脈﹐三百六十五絡﹐其血气皆上於面而走空竅﹐其義明矣。手少陰上挾咽﹐走喉嚨﹐系舌本﹐出於面﹐系目系﹐合目內。手厥陰循喉嚨﹐出耳後﹐合少陽完骨之下。手足太陰﹑少陰﹐皆會於耳中﹐上絡左角。

手太陰循喉嚨﹐足少陰循喉嚨﹐系舌本﹐上至項﹐結於枕骨﹐與足太陽之筋合。足太陰合於陽明上行﹐結於咽﹐連舌本。支者結舌本﹐貫舌中﹐散舌下。足厥陰循喉嚨之後﹐上入頏顙﹐絡於舌本﹐連目系﹐上出額﹐與督脈會於巓﹐其支者從目系下頰裏﹐環唇內。﹞

人有並行並立﹐年之長少等﹐衣之濃薄均﹐卒遇烈風豪雨﹐或病或不病﹐或皆病﹐或皆不病。﹝卒﹐音猝。﹞

少兪曰﹕春靑風﹐夏陽風﹐秋涼風﹐冬寒風﹐此四時之風者﹐其所病各不同形﹕﹝四時之風﹐各有所王。

有所王則有所制﹐故其所病各不同形也。﹞黃色薄皮弱肉者﹐不勝春之虛風﹔﹝黃者﹐土之色。黃色薄皮弱肉者﹐脾气不足也﹐故不勝春木之虛風。虛風﹐虛邪賊風也。﹞白色薄皮弱肉者﹐不勝夏之虛風﹔﹝白者﹐金之色﹐白色薄皮弱肉者﹐肺气不足也﹐故不勝夏火之虛風。﹞靑色薄皮弱肉者﹐不勝秋之虛風﹔﹝靑者﹐木之色。靑色薄皮弱肉者﹐肝气不足也﹐故不勝秋金之虛風。﹞赤色薄皮弱肉者﹐不勝冬之虛風也。

﹝赤色﹐火之色。赤色薄皮弱肉者﹐心气不足也﹐故不勝冬水之虛風。﹞黑色而皮濃肉堅﹐固不傷於四時之風﹐其皮薄而肉不堅﹑色不一者﹐長夏至而有虛風者病矣。﹝黑者﹐水之色。黑色而皮薄肉不堅﹐及色時變而不一者﹐腎气不足也﹐故不勝長夏土令之虛風。﹞其皮濃而肌肉堅者﹐長夏至而有虛風不病矣﹔其皮濃而肌肉堅者﹐必重感於寒﹐外內皆然乃病。﹝若黑色而皮濃肉堅者﹐𨿽遇長夏之虛風﹐亦不能病。但旣感於風﹐又感於寒﹐是爲重感﹐旣傷於內﹐又傷於外﹐是爲外內俱傷﹐乃不免於病也。然則黑色而皮肉堅者﹐誠有異於他色之薄弱易病者矣。﹞人之忍痛與不忍痛者﹐皮膚之薄﹑濃﹐肌肉之堅脆﹑緩急之分﹐非勇怯之謂也。﹝此性質之當辧也。﹞勇者目深以固﹐長衡直揚﹐三焦理橫﹐其心端直﹐其肝大以堅﹐其膽滿以旁﹔怒則气盛而胸張﹐肝舉而膽橫﹐裂而目揚﹐毛起而面蒼。﹝目者﹐五臟六腑之精也﹐目深以固﹐髒气之堅也。長衡﹐闊大也﹐卽從衡之意。直揚﹐視直而光露也。三焦理橫﹐凡剛急者肉必橫﹐柔緩者肉必縱也。其心端直者﹐剛勇之气也。大以堅﹐滿以旁者﹐旁卽旁開之謂﹐過於人之常度也。怒則气盛而胸張﹐裂而目揚﹐勇者之肝膽彊﹐肝气上衝也。毛起者﹐肝血外溢也。面蒼者﹐肝色外見也。勇怯之異﹐由於肝膽﹐故肝曰將軍之官而取決於膽。﹞怯者目大而不減﹐陰陽相失﹐其焦理縱﹐KT短而小﹐肝系緩﹐其膽不滿而縱﹐腸胃挺﹐脇下空﹐𨿽方大怒﹐气不能滿其胸﹐肝肺𨿽舉﹐气衰復下﹐故不能久怒。﹝減﹐當作緘﹐封藏之謂。目大不緘者﹐神气不堅也。陰陽相失者﹐血气易亂也﹐卽轉盼驚顧之意。其焦理縱者﹐肉理不橫也。KT短小者﹐其心卑小而甘出人下也。肝系緩者﹐不急也。膽不滿而縱者﹐汁少形畏也。腸胃挺者﹐曲折少也。脇下空者﹐肝气不實也。此其肝膽下充﹐气不能滿﹐以故旋怒旋衰﹐怯之由然。勇者剛之气﹐怯者懦之質﹐然勇有二﹕曰血气之勇﹐曰禮義之勇。若臨難不恐﹐遇痛不動﹐此其資稟過人﹐然隨觸而發﹐未必皆能中節也。若夫禮義之勇﹐固亦不恐不動﹐而其從容有度﹐自非血气之勇所可並言者。蓋血气之勇出於肝﹐禮義之勇出乎心﹐苟能守之以禮﹐制之以義﹐則血气之勇可自有而無﹔充之以學﹐擴之以見﹐則禮義之勇可自無而有。昔人謂勇可學人﹐在明理養性而已。然則勇與不勇﹐𨿽由肝膽﹐而其爲之主者﹐則仍在乎心耳。縱﹐平聲。KT﹐音結於。﹞

怯士得酒﹐怒不避勇。酒者﹐水谷之精﹐熟谷之液也﹐其气悍﹐其入於胃中﹐則胃脹﹐气上逆滿於胸中﹐肝浮膽橫﹐當是之時﹐比於勇士﹐气衰則悔﹐名曰酒悖。﹝﹐急也。悍﹐猛也。酒之性熱气悍。故能脹胃浮肝﹐上气壯膽。方其醉也﹐則神爲之惑﹐性爲之亂﹐自比於勇﹐及其气散肝平﹐乃知自悔﹐是因酒之所使﹐作爲悖逆﹐故曰「酒悖」。夫酒爲水谷之液﹐血爲水谷之精﹐酒入中焦﹐必求同類﹐故先歸血分﹐凡飲酒者身面皆赤﹐卽其徵也。然血屬陰而性和﹐酒屬陽而气悍﹐血欲靜而酒動之﹐血欲藏而酒亂之﹐血無气不行﹐故血亂气亦亂﹐气散血亦散﹐擾亂一番﹐而血气能無耗損者﹐未之有也。又若人之稟賦﹐髒有陰陽﹐而酒之气質﹐亦有陰陽﹐蓋酒成於釀﹐其性則熱﹐汁化於水﹐其質則寒﹐故陽髒者得之則愈熱﹐陰髒者得之則愈寒﹐所以縱酒不節者﹐無論陰陽﹐均能爲害。凡熱盛而過飲者﹐陽日盛則陰日消﹐每成風癉腫脹﹔寒盛而過飲者﹐熱性去而寒質畱﹐多至傷腎敗脾。當其少壯。則旋耗旋生﹐固無所覺﹔及乎中衰﹐而力有不勝﹐則宿孽爲殃﹐莫能禦矣。然則酒悖之爲害也﹐所關於壽夭非細﹐其可不知節乎﹖﹐音飄。悍﹐音旱。﹞骨彊筋弱﹐肉緩皮膚濃者耐痛﹐其於鍼石火亦然。黑色而美骨者耐﹐堅肉而薄皮者不耐。﹝美骨者﹐骨彊之謂。﹞病或同時﹐或易已﹐或難已﹕其身多熱者易已﹐多寒者難已。﹝指外邪致病爲言也。多熱者病在陽分﹐故易已﹐多寒者病在陰分﹐故難已。﹞胃濃色黑﹐大骨及肥者勝毒﹐瘦而薄胃者不勝毒也。﹝胃濃者髒堅﹐色黑者表固﹐骨大者體彊﹐肉肥者血盛﹐故能勝峻毒之物﹔若肉瘦而胃薄者﹐血气本屬不足﹐安能勝毒藥也﹖勝﹐平聲。﹞

腦﹑髓﹑骨﹑脈﹑膽﹑女子胞﹐此六者﹐地气之所生也﹐皆藏於陰而象於地﹐故藏而不瀉﹐名曰奇恆之府。

﹝凡此六者﹐原非六腑之數﹐以其藏蓄陰精﹐故曰「地气所生」﹐皆稱爲腑。然膽居六腑之一﹐獨其藏而不瀉﹐與他腑之傳化者爲異。女子之胞﹐子宮是也﹐亦以出納精气而成胎孕者爲奇﹐故此六者﹐均稱爲「奇恆之府」。奇﹐異也。恆﹐常也。﹞胃﹑大腸﹑小腸﹑三焦﹑膀胱﹐此五者﹐天气之所生也﹐其气象天﹐故瀉而不藏﹐此受五臟濁气﹐名曰傳化之府﹐此不能久畱輸瀉者也。﹝凡此五者﹐是名六腑。膽稱奇恆﹐則此爲五矣。若此五腑﹐包藏諸物而屬陽﹐故曰天气所生﹔傳化濁气而不畱﹐故曰瀉而不藏﹔因其轉輸運動﹐故曰象天之气。﹞魄門亦爲五臟使﹐水谷不得久藏。﹝魄門﹐肛門也。大腸與肺爲表裏﹐肺藏魄而主气﹐肛門失守則气陷而神去﹐故曰「魄門」。不獨是也﹐𨿽諸腑糟粕﹐固由其瀉﹐而髒气升降﹐亦賴以調﹐故亦爲五臟使。﹞所謂五臟者﹐藏精气而不瀉也﹐故滿而不能實﹔六腑者﹐傳化物而不藏﹐故實而不能滿也。﹝五臟主藏精气﹐六腑主傳化物。精气質淸﹐藏而不瀉﹐故但有充滿而無所積實﹔水谷質濁﹐傳化不藏﹐故𨿽有積實而不能充滿。﹞所以然者﹐水谷入口﹐則胃實而腸虛﹐﹝食未下也。﹞食下則腸實而胃虛﹐﹝水谷下也。﹞故曰「實而不滿﹐滿而不實也」。五臟受气於其所生﹐傳之於其所勝﹔气捨於其所生﹐死於其所不勝。病之且死﹐必先傳行至其所不勝﹐病乃死。﹝凡五臟病气﹐有所受﹐有所傳﹐有所捨﹐有所死。捨﹐畱止也。受气所生者﹐受於己之所生者也。傳所勝者﹐傳於己之所克者也。气捨所生者﹐捨於生己者也﹔死所不勝者﹐死於克己者也。﹞此言气之逆行也﹐故死。

﹝不勝則逆﹐故曰「逆行」。逆則當死。﹞肝受气於心﹐傳之於脾﹐气捨於腎﹐至肺而死﹔﹝此詳言一臟之气﹐皆能徧及諸髒也。肝气受於心﹐心者肝之子﹐受气於其所生也﹔脾者肝之克﹐傳其所勝也﹔腎者肝之母﹐气捨所生也﹔肺者肝之畏﹐死所不勝也。﹞心受气於脾﹐傳之於肺﹐气捨於肝﹐至腎而死﹔脾受气於肺﹐傳之於腎﹐气捨於心﹐至肝而死﹔肺受气於腎﹐傳之於肝﹐气捨於脾﹐至心而死﹔腎受气於肝﹐傳之於心﹐气捨於肺﹐至脾而死。此皆逆死也。﹝逆死之義如此﹐下言順傳之序也。﹞一日一夜五分之﹐此所以占死生之早暮也。﹝五分者﹐朝主甲乙﹐晝主丙丁﹐四季土主戊己﹐晡主庚辛﹐夜主壬癸。此一日五行之次﹐而髒有不勝﹐卽其死生之期也。﹞五臟相通﹐移皆有次。五臟有病﹐則各傳其所勝。﹝傳其所勝者﹐風入於肺爲肺痺﹔弗治﹐則肺傳之肝爲肝痺﹔弗治﹐則肝傳之脾爲脾風﹔弗治﹐則脾傳之腎曰疝瘕﹔弗治﹐則腎傳之心曰螈﹔弗治﹐則心復反傳而行之肺﹐法當死也。﹞不治﹐法三月﹐若六月﹐若三日﹐若六日﹐傳五臟而當死。﹝病不早治﹐必至相傳﹐遠則三月﹑六月﹐近則三日﹑六日。五臟傳徧﹐於法當死。所謂三﹑六者﹐蓋天地之气﹐以六爲節。如三陰﹑三陽﹐是爲六气﹐六陰﹑六陽﹐是爲十二月。故五臟相傳之數﹐亦以三﹑六爲盡。若三月而傳徧﹐一气一臟也﹔六月而傳徧﹐一月一臟也。三日者﹐晝夜各一臟也﹔六日者﹐一日一臟也。髒惟五而傳徧以六者﹐假令病始於肺﹐一也﹐肺傳肝﹐肝傳脾﹐脾傳腎﹐腎傳心﹐心復傳肺﹐是爲六傳。六傳已盡﹐不可再傳﹐有七日而病退得生者﹐以眞元未至大傷﹐故六傳畢而經盡气復﹐乃得生也。﹞是順傳所勝之次。﹝上言逆者﹐言髒之气。蓋五臟受克﹐其气必逆﹐故曰逆行。此言順者﹐言病之傳﹐凡傳所勝﹐必循次序﹐故曰「順傳」。是順傳者﹐卽气之逆也﹐故五臟傳徧者當死。﹞故曰別於陽者﹐知病從來﹐別於陰者﹐知死生之期。﹝陽者言表﹐謂外候也。陰者言裏﹐爲髒气也。察其外﹐卽知病在何經﹐故「別於陽者﹐知病從來」。病傷髒气﹐必敗眞陰﹐察其本﹐卽可知危在何日﹐故「別於陰者﹐知死生之期」。此以表裏言陰陽也。﹞言知至其所困而死。﹝至其所困而死﹐死於其所不勝也。凡年﹑月﹑日﹑時﹐其候皆然。﹞精﹑气﹑津﹑液﹑血﹑脈一气﹐辧爲六名。﹝六者之分﹐總由气化﹐故曰「一气」。

形不同而名則異﹐故當辧之。﹞兩神相搏﹐合而成形﹐常先身生﹐是謂精﹔﹝兩神﹐陰陽也。搏﹐交也。精﹐天一之水也。凡陰陽合而萬形成﹐無不先從精始﹐故曰「常先身生﹐是謂精」。按「兩精相搏謂之神」﹐「兩神相搏﹐合而成形﹐常先身生﹐是謂精」﹐蓋明陰陽之互用﹐卽合一之道也。﹞上焦開發﹐宣五穀味﹐燻膚﹐充身﹐澤毛﹐若霧露之漑﹐是謂气﹔﹝上焦﹐胸中也。開發﹐通達也。宣﹐布散也﹐气者﹐人身之大气﹐名曰「宗气」﹐亦名爲「眞气」﹐積於胸中﹐出於喉嚨﹐以貫心脈而行呼吸焉﹐所受於天﹐與穀气並而充身也。谷入於胃﹐以傳於肺﹐五臟六腑﹐皆以受气﹐故能燻膚﹐充身﹐澤毛﹐若霧露之溫潤而漑養萬物者爲气也。﹞腠理發泄﹐汗出溱溱﹐是謂津﹔﹝津者陽之液﹐汗者津之泄也。腠理者﹐皮膚之隙。溱溱﹐滋澤貌。溱﹐音臻。﹞谷入气滿﹐淖澤注於骨﹐骨屬屈伸泄澤﹐補益腦髓﹐皮膚潤澤﹐是謂液﹔﹝淖澤﹐濡潤也。液者陰之精﹐谷入於胃﹐其气滿而化液﹐故淖澤而注於骨。凡骨屬舉動屈伸﹐則經脈流行而泄其澤﹐故內而補益腦髓﹐外而潤澤皮膚﹐皆謂之液。

夫津液本爲同類﹐亦有陰陽之分﹐蓋津者液之淸﹐液者津之濁﹐津爲汗而走腠理屬陽﹐液注骨而補腦髓屬陰。三焦出气﹐以溫肌肉﹑充皮膚爲津﹐其畱而不行者爲液﹐正此義也。﹑泄同。﹞中焦受气﹐取汁變化而赤﹐是謂血﹔﹝中焦者﹐並胃中﹐出上焦之下﹐凡水谷之入﹐必先歸胃﹐故中焦受谷之气﹐取谷之味﹐輸脾達髒﹐由黃白而漸變爲赤﹐以奉生身者﹐是謂之血。﹞壅遏營气﹐令無所避﹐是謂脈。﹝壅遏者﹐堤防之謂﹐猶道路之有封疆﹐江河之有崖岸﹐俾營气無所回避而必行其中者﹐是謂之脈。然則脈者﹐非气非血﹐而所以通乎气血者也。﹞精脫者耳聾﹐﹝腎藏精﹐耳者腎之竅﹐故精脫則耳聾。﹞

气脫者目不明﹐﹝五臟六腑精陽之气﹐皆上注於目而爲精﹐故陽气脫則目不明。﹞津脫者腠理開﹐汗大泄﹐﹝汗﹐陽津也。汗大泄者津必脫﹐故曰亡陽。﹞液脫者骨屬屈伸不利﹐色夭﹐腦髓消﹐脛酸﹐耳數鳴﹐﹝液所以注骨益腦而澤皮膚者﹐液脫則骨髓無以充﹐故屈伸不利而腦消脛酸﹔皮膚無以滋﹐故色枯而夭﹔液脫則陰虛﹐故耳鳴也。﹞血脫者色白﹐夭然不澤﹐﹝血之榮在色﹐故血脫者色白如鹽。夭然不澤﹐謂枯槁無神也。﹞其脈空虛﹐此其候也。﹝脈貴有神﹐其脈空虛﹐卽六脫之候。﹞六气者﹐各有部主也。其貴賤善惡﹐可爲常主﹐然五穀與胃爲大海也。﹝一气辧爲六名﹐故云「六气」。言六者﹐無非一气之所化也。部主﹐謂各部所主也﹐如腎主精﹐肺主气﹐脾主津液﹐肝主血﹐心主脈也。貴賤善惡﹐以衰旺邪正言﹐如春夏則木火爲貴﹐秋冬則金水爲貴﹐而失時者爲賤也﹔六气之得正者爲善﹐而太過不及者爲惡也。貴賤善惡﹐主各有時﹐故皆可爲常主。然六气資於五穀﹐五穀運化於胃﹐是爲水谷之海﹐故胃气爲臟腑之本。﹞谷所從出入﹐淺深﹑遠近﹑長短有度。唇至齒長九分﹐口廣二寸半﹔﹝長﹐深也。廣﹐闊也。﹞齒以後至會厭深三寸半﹐大容五合﹔﹝會厭在喉嚨之上﹐乃所以分水谷﹐司呼吸﹐而不容其相混者也。﹞舌重十兩﹐長七寸﹐廣二寸半﹔咽門重十兩﹐廣二寸半﹐至胃長一尺六寸﹔﹝咽門﹐卽食喉也﹐其名曰「咽」﹐至胃長一尺六寸﹐乃並胃脘而言。﹞胃紆曲屈伸之﹐長二尺六寸﹐大一尺五寸﹐徑五寸﹐大容三斗五升﹔﹝紆曲﹐曲折也。大言周遭之數﹐徑言直過之數。其中之谷常畱二斗﹐水一斗五升而滿。紆﹐音於。﹞小腸後附脊﹐左環﹐回周疊積﹐其注於回腸者﹐外附於臍上﹐回運環十六曲﹐大二寸半﹐徑八分分之少半﹐長三丈二尺﹔﹝小腸居胃之下﹐在臍上二寸所﹐後附於脊﹐左旋而環﹐其下口注於回腸者﹐外附近於臍上一寸﹐當水分穴處是也。八分分之少半﹐言八分之外﹐尙有如一分之少半也。﹞回腸當臍左環﹐回周葉積而下﹐回運環反十六曲﹐大四寸﹐徑一寸寸之少半﹐長二丈一尺﹔﹝回腸﹐大腸也。葉積﹐如葉之積﹐亦疊積之義。大腸上口﹐卽小腸下口﹐當臍左旋而下﹐接廣腸也。﹞廣腸傳脊﹐以受回腸﹐左環﹐葉脊上下﹐辟大八寸﹐徑二寸寸之大半﹐長二尺八寸。﹝廣腸﹐大腸下節也﹐亦名直腸。直腸居後﹐繞脊而下﹐故曰傳脊。傳﹐布也。葉脊上下﹐言疊於脊之上下而至尾也。辟﹑同。以其最廣﹐故云「辟大八寸」。﹞腸胃初入至所出﹐長六丈四寸四分﹐回曲環反三十二曲也。﹝此自口而入﹐自便而出之全數。三十二曲﹐合小腸﹑大腸而言也。﹞

人不食七日則死。胃大一尺五寸﹐徑五寸﹐長二尺六寸﹐橫屈﹐受水谷三斗五升﹐其中之谷常畱二斗﹐水一斗五升而滿。上焦泄气﹐出其精微悍滑疾﹐下焦下漑諸腸。﹝精微悍滑疾﹐言水谷之精气也。下漑諸腸﹐言水谷之質粕也。﹞小腸大二寸半﹐徑八分分之少半﹐長二丈二尺﹐受谷二斗四升﹐水六升三合合之大半。回腸大四寸﹐徑一寸寸之少半﹐長二丈一尺﹐受谷一斗﹐水七升半。廣腸大八寸﹐徑二寸寸之大半﹐長二尺八寸﹐受谷九升三合八分合之一。腸胃之長﹐凡五丈八尺四寸﹐受水谷九斗二升一合合之大半﹐此腸胃所受水谷之數也。﹝五丈八尺四寸﹐乃止合腸胃之數﹐非總計唇口咽門而言也。﹞平人則不然﹐胃滿則腸虛﹐腸滿則胃虛﹐更虛更滿﹐故气得上下﹐五臟安定﹐血脈和利﹐精神乃居。故神者﹐水谷之精气也。﹝受水谷九斗二升一合合之大半者﹐乃言腸胃能容之總數也。若平人常數﹐則不皆然。蓋胃中滿則腸中虛﹐腸中滿則胃中虛﹐有滿有虛﹐則上下之气得以通達﹐五臟血脈得以和調﹐而精神乃生﹐故神爲水谷之精气也。﹞故腸胃之中﹐常畱谷二斗﹐水一斗五升﹐故平人日再後後二升半﹐一日中五升﹐七日五七三斗五升﹐而畱水谷盡矣。故平人不食飲七日而死者﹐水谷﹑精气﹑津液皆盡故也。﹝平人腸胃之中所存水谷﹐惟三斗五升而已﹐然人之二便﹐大約日去五升﹐當七日而盡﹐故平人不食飲七日而死也。古今量數不同﹐非若今之升斗尺寸也。﹞

人之血﹑气﹑精﹑神﹐以奉生而周於性命。﹝奉﹐養也。周﹐給也。血﹑气爲本﹐精﹑神爲用﹐合是四者以奉生﹐而性命周全矣。﹞經脈者﹐所以行血气而營陰陽﹐濡筋骨﹑利關節者也。﹝經脈者﹐卽營气之道。營﹐運也。濡﹐潤也。營行脈中﹐故主於裏而利筋骨。﹞衛气者﹐所以溫分肉﹑充皮膚﹑肥腠理﹑司關闔者也。﹝肉有分理﹐故云分肉。衛行脈外﹐故主表而司皮毛之關闔。﹞志意者﹐所以禦精神﹑收魂魄﹑適寒溫﹑和喜怒者也。﹝禦﹐統禦也。適﹐調燮也。﹞是故血和則經脈流行﹐營覆陰陽﹐筋骨勁彊﹐關節淸利矣。﹝覆﹐包藏也。﹞衛气和則分肉解利﹐皮膚調柔﹐腠理致密矣。

﹝﹐音致。﹞志意和則精神專直﹐魂魄不散﹐悔怒不起﹐五臟不受邪矣。﹝專直﹐其靜也專﹐其動也直﹐言其專一而正也。﹞寒溫和則六腑化谷﹐風痺不作﹐經脈通利﹐肢節得安矣。此人之常平也。

﹝凡此是皆常人之平者也。﹞五臟者﹐所以藏精神﹑血气﹑魂魄者也﹔六腑者﹐所以化水谷而行津液者也。此人之所以具受於天也﹐無愚智賢不肖﹐無以相倚也。﹝倚﹐偏也。﹞然有其獨盡天壽而無邪僻之病﹐百年不衰﹐𨿽犯風雨卒寒大暑﹐猶有弗能害。﹝此言天稟有出常之彊者。﹞有其不離屏蔽室內﹐無怵惕之恐﹐然猶不免於病也。﹝此言天稟有出常之弱者。﹞蓋謂五臟者﹐所以參天地﹐副陰陽﹐而連四時﹐化五節者也﹔﹝參﹑同。副﹐配也。連﹐通也。化五節者﹐應五行之節序而爲之變化也。﹞固有小大﹑髙下﹑堅脆﹑端正﹑偏傾者。六腑亦有小大﹑長短﹑濃薄﹑結直﹑緩急。凡此二十五者各不同﹐或善或惡﹐或吉或凶。﹝五臟化五節﹐五五二十五也﹐言所以爲彊弱者﹐皆由臟腑之气致然也。﹞心小則安﹐邪弗能傷﹐易傷以憂﹔心大則憂不能傷﹐易傷於邪。心髙則滿於肺﹐中而善忘﹐難開以言﹔心下則髒外﹐易傷於寒﹐易恐以言。心堅則髒安守固﹐心脆則善病消癉熱中﹐心端正則和利難傷﹐心偏傾則操持不一﹐無守司也。﹝心小則祛﹐故必多憂﹔大則不固﹐故邪易傷之。髙則滿於肺而竅多不利﹐下則陽气抑而神必不揚﹐堅則安固。心脆者火必易動﹐端正則悔吝不侵﹐偏傾者不得其中﹐此其所以各有病也。﹐悶也。消癉﹐內熱病也。﹞肺小則少飲﹐不病喘喝﹔肺大則多飲﹐善病胸痺﹑喉痺﹑逆气。肺髙則上气肩息咳﹐肺下則苦賁迫﹐善脇下痛。肺堅則不病咳上气﹐肺脆則苦病消癉易傷﹐肺端正則和利難傷﹐肺偏傾則胸偏痛也。﹝喘喝﹐气喘聲急也。肩息咳﹐聳肩喘息而咳也。肺下則气道不利﹐故苦於賁迫而脇下痛也。賁﹐奔﹑祕二音。﹞肝小則髒安﹐無脇下之病﹔肝大則逼胃迫咽﹐迫咽則苦膈中且脇下痛。肝髙則上支賁切﹐脇爲息賁﹔肝下則逼胃脇下空﹐脇下空則易受邪。肝堅則髒安難傷﹐肝脆則善病消癉易傷﹐肝端正則和利難傷﹐肝偏傾則脇下痛也。﹝上支賁切﹐謂肝經上行之支脈賁壅迫切﹐故脇爲悶﹐爲息賁喘急也。左右兩脇﹐皆肝膽之經﹐所以肝病者多見於脇。﹞脾小則髒安﹐難傷於邪也﹔脾大則苦湊而痛﹐不能疾行。脾髙則引季脇而痛﹐脾下則下加於大腸﹐下加於大腸則髒苦受邪。脾堅則髒安難傷﹐脾脆則善病消癉易傷﹐脾端正則和利難傷﹐脾偏傾則善滿善脹也。﹝湊﹐塞也。﹐脇下軟肉處也。季脇﹐小肋也。﹐音秒。﹞腎小則髒安難傷﹐腎大則善病腰痛﹐不可以俯仰﹐易傷以邪。腎髙則苦背膂痛﹐不可以俯仰﹔腎下則腰尻痛﹐不可以俯仰﹐爲狐疝。腎堅則不病腰背痛﹐腎脆則善病消癉易傷﹐腎端正則和利難傷﹐腎偏傾則苦腰尻痛也。﹝膂﹐音呂﹐夾脊肉也。

尻﹐開髙切﹐尾骨也。﹞凡此二十五變者﹐人之所苦常病。﹝五變者﹐曰小大﹐曰髙下﹐曰堅脆﹐曰端正﹐曰偏傾也。人有五臟﹐髒有五變﹐是爲二十五變﹐人所苦於常病也。﹞赤色小理者心小﹐粗理者心大﹐無KT者心髙﹐KT小短舉者心下﹐KT長者心堅﹐KT弱小以薄者心脆﹐KT直下不舉者心端正﹐KT倚一方者心偏傾也。﹝理﹐肉理上。KT﹐鳩尾骨也。﹞白色小理者肺小﹐粗理者肺大﹐巨肩反膺陷喉者肺髙﹐合腋張脇者肺下﹐好肩背濃者肺堅﹐肩背薄者肺脆﹐背膺濃者肺端正﹐脇偏疏者肺偏傾也。﹝胸前兩旁爲膺。胸突而向外者﹐是爲反膺。肩髙胸突﹐其喉必縮﹐是爲陷喉。合腋張脇者﹐腋斂脇開也。脇偏疏者﹐脇骨欹斜而不密也。﹞靑色小理者肝小﹐粗理者肝大﹐廣胸反者肝髙﹐合脇兔者肝下﹐胸脇好者肝堅﹐脇骨弱者肝脆﹐膺腹好相得者肝端正﹐脇骨偏舉者肝偏傾也。﹝脛骨近足之細處曰﹐今詳反﹑兔以候肝﹐似以脇下之骨爲也。反者﹐脇骨髙而張也。兔者﹐脇骨低合如兔也。﹐音敲。﹞

黃色小理者脾小﹐粗理者脾大﹐唇揭者脾髙﹐唇下縱者脾下﹐唇堅者脾堅﹐唇大而不堅者脾脆﹐唇上下好者脾端正﹐唇偏舉者脾偏傾也。﹝脾气通於口﹐其榮在唇﹐故脾之善惡﹐驗於唇而可知也。﹞黑色小理者腎小﹐粗理者腎大﹐髙耳者腎髙﹐耳後陷者腎下﹐耳堅者腎堅﹐耳薄不堅者腎脆﹐耳好前居牙車者腎端正﹐耳偏髙者腎偏傾也。﹝腎气通於耳﹐故腎之善惡﹐驗於耳而可知也。﹞凡此諸變者﹐持則安﹐減則病也。﹝以上諸變﹐使能因其偏而善爲持守﹐則可獲安﹐若少有損減﹐則不免於病矣。﹞五臟六腑﹐邪之舍也。若五臟皆小者少病苦﹐心﹐大愁憂﹔五臟皆大者緩於事﹐難使以憂。五臟皆髙者好髙舉措﹐五臟皆下者好出人下﹐五臟皆堅者無病﹐五臟皆脆者不離於病﹐五臟皆端正者和利得人心﹐五臟皆偏傾者邪心而善盜。﹝五臟六腑﹐所以藏精神﹑水谷者也﹐一有不和﹐邪乃居之﹐故曰邪之舍也。﹞

肺合大腸﹐大腸者皮其應﹔心合小腸﹐小腸者脈其應﹔肝合膽﹐膽者筋其應﹔脾合胃﹐胃者肉其應﹔腎合三焦﹑膀胱﹐三焦﹑膀胱者腠理毫毛其應。﹝肺本合皮﹐而大腸亦應之﹐心本合脈﹐而小腸亦應之﹐膽胃皆然﹐故表裏之气相同也。惟是腎本合骨﹐而此云三焦﹐膀胱者﹐三焦出气以溫肌肉﹐充皮毛﹐此其所以應腠理毫毛也。﹞肺應皮﹐皮濃者大腸濃﹐皮薄者大腸薄﹐皮緩腹裏大者大腸大而長﹐皮急者大腸急而短﹐皮滑者大腸直﹐皮肉不相離者大腸結。﹝此言六腑之應﹐肺與大腸爲表裏﹐肺應皮﹐故大腸腑狀亦可因皮而知也。不相離者﹐堅實之謂。﹞心應脈﹐皮濃者脈濃﹐脈濃者小腸濃﹐皮薄者脈薄﹐脈薄者小腸薄﹐皮緩者脈緩﹐脈緩者小腸大而長﹐皮薄而脈波小者小腸小而短﹐諸陽經脈皆多紆屈者小腸結。﹝心與小腸爲表裏﹐心應脈﹐故小腸腑狀亦可因脈而知也。然脈行皮肉之中﹐何以知其濃薄﹖但察其皮肉卽可知也。衝﹐虛也。諸陽經脈﹐言脈之浮淺而外見者也。紆屈﹐盤曲不舒之謂。﹞脾應肉﹐肉堅大者胃濃﹐肉麼者胃薄﹐肉小而麼者胃不堅﹐肉不稱身者胃下﹐胃下者下管約不利﹐肉不堅者胃緩﹐肉無小裏累者胃急。肉多少裏累者胃結﹐胃結者上管約不利也。﹝脾與胃爲表裏﹐脾應肉﹐故胃腑之狀亦可因肉而知也。﹐肉之聚處也。麼﹐細薄也。約﹐不舒也。少裏累之義未詳﹐或云揣其肉﹐少有累然結實之謂。稱﹐去聲。﹞肝應爪﹐爪濃色黃者膽濃﹐爪薄色紅者膽薄﹐爪堅色靑者膽急﹐爪濡色赤者膽緩﹐爪直色白無約者膽直﹐爪惡色黑多紋者膽結也。﹝肝與膽爲表裏﹐肝應爪﹐故膽腑之狀亦可因爪而知也。結者﹐膽气不舒之謂。﹞腎應骨﹐密理濃皮者三焦﹑膀胱濃﹐粗理薄皮者三焦﹑膀胱薄﹐疏腠理者三焦﹑膀胱緩﹐皮急而無毫毛者三焦﹑膀胱急﹐毫毛美而粗者三焦﹑膀胱直﹐稀毫毛者三焦﹑膀胱結也。﹝腎與膀胱爲表裏﹐而三焦亦合於腎﹐所以三焦﹑膀胱之狀可因腠理毫毛而知也。﹞視其外應﹐以知其五內﹐則知所病矣。﹝外形旣明﹐五內可察﹐病亦因而可知矣。﹞身形支節者﹐臟腑之蓋也﹐非面部之閱也。五臟者肺爲之蓋﹐巨肩陷咽﹐候見其外。﹝肺爲五臟六腑之蓋﹐觀巨肩陷咽者﹐卽其外候﹐而肺之大小﹑髙下﹑堅脆﹑偏正俱可知矣。﹞心爲之主﹐缺盆爲之道﹐骷骨有餘﹐以候KT。﹝缺盆居肩之前骨之上﹐五臟六腑皆稟命於心﹐故爲之主﹐而脈皆上出於缺盆﹐故爲之道。骷﹐HTKT也﹐HTKT卽膝骨之名﹐KT﹐蔽心之骨﹐亦名鳩尾。觀乎此而心之小大﹑髙下﹑堅脆﹑偏正可知矣。骷﹐音枯。﹞肝者主爲將﹐使之候外﹐欲知堅固﹐視目小大。﹝肝者將軍之官﹐目者肝之外候﹐故察於目則可知肝之狀矣。﹞脾者主爲衛﹐使之迎糧﹐視唇舌好惡﹐以知凶吉。﹝脾主運化水谷﹐肌肉臟腑皆賴其養﹐故爲衛﹑爲倉廩之官﹐職在轉輸﹐故曰「使之迎糧」。察其飲食及唇舌之善惡﹐則脾之吉凶可知也。﹞腎者主爲外﹐使之遠聽﹐視耳好惡﹐以知其性。﹝腎爲作彊之官﹐伎巧所出。主於外﹐其竅爲耳﹐試遠聽﹐察耳之善惡﹐則腎臟之象可因而知之矣。﹞六腑者胃之爲海﹐廣骸﹑大頸﹑張胸﹐五穀乃容。﹝骸﹐骸骨也。廣骸者﹐言骨骼之大。骸﹐音鞋。﹞鼻隧以長﹐以候大腸﹔唇濃﹐人中長﹐以候小腸﹔目下果大﹐其膽乃橫﹔鼻孔在外﹐膀胱漏泄﹔鼻柱中央起﹐三焦乃約。此所以候六腑者也。上下三等﹐髒且安良矣。﹝果﹑裹同。

目下囊﹐裹也。橫﹐剛彊也。在外﹐掀露也。約﹐固密也。髒居於中﹐形見於外﹐故舉身面之外狀﹐而可以候內之六腑。然或身或面﹐又必上中下三停相等﹐庶臟腑相安而得其善矣。以五臟之皮﹑脈﹑肉﹑爪﹑骨而候六腑﹐義當互求。﹞

人有陰陽﹐有陰人﹐有陽人。天地之間﹐六合之內﹐不離於五﹐人亦應之﹐非徒一陰一陽而已也。蓋有太陰之人﹐少陰之人﹐太陽之人﹐少陽之人﹐陰陽和平之人。凡五人者﹐其態不同﹐其筋骨气血各不等。

少師曰﹕太陰之人﹐貪而不仁﹐下齊湛湛﹐﹝此言五人之情性也。下齊﹐謙下整齊也。湛湛﹐水澄貌。亦卑下自明之意。﹞好內而惡出﹐心和而不發﹐﹝心和者﹐陰性柔也。不發者﹐陰多藏也。內﹑納同。﹞不務於時﹐﹝知有已也。﹞動而後之﹐﹝不先發也。﹞此太陰之人也﹔﹝此其深情濃貌﹑狡猾不露者﹐是爲太陰之人。﹞少陰之人﹐小貪而賊心﹐﹝貪小利而心殘賊也。﹞見人有亡﹐常若有得﹐﹝見他人之有失﹐爲自己之得志﹐卽幸災樂禍之謂。﹞好傷好害﹐﹝陰性殘忍也。﹞見人有榮﹐乃反慍怒﹐﹝心多忌刻﹐憂人富貴也。﹞心疾而無恩﹐﹝心存嫉妒﹐故無恩也。﹞此少陰之人也﹔﹝陰險貪殘﹐小人之品﹐此少陰之人也。﹞

太陽之人﹐居處於於﹐﹝於於﹐自足貌。﹞好言大事﹐無能而虛說﹐﹝喜誇張而無實際也。﹞志發於四野﹐﹝心妄好彊也。﹞舉措罔顧是非﹐﹝粗疏不精也。﹞爲事如常﹐自用事﹐𨿽敗而常無悔﹐﹝爲事庸常﹐而喜自用﹐𨿽至於敗﹐而自是不移﹐故無反悔之心。﹞此太陽之人也﹔﹝有始無終﹐虎皮羊質﹐此太陽之人也。﹞少陽之人﹐諦好自貴﹐﹝諦﹐審而又審也。小有聰明﹐因而自貴。﹐音是。諦﹐音帝。﹞有小小官﹐則髙自宜﹐﹝局量褊淺﹐易盈滿也。﹞好爲外交﹐而不內附﹐﹝務虛文也。﹞此少陽之人也﹔﹝妄自尊貴﹐不知大體﹐此少陽之人也。﹞

陰陽和平之人﹐居處安靜﹐﹝安靜處順﹐無妄動也。﹞無爲懼懼﹐﹝心有所主﹐乃能不動。貧賤不能移﹐威武不能屈﹐是無懼懼也。懼﹐平聲。﹞無爲欣欣﹐﹝利欲不能入﹐富貴不能淫﹐是無欣欣也。﹞婉然從物﹐﹝君子之接人也﹐言忠信﹐行篤敬﹐𨿽蠻貊之邦行矣﹐是婉然從物也。婉﹐音苑。﹞或與不爭﹐﹝聖人之道﹐爲而不爭﹐以其不爭﹐故天下莫能與爭之。﹞與時變化﹐﹝時移則事變﹐世更則俗易﹐惟聖人隨世以爲法﹐因時而致宜﹐故能陰能陽﹐能弱能彊﹐隨機動靜﹐而與化推移也。夫冰炭鉤繩﹐何時能合﹖若以聖人爲之中﹐則兼覆而並之﹐未有可是非者也。﹞尊則謙謙﹐﹝位尊而志謙也。天道虧盈而益謙﹐地道變盈而流謙﹐鬼神害盈而福謙﹐人道惡盈而好謙。謙尊而光﹐卑而不可逾﹐君子之終也。﹞譚而不治﹐是謂至治。

﹝譚而不治﹐無爲而治也。無爲而治﹐治之至也。致中和﹐天地位焉﹐萬物育焉﹐其陰陽和平之人之謂乎﹖﹞

故善用鍼灸者﹐視人五態乃治之﹐盛者瀉之﹐虛者補之。太陰之人﹐多陰而無陽﹐其陰血濁﹐其衛气澀﹐陰陽不和﹐緩筋而濃皮﹐不之疾瀉﹐不能移之。﹝無陽則气少﹐故血濁不淸而衛气澀滯也。曰陰陽不和者﹐四態之人無不然﹐於此而首言之﹐他可槪見矣。气少不行﹐故其筋緩。陰體重濁﹐故其皮濃。皮濃血濁﹐非疾瀉之。不能移易也。﹞少陰之人﹐多陰少陽﹐小胃而大腸﹐六腑不調﹐其陽明脈小而太陽脈大﹐必審調之﹐其血易脫﹐其气易敗也。﹝小胃﹐故足陽明之胃脈亦小。大腸﹐故手太陽之小腸脈亦大。此其多陰少陽者﹐以陽明爲五臟六腑之海﹐小腸爲傳送之府﹐胃小則藏貯少而气必微﹐小腸大則傳送速而气不蓄﹐陽气旣少﹐而又不蓄﹐則多陰少陽矣。必當審察而善調之﹐然其气少不能攝血﹐故多致血易脫而气易敗也。﹞太陽之人﹐多陽而少陰﹐必謹調之﹐無脫其陰﹐而瀉其陽﹐陽重脫者易狂﹐陰陽皆脫者﹐暴死不知人也。﹝太陽之人﹐少陰者也。

陰气旣少﹐而復瀉之﹐其陰少脫﹐故曰「無脫其陰」﹐而但可瀉其陽耳。然陰不足者﹐陽亦無根﹐若瀉之太過﹐則陽气重脫﹐而脫陽者狂﹐甚至陰陽俱脫﹐則暴死不知人也。﹞少陽之人﹐多陽少陰﹐經小而絡大﹐血在中而气外﹐實陰而虛陽﹐獨瀉其絡脈則彊﹐气脫而疾﹐中气不足﹐病不起也。﹝經脈深而屬陰﹐絡脈淺而屬陽﹐故少陽之人多陽而絡大﹐少陰而經小也。血脈在中﹐气絡在外﹐所當實其陰經而瀉其陽絡﹐則身彊矣。惟是少陽之人﹐尢以气爲主﹐若瀉之太過﹐以致气脫而疾﹐則中气乏而難於起矣。﹞陰陽和平之人﹐其陰陽之气和﹐血脈調﹐不幸而病﹐謹診其陰陽﹐視其邪正﹐安容儀﹐審有餘不足﹐盛則瀉之﹐虛則補之﹐不盛不虛﹐以經取之﹐此所以調陰陽﹑別五態之人者也。﹝不盛不虛﹐以經取之者﹐言本無盛虛之可據﹐而或有邪正之不調者﹐但求所在之經以取其病也。﹞五五二十五人﹐而五態之人不與焉﹐五態之人尢不合於眾也。太陰之人﹐其狀然黑色﹐念然下意﹐臨臨然長大﹐然未僂﹐此太陰之人也。﹝﹐色黑不明也。念然下意﹐意念不揚也﹐卽下齊之謂。臨臨然﹐臨下貌。然未僂﹐言膝若屈而實非傴僂之疾也。

蓋以太陰之人﹐稟質陰濁﹐故其形色志意﹐有如此者。﹐萏﹑探二音﹐僂﹐音呂。﹞少陰之人﹐其狀淸然竊然﹐固以陰賊﹐立而躁﹐行而似伏﹐此少陰之人也。﹝淸然者﹐言似淸也。竊然者﹐行如鼠雀也。

固以陰賊者﹐殘賊之心堅不可破也。堅立而躁者﹐陰之性﹐時多躁暴也﹐出沒無常﹐行而似伏﹐此則少陰人之態度。﹑險同。﹞太陽之人﹐其狀軒軒儲儲﹐反身折﹐此太陽之人也。﹝軒軒﹐髙碩貌﹐猶俗謂軒昂也。儲儲﹐蓄積貌﹐盈盈自得也。反身折﹐言仰腰挺腹﹐其似折也。是皆妄自尊大之狀﹐此則太陽人之態度。儲﹐音除。﹞少陽之人﹐其狀立則好仰﹐行則好搖﹐其兩臂兩肘﹐則常出於背﹐此少陽之人也。﹝立則好仰﹐志務髙也。行則好搖﹐性多動也﹐兩臂兩肘出於背﹐喜露而不喜藏也。此則少陽人之態度。﹞陰陽和平之人﹐其狀委委然﹐隨隨然﹐然﹐愉愉然﹐HTHT然﹐豆豆然﹐眾人皆曰君子﹐此陰陽和平之人也。﹝委委﹐雍容自得也。隨隨﹐和光同塵也。﹐尊嚴謹愼也。愉愉﹐悅樂也。HTHT﹐周旋也。豆豆﹐磊落不亂也。若人者﹐人人得而敬愛之﹐故眾人皆曰君子。君子者﹐其得天地之正气者也。﹐魚容切。愉﹐音余。HT﹐音旋。﹞五五二十五人之政﹐而陰陽之人不與焉﹐其態又不合於眾者五也。二十五人之形﹐血气之所生﹐別而以候﹐從外以知內。﹝五行之中﹐又各有五﹐如五形之人而又分左之上下﹐右之上下﹐是爲五矣。五而五之﹐計有二十五人也。然此言五形之詳﹐非止五態而已﹐故曰「陰陽之人不與焉」﹐「又不合於眾者五也」。別而以候﹐別其外而知其內也。與﹐去聲。別﹐入聲。﹞先立五形﹐金﹑木﹑水﹑火﹑土﹐別其五色﹐異其五形之人﹐而二十五人具矣。木形之人﹐比於上角﹐似於蒼帝﹐﹝比﹐屬也。角爲木音﹐蒼爲木色。木形之人﹐言稟木气之全者也。音比上角﹐而象類東方之蒼帝。﹞其爲人蒼色小頭﹐﹝象木之巓也。﹞長面﹐﹝木形長也。﹞大肩背﹐﹝木身大也。﹞直身﹐﹝木體直也。﹞小手足﹐﹝木枝細也﹐比以體象而言。﹞

好有才﹐﹝隨斫成材﹐木之用也。﹞勞心﹐﹝發生無窮﹐木之化也。﹞少力﹐﹝木性柔也。﹞多憂﹐勞於事﹐﹝木不能靜也。﹞能春夏不能秋冬﹐﹝木得陽而生長﹐得陰而凋落﹐此以性而言也。﹞感而病生﹐足厥陰佗佗然。﹝足厥陰﹐肝木之經也。肝主筋﹐爲罷極之木﹐故曰「佗佗然」。佗佗﹐筋柔遲重之貌。足厥陰爲木之髒﹐足少陽爲木之腑﹐此言髒而下言腑者﹐蓋以厥陰﹑少陽爲表裏﹐而腑爲腑之主耳﹐故首云上角厥陰者﹐總言木形之全也﹔後云大角﹑左角﹑角﹑判角少陽者﹐分言木形之詳也。玆於上角而分左右﹐左右而又分上下﹐正以明陰陽之中復有陰陽也。佗﹐音駝。﹞大角之人﹐比於左足少陽﹐少陽之上遺遺然。

﹝稟五形之偏者各四﹐曰左之上下﹐右之上下﹐而此言木形之左上者﹐是謂大角之人也。其形之見於外者﹐屬於左足少陽之經﹐如下文所謂足少陽之上﹐气血盛則通髯美長﹐以及血气多少等辧﹐正合此大角之人也。遺遺﹐柔退貌。凡五人者﹐其態不同﹐是統言大體而分其陰陽五態也。此以木﹑火﹑土﹑金﹑水五形之人﹐而復各分其左右上下﹐是於各形之中而又悉其太﹑少之義耳。總皆發明稟賦之異﹐而示人以變化之不同也。大﹑太同。﹞左角之人﹐比於右足少陽﹐少陽之上隨隨然。﹝左角﹐一曰少角。

隨隨﹐從順貌。下文云「足少陽之下﹐血气盛則脛毛美長」者﹐正合此少角之人﹐而此言其右之下也。﹞角之人﹐比於右足少陽﹐少陽之上推推然。﹝一曰右角﹐角形而並於右足少陽之上者﹐是謂右角之人。此卽言其右之上也。推推﹐前進貌。﹐音代﹐又音第。﹞判角之人﹐比於左足少陽﹐少陽之下栝栝然。﹝判﹐半也。應在大角之下者﹐是謂判角之人﹐而屬於左足少陽之下﹐卽言其左之下也。栝栝﹐方正貌。

凡此遺遺﹑隨隨﹑推推﹑栝栝者﹐皆所以表木形之象。﹞火形之人﹐比於上徵﹐似於赤帝﹐﹝徵爲火音。

火形之人﹐總言火气之全者也。音屬上徵﹐而象類南方之赤帝。﹞其爲人赤色﹐﹝火之色也。﹞廣KT﹐﹝KT﹐音引﹐當脊肉也。﹞銳面小頭﹐﹝火上尖也。﹞好肩背髀腹﹐﹝火勢炎上而盛於中也。﹞小手足﹐﹝火勢之旁者小也。﹞行安地﹐﹝火體下重也。﹞疾心﹐﹝火性速也。﹞行搖﹐﹝火象動也。﹞肩背肉滿﹐﹝卽廣KT﹑好肩背之意。﹞有气﹐﹝人屬陽而多气也。﹞輕財﹐﹝火性多散也。﹞少信﹐﹝火性易變也。﹞多慮﹐見事明﹐﹝火明而善燭也。﹞好顏﹐﹝火色光明也。﹞急心﹐﹝火性急也。﹞不壽﹐暴死﹐﹝急速之性﹐不耐久也。﹞能春夏不能秋冬﹐﹝陽王春夏而畏水也。﹞秋冬感而病生﹐手少陰核核然﹐﹝手少陰﹐心火經也。火不耐於秋冬﹐故秋冬生病。核核然﹐火不得散而結聚爲形也。此言手少陰﹐下言手太陽者﹐以少陰﹑太陽爲表裏﹐而皆屬於火也。﹞質徵之人﹐比於左手太陽﹐太陽之上肌肌然。﹝一曰質之人﹐一曰大徵﹐以徵形而應於左之上﹐是謂大徵之人﹐而屬於左手太陽之上也。肌肌﹐膚淺貌。﹞

少徵之人﹐比於右手太陽﹐太陽之下然。﹝應右徵之下者﹐是謂少徵之人﹐而屬於右手太陽之下也。

﹐不反貌﹐又多疑也。﹐音叨。﹞右徵之人﹐比於右手太陽﹐太陽之上鮫鮫然。﹝一曰熊熊然﹐以徵形而屬於右手太陽之上﹐是謂右徵之人。鮫鮫﹐踴躍貌。鮫﹐音交。﹞質判之人﹐比於左手太陽﹐太陽之下支支頤頤然。﹝一曰「質徵」﹐此居「質徵」之下﹐故曰「質判」﹐而屬於左手太陽之下。判﹐亦半之義也。支支﹐枝離貌。頤頤﹐自得貌。凡此幾幾之類者﹐皆所以表火形之象。﹞土形之人﹐比於上宮﹐似於中央黃帝﹐﹝宮爲土音。土形之人﹐總言土气之全者也。音屬上宮﹐而象類中央之黃帝。﹞其爲人黃色﹐土色黃也。圓面﹐﹝土形圓也。﹞大頭﹐﹝土形廣而平也。﹞美肩背﹐﹝土體濃也。﹞大腹﹐﹝土廣載也。﹞

美股脛﹐﹝土主四肢也。﹞小手足﹐﹝盛在中也。﹞多肉﹐﹝土之合也。﹞上下相稱﹐﹝土丰盛也。﹞行安地﹐﹝土安重也。﹞舉足浮﹐﹝大气舉之也。﹞安心﹐﹝土性靜也。﹞好利人﹐﹝土成物也。﹞不喜權勢﹐﹝土自重也。﹞善附人也﹐﹝藏垢納污也。﹞能秋冬不能春夏﹐﹝畏風濕也。﹞春夏感而病生﹐足太陰惇惇然。﹝足太陰﹐脾土經也。惇惇﹐重實貌。此言太陰﹐下言足陽明者﹐以太陰﹑陽明爲表裏﹐而皆屬於土也。﹞大宮之人﹐比於左足陽明﹐陽明之上婉婉然。﹝以宮形而應於左之上﹐故屬於左足陽明之上也。婉婉﹐多順貌。﹞加宮之人﹐比於左足陽明﹐陽明之下坎坎然。﹝一曰眾之人應在大宮之下者﹐是謂「加宮之人」﹐而屬於左足陽明之下也。坎坎﹐深固貌。﹞少宮之人﹐比於右足陽明﹐陽明之上樞樞然。﹝應在大宮之右﹐故曰「少宮之人」﹐而屬於右足陽明之上也。樞樞﹐圓轉貌。﹞右宮之人﹐比於右足陽明﹐陽明之下兀兀然。﹝兀兀﹐獨立不動貌。凡此婉婉之類者﹐皆所以表土形之象也。﹞金形之人﹐比於上商﹐似於白帝﹐﹝商爲金音。金形之人﹐總言金气之全者也。音屬上商﹐而象類西方之白帝。﹞其爲人方面﹐﹝金形方也。﹞白色﹐﹝金色白也。﹞小頭小肩背﹐小腹小手足﹐﹝金形堅小也。﹞如骨發踵外﹐﹝足跟外堅﹐如有骨發踵外者。﹞骨輕﹐﹝金體皆重而金無骨﹐故骨不能獨重也。﹞

身淸廉﹐﹝金性潔也。﹞急心﹐﹝金性剛也。﹞靜悍﹐﹝金性靜﹐動則悍。﹞善爲吏﹐﹝肅而威也。﹞能秋冬不能春夏﹐﹝金喜寒而畏火也。﹞春夏感而病生﹐手太陰惇惇然。﹝手太陰﹐肺金經也。惇惇﹐堅實貌。手﹑足太陰皆曰「惇惇」﹐而義稍不同﹐金堅土重也。此言手太陰﹐下言手陽明者﹐以太陰﹑陽明爲表裏﹐而皆屬於金耳。﹞商之人﹐比於左手陽明﹐陽明之上廉廉然。﹝﹐亦大也。左右之上﹐俱可言﹐故上云角者﹐比於右足少陽之上﹐此商者﹐比於左手陽明之上也。廉廉﹐稜角貌。﹞右商之人﹐比於右手陽明﹐陽明之下脫脫然。﹝脫脫﹐瀟灑貌。﹞大商之人﹐比於左手陽明﹐陽明之上監監然。﹝監監﹐多察貌。﹞少商之人﹐比於右手陽明﹐陽明之下嚴嚴然。﹝應在右之下者﹐是謂少商之人﹐而屬於右手陽明之下也。

嚴嚴﹐莊重貌﹐凡此廉廉之類者﹐皆所以表金形之象也。﹞水形之人﹐比於上羽﹐似於黑帝﹐﹝羽爲水音。

水形之人﹐總言水气之全者也。音屬上羽﹐而象類北方之黑帝。﹞其爲人黑色﹐﹝水色黑也。﹞面不平﹐﹝水有波也。﹞大頭﹐﹝水面廣也。﹞廉頤﹐﹝髙流急也。﹞小肩﹐﹝支流細也。﹞大腹﹐﹝容物如海也。﹞動手足﹐發行搖身﹐﹝水流動也。﹞下尻長﹐﹝水流長也。﹞背延延然﹐﹝亦長意也。﹞不敬畏﹐﹝任性趨下﹐不向上也。

﹞善欺人﹐﹝水無實也。﹞戮死﹐﹝水無恆情﹐故多厄也。﹞能秋冬不能春夏﹐﹝水王秋冬﹐衰於春夏也。﹞

春夏感而病生﹐足少陰汗汗然。﹝足少陰﹐腎水經也。汗汗﹐濡潤貌。此言足少陰﹐下言足太陽者﹐以少陰﹑太陽爲表裏﹐而皆屬於水也。﹞大羽之人﹐比於右足太陽﹐太陽之上頰頰然。﹝以水形而應於右之上者﹐是謂大羽之人﹐而屬於右足太陽之上也。頰頰﹐得色貌。﹞少羽之人﹐比於左足太陽﹐太陽之下紆紆然。應在左之下者﹐是謂少羽之人﹐而屬於左足太陽之下也。紆紆﹐曲折貌。﹞眾之爲人﹐比於右足太陽﹐太陽之下潔潔然。﹝眾﹐常也。

一曰加之人﹐應在右之下者﹐曰眾之爲人﹐而屬於右足太陽之下也。潔潔﹐淸靜貌。諸形皆言太﹑少﹐而此獨曰眾﹐意者水形多變﹐而此獨潔潔﹐故可同於眾也。﹞桎之爲人﹐比於左足太陽﹐太陽之上安安然。﹝桎﹑窒同﹐局窒不通之義。居左之上者曰「桎之爲人」﹐而屬於左足太陽之上也。安安﹐定靜貌。諸不言桎而此獨言者﹐蓋以水性𨿽流﹐而爲器所局﹐則安然不動﹐故云桎也。凡此頰頰之類者﹐皆所以表水形之象也。﹞是故五形之人﹐二十五變者﹐眾之所以相欺者是也。﹝形分爲五﹐而又分爲二十五﹐稟賦旣偏﹐則不免彊弱勝負之相欺﹐故惟不偏不易﹐而鐘天地之正气者﹐斯爲陰陽和平之人﹐是以有聖跖賢愚之別也。﹞

形勝色﹐色勝形者﹐至其勝時年﹐加感則病行﹑失則憂矣。﹝形色當相合﹐否則爲病矣。得其形者﹐所謂二十五形也。形勝色者﹐如以木形人而色見黃也。色勝形者﹐如以木形人而色見白也。勝時年者﹐如木王土衰﹐而又逢丁壬之木運﹐或東方之干支﹐或厥陰气候之類﹐值其王气相加而感之﹐則病矣。旣病而再有疏失﹐乃可憂也。﹞形色相得者﹐富貴大樂。﹝气質調和也。﹞形色相勝之時年則年忌﹐下上之人﹐大忌常加七歲。﹝年忌者﹐忌有常數﹐所以示人之避患也。下上之人﹐如上文五形﹐或上或下之人﹐其年忌常以七歲爲始。﹞十六歲﹐二十五歲﹐三十四歲﹐四十三歲﹐五十二歲﹐六十一歲﹐皆人之大忌﹐不可不自安也。﹝此言年忌始於七歲﹐以至六十一歲﹐皆遞加九年者﹐蓋以七爲陽之少﹐九爲陽之老﹐陽數極於九﹐而極必變﹐故自七歲以後﹐凡遇九年皆爲年忌。﹞感則病行﹐失則憂矣。當此之時﹐無爲姦事﹐是謂年忌。至於脈之上下﹐血气之候﹐則足陽明之上﹐血气盛則髯美長﹐血少气多則髯短﹐气少血多則髯少﹐血气皆少則無髯﹐兩吻多畫。﹝此言手﹑足三陽之外候也。足陽明胃經之脈行於上體者﹐循鼻外﹐挾目環唇﹐故此經气血之盛衰皆形見於口旁之髯也。吻﹐口角也。畫﹐紋也。陽明血气不充﹐兩吻故多紋畫。﹞足陽明之下﹐血气盛則下毛美長至胸﹐血多气少則下毛美短至臍﹐行則善髙舉足﹐足指少肉﹐足善寒﹐﹝足陽明之脈行於下體者﹐由歸來至气街。陰陽總宗筋之會﹐會於气街﹐而陽明爲之長﹐故形見於下毛﹐而或有至胸至臍也。

行則善髙舉足者﹐因其血多﹐蓋四肢皆稟气於胃﹐足受血而能步也。足指少肉﹐足善寒者﹐因其气少﹐蓋四肢者諸陽之本﹐陽气不足﹐則指少肉而善寒也。﹞血少气多則肉而善瘃﹐﹝瘃﹐寒腫也。血少气多﹐則浮見於外﹐故下體肉分多爲腫也。瘃﹐音竹。﹞血气皆少則無毛﹐有則稀﹑枯﹑悴﹐善痿﹑厥﹑足痺。﹝悴﹐憔悴也。足陽明爲五臟六腑之海﹐主潤宗筋﹐束骨而利機關也。今气血俱少於下﹐故爲痿﹑厥﹑足痺等病。﹞

足少陽之上﹐气血盛則通髯美長﹐血多气少則通髯美短﹐血少气多則少須﹐血气皆少則無須﹐﹝足少陽膽經之脈行於上體者﹐抵於﹐下頰車﹐故其气血之盛衰﹐必形見於須髯也。在頤曰須﹐在頰曰髯。﹞

感於寒濕﹐則善痺﹑骨痛﹑爪枯也。﹝此皆筋骨之病﹐以少陽﹑厥陰爲表裏﹐而肝主筋也。﹞足少陽之下﹐血气盛則脛毛美長﹐外踝肥﹐血多气少則脛毛美短﹐外踝皮堅而濃﹐血少气多則毛少﹐外踝皮薄而軟﹐血气皆少則無毛。外踝瘦無肉。﹝足少陽之脈行於下體者﹐出膝外廉﹐下外輔骨外踝之前﹐故其形見者﹐皆在足之外側。踝﹐胡寡切。﹐音杭。﹞足太陽之上﹐血气盛則美眉﹐眉有毫毛﹐血多气少則惡眉﹐面多少理﹐血少气多則面多肉﹐血气和則美色。﹝足太陽膀胱之脈行於上體者﹐起於目內﹐其筋之支者﹐下顏﹐結於鼻﹐故其气血之盛衰﹐皆形見於眉面之間也。﹞足太陽之下﹐血气盛則跟肉滿﹐踵堅﹐气少血多則瘦跟空﹐血气皆少則喜轉筋﹐踵下痛。﹝足太陽經之行於下體者﹐從後廉下合中﹐貫內﹐出外踝之後﹐結於踵﹐故其形見爲病﹐皆在足之跟踵也。﹞手陽明之上﹐血气盛則髭美﹐血少气多則髭惡﹐血气皆少則無髭。﹝手陽明大腸之脈行於上體者﹐挾口﹐交人中﹐上挾鼻孔﹐故其气血之盛衰﹐必形見於髭也。在口上曰髭﹐在口下曰須。﹞手陽明之下﹐血气盛則腋下毛美﹐手魚肉以溫﹐气血皆少則手瘦以寒。﹝手陽明之行於下體者﹐上外前廉﹐下近於腋﹐且陽明﹑太陰爲表裏﹐而太陰之脈出腋下﹐故腋下毛美。手魚肉者﹐大指本節後濃肉也。本經之脈﹐起次指﹐出合谷﹐故形見於此。﹞手少陽之上﹐血气盛則眉美以長﹐耳色美﹐血气皆少則耳焦惡色。﹝手少陽三焦之脈行於上體者﹐出耳前後﹐至目銳﹐故其血气之盛衰﹐皆見於眉耳之間。﹞手少陽之下﹐血气盛則手卷多肉以溫﹐血气皆少則寒以瘦﹐气少血多則瘦以多脈。﹝手少陽之脈行於下體者。起名指端﹐循手腕﹐出臂外﹐上肘﹐故其形見若此。﹞手太陽之上﹐血气盛則有多須﹐面多肉以平﹐血气皆少則面瘦惡色。﹝手太陽小腸之脈行於上體者﹐循頰上﹐斜絡於顴﹐故其血气之盛衰﹐皆形見於須面之間也。﹞手太陽之下﹐血气盛則掌肉充滿﹐血气皆少則掌瘦以寒。﹝手太陽之脈行於下體者﹐循手外側﹐上腕﹐故其形見者如此。首言五形者﹐以髒爲主而言其稟﹔此言六陽者﹐以腑爲表而言其形。稟質相合﹐象變斯具矣。此所以有左右上下之分也。﹞刺之有約。美眉者﹐足太陽之脈气血多﹐惡眉者气血少﹐其肥而澤者血气有餘﹐肥而不澤者气有餘﹑血不足﹐瘦而無澤者气血俱不足。審察其形气有餘﹑不足而調之﹐可以知逆順矣。

﹝此言足太陽一經之盛衰﹐而他經之有餘不足﹐亦由是也。審察旣明﹐而後調之﹐則不失其逆順矣。﹞刺其諸陰陽﹐按其寸口﹑人迎以調之。﹝寸口在手﹐太陰脈也。人迎在頭﹐陽明脈也。太陰行气於三陰﹐陽明行气於三陽﹐故按其寸口﹑人迎而可以調陰陽也。﹞切循其經絡之凝澀﹐結而不通者﹐此於身皆爲痛痺﹐甚則不行﹐故凝澀。﹝切﹐深也。循﹐察也。經絡爲病﹐身必痛痺﹐甚則血气不行﹐故脈道凝澀也。﹞

凝澀者﹐致气以溫之﹐血和乃止﹐其結絡者﹐脈結血不行﹐決之乃行。﹝血脈凝澀﹐气不至也﹐故當畱鍼以補﹐而致其气以溫之。致﹐使之至也。決者﹐開泄之謂。﹞气有餘於上者﹐導而下之﹔﹝气有餘於上者﹐病必在上﹐故當刺其穴之在下者﹐以導而下之。導﹐引也。﹞气不足於上者﹐推而休之﹔﹝气不足於上者﹐卽刺其在上之穴﹐仍推其鍼而休息之。休者﹐畱鍼以待气也。﹞其稽畱不至者﹐因而迎之。﹝稽畱不至﹐言气至之遲滯者。接之引之﹐而使其必來也。迎﹐去聲﹐凡物未來﹐而迓之使來也。﹞必明於經隧﹐乃能持之。寒與熱爭者﹐導而行之﹔其菀陳血不結者﹐則而予之。﹝隧﹐道也。必明經脈之道路﹐而後能執持之也。其有寒熱不和者﹐因其偏而導去之﹐脈道𨿽有菀陳﹐而血不結者﹐則其勢而予治之。

則﹐度也。予﹑與同。菀﹑郁同。﹞必先明知二十五人﹐則血气之所在﹐左右上下﹐刺約畢也。﹝凡刺之道﹐須明血气﹐故必知此二十五人之脈理而刺之﹐大約可以盡矣。﹞

卷二

脈色上第四

診法常以平旦﹐陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐乃可診有過之脈。﹝平旦者﹐陰陽之交也。陽主晝﹐陰主夜﹔陽主表﹐陰主裏。凡人身營衛之气﹐一晝一夜五十周於身﹐晝則行於陽分﹐夜則行於陰分﹐迨至平旦﹐復皆會於寸口。寸口者﹐脈之大會﹐五臟六腑之所終始也。夫脈﹐气血之先也。盛則脈盛﹐衰則脈衰﹐熱則脈數﹐寒則脈遲﹐微則脈弱﹐平則脈和﹔長人脈長﹐短人脈短﹔性急人脈急﹐性緩人脈緩。此皆其常也﹐反者爲有過之脈。﹞切脈動靜而視精明﹐察五色﹐觀五臟﹐有餘不足﹐六腑彊弱﹐形之盛衰﹐以此參伍﹐決死生之分。﹝切者﹐以指按索之謂。切脈之動靜﹐診陰陽也。

視目之精明﹐診神气也。察五色之變見﹐診生克邪正也。觀臟腑虛實以診其內﹐別形容盛衰以診其外。故凡診病者必合脈色﹐內外參伍以求﹐則陰陽﹑表裏﹑虛實﹑寒熱之情無所遁﹐而先後﹑緩急﹑眞假﹑逆從之治必無差﹐故可以決死生之分﹐而況於疾病乎﹖參伍之義﹐以三相較謂之「參」﹐以伍相類謂之「伍」。

搜其隱微﹐通其變﹐極其數也。﹞尺內兩旁﹐則季脇也。﹝尺內者﹐關前曰寸﹐關後曰尺﹐故曰「尺內」。季脇﹐小肋也﹐在脇下兩旁﹐爲腎所近﹐故自季脇之下皆尺內主之。夫尺對寸而言﹐人身動脈𨿽多﹐惟此气口三部一寸九分﹐總曰「寸口」。分言之﹐則外爲寸部﹐內爲尺部。外爲陽﹐故寸內得九分﹐陽之數也。內爲陰﹐故尺內得一寸﹐陰之數也。關前曰「寸」﹐關後曰「尺」。寸前曰「魚際」﹐尺後曰「尺澤」。所謂關者﹐乃間於尺寸之間﹐爲陰陽之界限﹐正當掌後髙骨處是也。故於寸內取九分爲寸﹐尺內取一寸爲尺。以契陽九陰十之數耳。﹞尺外以候腎﹐尺裏以候腹。﹝尺外﹐尺脈前半部也。尺裏﹐尺脈後半部也。前以候陽﹐後以候陰。人身以背爲陽﹐腎附於背﹐故外以候腎﹐腹爲陰﹐故里以候腹。所謂腹者﹐凡大小腸﹑膀胱﹑命門皆在其中矣。諸部皆言左右而此獨不分者﹐以兩尺皆主乎腎也。﹞中附上﹐左外以候肝﹐內以候膈﹔﹝中附上﹐言附尺之上而居乎中者﹐卽關脈也。左外言左關之前半部﹐內言左關之後半部。肝爲陰中之陽髒﹐而亦附近於背﹐故外以候肝﹐內以候膈。舉膈而言﹐則中焦之膈膜﹑膽腑皆在其中矣。﹞右外以候胃﹐內以候脾。﹝右關之前所以候胃﹐右關之後所以候脾。脾胃皆中州之官﹐而以表裏言之﹐則胃爲陽﹐脾爲陰﹐故外以候胃﹐內以候脾。寸口者﹐手太陰也。太陰行气於三陰﹐在手而主五臟。胃亦腑也﹐此獨言之﹐是臟腑之气味皆出於胃﹐變見於气口﹐亦無不見乎此矣。﹞上附上﹐右外以候肺﹐內以候胸中﹔﹝上附上﹐言上而又上﹐則寸脈也。五臟之位﹐惟肺最髙﹐故右寸之前以候肺﹐右寸之後以候胸中。胸中者﹐膈膜之上皆是也。﹞左外以候心﹐內以候膻中。﹝心肺皆居膈上﹐故左寸之前以候心﹐左寸之後以候膻中。膻中者﹐兩乳之間﹐謂之气海﹐當心包所居之分也。前以候前﹐後以候後。此重申上下內外之義而詳明之也。統而言之﹐寸爲前﹐尺爲後﹔分而言之﹐上半部爲前﹐下半部爲後。蓋言上以候上﹐下以候下也。﹞上竟上者﹐胸喉中事也﹔下竟下者﹐少腹﹑腰股﹑膝脛﹑足中事也。﹝竟﹐盡也。言上而盡於上﹐在脈則盡於魚際﹐在體則應於胸喉。下而盡於下﹐在脈則盡於尺部﹐在體則應於少腹足中。此脈候上下之事也。首言尺內﹐次言中附上而爲關﹐又言上附上而爲寸﹐皆自內以及外者﹔蓋以太陰之脈﹐從胸走手﹐以尺爲根本﹐寸爲枝葉也。故凡人之脈﹐寧可有根而無葉﹐不可有葉而無根。審其尺之緩急﹑浮大﹑滑澀﹐肉之堅脆﹐而病形定矣。是蓋所重在本耳。又上竟上者﹐言胸喉中事﹐下竟下者﹐言少腹足膝中事。

分明上以候上﹐下以候下﹐此不易之理﹐後世脈經﹐紛紛鑿說﹐其謬甚矣。﹞人一呼脈再動﹐一吸脈亦再動﹐呼吸定息脈五動﹐閏以太息﹐命曰平人。平人者﹐不病也。﹝出气曰呼﹐入气曰吸﹐一呼一吸﹐總名曰息。動﹐至也。再動﹐兩至也。

常人之脈﹐一呼兩至﹐一吸亦兩至﹔呼吸定息﹐謂一息旣盡而換息未起之際也﹔脈又一至﹐故曰五動。閏﹐余也﹐猶閏月之謂。言平人常息之外﹐間有一息甚長者﹐是爲閏以太息﹐而又不止五至也。此卽平人不病之常度。總計定息太息之數﹐大約一息脈當六至﹐呼吸定息脈行六寸﹐乃合一至一寸也。﹞常以不病調病患。醫不病﹐故爲病患平息以調之爲法。﹝不病者﹐其息勻﹔病者﹐其息亂。醫者不病﹐故能爲病患平息以調之﹐以其息勻也。是爲調診之法。﹞人一呼脈一動﹐一吸脈一動﹐曰少气。﹝脈爲血气之道路﹐而脈之營運在乎气﹐若一呼一吸脈各一動﹐則一息二至﹐減於常人之半矣。以正气衰竭也﹐故曰「少气」﹐謂之離經。

﹞人一呼脈三動﹐一吸脈三動而躁﹐尺熱曰病溫﹐尺不熱脈滑曰病風﹔脈澀曰痺。﹝若不因定息﹑太息而呼吸各三動﹐是一息六至矣﹐亦謂之離經。躁者﹐急疾之謂。尺熱﹐言尺中近臂之處有熱者﹐必其通身皆熱也。脈數躁而身有熱﹐故知爲病溫。數滑而尺不熱者﹐陽邪盛也﹐故當病風。然風之傷人﹐其變不一﹐不獨在於肌表﹐故尺不熱也。澀爲血不調﹐故當病痺。滑﹐不澀也﹐往來流利﹔澀﹐不滑也﹐如雨沾沙。

滑爲血實气壅﹐澀爲气滯血少。﹞人一呼脈四動以上曰死﹐脈絕不至曰死﹐乍疏乍數曰死。﹝一呼四動﹐則一息八至矣﹐況以上乎﹖謂之奪精。四至曰脫精﹐五至曰死﹐六至曰命盡﹐是皆一呼四至以上也﹐故死。脈絕不至則元气已竭﹐乍疏乍數則陰陽敗亂無主﹐均爲死脈。﹞一日一夜五十營﹐以營五臟之精﹐不應數者﹐名曰狂生。﹝營﹐運也。人之經脈營運於身者﹐一日一夜凡五十周﹐以營五臟之精气。其數則周身上下﹑左右前後凡二十八脈﹐共長十六丈二尺。人之宗气積於胸中﹐主呼吸而行經隧。一呼气行三寸﹐一吸气行三寸﹐呼吸定息脈行六寸﹐以一息六寸推之﹐則一晝一夜一萬三千五百息﹐通計五十周於身﹐則脈行八百一十丈。其有太過﹑不及而不應此數者﹐名曰「狂生」。狂猶妄也﹐言𨿽生未可必也。﹞所謂五十營者﹐五臟皆受气﹐持其脈口﹐數其至也。﹝凡此五十營者﹐卽五臟所受之气也。但診持脈口而數其至﹐則髒气之衰王可知矣。﹞五十動而不一代者﹐五臟皆受气﹔﹝代﹐更代之義。謂於平脈之中而忽見弱﹐或乍數乍疏﹐或斷而復起﹐蓋其髒有所損則气有所虧﹐故變易若此﹐均名爲代。若五十動而不一代者﹐五臟受气皆足﹐乃爲和平之脈。﹞四十動一代者﹐一臟無气﹔﹝四十動一代者﹐是五臟中一臟虧損也。一臟無气者﹐腎气先盡也。然則五臟和者气脈長﹐五臟病者气脈短。觀此一臟無气﹐必先乎腎﹐二髒﹑三髒﹑四髒﹑五臟﹐當自遠而近﹐以次而短﹐則由腎及肝﹐由肝及脾﹐由脾及心﹐由心及肺。故凡病將危者﹐必气促似喘﹐僅呼吸於胸中數寸之間﹐蓋其眞陰絕於下﹐孤陽浮於上﹐此气短之極也。醫於此際而尙欲平之﹑散之﹐未有不隨撲而滅者也。﹞三十動一代者﹐二髒無气﹔二十動一代者﹐三髒無气﹔十動一代者﹐四髒無气﹔不滿十動一代者﹐五臟無气。予之短期﹐要在終始。﹝予﹑與同。短期﹐死期也。言五臟無气﹐可與之定死期矣。終始﹐十二經終之義。﹞

所謂五十動而不一代者﹐以爲常也。以知五臟之期﹔予之短期者﹐乍數乍疏也。﹝以爲常者﹐言人之常脈當如是也﹐故可因此以察五臟之气。若欲知其短期﹐只在乎乍疏乍數。此其時相變代﹐乃與常代者不同﹐蓋以髒气衰敗﹐無所主持而失常如此﹐故云「乍疏乍數」者死。動而中止﹐不能自還﹐因而復動﹐經名曰「代」。又脈五來一止﹐不復增減者死。脈七來﹐是人一息半時﹐不復增減﹐亦名曰「代」﹐正死不疑。後世以結﹑促﹑代並言﹐均目之爲止脈﹐豈足以盡其義哉﹗夫緩而一止爲結﹐數而一止爲促﹐其止則或三﹑或五﹑或七八至不等﹐然皆至數分明﹐起止有力。所主之病﹐有因气逆痰壅而爲間阻者﹐有因血气虛脫而爲斷續者﹐有因生平稟賦多滯而脈道不流利者﹐此自結﹑促之謂也。至於代脈之辧﹐則有不同﹐非謂代而止也。五十動而不一代者﹐乃至數之代。若脈本平勻而忽彊忽弱者﹐乃形體之代。若脾主四季而隨時更代者﹐乃气候之代。脈無定候﹐更變不常﹐均謂之代。當因其變而察其情﹐庶得其妙。若本無病而脈得四十投而一止者﹐一臟無气﹐卻後四歲春艸生而死﹔脈來三十投而一止者﹐二髒無气﹐卻後三歲麥熟而死﹔脈來二十投而一止者﹐三髒無气﹐卻後二歲桑椹赤而死﹔脈來十投而一止者﹐四髒無气﹐歲中死。脈來五動而一止者﹐五臟無气﹐卻後五日而死。是從無事中而預測其危﹐固有足理﹐惟達者能之﹐勿謂是說出自後人而謾詆其非也。﹞天地之至數﹐始於一﹐終於九。﹝數始於一而終於九﹐天地自然之數也。以天而言﹐歲則一歲統四季﹐一季統九十日﹐是天數之九也﹕以地而言﹐位則戴九履一﹐左三右七﹐二四爲肩﹐六八爲足﹐五位中宮﹐是《洛書》之九也﹔以人而言﹐事則黃鐘之數起於九﹐九而九之﹐則九九八十一分﹐以爲萬事之本﹐是人事之九也。九數之外是爲十﹐十則復變爲一矣。故曰「天地之至數﹐始於一﹐終於九」也。﹞─者天﹐二者地﹐三者人。因而三之﹐三三者九﹐以應九野。﹝一者﹐奇也﹐故應天﹔二者﹐偶也﹐故應地﹔三者﹐參也﹐故應人。天開於子﹐地辟於丑﹐人生於寅﹐所謂三才也。

三而三之﹐以應九野。九野者﹐卽《洛書》九宮﹐《禹貢》九州之義。﹞故人有三部﹐部有三候﹐以決死生﹐以處百病﹐以調虛實而除邪疾。﹝以天地人言﹐上中下謂之三才﹔以人身而言﹐上中下謂之三部。於三部中而各分其三﹐謂之三候。三而三之﹐是謂三部九候。其通身經隧由此出入﹐故可以決死生﹐處百病﹐調虛實而除邪疾也。三部九候﹐非獨以寸口爲言也。如仲景脈法上取寸口﹐下取趺陽﹐可以三隅反矣。﹞

上部天﹐兩額之動脈﹔﹝額旁動脈﹐當頷厭之分﹐足少陽脈气所行也。﹞上部地﹐兩頰之動脈﹔﹝兩頰動脈﹐卽地倉﹑大迎之分﹐足陽明脈气所行也。﹞上部人﹐耳前之動脈。﹝耳前動脈﹐卽和之分﹐手少陽脈气所行也。﹞中部天﹐手太陰也﹔﹝掌後寸口動脈﹐經渠之次﹐肺經脈气所行也。﹞中部地﹐手陽明也﹔﹝手大指﹑次指岐骨間動脈﹐合谷之次﹐大腸經脈气所行也。﹞中部人﹐手少陰也。﹝掌後銳骨下動脈﹐神門之次﹐心經脈气所行也。﹞下部天﹐足厥陰也﹔﹝气沖下三寸動脈﹐五里之分﹐肝經脈气所行也﹐臥而取之﹔女子取太衝在足大指本節後二寸陷中。﹞下部地﹐足少陰也﹔﹝內踝後跟骨旁動脈﹐太溪之分﹐腎經脈气所行也。﹞下部人﹐足太陰也。﹝魚腹上越經間動脈﹐直五里下箕門之分﹐沈取乃得之﹐脾經脈气所行也。若候胃气者﹐當取足跗上之衝陽。﹞故下部之天以候肝﹐﹝足厥陰脈也﹐故以候肝。﹞地以候腎﹐﹝足少陰脈也﹐故以候腎。﹞人以候脾胃之气﹔﹝足太陰脈也﹐脾胃以膜相連﹐故可以候脾胃之气。﹞中部之天以候肺﹐﹝手太陰脈也﹐故以候肺。﹞地以候胸中之气﹔﹝手陽明大腸脈也﹐大腸小腸皆屬於胃﹐胃脘通於胸中﹐故以候胸中。﹞人以候心。﹝手少陰脈也﹐故以候心。﹞上部之天﹐以候頭角之气﹔﹝兩額動脈﹐故以候頭角。﹞地﹐以候口齒之气﹔﹝兩頰動脈﹐故以候口齒。﹞人﹐以候耳目之气。﹝耳前動脈﹐故以候耳目。﹞三部者﹐各有天﹑地﹑人。

三天﹑三地﹑三人。﹝是爲三部九候。﹞三而三之﹐合則爲九。九分爲九野﹐九野爲九髒。故神藏五﹐形藏四﹐合爲九藏。﹝九藏﹐卽九候之謂。神藏五﹐以肝藏魂﹐心藏神﹐肺藏魄﹐脾藏意﹐腎藏志也。形藏四﹐卽頭角﹑耳目﹑口齒﹑胸中﹐共爲九藏。此言人之九藏﹐正應地之九野﹐乃合於天地之至數。﹞

五臟已敗﹐其色必夭﹐夭必死矣。﹝色者神之幟﹐髒者神之舍。其色夭者其神去﹐其神去者其髒敗﹐故必死矣。夭者﹐枯暗不澤而色異常也。﹞必先度其形之肥瘦﹐以謂其气之虛實。虛則補之﹐實則瀉之。

﹝候謂診候其病情﹔度謂度量其虛實。形之肥瘦者﹐鍼有淺深之異﹐病之虛實者﹐治有補瀉之殊﹐𨿽以鍼法爲言﹐而用藥者亦如是也。﹞必先去其血脈而後調之。﹝凡有瘀血在脈而爲壅塞者﹐必先刺去壅滯﹐而後可調虛實也。﹞無問其病﹐以平爲期。﹝凡病甚者﹐奏功非易﹐故不必問其效之遲速﹐但當以血气平和爲期則耳。﹞欲知病之所在﹐必明七診﹐察其九候﹕獨大者病﹐獨小者病﹐獨疾者病﹐獨遲者病﹐獨寒者病﹐獨熱者病﹐獨陷下者病。﹝此言九候之中﹐而復有七診之法。謂脈失其常而獨大者﹑獨小者﹑獨疾者﹑獨遲者﹑獨寒者﹑獨熱者﹑獨陷下者﹐皆病之所在也。獨寒﹑獨熱﹐謂其或在上﹐或在下﹐或在表﹐或在裏也。陷下﹐沈伏不起也。此難以三部九候爲言﹐而於气口部位類推爲用。﹞

診有十度﹕度人脈度﹐髒度﹐肉度﹐筋度﹐兪度。﹝十度﹐謂脈﹑髒﹑肉﹑筋﹑兪五度﹐左右各一﹐二五爲十也。度人之度﹐音鐸。﹞陰陽气盡﹐人病自具。﹝凡此十度者﹐人身陰陽之理盡之矣。故人之疾病﹐亦無不具見於此。﹞脈動無常﹐散陰頗陽﹐脈脫不具﹐診無常行。﹝脈動無常﹐言脈無常體也。散陰頗陽﹐言陰气散失者脈頗類陽也。浮大者﹐气實血虛也。脈浮無根者死﹐有表無裏者死。眞陰散而孤陽在﹐脈頗似陽而無根者﹐非眞陽之脈也﹐此其脈有所脈而陰陽不全具矣。診此者﹐有不可以陰陽之常法行也。﹞診必上下﹐度民君卿。﹝貴賤﹑尊卑﹐勞逸有異﹔膏粱﹑藜藿﹐气質不同﹐故當度民君卿﹐分別上下以爲診。﹞

受師卒術不察逆從﹐棄陰附陽﹐診故不明。﹝卒﹐盡也。陰陽離決﹐精神乃絕。故凡善診者﹐見其陰必察其陽﹐見其陽必察其陰﹐使不知陰陽逆從之理﹐診焉得明﹖﹞至陰虛﹐天气絕﹐至陽盛﹐地气不足。

﹝至陰﹑至陽﹐卽天地之道也。至陰虛者﹐地气衰而不升﹐不升則無以降﹐故天气絕。至陽盛者﹐天气亢而不降﹐不降則無以升﹐故地气不足。蓋陰陽二气﹐互藏其根﹐更相爲用﹐不可偏廢。此借天地自然之道﹐以諭人之陰陽貴和也。﹞陰陽並交﹐至人之所行。﹝並交者﹐陰陽不相失而得其和平也。此其調攝之妙﹐惟至人者乃能行之。﹞陰陽並交者﹐陽气先至﹐陰气後至﹐是以持診之道﹐先後陰陽而持之。﹝凡陰陽之道﹐陽動陰靜﹐陽剛陰柔﹐陽倡陰隨﹐陽施陰受﹐陽升陰降﹐陽前陰后﹐陽上陰下﹐陽左陰右﹐數者爲陽﹐遲者爲陰﹐表者爲陽﹐裏者爲陰﹐至者爲陽﹐去者爲陰﹐進者爲陽﹐退者爲陰﹐發生者爲陽﹐收藏者爲陰﹐陽之行速﹐陰之行遲﹐故陰陽並交者﹐必陽先至而陰後至﹐是以持診者在察陰陽先後﹐以測其精要也。﹞奇恆之勢﹐乃六十首。診合微之事﹐追陰陽之變﹐章五中之情﹐取虛實之要﹐定五度之事﹐知此乃足以診。﹝奇﹐異也。恆﹐常也。六十首﹐卽所謂《九鍼》六十篇之義﹐今失其傳矣。診合微之事者﹐參諸診之法而合其精微也。追陰陽之變者﹐求陰陽盛衰之變也。章﹐明也。五中﹐五臟也。五度﹐卽前十度也。會此數者﹐參伍其妙﹐斯足以言診矣。﹞

是以切陰不得陽﹐診消亡﹐得陽不得陰﹐守學不湛﹐知左不知右﹐知右不知左﹐知上不知下﹐知先不知後﹐故治不久。﹝切陰不得陽﹐診消亡者﹐言但知有陰陽而不知陰陽互根﹑互用之義﹐及陰平陽祕之道者也。湛﹐明也。偏守其學﹐終屬不明。左右﹑上下﹑先後﹐皆陰陽之道也。使不知左右﹐則不明升降之理﹔不知上下﹐則不明淸濁之宜﹔不知先後﹐則不知緩急之用﹐安望能治﹐治而能久哉﹖﹞知醜知善﹐知病知不病﹐知髙知下﹐知坐知起﹐知行知止﹐用之有紀﹐診道乃具﹐萬世不殆。﹝凡此數者﹐皆有對待之理﹐若差之毫釐﹐則謬以千里。故凡病之善惡﹐形之動靜﹐皆所當辧。能明此義﹐而用之有紀﹐診道斯備﹐故可萬世無殆矣。紀﹐條理也。殆﹐危也。﹞起所有餘﹐知所不足。﹝起﹐興起也。言將治其有餘﹐當察其不足。蓋邪气多有餘﹐正气多不足。若只知有餘而忘其不足﹐則取敗之道也。此示人以根本當愼之意。﹞

度事上下﹐脈事因格。﹝能度形情之髙下﹐則脈事因之可格致而知也。﹞是以形弱气虛死﹔﹝中外俱敗也。﹞形气有餘﹑脈气不足死﹔﹝外貌無恙﹐髒气已壞也。﹞脈气有餘﹑形气不足生。﹝髒气未傷者形衰無害﹐蓋以根本爲主也﹐形肉已脫九候𨿽調猶死﹐蓋脫與不足本自不同﹐而形肉旣脫﹐脾元絕矣﹐故脈气𨿽調亦所不治。與此互求﹐其義更明。﹞是以診有大方﹐坐起有常。﹝大方者﹐大法也。坐起有常則舉動不苟﹐而先正其身﹐身正於外﹐心必隨之﹐故診之大方必先乎此。﹞出入有行﹐以轉神明。﹝行﹐徳行也。醫以活人爲心﹐其於出入之時﹐念念皆眞﹐無一不敬﹐則徳能動天﹐誠能格心﹐故可以轉運周旋而無往弗神矣。行﹐去聲。﹞必淸必淨﹐上觀下觀。﹝必淸必淨則心專志一而神明見﹐然後上觀之以察其神﹑色﹑聲﹑音﹐下觀之以察其形﹑體﹑逆﹑順。﹞司八正邪﹐別五中部。﹝司﹐候也。別﹐審也。候八節﹑八風之正邪以察其表﹐審五臟﹑五形之部位以察其裏。﹞按脈動靜﹐循尺滑澀寒溫之意。﹝按脈動靜﹐可別陰陽﹐滑澀寒溫﹐可知虛實。凡脈滑則尺之皮膚亦滑﹐脈澀則尺之皮膚亦澀﹐脈寒則尺之皮膚亦寒﹐脈溫則尺之皮膚亦溫﹐故循尺卽可以知之。循﹐揣摩也。﹞視其大小﹐合之病能。﹝大小﹐二便也。二便爲約束之門戶﹐門戶不要則倉廩不藏﹐得守者生﹐失守者死﹐故視其大小以合病能。能﹐情狀之謂。﹞逆從以得﹐復知病名。﹝反者爲逆﹐順者爲從。必得逆從﹐必知病名﹐庶有定見而無差謬。﹞診可十全﹐不失人情。﹝診如上法﹐庶可十全﹐其於人情尢不可失也。﹞視息視意﹐不失調理。﹝視息者﹐察呼吸以觀其气﹐視意者﹐察形色以觀其情﹐故能不失調理。﹞不知此道﹐失經絕理。

亡言妄期﹐此謂失道。﹝不知此道則亡言妄期﹐未有不殆者矣。﹞萬物之外﹐六合之內﹐天地之變﹐陰陽之應。彼春之暖﹐爲夏之暑﹐彼秋之忿﹐爲冬之怒。四變之動﹐脈與之上下。﹝物在天中﹐天包物外﹐天地萬物﹐本同一气。凡天地之變﹐卽陰陽之應﹐故春之暖爲夏暑之漸也﹐秋之忿爲冬怒之漸也。春生夏長﹐秋收冬藏﹐是卽陰陽四變之動﹐而脈亦隨之以上下也。﹞以春應中規﹐﹝規者﹐所以爲圓之器。

春气發生﹐圓活而動﹐故應中規﹐而人脈應之﹐所以圓活也。﹞夏應中矩﹐﹝矩者﹐所以爲方之器。夏气茂盛﹐盛極而止﹐故應中矩﹐而人脈應之﹐所以洪大方正也。﹞秋應中衡﹐﹝衡﹐平也。秋气萬寶俱成平於地面﹐故應中衡﹐而人脈應之﹐所以浮毛而見於外也。﹞冬應中權。﹝權﹐秤錘也。冬气閉藏﹐故應中權﹐而人脈應之﹐所以沈石而伏於內也。凡玆規矩權衡者﹐皆發明陰陽升降之理﹐以合乎四時脈气之變象也。﹞是故冬至四十五日﹐陽气微上﹐陰气微下﹔夏至四十五日﹐陰气微上﹐陽气微下。陰陽有時﹐與脈爲期。期而相失﹐如脈所分。分之有期﹐故知死時。﹝冬至一陽生﹐故冬至後四十五日以至立春﹐陽气以漸而微上﹐陽微上則陰微下矣。夏至一陰生﹐故夏至後四十五日以至立秋﹐陰气以漸而微上﹐陰微上則陽微下矣。此所謂陰陽有時也。與脈爲期者﹐脈隨時而變遷也。期而相失者﹐謂春規﹑夏矩﹑秋衡﹑冬權不合於度也。如脈所分者﹐謂五臟之脈各有所屬也。分之有期者﹐謂衰王各有其時也。知此者﹐則必知死生之時矣。﹞微妙在脈﹐不可不察。察之有紀﹐從陰陽始。始之有經﹐從五行生。生之有度﹐四時爲宜。﹝脈之微妙﹐亦惟陰陽五行爲之經紀﹐而陰陽五行之生各有其度﹕如陽生於冬至﹐陰生於夏至﹐木生於亥﹐火生於寅﹐金生於巳﹐水土生於申﹐此四時生王各有其宜也。紀﹐綱紀也。

經﹐經常也。卽大綱﹑小紀之義。﹞補瀉勿失﹐與天地如一。﹝天地之道﹐損有餘而補不足。補瀉不失其宜﹐則與天地之道如一矣。﹞得一之精﹐以知死生。﹝一之精者﹐天人一理之精微也。天地之道﹐陽主乎動﹐陰主乎靜﹐陽來則生﹐陽去則死﹐知天道之所以不息者﹐則知人之所以死生矣。﹞所以聲合五音﹐色合五行﹐脈合陰陽。﹝聲合宮商角徵羽﹐色合金木水火土﹐脈合四時陰陽﹐𨿽三者若乎有分﹐而理則一也。﹞

持脈有道﹐虛靜爲保。﹝凡持脈之道﹐一念精誠﹐最嫌擾亂。虛心靜志﹐纖微無間﹐診道全矣。保﹐不失也。﹞

春日浮﹐如魚之遊在波。﹝脈得春气﹐𨿽浮動而未全出﹐故如魚之遊在波也。﹞夏日在膚﹐泛泛乎萬物有餘。﹝脈得夏气﹐則洪盛於外﹐故泛泛乎如萬物之有餘也。﹞秋日下膚﹐蟄虫將去。﹝脈得秋气﹐則洪盛漸斂﹐故如欲蟄之虫將去也。﹞冬日在骨﹐蟄虫周密﹐君子居室。﹝脈得冬气﹐沈伏在骨﹐故如蟄虫之周密﹐君子之於斯時﹐亦當體天地閉藏之道﹐而居於室也。﹞故知內者按而紀之﹐知外者終而始之。此六者﹐持脈之大法。﹝「內」言髒气﹐髒象有位﹐故可按而紀之﹔「外」言經气﹐經脈有序﹐故可終而始之。

此四時﹑內外六者之法。﹞春脈如弦。春脈者肝也﹐東方木也﹐萬物之所以始生也。故其气來弱輕虛而滑﹐端直以長﹐故曰弦。反此者病。﹝弦者﹐端直以長﹐狀如弓弦有力也﹐然弱輕虛而滑﹐則弦中自有和意﹐肝臟主之。﹞何如而反﹖其气來實而彊﹐此謂太過﹐病在外﹔其气來不實而微﹐此謂不及﹐病在中。﹝其气來實而彊﹐弦之過也﹔其气來不實而微﹐弦之不及也。皆謂弦脈之反。太過者病在外﹐不及者病在中。蓋外病多有餘﹐內病多不足也。﹞太過則令人善忘﹐忽忽眩冒而巓疾﹔其不及﹐則令人胸痛引背﹐下則兩脇滿。﹝忘﹐當作怒。肝气虛則恐﹐實則怒。忽忽﹐恍忽不爽也。冒﹐悶昧也。巓疾﹐疾在巓頂也。足厥陰之脈﹐會於巓上﹐貫膈﹐布脇肋﹐故其爲病如此。﹐音區﹐腋下脇也。﹞

夏脈鉤。夏脈者心也﹐南方火也﹐萬物之所以盛長也。故其气來盛去衰﹐故曰鉤。反此者病。﹝鉤者﹐舉指來盛﹐去勢似衰﹐蓋脈盛於外﹐而去則無力﹐陽之盛也﹐心臟主之。﹞何如而反﹖其气來盛去亦盛﹐此謂太過﹐病在外﹔其气來不盛去反盛﹐此謂不及﹐病在中。﹝其气來盛去亦盛﹐鉤之過也﹔其來不盛去反盛﹐鉤之不及也﹐皆爲鉤脈之反。去反盛者﹐非彊盛之謂。凡脈自骨肉之分﹐出於皮膚之際謂之來﹔自皮膚之際還於骨肉之分﹐謂之去。來不盛去反盛者﹐言來則不足﹐去則有餘﹐卽消多長少之意。故扁鵲於春肝﹑夏心﹑秋肺﹑冬腎﹐皆以實彊爲太過﹐病在外﹐虛微爲不及﹐病在內。辭𨿽異而意則同也。﹞太過則令人身熱而膚痛﹐爲浸淫﹔其不及則令人煩心﹐上見咳唾﹐下爲气泄。﹝夏脈太過﹐則陽有餘而病在外﹐故令人身熱膚痛而浸淫流布於形體﹔不及則君火衰而病在內﹐故上爲心气不足而煩心﹐虛陽侵肺而咳唾﹐下爲不固而气泄﹐以本經脈起心中﹐出屬心系﹐下膈﹐絡小腸﹐又從心系卻上肺故也。﹞秋脈如浮。秋脈者肺也﹐西方金也﹐萬物之所以收成也。故其气來輕虛以浮﹐來急去散﹐故曰浮。反此者病。﹝浮者﹐輕虛之謂。來急去散者﹐以秋時陽气尙在皮毛也。肺臟主之。﹞何如而反﹖其气來毛而中央堅﹐兩旁虛﹐此謂太過﹐病在外﹔其气來毛而微﹐此謂不及﹐病在中。﹝中央堅﹐浮而中堅也。凡浮而太過﹐浮而不及﹐皆浮之反﹐而病之在外在內﹐義與前同。﹞太過則令人逆气﹐而背痛慍慍然﹔其不及則令人喘﹐呼吸少气而咳﹐上气見血﹐下聞病音。﹝肺脈起中焦﹐下絡大腸﹐還循胃口﹐上膈屬肺﹐其髒附背﹐故太過則逆气爲壅而背痛見於外。慍慍﹐悲郁貌。其不及則喘咳短气﹔气不歸原﹐所以上气﹔陰虛內損﹐所以見血。下聞病音﹐謂喘息則喉下有聲也。﹞冬脈如營。冬脈者腎也﹐北方水也﹐萬物之所以合藏也。故其气來沈以搏﹐故曰營。反此者病。﹝營者﹐營壘之謂﹐如士卒之團聚不散﹐亦沈石之義也﹐腎臟主之。﹞

何如而反﹖其气來如彈石者﹐此謂太過﹐病在外﹔其去如數者﹐此謂不及﹐病在中。﹝來如彈石者﹐其志至彊﹐營之太過也﹔其去如數者﹐動止疾促﹐營之不及也。蓋數本屬熱﹐而此眞陰虧損之脈﹐亦必緊數﹐然愈虛則愈數﹐原非陽彊實熱之數﹐故云「如數」﹐則辧析之意深矣。此而一差﹐禍如反掌也。太過﹐病在外﹔不及﹐病在中。﹞太過則令人解﹐脊脈痛而少气﹐不欲言﹐其不及則令人心懸如病饑﹐中淸﹐脊中痛﹐少腹滿﹑小便變。﹝冬脈太過﹐陰邪勝也。陰邪勝則腎气傷﹐眞陽虛﹐故令人四體懈怠﹐舉動不精﹐是謂解。脊痛者﹐腎脈之所至也。腎藏精﹐精傷則無气﹐故少气不欲言﹐皆病之在外也。其不及則眞陰虛﹐虛則心腎不交﹐故令人心懸而怯﹐如病饑也。季脇下空軟之處曰中﹐腎之旁也。腎脈貫脊屬腎﹐絡膀胱﹐故爲脊痛﹑腹滿﹑小便變等病。變者﹐謂或黃﹐或赤﹐或爲遺淋﹐或爲癃閉之類﹐由腎水不足而然﹐是皆病之在中也。﹐音迹。﹞脾脈者土也﹐孤髒以灌四旁者也。﹝脾屬土﹐土爲萬物之本﹐故營運水谷﹐化津液﹐以灌漑於肝﹑心﹑肺﹑腎之四髒者也。土無定位﹐分王四季﹐故稱爲孤髒。﹞善者不可得見﹐惡者可見。﹝脾無病則灌漑周而四髒安﹐不知脾力之何有﹐故善者不可得見﹔脾病則四髒亦隨而病﹐故惡候見矣。﹞其來如水之流者﹐此謂太過﹐病在外﹔如鳥之喙者﹐此謂不及﹐病在中。﹝如水之流者﹐滑而動也。如鳥之喙者﹐銳而短也。

太過病在外﹐不及病在中。喙﹐音誨﹐也。﹞太過則令人四肢不舉﹐其不及則令人九竅不通﹐名曰重彊。﹝脾土太過病在外﹐故令人四肢不舉﹐以脾主四肢而濕勝之也。不及病在中﹐故令人九竅不通﹐以脾气弱則四髒皆弱而气不行也。重彊﹐不柔和貌﹐沈重拘彊也。其來如水之流﹐滔滔洪盛者﹐其太過也。濺濺不返者﹐其將竭也。均謂之流﹐一盛一危﹐迥然有異。如太過則令人四肢不舉﹐以在外之標言之﹐若脾虛不能勝濕者﹐則不可言太過矣。濺﹐音箋﹐淺而疾也。﹞平人之常气稟於胃﹐胃者﹐平人之常气也。人無胃气曰逆﹐逆者死。﹝土得天地中和之气﹐長養萬物﹐分王四時。而人胃應之﹔凡平人之常受气於谷﹐谷入於胃﹐五臟六腑﹐皆以受气﹐故胃爲臟腑之本。此胃气者﹐實平人之常气﹐有不可以一刻無者﹐無則爲逆﹐逆則死矣。胃气之見於脈者徐而和﹐無太過不及﹐自有一種雍容和緩之狀者也。﹞春胃微弦曰平﹐﹝春令木王﹐其脈當弦﹐但宜微弦而不至太過﹐是得春胃之充和也﹐故曰平。春弦﹑夏鉤﹑秋毛﹑冬石﹐分四季所屬者﹐明時令之脈﹐不得不然也。然脈之疊見﹐有隨時者﹐有不隨時者。故或春而見鉤﹐便是夏脈﹔春而見毛﹐便是秋脈﹔春而見石﹐便是冬脈。因變知病﹐圓活在人﹐故有二十五變之妙。若謂春必弦﹐夏必鉤﹐則殊失胃气之精義矣。﹞弦多胃少曰肝病﹐﹝弦多者﹐過於弦也﹔胃少者﹐少和緩也。是肝邪之勝﹐胃气之衰﹐故爲肝病。﹞但弦無胃曰死﹐﹝但有弦急﹐而無充和之气者﹐是春時胃气已絕﹐而肝之眞髒見也﹐故曰死。﹞胃而有毛曰秋病﹐﹝毛爲秋脈屬金﹐春時得之﹐是爲賊邪﹐以胃气尙存﹐故至秋而後病。﹞毛甚曰今病﹐﹝春脈毛甚﹐則木被金傷﹐故不必至秋﹐今卽病矣。﹞髒眞散於肝﹐肝藏筋膜之气也。﹝春木用事﹐其气升散﹐故髒眞之气散於肝﹐而肝之所藏﹐則筋膜之气也。藏﹐上﹑去聲﹐下平聲。﹞夏胃微鉤曰平﹐﹝夏令火王﹐其脈當鉤﹐但宜微鉤﹐而不至太過﹐是得夏胃之和也﹐故曰平。﹞鉤多胃少曰心病﹐﹝鉤多者﹐過於鉤也﹔胃少者﹐少充和也。是心火偏勝﹐胃气偏衰﹐故爲心病。﹞但鉤無胃曰死﹐﹝但有鉤盛﹐而無平和之气者﹐是夏時胃气已絕﹐而心之眞髒見也﹐故死。﹞

胃而有石曰冬病﹐﹝石爲冬脈屬水﹐夏時得之﹐是爲賊邪﹐以胃气尙存故至冬而後病。﹞石甚曰今病﹐﹝夏脈石盛﹐則無胃气﹐火被水傷已深﹐故不必至冬﹐今卽病矣。﹞髒眞通於心﹐心藏血脈之气也。﹝夏火用事﹐其气炎上﹐故髒眞之气通於心﹐而心之所藏﹐則血脈之气也。﹞長夏胃微弱曰平﹐﹝長夏屬土﹐𨿽主建未之六月﹐然實兼辰﹑戌﹑丑﹑未四季之月爲言也。四季土王之時﹐脈當弱﹐但宜微有弱﹐而不至太過﹐是得長夏胃气之和緩也﹐故曰平。﹞弱多胃少曰脾病﹐﹝弱多胃少﹐則過於弱而胃气不足﹐以土王之時而得之﹐故爲脾病。﹞但代無胃曰死。﹝代﹐更代也。脾主四季﹐脈當隨時而更﹐然必欲皆兼和﹐方得脾脈之平。若四季相代而但弦﹑但鉤﹑但毛﹑但石﹐是但代無胃﹐見眞髒也﹐故曰死。﹞弱有石曰冬病﹐﹝石爲冬脈屬水﹐長夏陽气正盛﹐而見沈石之脈﹐以火土气衰而水反乘也﹐故至冬而病。﹞石甚曰今病﹐﹝長夏石甚者﹐火土大衰﹐故不必至冬﹐今卽病矣。﹞髒眞濡於脾﹐脾藏肌肉之气也。﹝長夏濕土用事﹐其气濡潤﹐故髒眞之气濡於脾﹐而脾之所藏﹐則肌肉之气也。﹞秋胃微毛曰平﹐﹝秋令金王﹐其脈當毛﹐但宜微毛而不至太過﹐是得秋胃之和也﹐故曰平。毛者﹐脈來浮澀﹐得羽毛之輕虛也。﹞毛多胃少曰肺病﹐﹝毛多胃少﹐是金气偏勝﹐而少和緩之气也﹐故爲肺病。﹞但毛無胃曰死﹐﹝但毛無胃﹐是秋時胃气已絕﹐而肺之眞髒見也﹐故死。﹞毛而有弦曰春病﹐﹝弦爲春脈屬木﹐秋時得之﹐以金气衰而木反乘也﹐故至春木王時而病。﹞

弦甚曰今病﹐﹝秋脈弦甚﹐是金气大衰﹐而木寡於畏。

故不必至春﹐今卽病矣。﹞髒眞髙於肺﹐以行榮衛陰陽也。﹝秋金用事﹐其气淸肅﹐肺處上焦﹐故髒眞之气髙於肺。肺主乎气﹐而營行脈中﹑衛行脈外者﹐皆自肺宣布﹐故以行營衛陰陽也。﹞冬胃微石曰平﹐﹝冬令水王﹐脈當沈石﹐但宜微石而不至太過﹐是得冬胃之和也﹐故曰平。石者﹐脈來沈實﹐如石沈水之謂。﹞

石多胃少曰腎病﹐﹝石多胃少﹐是水气偏勝﹐反乘土也﹐故爲腎病。﹞但石無胃曰死﹐﹝但石無胃﹐是冬時胃气已絕﹐而腎之眞髒見也﹐故死。﹞石而有鉤曰夏病﹐﹝鉤爲夏脈屬火﹐冬時得之﹐以水气衰而火反侮也﹐故至夏火王時而病。﹞鉤甚曰今病﹐﹝冬脈鉤甚﹐其水气大衰﹐而火寡於畏﹐故不必至夏﹐今卽病矣。﹞

髒眞下於腎﹐腎藏骨髓之气也。﹝冬水用事﹐其气閉藏﹐故髒眞之气下於腎﹐而腎之所藏﹐則骨髓之气也。﹞

胃之大絡﹐名曰虛裏﹐貫膈絡肺﹐出於左乳下﹐其動應衣﹐脈宗气也。﹝土爲萬物之母﹐故四時之脈﹐皆以胃气爲主。此言胃气所出之大絡﹐名曰虛裏﹐其脈從胃貫膈﹐上絡於肺﹐而出左乳之下﹐其動應於衣﹐是爲十二經脈之宗﹐故曰「脈宗气也」。宗﹐主也﹐本也。蓋宗气積於膻中﹐化於水谷﹐而出於胃也。﹞

盛喘數絕者﹐則病在中。﹝若虛裏動甚而如喘﹐或數急而兼斷絕者﹐由中气不守而然﹐故曰「病在中」。﹞結而橫﹐有積矣。﹝胃气之出﹐必出左乳之下。若有停阻﹐則結橫爲積。故凡患癥者﹐多在左肋之下﹐因胃气積滯而然。如肝之積名曰肥气﹐在左脇下者﹐以左右上下分發五行而言耳。

此實胃气所主也。﹞絕不至曰死。﹝虛裏脈絕者﹐宗气絕也﹐故必死。﹞乳之下﹐其動應衣﹐宗气泄也。﹝前言應衣者﹐言其微動﹐似乎應衣﹐可驗虛裏之胃气。此言應衣者﹐言其大動﹐眞有若與衣俱振者﹐是宗气不固而大泄於外﹐中虛之候也。按﹐虛裏跳動﹐最爲虛損病本﹐故凡患陰虛勞怯﹐則心下多有跳動﹐及爲驚悸慌張者﹐是卽此證。人止知其心跳﹐而不知爲虛裏之動也。但動之微者﹐病尙微﹐動之甚者﹐病則甚﹐亦可因此以察病之輕重。凡患此者﹐當以純甘壯水之劑塡補眞陰。夫谷入於胃﹐以傳於肺﹐五臟六腑﹐皆以受气﹐是由胃气而上爲宗气也。气爲水母﹐气聚則水生﹐是由肺气而下生腎水也。今胃气傳之肺﹐而腎虛不能納﹐故宗气泄於上。則腎水竭於下。腎愈虛則气愈無所歸﹐气不歸則陰愈虛矣。气水同類﹐當求相濟﹐故凡欲納气歸原者﹐惟有補陰以配陽一法。﹞脈從陰陽﹐病易已﹔脈逆陰陽﹐病難已。﹝陰病得陰脈﹐陽病得陽脈謂之從﹐從者易已。脈病相反者爲逆﹐逆者難已。﹞脈得四時之順曰病無他﹐脈反四時及不間髒曰難已。﹝春得弦﹐夏得鉤﹐秋得毛﹐冬得石﹐謂之順四時﹐𨿽曰有病﹐無他虞也。脈反四時及不間髒﹐皆爲難已。不間髒者﹐如木必乘土﹐則肝病傳脾﹐土必乘水﹐則脾病傳腎之類﹐是皆傳其所勝﹐不相假借。脈證得此﹐均名鬼賊﹐其气相殘﹐其病必甚。若間其所勝之髒而傳其所生﹐是謂間髒﹐如肝不傳脾而傳心﹐心不傳肺而傳脾﹐其气相生﹐𨿽病亦微。間者並行﹐指間髒而言也﹔甚者獨行﹐指不間髒而言也。七傳者死﹐間髒者生。七傳者﹐傳其所勝也﹔間髒者﹐傳其所生也。如心勝肺。脾間之﹔脾勝腎﹐肺間之﹔肺勝肝﹐腎間之﹔腎勝心﹐肝間之﹔肝勝脾﹐心間之之謂也。五臟有病﹐則各傳其所勝﹐不治﹐法三月﹐若六月﹐若三日﹐若六日﹐傳五臟而當死﹐是順傳所勝之次﹐卽此「不間髒」之謂也。

間﹐去聲。﹞脈有逆從四時﹐未有髒形﹐春夏而脈瘦﹐秋冬而脈浮大﹐命曰逆四時也。﹝逆從四時者﹐𨿽未有眞髒之形見﹐若春夏以木火之令﹐脈當浮大而反見瘦小﹐秋冬以金水之令﹐脈當沈細而反見浮大﹐是皆逆四時也。﹞風熱而脈靜﹐泄而脫血脈實﹐病在中脈虛﹐病在外脈澀堅者﹐皆難治﹐命曰反四時也。﹝風熱者﹐陽邪也﹐脈宜大而反靜﹔泄而脫血﹐傷其陰也﹐脈宜虛而反實﹔病在髒中﹐脈當有力而反虛﹔病在肌表﹐脈當浮滑而反澀堅者﹐皆爲相反難治之證﹐亦由脈之反四時也。﹞人以水谷爲本﹐故人絕水谷則死﹐脈無胃气亦死。所謂無胃气者﹐但得眞髒脈﹐不得胃气也。所謂脈不得胃气者﹐肝不弦﹐腎不石也。﹝人生所賴者水谷﹐故胃气以水谷爲本﹐而五臟又以胃气爲本。若脈無胃气﹐而眞髒之脈獨見者死。然但弦﹑但石﹐𨿽爲眞髒﹐若肝無气則不弦﹐腎無气則不石﹐亦由五臟不得胃气而然﹐與眞髒無胃者等耳。﹞凡治病﹐察其形气色澤﹐脈之盛衰﹐病之新故﹐乃治之﹐無後其時。﹝察其形气色澤﹐脈之盛衰病之新故者﹐所謂望﹑聞﹑問﹑切之法也。旣得病情﹐盒飯速治。若後其時﹐病必自深。﹞形气相得﹐謂之可治﹔﹝形盛气盛﹐形虛气虛﹐是相得也。﹞色澤以浮﹐謂之易已﹔﹝澤﹐潤也。浮﹐明也。顏色明潤者﹐病必易已也。﹞脈從四時﹐謂之可治﹔﹝脈順四時者﹐其气盛﹐故可治。﹞脈弱以滑﹐是有胃气﹐命曰易治﹐取之以時。﹝穀气來也徐而和﹐故脈弱以滑者﹐是得胃气﹐命曰易治也。﹞形气相失﹐謂之難治﹔﹝形盛气虛﹐气盛形虛﹐皆爲相失。此下四節﹐皆言難治也。﹞色夭不澤﹐謂之難已﹕﹝夭﹐晦惡也。不澤﹐枯焦也。﹞脈實以堅﹐謂之益甚﹔﹝邪气來也緊而疾﹐故實以堅者﹐病必益甚。﹞脈逆四時﹐爲不可治。﹝脈逆四時﹐賊克也。﹞必察四難而明告之。﹝形气色脈﹐如上四節之難治者﹐謂之「四難」。必察其詳而明告之﹐庶無後怨。﹞所謂逆四時者﹐春得肺脈﹐夏得腎脈﹐秋得心脈﹐冬得脾脈﹐其至皆懸絕沈澀者﹐命曰逆四時。﹝春得肺脈﹐金克木也﹔夏得腎脈﹐水克火也﹔秋得心脈﹐火克金也﹔冬得脾脈﹐土克水也。加之懸絕沈澀﹐則陰陽偏絕﹐無復充和之胃气矣。﹞未有髒形﹐於春夏而脈沈澀﹐秋冬而脈浮大﹐名曰逆四時也。病熱脈靜﹐泄而脈大﹐脫血而脈實﹐病在中脈實堅﹐病在外脈不實堅者﹐皆難治。﹝病在中脈實堅﹐病在外脈不實堅者﹐皆難治。病在中脈虛﹐言內積之實者脈不宜虛也﹔病在中脈實堅﹐言內傷之虛者脈不宜實堅也﹔病在外脈澀堅﹐言外邪之盛者不宜澀堅﹐以澀堅爲沈陰也﹔病在外脈不實堅﹐言外邪方熾者不宜無力﹐以不實堅爲無陽也。四者之分﹐總皆正不勝邪之脈﹐故曰難治。

反復推詳以申明之﹐與前節詞若相反﹐而理則同也。﹞夫平心脈來﹐累累如連珠﹐如循瑯﹐曰心平。﹝瑯﹐玉而有光者。脈來中手如連珠﹐如瑯者﹐言其盛滿滑利﹐卽微鉤之義也﹐是爲心之平脈。前分四時﹐已悉五臟平﹑病﹑死脈﹐此則詳言其形也。瑯﹐音良幹。﹞夏以胃气爲本﹐﹝鉤而和也。﹞病心脈來﹐喘喘連屬﹐其中微曲﹐曰心病﹔﹝喘喘連屬﹐急促相仍也。其中微曲﹐卽鉤多胃少之義﹐故曰「心病」。﹞死心脈來﹐前曲後居﹐如操帶鉤﹐曰心死。﹝操﹐持也。前曲者﹐謂輕取則堅彊而不柔﹔後居者﹐謂重取則牢實而不動﹐如持革帶之鉤而全失充和之气﹐是但鉤無胃也﹐故曰「心死」。﹞平肺脈來﹐厭厭聶聶﹐如落楡莢﹐曰肺平。﹝厭厭聶聶﹐眾苗秀齊貌。如落楡莢﹐輕浮和緩貌。卽微毛之義也。是爲肺之平脈。聶﹐鳥結切。﹞秋以胃气爲本﹐﹝毛而和也。﹞病肺脈來﹐不上不下﹐如循雞羽﹐曰肺病﹔﹝不上不下﹐往來澀滯也。

如循雞羽﹐輕浮而虛也。亦毛多胃少之義﹐故曰「肺病」。﹞死肺脈來﹐如物之浮﹐如風吹毛﹐曰肺死。﹝如物之浮﹐空虛無根也。如風吹毛﹐散亂無緒也。亦但毛無胃之義﹐故曰「肺死」。﹞平肝脈來﹐弱招招﹐如揭長竿末梢﹐曰肝平。﹝招招﹐猶迢迢也。揭﹐髙舉也。髙揭長竿﹐梢必柔﹐卽和緩弦長之義﹐是爲肝之平脈。﹞春以胃气爲本﹐﹝弦而和也。﹞病肝脈來﹐盈實而滑﹐如循長竿﹐曰肝病﹔﹝盈實而滑﹐弦之甚過也。如循長竿﹐無末梢之和也。亦弦多胃少之義﹐故曰「肝病」。﹞死肝脈來﹐急益勁﹐如新張弓弦﹐曰肝死。﹝勁﹐彊急也。如新張弓弦﹐弦之甚也。亦但弦無胃之義﹐故曰「肝死」。﹞

平脾脈來﹐和柔相離﹐如雞踐地﹐曰脾平。﹝和柔﹐雍容不迫也。相離﹐勻淨分明也。如雞踐地﹐從容輕緩也。此卽充和之气﹐亦微弱之義﹐是謂脾之平脈。﹞長夏以胃气爲本﹐﹝而和也。﹞病脾脈來﹐實而盈數﹐如雞舉足﹐曰脾病﹔﹝實和盈數﹐彊急不和也。如雞舉足﹐輕疾不緩也。前言弱多胃少﹐此言實而盈數﹐皆失中和之气﹐故曰「脾病」。﹞死脾脈來﹐銳堅如鳥之喙﹐如鳥之距﹐如屋之漏﹐如水之流﹐曰脾死。﹝鳥喙﹑鳥距﹐言堅銳不柔也。屋漏﹐點滴無倫也。水流﹐去而不返也。是皆脾气絕而怪脈見﹐亦但代無胃之義﹐故曰「脾死」。距﹐權輿切﹐雞足鉤距也。﹞平腎脈來﹐喘喘累累如鉤﹐按之而堅﹐曰腎平。﹝冬脈沈石﹐故按之而堅。若過於石﹐則沈伏不振矣。故必喘喘累累﹐如心之鉤﹐陰中藏陽而得微石之義﹐是爲腎之平脈。﹞

冬以胃气爲本﹐﹝石而和也。﹞病腎脈來﹐如引葛﹐按之益堅﹐曰腎病﹔﹝脈如引葛﹐堅搏牽連也。按之益堅﹐石甚不和也。亦石多胃少之義﹐故曰「腎病」。﹞死腎脈來﹐發如奪索﹐辟辟如彈石﹐曰腎死。

﹝索如相奪﹐其勁必甚。辟辟如彈石﹐其堅必甚。卽但石無胃之義﹐故曰「腎死」。﹞太陽脈至﹐洪大以長﹔﹝此言人之脈气﹐必隨天地陰陽之化而爲之捲舒也。太陽之气王於谷雨後六十日﹐是時陽气太盛﹐故其脈洪大而長也。﹞少陽脈至﹐乍數乍疏﹐乍短乍長﹔﹝少陽之气王於冬至後六十日﹐是時陽气尙微﹐陰气未退﹐故長數爲陽﹐疏短爲陰而進退未定也。﹞陽明脈至﹐浮大而短。﹝陽明之气王於雨水後六十日﹐是時陽气未盛﹐陰气尙存﹐故脈浮大而仍兼短也。此但言三陽而不及三陰﹐因《難經》有「太陰之至﹐緊大而長﹔少陰之至﹐緊細而微﹔厥陰之至﹐沈短而惇」﹐則固已補其缺略矣。﹞太陽髒獨至﹐厥喘﹐虛气逆﹐是陰不足陽有餘也﹐表裏當俱瀉﹐取之下兪﹔﹝此言髒气不和而有一臟太過者﹐气必獨至﹐諸證不同﹐鍼治亦異也。太陽者﹐膀胱經也。太陽獨至﹐則爲厥逆﹐爲喘气﹐爲虛气沖逆於上。蓋膀胱與腎爲表裏﹐皆水髒也。以水髒而陽气獨至﹐則陽有餘﹑陰不足矣﹐當於二經取其下兪。膀胱下兪名束骨﹐腎經之兪名太溪。

腎陰不足而亦瀉之﹐以陽邪俱盛也﹐故必表裏兼瀉﹐而後可遏其勢。﹞陽明髒獨至﹐是陽气重並也﹐當瀉陽補陰﹐取之下兪﹔﹝陽明者﹐足陽明胃經也。陽明爲十二經脈之海而行气於三陽﹐若其獨至﹐則陽气因邪而重並於本髒﹐故當瀉胃之陽﹐補脾之陰而取之下兪也。陽明之兪名陷谷﹐太陰之兪名太白。﹞

少陽髒獨至﹐是厥气也﹐蹺前卒大﹐取之下兪。

﹝少陽者﹐足少陽膽經也。膽經之病連於肝﹐其气善逆﹐故少陽獨至者是厥气也。然厥气必始於足下﹐故於蹺前察之。蹺﹐陽蹺也﹐屬足太陽經之申脈。陽蹺之前﹐乃少陽之經﹐少陽气盛則蹺前卒大﹐故當取少陽之下兪穴名臨泣。卒﹑猝同。蹺有五音﹐蹺﹑皎﹑喬﹑腳﹐又極虐切。﹞少陽獨至者﹐一陽之過也。﹝此釋獨至之義爲一臟之太過。舉少陽而言﹐則太陽﹑陽明之獨至者﹐其爲三陽﹑二陽之太過可知矣。一陽﹐少陽也。﹞太陰髒搏者﹐用心省眞﹐五脈气少﹐胃气不平﹐三陰也﹐宜治其下兪﹐補陽瀉陰。﹝太陰者﹐足太陰脾經也。搏﹐堅彊之謂﹐卽所謂伏鼓也。太陰脾脈﹐本貴和緩﹐今見鼓搏﹐類乎眞髒。若眞髒果見﹐不可治也﹐故當用心省察其眞。今太陰髒搏﹐卽太陰之獨至﹔太陰獨至﹐則五臟之脈气俱少而胃气亦不平矣﹐是爲三陰之太過也﹔故宜治其下兪﹐補足陽明之陷谷﹐瀉足太陰之太白。﹞二陰獨嘯﹐少陰厥也﹐陽並於上﹐四脈爭張﹐气歸於腎﹐宜治其經絡﹐瀉陽補陰。﹝二陰者﹐足少陰腎經也。獨嘯﹐獨熾之謂﹐蓋嘯爲陽气所發﹐陽出陰中﹐相火上炎﹐則爲少陰熱厥﹐而陽並於上﹐故心﹑肝﹑脾﹑肺四脈爲之爭張﹐而其气則歸於腎。故曰「獨嘯」﹐宜治其表裏之經絡而瀉足太陽﹐補足少陰也。太陽經穴名昆侖﹐絡穴名飛揚﹐少陰經穴名復澑﹐絡穴名大鐘。﹞一陰至﹐厥陰之治也﹐眞虛心﹐厥气畱薄﹐發爲白汗﹐調食和藥﹐治在下兪。﹝一陰者﹐足厥陰肝經也。至﹐卽獨至之義。治﹐主也。肝邪獨至﹐眞气必虛﹐木火相干﹐故心爲痛。厥气﹐逆气也。逆气不散﹐則畱薄於經﹔气虛不固﹐則表爲白汗﹔調和藥食﹐欲其得宜﹔用鍼治之﹐乃在下兪。厥陰之兪﹐名曰太衝。按調食和藥﹐不獨一經爲然﹐古經多略﹐當會其意。

﹐音淵﹐酸疼也。﹞太陽髒象三陽而浮也﹔少陽髒象一陽也﹐一陽髒者﹐滑而不實也﹔陽明髒象大浮也。

﹝太陽之象三陽者﹐陽行於表﹐陽之極也﹐故脈浮於外。少陽之象一陽者﹐少陽爲陽之裏﹐陰之表﹐所謂半表半里﹐陽之微也﹐故𨿽滑不實。陽明𨿽太陽之裏﹐而實少陽之表﹐比之滑而不實者﹐則大而浮矣。仲景曰﹕尺寸俱浮者﹐太陽受病也﹔尺寸俱長者﹐陽明受病也﹔尺寸俱弦者﹐少陽受病也。﹞太陰髒搏﹐言伏鼓也。﹝伏鼓者﹐沈伏而鼓擊﹐卽堅搏之謂。仲景曰﹕尺寸俱沈細者﹐太陰受病也。﹞二陰搏至﹐腎沈不浮也。﹝二陰﹐少陰腎經也。二陰搏而獨至者﹐言腎但沈而不浮也。

仲景曰﹕尺寸俱沈者﹐少陰受病也﹔尺寸俱微緩者﹐厥陰受病也。﹞欲知寸口太過與不及﹐寸口之脈﹐中手短者﹐曰頭痛﹔﹝寸口﹐气口也。短爲陽不及﹐陽不及則陰湊之﹐故頭痛。短者﹐短於下也。脈短於下﹐則邪並於上﹐故頭痛。中﹐去聲。﹞寸口脈中手長者﹐曰足脛痛﹔﹝長爲陰不足﹐陰不足則陽湊之﹐故足脛痛。﹞寸口脈中手促上擊者﹐曰肩背痛﹔﹝脈來急促而上部擊手者﹐陽邪盛於上也﹐故爲肩背痛。﹞

寸口脈沈而堅者﹐曰病在中﹔﹝沈爲在裏﹐堅爲陰實﹐故病在中。﹞寸口脈浮而盛者﹐曰病在外﹔﹝浮爲在表﹐盛爲陽彊﹐故病在外。﹞寸口脈沈而弱﹐曰寒熱及疝瘕﹐少腹痛﹔﹝沈爲陽虛﹐弱爲陰虛﹐陽虛則外寒﹐陰虛則內熱﹐故爲寒熱也。然沈弱之脈﹐多陰少陽﹐陰寒在下﹐故爲疝爲瘕﹐爲少腹痛。瘕﹐積聚也。﹞

寸口脈沈而橫﹐曰脇下有積﹐腹中有橫積痛﹔﹝橫﹐急數也。沈主在內﹐橫主有積﹐故脇腹有積而痛。仲景曰﹕積者﹐髒病也﹐終不移﹔聚者﹐腑病也﹐發作有時﹐展轉痛移﹐爲可治。諸積大法﹐脈來細而附骨者﹐乃積也﹕寸口﹐積在胸中﹔微出寸口﹐積在喉中﹔關上﹐積在臍旁﹔上關上﹐積在心下﹔微下關﹐積在少腹﹔尺中﹐積在气沖﹔脈出左﹐積在左﹔脈出右﹐積在右﹔脈兩出﹐積在中央﹐各以其部處之。﹞

寸口脈沈而喘﹐曰寒熱。﹝喘﹐急促也。脈沈而喘﹐熱在內也。熱在內而爲寒熱﹐卽「諸禁鼓栗﹐皆屬於火」之謂。﹞脈盛滑堅者﹐曰病在外﹔﹝陽脈而堅﹐故病在外。﹞脈小實而堅者﹐病在內。﹝陰脈而堅﹐故病在內。﹞

脈小弱以澀﹐謂之久病﹔﹝小弱者气虛﹐澀者血少﹐气虛血少﹐久病而然。﹞脈滑浮而疾者﹐謂之新病。﹝滑而浮者﹐脈之陽也。陽脈而疾﹐邪之盛也。邪盛勢張﹐是爲新病。﹞脈急者﹐曰疝瘕少腹痛﹐﹝弦急者﹐陰邪盛﹐故爲疝瘕少腹病。﹞脈滑曰風﹐﹝滑脈流利﹐陽也﹐風性動﹐亦陽也﹐故脈滑曰風。﹞脈澀曰痺﹐﹝澀爲陰脈﹐血不足也﹐故當病痺。﹞緩而滑曰熱中﹐﹝緩因胃熱﹐滑以彊陽﹐故病熱中。夫緩爲縱緩之狀﹐非動之遲緩也。﹞盛而緊曰脹﹐﹝盛則中气滯﹐緊則邪有餘﹐故爲脹也。﹞臂多靑脈曰脫血﹐﹝血脫則气去﹐气去則寒疑﹐疑泣則靑黑﹐故臂見靑色。言臂則他可知矣。﹞尺脈緩澀﹐謂之解﹐﹝尺主陰分﹐緩爲气衰﹐澀爲血少﹐故當病解。解者﹐困倦難狀之名也。﹞安臥脈盛﹐謂之脫血﹐﹝凡脈盛者邪必盛﹐邪盛者臥必不安。今脈盛而臥安﹐知非气分陽邪﹐而爲陰虛脫血也。此亦承尺脈而言﹐凡尺脈盛者多陰虛﹐故當脫血。﹞尺澀脈滑﹐謂之多汗﹐﹝謂尺膚澀而尺脈滑也。尺膚澀者﹐營血少也﹔尺脈滑者﹐陰火盛也。陽盛陰虛﹐故爲多汗。﹞尺寒脈細﹐謂之後泄﹐﹝尺膚寒者﹐脾之陽衰﹐以脾主肌肉四肢也。尺脈細者﹐腎之陽衰﹐以腎主二陰下部也。脾腎虛寒﹐故爲後泄。﹞

脈尺粗常熱者﹐謂之熱中。﹝尺粗爲眞陰不足﹐常熱爲陰火有餘﹐故謂之熱中也。﹞見其色﹐知其病﹐命曰明﹔按其脈﹐知其病﹐命曰神﹔問其病﹐知其處﹐命曰工。﹝見色者﹐望其容貌之五色也﹔按脈者﹐切其寸口之陰陽也﹔問病者﹐問其所病之緣由也。知是三者﹐則曰明﹑曰神﹑曰工而診法盡矣。﹞夫色脈與尺之相應也﹐如桴鼓影響之相應也﹐不得相失也﹐此亦本末根葉之出候也﹐故根死則葉枯矣﹐色脈形肉不得相失也﹐故知一則爲工﹐知二則爲神﹐知三則神且明矣。﹝此言色﹑脈﹑形﹑肉﹐皆當詳察。在色可望﹐在脈可按﹐其於形肉﹐則當驗於尺之皮膚。蓋以尺之皮膚﹐診時必見﹐驗於此而形肉之盛衰槪可知矣。夫有諸中必形諸外﹐故色之與脈﹐脈之與形肉﹐亦猶桴鼓影響之相應﹐本末根葉之候不相失也。三者皆當參合﹐故知三則神且明矣。桴﹐擊鼓槌也。桴﹐孚﹑浮二音。﹞色靑者其脈弦也﹐赤者其脈鉤也﹐黃者其脈代也﹐白者其脈毛﹐黑者其脈石。見其色而不得其脈﹐反得其相勝之脈﹐則死矣﹔得其相生之脈﹐則病已矣。﹝不得其脈﹐言不得其合色之正脈也。相勝之脈﹐如靑色得毛脈﹐以金克木之類是也。相生之脈﹐如靑色得石脈﹐以水生木之類是也。﹞五臟之所生﹐變化之病形﹐先定其五色﹑五脈之應﹐其病乃可別也。色﹑脈已定﹐調其脈之緩﹑急﹑大﹑小﹑滑﹑澀﹐而病變定矣。﹝緩﹑急以至數言﹐小﹑大﹑滑﹑澀以形體言。滑﹐不澀也﹐往來流利﹐如盤走珠﹔澀﹐不滑也﹐虛細而遲﹐往來覺難﹐如雨沾沙﹐如刀刮竹。六者相爲對待﹐調此六者﹐則病變可以定矣。此以緩﹑急﹑大﹑小﹑滑﹑澀而定病變﹐總諸脈之綱領也。後世諸醫論疾微有不同者﹐又當參互﹐然必宗越人﹑仲景爲主。夫浮爲陽爲表﹐診爲風爲虛﹔沈爲陰爲裏﹐診爲濕爲實﹔遲爲在髒﹐爲寒爲冷﹔數爲在腑﹐爲熱爲燥﹔滑爲血有餘﹐澀爲气獨滯﹐似亦得矣。殊不知其浮爲在表﹐則散﹑大而芤可類也﹔沈而在裏﹐則細﹑小而伏可類也﹔遲者爲寒﹐則徐﹐緩﹑澀﹑結之屬可類也﹔數者爲熱﹐則洪﹑滑﹑疾﹑促之屬可類也﹔虛者爲不足﹐則短﹑濡﹑微﹑弱之屬可類也﹔實者爲有餘﹐則弦﹑緊﹑動﹑革之屬可類也。此其大槪﹐人所易知者。卽此六者之中﹐復有大相懸絕之要﹐則人多不能識也。夫浮爲表矣﹐而凡陰虛者脈必浮而無力﹐是浮不可以槪言表﹐可升散乎﹖沈爲裏矣﹐而凡表邪初感之甚者﹐陰寒束於皮毛﹐陽气不能外達﹐則脈必先見沈緊﹐是沈不可以槪言裏﹐可攻內乎﹖遲爲寒矣﹐而傷寒初退﹐餘熱未淸﹐脈多遲滑﹐是遲不可以槪言寒﹐可溫中乎﹖數爲熱矣﹐而凡虛損之候陰陽俱虧﹐气血敗亂者﹐脈必急數﹐愈數者愈虛﹐愈虛者愈數﹐是數不可以槪言熱﹐可寒涼乎﹖微﹑細類虛矣﹐而痛極壅閉者脈多伏匿﹐是伏不可以槪言虛﹐可驟補乎﹖洪﹑弦類實矣﹐而眞陰大虧者必關格倍常﹐是彊不可以槪言實﹐可消伐乎﹖夫如是者﹐於綱領之中﹐復有大綱領者存焉。設不能以四診相參﹐而欲孟浪任意﹐則未有不覆人於反掌間者﹐此脈道之所以難言﹐毫釐不可不辧也。﹞脈急者尺之皮膚亦急﹐脈緩者尺之皮膚亦緩﹐脈小者尺之皮膚亦減而少气﹐脈大者尺之皮膚亦賁而起﹐脈滑者尺之皮膚亦滑﹐脈澀者尺之皮膚亦澀。凡此變者﹐有微有甚﹐故善調尺者不待於寸﹐善調脈者不待於色﹐能參合而行之者﹐可以爲上工﹐上工十全九﹐行二者爲中工﹐中工十全七﹐行一者爲下工﹐下工十全六。﹝此正本末根葉之義也。以尺寸言﹐則尺爲根本﹐寸爲枝葉﹔以脈色言﹐脈爲根本﹐色爲枝葉。故善調尺者不待乎寸﹐善調脈者不待於色也。然必能兼合三者而參行之﹐更爲本末皆得而萬無一失﹐斯足稱爲上工﹐而十可全其九﹔若知二知一者﹐不過中下之材﹐故所全者亦惟六七而已。﹞調其尺﹐言其病﹐從外知內﹐審其尺之緩﹑急﹑大﹑小﹑滑﹑澀﹐肉之堅﹑脆﹐而病形定矣。﹝寸口之脈﹐由尺達寸﹐故但診尺部之脈﹐其內可知。通身形體﹐難以盡見﹐然肉之盛衰﹐必形於腕後﹐故但察尺部之肉﹐其外可知。是以獨調其尺而病形定矣。﹞

視人之目窠上微癰﹐如新臥起伏﹐其頸脈動﹐時咳﹐按其手足上﹐而不起者﹐風水膚脹也。﹝目窠﹐目下臥蠶處也。癰﹐壅也﹐卽新起微腫狀。頸脈﹐人迎脈也。而不起﹐按之有窩也。是卽風水膚脹之外候。

窠﹐間科。癰﹐去聲。﹐音夭。﹞尺膚滑﹐其淖澤者﹐風也。﹝陽受風气﹐故病風者尺膚滑而淖澤也。﹞

尺肉弱者﹐解安臥﹔脫肉者﹐寒熱不治。﹝尺肉弱者﹐肌必消瘦。肉瘦陰虛﹐當爲解。解者﹐身體困倦﹐故欲安臥。無邪而脫肉寒熱者﹐眞陰敗也﹐故不治。﹞尺膚滑而澤脂者﹐風也。﹝澤脂﹐卽前淖澤之謂。風者陽气﹐陽在肌膚﹐故滑而澤脂。﹞尺膚澀者﹐風痺也。﹝尺膚澀者血少﹐血不能營﹐故爲風痺。﹞尺膚粗如枯魚之鱗者﹐水飲也。﹝如枯魚之鱗﹐漧澀甚也。以脾土衰而肌肉消﹐水得乘之﹐是爲飲。﹑溢同。﹞尺膚熱甚﹐脈盛躁者﹐病溫也﹐其脈盛而滑者﹐病且出也。﹝尺膚熱者﹐其身必熱﹐脈盛躁者﹐陽邪有餘﹐故當爲溫病。若脈𨿽盛而兼滑者﹐是脈已不躁而正气將復﹐故不久當愈。出﹐漸愈之謂。﹞尺膚寒﹐其脈小者泄﹐少气。﹝膚寒脈小﹐陽气衰也﹐故爲泄﹐爲少气。﹞尺膚炬然﹐先熱後寒者﹐寒熱也。尺膚先寒久大之而熱者﹐亦寒熱也。﹝炬然﹐火熱貌。

或先熱而後寒﹐或先寒而後熱﹐皆寒熱往來之候。﹞肘所獨熱者﹐腰以上熱﹐手所獨熱者﹐腰以下熱﹔﹝肘﹐臂膊之節也。一曰曲池以上爲肘。肘在上﹐手在下﹐故肘應腰上﹐手應腰下也。﹞肘前獨熱者﹐膺前熱﹔肘後獨熱者﹐肩背熱。﹝肘前﹐內廉也﹐手三陰之所行﹐故應於膺前。肘後﹐外廉也﹐手太陽之所行。故應於肩背。﹞臂中獨熱者﹐腰腹熱﹔﹝肘下爲臂﹐臂在下﹐故應腰腹。﹞肘後粗以下三四寸熱者﹐腸中有虫。

﹝肘後粗以下三四寸﹐謂三里以下﹐內關以上之所﹐此陰分也。陰分有熱﹐故應腸中有虫。﹞掌中熱者﹐腹中熱﹔掌中寒者﹐腹中寒。﹝掌中者﹐三陰之所聚﹐故或熱或寒﹐皆應於腹中。﹞魚上白肉有靑血脈者﹐胃中有寒。﹝魚上脈靑﹐胃之寒也。﹞尺炬然熱﹐人迎大者﹐當奪血。尺堅大﹐脈小甚﹐少气﹐有加﹐立死。﹝尺炬然熱﹐火在陰也﹐人迎大者﹐陽之勝也﹐故當失血。若尺膚堅大﹐而脈則小甚﹐形有餘而气衰少也。陰虛旣極﹐而煩再加﹐故當立死。﹐美本切。﹞脈之緩﹑急﹑大﹑小﹑滑﹑澀之病形﹐五臟之病變也。﹝六者爲脈之提綱﹐五臟之病變系焉。﹞心脈急甚者爲螈﹐微急爲心痛引背﹐食不下﹔﹝急者﹐弦之類。急主風寒﹐心主血脈﹐故心脈急甚﹐則爲螈。筋脈引急曰螈﹐弛張曰。弦急之脈多主痛﹐故微急爲心痛引背。心胸有邪﹐食當不下也。大抵弦急之脈﹐當爲此等病﹐故急甚亦可爲心痛﹐微急亦可爲螈﹐學人當因理活變可也。﹞緩甚爲狂笑﹐微緩爲伏梁﹐在心下﹐上下行﹐時唾血﹔﹝心气熱則脈縱緩﹐故神散而爲狂笑﹐心在聲爲笑也。若微緩則爲伏梁﹐在心下﹐而能升能降﹐及時而唾血。此皆心臟之不淸也。﹞大甚爲喉﹐微大爲心痺引背﹐善淚出﹔﹝心脈大甚﹐心火上炎也﹐故喉中然有聲﹔若其微大而爲心痺引背﹐善淚出者﹐以手少陰之脈挾咽喉﹐連目系也。﹐音介。痺﹐音祕。﹞小甚爲善噦﹐微小爲消癉﹔﹝心脈小甚﹐則陽气虛而胃上寒﹐故善噦。若其微小﹐亦爲血脈枯少﹐故病消癉。消癉者﹐肌膚消瘦也。噦﹐於決切。癉﹐音丹。﹞滑甚爲善渴﹐微滑爲心疝引臍﹐小腹鳴﹔﹝心脈滑甚則血熱﹐血熱則燥﹐故當爲渴。若其微滑﹐則熱在於下﹐當病心疝而引臍腹。心爲牡髒﹐小腸爲之使﹐故小腹當有形也。﹞澀甚爲喑﹐微澀爲血溢﹑維厥﹑耳鳴﹑顚疾。﹝心脈澀甚﹐則血气滯於上﹐聲由陽發﹐滯則爲喑也。微澀爲血溢﹐澀當傷血也。維厥者﹐四維厥逆也﹐以四肢爲諸陽之本﹐而血衰气滯也。爲耳鳴﹑爲顚疾者﹐心亦開竅於耳﹐心虛則神亂也﹐喑﹐音音﹐聲啞也。﹞肺脈急甚爲顚疾﹐微急爲肺寒熱﹐怠惰﹐咳﹐唾血﹐引腰背胸﹐若鼻息肉不通﹔﹝肺脈急甚﹐風邪勝也﹐木反乘金﹐故主顚疾。若其微急﹐亦以風寒有餘﹐因而致熱﹐故爲寒熱﹑怠惰等病。﹞緩甚爲多汗﹐微緩爲痿﹐偏風﹐頭以下汗出不可止﹔﹝肺脈緩甚者皮毛不固﹐故表虛而多汗。若其微緩而爲痿﹐偏風﹐頭下汗出﹐亦以陽邪在陰也。﹞大甚爲脛腫﹐微大爲肺痺引胸背﹐起惡日光﹔﹝肺脈大甚者﹐心火爍肺﹐眞陰必涸﹐故爲脛腫。若其微大﹐亦由肺熱﹐故爲肺痺引胸背。肺痺者﹐煩滿喘而嘔也。起畏日光﹐以气分火甚而陰精衰也。﹞小甚爲泄﹐微小爲消癉﹔﹝肺脈小甚﹐則陽气虛而腑不固﹐病當爲泄。若其微小﹐亦以金衰﹐金衰則水弱﹐故爲消癉。﹞滑甚爲息賁上气﹐微滑爲上下出血﹔﹝肺脈滑甚者气血皆實熱﹐故爲息賁上气。息賁﹐喘急也。若其微滑﹐亦爲上下出血。上言口鼻﹐下言二陰也。賁﹐音奔。﹞澀甚爲嘔血﹐微澀爲鼠在頸支腋之間﹐下不勝其上﹐其應善酸矣。﹝澀脈因於傷血﹐肺在上焦﹐故澀甚當爲嘔血。若其微澀﹐气當有滯﹐故爲鼠在頸腋間。气滯則陽病﹐血傷則陰虛﹐故下不勝其上﹐而足膝當酸軟也。﹞肝脈急甚者爲惡言﹐微急爲肥气﹐在脇下若覆杯﹔﹝肝脈急甚﹐肝气彊也。肝彊者多怒少喜﹐故言多嗔惡也。若其微急﹐亦以木邪傷土﹐故爲肥气在脇下。脇下者﹐肝之經也﹐肥气者﹐肝之積也﹐當在左。﹞緩甚爲善嘔﹐微緩爲水瘕痺也﹔﹝緩爲脾脈﹐以肝脈而緩甚﹐木土相克也﹐故善嘔。若微緩而爲水瘕﹐爲痺者﹐皆土爲木制﹐不能營運而然。水瘕﹐水積也。﹞大甚爲內癰﹐善嘔气﹐微大爲肝痺﹑陰縮﹐咳引小腹﹔﹝肝脈大甚﹐肝火甚也。木火交熾﹐故爲內癰﹔血熱不藏﹐故爲嘔衄。若其微大而爲肝痺﹐爲陰縮﹐爲咳引小腹﹐皆以火在陰分也。衄﹐泥六切﹐鼻血也。﹞小甚爲多飲。微小爲消癉﹔﹝肝藏血﹐肝脈小甚﹐則血少而渴﹐故多飲。若其微小﹐亦以陰虛血燥而爲消癉也。﹞滑甚爲疝﹐微滑爲遺溺﹔﹝肝脈滑甚者﹐熱壅於經﹐故爲疝﹐若其微滑而爲遺溺﹐以肝火在下而疏泄不禁也。﹞澀甚爲溢飲﹐微澀爲螈攣﹑筋痺。﹝脾脈澀甚﹐血气衰滯也。肝木不足﹐土反乘之﹐故濕溢肢體﹐是爲溢飲﹐若其微澀而爲螈攣﹐爲筋痺﹐皆血不足以養筋也。螈﹐翅﹑系二音。攣﹐音欒。筋急縮也。﹞脾脈急甚爲螈﹐微急爲膈中﹐食飲入而還出﹐後沃沫﹔﹝脾脈急甚﹐木乘土也。脾主肢體﹐而風气客之﹐故爲螈。若其微急﹐亦爲肝邪侮脾﹐則脾不能運而膈食還出﹐土不制水而復多涎沫也。﹞緩甚爲痿厥﹐微緩爲風痿﹐四肢不用﹐心慧然若無病﹔﹝脾脈宜緩﹐而緩甚則熱。脾主肌肉四肢﹐故脾熱則爲肉痿及爲厥逆。若微緩而爲風痿﹑四肢不用者﹐以土弱則木生風也﹐亦曰脾風痿。弱在經而髒無恙﹐故心慧然若無病。﹞大甚爲擊僕﹐微大爲疝气﹐腹裏大﹐膿血在腸胃之外﹔﹝脾主中气﹐脾脈大甚爲陽極﹐陽極則陰脫﹐故如擊而僕地。若其微大爲疝气﹐以濕熱在經﹐而前陰爲太陰﹑陽明之所合也。腹裏大者﹐以膿血在腸胃之外﹐亦脾气壅滯所致。﹞

小甚爲寒熱﹐微小爲消癉﹔﹝脾脈小者﹐以中焦之陽气不足﹐故甚則爲寒熱﹐而微則爲消癉。﹞滑甚爲癃﹐微滑爲虫毒蠍﹐腹熱﹔﹝脾脈滑甚﹐太陰實熱也。太陰合宗筋﹐故爲癃疝。若其微滑﹐濕熱在脾﹐濕熱燻蒸﹐故生諸虫及爲腹熱。﹑蛔同。﹞

澀甚爲腸﹐微澀爲內﹐多下膿血。﹝脾脈澀甚而爲腸﹐微澀而爲內及多下膿血者﹐以澀爲气滯血傷﹐而足太陰之別入絡腸胃也。腸﹑內﹐遠近之分耳﹐一曰下腫病﹐蓋卽疝漏之屬。﹞腎脈急甚爲骨癲疾﹐微急爲沈厥﹐奔豚﹐足不收﹐不得前後﹔﹝腎脈急甚者﹐風寒在腎。腎主骨﹐故爲骨癲疾。若微急而爲沈厥﹑足不收者﹐寒邪在經也。爲奔豚者﹐寒邪在髒也。爲不得前後者﹐寒邪在陰也。按﹐腎之積曰奔豚﹐當發於少腹上至心下﹐若豚突然。﹞緩甚爲折脊﹐微緩爲洞﹐洞者食不化﹐下嗌還出﹔﹝腎脈緩甚者陰不足﹐故爲折脊﹐以足少陰脈貫脊循脊內也。若其微緩﹐腎气亦虧﹐腎虧則命門气衰﹐下焦不化﹐下不化則復而上出﹐故病爲洞而食入還出也。﹞大甚爲陰痿﹐微大爲石水﹐起臍以下至小腹﹐然﹐上至胃脘﹐死不治﹔﹝腎脈大甚﹐水虧火王也﹐故爲陰痿。若其微大﹐腎陰亦虛﹐陰虛則不化﹐不化則气停水積而爲石水。若至胃脘﹐則水邪甚極﹐反乘土髒﹐泛濫無制﹐故死不治。﹐重墜也﹐音垂。﹞小甚爲洞泄﹐微小爲消癉﹔﹝腎脈小甚則元陽下衰﹐故爲洞泄。若其微小﹐眞气亦虧﹐故爲消癉。按﹐五臟俱有消癉﹐心肺肝三髒專指陰血而言﹐脾與腎則兼陽气言之﹐可見陰陽互倚﹐未有此傷而彼能獨全者也。﹞滑甚爲癃﹐微滑爲骨痿﹐坐不能起﹐起則目無所見﹔﹝腎脈滑甚﹐陰火盛也﹐故爲癃。癃﹐膀胱不利也。

﹐疝也。若其微滑﹐亦由火王﹐火王則陰虛﹐故骨痿不能起﹐起則目暗無所見。﹞澀甚爲大癰﹐微澀爲不月﹐沈痔。﹝腎脈澀者爲精傷﹐爲血少﹐爲气滯﹐故甚則爲大癰﹐微則爲不月﹐爲沈痔。﹞病有六變﹕諸急者多寒﹐﹝急者﹐弦緊之謂。脈浮而緊者﹐名曰弦也。緊則爲寒﹐緊則陰气勝﹐故凡緊急之脈多風寒﹐而气化從乎肝也。﹞緩者多熱﹐﹝緩者﹐縱緩之狀﹐非遲緩之謂。緩則陽气長﹐胃气有餘﹐故凡縱緩之脈多中熱﹐而气化從乎脾胃也。﹞大者多气少血﹐﹝大爲陽有餘﹐陽盛則陰衰﹐故多气少血。若脈浮大者﹐气實血虛也﹐故脈之大者多浮陽﹐而气化從乎心也。

﹞小者血气皆少﹐﹝小者﹐近於微細﹐在陽爲陽虛﹔在陰爲陰弱。脈體屬陰﹐而气化從乎腎也。﹞滑者陽气盛﹐微有熱﹐﹝滑脈爲陽﹐气血實也。故爲陽气盛而微有熱。滑者胃气實﹐脈弱以滑﹐是有胃气﹐故滑脈從乎胃也。﹞澀者多血少气﹐微有寒。﹝澀爲气滯﹐爲血少。血旣虛則陽气不足﹐故微有寒也。曰多血者﹐言虛於血分爲多﹐故令气亦虛少﹐𨿽有寒而不甚也。澀脈近毛﹐故气化從乎肺也。﹞是故刺急者﹐深內而久畱之﹔﹝急者多寒﹐寒從陰而難去也。內﹐與納同。﹞刺緩者﹐淺內而疾發鍼﹐以去其熱﹔﹝緩者多熱﹐熱從陽而易散也。﹞刺大者﹐微瀉其气﹐無出其血﹔﹝大者多陰虛﹐故無出其血。﹞刺滑者﹐疾發鍼而淺內之﹐以瀉其陽气而去其熱﹔﹝與刺緩者略同。﹞刺澀者﹐必中其脈﹐隨其逆順而久畱之﹐必先按而循之﹐已發鍼疾按其﹐無令其血出﹐以和其脈。﹝脈澀者﹐气血俱少﹐難於得气。故宜必中其脈而察其逆順﹐久畱疾按而無出其血﹐較之諸刺更宜詳愼者﹐以脈澀本虛﹐而恐傷其眞气耳。循﹐摩按也。﹐委﹑偉二音﹐刺瘢也。﹞

諸小者﹐陰陽形气俱不足﹐勿取以鍼﹐而調以甘藥也。﹝脈小者爲不足﹐勿取以鍼﹐可見气血俱虛者必不宜刺而當調以甘藥也。按﹐甘之一字﹐用意深矣。蓋藥食之入﹐必先脾胃﹐而後五臟得稟其气。胃气彊則五臟俱盛﹐胃气弱則五臟俱衰。胃屬土而喜甘﹐故中气不足者非甘溫不可。土彊則金王﹐金王則水充﹐此所以土爲萬物之母﹐而陰陽俱虛者必調以甘藥也。五味各有補瀉﹐以五行生克之理言之﹐此則當微兼五味而以甘爲主﹐庶足補中﹐如四季無土气不可﹐五臟無胃气不可﹐而春但微弦﹐夏但微鉤之義﹐皆是也﹐況形不足者溫之以气﹐精不足者補之以味﹐故气味之相宜於人者﹐謂之爲補則可﹐若用苦劣難堪之味而求其能補﹐無是理也。气味攻補之學﹐不可不詳也。﹞

卷二

脈色下第四

心脈搏堅而長﹐當病舌捲不能言﹔﹝搏﹐謂弦彊搏擊於手也。心脈搏堅而長者﹐肝邪乘心﹐髒气虧甚而失和平之气也。手少陰脈﹐從心系上挾咽﹐故令舌捲不能言。搏擊之脈﹐皆肝邪甚也。肝本屬木﹐而何五臟皆畏之﹖蓋五臟皆以胃气爲本﹐脈無胃气則死。凡木彊者土必衰﹐脈搏者胃多敗﹐故堅搏爲諸髒所忌。

玆心脈搏堅而長者﹐以心臟之胃气不足而邪有餘也。搏之微則邪亦微﹐搏之甚則幾於眞髒矣﹐故當以搏之微甚而察病之淺深。夫五臟皆以胃气爲本﹐搏堅皆爲賊克之徵﹐其本髒搏堅﹐亦自戕而自病也。﹞其而散者﹐當消環自已。﹝若證如前而脈則散者﹐心气將和也。消﹐盡也。環﹐周也。謂期盡一周而病自已矣。﹞

肺脈搏堅而長﹐當病唾血﹔其而散者﹐當病灌汗﹐至令不復散發也。﹝肺脈搏堅而長﹐邪乘肺也。肺系連喉﹐故爲唾血。若而散則肺虛不斂﹐汗出如水﹐故云「灌汗」。汗多亡陽﹐故不可更爲發散也。﹞肝脈搏堅而長﹐色不靑﹐當病墜若搏﹐因血在脇下﹐令人喘逆。其而散色澤者﹐當病溢飲。溢飲者﹐渴暴多飲﹐而易入肌皮腸胃之外也。﹝肝脈搏堅而長﹐肝自病也。髒病於中﹐色必外見﹐其色當靑而不靑者﹐以病不在髒而在經也﹐必有墜傷。若由搏擊﹐則血停脇下而气不利﹐故令人喘逆。若其散則肝木不足﹐脾濕勝之﹐濕在肌膚﹐故顏色光澤﹐病爲溢飲。﹞胃脈搏堅而長﹐其色赤﹐當病折髀﹔其而散者﹐當病食痺。﹝胃脈搏堅﹐木乘土也﹐加之色赤﹐則陽明火盛﹐木火交熾﹐胃經必傷。陽明下行者﹐從气沖下髀﹐抵伏兔﹐故病髀如折也。若而散者﹐胃气本虛。陽明支別上行者﹐由大迎﹑人迎循喉嚨﹐入缺盆下膈﹐屬胃絡脾﹐故食卽气逆滯悶不行﹐而爲食痺。﹞脾脈搏堅而長﹐其色黃﹐當病少气﹔其而散﹐色不澤者﹐當病足脛腫﹐若水狀也。﹝邪脈乘脾﹐脾气必衰﹐脾虛無以生血﹐故本髒之色見於外。脾弱不能生肺﹐故爲少气。若其散而色不澤者﹐尢屬脾虛。脾經之脈﹐從拇指上內踝前廉﹐循骨後﹐交出厥陰之前﹐故病足腫。若水狀者﹐以脾虛不能制水也。﹞腎脈搏堅而長﹐其色黃而赤者﹐當病折腰﹔其而散者﹐當病少血﹐至令不復也。﹝邪脈幹腎﹐腎气必衰﹐其色黃赤﹐爲火土有餘而腎水不足﹐故病腰如折也。若其散﹐腎气本虛。腎主水以生化津液﹐今腎气不化﹐故病少血。本原气衰﹐故令不能遽復。搏堅而長者﹐邪勝乎正﹐是謂「邪之所湊﹐其气必虛」也。而散者﹐本原不足﹐是謂「正气奪則虛」也。一以有邪而致虛﹐一以無邪而本虛﹐虛𨿽若一﹐而病本不同。﹞心脈急﹐病心疝﹐少腹當有形。﹝心爲牡髒﹐小腸爲使﹐气本屬陽﹐今脈緊急﹐陰寒勝也﹐以陽髒而爲陰勝﹐故病心疝。

心疝者﹐形在少腹﹐而實以寒乘少陰所致。﹞而胃脈實則脹﹐虛則泄。﹝實爲邪有餘﹐故脹滿﹔虛爲正不足﹐故泄利。心爲君主﹐胃爲水谷之海﹐故重揭其義以明之。﹞夫脈者﹐血之府也﹐﹝府﹐聚也﹐府庫之謂也。血必聚於經脈之中﹐故脈實血實﹐脈虛血虛也。然此「血」字﹐實兼气爲言﹐非獨指在血也。脈之盛衰﹐所以統候血气之虛實﹑有餘不足也。﹞長則气治﹐﹝气充和也。﹞短則气病﹐﹝气不足也。﹞數則煩心﹐﹝火熱甚也。﹞大則病進﹐﹝邪方張也。﹞上盛則气髙﹐﹝寸爲上﹐上盛者﹐邪壅於上也。气髙者﹐喘滿之謂。﹞下盛則气脹﹐﹝關﹑尺爲下﹐下盛者﹐邪滯於下﹐故腹爲脹滿。﹞代則气衰﹐﹝脈多更攺不常者曰代﹐气虛無主也。﹞

細則气少﹐﹝脈來微細﹐正气不足也。﹞澀則心痛。﹝澀爲血少气滯﹐故爲心痛。﹞渾渾革至如湧泉﹐病進而色獘﹐綿綿其去如弦絕﹐死。﹝渾渾﹐濁亂不明也。革至﹐如皮革之堅硬也。湧泉﹐其來無序﹐但出不返也。若得此脈而病加日進﹐色加憔獘﹐甚至綿綿如瀉漆﹐及如弓弦之斷絕者﹐皆眞气已竭﹐故死。﹞粗大者﹐陰不足﹐陽有餘﹐爲熱中也。﹝粗大者﹐浮洪之類﹐陽實陰虛﹐故爲內熱。﹞來疾去徐﹐上實下虛﹐爲厥巓疾。﹝來疾者﹐其來急也﹔去徐者﹐其去緩也﹔上實者﹐寸盛也﹔下虛者﹐尺弱也。皆陽彊之脈﹐故爲陽厥﹑頂巓之疾。夫察脈須識上﹑下﹑來﹑去﹑至﹑止六字﹐不明此六字﹐則陰﹑陽﹑虛﹑實不別也。上者爲陽﹐來者爲陽﹐至者爲陽﹐下者爲陰﹐去者爲陰﹐止者爲陰。上者自尺部上於寸口﹐陽生於陰也﹔下者自寸口下於尺部﹐陰生於陽也﹔來者自骨肉之分而出於皮膚之際﹐气之升也﹔去者自皮膚之際而還於骨肉之分﹐气之降也。應曰至﹐息曰止也。﹞來徐去疾﹐上虛下實﹐爲惡風也。故中惡風者﹐陽气受也。﹝來之徐﹐上之虛者﹐皆陽不足也。陽受風气﹐故陽虛者必惡風﹐而惡風之中人﹐亦必陽气受之也。惡﹐上去聲﹐下入聲。﹞有脈俱沈細數者﹐少陰厥也。﹝沈細者﹐腎之脈體也。兼數則熱﹐陰中有火也﹐故爲少陰之陽厥。﹞沈細數散者﹐寒熱也。﹝沈細爲陰﹐數散爲陽。陰脈數散﹐陰不固也﹐故或入之陰﹐或出之陽﹐而爲往來寒熱。浮而散者﹐爲僕。﹝浮者陰不足﹐散者神不守﹐浮而散者陰气脫﹐故爲僕也。﹐雄絹切﹐眩暈也。﹞諸浮不躁者皆在陽﹐則爲熱﹐其有躁者在手。﹝脈浮爲陽﹐而躁則陽中之陽﹐故但浮不躁者﹐皆屬陽脈﹐未免爲熱。若浮而兼躁﹐乃爲陽極﹐故當在手。在手者陽中之陽﹐謂手三陽經也。此與人迎一盛﹐病在足少陽﹔一盛而躁﹐病在手少陽之義同。﹞

諸細而沈者皆在陰﹐則爲骨痛﹐其有靜者在足。﹝沈細爲陰﹐而靜則陰中之陰﹐故脈但沈細者病在陰分﹐當爲骨痛﹐若沈細而靜﹐乃爲陰極﹐故當在足。在足者﹐陰中之陰﹐謂足三陰經也。﹞數動一代者﹐病在陽之脈也﹐泄及便膿血。﹝數動者﹐陽脈也。數動一代者﹐陽邪傷其血气也。故爲泄及便膿血。﹞諸過者切之﹐澀者陽气有餘也﹐滑者陰气有餘也。﹝脈失其常曰過﹐可因切而知也。陽有餘則血少﹐故脈澀﹔陰有餘則血多﹐故脈滑。﹞陽气有餘爲身熱無汗﹐陰气有餘爲多汗身寒﹐﹝陽有餘者﹐陰不足也﹐故身熱無汗﹔陰有餘者﹐陽不足也﹐故多汗身寒﹐以汗本屬陰也。﹞陰陽有餘則無汗而寒。﹝陽余無汗﹐以表實也﹔陰余身寒﹐以陰盛也﹔陰陽有餘﹐陰邪實表之謂也。﹞推而外之﹐內而不外﹐有心腹積也﹔﹝此下言察病之法﹐當推求於脈﹐以決其疑似也。凡病若在表﹐而欲求之於外矣﹐然脈則沈遲不浮﹐是在內而非外﹐故知其心腹之有積也。﹞推而內之﹐外而不內﹐身有熱也﹔﹝凡病若在裏﹐而欲推求於內矣﹐然脈則浮數不沈﹐是在外而非內﹐故知其身之有熱也。﹞

推而上之﹐上而不下﹐腰足淸也﹔﹝凡推求於上部﹐然脈止見於上﹐而下部則弱﹐此以有升無降﹐上實下虛﹐故腰足爲之淸冷也。﹞推而下之﹐下而不上﹐頭項痛也。﹝凡推求於下部﹐然脈止見於下﹐而上部則虧﹐此以有降無升﹐淸陽不能上達﹐故爲頭項痛也﹔或以陽虛而陰湊之﹐亦爲頭項痛也。當外而不外﹐病在內﹔當內而不內﹐病在外。上﹑下亦如之。﹞按之至骨﹐脈气少者﹐腰脊痛而身有痺也。﹝按之至骨﹐沈陰勝也。脈气少者﹐血气衰也。正气衰而陰气盛﹐故爲是病痺。﹞關格之脈﹐人迎一盛病在少陽﹐二盛病在太陽﹐三盛病在陽明﹐四盛以上爲格陽。﹝人迎﹐足陽明胃脈也﹐在頸下挾結喉旁一寸五分。一盛﹑二盛﹐猶言一倍﹑二倍﹐謂以人迎﹑寸口相較﹐或此大於彼﹐或彼大於此﹐有三倍﹑四倍之殊也。寸口主中﹐人迎主外﹐兩者相應﹐俱往俱來﹐若引繩大小齊等﹐春夏人迎微大﹐秋冬寸口微大﹐如是者命曰「平人」﹐故人迎﹑寸口而至於盛衰相倍者﹐乃不免於病矣。然人迎候陽﹐故一盛爲少陽﹐膽與三焦也﹔二盛在太陽﹐膀胱﹑小腸也﹔三盛在陽明﹐胃與大腸也﹔四盛以上者﹐以陽脈盛極而陰無以通﹐故曰「格陽」。﹞寸口一盛病在厥陰﹐二盛病在少陰﹐三盛病在太陰﹐四盛以上爲關陰。﹝寸口﹐手太陰肺脈也。寸口候陰﹐故一盛在厥陰﹐肝與心主也﹔二盛在少陰﹐心與腎也﹔三盛在太陰﹐脾與肺也﹔四盛以上者﹐以陰脈盛極而陽無以交﹐故曰「關陰」。﹞人迎與寸口俱盛四倍以上爲關格﹐關格之脈羸﹐不能極於天地之精气則死矣。﹝俱盛四倍以上﹐謂盛於平常之脈四倍也。物不可以過盛﹐盛極則敗。凡脈盛而至於關格者﹐以陰陽離絕﹐不能相營﹐故致羸敗極盡也。精气﹐天稟也﹐言不能盡其天年而夭折也。邪在腑則陽脈不和﹐陽脈不和則气畱之﹐气畱之則陽气盛矣﹐陽气太盛則陰不利﹐陰脈不利則血畱之﹐血畱之則陰气盛矣﹐陰气太盛則陽气不能榮也﹐故曰「關」﹐陽气太盛則陰气不能榮也﹐故曰「格」﹐陰陽俱盛不得相榮﹐故曰「關格」。關格者﹐不得盡期而死也。世人病此不少﹐歷代醫師相傳謬甚。夫所謂關格者﹐陰陽痞絕﹐不相營運﹐乖羸離敗之候也。故人迎獨盛者﹐病在三陽之腑也﹐寸口獨盛者﹐病在三陰之髒也。或見於人迎﹐或見於气口﹐皆孤陽之逆候﹐實眞陰之敗竭也。無陰則無根﹐而孤陽浮露於外耳。凡犯此者﹐必死無疑﹐是皆酒色傷精所致。又以人迎在頭﹐系陽明表脈﹐故人迎倍大者曰「格陽」﹔寸口在手﹐系太陰裏脈﹐故寸口倍大者曰「關陰」﹔陰陽互極﹐抗拒不通﹐故名「關格」﹐不可易也。

若在尺爲關﹐在寸爲格﹐關則不得小便﹐格則吐逆﹐特言膈食與癃閉耳﹐非此之謂也。﹞反四時者﹐有餘爲精﹐不足爲消。﹝此言四時陰陽﹐脈之相反者﹐亦爲關格也﹐夫春夏人迎微大﹐秋冬寸口微大﹐如是者命曰「平人」﹐以人迎爲陽脈而主春夏﹐寸口爲陰脈而主秋冬也。若其反者﹐春夏气口當不足而反有餘﹐秋冬人迎當不足而反有餘﹐此邪气之有餘﹐有餘者反爲精也﹔春夏人迎當有餘而反不足﹐秋冬寸口當有餘而反不足﹐此血气之不足﹐不足者日爲消也。﹞應太過﹐不足爲精﹔應不足﹐有餘爲消。陰陽不相應﹐病名曰關格。﹝如春夏人迎應太過而寸口之應不足者反有餘而爲精﹐秋冬寸口應太過而人迎之應不足者反有餘而爲精﹐是不足者爲精也﹔春夏寸口應不足而人迎應有餘者反不足而爲消﹐秋冬人迎應不足而寸口應有餘者反不足而爲消﹐是有餘者爲消也。應不足而有餘者﹐邪之日盛﹐應有餘而不足者﹐正必日消﹐是爲陰陽相反﹐气不相營﹐亦名「關格」。﹞妊娠之脈﹐婦人手少陰脈動甚者﹐妊子也。﹝手少陰﹐心脈也。上附上﹐左外以候心﹐故心脈當診於左寸。動甚者﹐流利滑動也。心生血﹐血王乃能胎﹐婦人心脈動甚者﹐血王而然﹐故當妊子。﹞陰搏陽別﹐謂之有子。﹝陰﹐如前手少陰也﹐或兼足少陰而言亦可。蓋心主血﹐腎主子宮﹐皆胎孕之所主也。搏﹐搏擊於手也。陽別者﹐言陰脈搏手﹐似乎陽邪﹐然其鼓動滑利﹐本非邪脈﹐蓋以陰中見陽而別有和調之象﹐是謂「陰搏陽別」也。尺中之脈按之不絕﹐無他病而不月者﹐妊也。

古人男女皆稱子﹐非男曰子而女則否也。男女之別﹐須審陰陽。右寸盛﹐陰狀多﹐主女﹔左尺盛﹐陽狀多﹐主男。以左右分陰陽﹐則左爲陽﹐右爲陰﹔以尺寸分陰陽﹐則寸爲陽﹐尺爲陰﹔以脈體分陰陽﹐則鼓搏沈實爲陽﹐虛弱浮澀爲陰。猶當察孕婦之彊弱老少﹐及平日之偏左偏右﹐尺寸之素彊素弱﹐庶足以盡其診也。﹞

肝滿﹑腎滿﹑肺滿皆實卽爲腫。﹝滿﹐邪气壅滯而爲脹滿也。此言肝﹑腎﹑肺經皆能爲滿﹐若其脈實﹐當爲浮腫。﹞肺之壅﹐喘而兩滿。﹝肺居膈上﹐其系橫出腋下﹐故肺壅則喘而兩滿。﹐腋下脇也。﹞

肝壅﹐兩滿﹐臥則驚﹐不得小便。﹝肝經之脈﹐環陰器﹐布脇肋﹐故肝壅則兩滿而不得小便。肝主驚駭﹐臥則气愈壅﹐故多驚也。﹞腎壅﹐下至少腹滿﹐脛有大小﹐髀大﹑跛﹑易﹑偏枯。﹝腎脈循內踝之後﹐上﹐出內廉﹐上股內﹐屬腎絡膀胱而上行﹐故腎經壅則下至少腹脹滿也。足脛或腫或消﹐是謂大小。自髀至﹐或爲大﹐或爲跛﹐或掉易無力﹐或偏枯不用﹐是皆腎經壅滯﹐不能營運所致。髀﹐音皮。

﹐音杭。﹞心脈滿大﹐癇螈筋攣。﹝心脈滿大﹐火有餘也。心主血﹐脈火盛則血涸﹐故癇螈而筋攣。癇﹐癲癇也。螈﹐抽搐也。攣﹐拘攣也。﹞肝脈小急﹐癇螈筋攣。﹝肝藏血﹐小爲血不足﹐急爲邪有餘﹐故爲是病。夫癇螈筋攣﹐病一也﹐而心肝二經皆有之﹐一以內熱﹐一以風寒﹐寒熱不同﹐血衰一也﹐故同有是病。﹞

肝脈騖暴﹐有所驚駭﹐脈不至﹐若喑﹐不治自已。﹝騖﹐馳驟也。暴﹐急疾也。驚駭者﹐肝之病﹐故肝脈急亂者﹐因驚駭而然﹐甚有脈不至而聲喑者﹐以猝驚則气逆﹐逆則脈不通而肝經之脈循喉嚨﹐故聲喑而不出也。然此特一時之气逆耳﹐气通則愈矣﹐故不治自已。騖﹐音務。﹞腎脈小急﹐肝脈小急﹐心脈小急﹐不鼓﹐皆爲瘕。﹝三脈細小而急﹐絕無鼓大之意﹐陰邪聚於陰分也﹐故當隨三經之位而爲瘕。﹞腎肝並沈爲石水﹐並浮爲風水。﹝此言水病之有陰陽也。腎肝在下﹐肝主風﹐腎主水﹐肝腎俱沈者﹐陰中陰病也﹐當病石水。石水者﹐凝結少腹﹐沈堅在下也。肝腎俱浮者﹐陰中陽病也﹐當病風水。風水者﹐遊行四體﹐浮泛於上也。﹞並虛爲死﹐﹝腎爲五臟之根﹐肝爲發生之主﹐根本空虛﹐有表無裏也﹐故當死。﹞並小弦欲驚。﹝肝腎並小﹐眞陰虛也。小而兼弦﹐木邪勝也。气虛膽怯﹐故爲欲驚。﹞腎脈大急沈﹐肝脈大急沈﹐皆爲疝。﹝疝者﹐寒邪結聚所爲。脈急者挾肝邪﹐脈沈者在陰分﹐沈急而大﹐陰邪盛也。肝腎之脈﹐絡小腹﹐結於陰器﹐寒邪居之﹐故當病疝。按﹐疝病乃寒挾肝邪之證﹐或結於少腹﹐或結於睪丸﹐或結於睪丸之左右上下﹐而筋急絞痛﹐脈必急搏者多﹐以寒邪結聚陰分而挾風木之气也。如肺風疝﹑脾風疝之類﹐皆兼一風字﹐其必挾肝邪可知。睪﹐音髙﹐陰丸也。﹞

心脈搏滑急爲心疝﹐肺脈沈搏爲肺疝。﹝病疝而心脈搏滑急者﹐寒挾肝邪乘心也﹔肺脈沈搏者﹐寒挾肝邪乘肺也。﹞三陽急爲瘕﹐三陰急爲疝。﹝三陽﹐手﹑足太陽經也。三陰﹐手﹑足太陰經也。邪聚三陽爲瘕聚﹐邪聚三陰爲疝气。凡脈急者﹐皆邪盛也。前言肝﹑腎﹑心﹑肺﹐而此言脾經﹐所以五臟皆有疝。﹞二陰急爲癇厥﹐二陽急爲驚。﹝二陰﹐少陰也。二陽﹐陽明也。脈急者爲風寒﹐邪乘心腎﹐故爲癇爲厥﹐木邪乘胃﹐故發爲驚﹐土惡木也。﹞脾脈外鼓沈爲腸﹐久自已。﹝沈爲在裏﹐而兼外鼓者﹐邪不甚深﹐𨿽爲腸﹐久當自已。腸﹐下痢也。凡心肝脾腎。皆主陰分﹐或寒濕﹐或熱﹐各有所傷﹐乃自大腸下血﹐均謂之腸。

﹐音劈。﹞肝脈小緩爲腸﹐易治。﹝肝脈急大則邪盛難愈﹐今脈小緩﹐爲邪輕﹐易治也。﹞腎脈小搏沈爲腸下血﹐血溫身熱者死。﹝腎居下部﹐其脈本沈﹐若小而搏﹐爲陰气不足而陽邪乘之﹐故爲腸下血。若其血溫身熱者﹐邪火有餘﹐眞陰喪敗也﹐故當死。﹞心肝亦下血﹐二髒同病者可治。﹝心生血﹑肝藏血﹐故二髒之亦下血﹐而不獨腎也。然心肝二髒﹐木火同气﹐故同病者爲順而可治﹔若肝脾同病﹐是爲土敗木賊﹐其難治也明矣。﹞其脈小沈澀爲腸﹐其身熱者死﹐熱見七日死。﹝心肝之脈﹐小沈而澀﹐以陰不足而血傷也﹐故爲腸。然脈沈細者不當熱﹐今脈小身熱﹐是爲逆﹐故當死﹔而死於熱見七日者﹐六陰敗盡也。﹞胃脈沈鼓澀﹐胃外鼓大﹐心脈小堅急﹐皆膈偏枯。﹝沈鼓澀﹐陽不足也。外鼓大﹐陰受傷也﹐小堅而急﹐陰邪勝也。胃爲水谷之海﹐心爲血脈之主﹐胃气旣傷﹐血脈又病﹐故致上下痞膈﹐半身偏枯也。﹞男子發左﹐女子發右﹐不喑舌轉可治﹐三十日起。﹝男子左爲逆﹐右爲從﹔女子右爲逆﹐左爲從。今以偏枯而男子發左﹐女子發右﹐是逆證也。若聲不喑﹐舌可轉﹐則𨿽逆於經﹐未甚於髒﹐乃爲可治﹐而一月當起。若偏枯而喑者﹐腎气內竭而然﹐其病必甚。如內奪而厥﹐則爲喑俳﹐此腎虛也﹐正以腎脈循喉嚨﹐挾舌本故耳。﹞其從者喑﹐三歲起。﹝若男發於右而不發於左﹐女發於左而不發於右﹐皆謂之從。從﹐順也。然證𨿽從而聲則喑﹐是外輕而內重也﹐故必三歲而後起。﹞年不滿二十者﹐三歲死。﹝以气血方剛之年﹐輒見偏枯廢疾﹐此稟賦不足﹐早凋之兆也﹐不出三年死矣。﹞脈至而搏﹐血衄身熱者死。脈來懸鉤浮爲常脈。﹝搏脈弦彊﹐陰虛最忌。凡諸失血鼻衄之疾﹐其脈搏而身熱﹐眞陰脫敗也﹐故當死。然失血之證多陰虛﹐陰虛之脈多浮大﹐故懸鉤而浮﹐乃其常脈﹐無足慮也。

懸者不髙不下﹐不浮不沈﹐如物懸空之義﹐謂脈𨿽浮鉤而未失中和之气也。﹞脈至如喘﹐名曰暴厥。暴厥者﹐不知與人言。﹝喘者﹐如气之喘﹐言急促也。暴厥﹐謂卒然厥逆而不知人也。﹞脈至如數﹐使人暴驚﹐三四日自已。﹝數脈主熱﹐而如數者﹐實非眞數之脈﹐蓋以猝動肝心之火﹐故令人暴驚﹐然脈非眞數﹐故俟三四日而气衰自愈矣。﹞

脈至浮合﹐浮合如數﹐一息十至以上﹐是經气予不足也﹐微見九十日死﹔﹝此下皆言死期也。浮合﹐如浮波之合﹐後以催前﹐泛泛無常也。一息十至以上﹐其狀如數﹐而實非數熱之脈﹐是經气之衰竭也。微見﹐始見也。言初見此脈﹐便可期九十日而死﹔若見之已久﹐則不必九十日矣。所以在九十日者﹐以時更季易﹐天道變而人气從之也﹐予﹑與同﹐黨與之義。﹞脈至如火薪然﹐是心精之予奪也﹐艸幹而死﹔﹝如火薪然者﹐來如焰之銳﹐去如滅之速﹐此火髒無根之脈﹐而心經之精气與奪也。夏令火王﹐猶爲可支﹐艸幹而死﹐陽盡時也。﹞脈至如散葉﹐是肝气予虛也﹐木葉落而死﹔﹝如散葉者﹐浮泛無根也﹐此以肝气大虛﹐全無收斂。木葉落者﹐金勝木敗﹐肝死時也。﹞脈至如省客﹐省客者﹐脈塞而鼓﹐是腎气不予足也﹐懸去棗華而死﹔﹝省客﹐如省問之客﹐或去或來也。塞者﹐或無而止﹐鼓者﹐或有而搏﹐是腎原不固而無所主持也。棗華之後﹐初夏時也。懸者華之開﹐去者華之落﹐言於棗華開落之時﹐火王而水敗﹐腎虛者死也。﹞脈至如丸泥﹐是胃精予不足也﹐楡莢落而死﹔﹝丸泥者﹐泥彈之狀﹐堅彊短澀之謂﹐此胃精中气之不足也。楡莢﹐楡錢也。春深而落﹐木王之時﹐土敗者死。﹞脈至如橫格﹐是膽气予不足也﹐禾熟而死﹔﹝橫格﹐如橫木之格﹐於指下長而且堅﹐是爲木之眞髒﹐而膽气之不足也。

禾熟於秋﹐金令王也﹐故木敗而死。﹞脈至如弦縷﹐是胞精予不足也﹐病善言﹐下霜而死﹐不言可治﹔﹝弦縷者﹐如弦之急﹐如縷之細﹐眞元虧損之脈也。胞﹐子宮也。命門﹐元陽之所聚也。胞之脈系於腎﹐腎之脈系舌本﹐胞气不足﹐當靜而無言﹐今反善言﹐是陰气不藏而虛陽外見。時及下霜﹐虛陽消敗而死矣。不言者﹐腎气猶靜﹐尙可治也。﹞脈至如交漆﹐交漆者﹐左右旁至也﹐微見三十日死﹔﹝交漆者﹐如瀉漆之交。

左右旁至﹐纏綿不淸也。微見﹐初見也。三十日爲月建之易﹐而陰陽偏敗者﹐不過一月之期也。﹞脈至如湧泉浮鼓肌中﹐太陽气予不足也﹐少气﹐味韭英而死﹔﹝湧泉者﹐如湧之泉﹐有升無降﹐而浮鼓於肌肉之中﹐是足太陽膀胱之气不足也。

膀胱爲三陽而主外。今其外實內虛﹐陰精不足﹐故爲少气。當至味韭英之時而死者﹐以冬盡春初﹐水漸衰也。﹞

脈至如頹土之狀﹐按之不得﹐是肌肉予不足也﹐五色先見黑﹐白壘發死﹔﹝頹土之狀﹐虛大無力﹐按之卽不可得。肌气﹐卽脾气﹐脾主肌肉也。黑爲水之色﹐土敗極而水反乘之﹐故當死。壘﹑同﹐卽逢之屬。有五種﹐而白者發於春﹐木王之時﹐土當敗也。﹞脈至如懸雍﹐懸雍者浮揣﹐切之益大﹐是十二兪之予不足也﹐水凝而死﹔﹝懸雍﹐喉間下垂肉乳也。如懸雍浮揣﹐切之益大者﹐浮短孤懸﹐有上無下也。兪皆在背﹐爲十二經髒气之所系。水凝而死﹐陰气盛而孤陽絕也。揣﹐杵水切。兪﹐音輸。﹞脈至如偃刀﹐偃刀者﹐浮之小急﹐按之堅大急﹐五臟菀熱﹐寒熱獨並於腎也﹐如此﹐其人不得坐﹐立春而死﹔﹝偃刀﹐臥刀也。浮之小急﹐如刀口也。按之堅大急﹐如刀背也。此以五臟菀熱而發爲寒熱﹐陽王則陰消﹐故獨並於腎也。腰者腎之府﹐腎陰旣虧﹐則不能起坐﹐立春陽盛﹐陰日以衰﹐所以當死。﹞脈至如丸﹐滑不直手﹐不直手者﹐按之不可得也﹐是大腸气予不足也﹐棗葉生而死﹔﹝如丸﹐短而小也。直﹐當也。言滑小無根而不勝按也。大腸應庚金﹐棗葉生初夏﹐火王則金衰﹐故死。﹞脈至如華者﹐令人善恐﹐不欲坐臥﹐行立常聽﹐是小腸气予不足也﹐季秋而死。﹝如華﹐如艸木之華而輕浮柔弱也。小腸屬丙火﹐與心爲表裏﹐小腸不足﹐則气通於心。善恐不欲坐臥者﹐心气怯而不寧也。行立常聽者﹐恐懼多而生疑也。丙火墓於戌﹐故當季秋死。﹞

形盛脈細﹐少气不足以息者危。﹝形盛脈細而少气不足以息者﹐外有餘而中不足﹐枝葉盛而根本虛也﹐故危亡近矣。﹞形瘦脈大﹐胸中多气者死。﹝形體消瘦而脈反大﹐胸中反多气者﹐陰不足而陽有餘也。陰形旣敗﹐孤陽無獨畱之理﹐故死。﹞形气相得者生﹐﹝體貌爲形﹐陰也﹔營運屬气﹐陽也。陰主靜﹐陽無陰不成。陽主動﹐陰無陽不生﹐故傷以寓气﹐气以運形﹐陰陽當和﹐不得相失。如形盛脈大﹐形瘦脈細﹐皆爲相得。相得者生﹐反此者危也。﹞

參伍不調者病。﹝三以相參﹐伍以相類﹐謂之不調。凡或大或小﹑或遲或疾﹑往來出入而無常度者﹐皆病脈也。﹞三部九候﹐皆相失者死。﹝三部九候失其常﹐故死。﹞上下左右之脈﹐相應如參舂者病甚﹐上下左右﹐相失不可數者死。﹝上下左右﹐卽三部九候而各有左右也。參舂﹐謂大數而鼓﹐如杵之舂﹐陽極之脈也﹐故曰「病甚」﹐甚至息數相失而不可以數計者死。夫人一呼脈再至﹐一吸脈再至曰「平」﹐三至曰「離經」﹐四至曰「脫精」﹐五至曰「死」﹐六至曰「命盡」。今相失而不可數﹐蓋不止於五六至矣﹐必死可知。

舂﹐書容切。﹞中部之候𨿽獨調﹐與眾髒相失者死﹐中部之候相減者死。﹝三部之脈﹐上部頭﹐中部手﹐下部足。此言中部之脈𨿽獨調﹐而頭﹐足眾髒之脈已失其常者當死。若中部之脈減於上下二部者﹐中气大衰也﹐亦死。﹞目內陷者死。﹝五臟六腑之精气皆上注於目而爲之精﹐目內陷者﹐陽精脫矣﹐故必死。﹞以左手足上﹐上去踝五寸按之﹐庶右手足當踝而彈之。﹝手足之絡﹐皆可取而驗之。手踝之上﹐手太陰肺絡也﹔足踝之上﹐足太陰脾絡也。肺藏气而主治節﹐脾屬土而主灌漑﹐故可取之以察吉凶。﹞其應過五寸以上﹐蠕蠕然者不病﹐其應疾中手渾渾然者病﹐中手徐徐然者病﹐其應上不能至五寸﹐彈之不應者死。﹝應﹐動也。應過五寸以上﹐气脈充也。蠕蠕﹐虫行貌﹐謂其滑而勻和也﹐是謂不病之脈。疾﹐急疾也。渾渾﹐濁亂也。徐徐﹐遲緩也。不能至五寸者﹐气脈衰﹐彈之不應者﹐气脈絕﹐故微則爲病﹐而甚則爲死也。

蠕﹐音如。﹞是以脫肉身不去者死。﹝脾胃竭則肌肉消﹐肝腎敗則筋骨憊﹐肉脫身重﹐死期至矣。不去者﹐不能動搖來去也。﹞中部乍疏乍數者死。﹝中部﹐兩手脈也。乍疏乍數者﹐气脈敗亂之兆也﹐故死。﹞其脈代而鉤者﹐病在絡脈。﹝代而鉤者﹐俱應夏气﹐而夏气在絡也。﹞九候之相應也﹐上下若一﹐不得相失。﹝上下若一﹐言其大小遲疾﹐皆貴乎和平也。﹞一候後則病﹐二候後則病甚﹐三候後則病危。所謂後者﹐應不俱也。﹝應不俱者﹐脈失常度﹐逆順無倫也。﹞察其腑臟﹐以知死生之期。﹝死生之期﹐察其克賊生王而可知也。﹞必先知經脈﹐然後知病脈。﹝經者常脈﹐病者變脈﹐不知其常﹐不足以知變也。﹞眞髒脈見者勝死。﹝勝死﹐謂遇其勝己之時而死﹐如肝見庚辛﹐脾見甲乙之類是也。﹞足太陽气絕者﹐其足不可屈伸﹐死必戴眼。﹝足太陽之脈﹐下者合中﹐貫內﹐出外踝之後﹔上者起目內﹐其脈有通項入於腦者﹐正屬目本﹐名曰「眼系」。故太陽气絕者﹐血枯筋急﹐足不可屈伸﹐而死必戴眼。戴眼者﹐睛上視而瞪也。﹐音篆。瞪﹐曹庚切。﹞九候之脈﹐皆沈細懸絕者爲陰﹐主冬﹐故以夜半死﹔盛躁喘數者爲陽﹐主夏﹐故以日中死。﹝夜半者﹐一日之冬也﹐陰盡陽生﹐故陰極者死。日中者﹐一日之夏也﹐陽盡陰生﹐故陽極者死。﹞是故寒熱病者﹐以平旦死﹔﹝平旦者﹐一日之春﹐陰陽之半也﹐故寒熱病者﹐亦於陰陽出入之時而死。﹞熱中及熱病者﹐以日中死﹔﹝以陽助陽﹐眞陰竭也。﹞

病風者﹐以日夕死﹔﹝日夕者﹐一日之秋也。風木同气﹐遇金而死。﹞病水者﹐以夜半死。﹝亥子生王﹐邪盛極也。﹞其脈乍疏乍數﹐乍遲乍疾者﹐日乘四季死。﹝脈變不常者﹐中虛無主也。日之四季﹐辰﹑戌﹑丑﹑未也。四季爲五行之墓地﹐故敗竭之髒﹐遇之而死。﹞形肉已脫﹐九候𨿽調猶死。﹝脾主肌肉﹐爲五臟之本﹐未有脾气脫而能生者﹐故九候𨿽調亦死。﹞七診𨿽見﹐九候皆從者﹐不死。﹝從﹐順也﹐謂脈順四時之令及得諸經之體者﹐𨿽有獨大獨小等脈﹐不至死也。﹞所言不死者﹐風气之病及經月之病﹐似七診之病而非也﹐故言不死。﹝風者﹐陽病也﹐故偶感於風則陽分之脈或大或疾。經月者﹐常期也﹐故適值去血﹐則陰分之脈或小或遲﹐或爲陷下﹐此皆似七診之脈而實非也﹐皆不可以言死。然則非外感及經月之病而得七診之脈者﹐非吉兆也。﹞若有七診之病﹐其脈候亦敗者死矣﹐必發噦噫。﹝風气﹑經月之病﹐本非七診之類﹐若其果系脈息證候之敗者﹐又非不死之比。然其死也﹐必發噦噫﹐蓋噦出於胃﹐土气敗也﹐噫出於心﹐陰邪勝也。噦﹐於決切﹐呃逆也。噫﹐伊芳﹑隘二音﹐噯气也。﹞必審問其所始病﹐與今之所方病﹐而後各切循其脈﹐視其經絡浮沈﹐以上下逆從循之。﹝凡診病之道﹐必問其始病者﹐察致病之由也。求今之方病者﹐察見在之診也。

本末旣明﹐而後切按其脈﹐以參合其在經在絡﹐或浮或沈﹐上下逆從﹐各因其次以治之也。﹞其脈疾者不病﹐其脈遲者病﹐脈不往來者死﹐皮膚著者死。﹝疾言力彊有神﹐遲言气衰不足。若脈不往來者﹐陰陽俱脫。皮膚著者﹐血液已盡﹐謂皮膚枯槁著骨也。﹞經病者治其經﹐﹝經脈爲裏﹐支而橫者爲絡。治其經﹐謂卽其經而刺之也。﹞孫絡病者治其孫絡血。﹝絡之小者爲孫﹐卽絡脈之別而浮於肌膚者也。諸刺絡脈者﹐急取之以瀉其邪而出其血﹐畱之發爲痺也﹐故曰治其血。﹞血病身有痛者﹐治其經絡。﹝血病而身痛者﹐不止於孫絡﹐而經亦有滯也。當隨其經絡而刺之。﹞其病者在奇邪﹐奇邪之脈﹐則繆刺之。﹝奇邪者﹐不入於經﹐而病於絡也。邪客大絡則左注右﹐右注左﹐其气無常處﹐故當繆刺之。﹞畱瘦不移﹐節而刺之﹐﹝畱﹐病畱滯也。瘦﹐形消瘦也。不移﹐不遷動也。凡病邪久畱不移者﹐必於四肢八溪之間有所結聚﹐故當於節之會處索而刺之﹐期可平也。﹞上實下虛﹐切而從之﹐索其結絡脈﹐刺出其血﹐以見通之。﹝上實下虛﹐有所隔也﹐故當切其脈以求之﹐從其經以取之﹐索其絡脈之有結滯者刺出其血﹐結滯去而通達見矣。﹞瞳子髙者太陽不足﹐戴眼者太陽已絕﹐此決死生之要﹐不可不察也。﹝瞳子髙者﹐目上視也。戴眼者﹐上視之甚而定直不動也。此重明上文足太陽之證而分其輕重﹐以決死生也。﹞脈有陰陽﹐知陽者知陰﹐知陰者知陽。﹝知陽脈之體而後能察陰脈﹐知陰脈之體而後能察陽脈。陽中有陰﹐似陽非陽也﹔陰中有陽﹐似陰非陰也。所當詳辧﹐誤者殺人。﹞凡陽有五﹐五五二十五陽。﹝陽者﹐所謂胃脘之陽﹐卽胃气也。五者﹐卽五臟之脈﹐如肝弦﹐心鉤﹑脾﹑肺毛﹑腎石也。以一臟而兼五脈﹐卽五臟互見﹐是爲五五二十五脈也。然五臟之脈﹐皆不可以無胃气﹐故曰「凡陽有五」﹐而二十五脈﹐卽二十五陽也。﹞所謂陰者﹐眞髒也﹐見則爲敗﹐敗必死也。﹝陰者﹐無陽之謂。

無陽者﹐卽無陽明之胃气﹐而本髒之陰脈獨見﹐如但弦﹑但鉤之類﹐是謂眞髒﹐胃气敗也﹐故必死。﹞所謂陽者﹐胃脘之陽也。﹝胃屬陽明。胃脘之陽﹐言胃中陽和之气﹐卽胃气也﹐五臟賴之以爲根本者也。故人無胃气曰逆﹐逆者死﹐脈無胃气亦死。﹞別於陽者﹐知病處也﹔別於陰者﹐知死生之期。﹝能別陽和之胃气﹐則一有不和﹐便可知疾病之所﹔能別純陰之眞髒﹐則凡遇生克﹐便可知死生之期也。﹞三陽在頭﹐三陰在手﹐所謂一也。﹝三陽在頭﹐指人迎也。三陰在手﹐指气口也。上文以眞髒﹑胃气言陰陽﹐此節以人迎﹑气口言陰陽﹐蓋彼言脈體﹐此言脈位﹐二者相根據﹐所謂一也。﹞別於陽者﹐知病忌時﹔別於陰者﹐知死生之期。﹝此與前節稍同﹐而復言之者﹐蓋前以眞髒﹑胃气言﹐而此以陰陽表裏言﹐二義相關﹐皆不可缺。忌時﹐言气有衰王﹐病有時忌也。﹞謹熟陰陽﹐無與眾謀。﹝陰陽之理﹐不可不熟﹐故曰「謹」﹔獨聞獨見﹐非眾所知﹐故「無與謀」。﹞所謂陰陽者﹐去者爲陰﹐至者爲陽﹔靜者爲陰﹐動者爲陽﹔遲者爲陰﹐數者爲陽。﹝脈之陰陽﹐其槪如此。得陽者生﹐得陰者死﹐此其要也。﹞

大骨枯槁﹐大肉陷下﹐胸中气滿﹐喘息不便﹐其气動形﹐期六月死﹐眞髒脈見﹐乃予之期日。﹝大骨﹑大肉﹐皆以通身而言﹐如肩脊腰膝﹐皆大骨也﹐尺膚臀肉﹐皆大肉也。肩垂項傾﹑腰重膝敗者﹐大骨之枯槁也﹔尺膚旣削﹐臀肉必枯﹐大肉之陷下也。腎主骨﹐骨枯則腎敗矣﹔脾主肉﹐肉陷則脾敗矣﹔肺主气﹐气滿喘息則肺敗矣。气不歸原形體振動﹐孤陽外浮而眞陰虧矣。三陰虧損﹐死期不出六月。六月者﹐一歲陰陽之更變也。若其眞髒脈已見﹐則不在六月之例﹐可因克賊之日而定其期矣。﹞

大骨枯槁﹐大肉陷下﹐胸中气滿﹐喘息不便﹐內痛引肩項﹐期一月死﹐眞髒見﹐乃予之期日。﹝內痛引肩項﹐病及心經矣﹐較前已甚﹐期一月死。一月者﹐斗建移而气易也。﹞大骨枯槁﹐大肉陷下﹐胸中气滿﹐喘息不便﹐內痛引肩項﹐身熱﹐脫肉破﹐眞髒見﹐十日之內死。﹝身熱者﹐陰气去也﹔脫肉者﹐肌肉消盡也﹔破者﹐臥久骨露而筋肉敗也。是爲五臟俱傷而眞髒又見﹐當十日內死。十日者﹐天干盡而旬气易也。﹐筋肉結聚之處﹐肘膝後肉如塊者。﹞

大骨枯槁﹐大肉陷下﹐骨髓內消﹐動作益衰﹐眞髒未見﹐期一歲死﹐見其眞髒﹐乃予之期日。﹝骨枯肉陷﹐脾腎已虧﹐兼之骨髓內消﹐動作益衰﹐𨿽諸證未全﹐眞髒未見﹐然敗竭已兆﹐僅支一年﹐歲易气新﹐不能再振矣。若一見眞髒﹐乃可必其死期也。﹞大骨枯槁﹐大肉陷下﹐胸中气滿﹐腹內痛﹐心中不便﹐肩項身熱﹐破脫肉﹐目眶陷﹐眞髒見﹐目不見人﹐立死﹔其見人者﹐至其所不勝之時則死。﹝五臟敗證俱見﹐而目眶陷﹐眞髒見﹐目不見人者。神气已脫﹐故當立死。若其見人者﹐神气猶在﹐故必待克賊之時而死也。﹞急虛身中卒至﹐五臟絕閉﹐脈道不通﹐气不往來﹐譬於墮溺﹐不可爲期。其脈絕不來﹐若人一呼五六至﹐其形肉不脫﹐眞髒𨿽不見﹐猶死也。﹝急虛者﹐言元气暴傷而忽甚也﹐故其邪中於身﹐必猝然而至﹐譬之墜者溺者﹐旦時莫測﹐有不可以常期論也。若脈絕不至﹐或一呼五六至者﹐皆髒气竭而命當盡也﹐故不必其形肉脫而眞髒見也。﹞眞肝脈至﹐中外急﹐如循刀刃﹐責責然﹐如按琴瑟弦﹐色靑白不澤﹐毛折乃死﹔﹝此下皆言眞髒脈也。肝之眞髒如刀刃﹐如琴瑟弦者﹐言細急堅搏﹐而非微弦之本體也。靑本木色﹐而兼白不澤者﹐金克木也。五臟率以毛折死者﹐皮毛得血气而充﹐毛折則精气敗矣﹐故皆死。﹞眞心脈至﹐堅而搏﹐如循薏苡子﹐累累然﹐色赤黑不澤﹐毛折乃死﹔﹝堅而搏﹐如循薏苡子者﹐短實堅彊而非微鉤之本體﹐心脈之眞髒也。赤本火色﹐而兼黑不澤者﹐水克火也﹐故死。﹞

眞肺脈至﹐大而虛﹐如以毛羽中人膚﹐色白赤不澤﹐毛折乃死﹔﹝大而虛﹐如以毛羽中人膚﹐浮虛無力之甚而非微毛之本體﹐肺脈之眞髒也。白本金色﹐而兼赤不澤者﹐火克金也﹐故死。﹞眞腎脈至﹐搏而絕﹐如指彈石﹐辟辟然﹐色黑黃不澤﹐毛折乃死。﹝搏而絕﹐搏之甚也﹐如指彈石﹐辟辟然﹐沈而堅也﹐皆非微石之本體﹐而爲腎脈之眞髒也。黑本水色﹐兼黃不澤者﹐土克水也﹐故死。﹞眞脾脈至﹐弱而乍數乍疏﹐色黃靑不澤﹐毛折乃死。﹝弱而乍數乍疏﹐則和緩全無而非微弱之本體﹐脾脈之眞髒也。黃本土色﹐而兼靑不澤者﹐木克土也﹐故死。﹞諸眞髒脈見者﹐皆死不治也。﹝無胃气者﹐卽名眞髒﹐皆爲不治之脈。﹞五臟者皆稟气於胃﹐胃者五臟之本也。髒气者不能自致於手太陰﹐必因於胃气﹐乃至於手太陰也。﹝谷入於胃﹐以傳於肺﹐五臟六腑﹐皆以受气﹐故髒气必因於胃气乃得至於手太陰﹐而脈則見於气口﹐此所以五臟之脈必賴胃气以爲之主也。﹞故五臟各以其時自爲﹐而至於手太陰也。﹝以時自爲﹐如春而但弦﹑夏而但鉤之類﹐皆五臟不因於胃气﹐卽眞髒之見也。﹞故邪气勝者﹐精气衰也。病甚者﹐胃气不能與之俱至於手太陰﹐故眞髒之气獨見。獨見者﹐病勝髒也﹐故曰死。﹝凡邪气甚而正气竭者﹐是病勝髒也﹐故眞髒之邪獨見。眞髒獨見者﹐胃气必敗﹐故不能與之俱至於手太陰﹐則胃气不見於脈﹐此所以爲危兆也。﹞

凡持眞脈之髒脈者﹐肝至懸絕急﹐十八日死﹔﹝眞脈之髒脈﹐卽眞髒也。懸絕急者﹐全失和平而弦搏異常也。十八日者﹐爲木金成數之餘﹐金勝木而死也。此下死期﹐悉按《河圖》﹐或言生數﹐或言成數。﹞

心至懸絕﹐九日死﹔﹝九日者﹐爲火水生成數之餘﹐水勝火也。﹞肺至懸絕﹐十二日死﹔﹝十二日者﹐爲金火生成數之餘﹐火勝金也。﹞腎至懸絕﹐七日死﹔﹝七日者﹐爲水土生數之餘﹐土勝水也。﹞脾至懸絕﹐四日死。﹝四日者﹐爲木生數之餘﹐木勝土也。此者皆不勝克賊之气﹐故眞髒獨見者﹐气敗而危矣﹐﹞肝見庚辛死﹐﹝庚辛爲金﹐伐肝木也。﹞心見壬癸死﹐﹝壬癸屬水﹐滅心火也。﹞

脾見甲乙死﹐﹝甲乙屬木﹐克脾土也。﹞肺見丙丁死﹐﹝丙丁屬火﹐鑠肺金也。﹞腎見戊己死﹐﹝戊己屬土﹐傷腎水也。﹞是謂眞髒見﹐皆死。

陰陽虛﹐腸辟死。﹝陰陽虛者﹐尺寸俱虛也。腸辟﹐利膿血也。胃气不畱﹐魄門不禁﹐而陰陽虛者﹐髒气竭也﹐故死。滑大者曰生﹐懸澀者曰死。﹞陽加於陰謂之汗﹐﹝陽言脈體﹐陰言脈位。汗液屬陰﹐而陽加於陰﹐陰气泄矣﹐故陰脈多陽者多汗。﹞陰虛陽搏謂之崩。﹝陰虛者﹐沈取不足。陽搏者﹐浮取有餘。陽實陰虛﹐故爲內崩失血之證。﹞三陰俱搏﹐二十日夜半死﹔﹝三陰﹐手太陰肺﹑足太陰脾也。搏﹐卽眞髒之搏擊也。二十日者﹐脾肺成數之餘也﹐夜半陰極气盡﹐故死。﹞二陰俱搏﹐十三日夕時死﹔﹝二陰﹐手少陰心﹐足少陰腎也。十三日者﹐心腎之成數也。夕時者﹐陰陽相半﹐水火分爭之會也。﹞一陰俱搏﹐十日平旦死﹔﹝一陰﹑手厥陰心主足厥陰肝也。十日者﹐肝心生成之數也。平旦者﹐木火王極而邪更甚﹐故死。﹞

三陽俱搏且鼓﹐三日死﹔﹝三陽﹐手太陽小腸﹑足太陽膀胱也。水一火二﹐故死在三日。其死之速者﹐以旣搏且鼓﹐陽邪之盛極也。﹞三陰三陽俱搏﹐心腹滿發盡﹐不得隱曲﹐五日死﹔﹝三陰三陽﹐脾﹑肺﹑小腸﹑膀胱也﹐四髒俱搏﹐則上下俱病。故在上則心腹脹滿﹐至於發盡。發盡者﹐脹之極也。在下則不得隱曲﹐陰道不利也。四髒俱病﹐惟以胃气爲主﹐土數五﹐五數盡而死矣。﹞二陽俱搏﹐其病溫﹐死不治﹐不過十日死。

﹝二陽﹐手陽明大腸﹑足陽明胃也。十日者﹐腸胃生數之餘也。不舉一陽﹐非與一陰同推﹐必脫簡也。﹞

精明五色者﹐气之華也。﹝精明見於目﹐五色顯於面﹐皆五气之精華也。切脈動靜﹐而視精明﹐察五色﹐以此參伍﹐決死生之分。﹞赤欲如白裹朱﹐不欲如赭﹔﹝白裹朱﹐隱然紅潤而不露也。赭﹐代赭也﹐色方而紫。此火色之善惡也。﹞白欲如鵝羽﹐不欲如鹽﹔﹝鵝羽白而明﹐鹽色白而暗﹐此金色之善惡也。﹞靑欲如蒼璧之澤﹐不欲如藍﹔﹝蒼璧之澤﹐靑而明潤﹔藍色﹐靑而深晦﹐此木色之善惡也。﹞黃欲如羅裹雄黃﹐不欲如黃土﹔﹝羅裹雄黃﹐光澤而隱﹔黃土之色﹐沈滯無神﹐此土色之善惡也。﹞黑欲如重漆色﹐不欲如地蒼。﹝重漆之色﹐光彩而潤﹔地之蒼黑﹐枯暗如塵﹐此水色之善惡也。﹞此皆五色精微之象也﹐凶兆見﹐壽不遠矣。夫精明者﹐所以視萬物﹐別白黑﹐審短長﹐以長爲短﹐以白爲黑﹐則精衰矣。﹝五臟六腑之精气皆上注於目而爲之精﹐故精聚則神全﹐若其顚倒錯亂﹐是精衰而神衰矣﹐豈久安之兆哉﹗﹞刺有五官五閱﹐以觀五气。五气者﹐五臟之使也﹐五時之副也。﹝刺法當知髒气﹐欲知髒气﹐當於五官五閱而察之。閱﹐外候也。使﹐所使也。副﹐配合也。﹞

五官者﹐五臟之閱也。﹝五臟藏於中﹐五官見於外﹐內外相應﹐故爲五臟之閱。﹞脈出於气口﹐色見於明堂。

五色更出﹐以應五時﹐各如其常。經气入髒﹐必當治裏。﹝可爲常者﹐常行之法。五臟之脈﹐察於气口﹐五臟之色﹐察於明堂。明堂者﹐鼻也。色應其時﹐乃其常也。然色見於外而病在內﹐是爲精气入髒﹐故當治裏。﹞五官以辧﹐闕庭必張﹐乃立明堂﹐明堂廣大﹐蕃蔽見外﹐方壁髙基﹐引垂居外。﹝此言五官諸部﹐皆當詳辧﹐不惟察色於明堂也。闕﹐眉間也。庭﹐顏也。張﹐布列也。蕃﹐頰側也。蔽﹐耳門也。壁﹐墻壁也。基﹐骨骼也。引垂居外﹐謂明顯開豁也。此於五色之外而言其部位之隆濃也。﹞

五色乃治﹐平博廣大﹐壽中百歲。﹝形色皆佳﹐乃爲壽具﹐故中百歲。治﹐不亂也。中﹐宜也﹐堪也。﹞見此者﹐刺之必已。如是之人者﹐血气有餘﹐肌肉堅﹐故可苦以鍼。﹝若此之人﹐是爲血气充實﹐形色堅固﹐故刺之則病已而可苦以鍼也。然則血气內虛﹐形色外弱者﹐其不宜用鍼可知﹐藥餌亦然。﹐音致﹐密也。﹞鼻者肺之官也﹐目者肝之官也﹐口唇者脾之官也﹐舌者心之官也﹐耳者腎之官也。﹝鼻爲肺竅﹐目爲肝竅﹐口唇爲脾竅﹐舌爲心竅﹐耳爲腎竅。官者﹐職守之謂﹐所以司呼吸﹐辧顏色﹐納水谷﹐別滋味﹐聽聲音者也。五臟五竅﹐各司其職﹐人身乃治﹐故曰「五官」。以候五臟﹐故肺病者喘息鼻張﹐肝病者靑﹐脾病者唇黃﹐心病者舌捲短以赤﹐腎病者顴與顏黑。﹝此𨿽以五臟之色見於五臟之官爲言﹐然各部有互見者﹐又當因其理而變通之。﹞五官不辧﹐闕庭不張﹐小其明堂﹐蕃蔽不見﹐又埤其墻﹐墻下無基﹐垂角去外﹐如是者𨿽平常殆﹐況加疾哉﹗﹝若此者﹐部位骨骼﹐旣無所善﹐則脈色𨿽平﹐不免於殆﹐尙何疾之能堪哉﹗是以人之壽夭﹐尢當以骨骼爲主。埤﹑卑同。﹞腑臟之在中也﹐各以次捨﹐左右上下﹐各如其度也。﹝腑臟𨿽居於腹中﹐各有左右上下之次捨﹐而面部所應之色﹐亦如其度。﹞昔黃帝告於雷公曰﹕明堂者鼻也﹐闕者眉間也﹐庭者顏也﹐蕃者頰側也﹐蔽者耳門也﹐其間欲方大﹐去之十步﹐皆見於外﹐如是者壽必中百歲。﹝顏爲額角﹐卽天庭也。蕃﹐蔽也﹐屏蔽四旁﹐卽藩籬之義。十步之外﹐而骨骼明顯﹐其方大丰隆可知﹐故爲壽堪百歲。蓋五色之決﹐不獨於明堂也。﹞明堂骨髙以起﹐平以直﹐五臟次於中央﹐六腑挾其兩側﹐首面上於闕庭﹐王宮在於下極﹐五臟安於胸中﹐眞色以致﹐病色不見﹐明堂潤澤以淸﹐五官惡得無辧乎﹖﹝肺﹑心﹑肝﹑脾之候﹐皆在鼻中﹐六腑之候﹐皆在四旁﹐故一曰「次於中央」﹐一曰「挾其兩側」。下極﹐居兩目之中﹐心之部也。心爲君主﹐故曰「王宮」。惟五臟和平而安於胸中﹐則正色自致﹐病色不見﹐明堂必然淸潤﹐此五官之所以有辧也。惡﹐音烏。﹞五色之見也﹐各出其色部﹐部骨陷者﹐必不免於病矣。其色部乘襲者﹐𨿽病甚不死矣。﹝五色之見﹐各有其部。惟其部骨弱陷之處﹐然後易於受邪而不免於病矣。若其色部𨿽有變見﹐但得彼此生王﹐互相乘襲﹐而無克賊之見者﹐𨿽病甚不死。﹞

靑黑爲痛﹐黃赤爲熱﹐白爲寒﹐是爲五官。﹝官﹐五色﹐言五色之所主也。﹞病之益甚與其方衰﹐外內皆在焉。切其脈口﹐滑小緊以沈者﹐病益甚﹐在中﹔人迎气大緊以浮者﹐其病益甚﹐在外。﹝「益甚」﹐言進﹐「方衰」言退也。外內皆在﹐表裏俱當察也。脈口者﹐太陰髒脈也﹐故曰「在中」﹐而主五臟﹔人迎者﹐陽明腑脈也﹐故曰「在外」﹐而主六腑。脈口滑小緊沈者﹐陰分之邪甚也﹔人迎大緊以浮者﹐陽分之邪盛也﹐故病皆益甚。﹞其脈口浮滑者病日進﹐人迎沈而滑者病日損。﹝脈口爲陰﹐浮滑者以陽加陰﹐故病日進﹔人迎爲陽﹐沈滑者陽邪漸退﹐故病日損。﹞其脈口滑以沈者病日進﹐在內﹔其人迎脈滑盛以浮者﹐其病日進﹐在外。﹝脈口﹑人迎﹐經分表裏﹐故其沈滑﹑浮滑而病日進者﹐有在內﹐在外之辧也。﹞脈之浮沈及人迎與寸口气大小等者﹐病難已。﹝人迎﹑寸口之脈﹐其浮﹑沈﹑大﹑小相等者﹐非偏於陰﹐則偏於陽﹐故病難已。春夏人迎當微大﹐秋冬寸口當微大﹐如是者平人﹐等則病象也。﹞病之在髒﹐沈而大者易已﹐小爲逆﹐病在腑﹐浮而大者﹐其病易已。﹝病在髒者﹐在六陰也。陰本當沈﹐而大爲有神﹐有神者陰气充也﹐故易已﹔若沈而細小﹐則眞陰衰而爲逆矣﹐病在腑者﹐在六陽也﹐陽病得陽脈者爲順﹐故浮而大者病易已﹔若或浮小﹐亦逆候也。﹞人迎盛堅者傷於寒﹐气口盛堅者傷於食。﹝人迎主表﹐脈盛而堅者﹐寒傷三陽也﹐是爲外感。气口主裏﹐脈甚而堅者﹐食傷三陰也﹐是爲內傷。此古有之法也。今則止用寸口診法﹐𨿽失表裏之義﹐然亦可以行之﹐不必一唱百和﹐羣吠叔和。﹞以色言病之間甚﹐其色粗以明﹐沈夭者爲盛。其色上行者病益其﹐其色下行如雲徹散者病方已。﹝間甚﹐輕重也。

粗﹐顯也。言色有顯而明﹐若沈夭者﹐其病必甚也。上行者﹐濁气方升而色日增﹐日增者病日重﹔下行者滯气將散而色漸退﹐漸退者病將已。﹞五色各有髒部﹐有外部﹐有內部。色從外部走內部者﹐其病從外走內﹔其色從內走外者﹐其病從內走外。病生於內者﹐先治其陰﹐後治其陽﹐反者益甚﹔病生於陽者﹐先治其外﹐後治其內﹐反者益甚。﹝各有髒部﹐統言色髒所屬各有分部也。外部言六腑之表﹐六腑挾其兩側也﹔內部言五臟之裏﹐五臟次於中央也。故凡病色先起外部而後及內部者﹐其病自表入裏﹐是外爲本而內爲標﹐故當先治其外﹐後治其內﹔若先起內部而後及外部者﹐其病自裏出表﹐是陰爲本而陽爲標﹐故當先治其陰﹐後治其陽。若反之者﹐皆爲誤治﹐病必益甚矣。﹞其脈滑大以代而長者﹐病從外來﹐目有所見﹐志有所惡﹐此陽气之並也﹐可變而已。﹝滑大以代而長者﹐陽邪之脈也。陽邪自外傳裏﹐故令人目有妄見﹐志有所惡﹐此陽並於陰而然。治之之法﹐或陰或陽﹐或先或後﹐擇其要者先之﹐可變易而已也。﹞風者百病之始﹐厥逆者寒濕之起。常候闕中﹐薄澤爲風﹐衝濁爲痺﹐在地爲厥﹐此其常也。各以其色言其病。﹝闕中﹐眉間也。風病在陽﹐皮毛受之﹐故色薄而澤。痺病在陰﹐肉骨受之﹐故色衝而濁。衝﹐深也。至如厥逆﹐病起四肢﹐則病在下而色亦見於地﹐地者﹐面之下部也。此其常候﹐故可因其色以言病。﹞大气入於臟腑者﹐不病而卒死矣。﹝大气﹐大邪之气也。大邪之入者﹐未有不由元气大虛而後邪得襲之﹐故致卒死。﹞赤色出兩顴﹐大如拇指者﹐病𨿽小愈﹐必卒死﹔黑色出於庭﹐大如拇指﹐必不病而卒死。﹝如拇指者﹐成塊成條﹐聚而不散也。此爲最凶之色。赤者固不佳﹐而黑色爲尢甚﹐皆卒死之色也。﹞察色以言其時。﹝察色以言時﹐謂五色有衰王﹐部位有克賊。色藏部位﹐辧察明而時可知也。﹞庭者﹐首面也﹔﹝庭者﹐顏也。相家謂之天庭。天庭最髙﹐色見於此者﹐上應首面之疾。﹞闕上者﹐咽喉也﹔﹝闕在眉心﹐闕上者﹐眉心之上也﹐其位亦髙﹐故應咽喉之疾。﹞闕中者﹐肺也﹔﹝闕中﹐眉心也﹐中部之最髙者﹐故應肺。﹞

下極者﹐心也﹔﹝下極者﹐兩目之間﹐相家謂之山根。心居肺之下﹐故下極應心。﹞直下者﹐肝也﹔﹝下極之下爲鼻柱﹐相家謂之年壽。肝在心之下﹐故直下應肝。﹞肝左者﹐膽也﹔﹝膽附於肝之短葉﹐故肝左應膽﹐其在年壽之左右也。﹞下者﹐脾也﹔﹝年壽之下﹐相家謂之準頭﹐是爲面王﹐亦曰明堂。準頭屬土﹐居面之中央﹐故以應脾也。﹞方上者﹐胃也﹔﹝準頭兩旁爲方上﹐卽迎香之上﹐鼻隧是也。相家謂之蘭臺廷尉。脾與胃爲表裏﹐脾居中而胃居外﹐故方上應胃。﹞

中央者﹐大腸也﹔﹝中央者﹐面之中央﹐謂迎香之外﹐顴骨之下﹐大腸之應也。﹞挾大腸者﹐腎也﹔﹝挾大腸者﹐頰之上也。四髒皆一﹐惟腎有兩﹐四髒居腹﹐惟腎附脊﹐故四髒次於中央﹐而腎獨應於兩頰。﹞當腎者﹐臍也﹔﹝腎與臍對﹐故當腎之下應臍。﹞面王以上者﹐小腸也﹔﹝面王﹐鼻準也。小腸爲腑﹐應挾兩側﹐故面王之上﹐兩顴之內﹐小腸之應也。﹞面王以下者﹐膀胱﹑子處也﹔﹝面王以下者﹐人中也﹐是爲膀胱﹑子處之應。子處﹐子宮也。凡人人中平淺而無髭者多無子﹐是正子處之應。以上皆五臟六腑之應也。﹞顴者﹐肩也﹔﹝此下復者﹐肢節之應也。顴爲骨之本而居中部之上﹐故以應肩。﹞顴後者﹐臂也﹔﹝臂接乎肩﹐故顴後以應臂。﹞臂下者﹐手也﹔﹝手接乎臂也。﹞目內上者﹐膺乳也﹔﹝目內上者﹐闕下兩旁也。胸兩旁髙處爲膺﹐膺乳者﹐應胸前也。﹞挾繩而上者﹐背也﹔﹝頰之外曰繩﹐身之後爲背﹐故背應於挾繩之上。﹞循牙車以下者﹐股也﹔﹝牙車﹐牙牀也。牙車以下主下部﹐故以應股。﹞中央者﹐膝也﹔﹝中央﹐兩牙車之中央也。﹞

膝以下者﹐脛也﹔當脛以下者﹐足也﹔﹝脛接於膝﹐足接於脛﹐以次而下也。﹞巨分者﹐股裏也﹔﹝巨分者﹐口旁大文處也。股裏者﹐股之內側也。﹞巨屈者﹐膝臏也。﹝巨屈﹐頰下曲骨也。膝臏﹐膝蓋骨也。此蓋統指膝部而言。臏﹐音牝。﹞此五臟六腑肢節之部也﹐各有部分。有部分﹐用陰和陽﹐用陽和陰。當明部分﹐萬舉萬當。﹝部分旣定﹐陰陽乃明。陽勝者陰必衰﹐當助其陰以和之﹐陰勝者陽必衰﹐當助其陽以和之。陰陽之用﹐無往不在﹐知其甚衰﹐萬舉萬當矣。﹞能別左右﹐是謂大道﹔男女異位﹐故曰陰陽﹔審察澤夭﹐謂之良工。﹝陽從左﹐陰從右。左右者﹐陰陽之道路也﹐故能別左右﹐是謂大道。男女異位者﹐男子左爲逆﹐右爲從﹔女子右爲逆﹐左爲從﹐故曰陰陽。陰陽旣辧﹐又必能察其潤澤枯夭﹐以決善惡之機﹐庶足謂之良工也。﹞沈濁爲內﹐浮澤爲外﹐﹝內主在裏在髒﹐外主在表在腑﹐皆言色也。﹞黃赤爲風﹐靑黑爲痛﹐白爲寒﹐黃而膏潤爲膿﹐赤甚者爲血﹐痛甚爲攣﹐寒甚爲皮不仁。﹝凡五色之見於面部者﹐皆可因此而知其病矣。

不仁﹐麻痺無知也。﹞五色各見其部﹐察其浮沈﹐以知淺深﹔察其澤夭﹐以觀成敗﹔察其散摶﹐以知遠近﹔察其上下﹐以知病處。﹝浮者病淺﹐沈者病深﹐澤者無傷﹐夭者必敗﹐散者病近﹐摶者病遠。摶﹐聚也。上者病在上﹐下者病在下。摶﹐音團。﹞積神於心﹐以知往今﹐故相气不微﹐不知是非﹐屬意勿去﹐乃知新故。﹝神積於心則明﹐故能知已往今來之事。相气不微﹐气不能隱也。不知是非﹐無是非之惑也。屬意勿去﹐專而無貳也。新故﹐卽往今之義。相﹐去聲。﹞色明不粗﹐沈夭爲甚。不明不澤﹐其病不甚。﹝色明不粗者﹐色之明澤不顯﹐而但見沈夭者﹐其病必甚。若其𨿽不明澤﹐而亦無沈夭之色者﹐病必不甚也。﹞其色散﹐駒駒然未有聚﹐其病散而气痛﹐聚未成也。﹝稚馬曰駒。駒駒然者﹐如駒無定﹐散而不聚之謂﹐故其爲病尙散。

若有痛處﹐因於气耳﹐非積聚成病也。﹞腎乘心﹐心先病﹐腎爲應﹐色皆如是。﹝水邪克火﹐腎乘心也。腎邪乘心﹐心先病於中﹐而腎色則應於外﹐如以下極而見黑色者是也。不惟心腎﹐諸髒皆然。

凡肝部見肺色﹐肺部見心色﹐腎部見脾色﹐脾部見肝色﹐及六腑之相克者﹐其色皆如是也。﹞男子色在於面王﹐爲小腹痛﹐下爲卵痛﹐其圜直爲莖痛﹐髙爲本﹐下爲首﹐狐疝陰之屬也。﹝面王上下爲小腸﹑膀胱﹑子處之部﹐故主小腹痛﹐下及卵痛。圜直者﹐色垂繞於面王之下也。莖﹐陰莖也。髙爲本﹐下爲首﹐因色之上下而分莖之本末也。凡此者﹐總皆狐疝陰之屬。﹞女子色在於面王﹐爲膀胱﹑子處之病﹐散爲痛﹐摶爲聚﹐方圓左右﹐各如其色形﹐其隨而下﹐至爲淫﹐有潤如膏狀﹐爲暴食不潔。

﹝面王之部與男子同﹐而病與男子異者﹐以其有血海也。色散爲痛﹐气滯無形也。色摶爲聚﹐血凝有積也。然其積聚之或方或圓﹐或左或右﹐各如其外色之形見。若其色從下行﹐當應至尾而爲浸淫帶濁﹐有潤如膏之物﹐或暴因飲食﹐卽下見不潔。蓋兼前後而言也。﹐音底﹐尻臀之間也。﹞左爲左﹐右爲右﹐其色有邪﹐聚散而不端﹐面色所指者也。﹝色見左者病在左﹐色見右者病在右。凡色有邪而聚散不端者﹐病之所在也﹐故但察面色所指之處而病可知矣。﹞色者﹐靑黑赤白黃﹐皆端滿有別鄕。別鄕赤者﹐其色亦赤如楡莢﹐在面王爲不日。﹝色者﹐言正色也。正色凡五﹐皆宜端滿。端謂無邪﹐滿謂充足。有別鄕者﹐言方位時日﹐各有所主之正向也。別鄕赤者﹐又言正向之外而有邪色之見也。赤如楡莢﹐見於面王﹐非其位也﹐不當見而見者﹐非其時也﹐是爲不日。不日者﹐失其常度之謂。此單舉赤色爲諭﹐而五色之謬見者皆可類推矣。鄕﹑向同。﹞其色上銳﹐首空上向﹐下銳下向﹐在左右如法。﹝凡邪隨色見﹐各有所向﹐而尖銳之處﹐卽其乘虛所進之方﹐故上銳者﹐以首面正气之空虛﹐而邪則乘之上向也。下銳亦然﹐其在左在右﹐皆同此法。﹞

以五色命髒﹐靑爲肝﹐赤爲心﹐白爲肺﹐黃爲脾﹐黑爲腎。肝合筋﹐心合脈﹐肺合皮﹐脾合肉﹐腎合骨也。﹝此總結上文而言五色五臟之配合也。凡病察脈觀色﹐以此合之﹐五臟之病﹐無遁情矣。﹞目赤色者病在心﹐白在肺﹐靑在肝﹐黃在脾﹐黑在腎﹐黃色不可名者﹐病在胸中。﹝五臟六腑﹐目爲之候﹐故目之五色﹐各以其气而見本髒之病。脾應中州﹐胸中者﹐脾肺之部也。﹞診目痛﹐赤脈從上下者﹐太陽病﹔從下上者﹐陽明病﹔從外走內者﹐少陽病。﹝足太陽經爲目上綱﹐故赤脈從上下者爲太陽病﹔足陽明經爲目下綱﹐故赤脈從下上者爲陽明病﹔足少陽經外行於銳之後﹐故從外走內者爲少陽病也。﹞診寒熱﹐赤脈上下至瞳子﹐見一脈一歲死﹐見一脈半一歲半死﹐見二脈二歲死﹐見二脈半二歲半死﹐見三脈三歲死。

此邪入陰分而病爲寒熱者﹐當反其目以視之﹕中有赤脈﹐形如紅綫﹐下貫瞳子﹐因其多少﹐以其知死之遠近也。﹞診齲齒痛﹐按其陽之來﹐有過者獨熱﹐在左左熱﹐在右右熱﹐在上上熱﹐在下下熱﹐﹝齲齒﹐齒痛也。足陽明入上齒中﹐手陽明入下齒中﹐故按其陽脈之來﹐其脈太過者其經必獨熱﹐而其左右上下﹐亦因其部而可察也。齲﹐其雨切。﹞診血脈者﹐多赤多熱﹐多靑多痛﹐多黑爲久痺﹐多赤﹑多黑﹑多靑皆見者寒熱。﹝血脈者﹐言各部之絡脈也。赤﹑黑﹑靑皆見者﹐陰陽互勝之色﹐故或寒或熱。﹞身痛而色微黃﹐齒垢黃﹐爪甲上黃﹐黃膽也。安臥﹐小便黃赤﹐脈小而澀者﹐不嗜食。﹝黃膽﹐黃病也。

疸有陰陽﹐脈小而澀者爲陰疸。陰疸者脾土弱也﹐故不嗜食。﹞嬰兒病﹐其頭毛皆逆上者必死。﹝嬰兒漸成﹐水爲之本。發者﹐腎水之榮。頭毛逆上者﹐水不足則發幹焦﹐如艸之枯者﹐必勁直而豎也。不特旣病﹐卽無病而頭毛逆上者﹐亦非佳兆。﹞耳間靑脈起者掣痛。﹝耳者﹐少陽膽之經。靑者﹐厥陰肝之色。肝膽本爲表裏﹐靑主痛﹐肝主筋﹐故爲掣痛。掣﹐音徹。﹞大便赤瓣﹐飧泄﹐脈小者﹐手足寒﹐難已。飧泄脈小﹐手足溫﹐泄易已。﹝赤瓣者﹐血穢成條﹑成片也。赤瓣﹑飧泄﹐火居血分﹐若脈小而手足寒﹐是爲相反﹐所以難已。若止於飧泄而無赤瓣﹐非火證也﹐脈𨿽小而手足溫﹐以脾主四肢而脾气尙和﹐所以易已。瓣﹐瓜瓤之類也。﹞四時之變﹐寒暑之勝﹐重陰必陽﹐重陽必陰﹐故陰主寒﹐陽主熱﹐寒甚則熱﹐熱甚則寒﹐寒生熱﹐熱生寒﹐皆陰陽之變也。故曰冬傷於寒﹐春生癉熱﹔春傷於風﹐夏生後泄腸﹔夏傷於暑﹐秋生瘧﹔秋傷於濕﹐冬生咳嗽。是謂四時之序也。﹝陰陽之气﹐極則必變﹐故寒極則生熱﹐熱極則生寒﹐此天地四時消長更勝之道也。癉﹐溫熱之病。﹞

夫脈之小﹑大﹑滑﹑澀﹑浮﹑沈﹐可以指別﹔﹝得之於手﹐應之於心也。﹞五臟之象﹐可以類推﹔﹝象﹐气象也。﹞五臟相音。

可以意識﹔﹝相﹐形相也。音﹐五音也。相音﹐皆可意會而識也。﹞五色微診﹐可以目察。﹝五色者﹐其常色也。至於互爲生克﹐診有精微﹐目明智圓者﹐可以視察而知也。﹞能合脈色﹐可以萬全。﹝因脈以知其內﹐因色以察其外﹐脈色明則參合無遺﹐內外明則表裏俱見﹐斯可萬全無失矣。﹞赤脈之至也﹐喘而堅﹐診曰有積气在中﹐時害於食﹐名曰心痺﹐得之外疾﹐思慮而心虛﹐故邪從之﹔﹝此卽所以合脈色也。赤者心之色﹐脈喘而堅者﹐謂急甚如喘而堅彊也。心臟居髙﹐病則脈爲喘狀﹐故於心肺二髒獨有之。喘爲心气不足﹐堅爲病气有餘。心脈起於心胸之中﹐故積气在中﹐時害於食。積爲病气積聚﹐痺爲髒气不行。外疾﹐外邪也。思慮心虛﹐故外邪從而居之。﹞白脈之至也﹐喘而浮﹐上虛下實﹐驚﹐有積气在胸中。喘而虛﹐名曰肺痺﹐寒熱﹐得之醉而使內也﹔﹝白者﹐肺色見也。脈喘而浮者﹐火乘金而病在肺也。喘爲气不足﹐浮爲肺陰虛﹐肺虛於上﹐則气不行而積於下﹐故上虛則爲驚﹐下實則爲積气在胸中。喘而且虛﹐病爲肺痺者﹐肺气不行而失其治節也。寒熱者﹐金火相爭﹐金勝則寒﹐火勝則熱也。其因醉以入房﹐則火必更熾﹐水必更虧﹐腎虛盜及母气﹐故肺病若是矣。﹞靑脈之至也﹐長而左右彈﹐有積气在心下支﹐名曰肝痺﹐得之寒濕﹐與疝同法﹐腰痛﹑足淸﹑頭痛﹔﹝靑者﹐肝色見也。長而左右彈﹐言兩手俱長而弦彊也。彈﹐搏擊之義。此以肝邪有餘﹐故气積心下﹐及於支﹐因成肝痺。然得之寒濕而積於心下支者﹐則爲肝痺﹔積於小腹前陰者﹐則爲疝气。總屬厥陰之寒邪﹐故云「與疝同法」。肝脈起於足大指﹐與督脈會於巓﹐故病必腰痛﹑足冷﹑頭痛也。﹞黃脈之至也﹐大而虛﹐有積气在腹中﹐有厥气﹐名曰厥疝﹐女子同法﹐得之疾使四肢﹐汗出當風﹔﹝黃者﹐脾色見也。脈大爲邪气甚﹐虛爲中气虛﹐中虛則脾不能運﹐故有積气在腹中。脾虛則木乘其弱﹐水無所畏而肝腎之气上逆﹐是爲厥气。且脾﹑肝﹑腎三經皆結於陰器﹐故名曰「厥疝」﹐而男女無異也。四肢皆稟气於脾﹐疾使之則勞傷脾气而汗易泄﹐汗泄則表虛而風邪客之﹐故爲是病。﹞黑脈之至也﹐上堅而大﹐有積气在小腹與陰﹐名曰腎痺﹐得之沐浴淸水而臥。﹝黑者﹐腎色見也﹐上言尺之上﹐卽尺外以候腎也。﹞

腎主下焦﹐脈堅而且大者﹐腎邪有餘﹐故主積气在小腹與陰處﹐因成腎痺。其得於沐浴淸水而臥者﹐以寒濕內侵而气歸同類。故病在下焦而邪居於腎。凡相五色之奇脈﹐面黃目靑﹐面黃目赤﹐面黃目白﹐面黃目黑者﹐皆不死也﹔﹝凡此色脈之不死者﹐皆兼面黃﹐蓋五行以土爲本而胃气之猶在也。﹞面靑目赤﹐面赤目白﹐面靑目黑﹐面黑目白﹐面赤目靑﹐皆死也。﹝此脈色之皆死者﹐以無黃色。無黃色則胃气已絕﹐故死。上言合脈色以圖萬全﹐此言五色亦可以決死生也。﹞經有常色﹐絡無常變﹐心赤﹑肺白﹑肝靑﹑脾黃﹑腎黑﹐皆亦應其經脈之色也。﹝五臟合於五行﹐故五色各有所主﹐而經脈之色亦與本髒相應﹐是謂「經之常色」。但言五臟而不及六腑者﹐以五臟爲主﹐言髒則腑在其中矣。凡三陰﹑三陽﹑十二經之常色﹐皆當以此類推。﹞陰絡之色應其經﹐陽絡之色變無常﹐隨四時而行也。﹝此言絡有陰陽﹐而色與經應﹐亦有同異也。經脈爲裏﹐支而橫者爲絡﹐絡之別者爲孫﹐故合經絡而言﹐則經在裏爲陰﹐絡在外爲陽。若單以絡脈爲言﹐則又有大絡孫絡﹑在內在外之別。深而在內者﹐是爲陰絡﹐陰絡近經﹐色則應之﹐故分五行以配五臟﹐而色有常也﹔淺而在外者﹐是爲陽絡﹐陽絡浮顯﹐色不應經﹐故隨四時之气以爲進退﹐而變無常也。陽絡傷則血外溢﹐陰絡傷則血內溢﹐其義可知矣。﹞寒多則凝泣﹐凝泣則靑黑﹔熱多則淖澤﹐淖澤則黃赤。

﹝此卽陽絡之變色也。泣﹐澀同。淖﹐濡潤也。﹞此皆常色﹐謂之無病。五色具見者﹐謂之寒熱。﹝常色者﹐無病之色也。若五色具見﹐則陰陽變亂﹐失其常矣﹐故爲往來寒熱之病。﹞

病有久暴﹐徵其脈小色不奪者﹐新病也﹔﹝徵﹐驗也。脈小者﹑邪气不盛。色不奪者﹐形盛未傷﹐故爲新病。﹞徵其脈不奪﹐其色奪者﹐此久病也﹔﹝病久而經气不奪者有之﹐未有病久而形色不變者﹐故脈不奪而色奪者爲久病。﹞徵其脈與五色俱奪者﹐此久病也﹔﹝表裏俱傷也。﹞徵其脈與五色俱不奪者﹐新病也。﹝表裏俱無恙也。﹞肝與腎脈並至﹐其色蒼赤﹐當病毀傷﹐不見血﹐已見血﹐濕若中水也。﹝肝脈弦﹐肝主筋。腎脈沈﹐腎主骨。蒼者﹐肝腎之色﹐靑而黑也。赤者﹐心火之色﹐心主血也。脈見弦沈而色蒼赤者﹐筋﹑骨﹑血﹑脈俱病﹐故必當爲毀傷也。凡毀傷筋骨者﹐無論不見血﹐已見血﹐其血必凝﹐其經必滯﹐气血凝滯﹐形必腫滿﹐故如濕气在經而同於中水之狀。此舉不內外因之色脈與分久暴之色脈言之﹐欲以開羣蒙也。﹞故色見靑如艸滋者死﹐﹝如艸滋者﹐純於靑而色深也。此以土敗木賊﹐全失紅黃之气﹐故死。﹞黃如枳實者死﹐﹝黃黑不澤也。﹞

黑如者死﹐﹝﹐煙煤也。﹐音臺。﹞赤如血者死﹐﹝血﹐死血也﹐赤紫而黑。﹐鋪杯切。﹞白如枯骨者死﹐枯槁無神也。此五色之見死也。﹝髒气敗於中﹐則神色夭於外。夭必死也。﹞靑如翠羽者生﹐赤如雞冠者生﹐黃如蟹腹者生﹐白如豕膏者生﹐黑如烏羽者生﹐此五色之見生也。﹝此皆五色之明潤光彩者﹐故見之者生。﹞生於心﹐如以縞裹朱﹔生於肺﹐如以縞裹紅﹔生於肝﹐如以縞裹紺﹔生於脾﹐如以縞裹栝蔞實﹔生於腎﹐如以縞裹紫﹐此五臟所生之外榮也。﹝生﹐生气也。言五臟所生之正色也。縞﹐素帛也。以縞裹五物者﹐謂外皆白淨而五色隱然內見也。朱與紅皆赤﹐朱言其深﹐紅言其淺也。紺﹐靑而含赤也。凡此皆五臟所生之正色﹐蓋以气足於中﹐而後色榮於外者若此。前言精明五色者﹐气之華也﹐乃望其華以辧其色﹔此言色見以下﹐以別生死﹐乃見其色以求其華耳﹐似同而不同也﹐當並參之。紺﹐髙暗切。﹞

卷二

經絡上第五

人始生﹐先成精﹐精成而腦髓生。骨爲幹﹐脈爲營﹐筋爲剛﹐肉爲墻﹐皮膚堅而毛髮長。谷入於胃﹐脈道以通﹐血气乃行。所以經脈能決死生虛實百病﹐不可不明。肺手太陰之脈﹐起於中焦﹐﹝十二經脈所屬﹐肺爲手太陰經也。中焦當胃中脘﹐在臍上四寸之分。手之三陰﹐從髒走手﹐故手太陰脈發於此。凡後手三陰經﹐皆自內而出也。按﹐十二經者﹐卽營气也。營行脈中﹐而序必始於肺經者﹐以脈气流經﹐經气歸於肺﹐肺朝百脈﹐以行陰陽﹐而五臟六腑皆以受气﹐故十二經以肺經爲首循序相傳﹐盡於足厥陰肝經﹐而又傳於肺﹐終而復始﹐是爲一周。﹞下絡大腸﹐﹝絡﹐聯系也。當任脈水分穴之分﹐肺脈絡於大腸﹐以肺與大腸爲表裏也。按﹐十二經相通﹐各有表裏﹐凡在本經者皆曰「屬」﹐以此通彼者皆曰」絡」﹐故在手太陰則曰「屬肺」﹑「絡大腸」﹐在手陽明則曰「屬大腸」﹑「絡肺」﹐彼此互更﹐皆以本經爲主也。下文仿此。﹞

還循胃口﹐﹝還﹐復也。循﹐巡繞也。自大腸而上﹐復循胃口。﹞上膈﹐屬肺﹐﹝膈﹐膈膜也。人有膈膜﹐居心肺之下﹐前齊鳩尾﹐後齊十一椎﹐周遭相著。所以遮膈濁气﹐不使上燻心肺也。屬者﹐所部之謂。﹞從肺系橫出腋下﹐﹝肺系﹐喉嚨也。喉以通气﹐下連於肺。膊之下﹐脇之上曰「腋」﹐腋下卽中府之旁。﹞下循內﹐﹝膊之內側﹐上至腋﹐下至肘﹐嫩白肉曰「」。天府﹑俠白之次也。﹐音儒﹐又奴刀切。﹞行少陰﹑心主之前﹐﹝少陰﹐心經也。心主﹐手厥陰經也。手之三陰﹐太陰在前。厥陰在中﹐少陰在後也。﹞下肘中﹐循臂內﹐臂膊之交曰「肘中」﹐穴名尺澤。肘下曰「臂」﹐內﹐內側也。行孔最﹑列缺﹑經渠之次。上骨下廉﹐入寸口﹐﹝骨﹐掌後髙骨也。下廉﹐骨下側也。寸口﹐關前動脈也﹐卽太淵穴處。﹞上魚﹐循魚際﹐﹝手腕之前﹐大指本節之間﹐其肥肉隆起﹐形如魚者﹐統謂之「魚」。寸口之前﹐魚之後曰魚際穴。﹞出大指之端。﹝端﹐指尖也﹐卽少商穴。手太陰肺經止於此。﹞其支者﹐從腕後直出次指內廉﹐出其端。﹝支者﹐如木之有枝﹐此以正經之外而復有旁通之絡也。臂掌之交曰腕﹐此本經﹑別絡從腕後上側列缺穴直出次指之端﹐交商陽穴而接乎手陽明經也。﹞大腸手陽明之脈﹐起於大指次指之端﹐﹝大腸爲手陽明經也。大指次指﹐卽食指之端也﹐穴名商陽。手之三陽﹐從手走頭﹐故手陽明脈發於此。凡後手三陽經皆然。﹞循指上廉﹐出合谷兩骨之間﹐﹝上廉﹐上側也。凡經脈陽行於外﹐陰行於內﹐後諸經皆同。循指上廉﹐二間﹑三間也。合谷﹐穴名。兩骨﹐卽大指次指後歧骨間也﹐俗名虎口。﹞上入兩筋之中﹐﹝腕中上側﹐兩筋陷中﹐陽溪穴也。﹞循臂上廉﹐入肘外廉﹐﹝循陽溪等穴以上曲池也。﹞上外前廉﹐上肩﹐出骨之前廉﹐﹝上外前廉﹐行肘﹑五里﹑臂上。肩端骨罅爲KT骨﹐以上肩KT﹐巨骨也。KT﹑隅同。﹞

上出於柱骨之會上﹐﹝肩背之上﹐頸項之根爲天柱骨﹐六陽皆會於督脈之大椎﹐是爲「會上」。﹞下入缺盆﹐絡肺﹐下膈﹐屬大腸。﹝自大椎而前﹐入足陽明之缺盆﹐絡於肺中﹐復下膈﹐當臍旁天樞之分﹐屬於大腸﹐與肺相爲表裏也。﹞其支者﹐從缺盆上頸貫頰﹐入下齒中﹐﹝耳下曲處曰頰。頸中之穴﹐天鼎﹑扶突也。﹞

還出挾口﹐交人中﹐左之右﹐右之左﹐上挾鼻孔。﹝人中﹐卽督脈之水溝穴。由人中而左右互交﹐上挾鼻孔者﹐自禾以交於迎香穴也。手陽明經止於此﹐乃自山根交承泣穴﹐而接乎足陽陰經也。﹞胃足陽明之脈﹐起於鼻之交中﹐﹝胃爲足陽明經也。﹐鼻莖也﹐亦曰山根。交﹐其脈左右互交也。足之三陽﹐從頭走足﹐故足陽明脈發於此。凡後足三陽經皆然。﹐音遏。﹞旁納太陽之脈﹐﹝納﹐入也。﹞足太陽起於目內睛明穴﹐與相近﹐陽明由此下行﹐故入之也。下循鼻外﹐入上齒中﹐﹝鼻外﹐卽承泣﹐四白﹑巨之分。﹞

還出挾口﹐環唇﹐下交承漿﹐環﹐繞也。承漿﹐任脈穴。卻循頤後下廉﹐出大迎﹐﹝腮下爲頜﹐頜中爲頤﹐由地倉以下大迎也。﹞循頰車﹐上耳前﹐過客主人﹐循髮際﹐至額顱。﹝頰車﹐本經穴﹐在耳下。上耳前﹐下關也。客主人﹐足少陽經穴﹐在耳前。循髮際以上頭維﹐至額顱﹐會於督脈之神庭。額顱﹐髮際前也。﹞其支者﹐從大迎前下人迎﹐循喉嚨﹐入缺盆﹐下膈﹐屬胃絡脾。﹝人迎﹑缺盆﹐俱本經穴。屬胃﹐謂本經之所屬也。絡脾﹐胃與脾爲表裏也。此支自缺盆入內下膈﹐當上脘﹑中脘之分﹐屬胃絡脾。﹞其直者﹐從缺盆下乳內廉﹐﹝直者﹐直下而外行也。從缺盆下行气戶等穴﹐以至乳中﹑乳根也。﹞下挾臍﹐﹝天樞等穴也。﹞入气街中。

﹝自外陵等穴下入气街﹐卽气沖也﹐在毛際兩旁鼠鼷上一寸。﹞其支者﹐起於胃口﹐下循腹裏﹐下至气街中而合。﹝胃口﹐胃之下口﹐當下脘之分﹐《難經》謂之幽門者是也。循腹裏﹐過足少陰肓兪之外﹐此卽上文支者之脈由胃下行﹐而與直者復合於气街之中也。﹞以下髀關﹐抵伏兔﹐下膝臏中﹐下循脛外廉﹐下足跗﹐入中指內間。﹝髀﹐股也。抵﹐至也。髀關﹑伏兔﹐皆膝上穴名﹐自此由陰市諸穴以下。膝蓋曰臏﹐骨曰脛﹐足面曰跗﹐此三者﹐卽犢鼻﹑巨虛﹑衝陽等穴之次﹐乃循內庭入中指內間而出厲兌﹐足陽明經止於此。

脛﹐形敬切﹐跗﹐附﹑孚二音。﹞其支者﹐下廉三寸而別﹐下入中指外間。其支者﹐別跗上﹐入大指間﹐出其端。﹝廉﹐上廉也。下廉三寸﹐卽丰隆穴﹐是爲陽明別絡﹐故下入中指外間。又其支者﹐自跗上衝陽穴次﹐別行入大指間﹐斜出足厥陰行間之次﹐循大指出其端﹐而接乎足太陰經也。﹞脾足太陰之脈﹐起於大指之端﹐﹝脾爲足太陰經也﹐起於足大指端隱白穴。足之三陰﹐從足走腹﹐故足太陰脈發於此。凡後足三陰經皆然。﹞循指內側白肉際﹐過核骨後﹐上內踝前廉﹐﹝循指內側白肉際﹐行大都﹑太白等穴。核骨﹐卽大指本節後內側圓骨也。踝﹐北人所謂孤拐也。核骨惟一﹐踝骨則有內外之分。﹞

上內﹐循脛骨後﹐交出厥陰之前﹐﹝﹐足肚也亦名腓腸。自漏谷上行﹐交出厥陰之前﹐卽地機﹑陰陵泉也。﹑通。﹞上膝股內前廉﹐﹝股﹐大腿也﹐一曰髀內爲股。前廉﹐上側也﹐當血海﹑箕門之次。﹞入腹﹐屬脾﹐絡胃﹐﹝自衝門穴入腹內行﹐脾與胃爲表裏﹐故於中脘﹑下脘之分﹐屬脾絡胃也。﹞上膈挾咽﹐連舌本﹐散舌下。﹝咽以咽物﹐居喉之後。自胃脘上行至此﹐連舌本﹐散舌下而終。本﹐根也。﹞其支者﹐復從胃別上膈﹐注心中。﹝足太陰外行者﹐由腹之四行上府捨﹑腹結等穴﹐散於胸中而止於大包﹔其內行而支者﹐自胃脘別上膈﹐注心中而接乎手少陰經也。﹞

心手少陰之脈﹐起於心中﹐﹝心爲手少陰經﹐故脈發於心中。﹞出屬心系﹐﹝心當五椎之下﹐其系有五﹕上系連肺﹐肺下系心﹐心下三系﹐連脾﹑肝﹑腎。故心通五臟之气﹐所以爲之主也。﹞下膈﹐絡小腸。﹝心與小腸爲表裏﹐故下膈當臍上二寸下脘之分﹐絡小腸也。﹞其支者﹐從心系上挾咽﹐系目系。﹝支者從心系出任脈之外﹐上行挾咽﹐系目系﹐以合於內。﹞其直者﹐復從心系卻上肺﹐下出腋下﹐﹝直者﹐經之正脈也。此自前心系復上肺﹐由足少陽淵腋之次出腋下﹐上行極泉穴﹐手少陰經行於外者始此。﹞下循內後廉﹐行太陰﹑心主之後﹐﹝內後廉﹐靑靈穴也。手之三陰﹐少陰居太陰﹑厥陰之後。﹞下肘內﹐循臂內後廉﹐﹝少海﹑靈道等穴也。﹞抵掌後銳骨之端﹐﹝手腕下踝爲銳骨﹐神門穴也。﹞

入掌內後廉﹐循小指之內﹐出其端。﹝少府﹑少衝也。手少陰經止於此﹐乃交小指外側而接乎手太陽經也。

心爲君﹐尊於他髒﹐故其交經授受﹐不假支別。﹞小腸手太陽之脈﹐起於小指之端﹐﹝小腸爲手太陽經也﹐起於小指外側端少澤穴。﹞循手外側﹐上腕﹐出踝中﹐﹝前谷﹑後溪﹑腕骨等穴也。﹞直上循臂骨下廉﹐出肘內側兩筋之間﹐﹝循臂骨下廉﹑陽谷等穴﹐出肘內側兩骨尖陷中小海穴也。此處捺之﹐應於小指之上。﹞

上循外後廉﹐﹝行手陽明少陽之外。﹞出肩解﹐繞肩胛﹐交肩上﹐﹝肩後骨縫曰肩解﹐卽肩貞穴也。肩胛﹐﹑天宗等處也﹐肩上﹐秉風﹑曲垣等穴也。左右交於兩肩之上﹐會於督脈之大椎。按﹐脊兩旁爲膂﹐膂上兩角爲肩解﹐肩解下成片骨爲肩胛﹐卽肩膊也。胛﹐音甲。﹞入缺盆﹐絡心﹐﹝自缺盆由胸下行﹐入膻中﹐絡心﹐心與小腸爲表裏也。﹞循咽﹐下膈﹐抵胃﹐屬小腸。﹝自缺盆之下咽下膈﹐抵胃下行﹐當臍上二寸之分屬小腸﹐此本經之行於內者。﹞其支者﹐從缺盆循頸上頰﹐至目銳﹐卻入耳中。﹝其支行於外者﹐出缺盆﹐循頸中之天窗﹐上頰後之天容﹐由顴以入耳中聽宮穴也。

手太陰經止於此。﹞其支者﹐別頰﹐上﹐抵鼻﹐至目內﹐斜絡於顴。﹝目下爲﹐目內角爲內﹐顴卽顴骨下顴穴﹐手太陽自此交目內而接乎足太陽經也。﹐音拙。﹞膀胱足太陽之脈﹐起於目內﹐﹝膀胱爲足太陽經也﹐起於目內睛明穴。﹞上額交巓。﹝由攢竹上額﹐歷曲差﹑五處等穴﹐自絡卻穴左右斜行﹐而交於頂巓之百會。﹞其支者﹐從巓至耳上角。﹝其支者由百會旁行﹐至耳上角﹐過足少陽之曲鬢﹑率谷﹑天衝﹑浮白﹑竅陰﹑完骨﹐此六穴者﹐皆爲足太陽﹑少陽之會。﹞其直者﹐從巓入絡腦﹐﹝自百會行通天﹑絡卻﹑玉枕﹐入絡於腦中也。﹞還出別下項﹐循肩內﹐挾脊抵腰中﹐﹝自腦復出﹐別下項﹐由天柱而下會於督脈之大椎﹑陶道﹐卻循肩內分作四行而下﹐言內兩行者﹐挾脊兩旁各相去一寸半﹐自大杼行風門及臟腑諸而抵腰中等穴也。中行椎骨曰脊﹐臀骨上曰腰。﹞入循膂﹐絡腎﹐屬膀胱。﹝自腰中入膂﹐絡腎﹐前屬膀胱﹐腎與膀胱爲表裏也。挾脊兩旁之肉曰膂。﹞其支者﹐從腰中下挾脊﹐貫臀入中。﹝從腰中循髖骨下夾脊﹐歷四穴﹐貫臀之會陽﹐下行承扶﹑殷門﹑浮﹑委陽﹐入之委中也。尻旁大肉曰臀﹐膝後曲處曰。﹐音遼。﹞其支者﹐從內左右﹐別下貫胛﹐挾脊內﹐﹝此支言肩膊內大杼下外兩行也。左右貫胛﹐去脊各三寸別行﹐歷附分﹑魄戶﹑膏肓等穴﹐挾脊下行﹐由秩邊而過髀樞也。﹞過髀樞﹐循髀外﹐從後廉下合中﹐﹝過髀樞﹐會於足少陽之環跳﹐循髀外後廉﹐去承扶一寸五分之間下行﹐復與前之入中者相合。﹞以下貫內﹐出外踝之後﹐循京骨﹐至小指外側。﹝貫內者﹐由合陽以下承筋﹑承山等穴也。出外踝之後﹐昆侖﹑僕參等穴也。

小指本節後大骨曰京骨﹐小指外側端曰至陰。足太陽經穴止此﹐乃交於小指之下而接乎足少陰經也。﹞腎足少陰之脈﹐起於小指之下﹐斜走足心﹐﹝腎爲足少陰經也﹐起於小指下﹐斜走足心之湧泉穴。﹞出於然谷之下﹐循內踝之後﹐別入跟中﹐﹝然谷在內踝前大骨下。內踝之後﹐別入跟中﹐卽太溪﹑大鐘等穴。﹞以上內﹐出內廉﹐﹝自復澑﹑交信﹐過足太陰之三陰交﹐以上內之築賓﹐出內廉之陰谷。﹞上股內後廉﹐貫脊屬腎﹐絡膀胱。﹝上股內後廉﹐結於督脈之長彊﹐以貫脊中而後屬於腎﹐前當關元﹑中極之分而絡於膀胱﹐以其相爲表裏也。或謂由陰谷上股內後廉﹐貫脊﹐會於脊之長彊穴﹐還出於前﹐循橫骨﹑大赫﹑气穴﹑四滿﹑中注﹑肓兪﹐當肓兪之所﹐臍之左右﹐屬腎﹔下臍﹐過關元﹑中極﹐而絡膀胱也。﹞其直者﹐從腎上貫肝膈﹐入肺中﹐循喉嚨﹐挾舌本。﹝其直行者﹐從肓兪屬腎處上行﹐循商曲﹑石關﹑陰都﹑通谷諸穴﹐貫肝﹐上循幽門﹐上膈﹐歷步廊﹐入肺中﹐循神封﹑靈虛﹑神藏﹑中﹑兪府而上循喉嚨﹐並人迎﹐挾舌本而終也。因其由脊裏上注心肺而散於胸中﹐故曰「衝脈起於气街﹐並少陰之經挾臍上行﹐至胸中而散」﹔又云「衝脈﹐足少陰之會也」。﹞其支者﹐從肺出絡心﹐注胸中。﹝其支者﹐自神藏之際從肺絡心﹐注胸中﹐以上兪府諸穴。足少陰經止於此而接乎手厥陰經也。胸中﹐當兩乳之間﹐亦曰膻中。﹞心主手厥陰心包絡之脈﹐起於胸中﹐﹝心主者﹐心之所主也。心本手少陰﹐而復有手厥陰者﹐心包絡之經也。心者五臟六腑之大主也﹐諸邪之在心者﹐皆在心之包絡。包絡者﹐心主之脈也。其脈之出入屈折﹐行之疾徐﹐皆如手少陰心主之脈行也。君火以明﹐相火以位。手厥陰代君火行事﹐以用而言曰手心主﹐以經而言曰心包絡﹐實相火也。﹞

出屬心包絡﹐下膈﹐歷絡三焦。﹝心包絡﹐包心之膜絡也。包絡爲心主之外衛﹐三焦爲臟腑之外衛﹐故爲表裏而相絡。諸經皆無「歷」字﹐獨此有之﹐蓋指上﹑中﹑下而言﹐上卽膻中﹐中卽中脘﹐下卽臍下﹐故任脈之陰交穴爲三焦募也。﹞其支者﹐循胸出脇﹐下腋三寸﹐﹝脇上際爲腋﹐腋下三寸﹐天池也﹐手厥陰經穴始此。﹞上抵腋下﹐循內﹐行太陰﹑少陰之間﹐﹝上抵腋下之天泉﹐循內﹐行太陰﹑少陰之間﹐以手之三陰厥陰在中也。﹞入肘中﹐下臂﹐行兩筋之間﹐﹝入肘中﹐曲澤也。下臂行兩筋之間﹐門﹑間使﹑內關﹑大陵也。﹞入掌中﹐循中指出其端。

﹝入掌中﹐勞宮也。中指端﹐中衝也。手厥陰經止於此。﹞其支者﹐別掌中﹐循小指次指出其端。﹝小指次指﹐謂小指之次指﹐卽無名指也。其支者﹐自勞宮別行名指端﹐而接乎手少陽經也。﹞三焦手少陽之脈﹐起於小指次指之端﹐﹝三焦﹐手少陽經也﹐起於無名指端關衝穴。﹞上出兩指之間﹐﹝卽小指次指之間﹐液門﹑中渚穴也。﹞循手錶腕﹐出臂外兩骨之間﹐﹝手錶之腕﹐陽池也。臂外兩骨間﹐外關﹑支溝等穴也。﹞上貫肘﹐循外﹐上肩﹐而交出足少陽之後﹐﹝上貫肘之天井﹐循外﹐行手太陽之前﹐手陽明之後﹐歷淸冷淵﹑消濼﹑會﹐上肩﹐過足少陽之肩井﹐自天而交出足少陽之後也。﹞入缺盆﹐布膻中﹐散絡心包﹐下膈﹐循屬三焦。﹝其內行者入缺盆﹐復由足陽明之外下布膻中﹐散絡心包﹐相爲表裏﹐乃自上焦下膈﹐循中焦下行﹐並足太陽之正入絡膀胱﹐以約下焦﹐故足太陽經委陽穴爲三焦下輔兪也。﹞其支者﹐從膻中上出缺盆﹐上項﹐系耳後﹐直上出耳上角﹐以屈下頰至。﹝其支行於外者﹐自膻中上行﹐出缺盆﹐循天上項﹐會於督脈之大椎﹐循天牖﹐系耳後之翳風﹑脈﹑顱息﹐出耳上角之角孫﹐過足少陽之懸釐﹐頷厭﹐下行耳頰至﹐會於手太陽顴之分。﹞其支者﹐從耳後入耳中﹐出走耳前﹐過客主人前﹐交頰﹐至目銳。﹝此支從耳後翳風入耳中﹐過手太陽之聽宮﹐出走耳前之耳門﹐過足太陽之客主人﹐交頰循和﹐上絲竹空﹐至目銳﹐會於瞳子穴﹐手少陽經止於此而接乎足少陽經也。﹞膽足少陽之脈﹐起於目銳﹐﹝膽爲足少陽經也﹐起於目銳瞳子穴。目之外角曰銳。﹞上抵頭角﹐下耳後﹐﹝自目銳﹐由聽會﹑客主人上抵頭角﹐循頷厭﹐下懸顱﹑懸釐﹐從耳上髮際﹐入曲鬢﹑率谷﹐歷手少陽之角孫外折﹐下耳後﹐行天衝﹑浮白﹑竅陰﹑完骨﹐又自完骨外折上行﹐循本神﹐前至陽白﹐復內折上行﹐循臨泣﹑目窗﹑正營﹑承靈﹑腦空﹐由風池而下行也。﹞

循頸﹐行手少陽之前﹐至肩上﹐卻交出手少陽之後﹐入缺盆。﹝自風池循頸﹐過手少陽之天牖﹐行少陽之前﹐下至肩上﹐循肩井﹐復交出手少陽之後﹐過督脈之大椎﹐會於手太陽之秉風﹐而前入於足陽明缺盆之外。﹞

其支者﹐從耳後入耳中﹐出走耳前﹐至目銳後。﹝其支者﹐從耳後顳間過手少陽之翳風﹐入耳中﹐過手太陽之聽宮﹐出走耳前﹐復自聽會至目銳後瞳子之分。﹞其支者﹐別銳﹐下大迎﹐合於手少陽﹐抵於﹐﹝其支者﹐別自目外瞳子﹐下足陽明大迎之次﹐由手少陽之絲竹﹑和而下抵於也。﹞下加頰車﹐下頸﹐合缺盆﹐﹝其下於足陽明者﹐合於下關﹐乃自頰車下頸﹐循本經之前﹐與前之入缺盆者相合﹐以下胸中。﹞以下胸中﹐貫膈﹐絡肝﹐屬膽﹐循脇裏﹐出气街﹐繞毛際﹐橫入髀厭中。﹝其內行者﹐由缺盆下胸﹐當手厥陽天池之分貫膈﹐足厥陰期門之分絡肝﹔本經日月之分屬膽﹐而相爲表裏﹐乃循脇裏﹐由足厥陰之章門下行﹐出足陽明之气街﹐繞毛際﹐合於足厥陰﹐以橫入髀厭中之環跳穴也。﹞其直者﹐從缺盆下腋﹐循胸﹐過季脇﹐下合髀厭中﹐﹝其直下而行於外者﹐從缺盆下腋﹐循胸﹐歷淵腋﹑輒筋﹑日月﹐過季脇﹐循京門﹑帶脈等穴下行﹐由居入足太陽之上﹑中﹑下下行﹐復與前之入髀厭者相合。﹞以下循髀陽﹐出膝外廉﹐下外輔骨之前﹐﹝髀陽﹐髀之外側也。輔骨﹐膝下兩旁髙骨也。由髀陽行太陽﹑陽明之中﹐歷中瀆﹑陽關﹐出膝外廉﹐下外輔骨之前﹐自陽陵泉以下陽交等穴也。﹞直下抵絕骨之端﹐下出外踝之前﹐循足跗上﹐入小指次指之間。﹝外踝上骨際曰絕骨﹐絕骨之端﹐陽輔穴也。下行懸鐘﹐循足面上之丘墟﹑臨泣等穴﹐乃入小指次指之間﹐至竅陰穴﹐足少陽經止於此。﹞其支者﹐別跗上﹐入大指之間﹐循大指歧骨內出其端﹐還貫爪甲﹐出三毛。﹝足大指次指本節後骨縫爲歧骨﹐大指爪甲後二節間爲二毛。其支者﹐自足跗上別行﹐入大指﹐循歧骨內﹐出大指端﹐還貫入爪甲﹐出三毛﹐而接乎足厥陰經也。﹞肝足厥陰之脈﹐起於大指叢毛之際﹐﹝肝爲足厥陰經也﹐起於足大指﹐去爪甲橫紋後叢毛際大惇穴。叢毛﹐卽三毛也。﹞上循足跗上廉﹐去內踝一寸﹐﹝足跗上廉﹐行間﹑太衝也。內踝前一寸﹐中封也﹐﹞上踝八寸﹐交出太陰之後﹐上內廉﹐﹝上踝﹐過足太陰之三陰交﹐歷蠡溝﹑中都﹐復上一寸﹐交出太陰之後﹐上內廉﹐至膝關﹑曲泉也。﹞循股陰﹐入毛中﹐過陰器﹐﹝股陰﹐內側也。循股內之陰包﹑五里﹑陰廉﹐上會於足太陰之衝門﹐府捨﹐入陰毛中之急脈﹐遂左右相交﹐環繞陰器而會於任脈之曲骨。﹞抵小腹﹐挾胃﹐屬肝﹐絡膽﹐﹝自陰上入少腹﹐會於任脈之中極﹑關元﹐循章門至期門之所﹐挾胃﹐屬肝﹐下足少陽日月之所絡膽﹐而肝膽相爲表裏也。﹞

上貫膈﹐布脇肋﹐﹝自期門上貫膈﹐行足太陰食竇之外﹐大包之裏﹐散布脇肋﹐上足少陽淵液﹐手太陰雲門之下﹐足厥陰經穴止於此。﹞循喉嚨之後﹐上入頏顙﹐連目系﹐上出額﹐與督脈會於巓。﹝頏顙﹐咽顙也。

目內深處爲目系。其內行而上者﹐自脇肋間﹐由足陽明人迎之外﹐循喉嚨之後﹐入頏顙﹐行足陽明大迎﹑地倉﹑四白之外﹐內連目系﹐上出足少陽陽白之外﹐臨泣之裏﹐與督脈相會於頂巓之百會。﹞其支者﹐從目系﹐下頰裏﹐環唇內。﹝此支者﹐從前目系之分﹐下行任脈之外﹐本經之裏﹐下頰裏﹐交環於口唇之內。﹞

其支者﹐復從肝別貫膈﹐上注肺。﹝又其支者﹐從前期門屬肝所行足太陰食竇之外﹐本經之裏﹐別貫膈﹐上注於肺﹐下行至中焦﹐挾中院之分﹐復接於手太陰肺經﹐以盡十二經之一周﹐終而復始也。﹞

十二經脈者﹐人之所以生﹐病之所以成﹐人之所以治﹐病之所以起﹔學之所始﹐工之所止也。

粗之所易﹐上之所難也。﹝經脈者﹐臟腑之枝葉﹐臟腑者﹐經脈之根本。凡人之生﹐病之成﹐人之所以治﹐病之所以起﹐莫不由之﹐故初學人必始於此﹐工之良者亦止於此而已。第粗工忽之﹐謂其尋常易知耳﹐上工難之﹐謂其應變無窮也﹐故將十二經脈上下離合﹑內外出入之道﹐復詳明之。﹞足太陽之正﹐別入於中﹐其一道下尻五寸﹐別入於肛﹐屬於膀胱﹐散之腎﹐循膂﹐當心入散﹔直者從膂上出於項﹐復屬於太陽﹐此爲一經也。足少陰之正﹐至中別走太陽﹐而合上至腎﹐當十四椎出屬帶脈﹔直者系舌本﹐復出於項﹐合於太陽﹐此爲一合。成以諸陰之別﹐皆爲正也。﹝此膀胱與腎爲表裏﹐故其經脈相爲一合也。足太陽之正﹐入中﹐與少陰合而上行﹐其別一道﹐下尻五寸﹐當承扶之次﹐上入肛門﹐內行腹中﹐屬於膀胱﹐散於腎﹐循膂﹐當心入散﹐上出於項﹐而復屬於本經太陽﹐此內外同爲一經也。足少陰之正﹐自中合於太陽內行﹐上至腎﹐當十四椎旁腎兪之次﹐出屬帶脈﹐其直者上系舌本﹐復出於項﹐合於太陽﹐是爲六合之一也。然有表必有裏﹐有陽必有陰﹐故諸陽之正﹐必成於諸陰之別﹐此皆正脈相爲離合﹐非旁通交會之謂也。餘仿此。﹞足少陽之正﹐繞髀﹐入毛際﹐合於厥陰﹔別者入季脇之間﹐循胸裏﹐屬膽﹐散之上肝貫心﹐以上挾咽﹐出頤頷中﹐散於面﹐系目系﹐合少陽於外也。足厥陽之正﹐別跗上﹐上至毛際﹐合於少陽﹐與別俱行﹐此爲二合也。﹝此膽肝二經爲表裏﹐經脈相爲一合也。足少陽繞髀陽﹐入毛際﹐與足厥陰合。其內行而別者﹐乃自季脇入胸屬膽﹐散之上肝﹐由肝之上系貫心﹐上挾咽﹐自頤頷中出散於面﹐上系目系﹐復合少陽本經於目外瞳子也。足厥陰之正﹐別足跗內行﹐上至陰毛之際﹐合於足少陽﹐與別者俱行﹐上布脇肋﹐是爲六合之二也。﹞足陽明之正﹐上至髀﹐入於腹裏﹐屬胃﹐散之脾﹐上通於心﹐上循咽﹐出於口﹐上﹐還系目﹐合於陽明也。足太陰之正﹐上至髀﹐合於陽明﹐與別俱行﹐上結於咽﹐貫舌中﹐此爲三合也。﹝此胃脾二經表裏相爲一合也。足陽明上至髀關﹐其內行者由气街入腹裏﹐屬於胃﹐散於脾﹐上通於心﹐循咽出於口﹐上﹐入承泣之次﹐系目系﹐爲目下綱﹐以合於陽明本經也。

足太陰之正﹐上股內﹐合於足陽明﹐與別者俱行﹐上咽貫舌﹐是爲六合之三也。﹞手太陽之正﹐指地﹐別於肩解﹐入腋走心﹐系小腸也。手少陰之正﹐別入於淵腋兩筋之間﹐屬於心﹐上走喉嚨﹐出於面﹐合目內﹐此爲四合也。﹝此小腸與心表裏經脈相爲一合也。指地者﹐地屬陰﹐居天之內。手太陽內行之脈﹐別於肩解﹐入腋走心﹐系於小腸﹐皆自上而下﹐自外而內﹐故曰「指地」。手少陰之正﹐自腋下三寸足少陽淵腋之次﹐行兩筋之間﹐內屬於心﹐與手太陽入腋走心者合﹐乃上行挾於咽﹐出於面﹐合於目內﹐是當與足太陽睛明相會矣﹐此六合之四也。﹞手少陽之正﹐指天﹐別於巓﹐入缺盆﹐下走三焦﹐散於胸中也。手心主之正﹐別下淵腋三寸﹐入胸中﹐別屬三焦﹐出循喉嚨﹐出耳後﹐合少陽完骨之下﹐此爲五合也。﹝此三焦﹐心主表裏經脈相爲一合也。指天者﹐天屬陽﹐運於地之外。手少陽之正﹐上別於巓﹐入缺盆﹐下走三焦﹐散於胸中﹐包羅臟腑之外﹐故曰「指天」。手厥陰之正﹐其別而內行者﹐與少陰之脈同自腋下三寸足少陽淵腋之次入胸中﹐屬於三焦﹐乃出循喉嚨﹐行耳後﹐合手﹑足少陽於完骨之下﹐此六合之五也。﹞手陽明之正﹐從手循膺乳﹐別於肩﹐入柱骨﹐下走大腸﹐屬於肺﹐上循喉嚨﹐出缺盆﹐合於陽明也。手太陰之正﹐別入淵腋少陰之前﹐入走肺﹐散之大腸。上出缺盆﹐循喉嚨﹐復合陽明﹐此六合也。﹝此大腸與肺爲表裏﹐經脈相爲一合也。手陽明之正﹐循胸前膺乳之間﹐其內行者別於肩﹐入柱骨﹐由缺盆下走大腸﹐屬於肺﹐其上者循喉嚨﹐復出缺盆﹐而合於陽明本經也。手太陰之正﹐其內行者自天府別入淵腋﹐由手少陰心經之前入內走肺﹐散之大腸﹐其上行者出缺盆﹐循喉嚨﹐復合於手陽明經。

以上共十二經﹐是爲六合也。﹞

十二經筋者﹐足太陽之筋起於足小指﹐上結於踝﹐邪上﹐結於膝﹐﹝足太陽之筋起於足小指爪甲之側﹐卽足太陽經脈所止之處至陰穴次也。循足跗外側上結於外踝昆侖之分﹐乃邪上跗陽而結於膝之分。

結﹐聚也。按﹐十二經脈之外﹐而復有所謂經筋者何也﹖蓋經脈營行表裏﹐故出入臟腑﹐以次相傳﹐經筋連綴百骸﹐維絡周身﹐各有定位﹐𨿽經筋所行之部多與經脈相同﹐然其所結所盛之處﹐則惟四肢溪谷之間爲最﹐以筋會於節也。筋屬木﹐其華在爪﹐故十二經筋皆起於四肢指爪之間﹐而後盛於輔骨﹐結於肘腕﹐系於膝關﹐聯於肌肉﹐上於頸項﹐終於頭面﹐此人身經筋之大略也。筋有剛柔﹐剛者所以束骨﹐柔者所以相維﹐亦猶經之有絡﹐綱之有紀﹐故手足項背﹐直行附骨之筋皆堅大﹐而胸腹頭面﹐支別橫絡之筋皆柔細也。但手﹑足十二經之筋又各有不同者﹐如手﹑足三陽行於外﹐其筋多剛﹐手﹑足三陰行於內﹐其筋多柔﹐皆肝之所生﹐而經脈﹑經筋之所以異也。﹞其下循足外踝﹐結於踵上﹐循跟﹐結於。﹝其下﹐足跗之下也。踵﹐卽足跟之突出者﹐跟﹐卽踵上之硬筋處也﹐乃僕參﹑申脈之分。結於﹐委中也。﹞其別者結於外﹐上中內廉﹐與中並﹐﹝此卽大筋之旁出者別爲柔短筋﹐亦猶木之有枝也。後言別者﹑支者仿此。此支自外踝別行﹐由足肚之下尖處行少陽之後﹐結於之外側絡穴飛陽之分﹐乃上內廉﹐合大筋於委中而一之也。﹞上結於臀﹐尾骨旁﹐會陽之分也。﹞上挾脊﹐上項。﹝挾脊背﹐分左右上項﹐會於督脈之陶道﹑大椎﹐此皆附脊之剛筋也。﹞其支者別入﹐結於舌本。﹝其支者﹐自項別入內行﹐與手少陽之筋結於舌本﹐散於舌下。

自此以上皆柔之筋而散於頭面。﹞其直者結於枕骨﹐上頭下顏﹐給於鼻。﹝其直者自項而上﹐與足少陰之筋合於腦後枕骨間﹐由是而上過於頭﹐前下於顏﹐以結於鼻下之兩旁也。額上曰顏。﹞其支者爲目上网﹐下給於。﹝网﹐綱維也﹐所以約束目睫﹐司開闔者也。目下曰﹐卽顴也。此支自通頂入腦者﹐下屬目本﹐散於目上﹐爲目上网。下行者結於﹐與足少陽之筋合。﹐音求。﹞其支者從腋後外廉﹐結於肩。﹝又其支者﹐從挾脊循腋後外廉﹐行足少陽之後上至肩﹐會手陽明之筋﹐結於肩。﹞其支者入腋下﹐上出缺盆﹐上結於完骨。﹝此支後行者﹐從腋後走腋下﹐向前邪出陽明之缺盆﹐乃從耳後直上﹐會手太陽﹑足少陽之筋﹐結於完骨。完骨﹐耳後髙骨也。﹞其支者出缺盆斜上﹐出於。﹝此支前行者﹐同前缺盆之筋﹐岐出別上頤頷﹐斜行出於﹐與前之「下結於」者相合也。﹞足少陽之筋起於小指次指﹐上結外踝﹐上循脛外廉﹐結於膝外廉。﹝小指次指﹐卽第四指竅陰之次也。外踝﹐丘墟之次。脛外廉﹐外丘﹑陽交之次。膝外廉﹐陽陵泉﹑陽關之次。此皆剛筋也。﹞其支者別起外輔骨﹐上走髀﹐前者結於伏兔之上﹐後者結於尻﹐﹝膝下兩旁突出之骨曰輔骨﹐膝上六寸起肉曰伏兔﹐尾骨曰尻。此支自外輔骨上走於髀﹐分爲二歧﹐前結於陽明之伏兔﹐後結於督脈之尻。至此剛柔相制﹐所以聯臀膝而運樞機也。﹞

其直者上乘﹐季脇﹐上走腋前廉﹐系於膺乳﹐結於缺盆。﹝季脇下兩旁處曰﹐胸上兩旁髙處曰膺。

此直者自外輔骨走髀﹐由髀樞上行乘﹐循季脇上走腋﹐當手太陰之下﹐出腋前廉﹐橫系於胸乳之分﹐上結於缺盆﹐與手太陰之筋相合﹐皆剛筋也。﹐少也﹐蓋其處少骨之義。﹞直者上出腋﹐貫缺盆﹐出太陽之前﹐循耳後﹐上額角﹐交巓上﹐下走頷﹐上結於。﹝此直者自上走腋處﹐直上出腋﹐貫於缺盆﹐與上之結於缺盆者相同﹐乃行足太陽經筋之前﹐循耳﹐上額角﹐交太陽之筋於巓上﹐復從足陽明頭維之分﹐走耳前﹐下腮頷﹐復上結於。﹞支者結於目爲外維。﹝此支者從顴上斜趨﹐結於目外﹐而爲目之外維。凡人能左右盼視者﹐正以此筋爲之伸縮也。﹞足陽明之筋起於中三指﹐結於跗上﹐斜外﹐上加於輔骨﹐上結於膝外廉﹐直上結於髀樞﹐上循脇﹐屬脊。﹝中三指﹐卽足之中指﹐厲兌之旁也。結於跗上衝陽之次﹐乃從足面斜行﹐出太陰﹑少陽兩筋之間﹐上輔骨﹐結於膝之外廉﹐直上髀樞﹐行少陽之前﹐循脇向後﹐內屬於脊。﹞其直者上循﹐結於膝。

其支者結於外輔骨﹐合少陽。﹝﹐足脛骨也。其直者自跗循﹐結於膝下外廉三里之次﹐以上膝臏中。

其支者自前跗上斜外上行﹐結於外輔骨陽陵泉之分﹐與少陽相合。﹐音幹。﹞其直者上循伏兔﹐上結於髀﹐聚於陰器﹐上腹而布﹐﹝此直者由膝臏直上﹐循伏兔﹑髀關之分﹐結於髀中﹐乃上行聚於陰器。陰陽總宗筋之會﹐會於气街﹐而陽明爲之長也。乃自橫骨之分﹐左右夾行﹐循天樞﹑關門等穴﹐而上布於腹。此上至頸﹐皆剛筋也。﹞至缺盆而結﹐上頸﹐上挾口﹐合於下﹐結於鼻﹐上合於太陽。太陽爲目上网﹐陽明爲目下网。﹝自缺盆上頸中人迎穴﹐乃循頤頰﹐上挾口吻﹐與陽蹺會於地倉﹐上合於顴﹐下結於鼻旁﹐復上睛明穴﹐合於足太陽。太陽細筋﹐散於目上﹐故爲目上网。陽明細筋散於目下﹐故爲目下网。﹞

其支者從頰結於耳前。﹝其支者自頤頰間上結耳前﹐會於足少陽之上關﹑頷厭﹐上至頭維而終也。﹞

足太陰之筋起於大指之端內側﹐上結於內踝﹐﹝大指之端內側﹐隱白也。循核骨而上﹐結於內踝下商丘之次。﹞其直者結於膝內輔骨﹐上循陰股﹐結於髀﹐聚於陰器﹐﹝此自內踝直上﹐結於膝內輔骨陰陵泉之次。股之內側曰陰股。結於髀﹐箕門之次也﹐乃上橫骨兩端﹐與足厥陰會於衝門﹐橫繞曲骨﹐並足少陰﹑陽明之筋而聚於陰器者﹐皆剛筋也。﹞上腹﹐結於臍﹐循腹裏﹐結於肋﹐散於胸中﹐其內者著於脊。﹝其前行者自陰器上腹﹐會手少陰之筋﹐結於臍﹐循腹裏﹐由大橫﹑腹哀之次﹐結於肋﹐乃散爲柔細之筋﹐上行布於胸中胸鄕﹑大包之次。其內行者﹐由陰器宗筋之間﹐並陽明﹑少陰之筋而上著於脊。﹞足少陰之筋起於小指之下﹐並足太陰之筋﹐斜走內踝之下﹐結於踵﹐與太陽之筋合﹐而上結於內輔之下﹐﹝足少陰之筋起小指下﹐斜趨足心﹐又斜趨內側﹐上然谷﹐並足太陰商丘之次﹐走內踝之下﹐結於跟﹑踵之間﹐與太陽之筋合﹐由踵內側上行﹐結於內輔骨下陰谷之次。﹞並太陰之筋而上循陰股﹐結於陰器﹐﹝自內輔並太陰之筋﹐上循陰股﹐上橫骨﹐與太陰﹑厥陰﹑陽明之筋合而結於陰器﹐皆剛筋也。﹞循脊內﹐挾膂﹐上至項﹐結於枕骨﹐與足太陽之筋合。﹝自陰器內行﹐由子宮上系腎間﹐並衝脈循脊兩旁﹐挾膂上至項﹐與足太陽之筋合﹐結於枕骨﹐內屬髓海。﹞足厥陰之筋起於大指之上﹐上結於內踝之前﹐﹝大指上﹐三毛際大惇次也。行跗上﹐與足太陰之筋並行﹐結於內踝前中封之次。﹞上循脛﹐上結內輔之下﹐上循陰股﹐結於陰器﹐絡諸筋。﹝由內踝上足脛﹐循三陰交之分上行﹐並足少陰之筋上結於內輔骨下曲泉之次﹐復並太陰之筋上循陰股中五里﹑陰廉之分﹐上急脈而結於陰器。陰器者﹐合太陰﹑厥陰﹑陽明﹑少陰之筋﹐以及衝﹑任﹑督之脈皆聚於此﹐故曰「宗筋」。厥陰屬肝﹐肝主筋﹐故絡諸筋而一之﹐以成健運之用。﹞手太陽之筋起於小指之上﹐結於腕上﹐循臂內廉﹐結於肘內銳骨之後﹐彈之應小指之上﹐入結於腋下。﹝手小指之上外側少澤穴也。上行結於手腕外側腕骨﹑陽谷之次﹐上循臂內側﹐結於肘下銳骨之後小海之次﹐但於肘尖下兩骨罅中彈之﹐其酸麻則上應於小指也。又由肘上外廉﹐入結於後腋之下﹐此皆剛筋也。﹞其支者後走腋後廉﹐上繞肩胛﹐循頸出走太陽之前﹐結於耳後完骨。﹝其支者自腋下與足太陽之筋合﹐走腋後廉﹐上繞肩胛﹐行肩外兪﹑肩中兪﹐循頸中天窗之分﹐出走太陽經筋﹐自缺盆出者之前﹐同上結於耳後完骨之次也。﹞其支者入耳中﹐直者出耳上﹐下結於頷﹐上屬目外。﹝此支者自頸上曲牙﹐入耳中聽宮之分。其直者上行﹐出耳上﹐會於手少陽角孫之次﹔其前而下者循頤﹐結於頷﹐與手陽明之筋合﹐其前而上者﹐屬目外瞳子之次﹐與手足少陽之筋合也。﹞手少陽之筋起於小指次指之端﹐結於腕中﹐循臂﹐結於肘上﹐繞外廉﹐上肩走頸﹐合手太陽。﹝小指次指上端﹐無名指關衝之次也。上結於手腕之陽池﹐循臂外關﹑支溝之次﹐出臂上兩骨間﹐結於肘﹐自肘上外廉﹐由會行太陽之裏﹐陽明之外﹐上肩﹐走頸中天牖之分﹐與手太陽之筋合。此皆剛筋也。﹞其支者當曲頰﹐入系舌本。﹝其支者﹐自頸中當曲頰下入系舌本﹐與足太陽之筋合。﹞其支者上曲牙﹐循耳前﹐屬目外﹐上乘頷﹐結於角。﹝又支者自頰行曲牙﹐會足陽明之筋﹐循耳前上行﹐與手太陽﹑足少陽之筋屈曲交綰而會於耳上之角孫﹐乃屬目外而復會於瞳子之次。頷﹐當作額。蓋此筋自耳前行外﹐與三陽交會﹐上出兩額之左右﹐以結於額之上角也。﹞手陽明之筋起於大指次指之端﹐結於腕﹐上循臂上﹐結於肘外﹐上﹐結於。﹝大指次指之端﹐食指尖商陽之次也。歷合谷﹐結於腕上陽溪之次﹐循臂上廉﹐又結於肘外﹑肘之次﹐乃上會﹐與足太陽之筋合﹐結於肩﹐此皆剛筋也。﹞其支者繞肩胛﹐挾脊。﹝此支自肩屈曲後行﹐繞肩胛﹐與手足太陽之筋合而挾於脊。﹞直者從肩上頸。﹝此直者自肩行巨骨﹐上頸中天鼎﹑扶突之次。﹞其支者上頰﹐結於。﹝此支者自頸上頰﹐入下齒中﹐上結於手太陽顴HT之分。﹞直者上出手太陽之前﹐上左角﹐絡頭﹐下右頷﹐﹝此直者自頸出手太陽天窗﹑天容之前﹐行耳前﹐上額左角﹐絡頭﹐以下右頷。此舉左而言﹐則右在其中﹐亦如經脈之左之右﹐右之左也。故右行者﹐亦上額右角﹐交絡於頭﹐下左頷﹐以合於太陽﹑少陽之筋。﹞手太陰之筋﹐起於大指之上﹐循指上行﹐結於魚後﹐行寸口外側﹐﹝手大指上﹐少商之次也。魚後﹐魚際也。寸口外側﹐卽列缺之次。﹞上循臂﹐結肘中﹐上內廉﹐入腋下﹐﹝上循臂﹐結於肘中尺澤之次﹐上內廉天府之次﹐乃橫入腋下﹐與手少陰之筋合。此上皆剛筋也。﹞

出缺盆﹐結肩前﹐﹝此自腋下上出缺盆﹐行肩上三陽之前而結於肩之前也。﹞上結缺盆﹐下結胸裏﹐散貫賁﹐合賁﹐下抵季脇。﹝此上行者﹐自腋而上﹐並足少陽之筋上結於缺盆﹔下行者自腋入胸﹐結於胸裏﹐散貫於胃上口賁門之分﹐與手厥陰之筋合﹐下行抵季脇﹐與足少陽﹑厥陰之筋合也。賁者﹐膈也﹐胃气之所出﹐故胃爲賁門。經絡行於三焦﹐臟腑列於五內﹐其絡脈相貫之處﹐在上焦則聯於咽喉﹐中焦則聯於賁膈﹐下焦則聯於二陰﹐捨此三處﹐無所連屬矣。﹞手心主之筋起於中指﹐與太陰之筋並行﹐結於肘內廉﹐﹝中指端﹐中衝之次也。循指入掌中﹐至掌後大陵之次﹐並手太陰之經上結於肘內廉曲澤之次。﹞上臂陰﹐結腋下﹐下散前後﹐挾脇。﹝上臂陰天泉之次﹐由曲腋間並太陰之筋﹐結於腋下﹐當天池之次下行﹐前後布散﹐挾脇﹐聯於手太陰﹑足少陽之筋。此經自掌至腋﹐皆剛筋也。﹞其支者入腋散胸中﹐結於臂。﹝此支者自天池之分入腋內﹐散於胸中。

臂﹐當作「賁」。蓋此支並太陰之筋入散胸中﹐故同結於賁也。﹞手少陰之筋起於小指之內側﹐結於銳骨﹐上結肘內廉﹐上入腋﹐交太陰﹐挾乳裏﹐﹝小指內側﹐少衝次也。結於銳骨﹐神門次也。肘內廉﹐少海次也上入腋﹐極泉之次。交手太陰之筋﹐斜絡挾乳內行。此經自指至腋﹐皆剛筋也。﹞結於胸中﹐循臂下﹐系於臍。﹝自乳裏內行﹐結於胸中﹐與三陰之筋合。臂﹐亦當作「賁」﹐蓋心主﹑少陰之筋皆與太陰合於賁而下行也。此十二經筋之起止剛柔也﹐不特行於鍼者宜知﹐而生行藥者不可不悉也。﹞

卷三

經絡下第五

十五別絡者﹐手太陰之別﹐名曰列缺﹐起於腕上分間﹐並太陰之經﹐直入掌中﹐散入於魚際。﹝此下卽十五絡穴也。不曰絡而曰別者﹐以本經由此穴而別走鄰經也。手太陰之絡名列缺﹐在腕後一寸五分上側分肉間﹐太陰自此別走陽明者。其太陰本經之脈﹐由此直入掌中﹐散於魚際也。人或有寸關尺三部脈不見﹐自列缺至陽溪見者﹐俗謂之反關脈﹐此經脈虛而絡脈滿﹐《千金翼》謂陽脈逆﹐反大於气口三倍者是也。﹞其病實則手銳掌熱﹐虛則欠KT﹐小便遺數﹐取之去腕半寸﹐別走陽明也。﹝掌後髙骨爲手銳骨。實爲邪熱有餘﹐故手銳掌熱。欠KT﹐張口伸腰也。虛因肺气不足﹐故爲欠KT及小便遺而且數。體倦則呻﹐志倦則KT也。治此者取列缺﹐實可瀉之﹐虛可補之。諸經準此。半寸﹐當作寸半﹐此太陰之絡﹐別走陽明﹐而陽明之絡曰偏歷﹐亦入太陰﹐以其相爲表裏﹐故互爲注絡以相通也。他經皆然。KT﹐音去。﹞

手少陰之別﹐名曰通裏﹐去腕一寸半﹐別而上行﹐循經入於心中﹐系舌本﹐屬目系。其實則支膈﹐虛則不能言﹐取之掌後一寸﹐別走太陽也。﹝手少陰之絡名通裏﹐在腕後一寸陷中﹐別走手太陽者也。

此經入心下膈﹐故邪實則支膈﹐謂膈間若有所支而不暢也。其支者上系舌本﹐故虛則不能言﹐當取通裏以治之也。﹞手心主之別﹐名曰內關﹐去腕二寸﹐出於兩筋之間。循經以上﹐系於心包﹐絡心系。

實則心痛﹐虛則爲頭彊﹐取之兩筋間也。﹝手厥陰之絡名內關﹐在掌後去腕二寸兩筋間﹐別走手少陽者也。此經系心包﹐絡心系﹐又出耳後﹐合少陽完骨之下﹐故邪實則心痛﹐虛則頭彊不利也。皆取內關以治之。﹞手太陽之別﹐名曰支正﹐上腕五寸﹐內注少陰﹐其別者上走肘﹐絡肩。實則節弛肘廢﹐虛則生﹐小者如指痂疥﹐取之所別也。﹝手太陽之絡名支正﹐在腕後五寸﹐走臂內側﹐注手少陰者也。此經走肘絡肩﹐故邪實則脈絡壅滯而節弛肘廢﹐正虛則血气不行﹐大則爲﹐小則爲指間痂疥之類﹐取之所別﹐卽支正也。﹐音尢﹐贅癅也。﹞手陽明之別﹐名曰偏歷﹐去腕三寸﹐別入太陰﹐其別者上循臂﹐乘肩﹐上曲頰偏齒﹐其別者入耳﹐合於宗脈。實則齲聾﹐虛則齒寒痺膈﹐取之所別也。﹝手陽明之絡名偏歷﹐在腕後三寸上側間﹐別走手太陰者也。按﹐本經筋脈﹐皆無「入耳」﹑「上目」之文﹐惟此別絡有之。

宗脈者﹐脈聚於耳目之間者也。齲齒﹐蠹病也。此經上曲頰偏齒﹐入耳﹐絡肺﹐下膈﹐故實則爲齒齲耳聾﹐虛則爲齒寒內痺而膈。治此者﹐當取所別之偏歷。齲﹐耳雨切。﹞手少陽之別﹐名曰外關﹐去腕二寸﹐外繞臂﹐注胸中﹐合心主。病實則肘攣﹐虛則不收﹐取之所別也。﹝手少陽之絡名外關﹐在腕後二寸兩筋間﹐別走手厥陰心主者也。此經繞臂﹐故爲肘攣及不收之病。治此者﹐當取所別之外關。﹞足太陽之別﹐名曰飛揚﹐去踝七寸﹐別走少陰。實則鼽窒﹐頭背痛﹐虛則鼽衄﹐取之所別也。﹝足太陽之絡名飛揚﹐在足外踝上七寸﹐別走足少陰者也。此經起於目內﹐絡腦﹐行頭背﹐故其爲病如此。治此者﹐當取所別之飛揚。鼽﹐音求﹐鼻塞也。﹞足少陽之別﹐名曰光明﹐去踝五寸﹐別走厥陰﹐下絡足跗。實則厥﹐虛則痿﹐坐不能起﹐取之所別也。﹝足少陽之絡名光明﹐在外踝上五寸﹐別走足厥陰者也。此經下絡足跗﹐故爲厥﹐爲痿﹐治此者﹐當取所別之光明。﹐音璧﹐足不能行也。﹞足陽明之別﹐名曰丰隆﹐去踝八寸﹐別走太陰﹐其別者循脛骨外廉﹐上絡頭項﹐合諸經之气﹐下絡喉嗌。其病气逆則喉痺瘁喑﹐實則狂癲﹐虛則足不收﹐脛枯﹐取之所別也。﹝足陽明之絡名丰隆﹐在外踝上八寸﹐別走足太陰者也。此經循喉嚨﹐入缺盆﹐胃爲五臟六腑之海﹐而喉嗌缺盆爲諸經之孔道﹐故合諸經之气下絡喉嗌而爲病如此。治之者﹐當取所別之丰隆也。﹞足太陰之別﹐名曰公孫﹐去本節之後一寸﹐別走陽明﹐其別者入絡腸胃。厥气上逆則霍亂﹐實則腸中切痛﹐虛則鼓脹﹐取之所別也。﹝足太陰之絡名公孫﹐在足大指本節後一寸﹐別走足陽明者也。厥气者﹐脾气失調而或寒或熱﹐皆爲厥气﹔逆而上行﹐則爲霍亂。本經入腹﹐屬脾入胃﹐故其所病如此。治此者﹐當取所別之公孫也。﹞足少陰之別﹐名曰大鐘﹐當踝後繞跟﹐別走太陽﹐其別者並經上走於心包下﹐外貫腰脊。

其病气逆則煩悶﹐實則閉癃﹐虛則腰痛﹐取之所別也。﹝足少陽之絡名大鐘﹐在足跟後骨上兩筋間﹐別走足太陽者也。前十二經脈﹐言本經從肺出絡心﹐此言上走心包﹐下外貫腰脊﹐故其爲病如此。而治此者﹐當取所別之大鐘也。﹞足厥陰之別﹐名曰蠡溝﹐去內踝五寸﹐別走少陽﹐其別者循脛上睪﹐結於莖。其病气逆則睪腫卒疝﹐實則挺長﹐虛則暴癢﹐取之所別也。﹝足厥陰之絡名蠡溝﹐在足內踝上五寸﹐別走足少陽者也。本經絡陰器﹐上睪﹐結於莖﹐故其所病如此。而治此者﹐當取所別之蠡溝。莖﹐陰莖也。﹞任脈之別﹐名曰尾翳﹐下鳩尾﹐散於腹。實則腹皮痛﹐虛則癢瘙﹐取之所別也。﹝尾﹐當作「屏」﹐任脈之絡名屏翳﹐卽會陰穴﹐在大便前﹐小便後﹐兩陰之間﹐任﹑督﹑衝三脈所起之處。此經由鳩尾下行﹐散於腹﹐故其爲病如此。而治之者﹐當取所別之會陰。﹞督脈之別﹐名曰長彊﹐挾膂上項﹐散頭上下﹐當肩胛左右別走太陽﹐入貫膂。實則脊彊﹐虛則頭重髙搖之﹐挾脊之有過者﹐取之所別也。﹝督脈之絡名長彊﹐在尾骨端﹐別走任脈﹑足少陰者也。此經上頭項﹐走肩背﹐故其病如此。頭重髙搖之﹐謂力弱不勝而顫掉也。治此者﹐當取所別之長彊。﹞脾之大絡﹐名曰大包﹐出淵腋下三寸﹐布胸脇。實則身盡痛﹐虛則百節盡皆縱﹐此脈若羅絡之血者﹐皆取之脾之大絡脈也。﹝脾之大絡名大包﹐在淵腋下三寸﹐布胸脇﹐出九肋間﹐總統陰陽諸絡﹐由脾灌漑五臟者也。故其爲病如此。羅絡之血者﹐言此大絡包羅諸絡之血﹐故皆取脾之大絡以去之。大絡﹐卽大包也。﹞凡此十五絡者﹐實則必見﹐虛則必下﹐視之不見﹐求之上下﹐人經不同﹐絡脈異所別也。﹝十二經共十二絡﹐而外有任﹑督二絡﹐及脾之大絡﹐是爲十五絡也。凡人之十二經脈﹐伏行分肉之間﹐深不可見﹐其脈之浮而可見者﹐皆絡脈也。然又必邪气盛者脈乃壅盛﹐故實則必見﹐正气虛者脈乃陷下﹐而視之不見矣。故當求上下諸穴﹐以相印證而察之也。蓋以人經有肥﹑瘦﹑長﹑短之不同﹐絡脈亦異其所別﹐故不可執一而求也。按﹐足太陰之別名曰公孫﹐絡名大包﹐足陽明之別名曰丰隆﹐絡名虛裏﹐諸經之絡惟一﹐脾胃之絡各二﹐蓋以脾胃爲臟腑之本﹐而十二經皆以受气者也。經脈筋絡﹐本明鍼灸之理﹐而行藥治病之要一以貫之。至於气穴﹑溪谷﹐井﹑滎﹑﹑合等法﹐專言鍼灸者﹐另有全書祖述之﹐此不備焉。﹞

經脈十二﹐而手太陰﹑足少陰﹑陽明獨動不休﹐是明胃脈也。胃爲五臟六腑之海﹐其淸气上注於肺﹐肺气從太陰而行之。其行也以息往來﹐故人一呼脈再動﹐一吸脈亦再動﹐呼吸不已﹐故動而不止。﹝手足之脈﹐共十二經﹐然惟手太陰﹑足少陰﹑足陽明三經獨多動脈﹐而三經之脈則手太陰之太淵﹐足少陰之太溪。

足陽明上則人迎﹐下則衝陽﹐皆動之尢甚者也。是明胃脈者﹐言三經之動﹐皆因於胃气也。﹞气之過於寸口也﹐上十息﹐下八伏﹐盛衰不等﹐難窮往還。﹝寸口﹐手太陰脈也。上﹑下﹐言進退之勢也。十﹑八﹐諭盛衰之形也。此其往還之道﹐眞有難窮者。﹞而气之離髒也﹐卒然如弓弩之發﹐如水之下岸﹐上於魚以反衰﹐其餘气衰散以逆上﹐故其行微。﹝凡脈气之內發於髒﹐外達於經﹐其卒然如弓弩之發﹐如水之下岸﹐言其勁銳之气不可遏也。然彊弩之末﹐其力必柔﹐急流之末﹐其勢必緩﹐故脈由寸口以上魚際﹐盛而反衰﹐其餘气以衰散之勢而逆上﹐故其行微。此脈气之盛衰所以不等也。﹞足陽明之動﹐胃气上注於肺﹐其悍气上衝頭者﹐循咽上走空竅﹐循眼系入絡腦﹐出﹐下客主人﹐循牙車﹐合陽明﹐並下人迎﹐此胃气別走於陽明者也。﹝胃气上注於肺﹐而其悍气之上頭者﹐循咽喉上行﹐從眼系入絡腦﹐出下﹐會於足少陽之客主人以及牙車﹐乃合於陽明之本經﹐並下人迎之動脈。此內爲胃气之所發﹐而外爲陽明之動也。

牙車﹐卽曲牙﹐頰車也。痛刺足陽明曲周動脈﹐見血立已。治狂者取頭兩﹐當在腦之下﹐鬢之前﹐客主人之上﹐其卽鬢骨之上﹐兩太陽之間爲也。﹐音坎﹐又海敢切。﹞陰陽上下﹐其動也若一﹐故陽病而陽脈小者爲逆﹐陰病而陰脈大者爲逆﹐陰陽俱靜俱動﹐若引繩相傾者病。﹝陰陽上下者﹐統上文手太陰而言也。蓋胃气上注於肺﹐本出一原﹐𨿽胃爲陽明﹐脈上出於人迎﹐肺爲太陰﹐脈下出於寸口﹐而其气本相貫﹐故彼此之動﹐其應若一也。然人迎屬腑爲陽﹐陽病則陽脈宜大﹐而反小者爲逆﹔寸口屬髒爲陰﹐陰病則陰脈宜小﹐而反大者爲逆﹐故气口候陰﹐人迎候陽也。是以陰陽大小﹐脈各有體。設陰陽不分而或爲俱靜﹐或爲俱動﹐若引繩之勻者﹐則其陰陽之气﹐非此卽彼﹐必有偏傾而致病者矣。﹞足少陰之動衝脈者﹐十二經之海也﹐與少陰之大絡起於腎下﹐出於气街﹐循陰股內廉﹐斜入中﹐循脛骨內廉﹐並少陰之經﹐下入內踝之後﹐入足下﹔其別者斜入踝﹐出屬跗上﹐入大指之間﹐注諸絡﹐以溫足脛﹐此脈之常動者也。﹝足少陰之脈動者﹐以衝脈與之並行也。衝脈亦十二經之海﹐與少陰之絡同起於腎下﹐出於足陽明之气沖﹐循陰股﹑中﹑內踝等處﹐以入足下﹐其別者斜出屬跗﹐上注諸絡﹐以溫足脛﹐此太溪等脈所以常動不已也。﹞營衛之行也﹐上下相貫﹐如環之無端﹐今有其卒然遇邪气及逢大寒﹐手足懈惰﹐其脈陰陽之道﹐相輸之會﹐行相失也﹐气何由還﹖﹝營衛之行﹐陰陽有度﹐若邪气居之﹐則其營運之道﹐宜相失也﹐又何能往還不絕﹖﹞夫四末陰陽之會者﹐此气之大絡也﹐四街者﹐气之徑路也﹐故絡絕則徑通﹐四末解則气從合﹐相輸如環﹐終而復始也。﹝四末﹐四肢也。十二經皆終始於四肢﹐故曰「陰陽之會」而爲气之大絡也。然大絡𨿽會於四肢﹐復有气行之徑路﹐謂之「四街」﹐所謂「气街」者是也。凡邪之中人﹐多在大絡﹐故絡絕則徑通﹐及邪已行而四末解﹐彼絕此通﹐气從而合﹐回環轉輸﹐何能相失﹖此所以如環無端也。﹞

夫人之常數﹐太陽常多血少气﹐少陽常少血多气﹐陽明常多气多血﹐少陰常少血多气﹐厥陰常多血少气﹐太陰常多气少血﹐此天之常數。﹝十二經血气﹐各有多少不同﹐乃天稟之常數﹐凡治病當詳察血气而爲之補瀉也。按﹐屢言血气之數﹐三陽皆同﹐三陰皆異﹐考之他條﹐微有舛誤﹐當以此節爲正。﹞足太陽與少陰爲表裏﹐少陽與厥陰爲表裏﹐陽明與太陰爲表裏﹐是爲足陰陽也﹔﹝足太陽﹐膀胱也﹐足少陰﹐腎也﹐是爲一合﹔足少陽﹐膽也﹐足厥陰﹐肝也。是爲二合﹔足陽明﹐胃也﹐足太陰﹐脾也﹐是爲三合。陽爲腑經﹐行於足之外側﹐陰爲髒經﹐行於足之內側﹐此足之表裏也。﹞手太陽與少陰爲表裏﹐少陽與心主爲表裏﹐陽明與太陰爲表裏﹐是爲手之陰陽也。﹝手太陽﹐小腸也﹐手少陰﹐心也﹐是爲四合﹔手少陽﹐三焦也﹐手心主﹐厥陰也﹐是爲五合﹔手陽明﹐大腸也﹐手太陰﹐肺也﹐是爲六合。陽爲腑經﹐行於手之外側﹐陰爲髒經﹐行於手之內側﹐此手之表裏也。﹞知手足陰陽所苦﹐去其苦﹐伺所欲﹐瀉有餘﹐補不足﹐燮理錚錚矣。

諸脈者皆屬於目﹐﹝目者﹐宗脈之所聚也﹐故諸脈者皆屬於目。﹞諸髓者皆屬於腦﹐﹝腦爲髓海﹐故諸髓皆屬之。﹞諸筋者皆屬於節﹐﹝筋力堅彊﹐所以連屬骨節。久行傷筋﹐以諸筋皆屬於節故也。諸血者皆屬於心﹐﹝心生血﹐主血脈﹐故諸血皆屬於心。﹞諸气者皆屬於肺﹐﹝肺藏气﹐其大气之搏而不行者積於胸中﹐命曰「气海」﹐出於肺﹐循喉咽﹐故呼則出﹐吸則入﹐此諸气之皆屬於肺也。﹞此四肢八溪之朝夕也。

﹝四肢﹐兩手﹑兩足也。八溪者﹐手有肘與腋﹐足有胯與也﹐此四肢之關節﹐故稱爲「溪」。朝夕者﹐言人之諸脈﹑髓﹑筋﹑血﹑气﹐無不由此出入而朝夕營運不離也。﹞故人臥血歸於肝﹐﹝人寤則動﹐動則血隨气行陽分﹐而運於諸經﹔人臥則靜﹐靜則血隨气行陰分﹐而歸於肝﹐以肝爲藏血之髒也。故人凡寐者﹐其面色多白﹐以血藏故耳。﹞肝受血而能視﹐﹝肝開竅於目﹐肝得血則神聚於目﹐故能視。﹞足受血而能步﹐﹝足得之則神在足﹐故步履健矣。﹞掌受血而能握﹐﹝掌得之則神在手﹐故把握固矣。﹞

指受血而能攝。﹝指得之則神在指﹐故攝指彊矣。血气者﹐人之神也。但言血而不言气﹐何也﹖蓋气屬陽而無形﹐血屬陰而有形﹐而人之形體﹐以陰而成﹐人之所以生成者﹐血脈也。血者﹐神气也﹐血脈和則精神乃居。故此皆言血者﹐謂神根據形生﹐用自體出也。﹞臥出而風吹之﹐血凝於膚者爲痺﹐﹝臥出之際﹐若玄府未閉﹐魄汗未藏者﹐爲風所吹則血凝於膚﹐或致麻木﹐或生疼痛﹐而病爲痺。﹞凝於脈者爲泣﹐﹝風寒外襲﹐血凝於脈﹐則脈道泣滯而爲病也。﹞凝於足者爲厥。﹝四肢爲陽諸之本﹐風寒客之而血凝於足﹐則陽衰陰勝而气逆爲厥也。﹞此三者﹐血行而不得反其空﹐故爲痺厥也。﹝血得熱則行﹐得寒則凝﹐凡風寒所客﹐則血脈凝澀不能營運而反其空﹐故爲痺厥之病也。空﹑孔同﹐謂血行之道。﹞

五臟常內閱於上七竅也。﹝閱﹐歷也。五臟位次於內﹐而气達於外﹐故閱於上之七竅。人身共有九竅﹐上者七﹐下者二是也。﹞故肺气通於鼻﹐肺和則鼻能知臭香矣﹔心气通於舌﹐心和則舌能知五味矣﹔肝气通於目﹐肝和則目能辧五色矣﹔脾气通於口﹐脾和則口能知五穀矣﹔腎气通於耳﹐腎和則耳能聞五音矣。﹝其气各有所通﹐亦各有所用﹐然必五臟气和﹐而後各稱其職﹐否則髒有所病﹐則竅有所應矣。﹞五臟不和則七竅不通﹐六腑不和則畱爲癰。﹝五臟屬陰主裏﹐故其不和則七竅爲之不利﹔六腑屬陽主表﹐故其不利則肌腠畱爲癰瘍矣。﹞邪在腑則陽脈不和﹐陽脈不和則气畱之﹐气畱之則陽气盛矣﹔陽气太盛則陰不利﹐陰脈不利則血畱之﹐血畱之則陰气盛矣。陰气太盛則陽气不能榮也﹐故曰「關」﹔陽气太盛則陰气不能榮也﹐故曰「格」﹔陰陽俱盛不得相榮﹐故曰「關格」。關格者﹐不得盡期而死也。﹝陰陽之气﹐貴乎和平。邪气居之﹐不在於陰﹐必在於陽。故邪气在腑則气畱之而陽勝﹐陽勝則陰病矣﹔陰病則血畱之而陰勝﹐陰勝則陽病矣。故陰气太盛則陽气不榮而爲「關」﹐陽气太盛則陰气不榮而爲「格」﹐陰陽俱勝不得相榮﹐故陰自陰﹐陽自陽﹐不相浹洽而爲「關格」﹐故不得盡天年而死矣。人迎盛者爲格陽﹐寸口盛者爲關陰。﹞

人受气於谷﹐谷入於胃﹐以傳於肺﹐五臟六腑﹐皆以受气。﹝人之生﹐由乎气。气者所受於天﹐與穀气並而充身者也。故谷食入胃﹐化而爲气﹐是爲「穀气」﹐亦曰「胃气」。此气出自中焦﹐傳化於脾﹐上歸於肺﹐積於胸中气海之間﹐乃爲宗气。宗气之行﹐以息往來﹐通達三焦﹐而五臟六腑皆以受气。是以胃爲水谷血气之海﹐而人所受气者﹐亦惟谷而已。故谷不入半日則气衰﹐一日則气少矣。﹞其淸者爲營﹐濁者爲衛。﹝穀气出於胃﹐而气有淸濁之分。淸者﹐水谷之精气也﹔濁者﹐水谷之悍气也。淸者屬陰﹐其性精專﹐故化生血脈而周行於經隧之中﹐是爲「營气」﹔濁者屬陽﹐其性疾滑利﹐故不循經絡而直達肌表﹐充實於皮毛分肉之間﹐是爲「衛气」。然營气﹑衛气﹐無非資藉於宗气﹐故宗气盛則榮衛和﹐宗气衰則營衛弱矣。﹞

營在脈中﹐衛在脈外。﹝營﹐營運於中也﹔衛﹐護衛於外也。脈者﹐非气非血﹐其猶气血之橐也。營屬陰而主裏﹐衛屬陽而主表﹐故營在脈中﹐衛在脈外﹐其浮气之不循經者爲衛气﹐其精气之行於經者爲營气。﹞營周不休﹐五十而復大會﹐陰陽相貫﹐如環無端。﹝營气之行﹐周流不休﹐凡一晝一夜﹐五十周於身而復爲大會。其十二經脈之次﹐則一陰一陽﹐一表一里﹐疊行相貫﹐終而復始﹐故曰「如環無端」也。﹞衛气行於陰二十五度﹐行於陽二十五度﹐分爲晝夜﹐故气至陽而起﹐至陰而止。﹝衛气之行﹐夜則行陰分二十五度﹐晝則行陽分二十五度﹐凡一晝一夜﹐亦五十周於身。气至陽而起﹐至陰而止﹐晝興夜息之義。﹞故曰日中而陽隴爲重陽﹐夜半而陰隴爲重陰。﹝此分晝夜之陰陽﹐以明營衛之行也。隴﹐盛也。晝爲陽﹐日中爲陽中之陽﹐故曰「重陽」﹔夜爲陰﹐夜半爲陰中之陰﹐故曰」重陰」。隴﹐音籠。﹞故太陰主內﹐太陽主外﹐各行二十五度﹐分爲晝夜。﹝太陰﹐手太陰也。太陽﹐足太陽也。內言營气﹐外言衛气。營气始於手太陰﹐而復會於太陰﹐故太陰主內﹔衛气始於足太陽﹐而復會於太陽﹐故太陽主外。營气周流十二經﹐晝夜各二十五度﹔衛气晝則行陽﹐夜則行陰﹐亦各二十五度。營﹑衛各爲五十度﹐以分晝夜也。﹞夜半爲陰隴﹐夜半後而爲陰衰﹐平旦陰盡而陽受气矣﹔日中爲陽隴﹐日西而陽衰﹐日入陽盡而陰受气矣。﹝夜半後爲陰衰﹐陽生於子也﹔日西而陽衰﹐陰生於午也。平旦至日中﹐天之陽﹐陽中之陽也﹔日中至黃昏﹐天之陽﹐陽中之陰也﹔合夜至雞鳴﹐天之陰﹐陰中之陰也﹔雞鳴至平旦﹐天之陰﹐陰中之陽也。故人亦應之。﹞夜半而大會﹐萬民皆臥﹐命曰「合陰」﹔平旦陰盡而陽受气。如是無已﹐與天地同紀。﹝大會﹐言營衛陰陽之會也。營衛之行﹐表裏異度﹐故常不相值﹐惟於夜半子時﹐陰气已極﹐陽气將生﹐營气在陰﹐衛气亦在陰﹐故萬民皆瞑而臥﹐命曰「合陰」。合陰者﹐營衛皆歸於髒﹐而會於天一之中也。平旦陰盡而陽受气﹐故民皆張目而起﹐此陰陽消息之道﹐常如是無已﹐而與天地同其紀。所謂天地之紀者﹐如天地日月﹐各有所會之紀也。天以二十八捨爲紀﹐地以十二辰次爲紀﹐日月以行之遲速爲紀。故天與地一歲一會﹐如玄枵加於子宮是也﹔天與日亦一歲一會﹐如冬至日躔星紀是也﹔日與月則一月一會﹐如晦朔之同宮是也。人之營衛以晝夜爲紀﹐故一日凡行五十周而復爲大會焉。﹞老人不夜瞑﹐少壯之人不晝瞑。

壯者之血气盛﹐其肌肉滑﹐气道通﹐營衛之行不失其常﹐故晝精而夜瞑﹔老者之气血衰﹐其肌肉枯﹐气道澀﹐五臟之气相摶﹐其營气衰少而衛气內伐﹐故晝不精﹐夜不瞑。﹝老者之气血衰﹐故肌肉枯﹐气道澀﹐五臟之气摶聚不行而營气衰少矣。營气衰少﹐故衛气乘虛內伐。衛失其常﹐故晝不精﹔營失其常﹐故夜不瞑也。﹞營出於中焦﹐衛出於下焦。﹝營气者﹐由谷入於胃﹐中焦受气取汁﹐化其精微﹐而上注於肺﹐乃自手太陰始﹐周行於經隧之中﹐故營气出於中焦。衛气者﹐出其悍气之疾﹐而先行於四末﹑分肉﹑皮膚之間﹐不入於脈﹐故於平旦陰盡﹐陽气出於目﹐循頭項下行﹐始於足太陽膀胱經而行於陽分﹐日西陽盡﹐則始於足少陰腎經而行於陰分﹐其气自膀胱與腎﹐由下而出﹐故衛气出於下焦。按﹐人身不過表裏﹐表裏不過陰陽﹐陰陽卽營衛﹐營衛卽血气。臟腑筋骨居於內﹐必賴營气以資之﹐經脈以疏之﹔皮毛分肉居於外﹐經之所不通﹐營之所不及﹐故賴衛气以之﹐孫絡以濡之。而後內而精髓﹐外而發膚﹐無勿得其養者﹐皆營衛之化也。衛气屬陽﹐乃出於下焦﹐下者必升﹐故其气自下而上﹐亦猶地气上爲云也﹔營本屬陰﹐乃自中焦而出於上焦﹐上者必降﹐故營气自上而下﹐亦猶天气降爲雨也。𨿽衛主气而在外﹐然亦何嘗無血﹔營主血而在內﹐然亦何嘗無气﹖故營中未必無衛﹐衛中未必無營﹐但行於內者謂之營﹐行於外者謂之衛。此人身陰陽交感之道﹐分之則二﹐合之則一而已。﹞上焦出於胃上口﹐並咽以上﹐貫膈而布胸中﹐走腋﹐循太陰之分而行﹐還至陽明﹐上至舌﹐下足陽明﹐﹝胃上口﹐卽上脘也。咽爲胃系﹐水谷之道路也。膈上曰胸中﹐卽膻中也。其旁行者走兩腋﹐出天池之次﹐循手太陰肺經之分而還於手陽明。其上行者至於舌﹐其下行者交於足陽明以行於中﹑下二焦﹐皆上焦之部分也。﹞常與營俱行於陽二十五度﹐行於陰亦二十五度﹐一周也﹐故五十度而復大會於手太陰矣。﹝上焦者﹐肺之所居﹐宗气之所聚。營气者﹐隨宗气以行於十四經脈之中。故上焦之气常與營气俱行於陽二十五度﹐陰亦二十五度﹐言晝夜周行五十度﹐至次日寅時復會於手太陰肺經﹐是爲一周。然則營气𨿽出於中焦﹐而施化則由於上焦也。﹞中焦亦並胃中﹐出上焦之後﹐此所受气者﹐泌糟粕﹐蒸津液﹐化其精微﹐上注於肺脈﹐乃化而爲血﹐以奉生身﹐莫貴於此﹐故獨得行於經隧﹐命曰「營气」。﹝後﹐下也。受气者﹐五穀入胃﹐其糟粕﹑津液﹑宗气分爲三隧﹐以注於三焦。而中焦者﹐泌糟粕﹐蒸津液﹐受气取汁﹐變化而赤﹐是謂血﹐以奉生身﹐而行於經隧﹐是爲「營气」﹐故曰「營出中焦」。下焦別回腸﹐注膀胱﹐則自膈膜之下至臍上一寸水分穴之上﹐皆中焦之部分也。泌﹐音祕。﹞營衛者﹐精气也﹔血者﹐神气也。故血之與气﹐異名同類焉。故奪血者無汗﹐奪汗者無血﹐人生有兩死而無兩生。﹝營衛之气﹐𨿽釐淸濁﹐然皆水谷之精華﹐故曰「精气」。血由化而赤﹐莫測其妙﹐故曰「神气」。然血化於液﹐液化於气﹐是血之於气本爲同類﹐而血之與汗亦非兩種。但血主營﹐爲陰爲裏﹐汗屬衛﹐爲陽爲表﹐一表一里﹐無可並攻﹐故奪血者無取其汗﹐奪汗者無取其血。若表裏俱奪﹐則不脫於陰﹐必脫於陽﹐脫則死矣﹐故曰「人生有兩死」﹔然而人之生也﹐陰陽之气﹐皆不可少﹐未有孤陽能生﹐亦未有孤陰能生者﹐故曰「無兩生」也。﹞下焦者﹐別回腸﹐注於膀胱而滲入焉。故水谷者﹐常並居於胃中﹐成糟粕而俱下於大腸﹐而成下焦﹐滲而俱下﹐濟泌別汁﹐循下焦而滲入膀胱焉。﹝回腸﹐大腸也。濟﹑同﹐猶釃濾也。泌﹐如狹流也。別汁﹐分別淸濁也。別回腸者﹐謂水谷並居於胃中﹐傳化於小腸﹐當臍上一寸水分穴處﹐糟粕由此別行回腸﹐從後而出﹐津液由此別滲膀胱﹐從前而出﹐膀胱無上口﹐故云滲入。凡自水分穴而下﹐皆下焦之部分也。下焦者﹐當膀胱上口﹐主分別淸濁。其言上口者﹐以滲入之處爲言﹐非眞謂有口也。如果有口則不言滲入矣。釃﹐音篩。﹞

人飲酒﹐酒亦入胃﹐谷未熟而小便獨先下。酒者﹐熟谷之液也﹐其气悍以淸﹐故後谷而入﹐先谷而液出焉。﹝酒之气悍則直連下焦﹐酒之質淸則速行無滯﹐故後谷而入﹐先谷而出也。﹞上焦如霧﹐中焦如漚﹐下焦如瀆﹐此之謂也。﹝如霧者﹐气浮於上也。言宗气積於胸中﹐司呼吸而布於經隧之間﹐如天之霧﹐故曰「上焦如霧」也。漚者﹐水上之泡﹐水得气而不沈者也。言營血化於中焦﹐隨气流行﹐以奉生身﹐如漚處浮沈之間﹐故曰「中焦如漚」也。瀆者﹐水所注泄﹐言下焦主出而不納﹐逝而不及﹐故曰「下焦如瀆」也。然則肺司霧﹐脾司漚﹐大腸﹑膀胱司川瀆之化也。三焦者﹐本全體之大髒﹐統上﹑中﹑下而言也。發明之處﹐不啻再四﹐《難經》謂三焦有名無形﹐遂起後世之疑﹐莫能辧正﹐觀此則明且悉矣。﹞

任脈者﹐起於中極之下﹐以上毛際﹐循腹裏﹐上關元﹐至咽喉﹐上頤﹐循面入目。﹝以下任﹑衝﹑督脈﹐皆奇經也。中極﹐任脈穴名﹐在曲骨上一寸。中極之下﹐卽胞宮之所。任﹑衝﹑督三脈﹐皆起於胞宮﹐而出於會陰之間。任由會陰而行於腹﹐督由會陰而行於背﹐衝由會陰出﹐並少陰而散於胸中。故此自毛際﹐行腹裏關元﹐上至咽喉面目者﹐皆任脈之道也。﹞衝脈者﹐起於气街﹐並少陰之經﹐挾臍上行﹐至胸中而散。﹝起﹐言外脈之所起﹐非發源之謂也。下仿此。气街﹐卽气沖﹐足陽明經穴﹐在毛際兩旁。

衝脈起於气街﹐並足少陰之經﹐合於橫骨﹑大赫等十一穴。挾臍上行﹐至胸中而散﹐此言衝脈之前行者也。然少陰之脈﹐上股內後廉﹐貫脊屬腎﹐衝脈亦入脊內﹐爲伏衝之脈。然則衝脈之後行者﹐當亦並少陰無疑也。所謂伏衝者﹐以其最深也。故凡十二經之气血﹐此皆受之﹐榮養周身﹐所以爲五臟六腑經脈之海也。﹞

任脈爲病﹐男子內結七疝﹐女子帶下瘕聚。﹝任脈自前陰上毛際﹐行腹裏﹐故男女之爲病如此。帶下﹐赤白帶下也。瘕﹐瘕也。聚﹐積聚也。﹞衝脈爲病﹐逆气裏急。衝脈挾臍上行﹐至於胸中﹐故其气不順則膈塞逆﹐气血不和則胸腹裏急也。督脈爲病﹐脊彊反折。﹝督脈貫於脊中﹐故令脊彊反折而屈伸不利。﹞

督脈者﹐起於少腹﹐以下骨中央﹐女子入系廷孔﹐﹝此下皆言督脈也。少腹﹐小腹也﹐胞宮之所居。

骨中央﹐橫骨下近外之中央也。廷﹐正也﹐直也﹐言正中之直孔﹐卽溺孔也。﹞其孔﹐溺孔之端也。﹝女人溺孔﹐在前陰中橫骨之下。孔之上際謂之端﹐乃督脈外起之所。此𨿽以女子爲言﹐然男子溺孔亦在橫骨下中央﹐第爲宗筋所函﹐故不見耳。溺﹐娘弔切。﹞其絡循陰器﹐合篡間﹐繞篡後﹐﹝督脈別絡﹐自溺孔之端循陰器﹐分行向後﹐復合於篡間﹐乃又自篡間分而爲二﹐繞行於篡之後。篡﹐交篡之義﹐謂兩便爭行之所﹐卽前後二陰之間也。篡﹐初患切。﹞別繞臀﹐至少陰﹐與巨陽中絡者﹐合少陰﹐上股內後廉﹐貫脊屬腎。﹝足少陰之脈﹐上股內後廉﹐足太陽之脈﹐外行者過髀樞﹐中行者挾脊貫臀﹐故此督脈之別絡﹐自篡後繞臀﹐至股內後廉少陰之分﹐與巨陽中絡者合少陰之脈並行而貫脊屬腎也。﹞與太陽起於目內﹐上額交巓上﹐入絡腦﹐還出別下項﹐循肩內﹐挾脊抵腰中﹐入循膂﹐絡腎。﹝此亦督脈之別絡﹐並足太陽之經﹐上頭下項﹐挾脊抵腰中﹐復絡於腎。若其直行者﹐自尻上循脊裏﹐上頭﹐由鼻而至於人中也。﹞

其男子循莖下至篡﹐與女子等。其少腹直上者﹐貫臍中央﹐上貫心﹐入喉﹐上頤環唇﹐上系兩目之下中央。﹝按﹐此自少腹直上者﹐皆任脈之道﹐而列爲督脈﹐蓋任脈﹑衝脈皆起於胞中﹐上循背裏﹐爲經絡之海﹐則前亦督而後亦任也。任脈循背﹐謂之督脈﹐自少腹直上者﹐謂之任脈﹐亦謂之督脈﹐是以背腹分陰陽而言任﹑督。若三脈者﹐名𨿽異而體則一耳﹐故任﹑衝﹑督﹐一源而三歧也。﹞此生病從少腹上衝心而痛﹐不得前後﹐爲衝疝﹔﹝此督脈自臍上貫於心﹐故其爲病如此。名爲衝疝﹐蓋兼衝﹑任而爲病者。不得前後﹐卽倉公所謂不得前後溲也。﹞女子不孕﹑癃痔﹑遺溺﹑嗌漧。﹝在女子爲不孕﹑癃痔﹑遺溺﹑嗌干等證﹐𨿽皆由此督脈所生﹐而實亦任﹑衝之病﹐任脈者﹐女子得之以任養也﹔衝脈者﹐以其气上衝也﹔督脈者﹐以其督領經脈之海也。此三脈皆由陰中而上行﹐故其爲病如此。﹞督脈生病﹐治督脈治在骨上﹐甚者在臍下營。﹝骨上﹐謂橫骨上毛際中曲骨穴也。臍下營﹐謂臍下一寸陰交穴也。皆任脈之穴﹐而治此督脈之病﹐𨿽分三脈﹐其所言治﹐但云督而不云任﹑衝﹐所用之穴﹐亦以任爲督﹐可見三脈一體﹐督卽任﹑衝之綱領﹐任﹑衝卽督之別名耳。略舉鍼石以言﹐則用藥之法﹐該乎此矣。﹞蹺脈者﹐少陰之別﹐起於然骨之後﹐﹝少陰之別﹐足少陰腎經之別絡也。然骨之後﹐照海也﹐足少陰穴﹐卽陰蹺之所生。此言陰蹺之起而未及陽蹺。陽蹺脈者﹐起於跟中﹐循外踝上行﹐入風池﹔陰蹺者﹐亦起於跟中﹐循內踝上行﹐至咽喉﹐交貫衝脈。故陰蹺爲足少陰之別﹐起於照海﹔陽蹺爲足太陽之別﹐起於申脈也。﹞上內踝之上﹐直上循陰股﹐入陰﹐上循胸裏﹐入缺盆﹐上出人迎之前﹐入﹐屬目內﹐合於太陽﹑陽蹺而上行﹐气並相還﹐則爲濡目﹐气不榮則目不合。﹝蹺脈自內踝直上陰股﹐入陰﹐循胸裏者﹐皆並足少陰而上行也。然足少陰之直者循喉嚨而挾舌本﹐此則入缺盆﹐上出人迎之前﹐入﹐屬目內﹐以合於足太陽之陽蹺﹐是蹺脈有陰陽之異也。陰蹺﹑陽蹺之气並行回環而濡潤於目﹐若蹺气不榮﹐則目不能合﹐故曰「陰蹺陽蹺﹐陰陽相交﹐陽入陰﹐陰出陽﹐交於目銳﹐陽气盛則目﹐陰气盛則瞑目。」此所以目之瞑與不瞑﹐皆蹺脈爲之主也。﹞其气之行也﹐如水之流﹐如日月之行﹐故陰脈榮其髒﹐陽脈榮其腑。﹝陰榮其髒﹐指陰蹺也。陽榮其腑﹐指陽蹺也。言無分臟腑﹐蹺脈皆所必至也。﹞男子數其陽﹐女子數其陰﹐當數者爲經﹐其不當數者爲絡也。﹝蹺脈陰陽之數﹐男女各有所屬。

男屬陽﹐當數其陽﹔女屬陰﹐當數其陰。故男子以陽蹺爲經﹐陰蹺爲絡﹔女子以陰蹺爲經﹐陽蹺爲絡也。﹞

三陰三陽之離合也﹐聖人南面而立﹐前曰廣明﹐後曰太衝。﹝云聖人者﹐素人道之大宗也。南面而立者﹐正陰陽之向背也。任脈循腹裏﹐至咽喉﹐上頤﹐循面入目。

衝脈循背裏﹐出頏顙﹐其輸上在於大杼。分言之﹐則任行乎前而會於陽明﹐衝行乎後而爲十二經脈之海﹐故前曰「廣明」﹐後曰「太衝」﹔合言之﹐則任衝名位𨿽異﹐而同出一原﹐通乎表裏。此腹背陰陽之離合也。﹞

太衝之地﹐名曰少陰﹔少陰之上﹐名曰太陽。太陽根起於至陰﹐結於命門﹐名曰「陰中之陽」。﹝衝脈並少陰而行﹐故太衝之地爲少陰。地者﹐次也﹐有少陰之裏﹐則有太陽之表﹐陰气在下﹐陽气在上﹐故少陰經起於小指之下﹐太陽經止於小指之側﹐故曰「少陰之上﹐名太陽」也。太陽之脈起於目﹐止於足﹐下者爲根﹐上者爲結﹐故曰「根於至陰﹐結於命門」。命門者﹐目也。此以太陽而合於少陰﹐故爲陰中之陽﹐然離則陰陽各其經﹐合則表裏同其气﹐是爲水髒陰陽之離合也。下仿此。﹞中身而上﹐名曰廣明﹔廣明之下﹐名曰太陰﹔太陰之前﹐名曰陽明。陽明根起於厲兌﹐名曰「陰中之陽」。﹝中身﹐身之中半也。中身而上﹐心之所居﹐必屬火而通神明﹐故亦曰「廣明」﹔心臟之下﹐太陰脾也﹐故廣明之下名曰「太陰」﹔太陰之表﹐陽明胃也﹐故太陰之前﹐名曰「陽明」。陽明脈止於足之次指﹐與太陰爲表裏﹐故曰「根起於厲兌﹐爲陰中之陽」。此土髒陰陽之離合也。﹞厥陰之表﹐名曰少陽。少陽根起於竅陰﹐名曰「陰中之少陽」。﹝少陽與厥陰爲表裏﹐而少陽止於足之小指次指端﹐故厥陰之表﹐爲陰中之少陽也。所謂少者﹐以厥陰气盡﹐陰盡而陽始﹐故曰「少陽」。此木髒陰陽之離合也。﹞是故三陽之離合也﹐太陽爲開﹐陽明爲闔﹐少陽爲樞。﹝此總三陽爲言也。太陽爲開﹐謂陽气發於外﹐爲三陽之表也﹔陽明爲闔﹐謂陽气蓄於內﹐爲三陽之裏也﹔少陽爲樞﹐謂陽气在表裏之間﹐可出可入﹐如樞機也。﹞三經者﹐不得相失也﹐搏而勿浮﹐命曰「一陽」。﹝三經者﹐言陽經也。陽從陽類﹐不得相失也。其爲脈也﹐𨿽三陽各有其體﹐然陽脈多浮﹔若純於浮﹐則爲病矣。故但欲搏手有力﹐得其陽和之象而勿至過浮﹐是爲三陽合一之道﹐故命曰「一陽」。此三陽脈之離合也。﹞外者爲陽﹐內者爲陰﹐然則中爲陰。﹝外者爲陽﹐言表也。內者爲陰﹐言裏也。然則中爲陰﹐總言屬裏者爲三陰﹐如下文也。﹞其衝在下﹐名曰太陰。太陰根起於隱白﹐名曰「陰中之陰」。﹝其衝在下﹐名曰太陰﹐以太陰居衝脈之上也。上曰「廣明之下﹐名曰太陰」﹐廣明以心爲言﹐衝脈並腎而言﹐蓋心﹑脾﹑腎三髒﹐心在南﹐脾在中﹐腎在北也。凡此三陽三陰﹐皆首言衝脈者﹐以衝爲十二經脈之海﹐故先及之以舉其綱領也。太陰起於足大指﹐故根於隱白﹐以太陰而居陰分﹐故曰「陰中之陰」。﹞太陰之後﹐名曰少陰。少陰根起於湧泉﹐名曰「陰中之少陰」。﹝脾下之後﹐腎之位也﹐故太陰之後﹐名曰少陰。少陰脈起於小指之下﹐斜趨足心﹐故根於湧泉穴。腎本少陰而居陰分﹐故爲陰中之少陰。﹞少陰之前﹐名曰厥陰。厥陰根起於大惇﹐陰之絕陽﹐名曰「陰之絕陰」。﹝腎前之上﹐肝之位也﹐故曰少陰之前﹐名曰厥陰。厥陰起於足大指﹐故根於大惇。絕﹐盡也。此陰極之經﹐故曰「陰之絕陽」﹐又曰「陰之絕陰。﹞是故三陰之離合也﹐太陰爲開﹐厥陰爲闔﹐少陰爲樞。﹝此總三陰爲言﹐亦有內外之分也。太陰爲開﹐居陰分之表也﹔厥陰爲闔﹐居陰分之裏也﹔少陰爲樞﹐居陰分之中也。開者主出﹐闔者主入﹐樞者主出入之間。亦與三陽之義同。﹞三經者﹐不得相失也﹐搏而勿沈﹐名曰「一陰」。﹝三經皆陰﹐陰脈皆沈﹐不得相失也。若過於沈﹐則爲病矣。故但宜沈搏有神﹐各得其陰脈中和之體﹐是爲三陰合一之道﹐故名曰「一陰」。此三陰脈之離合也。按﹐所言惟足經陰陽﹐而不及手經者何也﹖人之腰以上爲天﹐腰以下爲地﹐言足則通身上下經气皆盡而手在其中矣﹐故不必言手也。然足爲陰﹐故於三陽也言「陰中之陽」﹐三陰也言「陰中之陰」。然則手經亦有離合﹐其在陽經﹐當爲陽中之陽﹐其在陰經﹐當爲陰中之陰﹐可類推矣。﹞

皮有分部﹐以經脈爲紀。﹝皮之有部﹐紀以經脈﹐因經以察部﹐則脈而知之也。﹞陽明之陽﹐名曰「害蜚」。﹝害﹐損也。蜚﹐古「飛」字。陽明之陽﹐釋陽明﹐下準此。

害蜚者﹐以後心主之陰名曰「害肩」者相對。陽明﹐兩陽合明也﹔厥陰﹐兩陰交盡也。蓋三陽之陽﹐惟陽明爲盛﹐故曰「合明」﹔三陰之陰﹐惟厥陰爲盛﹐故曰「交盡」。此云「蜚」者﹐飛揚也﹐言陽明盛而浮也。凡盛極者必損﹐故陽之盛也在陽明﹐陽之損也亦在陽明﹐是以陽明之陽﹐名曰「害蜚」。﹞

上下同法﹐視其部中有浮絡者﹐皆陽明之絡也。﹝上者﹐言手大腸經也﹔下者﹐言足胃經也。二經皆屬陽明﹐故視察之法相同。凡其上下部中有浮絡之見者﹐皆陽明之絡也。﹞其色多靑則痛﹐多黑則痺﹐黃赤則熱﹐多白則寒﹐五色皆見則寒熱也。絡盛則入客於經﹐陽主外﹐陰主內。﹝此因陽明浮絡之色而察陽明經病之異也。凡病之始生﹐必自淺而後深﹐故絡脈之邪盛﹐而後入於經脈。絡爲陽﹐故主外﹔經爲陰﹐故主內。內有陰陽﹐外亦有陰陽。在內者五臟爲陰﹐六腑爲陽﹔在外者筋骨爲陰﹐皮膚爲陽也。凡後六經之上下﹐五色之爲病﹐其陰陽內外皆同此。﹞少陽之陽﹐名曰「持」。﹝樞﹐樞機也。持﹐主持也。樞少陽居三陽表裏之間﹐如樞之運而持其出入之機﹐故曰「樞持」。﹞上下同法﹐視其部中有浮絡者﹐皆少陽之絡也。絡盛則入客於經﹐故在陽者主內﹐在陰者主出以滲於內﹐諸經皆然。﹝上者﹐手少陽三焦經也﹔下者﹐足少陽膽經也。凡二經部中有浮絡之見於外者﹐皆少陽之絡也。其五色爲病﹐皆與陽明者同。然邪必由絡入經﹐故其在陽者主內﹐言自陽分而入於內也﹔在陰者主出以滲於內﹐言出於經而滲入於髒也。此邪气之序﹐諸經皆然。出﹐進也﹐非外出之謂。下文少陰經云「其出者﹐從陰內注於骨」﹐與此「出」字義同。﹞太陽之陽﹐名曰「關樞」。﹝關﹐衛固也。少陽爲三陽之樞﹐展布陽气於中﹐太陽則衛固其气而約束於外﹐故曰「關樞」。﹞上下同法﹐視其部中有浮絡者﹐皆太陽之絡也。絡盛則入客於經。﹝上者﹐手太陽小腸經﹔下者﹐足太陽膀胱經。二經色病皆如前。﹞少陰之陰﹐名曰「樞儒」。﹝儒﹐柔也﹐順也。少陰爲三陰開闔之樞﹐而陰气柔順﹐故名曰「樞儒」。﹞上下同法﹐視其部中有浮絡者﹐皆少陰之絡也。絡盛則入客於經﹐其入經也﹐從陽部注於經﹐其出者﹐從陰內注於骨。﹝上者﹐手少陰心經﹔下者﹐足少陰腎經。二經色病俱如前。其入也﹐從陽部注於經﹐卽自絡入經之謂﹔其出者﹐從陰內注於骨﹐謂出於經而入於骨﹐卽前少陽經「在陰者主出以滲於內」之義也。﹞心主之陰﹐名曰「害肩」。﹝心主之陰﹐手厥陰之陰也。厥陰者﹐兩陰交盡﹐陰之極也。肩﹐任也﹐載也。陽主乎運﹐陰主乎載。陰盛之極﹐其气必傷﹐是陰之盛也。在厥陰﹐陰之傷也亦在厥陰﹐故曰「害肩」。然則陽明曰「害蜚」﹐此曰「害肩」者﹐卽陰極﹑陽極之義。﹞上下同法﹐視其部中有浮絡者﹐皆心主之絡也。絡盛則入客於經。﹝上者﹐手厥陰心主也﹔下者﹐足厥陰肝經也。二經色病皆如前。此但言心主﹐而又曰「上下同法」﹐則肝經在所遺耳。﹞太陰之陰﹐名曰「關蟄」。﹝關者固於外﹐蟄者伏於中。陰主藏而太陰衛之﹐故曰「關蟄」。﹞上下同法﹐視其部中有浮絡者﹐皆太陰之絡也。絡盛則入客於經。﹝上者﹐手太陰肺經﹔下者﹐足太陰脾經。二經色病皆如前。凡言「上下同法」者﹐括手﹑足二經也。﹞凡十二經絡脈者﹐皮之部也。﹝浮絡見於皮﹐故曰「皮之部」。﹞是故百病之始生也﹐必先於皮毛。邪中之則腠理開﹐開則入客於絡脈﹔畱而不去﹐傳入於經﹔畱而不去﹐傳入於腑﹐廩於腸胃。﹝廩﹐積也﹐聚也。﹞邪之始入於皮也﹐然起毫毛﹐開腠理﹔﹝然﹐豎起也﹐寒栗貌。腠理﹐膚腠之文理也。﹐音素﹐逆流曰「」。﹞其入於絡也﹐則絡脈盛色變﹔﹝絡脈盛色變。異於常也。﹞其入客於經也﹐則感虛乃陷下﹔﹝感虛乃陷下﹐言邪所客者﹐必因虛乃深也。﹞其畱於筋骨之間﹐寒多則筋攣骨痛﹐熱多則筋弛骨消﹐肉爍破﹐毛直而敗。﹝攣﹐急也。弛﹐縱緩也。消﹐枯竭也。爍﹐消爍也。寒多則血脈凝澀﹐故爲筋攣骨痛﹔熱多則眞陰散亡﹐故爲筋弛骨消等癥。破者﹐反側多而熱漬肌肉也。毛直而敗者﹐液不足而皮毛枯槁也。﹞皮者﹐脈之部。﹝察之於皮﹐其脈可知﹐故曰「脈之部」。﹞邪客於皮則腠理開﹐開則邪入客於絡脈﹐絡脈滿則注於經脈﹐經脈滿則入舍於腑臟也。故皮者有分部﹐不與而生大病也。﹝言若不預爲之治﹐則邪將日深而變生大病也。

人有髓海﹐有血海﹐有气海﹐有水谷之海。胃者水谷之海﹐其輸上在气街﹐下至三里。﹝人受气於水谷﹐水谷入口藏於胃﹐以養五臟气﹐故五臟六腑之气味皆出於胃﹐而胃爲水谷之海也。其胃气運行之輸﹐上者在气街﹐卽气沖穴﹔下者至三里﹐在膝下三寸。﹞衝脈者爲十二經之海﹐其輸上在於大杼﹐下出於巨虛之上下廉。﹝此卽血海也。衝脈起於胞中﹐其前行者﹐並足少陰之經挾臍上行﹐至胸中而散﹔其後行者﹐上循背裏﹐爲經絡之海。其上行者出於頏顙﹐下行者出於足﹐故其輸上在於足太陽之大杼﹐下在於足陽明之巨虛上下廉。衝脈起於胞中﹐陽明會於前陰﹐故男女精血﹐皆由前陰而降者﹐以二經血气總聚於此﹐故均稱爲五臟六腑﹑十二經之海﹐誠有非他經之可比也。﹞膻中者爲气之海﹐其輸上在於柱骨之上下﹐前在於人迎。﹝膻中﹐胸中也﹐肺之所居。諸气者皆屬於肺﹐是爲眞气﹐亦曰宗气。宗气積於胸中﹐出於喉嚨﹐以貫心脈而行呼吸﹐故膻中爲之气海。柱骨﹐項後天柱骨也。頏顙者﹐分气之所泄也。故气海營運之輸﹐一在頏顙之後﹐卽柱骨之上下﹐謂督脈之喑門﹐大椎也﹔一在頏顙之前﹐謂足陽明之人迎也。﹞腦爲髓之海﹐其輸上在於其蓋﹐下在風府。﹝凡骨之有髓﹐惟腦爲最巨﹐故諸髓皆屬於腦﹐而腦爲髓之海。蓋﹐腦蓋骨也。卽督脈之囟會﹐風府﹐亦督脈穴。此皆髓海之上下前後輸也。﹞气海有餘者﹐气滿﹐胸中息﹐面赤﹔气海不足﹐則少气不足以言。﹝气有餘者﹐邪气實也﹔气不足者﹐正气虛也。下仿此。气海在胸中而屬陽﹐故气實則胸中悶喘息﹐面熱而赤﹐聲由气發﹔气不足則語言輕怯﹐不能出聲。如言而微﹐終日乃復言者﹐此奪气也。﹐母本切﹐又音瞞。﹞血海有餘﹐則常想其身大﹐怫然不知其所病﹔血海不足﹐亦常想其身小﹐狹然不知其所病。﹝形以血充﹐故血有餘則常想其身大。怫﹐怫郁也﹐重滯不舒之貌。血不足則常想其身小。狹﹐隘狹也﹐索然不廣之貌。此皆血海不調之爲病。病在血者﹐徐而不顯﹐故茫然不覺其所病。怫﹐音拂。﹞水谷之海有餘﹐則腹滿﹔水谷之海不足﹐則饑不受谷食。﹝有餘者﹐水谷畱滯於中﹐故腹爲脹滿﹔不足者﹐脾虛則不能運﹐胃虛則不能納﹐故𨿽饑不受谷食。﹞髓海有餘﹐則輕勁多力﹐自過其度﹔髓海不足﹐則腦轉耳鳴﹐脛酸眩冒﹐目無所見﹐懈怠安臥。﹝髓海充足﹐卽有餘也﹐故身輕而勁﹐便利多力﹐自有過人之度而無病也。若其不足﹐則在上者爲腦轉﹐以腦空而運似旋轉也﹔爲耳鳴﹐以髓虛者精必衰﹐陰虛則耳鳴也﹔爲脛酸﹐髓空無力也﹔爲眩冒﹐忽不知人﹔爲目無所見﹐怠惰安臥﹐皆以髓爲精類﹐精衰則气去﹐而諸證以見矣。﹞審守其輸而調其虛實﹐無犯其害﹐順者得復﹐逆者必敗。﹝審守其輸﹐謂審察其輸穴﹐無犯其害﹐無盛盛﹐無虛虛也。順者得復﹐逆者必敗﹐戒夫﹗天時人事﹐皆宜愼而不可忽也。﹞

卷三

標本第六

六气標本﹐所從不同。﹝六气者﹐風﹑寒﹑暑﹑濕﹑火﹑燥﹐天之令也。標﹐末也。本﹐原也。﹞

有從本者﹐有從標本者﹐有不從標本者也。少陽﹑太陰從本﹐﹝六气少陽爲相火﹐是少陽從火而化﹐故火爲本﹐少陽爲標﹔太陰爲濕土﹐是太陰從濕而化﹐故濕爲本﹐太陰爲標。二气之標本同﹐故經病之化﹐皆從乎本。﹞少陰﹑太陽從本從標﹐﹝少陰爲君火﹐從熱而化﹐故熱爲本﹐少陰爲標﹐是陰從乎陽也﹔太陽爲寒水﹐從寒而化﹐故寒爲本﹐太陽爲標﹐是陽從乎陰也。二气之標本異﹐故經病之化﹐或從乎標﹐或從乎本也。﹞陽明﹑厥陰不從標本﹐從乎中也。﹝陽明爲燥金﹐從燥而化﹐故燥爲本﹐陽明爲標﹔厥陰爲風木﹐從風而化﹐故風爲本﹐厥陰爲標。但陽明與太陰爲表裏﹐故以太陰爲中气﹐而金從濕土之化﹔厥陰與少陽爲表裏﹐故以少陽爲中气﹐而木從相火之化﹐是皆從乎中也。﹞故從本者﹐化生於本﹔從標本者﹐有標本之化﹔從中者﹐以中气爲化也。﹝六气之太過不及﹐皆能爲病。病之化生﹐必有所因﹐故或從乎本﹐或從乎標﹐或從乎中气。知其所從﹐則治無失矣。﹞有脈從而病反者。﹝謂脈之陰陽必從乎病﹐其有脈病不應而相反者也。﹞脈至而從﹐按之不鼓﹐諸陽皆然。﹝陽病見陽脈﹐脈至而從也。若浮﹑洪﹑滑﹑大之類﹐本皆陽脈﹐但按之不鼓﹐指下無力﹐便非眞陽之候﹐不可誤認爲陽。凡諸陽證得此者﹐似陽非陽皆然也﹐故有爲假熱﹐有爲格陽等證﹐此脈病之爲反也。﹞

諸陰之反﹐脈至而從﹐按之鼓甚而盛也。﹝陰病見陰脈﹐脈至而從矣﹐若𨿽細小﹐而按之鼓甚有力者﹐此則似陰非陰也。凡諸陰病而得此﹐有爲假寒﹐有爲格陰。表裏異形﹐所以爲反。凡此相反者﹐皆標本不同也。

如陰脈而陽證﹐本陰標陽也﹔陽脈而陰證﹐本陽標陰也。故治病當必求其本。﹞百病之起﹐有生於本者﹐有生於標者﹐有生於中气者﹐有取本而得者﹐有取標而得者﹐有取中气而得者﹐有取標本而得者﹐有逆取而得者﹐有從取而得者。﹝中气﹐中見之气也。如少陽﹑厥陰互爲中气﹐陽明﹑太陰互爲中气﹐太陽﹑少陰互爲中气﹐以其相爲表裏﹐故其气互通也。取﹐求也。病生於本者﹐必求其本而治之﹔病生於標者﹐必求其標而治之﹔病生於中气者﹐必求中气而治之﹔或生於標﹐或生於本者﹐必或標或本而治之。取有標本﹐治有逆從。

以寒治熱﹐治眞熱也﹔以熱治寒﹐治眞寒也﹐是爲逆取。以熱治熱﹐治假熱也﹔以寒治寒﹐治假寒也﹐是爲從取。﹞逆﹐正﹑順也﹔若順﹐逆也。﹝病熱而治以寒﹐病寒而治以熱﹐於病似逆﹐於治爲順﹐故曰「逆﹐正﹑順也。」病熱而治以熱﹐病寒而治以寒﹐於病若順﹐於治爲反﹐故曰「若順﹐逆也。」逆者正治﹐從者反治。﹞知標與本﹐用之不殆﹔明知逆順﹐正行無問。不知是者﹐不足以言。﹝用﹑運用也。殆﹐危也。

正行﹐執中而行﹐不偏不倚也。無問﹐無所疑問以資惑亂也。不有眞見﹐烏能及此﹖﹞故曰﹕粗工嘻嘻﹐以爲可知。言熱未已﹐寒病復始。同气異形﹐迷診亂經。此之謂也。﹝粗工﹐淺輩也。嘻嘻﹐自得貌。妄謂道之易知﹐故見標之陽﹐輒從火治﹐假熱未除﹐眞寒復起。𨿽陰陽之气若同﹐而變見之形異。粗工昧此﹐未有不迷亂者矣。﹞夫陰陽逆從﹐標本之爲道也。小而大﹐言一而知百病之害。少而多﹐淺而博﹐可以言一而知百也。以淺而知深﹐察近而知遠。言標與本﹐易而勿及。﹝此標本﹑逆從﹑陰陽之道﹐似乎淺近﹐言之𨿽易﹐而實無能及者。﹞治反爲逆﹐治得爲從。﹝此釋逆從爲治之義。得﹐相得也﹐猶言順也。﹞先病而後逆者﹐治其本﹔先逆而後病者﹐治其本﹔先寒而後生病者﹐治其本﹔先病而後生寒者﹐治其本﹔先熱而後生病者﹐治其本。﹝有因病而致血气之逆者﹐有因逆而致變生之病者﹐有因寒熱而生爲病者﹐有因病而生爲寒熱者﹐但治其所因之本原﹐則後生之標病可不治而自愈矣。﹞先熱而後生中滿者﹐治其標﹔先病而後泄者﹐治其本﹔先泄而後生他病者﹐治其本。必且調之﹐乃治其他病。先病而後生中滿者﹐治其標﹔先中滿而後煩心者﹐治其本。﹝諸病皆先治本﹐而惟中滿者先治其標﹐蓋以中滿爲病﹐其邪在胃﹐胃者臟腑之本也﹐胃滿則藥石之气不能行﹐而臟腑皆失其所稟﹐故先治此者﹐亦所以治本也。﹞人有客气﹐有同气。﹝客气者﹐流行之運气也﹐往來不常﹐故曰「客气」。同气者﹐四時之主气也﹐歲歲相同﹐故曰「同气」。气有不和﹐則客气﹑同气皆令人病矣。﹞小大不利﹐治其標﹔小大利﹐治其本。﹝無論客气﹑同气之爲病﹐卽先有他病而後爲小大不利者﹐亦先治其標。諸皆治本﹐此獨治標﹐蓋二便不通﹐乃危急之候﹐𨿽爲標病﹐必先治之﹐此所謂「急則治其標」也。凡諸病而小大利者﹐皆當治本無疑矣。﹞先小大不利而後生病者﹐治其本。﹝二便不利﹐皆爲急證﹐故無論標本﹐卽當先治。按﹐治本者十之八九﹐治標者惟中滿及小大不利二者而已﹐蓋此二者﹐亦不過因其急而不得不先之也。如「治病必求於本」﹐「必」字卽中滿及小大不利二證﹐亦有急與不急之分而先後乎其間者﹐何今之醫﹐動稱「急則治其標﹐緩則治其本」﹐正不知孰爲可緩﹐孰爲最急﹐顚倒錯認﹐但見其舉手誤人耳。況二便之治﹐小便尢難﹐但知「气化則能出矣」之意﹐則大腸之血燥者不在硝黃﹐而膀胱之气閉者﹐又豈在五苓之類﹖﹞病發而有餘﹐本而標之﹐先治其本﹐後治其標﹔病發而不足﹐標而本之﹐先治其標﹐後治其本。﹝此以病气彊弱而言標本也﹐如病發之气有餘﹐則必侮及他髒他气而因本以傳標﹐故必先治其本﹐病發之气不足﹐則必受他髒他气之侮而因標以傳本﹐故心先治其標﹐蓋亦治所從生也。﹞謹察間﹑甚﹐以意調之﹕間者並行﹐甚者獨行。﹝間者﹐言病之淺。甚者﹐言病之重也。病淺者可以兼治﹐故曰「並行」﹔病甚者難容雜亂﹐故曰「獨行」。蓋治不精專﹐爲法之大忌﹐故當加意以調之也。又病輕者﹐邪气與元气互爲出入﹐故曰「並行」﹔病甚者﹐邪專王而肆虐﹐故曰「獨行」。間﹐去聲。﹞

卷三

气味第七

艸生五色﹐五色之變不可勝視﹔艸生五味﹐五味之美不可勝極。﹝此以艸言者﹐木亦在其中矣。靑﹑黃﹑赤﹑白﹑黑﹐五色之正也﹐然色有淺深間雜之異﹐故五色之變不可勝視﹔酸﹑辛﹑甘﹑苦﹑咸﹐五味之正也﹐然味有濃薄優劣之殊﹐故五味之美不可勝極。卽此五色五味之變﹐已不可窮﹐而天地萬物之化﹐又烏得而量哉﹗﹞嗜欲不同﹐各有所通。﹝物性不齊﹐各有嗜欲﹐聲色臭味﹐各有所宜﹐故各有所通也。﹞天食人以五气﹐地食人以五味。﹝天以五气食人者﹐臊气入肝﹐焦气入心﹐香气入脾﹐鮏气入肺﹐腐气入腎也﹔地以五味食人者﹐酸先入肝﹐苦先入心﹐甘先入脾﹐辛先入肺﹐鹹先入腎也。淸陽化气出乎天﹐濁陰成味出乎地﹐故天食人以气﹐地食人以味。此卽天地之運﹐陽陰之化﹐而人形之所以成也。﹞五气入鼻﹐藏於心肺﹐上使五色修明﹐音聲能彰。﹝五气入鼻﹐由喉而藏於心肺﹐以達五臟。心气充則五色修明﹐肺气充則聲音彰著﹐蓋心主血﹐故華於面﹐肺主气﹐故發於聲。﹞五味入口﹐藏於腸胃。味有所藏﹐以養五气﹔气和而生﹐津液相成﹐神乃自生。﹝五味入口﹐由咽而藏於腸胃。胃藏五味﹐以養五臟之气﹐而化生津液以成精﹐精气充而神自生。

人生之道﹐止於是耳。而其所以成之者﹐則在於天之气﹐地之味。气味之以於用者﹐則在乎藥食之間而已。﹞

五味入胃﹐各走其所喜﹕谷味酸﹐先走肝﹔谷味苦﹐先走心﹔谷味甘﹐先走脾﹔谷味辛﹐先走肺﹔谷味鹹﹐先走腎。﹝五臟嗜欲不同﹐各有所喜﹐故五味之走﹐亦各有先。然旣有所先﹐必有所後﹐而生克佐使﹐五臟皆有相涉矣。﹞穀气津液已行﹐營衛大通﹐乃化糟粕﹐以次傳下。﹝穀气入於營衛﹐其糟粕之質﹐降爲便溺﹐以次下傳而出於大腸﹑膀胱之竅。﹞其精微者﹐先出於胃﹐之兩焦﹐以漑五臟﹐別出兩行﹐營衛之道。﹝谷之精气﹐先出於胃﹐卽中焦也﹐而後至上﹑下兩焦﹐以漑五臟。之﹐至也。漑﹐灌注也。兩行﹐言淸者入營﹐營行脈中﹐濁者入衛﹐衛行脈外﹐故營主血而濡於內﹐衛主气而布於外﹐以分營﹑衛之道。﹞

其大气之摶而不行者﹐積於胸中﹐出於肺﹐循喉咽﹐故呼則出﹐吸則入。﹝大气﹐宗气也。摶﹐聚也。

蓋人有三气﹐營气出於中焦﹐衛气出於下焦﹐宗气積於上焦﹐出於肺﹐由喉嚨而爲呼吸出入﹐故膻中曰「气海」。﹞天地之精气﹐其大數常出三入一﹐故谷不入半日則气衰﹐一日則气少矣。﹝人之呼吸﹐通天地之精气﹐以爲吾身之眞气。故眞气者﹐所受於天﹐與穀气並而充身也。然天地之气﹐以吸而入﹐谷食之气﹐從呼而出﹐總計出入大數﹐則出者三分﹐入止一分﹐惟其出多入少﹐故半日不食﹐則谷化之气衰﹐一日不食﹐則谷化之气少矣。知气爲吾身之寶﹐而得養气之玄者﹐可以語道矣。﹞谷之五味﹐米甘﹐麻酸﹐大豆咸﹐麥苦﹐黃黍辛。﹝﹐俗作「粳」。麻﹐芝麻也。大豆﹐黃﹑黑﹑靑﹑白等豆﹐均稱大豆。黍﹐糯小米也﹐可以釀酒﹑北人呼爲黃米﹐又曰黍子。此五穀之味合五行者。音庚。﹞果之五味﹐棗甘﹐李酸﹑栗咸﹐杏苦﹐桃辛。﹝此五果之味合五行者。﹞畜之五味﹐牛甘﹑犬酸﹐豬咸﹐羊苦﹐雞辛。﹝此五畜之味合五行者。﹞菜之五味﹐葵甘﹐韭酸﹐藿咸﹐薤苦﹐蔥辛。﹝藿﹐大豆葉也。薤﹐野蒜也。薤似韭而無實。此五菜之味合五行者。薤﹐音械。﹞五色﹕黃色宜甘﹐淸色宜酸﹐黑色宜咸﹐赤色宜苦﹐白色宜辛。凡此五者﹐各有所宜﹐五宜所言五色者。﹝此五色之合於五味者。﹞脾病者﹐宜食粳米飯﹑牛肉﹑棗﹑葵﹔﹝此下言髒病所宜之味也。脾屬土﹐甘入脾﹐故宜用此甘物。﹞心病者﹐宜食麥﹑羊肉﹑杏﹑薤﹔﹝心屬火﹐苦入心﹐故宜用此苦物。﹞腎病者﹐宜食大豆黃卷﹑豬肉﹑栗﹑藿﹔﹝大豆黃卷﹐大豆芽也。腎屬水﹐鹹入腎﹐故宜用此鹹物。﹞肝病者﹐宜食麻﹑犬肉﹑李﹑韭﹔﹝肝屬木﹐酸入肝﹐故宜用此酸物。﹞肺病者﹐宜食黃黍﹑雞肉﹑桃﹑蔥。﹝肺屬金﹐辛入肺﹐故宜用此辛物。此上五節﹐皆用本髒之味﹐以治本髒之病也。﹞五禁﹕肝病禁辛﹐﹝辛味屬金﹐能克肝木。﹞心病禁咸﹐﹝鹹味屬水﹐能克心火。﹞脾病禁酸﹐﹝酸味屬木﹐能克脾土。﹞腎病禁甘﹐﹝甘味屬土﹐能克腎水。﹞肺病禁苦。﹝苦味屬火﹐能克肺金。﹞肝色靑﹐宜食甘﹐梗米飯﹑牛肉﹑棗﹑葵皆甘﹔﹝此下言髒气所宜之味﹐卽「肝苦急﹐急食甘以緩之」之意也。﹞心色赤﹐宜食酸﹐犬肉﹑麻﹑李﹑韭皆酸﹔﹝心苦緩﹐急食酸以收之也。﹞脾色黃﹐宜食鹹﹐大豆﹑豕肉﹑栗﹑藿皆咸﹔﹝此乃調利機關之義也。腎爲胃關﹐脾與胃合﹐故假咸柔以利其關﹐關利而胃气乃行﹐胃行而脾气方化﹐故脾之宜味﹐與他髒不同﹐亦卽「脾苦濕﹐急食苦以燥之」之意也。﹞肺色白﹐宜食苦﹐麥﹑羊肉﹑杏﹑薤皆苦﹔﹝肺苦气上逆﹐急食苦以泄之。﹞腎色黑﹐宜食辛﹐黃黍﹑雞肉﹑桃﹑蔥皆辛。﹝腎苦燥﹐急食辛以潤之。開腠理﹐致津液以通气也。﹞五味入口﹐各有所走﹐各有所病﹕酸走筋﹐多食之令人癃﹔咸走血﹐多食之令人渴﹔辛走气﹐多食之令人洞心﹔苦走骨﹐多食之令人變嘔﹔甘走肉﹐多食之令人心。蓋謂酸入於胃﹐其气澀以收﹐上之兩焦﹐弗能出入也。﹝謂上﹑中二焦澀結不舒也。﹞不出卽畱於胃中﹐胃中和溫﹐則下注膀胱﹐膀胱之胞薄以懦﹐得酸則縮﹐綣約而不通﹐水道不行﹐故癃。﹝綣﹐不分也。約﹐束也。癃﹐小水不利也。味過於酸﹐則上之兩焦弗能出入﹕若畱於胃中﹐則爲吞酸等疾﹔若胃中溫和不畱﹐則下注膀胱﹐膀胱得酸則縮﹐故爲癃也。胞者﹐如女子胞。胞移熱於膀胱者﹐衝脈﹐任脈皆起於胞中也。胞﹐音包﹐皆指子宮爲言也。此「膀胱之胞」者﹐因音拋﹐以溲脬爲言也。蓋胞音有二﹐而字則相同﹐特加「膀胱」二字﹐以明此非子宮﹐乃俗名「尿脬」也。﹞陰者﹐積筋之所終也﹐故酸入而走筋矣。﹝陰者﹐陰器也。積筋者﹐宗筋之所聚也。肝主筋﹐其味酸﹐故內爲膀胱之癃﹐而外走肝經之筋也。酸走筋﹐筋病無多食酸。﹞咸入於胃﹐其气上走中焦﹐注於脈﹐則血气走之。

血與咸﹐相得則凝﹐凝則胃中汁注之﹐注之則胃中竭﹐竭則咽路焦﹐故舌本幹而善渴。血脈者﹐中焦之道也﹐故咸入而走血矣。﹝血爲水化﹐咸亦屬水﹐咸與血相得﹐故走注血脈。若味過於鹹﹐則血凝而結﹐水液注之﹐則津竭而渴。然血脈必化於中焦﹐故咸入中焦而走血。咸走血﹐血病無多食鹹。﹞辛入於胃﹐其气走於上焦。

上焦者﹐受气而營諸陽者也。姜﹑韭之气燻之﹐營衛之气不時受之﹐久畱心下﹐故洞心。辛與气俱行﹐故辛入而與汗俱出。﹝洞心﹐透心若空也。營諸陽﹐營養陽分也。辛味屬陽﹐故走上焦之气分。過於辛則開竅而散﹐故爲洞心﹐爲汗出。辛走气﹐气病無多食辛。﹞苦入於胃﹐五穀之气﹐皆不能勝苦。苦入下脘﹐三焦之道皆閉而不通﹐故變嘔。齒者﹐骨之所終也﹐故苦入而走骨﹐故入而復出﹐知其走骨也。﹝苦味性堅而沈﹐故走骨。味過於苦﹐則抑遏胃中陽气﹐不能運化﹐故五穀之气不能勝之。三焦之道閉而不通﹐所以入而復出﹐其變爲嘔。又如齒爲骨之所終﹐苦通於骨﹐內不能受其气﹐復從口齒而出﹐正因其走骨也。苦走骨﹐骨病無多食苦。﹞甘入於胃﹐其气弱小﹐不能上至於上焦﹐而與谷畱於胃中者﹐令人柔潤者也。胃柔則緩﹐緩則虫動﹐虫動則令人心﹐其气外通於肉﹐故甘走肉。﹝甘性柔緩﹐故其气弱小﹐不能至於上焦。味過於甘﹐則與穀气畱於胃中﹐令人柔潤而緩。久則甘從濕化﹐致生諸虫。虫動於胃﹐甘緩於中﹐心當矣。﹐悶也。甘入脾﹐脾主肉﹐故甘走肉。甘走肉﹐肉病無多食甘。﹞

卷三

論治第八

陰陽者﹐天地之道也﹐萬物之綱紀﹐變化之父母﹐生殺之本始﹐神明之府也。﹝凡天地萬物﹐變化生殺﹐神明之道﹐總不外乎陰陽之理﹐故陰陽爲萬事之本。﹞治病必求於本。﹝萬事萬變﹐旣皆本於陰陽﹐而病機﹑藥性﹑脈息﹑論治則最切於此﹐故凡治病者在必求於本﹐或本於陰﹐或本於陽。求得其本﹐然後可以施治。「本」之一字﹐合之則惟一﹐分之則無窮。所謂「合之惟一」者﹐陰陽也﹐未有不明陰陽而能知事理者﹐亦未有不明陰陽而能知疾病者﹐此天地萬物之大本﹐必不可不知也。所謂「分之無窮」者﹐有變必有象﹐有象必有本﹐凡事有必不可罔顧者﹐卽本之所在也。死以生爲本﹐欲救其死﹐勿傷其生﹔邪以正爲本﹐欲攻其邪﹐必顧其正﹔陰以陽爲本﹐陽在則生﹐陽盡則死﹔靜以動爲本﹐有動則活﹐無動則止﹔血以气爲本﹐气來則行﹐气去則凝﹔證以脈爲本﹐脈吉則吉﹐脈凶則凶﹔先者後之本﹐從此來者﹐須從此去﹔急者緩之本﹐孰急可憂﹐孰緩無慮﹔內者外之本﹐外實者何傷﹐中敗者堪畏﹔下者上之本﹐滋苗者先固其根﹐伐下者必枯其上﹔虛者實之本﹐有餘者拔之無難﹐不足者攻之何忍﹖眞者假之本﹐淺陋者只知見在﹐精妙者疑似獨明﹔至若醫家之本在學力﹐學力足以盡求本之妙﹐始可與言治矣。《淮南子》曰﹕所以貴扁鵲者﹐知病之所從生也﹔所以貴聖人者﹐知亂之所由起也。﹞順其志。﹝順之爲用﹐最爲肯綮。不順﹐不能因其勢以利導之﹐非通變之士也。﹞故入國問俗﹐入家問諱﹐上堂問禮﹐臨病患問所便。﹝問病患之所便﹐卽取順之道也。﹞

夫中熱消癉則便寒﹐寒中之屬則便熱。﹝此下皆言治病之所便也。中熱者﹐中有熱也。消癉者﹐內熱爲癉﹐善饑渴而日消瘦也。凡熱在中﹐則治便於寒﹔寒在中﹐則治便於熱。是皆所以順病情而救之也。﹞胃中熱則消穀﹐令人懸心善饑﹐﹝消穀者﹐穀食易消也。懸心者﹐胃火上炎﹐心血被爍而懸。懸﹐不寧也。胃熱消穀﹐故令人善饑。﹞臍以上皮熱。腸中熱則出黃如糜﹐﹝臍以上者﹐胃與小腸之分也﹐故臍以上皮熱者﹐腸中亦熱也。出黃如糜者﹐以胃中濕熱之气傳於小腸所致也。糜﹐腐爛也。上二節皆熱證便寒之類。﹞臍以下皮寒。

胃中寒則腹脹﹐腸中寒則腸鳴飧泄。﹝臍以下皮寒者﹐以腸胃中寒也。胃中寒則不能運化而爲腹脹﹐腸中寒則陰气畱滯﹐不能泌別淸濁而爲腸鳴飧泄﹐是皆寒證便熱之類。﹞胃中寒﹐腸中熱﹐則脹而且泄。

﹝上文言腸中寒者泄﹐而此言腸中熱者泄﹐所以有熱泄﹑寒泄之不同﹐而熱泄謂之「腸垢」﹐寒泄謂之「溏」也。﹞胃中熱﹐腸中寒﹐則疾饑小腹痛脹。﹝胃中熱則善消穀﹐故疾饑。腸中寒則陰气聚結不行﹐故小腹切痛而脹。上二節皆當因其寒熱﹐而隨所宜以調治者也。﹞胃欲寒飲﹐腸欲熱飲﹐禁之則逆其志﹐順之則加其病。﹝胃中熱者欲寒飲﹐腸中寒者欲熱飲﹐緩急之治﹐當有先後。而喜惡之欲﹐難於兩從﹐且以貴人多任性﹐此順之所以難﹐而治之當有法也。﹞告之以其敗﹐導之以所便。春夏先治其標﹐後治其本﹔秋冬先治其本﹐後治其標。

﹝此言治有一定之法﹐有難以順其私欲而可爲假借者﹐故特舉標本之治﹐以言其槪耳。春夏發生﹐宜先養气以治標﹔秋冬收藏﹐宜先固精以治本。﹞便其相逆。﹝便其相逆者﹐委曲以便其情也。﹞飲食衣服﹐適其寒溫﹕寒無淒愴﹐暑無出汗﹔食飲者﹐熱無灼灼﹐寒無滄滄。寒溫中適﹐故气將持﹐乃不致邪僻也。﹝適﹐當也。

此言於便之之中而欲得其當也。卽如飲食衣服之類﹐法不宜寒欲寒﹐但可令其微寒﹐而勿使至於淒愴﹔法不宜熱欲熱﹐但可令其微熱﹐而勿使至於汗出。又如飲食之欲熱者﹐亦不宜灼灼之過﹐欲寒者﹐亦不宜滄滄之甚。寒熱適其中和﹐則元气得以執持﹐邪僻無由而致﹐是卽用順之道也。否則治民與自治﹐治彼與治此﹐治小與治大﹐治國與治家﹐未有逆而能治之也。﹞

气有多少﹐病有盛衰﹐治有緩急﹐方有大小﹔﹝五運六气﹐各有太過不及﹐故曰「气有多少」。人之疾病﹐必隨气而爲盛衰﹐故治之緩急﹐方之大小﹐亦必隨其輕重而有要約也。﹞气有髙下﹐病有遠近﹐證有中外﹐治有輕重﹐適其至所爲故也。﹝歲有司天在泉﹐則气有髙下﹔經有臟腑上下﹐則病有遠近。在裏曰中﹐在表曰外。緩者治宜輕﹐急者治宜重也。適其至所爲故﹐言必及於病至之所﹐而務得其已然之故也。﹞《大要》曰﹕君一臣二﹐奇之制也﹔君二臣四﹐偶之制也﹔君二臣三﹐奇之制也﹔君二臣六﹐偶之制也。﹝《大要》﹐古法也。主病之謂君﹐君宜倍用﹔佐君之謂臣﹐臣以助之。奇者陽數﹐卽古所謂「單方」也﹔偶者陰數﹐卽古所謂「復方」也。故君一臣二其數三﹐君二臣三其數五﹐皆奇之制也﹔君二臣四其數六﹐君二臣六其數八﹐皆偶之制也。奇方屬陽而輕﹐偶方屬陰而重。﹞近者奇之﹐遠者偶之﹐汗者不以偶﹐下者不以奇。﹝近者爲上爲陽﹐故用奇方﹐用其輕而緩也﹔遠者爲下爲陰﹐故用偶方﹐用其重而急也。汗者不以偶﹐陰沈不能達表也﹔下者不以奇﹐陽升不能降下也。舉奇偶陰陽﹐以分汗下之槪﹐則气味之陰陽﹐又豈後於奇偶哉﹗故下文復言之﹐此其微意﹐正不止於品數之奇偶。

而實以發明方制之義耳。學人當因之以深悟。奇﹐音箕。﹞補上治上制以緩﹐補下治下制以急﹐急則气味濃﹐緩則气味薄﹐適其至所﹐此之謂也。﹝補上治上制以緩﹐欲其畱布上部也﹔補下治下制以急﹐欲其直達下焦也。故欲急者﹐須气味之濃﹔欲緩者﹐須气味之薄。若制緩方而气味濃﹐則峻而去速﹔用急方而气味薄﹐則柔而不前。惟緩﹑急﹑濃﹑薄得其宜﹐則適其病至之所﹐而治得其要矣。此制方主治之要領﹐故重言以申明之。﹞病所遠而中道气味之者﹐食而過之﹐無越其制度也。﹝言病所有深遠﹐而藥必由於胃。設用之無法﹐則藥未及病而中道先受其气味矣﹐故當以食爲節﹐而使其遠近皆達﹐是「過之」也。

如欲其遠者﹐藥在食前﹐則食催藥而致遠矣﹔欲其近者﹐藥在食後﹐則食隔藥而畱止矣。由此類推﹐則服食之疾徐﹐根梢之升降﹐以及湯﹑膏﹑丸﹑散﹐各有所宜﹐必無越其制度也。﹞是故平气之道﹐近而奇偶﹐制小其服也﹔遠而奇偶﹐制大其服也。大則數少﹐小則數多﹐多則九之﹐少則二之。﹝平气之道﹐平其不平之謂也。如在上爲近﹐在下爲遠﹐遠者近者﹐各有陰陽表裏之分﹐故遠方近方﹐亦各有奇偶相兼之法﹐如方奇而分兩偶﹐方偶而分兩奇﹐皆互用之妙也。故近而奇偶﹐制小其服﹐小則數多而盡於九﹐蓋數多則分兩輕﹐分兩輕則性力薄而僅及近處也﹔遠而奇偶﹐制大其服﹐大則數少而止於二﹐蓋少則分兩重﹐分兩重則性力專而直達深遠也﹐是皆奇偶兼用之法﹐若病近而大其制﹐則藥勝於病﹐是謂誅伐無過﹔病遠而小其制﹐則藥不及病﹐亦猶風馬牛不相及耳。上言「近者奇之﹐遠者偶之」﹐言法之常也﹔此言「近而奇偶」﹐「遠而奇偶」言用之變也。知變知常﹐則應變可以無方矣。﹞奇之不去則偶之﹐是謂重方﹔偶之不去﹐則反佐以取之﹐所謂寒﹑熱﹑溫﹑涼﹐反從其病也。﹝此示人以圓融通變也。如始也用奇﹐奇之而病不去﹐此其必有未合﹐乃當變而爲偶﹐奇偶疊用﹐是曰「重方」﹐卽後世所謂「復方」也。若偶之而又不去﹐則當求其微甚眞假﹐而反佐以取之。反佐者﹐謂藥同於病﹐而順其性也。如以熱治寒而寒拒熱﹐則反佐以寒而入之﹔以寒治熱而熱格寒﹐則反佐以熱而入之。又如寒藥熱用﹐借熱以行寒﹔熱藥寒用﹐借寒以行熱﹐是皆反佐變通之妙用﹐蓋欲因其勢而利導之耳。﹞

五味陰陽之用﹐辛甘發散爲陽﹐酸苦湧泄爲陰﹐鹹味湧泄爲陰﹐淡味滲泄爲陽。六者或收或散﹐或緩或急﹐或燥或潤﹐或或堅﹐以所利而行之﹐調其气﹐使其平也。﹝湧﹐吐也。泄﹐瀉也。滲泄﹐利小便及通竅也。辛﹑甘﹑酸﹑苦﹑鹹﹑淡六者之性﹐辛主散主潤﹐甘主緩﹐酸主收主急﹐苦主燥主堅﹐鹹主﹐淡主滲泄。五味之用﹐升而輕者爲陽﹐降而重者爲陰﹐各因其利而行之﹐則气可調而平矣。﹞病有非調气而得者﹐有毒無毒﹐所治爲主﹐適大小爲制也。﹝非調气﹐謂病有不因於气而得者也。病生之類有四﹕一者始因气動而內有所成﹐謂積聚瘕﹑癅气癭气﹑結核癲癇之類﹔二者因气動而外有所成﹐謂癰腫瘡瘍﹑疣疥疽痔﹑掉螈浮腫﹑目赤疹﹑腫痛癢之類也﹔三者不因气動而病生於內﹐謂畱飲癖食﹑饑飽勞損﹑宿食霍亂﹐悲恐喜怒﹑想慕憂結之類也﹔四者不因气動而病生於外﹐謂瘴气賊魅﹑虫蛇蠱毒﹑蜚屍鬼擊﹑衝薄墜墮﹑風寒暑濕所射﹑刺割捶撲之類也。凡此四類﹐有獨治內而愈者﹐有兼治內而愈者﹐有獨治外而愈者﹐有兼治外而愈者﹐有先治內後治外而愈者﹐有先治外後治內而愈者﹐有須齊毒而攻擊者﹐有須無毒而調引者﹐其於或重或輕﹐或緩或急﹐或收或散﹐或潤或燥﹐或或堅﹐用各有所宜也。或有宜毒者﹐有不宜毒者﹐但以所治爲主﹐求當於病而已。故其方之大小輕重﹐皆宜因病而爲之制也。﹞制之道﹐君一臣二﹐制之小也﹔君一臣三佐五﹐制之中也﹔君一臣三佐九﹐制之大也。寒者熱之﹐熱者寒之。﹝治寒以熱﹐治熱以寒﹐此正治法也。﹞微者逆之﹐甚者從之﹐﹝病之微者﹐如陽病則熱﹐陰病則寒﹐眞形易見﹐其病則微﹐故可逆之﹐逆卽正治也。病之甚者﹐如熱極反寒﹐寒極反熱﹐假證難辧﹐其病則甚﹐故當從之﹐從卽反治也。﹞堅者削之﹐客者除之﹐勞者溫之﹐結者散之﹐畱者攻之﹐燥者濡之﹐急者緩之﹐散者收之﹐損者益之﹐逸者行之﹐驚者平之﹐上之下之﹐摩之浴之﹐薄之劫之﹐開之發之﹐適事爲故。逆者正治﹐從者反治﹐從少從多﹐觀其事也。﹝溫之﹐溫養之也。逸者﹐奔逸潰亂也。行之﹐行其逆滯也。平之﹐安之也。上之﹐吐之也。摩之﹐按摩之也。薄之﹐追其隱藏也。劫之﹐奪其彊盛也。適事爲故﹐適當其所事之故也。正治﹐反治﹑注見上文。從少﹐謂一同而二異﹔從多﹐謂二同而一異﹐必觀其事之輕重而爲之增損。然則宜於全反者﹐自當盡同無疑矣。治有逆從者﹐以病有微甚﹔病有微甚者﹐以證有眞假也。寒熱有眞假﹐虛實亦有眞假。眞者正治﹐假者反治。如寒熱之眞假者﹐眞寒則脈沈而細﹐或弱而遲﹐爲厥逆﹐爲嘔吐﹐爲腹痛﹐爲飧泄下利﹐爲小便淸頻﹐卽有發熱﹐必欲得衣﹐此浮熱在外﹐而沈寒在內也﹔眞熱則脈數有力﹐滑大而實﹐爲煩躁喘滿﹐爲聲音壯厲﹐或大便祕結﹐或小水赤澀﹐或發熱掀衣﹐或脹疼熱渴。此皆眞病。眞寒者宜溫其寒﹐眞熱者宜解其熱﹐是當正治者也。至若假寒者﹐陽證似陰﹐火極似水也﹐外𨿽寒而內則熱﹐脈數而有力﹐或沈而鼓擊﹐或身寒惡衣﹐或便熱祕結﹐或煩渴引飲﹐或腸垢臭穢﹐此則惡寒非寒﹐明是熱證﹐所謂「熱極反兼寒化」﹐亦曰「陽盛隔陰」也﹔假熱者﹐陰證似陽﹐水極似火也﹐外𨿽熱而內則寒﹐脈微而弱﹐或數而虛﹐或浮大無根﹐或弦芤斷續﹐身𨿽熾熱而神則靜﹐語𨿽譫妄而聲則微﹐或虛狂起倒﹐而禁之卽止﹐或蚊迹假斑﹐而淺紅細碎﹐或喜冷水而所用不多﹐或舌苔面赤而衣被不撤﹐或小水多利﹐或大便不結﹐此則惡熱非熱﹐明是寒證﹐所謂「寒極反兼熱化」﹐亦曰「陰盛隔陽」也。此皆假病。假寒者淸其內熱﹐內淸則浮陰退舍矣﹔假熱者溫其眞陽﹐中溫則虛火歸原矣。是當從治者也。又如虛實之治﹐至虛有盛候﹐則有假實矣﹔大實有羸狀﹐則有假虛矣。總之﹐虛者正气虛也﹐爲色慘形疲﹐爲神衰气怯﹐或自汗不收﹐或二便失禁﹐或夢遺精滑﹐或嘔吐隔塞﹐或病久攻多﹐或气短似喘﹐或勞傷過度﹐或暴困失志﹐𨿽外證似實而脈弱無神者﹐皆虛証之當補也﹔實者邪气實也﹐或外閉於經絡﹐或內結於臟腑﹐或气壅而不行﹐或血畱而凝滯﹐必脈病俱盛者﹐乃實証之當攻也。然則虛實之間﹐最多疑似﹐有不可不辧其眞耳。若正气旣虛﹐則邪气𨿽盛﹐亦不可攻﹐蓋恐邪未去而正先脫﹐呼吸變生﹐措手無及。故治虛邪者當先顧正气﹐正气存則不致於害﹐且補中自有攻意﹐蓋補陰卽所以攻熱﹐補陽卽所以攻寒﹐世未有正气復而邪气不退者﹐亦未有正气竭而命不傾者。如必不得已﹐亦當酌量緩急﹐權宜多少﹐寓戰於守﹐斯可矣。﹞至於熱因寒用﹐寒因熱用﹐塞因塞用﹐通因通用﹐必伏其所主﹐而先其所因﹐其始則同﹐其終則異﹐可使破積﹐可使潰堅﹐可使气和﹐可使必已。﹝熱因寒用者﹐如大寒內結﹐當治以熱﹐然寒甚格熱﹐熱不得前﹐則以熱藥冷服﹐下嗌之後﹐冷體旣消﹐熱性便發﹐情且不違﹐而致大益﹐此「熱因寒用」之法也。寒因熱用者﹐如大熱在中﹐以寒攻治則不入﹐以熱攻治則病增﹐乃以寒藥熱服﹐入腹之後﹐熱气旣消﹐寒性遂行﹐情且協和而病以減﹐此「寒因熱用」之法也。治熱以寒﹐溫而行之﹐治寒以熱﹐涼而行之﹐亦寒因熱用﹐熱因寒用之義。塞因塞用者﹐如下气虛乏﹐中焦气壅﹐欲散滿則更虛其下﹐欲補下則滿甚於中﹐治不知本而先攻其滿﹐藥入或減﹐藥過依然﹐气必更虛﹐病必漸甚﹐乃不知少服則資壅﹐多服則宣通﹐峻補其下﹐以疏啟其中﹐則下虛自實﹐中滿自除﹐此「塞因塞用」之法也。通因通用者﹐如大熱內蓄﹐或大寒內凝﹐積聚畱滯﹐瀉利不止﹐寒滯者以熱下之﹐熱滯者以寒下之﹐此「通因通用」之法也。以上四治﹐必伏其所主者﹐制病之本也﹔先其所因者﹐求病之由也。旣得其本﹐而以眞治眞﹐以假治假﹐其始也類治似同﹐其終也病變則異矣。是爲反治之法。故可使破積﹑潰堅﹑气和而病必已也。﹞逆之從之﹐逆而從之﹐從而逆之﹐疏气令調﹐則其道也。﹝气調而得者。言气本調和而偶感於病﹐則或因天時﹐或因意料之外者也。其治法亦無過逆從而已﹐或可逆者﹐或可從者﹐或先逆而後從者﹐或先從而後逆者﹐但疏其邪气而使之調和﹐則治道盡矣。﹞方制有君臣﹐主病之謂君﹐佐君之謂臣﹐應臣之謂使﹐非上下三品之謂﹐所以明善惡之殊貫也。﹝主病者﹐對証之要藥也﹐故謂之君。君者﹐味數少而分兩重﹐賴之以爲主也。佐君者謂之臣﹐味數稍多而分兩稍輕﹐所以匡君之不逮也。應臣者謂之使﹐數可出入而分兩更輕﹐所以備通行向導之使也。此則君臣佐使之義﹐非上下三品如善惡殊貫之謂也。處方之制﹐有君臣佐使。三品﹐言藥性善惡﹐故有上﹑中﹑下之殊。上藥爲君﹐主養命以應天﹔中藥爲臣﹐主養性以應人﹔下藥爲佐使﹐主治病以應地。所謂「善惡之殊貫」也。﹞病有中外﹐從內之外者﹐調其內﹐從外之內者﹐治其外。﹝從內之外者﹐內爲本﹔從外之內者﹐外爲本。但治其本﹐無不愈矣。﹞從內之外而盛於外者﹐先調其內﹐而後治其外﹔從外之內而盛於內者﹐先治其外而後調其內。﹝病𨿽盛於標﹐治必先其本而後可愈﹐此治病之大法也。﹞中外不相及﹐則治主病。中外不相及﹐謂旣不從內﹐又不從外﹐則但求其見在所主之病而治之﹐此卽「三因」之義也。千般難﹐不越三條﹕一者經絡受邪入臟腑﹐爲內所因也﹔二者四肢九竅﹐血脈相傳﹐壅塞不通﹐爲外皮膚所中也﹔三者房室﹑金刃﹑虫獸所傷也。故《三因方》有內因﹑外因﹑不內外因﹐蓋本諸此耳。﹐昌震切﹐病也。調气之方﹐必別陰陽﹔定其中外﹐各守其鄕。

內者內治﹐外者外治﹐微者調之﹐其次平之﹐盛者奪之﹐汗之下之﹐寒熱溫涼﹐衰之以屬﹐隨其攸利。﹝方﹐法也。陰陽之道﹐凡病治脈藥﹐皆有關系﹐故必當詳別之。中外﹐表裏也。微者調之﹐謂小寒之气﹐和之以溫﹐小熱之气﹐和之以涼也。其次平之﹐謂大寒之气﹐平之以熱﹐大熱之气﹐平之以寒也。盛者奪之﹐謂邪之甚者﹐當直攻而取之﹐如甚於外者汗之﹐甚於內者下之。凡宜寒宜熱﹐宜溫宜涼﹐當各求其屬以衰去之﹐惟隨其攸利而已。

攸﹐所也。﹞病在中而不實不堅﹐且聚且散﹐無積者﹐求其髒虛則補之﹐藥以祛之﹐食以隨之﹐行水漬之﹐和其中外﹐可使畢已。﹝積者﹐有形之病。有積在中﹐則堅實不散矣。今其不實不堅﹐且聚且散者﹐無積可知也。無積而病在中者﹐髒之虛也﹐故當隨病所在﹐求其髒而補之。藥以祛之﹐去其病也。食以隨之﹐養其气也。行水漬之﹐通其經也。若是則中外和調而病可已矣。祛者﹐非攻擊之謂﹐凡去病者皆可言「祛」。漬﹐資四切﹐浸洗也。﹞治寒以熱﹐治熱以寒﹐繩墨也。有病熱者寒之而熱﹐有病寒者熱之而寒﹐二者皆在新病復起﹐是治王气﹐所以反也。﹝病有陰陽﹐气有衰王。不明衰王﹐則治之反盛。如陽盛陰衰者﹐陰虛火王也﹐治之者不知補陰以配陽﹐專用苦寒﹐是治火之王也﹔陽衰陰盛者﹐气弱生寒也﹐治之者不知補陽以配陰﹐專用辛溫﹐是治陰之王也。如夏令本熱﹐而伏陰在內﹐每多中寒﹔冬令本寒﹐而伏陽在內﹐每多內熱。設不知此﹐而必欲用寒於夏﹐治火之王﹐用熱於冬﹐治寒之王﹐則有中寒隔陽者﹐服寒反熱﹐中熱隔陰者﹐服熱反寒矣。是皆治王之謂而病之所以反也。春﹑秋同法。﹞而不知諸寒之而熱者﹐取之陰﹐熱之而寒者﹐取之陽﹐所謂求其屬也。﹝諸寒之而熱者﹐謂以苦寒治熱而熱反增﹐非火之有餘﹐乃眞陰之不足也。陰不足則陽有餘而爲熱﹐故當取之於陰﹐不宜治火也。只補陰以配其陽﹐則陰气復而熱自退矣。熱之而寒者。謂以辛熱治寒而寒反甚﹐非寒之有餘﹐乃眞陽之不足也。陽不足則陰有餘而爲寒﹐故當取之於陽﹐不宜攻寒也﹐但補水中之火﹐則陽气復而寒自消也。益火之源﹐以消陰翳﹔壯水之主﹐以制陽光。

臟腑之原﹐有寒熱溫涼之主﹐取心者不必齊以熱﹐取腎者不必齊以寒﹐但益心之陽﹐寒亦通行﹐彊腎之陰﹐熱之猶可。故或治熱以熱﹐治寒以寒﹐所謂「求其屬」也。屬者﹐根本之謂﹐水火之本﹐則皆在命門之中耳。﹞不治王而然者﹐五味之屬﹐治有不當也。夫五味入胃﹐各歸所喜攻。久而增气﹐物化之常也﹐气增而久﹐夭之由也。﹝不因治王而病不愈者﹐以五味之屬﹐治有不當也。凡五味必先入胃﹐而後各歸所喜攻之髒。喜攻者﹐謂五味﹑五臟各有所屬也。如病在筋無食酸﹐病在气無食辛﹐病在骨無食鹹﹐病在血無食苦﹐病在肉無食甘﹐犯之者﹐卽所謂五味之屬不當也。五味之性﹐各有所入。若味有偏用﹐則气有偏病。偏用旣久﹐其气必增﹐此物化之常也。气增而久﹐則髒有偏勝﹐髒有偏勝﹐則必有偏絕矣。此致夭之由也。如「味過於酸﹐肝气以津﹐脾气乃絕﹔味過於鹹﹐大骨气勞﹐短肌﹐心气抑」之類是也。言寒熱者﹐言病機也。後言五味者﹐言藥餌也。

藥餌﹑病機﹐必審其眞﹐設有謬誤﹐鮮不害矣。﹞邪風之至﹐疾如風雨。﹝邪風中人疾速如此。﹞故善治者治皮毛﹐﹝皮毛尙淺﹐用力少而成功易也。﹞其次治肌膚﹐﹝深於皮毛矣。﹞其次治筋脈﹐﹝深於肌膚矣。﹞其次治六腑﹐﹝深於筋脈矣。﹞其次治五臟。治五臟者﹐半死半生也。﹝邪愈深則治愈難﹐故上工救其萌芽﹐下工救其已成。救其已成者﹐用力多而成功少﹐凶吉相半矣。﹞天之邪气﹐感則害人五臟﹐水谷之寒熱﹐感則害於六腑。﹝天之邪气﹐卽風﹑寒﹑暑﹑濕﹑火﹑燥﹐受於無形者也。喉主天气而通於髒﹐故感則害人五臟。水谷之寒熱﹐卽谷食之气味﹐受於有形者也。咽主地气而通於腑﹐故感則害於六腑。﹞地之濕气﹐感則害皮肉筋脈。﹝人之應土者肉也﹐濕勝則營衛不行﹐故感則害於皮肉筋脈。

﹞善診者﹐察色按脈﹐先別陰陽﹔﹝此下皆言診法。「診」之一字﹐所該者廣﹐先別陰陽﹐不可緩也。﹞

審淸濁而知部分﹔﹝色者神之華﹐故可望顏察色﹐審淸濁而知部分。如病患有气色見於面部﹕「鼻頭色靑﹐腹中痛﹐苦冷者死﹔鼻頭色微黑者﹐有水气﹔色黃者﹐胸中有寒﹔色白者﹐亡血也。設微赤非時者死。」又「色靑爲痛﹐色黑爲勞﹐色赤爲風﹐色黃者便難﹐色鮮明者有畱飲」之類是也。﹞視喘息﹑聽音聲而知所苦﹔﹝病苦於中﹐聲發於外﹐故可視喘息﹑聽音聲而知其苦也。如肝在音爲角﹐聲爲呼﹔心在音爲徵﹐聲爲笑﹔脾在音爲宮﹐聲爲歌﹔肺在音爲商﹐聲爲哭﹔腎在音爲羽﹐聲爲呻之類。又如「病人語聲寂然﹐喜驚呼者﹐骨節間病﹔語聲喑喑然不徹者﹐心膈間病﹔語聲啾啾然細而長者﹐頭中病」﹔「息搖肩者﹐心中堅﹔息引胸中上气者﹐咳﹔息張口短气者﹐肺痿唾沫」﹔「吸而微數﹐其病在中焦﹐實也﹐當下之則愈﹐虛者不治﹔在上焦者其吸促﹐在下焦者其吸遠﹐此皆難治。呼吸動搖振振者﹐不治」。又設令病患向壁臥﹐聞師到不驚起而視﹐若三言三止﹐脈之咽唾者﹐此詐病也﹔設令脈自和處﹐但言此病大重﹐須服吐下藥﹐及鍼灸數十百處當自愈﹐師持脈﹐病患欠者﹐無病也﹔脈之呻者﹐痛也﹔言遲者﹐風也﹔搖頭言者﹐裏痛也﹔行遲者﹐表彊也﹔坐而伏者﹐短气也﹔坐而下一腳者﹐腰痛也﹔裏實護腹如懷卵者﹐心痛也。

人病恐怖者﹐脈形如循絲累累然﹐其面白脫色也﹔人愧者﹐脈浮而面色乍白乍赤也。此皆疾病之聲﹑色。總之﹐聲由气發﹐气充則聲壯﹐气衰則聲怯﹐陽候多語﹐陰證無聲。多語者易濟﹐無聲者難榮。

然則音聲不惟知所苦﹐而且可知死生矣。﹞觀權衡規矩而知病所主﹔﹝權衡規矩﹐所包者多。權言其重﹐衡言其輕﹐規言其圓﹐矩言其方。能明方圓輕重之理﹐則知變通之道矣。﹞按尺寸﹐觀浮﹑沈﹑滑﹑澀而知病所生以治。﹝所以別陰陽表裏也。﹞無過以證﹐則不失矣。﹝過﹐失也。言無失諸法﹐則治亦可以無失矣。﹞

故因其輕而揚之﹐因其重而減之﹐因其衰而彰之。﹝輕者浮於表﹐故宜揚之﹐揚者散也﹔重者實於內﹐故宜減之﹐減者瀉也﹔衰者气血虛﹐故宜彰之﹐彰者補之益之﹐而使气血復彰也。於此三者﹐而表裏虛實之治盡之矣。﹞形不足者溫之以气﹐精不足者補之以味。﹝此正言彰之之法﹐而在於藥食之气味也。

以形精言﹐則形爲陽﹐精爲陰﹔以气味言﹐則气爲陽﹐味爲陰。陽者﹐衛外而爲固也﹔陰者﹐藏精而起亟也。

故形不足者﹐陽之衰也﹐非气不足以達表而溫之﹔精不足者﹐陰之衰也﹐非味不足以實中而補之。陽性暖﹐故曰溫﹔陰性靜﹐故曰補。按本篇有云「味歸形」﹐「形食味」﹐「气歸精」﹐「精食气﹐」可知形以精成﹐精以气化﹔气以味生﹐味以气行。以陰陽言﹐則形與气皆陽也﹐故可以溫﹔味與精皆陰也﹐故可以補。以淸濁言﹐則味與形皆濁也﹐故味歸形﹔气與精皆淸也﹐故气歸精。然气不能外乎味﹐味亦不能外乎气﹐𨿽气味有陰陽淸濁之分﹐而實則相須爲用者也。﹞其髙者因而越之﹐﹝越﹐發揚也。謂升散之﹐湓湧之﹐可以治其上之表裏也。﹞其下者引而竭之﹐﹝竭﹐祛除也﹐謂蕩滌之﹐疏利之﹐可以治其下之前後也。﹞中滿者瀉之於內﹐﹝「中滿」二字﹐最宜詳察﹐卽痞滿大實堅之謂﹐故當瀉之於內。若外見浮腫﹐而脹不在內者﹐非「中滿」也﹐妄行攻瀉﹐必至爲害。此節之要﹐在一「中」字。﹞其有邪者漬形以爲汗﹐﹝邪在肌表﹐故當漬形以爲汗。漬﹐浸也﹐如許胤宗用黃防風湯數十斛置於牀下以蒸汗﹐張苗燒地加桃葉於上以蒸汗﹐或用藥煎湯燻之沐之﹐皆漬形之法也。﹞其在皮者汗而發之﹐﹝前言有邪者﹐兼經絡而言﹐言其深也。此言在皮者﹐言其淺也。均爲表證﹐故皆宜汗。﹞其悍者按而收之﹐﹝此兼表裏而言。凡邪气之急利者﹐按得其狀﹐則可收而制之矣。如今之刮痧﹑揣摩﹑推拿﹑收驚之類﹐亦其遺也。﹞其實者散而瀉之。

﹝陽實者宜散之﹐陰實者宜瀉之。﹞審其陰陽﹐以別柔剛。﹝形證有柔剛﹐脈色有柔剛﹐气味尢有柔剛。柔者屬陰﹐剛者屬陽。知剛柔之化者﹐知陰陽之妙用矣。故必審而別之。﹞陽病治陰﹐陰病治陽。﹝陽勝者陰必病﹐陰勝者陽必病﹐如「諸寒之而熱者﹐取之陰﹐熱之而寒者﹐取之陽」﹔「壯水之主﹐以制陽光﹐益火之源﹐以消陰翳」之類﹐皆陽病治陰﹑陰病治陽之道也。﹞定其血气﹐各守其鄕。﹝病之或在血分﹐或在气分﹐當各察其處而不可亂也。﹞血實宜決之﹐﹝決﹐謂泄去其血。﹞气虛宜掣引之。﹝掣﹐挽也。气虛者﹐無气之漸。

無气則死矣﹐故當挽回其气而引之使復也。如上气虛者﹐升而舉之﹔下气虛者﹐納而歸之﹔中气虛者﹐溫而補之也。﹞

一病而治各不同﹐皆愈者﹐地勢使然也。﹝地勢不同﹐則气習有異﹐故治法亦隨而不一也。﹞故東方之域﹐天地之所始生也。﹝天地之气﹐自東而升﹐爲陽生之始﹐故發生之气﹐始於東方﹐而在時則爲春。﹞魚鹽之地﹐海濱傍水﹐﹝地不滿東南﹐故東南低下而多水。魚鹽﹑海濱﹐皆傍水之地利也。﹞其民食魚而嗜咸﹐皆安其處﹐美其食。﹝得魚鹽之地﹐故居安食美。﹞魚者使人熱中﹐﹝魚﹐鱗虫也。魚生水中﹐水體外陰而內陽﹐故能熱中﹐然水從寒化﹐亦脾寒者所忌。﹞鹽者勝血﹐﹝食鹹者渴﹐勝血之徵也。﹞故其民皆黑色疏理﹐其病皆爲癰瘍。﹝血弱故黑色疏理﹐熱多故爲癰瘍。﹞

其治宜砭石﹐故砭石者亦從東方來。﹝砭石﹐石鍼也﹐卽瓷鋒之屬。髙氏之山﹐有石如玉﹐可以爲鍼﹐卽砭也。東方之民﹐疏理而癰瘍﹐其病在肌表﹐故用砭石。砭石者﹐其治在淺﹐凡後世所用砭石之法﹐亦自東方來也。來﹐起見也。砭﹐音邊。﹞西方者﹐金玉之域﹐沙石之處﹐天地之所收引也。﹝地之剛在西方﹐故多金玉沙石。然天地之气﹐自西而降﹐故爲天地之收引﹐而在時則應秋。﹞其民陵居而多風﹐水土剛彊。﹝陵居﹐髙處也﹐故多風。金气肅殺﹐故水土剛彊。﹞其民不衣而褐薦﹐華食而脂肥。﹝不衣﹐不事服飾也。褐﹐毛布也。薦﹐艸茵也。華﹐濃濃也。謂酥酪膏肉之類﹐飲食華濃﹐故人多脂肥。﹞邪不能傷其形體﹐其病生於內。﹝水土剛彊﹐飲食肥濃﹐肌肉充實﹐膚腠閉密﹐故邪不能傷其外﹐而惟飲食﹑男女﹑七情﹐病多生於內也。﹞其治宜毒藥﹐故毒藥者亦從西方來。﹝病生於內﹐故非鍼灸按導所能治﹐而宜用毒藥也。毒藥者﹐總括藥餌而言。凡能除病者﹐皆可稱爲毒藥﹐然治此輩﹐正不必純甘至靜也。凡後世所用毒藥之法﹐亦自西方來也。﹞北方者﹐天地所閉藏之域也。﹝天之陰在北﹐故其气閉藏﹐而在時則應冬。﹞

其地髙陵居﹐風寒冰冽。﹝地髙陵居﹐西北之勢也。風寒冰冽﹐陰气勝也。﹞其民樂野處而乳食﹐髒寒生滿病。﹝野處乳食﹐北人之性﹐胡地至今猶然。地气寒﹐乳性亦寒﹐故令人髒寒。髒寒多滯﹐故生脹滿等病。﹞

其治宜灸﹐故灸者亦從北方來。﹝灸﹐艾灸火灼也﹐亦火鍼之屬。凡治牛馬﹐類行此法﹐北人宜用之﹐故後世所用灸之法﹐亦自北方來也。﹐如瑞切。﹞南方者﹐天地所長養﹐陽之所盛處也。﹝天之陽在南﹐故萬物長養﹐而時應夏。﹞

其地下﹐水土弱﹐霧露之所聚也。﹝南方低下而濕﹐故水土弱而多霧露。﹞其民嗜酸而食﹐﹝﹐腐也。

物之腐者﹐如鼓曲醬之屬是也。﹐音父。﹞故其民皆致理而赤色﹐其病攣痺。﹝嗜酸者收﹐食者濕﹐故其民致理而攣痺。攣痺者﹐濕熱盛而病在筋骨也。南方屬火﹐故其色赤﹐致﹐密也。﹞其治宜微鍼﹐故九鍼者亦從南方來。﹝病在筋絡﹐故宜用九鍼。凡後世所用鍼法﹐亦自南方來也。﹞中央者﹐其地平以濕﹐天地所以生萬物也眾。﹝土體平﹐土性濕﹐土王於四方之中而爲萬物之母﹐故其生物也眾。﹞其民食雜而不勞﹐﹝四方輻輳﹐萬物所歸﹐故民食雜。土性和緩﹐故不勤勞也。﹞故其病多痿厥寒熱﹐﹝土气通脾而主四肢﹐故濕滯則爲痿﹐寒熱則爲厥﹐中央者﹐四方之气交相集﹐故或寒或熱也。﹞其治宜導引按蹺﹐故導引按蹺者亦從中央出也。﹝導引﹐謂搖筋骨﹑動肢節以行气血也。按﹐捏按也﹐蹺﹐卽陽蹺﹑陰蹺之義﹐蓋謂推拿溪谷蹺穴以除疾病也。病在肢節﹐故用此法。凡後世所用導引按摩之法﹐亦自中州出也。

蹺﹐音喬﹐又極虐切。﹞故聖人雜合以治﹐各得其所宜﹐治𨿽異而病皆愈者﹐得病之情﹐知治之大體也。﹝雜合五方之治而隨機應變﹐則各得其宜矣。故治法𨿽異﹐而病無不愈。知變通之道者﹐卽聖人之能事也﹐豈特治病而已哉﹗﹞

形樂志苦﹐病生於脈﹐治之以灸刺﹔﹝形樂者﹐身無勞也。志苦者﹐心多慮也。心主脈﹐深思過慮﹐則脈病矣。脈病者當治經絡﹐故當隨其宜而灸刺之。﹞形樂志樂﹐病生於肉﹐治之以鍼石﹔﹝形樂者逸﹐志樂者閒。飽食終日﹐無所運用﹐多傷於脾。脾主肌肉﹐故病生焉。肉病者﹐或爲衛气畱﹐或爲膿血聚﹐故當用鍼石以取之。﹞形苦志樂﹐病生於筋﹐治之以熨引﹔﹝形苦者身多勞﹐志樂者心無慮。勞則傷筋﹐故疾生於筋。

熨﹐以藥熨。引﹐謂導引。﹞形苦志苦﹐病生於咽嗌﹐治之以甘藥﹔﹝形苦志苦﹐必多憂思。憂則傷肺﹐思則傷脾。脾肺气傷﹐則虛而不行﹐气必滯矣。脾肺之脈﹐上循咽嗌﹐故病生於咽嗌﹐如人之悲憂過度﹐則喉嚨哽咽﹐食飲難進﹔思慮過度﹐則上焦痞膈﹐咽中核塞﹐卽其徵也。隔則閉絕﹐上下不通﹐則暴憂之病也。

病在嗌者﹐因損於髒﹐故當以甘藥調補之。﹞形數驚恐﹐經絡不通﹐病生於不仁﹐治之以按摩醪藥。﹝驚者气亂﹐恐者气下﹐數有驚恐則气血散亂而經絡不通﹐故病不仁。不仁者﹐頑痺弱也﹐故治宜按摩以導气行血﹐醪藥以養正除邪。醪藥﹐藥酒也。醪﹐音勞。﹞是謂五形志也。﹝重申形志不同﹐以足上文之意。﹞

病有久新﹐方有大小﹐有毒無毒﹐固宜常制。﹝病重者宜大﹐病輕者宜小﹐無毒者宜多﹐有毒者宜少﹐皆常制也。﹞大毒治病﹐十去其六﹔常毒治病﹐十去其七﹐小毒治病﹐十去其八﹔無毒治病﹐十去其九。﹝藥性有大毒﹑常毒﹑小毒﹑無毒之分﹐去病有六分﹑七分﹑八分﹑九分之制者﹐蓋以治病之法﹐藥不及病則無濟於事﹐藥過於病則反傷其正而生他患矣﹐故當知制而進止有度也。﹞谷肉果菜﹐食養盡之。無使過之﹐傷其正也。﹝病已去其八九而有餘未盡者﹐則當以谷肉果菜飲食之類培養正气﹐而余邪自盡矣。如飲食亦貴得宜﹐皆不可使之太過﹐過則反傷其正也。﹞不盡﹐行復如法。﹝如此而猶有未盡﹐則再行前法以漸除之﹐寧從乎愼也。﹞必先歲气﹐無伐天和。﹝五運有紀﹐六气有序﹐四時有令﹐陰陽有節﹐皆歲气也。人气應之﹐以生長收藏﹐卽天和也。設不知歲气變遷而妄呼寒熱﹐則邪正盛衰無所辧﹐未免於犯歲气﹐伐天和矣。夭枉之由﹐此其爲甚。﹞無盛盛﹐無虛虛﹐而遺人夭殃。﹝邪气實者復助之﹐盛其盛矣﹔正气奪者復攻之﹐虛其虛矣。以致眞气日消﹐病气日甚﹐遺人夭殃﹐醫之咎也。﹞無致邪﹐無失正﹐絕人長命。

﹝盛其盛﹐是致邪也﹔虛其虛﹐是失正也。重言之者﹐所以深戒夫伐天和而絕人長命﹐以見歲气不可不愼也。﹞其久病者﹐有气從不康﹐病去而瘠﹐化不可代﹐時不可違。﹝化﹐造化也。時﹐時候也。﹞養之和之﹐靜以待時。謹守其气﹐無使傾移﹐其形乃彰﹐生气以長。﹝養者養以气味﹐和者和以性情。靜以待時者﹐預有修爲﹐而待時以復也。如陽虛者喜春夏﹐陰虛者喜秋冬﹐病在肝者愈於夏﹐病在心者愈於長夏﹐病在脾者愈於秋﹐病在肺者愈於冬﹐病在腎者愈於春﹐皆其義也。謹守其气﹐無使傾移﹐則固有弗失。日新可期﹐是卽撤消之道﹐而生气可漸長矣。﹞《大要》曰﹕無代化﹐無違時﹐必養必和﹐待其來復。此之謂也。﹝《大要》﹐上古書名。

此引古語以明化不可代﹐時不可失﹐不可不養﹐不可不和﹐以待其來復﹐未有不復者矣。﹞婦人重身毒之﹐有故無殞﹐亦無殞也。﹝重身﹐孕婦也。毒之﹐謂峻利藥也。故有是故而用是藥﹐所謂「有病則病受之」﹐故孕婦可以無殞﹐而胎气亦無殞也。殞﹐傷也。重﹐平聲。殞﹐音允。﹞大積大聚﹐其故可犯也﹐然衰其大半而止﹐過者死。﹝身𨿽孕而有大積大聚﹐非用毒藥不能攻﹐攻亦無害﹐故可犯也。然但宜衰其大半﹐盒飯止藥﹐如「大毒治病﹐十去其六」者是也。若或過用﹐則病未必盡而胎已受傷﹐多致死矣。﹞

揆度奇恆﹐所指不同。﹝揆度﹐揣度也。奇恆﹐異常也。所指不同﹐有言疾病者﹐有言脈色者﹐有言臟腑者﹐有言陰陽者也。﹞揆度者﹐度病之深淺也﹔奇恆者﹐言奇病也。﹝奇病﹐異常之病也。病而異常﹐非揣度淺深之詳﹐不易知也。﹞五色脈變﹐揆度奇恆﹐道在於一。﹝色脈奇恆﹐其變𨿽多﹐其道則一。﹞

神轉不回﹐回則不轉﹐乃失其機。﹝神者﹐陰陽之變化也。轉﹐營運不息也。回﹐逆而邪也。神機之用﹐循環無窮﹐故在天在人﹐無不賴之﹐以成化育之功者﹐皆神轉不回也。設其回而不轉﹐則至數逆﹐生機失矣﹐故曰「神去則機息」﹐又曰「失神者亡」也。﹞至數之要﹐迫近以微。﹝至數﹐卽神之機也。要在乎機﹐機在乎神。神機之道﹐纖毫無間﹐至精至微﹐無往不切﹐故曰「迫近以微」。﹞容色見上下左右﹐各在其要。﹝天之神機﹐見於气候﹔人之神機﹐見於脈色。

凡此「上下左右」﹐及下文淺深﹑逆從﹑日數之類﹐皆色脈至數之要﹐不可不察也。﹞其色見淺者﹐湯液主治﹐十日已﹔﹝色淺則病微﹐故可以湯液主治﹐而愈亦速也。湯液者﹐五穀之湯液﹐蓋調養之道﹐非後世湯藥之謂。﹞其色見深者﹐必齊主治﹐二十一日已。﹝色深則病深﹐故當以齊主治而愈稍遲。齊﹑劑同﹐藥劑也。﹞

其見大深者﹐醪酒主治﹐百日已。﹝色大深者病尢甚﹐故必以醪酒主治。醪酒﹐藥酒也﹐如雞矢醴之類。﹞色夭面脫不治﹐百日盡已。﹝色夭面脫者﹐神气已去﹐故不可治。百日盡則時更气易﹐至數盡而已。

上言病已﹐此言命已也。﹞脈短气絕﹐死﹔﹝脈短气絕者﹐中虛陽脫也﹐故死。﹞病溫虛甚﹐死。﹝病溫﹐邪有餘﹔虛甚﹐正不足。正不勝邪﹐故死。﹞色見上下左右﹐各在其要﹕上爲逆﹑下爲從。﹝要﹐卽逆從之要也。其色上行者病益甚﹐其色下行﹐如雲徹散者病方已。故上爲逆﹐下爲從。﹞女子右爲逆﹐左爲從﹔男子左爲逆﹐右爲從。﹝女爲陰﹐右亦爲陰。色在右則陰病甚矣﹐故女以右爲逆。男爲陽﹐左亦爲陽。色在左則陽病甚矣﹐故男以左爲逆。此𨿽以色爲言﹐而病之逆從﹐亦猶是也。﹞易﹐重陽死﹐重陰死。

﹝易﹐變易也。男以右爲從而易於左﹐則陽人陽病﹐是重陽也﹔女以左爲從而易於右﹐則陰人陰病﹐是重陰也。重陽﹑重陰者﹐陰陽偏勝也。有偏勝則有偏絕﹐故不免於死矣。﹞陰陽反作﹐治在權衡相奪。﹝反作﹐反順爲逆也。逆則病生矣。治在權衡相奪﹐謂度其輕重而奪之使平﹐猶權衡也。﹞奇恆事也﹐揆度事也。﹝此承上文而言陰陽反作者﹐卽奇恆事也﹔權衡相奪者﹐卽揆度事也。﹞搏脈﹐痺寒熱之交。﹝上文言奇恆之色﹐此下言奇恆之脈。搏脈者﹐搏擊於手也﹐爲邪盛正衰﹐陰陽乖亂之脈﹐故爲痺爲﹐爲或寒或熱之交也。痺﹐頑痺也。﹐足不能行也。﹞脈孤爲消气﹐虛泄爲奪血。﹝脈孤者﹐孤陰孤陽也。孤陽者洪大之極﹐陰气必消﹔孤陰者微弱之甚﹐陽气必消。故脈孤爲消气也。脈虛兼泄者﹐必亡其陰﹐陰亡則血虛﹐故虛泄爲奪血也。﹞孤爲逆﹐虛爲從﹐﹝孤者﹐偏絕之謂。絕者不可復生﹐故爲逆。虛者﹐不足之稱﹐不足者猶可補﹐故曰從。﹞行奇恆之法﹐以太陰始。﹝肺爲百脈之朝會﹐故脈變奇恆之辧﹐當以太陰始。太陰者﹐手太陰之气口也。﹞行所不勝曰逆﹐逆則死﹔﹝行所不勝﹐克我者也。如以木見金﹑以金見火之類是也。﹞行所勝曰從﹐從則活。﹝行所勝﹐我克者也。如以木見土﹑以土見水之類是也。﹞八風四時之勝﹐終而復始。﹝八風之至﹐隨四時之勝。至數有常﹐則終而復始﹐此順常之令也。﹞逆行一過﹐不復可數﹐論要畢矣。﹝設或气令失常﹐逆行一過﹐是爲回則不轉而至數紊亂﹐無復可以數計矣。過﹐失也。諭言人之色脈﹐一有失調﹐則奇恆反作﹐變態百出﹐亦不可以常數計也。

此則天人至數之要﹐在逆從之間﹐察其神而畢矣。﹞其有不從毫毛生﹐而五臟陽已竭也﹐津液充郭﹐其魄獨居﹐孤精於內﹐气耗於外﹐形不可與衣相保﹐此四極急而動中﹐是气拒於內而形施於外。

﹝不從毫毛生﹐病生於內也。五臟陽已竭﹐有陰無陽也。津液﹐水也。郭﹐形體胸腹也。陰無陽不行﹐水無气不化﹐今陽气旣竭﹐不能通調水道﹐故津液妄行﹐充於郭也。魄者﹐陰之屬﹐形𨿽充而气則去﹐故其魄獨居也。精中無气﹐則孤精於內﹐陰內無陽﹐則气耗於外。三焦閉塞﹐水道不通﹐皮膚脹滿﹐身體羸敗﹐故形不可與衣相保也。四肢者﹐諸陽之本﹐陽气不行﹐故四極多陰而脹急也。脹由陰滯﹐以胃中陽气不能制水而肺腎俱病﹐喘咳繼之﹐故動中也。此以陰气格拒於內﹐故水脹形施於外而爲是病也。﹞平治於權衡。﹝平治之法﹐當如權衡者﹐欲得其平也。且水脹一癥﹐其本在腎﹐其標在肺。如五臟陽已竭﹐魄獨居者﹐其主在肺。肺主气﹐气須何法以化之﹖津液充郭﹐孤精於內﹐其主在腎。腎主水﹐水須何法以平之﹖然肺金生於脾﹐腎水制於土﹐故治腫脹者必求脾﹑肺﹑腎三髒﹐隨盛衰而治得其平﹐是爲權衡之道也。﹞去宛陳﹐是以微動四極﹐溫衣﹐繆刺其處﹐以復其形﹐開鬼門﹐潔淨府﹐精以時服﹐五陽已布﹐疏滌五臟﹐故精自生﹐形自盛﹐骨肉相保﹐巨气乃平。

宛﹐積也。陳﹐久也。﹐斬艸也。謂去其水气之陳積﹐欲如斬艸而漸除之也。四極﹐四肢也。微動之﹐欲其流通而气易行也。溫衣﹐欲助其肌表之陽而陰凝易散也。然後繆刺之﹐以左取右﹐以右取左﹐而去其大絡之畱滯也。鬼門﹐汗孔也。肺主皮毛﹐其藏魄﹐陰之屬也﹐故曰「鬼門」。淨府﹐膀胱也﹐上無入孔﹐而下有出竅﹐滓穢所不能入﹐故曰「淨府」。邪在表者散之﹐在裏者化之﹐故曰「開鬼門﹐潔淨府」也。水气去則眞精服。服﹐行也。陰邪除則五陽布﹐五陽﹐五臟之胃气也。由是精生形盛﹐骨肉相保而巨气可平矣。

宛﹑郁同。﹐音。﹞古人居禽獸之間﹐動作以避寒﹐陰居以避暑﹐內無眷慕之累﹐外無伸宦之形﹐此恬淡之世﹐邪不能深入也﹐故毒藥不能治其內﹐鍼石不能治其外﹐故可移精祝由而已。﹝古人巢居穴處﹐天眞完固﹐气血堅實﹐邪不能入﹐故無事於毒藥鍼石﹐但以祝由卽可移易精气而愈其病也。祝﹑咒同﹔由﹐病所由生也﹐故曰「祝由」。﹞今之世不然﹐憂患緣其內﹐苦形傷其外﹐又失四時之從﹐逆寒暑之宜﹐賊風數至﹐虛邪朝夕﹐內至五臟骨髓﹐外傷空竅肌膚﹐所以小病必甚﹐大病必死﹐故祝由不能已也。﹝內傷五臟﹐外逆四時﹐則表裏俱傷﹐爲病必甚﹐故不能以祝由治之也。﹞臨病患﹐觀死生﹐決嫌疑﹐知其要﹐如日月之光﹐上古僦貸季﹐理色脈而通神明﹐合之金木水火土﹑四時﹑八風﹑六合﹐不離其常。﹝理色脈﹐察內外之精微也。通神明﹐色脈辧而神明見也。色脈之應﹐無往不合﹐如五行之衰王﹐四時之往來﹐八風之變﹐六合之气﹐消長相根據﹐無不有常度也。﹞變化相移﹐以觀其妙﹐則色脈是矣。﹝五行﹑四時﹑八風之气疊有盛衰﹐則變化相移﹐色脈隨之而應﹐故可以觀其妙。凡人之五臟六腑﹐百骸九竅﹐脈必由乎气﹐气必合乎天﹐𨿽其深微難測﹐而惟於色脈足以察之﹐故曰「知其要﹐則色脈是矣」。﹞色以應日﹐脈以應月﹐常求其要﹐則其要也。﹝色分五行﹐而明晦是其變﹐日有十干﹐而陰晴是其變﹐故色以應日。脈有十二經﹐而虛實是其變﹐月有十二建﹐而盈縮是其變﹐故脈以應月。常求色脈之要﹐則明如日月而得其變化之要矣。﹞

夫色之變化﹐以應四時之脈﹐此上古之所以合於神明﹐遠死而近生﹐生道以長。﹝上古知色脈之應﹐故能見機察微﹐合於神明﹐常遠於死﹐常近於生﹐生道永昌。﹞中古之治病﹐至而治之﹐湯液十日﹐以去八風五痺之病﹔十日不已﹐治以艸蘇艸之枝﹐本末爲助。標本已得﹐邪气乃服。﹝中古之治病﹐必病至而後治之。其治也先以湯液﹐湯液者﹐五穀所制而非藥也。服之十日﹐八風五痺之病可以去矣。使十日不已﹐則治以艸蘇艸之枝。蘇﹐葉也。﹐根也。枝﹐莖也。根枝相佐﹐故云「本末爲助」﹐卽後世之煎劑也。病源爲本﹐病變爲標﹐得其標木﹐邪無不服﹐此中古之治﹐𨿽不若上古之見於未然﹐而猶未若後世之誤也。﹐音該。﹞莫世之治病也則不然﹐治不本四時﹐不知日月﹐不審逆從﹐病形已成﹐乃欲微鍼治其外﹐湯液治其內﹐﹝旣不能防於未然﹐又不能察其見在﹐心粗見淺﹐鍼藥亂施也。﹞所謂粗工凶凶﹐以爲可攻﹐故病未已﹐新病復起。﹝粗工﹐學不精而庸淺也。凶凶﹐好自用而孟浪也。若輩者﹐意其爲實而攻之﹐則假實未去而眞虛至﹔意其爲熱而寒之﹐則故熱未除而新寒起。是不足以治人﹐而適足以害人耳。﹞必也治之極於一﹐一者因得之。﹝因者﹐所因也。得其所因﹐又何所而不得哉﹗﹞凡診病者﹐必問嘗貴後賤﹐𨿽不中邪﹐病從內生﹐名曰「脫營」。﹝嘗貴後賤者﹐其心屈辱﹐神气不伸﹐𨿽不中邪﹐而病生於內。營者﹐陰气也。營行脈中﹐心之所主﹐心志不舒則血無以生﹐脈日以竭﹐故爲脫營。﹞

嘗富後貧﹐名曰「失精」﹐五气畱連﹐病有所並。﹝嘗富後貧者﹐憂煎日切﹐奉養日廉﹐故其五臟之精日加消敗﹐是爲失精。精失則气衰﹐气衰則不運﹐故爲畱聚而病有所並矣。﹞不在臟腑﹐不變軀形﹐診之而疑﹐不知病名。﹝如前二病者﹐求之內證﹐則臟腑無可憑﹐求之外證﹐則形軀無所據。診者不明其故﹐則未有不疑而莫識其爲何病也。﹞身體日減﹐气虛無精。﹝其病漸深﹐則體爲瘦減﹔其气日虛﹐則精無以生。﹞病深無气﹐灑灑然時驚。﹝及其病深﹐則眞气消索﹐故曰「無气」。無气則陽虛﹐故灑然畏寒也。陽虛則神不足﹐故心怯而驚也。﹞

病深者﹐以其外耗於衛﹐內奪於榮。﹝精气俱損﹐則表裏受困﹐故外耗於衛﹐內奪於榮﹐此其所以爲深也。﹞

良工所失﹐不知病情﹐此亦治之一過也。﹝𨿽曰良工﹐而不能察此﹐則不得其情﹐焉知其本﹐此過誤之一也。﹞

凡診病者﹐必問飲食居處﹐﹝飲食有膏粱藜藿之殊﹐居處有寒溫燥濕之異﹐因常知變﹐必詳問而察之。﹞

暴樂暴苦﹐始樂後苦﹐皆傷精气。精气竭絕﹐形體毀沮。﹝樂則喜﹐喜則气緩﹔苦則悲﹐悲則气消。

故苦樂失常﹐皆傷精气﹐甚至竭絕﹐則形體毀沮。沮﹐壞也。﹞暴怒傷陰﹐暴喜傷陽。﹝怒傷肝﹐肝藏血﹐故傷陰﹔喜傷心﹐心藏神﹐故傷陽。﹞厥气上行﹐滿脈去形。﹝厥气﹐逆气化。凡喜怒過度而傷其精气者﹐皆能令人气厥逆而上行。气逆於脈﹐故滿脈﹔精脫於中﹐故去形。﹞愚醫治之﹐不知補瀉﹐不知病情﹐精華日脫﹐邪气乃並﹐此治之二過也。﹝不明虛實﹐故不知補瀉﹔不察所因﹐故不知病情﹔以致陰陽敗竭﹐故精華日脫。陽脫者﹐邪並於陰﹔陰脫者﹐邪並於陽﹐故曰「邪气乃並」。此愚醫之所誤過之二也。﹞

善爲脈者﹐必以比類奇恆﹐從容知之。爲工而不知道﹐此診之不足貴﹐此治之三過也。﹝比類﹐比別例類也。

奇恆﹐異常也。從容﹐安詳靜察也。凡善診者﹐必比類相求﹐故能因陰察陽﹐因表察裏﹐因正察邪﹐因此察彼﹐是以奇恆異常之脈證﹐皆自從容之法而知之矣。引而伸之﹐觸類而長之﹐天下之能事畢矣。工不知此﹐何証之有﹖此過誤之三也。又如脾虛浮似肺﹐腎小浮似脾﹐肝急沈散似腎﹐此皆工之所時亂也﹐惟從容而後得之。﹞診有三常﹐必問貴賤﹐封君敗傷﹐及欲侯王。﹝三常﹐卽常貴賤﹐常貧富﹐常苦樂之義。封君敗傷者﹐追悔已往﹐及欲侯王者﹐妄想將來﹐皆致病之因。﹞

故貴脫勢﹐𨿽不中邪﹐精神內傷﹐身必敗亡。﹝抑鬱不伸﹐故精神內傷。迷而不達﹐不亡不已也。﹞始富後貧﹐𨿽不傷邪﹐皮焦筋屈﹐痿爲攣。﹝憂愁思慮則心肺俱傷﹐气血俱損﹐故爲是病。﹞醫不能嚴﹐不能動神﹐外爲柔弱﹐亂至失常﹐病不能移﹐則醫事不行﹐此治之四過也。﹝戒不嚴﹐則無以禁其欲﹔言不切﹐則無以動其神。又其詞色外爲柔弱而委隨從順﹐任其好惡﹐則未有不亂而至失其常者。如是則病不能移﹐其於醫也何有﹖此過誤之四也。﹞凡診者﹐必知終始﹐有知余緒﹐切脈問名﹐當合男女。﹝「必知終始」﹐謂原其始﹐要其終也。「有知余緒」﹐謂察其本﹐知其末也。切其脈必問其名﹐欲得其素履之詳也。男女有陰陽之殊﹐脈色有逆順之別﹐必辧男女而察其所合也。﹞離絕菀結﹐憂恐喜怒﹐五臟空虛﹐血气離守﹐工不能知﹐何術之語﹖﹝離者﹐失其親愛。絕者﹐斷其所懷。菀﹐謂思慮抑鬱。結謂深情難解。憂則气沈﹐恐則气怯﹐喜則气緩﹐恚則气逆﹐凡此皆傷其內﹐故令五臟空虛﹐血气離守。醫不知此﹐何術之有﹖﹞嘗富大傷﹐斬筋絕脈﹐身體復行﹐令澤不息。﹝大傷﹐謂甚勞甚苦也﹐故其筋如斬﹐脈如絕﹐以耗傷之過也。𨿽身體猶能復舊而行﹐然令澤不息矣。

澤﹐精液也。息﹐生長也。﹞故傷敗結﹐畱薄歸陽﹐膿積寒炅。﹝故﹐舊也。言舊之所傷﹐有所敗結﹐血气畱薄不散﹐則郁而成熱﹐歸於陽分﹐故膿血蓄積﹐令人寒炅交作也。炅﹐居永切﹐熱也。﹞粗工治之﹐亟刺陰陽﹐身體解散﹐四肢轉筋﹐死日有期。﹝粗工不知寒熱爲膿積所生﹐膿積以勞傷所致﹐乃治以常法﹐急刺陰陽﹐奪而又奪﹐以致血气復傷﹐故身體解散﹐四肢轉筋﹐則死日有期。謂非粗工之誤之者耶﹖﹞

醫不能明﹐不問所發﹐惟言死日﹐亦爲粗工﹐此治之五過也。﹝但知死日而不知致死者﹐由於施治之不當﹐此過誤之五也。﹞凡此五者﹐皆受術不通﹐人事不明也。﹝不通者﹐不通於理也。物理不通﹐焉知人事﹖以上五條﹐所不可不知也。﹞故治病也﹐必知天地陰陽﹐四時經紀﹐﹝陰陽气候之變﹐人身應之以爲消長﹐此天道之不可不知也。﹞五臟六腑﹐雌雄表裏﹐刺灸砭石﹐毒藥所主。﹝臟腑有雌雄﹐經絡有表裏﹐刺灸石藥﹐各有所宜﹐此髒象之不可不知也。﹞從容人事﹐以明經道﹐貴賤貧富﹐各異品理﹐問年少長﹐勇怯之理。﹝經道﹐常道也。不從容於人事﹐則不知常道。不能知常﹐焉能知變﹖人事有不齊﹐品類有同異﹐知之則隨方就圓﹐因變而施﹐此人事之不可不知也。﹞審於部分﹐知病本始﹐八正九候﹐診必副矣。﹝八正﹐八節之正气也。

副﹐稱也。能察形色於分部﹐則病之本始可知﹔能察邪正於九候﹐則脈之順逆可據。明斯二者﹐診必稱矣。此色脈之不可不知也。上言「五過」﹐未明「四徳」。而此四節﹐一言天道﹐一言髒象﹐一言人事﹐一言脈色﹐卽「四徳」也。明此四者﹐醫道全矣﹐誠缺一不可也。﹞治病之道﹐气內爲寶﹐循求其理﹐求之不得﹐過在表裏。﹝气內者﹐气之在內者也。卽元气也。凡治病者﹐當先求元气之彊弱。元气旣明﹐大意見矣。求元气之病而無所得﹐然後察其過之在表在裏以治之﹐斯無誤也。此下五節﹐亦皆四徳內事。按气有外气﹐天地之六气也﹔有內气﹐人身之元气也。气失其和﹐則爲邪气﹔气得其和﹐則爲正气﹐亦曰眞气。但眞气所在﹐其義有三﹕上有气海﹐曰膻中也﹐其治在肺﹔中有水穀气血之海﹐曰中气也﹐其治在脾胃﹔下有气海﹐曰丹田也﹐其治在腎。人之所賴﹐惟此气耳。气聚則生﹐气散則死﹐故曰「气內爲寶」﹐此誠最重之辭﹐醫家最切之旨也。﹞

夫經脈十二﹐絡脈三百六十五﹐此皆人之所明知﹐工之所循用也。﹝循﹐根據順也。此言經絡之略﹐人所知也。﹞

所以不十全者﹐精神不專﹐志意不理﹐外內相失﹐故時疑殆。不知陰陽逆從之理﹐此治之一失也﹔受師不卒﹐妄作離術﹐謬言爲道﹐更名自功﹐此治之二失也﹔﹝受師不卒者﹐學業未精﹐苟且自是也。妄作離術者﹐不明正道﹐假借異端也。謬言爲道﹐更名自功者﹐侈口妄談﹐巧立名色以欺人也。﹞不適貧富貴賤之居﹐坐之濃薄﹐形之寒溫﹐不適飲食之宜﹐不別人之勇怯﹐不知比類﹐足以自亂﹐不足以自明﹐此治之三失也﹔診病不問其始。憂患飲食之失節﹐起居之過度﹐或傷於毒﹐不先言此﹐卒持寸口﹐何病能中﹖妄言作名﹐爲粗所窮﹐此治之四失也。世人之語﹐馳千里之外。﹝工之得失﹐則毀譽之遠聞也。﹞

不明不中﹐棄術於市﹐自遺其咎。

五疫之至﹐皆相染易﹐無問大小﹐病狀相似﹐不施救療﹐如何可得不相移易﹖﹝五疫﹐卽五運疫癘之气。

移易﹐傳染也。﹞正气存內﹐邪不可幹﹐避其毒瓦斯﹐天牝從來﹐復得其往﹐气出於腦﹐卽不邪干。﹝疫癘乃天之邪气﹐若吾身正气內固﹐則邪不可幹﹐故不相染也。天牝﹐鼻也。鼻受天之气﹐故曰「天牝」。气自空虛而來﹐亦欲其自空虛而去﹐故曰「避其毒瓦斯﹐天牝從來﹐復得其往」也﹐蓋以气通於鼻﹐鼻連於腦中﹐流布諸經﹐令人相染矣。气出於腦爲嚏﹐或張鼻泄之﹐則邪從鼻出﹐毒瓦斯可令散也。﹞气出於腦﹐卽先想心如日。

﹝日爲太陽之气﹐應人之心。想心如日﹐卽所以存吾之气﹐壯吾之神﹐使邪气不能犯也。﹞將欲入於疫室﹐先想靑气自肝而出﹐左行於東﹐化作林木﹔﹝心之所至﹐气必至焉﹐故存想之則神有所注而气可王矣﹐左行於東﹐化作林木之狀﹐所以壯肝气也。﹞次想白气自肺而出﹐右行於西﹐化作戈甲﹔﹝所以壯肺气也。﹞

次想赤气自心而出﹐南行於上﹐化作焰明﹔﹝所以壯心气也。﹞次想黑气自腎而出﹐北行於下﹐化作水﹔﹝所以壯腎气也。﹞次想黃气自脾而出﹐存於中央﹐化作土。﹝所以壯脾气也。﹞五气護身之畢﹐以想頭上。如北斗之煌煌﹐然後可入於疫室。﹝煌煌﹐輝耀貌。天行疫癘﹐傳染最速﹐凡入病家﹐男病坐其牀尾﹐女病坐其牀頭﹐蓋癘气男從上出﹐女從下出也。故當謹避之耳。﹞

卷四疾病第九

病機

夫百病之生也﹐皆生於風﹑寒﹑暑﹑濕﹑燥﹑火﹐以之化之變也。﹝气之正者爲化﹐气之邪者爲變﹐故曰「之化之變」也。﹞盛者瀉之﹐虛者補之﹐審察病機﹐無失气宜。﹝病隨气動﹐必察其機﹐治之得要﹐是無失也。﹞諸風掉眩﹐皆屬於肝﹔﹝風類不一﹐故曰「諸風」。掉﹐搖也。眩﹐運也。風主動搖﹐木之化也﹐故屬於肝。其虛其實﹐皆能致此。如發生之紀﹐其動掉眩巓疾﹔厥陰之復﹐筋骨掉眩之類者﹐肝之實也。又如陽明司天﹐掉振鼓栗﹐筋痿不能久立者﹐燥金之盛﹐肝受邪也﹔太陰之復﹐頭頂痛重而掉螈尢甚者﹐木不制土﹐濕气反勝﹐皆肝之虛也。下虛則厥﹐上虛則眩﹐實者宜涼宜瀉﹐虛則宜補宜溫。反而爲之﹐禍不旋踵矣。余治仿此。掉﹐提料切。﹞諸寒收引﹐皆屬於腎﹔﹝收﹐斂也。引﹐急也。腎屬水﹐其化寒。凡陽气不達則榮衛凝聚﹐形體拘攣﹐皆收引之謂。如太陽之勝爲筋肉拘苛﹐血脈凝泣。歲水太過爲陰厥﹐爲上下中寒。水之實也﹔歲水不及爲足痿淸厥﹐涸流之紀﹐其病癃閉﹐水之虛也。水之虛實﹐皆本於腎。﹞諸气郁﹐皆屬於肺﹔﹝﹐喘急也。郁﹐痞悶也。肺屬金﹐其化燥。燥金盛則淸邪在肺而肺病有餘﹐如歲金太過﹐甚則喘咳逆气之類是也﹔金气衰則火邪勝之而肺病不足﹐如從革之紀﹐其發喘咳之類是也。肺主气﹐故諸气郁者﹐其虛其實﹐皆屬於肺。﹐音憤。﹞諸濕腫滿﹐皆屬於脾﹔﹝脾屬土﹐其化濕﹐土气實則濕邪盛行﹐如歲土太過﹐則飲發中滿食減﹐四肢不舉之類是也。土气虛則風木乘之﹐寒水侮之﹕如歲木太過﹐脾土受邪﹐民病腸鳴﹐腹支滿﹐卑監之紀﹐其病畱滿痞塞﹔歲水太過﹐甚則腹大脛腫之類是也。脾主肌肉﹐故諸濕腫滿等癥﹐虛實皆屬於脾。﹞諸熱瞀螈﹐皆屬於火﹔﹝瞀﹐昏悶也﹐螈﹐抽掣也。邪熱傷神則瞀﹐亢陽傷血則螈﹐故皆屬於火﹐然歲火不及﹐則民病兩臂內痛﹐鬱冒蒙昧﹔歲火太過則民病身熱﹑煩心﹑躁悸﹑渴而妄冒﹐此又火之所以有虛實也。﹞諸痛癢瘡﹐皆屬於心﹔﹝熱甚則痛﹐熱微則癢。心屬火。其化熱﹐故瘡瘍皆屬於心也。

然赫曦之紀﹐其病瘡瘍﹐心邪盛也﹔太陽司天﹐亦發爲癰瘍﹐寒水勝也。火盛則心實﹐水勝則心虛﹐於此可見。﹞諸厥固泄﹐皆屬於下﹔﹝厥﹐逆也。厥有陰陽二證﹕陽衰於下﹐則爲寒厥﹔陰衰於下﹐則爲熱厥。

固﹐前後不通也。陰虛則無气﹐無气則淸濁不化﹐寒閉也﹔火盛則水虧﹐水虧則精液漧涸﹐熱結也﹐泄﹐二陰不固也。命門火衰﹐則陽虛失禁﹐寒泄也﹔命門水衰﹐則火迫注遺﹐熱泄也。下﹐腎也。蓋腎居五臟之下﹐爲水火陰陽之宅﹐開竅於二陰﹐故諸厥固泄﹐皆屬於下。﹞諸痿喘嘔﹐皆屬於上﹔﹝痿有筋痿﹑脈痿﹑骨痿﹑肉痿之辧﹐故曰「諸痿」。凡肢體痿弱﹐多在下部﹐而曰「屬於上」者﹐如五臟使人痿者﹐因肺熱葉焦﹐發爲痿也。肺居上焦﹐故屬於上。气急曰喘﹐病在肺也。吐而有物有聲曰「嘔」﹐病在胃口也。逆而不降﹐是皆上焦之病。﹞諸禁鼓栗﹐如喪神守﹐皆屬於火﹔﹝禁﹐噤也。寒厥切牙曰「禁」﹐鼓﹐鼓頷也。栗﹐戰也。凡病寒戰﹐而精神不能主持﹐如喪失神守者﹐皆火之病也。然火有虛實之辧﹐若表裏熱甚而外生寒栗者﹐所謂熱極生寒﹐重陽必陰也。心火熱甚﹐亢極而戰﹐反兼水化制之﹐故爲寒栗者﹐皆言火之實也。

若陰盛陽虛而生寒栗者﹐陽虛畏外寒﹐陰勝則爲寒﹐寒則眞气去﹐去則虛﹐虛則寒搏於皮膚之間﹐皆言火之虛也﹐有傷寒將解而爲戰汗者﹐其人本虛﹐是以作戰。有瘧之爲寒栗者﹐瘧之發也﹐始則陽並於陰﹐旣則陽復陰仇﹐並於陽則陽勝﹐並於陰則陰勝﹐陰勝則寒﹐陽勝則熱﹐更寒更熱﹐更實更虛也。由此觀之﹐可見諸禁鼓栗﹐𨿽皆屬火﹐必有虛實之分耳。﹞諸痙項彊﹐皆屬於濕﹔﹝痙﹐風彊病也。項爲足之太陽﹐濕兼風化﹐而侵寒水之經﹐濕之極也﹐然太陽所至﹐爲屈伸不利﹔太陽之復﹐爲腰反痛﹐屈伸不便者﹐是又爲寒水反勝之虛邪矣。痙﹐音敬。﹞諸逆衝上﹐皆屬於火﹔﹝火性炎上﹐故諸逆衝上者﹐皆屬於火。然諸髒諸經﹐皆有逆气﹐則其陰陽虛實有不同矣﹐其在心﹑脾﹑胃者﹐太陰所謂「上走心爲噫」者。陰盛而上走於陽明﹐陽明絡屬心﹐故曰「上走心爲噫」也。有在肺者﹐肺苦气上逆也﹔有在脾者﹐足太陰厥气上逆﹐則霍亂也﹔有在肝者﹐肝脈若搏﹐令人喘逆也﹔有在腎者﹐少陰所謂「嘔咳上气喘者﹐陰气在下﹐陽气在上﹐諸陽气浮﹐無所根據從」也﹔有在奇經者﹐如衝脈爲病﹐逆气裏急﹐督脈生病﹐從少腹上衝心而痛﹐不得前後爲衝疝也。凡此者﹐皆諸逆衝上之病﹐𨿽諸衝上皆屬於火﹐但陽盛者火之實﹐陽衰者火之虛﹐治分補瀉﹐於此詳之。﹞諸脹腹大﹐皆屬於熱﹔﹝熱气內盛者﹐在肺則脹於上﹐在脾胃則脹於中﹐在肝腎則脹於下。此以火邪所至﹐乃爲煩滿﹐故曰「諸脹腹大﹐皆屬於熱」。如歲火太過﹐民病脇支滿﹔少陰司天﹐肺﹐腹大滿﹐膨膨而喘咳﹔少陽司天﹐身面腫﹐腹滿仰息之類﹐皆實熱也。然歲水太過﹐民病腹大脛腫﹔歲火不及﹐民病脇支滿﹐胸腹大﹐流衍之紀﹐其病脹。水郁之發﹐善厥逆﹐痞堅腹脹。太陽之勝﹐腹滿食減﹔陽明之復﹐爲腹脹而泄。又如適寒涼者脹﹐髒寒生滿病﹐胃中寒則脹滿﹐是皆言熱不足﹐寒有餘也。腹滿不減﹐減不足言﹐須當下之﹐宜與大承气湯﹐言實脹也﹔腹脹時減﹐復如故﹐此爲寒﹐當與溫藥﹐言虛脹也﹐治此者﹐不可不察也。﹞諸躁狂越﹐皆屬於火﹔﹝躁﹐煩躁不寧也。狂﹐狂亂也﹐越﹐失常度也。熱盛於外﹐則肢體躁擾﹔熱盛於內﹐則神志燥煩。蓋火入於肺則煩﹐火入於腎則躁。煩爲熱之輕﹐躁爲熱之甚耳。如少陰之勝﹐心下熱﹐嘔逆躁煩﹔少陽之復﹐心熱躁煩﹔便數憎風之類﹐是皆火勝之躁也﹐然有所謂陰躁者﹐如歲水太過﹐寒气流行﹐邪害心火﹐民病心熱﹑煩心﹑躁悸﹑陰厥﹑譫妄之類﹐陰之勝也﹐是爲陰盛發躁﹐名曰「陰躁」。凡內熱而躁者﹐有邪之熱也﹐病多屬火﹔外熱而躁者﹐無根之火也﹐病多屬寒﹐此所以熱躁宜寒﹐陰躁宜熱也。狂﹐陽病也。邪入於陽則狂﹐重陽者狂﹐如赫曦之紀﹐血流狂妄之類﹐陽狂也。然復有虛狂者﹐如悲哀動中則傷魂﹐魂傷則狂妄不精﹔喜樂無極則傷魄﹐魄傷則狂。

狂者意不存人﹐陽重脫者陽狂﹐石之則陽气虛﹐虛則狂﹐是狂亦有虛實﹐補瀉不可誤用也。﹞諸暴彊直﹐皆屬於風﹔﹝暴﹐猝也。彊直﹐筋病﹐彊勁不柔和也﹐肝主筋﹐其化風。風气有餘﹐如木郁之發﹐善暴僵僕之類﹐肝邪實也﹔風气不足﹐如委和之紀﹐其動戾拘緩之類﹐肝气虛也。此皆肝木本气之化﹐故曰「屬風」﹐非外來虛風﹑八風之謂﹐凡諸病風而筋爲彊急者﹐正以風位之下﹐金气乘之﹐燥隨風生﹐其燥益甚﹐治宜補陰以制陽﹐養營以潤燥﹐故曰「治風先治血﹐血行風自滅。」此最善之法也。設誤認爲外感之邪﹐而用疏風愈風等劑﹐則益燥其燥﹐非惟不能去風﹐而適所以致風矣。﹞諸病有聲﹐鼓之如鼓﹐皆屬於熱﹔﹝鼓之如鼓﹐脹而有聲也。

爲陽气所逆﹐故屬於熱。然胃中寒則腹脹﹐腸中寒則腸鳴飧泄﹐中气不足﹐腸爲之苦鳴﹐此又皆寒脹之有聲者也。﹞諸病腫﹐疼酸驚駭﹐皆屬於火﹔﹝腫﹐浮腫也。腫疼酸者﹐陽實於外﹐火在經也。驚駭不寧者﹐熱乘陰分﹐火在髒也。故如少陰﹑少陽司天﹐皆爲瘡瘍﹑腫之類﹐是火之實也。然伏明之紀﹐其發痛﹔太陽司天爲腫﹐身後癰﹔太陰所至爲重腫﹔太陽在泉﹐寒復內余則腰尻﹑股脛﹑足膝中痛之類﹐皆以寒濕之勝﹐而爲腫爲痛﹐是又火之不足也。至於驚駭﹐虛實亦然﹐如少陰所至爲驚駭﹐君火盛也﹔若委和之紀﹐其發驚駭﹔陽明之復﹐亦爲驚駭﹐此又以木衰金勝﹐肝膽受傷﹐火無生气﹐陽虛所致﹐當知也。﹞

諸轉反戾﹐水液混濁﹐皆屬於熱﹔﹝諸轉反戾﹐轉筋拘攣也。水液﹐小便也。熱气燥爍於筋﹐則攣螈爲痛﹐火主燔灼﹐燥動故也。小便混濁者﹐天气熱則水混濁﹐寒則淸潔﹐水體淸而火體濁故也﹔又如淸水爲湯﹐則自然濁也﹐此所謂「皆屬於熱」﹐宜從寒者是也。然其中亦各有虛實之不同者﹐如傷暑霍亂而爲轉筋之類﹐宜用甘涼調和等劑淸其亢烈之火者﹐熱之屬也﹔如感冒非時風寒﹐或因豪雨之後濕毒中髒而爲轉筋霍亂﹐宜用辛溫等劑理中气以逐陰邪者﹐寒之屬也。大抵熱勝者必多煩躁焦渴﹐寒勝者必多厥逆畏寒。故太陽之至爲痙﹔太陽之復爲腰反痛﹐屈伸不便﹐水郁之發爲大關節不利。

是皆陽衰陰勝之病也。水液之濁﹐𨿽爲屬火﹐然思慮傷心﹐勞倦傷脾﹐色欲傷腎﹐三陰損虧者多有是病﹐又中气不足﹐溲便爲之變﹐則陰陽盛衰﹐又未可盡爲實熱。﹞諸病水液﹐澄澈淸冷﹐皆屬於寒﹔﹝水液者﹐上下所出皆是也。水體淸﹐其气寒﹐故凡或吐或利﹐水谷不化而澄澈淸冷者﹐皆得寒水之化﹐如秋冬寒冷﹐水必澄淸也。﹞諸嘔吐酸﹐暴注下迫﹐皆屬於熱。﹝胃膈熱甚則爲嘔﹐火气炎上之象也﹐酸者﹐肝木之味也﹐由火盛制金﹐不能平木﹐則肝木自甚﹐故爲酸也。暴注﹐卒暴注泄也。腸胃熱甚而傳化失常﹐火性疾速﹐故如是也。下迫﹐後重裏急。迫﹐痛也。火性急速而能燥物故也。是皆就熱爲言﹐亦屬暴病故耳。或有屬虛﹐屬寒﹐屬濕﹐又當久病﹐宜臨病而察之﹐不可捫以爲日也。﹞謹守病機﹐各司其屬。有者求之﹐無者求之﹐盛者責之﹐虛者責之。必先五勝﹐疏其血气﹐令其調達而致和平。﹝上文一十九條﹐卽病機也。機者﹐要也﹐變也﹐病變所由出也。凡或有或無﹐皆謂之機。有者言其實﹐無者言其虛﹐求之者﹐求有無之本也。夫大寒而甚﹐熱之不熱﹐是無火也﹐當助其心。大熱而甚﹐寒之不寒﹐是無水也﹔熱動復止﹐倏忽往來﹐時動時止﹐是無水也﹐當助其腎。內格嘔逆﹐食不得入﹐是有火也﹔病嘔而吐﹐食入反出﹐是無火也。暴速注下﹐食不及化﹐是無水也﹔溏泄而久﹐止發無恆﹐是無水也。故心盛則生熱﹐腎盛則生寒。腎虛則寒動於中﹐心虛則熱收於內。又熱不得寒﹐是無水也﹔寒不得熱﹐是無火也。夫寒之不寒﹐責其無水﹔熱之不熱﹐責其無火。熱之不久﹐責心之虛﹔寒之不久﹐責腎之少。有者瀉之﹐無者補之﹐虛者補之﹐盛者瀉之﹐適其中外。疏其雍塞﹐令上下無礙﹐气血通調﹐則寒熱自和﹐陰陽調達矣。是以方有治熱以寒﹐寒之而火食不入﹔攻寒以熱﹐熱之而昏躁以生。此則气不疏通﹐雍而爲是也﹐紀於水火﹐餘气可知﹐故曰「有者求之﹐無者求之﹐盛者責之﹐虛者責之。」令气通調﹐妙之道也。五勝﹐謂五行更勝也。先以五行﹐寒暑溫涼濕﹑酸鹹甘辛苦相勝爲法也。﹞

卷四疾病第九

邪气

喜怒不節則傷髒﹐髒傷則病起於陰﹐淸濕襲虛﹐則病起於下﹔風雨襲虛﹐則病起於上。是𨿽三部﹐至於淫﹐不可勝數。﹝百病治生﹐無非外感內傷﹐上中下三部之分也﹐至其浸淫流﹐則變有不可勝數矣。﹞然風雨寒熱﹐不得虛﹐邪不能獨傷人。卒然逢疾風豪雨而不病者﹐蓋無虛。故邪不能獨傷人﹐必因虛邪之風﹐與其身形兩虛相得﹐乃客其形。兩實相逢﹐眾人肉堅。其中於虛邪也﹐因於天時﹐與其身形﹐參以虛實﹐大病乃成。气有定舍﹐因處爲名。上下中外﹐分爲三員。﹝從衝後來者爲虛風﹐傷人者也。從所居之鄕來者爲實風﹐主生長﹑養萬物者也﹐若人气不虛﹐𨿽遇虛風﹐不能傷人﹐故必以身之虛﹐而逢天之虛﹐兩虛相得﹐乃客其形也﹐若天有實風﹐人有實气﹐兩實相逢﹐而眾人肉堅﹐邪不能入矣。

三員﹐如虛邪之中人﹐病因表也﹔積聚之已成﹐病因內也﹔情欲之傷髒﹐病在陰也。﹞是故虛邪之中人也﹐始於皮膚。皮膚緩則腠理開﹐開則邪從毛髮入﹐入則抵深﹐深則毛髮立﹐毛髮立則淅然﹐故皮膚痛。﹝此下言陽邪傳捨之次也。邪之中人﹐必由表入裏﹐始於皮膚。表虛則皮膚緩﹐故邪得乘之。邪在表則毛髮豎立﹐因而淅然。寒邪傷衛則血气凝滯﹐故皮膚爲痛。凡寒邪所襲之處必多酸痛﹐察系何經﹐在陰在陽﹐或深或淺﹐從可知矣。診表證者﹐當先乎此也。﹞畱而不去﹐則傳捨於絡脈。在絡之時﹐痛於肌肉。其痛之時息﹐大經乃代。﹝邪在皮毛﹐當治於外。畱而不去﹐其入漸深﹐則傳捨於絡脈﹐絡淺於經﹐故痛於肌膚之間。若肌肉之痛時漸時息﹐是邪將去絡而深﹐大經代受之矣。﹞

畱而不去﹐傳捨於經。在經之時﹐灑淅喜驚。﹝絡浮而淺﹐經隱而深。邪气自絡入經﹐猶爲在表﹐故灑淅惡寒﹐然經气連髒﹐故又喜驚也。﹞畱而不去﹐傳捨於輸。在輸之時﹐六經不通﹐四肢則肢節痛﹐腰脊乃彊。﹝凡諸輸穴﹐皆經气聚會之處。其所畱止﹐必在關節溪谷之間﹐故邪气自經傳捨於輸﹐則六經爲之不通﹐而肢節腰脊﹐爲痛爲彊也。﹞畱而不去﹐傳捨於伏衝之脈。在伏衝之時﹐體重身痛。﹝伏衝之脈﹐卽衝脈之在脊者﹐以其最深﹐故曰「伏衝」。邪自經輸畱而不去﹐深入於此﹐故爲體重身痛等病。﹞

畱而不去﹐傳捨於腸胃。在腸胃之時﹐賁向腹脹﹐多寒則腸鳴飧泄﹐食不化﹐多熱則溏出麋。﹝邪气自經入髒﹐則傳捨於腸胃﹐而爲奔向腹脹之病。寒則澄澈淸冷﹐水谷不分﹐故爲腸鳴飧泄﹐食不化﹔熱則濁垢下注﹐故爲溏爲麋﹐以麋穢如泥也。﹞畱而不去﹐傳捨於腸胃之外﹐募原之間﹐畱著於脈﹐稽畱而不去﹐息而成積。﹝腸胃之外﹐募原之間﹐謂皮裏膜外也﹐是皆隱蔽曲折之處﹐气血不易流通﹐若邪气畱著於中﹐則止息成積﹐如瘧痞之屬也。﹞或著孫脈﹐或著絡脈﹐或著經脈﹐或著輸脈﹐或著於伏衝之脈﹐或著於膂筋﹐或著於腸胃之募原﹐上連於緩筋。邪气淫﹐不可勝論。﹝此下言邪气所著﹐淫之變也。募原﹐如手太陰中府爲募﹐太淵爲原之類也。緩筋﹐支別之柔筋也。﹞其著孫絡之脈而成積者﹐其積往來上下﹐臂手孫絡之居也。浮而緩﹐不能句積而止之﹐故往來移行腸胃之間。水湊滲注灌﹐濯濯有音﹐有寒則脹滿﹐雷引﹐故時切痛。﹝凡絡脈之細小者﹐皆孫絡也。句﹐拘也。邪著孫絡成積者﹐其積能往來上下﹐蓋積在大腸﹑小腸之絡﹐皆屬於經﹐其絡浮而淺﹐緩而不急﹐不能句積而畱止之﹐故移行於腸胃之間﹐若有水則湊滲注灌﹐濯濯有聲。若有寒則爲脹滿及雷鳴相引﹐時爲切痛。句﹐音垢。﹞其著於陽明之經﹐則挾臍而居﹐飽食則益大﹐饑則益小。﹝足陽明經挾臍下行﹐故其爲積則挾臍而居也﹐陽明屬胃﹐受水谷之气﹐故飽則大﹐饑則小。﹞其著於緩筋也﹐似陽明之積﹐飽食則痛﹐饑則安。﹝緩筋﹐在肌肉之間﹐故似陽明之積。飽則肉壅﹐故痛﹔饑則气退﹐故安。﹞其著於腸胃之募原也﹐痛而外連於緩筋﹐飽食則安﹐饑則痛。﹝腸胃募原﹐痛連緩筋﹐飽則內充外舒﹐故安﹐饑則反是﹐故痛。﹞其著於伏衝之脈者﹐揣之應手而動﹐發手則熱气下於兩股﹐如湯沃之狀。﹝伏衝﹐其上行者循背裏﹐終於督脈﹐其下行者注少陰之大絡﹐出於气街﹐循陰股內廉﹐入中﹐故揣按於股則應手而動﹐若起其手﹐則熱气下行於兩股間﹐此邪著伏衝之驗也。﹞其著於膂筋﹐在腸後者﹐饑則積見﹐飽則積不見﹐按之不得。﹝膂﹐脊骨也﹐脊內之筋曰「膂筋」﹐故在腸胃之後﹐饑則腸空﹐故積可見﹐飽則腸滿蔽之﹐故積不可見﹐按之亦不可得也。﹞其著於輸之脈者﹐閉塞不通﹐津液不下﹐孔竅幹壅。﹝輸脈者﹐所以通血气﹐若閉塞不通﹐則津液幹壅。﹞此邪气之從外入內﹐從上下也。﹝此總結上文邪气之起於陽者﹐必自外而內﹐從上而下也。﹞積之始生﹐得寒乃生﹐厥乃成積也。厥气生足﹐生脛寒﹐脛寒則血脈凝澀﹐血脈凝澀則寒气上入於腸胃﹐入於腸胃則脹﹐脹則腸外之汁沫迫聚不得散﹐日以成積。﹝此言寒气下逆之成積者也。厥气﹐逆气也。寒逆於下﹐故生足﹐謂肢節痛滯不便利也。由脛寒而血气凝澀﹐則寒气自下而上﹐漸入腸胃﹐腸胃寒則陽气不化﹐故爲脹﹐而腸外汁沫迫聚不散﹐則日以成積矣。﹞卒然多食飲則腸滿﹐起居不節﹑用力過度則絡脈傷﹕陽絡傷則血外溢﹐血外溢則衄血﹔陰絡傷則血內溢﹐血內溢則後血。腸胃之絡傷則血溢於腸外﹐腸胃有寒汁沫與血相搏﹐則並合凝聚不得散﹐而積成矣。﹝此言食飲﹑起居失節之成積者也。卒然多食飲﹐謂食不從緩﹐多而暴也﹑腸胃運化不及﹐則汁溢膜外﹐與血相搏﹐乃成食積﹐如嬰童痞疾之類是也。又或起居用力過度﹐致傷陰陽之絡﹐以動其血﹐瘀血得寒汁沫相聚於腸外﹐乃成血積﹐此必縱肆口腹﹐及舉動不愼者多有之。﹞卒然外中於寒﹐若內傷於憂怒﹐則气上逆。气上逆則六輸不通﹐溫气不行﹐凝血蘊裏而不散﹐津液澀滲﹐著而不去﹐而積皆成矣。﹝此言情志內傷而挾寒成積者也。寒邪旣中於外﹐憂怒復傷其內﹐气因寒逆則六經之輸不通﹐暖气不行則陰血凝聚﹐血因气逆而成積﹐此必情性乖戾者多有之也。﹞其生於陰者﹐憂思傷心﹐重寒傷肺﹐忿怒傷肝﹐醉以入房﹐汗出當風傷脾﹐用力過度﹐若入房汗出﹐浴則傷腎。﹝此言情欲傷髒﹐病起於陰也。傷心者病在陽﹐傷肺者病在气﹐傷肝者病在血﹐傷脾者病在營衛﹐傷腎者病在眞陰﹐凡傷髒者﹐皆病生於陰也。﹞此內外三部之所生病者也。

邪气之中人﹐髙下有度﹕身半以上者﹐邪中之也﹔身半以下者﹐濕中之也。﹝陽受風气﹐陰受濕气也。﹞

中於陰則澑於腑﹐中於陽則澑於經。陰之與陽﹐異名同類﹐上下相會﹐經絡之相貫﹐如環無端﹐或於陰﹐或於陽﹐上下左右﹐無有恆常。諸陽之會﹐皆在於面。中人也﹐方乘虛時﹐及新用力。若飲食汗出﹐腠理開而中於邪﹐中於面則下陽明﹐中於項則下太陽﹐中於頰則下少陽。﹝此言邪之中於陽經也。

手﹑足六陽﹐俱會於頭面﹐故爲諸陽之會。凡足之三陽﹐從頭走足﹐故中於面則自胸腹下行於陽明經也﹐中於項則自脊背下行於太陽經也﹐中於頰則自脇肋下行於少陽經也。脈徧周身者﹐惟足六經耳﹐故但言足也。﹞其中於膺背兩脇﹐亦中其經。﹝膺在前﹐陽明經也﹔背在後﹐太陽經也﹔兩脇在側﹐少陽經也。

中此三陽經與上同。﹞中於陰者﹐常從臂始。夫臂與﹐其陰皮薄﹐其肉淖澤﹐故俱受於風﹐獨傷其陰。

﹝此言邪之中於陰經也。﹐足脛也。淖澤﹐柔潤也。臂內廉曰陰﹐手﹑足三陰之所行也。其皮薄﹐其肉柔﹐故邪中於此﹐則傷其陰經。﹞身之中於風也﹐不必動髒。入於陰經﹐髒气實不能客﹐還之於腑﹐故曰「中陽則澑於經﹐中陰則澑於腑。」﹝邪中陰經﹐當內連五臟﹐而髒气固者﹐邪不能客﹐未必動髒﹐則還之於腑﹐仍在表也﹐故邪中陽者澑於三陽之經﹐邪中陰者澑於三陰之腑﹐如心之及小腸﹐脾之及胃﹐肝之及膽﹐包絡之及三焦﹐腎之及膀胱﹐此以邪中三陰﹐亦有表證﹐明者所當察也。﹞邪之中人髒者﹐愁憂恐懼則傷心﹐形寒飲冷則傷肺。以其兩相感觸﹐中外皆傷﹐故气逆而上行。﹝此下言邪之中於五臟也。然必其內有所傷﹐而後外邪得以入之。心藏神﹐憂愁恐懼則神怯﹐故傷心也﹔肺合皮毛﹐其髒畏寒﹐形寒飲冷故傷肺也。若內有所傷而外復有感﹐則中外皆傷﹐故气逆而上行﹐在表則爲寒熱疼痛﹐在裏則爲喘咳嘔噦等病。﹞有所墮墜﹐惡血畱內﹐有所大怒﹐气上而不下﹐積於脇下﹐則傷肝﹔﹝肝藏血﹐其志爲怒﹐其經行脇下也。﹞有所擊僕﹐若醉入房﹐汗出當風﹐則傷脾﹔﹝脾主肌肉﹐飲食擊僕者傷其肌肉﹐醉後入房﹐汗出當風者因於酒食﹐故所傷皆在脾。﹞有所用力舉重﹐若入房過度﹐汗出浴水﹐則傷腎﹔﹝腎主精與骨﹐用力舉重則傷骨﹐入房過度則傷精﹐汗出浴水則水邪犯其本髒﹐故所傷皆在腎。﹞五臟之中風者﹐陰陽俱感﹐邪乃得住。﹝此承上言必由中外俱感﹐而後邪乃得往。往﹐進也。﹞虛邪之中身也﹐灑淅動形﹐正邪之中人也微﹐先見於色﹐不知於身﹐若有若無﹐若亡若存﹐有形無形﹐莫知其形。

有一脈生數十病者﹐或痛或癰﹐或熱或寒﹐或癢或痺或不仁﹐變化無窮﹐皆邪气之所生也。﹝一脈﹐猶言一經也。邪气﹐卽風也。虛邪賊風﹐善行數變﹐故其爲病變化無窮。﹞气者﹐有眞气﹐有正气﹐有邪气。眞气者﹐所受於天﹐與穀气並而充身也。﹝眞气﹐卽元气也。气在天者﹐受於鼻而喉主之﹔在水谷者﹐入於口而咽主之。然鐘於未生之初者曰「先天之气」﹐成於已生之後者曰「後天之气」﹐气在陽分卽「陽气」﹐在陰卽「陰气」﹐在表曰「衛气」﹐在裏曰「營气」﹐在脾曰「充气」﹐在胃曰「胃气」﹐在上焦曰「宗气」﹐在中焦曰「中气」﹐在下焦曰「元陰﹑元陽之气」﹐皆無非其別名耳。﹞正气者﹐正風也﹐從一方來﹐非實風﹐又非虛風也。﹝從一方來﹐謂太乙所居之方也﹐風得時之正者爲正風﹐然正風﹑實風﹐本同一方﹐而此曰「非實風」者﹐以正風之來徐而和﹐故曰「正气」﹐實風之來暴而烈﹐故與虛風對言也。﹞邪气者﹐虛風之賊傷人也﹐其中人也深﹐不能自去。﹝從衝後來者爲虛風﹐其中人也甚﹐故深入不能自去。﹞正風者﹐其中人也淺﹐合而自去﹐其气來柔弱﹐不能勝眞气﹐故自去。﹝合而自去﹐謂邪與正合﹐而正勝之﹐故自去也。﹞虛邪之中人也﹐灑淅動形﹐起毫毛而發腠理。其入深﹐內搏於骨則爲骨痺﹐搏於筋則爲筋攣﹐搏於脈中則爲血閉不通﹐則爲癰﹐搏於肉與衛气相搏﹐陽勝者則爲熱﹐陰勝者則爲寒﹐寒則眞气去﹐去則虛﹐虛則寒搏於皮膚之間。﹝灑淅﹐寒栗也。邪之中人﹐變不可測﹐故無分皮肉筋骨﹐著則爲病也。若與衛气相搏﹐陽勝則熱﹐陰勝則寒﹐皆邪气也。曰「寒則眞气去﹐去則虛」。蓋气屬陽﹐人以气爲主﹐寒勝則陽虛﹐所重在气也。陽气旣虛﹐則陰寒搏聚於皮膚之間矣。﹞其气外發﹐腠理開﹐毫毛搖﹐气往來行則爲癢﹐畱而不去則痺﹐衛气不行﹐則爲不仁。﹝邪之在表者其气外發﹐或腠理開﹐則汗爲不斂﹔或毫毛動搖﹐則毛瘁而敗﹔或气往來行﹐則流而爲癢﹔或邪畱不去﹐則痛而爲痺﹔若衛气受傷﹐虛而不行﹐則不知痛癢﹐是謂不仁。﹞虛邪偏客於身半﹐其入深﹐內居榮衛﹐榮衛稍衰﹐則眞气去﹐邪气獨畱﹐發爲偏枯﹔其邪气淺者﹐脈偏痛。﹝虛邪若中於半身﹐其入深而重者﹐則營衛衰﹐眞气去﹐乃發爲偏枯﹐若邪之淺者﹐亦當爲半身偏痛也。﹞虛邪之入於身也深﹐寒與熱相搏﹐久畱而內著﹕寒勝其熱則骨痛肉枯﹐熱勝其寒則爛肉腐肌爲膿﹐內傷骨﹐內傷骨爲骨蝕。﹝邪中於外者必寒﹐气蓄於內者必熱。

寒邪深入﹐與熱相搏﹐欠畱不去﹐必內有所著﹐故寒勝則傷陽而爲痛爲枯﹐熱勝則傷陰而爲膿爲腐﹐其最深者內傷於骨﹐是爲骨蝕﹐爲侵蝕及骨也。﹞有所疾前筋﹐筋屈不得伸﹐邪气居其間而不反﹐發爲筋澑。

﹝有所疾前筋﹐謂疾有始於筋也。筋之初著於邪﹐則筋屈不得伸﹐若久居其間而不退﹐則發爲筋澑。筋澑者﹐有所流注而結聚於筋也﹐卽贅癅之屬。下仿此。﹞有所結气﹐歸之衛气﹐畱之不得反﹐津液久畱﹐合而爲腸澑。﹝邪有所結﹐气必歸之﹐故致衛气失常﹐畱而不反﹐則蓄積於中﹐流注於腸胃之間﹐乃結爲腸澑。﹞

久者數歲乃成﹐以手按之柔﹐已有所結﹔气歸之﹐津液畱之﹐邪气中之﹐凝結日以易甚﹐連以聚居﹐爲昔癅。﹝其有久者﹐必數歲而後成也。然其始也﹐按之𨿽柔﹐或上或下﹐已有所結﹔及其久也﹐气漸歸之﹐津液畱之﹐復中邪气﹐則易於日甚﹐乃結爲昔癅。昔癅者﹐非一朝一夕之謂。﹞以手按之堅﹐有所結﹐深中骨﹐气因於骨﹐骨與气並日以益大﹐則爲骨疽。﹝又有按之而堅者﹐其深中骨﹐是气因於骨而然。

骨與气並﹐其結日大﹐名爲「附骨疽」也。﹞有所結﹐中於肉﹐宗气歸之﹐邪畱而不去﹐有熱則化而爲膿﹐無熱則爲肉疽。﹝又有結於肉中者﹐則宗气歸之。宗﹐大也。以陽明之气爲言﹐邪畱爲熱則潰腐肌肉﹐故爲膿﹔無熱則結爲粉漿之屬﹐聚而不散﹐是爲肉疽。﹞凡此數气者﹐其發無常處﹐而有常名也。﹝𨿽有常名﹐而發無常處。無常處﹐則形證亦無常矣﹐此所以變化無常也。﹞

卷四疾病第九

陰陽

夫自古通天者﹐生之本﹐本於陰陽。天地之間﹐六合之內﹐其气九州﹐九竅﹑五臟﹑十二節﹐皆通於天气。﹝自古之有生者﹐皆通天元之气以爲生也﹐其生之本﹐陰陽而已﹐大爲六合﹐廣爲九州﹐人之九竅五臟﹐天之四時十二節﹐皆气候之所行﹐營衛之所通也﹐故曰「皆通於天气」。﹞其生五﹐其气三。數犯此者﹐則邪气傷人﹐此壽命之本也。﹝人生𨿽本乎陰陽﹐而稟分五行﹑其生五也﹔陰陽盛衰﹐少太有三﹐其气三也。有五有三﹐則生克彊弱﹐變出其間矣。得其和﹐則爲正气而生物﹔犯其變﹐則爲邪气而傷物﹐其生其死﹐皆此三﹑五耳﹐故爲壽命之本。﹞蒼天之气淸淨則志意治﹐順之則陽气固﹐﹝天色深玄﹐故曰「蒼天」。天气者﹐陽气也。

上云生之本﹐本於陰陽﹐此專言陽气者。蓋生气通天﹐以陽爲本﹐陽气旣固﹐陰必從之﹐故聖人諄諄於此﹐其示人之意深矣。﹞𨿽有賊邪﹐勿能害也。此因時之序。﹝陽气固者﹐其天全也﹐天全則神全﹐𨿽有賊風邪气﹐不能犯之﹐蓋在乎因時之序﹐如四气調神之謂是也。﹞故聖人傳精神﹐服天气而通神明。﹝傳﹐授也。服﹐佩也﹐惟聖人者﹐能得天之精神﹐服天之元气﹐所以與天爲一﹐而神明可與天通矣。﹞失之則內閉九竅﹐外壅肌肉﹐衛气散解﹐﹝九竅通於內。肌肉衛於外﹐其行其固﹐皆陽气爲之主也。失之﹐則失其淸陽之化﹐故九竅肌肉皆爲閉壅矣。人之衛气﹐本於天之陽气﹐陽虛則衛虛﹐衛气散解則天眞失守﹐故重在衛陽也。﹞

此謂自傷﹐气之削也。﹝自傷其眞陽﹐元气削也。﹞陽气者﹐若天與日﹐失其所﹐則折壽而不彰。﹝此發明陽气之本也。日不明則天爲陰晦﹐陽不固則人爲夭折﹐皆陽气之失所也。﹞故天運當以日光明。﹝天不自明﹐明在日月。月體本黑﹐得日乃明﹐此天運必以日光明也﹐日卽陽也﹐陽卽明也。陽之所在﹐明必隨之﹔明之所及﹐陽之至耳。陽明一體﹐本無二也。然陽在午則爲晝而日麗中天﹐著有象之神明﹐離之陽在外也﹔陽在子則爲夜而火伏水中﹐化無形之元气﹐坎之陽在內也。君火以明﹐相火以位﹐曰君曰相﹐無非陽气之所在。苟或失序﹐欲保天年﹐其可得乎﹖﹞是故陽因而上﹐衛外者也。欲如運樞﹐起居如驚﹐神气乃浮。﹝此下言陽气不固者﹐四時之邪﹐皆得以傷之也。淸陽爲天﹐包覆萬物﹐故因於上而衛於外。人之衛气﹐亦猶是也﹐欲其如運樞周旋﹐不已不息。若舉動躁妄﹐則神气浮越﹐卽不能固其陽气也﹐邪乃侵之。﹞因於寒﹐體若燔炭﹐汗出而散。﹝感寒邪則發熱﹐得汗而解﹐南人曰「傷寒」﹐北人曰「熱病」。其所感陰陽虛實﹐經絡臟腑﹐卽病不卽病﹐傳變不傳變﹐惟仲景書另爲聖經﹐所當玩索者也。﹞因於暑﹐汗﹐煩則喘喝﹐靜則多言。﹝暑有陰﹑陽二證﹐陽證因於中熱﹐陰證因於中寒﹐但感在夏至之後者﹐皆謂之暑耳。暑是熱中之涼气﹐非卽熱也。暑傷於陽者﹐汗出煩躁﹐爲喘﹐爲大聲呼喝﹔若其靜者﹐亦不免於多言﹐蓋邪傷於陰﹐精神內亂﹐故言無倫次也。故曰「靜而得之爲中暑﹐動而得之爲中熱。」中暑者陰證﹐中熱者陽證。避暑熱於深堂大廈得之者﹐名曰「中暑」。其病必頭痛惡寒﹐身形拘急﹐肢節疼痛而煩心﹐肌膚火熱無汗﹐此爲房室之陰寒所遏﹐使周身陽气不得伸越也。又有觸熱太過﹐气不得伸﹐面垢悶倒﹐名曰「中」。若行人或農夫於日中勞役得之者﹐名曰「中熱」。其病必苦頭痛﹐發躁熱﹐惡熱﹐捫之肌膚大熱﹐必大渴引飲﹐汗大泄﹐無气以動﹔乃爲天熱外傷肺气也﹐一中於熱﹐一中於寒﹐皆謂之「暑」。但治寒宜散﹐必汗出而解﹔治熱宜涼﹐必熱淸而愈。然夏月浮陽在外﹐伏陰在內。若人以飲食情欲傷其內﹐或冒暑貪涼﹐勞役過度傷其外﹐及元气素虛之輩﹐最易患此﹐香薷等豈宜泛用﹖要當以調補元气爲主﹐然後察其寒熱而佐以解暑之劑。若果爲陰寒所中﹐則附子﹑姜﹑桂﹐先哲每多用之﹐不可因炎熱在外而忽「捨時從證」之良法也。﹞因於濕﹐首如裹﹐濕熱不攘﹐大筋短﹐小筋弛長。短爲拘﹐弛長爲痿。﹝濕土用事﹐𨿽屬長夏之气﹐然土王四季﹐則感發無時。但濕之中人﹐有內外上下之辧﹐濕傷外者﹐雨霧陰濕之屬也﹔濕傷內者﹐酒漿乳酪之屬也﹐濕在上則首如裹﹐謂若以物蒙裹然者﹐凡人行瘴霧之中﹐及酒多之後﹐覺脹壅頭面﹐卽其狀也﹐濕熱﹐濕郁成熱也。攘﹐退也。濕熱不退而下及肢體﹐大筋受之則血傷﹐故爲短﹔小筋受之則柔弱。故爲弛長。短﹐故拘攣不伸﹔弛長﹐故痿弱無力。﹞

因於气﹐爲腫﹐四維相代﹐陽气乃竭。﹝因於气者﹐凡衛气﹑營气﹑臟腑之气﹐皆气也﹐一有不調﹐皆能致疾。四維﹐四肢也。相代﹐更疊而病也﹐因气爲腫﹐气道不行也。四肢爲諸陽之本﹐胃气所在﹐病盛而至於四維相代﹐卽上文「內閉九竅﹐外壅肌肉﹑衛气散解」之謂﹐其爲陽气之竭也可知。﹞陽气者﹐煩勞則張﹐精絕﹐辟積於夏﹐使人煎厥。﹝此下言起居不節﹐致傷陽气也。辟﹐病也﹐人以陽气爲生﹐惟恐散失。若煩勞過度﹐則形气弛張於外﹐精神竭絕於中﹐陽擾陰虧﹐不勝炎熱﹐故病積至夏日以益甚﹐令人五心煩熱﹐如煎如熬﹔孤陽外浮﹐眞陰內奪﹐气逆而厥﹐故名「煎厥」。﹞目盲不可以視﹐耳閉不可以聽﹐潰潰乎若壞都﹐乎不可止。﹝目盲耳閉﹐九竅廢也。潰潰﹐壞貌。都﹐城郭之謂。﹐逝而不返也﹐陰以陽虧﹐精因气竭。精神日銷﹐漸至衰敗﹐眞潰潰乎若都邑之壞﹐乎其去不可綰也。﹐音骨。﹞陽气者﹐大怒則形气絕而血菀於上﹐使人薄厥。﹝此下言怒气傷肝﹐及汗濕﹑肥甘﹑風寒之類﹐皆足以傷陽气也。人之陽气﹐惟貴充和﹐若大怒傷肝則气血皆逆﹐甚至形气俱絕﹐則經脈不通﹐故血逆妄行。

菀積於上焦也。相迫曰薄﹐气逆曰厥。气血俱亂﹐故爲薄厥。﹞有傷於筋﹐縱﹐其若不容。﹝怒傷形气﹐必及於筋﹐肝主筋也。筋傷則縱緩不收﹐手足無措﹐其若不能容者。﹞汗出偏沮﹐使人偏枯。﹝沮﹐傷也。

壞也﹐有病偏汗者﹐或左或右﹐浸潤不止﹐气血有所偏沮﹐久之則衛气不固於外﹐營气失守於中﹐故當爲半身不隨偏枯之患。沮﹐將魚切。﹞汗出見濕﹐乃生痤。﹝汗方出則玄府開﹐若見濕气﹐或沃涼水﹐必畱膚腠。甚者爲痤﹐微者爲。痤﹐小節也。﹐暑疹也。痤﹐才和切。﹐音沸。﹞髙梁之變﹐足生大疔﹐受如持虛。﹝髙梁﹐卽髙粱﹐肥甘也。足﹐多也﹐能也。濃味太過﹐蓄爲內熱﹐其變多生大疔。熱侵陽分﹐感發最易﹐如持空虛之器以受物﹐故曰「受如持虛」。﹞勞汗當風﹐寒薄爲﹐郁乃痤。﹝形勞汗出﹐坐臥當風﹐寒气薄之﹐液凝爲﹐卽粉刺也。若郁而稍大﹐乃成小癤﹐是名曰痤。凡若此者﹐皆陽气不固之使然。﹐支加切。﹞陽气者﹐精則養神﹐柔則養筋。﹝此下言陽气之運用﹐若有不同﹐則爲僂爲﹐爲畏爲驚﹐爲癰爲瘧﹐爲隔等癥也。神之靈通變化﹐陽气之精明也﹔筋之運動便利﹐陽气之柔和也﹐故「精則養神﹐柔則養筋」。陽气去則神明亂﹐筋骨廢﹐爲病爲危矣。﹞開闔不得﹐寒气從之﹐乃生大僂。﹝開謂皮腠發泄﹐闔謂玄府閉封﹐皆衛气爲之主也。若衛气失所﹐則當開不開﹐當閉不閉﹐不得其宜﹐爲寒所襲﹐結於經絡之間﹐急不伸﹐則形爲僂俯矣﹐陽急則反折﹐陰急則俯不伸﹐卽此之謂。﹞陷脈爲﹐畱連肉腠。﹝陷脈﹐寒气自經絡而陷入脈中也。﹐鼠之屬﹐邪結不散﹐則畱連肉腠﹐曼延日甚也。﹞兪气化薄﹐傳爲善畏﹐乃爲驚駭。﹝寒气自脈漸深﹐流於經兪﹐气化內薄﹐則侵及臟腑﹐故傳爲恐畏﹐爲驚駭﹐以陽气受傷於內也。﹞營气不從﹐逆於肉理﹐乃生癰腫。﹝邪气陷脈﹐則營气不從﹐營行脈中也。不從則不順﹐故逆於肉理﹐聚爲癰腫也。﹞魄汗未盡﹐形弱而气爍﹐穴兪以閉﹐發爲風瘧。﹝魄﹐陰也。汗由陰液﹐故曰「魄汗」。汗出未止﹐衛气未固﹐其時形气正在消弱﹐而風寒薄之﹐兪穴隨閉﹐邪气畱止﹐郁而爲瘧﹐以所病在風﹐故曰「風瘧」﹐夏暑汗不出者﹐秋成風瘧﹐亦言兪穴之閉也。﹞

故風者﹐百病之始也。淸靜則肉腠閉拒﹐𨿽有大風苛毒﹐弗之能害﹐此因時之序也。﹝凡邪傷衛气﹐如寒暑濕气風者﹐莫不緣風气以入﹐故風爲百病之始。然衛气者﹐陽气也。人惟淸靜﹐無過勞擾﹐則腠理閉而陽气固﹐𨿽有大風苛毒﹐弗之能害也。所謂「淸靜」者無他﹐在因四時之气序耳。﹞故病久則傳化﹐上下不並﹐良醫弗爲。﹝並﹐陰陽交通也﹐病始因風﹐久必傳化﹐及至上下不並﹐則陰陽相離﹐水火不相濟矣。𨿽有良醫﹐弗可爲也。﹞故陽蓄積﹐病死。而陽气當隔﹐隔者當瀉﹐不亟正治﹐粗乃敗之。﹝若邪蓄陽分﹐積而不行﹐陽亢無陰﹐其病當死﹐蓋卽「上下不並」之謂也。何以驗之﹖隔塞不通﹐則其證耳。

當瀉不瀉﹐正以粗工誤之﹐故致敗亡。﹞陽气者﹐一日而主外。平旦人气生﹐日中而陽气隆﹐日西而陽气已虛﹐气門乃閉。﹝此下言陽气之盛衰﹐由於日之升降﹐正以明上文「若天與日」之義也。一日而主外﹐晝則陽气在外也。平旦人气生﹐以日初升也。日中陽气隆﹐以日當午也。日西陽气虛﹐以日漸降也。人气應之﹐故晝則衛气行於陽分二十五度﹐至日暮則陽气之門閉而行於陰分二十五度矣。气門﹐玄府也﹐所以通行營衛之气﹐故曰「气門」。﹞是故暮而收拒﹐無擾筋骨﹐無見霧露。反此三時﹐形乃困薄。﹝此所以順陽气也﹕陽出而出﹐陽藏而藏。暮時陽气藏於陰分﹐故動宜收斂﹐以拒虛邪﹔無擾筋骨﹐則陽不耗於內﹔無見霧露﹐則邪不侵於外。若勞擾不分朝暮﹐反此三時﹐則陽气失養﹐形體勞困衰薄矣。不但因時之序﹐一日之間﹐亦當如此也。﹞陰者﹐藏精而起亟也﹔陽者﹐衛外而爲固也。﹝此以專言陽气﹐夫及於陰﹐故特明之。人有陰陽﹐陽主外而爲衛﹐所以固气也﹔陰主內而藏精﹐所以起亟也。陰內陽外﹐气欲和平﹐不和則病矣。亟﹐卽「气」也﹐精化爲气﹐藏精起气之謂也。

亟﹐音气。﹞陰不勝其陽﹐則脈流薄疾﹐並乃狂。﹝薄﹐气相迫也。疾﹐急數也。並者﹐陽邪入於陽分﹐謂重陽也。陰不勝陽﹐則陽邪盛﹐故當爲陽脈陽証之外見者如此。﹞陽不勝其陰﹐則五臟气爭﹐九竅不通。

﹝邪在陰分﹐則髒气不和﹐故有所爭﹐上七竅﹐五官也﹔下二竅﹐二陰也。九竅之气﹐皆屬於髒。陽不勝陰﹐則陰邪盛﹐故當爲陰病之內見者如此。﹞是以聖人陳陰陽﹐筋脈和同。骨髓堅固﹐气血皆從。﹝陳陰陽﹐猶言鋪設得所﹐不使偏勝也。故於筋脈骨髓﹐無不和調﹐气血皆從﹐從則順矣。﹞如是則內外調和﹐邪不能害﹐耳目聰明﹐气立如故。﹝耳目聰明﹐以九竅之要者言﹐神气之全可知也。人受天地之气以立命﹐故曰「气立」。陰陽和而气立如故也。﹞風客淫气﹐精乃亡﹐邪傷肝也。﹝此下四節﹐皆失調和之道﹐所以爲筋骨气血之病也。淫气者﹐陰陽之亂气也。表不和則風邪客之﹐風木生火﹐淫气化熱﹐熱則傷陰﹐精乃消亡。

風气通於肝﹐故必先傷肝也。然風爲百病之始﹐故凡病因於外而內連五臟者﹐皆由乎風也。﹞因而飽食﹐筋脈橫解﹐腸爲痔﹔﹝此下三節﹐皆兼上文「風客淫气」而言也。風气旣淫於外﹐因而飽食。則隨客陽明﹐必腸胃橫滿﹐橫滿則有損傷﹐故筋脈弛解﹐病爲腸爲痔﹐而下痢膿血也。﹞因而大飲則气逆﹔﹝酒挾風邪﹐則因辛走肺﹑故肺布葉舉而气逆上奔也。﹞因而彊力﹐腎气乃傷﹐髙骨乃壞。

﹝髙骨﹐腰之髙骨也﹐凡因風彊力者﹐其傷在骨﹐骨傷則腎气亦傷﹐腎主骨也。若彊力入房﹐尢傷精髓。髓者骨之充﹐骨者髓之府﹐精髓耗傷﹐故髙骨壞而不爲用。﹞凡陰陽之要﹐陽密乃固。﹝陽爲陰之衛﹐陰爲陽之宅。必陽气閉密於外﹐無所妄耗﹐則邪不能害﹐而陰气完固於內﹐此培養陰陽之要也。﹞兩者不和﹐若春無秋﹐若冬無夏﹐因而和之﹐是謂「聖度」。﹝兩﹐陰陽也。不和﹐偏病也。﹞

故陽彊不能密﹐陰气乃絕。﹝彊﹐亢也。孤陽獨用﹐不能固密﹐則陰气耗而竭絕也。﹞陰平陽祕﹐精神乃治﹔﹝平﹐卽靜也。祕﹐卽固也。人生所賴﹐惟精與神。精以陰生﹐神從陽化﹐故陰平陽祕﹐則精神治矣。

﹞陰陽離決﹐精气乃絕。﹝決﹐絕也。有陽無陰則精絕﹐有陰無陽則气絕。兩相離決﹐非病則亡﹐正以見陰陽不可偏廢也。﹞因於露風﹐乃生寒熱。﹝上文言風瘧﹑風客淫气﹐皆未悉風之爲義﹐故此復言之而並及四時之邪也。因露於風者﹐寒邪外侵﹐陽气內拒﹐陰陽相簿﹐故生寒熱。﹞春傷於風﹐邪气畱連﹐乃爲洞泄﹔﹝春傷於風﹐木邪勝也﹐畱連旣久﹐則克制脾土﹐故爲洞泄。﹞夏傷於暑﹐秋爲瘧﹔﹝夏傷暑邪﹐若不卽病而畱延至秋﹐寒郁爲熱﹐故寒熱交爭﹐而爲瘧。﹞秋傷於濕﹐上逆爲咳﹐發爲痿厥﹔﹝濕土用事於長夏之末﹐故秋傷於濕也。秋气通於肺﹐濕郁成熱則上乘肺金﹐故气逆而爲咳嗽。傷於濕者﹐下先受之﹐則爲痿爲厥。痿多屬熱﹐厥則因寒也。﹞冬傷於寒﹐春必溫病。﹝冬傷寒邪﹐則寒毒藏於陰分﹐至春夏陽气上升﹐新邪外應﹐乃爲溫病。藏精者生﹐不藏者死。﹞四時之气﹐更傷五臟。﹝風暑寒濕﹐疊相勝負﹐故四時之气﹐更傷五臟﹐然時气外傷﹐陽邪也﹐五臟內應﹐陰气也﹐惟內不守而後外邪得以犯之﹐所以明陰气不守之爲病。

﹞陰之所生﹐本在五味﹔陰气五宮﹐傷在五味。﹝此下言陰之所以生者在五味﹐而所以傷者亦在五味也。

五宮﹐五臟也。味得地气﹐故能生五臟之陰。若五臟不節﹐則各有所克﹐反傷其陰矣。﹞味過於酸﹐肝气以津﹐脾气乃絕﹔﹝津﹐溢也﹐酸入肝﹐過於酸則肝气溢。酸從木化﹐木實則克土﹐故脾气乃絕。﹞

味過於鹹﹐大骨气勞﹐短肌﹐心气抑﹔﹝鹹入腎﹐腎主骨。過於鹹則傷腎﹐故大骨气勞。勞﹐困劇也。咸走血﹐血傷故肌肉短縮。咸從水化﹐水勝則克火﹐故心气抑。﹞味過於甘﹐心气喘滿﹐色黑﹐腎气不衡﹔﹝甘入脾﹐過於甘則滯緩上焦﹕故心气喘滿。

甘從土化﹐土勝則水病﹐故黑色見於外﹐而腎气不衡於內。衡﹐平也。﹞味過於苦﹐脾气不濡﹐胃气乃濃﹔﹝苦入心﹐過於苦則心陽受傷而脾失所養﹐气乃不濡。濡﹐潤也。脾气不濡則胃气畱滯﹐故曰「乃濃」。濃者﹐脹滿之謂。﹞味過於辛﹐筋脈沮弛﹐精神乃殃。﹝辛入肺﹐過於辛則肺气乘肝。肝主筋﹐故筋脈沮弛。

辛散气則精神耗傷﹐故曰「乃殃」。﹞是故謹和五味﹐骨正筋柔﹐气血以流﹐腠理以密﹐如是則气骨以精﹐謹道如法﹐長有天命。﹝五味入口藏於胃﹐以養五臟气﹐故當謹和五味﹐則骨正筋柔﹐气血以流。陰气在裏﹐腠理在外﹐而曰「腠理以密」者﹐陽密足以固陰﹐陰彊乃能壯陽也。邪因於外爲喘喝﹐爲痿厥﹐爲精亡﹐爲洞泄﹑咳嗽﹐陽病及陰也﹔病因於內爲煩勞大怒﹐飲食起居不節﹐爲煎厥﹐爲形气絕﹐爲筋脈腸痔﹐气逆骨壞﹐是陰病及陽也。所以首言陽气﹐以發通天之大本﹔續言陰气﹐以備陰陽之義。前言气﹐气本於天以養陽也﹔後言味﹐味本於地以養陰也。曰「通气「﹐曰「服天气」﹐曰「長有天命」﹐所重在天﹐則其重在陽气可知矣。然言地者必該乎天﹐言陰者必主乎陽也。﹞

二陽之病發心脾﹐有不得隱曲﹐女子不月。﹝二陽﹐陽明也﹐爲胃與大腸二經﹐然大腸﹑小腸皆屬於胃﹐此節所言﹐則獨重在胃耳。蓋胃與心﹐母子也﹐人之情欲﹐本以傷心﹐母傷則害及其子﹕胃與脾﹐表裏也﹐人之勞倦﹐本以傷脾﹐髒傷則病連於腑﹐故凡內而傷精﹐外而傷形﹐皆能病及於胃﹐此二陽之病所以發於心脾也。不得隱曲﹐陽道病也。宗筋會於气街﹐而陽明爲之長﹐旣病則陽道外衰﹐故爲「不得隱曲」﹐其在女子當爲不月﹐亦其候也。﹞其薄爲風消﹐其傳爲息賁者﹐死不治。﹝風﹐木气也。消﹐枯瘦也。

賁﹐急迫也﹐陽明受病﹐久而傳變﹐則木邪勝土﹐故肌體風消﹔胃病則肺失所養﹐故气息奔急﹐气竭於上由精虧於下﹐敗及五臟﹐故死不治。﹞

三陽爲病﹐發寒熱﹐下爲癰腫﹐乃爲痿厥。﹝三陽﹐太陽也﹐爲膀胱﹑小腸二經。三陽爲表﹐故病發寒熱﹐及爲癰腫。足太陽之脈﹐從頭下背﹐貫臀入﹐循抵足﹐故其爲病則足膝無力曰「痿」﹐逆冷曰「厥」﹐足肚酸疼曰「肩」也。﹐音篆。﹐音淵。﹞其傳爲索澤﹐其傳爲疝。﹝陽邪在表爲熱﹐則皮膚潤澤之气必皆消散﹐是爲索澤也。疝者﹐小腹控睪而痛也。﹞─陽發病﹐少气﹐善咳﹐善泄。﹝一陽﹐少陽也﹐爲膽與三焦二經。膽屬風木﹐三焦屬相火。其爲病也﹐壯火則食气傷肺﹐故爲少气﹐爲咳﹔木彊則侮土﹐故善泄。﹞其傳爲心掣﹐其傳爲膈。﹝心爲君火﹐而相火上炎則同气相求﹐邪歸於心。心動不寧﹐若有所引﹐名曰「心掣」。又「其傳」者﹐以木乘土﹐脾胃受傷﹐乃爲膈證。﹞二陽一陰發病﹐主驚駭﹐背痛﹐善噫﹐善欠﹐名曰風厥。﹝二陽﹐胃與大腸也。一陰﹐肝與心主也。肝﹑胃二經﹐皆主驚駭。背痛者﹐手﹑足陽明之筋皆挾脊也。噫﹐噯气也﹐其主在心。欠﹐呵欠也﹐𨿽主於腎﹐又足陽明病爲數欠。肝與心包風熱爲邪﹐而陽明受之﹐故病名風厥。﹞二陰一陽發病﹐善脹﹐心滿﹐善气。﹝二陰﹐心與腎也。一陽﹐膽與三焦也。膽經邪勝則侮脾﹐故善脹。腎經邪勝則乘心﹐故心滿。三焦病則上下不行﹐故善气也。﹞三陰三陽發病﹐爲偏枯痿易﹐四肢不舉。﹝三陽﹐膀胱﹑小腸也。三陰﹐脾﹑肺也。膀胱之脈﹐自頭背下行兩足﹐小腸之脈﹐自兩手上行肩胛﹐且脾主四肢﹐肺主諸气﹐四經俱病﹐故當爲偏枯﹐爲痿易﹐爲四肢不舉。痿易者﹐痿弱不支﹐左右相掉易也。﹞

鼓一陽曰鉤﹐鼓一陰曰毛﹐鼓陽勝急曰弦﹐鼓陽至而絕曰石﹐陰陽相過曰澑。﹝此舉五脈之體﹐以微盛分陰陽﹐非若上文言經次之陰陽也。鼓﹐有力也。一陽﹑一陰﹐言陰陽之微也。脈於微陽而見鼓者爲鉤﹐其气來盛去衰﹐應心脈也﹔脈於微陰而見鼓者曰毛﹐其气來輕虛以浮﹐應肺脈也﹔鼓動陽脈勝而急者曰弦﹐其气來端直以長而不至甚急﹐應肝脈也﹔鼓陽至而絕者﹐陽之伏也﹐脈名曰石。其气來沈以摶﹐應腎脈也﹔陰陽相過﹐謂流通平順也﹐脈名曰澑﹐其气來柔緩而和﹐應脾脈也。﹞

陰爭於內﹐陽擾於外﹐魄汗未藏﹐四逆而起﹐起則燻肺﹐使人喘鳴。﹝此兼表裏以言陰陽之害也。

表裏不和﹐則或爲髒病﹐陰爭於內也﹔或爲經病﹐陽擾於外也。然或表或裏﹐皆幹於肺﹐蓋肺主气﹐外合於皮毛﹐內爲五臟六腑之長。魄汗未藏者﹐表不固也。四逆而起者﹐陽內竭也。甚至正不勝邪﹐則上燻及肺﹐令人气喘聲鳴﹐此以營衛下竭﹐孤陽獨浮﹐其不能免矣。﹞陰之所生﹐和本曰和。﹝陰者﹐五臟之眞陰也。陰之所以生者﹐以髒气和。髒气之和﹐以陰陽之和也。不和則爲爭爲擾﹐爲剛爲淖﹐而病由興矣。﹞剛與剛﹐陽气破散﹐陰气乃消亡。﹝此言偏陽之爲害也。剛與剛﹐陽之極也。以火濟火﹐盛極必衰﹐故陽气反爲之破散﹐陽气散則陰气不能獨存﹐亦必從而消亡﹐而陰陽俱絕矣。﹞淖則剛柔不和﹐經气乃絕。﹝此言偏陰之害也。淖﹐謂寒濕妄行﹐陰气勝也。若陽剛陰柔﹐皆失其和﹐經气從而敗絕矣。﹞死陰之屬﹐不過三日而死﹔生陽之屬﹐不過四日而死。﹝此言髒气相傳﹐死生有異也。「四日而死」﹐當作「四日而已」﹐蓋旣屬生陽﹐不當死也。﹞所謂生陽死陰者﹐肝之心﹐謂之「生陽」﹔﹝肝之心﹐自肝傳心也。以木生火﹐得其生气﹐是謂「生陽」﹐不過四日而愈。﹞心之肺﹐謂之「死陰」﹔﹝心之肺﹐自心傳肺也。

以火克金﹐陰气散亡﹐故曰「死陰」﹐不過三日而死。﹞肺之腎﹐謂之「重陰」﹔﹝肺﹐金也。腎﹐水也。𨿽曰母子﹐而金水俱病﹐故曰「重陰」﹐無陽之候也。﹞腎之脾﹐謂之「辟陰」﹐死不治。﹝辟﹐放辟也。土本制水﹐而水反侮脾﹐水無所畏﹐是謂「辟陰」﹐故死不治。辟﹐音劈。結陽者﹐腫四肢﹔此下言邪聚諸經之爲病也。陽﹐六陽也。結陽者﹐腫四肢﹐四肢爲諸陽之本也。﹞結陰者﹐便血一升﹐再結二升﹐三結三升。﹝陰﹐六陰也。陰主血﹐邪結陰分則血受病﹐故當便血。其淺者便血一升﹐則結邪當解﹔若不解而再結﹐以邪盛也﹐故便血二升﹔若又不解﹐則邪爲尢甚﹐故曰「三結三升」也。﹞陰陽結邪﹐多陰少陽曰「石水」﹐少腹腫。﹝陰經陽經﹐皆能結聚。水邪若多在陰﹐少在陽者﹐名曰「石水」。石水者﹐沈堅在下﹐其證則少腹腫也。﹞二陽結﹐謂之「消」﹔﹝胃與大腸經也﹐陽邪畱結腸胃則消渴善饑﹐其病曰「消」。﹞三陽結﹐謂之「隔」﹔﹝膀胱﹑小腸二經也。小腸屬火﹐膀胱屬水﹐邪結小腸則陽气不化﹐邪結膀胱則津液不行﹐下不通則上不運﹐故爲隔塞之病。﹞三陰結﹐謂之「水」﹔﹝脾﹑肺二經也。脾土所以制水﹐土病則水反侮之﹔肺金所以生水﹐气病則水爲不行﹐故寒結三陰則气化爲水。﹞一陰一陽結﹐謂之「喉痺」。﹝一陰﹐肝與心主也。一陽﹐膽與三焦也。肝﹑膽屬木﹐心主﹑三焦屬火﹐四經皆從熱化﹐其脈並絡於喉﹐熱邪內結﹐故爲喉痺。痺﹐閉也。﹞

三陽爲「經」﹐﹝經﹐大經也。周身之脈﹐惟足太陽爲巨﹐通巓下背﹐獨統陽分﹐故曰「經」。﹞

二陽爲「維」﹝維﹐維絡也。陽明經上布頭面﹐下循胸裏﹐獨居三陰之中﹐維絡於前﹐故曰「維」。﹞一陽爲「遊部」﹐﹝少陽在側﹐前行則會於陽明﹐後行則會於太陽﹐出入於二陽之間﹐故曰「遊部」。﹞此知五臟終始。﹝視此三陽﹐則五臟之終始可知矣。﹞三陰爲「表」﹐﹝三陰﹐太陰也。太陰爲諸陰之表﹐故曰「三陰爲表」。﹞二陰爲「裏」﹐﹝二陰。少陰腎也。腎屬水﹐其气沈﹐其主骨﹐故二陰爲裏。﹞─陰至絕作晦朔﹐卻具合以正其理。﹝一陰﹐厥陰也。厥﹐盡也。厥陰之气﹐應在戌亥﹐六气不幾於絕矣。然陰陽消長之道﹐陰之盡也﹐如月之晦﹔陽之生也﹐如月之朔。旣晦而朔﹐則絕而復生﹐此所謂「一陰至絕作晦朔」也。由是而始終循環﹐气數具合﹐故得以正其造化之理矣。﹞三陽者﹐太陽爲經。三陽脈至手太陰而弦﹐浮而不沈﹐決以度﹐察以心﹐合之陰陽之論﹔﹝手太陰﹐肺經也﹐本屬三陰之脈﹐然諸脈皆會於气口﹐故特以三陽脈至手太陰爲言也。下仿此。太陽之脈﹐本洪大以長﹐今其弦浮不沈﹐是邪脈也﹐乃當決其衰王之度﹐察以吾心﹐而合之陰陽之論﹐則善惡可明矣。﹞二陽脈至手太陰﹐弦而沈急﹐不鼓﹐炅至以病﹐皆死﹔﹝陽明胃脈﹐本浮大而短﹐今則弦而沈急﹐不能振鼓﹐是木邪侮土﹐陰气乘陽也﹐然熱至爲病者﹐尢忌此陰脈﹐犯之爲逆﹐必皆死也。﹞一陽脈至手太陰﹐上連人迎﹐弦急﹐懸不絕。此少陽之病也﹐專陰則死﹔﹝人迎﹐足陽明脈也﹐在結喉兩旁﹐故曰「上連人迎」﹐懸﹐浮露如懸也。少陽之脈﹐其體乍數乍疏﹐乍短乍長﹐今則弦急如懸。其至不絕﹐兼之上乘胃經﹐此木邪之勝﹐少陽病也﹐然少陽﹑厥陰﹐皆從木化﹐若陽气竭絕﹐則陰邪獨盛﹐弦搏至極﹐是曰「專陰」。專陰者死也。﹞三陰者﹐六經之所主。﹝三陰﹐太陰也。

三陰之髒﹐脾與肺也。肺主朝會百脈﹐脾爲萬物之母﹐故三陰爲六經之主。﹞交於太陰﹐伏鼓不浮﹐上空志心﹔﹝交於太陰﹐謂三陰脈至气口也。肺主輕浮﹐脾主和緩﹐其本脈也。今見伏鼓不浮﹐則陰盛陽衰矣﹐當病上焦空虛﹐而脾肺之志﹐以及心神爲陰所傷﹐皆致不足﹐故曰「上空志心」。志﹐髒之志也。﹞

二陰至肺﹐其气歸膀胱﹐外連脾胃﹔﹝二陰至肺者﹐言腎脈之至气口也。二陰搏至﹐腎沈不浮者是也。腎脈上行﹐其直者從腎上貫肝膈﹐入肺中﹐出气口﹐是「二陰至肺」也。腎主水﹐得肺气以行降下之令﹐通調水道﹐其气歸膀胱也。肺在上﹐腎在下﹐脾胃居中﹐主其升降之柄﹐故曰「外連脾胃」也。外者﹐腎對脾言﹐卽「三陰爲表﹐二陰在裏」之義。﹞─陰獨至﹐經絕气浮﹐不鼓鉤而滑。﹝一陰獨至﹐厥陰脈勝也。厥陰本脈﹐當滑弦長﹐陰中有陽﹐乃其正也。若一陰獨至﹐則經絕於中﹐气浮於外﹐故不能鼓鉤而滑﹐而但弦無胃﹐生意竭矣。﹞此六脈者﹐乍陰乍陽﹐交屬相並﹐繆通五臟﹐合於陰陽。﹝六脈者﹐乍陰乍陽﹐皆至於手太陰﹐是寸口之脈可以交屬相並﹐繆通五臟﹐故能合於陰陽也。﹞先至爲主﹐後至爲客。﹝六脈之交﹐至有先後﹐有以陰見陽者﹐有以陽見陰者。陽脈先至﹐陰脈後至﹐則陽爲主而陰爲客﹔陰脈先至﹐陽脈後至﹐則陰爲主而陽爲客。此「先至爲主﹐後至爲客」之謂也。然至有常變﹐變有眞假﹐常陽變陰﹐常陰變陽。常者主也﹐變者客也。變有眞假﹐眞變則殆。假變無虞。眞者主也。假者客也。客主之義﹐有脈體焉﹐有運气焉﹐有久暫焉﹐有逆順焉﹐有主之先而客之後者焉。診之精妙﹐無出此矣﹐肺豈易言哉﹗﹞三陽爲父﹐﹝此詳明六經之貴賤也。太陽總領諸經﹐獨爲尊大﹐故稱爲父。﹞二陽爲衛﹐﹝捍衛諸經陽气也。﹞一陽爲紀﹐﹝紀於二陽之間﹐卽「少陽爲樞」之義也。﹞三陰爲母﹐﹝太陰滋養諸經﹐故稱爲母。﹞二陰爲雌﹐﹝少陰屬水﹐水能生物﹐故曰「雌」﹐亦「二陰爲裏」之義也。﹞一陰爲獨使。﹝使者﹐交通始終之謂。陰盡陽生﹐惟厥陰主之﹐故爲獨使。﹞二陽一陰﹐陽明主病﹐不勝一陰﹐脈而動﹐九竅皆沈﹔﹝此下言諸經合病﹐有勝制也。二陽﹐土也。一陰﹐木也。陽明﹑厥陰相薄﹐則肝邪侮胃﹐故陽明主病﹐不勝一陰。者﹐胃气也。動者﹐肝气也。

土受木邪﹐則而兼動也。九竅之气﹐皆陽明所及﹐陽明病則胃气不行﹐故九竅皆爲沈滯不通利矣。﹞三陽一陰﹐太陽脈勝﹐一陰不能止﹐內亂五內﹐外爲驚駭﹔﹝三陽一陰﹐膀胱與肝合病也。肝木生火﹐而膀胱以寒水侮之﹐故太陽脈勝﹐一陰肝气𨿽彊﹐不能禁止﹐由是而風寒相挾﹐內亂五臟﹐肝气受傷﹐故發爲驚駭之病。﹞

二陰二陽﹐病在肺﹐少陰脈沈﹐勝肺傷脾﹐外傷四肢﹔﹝二陰﹐手少陰也。二陽﹐足陽明也。少陰爲心火之髒﹐火邪則傷金﹐故病在肺。陽明爲胃土之府﹐土邪必傷水﹐故足少陰之脈沈﹐沈者﹐气衰不振之謂。然胃爲脾腑﹐脾主四肢﹐火旣勝肺﹐胃復連脾﹐脾病則四肢亦病矣。﹞二陰二陽皆交至﹐病在腎﹐罵詈妄行﹐巓疾爲狂﹔﹝二陰之至﹐邪在腎也。二陽之至﹐邪在胃也。水土之邪交至﹐則土勝水虧﹐水虧則陰不勝陽﹐故病在腎﹔土勝則陽明邪實﹐故罵詈妄行﹐巓疾爲狂。﹞二陰一陽﹐病出於腎﹐陰气客遊於心脘﹐下空竅堤﹐閉塞不通﹐四肢別離﹔﹝二陰﹐腎也。一陽﹐三焦也。腎與三焦合病﹐則相火受水之制﹐故病出於腎。腎脈之支者﹐從肺出絡心﹐注胸中﹐故陰气盛則客遊於心脘也。陰邪自下而上﹐陽气不能下行﹐故下焦空竅﹐若有堤障而閉塞不通。淸陽實四肢﹐陽虛則四肢不爲用﹐狀若別離於身者矣。﹞一陰一陽代絕﹐此陰气至心﹐上下無常﹐出入不知﹐喉咽漧燥﹐病在土脾﹔﹝一陰﹑足厥陰肝也。一陽﹐足少陽膽也。代絕者﹐二髒气傷﹐脈來變亂也。肝膽皆木﹐本生心火﹐病以陽衰﹐則陰气至心矣。然木病從風﹐善行數變﹐故或上或下﹐無有常處﹐或出或入﹐不知由然。其爲咽喉漧燥者﹐蓋咽爲肝膽之使﹐又脾脈結於咽也﹐故病在土脾﹐正以風木之邪必克土耳。﹞二陽三陰至陰皆在﹐陰不通陽﹐陽气不能止陰﹐陰陽並絕﹐浮爲血瘕﹐沈爲膿﹐陰陽皆壯﹐下至陰陽。﹝二陽﹐胃也。三陰﹐肺也。至陰﹐脾也。皆在﹐皆病也。脾胃相爲表裏﹐病則倉廩不化﹐肺布气於臟腑﹐病則治節不行﹐故致陰不通陽﹐則陰自爲陰﹐不通入於陽分也﹐陽气不能止陰﹐則陽自爲陽﹐不畱止於陰分也。

若是者﹐無復交通﹐陰陽並絕矣。故脈浮者﹐病當在外而爲血瘕﹐脈沈者﹐病當在內而爲膿。正以陰陽表裏不相交通﹐故脈証之反若此。至若陰陽皆壯﹐則亢而爲害﹐或以孤陰﹐或以孤陽﹐病之所及﹐下至陰陽﹐蓋男爲陽道﹐女爲陰器﹐隱曲不調﹐俱成大病也。﹞上合昭昭﹐不合冥冥﹐診決死生之期﹐遂至歲首。﹝昭昭可見﹐冥冥可測﹐有陰陽之道在也。故欲決死生之期者﹐必當求至歲首﹐如甲﹑己之年﹐丙寅作首﹐則二月丁卯﹐三月戊辰﹔子﹑午之年﹐君火司天﹐則初气太陽﹐二气厥陰之類。以次求之﹐則五行衰王﹐可得其逆順之期矣。﹞

陰陽表裏﹐上下雌雄相輸應也。如三陽獨至者﹐是三陽並至。並至如風雨﹐上爲巓疾﹐下爲漏病。﹝三陽獨至﹐𨿽兼手﹑足太陽而言﹐而尢以足太陽爲之主﹐故曰「獨至」。蓋足太陽爲三陽之綱領﹐故凡太陽之邪獨至者﹐則三陽气會﹐皆得隨而並至也。陽邪之至﹐疾速無期﹐故如風雨﹐且足太陽之脈上從巓入絡腦﹐下絡腎﹐屬膀胱﹐手太陽之脈上循頸頰﹐下抵胃﹐屬小腸﹐故上爲頂巓之疾﹐下爲漏病。漏病者﹐二陰不禁﹐凡水谷精血之類皆是也。﹞外無期﹐內無正﹐不中經紀﹐診無上下。﹝三陽並至﹐倏如風雨﹐故外無證據可期﹐內無名目可正。病變之至﹐不中於經常綱紀﹐故其證也。亦無上下一定之法。﹞蓋三陽者﹐至陽也。積並則爲驚﹐病起疾風﹐至如礪﹐九竅皆塞﹐陽气滂溢﹐幹嗌喉塞。﹝太陽爲至盛之陽﹐故曰「至陽」。若諸陽更爲積並﹐則陽盛之極﹐心傷陰气。手太陽之陰﹐心也﹔足太陽之陰﹐腎也。心傷其神﹐腎傷其志﹐則爲驚駭﹑疾風﹑礪﹐皆速暴之謂﹐其爲九竅嗌喉之幹塞者﹐以手太陽﹑手足少陰之脈皆循咽喉也。﹞並於陰則上下無常﹐薄爲腸。﹝陰﹐髒也。陽邪自表入髒﹐並聚於陰﹐則或上或下﹐亦無定診。若畱薄下焦﹐則爲腸而下痢。﹞此謂三陽直心﹐坐不得起臥者﹐便身全三陽之病。﹝直心﹐謂邪气直衝心膈也。手太陽之脈﹐循臂外廉﹐出繞肩胛﹑交肩上﹐入缺盆﹐絡心﹔足太陽之脈﹐挾脊貫臀﹐入中﹐其別者散之腎﹐循膂﹐當心入散﹐故凡病邪气直心﹐及坐不得起﹐起不得臥者﹐便身全三陽之病也。按﹐三陽之邪多自外入﹐故傷寒家多有直心﹑不得起臥之證﹐凡診外感者不可不察也。﹞病傷五臟﹐筋骨以消。﹝邪並於陽則陽病﹐並於陰則陰病。陰陽俱病﹐故傷五臟。

髒傷於內﹐則筋骨消於外也。﹞腎且絕﹐惋惋日暮﹐從容不出﹐人事不殷。﹝腎與足太陽爲表裏﹐至陰之髒也。

如三陽並至而病傷五臟﹐則精虛气竭﹐筋骨以消矣。且太陽傳裏﹐必至少陰﹐是以腎气受傷﹐眞陰且絕﹐故惋惋不已﹐憂疑終日﹐宜其窘窘乎從容之不出﹐岌岌乎人事之不殷也。然則陽邪之至﹐害必歸陰﹐五臟之傷﹐窮必及腎﹐此所謂陰陽﹑表裏﹑上下﹑雌雄相輸應也。﹞

脾虛浮似肺﹐腎小浮似脾﹐肝急沈散似腎﹐此皆工之所時亂也。﹝脾本微﹐病而虛浮﹐則似肺矣﹔腎本微沈﹐病而小浮﹐則似脾矣﹔肝本微弦﹐病而急沈散﹐則似腎矣。脈有相關﹐不能辧之﹐則以此作彼﹐所以時多惑亂也。浮而緩曰脾﹐浮而短曰肺﹐小浮而滑曰心﹐急緊而散曰肝﹐搏沈而滑曰腎﹐五臟脈體﹐不可不明也。﹞於此有人焉頭痛﹐筋攣骨重﹐怯然少气﹐噦噫﹐腹滿﹐時驚﹐不嗜臥﹐脈浮而弦﹐切之石堅。欲知其解﹐年長則求之於腑﹐年少則求之於經﹐年壯則求之於髒。﹝言腎病之疑似也。脈浮類肺﹐脈弦類肝﹐脈石堅類腎﹐當比異別類也。夫年長者每多口味﹐六腑所以受物﹐故當求之於腑﹐以察其過﹔年少者每多風寒勞倦﹐所受在經﹐故當求之於經﹐以察其傷﹔年壯者多縱房欲﹐五臟所以積精﹐故當求之於髒﹐以察其虛實。﹞

夫浮而弦者﹐是腎不足也。﹝腎脈宜沈﹐浮則陰虛﹐水以生木﹐弦則气泄﹐故爲腎之不足。﹞沈而石者﹐是腎气內著也。﹝沈而石﹐沈甚而堅也。陰中無陽﹐則腎气不達﹐故內著不行也。﹞怯然少气者﹐是水道不行﹐形气消索也。﹝精所以成形﹐所以化气﹐水道不行則形气消索﹐故怯然少气也。﹞咳嗽煩冤者﹐是腎气之逆也。﹝水髒空虛則上竅母气﹐故令人咳嗽煩冤﹐是腎气之上逆也。﹞一人之气﹐病在一臟也。

﹝此一人之气﹐病在腎之一臟耳。卽如頭痛者﹐以水虧火炎也﹔筋攣者﹐腎水不能養筋也﹔骨重者﹐腎主骨也﹔噦噫者﹐腎气上貫肝膈﹐陰气逆也﹔腹滿者﹐水邪侮土也﹔時驚者﹐腎藏志﹐志失則驚也﹔不嗜臥者﹐陰虛目不瞑也。病皆本於腎也。﹞於此有人焉﹐四肢解墮﹐喘咳血泄﹐診之以爲傷肺﹐切脈浮大而緊﹐粗工砭石病愈﹐多出血﹐血止身輕。欲知其解﹐脈浮大虛者﹐是脾气之外絕去胃﹐外歸陽明也。﹝此言脾病之疑似也。夫脾屬陰﹐爲胃之裏﹔胃屬陽﹐爲脾之表。今脈來浮大而虛﹐則外有餘﹐內不足﹐是脾气之外絕於胃也。脾已去胃﹐故气歸陽明而脈見如此。陽明常多气多血﹐粗工砭石而愈者﹐正所以泄陽明之邪實耳。﹞

夫二火不勝三水﹐是以脈亂而無常也。﹝二火﹐謂二陽髒﹐心﹑肺居於膈上也。三水﹐謂三陰髒﹐肝﹑脾﹑腎居於膈下也。此五臟之象﹐陰多於陽﹐故曰「二火不勝三水」。是以脾爲陰土﹐須賴火生﹐今之脾气去胃﹐外絕陽明﹐故脈亂無常者﹐以脾中無胃气也。﹞四肢解墮﹐此脾精之不行也。﹝脾主四肢也。﹞喘咳者﹐是水气並陽明也。﹝脾病不能制水﹐則水邪泛溢﹐並於胃腑﹐气道不利﹐故爲喘爲咳。蓋五臟六腑﹐皆能令人咳也。﹞

血泄者脈急﹐血無所行也。﹝經脈者﹐所以行血气而營陰陽也。脈之急疾﹐由於气亂﹐气亂則血亂﹐故注泄於便﹐無所正行矣。血不守中﹐主在脾也。﹞若以爲傷肺者﹐由失以狂也。不引比類﹐是知不明也。﹝狂﹐妄也。不引比類﹐故因喘咳爲傷肺﹐是知之不明也。若參合脈證而求之﹐則病在脾而不在肺﹐可類察之矣。﹞

夫傷肺者﹐脾气不守﹐胃气不淸﹐經气不爲使﹐眞髒壞決﹐經脈旁絕﹐五臟漏泄﹐不衄則嘔﹐此二者不相類也。﹝此明傷肺之候也。肺金受傷﹐竊其母气﹐故脾不能守。人受气於谷﹐谷入於胃﹐以傳於肺﹐肺病則穀气無以行﹐故胃不能淸。肺者﹐所以行營衛﹐通陰陽﹐肺傷則營衛俱病﹐故經气不爲使。眞髒﹐言肺臟也。肺臟損壞則治節不通﹐以致經脈有所偏絕而五臟之气皆失其守﹐因爲漏泄﹐故不衄血於鼻則嘔血於口﹐此其在脾在肺﹐所本不同﹐故二者不相類也。按心﹑肺﹑肝﹑脾﹑腎皆爲陰也﹐發明三陰爲病之義不及心﹑肝二髒者﹐蓋心爲君主﹐邪不可傷﹐傷則死矣﹔肝爲將軍之官﹐本气多彊﹐亦不詳言其病也。惟腎爲藏精之本﹐肺爲藏气之本﹐脾爲水谷之本﹐水病則及肺﹐金病則及脾﹐盜母气也﹔土病則敗及諸髒﹐失化生之原也。凡犯三陰虧損者﹐皆在此「三本」耳。三本俱傷。鮮能免矣。﹞明引比類﹐從容以診﹐是謂道也。﹝明引形證﹐皆量異同﹐以法診之﹐是得之也。﹞

卷四疾病第十

經髒

肺﹐手太陰也﹐是動則病肺脹滿﹐膨膨而喘咳﹐﹝動﹐言變也﹐變常而爲病也﹐肺脈起於中焦﹐循胃口﹐上膈屬肺﹐故病如此﹐少陰司天﹐熱淫所勝﹐亦病乎此﹐火克金也。﹞缺盆中病﹐﹝缺盆𨿽十二經之道路﹐而肺爲尢近﹐故肺病則痛。﹞甚則交兩手而瞀﹐此爲臂厥。﹝瞀﹐木痛不仁也。手太陰脈由中府出腋下﹐行肘臂間﹐故爲臂厥。瞀﹐茂﹑莫﹑務三音。﹞是主肺所生病者﹐﹝手之太陰﹐肺所生病也。﹞咳﹐上气喘喝﹐煩心﹐胸滿﹐臂內前廉痛﹐厥﹐掌中熱。﹝喝﹐聲粗急也。太陰之別﹐直入掌中﹐故爲痛﹑厥﹑掌熱。﹞

气盛有餘則肩背痛﹐風寒汗出中風﹐小便數而欠﹔﹝手太陰筋結於肩﹐藏附於背﹐故邪气盛則肩背痛﹔肺主皮毛﹐而風寒在表﹐故汗出中風﹔肺爲腎母﹐邪傷其气﹐故小便數而欠。欠﹐呼欠也。﹞气虛則肩背痛寒﹐少气不足以息﹐溺色變﹐爲此諸病。﹝肩背者﹐上焦之陽分也。气虛則陽病﹐故爲痛﹐寒則怯然少气﹔金衰則水涸﹐故溺色變而黃赤。﹞盛則瀉之﹐虛則補之﹐熱則疾之﹐寒則畱之﹐陷下則灸之﹐不盛不虛以經取之。﹝盛瀉虛補﹐𨿽以鍼言﹐藥亦然也。熱則疾之﹐气至速也。寒則畱之﹐气至遲也。陷下則灸之﹐陽气內衰﹐脈不起也﹐不盛不虛﹐以病有不因血气之虛實而惟逆於經者﹐則當隨經所在﹐或飲藥﹐或刺灸以取之也﹐下文諸經之治﹐與此同義也。﹞盛者﹐寸口大三倍於人迎﹔虛者﹐則寸口反小於人迎也。﹝寸口主陰﹐肺爲大腸之髒﹑手太陰經也﹐故肺气盛者寸口大三倍於人迎﹐虛則反小也。人迎者﹐足陽明動脈﹐在結喉旁一寸五分﹐乃三陽脈气之至也。﹞大腸﹐手陽明也﹐是動則病齒痛﹑頸腫。﹝手陽明之支者﹐從缺盆上頸﹐貫頰﹐入下齒中也。﹞是主津液所生病者﹐﹝大腸與肺爲表裏﹐肺主气而津液由於气化﹐故凡大腸之或泄或閉﹐皆津液所生之病而主在大腸也。﹞目黃﹐口漧﹐鼽衄﹐喉痺﹐肩前痛﹐大指次指痛不用。﹝手陽明之別者合於宗脈﹐故目黃﹐其他諸病﹐皆本經之脈所及。少陰司天﹐熱淫所勝﹐與肺同受﹐病在金也。﹞

气有餘則當脈所過者熱腫﹐﹝當脈所過﹐手陽明之次也。﹞虛則寒栗不復﹐爲此諸病。﹝寒栗不復﹐不易溫也。此皆手陽明之諸病。﹞盛者﹐人迎大三倍於寸口﹔虛者﹐人迎反小於寸口也。﹝人迎主陽﹐大腸爲肺之腑﹐手陽明經也﹐故盛則人迎大於寸口﹐虛則人迎小於寸口也。﹞胃﹐足陽明也﹐是動則病灑灑振寒﹐善呻數欠﹐顏黑﹐﹝胃屬土﹐土病而灑灑振寒者﹐風之勝也。善呻數欠﹐胃之郁也。厥陰在泉﹐木勝亦病。黑﹐水色也﹐土病則水無所畏﹐故黑色反見於顏面。﹞病至則惡人與火﹐聞木聲則惕然而驚﹐心欲動﹐獨閉戶塞牖而處﹐甚則欲上髙而歌﹐棄衣而走﹐﹝病至而惡人者﹐陽明厥逆則喘而惋﹐惋則惡人也。惡火者﹐邪客陽明則熱甚也。聞木音而驚者﹐土惡木也。欲閉戶而處者﹐陰陽相薄而陰勝陽也。

欲上髙而歌者﹐陽勝則四肢實也。棄衣而走者﹐熱甚於身也。﹞賁響腹脹﹐是爲厥。﹝賁響﹐腸胃雷鳴也。

﹐足脛也。陽明之脈﹐自膝臏下脛骨外廉﹐故爲脛厥逆。﹐音幹。﹞是主血所生病者﹐﹝陽明爲多气多血之經﹐主血所生病也。﹞狂瘧﹐溫淫汗出﹐鼽衄﹐口唇胗﹐頸腫﹐喉痺﹐﹝﹐歪也。胗﹐瘡也。

陽明熱勝則狂﹐風勝則瘧﹐溫气淫﹐則汗出﹑鼽衄﹑口等癥﹐皆陽明經脈之所及也。鼽﹐音求。

衄﹐女六切。﹐孔乖切﹐胗﹐音疹。﹞大腹水腫﹐胃在中焦﹐土病則不能制水也。﹞膝臏腫痛﹐循膺乳﹑气街﹑股﹑伏兔﹑外廉﹑足跗上皆痛﹐中趾不用。﹝陽明脈從缺盆下乳內廉﹐挾臍腹前陰由股下足﹐以入中趾﹐故爲病如此。﹞气盛則身以前皆熱﹐其有餘於胃﹐則消穀善饑﹐溺色黃﹔﹝此陽明實熱在經在髒之辧也。﹞气不足則身以前皆寒栗﹐胃中寒則脹滿﹐爲此諸病。﹝此陽明虛寒在經﹑在髒之辧也。﹞盛者﹐人迎大三倍於寸口﹔虛者﹐人迎反小於寸口也。﹝足陽明爲太陰之表﹐三陽也﹐故盛衰見於人迎。﹞脾﹐足太陰也﹐是動則病舌本彊﹐食則嘔﹐﹝脾脈連舌本﹐故彊。脾病則不連﹐故嘔。﹞胃脘痛﹐腹脹﹐善噫﹐﹝脾脈入腹﹐屬脾絡胃﹐故爲痛爲脹。噫﹐噯嘆聲﹐陰盛而上走於陽明﹐故气滯而爲噫。﹞得後與气﹐則快然如衰﹐﹝脾气通也。﹞

身體皆重。﹝脾主肌肉也。厥陰在泉﹐木勝克脾﹐亦如是也。﹞是主脾所生病者﹐﹝足太陰土也。﹞舌本痛﹐體不能動搖﹐食不下﹐煩心﹐心下急痛﹐溏﹐瘕﹐泄﹐水閉﹐黃膽﹐不能臥﹐彊立﹐股膝內腫﹐厥﹐足大趾不用﹐爲此諸病。﹝太陰脈支者上膈﹐注心中﹐故爲煩心心痛。脾寒則爲溏泄。脾滯則爲瘕。脾病不能制水﹐則爲泄﹐爲水閉﹐黃膽﹐不能臥。脾脈起於足拇﹐以上膝股內廉﹐故爲腫爲厥﹐爲大趾不用諸病。厥陰司天﹐風淫所勝﹐亦病於脾也。﹞盛者﹐寸口大三倍於人迎﹔虛者﹐寸口反小於人迎。

﹝足太陰爲陽明之裏﹐三陰也﹐故脈之盛衰候於气口。﹞心﹐手少陰也﹐是動則病嗌漧﹐心痛﹐渴而欲飲﹐﹝本經支者從心系上挾咽﹐故爲嗌漧﹐心痛。心火炎則心液耗﹐故渴而欲飲。﹞是爲臂厥。﹝手少陰循臂內後廉﹐出小指之端﹐故爲臂厥。手太陰脈行肘臂間﹐亦爲臂厥。﹞是主心所生病者﹐﹝手少陰經心所生病也。目黃﹐脇痛﹐臂內後廉痛﹐厥﹐掌中熱痛﹐爲此諸病。﹝少陰之脈系目系﹐故目黃﹔出腋下﹐故脇痛﹔循臂內入掌內後廉﹐故爲熱痛諸病。﹞盛者﹐寸口大再倍於人迎﹔虛者﹐﹝寸口反小於人迎也。手少陰爲太陽之裏﹐三陰也﹐故脈之盛衰見於寸口。﹞小腸﹐手太陽也﹐是動則病嗌痛﹐頷腫﹐﹝本經之脈循咽下膈﹐其支者循頸上頰﹐故爲是病。太陽在泉﹐寒淫所勝﹐而亦病及火腑也。﹞不可以顧﹐肩似拔﹐似折。﹝手太陽脈循外後廉﹐繞肩胛﹐交肩上﹐故肩之痛﹐如拔如折。﹞是主液所生病者﹐﹝小腸主泌別淸濁﹐病則水谷不分而流衍無制﹐是主液所生病也。﹞耳聾﹐目黃﹐頰腫﹐頸﹑頷﹑肩﹑﹑肘﹑臂外後廉痛﹐爲此諸病。﹝皆小腸經脈之所及也。﹞盛者﹐人迎大再倍於寸口﹔虛者﹐人迎反小於寸口也。﹝手太陽爲少陰之表﹐故候在人迎。﹞膀胱﹐足太陽也﹐是動則病衝頭痛﹐﹝本經脈上額交巓﹐入絡腦﹐故邪气上衝而爲頭痛。

﹞目似脫﹐項如拔﹐﹝脈起目內﹐還出別下項也。﹞脊痛﹐腰似折﹐髀不可以曲﹐如結﹐如裂﹐﹝本經挾脊抵腰中﹐過髀樞﹐循髀外﹐下合中﹐貫內﹐故病如是。太陰在泉﹑司天﹐濕淫所勝﹐土邪傷水﹐亦如是病也。﹞是爲踝厥。﹝足太陽脈出外踝之後﹐筋結於外踝也。﹞是主筋所生病者﹐﹝周身筋脈﹐惟足太陽爲多爲臣﹐其下者結於踵﹐結於﹐結於﹐結於臀﹐其上者挾腰脊﹐絡肩項﹐上頭﹐爲目上綱﹐下結於﹐故凡爲攣﹐爲弛﹐爲反張﹑戴眼之類﹐皆足太陽之水虧而主筋所生病者。﹞痔﹐瘧﹐狂癲疾﹐﹝脈入肛﹐故爲痔。經屬表﹐故爲瘧﹐邪入於陽﹐故爲狂癲疾。﹞頭﹑囟﹑項痛﹐目黃﹐淚出﹐鼽衄﹐項﹑背﹑腰﹑尻﹑﹑﹑腳皆痛﹐小趾不用﹐爲此諸病。﹝皆足太陽之所及﹐故爲此諸病。﹞盛者﹐人迎大再倍於寸口﹔虛者﹐人迎反小於寸口也。﹝足太陽爲少陰之表﹐故候在人迎。﹞腎﹐足少陰也﹐是動則病饑不欲食﹐﹝腎𨿽陰髒﹐元陽所居﹐水中有火﹐爲脾胃之母﹐陰動則陽衰﹐陽衰則脾困﹐故病𨿽饑而不欲食。﹞面如漆﹑柴﹐﹝水色黑﹐陰邪色見於面﹐故如漆。腎藏精﹐精衰則枯﹐故如柴。﹞咳唾則有血﹐喝喝而喘﹐﹝眞陰損及其母也。﹞坐而欲起﹐﹝陰虛不能靜也。﹞目KTKT如無所見﹐﹝目之明在瞳子。瞳子者﹐骨之精也。腎气內奪則目KTKT如無所見﹐故凡目多昏黑者﹐必眞水虧於腎也。KT﹐音荒。﹞心如懸﹐若饑狀。﹝心腎不交﹐則精神離散﹐故心如懸。陰虛則內餒﹐故常若饑狀。太陰司天﹐土邪淫勝﹐病亦本於腎也。﹞气不足則善恐﹐心惕惕﹐如人將捕之﹐﹝腎在志爲恐﹐腎气怯﹐故惕惕如人將捕之。﹞是爲骨厥。﹝厥逆在骨﹐腎主骨也。﹞足主腎所生病者﹐﹝足少陰經腎所生病也。﹞口熱﹐舌漧﹐咽腫﹐上气﹐嗌漧及痛﹐煩心﹑心痛﹐﹝足少陰之脈循喉嚨﹐挾舌本﹐其支者從肺出絡心﹐故病如是。﹞黃膽﹐腸﹐﹝陰虛陽實﹐故爲黃膽。腎開竅於二陰﹐故爲腸。﹞

脊﹑股內後廉痛﹐痿厥﹐嗜臥﹐足下熱而痛﹐爲此諸病。﹝足少陰之脈﹐自小趾斜趨足心﹐上出﹐上股內後廉﹐貫脊屬腎﹐故爲此諸證。嗜臥者多陰少陽﹐精神匱也。腎者水髒﹐主津液﹐主臥與喘也。﹞灸則彊食生肉﹐緩帶披髮﹐大杖重履而步。﹝生肉﹐濃味也﹐味濃所以補腎。緩帶披髮﹐大杖重履而步﹐節勞也﹐安靜所以養气。諸經不言此法﹐而惟腎經言之者﹐以眞陰所在﹐精爲元气之根也。﹞盛者﹐寸口大再倍於人迎﹔虛者﹐寸口反小於人迎也。﹝足少陰爲太陽之裏﹐故候在寸口。﹞心主﹐手厥陰心胞絡也﹐是動則病手心熱﹐臂肘攣急﹐腋腫﹐﹝皆本經之脈所及。﹞甚則胸脇支滿﹐心中大動﹐﹝手厥陰出屬心包絡﹐循胸出脇故也。﹐音淡﹐動而不寧貌。﹞面赤﹐目黃﹐﹝心之華在面﹐目者心之使﹐故病則面赤。目黃。以上諸證﹐太陽司天﹐寒淫所勝﹐心火受病﹐亦如此也。﹞喜笑不休﹐﹝心在聲爲笑。﹞

是主脈所生病者﹐﹝心主脈也。﹞煩心﹐心痛﹐掌中熱﹐爲此諸病。﹝脈起心胸﹐入掌中也。﹞盛者﹐寸口大一倍於人迎﹔虛者﹐寸口反小於人迎也。﹝手厥陰爲少陽之裏﹐故候在寸口。﹞三焦﹐手少陽也﹐是動則病耳聾渾渾﹐嗌腫﹐喉痺。﹝渾渾﹐不明貌。三焦之脈上項﹐系耳後。故爲是病。大陰在泉﹐亦同是病﹐蓋濕土所以勝水也。﹐屯﹑吞二音。﹞是主气所生病者﹐﹝三焦爲水瀆之府﹐水病必由於气也。﹞

汗出﹐目銳痛﹐頰痛﹐耳後﹑肩﹑﹑肘﹑臂外皆痛﹐小指次指不用﹐爲此諸病。﹝三焦出气﹐以溫肌肉﹐充皮膚﹐故爲汗出。其他諸病﹐皆本經之脈所及。﹞盛者﹐人迎大一倍於寸口﹔虛者﹐人迎反小於寸口也。﹝手少陽爲厥陰之表﹐故候在人迎。﹞膽﹐足少陽也﹐是動則病口苦﹐善太息﹐﹝膽病則液泄﹐故口苦。膽郁則不舒﹐故善太息。﹞心脇痛﹐不能轉側﹐﹝足少陽之別﹐貫心循脇裏也。﹞甚則面微有塵﹐體無膏澤﹐﹝足少陽之別﹐散於面。膽木爲病﹐燥金勝之﹐故面微有塵﹐體無膏澤﹐陽明在泉﹑司天﹐病亦如之。﹞足外反熱﹐是爲陽厥。﹝本經循脾陽﹐出膝外廉﹐下出外踝之前﹐故足外反熱。木病從火﹐故爲陽厥。﹞是主骨所生病者﹐﹝膽味苦﹐苦走骨﹐故膽主骨所生病。又骨爲幹﹐其質剛﹐膽爲中正之官﹐其气亦剛﹐膽病則失其剛﹐故病及於骨。凡驚傷膽者骨必軟﹐卽其證也。﹞頭痛﹐頷痛﹐目銳痛﹐缺盆中腫痛﹐腋下腫﹐馬刀俠癭﹐﹝馬刀﹐瘰也。俠癭﹐俠頸之癅屬也。﹞汗出﹐振寒瘧﹐﹝少陽居三陽之中﹐半表半里者也﹐故陽勝則汗出﹐風勝則振寒爲瘧。﹞胸﹑脇﹑肋﹑髀﹑膝外至脛﹐絕骨﹑外踝前及諸節皆痛﹐小趾次趾不用﹐爲此諸病。﹝皆本經之脈所及也。﹞盛者﹐人迎大一倍於寸口﹔虛者﹐人迎反小於寸口也。﹝足少陽爲厥陰之表﹐故候在人迎。﹞肝﹐足厥陰也﹐是動則病腰痛不可以俯仰﹐﹝足厥陰支別者﹐與太陰﹑少陽之脈同結於腰踝下中﹑下之間﹐故爲腰痛。厥陰之脈令人腰痛﹐腰中如張弓弩弦。﹞丈夫疝﹐婦人少腹腫﹐﹝足厥陰气逆﹐則爲睪腫卒疝。婦人少腹腫﹐卽疝病也。﹞甚則嗌漧﹐面塵﹐脫色。﹝肝脈循喉嚨之後﹐上入頑顙﹐上出額﹐其支者從目系下頰裏﹐故爲此病。陽明在泉﹐司天﹐燥淫所勝﹐亦同此病於肝也。﹞是主肝所生病者﹐﹝足厥陰經肝所生病也。﹞胸滿﹐嘔逆﹐飧泄﹐狐疝﹐遺溺﹐閉癃﹐爲此諸病。﹝本經上行者挾胃貫膈﹐下行者過陰器﹐抵小腹﹐故爲此諸病。﹞盛者﹐寸口大一倍於人迎﹔虛者﹐寸口反小於人迎也。﹝足厥陰爲少陽之裏﹐故候在寸口。﹞

太陽所謂腫﹑腰痛者﹐正月太陽寅。寅﹐太陽也。﹝此足上文六經爲病之義也。﹐尻臀也。

正月建寅﹐三陽月也。三陽者﹐太陽也。故足太陽病爲腫﹑腰痛也﹐應正月三陽之候。﹐音誰。﹞正月陽气出在上﹐而陰气盛﹐陽未得自次也﹐故腫﹑腰痛也。﹝正月之候。三陽𨿽出﹐而時令尙寒﹐陰气尙盛﹐陽气未有次第﹐以陰勝陽﹐故腫﹑腰痛﹐正以足太陽之脈﹐挾脊抵腰貫臀也。﹞病偏虛爲跛者﹐正月陽气凍解地气而出也。所謂偏虛者﹐冬寒頗有不足者﹐故偏虛爲跛也。﹝正月東風解凍﹐陽气尙微﹐足太陽病﹐有或左或右﹐偏虛爲跛者﹐應三陽不足於下也。足太陽下行之脈﹐循髀﹐下出外踝之後﹐故有是證。跛﹐補火切。﹞所謂彊上引背者﹐陽气大上而爭﹐故彊上也。﹝太陽之脈﹐下項挾背﹐若陽气大上而爭﹐則與三陽之气上升者同﹐故爲彊上引背也。﹞所謂耳鳴者﹐陽气萬物﹐盛上而躍﹐故耳鳴也。

﹝太陽支者﹐從巓至耳上角﹐陽邪上盛﹐故爲耳鳴也。﹞所謂甚則狂巓疾者﹐陽盡在上﹐而陰气從下﹐下虛上實﹐故狂巓疾也。﹝巓﹐癲同。所謂甚者﹐言陽邪盛也。陽邪實於陽經則陽盡在上﹐陰气在下﹐上實下虛﹐故當爲狂癲之病。﹞所謂浮而聾者﹐皆在气也。﹝陽實於上則气壅爲聾﹐亦以其脈至耳也。﹞

所謂入中爲喑者﹐陽盛已衰﹐故爲喑也。﹝聲由气發﹐气者陽也。陽盛則聲大﹐陽虛則聲微。若陽盛已衰﹐故喑不能言也。﹞內奪而厥﹐則爲喑俳﹐此腎虛也。﹝俳﹐廢也。內奪者﹐奪其精也。精奪則气奪而厥﹐故聲喑於上﹐體廢於下。元陽大虧﹐病本在腎﹐腎脈上挾舌本﹐下走足心﹐故爲是病。俳﹐當作「痱」﹐音沸。﹞少陰不至者厥也。﹝此釋上文「內奪而厥」之義也。少陰者﹐腎脈也﹐與太陽爲表裏。若腎气內奪則少陰不至。少陰不至者﹐以陰虛無气﹐無气則陽衰致厥之由也。﹞少陽所謂心脇痛者﹐言少陽盛也。盛者﹐心之所表也。﹝少陽之脈﹐下胸中﹐循脇裏﹐故心脇痛者﹐言少陽之邪盛也﹐然少陽屬木﹐木以生火﹐故邪之盛者其本在膽﹐其表在心。表者﹐標也。﹞九月陽气盡而陰气盛﹐故心脇痛也。﹝膽有相火﹐心有君火﹐火墓在戌﹐陽不勝陰則心脇爲痛﹐故應九月之气。﹞所謂不可反側者﹐陰气藏物也。物藏則不動﹐故不可反側也。﹝陰邪凝滯﹐藏伏陽中﹐喜靜惡動﹐故反側則痛。﹞所謂甚則躍者﹐九月萬物盡衰﹐艸木畢落而墮﹐則气去陽而之陰﹐气盛而陽之下長﹐故謂躍。

﹝九月萬物盡衰﹐艸木畢落﹐是天地之气去陽而之陰也。人身之气亦然﹐故盛於陰分則所長在下。其有病爲跳躍者﹐以足少陽脈下出足之外側﹐陰覆於上﹐陽鼓於下也﹐故應九月之气。﹞陽明所謂灑灑振寒者﹐陽明者﹐午也﹐五月﹐盛陽之陰也﹐陽盛而陰气加之﹐故灑灑振寒也。﹝五月陽气明盛﹐故曰「陽明」。夏至一陰初生﹐加以陽極之候﹐故病灑灑振寒者﹐以陽明應五月之气也。﹞所謂脛腫而股不收者﹐是五月盛陽之陰也。陽者衰於五月﹐而一陰气上﹐與陽始爭﹐故脛腫而股不收也。﹝足陽明脈﹔下髀關﹐抵伏兔﹐下膝脛足附﹐入中趾內間。若陰生於下﹐上與陽爭﹐則爲脛腫而股不收﹐亦應五月一陰之气。﹞所謂上喘而爲水者﹐陰气下而復上﹐上則邪客於臟腑間﹐故爲水也。﹝陽明土病則不能制水﹐故陰邪自下而上﹐客於臟腑之間﹐乃化爲水。水之本在腎﹐末在肺﹐標本俱病﹐故爲上喘也。﹞所謂胸痛少气者﹐水气在臟腑也。水者﹐陰气也。陰气在中﹐故胸痛少气也。﹝邪气之陰﹐非眞陰也。陰邪在中﹐故爲胸痛﹔陰盛則陽衰﹐故爲少气﹐少气則气短而喘矣。﹞所謂盛則厥﹐惡人與火﹐聞木音則惕然而驚者﹐陽气與陰气相薄﹐水火相惡﹐故惕然而驚也。﹝薄﹐气相迫也。陰陽之气﹐正則相和﹐邪則相惡。陰邪薄於陽明﹐故惕然而驚也。﹞所謂欲奪閉戶牖而處者﹐陰陽相薄也。陽盡而陰盛﹐故欲獨閉戶牖而居。﹝陰邪盛則陽明之衰﹐故欲靜也。﹞所謂病至則欲乘髙而歌﹐棄衣而走者﹐陰陽復爭而外並於陽﹐故使之棄衣而走也。

﹝寒邪外並陽﹐則身熱多躁﹐故棄衣而走。﹞所謂客孫脈則頭痛﹑鼻鼽﹑腹腫者﹐陽明並於上﹐上者﹐則其孫絡太陰也﹐故頭痛﹑鼻鼽﹑腹腫也。﹝寒邪客於陽明﹐則在頭爲痛﹐在鼻爲鼽﹐在腹爲腫﹐以陰气上行而並於本經之孫絡﹐故爲是病。此太陰者﹐言陰邪之盛﹐非太陰經之謂也。﹞太陰所謂病脹者﹐太陰﹐子也﹐十一月萬物气皆藏於中﹐故曰「病脹」。﹝陰極於子﹐萬物皆藏﹐故曰「太陰﹐子也。」太陰之經入腹﹐凡邪藏於中﹐則病爲脹﹐故應十一月之气。﹞所謂上走心爲噫者﹐陰盛而上走於陽明﹐陽明絡屬心﹐故曰「上走心爲噫」也。﹝脾脈絡胃﹐故陰邪盛則上走於陽明﹐陽明之正﹐上通於心﹐故上走心爲噫。寒气客於胃﹐厥逆從下上散﹐復出於胃﹐故爲噫。兼而言之﹐寒气犯於心﹑脾﹑胃三經﹐俱能爲噫也。﹞

所謂食則嘔者﹐物盛滿而上溢﹐故嘔也。﹝脾胃相爲表裏﹐胃受水谷﹐脾不能運﹐則物盛滿而溢﹐故爲嘔。﹞所謂得後與气﹐則快然如衰者﹐十一月陰气下衰﹐而陽气且出﹐故曰「得後與气﹐則快然如衰」也。﹝後﹐謂大便。气﹐謂轉失气。陽气出則陰邪散﹐故快然如衰。一陽下動﹐冬至候也﹐故應十一月之气。﹞少陰所謂腰痛者﹐少陰者﹐腎也﹐十月萬物陽气皆傷﹐故腰痛也。﹝腰者腎之府﹐寒邪入腎則爲腰痛﹐純陰在下﹐故應十月之气。﹞所謂嘔﹑咳﹑上气﹑喘者﹐陰气在下﹐陽气在上﹐諸陽气浮﹐無所根據從﹐故嘔﹑咳﹑上气﹑喘也。﹝陰陽互倚﹐若陰中無陽﹐沈而不升﹐則孤陽在上﹐浮而不降﹐無所根據從﹐故爲嘔﹑咳﹑上气﹑喘也。肺主气﹐腎主精﹐精虛則气不歸元也。﹞所謂邑邑不能久立﹐久坐﹐起則目KTKT無所見者﹐萬物陰陽不定﹐未有主也。秋气始至﹐微霜始下﹐而方殺萬物﹐陰陽內奪﹐故目KTKT無所見也。﹝邑邑﹐不安貌。秋气至﹐微霜下﹐萬物俱衰﹐陰陽未定﹐故內無所主而坐起不常﹐目則KTKT無所見﹐以陰肅陽衰﹐精气內奪﹐故應深秋十月之候。﹞

所謂少气﹑善怒者﹐陽气不治﹐陽气不治則陽气不得出﹐肝气當治而未得﹐故善怒。善怒者﹐名曰「煎厥」。﹝陽和不治﹐則肝气多逆﹐不能調達﹐故善怒而爲煎厥。

所謂多陰者多怒也。按﹐煎厥有陰陽虛實二證﹐不似臂厥之以脈所經處同名也。﹞所謂恐﹐如人將捕之者﹐秋气萬物﹐未有畢去﹐陰气少﹐陽气入﹐陰陽相薄﹐故恐也。﹝陰气﹐言腎气也﹔陽气﹐言邪气也﹐陰气將藏未藏﹐而陽邪入之﹐陰陽相薄﹐則傷腎而爲恐﹐故亦應秋气。﹞所謂惡聞食臭者﹐胃無气﹐故惡聞食臭也。﹝胃無气﹐胃气敗也。胃气所以敗者﹐腎爲胃關﹐腎中眞火不足﹐不能溫養化原﹐故胃气虛而惡聞食臭也。此卽饑不欲食之義。﹞所謂面黑如地色者﹐秋气內奪﹐故變於色也。﹝色以應日﹐陽气之華也。陰勝於陽則面黑色變﹐故應秋气﹐此卽「面如漆柴」之義。﹞所謂咳則有血者﹐陽脈傷也。陽气未盛於上而脈滿﹐滿則咳﹐故血見於鼻也。﹝陽脈傷者。上焦之脈傷也。陽气未盛於上而脈滿﹐則所滿者皆寒邪也。蓋腎脈上貫肝膈﹐入肺中﹐故咳則血見於口﹐衄則血見於鼻也。﹞厥陰所謂疝﹐婦人少腹腫者﹐厥陰者﹐辰也﹐三月陽中之陰邪在中﹐故曰「疝﹑少腹腫」也。﹝辰﹐季春也。五陽一陰﹐陰气將盡﹐故屬厥陰。陰邪居於陽末則爲疝﹑少腹腫﹐故應三月之气。﹞所謂腰脊痛﹐不可以俯仰者﹐三月一振﹐榮華萬物﹐一俯而不仰也。﹝三月一振﹐陽气振也﹐故榮華萬物。然餘寒尙在﹐若陰气或勝。

則陽屈俯而不仰﹐故病爲腰脊痛﹐亦應三月之气。﹞所謂﹑癃疝﹑膚脹者﹐曰陰亦盛而脈脹不通﹐故曰「﹑癃疝」也。﹝此復明癃疝腫脹之由﹐在陰邪盛也。陰盛則陽气不行﹐故爲此諸癥。﹞所謂甚則嗌漧﹑熱中者﹐陰陽相薄而熱﹐故嗌漧也。﹝所謂盛者﹐應三月之陽盛也。陽邪盛則薄於陰分﹐故爲嗌漧﹑熱中等病。﹞

足陽明之脈病﹐惡人與火﹐聞木音則惕然而驚﹐鐘鼓不爲動。陽明者﹐胃脈也﹐胃者土也﹐故聞木音而驚者﹐土惡木也。﹝脈卽經也。木能克土﹐故惡之。﹞其惡火﹐陽明主肉﹐其脈血气盛﹐邪客之則熱﹐熱甚則惡火。﹝陽明經多气多血﹐邪客之則血气壅而易爲熱﹐熱則惡火也。﹞

其惡人﹐陽明厥則喘而惋﹐惋則惡人。﹝陽明气逆而厥﹐則爲喘惋。惋﹐憂驚也﹐故惡人之煩擾。﹞或喘而死者﹐或喘而生者﹐如厥逆連髒則死﹐連經則生也。﹝連髒者敗及三陰﹐故死﹔連經則肌表之疾耳﹐故生。﹞

病甚則棄衣而走﹐登髙而歌﹐或至不食數日﹐逾垣上屋﹐所上之處﹐皆非其素所能也﹐病反能者也。﹝凡癲狂傷寒家多有此證。﹞四肢者﹐諸陽之本也﹐陽盛則四肢實﹐實則能登髙也。其棄衣而走者﹐熱甚於身﹐故棄衣欲走也。﹝陽明主肌肉﹐故熱甚於身。﹞其妄言罵詈﹐不避親疏而歌者﹐陽盛則使人妄言罵詈﹐不避親疏而不欲食﹐不欲食﹐故妄走也。﹝陽盛者﹐陽邪盛也。陽明爲多气多血之經﹐而陽邪實之﹐陽之極也﹐陽气者﹐靜則神藏﹐躁則消亡﹐故神明亂而病如是﹐詈﹐音利。﹞

太陰﹑陽明爲表裏﹐脾﹑胃脈也。生病而異者﹐由夫陰陽異位﹐更虛更實﹐更逆更從﹐或從內﹐或從外﹐所從不同﹐故病異名。﹝脾爲髒﹐陰也。胃爲腑﹐陽也。陽主外﹐陰主內﹐陽主上﹐陰主下﹐是「陰陽異位」也。陽虛則陰實﹐陰虛則陽實﹐是「更虛更實」也。病者爲逆﹐不病者爲從﹐是「更逆更從」也。凡此者﹐皆所從不同﹐故病亦異名。﹞陽者﹐天气也﹐主外﹔陰者﹐地气也﹐主內。﹝胃屬三陽﹐故主天气﹔脾屬三陰﹐故主地气。﹞陽道實﹐陰道虛。﹝陽剛陰柔也。又外邪多有餘﹐故陽道實﹔內傷多不足﹐故陰道虛。一曰陰道實則陽道虛矣﹐所謂「更虛更實」也。﹞故犯賊風虛邪者陽受之﹐飲食不節起居不時者陰受之﹐陽受之則入六腑﹐陰受之則入五臟。﹝賊風虛邪﹐外傷也﹐故陽受之而入腑﹔飲食起居﹐內傷也﹐故陰受之而入髒。﹞入六腑則身熱﹐不時臥﹐上爲喘呼﹔入五臟則滿閉塞﹐下爲飧泄﹐久爲腸﹐﹝不時臥﹐不能以時臥也。陽邪在表在上﹐故爲身熱﹑不臥﹑喘呼﹐陰邪在裏在下﹐故爲滿﹐飧泄﹑腸。﹞喉主天气﹐咽主地气。﹝喉爲肺系﹐所以受气﹐上通於天﹔咽爲胃系﹐所以受水谷﹐下通於地。﹞故陽受風气﹐陰受濕气。﹝風﹐陽气也﹐故陽分受之﹔濕﹐陰气也﹐故陰分受之﹐各從其類也。﹞陰气從足上行至頭﹐而下行循臂至指端﹔陽气從手上行至頭﹐而下行至足。﹝手之三陰﹐從髒走手﹔手之三陽﹐從手走頭﹔足之三陽﹐從頭走足﹕足之三陰﹐從足走腹。

蓋陰气在下﹐下者必升﹔陽气在上﹐上者必降。脾陰胃陽﹐气皆然也。﹞故陽病者﹐上行極而下﹔陰病者﹐下行極而上。﹝陽病極則及於下﹐陰病極則及於上﹐極則變也。非惟上下﹐表裏亦然。﹞傷於風者﹐上先受之﹔傷於濕者﹐下先受之。﹝陽受風气﹐故上先受之﹔陰受濕气﹐故下先受之。然上非無濕﹐下非無風﹐但受有先後耳。曰「先受之」﹐則後者可知矣。﹞脾病而四肢不用﹐四肢皆稟气於胃﹐而不得至經﹐必因於脾﹐乃得稟也。﹝此下言胃气必因脾气乃得行也。﹞今脾病不能爲胃行其津液﹐四肢不得稟水穀气﹐气日以衰﹐脈道不利﹐筋骨肌肉皆無气以生﹐故不用焉。﹝四肢之舉動﹐必賴胃气以爲用﹐然胃气不能自至於諸經﹐必因脾气之營運﹐則胃中水谷之气化爲津液﹐乃得及於四肢也。若脾病則胃气不行﹐故各經脈道日以衰微而四肢不爲用矣。﹞蓋脾與胃﹐以膜相連﹐而能爲之行其津液故也。﹝此下言三陰三陽之脈﹐皆稟於脾胃之气也。﹞足太陰者﹐三陰也。其脈貫胃﹐屬脾﹐絡嗌﹐故太陰爲之行气於三陰。﹝爲之者﹐爲胃也。脾脈貫胃屬脾﹐足太陰也﹐故爲之行气於三陰。三陰者﹐五臟之謂。﹞陽明者﹐表也﹐五臟六腑之海也﹐亦爲之行气於三陽。﹝陽明者﹐太陰之表也﹐主受水谷﹐以漑臟腑﹐故爲五臟六腑之海。𨿽陽明行气於三陽﹐然亦賴脾气而後行﹐故曰「亦」也。三陽者﹐卽六腑也。﹞臟腑各因其經﹐而受气於陽明﹐故爲胃行其津液。﹝因其經﹐因脾經也。臟腑得稟於陽明者﹐以脾經貫胃﹐故能爲胃行其津液也。

﹞四肢不得稟水穀气﹐日以益衰﹐陰道不利﹐筋骨肌肉無气以生﹐故不用焉。﹝陰道﹐血脈也。此復明脾主四肢之義﹐至深切矣。﹞

診病之始﹐五決爲紀。﹝五決者﹐察五臟決死生﹐爲診病之綱紀也。﹞欲知其始﹐先建其母。﹝始﹐病之始也。建﹐立也。母﹐病之因也。不得其因﹐則標本弗辧﹐故當先建其母﹐如下文「某髒」﹐「某經」之謂。﹞所謂五決者﹐五脈也。﹝五脈者﹐五臟之脈也。﹞是以頭痛巓疾﹐下虛上實﹐過在足少陰﹑巨陽﹐甚則入腎。﹝頭痛巓疾﹐實於上也。上實者因於下虛﹐其過在腎與膀胱二經﹐蓋足太陽之脈從巓絡腦﹐而腎與膀胱爲表裏﹐陰虛陽實﹐故爲是病﹐甚則腑病已而入於髒﹐則腎獨受傷矣。﹞蒙招尢﹐目瞑耳聾﹐下實上虛﹐過在足少陽﹑厥陰﹐甚則入肝。﹝﹐當作「」。蒙﹐茫昧也。招﹐掉搖也。尢﹐無定也。目無光則蒙昧不明﹐頭眩動則招尢不定﹐甚至目瞑者不能視﹐耳聾者無所聞﹐其過在肝膽之气實於下而虛於上也。

蓋足少陽之脈起於目銳﹐上抵頭角﹐下耳後﹔足厥陰之脈連目系﹐上出額﹐與督脈會於巓﹐故爲此病。甚則自髒歸髒﹐而並入於肝矣。此下三節﹐皆不言甚則入髒﹐文𨿽缺而義則同也。﹞腹滿脹﹐支膈脇﹐下厥上冒﹐過在足太陰﹑陽明。﹝支膈﹐塞也。﹐脇之上也。足太陰之脈入腹﹐屬脾。絡胃。上膈﹐足陽明之脈屬胃﹐絡脾﹐其支者循腹裏﹐且脾﹑胃皆主四肢﹐故爲支膈脇﹐而四肢厥逆於下﹐胸腹冒悶於上者﹐皆過在足太陰﹑陽明經也。﹞咳嗽上气﹐厥在胸中﹐過在手陽明﹑太陰。﹝上气﹐喘急也。肺居胸中﹐手太陰也。其脈起於中焦﹐上膈屬肺。手陽明﹐大腸也﹐爲太陰之表﹐其脈下入缺盆﹐絡肺。二經之气皆能逆於胸中﹐故爲咳嗽上气之病。﹞心煩頭痛﹐病在膈中﹐過在手巨陽﹑少陰。﹝膈中﹐膈上也。手太陽小腸之脈﹐入缺盆絡心﹐其支者循頸上頰﹐至目銳﹔手少陰心脈﹐起於心中﹐出屬心系﹐其支者上挾咽﹐系目系﹐故病在膈中而爲心煩頭痛者﹐過在手太陽﹑少陰也。

卷四疾病第十

虛實

人有八虛﹐﹝八虛﹐八溪也。皆筋骨之隙﹐气血之所流注者。﹞以候五臟。﹝因八虛以察五臟之病。﹞

肺﹑心有邪﹐其气畱於兩肘﹔﹝肺與心居於膈上﹐其經屬手﹔脾﹑肝﹑腎俱在膈下﹐其經屬足。故肺﹑心有邪﹐乘虛而聚﹐其气必畱於兩肘﹐在肺則尺澤﹐在心則少海之次。﹞肝有邪﹐其气畱於兩腋﹔﹝肝與膽合﹐其經自足而上﹐皆行脇腋之間﹐故肝邪乘虛而聚者﹐其气當畱於兩腋﹐卽期門﹑淵腋等穴之次。﹞脾有邪﹐其气畱於兩髀﹔﹝脾與胃合﹐其脈皆自脛股上出衝門﹑气沖之間﹐故邪气畱於髀跨間者﹐知爲脾經之病。﹞腎有邪﹐其气畱於兩。﹝腎與膀胱爲表裏﹐其經皆出膝後陰谷﹑委中之間﹐故邪气畱於兩者﹐知爲腎經之病。﹞

凡此八虛者﹐皆機關之室﹐眞气之所過﹐血絡之所遊﹐邪气惡血﹐固不得住畱﹐住畱則傷經絡﹐骨節機關﹐不得屈伸﹐故攣也。﹝機關﹐要會也。室﹐猶房室也。凡此八者﹐皆气血之所由行也﹐正气居之則爲用﹐邪气居之則傷經絡機關而屈伸爲之不利。此八虛可候五臟也。﹞

病之虛實﹐邪气盛則實﹐精气奪則虛。﹝邪气有微盛﹐故邪盛則實﹔正气有彊弱﹐故精奪則虛。奪﹐失也。此二句﹐爲病治之大綱﹐其辭似顯﹐其義甚微﹐最當詳辧﹐而辧之有最難者也。蓋實言邪气﹐實宜瀉也﹔虛言正气﹐虛宜補也。凡邪正相薄而爲病﹐則邪實正虛﹐皆可言也。主瀉者曰「邪盛當瀉」﹐主補者曰「精奪當補」﹐各執一見﹐借口文飾﹐以至精之訓﹐釀莫大之害。不知理之所在﹐有必不可移易者﹐察虛實之緩急﹑有無也。無虛者急在邪气﹐去之不速﹐畱則生變也﹔多虛者急在正气﹐培之不早﹐臨期無濟也﹔微虛微實者亦治其實﹐可一掃而除也﹔甚虛甚實者所畏在虛﹐但固守根本﹐以先爲己之不可勝﹐則邪無不退也﹔二虛一實者兼其實﹐開其一面也﹔二實一虛者兼其虛﹐防生不測也。總之實而誤補﹐固必增邪。

猶可解救﹐其禍小﹔虛而誤攻﹐眞气忽去﹐莫可挽回﹐其禍大。此虛實之緩急不可不察也。所謂有無者﹐察邪气之有無也。凡風﹑寒﹑暑﹑濕﹑燥﹑火皆能爲邪﹐邪之在表在裏﹐在腑在髒﹐必有所居﹐求得其本﹐則直取之。此所謂有﹐有則邪之實也﹔若無六气之邪﹐而病出三陰﹐則惟情欲以傷內﹐勞倦以傷外﹐非邪似邪﹐非實似實﹐此所謂無﹐無則病在元气也。不明虛實﹑有無之義﹐必至以逆爲從﹐以標作本﹐絕人長命﹐損徳多矣﹐可不愼且愼哉﹗﹞五臟虛實之大體﹐气虛者﹐肺虛也﹔气逆者﹐足寒也。﹝肺主气﹐故气虛者﹐卽肺虛也。气逆不行﹐則無以及於四肢﹐陽虛於下﹐故足寒也。﹞非其時則生﹐當其時則死。﹝以肺虛而過秋冬﹐非相賊之時﹐故生﹐若當春則金木不和﹐病必甚﹔當夏則金虛受克﹐病必死也。﹞余髒皆如此。﹝心﹑脾﹑肝﹑腎﹐各有衰王﹐以肺爲例﹐可類推矣。﹞重實者大熱﹐病气熱脈滿也。經絡皆實者﹐是寸脈急而尺緩也﹐皆當治之。﹝經﹐十二經也。絡﹐十五絡也。此以脈口寸尺﹐槪察經絡之虛實也。寸脈之直行者爲太陰之經﹐尺中列缺別走陽明者爲太陰之絡。以上下言﹐則寸爲陽﹐尺爲陰﹔以內外言﹐則絡爲陽﹐經爲陰。故寸脈急則邪居於經﹐尺脈緩則熱甚於絡﹐是經絡俱實也﹐皆當治之。

治﹐言瀉也。緩而滑曰熱中﹐又緩者多熱﹐故以尺緩爲實也。﹞故曰「滑則從﹐澀則逆」也。﹝滑﹐陽脈也。

澀﹐陰脈也。實則兼滑﹐陽气勝也﹐故爲從﹔若見澀﹐則陰邪勝而陽气去也﹐故爲逆。﹞夫虛實者﹐皆從其物類始﹐故五臟骨肉滑利﹐可以長久也。﹝物之生則滑利﹐死則枯澀﹐皆由陽气之存亡耳。脈之逆順﹐亦猶是也。﹞絡气不足﹐經气有餘者﹐脈口熱而尺寒也。秋冬爲逆﹐春夏爲從﹐治主病者。﹝絡脈在表主陽﹐經脈通裏主陰。經气有餘則脈口熱﹐陰分之邪盛也﹔絡气不足則尺中寒﹐陽分之气虛也。陽虛者畏陰勝之時﹐故秋冬爲逆﹐春夏爲從。治主病者﹐治其所主也。王氏以尺寸言陰陽﹐注曰「陰分主絡﹐陽分主經」﹐與此相反。夫尺寸者﹐分陰陽之位耳﹐而陰陽之气﹐則五臟上下﹐無所不在。如寸有肺金﹐陰不在上乎﹖尺有命門﹐陽不在下乎﹖故反言尺寸則可﹐反言經絡則不可也。﹞經虛絡滿者﹐尺熱滿﹐脈口寒澀也。此春夏死﹐秋冬生也。﹝經虛絡滿者﹐陰气不足﹐陽邪有餘也。陰虛者畏陽勝之時﹐故春夏死﹐秋冬生。﹞脈气上虛尺虛﹐是謂「重虛」。﹝陰陽俱虛﹐是重虛也。﹞所謂气虛者﹐言無常也。尺虛者﹐行步然。﹝气虛卽上虛﹐气虛於上﹐故言亂無常﹔如言而微﹐終日乃復言者﹐此奪气也。尺虛者下虛﹐故行步然怯弱也。﹞脈虛者﹐不象陰也。﹝五臟爲陰﹐髒虛則脈虛。脈虛者﹐陰虧之象﹐故曰「不象陰也」。﹞如此者﹐滑則生﹐澀則死也。寒气暴上﹐脈滿而實﹐實而滑則生﹐實而逆則死。﹝此指傷寒之屬也。邪盛者脈當實﹐實而兼滑﹐得陽脈也﹐故生﹔若見陰脈爲逆﹐故死。脈弱以滑﹐是有胃气﹐命曰易治。脈逆四時﹐爲不可治。﹞脈實滿﹐手足寒﹐頭熱﹐春秋則生﹐冬夏則死。﹝脈之實滿﹐邪有餘也。手足寒者﹐陰逆在下。頭熱者﹐陽邪在上﹐陰陽乘離﹐故爲上實下虛之病。春秋爲陰陽和平之候﹐得其和气﹐故可以生﹔冬夏乃陰陽偏勝之時﹐陽劇於夏﹐陰劇於冬﹐故死。﹞脈浮而澀﹐澀而身有熱者死。﹝浮而身熱﹐陽邪盛也﹔澀爲气血虛﹐陰不足也﹐外實內虛則孤陽不守﹐故死。﹞其形盡滿者﹐脈急大堅﹐尺澀而不應也。﹝此正言陽實陰虛之候也。陽有餘﹐故其形盡滿﹐脈當急大而堅﹔陰不足﹐故當尺澀而不應也。﹞如是者﹐從則生﹐逆則死。所謂從者﹐手足溫也﹔所謂逆者﹐手足寒也。﹝四肢爲諸陽之本﹐故陽邪盛者﹐手足當溫爲順﹔若手足寒冷﹐則以邪盛於外﹐气虛於內﹐正不勝邪﹐所以爲逆。﹞肝病實者﹐兩脇下痛引少腹﹐令人善怒﹔﹝此言實則邪實﹐下言虛則正虛。五臟皆同此義。﹞虛則目KTKT無所見﹐耳無所聞﹐善恐﹐如人將捕之。气逆則頭痛﹐耳聾不聰﹐頰腫。心病實者﹐胸中痛﹐脇支滿﹐脇下痛﹐膺背肩甲間痛﹐兩臂內痛﹔虛則胸腹大﹐脇下與腰相引而痛。脾病實者﹐身重善饑﹐肉痿﹐足不收﹐行善螈﹐腳下痛﹔虛則腹滿﹐腸鳴飧泄﹐食不化。肺病實者﹐喘咳逆气﹐肩背痛﹐汗出﹐尻﹑陰股﹑膝﹑髀﹑﹑﹑足皆痛﹔虛則少气不能報息﹐耳聾﹐嗌漧。腎病實者﹐腹大﹐脛腫﹐喘咳﹐身重﹐寢汗出﹐憎風﹔虛則胸中痛﹐大腹﹑小腹痛﹐淸厥﹐意不樂。皆隨其經之虛實而補瀉之。

有餘有五﹐不足亦有五。此十者﹐其气不等也。神有餘則笑不休﹐神不足則悲。﹝心藏脈﹐脈捨神。

心气虛則悲﹐實則笑不休。﹞血气未並﹐五臟安定﹐邪客於形﹐灑淅起於毫毛﹐未入於經絡也﹐故命曰「神之微」。﹝此外邪之在心經也。並﹐偏聚也。邪之中人﹐久而不散﹐則或並於气﹐或並於血﹐病乃甚矣。今血气未並﹐邪猶不深﹐故五臟安定﹐但灑淅起於毫毛﹐未及經絡﹐此以浮淺微邪﹐在脈之表﹐神之微病也﹐故命曰「神之微」。﹞气有餘則喘咳上气﹐不足則息不利﹐少气。﹝此肺臟之虛實也。肺气虛則鼻塞不利﹐少气﹔實則喘咳﹐胸盈仰息。﹞血气未並﹐五臟安定﹐皮膚微病﹐命曰「白气微泄」。﹝此肺金之表邪也。肺主皮膚而屬金﹐微邪客之﹐故命曰「白气微泄」。﹞血有餘則怒﹐不足則恐。﹝此肝臟之虛實也。肝气虛則恐﹐實則怒。﹞血气未並﹐五臟安定﹐孫絡外溢﹐則經有畱血。﹝此肝經之表邪也﹐邪不在髒而在經﹐但察其孫絡之脈有外溢者﹐則知其大經之內﹐有畱止之血也。﹞形有餘則腹脹﹐涇溲不利﹐不足則四肢不用。﹝此脾臟之虛實也。涇﹐水名也。溲﹐溺也。脾濕勝則气壅不行﹐故腹脹而涇溲不利。脾主四肢﹐故虛則四肢不用。﹞血气未並﹐五臟安定﹐肌肉蠕動﹐命曰「微風」。﹝此脾經之表邪也。脾主肌肉﹐故微邪未深者﹐但肌肉間蠕動﹐如有虫之微行也。脾土畏風木﹐風主動﹐故命曰「微風」。﹞志有餘則腹脹飧泄﹐不足則厥。此腎臟之虛實也。腎藏志﹐水之精也。水化寒﹐故腎邪有餘則寒气在腹﹐而爲腹脹飧泄﹔腎气不足則陰虛陽勝﹐而爲厥逆上衝。腎藏精﹐精舍志。腎气虛則厥﹐實則脹。厥則陽气並於上﹐陰气並於下。陽並於上則火獨光也﹐陰並於下則足寒﹐足寒則脹也。﹞血气未並﹐五臟安定﹐骨節有動﹐皆隨其有餘﹑不足而補瀉之。﹝此腎經之微邪也。腎主骨﹐邪未入髒而薄於骨﹐故但於骨節之間﹐有鼓動之狀。﹞夫气血以並﹐陰陽相傾﹐气亂於衛﹐血逆於經﹐血气離居﹐─實一虛。﹝並﹐偏勝也。傾﹐傾陷也。气爲陽﹐故亂於衛﹔血爲陰﹐故逆於經。陰陽不和則气血離居﹐故實者偏實﹐虛者偏虛﹐彼此相傾也。﹞血並於陰﹐气並於陽﹐故爲驚狂。﹝血並於陰﹐是重陰也﹔气並於陽﹐是重陽也。重陰者癲﹐重陽者狂﹐故爲驚狂。﹞血並於陽﹐气並於陰﹐乃爲炅中。﹝血並於陽﹐陰在表也﹔气並於陰﹐陽在裏也﹐故爲「炅中」。炅﹐熱也。﹞血並於上﹐气並於下﹐心煩惋﹐善怒。﹝上﹐膈上也。下﹐膈下也。血並於上﹐則陰邪抑心﹐故煩惋﹔气並於下﹐則火動於肝﹐故善怒。惋﹐烏貫切。﹞血並於下﹐气並於上﹐亂而喜忘。﹝血並於下則陰气不升﹐气並於上則陽气不降﹐陰陽離散﹐故神亂而喜忘。

血並於陰﹐气並於陽﹐如是血气離居﹐何者爲實﹖何者爲虛﹖血並於陰﹐則陽中無陰﹔气並於陽﹐則陰中無陽。陰陽不和﹐故血气離居。﹞血气者﹐喜溫而惡寒。寒則澀不能流﹐溫則消而去之。﹝血之與气﹐體𨿽異而性則同﹐故皆喜溫而惡寒。寒則凝澀而畱滯﹐溫則消散而營運﹐邪之或並於血﹐或並於气﹐由於此矣。﹞

故气之所並爲血虛﹐血之所並爲气虛。﹝气並於陽則無血﹐是血虛也﹔血並於陰則無气﹐是气虛也。﹞然人之所有者﹐血與气耳﹐若言血並爲虛﹐气並爲虛﹐是無實乎﹖非也。有者爲實﹐無者爲虛。﹝有血無气﹐是血實气虛也﹔有气無血﹐是气實血虛也。﹞气並則無血﹐血並則無气﹐血與气相失﹐故爲虛焉。﹝相失者不相濟﹐失則爲虛矣。﹞絡之與孫脈﹐俱輸於經﹐血與气並﹐則爲實焉。血之於气﹐並走於上﹐則爲大厥。厥則暴死﹐气復反則生﹐不反則死﹐﹝上文言血與血並﹐气與气並﹐偏虛偏實也。

此言血與气並﹐並者爲實﹐不並者爲虛也。血气並走於上則上實下虛﹐下虛則陰脫﹐陰脫則根本離絕而下厥上竭﹐是爲大厥﹐所以暴死。若气絕而反﹐則陰必漸回﹐故可復蘇﹔其有一去不反者﹐不能生矣。﹞實者何來﹖虛者何去﹖陰之與陽﹐皆有兪會。陽注於陰﹐陰滿之外﹐陰陽勻平﹐以充其形﹐九候若一﹐命曰「平人」。﹝兪會﹐經穴有兪有會也。陽注於陰﹐則自經歸髒﹔陰滿之外﹐則自髒及經﹔九候若一﹐則陰陽和﹐血气勻﹐身安無病﹐故曰「平人」。﹞而邪之生也﹐或生於陰﹐或生於陽﹕其生於陽者﹐得之風雨寒暑﹔其生於陰者﹐得之飲食居處﹑陰陽喜怒。﹝風雨寒暑﹐生於外也﹐是爲外感﹐故曰「陽」﹔飲食居處﹑陰陽喜怒﹐生於內也﹐是爲內傷﹐故曰「陰」。外感多有餘﹐內傷多不足﹐此實之所以來﹐虛之所以去也。﹞風雨之傷人也﹐先客於皮膚﹐傳入於孫脈﹐孫脈滿則傳入於絡脈﹐絡脈滿則輸於大經脈。血气與邪﹐並客於分腠之間﹐其脈堅大﹐故曰實。實者外堅充滿﹐不可按﹐按之則痛。﹝此外感之生實也。實痛者必堅滿﹐中有畱邪也﹐按之則實邪相拒﹐故痛愈甚﹔虛痛者必柔軟﹐中空無物也﹐按之則气至而溫﹐故其痛止。是以可按者爲虛﹐拒按者爲實也。﹞寒濕之中人也﹐皮膚不收﹐肌肉堅緊﹐營血澀﹐衛气去﹐故曰虛。虛者聶辟﹐气不足﹐按之則气足以溫之﹐故快然而不痛。﹝此外感之生虛也。凡寒濕中人﹐必傷衛气﹐故皮膚不收而爲縱緩﹐肌肉堅緊而爲削瘦。營血澀於脈中﹐衛气去於脈外﹐所以爲虛。凡言語輕小曰「聶」﹐足弱不能行曰「辟」﹐皆气不足也。气虛作痛者﹐按之可以致气﹐气至則陽聚陰散﹐故可快然而痛止也。聶﹐尼輒切。辟。

音壁。﹞喜怒不節﹐則陰气上逆﹐上逆則下虛﹐下虛則陽气走之﹐故曰實矣。﹝此內傷之生實也﹐陰逆於上﹐則虛於下﹐陰虛則陽邪湊之﹐所以爲實。然則實因於虛﹐此所以內傷多不足也。所重在怒﹐故曰實也。怒則气上﹐正此之謂。﹞喜則气下﹐悲則气消﹐消則脈空虛。因寒飲食﹐寒气燻滿﹐則血澀气去﹐故曰虛矣。﹝此內傷之生虛也﹐下﹐陷也。消﹐散也。因寒飲食者﹐寒气燻滿中焦﹐必傷陽气﹐故血澀气去而中爲虛也﹐若飲食過度﹐畱滯不消﹐𨿽亦內傷﹐此則虛中挾實﹐是又不可不辧矣。﹞

陽虛則外寒﹐陰虛則內熱﹐陽盛則外熱﹐陰盛則內寒。陽受气於上焦﹐以溫皮膚分肉之間。寒气在外。

則上焦不通﹐上焦不通﹐則寒气獨畱於外﹐故寒栗﹔﹝寒气在外﹐陰遏衛气﹐不溫於表﹐而寒气獨畱﹐爲寒栗﹐此「陽虛則外寒」也。﹞有所勞倦﹐形气衰少﹐穀气不盛﹐上焦不行﹐下脘不通﹐胃气熱﹐熱气燻胸中﹐故內熱。﹝形气﹐陰气也。勞倦不愼而形气衰少﹐傷脾陰也﹐以致郁熱燻於胸中﹐此「陰虛生內熱」也。

勞倦傷形﹐指脾胃也。若情欲不節。則五臟失守而傷精﹐精傷則水虧﹐故邪火易生﹐陰虛內熱﹐此爲尢甚。﹞

上焦不通利﹐則皮膚致密﹐腠理閉塞﹐玄府不通﹐衛气不得泄越﹐故外熱﹔﹝外傷寒邪則上焦不通﹐肌表閉塞﹐衛气郁聚無所流行而爲外熱﹐所謂「人傷於寒﹐則病爲熱」﹐此外感證也。﹞厥气上逆﹐寒气積於胸中而不瀉﹐不瀉則溫气去﹐寒獨畱則血凝澀﹐凝則脈不通﹐其脈盛大以澀﹐故中寒。﹝厥气﹐寒厥之气也。或寒气傷髒﹐或食飲寒涼﹐寒畱中焦﹐陽气乃去﹐經脈凝滯﹐故盛大而澀。蓋陽脈流利多滑﹐不滑則無陽可知﹐此內傷證也。﹞

气實形實﹐气虛形虛﹐谷盛气盛﹐穀虛气虛﹐脈實血實﹐脈虛血虛﹐此其常也﹐反此者病。﹝形立於外﹐气充於內﹐形气相合﹐是謂和平。故气實者形實﹐气虛者形虛﹐此稟賦之常也。若形气相反﹐則偏虛偏實之病生矣。人受气於谷﹐谷入於胃﹐以傳於肺﹐五臟六腑﹐皆以受气。此气生於谷也﹐是謂「穀气」。

故穀气盛衰﹐候當相應﹐不應則爲病矣。脈之盛衰者﹐所以候血气之虛實也﹐故脈之與血﹐相應者爲常﹐不相應者反而病也。﹞如何而反﹖气虛身熱﹐气盛身寒﹐﹝此以下皆所以釋上文也。气虛者﹐陽虛也﹐當爲身寒﹐而反病熱者﹐陰气虛於內﹐陽气盛於外也﹐此形气相逆之反也。﹞谷入多而气少﹐﹝谷入多﹐二陽有餘﹔气少﹐三陰不足也。﹞谷不入而气多﹐﹝谷不入﹐胃腑受邪﹔气多﹐及於肺也。脈盛血少﹐脈少血多﹐此謂反也。

﹝脈盛血少者﹐陽實陰虛也﹔脈少血多者﹐陽虛陰實也﹐皆謂之「反」也。﹞气盛身寒﹐得之傷寒﹔气虛身熱﹐得之傷暑。﹝气盛身寒﹐得之傷寒者﹐寒傷形也﹔气虛身熱﹐得之傷暑者﹐暑傷气也。人之傷於寒也﹐則病熱。何以身寒者爲傷寒﹐身熱者爲傷暑﹖不知四時皆有傷寒﹐而傷暑惟在夏月。至於夏至之後﹐有感寒暑而同時爲病者﹐則不可不察其陰陽也。蓋陰邪中人則寒集於表﹐气聚於裏﹐故邪气盛實而身本因寒也﹔暑邪中人則熱觸於外﹐气傷於中﹐故正气疲困而因熱無寒也。此夏月寒暑之辧﹐故以二者並言﹐非謂凡患傷寒者皆身寒無熱也。﹞谷入多而气少者﹐得之有所脫血﹐濕居下也。﹝谷入多者。胃熱善於消穀也。

脫血者﹐亡其陰也﹔濕居下者﹐脾腎之不足﹐亦陰虛也。陰虛則無气﹐故谷𨿽入多而气則少也。﹞谷入少而气多者﹐邪在胃及與肺也。﹝邪在胃則不能食﹐故谷入少﹐邪在肺則息喘滿﹐故气多。﹞脈小血多者﹐飲中熱也。﹝脈小者﹐血應少而反見其多﹐必或酒或飲﹐中於熱而動之也。﹞脈大血少者﹐厥有風气﹐水漿不入﹐此之謂也。﹝風爲陽邪﹐居於脈中﹐故脈大﹔水漿不入則中焦無以生化﹐故血少。﹞

夫實者﹐气入也﹔虛者﹐气出也。﹝此下言虛實寒熱之因﹐以用補瀉法也﹐气入者充滿於內﹐所以爲實﹔气出者漏泄於中﹐所以爲虛。﹞气實者﹐熱也﹔气虛者﹐寒也。﹝气爲陽气﹐實則陽實﹐故熱气虛則陽虛﹐故寒。﹞又有五實死﹐五虛死。﹝五實者﹐五臟之實也﹔五虛者﹐五臟之虛也。五實五虛﹐具者皆死。然气虛至盡﹐盡而死者﹐理當然也﹐若五實者﹐何以亦死﹖蓋邪之所湊﹐其气必虛﹐不脫不死﹐仍歸於气盡耳。

然虛實俱有眞假﹐所當辧耳。﹞脈盛﹑皮熱﹑腹脹﹑前後不通﹑悶瞀﹐此謂「五實」﹔﹝實者﹐邪气盛實也。脈盛者﹐心所主也﹔皮熱者﹐肺所主也﹔腹脹者﹐脾所主也﹔前後不通﹐腎開竅於二陰也﹔悶瞀者﹐肝脈貫膈﹐气逆於中。瞀﹐目不明也。﹞脈細﹑皮寒﹑气少﹑泄利前後﹑飲食不入﹐此謂五「虛」﹝虛者﹐正气虛也。脈細﹐心虛也﹐皮寒﹐肺虛也﹔气少﹐肝虛也﹔泄利前後﹐腎虛也﹔飲食不入﹐脾虛也。﹞其時有生者﹐漿粥入胃﹐泄注止﹐則虛者活﹔﹝治之者﹐能使漿粥入胃﹐則脾漸蘇﹔泄漸止﹐則腎漸固。根本气回﹐故虛者活也。﹞身汗﹐得後利﹐則實者活。此其候也。﹝得身汗﹐則表邪解﹔得後利﹐則裏邪除。內外通和﹐故實者活也﹐當今之人﹐實者無幾﹔而虛者七八。病實者其來速﹐其去亦速﹐故其治易﹔病虛者損傷有漸﹐不易復元﹐故其治難。實者少壯新邪﹐則可攻可拔﹔虛者根本有虧﹐則倏忽變幻﹐可無慮乎﹖夫人之虛損﹐有先天不足者﹐有後天不足者﹐先天者由於稟受﹐宜倍加謹愼﹐急以後天人事培補之﹐庶可延年﹐使覺之不早而慢不爲意﹐則未有不夭折者矣﹔後天者由於勞傷﹐宜速知警省﹐卽以情性藥食調攝之﹐使治之不早而遷延諱疾﹐則未有不噬臍者矣。凡勞﹑傷之辧﹐勞者勞其神气﹐傷者傷其形體﹐如喜怒思慮則傷心﹐憂愁悲哀則傷肺﹐是皆勞其神气也﹔飲食失度則傷脾﹐起居不愼則傷肝﹐色欲縱肆則傷腎﹐是皆勞其形體也。損其肺者傷其气﹐爲皮焦而毛槁﹔損其心者傷其神﹐爲血脈少而不營於臟腑﹐此自上而傷者也。損其肝者傷其筋﹐爲筋緩不能自收持﹔損其腎者傷其精﹐爲骨髓消滅﹐痿弱不能起﹐此自下而傷者也。損其脾者傷其倉廩之本﹐爲飲食不爲肌膚﹐此自中而傷者也。心肺損而神色敗﹐肝腎損而形體痿﹐脾胃損而飲食不化﹐感此病者﹐皆損之類也。然所損𨿽分五臟﹐而五臟所藏﹐則無非精與气耳。精爲陰﹐人之水也﹔气爲陽﹐人之火也﹐水火得其正則爲精爲气﹐水火失其和則爲熱爲寒﹐此因偏損﹐所以致有偏勝。故水中不可無火﹐無火則陰勝而病寒﹔故火中不可無水﹐無水則陽勝而病熱。當詳辧陰陽﹐則虛損之治﹔無餘義矣。水虧者大補眞陰﹐切不可再伐陽气﹔火虛者大補元陽﹐切不可再傷陰气。

蓋陽旣不足﹐而復伐其陰﹐陰亦損矣﹔陰已不足﹐而再伐其陽﹐陽亦亡矣。實者陰陽因有餘﹐但去所餘﹐則得其平﹔虛者陰陽有不足﹐再去所有。則兩者俱敗﹐其能生乎﹖故治虛之要﹐凡陰虛多熱者最嫌辛燥﹐恐助陽邪也﹐尢忌苦寒﹐恐伐生陽也﹐惟喜純甘壯水之劑﹐補陰以配陽﹐則剛爲柔制﹐虛火自降而陽歸乎陰矣﹔陽虛多寒者最嫌涼潤﹐恐助陰邪也﹐尢忌辛散﹐恐傷陰气也﹐只宜甘溫益火之品﹐補陽以配陰﹐則柔得其主﹐沈寒自斂而陰從乎陽矣。是以气虛者宜補其上﹐精虛者宜補其下﹐陽虛者宜補而兼暖﹐陰虛者宜補而兼淸﹐此固陰陽之治辧也。其有气因精而虛者﹐自當補精以化气﹔精因气而虛者﹐自當補气以生精。又如陽失陰而離者﹐非補陰何以收散亡之气﹖水失火而敗者﹐非補火何以補隨寂之陰﹖此又陰陽相濟之妙用也。故善補陽者﹐必於陰中求陽﹐則陽得陰助而生化無窮﹔善補陰者﹐必於陽中求陰﹐則陰得陽升而泉源不竭。故以精气分陰陽﹐則陰陽不可離﹔以寒熱分陰陽﹐則陰陽不可混。此又陰陽邪正之離合也。知陰陽邪正之治﹐則陰陽和而生道得矣。﹞

卷四疾病第十

時令

夫百病之始生﹐必起於燥濕寒暑風雨﹑陰陽喜怒﹑飲食居處。气合而有形﹐得髒而有名﹐多以旦慧晝安﹐夕加夜甚﹐如四時之气然。一日分爲四時﹕朝爲春﹐日中爲夏﹐日入爲秋﹐夜半爲冬。朝則人气始生﹐病气衰﹐故旦慧﹔日中人气長﹐長則勝邪﹐故安﹐夕則人气始衰﹐邪气始生﹐故加﹔夜半人气入髒﹐邪气獨居於身﹐故甚也。其有反者﹐是不應四時之气﹐髒獨主其病也。是必以髒气之所不勝時者甚﹐以其所勝時者起也。﹝不應四時之气者﹐以髒气獨主其病﹐有所勝所不勝也。所不勝者﹐如脾病畏木﹐肺病畏火﹐腎病畏土﹐肝病畏金﹐心病畏水﹐值其時日﹐故病必甚也﹔所勝時者﹐如脾病喜火土﹐肺病喜土金﹐腎病喜金水﹐肝病喜水木﹐心病喜木火﹐值其時日﹐故病當起也。﹞順天之時﹐病可與期。合人形以法四時五行而治﹐定五臟之气﹐然後知從逆﹑衰王﹑間甚之時﹐死生之期也。如肝主春﹐足厥陰﹑少陽主治。﹝厥陰肝﹐乙木也﹔少陽膽﹐甲木也。二髒相爲表裏﹐故治同。﹞

其日甲乙。﹝甲爲陽木﹐乙爲陰木﹐皆東方之幹﹐內應肝膽﹐卽年﹑月﹑日﹑時﹐無不皆然。他仿此。﹞

肝苦急﹐急食甘以緩之。﹝肝爲將軍之官﹐其志怒﹐其气急﹐急則自傷﹐反爲所苦﹐故宜食甘以緩之﹐則急者可平﹐柔能制剛也。﹞病在肝﹐愈於夏﹔﹝夏屬火﹐木所生也。肝木畏金﹐火能平之﹐子制其鬼﹐故愈。

餘同。﹞夏不愈﹐甚於秋﹔﹝勝己者也。﹞秋不死﹐持於冬﹐﹝得母气以養之﹐生我者也﹐故可執持無害矣。

余持同。﹞起於春。﹝水王之時也。﹞禁當風。﹝風气通於肝﹐故禁之勿犯。﹞肝病者﹐愈在丙丁﹐﹝同前夏气﹐能制勝己者也。﹞丙丁不愈﹐加於庚辛﹐﹝同前秋气﹐金伐木也。﹞庚辛不死﹐持於壬癸﹐﹝同前冬气﹐得所生也。﹞起於甲乙。﹝同前春气﹐逢其王也。﹞肝病者﹐平旦慧﹐下晡甚﹐夜半靜。﹝平旦寅卯﹐木王時也﹐故爽慧﹐下晡申酉﹐金之勝也﹐故加甚﹔夜半亥子﹐木得生也﹐故安靜。﹞肝欲散﹐急食辛以散之﹐用辛補之﹐酸瀉之。﹝木不宜郁﹐故欲以辛散之﹐順其性者爲補﹐逆其性者爲瀉﹐肝喜散而惡收﹐故辛爲補﹐酸爲瀉。﹞心主夏﹐手少陰﹑太陽主治。﹝少陰心﹐丁火也﹔太陽小腸﹐丙火也。二髒表裏﹐故治同。﹞其日丙丁。﹝丙爲陽火﹐丁爲陰火﹐南方之幹也。﹞心苦緩﹐急食酸以收之。﹝心藏神﹐其志喜﹐喜則气緩而心虛神散﹐故宜食酸以收之。﹞病在心﹐愈在長夏﹔﹝長夏土﹐火之子也。﹞長夏不愈﹐甚於冬﹔﹝火不勝水也。﹞

冬不死﹐持於春﹐﹝火得所生也。起於夏。火之王也。﹞禁溫食熱衣。﹝恐助火邪也。﹞心病者﹐愈在戊己﹐﹝應長夏也。﹞戊己不愈﹐加於壬癸﹔﹝應冬气也。﹞壬癸不死﹐持於甲乙﹐﹝應春气也。﹞起於丙丁。

﹝應夏气也。﹞心病者﹐日中慧﹐夜半甚﹐平旦靜。﹝日中己午﹐火王時也﹐故慧﹔夜半亥子﹐水之勝也﹐故甚﹔平旦寅卯﹐火得生也﹐故靜。﹞心欲﹐急食鹹以之﹐用咸補之﹐甘瀉之。﹝心火太過﹐則爲躁越﹐故急宜食鹹以之﹐蓋咸從水化﹐能相濟也。心欲﹐故以鹹爲補﹔心苦緩。故以甘緩爲瀉。﹞

脾主長夏﹐足太陰﹑陽明主治。﹝陽明胃﹐太陰脾﹐戊己土也﹐表里治同。﹞其日戊己。﹝戊爲陽土﹐己爲陰土﹐中宮之幹也。﹞脾苦濕﹐急食苦以燥之。﹝脾以運化水谷﹐制水爲事﹐濕勝則反傷脾土﹐故宜食苦溫以燥之。﹞病在脾﹐愈在秋﹔﹝秋屬金﹐土之子也。﹞秋不愈﹐甚於春﹔﹝土不勝木也。﹞春不死﹐持於夏﹐﹝土得火生也。﹞起於長夏。﹝土之王也。﹞禁溫食飽食﹐濕地濡衣。﹝溫言非熱防滯也﹐濕地濡衣﹐陰寒也﹐皆能病脾﹐故當禁之。﹞脾病者﹐愈在庚辛﹔﹝應愈在秋也。﹞庚辛不愈﹐加於甲乙﹔﹝應甚於春也。﹞甲乙不死﹐持於丙丁﹐﹝應持於夏也。﹞起於戊己。﹝應起於長夏王時也。﹞脾病者﹐日慧﹐日出甚﹐下晡靜。﹝白HT曰﹐未土王也﹐故慧﹔日出寅卯﹐木勝土也﹐故甚﹔下晡申酉﹐其子鄕也﹐故靜。﹐音疊。﹞脾欲緩﹐急食甘以緩之﹐用苦瀉之﹐甘補之。﹝脾貴充和溫濃﹐其性欲緩﹐故急食甘以緩之。脾喜甘而惡苦﹐故苦爲瀉而甘爲補也。﹞肺主秋﹐手太陰﹑陽明主治。﹝太陰肺﹐辛金也﹔陽明大腸﹐庚金也﹐表里治同﹐其日庚辛。﹝庚爲陽金﹐辛爲陰金﹐西方之幹也。﹞肺苦气上逆﹐急食苦以泄之。﹝肺主气﹐行治節之令。气病則上逆於肺﹐故宜急食苦以泄之。﹞病在肺﹐愈在冬﹔﹝金之子鄕也。﹞冬不愈﹐甚於夏﹔﹝金所不勝也。﹞夏不死﹐持於長夏﹐﹝金气得生也。﹞起於秋。﹝金气王也。﹞禁寒飲食﹑寒衣。﹝形寒飲冷﹐則傷肺也。﹞肺病者﹐愈在壬癸﹔﹝應愈在冬也。﹞壬癸不愈﹐加於丙丁﹔﹝應甚於夏也。﹞丙丁不死﹐持於戊己﹐﹝應持於長夏也。﹞起於庚辛。﹝應起於秋也。﹞肺病者﹐下晡慧﹐日中甚﹐夜半靜。﹝下晡金王﹐故慧﹔日中火勝之﹐故甚﹔夜半水鄕﹐則子能制邪﹐故靜。﹞肺欲收﹐急食酸以收之﹐用酸補之﹐辛瀉之。﹝肺應秋气﹐主收斂﹐故宜食酸以收之。肺气宜聚不宜散﹐故酸收爲補﹐辛散爲瀉。﹞腎主冬﹐足少陰﹑太陽主治。﹝少陰腎﹐癸水也﹔太陽膀胱﹐壬水也﹐表里治同。﹞其日壬癸。﹝壬爲陽水﹐癸爲陰水﹐北方之幹也。﹞

腎苦燥﹐急食辛以潤之﹐開腠理﹐致津液﹐通气也。

﹝腎爲水髒﹐藏津者也。陰病者苦燥﹐故宜食辛以潤之﹐蓋辛從金化﹐水之母也。其能開腠理﹐致津液者﹐以辛能通气也。水中有眞气﹐惟辛能達之﹐气至水亦至﹐故可以潤腎之燥。﹞病在腎﹐愈在春﹔﹝水之子鄕也。﹞春不愈﹐甚於長夏﹔﹝水不勝土也。﹞長夏不死﹐持於秋﹐﹝水得生也。﹞起於冬。﹝水所王也。﹞禁犯HT﹑熱食﹑溫炙衣。﹝HT﹐燒爆之物也。腎惡燥烈﹐故當禁此。﹐音翠。HT﹐音哀。﹞腎病者﹐愈在甲乙﹔﹝應愈在春也。﹞甲乙不愈﹐甚於戊己﹔﹝應甚於長夏也。﹞戊己不死﹐持於庚辛﹐﹝應持於秋也。﹞起於壬癸。﹝應起於冬也。﹞腎病者﹐夜半慧﹐四季甚﹐下晡靜。﹝夜半水王﹐故慧﹔四季土勝之﹐故甚﹔下晡金王﹐水得所生﹐故靜。﹞腎欲堅﹐急食苦以堅之﹐用苦補之﹐咸瀉之。﹝腎主閉藏﹐气貴周密﹐故腎欲堅﹐宜食苦以堅之也。苦能堅﹐故爲補﹔咸能堅﹐故爲瀉。﹞夫邪气之客於身也﹐以勝相加﹐﹝此下總結上文「愈」﹑「甚」﹑「持」﹑「起」之由然也。凡內傷外感之加於人者﹐皆曰「邪气」。外感六气﹐盛衰有時﹐內傷五情﹐間甚隨髒﹐必因勝以侮不勝﹐故曰「以勝相加」也。﹞至其所生而愈﹐﹝我所生也﹐以時而言。下同。﹞至其所不勝而甚﹐﹝我不勝彼﹐被克者也。﹞至於所生而持﹐﹝生我之時也。﹞自得其位而起。﹝自王之時也。﹞故必先定五臟之脈﹐察其從逆衰王﹐乃可言間甚之時﹑死生之期也。﹝欲知時气逆順﹐必須先察髒气。欲察髒气﹐必須先定五臟所病之脈﹐如肝主弦﹐心主鉤﹐肺主毛﹐腎主石﹐脾主代。脈來獨至﹐全無胃气﹐則其間甚﹑死生之期皆可得而知之﹐如上文所論者是矣。﹞

肝色靑﹐宜食甘﹐粳米﹑牛肉﹑棗﹑葵皆甘﹔﹝此承上文「肝苦急﹐急食甘以緩之」等義﹐而詳言其所宜之味也。﹞心色赤﹐宜食酸﹐小豆﹑犬肉﹑李﹑韭皆酸﹔﹝心苦緩﹐故宜此酸物以收之也。﹞肺色白﹐宜食苦﹐麥﹑羊肉﹑杏﹑薤皆苦﹔﹝肺苦气上逆﹐故宜此苦物以泄之也。薤﹐音械﹐根白如小蒜﹐似韭而無實。﹞

脾色黃﹐宜食鹹﹐大豆﹑豕肉﹑粟﹑藿皆咸﹔﹝咸從水化﹐其气入腎。脾宜食鹹者﹐以腎爲胃關﹐胃與脾合﹐咸能潤下﹐利其關竅。胃關利則脾气運﹐故宜食之。上文云「脾苦濕﹐急食苦以燥之」﹐此復言「咸」者。蓋咸之利濕﹐與苦之瀉者﹐各有宜也﹐故諸髒皆同前﹐惟此獨異耳﹐藿﹐豆葉羹也。﹞腎色黑﹐宜食辛﹐黃黍﹑雞肉﹑桃﹑蔥皆辛。﹝腎苦燥﹐故宜此辛物以潤之也。黃黍﹐卽糯小米﹐北方謂之「黃米」。﹞辛散﹐酸收﹐甘緩﹐苦堅﹐咸軟。﹝此總言五味之用﹐藥石皆然也。﹞毒藥攻邪。﹝藥以治病﹐因毒爲能。所謂毒者﹐以气味之有偏也。蓋气味之正者﹐谷食之屬是也。所以養人之正气﹔气味之偏者﹐藥餌之屬是也。所以去人之邪气。其爲故也﹐正以人之爲病﹐病在陰陽偏勝耳。欲救其偏﹐則惟气味之偏者能之﹐正者不及也﹐所以大毒治病﹐十去其六﹔常毒治病﹐十去其七﹔小毒治病﹐十去其八﹔無毒治病﹐十去其九。是凡可辟邪安正者均可稱爲毒藥﹐故曰「毒藥攻邪」也。﹞五穀爲養﹐﹝養生气也。﹞

五果爲助﹐﹝助其養也。﹞五畜爲益﹐﹝益精血也。﹞五菜爲充。﹝實臟腑也。﹞气味合而服之﹐以補精益气。﹝形不足者溫之以气﹐精不足者補之以味﹐故气味和合可以補陰益气。﹞此五者﹐有辛﹑酸﹑甘﹑苦﹑咸﹐各有所利﹐或散或收﹐或緩或急﹐或堅或﹐四時五臟﹐病隨五味所宜也。

﹝此總結上文五臟之气﹐四時之用各有所利﹐然變出不常﹐則四時﹑五臟因病而藥﹐其气味當隨宜配合也。﹞

卷五疾病第十一

五气

五味所入﹕酸入肝﹐辛入肺﹐苦入心﹐鹹入腎﹐甘入脾﹐是謂「五入」。﹝五味各從其類﹐同气相求也。﹞

五气所病﹕心爲噫﹐﹝噫﹐噯气也。心痺者﹐嗌漧善噫﹐是皆言噫出於心也。又太陰終者善噫善嘔﹐太陰所謂「上走心爲噫者﹐陰盛而上走於陽明﹐陽明絡屬心﹐故曰「上走心爲噫」也。寒气客於胃﹐厥逆從下上散﹐復出於胃﹐故爲噫。由此觀之﹐是心﹑脾﹑胃三髒皆有是證﹐蓋由火土之郁而气有不得舒伸﹐故爲此證。

噫﹐飽食息也。又曰不寤之聲。﹞肺爲咳﹐﹝肺主气﹐其屬金﹐邪挾金聲﹐故病爲咳。﹞肝爲語﹐﹝問答之聲曰「語」。語出於肝﹐象木有枝條﹐多委曲也。﹞脾爲吞﹐﹝脾受五味﹐故爲吞﹐象土包容﹐爲物所歸也。﹞

腎爲欠爲嚏﹐﹝欠﹐呵欠也。嚏﹐噴嚏也。陽未靜而陰引之﹐故爲欠﹔陽欲達而陰發之﹐故爲嚏﹐陰盛於下﹐气化於水﹐所以皆屬乎腎。故凡陽盛者不欠﹐下虛者無嚏﹐其由於腎也可知。﹞胃爲气逆﹐爲噦爲恐﹐﹝胃爲水谷之海﹐胃有不和。則爲气逆。噦﹐呃逆也。胃中有寒則爲噦。恐﹐腎之志也﹐胃屬土﹐腎屬水﹐土邪傷腎則爲恐﹐故皆涉於胃也。﹞大腸﹑小腸爲泄﹐﹝大腸爲傳道之府﹐小腸爲受盛之府﹐小腸之淸濁不分﹐則大腸之傳道不固﹐故爲泄利。﹞下焦溢爲水﹐﹝下焦爲分注之所﹐气不化則津液不行﹐故溢於肌肉而爲水。﹞膀胱不利爲癃﹐不約爲遺溺。﹝膀胱爲津液之府﹐其利與不利﹐皆由气化。有邪實膀胱﹐气不通利而爲癃者﹐有腎气下虛﹐津液不化而爲癃者﹐此癃閉之有虛實也。若下焦不能約束而爲遺溺者﹐以膀胱不固﹐其虛可知。蓋三焦爲中瀆之府﹐水道之所由出﹐故三焦亦屬膀胱也。﹞膽爲怒﹐﹝怒爲肝志而膽亦然者﹐肝膽相爲表裏﹐其气皆剛﹐而肝取決於膽也。﹞是謂「五病」。﹝臟腑各五也。﹞

五精所並﹕精气並於心則喜﹐﹝並﹐聚也。精气﹐五臟各有所藏也。並於心者﹐火之气也。气並於心則神有餘﹐故其志爲喜。喜樂無極則傷魄﹐正以心火實而乘肺金也。﹞並於肺則悲﹐﹝气並於肺﹐則乘肝而爲悲﹐肝之虛也。悲哀動中則傷魂。﹞並於肝則憂﹐﹝气並於肝﹐則乘脾而爲憂﹐脾之虛也。憂愁而不解則傷意。﹞並於脾則畏﹐﹝气並於脾﹐則脾實乘腎﹐故爲畏。恐懼而不解則傷精。﹞並於腎則恐。﹝气並於腎﹐而乘心之虛則爲恐。怵惕思慮則傷神﹐神傷則恐懼自失。﹞是謂「五並」﹐虛而相並者也。﹝髒气有不足﹐則勝气得相並也。﹞

五臟所惡﹕心惡熱﹐﹝心本屬火﹐過熱則病﹐故惡熱。﹞肺惡寒﹐﹝肺屬金而主皮毛﹐金寒則病﹐故惡寒。﹞肝惡風﹐﹝肝屬木﹐其應風﹐感風則傷筋﹐故惡風。﹞脾惡濕﹐﹝脾屬土﹐其應濕﹐濕勝則傷肌肉﹐故惡濕。﹞腎惡燥﹐﹝腎屬水而藏精﹐燥勝則傷精﹐故惡燥。﹞是謂「五惡」。

五臟化液﹕心爲汗﹐﹝心主血﹐汗則血之餘也。﹞肺爲涕﹐﹝涕出於鼻﹐肺之竅也。﹞肝爲淚﹐﹝淚出於目﹐肝之竅也。﹞脾爲涎﹐﹝涎出於口﹐脾之竅也。﹞腎爲唾﹐﹝唾生於舌下﹐足少陰腎脈循喉嚨﹐挾舌本也。﹞是謂「五液」。

五味所禁﹕辛走气﹐气病無多食辛﹔﹝辛能散气也。﹞鹹走血﹐血病無多食鹹﹔﹝血得咸則凝結不流也。﹞

苦走骨﹐骨病無多食苦﹔﹝苦性沈降﹐陰也﹐骨屬腎﹐亦陰也。骨得苦則沈陰益甚﹐骨重難舉矣﹐故骨病者禁苦。苦走骨﹐多食之令人變嘔。又苦走血﹐病在血﹐無食苦﹔咸走骨﹐病在骨﹐無食鹹。蓋火化苦﹐故走血﹔水化咸﹐故走骨。義亦當然也。﹞甘走肉﹐肉病無多食甘﹔﹝甘能緩中﹐善生脹滿﹐故肉病者無多食甘。甘走肉﹐多食之令人心。﹞酸走筋﹐筋病無多食酸。﹝酸能收縮﹐故病在筋者無多食酸。酸走筋﹐多食之令人癃。﹞是謂「五禁」﹐無令多食。﹝日嗜而欲食之﹐不可多也﹐必自裁也﹐命曰「五裁」。﹞

五病所發﹕陰病發於骨﹐﹝骨屬腎﹐腎者陰中之陰也。﹞陽病發於血﹐﹝血屬心﹐心者陽中之陽也。﹞

陰病發於肉﹐﹝肉屬脾﹐脾者陰中之至陰也。﹞陽病發於冬﹐﹝陰勝則陽病也。﹞陰病發於夏﹐﹝陽勝則陰病也。﹞是謂「五發」。

五邪所亂﹕邪入於陽則狂﹐﹝邪入陽分﹐則爲陽邪﹐邪熱熾盛﹐故病爲狂﹐陰不勝其陽﹐則脈流薄疾﹐並乃狂。﹞邪入於陰則痺﹐﹝邪入陰分﹐則爲陰邪。陰盛則血脈凝澀不通﹐故爲病痺。﹞搏陽則爲癲疾﹐﹝搏﹐擊也。邪搏於陽﹐則陽气受傷﹐故爲癲疾﹐上文言「邪入於陽則狂」者﹐邪助其陽﹐陽之實也﹔此言「搏陽則爲癲疾」者﹐邪伐其陽﹐陽之虛也。故有爲狂爲癲之異。又邪入於陽﹐轉則爲癲疾﹐言轉入陰分﹐故爲癲也。﹞搏陰則爲喑﹐﹝邪搏於陰﹐則陰气受傷﹐故聲爲喑。陰者﹐五臟之陰也。蓋心主舌﹐而手少陰心脈上走喉嚨﹐系舌本﹔手太陰肺脈循喉嚨﹔足太陰脾脈上行結於咽﹐連舌本﹐散舌下﹕足厥陰肝脈循喉嚨之後﹐上入頏顙﹐而筋脈絡於舌本﹔足少陰腎脈循喉嚨﹐系舌本﹐故皆主病喑也。又邪入於陰﹐轉則爲喑﹐言轉入陽分則气病﹐故爲喑也。﹞陽入之陰則靜﹐﹝陽斂則藏﹐故靜。﹞陰出之陽則怒﹐﹝陰發則躁﹐故怒。﹞

是謂「五亂」。

五邪所見﹕春得秋脈﹐夏得冬脈﹐長夏得春脈﹐秋得夏脈﹐冬得長夏脈﹐名曰「陰出之陽」﹐病善怒﹐不治。﹝所謂陰者﹐眞髒也﹐所謂陽者﹐胃脘之陽也。凡此五邪﹐皆以眞髒脈見而胃气絕﹐故曰「陰出之陽」。陰盛陽衰﹐土敗木賊﹐故病當善怒﹐不可治也。﹞是謂「五邪」﹐皆同命﹐死不治。﹝此明五脈皆然也。﹞

五臟所藏﹕心藏神﹐﹝精气之靈明也﹐兩精相搏謂之神。﹞肺藏魄﹐﹝精气之質地也﹐並精而出入者謂之魄。﹞肝藏魂﹐﹝神气之佐輔也﹐隨神往來者謂之魂。﹞脾藏意﹐﹝神有所注者也﹐心有所憶謂之意。﹞

腎藏志﹐﹝意有專一者也﹐意之所存謂之志。﹞是謂「五臟所藏」。

五臟所主﹕心主脈﹐﹝心主血脈﹐應火之動而營運周身也。﹞肺主皮﹐﹝肺主皮毛﹐應金之堅而保障全體﹐捍禦諸邪也。﹞肝主筋﹐﹝肝主筋膜﹐應木之柔而聯系關節也。﹞脾主肉﹐﹝脾主肌肉﹐應土之濃而蓄養萬物也。﹞腎主骨﹐﹝腎主骨髓﹐應水石之沈堅﹐爲立身之幹﹐爲萬化之原也。﹞是謂「五主」。

五勞所傷﹕久視傷血﹐﹝久視則勞神﹐故傷血。血者神气也。﹞久臥傷气﹐﹝久臥則陽气不伸﹐故傷气。﹞

久坐傷肉﹐﹝久坐則血脈滯於四體﹐故傷肉。﹞久立傷骨﹐﹝立者之勞在骨也。﹞久行傷筋﹐﹝行者之勞在筋也。﹞是謂「五勞所傷」。

五脈應象﹕肝脈弦﹐﹝弱而滑﹐端直以長﹐其應春。﹞心脈鉤﹐﹝來盛去衰﹐外實內虛﹐故應夏。﹞

脾脈代﹐﹝代﹐更代也。脾脈和﹐分王四季﹐如春當和而兼弦﹐夏當和而兼鉤﹐秋當和而兼毛﹐冬當和而兼石﹐隨時相代﹐故曰「代」﹐非中止之謂。﹞肺脈毛﹐﹝脈來浮虛﹐輕如毛羽﹐其應秋。﹞

腎脈石﹐﹝沈堅如石﹐其應冬。﹞是謂「五臟之脈」。

卷五疾病第十一

情志

百病之生於气也﹐﹝气之在人﹐和則爲正﹐不和則爲邪﹐故百病皆生於气也。﹞怒則气上﹐喜則气緩﹐悲則气消﹐恐則气下﹐寒則气收﹐炅則气泄﹐驚則气亂﹐勞則气耗﹐思則气結。九气不同。怒則气逆﹐甚則嘔血及飧泄﹐故气上矣﹔﹝怒﹐肝志也。怒動於肝則气逆而上﹐气逼血升﹐故甚則嘔血﹐肝木乘脾﹐故爲飧泄。肝爲陰中之陽﹐气發於下﹐故气上矣。下乘則飧泄﹐上犯則食而气逆也。﹞喜則气和志達﹐營衛通利﹐故气緩矣﹔﹝气脈和調﹐故志暢達。營衛通利﹐故气徐緩。然喜盛則气於緩而漸至渙散過﹐故喜則气下。又喜樂者﹐神憚散而不藏也。﹞悲則心系急﹐肺布葉舉而上焦不通﹐營衛不散﹐熱气在中﹐故气消矣﹔﹝悲生於心則心系急﹐並於肺則肺葉舉﹐故精气並於肺則悲也。心肺俱居膈上﹐故爲上焦不通﹐肺主气而行表裏﹐故爲營衛不散。悲哀傷气﹐故气消矣。

﹞恐則精卻﹐卻則上焦閉﹐閉則气還﹐還則下焦脹﹐故气不行矣﹔﹝恐懼傷腎則傷精﹐故致精卻。

卻者﹐退也﹐精卻則升降不交﹐故上焦閉﹐上焦閉則气歸於下﹐病爲脹滿而气不行﹐故曰「恐則气下」也。

又曰﹐憂愁者﹐气閉塞而不行。恐懼者﹐神蕩憚而不收。﹞寒則腠理閉﹐气不行﹐故气收矣﹔﹝腠﹐膚腠也。

理﹐肉理也。寒束於外則玄府閉密﹐陽气不能宣達﹐故收斂於中而不得散也。﹞炅則腠理開﹐營衛通﹐汗大泄﹐故气泄矣﹔﹝熱則流通﹐故腠理開。陽從汗散﹐故气亦泄。﹞驚則心無所倚﹐神無所歸﹐慮無所定﹐故气亂矣﹔﹝大驚卒恐﹐則神志散失﹐血气分離﹐陰陽破散﹐故气亂矣。﹞勞則喘息汗出﹐外內皆越﹐故气耗矣﹔﹝疲勞過度則陽分動於陰分﹐故上奔於肺而爲喘﹐外達於表而爲汗。陽動則散﹐故內外皆越而气耗矣。﹞思則必有所存﹐神有所歸﹐正气畱而不行﹐故气結矣。思之無已則系戀不釋﹐神畱不散﹐故气結也。所謂七情者﹐卽五志也。五志之外﹐尙餘者三﹐總之曰喜﹑怒﹑思﹑憂﹑恐﹑驚﹑悲﹑畏﹐其目有八。

不止七也。然情𨿽有八﹐無非出於五臟﹐如心在志爲喜﹐肝在志爲怒﹐脾在志爲思﹐肺在志爲憂﹐腎在志爲恐﹐此五臟五志之分屬也。至若五志有互通爲病者﹐如喜本屬心﹐而有曰「肺喜樂無極則傷魄」﹐是心肺皆主於喜也。蓋喜生於陽﹐而心肺皆爲陽髒﹐故喜出於心而移於肺﹐所謂「多陽者多喜」也。又若怒本屬肝﹐而有曰「膽爲怒」者﹐以肝膽相爲表裏﹐肝气𨿽彊而取決於膽也。有曰「血並於上﹐气並於下﹐心煩惋善怒」者﹐以陽爲陰勝﹐故病及於心也。有曰「腎臟怒而不止則傷志」﹐有曰「邪客於足少陰之絡﹐令人無故善怒」者﹐以怒發於陰而侵乎腎也。是肝﹑膽﹑心﹑腎四髒皆能病怒﹐所謂「多陰者多怒」﹐亦曰「陰出之陽則怒」也。又若思本屬脾﹐而此曰「思則心有所存﹐神有所歸﹐正气畱而不行﹐故气結矣」﹐蓋心爲脾之母﹐母气不行則病及其子﹐所以心﹑脾皆病於思也。又若憂本屬肺﹐而有曰「心之變動爲憂」者有曰「心小則易傷以憂」者﹐蓋憂則神傷﹐故傷心也。有曰「精气並於肝則憂」者﹐肝勝而侮脾也。有曰「脾憂愁而不解則傷意」者﹐脾主中气﹐中气受抑則生意不伸﹐故郁而爲憂﹐是心﹑肺﹑脾﹑肝四髒皆能病於憂也。又若恐本屬腎﹐而有曰「恐懼則傷心」者﹐神傷則恐也。有曰「血不足則恐」﹐有曰「肝虛則恐」者﹐以肝爲將軍之官﹐肝气不足則怯而恐也。有曰「恐則脾气乘矣」﹐以腎虛而脾勝之也。有曰「胃爲气逆﹐爲噦爲恐」者﹐以陽明土勝﹐亦傷腎也。是心﹑腎﹑肝﹑脾﹑胃五臟皆主於恐﹐而恐則气下也。五志互病之辧旣詳如此﹐尙有病悲者曰「肝悲哀動中則傷魂」﹐悲傷於肝也。又曰「精气並於肺則悲」。又曰「悲則肺气乘矣」﹐亦金气傷肝也。有曰「心虛則悲」﹐有曰「神不足則悲」﹐有曰「悲哀太甚則胞絡絕﹐胞絡絕則陽气內動﹐發則心下崩﹐數溲血」者﹐皆悲傷於心也。此肝﹑肺﹑心三髒皆病於悲而气爲之消也。有病爲驚者﹐曰「東方色靑﹐入通於肝﹐其病發驚駭」﹐以肝應東方風木﹐風主震動而連乎膽也。有曰陽明所謂「甚則厥」﹐「聞木音則惕然而驚」者﹐肝邪乘胃也﹐有曰「驚則心無所倚﹐神無所歸」者﹐心神失散也。此肝﹑膽﹑胃﹑心四髒皆病於驚﹐而气爲之亂也。又有病爲畏者﹐曰「精气並於脾則畏」﹐蓋並於脾則傷於腎﹐畏由恐而生也。由此言之﹐是惰志之傷﹐𨿽五臟各有所屬﹐然求其所由﹐則無不從心而發﹐故曰「心怵惕思慮則傷神﹐神傷則恐懼自失」﹐「憂愁恐懼則傷心」﹐「悲哀憂愁則心動﹐心動則五臟六腑皆搖」﹐可見心爲五臟六腑之大主而總統魂魄﹐兼該主意。故憂動於心則肺應﹐思動於心則脾應﹐怒動於心則肝應﹐恐動於心則腎應﹐此所以五志惟心所使也。設能善養此心而居處安靜﹐無爲懼懼﹐無爲欣欣﹐宛然從物而不爭﹐與時變化而無我﹐則志意和﹐精神定﹐悔怒不起﹐魂魄不散﹐五臟俱安﹐邪亦安從而柰我哉﹗

卷五疾病第十一

風

天有八風﹐經有五風。﹝經﹐經脈也。八風﹐八方之風也。五風﹐五臟之風也。﹞八風發邪﹐以爲經風﹐觸五臟﹐邪气發病。﹝八風不得其正﹐則發爲邪气﹐其中於人﹐則入爲五經之風﹐特以所傷之異﹐故名亦異耳。風自外入﹐則循經而觸於五臟﹐故發病也。﹞所謂得四時之勝者﹐春勝長夏﹐長夏勝冬﹐冬勝夏﹐夏勝秋﹐秋勝春﹐所謂「四時之勝」也。﹝五時五气﹐互有克勝﹐所勝爲邪﹐則不勝者受之。天之運气﹐人之髒气﹐無不皆然。﹞東風生於春﹐病在肝﹐兪在頸項﹔﹝上文言四時之勝者能爲病。此下言邪气隨時之爲病也﹐春气發榮於上﹐故兪應於頸項。﹞南風生於夏﹐病在心﹐兪在胸脇﹔﹝心脈循胸出脇﹐而南方之气主於前﹐故兪在胸脇。﹞西風生於秋﹐病在肺﹐兪在肩背﹔﹝肺居上焦﹐附近肩背﹐故兪應焉。﹞

北風生於冬﹐病在腎﹐兪在腰股﹐﹝腰爲腎之府﹐與股接近﹐故兪應焉。﹞中央爲土﹐病在脾﹐兪在脊。

﹝脊居體中﹐故應土也。﹞故春气者病在頭﹐﹝陽气上升也。﹞夏气者病在髒﹐﹝在髒言心﹐心通夏气﹐爲諸髒之主也。﹞秋气者病在肩背﹐﹝肺之應也。﹞冬气者病在四肢。﹝上文北方言其腰股﹐此言在四肢者﹐蓋腰股屬陰﹐四肢气薄﹐皆易於受寒者也。﹞故春善病鼽衄﹐﹝風邪在頭也。﹞仲夏善病胸脇﹐﹝胸脇近心也。﹞

長夏善病洞泄寒中﹐﹝風寒犯脾也。﹞秋善病風瘧﹐﹝暑汗不出﹐風寒襲於膚腠也。﹞冬善病痺厥。﹝寒邪在四肢也。﹞故冬不按蹺﹐春不鼽衄。﹝按蹺﹐謂按摩肢節以行導引也﹐三冬元气伏藏在陰﹐當伏藏之時而擾動筋骨﹐則精气泄越﹐以致春夏秋冬﹐各生其病﹐故冬宜養髒﹐則春時陽气𨿽升﹐陰精自固﹐何有鼽衄及如下文之患﹖按蹺且不可﹐則冒寒妄勞﹐益可知矣。﹞春不病頸項﹐仲夏不病胸脇﹐長夏不病洞泄寒中﹐秋不病風瘧﹐冬不病痺厥飧泄而汗出也。﹝此節五句﹐亦皆由冬不按蹺所得也。﹞夫精者﹐身之本也﹐故藏於精者﹐春不病溫。﹝人身之精﹐眞陰也﹐爲元气之本。精耗則陰虛﹐陰虛則陽邪易犯﹐故善病溫。此正謂冬不按蹺則精气伏藏﹐陽不妄升則春無溫病﹐又何慮乎鼽衄頸項等病哉﹗﹞夏暑汗不出者﹐秋風成瘧﹐此平人脈法也。﹝夏月伏暑而汗不出﹐則暑邪內蓄﹐以致秋涼淒切之時﹐寒熱相爭﹐乃病風癥﹐故曰「暑當與汗皆出﹐勿止」也。以上二節﹐一言冬宜閉藏﹐一言夏宜疏泄﹑冬不藏精則病溫﹐夏不汗泄則病瘧﹐陰陽啟閉﹐時气宜然。此舉冬夏言﹐則春秋在其中矣。凡四時之气﹐順之則安﹐逆之則病﹐是卽平人之脈法。脈法者﹐言經脈受邪之由然也。﹞

風之傷人也﹐或爲寒熱﹐或爲熱中﹐或爲寒中﹐或爲癘風﹐或爲偏枯﹐或爲風也﹐其病各異﹐或內至五臟六腑﹐其名不同。﹝風之傷人﹐若惟一證﹐及其爲變﹐無所不至。蓋風𨿽陽邪﹐气則寒肅﹐是風之與寒﹐本爲同類﹐但有陰陽之辧耳。欲辧之者﹐當詳察此下諸篇之義。﹞風气藏於皮膚之間﹐內不得通﹐外不得泄。﹝風寒襲於膚腠﹐則玄府閉封﹐故內不得通﹐外不得泄﹐此外感之始也。﹞風者﹐善行而數變﹐腠理開則灑然寒﹐閉則熱而悶。﹝風性動﹐故善行數變。風本陽邪﹐陽主疏泄﹐故令腠理開﹐開則衛气不固﹐故灑然而寒。若寒勝則腠理閉﹐閉則陽气內壅﹐故煩熱而悶。﹞其寒也則衰食飲﹐其熱也則消肌肉﹐故使人栗而不能食﹐名曰「寒熱」。﹝寒邪傷陽﹐則胃气不化﹐故衰少飲食。熱邪傷陰﹐則津液枯涸﹐故消瘦肌肉。寒熱交作則振寒﹐故爲栗不食。此上三節﹐皆以明風爲寒熱也。﹐音帙。﹞風傷與陽明入胃﹐循脈而上﹐至目內﹐其人肥則風气不得外泄﹐則爲熱中而目黃﹐人瘦則外泄而寒﹐則爲寒中而泣出。﹝風气客於陽明則內入於胃﹐胃居中焦﹐其脈上行﹐系於目系。人肥則腠理致密﹐邪不得泄﹐畱爲熱中﹐故目黃﹔人瘦則肌膚疏淺﹐風寒犯之﹐陽气易泄﹐泄則寒中而泣出。此明風气之變﹐或爲熱中﹐或爲寒中也。﹞風气與太陽俱入﹐行諸脈兪﹐散於分肉之間﹐與衛气相干。其道不利﹐故使肌肉憤而有瘍﹐衛气有所凝而不行﹐故其肉有不仁也。﹝風由太陽經入者﹐自背而下﹐凡五臟六腑之兪皆附焉﹐故邪必行諸脈兪而散於分肉也。分肉者﹐衛气之所行也﹐衛气晝行於陽自足太陽始﹐風與衛气相搏﹐俱行於分肉之間﹐故气道澀而不利﹐不利則風邪搏聚﹐故肌肉腫如憤而爲瘡瘍﹔或衛气不行則體有不仁﹐故凡於痛癢寒熱﹐皆有所弗知也。﹞癘者﹐有營气熱﹐其气不淸﹐故使鼻柱壞而色敗﹐皮膚瘍潰。風寒客於脈而不去﹐名曰「癘風」﹐或名曰「寒熱」。﹝風寒客於血脈﹐久畱不去則營气化熱﹐皮膚潰﹐气血不淸﹐敗壞爲癘﹐故曰「脈風成爲癘」也。﹞以春甲乙傷於風者爲「肝風」﹐以夏丙丁傷於風者爲「心風」﹐以季夏戊己傷於邪者爲「脾風」﹐以秋庚辛中於邪者爲「肺風」﹐以冬壬癸中於邪者爲「腎風」。﹝此明風邪內至於髒也﹐以四時十干之風﹐分屬五臟﹐非謂春必甲乙而傷肝﹐夏必丙丁而傷心也﹐凡一日之中亦有四時之气﹐十二時之中亦有十干之分﹐故得春之气則入肝﹐得甲乙之气亦入肝﹐當以類求﹐不可拘泥﹐諸气皆然也。曰「傷」曰「中」﹐本爲互言﹐初無輕重之別﹐後世以中風爲重﹐傷風爲輕﹐非也。﹞風中五臟六腑之兪﹐亦爲臟腑之風﹐各入其門戶所中﹐則爲「偏風」﹔風中五臟六腑之兪﹐卽十二經臟腑之風也。隨兪左右而偏中之﹐則爲偏風﹐故有偏病之證。﹞風气循風府而上﹐則爲「腦風」﹔﹝風府﹐督脈穴。自風府而上﹐則入腦戶﹐故爲腦風。﹞風入系頭﹐則爲「目風」眼寒﹔﹝風自腦戶入系於頭﹐則合於足之太陽。太陽之脈起於目內﹐風邪入之﹐故爲目風﹐則或痛或癢﹐或眼寒而畏風羞澀也。﹞飲酒中風﹐則爲「漏風」﹔﹝酒性溫散﹐善開玄府。酒後中風則汗漏不止﹐故曰「漏風」﹐亦謂之「酒風」。﹞入房汗出中風﹐則爲「內風」﹔﹝內耗其精﹐外開腠理﹐風邪乘虛入之﹐故曰「內風」。﹞

新沐中風﹐則爲「首風」﹔﹝沐頭面中風也﹐一曰「沐浴」。﹞久風入中﹐則爲「腸風」飧泄﹔久風不散﹐傳變而入於腸胃之中﹐熱則爲腸風下血﹐寒則爲水谷不化而爲飧泄瀉痢。﹞外在腠理﹐則爲「泄風」。﹝風在腠理則汗泄不止﹐故曰「泄風」。自上文「風气循風府而上」﹐至此共七種﹐所以明或爲風也﹐故有其病各異﹑其名不同之義。﹞故風者﹐百病之長也﹐至其變化﹐乃爲他病也﹐無常方然﹐致有風气也。﹝無常方然﹐言變化之多﹐而其致之者﹐則皆因於風气耳。﹞五臟之風﹐形狀不同。

肺風之狀﹐多汗惡風﹐色然白﹐時咳短气﹐晝日則瘥﹐暮則甚﹐診在眉上﹐其色白。﹝多汗者陽受風气﹐開泄腠理也。惡風者﹐傷風惡風也。下文諸髒皆同。然﹐淺白貌﹐金色白也。肺主气﹐在變動爲咳﹐風邪迫之﹐故時咳短气也。晝則衛气在表﹐風亦隨之﹐故覺其瘥﹔暮則衛气入陰﹐邪應於內﹐故爲甚也。眉上乃闕庭之間﹐肺之候也﹐故肺病則白色見於此。﹐普梗切。﹞心風之狀﹐多汗惡風﹐焦絕﹐善怒嚇﹐赤色﹐病甚則言不可快﹐診在口﹐其色赤。﹝多汗惡鳳﹐義如前。焦絕者﹐唇舌焦燥﹐津液幹絕也。風化木﹐心屬火﹐風薄於心則木火合邪﹐神志潰亂﹐故或爲善怒﹐或爲驚嚇。心主舌﹐病甚則舌本彊﹐故言不可快。心和則舌能知味﹐故診當在口。口者﹐兼唇而言﹐色當赤也。﹞肝風之狀﹐多汗惡風﹐善悲﹐色微蒼﹐嗌漧﹐善怒﹐時憎女子﹐診在目下﹐其色靑。﹝气並於肺則悲﹐肝病而肺气乘之﹐故善悲。色微蒼﹐肝之色也﹐足厥陰脈循喉嚨之後﹐上入頏顙﹐故嗌漧也。善怒﹐肝之志也。肝爲陰中之陽﹐其脈環陰器﹐彊則好色﹐病則妒陰﹐故時憎女子也。肝气通於目﹐故診在目下﹐色當靑也。﹞脾風之狀﹐多汗惡風﹐身體怠惰﹐四肢不欲動﹐色薄微黃﹐不嗜食﹐診在鼻上﹐其色黃。﹝身體怠惰﹐四肢不用者﹐脾主肌肉四肢也。色薄微黃﹐土之色也。不嗜食﹐脾病不能化也。鼻爲面王﹐主應脾胃﹐故色診當見於鼻上。﹞

腎風之狀﹐多汗惡風﹐而然浮腫﹐脊痛不能正立﹐其色﹐隱曲不利﹐診在肌上﹐其色黑。﹝然﹐浮慘貌。風邪入腎﹐則挾水气上升﹐故面爲浮腫。腎脈貫脊屬腎﹐故令脊痛不能正立。﹐煙也﹐隱曲﹐陰道也。腎主水﹐故色黑如﹐腎開竅於二陰﹐故爲隱曲不利﹐肌肉本主於脾﹐今其風水合邪﹐反侮乎土﹐故診在肌上﹐色當黑也。﹞

胃風之狀﹐頸多汗﹐惡風﹐食飲不下﹐膈塞不通﹐腹善滿﹐失衣則脹﹐食寒則泄﹐診形瘦而腹大。﹝胃脈從大迎前下人迎﹐循喉嚨﹐入缺盆﹐故冒風之狀﹐頸必多汗惡風。胃主受納水谷﹐而風邪居之﹐故食飲不下﹐隔塞不通。胃脈循腹裏﹐故善滿。失衣則陽明受寒於外﹐故爲脹﹔食寒則胃气受傷於內﹐故爲泄瀉﹐胃者肉其應﹐胃病故形瘦。腹者胃所居﹐邪實故腹大。此下當詳明六腑之病﹐而止言胃風者﹐以胃爲六腑之長﹐卽如所謂大腸﹑小腸皆屬於胃之意﹐胃病則腑在其中矣。﹞首風之狀﹐頭面多汗﹐惡風﹐當先風一日則病甚﹐頭痛不可以出內﹐至其風日﹐則病少愈。﹝首爲諸陽之會﹐因沐中風﹐則頭面之皮腠疏﹐故多汗惡風。凡患首風者止作無時﹐故凡於風气將發﹐必先風一日而病甚。頭痛﹐以陽邪居於陽分﹐陽性先而速也。先至必先衰﹐是以至其風日則疾少愈。內爲房室之內﹐不可出者﹐畏風寒也。﹞漏風之狀﹐或多汗﹐常不可單衣﹐食則汗出﹐甚則身汗﹐喘息惡風﹐衣常濡﹐口漧善渴﹐不能勞事。﹝漏風之病﹐因於飲酒中風也。風邪挾酒則陽气散越﹐故多汗。陽勝則身熱惡寒﹐故不可以單衣。食入於陰﹐長气於陽﹐故食則汗出﹐甚則陽浮於上﹐故喘息汗出不止﹐故衣濡。陽甚陰虛﹐津亡於內﹐所以口漧善渴﹐身不能勞也。

能﹑耐同。﹞泄風之狀﹐多汗﹐汗出泄衣上﹐口中幹﹐上潰﹐其風不能勞事﹐身體盡痛則寒。﹝泄風者﹐表不固也。上潰者﹐身半以上汗多如潰也。口中幹﹐津液涸也。液涸則血虛﹐故不能勞而身盡痛。汗多則亡陽﹐故令人寒也。﹞

是故風寒客於人也﹐使人毫毛畢直﹐皮膚閉而爲熱﹐當是之時﹐可汗而發也。﹝風寒客於皮膚﹐則腠理閉密﹐故毫毛盡直。寒束於外﹐則陽气無所疏泄﹐故郁而爲熱。斯時也﹐寒邪國中在表﹐故可取汗而愈。﹞或痺不仁﹐腫痛。當是之時﹐可湯熨及火灸刺而去之。﹝邪在皮毛﹐不亟去之﹐則入於經絡﹐故或爲諸痺﹐或爲不仁﹐或爲腫痛﹐故當用湯熨﹑灸刺之法﹐以去經絡之病。﹞弗治﹐病入舍於肺﹐名曰「肺痺」﹐發咳上气。﹝風寒自表入髒﹐必先於肺﹐蓋肺合皮毛﹐爲髒之長也。邪入於陰則痺﹐故肺受風寒則病爲肺痺﹐而其變動爲咳﹐咳爲喘息﹐故爲上气。﹞弗治﹐肺卽傳而行之肝﹐病名曰「肝痺」﹐一名曰厥﹐脇痛出食。當是之時﹐可按若刺耳。﹝在肺弗治﹐則肺金乘木﹐故及於肝﹐是爲「肝痺」。肝气善逆﹐故一名曰「厥」。厥在肝經﹐故脇痛﹔厥而犯胃﹐故出食。可按若刺﹐則厥逆散而肝邪平矣。﹞弗治﹐肝傳之脾﹐病名曰「脾風」﹐發癉﹐腹中熱﹐煩心﹐出黃。當此之時﹐可按﹐可藥﹐可浴。﹝在肝弗治﹐則肝木乘土﹐風熱入脾﹐病名「脾癉」。其在內則腹中熱而煩心﹐在外則肌體出黃。可按﹐可藥﹐可浴﹐在解其表裏之風熱耳。﹞弗治﹐脾傳之腎﹐病名「疝瘕」﹐少腹冤熱而痛﹐出白﹐一名曰蠱。當此之時﹐可按可藥。﹝在脾弗治﹐則土邪乘腎﹐病名「疝瘕」。邪聚下焦﹐故小腹冤熱而痛﹐溲出白濁也。熱結不散﹐虧蝕眞陰﹐如虫之吸血﹐故亦名曰「蠱」。﹞弗治﹐腎傳之心﹐病筋脈相引而急﹐病名曰「螈」。當此之時﹐可灸可藥。弗治﹐滿十日﹐法當死。﹝腎邪克火。則傳於心。心主血脈﹐心病則血燥﹐血燥則筋脈相引而急﹐手足攣掣﹐病名曰「螈「。邪气至心﹐其病已極﹐此而弗治﹐故不出十日當死。﹞腎因傳之心﹐心卽復反傳而行之肺﹐發寒熱﹐病當三歲死。﹝若腎傳於心﹐未至卽死。而邪未盡者﹐當復傳於肺﹐而金火交爭﹐金勝則寒﹐火勝則熱﹐故發寒熱。三歲死者﹐凡風邪傳徧五臟﹐本當卽死﹐其不死者﹐以元气未敗﹐勢猶在緩﹐故肺復受邪﹐再一歲則肺病及肝﹐二歲則肝病及脾﹐三歲則脾病及腎﹐三陰俱敗﹐故當死也。﹞此病之次也。﹝此卽順傳所勝之次第也。﹞然其卒發者﹐不必治於傳。﹝病有發於倉卒者﹐隨气爲患﹐不以次而入﹐亦不必根據次以治其傳﹐此又於逆傳順傳之外﹐而復有不次相乘者矣。﹞或其傳化有不以次﹐不以次入者﹐憂﹑恐﹑悲﹑喜﹑怒。令不得以其次﹐故令人有大病矣。﹝五志之發無常﹐隨觸而動﹐故生病亦不以爲次。﹞因而喜﹐大虛﹐則腎气乘矣﹐﹝喜則气下﹐故傷心。心傷而大虛﹐則腎气乘之﹐水勝火也。﹞怒則肝气乘矣﹐﹝怒則气逆於肝而乘於脾﹐木勝土也。﹞悲則肺气乘矣﹐﹝悲則气並於肺而乘於肝﹐金勝木也。﹞恐則脾气乘也﹐﹝恐傷腎則腎气虛而脾气乘之﹐土勝水也。﹞憂則心气乘也。﹝憂傷肺則心气乘之﹐火勝金也。﹞此其道也。﹝或以有餘而乘彼﹐或以不足而被乘。皆乘所不勝﹐此不次之道也。﹞

故病有五﹐五五二十五變﹐及其傳化傳乘之名也。﹝髒惟五﹐而五臟之傳又能各兼五臟﹐則有二十五變。

傳者以此傳彼﹐乘者以彊淩弱﹐故有曰「傳」﹑曰「乘」之異名耳。﹞

有病身熱﹑汗出﹑煩滿﹐煩滿不爲汗解。﹝不爲汗解﹐謂汗後煩熱不散也。﹞夫汗出而身熱者風也﹐汗出而煩滿不解者厥也﹐病名「風厥」。巨陽主气﹐故先受邪﹐少陰與其爲表裏也﹐得熱則上從之﹐從之則厥也。﹝風爲陽邪﹐故汗𨿽出而身仍熱也。巨陽主气﹐气言表也。表病則裏應﹐故少陰得熱﹐則陰分之气亦從陽而上逆﹐逆則厥矣﹐故名「風厥」。風厥之義不一﹐此言太陽。少陰病也﹐又有二陽一陰發病﹐名曰「風厥」﹐言胃與肝也。人之善病風厥漉汗者﹐肉不堅﹐腠理疏也。﹞勞風爲病﹐法在肺下。﹝勞風者﹐因勞傷風也。肺下者﹐在內則胸膈之間﹐在外則四椎﹑五椎之間也。風受於外﹐則病應於內﹐凡人之因於勞者必气喘﹐此勞能動肺可知。﹞其爲病也﹐使人彊上冥視﹐﹝邪在肺下則爲喘逆﹐故令人彊上不能俯首。風熱上壅﹐則畏風羞明﹐故令人冥目而視。﹞唾出若涕﹐惡風而振寒﹐此爲「勞風」。﹝風熱傷陰則津液稠濁﹐故唾出若涕。肺主皮毛﹐衛气受傷故惡風振寒。﹞治之以救俯仰。﹝風之微甚﹐證在俯仰之間也﹐故當先救之。然救此者必先溫肺﹐溫肺則風散﹐風散則俯仰安矣。若溫散不愈﹐郁久成熱﹐然後可以淸解。溫淸失宜。病必延甚。﹞巨陽引精者三日﹐中年者五日﹐不精者七日。﹝風邪之病肺者﹐必由足太陽膀胱經風門﹑肺兪等穴內入於髒。大腸者﹐水之腑﹐三陽之表也﹐故當引精上行﹐則風從咳散。若巨陽气盛﹐引精速者應在三日﹐中年精衰者應在五日﹐衰年不精者應在七日﹐當咳出靑黃痰涕而愈﹐如下文者﹐是卽「引精」之謂。﹞咳出靑黃涕﹐其狀如膿﹐大如彈丸﹐從口中若鼻中出﹐不出則傷肺﹐傷肺則死也。﹝咳涕不出者。卽今人所謂漧咳嗽也﹐甚至金水虧竭﹐虛勞之候﹐故死。腎气勞竭﹐肺气內虛﹐陽气迫之﹐故不出則傷肺而死也。﹞

有病腎風者﹐面然﹐壅害於言﹐﹝﹐浮腫也。然﹐失色貌。壅﹐重濁不淸也。腎脈循喉嚨﹐挾舌本﹐病風則腎脈不利﹐故壅害於言語。﹞少气時熱﹐時熱從胸背上至頭﹐汗出手熱﹐口漧苦渴﹐小便黃﹐目下腫﹐腹中鳴﹐身重難以行﹐月事不來﹐煩而不能食﹐不能正偃﹐正偃則咳﹐病名「風水」。

﹝腎主水﹐風在腎經﹐卽名「風水」。﹞蓋因邪之所湊﹐其气必虛。﹝邪必因虛而入﹐故邪之所湊﹐其气必虛。﹞陰虛者陽必湊之﹐故少气時熱而汗出也。﹝陰虛則無气﹐故爲少气時熱。陽主散而湊於陰分﹐故汗出。﹞小便黃者﹐少腹中有熱也。﹝少腹有熱﹐邪在陰也﹐故小便黃。﹞不能正偃者﹐胃中不和也。正偃則咳甚﹐上迫肺也。﹝正偃﹐仰臥也。腎脈貫肝膈﹐入肺中﹐其支者注胸中﹐腎邪自下而上﹐則胃气逆而不和﹐故正偃則咳甚而上迫於肺。﹞諸有水气者﹐微腫先見於目下也。水者﹐陰也﹔目下﹐亦陰也。腹者﹐至陰之所居﹐故水在腹者﹐必使目下腫也。﹝目下腫如臥蠶者﹐其腹必有水气也。﹞

眞气上逆﹐故口苦舌漧﹐臥不得正偃﹐正偃則咳出淸水也。諸水病者﹐故不得臥﹐臥則驚﹐驚則咳甚也。﹝水邪畱滯於髒﹐故爲气逆。气逆則不得正臥﹐故驚而咳甚。﹞腹中鳴者﹐病本於胃也。薄脾則煩不能食﹐食不能下者﹐胃脘隔也。身重難以行者﹐胃脈在足也。﹝脾胃屬土﹐所以制水﹐土弱則寒水反侮之﹐故腹中鳴而食不下﹐胃主肌肉﹐其脈行於足。

水气居於肉中﹐故身重不能行。﹞月事不來者﹐胞脈閉也。胞脈者﹐屬心而絡於胞中。今气上迫肺﹐心气不得下通﹐故月事不來也。﹝胞卽子宮﹐相火之所在也﹔心主血脈﹐君火之所居也。陽气上下交通﹐故胞胳屬心而絡於胞中﹐以通月事。今气上迫肺﹐則陰邪遏絕陽道﹐心气不得下行﹐故胞脈閉﹐月事斷矣。﹞然如有水狀﹐切其脈大緊﹐身無痛者﹐形不瘦﹐不能食﹐食少﹐病生在腎﹐名爲「腎風」。﹝如有水狀﹐謂其然浮腫﹐似水而實非水也。脈大者﹐陰虛也﹔脈緊者﹐寒气也。身無痛﹐形不瘦者﹐邪气。在髒不在表也。風挾腎邪﹐反傷脾胃﹐故不能食。所以風有內外之分﹐不可不辧。八風自外而入﹐必先有發熱惡寒﹑頭疼身痛等證。此因於外者﹐顯然有可察也。五風由內而病﹐則絕無外證﹐而忽病如風﹐其由內傷可知也﹐如「諸暴彊直﹐皆屬於風」﹐「諸風掉眩﹐皆屬於肝」之類。蓋言有所中者﹐謂之中外感也﹔無所中者﹐謂之屬內傷也。外感者邪襲肌表﹐故多陽實﹔內傷者由於酒色勞倦﹐七情口腹﹐致傷髒气﹐故由陰虛。凡髒气受傷﹐脾敗者病在肢體﹐或多痰飲﹔腎病者或在骨髓﹐或在二陰﹔心病者或在血脈﹐或在神志﹔肺病者或在營衛﹐或在聲音﹔肝病者或在筋爪﹐或在脇肋﹐此五臟之類風﹐未有不由陰虛而然者﹐惟東垣獨得其義﹐曰有中風者卒然昏憒﹐不省人事﹐此非外來風邪﹐乃本气自病也。人年逾四旬﹐气衰者多有此疾。蓋人年四十而陰气自半﹐故多犯之﹐豈非陰虛之病乎﹖夫人生於陽而根於陰﹐根本衰則人必病﹐根本敗則人必危矣。

所謂根本者﹐卽眞陰也。人知陰虛惟一﹐而不知陰虛有二﹐如陰中之水虛﹐則病在精血﹔陰中之火虛﹐則病在神气。蓋陽衰則气去﹐故神志爲之昏亂﹐非火虛乎﹖陰虧則形壞﹐故肢體爲之廢弛﹐非水虛乎﹖今以神離形壞之癥﹐乃不求水火之源﹐而猶以風治﹐鮮不危矣。故凡治類風者﹐專宜培補眞陰﹐以救根本﹐使陰气復則風燥自除矣。然外感者﹐非曰絕無虛證﹐气虛則虛也﹔內傷者非曰必無實癥﹐有滯則實也。

治虛者﹐當察其在陰在陽而直補之﹔治實者﹐但察其因痰因气而暫開之﹐此於內傷外感及虛實攻補之間﹐最當察其有無微甚而酌其治也。甚至有元气素虧﹐猝然僕倒。上無痰﹐下失禁﹐瞑目昏沈﹐此厥竭癥﹐尢與風邪無涉。使非大劑參﹑熟或七年之艾破格挽回﹐又安望其復眞气於將絕之頃哉﹗倘不能察其表裏﹐又不能辧其虛實﹐但以風之爲名﹐多用風藥﹐不知風藥皆燥﹐燥復傷陰﹐風藥皆散﹐散復傷气﹐以內傷作外感﹐以不足爲有餘﹐是促人之死也。﹞腎風而不能食﹐善驚﹐驚已心气痿者死﹐﹝風生於腎﹐則反克脾土﹐故不能食。腎邪犯心則神气失守﹐故善驚。驚後而心气痿弱不能復者﹐心腎俱敗﹐水火俱困也﹐故死。﹞有病身熱解惰﹐汗出如浴﹐惡風少气﹐病名「酒風」。﹝此卽前所謂「漏風」也。酒性本熱﹐過飲而病﹐故令身熱。濕熱傷於筋﹐故懈惰。濕熱蒸於膚腠﹐故汗出如浴。汗多則衛虛﹐故惡風。衛虛則气泄﹐故少气。因酒得風而病﹐故曰「酒風」。﹞治以澤瀉﹑術各十分﹐麋銜五分﹐合以三指撮﹐爲後飯。﹝澤瀉味甘淡﹐性微寒﹐能滲利濕熱。白術味甘苦﹐气溫﹐能補中﹐燥濕。止汗。麋銜﹐卽薇銜﹐一名無心艸﹐南人呼爲吳風艸﹐味苦平﹐微寒﹐主治風濕。十分者﹐倍之也。五分者﹐減半也。合以三指﹐用三指撮合﹐以約其數而爲煎劑也。飯後藥先﹐故曰「後飯」。﹞

賊風邪气之傷人也﹐令人病焉。有不離屏蔽﹐不出室穴之中卒然病者﹐非不離賊風邪气﹐此皆嘗有所傷於濕气﹐藏於血脈之中﹐分肉之間﹐久畱而不去﹐若有所墮墜﹐惡血在內而不去﹐卒然喜怒不節﹐飲食不適﹐寒溫不時﹐腠理閉而不通。﹝凡此者﹐皆所謂「故邪」也。﹞其開而遇風寒﹐則血气凝結﹐與故邪相襲﹐則爲「寒痺」。﹝其開者﹐謂冒露於風寒也。故邪在前。風寒繼之﹐二者相值﹐則血气凝結﹐故爲寒痺﹔寒气勝者﹐爲痛痺也。﹞其有熱則汗出﹐汗出則受風﹐𨿽不遇賊風邪气﹐必有因加而發焉。﹝其或有因熱汗出而受風者﹐𨿽非賊風邪气﹐亦爲外感。必有因加而發者﹐謂因於故而加以新也﹐新故合邪﹐故病發矣。﹞皆病患所自知也。其毋所遇邪气﹐又毋怵惕之所志﹐卒然而病者﹐惟有因鬼神之事乎﹖﹝鬼神之事﹐蓋自古惑之矣。﹞

非也﹐此亦有故邪畱而未發﹐因而志有所惡﹐及有所慕﹐血气內亂﹐兩气相搏﹐其所從來者微﹐視之不見﹐聽而不聞﹐故似鬼神。﹝故邪者﹐如上文「畱而未發」之謂也﹐惡者﹐惡其所憎也。慕者﹐慕其所好也。故邪未發而新邪復觸之﹐則五志爲邪所憑﹐血气因而內亂﹐邪正先後﹐兩气相搏﹐而邪妄之病生矣。但病所從來者﹐其機甚微﹐有非聞見可及。故人以鬼神爲疑﹐不知迹似鬼神﹐而實非鬼神之所爲也。﹞其祝而已者﹐巫知百病之勝﹐先知其病之所從生者﹐可祝而已也。﹝祝者﹐巫咒之屬﹐卽祝由也。勝者﹐凡百病五行之道﹐必有所以勝之者。然必先知其病所從生之由﹐而後以勝法勝之﹐則可移精變气﹐祛其邪矣。病有藥石所不及﹐非此不可者﹐惟先巫知之﹐故可祝而已也。然則先巫用祝之妙﹐正不在祝﹐其機在勝之而已。祝﹑咒同。﹞

卷五疾病第十一

厥

厥之寒熱者﹐何也﹖﹝厥者逆也﹐气逆則亂﹐故忽爲眩僕脫絕﹐是名爲厥。厥証之起於足者﹐厥發之始也﹐甚至猝倒暴厥﹐忽不知人﹐輕則漸蘇﹐重則卽死﹐最爲急候。後世以手足寒熱爲厥﹐又有以香港腳爲厥者﹐謬之甚也。𨿽仲景有寒厥﹑熱厥之分﹐亦以手足爲言﹐蓋以辧傷寒之寒熱耳﹐非謂厥也。暴厥者﹐不知與人言﹔血之與气﹐並走於上﹐則爲大厥﹐厥則暴死﹐气復反則生﹐不反則死﹔手足少陰﹑太陰﹑足陽明五絡俱竭﹐令人身脈皆重而形無知也﹔其狀若屍曰「屍厥」﹐若此者豈止於手足寒熱及香港腳之謂耶﹖今人多不知厥癥﹐而皆指爲中風也。夫中風者﹐病多經絡之受傷﹔厥逆者﹐直因精气之內奪﹐表裏虛實﹐病情當辧。名義不正﹐以風治厥﹐醫中之害﹐莫此爲甚﹐今將風﹑厥並列便觀﹐學人識之。﹞陽气衰於下﹐則爲寒厥﹔陰气衰於下﹐則爲熱厥。﹝凡物之生气﹐必自下而升﹐故陰陽之气衰於下﹐則寒厥﹑熱厥由此而生也。﹞

熱厥之爲熱也﹐必起於足下者﹐陽气起於足五趾之表﹐陰脈者﹐集於足下聚於而足心﹐故陽气勝則足下熱也。﹝足趾之端曰表﹐三陽之所起也。足下﹑足心﹐三陰之所聚也。若陽气勝則陰气虛﹐陽乘陰位﹐故熱厥必從足下始。

凡人病陰虛者﹐所以足心多熱也。﹞寒厥之爲寒也﹐必從五趾而上於膝者﹐陰气起於五趾之裏﹐集於膝下而聚於膝上﹐故陰气勝則從五趾至膝上寒。其寒也﹐不從外﹐皆從內也。﹝裏﹐言內也。亦足下也。若陰气勝則陽气虛﹐陽不勝陰﹐故寒。厥必起於五趾而上寒至膝﹐然其寒也﹐非從外入﹐皆由內而生也。故凡病陽虛者﹐必手足多寒﹐皆從趾端始。﹞寒厥何失而然也﹖﹝厥上將發﹐手足先寒者﹐是爲寒厥。﹞

前陰者﹐宗筋之所聚﹐太陰﹑陽明之所合也。﹝前陰者﹐陰器也。宗筋者﹐眾筋之所聚也﹐如足之三陰﹑陽明﹑少陽﹑及衝﹑任﹑督﹑蹺筋脈皆聚於此﹐故曰「宗筋」。此獨言太陰﹑陽明之合者﹐重水谷之髒也。蓋胃爲水穀气血之海﹐主潤宗筋﹐又陰陽總宗筋之會﹐會於气街﹐而陽明爲之長﹐故特言之﹐以發明下文之義。﹞

春夏則陽气多而陰气少﹐秋冬則陰气盛而陽气衰。﹝天人之道皆然也。﹞此人者質壯﹐以秋冬奪於所用﹐下气上爭不能復﹐精气溢下﹐邪气因從之而上也。﹝質壯者有所恃﹐當秋冬陰勝之時﹐必多情欲之用﹐以奪腎中之精气。精虛於下﹐則取足於上﹐故下气上爭也。去者太過﹐生者不及﹐故不能復也。

精溢則气去﹐气去則陽虛﹐陽虛則陰勝爲邪﹐故寒气因而上逆矣。﹞气因於中。﹝气﹐卽上文之精气。邪气也。精气之原﹐本於水谷﹐水谷之化﹐出於脾胃﹐故凡病爲寒厥﹐爲下气上爭﹐爲精气溢下﹐皆气因於中也。然水谷在胃﹐命門在腎。以精气言﹐則腎精之化因於胃﹔以火土言﹐則土中陽气根於命門。陰陽顚倒﹐互有所關﹐故上文云「厥起於下」﹐此云「气因於中」﹐正以明上下相因之義。﹞陽气衰﹐不能滲營其經絡﹐陽气日損﹐陰气獨在﹐故手足爲之寒也。﹝陽气者﹐卽陽明胃气也。四肢皆稟气於胃﹐故陽虛於中﹐則不能滲營經絡而手足寒也。﹞熱厥何如而然也﹖﹝厥之將發﹐手足皆熱者﹐是爲熱厥。﹞酒入於胃﹐則絡脈滿而經脈虛。﹝酒爲熟谷之液﹐其气悍而疾﹐故先充絡脈。絡滿而經虛者﹐酒能傷陰﹐陽盛則陰衰也。﹞脾主爲胃行其津液者也﹐陰气虛則陽气入﹐陽气入則胃不和﹐胃不和則精气竭﹐精气竭則不營其四肢也。﹝脾主爲胃行其津液﹐故酒入於胃﹐必歸於脾﹐濕熱在脾﹐則脾陰虛﹐陽獨亢而胃不和矣。脾胃俱病﹐則精气竭﹐故不能營其經絡四肢也。﹞此人心數醉若飽以入房﹐气聚於脾中不得散﹐酒气與穀气相搏﹐熱盛於中﹐故熱徧於身﹐內熱而溺赤也。夫酒气盛而悍﹐腎气日衰﹐陽气獨勝﹐故手足爲之熱也。﹝數醉若飽入房者﹐旣傷其脾﹐復傷其腎﹐皆陰虛也﹐故手足爲熱。寒﹑熱二厥﹐一由恃壯﹐以秋冬奪於所用﹐故陽气衰而爲寒厥﹐一由數醉若飽入房﹐故精气竭而爲熱厥。二者皆因於酒色﹐致傷眞元﹐乃爲是病。首言其所由然﹐則厥之輕重﹐於玆可見矣。﹞厥或令人腹滿﹐或令人暴不知人﹐或至半日﹑遠至一日乃知人者﹐陰气盛於上則下虛﹐下虛則腹脹滿﹔﹝陰气盛於上則不守於下﹐故下虛。陰虛於下﹐則脾腎之气不化﹐故腹爲脹滿。﹞陽气盛於上則下气重上而邪气逆﹐逆則陽气亂﹐陽气亂則不知人也。﹝重﹐並也。邪气﹐气失常也。陽气盛於上﹐則下气並而上行﹐並則逆﹐逆則亂﹐陽气亂則神明失守﹐故暴不知人也。﹞

其六經脈之厥狀病能﹐﹝能﹐猶形也。前言病厥之本﹐此明各經之狀。﹞巨陽之厥﹐則腫首頭重﹐足不能行﹐發爲眩僕﹔﹝眩﹐目眩亂也。僕﹐猝倒也。足太陽之脈起於目內﹐上額交巓﹐入絡腦﹐故爲腫首頭重﹑眩僕﹐其下行之支者﹐合中﹐貫內﹐故爲足不能行。﹞陽明之厥﹐則癲疾欲走呼﹐腹滿﹐不得臥﹐面赤而熱﹐妄見而妄言﹔﹝陽明﹐胃脈也﹐爲多气多血之經。气逆於胃﹐則陽明邪實﹐故爲癲狂之疾而欲走且呼也。其脈循腹裏﹐故爲腹滿。胃不和則臥不安﹐故爲不得臥。陽明之脈行於面﹐故爲面赤而熱。陽邪盛則神明亂﹐故爲妄見妄言。﹞少陽之厥﹐則暴聾﹐頰腫而熱﹐脇痛﹐不可以運﹔﹝厥在足少陽者﹐其脈入耳中﹐故暴聾﹔下加頰車﹐故頰腫而熱﹕下腋循胸﹐過季脇﹔故脇痛﹔下出膝外廉﹐下外輔骨之前﹐故不可以運。﹐音杭。﹞太陰之厥﹐則腹滿脹﹐後不利﹐不欲食﹐食則嘔﹐不得臥﹔﹝足太陰之脈﹐入腹屬脾絡胃﹐故厥則腹滿脹。逆气在脾﹐故後便不利﹐且令不欲食﹐而食則嘔。脾與胃爲表裏﹐胃不和者臥不安﹐脾亦然也。﹞少陰之厥﹐則口漧﹐溺赤﹐腹滿﹐心痛﹔﹝厥逆在足少陰者﹐其脈循喉嚨﹐挾舌本﹐故口漧﹔腎脈絡膀胱﹐故溺赤﹔其直者從腎上貫肝膈﹐其支者從肺出絡心﹐注胸中﹐故腹滿心痛。﹞厥陰之厥﹐則少腹腫痛﹐腹脹﹐涇溲不利﹐好臥﹐屈膝﹐陰縮腫﹐內熱。﹝足厥陰之脈﹐抵少腹﹐挾胃﹐故厥則少腹腫痛而腹脹。其脈環陰器﹐故涇溲不利﹐陰縮而腫。肝主筋﹐爲罷極之本﹐故足軟好臥而屈膝。其下者行足脛內側﹐故內爲熱。﹞盛則瀉之﹐虛則補之﹐不盛不虛﹐取經調之。﹝不盛不虛者﹐惟逆气在經﹐而無闕於虛盛也﹐故但取其經而調之。﹞

太陰厥逆﹐急攣﹐心痛引腹﹔﹝此重申前義﹐以明足六經之厥逆也。﹞少陰厥逆﹐虛滿嘔變﹐下瀉淸﹔厥陰厥逆﹐攣﹐腰痛﹐虛滿﹐前閉﹐譫言。三陰俱逆﹐不得前後﹐使人手足寒﹐三日死。﹝不得前後者﹐或閉結不通﹐或遺失不禁﹐不得其常之謂也﹐三陰俱逆﹐則髒气絕﹐所謂「厥逆連經則生﹐連髒則死」也。﹞太陽厥逆﹐僵僕﹐嘔血﹐善衄﹔少陽厥逆﹐機關不利﹐機關不利者﹐腰不可以行﹐項不可以顧﹐發腸癰﹐不可治﹐驚者死﹔﹝腸癰發於少陽厥逆者﹐相火之結毒也﹐故不可治。若有驚者﹔其毒連髒﹐故當死。﹞陽明厥逆﹐喘咳身熱﹐善驚﹐衄﹐嘔血。

手太陰厥逆﹐虛滿而咳﹐善嘔沫﹔﹝此下言手六經之厥逆也。手太陰之脈起於中焦﹐循胃口﹐上膈屬肺﹐故其爲病如此。﹞手心主﹑少陰厥逆﹐心痛引喉﹐身熱﹐死不可治﹔﹝手心主厥陰之脈起於胸中﹐出屬心胞絡﹐手少陰心脈從心系上挾嗌﹐皆令人心痛引喉。二經屬火﹐其主血脈﹐故爲身熱。心爲五臟六腑之大主﹐故逆之則死﹐不可治。﹞手太陽厥逆﹐耳聾泣出﹐項不可以顧﹐腰不可以俯仰﹔﹝手太陽小腸之脈﹐至目之內外﹐入耳中﹐故厥則耳聾泣出﹔其支者從缺盆循頸﹐故項不可以顧。邪在小腸者﹐連睪系屬於脊﹐故腰不可以俯仰也。﹞手陽明﹑少陽厥逆﹐發喉痺嗌腫﹐痙。﹝手陽明小腸之脈﹐從缺盆上頸貫頰﹐手少陽三焦之脈﹐上出缺盆上項﹐故皆發喉痺嗌腫﹔痙﹐謂手臂肩項彊直也。以上不言死者﹐可視其虛實﹐治其主病者也。﹞

人有病頭痛數歲不已﹐當有所犯大寒﹐內至骨髓﹐髓者以腦爲主﹐腦逆故令頭痛﹐齒亦痛﹐病亦名曰「厥逆」。﹝髓以腦爲主﹐諸髓皆屬於腦也﹐故大寒至髓則上入頭腦而爲痛。其邪深﹐故數歲不已。髓爲骨之充﹐故頭痛齒亦痛。是因邪逆於上﹐故亦名曰「厥逆」。﹞有癃者﹐一日數十溲﹐此不足也﹔身熱如炭﹐頸膺如格﹐人迎躁盛﹐喘息﹐气逆﹐此有餘也。太陰脈細微如發者﹐此不足也。﹝癃﹐小水不利也﹐一日數十溲。數欲便而所出不多也。如炭者﹐熱之甚也。頸言咽喉﹐膺言胸臆。如格者﹐上下不通﹐若有所格也。人迎躁盛者﹐足陽明動脈在結喉兩旁﹐所以候陽也。喘息者﹐呼吸急促也。气逆者﹐治節不行也。大陰脈微細者﹐卽兩手寸口之脈﹐所以候陰也。﹞病在太陰﹐﹝脾﹑肺二髒﹐皆屬太陰。下文「頗在肺」﹐此則專言脾陰也。

太陰之脈細微者﹐正以气口亦太陰也。髒气不足﹐則脈見於此。又中气不足﹐溲便爲之變。今其癃而數十溲者﹐亦由中气之不足耳﹐故病在脾陰。﹞其盛在胃﹐﹝上云身熱如炭者﹐胃主肌肉也﹐頸膺如格者﹐胃脈循喉嚨﹐入缺盆﹐下膈也。人迎躁盛者﹐一盛﹑二盛﹑三盛﹑四盛﹐且大且數﹐名曰「溢陽」也。凡上三者﹐皆屬陽明﹐故曰「其盛在胃」。﹞頗在肺﹐﹝卽喘息气逆也。﹞病亦名曰「厥」﹐死不治。﹝陰不入陽﹐故其盛在胃﹔陽不入陰﹐故太陰細微。病亦名曰「厥」者﹐陰陽皆逆也﹐故死不可治。﹞此所謂得「五有餘」﹑「二不足」也。所謂「五有餘」者﹐五病之气有餘也﹔「二不足」者﹐亦病气之不足也。今外得「五有餘」﹐內得「二不足」﹐此其身不表不裏﹐亦正死明矣。﹝外得五有餘者﹐一身熱如炭﹐二頸膺如格﹐三人迎躁盛﹐四喘息﹐五气逆也﹔內得二不足者﹐一癃而一日數十溲﹐二太陰脈細微如發也。若此五病者﹐邪气有餘也﹔二病者﹐正气不足也。欲瀉其邪﹐則陰虛於裏﹔欲補其虛﹐則陽實於外。

救裏不可﹐治表亦不可﹐此不表不裏之病﹐卽陽證陰脈之類﹐有死而已﹐不能爲也。﹞

有病厥者﹐診右脈沈而緊﹐左脈浮而遲﹐不知病主安在﹖﹝此言厥逆而爲腰痛者﹐其病在腎也。右脈﹑左脈﹐皆以兩尺爲言。﹞然冬診之﹐右脈固當沈緊﹐此應四時﹔左脈浮而遲﹐此逆四時。﹝冬气伏藏﹐故沈緊者爲應時﹐浮遲者爲逆﹐逆則爲厥矣。﹞在左當主病在腎﹐頗關在肺﹐當腰痛也。﹝在左者﹐當主病在腎﹐此正以尺爲言也。然浮者爲肺脈﹐故云「頗關在肺」。﹞何以言之﹖少陰脈貫腎絡肺﹐今得肺脈﹐腎爲之病﹐故腎爲腰痛之病也。﹝腎脈本絡於肺﹐今以冬月而肺脈見於腎位﹐乃腎气不足﹐故脈不能沈而見浮遲。此非肺病﹐病在腎也。腰爲腎之府﹐故腎气逆者﹐當病爲腰痛。﹞

有病膺腫頸痛﹐胸滿腹脹﹐亦名厥逆。﹝膺腫頸痛﹐胸滿腹脹﹐皆在上﹑中二焦﹐此以陰並於陽﹐下逆於上﹐故病亦名「厥逆」。﹞灸之則喑﹐石之則狂﹐須其气並﹐乃可治也。﹝喑﹐失音也。石﹐總鍼石而言。﹞何以然﹖陽气重上﹐有餘於上﹐灸之則陽气入陰﹐入則喑﹔﹝陽气有餘於上而復灸之﹐是以火濟火也。陽極乘陰則陰不能支﹐故失聲爲喑。﹞石之則陽气虛﹐虛則狂。﹝陽並於上﹐其下必虛﹐以石泄之﹐則陽气隨刺而去﹐气去則上下俱虛而神失其守﹐故爲狂也。﹞須其气並而治之﹐可使全也。﹝气並者﹐謂陰陽旣逆之後﹐必漸通也。蓋上下不交﹐因而厥逆﹐當其乖離而彊治之﹐恐致偏絕﹐故必須其气並﹐則或陰或陽﹐隨其盛衰﹐察而調之﹐可使保全也。﹞

卷五疾病第十一

傷寒

今夫熱病者﹐皆傷寒之類也﹐或愈或死﹐其死皆以六七日之間﹐其餘皆以十日以上者﹐何也﹖﹝傷寒者﹐中陰寒殺厲之气也。寒盛於冬﹐中而疾病者﹐是爲傷寒﹐其不卽病者﹐至春則名爲溫病﹐至夏則名爲暑病。然有四時不正之气隨感隨發者﹐亦名傷寒。寒邪束於肌表則玄府閉﹐陽气不得散越﹐乃郁而爲熱﹐故凡系外感發熱者﹐皆傷寒之類。﹞然巨陽者﹐諸陽之屬也。﹝巨﹐大也。太陽爲六經之長﹐統攝陽分﹐故諸陽皆其所屬。﹞其脈連於風府﹐故爲諸陽主气也。﹝風府﹐督脈穴。太陽經脈覆於巓背之表﹐故主諸陽之气分。﹞人之傷於寒也﹐則爲病熱﹐熱𨿽甚不死﹔﹝人傷於寒而傳爲熱者﹐寒甚則生熱也。寒散則熱退﹐故𨿽甚不致死。﹞其兩感於寒而病者﹐必不免於死矣。﹝表裏俱受﹐是謂兩感。﹞傷寒一日﹐巨陽受之﹐故頭項痛﹐腰脊彊﹔﹝巨陽﹐足太陽也﹐爲三陽之表而脈連風府﹐故凡病傷寒者多從太陽始。太陽之經﹐從頭項下肩膊﹐挾背抵腰中﹐故其爲病如此。仲景曰「太陽之爲病﹐脈浮﹐頭項彊痛而惡寒﹐」人身經絡﹐三陽爲表﹐三陰爲裏。三陽之序﹐則太陽爲三陽﹐陽中之陽也﹔陽明爲二陽﹐居太陽之次﹔少陽爲一陽﹐居陽明之次﹐此三陽爲表也。三陰之序﹐則太陰爲三陰﹐居少陽之次﹔少陰爲二陰﹐居太陰之次﹔厥陰爲一陰﹐居少陰之次。此三陰爲裏也。其次序之數﹐則以內而外﹐故有一二三之先後者如此。邪之中人﹐必自外而內。邪客於皮則腠理開﹐開則邪入客於絡脈﹐絡脈滿則注於經脈﹐經脈滿則入舍於府藏﹐此所以邪必先於皮毛﹐經必始於太陽﹐而後三陰三陽﹐五臟六腑皆受病也。﹞二日陽明受之﹐陽明主肉﹐其脈挾鼻﹐絡於目﹐故身熱目疼而鼻幹﹐不得臥也﹔﹝傷寒多發熱﹐而獨此云「身熱」者﹐蓋陽明主肌肉﹐身熱尢甚也。邪熱在胃則煩﹐故不得臥。余癥皆本經之所及。仲景曰﹕陽明之爲病﹐胃家實也」。﹞三日少陽受之﹐少陽主膽﹐其脈循脇﹐絡於耳﹐故胃脇痛而耳聾。﹝邪在少陽者﹐三陽已盡﹐將入太陰﹐故爲半表半里之經。其經脈出耳前後﹐下循胸脇﹐故爲脇痛﹑耳聾等證。仲景曰「傷寒脈弦細﹐頭痛發熱者﹐屬少陽。」「少陽之病。口苦﹑咽漧﹑目眩也。」又曰「太陽病不解﹐轉入少陽者﹐脇下鞭滿﹐漧嘔不能食﹐往來寒熱。」蓋邪在陰則寒。邪在陽則熱﹐邪在表則無嘔滿等癥﹐邪在裏則胸滿漧嘔不能食。

故成無己曰「少陽之邪﹐在半表半里之間。」﹞三陽經絡皆受其病而未入於髒者﹐故可汗而已。﹝三陽爲表屬腑﹐邪在表而未入於三陰之髒者﹐皆可汗而散之。﹞四日太陰受之﹐太陰脈布胃中﹐絡於嗌﹐故腹滿而嗌漧﹔﹝邪在三陽﹐失於汗解﹐則入三陰﹐自太陰始也。仲景曰「傷寒脈浮而緩﹐手足自溫者﹐系在太陰。」「太陰之爲病﹐腹滿而吐﹐食不下﹐自利益甚﹐時腹自痛」也。﹞五日少陰受之﹐少陰脈貫腎﹐絡於脈﹐系舌本﹐故口燥舌漧而渴﹔﹝腎經屬水﹐而邪熱涸之﹐故口舌爲之漧渴﹐仲景曰「少陰之爲病﹐脈微細﹐但欲寐之。」﹞六日厥陰受之﹐厥陰脈循陰器而絡於肝﹐故煩滿而囊縮。﹝六經傳徧﹐乃至厥陰。邪熱甚於陰分﹐故爲煩滿。仲景曰「厥陰之爲病﹐气上撞心﹐心中疼熱﹐饑而不欲食﹐食則吐蛔﹐下之利不止。」按﹐傷寒一病﹐傳變無窮﹐此不過言傳經之常﹐而未及於變。自仲景而後﹐諸大家俱有名言可法﹐學人所當盡讀而精思之。然義多出於仲景﹐於仲景書又當閉戶深求者也。﹞三陰三陽﹐五臟六腑皆受病﹐營衛不行﹐五臟不通﹐則死矣。﹝傷寒邪在經絡﹐本爲表癥﹐經盡气復﹐自當漸解。若六經傳徧而邪不退﹐則深入於腑﹐腑不退﹐則深至於髒﹐故五臟六腑皆受病矣。邪盛於外。則營衛不行﹐气竭於內﹐則五臟不通﹐故六七日間致死也﹐善治此者﹐必不使其邪入內﹐亦必不使其髒气竭。知斯二者﹐近於神矣。止言足經﹐不言手者﹐以傷寒爲表邪﹐欲求外癥﹐但當察於周身﹐而周身上下脈絡﹐惟足六經則盡之矣﹐手經無能徧也。且手經所至﹐足經無不至者﹐故但言足經﹐則其左右前後陰陽諸證﹐無不可按而得﹐而手經亦在其中﹐不必言矣﹐劉艸窗不讀此經﹐謬創邵說﹐萬世唾罵﹐學人可不愼諸﹗﹞其不兩感於寒者﹐七日巨陽病衰﹐頭痛少愈﹔﹝邪气漸退則正气漸復﹐如下文也。﹞

八日陽明病衰﹐身熱少愈﹔九日少陽病衰﹐耳聾微聞﹔十日太陰病哀﹐腹減如故﹐則思飲食﹔十一日少陰病衰﹐渴止不滿﹐舌漧﹐已而嚏﹔十二日厥陰病衰﹐囊縱﹐少腹微下﹐大气皆去﹐病日已矣。﹝所謂其餘皆十日以上者如此。﹞治之之法﹐各通其髒脈﹐病日衰已矣。其未滿三日者﹐可汗而已﹔其滿三日者﹐可泄而已。

﹝各通其髒脈﹐謂當隨經分治也﹐凡傳經之邪未滿三日者﹐其邪在表﹐故可以汗已﹔滿三日者﹐其邪傳裏﹐故可以下﹐然此言表裏之大體耳。按﹐脈大浮數﹐病爲在表﹐可發其汗﹔脈實沈數﹐病爲在裏﹐可下之。日數𨿽多﹐但有表癥而脈浮大者﹐猶宜發汗﹔日數𨿽少﹐但有裏癥﹐而脈沈實者﹐卽當下之。此汗下之法﹐但當以表裏爲據﹐有不可以執一也。﹞

其兩感於寒者﹐一日則巨陽與少陰俱病﹐則頭痛口漧而煩滿﹔﹝兩感者﹐表裏同病也。足太陽與少陰爲表裏﹐故在太陽則爲頭痛﹐在少陰則爲口漧煩滿。﹞二日則陽明與太陰俱病﹐則腹滿身熱﹐不欲食﹐譫言﹔﹝陽明﹑太陰爲表裏﹐二經同病也。譫言﹐妄言也﹐陽明病則身熱譫言﹐太陰病則腹滿不欲食。﹞

三日則少陽與厥陰俱病﹐則耳聾囊縮而厥。水漿不入﹐不知人﹐六日死。﹝少陽﹑厥陰﹐表裏同病也。少陽病則爲耳聾﹐厥陰病則爲囊縮而厥。至是則三陰三陽俱受病﹐故水漿不入﹐昏不知人﹐於六日之際當死也。﹞五臟已傷﹐六腑不通﹐營衛不行﹐如是之後三日乃死﹐何也﹖﹝如此之後三日乃死﹐謂兩感傳徧之後﹐復三日而死也﹐蓋卽六日之義。﹞蓋陽明者﹐十二經脈之長也﹐其血气盛﹐故不知人﹐三日其气乃盡﹐故死矣。﹝陽明爲十二經脈之長﹐多气多血之經﹐若感於邪﹐其邪必甚﹐故不知人。凡兩感於邪者﹐三日之後﹐胃气乃盡﹐故當死也。兩感者﹐本表裏之同病﹐似若皆以外邪爲言﹐而實未必有盡然者﹐正以內外俱傷﹐便是兩感﹐今見少陰先潰於內﹐而太陽繼之於外者﹐卽縱情肆欲之兩感也﹔太陰受傷於裏﹐而陽明重感於表者﹐卽勞倦竭力﹐飲食失調之兩感也﹔厥陰气逆於髒﹐少陽復病於腑者﹐必七情不愼﹐疲筋敗血之兩感也。人知兩感爲傷寒﹐而不知傷寒之兩感內外俱困﹐病斯劇矣﹐但傷有輕重﹐醫有賢不肖﹐則死生系之﹐或謂兩感之癥不多見者﹐蓋亦見之不廣﹐而義有未達耳。﹞

凡病傷寒而成溫者﹐先夏至日者爲病溫﹐後夏至日者爲病暑。﹝寒邪中人而成溫病﹑暑病者﹐其在時則以夏至前後言﹐在病則以熱之微甚言﹐故凡溫病﹑暑病﹐皆傷寒也。﹞暑當與汗皆出﹐勿止。

﹝暑气侵入﹐當令有汗﹐則暑隨汗出﹐故曰「勿止」。溫病﹑暑病﹐後賢另有成書﹐所當詳考。﹞

熱病已愈﹐時有所遺者﹐熱甚而彊食之﹐故有所遺也。若此者﹐皆病已衰而熱有所藏﹐因其穀气相薄﹐兩熱相合﹐治之視其虛實﹐調其逆從﹐可使必已。﹝病𨿽衰而餘熱未除﹐尙有所藏﹐因而彊食﹐則病气與食气相並﹐兩熱合邪﹐以致畱連不解﹐故名曰「遺」。食滯於中者病之實﹐脾弱不能運者病之虛﹐實則瀉﹐虛則補﹐虛實勿失﹐則逆從可調﹐病必已矣。﹞當何禁之﹖病熱少愈﹐食肉則復﹐多食則遺﹐此其禁也。﹝復者病復作﹐遺則延久也。凡病後脾胃气虛﹐未能消化飲食﹐故於肉食之類﹐皆當從緩。若犯食復﹐爲害非淺﹐其有挾虛內餒者﹐又不可過於禁制﹐所以貴得宜也。﹞

有病溫者﹐汗出輒復熱﹐而脈躁疾﹐不爲汗衰﹐狂言﹐不能食﹐病名陰陽交﹐交者死也。﹝汗者﹐陰之液。身熱脈躁者﹐陽之邪。病溫汗出之後﹐則當邪從汗解﹐熱退脈靜矣。今其不爲汗衰者﹐乃陽勝之極﹐陰气不能復也﹐故爲狂言﹐爲不食﹐正以陽邪交入陰分﹐則陰气不守﹐故曰「陰陽交﹐交者死」也。﹞人所以汗出者﹐皆生於谷﹐谷生於精。﹝穀气內盛則生精﹐精气外達則爲汗。﹞今邪气交爭於骨肉而得汗者﹐是邪卻而精勝也﹐精勝則當能食而不復熱﹐﹝惟精勝邪﹐所以能汗。邪從汗散﹐則當能食﹐不復熱矣。﹞復熱者邪气也﹐汗者精气也。今汗出而輒復熱者﹐是邪勝也﹔不能食者﹐精無俾也。﹝俾﹐使也。精﹐陰气也。五臟所以藏精﹐髒气虛則不能使人飲食﹐故曰「精气俾」也。﹞病而畱者﹐其壽可立而傾也。﹝病气畱而不退﹐則元气日敗﹐必致損命矣。﹞汗出而脈尙躁盛者死。﹝凡汗後脈當遲靜﹐而反躁盛者﹐眞陰竭而邪獨勝也﹐故病必死。﹞今脈不與汗相應﹐此不勝其病也﹐其死明矣。﹝精气不勝病气也。﹞狂言者是失志﹐失志者死。﹝此總五志爲言也。志捨於精﹐精不勝邪則五臟之志皆失﹐故致狂言者﹐多死。﹞今見三死不見一生﹐𨿽愈必死也。﹝汗後輒復熱不能食者﹐一死﹔汗後脈尙躁盛者﹐二死﹔汗後反狂言失志者﹐三死。有此三者﹐則必死之候。﹞

肝熱病者﹐小便先黃﹐腹痛﹐多臥﹐身熱。﹝肝脈環陰器﹐故小便黃﹔抵少腹。故腹痛。肝主筋﹐筋熱則﹐故多臥。邪在厥陰經則行於股陰腹脇﹐故身熱。前言傷寒﹐此卽所以治傷寒也﹐但前分傷寒之六經﹐此詳傷寒之五臟。正彼此相爲發明耳。觀後節之復言兩感﹐槪可知矣。

凡欲察傷寒之理者﹐毋忽此義。﹞熱爭則狂言及驚﹐脇滿痛﹐手足躁﹐不得安臥。﹝熱入於髒則邪正相勝﹐故曰「爭」﹐下同。气爭於肝則肝气亂﹐故狂言而驚﹐肝病主驚駭也。肝脈布脇肋﹐故脇爲滿痛。熱極則生風﹐風淫四末﹐故手足躁擾。木邪乘土﹐必及於胃﹐胃不和則臥不安。﹞庚辛甚﹐甲乙大汗﹐气逆則庚辛死。﹝庚辛屬金﹐肝所畏也﹐故甚而死。甲乙屬木﹐肝所王也﹐故汗而愈。﹞刺足厥陰﹑少陰。﹝少陽爲厥陰之表﹐皆可瀉其熱邪﹐藥法皆然﹐下同此義。﹞其逆則頭痛員員﹐脈引衝頭也。﹝肝脈與督脈會於巓﹐故气逆於上則頭痛員員﹐脈引衝於頭也。員員﹐靡定貌。﹞心熱病者﹐先不樂﹐數日乃熱。﹝心者﹐神明之所出﹐邪不易犯﹐犯必先覺之﹐故熱邪將入於髒﹐則先有不樂之兆。﹞熱爭則卒心痛﹐煩悶善嘔﹐頭痛面赤無汗。﹝熱與心气分爭﹐故卒然心痛而煩悶。心火上炎﹐故善嘔。頭者精明之府﹐手少陰之脈上出於面﹐故頭痛面赤。汗爲心液﹐心熱則液亡﹐故無汗。﹞壬癸甚﹐丙丁大汗﹐气逆則壬癸死。﹝壬癸屬水﹐心所畏也﹐丙丁屬火﹐心之王也。﹞刺手少陰﹑太陽。﹝手太陽爲少陰之表﹐故皆當刺之。﹞脾熱病者﹐先頭重頰痛﹐煩心﹐顏靑﹐欲嘔﹐身熱。﹝脾胃相爲表裏﹐脾病必及於胃也。陽明胃脈﹐循頰車﹐上耳前﹐至額顱﹐故頭重頰痛。脾脈注心中﹐故煩心﹐脾病則肝木乘之﹐故顏上色靑。脾胃受邪則飲食不納﹐故欲嘔。太陰﹑陽明主肌肉﹐故邪盛則身熱。﹞熱爭則腰痛不可俯仰﹐腹滿泄﹐兩頷痛。﹝腰者腎之府﹐熱爭於脾﹐則土邪乘腎﹐必注於腰﹐故爲腰痛不可俯仰。太陰之脈﹐入腹屬脾絡胃﹐故腹滿而泄。陽明脈循頤後下廉﹐出大迎﹐故兩頜痛。﹞甲乙甚﹐戊己大汗﹐气逆則甲乙死。﹝甲乙木﹐脾所畏也。戊己土﹐脾之王也。﹞刺足太陰﹑陽明。﹝表裏俱當取之﹐以去其熱。﹞肺熱病者﹐先淅然厥起毫毛﹐惡風寒﹐舌上黃﹐身熱。﹝肺主皮毛﹐熱則畏寒﹐故先淅然惡風寒﹐起毫毛也。

肺脈起於中焦﹐循胃口﹐肺熱入胃﹐則胃熱上升﹐故舌上黃而身熱。﹞熱爭則喘咳﹐痛走胸膺背﹐不得太息﹐頭痛不堪﹐汗出而寒。﹝熱爭於肺﹐其變動則爲喘爲咳。肺者胸中之髒﹐背者胸中之腑﹐故痛走胸膺及背﹐且不得太息也。喘逆在肺﹐气不下行﹐則三陽俱壅於上﹐故頭痛不堪。熱邪在肺則皮毛不斂﹐故汗出而寒。﹞丙丁甚﹐庚辛大汗﹐气逆則丙丁死。﹝丙丁屬火﹐克肺者也。庚辛屬金﹐肺所王也。﹞刺手太陰﹑陽明﹐出血如大豆﹐立已。﹝太陰﹑陽明二經﹐表裏俱當刺之。出血者﹐取其絡脈之盛者也。﹞腎熱病者﹐先腰痛酸﹐苦渴數飲﹐身熱。﹝足少陰之絡貫腰脊﹐故先爲腰痛﹐其脈循內踝之後﹐以上內﹐故爲酸﹐又其直者﹐循喉嚨﹐挾舌本﹐邪火耗傷腎水﹐故苦渴數飲。腎與太陽爲表裏﹐太陽之脈從巓下背﹐抵腰走足﹐故爲身熱。﹞熱爭則項痛而彊﹐寒且酸﹐足下熱﹐不欲言。﹝熱爭在表﹐則太陽經也﹐太陽之脈﹐別下項﹐故項痛而彊﹐熱爭在裏﹐則少陰經也。少陰之脈﹐斜走足心﹐上內﹐挾舌本﹐故爲寒且酸﹑足熱不言等病。﹞其逆則項痛員員﹐澹澹然。﹝澹澹﹐精神短少貌﹐陰虛無气之候也。﹞戊己甚﹐壬癸大汗﹐气逆則戊己死。﹝戊己土﹐克腎者也。壬癸水﹐腎所王也。﹞刺足少陰﹑太陽。﹝水髒之表裏也。﹞諸汗者﹐至其所勝日汗出也。﹝气王之日﹐卽所勝也。王則勝邪﹐故汗出而病愈。﹞肝熱病者﹐左頰先赤﹔﹝此下言面部五臟之色也。肝屬木﹐應在東方﹐故肝熱者左頰當先赤。﹞心熱病者﹐顏先赤﹔﹝心屬火﹐其應南方。顏﹐額也﹐亦曰庭。﹞

脾熱病者﹐鼻先赤﹔﹝脾屬土﹐其應中央﹐故鼻先赤。﹞肺熱病者﹐右頰先赤﹔﹝肺屬金﹐其應在西﹐故右頰先赤。﹞腎熱病者﹐頤先赤。﹝腎屬水﹐應在北。故兩頤先赤。﹞病𨿽未發﹐見赤色者刺之﹐用藥先及之﹐名曰「治未病」。﹝病𨿽未見﹐而赤色已見於五部﹐則爲病之先兆﹐當求其髒而預治之﹐所謂防於未然也。﹞

熱病從部所起者﹐至期而已。﹝此下言諸熱病並刺治之法也。從部所起者﹐至期而已﹐謂如肝色先見於左頰﹐至甲乙日卽當汗解之類是也。余髒同義。﹞其刺之反者﹐三周而已﹐藥之亦然。﹝反﹐謂瀉虛補實也。病而反治﹐其病必甚﹐其愈反遲。三周者﹐謂三遇所勝之日而後已。﹞重逆則死。﹝一誤者尙待三周﹐再誤者焉得不死。﹞諸治熱病﹐以飲之寒水﹐乃制之﹐必寒衣之﹐居止寒處﹐身寒而止也。

﹝先飲寒水而後刺﹐欲其陰气自內達表而熱泄於外也﹐故必寒衣寒處﹐皆外其避溫就涼耳。用藥方法﹐亦須仿此。﹞熱病先胸脇痛﹐手足躁﹐刺足少陽﹐補足太陰。﹝足少陽之脈下胸中﹐循脇裏﹐故爲胸脇痛。脾主四肢而甲木乘之﹐則風淫末疾﹐故手足躁擾﹐木彊土弱﹐所以當瀉足少陽之實﹐補足太陰之虛。胸脇痛﹐止墟主之﹐補足太陰之脈﹐當於井榮取之。﹞病甚者五十九刺。﹝五十九刺﹐其義別詳。﹞熱病始手臂痛者﹐刺手陽明﹑太陰﹐而汗出止。﹝手臂痛﹐列缺主之。列缺者﹐手太陰之絡也。欲汗出﹐商陽主之。商陽﹐手陽明井也。﹞熱病始於頭首者﹐刺項太陽﹐而汗出止。﹝天柱主之。﹞熱病始於足脛者﹐刺足陽明﹐而汗出止。﹝足陽明止汗出﹐當刺內庭﹑陷谷二穴。﹞熱病先身重骨痛﹐耳聾好瞑﹐刺足少陰﹐病甚爲五十九刺。﹝腎主骨﹐在竅爲耳﹐熱邪居之﹐故爲身重骨痛﹐耳聾。熱傷眞陰則志气昏倦﹐故好瞑。仲景曰「少陰之爲病……但欲寐也。」義與此同。刺足少陰者﹐本無正主﹐當補瀉榮耳。苦其病甚﹐則當用五十九刺。﹞熱病先眩冒而熱﹐胸脇滿﹐刺足少陰﹑少陽。﹝頭腦運轉曰「眩」﹐腦者骨之充也。眼目蒙昧曰「冒」﹐瞳子者骨子精也﹐皆主於腎。又足少陽之脈起目銳﹐循脇裏﹐皆爲此癥﹐故當取足少陰﹑少陽而刺之﹐亦井榮也。﹞

太陽之脈﹐色榮顴骨﹐熱病也。﹝此下言兩感脈色之死期也。榮﹐發見也。太陽之脈起於目內﹐太陽之筋下結於﹐故太陽熱病者赤色當榮於顴骨。榮未交。﹞曰今且得汗﹐待時而已。﹝此「榮」字與上節之「榮」不同﹐蓋指榮衛而言。榮﹑營﹐古所通用也﹐榮未交者﹐謂邪猶在衛﹐未交於榮﹐其气不深﹐故曰「今且得汗」﹐可「待時而已」也。如肝待甲乙﹐心待丙丁﹐脾待戊己﹐肺待庚辛﹐腎待壬癸﹐病必已矣。﹞

與厥陰脈爭見者死﹐期不過三日。﹝脈義有二﹕以寸口之脈言﹐則太陽之脈浮﹐厥陰之脈弦而細﹐以經脈之病言﹐則太陽爲頭項痛﹐腰脊彊﹔厥陰爲煩滿而囊縮。今以太陽熱病與厥陰脈癥爭見者﹐陰陽俱病﹐當不過三日而死矣。何也﹖蓋此言兩感之邪也。兩感於寒者﹐一日則巨陽﹑少陰俱病﹐二日則陽明﹑太陰俱病﹐三日則少陽﹑厥陰俱病。故六經熱病之序﹐其始太陽﹐其終厥陰﹐今終始爭見﹐則六經兩感﹐俱已傳徧﹐故當三日而死。﹞其熱病內連腎﹐少陽之脈色也。﹝此承上文而詳言兩感也。上文言太陽熱病兼見厥陰之脈癥﹐此言腎經熱病兼見少陽之脈色﹐皆兩感也。蓋太陽與少陰爲表裏﹐少陽與厥陰爲表裏﹐以太陽而見厥陰﹐則未有不由少陰者﹐以腎病而見少陽﹐則未有不至厥陰者﹐詳如下文。﹞少陽之脈﹐色榮頰前﹐熱病也。﹝足少陽之脈﹐下頰車﹐故其熱病﹐赤色當榮於頰前。﹞榮未交﹐曰今且得汗﹐待時而已。﹝義同前。﹞與少陰脈爭見者死﹐期不過三日。﹝少陽之脈弦﹐少陰之脈沈而微﹐少陽之癥爲胸脇痛而耳聾﹐少陰之癥爲口燥舌漧而渴。今以少陽熱病而與少陰脈癥爭見者﹐亦當三日而死﹐皆兩感傳徧也。如上文言太陽﹑厥陰爭見者﹐太陽爲傳表之始﹐厥陰爲傳裏之終﹐自始而終也。此以少陽﹑少陰爭見者﹐少陽爲傳表之終﹐少陰爲傳裏之始﹐自終而始也﹐言始言終﹔則六經無不徧矣﹐故不必言陽明﹑太陰之爭見也。﹞

熱病气穴﹐三椎下間主胸中熱﹐四椎下間主膈中熱﹐五椎下間主肝熱﹐六椎下間主脾熱﹐七椎下間主腎熱﹐榮在也。﹝此總言治熱之髒兪也。椎﹐脊骨節也。榮﹐陰气也。﹐尾也﹐卽督脈之長彊穴。

凡五臟兪旁之穴﹐三椎下者﹐魄戶也﹔四椎下旁﹐膏盲也﹔五椎下旁﹐神堂也﹔六椎下旁﹐也﹔七椎下旁﹐膈關也。蓋旣取陽邪於上﹐仍當補陰於下﹐故曰「榮在」也。此節髒兪﹐皆不甚合﹐存其文。

知其槪可也﹐不必與鍼灸家盡合也。﹞項上三椎﹐陷者中也。﹝此取脊椎之大法也﹐項上三椎者﹐乃項骨三節﹐非脊椎也。三椎之下陷者中﹐方是第一節

﹐穴名大椎。由此而下數之﹐則諸椎循次可得矣。﹞

頰下逆顴爲大瘕﹐下牙車爲腹滿﹐顴後爲脇痛﹐頰上者膈上也。﹝此以面部之色﹐察腹中之病也。﹞

卷五疾病第十二

寒熱

人身非常溫也﹐非常熱也。爲之熱而煩滿者﹐﹝非素所有﹐故曰非常。﹞陰气少而陽气勝﹐故熱而煩滿也。﹝陰虛者陽必湊之。陽邪實於陰分﹐故熱而煩滿。﹞人身非衣寒也﹐中非有寒气也。﹝寒從中生者﹐無所因而寒者﹐寒生於中也。﹞是人多痺气也。陽气少﹐陰气多﹐故身寒如從水中出。﹝痺者﹐正气不行也。陽少陰多﹐則榮衛不能充達﹐故寒從中生﹐所謂寒痺之屬。﹞人有四肢熱﹐逢風寒如灸如火者﹐﹝凡有內熱而風寒外束之﹐則熱必愈盛﹐故如灸如火也。﹞是陰气虛﹐陽气盛。四肢者﹐陽也﹐兩陽相得而陰气虛少﹐少水不能滅盛火﹐而陽獨治。﹝四肢者﹐諸陽之本也。風者﹐陽气也。以四肢之熱﹐而逢風於外﹐是謂兩陽相得﹐況乎陰气衰少﹐則水不勝火﹐故病爲陽獨治﹐治言王也。﹞獨治者﹐不能生長也﹐獨勝而止耳。﹝陽獨治者﹐孤陽也﹐故不能生長而止能爲熱耳。﹞逢風而如灸如火者﹐是人當肉爍也。﹝肉者﹐陰也。陽盛則傷陰﹐故令人肌肉消爍。﹞人有身寒﹐湯火不能熱﹐濃衣不能溫﹐然不凍栗﹐是爲腎气素勝﹐以水爲事﹐太陽气衰﹐腎脂枯不長﹐一水不能勝兩火。腎者水也﹐而生於骨﹐腎不生則髓不能滿﹐故寒甚至骨也。﹝腎气素勝者﹐必恃勝而多欲﹐故以水爲事。太陽者﹐少陰之表﹐陰中之陽也。欲多則精傷於腎而脂枯不長﹐脂枯則水不勝火﹐火勝則腎水愈虛﹐骨髓不充﹐气涸於內﹐故寒甚至骨也。﹞所以不能凍栗者﹐肝﹐一陽也﹐心﹐二陽也﹐腎﹐孤髒也﹐一水不能勝二火﹐故不能凍栗﹐病名曰「骨痺」﹐是人當攣節也。﹝肝有少陽之相火﹐心爲少陰之君火﹐腎﹐一水也。一水已竭﹐二火猶存﹐是陰气已虛於中﹐而浮陽獨勝於外﹐故身骨𨿽寒而不至凍栗﹐病名「骨痺」。然水不勝火﹐則筋骨皆失所滋﹐故肢節當爲拘攣。﹞人之肉苛者﹐𨿽近於衣絮﹐猶尙苛也﹐是謂何疾﹖﹝苛者﹐頑水沈重之謂。苛﹐音呵。﹞是爲營气虛﹐衛气實也。營气虛則不仁﹐衛气虛則不用﹐營衛俱虛則不仁且不用﹐肉如故也。人身與志不相有曰「死」。﹝不仁﹐不知痛癢寒熱也。不用﹐不能舉動也。榮气者﹐陰气也﹐主裏﹔衛气者﹐陽气也﹐主表﹐上言衛气實者﹐言肌肉本無恙也﹔下言衛气虛者﹐正言衛气之病也。營衛俱虛﹐則血气俱病﹐血虛故爲不仁﹐气虛故爲不用。人之身體在外﹐五志在內﹐𨿽肌肉如彼﹐而神气失守﹐則外𨿽有形而中已無主﹐若彼此不相有也﹐故當死。﹞有病熱而有所痛者也。病熱者﹐陽脈也﹐以三陽之動也。﹝陽脈者﹐火邪也。凡病熱者必因於陽﹐故三陽之脈﹐其動甚也。﹞人迎─盛少陽﹐二盛太陽﹐三盛陽明。入陰也。﹝人迎﹐足陽明脈﹐所以候陽也﹐人迎一盛﹐病在足少陽﹐一盛而躁﹐病在手少陽﹔人迎二盛﹐病在足太陽。

二盛而躁﹐病在手太陽﹔人迎三盛﹐病在足陽明﹐三盛而躁﹐病在手陽明也。凡邪熱在表﹐三陽旣畢﹐則入於陰分矣。﹞夫陽入於陰﹐故病在頭與腹﹐乃脹而頭痛也。﹝頭主陽﹐腹主陰。陽邪在頭則頭痛﹐及其入於陰分﹐則腹爲脹也。﹞

有五臟六腑寒熱相移者也。﹝相移者﹐以此病而移於彼也。﹞腎移寒於脾﹐癰腫少气﹔﹝腎中寒气移於脾者﹐乃爲癰腫。凡癰腫之病﹐寒熱皆能爲之。熱者爲陽毒﹐寒者爲陰毒。蓋脾主肌肉﹐得寒則气聚而堅﹐堅而不散﹐則爲腫爲癰也﹐曰「癰」者﹔壅也。腎以寒水之气﹐反傳所勝﹐侵侮脾土﹐故壅爲浮腫。少气者﹐寒盛則陽虛於下﹐陽虛則無以化气也。﹞脾移寒於肝﹐癰腫筋攣﹔﹝脾中寒勝﹐則反傳於肝。脾寒則肉寒﹐故爲癰腫。肝寒則筋寒﹐故爲筋攣。﹞肝移寒於心﹐狂﹐膈中﹔﹝肝移寒於心﹐傳其所生也。心主火﹐其藏神。受肝邪之寒逆﹐故神亂而爲狂。心脈出屬心系﹐下膈﹐陽爲陰抑則气有不行﹐故隔寒不通也。﹞心移寒於肺﹐肺消﹐肺消者﹐飲一溲二﹐死不治﹔﹝心與肺﹐二陽髒也。心移寒於肺者﹐君火之衰耳。火不足﹐則不能溫養肺金﹐肺气不溫﹐則不能行化津液﹐故飲𨿽一而溲則倍之。

夫肺者﹐水之母也﹐水去多則肺气從而索矣﹐故曰「肺消」。門戶失守。本元日竭﹐故死不能治。﹞肺移寒於腎﹐爲湧水﹐湧水者﹐按腹不堅﹐水气客於大腸﹐疾行則鳴濯濯﹐如囊裹漿水之病也。﹝湧水者﹐水自下而上﹐如泉之湧也。水者﹐陰气也﹐其本在腎﹐其末在肺。肺移寒於腎﹐則陽气不化於下﹐陽气不化則水泛爲邪而客於大腸﹐以大腸爲肺之合也。但按腹不堅而腸中濯濯有聲者﹐卽是其候。﹞

脾移熱於肝﹐則爲驚衄﹔﹝上文言「移寒」﹐此下言「移熱」也。脾熱移於肝者﹐反傳其勝﹐熱之甚也。肝藏血﹐病主驚駭﹐邪熱薄之則風火交作﹐故爲驚﹐爲鼻中出血也。﹞肝移熱於心﹐則死﹔﹝心本屬火﹐而肝以風熱移之﹐木火相燔﹐犯及君主﹐故當死也。﹞心移熱於肺﹐傳爲膈消﹔﹝肺屬金﹐其化本燥﹐心復以熱移之﹐則燥愈甚而傳爲膈消。膈消者﹐膈上焦煩﹐飲水多而善消也。上文言肺消者因於寒﹐此言膈消者因於熱﹐可見消有陰陽二癥﹐不可不辧。﹞肺移熱於腎﹐傳爲柔﹔﹝柔﹐筋軟無力也。﹐骨彊直也。肺主气﹐腎主骨﹐肺腎皆熱﹐則眞陰日消﹐故傳爲柔。﹐音翅。﹞腎移熱於脾﹐傳爲虛腸﹐死不可治﹔﹝腎移熱於脾者﹐陰火上炎也。邪熱在下﹐眞陰必虧﹐故傳爲虛損。腎本水髒﹐而挾熱侮脾﹐故爲腸下利膿血。

陰虛反克﹐則水土俱敗﹐故死不治也。﹞胞移熱於膀胱﹐則癃溺血﹔﹝胞﹐子宮也﹐在男則爲精室﹐在女則爲血室。膀胱﹐津液之府也﹐俗名謂之「溲胞」。命門火盛﹐則胞宮移熱於膀胱﹐故小便不利爲癃﹐甚則爲溺血。常見相火妄動﹐逆而不通﹐多患此者﹐卽其證也﹐胞﹐包﹐脬二音。在「胞胎」之「胞」則音胞﹐「溲胞」之「胞」則音脬。﹞膀胱移熱於小腸﹐膈腸不便﹐上爲口糜﹔﹝膀胱之熱上行﹐則移熱於小腸。小腸之脈﹐循咽下膈﹐抵胃﹐其支者循頸上頰﹐故受熱爲膈腸之病則痞塞不便﹐受熱於咽頰之間則上爲口糜。﹞小腸移熱於大腸﹐爲瘕﹐爲沈﹔﹝小腸之熱下行﹐則移熱於大腸﹐熱結不散﹐或气或血﹐畱聚於曲折之處﹐是爲瘕﹐瘕者﹐謂其隱伏祕匿﹐深沈不易取也。﹑伏同。﹞大腸移熱於胃﹐善食而瘦﹐又謂之「食亦」。﹝大腸移熱於胃﹐燥熱之气上行也﹐故善於消穀。陽明主肌肉﹐而熱爍之﹐則𨿽食亦病而瘦﹐所以謂之「食亦」。﹞胃移熱於膽﹐亦曰「食亦」﹔﹝陽明胃熱而移於膽﹐則木火合邪﹐不生脾土﹐故亦當善食而瘦。﹞膽移熱於腦﹐則辛鼻淵﹐鼻淵者﹐濁涕下不止也﹐﹝膽經之脈﹐起於目銳﹐上抵頭角﹐下耳後﹐曲折布於腦後﹐故膽移熱於腦﹐則爲辛鼻淵之病﹐辛﹐酸辛也。﹐音遏﹐鼻莖也。﹞傳爲衄蔑瞑目。﹝腦熱不已﹐則傳爲此癥。

衄﹑﹐皆爲鼻血﹐但甚者爲衄﹐微者爲。熱傷陰血則目無所養﹐故令瞑目﹐以羞明不能開也。﹐音滅。﹞

故得之气厥也。﹝厥者﹐气逆也。此總結一篇之義﹐皆由气逆所致。﹞

乳子而病熱﹐脈懸小者﹐手足溫則生﹐寒則死。﹝乳子﹐嬰兒也﹐病熱脈懸小者﹐陽癥陰脈﹐本爲大禁﹐但小而緩者﹐邪之微也﹐其愈則易﹐小而急者﹐邪之甚也﹐爲可慮耳﹐以小兒稚陽之體﹐而加之病熱。

脈不當小。若脈𨿽小而手足溫者﹐以四肢爲諸陽之本﹐陽猶在也﹐故生﹔若四肢寒冷﹐則邪勝其正﹐元陽去矣﹐故死。謂從者手足溫﹐逆者手足寒也。﹞乳子中風熱﹐喘鳴肩息者﹐脈實大也﹐緩則生﹐急則死。﹝此言小兒之外感也。風熱中於陽分﹐爲喘鳴肩息者﹐脈當實大。但大而緩則胃气存﹐邪漸退﹐故生﹔實而急則眞髒見﹐病日進﹐故死﹐此見古人之診小兒者﹐未嘗不重在脈也﹐卽𨿽初脫胞胎﹐亦自有脈可辧﹐何后世幼科如《水鏡訣》及《全幼心鑑》等書﹐別有察三關之說﹐於脈則全置不問﹖夫三關乃手陽明之浮絡﹐原不足以候臟腑之气﹐且凡在小兒﹐無論病與不病﹐此脈皆紫白而兼乎靑紅﹐𨿽時有濃淡之異﹐而四色常不相離也。何以辧其紫爲風﹐紅爲寒﹐靑爲驚﹐白爲疳﹖又何以辧其雷驚﹑人驚﹑水驚﹑獸驚之的確乎﹖近代醫家﹐習以爲常﹐全不知脈﹐欲濟其危﹐胡可得也﹖徧考並無三關名目﹐惟經脈有察手魚之色者﹐若乎近之。然乃槪言診法﹐亦非獨爲小兒也。則三關之說﹐特後世之異端﹐不足憑也。故凡欲診小兒者﹐在必察气口之脈﹐面部之色﹐呼吸之聲﹐或兼察手魚亦可也。且小兒之脈﹔原非大方之比﹐不必多歧﹐但求於大﹑小﹑緩﹑急﹑虛﹑實六者之間﹐可以盡之。診得其眞﹐取如反掌﹐旣明且易﹐豈不愈於彼哉﹗﹞

卷五疾病第十二

瘧

夫瘧皆生於風﹐蓄作有時。﹝﹐皆也。瘧﹐殘虐之謂。瘧癥𨿽多﹐皆謂之瘧﹐故曰「瘧」。諸解不一﹐皆未爲得。觀「瘧皆生於風」﹐蓋總諸瘧爲言﹐於此「皆」字﹐義可知矣。蓄﹐言邪蓄於經﹐有時而伏也。作﹐言病見於外﹐不期而發也。﹐音皆。﹞其始發也﹐先起於毫毛﹐伸欠乃作﹐寒栗鼓頷﹐腰脊俱痛﹐寒去則內外皆熱﹐頭痛如破﹐渴或冷凍飲料。﹝起於毫毛﹐憎寒而毛豎也。伸者﹐伸其四體﹐邪動於經也。欠﹐呵欠也﹐陰陽爭引而然也。﹞陰陽上下交爭﹐虛實更作﹐陰陽相移也。﹝陽气者﹐下行極而上﹔陰气者﹐上行極而下。邪气入之﹐則陰陽上下交爭矣﹐陽虛則外寒﹐陰虛則內熱﹐陽盛則外熱﹐陰盛則內寒。

邪之所在﹐則邪實正虛﹐故入於陰則陰實陽虛﹐入於陽則陽實陰虛。虛實更作者﹐以陰陽相移易也。﹞

陽並於陰﹐則陰實而陽虛﹐陽明虛則寒栗鼓頷之﹐﹝陽並於陰﹐則陰邪勝﹐陰勝則寒也。陽明者﹐胃气之所出﹐其主肌肉﹐其脈循頤頰﹐故陽明虛則爲寒栗鼓頷。鼓者﹐振悚之謂。﹞巨陽虛則腰背頭項痛﹐﹝腰背頭項﹐皆太陽經也。陽虛則寒邪居之﹐故爲痛。﹞三陽俱虛則陰气勝﹐陰气勝則骨寒而痛。﹝三陽者﹐兼陽明﹑少陽而言﹐陰气勝則陽气不行﹐血脈凝滯﹐故骨寒痛。﹞寒生於內﹐故中外皆寒。﹝表裏陰邪皆勝也。﹞

陽盛則外熱﹐陰虛則內熱﹐外內皆熱則喘而渴﹐故欲冷凍飲料也﹝此邪自陰分而復並於陽分﹐並於陽則陽勝﹐陽勝則外內皆熱而喘渴喜冷。﹞此皆得之夏傷於暑﹐熱气盛﹐藏於皮膚之內﹐腸胃之外﹐此營气之所捨也。﹝暑傷於夏﹐其時則熱甚﹐其邪則風寒也﹐故曰「瘧皆生於風」﹐又曰「夏暑汗不出者﹐秋成風瘧」。可知風寒在表﹐必郁而爲熱。其藏於皮膚之內﹐腸胃之外﹐卽經脈間耳。榮行脈中﹐故曰「此榮气之所捨」也。﹞令人汗空疏﹐腠理開。﹝暑气能開肌表也。﹞因得秋气﹐汗出遏風﹐及得之以浴﹐水气捨於皮膚之內﹐與衛气並居。﹝暑邪內伏者﹐陰邪也。秋气﹑水气﹐亦陰气也。新邪與衛气並居﹐則內合伏暑﹐故陰陽相薄而瘧作矣。傷暑爲瘧﹐何謂陰邪﹖蓋陽暑傷气﹐其證多汗﹐感而卽發﹐邪不能畱﹐其畱髒不去者﹐惟陰暑耳﹐以其無汗也。故凡患瘧者﹐必因於盛暑之時貪涼取快﹐不避風寒﹐或浴以涼水﹐或澡於河流﹐或過食生冷﹐壯者邪不能居﹐未必致病﹐怯者蓄於榮衛﹐則所不免﹐但外感於寒者多爲瘧﹐內傷於寒者多爲痢﹐使能愼此二者﹐則瘧﹑痢何由來也﹖﹞衛气者﹐晝日行於陽﹐夜行於陰﹐此气得陽而外出﹐得陰而內薄﹐內外相薄﹐是以日作。﹝風寒自表而入﹐則與衛气並居﹐故必隨衛气以爲出入。衛气一日一周﹐是以新感之瘧﹐亦一日一作。然則日作之瘧﹐邪在衛耳﹐其气淺﹐故其治亦易。﹞其間日而作者﹐气之舍深﹐內薄於陰﹐陽气獨發﹐陰邪內者﹐陰與陽爭不得出﹐是以間日而作也。﹝其气之舍深﹐則邪居榮气之間﹐連乎髒也﹐榮爲陰﹐衛爲陽。陽气獨發者﹐其行本速﹐陰邪內著者﹐其行則遲﹐一遲一速﹐相拒而爭﹐則陰邪不得與衛气俱出﹐故間日而作也。﹞

其作日晏與日早者﹐邪气客於風府﹐循膂而下。﹝風府﹐督脈穴。膂﹑呂同。脊骨曰膂﹐象形也﹔一曰挾脊兩旁之肉曰膂。下者﹐下行至尾也。﹞衛气一日一夜大會於風府﹐其明日日下一節﹐故其作也晏。﹝衛气每至明旦﹐則出於足太陽之精明穴而大會於風府﹐此一日一夜衛气周行之常度也﹐若邪气客於風府﹐心循膂而下﹐其气漸深﹐則日下一節﹐自陽就陰﹐其會漸遲﹐故其作漸晏也。﹞此先客於脊背也﹐每至於風府則腠理開﹐腠理開則邪气入﹐邪气入則病作﹐以此日作稍益晏也。﹝此先客於脊背﹐言初感之伏邪也。每至於風府則腠理開﹐言衛气﹑邪气之會也。會則病作﹐晏則因邪之日下也。﹞其出於風府﹐日下一節﹐二十五日下至骨﹐二十六日入於脊內﹐注於伏膂之內。﹝項骨三節﹐脊骨二十一節﹐共二十四節。邪气自風府日下一節﹐故於二十五日下至尾﹐復自後而前﹐故於二十六日入於脊內﹐以注伏膂之脈。衝脈之循背者伏行脊膂之間﹐故曰「伏膂」﹐也。﹞其气上行﹐九日出於缺盆之中﹐其气日髙﹐故作日益早也。﹝邪在伏膂之脈﹐循脊而上﹐無關節之窒﹐故九日而出缺盆。其气日髙﹐則自陰就陽﹐其邪日退﹐故作漸早也。﹞其間日發者﹐由邪气內薄於五臟﹐橫連募原也。其道遠﹐其气深﹐其行遲﹐不能與衛气俱行﹐不得皆出﹐故間日乃作也。﹝此重申上文未盡之義也。諸經募原之气內連五臟﹐邪在陰分﹐故道遠行遲而間日作也。﹞衛气每至於風府﹐腠理乃發﹐發則邪气入﹐入則病作。今衛气日下一節﹐其气之發也﹐不當風府﹐又何所會而病日作也﹖此邪气客於頭項﹐循膂而下者也﹐故虛實不同﹐邪中異所﹐則不得當其風府也。﹝凡邪气客於頭項﹐則必循膂而下﹐此其常也。然邪之所中﹐亦但隨虛實而異其處﹐不必盡當風府也。然則所謂日下者﹐惟邪气耳。衛气周環﹐豈有日下之理﹖但气至而會﹐其病乃作﹐則邪气衛气﹐均爲日下一節矣。﹞故邪中於頭項者﹐气至頭項而病﹔中於背者﹐气至背而病﹔中於腰脊者﹐气至腰脊而病﹔中於手足者﹐气至手足而病。

﹝气至者﹐衛气之至也。至於邪合﹐然後病作﹐故其蓄作﹐則遲早有時。﹞衛气之所在﹐與邪气相合則病作﹐故風無常府。衛气之所發﹐必開其腠理﹐邪气之所合﹐則其府也。﹝府者﹐所以聚物﹐故凡風之所居﹐卽爲風府。衛气之至﹐與邪相合則腠理開﹐開則邪復入之﹐故無論乎上下左右﹐皆可中邪。凡邪所中之處﹐亦皆可稱爲風府﹐故曰「風無常府」也。﹞夫風之與瘧也﹐相似同類﹐而風獨常在﹐瘧得有時而休者﹐風气畱其處﹐故常在﹐瘧气隨經絡﹐沈以內薄﹐故衛气應乃作。﹝此「風」字﹐指風證爲言。風之與瘧﹐皆因於風﹐本爲相似同類﹐然風則無休﹐瘧有時止﹐當知所辧也。風气畱其處﹐著而不移﹔瘧气隨經絡﹐流變不一。沈以內薄﹐言其深也﹐卽上文「薄於五臟﹐橫連募原」之謂﹐故必因衛气之應而作也。﹞瘧先寒而後熱者﹐夏傷於大暑﹐其汗大出﹐腠理開發﹐因遇夏气淒滄之水寒﹐藏於腠理皮膚之中﹐秋傷於風﹐則疾成矣。﹝淒滄之水寒﹐謂浴水乘涼之類也。因暑受寒﹐則腠理閉﹐汗不出﹐寒邪先伏於皮膚之中﹐得淸秋之气而風襲於外﹐則病發矣。﹞夫寒者﹐陰气也﹔風者﹐陽气也。先傷於寒而後傷於風﹐故先寒而後熱也。病以時作﹐名曰「寒瘧」。﹝先受陰邪﹐後受陽邪﹐故先寒後熱﹐人之患瘧者多屬此癥。﹞先熱而後寒者﹐此先傷於風﹐而後傷於寒﹐故先熱而後寒也。亦以時作﹐名曰「溫瘧」。

﹝先受陽邪﹐後受陰邪﹐故先熱後寒而爲溫瘧。﹞其但熱而不寒者﹐陰气先竭﹐陽气獨發﹐則少气煩冤﹐手足熱而欲嘔﹐名曰「癉瘧」。﹝癉﹐熱也。陽气獨亢﹐故但熱不寒而煩冤少气﹔表裏俱病﹐故手足熱而欲嘔﹐以熱邪及於胃也。﹞有餘者瀉之﹐不足者補之﹐今熱爲有餘﹐寒爲不足。夫瘧者之寒﹐湯火不能溫也﹔及其熱﹐冰水不能寒也。此皆有餘﹑不足之類﹐當此之時﹐良工不能止﹐必須其自衰﹐乃刺之﹐故曰「無刺之熱﹐﹝﹐熱正盛也。﹐赫﹑囂二音﹐又呼木切。﹞無刺渾渾之脈﹐﹝渾渾之脈﹐陰陽虛實未定也。

不得其眞﹐恐有所誤。﹞無刺漉漉之汗」。﹝漉漉﹐汗大出也﹐其時邪正未定也。﹞故爲其病逆﹐未可治也。

﹝於此三者而刺之﹐是逆其病气也。﹞凡爲瘧者﹐藥法飲食皆然也。﹝當其時﹐避其銳。藥﹐藥餌﹔法﹐法則﹐皆不可犯﹐至於飲食﹐尢所宜愼也。﹞夫瘧之始發也﹐陽气並於陰。當是之時﹐陽虛而陰盛﹐外無气﹐故先寒栗也。﹝此陰有餘﹐陽不足也。衛气並於陰分則表虛﹐故曰「外無气」。﹞陰气逆極﹐則復出之陽﹐陽與陰復並於外﹐則陰虛而陽實﹐故先熱而渴。﹝气極於裏﹐則復出於外。陰虛陽實﹐故熱病而渴。﹞夫瘧气者﹐並於陽則陽勝﹐並於陰則陰勝。陰勝則寒﹐陽勝則熱。﹝此瘧證或寒或熱之故也。﹞瘧者﹐風寒之气不常也﹐病極則復。﹝或陰或陽﹐瘧本不常﹕有先寒後熱者﹐陰極則復於陽也﹔有先熱後寒者﹐陽極則復於陰也。﹞至病之發也﹐如火之熱﹐如風雨之不可當也。﹝其暴如此﹐故名爲「瘧」。﹞方其盛時必毀﹐因其衰也﹐事必大昌﹐此之謂也。﹝病邪方盛之時﹐眞气正衰﹐輒加攻治﹐必致毀傷﹐故當因其衰止而後取之﹐則邪气去而事大昌矣。天下凡事﹐何獨不然﹖﹞夫瘧之未發也﹐陰未並陽﹐陽未並陰﹐因而調之﹐眞气得安﹐邪气乃亡﹐故工不能治其已發﹐爲其气逆也。﹝邪气正發﹐乃陰陽气逆之時﹐故不可以彊治。重言申之﹐至深切矣。﹞攻之早晏何如﹖瘧之且發也﹐陰陽之且移也﹐必從四末始也。

陽已傷﹐陰從之﹐故先其時堅束其處﹐令邪气不得入﹐陰气不得出﹐審候見之﹐在孫絡盛堅而血者皆取之﹐此眞往而未得並者也。﹝陰陽且移﹐必從四末始者﹐以十二經井原之气皆本於四肢也。故凡瘧之將發﹐則四肢先有寒意﹐此卽其候。故治之者﹐當於先時未發之頃﹐堅束其處﹐謂四關之上也﹐使邪气不得畱行﹐乃察其孫絡之堅盛者皆取之﹐今北人多行此法。砭出其血﹐謂之「放寒」﹐其義卽此。故可令眞气自爲往來﹐而邪則能無並也。﹞瘧不發﹐其應何如﹖瘧气者﹐必更盛更虛﹐當气之所在也。病在陽則熱而脈躁﹐病在陰則寒而脈靜。﹝瘧不發﹐謂其未作時也。欲察其應﹐當求气之所在﹐故但於証之寒熱﹐脈之躁靜﹐可辧其病之陰陽也。﹞極則陰陽俱衰﹐衛气相離﹐故病得休﹐衛气集則復病也。﹝瘧之或在陰﹐或在陽﹐陰陽盛極﹐气必俱衰﹐故與衛气相離而病得休止﹐及衛气再至則邪正分爭﹐病復作矣。﹞時有間二日﹐或至數日發﹐或渴或不渴。其間日者﹐邪气與衛气客於六腑﹐而有時相失﹐不能相得﹐故休數日乃作也。﹝客﹐猶言會也。邪在六腑則气遠會希﹐故或間二日﹐或休數日乃作也。此瘧之間二日及數日發者﹐以邪气深客於腑﹐時與衛气相失而然。其理甚明。丹溪謂作於子﹑午﹑卯﹑酉日爲「少陰瘧」﹐作於寅﹑申﹑巳﹑亥日爲「厥陰瘧」﹐作於辰﹑戌﹑丑﹑未日爲「太陰瘧」﹐此不過以六气司天之義爲言﹐然子﹑午𨿽曰少陰﹐而卯﹑酉則陽明矣﹔巳﹑亥𨿽曰厥陰﹐而寅﹑申則少陽矣﹔丑﹑未𨿽曰太陰﹐而辰戌則太陽矣。如三日作者﹐猶可借此爲言﹐若四日者﹐又將何以辧之﹖按此必誤學人﹐不可爲訓。﹞瘧者﹐陰陽更勝也。或甚或不甚﹐故或渴或不渴。﹝陽勝則熱甚﹐故渴。陰勝則否也。﹞

夏傷於暑﹐秋必病瘧﹐此應四時者也。今瘧有不必應﹐其病異形者﹐反四時也。﹝夏傷於暑﹐秋必病瘧﹐此應四時也。其於春夏冬而病瘧者﹐則病形多異﹐正以四時之气﹐寒熱各有相反﹐皆能爲瘧也。﹞其以秋病者寒甚﹐﹝秋以盛熱之後﹐而新涼束之﹐陰陽相激﹐故病爲寒甚。﹞以冬病者寒不甚﹐﹝陽气伏藏於內﹐故冬病者𨿽寒不甚。﹞以春病者惡風﹐﹝春時陽气外泄﹐腠理漸疏﹐餘寒未去﹐故多病惡風。﹞以夏病者多汗。﹝夏時熱甚﹐燻蒸肌表。故病此者多汗。﹞溫瘧與寒瘧﹐而皆安捨﹖捨於何髒﹖﹝安捨者﹐言其何所居也。﹞溫瘧者﹐得之冬中於風寒﹐﹝風𨿽陽邪﹐其气則寒﹐故風寒可以並言。﹞气藏於骨髓之中﹐至春則陽气大發﹐邪气不能自出﹐因遇大暑﹐腦髓爍﹐肌肉消﹐腠理發泄﹐或有所用力﹐邪气與汗皆出﹐此病藏於腎﹐其气先從內出之於外也。﹝腎應冬﹐其主骨髓﹐故冬中風寒而不卽病者﹐則邪气藏於骨髓之中﹐或遇春溫﹐或遇大暑﹐隨觸而發﹐故自內達外而爲病也。﹞如是者陰虛而陽盛﹐陽盛則熱矣。﹝自陰出陽﹐則陰虛陽實也。﹞衰則气復反入﹐入則陽虛﹐陽虛則寒矣。故先熱而後寒﹐名曰溫瘧。﹝陽極而衰﹐故復入於陰分。此以冬中於寒﹐發爲溫瘧﹐卽傷寒之屬﹐故傷寒有溫瘧一癥﹐蓋本諸此。﹞又有癉瘧者﹐肺素有熱﹐气盛於身﹐厥逆上衝﹐中气實而不外泄﹐因有所用力﹐腠理開﹐風寒舍於皮膚之內﹐分肉之間而發﹐發則陽气盛﹐陽气盛而不衰﹐則病矣。其气不及於陰﹐故但熱而不寒。﹝肺素有熱者﹐陽盛气實之人也﹐故邪中於外﹐亦但在陽分而不及於陰﹐則但熱不寒也。﹞气內藏於心﹐而外舍於分肉之間﹐令人消爍脫肉﹐故命曰癉瘧。﹝气藏於心﹐陽走髒也。熱在肌肉之間﹐故令人消爍。然則癉瘧之所捨者﹐在肺﹑心兩經耳。﹞

足太陽之瘧﹐令人腰痛頭重﹐寒從背起﹐先寒後熱﹐然﹐熱止汗出﹐難已﹐刺中出血。﹝此下言足六經之瘧刺也﹐頭﹑背﹑腰﹐皆足太陽經之所行﹐故爲是病﹐﹐皆熱甚貌。

邪在三陽﹐盛於表也﹐汗不易收﹐故曰「難已」。刺中者﹐委中也﹐蓋古法以委中爲中也。﹞足少陽之瘧﹐令人身體解﹐寒不甚﹐熱不甚﹐惡見人﹐見人心惕惕然﹐熱多﹐汗出甚﹐刺足少陽。﹝解﹐HT也﹔﹐迹也。身體解﹐謂不耐煩勞﹐形迹困倦也。寒不甚﹐熱不甚者﹐病在半表半里也。見人惕惕然者﹐邪在膽也。少陽爲木火之經﹐故熱多於寒而汗出甚也。當刺足少陽之經﹐俠溪主之。﹞足陽明之瘧﹐令人先寒灑淅﹐灑淅寒甚﹐久乃熱﹐熱去汗出﹐喜見日月光火气﹐乃快然﹐刺足陽明跗上。﹝陽明𨿽多血多气之經﹐而寒邪勝之。故先爲寒﹐久乃熱。熱去則邪解﹐故汗出﹐陽明病至﹐則惡人與火﹐今反喜見日月光及得火气乃快然者﹐何也﹖蓋陽明受陽邪﹐胃之實也﹐故惡熱﹔陽明受陰邪﹐胃之虛也﹐故喜暖耳。跗上﹐卽本經之衝陽穴。﹞足太陰之瘧﹐令人不樂﹐好太息﹐不嗜食﹐多寒熱汗出﹐病至則善嘔﹐嘔已乃衰。卽取之。﹝脾者﹐心之子﹐脾病則心气不舒﹐故不樂。脾不化則上焦痞塞﹐故好太息而不嗜食。太陰主裏邪﹐不易解﹐故多寒熱汗出。脾脈絡胃﹐上膈挾咽﹐故病至則善嘔﹐然必待其嘔已病衰﹐方可取之。取之井兪及公孫也﹐皆屬本經﹐故曰「卽取之」。﹞足少陰之瘧﹐令人嘔吐甚﹐多寒熱﹐熱多寒少﹐欲閉戶牖而處﹐其病難已。﹝腎脈上貫肝膈﹐入肺中﹐循喉嚨﹐陰邪上衝﹐故爲嘔吐甚。腎病則陰虛﹐陰虛故熱多寒少。然在陰者喜靜﹐故欲閉戶牖而處﹐腎爲至陰之髒﹐而邪居之﹐故病深難已﹐此不言刺者﹐必取大鐘﹑太溪之本經穴耳。﹞足厥陰之瘧﹐令人腰痛﹐少腹滿﹐小便不利如癃狀﹐非癃也﹐數便﹐意恐懼﹐气不足﹐腹中悒悒﹐刺足厥陰。﹝肝脈過陰器﹐抵少腹﹐布脇肋﹐故爲腰腹小便之病。凡小水不利爲癃﹐今曰「如癃狀﹐非癃也」﹐蓋病不在水﹐而在於肝邪之陷﹐故亦如小便不利而急數欲便也。意恐懼者﹐肝气不足也。腹中悒悒﹐不暢之貌﹐皆當刺足厥陰之經﹐太衝主之。﹞

肺瘧者﹐令人心寒﹐寒甚熱﹐熱間善驚﹐如有所見者﹐刺手太陰﹑陽明。﹝此下言五臟瘧刺而並及於胃也。肺者﹐心之蓋也。以寒邪而乘所不勝﹐故肺瘧者令人心寒。寒甚復熱而心气受傷﹐故善驚如有所見。當刺其表裏二經﹐以瀉陽明之實﹐補太陰之虛也。手太陰之絡列缺﹐陽明之原合谷主之。﹞心瘧者﹐令人煩心甚﹐欲得淸水﹐反寒多不甚熱﹐刺手少陰。﹝瘧邪在心﹐故煩心甚﹐欲得水以解也﹐心本陽髒﹐爲邪所居﹐則陽虛陰盛﹐故反寒多而不甚熱。手少陰﹐卽神門穴也。﹞肝瘧者﹐令人色蒼蒼然﹐太息﹐其狀若死者﹐刺足厥陰見血。﹝肝屬木﹐故色蒼蒼然。肝郁則气逆﹐故太息。木病則堅彊﹐故其狀若死﹐刺足厥陰見血者﹐中封主之。上文已言足厥陰等癥﹐而此重言之﹐蓋上文所言者經病也﹐故復明髒病之詳如此。

下文脾﹑胃﹑腎三髒義同。﹞脾瘧者﹐令人寒﹐腹中痛﹐熱則腸中鳴﹐鳴已汗出﹐刺足太陰。﹝脾以至陰之髒﹐而瘧邪居之﹐故令人寒。脾脈自股入腹﹐故爲腹中痛。寒已而熱﹐則脾气行﹐故腸中鳴。鳴已則陽气外達﹐故汗出而解也。刺足太陰者。商丘也。﹞腎瘧者﹐令人灑灑然﹐腰脊痛宛轉﹐大便難﹐目然﹐手足寒﹐刺足太陽﹑少陰。﹝灑灑﹐寒栗貌。腎脈貫脊屬腎﹐開竅於二陰﹐故腰脊之痛苦於宛轉﹐而大便難也。然﹐眩動貌。目視不明﹐水之虧也﹐手足寒﹐陰之厥也。

刺足太陽﹑少陰之表裏﹐取穴如前。﹞胃瘧者﹐令人且病也。善饑而不能食﹐食而支滿腹大﹐刺足陽明﹑太陰橫脈出血。﹝腑有六而此獨言胃者﹐以胃爲六腑之長也。邪在陽明﹐則胃病及脾﹐故善饑不能食而支滿腹大也。當兼刺陽明之表裏。厲兌﹑解溪﹑三里﹐足陽明取此三穴也。足太陰刺其橫脈出血者﹐謂足內踝前斜過大脈﹐則太陰之經﹐卽商丘也。以上本言刺法﹐而其現癥甚詳﹐用藥所當推也。﹞

火熱復惡寒發熱﹐如有瘧狀﹐或一日發﹐或間數日發。﹝凡病寒熱﹐多由外感﹐然有不因風寒而火熱內盛者﹐亦爲惡寒發熱﹐其作有期﹐狀𨿽似瘧﹐而實非瘧癥也。﹞勝復之气﹐會遇之時﹐有多少也。

陰气多而陽气少﹐則其發日遠﹐陽气多而陰气少﹐則其發日近﹐此勝復相薄﹐盛衰之節﹐瘧亦同法。﹝夫寒熱者﹐陰陽之气也。遲速者﹐陰陽之性也。人之陰陽﹐則水火也﹐營衛也。有熱而反寒者﹐火極似水也﹔寒而反熱者﹐陰極似陽也﹐陰陽和則血气勻﹐表里治﹐陰陽不和則勝復之气﹑會遇之時各有多少矣。故陽入之陰﹐則陰不勝陽而爲熱﹔陰出之陽﹐則陽不勝陰而爲寒。又若陰多陽少﹐則陰性緩而會遇遲﹐故其發日遠﹔陽多陰少﹐則陽性速而會遇早﹐故其發日近。此勝復盛衰之節﹐𨿽非瘧癥﹐而多變似瘧﹐法亦同然。

所謂「同」者﹐皆陰陽出入之理也。然同中自有不同﹐則曰「是瘧」﹐曰「非瘧」。是瘧﹑非瘧者﹐在有邪﹑無邪之辧耳。眞瘧有邪﹐由衛气之會以爲止作﹔似瘧無邪﹐由水火爭勝以爲盛衰。此則一責在表﹐一責在裏﹐一治在邪﹐一治在正﹐勿謂法同而治亦同也。同與不同之間﹐卽殺人﹑生人之歧也﹐學人於此﹐可不愼歟﹗﹞

卷五疾病第十二

咳

人知肺之令人咳﹐不知五臟六腑﹐皆令人咳﹐非獨肺也。夫皮毛者﹐肺之合也﹔皮毛先受邪气﹐邪气以從其合也。

﹝邪气﹐風寒也。皮毛先受之﹐則入於肺﹐所以從其合也。﹞其寒飲食入胃﹐從肺脈上至於肺﹐則肺寒﹐肺寒則外內合邪﹐因而客之﹐則爲肺咳。﹝肺脈起於中焦﹐循胃口﹐上膈屬肺﹐故胃中飲食之寒從肺脈上於肺也。所謂形寒寒飲則傷肺者﹐此之謂也。﹞五臟各以其時受病﹐非其時各傳以與之。﹝如肝當受病於春﹐以其時也。然有非木令之時而肝亦病者﹐正以肺先受邪而能傳以與之也﹐凡諸臟腑之非時受邪者﹐其義皆然。所以五臟六腑𨿽皆有咳﹐然無不由於肺者。﹞人與天地相參﹐故五臟各以治時感於寒則受病﹐微則爲咳﹐甚者爲泄爲痛。﹝治時﹐治令之時也﹐上文言外內合邪﹐此卽其癥。邪微者淺而在表﹐故爲咳﹔甚者深而入裏﹐故爲泄爲痛。﹞乘秋則肺先受邪﹐乘春則肝先受之﹐乘夏則心先受之﹐乘至陰則脾先受之﹐乘冬則腎先受之。﹝此卽治時受病也﹐故當其時者﹐必先受也。﹞何以異之﹖﹝此下辧五臟之咳不同也。﹞

肺咳之狀﹐咳而喘息有音﹐甚則唾血。﹝肺主气而司呼吸﹐故喘息有音唾血者﹐隨咳而出﹐其病在肺﹐與嘔血者不同。﹞心咳之狀﹐咳則心痛﹐喉仲介介如梗狀﹐甚則咽腫喉痺。﹝心肺起於心中﹐出屬心系﹐上挾於咽﹐故病喉中梗介﹐咽腫喉痺也。介介如有所梗﹐妨礙之意。﹞肝咳之狀﹐咳則兩脇下痛﹐甚則不可以轉﹐轉則兩下滿。﹝肝脈布脇肋﹐故病如是﹐﹐腋下脇也。﹞脾咳之狀﹐咳則右下痛﹐陰陰引肩背﹐甚則不可以動﹐動則咳劇。﹝脾脈上膈挾咽﹐其支者復從胃別上膈﹐故爲下痛而陰陰然痛引肩背。脾應土﹐其性靜﹐故甚者不可以動﹐動則增劇也﹐脾咳則右下痛者﹐蓋陰土之气應於坤﹐出西南也。胃之大絡名曰虛裏﹐貫膈絡肺﹐出於左乳下﹐豈非陽土之气應於艮而出東北乎﹖人與天地相參也。﹞腎咳之狀﹐咳則腰背相引而痛﹐甚則咳涎。﹝腎脈貫脊﹐系於腰背﹐故相引而痛。其直者入肺中﹐循喉嚨﹐故甚則咳涎﹐蓋腎爲水髒﹐主涎飲也。﹞六腑之咳﹐又安所受病﹖﹝此下辧六腑之咳不同也。﹞夫五臟之咳﹐久乃移於六腑。﹝五臟之咳久不已﹐則病及於腑﹐皆各因其合而表裏相移也。﹞脾咳不已﹐則胃受之。胃咳之狀﹐咳而嘔﹐嘔甚則長虫出。

﹝脾與胃合﹐故脾咳不已﹐胃必受之。胃不能容﹐則气逆爲嘔。長虫﹐蛔虫也﹐居腸胃之中﹐嘔甚則隨气而上出。蛔﹐音回。﹞肝咳不已﹐則膽受之。膽咳之狀﹐咳嘔膽汁。﹝膽汁﹐苦汁也。﹞肺咳不已﹐則大腸受之。大腸咳狀﹐咳而遺矢。﹝矢﹐屎也。﹞心咳不已﹐則小腸受之。小腸咳狀﹐咳而失气﹐气與咳俱失。﹝小腸之下﹐則大腸也。大腸之气﹐由於小腸之化﹐故小腸受邪而咳則下奔失气也。﹞腎咳不已﹐則膀胱受之。膀胱咳狀﹐咳而遺溺。﹝膀胱爲津液之府﹐故邪气居之則咳而遺溺。﹞久咳不已﹐則三焦受之﹐三焦咳狀﹐咳而腹滿﹐不欲食飲。﹝久咳不已﹐則上﹑中﹑下三焦俱病﹐出納升降皆失其和﹐故腹滿不能食飲。﹞此皆聚於胃﹐關於肺﹐使人多涕唾而面浮腫气逆也。﹝此下總結諸咳之癥而並及其治也﹐諸咳皆聚於胃﹐關於肺者﹐以胃爲五臟六腑之本﹐肺爲皮毛之合﹐如上文所云「皮毛先受邪气」及「寒飲食入胃」者﹐皆肺﹑胃之候也。陽明之脈起於鼻﹐會於面﹐出於口﹐故使人多涕唾而面浮腫﹐肺爲臟腑之蓋而主气﹐故令人咳而气逆。﹞

治髒者治其兪﹐治腑者治其合﹐浮腫者治其經。﹝脈之所注者爲兪﹐所入者爲合﹐所行者爲經。諸臟腑皆然也。咳證必由於肺﹐而「五臟六腑﹐皆令人咳」﹔又曰「五臟各以其時受病﹐非其時各傳以與之」﹐則不獨在肺矣。蓋咳有內傷﹑外感之分﹐故自肺而傳及五臟者有之﹐自五臟而傳於肺者亦有之。如風寒暑濕傷於外﹐則必先中於皮毛﹐皮毛爲肺之合﹐而受邪不解﹐此則自肺而後傳於諸髒也﹔勞欲情志傷於內﹐則髒气受傷﹐先由陰分而病及上焦﹐此則自諸髒而後傳於肺也。但自表而入者﹐其病在陽。故必自表而出之﹐治法宜辛宜溫﹐求其屬而散去外邪﹐則肺气淸而咳自愈矣﹔自內而生者傷其陰也﹐陰虛於下則陽浮於上﹐水涸金枯則肺苦於燥﹐肺燥則癢﹐癢則咳不能已﹐治此者宜甘以養陰﹐潤以養肺﹐使水壯气復而肺則寧也。大法治表邪者藥不宜靜﹐靜則畱連不解﹐久必變生他病﹐故最忌寒涼收斂之劑﹔治裏癥者藥不宜動﹐動則虛火不寧﹐眞陰不復﹐燥癢愈增﹐病必日甚﹐故最忌辛香助陽等劑。然治表者𨿽宜從散﹐若形气病气俱虛者﹐又當補其中气而佐以溫解之藥﹐若專於解散﹐恐肺气益弱﹐腠理益疏﹐外邪乘虛而入﹐病益甚也﹔治裏者𨿽宜靜以養陰﹐若命門陽虛不能納气﹐則參﹑姜﹑桂﹑附之類﹐亦所必用﹐否則气不化水﹐終無濟於陰也﹐至若因於火者宜淸﹐因於濕者宜利﹐因痰者降其痰﹐因气者理其气﹐𨿽方書條目極多﹐病本惟風寒﹑勞損而已﹐風寒者責在陽實﹐勞損者責在陰虛﹐此咳証之綱領。其他治標之法﹐亦不過隨其所見之證﹐而兼以調之則可﹐原非求本之法也﹐至於老人之久嗽者﹐元气旣虛﹐本難全愈﹐多宜溫養脾肺﹐或兼治標﹐但保其不致羸困則善矣﹔若求奇效而必欲攻之﹐則非計之得也。﹞

卷五疾病第十二

喘

人之居處﹑動靜﹑勇怯﹐脈亦爲之變動。凡人之驚﹑恐﹑恚﹑勞﹑動﹑靜﹐皆爲變也。﹝脈﹐以經脈﹑血气統言之也。﹞是以夜行則喘出於腎﹐淫气病肺。﹝此下四條言喘者﹐喘屬气﹐病在陽也。

腎者﹐至陰也。陰气受於夜﹐夜行則勞骨傷陰﹐故喘出於腎。淫气者﹐陰傷則陽勝﹐气逆爲患也。肺腎爲母子之髒﹐而少陰之脈上入肺中﹐故喘出於腎則病苦於肺。﹞有所墮恐﹐喘出於肝﹐淫气害脾。﹝有所墮墜而恐者﹐傷筋損血﹐故喘出於肝。肝气淫則害於脾﹐木乘土也。﹞有所驚恐﹐喘出於肺﹐淫气傷心。﹝驚恐則神气散亂﹐肺藏气﹐故喘出於肺﹐心藏神﹐故淫气傷之。﹞度水跌僕﹐喘出於腎與骨。﹝水起通於腎﹐跌僕傷於骨﹐故喘出焉。﹞當是之時﹐勇者气行則已﹐怯者則著而爲病也。﹝此結上文而言有病有不病者﹐因气有彊弱不同也。﹞故診病之道﹐觀人勇怯﹑骨肉﹑皮膚能知其情﹐以爲法也。﹝勇可察其有餘﹐怯可察其不足﹐骨可以察腎﹐肉可以察脾﹐皮膚可以察肺﹐望而知其情﹐卽善診者也。﹞

卷五疾病第十二

汗

飲食飽甚﹐汗出於胃。﹝此下五條言汗者﹐汗屬精﹐病在陰也。飲食飽甚則胃气滿而液泄﹐故汗出於胃。﹞驚而奪精﹐汗出於心。﹝驚則神散﹐神散則奪其精气﹐故汗出於心。﹞持重遠行﹐汗出於腎。﹝持重遠行則傷骨﹐腎主骨﹐故汗出於腎。﹞疾走恐懼﹐汗出於肝。﹝肝主筋而藏魂﹐疾走則傷筋﹐恐懼則傷魂﹐故汗出於肝。﹞搖體勞苦﹐汗出於脾。﹝搖體勞苦﹐則肌肉四肢皆動﹐脾所主也﹐故汗出於脾﹐又醉飽行房﹐汗出於脾。﹞故春秋冬夏四時陰陽生病﹐起於過用﹐此爲常也。﹝五臟受气﹐彊弱各有常度﹐若勉彊過用﹐必損其眞﹐則病之所由起也。﹞人有熱飲食下胃﹐其气未定﹐汗則出﹐或出於面﹐或出於背﹐或出於身半﹐其不循衛气之道而出也。﹝飲食入胃﹐其气各有所行﹐如散精於肝﹐淫气於筋﹐濁气歸心﹐淫精於脈之類是也﹐衛气之道﹐晝行於陽﹐夜行於陰﹐有常度也。今有熱飲食者方入於胃﹐其气之畱行未定﹐而汗輒外泄﹐出無方所﹐是不循胃气之道也。﹞外傷於風﹐內開腠理﹐毛蒸理泄﹐衛气走之﹐固不得循其道。

﹝風爲陽邪﹐有外熱也。熱食气悍﹐因內熱也﹐熱之所聚﹐則開發腠理﹐所以毛蒸理泄而衛气走之﹐故不循其常道也。﹞此气悍滑疾﹐見開而出﹐不得從其道﹐命曰「漏泄」。﹝此卽熱食之气也﹐出不由度﹐故曰「漏泄」。﹞

卷五疾病第十二

鼓脹

有病心腹痛﹐旦食則不能暮食﹐名爲「鼓脹」。﹝內傷脾腎﹐畱滯於中﹐則心腹脹滿不能再食﹐其脹如鼓﹐故名「鼓脹」。﹞治之以雞矢醴﹐一劑知﹐二劑已。﹝雞矢之性﹐能消積下气﹐通利大﹑小二便﹐蓋攻伐實邪之劑也。一劑可知其效﹐二劑可已其病。凡鼓脹由於停積﹐及濕熱有餘者﹐皆宜用之。若腎脾虛寒發脹﹐及气虛中滿等癥﹐最所忌也﹐誤服則死。雞矢醴法﹕用羯雞矢一升﹐研細炒焦色﹐地上出火毒﹐以百沸湯淋汁﹔每服一大盞﹐調木香﹑檳榔末各一錢﹐日三服﹐空腹服﹐以平爲度。

又有用幹羯雞矢八合﹐炒微焦﹐入無灰好酒三碗共煎﹐幹至一半許﹐用布濾汁﹐五更熱飲﹐則腹鳴﹐辰﹑巳時行二三次﹐皆黑水也。次日覺足面漸有皺紋﹐又飲一次﹐則漸皺至膝上而病愈矣。此二法似用後者爲便。﹞其時有復發者﹐飲食不節故也。﹝鼓脹之病本因畱滯﹐故不可復縱飲食也。﹞𨿽然﹐其病且已時﹐故當病气聚於腹也。﹝病𨿽將愈而復傷其脾﹐所以气復聚也。﹞

應於寸口﹐其脈大堅以澀者﹐脹也。﹝脈大者﹐邪之盛也﹔脈堅者﹐邪之實也﹔澀因气血之虛而不能流利也。大都洪大之脈﹐陰气必衰﹐堅彊之脈﹐胃气必損﹐故大堅以澀﹐則病當爲脹。﹞何以知臟腑﹖陰爲髒﹐陽爲腑也。﹝澀而堅者爲陰﹐其脹在髒﹐大而堅者爲陽﹐其脹在腑。一曰﹕脈病在陰﹐則脹在髒﹔脈病在陽﹐則脹在腑。﹞夫气之令人脹也﹐血脈之中﹐臟腑之內﹐三者皆存焉﹐然非脹之舍也。﹝捨﹐言畱止之處也。﹞脹之舍在於臟腑之外﹐排臟腑而郭胸脇﹐脹皮膚﹐故命曰「脹」。﹝排擠於臟腑之外﹐以胸脇爲郭而居於皮膚之中﹐是卽脹之所捨。﹞臟腑之在胸脇腹裏之內也﹐若匣匱之髒禁器也﹐各有次捨﹐異名而同處一域之中﹐其气各異﹐蓋胸腹﹐臟腑之郭也。﹝胸腹者﹐所以保障五內﹐故爲臟腑之郭。﹞

膻中者﹐心主之宮城也。﹝膻中者﹐胸中也﹐肺覆於上﹐膈膜障於下﹐爲淸虛周密之宮﹐心主之所居也﹐故曰「宮城」。﹞胃者﹐太倉也。﹝胃爲水谷之海﹐故曰「太倉」。﹞咽喉﹑小腸者﹐傳達也﹔﹝咽喉傳送者﹐穀气自上而入﹔小腸傳送者﹐淸濁自下而出。﹞胃之五竅者﹐閭裏門戶也﹔﹝閭﹐巷門也。裏﹐鄰里也。五家爲比﹐五比爲閭﹐蓋二十五家爲閭也。五家爲軌﹐十軌爲裏﹐蓋五十家爲裏也。胃之五竅爲閭裏門戶者﹐非言胃有五竅﹐正以上自胃脘﹐下至小腸﹑大腸﹐皆屬於胃﹐故曰「閭裏門戶」﹐如咽門﹑賁門﹑幽門﹑闌門﹑魄門﹐皆胃气之所行也﹐故總屬胃﹐謂之「五竅」。﹞廉泉﹑玉英者﹐津液之道也。﹝二穴俱屬任脈﹐玉英卽玉堂。﹞故五臟六腑者﹐各有畔界﹐其病各有形狀。﹝畔界各有所屬﹐故病之形見可按也。下文所以辧之。﹞營气循脈﹐胃气逆爲脈脹。﹝淸者爲營﹐營在脈中﹐其气精專﹐未卽致脹。濁者爲衛﹐衛行脈外﹐其气疾滑利﹐而行於分肉之間﹐故必由衛气之逆﹐而後病及於營﹐則爲脈脹﹐是以凡病脹者﹐皆發於衛气也。﹞衛气並脈循分爲膚脹。﹝衛气逆而並於脈﹐復循分肉之間﹐故爲膚脹。﹞三里而瀉﹐近者一下﹐遠者三下﹐無問虛實﹐工在疾瀉。﹝三里﹐足陽明經穴。陽明爲五臟六腑之海而主肌肉﹐故脹在肌膚者﹐當以鍼瀉之。一下﹑三下﹐謂一次﹑再次﹑三次也。蓋邪有遠近﹐故瀉有難易耳。﹞心脹者﹐煩心短气﹐臥不安﹔肺脹者﹐虛滿而喘咳﹔肝脹者﹐脇下滿而痛引小腹﹐脾脹者﹐善噦﹐四肢煩﹐體重不能勝衣﹐臥不安﹔腎脹者﹐腹滿引背﹐央央然腰髀痛﹔﹝此五臟之脹也。﹐悶亂也。央央然﹐困苦貌。﹞胃脹者﹐腹滿﹐胃脘痛﹐鼻聞焦臭﹐妨於食﹐大便難﹔大腸脹者﹐腸鳴而痛濯濯﹐冬日重感於寒﹐則飧泄不化﹔小腸脹者﹐少腹脹﹐引腰而痛﹔膀胱脹者﹐少腹滿而气癃﹔三焦脹者﹐气滿於皮膚中﹐輕輕然而不堅﹔膽脹者﹐脇下痛脹﹐口中苦﹐善太息。﹝此六腑之脹也。濯濯﹐腸鳴水聲也。飧泄不化﹐完谷而泄也﹐气癃﹐膀胱气閉﹐小水不通也。﹞

凡此諸脹者﹐其道在一。明知逆順﹐鍼數不失﹐瀉虛補實﹐神去其室﹐致邪失正﹐眞不可定﹐粗之所敗﹐謂之天命﹐補虛瀉實﹐神歸其室﹐久塞其空﹐謂之良工。﹝此下言治脹之得失也。脹有虛實﹐而當補當瀉﹐其道惟一﹐能察者謂之良工﹐粗者誤用。則傷人矣。﹞衛气之在身也﹐常然並脈循分肉﹐行有逆順﹐陰陽相隨﹐乃得天和﹐五臟更始﹐四時循序﹐五穀乃化。﹝此衛气之常度也。﹞然後厥气在下﹐營衛畱止﹐寒气逆上﹐眞邪相攻﹐兩气相搏﹐乃合爲脹也。﹝上節言衛气之順﹐此節明衛气之逆也。厥逆之气﹐自下而上﹐營衛失常﹐故眞邪相攻而合爲脹也。﹞合之於眞﹐三合而得。﹝脹𨿽由於衛气﹐然有合於血脈之中者﹐在經絡也﹔有合於髒者﹐在陰分也﹔有合於腑者﹐在陽分也。三合旣明﹐得其眞矣。﹞無問虛實﹐工在疾瀉﹐近者一下﹐遠者三下﹐其有三而不下者焉。下者﹐陷於肉肓而中气穴者也。﹝一下﹐三下者﹐言鍼當必陷於肉盲﹐亦必中於气穴﹐然後可以取效也。﹞不中气穴﹐則气內閉﹐鍼不陷肓﹐則气不行﹐上越中肉﹐則衛气相亂﹐陰陽相逐。﹝不中穴﹐不陷肓﹐則妄中於分肉間矣﹐故衛气相亂而陰陽之邪反相逐以乘之也。﹞其於脹也﹐當瀉不瀉﹐气故不下。﹝不得其气穴肉肓也。﹞三而不下﹐必更其道﹐气下乃止﹐不下復始﹐鍼藥不二﹐必審其脈﹐當瀉當補﹐如鼓應桴﹐惡有不下者乎﹗﹝三而不下﹐必未得其所也﹐故當更穴再刺之﹐鍼與藥﹐其法一也。腫脹一癥﹐五臟六腑無不有之。如「胃脈實﹐气有餘則脹」﹐「胃病者腹脹」﹐「胃脘當心而痛﹐脾气實則腹脹涇溲不利」﹐「濁气在上﹐則生脹「﹐此皆實脹也﹔「飲食起居失節﹐入五臟則滿閉塞「﹐「足太陰之別公孫﹐虛則鼓脹」﹐此皆虛脹也﹕「胃中寒則脹滿」﹐「髒寒生滿病」﹐「胃風膈塞不通﹐腹善脹」﹔「失衣則脹」﹐此皆寒脹也﹔「二陰一陽發病﹐善脹心滿」﹐「手少陰終者﹐腹脹閉」﹐「足太陰終者﹐腹脹閉」﹐此心脾受傷之脹也﹔又如「太陰所至爲重跗腫」﹐及土郁之發﹐太陰之初气﹐太陰之勝復﹐皆濕勝之腫脹也﹔又曰水運之太過﹐寒勝則浮﹔太陽之司天﹐太陽之勝復﹐皆寒勝之腫脹也。有曰少陰之司天﹐少陰之勝復﹐少陽之司天﹐少陽之勝復﹐又曰「熱甚則腫」﹐皆火勝之腫脹也﹔若厥陰之司天﹑在泉﹐厥陰之復及陽明之復﹐是皆木邪侮土及金气反勝之腫脹也﹐觀此則不惟五臟六腑﹐卽五運六气﹐亦無不皆有是病。然曰「諸濕腫滿﹐皆屬於脾」﹐又曰「其本在腎﹐其末在肺﹐皆聚水也」﹐又曰「腎者﹐胃之關也。關門不利﹐故聚水而從其類也」﹐由此言之﹐則諸經𨿽皆有脹﹐無不幹於脾﹑肺﹑腎三髒。蓋脾屬土﹐其主運化﹔肺屬金﹐其主气﹔腎屬水﹐其主五液。凡五气所化之液﹐悉屬於腎﹔五液所行之气﹐悉屬於肺﹔轉輸於二髒之中﹐以制水生金者﹐悉屬於脾。所以腫脹之生﹐無不由此三者﹐但癥有陰陽﹑虛實﹑寒熱﹑新久之別﹐不可不察焉。﹞

水與膚脹﹑鼓脹﹑腸覃﹑石瘕﹑石水﹐有以別之。﹝此六癥者﹐病異而形相似﹐故宜有以別之。覃﹐音潭。﹞水始起也﹐目窠上微腫﹐如新臥起之狀﹐﹝目之下爲目窠﹐微腫如新臥起之狀者﹐形如臥蠶也。﹞

其頸脈動﹐時咳﹐﹝頸脈﹐足陽明人迎也。陽明之脈﹐自人迎下循腹裏。由水邪乘之﹐故爲頸脈動﹐水之標在肺﹐故爲時咳。﹞陰股間寒﹐足脛﹐腹乃大﹐其水已成矣。﹝陰邪始於陰分也。﹞以手按其腹﹐隨手而起﹐如裹水之狀﹐此其候也。﹝凡按水囊者﹐必隨手而起﹐故病水者亦若是。以上皆水腫之候。﹞膚脹者﹐寒气客於皮膚之間﹐然不堅﹐腹大﹐身盡腫﹐皮濃﹐﹝﹐鼓聲也﹐寒气客於皮膚之間者﹐陽气不行﹐病在气分﹐故有聲若鼓。气本無形﹐故不堅。气無所不至﹐故腹大﹐身盡腫。若因於水﹐則有水處腫﹐無水處不腫﹐此爲可辧﹐然有水則皮澤而薄﹐無水則皮濃。﹞按其腹﹐而不起﹐腹色不變﹐此其候也。﹝寒气在膚腠之間﹐按散之則不能猝聚﹐故然不起。腹色不變﹐卽皮濃故也﹐以手按其腹﹐隨手而起者屬水﹐而不起者屬气﹐此固然也﹐然按气囊者亦隨手而起﹐又水在肌肉之中﹐按而散之﹐猝不能聚﹐如按糟囊者亦而不起﹐故未可以起與不起爲水气之的辧﹐但當察其皮濃色蒼﹐或一身盡腫﹐或自上而下者多屬气﹐若皮薄色澤﹐或腫有分界﹐或自下而上者多屬水也。﹐音夭﹐深也。﹞鼓脹者﹐腹脹﹐身皆大﹐大與膚脹等也﹔色蒼黃﹐腹筋起也。﹝腹脹﹐身皆大﹐與上文膚脹者證同。色蒼黃者﹐亦皮濃腹色不變之義﹐但腹有筋起﹐爲稍異耳﹐蓋此亦病在气分﹐故名鼓脹也。﹞腸覃者﹐寒气客於腸外﹐與衛气相搏﹐气不得榮﹐因有所系﹐癖而內著﹐惡气乃起﹐肉乃生。﹝覃﹐延布而深也﹐寒气與衛气相搏﹐則蓄積不行﹐畱於腸外﹐有所系著﹐故癖積起﹐肉生﹐病日以成矣。肉﹐惡肉也。﹞其始生也﹐大如雞卵﹐稍以盆大﹐至其成﹐如懷子之狀﹐久者離歲﹐按之則堅﹐推之則移﹐月事以時下也。﹝離歲﹐越歲也。寒邪客於腸外﹐不在胞中﹐故無妨於月事﹐其非血病可知。蓋由汁沫所聚而生﹐此腸覃之候也。﹞石瘕生於胞中﹐寒气客於子門﹐﹝胞﹐卽子宮也﹐男女皆有之﹕在男謂之精室﹐在女謂之血海﹐子門﹐卽子宮之門也。﹞子門閉塞﹐气不得通﹐惡血當瀉不瀉﹐以畱止﹐日以益大﹐狀如懷子﹐月事不以時下。皆生於女子﹐可導而下。﹝﹐凝敗之血也﹐子門閉塞﹐則血畱止﹐其堅如石﹐故曰「石瘕」。月事不以時下﹐惟女子有之也﹐故可以導血之劑下之。﹐鋪杯切。﹞膚脹﹑鼓脹亦可刺﹐先瀉其脹之血絡﹐後調其經﹐刺去其血絡也。﹝先瀉其脹之血絡﹐謂無論虛實﹐凡有血絡之外見者﹐必先瀉之﹐而後因虛實以調其經也。刺去其血絡﹐卽重明先瀉之義﹐所言者凡六證﹐而獨云膚脹﹑鼓脹者﹐蓋兼五證而統言之﹐辭𨿽簡而意則在也。﹞

卷五疾病第十二

津液

水谷入於口﹐輸於腸胃﹐其液別爲五﹕天寒衣薄則爲溺與气﹐天熱衣濃則爲汗﹐悲哀气並則爲泣﹐中熱胃緩則爲唾﹐邪气內逆則气爲之閉塞而不行﹐不行則爲水脹﹐何也﹖﹝五液者﹐陰精之總稱也﹐溺﹑汗﹑泣﹑唾﹑水﹐故名爲五。五臟化液﹐心爲汗﹐肺爲涕﹐肝爲淚﹐脾爲涎﹐腎爲唾﹐是爲「五液」﹐精﹑气﹑津﹑液﹑血﹑脈﹐其辧有六﹐涕﹑唾﹑精﹑津﹑汗﹑血﹑液﹐其名則七﹐無非五液之屬耳。﹞水谷皆入於口﹐其味有五﹐各法其海﹐津液各走其道。﹝水谷入口﹐五液之所由生也。五味之入﹐各有所歸﹐各注其海者﹐人身有四海﹕腦爲髓海﹐衝脈爲血海﹐膻中爲气海﹐胃爲水谷之海也。五臟四海﹐各因經以受水谷之气味﹐故津液隨化各走其道。﹞故三焦出气以溫肌肉﹐充皮膚﹐爲其津﹐其流而不行者爲液。﹝此津液之有辧也。

宗气積於上焦﹐營气出於中焦﹐衛气出於下焦。達於表者﹐陽之气也﹐故三焦出气以溫肌肉﹐充皮膚﹐而爲其津﹐津屬陽也﹔營於裏者﹐陰之气也﹐故周流於血脈之間而不散行於外﹐注於臟腑﹐益於精髓而爲之液﹐液屬陰也。﹞天暑衣濃則腠理開﹐故汗出。寒畱於分肉之間﹐聚沫則爲痛。﹝此津液之爲汗也。熱蒸於表則津泄﹐故腠理開而汗出﹔或爲寒邪所感﹐則液凝畱於肌肉之間﹐故汗沫聚而爲痛。﹞天寒則腠理閉﹐气濕不行﹐水下畱於膀胱﹐則爲溺與气。﹝此津液之爲溺气也﹐腠理閉密則气不外泄﹐故气化爲水﹐水必就下﹐故流於膀胱﹔然水卽气也﹐水聚則气生﹐气化則水注﹐故爲溺與气。﹞五臟六腑﹐心爲之主﹐耳爲之聽﹐目爲之候﹐肺爲之相﹐肝爲之將﹐脾爲之衛﹐腎爲之主外。﹝此二節言津液之爲涕泣也。心總五臟六腑﹐爲津液爲主﹐故耳﹑目﹑肺﹑肝﹑脾﹑腎皆總命於心﹐是以耳之聽﹐目之視﹐無不由乎心也。肺朝百脈而主治節﹐故爲心之相﹔肝主謀慮決斷﹐故爲心之將﹔脾主肌肉而護養臟腑﹐故爲心之衛﹔腎主骨而成立其形體﹐故爲心之主外也。﹞故五臟六腑之津液盡上滲於目﹐心悲气並則心系急﹐心系急則肺舉﹐肺舉則液上溢。夫心系與肺﹐不能常舉﹐乍上乍下﹐故咳而泣出矣。﹝心爲臟腑之主﹐故五臟之系皆入於心﹐心之總系復上貫於肺﹐通於喉﹐而息由以出﹐故心悲則系急而肺葉舉﹐液卽隨之而上溢。然心系於肺﹐本不常舉﹐故有乍上乍下﹔當其气舉而上﹐則爲咳爲泣也。凡人之泣甚而繼以嗽者﹐正以气並於上而奔迫於肺耳。目者﹐宗脈之所聚也﹐上液之道也﹐口鼻者﹐气之門戶也﹐故悲哀愁憂則心動﹐心動則五臟六腑皆搖﹐搖則宗脈感﹐液道通﹐故涕泣出焉。﹞中熱則胃中消穀﹐消穀則虫上下作﹐腸胃充郭﹐故胃緩﹐胃緩則气逆﹐故唾出。﹝此津液之爲唾也。虫爲濕熱所化﹐常居腸中﹐胃熱則消穀中空﹐虫行求食﹐故或上或下﹐動作於腸胃之間。充郭者﹐縱滿之謂。腸郭則胃緩﹐胃緩則气逆上行﹐涎隨而溢﹐故多唾也。

腎爲唾﹐而此曰「胃爲唾」﹐是胃之與腎皆主爲唾﹐蓋土郁之唾在胃﹐水泛之唾在腎也。﹞五穀之津液和合而爲膏者﹐內滲入於骨空﹐補益腦髓﹐而下流於陰股。﹝此津液之爲精髓也。膏﹐脂膏也﹐精液和合爲膏﹐以塡補於骨空之中﹐則爲腦爲髓﹐爲精爲血﹐故上至巓頂﹐得以充實﹐下流陰股﹐得以交通也。﹞陰陽不和﹐則使液溢而下流於陰﹐髓液皆減而下﹐下過度則虛﹐虛故腰背痛而脛酸。﹝陰陽不和則精气俱病﹐气病則不攝﹐精病則不守﹐精气不相統攝﹐故液溢於下而流泄於陰竅﹔精髓皆減﹐輸泄過度則眞陰日虛﹐故爲腰痛脛酸等病﹐此勞瘵之所由作也。﹞陰陽气道不通﹐四海閉塞﹐三焦不瀉﹐津液不化﹐水谷並於腸胃之中﹐別於回腸﹐畱於下焦﹐不得滲膀胱﹐則下焦脹﹐水溢﹐則爲水脹。﹝此津液之爲水脹也。三焦爲決瀆之官﹐膀胱爲津液之府﹐气不化則水不行﹐所以三焦不能瀉﹐膀胱不能滲﹐而腫脹之病所由作。故治此者﹐當以气化爲主。試觀水潦爲災﹐使非太陽照臨﹐則陰凝終不能散﹐泥濘終不能幹。能知此義﹐則知陰陽气化之道矣。﹞此津液五別之逆順也。﹝陰陽和則五液皆精而充實於內﹐陰陽不和則五精皆液而流溢於外﹐此其所謂逆順也。﹞

卷五疾病第十二

水疸

頸脈動﹐喘疾咳曰水。﹝頸脈﹐謂結喉旁動脈﹐足陽明之人迎也﹐水气上逆﹐反侵陽明﹐則頸脈動﹔水溢於肺﹐則喘急而疾咳。﹞目裹微腫﹐如臥蠶起之狀曰水。﹝目裹者﹐目之下胞也﹐胃脈之所至﹐脾气之所至。若見微腫如臥蠶起之狀﹐是水气淫及脾胃也。水者陰也﹐目下亦陰也﹐腹者至陰之所居﹐故水在腹中者必使目下腫也。﹞溺黃赤﹐安臥者黃膽。﹝疸﹐黃病也。身痛而色微黃﹐齒垢黃﹐爪甲上黃﹐黃膽也。

安臥﹐小便黃赤﹐脈小而寒者﹐不嗜食﹐謂之勞疸﹐以女勞得之也。﹞已食如饑者胃疸。﹝已食如饑者﹐是胃熱也。善消穀食﹐故曰「胃疸」﹐肺小而澀者。不嗜食﹐言中寒也。所以治疸者﹐當知陰陽之辧。﹞

面腫曰風。﹝風爲陽邪﹐故面腫者曰「風」﹐陽受風气也。﹞足脛腫曰水。﹝水爲陰邪﹐故足脛腫者曰「水」﹐陰受濕气也。﹞目黃者曰黃膽。﹝目者﹐宗脈之所聚也。諸經有熱則上薰於目﹐故黃膽者其目必黃。﹞

卷五疾病第十二

癉

消癉脈實大﹐病久可治﹔脈懸小堅﹐病久不可治。﹝消癉者﹐三消之總稱﹐謂內熱消中而肌膚消瘦也﹐邪熱在內﹐脈當實大者爲順﹐故病𨿽久猶可治﹔若脈懸小﹐則陽實陰虛﹐脈証之逆也﹐故不可治。五臟皆柔弱者善病消癉﹐又熱則消肌膚﹐亦爲消癉也。﹞

熱中﹑消中﹐不可服髙粱﹑芳艸﹑石藥。石藥發癲﹐芳艸發狂。﹝多飲數溲﹐謂之熱中。多食數溲﹐謂之消中。多怒曰癲﹐多喜曰狂。﹞熱中﹑消中者﹐皆富貴人也﹐禁髙粱﹐是不合其心﹐禁芳艸﹑石藥﹐不愈其病也﹐非也。﹝髙粱﹐濃味也。芳艸﹐辛香之品也。石藥﹐鍛煉金石之類也。三者皆能助熱﹐亦能銷陰﹐凡病熱者所當禁用。熱中﹑消中者﹐卽內熱病也﹐惟富貴之人多有之。凡治消癉肥貴人。

則髙粱之疾也。蓋富貴者以肥甘爲事﹐肥者令人內熱﹐甘者令人中滿﹐气積成熱﹔則轉爲消中﹑消渴之病﹐故於髙粱﹑芳艸之類﹐皆不得不禁也。﹞芳艸之气美﹐石藥之气悍。二者﹐其气急疾堅勁﹐非緩心和人﹐不可以服。﹝芳美者气熱而散﹐悍急者性剛而烈也。﹞夫熱气悍﹐藥气亦然﹐二者相遇﹐恐內傷脾。﹝脾者﹐陰中之至陰也。陽勝則傷陰﹐故二熱合气﹐必致傷脾。﹞脾者土也﹐而惡水﹐服此藥者﹐至甲乙日更論。﹝脾傷者畏木﹐故至甲乙日更論﹐蓋謂其必甚也。消癉﹑消中者﹐卽後世所謂三消癥也。凡多飲而渴不止者爲上消﹐消穀善饑者爲中消﹔溲便頻而膏濁不禁者爲下消。如肺消﹑膈消﹑消渴﹐卽上消也﹔癉成爲消中﹐胃中熱則消穀令人善饑﹐卽中消也﹔腎脈﹐肝脈微小﹐皆爲消癉﹐肝腎在下﹐卽下消也。然消渴之病﹐本濕寒之陰气極衰﹐燥熱之陽气太盛故也﹐治當補腎水陰寒之虛﹐瀉心火陽熱之實﹐除腸胃燥熱之甚﹐濟身中津液之衰﹐使道路散而不結﹐津液生而不枯﹐气血和而不澀﹐則病自已。若飲水多而小便多﹐名曰消渴﹔若飲食多不甚渴﹐小便數而消瘦者﹐名曰消中﹔若渴而飲水不絕﹐腿消瘦而小便有脂液者﹐名曰腎消。一皆以燥熱太甚﹐三焦腸胃之腠理脈絡怫郁壅滯﹐𨿽多飲於中﹐終不能浸潤於外﹐營衛百骸﹐故渴不止而小便多出﹐或數溲也。蓋五臟心爲君火正化﹐腎爲君火對化﹐三焦爲相火正化﹐膽爲相火對化﹐得其平則烹煉飲食﹐糟粕去焉﹐不得其平則燔灼臟腑﹐津液竭焉﹐夫一身之心火﹐甚於上爲膈膜之消﹐甚於中爲腸胃之消﹐甚於下爲膏液之消﹐甚於外爲肌肉之消。上甚不已﹐則消及於肺﹔中甚不已﹐則消及於脾﹔下甚不已﹐則消及於肝腎﹔外甚不已﹐則消及於筋骨。四髒皆消盡﹐則心始自焚而死矣。故有消癉﹑消中﹑消渴﹑風消﹑膈消﹑肺消之說。消之癥不同﹐歸之火則一也﹐人身之有腎﹐猶木之有根﹐故腎臟受病﹐必先形容憔悴﹐𨿽加以滋養﹐不能潤澤﹐故患消渴者﹐皆是腎經爲病﹐由壯盛之時不自保養﹐快情恣欲﹐飲酒無度﹐食脯炙﹐餌丹石等藥﹐遂使腎水枯竭﹐心火燔盛﹐三焦猛烈﹐五藏渴燥﹐由是渴﹑利生焉﹐此又皆本於腎也。又二陽之病發心脾﹐其傳爲風消﹐以陽明爲十二經之海﹐土衰而木气乘之﹐故爲肌肉風消也﹐心移寒於肺爲肺消﹐飲一溲二﹐死不治。此言元陽之衰﹐而金寒水冷﹐則爲肺﹑腎之消也﹐五臟之脈微小者﹐皆爲消癉﹐此言寸口之弱見於外﹐以血气之衰而消於內也。又如歲水太過﹐上臨太陽﹐民病渴而妄冒﹔太陽司天﹐寒气下臨﹐心火上從﹐民病嗌漧善渴﹔太陽司天﹐寒淫所勝﹐民病嗌漧﹐渴而欲飲﹐是皆以陰抑陽﹐以水致火﹐必以溫劑散去寒邪﹐其疾自愈﹐諸如此者﹐總皆消渴之類也。夫消者﹐消耗之謂﹐陽勝固能消陰﹐陰勝獨不能消陽乎﹖故凡於精神血气肌肉筋骨之消﹐無非消也﹐又不得盡稱爲火矣。善學人當熟讀而精思﹐因時制宜可也。﹞

有病口甘者﹐此五气之溢也﹐名曰「脾癉」。﹝癉﹐熱病也。五气﹐五味之所化也﹐夫五味入口﹐藏於胃﹐脾爲之行其精气﹔津液在脾﹐故令人口甘也﹐﹝脾主爲胃行其津液者也﹐﹞故五味入胃則津液在脾﹐脾屬土﹐其味甘﹐脾气通於口﹐故能令人口甘也。﹞此肥美之所發也﹐﹝肥甘太過﹐故發爲病。﹞

此人必數食甘美而多肥也。肥者令人內熱﹐甘者令人中滿﹐故其气上溢﹐轉爲消渴。﹝肥者﹐味濃助陽﹐故能生熱﹐甘者﹐性緩不散﹐故能畱中。熱畱不去﹐久必傷陰﹐其气上溢﹐故轉變爲消渴之病。﹞

治之以蘭﹐除陳气也。﹝蘭艸性味甘寒﹐能利水道﹐辟不祥﹐除胸中痰癖﹐其气淸香﹐能生津止渴﹐潤肌肉﹐故可除陳積蓄熱之气。﹞有病口苦﹐名曰「膽癉」﹐取陽陵泉。﹝陽陵泉﹐足少陽膽經穴。口苦者病在膽﹐故名曰「膽癉」。﹞夫肝者﹐中之將也﹐取決於膽﹐咽爲之使。﹝謀慮在肝﹐無膽不斷﹐故肝爲中之將而取決於膽也。又足少陽之脈上挾咽﹐足厥陰之脈循喉嚨之後﹐上入頏顙﹐是肝膽之脈﹐皆會於咽﹐故咽爲之使。﹞

此人者﹐數謀慮不決﹐故膽虛气上溢而口爲之苦﹐治之以膽募﹑兪。﹝數謀慮不決﹐則肝膽俱勞﹐勞則必虛﹐虛則气不固﹐故膽气上溢而口爲之苦。膽募在肋﹐本經之日月也。膽兪在背﹐足太陽之穴也。

並前陽陵泉者﹐共六穴﹐皆可治之。﹞

卷六疾病第十三

胎孕

何以知懷子之且生也﹖身有病而無邪脈也。﹝身有病﹐謂經斷﹑惡阻之類也。身病者脈亦當病﹐或斷續不調﹐或弦澀細數﹐是皆邪脈﹐則眞病也。若六脈和滑而身有不安者﹐其爲胎气無疑矣。﹞人有重身﹐九月而喑。﹝婦人懷孕﹐則身中有身﹐故曰「重身」。喑﹐聲啞不能出也。﹞胞之絡脈絕也。﹝胎懷九月﹐兒體已長﹐故能阻絕胞中之絡脈。﹞何以言之﹖胞絡者﹐系於腎少陰之脈﹐貫腎系舌本﹐故不能言。無治也﹐當十月復。﹝胞中之絡﹐衝任之脈也﹐胞絡者﹐系於腎而上會於咽喉﹐故胞中之絡脈絕則不能言﹐十月子生而胞絡復通﹐則能言矣﹐故不必治。﹞無損不足﹑益有餘以成其疹。﹝疹﹐疾也。不當治而治之﹐反以成疾。﹞無損不足者﹐身羸瘦無用石也﹔﹝妊娠九月﹐則身重疲勞﹐養胎力困﹐正虛羸不足之時﹐必不可用鍼石以復傷其气。﹞無益其有餘者﹐腹中有形而泄之﹐泄之則精出﹐而病獨擅中﹐故曰疹成也。﹝胎元在胞而刺之﹐則精气必泄。精泄則胎气傷而病獨專於中﹐是益其有餘﹐故疹成也﹐胎孕之道﹐《顱囟經》云﹕一月爲胞胎﹐精血疑也﹔二月爲胎形﹐始成胚也﹔三月陽神﹐爲三魂﹔四月陰靈﹐爲七魄﹔五月五行﹐分五臟也﹔六月六律﹐定六腑也﹔七月精開竅通﹐光明也﹔八月元神﹐具降眞靈也﹔九月宮室羅布﹐以定生人也﹔十月受气足﹐萬象成也。生後六十日瞳子成﹐能咳笑應和人﹔百五十日任脈成﹐能自反復﹔百八十日髖骨成﹐能獨坐﹔二百一十日掌骨成﹐能扶伏﹔三百日髕骨成﹐能行也。若不能根據期者﹐必有不平之處﹐巢元方曰﹕妊娠一月名胎胚﹐足厥陰脈養之﹔二月名始膏﹐足少陽脈養之﹔三月名始胎﹐手心主脈養之﹐當此之時﹐血不流行﹐形象始化﹐未有定儀﹐因感而變﹐欲於端正莊嚴﹐常口談正言﹐身行正事﹐欲子美好﹐宜佩白玉﹐欲子賢能﹐宜看詩書﹐是謂外像而內感者也﹔四月始成其血脈﹐手少陽脈養之﹔五月始成其气﹐足太陰脈養之﹔六月始成其筋﹐足陽明脈養之﹔七月始成其骨﹐手太陰脈養之﹔八月始成膚革﹐手陽明脈養之﹔九月始成毛髮﹐足少陰脈養之﹔十月五臟六腑﹑關節人神皆備﹐此其大略也。當推其理﹐若足厥陰者﹐肝脈也﹐足少陽者﹐膽脈也﹐此一臟一腑之經也﹐餘皆如此﹐凡四時之令必始春木﹐故十二經之養始於肝膽﹐所以養胎在一月﹑二月﹔手心主包絡也﹐手少陽三焦也﹐屬火而王夏﹐所以養胎在三月﹑四月﹔足太陰脾也﹐足陽明胃也﹐屬土而王長夏﹐所以養胎在五月﹑六月﹐手太陰肺也﹐手陽明大腸也﹐屬金而王秋﹐所以養胎在七月﹑八月﹔足少陰腎也﹐屬水而王冬﹐所以養胎在九月﹔至十月﹐兒於母腹之中受足諸髒之气﹐然後待時而生也﹐然十二經中﹐惟手少陰心脈﹑手太陽小腸脈及足太陽膀胱脈﹐皆不言養胎者﹐蓋九月之養在腎﹐則膀胱亦在其中矣﹐惟心與小腸爲表裏﹐心爲五臟六腑之主﹐𨿽其尊而無爲﹐然髒气所及則神無不至﹐小腸切近胞胎﹐丙火所化﹐則气無不至﹐所以皆不主月而實無月不在也﹐胎孕之道。無出此矣。第胎有男女﹐則成有遲速﹐體有陰陽﹐則懷分向背。故男動在三月﹐陽性早也﹐女動在五月﹐陰性遲也。女胎背母而懷﹐故母之腹軟﹐男胎面母而懷﹐故母之腹硬。此又男胎﹑女胎之有不同者也﹐至若旣生之後﹐兒之壽夭﹐其因有二﹕蓋一則由於稟賦﹐一則由於撫養﹐夫稟賦爲胎元之本﹐精气之受於父母者是也。

撫養爲壽夭之本﹐居處寒溫﹑飲食得失者是也。凡少年之子﹐多有羸弱﹐欲勤而精薄也。老年之子﹐反多彊壯者﹐欲少而精全也。多飲者子多不育﹐蓋以酒亂精﹐則精半非眞﹐而濕熱勝也。多欲者子多不育﹐以孕後不節﹐則盜泄母陰﹐奪養胎之气也。此外如饑飽勞逸﹐五情六气﹐無不各有所關﹐是皆所謂稟賦也。至於撫養之法﹐俗傳有云「若要小兒安﹐須帶三分饑與寒。」此言殊爲未當﹐恐飲食之過﹐傷脾而積聚生﹐故當防其放肆無度。疊進而驟﹐脾不及化﹐必使飲食勻調﹐節其生冷﹐何病之有﹖若云帶饑﹐則不可也。至若「寒」之一字﹐關系非淺﹐聖人避風如避箭﹐則風寒之爲害也不小。彼嬰兒以未成之血气﹐嫩薄之肌膚﹐較之大人相去百倍﹐顧可令其帶寒耶﹖新產之兒﹐多生驚風抽搐等病﹐蓋其素處腹中﹐裹護最密﹐及胞胎初脫﹐極易感邪﹐而收生者遲慢不愼﹐則風寒襲之﹐多致不救﹐及其稍長﹐每多發熱﹐輕則爲鼻塞咳嗽﹐重則爲小兒傷寒﹐幼科不識﹐一槪呼爲變蒸﹐誤藥致斃者此也。或寒气傷髒﹐則爲吐爲瀉﹐或因寒生熱﹐則爲驚爲疳。種種變生﹐多由外感﹐𨿽稟體彊盛﹐不畏風寒者亦所常有﹐但彊者三之一﹐弱者三之二﹐傷熱者十之三﹐傷寒者十之七﹐矧膏粱貧賤﹐气質本自不同﹐醫家不能察本﹐但知見熱攻熱﹐嬰兒不能言﹐病家不能辧﹐徒付之命﹐誠可嘆也。又有謂「小兒爲純陽之體﹐多宜淸涼之治」者﹐此說尢爲誤人。女子二七﹐男子二八﹐而後天癸至。夫天癸者﹐陰气也﹐小兒之陰气未至﹐故曰純陽﹐原非陽气有餘之謂﹐特稚陽耳。稚陽之陽﹐其陽幾何﹖使陽本非實﹐而誤認爲火﹐則必用寒涼妄攻其熱﹐陰旣不足﹐又伐其陽﹐多致陰陽俱敗﹐脾腎俱傷﹐又將何所藉賴而望其生乎﹖又曰「小兒無補腎法」﹐此何說耶﹖夫小兒之陰气未成﹐卽腎虛也﹐或父母多欲而所稟水虧﹐亦腎虛也。陰旣不足。而不知補之﹐陰絕則孤陽亦滅矣﹐何謂無可補耶﹖此義惟薛立齋獨得之。﹞

卷六疾病第十三

血枯

病有胸脇支滿者﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前﹑後血﹐何以名之﹖﹝支滿者﹐滿如支膈也。肺主气﹐其臭腥﹐肝主血﹐其臭臊﹐肺其不能平肝﹐則肝肺俱逆於上﹐濁气不降﹐淸气不升﹐故聞腥臊而吐淸液也。口中唾血﹐血不歸經也。四肢淸冷﹐气不能周也。

頭目眩運﹐失血多而气隨血去也。气旣亂﹐故於前陰﹑後陰﹐血不時見﹐而月信反無期矣。﹞病名血枯。

此得之年少時有所大脫血﹐若醉入房中﹐气竭肝傷﹐故月事衰少不來也。﹝血枯者﹐月水斷絕也。致此之由﹐其原有二﹕一則以少時有所大脫血﹐如胎產旣多﹐及崩﹑淋﹑吐﹑衄之類﹐皆是也﹔一則以醉後行房﹐血盛而熱﹐因而縱肆﹐則陰精盡泄﹐精去則气去﹐故中气竭也﹐夫腎主閉﹐髒肝主疏泄﹐不惟傷腎﹐而且傷肝。

及至其久﹐則三陰俱虧﹐所以有先見諸證如上所云﹐而終必至於血枯﹐則月事衰少不來也。此𨿽以女子爲言﹐丈夫有犯前證﹐亦不免爲精枯之病﹐則勞損之屬皆是也。﹞治之何術﹖以四烏骨﹑一茹﹐二物並合之﹐丸以雀卵﹐大如小豆﹐以五丸爲後飯﹐飲以鮑魚汁﹐利腸中及傷肝也。﹝後飯者﹐先藥後飯也﹐烏﹐卽烏賊也﹐骨名海螵蛸﹐其气味鹹溫下行﹐故主女子赤白漏下及血閉﹑血枯﹐其性澀﹐故亦能令人有子。茹﹐亦名茹蘆﹐卽茜艸也﹐气味甘寒無毒﹐能止血治崩﹐又能益精气﹐活血通經脈﹐作茹者非﹐蓋茹有毒﹐豈血枯者所宜﹖未之詳耳。雀﹐卽麻雀也。雀卵气味甘溫﹐能補益精血﹐主男子陰痿不起﹐故可使多精有子﹐及女子帶下﹑便溺不利。鮑魚﹐卽今之淡幹魚也。諸魚皆可爲之﹐惟石首鯽魚者爲勝。其气味辛溫無毒。魚本水中之物﹐故其性能入水髒﹐通血脈﹐益陰气﹐煮汁服之﹐能同諸藥通女子血閉也﹐以上四藥﹐皆通血脈﹐血主於肝﹐故凡病傷肝者﹐亦皆可用之﹐血枯一癥﹐與血膈相似﹐皆經閉不通之候。然而枯之與膈﹐則相反有如冰炭。夫枯者﹐枯竭之謂﹐血虛之極也。膈者﹐阻隔之謂﹐血本不虛﹐而或气﹐或寒﹐或積﹐有所逆也。膈者﹐病發於暫﹐其證則或痛或實﹐通之則血行而愈﹐可攻者也﹐枯者﹐其來也漸﹐衝在內竭﹐其癥無形﹐必不可通者也。今人每用四物加桃仁﹑紅花﹐甚至硝﹑朴﹑稜﹑莪之類﹐無所不至﹐夫血旣枯矣﹐只當補養陰气﹐使其血充則勿招自至﹐奚俟通也﹖若勉彊逼之﹐則枯者愈枯﹐不危何待﹖﹞

卷六疾病第十三

癲狂

病有怒狂者﹐﹝怒狂者﹐多怒而狂也﹐卽罵詈不避親疏之謂。﹞生於陽也。陽气者﹐因暴折而難決﹐故善怒也﹐名曰陽厥。﹝陽气宜於暢達﹐若暴有折銼﹐則志無所伸﹐或事有難決﹐則陽气被抑﹐逆而上行﹐故爲怒狂﹐病名陽厥。﹞陽明者常動﹐巨陽﹑少陽不動﹐不動而動﹐大疾﹐此其候也。﹝陽明常動者﹐謂如下關﹑地倉﹑大迎﹑人迎﹑气沖﹑衝陽之類﹐皆有脈常動者也。巨陽。少陽不動者﹐謂巨陽惟委中﹑昆侖﹐少陽惟聽會﹑懸鐘﹐其脈𨿽微動而動不甚也。於其不甚動者而動﹐且大疾﹐則其常動者更甚矣。此卽陽厥怒狂之候。﹞奪其食卽已。夫食入於陰﹐長气於陽﹐故奪其食卽已。﹝食少則气衰﹐故節奪其食﹐不使胃火復助陽邪﹐則陽厥怒狂者可已。﹞使之服以生鐵洛爲飲。夫生鐵洛者﹐下气疾也。﹝生鐵洛﹐卽鑪冶間錘落之鐵屑﹐用水研浸﹐可以爲飲﹐其屬金﹐其气寒而重﹐最能墜熱開結﹐平水火之邪﹐故可以下气疾﹑除狂怒也。凡藥中用鐵精﹑鐵華粉﹑鍼砂﹑鐵銹水之類﹐皆同此意。﹞

癲疾脈搏大滑﹐久自已。脈小堅急﹐死不治。﹝搏大而滑爲陽脈﹐陽盛气亦盛﹐故久將自已。若小堅而急﹐則肝之眞髒脈也﹐全失中和﹐而無胃气﹐故死不治。﹞故又曰癲疾之脈﹐虛則可治﹐實則死。﹝虛則柔緩邪气微也﹐故生﹔實則弦急邪气盛也﹐故死。﹞人生而有病癲疾者﹐何得之﹖﹝言人之初生者﹐未犯邪气﹐卽有癲疾也。﹞病名爲胎病﹐此得之在母腹中時﹐其母有所大驚﹐气上而不下﹐精气並居﹐故令子發爲癲疾也。﹝驚則气亂而逆﹐故气上不下﹐气亂則精亦隨之﹐故精气並及於胎﹐令子爲癲癇疾也。﹞

卷六疾病第十三

卒痛

人之五臟卒痛者﹐經脈流行不止﹐環周不休﹐寒气入經而稽遲﹐泣而不行﹐客於脈外則血少﹐客於脈中則气不通﹐故卒然而痛。其痛或有卒然而止者﹐或痛甚不休者﹐或痛甚不可按者﹐或按之而痛止者﹐或按之無益者﹐或喘動應手者﹐或心與背相引而痛者﹐或脇肋與少腹相引而痛者﹐或腹痛引陰股者﹐或痛宿昔而成積者﹐或卒然痛死不知人﹑少間復生者﹐或痛而嘔者﹐或腹痛而後泄者﹐或痛而閉不通者﹐凡此諸痛﹐皆當別之。寒气客於脈外﹐則脈寒﹐脈寒則縮蜷﹐縮蜷則脈絀急﹐絀急則外引小絡﹐故卒然而痛﹐得炅則痛立止。﹝蜷﹐不申也﹐絀﹐屈曲也。炅﹐熱也。寒气客於脈外者﹐邪不甚深﹐衛气不得流通﹐則外引小絡而卒然爲痛﹐故但得炅暖之气﹐其痛則立止也。蜷﹐音拳。絀﹐音屈。﹞因重中於寒﹐則痛久矣。

﹝重中於寒則不易解散也。﹞寒气客於經脈之中﹐與炅气相薄﹐則脈滿﹐滿則痛而不可按也。﹝陽气行於脈中而寒襲之﹐則寒熱相薄﹐畱而不行﹐則邪實於經﹐故脈滿而痛不可按也。﹞寒气稽畱﹐炅气從上﹐則脈充大而血气亂﹐故痛甚不可按也。﹝炅气從上﹐陽主升也。寒邪遏之﹐則脈充於內而血气亂﹐故其痛必甚。﹞

寒气客於腸胃之間﹐膜原之下﹐血不得散﹐小絡急引故痛。按之則血气散﹐故按之痛止。﹝膜﹐筋膜也。原﹐肓之原也﹐義詳下章。腸胃之間﹐膜原之下﹐皆有空虛之處﹐血不散而小絡滿﹐則急引而痛。按之則寒气可散﹐小絡可緩﹐故其痛止﹐非若經脈之無罅隙者﹐按之則愈實而愈痛也。其著於腸胃之募原也﹐飽食則安﹐饑而痛。﹞寒气客於挾脊之脈﹐則深按之不能及﹐故按之無益也。﹝挾脊者﹐足太陽經也。其最深者則伏衝﹑伏膂之脈﹐故按之不能及其處。﹞寒气客於衝脈﹐衝脈起於關元﹐隨腹直上﹐寒气客則脈不通﹐脈不通則气因之﹐故喘動應手矣。﹝關元﹐任脈穴﹐在臍下三寸。衝脈起於胞中﹐卽關元也。其脈並足少陰腎經挾臍上行﹐會於咽喉﹐而腎脈上連於肺﹐若寒气客之﹐則脈不通﹐脈不通則气亦逆﹐故喘動應手也。﹞寒气客於背兪之脈﹐則脈泣﹐脈泣則血虛﹐血虛則痛﹐其兪注於心﹐故相引而痛。按之則熱气至﹐熱气至則痛止矣。﹝背兪﹐五臟兪也﹐皆足太陽經穴。太陽之脈﹐循膂﹐當心入散﹐上出於項﹐故寒气客之則脈澀血虛﹐爲背與心相引而痛﹐因其兪注於心也。按之熱至而痛止者﹐正以血虛故耳。﹞寒气客於厥陰之脈﹐厥陰之脈者﹐絡陰器系於肝﹐寒气客於脈中﹐則血泣脈急﹐故脇肋與少腹相引痛矣。﹝肝經之脈﹐循陰股﹐入髦中﹐抵少腹﹐布脇肋也。﹞厥气客於陰股﹐寒气上及少腹﹐血泣在下相引﹐故腹痛引陰股。﹝厥气﹐寒逆之气也﹐少腹陰股之間﹐乃足三陰衝脈之所中行也﹐寒气之犯﹐皆相引而痛。﹞寒气客於小腸膜原之間﹐絡血之中﹐血泣不得注於大經﹐血气稽畱不得行﹐故宿昔而成積矣。﹝小腸爲受盛之府﹐化物所出。若寒气客於膜原﹑絡血之間﹐則血澀不行﹐故不得注於大經。

稽畱漸久﹐因成積也。﹞寒气客於五臟﹐厥逆上泄﹐陰气竭﹐陽气未入﹐故卒然痛死不知人﹐气復反則生矣。﹝寒傷髒气﹐則气不得降而厥逆上泄﹐乃致眞陰暴竭﹐陽气未能遽入﹐故卒然痛死﹐必待髒气復返則生矣。﹞

寒气客於腸胃﹐厥逆上出。故痛而嘔也。﹝腸胃﹐亦言腑也﹐水谷之在六腑﹐必自上而下﹐乃其順也。若寒气客之﹐則逆而上出﹐故爲痛爲嘔。﹞寒气客於小腸﹐小腸不得成聚﹐故後泄腹痛矣。﹝小腸爲丙火之府﹐而寒邪勝之﹐則陽气不化﹐水谷不得停畱﹐故病爲後泄腹痛矣。﹞熱气畱於小腸﹐腸中痛﹐癉熱焦渴﹐則堅幹不得出﹐故痛而閉不通矣。﹝熱畱小腸﹐是陽髒陽病也。故爲癉熱﹑焦竭﹑堅幹﹑痛閉之疾。治痛之法﹐有曰痛無補法者﹐有曰通則不痛﹑痛則不通者﹐有曰痛隨利滅者﹐人相傳誦﹐皆以此爲不易之法。凡是痛癥無不執而用之﹐不知「痛隨利滅」﹐「利」字訓作「通」字﹐非下也。

假令在表者實﹐汗而利之﹐在裏者實﹐下而利之﹐在气血者實﹐散之﹑行之而利之﹐則得治實之法也。然痛癥亦有虛﹑實﹐治法亦有補﹑瀉。其辧之之法﹐不可不詳。凡痛而脹閉者多實﹐不脹不閉者多虛﹔痛而拒按者爲實﹐可按者爲虛﹔喜寒者多實﹐愛熱者多虛﹔飽而甚者多實﹐饑而甚者多虛﹔脈實气粗者多實﹐脈虛气少者多虛﹔新病壯年者多實﹐愈攻愈劇者多虛。痛在經者脈多弦大﹐痛在髒者脈多沈微。必兼脈癥而察之﹐則虛實自有明辧。實者可利﹐虛者亦可利乎﹖不當利而利之﹐則爲害不淺。故凡治表虛而痛者﹐陽不足也﹐非溫經不可﹔裏虛而痛者﹐陰不足也﹐非養榮不可﹔上虛而痛者﹐心脾受傷也﹐非補中不可﹔下虛而痛者﹐脫泄亡陰也﹐非速救脾腎﹑溫補命門不可。夫以溫補而治痛者﹐古人非不多也﹐惟近代薛立齋尢得之﹐柰何明似丹溪而亦曰「諸痛不可補气」﹐局人意見如此。﹞

卷六疾病第十三

痺

風寒濕三气雜至﹐合而爲痺。﹝痺者﹐閉也﹐一陰一陽結謂之喉痺﹐食痺而吐﹐是皆閉塞之義也。故風寒濕三气雜至﹐則壅閉經絡﹐血气不行而病爲痺﹐卽痛風不仁之屬。痺﹐音祕。﹞其風气勝者爲行痺﹐風者善行數變﹐故爲行痺。凡走注歷節疼痛之類皆是也。﹞寒气勝者爲痛痺﹐﹝陰寒之气客於肌肉筋骨之間﹐則凝結不散﹐陽气不行﹐故痛不可當﹐卽痛風也。﹞濕气勝者爲著痺也。﹝著痺者﹐肢體重著不移﹐或爲疼痛﹐或爲頑木不仁。濕從土化﹐病多發於肌肉。﹞其有五者﹕以冬遇此者爲骨痺﹐以春遇此者爲筋痺﹐以夏遇此者爲脈痺﹐以至陰遇此者爲肌痺﹐以秋遇此者爲皮痺。﹝遇此者﹐指上文之三气也。﹞內捨五臟六腑﹐五臟皆有合﹐病久而不去者﹐內捨於其合也。﹝皮﹑肉﹑筋﹑骨﹑脈皆有五臟之合﹐病在外而久不去﹐則各因其合而內連於髒矣。﹞故骨痺不已﹐復感於邪﹐內捨於腎﹔筋痺不已﹐復感於邪﹐內捨於肝﹔脈痺不已﹐復感於邪﹐內捨於心﹔肌痺不已﹐復感於邪﹐內捨於脾﹔皮痺不已﹐復感於邪﹐內捨於肺。所謂痺者﹐各以其時﹐重感於風﹑寒﹑濕之气也。﹝捨者﹐邪入而居之也。時﹐謂气王之時﹐五臟各有所應也。病久不去﹐而復感於邪﹐气必更深﹐故內捨其合而入於髒。﹞凡痺之客五臟者﹐肺痺者煩滿喘而嘔﹔﹝肺在上焦﹐其脈循胃口。故爲煩滿喘而嘔也。﹞心痺者脈不通﹐煩則心下鼓暴﹐上气而喘﹐嗌漧善噫﹐厥气上則恐﹔﹝心合脈而痺气居之﹐故脈不通。心脈起於心中﹐其支者上挾咽﹐其直者卻上肺﹐故病此諸癥。厥气﹐陰气也。心火衰則邪乘之﹐故神怯而恐。﹞肝痺者夜臥則驚﹐多飲數小便﹐上爲引如懷﹔﹝肝藏魂﹐肝气痺則魂不安﹐故主夜臥驚駭。肝脈下者過陰器﹐抵少腹﹐上者循喉嚨之後﹐上入頏顙﹐故爲病如此。﹞腎痺者善脹﹐尻以代踵﹐脊以代頭﹔﹝腎者﹐胃之關。腎气痺則陰邪乘胃﹐故腹善脹。尻以代踵者﹐足攣不能伸也。脊以代頭者﹐身僂不能直也。以腎脈入跟中﹐上內﹐出內廉﹐貫脊屬腎﹐故爲是病。﹞脾痺者四肢解墮﹐發咳嘔汁﹐上爲大塞﹔﹝脾主四肢﹐故令解墮﹐其脈屬脾絡胃﹐上膈挾咽﹐今其气痺不行。故發咳嘔汁﹐甚則上焦痞隔﹐爲大塞不通也。﹞腸痺者﹐數飲而出不得﹐中气喘爭﹐時發飧泄﹔﹝腸痺者﹐兼大﹑小腸而言。腸間病痺﹐則下焦之气不化﹐故𨿽數飲而水不得出﹐水不出則本末俱病﹐故與中气喘爭﹐蓋其淸濁不分﹐故時發飧泄。﹞胞痺者少腹膀胱﹐按之內痛﹐若沃以湯﹐澀於小便﹐上爲淸涕。﹝胞﹐膀胱之脬也。膀胱气閉﹐故按之則內痛﹔水閉不行﹐則蓄而爲熱﹐故若沃以湯﹐且澀於小便也。膀胱之脈﹐從巓入絡腦﹐故上爲淸涕。﹞陰气者﹐靜則神藏﹐躁則消亡。﹝陰气者﹐髒气也。五臟者﹐所以藏精﹐神﹑魂﹑魄﹑志﹑意者也。人能安靜﹐則邪不能幹﹐故精神完固﹐而五內若躁擾妄動﹐則精气耗散﹐神志消亡﹐故外邪得以乘之﹐五臟之痺﹐因而生矣。﹞飲食自倍﹐腸胃乃傷。﹝六腑者﹐所以受水谷而化物者也。若過用不節。致傷脾胃﹐則六腑之痺因而生矣。﹞淫气喘息﹐痺聚在肺﹔淫气憂思﹐痺聚在心﹔淫气遺溺﹐痺聚在腎﹔淫气乏竭﹐痺聚在肝﹔淫气肌絕﹐痺聚在脾。﹝淫气﹐邪亂之气也。五臟之痺﹐上文𨿽已詳言﹐然猶有其辧者如此﹐又可因之以知其聚在何髒也。諸痺不已﹐亦益內也。在表者不去﹐必日內而益深矣。﹞其風气勝者﹐其人易已也。﹝風爲陽邪﹐可以散之﹐故易已﹔然則寒﹑濕二痺﹐愈之較難﹐以陰邪畱滯不易行也。﹞痺﹐其時有死者﹐或疼久者﹐或易已者。其入髒者死﹐其畱連筋骨間者疼﹐久畱皮膚間者易已。﹝入髒者死﹐傷眞陰也﹐畱連筋骨者疼久﹐邪之深也﹔畱皮膚者易已﹐邪之淺也。﹞其客於六腑者﹐亦其食飲居處爲其病本也。﹝水谷之寒熱﹐感則害及六腑﹔居處之邪气﹐感則傷在六陽﹐故食飲居處﹐爲六腑致病之本。﹞六腑亦各有兪﹐風﹑寒﹑濕气中其兪﹐而食飲應之﹐循兪而入﹐各捨其腑也。﹝兪﹐言周身之穴。凡邪可入﹐皆謂之兪﹔非榮兪﹑背兪之謂﹐食傷於內。邪中於外﹐表裏相應﹐故得乘虛而入舍於腑。﹞榮衛之气﹐不令人痺。蓋榮者﹐水谷之精气也。和調於五臟﹐灑陳於六腑﹐乃能入於脈也。故循脈上下﹐貫五臟﹐絡六腑也。衛者﹐水谷之悍气也﹐其气疾滑利﹐不能入於脈也。故循皮膚之中﹐分肉之間﹐燻於肓膜﹐散於胸腹。﹝肓者﹐凡控腹肉理之間﹐上下空隙之處也。膜﹐筋膜也。﹞逆其气則病﹐從其气則愈。不與風﹑寒﹑濕气合﹐故不爲痺。﹝營衛之气﹐但不可逆﹐故逆之則病﹐從之則愈。然非若皮肉﹑筋骨﹑血脈﹐臟腑之有形者也﹐無迹可著﹐故不與三气爲合﹐蓋無形亦無痺也。﹞痺或痛﹐或不痛﹐或不仁﹐或寒或熱﹐或燥或濕。痛者寒气多也﹐有寒故痛也。﹝寒多則血脈凝滯﹐故必爲痛。﹞其不痛不仁者﹐病久入深﹐榮衛之行澀﹐經絡時疏﹐故不痛。皮膚不營﹐故爲不仁。其寒者陽气少﹐陰气多﹐與病相益﹐故寒也。﹝凡病寒者﹐不必盡由於外寒﹐但陽气不足﹐陰气有餘﹐則寒從中生﹐與病相益﹐故爲寒癥。﹞其熱者陽气多﹐陰气少﹐病气勝﹐陽遭陰﹐故爲痺熱。﹝遭﹐逢也。陽盛遭陰﹐則陰气不能勝之﹐故爲痺熱。﹞其多汗而濡者﹐此其逢濕盛也。陽气少﹐陰气盛﹐兩气相感﹐故汗出而濡也。

﹝上文兼燥而言﹐此則全提寒﹑濕兩气也。其文法如此﹐陰气有餘﹐爲多汗身寒﹐亦此義也。﹞夫痺而不痛者﹐痺在於骨則重﹐在於脈則血凝而不流﹐在於筋則屈不伸﹐在於肉則不仁﹐在於皮則寒。具此五者﹐則不痛也。﹝具此五者﹐則筋﹑骨﹑皮﹑肉﹑血脈間﹐气無不痺﹐故不得爲痛也。﹞

凡痺之類﹐逢寒則急﹐逢熱則縱。

周痺之在身也﹐上下移徙隨脈﹐其上下左右相應﹐間不容空﹐此痛在血脈之中﹐邪將在分肉之間乎﹖何以其痛之移也﹖間不及下鍼﹐其痛之時﹐不及定治﹐而痛已止。﹝痛﹐動而痛也。間不及下鍼﹐不及定治﹐言移動之速也﹐﹐音觸。﹞此名眾痺﹐非周痺也。各在其處﹐更發更止﹐更居更起﹐以右應左﹐以左應右﹐非能周也﹐更發更休也。﹝各在其處﹐謂隨聚而發也。不能周徧上下﹐但或左或右﹐更發更休﹐患無定所﹐故曰眾痺。﹞必刺其處﹐勿令復起。﹝治從其本﹐故可勿令復起。﹞周痺者﹐在於血脈之中﹐隨脈以上﹐隨脈以下﹐不能左右﹐各當其所。﹝能上能下﹐但隨血脈而周徧於身﹐故曰周痺﹐非若眾痺之左右移易也。﹞痛從上下者﹐先刺其下以過之﹐後刺其上以脫之。痛從下上者﹐先刺其上以過之﹐後刺其下以脫之。﹝過者﹐去之之謂。脫者﹐拔絕之謂﹐先刺以過之﹐去其標也﹔後刺以脫之﹐拔其本也。﹞

此痛安生而有名﹖風寒濕气﹐客於外分肉之間﹐迫切而爲沫﹐沫得寒則聚﹐聚則排分肉而分裂也﹐分裂則痛。﹝邪气客於肌表﹐漸入分肉之間﹐則迫切津液而爲汁沫﹔沫得寒則聚而不散﹐故排裂肉理爲痛。﹞痛則神歸之﹐神歸之則熱﹐熱則痛解﹐痛解則厥﹐厥則他痺發﹐發則如是。﹝痛則心注其處﹐故神歸之。神歸卽气歸也﹐气歸則熱﹐熱則寒散而痛暫解﹐然其逆气仍在﹐故痛𨿽解而厥未除﹐則別有所聚﹐故或自上而下﹐或自下而上﹐他痺發矣﹐是名周痺﹐發仍如此。﹞此內不在髒﹐而外未發於皮﹐獨居分肉之間﹐眞气不能周﹐故命曰周痺。﹝眞气不能周﹐卽气閉不行也﹐故曰痺者閉也。﹞

足太陽之筋病﹐小趾支跟踵痛攣﹐﹝其筋起於足小趾﹐結於踵﹐上循跟﹐結於也。﹞脊反折﹐項筋急﹐肩不舉﹐腋支缺盆中紐痛﹐不可左右搖。﹝其別者﹐結於臀﹐上挾脊﹐上項﹔其支者﹐結於肩﹐入腋下﹐上出缺盆﹐故爲此病。﹞治在燔鍼﹐名曰仲春痺也。﹝仲春痺者﹐足太陽之經應二月之气也﹐此以手﹑足六經﹐分主十二月﹐蓋以辧陰陽盛衰之義也。﹞足少陽之筋病﹐小趾次趾支轉筋﹐引膝外轉筋﹐膝不可屈伸﹐筋急。﹝足少陽之經﹐起於小趾次趾﹐上循脛外廉﹐結於膝外廉也。﹞前引髀﹐後引尻﹐卽上乘﹐季脇痛﹐﹝其筋之支者﹐上走髀﹐前者結於伏兔﹐後者結於尻﹐其直者上乘及季脇也。﹞上引缺盆﹐膺乳頸維筋急。﹝其直者﹐系於膺乳﹐結於缺盆﹐上循耳後也。維者﹐牽系之謂。﹞從左之右﹐右目不開﹐上過右角﹐並蹺脈而行﹐左絡於右。﹝從左之右﹐則右目不開﹐是右病由左也。

然則左目不開者﹐病由於右可知矣。角﹐額角也﹐並蹺脈而行者﹐陰蹺陽蹺﹐陰陽相交﹐陽入陰﹐陰出陽﹐交於目銳﹐故左絡於右。﹞故傷左角﹐右足不用﹐命曰維筋相交。﹝傷左角之筋﹐而右足不用﹐則其從右之左者亦然。蓋筋之維絡相交如此也。﹞治在燔鍼﹐名曰孟春痺也。﹝足少陽以生陽之經﹐故應正月之气也。﹞足陽明之筋病﹐足中趾支脛轉筋﹐腳跳堅﹐﹝本經之筋﹐起於中趾﹐結於跗上﹐邪外上行﹐加於輔骨上﹐結於膝外廉。其直者﹐上循﹐結於膝也。跳者﹐跳動。堅者﹐堅彊也。﹞

伏兔轉筋﹐髀前腫﹐疝﹐腹筋急﹐﹝其直者﹐上循伏兔﹐結於髀﹐聚於陰器﹐上腹而布也。﹞引缺盆乃頰﹐卒口僻急者﹐目不合﹔熱則筋縱﹐目不開。頰筋有寒則急﹐引頰移口﹔有熱則筋弛縱﹐緩不勝收﹐故僻。﹝僻﹐歪斜也。其經自缺盆上頸頰﹐挾口﹐上合於太陽﹐太陽爲目上綱﹐陽明爲目下綱。故凡目之不合不開﹐口之急縱歪僻者﹐皆足陽明之筋病﹐寒則急而熱則緩也。﹞治之以馬膏膏其急者﹐以白酒和桂以塗其緩者。以桑鉤鉤之﹐卽以生桑炭置之坎中﹐髙下以坐等﹐以膏熨急頰﹐且飲美酒﹐啖美炙肉。不飲酒者﹐自彊也﹐爲之三拊而已。﹝馬膏﹐馬脂也。其性味甘平柔潤﹐能養筋治痺﹐故可以膏其急者。白酒辣﹐桂性味辛溫﹐能通經絡﹐行血脈﹐故可以塗其緩者。桑之性平﹐能和關節﹐除風寒濕痺諸痛﹐故以桑鉤鉤之者﹐鉤正其口也。復以生桑火炭置之地坎之中﹐髙下以坐等者﹐欲其深淺適中﹐便於坐而得其暖也。然後以前膏熨其急頰﹐且飲之美酒﹐啖之美肉﹐皆助血舒筋之法也。

𨿽不善飲﹐亦自彊之。三拊而已﹐言再三拊摩其患處﹐則病自已矣。啖﹐音淡。拊﹐音府。﹞治在燔鍼﹐名曰季春痺也。﹝足陽明正盛之經﹐三月應之气也。﹞足太陰之筋病﹐足大趾支內踝痛﹐轉筋痛﹐﹝足太陰之筋﹐起大趾之端﹐上結於內踝也。﹞膝內輔骨痛﹐陰股引髀而痛﹐陰器紐痛﹐下引兩臍脇痛﹐引膺中脊內痛。﹝其直者﹐絡於膝內輔骨﹐上陰股﹐結於髀﹐聚於陰器﹐上臍腹胸脇﹔其內者﹐著於脊也。﹞

治在燔鍼﹐命曰仲秋痺也。﹝蓋足太陰之經﹐應八月之气也。﹞足少陰之筋病﹐足下轉筋﹐及所過而結者皆痛﹐及轉筋。﹝足少陰之經﹐起於小趾之下﹐故病足下轉筋﹐所過而結者﹐以其並足太陰之筋﹐斜走內踝之下﹐結於踵﹐又與太陽之經﹐合而上結於內輔之下﹔又並太陰之筋﹐而上循陰股﹐結於陰器﹐皆能爲痛及轉筋也。﹞病在此者﹐主癇螈及痙。﹝癇﹐癲癇也。螈﹐牽急也。痙﹐堅彊反張﹐尢甚於螈者也。足少陰爲天一之經﹐眞陰受傷﹐故爲此病。螈﹐音熾。﹞在外者不能俯﹐在內者不能仰。故陽病者腰反折﹐不能俯﹐陰病者不能仰。﹝在外者﹐與太陽之筋合﹐故不能俯﹔在內者﹐循脊內挾膂﹐上至項﹐故不能仰。陽病者﹐卽在外者也﹔陰病者﹐卽在內者也。﹞治在燔鍼﹐在內者熨引飲藥﹐此筋折紐﹐紐發數甚者﹐死不治﹐﹝熨引所以舒筋﹐飲藥所以養血。折紐者﹐卽轉筋之甚。發日數﹐病日甚者﹐陰虧之極也﹐故當死不治。﹞名曰孟秋痺也。﹝蓋足少陰爲生陰之經﹐應七月之气也。﹞足厥陰之筋病﹐足大趾支內踝之前痛﹐內輔痛﹐陰股痛﹐轉筋﹐﹝足厥陰之筋﹐起於大趾之上﹐結於內踝之前﹐又結於內輔骨之下﹐上循陰股也。﹞陰器不用﹕傷於內則不起﹐傷於寒則陰縮入﹐傷於熱則縱挺不收。﹝陰器者﹐前陰之具也﹐厥陰之筋結於此﹐陰器病者﹐有此三者之異。﹞治在行水﹐淸陰气。﹝淸﹐理也。此言當以藥治之﹐在通行水髒而調陰气﹐蓋水則肝之母也。﹞其病轉筋者﹐治在燔鍼﹐﹝轉筋者﹐治當在經也。﹞命曰季秋痺也。﹝足厥陰者﹐陰盡之經也﹐故應九月之气也。﹞手太陽之筋病﹐小指支肘內銳骨後廉痛﹐循臂陰入腋下﹐腋下痛﹐腋後廉痛﹐繞肩脾引頸而痛﹐應耳中鳴痛引頷﹐目瞑﹐良久乃得視。﹝手太陽之筋起於小指﹐上結於腕﹐結於肘內銳骨之後﹐上結於腋下﹐上肩循頸﹐結於耳後﹐結於頷上﹐屬目外﹐故其痛引耳頷則瞑目﹐良久方可開視也。﹞頸筋急﹐則爲筋頸腫﹐寒熱在頸者﹐治在燔鍼。﹝筋頸腫﹐卽鼠瘰之屬。﹞

其爲腫者﹐復而銳之。﹝刺而腫不退者復刺之﹐當用銳鍼﹐卽鍼也。﹞本支者﹐上曲牙﹐循耳前﹐屬目外﹐上頷結於角﹐其痛當所過者支轉筋。﹝本支者﹐卽其直支也。角﹐耳上角也。凡當其所過之處﹐皆當轉筋而痛。﹞治在燔鍼名曰仲夏痺也。﹝手太陽之筋應五月之气也。﹞手少陽之筋病﹐當所過者﹐卽支轉筋舌捲。﹝手少陽之筋﹐起於小指次指之端﹐結於腕﹐上循臂﹐結於肘﹐上繞外廉﹐上肩走頸﹔其支者﹐當曲頰入系舌本﹐故當所過者爲轉筋而痛。﹞治在燔鍼﹐名曰季夏痺也。﹝手少陽之經﹐應六月之气也。﹞手陽明之筋病﹐當所過者支痛及轉筋﹐肩不舉﹐頸不可左右視。﹝手陽明之筋﹐起於大指次指之端﹐結於腕﹐上結於肘外﹐上結於﹔其支者﹐達肩胛挾脊﹔其直者﹐從肩上頸﹔又支者﹐上頰結於﹔又直者﹐上左角﹐絡頭﹐下右頷﹐故當所過之處﹐爲支痛轉筋如此。﹞治在燔鍼﹐名曰孟夏痺也。﹝手陽明爲兩陽合明之經﹐故應四月之气。﹞手太陰之筋病﹐當所過者支轉筋﹐痛甚﹐成息賁﹑脇急﹑吐血。﹝手太陰之筋﹐起於大指﹐循指上行﹐結於魚後﹐上循臂﹐入肘中﹐上內廉﹐入腋下﹐出缺盆﹐結肩前﹐上結缺盆﹐下結胸裏﹐散貫賁﹐合賁下抵季脇﹐故其所過之處﹐當轉筋痛甚而病如此。﹞治在燔鍼﹐名曰仲冬痺也。﹝手太陰之經應十一月之气也。﹞手心主之筋病﹐當所過者支轉筋﹐前及胸痛息賁。﹝手厥陰之筋﹐起於中指﹐結於肘內廉﹐上臂陰﹐結腋下﹐下散﹐前後挾脇。其支者﹐入腋散胸中﹐結於賁﹐故當所過者爲病如此。﹞

治在燔鍼﹐名曰孟冬痺也。﹝手厥陰以兩陰交盡之經﹐故應十月之气。﹞手少陰之筋病﹐內急﹐心承伏梁﹐下爲肘网﹐其病所過者支轉筋﹐筋痛。﹝承﹐承於下也。伏梁。堅伏之積也。网﹐如网羅之牽急也。手少陰之筋﹐起於小指內側﹐結於銳骨﹐上結肘內廉﹐上入腋﹐挾乳裏﹐結於胸中﹐下系於臍﹐故在內側爲急﹐爲伏梁﹐在外則爲肘网﹐及當其所過之處爲轉筋﹑筋痛等病。﹞治在燔鍼﹐其成伏梁唾血膿者﹐死不治。﹝臍上臍下﹐皆爲伏梁。若伏梁已成而唾見血膿者﹐病劇髒傷﹐故死不治。﹞名曰季冬痺也。﹝手少陰之筋﹐應十二月之气也。﹞治在燔鍼者﹐燔鍼劫刺﹐以知爲數﹐以痛爲輸。﹝燔鍼﹐燒鍼也。

劫刺﹐因火气而劫散寒邪也。燔鍼﹐鍼。義以知爲數﹐知其气至爲度也。以痛爲輸﹐卽其痛處是穴也。﹞經筋之病﹐寒則反折筋急﹐熱則筋弛縱不收﹐陰不用﹔陽急則反折﹐陰急則俯不伸。﹝此以下皆結上文經筋爲病而總言之也。陽急﹑陰急﹐指足太陽﹑少陰爲言﹐皆爲背病﹔陽急在外則反張而折﹐陰急在內則俯不能伸也。﹞刺者﹐刺寒急也。熱則筋縱不收﹐無用燔鍼。﹝筋痺之病﹐屬寒者多﹐故以上皆言治在燔鍼劫刺﹔然有因於熱者﹐治當遠熱﹐無用燔鍼﹐驗在筋之急與縱耳。﹞足之陽明﹐手之太陽﹐筋急則口目爲﹐急不能卒視﹐治皆如右方也。﹝此申言口眼歪僻之證﹐必系足陽明﹑手太陽之筋病也。﹞

卷六疾病第十三

痺疝

厥陰有餘﹐病陰痺﹔﹝厥陰者﹐風木之气也。風木有餘﹐則邪並於肝。肝經之脈﹐結於諸陰之分﹐故病爲陰痺。此下皆提脈象以明之也。善診者無泥於文。﹞不足﹐病生熱痺。﹝厥陰之气不足﹐則陽邪勝之﹐故病生熱痺。﹞滑則病狐疝風﹐﹝滑爲陽邪有餘﹐而病風者﹐熱則生風也﹐疝者﹐前陰少腹之病﹐男女五臟皆有之﹐狐之晝伏夜出﹐陰獸也。疝在厥陰﹐其出入上下不常﹐與狐相類﹐故曰狐疝風。此非外之入風﹐乃以肝邪爲言也。﹞澀則病少腹積气。﹝澀爲气虛﹐爲血滯﹐故邪气畱止而病爲積聚。﹞少陰有餘﹐病皮痺﹐隱軫。

﹝少陰者﹐君火之气也。火盛則克金﹐皮者肺之合﹐故爲皮痺。隱軫﹐卽癮疹也。﹞不足病肺痺。﹝火不足則金無所畏﹐燥邪獨勝﹐故病爲肺痺。﹞滑則病肺風疝﹐﹝滑實則君火爲邪﹐故乘於肺﹐病在气也。﹞澀則病積﹑溲血。﹝澀爲心血不足﹐故經滯而爲積聚﹐血亂而爲溲血也。﹞太陰有餘﹐病肉痺﹑寒中﹔﹝太陰者﹐濕土之气也。濕邪有餘﹐故爲肉痺﹔寒濕在脾﹐故爲寒中。﹞不足病脾痺。﹝上弱則脾气不行也。﹞

滑則病脾風疝﹐﹝太陰脈滑﹐則土邪有餘。脾風疝者﹐卽腫重墜之屬﹐病在濕也。﹞澀則病積﹐心腹時滿。﹝脾脈入腹﹐上注心中﹐澀因脾弱﹐故病脾積及心腹時滿。﹞陽明有餘﹐病脈痺﹐身時熱﹔﹝陽明者﹐燥金之气也﹔其合大腸與胃。燥气有餘﹐則血脈虛而陰水弱﹐故病脈痺及身爲時熱。﹞不足﹐病心痺。﹝燥气不足。則火勝爲邪﹐故病爲心痺。﹞滑則病心風疝﹐﹝滑則燥熱生風﹐熱則主於心也﹐故爲心風疝。﹞澀則病積﹐時善驚。﹝澀則胃虛而滯﹐故病胃積﹐虛者風木乘之﹐故善驚。﹞太陽有餘﹐病骨痺﹐身重﹔﹝太陽者﹐寒水也之气。其合腎﹐其主骨。故太陽寒邪有餘者主爲骨痺﹐爲身重。﹞不足﹐病腎痺。﹝不足則腎气弱﹐故病爲腎痺。﹞滑則病腎風疝﹐﹝太陽滑實者﹐風寒挾邪﹐故病腎風疝。﹞澀則病積﹑善時巓疾。﹝太陽之脈﹐交巓上﹐絡腎﹐屬膀胱﹐故其脈澀气滯﹐當爲腎積及頂巓之病。﹞少陽有餘﹐病筋痺﹑脇滿﹔﹝少陽者﹐相火之气也﹐其合肝膽﹐其主筋﹐其脈行於脇肋﹐故少陽之邪有餘者病筋痺﹑脇滿。﹞不足﹐病肝痺。﹝少陽不足﹐則肝臟气虛﹐故病爲肝痺。﹞

滑則病肝風疝﹐﹝滑實則風熱合邪而爲肝風疝﹐病在筋也。﹞澀則病積﹐時筋急﹑目痛。﹝澀以血滯﹐故病肝積。肝主筋﹐開竅於目﹐故爲筋急﹑目痛。疝癥不一﹐狐疝出入不常﹐又從下而上也﹔疝頑腫不仁﹐又從上而下也﹔衝疝自少腹上衝心而痛也﹔厥疝積气在腹中﹐气逆爲疝也﹔有瘕者﹐以少腹冤熱而痛出白﹐一名曰蠱也﹔有六經風疝者﹐如上所云也﹔有小腸疝者﹐小腹痛﹐腰脊控睪而痛﹐時窘之後者﹐亦疝之屬也。

任脈爲病﹐男子內結七疝﹐女子帶下瘕聚。蓋任脈者﹐起於中極之下﹐以上毛際﹐循腹裏﹐上關元﹐總諸陰之會﹔故諸疝之在小腹者﹐無不由任脈爲之原而諸經爲之派耳﹐云七疝者﹐乃總諸疝爲言﹐不過六七耳。後世俗工所立謬名﹐又獨以厥陰經爲言者﹐皆未當也﹐大都此癥寒則多痛﹐熱則多縱﹐濕則多腫墜﹐虛者亦然﹐若重在血分者不移﹐在气分者多動﹐分察六者於諸經﹐各因其多少虛實而兼治之﹐自無不效也。﹞

卷六疾病第十三

痿

五臟各有所合﹐皆能使人痿。﹝痿者﹐痿弱無力﹐舉動不能也。﹞故肺熱葉焦﹐則毛皮虛弱急薄﹐著則生痿也。﹝肺痿者﹐皮毛痿也﹐蓋熱乘肺金﹐在內則爲葉焦﹐在外則皮毛虛弱而爲急薄﹔若熱气畱著不去而及於筋脈骨肉﹐則病生痿。者﹐足弱不能行也。﹞心气熱﹐則下脈厥而上﹐上則下脈虛﹐虛則生脈痿﹐樞折挈﹐脛縱而不在地也。﹝心痿者﹐脈痿也。心气熱則火獨上炎﹐故三陰在下之脈﹐亦皆厥逆上﹐上逆則下虛﹐乃生脈痿﹐脈痿者﹐凡四肢關節之處。如樞紐之折而不能提掣﹐足脛縱緩而不能任地也。﹞肝气熱﹐則膽泄口苦﹐筋膜幹﹐筋膜幹則筋急而攣﹐發爲筋痿。﹝肝痿者﹐筋痿也。膽附於肝﹐肝气熱則膽汁溢泄﹐故爲口苦﹔筋膜受熱則血液漧燥﹐故拘急而攣﹐爲筋痿也。﹞脾气熱﹐則胃幹而渴﹐肌肉不仁﹐發爲肉痿。﹝脾痿者﹐肉痿也。脾與胃以膜相連而開竅於口﹔故脾气熱則胃幹而渴。脾主肌肉﹐今熱蓄於內則精气耗傷﹐故肌肉不仁﹐發爲肉痿。﹞腎气熱﹐則腰脊不舉﹐骨枯而髓減﹐發爲骨痿。﹝腎痿者﹐骨痿也。腰者腎之府﹐其脈貫脊﹐其主骨髓﹐故腎气熱則見癥若此。﹞何以得之﹖肺者﹐髒之長也﹐爲心之蓋也。有所失亡﹐所求不得﹐則發肺鳴﹐鳴則肺熱葉焦﹐發爲痿。﹝肺位最髙﹐故謂之長﹔覆於心上﹐故謂之蓋。肺志不伸﹐則气郁生火﹐故喘息有聲﹐發爲肺鳴。金髒病則失其淸肅之化﹐故熱而葉焦﹐五臟之陰皆爲之不足﹐此痿之生於肺也。﹞悲哀太甚﹐則胞絡絕﹐胞絡絕則陽气內動﹐發則心下崩﹐數溲血也。﹝胞絡者﹐子宮之絡脈也。

胞脈屬心而絡於胞中﹐故悲哀太甚則心系急而胞絡絕﹐上下不交﹐亢陽內動﹐逼血下崩﹐令人數爲溺血也。﹞

故大經空虛﹐發爲肌痺﹐傳爲脈痿。﹝血失則大經空虛﹐無以滲灌肌肉﹐榮養脈絡﹐故先爲肌肉頑痺﹐而後傳爲脈痿者﹐生於心也。﹞思想無窮﹐所願不得﹐意淫於外﹐入房太甚﹐宗筋弛縱﹐發爲筋痿﹐及爲白淫。﹝思想無窮﹐所願不得﹐欲不遂也。意淫於外﹐入房太甚﹐陰气傷也﹐故宗筋弛縱﹐發爲筋痿。宗筋者﹐聚於前陰。精傷於內﹐气陷於下﹐故爲白淫﹐卽今之所謂帶濁也。﹞故曰筋痿者﹐生於肝使內也。

﹝肝主筋﹐故使內﹐而筋痿者﹐生於肝也。﹞有漸於濕﹐以水爲事﹐若有所畱﹐居處相濕﹐肌肉濡漬﹐痺而不仁﹐發爲肉痿。﹝漸﹐有由來也。以水爲事﹐從事於卑濕之所也。相﹐並也。脾主肌肉而惡濕﹐濕著於肉則衛气不榮﹐故肌肉頑痺而爲肉痿。漬﹐早四切。﹞故曰肉痿者﹐得之濕地也。﹝地之濕气﹐感則害皮肉筋脈﹐病生於脾也。﹞有所遠行勞倦﹐逢大熱而渴﹐渴則陽气內伐﹐內伐則熱捨於腎﹔腎者﹐水髒也﹐今水不勝火﹐則骨枯而髓虛﹐故足不任身﹐發爲骨痿。﹝遠行勞倦﹐最能生熱。陽盛則內伐眞陰﹐水不勝火﹐故主於腎。﹞故曰骨痿者﹐生於大熱也。﹝熱甚則精髓漧涸﹐故骨枯而爲痿病﹐生於腎也。﹞

何以別之﹖肺熱者﹐色白而毛敗﹔心熱者﹐色赤而絡脈溢﹔肝熱者﹐色蒼而爪枯﹔脾熱者﹐色黃而肉蠕動﹔腎熱者﹐色黑而齒槁。﹝蠕﹐音軟﹐微動貌。﹞言治痿者﹐獨取陽明﹐﹝此下言治痿之法也。﹞

以陽明爲五臟六腑之海﹐主潤宗筋﹐宗筋主束骨而利機關也。﹝陽明﹐胃脈也﹐主納水谷﹐化气血﹐以資養表裏﹐故爲五臟六腑之海而下潤宗筋。宗筋者﹐前陰所聚之筋也﹐爲諸筋之會﹐凡腰脊溪谷之筋皆屬於此﹐故主束骨而利機關也。﹞衝脈者﹐經脈之海也﹐主滲灌溪谷﹐與陽明合於宗筋。﹝經脈之海者﹐衝脈爲十二經之血海也﹐故主滲灌溪谷。衝脈起於气街﹐並少陰之經挾臍上行﹐陽明脈亦挾臍旁去中行二寸下行﹐故皆會於宗筋。﹞陰陽總宗筋之會﹐會於气街﹐而陽明爲之長﹐皆屬於帶脈﹐而絡於督脈。﹝宗筋聚於前陰。前陰者﹐足之三陰﹑陽明﹑少陽及衝﹑任﹑督﹑蹺九脈之所會也﹐九者之中﹐則陽明爲五臟六腑之海﹐衝爲經脈之海﹐此一陰一陽﹐總乎其間﹐故曰「陰陽總宗筋之會」也。會於气街者﹐气街爲陽明之正脈﹐故陽明獨爲之長。帶脈者﹐起於季脇﹐圍身一周﹔督脈者﹐起於會陰﹐分三歧爲任﹑衝﹐而上行腹背﹐故諸經者﹐皆聯屬於帶脈﹐支絡於督脈也。﹞故陽明虛則宗筋縱﹐帶脈不引﹐故足痿不用也。

﹝陽明虛則血气少﹐不能潤養宗筋﹐故至弛縱。宗筋縱則帶脈不能收引﹐故足痿不爲用﹐此所以當治陽明也。

﹞治之各補其榮而通其兪﹐調其虛實﹐和其逆順。筋脈骨肉﹐各以其時受月﹐則病已矣。﹝諸經之所澑爲榮﹐所注爲兪。補者所以致气﹐通者所以行气﹐上文云「獨取陽明」﹐此復云「各補其榮而通其兪」﹐蓋治痿者當取陽明﹐又必察其所受之經而兼治之可也。﹞

卷六疾病第十三

腸

腸便血﹐身熱則死﹐寒則生。﹝腸﹐滯下也﹐利而不利之謂。便血﹐赤利也。身熱者﹐陽勝陰敗﹐故死﹔寒則榮气未傷﹐故生。﹞腸下白沫﹐脈沈則生﹐脈浮則死。﹝白沫﹐白利也。病在陰而見陰脈者爲順﹐故生見﹔陽脈者爲逆﹐故死。﹞腸下膿血﹐脈懸絕則死﹐滑大則生。﹝下膿血者﹐見白赤而言也。懸絕者﹐謂太過則堅而搏﹐不足則微而脫﹐皆胃气去而眞髒見也。邪實正虛﹐勢相懸絕﹐故死。

滑因血盛﹐大以气充﹐血气未傷﹐故生。﹞腸之屬﹐身不熱﹐脈不懸絕﹐亦得滑大者曰生﹐懸澀者曰死﹐以髒期之。﹝以髒期之者﹐肝見庚辛死﹐心見壬癸死﹐肺見丙丁死﹐脾見甲乙死﹐腎見戊己死。腸一癥﹐卽今之所謂痢疾也。自仲景而後﹐又謂之滯下﹐無有能治者﹐惟薛立齋獨得其義﹐欲相資借﹐當讀其書。﹞

卷六疾病第十三

伏梁

病有少腹盛﹐上下左右皆有根﹐名曰伏梁。﹝伏﹐藏伏也。梁﹐彊梁堅硬之謂。﹞裹大膿血﹐居腸胃之外﹐不可治﹐治之每切按之致死。﹝按﹐抑也。切按之者﹐謂過於妄攻也﹐故必致死。﹞

何也﹖此下則因陰﹐必下膿血﹐上則迫胃脘﹐生膈挾胃脘內癰。﹝此病連居三陰﹑衝﹑帶之間﹐裹大膿血而伏於腸胃之外。其上下左右皆有根系﹐故下行者能下膿血﹐上行者能迫胃脘﹐致生膈胃間癰瘍也。﹞

此久病也﹐難治。﹝此非一朝夕所致者﹐延積旣久﹐根結日深﹐故不易治。﹞居齊上爲逆﹐居齊下爲從。﹝居臍上則漸逼心肺﹐故爲逆﹔在下者其勢猶緩﹐故爲從。心脈微緩爲伏梁﹐在心下﹐上下行﹐時唾血﹔又手少陰之筋病﹐內急﹐心承伏梁﹔又心之積名曰伏梁﹐起臍上﹐大如臂﹐上至心下。然此旣云齊上爲逆﹐齊下爲從﹐下文又云「環齊而痛﹐病名伏梁」﹐是不獨以心積爲伏梁也﹐蓋凡積有內伏而堅彊者﹐皆得名之﹐獨言伏梁者﹐其總諸積爲言也。﹞勿動亟奪。﹝動﹐動大便也﹐奪﹐奪土郁也。皆下之之謂。言勿得妄攻而數奪其胃气﹐不及於病﹐徒傷無益也。﹞有曰人有身體髀股皆腫﹐環齊而痛﹐病名伏梁。﹝此亦在衝脈之分﹐而結於臍腹者也。衝脈之在上者﹐出頏顙﹐循背裏﹔在中者﹐挾齊腹﹔在下者﹐伏行股足之間﹐故其爲病如此。﹞此風根也﹐其气溢於大腸﹐而著於肓﹔肓之原在齊下﹐故環齊而痛也。﹝風根﹐卽寒气也﹐如積之始生得寒﹐乃生厥﹐乃成積﹐卽此謂也。肓之原在齊下﹐卽下气海也﹐一名下肓﹐謂之脖者卽此﹐今病在衝脈﹐則與大﹑小腸相附﹐而當气海之間﹐故其爲病如此。﹞

不可動之﹐動之爲水溺澀之病。﹝不當動而妄下之﹐則反傷其陰﹐陰傷則積气愈壅於下﹐而水道爲之不利也。﹞

病脇下滿﹐气逆﹐二三歲不已﹐名曰息積。﹝積不在中而在脇之下者﹐初起微小﹐久而至大﹐則脇滿﹑气逆﹑喘促﹑息難﹐故曰「息積」。今人有積在脇之下﹐俗名爲痞者﹐其卽此癥﹐惟小兒爲尢多﹐蓋以胃之大絡名曰虛裏﹐貫膈胳肺﹐出於左乳下﹐其動應衣﹐爲陽明宗气所出之道也。若飲食過傷﹐脾不及化﹐則餘气畱滯而結聚於此﹐其根正在脇間。陽明病劇﹐則上連於肺﹐此其所以爲息積也。﹞此不妨於食﹐不可灸刺﹐積爲導引﹑服藥﹐藥不能獨治也。﹝積不在胃﹐故不妨於食。喘者忌灸﹐恐助火邪﹔羸者忌刺﹐恐瀉胃气﹐故必漸次積爲導引﹐久久行之﹐以開其滯﹐仍用藥餌以和其气﹐二者並行﹐斯病可愈﹔若專恃於藥﹐而不積爲導引﹐則藥亦不能獨治之﹐可見治之不易也。﹞

人有尺脈數甚﹐筋急而見。﹝尺脈數甚﹐陰邪有餘﹐而水不足也。筋急而見﹐筋脈拘急而形色外見也。

筋者肝之合﹐陰气不足則肝失所養﹐故筋急而見。﹞所謂疹筋﹐是人腹必急﹐白色黑色見﹐則病甚。

﹝疹筋者﹐病在筋也。尺外以候腎﹐尺裏以候腹﹐故尺脈數甚則候當在腹。

腹者﹐太陰﹑陽明之所布﹐今其肝邪外見而腹爲脹急﹐乃木賊傷脾之病也。若其色見白黑﹐則陽气內虧﹐病爲尢甚。﹞

卷六疾病第十三

五變

少兪曰﹕百疾之始期也﹐必生於風雨寒暑﹐循毫毛而入腠理﹐或復還﹐或畱止﹐或爲風腫汗出﹐或爲消癉﹐或爲寒熱﹐或爲畱癉﹐或爲積聚﹐奇邪淫溢﹐不可勝數﹔同時得病﹐或病此﹐或病彼﹐非天之生風有所私也。犯者得之﹐避者得無殆﹐非求人而人自犯之。﹝殆﹐危也。天非求人﹐而人自犯之﹐所以有少病多病者﹐亦在乎人之愼與不愼也。﹞試比匠人磨斧斤礪刀﹐削斫材木﹔本之陰陽﹐尙有堅脆﹐堅者不入﹐脆者皮弛﹐至其交節而缺斤斧焉。夫一木之中﹐堅脆不同﹐堅者則剛﹐脆者易傷﹐況其材木之不同﹐皮之濃薄﹐汁之多少而各異耶﹖﹝此借木之材質﹐以方人之稟賦也。﹞夫木之早花先生葉者﹐遇春霜烈風﹐則花落而葉萎﹔久曝大旱﹐則脆木薄皮者支條汁少而葉萎﹔久陰淫雨﹐則薄皮多汁者皮潰而漉﹔卒風暴起﹐則剛脆之木枝折杌傷﹔秋霜疾風﹐則剛脆之木根搖而葉落。凡此五者﹐各有所傷﹐況於人乎﹗﹝此言木之凋殘﹐各有所因﹐以方人之疾病亦無不有所致之也。杌﹐音兀﹐木之無枝者也。﹞木之所傷也﹐皆傷其枝﹔枝之剛脆而堅﹐未成傷也。人之有常病也﹐亦因其骨節﹑皮膚﹑腠理之不堅固者﹐邪之所捨也﹐故常爲病也。﹝木有堅脆﹐所以傷有重輕﹔人有堅脆﹐所以病有微甚。故𨿽同時遇風﹐而有受有不受﹐此病之所以異也。﹞人之善病風厥漉汗者﹐何以候之﹖﹝風邪逆於腠理﹐而汗出漉漉不止者﹐病名風厥。﹞肉不堅﹐腠理疏﹐則善病風。何以候肉之不堅也﹖肉不堅﹐而無分理者粗理﹔粗理而皮不致者﹐腠理疏。此言其渾然者。﹝膝灣曰﹐卽足太陽經委中穴也﹐中爲溪谷之大會﹐故其理粗而皮不致者﹐可以驗通身腠理之疏也。﹞人之善病消癉者﹐何以候之﹐五臟皆柔弱者﹐善病消癉。何以知五臟之柔弱也﹖夫柔弱者必有剛彊﹐剛彊多怒﹐柔者易傷也。﹝性气剛暴而肌肉弱者﹐乃易於傷﹐故善病消癉。﹞何以候柔弱之與剛彊﹖此人薄皮膚而目堅固以深者﹐長衝直揚﹐其心剛。﹝皮膚薄者﹐肌肉必弱﹔目堅固而視直揚者﹐其心必剛。衝者﹐目光突露之謂。﹞剛則多怒﹐怒則气上逆﹐胸中蓄積﹐血气逆畱﹐皮充肌﹔血脈不行﹐轉而爲熱﹐熱則消肌膚﹐故爲消癉﹐此其人暴剛而肌肉弱者也。﹝怒則气逆﹐气逆則血畱﹐故郁而爲熱﹐而成消癉。﹞人之善病寒熱者﹐何以候之﹖小骨弱肉者﹐善病寒熱。﹝骨屬腎﹐肉屬脾﹐皆至陰之所在也。陰不足則陽邪易入﹐故善病寒熱。﹞何以候骨之小大﹑肉之堅脆﹑色之不一也﹖顴骨者﹐骨之本也。顴大則骨大﹐顴小則骨小。﹝目下頰骨曰顴﹐周身骨骼大小﹐可驗於此也。﹞皮膚薄而其肉無﹐其臂懦懦然﹐其地色殆然﹐不與其天同色﹐污然獨異﹐此其候也。﹝﹐肉之結聚而堅者也﹐懦懦然﹐柔弱貌。地气陰濁﹐天气淸明﹐質色有餘而神色不足﹐是地不與天同色也﹔故殆然污然﹐其狀有異﹐肉有堅脆﹐色有不同﹐於此可驗彊弱也。﹞然後臂薄者其髓不滿﹐故善變寒熱也。﹝髓爲骨之充﹐陰之精也。故髓不滿者﹐當病寒熱。﹞何以候人之善病痺者﹖粗理而肉不堅者﹐善病痺。﹝肉不堅則風﹑寒﹑濕邪易以入也。﹞欲知其髙下者﹐各視其部。﹝人之上下﹑左右﹑虛實﹐自有不同﹐故當各視其部。﹞人之善病腸中積聚者﹐何以候之﹖皮膚薄而不澤﹐肉不堅而淖澤﹐如此則腸胃惡﹐惡則邪气畱止積聚﹐乃傷脾胃之間﹐寒溫不次﹐邪气稍至﹐積畱止﹐大聚乃起。﹝皮膚薄者﹐肉不堅也。不潤澤者﹐血不足也。淖澤者﹐濕滯多也。此其腸胃薄惡﹐气稟之有虧也﹐故或中外邪﹐畱而不去﹔或腸胃寒溫﹐有不以次﹐皆足致邪而大聚起矣。﹞欲知其時﹐先立其年﹐時髙則起﹐時下則殆。﹝先立其年﹐則五運六气各有所主﹐故知其時。凡病遇生王﹐則時之髙也﹐故可以起﹐起言愈也﹕如逢衰克﹐則時之下也﹐病當危殆矣。﹞𨿽不陷下﹐當年有衝通﹐其病必起﹐是謂因形而生病﹐五變之紀也。﹝𨿽非衰克陷下之時﹐時年有所衝則气有所通﹐其病亦因而起。此非上節之所謂起也﹐如水火相衝﹐火當畏水﹐金木相衝﹐木當畏金﹐然火勝則水亦病﹐木勝則金亦病﹐故有以金形之人而反病於丁壬年者﹐有以木形之人而反病於甲巳年者﹐是謂因形生病﹐五變之紀也。﹞

卷六疾病第十三

病變

病成而變﹐不可不預。﹝成言病之本﹐變言病之標。標本不同﹐是謂之變。預﹐早識也。﹞風成爲寒熱﹐﹝風﹐陽邪也﹐善行而數變。或並於裏則陽虛﹐陽虛則外寒﹔或並於表則陽實﹐陽實生外熱﹐因於露風﹐乃生寒熱﹐是風成而變爲寒熱也。﹞癉成爲消中﹐﹝癉﹐熱邪也。熱積於內﹐當病爲消中﹐善食易饑也。﹞厥成爲巓疾﹐﹝厥﹐逆气也。气逆於上﹐則或爲疼痛﹐或爲眩僕﹐而成頂巓之疾也﹐一曰气逆則神亂﹐而病爲巓狂。﹞久風爲飧泄﹐﹝風從木化﹐久風不已﹐則脾土受傷﹐病爲飧泄而下利淸谷也。﹞

脈風成爲癘。﹝風寒客於血脈﹐久而不去﹐則膚肉敗壞﹐其病爲癘。﹞病之變化﹐不可勝數。﹝此舉風熱之邪﹐以見致病之槪﹐其他變化百出﹐有不可以數計者﹐亦猶此也。﹞

卷六疾病第十三

雜病

凡治消癉﹑僕擊﹑偏枯﹑痿﹑厥﹑气滿發逆﹑肥貴人﹐則髙粱之疾也。﹝消癉﹐熱消也。僕擊﹐暴僕如擊也。偏枯﹐半身不隨也。痿﹐痿弱無力也。厥﹐四肢厥逆也。髙粱﹐膏粱也。肥貴之人﹐每多濃味。夫肥者令人熱中﹐甘者令人中滿﹐熱蓄於內﹐多傷其陰﹐故爲此諸病。﹞隔則閉絕﹐上下不通﹐則暴憂之病也。﹝愁憂者﹐气閉塞而不行﹐故或上或下﹐致爲痞隔﹐而水谷有不通也。﹞暴厥而聾﹐偏塞閉不通﹐內气暴薄也。﹝暴厥﹐气暴逆也﹐此以內气之逆﹐暴有所簿而然﹐薄﹐侵迫之謂。﹞不從內外中風之病﹐故瘦畱著也。﹝有病不從內而外中風寒﹐藏蓄不去﹐則伏而爲熱﹐故致燔爍消瘦。此以表邪畱薄而著於肌肉﹑筋骨之間也。﹞跛﹐寒﹑風﹑濕之病也。﹝足不可行謂之﹐一足偏廢謂之跛。此在下者﹐必風﹑寒﹑濕气之病也。﹐音只。跛﹐波上聲。﹞黃膽暴痛﹐癲疾厥狂﹐久逆之所生也。﹝此以气逆之久﹐而陰陽營衛有所不調﹐然後成此諸癥﹐皆非一朝所致也。﹞五臟不平﹐六腑閉塞之所生也。﹝六腑閉塞﹐則水谷無以化﹐津液無以行﹐精气失所養﹐故五臟有不平矣。﹞頭痛耳鳴﹐九竅不利﹐腸胃之所生也。﹝頭耳九竅﹐皆手﹑足陽明經脈所及﹐故病由腸胃之所生﹐然「腸胃」二字﹐實兼六腑爲言﹐蓋六腑俱屬三陽﹐三陽偏於九竅也。﹞

人之欠者﹐衛气晝日行於陽﹐夜半則行於陰。陰者主夜﹐夜者臥。陽者主上﹐陰者主下。故陰气積於下﹐陽气未盡﹐陽引而上﹐陰引而下﹐陰陽相引﹐故數欠。﹝欠者﹐張口呼吸﹐或伸臂展腰﹐以陰陽相引而然也。夫陽主晝﹐陰主夜﹐陽主升﹐陰主降。凡人之寤寐﹐由於衛气。衛气者﹐晝行於陽則動而爲寤﹐夜行於陰則靜而爲寐。故人於欲臥未臥之際﹐欠必先之者﹐正以陽气將入陰分﹐陰積於下﹐陽猶未靜﹐故陽欲引而升﹐陰欲引而降﹐上下相引而欠由生也。今人有神疲勞倦而爲欠者﹐卽陽不勝陰之候。﹞陽气盡﹐陰气盛﹐則目瞑﹔陰气盡而陽气盛﹐則寤矣。﹝衛气不得入於陰﹐當畱於陽﹐畱於陽則陽气滿﹐陽气滿則陽蹺盛﹐不得入於陰﹐則陰气虛而目不瞑矣。衛气畱於陰﹐不得行於陽﹐畱於陰則陰气盛﹐陰气盛則陰蹺滿﹐不得入於陽﹐則陽气虛﹐故目閉也。覺與陽合﹐寐與陰並。寤多者魂彊﹐寐久者魄壯。魂彊者生之徒﹐魄壯者死之徒。是皆陰陽盛衰之義。﹞瀉足少陰﹐補足太陽。﹝衛气之行於陽者﹐自足太陽始﹐行於陰者﹐自足少陰始。陰盛陽衰﹐所以爲欠。又曰「腎主爲欠」﹐故當瀉少陰之照海﹐陰蹺所出也﹔補太陽之申脈﹐陽蹺所出也。藥法準此。﹞人之噦者﹐谷入於胃﹐胃气上注於肺﹐今有故寒气與新穀气俱還入於胃﹐新故相亂﹐眞邪相攻﹐气並相迎﹐復出於胃﹐故爲噦。﹝人之水谷入胃﹐其精微之气必上注於肺而後行於臟腑﹑榮衛。若中焦先有寒气﹐則新入之穀气凝聚而不行﹐气不行則新故眞邪﹐還畱於胃﹔畱則逆而上出﹐故爲噦也。又曰「肺主爲噦」﹐蓋寒气上逆而爲噦气﹐病於胃而主於肺也。﹞補手太陰﹐瀉足少陰。﹝手太陰﹐肺經也﹔足少陰﹐腎經也。寒气自下而升﹐逆則爲噦﹐故當補肺於上﹐以壯其气﹐瀉腎於下﹐以引其寒。蓋寒從水化﹐噦之標在胃﹐噦之本在腎也。﹞人之唏者﹐此陰气盛而陽气虛﹐陰气疾而陽气徐﹐陰气盛而陽气絕﹐故爲唏。﹝唏﹑欷同﹐欷也﹐悲泣气咽而抽息也。一云泣餘聲﹐一云哀而不泣曰唏。悲憂之气﹐生於陰慘﹐故爲陰盛陽虛之候。又曰陰與陽絕﹐則陽不附陰﹐故當補足太陽﹐瀉足少陰﹐使剛柔相濟﹐則乖者和矣。﹞補足太陽﹐瀉足少陰。﹝亦是陽蹺申脈﹐陰蹺照海也。﹞人之振寒者﹐寒气客於皮膚﹐陰气盛﹐陽气虛﹐故爲振寒寒栗﹐補諸陽。﹝振寒者﹐身怯寒而振栗也。補諸陽者﹐凡手﹑足三陽之原合及陽蹺等穴﹐皆可酌而用之。﹞人之噫者﹐寒气客於胃﹐厥逆從下上散﹐復出於胃﹐故爲噫。﹝噫﹐噯气也﹐如飽食息也。此與上文之噦﹐皆以寒气在胃而然。但彼云「故寒气」者﹐以久寒在胃﹐言其深也﹔此云寒客於胃者﹐如客之寄﹐言其淺也。故厥逆之气從下上散﹐則復出於胃而爲噫也。﹞補足太陰﹑陽明﹐一曰補眉本也。﹝補足太陰﹑陽明二經﹐使脾胃气溫﹐則客寒自散而噫可除。眉本﹐卽足太陽經攢竹穴﹐是亦補陽气也。﹞人之嚏者﹐陽气和利﹐滿於心﹐出於鼻﹐故爲嚏。﹝陽气和平順利而滿溢於心﹐必上達於肺﹐故出於鼻而爲嚏﹐然人有感於風寒而爲嚏者﹐以寒邪束於皮毛則陽气無從泄越﹐故嚏而上出﹐是嚏從陽而發﹐益又可知。仲景曰「欲嚏不能﹐此人肚中寒。」正謂其陽虛也﹐故人病陽虛等癥者﹐久無嚏而忽得之﹐則陽气漸回之佳兆也。﹞補足太陽眉本﹐一曰眉上也。﹝凡陽虛於下﹐則不能上達而爲嚏﹐補足太陽之榮於眉本者﹐其名「攢竹」﹐又名「眉上」。蓋太陽與腎爲表裏﹐所以補陰中之陽也。﹞人之者﹐胃不實則諸脈虛﹐諸脈虛則經脈懈惰﹐經脈懈惰則行陰用力﹐气不能復﹐故爲。﹝﹐懈惰貌﹐不自持也。蓋胃爲五臟六腑之海﹐故胃不實則諸脈虛而懈惰生﹐再有行陰用力﹐則陽气益虛﹐故爲。

王實甫詞云「著香肩。」卽此義也。﹐音妥。﹞因其所在﹐補分肉間。﹝四體各有分部﹐胃者肉其應﹐故當因病所在﹐補分肉間以壯其胃气。﹞人之哀而泣涕出者﹐心爲五臟六腑之主也﹐目爲宗脈之所聚﹐上液之道也﹐口﹑鼻爲气之門戶也。故悲哀愁憂則心動﹐心動則五臟六腑皆搖﹐搖則宗脈感﹐宗脈感則液道開﹐液道開故泣涕出焉。﹝宗﹐總也。凡五臟六腑之精气皆上注於目而爲之精﹐故目爲宗脈之所聚﹐又爲上液之道。

气由口﹑鼻出入﹐故爲气之門戶﹐然气之所至﹐液必隨之﹐如涎出於口﹐涕出於鼻﹐泣出於目﹐是皆上液之屬也。人之泣涕上出者﹐皆本乎心﹐蓋心爲五臟六腑之主﹐若悲哀憂愁動其心﹐則五臟六腑皆應而搖﹐臟腑搖則宗脈皆應而動﹐動則液道開而泣涕所以出也。﹞液者﹐所以灌精濡空竅者也﹐故上液之道開則泣﹐泣不止則液竭﹐液竭則精不灌﹐精不灌則目無所見矣﹐故名曰奪精。﹝精由液而化﹐孔竅得液而充﹐故以灌精濡孔竅也。液去精傷則目昏以至漸無所見者﹐是奪其精也。世之因泣而喪目者﹐蓋亦不少矣。﹞補天柱﹐經挾頸。﹝天柱﹐足太陽膀胱經穴。其經挾頸項之後﹐又曰頭中分也。﹞人之太息者﹐憂思則心系急﹐心系急則气道約﹐約則不利﹐故太息以伸出之。﹝太息者﹐息長而大﹐卽嘆息也。約﹐猶束縛也。憂愁思慮則气抑不伸而心系急﹐气道約﹐約則滿悶於中﹐此嘆息之不容已也。﹞補手少陰﹑心主﹑足少陽﹐畱之也。﹝手少陰﹐心經也。心主﹐手厥陰經也。足少陽﹐膽經也。助木火之髒﹐則陽气可舒﹐抑鬱可解﹐故皆宜畱鍼補之。以鍼諭藥﹐字字當體會入微。﹞人之涎下者﹐飲食入胃﹐胃中有熱則虫動﹐虫動則胃緩﹐胃緩則廉泉開﹐故涎下。﹝足陽明之脈出於口﹐胃中有熱則虫動胃緩﹐故廉泉開而涎下。凡目之多淚﹐鼻之多涕﹐亦皆因熱而上液之道開也﹐有謂肺熱甚則鼻涕出者﹐義亦猶此。﹞補足少陰。﹝腎爲胃關﹐而脈系於舌﹐故當補之以壯水制火﹐則液有所主而涎自止﹐脾彊亦能制涎﹐不可泥也。﹞人之耳中鳴者﹐耳爲宗脈之所聚也﹐故胃中空則宗脈虛﹐虛則下澑﹐脈有所竭者﹐故耳鳴。﹝手足三陽﹑三陰之脈﹐皆入耳中﹐故耳亦宗脈之所聚也。陽明爲諸脈之海﹐故胃中空而宗脈虛﹐宗脈虛則陽气不升而下澑﹐下澑則上竭﹐輕則爲鳴﹐甚則爲聾矣。然少陽太甚﹐壅窒爲鳴者亦有之﹐但虛者漸而實者暴﹐虛者多而實者少﹐其辧在有邪﹑無邪耳。學人當推展之。﹞補客主人﹐手大指爪甲上與肉交者也。﹝客主人﹐足少陽經穴﹐爲手足少陽﹑足陽明之會。手大指爪甲上者﹐手太陰之少商穴﹐爲肺气所出之井﹐故皆當補之以助其陽气。﹞人之自嚙舌者﹐此厥逆走上﹐脈气輩至也。少陰气至則嚙舌﹐少陽气至則嚙頰﹐陽明气至則嚙唇矣。﹝輩者﹐類也。厥逆走上﹐則血湧气騰﹐至生奇疾。所至之處﹐各有其部﹐如少陰之脈行舌本﹐少陽之脈循耳頰﹐陽明之脈環唇口。故或爲腫脹﹐或爲怪癢﹐各因其處隨而嚙之﹐不獨止於舌也。﹞視主病者則補之。﹝察主病之經以補之也。﹞凡此十二邪者﹐皆奇邪之走空竅者也。﹝不同常疾﹐故曰奇邪。﹞故邪之所在﹐皆爲不足。﹝惟正气不足﹐然後邪得乘之。《難經》曰「不能治其虛﹐安問其餘﹖」則深意可知矣。﹞

故上气不足﹐腦爲之不滿﹐耳爲之苦鳴﹐頭爲之苦傾﹐目爲之眩。﹝傾者﹐沈重不能支也。﹞中气不足﹐溲便爲之變﹐腸爲之苦鳴。﹝水由气化﹐故中气不足則溲便變常而或爲黃赤﹐或爲短澀﹐多由情欲勞倦﹐過傷精气而然。昧者槪認爲火﹐鮮不誤矣。且中气不足則濁气居之﹐故腸胃爲之苦鳴也。﹞下气不足﹐則爲痿厥﹑心。痿﹐足痿弱也。厥﹐四肢淸冷也。﹐悶也。下气不足﹐則升降不交﹐故心气不舒而爲悶。﹞

補足外踝下畱之。﹝此昆侖穴也﹐爲足太陽所行之經﹐凡於上﹑中﹑下气虛之病﹐皆可畱鍼補之。﹞

卷六疾病第十四

涕淚

哭泣而淚不出者﹐若出而少。涕﹐水所從生。涕所從出﹐𨿽無益於治﹐工之所當知﹐道之所生也。﹝言此𨿽無益於醫治﹐而工所當知﹐亦無往非道也。﹞夫心者﹐五臟之專精也﹐﹝心爲五臟六腑之大主﹐精神之所捨也﹐故爲五臟之專精。﹞目者其竅也﹐﹝目卽專精之外竅也。﹞華色者其榮也。﹝華色﹐卽專精之外榮也。﹞是以人有徳也﹐則气和於目﹔有亡﹐憂知於色﹔﹝人有道徳則心和﹐心和則和气見於目﹔人有亡失則心憂﹐心憂則憂气知於色也。﹞是以悲哀則泣下﹐泣下﹐水所由生。﹝目爲宗脈所聚﹐而眾水歸之﹐故悲則泣下。五臟六腑之津液盡上滲於目﹐心悲气並則心系急﹐心系急則肺舉﹐肺舉則液上溢﹐故泣出矣。﹞水宗者﹐積水也。積水者﹐至陰也。至陰者﹐腎之精也。宗精之水所以不出者﹐是精持之也。輔之裹之﹐故水不行也。﹝水宗﹐水之原也。五液皆宗於腎﹐故又曰「宗精」。

精能主持水道﹐則不使之妄行矣。﹞夫水之精爲志﹐火之精爲神。水火相感﹐神志俱悲﹐是以目之水生也。﹝志藏於腎﹐腎屬水也。神藏於心﹐心屬火也。目爲上液之道﹐故神志相感則水生於目。﹞諺云﹕心悲名曰志悲﹐志與心精﹐共湊於目也。﹝神悲於心﹐則志應於腎﹐故心悲名曰「志悲」﹐而水火之精皆上湊也。﹞是以俱悲則神气傳於心﹐精上不傳於志﹐而志獨悲﹐故泣出也。﹝悲則心系急﹐故神气傳於心﹐傳於心則精不下傳於志﹔精聚於上﹐志虛於下﹐則志獨生悲而精無所持﹐此所以水不藏於下而泣出於上也。﹞泣涕者腦也﹐腦者陰也。﹝泣涕者﹐因泣而涕也。涕出於腦﹐腦者精之類﹐爲髓之海﹐故屬於陰。﹞髓者骨之充也﹐﹝髓充滿於骨空﹐諸髓者﹐皆屬於腦。﹞故腦滲爲涕﹔﹝鼻竅上通於腦也。﹞志者骨之主也﹐是以水流而涕從之者﹐其行類也。﹝志與骨皆屬於腎﹐故志爲骨之主﹐而涕亦從乎水也。﹞夫涕之與泣者﹐其志以神悲﹐是以涕泣俱出而橫行也。﹝橫行﹐言其多也。﹞夫人涕泣俱出而相從者﹐所屬之類也。﹝相從以類﹐由勢有不容已者。﹞人哭泣而淚不出者﹐若出而少﹐涕不從之﹐哭不悲也。不泣者﹐神不慈也﹔神不慈則志不悲﹐陰陽相持﹐泣安能獨來﹖﹝泣不出﹐淚不下也。哭者以其心悲﹐心悲以其神慈﹐神慈則志悲﹐志悲所以泣出。夫神不慈﹐志不悲者﹐正以神爲陽﹐志爲陰﹐陰陽相持之固則難於惑動﹐所以泣涕不能獨至。﹞夫志悲者惋﹐惋則衝陰﹐衝陰則志去目﹐志去則神不守精﹐精神去目﹐涕泣出也。﹝惋﹐慘郁也。陰﹐精也。陰气受衝則志去於目﹐故精神不守而涕泣勿能禁也。惋﹐烏貫切。﹞夫厥則目無所見﹐蓋因厥則陽气並於上﹐陰气並於下﹐陽並於上則火獨光也﹐陰並於下則足寒﹐足寒則脹也。﹝並﹐偏聚也。火獨光﹐陽之亢也。厥陰气逆﹐故陰陽各有所並。並則陽气不降﹐陰气不升﹐故上爲目無所見而下爲足寒。陰中無陽﹐故又生脹滿之疾。﹞夫一水不勝五火﹐故目盲。﹝一水﹐目之精也。五火﹐卽五臟之厥陽並於上者也。﹐當作視。﹞是以气沖風﹐泣下而不止。夫風之中目也﹐陽气內守於精﹐是火气燔目﹐故見風則泣下也。﹝天之陽气爲風﹐人之陽气爲火﹐風中於目﹐則火气內燔而水不能守﹐故泣出也。﹞有以比之﹐火疾風生乃能雨﹐此之類也。﹝火疾風生﹐陽之極也。陽極則陰生承之﹐乃能致雨。人同天地之气﹐故風熱在目而泣自出也。﹞

卷六疾病第十四

惑

上於淸冷之臺﹐中階而顧﹐匍匐而前﹐則惑﹐獨瞑獨視﹐安心定气﹐久而不解﹐獨博獨眩﹐被髮長跪﹐俯而視之﹐後久之不已﹐卒然自上﹐何也﹖﹝臺之髙者其气寒﹐故曰「淸冷之臺」。凡人登髙博望﹐目見非常之處﹐無不神魂驚蕩﹐而心生眩惑。﹞以五臟六腑之精气皆上注於目而爲之精﹐﹝爲之精﹐爲精明之用也。﹞精之窠爲眼﹐﹝窠者﹐窩穴之謂。眼者﹐目之總稱﹐五臟六腑之精气皆上注於目﹐故眼爲精之窠而五色具焉。﹞骨之精爲瞳子﹐﹝瞳子﹐眸子也。骨之精主於腎﹐腎屬水﹐其色玄﹐故瞳子內明而色正黑。﹞筋之精爲黑眼﹐﹝黑眼﹐黑珠也。筋之精主於肝﹐肝色靑﹐故其色淺於瞳子。﹞血之精爲絡﹐﹝絡﹐脈絡也。血脈之精王於心﹐心色赤﹐故絡之色皆赤。﹞其窠气之精爲白眼﹐窠气者﹐言目窠之气也。﹝气之精主於肺﹐肺屬金﹐故爲白眼。﹞肌肉之精爲約束﹐裹擷筋骨血气之精而與脈並爲系﹐上屬於腦﹐後出於項中。﹝約束﹐眼胞也﹔能開能闔﹐爲肌肉之精﹐主於脾也。脾屬土﹐所以藏物﹐故裹擷筋骨血气四髒之精而並爲目系﹐以上出於腦項之間。﹞故有邪中於項﹐因逢其身之虛﹐其入深﹐則隨眼系以入於腦。入於腦則腦轉﹐腦轉則引目系急﹐目系急則目眩以轉矣。邪其精﹐其精所中﹐不相比也﹐則精散﹐精散則視歧﹐視歧見兩物。﹝前「邪」字﹐邪气也﹔後「邪」字﹐與「斜」同。邪气中於風府﹑天柱之間﹐乘其虛則入腦連目﹐目系急則目眩精斜﹐故左右之脈互有緩急。視歧失正﹐則兩睛之所中於物者不相比類而各異其見﹐是以視一爲兩也。

此發邪气之中人者如此﹐以明下文之目見非常者﹐亦猶外邪之屬耳。﹞目者﹐五臟六腑之精也﹐營衛魂魄之所常營﹐神气之所生也。﹝臟腑營衛魂魄所至者皆神气也﹐故目爲神气之所生。﹞故神勞則魂魄散﹐志意亂﹐是故瞳子黑眼法於陰﹐白眼赤脈法於陽也﹔故陰陽合傳而精明也。

﹝陰陽卽精神之本﹐故陰陽合傳而成精明之用。﹞目者心使也﹐心者神之舍也﹐故神精亂而不轉﹐卒然見非常處﹐精神魂魄散不相得﹐故曰惑也。﹝精神𨿽統於心﹐而外用則在目﹐故目爲心之使﹐心爲神之舍﹔所以目見非常於外﹐則神魂眩惑於心也。﹞心有所喜﹐神有所惡﹐卒然相感﹐則精气亦亂﹐視誤故惑﹐神移乃復。﹝心所喜也﹐忽逢奇異﹐神則惡之。夫神有所惡﹐則志有不隨﹐喜惡相感於卒然﹐故精气爲亂﹔去之則神移﹐神移則復矣。﹞是故間者爲迷﹐甚者爲惑。﹝間者﹐言其未甚也﹐亦足相迷﹐況其甚者﹐能無惑乎﹖﹞

卷六疾病第十四

忘

人之善忘者﹐上气不足﹐下气有餘﹐腸胃實而心肺虛﹐虛則營衛畱於下﹐久之不以時上﹐故善忘也。﹝下气有餘﹐對上气不足而言﹐非謂下之眞實也。心肺虛於上﹐營衛畱於下﹐則神气不能相周﹐故爲善忘﹐陽衰於上之兆也。﹞

卷六疾病第十四

饑

人之善饑而不嗜食者﹐精气並於脾﹐熱气畱於胃﹐胃熱則消穀﹐谷消則善饑﹔胃气逆上則胃脘寒﹐故不嗜食也。﹝胃气逆上而不能營運﹐卽其寒也。脾胃熱而胃脘寒﹐所以𨿽饑而不欲食。寒﹐亦作虛字訓也。﹞

卷六疾病第十四

臥

人有逆气不得臥而息有音者﹐有不得臥而息無音者﹐有起居如故而息有音者﹐有得臥行而喘者﹐有不得臥﹑不能行而喘者﹐有不得臥﹑臥而喘者。夫不得臥而息有音者﹐是陽明之逆也﹐足三陽者下行﹐今逆而上行﹐故息有音也。﹝足之三陽﹐其气皆下行﹐足之三陰﹐其气皆上行﹔亦天气下降﹐地气上升之義﹔故陽明上行者爲逆﹐逆則气連於肺而息有聲﹐此胃气之不降也。﹞陽明者﹐胃脈也。胃者六腑之海﹐其气亦下行。陽明逆不得從其道﹐故不得臥也。﹝陽明爲水谷之海﹐气逆不降﹐則奔迫而上﹐所以不得臥。﹞故曰胃不和則臥不安﹐此之謂也。﹝不安﹐反復不寧之謂。今人有過於飽食﹐或病脹滿者﹐臥必不安﹐此皆胃气不和之故。不得臥而息無音者﹐義亦同此。﹞起居如故而息有音者﹐此肺之絡脈逆也。絡脈不得隨經上下﹐故畱經而不行﹔絡脈之病患也微﹐故起居如故而息有音也。﹝病不在胃﹐亦不在髒﹐故起居如故。气逆於肺之絡脈者﹐病淺而微﹐故但爲息有音耳。有得臥行而喘者﹐義亦類也。﹞不得臥﹐臥則喘者﹐是水气之客也。水者﹐循津液而流也。腎者水髒﹐主津液﹐主臥與喘也。﹝水病者﹐其本在腎﹐其末在肺﹔故爲不得臥﹐臥則喘者﹐標本俱病也。不得臥﹐不能行而喘者﹐義亦類此。所論喘息不得臥者﹐有肺﹑胃﹑腎三髒之異。在肺絡者﹐起居如故而息有音也﹐病之微者也﹔在胃者﹐不得臥而息有音也﹐甚於肺者也﹔在腎者﹐不得臥﹑臥則喘也﹐又其甚者也。夫息有音者﹐卽喘之漸。

喘出於腎﹐則病在根本矣。故愈深者必愈甚﹐凡虛勞之喘﹐義亦猶此﹐有不可不察也。﹞人有臥而有所不安者﹐髒有所傷。﹝凡五臟受傷﹐皆能使臥不安。如七情勞倦﹑飲食風寒之類皆是也。﹞及精有所之寄則安﹐故人不能懸其病也。﹝之寄﹐气復得所之﹐謂五臟主藏精者也。髒有所傷則精有所失﹐精有所失則神有不安﹐故必使精復神安﹐則臥亦安矣﹔否則病之旣及﹐又能何所懸置而可使無患哉﹖﹞人之不得偃臥者﹐肺爲髒之蓋。﹝五臟之應天者肺也﹐故爲五臟六腑之蓋。﹞肺气盛則脈大﹐脈大則不得偃臥也。﹝盛﹐言邪气實也﹐故令脈大。邪盛於肺者﹐偃臥則气促而急﹐故不能也。﹞邪气之客人也﹐或令人目不瞑﹐不臥出者。﹝邪气惑人﹐令人寐無從生﹐故云「不臥出」也。﹞五穀入胃﹐其糟粕﹑津液﹑宗气分爲三隧﹐宗气積於胸中﹐出於喉嚨﹐以貫心脈而行呼吸焉﹔﹝宗气﹐大气也。隧﹐道也。糟粕之道出於下焦﹐津液之道出於中焦﹐宗气之道出於上焦﹐故分爲三隧。喉嚨爲肺之系而下貫於心﹐故通宗气而行呼吸。﹞營气者﹐泌其津液﹐注之於脈﹐化以爲血﹐以榮四末﹐內注五臟六腑﹐以應刻數焉﹔﹝榮气出於中焦者﹐中焦受水谷之气﹐泌其津液﹐變化以爲血脈﹐外而四肢﹐內而臟腑﹐無所不至﹐故其營運之數與刻數皆相應也。﹞衛气者﹐出其悍气之疾﹐先行於四末﹑分肉﹑皮膚之間而不休者也﹐晝日行於陽﹐夜行於陰﹐常從足少陰之分間行於五臟六腑。﹝衛气者﹐水谷之悍气也。其气疾滑利﹐不能入於脈中﹐故先行於四末﹑分肉﹑皮膚之間而不休者也﹐晝行於陽﹐常從足太陽始﹔夜行於陰﹐常從足少陰始。﹞今厥气客於五臟六腑﹐則衛气獨衛其外﹐行於陽不得入於陰﹐行於陽則陽气盛﹐陽气盛則陽蹺陷﹐不得入於陰﹐陰虛故目不瞑。﹝邪气逆於臟腑﹐則衛气不得入於陰分﹐故偏盛於陽﹔陽偏盛則陽蹺陷﹐陷者受傷之謂﹐陽盛陰虛。故目不瞑。﹞治之補其不足﹐瀉其有餘﹐﹐調其虛實﹐以通其道而去其邪﹐飲以半夏湯一劑﹐陰陽已通﹐其臥立至。﹝此治之補瀉也。若以鍼法言﹐則補其不足﹐卽陰蹺所出﹐足少陰之照海也﹔瀉其有餘﹐卽陽蹺所出﹐足太陽之申脈也。若以藥法言﹐則陰盛陽虛而多臥者﹐自當補陽瀉陰矣。凡不臥之癥﹐有邪實者﹐多屬外因﹐有營虛者﹐多屬內因。此半夏湯一法﹐蓋專爲去邪者設耳。﹞此所謂決瀆壅塞﹐經絡大通﹐陰陽和得者也。其方以流水千里以外者八升﹐揚之萬徧﹐取其淸五升煮之﹐炊以葦薪。火沸﹐置秫米一升﹐治半夏五合﹐徐炊令竭﹐爲一升半。去其滓﹐飲汁一小杯﹐日三﹐稍益﹐以知爲度。故其病新發者﹐覆杯則臥﹐汗出則已矣﹔久者三飲而已也。﹝古今量數不同﹐大約古之黍量一斗﹐合今之鐵斛數三升二合﹔然則云八升者﹐卽今之二升五合六勺﹐云五升者﹐卽今之一升六合許耳。火沸者﹐先以火沸其水﹐而後置藥於中也。秫米﹐糯小米也﹐卽黍米之類而粒小於黍﹐可以作酒﹐北人呼爲小黃米﹐其性味甘粘微涼﹐能養營補陰。半夏味辛性溫﹐能和胃散邪﹐除腹脹﹑目不得瞑﹐故並用之。秫米一升﹐約今之三合二勺﹔半夏五合﹐約今之一合六勺﹔炊至一升半﹐約今之四合八勺也。﹞病而不得臥者﹐﹝此言因病而不得臥者也。﹞衛气不得入於陰﹐常畱於陽﹐畱於陽則陽气滿﹐陽气滿則陽蹺盛﹐不得入於陰則陰虛﹐故目不瞑矣。﹝衛气晝行於陽﹐夜行於陰。行陽則寤﹐行陰則寐﹐此其常也。若病而失常﹐則或畱於陰﹐或畱於陽﹐畱則陰陽有所偏勝﹐有偏勝則有偏虛﹐而寤寐亦失常矣。﹞病目而不得視者﹐衛气畱於陰﹐不得行於陽﹔畱於陰則陰气盛﹐陰气盛則陰蹺滿﹐不得入於陽則陽气虛﹐故目閉也。﹝此言因病而目有不能開視及病而多寐者。以衛气畱於陰分﹐陰蹺滿而陽气虛耳。陰蹺陽蹺﹐陰陽相交﹐陽入陰﹐陰出陽﹐交於目內。陽气盛則目﹐陰气盛則目。﹞人之多臥者﹐此人腸胃大﹐而皮膚濕﹐而分肉不解焉。腸胃大則衛气畱久﹐皮膚濕則分肉不解﹐其行遲。夫衛气者﹐晝日常行於陽﹐夜行於陰﹐故陽气盡則臥﹐陰气盡則寤﹐故腸胃大則衛气行畱久﹐皮膚濕分肉不解則行遲﹐畱於陰也久﹐其气不精則欲瞑﹐故多臥矣。﹝此下二節﹐言有不因於病而爲多臥﹑少臥之異者也。解﹐利也。人之臟腑在內﹐內者陰也﹐皮膚分肉在外﹐外者陽也。腸胃大則陰道迂遠﹐肉理濕滯不利則陽道舒遲﹐故衛气之畱於陰分者久﹐行於陽分者少﹐陽气不精﹐所以多瞑臥也。今人有飽食之後卽欲瞑者﹐正以水谷之焊气暴實於中﹐則衛气盛於陰分﹐而精陽之气有不能勝之耳。世俗但呼爲脾倦﹐而不知其有由然也。﹞其腸胃小﹐皮膚滑以緩﹐分肉解利﹐胃气之畱於陽也久﹐故少瞑焉。﹝腸胃小則衛气之畱於陰者少﹐皮膚滑以緩﹐分肉解利則衛气之畱於陽者久﹐故目少瞑也。﹞其非常經也﹐卒然多臥者﹐邪气畱於上焦﹐上焦閉而不通﹐已食若飲湯﹐衛气畱久於陰而不行﹐故卒然多臥焉。﹝非常經者。言其變也。蓋以明邪气之所致然者﹑邪气居於上焦﹐而加之食飲﹐則衛气畱閉於中﹐不能外達陽分﹐故卒然多臥﹔然有因病而不能瞑者﹐蓋以邪客於髒則格拒衛气不得內歸陰分耳。﹞治諸如何﹖先其臟腑﹐誅其小過﹐後調其气﹐盛者瀉之﹐虛者補之﹔必先明知其形志之苦樂﹐定乃取之。﹝治諸者﹐統言也。先其臟腑者﹐欲辧陰陽之淺深也。誅其小過者﹐言此諸癥𨿽非重大之疾﹐亦不可不除之也。然人之致此﹐各有所由﹐故於形志苦樂﹐尢所當察。蓋苦者憂勞﹐多傷心肺之陽﹔樂者縱肆﹐多傷脾腎之陰。必有定見﹐然後可以治之。﹞

卷六疾病第十四

夢

气有多少﹐有逆從﹐陽從左﹐陰從右﹐﹝多少﹐言甚衰也。陽气主升﹐故從乎左﹐陰气主降﹐故從乎右。從者爲順﹐反者爲逆。﹞老從上﹐少從下。﹝老人之气﹐先衰於下﹐故從上者爲順﹐少壯之气﹐先盛於下﹐故從下者爲順。蓋天之生气﹐必自下而升﹐而人气亦然也。故凡以老人而衰於上者﹐其終可知﹔少壯而衰於下者﹐其始可知﹐皆逆候也。﹞是以春夏歸陽爲生﹐歸秋冬爲死﹔﹝春夏以陽盛之時﹐或證或脈﹐皆當歸陽爲生﹐若得陰候如秋冬者﹐爲逆爲死。﹞反之﹐則歸秋冬爲生。﹝反之﹐謂秋冬也。秋冬以陰盛陽衰之時﹐故歸陰爲順曰生。然不曰歸春夏爲死者﹐可見陰中有陽﹐未必至害﹐而陽爲陰賊﹐乃不免矣。﹞

是以气多少逆皆爲厥。﹝气有多少﹐則陰陽不和﹐不和則逆﹐故爲厥也。有其少必有其多﹐故陽厥多陽﹐陰厥多陰也。﹞一上不下﹐寒厥到膝﹐少者秋冬死﹐老者秋冬生。﹝陽逆於上而不下﹐則寒厥到膝。

老人陽气從上﹐膝寒猶可﹐少年陽气從下﹐膝寒爲逆﹔少年之陽不當衰而衰者﹐故最畏陰勝之時﹐老人陽衰本衰﹐是其常也﹐故於秋冬無慮焉。气上不下﹐頭痛巓疾。﹝巓﹐頂巓也。上實下虛﹐故病如此。﹞求陽不得﹐求陰不審﹐五部隔無徵﹐若居曠野﹐若伏空室﹐綿綿乎屬不滿日。﹝厥之在人也﹐謂其爲陽﹐則本非陽盛﹐謂其爲陰﹐則又非陰盛﹐故皆不可得。蓋以五臟隔絕﹐無徵可驗﹐若居曠野無所聞﹐若伏空室無所見﹐乃病則綿綿不解﹐勢甚凋敝﹐若弗能終其日者﹐可知非有餘也。﹞是以少陰之厥﹐令人妄夢﹐其極至迷。﹝手少陰﹐心也﹐心主陽﹐其藏神﹔足少陰﹐腎也﹐腎主陰﹐其藏陰。是以少陰厥逆﹐則心腎不交而精神散越﹐故爲妄夢﹔若其至極﹐乃令人迷亂昏昧也。﹞三陽絕﹐三陰微﹐是爲少气。﹝三陽隔絕﹐則陰虧於上﹐三陰微弱﹐則陽虧於下﹐陰陽不相生化﹐故少气不足以息。﹞

是以肺气虛則使人夢見白物﹐見人斬血籍籍﹔﹝此下言五臟陰虛之夢兆也。肺虛者夢白物﹐金色白也。

斬者﹐金之用也。虛者必怯﹐故見人斬血籍籍﹐多驚惕也。﹞得其時則夢見兵戰﹔﹝得金王之時也。﹞腎气虛則使人夢見舟船溺人﹐﹝腎合水﹐故夢應之。﹞得其時則夢伏水中﹐若有畏恐﹔﹝得水王之時也。﹞肝气虛則夢見菌香生艸﹐﹝肝合木也。﹞得其時則夢伏樹下﹐不敢起﹔﹝𨿽得木王之時﹐而肝气本虛﹐故夢伏而不敢起。﹞心气虛則夢救火﹑陽物﹐﹝心合火也﹐陽物﹐卽屬火之類也。﹞得其時則夢燔灼﹔﹝得火王之時也。﹞脾气虛則夢飲食不足﹐﹝食廩空虛﹐故欲得飲食。﹞得其時則夢築垣蓋屋。﹝得土王之時也。﹞

此皆五臟气虛﹐陽气有餘﹐陰气不足。﹝五臟气虛﹐卽陰不足也。陰气不足則虛陽獨浮﹐故云「陽气有餘」。

無根之陽﹐其虛可可知﹔所以爲厥爲夢者﹐皆陽不附陰之所致。﹞合之五診﹐調之陰陽﹐以在經脈。﹝合之五診﹐則五臟可察﹔調之陰陽﹐則六經可和也。﹞

淫邪泮衍﹐正邪從外襲內而未有定舍﹐反淫於髒﹐不得定處﹐與榮衛俱行﹐而與魂魄飛揚﹐使人臥不得安而喜夢。﹝淫邪泮衍﹐言奇邪爲夢﹐變幻無窮也。正邪者﹐非正風之謂﹐凡陰陽勞逸之感於外﹐聲色嗜欲之動於內﹐但有幹於身心者﹐皆謂之正邪﹐亦無非從外襲內者也。惟其變態恍惚﹐未有定舍﹐故內淫於髒﹐則於營衛魂魄無所不亂﹐因令人隨所感而爲夢。﹞气淫於腑﹐則有餘於外﹐不足於內﹔﹝气盛於陽也。﹞气淫於髒﹐則有餘於內﹐不足於外。﹝气盛於陰也。﹞陰气盛則夢涉大水而恐懼﹐﹝以陰勝陽﹐故夢多陰象。﹞陽气盛則夢大火而燔﹐﹝以陽勝陰﹐故夢多陽象。﹞陰陽俱盛則夢相殺。﹝俱盛則爭﹐故夢相殺。﹞上盛則夢飛﹐﹝陽勝者親乎上也。﹞下盛則夢墮﹐﹝陰勝者親乎下也。﹞盛饑則夢取﹐﹝因不足也。﹞盛飽則夢與﹐﹝因有餘也。﹞肝气盛則夢怒﹐﹝肝在志爲怒也。﹞肺气盛則夢恐懼哭泣飛揚﹐﹝肺在志爲憂﹐故夢恐懼哭泣﹐肺主气﹐故夢飛揚。﹞心气盛則夢喜笑恐畏﹐﹝心在志爲喜﹐在變動爲憂也。﹞脾气盛則夢歌樂﹐身體重不舉﹐﹝脾喜音樂﹐在聲爲歌﹐其主肌肉也。﹞腎气盛則夢腰脊兩解不屬。﹝腰爲腎之府﹐故若腰脊不相連屬。﹞凡是十二盛者﹐至而瀉之﹐立已。﹝陽盛則有餘於腑﹐陰盛則有餘於髒﹐但察其邪之所在﹐或藥或鍼﹐瀉之則已。﹞厥气客於心﹐則夢見丘山煙火﹐﹝心屬火也。﹞客於肺則夢飛揚﹐見金鐵之奇物﹐﹝肺屬金也。﹞客於肝則夢山林樹木﹐﹝肝屬木也。﹞客於脾則夢見丘陵大澤﹐壞屋風雨﹐﹝脾屬土﹐其主濕也。﹞客於腎則夢臨淵﹐沒居水中﹐﹝腎屬水也。﹞客於膀胱則夢遊行﹐﹝膀胱爲足太陽之經﹐屬三陽之表也。﹞客於胃則夢飲食﹐﹝胃爲水谷之海也。﹞客於大腸則夢田野﹐﹝大腸爲傳導之官﹐其曲折納污﹐類田野也。﹞客於小腸則夢聚邑衝衢﹐﹝小腸爲受盛之官﹐物之所聚﹐類邑衢也。﹞客於膽則夢鬥訟自刳﹐﹝膽主決斷﹐其气剛也。﹞客於陰器則夢接內﹐﹝欲念之所注也。﹞客於項則夢斬首﹐﹝恐怖之所及也。﹞

客於脛則夢行走而不能前﹐及居深池苑中﹐﹝厥逆之邪在下也﹐﹑窖同。﹞客於股肱則夢禮節拜起﹐﹝勞倦之所致也。﹞客於胞則夢泄便。﹝胞﹐溲脬也。﹐大腸也。在前則夢泄﹐在後則夢便﹐胞﹐音拋。﹐音直。﹞凡此十五不足者﹐至而補之﹐立已也。﹝當各隨其經﹐或鍼或藥﹐補之而已也。﹞

短虫多則夢聚眾﹐﹝繁盛之象也。﹞長虫多則夢相擊毀傷﹐﹝長虫勢力相角﹐內有損傷﹐故夢兆亦然。《周禮》六夢﹕一曰正夢﹐謂無所感而自夢也﹔二曰噩夢﹐有所驚愕而夢也﹔三曰思夢﹐因於思憶而夢也﹔四曰寤夢﹐因覺時所爲而夢也﹔五曰喜夢﹐因所喜好而夢也﹔六曰懼夢﹐因於恐畏而夢也。又好仁者多夢松柏桃李﹐好義者多夢金刀兵鐵﹐好禮者多夢簋籩豆﹐好智者多夢江湖川澤﹐好信者多夢山嶽原野。役於五行﹐未有不然者﹐是皆致夢之因也。至其變幻之多﹐五行之化﹐本自無窮﹐而夢造於心﹐其原則一。蓋心爲君主之官﹐神之舍也。神動於心則五臟之神皆應之﹐故心之所至卽神也﹐神之所至卽心也。第心帥乎神而夢者﹐因情有所著﹐心之障也﹔神帥乎心而夢者﹐能先兆於無形﹐神之靈也。夫人心之靈無所不至﹐故夢象之奇亦無所不見﹐誠有不可以言語形容者﹐惟聖人能禦物以心﹐攝心以性﹐則心同造化﹐五形安得而役之﹖故至人無夢也。﹞

卷六疾病第十四

癰疽

腸胃受谷﹐上焦出气﹐以溫分肉﹑養骨節﹑通腠理。﹝上焦出气﹐宗气也。宗气出於喉嚨而行呼吸﹐其以溫分肉﹑養骨節﹑通腠理者﹐是衛气化於宗气也。﹞中焦出气如露﹐上注溪谷而滲孫脈﹐津液和調﹐變化而赤爲血﹔血和則孫脈先滿﹐溢注於絡脈﹔皆盈﹐乃注於經脈﹐陰陽已張﹐因息乃行。﹝中焦出气如露﹐營气也。其於陰陽已張﹐因息乃行﹐是營气化於宗气也。﹞行有經紀﹐周有道理﹐與天協議﹐不得休止。﹝行有經紀﹐周有道理﹐人有營衛﹐與天合度。﹞切而調之﹐從虛去實﹐瀉則不足﹐﹝從虛之之法以去實﹐是瀉則不足也。﹞疾則气減﹐畱則先後。﹝凡瀉者宜疾。補者宜畱﹐是補之與瀉﹐有疾畱先後之異也。﹞從虛去虛﹐補則有餘。﹝從治虛之法以去虛﹐是補則有餘也。此二節配合气味﹐所當仿之。﹞血气已調﹐形气乃持﹐是知血气之平與不平也﹐未知癰疽之所從生。成敗之時﹐生死之期﹐有遠近﹐何以度之﹖﹝持﹐定也﹐度﹐入聲。

然經脈流行不止﹐與天同度﹐與地合紀﹐故天宿失度﹐日月薄蝕﹐地經失紀﹐水道流溢﹐艸不成﹐五穀不殖﹐徑路不通﹐民不往來﹐巷聚邑居﹐則別離異處。血气猶然。夫血脈營衛﹐周流不休﹐上應星宿﹐下應經數﹐寒邪客於經絡之中則血泣﹐血泣則不通﹐不通則衛气歸之﹐不得復反﹐故癰腫。﹝衛气歸之﹐不得復反﹐言其畱聚不散也。﹐音宜﹐男艸﹐鹿蔥也。﹞寒气化爲熱﹐熱勝則腐肉﹐肉腐則爲膿﹐膿不瀉則爛筋﹐筋爛則傷骨﹐骨傷則髓消﹐不當骨空﹐不得泄瀉﹐血枯空虛﹐則筋骨肌肉不相榮﹐經脈敗漏﹐燻於五臟﹐髒傷故死矣。﹝癰毒由淺至深﹐傷髒則死﹐如下文所云。﹞試言癰疽之形與忌曰名。癰發於嗌中﹐名曰猛疽﹐猛疽不治﹐化爲膿﹐膿不瀉﹐塞咽﹐半日死﹐其化爲膿者﹐瀉則合豕膏冷食﹐三日已。﹝猛疽﹐言爲害之急也。若膿已瀉﹐當服豕膏可以愈之﹐卽豬脂之煉淨者也。萬氏方有治肺熱暴喑者﹐用豬脂一斤煉過﹐入白蜜一斤再煉﹔少頃濾淨冷定﹐不時挑服一匙﹐卽愈。若無疾服此﹐最能潤肺潤腸﹐卽是豕膏之屬。﹞發於頸﹐名曰天疽﹐其癰大以赤黑﹐不急治則熱气下入淵腋﹐前傷任脈﹐內燻肝肺﹔燻肝肺﹐十餘日而死矣﹐﹝頸﹐前頸也。色赤黑者﹐其毒必甚。淵腋﹐足少陽經穴。其發在頸﹐則連於肺系﹔下入足少陽﹐則及乎肝臟矣﹐故至於死。﹞陽气大發﹐消腦畱項﹐名曰腦爍﹐其色不樂﹐項痛﹐而如刺以鍼﹔煩心者﹐死不可治。﹝陽气大發﹐邪熱之甚也。色有不樂﹐傷乎神也。痛如刺以鍼﹐毒之銳也。煩心者﹐邪犯其髒也﹐故不可治。此二癥﹐疑卽天疽銳毒。﹞發於肩及﹐名曰疵癰﹐其狀赤黑﹐急治之﹐此令人汗出至足﹐不害五臟﹔癰發四五日﹐逞之。﹝肩膊下軟白肉處曰﹐此非要害之所﹐故不及五臟。逞﹐病也。﹐艾炷也。謂宜速灸以除之也。﹐儒﹑軟二音﹐又奴刀﹑奴到二切。疵﹐音慈。﹐如瑞切。﹞發於腋下赤堅者﹐名曰米疽﹐治之以砭石﹐欲細而長﹐疏貶之﹐塗以豕膏﹐六日已﹐勿裹之。﹝砭石欲細者﹐恐傷肉也。欲長者﹐用在深也﹐故宜疏不宜密。﹞其癰堅而不潰者﹐爲馬刀挾癭﹐急治之。﹝此卽瘰也﹐欲急治者﹐恐遲則傷人也。﹞發於胸﹐名曰井疽﹐其狀如大豆﹐三四日起﹐不早治﹐下入腹不治﹐七日死矣﹐﹝發於腦者﹐能燻心肺﹐若不早治而使之入腹﹐毒尢甚矣﹐故死期之速如此。﹞發於膺﹐名曰甘疽﹐色靑﹐其狀如谷實﹑KT﹐常苦寒熱﹐急治之﹐去其寒熱﹐十歲死﹐死後出膿。﹝膺者﹐胸旁之髙肉處也。谷實﹐兼五穀而言﹐謂癰所結聚﹐形如谷實之累累也。KT﹐瓜蔞也。軟而不潰﹐中有所蓄如子也。此癥延綿難愈﹐蓋卽乳癰之屬。KT﹐古栝樓字。﹞發於脇﹐名曰敗疵。敗疵者﹐女子之病也﹐灸之﹔其病大癰膿﹐治之﹐其中乃有生肉大如赤小豆﹐銼﹑艸根各一升﹐以水一斗六升﹐煮之竭﹐爲取三升﹐則彊飲﹐濃衣坐於釜上﹐令汗出至足已。﹝﹐菱也。﹐連翹也。二艸之根﹐俱能解毒﹐故各用一升。

大約古之一升﹐得今之三合有零。以水一斗六升﹐煮取三升﹐俱折數類此。﹐音陵。﹑翹同。﹞發於股脛﹐名曰股脛疽﹐其狀不甚變﹐而癰膿搏骨﹐不急治﹐三十日死矣。﹝股脛﹐大股也。狀不甚變﹐言外形不顯也。癰膿搏骨﹐言膿著於骨﹐卽今人之所謂貼骨癰也。毒甚而深﹐能下蝕三陰﹑陽明之大經﹐故不爲急治則死矣。﹞發於尻﹐名曰銳疽﹐其狀赤堅大﹐急治之﹔不治﹐三十日死矣。﹝尻﹐尾骨也﹐穴名長彊﹐爲督脈之絡﹑一名气之陰郗﹐故不治則死。﹞發於股陰﹐名曰赤施﹐不急治﹐六十日死﹔在兩股之內﹐不治﹐十日而當死。﹝股陰﹐大股內側也。當足太陰箕門﹑血海及足厥陰五里﹑陰包之間﹐皆陰器所聚之處﹐故不治則死。若兩股俱病﹐則傷陰之極﹐其死尢速。﹞發於膝﹐名曰疵癰﹐其狀大﹐癰色不變﹐寒熱如堅石﹐勿石﹐石之者死﹐須其柔乃石之者生。﹝膝癰未成而石之者﹐傷其筋之府﹐故致於死。若柔則膿成矣﹐砭之無害也。今之泛施刀鍼者﹐不特此也。﹞諸癰疽之發於節而相應者﹐不可治也﹕發於陽者百日死﹐發於陰者三十日死。﹝諸節者﹐神气之所遊行出入也﹐皆不宜有癰毒之患。若其相應﹐則發於上而應於下﹐發於左而應於右﹐其害尢甚﹐爲不可治。然發於三陽之分者﹐毒淺在腑﹐其死稍緩﹔發於三陰之分者﹐毒深在髒﹔不能出一月也。﹞發於脛﹐名曰兔嚙﹐其狀赤至骨﹐急治之﹐不治害人也。﹝脛﹐足脛也。兔嚙﹐如有所嚙傷也。﹞發於內踝﹐名曰走緩﹐其狀癰也﹐色不變﹐數石其輸而止其寒熱﹐不死。﹝數石其輸﹐砭其所腫之處也。﹞發於足上下﹐名曰四淫﹐其狀大癰﹐急治之﹐百日死。﹝陽气受於四末﹐而大癰淫於其間﹐陽毒之盛極也。時气移易則眞陰日敗﹐故逾三月而死。﹞發於足旁﹐名曰厲癰﹐其狀不大﹐初如小趾發﹐急治之﹐去其黑者﹐不消輒益﹔不治﹐百日死。﹝不消輒益﹐謂初如小趾﹐而不治則日以益大也。﹞發於足趾﹐名曰脫癰﹐其狀赤黑﹐死不治﹔不赤黑﹐不死不衰﹐急斬之﹐否則死矣。﹝六經原﹐皆在於足﹐所以癰發於足者多凶候﹔至於足趾﹐又皆六井所出﹐而癰色赤黑﹐其毒尢甚﹐若無衰退之狀﹐則急當斬去其趾﹐庶得保生﹐否則毒瓦斯連髒﹐必至死矣。﹞癰與疽何以別﹖榮衛畱於經脈之中﹐則血泣而不行﹐不行則衛气從之而不通﹐壅遏而不得行﹐故熱﹔大熱不止﹐熱甚則肉腐﹐腐則爲膿﹐然不能陷骨﹐髓不爲焦枯﹐五臟不爲傷﹐故命曰癰。﹝此下辧癰疽之輕重也。癰毒浮淺在表﹐不能陷骨﹐則髓不爲枯﹐五臟不爲傷﹐故病癰者可無慮也。﹞熱气淳盛﹐下陷肌膚﹐筋髓枯﹐內連五臟﹐血气竭﹐當其癰下﹐筋骨﹑良肉皆無餘﹐故命曰疽。﹝癰淺疽深﹐毒有微甚。故內連五臟﹐外敗筋骨良肉者是爲之疽﹐乃可畏也。﹞疽者﹐上之皮夭以堅﹐上如牛領之皮﹔癰者﹐其皮上薄以澤﹐此其候也。﹝夭以色言﹐黑暗不澤也。此卽皮色之狀﹔可以辧其淺深矣。﹞要知諸癰腫﹐筋攣骨痛﹐此皆安生﹖﹝此言諸病癰腫﹐而有兼筋攣骨痛者也。若以癰腫筋攣骨痛釋爲三癥﹐殊失本意。觀下文曰「此寒气之腫」﹐則其所本在腫﹐義可知矣。﹞乃寒气之腫﹐八風之變也。﹝惟風寒之變在經﹐所以兼筋骨之痛。今有病大項風﹑蝦蟆瘟之屬﹐或爲頭項咽喉之癰﹐或爲支節肌肉之腫﹐正此類也。﹞治之如何﹖此四時之病﹐以其勝治之愈也。﹝四時之病﹐實時气也。治之以勝﹐寒者熱之﹐熱者寒之﹐溫者淸之﹐淸者溫之﹐散者收之﹐抑者散之﹐燥者潤之﹐急者緩之﹐堅者之﹐脆者堅之﹐衰者補之﹐彊者瀉之﹐各安其气﹐必淸必靜﹐則病气衰去﹐此之謂也。﹞人病胃脘癰者﹐何以診之﹖診此者﹐當候胃脈﹐其脈當沈細﹐沈細者气逆。﹝胃脈見於右關﹐所謂中附上﹐右外以候胃也。胃爲多气多血之腑﹐脈當洪大﹐而反見沈細﹐故爲胃气之逆。脘﹐音管。﹞

逆者人迎甚盛﹐甚盛則熱。﹝胃气逆而人迎盛﹐逆在髒而熱在經也﹐人迎三盛﹐病在陽明之謂。﹞人迎者﹐胃脈也。﹝人迎在結喉旁﹐足陽明動脈也。﹞逆而盛﹐則熱聚於胃口而不行﹐故胃脘爲癰也。﹝陽明气逆而盛﹐則熱邪聚於胃脘﹐故畱結爲癰。﹞有病頸癰者﹐或石治之﹐或鍼灸治之﹐而皆己﹐其眞安在﹖﹝其眞安在﹐言孰爲正治之法也。﹞此同名異等者也。﹝頸癰之名𨿽同﹐而癥則有異﹐故治亦各有所宜。﹞夫癰气之息者﹐宜以鍼開除去之。﹝息﹐止也。癰有气結而畱止不散者﹐治宜用鍼﹐以開除其气﹐气行則癰愈矣。﹞

夫气盛血聚者﹐宜石而瀉之﹐此所謂同病異治也。﹝欲瀉其血﹐宜用砭石﹐血泄則气衰﹐而癰亦愈。此病同而治異也。﹞

病之生時﹐有喜怒不測﹐飲食不節﹐陰气不足﹐陽气有餘﹐營气不行﹐乃發爲癰疽﹔陰陽不通﹐兩熱相搏﹐乃化爲膿。小鍼能取之乎﹖﹝喜怒不測﹐則气有所逆﹔飲食不節﹐則髒有所傷﹔陰气不足﹐故營有不行﹔陽气有餘﹐故熱從而聚﹐皆足以致癰疽也。﹞

聖人不能使化者﹐爲之邪不可畱也﹐故兩軍相當﹐旗幟相望﹐白刃陳於白野者﹐此非一日之謀也﹔能使其民令行禁止﹐士卒無白刃之難者﹐非一日之教也﹐須臾之得也。夫至使身被癰疽之病﹐膿血之聚者﹐不亦離道遠乎﹖夫癰疽之生﹐膿血之成也﹐不從天下﹐不從地出﹐積微之所生也。故聖人自治於未有形也﹐愚者遭其已成也﹐豈特治身者哉﹗﹝邪在天下則爲亂﹐邪在人身則爲病。及其已成﹐則𨿽聖人不能使之化﹐是以邪不可畱也。譬之用兵者必有夙教﹐必有定謀﹐而後可保其無危。人之治身﹐可素無調養之道乎﹖故惟聖人乃能自治於未形﹐愚者每遭其患矣。治身之外﹐可不戒乎﹖﹞其已形不予遭﹐膿已成不予見﹐爲之柰何﹖夫膿已成﹐十死一生﹐故聖人弗使已成而明爲良方﹐著之竹帛﹐使能者踵而傳之後世﹐無有終時者﹐爲其不予遭也。﹝此言兆庶之多﹐千古之邈﹐安得人人遭遇以救其疾苦﹖故惟有著之竹帛﹐以遺教將來﹐正爲人之不予遭也。﹞其已有膿血而後遭乎﹖不道之以小鍼治乎﹖以小治小者其功小﹐以大治大者多害﹐故其已成膿血者﹐其惟砭石鈹鋒之所取也。﹝鍼小者功小﹐無濟於事﹐鍼大者多害﹐恐有所傷﹐故惟砭石及鈹鍼﹑鋒鍼﹐皆可以取癰疽之膿血。﹞多害者其不可全乎﹖惟在逆順焉。以爲傷者﹐其白眼靑﹑黑眼小﹐是一逆也﹔內藥而嘔者﹐是二逆也﹔腹痛渴甚﹐是三逆也﹔肩項中不便﹐是四逆也﹔音嘶色脫﹐是五逆也。除此五者爲順矣。夫順與逆﹐豈特治身已哉﹗﹝五臟身有五部﹕伏免一﹐腓二﹐背三﹐五臟之四﹐項五。此五部有癰疽者死﹐是亦五逆之屬也。凡事逆者壞﹐順者治﹐故曰「夫順與逆﹐豈特治身已哉」。應前文以重申之﹐亦可謂諄諄矣。著此書者﹐有心哉寓言也。﹞

卷六疾病第十四

瘰

寒熱瘰在於頸腋者﹐此皆鼠﹐寒熱之毒瓦斯也﹐畱於脈而不去者也。﹝瘰者﹐其狀累然而歷貫上下也。故於頸腋之間皆能有之﹐因其形如鼠穴﹐塞其一復穿其一﹐故又名爲鼠。蓋以寒熱之毒﹐畱於經脈﹐所以聯系不止。一曰結核﹐連續者爲瘰﹐形長如蜆蛤者爲馬刀。又曰﹐脇肋下者爲馬刀。﹞鼠之本﹐皆在於髒﹐其末上出於頸腋之間。其浮於脈中﹐而未內著於肌肉而外爲膿血者﹐易去也。﹝瘰必起於少陽﹐而後延及陽明。二經表裏相傳﹐乃至厥陰﹑太陰﹐俱能爲病。大抵因鬱气之積﹐食味之濃﹐或風熱之毒結聚而成﹐故其所致之本﹐皆出於髒﹐而標則見乎頸腋之間也。若其毒之未甚﹐則但浮見脈中﹐尙未著於肌肉以化膿血者﹐去之猶易﹐若其膿血旣成﹐則爲力較難也。﹞從其本﹐引其末﹐可使衰去而絕其寒熱。﹝謂去其致之之本﹐則外見之末﹐自可引而衰也。﹞審按其道以予之﹐徐徐往來以去之。﹝予﹐與之鍼也。審按其道﹐審脈气所由之道也﹐徐往徐來﹐卽補瀉之法﹐所謂徐而疾則實﹐疾而徐則虛也。﹞其小如麥者﹐一刺知﹐三刺而已。﹝小如麥者﹐其初起也﹐故一刺卽知其效﹐三刺其病可已﹔所以治在宜早﹐不可因小而忽之。﹞決其生死﹐反其目視之﹕其中有赤脈上下貫瞳子﹐見一脈﹐一歲死﹔見一脈半﹐一歲半死﹔見二脈﹐二歲死﹔見二脈半﹐二歲半死﹔見三脈﹐三歲而死。見赤脈不下貫瞳子﹐可治也。﹝目者﹐宗脈之所聚也。瞳子者﹐骨之精也。赤脈下貫瞳子﹐以邪毒之陷﹐深賊陰分而然﹐死之徵也﹐然脈見二三者﹐其气散而緩﹐脈聚爲一者﹐其毒銳而專﹐此又死期遲速之有異也。又有診寒熱者﹐亦同此法。﹞

卷六疾病第十四

失守

五臟者﹐中之守也。﹝五臟者﹐各有所藏。藏而弗失﹐則精神完固﹐故爲中之守也。﹞中盛髒滿﹐气勝傷恐者﹐聲如從室中言﹐是中气之濕也﹔﹝中﹐胸腹也﹔髒﹐臟腑也。盛滿﹐脹急也﹔气勝﹐喘息也﹔傷恐者﹐腎受傷也﹔聲如從室中言﹐混濁不淸也﹐是皆水气上逆之候﹐故爲中气之濕癥﹐此脾肺腎三髒之失守也。﹞言而微﹐終日乃復言者﹐此奪气也﹔﹝气虛之盛﹐故聲不接續﹐肺臟失守也。﹞衣被不斂﹐言語善惡不避親疏者﹐此神明之亂也。﹝神明將脫﹐故昏亂若此﹐心臟之失守也。﹞倉廩不藏者﹐是門戶不要也﹔﹝要﹐約束也。幽門﹑闌門﹑魄門﹐皆倉廩之門戶﹐門戶不能固則腸胃不能藏﹐所以泄利不禁﹐脾臟之失守也。﹞水泉不止者﹐是膀胱不藏也﹔﹝膀胱與腎爲表裏﹐所以藏津液﹐水泉不止而遺溲失禁﹐腎臟之失守也。﹞得守者生﹐失守者死。﹝五臟得守﹐則無以上諸病﹐故生﹐失守則神去而死矣。﹞夫五臟者﹐身之彊也。﹝此下言形气之不守﹐而內應乎五臟也。髒气充則形體彊﹐故五臟爲身之彊。﹞頭者精明之府﹐頭傾視深﹐精神將奪矣﹔﹝五臟六腑之精气皆上升於頭﹐以成七竅之用﹐故頭爲精明之府。頭傾者﹐低垂不能舉也﹔視深者﹐目陷無光也。髒气失彊﹐故精神之奪如此。﹞背者胸中之府﹐背曲肩隨﹐府將壞矣﹔﹝背乃髒兪所系﹐故爲胸中之府。背曲肩隨亦髒气之失彊也。﹞腰者腎之府﹐轉搖不能﹐腎將憊矣﹔﹝此腎臟之失彊也。﹞膝者筋之府﹐屈伸不能﹐行則僂俯﹐筋將憊矣。﹝筋𨿽主於肝﹐而維絡關節﹐以立此身者﹐惟膝之筋爲最﹐故膝爲筋之府。筋憊若是﹐則諸經之失彊也。﹞骨者髓之府﹐不能久立﹐行則振掉﹐骨將憊矣。﹝髓充於骨﹐故骨爲髓之府﹐髓空則骨弱無力﹐此腎之失彊者也。﹞得彊則生﹐失彊則死。﹝髒彊則气彊﹐故生﹔失彊則气竭﹐故死。此不專言夫病者﹐人不至於是不止﹐可勝悼哉﹗﹞

卷六疾病第十四

五逆

諸病皆有逆順﹐腹脹﹑身熱﹑脈大﹐是一逆也﹔﹝身熱﹑脈大﹐而加以腹脹﹐表裏之邪俱盛也﹐是爲一逆。﹞腹鳴而滿﹐四肢淸泄﹐其脈大﹐是二逆也﹔﹝腹鳴而滿﹐四肢淸冷而兼後泄﹐陰癥也﹐脈不宜大而大者﹐脈癥相反也﹐是爲二逆。﹞衄而不止﹐脈大﹐是三逆也﹔﹝鼻衄在陰﹐脈大爲陽﹐陽實陰虛﹐是爲三逆。﹞咳且溲血﹐脫形﹐其脈小勁﹐是四逆也﹔﹝咳而溲血脫形者﹐正气已衰﹐脈小而急者﹐邪气仍在﹐邪正不能相當﹐是爲四逆。﹞咳﹑脫形﹑身熱﹐脈小以疾﹐是謂五逆也。﹝脫形身熱﹐眞陰已虧﹐而火獨不淸也。其脈細小疾數者﹐邪盛正衰之候﹐是爲五逆。﹞如是者﹐不過十五日而死矣。﹝一節之更﹐時移气易﹐客彊主弱﹐則不能勝﹐故不過十五日而死。﹞其腹大脹﹐四末淸﹑脫形﹑泄甚﹐是一逆也﹔﹝此下言五逆之急癥也。腹大脹者﹐最忌中虛﹐若見四肢淸冷而脫形泄甚者﹐脾元敗而陽气去也﹐故爲一逆。﹞腹脹便血﹐其脈大時絕﹐是二逆也﹔﹝腹脹便血﹐陰病也﹐脈大時絕﹐孤陽將脫也﹐故爲二逆。﹞咳﹑溲血﹑形肉脫﹑脈搏﹐是三逆也﹔﹝咳而溲血者﹐气血俱病﹐形肉脫者﹐敗在脾﹐脈搏者﹐眞髒也﹐敗在胃气﹐故爲三逆。﹞嘔血﹐胸滿引背﹐脈小而疾﹐是四逆也﹔﹝嘔血﹐胸滿引於背者﹐髒气連乎背也﹐脈見細小疾數﹐則眞元大虧矣﹐故爲四逆。﹞咳嘔腹脹﹐且飧泄﹐其脈絕﹐是五逆也。﹝上爲咳嘔﹐中爲脹滿﹐下爲飧泄﹐三焦俱病﹐而脈至於絕者﹐有邪無正也﹐故五逆也。﹞如是者﹐不及一時而死矣。﹝不及一時﹐謂不能周一日之時也。﹞工不察此者﹐是爲逆治。﹝病不可治而彊治之﹐非惟無益﹐適以資害﹐是謂逆治也。﹞

卷六疾病第十四

死期

風痺淫濼﹐病不可已者﹐﹝病在陽﹐命曰「風」﹐病在陰﹐命曰「痺」﹐陰陽俱病﹐命曰「風痺」﹔淫濼者﹐浸淫日深之謂。濼﹐音漉。﹞足如履冰﹐時如入湯中﹐股脛淫濼﹐煩心頭痛﹐時嘔時﹐眩已汗出﹐久則目眩﹐悲以喜恐﹐短气不樂﹐不出三年死也。﹝足如履冰之寒﹐又如入湯之熱﹐下而股脛﹐中而腹心﹐上而頭目﹐無所不病﹔在表則汗出﹐在裏則短气不樂﹐或爲悲哀﹐或爲喜恐﹐此陰陽俱病之候﹐𨿽尙可支持﹐然不能出三年也。﹞導引﹑行气﹑喬摩﹑灸熨﹑刺﹑飲藥諸方者﹐眾人之方也﹐非一人之所盡行也。﹝謂當因人所宜以施治﹐是眾人各有其方也。﹞守一勿失﹐萬物以畢。﹝人得其一則萬變之道可畢矣。﹞而陰陽之要﹐虛實之理﹐傾移之過﹐可治之屬﹔其病之變化﹑淫傳﹐絕敗而不可治者。﹝淫邪傳變﹐未必卽危﹐正气絕敗﹐則不可治矣。﹞昭乎如日醒﹐窘乎如夜瞑。何爲日醒﹖明於陰陽﹐如惑之解﹐如醉之醒。

何謂夜瞑﹖喑乎其無聲﹐漠乎其無形﹐折毛髮理﹐正气橫傾﹐淫邪泮衍﹐血脈傳澑﹐大气入髒﹐腹痛下淫﹐可以致死﹐不可以致生。﹝昭乎如醒﹐道之明也﹔窘乎如瞑﹐察之難也。大气﹐大邪之气也。凡邪之中人﹐喑乎其無聲﹐不可得而聞也﹔漠乎其無形﹐不可得而見也。至其絕敗﹐則爲折毛髮理﹑正气橫傾等癥﹐故有死無生也。﹞大气入髒﹐病先發於心﹐一日而之肺﹐三日而之肝﹐五日而之脾﹔三日不已死﹐冬夜半﹐夏日中。﹝病發於心而傳於肺﹐火乘金也﹔三日而金復乘術﹐故傳之肝也﹐五日而木復乘土﹐故傳之脾也﹔再三日而邪气不退﹐其甚則死﹐冬月夜半﹐水王之極也﹔夏月日中﹐火王之極也。心火畏水﹐故冬則死於夜半﹔陽邪亢極﹐故夏則死於日中。蓋衰極亦死﹐盛極亦死﹐有所偏勝﹐則有所偏絕也﹔五行之气無不皆然。下文之義皆仿此。﹞病先發於肺﹐三日而之肝﹐一日而之脾﹐五日而之胃﹔十日不已死﹐冬日入﹐夏日出。﹝自肺而肝﹐自肝而脾﹐皆傳所勝也。自脾而胃﹐表裏相傳也。肺邪壬於申﹑酉﹐故冬則死於日入﹐金气絕於寅﹑卯﹐故夏則死於日出。﹞病先發於肝﹐三日而之脾﹐五日而之胃﹐三日而之腎﹔三日不已死﹐冬日入﹐夏早食。﹝此肝木傳土﹐而土邪復傳水髒也。木受傷者﹐金勝則危﹐故冬畏日入﹐肝發病者﹐木彊則劇﹐故夏畏早食時也。﹞病先發於脾﹐一日而之胃﹐二日而之腎﹐三日而之膂﹑膀胱﹔十日不已死﹐冬人定﹐夏晏食。﹝此土邪乘水﹐而表裏俱相傳也。人定在亥﹐而土病於冬者畏之﹐寒水反能侮土也﹐晏食在巳﹐而脾病於夏者畏之﹐以戊巳王鄕而合邪爲患也。﹞病先發於胃﹐五日而之腎﹐三日而之膂﹑膀胱﹐五日而上之心﹐二日不已死﹐冬夜半﹐夏日﹐﹝此土邪傳水﹐而水復傳火﹐故自膀胱以及於心也。冬夜半後﹐丑也﹐夏日﹐未也﹐皆土王之時﹐故胃病逢之﹐气極則敗。﹐音疊。﹞

病先發於腎﹐三日而之膂﹑膀胱﹐三日而上之心﹐三日而之小腸﹐三日不已死﹐冬大晨﹐夏晏晡。﹝此水病乘火﹐而表裏皆相傳也。大晨﹐辰刻也﹐爲水之庫﹐晏晡﹐戌時也﹐土能伐水﹐故病發於腎者﹐不能出乎此也。病先發於膀胱﹐五日而之腎﹐一日而之小腸﹐一日而之心﹔二日不已死﹐冬雞鳴﹐夏下晡。﹝此亦水火兩髒﹐自表而裏之相傳也。冬之雞鳴在醜﹐陰之極也﹐夏之下晡在未﹐水所畏也。膀胱爲水腑﹐故其盛極衰極皆能死。﹞諸病以次相傳如是者﹐皆有死期﹐不可與治也。間一臟及二三四髒者﹐乃可與治也。

夫病傳者﹐心病先心痛﹐﹝此下皆詳明病傳之見癥也﹐故病發於心者﹐其癥必先爲心痛。﹞一日而咳﹐﹝心病傳肺也。上文病傳論所謂一日而之肺者﹐卽其義也﹐余髒準此。﹞三日脇支痛﹐﹝肺復傳肝﹐故脇支痛﹐卽所謂三日而之肝也。﹞五日閉塞不通﹐身痛體重﹔﹝所謂五日而之脾也﹐脾病則不能運化﹐故閉塞不通。﹞

三日不已死﹐﹝再三日不已﹐則脾又傳腎﹐五臟俱傷﹐故死。﹞冬夜半﹐夏日中。﹝此子﹑午時也﹐釋義𨿽如上文﹐然少陰君火﹐主子﹑午正對之化﹐心通其气﹐失守則死﹐亦一義也。﹞肺病喘咳﹐﹝肺主息﹐故病爲喘咳。﹞三日而脇支滿痛﹐﹝三日而之肝也。﹞一日身重體痛﹐﹝一日而之脾也。﹞五日而脹﹔﹝五日而之胃﹐自髒傳腑也。﹞十日不已死﹐﹝十日不已﹐則胃復傳腎﹐而五行生成之數已極﹐故死。﹞冬日入﹐夏日出。﹝此卯﹑酉時也﹐屬燥金之化。肺主气﹐失守則死。﹞肝病頭目眩﹐脇支滿﹐﹝肝開竅於目﹐而經脈布於脇肋也。﹞

三日體重身痛﹐﹝卽三日而之脾也。﹞五日而脹﹐﹝卽五日而之胃也。﹞三日腰脊少腹痛﹐脛﹔﹝卽三日而之腎也。﹞三日不已死﹐﹝三日不已﹐則腎復傳心﹐故死。﹞冬日入﹐夏早食。﹝酉﹑卯時也﹐燥金主之﹐爲木所畏。﹞脾病身痛體重﹐﹝脾主肌肉也。﹞一日而脹﹐﹝卽一日而之胃也。﹞二日少腹腰脊痛﹐脛﹐﹝卽二日而之腎也。﹞三日背膂筋痛﹐小便閉﹔﹝卽三日而之膂﹑膀胱也。﹞十日不已死﹐﹝十日不已﹐則復傳於心﹐故死。﹞冬人定﹐夏晏食。﹝此巳﹑亥時也﹐司風木之化﹐脾病畏之也。﹞腎病少腹腰脊痛﹐﹐﹝腎主下部﹐其經脈行於少腹﹑腰脊﹑骨之間也。﹞三日背膂筋痛﹐小便閉﹐﹝卽三日而之膂﹑膀胱也。﹞三日腹脹﹐﹝卽三日而之小腸也。﹞

三日兩脇支痛﹔﹝卽三日而上之心也﹐手心主之正﹐別下淵液三寸﹐入胸中﹐故兩脇支痛。﹞三日不已死﹐﹝復傷肺金也。﹞冬大晨﹐夏晏晡。﹝此辰﹑戌時也﹐土主四季﹐爲水所畏﹐故腎病主之。﹞胃病脹滿﹐﹝胃脈布於腹裏也。﹞五日少腹腰脊痛﹐﹐﹝卽五日而之腎也。﹞三日背膂筋痛﹐小便閉﹐﹝卽三日而之膂﹑膀胱也。﹞五日身體重﹔﹝五日而上之心﹐血脈傷﹐身體重痛。重字下疑有一痛字。﹞六日不已死﹐﹝心復傳肺也。﹞冬夜半後﹐夏日。﹝丑﹑未司濕土之化﹐气通於胃﹐失守則死﹐理之自然。﹞膀胱病小便閉﹐﹝膀胱爲津液之府也。﹞五日少腹脹﹐腰脊痛﹐﹐﹝卽五日而至腎也。﹞一日腹脹﹐﹝卽一日而之小腸也。﹞

一日身體痛﹔﹝卽一日而之心﹐腑傳髒也。心主血脈﹐故爲身體痛。﹞二日不已死﹐﹝心病不已﹐必又傳金髒﹐故死。﹞冬雞鳴﹐夏下晡。﹝丑﹑未時也﹐土能克水﹐故膀胱之病畏之。﹞諸病以死是相傳﹐如是者﹐皆有死期﹐不可刺﹔﹝上文相傳死期﹐各有遠近﹐蓋其髒有要害﹐气有虛實也。倉公曰﹕能谷者過期﹐不能谷者不及期。正此之謂﹐旣有死期﹐不可刺矣。﹞間一臟止及至三四髒者﹐乃可刺也。﹝間三四髒者﹐皆非以次相傳者也﹐治之則愈﹐故可用鍼刺之。此云「可刺」﹑「不可刺」﹐卽前所云「可與治」﹑「不可與治」同義也。﹞

手太陰气絕﹐則皮毛焦﹐太陰者﹐行气溫於皮毛者也﹐故气不榮則皮毛焦﹐皮毛焦則津液去皮節﹐津液去皮節者則爪枯毛折﹐毛折者則毛先死﹐丙篤丁死﹐火勝金也﹔﹝手太陰者﹐肺也。肺主皮毛﹐故其气絕則津液去於皮節﹐而癥在爪枯毛折也﹐肺金畏火﹐故危於丙﹑丁。﹞手少陰气絕﹐則脈不通﹐脈不通則血不流﹐血不流則髦色不澤﹐故其面黑如漆柴者﹐血先死﹐壬篤癸死﹐水勝火也﹔﹝手少陰者﹐心也。心主血脈﹐故心脈絕則血先死﹐其癥在髦色不澤而面黑如漆也﹐心火畏水﹐故危於壬﹑癸。髦﹐音毛﹐發也。﹞足太陰气絕者﹐則脈不榮肌肉﹐唇舌者肌肉之本也﹐脈不榮則肌肉軟﹐肌肉軟則舌萎﹑人中滿﹐人中滿則唇反﹐唇反者肉先死﹐甲篤乙死﹐木勝土也﹔﹝足太陰者﹐脾也。脾主肌肉﹐故脾气絕則肉先死﹐其癥在人中滿而舌萎唇反也。脾土畏木﹐故死於甲﹑乙。﹞足少陰气絕則骨枯﹐少陰者冬脈也。伏行而濡骨髓者也﹐故骨不濡則肉不能著也﹐骨肉不相親則肉軟卻﹐肉軟卻故齒長而垢﹐發無澤﹐發無澤者骨先死﹐戊篤己死﹐土勝水也﹔﹝足少陰者﹐腎也。腎屬水﹐故爲冬脈﹐腎主骨﹐故腎气絕則骨先死﹐其癥在骨肉不相親附﹐則齒長而垢﹐精髓不能濡潤﹐則發枯無澤也。腎水畏土﹐故死於戊﹑己。﹞足厥陰气絕﹐則筋絕。

厥陰者﹐肝木也﹐肝者筋之合也﹐筋者聚於陰器﹐而脈絡於舌本也﹐故脈弗榮則筋急﹐筋急則引舌與卵﹐故唇靑﹑舌捲﹑卵縮﹐則筋先死﹐庚篤辛死﹐金勝木也。﹝肝气絕者筋先死﹐其癥則唇靑舌捲而卵縮囊拳也。肝木畏金﹐故死於庚﹑辛。﹞五陰气俱絕﹐則目系轉﹐轉則目運﹐目運者爲志先死﹐志先死則遠一日半死矣。﹝五臟之精皆上注於目﹐故五陰气絕則目轉而運﹐志先死矣。蓋志藏於腎﹐陰之神也。眞陰已竭﹐死在周日間耳。今有病劇而忽爾目無所見者﹐正陰气竭絕之候。﹞六陽气絕﹐則陰與陽相離﹐離則腠理發泄﹐絕汗乃出﹐故旦占夕死﹐夕占旦死。﹝汗本陰精﹐固於陽气﹐陽气絕則陰陽相離而腠理不閉﹐脫汗乃出﹐其死在頃刻間也。﹞

病有短期﹐冬三月之病﹐病合於陽者﹐至春正月﹐脈有死徵﹐皆歸出春。﹝冬三月者﹐陰盛時也。病合於陽者﹐陽癥﹑陽脈也﹐出春﹐春盡夏初也。以水王之時而病合於陽者﹐時气不足﹐病气有餘也。及至孟春正月﹐陽气發生﹐則陽邪愈勝﹐陰气愈竭﹐若脈有死徵﹐則出春交夏﹐而陽盛陰衰﹐俱已至極﹐無所逃矣。﹞

冬三月之病﹐在理已盡﹐艸與柳葉皆殺。﹝在理已盡﹐謂察其脈癥之理已無生意也。以冬月之病而得此﹐則凡艸色之靑﹐柳葉之見﹐陰陽气易﹐皆其死期﹐故云「皆殺」也﹐殺﹐少戒切。﹞春陰陽皆絕﹐期在孟春。﹝陰陽皆絕﹐謂陰中無陽﹐陽中無陰﹐彼此相絕﹐不交通也。病由冬月﹐而春猶若此﹐是生气之竭也﹐短期當在孟春矣。﹞春三月之病曰陽殺。﹝春月陽气方升﹐而病在陽者﹐故曰「陽殺」。殺者﹐衰也。﹞陰陽皆絕﹐期在艸幹。﹝以三春陽殺之病﹐而陰陽痞絕者﹐期在深秋艸幹之時﹐金气勝而病發於春者死矣。﹞夏三月之病至陰﹐不過十日。﹝脾腎皆爲至陰。夏三月以陽盛之時﹐而脾腎傷極﹐則眞陰敗絕﹐天干易气﹐不能堪矣﹐故不過十日也。﹞陰陽交﹐期在濂水。﹝陰陽交者﹐陰脈見於陽則陽气失守﹐陽脈見於陰則陰气失守。若是者𨿽無危癥﹐而脈象已逆﹐見於夏月﹐則危於仲秋濂水之時也。濂﹐音斂﹐淸也。﹞

秋三月之病﹐三陽俱起﹐不治自已。﹝秋時陽气漸衰﹐陰气漸長﹐𨿽三陽脈病俱起﹐而陽不勝陰。故自已也。﹞

陰陽交合者﹐立不能坐﹐坐不能起。﹝秋气將斂未斂﹐故有陰陽交合爲病者﹐則或精或气﹐必有所傷﹐而致動止不利。蓋陽勝陰﹐故立不能坐﹔陰勝陽﹐故坐不能起。﹞三陽獨至﹐期在石水。﹝三陽獨至﹐卽二陽並至﹐陽亢陰竭之候也。陰竭在冬﹐本無生意﹐而孤陽遇水﹐終爲撲滅﹐故期在水堅如石之時也。﹞

三陰獨至﹐期在盛水。﹝三陰獨至﹐有陰無陽也。盛水者。正月雨水之候﹐孤陰難以獨立﹐故遇陽盛之時則不能保其有也。﹞

卷六疾病第十四

經終

十二經脈之終﹐﹝十二經脈﹐卽十二髒之气也。終者﹐气盡之謂。﹞太陽脈之終也﹐戴眼﹑反折﹑螈﹐其色白﹐絕汗乃出﹐出則死矣。﹝戴者﹐戴於上也﹐謂目睛仰視而不能轉也。反折﹐腰脊反張也。螈者﹐筋之急也。者﹐筋之緩也。絕汗者﹐暴出如油﹐不能收也。足太陽之脈﹐起於目內﹐上額交巓﹐入絡腦﹐下項挾脊﹐抵腰中﹐下至足之小趾。手太陽之脈﹐起於小指之端﹐循臂上肩﹐其支者﹐循頸上頰。至目之外﹐故其爲病如此。然太陽爲三陽之表﹐故主色白。汗出﹐其色白絕皮﹐乃絕汗﹐絕汗則終矣。亦主表之謂。螈﹐音熾。﹐音縱。﹞少陽終者﹐耳聾﹐百節皆縱﹐目HT絕系﹐絕系一日半死﹐其死也色先靑﹐白乃死矣。﹝手足少陽之脈﹐皆入於耳中﹐亦皆至於目銳﹐故爲耳聾﹑目HT也。HT者﹐直視如驚貌﹐因少陽之系絕﹐不能旋轉﹐故至此也。膽者筋其應﹐少陽气絕﹐故百節皆縱也。木之色靑﹐金之色白﹐金木相賊﹐則靑白先見。此少陽之死候也。HT﹐音瓊。﹞陽明終者﹐口目動作﹐善驚﹐妄言﹐色黃﹐上下經盛﹐不仁﹐則終矣。﹝手足陽明之脈﹐皆挾口入目﹐故爲口目動作而牽引歪斜也。聞木音則惕然而驚﹐是陽明善驚也。詈罵不避親疏﹐是陽明妄言也。黃者﹐土色外見也。上下經盛﹐謂頭頸手足陽明之脈﹐皆躁動而盛﹐是胃气之敗也。不知疼痛﹐謂之不仁﹐是肌肉之敗也。此皆陽明气竭之候。﹞少陰終者﹐面黑﹐齒長而垢﹐腹脹閉﹐上下不通而終矣。﹝手少陰气絕則血敗﹐足少陰气絕則色如﹐故面黑也。腎主骨﹐腎敗則骨敗﹐故齒根不固﹐長而垢也。手少陰之脈﹐下膈絡小腸﹐足少陰之脈﹐絡膀胱﹐貫肝膈﹐故爲腹脹閉﹐上下不通﹐則心腎隔絕﹐此少陰之終也。﹞太陰終者﹐腹脹閉﹐不得息﹐善噫善嘔﹐嘔則逆﹐逆則面赤﹐不逆則上下不通﹐不通則面黑﹐皮毛焦而終矣。﹝足太陰脈﹐入腹屬脾﹐故爲腹脹閉﹔手太陰脈﹐上膈屬肺﹐而主呼吸﹐故爲不得息。脹閉則升降難﹐不得息則气道滯﹐故爲噫爲嘔﹐嘔則气逆於上﹐故爲面赤﹔不逆則痞塞於中﹐故爲上下不通。脾气敗則無以制水﹐故黑色見於面﹔肺气敗則治節不行﹐故皮毛焦而終矣。﹞厥陰終者﹐中熱﹐嗌漧﹐善溺﹐心煩﹐甚則舌捲﹑卵上縮而終矣。﹝手厥陰心主之脈﹐起於胸中﹐出屬心包絡﹐下膈歷絡三焦﹐足厥陰肝脈﹐循喉嚨之後﹐上入頏顙﹐其下者﹐循股陰﹐入毛中﹐過陰器﹐故爲中熱﹑嗌漧﹑善溺﹑心煩等病﹐又舌者﹐心之官也﹐肝者﹐筋之合也﹐筋者聚於陰器而脈絡於舌木﹐故甚則舌捲卵縮﹐而厥陰之气終矣。﹞此十二經之所敗也。﹝手足六經﹐各分表裏﹐是十二經也。﹞

