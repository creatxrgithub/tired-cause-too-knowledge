

《攝生總要》﹝明﹞洪基著

石渠閣精訂攝生祕剖卷一

天王補心丹

治心血不足﹐神志不寧﹐津液枯竭﹐健忘怔忡﹐大便不利﹐口舌生瘡等證。人參去蘆丹參微炒玄參微炒白茯苓去皮五味子洗遠志去木炒桔梗各五錢當歸身酒洗天門冬去心麥門冬去心柏子仁炒酸棗仁炒﹐各二兩生地黃酒洗﹐四兩辰砂五錢爲衣上爲末﹐煉蜜丸如梧桐子大﹐空心白滚湯下三錢﹐或圓眼湯俱佳。忌胡荽﹑大蒜﹑蘿卜﹑魚鮏﹑燒酒。心者﹐神明之官也。憂愁思慮則傷心。神明受傷﹐則主不明而十二官危﹐故健忘怔忡。心主血﹐血燥則津枯﹐故大便不利。舌爲心之外候﹐心火炎上﹐故口舌生瘡。是丸以生地爲君者﹐取其下入足少陰以滋水主﹐水盛可以伏火。況地黃爲血分要藥﹐又能入手少陰也。棗仁﹑遠志柏仁養心神者也。當歸﹑丹參﹑玄參生心血者也。二冬助其津液﹐五味收其耗散﹐參苓補其气虛﹐以桔梗爲使者﹐欲載諸藥入心﹐不使之速下也《頤生微論》。

人參固本丸

治腎虛肺熱﹐喘促發渴等證。人參去蘆﹐二兩天門冬去心﹐槌薄﹐曝漧或焙漧麥門冬去心﹐槌薄﹐曝漧或焙漧生地黃酒洗﹐槌薄﹐曝漧或焙漧熟地黃忌﹐杵膏﹐各四兩上爲末﹐煉蜜丸如梧桐子大﹐空心白滚湯下三錢。忌蘿卜﹑魚鮏。天一生水﹐故腎爲萬物之原﹐人身之本也。自戕其原﹐則本不固而勞熱作矣。熱則火來乘金而喘嗽生焉。故取生熟地黃﹐味之厚者﹐以補腎涼腎爲君﹐精不足者補之以味也。取天麥門冬﹐气之精者﹐以平肺保肺爲臣﹐虛則補其母也。以人參補气爲左。《內經》所謂無陽則陰無以生﹐亦取化源之法也。倘肺熱傷肺之說橫於胸中﹐畏參不用﹐則獨陰不長﹐將坐而待斃耶《頤生微論》。

補天大造丸

治男女天癸虛損。黃柏鹽水炒敗龜板酥酒炙﹐各四兩杜仲薑汁炒斷絲牛膝陳皮各二兩夏加五味子炒一兩冬加漧薑五錢共末紫河車一具﹐用河水浸洗﹐以銀簪挑去血絲﹐洗極淨後﹐以酒再洗﹐蒸爛搗丸煉蜜爲丸﹐如梧桐子大﹐空心以溫酒送下三錢。天癸者﹐男之精﹐女之血。先天得之以成形﹐後天得之以有生者也﹐故曰天癸。用黃柏﹑龜板﹑杜仲牛膝﹐皆濡潤味厚物也。使其降而補陰。復用陳皮﹐假以疏滯。夏加五味者﹐扶其不勝之金也。冬加漧薑者﹐壯其無光之火也。《經》曰﹕無伐天和。此之謂也。紫河車者﹐人胞也。亦精血之所融結﹐乃無極之盛﹐未生之天也。已生之後﹐天癸虛損﹐補以艸木之藥﹐非其類也﹐卒難實效。人胞﹐名曰混沌皮﹐則亦天耳﹐以先天之天﹐補後天之天﹐所謂補以類也﹐故曰補天《醫方考》。

斑龍丸

治諸虛百損﹐髓竭精枯﹐殊有奇效。鹿茸酒炙鹿角膠炒成珠鹿角霜陽起石煆紅酒淬肉蓯蓉酒浸去黑皮酸棗仁炒柏子仁炒黃芪酒炙﹐各一兩當歸酒炒黑附子炮熟地黃杵膏﹐各八錢辰砂五錢上爲細末﹐酒糊丸如梧桐子大﹐每服三錢﹐空心酒送下。《微論》曰﹕腎气虛則督脈傷而精竭﹐鹿性熱而淫﹐得天地之陽气最全﹐故以鼻向尾能通督脈﹐足於精者也。茸膠霜三物同用﹐蓋以陽气在頭﹐取其全耳。陽起﹑蓯蓉﹑附子﹐取其直入少陰。棗仁﹑柏子﹑辰砂皆安神之仙品。《經》曰﹕神足則气旺﹐气旺則神生也。黃芪﹑當歸和上下之气血。酒糊爲丸﹐通表裏之隧道﹐且助添藥勢﹐令諸品無微不達。命曰斑龍者﹐龍配東方﹐屬木﹐爲陽﹐且取其雄矯。此丸爲健陽而設﹐因以名之。故昔人有歌曰﹕尾閭不禁滄海竭﹐九轉靈丹都謾說﹐惟有斑龍頂上珠﹐能補玉堂闕下穴。但眞陰下損﹐亢陽上乘者不宜﹐輕投反濟其火。

六味地黃丸

治腎經不足﹐發熱作渴﹐小便淋祕﹐气壅痰嗽﹐頭目暈眩﹐眼花耳聾﹐咽燥舌痛﹐齒牙不固﹐腰膝酸軟﹐自汗盜汗﹐諸血失音﹐水泛爲痰﹐血虛損燥﹐下部瘡瘍﹐足跟作痛等證﹐補益之功不能盡述。熟地黃八兩﹐忌杵膏山茱萸酒潤去核幹山藥炒﹐各四兩牡丹皮酒洗微炒白茯苓去皮乳制澤瀉去毛酒浸﹐焙﹐各三兩上爲末﹐煉蜜丸如梧桐子大﹐空心淡鹽水下三錢﹐忌蘿卜。腎者﹐水髒也。水衰則龍雷之火無畏而亢上。故王啟玄曰﹕壯水之主﹐以制陽光。卽《經》所謂求其屬而衰之也。地黃味厚﹐爲陰中之陰﹐專主補腎塡精﹐故以爲君。山茱萸酸味歸肝﹐乙癸同治之義。且腎主閉藏而酸斂之﹐性正與之宜也。山藥味甘歸脾﹐安水之泛﹐故用二味爲臣。丹皮亦入肝﹐其用主宣通﹐所以佐茱萸之澀也。茯苓亦入脾﹐其用主通利﹐所以佐山藥之滯也。且色白屬金能培肺﹐又有虛則補母之義。至於澤瀉﹐有三功焉。一曰利小便以淸相火﹔二曰行地黃之滯﹐引諸藥速達腎經﹔三曰有補有瀉。諸藥無喜攻增气之虞﹐故用以爲使。此丸爲益腎之聖藥﹐而昧者薄其功緩。蓋藥者有四失也。一則地黃非懷慶則力淺﹔一則地黃非自制則不熟﹐且有犯之獘﹔一則疑地黃之滯而減之﹐則君主弱﹔一則惡澤瀉之滲而減之﹐則使者微蹈。是四失而顧咎藥之無功﹐毋乃愚乎﹖

七味地黃丸

治腎水不足﹐虛火上炎﹐發熱作渴﹐口舌生瘡﹐或牙齦潰爛﹐咽喉作痛﹐或形體憔悴﹐寢汗發熱﹐五臟齊損﹐火拒上焦等證。熟地黃八兩﹐忌杵膏山茱萸酒潤﹐去核幹山藥炒﹐各四兩牡丹皮酒洗微妙白茯苓去皮乳制澤瀉去毛酒浸﹐焙﹐各三兩肉桂去皮忌火﹐一兩上爲末﹐煉蜜爲丸﹐如梧桐子大﹐空心淡鹽湯送下三錢﹐忌蘿卜。腎水不足﹐虛陽僭上﹐必用此丸﹐引火歸原。夫在君火﹐可以濕伏﹐可以直折。在相火﹐惟當從其性而伏之。肉桂性熱﹐與火同性﹐雜在下焦壯水藥中﹐能引無根虛火﹐降而歸經。此方以類聚之義也。且肉桂之質﹐在中半以下﹐故其性專走腎經下部﹐此本乎地者親下之義也。又況相火寄於甲乙之間﹐肝膽木旺則巽風動﹐而烈火焰明。古人謂此方不可瀉﹐瀉肝卽所以瀉腎。《本艸》曰﹕木得桂而枯﹐乃伐肝之要藥也。《經》曰﹕熱因熱用﹐從治之妙法﹐正與從其性而伏之義相合。或者畏其熱而遺之。宣達造化升降之微乎。黃柏﹑知母治相火﹐僅可施於壯實者暫用之。若虛火而誤用之﹐則腎因瀉而愈虛﹐愈虛而虛火愈熾矣。《素問》气增而勝及久﹐用寒涼反從火化之說﹐獨不聞乎﹖

八味地黃丸

治命門火衰﹐不能生土﹐以致脾胃虛寒﹐飲食少思﹐大便不實﹐臍腹疼痛﹐夜多漩溺﹐或陰格陽﹐內眞寒而外假熱等證。熟地黃八兩﹐忌﹐杵膏山茱萸酒潤﹐去核幹山藥炒﹐各四兩牡丹皮酒洗微炒白茯苓去皮﹐乳制澤瀉去毛酒浸﹐焙﹐各三兩肉桂去皮﹐忌火﹐一兩熟附子如法詳制﹐一兩上爲末﹐煉蜜丸如梧桐子大﹐空心淡鹽湯送下三錢﹐忌蘿卜。腎有兩枚﹐皆屬於水﹐𨿽有左右之分﹐初無水火之別。考之《內經》昭然可曉。《仙經》曰﹕兩个一般無二樣﹐中間一點是眞精。又曰﹕兩腎中間一點明﹐夫眞精也﹐明也。卽命門相火也。命門乃穴名﹐而其穴在兩腎中間。蓋一陽生於二陰之間﹐所以成乎坎﹐而象天之北也。《經》曰﹕少火生气。人無此火﹐生化之原或幾乎息矣。是丸也﹐肉桂﹑附子味厚而辛熱﹐味厚則能入陰﹐辛熱則能益火﹐故能入少陰而益命門之火。地黃﹑山茱萸味厚而質潤﹐味厚則能養陰﹐質潤則能壯水。故能滋少陰而壯坎中之水。火欲實則澤瀉﹑丹皮之鹹酸可以引而瀉之。水欲實則山藥﹑茯苓之甘淡可以滲而制之。水火得其養則腎復其天矣。王太僕曰﹕益火之源﹐以消陰翳。八味丸是也。

金匱腎气丸治脾腎大虛﹐腰重腳重﹐小便不利﹐肚腹腫脹﹐四肢浮腫﹐喘急痰盛﹐已成蠱癥﹐其效如神。熟地黃四兩﹐忌杵膏白茯苓去皮乳制﹐三兩山茱萸酒潤﹐去核幹山藥微炒牡丹皮酒洗﹐微炒澤瀉去毛﹐酒浸﹐焙漧車前子微炒川牛膝酒洗培幹肉桂去皮忌火﹐各一兩附子如法制熟﹐五錢上爲末﹐煉蜜丸如梧桐子大﹐空心白滚湯送下三錢。忌蘿卜。先哲謂土爲萬物之母﹐水爲萬物之源﹐身中所最重者。脾虛則土不能制水﹐腎虛則水不能安位。故逆行而泛濫於皮膚之間﹐因而攻逐虛虛之禍﹐殆不可言。八味丸脾腎要藥﹐佐以車前﹐泄太陰之水﹐牛膝開少陰之竅。故服之其小便如泉﹐而取可遄已﹐又無損於眞元之气也。

滋陰大補丸

治陰陽兩虛﹐平補之劑。熟地黃一兩川牛膝山藥各一兩五錢山茱萸去核杜仲薑汁炒去絲白茯苓巴戟天去心五味子炒小茴香炒肉蓯蓉遠志去心各一兩石菖蒲枸杞子各五錢﹐俱制爲末紅棗肉爲丸﹐如梧桐子大﹐空心白滚湯送下三錢。地黃﹑牛膝﹑杜仲﹑山萸﹑五味﹑枸杞滋陰藥也。巴戟﹑蓯蓉﹑茴香﹑遠志﹑菖蒲﹑山藥﹑茯苓﹑紅棗養陽藥也。滋陰者潤而不寒﹐養陽者溫而不熱﹐丹溪立方之穩大都如此。中年之人服之殊當。

虎潛丸

治腎陰不足﹐筋骨痿軟﹐不能步履。黃柏鹽酒炒知母鹽酒炒熟地黃杵﹐各一兩鎖陽當歸各一兩五錢陳皮去白白芍藥酒炒牛膝各一兩虎脛骨一兩﹐酥炙透敗龜板四兩﹐酥炙透上爲末﹐煮羯羊肉﹐搗爲丸如梧桐子大﹐淡鹽湯送下三錢﹐或溫酒亦可。人之一身﹐陰气在下﹐陰不足則腎虛。腎主骨﹐故限於步履。龜屬北方﹐得天地之陰气最厚﹐故用以爲君。虎屬西方﹐得天地之陰气最彊﹐故用以爲臣。獨取脛骨﹐從類之義也。用此二物者﹐古人所謂艸木之藥﹐性偏難效﹔气血之屬﹐異類有情也。黃柏﹑知母所以去骨中之熱﹐地黃﹑歸芍所以滋下部之陰。陰虛則陽气泄越而上﹐故加鎖陽以禁其上行﹐加陳皮以導其下行。精不足者補之以味﹐故用羊肉爲丸。命曰虎潛者﹐虎﹐陰也﹔潛﹐藏也。欲其封閉气血﹐而退藏於密也。

魚鰾丸

固精明目種子神方。明淨魚鰾一斤﹐分四分﹐用牡蠣粉﹑蛤粉﹑陳壁土﹑麥麩各拌炒成珠鹿角膠鹿角霜各四兩人參去蘆天門冬去心麥門冬去心當歸酒洗澤瀉去毛山茱萸去核石菖蒲去毛蓮須赤石脂五味子去梗復盆子去萼白茯苓車前子白術土炒廣木香不見火柏子仁白淨者酸棗仁各一兩山藥薑汁炒金釵石斛川巴戟去心川牛膝去蘆酒洗川椒去目與梗及閉口者﹐微炒去汁生地黃熟地黃地骨皮去木與土杜仲炒斷絲遠志去土與蘆﹐甘艸湯泡去心肉蓯蓉酒洗去心膜﹐曬漧枸杞子酒蒸菟絲子洗去土﹐用酒拌蒸搗餅曬漧﹐各一兩沙苑蒺藜水洗淨﹐酒煮爛﹐焙漧四兩上爲末﹐蜜丸如梧桐子大﹐每服三錢﹐空心白滚湯送下﹐或好酒下亦佳。目匪明則無以作哲﹐嗣不續則無以衍宗﹐故君子咸重之。然精不足卽目蒙﹐精不足卽嗣乏。二者皆宜實其精。世人益精﹐專於補腎﹐此求其末也。《經》曰﹕腎者主水﹐受五臟六腑之精而藏之。觀睹此言﹐則腎主藏精耳﹐而生精之原﹐固本於五臟六腑也。是丸也﹐人參﹑天冬﹑麥冬﹑五味用之補肺﹔菖薄﹑柏仁﹑棗仁﹑當歸﹑遠志用之養心﹔白術﹑茯苓﹑山藥﹑石斛用之養脾﹔山萸﹑熟地﹑復盆﹑杜仲﹑牛膝﹑巴戟﹑蓯蓉﹑枸杞﹑菟絲﹑蒺藜用之補肝腎。所以然者﹐肝腎同一治也。乃車前﹑澤瀉利其灼陰之邪。生地﹑骨皮平其五臟之火。石脂溫澀﹐補髓固精。木香之竄﹐所以利六腑。川椒之辛﹐所以散濕痺。角膠﹑魚膘血气之屬﹐用之所以生精。角霜﹑蓮須收澀之品﹐用之所以固脫。此則兼五臟六腑而調之。五臟之精實﹐六腑之气和。夫然後目可以明﹐子可以種﹐而陽可健矣。非達《內經》之旨者﹐不能識此。此丸種子極易﹐世相傳爲周王百子丹云。

扶桑至寶丹

此丹久服不已﹐自濟上壽﹐起羸﹐濟危弱﹐駐容顏﹐發白返黑﹐卻病延年﹐補髓添精﹐功效最神。嫩桑葉須擇家圈者﹐不拘多少﹐洗以長流水﹐摘去其蒂﹐曝於日中﹐以榦爲末﹐淨一斤巨勝子卽黑芝麻﹐此品引經之藥﹐浮四兩白蜜一斤上將麻用陰陽水煎濃汁二碗﹐去麻存汁﹐和蜜煉至滴水成珠﹐將藥末搗和爲丸﹐如梧桐子大。每服百丸。早鹽湯晚酒下。此丹乃�毅皇帝時﹐袁郡介溪八十八翁傳自胡僧。胡僧稱宋元以前人也。有翁誠意待之。僧曰﹕予曩在五臺跌坐﹐有黃冠授予一服食方。予得而餐之﹐不知其身之輕於鴻毛。今不可記年矣。舉以告翁。乃口誦其訣。曰﹕蠶食吐絲成錦繡﹐人食生蠟延年除咎。復歌曰﹕拂桑拂桑髙拂云﹐海東日出气氤氳﹐滄海變田幾億載﹐此樹移根今尙存﹐結子如丹忽如漆﹐綠葉英英翠可捫﹐眞人采竊天地气﹐畱與紅霞共吐吞﹐濯磨入鼎卽靈藥﹐芝米區區未可羣﹐餐松有人已仙去﹐我今朝夕從此君﹐葉兮葉兮願玉汝﹐緣陰裏面有桃津。授訖遂長往。不可物色之﹐無他奇﹐翁不復措意。厥後病劇罔效﹐乃憶胡僧所傳﹐采取修治﹐一惟其方﹐服之病霍已﹐而肌粟徧體生﹐生而復平﹐平若換皮骨焉。始知神僧弗欺﹐久服不已﹐年至耄耋﹐而耳目聰明如至﹐翁曰﹕不妄以皮相胡僧也。今以蒲柳之姿得享松柏之算﹐敢忘胡僧方哉。因廣其傳畱矣。知音同登壽域﹐幸勿以予向之﹐疑胡僧者疑予也。愚謂嫩桑之葉﹐性本平和﹐不冷不熱﹐此仙家服食上品﹐舉世鮮知﹐愚特表而出之。

孔聖枕中丹

治學問易志﹐此丸服之令人聰明。敗龜板醋炙龍骨研爲末﹐入雞腹中﹐煮二宿遠志去心苗菖蒲九節者﹐去毛﹐切片﹐各等分《方考》曰﹕凡人多識不忘者﹐心血足而無所蔽也﹐若心血不足﹐邪气蔽之﹐則傷其虛靈之體﹐而學問易忘矣。龜﹐介虫之靈物也﹔龍﹐鱗虫之靈物也。用龜用龍骨者﹐假二物之靈﹐養此心之靈。欲其同气相求云爾﹐遠志辛溫味厚﹐辛溫可使入心﹐味厚可使養陰﹐菖蒲味辛气淸﹐味辛則利竅﹐气淸則通神﹐學問寧復易志耶。是方也﹐出於孫眞人《千金方》﹐其來必有所自﹐但曰孔聖枕中方﹐則未敢是非也。

耘苗丹

三品﹐一曰上丹﹐二曰中丹﹐三曰小丹﹐以應天地人。上丹不犯金石桂附五味子半斤百部酒浸焙玉女菟絲子﹐酒浸焙肉蓯蓉酒浸焙思仙木杜仲炒不凋艸巴戟去心細艸遠志去心仙人杖枸杞子防風白茯苓思益蛇牀子柏子仁另研幹薯蕷已上十三味﹐各二兩上末之﹐蜜煮﹐麵糊爲丸﹐如梧桐子大。空心酒下二三十粒。不飲者鹽湯下。春漧棗湯下﹐夏五味子加四兩﹐通稱十二兩。四季蓯蓉加六兩﹐通稱半斤。各十八日四立之前也。秋仙人杖加六兩。冬細艸加六兩。戊寅﹑戊申相火司天﹐中見火遠﹐合後兼餌養肺乎熱藥。中丹用桂附而無金石黃芪白水者半稟陰也﹐隴西者半稟陽也白芍藥當歸各四兩黑附子大者炮去皮臍黃米各一兩﹐與黑附子同爲末﹐生薑汁和蜀椒各一兩﹐出汗茯苓二兩人參二兩桂去皮﹐辛者二兩上末之﹐粟米粥和劑爲丸﹐如梧桐子大﹐食前酒下二三十粒。小丹有乳石以扶衰續老﹐气完者去乳石生地黃肉蓯蓉菟絲子酒浸一宿杵五味子各五兩柏子仁另研石斛巴戟去心天門冬蛇牀子炒復盆子各三兩續斷澤瀉人參幹薯蕷遠志去心菖蒲桂去皮山茱萸去核白茯苓杜仲銼炒﹐各二兩天雄炮去皮臍﹐一兩成煉鐘乳粉扶衰﹐三兩﹐續老﹐二兩﹐服一兩﹐完者去上末之﹐蜜爲丸如梧桐子大﹐空心酒服十粒或八粒﹐去乳粉者十五二十粒﹐忌五辛生蔥﹑蕪荑﹑鯉。虛人多記去乳粉﹐倍地黃。虛人多忘倍遠志﹑茯苓。神虛人吸吸倍復盆子。欲光澤倍柏子仁﹐風虛倍天雄﹐虛寒倍桂﹐小便赤濁三倍茯苓﹐一倍澤瀉﹐嘔逆倍人參。啟玄子曰﹕南陽眞人張仲景戒人妄服燥烈之藥﹐謂藥勢偏有所助﹐勝克流變則百病生焉。余師玄珠先生祕授保神守中﹐和暢榮衛藥三方。命曰耘苗丹者﹐欲以彰微妙之旨。謂人若妄服燥烈藥﹐乃閔苗之不長而揠之者也。人年髙或少而稟气受血不彊。捨此三藥而服嘗者﹐是不耘苗者也。余按玄珠君耘苗丹﹐品具五味﹐妙應三才﹐眞䢐隰䢐畛﹐綿綿其者也。其功用詎出南陽眞人不哉﹖但恐傳之不廣﹐乃命剞劂與世共之也。

石渠閣精訂攝生祕剖卷二

參苓白術散

治脾胃虛弱﹐不思飲食。人參白茯苓去皮白術土炒砂仁微炒甘艸炙山藥炒桔梗焙薏苡仁炒扁豆炒蓮肉去心上等分爲末﹐不拘時﹐白滚湯調下二三錢。忌生冷麵食魚鮏。脾胃者土也。土爲萬物之母﹐諸臟腑百骸受气於脾胃而後能彊。若脾胃一虧則眾體皆無以受气﹐日見羸弱矣﹐故治雜癥者﹐宜以脾胃爲主。然脾胃喜甘而惡苦﹐喜香而惡穢﹐喜燥而惡濕﹐喜利而惡滯。是散也﹐人參﹑扁豆﹑甘艸之甘者也﹔白術﹑茯苓﹑山藥﹑蓮肉﹑薏苡仁﹐甘而微燥者也。砂仁辛香而燥﹐可以開胃醒脾﹐桔梗甘而微苦﹐甘則性緩﹐故爲諸藥之舟楫﹔苦則喜降﹐則能通天气於地道矣。

健脾養胃丸

治脾胃虛弱﹐男女老少皆宜常服。人參五錢白術土炒白茯苓廣陳皮當歸酒洗白芍藥炒麥芽炒﹐各一兩木香五錢半夏曲一兩山藥二兩枳實五錢上爲末﹐陳米糊爲丸﹐如椒目大﹐每服三錢﹐食後白滚湯送下。脾胃屬土﹐故土爲萬物之母。母旺則眾體皆彊﹔母傷則眾體皆病。此東垣諄諄以脾胃爲言也。是丸也﹐人參﹑白術以益其气﹐當歸﹑白芍以滋其血﹐木香﹑陳皮以利其滯﹐麥芽﹑枳實以消其積﹐半苓山藥以燥其濕。濕者燥之﹐積者消之﹐滯者利之。血主濡之﹐气主煦之﹐則不剛不柔﹐無過不及之患﹐脾胃旣得其養﹐又安有不彊健者哉﹖

調中平胃丸

治脾胃虛弱﹐中气不調。人參三錢黃芪蜜炙陳皮各二兩甘艸蜜炙蒼術泔浸炒厚朴薑汁炒木香各一兩上爲末﹐陳米糊爲丸﹐如椒目大﹐食後白滚湯下三錢﹐或二錢。人參﹑黃芪﹑甘艸甘溫之品也。甘者中之味﹐濕者中之气﹐气味皆中﹐故能調補中气﹐而蒼術﹑厚朴之苦辛﹐皆平胃中惇阜之气﹐陳皮﹑木香之辛香﹐能去胃中陳腐之气。夫惇阜之气平﹐陳腐之气去﹐寧有不調之中乎﹖

保和丸

治飲食內傷﹐令人惡食者﹐此丸主之。山楂肉二兩神曲炒半夏薑汁制炒茯苓各一兩蘿卜子微炒陳皮連翹各五錢上爲末﹐水跌丸如椒目大﹐食後白湯下三錢。傷於飲食﹐故令惡食﹐諸方以厲藥攻之﹐是傷而復傷也。此藥味平良補劑之例也﹐故曰保和。山楂甘而酸﹐酸性甘故能去肥甘之積。神曲甘而腐﹐腐勝焦故能化炮炙之膩。蘿卜子辛而苦﹐苦下气故能化面物之滯。陳皮辛而香﹐香勝腐故能消陳腐之气。連翹辛而苦﹐苦瀉火故能去積滯之熱。半夏辛而燥﹐燥勝濕故能消水谷之气﹐茯苓甘而淡﹐淡能滲故能利濕傷之滯。如此﹐則脾胃之气復其和矣。

枳術丸

治痞消食﹐彊胃健脾。白術土炒﹐一斤枳實去穰﹐麩炒﹐八兩上爲細末﹐荷葉麩陳米飯爲丸﹐如椒目大﹐白滚湯送下。東垣曰﹕白術苦甘溫﹐其苦味除胃中之濕熱﹐其甘溫補脾家之元气﹐多於枳實一倍。枳實味苦溫﹐泄心下痞悶﹐消胃中所傷。此藥下胃﹐所傷不能卽去﹐須一二時許﹐食乃消化。先補虛而後化所傷﹐則不峻厲矣。荷葉狀如仰盂﹐於卦爲震。人感之生足少陽甲膽也。飲食入胃﹐營气上行﹐卽甲膽之气也。荷葉空淸而象風木﹐此气所感而胃气有不上升者乎﹖更以煨飯和藥﹐與白術協力﹐滋養穀气而補脾胃﹐其利大矣。若用厲藥下之﹐傳變諸證﹐不可勝數《頤生微論》。

香砂枳術丸

破滯气﹐消飲食﹐開胃彊脾。白術一斤﹐土炒枳實六兩木香一兩﹐忌火砂仁一兩上爲末﹐荷葉煨陳米飯爲丸﹐如椒目大﹐白滚湯送下三錢。枳術丸止主飲食自傷。郁則气阻﹐不能上行﹔怒則气鼓﹐因而逆上﹐必賴木香﹑砂仁苦以下气﹐溫以和气﹐所以佐枳術二味之不及﹐平肺肝兩髒之有餘。芳香之气脾之所喜。《經》曰﹕塞者通之。此丸是已《頤生微論》。

橘半枳術丸

健脾消痞利膈。白術一斤﹐土炒枳實八兩﹐去穰麩炒橘皮四兩半夏二兩﹐汁炒上爲末﹐荷葉包陳米飯﹐煨榦爲末糊丸﹐如椒目大﹐白滚湯下三錢﹐或二錢。此丸用白術以輔脾﹐枳實以消痞﹐燒飯取其香﹐以益胃﹐荷葉取其仰以象震。象震者﹐欲其升甲膽之少陽也。此易老一時之方﹐李東垣末年之悟。孰謂立方之旨易闡哉。加橘皮﹑半夏利其膈也。如此則淸者升﹐濁者降﹐塞者通﹐滯者利﹐而脾胃復其常矣《醫方考》。

越鞠丸

總治六郁﹐胸膈痞悶﹐吞酸嘔吐﹐飲食不化。香附炒梔子薑汁炒黑蒼術米泔浸炒神曲炒川芎炒﹐各等分上爲末﹐神曲打糊爲丸﹐如椒目大﹐空心白滚湯下二錢﹐或三錢。血郁﹐紅花湯下﹔濕郁﹐白芷湯下﹔熱郁﹐燈心湯下﹔食郁﹐山楂湯下﹔痰郁﹐生薑湯下﹔气郁﹐木香湯下。夫人之有鬱气﹐猶天地之閉塞成冬也。不有以開之﹐則發育之令息矣。人身中豈可一日見此象乎﹖丹溪以香附主气﹐山梔主熱﹐蒼術主濕與痰﹐神曲主食﹐川芎主血﹐誠諸郁之總司也。《經》曰﹕木郁達之﹐火郁發之﹐土郁奪之﹐金郁泄之﹐水郁折之。治各異法﹐詎可執一途而取哉﹖

牛黃丸

治男婦諸風﹐緩縱不遂﹐語言蹇澀﹐痰涎壅盛﹐卒然暈倒﹐口眼相引﹐手足攣搐﹐脊背彊直﹐口吐涎沫﹐或心悸怔忡﹐健忘癲狂﹐病﹐言語錯亂﹐神不守舍﹐或歌﹑或哭﹑或癡﹑或呆﹐如見神鬼﹐或驚悸恐怖﹐心神恍惚﹐夢寐不安﹐或積熱吐血﹐骨蒸勞病﹐及小兒五天弔﹐急慢驚風﹐潮熱發搐﹐頭目仰視﹐或痘疹鬱結不出﹐發而爲驚等證。當歸一兩五錢川芎一兩三錢白芍二兩五錢人參二兩三錢白術一兩五錢茯苓一兩六錢甘艸五錢﹐蜜炙山藥七兩神曲二兩五錢桔梗一兩三錢漧薑炮﹐七錢半肉桂一兩八錢麥冬一兩五錢黃芩一兩五錢防風一兩五錢柴胡一兩二錢杏仁去皮尖﹐麩炒黃﹐一兩二錢五分大豆黃卷一兩七錢五分白蘞七錢五分蒲黃炒﹐一錢五分阿膠炒﹐一兩七錢犀角一兩﹐爲末羚羊角一兩﹐爲末牛黃一兩一錢麝香一兩冰片一兩雄黃水飛﹐八錢大棗一百枚﹐蒸爛上除大棗﹑杏仁﹑犀角﹑羚角及雄黃﹑牛黃﹑麝香﹑冰片四味爲末﹐入余藥和勻﹐煉蜜與棗膏爲丸。每兩作十丸﹐其用金箔一千二百四十片爲衣﹐用蠟包封收貯。每用一丸﹐或半丸﹐白滚湯化下﹐或姜湯﹑薄荷湯俱可。嬰兒一丸﹐分作四服。斯丸乃祛風化痰﹐理气調血之藥。審有是癥而用之﹐其功效如影響也。若脾肺气虛而痰涎壅盛﹐肝脾血虛而驚搐﹐必當以固木爲主﹐不可泛用。恐虛其虛﹐而益其患也。治者愼之愼之。

九制薟丸

治諸般風證﹐骨節疼痛﹐緩弱無力。薟艸不拘多少此艸處處有之﹐其葉似蒼耳﹐對節而生﹐用五月五日﹐七月七日﹐九月九日采來曬漧﹐鋪入甑中﹐用好酒層層勻灑﹐蒸之復曬﹐如此九次爲度。上爲末﹐煉蜜丸如梧桐子大﹐每服三錢﹐空心無灰酒下。骨節疼痛﹐壅疾也﹐壅者喜通。此物味辛苦而气寒﹐用九蒸九曬﹐則苦寒之濁味皆去﹐而气輕淸矣。《經》云﹕輕可以去實﹐蓋輕淸無竅不入﹐故能透骨驅風﹐頸健筋骨。若未加九蒸九曬﹐或蒸曬之數不滿於九﹐濁味尢存﹐陰體沿在﹐則不能透骨驅風而卻病也。此陰陽淸濁之義。惟明者求之《醫方考》。唐江陵節度使成納﹐進薟丸方云﹔臣有弟欣﹐年三十一﹐中風就枕五年﹐百醫不瘥。有道人鐘鍼者﹐命服薟丸必愈。臣依法修合﹐與欣服﹐果如其言。今特奏進﹐奉旨付醫院詳錄。又知益州張進薟丸表云﹕金稜銀綫﹐素根紫﹐對節而生﹐蜀號火枚﹐莖葉頗類蒼耳。誰知至賤之中﹐乃有殊常之效。臣服至百服﹐眼目淸明。至千服須髮烏黑﹐筋力矯健﹐效驗多端。有都押衙羅守一﹐中風墮馬﹐失音不語。臣與十服﹐其病立痊。又和尙智嚴﹐年七十﹐忽患偏風﹐口眼斜﹐時時吐涎﹐臣與十服﹐亦便得瘥﹐今合百劑﹐差職員史元奏進。

愈風丹

治癘風手足麻木﹐毛落眉脫﹐徧身癩疹﹐搔癢成瘡。白花蛇烏稍蛇土蝮蛇頭尾全者各一條﹐酒浸二三日﹐去骨陰榦爲末苦參四兩﹐爲末皂角五斤﹐去皮弦﹐以無灰酒浸一宿取出﹐用水熬膏上以三蛇並苦參末﹐將皂角膏和爲丸﹐如梧桐子大。每服三錢﹐以玉屏風散煎湯送下輕者三蛇得一卽效﹐不必全也。癘風者﹐天地殺物之風﹐燥金之气也﹐故令瘡而不膿﹐燥而不濕。燥金之體澀﹐故一客於人則營衛之行滯﹐令人不仁而麻木也。毛落眉脫者﹐燥風伐其營衛而表气不固也。徧身癩疹者﹐上气下血俱病也。諸痛屬實﹐諸癢屬虛。癩風之癢﹐固多有虫﹐而衛气之虛﹐不可誣也。是證也﹐主燥劑以疏風﹐則反以助邪﹐往往血枯而死。故求古方潤劑以主之。白花﹑烏稍﹑土蝮三蛇者﹐血气之屬。用血气之屬以驅風﹐豈不油然而潤乎﹖然其性中有毒﹐同气相求﹐直達癘風﹑毒捨之處﹐豈不居然而效乎﹖皂角之性﹐善於潔身﹐則亦可以潔病。若參之性﹐善於去熱﹐則亦可以去風。昔人吞以防風通聖散﹐此乃汗下之劑也﹐非營衛虛者所宜。今以玉屏風散更之﹐則黃芪可以排膿補表﹐防風可以利气疏邪﹐白術可以實脾而補肌。如此治癘﹐可謂深得癘風之奧者矣。

朱珀益元散

治男婦小兒六腑實熱﹐上焦煩渴﹐心胸悶亂﹐精神恍惚﹐口舌漧燥﹐便祕﹐赤色及中暑等證。滑石上白者﹐研﹐水飛﹐六兩甘艸大粉艸﹐研極細﹐一兩朱砂透明者﹐研﹐水飛﹐二錢琥珀眞正者研極細﹐三錢上各制淨稱準分兩﹐配合和勻收貯﹐每服三錢。涼水調服﹐或蜜水﹐或燈心湯俱佳。益元散滑石六數﹐甘艸一數者乃守眞先生取易數﹐天一生水﹐地六成之之義也﹐故名曰六一散﹐又名天水散。按滑石性寒而淡﹐寒則能淸六腑﹐淡則能利膀胱﹔甘艸性平而甘﹐平則能緩火勢﹐甘則能調中气﹔朱砂之重﹐可以鎭心﹐亦可以墜火﹔琥珀之明﹐可以安神﹐亦可以利水﹐故並加。《經》曰﹕治溫以淸﹐涼而行之。故用涼水﹑蜜水﹑燈心湯。是散易簡而效捷﹐火證暑證用之神良。但於老弱陰虛之人宜少與也。此虛實之辧明者詳之﹐否則蹈虛虛之戒﹐惡乎不愼﹖

淸气化痰丸

通治諸痰火證。陳皮杏仁去皮尖枳實去穰麩﹐炒黃芩酒炒蔞仁去油茯苓各一兩膽星半夏制﹐各一兩五錢上爲末﹐薑汁爲丸﹐如椒目大﹐每服三錢或二錢﹐不拘時﹐白滚湯下。气之不淸﹐痰之故也。能治其痰則气淸矣。是丸也﹐星夏所以燥痰濕﹐杏陳所以利痰滯﹐枳實所以攻痰積﹐黃芩所以消疾熱﹐茯苓之用滲疾濕也﹐苦瓜蔞者則下气利痰云爾《醫方考》。

礞石滚痰丸

治頭風目眩耳鳴﹐口眼蠕動﹐眉稜耳輪痛癢﹐四肢遊風腫硬﹐噫气吞酸﹐心下嘈雜﹐心气疼痛﹐夢寐奇怪﹐手麻臂疼﹐口糜舌爛﹐喉閉或繞項結核﹐胸腹間如二气交紐﹐噎塞煩悶﹐失志癲狂﹐心下怔忡﹐喘咳嘔吐﹐一切難名等證。大黃酒蒸黃芩去朽者﹐各八兩礞石硝煆﹐金色﹐一兩沈香五錢上爲末﹐水跌丸﹐如椒目大﹐每服量人大小彊弱用之。《微論》曰﹕痰不自動也﹐因气而動﹔气不自升也﹐因火而升。積之旣久﹐依附腸胃﹐回痰滯﹐然後動作。大抵服罷﹐喉間稠粘壅塞。不利者乃痰气泛上﹐藥方相攻耳。少頃﹐藥力旣勝﹐自然寧貼。吳氏曰﹕是丸也﹐乃攻擊之劑也﹐必有實熱者始可用之。若與虛寒之人則非宜矣。又礞石繇焰硝煆煉﹐必陳久爲妙﹐若新煆火毒未除﹐則不宜服﹐愼之愼之﹗

三黃丸

治三焦積熱﹐上攻眼目赤腫﹐小便赤澀﹐大便結燥﹐五臟俱熱﹐腸風痔漏等證。黃芩黃連黃柏俱酒潤﹐各等分上爲末﹐煉蜜丸如梧桐子大﹐空心白滚湯下三錢﹐或二錢﹐忌煎炒椒姜辛辣物。少火之火﹐無物不生﹔壯火之火﹐無物不耗。《經》曰﹕壯火食气是也。故少火宜升﹐壯火宜降。今以三物降其三焦之壯火﹐則气得其生﹐血得其養而三焦皆受益矣。黃芩苦而枯﹐故淸熱於上﹔黃連苦而實﹐故瀉火於中﹔黃柏苦而潤﹐故瀉火於下。𨿽然火有虛實﹐是丸但可以治實火。若虛者用之﹐則火反盛﹐謂降多亡陰也。丹溪曰﹕虛火宜補。則虛實之辧若天淵矣。明者幸求之證焉《醫方考》。

左金丸

治肝經火實﹐左脇滿痛。川黃連六兩﹐炒吳茱萸一兩﹐鹽湯泡上爲末﹐水跌丸如椒目大﹐白滚湯下二錢。吳氏曰﹕肝木居於左﹐肺金處於右。左金者﹐謂金令行於左而平肝木也﹐黃連善瀉心火﹐不使乘金﹐則肺家淸肅之令左行而肝木有制矣。愚謂心者肝之子也﹐實則瀉其子﹐故以黃連爲君。然肝喜疏泄﹐必佐以茱萸之辛﹐使其條達宣通﹐無拂郁之患。辛者金之味也﹐辛以暢气﹐則治節收气化之權﹐而將軍無謀慮之失矣。《經》曰﹕佐以所利﹐和以所宜。左金丸之謂乎﹗

塞鼻五神丸

治疫瘧一歲之中長幼相似者是也。東方靑黛五錢麝香二分西方白礬五錢白芷二錢南方官桂五錢朱砂一錢北方巴豆四十九粒﹐去殼黑豆三十六粒中央硫黃五錢雄黃一錢上藥各依方位﹐以磁盤盛之﹐於五月初一日虔誠安於本家﹐侍奉神前﹐至初五日午時﹐共研爲末﹐用五家粽角爲丸﹐如梧桐子大﹐陰漧收貯聽用。凡遇患瘧之人﹐於瘧發之日淸晨﹐用綿包裹﹐塞鼻中﹐男左女右用之。夫名疫者﹐天地不正之气也﹐六位勝復之气也﹐禽虫吐毒之气也。大气之來﹐無人不受。壯者逸者居者則不病﹐怯者勞者出者遇之﹐則無形之气由鼻而入﹐藏於分肉之間﹐與正气分爭﹐則成瘧矣。是此也﹐位按五方﹐藥按五色﹐气按五味﹐月按五月﹐日按五日﹐粽按五家﹐此醫流而兼陰陽家之識也。故瘧邪入於肝﹐則靑黛之涼可以淸肝﹐麝香之燥可以直達。瘧邪入於肺﹐則白芷之辛可以瀉肺﹐礬石之腥可以淸燥。瘧邪入於心﹐則丹砂之重可以鎭心﹐官桂之熱可以益火。瘧邪入於腎﹐黑豆之鹹可以益腎﹐巴豆之腐可以瀉邪。瘧邪入於脾﹐則硫黃之溫﹐可以建中﹔雄黃之悍﹐可以辟穢。以疫气無形﹐繇鼻而入﹐故亦就鼻而塞之。塞其一竅﹐露其一竅﹐圍師必缺之道也。修劑之期必於五者﹐病原於陰陽不正之气﹐故亦以陰陽之理勝之。蓋曰﹕五者﹐中宮甲乙之數﹐南面之政也。諸气之變﹐𨿽有勝復亢制之殊要皆北面而臣﹐守位秉命之道也﹐故率以五數修劑焉。

木香檳榔丸

治赤白痢疾﹐裏急後重及腸胃積滯等證。木香檳榔靑皮去穰﹐炒陳皮去白枳殼去穰麩﹐炒牽牛三稜醋炒莪術醋炒當歸酒洗香附大黃酒浸黃柏炒黃芩酒炒黃連吳茱萸湯潤過﹐炒﹐各等分上爲末﹐水跌丸﹐如梧桐子大﹐空心白滚湯送下二錢﹐小兒減半﹐忌食生冷﹑麵食﹑大葷。《內經》曰﹕濕淫所勝﹐平以苦熱﹐故用木香﹔熱者寒之﹐故用黃芩﹑黃連﹑黃柏﹔抑者散之﹐故用靑陳香附﹔彊者瀉之﹐故用大黃﹑牽牛﹔逸者行之﹐故用檳榔﹑枳殼﹔畱者攻之﹐故用三稜﹑莪術﹔燥者濡之﹐故用當歸。是丸惟實者堪與﹐虛者非所宜也。

香連丸

治下痢赤白﹐腹痛不絕﹐裏急後重等證。黃連二十兩﹐吳茱萸十兩同炒﹐去茱萸用黃連木香四兩八錢﹐不見火上爲末﹐醋糊丸如梧桐子大﹐每服三錢﹐小兒減半。白痢﹐泡淡姜湯送下﹔赤痢﹐煎甘艸湯送下﹔赤白痢﹐甘艸姜湯送下﹔禁口痢﹐人參湯送下。忌麵食﹑生冷﹑大葷﹑辛辣。時至於夏﹐天道南行﹐屬火而熱﹐在人身則以應之。斯時也﹐不能致謹﹐多食生冷﹐則腸胃之間熱相搏﹐拂郁成疾﹐不能宣通﹐發而爲痢﹐爲性急速﹐故腹痛而後重裏急。錢氏以黃連爲君者﹐取其苦寒而折心家之火﹐恐其大寒之性﹐凝而不行﹐故以茱萸之辛溫制之。以木香爲佐者﹐蓋以痢之爲病﹐只是火之有餘﹐只是气得以通利三焦之气﹐而火降矣。且能監制黃連﹐喜攻增气之變。夫是二物皆主直行而折﹐《經》曰﹕有餘者折之﹐此之謂也。

戊己丸

治脾胃熱瀉不止。黃連十兩﹐炒吳茱萸炮白芍藥炒﹐各二兩上爲末﹐水跌丸﹐如椒目大﹐白滚湯下三錢﹐或二錢。《醫方考》云﹕熱瀉者﹐糞色黃褐﹐肛門斂澀也。若從火化﹐火能生土﹐故用黃連厚腸胃而益土。臊酸從木化﹐木能疏土﹐故茱萸辛燥﹐能疏亢盛之肝。芍藥味酸﹐能瀉土中之術。戊爲胃土﹐己爲脾土﹐用是藥以調脾胃﹐故曰戊己丸。

四神丸

治脾腎俱虛﹐子後作瀉﹐不思食與不化食。肉豆蔻二兩﹐生用破故紙四兩﹐炒五味子三兩﹐微炒吳茱萸五錢﹐鹽湯泡上爲末﹐紅棗四十九枚﹐生薑四兩片﹐用水煮﹐棗熟去姜﹐取棗肉和藥﹐搗爲丸﹐如梧桐子大﹐空心淡鹽湯送下。脾主水谷﹐又主上升﹐虛則不能消磨水谷﹐而反行下降。腎主二便﹐又主閉藏﹐虛則不能禁固二便﹐而反爲滲泄。夫腎水受時於子﹐弱土不能禁制﹐故子後每瀉也。肉豆蔻之澀溫﹐可固滑而補脾﹔吳茱萸之辛溫﹐可散邪而補土﹔五味子酸鹹﹐可入腎而收斂﹔破故紙辛溫﹐可固本而益元。土受溫補則燥能制水﹐水受溫補則力能閉藏。子後之瀉﹐從可瘳矣。

棗礬丸

治谷疸﹐身目俱黃及黃胖等證。綠礬半斤﹐火煆通紅棗肉二斤﹐煮去皮核搗爛平胃散四兩﹐爲末上用棗肉和綠礬末爲丸﹐平胃散爲衣﹐如椒目大﹐空心姜湯下三錢水谷癖積於中﹐抑遏肝腎之火﹐久久郁熱﹐故身目俱黃。是丸也﹐綠礬鹹寒﹐能軟痰癖而勝濕熱﹔棗肉甘溫能益脾胃﹐而補中宮﹔平胃散者﹐蒼術﹑厚朴﹑陳皮﹑甘艸也。蒼術﹑厚朴﹐所以平胃家惇阜之气而除積飲﹔陳皮﹑甘艸一以利气﹐一以和中﹐乃調胃之意也。

滋陰潤腸丸

治大腸祕結﹐血少腸枯﹐久不大便。熟地黃當歸熟大黃生甘艸麻仁生地黃桃仁去皮尖紅花各一兩升麻二錢上爲末﹐煉蜜丸如桐子大﹐每服三錢﹐白湯送下﹐虛弱者每服減一錢。祕結燥證也。有火燥﹐有風燥﹐有水竭之燥﹐有血虛之燥﹐從容養血淸燥爲上手﹐急遽攻下通腸爲下手。然大腸得血則潤﹐亡血則燥﹐故用熟地﹑當歸以養血。初燥動血﹐久燥血痰﹐故用桃仁﹑紅花以去瘀﹐麻仁所以潤腸﹐大黃所以通燥﹐血熱則涼以生地黃﹐气熱則涼以生甘艸﹐微入升麻消其風熱也。《經》曰﹕燥者濡之﹐此之謂也《醫方考》。

脾約丸

治腸胃燥熱﹐大便祕結。麻仁十兩﹐久滚湯內泡浸一宿﹐次日曝漧磨之﹐粒粒皆完大黃四兩﹐酒蒸杏仁五兩半﹐用皮尖芍藥酒炒枳實麩炒厚朴薑汁炒﹐各三兩上爲末﹐煉蜜丸如梧桐子大﹐白湯送下三錢。成戊曰﹕約者﹐約結之約﹐又約束也。《經》曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五行並行。今胃彊脾弱﹐約束津液﹐不得四布﹐但輸膀胱﹐小便數而大便硬﹐故曰脾約。麻仁甘平而潤﹐杏仁甘溫而潤。《經》曰﹕脾欲緩﹐急食甘以緩之。《本艸》曰﹕潤可以去枯。是以麻仁爲君﹐杏仁爲臣﹐枳實苦寒﹐厚朴苦溫﹐破結者必以苦﹐故以爲佐﹔芍藥酸寒﹐大黃苦寒﹐酸苦湧泄爲陰﹐故以爲使。丹溪曰﹕旣云脾約﹐血枯火燔﹐金受邪而津竭﹐心竅脾之母﹐气以自救﹐金衰則土受木邪﹐脾失轉輸﹐肺失傳化﹐理宜滋陰降火。金行淸化﹐脾土健旺﹐津液旣潤﹐何祕之有﹖此丸惟熱甚而稟實者相宜﹐熱𨿽甚而虛者少服﹐恐反致其燥涸之苦矣《頤生微論》。

石渠閣精訂攝生祕剖卷三

九龍丹

治腎水不足﹐邪火搖動﹐精濁遺失之證。枸杞子酒煮金櫻子焙山楂肉炒石蓮肉炒蓮花須焙熟地黃搗膏芡實粉炒白茯苓川當歸等分上爲末﹐煉蜜丸如梧桐子大﹐每服三錢﹐空心白滚湯送下。精濁﹐腎液之病也。所以精濁者﹐心爲也。一動其心而天君搖﹐搖則精濁走失矣。所謂主不明則十二官危也。其精濁與便濁不同﹐便濁是便溺﹐渾濁卽膏淋證也。乃是胃中濕熱﹐滲入膀胱﹐與腎經絕無相干。精濁則牽系粘膩﹐𨿽不便溺﹐亦漸漬而出耳。治此者﹐宜滋腎淸心﹐健脾固脫。是丸也﹐枸杞﹑熟地﹑當歸味厚者也﹐可以滋陰﹐滋陰則足以制陽光。金櫻﹑連須﹑芡實味澀者也﹐可以固脫﹐固脫則無遺失。石蓮肉苦寒可以淸心﹐淸心則淫火不熾。白茯苓甘平可以益土﹐益土則制腎邪﹐而山楂肉者﹐所以消陰分之障礙也。

喉閉丸

治纏喉風﹐喉閉先胸膈气緊﹐驀然咽喉腫痛﹐手足厥冷﹐手不能通﹐頃刻不治。雄黃一錢郁金五錢巴豆七粒﹐一錢冰片少許麝香少許上爲末﹐醋糊丸﹐如麻子大﹐茶淸下五分。如口禁喉塞用竹管納藥入喉中﹐須臾吐痰立解﹐未吐再服。咽喉司呼吸﹐主升降﹐乃一身之緊關橐。患則無問其標本而當急治焉者也。《經》曰﹕足少陰所生病者﹐口渴﹑舌漧﹑咽腫﹑上气﹑嗌漧及痛。《素問》曰﹕邪客於足少陰之絡﹐令人咽痛﹐不可納食。又曰﹕足少陰之絡﹐循喉嚨﹐通舌本。凡喉病﹐皆少陰之證。少陰之火﹐達如奔馬﹐逆衝於上﹐到此咽喉之緊關﹐則气鬱結而不得舒﹐故成乳鵝﹑纏喉﹑雙鵝﹑罩鵝等危證。急治則生﹐緩治則死。是丸也﹐雄黃能破結气﹐巴豆能下稠痰﹐郁金能散惡血﹐冰麝能透關竅﹐盡此四者﹐閉其通矣。丹溪翁生平不用劫藥。然此丸者實不得已而用之﹐其亦行權之妙乎。

口糜散

治口瘡糜爛。薄荷葉六分川黃柏靑黛水飛﹐四分白硼砂三分朱砂水飛﹐二分冰片另研﹐一分上爲細末﹐用小磁罐密封收貯﹐每取少許﹐著於瘡上良。口瘡本於濕熱﹐濕熱不去﹐必至疳蝕。寒可以勝熱﹐苦可以堅膚﹐故用薄荷﹑黃柏﹑靑黛﹑白棚苦寒之品。乃朱砂者令其解熱毒也。冰片者﹐令其散熱結也。濕熱旣蠲﹐而口糜自愈矣。

明目地黃丸

卽東垣益陰腎气丸治腎虛目暗不明。熟地黃四兩生地黃幹山藥山茱萸當歸五味子牡丹皮澤瀉茯神柴胡各一兩上爲末﹐煉蜜丸如梧桐子大﹐空心淡鹽湯送下三錢忌蘿卜。精生气﹐气生神﹐故腎精一虛﹐則陽光獨治﹐陽光獨治則壯火食气﹐無以生神﹐令人目暗不明。王冰曰﹕壯水之主﹐以制陽光。故用生熟地黃﹑山萸﹑五味﹑當歸﹑丹皮﹑澤瀉味厚之屬以滋陰養腎﹐滋陰則火自降﹐養腎則精自生。乃山藥者﹐所以益脾而培萬物之母。茯神者﹐所以養神而生明照之精。柴胡者﹐所以升陽而致神明之气於晴明之窠也。孫思邈曰﹕中年之後有目疾者﹐宜補不宜瀉﹐可謂開斯世之蒙矣。東垣此丸其近之。

黃連羊肝丸

治目紅腫羞明﹐眵淚﹐腦巓暈重﹐睛珠疼痛﹐眼睫無力﹐常欲垂閉﹐不敢久視﹐久視則酸疼及生翳﹐淫熱等證。黃連一兩白羯羊肝一具先以黃連研爲細末﹐將羊肝以竹刀刮下如糊﹐除去筋膜﹐入擂盆中研細﹐入黃連末爲丸﹐如梧桐子大﹐每服三錢﹐茶淸白湯任下。忌肉及生冷。斯丸以黃連除熱毒﹐明目爲君。以羊肝﹐肝與肝合﹐引入肝經爲使﹐不用器者﹐金克木﹐肝乃木也。一有金气﹐肝則畏而不受。蓋專治肝經之藥﹐非與羣墜者比也﹐肝受邪者﹐並皆治之《原機啟微機》。

千金磁朱丸

治神水寬大漸散﹐昏如霧露中行﹐漸睹空中有黑花﹐漸睹物成二體﹐久則光不收及內障﹐神水淡綠色﹑淡白色。磁石吸鍼者辰砂透明者神曲眞正者先以磁石置臣火中煆﹐醋淬十餘次﹐曬漧﹐另研級細二兩﹐辰砂另研極細一兩﹐生神曲末一兩﹐水和作餅﹐煮浮爲度﹐搜入前藥﹐煉蜜爲丸﹐如梧桐子大﹐空心白湯下一錢一云食後每服五分﹐日三。以磁石辛鹹寒鎭墜腎經爲君﹐令神水不外移也﹔辰砂微甘寒﹐鎭墜心經爲臣。肝爲其母﹐此子能令母實也﹐肝實則目明。神曲辛溫甘﹐化脾胃中宿食爲佐﹐生用能發其生气﹐熟用者欲其暴气也。服藥後俯視不見﹐仰視漸睹星月者﹐此其效也。亦治心火乘金﹐水衰反制之病。久病累發者﹐服之則水不更作。空心服之﹐午前更以石斛夜光丸主之《原機啟微》。磁石滋水入腎﹐朱砂法火入心﹐加神曲專入脾胃﹐乃道家黃婆媒合嬰兒奼女之理﹐加沈香升降水火尢佳《證治準繩》。磁朱丸主明目﹐百歲可讀細字書﹐常服大益眼目《龍目論》。古人於腎虛及種子方中﹐每用磁石﹐近代泥於金石之說﹐多不知用。然磁石性能引鐵﹐則用之者﹐亦是假其引肺金之气入腎﹐使其子母相生爾。水得金而淸﹐則相火不攻自去矣。嗚呼﹗醫之神妙﹐在於幽微﹐此言可與知者道也《醫方考》

石斛夜光丸

治內障初起﹐視覺微昏﹐空中有黑花﹐神水變淡綠色﹐次則視物成二﹐神水變淡白色﹐久則不睹﹐神水變純白色﹐及有眵淚等證。天門冬去心人參茯苓各二兩麥門冬去心熟地黃生地黃各一兩菟絲子酒浸蒸甘菊花去蒂艸決明炒杏仁去皮尖幹山藥枸杞子牛膝酒浸﹐各七錢半五味子白蒺藜炒去刺石斛熬膏尢妙肉蓯蓉川芎甘艸炙枳殼麩炒靑葙子防風黃連烏犀角鎊羚羊角鎊﹐各五錢上爲末﹐煉蜜丸﹐如梧桐子大﹐每服二錢﹐溫酒淡鹽湯﹐或白滚湯任下。此丸羨補藥也。補上治下﹐利以緩﹐利以久﹐不利以速也。故君以天門冬﹑人參﹑菟絲子之通腎安神﹐彊陰塡睛也。臣以五味子﹑麥門冬﹑杏仁﹑茯苓﹑枸杞子﹑片膝﹑生熟地黃之斂气除濕﹑涼血補血也。佐以甘菊花﹑蒺藜﹑石斛﹑肉蓯蓉﹑川芎﹑甘艸﹑枳殼﹑山藥﹑靑葙子之治風療虛﹐益气祛毒也。使以防風﹑黃連﹑艸決明﹑烏犀角﹑羚羊角之散滯泄熱﹐解結明目也。陰虛不能配陽之病﹐亦最宜服上此從則順之治法也。然必兼千金磁朱丸服之﹐庶易效《原機啟微》。

千金補腎丸

治一切耳聾證。人參黃芪炙當歸酒洗山茱萸淨肉牡丹皮白芍藥炒桂心遠志去心巴戟天菟絲子酒煮細辛肉蓯蓉附子制熟地黃蛇牀子白茯苓甘艸炙漧薑炮澤瀉石斛各二兩石菖蒲防風一兩五錢羊腎二枚﹐重湯煮極爛﹐搗爲泥上爲末﹐煉蜜丸如梧桐子大﹐空心溫酒送下三錢。耳以司聽﹐匪聽勿聰也。君子有思聰之責者﹐胡然而使衰如乎﹖故取千金腎气丸﹐以開斯世之聾。按《千金》云﹕勞聾﹑气聾﹑風聾﹑虛聾﹑毒聾﹑久聾﹑耳鳴者﹐此方主之。勞聾者﹐勞火鼓其聽戶也﹔气聾者﹐經气滯塞於聽戶也﹔風聾者﹐風熱閉其聽戶﹔虛聾者﹐气血虛耗而神不用也﹔毒聾者﹐膿血障礙﹐妨於聽戶也﹔久聾者﹐病非一日﹐邪气痺聚也。凡是聾者﹐勢必耳鳴﹐故總系以耳鳴也。味之甘者﹐可以補虛﹐亦可以卻勞﹐人參﹑黃芪﹑羊腎﹑山萸﹑地黃﹑菟絲﹑巴戟﹑蓯蓉﹑澤瀉﹑芍藥﹑當歸﹑茯苓﹑甘艸均之味甘之品也﹐能療虛聾﹑勞聾﹔味之辛者可以驅風﹐亦可以順气﹐防風﹑細辛﹑菖蒲﹑遠志﹑丹皮﹑石斛均之味辛之品也﹐能療气聾﹑風聾性之毒者﹐可以開結毒﹐亦可以療久痺﹔蛇牀﹑桂心﹑附子﹑漧薑均之辛溫微毒之品也﹐能療毒聾﹑久聾。如是聽戶開而復其聰矣。

靑娥丸

治腎虛腰痛。破故紙酒浸少時略炒川萆童便浸一宿杜仲薑汁炒斷絲牛膝去蘆黃柏鹽水炒知母酒攔炒﹐各四兩胡桃肉去皮炮﹐八兩上爲末﹐蜜丸如梧桐子大﹐空心鹽酒下三錢。腎﹐坎象也﹐水火並焉。水衰則陽光獨治而令腎熱﹔火衰則陰翳襲之而令腎寒﹔水火俱衰﹐則土气乘之﹐而邪實於腎﹐均之令人腰痛也。是丸也﹐故紙﹑杜仲﹑胡桃味厚而溫﹐黃柏﹑知母﹑牛膝味厚而寒﹐溫者可使養陽﹐寒者可使養陰﹐均之味厚﹐則均之能走下部矣。若萆者﹐苦燥之品﹐足以利水土之邪﹐而平其气也。曰靑娥者﹐涵陽之坎也﹐假之以名﹐斯丸明其全﹐夫水火之眞爾《醫方考》。

化虫丸

治一切虫病﹐大者卽下﹐小者化爲水。鶴虱去土胡粉炒苦楝根東引不出土者檳榔各一兩使君子蕪荑各五錢枯礬二錢五分上爲末﹐米糊丸﹐如椒目大﹐量人彊弱用之。爲國者﹐必欲去夫蠹國之小人﹔爲醫者﹐必欲去夫蠹身之虫蝕。此化虫丸所繇制也。《經》曰﹕腸胃爲市﹐故無物不包﹐無物不容﹐而所以化生諸虫者﹐猶腐艸爲螢之意﹐乃濕熱之所生也。是虫以濕熱爲巢穴﹐鶴虱等七味皆有殺虫之能﹐且去濕熱﹐能直搗其巢穴矣。古人率單用之﹐今乃類聚爲丸﹐其亦保安之策也。虫類多種﹐沿名不同﹐此方無所不宜﹐虫劑之總司也﹐但服之得法﹐無不神驗﹐須初一至初十﹐虫頭向上﹐宜先餓半日﹐而使虫饑﹐次早五更﹐用油煎肉一片嚼之﹐虫聞肉香﹐頭皆向上﹐隨以藥服之。須臾﹐或蔥﹐或白湯助藥力下行則虫盡下矣。

痔漏丸

治一切內外痔漏及諸般頑漏。魚鰾四兩極明淨者黃蠟四兩明礬二兩研末朱砂一兩研末珍珠五錢研末象牙五錢研末先將魚鰾酒煮極爛﹐杵如膏﹐入蠟化盡﹐離火入礬﹐並朱砂﹑牙末和勻﹐丸如梧桐子大﹐每服三十丸﹐空心酒送下。察痔漏者﹐瘡瘍之事也﹐君子鄙談之。然擇疾而療﹐非仁人之用心也。故痔漏丸以拯夫世之苦。痔漏者﹐按痔之爲病﹐繇於七情內傷﹐五賊外攘﹐饑飽不節﹐勞役異常﹐兼之酒色厚味所致也。生於肛門之外者﹐名外痔﹔生於肛門之內者﹐名內痔。初起卽當醫治﹐庶免後患。人反以小恙不足懼﹐延捱日久﹐變爲痔漏﹐始乃倉忙求治﹐或治又不如法﹐往往糞從孔出﹐血從竅流﹐釀成莫救之禍﹐惜哉﹗惜哉﹗予每目擊而心憫焉。因徧訪名流﹐得傳是方﹐制人療人﹐輒皆奇效。是丸黃蠟﹑明礬爲解毒生肌之聖藥﹐加朱砂﹑牙末其功更倍之矣。用魚鰾爲君者﹐取其味厚滋補而有膠固不漏之義焉﹐且無刀鍼掛綫爛藥之險﹐重軀命者亟宜服之。

朱珀蠟礬方

治癰疽﹑發背﹑惡瘡﹑惡漏﹐黃蠟二兩明礬三兩朱砂三錢要透明者琥珀三錢要眞正者先將蠟熔化﹐離火少溫﹐入極細礬末及朱珀末和勻﹐丸如梧子大﹐食前溫酒下三十丸。此丸不惟定痛生肌﹐而且消毒化膿﹐及內癰排膿托裏之功甚大﹐並一切惡瘡﹑頑漏服之﹐其毒卽解。薛立齋先生云﹕此爲外科之聖藥也﹐服至四五兩之上﹐愈見其功矣《薛氏醫案》。

小牛黃丸

楊梅﹑結毒﹑惡瘡﹑惡漏皆可治之﹐大有神效。牛黃一錢珍珠一錢琥珀八分﹐要眞正者朱砂一錢﹐要透明者雄黃一錢﹐要透明者滴乳石一錢﹐要眞者煆乳香一錢﹐去油沒藥一錢﹐去油母丁香一錢沈香一錢麝香三分當歸尾二錢五分白芷稍二錢五分人參一錢各制爲細末﹐老米飯爲丸﹐如粟米大﹐每服一丸﹐空心早晚各一服﹐以淡淡土茯苓湯送下。此丸以牛黃﹑朱砂﹑雄黃解其毒﹔以珍珠﹑琥珀﹑滴乳生其肌﹔以乳香﹑沒藥解毒生肌﹐兼之止痛﹔以麝香﹑沈香﹑丁香通竅﹐更引諸藥入於毒所。血凝气滯始結成毒﹐故以當歸尾消其血之凝﹐白芷散其气之滯﹐又以人參扶其正气﹐所謂正入進而邪入退矣。如此爲治﹐厥疾寧有勿瘳者哉﹖

衛生寶

一名玉樞丹﹐一名紫金錠﹐一名萬病解毒丹﹐一名神仙太乙紫金丹。解諸毒﹐療諸瘡﹐利關竅﹐治百病。內可以服﹐外可以敷﹐隨證調引﹐起死回生﹐眞爲衛生至寶。山茨菇俗名金燈籠﹐葉似亞﹐花似燈籠﹐色白﹐上有黑點﹐結子。三稜二月開花﹐三月結子﹐四月初苗枯卽挖﹐遲則苗爛難尋。極類有毒老鴉蒜﹐但蒜無毛﹐茨菇有毛包裹宜辧﹐去皮洗極淨﹐焙二兩川文蛤一名五倍子﹐打破洗刮淨﹐焙漧二兩。紅芽大戟杭州紫大戟爲上﹐江南土大戟次之﹐去蘆根洗極淨焙漧一兩五錢﹐北方綿大戟色白者大峻利反能傷人﹐虛弱人愼之﹗愼之千金子一名續隨子﹐去殼揀色之白者用紙包裹﹐更換研數十次﹐去盡油﹐以色白成霜爲末二兩眞麝香揀盡白毛皮殼﹐細研二兩一方加金箔十帖牛黃珍珠琥珀朱砂雄黃乳香沒藥各三錢特嘉之曰八寶玉樞丹上制法宜端午七夕重陽﹐或天月徳黃道上吉日修合。預期數日前齋戒沐浴﹐於靜室焚香﹐將前味各爲細末﹐用新器盛﹐紙蓋﹐至期夙與陳設藥品﹐拜禱天地畢﹐配合分兩﹐攪和數百次極勻﹐仍重羅一二徧﹐方用糯米濃飲調和於木臼內﹐杵數千下﹐極光潤爲度。每錠一錢﹐每服一錠。病勢重者連服﹐通利一二行無妨﹐用溫粥補住。要在處心至誠﹐極其齋潔﹐如法修制﹐毋令喪服禮气婦人雞犬見之。治一切飲食藥毒﹑虫毒﹑瘴气﹑惡菌﹑河豚﹑喫死牛成駝羸等諸毒﹐並用涼水磨服。南方虫毒瘴癘傷人﹐才覺意思不快﹐卽磨服一錠﹐或吐或痢﹐隨手便愈。諸虫腫脹﹐大麥芽湯下。癰疽發背﹑對口瘡﹑天蛇頭﹑無名疔毒等諸惡瘡﹐諸風癮疹﹐赤腫未破時﹐及痔瘡﹐並用無灰酒磨服﹐再用涼水調塗瘡上﹐日夜各數次﹐覺癢立消。已潰出膿血者﹐亦減分數。陰陽二毒﹐傷寒心悶﹐狂言亂語﹐胸膈壅滯﹐邪毒未發﹐證宜下者﹐及瘟疫喉閉﹐喉風﹐涼水薄荷小葉磨服。傳屍勞瘵﹐用檀香湯磨服。昔有兄弟五人﹐已死者三﹐遇一異人﹐令服此藥﹐遂各進一錠。一下惡物如膿狀﹐一下死虫如蛾形﹐後俱復生。心气痛並諸气﹐用淡酒或淡姜湯磨服。久近瘧疾﹐臨發時東流水煎桃樹枝湯磨服。赤白痢疾﹐泄瀉肚腹急痛﹐霍亂絞腸痧等證﹐及諸痰證﹐並用薄荷湯磨服。男婦急諸癲邪﹐喝叫亂走﹐鬼交﹑鬼胎﹑鬼气﹐狂亂失心﹐羊兒豬癲等風﹐中風﹑中气﹐口眼歪斜﹐牙關緊急﹐語言謇澀﹐筋脈攣縮﹐骨節風腫﹐手足腰腿周身疼痛﹐行步艱辛﹐及諸證﹐並用暖酒磨服。自縊溺水已死﹐心頭暖者﹐驚死或鬼迷死﹐未隔宿者﹐俱冷水磨灌下。年深日近頭痛﹐或太陽痛者﹐用酒入薄荷葉研爛﹐敷紙貼太陽穴上。牙痛﹐酒磨塗及含少許﹐良久吞下。少兒急慢驚風﹐五疳五痢﹐脾病黃腫﹐癮疹瘡癅﹐牙關緊急﹐並用蜜水薄荷小葉磨下及搽。量兒大小﹐一錠作二三服。婦人女子經水不通﹐紅花湯下。孕婦及脾泄勿服。打撲傷損炒松節﹐淡酒磨服。燙火傷﹐東流水磨塗。惡虫瘋犬所傷﹐冷水磨塗﹐淡酒磨服。牛馬六畜中毒﹐亦以此救之。按斯丹品味﹐皆解毒卻病衛生之聖藥也。名之曰玉﹑曰金﹐冀其惟珍惟寶。凡縉紳赴任﹐將帥行兵﹐士商外出﹐貧富居家及遊燕都山﹐陜閩浙川廣雲貴等處者俱宜攜之﹐以自衛﹐兼可轉贈以衛人﹐制以備急﹐陰功豈淺鮮哉﹖方內山茨菇﹑千金子皆有子可種﹐有志於濟世衛身者﹐當畱意焉。

八珍益母丸

治胎前產後諸虛百損﹐月事不調﹐子宮虛寒﹐久不受孕﹐此藥行气養血﹐調經種子﹐婦人百病俱宜服。當歸酒洗川芎微炒白芍藥炒懷熟地人參白術土炒白茯苓炙甘艸香附分四分﹐鹽醋酒童便各﹐制聽用阿膠切碎﹐蛤粉炒珠益母膏上十味﹐分量隨證加減﹐各制爲末﹐入益母膏﹐加煉蜜爲丸﹐如梧桐子大﹐空心白滚湯送下三錢。《易》曰﹕坤道成女。又曰﹕至哉坤元﹐萬物資生。然則女道貴生育也。欲其生育﹐必使陰陽和﹐气血調﹐乃能有濟﹐何也﹖蓋气爲衛屬陽﹐血爲營屬陰。此人身之兩儀﹐生化之原也。純用四物則獨陰不長﹐純用四君子則孤陽不生﹐二方合用﹐則气血有調和之益﹐而陰陽無偏勝之虞矣。香附引气生血﹐解郁散結﹔阿膠調經理血﹐治帶止崩﹐益母膏者活血行气﹐有補陰之功﹐凡胎前產後有所恃者﹐气血也。胎前無滯﹐產後無虛﹐是其行中有補矣。命名益母者﹐所以利有子也。

調經種子丸

治婦人月事不調﹐久不受胎。當歸酒洗﹐四兩川芎微炒﹐一兩白芍炒﹐三兩熟地黃四兩白術土炒﹐三兩白茯苓三兩人參一兩甘艸蜜炙﹐一兩制香附三兩阿膠炒珠﹐三兩上爲末﹐煉蜜丸﹐如梧桐子大﹐空心白湯下三錢。無極之眞﹐二五之精﹐妙合而凝。乾道成男﹐坤道成女。女以坤道用﹐故治婦人者﹐以陰爲主方。其二七而天癸至﹐月事以時下者﹐女子得坤之陰﹐陰中必有陽﹐故以七爲紀。一七而齒更﹐二七而天癸至也。人受天地之气以生﹐故能克肖天地。月﹐天之陰也。以月而盈﹐以月而虧﹐故女子之血﹐亦以三十日而一下也。血之下也﹐同於月﹐故名之曰月事。《經》曰﹕月事以時下﹐故能有子﹐是以月事不調者﹐宜服此丸﹐使月事調勻﹐則陰陽和而萬物生﹐有子之道也。是丸也﹐當歸﹑芍藥﹑地黃皆味厚之品也。味厚爲陰中之陰﹐故能益血。拆而論之﹐當歸辛溫能活血﹐芍藥酸寒能斂血﹐熟地甘濡能補血。又曰﹕當歸入心脾﹐芍藥入肝﹐熟地入腎﹐乃川芎者徹上徹下而行血之气者也。此四物所以爲婦人之要藥。而調月者﹐必以之爲程規。又用人參﹑白術﹑茯苓﹑甘艸以養陽也。所以必兼養气者﹐太極之妙﹐陰生於陽故也。至於香附開其鬱結﹐阿膠益其陰血而調經種子之術﹐可謂盡美而盡善矣。

保胎丸

治婦人懷孕﹐气血虛弱不能榮養﹐面黃﹐嘔吐﹐精神倦怠﹐四肢無力﹐或寒熱往來﹐頭暈眼花﹐胸膈不寬﹐不思飲食﹐恐動其胎﹐最宜服之﹐萬無一失。人參五錢白術土炒白茯苓各一兩甘艸七錢炙當歸酒洗﹐一兩川芎微炒﹐八錢白芍藥一兩﹐炒懷地黃二兩﹐酒煮成膏艾葉一兩﹐蒸焙香附四制陳皮各一兩砂仁五錢條黃芩酒炒炒阿膠各一兩益母膏四兩紅棗肉四兩川蜜八兩上爲末﹐紅棗肉﹑益母膏煉蜜爲丸﹐如梧桐子大﹐空心白滚湯送下三錢。气血虛則胎不安﹐气血熱則胎不安﹐气血滯則胎不安﹐不安則難乎保矣﹗是方以四君﹑四物補其气血之虛﹐條芩﹑阿膠淸其气血之熱﹐艾附砂陳行其气血之滯﹐紅棗肉益脾虛﹐則補其母﹐益母膏益母所以利子也﹐保胎之道畢矣。

達生散

治產難如神﹐臨月服之﹐令人易生。人參五錢白術土炒甘艸炙當歸白芍藥紫蘇陳皮各一兩大腹皮三兩﹐黑豆汁洗淨曬漧用上散﹐每服一兩﹐水煎服。生不必催也﹐催之則宋人之揠苗耳。非徒無益而又害之也。然產難之故﹐多是气血虛弱﹐營衛澀滯使然。凡臨月之際﹐預服達生散爲良。蓋是散用參術甘艸益其气﹐用當歸﹑芍藥益其血﹐用蘇陳腹皮流其滯气﹐血不虛不滯則其產也﹐猶之達矣﹐奚用催乎﹖《詩》曰﹕言彌厥月﹐血餘如達。朱子曰﹕達生易生也。達﹐小羊也。羊子易生而無畱難﹐故昔醫以達生名其散也。

崩漏方

治婦人經血崩漏。羌活槁本防風各一二兩肉桂夏勿用﹐秋冬用白術土炒當歸黃芪炙柴胡各三兩人參熟地黃川芎各一兩細辛六錢白芍藥炒紅花各五錢獨活附子炮去皮臍甘艸各二兩半桃仁去皮尖一百枚上爲末﹐酒糊爲丸﹐如梧桐子大﹐空心溫酒送下三錢﹐或淡淡醋湯亦可。气血人身之陰陽也﹐陽主升﹐陰主降。陽根乎陰﹐陰根乎陽﹐一動一靜﹐互爲其根﹐則一升一降﹐循經而行﹐無崩漏也。若陽有餘則升者勝﹐血從上竅而出﹔陽不足則降者勝﹐血從下竅而出。是丸也﹐附子﹑肉桂﹑人參﹑黃芪﹑白術﹑甘艸壯陽益气之品也﹔羌活﹑獨活﹑柴胡﹑槁本﹑防風﹑細辛﹑川芎升陽舉經之品也﹔當歸﹑芍藥﹑地黃﹑紅花﹑桃仁滋陰入血之品也﹔壯陽則气不虛﹐舉經則血不陷﹐滋陰則血不燥。夫如是則血爲气之守﹐气爲血之衛﹐血營於中﹐气衛於外﹐升降上下﹐一循乎經矣﹐胡然而崩也﹖《醫方考》。

帶下丸

治婦人赤白帶下﹐此丸神良。馬毛二兩﹐叔和伏火一宿﹐白馬毛治白帶﹐赤馬毛治赤帶龜甲四兩﹐醋炙鱉甲二兩﹐醋炙牡蠣二兩﹐火炙上爲末﹐醋水跌丸﹐如梧桐子大﹐每服三錢﹐溫酒送下﹐日三服。一方爲散﹐每服方寸匕尢佳。气陷於下焦則白帶﹐血陷於下焦則赤帶﹐以澀藥止之﹐則未盡之帶畱而不出﹔以利藥下之則旣損之中﹐又傷其下﹐皆非治也。馬得乾之剛﹐毛得血之餘﹐血餘可以固血﹐乾剛可以利气﹐固血則赤止﹐利气則白愈。此用馬毛之意也。龜鱉牡蠣外剛而內柔﹐離之象也﹐去其柔而用其剛﹐故可以化癥﹐可以固气。化癥則赤白之成帶者復中畱﹐固气則營衛之行不復陷下﹐營不陷則無赤﹐衛不陷則無白矣。

小兒至寶丹

治小兒驚疳吐瀉﹐及一切諸疾皆良。七气湯五兩妙香散五兩六一散四兩膽南星二兩上爲一處﹐煉蜜爲丸﹐如龍眼核大﹐朱砂爲衣﹐每服量兒大少加減丸數﹐隨證用引研服。感寒夾驚發熱蔥姜湯下。傷食嘔吐泄瀉姜湯下。赤白痢陳米湯下。大便祕結火麻仁湯下。小便赤澀車前子湯下。發熱薄荷湯下。煩渴燈心湯下。霍亂紫蘇湯下。喘咳麻黃杏仁湯下。積聚腹痛姜湯下。急驚搐搦薄荷湯下。慢驚人參白術湯下。疳積身瘦肚大手足細﹐大便泄瀉﹐小便如泔陳米湯下。諸病後無精神﹐少气力﹐不思飲食﹐姜棗湯下。此丹乃先賢取三方配合而成以拯萬世之嬰兒﹐眞微妙祕訣也。七气湯者﹐莪術一兩益智五錢陳皮一兩三稜五錢桔梗五錢甘艸三錢甘松三錢茯苓二兩黃芪五錢靑皮一兩藿香五錢消補兼行之劑也。妙香散者木香六錢遠志二兩麝香五分朱砂二錢山藥一兩粉艸一兩白術一兩人參一錢安神正气之法也。六一散者﹐滑石六兩研末﹐甘艸水煮飛過甘艸一兩天一生水﹐地六成之之義也﹐加膽南星者治風痰爾。如此妙合成丹﹐隨證調引﹐病如遺寶嬰之術至矣﹐故曰至寶丹。

抱龍丸

治小兒驚風﹐潮搐﹐四時瘟疫﹐身熱昏睡﹐痰涎壅盛﹐風熱喘嗽﹐煩燥不寧﹐並痘疹欲出﹐先發驚搐﹐及虫毒﹑中暑等證﹐並宜投服。天竺黃一兩研細膽南星人參去須蘆研細末辰砂研極細水飛淨雄黃透明者研極細珍珠豆腐煮研極細琥珀眞正好者研細沈香不見火爲細末檀香不見火爲細末木香不見火爲細末眞麝香研各三錢金箔二十四葉爲衣上末煎甘艸膏爲丸﹐如芡實大﹐外用蠟皮封之﹐每服一丸﹐白滚湯化下﹐嬰兒半丸。抱者﹐保也。龍者﹐肝也。肝應東方靑龍木﹐木生火﹐謂生我者父母也。肝爲母﹐心爲子﹐母安則子安。況心藏神﹐肝藏魂﹐神魂旣定﹐驚從何生﹖此抱龍丸命名之義也。《經》曰﹕明可以安神﹐故用琥珀﹑珍珠。重可以去怯﹐故用辰砂﹑金箔。气竄可以利竅﹐故用沈檀木麝。甘溫可以固元﹐故用人參。辛燥可以開痰﹐故用南星。寒涼可使淸熱﹐故用竺黃。是丸化痰祛邪﹐淸熱之功居多﹐屬肝心實熱而致者服之殊效。若脾肺虛熱﹐而見昏睡﹐痰嗽者當用調補元气之藥爲良也。

肥兒丸

治小兒疳積神良。黃連制蘆薈靑皮去穰炒陳皮神曲炒麥芽炒三稜炒莪術制肉果檳榔白豆蔻使君子沈香各五錢木香蝦蟆炙各一兩上爲末﹐神曲糊丸如麻子大﹐每二三十丸米飲下。《啟微論》曰﹕衛气少而寒气乘之也﹔元气微而飲食傷之也﹔外乘內傷﹐釀而成之也﹔父母以其純陽也﹐故深冬不爲裳﹔母以其惡風耶﹐故盛夏不解衣﹔父母以其數饑也﹐故飼後彊食之﹔父母以其或渴也﹐故乳後更飲之﹔有愚戇而爲父母者﹐又不審其寒暑飲食也﹐故寒而不爲暖﹐暑而不能涼﹐飲而不至渴﹐食而不及饑。而小兒幽玄禦默﹐抱疾而不能自言﹐故外乘內傷因循漸漸﹐釀而成疳也。渴而易饑﹐能食而瘦﹐腹脹不利﹐作聲。以上之證﹐治勿後﹐後則危也。今以肥兒丸主之﹐發熱作渴而黃肌瘦﹐倦怠短气﹐發豎作瀉﹐豈不爲稿乎﹖是丸皆去積健脾之品﹐服之當盎然﹐渙然潤色而肥腴矣。

石渠閣精訂攝生祕剖卷四

龜鹿二仙膏

治虛損精極者﹐夢泄遺精﹐瘦削少气﹐目視不明等證。久服大補精髓﹐益气養神。鹿角二斤龜板一斤枸杞子六兩人參三兩上將鹿角截碎﹐龜板打碎﹐長流水浸三日﹐刮去垢﹐用砂鍋河水﹐慢火魚眼湯﹐桑柴煮三晝夜﹐不可斷火﹐當添熱水﹐不可添冷水﹐三日取出曬漧﹐銼爲末﹐另用河水將末並枸杞﹑人參又煮一晝夜﹐濾去渣﹐再慢火熬成膏﹐初服一錢五分﹐漸加至三錢﹐空心酒服。精气神人身之三寶也。《經》曰﹕精生﹐气生神﹐是以精極則無以生气﹐以致瘦削少气﹐气弱則無以生神﹐以致目昏不明。鹿得天地之陽气最全﹐善通督脈﹐足於精者﹐故能多淫而壽。龜得天地之陰气最厚﹐善通任脈﹐足於气者﹐故能伏息而壽﹐其角與板又其身聚精气神之最勝者﹐取而爲膏以補之﹐所謂補以類也。且二物气血之屬﹐又得造化之玄微﹐異類有情﹐竹破竹補之法也。人參爲陽補气中之怯﹐枸杞爲陰﹐淸神中之火。是膏一陰一陽﹐無偏攻之憂﹐入气入血有和平之美﹐繇是精日生﹐而气日旺﹐而神日昌﹐庶幾享龜鹿之年矣﹐故曰二仙。

瓊玉膏

治咳嗽神良生地一斤白茯苓二兩﹐研極細末人參一兩五錢研極細末白蜜八兩上以地黃將河水熬汁去渣﹐入白蜜再熬稠﹐方下參苓末﹐和勻入磁瓶﹐用綿紙一數層加篛封緊瓶口﹐入砂鍋內﹐以長流水淹沒瓶頸﹐用桑柴火煮三晝夜﹐取出﹐換油紙緊口﹐以蠟封固﹐懸井中一日﹐取起仍煮半日白湯服。漧咳者﹐有聲無痰之名也。火乘於肺﹐喉嚨淫淫而癢﹐故令有聲。病原於脾者有痰﹐病不繇於脾故無痰也。《易》曰﹕燥萬物者﹐莫乎火。相火一﹐則五液皆涸﹐此漧咳之繇也。故丹溪以地黃爲君﹐令水盛而火自息也。損其肺者﹐益其气﹐故用人參﹐以鼓生發之元。虛則補其母﹐故用茯苓﹐以培萬物之本。白蜜爲百花之精﹐味甘歸脾﹐性潤悅肺﹐且緩燥急之火。四者皆溫良和厚之品﹐誠堪保重。郭機曰﹕起吾沈瘵﹐珍賽瓊瑤﹐故有瓊玉之名﹐示人知所珍也。

十珍膏

主滋陰降火﹐養血淸肝。懷生地一斤﹐酒洗當歸身三兩﹐酒洗白芍藥炒知母鹽酒拌炒牡丹皮童便浸炒地骨皮炒天門冬去心麥門冬去心﹐各一兩人參去蘆生甘艸各五錢上十味用水二斗﹐煎一斗﹐去渣熬煉成膏﹐隨意服。夫陰虛者未有不火動﹐苦寒直泄之藥惟病端初起﹐元气未虛﹐勢方蘊隆﹐脈鼓而數者﹐暫取治標﹐稍久涉虛﹐便不可服。王太僕曰﹕治熱未已﹐而中寒更起﹐且足太陰傷而絕肺金﹑孕育之原矣。斯以地黃爲君﹐知母佐。壯天一之水﹐以制丙丁不與之直爭也。當歸﹑芍藥以沃厥陰﹐腎肝同治之法也。水衰則火旺﹐是以二皮爲監制。火盛則金衰﹐是以二冬爲屏障。人參補金位之母﹐甘艸生用所以奉令承使﹐奔走贊成者也。

二冬膏

淸心潤肺﹐降火消痰。天門冬去心﹐一斤麥門冬去心﹐一斤上二冬入砂鍋水煎﹐取汁再將渣水煎﹐以無珠爲度﹐入蜜熬成膏﹐空心白湯下二三匙。人之一身﹐陰常不足﹐陽常有餘﹐況保養者少﹐作喪者多。眞陰旣虧﹐邪火必旺。火旺則陰愈消而虛損痰咳﹑煩渴熱燥等證作矣﹐故宜常滋其陰﹐使陰與陽齊﹐則水能制火﹐而木升火降﹐斯無病矣。是膏用天冬淸金降火﹐益水之源﹐故能下通腎气﹐以滋陰。目仙書極贊其禦寒辟穀禦女延齡﹐其於養生﹐誠爲珍品。蓋腎主津液﹐燥則凝而爲痰﹐得潤劑則肺不燥而痰自化﹐亦治本之法也。更以麥冬气薄主升﹐味厚爲陰﹐有淸心潤肺之功﹐堪與天冬相並而施膏澤﹐以濡其枯稿焉。

杞圓膏

枸杞子去蒂五斤圓眼肉五斤上二味爲一處﹐用新汲長流水五十斤﹐以砂鍋桑柴火慢慢熬之﹐漸漸加水﹐煮至杞圓無味﹐方去渣不用﹐再慢火熬成膏﹐取起﹐磁罐收貯﹐不拘時頻服二三匙。心主血﹐脾統血﹐肝藏血﹐思慮動勞則血受傷﹐因而不足﹐血不足則虛火熾而煎爍﹐腎水日見衰竭矣。玆取圓眼肉﹐甘溫濡潤之品﹐甘溫可以補脾﹐濡潤可以養心。枸杞子味厚气平之品﹐味厚可以滋陰﹐气平可以益陽﹐血不足而益陽﹐此太極之妙﹐陰生於陽也。陰陽和﹐水火濟﹐心腎時交則陰血自生而常足矣。

參術膏

治虛弱之人﹐脾胃虧損或脹或瀉。白術土炒﹐八兩人參去蘆薏苡仁炒﹐各四兩蓮肉去心皮黃芪蜜炙﹐各三兩白茯苓去皮﹐二兩神曲炒﹐二兩澤瀉甘艸炙﹐各三錢上用水二斗﹐煎一斗去渣﹐再熬成膏﹐白湯下日三。《經》曰﹕淸气在下﹐則生謬泄﹔濁气在上﹐則生脹。此皆土虛﹐並金亦薄﹐遂失其升降之常耳。《經》曰﹕脾欲緩﹐急食甘以緩之﹐苦以泄之。白術苦甘﹐是以爲君。東垣曰﹕脾胃虛則气不足。人參甘溫補气﹐是以爲臣﹐气不足者肉分不充﹐故佐以黃芪﹐土虛則不能生金﹐故佐以苡仁。虛則補其母﹐故佐以蓮肉。土惡濕﹐虛則水寡於畏﹐故佐以茯苓﹑澤瀉。土虛不能散精輸肺﹐故佐以神曲﹐通五方之气於太陰。和諸藥之性而無忤者﹐甘艸爲使之力也。

山蘇膏

山蘇﹐白水也補胃健脾﹐和中進食。白術十斤白蜜二斤上將白術先煮粥湯﹐待冷浸一宿﹐用陳壁土拌蒸透﹐再以米粉又拌蒸﹐刮去皮淨切片﹐曬漧聽用。將水百碗﹐桑柴火煎取三十碗﹐加白蜜熬成膏﹐每服一酒杯﹐淡姜湯點服。太陰主生化之元﹐其性喜燥﹐其味喜甘﹐其气喜溫﹐白術備此三者﹐故爲中宮要藥。配以白蜜﹐和其燥也。且甘味重﹐則歸脾速。陶氏頌云﹕綠葉抽條﹐紫花標色﹐百邪外禦﹐六腑內克﹐不榮火謝﹐盡采擷之難啟﹐且移申窮淋漉之劑。味重金漿﹐芳逾玉液﹐夫豈無故而得此隆譽者哉」

玄及膏

玄及五味子也治火嗽夢遺精滑﹐更能彊陰壯陽。北五味子一斤﹐水浸一宿去核白蜜三斤上五味子入砂鍋加河水煎之取汁﹐又將渣再煎﹐以無味爲度﹐入蜜微火熬成膏﹐空心白湯下二三匙。北方之令主閉藏﹐神气虛怯則不能收固。五味味酸﹐酸者束而收斂﹐能固耗散之精﹐有金水相生之妙。況酸味正入厥陰﹐厥陰偏喜疏泄﹐乃圍魏救趙之法也。一物單行﹐功專力銳﹐更無監制﹐故爲效神速。元和紀用經之玄及散﹐厥有旨哉。

養生主

一名歸圓杞菊酒此酒補心腎﹐和气血﹐益精髓﹐壯筋骨﹐安五臟﹐旺精神﹐潤肌膚﹐駐顏色。當歸身酒洗﹐一兩圓眼肉八兩枸杞子四兩甘菊花去蒂﹐一兩白酒漿七斤好燒酒三斤上四味﹐用一絹袋盛之﹐懸於壇中﹐再入二酒﹐封固寄月餘﹐不拘時隨意飲之﹐甚有利益。唐子西名酒之和者曰養生主。酒之勁者曰齊物論。然則補益之酒貴純和也。是酒也﹐當歸補血奇珍﹐圓眼養心佳果﹐枸杞子扶弱﹐謂之仙人杖。甘菊花益壽﹐名之傳延年。酒漿之甘厚腸胃而潤肌膚。燒酒之辛﹐行藥勢而通血脈﹐且其配合性純和﹐味甘美﹐誠養生主也。若夫沈酒無度﹐醉以爲常﹐亦反致疾耳。此大禹所以疏儀狄﹐周公所以著酒誥﹐𨿽爲敗徳之防﹐亦寓殞軀之成。邵堯夫云﹕美酒飲教微醉後﹐此得飲法之妙。所謂醉中趣﹐壺中天者也。斯盡養生主之旨矣。

百花如意酣春醞

此醞益腎固精﹐堅陽久戰﹐且其品味不燥不熱﹐眞房術中之絕技也。角沈香一兩玫槐花一兩薔薇露一兩梅花蕊一兩桃花瓣一兩韭菜花一兩核桃肉八兩白酒漿五斤好燒酒五斤上七味﹐用一絹袋盛之﹐懸於壇中﹐再入二酒封固﹐寄月餘﹐隨意飲之最妙。美景良辰﹐花朝月夕﹐絲竹合奏﹐童妓賡歌﹐藉此醞以發興暢懷融融然﹐何樂如之﹖且飲醇襲芬恍﹐若沈酣於百花春谷也﹐更有一種妙處﹐或行或止﹐或久或速﹐亦任自如﹐謂曰﹕如意不亦宜乎﹖

百藥長

此酒治男婦諸虛百損﹐五勞七傷﹐身體嬴瘦﹐胸膈脹滿﹐脾胃吵調﹐四肢無力﹐筋骨疼痛﹐並風痰寒濕﹐一切等證。當歸一兩川芎一兩白芍藥一兩懷地黃四兩白術土炒﹐一兩白茯苓一兩天門冬去心﹐二兩麥門冬去心﹐二兩牛膝一兩杜仲炒﹐一兩破故紙一兩茴香一兩五味子一兩枸杞子四兩陳皮一兩半夏一兩蒼術一兩厚朴一兩枳殼一兩香附一兩砂仁五錢官桂一兩羌活一兩獨活一兩白芷一兩防風去蘆﹐一兩烏藥一兩秦艽一兩何首烏二兩川萆一兩幹茄根四兩晚蠶砂一兩漧薑一兩紅棗一斤燒酒六十斤上各藥共用一絹袋盛之﹐懸卦壇中﹐再入燒酒封固﹐寄半月﹐不拘時﹐隨其量之大小多寡飲之爲宜﹐其藥渣曬漧研爲細末﹐爲丸服亦妙。余嘗讀漢史﹐至王莽詔書云﹕酒爲百藥之長﹐然則帥百藥而治百病者﹐莫若酒也﹖虛損勞傷﹐身體羸瘦﹐籍此長以帥歸芎芍地養其血﹐白術﹑茯苓益其气﹐天冬﹑麥冬潤心肺﹐牛杜紙茴補腰腎﹐五味助其陰﹐枸杞壯其陽。胸膈脹滿﹐脾胃不調﹐藉此長以帥陳皮﹑半夏﹑蒼術﹑厚朴平其胃﹐枳殼﹑香附﹑砂仁﹑官桂調其中。風寒痰濕﹐力乏痛楚﹐藉此長以帥羌活﹑獨活﹑白芷﹑防風﹑烏藥﹑首烏﹑秦艽﹑萆﹑茄根﹑蠶沙﹑姜﹑棗之屬去其風﹐散其寒﹐燥其濕﹐行其痰﹐如此則疾自蠲﹐力自彊﹐而气血自旺矣。百藥之長﹐名稱實也﹐或疑味多不專﹐殊不知七情五賊紛擾其中﹐正宜此大隊之長﹐以安內攘外也。譬之韓侯之兵﹐多多益善云爾。

五五酒

治五勞補五臟﹐長肌膚﹐澤容色﹐壯筋實髓﹐保神守中﹐久服可延年。五穀糯米六合黍米六合胡麻六合大麥米六合小黑豆六合五果圓眼肉六兩紅棗肉六兩白果肉六兩胡桃肉六兩蓮肉去皮心﹐六兩五仁松子仁六兩柏子仁六兩杏核仁六兩芡實仁六兩薏苡仁六兩五子枸杞子六兩冬靑子六兩菟絲子六兩復盆子六兩蒺藜子眞正者﹐六兩五精巴戟天之精﹐六兩甘菊日之精﹐六兩首烏山之精﹐六兩加皮艸之精﹐六兩桑椹木之精﹐六兩二酒白酒漿四十斤好燒酒二十四斤先將五穀共蒸熟﹐攤冷﹐五果﹑五仁取淨肉﹐五子﹑五精共用磁罐盛之﹐封固其口﹐重湯煮三炷香﹐取起冷定﹐打開同前﹐各味爲一處﹐用燒酒浸三七﹐再入白酒漿﹐寄七七﹐每日早午晚服三次﹐多寡隨意。余制斯方﹐用稻粱艸木果味以養人﹐藉嘉栗之汁以引之﹐然其取數之玄微﹐又豈任意耶﹖《易傳》河圖像數曰﹕天數五﹐地數五﹐五位相得而各有合﹐天數二十有五﹐地數三十﹐凡天地之數五十有五。此所成變化而行鬼神也。且五者﹐土之生數也。蓋土以生爲本﹐萬物皆致養焉。此酒配合品味用五﹐五五二十五﹐以合天之數﹐分兩用六﹐五六三十﹐以合地之數﹐酒用二﹐象兩儀也﹐斤用六十四﹐象六十四卦也。體天地﹐法陰陽﹐其寓旨也深矣﹐其有裨於人也弘矣。余旣制之﹐又從而詳說之﹐以尊生者指南。

美須醑

此醑烏須神良桑椹子火烘漧﹐二兩何首烏用黑芝麻煮過﹐十兩冬靑子鹽水炒﹐二兩旱蓮艸曬漧﹐三兩熟地黃七兩﹐懷慶者烏飯葉切碎﹐三兩黑豆皮三兩﹐不用豆幹茄花淨瓣﹐三兩烏犀角三兩﹐用銅罐河水熬﹐滴水成珠上用無灰酒六十斤﹐將藥用絹袋盛之﹐投入酒內﹐封固壇口﹐煮三炷香﹐放土地上出火气﹐不拘時﹐多少隨意飲之。每飲加靑鹽少許﹐引入腎經爲佳。夫人生世間﹐頂天立地稱丈夫者﹐惟藉此須眉爾。豈可任其枯槁皓白﹐而漫不爲理乎﹖此烏須之術﹐宜亟講也。斯用桑椹﹑首烏﹑冬靑﹑旱蓮﹑熟地﹑茄花﹑犀角﹑靑鹽﹑烏飯葉﹑黑豆皮皆烏須之聖藥﹐而浸➀之以酒者﹐使循經絡達毛竅也。向之枯者潤﹐白者黑﹐復爲一美髯丈夫矣。且考桑椹等品﹐仙經﹑聖典極稱其妙用﹐故能補腎塡精﹐駐顏益壽﹐豈區區烏須而已哉﹖

蘄蛇釀

治大麻風年深不愈﹐眉毛脫落﹐鼻梁崩壞﹐額顱腫破﹐身癩膚裂﹐足指潰爛﹐並上中下諸般風濕等證。眞蘄蛇酒洗川芎微炒﹐去汗赤芍藥天門冬蒼術米泔浸木鱉子去殼細辛白芷荊芥穗蔓荊子甘菊花石菖蒲威靈仙何首烏明天麻胡麻艸烏白蒺藜去刺炙甘艸紫參沙參苦參木賊艸去節定風艸卽天麻苗不灰木各一兩燒酒五十斤上咀片﹐用絹帶盛之﹐懸於壇內封固﹐醞釀月餘﹐食後避風飲之﹐以醉爲妙。身半以上﹐天之陽也﹐病則气受之﹐气受之則上病﹐故眉落鼻壞而顱破也﹐身半以下﹐地之陰也﹐病則血受之﹐血受之則下病﹐故膚癩足裂而指墮也。是釀也﹐細辛﹑白芷﹑天麻﹑蔓荊﹑靈仙﹑荊芥﹑甘菊﹑木賊﹑川芎﹑蒺藜﹑木鱉子﹑定風艸可以親上﹐可以驅風﹐可以勝濕﹐可以散邪﹔不灰木﹑石菖蒲﹑艸烏﹑蒼術﹑苦參﹑紫參﹑沙參﹑首烏﹑當歸﹑甘艸﹑天冬﹑赤芍﹑胡麻可以親下﹐可以療濕﹐可以解毒﹐可以活血﹔乃地龍者﹐泥盤之物﹐濕土所化也﹐故能引諸藥以就濕。蘄蛇者﹐奔騰之類﹐風動之象也﹐故能君諸藥﹐以驅風。此《易》所謂﹕雲從龍﹐風從虎也。用燒酒者﹐爲諸藥之向導﹐令其徹上徹下﹐行十二經而通治也。斯釀誠爲深達癘風之奧旨矣。

靈飛散

淸腫解毒﹐止淚明目﹐去翳退赤﹐收濕除爛﹐治一切目疾。鑪甘石火煉通紅﹐用童便淬﹐如此七次﹐水浸淨研細﹐水飛聽用﹐每一兩靈藥二錢朱砂一錢琥珀一錢珠末一錢牛黃一錢熊膽一錢上和極勻﹐每次用牙簪挑少許點眼﹐閉目片時再點﹐又閉片時﹐待藥力過後﹐用簪撥去藥渣﹐熱水洗淨﹐日二。附靈藥方水銀五錢黑鉛五錢火硝八錢白硼二錢先將鉛化開﹐入水銀作一家﹐再加硝硼研勻﹐入陽城罐內﹐鹽泥封固﹐打火三炷香﹐先文後武﹐待冷取出聽用。夫目證有內外﹐治名不同﹐柰之何人﹔有愚拘不同﹐有喜服而畏點者﹐有喜點而畏服者﹐不知內病旣發﹐非服不除﹔外疾旣成﹐非點不退﹐服藥如釜底抽薪﹐治本之法。點則如物污須濯﹐鏡垢須磨﹐脂膏之釜﹐不經洗滌﹐焉能淸淨﹖此治標之方也。若內障不服而點者﹐徒激其火﹐動其气血﹐反損無益。服而點者亦然﹐外障服而不點﹐若初發浮嫩不定者亦退。旣已結成者﹐服𨿽不發不長﹐所結不除﹐當內外夾攻﹐方盡其妙﹐此靈飛散所宜制也。是散也﹐甘石收濕除爛﹐靈藥磨翳撥云﹔若砂﹑珀﹑珠末﹑牛黃﹑熊膽者﹐解毒淸熱﹐止淚退赤明目之品也。凡目有外證者﹐俱可用。

五膽膏

治一切火熱赤眼﹐流淚爛弦﹐怕熱羞明﹐或痛或癢等證。熊膽鯖膽鯉膽豬膽羊膽川蜜各等分上將膽蜜入銀銚或銅銚中﹐微火熬成膏﹐取起用磁盒藏之﹐出火毒﹐點眼神良。夫目證內熱則臉赤﹐肝熱則出泣﹐微熱則癢﹐熱盛則痛﹐或痛或癢﹐皆火之過也。气熱則神濁昏冒﹐故令晝不能視物。陽勝者喜惡火﹐故令不可以近燈光。此《經》所謂天明則日月不明﹐邪害空竅也。五膽之苦足以勝熱﹐川蜜之潤足以濟火。且膽者甲木之精也﹐蜜者百花之精也﹐皆有榮潤乙竅之妙焉。

禦驗膏

治一切風气寒濕﹐手足拘攣﹐骨節酸痛﹐男子痞積﹐女人血瘕﹐及腰疼脇疼﹐諸般疼痛﹐結核轉筋﹐頑癬頑瘡﹐積年不愈﹐腫毒初發﹐曁腫塊未破者神良。血餘當歸尾川芎赤芍藥生地黃桃仁紅花蘇木木香茅香丁香烏藥南星半夏貝母蒼術玄參苦參黃芩黃柏大黃山梔天花粉枳殼川烏艸烏肉桂良姜艾葉防風荊芥白芷細辛羌活獨活連翹槁本秦艽麻黃續斷牛膝骨碎補牙皂五加皮白蘚皮白芨白蘞大楓子蓖麻子蒼耳子五倍子靑風藤威靈仙甘艸節降眞香僵蠶全蠍蟬退蛇退蜈蚣鱉山甲各一兩蝦蟆一个桃枝柳枝楡枝槐枝桑枝楝皮楮枝各三七二十一寸寸冬乳香沒藥血竭麝香阿魏各五錢撫丹水飛﹐五斤麻油十二斤上各味用油浸十餘日方下鍋﹐文武火熬﹐待藥枯黑﹐用麻布濾去渣﹐再入鍋卻將丹旋旋投入﹐慢火熬至滴水成珠﹐取起候溫﹐方入細藥攪勻﹐油紙攤貼。气血人身之陰陽也﹐陰陽調和﹐百病不生﹐敬失其調則血凝气滯﹐而風痰寒濕﹐諸痛瘡腫之證作矣。然內治固有湯丸﹐而外治捨此膏更覓何術乎﹖故制是膏以澤夫世之有外患者﹐血餘歸尾等八味﹐活血行血之品也﹔木香等六味行气調气之品也﹔南星等四味消痰燥濕之品也﹔玄參等八味淸熱涼血之品也﹔川烏等五味﹐祛風散寒之品也﹔荊防蛇蠍等三十五味﹐散風攻毒羣隊之品也﹔桃柳等七枝﹐乃秉天地陰陽和气而生﹐每枝各用三七二十一寸者﹐正所以調和人身之陰陽也﹔乳香等五味﹐則有消凝導滯通關蠲痛之妙焉。用丹油調劑成膏﹐此外合大隊之兵也﹐效之神良。余屢驗矣﹐名曰禦驗﹐則其朝代亦未之詳耳。

痛風膏

祛風散寒﹐行痰治濕﹐通治痛風之證神效。薑汁一碗蔥汁一碗廣膠八兩牙皂一兩川椒一兩米醋一碗乳香五錢沒藥五錢麝香一錢上將姜蔥汁同椒皂煎熬去渣﹐入醋再熬﹐再加廣膠﹐慢火熬成膏子﹐取起入乳香﹑沒藥﹑麝香在內和勻﹐每用絹或狗皮攤貼患處。《經》曰﹕風爲百病之長﹐以其善行而數變也。痛風有寒﹑有濕﹑有痰﹑有血﹐而惟以風名者﹐得非以其善行數變﹐長於諸邪之故乎﹖斯因濕痰流血﹐復被風寒襲之而成也。風則善走﹐寒則善痛﹐所以走痛者﹐濕痰死血畱結而不通也。所以走痛者﹐風气行天之象也。是膏也﹐姜蔥疏通腠理﹐廣膠發散皮膚﹐椒皂麝香散寒開竅﹐乳香沒藥消瘀止痛﹐若米醋者發諸藥耳。如此透關疏表﹐內邪易泄﹐乃外合之兵也。

固精益腎暖臍膏

治男子精寒﹐陽事痿弱﹐舉而不堅﹐堅而不久﹐白濁遺精。並婦人稟受气弱﹐胎髒虛損﹐子宮冷憊﹐血寒痼冷﹐難成子息﹐帶下崩漏等證﹐貼之俱有奇效。韭菜子一兩蛇牀子一兩大附子一兩肉桂一兩川椒三兩眞麻油二斤撫丹飛淨者﹐十二兩倭硫黃一兩母丁香一錢麝香三錢﹐各研獨蒜一枚﹐搗上將前五味用香油浸半月﹐入鍋內熬至枯黑﹐濾去渣﹐入丹再熬﹐滴水成珠﹐撚軟硬得中﹐卽成膏矣。每用大紅緞攤如酒杯口大﹐將倭硫﹑丁﹑麝末以蒜搗爛爲丸﹐如豌豆大﹐安於膏藥內貼之。夫精﹐乃腎中之眞水也﹐全賴眞火以養焉。此火寄於腎中﹐行於三焦﹐而入於甲膽﹐聽命於天君﹐所以溫百骸﹐通七竅﹐養五臟六腑之精而藏於腎中﹐皆此火也。是火也﹐萬物之父﹐故曰﹕君非此火﹐不足以生萬物﹔人非此火﹐不能以有生。若此火一衰﹐則萬物無生矣。繇是男子則白濁遺精﹐而陽痿精寒﹔婦人則帶下崩漏﹐而子宮虛冷。是膏皆溫熱之品﹐用之貼臍﹐自有奇效。貼臍者何﹖蓋緣於父母媾精未有形象﹐先結河車﹐中間透起一莖﹐如蓮蕊初生﹐乃臍帶也。蕊中一點眞火﹐卽命門。此穴處於兩腎之中﹐至有左右開闔。正如門中棖﹐故名爲臍。然則臍爲命門之根矣﹐最宜溫暖﹐以助其元陽﹐壯其眞火﹐而益此腎三主之原﹐則腎能藏精而不漏。且此方皆不傳之祕﹐惟可與知者道之﹐當畱意於此膏焉。

精訂攝生種子祕剖卷上

養生心法

脾好音樂﹐夜食多則脾不磨。《周禮》曰﹕樂以侑食。蓋脾好音聲絲竹。耳才聞﹐脾卽磨矣。是以音聲﹐皆出於脾。而夏月夜短﹐晚飯少喫﹐尢宜忌之﹐恐難消化故也。飲酒𨿽可以陶情性﹐通血脈﹐自然招風﹐敗腎爛腸。腐脇莫過於此。飽飯之後﹐尢宜戒之。飲酒不宜粗及速﹐恐傷破肺。肺爲五臟之華蓋﹐尢不可傷。當酒未醒﹐大渴之際﹐不可喫水及啜茶﹐多被酒引入腎臟﹐爲停毒之水﹐遂令腰腳重墜﹐膀胱冷痛﹐兼水腫﹑消渴﹑攣襞之疾。大抵茶之爲物﹐四時皆不可多喫﹐令人下焦虛冷。惟飽食後喫一兩盞不妨。蓋能消食故也﹐饑則尢宜忌之。凡坐臥處﹐始覺有風﹐宜速避之﹐不可彊忍。且年老之人﹐體竭內疏﹐風邪易入。始初不覺﹐入乃損人。故𨿽暑中﹐不可當風取涼﹐醉後操扇。昔有人學得壽之道於彭祖﹐而苦患頭痛。彭祖視其寢處有穴﹐當其腦後﹐遂令塞之。後遂無患。五味稍薄﹐令人爽神﹔稍多﹐隨其臟腑﹐各有損傷。故酸多傷脾﹐辛多傷肝﹐鹹多傷心﹐苦多傷肺﹐甘多傷腎。此乃五行自然之理﹐初傷不覺﹐久乃成患不淺。

久視傷心損血﹐久坐傷脾損肉﹐久臥傷肺損气﹐久行傷肝損筋﹐久立傷腎損骨。孔子所謂居必遷坐﹐以是故也。人之勞倦﹐有生於無端﹐不必持重執輕﹐迄迄終日。惟是閒人﹐多生此病。蓋閒樂之人﹐不多運動气力﹐絕食坐臥﹐經脈不通﹐血脈凝滯使然也。是以貴人貌樂而心勞﹐賤人心閉而貌苦。貴人嗜欲不時﹐或昧於必犯﹐飲食珍饈﹐便乃寢臥﹐故嘗須用力﹐但不至疲極。所貴榮衛通流﹐血脈調暢。譬如流水不污﹐戶樞不蠹也。

臥入側身屈膝﹐益人气﹐覺宜舒展﹐則精神不散。蓋舒臥則格魔引魅。孔子寢不尸﹐蓋謂是歟。發多梳則去風明目﹐故道家晨梳﹐嘗以百二十爲數。浴多則損人心腹﹐令人倦怠。寢不言者﹐爲五臟如鐘磬﹐然不懸則不可發聲。睡畱燈燭﹐令人神不安。

夏一季﹐是人脫精神之時。心旺腎衰﹐腎化爲水﹐至秋乃凝﹐乃冬始堅﹐尢宜保惜。故夏月不問老少﹐悉喫暖物﹐至秋卽不患霍亂吐瀉。腹中常暖者﹐諸疾自然不生﹐蓋血气壯盛也。月令仲夏之月﹐君子齋戒﹐處必掩身﹐毋躁﹐止聲色﹐毋暴怒﹐薄滋味﹐保致和﹐禁嗜欲﹐定心气。𨿽盛暑衝熱﹐若以冷水洗面手﹐卽令人五臟漧枯﹐少津液﹐況沐浴乎﹖凡枕冷物﹐大損人目。

冬月天地閉﹐血气藏﹐縱有病亦不宜出汁。昔有三人冒霧早行﹐一人空腹﹐一人食粥﹐一人飲酒。空腹者死﹐食粥者病﹐飲酒者健。蓋酒能禦霜露﹐避邪气故也。路中忽遇飄風﹑露雷晦暝﹐宜入室避之﹐不爾損人。當時未覺﹐久則成患。春夏宜早起﹐秋冬任晏眠。晏忌日出後﹐早忌雞鳴前。水之在口﹐曰華池﹐亦曰玉泉。《黃庭經》曰﹕玉泉淸水灌靈根﹐子若修之命長存。

《胎息論》曰﹕凡服食﹐須半夜子後﹐牀上瞑目盤坐﹐面東呵出腹內舊气三兩口﹐然後停息﹐便於鼻內微納淸气數口。舌下有二穴通腎竅﹐用舌拄上齶﹐存息少時﹐津液自出﹐灌漱滿口﹐徐徐咽下﹐自然灌注五臟﹐此爲气歸丹田矣。如子後丑前不及﹐但寅前爲之亦可﹐臥中爲之亦可﹐但枕不甚髙可也。

漢蒯京年百二十歲﹐且甚壯﹐言朝朝服﹐往東扣齒二七﹐名曰煉精。

後漢王眞常漱舌下玉泉咽之﹐謂之胎息。孫眞人曰﹕發宜多櫛﹐手宜在面﹐齒宜數叩﹐津宜常咽﹐气宜精煉。此五者﹐卽《黃庭經》所謂「子欲不死修昆侖」爾。

熱摩手心熨兩眼﹐每二七徧﹐使人眼目自然無障翳﹐明目去風無出於此﹐亦能補腎气也。頻拭額上﹐謂之修天庭﹐連髮際二七徧﹐面上自然光澤。如有點者﹐宜頻拭之。又以中指於鼻梁兩邊﹐揩二三十數﹐令表裏俱熱﹐所謂灌漑中嶽﹐以潤於肺。以手摩耳輪﹐不拘徧數﹐所謂修其城郭﹐以補腎气﹐以防聾。

大凡入坐﹐嘗以兩手按﹐左右紐肩數十﹐則血气通暢﹐不生諸疾。

古人以色欲之事﹐譬之淩杯盛湯﹐羽苞畜火﹐可不愼乎﹖

治

心

仙曰﹕心者神明之舍﹐中盡不過徑寸﹐而神明居焉。事物之滑﹐如理亂棼﹐如涉驚侵﹐或怵惕﹐或懲創﹐或喜怒﹐或思慮。一日之間﹐一時之頃﹐徑寸之地﹐炎如火矣。故神弗畱則蠹﹐明弗畱則耗﹐休休焉。嘗與道謀而自不覺。或曰﹕謹於爲善﹐若嗜欲一萌﹐卽不善也﹐歸而勿納﹐是與良心竟也。必有忿之心﹐起而與我敵﹐以我矜願之意﹐接欲忿之心﹐何爲不鬥﹖斗不止而害生矣。凡七情六欲之主於心﹐皆然。故曰﹕心靜可以通乎神明﹐事未至而先知﹐是不出戶知天下﹐不窺牖見天道也。蓋心如水之不撓﹐久而澄淸﹐洞見其底﹐是謂靈明。宜乎﹖靜可以固元气﹐則萬病不生﹐故能長久。若一念旣萌﹐神馳於外﹐气散於內﹐血隨气行﹐榮衛昏亂﹐百病相攻﹐皆因心而心也。大槪怡養天君﹐疾病不作﹐此治心之法也。

導引法

閉目冥心坐冥心盤跌而坐﹐握固靜思神﹐叩齒三十六﹐兩手抱昆侖儀兩手向項後﹐數九息﹐勿令耳聞﹐自此以後出入息﹐皆不可使耳聞。左右鳴天鼓﹐二十四度聞移兩手心掩兩耳﹐先以第二指壓中指﹐彈擊腦後﹐左右各二十四次。微擺撼天柱搖頭左右顧肩膊﹐隨動二十四﹐先須握固。赤龍攪水津赤龍者﹐舌也﹐以舌攪口齒﹐並左右頰﹐待津液生而咽。漱津三十六一云鼓漱。神水滿口勻﹐一口分三咽所漱津液分作三口﹐汩汩聲而咽之。龍行虎自奔液爲龍﹐气爲虎。閉气搓手熱以鼻引淸气﹐閉之少頃﹐搓手令熱﹐鼻中徐徐乃放气出。背摩後精門精門者腹後外腎也﹐合手心摩畢﹐收手握固。盡此一口气再閉气也。想火燒臍輪閉口鼻之气﹐想用心火下燒丹田﹐覺熱極卽用後法。左右轆轤轉俯首擺气兩肩三十六﹐想火自丹田透雙關﹐入腦戶﹐鼻引淸气﹐閉少頃間。兩腳放舒伸放直兩腳。儀手雙虛托儀手相交向上托空三次或九次。低頭攀足頻以兩手向前攀腳心十三次﹐乃收足端坐。以候逆水上候口中津液生﹐如未生﹐再用急攪取水﹐同前法。再漱再吞津﹐如此三度畢﹐神水九次吞請再漱三十六﹐如前口分三咽﹐乃爲九也。咽下汩汩響﹐百脈自調勻﹐河車搬運訖擺肩並身二十四次﹐再轉轆轤二十四次。發火徧燒身想丹田火自下而上徧燒身體﹐想時口及鼻皆閉气少頃。邪魔不敢近﹐夢寐不能昏﹐寒暑不能入﹐災病不能述﹐子後午前作﹐造化合乾坤﹐循環次第轉﹐八卦是良因。

訣曰﹕其法於甲子日﹐夜半子時起﹐首行時﹐口中不得出气﹐惟鼻中微放淸气﹐每日子後午前各行一次﹐或晝夜共行三次﹐久而自知﹐蠲除疾疫﹐漸覺身輕。若能勤苦不怠﹐則仙道不遠矣。

保養精神

精者神之本﹐气者神之主﹐形者神之宅也。故神太用則歇精﹐太用則竭气﹐太勞則絕。是以人之生者神也﹐形之托者气也。若气衰則形耗。而欲長生者﹐未之聞也。夫有者因無而生焉﹐形須神而立焉。有者無之館﹐形者神之宅也。倘不全宅以安生﹐修身以養神﹐則不免於气散歸空﹐遊魂爲變。方之於燭﹐燭盡則火不居﹔譬之於堤﹐堤壞則水不存矣。身勞則神散﹐气勞則命終﹐形瘦則神斃﹐神斃則精靈遊矣。已遊者無返期﹐旣朽者無生理﹐故魂者陽也﹐魄者陰也。神能服气﹐形能食味﹐气淸則神爽﹐形勞則气濁。服气者千百不死﹐故身飛於天﹐食穀者千百皆死﹐故形歸於地﹐魂飛於天﹐魄落於泉。水火分散﹐各歸本源﹐生則同體﹐死則拍捐﹐飛沈各異﹐稟之自然。形者譬如一根之木﹐以火焚之煙則上升﹐灰則下沈﹐亦自然之理也。夫神明者生化之本﹐精气者萬物之體﹐全其形則生﹐養其精气﹐則性命長存矣。

種子祕剖眞傳

八卦圖

乾爲父

震爲長男

坎爲中男

艮爲少男

陽卦多陰

坤爲母

巽爲長女

離爲中女

兌爲少女

陰卦多陽

解曰﹕上爻爲父﹐下爻爲母﹐中間正位爲下種之月。假如父母壽年俱是單﹐若單月種子﹐是爲乾卦﹐爲男。父母是年俱是雙﹐若雙月種子﹐是得坤卦﹐爲女。餘皆仿此。下種之月﹐以得節气爲準。如正月內得二月節﹐作二月算。若節气交度之際﹐切不可交接種子。犯之﹐恐成半陰半陽﹐損胎大壽也。愼之﹗愼之﹗

起算胎數

七七四十九﹐問娘何月有﹖除卻母生年﹐單奇雙是偶﹐奇偶若不當﹐壽命不長久。

解曰﹕先下四十九數於算盤上﹐又加其母受胎月數﹐總算得多少數﹐在總數中除去母生年數﹐逢單是男﹐逢雙是女。若單而生女﹐雙而生男﹐定有夭壽之變。假如四十九數﹐若值正月受胎﹐是總數五十﹐其母年三十一歲﹐除去母年﹐此數隻餘一十九數﹐九則爲單﹐是男矣。餘皆仿此。

月計歌

古今此法少人知﹐別是天機一段奇。寄與世間無嗣者﹐生男生女定無疑。要知產女生男法﹐似向家園下種時。大凡婦人不孕﹐蓋因月信不調。必服後藥﹐方可調經種子。

四物湯

當歸去蘆川芎白芍熟地黃酒蒸焙漧上各等分﹐每服四錢﹐水二鐘﹐煎八分﹐空心溫服。若陰中去血過多者加膠艾﹐如五心熱者可服後藥。

逍遙散

甘艸炙﹐半兩半歸去蘆炒茯苓去皮芍藥白術柴胡各一兩上咀﹐每服三錢﹐水一鐘﹐煨姜一片﹐薄荷少許﹐前七分不拘時服。凡婦人無子﹐遇五月五日﹑六月逢六日﹐采益母艸﹐連根透風陰漧﹐不犯銅鐵﹐用石臼內搗成細末﹐煉蜜爲丸﹐如彈子大﹐每日一丸﹐溫酒送下﹐服至十月﹐決有神效。產前產後諸病﹐俱可服。遇月信一日至三日﹑五日子宮開﹐交則有子﹔過六日﹐則閉而無子。如經後一日﹑三日﹐五日受胎者皆男﹔二日﹑四日﹐受胎者皆女。六日後則胎不成矣。

十月受胎圖

初月胎形﹝圖略﹞

初月胎形如露珠﹐未入宮羅在聲﹐猶如秉燭在風中﹐風緊之時畱不住。初月受胎一點精華﹐如艸上露珠﹐似未有宮羅也。在戶之所﹐戶是系之處﹐未入腹內﹐其形或散或聚﹐如萍。

罩胎散

如本婦稟气弱﹐及病後受者須用此方。或只是气不和﹐用安胎和气散﹐專調理懷胎﹐一月滿足﹐有少婦害羞時﹐醫家不識﹐誤作阻經此胎。常有頭暈惡心﹐不思飲食﹐六脈浮緊﹐可進此藥。當歸白芍各三錢枳殼四錢砂仁二錢川芎一錢甘艸六分上銼散﹐分作二大服﹐每服水一鐘半﹐煎至七分﹐空心熱服﹐渣再煎。

二月胎形﹝圖略﹞

二月胎形北極中﹐如花初綻蕊珠紅﹐分枝未入宮羅內﹐气受陰陽血脈同。二月胎形似花﹐其受胎一月滿﹐足以受血近陰。形似桃花分枝葉﹐在母北極中。北極者﹐陰戶六寸深也﹐其胎入腹﹐未有衣裹。

安胎和气散

凡有慣墮胎者﹐一月間須進兩服﹐保五个月﹐則不用也。專治胎前二三个月﹐多有人家挑磚換石﹐移牀鋪席﹐傷觸胎气不安﹐虛弱之人﹐多有此證。頭暈目花﹐惡心嘔吐﹐不思飲食﹐宜進此藥。藿香陳皮蒼術砂仁黃芩桔梗益智仁各二錢陳枳殼三錢厚朴甘艸紫蘇葉各一錢小茴香炒﹐錢半上銼散﹐分作三服﹐每服用水一鐘半﹐煎至七分﹐空心溫服渣﹐再煎服。

三月胎形﹝圖略﹞

三月胎形似血凝﹐有宮無室位無眞﹐娘思食味千般愛﹐苦辣酸鹹並納成。三月胎形似蠶繭﹐其月胎形漸漸長﹐如繭一頭大一頭小﹐形漸漸如圓﹐未入宮羅﹐已至臍下﹐漸漸有裹﹐其形薄薄包之。此三月胎形﹐與二月相同耳。一問虛弱胎气不和﹐嘔吐或觸動胎﹐兼遇秋天時气﹐寒熱相蒸﹐所染照前次第加減用之。瘧疾加靑皮﹑艸果各二錢﹐不可用常山。咳嗽加杏仁﹑五味子各二錢。潮熱不退加黃芩﹑柴胡各三錢。气喘急者加沈香五分﹐另磨和藥服之。

四月胎形﹝圖略﹞

四月胎形分四肢﹐八宮胎祕始成兒﹐食忌兔獐並毒物﹐免教胎內受邪虧。此月入宮羅之室﹐衣裹漸至丹田之所。食忌兔獐毒物蒜蕎有涎之菜。諸毒物食之傷胎﹐多食傷气﹐不和是也。

活胎和气散

專治胎前四五个月﹐身體困倦﹐气急發熱﹐飲食無味﹐貪睡頭暈﹐四肢酸軟﹐宜進此藥。蘇葉四錢甘艸九分小茴香一錢五分枳殼四錢五分厚朴香附各三錢砂仁蒼術各二錢陳皮去白﹐二錢上銼散﹐分作三服。每服用水一鐘半﹐煎至七分﹐空心溫服。

五月胎形﹝圖略﹞

五月男女分四肢﹐八宮胎穩始成兒﹐男酸女淡多味﹐此定陰陽與眾知。此月胎形男女分定﹐令胎母前行﹐使人後喚之﹐左回頭是男﹐右回頭是女。男思酸味﹐女思淡味﹐已入宮室之內﹐其胎安穩。

瘦胎飲

專治胎前五六个月﹐胎始困弱﹐令胎母腹重貪睡﹐飲食不知味﹐肚中膨脹﹐胎有些動﹐此藥可進二三服。養聚胎气精神。當歸二錢白芍藥益母艸枳殼各四錢砂仁香附子各三錢益智仁三錢甘艸一錢茯苓五錢小茴香二錢上銼散﹐分作三服﹐每服用水一鐘半﹐煎至七分﹐空心溫服﹐渣再煎。

六月胎形﹝圖略﹞

六月胎形左腹遊﹐男魂左手似綫抽﹐女魂右手輕搖動﹐卻在臍中漸漸浮。六月胎形﹐男動左﹐女動右。男魂降動於左﹐女魂降動於右。胎在母臍腹中﹐漸漸浮動﹐如魚食水一般。

瘦胎飲

方在前調治六个月胎婦﹐此方多有瘦弱之婦﹐可服瘦胎飲一二服﹐護其胎母之苦。臨產之時﹐令其脈自然調和﹐易養﹑易生﹐更無憂慮之危。又有健壯之婦﹐免服其藥﹐胎孕安穩﹐臨產之時﹐自然精爽。

七月胎形﹝圖略﹞

七月胎形定不邪﹐男垂左側動此須﹐女於右手無時動﹐行步艱難母嘆嗟。此月胎形﹐男向左側動﹐女向右邊動。七月已成人﹐亦有降生者﹐所以胎母行步艱難也。

知母補胎飲

調理胎前七八个月胎動如石﹐行步艱難﹐脾胃虛弱﹐時有气急沖气﹐胸前脹滿﹐咳嗽﹐誤食熱毒﹐所以是胎气不安﹐名曰子懸證。知母蘇葉各二錢枳殼四錢益母艸黃芩滑石甘艸香附各三錢上銼散﹐分作二服﹐每服水一鐘﹐煎至七分﹐空心溫服﹐渣再煎。

八月胎形﹝圖略﹞

八月胎形已見成﹐毛生長髮定精神﹐娘眠思食吞難下﹐困弱憂愁耽悶行。此月胎形毛髮生﹐受胎八个月﹐始生胎發﹐令人心悶煩燥﹐思食不進﹐食美味如食糠皮﹐令母困弱﹐胎气傷﹐脾胃不和也。

和气平胃散

專治婦人胎前八九个月﹐胎兒長髮﹐以致妊婦肝胃虛弱而不調和﹐溫熱相攻﹐五臟六腑不和﹐或變痢疾雜癥之病。此藥安胎和气也。厚朴黃連豬苓澤瀉各五錢地楡五錢蒼術五錢白芍三錢升麻一錢半豆蔻一錢半陳皮四錢甘艸一錢柴胡二錢上銼散﹐分作三服﹐每服用水一鐘半﹐煎至七分﹐空心溫服﹐渣再煎。

九月胎形﹝圖略﹞

九月胎膜重如山﹐七精開竅不非凡﹐一夜一升三合血﹐母胎欲產得齊全。九月胎形﹐七精者﹐眼有光﹐鼻有气﹐耳有聞﹐已知味﹐心有靈﹐各道俱全﹐方能轉身﹐左右脇大動﹐妊母覺知﹐憂悶煩積﹐飲食不快矣。

保生如聖散

專治九月胎欲產期﹐忽然肚痛﹐先行其水﹐嬰兒不降宜服此藥。益母艸二兩當歸四錢﹐弱者多用砂仁二錢陳皮一錢大枳殼一兩甘艸六分白芍四錢益智仁三錢﹐去皮陳艾一錢上銼散﹐分作二服﹐每服用水二碗﹐煎至一碗半﹐不拘時溫服﹐渣再煎服。如不降﹐生鯉魚一尾﹐醋一匙﹐加烏金丸一枚﹐同煎前藥﹐服之神妙也。

十月胎形﹝圖略﹞

十月滿足欲生兒﹐四肢顱縫骨精開﹐產下要緊加防愼﹐莫令兒生被風吹。此月胎形滿足﹐四肢骨縫俱開﹐方才降生落地時﹐恐其賊風衝吹﹐嬰兒初生摟抱包裹﹐仔細謹愼方可。

活水無憂散

專治十月已滿﹐多因恣情內傷﹐或因患潮熱之癥。又兼胎前多喫熱毒之物﹐瘀血相搏﹐七情怒气所傷﹐臨產有橫逆之厄。倉忙不謹﹐或使穩婆取時﹐觸死胎兒在腹﹐不能醫治﹐今備防此之患﹐濟急奇方﹐不可輕傳﹐但服一二貼﹐加烏金丸二丸﹐服之其效如神也。益母艸二兩急性子卽金鳳子當歸各四錢陳枳殼一兩生地黃白芍藥二錢甘艸八分生鯉魚一个肉桂川芎陳皮各一錢蘇葉二錢陳艾一錢上銼散﹐分作二服﹐每服用水三碗﹐煎至二碗﹐臨服之時﹐加入好醋一匙﹐每一碗和調烏金丸一丸。如其死胎不落﹐急取無根水再煎藥渣﹐連服一服﹐救其性命。奧妙不可輕傳﹐亦天地間之大方便也。

烏金丸祕訣

阿膠十八遇眞仙﹐淨潔龍衣只一聯﹐

穀麥生芽三寸位﹐染房敗筆數根堅﹐

五月五日收熟艾﹐均等須教分兩全﹐

擇日誠心合此藥﹐免令少婦入黃泉。

阿膠四兩﹐炒熟艾穀麥芽日曬漧﹐各二兩龍衣卽蛇退殼﹐要全者一條﹐又要虯頭下山者妙敗筆卽蘇木﹐二兩﹐各等分凡修煉﹐專擇天月二徳﹐天醫生气吉日﹐凝神定虛﹐灑掃淨室﹐畫太極圖﹐分兩儀﹐定九宮而生八卦。所忌婦人﹑雞犬﹑人聲音。要至夜間﹐寂靜齋戒志誠﹐先念淨口﹑淨心﹑淨身﹐淨天地神。咒畢﹐發火煉藥﹐口念。

咒曰﹕

天精精﹐地靈靈﹐精精靈靈﹐左朝北斗﹐右朝神﹐人逢此藥﹐各保安寧﹐急急如律令。

煉成了包收﹐候五月五日﹐五家角添﹐煎煉同搗前藥﹐均勻爲丸﹐如梧桐子大﹐曬過候幹﹐收住磁罐內﹐凡有婦人產前產後﹐催生護產﹐無不應驗如神。

精訂攝生種子祕剖卷下

安置鑪鼎篇

夫安置鑪鼎者﹐乃廣成子授黃帝補虛之法也。鑪鼎者﹐可擇陰人十五六歲以上﹐眉淸目秀﹐齒白唇紅﹐面貌光潤﹐皮膚細膩﹐聲音淸亮﹐語言和暢者﹐乃良器也。若元气虛弱黃瘦﹐經水不調﹐及四十歲上下者不可用也。凡與之交﹐擇風日暄和之候﹐定息調停﹐戰之以不泄之法﹐待其情動昏蕩之際﹐舌下有津而冷﹐陰液滑流﹐當此之時﹐女人大藥出矣。上則緊咂其舌﹐以左手搠其右脇下﹐則神驚精气泄出﹐吸其气和液咽﹐之則玉莖亦能吸其陰精入宮﹐如水逆流直上﹐然後禦劍﹐則神妙矣。夫上采舌者﹐謂之天池水﹔中采乳者﹐謂之先天酒﹔下采陰者﹐謂之後天酒。崔公云﹕先天气﹐後天气﹐得之者﹐常似醉。豈戲語哉﹖依法采其三次﹐若其陰實不過﹐候其情甚﹐快咂其舌﹐退龜少出﹐如忍大便狀﹐則其陰精自泄矣。此法巧妙﹐功用極大﹐不可輕傳﹐以泄天機。愼之﹗愼之。

歌曰﹕

采陰須采產芝田﹐十五才交二八年﹐

不瘦不肥顏似玉﹐能紅能白臉如蓮。

胎息有眞都是汞﹐命門無路不生鉛﹐

煉成鉛汞歸元海﹐大藥能爲陸地仙。

大鎖方閉篇

夫大鎖方閉者﹐乃撒手過黃河之法也。凡性急燥之人﹐須半月方可閉住性﹔緩者數日便閉。若一月之後﹐金關永閉﹐玉戶常扃﹐自然不泄一點。初下手時﹐未便慣熟﹐悄或精泄﹐只是淸水﹐行之五七日後﹐淸水亦不泄也。初交之際﹐用三淺一深﹐漸漸至九淺一深﹐往來扇鼓三百餘次﹐但覺欲泄﹐急退玉莖﹐按陰額﹐以右手三指於穀道前閘住﹐把一口气提上丹田﹐咽气一口﹐澄心定慮﹐不可動作。少頃﹐將玉莖復振﹐依前扇鼓。若情動﹐蹲身抽出玉莖﹐如忍大小便狀﹐運气上升﹐自然不泄矣。夫精气﹐乃一身至寶﹐只圖快樂﹐泄盡元陽﹐譬如珠玉﹐投於淵海之中﹐安可再得﹖每遇交合之際﹐閉口定息﹐使气轉運﹐化爲津液﹐而歸丹田。不得出气﹐但微微於鼻中放出﹐如口不閉﹐則淸气易泄也。若气流入膀胱等處﹐反成諸疾﹐可不愼歟﹖至於交戰﹐勿令大醉﹑大飽﹐每於戌亥二時之間﹐乃陰盛陽生之候﹐去卻裏衣正坐﹐右手握腎莖緊兜﹐左手於丹田上搓摩九九之數﹐方向陰戶﹐卻照前扇鼓﹐三淺一深﹐次以九淺一深﹐往來扇鼓數百。欲泄﹐急抽身起﹐以靈柯按陰額縮龜﹐咽气存想少時﹐扇鼓如法﹐覺精動﹐依前提出﹐澄心定志﹐扇鼓倍之﹐或至一千八百之數﹐如彼此不倦。依法爲之﹐行之久久﹐自然不走泄一點矣。

歌曰﹕

欲習於中理﹐溫暖補靈柯﹔

靈柯旣堅硬﹐撒手過黃河。

靈柯按陰額﹐黃河水逆流﹔

閉思眞气定﹐終夜勝金鉤。

又曰﹕

空字明書穴下工﹐下工到處是眞空﹔

眞空穴下能生巧﹐直入長生大道中。

回躬禦女篇

房中術行至一次﹐身體不倦﹐至三五次﹐扇鼓至一萬二千八百之數﹐依前提身縮龜﹐咽气一口﹐至丹田﹐急縮下部﹐不令走泄。第一上峯﹐始采女子口中津液咽之﹔第二中峯﹐復采女乳汁吞之﹔第三下峯﹐閉气蹲身如龜狀﹐急縮下部﹐采其紅鉛﹐從尾閭運上昆侖頂﹐撒手四肢﹐返老還童﹐諸疾不生矣。眞人曰﹕欲采下峯﹐且先學運气法﹐得玉莖巨壯﹐可塞陰戶﹐然後隨吸陰戶中之气﹐從玉莖管逆入丹田﹐此三峯法也。

歌曰﹕

永鎭金關訣﹐長扃玉戶秋﹔

施功如到此﹐禦女復何憂。

又曰﹕

欲解回躬祕﹐身形似縮龜﹔

三峯如累卵﹐二者覺先知。

又曰﹕

萬千數畢至回躬﹐四大安然百脈通﹔

皺紋舒盡紅顏美﹐存想凝神大有功。

從心求味篇

自初下手﹐須緩緩施工按擦﹐不可性急﹐已上運用﹐實天地交妒﹐夫婦和暢﹐全美之道也。旣不損陰﹐又不虧陽﹐交感百日之後﹐陰亦不倦﹐是乃體不交而神自交﹔意不合而气自合﹐端然靜坐﹐渙然舒暢﹐內外神气﹐自然翕合﹐每日有三十二般眞味﹐是乃從心求味也。

歌曰﹕

大鎖金關畢﹐回躬禦女收﹔

精神如此到﹐眞味稱心求。

緩緩施工閉﹐精神夜夜修﹔

和鳴夫婦美﹐任意暢千秋。

又曰﹕

愼勿狂獰身又髙﹐百千度了气雄豪﹔

果然淨坐思眞味﹐體不交而神自交。

又曰﹕

同其眞味來﹐鑪中自交妒﹔

一宵能百度﹐黃河水逆流。

還精采气篇

若論成功﹐止其不泄﹐未足爲奇。要在還精采气﹐斯爲大道。或曰﹕何謂還精采气﹖答曰﹕凡扇鼓至千百之數﹐女有陰交三穴﹕一兩乳﹐二兩脇﹐三兩腎是也。往來扇鼓之際﹐候其聲嬌﹑色變﹑眼慢﹑口合﹑手冷﹑心煩﹐彼時急縮下部﹐蹲身如龜﹐其牝中津液自我靈柯吸入﹐故曰飲海黑龍收。一合自己元陽﹐二得混而爲一﹐從尾閭夾脊﹐透上泥丸宮﹐再降入丹田﹐滋養眞气﹐豈小補哉﹖蓋女人一身屬陰﹐惟津液屬陽﹐故曰水中鉛﹐陽數也。又名爲紅娘子。男子一身屬陽﹐惟精气屬陰﹐故曰沙中汞﹐陰數也。又名爲白頭翁。紅乃爲鉛﹐白乃爲汞﹐與眞液相合﹐搬上泥丸﹐則齒髮不落﹐而顏如童矣。

歌曰﹕

大鎖回躬罷﹐施工眞味周﹔

還精方采气﹐飲海黑龍收。

又曰﹕

還精仍補腦﹐采气復丹田﹔

此道行之熟﹐端然作地仙。

又曰﹕

陰裏回身是屬陽﹐腎宮紅液起瓊漿﹔

時方認得眞鉛汞﹐漸入長生不老鄕。

赫赫金丹篇

采戰時﹐先用緋綫折回耳間﹐迷之鼻竅﹐然後又將緋綫周圍頸項﹐如不大一米未發也﹐研半錢乳香﹐調好酒一盞吞下﹐煮羊肉四兩﹐令女先服。三五日一浴﹐或半月一浴﹐候天气晴明時行之﹐於此一意誘合﹐候其情動用﹐雌雞翎三寸三分﹐將緋綫紮縛一處﹐韞有摟定﹐緩入陰戶﹐向前進一寸二分﹐其液自吾靈柯穴透至寶鼎﹐名曰返聖胎﹐產出嬰兒﹐長生有壽。𨿽寒暑疾病﹐亦不生也。

歌曰﹕

欲識水中金﹐紅娘二八陰﹔

溫時經歲久﹐方可采其眞。

又曰﹕

黃菜仙頂辧東西﹐不向陰宮路上迷﹔

靈雀兩頭千里羽﹐聖人三轉九霄梯。

又曰﹕

龍降虎伏玄關啟﹐虎動龍吟玉管齊﹔

風擺水中金液動﹐這回誰肯徳空枝。

鑪中呼吸訣

凡采戰﹐先須端坐﹐凝神定气﹐因鼻引淸气﹐口內呵出濁气一口﹐又次叩齒﹐以舌攪華池﹐咽津用最上導引法﹐然後摟玉鼎﹐徐徐進步﹐候其情動﹐搖取彼右手﹐抱緊﹐咂住其舌﹐取他津液一口﹐仍吸其气咽下﹐存神定气﹐緩緩入鑪。若要滿鑪﹐以聚气爲法﹐次指其第三中指之間﹐用九淺一深﹐二疾八遲之法﹐進百餘步﹐再依前法取之咽下耳﹐復進百餘步又取之﹐如是數次﹐其妙不可言也。若要不漏﹐頻頻出鑪﹐縮脇提呼﹐各吁气一口﹐再提再呼。倘若緊急提呼不依﹐卽於尾閭關用手抵住﹐自然不漏﹐玉柱金槍通宵不倒矣。非獨陽暢﹐抑且陰歡。凡采取候其情動﹐陰戶開張﹐津液流溢﹐他動我靜不可深入。咂住其舌﹐吮華池神水咽之﹐自然陽气壯盛﹐欲退卽掐第三口﹐吸取眞气三四口咽下﹐然後出鑪。卽退不可就眠﹐且喘坐吐納三十餘口﹐用黃河逆流法運歸四肢﹐待安靜方眠。欲再戰﹐依前法爲之。若女子精泄﹐有損罷戰﹐還他五口﹐呵每口令彼三次咽之。如不還﹐則有黃病天喪。若不信﹐但行此法﹐十日半月之後﹐見面目痿黃﹐精神短少﹐是其驗也。愼之﹗愼之﹗

展龜祕訣

夫欲展龜身長大者﹐於子時後午時前﹐乃陰消陽長之時﹐靜室中披衣端坐﹐凝神定气﹐腹中當令戴饑﹐空則气脈流通﹐飽則气窒不通﹐仍用中乘導引法。閉气咽津送下丹田﹐運至玉莖﹐兩手搓熱如火﹐用一手兜托陰裏握莖﹐一手於丹田臍腹上摩九九之數﹐換手依前法右轉﹐再摩九九之數畢﹐就根撚住。在左右腿上敲打﹐不計其數。久久行之﹐自然長大矣。

進火還元气

凡扇鼓情動﹐左手結印於玄關﹐用印指定﹐直到極樂﹐撮口含唇﹐脇腹提呼﹐微微吁气一口﹐此三花聚頂﹐五朝元也。

歌曰﹕

手提金印倒騎牛﹐一指黃河水逆流﹔

能用坎離顚倒法﹐直到昆侖頂上游。

又曰﹕

舌拄上齶眼觀頂﹐手指寶印提金井﹔

夾脊雙關款款收﹐提呼直上昆侖頂。

玉泉無漏法

凡欲戰﹐以手握玉莖﹐舌拄上齶。先調自己神气﹐均勻進功時鼻內微微出气﹐不可口中出气﹐恐心气不與腎气相接。況神不離目﹐气不離口。目亂則神去﹐气喘則精出。戒之戒之﹗虛气實腹﹐弱進彊出﹐自然無漏矣。

歌曰﹕

在欲而無欲﹐居尖不染塵﹔

往來宜緩慢﹐百病不能侵。

運精塡腦訣

凡交媾﹐覺情動﹐將三指緊扣玄關﹐歇腹縮頸至極樂之地﹐用七返還湯法運金精﹐以塡腦髓也。

歌曰﹕

手指似鋼鉤﹐縮身皺眉頭﹔

睜目緊歇腹﹐海水向東流。

又曰﹕

三指緊將玄關扣﹐歇腹縮頭水逆流﹔

更將七返還陽藥﹐運向昆侖頂上游。

搬運祕訣

凡行事畢﹐每平旦直伸兩足﹐左右壓定﹐開眼﹐用兩手披兩足指九次﹐極忍閉气﹐將身中動﹐止許鼻息微微出气﹐令勻行三五次﹐面如黃炙﹐乃是眞气上升泥丸矣。卽以兩手搓摩面皮﹐兩耳自熱﹐則放開爲度也。

歌曰﹕

華池金液入丹田﹐配合須歸造化源﹔

河車搬上昆侖頂﹐能教衰老變童顏。

取火煮海訣

凡行必戌亥時﹐乃陰盛陽衰﹐血餘之時﹐披衣正坐﹐右手兜外腎﹐左手於丹田上搓摩九九之數﹐換手右轉亦如前數﹐久久則純熟﹐補益於身矣。

歌曰﹕

一兜二兜﹐左右換手﹔

九九之數﹐眞陽不走。

子午流通訣

凡器具旣成﹐則用黃河逆流之法而柰戰﹐每與之交﹐則先行子午十次﹐使气脈通暢。入鑪行九淺一深之法﹐進退遲速﹐俱至縮起腰身﹐閉气不出﹐捲舌拄齶﹐以睛上視﹐用手扳拿如釣鉤﹐頻頻咽气﹐以候心定﹐自然不泄。若气輕輕呵出之﹐掩耳閉气﹐存想气從夾脊上腦後﹐入頂門﹐則散於四肢四脈。若數次不泄﹐則彊矣。卻用消息散气法。

消息散气法

精不可散﹐散者气也。凡以不泄之精﹐作於未萌之先可也。閉口曰閉天門﹐舌拄上齶曰塞畢池。以手摩兩腎門﹐向上九次。復手轉轆轤九次﹐以手摩天柱九次﹐掩耳鳴天鼓九次﹐兩手左右上下摩天庭九次﹐兩手搓熱摩熨兩眼二七次﹐然後叩齒三十六﹐漱華池津液﹐吸東方淸气﹐咽下復以手摩足掌心二七次﹐久乃慣熟﹐掩閉雙關﹐塞其精血﹐不致輕泄也。

六字延生訣﹝存縮抽吸閉展﹞

一日存者﹐交媾之時﹐存心遊於物外﹐須交合不可著意﹐體交而神不交。若著意﹐是神交﹐而精易泄矣。若不著意﹐縱然走泄﹐只是去濁畱淸。當此之際﹐急用縮脇提呼﹐存久不倦﹐則無漏矣。

兩腎中間一是神﹐命門之處是精根﹔

莫令走失牢堅固﹐窮取生身死戶門。

二曰縮者﹐交接時縮气上行﹐不令順下﹐气下則泄。又當如忍大小便狀﹐靈柯漸退半步。口噓气出﹐咂定女舌﹐取他津液咽之。摟定吸他气一口﹐送下丹田﹐直入靈柯三五次﹐或七次﹐漸漸龜形森旺不泄矣。

元精欲走禁無由﹐手足須如鉗與鉤﹔

弩目掣提玉莖退﹐身如縮頂一猿猴。

三曰抽者﹐當緩緩進步﹐不可急躁。當抽半步﹐采接津液﹐以我鼻吸他鼻中所出之气。候其气喘﹐急吸咽之﹐不可用口吸。口吸則傷腦。抽吸若多﹐玉莖自固﹐神气虛實﹐愈久愈堅也。

入鑪湯養意懸懸﹐一深九淺數爲先﹔

進遲退速能奪取﹐益精補髓壯丹田。

四曰吸者﹐以我玉莖吸他津液﹐如受气之管。采取之時﹐上以鼻吸其气脈﹐下以玉莖吸其陰精﹐存想入我玉管之中﹐上下齊吸﹐勿令顚倒﹐一抽一吸﹐如管吸水﹐仍接口內津液咽之﹐依此而行﹐顏色光潤﹐神气狀實也。

收取華池玉液津﹐情濃速將退靈根﹔

閃開直機徐徐出﹐吸奪歸來賀萬春。

五曰閉者﹐當動作之時﹐不可開口出气﹐口是元門也。下與命門相接。若封固不牢﹐則失神敗气﹐其精易泄。且行功之時﹐則五字相連﹐缺一不可。若棄存縮而難以行其功﹐捨抽吸而難以得其物。四者難衛而不急於封固﹐則得而又失﹐不能保其命矣。須要閉而不開﹐則得五字之祕也。

精養靈根气養神﹐元陽不走得其眞﹔

丹田養就千金寶﹐萬兩黃金莫與人。

六曰展者﹐乃操兵演馬也﹐兵不操不慣﹐馬不演不熟。男女相交﹐譬如兩將相敵一般。女人自然有不戰而勝﹐以靜待動的手段。男子一見女人的牝戶開張﹐先神魂不定﹐不待戰有幾分敗勢﹐又自己靈龜發作的頭上如明鏡一般﹐一入鑪行動﹐不及數合﹐就便輸了。蓋不曾經傳授操演過。若是有傳授的靈龜﹐自然雄壯堅固﹐粗燥老喇﹐交合有何懼哉﹖

就鑪鑄劍法

凡與女交﹐隨其鑪鼎之大小﹐入鑪之初﹐先取進火气一口咽下﹐次以子午气一口壓之﹐則陽自內發﹐然後施龜禦之﹐其功不淺矣。

呂公安樂歌

雙托一度理三焦﹐左肝右脾如射雕﹐

東腳西腎須單托﹐元海華池內顧朝﹐

搖頭擺手祛心病﹐手扳湧穴理胸腰﹐

每宵如法三度許﹐方才把火徧身燒﹐

請君子後午前行﹐管取延年百病消。

三峯采戰房中炒術祕訣

夫一陰一陽之謂道﹐故好色之心﹐人皆有之。當其交戰之際﹐必須玉莖雄壯﹐觸滿花心﹐通宵不倒﹐久戰不泄﹐以致婦女情歡意悅﹐方得妙處。若其將泄﹐卽便用訣﹐急急提住﹐勿令走泄﹐庶可以气補气﹐以人補人﹐一夫可度十女矣。

且入房抱鼎之時﹐先以甜言美語動其心﹐次采三峯而調其情。所謂三峯者﹐上舌﹑中乳﹑下牝戶是也。采取之時﹐待情動興濃﹐戶內滑精盈溢﹐女子淫情動矣。當此之時﹐可以溫存抱定﹐輕憐愛惜﹐閉口咬牙﹐馳心物外﹐思念別端﹐從容放龜入鑪﹐行九淺一深之法。

訣曰﹕戰不厭緩﹐采不厭頻﹐使女子情動興濃。或其气富而顫聲不止﹐或其體軟而不言﹐或其目澀而額赤﹐或其視聽反復﹐耳舌尖冷﹐言語雜亂﹐鼻孔開徹﹐陰戶張展﹐此其驗也。當此之際﹐縱其玉莖﹐務要淺多深少可也。淺則益陽﹐深則益陰﹐淺則決勝﹐深則必輸﹐戒之。交合之間﹐須要緩緩﹐進遲退速﹐不可燥急﹐勿令气喘。戰攻時多﹐須要少歇﹐待其安靜﹐再加抽添﹐若其將泄﹐速退靈根半步﹐或出戶﹐不可急行。

訣曰﹕

閉口咬牙目視頂﹐鼻引淸風提金井﹔

握手鉤足似猿猴﹐玄珠自上昆侖頂。

行此訣久﹐其精自固﹐且須少歇。待其心定﹐再照前法﹐淺攻深送﹐慢進急退﹐依此交合﹐而玉莖自然堅硬﹐攻戰無倦﹐縱有走失﹐不過一點淸冷之水﹐又何傷哉﹖

訣曰﹕

出入由從自有方﹐入時宜弱出宜彊﹔

須神閉口神遊外﹐進退何勞急急忙。

寬皮湯洗龜法

甘艸當歸官桂地骨皮木通大茴香露蜂房蛇牀子以上各五錢蓮衣瓦松磚末靑木香桃皮秋皮以上各一兩蟾蜍一錢﹐爲末上爲粗末﹐用水六碗﹐煎至五碗﹐熱洗一鐘﹐茶時自洗三次﹐每次行气三十餘口﹐行气之時﹐須要正身端坐﹐存神定意﹐咽津納气﹐閉口以意使下丹田﹐直至玉莖頭上﹐如此三十餘徧畢。將玉莖根下用手拿住﹐左右打腿﹐左打八十一﹐右打八十一。又將玉莖拿住頭上﹐用手撫摩﹐不計其數﹐大妙大妙。

訣曰﹕

鼓來一气到中元﹐一湧先須至下關﹔

展腰縮背連身努﹐气裹龜頭大似拳。

興陽蜈蚣袋

蜈蚣一條﹐去頭足爲末甘艸三分﹐爲末甘遂三分﹐爲末共一處﹐用素白絹作成袋﹐紮於玉莖下。方行前功三七日可成﹐此時觀形勢完備﹐舒展長大﹐粗不可言﹐其龜蒼老﹐後不須用藥以固定元陽﹐方可入鑪采戰﹐取勝無厭。此訣爲人不可不知也。知者樂一生﹐不但延年而廣後嗣矣。

武則天花心動房術

天雄二錢蛇牀子三錢沒石子一兩遠志去心﹐三錢川椒三分上爲細末﹐每用一錢﹐臨時以唾津手心內調﹐塗玉莖頭上入鑪﹐待時行事雙美﹐男女不寒甚妙。

錦帳生春丹

黑雄狗膽一个﹐焙漧鱉魚焙漧﹐爲末上以鱉末入膽內攪勻﹐麻索紮懸於當風陰漧﹐或加麝香五分。行事時津調少許。入鑪長久﹐陰戶塞滿。欲泄﹐喫冷水便泄。

固本壯陽丹

乳香丁香各二錢木香一分沒藥辰砂各一錢麝香沈香血竭各五分柏子仁一兩陽起石一錢川山甲一兩﹐火燒存性上爲末﹐麵糊爲丸﹐如梧桐子大﹐隨人年歲數服﹐麝香酒空心吞下﹐壯硬非常。

延壽固精丸

菟絲子肉蓯蓉熟地黃俱酒浸一宿柏子仁桂心去骨北五味遠志去心靑鹽川牛膝去心﹐酒浸一宿蛇牀子酒浸一宿﹐以上各一兩上爲細末﹐煉蜜爲丸﹐如梧桐子大﹐每服三十丸﹐空心溫酒送下。行事晝夜不衰﹐十徧不困﹔服至七日﹐似鐵不損﹔服一月﹐通宵不倒﹐長七寸。此藥能添精髓﹐常服延年益壽。

春方藥性歌

藥中何物最興陽﹖石燕堪扶最健彊﹐

至大至堅須蛤蚧﹐無休無歇賴羚羊﹐

固陽壯气川巴戟﹐補血生精蜀地黃﹐

硬熟茱萸並五味﹐最興故紙與蛇牀﹐

更有一般通水道﹐蚯蚓只奔到膀胱。

助陽丹歌

附子靑新尖艸芽﹐茴香沒藥共天麻﹐

海馬麝香石燕子﹐蠍稍十个不須加﹐

丁香川椒菟絲子﹐臨丸可碾好朱砂﹐

若是鼻中聞此藥﹐不是黃瓜是菜瓜。

上分兩﹑制法﹑喫法俱載《素女交戰訣》後。

滋陰壯陽丹

乳香丁香木香各二錢麝香五分沒藥辰砂各一錢川山甲三錢﹐燒存性柏子仁茴香各三錢陽起石一錢五分上爲細末﹐酒糊爲丸﹐梧桐子大﹐隨人年數服﹐空心酒下﹐壯硬非常。

一度終身想

烏藥鹿茸酒浸一宿﹐瓦上焙漧紫稍花檳榔各一兩紅豆二兩牛膝一兩﹐酒浸﹐瓦上焙漧上爲末﹐加遠志不拘多少﹐煎至七分去渣﹐用汁﹐麵糊丸﹐梧桐子大﹐每服三十丸﹐細嚼茴香湯下。忌豬肉﹑魚﹑雞不可食﹐忌房事﹐七日後行。

一撚丹

黃芪丁香牡蠣母丁香各三錢海馬一對地龍去土﹐七條麝香三分上爲末﹐每用三錢﹐攤於紙上固臍﹐然後酒調少許塗玉莖上﹐以熱爲度﹐方其行動﹐大有神效。

神仙至妙訣

扶金龍﹐佐腎水﹐祕精不泄。豬苓五錢茴香炒川山甲各三錢﹐酒泡木香一兩五錢木通三兩酸棗仁漧薑幹山藥熟地黃柏子仁各五錢甘艸五分﹐炙幹金櫻子胡蘆巴遠志半夏各一兩上爲末﹐每服一錢五分﹐空心溫酒吞下。扶陽固精﹐至妙要藥。

興戰立陽丹

石燕炒﹐七次﹐三錢陽起石三錢海馬一對全蠍一个﹐炒蛤蚧酒浸黃色﹐三錢鹿茸三錢天麻子三錢﹐去油肉蓯蓉三錢﹐酒浸一宿﹐瓦上焙漧腦麝三分上爲細末﹐以甘艸熬膏爲丸﹐如梧桐子大﹐每服七丸﹐鹽酒空心下﹐大能久戰不敗﹐至妙之藥。

四時入門歡

石燕二个陽起石磁石朱砂各等分上爲末﹐雀腦並糊爲丸﹐梧桐子大﹐每服七丸﹐空心酒吞下﹐欲泄水解。

固眞膏

貼臍法甘遂甘艸漧薑硇砂龍骨附子白礬海螵蛸蛇牀子乳香木別子去殼﹐炒各等分﹐爲細末﹐生蜜爲餅子﹐臨行事用油單紙貼臍中﹐絹帶縛定﹐候藥力到﹐方可行事。陰陽雄壯﹐二人快美。

相思鎖

辰砂三錢肉蓯蓉酒浸﹐焙漧﹐三錢麝香五分地龍七條﹐瓦上焙漧上爲末﹐用龜血調爲丸﹐麥子大﹐用一丸下於馬口內﹐行事玉莖粗長﹐陰門脹滿。不脫﹐喫水卽脫。

鴛鴦扣

安息香麝香朱砂乳香各一錢紅蜻蜓二个上研細末﹐用活鮮魚取血和藥。如欲龜頭大微長﹐加榛子肉﹐用新瓦器盛﹐封埋地下﹐七日取出﹐待九日後方用﹐以一粒塞耳久不泄﹔欲泄﹐砂糖水解。

滋陽快活丹

硫黃廣木香蛇牀子各五錢茱萸五錢紫梢花龍骨細辛各二錢上爲細末﹐津調少許入陰戶﹐妙不可言。

固本丹

龍骨一兩訶子五个﹐去皮砂仁朱砂各五錢上爲細末﹐糯米糊爲丸﹐綠豆大﹐每服一丸﹐酒送下﹐可戰十婦。不泄﹐蔥茶一盞解。

一度十年想

良姜枯礬桂心木別子地龍去土泥﹐瓦上焙漧上各等分﹐爲細末﹐煉蜜爲丸﹐如梧桐子大﹐每服一丸。陰戶內良久﹐行事妙不可言﹐女人十年思之。

始皇童女丹

石橊皮靑木香茱萸去肉核生明礬各等分﹐爲細末﹐津調入陰戶﹐勝如童女。

魚水相投散

山柰子木香各二錢全蠍三分上爲細末﹐煉蜜爲丸﹐如梧桐子大﹐每次一丸。男津調入陰戶﹐來往數次﹐兩情相洽﹐自得魚水之歡矣。

彊龜益女丹

紅豆砂仁良姜五味子晁腦各等分﹐爲細末﹐每次少許津調玉莖上﹐可度十女﹐女亦無損﹐房中要藥也。

陶眞人養生丹訣

世言服靈丹﹐餌仙藥﹐白日而輕舉者﹐但聞而未見也。至於運气之術甚近﹐養生之道﹐人稟血气而生。故《攝生論》云﹕攝生之要﹐在去其害生者。此名言也。予所編去病歌﹐蓋采諸家養生之要而爲言﹐能依而行之﹐則獲安樂﹔若盡其妙﹐亦長生之可覬﹐今著其歌於後。

萬物惟人爲最貴﹐百歲光陰如旅寄﹐

自非畱意修養中﹐未免病苦爲心累。

何必飡霞餌火藥﹐妄意延齡守龜鶴﹐

但於飲食嗜欲間﹐去其甚者將安樂。

食後徐徐行百步﹐兩手摩脇並腹肚﹐

須臾兩手摩腎堂﹐謂之運動水與土。

仰面仍呵三四呵﹐自然食毒气消磨﹐

醉眠飽臥俱無益﹐渴飲饑餐猶戒多。

食不欲粗並欲速﹐只可少餐相後續。

若教一飽頓充腸﹐損气傷脾非汝福。

生冷粘膩筋韌物﹐自歡牲牢皆勿食﹐

饅頭閉气宜少餐﹐生膾偏招脾胃疾。

酢醬胎卵兼油膩﹐陳臭腌�盡陰類﹐

老衰暮欲更食之﹐是借寇兵無以異。

炙�之物須冷喫﹐不然損齒傷血脈﹐

晚食常宜申酉前﹐向夜徒勞滯胸膈。

飲酒莫教令大醉﹐大醉傷神損心志﹐

渴來飲水並啜茶﹐腰腳自然成腫腿。

嘗聞避風如避箭﹐坐臥須須預防患﹐

況因食後毛孔開﹐風才一入成癱瘓。

視聽行坐不可久﹐五勞七傷從此有﹐

人體亦欲得小勞﹐譬如戶樞終不朽。

臥不厭側覺貴舒﹐飽則入浴饑則梳﹐

梳多浴少益心目﹐默寢暗眠神晏如。

四時惟夏難將攝﹐伐陰在內腹冷滑﹐

精腎湯藥不可無﹐食物稍冷休哺啜。

心旺腎衰何所忌﹐特忌疏通泄精气﹐

寢處尢宜綿密間﹐宴居靜慮和心气。

沐浴盥漱皆暖水﹐臥冷枕涼俱勿喜﹐

瓜茄生菜不宜食﹐不獨秋來多瘧痢。

伏陽在內三冬日﹐切忌汗多陽气泄﹐

不問四時俱熱酒﹐大藥不須難入口。

五味偏多不益人﹐恐隨臟腑成殃咎﹐

陰霧之中無遠行﹐暴雨震雷宜速避。

道家更有頤生旨﹐第一令人少嗔怒﹐

秋冬日出始求衣﹐春夏雞鳴宜早起。

子後寅前寢覺來﹐冥目叩齒二七回﹐

吸新吐故無人悟﹐咽漱玉泉還養胎。

罡摩手心熨兩眼﹐頻頻揩擦額與面﹐

兩手時將摩鼻莖﹐左右耳根全數徧。

更能幹絡徧身間﹐撥�時須紐兩肩﹐

縱有風勞諸冷禁﹐何憂腰膝復拘攣。

噓呵呼嘻吹及�﹐行行之人分六字﹐

果能依用口訣中﹐新舊有癡皆可治。

女色𨿽云屬少年﹐稍知撙節乃無愆﹐

關精息气宜聞早﹐莫使羽苞火中燃。

有能采履存方正﹐功名無貪利無竟﹐

縱向坎中未能行﹐百行周身亦無病。

種子方剖

繼嗣珍寶

夫有人民﹐而後有夫婦﹔有夫婦﹐而後有父子。是故婚姻之後﹐必求嗣續﹐乃人倫之大本也。蓋男女成夫婦之道﹐貴乎及時﹐男子二八而精通﹐則三十而娶。女子二七而天癸至﹐則二十而嫁。欲其陰气完備﹐陽气充實﹐然後交會﹐交而孕﹐孕而育﹐育而壽﹐此上古聖人之至教也。今世則不然﹐男女未及冠笄﹐輒成夫婦﹐男則精气未充而早泄﹐女則天癸始至而有傷﹐所以交而不孕﹐孕而不育﹐育而不壽者多矣。故上古之人﹐春秋皆度百餘歲而動作不衰﹐其知道歟。後世嫁娶太早﹐未及半百而衰﹐年逾七十者幾希矣。切夫無子者﹐貧則計不能得﹐無如之何﹖富且貴者則千思萬慮﹐終夜不眠﹐或供佛﹑飯僧﹑封神﹑祈悃﹐不然謀諸方藥﹐計出百端﹐致妾媵➁無數﹐始終有不能遂其志者。是皆心行有虧﹐非命也歟。苟能革心之非﹐所行向善﹐以陰騭扶持﹐積徳累功﹐施恩布徳﹐則上天之報施﹐自然慶流後裔﹐故先賢立方垂訓﹐以啟後人。

此求嗣篇之所由作。

種子法

夫凡人乏嗣者﹐其故有三﹕一曰祖宗無徳﹐自身無行﹐心地有虧﹔二曰丈夫陽气不足﹐不能施化﹔三曰妻妾血寒﹐不能受胎。曰﹕有何法而治之﹖曰﹕不難﹐但悔悟乎﹖生所爲﹐過惡盡去﹐心中人我﹐一切不平﹐便當內治身心﹐外修功行﹐久之則自然獲福﹐而上天報施。所謂功徳者﹐非謂修蓋寺觀﹐看經念佛﹐須要廣行陰騭﹐施恩布徳﹐濟困扶危﹐出無依之喪﹐嫁孤寒之女﹐常行方便﹐心存善念﹐如是三年之後﹐可以求嗣種子。所謂內治身心者﹐奮志勇猛﹐不與婦人同衾﹐戒禁房事﹐百日保養﹐神气壯盛﹐元气充實﹐方可待其種子。是以男子積精引气﹐女子調經對月﹐故曰以實投虛﹐是謂及時﹔以虛投實﹐是謂不時。所謂種子者﹐須擇女子性行溫良﹐慈裕無驕妒之態者﹐爲之配合﹐不惟要得其嗣﹐抑亦生子形容端正﹐而有異乎人也。

調經法

岐伯曰﹕女子二七而天癸至﹐任脈通﹐太衝脈盛﹐月事應時而下。所以謂之月事者﹐平和之气﹐常以三旬一見﹐以象盈則虧也。若遇經脈行時﹐最宜謹於將理。將理失宜﹐似產後一般﹐受病輕爲宿病﹐重則死矣﹐可不畏哉﹗經行之際﹐若被驚則血气錯亂﹐經脈漸然不行﹐逆於上則從鼻口中出﹐逆於身則爲血分勞瘵之疾。若恚怒則气逆﹐气逆則血逆﹐逆於腰腿心腹背脇之間﹐遇經行時﹐則疼痛不已﹐過期卽安。凡此之時﹐中風則病風﹐感冷則病冷﹐久而不逾﹐變證百出。故婦人調經最宜謹愼﹐戒喜怒﹐少憂思﹐勿驕妒﹐和性情﹐常悅樂﹐調飲食﹐則自然血气和平﹐而百病不生。百病不生﹐而後孕育成矣。又孝敬公姑﹐柔順夫主﹐體古人三從四徳之行﹐則上天庇﹐必得貴子。若遇天癸至時﹐急報郎君知之﹐應時種子﹐百無一失。

訣曰﹕何爲種子法﹖經裏問因由。昨日紅花謝﹐今朝是對周。對周種白玉﹐子午敍綢繆。三五成丹桂﹐二四白梅抽。

大凡受胎﹐皆在婦人月經行過一日﹑三日﹑五日交合﹐則受胎成男。若月經絕後二日﹑四日﹑六日瀉精者受胎﹐皆成女。過此六日外﹐皆不成胎。經絕一日﹐曰對周﹐久之元气起於子﹐胎气在巳﹐泊乎午﹐所以種子宜子午時﹐易於受胎也。

訣曰﹕玉湖須淺泛﹐重載卻成憂﹐陰血先參聚﹐陽精向後流﹐血開包玉露﹐平步到瀛洲。

男女會合﹐精血交感﹐淺則陰血先聚﹐深則陽精易耗﹐若陰血先聚﹐陽精後衝﹐血開裹精﹐陽內陰外﹐陰包陽﹐胎則男形成矣﹔若陽精先瀉﹐陰血後參﹐精開裹血﹐陽外陰內﹐陽包陰﹐胎則女形成矣。

訣曰﹕從斯相暫別﹐牛女隔河遊﹐二月花無發﹐方知喜气優﹐好事常付與﹐讒言莫忘凋。

婦人經行過後﹐凡六日宜種子之時﹐行事旣畢﹐須當禁止﹐不可恣其淫佚﹐恐有觸傷胎气﹐故言牛女相別﹐不得相會也。花無發﹐謂有孕。則次月經水不朝也。且夫至精才化﹐一气方凝﹐始受胞胎﹐漸成形質。子在腹中﹐隨母聽聞﹐自此之後﹐則須行坐端嚴﹐性情和悅﹐常處靜室﹐多聽美言﹐令人講讀詩書﹐陳說禮樂﹐耳不聽淫聲﹐目不觀惡事。如此﹐則生子賢明﹑忠孝﹑惇厚﹑福壽。不然﹐則男女旣生﹐多鄙賤愚頑﹐不得其壽。此因外像而內感也。昔太姒娠文王﹐目不視惡色﹐耳不聽惡聲﹐口不道惡言﹐生文王而明聖。此胎教之道也。

種子歌訣

三十時辰兩日半﹐二十八九君須算﹐

落紅將盡是佳期﹐金水過時徒霍亂﹐

徒霍亂兮枉用功﹐樹頭樹尾覓殘紅﹐

解得花芳能結子﹐莫愁後代繼前蹤。

一日十二時﹐兩日半總三十時辰。蓋婦人月信來﹐止是有兩日半。初一日子時月信來﹐數至初三日已時是也﹐當此算之落紅將盡﹐乃是月信行至二十八九時也。佳期指陰陽交媾也。蓋此時子宮開而納精也。金水卽月信﹐若過此時﹐子宮已閉而不納精矣。洞裏桃源何處尋﹐都來一寸三分深﹐交歡之際君須記﹐過卻區區枉費心。洞裏者﹐陰戶也。桃源者﹐子宮也。在陰內一寸二分深。泄精之時﹐不可深入﹐深入則泄精他處﹐胎不結而子難成。是區區無益也。若值桃源﹐定生男產女。他虛我實效乾坤﹐以實投虛是的眞﹐總是兩家皆寡欲﹐佳期相值始相親。男寡欲則實﹐女寡欲則虛。實陽能入虛陰﹐謂男子陽精充實﹐適值女人經後血海虛靜﹐子宮正開﹐與之交合﹐是謂投虛﹐一舉而成胎矣。前三日新血未盛﹐精盛其血﹐血開裹精﹐必成男胎。後三日新血漸長﹐血勝其精﹐精開裹血﹐多成女胎。

古今此法少人知﹐別是天機一段奇﹐

寄語世間無嗣者﹐生男生女定無疑﹐

要知產女生男法﹐似向家園下種時。

此法直白﹐誠爲粗俗無狀﹐實非矯揉不假藥餌。庸夫孺子﹑農家市戶﹐無意之所爲者﹐偶合自然之要﹐蓋巧竊天機之妙﹐孕嗣人倫之大端也。凡仕宦流俗中﹐如得其人而不傳者﹐是失其人也。不得其人而反傳之﹐是失其傳也。但當敬授之﹐直指眞源。論凡結胎者﹐男女精血也。男屬陽而象乾。乾道資始﹐女屬陰而象坤﹐坤道資生﹐陽主動故能施與﹐陰主靜故能承受。夫動靜相參﹐陰陽相會﹐必有其時﹐乃成胎孕。欲求子者﹐全在經盡三日以裏交合。如俯首拾芥﹐萬舉萬當。斯時男女無暴怒﹐毋醉飽﹐毋食炙辛熱﹐毋用他術贊益。陰陽和平﹐精血調暢﹐交而必孕﹐孕而必育﹐育而爲子﹐堅壯彊壽﹐至眞切要﹐在此數語。然源頭一節﹐尢當研究。男子十六而精通﹐必三十而娶。女子十四而天癸至﹐必二十而嫁﹐皆欲陰陽二气完實。或精未通而禦女﹐經始至而近男﹐未完而傷﹐未實而動﹐根本旣薄﹐枝葉必衰﹐嗣續豈能藩衍。先儒嘗言﹕寡欲則有子。蓋寡欲則不妄交合﹐積气儲精﹐待時而動﹐故能有子。《書》曰﹕人心惟危﹐道心惟微。欲寡而神益完﹐不惟多子亦多壽。蓋養生尢貴於寡欲故也。

種子吉辰歌

種子須當擇吉辰﹐要知旺相說原因﹐

冬求癸亥兼壬子﹐秋逢辛酉及庚金﹐

夏取丙午並丁巳﹐春宜乙卯甲連寅﹐

此宿若然同際會﹐何愁種子不生成。

種子凶忌歌

朔望弦晦及丙丁﹐本生甲子與庚申﹐

人神每月二十八﹐彊風猛雨怒雷霆﹐

地震與天虹出現﹐日月無光蝕未明﹐

勸君此時休種子﹐免教子母禍胎生。

又﹐

天地三光及火光﹐更嫌神佛在邊傍﹐

井竈廁邊墳墓側﹐若然種子便罹殃﹐

男

虛

男子气衰難有子﹐急宜早訪補虛方﹐

七十慶雲皆可覓﹐酒和一劑便興陽。

女

補

血衰气旺定無孕﹐致令經來生百證﹐

趨前移後沒調停﹐秦桂丹圓堪備整﹐

烏雞丹法妙通靈﹐冷者宜嘗熱無應﹐

又言四妙固眞圓﹐冷熱不調皆可進。

當補過

姦謀切切好榮華﹐財利孜孜不放些﹐

暗裏害人終損己﹐分明報應豈饒他﹐

機關使盡還𨿽拙﹐世今輪回似轉車﹐

快積陰功生子息﹐當知救雀與埋蛇。

溫隱居《求嗣篇》方論

昔東京有一焦公﹐因三世無嫡嗣﹐遂爲商旅﹐遊玩名山﹐徧訪至人﹐問其因果。遂見一老僧﹐聲淸而遠﹐目視精光﹐講論談誨﹐語言甚異﹐故就齋而坐。僧曰﹕有何所諭﹖焦公曰﹕貧家三世無嫡嗣﹐𨿽得一庶子﹐且亦不肖﹐柰何﹖僧曰﹕乏嗣者其故有三﹕一﹑祖宗無徳﹐自身無行﹔二﹑夫妻年命恐犯禁忌﹔三﹑精神不守﹐妻妾血寒。焦公曰﹕自身無行﹐夫婦年命皆有受持﹐若妻妾血寒﹐有何法治﹖再拜﹐願聞一言指教。僧曰﹕不難﹐但先修其徳﹐後修其身。三年之後﹐可到五臺山﹐當授異方。言畢不見。焦公自遇老僧之後﹐時時行方便﹐種種作陰功﹐遇人臨難者﹐效郭元振之行善。見物垂死者﹐助上帝之好生﹐施恩布徳。如此者三年﹐竟往五臺山尋訪老僧﹐數日不見﹐方欲回歸。忽見行童手持一卷﹐對焦公言曰﹕老師傳語大夫﹐功成行滿﹐回家合樂﹐志誠服之﹐必有富貴子孫﹐隨念降生。焦公曰﹕但得嫡子足矣﹐何望富貴乎﹖於是謹依其捲所著方藥﹐修合而服之﹐遂生焦員外。後員外養子又不肖﹐是損徳如是。忽遇一道人云﹕汝有憂色﹐何不往五臺山見老僧﹖員外頓首謝﹐遂徑行五臺山﹐訣其因果。至五臺山不見老僧﹐只見行童。曰﹕老師昨日言汝今日到﹐令行童接待也。再三傳語﹐何必來問﹐但依汝父所行﹐則愚者自賢﹐貧者得富矣。員外曰﹕貧者得富﹐自是命也。愚者性之本﹐然豈能反賢乎﹖行童曰﹕昔竇氏五子﹐皆不全形。自後行恩布徳﹐悉皆安愈。況且積徳報應﹐皆登科第。員外拜謝而歸。奉依此事﹐刊板明施方書﹐又將五臺老僧所授眞方﹐合藥修煉炮制﹐普送世人﹐名曰續嗣降生丹。服者無有不驗﹐不及二十年子孫皆貴顯。後人收得此形狀﹐及方受持行﹐用求藥者護其子孫。皆有徳行。余受此方﹐不敢緘默﹐以告諸賢﹐庶不致異方淹沒耳。

續嗣降生丹

此方專治婦人五臟虛損﹐子宮冷憊﹐不能成孕﹐及寒熱往來﹐諸虛百損﹐及治男子腎虛腰痛﹐陽事衰弱﹐並皆治之﹐服者則無不效矣。當歸二兩二錢桂心二兩二錢龍齒二兩五錢烏藥二兩五錢益智二兩五錢杜仲二兩五錢石菖蒲二兩五錢吳茱萸二兩五錢茯神三錢牛膝三錢秦艽三錢細辛三錢桔梗三錢半夏三錢防風三錢白芍藥三錢漧薑二兩﹐半生半炒川椒二兩焙附子重一兩﹐作一竅入朱砂一錢﹐濕面裹煨熟爲末牡蠣一兩﹐童便浸四十九日﹐卽用硫黃末一兩﹐醋鹽塗﹐用紙裹之﹐米醋鹽泥潤濕固臍﹐用炭炙赤上爲細末﹐用糯米糊丸﹐如桐子大﹐每服三十丸﹐漸加至七十丸﹐空心淡醋湯吞下。或溫酒鹽湯皆可下﹐日進二服。此藥及治男子精寒不固﹐陽事衰弱﹐白濁夢泄﹐及治婦人血虛帶下﹐肌瘦寒熱。但是男女諸虛百損﹐客熱盜汗﹐气短力乏﹐面無顏色﹐飲食少味﹐並皆治之。更有奇效﹐難以具述。受持君子﹐宜預行善及方便於人﹐施恩布徳﹐濟利貧乏﹐然後卽服此藥﹐無不感應。

續嗣方

昔日龐丞相夫人﹐三旬有九無子﹐從服此藥﹐半月之間有孕。後來果得九子。此藥專服﹐大補男女虛損﹐皆曰可服。茱萸白芨白蘞白茯苓陳皮各一兩細辛桂心五味子各四錢白附子炒川牛膝厚朴姜制﹐各三錢人參當歸乳香各二錢共爲細末﹐宜用壬子日合﹐煉蜜爲丸﹐如小紅豆大﹐每服十五丸﹐空心黃酒送下。經盡後一日﹐連進三服﹐交合有孕。若見效﹐再不必服。

種子方

明淨魚膘膠一斤﹐切碎﹐炒成珠﹐或蚌粉﹐或陳壁土同炒大附子一个重一兩的頂平正﹐無傍枝者﹐作偏叉者不堪用﹐切作四塊﹐童便浸爛﹐或姜中同好醋煮﹐亦可理片曬漧全身當歸四兩﹐要極大者﹐切碎酒洗沙苑蒺藜四兩﹐水洗淨﹐酒炒﹐其色碧綠者隹﹐紅色者不堪用﹐形似豬腰子﹐極細小﹐或用布袋盛貯﹐醋煮極爛上四味﹐爲末﹐煉蜜爲丸﹐每服空心酒送下。數不拘多少。若不得成丸﹐切成作塊﹐蒸熟卽丸。得男婦同服﹐女要調經爲主。又﹐枸杞一斤白果生熟每半斤白茯苓粉半斤搗爛老米糊爲丸﹐初服六七十丸。一月之後百丸﹐白滚湯送下﹐早服。

松柏道人百補丸

治男子婦人諸虛百損﹐滋補之藥﹐誠無過也。黃柏一兩﹐酒炒熟地黃一兩﹐酒洗﹐忌鐵器人參五錢﹐去蘆枸杞子一兩﹐淨五味子一兩淨天門冬五錢﹐去心麥門冬五錢﹐去心白術二兩﹐淨茯苓二兩﹐淨白芍藥五錢﹐酒洗川芎五錢﹐淨當歸一兩﹐酒洗陳皮五錢﹐去白枳殼五錢﹐麩炒甘艸五錢﹐炙桑白皮一兩﹐面炒黃連五錢﹐薑汁炒生地黃四兩﹐取汁﹐忌鐵器上爲細末﹐將生地黃汁入好酒少許﹐打麵糊爲丸﹐如綠豆大﹐每服六七十丸﹐淡鹽湯空心服﹐或溫酒送下亦可。

神效咳嗽方

治男婦一切寒咳。生薑不拘多少﹐切作薄片﹐曬榦爲末﹐又用糯米粉打糊爲丸﹐如芥子大。空心米飲下﹐三十丸卽愈。

攝生篇

夫所謂養生者﹐先知愛身﹐則可以修身﹐知修身﹐則可以治心﹐能治心﹐則可以養生。攝養之道﹐在乎戒暴怒﹐節嗜欲﹐時起居﹐省思慮﹐調飲食﹐則自然血气平和﹐而百病不生矣。故聖人治病先須治心。老子曰﹕心爲神主﹐動靜從心﹐心爲根本﹐心爲道宗﹐靜則心君泰然﹐百脈寧謐。動則血气昏亂﹐百病相攻。故太白眞人曰﹕欲治其疾﹐先治其心。必正其心﹐然後資於道﹐使病者盡去心中疑慮﹑思想一切妄念﹑一切不平﹑一切人我﹐悔悟平生所爲過惡﹐便當放下身心﹐以我之天而合所事之天﹐久之遂凝於神﹐則自然心君泰寧﹐性地平和﹐知世間萬事皆是空虛﹐終日營爲皆是妄想﹔知我身皆是虛幻﹐禍福皆是無有﹐生死皆是一夢﹐慨然領悟﹐頓然解釋﹐心地自然淸淨﹐疾病自然安全。能如是﹐藥未到口﹐病已忌矣。此眞人以道治心﹐療病之大法也。黃魯直曰﹕人生血气未定時﹐不如早服仲尼之戒﹐故其壯也﹐血气當剛而不剛﹐所以寒暑易浸耳。學道以身爲本﹐不可不畱意斯事也。

韓魏公在相府﹐有李畋患疾﹐旣瘳。請謁公曰﹕子於病曾得移心法否﹖對曰﹕未也。公曰﹕人能於病中移其心﹐如對君父﹐畏之謹之﹐靜久自愈。

《洪範》曰﹕善養生者﹐以气而理形﹐以理而理气﹐理順則气和﹐气和則形和﹐形和則天地萬物無不和矣。不善養生者反是。理昏天气﹐气梏於形﹐耳目口鼻﹐徇而私欲﹐勝好惡﹐哀樂淫而天理亡。其能苟生者﹐禽獸而已矣。

臨川吳氏曰﹕仁者壽﹐天地生物之心曰仁。惟天地之壽最久。聖人之仁如天地﹐亦惟上古聖人之壽最久。人所稟受﹐有萬不齊﹐豈能人人如聖人之仁哉﹖予嘗執此觀天下之人﹐凡气之溫和者壽﹐質之慈良者壽﹐量之寬洪者壽﹐貌之重厚者壽﹐言之簡默者壽。蓋溫和也﹐慈良也﹐寬洪也﹐重厚也﹐簡默也﹐皆仁之一端。其壽之長﹐決非猛厲殘忍﹑偏狹﹑輕薄﹑淺躁者之所能及也。

軒轅黃帝簡生後嗣論

一气旣分﹐兩儀肇判。萬物之中﹐而惟人最靈﹐洞天地之幽微﹐達聖賢之蘊奧﹐審神仙之法術﹐窮造化之根源﹐無所不知矣。自盤古之及今﹐逮羲農之爲帝﹐分陰陽運會之源流﹐有夫婦人倫之道理﹐故普天率土之姓﹐貴賤窮達之人﹐有家無子﹐覆宗絕嗣者﹐寧不惻然而痛哉。大凡生男女﹐皆由婦人﹐取其天醫﹑福徳﹑生气﹐自十三歲至四十九歲﹐何年到何月﹐陰陽有自然配合之道﹐男女有自然胎月之候。但人不知而誤種者﹐故其母陰宮中胎月滿足﹐必定生女。旣生乳養﹐食母血脈﹐二三年間難有胎气。男子當觀婦人行年在

幾歲﹐如揀生男的胎月相交﹐或生女的﹔選生女的胎月相交﹐卻生男者﹐何也﹖蓋是陰陽之差﹐胎气之錯﹐皆不過三五歲命天。然男女旣錯﹐及胎月下有狀字生者﹐男小名做女喚﹐女小名做男呼﹐吉慶。彼男女之家﹐要視妻行年歲數﹐依期論中揀其生男胎月而行房室﹐定生男也。問曰﹕婦人自十三歲爲始至﹐四十九歲爲終﹐中間有五十歲生長者﹐何也﹖答曰﹕須是四十九歲受胎气﹐每年十二个月﹐分注男女胎月﹐宜揀胎月而交接矣。今將婦人生長年月﹐有三十七圖面而載之其中。有潤月受胎者何也﹖只依前月觀之是也。問曰﹕男女有足月日生者﹐有不足月日生者﹐又有出月日生者﹐何也﹖答曰﹕有足數生者﹐中道不足數﹐生者貧薄﹔亦有足數外生者﹐其人尊重決矣。問曰﹕婦人有徹老不生男女者﹐何也﹖答曰﹕旣是良人之妻﹐多因房事﹐損動臟腑﹐或天癸不通﹐子宮夾寒﹐所以不生長。又問﹕婦人正生產﹐又有數年便斷產﹐不生長﹐何也﹖亦由上有故疾﹐爲此不生長也。欲要生長﹐先服气和血經之藥畢﹐再服還童丹﹐暖其子宮。如男子年老﹐亦堪服枸杞子﹑肉蓯蓉﹑何首烏﹐乃興陽快气﹑添精補髓之藥。如種子之時﹐先令男子服藥﹐並戒愼房事一个月﹐精脈調均﹐卽於圖中選生男之月﹐候癸水旣絕之後﹐第一日下種﹐一日三日男﹐四日六日女﹐除此外不可種也。下種有訣﹐卽令婦人端睡正臥﹐愼勿偏斜﹐欲與交時﹐入則口內呵气﹐出則鼻內哼气﹐如此行三十六部﹐少刻再行九次。共行三百一十四部﹐方許發泄。欲泄之時﹐猛咬婦人上唇﹐令婦人猛驚﹐其胎自定。此法一種一子﹐百種百子。如交接已畢﹐令婦人平穩種臥一頓飯時﹐如斷產﹐婦人服藥畢﹐欲種子時﹐將有印處紙剪下﹐燒灰﹐井水調下﹐面東服之訖﹐然後交接。婦人後覺有孕之時﹐當用轉女成男之法﹐以弓弦系腰﹐要將雄黃帶之﹐生男不謬矣。此書始皇無道焚之﹐黃帝預先得知﹐故藏一篇﹐在衍數之後﹐祕至濟南秀江師安道先生傳之在世﹐望好事君子示女多男少之家﹐謹依斯論求嗣﹐則萬代不乏後矣。今將受胎歲月﹐開具於後爾。

婦

人

十三歲

正月男二月女三月男四月女五月男六月女七月男八月女九月男壯十月男十一月女十二月男

十四歲

正月男二月男三月女四月男五月女六月女七月女八月女九月女十月女十一月男十二月女

十五歲

正月男二月女壯三月男四月女五月男六月女七月男八月女九月女十月女十一月男壯十二月男

十六歲

正月女二月男三月女壯四月男五月男六月男七月男八月男九月男十月男壯十一月女十二月男

十七歲

正月男二月女三月男四月女壯五月女六月女七月女八月女九月女十月女十一月男十二月女

十八歲

正月女二月男三月女四月男五月男壯六月男七月男八月男九月男十月男十一月男十二月男

十九歲

正月男二月女三月男四月女五月女六月男七月女八月女九月女十月女十一月男十二月男

二十歲

正月女二月男三月女四月男五月男六月男七月男八月男九月男十月男十一月男十二月男

二十一歲

正月男二月女三月男四月女五月女六月女七月女八月女壯九月女十月女十一月女十二月女

二十二歲

正月女二月男三月男四月女五月男六月女七月女八月男九月女十月女十一月女十二月女

二十三歲

正月男二月男三月女四月男五月男六月女七月男八月女九月男十月男妝十一月男十二月女

二十四歲

正月男二月女三月男四月男五月女六月男七月男八月女九月女十月女十一月女十二月女

二十五歲

正月女二月男三月女四月女五月男六月女七月男八月男九月男十月男十一月男十二月男

二十六歲

正月男二月女三月男四月女五月女六月男七月女八月男九月女十月女十一月女十二月女

二十七歲

正月女二月男三月女四月男五月女六月男七月女八月男九月男十月女十一月男十二月男

二十八歲

正月男二月女三月男四月女五月女六月女七月男八月男九月男十月男十一月女十二月男

二十九歲

正月女壯二月男三月女四月男五月男六月男七月男八月男九月男十月女十一月女十二月女

三十歲

正月男二月女三月男四月女六月女七月女八月女九月女壯十月男十一月女十二月男

三十一歲

正月男二月女三月男四月女五月女六月女七月女八月女九月女十月女十一月男十二月男

三十二歲

正月男二月女三月男四月女五月女六月女七月女八月女九月女十月女十一月男十二月男

三十三歲

正月女二月男三月女四月男五月男六月女七月女八月男九月女十月女十一月女十二月男

三十四歲

正月男二月女三月男四月女五月女六月女七月女八月女九月女十月女十一月男十二月男

三十五歲

正月男壯二月男三月女四月男五月女六月女七月女壯八月男九月女十月女十一月女十二月男

三十六歲

正月女二月男三月男四月女五月男六月女七月女八月女壯九月男十月女十一月男十二月女

三十七歲

正月男二月女三月男壯四月男五月女六月男七月女八月男九月女壯十月男十一月女十二月男

三十八歲

正月女二月男三月女四月男壯五月男六月女七月男壯八月女九月男十月女壯十一月男十二月女

三十九歲

正月男二月女三月男四月女五月男壯六月女壯七月女八月男九月女十月男十一月女十二月男

四十歲

正月女壯二月男三月女四月男五月女六月男壯七月男八月女九月男十月女十一月男十二月壯

女四十一歲

正月男二月女三月男四月女五月男六月女七月男壯八月男九月女十月男十一月女十二月男

四十二歲

正月女二月男三月女壯四月男五月女六月男七月女八月男壯九月男十月女十一月男十二月女

四十三歲

正月男二月女三月男四月女五月男六月女七月男八月女九月男壯十月男十一月女十二月男

四十四歲

正月男壯二月男三月女四月男五月男壯六月男七月女八月男九月女十月男十一月女十二月女

四十五歲

正月女二月男壯三月男四月女五月男六月女七月男八月女九月男十月女十一月男十二月男

四十六歲

正月男二月女三月男四月男五月女六月男七月女八月男九月女十月男十一月女十二月男

四十七歲

正月女二月男三月女四月女五月男六月女七月男八月女九月男十月女十一月男十二月女

四十八歲

正月男二月女三月男四月女五月男六月男七月女八月女九月女十月男十一月女十二月男

四十九歲

正月男壯二月男三月女四月男五月女六月男七月男八月女九月女十月女十一月男十二月女

跋祈嗣種子篇

後夫心者﹐妙萬物而兆吉凶也。故上帝垂訓曰﹕人能於顚覆流離之際﹐善用一言﹐上資祖考﹐下蔭兒孫﹐豈不在心之所存乎﹖昔禹鈞之爲善﹐仲淹之卹孤﹐傳之萬世﹐後胤賢哲者不絕焉。玉介甫之所行﹐荼毒於世﹐故子孫生有項帶肉枷者﹐敢望其賢而不致泯滅乎﹖是故人之一心﹐所存乎仁﹐爲體而所有爲。工夫爲用﹐苟有其體而無用﹐則虛違天命﹐何所成功。今觀松柏子之存心﹐則合天地之心爲心﹐眞仁人君子之所施也。得此書不自私於己用﹐廣其傳刊行天下﹐納入於壽域而生生不已﹐則富貴功名﹐延年百歲﹐卽可見矣。於是乎跋。

金精直指

乾爲天﹐爲父﹐爲陽﹐爲金﹐爲精﹐乾健不息﹐資始萬物。

坤爲地﹐爲母﹐爲陰﹐爲土﹐爲血。坤順而柔﹐資生萬物。

乾坤二像﹐法則天地。形器﹐表父母陰陽之造化。非坎離配合無以成胎﹐而化育萬物也。

其一曰﹕

乾陽爲父母爲陰﹐伏羲畫下至如今。

世人不解其中意﹐故畫坎離相比論。

坎爲水﹐爲精﹐爲魄。是雲天一生水﹐陰中陽﹐月中兔﹐雌裏雄。此夫之道﹐宜實不宜虛。離爲火﹐爲坤﹐爲魂。是名地二生火﹐陽中陰﹐日中烏﹐雄裏雌。此婦之道﹐宜虛不宜實。坎離者﹐水火精血是也。故坎藏天一眞精之水﹐故宜實。離藏地二眞陽之火﹐故宜虛。故曰﹕取將坎內中心實﹐來塡離中腹內陰。

其二曰﹕

抽將坎內中心實﹐送入離宮去補陰。

十月胎完生貴子﹐此書端的若黃金。

陽虛所以冷﹐宜補養使其純陽充實﹐方可施也。坤陰宜養其靜﹐少陰者舊積已去﹐新血初生。老陽者舊積充實﹐衝射太虛。

其三曰﹕

陽虛淸冷莫投陰﹐煉補純陽似火溫。

直待坤陰純靜後﹐少陰老陽自相親。

夫人之一點元陽眞精﹐無價明珠﹐豈可妄投於淵水之中。必候大靜之際﹐以眞陽彊盛之精投虛陰﹐陰爲主。故曰﹕天一生水也。以新血爲主﹐其籍爲客﹐包含眞精。故曰﹕地二生火也。精血混融﹐結成胎嬰﹐下月過期﹐經脈不行﹐是其候也。

其四曰﹕

一點眞精無價寶﹐不過空虛莫妄施。

下月過期無血至﹐便知端的結嬰兒。

且天人身中﹐精气神三寶﹐𨿽曰人人俱足﹐个个完成﹐亦無欠缺﹐但患不知存養。一旦貪歡妄施﹐所以陰實陽虛而不結嬰胎矣。若以陽之實﹐投陰之虛﹐則無不中。以實投實﹐是名不時﹔以虛投虛﹐是名無度。則精不凝﹑胎不結﹐斫喪元陽﹐敗其本根﹐失其至寶﹐可不戒哉。

其五曰﹕

莫要枉用精神气﹐貪歡樂棄陰實裏。

存養按時去投虛﹐管取兒孫傳萬世。

精气神於此爲三品上藥。論曰﹕精實則气壯﹐气盛則神全。三合一﹐一分三。此爲身中之至寶。𨿽金玉之寶﹐過於泰山﹐豈比養身之寶也。此寶者﹐上乘天然之眞性﹐中結靈臺之金丹﹐下傳子孫之蕃衍。可以延年益壽﹐可以入妙升玄。若能深根固蒂﹐終身保受﹐毋令喪失﹐體健壽康。陰順施﹐可以爲人倫之大本﹐萬世之規模。

陰宜虛屬坤

論曰﹕夫坤爲地﹐爲土。表離中之虛﹐則能承魄血之積﹐日滿之盈﹐經血大泄﹐直候月信行過之後﹐舊積已去﹐新血方生﹐乘太虛會遇元陽一點眞精交媾﹐射滿太虛。以其新血方生﹐投以完實﹐彊盛眞精﹐精血混融﹐日就月將﹐結爲嬰胎。十月滿足﹐產育爲人﹐賢明端正﹐壽命永長。靜虛之際常以每月﹐但以前三日之中﹐一日大有準成﹐後三日少準﹐六日之後﹐子宮收閉﹐經血聚凝﹐陰實不容受精﹐則不結胎矣。

陽宜實屬乾

夫陽屬乾﹐表坎中之實﹐乾則能施。但凡交精之後﹐借玉戶爲鑪鼎﹐采佳妙之英華﹐更相別與他姿﹐交相混煉。初未結實﹐精滑難久﹐以少至多﹐以緊至慢﹐隨心調攝﹐謹愼閉防﹐不可急燥。知正在此際﹐遲气轉換﹐妙用難言﹐隨宜采戰﹐勿令太過﹐得意而退﹐隨心量意﹐均調﹐愼勿輕泄﹐務在完實。如此則自然下部溫暖﹐九轉丹成﹐陽精洶湧﹐神气充融﹐煉久則爲金丹﹐身康健射虛﹐定爲人倫﹐以傳後世矣。

陰不宜實屬離

論曰﹕陰實不可承﹐但凡受精之後﹐復連交擾﹐有損前胎﹐感受風邪﹐致令落產臍風﹐疾厄命促。實由於此世之夫婦不知避忌﹐誤交誤合。產育一世﹐難存一二是也。果欲情愛﹐必待過月而後﹐並月過六日﹐陰實之交﹐只可空調﹐愼勿輕泄﹐閉養歡戀﹐必待丹成道備﹐气候完實﹐投陰射虛﹐便有子也。

陽不宜虛屬坎

論曰﹕陽虛不可施﹐從欲而泄﹐日復一日﹐歲月相仍﹐不知禁止﹐滑順如水﹐淸冷如冰﹐流而不射﹐多不結胎。少或有成﹐精不完實﹐神气不全﹐胎終損落﹐或疾危命夭﹐錯怨緣分﹐定遲無惑之甚矣。孰不知皆由己身虛損元陽﹐眞气不足﹐且又不可久無姿色。若或離久﹐則勞思損神﹐年見而忽生愛欲﹐略交而心不柰久﹐少停而易走泄﹐亦且精气妄投無用之處﹐不若常合佳配﹐采取英華﹐閉精養气﹐以補完實﹐全此三實。驗其虛實﹐以期而見效應﹐不期年而廣後嗣矣。

用不應時

論曰﹕年少之時﹐不按虛實﹐不應時候﹐用時不到﹐到時不用﹐誤交誤合﹐不知存息﹐耗散太過﹐虧損元陽﹐不若采其英華﹐以補元陽﹐直待功愈深而精愈堅﹐煉愈久而陽愈實。見其效驗﹐眞气不足﹐多加幾日。古者人生二三十歲﹐五七日一泄﹔四十者﹐十日一泄﹔五十者﹐半月一泄﹔六十者﹐閉精養壽。大槪自量己身﹐稟气厚薄﹐存養安息﹐何如耳﹖難同一例而比也。

不育女專生男

論曰﹕先下母年本然之數四十九﹐除去母之年﹐看當何月有。假若母年若干歲﹐將四十九除去若干﹐加上某月若干數﹐同前輳成零若干﹐是單則男﹐雙則女﹐再倒除七徧。剩單是男﹐雙是女﹐則無疑矣。欲要求男﹐專交單月投虛﹐萬無一失矣。

雜忌錄

腦麝之香﹐能害物命而燻虫﹔及諸異香﹐皆射透關竅而走眞气﹐不可多用﹐令人乏嗣。

房術奇書序

余少時侍衛於武宗朝﹐歲在戊辰﹐驛行西蜀﹐同華陰令李公登華山﹐問古仙迹。一道士曰﹕山之所罕也﹐惟陳摶所遺丹法﹐刻之石﹐爲山之顯迹﹐天下所共聞。惟摶一書未傳﹐隨開洞府中撮小石匣﹐拆古遺封﹐取出一冊﹐名曰《玄機中萃》﹐乃希夷成道內丹﹐築基﹑立身﹑安命大要也。公命抄之﹐乃書一冊遂余﹐西行蜀藩﹐縉紳取錄者不勝。有以服其藥﹐登堂而稱其玄妙者﹐有登余門告其深驗者。無虛口緣﹐其所自伏气﹐乃立身安命之基。梅子乃人元太丹之仙品﹐服藥乃生血生精之妙﹐妙無不可重之也。今之世傳﹐希夷子進藥之事有自來矣。行道之人﹐多不知其妙在竹破還須竹補﹐抱雞須用卵爲之之義。爲性命者﹐當畱心於此﹐乃入道之門﹐成道之捷徑也。又曰﹕余亦行梅子金丹之效﹐補气之說﹐衰年之人﹐可以爲法。或曰﹕是集無補於大乘﹐但伏气進藥梅子﹐𨿽有形之物﹐亦可以接命延年助道﹐世稱爲添油之法耳。余然之﹐將纂與諸經列刊﹐使明道者便於采擇焉。

嘉靖歲在庚戌春正吉坎宮道人東明任拱辰書。

陳希夷房術玄機中萃纂要

一﹑築

基

築基功夫﹐名曰煉己造丹。誠能采得藥來﹐收得藥起﹐擇鼎取蟠桃酒﹐以進眞鉛。采藥由下元﹐次中元﹐後上元。能進下元是築基﹔能進中元是長生﹔能進上元藥品﹐是爲了道﹐𨿽不飛升﹐亦爲蓬萊客。學者欲得築基﹐先明橐﹔要知采藥﹐須遇師傳。師傳一訣﹐則煉己造丹﹑功成無疑矣。得之者﹐當宜潛修。苟可明言﹐則人人可仙也。何爲內丹﹖則吾身與天地同體﹐得一陽眞息﹐升除交感於吾身之中是也。二人童子得而修之﹐是曰金丹。眞精已泄﹐得而修之﹐故曰還丹。

二﹑鑄

劍

養神功夫﹐名曰鑄劍存眞。擇三五﹑二八眉淸目秀之鼎﹐調養一年之餘﹐候其癸水行﹐潮信準﹐將八卦安神丹自服一月﹐次用靈龜膏藥封臍一月﹐始陰陽交合﹐取其地魄養神﹐下手功行九一之法。其法如是數次﹐少停覆鼎上﹐提气九口。若神未曾動﹐再行九一之法。其法如當神動﹐急覆其上門﹐住橐勿動﹐呼吸恐漏眞金﹐急提气三口﹐升上泥丸。緩提气六口﹐升上泥丸﹐名曰九還。及至陽气回﹐丹田正是歸根復命﹐返本還元﹐就下近便處﹐運一點眞水以迎之。此采得藥來﹐收得藥起是也。得藥則藥鼎端坐﹐叩齒三十六通﹐左右鳴天鼓二十四後﹐以拇指節試目九徧﹐以中指按鼻七徧﹐兩手磨面及髮際﹐閉口鼻息﹐次將舌拄上齶﹐外津液滿﹐分作三口咽之﹐再瀨再咽。如是三度﹐將手抱肚臍﹐名曰丹田。此吾身之眞鑪﹐然後淨定之中﹐行周天之火。《悟眞篇》所謂功夫容易樂非遙。說破令人大笑﹐依法行之﹐不仙亦可長生矣。若愛欲心狂﹐漏泄至寶﹐是恩返仇殺矣﹐保之愼之。

三﹑調

神

調神功夫﹐名曰煉補火候。用先天補气﹐淸秀顏色﹐紅白無疾﹐年十六七者﹐每月依後開日期气數﹐以銀或錫造成橐﹐使之呵气入管﹐量到我卽收上泥丸﹐下歸丹田﹐行至六个月﹐顏老遇童﹐發白變黑。久久行之﹐乃見先天之神功妙用也。古語云﹕竹破還須竹補。宜以气補气﹐壽永天地﹐諸經之說同也。上補自鼻﹐中補自臍﹐下補自腎。依日期自下而上曰返﹐自上而下曰還。此補气先天之妙用。又曰接命。珍之重之。

四﹑聚

財

聚財者﹐非聚之以求五金八石之藥﹐食前方丈之榮。蓋欲求鼎器﹐以全長生之道﹔積柴米﹐以和至珍之劑﹔置丹主﹐以存至淨之體﹔具香帛﹐以告至尊之神。此數者﹐非財用則無所措手足矣。故《經》云﹕欲求天上寶﹐須用世間財。吁﹗有法無財﹐誠難矣哉﹗

五﹑結

友

結友者﹐非結談笑遊戲無益之人﹐必擇道同心合﹑仁慈勤儉﹑不貪富貴﹑素有徳行者﹐得以護衛助力﹐彼此進道﹐行無阻礙﹐能成就以全至眞﹐故曰﹕道心非難﹐久常爲難。

六﹑擇

地

擇地者﹐非擇名山洞府﹑奇峯幽壑也﹐或市廛村郭﹐深隱僻處﹐古廟古墳﹐有甘泉善陵﹐大不出十誠﹐小則五畝﹐置丹室斯善矣。石杏林囑道光曰﹕卽往通都大邑﹐依有力之家﹐以了大事爲此。故曰﹕志士若能修煉﹐何妨在市居朝是矣。

七﹑擇

鼎

鼎鼎原無鼎﹐藥藥原無藥﹐乃先天最上一乘﹐無爲妙道﹐保命延年﹐擇眉淸目秀﹐唇紅齒白﹐五病不犯﹐四體無虧﹐聲淸言減﹐必至情和意合﹐魚水相投﹐然後可以臨鼎用事﹐以求先天大藥也。毫釐有差﹐則失中正。煉己者﹐自天癸始降﹐方可濟用。然未判﹐太極未形﹐至淨至眞﹐捨虛太乙。一粒黍珠﹐時至自落﹐采而服之﹐故曰人光大丹。又曰先天梅子金丹。此乃至眞妙道﹐非泥水之可比﹐必是用人法財﹐積功累仁﹐堅心誠意﹐方克有濟也﹐謹之謹之。

希夷八卦安神延壽丹

能安五臟﹐返老還童﹐服之長生﹐得者寶之。天門冬三斤﹐抽心去皮﹐長流水淨洗﹐曬漧擇明淨者用之﹐能補虛熟地黃一斤﹐去黑﹐酒洗曬漧﹐能和血生津液﹐用之莫犯鐵器紅花二兩﹐能生顏僵蠶二兩﹐能補容當歸二兩﹐去尾﹐酒浸洗一宿﹐曬漧能生气血眞川椒二兩﹐閉目者不用﹐能寬脾去風邪石燕二對﹐能溫血補益丹田海馬一對﹐用酥油煮透﹐然後慢火焙漧﹐用能助髓興陽上爲細末﹐分兩如數﹐煉蜜爲丸﹐梧桐子大﹐每服一錢﹐空心無灰酒或鹽湯下﹐忌大怒大醉。

周天生精再造固本還眞膏

蛇牀子肉蓯蓉枸杞子地骨皮麥門冬廣木香大附子生地黃木鱉子鎖陽巴戟防風人參川烏細辛艸烏茯苓丁香桂皮沒藥豆蔻各五分天門冬蒼術當歸各一兩其法﹐用眞正芝麻油一斤四兩﹐將藥入油內﹐煎至五六滚﹐驗藥枯﹐將復布濾淨﹐滴油入冷水中成珠﹐不散再入後藥末﹕麝香雄黃各二錢陽起石一兩﹐如無用鴉毛代之虎骨海馬各二兩﹐用酥油煮透﹐慢火焙漧蟾蜍紫稍花龍骨石燕雲母石各一兩上爲末﹐待前油成珠﹐退溫收入內﹐攪勻收瓷罐內﹐冷水浸罐半肚三晝夜﹐退火气。不拘顏色﹐用絹或厚紙表開攤其藥封臍﹐每六十日一換。此藥能鎭玉池﹐金精不泄﹐興陽助气﹐通二十四血脈。若欲種子﹐制去膏藥﹐金精射入子宮﹐百發百中。又治下元虛冷﹐五勞七傷﹐膀胱气﹐風濕痛癢﹐兩腿酸麻﹐陽事不舉﹐婦人赤白帶下﹐血山崩漏。能令老弱行路剛健﹐顏發轉變。

每月行火用功日期

初八日上弦補气八口應八卦之數﹐初九日補气九口謂之開通九竅﹐初十日補气十二口謂之純紀一年之數﹐十一日補气十六口以全中原一斤之備﹐十二日補气二十四口以宣二十四气﹐十三日補气三十六口謂之構通三十六骨節之脈﹐十四日補气六十四口謂之演六十四卦之周﹐十五日補气七十二口以煉七十二候之運﹐十六日補气八十一口謂之九轉羅舟之微者也。

興陽丹

雄狗膽一个麝香當門子﹐一錢上將麝香入狗膽內攪勻﹐綫懸於當風處陰漧﹐每用少許津調塗莖頭﹐行事耐久不泄﹐甚妙。

金槍不倒方

人龍一條﹐瓦上焙漧絲瓜子十五个乳香五分沒藥五分杏仁七个麝香五分晁腦五分

上爲末﹐油胭脂和爲丸﹐如麥子大﹐行事用一丸﹐放入馬口﹐大能展龜﹐長大堅硬久﹐甚妙。

漢孫妃暖鑪丹

靑木香枯礬牡蠣各七分川椒五分麝香三分木鱉子九个去殼上爲細末﹐煉蜜爲丸蓮子大﹐每用一丸﹐先納陰戶內﹐待藥自化﹐陰戶窄緊﹐男女美快。

樂安公主熱鑪

川椒枯白礬吳茱萸蛇牀子各等分上爲末﹐交接之時﹐用少許納陰戶﹐男子興陽雙美。

熱鑪雙妙丹

細辛川椒甘松丁香三柰蛇牀子肉桂霍香辛夷羌活各等分上爲末﹐煉蜜丸桐子大﹐用將一丸納戶內﹐覺自身熱易興雙妙。

雙美丹

五味子遠志蛇牀子朝腦龍骨各等分上爲末﹐津調少許納入陰戶﹐男女歡洽﹐雙美不倦。

貼臍膏

陽起石蛇牀子香附子韭子各一錢土狗七个﹐去翅足﹐煆過大楓子五分﹐去殼麝香五分硫黃五分上爲細末﹐煉蜜丸如指頂大﹐以油紙蓋護貼臍上﹐用絹帶子縛住﹐戰十合女不泄﹐倦卽去藥﹐冷水一口解之。

金鎖玉連環

雄狗膽一个肉蓯蓉二錢﹐酒浸﹐瓦上焙漧川椒五分紫稍花一錢硫黃五分韭子十个

上爲末﹐將膽汁流於錢內﹐將藥攪勻﹐綫紮弔當風處四十九日陰漧。每用一分津調化﹐塗莖上﹐行事交鎖不脫﹐冷水解。

窄陰方

沒石子三个漧薑一錢蛇牀子一錢桂心一錢狗骨燒灰﹐一錢上爲末﹐蜜調爲丸﹐桐子大﹐每一丸津調入陰戶﹐待熱行房﹐緊窄妙如童女。

長相思

澱粉蛇牀子川椒去口狗骨燒灰﹐等分上爲末﹐津調少許塗莖上行事﹐初交一次﹐令婦朝思暮想不已。

浴鑪吹

松香甘松靑皮荊芥五味子蛇牀子朴硝各等分每用一服﹐水二鐘﹐連根蔥三枝﹐溫洗陰戶行事﹐興陽隹妙。

四時雙美散

龍骨胡椒僵蠶樟腦枯礬各等分上爲末﹐每服五分﹐空心酒下﹐以干物壓之﹐大興陽﹐或少許津調塗。

又方

木香二錢無明異一錢胡椒五分桂心一錢五月蠶娥用公母三對丁香一錢上爲細末﹐煉蜜丸梧桐子大﹐每服十丸﹑十二丸﹐臨睡姜湯送下﹐入陰中﹐巨大不可當﹐欲解呵气口。如不解﹐飲冷茶一口卽解。

千金祕精方

旱蓮蓬頭粉蓮花蕊上爲末﹐每用少許﹐津調納陰戶﹐或塗龜頭﹐入戶內﹐兩情甚濃。

鐵鉤丸

熟地肉蓯蓉樟腦各二錢海馬一隻滑石淮雀肉一个﹐去嘴﹐入鹽酒浸焙漧上爲末﹐酒糊丸桐子大﹐每服三十丸﹐空心乳香湯調酒送下﹐日進三服。玉莖漸長大﹐九日行事﹐久戰不衰。

立效丸

石燕一个﹐煆海馬一隻﹐焙南木香丁香各三錢蓮子心三錢上爲末﹐煉蜜成丸﹐如雞頭子大一二丸﹐口噙化下不泄。要泄﹐車前子擦手心便泄。

惹意牽裙散

牡丹花天仙子天茄花各等分上爲末﹐彈在茶酒內﹐與婦人食之﹐其女婦卽有意也。

蘭房祕訣采戰春方藥性歌

洞房何藥可興陽﹐海馬相兼石燕彊。

蛤蚧丁香共巴戟﹐熟地茱萸五味良。

堅彊更有破故紙﹐能令快美姜蛇牀。

硫黃性熱宜輕用﹐木香麝香要參詳。

人龍木鱉絲瓜子﹐乳香沒藥是奇方。

遠志紫稍堪動興﹐桂心晁腦白礬添。

柏子鹿茸香附子﹐洞房徹夜可追歡。

蜂房細辛地龍等﹐陰陽並美乃仙傳。

狗骨榦姜和澱粉﹐相思美婦不能忘。

花椒沈香菟絲子﹐杏仁蓖麻共茴香。

石灰胡椒烏骨膽﹐金櫻蒼術酸棗當。

人參茯苓能大補﹐漧薑三柰菊花涼。

蓯蓉靑木香龍骨﹐石橊皮妄用心煎。

全蠍紅花兼山藥﹐訶子砂仁與僵蠶。

狐心幹蔥陽起石﹐朱砂五倍瓦松全。

蠶娥藿香川牛膝﹐川芎甘遂白砂霜。

封臍紅蜻蜓二个﹐更兼絕妙安息香。

此是洞房神妙藥﹐春方配合若遇仙。

二益丹

發黑肌嫩眼目聰﹐儀容標格倍精神﹐三杯酒後紅顏潤﹐采戰先令動欲情凡采戰不得其人﹐切勿輕用﹐無益而有損。

美女倒提金方

硫黃吳茱萸靑木香麝香各等分上爲細末﹐每用唾津調入陰戶﹐極美。

靈龜展勢方

人龍一條乳香二分沒藥二分遠志三分金絲鱉子三分﹐去油絲瓜子七个木鱉子五分上爲細末﹐油胭脂爲丸﹐如棗粒大﹐臨戰時用一粒入馬口內﹐靈龜展大妙。

合歡散

紫稍花一錢母丁香三錢桂心二錢上爲細末﹐每用少許﹐津調入陰戶﹐極美。

美女顫聲嬌

白礬三錢晁腦一錢蛇牀子一錢木香一錢上爲細末﹐煉蜜爲丸﹐如黃豆大﹐每用一丸入陰戶內﹐男歡女悅﹐其妙不可言。

興陽保腎丹

桂心三錢附子三錢柏子仁五錢鹿茸�錢上爲細末﹐春夏日煉蜜爲丸﹐如梧桐子大﹐每服三十丸﹐半碗溫酒送下﹔秋冬月每服三錢﹐溫酒調﹐早晚服﹐此藥大助陽威﹐保護腎﹐大能久戰不衰。

楊妃夜夜嬌

蛇牀子遠志蜂房五味子細辛地龍各等分上爲細末﹐每用少許津調塗玉莖上﹐入陰戶大能久戰﹐男女歡暢﹐其效非常。

快丸丹歌曰﹕

仙翁配合快春方﹐狗骨桂心與蛇牀﹐

更加澱粉相調治﹐美女思情誓不忘。

下方﹕蛇牀子二錢狗骨燒灰﹐一錢澱粉一錠桂心一錢上爲細末﹐每用少許﹐津調護玉莖﹐上鑪最快﹐女情𨿽暫離﹐亦不能捨也。

長相丸歌曰﹕

木鱉漧薑及桂枝﹐花椒狗骨兩相宜﹐

津調一服安臍內﹐美女思情動苦思。

下方﹕木鱉子五个漧薑一錢桂枝三錢花椒一錢狗骨灰三錢合勻爲細末﹐煉蜜爲丸﹐如梧桐子大﹐每服一丸﹐津調化﹐付玉莖上﹐入鑪﹐女人快樂﹐思變不忘﹐夜行十度。

怡情固精丹

五味子遠志木香蛇牀子各等分

上爲細末﹐每用少許﹐津調敷玉莖﹐入陰戶﹐大能怡神固精也。

壯陽益腎丹

沈香乳香木香沒藥菟絲子各五錢大茴香一錢破故紙五兩﹐酒浸核桃四十个﹐去殼上爲細末﹐煉蜜爲丸﹐如梧桐子大﹐每服三十丸﹐空心溫酒送下﹐服久能令玉莖長大﹐腎气充實﹐戰必勝矣。

旱苗喜雨膏

杏仁丁香蓖麻子白礬以上各五錢上爲細末﹐用蟾蜍並煉蜜爲膏﹐調敷玉莖上﹐入陰戶﹐女人如旱苗得雨﹐兩情歡洽矣。

飛燕喜春散

丁香香附子石灰末胡麻烏魚骨鹿茸金毛狗脊各五錢蛇牀子紫稍花菟絲子各一錢麝香三分上爲細末﹐煉蜜爲丸﹐如梧桐子大﹐每服一丸﹐津化塗玉莖上﹐入陰戶。兩情感動﹐女心歡洽﹐雙喜不勝﹐二美相並也。

西施受寵丹

丁香附子良姜官桂蛤蚧各一錢白礬飛山茱萸硫黃各七分上爲細末﹐煉蜜爲丸﹐如梧桐子大﹐每服三丸﹐空心溫酒送下﹐𨿽敵十女﹐人不衰﹐彊壯堅大﹐女受其美如歡洽也。

眞人保命丹

酸棗仁人參白茯苓天門冬酒浸﹐新瓦焙漧﹐各三錢上爲細末﹐每服三錢﹐溫酒臨臥調服﹐可敵百婦﹐大能保腎延年﹐眞仙藥也。

素女周每母

母丁香蛇牀子白茯苓甘松白礬山茱萸肉蓯蓉紫稍花各五錢細辛二錢半麝香五分上爲細末﹐煉蜜爲丸﹐如梧桐子大﹐每用一丸﹐津調塗玉莖上﹐凡遇交接﹐男女身體輕健暢美﹐若遇仙矣。

美女一笑散

靑木香龍骨山茱萸蛇牀子遠志官桂石橊皮各等分上爲細末﹐每次少許﹐男津調入女戶﹐行九淺一深之法﹐女情歡美﹐四肢困懈﹐情不能已矣。

金屋得春丹

石橊皮菊花各等分上爲細末﹐水一碗﹐煎七分﹐溫洗陰戶﹐狀如童女。眞春宵一刻﹐千金之美。

綠珠進石崇延壽補益湯

夜有房事勞神﹐明早服此大有補益。人參黃芪蜜水拌炒白術炒杜仲炒去絲牛膝白芍炒﹐各一錢甘艸六分當歸酒浸焙漧陳皮七分柴胡五分知母八分五味子十二粒熟地酒浸焙漧﹐二錢上爲一劑﹐水二鐘﹐紅棗一个﹐煎七分﹐空心服。大有補益。

安祿山徹夜恣情散

蟾蜍二錢胡椒二錢幹桂五分麝香三分上爲細末﹐以二三釐用唾津子前午後調塗莖上﹐至晚臨行洗去﹐一夜不泄。久久藥自散﹐不必解。

隋煬帝幸羣女徧宮春

阿芙蓉二錢蟾蜍一錢朱砂五分上爲細末﹐以二三釐津調如前法﹐妙極。

秦宮朱后浴盆雙妙丹方

細辛川椒蛇牀子梨花甘艸茱萸附子各一兩上爲末﹐水五碗煎濃﹐連根蔥一握﹐碎投入﹐無風處添水﹐男女盡身並洗﹐大壯陽縮陰。

太平公主萬聲嬌

遠志去心﹐二錢蛇牀子一錢五倍子二錢上爲細末﹐以二三釐津調塗抹玉莖﹐壯陽久戰雙美。

仙祕妙方歌曰﹕

七粒丁香八粒椒﹐細辛龍骨海螵蛸﹐

枯礬少許蜂蜜合﹐十八嬌娘閃斷腰。

上爲末﹐煉蜜爲丸﹐梧桐子大。行事納一丸入陰戶﹐快美甚妙。

髙衙內祕錄自送佳期求配方

藿香三柰川芎丁香各一錢麝香五分臘月狐心二个﹐瓦上焙漧存性上爲細末﹐少許彈在婦人身上卽至。

元順帝禦制金槍不倒方

丁香僵蠶陽起石木香乳香各二錢幹蔥一根上爲細末﹐酒糊爲丸桐子大﹐每服三丸﹐溫酒吞下。寅夜不泄﹐冷水解。

史國公廣嗣方

蛇牀子木別子去殼良姜各等分上爲細末﹐煉蜜爲丸﹐梧桐子大。臨交時﹐放一丸入陰戶內﹐不過三次有孕。

秦始皇識嬪妃操守方

密陀僧幹胭脂朱砂各等分上爲細末﹐蝙蝠血調﹐搽身上﹐遠年不退﹐與人倫交﹐其色卽退。妙驗如神。

樂安公主如花夜夜香

木香沈香甘松藿香牡蠣龍腦龍骨附子飛礬烏魚骨各五錢胡椒百圭零陵香麝香各一錢上爲細末﹐煉蜜爲丸﹐桐子大﹐每服一丸入戶內﹐行房如室女。

薛敖曹進武則天皇后自美方

龍粉一錢二分蛇牀子一錢白礬一錢五分紫稍花一錢木香五錢川椒五分吳茱萸一錢上爲細末﹐煉蜜爲丸﹐如桐子大﹐每服一丸﹐入陰戶極美甚快。

漢武帝禦制徧宮思

川芎南木香山梔薄荷細辛天麻子白芷防風去殼砂仁各等分上爲細末﹐煉蜜爲丸﹐每一兩分做十丸﹐每服一丸﹐空心溫酒送下﹐連服七日﹐歇一日﹐再服。以絹袋包莖﹐愼不可行房﹐至七日後任意行之﹐莖硬如鐵。不倒﹐用紅棗湯解。

妲姬潤戶方

石橊皮菊花白礬各等分上三味﹐水二鐘﹐煎一鐘﹐洗陰戶數次﹐極妙不可言。

林靈素進宋徽宗素女丹

沒藥白礬蓽澄茄上爲末﹐蜜丸如櫻桃大﹐一丸入戶極美。

陶眞人素娥丸

治腎虛腰痛﹐大益陽事。破故紙一兩﹐炒杜仲銼碎﹐五錢﹐炒令黃色﹐加用核桃肉五十个﹐去皮上爲末﹐丸如梧桐子大﹐每服三十丸﹐空心炒米湯送下。

宋徽宗幸李師師命和劉局制龍骨珍珠方

芙蓉五錢蟾蜍三分麝香一分母丁香二對大附子五分鎖陽五分紫稍花淫陽藿花蜘蛛各五分共爲細末﹐蔥汁爲丸﹐如綠豆大﹐每服或用三四釐﹐酒調搽龜頭﹐日中上藥﹐至晚溫水洗過﹐入鑪任行。

貂蟬對鑪入戶丸

訶子皮炒黃﹐一錢枯礬一錢川椒末三分晁腦三分桃毛三分母丁香一个上爲細末﹐煉蜜爲丸如黃豆大﹐每夜一丸﹐入陰戶內。亦美亦緊亦趣。

武三思進韋後快女丸

五味子不拘多少柿子皮酒浸三宿﹐陰漧上爲末﹐吐津爲丸如指頂大﹐送入陰戶﹐令女極美。

南郡公主千金不易方

柏子仁五錢附子鹿茸各三錢上爲末﹐每服五分﹐溫酒送下﹐日進三服。夏用蜜爲丸﹐玉莖堅硬﹐妙不可言。

楊妃小浴盆

官桂木別子各一錢白礬七分上用水五碗﹐煎三碗﹐男女洗莖戶﹐雙美不可盡述。

煉己捷要序

此一法﹐乃彭城�鏗延生之術也。實房帷搬運之法。是從生身袒上做出功夫﹐極能返老還童。余在遼海時﹐見醫閭山中有一道者﹐約有四十歲。問之乃宋理宗時人也。生於紹定壬辰至洪武二十七年﹐一百六十八歲矣。問其道﹐乃曰﹕竹破須教竹補。且藥石皆外物也﹐非其類者不可。遂以五字之訣示余。乃西胡祕密之教﹐大槪與婁金脊气等天訣頗同。余乃去其芒刺之字﹐易以純美之名﹐直書以示攝生之士。能行之者可以完形﹐必用回陽之法以固之。其法有六﹐亦方便救濟之道﹐後學寶之。時永樂庚子人日涵虛子仙書

房中煉己捷要

五字妙訣﹕�����

此五字之法﹐乃延生之密旨﹐歸眞之根﹐還源之本﹐可參天地陰陽之造化﹐故先賢不妄泄於凡輩。得之者可爲煉己之功﹐大亦甚矣。今人有用器械於房中﹐吞精者誤人多矣。孰不知煉己﹑養生之法﹐亦有其道。夫不知歸根復命之源﹐何以固形﹖形旣不固﹐豈可入道﹖本非形於筆舌﹐實師徒口口相傳之妙﹐不得已而直書之。

�者﹐存夾脊之骨﹐前有二六﹐右爲命門﹐左爲腎門﹐卽在腰眼間也。汞皆從此出。若采取之時﹐覺汞欲出﹐急定心意存想﹐汞气自尾間上入泥丸。良久﹐用抽縮之法制之則止﹐縱走無害。能行此則汞自幹﹐自然成寶﹐久而行之﹐命可延矣。

�者﹐爲采取之時﹐眞汞欲來﹐便用力縮下﹐如急忍大便狀﹐兼存想命門。將靈柯後種淺土寸半﹐良久﹐汞乃自止。然後五坐﹐豎膝﹐抱玉山之頂﹐急拍山腰﹐口捨山龍。待山雲气興作此﹐是陰气上升﹐山發泄之候﹐雲行雨施之法也。當此之際﹐感之於中﹐取之於外﹐急取山上華池之水﹐咽下丹田三五一度﹐至百度。如此久﹐面顏色光澤﹐𨿽老如童﹐後用抽吸之法。

�者﹐慢進徐退待气至﹐宜進退上下相應。一退一吸﹐惟多爲益﹐吸之不得開口。鼻引山入腦爲妙﹐此爲采之妙道。行之龍气剛勁﹐形神壯盛。進則吹﹐退則吸﹐可得久視矣。

�者﹐想靈柯爲受气之門﹐鼻爲天門﹐與之相應﹐腎爲命門﹐亦與天門相合。一時齊吸﹐不得顚倒﹐如吸得彼腠理旣和﹐此陰陽感暢之候﹐想其赤黃气入靈柯﹐約至精室﹐入气海腎堂﹐與陽气直透泥丸。其時鼻與靈柯一齊吸。但一退一吸﹐使气如筒吸水樣﹐自下而上﹐妙在數多﹐如得彼赤黃气﹐便覺气熱如火。得其一度气者﹐可延一紀﹐應天地一周之气也。如采取數多﹐覺山色漸凋﹐卽須易之。若得先天後天之者﹐功超萬劫﹐妙在師傳。已上言山者﹐指女子言序去雨﹐美名者此也。

�者﹐當動作之時﹐不可開口出气﹐乃是天門下與命門相接﹐若封固不牢汞必失﹐汞失必當封閉華池﹐以鼻引彼气升泥丸﹐下潤元海﹐存泥丸﹐中有紅日一輪照耀光中﹐有仙子素衣黃裳﹐瞑目而坐﹐以舌拄上齶﹐存之﹐使气逆流﹐同气歸元海無失矣。

