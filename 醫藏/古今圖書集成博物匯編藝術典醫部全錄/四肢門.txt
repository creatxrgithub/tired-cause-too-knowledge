古今圖書集成醫部全錄卷一百八十九

四肢門

黃帝素問

陰陽應象大論

淸陽實四肢﹐濁陰歸六腑。

【注四肢爲諸陽之奉﹐六腑者傳化物而不藏。此言飲食所生之淸陽﹐充實於四肢﹐而渾濁者歸於六腑也。夫脾主四肢﹐又曰手太陰獨受其濁。蓋濁中之淸者﹐由脾之轉輸﹐而充實於四肢﹐濁中之濁者﹐歸於六腑也。】

陰陽別論

三陽在頭﹐三陰在手﹐所謂一也。

【注三陽之脈﹐手走頭而頭走足﹐故曰三陽在頭。三陰之脈﹐足走腹而腹走手﹐故曰三陰在手也。十二經脈﹐𨿽有手足陰陽之分﹐然皆一以貫通。】

三陽三陰發病﹐爲偏枯痿易﹐四肢不舉。

【注三陽三陰者﹐太陽太陰之爲病也。偏枯者﹐半身不遂。痿易者﹐委棄而不能如常之動作也。太陽爲諸陽主气而主筋﹐陽气虛則爲偏枯﹐陽虛而不能養筋則爲痿。脾屬四肢﹐故不舉也。此水腑爲病而逆乘脾土也。】

結陽者﹐腫四肢。

【注此言陰陽之气不和﹐自結而爲病也。四肢爲諸陽之本﹐气歸形﹐气結故形腫也。】

五臟生成篇

肝之合筋也﹐其榮爪也﹐其主肺也。

【注髓生肝﹐肝生筋﹐故所合在筋。爪乃筋之餘﹐故其榮在爪。】

人臥血歸於肝﹐肝受血而能視﹐足受血而能步﹐掌受血而能握﹐指受血而能攝。

【注血者﹐所以濡筋骨利關節者也。此言衝任之血歸於肝﹐榮於目﹐循行於四肢﹐滲於指掌而無處不到也。】

脈要精微論

脾脈搏堅而長﹐其色黃﹐當病少气﹔其軟而散﹐色不澤者﹐當病足胻腫若水狀也。

【注五臟元眞之气﹐脾所主也。濕熱太過﹐則色黃脈盛而少气矣。脾气虛﹐故足腫也。若水狀而非水病﹐故其色不澤。】

推而上之﹐上而不下﹐腰足淸也。

【注推而上之者﹐以三指平按而審之。上而不下者﹐其气上盛下虛﹐當主腰足淸冷也。】

平人气象論

寸口脈中手長者﹐曰足脛痛。

【注寸口脈中手長者﹐寸脈直下於尺中﹐此陽邪直行於下部﹐故主足脛痛也。】

玉機眞髒論

脾太過﹐則令人四肢不舉。

【注脾爲濕土主气﹐濕行太過﹐故令人四肢不舉。】

髒气法時論

脾病者﹐身重﹐善肌肉痿﹐足不收﹐行善瘈﹐腳下痛。

【注脾主肌肉﹐脾气傷﹐故身重而肌肉善痿。足太陰經脈循脛膝﹐邪在經絡﹐故足不收。气傷﹐故善瘈而痛。】

肺病者﹐喘咳逆气﹐肩背痛﹐汗出﹐尻陰股膝髀腨胻足皆痛﹐虛則少气不能報息﹐耳聾咽漧。

通評虛實論

黃帝問曰﹕何謂虛實﹖岐伯對曰﹕邪气盛則實﹐精气奪則虛。帝曰﹕虛實何如﹖岐伯曰﹕气虛者﹐肺虛也﹔气逆者﹐足寒也。非其時則生﹐當其時則死。余髒皆如此。

【注夫邪气有微盛﹐故邪盛則實﹔正气有彊弱﹐故精奪則虛。蓋邪從表入裏﹐在外之气血骨肉﹐先爲邪病所虛﹐是以骨肉滑利則邪不內侵而裏亦實﹐表气虛則內傷五臟而裏亦虛﹐此表裏之虛實也。如气逆於上﹐則下虛而足寒﹐此上下之虛實也。如值其生旺之時則生﹐當其勝克之時則死﹐此四時之虛實也。】

帝曰﹕何謂重虛﹖岐伯曰﹕脈气上虛尺虛﹐是謂重虛。帝曰﹕何以治之﹖岐伯曰﹕所謂气虛者﹐言無常也。尺虛者﹐行步恇然﹔脈虛者﹐不象陰也。如此者﹐滑則生﹐濇則死也。

【注榮气宗气行於脈中﹐衛气行於脈外﹐故曰脈气。蓋以气口之脈可以候血﹐亦可以候气也。上虛者﹐寸口之脈气虛也。尺虛者﹐脈气虛於下也。上下皆虛﹐故曰重虛。气者﹐謂陽明所生之榮衛宗气也﹐虛則令人恇然而虛怯也。謂陽明之气虛於上﹐則言語無常﹐陽明之气虛於下﹐則令人行步恇然。蓋气從太陰出注手陽明﹐上行注足陽明﹐下行至跗上。故曰﹐身半以上﹐手太陰﹑陽明皆主之﹔身半以下﹐足太陰﹑陽明皆主之。气爲陽﹐血脈爲陰。陽明之生气爲陽﹐少陰之精气爲陰。蓋言以寸尺之脈﹐以候陽明之生气﹐而不效象其陰之虛也。夫气生於陽明﹐而發原在腎﹐少陰之气上與陽明相合﹐陰陽相搏﹐其脈則滑﹐搏則化水谷之精微而气生矣﹐故主生。濇主少气﹐生原已絕﹐故死。】

帝曰﹕脈實滿﹐手足寒﹐頭熱﹐何如﹖岐伯曰﹕春秋則生﹐冬夏則死。脈浮而濇﹐濇而身有熱者死。帝曰﹕其形盡滿何如﹖岐伯曰﹕其形盡滿者﹐脈急大堅﹐尺濇而不應也。如是者﹐故從則生﹐逆則死。帝曰﹕何謂從則生逆則死﹖岐伯曰﹕所謂從者﹐手足溫也﹔所謂逆者﹐手足寒也。

【注腎主生气之原﹐膀胱爲太陽之府﹐脈實滿者﹐少陰之寒气充於外也。手足寒者﹐少陰之生气虛於內也。頭熱者﹐太陽之气發越於上也。腎與膀胱﹐陰陽並交﹐咸主生气﹐若盛於外則反虛於內矣。春時陽气微上﹐陰气微下﹐秋時陰气微上﹐陽气微下﹐陰陽二气﹐交相資生﹐故主生。冬時陰气盡出於外﹐夏時陽气盡虛於內﹐故主死。言陰陽之根气不可虛脫者也。若脈浮而濇﹐陰越於外而虛於內也。濇而身熱﹐乃陽脫於內而弛於外也。言陰陽之根气脫者﹐皆爲死證﹐非但冬夏死而春秋可生也。又水體泛溢﹐其皮膚肌腠腫脹盡滿﹐脈急大堅﹐尺濇而不應者﹐手足溫則謂之從而生﹐手足寒則謂之逆而死。蓋溫則少陰之生气復﹐而火土之气漸旺﹐水寒之邪漸消﹐寒則少陰之生气已絕﹐故死。】

跖跛﹐寒風濕之病也。

【注跖跛﹐行不正而偏廢也。此風寒濕邪﹐皆爲此疾。】

太陰陽明篇

陰气從足上行至頭﹐而下行循臂至指端﹔陽气從手上行至頭﹐而下行至足。故曰﹕陽病者上行極而下﹐陰病者下行極而上。故傷於風者﹐上先受之﹔傷於濕者﹐下先受之。

【注言土者﹐生萬物而法天地﹐天气下降﹐地气上升﹐是以上下四旁﹐無處不到。蓋臟腑陰陽十二經脈之精神气血﹐皆中土之所生。陰者注陰﹐陽者注陽﹐此言邪隨气轉也。人之陰陽出入﹐隨气升降。是以陽病在上者﹐久而隨气下行﹔陰病在下者﹐久而隨气上逆。上先受之者﹐言邪气之中人也髙﹐故邪气在上也。下先受之者﹐言淸濕地气之中人也﹐必從足始﹐故淸气在下也。】

帝曰﹕脾病而四肢不用﹐何也﹖岐伯曰﹕四肢皆稟气於胃﹐而不得至經﹐必因於脾﹐乃得稟也。今脾病不能爲胃行其津液﹐四肢不得稟水殼气﹐气日以衰﹐脈道不利﹐筋骨肌肉皆無气以生﹐故不用焉。

【注胃爲陽土﹐脾屬陰土﹐暢於四肢﹐坤徳也。四肢者﹐五臟六腑之經兪也。四肢受水殼之气﹐由脾臟之轉輸。脾之轉輸﹐各因其臟腑之經隧﹐而受气於陽明﹐是以脈道不利﹐則筋骨肌肉﹐無气以生養矣。】

陽明者﹐表也﹐五臟六腑之海也﹐亦爲之行气於三陽﹐臟腑各因其經﹐而受气於陽明﹐故爲胃行其津液。四肢不得稟水穀气﹐日以益衰﹐陰道不利﹐筋骨肌肉無气以生﹐故不用焉。

【注陽明者﹐表陽也﹐爲五臟六腑之海﹐亦爲之行气於三陽﹐如海之行雲气於天下也。夫三陰三陽﹐所以受气於太陰陽明者气也。如臟腑四肢﹐受水谷之津液者﹐各因其經脈而通於太陰陽明也。】

陽明脈解篇

岐伯曰﹕四肢者﹐諸陽之本也。陽盛則四肢實﹐實則能登髙也。

【注陰者主髒﹐陽者主腑。陽受气於四肢﹐陰受气於五臟﹐故四肢爲諸陽之本。陽盛則四肢實﹐實則能登髙矣。蓋陽盛則升﹐四旁俱盛﹐故能升髙。】

逆調論

帝曰﹕人有四肢熱﹐逢風寒如炙如火者﹐何也﹖岐伯曰﹕是人者﹐陰气虛﹐陽气盛。四肢者﹐陽也。兩陽相得而陰气虛少﹐少水不能滅盛火而陽獨治﹐獨治者﹐不能生長也﹐獨勝而止耳。逢風而如炙如火者﹐是人當肉鑠也。

【注此論表裏陰陽之不和也。四肢爲諸陽主气﹐四肢熱者﹐陽熱之气在表也﹐逢風寒而如炙如火者﹐邪正相搏﹐因表陽之熱而熱更盛極也。陰气虛者﹐裏陰之气虛也。陽气盛者﹐表陽之气盛也。陽受气於四末﹐陰受气於五臟。四肢者﹐陽明之所主也。兩陽﹐陽明也。兩陽合明﹐故曰陽明。相得者﹐自相得而爲熱也。陰气少者﹐少陰之气少也。少水者﹐津液少也。津液少而不能還入胃中﹐則火盛而不能滅矣。夫腎主藏精﹐陽明之所生也。腎之精气﹐復上與陽明相合﹐戊癸合而化火﹐火上之气﹐陰气虛少﹐則陽獨治矣。然獨陽不生﹐謂不能再生長其陽熱﹐惟此獨勝而止矣。二陽之气﹐在於皮膚肌腠之間﹐而又逢風熱之陽邪﹐邪正相搏﹐則火熱熾而銷爍其肌肉矣。】

瘧論

邪中於頭項者﹐气至頭項而病。中於背者﹐气至背而病。中於腰脊者﹐气至腰脊而病。中於手足者﹐气至手足而病。

【注如邪中於頭項﹐衛气行至頭項而病作。中於腰背手足﹐邪卽捨於腰背手足之間﹐衛气行至腰背﹐與腰背所捨之邪相遇而病作。衛气行至手足﹐與手足所捨之邪相遇而病作。】

其但熱而不寒者﹐陰气先絕﹐陽气獨發﹐則少气煩冤﹐手足熱而欲嘔﹐名曰癉瘧。

【注其但熱不寒者﹐邪气藏於骨髓之中﹐而腎陰之气﹐先與骨气相絕﹐是外邪不及於裏陰﹐而獨發於陽也。熱傷气﹐故少气。心惡熱﹐故煩冤。手足爲諸陽之本﹐故手足熱。經云﹕諸嘔吐酸﹐皆屬於熱。此溫瘧之不復寒者﹐名曰癉瘧。癉﹐單也﹐謂單發於陽而病熱也。】

气厥論

黃帝問曰﹕五臟六腑﹐寒熱相移者何﹖岐伯曰﹕胃移熱於膽﹐亦曰食亦。

【注五臟六腑之生气﹐皆取決於膽﹐膽气燥熱﹐則生陽不升﹐故四肢懈惰。胃气熱則消穀善饑﹐故亦曰食亦。】

大腸移熱於胃﹐善食而瘦﹐又謂之食亦。

【注胃主受納水谷﹐大腸爲傳導之官﹐大腸熱邪反逆乘於胃﹐是以胃熱則消穀善食。陽明燥熱﹐則榮衛津液不生﹐故𨿽能食而瘦。亦﹐解﹝亻亦﹞也。謂𨿽能食﹐而四肢懈惰﹐故又謂之食亦。】

風論

以季夏戊己傷於邪者爲脾風。脾風之狀﹐多汗惡風﹐身體怠惰﹐四肢不欲動﹐色薄微黃﹐不嗜食﹐診在鼻上﹐其色黃。

【注脾主肌肉四肢﹐身體怠惰﹐四肢不欲動﹐脾气病也。足太陰之脈屬脾絡胃﹐上膈挾咽連舌本。經絡篇云﹕是主脾所生病者﹐食不下。土位中央﹐故所診在鼻。】

厥論

巨陽之厥﹐則腫首頭重﹐足不能行﹐發爲眴僕。

【注巨陽﹐太陽也。足太陽脈起於目內眥﹐上額交顚﹐從顚入絡腦﹐還出別下項﹐循背俠脊抵腰中﹐下貫臀﹐入腘中﹐循腨內出外踝之後。是以厥逆於上則爲首腫頭痛﹐厥逆於下則爲足不能行﹐神气昏亂則爲眩僕。太陽爲諸陽主气﹐此病在經而轉及於气分﹐故曰發。】

少陽之厥﹐則暴聾頰腫而熱﹐脇痛﹐胻不可以運。

【注足少陽之脈﹐起於目銳眥﹐從耳後入耳中﹐下頰車﹐循胸骨﹐過季脇﹐出膝外廉﹐循足跗﹐故逆則暴聾頰腫﹐脇痛﹐足胻不可以運行。】

厥陰之厥﹐則少腹腫痛﹐腹脹﹐涇溲不利﹐好臥屈膝﹐陰縮腫﹐胻內熱。

【注足厥陰之脈﹐內抵少腹﹐挾胃屬肝絡膽。肝主筋﹐膝者筋之會﹐經脈厥逆﹐不能濡養筋骨﹐故好臥而屈膝。】

三陰俱逆﹐不得前後﹐使人手足寒﹐三日死。

【注三陰俱逆﹐是陰與陽別矣。不得前後者﹐陰關於下也。諸陽之气﹐皆生於陰﹐三陰俱逆則生气絕滅﹐是以手足寒而三日死。此厥在气分﹐故主三日死﹐謂三陰之气厥絕也。若厥在經脈﹐則爲厥狀病﹐不能至於死矣。】

大奇論

腎壅﹐腳下至少腹滿﹐脛有大小﹐髀胻大跛﹐易偏枯。

【注壅者﹐謂髒气滿而外壅於經絡也。腎脈起於足下﹐循內踝﹐上腨內﹐屬腎絡膀胱﹐故自腳下至少腹滿。腎主骨而寒水主气﹐故足脛有大小﹐髀胻大而跛﹐變易爲偏枯﹐此論髒气壅於經脈而爲此病﹐與邪在三焦之不得小便﹐虛邪偏客於形身﹐而發爲偏枯之因證不同也。】

脈解篇

病偏虛爲跛者﹐正月陽气凍解地气而出也。所謂偏虛者﹐冬寒頗有不足者﹐故偏虛爲跛也。

【注此言太陽之气﹐生於冬令水中﹐寒水之气有所不足﹐以致太陽之气亦虛﹐而爲偏枯跛足也。】

少陽所謂色色不能﹐久立久坐﹐起則目﹝目巟﹞﹝目巟﹞無所見者﹐萬物陰陽不定﹐未有主也。秋气始至﹐微霜始下﹐而方殺萬物﹐陰陽內奪﹐故目﹝目巟﹞﹝目巟﹞無所見也。

【注色色不能﹐猶言種種不能自如也。此言少陽主七八月爲首﹐七月之交﹐陰气上升﹐陽气下降﹐萬物陰陽不定﹐而未有所主﹐是以色色不能而亦未有定也。秋气始至﹐則陽气始下﹐而未盛於內﹐陰气正出而陰气內虛﹐則陰陽之气奪於內矣。陰陽內奪﹐故目﹝目巟﹞﹝目巟﹞無所見也。】

調經論

形有餘則腹脹﹐涇溲不利﹐不足則四肢不用。

【注脾主四肢﹐故虛則不用。】

气交變大論

歲土太過﹐雨濕流行﹐腎水受邪﹐民病腹痛淸厥﹐意不樂﹐體重煩冤﹐甚則肌肉痿﹐足痿不收﹐行善瘈﹐腳下痛﹐飲發中滿﹐食減﹐四肢不舉。

【注諸甲之歲﹐土運太過﹐土勝則制水﹐故腎臟病而腳下痛。】

歲金太過﹐燥气流行﹐肝木受邪﹐甚則喘咳逆气﹐肩背痛﹐尻陰股膝髀腨胻足皆病。

【注肅殺太甚﹐則金气自虛而火气來復也。喘咳逆气﹐肺病也。肺兪在肩背﹐故肩背痛。尻陰股膝髀胻皆病者﹐金气虛而下及於所生之水髒也。】

歲水不及﹐濕乃大行﹐民病腹滿身重﹐濡泄﹐寒瘍流水﹐腰股痛發﹐腘腨股膝不便﹐煩冤﹐足痿﹐淸厥﹐足下痛﹐甚則胕腫。

【注六癸之歲﹐水運不及﹐土乃勝之﹐故濕气大行。濕土太過﹐傷及腎陰﹐故爲此諸病。】

歲火不及﹐寒乃大行﹐民病兩臂內痛﹐暴攣痿痺﹐足不任身。

【注歲火不及﹐六癸歲也。足不任身﹐寒濕之證。】

土不及﹐四維有埃云潤澤之化﹐則春有鳴條鼓坼之政﹔四維發振拉飄騰之變﹐則秋有肅殺霖霪之復。其眚四維﹐其髒脾﹐其病內捨心腹﹐外在肌肉四肢。

【注埃云潤澤﹐土之徳化也。鳴條鼓坼﹐木之政令也。此气之和平無勝復也。振拉飄騰﹐木淫而勝土也。肅殺霖霪﹐秋金之復也。土王四時﹐故曰四維﹐曰不時。心者﹐胃脘之分﹔腹者﹐脾土之郛郭也。】

五常政大論

土太過曰惇阜。惇阜之紀﹐是謂廣化。其經足太陰陽明﹐其髒脾腎﹐其病腹滿﹐四肢不舉。

【注土气盛而化气布於四方﹐故爲廣化。其經合於足太陰脾﹑足陽明胃﹐其髒合於脾腎。其腹滿四肢不舉﹐水濕之爲病也。】

六元正紀大論

陽明所至﹐爲鼽尻陰股膝髀腨胻足病。

【注此夏病之常也。】

至眞要大論

少陰在泉﹐客勝則腰痛﹐尻﹑股﹑膝﹑髀﹑腨﹑胻﹑足病﹐瞀熱以酸﹐胕腫不能久立﹐溲便變。

【注四之客气﹐乃太陽寒水。故爲腰尻股胻足病﹐皆太陽之經證﹐同气相感也。次之气﹐乃厥陰風木。瞀熱以酸﹐胕腫不能久立﹐乃脾土之證﹐蓋木淫而土病也。終之客气乃少陰君火﹐主气乃太陽寒水。溲便變者﹐水火相交﹐火淫於下也。】

太陽在泉﹐寒復內余﹐則腰尻痛﹐屈伸不利﹐股脛足膝中痛。

【注寒復內餘者﹐太陽寒水之客气﹐入於內而復內有餘也。腰尻股脛足痛者﹐太陽之經證也。屈伸不利者﹐太陽之主筋也。】

歲陽明在泉﹐燥淫所勝﹐民病足外反熱。

【注陽明在泉﹐子午歲也。足外反熱﹐乃足少陽病。】

少陰司天﹐客勝則鼽嚏﹐頸項彊﹐肩背瞀熱﹐頭痛﹐少气發熱﹐耳聾目瞑﹐甚則胕腫。

【注少陰司天﹐初气乃太陽寒水﹐甚則胕腫﹐乃太陽寒水之气勝也。】

少陽司天﹐主勝則胸滿﹐咳仰息﹐甚而有血﹐手熱。

【注少陽司天﹐初气三气﹐乃君相二火。有血﹐手熱者﹐火發於外也。君相之脈﹐皆循於手﹐故爲手熱。】

示從容論

雷公曰﹕於此有人﹐四肢懈惰﹐喘咳血泄﹐而愚診之﹐以爲傷肺﹐切脈浮大而緊﹐愚不敢治。粗工下砭石病愈多出血﹐血止身輕﹐此何物也﹖帝曰﹕予所能治﹐知亦眾多﹐與此病失矣。譬以鴻飛﹐亦衝於天。夫聖人之治病﹐循法守度﹐援物比類。化之冥冥﹐循上及下﹐何必守經。今夫脈浮大虛者﹐是脾气之外絕﹐去胃外歸陽明也。夫二火不勝三水﹐是以脈亂而無常也。四肢懈惰﹐此脾精之不行也。喘咳者﹐是水气並陽明也。血泄者﹐脈急血無所行也。若夫以爲傷肺者﹐由失以狂也。不引比類﹐是知不明也。

【注此明腎之精水﹐貫乎地中﹐上通於天也。於此有人者﹐言卽於此腎臟﹐而有人病四肢懈惰諸證也。此何物者﹐言如此之病﹐當以何物比類也。聖人治病﹐循陰陽之法度﹐引物比類﹐譬以鴻飛﹐亦衝於天﹐猶人之腎精中貫於脾胃﹐而上合於肺也。故聖人察造化之冥冥﹐循水天之上下﹐又何必僅守其經乎﹖脾气外絕者﹐不行於肌腠也。去胃外歸陽明者﹐去中胃而外歸陽明之經也。二火者﹐君火相水也。三水者﹐太陰所至爲濕生﹐終爲注雨﹐是地之水濕也。太陽之上﹐寒水主之﹐通天之寒水也。腎爲水髒﹐天一之癸水也。夫三水太盛﹐則火不能勝之﹐是以脈亂無常。蓋心主血﹐心主包絡主脈﹐水並於脈中﹐而君相之陽不能勝﹐故脈亂而血妄行也。四肢懈惰者﹐脾土之精气﹐不行於肌腠也。喘咳者﹐下焦之水气﹐並於陽明之經也。血泄者﹐水气並於脈中﹐則脈急而無所循行﹐故血妄行而下泄也。若夫以爲傷肺者﹐由失其比類之義而以狂論也。不援物比類﹐是以知之不明也。言腎精之上交於肺者﹐必由中土而上﹐今反乘於脈中﹐故君相之火傷。】

陰陽類論

二陰一陽﹐病出於腎﹐陰气客遊於心脘下﹐空竅堤閉塞不通﹐四肢別離。

【注此言水從中土而上交於肺﹐復隨天气而運行於上下四旁。二陰謂少陰所主之兩腎﹐一陽乃腎臟所生之少陽。空竅謂汗空﹐乃肺主之毛竅﹐如水不隨气運行於膚表﹐則空竅閉塞不通矣。堤﹐所以防水者也﹐水不滲入於土中之理路﹐則堤閉塞不通﹐而四肢不能受气於中土矣。此緣腎臟病而津液少不能滲灌於脾肺﹐其虛气反從少陽而客遊於心下也。】

二陰二陽﹐病在肺﹐少陰脈沈﹐勝肺傷脾﹐外傷四肢。

【注此二陰二陽相類而爲病也。夫腎精之上通於肺者﹐從脾土而上升﹐若鴻漸之衝天也。二陰二陽相類﹐而病在肺者﹐腎水從陽明而直乘於肺﹐是以肺反病也。少陰脈沈﹐是心腎不交矣。水不濟火﹐則火熱炎上而勝肺﹐水不灌於土中﹐則土燥而脾气損傷﹐外傷四肢﹐蓋土受水津之濕﹐而後能灌漑於四旁。】

解精微論

夫人厥則陽气並於上﹐陰气並於下。陽並於上則火獨光也﹐陰並於下則足寒﹐足寒則脹也。夫一水不勝五火﹐故目眥盲。

靈樞經

邪气臟腑病形篇

腎脈急甚爲骨癲疾﹐微急爲沈厥﹐奔豚﹐足不收﹐不得前後。

【注腎爲陰髒而主骨﹐陰寒太甚﹐故爲骨癲疾。腎爲生气之原﹐正气虛寒則爲沈厥﹔虛气反逆﹐故爲奔豚﹔陰寒在下﹐故足不收。腎開竅於二陰﹐气虛不化﹐故不得前後也。】

本神篇

脾憂愁而不解則傷意﹐意傷則悗亂﹐四肢不舉﹐毛瘁色夭﹐死於春。

【注憂愁﹐肺之情也。如脾因憂愁不解﹐則傷脾臟之意。意傷則悗亂而四肢不舉﹐蓋意乃心之所生﹐而脾主四肢也。】

脾藏榮﹐榮捨意﹐脾气虛則四肢不用﹐五臟不安。

【注脾主四肢﹐虛則四肢不用。土灌四髒﹐是以五臟不安。】

經脈篇

胃足陽明之脈﹐是主血所生病者﹐狂瘧溫淫﹐汗出﹐鼽衄﹐口喎﹐唇胗﹐頸腫﹐喉庳﹐大腹水腫﹐膝臏腫痛﹐循膺﹑乳﹑气街﹑股﹑伏兔﹑骭外廉﹑足跗上皆痛﹐中指不用。

【注平脈篇曰﹕水入於經﹐而血乃成。胃爲水谷之海﹐主生此榮血﹐故是主血所生病者﹐爲狂爲溫瘧。汗出者。胃气熱而蒸發水液之汗也。鼽衄者﹐經气熱也。口喎﹑唇胗﹑頸腫﹑喉痺﹑腹腫﹑膝痛﹑膺股骭跗皆痛者﹐陽明經脈之爲病也。】

脾足太陰之脈﹐是主脾所生病者﹐不能臥﹐彊立﹐股膝內腫厥﹐足大指不用。

【注不能臥﹐彊立﹐股膝內腫﹐足大指不用﹐經病之在外也。】

膀胱足太陽之脈﹐是動則病髀不可以屈﹐腘如結﹐踹如裂﹐是爲踹厥﹔是主筋所生病者﹐項背腰尻腘踹腳皆痛﹐小指不用。

【注太陽之气﹐生於膀胱水中﹐而爲諸陽主气。陽气者﹐柔則養筋﹐故主筋所生之病﹐腰背腘踹諸證﹐皆經脈所循之部分而爲病也。】

心主手厥陰心包絡之脈﹐是主脈所生病者﹐煩心心痛﹐掌中熱。

【注心主血而包絡代君行令﹐故主脈﹐是主脈之包絡所生病者﹐煩心心痛﹐掌中熱﹐皆經脈所循之部分而爲病也。】

三焦手少陽之脈﹐是主气所生病者﹐汗出﹐目銳眥痛﹐煩腫﹐耳後肩臑肘臂外皆痛﹐小指次指不用。

【注少陽乃一陽初生之气﹐故主气所生病者﹐汗出﹐陽加於陰則汗出也。目銳眥痛﹐頰腫﹐耳後肩臑肘臂小指次指﹐皆經脈所循之部分而爲病也。】

膽足少陽之脈﹐是主骨所生病者﹐胸脇肋髀膝外至脛絕骨外踝前及諸節皆痛﹐小指次指不用。

【注少陽屬腎﹐故主骨所生病者﹐爲髀膝脛踝皆痛﹐乃足少陽經脈所循之部分而爲病也。少陽主骨﹐故諸節皆痛也。】

經筋篇

足太陽之筋﹐其病小指支跟腫痛。

【注此經筋之爲病也。】

足少陽之筋﹐病小指次指支轉筋﹐引膝外轉筋﹐膝不可屈伸﹐腘筋急﹐前引髀﹐後引尻﹐傷左角則右足不用﹐命曰維筋相交。

【注維筋者﹐陽維之筋也。陽气從左而右維筋﹐左右之交維也。左絡於右﹐故傷左角者﹐病從左而右也。右足不用者﹐從上而下也。】

足陽明之筋﹐其病足中指支脛轉筋﹐腳跳堅﹐伏兔轉筋﹐髀前腫。

【注足陽明之筋﹐起於中三指﹐乃厲兌之外間﹐循髀股而上經於頸﹐結於口鼻耳目之間﹐其病支脛伏兔轉筋﹐腳跳而堅﹐經筋之爲病也。】

足太陰之筋﹐其病足大指支內踝痛﹐轉筋痛﹐膝內輔骨痛﹐陰股引髀而痛。

【注足太陰之筋﹐起於大指內側之隱白間﹐循膝股而上於胸腹﹐其內者著於脊﹐其病在經筋之部分而爲痛】

足少陰之筋﹐其病足下轉筋﹐及所過而結者皆痛及轉筋。

【注其病足下轉筋﹐及所過而結者皆痛﹐病在此所過所結者﹐主癇瘈痙彊﹐亦經筋之爲病也。】

足厥陰之筋﹐其病足大指支內踝之前痛﹐內輔痛﹐陰股痛﹐轉筋﹐陰器不用。

【注足厥陰之筋﹐起於足大指之大惇﹐循脛股而結於陰器﹐絡諸筋。陰器乃宗筋之會﹐厥陰主筋﹐故連絡於三陰三陽之筋也﹐其病乃筋之所過而結者﹐爲痛﹐爲轉筋﹐爲陰器不用。】

手太陽之筋﹐其病小指支肘內銳骨後廉痛。

【注此筋之所過而結者﹐爲腫﹐爲筋痿也。】

手少陽之筋﹐起於小指次指之端﹐結於腕上﹐循臂結於肘﹐上繞臑外廉﹐上肩走頸﹐合手太陽﹐其病當所過者﹐卽支轉筋。

【注手少陽之筋﹐起於小指次指之關衝穴﹐循腕臂肘臑而上肩頸﹐其病當所過之處﹐卽支分而爲轉筋。】

手太陰之筋﹐起於大指之上﹐循指上行﹐結於魚後﹐行寸口外側﹐上循臂﹐結肘中﹐上臑內廉﹐入腋。其病當所過者﹐支轉筋痛。

手少陰之筋﹐起於小指之內側﹐結於銳骨﹐上結肘內廉﹐上入腋。其病當所過者﹐支轉筋筋痛。

【注手少陰之筋﹐起於手小指側之少衝間﹐循肘腋﹐其病當筋之所過者﹐爲轉筋筋痛。】

海論

髓海有餘﹐則輕勁多力﹐自過其度。髓海不足﹐則腦轉耳鳴﹐脛酸眩冒﹐目無所見﹐懈怠安臥。

【注精液補益腦髓﹐而下流陰股﹐故髓海有餘﹐則足勁輕健而多力。度﹐骨度也。髓從骨空﹐循骨度而上通於腦﹐故有餘則自過其度矣。髓海不足則津液竭﹐津液者所以濡空竅者也﹐是以耳爲之鳴﹐目無所見。液脫者﹐骨屬屈伸不利﹐故脛酸而懈怠安臥也。】

逆順肥瘦篇

黃帝曰﹕脈行之逆順柰何﹖岐伯曰﹕手之三陰﹐從髒走手﹔手之三陽﹐從手走頭﹔足之三陽﹐從頭走足﹔足之三陰﹐從足走腹。

【注此言手足陰陽之脈﹐上下外內﹐逆順而行﹐應地之經水也。】

陰陽系日月篇

黃帝曰﹕余聞天爲陽﹐地爲陰﹐日爲陽﹐月爲陰﹐其合之於人柰何﹖岐伯曰﹕腰以上爲天﹐腰以下爲地﹐故天爲陽﹐地爲陰。故足之十二經脈﹐以應十二月﹐月生於水﹐故在下者爲陰。手之十指﹐以應十日﹐日主火﹐故在上者爲陽。

【注積陽爲天﹐積陰爲地﹐天地合气﹐命之曰人。故身半以上﹐天气主之﹐身半以下﹐地气主之。日以應火﹐月以應水﹐人秉先天之水火而成此形﹐故在上者﹐爲陽以應日﹐在下者﹐爲陰以應月。十日應天之十干﹐十二月應地之十二支﹐是以足之十二經脈﹐以應十二月﹐手之十指﹐以應十日﹐人秉天地水火而生﹐故與天地相參。】

黃帝曰﹕合之於脈柰何﹖岐伯曰﹕寅者﹐正月之生陽也﹐主左足之少陽。未者六月﹐主右足之少陽。卯者二月﹐主左足之太陽。午者五月﹐主右足之太陽。辰者三月﹐主左足之陽明。巳者四月﹐主右足之陽明。此兩陽合於前﹐故曰陽明。申者﹐七月之生陰也﹐主右足之少陰。丑者十二月﹐主左足之少陰。酉者八月﹐主右足之太陰。子者十一月﹐主左足之太陰。戌者九月﹐主右足之厥陰。亥者十月﹐主左足之厥陰。此兩陰交盡﹐故曰厥陰。

【注歲半以上爲陽﹐而主少陽太陽﹐歲半以下爲陰﹐而主少陰太陰﹐猶兩儀之分四象也。兩陽合明﹐故曰陽明。兩陰交盡﹐故曰厥陰。此四象而生太少中之三陰三陽也。男生於寅﹐故始於正月之少陽﹔女生於申﹐故始於七月之少陰。陽從左﹐故左而右﹔陰從右﹐故右而左。】

甲主左手之少陽﹐己主右手之少陽﹐乙主左手之太陽﹐戊主右手之太陽﹐丙主左手之陽明﹐丁主右手之陽明﹐此兩火並合﹐故爲陽明。庚主右手之少陰﹐癸主左手之少陰﹐辛主右手之太陰﹐壬主左手之太陰。

【注太陽主日﹐少陽主火﹐故兩火並合﹐是爲陽明。陽明者﹐離明之象也。明兩作離﹐故兩火並合。兩陽合明﹐是爲陽明。手少陰君火主日﹐手太陰肺金主天﹐故應手之十指﹐此陽中有陰也。】

故足之陽者﹐陰中之少陽也﹔足之陰者﹐陰中之太陰也。手之陽者﹐陽中之太陽也﹔手之陰者﹐陽中之少陰也。腰以上者爲陽﹐腰以下者爲陰。

【注腰以上者爲陽﹐腰以下者爲陰﹐此陰陽之定位。手經有陰﹐足經有陽﹐乃上下之气交。】

本髒篇

肝應爪。爪厚色黃者膽厚﹐爪薄色紅者膽薄﹐爪堅色靑者膽急﹐爪濡色赤者膽緩﹐爪直色白無約者膽直﹐爪惡色黑多紋者膽結也。

【注朱氏曰﹕爪者筋之餘﹐故肝應爪﹐視爪之好惡﹐以知膽之厚薄緩急也。】

五色篇

顴者﹐肩也。顴後者﹐臂也。臂下者﹐手也。目內眥上者﹐膺乳也。挾繩而上者﹐背也。循牙車以下者﹐股也。中央者﹐膝也。膝以下者﹐脛也。當脛以下者﹐足也。巨分者﹐股裏也。巨屈者﹐膝臏也。此五臟六腑肢節之部也﹐各有部分。有部分﹐用陰和陽﹐用陽和陰。當明部分﹐萬舉萬當。能別左右﹐是謂大道。男女異位﹐故曰陰陽。

衛气失常篇

皮有部﹐皮之部輸於四末。

【注衛气行於皮﹐輸於四末﹐爲所主之部。蓋衛气出於陽﹐從頭目而下注於手足之五指﹐故以四末爲部也。】

動輸篇

黃帝曰﹕榮衛之行也﹐上下相貫﹐如環之無端。今有其卒然遇邪气﹐及逢大寒﹐手足懈惰﹐其脈陰陽之道﹐相輸之會﹐行相失也﹐气何由還﹖岐伯曰﹕夫四末陰陽之會者﹐此气之大絡也。四街者﹐气之徑路也。故絡絕則徑通﹐四末解則气從合﹐相輸如環。黃帝曰﹕善。此所謂如環無端﹐莫知其紀﹐此之謂也。

陰陽二十五人篇

足少陽之下﹐血气盛則外踝肥﹐血多气少則外踝皮堅而厚﹐血少气多則外踝皮薄而軟﹐血气皆少則外踝瘦無肉。

【注足少陽經脈之下行者﹐循膝外廉下輔骨之前﹐抵絕骨之端﹐下出外踝之前﹐循足跗上﹐是以在下皮膚分肉之血气盛﹐則外踝肥血多則皮堅而厚﹐血少則皮薄而軟。】

足太陽之下﹐血气盛則跟肉滿踵堅﹐气少血多則踵跟空﹐血气皆少則善轉筋﹑踵下痛。

【注轉筋﹑踵下痛者﹐血气少而不能榮養筋骨也。】

手陽明之下﹐血气盛則手魚肉以溫﹐气血皆少則手瘦以寒。

【注手陽明經脈之下行者﹐循臑臂上入兩筋之間﹐出合谷﹐故血气盛則手魚肉以溫﹐血气皆少則手瘦以寒也。】

手少陽之下﹐血气盛則手卷多肉以溫﹐血气皆少則寒以瘦﹐气少血多則瘦以多脈。

【注手少陽經脈之下行者﹐從肩臑肘臂而上出於手腕﹐故血气盛則手卷多肉以溫。蓋手少陽之血气﹐循手錶腕﹐盛則皮緩肉淖﹐故善於捲握也。多脈者﹐皮肉瘦而脈絡多外見也。】

手太陽之下﹐血气盛則掌肉充滿﹐血气皆少則掌瘦以寒。

【注手太陽之脈下行者﹐循肩臑肘臂而下出於手腕﹐是以血气盛則掌肉充滿﹐血气皆少則掌瘦以寒也。】

百病始生篇

虛邪之中人也﹐始於皮膚﹐畱而不去則傳捨於絡脈﹐畱而不去傳捨於經﹐畱而不去傳捨於輸。在輸之時﹐六經不通﹐四肢﹐則肢節痛﹐腰脊乃彊。

【注輸者﹐轉輸血气之經脈﹐卽臟腑之經隧也。臟腑之大絡﹐左右上下﹐並經而出﹐布於四末﹐故邪畱於輸﹐則六經不通﹐四肢之肢節痛也。腰脊乃彊者﹐臟腑之大絡﹐通於督脈之長彊也。】

邪客篇

天圓地方﹐人頭圓足方以應之。天有四時﹐人有四肢﹔天有十日﹐人有手十指。辰有十二﹐人有足十指莖垂以應之。女子不足二節﹐以抱人形。

論疾診尺篇

肘所獨熱者﹐腰以上熱﹔手所獨熱者﹐腰以下熱﹔肘前獨熱者﹐膺前熱﹔肘後獨熱者﹐肩背熱﹔臂中獨熱者﹐腰腹熱﹔肘後粗以下三四寸熱者﹐腸中有虫﹔掌中熱者﹐腹中熱﹔掌中寒者﹐腹中寒﹔魚上白肉有靑血脈者﹐胃中有寒。

【注手太陰之脈從指井之少商﹐過於輸﹐行於經﹐而入於肘之尺澤。脈外之气血﹐從手陽明之五里﹐走尺以上魚﹐相逆順而行也。肘所自寸而下﹐尺也。手所自尺而上﹐寸也。肘所獨熱者﹐腰以上熱﹐手所獨熱者﹐腰以下熱﹐此診尺膚以候形身之上下﹐故與脈候之上下反其診也。肘前乃手厥陰之曲澤處﹐肘後乃手少陽之天井處。蓋以兩手下垂﹐上以候上﹐下以候下﹐前以候前﹐後以候後也。夫所謂肘所手所者﹐謂手臂之背面﹐臂中掌中魚上﹐乃手臂之正面。背面爲陽﹐故候形身之外﹔正面主陰﹐故候腰腹腸胃之內。卽尺外以候季脇﹐尺裏以候腹中之大義相同也。】

大便赤辦﹐飧泄脈小者﹐手足寒﹐難已。飧泄脈小﹐手足溫﹐泄易已。

【注大便赤辦者﹐謂黃赤之間別也。蓋中焦泌糟粕﹐蒸津液﹐乃化而爲血﹐獨行於經隧﹐命曰榮气﹔水谷常並居於胃﹐成糟粕而俱下於大腸﹐濟泌別汁而滲入於膀胱。如大便赤辦﹐乃中焦之血與糟粕並下矣。飧泄﹐大腸虛而不能濟泌矣。此腸胃虛泄於下﹐中焦之汁﹐不能榮於脈中﹐故脈小也。若手足溫者﹐得下焦之生气﹐故泄易已。】

癰疽篇

發於股脛﹐名曰股脛疽﹐其狀不甚變﹐而癰膿搏骨﹐不急治﹐三十日死矣。

【注發於股脛﹐足少陰之毒也。其狀不甚變者﹐毒附於骨而不外發﹐故皮膚不甚變﹐爲癰毒之狀也。】

發於股陰﹐名曰赤施﹐不急治﹐六十日死。在兩股之內﹐不治﹐十日而當死。

【注股陰﹐足三陰之部分也﹐以火毒而施於陰部﹐故名赤施。六者﹐水之成數。十日者﹐陰數之終也。】

發於膝﹐名曰疵癰﹐其狀大癰﹐色不變﹐寒熱﹐如堅石。勿石﹐石之者死﹔須其柔﹐乃石之者生。

【注膝者﹐筋之會﹐足少陽之分也。色不變者﹐色與皮膚相同而不赤也。其狀如大癰而色不變者﹐毒在外內之間也。蓋少陽主樞﹐故其色狀如此而爲寒熱也。如堅石者勿砭石之﹐石之則死﹐毒气入於內也。須其柔軟而石之者生﹐毒气出於外也。蓋少陽主樞﹐可內而可外也。】

發於脛﹐名曰兔嚙﹐其狀赤至骨﹐急治之﹐不治﹐害人也。

【注兔乃陰類﹐發於脛﹐名曰兔嚙者﹐發於陰脛也。其狀赤至骨者。從外而內也﹐故曰急治之。不治害人﹐猶言外賊之來害人也。】

發於內踝﹐名曰走緩﹐其狀癰也﹐色不變﹐數石其輸﹐而止其寒熱﹐不死。

【注夫癰疽之變﹐有病因於內而毒走於外者﹐有腫見於外而毒气走於內者﹐此邪畱於脈而不行﹐故名曰走緩﹐其狀若癰而色不赤也。足少陰之脈﹐起於小指之下﹐邪趨足心﹐出然谷之下﹐循內踝之後﹐以上腨內﹐故當數石其輸﹐去其邪而止其寒熱。蓋足少陰秉先天之水火﹐故能爲寒爲熱也。】

發於足上下﹐名曰四淫﹐其狀大癰﹐不急治之﹐百日死。

【注四淫者﹐邪气淫於左右之太少也。少陽主初陽之生气﹐而發於腎臟﹐太陽乃腎之府﹐而爲諸陽主气﹐故當急治之﹐不則陽气傷而百日死矣。】

發於足旁﹐名曰厲癰﹐其狀不大﹐初如小指發﹐急治之﹐去其黑者﹐不消輒益。不治﹐百日死。

【注足陽明之脈﹐起於足大指次指之厲兌﹐故發於足旁﹐名曰厲癰。黑者﹐水之色﹐不急治之以去其黑﹐則寒淫而土敗矣。】

發於足指﹐名曰脫癰﹐其狀赤黑﹐死不治。不赤黑﹐不死。不衰﹐急斬之﹐不則死矣。

【注此足少陰之毒﹐從內而發於外﹐故曰脫癰﹐謂從陰而脫出於陽也。發於足指者﹐發於足大指也。夫足少陰秉先天之水火﹐其狀赤黑者﹐水火之淫毒太盛﹐故爲不治之死證。不赤黑者﹐其毒气少衰﹐故爲不死。如癰腫不衰﹐急斬去其指﹐不則毒气注於諸經之絡而死矣。】

扁鵲難經

四肢滿閉

假令得肝脈﹐其外證善潔面靑善怒﹐其內證臍左有動气﹐按之牢若痛﹐其病四肢滿閉﹐淋溲便難﹐轉筋。有是者肝也﹐無是者非也。

四肢不收

假令得脾脈﹐其外證面黃善噫善思善味﹐其內證當臍有動气﹐按之牢若痛﹐其病腹脹滿﹐食不消﹐體重節痛﹐怠惰嗜臥﹐四肢不收。有是者脾也﹐無是者非也。

飲食勞倦﹐其病身熱而體重嗜臥﹐四肢不收﹐其脈浮大而緩。

足寒

假令得腎脈﹐其外證面黑善恐欠﹐其內證臍下有動气﹐按之牢若痛﹐其病逆气小腹急痛﹐泄如下重﹐足脛寒而逆。有是者腎也﹐無是者非也。

中濕﹐其病身熱而小腹痛﹐足脛寒而逆﹐其脈沈濡而大。

金匱要略【漢張機】

四肢腫重

皮水爲病﹐四肢腫﹐水气在皮膚中﹐四肢聶聶動者﹐防己茯苓湯主之。

脾水者﹐其腹大﹐四肢苦重﹐津液不生﹐但苦少气﹐小便難。

諸肢節疼痛﹐身體尩羸﹐腳腫如脫﹐頭眩短气﹐溫溫欲吐﹐桂枝芍藥知母湯主之。

味酸則傷筋﹐筋傷則緩﹐名曰泄﹔咸則傷骨﹐骨傷則痿﹐名曰枯。枯泄相搏﹐名曰斷泄。榮气不通﹐衛不獨行﹐榮衛俱微﹐三焦無所禦﹐四屬斷絕﹐身體羸瘦﹐獨足腫大﹐黃汗出﹐脛冷﹐假令發熱﹐便爲歷節也。

病人常以手指臂腫動﹐此人身體瞤瞤者﹐藜蘆甘艸湯主之。

寒熱

腹痛脈弦而緊﹐弦則衛气不行﹐卽惡寒﹐緊則不欲食﹐邪正相搏﹐卽爲寒疝。寒疝繞臍痛﹐若發則白津出﹐手足厥冷﹐其脈沈緊者﹐大烏頭煎主之。

酸疼

虛勞裏急﹐悸衄腹中痛﹐夢失精﹐四肢酸疼﹐手足煩熱﹐咽漧口燥﹐小建中湯主之。

不仁

寒疝腹中痛﹐逆冷﹐手足不仁﹐若身疼痛﹐灸刺諸藥不能治﹐抵當烏頭桂枝湯主之。

食禁

時病差未健﹐食生菜﹐手足必腫。

春秋二時﹐龍帶精入芹菜中﹐人偶食之爲病﹐發時手背腹滿﹐痛不可忍﹐名蛟龍病。治之方﹕

硬糖二﹑三升。

右一味﹐日兩度服之﹐吐出如蜥蜴三﹑五枚﹐差﹝硬糖三﹑五升……差原本脫﹐據《金匱》果實菜谷禁忌並治第二十五補。﹞。

浸淫瘡

浸淫瘡﹐從口流向四肢者可治﹐從四肢流來入口者不可治。

浸淫瘡﹐黃連粉主之。

轉筋

轉筋之爲病﹐其人臂腳直﹐脈上下行微弦。

中藏經【漢華佗】

論腳弱狀候不同

人病腳气與气腳有異者﹐爲邪毒從內而注入腳﹐名曰气腳也﹔風寒暑濕邪毒之气﹐從外而入於腳膝﹐漸傳於內者﹐名曰腳气也。皆以邪奪共正﹐使人病形頓相類例。其於治療﹐亦有上下先後也﹐故分別於耳目一揆而不察其由﹐無理致其瘳也。又喜怒憂思寒熱毒邪之气﹐流入肢節﹐或注於腳膝﹐其狀類諸風歷節偏枯臃腫之證﹐但入其腳膝﹐謂之气腳也﹔若從外入足入髒者﹐謂之腳气也。腳气者﹐先治內而次治外﹐實者利之﹐虛者益之。又病腳气多者﹐何也﹖謂人之心肺二經起於手﹐脾腎肝三經起於足﹐手則淸邪中之﹐足則濁邪中之。人身之苦者﹐手足耳﹐而足則最重者艱苦﹐故風寒暑濕之气﹐多中於足﹐以此腳气病多也。然而得此病者﹐從漸而生病﹐但始萌而不悟﹐悟者不曉﹐醫家不爲腳气﹐將爲別疾﹐治療不明﹐因循至大﹐身居厄矣。本從微起﹐漸成巨候﹐流入臟腑﹐傷於四肢頭項腹背﹐未甚終不能知覺也。時因他而作﹐或如傷寒﹐或如中暑﹐或腹背疼痛﹐或肢節不仁﹐或語言錯亂﹐或精神昏昧﹐或時喘乏﹐或暴盲聾﹐或飲食不入﹐或臟腑不通﹐或孿急不遂﹐或舒緩不收﹐或口眼牽搐﹐或手足顫掉﹐種種名狀﹐莫有達者。故使愚俗束手受病﹐死無告療﹐仁者見之﹐豈不傷哉﹖今始述本末﹐略示後學淺深消息。至於醉入房中﹐飽眠露下﹐當風取涼﹐對月貪歡﹐沐浴未幹而熟睡﹐房室才罷而衝軒﹐久立於低濕﹐久佇於水涇﹐冒雨而行﹐侵寒而寢﹐勞傷汗出﹐食飲悲生﹐犯諸所禁﹐因成疾矣。其於不正之气﹐中於上則害於頭目﹐害於中則蠱於心腹﹐形於下則失於腰腳﹐及於旁則妨於肢節﹐千狀萬證﹐皆屬气腳。起於腳膝﹐乃謂腳气也。形候脈理﹐亦在詳明。其脈浮而弦者起於風﹐濡而弱者起於濕﹐洪而數者起於熱﹐遲而濇者起於寒﹐滑而微者起於虛﹐牢而堅者起於實。在於上則發於上﹐在於下則發於下﹐在於中則發於中。結則因气﹐散則因憂﹐緊則因怒﹐細則因悲。風者汗而愈﹐濕者溫而愈﹐熱則解而愈﹐寒則熨而愈。虛者補之﹐實者瀉之﹐气則流之﹐憂則寬之﹐怒則悅之﹐悲則和之。能通斯方﹐謂之良醫。腳气之病﹐傳於心肝﹐十死不治。入心則恍惚妄謬﹐嘔吐﹐食不入﹐眠不安定﹐左手寸口脈乍大乍小﹐乍有乍無者﹐是也。入腎則腰腳俱腫﹐小便不通﹐呻吟不絕﹐目額皆黑色﹐時上衝胸腹而喘﹐其左尺中脈絕者是也。切宜明審矣。

死候

手足爪甲肉黑色者死。

骨絕腰脊痛﹐腎中重不可反側﹐足膝後平者﹐五日死。

腎絕足腫者﹐九日死。

筋絕魂驚虛恐﹐手足爪甲靑﹐呼罵不休者﹐八九日死。

脈訣【晉王叔和】

四肢酸疼

滑脈關前熱在胸﹐到關翻胃幾千重。更向尺中還若是﹐小便赤濇腳酸疼。

死候

足趺趾踵膝如斗﹐十日須知難保守。手足甲靑叫罵多﹐筋絕九日定難過。古今圖書集成醫部全錄卷一百九十

四肢門

千金方【唐孫思邈】

論風毒狀

考諸經方﹐往往有腳弱之論﹐而古人少有此疾。自永嘉南渡﹐衣纓士人多有遭者。嶺表江東有支法﹑存仰道人等﹐並畱意經方﹐偏善斯術﹐晉朝仕望﹐多獲全濟﹐莫不由此二公。又宋齊之間﹐有釋門深師師道人述法存等諸家舊方﹐爲三十卷﹐其腳弱一方﹐近百餘首。周魏之代﹐蓋無此病﹐所以姚公集驗﹐殊不殷勤﹐徐王撰錄﹐未以爲意。特以三方鼎峙﹐風教未一﹐霜露不均﹐寒暑寒暑原缺﹐據《千金》卷七補。不等﹐是以關西河北﹐不識此疾。自聖唐開辟﹐六合無外﹐南極之地﹐襟帶是重﹐爪牙之寄﹐作鎭於彼﹐不習水土﹐往者皆遭。近者﹐中國士大夫𨿽不涉江表﹐亦有居然而患之者。良由今代天下風气混同﹐物類齊等所致之耳。然此病發﹐初得先從腳起﹐因卽脛腫﹐時人號爲腳气﹐深師云腳弱者﹐卽其義也。深師述支法存所用永平山敷施蓮範祖耀黃素等諸腳弱方﹐凡八十餘條﹐皆極精要。然學者尋覽﹐頗覺繁重﹐正是方集耳。卒欲救急﹐莫測指南。今取其所經用灼然有效者﹐以備倉卒﹐餘者不復具述。

論何以得之於腳

問曰﹕風毒中人﹐隨處皆得作病﹐何偏著於腳也﹖答曰﹕夫人有五臟﹐心肺二髒經絡所起在手十指﹐肝腎與脾三髒經絡所起在足十趾。夫風毒之气皆起於地﹐地之寒暑風濕皆作蒸气﹐足常履之﹐所以風毒之中人也﹐必先中腳。久而不瘥﹐徧及四肢腹背頭項也。微時不覺﹐痼滯乃知。經云﹐次傳間傳是也。

論得已便令人覺否

凡腳气病皆由感風毒所致﹐得此病多不令人卽覺﹐會因他病一度方始發動﹐或奄然大悶﹐經兩三日不起﹐方乃覺之。諸小庸醫﹐皆不識此疾﹐謾作余病治之﹐莫不盡斃。故此病多不令人識也。始起甚微﹐食飲嬉戲﹐气力如故﹐惟卒起腳屈弱不能動﹐有此爲異耳。黃帝云﹕緩風濕痺﹐是也。

論風毒相貌

夫有腳气未覺異而頭項臂膊已有所苦﹐有諸處皆悉未知而心腹五內已有所困。又風毒之中人也﹐或見食嘔吐﹐憎聞食臭﹐或有腹痛下利﹐或大小便祕濇不通﹐或胸中衝悸﹐不欲見光明』或精神昏憤』或喜迷忘﹐語言錯亂﹐或壯熱頭痛﹐或身體酷冷疼煩﹐或覺轉筋﹐或腳脛腫或不腫﹐或﹝月坒﹞腿頑痺﹐或時緩縱不隨﹐或復百節攣急﹐或小腹不仁﹐此皆腳气狀貌也﹐亦云風毒腳气之候也。其候難知﹐當須細意察之﹐不爾必失其機要。一朝病成﹐難可以理﹐婦人亦爾。又有婦人產後﹐春夏取涼﹐多中此毒﹐深宜愼之。其熱悶掣瘲﹐驚悸心煩﹐嘔吐气上﹐皆其候也。又但覺臍下冷痞﹐愊愊然不快﹐兼小便淋瀝﹐不同生平﹐卽是腳气之候。頑弱名緩風﹐疼痛爲濕痺。

論得之所由

凡四時之中﹐皆不得久坐久立濕冷之地﹐亦不得因酒醉汗出﹐脫衣靴襪﹐當風取涼﹐皆成腳气。若暑月久坐久立濕地者﹐則熱濕之气﹐蒸人經絡﹐病發必四肢酸疼煩悶。若寒月久坐久立濕冷地者﹐則冷濕之气﹐上入經絡﹐病發則四體酷冷轉筋。若當風取涼得之者﹐病發則皮肉頑痺﹐諸處瞤動﹐漸漸向頭。凡常之日﹐忽然暴熱﹐人皆不能忍得者﹐當於此時﹐必不得頓取於寒以快意也。卒有暴寒﹐復不得受之﹐皆生病也。世有勤功力學之士﹐一心注意於事﹐久坐行立於濕地﹐不能動轉﹐冷風來擊﹐入於經絡﹐不覺成病。故風毒中人﹐或先中手足十指﹐因汗毛孔開﹐腠理疏通﹐風如急箭﹐或先中足心﹐或先中足趺﹐或先中膝已下腨脛表裏者。若欲使人不成病者﹐初覺卽灸所覺處三二十壯﹐因此卽愈﹐不復發也。黃帝云﹕當風取涼﹐醉已入房﹐能成此疾。

論冷熱不同

問曰﹕何故得者有冷有熱﹖答曰﹕足有三陰三陽﹐寒中三陽﹐所患必冷﹐暑中三陰﹐所患必熱﹐故有表裏冷熱不同。熱者治以冷藥﹐冷者療以熱藥﹐以意消息之。脾受陽毒卽熱頑﹐腎受陰濕卽寒痺。

論因腳气續生諸病

𨿽患腳气﹐不妨乳石動發﹐皆須服壓石藥療之。夫因患腳气續生諸病者﹐則以諸藥對之。或小便不利﹐則以豬苓﹑茯苓及諸利小便藥治之﹔大便極堅者﹐則以五柔麻仁丸等治之﹔徧體腫滿成水病者﹐則取治水方中諸治水之藥治之。餘皆仿此﹐更無拘忌。

論須療緩急

凡小覺病候有異﹐卽須大怖畏﹐決意急治之﹐勿緩。气上入腹﹐或腫或不腫﹐胸脇逆滿﹐气上肩息﹐急者死不

旋踵﹐寬者數日必死﹐不可不急也。但看心下急﹐气喘不停﹐或自汗數出﹐或乍寒乍熱﹐其脈促短而數﹐嘔吐不止者皆死。

論虛實可服藥不可服藥

凡腳气之疾﹐皆由气實而死﹐終無一人以服藥致虛而殂。故腳气之人﹐皆不得大補﹐亦不可大瀉﹐終不得畏虛﹐故預止湯不服也。如此者﹐皆死不治也。

論看病問疾人

世間大有病人親朋故舊交遊來問疾﹐其人曾不經一事﹐未讀一方﹐自騁了了﹐詐作明能﹐談說異端﹐或言是虛﹐或言是實﹐或云是風﹐或云是蠱﹐或道是水﹐或石是痰﹐紛紜謬說﹐種種不同。破壞病人心意﹐不知孰是﹐遷延未定﹐時不待人﹐欻然致禍﹐各自散走。是故大須好人及好名醫﹐識病深淺﹐探賾方書﹐博覽古今﹐是事明解者看病﹐不爾大悞人事。竊悲其如此者眾﹐故一一顯析﹐具述病之由狀﹐令後來病者讀之﹐以自防備也。但有一狀相應﹐則須依方急治﹐勿取外人言議﹐自貽憂悔﹐但詳方意﹐愈人不難﹐莫信他言以自誤也。余嘗爲人撰門冬煎﹐此方治腳气大有驗﹐病者須急用之。

論脈候法

凡腳气𨿽復診候多塗﹐而三部之脈﹐要須不違四時者爲吉﹐其逆四時者勿治。餘如《脈經》所說﹐此中不復具載。其人本黑瘦者易治﹐肥大肉厚赤白者難愈。黑人耐風濕﹐赤白不耐風﹐瘦人肉硬﹐肥人肉軟﹐肉軟則受疾至深﹐難愈也。

論腫不腫

凡人久患腳气不自知別﹐於後因有他疾發動﹐治之得瘥﹐後直患嘔吐而復腳弱﹐余爲診之﹐乃告爲腳气。病者曰﹕某平生不患腳腫﹐何因名爲腳气﹖不肯服湯。余醫以爲石發。狐疑之間﹐不過一旬而死。故腳气不得一向以腫爲候﹐亦有腫者﹐有不腫者。其以小腹頑痺不仁者﹐腳多不腫。小腹頑痺﹐不過三五日﹐卽令人嘔吐者﹐名腳气入心。如此者﹐死在旦夕。凡患腳气到心﹐難治﹐以其腎水克心火故也。

論須愼不愼

凡腳气之病﹐極須愼房室﹑羊肉﹑牛肉﹑魚﹑蒜﹑蕺菜﹑菘菜﹑蔓靑﹑瓠子﹑酒﹑面﹑酥油﹑乳麋﹑豬﹑雞﹑鵝﹑鴨﹐有方用鯉魚頭﹐此等並切禁﹐不得犯之﹐並忌大怒。惟得食粳粱﹑粟米﹑醬豉﹑蔥﹑韭﹑薤﹑椒﹑姜﹑橘皮。又不得食諸生果子酸酢之食﹐犯者皆不可瘥。又大宜生牛乳﹐生栗子。

論善能治者幾日可瘥

凡腳气病枉死者眾﹐略而言之有三種﹕一覺之傷晚﹐二驕狠恣傲﹐三狐疑不決。此三種﹐正當枉死之也。故世間誠無良醫﹐𨿽有良醫﹐而病人有性靈﹐堪受入者﹐更復鮮少。故𨿽有騏驥而不遇伯樂﹐𨿽有尼父而人莫之師﹐其爲枉橫﹐亦猶此也。今有病者﹐有受入性依法﹐使余治之﹐不過十日﹐可得永瘥矣。若無受入性者﹐亦不須爲治。縱能治之﹐恐無瘥日也。非似腳气﹐諸病皆然。良藥善言﹐觸目可致﹐不可使人必服。法爲信者施﹐不爲疑者說。

論服湯藥色目

風毒之气﹐入人體中﹐脈有三品﹐內外證候相似﹐但脈有災耳。若脈浮大而緩﹐宜服續命湯兩劑﹐應瘥。若風盛﹐宜作越婢湯﹐加白朮四兩。若脈浮大緊轉快﹐宜作竹瀝湯。若病人脈微而弱﹐宜服風引湯。此人脈﹐多是因虛而得之。若大虛短气力乏﹐可其間作補湯﹐隨病冷熱而用之。若未愈﹐更服竹瀝湯。若病人脈浮大而緊快﹐此是三品之中﹐最惡脈也。或沈細而快者﹐此脈正與浮大而緊者﹐同是惡脈。浮大者病在外﹐沈細者病在內﹐治亦不異﹐當消息以意耳。其形尙可﹐而手足未容至弱﹐數日之中﹐气上卽便命終。如此之脈﹐往往有人得之﹐無一存者﹐急服竹瀝湯﹐日服一劑﹐切要湯勢常令相及﹐勿令半日之中﹐空無湯也。此湯竹瀝多﹐服之若不極熱﹐輒停在胸心﹐更爲人患。每服當使極熱﹐若服竹瀝湯得下者﹐必佳也。若已服三劑竹瀝湯﹐病及脈勢未折﹐而苦脹滿﹐可以大鱉甲湯下之。湯勢盡而不得下﹐可以丸藥助湯令下。後更服竹瀝湯﹐趣令脈勢折﹐气息料理便停﹐服三十二物八風散佳。又初得病﹐便摩野葛膏﹐日再﹐頑痺腳弱都愈乃止。若服竹瀝湯﹐脈勢折如未病時﹐气力轉勝﹐腳故未能行﹐體力充足﹐然後漸微行步。病重者瘥後半年﹐始能人扶行耳。旣覺脈及體內瘥﹐但當勤服八風散﹐勿以腳未能行﹐輕加余治﹐余治未必全得益﹐更生諸惡﹐失此諸治也。猥人邊亦勿行野葛膏。有人聞竹瀝湯云恐傷腰腳者﹐卽與勿治。宜知此法﹐此皆人無受入性﹐不可與醫故也。不爲疑者說﹐此之謂也。竹瀝湯有三首﹐輕者服前方﹐重者以次第服後方。此風毒乃相注易﹐病人宜將空缺服小金牙散﹐以少許塗鼻孔耳門﹐病困人及新亡人﹑喜易人﹑彊健人宜將服之﹐亦以塗耳鼻乃可。臨近亡人及視疾者﹐絳囊帶一方寸匕﹐男左女右臂此散毒。服宜從少爲始。病人惟宜飲赤小豆飲﹐冬服側子金牙酒﹑續命湯。治風毒病﹐初得似時行毒病﹐而脈浮緩終不變﹐快者不治﹐或數日而死﹐或十日而死。或得便不識人﹐或發黃﹐或發斑﹐或目赤﹐或下部穿爛者﹐此最急﹐得之卽先服續命湯一劑﹐並服葛根湯﹑麻黃湯下之。若此不折﹐更與續命湯兩三劑必瘥。此病大急﹐常令湯勢相接﹐不可使半日缺湯﹐不然﹐卽便殺人。夫腳气之病﹐先起嶺南﹐稍來江東亦有得之者。其證或微覺疼痺﹐或兩脛腫滿﹐或行起濇弱﹐或上入腹不仁﹐或時冷熱﹐小便祕濇﹐喘息﹐气上衝咽喉﹐气急欲死﹐食嘔不下﹐气上逆者﹐皆其候也。若覺此證﹐先與犀角旋覆花湯。

活人書【宋朱肱】

腳气

傷寒只傳足經﹐不傳手經。地之寒暑風濕﹐皆作蒸气﹐足常履之﹐遂成腳气﹐所以病證與傷寒相近。其脈浮而弦者起於風﹐濡而弱者起於濕﹐洪而數者起於熱﹐遲而濇者起於寒。風者汗而愈﹐濕者溫而愈﹐熱者下而愈﹐寒者熨而愈。腳气之病﹐始得不覺﹐因他病乃知。毒气入心﹐則小腹頑痺不仁﹐令人嘔吐﹐死在朝夕矣。然終是與傷寒不同者﹐孫眞人云﹕卒起腳屈弱不能轉動﹐有此爲異耳。要之﹐有腳气之人﹐先從腳起﹐或先緩弱疼痺﹐寒气勝者爲痛痺﹐有寒故痛也﹔或行起忽倒﹐或兩脛腫痛﹐亦有不腫者﹔或腳膝枯細﹐或心中忪悸﹐或小腹不仁。蓋病久入深﹐榮衛之行濇﹐皮膚不榮﹐故爲不仁。不仁者﹐皮頑不知有無也。或舉體轉筋﹐或見食嘔逆﹐惡聞食气﹐或胸滿气急﹐或徧體酸痛﹐皆腳气候也。黃帝所謂緩風濕痺是也。頑弱名緩風﹐疼痛爲濕痺。痺者﹐閉也﹐閉而不仁﹐故曰痺也。寒中三陽﹐所患必冷﹐越婢湯﹑小續命湯主之。小續命煎湯成﹐旋入生薑自然汁﹐最快。暑中三陰﹐所患必熱﹐小續命湯去附子﹐減桂一半。大煩躁者﹐紫雪最良。大便祕者﹐脾約丸﹑神功丸﹑五柔丸﹑大三脘散﹑木瓜散主之。腳气之疾﹐皆由气實﹐而始終無一人以服藥致虛而殂者。頭痛身熱﹐肢節痛而腳屈弱者﹐是其人素有腳气﹐此時發動也。腳腫者﹐檳榔散主之。腳气方論﹐《千金》《外臺》最詳﹐此不復敍。大抵越婢湯﹑小續命湯﹑薏苡仁酒法﹑脾約丸﹑神功丸皆要藥也。仍鍼灸爲佳。服補藥與用湯淋洗者﹐皆醫之大禁也。

濟生方【宋嚴用和】

腳气

《千金》言腳气皆由感風毒所致。又經云﹕地之寒暑風濕﹐皆作蒸气﹐足常履之﹐遂成腳气。然古來無腳气之說﹐黃帝時名爲厥﹐兩漢之間名曰緩風﹐宋齊之後謂之腳气﹐其名𨿽不同﹐其實一也。以此觀之﹐寒暑風濕皆能致此﹐非特風毒而已。腳气之病﹐初得不覺﹐因他病乃始發動﹐或奄然大悶﹐經三兩日方乃覺之。先從腳起﹐或緩弱疼痺﹐或行起忽倒﹐或兩脛腫滿﹐或足膝枯細﹐或心中忪悸﹐或小腹不仁﹐或舉體轉筋﹐或見食吐逆﹐惡聞食气﹐或胸滿气急﹐或徧體酸痛﹐此其候之不同也。大抵寒中三陽﹐所患必冷﹔暑中三陰﹐所患必熱。誠哉斯言。若論其脈﹐浮而弦者起於風﹐濡而弱者起於濕﹐洪而數者起於熱﹐遲而濇者起於寒。風者汗而愈﹐濕者溫而愈﹐熱者下而愈﹐寒者熨而愈。凡得腳气﹐速宜鍼灸之。惟用湯淋洗者﹐醫之大禁也。觀夫腳气皆由腎虛而生﹐然婦人亦有病腳气者﹐必因血海虛乘宿塊﹐嗔恚哀感悲傷﹐遂成斯疾。兼今婦人病此者眾﹐則知婦人以血海虛而得之﹐與男子腎虛類矣。治婦人之法﹐與男子用藥固無異﹐但兼以治憂恚藥﹐無不效也。且補瀉之法﹐當順四時。春秋二時﹐當急補瀉﹔夏月疾盛﹐專須汗利﹔入冬已後﹐須量人之盛衰﹐微加滋補。不然﹐則气血日衰﹐必使年年遇蒸熱而作﹐理之必然也。治法大槪無越於斯。又當於四時之中﹐謹加調攝﹐不得久坐久立冷濕之地﹐暑月亦不當露坐濕處﹐能愼於斯﹐依法隨證治之﹐無不瘥矣。

瘡瘍全書【金竇漢卿】

訓疽

訓疽者﹐肺經受熱﹐發於兩手五指頭上﹐七八日不瀉必死﹐四日可刺。如發黑癰不甚﹐過節猶可治也﹐黑甚過節者死。𨿽過節猶可治者﹐藥入及之也。其狀因小黯肉中生點子﹐點子者如粟豆大﹐惟大者如梅李﹐或赤或黑﹐乍靑乍白﹐有實核﹐卽根也。不浮腫﹐慘痛應心至骨﹐或身體發熱。若不急治﹐毒遂衝上﹐面悉腫﹐泡點紫黑爛壞﹐入髒殺人。南人得此﹐名曰拓著毒﹐卽截去其指﹐恐毒上攻﹐罕有一生。十指端忽然策策痛入於心﹐不可忍之﹐向明望者﹐晃晃黃赤﹐或黯靑黑﹐是瘭疽﹐齒間出臭水血者﹐七日亡矣。但厚肉處卽割去﹐用鐵烙其上﹐令焦如炭﹐又於疽上灸百壯爲佳﹐須頓飲葵根汁﹐靑靛花﹑竹瀝﹑犀角汁﹑枳殼湯﹑消毒飲。若吐膿血﹐不治﹐宜以灰掩膿血上。不爾﹐毒气著人﹐亦相染矣。瘭疽害人不旋踵﹐惡風入肌脈﹐初未知覺﹐毒郁旣發﹐若火之烈﹐其上隱小而深﹐實點黑而不明﹐其病應心﹐稍緩則入髒矣。

腳背發

腳背發﹐此證由於消渴之證﹐發於足指者﹐名曰脫疽。其色紫黑者死﹐不紫黑者可治。宜服苦參丸。

發臂毒

發臂毒﹐受在心腎經﹐通於五指絡﹐毒气流走﹐通爲串漏﹐此是惡毒也﹐當用內托流气飲﹑定痛消毒飲治之。此肘後毒﹐气血流注﹐積結成毒﹐此乃癰毒也﹐定痛流气飲。

筋疽

筋疽生動脈之間﹐筋脈之上﹐臂膊不能屈伸﹐若不速治﹐潰爛筋脈﹐必成痼疾。若生於臂撐上者﹐名鶿癰﹐紅腫作痛﹐初宜灸之﹐若潰之必損命﹐不可輕忽。內服內托散加木香﹑五加皮﹐更服黃礬丸﹑十奇散﹐多服護心散﹐外用鐵箍散加薑汁調敷。

天蛇毒

天蛇毒﹐受心風傷於指肘臂﹐此是惡毒證也﹐當用定痛流气飲治之。此證未熟﹐不宜便用刀開鍼撥其努肉﹐卽發起﹐深者難治﹐潰後經年不能長肉﹐用二黃散摻之。

臂面毒

臂面毒﹐生於臂臑之面﹐受在肝肺經﹐气血凝滯不通﹐結聚成毒﹐此是惡證也﹐當用淸毒流气飲﹐後用定痛內托飲﹐圍藥用金箍散敷之。

手心毒

手心毒﹐右手受在陰火﹐太陰陽明气血流於左足厥陰經﹐左手毒在心火﹐太陽流於右足太陰陽明﹐土復生流於五行﹐子母更相生養﹐或因喜怒憂思﹐寒凝气血﹐阻滯不通﹐結聚成毒﹐當用定痛解毒之劑。後用內托流气飲﹐外用金箍散敷之。

手腕毒

手腕毒﹐生在掌後﹐因心經風﹑寒﹑喜﹑怒﹑驚風﹑痰盛﹐血不流通﹐結成此毒﹐當用定痛敗毒散﹑內托淸气飲。或透手心﹐或透腕外﹐再用三香內托散治之。

發膊

發膊乃少陽經多气少血﹐因少陽有相火﹐尢甚於厥陰﹐皆由多慮勞神﹐六气七情相感﹐預宜防肌肉難長﹐暴戾之藥﹐勿輕用之。但此証之發﹐紅腫或如粟﹐勿以小而忽之。

冷疔

冷疔者﹐膏梁之變﹐風濕餘毒﹐天陰久冷﹐攻於膝下﹐傳於足太陰經。初生如米﹐漸成潰爛﹐其色如煤﹐敗血來侵﹐骨肉損壞﹐遂成大患。經年骨節疼痛﹐累歲不能生肌。先用艾葉﹑蛇牀子﹑紫蘇﹑豨薟艸煎湯洗之﹐內服黃芪﹑白朮﹑蒼朮﹑當歸﹑白芍﹑連翹﹑生地之藥﹐外用隔紙膏貼之﹐節勞內省﹐亦可瘳矣。

臁瘡

大抵下部之證﹐以蒼朮爲主﹐佐以黃蘗之辛﹐行以靑皮﹐加以甘艸﹐隨證用引經之劑﹐則得效矣。此毒受在肝腎經﹐痛不可忍﹐用內托流气飲治之。搽藥用腿遊風﹐及婦人臁瘡藥通用。

委中毒

此毒受在腎經﹐寒气阻滯而成﹐加減紫蘇流气飲治之。先用敗毒流气飲﹐後服紫蘇流气飲﹐排膿加入黃芪。

腿遊風

此癰受在小腸腎經﹐傷於寒熱﹐邪气與毒﹐流於兩腿﹐此是遊毒也﹐當用紫蘇流气飲治之﹐後服敗毒流气飲。外治先以金絲膏貼四五日﹐以拔其毒水﹐後用擦藥治之。

鶴膝風

鶴膝風﹐痢風鼓槌風之類也。气血相並而行﹐周於一身﹐得寒則行遲而不及﹐得熱則行速而太過。內傷七情﹐外傷六淫﹐則血气之運﹐或遲或速﹐而病作矣。多因日久得熱﹐已自騰沸﹐後復感冒濕熱﹐血受邪郁爲瘀滯不得運﹐所以作痛﹐夜則痛甚﹐行於陰也。治以辛溫﹐監以辛涼﹐流散寒濕﹐而積熱得發﹐其血自行﹐與气相和﹐其病乃止。或因濇藥取效﹐性急作勞﹐常享厚味﹐感冒風雨﹐腿腫則痛甚﹐皆瘀血流於經隧﹐日久不治﹐恐成偏枯﹐以致膝腫筋縮大痛﹐兩足無力﹐腳弱漸細﹐髀脛枯槁﹐拘攣不能屈伸。治宜祛風順气﹐補血壯筋﹐養陰除濕﹐則气血通暢﹐自然愈矣。

膝眼毒

此毒受在腎經膀胱﹐气血凝滯﹐而濕熱攻於膝眼﹐結成毒也。圍藥用鶴膝風藥敷之﹐煎劑用木香流气飲。

肫疽

俗言此疽堅硬無膿﹐殊不知腫硬因成膿在內﹐一時不能出皮膚﹐須用內托發出﹐方可用鍼刺破。

骨槽疽

骨槽疽﹐生於膝蓋上﹐並腳趺上腕﹐其痛時如刀割﹐其癢似虫鉆﹐急用艾灸疽上三五壯﹐便貼乳香萬應膏﹐更服黃礬丸。

腳手發背

此證因心經有熱﹐行履髙低﹐傷於足趺﹐血聚成疽。治法同冷漏濕毒流注。

骨瘻疽

此證生於手陽明之間﹐初如粟﹐漸長如赤豆﹐其痛不可忍﹐漸長大如楊梅之狀﹐血不出﹐亦不生膿﹐毒從經絡流於徧身。有此疾者﹐宜當謹防﹐不可視爲輕疾。宜用治疔之法加減行之。

腳拐毒

此毒受在腎通於陽明筋聚之處﹐疼痛傷心﹐成毒也﹐當用膝眼毒﹑跟疽毒及鶴膝風藥治之。

跟疽【一名牛繭蠶﹐一名土栗】

此毒生於腳跟之上﹐因行動髙下肭傷﹐故生此疽﹐形如琉璃色﹐無膿﹐惟有紫色﹐便不可刺破﹐先用金箍散或鐵箍散敷之。避風戒色﹐不宜行動。先服蠲毒流气飲﹐後服除濕木瓜湯﹐待其將潰﹐用鍼挑破﹐出膿水﹐貼金絲﹑紫金二膏藥。

鞋帶瘡

鞋帶瘡﹐生於足踝之旁﹐因受寒濕﹐足陽明爲毒﹐气血相聚而成也。當用定痛流气飲治之。

腳心毒

腳心毒﹐受在腎心經﹐生在腳心﹐是爲濕毒也﹐乃名腳心癰。當服定痛流气飲﹐並檳榔丸治之。

血風瘡

此瘡因婦人經脈不調﹐或一月兩次﹐或過月不來﹐以此血气漬入足陽明經﹐故生此瘡。宜用木香流气飲﹑五積散﹐外用隔紙膏貼之。

腎气遊風

此毒生在腳肚﹐受在膀胱經﹐冷气傷腎﹐伏在膀胱﹐此乃風毒也。當用紫蘇流气飲﹐外用鐵箍散敷之。

裏外臁瘡

裏外臁瘡﹐三里之旁﹑陰交之側生之者﹐因腎經寒气攻於下焦﹐內因風邪之所攻﹐外有冷气之所搏﹐或因撞損而致生此瘡﹐漸至潰爛﹐膿水不幹﹐蓋因濕熱風毒相搏而致然也。

螻蛄三串

此證生於兩手﹐有上中下三種﹐皆因濕毒傷於膚﹐气血傷於腎﹐怒气傷心而瘀血滯气相搏﹐故成此串毒也。治用流气飲﹑三香內托散﹑定痛降气飲。

中發疽

此證生於臂膊﹐乃肝經气血不行﹐壅聚而成毒也。當用托裏流气飲﹑消毒流气飲治之。

風毒發疽

此證生於足踹之間﹐因气血不通﹐凝滯脾胃﹐有傷經絡﹐或過食炙煿﹐或被毒气結聚成瘡﹐或乘虛爲賊風所吹﹐當用溫中順气飲。孕婦宜加減服。

明理論【金成無己】

手足自汗

傷寒手足汗出﹐何以明之﹖四肢者諸陽之本﹐而胃主四肢﹐手足汗出者﹐陽明之證也。陽經邪熱﹐傳並陽明﹐則手足爲之汗出。陽明爲津液之主﹐病則自汗出。其有身汗出者﹐有但頭汗出者﹐有手足汗出者﹐悉屬陽明也。何以使之然也﹖若一身自汗出者﹐謂之熱越﹐是熱外達者也。但頭汗出者﹐是熱不得越﹐而熱气上達者也。及手足汗出者﹐爲熱聚於胃﹐是津液之旁達也。經曰﹕手足濈然汗出者﹐此大便必鞕也。手足漐漐汗出﹐大便難而讝語者﹐下之則愈。由此觀之﹐手足汗出﹐爲熱聚於胃可知矣。或謂熱聚於胃而手足爲之汗出﹐其寒聚於胃而有手足汗出者乎﹖經曰﹕陽明中寒者不能食﹐小便不利﹐手足濈然汗出﹐此欲作痼瘕﹐卽是中寒者也。且熱聚於胃爲可下之證﹐其寒聚於胃爲不可下﹐又何以明之﹖要明於此二者﹐曰﹕大便初鞕後溏﹐以胃中冷﹐水谷不別﹐是以不可下也。若大便難讝語者﹐爲陽明證具﹐則是可下之證﹐臨病宜審之。

儒門事親【元張從政】

手指麻木

凡人初覺大指次指麻木不仁或不用者﹐三年內有中風之疾也。宜先服愈風湯﹑天麻丸各一料﹐此治未病之先也。是以聖人治未病﹐不治已病。

北方下注腳气論

《內經》云﹕太陽之勝﹐火气內郁﹐流散於外﹐足胻胕腫﹐飲發於中﹐胕腫於外。又云﹕脾脈搏堅而長﹐其色黃﹐當病少气﹐其軟而散﹐色不澤者﹐當病足胕腫若水狀也。脾病者﹐身重肉痿﹐足不收﹐行善瘈﹐腳下痛﹐此谷入多而气少﹐濕居下也﹐故濕從下受之。如上所說﹐皆謂脾胃濕气下流﹐乘其肝腎之位﹐於是足脛疼痛而胕腫也。夫五穀入胃﹐糟粕﹑津液﹑宗气分爲二隧﹐故宗气積於胸中﹐出於喉嚨﹐以貫心肺而行呼吸焉。營气者﹐泌其津液﹐注之於脈﹐化而爲血﹐以營四末﹐內注五臟六腑﹐以應刻數焉。衛气者﹐出悍气之慓疾﹐而先行於四末分肉之間﹐行而不休者也。又宗气之道﹐內谷爲寶﹐谷入於胃﹐乃傳之於脈﹐流溢於中﹐布散於外﹐精專者行於經隧﹐常營無已﹐終而復始﹐是謂天地之紀。或飲食失當﹐胃气不能鼓舞﹐脾气不能運化﹐行於百脈﹐其气下流﹐乘其肝腎﹐土木水相合﹐下注於足﹐胻胕腫而作疼痛﹐晉蘇敬號爲腳气是也。凡治此疾﹐每旦早飯任意飽食﹐午飯少食﹐日晚不食彌佳﹐恐傷脾胃營運之气﹐失其天度。況夜食則血气壅滯而行陰道﹐愈增腫痛。古之人少有此疾﹐自永嘉南渡﹐衣纓士人多有之。大唐開辟﹐爪牙之士﹐作鎭於南極﹐其地卑濕﹐霧露所聚﹐不襲水土﹐往往皆遭之。關西河北人皆不識此疾﹐《外臺祕要》《總錄》亦說江東嶺南大率有此﹐此蓋淸濕襲虛傷於下﹐故經云﹐感則害人皮肉筋骨者也。故制方立論﹐皆詳其當時土地所宜而治之。今觀北方爽塏而無卑濕之地﹐況腠理致密﹐外邪難侵﹐而有此疾者﹐何也﹖蓋多飲乳酪醇酒水濕之屬也﹐加以奉養過度﹐以滋其濕﹐水之潤下﹐气不能呴之﹐故下注於足胻﹐積久而作腫滿疼痛﹐此飲之下流之所致﹐豈可與南方之地同法而治哉﹖當察其地勢髙下﹐詳其飲食居處﹐立爲二法﹐一則治地之濕气﹐一則治飲食之下流﹐隨其气宜﹐用藥施治﹐庶幾合軒岐之旨也。

東垣十書【元李杲】

四肢辧內外傷

內傷等病﹐是心肺之气已絕於外﹐必怠惰嗜臥﹐四肢沈困不收﹐此乃熱傷元气。脾主四肢﹐旣爲熱所乘﹐無气以動﹐經云熱傷气﹐又云熱則骨消筋緩﹐此之謂也。若外傷風寒﹐是腎肝之气已絕於內﹐腎主骨爲寒﹐肝主筋爲風﹐自古腎肝之病同一治﹐以其遞相維持也。故經言膽主筋﹐膀胱主骨是也。或中風﹐或傷寒﹐得病之日﹐便著牀枕﹐非扶不起﹐筋骨爲之疼痛﹐不能動搖﹐乃形質之傷。經云﹕寒傷形﹐寒則筋攣骨痛﹐此之謂也。內傷及勞役﹑飲食不節﹐病手心熱﹐手背不熱﹔外傷風寒則手背熱﹐手心不熱。此辧至甚皎然。

四肢不收

脾胃虛則怠惰嗜臥﹐四肢不收﹐時值秋燥令行﹐濕熱少退﹐體重節痛﹐口漧舌漧﹐飲食無味﹐大便不調﹐小便頻數﹐不欲食﹐食不消﹐兼見肺病﹐灑淅惡寒﹐慘慘不樂﹐面色惡而不和﹐乃陽气不伸故也。當升陽益气﹐宜升陽益胃湯主之。

腳气

腳气之疾﹐實水濕之所爲也。蓋濕之害人皮肉筋脈而屬於下﹐然亦有二焉。一則自外而感﹐一則自內而致﹐其治法自應不同﹐故詳而論之。其爲病也﹐有證無名﹐腳气之稱﹐自晉蘇敬始﹐關中河朔無有也。惟南方地下水寒﹐其淸濕之气中於人﹐必自足始。故經曰﹕淸濕襲虛﹐則病起於下。或者難曰﹕今玆北方﹐其地則風土髙寒﹐其人則腠理致密﹐而復多此疾者﹐豈是地濕之气感之而爲邪﹖答曰﹕南方之疾﹐自外而感者也﹔北方之疾﹐自內而致者也。何以言之﹖北方之人﹐常食潼乳﹐又飲酒無節﹐過傷而不厭﹐且潼乳之爲物﹐其气味則潼乳﹐其形質則水也﹐酒醴亦然。人之水谷入胃﹐胃气蒸騰﹐其气與味﹐宣之於經絡﹐化之爲血气﹐外榮四末﹐內注五臟六腑﹐周而復始﹐以應刻數焉﹐是謂天地之紀﹐此皆元气充足﹐脾胃之气無所傷而然也。苟元气不充則胃气之本自弱﹐飲食旣倍則脾胃之气有傷﹐旣不能蒸化所食之物﹐其气與味亦不能宣暢旁通﹐其水濕之性流下而致之。其自外而入者﹐止於下脛腫而痛﹔自內而致者﹐乃或至於手節也。經云﹕足脛腫曰水﹐太陰所至爲重胕腫﹐此但言其自外者也。所治之法﹐前人方論備矣。自內而致者﹐治法則未有也。楊大受云﹕腳气是爲壅疾﹐治以宣通之劑﹐使气不能成壅也。壅旣成而盛者﹐砭惡血而去其勢。經曰﹕蓄則腫熱。砭射之後﹐以藥治之。

《內經》論南方者﹐其地下﹐水土弱﹐霧露之所蒸也。江東嶺南﹐大率如此。春夏之交﹐山林蒸鬱﹐風濕毒气爲甚﹐足或感之﹐遂成瘴毒腳气。其候則腳先屈弱﹐漸至痺疼﹐脛微腫﹐小腹不仁﹐頭痛煩心﹐痰壅吐逆﹐時作寒熱﹐便溲不通﹐甚者攻心而勢逼﹐治之誠不可緩。支法存所以畱意經方﹐偏善此術者﹐豈非江右嶺表此疾行之多歟﹖

異法方宜論云﹕北方者﹐其地髙陵居﹐風寒冷冽。其俗飲潼酪而肉食﹐凡飲潼酪﹐以飲多飲速者爲能。經云﹕因而大飲則气逆﹐又云﹕食入於陰﹐長養於陽﹐今乃反行陽道﹐是爲逆也。夫乳酪醇酒者﹐濕熱之物﹐飲之屬也。加以奉養太過﹐亦滋其濕﹐水性潤下﹐气不能呴﹐故下注於足脛﹐積久而作腫痛﹐此飲食下流之所致也。

通評虛實論云﹕谷入多而气少﹐濕居下也。況潼酪醇酒之濕熱﹐甚於谷者也。至眞要大論云﹕太陰之盛﹐火气內郁﹐流散於外﹐足脛胕腫﹐飲發於中﹐胕腫於下﹐此之謂也。故飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐合於四時五臟﹐陰陽揆度﹐以爲常也。若飲食自倍﹐腸胃乃傷﹐則胃气不能施化﹐脾气不能四布﹐故下流乘其肝腎之位﹐注於足脛﹐加之房事不節﹐陰盛陽虛﹐遂成痼疾。

楊大受云﹕腳气之疾﹐自古皆尙疏下﹐爲疾壅故也﹐然不可太過﹐太過則損傷脾胃﹐使營運之气﹐不能上行﹐反下注爲腳气。又不可不及﹐不及則使壅气不能消散﹐今立羌活導滯湯﹑開結導引丸等方﹐詳虛實而用之。

《外臺》云﹕第一忌嗔。嗔則生煩﹐煩則腳气發。第二禁大語。大語則傷肺﹐肺傷亦發動。又不得露足﹐當風入水﹐以冷水洗腳﹐兩腳脛尢不宜冷﹐𨿽暑月常須著綿褲﹐至冬寒倍令兩脛溫暖﹐得微汗大佳。依此將息。腳气漸薄損﹐每至寅丑日割手足甲﹐割少侵肉﹐去風濕气。夏時腠理開﹐不宜當風臥睡﹐睡覺令人按挼﹐勿使邪气稽畱﹐數勞動關節﹐常令通暢。此並養生之要﹐拒風邪之法也。尋常有力﹐每食後行三五百步﹐疲倦便止﹐腳中惡气﹐隨卽下散﹐𨿽浮腫﹐气不能上也。

第一﹐凡飲食酒及潼酪﹐勿使過度﹐過則傷損脾胃﹐下注於足脛﹐胕腫遂成腳疾。第二﹐欲不可縱﹐嗜欲多則腳气發。凡飲食之後﹐宜緩行二三百步﹐不至汗出﹐覺困則止﹐如此則不能成壅也。經云﹕逸者行之。又云﹕病濕痺﹐忌溫食飽食﹐濕地濡水。

臂足痛

臂痛有六道經絡﹐究其痛在何經絡之間﹐以行本經藥行其气血﹐血气通則愈矣。若表證疼痛﹐不可便下﹐當詳細辧之。

足痛﹐新病以痛風法治之。久病非腳气﹐以鶴膝風治之。各自有門。痛風多屬血虛﹐然後寒濕得以侵之。

丹溪心法【元朱震亨】

腳气

腳气﹐須用升提之藥﹐提起其濕﹐隨气血用藥。

有腳气沖心者﹐宜四物湯﹐加炒黃蘗﹔再宜湧泉穴﹐用附子末津唾調敷﹐上以艾灸﹐泄引熱下。

有筋動於足大指﹐上至大腿近腰結了﹐乃因奉養厚﹐遇風寒﹐宜四物湯加酒芩﹑紅花﹑蒼朮﹑南星﹑生薑煎服。腳气有濕熱﹑有食積﹐流注有風濕﹑有寒濕。

勝濕﹐以仙朮﹑白朮﹑防己﹑川芎爲主﹐或六物附子湯﹐或當歸拈痛湯。

气郁甚者﹐舟車丸﹑除濕丹。有飲者﹐東垣開結導引丸。解表用麻黃左經湯等藥﹐隨經選用。有兼痰气寒濕者﹐五積散加木瓜。

若雙解以大黃左經湯﹐東垣羌活導滯湯。若理血以八味丸﹐或四物加羌活﹑天麻﹐又或四物加黃蘗﹑南星﹐或健步丸。

若疏風養血﹐用獨活寄生湯最效。

足跟痛

有痰﹑有血熱。血熱宜四物加黃蘗﹑知母。

手足麻木

手足麻者﹐屬气虛﹐木者有濕痰﹑死血。

十指麻木﹐是胃中有濕痰﹑死血。

肢節痛

肢節痛﹐須用羌活。去風濕﹐亦宜用之。

如肥人肢節痛﹐多是風濕與痰飲流注經絡而痛﹐宜南星﹑半夏。

如瘦人肢節痛﹐是血虛﹐宜四物加防風﹑羌活。

如瘦人性急躁而肢節痛發熱﹐是血熱﹐宜四物湯加黃芩﹑酒炒黃蘗。

如肢節腫痛脈滑者﹐當用燥濕﹐宜蒼朮﹑南星﹐兼行气藥木香﹑枳殼﹑檳榔﹐在下者加漢防己。

若肢節腫痛脈濇數者﹐此是瘀血﹐宜桃仁﹑紅花﹑當歸﹑川芎及大黃微利之。

如倦怠無力而肢節痛﹐此是气虛﹐兼有痰飲流注﹐宜參﹑朮﹑星﹑半。

證治要訣【明戴思恭】

手气

手气﹐手腫痛﹐或在掌指連臂膊﹐並五痺湯﹑蠲痺湯。

臂痛

臂爲風寒濕所搏﹐或飲液流入﹐或因提挈重物﹐皆致臂痛﹐有腫者﹐有不腫者。除飲證外﹐其餘諸痛﹐並宜五積散及烏藥順气散﹐或蠲痺湯。

外有血虛一證﹐血不榮於筋﹐或致臂痛﹐宜蠲痺湯﹑四物湯各半貼﹐和勻煎服。

乳婦以臂枕兒﹐傷於風寒﹐多有臂痛﹐亦宜於此選用。

若坐臥爲風濕所搏﹐或睡後手在被外﹐爲寒邪所襲﹐遂令臂痛﹐宜五積散及蠲痺湯﹑烏藥順气散。審知是濕﹐蠲痺湯﹐每服加蒼朮三錢﹐防己四分﹔或用五痺湯。

曾因拿重傷筋﹐以致臂痛﹐宜琥珀散﹑劫榮散﹑或和气飲﹐每服加白姜黃半錢﹐以姜黃能入臂故也。

腳气

風寒暑濕﹐足常履之﹐遂成腳气。諸邪气不問久近幹濕﹐及屬何經﹐並可用除濕湯加木瓜﹑檳榔﹑白芷各半錢﹐或芎芷香蘇散加赤芍藥﹑萆薢各半錢﹐仍吞木瓜丸﹐此藥宜常服。腳气發動而兩足痛不可忍者﹐五積散加全蠍三五个﹐入酒煎。

腳气發動﹐必身痛發熱﹐不可妄用傷寒等藥﹐緣腳气類傷寒﹐若卒起腳弱﹐或小腹不仁﹐或舉體轉筋﹐或見食嘔逆﹐或兩脛赤腫﹐便當作腳气治。幹者於前二藥中﹐或更加蘿卜子炒研碎半錢﹐濕者於前二藥中﹐加靑橘皮十數片。

切記腳气不可令下寒﹐亦不可妄用寒藥﹐得溫則消散。

腳气﹐跟注一孔﹐深半寸許﹐每下半日疼痛異常﹐此乃腳气注成漏﹐以人中白於火上煆令水出﹐滴入瘡口。腳气發熱不退者﹐敗毒散加木瓜一錢﹐或用敗毒散﹑五積散各半貼和勻﹐名交加散﹐更加木瓜一錢。

若久履濕而得﹐兩腳或腫或瘡﹐五苓散或和气飲﹐加木瓜﹑蘿卜子各半錢﹐大黃一錢。

腳气小便不通者﹐生料五苓散一貼﹐除濕湯一貼﹐加木瓜二錢﹐重分二服。若大小便俱不通﹐五苓散﹑復元通气散。

腳气喘急者﹐此系入腹﹐宜蘇子降气湯﹐或沈香降气湯﹐仍佐以養正丹或四磨飲。

腳气迫肺﹐令人喘嗽﹐宜小靑龍湯﹐每服加入檳榔一錢﹐重煎服。

腳气畏食者﹐宜生料平胃散加木瓜一錢。嘔逆惡心﹐八味平胃散加木瓜一錢。

腳气日久﹐腳脛枯細﹐或寒或熱﹐或痛或癢﹐或一腳偏患﹐或軟弱嚲曳﹐狀如偏風者﹐宜小續命湯加木瓜。或獨活寄生湯﹑附子八味湯吞活絡丹﹑虎骨四斤丸之類。

腳气血虛﹐芎芷香蘇﹐內加木瓜﹑羌活﹑赤芍﹑芎﹑芷之類。

腳轉筋﹐用龍膠散。

腳心痛

腳心痛者﹐宜大聖散二錢﹐入木瓜末半錢或一錢﹐豆淋酒調﹐仍用川椒﹑香白芷﹑艸烏﹐煎湯洗。

鶴膝風

脛細而腫者﹐俗呼爲鶴膝風﹐宜地仙丹。

鶴膝風則於五積散中﹑加松木﹑杉木二節。

醫學綱目【明樓英】

四肢所主

陽主四肢。經云﹕四肢者﹐諸陽之本也。又云﹐陽受气於四肢﹐是也。陽實則肢腫。經云﹕結陽腫四肢是也。陽虛則肢滿。經云﹐冬气病在四肢﹐是也。

脾主四肢。經云﹕四肢皆稟气於胃﹐而不得至經﹐必因於脾乃得稟者是也。

不舉不用

脾實則四肢不舉。經云﹕脾脈太過﹐爲病在外﹐則令人四肢不舉者是也。

脾虛則四肢不用。經云﹕脾臟肉形不足﹐則四肢不用。

又云﹐四肢懈惰﹐此脾精之不行﹐是也。

運气﹐四肢不舉﹐皆屬濕。經云﹕土太過曰惇阜﹐惇阜之紀﹐其病腹滿﹐四肢不舉﹐是也。

邪畱肢節

五臟有邪﹐畱在肢節。經云﹕肺心有邪﹐其气畱於兩肘﹔肝有邪﹐其气畱於兩股﹔脾有邪﹐其气畱於兩髀﹔腎有邪﹐其气畱於兩膝﹐是也。

腳气

腳气壅腫﹐便溺阻隔﹐心下痞滿﹐飲食不消﹐宜微利之。

腳气多屬肺气實。經云﹕肺病者﹐汗出﹐尻陰股膝髀腨胻足皆病。故戴人治腳气用湧法者﹐良由此也。又《千金方》多汗之者﹐亦瀉肺之法也。

風有一百二十四種﹐气有八十種﹐惟腳气頭風上气﹐當須藥不絕﹐余則隨其發動﹐臨時消息。但有風气之人﹐春末夏初﹐及秋暮得通泄﹐則不困劇。所謂通泄者﹐如麻黃﹑牽牛﹑﹝木郁﹞李仁之類﹐不必苦寒利藥也。

按東垣論南方腳气﹐外感淸濕﹐作寒治﹔北方腳气﹐內傷酒醴﹐作濕熱治。此實發前人之未發者。以餘論之﹐不必以南北分寒熱。凡外感寒濕者﹐皆爲寒濕﹐不必南方爲然。凡內傷酒醴者﹐皆屬濕熱﹐不必北方爲然。但隨脈證及詢其病之由來而施治可也。

《外臺》《總錄》所錄﹐皆謂南方卑濕霧露所聚之地﹐其民腠理疏﹐陽气不能外固﹐因而履之﹐則淸濕襲虛﹐病起於下﹐此因血虛气弱﹐受淸濕之邪气﹐與血並行於膚腠﹐邪气盛﹐正气少﹐故血气濇﹐濇則痺﹐虛則弱﹐故令痺弱也﹐後人名曰腳气。《鍼經》云﹕有道以來﹐有道以去﹐治之多以灸焫爲佳﹐以導引濕气外出﹐及飲醪醴以通經散邪﹐所制之方﹐寒藥少熱藥多﹐多用麻黃﹑川烏﹑姜﹑附之屬。《內經》云﹕濕淫於外﹐以苦發之。麻黃苦溫﹐發之者也。川烏辛熱﹐走而不能守﹐通行經絡。姜﹑附辛甘大熱﹐助陽退陰﹐亦能散淸濕之邪。又察足之三陰三陽﹐是何經絡所起﹐以引用藥爲主治。復察六气中何气當之﹐治以佐使之藥。孫眞人云﹕醫者意也。隨時增損﹐初無定方。眞知言哉。

臂痛

按東垣云﹕臂痛有六道經絡﹐以行本經藥行其气血者。蓋以兩手伸直﹐其臂貼身垂下﹐大指居前﹐小指居後而定之﹐則其臂臑之前廉痛者屬陽明經﹐以升麻﹑白芷﹑漧葛行之﹔後廉痛者屬太陽經﹐以槁本﹑羌活行之﹔外廉痛者屬少陽﹐以柴胡行之﹔內廉痛者﹐屬厥陰﹐以柴胡﹑靑皮行之﹔內前廉痛者屬太陰﹐以升麻﹑白芷﹑蔥白行之﹔內後廉痛者屬少陰﹐以細辛﹑獨活行之。並用鍼灸法﹐視其何經而取之也。

醫學入門【明李梴】

腳气總論

腳曰气者﹐風寒暑濕四气蒸於足﹐循經入髒之深﹐而發則以漸﹐非若四气中人﹐𨿽淺而驟也。外證全類傷寒﹐且有六經傳變﹐一如太陽頭疼身熱云云﹐直至厥陰煩滿囊縮﹐又有合並二病。但初起腳膝軟弱﹐頑痺轉筋﹐赤腫爲異耳。如太陽證見﹐外踝循京骨至小指外側皆痛者﹐隨四气偏勝發散﹐麻黃湯加防風﹑羌活﹑細辛﹑葛根﹑白朮﹑茯苓﹑防己﹐或敗毒散合檳蘇散。陽明證見﹐髀膝外廉下入中指內痛者﹐隨四气偏勝微利﹐大柴胡湯加羌活﹑細辛﹑杏仁﹐或升麻葛根湯合檳蘇散。少陽證見﹐諸足指節痛者﹐宜和解小柴胡湯去參加防風﹑葛根﹑細辛﹑白朮﹑茯苓﹑麥門冬﹑漧薑﹐小艸。三陽合病﹐拘攣便閉者﹐合前三方加減而服﹐名左經湯。或專入足太陰經﹐證見腳膝內廉﹑足大指端內側痛或浮腫者﹐古桂附湯加防己﹑白朮﹑茯苓。少陰經證見﹐足小指下連足心腘外廉股內痛﹐衝胸不食﹐面黑溺濇﹐小腹不仁者難治﹐八味丸救之。厥陰經證見﹐足大指連內廉臍腹脹痛﹐腳攣漧嘔者﹐養眞丹。如足三陰攣痺緩弱﹐上攻胸脇肩背﹐下注腳膝﹐足心熱者﹐換腳丸。要之風多入肝﹐病筋走注﹐脈浮無汗﹐小續命湯加獨活。風毒腫痛﹐排風湯﹑檳榔散。筋急掣痛﹐乳香定痛散。濕多入脾﹐病肉重著﹐行起忽倒﹐或腫﹐除濕湯。痰多者﹐用此湯吞靑州白丸子。暑多入心﹐病气喘悶煩躁﹐所患必熱﹐敗毒散加大黃。寒多入腎﹐病骨攣急掣痛﹐所患必冷﹐五積散﹑越婢加木瓜﹑通用千金續命湯﹑流气飲子﹑烏藥順气散。煩躁者﹐單竹瀝飲。大便閉者﹐三和散﹑脾約丸。毒气沖心作痛者﹐蘇子降气湯下養正丹﹐或吳茱萸煎湯入薑汁速救之﹐不然﹐死在旦夕。尋常春夏檳蘇散加川楝子﹐熱腫赤者敗毒散加木瓜﹑蒼朮﹐秋冬五積散加木瓜﹑檳榔﹑牛膝﹑吳萸。最忌補湯淋洗﹐艸藥攤盦。其證有因於气﹐因於飲食及丹石者﹐不可不知。

分幹濕證

腳气﹐《內經》名厥﹐兩漢名緩風。初病不覺﹐因他病始發﹐或奄然大悶。其證寒熱全類傷寒﹐但初起則卒然腳痛﹐發則旬月又作爲異。濕者筋脈弛長而軟或浮腫﹐或生臁瘡之類﹐謂之濕腳气﹐宜利濕疏風。

幹卽熱也。幹者筋脈蜷縮攣痛﹐枯細不腫﹐謂之幹腳气﹐宜潤血淸燥。

辧內外因

內因好食乳酪醇酒﹐濕熱下流肝腎﹐加之房勞﹐故宙貴之人﹐亦有腳疾。外因久坐久立濕地﹐或貧虫涉山溪瘴毒﹐夏月則感濕熱之气﹐發則四肢多熱﹐冬月則感濕冷之气﹐發則四肢多冷﹐加以當風取涼﹐汗出洗足﹐醉後入房﹐故成此疾。外感止於下脛腫痛﹐內傷或至手節周身﹐初起察其起處﹐隔蒜灸之﹐最妙。

濕勝則腫﹐除濕湯加檳榔﹑防己。脛腫者﹐紅花蒼蘗丸﹐肥人加痰藥。赤裂腫痛甚者﹐用甘遂爲末﹐水調敷腫處﹐另用甘艸煎湯服之立消﹐或敗毒散加蒼朮﹑大黃﹐搜風順气丸。

濕兼寒則痛﹐五積散﹑不換金正气散﹑附子六物湯﹑勝駿丸。

濕兼風則走注不常﹐烏藥順气散﹑地仙丹﹔甚者用赤芍﹑艸烏等分﹐酒糊丸服以劫之﹔挾瘀血者﹐復元通聖散合消風散。

濕兼熱則腫痛異常﹐加味蒼蘗散﹑二炒蒼蘗散﹑淸燥湯。

食積濕痰下注者﹐檳榔蒼蘗丸。

軟痺者﹐乃膏粱火乘肝腎﹐以致血气濇則痺厥不仁﹐虛則軟緩無力﹐或麻木不舉﹐三妙丸﹑搜風順气丸。然腎主骨﹐虛則骨軟。陽虛﹐附虎四斤丸﹐陰虛﹐虎潛丸﹑腎气丸。腳軟筋痛者﹐大補陰丸去地黃加白芍﹑知母﹑甘艸﹑倍牛膝。肝主筋﹐虛則腳膝頑麻﹐養眞丹。肝腎脾俱虛者﹐五獸三匱丹。

凡濕气在下﹐隨气血痰藥中﹐加防風﹑蒼朮﹐升提其濕﹐衝心則恍惚﹐嘔吐不食﹐脈乍大乍小者死﹐宜木香流气飲﹐或蘇子降气湯吞養正丹。有火者﹐四物湯加黃蘗以降之﹐再用附子末津調塗湧泉穴﹐引勢下行。入腹不仁﹐喘急欲死者﹐朮萸散。腹脹煩躁者﹐松節湯。入肺喘咳﹐小靑龍湯加檳榔。入肝﹐頭目昏眩﹐喘滿逼促﹐烏藥平气散。入腎﹐腰腳腫脹﹐小便不利﹐目額皆黑﹐左尺絕者死﹐牛膝散加大黃救之。如少陰腎气入心﹐乃水克火也﹐急宜八味丸救之。有腳气寒熱﹐足腫心煩﹐體痛垂死者﹐杉節湯。不食﹐加砂仁﹑靑皮﹑木瓜﹐外用桃﹑柳﹑桑﹑槐﹑楮五枝煎湯洗之﹐消腫住痛﹐先喫酒三五杯。最忌熱藥蒸泡﹐恐逼邪入經絡﹐故治腳以疏通气道爲佳。

濕熱流注三陰經絡﹐火郁成毒腫﹐上干三陽﹐寒熱嘔惡﹐身痛且重者﹐左經湯主之﹐或香蘇散加木瓜﹑檳榔。七情再加五加皮﹑木香。痛加赤芍﹑忍冬藤。婦人加當歸。

三陰裏證﹐胸滿怔忡﹐徧體轉筋﹐二便祕濇或自利者﹐羌活導滯湯﹑除濕丹﹑導水丸﹑搜風順气丸。挾痰者﹐三花神佑丸。挾食積者﹐開結導飲丸。裏虛者﹐獨活寄生湯﹑換腿丸。表裏兼見者﹐左經湯加大黃。

腳跟痛

腳跟痛有血熱者﹐四物湯加知母﹑黃蘗﹑牛膝。有痰者﹐五積散加木瓜﹐或開結導飲丸。

腳轉筋

腳轉筋﹐有血熱者﹐四物湯加酒芩﹑紅花﹔感濕者﹐除濕湯。常用松節二兩﹐乳香一錢﹐慢火焙﹐存性爲末﹐每一錢﹐木瓜煎酒調服。

手足自汗

傷寒﹐津液自胃腑旁達於外﹐則手足自汗。有熱襲胃腑逼而出之者﹐必有讝語燥糞﹐陽明證也。大便已鞕者﹐大柴胡湯﹐或大承气湯﹔大便不鞕而軟者﹐小柴胡湯。凡傷寒欲下﹐而小便少﹐手足心並腋下不滋潤者﹐不可攻也。有寒聚胃腑﹐大便初鞕後溏﹐或水谷不分﹐手足濈然汗出者﹐不可下﹐少與理中湯或豬苓湯。如寒甚不食﹐小便不利者﹐此欲作痼瘕也﹐宜理中兼散气之藥治之。

四肢攣搐

四肢諸陽之本﹐腰背太陽之絡﹐因發汗腠理空疏﹐蓋復不周﹐將息未久﹐以致風邪復入筋骨之間﹐孿搐有妨行持﹐牛蒡根湯主之。如腳攣齒嚙者﹐風熱也﹐承气湯下之。

拘急者﹐手足不能自如﹐屈伸不便﹐蜷臥惡風之狀﹐發汗亡陽而有此證。汗多小便難者﹐桂枝湯加附子。吐下後﹐厥逆拘急者﹐四逆湯。心煩足攣﹐屬血虛者﹐芍藥甘艸湯。陰陽易病﹐手足搐搦如風狀者﹐古瓜竹湯。

甲疽

甲疽乃毒气攻於手足指﹐努肉裹上指甲﹐疼痛出血﹐瘡中有虫﹐或因剔甲傷肌﹐或因甲長侵肌﹐遂成腫痛﹐俱用綠礬五兩﹐置鐵板上﹐以炭火封之﹐吹令火熾﹐其礬卽熔﹐流出赤汁﹐直俟汁盡﹐去火待冷﹐取爲末﹐色似黃丹收之。先以鹽湯洗拭﹐後用綠礬爲君﹐入乳香少許敷之。重者﹐用綠礬五錢﹐蘆薈一錢半﹐麝香一字爲未﹐以絹袋盛藥﹐納所患指於袋中﹐綫紮定﹐以瘥爲度。

代指

代指﹐指頭先腫﹐焮熱掣痛﹐然後於爪甲邊結膿﹐甚者爪甲俱脫﹐先用芒硝煎湯淋洗﹐然後用烏梅核中仁爲末﹐米酢調成膏﹐入指漬之自愈。或用豬脂和蚯蚓搗爛敷之。

天蛇頭

天蛇頭瘡﹐生手指上或足﹐瘡旁一塊﹐開口腫痛﹐用雞母楊根﹐好酢浸一宿卽消﹔或以雄黃入雞子內﹐以患指浸其中一宿﹐次早更以蜈蚣燒煙燻病指一二次﹐卽消。如痛甚流血不止者﹐用雄黃﹑蜈蚣﹑全蠍爲末﹐搽在瘡上﹐卻以少油抹帛上紮之。

鶴膝風

鶴膝風﹐乃足三陰虧損﹐風邪乘之﹐以致內熱﹐減食肌瘦﹐肢體攣痛﹐久則膝愈大而腿愈細﹐有如鶴之膝。然初起宜用蔥熨法﹐以內消之。寒熱者﹐五積交加散加烏藥﹑僵蠶。已潰者﹐獨活寄生湯﹑大防風湯。

陽虛熱來復去者﹐無根虛火也﹐十全大補湯﹑大防風湯。臍腹疼痛﹐溺頻頭運吐痰者﹐八味丸。發熱大渴﹐面赤脈大﹐血虛甚也﹐古歸芪湯。

陰虛形瘦發熱者﹐腎气丸﹔挾濕熱者﹐蒼丸﹑二炒蒼蘗散。食少面黃者﹐六君子湯。津幹中气不足者﹐補中益气湯加五味子。膿淸肌肉不生者﹐八物湯。

婦人月經不調﹐發熱口渴﹐兩膝腫痛者﹐腎气丸﹑蒼丸﹑逍遙散加牛膝﹑杜仲﹐黃蘗。

臁瘡

此瘡生兩臁上﹐初起臖腫作痛﹐寒熱者﹐屬外邪濕熱﹐檳榔散﹑敗毒散主之﹔毒盛發寒熱者﹐活命飲。

漫腫作痛﹐或不腫不痛﹐屬三陰虛也﹐或發寒熱﹐俱宜八物湯﹑十全大補湯。脾虛挾表邪者﹐補中益气湯加桔梗﹑白芷。脾虛濕熱流膿﹐口漧少食者﹐補中益气湯加茯苓﹑芍藥。晡熱加炒黑黃蘗﹑熟地。挾怒气﹐加山梔﹑川芎。有郁者﹐歸脾湯加山梔﹑柴胡。若患處黑黯﹐肢體惡寒﹐飲食少思﹐屬肝腎虛敗﹐宜八味丸。內熱口漧者﹐腎气丸。久不愈者﹐大苦參丸。腎臟虛風﹐四生散﹑黃芪丸。

外治法﹕因風熱者﹐洗以蔥湯﹐次用龍骨膏貼之。風熱者﹐馬齒膏。濕熱者﹐窯土膏。因血气凝滯者﹐小駐車丸加乳香少許摻之。

內臁瘡初起﹐洗以鹽湯﹐次以蠟礬紙貼之。重者桐油膏﹐癢甚者蘄艾膏。久不愈者﹐內外通用鑪灰膏﹐點去瘀肉﹐後貼黃蠟膏。然內必量體服藥﹐若誤用攻伐傷胃者﹐亦能傷人。

腳跟瘡

腳跟﹐乃督脈發源﹐腎經過脈。內因飲食起居﹐虧損足三陰所致﹐或外被犬兔所咬而成。

漫腫食少者﹐補中益气湯。晡熱頭昏者﹐逍遙散﹑腎气丸。咳嗽吐痰者﹐十全大補湯﹑八味丸。若不斂口﹐瀝盡气血而死。

腳肚瘡

腳肚上生瘡﹐初如粟漸大﹐抓搔不已﹐成片包腳相交﹐黃水流出﹐癢不可忍﹐久成痼疾難愈。先用貫眾煎湯淋洗﹐後用百藥煎爲末﹐津唾調逐﹐旋塗敷﹐自外而入。

褲口瘡

褲口瘡生於腳脛﹐或因物打撲而成。其瘡口狹﹐皮內極闊﹐皮薄如竹膜﹐極癢痛﹐終日黃水流﹐延蔓而生﹐甚者數十年不愈﹐又易於染人。患者須忌房室則易愈。用韭菜地幹地龍屎爲未﹐入輕粉淸油﹐或白犬血調敷。內外臁瘡亦治。

足發

濕熱下注者﹐先用隔蒜灸及活命飲以解蘊毒﹐次服補中益气湯﹑腎气丸以補精气。三陰虛者﹐初起托裏消毒散﹐或托裏散加牛膝﹑檳榔﹑杜仲﹑或托裏消毒散。潰後﹐大防風湯﹑十全大補湯﹑八味丸。陰虛足心熱者﹐四物湯加知母﹑黃蘗。脾虧者﹐補中益气湯。若專治瘡者死。

嵌甲

嵌甲﹐因靴窄研損﹐爪甲陷入﹐四邊臖腫﹐黃水流出﹐浸淫相染﹐五指濕爛﹐漸漸引上腳趺﹐泡漿四起﹐如湯潑火燒﹐日夜倍增﹐不能行動﹐以陳皮濃煎湯﹐浸良久﹐甲肉自相離開﹐輕手剪去肉中爪甲﹔外用蛇退一條燒灰﹐雄黃四錢爲末﹐幹摻。幹者﹐香油調敷。與甲疽條參治。

腳指丫瘡

腳指丫瘡﹐乃足指角急﹐爲甲所入肉﹐便刺作瘡濕爛﹐川枯礬三錢﹐黃丹五分爲末﹐摻之。或鵝掌黃皮﹐燒灰摻之。

腳背發

腳背發﹐又名爲脫疽疔﹐以其能潰脫也。亦有患於手背及手指者。原因膏粱房室﹐損傷脾腎。或先渴而後發﹐或先發而後渴。輕則色赤﹐作痛自潰﹐可治。先用隔蒜灸﹐內服活命飲或敗毒散加金銀花﹑白芷﹑大黃﹐痛止乃與托裏散﹐或內托十宣散去桂加天花粉﹑金銀花。挾气者﹐十六味流气飲。下虛者﹐十全大補湯﹑八味丸﹑大苦參丸。

重者色黯不痛﹐先用隔蒜灸﹑桑枝灸﹐更服補藥固內﹐則惡肉不致上侵﹐庶可保生。又有因修手足口咬等傷﹐或外塗生肌涼藥﹐內服克伐﹐兼犯房室﹐患處不潰不痛﹐色黯上延﹐亦多致隕。重者﹐須用利刀﹐解去其筋﹐則筋骨出而毒得泄。又甚在指﹐則斬去其指﹐在肉﹐則割去其肉。外治用桐油及無名異﹐煎一沸﹐入花椒一勺﹐看瘡大小﹐剪蓼葉在內同煎﹐浸一七後﹐單以此葉貼瘡上﹐卽安。

踝漏

有踝上生一孔﹐約深半寸﹐至下半日異疼者﹐此濕毒注成漏也﹐用人中白炙出水﹐滴入瘡口。古今圖書集成醫部全錄卷一百九十一

四肢門

古今醫鑑【明龔信】

腳气

治之之法﹐用蒼朮﹑白朮以治其濕﹔黃芩﹑黃蘗﹑知母以治其熱﹔當歸﹑芍藥﹑生地黃以調其血﹔木瓜﹑檳榔以調其气﹔羌活﹑獨活以利關節而散風濕。兼用木通﹑防己﹑牛膝引諸藥下行﹐及消腫去濕﹐以爲此証之大法矣。兼用鍼焫﹐導引其濕熱之气外出也。東垣立當歸拈痛湯冶之﹐其效捷於影響﹐學者更宜詳究焉。

脈法

腳气之脈﹐其狀有四﹕浮弦爲風﹐宜汗﹔濡弱濕气﹐宜滲﹔遲濇因寒﹐宜溫﹔洪數爲熱﹐宜下。

微滑者虛﹐牢堅者實。結則因气﹐散則因憂﹐緊則因怒﹐細則因悲。

臁瘡

夫臁瘡者﹐皆因腎臟虛寒﹐風邪毒气外攻三里之旁﹐灌於陰交之側﹐風熱毒气﹐流注兩腳﹐生瘡腫爛﹐疼痛臭穢﹐步履艱難。此瘡生於臁骨爲重﹐以其骨上肉少皮薄﹐故難愈。至有多年無已﹐瘡口開闊﹐皮爛肉見﹐臭穢可畏。

治法當先取虫﹐然後傅貼﹐仍宜內服蠟礬之類。須翹足端坐﹐勿多行履﹐庶可全愈矣。

醫宗必讀【明李中梓】

腳气類傷寒

腳气乃足受寒濕﹐頭痛身熱﹐肢節痛﹐便閉﹐嘔逆﹐但腳痛或腫滿﹐或枯細﹐與傷寒異耳。

許仁則曰﹕此病有數種﹐有飲气下流以成腳气﹐飲气卽水气之漸﹔亦有腎气先虛﹐暑月承熱﹐以冷水洗腳﹐濕气不散﹐亦成腳气﹔亦有腎气旣虛﹐諸事不節﹐有因居卑濕﹐濕气上衝﹐亦成腳气。此諸腳气﹐皆飲人腳脛大﹐腳趺腫﹐重悶﹐甚則上衝心腹﹐滿悶短气。中間有幹濕二腳气﹐濕者腳腫﹐幹者腳不腫﹐漸覺枯燥﹐皮膚甲錯﹐須細察之。若先覺脇肋心腹刺痛﹐胸背滿悶﹐喫食之後﹐此狀彌加﹐時時气短﹐手腳沈重﹐骨髓疼﹐多喘气﹐每食諸粘膩陳敗臭物﹐卽諸狀轉劇﹐此卽飲气下流而成腳气﹐有此候者﹐自宜依療飲。將成水气﹐細辛等八味湯﹑葶藶子等十五味丸療之。若先無前狀﹐但覺腳腫疼悶沈重﹐有緩弱﹐乍衝心腹滿悶﹐小腹下不仁﹐有時急痛﹐宜依吳茱萸等五味湯﹑桑根白皮等六味丸﹑側子等十味酒﹐細細服之。

傷寒六書【明陶華】

手足寒熱辧

或曰﹕人之手足﹐乃胃土之末。凡脾胃有熱﹐手足必熱﹐脾胃有寒﹐手足必寒﹐理之常也。惟傷寒乃有厥深熱亦深﹐厥微熱亦微之論﹐何邪﹖曰﹕胃寒則手足冷﹐胃熱則手足熱﹐此病之常也。若夫極則變﹐不可以常道拘也。蓋亢則害﹐承乃制。火气亢極﹐反兼水化﹐故有此象耳。陰陽反復﹐病之逆從﹐未可以常理論也。凡經言厥逆﹑厥冷﹑厥寒﹑手足寒冷等語﹐皆變文耳﹐不可以論輕重。若言四肢則有異也﹐亦未可純爲寒證。若厥冷直至臂脛以上﹐則爲眞寒無疑矣﹐急用姜附等藥溫之﹐少緩則難療矣。謂其寒上過乎肘﹐下過乎膝﹐非內有眞寒﹐達於四肢而何﹖然更當與脈並所兼之證參之﹐庶乎其無誤也。凡看傷寒﹐不可以厥逆便斷爲寒﹐必須以脈兼證參之﹐方知端的。如手足厥逆﹐兼之以腹痛腹滿﹐泄利淸白﹐小便亦淸﹐口不渴﹐惡寒戰栗﹐面如刀刮﹐皆寒證也。若腹痛後重﹐泄利稠粘﹐小便亦墻﹐渴而好飲﹐皆熱證也。宜詳審之。

自汗

手足乃諸陽之本﹐熱聚於胃腑﹐則津液旁達於四肢也。蘊熱則燥屎譫語﹐手足汗出者﹐大承气湯下之。挾水則水谷不分﹐手足汗出者﹐理中湯溫之。是有承气﹑理中之不同也。

拘急

拘急者﹐手足不能自如﹐屈伸不便﹐如蜷臥惡風之貌。四肢諸陽之本﹐因發汗亡陽﹐陽虛而有此證﹐自汗脈浮﹐小便數﹐心煩惡寒﹐足攣拳急﹐芍藥甘艸湯。太陽病﹐發汗後﹐遂漏不止﹐惡風﹐小便難﹐拘急者﹐桂枝加附子湯。吐利後﹐汗出發熱﹐惡寒拘急﹐手足厥冷者﹐四逆湯溫之也。

明醫雜著【明王綸】

腿中熱痛

問﹕兩腳自膝以下﹐或時內熱﹐或骨中覺熱﹐或有一點酸痛熱者何﹖答曰﹕此血熱也。但是風病﹐其血必熱﹐惟其血熱﹐故風寒之气一襲之﹐則外寒束內熱而爲痛。丹溪論痛風﹐謂血熱得寒﹐污濁凝滯﹐所以作痛。遇夜痛甚﹐行於陰也﹔遇風雨陰寒痛甚﹐寒濕甚也。又風病必血燥﹐風木生火﹐故血熱而燥。

【注臨川陳先生云﹐醫風先醫血﹐血行風自滅。蓋肝藏血而主風﹐又肝气爲陽爲火﹐肝血爲陰爲水﹐若肝火旺則肝血必虛。故凡風病﹐多因肝經風火爲患﹐當推五臟相勝相生﹐以益其血。經云﹕腎藏精而主骨﹐故腎虛者則骨中熱。或湧泉穴兩脛兩足內熱﹐多患骨痿以致不起﹐屬足三陰虧損之虛熱耳。滋其化源﹐庶可保其生也。】

足軟

若足軟弱無力者﹐補陰丸加牛膝酒洗二兩﹐虎脛骨酥炙透一兩﹐防己酒洗﹑木瓜各五錢。

【注按此證多因足三陰虛虧損﹐若脾腎不足而無力者﹐用還少丹﹔肝腎虛熱而足無力者﹐用六味丸﹔如不應﹐急用八味丸。】

薛氏醫案【明薛己】

脫疽

脫疽﹐謂疔生於足指﹐或足潰而白脫﹐故名脫疽。亦有發於手指者﹐名曰蛀節疔﹐重者腐去本節﹐輕者筋攣。焮痛者﹐除濕攻毒﹐更以隔蒜灸至不痛。

焮痛或不痛者﹐隔蒜灸之﹐更用解毒藥。若色黑急割去﹐速服補劑﹐庶可救。黑延上亦不治。

色赤焮痛者﹐托裏消毒更兼灸。

作渴者﹐滋陰降火。色黑者﹐不治。

此證因膏粱厚味﹑酒面炙煿積毒所致。或不愼房勞﹐腎水枯竭﹐或服丹石補藥﹐致有先渴而後患者﹐有先患而後渴者﹐皆腎水涸不能制火故也。初發而色黑者﹐不治。赤者水未涸﹐尙可。若失解其毒﹐以致肉死色黑者﹐急斬去之﹐緩則黑延上足﹐必死。此患不問腫潰﹐惟隔蒜灸有效。亦有色赤作痛而自潰者﹐元气未脫﹐易治。夫至陰之下﹐血气難到﹐毒肉易腐﹐藥力又不易達﹐況所用皆攻痛之藥﹐未免先於腸胃﹐又不能攻敵其毒﹐不若隔蒜灸﹐並割去最爲良法。故孫眞人云﹐在指則截﹐在肉則割﹐卽此意也。

脫疽因醇酒炙煿﹐膏粱傷脾﹐或房勞損腎﹐故有先渴而後患者﹐有先患而後渴者。若色赤作痛自潰者﹐可治。色黑不潰者﹐不治。色赤作痛者﹐元气虛而濕毒壅盛也﹐先用隔蒜灸﹑活命飲﹑托裏散﹐再用十全大補湯﹑加減八味丸。色黯不痛者﹐腎气敗而虛火盛也﹐隔蒜灸﹑桑枝灸﹐亦用十全大補湯﹑加減八味丸﹐則毒气不致上侵﹐元气不致虧損﹐庶可保生。亦有因修手足口咬等傷而致者。若元气虛弱﹐或犯房事﹐外塗寒涼﹐內服克伐﹐損傷脾胃﹐患處不潰﹐若黑黯上延﹐亦多致死。重者須當以腳刀轉解周圍﹐輕拽去之﹐則筋隨骨出﹐而毒得泄﹐亦不痛。否則毒筋內斷﹐𨿽去而仍潰。

鶴膝風【又名鼓槌風】

兩大小腿瘦如蘆柴﹐止有膝蓋大者﹐行履不得。用小續命湯料內加萆薢﹑川楝子﹑獨活﹑幹木瓜﹐﹝口父﹞咀﹐不用生薑﹐用水煎熬﹐於碗底先用麝香少許﹐去滓﹐傾於碗內服之。服至數十貼後﹐加五積散﹐同煎服﹐永瘥。

鶴膝風﹐乃調攝失宜﹐虧損足三陰經﹐風邪乘虛而入﹐以致肌肉日瘦﹐內熱減食﹐肢體攣痛﹐久則膝大而腿細﹐如鶴之膝﹐故名之。若傷於脾胃者﹐補中益气湯爲主﹔傷於肝腎者﹐六味丸爲主﹔若欲其作膿﹐或潰後﹐十全大補湯爲主﹐皆佐以大防風湯。初起須以蔥熨﹐可以內消。若津涸口漧﹐中气不足也﹐補中益气湯加五味子。頭運頭痛﹐陽气不升也﹐補中益气湯加蔓荊子。發熱晡熱﹐陰血虛弱也﹐用四物﹑參﹑芪﹑白朮。畏寒憎寒﹐陽气虛弱也﹐用十全大補湯。飲食少思﹐胸膈膨脹﹐脾胃虛痞也﹐用四君子湯。面色痿黃﹐飲食少思﹐脾胃虛弱也﹐用六君子湯。膿水淸稀﹐肌肉不生﹐气血俱虛也﹐用八珍湯。熱來復去﹐有時而動﹐無根虛火也﹐用十全大補湯。形瘦嗜臥﹐寢息發熱﹐痰盛作渴﹐小便頻數﹐五臟虛損也﹐用六味丸。臍腹疼痛﹐夜多溲溺﹐腳膝無力﹐頭運吐痰﹐腎气冷敗也﹐用八味丸。發熱大渴﹐不欲近衣﹐面目赤色﹐脈大而虛﹐血虛發躁也﹐用當歸補血湯。或有痢後而患者﹐亦治以前法。余當臨證制宜。

大抵此證𨿽云腫有淺深﹐感有輕重﹐其所受皆因眞气虛弱﹐而邪得以深襲﹐故附骨癰疽及鶴膝風證﹐腎虛者多有之。前人用附子者﹐以溫補腎气﹐而又能行藥勢散寒邪也。亦有體虛之人﹐夏秋露臥﹐爲冷气所襲﹐寒熱伏結﹐多成此證﹐不能轉動﹐乍熱而無汗﹐按之痛應骨者﹐是也。若經久不消﹐極陰生陽﹐寒化爲熱﹐而潰也。若被賊風所傷﹐患處不甚熱而灑淅惡寒﹐不時汗出﹐熨之痛少止﹐須大防風湯﹑火龍膏治之。又有攣曲偏枯﹐堅硬如石﹐謂之石疽﹔若勢緩積久不潰﹐肉色赤紫﹐皮肉俱爛﹐名緩疽。其始末皆宜服前湯﹐欲其驅散寒邪﹐以補虛托裏也。

夫立方之義﹐各有所宜。凡體气虛弱﹐邪入骨界﹐遏絕隧道﹐若非用附桂辛溫之藥﹐開散關節腠理之寒邪﹐通暢隧道經絡之气血﹐決不能愈。且《本艸》云﹕附子治寒濕﹐痿躄拘攣﹐膝痛﹐不能行步﹐以白朮佐之﹐爲寒濕之聖藥。又云﹕桂通血脈﹐消瘀血﹐堅骨節﹐治風痺骨攣腳軟。宣導諸藥及十全大補湯﹐以治前證﹐不但不可去桂﹐亦不可不加附子。無此二味﹐何以行參﹑芪之功﹐健芎﹑歸之性﹐而補助血气﹐使之宣通經絡﹐扶大虛之證﹐以收必效之功哉﹖況前證在骨節之間﹐關鍵之地﹐治之不速﹐使气血循環至此﹐郁而爲膿﹐從此而泄﹐气血瀝盡﹐無可生之理矣。

臁瘡

臁瘡生於兩臁﹐初起赤腫﹐久而腐潰﹐或浸淫搔癢﹐破而膿水淋漓﹐蓋因飲食起居﹐虧損肝腎﹐或因陰火下流﹐外邪相搏而致。外臁屬足三陽濕熱﹐可治﹔內臁屬足三陰虛熱﹐難治。若初起惡寒壯熱﹐腫臖作痛者﹐屬濕熱﹐用檳蘇敗毒散﹔若漫腫作痛﹐或不腫不痛者﹐屬陰虛﹐用補陰八珍湯﹔若膿水淋漓﹐體倦食少﹐內熱口漧者﹐屬脾虛﹐用補中益气加茯苓﹑酒炒白芍藥。若午後熱﹐或作痛﹐頭目不淸者﹐屬陰火﹐前湯加酒炒黑黃蘗及六味地黃丸。若午後發熱﹐至子時分方止﹐是血虛﹐前湯加芎﹑歸﹑熟地﹔若鬱結傷脾而甚﹐用歸脾湯加柴胡﹑山梔。若怒動肝火而甚﹐用補中益气湯加川芎﹑山梔﹑黃芩。內熱口漧﹐肢體倦怠﹐或痰涎上升﹐或口舌生瘡﹐屬脾虛熱﹐用六味地黃丸﹑補中益气湯。若患處黑黯﹐肢體畏寒﹐飲食少思﹐屬脾腎虛敗﹐用八味丸。若悞用攻伐﹐復損胃气﹐絕其化源﹐治難矣。

足跟瘡

足跟乃督脈發源之所﹐腎經所過之地。若飲食失節﹐起居失宜﹐虧損足三陽經﹐則成瘡矣。若漫腫寒熱﹐或體倦少食﹐屬脾虛下陷也﹐用補中益气湯。若晡熱作痛﹐頭目不淸﹐屬脾虛陰火也﹐前湯並六味丸。若痰涎上升﹐或口舌生瘡﹐屬腎水漧涸也﹐前湯並加減八味丸。凡此皆當滋其化源﹐若徒治其外則悞矣。俗云兔嚙瘡者﹐蓋獵人被兔咬足跟﹐久而不斂﹐气血瀝盡而死。

腳發

腳發之證﹐屬足三陰經精血虧損﹐或足三陽經濕熱下注。若色赤腫痛而潰膿者﹐筋濕熱下注﹐爲可治。若色微赤微腫而膿淸者﹐屬精血虧損﹐爲難治。若黑黯不腫痛﹐不潰膿﹐煩熱作渴﹐小便淋漓者﹐陰敗末傳惡證也﹐爲不治。其法濕熱下注者﹐先用隔蒜灸﹑活命飲以解壅毒﹐次服益气湯﹑六味丸以補精气。若色黯不痛者﹐著肉灸桑枝灸﹐以行壅滯﹐助陽气﹔更用十全大補湯﹑八味丸﹐壯脾胃﹐滋化源﹐多有復生者。若專治其瘡﹐復傷元气﹐吾未見其生者。

證治準繩【明王肯堂】

腳气

按東垣論南方腳气﹐外感淸濕﹐作寒治﹔北方腳气﹐內傷酒乳﹐作濕熱治。此實前人之未發者﹐後學泥之﹐遂成南北二派﹐互相詆毀。南毀北者曰﹕彼所論乃北方病也﹐彼所治乃北方法也﹐不可施於南。北毀南者曰﹕彼所論乃南方病也﹐彼所治乃南方法也﹐不可施於北。嗚呼﹗立論之始﹐不究《內經》首尾所言﹐輒創其名﹐以致後人守其說者﹐知其一不知其二﹐故相乖忤若此。夫《素》《靈》諸篇﹐上窮天文﹐下究地理﹐中知人事之變﹐疊出不一書者﹐爲天地以二气食於人﹐而人以六經三陰三陽上奉之﹐是故三陰三陽﹐亦是在人之六經气也﹐內以養於臟腑﹐壯精神﹐運水谷以爲生化百骸之用。及乎天地六气﹐一有不正則變﹐變則襲人身形之虛﹐入客以爲病者﹐謂之外邪。若人之三陰三陽﹐一有不正則變﹐變則淫泆爲病者﹐謂之內邪。二者皆得致周身之百病。況足之六經﹐皆起於腳五指﹐行過於腿膝﹐上屬臟腑﹐統身半以下气血之運行﹐故外入之邪客之﹐則壅閉其經气﹐凝泣其絡血。若人气內注之邪﹐著而畱之﹐則亦必如外邪壅閉气血者無異也。及其衝痛痿痺厥逆之狀﹐亦無異也。於是皆以腳气名也﹐此四方之所同。今乃以南方者止中外邪之濕﹐北方者止中內注之濕﹐豈理也哉﹖然北方縱無地之卑濕﹐其在踐雨露﹐履汗襪﹐洗濯足﹐皆濕也﹐與夫脫卸靴履﹐汗出而風吹之﹐而血凝於足者﹐寧不與南方地之濕同類﹐盡屬外中者乎﹖南方𨿽無潼乳之濕﹐其在酒食與臟腑所傷﹐津液水谷停積之濕而下注者﹐寧不與北方潼乳同類﹐盡屬內注者乎﹖能達此理﹐第恐自責辧邪之不易﹐奚暇相毀哉﹗

太陽經腳气病者﹐頭痛目眩﹐項彊﹐腰脊身體經絡外踝之後﹐循京骨至小指外側皆痛。宜隨四時之气發散而愈﹐麻黃左經湯。

陽明經腳气病者﹐翕翕寒熱﹐呻欠﹐口鼻幹﹐腹脹﹐髀膝臏中循胻外廉下足跗﹐入中趾內間皆痛。宜隨四時之气微利之﹐大黃左經湯。

少陽經腳气病者﹐口苦上喘﹐脇痛面垢﹐體無光澤﹐頭目皆痛﹐缺盆並腋下如馬刀腫﹐自汗振寒﹐發熱﹐胸中脇肋髀膝﹐外至胻絕骨外踝﹐及諸節指皆痛。宜隨四時之气和解之﹐半夏左經湯。

三陽並合腳气病者﹐憎寒壯熱﹐自汗惡風﹐或無汗惡寒﹐眩運重著﹐關節掣痛﹐手足拘攣﹐疼痛冷痺﹐腰腿緩縱不隨﹐心躁气上﹐嘔吐下利﹐其脈必浮弦緊數﹐宜大料神祕左經湯﹑加味敗毒散。

太陰經腳气病者﹐腹滿﹐挾咽連舌系急﹐胸膈痞滿﹐循胻骨下股膝內前廉內踝﹐過核骨後連足大趾之端內側皆痛﹐宜六物附子湯。

少陰經腳气病者﹐腰脊痛﹐小趾之下連足心﹑循內踝﹑入跟中﹑上腨內﹑出腘中內廉﹑股肉皆痛﹐上衝胸咽﹐饑不能食﹐面黑﹐小便淋閉﹐咳唾不已﹐善恐﹐心惕惕如人將捕之﹐小腹不仁者﹐難治。四气偏勝﹐各隨其气所中輕重而溫之﹐宜八味丸。

厥陰經腳气病者﹐腰脇偏疼﹐從足大趾﹑連足趺上廉上腘﹑至內廉﹑循股環陰抵小腹挾臍諸處脹痛﹐兩腳攣急﹐嗌漧嘔逆﹐洞泄﹐各隨四气所中輕重而調之﹐神應養眞丹。

三陰並合腳气病者﹐四肢拘攣﹐上气喘滿﹐小便祕濇﹐心熱煩悶﹐徧身浮腫﹐腳膝痿弱﹐緩縱不能行步﹐宜追毒湯。

已上六經﹐受風寒暑濕流注﹐自汗爲風勝﹐無汗疼痛爲寒勝﹐熱煩爲暑勝﹐重著腫滿爲濕勝﹐各隨其气所勝者而偏調之﹐不可拘於一方也。

濕熱爲病﹐肢節煩疼﹐肩背沈重﹐胸膈不利﹐兼徧身疼痛﹐流注手足﹐足脛腫痛不可忍者﹐當歸拈痛湯主之。《本艸》十劑云﹕宣可去壅﹐通可去滯。《內經》云﹕濕淫所勝﹐治以苦溫。羌活苦辛﹐透關節﹐勝濕﹔防風甘辛溫﹐散經絡中流濕﹐故以爲君。水性潤下﹐升麻﹑葛根苦辛平﹐味之薄者﹐陰中之陽﹐引而上行﹐以苦發之也。白朮苦甘溫﹐和平除濕﹔蒼朮體輕浮﹐气力雄壯﹐能除膚腠間濕﹐故以爲臣。夫血壅而不流則爲痛﹐當歸身辛溫以散之﹐使血气各有所歸。人參﹑甘艸甘溫﹐補脾養正气﹐使苦藥不能傷脾胃。仲景云﹕濕熱相合﹐肢節煩疼。苦參﹑黃芩﹑知母﹑茵陳苦寒﹐乃苦以泄之者也。凡酒制炒﹐以爲因用。治濕不利小便﹐非其治也﹐豬苓甘溫平﹐澤瀉鹹平淡以滲之﹐又能導其畱飲﹐故以爲佐。气味相合﹐上下分流其濕﹐使壅滯之气得宣通也。

三因十全丹﹑續斷丸﹑薏苡仁酒﹑虎骨酒﹐皆藥性平良﹐病人下虛而無實積者﹐可以常服。

四肢拘急

傷寒有四肢拘急者﹐拘彊難以屈伸也。不拘病證在何經﹐凡見是證﹐皆陰寒所致﹐寒主收引故也。仲景之法﹐𨿽太陽表證﹐及風濕相搏而見攣急者﹐亦處以桂枝加附子湯﹑甘艸附子湯之類﹐況陰經裏病﹐霍亂之候﹐四逆之劑﹐其可缺諸﹖

凡傷寒大汗已出﹐因而露風﹐則汗不流通﹐風邪乘虛﹐襲於經絡﹐故手足攣搐﹐不能屈伸﹐筋脈拘急也﹐宜牛蒡根散主之。

寸疔

寸疔生手指骨節間。

虎口疔

虎口疔生合谷穴。

蛇頭疔

蛇頭疔生手指頭兩旁﹐狀如蛇頭﹐膿甚腥穢﹐紫黑色﹐痛引心﹐有潰爛脫落者。

臂癰

《鬼遺》云﹕垂臂兩處﹐發接骨下臂鵝上﹐起如雞鴨卵大﹐皆由榮衛不調所爲也。喜患實處而不透內﹐亦宜急消﹐或發穴早療。

兩臂肘起在接骨下引手﹐至小骨之上發癰節﹐此處𨿽實﹐柰連大小筋骨﹐舉動不便﹐垂手多墜疼﹐如膿深沈徹骨﹐卽傷筋脈﹐拳縮不舒﹐攣搐﹐宜急以緩慢筋脈藥餌治之。

《元機》云﹕在臂外爲癰﹐在臂內爲魚肚發﹐在臂上節腫連臂髃爲臂風毒﹐宜活命飲加羌活﹑獨活﹑桂枝﹑桔梗﹐水酒各半煎服﹐及奪命丹﹑紫金丹﹑勝金丹選用。壯實有裏證者﹐一粒金丹﹑八陣散下之。若漫腫無頭﹐服敗毒之藥不能消者﹐宜十全大補湯加桂枝﹑桔梗托之。有嘔吐而數日不食者﹐潰出膿則愈。

臑癰【俗名病藕包】

臑臂表裏俱腫痛赤色﹐惟肘節處差小﹐故名藕包﹐以內外分陰陽。

或問手臂陽明經分生﹝疒畾﹞﹐初如粟米﹐漸大如赤豆﹐痛不可忍﹐旬日大如胡桃﹐枯紫色﹐何如﹖曰﹕此名骨瘻疽。若毒遊徧身﹐拘急發搐﹐嘔噦不食﹐冷汗自出﹐滑泄煩躁脈亂者死。犯房勞怒气者死。一人患此證﹐一月之後﹐徧身攻串﹐口吐黃水﹐穢气滿室﹐旣而嘔吐膿血﹐旬日而亡。其人三四日前尙進飲食﹐人與沐浴扶起﹐皮肉俱爛﹐患者不信﹐醫者不識﹐以致隕身。此由七情不和﹐積怒積憂積熱所致﹐眞元虛敗﹐不能勝邪故也。縱有丸丹﹐天命而已。惟智者防患於未然﹐急服黃連消毒散﹑勝金丹﹑烏金散﹑活命飲加羌活選用。治之稍緩﹐七惡證多者﹐必死也。

按此證發之暴﹐死之速﹐乃陰虛極而火獨光之﹐故前藥不滋化源﹐而揚湯止沸﹐其能濟乎﹖

手心毒

手心結毒﹐臖赤腫痛﹐俗名病穿掌﹐又名穿窟天蛇﹐又名貧子盂。若偏於掌邊者﹐名穿邊天蛇﹐又名穿埂天蛇。此手厥陰心包絡積熱所致﹐初宜隔蒜灸之以泄其毒﹐服活命飲加桂枝﹑姜黃。實者量表裏爲汗下﹐於紫金丹﹑奪命丹﹑烏金散﹑一粒金丹選用。旣潰﹐參﹑芪大劑補之。

虎口疽

虎口結毒﹐臖赤腫痛﹐名合谷疽﹐又名丫刺毒﹐又名擘蟹毒﹐又名手叉發﹐此手陽明大腸經風積熱毒之所致也。初覺﹐宜隔蒜灸之﹐服活命飲加桂枝﹑姜黃﹑桔梗﹑升麻﹐水酒煎服。壯實者量表裏爲汗下。老弱者﹐十全大補湯﹑十宣散﹑托裏散中選用。

鴉叉

五指叉處結毒臖腫者﹐俗名鴉叉。

腕癰

手屈之處結毒臖赤﹐爲手屈發﹐俗名手牛押屈﹐此手三陰經風熱聚毒之所致也。治法同前。

手發背【俗名蜘蛛背】

《鬼遺》云﹕兩手背發癰疽﹐初生如水刺﹐無頭腦﹐頑然滿手背﹐腫滿後聚毒成瘡﹐深入至骨而爲手發背﹐此屬五種﹐皆發毒之類也。

手背腫毒﹐乃三陽經風熱郁滯而發﹐宜服活命飲加芩﹑連﹑山梔﹑桔梗﹑升麻﹐寒加桂枝﹐熱加姜黃﹐水酒煎服。有表證者﹐紫金丹﹑烏金散﹑奪命丹汗之。有裏證者﹐一粒金丹﹑八陣散下之。老弱者﹐宜大補之劑。

大指疽

手大指頭髮小點如粟﹐漸大如豆﹐或如桃李﹐或靑或紫﹐乍黃乍黑乍白﹐或癢﹐或麻木不痛﹐或大痛徹心﹐此名調疽﹐屬手太陰肺經積毒。毒盛者﹐宜截去之。四日﹐刺得血膿者生﹐得黑血者死。急服烏金散﹑紫金丹汗之。壯實者﹐一粒金丹下之。毒气攻心﹐嘔吐不食﹐膨脹者死。齒縫出血者死。

天蛇頭

手中指頭結毒﹐臖赤腫痛﹐或不拘何指﹐俱名天蛇頭。若有膿裂開﹐有口唇如蛇頭狀﹐是以名焉。屬手厥陰心包絡積熱所致。宜服活命飲加柴胡﹑羌活﹑桔梗﹑黃連﹐消毒飲﹑紫金丹﹑烏金散選用。𨿽黑色頑麻﹐潰爛脫指者﹐亦不死。

惇疽

五指頭生疽﹐名爲惇疽﹐系臟腑積熱﹐治不可緩﹐宜內疏黃連湯﹑紫金丹﹑烏金散及一粒金丹下之。

手指節發

手指節結毒臖赤腫痛﹐又名病繭﹐又名蛇節疔﹐又名疔節天蛇﹐又名病蛇節。治法與天蛇頭大同小異。

代指

代指者﹐先腫臖熱痛﹐色不黯﹐緣爪甲邊結膿﹐劇者爪皆脫落﹐但得一物冷藥汁溻漬之佳。爪者筋之餘﹐筋賴血養﹐血熱甚注於指端﹐故指腫熱﹐結聚成膿﹐甚則爪甲脫落。此病類於指疽﹐然無蘊毒﹐故色不黯黑﹐𨿽久亦不殺人。內服方﹐《聖濟總錄》有漏蘆湯﹑藍花湯﹐中用漏蘆﹑藍花﹑升麻﹑大黃﹑黃芩﹑元參﹑﹝石卜﹞硝。旣無蘊毒﹐何爲用硝﹑黃下藥﹖輕病重治﹐能無過乎﹖故今不取。

股陰疽【與附骨疽參看】

《鬼遺》云﹕陰疽發腿髀及陰股﹐始發腰彊﹐數飲不能多﹐七日發堅腫脹﹐惡疼心煩躁﹐死不治。

或問大股之內﹐陰囊之側﹐生毒何如﹖曰﹕在左爲上馬癰﹐在右爲下馬癰﹐在肛門旁名肛門癰﹐俱屬足太陽經濕熱﹐七情不和﹐憂憤所致。宜服內補黃芪湯﹑內托羌活湯﹑十全大補湯﹐選用勝金丹﹑紫金丹。壯實者一粒金丹﹑八陣散下之。嘔吐不食﹐麻木黑陷﹐膨脹﹐六脈微或代﹐冷汗不止﹐煩躁狂妄﹐小水不利﹐泄瀉者﹐不治。奉潰﹐先便宜服臺閣紫微丸。按足三陽之脈在外﹐皆曰髀﹔足三陰之脈在內﹐皆曰股。今曰大股之內﹐陰囊之側﹐則屬三陰經而厥陰爲多明矣﹐乃以爲足太陽﹐不亦謬乎﹖

股陽疽

或問腿外側骻下五六寸﹐生疽何如﹖曰﹕此名伏兔發﹐寒熱大作﹐疼痛徹心﹐臖腫無頭是也。屬足陽明胃經﹐先賢謂不治之證﹐早覺早治爲上。急隔蒜灸﹐灸而皰起者可治﹐無皰者難治。服活命飲加牛膝﹑木瓜﹑漢防己﹐紫金丹﹑勝金丹汗之。壯實者八陣散﹑一粒金丹下之。

腿遊風

或問腿股忽然赤腫﹐何如﹖曰﹕此名腿遊風﹐風熱相搏而然﹐屬足太陽經﹐宜砭出惡血﹐服防風通聖散去白朮加黃蘗﹑牛膝﹑防己主之。

委中毒

或問一女年十四﹐往來寒熱﹐膝後腘內約紋中堅硬如石﹐微紅微腫﹐何如﹖曰﹕此名委中毒﹐此穴在膝後折紋中﹐屬太陽經﹐由臟腑積熱流入膀胱而發﹐用八珍散下瘀血斗許而消。若治之稍遲﹐潰則筋縮﹐必成廢疾。

鶴膝風

或問兩膝腫痛﹐股漸小何如﹖曰﹕此名鶴膝風﹐一名鼓槌風﹐起於中濕﹐或因痢後腳弱緩痛﹐不能行履﹐名曰痢風﹐或傷寒餘毒﹐不能發散﹐風寒濕气結於經絡﹐血脈不流﹐以致筋愈縮而股愈瘦﹐屬足少陽﹑足陽明經。宜用玉龍膏酒調敷腿上﹐以住痛回陽﹔又宜沖和膏塗足跗﹐以引气行血﹔服大防風湯﹑追風丸﹐倍加乳香以住痛舒筋。亦宜隔蒜灸之。若堅如石者﹐用生樟陸根擦之﹐效。

或問膝上腫痛何如﹖曰﹕此非一端﹐要須明辧。若兩膝內外皆腫痛﹐如虎咬之狀﹐寒熱間作﹐股漸細小﹐膝愈腫大﹐名鶴膝風﹐急隔蒜灸﹐服大防風湯。但一膝痛引上下﹐不甚腫而微紅﹐名膝遊風﹐宜服聖授丹﹑換骨丹﹑防風通聖散加牛膝﹑木瓜。但膝之兩旁腫痛﹐憎寒壯熱﹐晝夜偏劇﹐腫處手不可近﹐爲膝眼毒﹔膝蓋上腫痛者爲膝癰。此二證宜服勝金丹﹐或紫金丹﹑八陣散﹑活命飲加牛膝。

脛陰癰

或問足小肚內側﹐微紅微腫﹐堅硬如石﹐三四寸許﹐痛楚難禁﹐何如﹖曰﹕此名黃鰍癰﹐屬足太陰與足厥陰二經濕熱﹐又積憤所致。宜服五香湯﹑流气飲加牛膝﹑木瓜﹑防己﹑黃蘗。壯實者一粒金丹下之﹐或萬病解毒丹。不足者十全大補湯加牛膝﹑木瓜。若過時潰出淸水﹐虛火上升﹐嘔吐不食者﹐不治。

三里發

《鬼遺》云﹕三里兩處﹐起癰疽﹐初發如牛眼睛靑黑﹐便五七日破穴﹐出黑血汁膿﹐腫攻腿肚﹐連腿裏拘急冷疼﹐此因傷筋气勞力所成﹐宜用湯藥注射其外﹐毒自平息矣。

接骨發

《鬼遺》云﹕兩腳接骨近上腿肚下一處﹐起丹疽如胡桃大﹐硬如物打磕之狀﹐不苦疼﹐但腫急脹﹐慮其損筋﹐亦須早出膿毒﹐可保平安也。

靑蛇便

或問足肚之下﹐結塊長二三寸許﹐寒熱大作﹐飲食不進﹐何如﹖曰﹕此名靑蛇便﹐屬足少陰與足太陽經﹐由腎經虛損濕熱下注所致。頭向上者難治。頭向下者刺出惡血﹐服活命飲加木瓜﹑牛膝﹑黃蘗或烏金散﹑紫金丹選用。老弱之人﹐嘔吐腹脹﹐神昏脈躁者死。

靑蛇便生小腿上下﹐頭生望上﹐攻走入腹者﹐不可治。頭生向下﹐尾在上﹐卽爲順可治也。急服二十六味托裏散﹐外用神方鐵箍散﹐薑汁﹑陳酢﹑豬膽同調敷之。上望下趕﹐蛇頭上用三稜鍼﹐鍼入二寸﹐出黑紫血﹐出鍼﹐急下保生散﹐用紙撚蘸藥送入。

瓜藤纏

或問足股生核數枚﹐腫痛久之潰爛不已﹐何如﹖曰﹕此名瓜藤纏﹐屬足太陽經﹐由臟腑濕熱﹐流注下部所致。用防風通聖散加檳榔﹑牛膝﹑防己主之。

內踝疽

或問足內踝生疽何如﹖曰﹕此名鞋帶癰﹐由寒濕滯於足陽明與足厥陰肝經﹐血濇气阻所致。初宜隔蒜灸之﹐服流气飲加牛膝﹑木瓜﹑防己。壯實者﹐一粒金丹下之。老弱者﹐十全大補湯﹑內托黃芪柴胡湯主之。

外踝疽

或問足外踝生疽何如﹖曰﹕此名腳拐毒﹐屬少陽膽經﹑足太陽膀胱經濕熱下注﹐宜服內托羌活湯﹑黃連消毒散﹑內托復煎散選用。勝金丹﹑烏金丹﹑紫金丹皆可用。

腓腨發

或問足小肚生疽﹐寒熱煩躁﹐何如﹖曰﹕此名腓腨發疽﹐屬足少陰腎經﹐由腎水不足﹐積熱所致。古方書云不治。宜活命飲加牛膝﹑木瓜﹑黃蘗。老弱者八珍湯加牛膝。壯實者﹐一粒金丹下之。涉虛者難治﹐以腎气丸﹑十全大補湯主之。潰出血膿者生﹐潰出淸水者死。

臁瘡

《鬼遺》云﹕兩曲﹝月秋﹞腿肚下﹐內外兩踝前﹐有廉刃兩邊﹐爲裏外廉﹐上結癰腫﹐此處近骨﹐難瘥﹐宜用收毒散外貼四畔﹐中心卽用活血肉藥貼﹐無害。

或問足內外廉生瘡﹐連年不已﹐何如﹖曰﹕此由濕熱下注﹐瘀血凝滯於經絡﹐以致肌肉紫黑﹐癢痛不時﹐女人名爲裙風褲口瘡﹐卽臁瘡也。最難克效。蓋以裙扇地風﹐濕盛故也。宜服獨活寄生湯﹑防風通聖散加牛膝﹑木瓜﹑防己﹐外用隔紙膏﹐或制女貞葉貼之。

風疽

凡腳腨及曲﹝月秋﹞中癢﹐搔則黃汁出﹐名風疽﹐以風疽方治之。

脫疽

《鬼遺》云﹕腫惇疽發兩足指﹐五日不冗﹝冗原作穴﹐據醫理攺。﹞宂﹐散也。死﹐四日可刺。其色發黑癰者不堪﹐未過節者可治。

足指生疔﹐重者潰而自脫﹐故曰脫疽。或曰惟足大指患之爲脫疽。其餘足指患之曰惇疽﹐易治。惟脫疽難治。

初發結毒焮赤腫痛者﹐以五神散﹐及以紫河車﹑金綫釣葫蘆﹑金雞舌﹑金腦香搗爛敷﹐及以汁塗敷﹔又以萬病解毒丸﹐磨酢暖塗之。

支成焮痛者﹐除濕攻毒﹐更以隔蒜灸之至不痛﹐用十二經消毒散﹐加引經藥。若腫勢盛未得緊急者﹐宜作蛇傷治之﹐及作瘴气治之﹐效。

未成焮痛﹐或不痛或大痛者﹐宜隔蒜灸﹐更用解毒﹐以消毒萬全湯﹐臨證加減。

未成若色黑﹐急割去﹐速服補劑﹐庶可救。若黑延上﹐不可治。

未成若色赤焮痛者﹐托裏消毒﹐更兼灸﹐以人參敗毒散去桔梗﹐加赤牛膝﹑銀花﹑白芷﹑大黃﹐痛止﹔次以十宣散加天花粉﹑金銀花﹑赤牛膝。

未成欲成﹐若色紫不痛﹐隔蒜灸五十壯﹐尙不知痛﹐又明灸之﹐服活命飲﹐次以托裏散潰脫而愈。

未成欲成﹐大痛色赤而腫﹐隔蒜灸至痛止﹐以加味荊芥敗毒散加赤牛膝﹑銀花﹑白芷﹑大黃﹐次以活命飲。

腳气瘡

夫腎主於腳﹐若腎虛爲風濕所搏﹐攻於腳膝﹐則名腳气。因其气血壅滯﹐濕毒气盛﹐在於膚腠﹐不得宣通﹐故令腳上生瘡也。若風毒不散﹐其瘡漸增黃水﹐腫痛﹐身體壯熱﹐經久難瘥也。

甲疽【嵌甲】

足三陰經﹐皆起於足指﹐气血沮而不行﹐結於指甲之間﹐能成甲疽﹐此皆經絡之所流注﹐非特肌肉之病也。或得於剪甲傷肌﹐或得於甲長侵肉﹐或得於履絇之不適﹐使气血沮遏而不通﹐腐潰爲疽﹐久則爛指上引於脛膝之間而瘡皰者是已。然病在四末﹐不必治其內﹐惟塗敷滌濯去惡而除穢﹐及適其行履則愈矣。按足指在人體最下﹐气血易沮﹐藥力難到。虛弱之人﹐小有破損﹐卽成瘡瘍﹐久而不斂﹐況其大者﹐非大補气血﹐豈能易愈﹖此云病在四末﹐不必治內﹐非通論也。

足跗發

《鬼遺》云﹕陽疽起足趺及足下﹐二十日不冗死。十日可刺。發赤白膿血不多﹐其瘡上癢及赤黑者死。

跗亦作趺﹐足面也。其處結毒腫痛﹐亦名足發背﹐屬足厥陰肝﹑陽明胃經之會﹐多因濕熱乘虛而下注﹐宜服活命飲加木瓜﹑肉桂﹑牛膝及隔蒜灸之﹐繼以十全大補湯﹑托裏溫中湯。膿稠可治﹐膿淸紫陷者死。

足跟疽

或問足跟生疽﹐何如﹖曰﹕是名兔嚙﹐以其狀若兔嚙﹐故以爲名。屬足太陽經﹐穴名申脈﹐在足跟骨下﹐此處乃陰陽二蹺發源之所﹐由臟腑積熱所致。其毒深重﹐最忌毒藥敷貼﹐宜隔蒜灸之﹐及服活命飲加牛膝﹑肉桂﹐或勝金丹﹑烏金散﹑紫金丹選用。若紫陷麻木﹐神昏脈亂者不治。過時潰爛者﹐有妨飲食。二便不調﹐或涉房勞怒气迷悶者死。

婦人足跟足指腫痛﹐足心發熱者﹐皆因胎產經行﹐失於調攝﹐虧損足三陰﹐虛熱所致。若腫痛或出膿﹐用六味丸爲主﹐佐以八珍湯﹔胃虛懶食﹐佐以六君子湯﹔寒熱內熱﹐佐以逍遙散﹔晡熱益甚﹐頭目不淸﹐佐以補中益气湯。痰盛作渴﹐或口舌生瘡﹐亦用前二藥以滋化源。大凡發熱﹑晡熱﹑內熱﹑自汗﹑盜汗等證﹐皆陰虛假熱也。故丹溪謂火起九泉﹐陰虛之極也。男子酒色過度者﹐多患此證。

琉璃疽

或問足跟之旁﹐生疽何如﹖曰﹕此名琉璃疽﹐屬足太陽經﹐其色黃腫如琉璃﹐多由行路崎嶇﹐內傷筋骨脈而成。寒熱並作﹐元气不足﹐嘔吐昏迷者﹐難治。急服五香湯﹐活命飲﹑勝金丹﹑烏金散選用。壯實者一粒金丹﹐或八陣散下之。

足心癰

《鬼遺》云﹕兩腳心發徹骨者﹐不治。如腳心微皮破﹐不至深﹐發膿不多者﹐可治。

足心發毒腫痛﹐亦名湧泉疽﹐俗名病穿板﹐又名穿窟天蛇﹐屬少陰腎經虛損所致﹐宜隔蒜灸之。實者﹐服活命飲﹐送六味地黃丸。有表裏證﹐量爲汗下。虛者﹐十全大補湯﹑八味地黃丸大劑﹐不問晨夜投之。潰爛嘔逆﹐迷悶脈微代者﹐死。

肉刺

肉刺者﹐生於足指間﹐形如硬胝﹐與肉相附﹐隱痛成刺﹐由靴履急窄相摩而成。

無名腫毒

手背腳背腫大﹐有赤痕如蝦之狀﹐名病蝦證也。用油炒鹽糟令香﹐以熱湯淬之﹐泡湯乘熱淋洗之﹐卽消。要服痱瘍藥。膝內廉近折紋之處﹐結核腫痛﹐但核形長如魚之狀﹐名上水魚﹐以稜鍼亂刺﹐去惡血﹐以梣枯﹑雷廷藤﹑山樟子葉搗糟炒縛之。又用山雷廷藤﹑赤牛膝﹑山蘇木﹑梣枯搗鹽糟﹐炒縛之。又方﹕山雷廷根皮﹑梣枯搗炒縛﹐及用七聖膏敷之﹐卻用九金六馬散服之。

腳背或腳趾腫痛不可忍﹐以腳髙懸起﹐其疼方止些﹐若以腳垂下﹐其疼不可當也﹐名曰倒拔腫瘍。先用兩面龜一味﹐煎酒服﹐次服兩面龜散。如不應﹐以蛇薯磨酒服﹐大效。

外科正宗【明陳實功】

脫疽

夫脫疽者﹐外腐而內壞也。此因平昔厚味膏粱﹐燻蒸臟腑﹐丹石補藥﹐消爍腎水﹐房勞過度﹐气竭精傷﹐或兼房術濇精﹐霸道藥噙舌下化水﹐直至丹田﹐或納臍中﹐使熱徑浥內腎﹐或爲丸掌握﹐作香鼻息﹐塗抹陰鼎﹐或擦陽器﹐圖使堅剛﹐希求常濟﹐多致陽精煽惑﹐淫火猖狂。其蘊蓄於臟腑者﹐終成燥熱火證﹔其毒積於骨髓者﹐終爲疽毒陰瘡。誠爲巧人行拙﹐誰防禍起蕭墻﹐智者多愚﹐自謂喜從天降﹐不顧後日之骨枯髓涸﹐髒敗腑亡﹐方知今日摧敗有故﹐解脫無方。凡患此者﹐多生於手足。夫手足乃五臟枝榦﹐瘡之初生﹐形如粟米頭﹐便一點黃泡﹐其皮猶如煮熟紅棗﹐黑气侵漫相傳﹐五指傳徧﹐上至腳面﹐其疼如湯潑火燃﹐其形則骨枯筋爛﹐其穢異香難解﹐其命仙方難活。故謂血死心敗﹐筋死肝敗﹐肉死脾敗﹐皮死肺敗﹐骨死腎敗。此五敗者﹐𨿽有靈丹﹐竟喪命而已。是生此疾者﹐死生付於度外。孫眞人曰﹕在肉則割﹐在指則切﹐卽此病也。治之得早﹐乘其未及延散時﹐用頭髮十餘根﹐纏患指本節盡處﹐繞紮十餘轉﹐漸漸緊之﹐毋得毒气攻延良肉﹐隨用蟾酥餅﹐放原起粟米頭上﹐加艾灸至肉枯瘡死爲度。次日本指盡黑﹐方用利刀尋至本節縫中﹐將患指徐順取下。血流不住﹐用金刀如聖散止之﹐余腫以妙貼散敷之。次日﹐倘有黑气未盡﹐單用蟾酥錠研末摻之﹐膏蓋﹐黑气自退﹐患上生膿﹐照常法用玉紅膏等藥﹐生肉護骨完口﹐此爲吉兆。內服滋腎水﹑養气血﹑健脾安神之劑。若內無變證﹐外無混雜﹐此十中可保其三四矣。若割取之後﹐黑色仍漫﹐痛腫尢甚﹐敗惡無膿﹐口漧舌硬﹐精神不爽﹐食不知味者﹐終死。凡治此不可一己醫治﹐必與髙明眾議﹐聽患者願情割取。況此證首尾吉凶﹐變駁難定﹐故不可輕易用之。又有形似而證非﹐冗眞而受異﹐詳注在後﹐宜參觀之。

看法

起瘡不渴﹐口潤舌和﹐性志尋常﹐無妄暴急﹐循禮爲吉。初出﹐形如麻子﹐焮熱作痛﹐一指皆腫﹐根腳收束者﹐吉。已成﹐頭便作腐﹐肉不紫黑﹐疼痛﹐有時膿出腫消者﹐吉。已潰﹐先膿後腐﹐肉色紅活﹐毒不走散﹐气不腥穢者﹐吉。未瘡先渴﹐喜冷無度﹐昏睡舌漧﹐小便頻數﹐陽痿者﹐逆。初起﹐形如粟米﹐肉便紫色不腫﹐刺疼﹐黑气延散者﹐逆。已成﹐瘡形枯敝﹐肉黑皮焦﹐痛如刀剜﹐毒傳好指者﹐逆。已潰﹐肉枯筋腐﹐血水臭污﹐疼苦應心﹐伶仃徹骨者﹐逆。

治法

脫疽多生足指﹐少生手指。初起水窠黃泡者﹐卽灸之。初生如粟﹐裏可容谷﹐皮色紫赤﹐不作焮腫﹐發紮仍灸。已灸之後﹐瘡受火气﹐發泡作膿﹐外藥箍之﹐內兼補托。毒勢已成﹐瘡形稍陷﹐但紫色未攻腳面者﹐評議割取。旣割取之後﹐血水淋漓﹐疼痛不減﹐和气血﹐補脾胃。已成﹐飲食減少﹐身體倦怠﹐便數口漧﹐滋津液﹐壯腎水。破後气血受傷﹐脾胃虛弱﹐自汗盜汗﹐惡心漧嘔﹐睡臥不寧﹐日晡發熱﹐疼痛苦楚﹐煩悶譫妄﹐俱宜大補气血。富貴及膏粱素饕﹐色欲毒瘀房術﹐縱恣日久﹐禁行割法。

痼發

痼發﹐乃天時不正之气﹐感而發之﹐非毒內作也。此患多生於手足掌心﹐或腰腿臀下伸縮之處﹐漫腫無頭﹐憎寒發熱﹐四肢沈重﹐煩渴爲甚﹐初起宜服萬靈丹﹐發汗解表﹔腫仍不消者﹐必欲作膿﹐托裏消毒散﹐兼蠟礬丸間服。後法俱照癰疽潰瘍法推治爲當。

石橊疽

石橊疽者﹐乃少陽相火﹐與外濕煎搏而成。其患生在肘尖上一寸是也。初起一點黃色小泡﹐根便開大﹐色紅堅硬﹐腫如覆碗﹐皮破泛出﹐壘壘如橊子﹐令人寒戰﹐猶如重瘧。初起卽灸九壯﹐內服蟾酥丸發汗﹐以解蘊毒。灸頂上﹐蟾酥餅貼之﹐膏蓋﹔焮腫處﹐金黃散敷之。內服菊花淸燥湯﹑琥珀蠟礬丸。煩躁熱甚者﹐護心散﹑金液戊土丹。九日後﹐患上作膿稠黃﹐疼苦稍減﹐表裏證退﹐飲食微進者﹐可保無虞﹐反此爲逆。潰後元气虛弱雜證相兼者﹐照癰疽調理法治之。

穿踝疽

穿踝疽﹐足三陰濕熱下流停滯而成。初起內踝腫痛﹐疼徹骨底﹐舉動艱辛﹐甚則串及外踝。通腫有頭者﹐屬陽易破﹔無頭者﹐屬陰難潰。此二者﹐初起必寒熱交作﹐宜荊防敗毒散加牛膝散之﹔日久膿成脹痛者﹐鍼之﹔腐而不斂孔大者﹐玉紅膏倍之﹔形體虛弱者﹐補之。此證若不治﹐因循致成廢疾也有矣。

甲疽

甲疽者﹐或因甲長侵肌﹐又因修甲損傷良肉﹐靴鞋窄小﹐俱易生之。其患努肉裹上指甲﹐腫痛異常﹐難於步履。初宜三品一條槍﹐貼胬肉上﹐化盡自愈。日久胬肉堅硬﹐須冰螄散化之﹐後用珍珠散摻上﹐必瘥。

天蛇毒

天蛇毒﹐一名蛇頭疔也﹐心火旺動﹐攻注而成。其患指尖腫若蛇頭﹐赤腫焮痛﹐疼及連心﹐甚者寒熱交作﹐腫痛延上。腫頂上小艾灸五壯﹐以雄黃散塗之﹐內服蟾酥丸﹐發汗解毒。輕者漸消﹐腫者潰膿﹐甚則腐爛。破後﹐腫仍不消者﹐以蟾酥條插入孔內﹐膏蓋自效。腐爛者﹐玉紅膏擦之。虛而不斂者﹐兼服補劑。

合谷疔

合谷疔﹐俗稱虎口百丫也﹐此患多有疙瘩泡起﹐亦有紅絲走上﹐故有疔名之稱﹐此手陽明胃經﹐濕毒攻注﹐作癢或熱焮疼﹐初起挑破﹐貼蟾酥餅﹐膏蓋﹐金黃散敷之﹔三日後腫聚﹐必欲作膿﹐換膏貼之。軟腫脹痛者﹐膿已成﹐鍼之卽愈。腫甚寒熱者﹐必內外消托。

臁瘡

臁瘡者﹐風熱濕毒相聚而成﹐有新久之別﹐內外之殊。新者﹐只用三香膏乳香法紙貼之自愈。稍久紫黑者﹐以解毒紫金膏搽紮漸可。又年久頑臁﹐皮肉烏黑下陷﹐臭穢不堪者﹐用蜈蚣餞法﹐去風毒﹐化瘀腐﹐方可得愈。外臁多服四生丸﹐內臁多服腎气丸﹐妙。

血風瘡

血風瘡﹐乃風熱濕熱血熱三者交感而生﹐發則搔癢無度﹐破流脂水﹐日漸沿開。甚者﹐內服消風散加牛膝﹑黃蘗﹐外擦解毒雄黃散﹐或如意金黃散﹐俱可敷之。如年久紫黑堅硬﹐气血不行者﹐用鍼砭去黑血﹐以神燈照法燻之﹐以解郁毒﹐次以前藥敷之﹐方效。

婦人腳丫作癢

婦人腳丫作癢﹐乃從三陽風濕下流﹐凝結不散﹐故先作癢而後生濕爛。又或足底彎曲之處﹐癢濕皆然﹐枯礬散摻之。

手足破裂

手足破裂者﹐漧枯之象﹐气血不能榮養故也。因熱肌驟被風寒所逼﹐凝滯血脈﹐以致皮膚漸枯漸槁﹐乃生破裂﹐日襲於風﹐風熱相乘﹐故多作痛﹐以玉肌散洗擦﹐潤肌膏潤之。甚者﹐兼服當歸飲子爲妙。

螻蛄串

螻蛄串者﹐乃得於思慮傷脾﹐脾气鬱結所生。是疾气血澆薄者多﹐蓋四肢屬脾土﹐其患多生於兩手﹐初起骨中作痛﹐漸生漫腫堅硬﹐不熱不紅﹐手背及內關前後﹐連腫數塊﹐不能轉側﹐日久出如豆腐漿汁﹐串通諸竅﹐日夜相流﹐腫痛仍在﹐患者面黃肌瘦﹐飲食減少﹐久則寒熱交作﹐內證並出﹐首尾俱宜益气養榮湯﹑加味逍遙散調和气血﹐扶助脾胃﹐其中可生者﹐十有二三。補而不應﹐气血瀝盡而亡者﹐多矣。

臭田螺

臭田螺﹐乃足陽明胃經濕火攻注而成。此患多生足指腳丫﹐隨起白斑作爛﹐先癢後痛﹐破流臭水﹐形似螺靨﹐甚者腳面俱腫﹐惡寒發熱﹐先宜甘艸湯洗淨﹐貼蟾酥餅﹐三日三枚﹔後用珍珠散﹐豬脊髓調搽﹐膏蓋﹔焮腫上眞君妙貼散敷之﹐其腫漸消。戒步履。

牛程﹝足蹇﹞

牛程﹝足蹇﹞﹐程途奔急﹐熱腳下水見風﹐以致气滯血枯。結成頑硬皮肉﹐榮衛不滋﹐漸生腫痛﹐腫髙突起﹐支腳難行﹐久則破裂﹐膿水相流﹐每日溫湯淨洗﹐搽牛角散﹐又有內膿攻注﹐皮頑難破者﹐以大綫鍼眠頭挑破﹐出膿乃寬。硬皮破裂者﹐剪而去之。肉不生者﹐玉紅膏長之。肉滿不生皮者﹐珍珠散搽上生皮﹐乃愈。

﹝虫畺﹞螂蛀

﹝虫畺﹞螂蛀﹐多生手指節中﹐不紅不熱﹐腫如蟬腹﹐乃手少陰痰气凝滯而生。初起不疼﹐日久方痛﹐痛久方腐﹐腫仍不消﹐蟾酥餅膏貼﹐漸作稀膿。近者一載﹐遠者三年。此屬體弱者有之﹐內兼補劑﹐免變勞瘵之證。

田螺泡

田螺泡﹐多生手足﹐忽如火燃﹐隨生紫白黃泡﹐此脾經風濕攻注﹐不久漸大﹐脹痛不安﹐綫鍼挑破﹐泄去毒水﹐太乙膏蓋。挑破又生者﹐內服解毒瀉脾湯可愈。

鵝掌風

鵝掌風﹐由足陽明胃經﹐火熱血燥﹐外受寒涼所凝﹐致皮枯槁﹐又或時瘡餘毒未盡﹐亦能致此。初起紫斑白點﹐久則皮膚枯厚﹐破裂不已﹐二礬湯燻洗卽愈。

拾遺證

臑疽﹐生在膊上﹐連肩通腫﹐長堅而硬。

兌疽﹐生在當手動脈之處﹐腫痛寒熱﹐痛徹手膊﹐舉動不便。

附陰疽﹐生在內踝上三寸﹐初生小泡﹐漸生赤腫﹐破流血水﹐痛亦徹骨﹐不能步履。

咬骨疽﹐發在大腿內股﹐不腫不紅﹐痛徹骨髓﹐初宜雷火鍼鍼之﹐內服萬靈丹﹐酒調服效。

陰疽﹐生於右腿夾縫之下三寸﹐痛連陰子﹐小腹亦疼。

元疽﹐生於左腿夾縫之下三寸﹐漫腫連陰﹐疼及大腿。

已上初起有表證者﹐便宜解表﹐有裏證者﹐卽宜通利。潰後宜補托﹐久則宜收斂。此爲一定治法﹐不可混亂﹐妄投藥餌﹐致其危亡也。古今圖書集成醫部全錄卷一百九十二

四肢門

醫方考【明吳昆】

腳气方論

腳气類傷寒﹐則察之難﹔腳气能令人死﹐則治之難。一病而有二難﹐是非可以淺淺論腳气矣。考方七首﹐同志者尙教我哉﹗

腳气憎寒壯熱者﹐防己飲主之。蓋腳气者﹐濕熱在足而作气痛也。濕熱分爭﹐濕勝則令人憎寒﹐熱勝則令人憎寒﹐熱勝則令人壯熱﹐此其爲證。亦有兼頭疼者﹐頗類傷寒﹐惟其得病之始﹐本於腳气爲異耳。又不可以腳腫爲拘﹐亦有痛而不腫者名曰幹腳气﹐亦有緩縱不隨者名曰緩風﹐亦有疼痛不仁者名曰濕痺﹐亦有轉筋攣急者名曰風毒﹐此在醫者體會而辧證爾。各有治法不同。大抵腳气之疾﹐壅疾也﹐喜通而惡塞。故孫眞人曰﹕腳气之疾﹐皆由气實而死﹐終無一人以服藥致虛而殂。故腳气之人﹐皆不得大補﹐亦不得大瀉。是方也﹐木通﹑防己﹑檳榔﹐通劑也﹐可以去塞。犀角﹑黃蘗﹑生地黃﹑甘艸梢﹐寒劑也﹐可以去熱。蒼﹑白二朮﹐燥劑也﹐可以去濕。然川芎能散血中之气﹐犀角能利气中之血。先痛而後腫者﹐气傷血也﹐重用川芎﹔先腫而後痛者﹐血傷气也﹐重用犀角。若大便實者加桃仁﹐小便濇者加牛膝﹐內熱加芩連﹐時熱加石膏﹐有痰加竹瀝。全在活法﹐初勿拘也。凡腳气沖心﹐喘息不止﹐嘔吐不休者﹐皆死﹐水犯火故也。

腳气痛腫﹐寒熱相搏﹐脈來沈細者﹐越婢湯主之。蓋气不得通則痛﹐血不得行則腫﹐此腳气之所以爲壅疾也。寒熱相搏者﹐邪气與正气相激搏也。脈來沈者爲裏﹐細者爲陰。名曰越婢者﹐越以發越爲義﹔婢﹐卑也。是方能發越至卑之气﹐故以越婢名之。石膏性寒而重﹐寒能勝熱﹐重能就下。附子味辛而熱﹐辛能行壅﹐熱能壯气。佐之以麻黃﹐則寒熱之壅滯﹐皆從汗孔而泄矣。用白朮﹑甘艸﹐取其气味溫平﹐能致沖和之气於發越之餘耳。而甘艸獨少者﹐恐其性緩﹐多則不能速達於卑下之區也。

寒濕腳气﹐疼痛不仁﹐兩尺脈來沈細者﹐六物附子湯主之﹐此痺證也。《內經》曰﹕寒气勝者爲痛痺﹐濕气勝者爲著痺。今疼痛不仁﹐是寒而且著也。兩尺主兩足﹐脈來沈者爲裏﹐遲者爲寒。是方也﹐用桂心﹑附子溫其寒﹐防己﹑白朮制其濕。甘艸﹑茯苓脾家藥也﹐扶土气之不足﹐制濕气之有餘。然必冷服者﹐欲桂﹑附之性行於下而不欲其橫於上也。

幹腳气者謂腳气入腹﹐不得通泄也。腳气幹於肝﹐則左脇有塊﹔腳气幹於脾﹐則令人痞。腳气幹於心﹐則令人死於夜﹐以夜气助其陰邪也。因大寒不知人者﹐陰進而陽不舒也﹐以杉木湯主之。蓋杉木節質重而气芳﹐質重則能達下﹐气芳則能疏壅。橘葉味苦而厚﹐過於靑皮﹔檳榔質實而重﹐等於鐵石。味厚則泄﹐質重則降﹐故能令邪气大下。童便﹐鹹寒物也﹐咸則能引邪气以走濁陰﹐寒則能平熱气使不上逆。經曰﹕道之遠者制大其服。故其量數五升云。

凡人患寒濕腳气﹐疼痛不仁者﹐內服煎劑﹐外宜以椒湯洗之。蓋川椒能療寒濕之痺﹐姜蔥辛溫﹐能利肌膚之气。又曰﹕諸腳气者﹐皆壅疾也﹐洗之無有不良。

腳气疼腫﹐濕熱發黃者﹐當歸拈痛湯主之。蓋腳气內壅﹐故令疼腫﹐濕熱不得泄越﹐故令發黃。是方也﹐羌活﹑防風﹑升麻﹑葛根﹑蒼朮皆辛散之劑也﹐可以泄越壅塞之腳气。苦參﹑黃芩﹑茵陳﹑知母皆苦寒之品也﹐可以解除內壅之濕熱。澤瀉﹑豬苓﹑白朮乃淡滲物耳﹐能導利下焦之濕。當歸﹑人參﹑甘艸者所以養血於敗壞之餘﹐益气於泄越之後也。

脾气虛弱﹐胃气下注﹐令人足跗气腫者﹐升陽順气湯主之。蓋脾𨿽具坤靜之徳﹐而有幹健之運﹐故脾气沖和﹐則升淸降濁﹐無跗腫也。脾气一虛﹐土不制水﹐則胃中水谷之气﹐隨經而下注﹐令人跗腫。是方也﹐半夏﹑甘艸所以益脾﹐人參﹑黃芪所以益气﹐神曲﹑豆蔻所以消磨水谷﹐升麻﹑柴胡所以升舉胃气﹐當歸能使諸藥歸脾﹐陳皮能利中宮之气。而蘗皮者﹐取其味厚﹐引升麻﹑柴胡下走足跗﹐而升舉其陷下之陽爾。

醫門法律【淸諭昌】

論增損八味丸治腳气

古方崔氏八味丸﹐用附桂二味陽藥﹐入地黃等六味陰藥之中﹐《金匱》取治腳气上入少腹不仁﹐其意頗微。蓋地气上加於天﹐則獨用姜﹑附之猛以勝之。地气才入少腹﹐適在至陰之界﹐無事張皇﹐所以但用陽藥加於陰藥內治之﹐不必偏於陽也。至腎水泛溢﹐婦人轉胞﹐小便不利﹐則變其名爲腎气丸﹐而藥仍不變。蓋收攝腎气﹐則腎水歸源﹐而小便自行﹐亦無取偏陽爲矣。觀此則治陽虛陰盛之卒病﹐其當用純陽無陰﹐更復何疑。後人於腳气入腹﹐少腹不仁﹐而見上气喘急﹐嘔吐自汗﹐不識其證地气已加於天﹐襲用此方不應﹐乃云此證最急﹐以腎乘心﹐水克火﹐死不旋踵。用本方加附﹑桂各一倍﹐終是五十步笑百步﹐不達卒病大關﹐徒以腎乘心﹐水克火﹐五臟受克爲最急﹐不知五臟互相克賊﹐危則危矣﹐急未急也。厥後朱奉議治腳气變八味丸爲八味湯﹐用附子﹑漧薑﹑芍藥﹑茯苓﹑甘艸﹑桂心﹑人參﹑白朮﹐其義頗精﹐於中芍藥﹑甘艸﹑人參臨證更加裁酌﹐則益精矣。柰何無識之輩﹐復以此湯插入己見﹐去桂心﹐加漧地黃﹐以陰易陽﹐奚啻千里﹖而方書一槪混收﹐詎識其爲奉議之罪人乎﹖

四肢不舉

中風四肢不舉﹐有虛有實。陽明虛則宗筋失潤﹐不能束骨而利機關﹐陽明實則肉理致密﹐加以風邪內淫﹐正气故不周流也。虛用六君子湯﹐實用三化湯合承气湯。

凡治中風四肢不舉﹐證不辧虛實﹐妄行補瀉者﹐醫之過也。四肢不舉﹐皆屬脾土。膏粱太過﹐積熱內壅者﹐爲脾上瘀實﹐宜瀉以開其壅﹔食少體羸﹐怠惰嗜臥者﹐爲脾土虛衰﹐宜補以健其運。若不辧而實者補之﹐虛者瀉之﹐寧不傷人乎﹖

腳膝痿弱

又有腳膝痿弱﹐下部尻臀皆冷﹐陰汗臊臭﹐精滑不固﹐脈沈數有力﹐爲火郁於內﹐逼陰向外﹐卽陽盛拒陰﹐當用苦寒藥下之者﹐此水火徵兆之微﹐脈證治例之妙﹐當取之爲法。

鶴膝風

鶴膝風者﹐卽風寒濕之痺於膝者也。如膝骨日大﹐上下肌肉日枯細者﹐且未可治其膝﹐先養血气﹐俾肌肉漸榮﹐後治其膝可也。此與治左右半身偏枯之證大同。夫旣偏枯矣﹐急漑其未枯者﹐然後旣枯者得以通气而復榮。倘不知從气引血﹐從血引气之法﹐但用麻黃﹑防風等散風之套藥﹐鮮有不全枯而遂死者。故治鶴膝風而亟攻其痺﹐必並其足痿而不用矣。比而論之﹐其治法不益明乎﹖

古方治小兒鶴膝風﹐用六味地黃丸加鹿茸﹑牛膝﹐共八味﹐不治其風﹐其意最善。蓋小兒非必爲風寒濕所痺﹐多因先天所稟﹐腎气衰薄﹐陰寒凝聚於腰膝而不解﹐從外可知其內也。故以六味丸補腎中之水﹐以鹿茸補腎中之火﹐以牛膝引至骨節而壯其裹擷之筋﹐此治本不治標之良法也﹐舉此爲例而推之。

景嶽全書【明張介賓】

腳气論證

腳气之說﹐古所無也﹐自晉蘇敬始有此名。然其腫痛麻頑﹐卽經之所謂痺也﹔其縱緩不收﹐卽經之所謂痿也﹔其甚而上衝﹐卽經之所謂厥逆也。逮夫後世﹐則有類傷寒四證﹐而以腳气居其一﹐謂凡頭痛發熱﹐身痛便閉﹐而但見腳膝屈弱無力者﹐便是腳气。此說太混﹐予不然之。夫腳气本水濕下壅之病﹐而實非陽邪外感證也。若諸証之兼見者﹐則或有之。若以外感之腳軟者﹐便認作腳气﹐則淆亂意見﹐大不通也。玆予刪諸繁瑣﹐述其節要﹐法旣無遺﹐庶便理會。

夫腳气之證﹐其初甚微﹐飲食動作﹐無不如故﹐或無他疾而忽得之﹐或因病後而漸得之。及其病也﹐則自膝至足﹐或見麻痺﹐或見冷痛﹐或見痿弱﹐或見攣急﹐或腫或不腫﹐或日漸枯細﹐或蒸蒸發熱﹐或灑灑惡寒﹐或如水冷﹐或如火熱﹐或到底能食﹐或不能食﹐或有物如指﹐發自踹腓﹐而气上衝心﹐是皆腳气之正病也。共有爲發熱頭痛﹐寒熱往來﹐或腹內作痛﹐或見飲食則嘔吐﹐或惡聞食气﹐或不欲見明﹐或語言錯亂﹐精神昏憒﹐是皆腳气之兼證也。大抵此證有緩急﹐緩者其來漸﹐或二三月而日甚﹐急者其來速﹐或一二日而卽起﹐治之若緩﹐恐其气上衝心﹐亦能殺人。

腳气之因有二﹕一則自外而感﹐一則自內而致也。自外而感者﹐以陰寒水雨濕霧之气﹐或坐臥濕地﹐致令濕邪襲人皮肉筋脈。而凡淸濕襲虛﹐則病始於下﹐致爲腿足之病﹐此外因也。自內而致者﹐以肥甘過度﹐酒醴無節﹐或多食乳酪濕熱等物﹐致令熱壅下焦﹐走注足脛﹐而日漸腫痛﹐或上連手節者﹐此內因也。然在古人﹐謂南方卑濕﹐病多外因﹐北方嗜灑酪﹐病多內因﹐此固一說。然北方亦有寒濕﹐南方豈少酒濕﹖此固不必分南北。其或內或外﹐凡受邪气﹐有病始於足而漸致他證者﹐卽腳气之謂也﹐必察其因而治之﹐則自無失矣。

論治

腳气之病﹐實三气之所爲也﹐然亦有虛實之異。又腳气本爲壅疾﹐古人忌用補劑﹐然必下元不足﹐及陽明之气有虧者﹐而後邪气得以犯之﹐此其中亦有虛證。總之﹐凡治此者﹐只因證施治則萬全也。但察其因於表者﹐以發散爲主﹔因於裏者﹐以疏利爲主。外因者多寒濕﹐宜用溫熱﹔內因者多濕熱﹐宜用淸涼。若元气本虛﹐及病久致虛者﹐必當培補下元﹐不得以忌補之說爲拘也。

腳气初起﹐無非濕滯﹐如無他證兼見﹐而身體重著者﹐單宜治濕﹐以分利爲主。

凡腳膝中濕﹐或腰腿酸疼﹐重著腫痛者﹐宜除濕湯﹐不問久近﹑幹濕並可用。若腳膝酸軟重著﹐而胃气不淸﹐或見噫气吞酸脹滿者﹐平胃散。若腳气浮腫而兼泄瀉者﹐宜五苓散或胃苓湯。

寒濕外侵﹐致成腳气者﹐十居六七﹐其證疼痛拘攣﹐惡寒淸厥﹐脈多弦細﹐治宜以溫經除濕爲主。是以古人治此之法﹐大抵熱藥多﹐寒藥少﹐故每用麻黃﹑川烏﹑桂﹑附﹑漧薑之屬。《內經》曰﹕濕淫於內﹐治以苦熱。正以烏﹑附﹑麻黃﹐走而不守﹐故能通行經絡。官桂﹑漧薑﹐辛甘大熱﹐故能助陽退陰。淸濕旣除﹐病無不愈。

凡感寒濕雨水﹐或四气流注﹐致成腳气﹐腫痛不可忍者﹐宜雞鳴散如神。若寒濕內侵﹐陽虛陰盛﹐胃气不彊﹐經气不行﹐頑水浮腫﹐或疼痛不已者﹐獨活湯。若寒邪入腹﹐喘急疼痛﹐或筋急上衝﹐悶亂危急欲絕者﹐茱萸丸﹐或茱萸木瓜湯。若寒濕在經﹐血脈不和﹐腰腳筋骨酸軟無力﹐或拘攣疼痛﹐脈弱而濇者﹐酒浸牛膝丸。若寒濕壅腫﹐气滯不行﹐或冷或痛者﹐立效散。若寒濕兼風者﹐如五積散﹐小續命湯皆宜用﹐詳具後條。

一濕熱內蒸﹐致成腳气者﹐多因酒食不節﹐其證必煩熱多渴﹐脈見滑數﹐二便或多不利﹐治宜利濕淸火爲主。若濕熱下壅﹐足脛腫痛不消者﹐防己飲加減治之﹔或蒼朮黃蘗丸﹐或二妙散﹐或加味二妙丸俱妙。若濕熱气壅﹐上衝胸腹﹐煩渴悶亂﹐頭疼口漧者﹐活人犀角散。若濕熱流注經絡﹐肢節煩痛﹐肩背沈重﹐手足徧身疼痛熱腫者﹐當歸拈痛丸。若感冒暑濕﹐肢節疼痛﹐身熱口渴﹐小便赤濇﹐气虛气促者﹐淸暑益气湯。若肝腎陰虛血熱﹐腳膝疼痛﹐行止艱難﹐小水不利者﹐續斷丸。

腳气有壅滯气逆者﹐其證必喘滿气急﹐上攻心腹﹐甚至危急可畏﹐治宜行滯降气爲主。

凡腳气上衝心腹﹐喘急不得眠臥者﹐紫蘇散﹑檳榔湯﹐或加減檳榔湯﹐甚者四磨飲。若腳气喘急﹐腹滿腳腫者﹐桑白皮散﹐或木通散。若腳气臍下气升﹐衝心煩悶者﹐木香散或檳榔散。若腳气心胸壅悶﹐嘔逆多痰不食者﹐半夏散或紫蘇湯。若浮腫﹐心腹痞悶﹐小水不利﹐大腹皮散。

凡風濕合邪而爲腳气者﹐其證必兼外感﹐而或爲寒熱往來﹐或爲喘咳气急﹐或流走無常﹐或筋骨疼痛﹐治宜以散風除濕﹐通行經絡爲主。若感四時風疫風濕﹐或處陰濕之地﹐致爲腳气痿弱﹐筋骨疼痛﹐或寒熱往來者﹐敗毒散。若寒熱如瘧﹐赤腫疼痛者﹐加味敗毒散。若腳气以風寒濕邪﹐客於經絡﹐而骨髓酸痛不可忍﹐或徧身疼痛﹐惡寒嘔逆者﹐五積散。一法加全蠍三个﹐入酒煎服。若腳气以風濕畱滯﹐而陰寒外閉﹐表邪不解﹐或咳嗽喘滿寒熱者﹐小靑龍湯。若風濕畱滯﹐肢節煩疼﹐心神壅悶者﹐大腹子散。

《千金》云﹕若腳气脈大而緩﹐宜服小續命湯二劑﹐立瘥。

《活人》云﹕腳气屬冷者﹐以小續命湯煎成﹐入生薑自然汁服之﹐最快。若腳气風濕勝而兼發熱咳嗽﹐肢體疼痛者﹐芎芷香蘇散。若腳气風濕流注﹐憎寒發熱﹐無汗惡寒者﹐麻黃左經湯。

腳气有虛證者﹐凡脾胃肝腎之脈﹐皆出於足﹐邪之易入﹐多有乘虛﹐故肝虛則筋病﹐腎虛則骨病﹐脾虛則肌肉病﹐胃虛則宗筋病。或以勞欲不節﹐或以酒濕太過﹐或以病後失調﹐凡內有虧損而外有腳气者﹐無非虛證﹐此當以調補爲主而兼察四气以治之。若肝腎陰虛﹐感觸四气﹐而癱瘓頑木﹐半身不遂﹐腳膝無力﹐徧體疼痛者﹐神應養眞丹﹐或三因四斤丸﹐或虎骨酒﹐或八味地黃丸。若脾胃大虛﹐陰寒在下﹐陽气不行﹐而病腳气者﹐獨活湯﹑附子八味湯。若精血不足﹐陰虛於下﹐气不歸精﹐而腳气上逆衝心者﹐地黃湯。若脾胃虛寒﹐兼風濕外邪而成腳气者﹐風引獨活湯﹐或追毒湯。若以脾腎虛寒而兼咳嗽气逆嘔吐者﹐兼補厚朴湯。

腳气有實邪﹐凡壅盛腫痛而或爲閉結﹐或爲脹滿者﹐治宜以疏導通利爲主。若風濕壅盛﹐腳气腫痛﹐便結腹滿者﹐羌活導滯湯﹐或枳實大黃湯。若四气流注﹐陽明風熱﹐腰腳腫痛﹐大小便祕﹐喘滿腹痛者﹐大黃左經湯。若腳气飲食不消﹐心下痞悶﹐腿腳腫痛者﹐開結導飲丸。

敷熨淋洗

凡腳气腫痛之甚者﹐可用敷藥以散之﹐或用椒艾囊以溫之﹐或香散之藥煎湯以洗之。如百艸煎及防風﹑荊芥﹑靈仙﹑艾葉﹑蒼朮﹑蛇牀子﹑當歸﹑烏藥之類皆可。或單用紫蘇或忍冬藤﹐煎湯淋洗之﹐俱妙。

禁忌

觀《活人》等書云﹕凡腳气服補藥﹐及用湯淋洗者﹐皆醫之所禁也。此亦一偏之說耳。蓋補有宜禁者﹐以邪壅气實者也。淋洗有宜禁者﹐以水濕湯气之宜避者也。如果下部虛寒﹐或以病後﹐或以克伐太過﹐而腳气不愈者﹐豈尙堪禁補乎﹖又若寒邪濕熱﹐壅結不散﹐而爲腫爲痛者﹐最宜以辛香疏散之藥煎湯蒸洗﹐則退邪極速﹐豈禁洗乎﹖惟是濕熱气逆而上衝心腹者﹐不可驟洗﹐恐助濕气上升也。此必先降其气﹐俟其毒止在腳﹐再行燻洗﹐自無不利。蓋補以補其弱也﹐洗以逐其滯也。夫何禁之有﹖

論古

楊大受曰﹕腳气是壅疾﹐當用宣通之劑﹐使气不能成壅也。如羌活導滯湯之類所通用﹐又如蒼﹑白朮﹑防己﹑南星以去濕﹐羌活﹑獨活﹑木瓜﹑檳榔行气利關節以去壅﹐佐木通﹑牛膝以引經﹐當歸﹑生地黃以和血﹐此必用之藥也。又如東垣拈痛之類亦甚捷﹐余閃証之虛實寒熱而辧治之﹐此卽通變活法也。

鶴膝風

凡時膝腫痛腿胻細小者﹐名爲鶴膝風﹐以其象鶴膝之形而名之也。或止以兩膝腫大﹐胻腿枯細﹐不能屈伸﹐俗又謂之鼓槌風﹐總不過風寒濕三气流注之爲病也。然腫痛者必有邪滯﹐枯細者必因血虛。凡治此者﹐必宜以養气滋血爲主。有風者兼散其風﹐有寒濕者兼去其寒濕。若果由邪郁成熱者﹐必宜滋陰淸火﹐自無不愈。其有痢後而成者﹐又名痢後風﹐此以瀉痢亡陰﹐尢宜壯腎。凡寒勝者﹐宜三气飲﹑五積散或大防風湯之類主之﹔濕勝者﹐宜五苓散﹑理中湯之類主之﹔熱勝者﹐宜保陰煎﹑大秦艽湯之類主之。若以陽气不足而敗及四肢者﹐非右歸丸﹑理陰煎﹐及八味地黃丸之類不可。

石室祕籙【淸陳士鐸】

手足痛

如人手足痛者﹐人以爲脾經之熱﹐不知非脾也﹐乃肝木之鬱結也。散其鬱气﹐則手足之痛自去。用逍遙散加梔子三錢﹐半夏﹑白芥子各二錢﹐水煎服﹐二劑卽痛如失。蓋肝木作祟則脾不敢當其鋒﹐气散於四肢﹐結而不伸﹐所以作楚。今一旦平其肝气﹐而脾气自舒﹐脾舒而痛在手足﹐有不盡除者乎﹖

手足疼痛者﹐以一人抱住身子﹐以兩人兩腿夾住左右各足一條﹐輕輕槌之千數﹐覺兩足少快﹐然後以手執其三里之間﹐少爲伸之者七次﹐放足執其兩手撚之者千下而後已。左右手各如是﹐一日之間﹐而手足之疼痛可已。

兩足痛﹐腰以下痛﹐用黃酒二升﹐黃芪半斤﹐薏仁五兩﹐杜仲一兩﹐茯苓﹑防風各五錢﹐車前子三錢﹐肉桂一錢﹐水一碗﹐煎二沸﹐取汁二碗﹐入酒內﹐一醉而愈。以上皆風入四肢﹑頭上﹑背間﹑腰以下也。借黃酒一味無經不達﹐引其藥味而直中病所也。夫腰足痛﹐明屬腎虛而气衰﹐不能運動﹐更加之濕﹐自必作楚﹐妙在不補腎而單益气﹐气足則血生﹐血生則邪退﹐而又助之薏仁﹑茯苓﹑車前之去濕﹐濕去則血更活矣。況更助之杜仲之健腎﹐肉桂之溫腎﹐防風之蕩風乎﹖相畏而相使﹐相佐而相成﹐必然之理也。

兩腿酸痛﹐此濕气入於骨中﹐而皮外無濕也。方用薏仁二兩﹐芡實一兩﹐茯苓三錢﹐肉桂﹑萆薢各一錢﹐牛膝二錢﹐水煎服。此方之妙﹐妙在薏仁能入骨而去水﹐加芡實健脾以去濕﹐不使濕以增濕﹐而牛膝﹑萆薢﹐又是最利雙足之品﹐又加肉桂引經﹐直入於骨中﹐濕有不去﹐酸疼有不止者乎﹖但腳中之病﹐乃人身之下流﹐一有病不易去之。況濕气在骨﹐如陸地低窪之處﹐久已成潭﹐如何車水卽幹﹐必多用人功而後可以告竭﹐故此必須多服久服﹐正是此意。

腳痛之證最多而最難治﹐蓋腳乃人身之下流﹐水濕之气一犯﹐則停蓄不肯去﹐須提其气而水濕之气始可散也。今人動以五苓散治濕﹐亦是正經﹐然終不能上升而盡去其濕也。予今立一方﹐可以通治濕气之侵腳者。方用人參﹑白朮各三錢﹐黃芪一兩﹐防風﹑柴胡﹑肉桂各一錢﹐薏仁﹑白芍﹑芡實各五錢﹐陳皮五分﹐半夏二錢﹐水煎服。此方乃去濕之神劑﹐用防風於黃芪之中﹐已是提气而去濕﹐又助之柴胡之舒气﹐則气更升騰﹐气升則水亦隨之而入於脾矣。方中又有白朮﹑芡實﹑薏仁﹐俱是去水去濕之聖藥﹐有不奏功如響者乎﹖人大腿腫痛﹐堅硬如石﹐疼苦異常﹐欲以繩系足﹐髙懸梁上﹐其疼乃止﹐放下疼卽如砍﹐腿中大響一聲﹐前腫卽移大臂之上﹐腫如斗﹐不可著席﹐將布兜之懸掛﹐其疼乃止﹐此亦祟憑之也。方用生甘艸一兩﹐白芍三兩﹐水煎服。蓋生甘艸專瀉毒气﹐白芍平肝木以止痛也。痛止則腫可消﹐毒出則祟可杜也。

手麻木

手之麻木﹐乃气虛而風濕中之﹐必須用手經之藥﹐引入手中﹐而去風去濕之藥﹐始能有效。方用白朮﹑黃芪各五錢﹐人參二錢﹐陳皮﹑防風﹑桂枝各五分﹐甘艸一錢﹐水煎服。方中黃芪﹑人參﹑白朮補气去濕﹐防風去風﹐然必得桂枝﹐始能入於手經也。經絡旣淸﹐自能奏功。

腳板紅

人腳板中色紅如火﹐不可落地﹐又非痰毒﹐終歲經年不愈﹐此病亦因人用熱藥﹐立而行房﹐火聚於腳心而不散﹐故經歲經年不愈也。法當用內藥消之。若作外治﹐必然爛去腳板。方用熟地三兩﹐山茱萸﹑茯苓﹑甘菊花各五錢﹐北五味﹑澤瀉﹑車前﹑丹皮﹑牛膝各三錢﹐麥冬﹑元參﹑沙參﹑金釵石斛各一兩﹐萆薢二錢﹐水煎服﹐十劑消﹐二十劑全愈。須忌房事三月﹐否則必發﹐發則死矣。

手足脫落

人有手足脫下而人仍不死之證﹐此乃傷寒之時﹐口渴過飲涼水﹐以救一時之渴﹐孰知水停腹內﹐不能一時分消﹐遂至四肢受病﹐气血不行﹐久而手足先爛﹐手指與腳指墮落﹐或腳指墮落之後﹐又爛腳板﹐久之﹐連腳板一齊墮落矣。若有傷寒口渴﹐過飲涼水者﹐愈後倘手足指出水者﹐急用吾方可救指節腳板之墮落也。方用薏仁三兩﹐茯苓二兩﹐肉桂一錢﹐白朮一兩﹐車前子五錢﹐水煎服﹐一連十劑﹐小便大利﹐而手腳不出水矣。永無後患﹐不必多服。

指甲脫落

更有人手指甲盡行脫下﹐不痛不癢﹐此乃腎經火虛﹐又於行房之後﹐涼水洗手﹐遂成此病﹐方用六味湯加柴胡﹑白芍﹑骨碎補治之而愈。

指縫流血

有人指縫流血不止﹐有虫如蜉蝣之小﹐鉆出少頃卽能飛去﹐此證乃濕熱生虫也。然何故生虫而能飛耶﹖蓋不止濕熱﹐而又帶風邪也。凡虫感風者﹐俱有羽翼能飛﹐安在人身得風之气轉不能飛也﹖方用白朮﹑茯苓﹑當歸﹑白芍﹑生甘艸各三錢﹐人參﹑柴胡﹑川芎﹑荊芥各一錢﹐熟地﹑黃芪﹑薏仁各五錢﹐水煎服。此方之妙﹐全不去殺虫﹐而但補其气血﹐而佐之去濕去風。人身气血和﹐自不生虫﹐補气血之和﹐則虫自無藏身之窟。況又逐水消風﹐虫更從何處生活耶﹖此方之所以平而奇也。服四劑則血不流而虫不出﹐再服四劑﹐手指完好如初矣。

掌中突髙

人掌中忽髙起一寸﹐不痛不癢﹐此乃陽明經之火不散而郁於手也。論理該痛癢﹐而今不痛癢﹐不特火郁於腠理﹐而且水壅於皮毛也﹐法當用外藥消之。蓋陽明之火盛﹐必然作渴﹐引飲不休﹐今又不渴﹐是胃中之火盡散﹐而流毒於掌中﹐必其人本陽明之火盛﹐因手按於牀席之上作房﹐過於用力﹐使掌上之气血不行﹐久而突髙﹐不痛不癢﹐乃成死肉矣。方用附子一个煎湯﹐以手漬之﹐至涼而止﹐如是者十日﹐必然作痛﹐再漬必然作癢﹐又漬而髙者平矣。蓋附子大熱之物﹐無經不入﹐𨿽外漬無不內入者也。倘以附子作湯飲之﹐則周身俱熱﹐又引動胃火﹐掌肉不消而內證蜂起﹐予所以外治而愈也。或附子湯中﹐再加輕粉一分﹐引入骨髓﹐更爲奇效耳。

腳肚肉塊

人有腳肚之上﹐忽長一大肉塊﹐如癅非癅﹐如肉非肉﹐按之痛欲死﹐此乃脾經濕气結成此塊﹐而中又帶火不消﹐故手不可按﹐按而痛欲死也。法宜峻補脾气而分消其濕爲是。然而外長怪狀﹐若在內一時消之﹐恐不易得﹐當用內外夾攻之法﹐自然手到病除。內服方用白朮﹑薏仁﹑芡實各一兩﹐澤瀉五錢﹐肉桂五分﹐車前子﹑人參﹑萆薢﹑白礬﹑白芥子各三錢﹐半夏﹑陳皮﹑牛膝各二錢﹐水煎服二劑。後用蚯蚓糞一兩炒﹐水銀一錢﹐冰片﹑麝香各五分﹐硼砂一分﹐黃蘗五錢炒﹐兒茶三錢﹐各爲細末﹐研至不見水銀爲度。將此藥末﹐用酢調成膏﹐敷在患處﹐一日卽全消矣﹐神效之極﹗凡有塊者﹐以此內外治之﹐無不效應如響。

腳下生指

有人腳板下﹐忽生二指﹐痛不可忍者﹐乃濕熱之气結成﹐獨犯神祇之故。方用硼砂一分﹐瓦蔥一兩﹐冰片三分﹐人參一錢爲末﹐以刀輕刺出血﹐刺在生出指上﹐卽時出水﹐敷星星在血流之處﹐隨出隨摻﹐以血盡爲度﹐流三日不流水矣﹐而痛亦少止。再用白朮五錢﹐生甘艸﹑人參﹑牛膝﹑萆薢﹑白芥子各三錢﹐薏仁一兩﹐半夏一錢﹐水煎服四劑﹐可全愈而指盡化爲水矣。外用膏藥加生肌散敷之卽愈矣。

方

小建中湯【仲景﹐下同】治虛勞四肢酸疼﹐手足煩熱。

桂枝去皮甘艸炙生薑各三兩芍藥六兩大棗十二枚膠飴一升。

右六味﹐以水七升﹐煮取三升﹐去滓﹐內膠飴﹐更上微火消解﹐溫服一升﹐日三服。

崔氏八味丸治腳气上入少腹不仁。

熟地黃八兩山茱萸薯蕷各四兩澤瀉茯苓牡丹皮各三兩桂枝附子炮﹐各一兩

右八味﹐末之﹐煉蜜和丸梧子大﹐酒下十五丸﹐日再服。

白虎湯治陽明病手足冷者﹐此屬熱深厥深也。

知母六兩石膏一斤﹐碎甘艸二兩粳米六合

右四味﹐以水一斗煮熟﹐湯成去滓﹐溫服一升﹐日三服。

四逆湯治少陰病﹐溫溫欲吐﹐手足寒﹐脈弦遲者。

漧薑一兩半附子一枚﹐生用﹐去皮破八片甘艸炙﹐二兩

右三味﹐﹝口父﹞咀﹐以水三升﹐煮取一升二合﹐去滓﹐分溫再服。彊人可用大附子一枚﹐漧薑三兩﹐涼服。

附子湯治少陰病﹐身體疼﹐手足寒﹐骨節痛脈沈者。

茯苓芍藥各三兩白朮四兩人參二兩附子二枚﹐去皮

右五味﹐以水八升﹐煮取三升﹐去滓﹐溫服一升﹐日三服。

桂枝加附子湯治太陽病發汗﹐汗不止﹐惡風﹐小便難﹐四肢微急﹐難以屈伸。

桂枝去皮芍藥生薑各三兩甘艸炙﹐二兩大棗十二枚附子一枚﹐炮去皮﹐破八片

右六味﹐﹝口父﹞咀﹐以水七升﹐微火煮取三升﹐去滓﹐適寒溫服。

眞武湯治少陰病有水气﹐四肢沈重疼痛者。

附子一枚﹐炮去皮﹐破八片茯苓芍藥生薑白朮各三兩

右五味﹐以水八升﹐煮去滓﹐溫服七合﹐日三服。

礬石湯治腳气沖心。

礬石二兩

右一味﹐以漿水一斗五升﹐煎三五沸浸腳良。

三聖散子和治臁瘡。

蔥白馬齒莧石灰各一斤

右三味﹐濕搗爲團﹐陰漧爲細末﹐貼瘡﹐如有死肉者﹐宜先用潰死肉藥。

烏頭湯【仲景﹐下同】治腳气疼痛﹐不可屈伸。

麻黃芍藥黃芪各三兩甘艸炙﹐一兩川烏五枚﹐﹝口父﹞咀﹐以蜜二升﹐煎取一升﹐卽出烏頭

右五味﹐﹝口父﹞咀﹐四味以水三升﹐煮取一升﹐去滓﹐內蜜煎中更煎之﹐服七合。如不止﹐盡服之。

越脾湯治風痺腳弱。

麻黃六兩石膏半斤白朮四兩生薑三兩大附子一枚廿艸二兩大棗十五枚

右七味﹐﹝口父﹞咀﹐以水七升﹐先煮麻黃﹐再沸掠去沫﹐入諸藥﹐煮取三升﹐分三服﹐覆取汗。胡洽方只五味。若惡風者﹐加附子一枚﹔多痰水者﹐加白朮四兩。

腳弱神驗方【《千金方》﹐下同】治腳弱。

防己蜀椒細辛桂心麻黃石膏獨活防風黃芩茵芋葛根芎藭芍藥甘艸各一兩生薑茯苓各二兩烏頭二枚

右十七味﹐﹝口父﹞咀﹐以竹瀝一斗﹐煮取四升﹐分六服﹐令一日一夜服盡﹐其間可常作赤小豆飲。有人腳弱﹐先服常用竹瀝湯四劑﹐未覺增損﹐作此方後﹐覺得力。又云﹐脈沈細快﹐風在內者﹐作此湯也。

風引湯治兩腳疼痺﹐腫或不仁﹐拘急不得行。

麻黃石膏獨活茯苓各二兩吳茱萸附子秦艽細辛桂心人參防風芎藭防己甘艸各一兩漧薑兩半白朮三兩杏仁六十枚

右十七味﹐﹝口父﹞咀﹐以水一斗六升﹐煮取三升﹐分三服取汗。

小鱉甲湯治身體虛脹如微腫﹐胸心痞滿﹐有气壯熱﹐小腹厚重﹐兩腳弱。

鱉甲黃芩升麻麻黃羚羊角桂心杏仁研﹐各三兩前胡四兩烏梅二十枚薤白三十枚

右十味﹐﹝口父﹞咀﹐以水一斗﹐煮取二升七合﹐分三服﹐此常用。若體彊壯﹐欲須利者﹐加大黃二兩。

風緩湯治腳弱﹐舉體痺不仁﹐熱毒气入髒﹐胸中滿塞不通﹐食卽嘔吐。

獨活麻黃犀角各三兩半夏一升大棗烏梅各二十枚桂心鱉甲升麻橘皮枳實甘艸吳茱萸大黃各一兩生薑石膏各六兩貝齒七枚

右十七味﹐﹝口父﹞咀﹐以水一斗四升﹐煮取四升﹐分五服﹐日三夜二。不瘥﹐至三劑必瘥。一方有羚羊角﹐無犀角。

腳气方治腳气初發﹐從足起至膝脛骨腫疼者。

蜱麻葉切搗蒸薄裹之﹐日二三易﹐卽消。蜱麻子似牛蜱虫﹐故名蜱麻也。若冬月無蜱麻﹐取蒴藋根搗研﹐和酒糟三分﹐根一分﹐合蒸熱﹐及熱封裹腫上﹐如前法﹐日二卽消。亦治不仁頑痺。此方非湯﹐不常見﹐然以前後三方﹐俱出蘇長史﹐更不分出。

又方治腫已入﹝月坒﹞﹐至小腹脹﹐小便濇少者。

烏特牛尿一升

右溫服﹐日二﹐取消乃止。《千金翼》云﹕羸瘦人二分尿﹐一分牛乳﹐合煮﹐乳浮結﹐乃服之。

又方若腫已消﹐仍有此候者﹐急服此湯。

麻黃射幹人參白茯苓防己前胡枳實各二兩半夏犀角羚羊角靑木香橘皮杏仁升麻各一兩生薑五兩獨活三兩吳茱萸

右十七味﹐﹝口父﹞咀﹐以水一斗二升﹐煮取四升﹐分五服﹐相去二十里久服之﹐中間進少粥﹐以助胃气。此湯兩日服一劑﹐取病气退乃止﹐以意消息之。若熱盛喘煩者﹐加石膏六兩﹐生麥門冬一升﹐去吳茱萸。若心下堅﹐加鱉甲一兩。

犀角旋覆花湯治腳气初起。

犀角旋覆花各二兩豉一斤橘皮茯苓生薑各二兩大棗七枚紫蘇莖葉一握

右八味﹐﹝口父﹞咀﹐以水八升﹐煮取二升七合﹐分三服﹐相去十里久服之﹐以气下小便利爲度。崔氏名小犀角湯。如其不下﹐服後大犀角湯。

大犀角湯療腳气毒衝心﹐變成水﹐身體徧腫﹐悶絕欲死。

犀角旋覆花白朮桂心防己黃芩生薑橘皮茯苓各二兩豉一升桑白皮前胡各四兩紫蘇莖葉一握大棗十枚

右十四味﹐﹝口父﹞咀﹐以水九升﹐煮取二升七合﹐分三服﹐相去十里久服之﹐取下气爲度。若得气下﹐小便利﹐腳腫卽消﹐能食。若服湯竟不下﹐气急不定﹐仍服後犀角麻黃湯。崔氏又以白前代白朮﹐無防己﹑黃芩﹑桑白皮﹐名旋覆花湯。

犀角麻黃湯服大犀角湯後﹐仍不下﹐气急不定。

犀角麻黃防風獨活羚羊角芎藭白朮防己當歸黃芩各二兩石膏四兩生薑甘艸杏仁桂心各三兩

右十五味﹐﹝口父﹞咀﹐以水二斗煮麻黃﹐去沫取汁八升﹐下藥煎取三升﹐分三服﹐相去十里久服訖﹐覆取汗。若不瘥﹐五日後更一劑﹐取汗同前。崔氏無獨活﹑羚羊角﹑杏仁﹐有附子﹑茯苓﹑細辛。

茱萸湯蘇長史方治腳气入腹﹐困悶欲死﹐腹脹。

吳茱萸六斤木瓜兩顆﹐切

右二味﹐以水一斗三升﹐煮取三升﹐分三服﹐相去如人行十里久進一服﹐或吐或汗﹐或利﹐或大熱悶﹐卽瘥﹐此起死回生之方也。又二味等分爲末﹐酒丸﹐每服五十九或百丸﹐溫酒下﹐名茱萸丸﹐治證同。

小風引湯治中風腰腳疼痛弱者。胡洽名大風引湯﹐無漧薑﹑石斛﹐有桂心﹑黃芪。

獨活茯苓人參各三兩防風當歸身甘艸漧薑石斛各二兩附子一枚﹐去皮大豆二升

右十味﹐﹝口父﹞咀﹐以水九升﹐酒三升﹐煮取三升﹐分四服﹐服相去如人行十里久。胡洽云﹕南方治腳弱與此別﹐用升麻﹑半夏﹑芍藥各一兩﹐合十三味。本只有十味﹐減當歸﹑石斛﹐名小風引湯。刪繁方無石斛﹐以療肉極寒﹐肌肉變﹐舌痿﹐名曰惡風﹐腰痛腳弱。

四物附子湯治風濕相搏﹐骨節煩痛﹐四肢拘急﹐不可屈伸﹐近之則痛﹐自汗出而短气﹐小便不利﹐惡風不欲去衣﹐或頭面手足﹐時時浮腫。

附子二枚桂心四兩白朮甘艸各二兩

右四味﹐﹝口父﹞咀﹐以水六升﹐煮取三升﹐分三服﹐微汗愈。大汗煩者﹐一服五合。體腫者﹐加防己四兩。悸气小便不利﹐加茯苓三兩。旣其附子﹐今加生薑三兩。

又方治腳弱風毒實﹐及嶺南瘴气面腫﹐乍寒乍熱似瘧狀﹐腳腫气上﹐心悶咳嗽﹐癱瘓頑痺。

麻仁升麻麻黃射幹菖蒲芒硝甘艸大黃各二兩豉三合

右九味﹐﹝口父﹞咀﹐以水六升﹐煮取二升半﹐內芒硝又煎三沸﹐分三服﹐微利一二行﹐解毒熱﹐有腫卽消之。凡覺气滿輒服一劑﹐佳。《延年祕錄》作芒硝半兩﹐《外臺》同。

深師增損腎瀝湯治風虛勞損﹐熱毒﹐腳弱疼痺﹐或不隨﹐下焦虛冷﹐胸中微有客熱﹐心虛驚悸﹐不得眠﹐食少﹐失气味﹐日夜數過﹐心煩迫不得臥﹐小便不利﹐又時復下。湘東王至江州﹐王在嶺南病悉如此﹐極困篤﹐余作此湯令服﹐卽得力。病似此者﹐服無不瘥﹐隨宜增損。

人參黃芪甘艸芍藥麥門冬肉蓯蓉漧地黃赤石脂茯神地骨白皮當歸遠志磁石枳實防風龍骨各一兩桂心芎藭各二兩生薑四兩五味子三合半夏一升大棗三十枚白羊腎一具

右二十三味﹐﹝口父﹞咀﹐以水二斗﹐煮羊腎取汁一斗二升﹐內諸藥﹐煮取四升﹐分爲五服。不利下者﹐除龍骨﹑赤石脂。小便濇﹐以赤茯苓代茯神﹐加白朮三兩。多熱﹐加黃芩一兩。遺溺﹐加桑螵蛸二十枚。胡洽方無黃芪﹑蓯蓉﹑赤石脂﹑地骨皮﹑磁石﹑枳實﹑防風﹑龍骨﹑半夏﹐有黃芩﹐爲十五味。

石膏湯治腳气﹐風毒熱气﹐上衝頭面﹐面赤筋急鼻塞去來﹐來時令人昏憒﹐心胸恍惚﹐或若驚悸﹐身體顫掉﹐手足緩縱﹐或酸痺﹐頭目眩重﹐眼反鼻辛﹐熱气出口中﹐或患味甜諸惡﹐不可名狀者。

石膏龍膽升麻芍藥貝齒甘艸鰲甲酥炙黃芩羚羊角各一兩橘皮當歸各二兩

右十一味﹐﹝口父﹞咀﹐以水八升﹐煮取三升﹐分爲三服。

半夏湯治腳气上入腹﹐腹急上衝胸﹐气急欲絕。

半夏一升桂心八兩漧薑五兩甘艸人參細辛附子各二兩蜀椒二合

右八味﹐﹝口父﹞咀﹐以水一斗﹐煮取三升﹐分三服﹐初稍稍進﹐恐气沖上﹐格塞不得下﹐小小服﹐通人气耳。

烏頭湯治風冷腳痺﹐疼痛攣弱﹐不可屈伸。

烏頭細辛蜀椒各一兩甘艸秦艽附子桂心芍藥各二兩漧薑茯苓防風當歸各三兩獨活四兩大棗二十枚

右十四味﹐﹝口父﹞咀﹐以水一斗二升﹐煮取四升﹐分五服。若熱毒﹐多服亦佳。

追毒湯治腳弱﹐風熱上入心腹﹐煩悶欲絕。

半夏生薑各四兩黃芪甘艸當歸人參厚朴獨活桔皮各一兩枳實麻黃漧地黃芍藥各二兩桂心一兩貝子七枚大棗十枚

右十六味﹐﹝口父﹞咀﹐以水一斗二升﹐煮取三升六合﹐分四服﹐日三夜一。

防風湯治腳气﹐並治毒气上衝﹐心胸嘔逆﹐宿癖積气疝气諸病﹐常服。

防風麻黃芎藭人參芍藥當歸茯苓半夏甘艸桔皮各一兩鱉甲生薑桂心各二兩杏仁兩半赤小豆一升貝子烏梅各五枚大棗二十枚吳萸五合犀角羚羊角各半兩薤白十四枚

右二十二味﹐﹝口父﹞咀﹐以水一斗﹐煮取三升﹐分三服﹐一日令盡。一方用水一斗二升﹐間食糜。一方半夏二兩﹐隨時用。

防風湯治肢體虛風﹐微痙發熱﹐支節不隨﹐恍惚狂言﹐來去無時﹐不自覺悟。南方支法存所用﹐多得力溫和﹐不用人爲﹐勝於續命﹑越婢﹑風引等湯。羅廣州一門﹐及南州士人常用。亦治腳弱甚良。

石膏半兩防風麻黃獨活生薑秦艽半夏各一兩麝香六銖當歸遠志甘艸防己人參黃芩升麻芍藥各一兩

右十六味﹐﹝口父﹞咀﹐以水一斗三升﹐煮取四升﹐一服一升﹐初服厚覆取微汗﹐亦當兩三行下﹐其間相去如人行十里久更服。一方﹐有白朮一兩。有熱﹐加大黃二兩。先有冷心痛疾者﹐倍用當歸﹐加桂心三兩﹐不用大黃。

甘艸湯治腳弱﹐舉身洪腫﹐胃反食穀吐逆﹐胸中气結不安﹐而寒熱下利不止﹐小便難﹐服此湯卽愈。亦服女曲散﹐利小便﹐腫消﹐服大散摩膏﹐有驗。

吳茱萸二升甘艸人參各一兩半夏一升桂心蜀椒各三兩小麥八合大棗二十枚生薑八兩

右九味﹐﹝口父﹞咀﹐以水一斗三升﹐煮小麥取一斗﹐去小麥﹐內諸藥﹐煮取三升﹐分爲六服。

恆山甘艸湯若寒熱日再三發﹐可服此方。

恆山三兩甘艸一兩半

右二味﹐﹝口父﹞咀﹐以水四升﹐煮取一升半﹐分三服﹐相去五里久一服。

丹參牛膝煮散治腳痺弱气﹐滿身微腫。

丹參牛膝桑白皮杏仁升麻茯苓豬苓各四兩犀角黃芩橘皮防己白前澤瀉桂心秦艽各二兩生薑李根白皮各二兩大麻仁二升

右十八味﹐搗﹐粗篩﹐以水一升半﹐內散方寸匕﹐煮取七合﹐輕絹濾去滓﹐頓服﹐日再。夏日熱不得服丸散。此煮散須年常用﹐大驗。

小續命湯【《活人書》】治腳气痺弱﹐不能轉側者。

附子生﹐削去皮臍﹐五錢防風一兩半芍藥白朮人參川芎麻黃去節﹐湯泡三次﹐焙漧防己黃芩桂枝甘艸各一兩

右銼如麻豆大﹐每服五錢匕﹐水一盞半﹐煎至一盞﹐去滓﹐取八分淸汁﹐入生薑汁﹐再煎一二沸﹐溫服﹐日三夜二。

神功丸子和治風气下流﹐腰疼腳重﹐臍下脹痛﹐溺赤如金。

大黃三兩人參半兩麻子仁五兩﹐另研訶子皮炮﹐取二兩

右杵研爲細末﹐煉蜜爲丸﹐如梧桐子大﹐每服二十丸﹐溫水下﹐日三服﹐以通爲度。

五柔丸治老人虛人腳气﹐津液虛﹐大便結﹐調補三焦。

大黃四兩前胡一兩半夏洗蓯蓉酒浸芍藥茯苓細辛當歸葶藶炒﹐各半兩

右搗﹐羅爲細末﹐煉蜜爲丸﹐如梧桐子大﹐溫水下二十丸﹐以通利爲度。

檳榔散治腳腫。

橘葉一大握沙木一握童子小便一小盞酒半盞

右同煎數沸﹐調檳榔末二錢﹐食後服。

木瓜散治腳气。

大腹皮一枚紫蘇一分幹木瓜甘艸炙木香羌活各一分

右細銼爲散﹐分作三服﹐每服用白水一盞﹐煎至半盞﹐去滓﹐通口服。

赤茯苓丸【《儒門事親》﹐下同】治脾濕太過﹐四肢腫滿﹐腹脹喘逆﹐气不宣通﹐小便赤濇。

木香半兩赤茯苓防己各二兩葶藶四兩

右爲末﹐棗肉丸如桐子大﹐每服三十丸﹐煎桑白皮湯送下﹐食前。一本﹐赤茯苓一兩。

除濕丹治諸濕腫客搏﹐腰膝重痛﹐足脛浮腫。

乳香研沒藥研﹐各一兩牽牛頭末半兩大戟炒﹐三兩檳榔威靈仙赤芍藥澤瀉葶藶甘遂各二兩陳皮去白﹐四兩

右爲末﹐糊丸如桐子大﹐每服五十丸至七八十丸﹐溫水送下﹐食前。得更衣﹐止後服。如服藥前後﹐忌酒二日﹐濕面兩三日。食後﹐溫淡粥補胃﹐尢佳。

無礙丸治脾病橫流﹐四肢腫滿。

木香半兩蓬莪荗炮京三稜炮檳榔生﹝木郁﹞李仁湯泡﹐去皮﹐各一兩大腹皮二兩

右六味﹐爲末﹐炒麥芽杵爲粉﹐糊丸如桐子大﹐每服二十丸﹐生薑湯送下﹐無時。

加減白通湯治形寒飲冷﹐大便自利﹐完谷不化﹐臍腹冷痛﹐足胻寒而逆。

附子炮﹐去皮臍﹐漧薑炮﹐各一兩官桂去皮甘艸炙半夏湯泡艸豆蔻面裹煨人參白朮各半兩

右八味﹐﹝口父﹞咀﹐每服五錢﹐水二盞半﹐生薑五片﹐蔥白五莖﹐煎一盞三分﹐去滓﹐空心﹐宿食消盡﹐溫服。

旣濟解毒湯治上熱﹐頭目赤腫而痛﹐胸膈煩悶﹐不得安臥﹐身半以下皆寒﹐足膝尢甚﹐大便微祕。

大黃酒制﹐大便利勿服桔梗黃連酒炒甘艸炙黃芩酒制炒﹐各二錢柴胡升麻當歸身連翹各一錢

右﹐﹝口父﹞咀作一服﹐水二盞﹐煎至一盞﹐去滓﹐食後溫服。忌灑濕面大料物及生冷等物。

蛜﹝虫祁﹞丸治鶴膝風﹐及腰膝風縮。胡楚望博士病風疰﹐手足指節如桃李﹐痛不可忍﹐服之悉愈。

蛜﹝虫祁﹞一條﹐頭尾全者白附子阿魏研桂心白芷各一兩乳香三分當歸漏蘆芍藥威靈仙地骨皮川牛膝羌活安息香桃仁各一兩﹐生﹐同安息香研沒藥三分

右十六味﹐蛜﹝虫祁﹞﹑桃仁﹑白附﹑阿魏﹑桂心﹑白芷﹑安息香﹑乳香﹑沒藥九味﹐同童子小便並酒二升炒熱﹐冷定﹐入余藥爲末﹐蜜丸彈子大﹐空心﹐溫酒化下一丸﹐無時。古今圖書集成醫部全錄卷一百九十三

四肢門

方

柴胡升麻湯東垣﹐同治男子婦人四肢發熱﹐肌熱筋骨熱﹐表熱如火燎﹐以手捫之烙人手。夫四肢者﹐屬脾土也。熱伏地中﹐此病多因血虛而得之。又有胃虛﹐過食冷物﹐郁遏陽气於脾土之中﹐此藥主之。

防風二錢五分升麻葛根獨活羌活白芍藥人參各五錢炙甘艸柴胡各三錢生甘艸二錢

右﹝口父﹞咀﹐每服五錢﹐水二大盞﹐煎至一盞﹐去滓熱服。忌寒冷之物。

火郁湯治五心煩熱﹐是火郁於地中﹐四肢乃脾土﹐心火下陷於脾土中﹐郁而不得伸也。經云﹕火郁則發之。

升麻葛根柴胡白芍藥各一兩防風甘艸各五錢

右﹝口父﹞咀﹐每服五錢﹐水二大盞﹐入連須蔥白三寸﹐煎至一盞﹐去滓﹐稍熱﹐不拘時候服。

除濕補气湯治兩腿麻木﹐沈重無力﹐多汗喜笑﹐口中涎下﹐身重如山﹐語聲不出﹐寸脈洪大。

升麻六錢蒼朮四錢黃蘗酒浸﹐炒柴胡黃芪各三錢知母酒浸﹐炒槁本生甘艸當歸各二錢五味子陳皮各一錢五分

右銼﹐如麻豆大﹐每服五錢﹐水二盞﹐煎至一盞﹐去滓﹐空心服之。待少時﹐以早飯下之。

人參益气湯治兩手指麻木﹐四肢困倦﹐怠惰嗜臥﹐乃熱傷元气也。

黃芪八錢生甘艸人參各五錢白芍三錢炙甘艸升麻各二錢五味子一百四十个柴胡二錢五分

右﹝口父﹞咀﹐分作四服﹐每服水二盞﹐煎至一盞﹐去滓﹐稍熱﹐食遠服。

導气湯治兩腿麻木沈重。

黃芪八錢甘艸六錢靑皮四錢升麻柴胡當歸梢澤瀉各二錢紅花橘皮各一錢五味子一百二十个

右﹝口父﹞咀﹐分作四服﹐每服水二大盞﹐煎至一盞﹐去滓﹐食前熱服。

補中湯治面黃汗多﹐目赤﹐四肢沈重﹐食減腹中時時痛﹐咳嗽﹐兩手寸脈短﹐右手脈弦細兼濇﹐關脈虛。

升麻柴胡當歸身各二分神曲三分炒澤瀉四分紅花少許大麥曲蒼朮各五分黃芪二錢五分炙甘艸八分五味子二十个

右﹝口父﹞咀﹐分作二服﹐水二盞﹐煎至一盞﹐去滓﹐食遠服。

升陽益胃湯治脾胃虛﹐怠惰嗜臥﹐四肢不收。

黃芪二兩半夏脈濇者用人參甘艸炙﹐各一兩獨活防風白芍羌活各五錢橘皮四錢柴胡澤瀉下淋勿用茯苓小便利者勿用白朮各三錢黃連一錢

右﹝口父﹞咀﹐每服稱三錢﹐水三盞﹐生薑五片﹐棗二枚﹐煎至一盞﹐去滓溫服。早飯後﹐或加至五錢。

加味蒼蘗散【《醫學入門》】治濕熱腳气痿躄。

蒼朮一錢白朮八分知母黃蘗黃芩各六分當歸芍藥生地各四分木瓜檳榔羌活獨活木通防己牛膝各三分甘艸一分

右銼﹐作一貼﹐姜三片﹐水煎服。

活血通經湯治風淫四末﹐手足攣急。

芍藥五分升麻葛根人參當歸身炙甘艸各一錢酒黃蘗桂枝各二錢

右剉﹐如麻豆大﹐都作一服﹐水二大盞﹐煎至一盞﹐熱服﹐不拘時令﹐暖房中近火摩搓其手。

價寶丹【丹溪﹐下同】治五勞七傷﹐四肢無力﹐腿腳沈困﹐下元虛憊﹐失精陽痿。

川楝子牛膝酒浸檳榔蛇牀子蓮子蓯蓉酒浸茯神五味巴戟去心菟絲子鹿茸酥炙大茴香人參澤瀉白芍藥山藥熟地麥冬各一兩穿山甲一大片﹐炙乳香另研仙靈脾鳳眼艸各三錢沈香白檀香胡盧巴破故紙炒﹐各五錢

右爲末﹐煉蜜丸梧子大﹐空心服七十丸﹐白湯下。

防己飲治腳气﹐須升提其濕。

白朮木通防己檳榔川芎甘艸梢犀角蒼朮鹽炒黃蘗酒炒生地酒炒

右等分﹐﹝口父﹞咀﹐水煎服。大便實加桃仁﹐小便濇加杜仲﹑牛膝﹐有熱加黃芩﹑黃連﹐大熱及時熱加石膏﹐有痰加竹瀝﹑薑汁。如常腫者﹐專主乎濕熱﹐宜後方。

後方

蒼朮二兩防風一兩川芎檳榔各六錢香附子八錢條黃芩四錢滑石一兩二錢甘艸三錢

右爲末﹐或丸或散﹐皆可服。

應痛丸治腳气痛不可忍﹐此藥爲劫劑。

赤芍藥煨﹐去皮艸烏去皮尖﹐各半兩

右爲末﹐酒糊丸﹐空心服十九﹐白湯下。

又方治腳气腫痛。

芥子白芷等分

右爲末﹐薑汁和敷貼。或用仙朮﹑羌活﹑獨活﹑白芷﹑細辛爲末﹐入帛內﹐作襪用。

臁瘡方

滴乳香沒藥水銀當歸各半兩川芎貝母黃丹各二錢半眞麻油五兩

右﹝口父﹞咀﹐除黃丹﹑水銀外﹐先將余藥用香油熬黑色﹐去滓下黃丹﹑水銀﹐又煎﹐黑色﹐用柳桃枝攪成膏﹐油紙攤貼。

又方

龍骨生用血竭赤石脂黃蠟各一兩頭髮如指大白膠香香油不拘多少

右件﹐先以香油煎頭髮三五沸﹐去發﹐入黃蠟﹑白膠香﹐卻入龍骨﹑血竭﹑赤石脂攪勻﹐安在水盤內﹐候冷取起﹐以磁器盛之。每遇一瘡﹐撚作薄片貼瘡口﹐以竹篛貼在外﹐三日後﹐翻過再貼﹐仍服活血藥。

經驗二防飲【《醫學正傳》】治痢後腳痛如刀剜虎咬之狀﹐膝臏腫大﹐不能行步﹐名曰鶴膝風。

熟地黃人參各一錢白朮黃芪當歸川芎白芍藥杜仲萆薢各七分防風防己羌活牛膝甘艸各五分附子童便浸三日﹐炮﹐七分﹐冬則一錢

右銼﹐作一貼﹐姜三棗二﹐水煎服。

五獸三匱丸【丹溪﹐下同】治血气耗損﹐肝腎不足﹐兩腳痿軟。

鹿茸麒麟竭虎脛骨牛膝金毛狗脊各等分﹐卽五獸也附子一枚去皮﹐剜去中心﹐入辰砂塡滿。又用木瓜一枚﹐去皮﹐剜去中心﹐入前附子於內﹐以附子末蓋口卽三匱也以三匱正坐於磁罐內﹐重湯蒸至極爛﹐取出﹐和五獸搗丸芡實大﹐木瓜酒下。

松節湯治腳气入腹﹐心腹脹急﹐煩躁腫痛。

松節炒黃桑白皮蘇葉各一兩檳榔三錢甘艸五錢每三錢﹐入燈心二十根﹐生薑三片﹐童便三分﹐煎服。

紅花蒼蘗丸治足脛腫﹐婦人亦宜。

蒼朮黃蘗紅花牛膝生地黃南星龍膽艸川芎各等分

右爲末﹐酒糊丸服。

檳榔蒼蘗丸治濕熱食積﹐痰飲流注。

黃蘗檳榔蒼朮防己南星川芎白芷犀角各等分

右爲末﹐酒糊丸服。如血虛﹐加牛膝﹑龜板﹐肥人加痰藥。

羌活導滯湯治腳气初發﹐一身盡痛﹐或肢節腫痛﹐便溺阻隔﹐先以此藥導之﹐後用當歸拈痛湯﹐以徹其邪。

羌活獨活各一錢二分大黃二錢四分防己歸尾各七分枳實五分

右水煎﹐溫服。

腳軟筋痛方

牛膝二兩龜板黃蘗酒炒﹐各一兩知母炒甘艸各半兩白芍一兩半

右爲末﹐灑糊爲丸。

腳气方【《醫學綱目》﹐下同】

控涎丹加胭脂一錢檳榔木瓜各一兩卷柏半兩﹐先以鹽水煮半日﹐次以白水煮半日

右共爲丸﹐每三十丸﹐加至四五十丸﹐服下惡物立效。

茵芋丸治風气積滯成腳气﹐常覺微腫﹐發則或痛。

﹝木郁﹞李仁一兩牽牛子三兩生﹐取頭末一兩半茵芋炒薏苡仁各半兩

右爲細末﹐煉蜜丸如桐子大﹐每服二十丸﹐姜棗湯下﹐未利﹐加至三十丸﹐日三﹐快利爲度﹐白粥補之。

大防風湯【《醫學正傳》】治鶴膝風。

熟地黃一錢半白朮防風當歸白芍藥杜仲黃芪各一錢附子川芎牛膝羌活人參甘艸各五分

右銼﹐作一貼﹐姜五片﹐棗二枚﹐水煎服。祛風順气活血脈﹐壯筋骨。

腳气方治諸般腳气﹐一服除根。

防風三錢羌活蟬退各三分薄荷五分紫蘇四分

右爲末﹐每服五錢﹐以無灰酒半碗﹐熱調服。一時久﹐用紫蘇半斤﹐忍冬花四兩﹐木饅頭七个﹐蘇木二兩

水一桶煎之﹐分三次添用﹐傾桶內﹐披衣上坐﹐勿令走气﹐燻腳腿自下而上﹐汗至頂門﹐以水盡爲度。

續骨丹治兩腳軟弱﹐虛羸無力﹐及小兒不能行。

天麻明淨者﹐酒浸白附子牛膝川羌活木鱉子各半兩烏頭炮朱砂各一錢乳香沒藥各二錢地龍去土﹐一分

右以生南星末一兩﹐無灰酒煮糊爲丸﹐如雞頭大﹐朱砂爲衣﹐薄荷湯磨一丸﹐食前服。

桑枝煎治風腳膝軟弱。

桑枝銼﹐三升附子生用﹐銼﹐五兩茄子根銼黑豆各一升已上四味﹐用水三斗﹐煮至一斗﹐濾去滓﹐再熬取五升﹐入後藥末。

石斛去根﹐銼天雄炮裂﹐去皮臍天麻牛膝川芎桂心各二兩

右爲末﹐入前汁中﹐於銀鍋慢火熬﹐用柳木篦不住手攪﹐候如膏﹐盛於磁盒中﹐每日空心用熱酒調下茶匙﹐晚食前再服尢妙。

蒼朮散治風濕﹐常服壯筋骨健步。

蒼朮一斤﹐用粟米泔水浸過﹐用竹刀刮去筋皮﹐以童子小便浸半斤﹔無灰好酒浸半斤。

右浸至春五日﹐夏三日﹐秋七日﹐冬十日﹐取出蒼朮於淨地上掘一坑﹐以炭火煆坑紅去炭﹐將浸蒼朮酒小便傾在坑內﹐卻放蒼朮在坑內﹐以瓦器蓋覆﹐用泥封固﹐經一宿﹐取出蒼朮﹐研爲細末﹐每服二錢﹐空心鹽湯或酒調服。

乳香沒藥丸治遠年近日﹐風濕腳气攻注腳膝﹐或腫或疼﹐筋攣不能屈伸﹐腳不能踏地﹐及一切疼痛﹐往來不已。

乳香別研沒藥別研骨碎補去毛縮砂仁五靈脂去土白附子甜瓜子牛膝酒浸當歸酒炒木瓜地龍去土木鱉子各一兩白牽牛三兩﹐微炒

右爲細末﹐酒煮麵糊爲丸﹐如梧桐子大﹐每服二十丸﹐木瓜湯下﹐或溫酒亦可﹐不拘時服。

上馬丸治寒濕臂痛腿疼筋骨諸疾。

川烏炮木香各半兩虎骨酥炙當歸酒浸牛膝杜仲木瓜龜板酥炙白然銅酢淬黃芪蜜炙白朮各一兩

右爲細末﹐煉蜜爲丸﹐如梧桐子大﹐每服三四十丸﹐溫酒下。

防風湯治腳气痺弱﹐神驗。

防風防己蜀椒細辛桂心麻黃石膏獨活黃芩茵芋葛根芎藭芍藥甘艸各一兩生薑茯苓各二兩烏頭二枚

右﹝口父﹞咀﹐以竹瀝一斗﹐煮取四升﹐分作六服﹐令一日一夜服盡﹐其間可常作赤小豆飲。有人腳弱﹐先服常用竹瀝湯四劑﹐未覺增損﹐作此方後﹐覺得力。又云﹕脈沈細快風在內者﹐作此湯也。一方無竹瀝﹑赤小豆﹐每服三錢﹐水一大盞﹐生薑三片﹐煎至七分﹐去滓﹐不拘時溫服。

擒虎丹治風寒濕走注﹐腳痺腰膝重病。

五靈脂荊芥川烏炮去皮臍當歸切﹐焙白膠香自然銅火煆酢淬七次﹐別研﹐各二兩

右爲細末﹐酒煮糊爲丸﹐如梧桐子大﹐每服二十丸﹐用熱酒送下﹐食後服﹐日進二服。

羌活散治腰腳冷痺﹐及諸風麻木不仁﹐骨髓疼痛﹐不欲飲食﹐漸加瘦削。

羌活五加皮棗仁炒桂心各二兩防風當歸炒赤芍藥丹參各三兩茵芋二分牛膝附子炮去皮臍漏蘆各一兩

右﹝口父﹞咀﹐每服三錢﹐水一大盞﹐生薑三片﹐同煎至六分﹐去滓﹐食前溫服。

萆薢丸治腰腳冷痺﹐沈重無力。

熟地黃石斛白芍藥各三分牛膝二兩五加皮桂心酸棗仁炒羌活各半兩萆薢附子各一兩﹐炮去皮臍

右爲細末﹐煉蜜和搗三五百杵﹐丸如梧桐子大﹐每服三十丸﹐食前用溫酒送下。

燻蒸法治腎气衰弱﹐脾腎肝三經受風寒濕﹐停於腿膝﹐使經絡凝而不行﹐變成腳痺﹐故發疼痛﹐此藥和榮衛﹐通經絡。

小椒鹽各一把蔥三大握﹐切小麥麩五升酒一盞

右以酢不拘多少﹐日攪拌上件等﹐濕潤爲度﹐用銀器炒令極熱﹐攤臥榻下﹐將所患腿腳﹐就臥燻蒸﹐薄衣被蓋﹐得汗出勻徧﹐約半个時辰﹐撤去炒麩﹐止就鋪褥中臥﹐待一兩時辰﹐覺汗稍解﹐再用收陽粉撲敷汗孔畢﹐然後出鋪臥中﹐勿見風。

通痺散治腰以下至足﹐感受風寒濕三者﹐合而成痺﹐兩足至膝冷如冰﹐不能自舉﹐或因酒熱﹐立冷水中﹐久成此疾。

獨活川芎天麻當歸白朮各等分

右爲細末﹐每服二錢﹐食前用好酒調服。

六生散治周痺身體疼痛﹐腰腳﹝疒帬﹞痺。

生石菖蒲九節者﹐去毛﹐切﹐焙生地黃切﹐焙生商陸根洗淨切﹐焙生枸杞根切﹐焙﹐各一斤生薑去皮切﹐焙﹐二斤生烏頭去皮臍﹐四兩

右先焙了﹐各秤分兩﹐復以醇酒一斗五升﹐浸一宿﹐濾出曝漧﹐復內酒中﹐再曝漧﹐搗爲細末﹐每服半錢﹐以淸酒一盞調下﹐漸加至一錢﹐空心臨臥各一服。

天雄丸治風寒濕痺﹐皮肉不仁﹐骨髓疼痛﹐不可忍者。

天雄炮去皮臍附子炮去皮臍﹐各一兩官桂去皮﹐一兩半漧薑炮﹐二兩防風三兩

右爲細末﹐煉蜜和丸﹐如梧桐子大﹐每服二十丸﹐食前用溫酒送下。

茯苓湯治風寒濕痺﹐畱著不去﹐四肢﹝疒帬﹞麻﹐拘攣浮腫。

赤茯苓桑白皮各二兩防己川芎官桂芍藥麻黃去根節﹐先煮掠去沫﹐焙漧當歸各一兩半甘艸炙﹐三兩

右﹝口父﹞咀﹐每服六錢﹐水二盞﹐棗三枚﹐去核﹐煎至一盞﹐去滓﹐空心臨睡服。如欲出汗﹐服藥了﹐以生薑熱粥投之﹐汗出愼外風。一方去防己﹐用防風。

檳蘇散治風濕腳气疼痛﹐疏通气道。

檳榔陳皮甘艸木瓜各一錢香附子紫蘇各三錢

右作一服﹐水二鍾﹐生薑五片﹐蔥白二根﹐煎至一鍾﹐食前服。

烏藥平气湯治腳气上攻﹐頭目昏眩﹐腳膝酸疼﹐行步艱苦﹐气不和﹐喘滿迫促﹐並皆治之。

烏藥茯神白芷當歸白朮五味子川芎紫蘇子人參木瓜甘艸炙﹐各一錢

右銼﹐作一服﹐水二鍾﹐生薑五片﹐紅棗二枚﹐煎至一鍾﹐食前服。

檳榔湯治一切腳痛。

檳榔香附子去毛陳皮去白紫蘇葉木瓜去瓤五加皮甘艸炙﹐各二錢

右作一服﹐水二鍾﹐生薑三片﹐煎至一鍾﹐食前服。婦人腳气﹐多由血虛﹐加當歸一錢。室女腳痛﹐多由血實﹐加芍藥一錢半。如大便祕結﹐虛弱者加枳實﹐壯盛者加大黃。

神烏丸治遠年近日﹐幹濕腳气。

川烏炮去皮臍﹐切八片﹐炒令色變虎脛骨酥炙海桐皮川萆薢各一兩川牛膝去蘆酒浸肉蓯蓉酒浸﹐各一兩半金毛狗脊燎去毛﹐半兩

右爲細末﹐用木瓜膏子和丸﹐如梧桐子大﹐每服七十丸﹐空心用溫酒送下。

紫蘇子湯治腳气虛弱上攻﹐陰陽交錯﹐淸濁不分﹐上實下虛﹐中滿喘急﹐嘔吐自汗。

紫蘇子炒半夏洗前胡厚朴去皮﹐姜制炒當歸甘艸炙﹐二錢桂心桔梗各一錢半

右作一服﹐水二鍾﹐生薑七片﹐紅棗二枚﹐煎至一鍾﹐食前服。虛甚者﹐加炮附子﹑黃芪各一錢。

祕方換腿丸治腎經虛弱﹐下注腳膝﹐或當風取涼﹐冷气所乘﹐沈重少力﹐移步遲緩﹐筋脈攣病﹐不能屈伸﹐腳心隱痛﹐有妨履地﹐大治幹濕腳气赤腫痛楚﹐發作無時﹐呻吟難忍﹐气滿喘促﹐舉動艱難﹐面色黧黑﹐傳送祕濇﹐並皆治之。

薏苡仁石楠葉肉桂天麻去苗當歸附子炮去皮臍羌活防風天南星湯炮石斛去根萆薢炙川牛膝酒浸黃芪續斷各一兩檳榔半兩蒼朮米泔浸﹐一兩半幹木瓜四兩

右爲細末﹐麵糊和丸﹐如梧桐子大﹐每服三十丸至五十丸﹐空心用溫酒或木瓜湯送下。日二三服﹐常服舒筋輕足﹐永無腳气之患。

木瓜牛膝丸治寒濕腳气﹐冷濕下注﹐腳弱無力﹐及腎經虛弱﹐腰膝沈重﹐腿腳腫急筋攣﹐或時疼痛﹐步履艱難﹐大小便不利﹐日見倦乏。

木瓜川牛膝去蘆浸當歸去尾石楠藤烏藥熟地黃肉蓯蓉酒浸﹐焙杏仁去皮尖陳皮去白黑牽牛炒續斷赤芍藥各等分

右爲細末﹐酒糊爲丸﹐如梧桐子大﹐每服三十丸﹐空心用木瓜煎湯送下﹐鹽湯亦可。未效﹐用羌活木瓜酒浸﹐或加牛膝同浸﹐溫暖一盞許送下。

抱龍丸治肝腎臟虛﹐風濕寒邪﹐流注腿膝﹐行步艱難﹐漸成風濕腳气﹐足心如火﹐上气喘急﹐小腹不仁﹐不食。

赤小豆四兩白膠香另研破故紙炒狗脊木鱉子去殼另研海桐皮威靈仙艸烏以鹽炒熟﹐去鹽不用五靈脂炒地龍去土炒﹐各一兩

右爲細末﹐酒糊和丸桐子大﹐辰砂爲衣﹐每服五十丸﹐空心用鹽酒任下。臨晚食前﹐再進一服。

大鱉甲湯治腳弱風毒﹐攣痺气上﹐及傷寒惡風溫毒﹐山水瘴气熱毒﹐四肢痺弱。

鱉甲二兩防風麻黃白朮石膏知母升麻茯苓橘皮芎藭杏仁去皮尖人參半夏當歸芍藥萎蕤甘艸麥門冬各一兩羚羊角屑六銖大黃一兩半犀角屑雄黃靑木香各半兩大棗十枚貝齒烏頭七枚生薑三兩薤白十四枚麝香三銖赤小豆三合吳茱萸五合以水二斗﹐煮取四升﹐分六服﹐去滓﹐食前溫服﹐如人行十里久﹐得下止。一方用大黃半兩煨﹐畏下可止用六銖。一方用羚羊角半兩﹐毒盛可用十八銖。胡洽有山茱萸半升﹐爲三十二銖。《千金翼方》﹑無知母﹑升麻﹑橘皮﹑芎藭﹑人參﹑當歸﹑萎蕤。

麻黃湯治惡風毒气﹐腳弱無力﹐頑痺﹐四肢不仁﹐失音不能言﹐毒气沖心。有人病者﹐但其病相當﹐卽服此第一方﹐次服第二﹑第三﹑第四方。

麻黃一兩杏仁三十枚防風白朮當歸升麻芍藥芎藭黃芩桂心麥門冬甘艸各二兩茯苓三兩大棗二十枚

右﹝口父﹞咀﹐以水九升﹐淸酒二升合煮﹐取二升半﹐分四服﹐日三夜一﹐覆令小汗﹐粉之﹐莫令見風。

第二服獨活湯

獨活四兩熟地黃三兩生薑五兩葛根桂心甘艸芍藥麻黃各二兩

右﹝口父﹞咀﹐以水八升﹐淸酒二升﹐合煎﹐取二升半﹐分四服﹐日三夜一。腳弱特忌食瓠子﹑蕺菜﹐犯之一世治不愈。

第三服兼補厚朴湯並治諸气咳嗽﹐逆气嘔吐。

厚朴芎藭桂心熟地黃芍藥當歸人參各二兩黃芪甘艸各三兩吳茱萸半夏七兩生薑一斤

右﹝口父﹞咀﹐以水二斗﹐煮豬蹄一具﹐取汁一斗二升﹐去上肥並肉﹐入淸酒三升合煮﹐取三升﹐分四服﹐相去如人行二十里久﹐更進服。

第四服兼補風引獨活湯

獨活四兩茯苓甘艸各三兩升麻一兩半大豆二升人參桂心防風當歸芍藥黃芪漧薑附子各二兩

右十三味﹐﹝口父﹞咀﹐以水九升﹐淸酒三升﹐合煮三升半﹐分四服﹐相去如人行二十里久﹐更進服。

酒浸牛膝丸【《本事方》】治腰腳筋骨酸無力。

牛膝三兩﹐炙黃川椒半兩﹐去目並合口者附子一个﹐炮去皮臍虎脛骨眞者半兩﹐酢炙黃

右﹝口父﹞咀﹐用生絹作袋﹐入藥紮口﹐用煮酒一斗﹐春秋浸十日﹐夏浸七日﹐冬浸十四日。每日空心飲一大盞﹐酒盡出藥爲末﹐酢糊爲丸﹐每服二十丸﹐空心溫酒鹽湯任下。忌動風等物。

透骨丹專治腳气。

川烏炮羌活沈香乳香研川芎檳榔木瓜各一兩木香一兩半白茯苓二兩

右爲細末﹐麵糊和丸如梧桐子大﹐每服六十丸﹐食前用生薑湯送下。

五斤丸治筋不足﹐腰腳緩弱﹐行步艱難﹐一切寒濕腳气。

沒藥另研川烏炮去皮臍虎骨酥炙令黃色山藥各四兩天麻切焙川牛膝去蘆﹐酒浸肉蓯蓉酒浸﹐焙木瓜各一斤

右爲細末﹐將木瓜爛蒸﹐研作糊﹐和藥末﹐如不就﹐更用原浸牛膝酒﹐打糊搜和﹐杵一二千下﹐丸如梧桐子大﹐每服五十丸﹐食前用溫酒或鹽湯送下。

四斤丸治腎經虛寒﹐下攻腰腳﹐筋脈拘攣﹐掣痛不已﹐履地艱辛﹐腳心隱痛﹐及風寒濕痺亦皆治之。

木瓜天麻牛膝肉蓯蓉各焙一斤已上四味﹐用無灰酒五斤浸﹐春秋各五日﹐夏三日﹐冬十日﹐取出焙漧﹐再入附子﹐炮去皮臍二兩﹐虎骨酥炙一兩﹐同爲細末﹐用浸藥酒﹐煮麵糊和丸﹐如梧桐子大﹐每服五十丸﹐空心煎木瓜酒鹽湯任下。常服補虛除濕﹐大壯筋骨。

加味四斤丸治肝腎俱虛﹐精血不足﹐足膝酸痛﹐步履不隨﹐如受風寒濕气﹐以致腳气疼痛﹐最宜服之。

肉蓯蓉酒浸﹐焙乳香另研沒藥另研﹐各半兩川烏炮去皮臍虎脛骨酥炙﹐各一兩天麻木瓜去瓤蒸﹐各一斤牛膝酒浸﹐一兩半

右爲細末﹐入木瓜膏﹐和酒糊﹐杵爛爲丸﹐如梧桐子大﹐每服七十丸﹐空心用溫酒或鹽湯送下。

經效立應散治風濕腳气。

僵蠶炒去絲麻黃去節﹐各二兩丁香一錢乳香另研沒藥另研﹐各半兩

右爲細末﹐和勻﹐每服三錢﹐用酒一盞﹐溫熱調服取醉﹐蓋覆得汗卽愈。

不老地仙丹治腎臟風毒﹐輕腳壯筋。

牛膝酒浸﹐焙當歸酒浸﹐焙肉蓯蓉酒浸﹐焙虎骨酒炙蒺藜炒去刺川椒去目﹐炒出汗萆薢鹽水煮川芎各一兩赤小豆茴香炒木鱉子去油地龍去土乳香另研防風血竭各半兩杜仲薑汁炒去絲沒藥另研羌活獨活各七錢半天南星炮白附子炮何首烏黃芪蜜炙各七錢

右爲細末﹐酒糊爲丸﹐如梧桐子大﹐每服四十丸﹐空心煎木瓜陳皮湯送下。

導气飲治寒濕腳气腫赤疼痛﹐心腹膨脹﹐頭面手足浮腫﹐身體腰背疼痛﹐並皆治之。

羌活獨活木瓜薏苡仁靑皮陳皮枳殼桑白皮紫蘇檳榔木通大腹皮赤茯苓大腹子靑木香甘艸各一錢

右作一服﹐水二鍾﹐煎一鍾﹐食前服。熱加大黃﹐寒加蒼朮﹐同煎湯服之。郭鎭廷窪知縣云﹕昔年太學士入圍閉中﹐多患腳腫﹐至腹則死﹐前後如此者非一人﹐後卽施此方﹐並甘豆湯﹐服之皆愈﹐蓋神方也。

旋覆花丸治風毒腳气﹐壅熱生痰﹐頭項彊痛。

旋覆花微炒薏苡仁炒地骨皮赤茯苓升麻各一兩白檳榔煨﹐五枚麥門冬去心﹐焙大麻仁別研如泥前胡防風羌活芍藥馬牙硝別研﹐各一兩半枳殼麩炒羚羊角鎊白蒺藜炒去角黑參各三分

右爲細末﹐別研藥相和﹐煉蜜爲丸﹐如梧桐子大﹐每服二十丸﹐食後用溫漿水送下﹐日三夜一。

細辛散治腳气發動﹐心膈痰壅﹐頭痛﹐惡聞食气。

細辛羚羊角鎊旋覆花枳殼麩炒防風半夏蔓荊子芎藭黃芩甘艸炙﹐各半兩蘇葉檳榔各一兩石膏二兩赤茯苓三分

右﹝口父﹞咀﹐每服三錢﹐水一中盞﹐生薑半分﹐煎至六分﹐去滓﹐不拘時溫服。

立效散療腳气攻心。

檳榔大者﹐七枚生薑二兩橘皮吳茱萸紫蘇木瓜各一兩

右切碎﹐以水二升﹐煮取一升二合﹐分再服。

蓯蓉牛膝丸治腳气。

肉蓯蓉洗淨焙漧牛膝焙乾天麻洗淨曝漧木瓜已上各銼碎﹐用酒三升﹐入瓶內密封﹐春五﹑夏三﹑秋七﹑冬十日取出﹐焙榦爲末枸杞子揀淨洗黃芪蜜炙虎骨酒浸﹐炙黃靑鹽另研﹐各二兩

右爲細末﹐和勻﹐以前浸藥酒﹐煮麵糊和丸﹐如梧桐子大﹐焙漧﹐每服三五十丸﹐食前溫酒﹑白湯送下。

乳香木瓜丸專治遠年近日腳气。

乳香另研血竭另研﹐各等分

右和勻﹐用木瓜一个﹐竹刀去皮心﹐批取頂蓋﹐將藥末攪勻塡滿﹐卻用批下頂蓋合﹐續以面裹之﹐約半指厚﹐於砂鍋內煮熟﹐極爛爲度﹐連面於石臼內﹐杵如泥﹐丸如梧桐子大﹐每服三十九﹐漸加至四十丸﹐空心溫酒木瓜湯任下﹐幹物壓之。忌動气生冷濕膩等物。

甘鱉散治腳气。

木鱉子去殼﹐雌雄各一个連珠甘遂一兩

右爲細末﹐用豶豬腰子二个批開﹐以藥末一錢摻勻﹐紙裹數重火煨熟﹐放溫﹐五更初﹐細嚼﹐米飲湯下。如左腳患則用左腰子﹐右腳患則用右腰子﹐藥末只須一錢。

獨活酒治腰腳屈弱﹐兼頭眩气滿。

獨活石斛生薑一本用漧薑白茯苓赤者亦可白朮各三兩牛膝丹參側子炮去皮臍萆薢各二兩薏苡仁防風桂心人參當歸切焙山茱萸秦艽天雄炮去皮臍甘菊花芎藭各一兩半生地黃四兩﹐焙

右細銼﹐用絹袋盛﹐內淨磁甕中﹐以淸酒三斗漬之﹐密封﹐春夏五日﹐秋冬七日﹐取開量情飲之﹐日五六服﹐常令酒力不絕。如冷﹐加蜀椒一兩﹐去目並合口者﹐炒出汗。腳弱痛甚者作散﹐每服三錢﹐酒調下。

辰砂丹治足掌疼。

辰砂蠍梢去毒﹐各一錢乳香生麝各半錢

右研爲末﹐用皺皮艸烏去皮尖三錢爲末﹐一半入藥﹐一半以米酢調﹐煮熟取起﹐和丸如菉豆大﹐每服五十丸﹐空心用溫酒送下。

五加皮丸治腳气皮膚不仁﹐發歇不定。

五加皮銼人參惡實炒吳茱萸湯洗﹐焙漧官桂檳榔銼﹐各二分茯苓柏子仁別研芎藭各一兩杜仲去皮炒去絲羌活各二兩﹝木郁﹞李仁去皮尖研枳殼麩炒厚朴薑汁制牛膝酒浸﹐切焙﹐各一兩半

右爲細末﹐煉蜜和丸﹐如梧桐子大﹐每服三十丸﹐空心用溫酒送下。不飲酒者﹐橘皮湯下。

沈香丸治風毒腳气﹐上攻臟腑﹐散入四肢﹐虛腫無力。

雄黑豆小者﹐一升附子二兩﹐炮去皮臍﹐切吳茱萸湯泡﹐焙炒靑橘皮湯浸焙﹐各八兩生薑四兩﹐切碎。已上五味﹐用葛布袋盛內大鍋中﹐以水一斗﹐煮令水盡﹐泣幹﹐取袋中黑豆曬漧﹐搗羅爲末﹐其餘四味不用﹐更入後藥白附子炮巴戟肉蓯蓉切焙沈香各二兩牛膝銼﹐酒浸焙獨活海桐皮炙羌活山芋澤瀉芎藭生地黃切焙﹐各一兩

右除前四味不用外﹐搗爲細末拌勻﹐煉蜜和丸﹐如梧桐子大﹐每服二十丸﹐空心溫酒送下﹐近晚再服。

沈香大腹皮散治腳气腫滿﹐沈重疼痛﹐筋脈不利﹐此證皆由濕气郁滯經絡所致﹐服之宣通經絡﹐使上下無礙﹐血气和平﹐腿腳輕利爲效。

沈香檳榔烏藥桑白皮炒木通茴香甘艸紫蘇子陳皮洗﹐焙白茯苓荊芥穗紫蘇各一兩連皮大腹子三兩枳殼炒﹐半兩幹木瓜二兩半

右﹝口父﹞咀﹐每服五錢﹐水一盞﹐生薑五片﹐蘿卜五大片﹐同煎至七分﹐去滓﹐食前溫服﹐日進二服﹐十日後﹐日進一服﹐病愈卽止。如無蘿卜﹐用蘿卜子一錢﹐微炒搗碎同煎代之。如覺大便漧燥﹐卽服加減神功丸。

甘豆湯治腳气腫。

黑豆一兩甘艸半兩

右同煎湯服之。

木瓜湯治腳气。

幹木瓜大腹皮紫蘇葉木香羌活甘艸炙﹐各二錢白茯苓陳皮各一錢半

右作一服﹐水二鍾﹐煎至一鍾﹐空心服。

吳茱萸湯治腳气。

吳茱萸桂心各二兩橘皮三兩生薑五兩檳榔大者十枚﹐合皮子碎

右銼碎﹐以水七升﹐煮取二升半﹐去滓﹐分溫三服﹐相去如人行七八里久一服﹐覺諸狀可。欲重合服﹐佳。服湯後將息﹐經三四日﹐卽服後桑根白皮等六味丸。忌生蔥。

桑根白皮丸治腳气。

桑根白皮五兩生薑屑﹐六兩蜀椒炒出汗五味子桂心升麻各四兩

右爲細末﹐煉蜜和丸﹐如梧桐子大﹐初服十丸﹐九月要服﹐漸加至三十丸﹐以飲送下。覺熱﹐食前服﹔覺冷﹐食後服。忌生蔥。至九月以後﹐宜合側子等十味酒服之﹐兼服下丸方。

側子酒治腳气。

側子牛膝續斷各五兩桑根白皮白朮生薑各八兩五加白皮丹參各六兩細辛桂心各四兩

右銼碎﹐以絹袋盛﹐用無灰酒五升﹐浸五六日﹐初服一雞子黃許﹐日再服﹐稍稍加之﹐以知爲度。必用前數法﹐不覺可﹐宜依舊腳气方用之。忌豬肉冷水桃李雀肉生菜生蔥。

茯苓丸治腳气心腹脹急﹐不思飲食。

赤茯苓去黑皮枳殼去瓤﹐麩炒人參各三分訶藜勒皮陳橘皮去白髙良姜漧薑炮吳茱萸湯泡﹐焙漧﹐炒黃官桂去粗皮木香白朮各半兩木瓜一枚半﹐切

右爲細末﹐先將木瓜飯上蒸熟﹐研如膏﹐次入諸藥末和勻﹐煉蜜爲丸﹐如梧桐子大﹐每服三十九﹐空心﹐人參﹑茯苓煎湯送下﹐兼治幹濕霍亂泄瀉轉筋。

蓬莪朮散治風毒腳气吐逆。

蓬莪朮煨﹐兩半蛤粉三兩延胡索酒炒陳橘皮去白﹐各一兩

右爲細末﹐每服一錢﹐用炒黑豆五十粒﹐生薑三片﹐以水一盞﹐將豆姜同煎至七分﹐去滓調藥﹐溫服﹐不拘時候。

麻仁湯治腳气大腸結濇不通。

麻仁二合半﹐炒升麻三兩豉二兩大黃炒射幹各一兩半陳皮炒﹐一兩甘艸炙﹐一分半

右銼碎﹐每服五錢﹐水一盞半﹐生薑一片﹐棗六枚﹐煎至八分﹐去滓﹐下芒硝末半錢匕﹐更煎一二沸﹐空心溫服。

沈香羌活散治腳气大小便祕﹐入腹衝心﹐疼痛腫滿。

沈香羌活木香白芍藥檳榔各三錢川芎枳殼靑皮甘艸各二錢紫蘇葉紫蘇子木瓜各二錢半

右﹝口父﹞咀﹐每服四錢﹐水二盞﹐生薑三片﹐煎至八分﹐去滓﹐食前溫服。

海蛤散治腳气變成水腫﹐小便不通﹐喘息。

海蛤新澤漆葉防己木通百合各一兩檳榔牽牛炒﹝木郁﹞李仁去皮尖雙仁﹐炒﹐各半兩桑白皮炒﹐一兩半

右剉碎﹐每服三錢﹐水一盞﹐煎六分﹐去滓﹐日午溫服。

豬苓湯治腳气兼水气膈气﹐通身腫滿﹐气急﹐小便不通﹐坐臥不得者服之。

豬苓去黑皮赤茯苓去皮防己各三分桑白皮五兩﹐炙﹝木郁﹞李仁去皮尖﹐炒澤瀉木香各二兩大腹皮七枚﹐和皮子銼

右﹝口父﹞咀﹐每服六錢﹐以水二盞﹐煎至七分﹐去滓﹐食前服﹐當利小便立效﹐日三服。

葶藶子丸治腳气成水腫﹐兼上气喘急咳嗽﹐大小便苦濇。所服利水藥﹐反利大便﹐惟小便轉濇者。

葶藶子隔紙炒﹐別研﹐三兩防己甘艸各一兩杏仁去皮尖﹐炒﹐別研如脂貝母去心﹐各二兩半

右爲細末﹐入葶藶﹑杏仁拌勻﹐以棗肉和丸﹐如梧桐子大﹐每服三十丸﹐空心﹐用大棗﹑桑白皮﹑糯米煎飲下。如小便未快﹐卽加至四十丸。

五加皮散治江東嶺南春夏不免暑濕鬱蒸﹐臟腑虛弱羸瘦﹐瘴毒攻擊﹐腳气發動﹐兩腳枯疼﹐或卽浮熱腫滿﹐或卽皮肉焦燥﹐不能久立﹐筋攣掣痛﹐或气沖心悶亂﹐胸隔痰逆﹐四肢不仁﹐腹脹壅悶﹐目眩頭旋﹐並宜服之。

五加皮麻黃去根節﹐各一兩防風澤瀉獨活丹參桂心各半兩石膏赤茯苓牛膝防己羚羊角鎊升麻黃芪各三分薏苡仁一兩半﹐微炒

右﹝口父﹞咀﹐每服四錢﹐以水一中盞﹐入生薑半分﹐煎至六分﹐去滓﹐不拘時溫服。

知母散治瘴毒腳气﹐憎寒壯熟﹐頭痛腳膝煩疼﹐腹中妨悶﹐飲食無味﹐口漧多渴。

知母升麻赤茯苓栝蔞根黃芩各三分木香半兩柴胡一兩半鱉甲去裙襕﹐酥炙檳榔各一兩

右﹝口父﹞咀﹐每服四錢﹐以水一中盞﹐入生薑半分﹐煎至六分﹐去滓﹐不拘時溫服。

漏蘆丸治腳气腫盛﹐生瘡久不瘥﹐膿血長流﹐疼痛﹐發歇不常。

漏蘆葳蕤秦艽大黃微炒枳殼麩炒檳榔各一兩防風獨活黃芩各半兩五加皮赤芍藥黃芪各三分烏蛇三兩﹐酒浸﹐去皮﹐骨炙微黃

右爲細末﹐煉蜜和搗二三百杵﹐丸如梧桐子大﹐每服三十丸﹐不拘時﹐溫酒送下。

足踏丸治腳气腫滿﹐痛連骨髓。

烏頭三兩﹐生去皮臍﹐搗爲細末樟腦二兩﹐細研

右再研﹐令勻﹐釅酢爲丸﹐如彈子大﹐置藥一丸於鑪子上﹐足心踏之﹐衣被蓋覆﹐汗出如涎爲效。

燻洗方治腳气。

防風半兩蛇牀子黃芪各一兩木通兩半荊芥莽艸各一兩

右爲粗末﹐濃煎湯極滚沸﹐閣腿在桶上燻﹐令通手時卽洗之﹐須是露出腳趾﹐不可洗。

芎枳香蘇散【《得效方》】

川芎七錢甘艸二錢紫蘇漧葛白伏苓柴胡各半兩枳殼炒﹐二錢桔梗生﹐二錢半陳皮三錢半半夏六錢每服三錢﹐水一盞﹐姜三片﹐棗一枚﹐煎八分﹐不拘時溫服。

第一竹瀝湯【《千金方》﹐下同】治兩腳痺弱﹐或轉筋﹐皮肉不仁﹐腹脹起如腫﹐按之不陷﹐心中惡﹐不欲食﹐或患冷。

竹瀝五升甘艸秦艽葛根黃芩麻黃防己細辛桂心漧薑各一兩茯苓三兩防風升麻各兩半附子二枚杏仁五十枚水七升﹐合竹瀝﹐煮取三升﹐分三服﹐取汗。《千金翼方》無伏苓﹑杏仁﹐有白朮一兩。

第二大竹瀝湯治卒中風﹐口噤不能言﹐四肢縱緩﹐偏痺攣急﹐風入五臟﹐恍惚恚怒無常﹐手足不隨。

竹瀝一斗四升獨活黃芩防風茵芋生甘艸白朮土炒葛根細辛白芍藥芎藭各二兩烏頭一枚桂心防己人參石膏麻黃生薑茯苓各三兩以竹瀝煮取四升﹐分六服。先未汗者取汗﹐一服相當卽止。

第三竹瀝湯治風毒入人五內﹐短气﹐心下煩熱﹐手足煩疼﹐四肢不舉﹐皮肉不仁﹐口噤不能語。

竹瀝一斗九升茯苓秦艽防風各三兩黃芩人參芎藭細辛當歸身桂心甘艸升麻麻黃白朮各二兩附子二枚蜀椒一兩葛根五兩生薑八兩以竹瀝煮取四升﹐分五服。初得病時﹐卽須摩膏﹐日再﹐痺定止。《千金翼》升麻作通艸﹐芎藭作防己﹐黃芩作芍藥﹐無麻黃﹑蜀椒﹑生薑。古今圖書集成醫部全錄卷一百九十四

四肢門

方

麻黃左經湯【《集驗方》﹐下同】治風寒暑濕﹐流注足太陽經﹐腰足攣痺﹐關節重痛﹐行步艱難﹐憎寒發熱﹐無汗惡寒﹐或自汗惡風﹐頭疼眩運。

麻黃去節漧葛細辛白朮茯苓防己桂心羌活防風甘艸炙﹐各等分

右﹝口父﹞咀﹐每服七錢﹐水二盞﹐姜五片﹐棗一枚﹐煎至一盞﹐空心服。自汗﹐去麻黃加肉桂﹑芍藥。重著﹐加白朮﹑陳皮。無汗﹐減桂加杏仁﹑澤瀉。

大黃左經傷治風寒暑濕﹐流注足陽明經﹐腰腳痺痛﹐行步艱難﹐涎潮昏塞﹐大小便祕濇﹐腹痛嘔吐﹐或復下利﹐惡聞食气﹐喘滿肩息﹐自汗譫妄﹐並宜服之。

大黃煨細辛茯苓防己羌活黃芩前胡枳殼麩炒甘艸炙杏仁去皮尖﹐麩炒厚朴姜制

右各等分﹐每服七大錢﹐水一盞半﹐姜五片﹐棗一枚﹐煎空心熱服。腹痛加芍藥﹐祕結加阿膠﹐喘息加桑白皮﹑紫蘇﹐小便祕加澤瀉﹐四肢瘡癢浸淫加升麻﹐並等分。

荷葉槁本湯治腳脛生瘡﹐浸淫腿膝﹐膿水淋漓﹐熱痺癢痛。

榦荷葉四个槁本二錢半

右﹝口父﹞咀﹐水二斗﹐煎至五升﹐去滓﹐溫熱得所﹐淋渫﹐仍服大黃左經湯佳。

半夏左經湯治足少陽經﹐受風寒暑濕﹐流注發熱﹐腰腳俱痛﹐頭疼眩運﹐嘔吐酸水﹐耳聾驚悸﹐熱悶心煩﹐气上喘滿﹐肩背腿痺﹐腰腿不隨。

半夏漧葛細辛漧薑炮白朮白茯苓桂心防風黃芩甘艸炙柴胡麥門冬各七錢半

右爲﹝口父﹞咀﹐每服七大錢﹐水一盞半﹐姜五片﹐棗二枚﹐煎至一盞﹐去滓﹐空腹服。熱悶加竹瀝﹐每服半合。喘滿加杏仁﹑桑白皮。

大料神祕左經湯治風寒暑濕﹐流注足三陽經﹐手足拘攣疼痛﹐行步艱難﹐憎寒發熱﹐自汗惡風﹐或無汗惡寒﹐頭眩腰重﹐關節掣痛﹐或卒中昏塞﹐大小便祕濇﹐或腹痛嘔吐下利﹐惡聞食臭﹐髀腿頑痺﹐緩縱不隨﹐熱悶驚悸﹐心煩气上﹐臍下冷痺﹐喘滿气粗。

麻黃去節漧葛細辛厚朴茯苓防己枳殼麩炒桂心羌活防風柴胡黃芩半夏漧薑炮麥門冬甘艸炙﹐各等分

右﹝口父﹞咀﹐每服五錢﹐水一盞半﹐生薑五片﹐棗一枚﹐煎至一盞﹐去滓﹐空心服。自汗﹐加牡蠣﹑白朮﹐去麻黃﹔腫滿﹐加澤瀉﹑木通﹔熱甚無汗﹐減桂﹐加橘皮﹑前胡﹑升麻﹔腹痛吐利﹐去黃芩﹐加芍藥﹑附子炮﹔大便祕﹐加大黃﹑竹瀝﹐喘滿﹐加杏仁﹑桑白皮﹑紫蘇﹐並等分。凡有此病﹐備細詳證﹐逐一加減﹐無不愈者。

加味敗毒散治三陽經腳气﹐流注腳踝﹐臖熱赤腫﹐寒熱如瘧﹐自汗惡風﹐或無汗惡寒。

人參赤茯苓甘艸炙芎藭前胡柴胡羌活獨活枳殼麩炒桔梗大黃煨蒼朮米泔浸﹐各等分

右每服五錢﹐水一盞半﹐生薑五片﹐薄荷五葉﹐煎至一盞﹐去滓熱服。皮膚瘙癢赤疹﹐加蟬蛻。

六物附子湯治四气流注於足太陰經﹐骨節煩疼﹐四肢拘急﹐自汗短气﹐小便不利﹐惡風怯寒﹐頭面手足腫痛

附子炮去皮臍桂心防己各四兩白朮茯苓各三兩炙甘艸二兩

右﹝口父﹞咀﹐每服五錢﹐水二盞﹐生薑七片﹐煎至一盞﹐去滓﹐空心溫服。

八味丸治少陰腎經﹐腳气入腹﹐小腹不仁﹐上气喘急﹐嘔吐自汗。此證最急﹐以腎乘心﹐水克火﹐死不旋踵。

牡丹皮澤瀉茯苓各三兩附子炮去皮臍桂心各二兩山茱萸山藥各四兩熟地八兩

右爲細末﹐煉蜜和丸﹐如梧桐子大﹐每服五十丸﹐食前溫酒米湯送下。

十全丹治腳气上攻﹐心腎相系﹐足心隱痛﹐小腹不仁﹐煩渴﹐小便或祕或利﹐關節攣痺疼痛。

肉蓯蓉酒浸石斛狗脊萆薢酒浸茯苓牛膝酒浸枸杞子遠志各一兩熟地黃杜仲去粗皮﹐銼炒去絲﹐各三兩

右爲細末﹐煉蜜和丸桐子大﹐每服五十丸﹐溫酒鹽湯任下。

四蒸木瓜丸治肝腎脾三經气虛﹐受風寒暑濕搏著﹐流注經絡﹐遠年近日﹐治療不痊。凡遇六气﹐更變七情﹐心神不寧﹐必然動發﹐或腫滿﹐或頑痺﹐憎寒壯熱﹐嘔吐自汗。

木瓜四枚威靈仙﹑葶藶同入黃芪﹑續斷同入烏藥﹑黃松節同入蒼朮﹑橘皮同入

右各半兩﹐以木瓜切去頂蓋﹐去瓤塡藥在內﹐卻用頂蓋簪定酒灑蒸熟﹐三蒸三曬取藥出﹐焙榦爲末﹐研木瓜爲膏﹐和搗千餘下﹐丸如梧子大﹐每服五十丸﹐空心溫服鹽湯下。黃松節卽茯苓中木。

蒼龜丸【《醫學入門》】治痢後﹐腳弱漸細。

蒼朮龜板白芍各二兩半黃蘗鹽酒炒﹐五錢

右爲末﹐粥丸梧子大﹐以四物湯加陳皮﹑甘艸煎﹐下五七十丸。

開結導飲丸【東垣】治飲食不消﹐心下痞悶。

陳皮白朮澤瀉茯苓半夏制神曲麥蘗各一兩枳實炒靑皮漧薑各半兩

右爲末﹐湯浸蒸餅爲丸﹐如桐子大﹐每服三五十丸至七十丸﹐溫湯下﹐食遠服。如有積塊者﹐加巴豆霜一錢半。

又方治濕熱並諸濕客搏﹐腰膝重痛﹐足脛浮腫。

檳榔甘遂赤芍藥威靈仙澤瀉葶藶乳香研﹐各二兩沒藥研﹐一兩牽牛半兩大戟炒﹐三兩陳皮四兩

右爲末﹐麵糊爲丸﹐如桐子大﹐每服五十丸﹐加至七八十丸﹐食前溫水送下﹐得更衣﹐止後服。前藥忌灑二日﹐又忌面及甘艸三兩日﹐食溫淡粥補胃。

杉節湯【《醫學正傳》】治腳气入腹衝心﹐危急欲絕﹐以此救之。

杉木節四兩大腹皮一兩檳榔大者七个靑橘葉四十九片﹐無則用皮

右銼﹐作一貼﹐以順流水煎服。

續斷丸【《本事方》﹐下同】治肝腎風虛气弱﹐腳不可踐地﹐腰脊疼痛﹐風毒流注下部﹐行止艱難﹐小便餘瀝。此藥補五臟內傷﹐調中益气﹐涼血彊筋骨﹐益智輕身耐老。

杜仲五兩牛膝酒浸薏苡仁羌活防風五加皮續斷各三兩萆薢四兩生地黃五兩

右爲末﹐好酒三升﹐化靑鹽三兩﹐用木瓜半斤﹐去皮子﹐以鹽酒煮成膏和杵﹐丸如梧子大﹐每服三五十丸﹐空心食前﹐溫酒鹽湯任下。

虎骨酒去風補血益气﹐壯筋骨﹐彊腳力。

虎脛骨眞者萆薢仙靈脾薏苡仁牛膝熟地黃各二兩

右細銼﹐絹袋盛浸酒二斗﹐飲了一盞﹐入半盞﹐可得百日。婦人去牛膝。

二炒蒼蘗散【《醫學入門》】治濕熱腳气﹐令足膝痛﹐或赤腫﹐腳骨間作熱痛﹐𨿽一點能令步履艱苦﹐令人痿躄﹐百用百效。

蒼朮泔浸一日夜﹐鹽炒黃蘗酒浸一日夜﹐炒焦﹐各四兩

右銼五錢﹐水煎服﹐或水和丸服亦可。

薏苡仁酒【《活人書》﹐下同】治腳痺。

薏苡仁牛膝各二兩海桐皮五加皮獨活防風枳殼炒杜仲薑汁炙﹐各一兩幹生地黃二兩半白朮半兩

右爲粗末﹐入生絹袋內﹐用好酒五升浸﹐春秋冬二七日﹐夏月盛熱﹐分作數貼﹐逐貼浸酒﹐每日空心溫服一盞或半盞﹐日三四服﹐常令酒气醺醺不絕。久服﹐覺皮膚下如數百條虫行﹐卽風濕气散。

大三脘散治腳气沖心﹐腹气飽悶﹐大便祕滯。

甘艸炙﹐半兩獨活木瓜焙大腹皮炙黃白朮紫蘇各一兩陳皮湯浸﹐去白沈香木香川芎檳榔面裹煨熟﹐各七錢半

右共杵爲粗散﹐每服二錢半﹐水二盞同煎至一盞﹐去滓﹐分三服﹐熱服﹐取便利爲效。

大腹子散治風毒腳气﹐肢節煩疼﹐心神壅悶。

大腹子紫蘇木通桑白皮羌活木瓜荊芥赤芍靑皮獨活各一兩枳殼二兩每四錢﹐水一盞﹐姜五片﹐蔥白七寸煎﹐去滓﹐空心服。

犀角散治腳气沖心﹐煩喘悶亂﹐頭痛口漧﹐坐臥不得。

犀角屑枳殼去瓤﹐麩炒沈香各七錢半檳榔紫蘇莖葉麥門冬赤茯苓各一兩木香防風各半兩石膏研細﹐二兩

右﹝口父﹞咀﹐每服八錢﹐以水一中盞半﹐煎至一大盞﹐去滓﹐入淡竹瀝一合﹐更煎一二沸﹐溫服﹐不拘時候。

茱萸木瓜湯治腳气沖心﹐悶亂不識人﹐手足脈欲絕。

吳茱萸半兩幹木瓜一兩檳榔二兩

右﹝口父﹞咀﹐每服八錢﹐以水一中盞半﹐生薑五片﹐煎至一盞﹐去滓溫服﹐不拘時候。

檳榔散治腳气沖心﹐煩悶不識人。

檳榔木香茴香各半兩

右﹝口父﹞咀﹐每服五錢﹐以童子小便一中盞﹐煎至七分﹐去滓溫服﹐不拘時候。

木香散治腳气沖心﹐煩悶﹐臍下气滯。

木香檳榔木通各一兩

右﹝口父﹞咀﹐每服八錢﹐以水一中盞半﹐入生薑五片﹐蔥白七寸﹐煎至一盞﹐溫服﹐不拘時候。

地黃湯治穿心腳气。

熟地黃四兩當歸二兩芍藥牛膝酒浸川芎三柰子各一兩杜仲半兩﹐姜制

右﹝口父﹞咀﹐每服五錢﹐水一盞半﹐煎至一盞﹐去滓溫服。

沈香散治腳气沖心﹐煩悶喘促﹐腳膝疼酸﹐神思昏憒。

沈香赤芍藥木通紫蘇莖葉訶黎勒皮檳榔各一兩吳茱萸半兩

右﹝口父﹞咀﹐每服八錢﹐水一中盞半﹐入生薑五片﹐煎至一大盞﹐去滓﹐不拘時溫服。

桑白皮散治腳气盛發﹐兩腳浮腫﹐小便赤濇﹐腹脇脹滿急﹐坐臥不得。

桑白皮﹝木郁﹞李仁各一兩赤茯苓二兩木香防己大腹子各一兩半蘇子木通檳榔靑皮各七錢半

右爲末﹐每服三錢﹐姜三片﹐水煎。

桑白皮散【《集驗方》】治腳气上衝﹐坐臥不得﹐咽喉不利﹐四肢煩疼。

桑白皮赤茯苓柴胡各一兩甘艸炙﹐半兩生漧地黃一兩半射幹枳殼麩炒貝母前胡赤芍天門冬百合檳榔各七錢半每服八錢﹐水一中盞﹐生薑五片﹐煎至六分﹐去滓溫服﹐不拘時。

紫蘇散治腳气上衝﹐心胸壅悶﹐不得眠臥。

紫蘇桑白皮赤茯苓檳榔木通各一兩甘艸炙紫菀前胡百合杏仁去皮尖﹐各七錢半

右﹝口父﹞咀﹐每服八錢﹐水一中盞半﹐生薑五片﹐煎至一盞﹐去滓溫服﹐不拘時。

木香散治腳气心腹脹滿﹐堅硬不消。

木香訶黎勒皮檳榔川大黃煨鱉甲酢炙﹐各一兩桂心七錢半

右每服八錢﹐水一盞半﹐姜五片﹐煎一盞﹐服無時。

又方治腳气上衝﹐心腹妨悶。

檳榔二枚杏仁二十枚﹐湯洗去皮

右﹝口父﹞咀﹐以水一大盞﹐煎至七分﹐去滓﹐分爲二服﹐如人行七八里﹐再服。

半夏散【《集驗方》】治腳气煩悶嘔逆﹐心胸壅悶﹐不能飲食。

半夏湯洗七次﹐切片桂心各七錢半人參赤茯苓陳橘皮去白前胡檳榔各一兩紫蘇葉一兩半

右﹝口父﹞咀﹐每服五錢﹐水一中盞半﹐生薑七片﹐淡竹茹二錢﹐煎至七分﹐去滓溫服﹐無時。

艸豆蔻散治腳气發時﹐嘔逆﹐胸中滿悶﹐不下飲食。

艸豆蔻仁紫蘇葉赤茯苓前胡木通檳榔各一兩吳茱萸二錢五分半夏制枳實麩炒﹐各七錢半

右﹝口父﹞咀﹐每服八錢﹐水一中盞半﹐生薑七片﹐煎至一盞﹐去滓溫服﹐無時。

人參散治腳气嘔逆﹐心煩不能飲食。

桂心七錢半人參赤茯苓陳橘皮去白麥門冬去心檳榔各一兩

右煎服法俱同上。

桔皮湯治腳气痰壅嘔逆﹐心胸滿悶﹐不思飲食。

陳橘皮去白人參紫蘇葉各一兩

右﹝口父﹞咀﹐每服八錢﹐水一中盞半﹐生薑五片﹐煎至一盞﹐去滓溫服﹐不拘時。

沈香散治腳气心腹脹滿﹐四肢壅悶﹐不思飲食。

沈香枳殼麩炒桂心各七錢半大腹皮赤茯苓檳榔赤芍藥大黃煨訶黎勒皮桑白皮各一兩吳茱萸湯洗木香各半兩

右﹝口父﹞咀﹐每服八錢﹐水一中盞半﹐生薑五片﹐煎至一盞﹐去滓溫服﹐不拘時。

鱉甲散治腳气心腹脹滿﹐小便不利。

鱉甲去裙襕﹐酢炙焦黃赤茯苓檳榔木通﹝木郁﹞李仁湯浸去皮﹐各七錢半

右﹝口父﹞咀﹐每服八錢﹐水一中盞半﹐煎至一大盞﹐去滓溫服﹐不拘時。

大腹皮散治腳气風毒﹐頭面腳膝浮腫﹐心腹痞悶。

大腹皮桑白皮赤茯苓﹝木郁﹞李仁檳榔枳殼麩炒紫蘇莖葉各一兩防風木香羌活各半兩木通羚羊角屑﹐各七錢半

右﹝口父﹞咀﹐每服八錢﹐水一中盞半﹐生薑五片﹐煎至一大盞﹐去滓﹐食前溫服。

大腹皮散治前證。

大腹皮三兩木瓜蘇子檳榔荊芥穗烏藥陳皮紫蘇葉各一兩蘿卜子半兩沈香桑白皮枳殼麩炒﹐各一兩半

右﹝口父﹞咀﹐每服八錢﹐水一盞半﹐姜五片﹐煎至一大盞﹐去滓溫服。禦醫楚侍藥方加木通﹑白茯苓﹑炒茴香﹑炙甘艸四味。

木通散治腳气﹐徧身腫滿﹐喘促煩悶。

木通紫蘇葉豬苓各一兩桑白皮檳榔赤茯苓去皮﹐各二兩

右﹝口父﹞咀﹐每服四錢﹐水一中盞半﹐生薑五片﹐蔥白五寸﹐煎至一大盞﹐去滓溫服﹐不拘時。

檳榔丸治腳气發時﹐大小便祕濇﹐腹中滿悶﹐膀胱裏急﹐四肢煩疼。

檳榔赤茯蘇葉大麻仁﹝木郁﹞李仁各一兩大黃煨﹐二兩木香桂心各半兩枳殼麩炒木通澤瀉羚羊角屑﹐各七錢半

右爲細末﹐煉蜜和搗二三百下﹐丸如梧子大﹐每服三四十丸﹐食前溫水送下﹐以利爲度。

澤瀉散治腳气大小便祕濇﹐膀胱气壅上攻﹐心腹痞悶。

澤瀉赤茯苓枳殼麩炒﹐各七錢半木通豬苓檳榔各一兩牽牛二兩炒

右爲細末﹐每服二錢﹐生薑蔥白湯調下﹐日二三服﹐以利爲度。

附子八味湯【《活人書》】治腳气。

附子炮﹐去皮臍漧薑炮白芍藥白茯苓甘艸炙桂心各三兩白朮四兩人參每服四錢﹐水一盞﹐煎七分﹐食前溫服。又方去桂心﹐加漧地黃三兩。

活絡丹【《和濟》】治前證。

川烏炮﹐去皮臍艸烏炮﹐去皮臍地龍去土南星炮﹐各六兩乳香研沒藥研﹐各二兩二錢

右爲末﹐酒麵糊丸﹐如梧桐子大﹐每服二十丸﹐空心日午冷酒送下﹐荊芥湯亦可。

虎骨四斤丸治前證。

木瓜天麻肉蓯蓉洗淨牛膝各焙漧﹐一斤附子炮﹐去皮尖﹐二兩虎骨酥炙﹐一兩以上各如法修制﹐先將前四味﹐用無灰酒五升浸﹐春秋各五日﹐夏三日﹐冬十日﹐取出焙漧﹐入附子﹑虎骨﹐共研爲末﹐用浸藥酒打麵糊﹐丸如梧子大﹐每服五十丸﹐食前鹽湯送下。

勝濕餅子【《醫學正傳》】治遠年腳气﹐足脛腫如瓜瓠者。

黑醜二兩﹐取頭末五錢白醜二兩﹐取頭末五錢甘遂五錢

右爲極細末﹐用蕎麥麵一兩半﹐調水和藥﹐捏爲餅子﹐如折三錢大﹐放飯上蒸熟﹐每一餅﹐空心淸茶嚼下﹐以利爲度。

鹿茸丸治腳气腿腕生瘡。

鹿茸酥炙﹐另搗成泥五味子當歸熟地黃

右等分爲細末﹐灑糊和丸﹐如梧桐子大﹐每服三四十丸﹐溫酒或鹽湯食前下﹐次服後芎歸散。

芎歸散。

川芎當歸。

右二味等分爲細末﹐每服二三錢﹐煎荊芥湯調下﹐食後空心﹐日進二服。

大聖散【《濟生》】治腳气。

木香人參甘艸炙﹐各半兩白茯苓川芎麥門冬黃芪蜜炙當歸酒浸﹐各一兩

右每服四錢﹐水一盞﹐姜五片﹐煎七分﹐溫服不拘時。

雞鳴散治腳气疼痛﹐不問男女皆可服。如人感風濕﹐流注腳足﹐痛不可忍﹐筋脈浮腫﹐宜服之。

陳皮木瓜各一兩吳茱萸紫蘇葉各三錢桔梗生薑和皮各半兩檳榔七枚

右﹝口父﹞咀﹐只作一徧煎﹐用水三大碗﹐慢火煎至一碗半﹐去滓﹐再入水二碗煎滓﹐取一小碗﹐兩次藥汁相和﹐安置牀頭﹐次日五更﹐分作三五服﹐只是冷服。冬月略溫服﹐亦得。服了﹐用幹物壓下。如服不盡﹐畱次日漸漸服之﹐亦可。服藥至天明﹐大便當下黑糞水﹐卽是腎家元感寒濕毒之气下也。至早飯痛住腫消。只宜遲喫飯﹐候藥力作效。此藥不是宣藥﹐並無所忌。

加減檳榔湯治一切腳气﹐春夏多宜服之。

檳榔橘紅紫蘇莖葉各一兩甘艸炙﹐半兩

右每服五錢﹐水一盞半﹐生薑五片﹐煎至八分﹐去滓溫服﹐不拘時。如腳痛不已者﹐加木瓜﹑五加皮。婦人腳痛﹐加當歸。室女腳痛﹐多是肝血盈實﹐宜加赤芍藥﹐師尼寡婦亦然。中滿不食者﹐加枳實。痰厥或嘔者﹐加半夏。腹痛大便不通者﹐用此湯下靑木香丸﹔如更不通﹐加大黃。小便不利者﹐加木通。轉筋者﹐加吳茱萸。腳腫而痛者﹐加大腹皮﹑木瓜。足痛而熱﹐加地骨皮。

導气除濕湯治腳气。

威靈仙荊芥穗當歸地骨皮白芍藥蒴藋葉防風升麻

右等分銼細﹐水二斗﹐煮取一斗五升﹐去滓﹐乘熱淋洗﹐無時。

更蘇丹華陀治骨節疼痛﹐語言不正﹐行步艱難﹐手足顫掉搐搦。

川烏頭二兩艸烏頭一兩五靈脂四兩

右爲末﹐滴水爲丸﹐如雞頭大﹐每服一丸﹐研碎﹐入酒一盞﹐生薑三片﹐地黃三條﹐乳香少許﹐同煎至七分。臨臥通口服﹐喫了須摩擦患處﹐令熱徹以助藥力。如合時入乳香末一二錢。卽煎時更不須入。

淸熱瀉濕湯【《醫學正傳》】治濕熱腳气腫痛諸證。

蒼朮黃蘗鹽酒炒﹐各一錢紫蘇葉赤芍藥木瓜澤瀉木通防己檳榔枳殼麩炒香附子羌活甘艸各七分

右銼作一貼﹐水煎服。痛加木香﹐腫加大腹皮﹐熱加黃連﹑大黃。

檳蘇散治風濕腳气腫痛拘攣﹐用此疏通气道。

蒼朮二錢香附子紫蘇葉陳皮木瓜檳榔羌活牛膝各一錢甘艸五分

右銼﹐作一貼﹐入姜三片﹐蔥白三莖﹐同煎服。

當歸拈痛湯【《衛生寶鑑》】治濕熱腳气腫痛。

羌活茵陳酒炒黃芩酒炒甘艸炙﹐各一錢知母鹽水炒澤瀉赤茯苓豬苓白朮防己各六分人參苦參升麻漧葛當歸蒼朮各四分

右銼﹐作一貼﹐水二盞﹐浸藥少時﹐煎至一盞﹐空心臨臥各一服。

搜風丸【《丹溪心法》】治腳气腫痛。

黑牽牛子頭末二兩大黃檳榔枳實各五錢

右爲末﹐糊丸梧子大﹐米飲下三五十丸。

獨活寄生湯【《回春》】治肝腎虛弱﹐筋攣骨痛﹐腳膝偏枯﹐緩弱冷痺。

獨活當歸白芍藥桑寄生各七分川芎熟地黃人參白茯苓牛膝杜仲秦艽細辛防風肉桂各五分甘艸三分

右銼﹐作一貼﹐姜三片﹐水煎﹐空心服。

羌活續斷湯【《辧疑》】治腳气﹐肝腎虛弱﹐筋攣骨痛。

羌活防風白芷細辛杜仲熟地黃秦艽續斷牛膝當歸人參白芍藥赤茯苓桂心川芎各五分

右銼﹐作一貼﹐姜三片﹐水煎服。

勝駿丸【《三因方》】治腳气拘攣疼痛﹐行步不隨﹐去一切足弱病。

木瓜四兩當歸酒浸天麻酒浸牛膝酒浸酸棗仁炒熟地黃酒浸﹐蒸﹐搗防風各二兩全蠍去毒﹐一兩附子一枚﹐炮﹐去皮臍乳香沒藥羌活木香甘艸各五錢麝香二錢

右爲末﹐生地黃二斤﹐洗淨杵爛如泥﹐好酒四升﹐同煮如膏﹐和前藥搗令堅﹐每一兩作十丸﹐每取一丸﹐臨睡細嚼酒下。或丸如梧子大﹐酒下五十丸﹐亦可。服至半月行步如飛﹐故名曰勝駿。冬月不用地黃﹐只煉蜜作丸。

捉虎丹【《醫學入門》】治腳气走注﹐疼痛不可忍。

五靈脂白膠香艸烏用黑豆同煮﹐去豆不用木鱉子地龍各一兩半乳香研沒藥研當歸各七錢半麝香研松煙墨煆研﹐各二錢半

右爲末﹐糯米糊和丸芡實大﹐每一丸﹐空心溫酒化下。趕到腳面赤腫不散﹐再服一丸﹐趕至腳心中出黑汗﹐乃除根。

捲柏散【《得效方》】治遠年腳气難治者﹐此方特效。

捲柏東向者佳。先以鹽水煮半日﹐又甘冷水煮半日﹐焙漧黑牽牛頭末甘遂檳榔

右各爲末﹐不得相雜﹐每服每件各取一錢﹐惟檳榔二錢。五更初﹐濃煎﹐蔥白湯調下﹐至辰巳時﹐取下惡物如魚凍。虛人減半服。隨喫淡粥﹐更服湯藥﹐加淸熱瀉濕湯調之。

枳殼散治腳气春夏卽發﹐或心腹壅悶﹐腳膝煩痛﹐大便不利﹐小便赤少。

枳殼麩炒紫蘇莖葉赤茯苓各三分檳榔大黃銼﹐微炒赤芍藥各一兩木通五加皮羚羊角屑獨活黃芩甘艸炙﹐各半兩

右銼碎﹐每服四錢﹐以水一中盞﹐入生薑半分﹐煎至六分﹐去滓﹐食前溫服。

髙良姜丸治腳气心腹脹滿﹐兩膝疼痛。

良姜當歸威靈仙檳榔羌活各七錢半牽牛炒蘿卜子炒﹐各二兩桂心橘皮各半兩

右爲細末﹐煉蜜和搗二三百下﹐丸梧桐子大﹐每服三四十丸﹐溫酒送下﹐不拘時﹐以利爲度。

巴豆丸治脾胃內傷酒食﹐下注腳气。

白朮炒陳皮炒澤瀉麥芽炒神曲炒茯苓半夏姜制﹐各一兩靑皮漧薑各五錢枳實炒巴霜各一錢半

右爲末﹐湯浸蒸餅﹐丸梧桐子大﹐每服五六丸或十丸﹐溫水下。此藥能引水下行﹐運脾中濁气。

外應散治腳气﹐用此燻蒸。

石楠葉矮樟葉杉片紫荊皮藿香槁本獨活大蓼白芷紫蘇羌活加大料五十粒﹐蔥一握﹐煎水二斗﹐置盆內﹐令病者以足加其上﹐用厚衣蓋覆﹐燻蒸痛處﹐候可下手時﹐令人淋洗。

五加皮湯治筋實極﹐咳則兩脇下痛﹐不可轉動﹐並腳心痛不可忍﹐手足爪甲靑黑﹐四肢筋急。

羌活羚羊角鎊赤芍藥防風五加皮洗秦艽枳實麩炒甘艸炙﹐各半兩

右爲細末﹐用雄羊腎兩對﹐以蔥﹑椒﹑酒煮爛﹐入少酒糊﹐杵丸桐子大﹐每七十丸﹐空心鹽湯下。

﹝豕貴﹞肝丸治四肢攣縮不伸等證。曾有人自幼年酒多﹐長而風痰﹐爲酒使痰注骨節﹐四肢不能運動﹐服此有效。

茯神去心木白茯苓去皮姜黃五加皮白朮黃芪羌活川烏炮﹐去皮臍薏苡仁木瓜半夏曲神曲天雄炮﹐去皮白芍藥乳香別研沒藥別研防風獨活延胡索當歸桑寄生海桐皮去粗皮陳皮去白木香枳殼麩炒天南星炮地龍去土﹐焙荊芥穗各三錢麝香一錢右用豶肝一具﹐洗淨煮存性﹐研爛﹐同藥末酒糊爲劑﹐搗千杵﹐丸如梧桐子大﹐每服三十丸﹐用溫酒吞下。如不飲酒﹐用木瓜湯送下。

三將軍丸【《得效方》】治腳气沖心﹐大便不通。

吳茱萸木瓜大黃各等分

右爲末﹐米糊和丸梧子大﹐枳殼湯下五七十丸。

滲濕湯治坐臥濕地﹐或爲雨露所襲﹐身重腳弱﹐關節疼痛﹐發熱惡寒﹐或多汗惡寒﹐或小便不利﹐大便溏泄。

白朮三錢漧薑炮白芍藥附子炮﹐去皮臍白茯苓人參各一錢桂枝甘艸炙﹐各半錢

右作一服﹐水二鍾﹐生薑五片﹐紅棗一枚﹐煎至一鍾﹐不拘時服。

牛蒡根散治傷寒汗不出﹐手足攣搐﹐不能屈伸。

牛蒡根十段麻黃去根節牛膝南星各六錢

右細銼﹐於石器內﹐入好酒一升﹐同研細﹐另用炭火半秤﹐燒一黃土地坑﹐令通赤﹐去火掃淨﹐投藥於坑內﹐再用炭火燒令黑色﹐取出研爲細末﹐每服一錢﹐以好酒溫熱調下﹐日三服﹐效。外以百艸膏貼之﹐良。

鵝掌風癬方【葉心仰方﹐下同】

水銀蛇牀子花椒各六錢大槐子八錢枯礬三錢木鱉子四个樟腦輕粉各二錢爲末﹐以豬油調擦﹐腳上亦同用。

鵝掌風方

川烏艸烏何首烏赤芍防風荊芥天花粉蒼朮地楡艾葉共煎水﹐燻洗。

膏藥方治裙邊瘡。

蒺藜四錢冰片麝香各一分乳香去油沒藥去油輕粉各一錢龍骨象皮各二錢

右八味爲末﹐用麻油四兩熬滚﹐先放松香二兩﹐熬至滴水成珠﹐後入鉛粉二錢﹐黃丹一兩﹐取起聽貼。

膏藥方治裙邊瘡﹐及久爛者。

柏子油一斤﹐用文武火熬至黑色﹐再入鉛粉八兩熬﹐滴水成珠取起﹐入後藥未輕粉象皮各三錢乳香沒藥各四錢﹐二味去油

右共研末﹐入前油內﹐紙攤貼。

隔紙膏藥方治爛腳。

桐油一斤﹐熬滚﹐入頭髮四兩﹐熬至發熔化﹐濾去滓黃蠟白蠟象皮末﹐各一兩輕粉三錢

右共爲細末﹐入油內﹐調勻用。

生肌散治爛腳。

甘石龍骨各四兩麝

冰片各五分象皮沒藥各二兩雄黃朱砂各三錢輕粉光粉各五錢黃丹黃蘗各一兩五錢牡蠣煆﹐三兩共研末﹐摻患處。

黃芪丸【《局方》】治兩臁腳膝生瘡﹐服此立安。

川烏頭炮﹐去皮臍川楝子地龍去土炒蘹香炒杜蒺藜炒﹐去刺赤小豆防風黃芪銼﹐各一兩烏藥

右爲細末﹐酒煮麵糊爲丸﹐如梧子大﹐每服十五丸﹐溫酒下﹐鹽湯亦得。婦人酢湯下﹐並空心服。

臁瘡方

白膠香黃蘗軟石膏另研﹐各一兩靑黛龍骨各半兩

右爲細末﹐以香油調敷患處。

又方

用羯羊屎二分石膏一分赤石脂半分爲細末﹐香油和之﹐舊黑油傘紙作隔膏縛之﹐除根。

翠玉膏治臁瘡。

瀝靑一兩黃蠟銅綠各二錢沒藥去油乳香去油﹐各一錢

右件先將銅綠爲細末﹐入香油調勻﹐又將黃蠟﹑瀝靑火上熔開﹐次下油銅綠﹐火上攪勻﹐將沒藥等二味﹐旋旋入攪勻﹐用河水一碗﹐將藥傾在內﹐用手扯拔勻﹐油紙裹看瘡大小﹐作大小塊﹐口嚼﹐撚成餅子﹐貼於瘡上﹐紙封﹐三日易之。

乳香散郭氏一名白膠香散﹐治諸疳浸蝕﹐日久不愈﹐下注臁瘡﹐內外踝生頑瘡等證。

枯礬白膠香赤石脂各半兩黃丹乳香沒藥各三錢輕粉二錢

右爲細末﹐加麝些少。如瘡濕﹐幹上﹔幹則香油調敷。

臁瘡方

鼠糞苦參桃枝杉樹刺柳枝松枝麩醬雞子殼皂角雀糞芍藥木綿子芝麻桑枝蛇殼鍋底煤杜當歸須杜當歸須杜﹐疑衍文。各四錢

右爲細末﹐先將松明不拘多少捶碎﹐和諸藥於瓦銚中﹐掘一地坑﹐將藥銚安坑中﹐四圍用火熬熔﹐取出再研令勻﹐敷瘡﹐自然痊可。忌一切發气熱物。

隔紙膏治內外臁瘡。

輕粉一錢黃丹六錢當歸黃連五倍子海螵蛸雄黃白芷沒藥血竭白蘞白芨黃蘗厚朴各半兩乳香研﹐二錢半

右爲細末研勻﹐用淸油調成膏﹐用油紙貼藥敷瘡上﹐絹帛縛定。有膿水解開刮去不淨潔﹐再貼藥。如此數次卽愈。須先用燒鹽湯洗淨﹐片帛拭漧﹐待片時水气幹﹐然後貼藥。

又方治臁瘡久不愈。

龍骨二錢半輕粉少許乳香沒藥各一錢檳榔幹豬糞各半兩﹐燒灰存性

右爲細末﹐先以燒鹽湯洗瘡﹐以軟絹帛拭漧﹐淸油調敷﹐瘡濕則幹摻之。

又方治臁瘡下注。

白石脂龍骨各半兩五倍子二兩﹐燒存性黃丹三錢飛雄黃少許白礬一兩枯

右爲細末﹐先將蔥鹽湯洗瘡見赤肉﹐然後將前藥敷瘡上﹐用藥如法。厚者卻用帛子包縛著不要動﹐直候幹﹐自脫去瘡皮。

臁瘡方

黃丹輕粉白芨樟腦敗船灰各等分

右爲細末﹐以桐油調成膏﹐攤在油紙袋內﹐先將溫蔥湯洗淨﹐以帛拭漧﹐將藥置瘡上﹐紮住﹐用了一面﹐番轉如前洗貼。一方無輕粉﹐若用糞船灰亦妙。

又方詹武子年三十時﹐曾患臁瘡﹐用之屢效。

白芨白蘞黃蘗黃丹另研﹐各等分

右爲極細末﹐入輕粉些少﹐研勻﹐以煉蜜和成劑﹐捏作餅﹐貼瘡上﹐深者塡滿﹐以帛片包紮﹐一日一周時來瘡漸幹。或有裂處﹐只須幹摻﹐以瘥爲度。

血注腳方

牛屎菇又名石灰菇﹐生地上﹐如有石成塊者﹐碎其中﹐有灰起肥櫧樹菇桑樹菇胎發男用男﹐女用女。一本男用女﹐女用男。三个

右將三菇焙漧各五錢﹐胎發燒灰存性三錢﹐並爲細末﹐研勻。濕則幹摻﹐幹則淸麻油調塗。

臁瘡方

冬靑葉臘豬膽百艸霜二味和勻

右將冬靑葉與本人嚼爛﹐先以蔥椒湯洗淨瘡口﹐以膽霜敷後﹐卻敷嚼葉在上﹐三四次卽可。

奇妙梔子散治遠年日久﹐內外臁瘡。

輕粉少許山梔子不拘多少﹐燒存性﹐研爲細末乳香另研﹐各半錢

右研末﹐以磁器盛﹐每用時先以蔥白﹑花椒煎湯洗淨瘡﹐稍歇﹐再以溫漿水又洗一次﹐候惡水去盡﹔再將白水煎百沸﹐候溫再洗。但瘡口無膿水血絲﹐淸水各盡﹐又用粉帛片拭漧﹐然後敷藥。如幹者﹐香油調敷﹔濕者﹐幹摻。但將瘡口實滿﹐軟絹帛護之。堅硬不作膿者﹐未可用。腫而軟﹐有膿者﹐依前法再洗後﹐敷貼之﹐二三次卽愈。乃一藥二洗之功也。

又方治男子兩足搔癢生瘡﹐連年累月﹐俗爲腎風瘡﹐宜服此藥。

黃芪牛膝各半兩羌活獨活白附子川芎防風木香各二錢半白蒺藜一兩﹐去刺

右爲細末﹐煉蜜爲丸﹐如梧子大﹐每服三十丸﹐空心鹽湯送下﹐仍以後藥敷之。

又方

檳榔木香防風白芷各二錢白芍一錢龍骨五分﹐煆研麝香一字﹐研膩粉十五个蛇退一條﹐燒灰

右爲細末研勻﹐先以鱔魚一條捶碎﹐百部一兩切碎﹐南椒三銖﹐油一兩﹐煎令得所﹐去藥只以油搽瘡口﹐卻敷末藥上﹐以油紙裹之﹐三日一換。每上先用柳枝甘艸煎湯洗瘡淨﹐拭漧敷藥。

驢蹄散治腎臟風毒下注生瘡。

驢蹄二十片﹐燒灰輕粉一錢匕麝香半錢匕密陀僧二錢半﹐研

右研細末﹐以帛拭去膿﹐用些少幹摻﹐日三四次瘥。

氈礬散治腳爛瘡。

竹蛀屑氈燒灰紅棗燒存性黃丹韶粉白礬枯

右各等分爲細末﹐摻之。

龍骨散治腳疽﹐並久遠惡瘡﹐他藥不效者。

白龍骨研輕粉各二錢半檳榔一錢﹐研豶豬糞不拘多少﹐新瓦焙漧﹐入火中燒令紅﹐取出存性﹐研爲細末﹐五錢

右研令勻﹐先以口含虀水﹐或溫鹽湯洗﹐令瘡淨見肉﹐卻以眞麻油調藥﹐隨瘡大小敷之﹐未愈再敷﹐三五日可。

牛黃金虎丹

牛黃研﹐二兩半龍腦研﹐五兩膩粉白礬枯天竺黃研天南星湯洗﹐焙﹐研末﹐用牛膽汁和作餅﹐陰漧。無牛膽﹐用法灑蒸七晝夜。研﹐各二十五兩雄黃研飛﹐一百五十兩金箔八十片﹐爲衣天雄炮﹐去皮臍﹐研﹐十二兩半爲末煉蜜搜和﹐每一兩半作十丸﹐以金箔爲衣﹐每服一丸﹐新汲水化下。有孕婦不可服。

牛膝散治足蜘蛛背。

雞屎子詐死子兩面龜赤牛膝紫金皮山蜈蚣淩霄根脫殼藤天布根赤葛根背子蜈蚣

右水煎﹐入酒和服。

敷藥方

天蕎麥鹿蔥根紫金皮山布瓜淩霄根藜蘆子天南星赤葛根雞屎子苦薄荷天布瓜背子蜈蚣

右砍爛﹐入些酢﹐暖塗敷。

松脂膏治肉刺。

松脂白膠香各一兩黃蠟半兩

右於火上熔成膏﹐冷貼﹐用物紮定。

無食膏治肉刺。

無食子三枚肥皂角一挺

右燒令煙盡﹐細研﹐以釅酢於沙盆內﹐別磨皂角如糊﹐和末敷之﹐立效。

燻硫散治肉刺。

燻陸香石硫黃

右等分研勻﹐塗肉刺上﹐以燒釵烙之﹐效。

蟾酥膏治肉刺。

蟾酥五片﹐湯浸濕膩粉一錢

右將蟾酥於盆子中﹐以膩粉同和令勻﹐無用鍼撥破頭邊﹐然後塗藥﹐密裹之

潤肌膏【《寶鑑》】治手足皴濇﹐皮膚裂開疼痛。

珠子瀝靑四兩黃蠟八錢乳香二錢

右三味﹐於鐵器內用文武火熬﹐下瀝靑在鐺內﹐隨手便下黃蠟﹑乳香﹐次入淸芝麻油一二匙﹐候瀝靑盡熔開﹐微微熬動﹐放大淨水一盆於其旁﹐以攪藥用匙﹐取一二滴﹐滴於水中試之﹐如硬再入油﹐如軟硬合宜﹐用新綿濾淨﹐入水中折疊扯之﹐以白爲度。油當旋旋入﹐勿令軟了。磁器盛或油紙裹亦得。每用不拘多少﹐先於火上炙裂子口﹐卻撚合裂子藥﹐亦火上炙軟﹐塗於裂子上﹐用紙少許﹐貼之卽合。

丹溪方治老人腳膝疼﹐稍腫。

生地當歸頭白芍藥蒼朮炒蘗各三錢川芎桂各二錢木通一錢半。分四貼﹐煎取小盞﹐食前熱服。

祕傳隔紙膏治內外臁瘡﹐年久月深不愈者。

老松皮一本松香樟腦谷丹砂炒﹐一本黃丹水龍骨輕粉川芎海螵蛸

右爲細末﹐熔化松香﹐加淸油少許和之﹐入藥勻﹐以油紙隨瘡口大小﹐糊袋盛藥夾之﹐用水洗瘡漧淨﹐方貼上﹐用絹紮﹐三日換一次。若單用白芷﹑川芎﹑海螵蛸煎水洗﹐亦可。此證多年久不愈者﹐多是腎水虛敗﹐下流爲患。又有脾潰溢﹐可服前苦參丸補腎水﹐及用解毒生肌定痛散﹐次用前隔紙膏藥。

華佗方治嵌甲﹐累效。

硇砂乳香並研﹐各一錢橄欖核三个﹐燒存性黃丹一字膩粉半錢

右爲末﹐以生麻油調﹐先以鹽湯洗淨﹐挹幹敷之﹐二次效。

換骨丹通治風﹐兼治鶴膝風。

防風牛膝當歸虎骨酥炙羌活獨活敗龜板秦艽萆薢松節蠶沙各一兩枸杞二兩半茹根洗﹐二兩蒼朮四兩酒浸﹐或酒糊丸皆可。古今圖書集成醫部全錄卷一百九十五

四肢門

方

隔紙膏治臁瘡濕毒瘡。

石膏煆﹐研末白礬枯﹐研末各等分﹐桐油調成膏﹐作隔紙膏貼之。更服荊防敗毒散﹐如數劑不應﹐宜服人參黃芪湯。

六神丹治男婦小兒﹐內外臁瘡﹐身上爛者俱愈。

花粉炒黃﹐三兩六錢冰片二分輕粉四錢黃丹水煮過﹐曬漧﹐一兩共爲末﹐每用少許摻患處﹐外用冬靑葉貼住﹐一日換二次。

痺癢方治腳上生痺癢者。

水銀六分雄黃花粉炒黃﹐各一兩吳茱萸黃蘗二兩

右共爲末﹐燭油調擦。

防風湯治風毒中人﹐畱於血脈不散﹐與營衛相搏﹐結成風疽﹐身體煩熱﹐昏冒腫痛。

防風柴胡羌活當歸切﹐焙白芷木通附子炮﹐去皮臍麻黃去根節﹐煎掠去沫。焙桔梗炒甘艸炙﹐各一兩

右銼如麻豆大﹐每服五錢﹐水一盞半﹐煎至八分﹐去滓﹐食後臨臥各一服。如欲出汗﹐空心並兩服﹐後投熱姜湯﹑稀粥﹐蓋覆取汗﹐愼外風。

海桐皮酒治熱毒風結成疽﹐腫痛不得安。

生地焙﹐三兩海桐皮五加皮獨活杜仲防風漧蠍炒薏苡仁炒牛膝酒浸﹐各一兩

右﹝口父﹞咀﹐生絹囊貯﹐以好酒一斗五升﹐浸磁瓶中﹐密封﹐秋夏三日﹐冬春七日﹐食前溫服三合或四五合﹐不拘時﹐常令酒气相續。

犀角散治腳气風毒生瘡腫痛﹐心神煩熱。

犀角屑天麻羌活防風黃芪白蒺藜黃芩枳殼炒白蘚皮各七錢半檳榔一兩烏蛇二條﹐酒浸甘艸炙﹐半兩

右﹝口父﹞咀﹐每服八錢﹐以水一中盞半﹐生薑五片﹐煎至二大盞﹐去滓溫服﹐不拘時。

又方治腳气上生風毒﹐瘡腫疼痛。

蒺藜二兩漏蘆白蘞槐白皮五加皮甘艸各七錢半

右﹝口父﹞咀﹐每用五兩﹐水一斗﹐煮取六升﹐去滓﹐看冷熱﹐於無風處淋洗之。

還少丹治足三陰經虛損﹐患鶴膝等證。又補脾腎﹑進飲食之良劑也。

肉蓯蓉酒浸﹐去甲遠志甘艸湯泡﹐去骨山藥蘹香炒巴戟去心枸杞子牛膝石菖蒲杜仲熟地搗膏五味子白茯苓楮實子山茱萸肉各等分

右爲末﹐用紅棗肉同蜜爲丸﹐梧子大﹐每服七十丸﹐溫酒下﹐每日三服﹐白湯亦可。

獨活湯治鶴膝風﹐不問腫潰疼痛﹐及腰背四肢不仁。

甘艸炙﹐五分獨活當歸白朮黃芪炒薄桂牛膝各一錢

右姜蔥水煎服﹐量人加減。

地仙丹治腎气虛憊﹐風濕流注﹐腳膝酸疼﹐行步無力。

川烏炮﹐一兩川椒去目及閉口者﹐炒出汗附子炮蓯蓉酒浸﹐焙﹐各四兩菟絲子制羌活防風覆盆子白附子牛膝酒浸首烏萆薢南星姜制赤小豆狗脊去毛烏藥骨碎補去毛﹐各三兩人參黃芪各一兩半白茯苓白朮甘艸各一兩地龍去土木鱉去殼﹐各三兩

右爲細末﹐酒糊丸梧子大﹐每服四十丸﹐空心溫酒下。

二礬湯【《外科正宗》】治鵝掌風﹐皮膚枯厚﹐破裂作痛﹐宜用此湯燻洗。輕則不宜﹐越重越效。

白礬皂礬各四兩孩兒茶五錢柏葉半斤

右用水十碗﹐入上藥四味﹐煎數滚﹐候用。先用桐油擦抹患上﹐以桐油蘸紙撚點著﹐以煙焰向患上燻之﹐片時﹐方將前湯乘滚貯淨桶內﹐手架上用布蓋﹐以湯气燻之﹐勿令泄气﹐待微熱﹐傾入盆內﹐蘸洗良久﹐一次可愈。七日忌下湯水﹐永不再發。

謝敷傷手瘡方治手上生瘡﹐腫痛作膿﹐抓破汁流。

豬屎火煆檳榔各五錢片腦五分花椒龍骨各三分

右爲末﹐幹摻﹐幹者麻油調搽﹐有膿水加輕粉一錢。

龍骨膏治臁瘡。

五色龍骨煆乳香沒藥密陀僧各二錢海螵蛸錢半肥皂子五个﹐燒存性

右共爲末﹐用綿紙雙重﹐以鍼紮亂孔﹐淸油調藥夾內﹐縛貼瘡上﹐隔日一番﹐兩面貼之。

馬齒膏治三十六種風瘡﹐多年惡瘡﹐及臁瘡﹐濕癬﹐白禿杖瘡。旋加梳垢﹐可封疔腫。

馬齒莧

右一味﹐煎汁一釜﹐入黃蠟三兩﹐慢火熬成膏﹐塗之。

窯土膏治臁瘡。

經年窯竈土或竈心土黃丹輕粉黃蘗乳香沒藥赤石脂

右﹐各等分爲末﹐淸油調成膏﹐用傘紙夾住貼之﹐以絹縛定﹐縱癢不可動﹐直待臁瘡結痂去之。未愈再貼。先以淸茶洗過﹐方貼。

桐油膏治臁瘡。

桐油二兩百艸霜黃丹發灰乳香各三錢

右同熬成膏﹐攤油紙上貼之。血虛痛甚者﹐尢宜。冷者加鹿角灰。如經年紫黑色者﹐先用鑪灰膏去瘀﹐後用此膏。

蘄艾膏治臁瘡。

蘄艾川椒各五錢水粉一兩黃丹三錢輕粉一錢

右爲細末﹐熟麻油調膏﹐隔紙貼之﹐效。

蠟礬紙治臁瘡。

綿紙疊十二重﹐看瘡大小﹐剪成方塊﹐以紙撚釘住﹐卻用麻油二兩﹐入川椒四十九粒

右用慢火煎枯黑﹐去滓﹔入槐枝四十九寸﹐煎枯黑﹐去滓﹔入黃蠟一兩﹐枯礬一錢﹐輕粉二錢﹐俟熔化卽入前紙﹐令油滲透﹐勿使焦黃﹐取起。貼時用槐枝蔥椒煎湯洗拭﹐取前紙貼上﹐外另用油紙緋絹緊縛。周時取下近瘡紙一重﹐候紙取盡﹐則瘡全愈﹐其效如神。气虛膿多者﹐尢宜。

黃蠟膏治臁瘡。

香油一兩﹐入胎發如梅子大﹐熬消化入白膠香黃蠟各一兩﹐熔化入生龍骨赤石脂血竭末﹐各一兩﹐攪勻候冷﹐磁器收貯

右每用捏作薄片貼瘡上﹐外以篛葉絹帛縛之﹐三日後翻過藥貼﹐以活血藥煎湯洗之。外臁亦妙。

鑪灰膏治一切無名腫毒惡瘡﹐及臁瘡經年紫黑色者。

響糖鑪內灰一升半風化石灰一升﹐炒紅

右以竹箕盛貯﹐用滚湯三碗﹐慢慢淋自然汁一碗﹐銅鍋盛﹐慢火熬如稀糊﹐先下巴豆末﹐次下蟾酥各二錢﹐白丁香末五分﹐炒石灰一錢﹐攪勻再熬﹐如幹麵糊﹐取起俟冷﹐以磁罐盛貯﹐勿令泄气。每用時﹐以簪頭挑少許﹐放指甲上研﹐口呵气﹐調勻如泥﹐將患處用鍼撥開﹐以藥點之。

仙方活命飲治一切癰毒瘡瘍並臁瘡發寒熱者。

甘艸節赤芍藥白芷天花粉貝母乳香各一錢防風七分歸尾皂角刺陳皮各一錢半金銀花三錢沒藥五分大黃五錢穿山甲三片

右用瓦罐煎﹐密封罐口﹐勿令泄气﹐煎熟﹐隨瘡上下飲之。服後﹐再飲酒二三杯﹐側臥而睡。忌酸物鐵器。此藥不動臟腑﹐不傷气血。

黃白散治臁瘡濕毒﹐及徧身熱瘡。

黃蘗一兩輕粉三錢

右爲末﹐用豬膽汁調塗﹐濕則幹摻。

三香膏治遠近臁瘡﹐潰爛至骨﹐疼痛。

乳香二錢松香三錢

右爲細末﹐用眞香油調﹐用茭篛葉密密刺孔﹐將藥攤在上﹐用篛葉貼患處﹐藥居中﹐上用完篛葉蓋之﹐帛紮住﹐登時止痛。

夾紙膏治臁瘡頑瘡。

松香黃丹蓖麻子去殼﹐各等分

右爲末﹐用香油調﹐隔油紙攤藥﹐夾紙中﹐貼患處。

泥油膏治病藕包。

塘泥一分桐油三分

右和勻﹐以鴨毛掃﹐時時塗﹐勿令幹。

二瓜散治前證。

山布瓜根天布瓜根

右砍爛﹐入米酢少許和﹐暖塗之。

柿根膏治蜘蛛背。

紫背艸狐柿子根皮

右砍爛﹐糟炒敷之。又方加巖松子﹐或單用亦可。

蜈蚣散治穿掌。

穿山蜈蚣花心蜈蚣背子蜈蚣赤牛膝金頭蜈蚣臭不待根飛天蜈蚣山蘇木酒雞子根紫背艸紫金藤

右酒煎服。不飲酒人﹐水煎﹐入少酒和服。又用過路蜈蚣溪女葉煎水浸洗。

又方

穿山蜈蚣雞屎子金腦香紫金藤

右水煎﹐入酒和服。

敷穿掌穿板藥

仙人掌根雞屎根皮赤葛根艸背子蜈蚣山樟根皮落鴉槍根天布瓜根山布瓜根葛合根赤牛膝紫河車山枇杷根皮紫金皮

右擂爛﹐入酢少許﹐和塗患處。

浸洗方

石楠藤赤牛膝赤麻藚九節香豬屎蘇鐵菱角含笑葉鐵梗子落鴉槍山蓼葉穿山蜈蚣八角茴香赤藚子

右煎水﹐燻浸淋洗之。

落鴉槍散治鴉叉。

落鴉槍大金錢羊蹄菜水楊柳根

右砍爛﹐糟炒敷之。

紫金牛膝散治手半押屈﹐及腳上一切腫毒﹐堆核焮痛者。

赤葛根皮赤毛桃根山布瓜根天布瓜根魚桐皮根落鴉槍根紫金皮赤牛膝

右砍爛﹐糟炒熱敷患處。

又方

魚桐皮根落鴉槍根紫金皮

右砍爛﹐糟炒敷之。

又方

落鴉槍葛合根馬藍艸天布瓜山蘇木紫金皮赤毛桃赤牛膝山布瓜芙蓉葉魚桐根赤葛根李子根

右搗爛﹐糟炒敷之。久不退﹐加山樟子葉及根皮。

拔毒散治毒瘡生於手指﹐赤腫堅硬﹐俗呼爲發指﹐徹骨疼痛不可忍者。

乳香少許研泥蜂窠研

右爲末﹐用釅酢調塗﹐幹則以酢潤之﹐痛立止。

治蛇消腫散治蛇咬﹐及蛇節疔﹑蛇腹疔﹑蛇頭疔﹑蛇背疔等證。

蛇頭抓天瓠藤木虱藥仙人薯土木香紫金藤大小靑

右擂酒溫服﹐以滓敷之。

除瘴消痛散治蛇頭毒﹐及一切蝮蛇瘴。

紫金藤又名開心艸

右擂酒服之﹐以滓敷患處﹐大效。

地萹蓄散治蛇頭毒。

耳環尻又名琉璃艸﹐又名花管艸﹐又名地萹蓄

右擂酒服﹐又以砍爛酒炒敷之。

敷毒方治蛇頭一切蝮蛇瘴。

地萹蓄金腦香紫河車紫蜈蚣金鳯尾金雞舌飛天蜈蚣

右砍爛﹐酒炒敷之。

浸毒散治前證並效。

飛天蜈蚣石楠藤鐵菱角穿山蜈蚣背子蜈蚣赤麻藚金腦香梭婆子根毛藤子赤梗過路蜈蚣

右水煎﹐入些酢和﹐暖浸洗。

蛇頭瘡方其形生時在手足上﹐瘡旁一塊﹐開如蛇口之狀﹐痛而流血不止者﹐此藥治之。

雄黃蜈蚣全蠍各一錢

右爲細末﹐看瘡濕劈開﹐入藥擦在瘡上﹐卻以小磨油抹裁帛拴住。如幹﹐小磨油調擦。

升麻湯治代指。

升麻甘艸各半兩

右細銼﹐水二升﹐煎至一升﹐去滓﹐下芒硝末半兩﹐攪勻﹐溫浸指上數十徧﹐冷卽再暖﹐以瘥爲度。一方用梔子仁﹑甘艸各一兩﹔一方單用甘艸﹔一方單用芒硝﹔一方單用麻黃﹐並如上法煎浸。

赤葛膏治病藕節及臂臑腕掌等處結毒。

赤葛根皮山布瓜根山蘇木山樟根皮紫金皮赤牛膝赤芎根赤毛桃根

右用皮砍爛﹐糟炒敷塗患處。

肌石蜦藥

山樟木葉右砍爛﹐糟炒敷之﹐又用根煎酒服之。

雄黃散【《外科正宗》﹐下同】治天蛇毒初起﹐紅腫發熱﹐疼痛徹心者﹐宜用之。

雄黃明亮者﹐二錢蟾酥二分﹐微焙冰片一分輕粉五分共爲細末﹐新汲水調塗﹐紙蓋口﹐用三次極效。

解毒濟生湯治脫疽初起﹐惡寒體倦﹐發熱作渴﹐或腫或紫﹐或麻或痛﹐四肢倦怠﹐心志恍惚不寧者﹐並宜服之。

川芎當歸黃蘗知母遠志天花粉柴胡黃芩犀角屑白茯苓金銀花麥門冬各一錢甘艸紅花各三分水二杯﹐煎八分﹐臨服﹐入童便一杯﹐隨病上下服。手指加升麻﹐足指加牛膝﹐各五分。

蜈蚣餞治臁瘡多年黑腐﹐臭爛作疼﹐諸藥不效者。

獨活白芷甘艸蜈蚣各一錢桐油二兩以上四味﹐入油內煎滚﹐先將臁上洗淨﹐用白面水調作圈﹐圍在瘡之四邊﹐毋令泄气走油﹐將腳放平﹐以茶匙挑油﹐漸漸乘熱加滿﹐待油溫取去﹐已後腐肉風毒自然脫下﹐用解毒紫金膏擦上﹐紙蓋絹紮﹐三日一換。

解毒紫金膏治臁瘡無論新久﹐及頑瘡年久不愈者﹐並用之。

細塊礬紅明淨松香各一斤共搗極細末﹐麻油調稠﹐先將患上用前湯燻洗潔淨﹐擦上此藥﹐油紙蓋住﹐以軟布條要紮至緊﹐毋令血行﹐三日一換。如無前湯燻洗﹐只煎蔥艾甘艸等湯﹐俱可洗換。又治諸毒頑臁等瘡神效。愈後﹐忌發物煎炒。

四生丸治外臁血風頑瘡﹐骨節疼痛﹐不能舉動﹐或行步不前﹐或渾身搔癢﹐或麻痺不仁﹐或生斑疹﹐並效。

地龍去土僵蠶炒去絲白附子五靈脂艸烏去皮尖﹐炮﹐各等分

右爲細末﹐米糊丸梧子大﹐每服三四十丸﹐食前茶酒任下。

解毒雄黃散治風濕流注腿腳﹐致生血風頑瘡﹐紫黑搔癢者。

雄黃四兩硫黃八兩

右二味﹐共研細末﹐柏油調擦敷蓋之﹐三日一換。

神燈照法治年久紫黑血風頑瘡﹐流水作癢不絕﹐先用蔥湯洗淨患上﹐點火以燈焰燻之﹐每燻以三撚爲度。

雄黃朱砂血竭沒藥各二錢麝香四分

右研爲細末﹐每用三分﹐綿紙裹藥爲撚﹐長約尺許﹐以眞麻油潤透﹐燈火離瘡半寸許﹐自外而內﹐周圍徐徐照之。火頭向上﹐藥气入內﹐瘡毒隨火解散﹐自不內侵臟腑。初用三條﹐漸加至四五條﹐候瘡勢漸消漸減。

如意金黃散治證同前。

天花粉上白十斤黃蘗色重者姜黃各五斤白芷三斤紫厚朴陳皮甘艸蒼朮天南星各二斤

右﹝口父﹞咀﹐曬極幹﹐爲細末﹐磁壇收貯﹐勿令泄气。用時以公豬膽汁調稠﹐敷患上﹐油紙蓋托﹐勿動﹐待其自脫。脫後色紅﹐再傅之﹐以色白爲度。

枯礬散治婦人腳丫作癢。

枯礬五錢石膏煆輕粉黃丹各三錢

右爲末﹐溫湯洗淨﹐擦藥卽愈。

牛角散治牛程﹝足蹇﹞。

牛角尖燒灰水龍骨松香輕粉各等分共爲末﹐牛骨髓調擦。虛弱者﹐兼服十全大補湯。

解毒瀉脾湯治田螺泡。

防風牛蒡子山梔石膏黃芩蒼朮甘艸木通各一錢水二鍾﹐燈心二十根﹐煎八分﹐量病食前後服之。

生肌玉紅膏脫腐肉﹐生新肉﹐收斂之神藥也。

白芷五錢甘艸一兩二錢紫艸二錢白蠟歸身各二兩血竭輕粉各四錢麻油一斤

右先用當歸﹑甘艸﹑紫艸﹑白芷四味﹐入油內浸三日﹐大杓內慢火熬藥微枯色﹐細絹濾淸﹐將油復入杓內煎滚﹐下整血竭化盡﹐次下白蠟﹐微火亦化。先用茶鍾四枚﹐預頓水中﹐將膏分作四處﹐傾入鍾內﹐候片時方下研極細輕粉﹐每鍾內投和一錢﹐攪勻﹐候至一伏時取起。不得加減﹐致取不效。

枳殼湯【《瘡瘍全書》﹐下同】治訓疽。

枳殼射幹升麻生地黃芩金銀花前胡連翹大黃炒甘艸節犀角汁臨服加入水二鍾煎一鍾﹐日三服。

苦參丸專治腳背發。

苦參四兩﹐酒拌炒羌活獨活茯苓赤芍蔓荊子川芎何首烏當歸荊芥甘艸白芷防風白蒺藜山梔仁山藥黃芪牙皂川烏生﹐去皮炮﹐各三錢酒糊爲丸﹐每服二錢﹐或酒或鹽湯下﹐茶淸亦可。

淸毒流气飲治發臂毒。

人參木香當歸川芎檳榔黃芪芍藥防風甘艸厚朴桔梗枳殼烏藥白芷姜三片﹐棗一枚﹐煎服。

定痛流气飲治天蛇頭髮臂毒。

人參當歸蟬蛻黃連桔梗防風甘艸白芷乳香靑皮白芍山梔仁烏藥水煎服。

淸毒流气飲治臂面毒。

紫蘇桔梗枳殼甘艸烏藥白芷腹皮黃芩當歸芍藥川芎防風柴胡羌活白芨連翹姜三片﹐棗一枚﹐煎服。

定痛內托飲治證同上。

人參當歸芍藥厚朴桔梗川芎甘艸防風白芷黃芪茯苓羌活烏藥官桂紫蘇香附姜三片﹐棗一枚﹐煎服。

定痛解毒方治手心毒。

紫蘇芍藥甘艸桔梗枳殼烏藥白芷防風羌活獨活川芎茯苓黃芩薄桂乳香威靈仙姜三片﹐水煎服。

內托流气飲治證同上。

木香乳香當歸川芎黃芪芍藥防風甘艸厚朴枳殼桔梗烏藥白芷檳榔紫蘇姜三片﹐棗一枚﹐煎服。

定痛敗毒散治手腕毒。

白芍白芷桔梗枳殼乳香末威靈仙防風當歸羌活茯苓金銀花甘艸薄桂木通

右姜三片﹐棗一枚﹐水煎服。夏天加黃芩。

內托淸气飲治證同上。

人參黃芪紫蘇桔梗枳殼金銀花靑皮甘艸厚朴川芎防風天花粉木香羌活當歸芍藥姜三片﹐棗一枚﹐水煎服。

鐵粉散治冷疔。

黃丹一兩生鐵粉卽鍼砂﹐二兩﹐炒松香五錢麝香輕粉各五分

右爲末﹐淸油調貼瘡口上﹐立愈。

敗毒流气飲治委中毒。

紫蘇厚朴枳殼桔梗陳皮烏藥白芍白芷香附檳榔木香木瓜牛膝杜仲防風甘艸姜三片﹐棗一枚﹐煎服。

紫蘇流气飲治委中毒。

紫蘇厚朴甘艸香附烏藥檳榔杜仲木瓜枳殼桔梗川芎防風當歸姜三片﹐棗一枚﹐空心服。排膿﹐加人參﹑黃芪。

搽藥治腿遊風。

輕粉枯礬各二錢黃連韶粉各三錢孩兒茶黃蘗白芷荊芥雞子黃各一錢冰片二分

右爲細末﹐和勻﹐先用溫苦茶洗淨﹐再用紙挹幹摻上。

追風除濕圍藥治鶴膝風。

多年陳小粉四兩﹐炒焦色漧薑官桂白芷五倍子龜板酥炙當歸防風烏藥乳香各一兩白芨三兩

右爲細末﹐用老薑汁﹑釅酢各半盞﹐蔥汁一分﹐蜜少許﹐火上熬熟調藥﹐乘熱通手擦膝四面﹐空其中出毒﹐時用余汁熱潤之﹐以助藥力。

木香流气飲治膝毒。

蒼朮當歸白芍白朮白芷川芎木香牛膝木瓜烏藥澤瀉薄桂紅花茯苓五加皮威靈仙水二鍾﹐姜七片﹐蔥白二根﹐煎服。

又方治膝腫。

歸尾赤芍桃仁蒼朮各一錢黃蘗七分連翹羌活黃芩各五分金銀藤二錢木通紅花生甘艸各三分水煎服。

加味流气飲治足發背。

川芎麻黃甘艸肉桂漧薑半夏茯苓枳殼白芷厚朴芍藥陳皮蒼朮姜三片﹐水煎服。

木瓜檳榔散治足發背。

檳榔木瓜紫蘇陳皮甘艸木香當歸赤芍服後﹐再服檳榔丸。

羌活散治手發背。

羌活獨活前胡甘艸荊芥威靈仙烏藥桔梗薄桂升麻當歸水調服。

陰陽二气丹【《外科正宗》﹐下同】治脫疽﹐久服丹石補藥﹐致虧腎水﹐多成口燥咽漧﹐至飲冰雪不知其冷﹐此孤陽獨旺﹐宜服此解之。

天冬搗膏麥冬搗膏五味子炒研黃蘗人中白小兒溺者生﹐研元參湯泡﹐搗膏﹐各一兩靑黛甘艸枯礬澤瀉各二錢冰片一錢各爲細末﹐同元參二冬膏子﹐加煉蜜少許﹐再搗千餘下﹐軟硬得中﹐丸如桐子大﹐辰砂二錢爲衣﹐每服六十丸﹐童便乳汁各一杯﹐空心送下﹐安睡一時﹐其效如神。

淸神散治脫疽疔瘡﹐發背毒積﹐甚者腠理發越不盡﹐多致煩躁悶亂﹐睡則譫言﹐嘔吐不食者﹐並宜服之。

甘艸節五錢眞豆粉一兩大朱砂三錢梅花冰片五分牛黃三分

右爲細末﹐每服一錢﹐淡竹葉燈心湯調服。

雌雄霹靂火治脫疽﹐及一切發背初起不疼痛者﹐並宜灸之。

蘄艾茸二錢丁香雌黃雄黃各二分麝香一分

右下四味﹐共研極細﹐搓入艾中﹐作豌豆大丸﹐放於患上灸之﹐毋論痛癢﹐以內焦爲度。如毒已經走散﹐就紅暈盡處﹐排炷灸之﹐痛則至癢﹐癢則至痛爲妙。灸後﹐仍用提疔麥子貼上膏蓋﹐次服蟾酥丸及解毒濟生湯兼治﹐轉回活色﹐有膿爲妙。

金液戊土丹治脫疽及疔瘡發背﹐縱食膏粱厚味法酒﹐又或丹石補藥﹐勉力房勞﹐多致積毒臟腑﹐久則胃汁中幹﹐腎水枯竭﹐不能上制心火﹐以致消渴消中消腎﹐饒飲多幹﹐能食多瘦﹐九竅不通﹐驚悸健忘。此證若出﹐後必發疽﹐多難治療﹐宜預服此﹐亦可轉重就輕﹐移深就淺。又解五金八石之毒藥也。

人中黃研茯神胡黃連生地酒蒸﹐搗膏烏梅肉搗膏五味子各一兩石菖蒲遠志雄黃研辰砂飛硝石研﹐各三錢牛黃另研冰片各一錢金箔二十張爲衣各爲淨末﹐配準前數﹐共入乳缽內﹐再研千轉﹐於端午﹑七夕或二至﹑二分吉辰﹐在淨室中﹐先將烏梅﹑地黃二膏﹐搗極爛和藥﹐漸加煉蜜少許﹐徐徐添搗﹐軟硬得中。每藥二兩﹐分作十丸﹐金箔爲衣。每服一丸﹐用人乳﹑童便共一大杯﹐化藥﹐隨病上下食前後服之。此藥最解膏粱金石藥毒﹐殺三尸﹐除勞熱﹐極有奇功。又治煩熱顚狂﹐安神志﹐辟瘴瘟﹐及諸邪魅﹐譫語妄情﹐失心喪志者﹐俱效。修合之時﹐服藥之際﹐俱忌婦人僧尼孝服雞犬等見之。此藥用蠟封固收藏﹐不泄藥味﹐愈久愈效。

保安萬靈丹治癰疽疔毒﹐對口發頤﹐風濕風溫﹐濕痰流注﹐附骨陰疽﹐鶴膝風證﹐左癱右瘓﹐口眼喎斜﹐半身不遂﹐气血凝滯﹐徧身走痛﹐步履艱辛﹐偏墜疝气﹐偏正頭風﹐破傷風﹐牙關緊閉﹐感冒風寒﹐無不應效。

全蠍石斛明天麻甘艸炙麻黃當歸羌活荊芥防風細辛艸烏湯泡﹐去皮尖何首烏川芎川烏湯泡﹑去皮尖﹐各一兩雄黃六錢茅朮八兩

右爲細末﹐煉蜜丸彈子大﹐每藥﹐一兩分作四丸﹐一兩作六丸﹐一兩作九丸﹐三等做下﹐以備年歲老壯﹐病勢緩急。朱砂六錢﹐研細爲衣﹐磁罐收貯。用時以連須大蔥白九枝﹐煎湯一茶鍾﹐化開一丸﹐服盡﹐被蓋出汗爲效。如汗遲﹐再用蔥湯催之。得汗漸漸退下衣物﹐其汗自斂。未成者隨消﹐已成者隨卽髙腫。服後避風﹐當食稀粥。忌冷物房事。孕婦勿服。

聖愈湯治潰瘍膿水出多﹐气血虛極﹐脈細空而無力﹐以致心煩不安﹐眠睡不寧﹐或五心煩躁等證並服。

熟地黃生地黃川芎人參各五錢歸身黃芪鹽水炒﹐各一錢

右作一劑﹐水二茶鍾﹐煎八分﹐食遠服。

蟾酥丸治疔瘡發背﹐腦疽乳癰﹐附骨臀腿等疽﹐一切惡證歹瘡﹐不痛或麻木﹐或嘔吐病重者﹐必多昏憒。此藥服之﹐不起發者卽發﹐不痛者卽痛﹐痛甚者卽止﹐昏憒者卽蘇﹐嘔吐者卽解﹐未成者卽消﹐已成者卽潰﹐眞有回生之功﹐乃惡證中至寶丹也。

蟾酥二錢﹐酒化輕粉五分枯礬寒水石煆銅綠乳香沒藥膽礬麝香另研﹐各一錢雄黃二錢蝸牛二十一个朱砂二錢以上各爲末﹐稱準﹐於端午日午時﹐在淨室中﹐先將蝸牛研爛﹐再同蟾酥和研稠粘﹐方入各藥﹐共搗極勻﹐丸如菉豆大﹐每服三丸﹐用蔥白五寸﹐患者自嚼爛﹐吐於男左女右手心﹐包藥在內﹐用無灰熱酒一茶杯送下﹐被蓋如人行五六里﹐出汗爲效。甚者﹐再進一服。修合時﹐婦人雞犬等忌見。

除濕木瓜湯治跟疽。

蒼朮白茯苓白朮甘艸木瓜薄桂澤瀉薏苡仁柴胡靑皮蟬蛻當歸白芍生地黃烏藥牛膝黃蘗知母防風服後待其將潰﹐用鍼挑破﹐出膿水﹐貼金絲﹑紫金二膏藥。如痛加乳香﹐虛加人參﹑黃芪﹐冬加附子。古今圖書集成醫部全錄卷一百九十六

四肢門

單方

石村劉大尹治臁瘡膏藥﹕用芝麻油四兩﹐銅鍋內煎﹐蔥白三根﹐煮黑色取出﹔入川椒去目一兩﹐煮黑色﹐濾去﹔入銅靑末一兩﹐以槐枝十根﹐各長一尺合攪﹐焦一節截去一節﹐以盡爲度﹔後入白礬一兩﹐黃蠟五錢﹐煎良久﹐傾碗內成膏。每以油單紙夾膏一匙於中﹐以銀鍼刺之﹐密密多孔。先以濃茶洗瘡口﹐貼膏於上﹐反復轉換﹐時得痛爲佳。止用一二貼立效。年深者﹐不過五七貼。其膏存久益效。

劉川州治臁瘡方﹕用香油一兩﹐鐵杓煎﹐入黃蠟五錢化開﹔用銅綠三錢﹐研極細末﹐徐徐入鐵杓內﹐作五十餘次入﹔將銅錢判末﹐另放碗裏﹐將藥傾入碗內﹐冷定。將瘡洗淨﹐用氈一塊如瘡大﹐攤藥於上﹐勒放患處﹐一日一換。換時先要洗淨瘡上。

足上轉筋﹕以故綿浸酢中﹐甑蒸熱裹之﹐冷卽易﹐勿停﹐取瘥止。【《外臺祕要》】

凡腳心腫痛﹐或因久行久立致者﹐以水和蚯蚓糞厚敷﹐一夕卽愈。【《永類鈐方》】

寒濕腳气﹕用古磚燒紅﹐以陳臭米泔水焠之﹐乘熱布包三塊﹐用膝夾住﹐綿被覆之﹐三五次愈。【《扶壽方》】

風濕腳痛﹕用鍼砂﹑川烏頭爲末﹐和勻炒熱﹐綿包熨之。【《摘元方》】

腳腿紅腫﹐熱如火炙﹐俗名赤遊風﹐用鐵銹水塗解之。【《惠濟方》】

腳气痛楚﹕無名異末化牛皮膠調塗之﹐頻換。【《易簡方》】

風气腳弱﹕孔公孽二斤﹐石斛五兩﹐酒二斗﹐浸服。【《肘後方》】

風冷腳气﹕白礬石煆三斤﹐酒三斗﹐漬三日﹐稍稍飲之。【《肘後方》】

腳縫出水﹕好黃丹入花乳石末摻之。【《試效方》】

一切腳气﹕鹽三升蒸熱﹐分裹近壁﹐以腳踏之﹐令腳心熱。又和槐白皮蒸之尢良﹐夜夜用之。【《食療本艸》】

腳气疼痛﹕每夜用鹽擦腿膝至足甲﹐淹少時﹐以熱湯泡洗。有一人病此﹐曾用驗。【《救急方》】

風毒腳气痺弱﹕硫黃末三兩﹐鍾乳五升﹐煮沸﹐入水煎至三升﹐每服三合。

又方﹕牛乳三升﹐煎一升半﹐以五合調硫黃末一兩服。厚蓋取汗﹐勿見風。未汗再服。將息調理數日﹐更服。北人用此多效。亦可煎﹐或爲丸服。【《肘後方》】

風濕腳气﹕石亭脂生用一兩﹐川烏頭生一兩﹐無名異二兩﹐爲末﹐蔥白自然汁﹐和丸梧子大﹐每服一錢﹐空心淡茶生蔥吞下﹐日一服。【《瑞竹堂方》】

腳气沖心﹕白礬三兩﹐水一斗五升﹐煎沸浸洗。【《千金方》】

腳气風濕虛汗﹐少力多痛﹕燒礬末一匙頭﹐投沸湯﹐淋洗痛處。

南方地卑濕﹐人多患足瘡﹐歲久生虫如蛭﹐乃風毒攻注而然。

用牛肚或羊肚或豬肚﹐去糞不洗﹐研如泥﹐看瘡大小﹐入煆過枯礬半兩﹐共研勻塗帛上貼之﹐須臾癢入心徐徐連帛取下﹐火上炙之﹐虫出如絲髮馬尾千萬﹐或靑白赤黑﹐以湯洗之﹐三日一作﹐不過數次﹐虫盡瘡愈。【《岣嶁神書》】

嵌甲作瘡﹐乃足趾甲入肉作瘡﹐不可履靴﹐礬石燒灰敷之﹐蝕惡肉﹐生好肉﹐細細割去甲角﹐旬日取愈。此方神效。【《肘後方》】

雞眼肉刺﹕枯礬﹑黃丹﹑﹝石卜﹞硝等分爲末﹐擦之﹐日浴二三次﹐卽愈。【《多能鄙事》】

甲疽延爛﹐或因割甲傷肌﹐或因甲長侵肉遂成瘡腫﹐黃水浸淫相染﹐五指俱爛﹐漸上腳趺﹐泡漿四邊起﹐如火燒瘡﹐日夜怪憎﹐醫不能療。綠礬石五兩﹐燒至汁盡﹐研末﹐色如黃丹﹐收之﹐每以鹽湯洗拭﹐用末敷之﹐以軟帛緩裹之﹐當日取汁斷瘡幹。每日一徧﹐鹽湯洗濯﹐有膿處使淨﹐其痂漧處不須近﹐但有急痛則塗酥少許﹐令潤﹐三日卽覺瘡上痂起﹐依前洗敷﹐十日痂漸剝盡﹐軟處或更生白膿泡﹐卽擦破敷之﹐自然瘥也。張侍郎病此﹐臥經六十日﹐諸醫無效﹐得此法如神。【《外臺祕要》﹐下同】

甲疽瘡膿﹐生足趾甲邊﹐赤肉突出﹐時常舉發者﹕黃芪二兩﹑﹝艸閭﹞茹一兩﹐酢浸一宿﹐以豬脂五合﹐微火上煎取三合﹐絞去滓﹐以封瘡口上﹐日三度﹐其肉自消。

嵌甲腫痛﹕知母燒存性﹐研摻之。【《多能》方】

病後足腫﹐但節食以養胃气﹐外用狗脊煎湯漬洗。【《吳綬蘊要》】

毒熱足腫作痛欲脫者﹕苦參煮酒漬之。【《集驗方》】

腳气腫痛﹕用白芍藥六兩﹐甘艸一兩爲末﹐白湯點服。【《事林廣記》】

凡患腳气人﹐每旦飽食﹐午後少食﹐日晚不食。若饑可食豉粥。若覺不消欲吐者﹐卽以髙良姜一兩﹐水三升﹐煮一升﹐頓服盡卽消。若卒無者﹐以母姜一兩代之﹐淸酒煎服。𨿽不及髙良姜﹐亦甚效也。

腳丫濕爛﹕荊芥葉搗敷之。【《簡便方》】

膝風疼痛﹕菊花﹑陳艾葉作護膝﹐久則自除也。【吳旻《扶壽方》】

寒濕腳气﹐腿膝疼痛﹐行步無力﹕胡蘆巴酒浸一宿﹐焙﹐破故紙炒香各四兩爲末﹐以木瓜切頂去瓤﹐安藥在內﹐令滿﹐用頂合住﹐簽定﹐爛蒸搗丸梧子大﹐每服七十丸﹐空心溫酒下。【《家藏方》】

一切癰疽發背惡瘡﹕用鐵掃帚﹑銅松毛十斤﹐以水煎服。【《乾坤生意》】

腳气脛腫骨疼﹕蒴藋根研碎和酒酢共三分﹐根下合蒸熟﹐封裹腫上﹐一二日卽消。亦治不仁。【《千金方》】

腳暴軟﹕赤蓼燒灰淋汁浸之﹐以桑葉蒸罯﹐立愈。

割甲傷肉不愈﹕鬼鍼艸苗﹑鼠粘子根搗汁﹐和臘豬脂塗之。【《千金方》】

濕气腳軟﹕商陸根切小豆大﹐煮熟﹐更以菉豆同煮爲飯﹐每日食之﹐以瘥爲度﹐最效。【《斗門方》】

腳气作痛﹕蓖麻子七粒﹐去殼研爛﹐同蘇合香丸﹐貼足心﹐痛卽止也。【《外臺祕要》】

兩足心凸腫﹐上生黑頭瘡﹐硬如釘﹐脛骨生碎孔﹐髓流出﹐身發寒顫﹐惟思飲酒﹐此是肝腎二經﹐冷熱相吞﹐用炮川烏頭末敷之﹐內服韭子湯﹐效。【《奇疾方》】

割甲成瘡﹐連年不愈﹕川烏頭尖﹑黃蘗等分爲末﹐洗了貼之﹐以愈爲度。

膝風作痛﹕艸烏﹑細辛﹑防風爲末﹐摻靴襪中﹐及安護膝內﹐能除風濕﹐健步。

遠行腳腫﹕艸烏﹑細辛﹑防風等分爲末﹐摻鞋底內。如艸鞋﹐以水微濕摻之﹐用之可行千里﹐甚妙。【《經驗方》】

腳气掣痛﹐或胯間有核﹕生艸烏頭﹑大黃﹑木鱉子作末﹐薑汁煎﹐茶調貼之。

又方﹕艸烏一味爲末﹐以薑汁或酒糟同搗貼之。【《永類方》】

濕滯足腫﹐早輕晚重﹕艸烏頭一兩﹐以生薑一兩﹐同研﹐交感一宿﹔蒼朮一兩﹐以蔥白一兩同研﹐交感一宿。各焙榦爲末﹐酒糊丸梧子大﹐每服五十丸﹐酒下。【《如宜方》】

遠行足趼﹕水調半夏末塗之﹐一宿卽沒。【《永類方》】

小麥麩酢蒸熨﹐手足風濕痺痛﹐寒濕腳气﹐互易至汗出並良。【時珍﹐下同】

足上凍瘡﹕以酢洗﹐研藕敷之。

風毒腳气﹕以白楊皮切片﹐浸酒﹐頻飲。

風毒腳气﹐撚之沒指者﹕牽牛子搗末﹐蜜丸小豆大﹐每服五丸﹐生薑湯下﹐取小便利乃止。亦可吞之。【《肘後方》】

腰腳痺軟﹐行履不穩者﹕萆薢二十四分﹐杜仲八分﹐搗篩﹐每旦溫酒服三錢﹐禁牛肉。【《貞元廣利方》】

風毒腳弱﹐痺滿上气﹐田舍貧家﹐用此最良。菝葜洗銼一斛﹐以水三斛﹐煮取九斗﹐漬曲去滓﹐取一斛﹐漬飲如常﹐釀酒任意﹐日飲之。【《肘後方》】

腳气入腹﹐脹悶喘急﹕用威靈仙未﹐每服二錢酒下。痛減一分﹐則藥亦減一分。【《簡便方》】

腰腳諸痛﹕用威靈仙末﹐空心溫酒服一錢﹐逐日﹐以微利爲度。【《千金方》】

又方﹕用威靈仙一斤﹐洗幹﹐好酒浸七日爲末﹐麵糊丸梧子大﹐以浸藥酒每服五十丸。【《經驗方》】

腳气作痛﹐筋骨引痛﹕鷺鶿藤卽金銀花爲末﹐每服二錢﹐熱酒調下。【《衛生易簡方》】

痢後下虛﹐不善調養﹐或遠行﹐或房勞﹐或外感﹐致兩足痿軟﹐或痛或痺﹐遂成痢風﹐宜用獨活寄生湯﹐吞虎骨四斤丸﹐仍以骨碎補三分之一﹐同研取汁﹐酒解服之。外用杜仲﹑牛膝﹑杉木節﹑萆薢﹑白芷﹑南星煎湯﹐頻頻燻洗。此亦從腎虛骨痿而治也。

腳膝爛瘡﹕金星艸背上星﹐刮下敷之﹐卽幹。【《集簡方》】

濕毒脛瘡﹕磚縫中生出野芫荽﹐夏月采取曬收爲末﹐每以五錢﹐汞粉五分﹐桐油調作隔紙膏﹐周圍縫定﹐以茶洗淨﹐縛上膏藥﹐黃水出五六日愈。

趾間雞眼﹐割破出血﹕以血見愁艸搗敷之。【《乾坤祕韞》】

腳气腫滿﹕大麻仁熬香﹐以水研取一升﹐再入水三升﹐煮一升﹐入赤小豆一升﹐煮熟食豆飲汁。【《外臺祕要》﹐下同】

腳气痛痺﹕大麻仁一升研碎﹐酒三升﹐漬三宿﹐溫服﹐大良。

遠行腳趼成泡者﹕水調生面塗之﹐一夜卽平。

腳气沖心﹕黍穰一石﹐煮汁﹐入椒目一升﹐更煎十沸﹐潰腳三四度愈。

腫從腳起﹕豉汁飲之﹐以滓敷之。【《肘後方》】

丈夫腳冷不隨﹐不能行者﹕用醇酒三斗﹐水三斗﹐同入甕中﹐灰火溫之﹐漬腳至膝﹐常著灰火﹐勿令冷﹐三日止。【《千金方》】

鶴膝風病﹕酒醅糟四兩﹐肥皂一个去子﹐芒硝一兩﹐五味子一兩﹐砂糖一兩﹐薑汁半甌﹐研勻﹐日日塗之。加入燒酒﹐尢妙也。

腰腳無力﹕韭子一升﹐揀淨蒸兩炊久﹐暴漧﹐簸去黑皮﹐炒黃搗粉﹐安息香二大兩﹐水煮一二百沸﹐慢火炒﹐赤色﹐和搗爲丸﹐梧子大。如幹﹐入少蜜﹐每日空腹酒下三十丸﹐以飯三五匙壓之﹐大佳。【《海上方》】

水病足腫﹕蔥莖葉煮湯漬之﹐日三五次﹐妙。【《獨行方》】

腳肚轉筋﹕大蒜擦足心﹐令熱卽安﹐仍以冷水食一瓣。【《攝生方》】

腳气浮腫﹐心腹脹滿﹐小便濇少﹕馬齒艸和少粳米醬汁﹐煮食之。【《食醫心鏡》】

足趾甲疽腫爛者﹕屋上馬齒莧﹑昆侖靑﹑木香﹑印城鹽等分和勻﹐燒存性﹐入光明朱砂少許﹐敷之。【《外臺祕要》】

夏月趾腫不能行走者﹕九月收茄根懸檐下﹐夏日煎湯洗之。

風毒膝掌骨節痛﹕用豉三五升﹐九蒸九暴﹐以酒一斗﹐浸經宿﹐空心隨性溫飲。【《食醫心鏡》】

足趾肉刺﹕先以湯浸﹐刮去一層﹐用黑木耳貼之﹐自消爛不痛。【《近效方》】

腳气腫痛﹕桃花一升﹐陰榦爲末﹐每溫酒細呷之﹐一宿卽消。【《外臺祕要》】

腳气腫急﹕用木瓜切片囊盛踏之﹐或煎湯飲之。

腳筋攣痛﹕用木瓜數枚﹐以酒水各半﹐煮爛搗膏﹐乘熱貼於痛處﹐以帛裹之﹐冷卽換﹐日三五度。

腳肚生瘡﹐初起如栗﹐搔之漸開﹐黃水浸淫﹐癢痛潰爛﹐遂致繞脛而成痼疾﹐用酸橊皮煎湯﹐冷定﹐日日掃之﹐取愈乃止。【《醫學正宗》】

腳气沖心﹐或心下結硬﹐腹中虛冷﹕陳皮一斤﹐和杏仁五兩﹐去皮尖熬﹐少加蜜搗﹐和丸如梧子大﹐每日食前米飲下三十丸。【《食療本艸》】

嵌甲作痛﹐不能行走者﹕濃煎陳皮湯﹐浸良久﹐甲肉自離﹐輕手剪去﹐以虎骨末敷之﹐卽安。【《醫林集要》】

嵌甲疼爛﹕胡桃仁皮燒灰貼之。

腳气壅痛﹕以沙牛屎一盞﹐磨檳榔一枚﹐空心暖服。【梅師《腳气論》】

腳气沖心﹐悶亂不識人﹕用白檳榔十二分爲末﹐分二服﹐空心暖小便五合調下﹐日二服。或入薑汁溫酒同服。

腳气脹滿﹐非冷非熱﹐或老人弱人病此﹐用檳榔仁爲末﹐以檳榔殼煎汁﹐或茶飲﹑或紫蘇湯﹑或豉汁﹐調服二錢﹐甚效。【《外臺祕要》】

腳气沖心﹕吳茱萸﹑生薑搗汁服﹐甚良。【孟詵方】

轉筋入腹﹕茱萸炒二兩﹐酒二盞﹐煎一盞﹐分二服﹐得下卽安。【《聖濟錄》】

水气腳气﹕桑條二兩炒香﹐以水一升﹐煎二合﹐每日空心服之﹐亦無禁忌。【《聖濟總錄》】

疏導腳气﹕枳殼炒二兩四錢﹐甘艸六錢爲末﹐用木瓜湯服二錢。【《直指方》】

手指掣痛﹕醬淸和蜜﹐溫熱浸之﹐愈乃止。【《千金方》】

腳气掣痛﹐鄕村無藥﹐初發時卽取土烏藥﹐不犯鐵器﹐布揩去土﹐瓷瓦刮屑﹐好酒浸一宿﹐次早空心溫服﹐溏泄卽愈。入麝少許﹐尢佳。痛入腹者﹐以烏藥同雞子﹐瓦罐中水煮一日﹐取雞子切片蘸食﹐以湯送下﹐甚效。【《永類鈐方》】

甲疽弩肉膿血﹐疼痛不愈﹕用乳香爲末﹐膽礬燒研等分敷之﹐內消卽愈。

腳气攻注﹕用生大田螺搗爛﹐敷兩股上﹐便覺冷起至足而安。又可敷丹田﹐利小便。董守約曾用有效。【《稗史》】

下注腳瘡﹕鹿角燒存性﹐入輕粉同研﹐油調塗之。【《集要》】

嵌甲疼痛﹕血竭末敷之。【《醫林集要》】

療腳气風痺﹐五緩筋急﹕用熊肉半斤﹐於豉汁中﹐和姜﹑椒﹑蔥白鹽醬作腌臘﹐空腹食之。【《食醫心鏡》】

赤小豆和鯉魚煮食﹐甚治腳气。【孟詵】

風毒腳气﹕豬肝作生膾食之﹐取利。

老人腳气嘔逆者﹕用豬腎一對﹐以酢蒜五味治食之﹐日作一服。或以蔥白﹑粳米﹐同煮粥食之。【《奉親養老方》】

腳气煩懣﹕用烏雄鷄一隻﹐治如豬腎法﹐入粳米﹐作羹食。【《養老書》】

腳肚轉筋﹕蜈蚣燒研存性﹐豬脂和敷。【《肘後方》】

腳脛爛瘡﹐臭穢不可近﹕用蜒蚰十條﹐瓦焙研末﹐油調敷之﹐立效。【《救急方》】

熱毒攻手足﹐赤腫臖熱﹐疼痛欲脫﹕煮馬屎與羊屎汁漬之﹐日三度。【《千金方》】

又方﹕濃煎虎杖根﹐適寒溫以漬手足﹐令至踝上一尺止。

又方﹕稻穰灰汁漬之。

又方﹕豬膏和羊屎塗之﹐亦佳。

又方﹕取常思艸絞取汁以漬之﹐一名蒼耳。

一切腳气奇方﹕用穿山甲前兩足者﹐燒存性﹐研細﹐入麝香當門子少許﹐多少隨人斟酌。要服此藥﹐須去他事﹐至晚不可進飲食﹐候至夜深腹空時調服﹐坐臥隨意﹐及雞鳴又一服﹐痛立止﹐過一二日﹐便能步履如常﹐極妙如神。

老人腳气﹕豬肚一枚﹐洗淨細切﹐以水洗布絞幹﹐和蒜﹑椒﹑醬﹑酢五味﹐常食。亦治熱勞。【《養老方》】

一少年新娶後﹐得腳軟病﹐日暮疼甚﹐醫作腳气病治不效﹐路鈐孫琳診之﹐用杜仲一味﹐寸斷片折﹐每以一兩﹐用半酒半水一大盞煎服﹐三日能行﹐又三日痊愈。琳曰﹕此乃腎虛﹐非腳气也。杜仲能治腰膝痛﹐以酒行之則效矣。

腳肚風瘡如癩﹕用桐油﹑人乳等分頻掃之﹐數次卽愈。【《集簡方》】

腳气腫痛﹕皂角﹑赤小豆爲末﹐酒酢調貼腫處。【《永類方》】

腳气疼痛﹕羊角一副﹐燒過爲末﹐熱酒調塗﹐以帛裹之﹐取汗﹐永不發也。

腳多汗濕﹕楊花著鞋及襪內穿之。【《摘元方》】

腳气腫痛﹕蘇方木﹑鷺鶿藤等分細銼﹐入官粉少許﹐水二斗﹐煎一斗五升﹐先燻後洗。【《普濟方》】

狐尿刺人足腫痛﹕用熱蠟著瘡﹐並煙燻之﹐令汗出卽愈。【《肘後方》﹐下同】

腳气痺弱﹕牛乳五升﹐硫黃三兩﹐煎取三升﹐每服三合。羊乳亦可﹐或以牛乳五合﹐煎調硫黃末一兩服﹐取汗﹐尢良。

雞眼作痛﹕剝去皮﹐以燖雞湯洗之。【《簡便方》】

消除腳气﹕每寅日割手足甲﹐少侵肉﹐去腳气。【《外臺祕要》】

久近脛瘡﹕用白膠香爲末﹐以酒瓶上篛葉夾末貼之。【《袖珍方》】

腳肚生瘡﹐初起如粟米大﹐搔之不已﹐成片包腳相交﹐黃水出﹐癢不可忍﹐久成痼疾﹐用百藥煎末﹐唾調﹐逐瘡四圍塗之﹐自外入內﹐先以貫眾煎湯洗之﹐日一次。【《醫林集要》】

風寒濕痺﹐四肢攣急﹐腳腫不可踐地﹕用紫蘇子二兩﹐杵碎﹐以水三升研取汁﹐煮粳米二合作粥﹐和蔥﹑椒﹑姜﹑豉食之。【《聖惠方》】

火把花﹐除腳膝痺痛﹐四肢拘攣﹐搗汁入膏中﹐不入湯藥。【《別錄》】

鵝掌風﹕鴿屎白雄鷄屎炒研﹐煎水日洗。

何首烏﹐治骨軟風腰膝痛。何首烏一斤﹐牛膝半斤﹐黑豆三升﹐煮取汁﹐拌蒸三次﹐共搗成泥﹐曬榦爲末﹐棗肉和丸梧子大﹐酒下五七十丸。【《入門》】

腳跟腫痛﹐不能著地﹕黃牛屎入鹽炒熱罨之。【王永輔《惠濟方》】

寒濕腳气﹕牛皮膠一塊﹐細切﹐以面炒成珠﹐研末﹐每服一錢﹐酒下﹐其痛立止。【《萬氏方》】

腳底木硬﹕牛皮膠﹑生薑汁化開﹐調南星末塗上﹐烘物熨之。

屍腳坼裂﹕烊膠著布上﹐烘貼之。【《千金方》】

腳指雞眼﹕先挑破﹐取黑白虱各一枚﹐置於上縛之﹐數日自愈也。【《便民圖纂》】

虎骨酒﹕治腰腳疼痛攣急﹐不得屈伸﹐及腿膝冷麻。用虎骨一具﹐及脛骨二莖﹐酥炙黃捶碎﹐無灰酒三斗﹐密封七日﹐空心晚食﹐酒隨意飲。【《本事方》】

治腰腳蒸法﹕取黃荊葉﹐不限多少﹐蒸熟﹐熱置於甕中﹐其下著火溫之﹐以病人置於葉中﹐須臾汗出葉中﹐旋旋喫飯﹐稍倦卽止﹐以棉衣蓋避風﹐仍進蔥豉酒﹐以瘥爲度。

嶺南腳气﹐從足至膝脛﹐腫滿連骨疼者﹕用蓖麻子葉切蒸﹐薄裹﹐二三易﹐卽消。【《千金方》】

腳气連腿腫滿﹐久不瘥﹕用黑附子一兩﹐去皮臍生用﹐搗爲散﹐生薑汁調如膏﹐塗敷腫上﹐藥幹﹐再塗之﹐候腫消爲度。【《易簡方》】

理腳腫滿﹐轉上入腹﹐殺人。赤小豆一升﹐水五升﹐煮令極熟﹐去豆適寒溫浸腳﹐冷重暖之。

治腳气沖心﹐煩悶﹐亂不識人﹕大豆一升﹐水三升﹐濃煎取汁﹐頓服半升。如未定﹐可更服。

寒濕腳气﹐痛不可忍﹕用團魚二个﹐水二斗﹐煮一斗﹐去魚取汁﹐加蒼耳﹑蒼朮﹑尋風藤各半斤﹐煎至七升﹐去滓﹐以盆盛燻蒸﹐待溫浸洗﹐神效。【《乾坤生意》】

甲疽潰痛﹐弩肉裹趾甲﹐膿血不瘥者﹕用牡蠣頭厚處﹐生研爲末﹐每服二錢﹐紅花煎酒調下﹐日三服﹐仍用敷之取效。【《勝金方》】

腳指濕爛﹕蚌蛤粉幹搽之。【《壽域》】

行路足腫﹐被石墊傷者﹕以艸鞋浸尿岡瓦內半日﹐以磚一塊燒紅﹐置鞋於上﹐將足踏之﹐令熱气入皮裏﹐卽消。【《救急方》】

腰膝痛腳气﹕羊肉一腳﹐艸果五枚﹐粳米二升﹐回回豆卽胡豆半升﹐木瓜三斤﹐取汁﹐入砂糖四兩﹐鹽少許﹐煮肉食之﹐名木瓜湯。【《正要》】

石斛治腳膝疼冷弱﹐煎服丸服並佳。【《本艸》】

腳弱病﹕用杉木爲桶﹐濯足﹐排樟腦兩股間﹐以腳繃系定月餘﹐卽效。【《續博物志》】

轉筋攣急﹕松節一兩﹐銼如米大﹐乳香一錢﹐銀石器慢火炒焦﹐存一二分性﹐出火毒研末﹐每服一二錢﹐熱木瓜酒調下﹐一應筋病皆治之。【孫用和《祕寶方》】

屍腳坼裂﹐無冬夏者﹕取雞屎煮湯﹐漬半日﹐取瘥乃止。【《千金方》】

天蓼﹐除腳气﹐煮濃汁漬之。【蘇頌】

薏苡仁去幹濕腳气﹐大驗。和﹝木郁﹞李仁作粥﹐常服﹐良。【《本艸》】

三白艸根﹐療腳气風毒脛腫。搗酒服﹐亦甚有驗。【時珍】

足躄筋急﹕桂末白酒和塗之﹐一日一上。【皇甫謐《甲乙經》】

腳上臭瘡﹕熟雞子黃一个﹐黃蠟一錢﹐煎油塗之。

鹿蹄肉﹐治腳膝酸痛﹐不得踐地。取蹄四隻﹐治如食法﹐著五味熟食之。【《本艸》】

足跟凍瘡潰破﹕用椒﹑蔥湯洗﹐刮去腐肉﹐用三稜鍼出血﹐將馬屁勃入生牛骨髓調和敷之﹐效。【《綱目》﹐下同】

手足凍瘡﹕用茄根燒灰﹐洗了﹐用雀兒腦髓塗之。

又方﹕臘月牡鼠死者一枚﹐油一大升﹐煎之使爛﹐絞出滓﹐再煎成膏﹐塗凍瘡及坼破瘡。

手足凍瘡﹕用煎熟桐油調密陀僧敷之。

又方﹕用五倍子煎湯洗。

纏腳生瘡﹕用荊芥燒灰﹐蔥汁調敷﹐先以甘艸湯洗之。【《摘元方》】

腳气﹕蠡魚及鰻鱺魚作膾。常食鯽魚膾﹐亦佳。【《本艸》﹐下同】

腳气上衝﹕取田螺煮食之。蜆肉亦佳。

腳弱無力﹕取生栗以袋盛﹐風漧﹐每日空心食十餘枚。手足煩痛﹐地膚苗葉煎水﹐日服【時珍】

手足凍瘡痛者﹕橄欖核燒存性爲末﹐用香油調塗患處﹐其痛隨愈。【《綱目》﹐下同】

手足皴裂﹐春夏不愈者﹕用生薑汁﹑紅糟﹑白鹽﹑豬膏﹐臘月者佳。共研爛炒熱﹐擦入皴內﹐一時𨿽痛﹐少頃便皮軟皴合﹐再用卽安。

手足寒皴裂﹕臺椒三四合﹐煮浸半食頃﹐須臾再浸﹐又敷以羊豬髓腦﹐甚妙。【《梅師方》】

腳跟皴裂﹕用頭髮一大握﹐桐油一碗﹐於瓦器內熬﹐候油沸﹐頭髮熔爛﹐出火攤冷﹐以瓦器收貯﹐不令灰入﹐百沸湯泡洗皴裂令軟﹐敷其上卽安。一方加水粉。【《綱目》】

割甲侵肉久不瘥﹕硇砂﹑礬石爲末裹之﹐以瘥爲度。【《外臺祕要》】

婦人指甲內生瘡﹐惡肉突出﹐日久不愈﹐名臭田螺。用皂礬日曬夜露﹐每以一兩煎湯浸洗。仍以皂礬末一兩﹐加雄黃二錢﹐硫黃﹑乳香﹑沒藥各一錢﹐研勻擦之。【《醫方摘要》】

代指腫痛﹕甘艸煎湯漬之。【《千金方》】

四肢腫滿﹕白朮三兩﹐﹝口父﹞咀﹐每服半兩﹐水一盞半﹐大棗三枚﹐煎九分﹐溫服﹐日三四服﹐不拘時候。【《本事方》】

痿躄腳弱﹕五加皮釀酒服﹐或水煎如茶﹐飲之。【《本艸》】

手足皴裂﹕白芨末水調塞之﹐勿犯水。【《濟急方》】

犬肝﹑豬肝﹐並主腳气上衝。作膾﹐以姜酢食之﹐當微泄。若先泄﹐卽勿服。【《本艸》】

治腰絡不隨﹐兩腳攣腫﹕蜀椒四升﹐以水四斗﹐煮取二斗半﹐甕盛﹐下著火暖之﹐懸板爲橋﹐去湯二寸許﹐以腳踏板﹐拄腳坐﹐以綿絮密塞﹐勿令泄气。若疲卽出﹐入被以粉摩之﹐一食久﹐更入甕﹐常令甕下火不絕﹐勿使湯洗﹐如此消息﹐不過七日得伸展﹐並腫亦消。【《千金方》】

治臁瘡久不愈者﹕用川烏頭﹑黃蘗各等分爲末﹐用唾津調塗紙上﹐貼之﹐大有效矣。【《儒門事親》】

臁瘡﹕方用砂糖水煎冬靑葉三五沸﹐撈起石壓平﹐將葉貼瘡上﹐換﹐日二次。【《丹溪心法》﹐下同】

又方﹕以頭垢燒灰﹐和棗肉搗作膏﹐先以蔥﹑椒葉煎湯洗淨﹐用輕粉摻上﹐卻以前膏雨傘紙攤貼之。

又方﹕地骨皮一兩﹐白蠟﹑甘艸節各半兩﹐以香油入地骨皮﹑甘艸節﹐文武火熬熟﹐去滓﹐入黃丹一兩半﹐緊火熬黑﹐下蠟攪勻提起﹐白紙攤貼之。次用冬靑葉酢煎過﹐以藥貼之。

腳膝痛﹐痿弱不可屈伸﹕用牛膝煎服﹑丸服﹑或浸酒服﹐並佳。腰腿之疾必用藥也。【《本艸》﹐下同】

腳气腫痛成瘡﹕水蓼﹐水煮汁﹐漬捋之。

治腳汗﹕白礬﹑漧葛等分﹐二味爲末﹐每半兩﹐水三碗﹐煎十數沸﹐洗﹐逐日一次﹐纏三五日﹐自然無汗。【《本事方》】

鵝掌風癬﹕用豬前蹄爪﹐破開﹐入菊花﹑蒼耳末﹐以綫縛定﹐炊爛食之。次日﹐用白蘚皮﹑皂角﹑雄黃各五分﹐鉛制水銀三分爲末﹐臨夜用鵝脂﹑薑汁調擦。次日以絹擦去﹐然後量體服去風之藥。此癬乃楊梅瘡類。如多年不愈者﹐先用磁鋒磨刮﹐次以蓖麻子一兩﹐枯礬二錢爲末﹐桐油調擦﹐火烘極熱﹔再以棗肉三兩﹐水銀五錢﹐枯礬三錢﹐搗爛如泥﹐每日擦手十餘下﹔次以肥皂﹑酒糟洗淨﹐十次神效。更灸勞宮或內關一穴﹐斷根。【《入門》】

腳气赤腫﹐行步腳痛﹕貓兒眼睛艸﹑鷺鶿藤﹑蜂窩等分﹐各用一兩﹐水五碗﹐煎三碗﹐燻洗之。【《易簡方》】

嵌甲﹕用細茶嚼爛敷之。因暑﹐手抓兩腳爛瘡﹐亦宜。能解熱燥故也。【《入門》】

指縫搔癢成瘡﹐血出不止﹕用多年糞桶箍篾燒灰﹐敷之。

腳上及指縫中沙瘡﹕用燕窠泥略炒﹐黃蘗﹐二味爲末﹐香油調敷。痛者加乳香。

手足煩者﹕小便三升﹐盆中溫浸手足。【《千金方》】

治腳气冷痺椒囊法﹕用川椒三斤﹐實於疏布袋中﹐置火踏上﹐跣足踏椒囊。蓋椒性熱﹐加以火气﹐則寒濕腳气自然避去。或碎檳榔﹑熟艾各三分之一﹐尢效。

代指腫痛﹕麻沸湯浸之卽安。【《千金方》】

又方﹕豬膏和白堊土敷之。【《肘後方》】

腳底多汗﹕燒人場上土﹐鋪於鞋底內搓之。【《集元方》】

女人紮足脫骨湯﹕用杏仁一錢﹐桑白皮四錢﹐水五碗﹐新瓶煎三碗﹐入﹝石卜﹞硝五錢﹐乳香一錢﹐封口﹐煎化﹐置足於上﹐先燻後洗﹐三日一作﹐十餘次後﹐軟若束綿也。【《閨閣事宜》】

風濕腳气﹕紫蘇子﹑髙良姜﹑橘皮等分﹐蜜丸梧子大﹐每服十丸﹐空心酒下。【《藥性論》】

鵝掌風病﹕蘄艾眞者四五兩﹐水四五碗﹐煮五六滚﹐入大口瓶內盛之﹐用麻布二層縛之﹐將手心放瓶上燻之﹐如冷再熟﹐如神。【《陸氏積徳堂方》】

毒攻手足﹐腫痛欲斷﹕蒼耳搗汁漬之﹐並以滓敷之﹐立效。春用心﹐冬用子。【《千金翼》】

腰膝疼痛﹐或頑麻無力﹕菟絲子洗﹑牛膝各一兩﹐同入銀器內﹐酒浸一寸五分﹐暴爲末﹐將原酒煮糊丸梧子大﹐每空心酒服二三十丸。【《經驗方》】

遊風手腳軟痺﹕用人肝藤生研﹐服之塗之。【藏器﹐下同】

丁公藤﹐彊腰膝﹐除痺﹐煮汁服﹐冬月浸酒服。

淸風藤﹐治風濕流注﹐歷節鶴膝﹐麻痺搔癢﹐損傷瘡腫﹐入酒藥中用。【時珍﹐下同】

腳气腫﹕以落鴈木﹑枌木皮同煮汁﹐洗之﹐立效。

腹內冷﹐腰膝痛弱﹐小便白數﹐陽道乏﹕用牛領藤煮汁﹐或浸酒服。【藏器】

腰腳風冷﹕石花浸酒飲之。【《聖惠方》】

腰腳疼痛﹕新胡麻一升﹐熬香杵末﹐日服一小升﹐服至一斗﹐永瘥。溫酒蜜湯薑汁皆可下。【《千金方》】

手腳酸痛微腫﹕用芝麻熬研五升﹐酒一升﹐浸一宿﹐隨意飲。【《外臺祕要》】

手肢腫作痛﹕生胡麻搗塗之。【《千金方》】

臂脛疼痛﹔歷節風﹕虎脛骨一具﹐炙黃捶碎﹐同曲米如常釀酒飲﹐亦可浸酒。【《本艸》】

腳气腫痛﹕木鱉子仁每个做兩邊麩炒過﹐切碎再炒﹐去油盡爲度。每兩入厚桂半兩爲末﹐熱酒調服二錢﹐令醉得汗愈。夢祕授方也。【《永類方》】

气滯風壅﹐手背腳膝痛﹕用大麥酢糟炒熱﹐布裹熨之﹐三兩換﹐當愈。【孟詵】

手足赤色﹐隨月生死﹕以生薤一把﹐苦酒煮熟﹐搗爛塗之﹐愈乃止。【《肘後方》】

腰腳痺痛﹕蕓薹煮食﹐良。【藏器】

腳气走痛﹕蘿卜煎湯洗之﹐仍以蘿卜曬榦爲末﹐鋪襪內。【《聖濟總錄》】

風熱腳气﹕苦竹筍蒸煮食之。【《食醫心鏡》】

腰腳風血積冷﹐筋急拘攣疼痛﹕茄子五十斤﹐切洗﹐以水五斗﹐煮取濃汁﹐濾去滓﹐更入小鐺中﹐煮至一升以來﹐卽入生粟粉同煎﹐令稀稠得所﹐取出搜和﹐更入麝香﹑朱砂末﹐同丸如梧子大﹐每日用秫米酒送下三十丸﹐近暮再服﹐三月乃瘥。男子女人通用﹐皆驗。【《圖經本艸》】

手足凍裂﹕附子去皮爲末﹐以水調面塗之﹐良。【《談野翁試驗方》】

手足凍瘡﹕老絲瓜燒存性﹐和臘豬脂塗之。【《海上方》】

病腳气者﹐宜食紫菜。【時珍﹐下同】

大指忽然腫痛﹕梅核仁搗爛和酢浸之。

鷓鴣脂膏﹐塗手皴瘃﹐令不龜裂。【蘇頌】

手足皴裂﹕生白果嚼爛﹐夜夜塗之。

手足心腫﹐乃風也﹐椒﹑鹽末等分酢和敷之﹐良。【《肘後方》】

腳弱痺痛﹕松節煮取汁﹐釀酒﹐取淸飲之﹐良。【《本艸》】

腰腿疼痛﹕甜瓜子三兩﹐酒浸十日爲末﹐每服三錢﹐空心酒下﹐日三。【《壽域神方》】

腰腳肢腿痛﹕葡萄煎湯淋洗之﹐良。【時珍﹐下同】

凍腳裂坼﹕蒸熟藕﹐搗爛塗之。

轉筋及足腫﹕楠木煎湯洗之﹐枝葉同功。【《大明》】

水腫自足起﹕削楠木﹑桐木煮汁﹐漬足﹐並飲少許﹐日日爲之。【《肘後方》】

獨足鳥窩表﹐作履屍彳曳﹐治腳气。【時珍】

風毒腳气﹕用杜仲嫩葉作蔬﹐亦可煎湯。【蘇頌】

手足浮腫﹕桐葉煮汁漬之﹐並飲少許﹐或加小豆尢妙。【《聖惠方》】

腰腳風痛﹐不能履地﹕皂角子一千二百个﹐洗淨﹐以少酥熬香爲末﹐蜜丸梧子大﹐每空心以蒺藜子酸棗仁湯﹐下三十丸。【《千金方》】

腳气濕瘡極癢﹐有虫﹔烏桕根爲末敷之﹐少時有涎出﹐良。【《摘元方》】

手背皴裂﹕大楓子搗泥塗之。【《壽域方》】

陷甲入肉﹐痛苦﹕用蛇皮一具燒灰﹐雄黃一彈丸同研﹐先以溫湯洗瘡﹐鍼破貼之。【《初虞世方》】

鶴膝風攣﹕紫荊皮三錢﹐老酒煎服﹐日三次。【《直指方》】

放杖木﹐治一切風血﹐理腰腳﹐浸酒服之。【藏器】

手足皴裂﹕牛鼻繩﹑五倍子爲末塡入﹐薄紙貼之。【《救急方》】

腳指間肉刺瘡﹕以黑虱搗敷之﹐根亦出也。

人指甲軟薄者﹕用白僵蠶燒煙燻之﹐則厚。【時珍】

女人趾瘡﹐甲內惡肉突出不愈﹕蜈蚣一條焙漧敷之﹐外以南星末酢和﹐敷四圍。【《醫方摘要》】

代指疼痛﹕蚯蚓杵敷之。【《聖惠方》】

腿腳不隨﹕虎腰脊骨一具﹐前兩腳全骨一具﹐並於石上槌碎﹐安鐵牀上﹐文炭火炙﹐待脂出則投無灰濃酒中﹐密封﹐春夏七日﹐秋冬三七日﹐任性日飲三度。患十年以上者不過三劑﹐七年已下者﹐一劑必瘥。【《海上方》】

麋皮作靴襪﹐除腳气。【孟詵】

麂皮作靴襪﹐除濕气腳痺。【時珍】

腰腳錐痛支腿者﹕貓兒屎燒灰﹐唾津調塗之。【《永類鈐方》】

手足皴裂﹕用兔腦髓生塗之。【《聖惠方》】

腳气生瘡腫痛﹕用漏蘆﹑白蘞﹑槐白皮﹑五加皮﹑甘艸各七錢半﹐蒺藜子二兩﹐煎湯﹐於無風處淋洗。

手足皴裂﹕以酒酻豬﹝月臣﹞洗﹐並敷之。【《肘後方》】

凍指欲墮﹕馬糞煮水﹐漬半日卽愈。【《千金方》】

治風軟腳﹕以丹參酒浸服之﹐可逐奔馬。【《奇效良方》】

又方﹕用龜殼炙之爲末﹐酒調服之。

治風濕寒痺﹐麻木不仁﹐粥法﹕用川烏生爲末﹐用香熟白米作粥半碗﹐藥末四錢﹐同米熬熟﹐稀薄不要稠﹐下薑汁一茶匙腳許﹐蜜三大匙﹐攪勻﹐空心啜之﹐溫爲佳。如是中濕﹐更入薏苡仁末二錢﹐增米作一中碗。服此粥大治手足四肢不隨﹐痛不能舉者。有此證者﹐須預服防之。左氏曰﹕風淫末疾﹐謂四肢爲四末也。脾主四肢﹐風邪客於肝則淫脾﹐脾爲肝克﹐故疾在末﹐穀气引風濕之藥徑入脾經﹐故四肢得安。此湯劑極有力﹐予嘗制此方以授人﹐服者皆驗。

臁瘡不漧﹕用白堊土煆研末﹐生油調擦。【《集元方》】

足臁爛瘡﹕用韭地蚯蚓泥幹研﹐入輕粉﹐淸油調敷。

臁瘡久爛﹕用竈內黃土年久者﹐研細﹐入黃蘗﹑黃丹﹑赤石脂﹑輕粉末等分﹐淸油調入絹中貼之﹐勿動﹐數日愈。縱癢忍之﹐良。【《濟急方》】

臁瘡頑癬﹕銅綠七分﹐研﹐黃蠟一兩﹐化熬﹐以厚紙拖過表裏﹐別以紙隔貼之﹐出水﹐妙。【《筆峯雜興》】

血風臁瘡﹕用官粉四兩﹐水調入碗內﹐以蘄州艾葉燒煙燻幹﹐入乳香少許﹐同研﹐香油調﹐作隔紙膏﹐反復貼之。【《集驗方》】

又方﹕用官粉炒過﹐桐油調﹐隔紙貼之。【《簡便方》】

血風臁瘡﹕黃丹一兩﹐黃蠟一兩﹐香油五錢﹐熬膏﹐先以姜椒湯洗貼之。【《積徳堂方》】

遠近臁瘡﹕黃丹飛炒﹐黃蘗酒浸七日﹐焙﹐各一兩﹐輕粉半兩﹐細研。以苦茶洗淨﹐輕粉塡滿﹐次用黃丹護之﹐外以蘗末攤膏貼之﹐勿揭動﹐一七見效。【《集效方》】

血風臁瘡﹕密陀僧﹑香油入粗碗內磨化﹐油紙攤膏﹐反復貼之。【《集效方》】

臁瘡不合﹕以韲汁溫洗拭漧﹐用蔥汁調輕粉敷之。

胻疽靑爛﹐生於腨脛間﹐惡水淋漓﹐經年瘡冷﹐敗爲深疽﹐靑黑﹐好肉虛腫﹐百藥不瘥﹐或瘥而復發﹐先以藥蝕去惡肉﹐後用豭豬屎散甚效。以豬屎燒研爲末﹐納瘡孔令滿﹐白汁出﹐吮去更敷﹐有惡肉再蝕去乃敷﹐以平爲期﹐有驗。【《千金方》】

血風臁瘡﹐生腳股上﹐乃溫毒成風也。黃蠟一兩熔化﹐入銀朱一兩﹐攪攤紙上﹐刺孔貼之。【《簡便方》】

臁瘡日久﹕雄黃二錢﹐陳艾五錢﹐靑布捲作大撚﹐燒煙燻之﹐熱水流出數次﹐愈。【《筆峯雜興》】

臁瘡潰爛﹕無名異﹑虢丹細研﹐油調塗﹐濕則幹摻。【《濟急方》】

血風臁瘡﹕船上舊油灰﹐將泥作釜﹐火煆過﹐研末﹐入輕粉少許﹐苦茶洗淨﹐敷之。忌食發物。【《經驗方》】

臁瘡經年﹕鹽中黑泥曬研擦之。【《永類方》】

臁瘡潰爛﹕覆盆葉爲末﹐酸漿水洗﹐後摻之。

臁瘡不斂﹕蔥鹽湯洗淨﹐拭漧﹐以馬屁勃爲末﹐敷之卽愈。【《仇遠稗方》】

蛀腳臁瘡﹕幹馬齒莧研末﹐蜜調敷上一宿﹐其虫自出﹐神效。【《海上方》】

臁瘡潰爛﹕端午日午時﹐采翻白艸洗收﹐每用一握煎湯﹐盆盛圍住燻洗極效。

臁脛爛瘡﹕用柿霜﹑柿蒂等分燒研﹐敷之甚效。【《筆峯雜興》】

臁瘡不合﹕血竭末敷之﹐以幹爲度。【《濟急仙方》】

臁瘡熱瘡﹕黃蘗末一兩﹐輕粉三錢﹐豬膽汁調擦﹐或用蜜調亦可。

血風臁瘡﹕胡粉煆過﹐研﹐桐油調﹐作隔紙膏貼之。

又方﹕用船上陳桐油石灰煆過﹐又以人發拌桐油炙榦爲末﹐仍以桐油調作膏﹐塗紙上﹐刺孔貼之。

臁脛爛瘡﹕用桃柳槐椿楝五枝﹐同荊芥煎湯洗拭淨﹐以生黃蠟攤油紙上﹐隨瘡大小貼十層﹐以帛拴定﹐三日一洗﹐除去一層不用﹐一月全愈。【《醫林集要》】

臁脛生瘡﹕頭垢﹐枯礬研勻﹐豬膽調敷。【《壽域》】

臁瘡不斂﹕牛胞衣一具﹐燒存性研擦。【《海上方》】

臁瘡朽臭﹕生龜一枚﹐取殼酢炙黃﹐更煆存性﹐出火气﹐入輕粉麝香﹐蔥湯洗淨﹐擦敷之。【《急救方》】

濕毒臁瘡﹕枯竹蛀屑﹑黃蘗末等分﹐先以蔥﹑椒﹑茶湯洗淨擦之﹐日一上。

腳脛生瘡﹕雄鷄肫內皮洗淨貼之﹐一日一易﹐十日愈。【《小山奇方》】

裏外臁瘡﹕羊屎燒存性﹐研末﹐入輕粉塗之。【《集要》】

臁脛生瘡﹕用中鯽魚三尾洗淨﹐穿山甲二錢﹐以長皂莢一挺﹐劈開兩片﹐夾住紮之﹐煨存性研末﹐先以井水洗淨膿水﹐用白竹葉刺孔貼之﹐候水出盡﹐以麻油﹑輕粉調藥傅之﹐日一次。【《直指方》】

臁脛爛瘡﹕牛蹄甲燒灰﹐桐油和敷。【《海上方》】

臁瘡生虫﹕用小鰕三十尾﹐去頭足殼﹐同糯米飯研爛﹐隔紗貼罩上﹐別以紗罩之﹐一夜解下﹐掛看﹐皆是小赤虫﹐卽以蔥﹑椒湯洗淨﹐用舊茶籠內白竹葉﹐隨大小剪貼﹐一日二換﹐待汁出盡﹐逐日煎苦楝根湯洗之﹐以好膏貼之。將生肉﹐勿換膏藥。忌發物。【《直指方》】

血風臁瘡﹕生鰕﹑黃丹搗和貼之﹐日一換。【《集簡方》】

臁瘡潰爛三四年﹕馬牙匡骨燒研﹐先以土窖過小便﹐洗數次﹐擦之。【《聖惠方》】

治臁瘡極妙﹕地骨皮一斤﹐黃蘗二兩﹐銼爲粗末﹐用香油一斤半﹐煎濾過藥油六七兩﹐入淨松香十兩﹐黃丹二兩﹐同煎﹐候黃丹微黑色﹐卻入輕粉七角﹐光粉二角﹐煎法皆如煎膏法﹐用長條紙拖過﹐掛幹用。若瘡紫黑﹐先用三稜鍼去惡血﹐以冷水洗淨﹐隨瘡大小﹐剪膏藥掩上﹐用絹帛紮緊﹐俟一周時再換膏藥。換時須用冷水洗瘡﹐不過數換﹐不問新久卽愈。須忌日气﹑火气﹑陽气。儻換膏藥再看﹐如有黑腫未盡﹐可再出血﹐以紫黑血盡爲度。【《綱目》﹐下同】

臁瘡﹕用糯米泔嗽口過﹐洗瘡拭淨﹐卻以地骨皮爲細末﹐蜜調敷瘡上﹐又以油紙縛之。

臁瘡﹕用韭汁洗淨﹐挹幹﹐銼虎骨敷上。

捷應散﹕治腳濕气成瘡癢不可當﹐爬之流黃水。用羯羊糞曬榦爲末﹐安於瓦上﹐手把竹柴火燒作灰﹐又研細﹐先用蔥﹑椒湯洗之﹐次用香油調厚敷上﹐以山茶花葉罨之﹐帛縛﹐四五日卽可。

腳上爛瘡久不瘥﹕先以酸漿豆腐水洗二三次﹐尋懸鉤擔葉﹐地暴扭葉搗細﹐入鹽些少盦之。地暴扭葉卽覆盆子葉也。【丹溪】

足跟瘡久不愈﹐毒气攻注﹕用白朮爲細末﹐先以鹽漿水溫洗﹐幹貼﹐二日一換﹐可以負重涉險。【海藏】

血風濕瘡﹕用千年陳石灰研擦﹐痛卽止﹐瘡卽愈﹐神效。【藺氏方】

傅穿板藥﹕地燈心﹑桁胡根酢蒸燻之﹐並敷上。

又方﹕滑菜砍爛﹐敷之。

又方﹕仙人掌﹑水楊根二味砍爛﹐敷之。

又方﹕赤梗﹑蜈蚣煎水浸洗之。

治足蜘蛛背﹕用地燈心砍爛敷之。

又方﹕金雞舌砍爛敷之。

又方﹕臭藤﹑天布瓜根﹐砍爛酒炒敷之。

又方﹕紫鱉蘇擂酒服﹐以滓敷患處。

腳面惡瘡﹐如桐油浸淫延漫﹐及治一切惡瘡﹐不問幹濕癢痛﹐日近年深﹐百藥不瘥者﹕用羊屎二三十粒﹐置瓦上四畔﹐炭火燒煙﹐住火箸鉗於地上﹐以盞覆存性﹐羅成白灰﹐研細﹐以紗片篩去沙﹐麻油調﹐癢入輕粉痛入麝香少許﹐效。名百艸膏。

臁瘡﹕先以蔥白漿水熬湯﹐洗淨瘡口﹐拭漧﹐徐以輕粉末摻上瘡口﹐卻用五靈脂﹑黃蘗各等分﹐研細末﹐涼水調敷瘡上﹐紙蓋定﹐三五次卽平復。

手指腫毒﹐叉指惡瘡﹐消毒止痛﹕鏡面艸搗爛敷之。【《壽域神方》】

天蛇頭﹐指痛臭甚者﹕用黑豆生研末﹐入蠶繭內﹐以指籠之。【《濟急方》】

代指毒痛﹕取痿黃蔥葉煮汁﹐熱漬之。【《千金方》】

手足凍瘡﹕山藥一截﹐磨泥敷之。【《儒門事親》】

指頭腫毒痛甚者﹕烏梅肉和魚鮓搗封之﹐妙。【《李樓奇方》】

櫧子嫩葉貼臁瘡﹐一日三換﹐良。

足上風瘡作癢甚者﹕皂角炙熱﹐烙之。【潘氏方】

穿掌腫毒﹕新桑葉研爛盦之﹐卽愈。【《通元論》】

代指作痛﹕崔氏云﹐乃五臟熱注而然﹐刺熱湯中七度﹐刺冷水中一度﹐卽以羊膽塗之﹐立愈﹐甚效。【《外臺祕要》】

天蛇頭﹕用蒲公英艸﹐淸明時節﹐如虀菜狀﹐中開一朵花如菊花者﹐取曬漧﹐與蒼耳艸二味等分爲末﹐以好酢濃煎浸洗﹐卽愈。【丹溪】

蟹叉﹕用碌碡艸葉砍爛酒炒敷之﹔又以梗煎水﹐浸洗。

天蛇頭﹕用蒲公英搗細﹐水和調﹐去滓服之。又搗滓盦患處﹐屢效。

天蛇頭﹕用野落蘇卽金絲艸﹐金銀花藤﹑五葉紫葛﹑天蕎麥共等分﹐切細﹐用好米酢濃煎﹐先燻後洗。

又方﹕用人糞雜黃泥搗之﹐裹在患處﹐卽愈。

手指腫痛﹐名爲代指﹕以烏梅入酢﹐研﹐浸患處﹐立瘥。

病蟹叉﹕用山馬梢根皮﹐砍爛糟炒敷之。

手指腫﹕用酸漿水﹐入少鹽﹐熱浸之﹐冷卽愈。【《千金方》】

婦人足瘡經年不愈﹐名裙風瘡。用男子頭垢﹐桐油調﹐作隔紙膏貼之。【《簡便方》】

穿掌穿板潰爛者﹕用舊飯筲燒存性爲末﹐桕油掃患處﹐濕以末摻之﹐或用生肌散﹐亦大效。飯筲要用農家者﹐取其日日貯飯藏气者效。

手足甲疽﹕燻黃蛇皮等分爲末﹐以泔洗淨﹐割去甲﹐入肉處敷之﹐一頃痛定﹐神效。【《近效方》】

臁瘡﹕用棘葉搗傅之﹐亦可曬研﹐麻油調敷。【時珍】

臁瘡潰爛﹕《海上方》詩云﹕左腳艸鞋將捧挑﹐水中洗淨火中燒。細研爲末﹐加輕粉﹐洗以鹽湯﹐敷卽消。

穿掌穿板方﹕仙人掌根磨米酢﹐暖塗敷。又用藜蘆子煎酢燻。又用零香子煎水浸洗。

手足皴裂﹕五倍子末同牛骨髓塡納縫中﹐卽安也。【《醫方大成》】

臁脛浸淫﹕用黃﹝魚乚﹞魚破開﹐入蓖麻子二十粒﹐紮定﹐安廁坑中﹐冬三日﹐春秋一日﹐夏半日﹐取出洗淨﹐黃泥固濟﹐煆存性﹐研﹐香油調敷。

人指咬爛﹐久欲脫者﹕鱉甲燒灰敷之。【《摘元方》】

兩腳癬瘡﹕白犬血塗之立瘥。【《奇效》】

足趾肉刺﹐刺破﹕以新酒酢和羊腦塗之一合愈。【《古今驗錄》】

艸靈散﹕治病蟹叉。用薢叉艸﹐又名薢叉穢。右砍爛﹐酒炒敷之。

又方﹕落鴉槍根﹐搗爛糟炒敷之。

治惡指﹔俗名天蛇頭﹕蜈蚣一條﹐火上燒﹐以煙燻病指一二次卽安。

治蛇頭子﹐及一切蝮蛇瘴﹕金腦香葉﹐擂﹐酒服﹐以滓敷之。

又方﹕蛇頭抓艸﹐又名赤田藚﹐又名一麻二麻﹐有一个根卽一麻﹐有兩个根卽二麻。砍爛酒炒敷之。

又方﹕溪女樹葉﹑過路蜈蚣﹐砍爛糟炒敷之。如痛不止﹐用雄黃末燒煙燻之。不拘已成未成﹐卽刻取效。或加蜈蚣等分﹐亦妙。

又方﹕紫金鍾﹑倒金鍾﹑野芋子﹑香附子﹐砍爛糟炒敷之。

又方﹕井邊羊莧子﹐砍爛糟炒敷之。

又方﹕山布瓜根磨酢刷﹐以赤梗蜈蚣﹑過路蜈蚣﹑穿山蜈蚣﹑飛天蜈蚣﹐煎水燻洗亦效。

又方﹕獨龍須根﹐卽大葉白槲根﹐砍爛糟炒敷之。

又方﹕地蜈蚣﹑葉﹑溪女樹葉﹐砍爛冷敷之。

又方﹕飛天蜈蚣葉﹐砍爛冷敷之。

又方﹕金腦香葉﹐又名社茶﹐砍爛冷敷之。

又方﹕雞卵一枚﹐開竅傾出少許﹐以指時時浸之。

又方﹕軟骨艸﹑赤麻賣﹑金盞艸﹑耳環尻﹐砍爛﹐鹽酒炒敷之。

又方﹕山蓼葉﹑田麻藚﹑地萹蓄﹑田螺﹐砍爛﹐鹽酒炒敷之。

又方﹕山布瓜根﹑金腦香葉﹐搗爛﹐酒炒敷之。

又方﹕紫金鍾﹑六月雪二味﹐砍爛槽炒敷之。

金雞舌散﹕治病繭。用金雞舌磨酒服﹐或磨半泔半酢暖塗之。

病蟹叉﹕用宿地薤白根葉﹐砍爛酒炒敷之。

又方﹕﹝木朕﹞子葉砍爛槽炒敷之。又以小葉﹐淨瓶子煎水﹐燻洗﹐亦效。

風疽﹕以靑竹筒一枚﹐徑一寸半﹐長三尺﹐當中著大豆一升﹐以糠﹑馬屎二物﹐燒爲灰。當竹筒中燒之﹐以器承兩頭﹐取汁。先以泔淸和鹽熱洗瘡了﹐卽塗豆汁﹐不過三度﹐極效。

又方﹕嚼胡麻敷﹐以綿裹之﹐日一易﹐神效。古今圖書集成醫部全錄卷一百九十七

四肢門

鍼灸

《素問》曰﹕肝熱病者﹐熱爭則狂言及驚﹐脇滿痛﹐手足躁﹐不得安臥。庚辛甚﹐甲乙大汗。气逆則庚辛死。刺足厥陰少陽。

腎熱病者﹐先腰痛胻酸﹐苦渴數飲﹐身熱。熱爭則項痛而彊﹐胻寒且酸﹐足下熱﹐不欲言。其逆則項痛員員淡淡然。戊己甚﹐壬癸大汗。气逆則戊己死。刺足少陰太陽。

熱病﹐先胸脇痛﹐手足躁﹐刺足少陽﹐補足太陰。病甚者﹐爲五十九刺。

熱病手臂痛者﹐刺手陽明﹑太陰而汗出止。

熱病始於足脛者﹐刺足陽明而汗出止。

《靈樞經》曰﹕正月﹑二月﹑三月﹐人气在左﹐無刺左足之陽。四月﹑五月﹑六月﹐人气在右﹐無刺右足之陽。七月﹑八月﹑九月﹐人气在右﹐無刺右足之陰。十月﹑十一月﹑十二月﹐人气在左﹐無刺左足之陰。

手太陰之別名曰列缺﹐起於腕上分間﹐並太陰之經﹐直入掌中﹐散入於魚際。其病實則手銳掌熱﹐虛則欠﹝去欠﹞﹐小便遺數。取之去腕半寸﹐別走陽明也。

手少陽之別名曰外關﹐去腕二寸﹐外繞臂﹐注胸中﹐合心主。病實則肘攣﹐虛則不收。取之所別也。

足陽明之別名曰丰隆﹐去踝八寸﹐別走太陰﹔其別者循脛骨外廉﹐上絡頭項﹐合諸經之气﹐下絡喉嗌。其病气逆則喉痺卒喑。實則狂顚﹐虛則足不收脛枯。取之所別也。

邪在肝﹐則兩脇中痛﹐寒中﹐惡血在內行﹐善掣節﹐時腳腫。取之行間以引脇下﹐補三里以溫胃中﹐取血脈以散惡血﹐取耳間靑脈以去其掣。

身有所傷﹐血出多﹐及中風寒﹐若有所墮墜﹐四肢懈惰不收﹐名曰體惰。取其小腹臍下三結交。三結交者﹐陽明太陰也﹐臍下三寸關元也。

暴攣癇眩﹐足不任身﹐取天柱。

病始手臂者﹐先取手陽明﹑太陰而汗出。病始頭首者﹐先取項太陽而汗出。病始足脛者﹐先取足陽明而汗出。

熱病面靑腦痛﹐手足躁﹐取之筋間﹐以第四鍼於四逆。筋躄目浸﹐索筋於肝﹐不得索之金。金者肺也。

足髀不可舉﹐側而取之在樞合中。以員利鍼﹐大鍼不可刺。病注下血﹐取曲泉。

雲門﹑髃骨﹑委中﹑髓空﹐此八者﹐以瀉四肢之熱也。

左足應立春﹐其日戊寅﹑己丑。左手應立夏﹐其日戊辰﹑己巳。右手應立秋﹐其日戊申﹑己未。右足應立冬﹐其日戊戌﹑己亥。腰尻以下應冬至﹐其日壬子。大禁太乙所在之日及諸戊己。凡此九者﹐善候八正所在之處﹐所主左右上下﹐身體有癰腫者﹐欲治之﹐無以其所直之日漬治之﹐是謂天忌日也。

《金匱要略》曰﹕病趺蹶﹐其人但能前﹐不能卻﹐刺腨入二分﹐此太陽經傷也。

《甲乙經》曰﹕寒熱懈懶﹐淫濼脛酸﹐四肢重痛﹐少气難言﹐至陽主之。

胸中膨膨然﹐甚則交兩手而瞀﹐暴痺喘逆﹐刺經渠及天府﹐此謂之大兪。

寒熱咳﹐嘔沫﹐掌中熱﹔虛則肩臂寒栗﹐少气不足以息﹔寒厥交兩手而瞀﹐口沫出﹔實則肩背熱痛﹐汗出﹐四肢暴腫﹐身溫搖﹐時寒熱﹔饑則煩﹐飽則善﹐面色變﹐口噤不開﹐惡風泣出﹐列缺主之。

心痛如懸﹐陰厥腳腨後廉急不可前卻﹐血癰腸澼﹐便膿血﹐足跗上痛﹐舌捲不能言﹐善笑﹐足痿不收履﹐溺靑赤白黃黑。靑取井﹐赤取榮﹐黃取輸﹐白取經﹐黑取合。

寒熱酸痛﹐四肢不舉﹐腋下腫﹐馬刀瘻﹐喉痺﹐髀膝﹐頸骨搖﹐酸痺不仁﹐陽輔主之。

寒熱善唏﹐頭重足寒﹐不欲食﹐腳攣﹐京骨主之。

寒熱篡後出﹐瘈瘲﹐腳腨酸重﹐戰栗不能久立﹐腳急腫﹐跗痛﹐足筋攣﹐少腹痛引喉嗌﹐大便難﹐承筋主之。

跟厥膝急﹐腰脊痛引腹篡﹐陰股熱﹐陰暴痛﹐寒熱﹐膝酸重﹐合陽主之。

胸脇榰滿﹐膈逆不通﹐呼吸少气﹐喘息﹐不得舉臂﹐步廊主之。

胸滿馬刀﹐臂不得舉﹐淵腋主之。

善驚悲不樂﹐厥脛足下熱﹐面盡熱﹐渴﹐行間主之。

膽眩寒厥﹐手臂痛﹐善驚妄言﹐面赤泣出﹐腋門主之。

腰脊痛﹐彊引背少腹﹐俯仰難﹐不得仰息﹐腳痿重﹐尻不舉﹐溺赤﹐腰以下至足淸﹐不仁﹐不可以坐起﹐膀胱兪主之。

腰痛怏怏﹐不可以俛仰﹐腰以下至足不仁﹐入脊腰背寒﹐次髎主之。先取缺盆﹐後取尾骶與八髎。

腰痛不可舉﹐足跟中踝後痛﹐腳痿﹐僕參主之。

气癃﹝疒頹﹞疝﹐陰急﹐股樞腨內廉痛﹐交信主之。

胸滿膨膨然﹐實則癃閉﹐腋下腫﹐虛則遺溺﹐腳急兢兢然﹐筋急痛﹐不得大小便﹐腰痛引腹﹐不得俯仰﹐委陽主之。

熱病先手臂瘈瘲﹐唇口聚﹐鼻張目下﹐汗出如轉珠﹐兩乳下二寸堅﹐脇滿悸﹐列缺主之。

振寒瘈瘲﹐手不伸﹐咳嗽唾濁﹐气膈善嘔﹐鼓頷不得汗﹐煩滿﹐因爲瘲衄﹐尺澤主之。左窒刺右﹐右窒刺左。

振寒﹐小指不用寒熱﹐汗不出﹐頭痛﹐喉痺舌捲﹐小指之間熱﹐口中熱﹐煩心心痛﹐臂內廉及脇痛﹐聾咳瘈瘲﹐口漧﹐頭痛不可顧﹐少澤主之。

振寒﹐寒熱﹐肩臑臂痛﹐頭不可顧﹐煩滿身熱﹐惡寒﹐目赤痛﹐眥爛生翳膜﹐暴痛﹐鼽衄﹐發聾﹐臂重痛﹐肘攣﹐痂疥﹐胸中引臑﹐泣出而驚﹐頸項彊﹐身寒頭不可以顧﹐後溪主之。

振寒﹐熱頸項腫﹐實則肘攣頭項痛狂易﹐虛則生疣﹐小者痂疥﹐支正主之。

气喘﹐熱病衄不止﹐煩心善悲﹐腹脹逆息﹐熱气﹐足脛中寒不得臥﹐气滿胸中﹐熱暴泄﹐仰息﹐足下寒﹐中悶﹐嘔吐﹐不欲食飲﹐隱白主之。

熱痛煩心﹐足寒淸﹐多汗﹐先取然谷﹐後取太溪﹑大指間動脈﹐皆先補之。

手足寒至節﹐喘息者﹐死。

手足淸﹐煩熱﹐汗不出﹐手肢轉筋﹐頭痛如錐刺之狀﹐熱不可以動﹐動益煩心﹐喉痺﹐舌捲幹﹐臂內廉不可及頭﹐耳聾鳴﹐竅陰皆主之。

膝外廉痛﹐熱病汗不出﹐目外眥赤痛﹐頭眩﹐兩頷痛﹐寒逆泣出﹐耳鳴聾﹐多汗﹐目癢﹐胸中痛﹐不可反側﹐痛無常處﹐俠溪主之。

目視不明﹐振寒﹐目翳﹐瞳子不見﹐腰兩脇痛﹐腳酸轉筋﹐丘墟主之。

頭重鼻衄及瘈瘲﹐汗不出﹐煩心﹐足下熱﹐不欲近衣﹐項痛目翳﹐鼻及小便皆不利﹐至陰主之。

鼽衄腰脊﹐腳腨酸重﹐戰栗不能久立﹐腨如裂﹐腳跟急痛﹐足攣引少腹痛﹐喉咽痛﹐大便難﹐﹝月眞﹞脹﹐承山主之。

四厥手足悶者﹐使人久持之﹐厥熱脛痛﹐內庭主之。痙驚互引﹐腳如結﹐腨如裂﹐束骨主之。

痙脊項彊﹐眩運﹐腳如結腨如裂﹐昆侖主之。

風痺注病不可已者﹐足如履冰﹐時如入湯中﹐肢脛淫濼﹐煩心頭痛﹐時嘔時悶﹐眩已汗出﹐久則目眩﹐悲以喜怒﹐短气不樂﹐不出三年死。

足痺不可舉﹐側而取之﹐在樞闔中。以員利鍼﹐大鍼不可。膝中痛﹐取犢鼻以員利鍼。鍼發而間之。鍼大如犛﹐刺膝無疑。

足不仁﹐刺風府。

腰以下至足淸不仁﹐不可以坐起﹐尻不舉﹐腰兪主之。

足下熱﹐痛不能久坐﹐濕痺不能行﹐三陰交主之。

膝外廉痛不可屈伸﹐脛痺不仁﹐陽關主之。

髀樞中痛不可舉﹐以毫鍼寒而畱之﹐以月生死爲痏數﹐立已。長鍼亦可。

偏枯﹐四肢不用﹐善驚﹐大巨主之。

手臂不得上頭﹐尺澤主之。

兩手攣不收伸﹐及腋偏枯不仁﹐手瘈偏小筋急﹐大陵主之。

足不收﹐痛不可以行﹐天泉主之。

足下緩失履﹐衝陽主之。

手及腎攣﹐神門主之。

痱痿臂腕不用﹐唇吻不收﹐合谷主之。

肘痛不能自帶衣起﹐頭眩頷痛﹐面黑﹐風肩背痛不可顧﹐關衝主之。

嗌外腫﹐肘臂痛﹐五指瘈﹐不可屈伸﹐頭眩﹐頷額顱痛﹐中渚主之。

偏枯臂腕發痛﹐肘屈不得伸手﹐又風頭痛涕出﹐肩臂頸痛﹐項急煩滿﹐驚﹐五指掣不可屈伸﹐戰怵﹐腕骨主之。

風眩驚﹐手腕痛﹐泄風﹐汗出至腰﹐陽谷主之。

風逆暴﹐四肢腫﹐濕則唏然寒﹐饑則煩心﹐飽則眩﹐大都主之。

風逆四肢腫﹐復澑主之。

痿厥風頭重頞痛﹐樞股腨外廉骨痛﹐瘈瘲痺不仁﹐振寒﹐時有熱﹐四肢不舉﹐趺陽主之。

腰痛﹐頸項痛﹐歷節﹐汗出而步履寒復不仁﹐腨中痛﹐飛陽主之。

肩中熱﹐指臂痛﹐肩髃主之。

肩重不舉﹐臂痛﹐肩髎主之。

肩重﹐肘臂痛不可舉﹐天宗主之。

肘痛﹐尺澤主之。

肩肘中痛難屈伸﹐手不可舉﹐腕重急﹐曲池主之。

肩肘節酸重﹐臂痛不可屈伸﹐肘髎主之。

肘中濯濯﹐臂內廉痛不可及頭﹐外關主之。

肘痛引肩﹐不可屈伸﹐振寒熱﹐頸項肩背痛﹐臂痿痺不仁﹐天井主之。

肘臂腕中痛﹐頸腫不可以顧﹐頭項急﹐痛眩淫濼﹐肩胛小指痛﹐前谷主之。

肩痛不可自帶衣﹐臂腕外側痛不舉﹐陽谷主之。

臂不可舉﹐頭項痛﹐咽腫不可咽﹐前谷主之。

肩痛欲折﹐臑如拔﹐手不能自上下﹐養老主之。

嗜臥﹐四肢不欲動搖﹐身體黃﹐灸手五里。左取右﹐右取左。

女子手腳拘攣﹐腹滿疝﹐月水不通﹐乳餘疾﹐絕子陰癢﹐陰交主之。

婦人陰挺出﹐四肢淫濼﹐身悶﹐照海主之。

膝內廉痛引臏﹐不可屈伸﹐連腹引咽喉痛﹐膝關主之。

痺脛重﹐足跗不收﹐跟痛﹐巨虛下廉主之。

脛痛﹐足緩失履﹐濕痺﹐足下熱﹐不能久立﹐條口主之。

脛苦痺﹐膝不能屈伸﹐不可以行﹐梁丘主之。

膝寒痺不仁﹐不可屈伸﹐髀關主之。

髀痺引膝股﹐外廉痛不仁﹐筋急﹐陽陵泉主之。

寒從足小指起﹐脈痺上下帶﹐胸脇痛無常處﹐至陰主之。

足大指搏傷﹐下車挃地﹐通背﹐指端傷爲筋痺﹐解溪主之。

熱病煩心﹐心悶而汗不出﹐掌中熱﹐心痛﹐身熱如火﹐浸淫煩滿﹐舌本痛﹐中衝主之。

熱病刺然谷。足先寒﹐上至膝﹐乃出鍼。

厥﹐四逆﹐喘气滿風﹐身汗出而淸﹐髖髀中痛﹐不可得行﹐足外皮痛﹐臨泣主之。

身懈寒﹐少气﹐熱甚﹐惡人﹐心惕惕然﹐取飛揚及絕骨﹑跗下臨泣﹐立已。淫濼脛酸﹐熱病汗不出﹐皆主之。

寒濯濯﹐舌煩﹐手臂不仁﹐唾沫唇幹﹐引飲﹐手腕攣﹐指肢痛﹐肺脹上气﹐耳中生風﹐咳喘逆痺﹐臂痛嘔吐﹐飲食不下膨膨然﹐少商主之。

《千金方》曰﹕掖門主手臂病。巨闕主手淸。肩貞主手麻木不舉。陰交主手腳拘攣。少商主手不仁。列缺主手臂身熱。大陵主手攣不伸﹐又云主手掣小偏。內關主手中風熱。間使主手痛。曲澤主手背逆气。中衝﹑勞宮﹑少衝﹑大泉﹑經渠﹑列缺﹐主手掌熱﹐肘中痛。前腋主臂裏攣急﹐手不上舉。尺澤主掣痛﹐手不可伸。神門﹑少海主手臂攣。養老主手不得上下。內庭主四厥手足悶。腕骨﹑中渚主五指掣不可屈伸。曲池主手不可舉重﹐腕急肘中痛﹐難屈伸﹔又云主手不舉。陽溪主臂腕外側痛不舉。心兪﹑肝兪主筋急﹐手相引。尺澤﹑關衝﹑外關﹑竅陰﹐主臂不及頭。前谷﹑後溪﹑陽溪﹐主臂重痛肘孿。臑會﹑支溝﹑曲池﹑腕骨﹑肘髎﹐主肘節痺﹐臂酸重﹐腋急痛﹐肘難屈伸。中﹝月呂﹞兪﹑譩嘻主腋攣。腕骨﹑前谷﹑曲池﹑陽谷﹐主臂腕急﹐腕外側痛﹐脫如拔。天井﹑外關﹑曲池﹐主臂痿不伸。大泉﹑經渠主臂內廉痛。巨骨﹑前谷主內不舉。肩髎﹑天宗﹑陽谷﹐主臂痛。曲池﹑關衝﹑三里﹑中渚﹑陽谷﹑尺澤﹐主肘痛時寒。關衝主肘疼﹐不能自穿衣。魚際﹑靈道主肘攣柱滿。大陵主肘攣腋腫。間使主肘內廉痛。地五會﹑陽輔﹑申脈﹑委陽﹑天池﹑臨泣﹐主腋下腫。天宗主肩重臂痛。肩外腧主肩甲痛而寒至肘。腕骨主肩臂痛。陽關主膝外廉痛﹐不可屈伸﹐脛痺不仁。昆侖主腳如結﹐踝如裂。陰陵泉主足痺痛。京骨﹑承山﹑承筋﹑商丘﹐主腳攣。承山﹑承筋主腳脛酸﹐腳急跟痛﹐腳筋急痛兢兢。浮白主足緩不收。天柱﹑行間主足不任身。行間主厥足中熱。然谷主足不能安﹐脛酸不能久立。中都主足下熱﹐脛寒不能久立﹐濕痺不能行。衝陽﹑三里﹑僕參﹑飛揚﹑復澑﹑完骨﹐主足痿失履不收。僕參主足跟中踝後痛。飛揚主腨中痛。復澑主脛寒不能自溫﹐又主腳後廉急不可前﹐足跗痛。京骨﹑然谷﹑腎兪﹐主足痛。太溪﹑次髎﹑膀胱腧﹐主足淸不仁。太溪主手足寒至節。地倉﹑太泉主足痿躃不能行。光明主痿躄﹐坐不能起。風府﹑腰兪主足不仁。條口﹑三里﹑承山﹑承筋﹐主足下熱﹐不能久立。丘墟主腕不收﹐坐不得起﹐髀樞腳痛。陽輔﹑陽交﹑陽陵泉﹐主髀樞膝骨痺不仁。環跳﹑束骨﹑交信﹑陰交﹑陰捨﹐主髀樞中痛不可舉。臨泣﹑三陰交﹐主髀中痛不得行﹐足外皮痛。申脈﹑隱白﹑行間﹐主脛中寒熱。太衝﹑湧泉主脛酸。趺陽主腨外廉骨痛。至陰主風寒從足小指起﹐脈痺上下。至陽主脛疼﹐四肢重﹐少气難言。厲兌﹑條口﹑三陰交﹐主脛寒不得臥。內庭﹑環眺主肢痛不可屈伸。陽間﹑環跳﹑承筋﹐主脛痺不仁。湧泉﹑然谷﹐主五趾盡痛﹐足不踐地。風市主兩膝孿﹐痛引脇﹐拘急嚲躄﹐或靑或焦﹐或枯或黧如腐木。太衝主膝內踝前痛。梁丘﹑曲泉﹑陽關﹐主筋攣膝不得屈伸﹐不可以行。犢鼻主膝中痛不仁。犢鼻主膝不仁難跪。中封主少气﹐身重濕膝踵﹐內踝前痛。解溪﹑條口﹑丘墟﹑太白﹐主膝股腫胻酸轉筋。合陽主膝股重。上廉主風水膝腫。陰市主膝上寒。伏兔主膝中寒。俠溪﹑陽關主膝外廉痛。髀關主膝寒不仁﹐痿痺不得屈伸。光明主膝痛脛熱﹐不能行﹐手足偏小。膝關主膝內廉痛﹐引臏不可屈伸﹐連腹引咽喉痛。凡犢鼻腫﹐可灸不可刺﹐若其上堅﹐勿攻。攻之卽死。章門主四肢懈惰﹑喜怒。列缺主四肢厥﹑喜笑。曲泉﹑趺陽﹑天池﹑大巨﹑支溝﹑小海﹑絕骨﹑前谷﹐主四肢不舉。照海主四肢淫濼。五里﹑三陽絡﹑天井﹑厲兌﹑三間﹐主嗜臥﹐四肢不欲動搖。復澑﹑丰隆﹑大都﹐主風逆四肢腫。

腳气初灸風市﹐次灸伏兔﹐次灸犢鼻﹐次灸膝兩眼﹐次灸三里﹐次灸上廉﹐次灸下廉﹐次灸絕骨。

凡灸八處﹕第一風市穴。可令病人起﹐正身平立﹐垂兩臂直下﹐舒十指掩著兩髀﹐便點當手中央指頭髀大筋上是。灸之百壯﹐多亦任人﹐輕者不可減百壯﹐重者乃至一處五六百壯﹐勿令頓灸﹐三報之﹐佳。第二伏兔穴。令病人累趺端坐﹐以病人手掌橫掩膝上﹐指下旁與曲膝頭齊﹐上旁側肉際當中央是。灸百壯﹐亦可五十壯。第三犢鼻穴。在膝頭蓋骨上際﹐外骨邊平處﹐以手按之﹐得節解則是﹔一云在膝頭下﹐近外三骨箕腫中動腳﹐以手按之﹐得窟解是。灸之五十壯﹐可至百壯。第四膝眼穴。在膝頭骨下兩旁陷者﹐宛宛中是。第五三里穴。在膝頭骨節下五寸﹐附脛骨外是﹔一云﹐在膝頭骨節下三寸﹐人長短大小﹐當以病人手度取。灸之百壯。第六上廉穴。在三里下一寸﹐亦附脛骨外是。灸之百壯。第七下廉穴。在上廉下一寸﹔一云附脛骨外是。灸之百壯。第八絕骨穴。在腳外踝上一寸﹐一云四寸是。凡此諸穴﹐灸不必一頓灸盡壯數﹐可日日報灸之。三日之中﹐灸令盡壯數爲佳。凡病一腳則灸一腳﹐病兩腳則灸兩腳。凡腳弱病皆多兩腳。又一方云﹕如覺腳惡便灸三里及絕骨各一處。兩腳惡者﹐合四處灸之。多少隨病輕重﹐大要𨿽輕﹐不可減百壯。不瘥﹐速以次灸之﹐多多益佳。一說灸絕骨最要。人有患此腳弱﹐不卽治﹐及少腹腹腫大﹐上气﹐於是乃須大法灸隨諸兪﹐及諸關節腹背﹐盡灸之﹐並服八風散﹐往往得瘥者。覺病入腹﹐若病人不堪痛﹐不能盡作大灸﹐但灸胸心腹諸穴﹐及兩腳諸穴﹐亦有得好瘥者。凡量一夫之法﹐覆手﹐並舒四指﹐對度四指上中節上﹐橫過爲一夫。夫有兩種﹐有三指爲一夫者﹐此腳弱灸以四指爲一夫也。亦依支法存舊法﹐梁丘﹑犢鼻﹑三里﹑上廉﹑下廉﹑解溪﹑太衝﹑陽陵泉﹑絕骨﹑昆侖﹑陰陵泉﹑三陰交三陰交此下原本有「足太陰﹑足太陽」﹐系衍文﹐刪。﹑公孫﹑復澑﹑然谷﹑湧泉﹑承山﹑束骨等﹐凡一十八穴。舊法多灸百會﹑風府﹑五臟六腑腧募。頃來灸者﹐悉覺引气向上﹐所以不取其法。气不止者﹐可用之。其要﹐病已成﹐恐不救者﹐悉須灸之。其足十趾﹐去趾奇一分﹐兩足凡八穴﹐曹氏乃曰八衝﹐極下气﹐有效。其足十指端﹐名曰气端﹐日灸三壯﹐並大神要。其八衝可日灸七壯﹐气下卽止。病者非深相委悉﹐愼勿爲人灸之。愼之愼之。凡灸八衝﹐艾炷須小作之。

《衛生寶鑑》曰﹕胻寒﹐气海一穴﹐在臍下一寸五分﹐任脈所發。三里二穴﹐在膝下三寸﹐胻外廉兩筋間﹐舉足取之﹐足陽明脈所合也。可灸三壯﹐鍼入五分。三陰交二穴﹐足內踝上三寸骨下陷中﹐足太陰﹑少陰﹑厥陰之交會﹐可灸三壯﹐鍼入三分。

髓會絕骨。《鍼經》云﹕腦髓消﹐脛酸﹐耳鳴。絕骨在外踝上﹐輔骨下﹐當腘中是也。髓會之處也。潔古老人云﹕頭熱如火﹐足冷如冰﹐可灸陽輔穴。又云﹕胻酸冷﹐絕骨取之。陽輔二穴﹐在足外踝上四寸﹐輔骨前﹐絕骨端﹐如前三分﹐去丘墟七寸﹐足少陽脈之所行也。可灸三七壯﹐鍼入五分。

《醫學綱目》曰﹕足跟紅腫﹐凍瘡﹐於足指面﹑後跟赤白肉際﹐骨下﹐刺入三分﹐彈鍼出血﹐可灸二七壯。

腳气腫痛﹐取三里﹑絕骨各二寸半﹔丘墟鍼入一寸﹐瀉之﹔行間五分﹐畱八吸瀉之﹔解溪鍼入五分﹐畱十吸瀉之﹔商丘鍼入五分﹐瀉十吸。

治腳气諸穴﹐隨經選用之。陷谷三分瀉之﹔前谷五分瀉之﹐灸﹔中封瀉之﹐灸﹔俠溪先瀉後補﹐灸﹔陽輔絕骨各二寸半瀉之﹐灸﹔通谷一分瀉之﹐灸。

扁鵲治腳气﹐取腎气在臍旁﹐相去各四寸。肩井﹑三里﹑气海﹑交龍。

寒濕腳气紅腫生瘡﹐取中封五分瀉之﹔陽輔﹑絕骨各二寸半瀉之﹐灸。

又法﹕取行間﹑三里﹑照海﹑昆侖﹑絕骨﹑京骨﹑委中﹑三陰交。

兩足麻及足膝無力﹐取風市﹐在腿外廉﹐垂手中指點到處是穴。鍼五分﹐補多瀉少﹐畱五呼﹐先瀉成﹐後補生。

又﹕足不能行﹐取丘墟﹑行間﹑昆侖﹑太衝﹑陽輔﹑三陰交﹑復澑﹑三里。此一穴大治足不能行。

刺灸諸痛法﹐先明經脈﹐次別淺深。蓋經脈者﹐爲手足十二經脈也。

臂膊疼痛﹕肩髃﹑手三里﹑外關。

臂膊疼痛﹐並麻痺﹕肩髃﹑肩井﹑曲池。

又法﹕取肩髃﹑曲池﹑手上廉﹑合谷。不應﹐再取肩井﹑列缺。

臂痛連腕﹕取腋門﹐沿皮向後透陽池﹐瀉之﹔中渚沿皮透腕骨﹐瀉之。

臂內廉痛﹕取經渠一分﹐忌灸﹔靈道一分﹐臥鍼﹐向前三分﹔少海五分。

臂酸攣﹕取肘髎﹑竅陰﹑尺澤﹑前谷﹑後溪。

腕痛取陽溪﹑曲池。

腕無力並痛﹕取腕骨﹐橫鍼入三分﹐痛則瀉﹐無力則補﹔曲池﹐補瀉同上。

五指拘攣﹕取三間一分﹐先瀉後補﹐灸之﹔前谷一分﹐瀉之﹐灸。

五指皆痛﹕取陽池﹑外關﹑合谷。

胯痛腿支風﹕取環跳﹐在髀樞中﹐側臥﹐伸下足﹐屈上足﹐方可鍼。可入三寸半﹐補少瀉多﹐畱八吸﹔居髎﹐一寸二分﹐畱八吸﹐瀉之﹔委中出血。

胯痛蹶足﹕取環跳﹑懸鍾﹝《摘英》作丘墟﹞﹐鍼五分﹐畱三呼﹐灸三壯。

胯痛腳支風不能轉側﹐舉動艱難﹕取環跳三寸半﹐灸七七壯﹔風市灸二七壯。又取委中﹑昆侖﹑三里﹑陽陵泉。如不已﹐取下穴﹕五樞﹑陽輔。

腰腳痛﹕取委中﹑昆侖﹑人中。

側腳風﹕取絕骨﹑太衝。

髀樞痛﹕足脛寒熱﹐足外廉皮骨痛﹐取臨泣一分﹐足三陰寸半﹐陽輔。

髀筋急﹐脛痛足緩﹐痿痺腨疼﹐膝冷﹐外廉不可屈伸﹐濕痺流腫﹐取風市﹑中瀆﹑陽關﹑懸鍾。

腿痛﹕取陽陵泉﹑三里﹑伏兔﹑陰市。

腿膝拘攣﹐痛引脇﹐或靑或焦﹐或黧或枯﹐如腐木狀﹐風市灸之﹐取陽陵泉﹑曲泉﹑昆侖。

腿膝外廉痛﹐股腫胻酸﹐轉筋痿痺﹐或膝脛熱不可行動﹐取俠溪五分﹐髀關﹑光明各一寸。

髀痺引膝﹐股外廉急痛﹐脛酸﹐搖動有聲﹐諸節酸不能行﹐取陽陵泉﹑絕骨﹑中封。

腿膝內廉﹐痛引臏不可屈伸﹐連腹引咽喉痛﹐取太衝五分﹐中封﹑膝關。

脛酸寒﹐足下熱不能久立﹐濕痺不仁﹐取中都﹑衝陽﹑承山﹑承筋。

脛寒四肢重﹐少气難言﹐不得臥﹐取至陽﹑三陰交。

艸鞋風﹕取昆侖瀉之﹐畱六呼﹔太溪瀉之﹐畱六呼﹔申脈五分﹐補少瀉多﹐畱二呼﹐忌灸。

艸鞋風﹐足腕痛﹕取昆侖透太溪﹔又取丘墟﹑商丘各寸半﹐瀉之﹐灸。

又法﹕取昆侖﹑丘墟﹑商丘﹑照海。如不已﹐取後穴﹕太衝﹑解溪。

足腕不任﹐痿躄坐不起﹐髀腳痛﹐取光明沿皮五分﹐丘墟直五分。

腕緩不收﹐覆足不任﹐脛酸﹐取然谷﹑浮白﹑昆侖。

外踝紅腫痛﹐取申脈半寸瀉之。

繞踝風取曲池。如繞外踝痛﹐兼刺孫絡﹔如繞內踝痛﹐取足少陽小指間三分﹐兼刺大都三分﹔如繞前廉痛﹐刺行間六分。

腳背紅腫﹐取太衝﹑丘墟﹑衝陽﹐彈鍼出血﹔臨泣。

又法﹕取太衝﹑臨泣﹑行間﹑內庭。如不已﹐取昆侖﹑丘墟。

大拇指本節前骨疼﹐取太衝﹐彈鍼出血。

足五指盡痛﹐不得踐地﹐取湧泉二分﹐然谷一分。

鶴膝風腫及腿痛﹕取髖骨﹐在膝蓋骨上一寸﹐梁丘穴兩旁各五分﹐鍼入五分﹐畱一吸﹐瀉之﹔又取膝關﹐在膝蓋骨下﹐犢鼻內旁﹐橫鍼透膝眼﹐在犢鼻外旁﹐禁灸﹐畱八呼﹐瀉之。

又法﹕取膝關﹑委中三寸半﹐俱紫脈上出血爲妙。又取三里。如不已﹐取陽陵泉﹑中脘﹑丰隆。

膝腫取行間﹔又取陽陵泉橫透陰陵泉﹐補生瀉成﹔取陰陵泉橫透陽陵泉﹐補生瀉成﹔又取膝間。

腳拗痛﹐取委中出血。

腳膝痛筋急﹐取風池﹑三間﹑三陰交﹑三里。

蹇膝伸不屈治其楗。在髀輔骨上橫骨下﹐股外之中﹐側立搖動取之﹐筋動應手。

坐而膝痛治其機。在髀骨兩旁相接處。

立而暑解治其骸關。膝解爲骸關。若膝痛起立﹐而膝骨解中熱者﹐治其骸關。

膝痛﹐痛及拇指﹐治其腘。在膝解之後﹐曲腳之中﹐委中穴。

坐而膝痛如物隱者﹐冶其關。在楗之後背﹐立按之﹐動搖﹐筋應手。

膝痛不可屈伸﹐治其背內﹐大杼穴也。

連胻若折﹐治陽明中兪髎﹐三里穴也。

膝痛若別﹐治巨陽少陽榮巨陽少陰榮據《素問》骨空論王冰注﹐當爲通谷﹑然谷二穴。﹐然谷穴也。

淫濼脛酸﹐不能久立﹐治少陽之維維原作「雜」﹐據《素問》骨空論攺。《新校正》云﹕按《甲乙經》外踝上五寸乃足少陽之絡﹐此云維者﹐字之悞也。﹐在外踝上五寸﹐光明穴也。

兩肘俱攣﹕取曲池九分﹐先瀉後補﹐補四呼﹐瀉九呼﹔尺澤﹐手如弓方可鍼﹐五分﹐先補後瀉。

筋攣骨痛﹐取魂門補之。

張仲文神仙灸法﹐治腳筋攣急﹐不可屈伸﹕灸曲﹝月秋﹞兩文頭左右腳四處﹐各三壯﹐卽內外曲交穴。每灸一腳﹐二火齊下﹐艾炷才燒至肉﹐初覺疼﹐便用二人齊吹至火滅﹐午時著艾﹐至人定已來﹐臟腑自動一二行﹐或轉動如雷聲﹐其疾立愈。此法神效﹐卒不可量也。

膝曲筋急﹐不可舒﹐取曲泉一寸半。

膝筋拘攣不開﹐取兩膝外曲交尖﹐灸二十七壯﹐卽委陽穴。

《景嶽全書》曰﹕凡腳气初覺﹐卽灸患處二三十壯﹐或用雷火鍼以導引濕气外出﹐及飲醪醴以通經散邪﹐其要法也。

若壅旣成而邪盛者﹐必腫痛熱甚﹐一時藥餌難散﹐宜砭去惡血以消熱腫﹐砭刺之後﹐以藥繼之。

導引

《奇效良方》曰﹕治腳轉筋急﹐伸腳﹐將腳緊鉤向前﹐其痛卽止。

《保生祕要》曰﹕手足麻風導引法﹐將左足搭右膝上﹐以右手扳左腳﹐左手托腳跟﹐扳向右﹐頭卽轉。左右亦如之。兼法﹕運動气脈﹐自潮運功﹐气血兩虛之證﹐起於歸元﹐會意運法﹐漸行患處﹐多旋百轉﹐以還原位。行住坐臥得閒﹐皆可運用。或時以指甲撚麻處﹐撚之覺痛﹐使血來潮之意。

手足風病﹐念臍行通關法﹐或念背﹐再推散四肢﹐去手骨節疼痛﹐想火燒之。

手指痛﹐依患處念﹐用環轉﹐再折分散。

手足不仁﹕目轉臍輪並气海﹐夜翻背水漑昆侖。徧身汗出四肢瘥﹐要在勤行是妙功。還宜兩足交相擦﹐更可三陰穴處同。

手足餒﹐先念臍﹐次湧泉處肋拔上至臍﹐又從臍處肋拔下至湧泉止﹐又從左手肋拔過右手﹐右手肋拔過左手﹐每次行六徧。

手足﹐火燒患處﹐推散﹐想水洗之。

手生魯瘟﹐手內外骨節處﹐想火燒之﹐又以水洗之﹐再通散四肢血脈。

足脛臁瘡﹐依患處念用環轉數次﹐推開分散﹐用火燒之﹐卽愈。

手戰風﹐從左手心處﹐想火起轉至於肩﹐過心頭﹐直至右手心處﹐亦想火轉至肩﹐過心頭﹐於左手心處。

腳气﹐湧泉穴﹐在足心﹐濕气皆從此入﹐日夕之間﹐常以兩足赤肉更次﹐用一手握指﹐一手摩擦﹐數目多時﹐覺足心熱﹐卽將腳指略略動轉﹐捲則少歇。或令人擦之﹐亦得。終不若自擦爲佳。腳力彊健﹐無痿弱酸痛之疾矣。

附通關法﹐從北極定樞斗柄﹐大旋三徧﹐天地包羅﹐行於臍下﹐分開兩路﹐旋下兩腿之前﹐聯絡不絕﹐雙行轉腿底﹐向後繞元海﹐上至命門會合﹐從右轉左大旋三徧﹐從椎骨下分行兩肩﹐經肘後外關﹐達掌心﹐循內關過肩井﹐由項後透泥丸﹐行明堂﹐漸落雙瞳﹐白面部下胸膈﹐會心窩﹐從左轉下降﹐大旋三徧﹐如前臍下分開﹐循環徧體﹐周流運用﹐卯酉二辰行之﹐或九度或二十一度而止﹐愼勿執著﹐若有若無﹐此所謂煉其形和其气也。古今圖書集成醫部全錄卷一百九十八

四肢門

醫案

《三國誌》華佗別傳曰﹕人有在靑龍中見山陽太守廣陵劉景宗﹐景宗說中平曰﹕數見華佗﹐其治病手脈之候﹐其驗若神。瑯邪劉勛爲河內太守﹐有女年幾二十﹐左腳膝裏上有瘡﹐癢而不痛﹐瘡愈數十日復發﹐如此七八年。迎佗使視﹐佗曰﹕是易治之。當得稻糠黃色犬一頭﹐好馬二匹﹐以繩系大頸﹐使走馬牽犬﹐馬極輒易﹐計馬走三十餘里﹐犬不能行﹐復令步人拖曳﹐計向五十里。乃以藥飲女﹐女卽安臥不知人。因取大刀斷犬腹近後腳之前﹐以所斷之處向瘡口﹐令去二三寸停之。須臾有若蛇者﹐從瘡中而出﹐便以鐵錐橫貫蛇頭﹐蛇在皮中﹐動搖良久﹐須臾不動﹐乃牽出﹐長三尺許﹐純是蛇﹐但有眼處而無童子﹐又逆鱗耳。以膏散著瘡中﹐七日愈。

《兵部手集》曰﹕武元衡相國在西川﹐自苦脛瘡﹐焮癢不可堪﹐百醫無效。及到京﹐有廳吏上此方﹐用之便瘥也。方用馬齒莧搗爛敷上﹐不過三兩徧。

《揮塵錄》曰﹕會稽楊梅﹐爲天下冠。童貫苦腳气﹐或云楊梅仁可治之。郡守王嶷饋五十石﹐貫用之而愈。取仁法﹐以柿漆拌核﹐暴之則自裂出也。

《儒門事親》曰﹕新寨馬叟年五十九﹐因欠秋稅﹐官杖之﹐得驚气﹐成風搐已三年矣。病大發則手足顫掉﹐不能持物﹐食則令人代晡﹐口目張睒﹐唇舌嚼爛﹐抖擻之狀﹐如綫引傀儡﹐每發市人皆聚觀。夜臥發熱﹐衣被盡去﹐徧身燥癢﹐中熱而反外寒﹐久欲自盡﹐手不能繩。傾產求醫﹐至破其家而病益堅。叟之子﹐邑中舊小吏也﹐以父母病訊戴人。戴人曰﹕此病甚易治。若隆暑時﹐不過一湧﹐再湧則愈。今已秋寒﹐可三之。如未愈﹐更刺兪穴必愈。先以通聖散汗之﹐繼服湧劑﹐則吐痰一二升﹐至晚又下五七行﹐其疾小愈。待五日再一湧﹐出痰三四升﹐如雞黃成塊狀﹐如湯熱。叟以手顫不能自探﹐妻與代探﹐咽嗌腫傷﹐昏憒如醉﹐約一二時許﹐稍醒﹐又下數行﹐立覺勢輕顫減﹐熱亦不作﹐足亦能步﹐手能巾櫛﹐自持匙箸。未至三湧﹐病去如濯﹐病後但覺極寒。戴人曰﹕當以食補之﹐久則自退。蓋大疾之去﹐衛气未復﹐故宜以散風導气之藥﹐切不可以熱劑溫之﹐恐反成他病也。

黃如村一叟兩手搐搦﹐狀如拽鋸﹐冬月不能覆被。適戴人之舞陽﹐道經黃如﹐不及用藥﹐鍼其兩手大指後中注穴上。戴人曰﹕自肘已上皆無病﹐惟兩手搐搦﹐左氏所謂風淫末疾者此也。或刺後溪﹐手太陽穴也﹐屈小指握紋盡處是穴。

李氏一小兒病手足搐搦﹐以示戴人。戴人曰﹕心火勝也﹐勿持捉其手﹐當從搐搦﹐此由乳母保抱太極所致。乃令掃淨地﹐以水灑之﹐幹令復灑之﹐令極濕﹐俯臥兒於地上﹐良久﹐渾身轉側﹐泥涴皆滿﹐仍以水洗之﹐少頃而瘥矣。

一稅官風寒濕痺﹐腰腳沈重浮腫﹐夜則痛甚﹔兩足惡寒﹐經五六月間﹐猶著綿襪﹔足膝皮膚﹐少有跣露﹐則冷風襲之﹐流入經絡﹐其病轉劇﹐走注上下﹐往來無定﹔其痛極處﹐便攣急而腫起﹐肉色不變﹐腠理如虫行﹐每遇風冷﹐病必轉增﹔飲食減少﹐肌體瘦乏﹐須人扶稍能行立。所服者﹐烏﹑附﹑姜﹑桂﹐種種燥熱﹐燔鍼著灸﹐莫知其數﹐前後三年不愈。一日﹐予脈之﹐其兩手皆沈滑有力﹐先以導水丸﹑通經散各一服﹐是夜瀉三十餘行﹐痛減半。漸服赤茯苓湯﹑川芎湯﹑防風湯﹐此三方在《宣明論》中治痺方是也。日三服﹐煎七八錢﹐漐漐然汗出﹐又作玲瓏竈法燻蒸而愈。

潁臯韓吉卿自髀至足﹐生濕慝瘡﹐大者如錢﹐小者如豆﹐癢則搔破﹐水到則浸淫﹐狀類虫行褲襪﹐愈而復生﹐瘢痕成凹﹐十餘年不瘥。戴人哂之曰﹕此濕慝瘡也。由水濕而得﹐故多在足下。以舟車﹑浚川﹐大下十餘行﹐一去如掃。

谷陽鎭酒監張仲溫謁一廟觀﹐匠者砌露臺髙四尺許﹐因登之﹐下臺或肭一足﹐外踝腫起﹐熱痛如火。一醫欲以﹝金非﹞鍼刺腫上出血。戴人急止之曰﹕肭已痛矣﹐更加鍼之﹐二痛俱作﹐何以忍也﹖乃與神佑丸八九十丸﹐下二十餘行﹐禁食熱物。夜半﹐腫處發癢﹐痛止﹐行步如常。戴人曰﹕吾此法十治十愈﹐不誑後人。

常仲明之妻﹐每遇冬寒﹐兩手熱痛。戴人曰﹕四肢者﹐諸陽之本也﹐當夏時散越而不痛﹐及乎秋冬﹐收斂則痛。以三花神佑丸﹐大下之而愈。

郾城梁賈人﹐年六十餘。忽曉起梳髮﹐覺左手指麻﹐斯須半臂麻﹐又一臂麻﹐斯須頭一半麻﹐比及梳畢﹐從脇至足皆麻。大便二三日不通。往問他醫﹐皆云風也﹐或藥或鍼皆不解﹐求治於戴人。戴人曰﹕左手三部脈皆伏﹐比右手小三倍﹐此枯濇痺也﹐不可純歸之風。亦有火燥相兼﹐乃命一湧一泄一汗﹐其麻立已。後以辛涼之劑調之﹐潤燥之劑濡之﹐惟小指次指尙麻。戴人曰﹕病根已去﹐此餘烈也。方可鍼溪谷。溪谷者﹐骨空也。一日﹐晴和﹐往鍼之﹐用《靈樞》中雞足法﹐向上臥鍼﹐三進三引訖﹐復卓鍼起﹐向下臥鍼送入﹐指間皆然﹐手熱如火﹐其麻全去。昔劉河間作《原病式》﹐常以麻與濇同歸燥門中﹐眞知病機者也。

陽夏胡家婦﹐手足風裂﹐其兩目昏漫。戴人曰﹕厥陰所至爲璺。又曰﹕鳴紊啟圻﹐皆風之用。風屬木﹐木郁者達之。達謂吐也。先令湧之﹐繼以調胃承气湯加當歸瀉之﹐立效。

戴人女僮足有凍瘡﹐戴人令服舟車丸﹑浚川散﹐大下之﹐遂愈。人或疑之。戴人曰﹕心火降則下寒消﹐何疑之有﹖

麻先生兄村行﹐爲犬所嚙。舁至家﹐脛腫如罐﹐堅若鐵石﹐毒气入裏﹐嘔不下食﹐頭痛而重。往問戴人。女僮曰﹕痛隨利減﹐以檳榔丸下之。見兩行﹐不瘥。適戴人自舞陽回﹐謂麻曰﹕脛腫如此﹐足之三陰三陽可行乎﹖麻曰﹕俱不可行。如是何不大下之﹖乃命夜臨臥服舟車丸百五十粒﹐通經散三四錢﹐比至夜半﹐下十四行﹐腫立消﹐作胡桃紋﹐反細於不傷之脛。戴人曰﹕愼勿貼膏紙﹐當令毒气出流﹐膿血水常行。又一日﹐戴人恐毒气末盡﹐又服舟車丸百餘粒﹐浚川散三四錢﹐見六行。病人曰﹕十四行易當﹐六行反難﹐何也﹖戴人曰﹕病盛則勝藥﹐病衰則不勝其藥。六日﹐其膿水盡。戴人曰﹕膿水行時﹐不畏風﹐盡後畏風也。乃以愈風餅子﹐日三服之。又二日﹐方與生肌散一敷之而成痂。嗚呼﹗用藥有多寡﹐使差別相懸﹐向使不見戴人﹐則利減之言非也﹐以此知知醫已難﹐用醫尢難。

麻先生妻病代指﹐痛不可忍﹐酒調通經散一錢﹐半夜先吐﹐吐畢而痛減。予因嘆曰﹕向見陳五會病此﹐醫以爲小虫傷﹐或以艸上有毒物﹐手因觸之﹐遷延數月﹐膿盡方已。以今日觀之﹐可以大笑。息帥腰股沈痛﹐行步坐馬皆不便。或作腳气寒濕治之﹐或作虛損治之。烏﹑附﹑乳﹑沒﹐活血壯筋骨之藥﹐無不用之。至六十餘日﹐目赤上熱﹐大小便俱濇﹐腰股之病如故。戴人診其兩手﹐脈皆沈遲。沈者在裏也﹐宜泄之。以舟車丸﹑浚川散各一服﹐去積水二十餘行。至早晨﹐服薤白粥一二頓﹐與之上馬﹐已能矍爍矣。

棠溪李十八郎病腰﹐腳大不伸﹐傴僂跛躄而行﹐已數年矣。服藥無功﹐止藥卻愈。因秋暮涉水﹐病復作。醫氏使服四斤丸。其父李仲安乃乞藥於戴人。戴人曰﹕近日服何藥﹖仲安曰﹕四斤丸。曰﹕目昏赤未﹖其父驚曰﹕目正暴發。戴人曰﹕宜速來﹐不來則喪明矣。始來﹐策杖而行﹐目腫無所見。戴人先令湧之﹐藥下忽走二十行﹐兩目頓明﹐策已棄去。比再湧泄﹐能讀官歷日。調一月﹐令服當歸丸﹐健步而歸矣。

《東垣十書》曰﹕靈壽縣董監軍﹐癸卯冬大雪時﹐因事到眞定﹐忽覺有風气暴至。診候得六脈俱弦甚﹐按之洪實有力。其證手攣急﹐大便祕濇﹐面赤熱﹐此風寒始至加於身也。四肢者﹐脾也﹐以風寒之邪傷之﹐則搐急而攣痺﹐乃風淫末疾而寒在外也。《內經》曰寒則筋攣﹐正謂此也。本人素飲酒﹐內有濕熱乘於腸胃之間﹐故大便祕濇而面赤熱。內則手足陽明受邪﹐外則足太陰脾經受風寒之邪。用桂枝﹑甘艸以卻其寒邪﹐而緩其急搐。又以黃蘗之苦寒﹐以瀉實而潤燥﹐急救腎水。用升麻﹑葛根以升陽气﹐行手足陽明之經﹐不令遏絕。更以桂枝辛熱﹐入手陽明之經爲引。用潤燥復以芍藥﹑甘艸專補脾气﹐使不受風寒之邪而退木邪專益肺金也。加人參以補元气爲之輔佐﹐加當歸身去裏急而和血潤燥。活血通經湯主之。

乙巳春﹐廉平章年三十八﹐身體充肥﹐腳气始發﹐頭面渾身肢節微腫﹐皆赤色﹐足脛赤腫﹐痛不可忍﹐不敢扶策﹐手著皮膚﹐其痛轉甚﹐起而復臥﹐臥而復起﹐晝夜苦楚﹐難以名狀﹐求予治之。平章以北土髙寒﹐故多飲酒﹐積久傷脾﹐不能運化﹐飲食下流之所致。投以當歸拈痛湯一兩二錢﹐其痛減半。再服﹐腫痛悉除。止有右手指末微赤腫﹐以三稜鍼刺手爪甲端﹐多出惡血﹐赤腫全去。不數日﹐因食濕面﹐肢體覺痛﹐再以枳實大黃湯治之。夫腳气之疾﹐皆水濕之爲也。面滋其濕﹐血壅而不行﹐故肢節煩疼。《內經》曰﹕風能勝濕。羌活辛溫﹐透關節去濕﹐故以爲主。血畱而不能行則痛﹐當歸之辛溫﹐散壅止痛﹔枳實之苦寒﹐治痞消食﹐故以爲臣。大黃苦寒﹐以導面之濕熱﹐並治諸老血畱結﹐取其峻快﹐故以爲使也。

《丹溪心法》曰﹕恂奶腳底如錐刺痛﹐或跗腫﹐手腕亦痛而腫﹐大便泄滑裏急﹐此血少﹐又下焦血分受濕气爲病﹐健步丸主之。

一村夫背傴僂而足攣﹐已成廢人。予診其脈﹐兩手皆沈弦而濇﹐遂以戴人煨腎散與之﹐上吐下瀉﹐過月餘久﹐吐瀉交作﹐如此凡三貼﹐然後平復。

司丞叔平生腳自踝以下常覺熱﹐冬不可加棉於上。嘗自言曰﹕我資稟壯不怕冷。予曰﹕此足三陰虛﹐宜斷欲事以補養陰血﹐庶乎可免。笑而不答。年方十七患痿﹐半年而死。

《衛生寶鑑》曰﹕眞定府張大年二十九﹐素好嗜酒﹐至元辛未五月間﹐病手指節腫痛﹐屈伸不利﹐膝臏亦然。心下痞滿﹐身體沈重﹐不欲飲食﹐食卽欲吐﹐面色痿黃﹐精神減少。至六月間來求予治之﹐診其脈沈而緩﹐緩者脾也。《難經》云﹕腧主體重節痛。兪者﹐脾之所主﹐四肢屬脾﹐蓋其人素飲酒﹐加之時助濕气大勝﹐流於四肢﹐故爲腫痛。《內經》云﹕諸濕腫痛﹐皆屬脾土。仲景云﹕濕流關節﹐肢體煩痛。此之謂也。宜以大羌活湯主之。《內經》云﹕濕淫於內﹐治以苦溫﹐以苦發之﹐以淡滲之。又云﹕風能勝濕。羌活﹑獨活辛溫﹐透關節而勝濕﹐故以爲君。升麻苦平﹐威靈仙﹑防風﹑蒼朮苦辛溫﹐發之者也﹐故以爲臣。血壅而不流﹐則加當歸辛溫以散之﹔甘艸甘溫﹐益气暖中﹔澤瀉鹹平﹐茯苓甘平﹐導濕而利小便﹐以淡滲之也。使气味相合﹐上下分散其濕也。

中書粘合公年四旬﹐軀幹魁梧﹐丙辰春﹐從徵至揚州北之東武﹐偶腳气忽作﹐徧身肢體微腫﹐其痛手不能近﹐足脛尢甚﹐履不任穿跣﹐以騎馬空兩鐙﹐而以竹器盛之﹐以困急來告。予思《內經》有云﹕飲發於中﹐胕腫於外。又云﹕諸痛爲實。血實者﹐宜決之。以三稜鍼數刺其腫上﹐血突出髙二尺餘﹐漸漸如綫流於地﹐約半升許﹐其色紫黑﹐頃時腫消痛減﹐以當歸拈痛湯重一兩半服之﹐是夜得睡﹐明日再服而愈。《本艸》十劑云﹕宣可去壅﹐通可去滯。《內經》云﹕濕淫於內﹐治以苦溫。羌活苦辛﹐透關節而勝濕﹐防風﹑甘艸溫散經絡中流濕﹐故以爲主。水性潤下﹐升麻﹑葛根苦辛平﹐味之薄者﹐陰中之陽﹐引而上行﹐以苦發之也。白朮苦甘溫﹐和中勝濕﹐蒼朮體輕浮﹐气力雄壯﹐能去皮膚腠理間濕﹐故以爲臣。夫血壅而不流則痛﹐當歸身辛溫以散之﹐使血气各有所歸。人參﹑甘艸甘溫﹐溫脾胃﹐養正气﹐使苦劑不能傷胃。仲景云﹕濕熱相合﹐肢節煩疼。苦參﹑黃芩﹑知母﹑茵陳苦寒﹐乃苦以泄之者也。凡皆制炒以爲因用。治濕不利小便﹐非其治也。豬苓甘溫平﹐澤瀉鹹平﹐淡以滲之﹐又能導其畱飲﹐故以爲佐。气味相合﹐上下分消其濕﹐使壅滯之气得宣通也。

徵南副元帥大忒木兒年六旬有八﹐戊午秋徵南﹐予從之。過揚州十里﹐時仲冬﹐病自利﹐完谷不化﹐臍腹冷疼﹐足胻寒﹐以手搔之不知痛癢﹐嘗燒石以溫之﹐亦不得暖。予診之脈沈細而微。予思之﹐年髙气弱﹐深入敵境﹐軍事繁冗﹐朝暮形寒﹐飲食失節﹐多飲乳酪﹐履於卑濕﹐陽不能外固﹐由是淸濕襲虛﹐病起於下﹐故胻寒而逆。《內經》云﹕感於寒而受病﹐微則爲咳﹐盛則爲泄爲痛﹐此寒濕相合而爲病也﹐法當急退寒濕之邪﹐峻補其陽﹐非灸不能病已。先以大艾炷於气海灸百壯﹐補下焦陽虛。次灸三里二穴各三七壯﹐治胻寒而逆﹐且接引陽气下行。又灸三陰交二穴﹐以散足受寒濕之邪。遂處方云﹐寒淫所勝治以辛熱﹐濕淫於外平以苦熱﹐以苦發之。以附子大辛熱﹐助陽退陰﹐溫經散寒﹐故以爲君。漧薑﹑官桂大熱辛甘﹐亦除寒濕﹔白朮﹑半夏苦辛溫而燥脾濕﹐故以爲臣。人參﹑艸豆蔻﹑炙甘艸﹐甘辛大溫﹐溫中益气﹔生薑大辛溫﹐能散淸濕之邪﹔蔥白辛溫以通上焦陽气﹐故以爲佐。又云﹕補下治下制以急﹐急則气味厚﹐故大作劑服之。不數服﹐瀉止痛減﹐足胻漸溫﹐調其飲食﹐逾十日平復。明年秋﹐過襄陽﹐值霖雨閱旬餘﹐前證復作﹐再依前灸添陽輔各灸三七壯﹐再以前藥投之﹐數服良愈。

至元壬午五月二十八日﹐王伯祿年逾五旬有七﹐右臂膊腫盛﹐上至肩﹐下至手指﹐色變皮膚涼﹐六脈沈細而微﹐此乃脈證俱寒﹐予舉瘍醫孫彥和視之。曰﹕此乃附骨癰﹐開發已遲。以燔鍼啟之﹐膿淸稀解。次日﹐肘下再開之﹐加喫逆不絕﹐彥和與丁香柿蒂散兩服﹐稍緩。次日﹐喫逆尢甚﹐自利﹐臍腹冷痛﹐腹滿飲食減少﹐時發昏憒﹐於左乳下黑盡處﹐灸二七壯﹐又處托裏溫中湯﹐用漧薑﹑附子﹑木香﹑沈香﹑茴香﹑羌活等藥﹐﹝口父﹞咀一兩半﹐欲與服。或者曰﹕諸痛癢瘡瘍﹐皆屬心火﹐又當盛暑之時﹐用漧薑﹑附子可乎﹖予應之曰﹕理所當然﹐不得不然。《內經》曰﹕脈細皮寒﹐瀉利前後﹐飲食不入此謂五虛。況喫逆者﹐胃中虛寒故也。諸痛癢瘡瘍﹐皆屬心火﹐是言其定理也。此證內外相反﹐須當捨時從證也。非大方辛熱之劑急治之﹐則不能愈也。遂投之﹐諸證悉去﹐飲食倍進﹐瘡勢溫﹐膿色正。彥和復用五香湯數服﹐後月餘平復。噫﹗守常者眾人之見﹐知變者智者之事。知常而不知變﹐細事因而取敗者亦多矣﹐況醫乎哉﹖守常知變﹐豈可同日而語哉﹗

《醫學綱目》曰﹕有人重病﹐足不履地者十年﹐良醫殫技莫能治。所親置之道旁﹐以求救者。遇一遊僧見之告曰﹕此疾一藥可治﹐但不知此土有否﹖因爲之入山求索﹐果得﹐乃威靈仙也。使服之﹐數日能步履。其後山人鄧思濟知之﹐遂著其法云﹐采得陰漧月餘﹐搗篩﹐溫淸酒和二錢匕﹐空心服之。如人本性殺藥﹐可加及六錢匕﹐利過兩行則減之﹐病除乃停服。其性甚善﹐不觸諸藥﹐但惡茶及麵湯﹐以甘艸﹑梔子代飲可也。

一男子手足常自汗﹐醫用芩﹑連﹑梔﹑蘗並補劑皆不效。又足汗常多﹐以八物﹑半﹑芩爲君﹐白附﹑川烏佐使﹐其汗卽無。

孫少府監韓彥正暴得疾﹐手足不舉﹐諸醫皆以爲風﹐鍼手足亦不知痛﹐遂召孫診之。孫曰﹕此腳气耳。用檳榔末三錢﹐生薑三片﹐紫蘇七葉﹐陳皮三錢﹐水一大盞﹐煎至七分﹐去滓熱服﹐數劑而愈。

一男子年近三十﹐滋味素厚﹐性多焦怒。秋間髀樞左右一點發痛﹐延及於膝﹐晝靜夜劇﹐惡寒﹐口或渴或不渴﹐或痞或不痞。醫多用風藥﹐兼用補血。至次年春﹐其膝漸腫﹐痛愈甚﹐食漸減﹐形羸瘦。至春末﹐膝腫如桃﹐不可屈伸。診其脈﹐左弦大頗實﹐寸濇甚﹐大率皆數﹐知其小便必數而短﹐遂作飲食痰積在太陽陽明治之。炒黃蘗一兩﹐生甘艸梢﹑犀角屑﹑蒼朮鹽炒各三錢﹐川芎二錢﹐陳皮﹑牛膝﹑木通﹑芍藥各五錢﹐遇暄熱加條芩三錢﹐爲細末﹐每三錢重﹐與生薑自然汁同研細﹐多少以水蕩起﹐煎令沸﹐帶熱食前飲之﹐一晝夜四次。與至半月後﹐數脈漸減﹐痛漸輕﹐去犀角﹐加牛膝﹑敗龜板半兩﹐當歸半兩﹐如前服。又與半月﹐腫漸減﹐食漸進﹐不惡寒﹐惟腳膝酸軟﹐未能久立久行﹐乃於前方中去蒼朮﹑黃芩﹐時當夏熱﹐加炒黃蘗至一兩半。予依本方內加牛膝﹐春夏用莖葉﹐冬用根﹐杵取汁用之﹐效尢速。須斷酒肉濕面胡椒。當仲夏加生地黃半兩﹐冬加茱萸﹑桂枝。不月而愈。

有人嗜酒﹐日須五七十杯﹐後患腳气甚危。或教以巴戟半兩﹐糯米同炒﹐米微轉色﹐不用米﹐大黃一兩銼炒﹐同爲末﹐熟蜜爲丸﹐溫水下五七十丸﹐仍禁酒﹐遂愈。

《薛己醫案》曰﹕文選姚海山中暑﹐頭痛發熱﹐气髙而喘﹐肢體倦怠﹐兩手麻木﹐余謂熱傷元气﹐用人參益气湯頓安﹐又用補中益气湯加麥門﹑五味而痊。

舉人於尙之素腎虛積勞﹐足痿不能步履﹐後舌喑不能言﹐面色黧黑。余謂腎气虛寒﹐不能運及所發﹐用地黃飲子治之而愈。後不愼調攝而復作﹐或用牛黃淸心丸之類﹐發熱痰甚﹐誠似中風﹐用祛風化痰之類﹐小便祕濇﹐口舌漧燥。仍用前飲及加減八味丸漸愈﹐又用補中益气湯而痊。

一男子元气素弱﹐或頭目眩運﹐或肢體倦熱﹐仲夏因勞役飲食不時﹐兩手麻木﹐肢體倦怠。余以爲暑熱傷元气﹐用人參益气湯而愈。

知州韓廷儀先患風證﹐用疏風化痰養血之藥而痊。其腿膝骨內發熱作痛﹐服十味固本丸﹑天麻丸益甚﹐兩尺脈數而無力。余以爲腎水虛不能生肝木﹐虛火內動而作﹐非風邪所致也。不信﹐又服羌活愈風丹之類﹐四肢痿軟﹐徧身麻木﹐痰涎上湧﹐神思不淸。余曰﹕皆脾气虧損﹐不能榮養周身﹐又不能攝涎歸源。先用六君子加芎﹑歸﹑木香數劑﹐壯其脾气﹐以攝涎歸源。又以八珍湯數劑﹐以助五臟生化之气﹐以榮養周身﹐而諸證漸愈。乃朝以補中益气湯培養脾肺﹐夕以六味地黃丸滋補肝腎﹐如此三月餘而安。

靳閣老夫人﹐先胸脇脹痛﹐後四肢不收﹐自汗如水﹐小便自遺﹐大便不實﹐口緊目瞤﹐飲食頗進﹐十餘日﹐或以爲中髒﹐公甚憂。余曰﹕非也。若風旣中髒﹐眞气旣脫﹐惡證卽見﹐禍在反掌﹐焉能延之﹖乃候其色﹐面目俱赤而或靑。診其脈﹐左三部洪數﹐惟肝尢甚。余曰﹕胸乳脹痛﹐肝經血虛﹐肝气痞塞也。四肢不收﹐肝經血虛﹐不能養筋也。自汗不止﹐肝經風熱﹐津液妄泄也。小便自遺﹐肝經熱甚﹐陰挺失職也。大便不實﹐肝木熾盛﹐克脾土也。遂用犀角散四劑﹐諸證頓愈。又用加味逍遙散﹐調理而安。後因鬱怒前證復作﹐兼發熱嘔吐﹐飲食少思﹐月經不止﹐此木盛克土而脾不能攝血也。用加味歸脾湯爲主﹐佐以逍遙散﹐調補肝脾之气﹐淸和肝脾之血而愈。後每遇怒﹐或睡中手足搐搦﹐復用前藥卽愈。

一婦人素經水過期﹐因勞怒四肢不能屈曲﹐名曰瘲證﹐此血虛而風熱所乘﹐先用八珍湯加釣藤鉤﹑柴胡漸愈﹐更佐以加味逍遙散﹐調理而痊。

冢宰劉紫巖因勞﹐下體軟痛﹐發熱痰盛﹐用淸燥湯入竹瀝﹑薑汁服之﹐熱痛減半﹐再劑而全愈。

吾師愈憲髙如齋自大同回﹐謂余曰﹕吾成風病矣。兩腿逸則痿軟而無力﹐勞則作痛如鐵刺﹐脈洪數而有力。余告之曰﹕此肝腎陰虛火盛而致。痿軟無力﹐眞病之形﹔作痛如錐﹐邪火之象也。用壯水益腎之劑而愈。先生曰﹕向寓宦邸﹐皆以爲風﹐恨無醫藥﹐若服風劑﹐豈其然哉﹖乃吾之幸也。竊謂前證往往以爲風疾﹐輒用發散﹐而促其危者多矣。

一婦人素血虛﹐因大勞﹐兩足發熱晡熱﹐月經過期﹐或用四物﹑芩﹑連﹐飲食少思﹐胸痞吐痰﹐用二陳﹐枳實﹑黃連。大便不實﹐吐痰無度﹐足跟作痛。余曰﹕足熱晡熱﹐月經過期﹐乃肝脾血虛也。胸痞吐痰﹐飲食少思﹐脾胃气虛也。蓋胃爲五臟之根本﹐胃气一虛﹐諸病悉至。先用補中益气加茯苓﹑半夏﹐脾胃漸健﹐乃佐以六味丸以補脾腎﹐不兩月而痊。

一男子足痿軟﹐日晡熱。余曰﹕此足三陰虛﹐當用六味﹑滋腎二丸補之。一婦人腿足無力﹐勞則倦怠。余曰﹕四肢者土也﹐此屬脾虛﹐當用補中益气﹐及遺少丹主之。俱不從餘言﹐各執搜風﹑天麻二丸﹐並愈風丹而殞。

余素性愛坐觀書﹐久則倦怠﹐必服補中益气﹐加麥門﹑五味﹐酒炒黑黃蘗少許﹐方覺精神淸妥。否則夜間少寐﹐足內酸熱﹐若再良久不寐﹐腿內亦然﹐且兼腿內筋似有抽縮意﹐致兩腿左右頻移﹐展轉不安﹐必至倦極方寐﹐此勞傷元气﹐陰火乘虛下注。丁酉五十一歲﹐齒縫中有如物塞﹐作脹不安﹐甚則口舌如有瘡然﹐日晡益甚﹐若睡良久﹐或服前藥始安。至辛丑時五十有五﹐晝間齒縫中作脹﹐服補中益气一劑﹐夜間得寐。至壬寅有內艱之變﹐日間𨿽服前劑﹐夜間齒縫亦脹﹐每至午前﹐諸齒並肢體方得稍健﹐午後仍脹﹐觀此可知血气日衰﹐治法不同。

一儒者﹐四時喜極熱飲食﹐或吞酸噯腐﹐或大便不實﹐足指縫濕癢﹐此脾气虛寒下陷﹐用六君子加姜﹑桂治之而愈。稍爲失宜﹐諸疾仍作﹐用前藥更加附子錢許﹐數劑不再發。

一男子﹐形體倦怠﹐飲食適可﹐足指縫濕癢﹐行坐久則重墜﹐此脾胃气虛而下陷﹐用補中益气加茯苓﹑半夏而愈。

一儒者﹐𨿽盛暑喜燃火﹐四肢常欲沸湯漬之﹐面赤﹐吐痰一似實火﹐吐甚﹐宿食亦出﹐惟食椒﹑姜之物方快。余謂食入反出﹐乃脾胃虛寒﹐用八味丸及十全大補加炮姜漸愈﹐不月平復。

一儒者善飲﹐便滑溺濇﹐食減胸滿﹐腿足漸腫﹐證屬脾腎虛寒﹐用加減金匱腎气丸﹐食進腫消。更用八味丸﹐胃彊脾健而愈。

侍禦譚希曾咳嗽吐痰﹐手足時冷﹐余以爲脾肺虛寒﹐用補中益气加炮姜而愈。

閣老梁厚齋气短有痰﹐小便赤濇﹐足跟作痛﹐尺脈浮大﹐按之則濇﹐此腎虛而痰飲也﹐用四物送六味丸﹐不月而康。仲景先生云﹕气虛有飲﹐用腎气丸補而逐之。誠開後學之蒙聵﹐濟無窮之夭札。腎气丸﹐卽六味丸也。

一儒者患夢遺﹐腳跟作痛﹐口漧作渴﹐大便漧燥﹐午後熱甚﹐用補中益气湯加芍藥﹑元參﹐並加減八味丸而愈。

大尹徐克明因飲食失宜﹐日晡發熱﹐口漧體倦﹐小便赤濇﹐兩腿酸疼。彼知醫﹐自用四物﹑黃蘗﹑知母之劑﹐反頭眩目赤﹐耳鳴唇燥﹐寒熱痰湧﹐大便熱痛﹐小便赤濇。又用四物﹑芩﹑連﹑枳實之類﹐胸膈痞滿﹐飲食少思﹐汗出如水。再用二陳﹑芩﹑連﹑黃蘗﹑知母﹑麥門﹑五味﹐言語譫妄﹐兩手舉拂。余謂汗多亡陽﹐神無所依﹐用參﹑芪各五錢﹐歸﹑朮各三錢﹐遠志﹑茯神﹑酸棗仁﹑炙甘艸各一錢服之﹐熟睡良久﹐四劑稍安﹔又用八珍湯﹐調補而愈。

一儒者﹐因累婚﹐腿腳軟痛﹐面黑食減﹐惡寒足腫﹐小腹脹痛﹐上气痰喘。余以爲少陰虧損﹐陽气虛寒之證﹐用八味丸料煎服﹐諸證頓除﹔又服丸劑半年﹐元气漸充﹐形體如故。

一婦人發熱口漧﹐月經不調﹐半載後兩腿無力。服祛風散濕之劑﹐腿益腫痛﹐體更倦怠﹐經事不通。余作肝﹑脾﹑腎虛寒﹐用六味﹑八味二丸﹐兼服兩月﹐諸證漸愈。

一男子腿內作痛﹐用滲濕化痰藥﹐痛連臀肉﹐面赤吐痰﹐腳跟發熱。予曰﹕乃腎虛陰火上炎﹐當滋化源。不信﹐服黃蘗﹑知母之類而歿。

通府黃廷用飲食起居失宜﹐兩足發熱﹐口漧吐痰﹐自用二陳﹑四物益甚﹐兩尺數而無力。余曰﹕此腎虛之證也。不信﹐仍服前藥﹐足跟發癢﹐以爲瘡毒。又服導濕之劑﹐赤腫大熱﹐外用敷藥﹐破而出水﹐久而不愈。及用追毒丹﹐瘡突如桃﹐始信餘言。滋其化源﹐半載得瘥。

儒者章立之﹐左股作痛﹐用淸熱滲濕之藥﹐色赤腫脹﹐痛連腰脇﹐腿足無力﹐余以爲足三陰虛﹐用補中益气﹑六味地黃﹐兩月餘元气漸復﹐諸證漸退﹐喜其愼疾﹐年許而痊。

府庠鍾之英兩腿生瘡﹐色黯如鐵似癬者三四月﹐癢痛相循﹐膿水淋漓﹐晡熱內熱﹐口漧面黧﹐此腎虛之證﹐用加味六味丸數日而愈。此等證候﹐用祛風敗毒之劑﹐以致誤人多矣。

一男子素遺精﹐腳跟作痛﹐口漧作渴﹐大便漧燥﹐午後熱甚﹐用補中益气加芍藥﹑元參及六味丸而愈。

大尹王汝鄰兩足發熱﹐吐痰如湧﹐左尺數而無力。余謂足三陰虛。彼反服四物﹑二陳﹑黃蘗﹑知母之類﹐喉舌作痛﹔又服淸熱敗毒之劑﹐其舌如赤桃﹐脈洪數而無力。此脾肺復傷﹐腎經虧甚﹐虛火上炎﹐水泛而爲痰也﹐當滋化源以生腎水﹐遂用補中益气湯﹑六味地黃丸而痊。

閣老靳介庵腳指縫作癢出水﹐腫焮腳面﹐傅止癢之藥不應﹐服除濕之劑益甚。余以爲陰虛﹐濕熱下注﹐用六味地黃丸﹑補中益气湯而愈。

大參李北溪左足赤腫作痛﹐此足三陽經濕熱下注﹐先用隔蒜灸﹐活命飲一劑﹐其痛頓止﹐灸患處出水﹐赤腫頓消。次用托裏敗毒散四劑﹐灸患處出膿而愈。

儒者楊舉元患腳發﹐微腫痛﹐微赤焮﹐此足三陰經陰虛濕熱下注﹐用隔蒜灸﹑托裏散而起發﹐用十全大補湯而膿成﹐又與加減八味丸料百劑而斂。

一儒者患腳發﹐腫硬色白﹐兩月餘矣。此足三陰經虧損﹐爲外寒所侵。用大防風湯及十全大補兼服而消。後場屋不利﹐飲食勞倦﹐前證復作﹐盜汗內熱﹐飲食不化﹐便滑肌瘦﹐此脾土虛寒而命門火不能相生﹐用八味丸﹑益气湯百餘劑﹐喜其年壯﹐得愈。

一男子腳心發熱﹐作渴引飲﹐或用四物﹑苓﹑連﹑黃蘗﹑知母輩﹐腹痛作嘔﹐煩熱大渴。此足三陰虧損﹐前藥復傷脾胃也。先用六君加炮姜數劑而脾胃醒﹐再用補中益气加茯苓﹑半夏而脾胃健﹐乃以加減八味丸兼服半載而愈。

一儒者腳心發熱作癢﹐以滚湯浸漬﹐潰而出水﹐肌體骨立﹐作渴吐痰﹐此脾腎虛而水泛爲痰也。服益气湯﹑六味九年餘﹐元气復而諸證愈。

少宗伯顧東江面黧作渴。余曰﹕此腎經虧損﹐當滋化源﹐以杜後患。彼𨿽然之﹐而終不服。次年九月內﹐左足面患疽﹐色黯不痛﹐腳腿沈重﹐用隔蒜灸三十餘壯﹐足腿卽輕﹐瘡出血水﹐數日而消﹐瘡色仍黯。時公將北行賀萬壽。余診之曰﹕脾脈衰憊﹐陽气虛極﹐不宜遠行。公曰﹕余得夢屢驗﹐向夢羣仙待我﹐此壽徵也。至河間驛聚仙堂﹐病篤。嘆曰﹕立齋豈能畱我﹖果卒於此﹐亦異數也。

一人足指患脫疽﹐焮痛色赤發熱﹐隔蒜灸之﹐更以人參敗毒散去桔梗加金銀花﹑白芷﹑大黃二劑痛止﹐又以十宣散去桔梗﹑官桂﹐加天花粉﹑金銀花數劑而痊。

一人年逾四十﹐左足大指赤腫焮痛﹐此脾經積毒下注而然﹐名日脫疽。喜色赤而腫﹐以人參敗毒散去人參﹑桔梗加金銀花﹑白芷﹑大黃二劑﹐更以金銀花﹑甘艸節﹑﹝艸舌﹞蔞四劑頓退﹐再以十宣散去桔梗﹑官桂加金銀花﹑防己數劑愈。

一人足指患脫疽﹐色紫赤不痛﹐隔蒜灸五十餘壯尙不痛﹐又明灸百壯始痛﹐更投仙方活命飲四劑﹐乃以托裏藥潰脫而愈。

一膏粱人年逾五十﹐亦患脫疽﹐色紫黑﹐腳焮腫。孫眞人曰﹕脫疽之證﹐急斬去之﹐毒延腹必不治。色黑不痛者亦不治。喜其飲食如故﹐動息自寧﹐爲瘡瘍之善證也﹐尙可治。遂以連翹敗毒散六劑﹐更以金銀花﹑甘艸節﹑﹝艸舌﹞蔞二十餘劑﹐患指潰脫﹔更以芎﹑歸﹑生地﹑連翹﹑金銀花﹑白芷二十餘劑而愈。次年忽發渴﹐予治以加減八味丸﹐不聽。服生津等藥﹐愈甚。服八味丸而止。

一蒭蕘左足指患一泡﹐麻木色赤﹐次日指黑﹐五日連足黑冷﹐不知疼痛﹐脈沈細。此脾胃受毒所致﹐進飛龍奪命丹一服。翌日﹐令割去足上死黑肉﹐割後骨始痛﹐可救治﹐以十全大補湯而愈。蓋死肉乃毒气盛而拒截榮气所致。況至陰之下﹐血气難達﹐經云風淫末疾是也。向若攻伐之﹐則邪气乘虛上侵﹐必不救也。

一人足指患脫疽﹐色黑不痛﹐令明灸三十餘壯而痛﹐喜飲食如常﹐予謂急割去之﹐速服補劑。彼不信﹐果延上﹐遂致不救。

一人足指患脫疽﹐色赤焮痛作渴﹐隔蒜灸數壯﹐以仙方活命飲三劑而潰。更服托裏藥﹐及加減八味丸﹐潰脫而愈。

一婦人年逾四十﹐近環跳穴生一毒﹐尺脈沈緊﹐腿不能伸。經曰﹕脾寒移於肝﹐癰腫筋攣。夫脾主肉﹐肝主筋﹐肉溫則筋舒﹐肉冷則筋急。遂與乳香定痛丸治之少愈﹐更以助胃壯气血藥二十餘劑而消。

王汝道膝腿赤腫﹐筋骨疼痛﹐服十宣散不應。診其脈沈細﹐予以五積散二劑而痛止﹐更以十宣散去桔梗加牛膝﹑杜仲三十餘劑﹐膿潰而愈。此寒气之腫﹐八風之變也。

一男子足指患脫疽﹐大痛色赤而腫﹐令隔蒜灸至痛止﹐以人參敗毒散去桔梗加金銀花﹑白芷﹑大黃而潰﹐更以仙方活命飲而痊。此證形勢𨿽小﹐其惡甚大﹐須隔蒜灸之﹐不痛者宜明灸之﹐庶得少殺其毒。

一男子腳背患脫疽﹐赤腫作痛﹐令隔蒜灸三十餘壯痛止﹐以仙方活命飲四劑而潰﹐更以托裏消毒藥而愈。

一男子足指患脫疽﹐色赤焮痛作渴﹐隔蒜灸數壯﹐服仙方活命飲三劑而潰﹐更服托裏藥及加減八味丸潰脫而愈。

一男子腳背患脫疽﹐色黯而不腫痛﹐煩躁大渴﹐尺脈大而濇﹐此精气已絕﹐不治。後果然。

一婦修甲傷次指﹐成膿不潰﹐焮痛至手﹐悞敷冷藥﹐以致通腕焮腫﹐微嘔少食。彼以爲毒气內攻而然。予診其脈沈細﹐此痛傷胃气而然也﹐遂刺之。服六君子湯加藿香﹑當歸﹐食進﹔更以八珍湯加黃芪﹑白芷﹑桔梗﹐月餘而愈。

一幼女因凍傷兩足﹐至春發潰﹐指俱壞﹐遂去之﹐服以大補藥而愈。

一女患嵌甲傷指﹐年餘不愈﹐日出膿數滴。予謂足大指乃肝脾二經發源之所﹐宜灸患處﹐使瘀肉去﹐陽气至﹐瘡口自合﹐否則不治。彼忽之﹐不早治﹐後變勞證而歿。蓋至陰之下﹐血气難到﹐女人患此﹐多因紮縛﹐致血脈不通﹐或被風邪所襲則無血气榮養﹐遂成死肉。惟當壯脾胃﹑行經絡﹑生血气則愈。有成破傷風﹐以致牙關緊急﹐口眼喎斜者﹐先與以玉眞散一二服﹐後投以生血通經之劑則可。

一男子修傷足指﹐色黑不痛而欲脫。余曰﹕此因陽气虛不能運達於患處也﹐急去之﹐速服補劑以壯元气﹐否則死肉延足﹐必不救矣。不信﹐果黑爛上脛而死。大抵手足气血罕到之地﹐或生瘡﹐或傷損﹐若戕其元气﹐邪气愈甚﹐潰爛延上﹐必死。不潰而色黯者亦死。若骨斷筋皮尙連者﹐急剪去之。

趙子固母劉氏年六十﹐左足面一瘡﹐下連大指﹐上延外踝以致臁骨﹐每歲輒數發﹐發必兼旬累月﹐昏暮癢甚﹐抓搔移時﹐出血如泉流﹐呻吟痛楚﹐殆不可忍。夜分卽漸已﹐明日復然。每一更藥﹐則瘡轉大而劇﹐百試不驗﹐如是二十餘年。淳熙甲辰仲冬之末﹐先生爲大府丞。一夕母病大作﹐相對悲泣無計﹐困極就睡﹐夢四神僧默坐一室﹐旁有一長榻﹐子固亦坐﹐因而發嘆。一僧問其故﹖子固答之以實。僧云﹕可服牛黃金虎丹。又一僧云﹕朱砂亦可服。旣覺﹐頗驚異。試取藥半粒﹐彊服之﹐良久大痛﹐舉家相泣且悔。俄而下石壘磈物如鐵石者數升﹐是夕瘡但微癢﹐不痛而無血﹐數日成痂﹐自此遂愈。其朱砂之說﹐竟不復試。先生因圖僧像如所夢者﹐而記其事。金虎丹出《和劑局方》﹐本治中風痰涎壅塞﹐所用牛黃﹑龍腦﹑膩粉﹑金箔之類﹐皆非老人所宜﹐今乃取奇效﹐意熱積臟腑而發於皮膚﹐歲久根深﹐未易洗滌﹐故假涼劑以攻之﹐不可以常論。神僧之夢﹐蓋孝感云。

大尹陳汝鄰兩腿酸軟﹐或赤或白﹐足跟患腫﹐或痛或癢後痛﹐而或如無皮﹐或如皺裂﹐日晡至夜﹐脹痛焮熱。用補中益气湯加八味丸料﹐補其肝腎而愈。

一男子足跟作痛﹐熱渴體倦﹐小便如淋。誤用敗毒散﹐致頭痛惡寒﹐欲嘔不食﹐吐痰咳嗽﹐此足三陰虧損﹐而藥復傷。余用十全大補湯﹑加減八味丸各五十餘劑而愈。

一男子素不愼起居﹐內熱引飲﹐作渴體倦﹐兩足發熱﹐後足跟作痛。或用淸熱除濕之劑﹐更加發腫。又服敗毒之藥﹐焮赤痛甚。恪用祛毒淸熱﹐潰裂翻張﹐狀如赤橊﹐熱痛如錐﹐內熱晡熱。此因足三陰虧損﹐朝用十全大補湯﹐夕用加減八味丸﹐外敷當歸膏﹐兩月餘而愈。其服消毒等藥而歿者﹐不能枚舉。

一男子亦患足跟瘡﹐服消毒散﹐搽追蝕藥﹐虛證疊出﹐其形體骨立﹐自分必死。余用十全大補湯加山茱萸﹑山藥﹐兩月餘而愈。

朱佐向因失足劃然有聲﹐坐立久則左足麻木﹐𨿽夏月足寒如冰。嘉靖己亥夏月﹐因醉睡覺﹐而飲水復睡﹐遂覺右腹痞結﹐以手摩之﹐腹間漉漉有聲﹐熱摩則气泄而止﹐每每加劇﹐飲食稍多則作痛瀉。求治於醫﹐令服枳朮丸﹐固守無效。甲辰歲﹐求治於予。予曰﹕此非脾胃病﹐乃命門火衰不能生土﹐虛寒使之然也。若專主脾胃﹐悞矣。可服八味丸則愈。敬服之﹐果驗。蓋八味丸有附子﹐醫家罔敢輕用。夫附子斬關奪旗﹐回生起死﹐非良將莫能用。

楊錦衣腳跟生毒如豆許﹐痛甚﹐狀似傷寒。予謂獵人被兔咬腳跟成瘡﹐淫蝕爲終身之疾。若人腳跟患瘡﹐亦終不愈﹐因名兔嚙也。遂以還少丹﹑內塞散治之﹐稍可。次因納寵作痛﹐反服攻毒藥﹐致血气愈弱﹐腿膝痿軟而死。蓋足跟乃二蹺發源之處﹐腎經所由之地﹐瘡口不合﹐則蹺气不能發生﹐腎气由此而泄﹐故爲終身之疾。況彼瘡先得於虛﹐復不知戒﹐𨿽大補气血猶恐不及﹐況服攻毒暴悍之藥以戕賊之乎﹖

一膏粱之人﹐兩腳發熱作渴﹐左尺脈數而無力。余謂此足三陰虧損﹐防患疽。不信﹐反服淸熱化痰之藥﹐更加晡熱頭運﹔又服四物﹑黃蘗﹑知母﹐日晡熱甚﹐飲食漸少﹐腳小面發疽。余用補中益气﹑六味地黃丸百餘服而愈。其不信患疽以致不起者多矣。

一婦人經候不調﹐發熱晡熱﹐胸膈不利﹐飲食少思。服淸熱寬中消導之劑﹐前證益甚﹐更兼肢體酸痛﹔服除濕化痰等藥﹐經候兩三月一至﹔服通經降火之劑﹐足跟足指作痛﹐其熱如炙。余以爲足三陰虧損﹐用補中益气﹑六味地黃丸﹐兩月諸證漸退﹔又用前湯並八珍湯﹐兩月而康。

一婦人足跟患腫﹐兩腿酸軟﹐或赤或白﹐或痛或癢﹐或如無皮﹐或如皴裂﹐日晡至夜﹐脹痛焮熱﹐此屬足三陰虛損﹐用加減八味丸及逍遙散﹐加熟地﹑川芎百餘劑而愈。

一婦人勞則足跟熱痛﹐余以爲足三陰虛﹐用八珍而痊。後徧身瘙癢﹐悞服風藥﹐發熱抽搐﹐肝脈洪數﹐此肝家血虛﹐火盛而生風﹐以天竺﹑膽星爲丸﹐用四物﹑麥門﹑五味﹑芩﹑連﹑炙甘艸﹑山梔﹑柴胡煎送下而愈。

一婦人兩足發熱﹐足跟作痛﹐日晡熱甚﹐余以爲肝腎血虛﹐用加味逍遙散﹑六味丸五十餘劑﹐諸證悉愈。

新都楊太僕年逾四十﹐左足大指赤腫焮痛﹐此脾經積毒下注而然﹐名曰脫疽也。喜色赤而痛﹐以人參敗毒散去人參﹑桔梗加金銀花﹑白芷﹑大黃二劑﹐更以﹝艸舌﹞蔞﹑金銀花﹑甘艸節四劑頓退﹐再以十宣散去桔梗﹑官桂加金銀花﹑防己數劑而愈。

韓判官亦患脫疽﹐色紫赤不痛﹐以隔蒜灸至五十餘壯﹐尙不知痛﹐又明灸百壯方知。乃以敗毒散加金銀花﹑白芷數劑而愈。

一婦人臂痛筋攣﹐不能伸屈﹐遇寒則劇﹐脈緊細。正陳良甫所謂肝气虛﹐爲風寒流於血脈經絡﹐搏於筋﹐筋不榮則幹急而爲痛。先以舒筋湯﹐更以四物湯加牡丹皮﹑澤蘭﹑白朮治之而痊。亦有臂痛不能舉﹐或轉左右作痛﹐由中脘伏痰﹐脾气滯而不行﹐宜茯苓丸﹐或控涎丹治之。

胡縣丞徧身走痛﹐兩月後左腳面結腫﹐未幾腿股又患一塊﹐脈輕診則浮﹐重診遲緩﹐此气血不足﹐腠理不密﹐寒邪襲虛而然。以加減小續命湯四劑﹐及獨活寄生湯數劑﹐疼痛頓去。更以托裏藥倍加參﹑芪﹑歸﹑朮百貼而愈。

劉生手臂結核如栗﹐廷至頸項﹐狀如瘰癧﹐此風濕流注﹐亦以前藥治之而愈。

一婦人兩腿脘紫黯寸許﹐搔破出水﹐或用祛風砭血﹐年餘漸開如掌許。乃服艸烏等藥﹐徧身搔癢﹐時出血水﹐內熱體倦﹐飲食無味﹐月經三月一至﹐脈洪而數﹐按之則濇﹐此燥劑愈傷脾血也。先以補中益气湯加芍藥﹑川芎﹑五味十餘劑﹐乃與加味逍遙散加熟地﹑釣藤鉤二十餘劑﹐再用歸脾湯加川芎﹑熟地黃治之而不發。

一男子善怒面靑﹐腿內臁患癬類﹐色赤作癢。或爲砭刺出血﹐發熱焮腫作痛﹐服消風散而益甚﹐服遇仙丹愈加發熱作渴。仍服之﹐膿水淋漓﹐其脈洪數﹐左關爲甚。余謂肝經血虛火內動﹐復傷其血而瘡甚耳。先用柴胡淸肝散數劑﹐又用四物﹑山梔子治之﹐諸證漸愈。用八珍湯﹑地黃丸兩月餘而痊。

一人腿內側患癰﹐未作膿而腫痛﹐以內托黃芪柴胡湯二劑稍愈﹐又二劑而消。

一人腿內患癰﹐漫腫作痛﹐四肢厥﹐咽喉塞﹐發寒熱﹐諸治不應﹐乃邪郁經絡而然也。用五香連翹湯一劑﹐諸證少退﹔又服﹐大便行二次﹐諸證悉退而愈。

丁蘭年二十餘﹐股內患毒日久﹐欲求內消。診脈滑數﹐知膿已成﹐因气血虛不潰﹐遂刺之﹐膿出作痛。用八珍湯﹐稍可﹐但膿水淸稀﹔用十全大補湯加炮附子五分﹐服數劑漸愈﹔仍服十全大補湯二十餘劑而痊。丹溪云﹕膿出反痛者虛也。河間亦云。

有僧股內患腫一塊﹐不痛不潰﹐治以托裏藥二十餘劑﹐膿成﹐刺之作痛。予謂腫而潰﹐潰而反痛﹐此气血虛甚也﹐宜峻補之。彼云﹕痛無補法。予謂正气不足﹐不可不補﹐補之則气化而痛自除。遂以參﹑芪﹑歸﹑朮﹑熟地黃治之﹐兩月餘而平。大凡瘡瘍先發爲腫﹐气血郁積蒸肉爲膿﹐故多痛。膿潰之後﹐腫退肌寬﹐痛必漸減。而痛愈盛者﹐此气血不足也。亦丹溪﹑河間虛甚之說。

一人股外側患癰﹐漫腫大痛﹐以內托黃芪湯酒煎二劑﹐少可。更以托裏散數劑潰之而愈。

一人年逾二十﹐稟弱﹐左腿外側患毒三月方潰﹐膿水淸稀﹐肌肉不生﹐以十全大補湯加牛膝二十餘劑漸愈﹐更以豆豉餅灸月餘而痊。

一男子素有腳气﹐脇下作痛﹐發熱頭運﹐嘔吐﹐腿痺不仁。服消毒護心等藥﹐不應。左關脈緊﹐右關脈弦﹐此亦腳气也。以半夏左金湯治之而愈。

一人腿癰內潰﹐鍼之﹐膿出四五碗許﹐惡寒畏食﹐脈診如絲﹐此陽气微也。以四君子加炮附子一錢﹐畏寒少止﹐又四劑而止。以六君子加桂數劑﹐飲食頓進。乃以十全大補湯及灸附子餅﹐兩月愈。

一老人腿癰﹐膿自潰﹐忽發昏瞀﹐脈細而微﹐此气血虛極也﹐以大補之劑而蘇。

一人腿癰兼筋攣痛﹐脈弦緊﹐用五積散加黃蘗﹑柴胡﹑蒼朮而痊。

一婦左腿痛不能伸﹐脈弦緊﹐按之則濇﹐以五積散二劑﹐痛少止﹐又二劑而止﹐以神應養眞而愈。以脈弦緊濇屬寒﹐故用五積散辛熱以散之。

一人右腿赤腫焮痛﹐診其脈沈數﹐用當歸拈痛湯﹐四肢反痛﹐乃濕毒壅遏﹐又況下部藥力難達﹐非藥不對證。遂砭患處﹐去毒血﹐仍用前藥一劑頓減﹐又四劑而消。

一人年逾五十﹐冬患腿癰﹐脈數煩躁﹐飲冷便祕﹐腫痛焮甚﹐此熱淫於內也﹐宜用苦寒之藥﹐投淸涼飲倍加黃芩﹐其熱頓退﹐更以四物湯加黃芩而愈。

一人年三十﹐連得憂患﹐作勞好色﹐左腿外側紅腫如粟﹐醫以大府實﹐與承气兩貼下之。又一醫與大黃﹑朱砂﹑血竭三貼﹐而脈大虛﹐後果死。此厥陰多气少血故也。

一人腿癰膿成﹐鍼之﹐出膿二碗許﹐飲托裏藥一劑﹐大發熱﹐更用聖愈湯二劑而止。翌日﹐惡寒不食﹐脈細如絲﹐以人參一兩﹐熟附三片﹐姜棗煎服而愈。但食少不寐﹐更以內補黃芪湯而平。

一人腿腫﹐發熱惡寒﹐以補中益气湯治之。彼以爲緩﹐乃服芩﹑連等藥﹐熱愈盛﹐復請治。予以人參養榮湯二十餘劑而潰﹐更以參﹑芪﹑歸﹑朮﹑炙甘艸﹑肉桂月餘而斂。夫火之爲病﹐當分虛實。芩連苦寒﹐能瀉心肺有餘之火。若老弱或飲食勞倦而發者﹐此爲不足﹐當以甘溫之劑治之。未嘗有實熱而畏寒﹐虛熱而喜寒者﹐此其驗。

陳監生年逾三十﹐左腿微腫而隱痛﹐𨿽日久肉色如故﹐不思飲食。東垣云﹕瘡瘍之證﹐腫下而堅者﹐發於筋骨。此附骨疽也﹐乃眞气虛﹐濕气襲於肉理而然。蓋諸腫皆稟於胃﹐食少則胃弱﹐法當助胃壯气﹐遂以六君子湯加藿香﹑當歸數劑﹐飲食漸進﹐更以十全大補湯而愈。

一人徧身走痛﹐兩月後在腳面結腫﹐未幾腿股又患一塊﹐脈輕診則浮﹐重診浮緩﹐此气血不足﹐腠理不密﹐寒邪襲虛而然。以加減小續命湯四劑﹐及獨活寄生湯數劑﹐疼痛頓去﹔更以托裏藥倍加參﹑芪﹑歸﹑朮百貼而愈。

南司馬王荊山腿腫作痛﹐寒熱發渴﹐飲食如常﹐脈洪數而有力﹐此足三陽經濕熱壅滯。用檳蘇敗毒散﹐一劑而寒熱止﹐再劑而腫痛消﹔更用逍遙散而元气復。兩月後﹐因怒腫痛如錐﹐赤暈散漫﹐用活命飲二劑而痛緩﹐又用八珍湯加柴胡﹑山梔﹑丹皮而痛止。復因勞役﹐倦怠懶食﹐腿重頭運﹐此脾胃气虛不能升舉也﹐用補中益气湯加蔓荊子而安。

一儒者兩腿腫痛﹐肉色不變﹐惡寒發熱﹐飲食少思﹐肢體倦怠﹐此脾气不足﹐濕痰下注也。以補中益气加半夏﹑芍藥﹑茯苓二劑﹐寒熱退而腫痛消。又十餘劑﹐脾胃壯而形體健。

一男子入房後﹐患兩腿腫硬﹐二便不通。余謂腎開竅於二陰﹐此乃肝腎虧損也。用六味丸料加車前子﹑牛膝而二便利﹐用補中益气湯而腫硬消﹐喜其年少得生。

一上捨腿痛如錐﹐肉色如故﹐面黃懶食﹐痛甚作嘔﹐此痛傷胃也。用六君子以壯其脾胃﹐用十全大補以助其膿而鍼之﹐更用前湯倍加參﹑芪﹑芎﹑歸﹑麥門﹑五味﹑遠志﹑貝母而瘡斂。

一男子因負重﹐飲食失節﹐胸間作痛﹐悞認爲瘡毒﹐服大黃等藥﹐右腿股腫﹐肉色如故﹐頭痛惡寒﹐喘渴發熱﹐脈洪大而無力﹐此勞傷元气﹐藥損胃气而然耳。用補中益气湯四劑﹐又用十全大補湯數劑﹐喜其年少而愈。

鴻臚翟少溪兩臁生瘡﹐漸至徧身發熱﹐吐痰口燥﹐咽漧﹐盜汗﹐心煩﹐溺赤﹐足熱﹐日晡益甚﹐形體日瘦﹐此腎經虛火也。用六味丸﹐不月諸證悉退﹐三月元气平復。

一男子左腿腫﹐肉色如故﹐寒熱惡心﹐飲食少思﹐此脾气不足而爲外邪所感也。用六君加藿香﹑桔梗﹑川芎而寒熱止﹐又用補中益气湯而腫痛消。

陳湖陸懋誠素因陰虛過飲入房﹐發熱﹐腿痛似臁瘡﹐用發表之劑﹐兩腿腫黯﹐熱气如霧﹐欲發痙﹐脈皆洪數﹐兩尺尢大。余曰﹕屬足三陰虛﹐酒濕所乘﹐元气損而邪益甚耳。用十全大補加山藥﹑山茱萸﹑附子一劑﹐脈證頓退。卻去附子﹐又二劑全愈。古今圖書集成醫部全錄卷一百九十九

四肢門

醫案

《薛己醫案》﹕欽天薛循齋年六十一﹐兩臁患風瘡﹐膿水淋漓﹐發熱吐痰﹐四年﹐此腎臟風也。與六味丸﹑四生散而瘥。年餘復作﹐延及徧身﹐日晡益甚﹐痰渴盜汗﹐唇舌生瘡﹐兩目昏赤﹐皆腎經虛火﹐水泛爲痰﹐用加減八味丸而愈。三年後﹐小便淋漓﹐莖中濇痛﹐此陰痿思色﹐精不出而內敗﹐用前丸及補中益气加麥門﹑五味而愈。

州守張天澤左膝腫痛﹐胸膈痞滿﹐飲食少思﹐時欲作嘔﹐頭運痰壅﹐日晡益倦﹐此脾肺气虛﹐用蔥熨法及六君加炮姜﹐諸證頓退﹐飲食少進。用補中益气加蔓荊子﹐頭目淸爽。間與大防風湯十餘劑﹐又用補中益气三十餘劑而消。

通府劉國威先筋攣骨痛﹐右膝漫腫﹐用化痰消毒之劑﹐腫痛益甚﹐食少體倦﹔加祛風消毒等藥﹐寒熱作嘔﹐大便不實﹔用二陳除濕之類﹐腫起色赤﹐內痛如錐。余診其脈﹐滑數而無力﹐此膿已成﹐元气虛而不能潰也。用十全大補湯四劑﹐佐以大防風湯一劑而潰﹐又百餘劑而痊。

一儒者腿筋弛張﹐月餘兩膝腫痛﹐此陰虛濕熱所乘也。用六味丸爲主﹐佐以八珍湯加牛膝﹑杜仲﹐間以補中益气湯﹐三月餘而消。

一男子腿痛膝腫﹐脈浮﹐按之弦緊﹐此肝腎虛弱﹐爲鶴膝風也。用大防風湯二劑﹐已退。彼惑於附子有毒﹐乃服治瘡之藥﹐日漸消瘦﹐虛證漸至﹐復求治。余曰﹕倦怠消瘦﹐脾胃衰而不能營運也﹔小便不禁﹐膀胱虛而不能約制也﹔燥熱虛痞﹐胃气弱而不能化也﹔恍惚健忘﹐精神失而憒辭也。惡證蜂集﹐余辭之﹐後果歿。此證多患於不足之人﹐故以加減小續命﹑大防風二湯有效。若用攻毒之藥必悞。

一婦膝腫痛﹐遇寒痛益甚﹐月餘諸藥不應﹐脈弦緊﹐此寒邪深伏於內也﹐用大防風湯與火龍膏而消。

一男子左膝腫大﹐三月不潰。予謂體虛之人﹐風邪襲於骨節﹐使气滯而不行﹐故膝愈大而腿愈細﹐名曰鶴膝風。遂以大防風湯三十餘劑而消。

張上捨患鶴膝風﹐伏枕半載﹐流膿三月。云﹕初服大防風湯去附子﹔將潰﹐服十宣散﹔今用十全大補湯去肉桂﹐俱不應。予視脈證甚弱﹐以十全大補湯﹐每貼加熟附子一錢﹐服三十餘劑﹐少愈﹔乃去附子五分﹐服至三十餘劑﹐將愈﹔卻去附子﹐更三十餘劑而痊。夫立方之義﹐各有所宜。體气虛弱﹐邪入骨骱﹐遏絕隧道﹐非用附﹑桂之辛溫﹐開散關節腠理之寒邪﹐通暢隧道經絡之气血﹐決不能愈。且《本艸》云﹕附子治寒濕之聖藥。桂通血脈﹐消瘀血﹐堅骨節﹐治風痺骨攣腳軟﹐宣導諸藥。十全大補湯以治前證﹐不但不可去桂﹐亦不可不加附子﹐無此二味﹐何以行參﹑芪之功﹐健芎﹑歸之性﹐而補助血气﹐使之宣通經絡﹐扶大虛之證﹐以收必捷之效哉﹖況前證在骨節之間﹐關鍵之地﹐治之不速使血气循環﹐至此郁而爲膿﹐從此而泄﹐气血瀝盡﹐無生之理。亦有秋夏露臥﹐爲寒折之﹐怫熱內作﹐遂成附骨疽。有賊風搏於肢節﹐痛徹於骨﹐遇寒尢甚﹐以熱熨之少減﹐尢當用大防風湯﹐更以蒜搗爛攤患處﹐用艾鋪蒜上燒之﹐蒜壞易之﹐皮膚破無妨。若經久不消﹐及陰生陽潰而出水﹐必致偏枯﹐或爲漏證﹐宜服內塞散及附子灸之。或脈大發渴﹐不治﹐以其眞气虛而邪气實也。

居庸關王揮使臂腫一塊﹐不痛不赤﹐惟脈弱懶食﹐時嘔。以六君子湯加藿香﹑酒炒芍藥治之﹐嘔止食進﹔再以八珍湯二十餘劑﹐膿成刺之﹔又以十全大補而愈。次年傷寒後﹐此臂仍腫微痛﹐乃傷寒餘毒也。然無表證﹐但虛弱﹐先用十宣散四劑﹐取參﹑芪﹑歸﹑芎扶助元气﹐防風﹑桔梗﹑白芷﹑厚朴行散腫結﹐肉桂引經破血﹐腫退三四﹔再以八珍湯膿潰而愈。至冬﹐臂復作痛﹐因服祛風藥﹐反筋攣痛甚。予謂此血虛不能養筋﹐筋虛不能束骨﹐遂以加味十全大補湯百貼而愈。

王文遠臂患腫作痛﹐服寒涼藥﹐遂致食少﹐大便不實。予以理中丸二服﹐更以六君子湯加砂仁﹑藿香治之﹐再以托裏藥膿潰而愈。大凡瘡痛甚者﹐如稟厚有火﹐則宜苦寒之劑﹔若稟薄者﹐則宜補中益气湯加芩﹑連之類﹐在下加黃蘗﹔人肥而瘡作痛者﹐宜用荊﹑防﹑羌﹑獨之類﹐蓋取其風能勝濕也。

一婦人年二十餘﹐飲食後﹐每因怒气﹐吞酸噯腐﹐或兼腳跟臖腫。服越鞠丸等藥不應。此脾气虛﹐濕气下陷而然也。予以六君子湯﹑香附﹑砂仁﹑藿香﹑炮姜數劑少愈﹐更以六君子湯數劑而愈。

陳揮使年逾五十﹐冬月腿患癰﹐脈數煩躁﹐引冷便祕﹐腫痛臖甚﹐此熱淫於內也。法當以苫寒之藥﹐投以淸涼飲倍加黃芩治之﹐其勢頓退﹔更以四物湯加黃芩而痊。

張甫北京人﹐年逾三十﹐素怯弱﹐不能食冷﹐臂患一毒﹐脈虛弱﹐予以托裏藥治之而潰。但飲食少思﹐或作脹﹐或吞酸﹐日漸羸瘦﹐參﹑苓等藥不應﹐但右尺脈弱﹐此命門火衰﹐不能生土﹐遂以八味丸補土之原﹐飲食漸進而愈。又有兩膝痛起﹐以至徧身骨節皆痛﹐婦人類血風﹐男子類軟風﹐此名風濕痺﹐又名歷節。宜以附子八物湯加減用之。

一婦人患臂癰﹐瘡口紫陷﹐膿淸不斂。彼以爲毒未盡﹐欲服攻毒之劑。予謂瘡瘍之證﹐腫起堅硬膿稠者﹐實也。腫下軟慢膿稀者﹐虛也。用附子餅灸之﹐及飲十全大補湯百劑﹐始愈。

操江都憲張恆山左足次指患疔﹐痛不可忍﹐急隔蒜灸三十餘壯﹐卽能舉步。彼欲速愈﹐自敷涼藥﹐遂致血凝肉死﹐毒气復熾。再灸百壯﹐服活命飲﹐出紫血﹐其毒方解。腳底通潰﹐腐筋爛肉甚多。將愈﹐予考績北上﹐又悞用生肌藥﹐反助其毒﹐使元气虧損﹐瘡口難斂。予回﹐用托裏藥補之。喜其稟實﹐且客處至三月餘﹐方瘥。

表甥居富右手小指患疔﹐或用鍼出血﹐敷以涼藥﹐掌指腫三四倍﹐六脈洪大﹐此眞气奪則虛﹐邪气勝則實也。先以奪命丹一服﹐活命飲二劑﹐勢稍緩。余因他往﹐或又徧刺出血﹐腫延臂腕如大瓠﹐手指腫大數倍﹐不能消潰﹐乃眞气愈虛﹐邪气愈盛。余回﹐用大劑參﹑芪﹑歸﹑朮之類﹐及頻灸徧手﹐腫勢漸消。後大便不實﹐時常泄气﹐此元气下陷﹐以補中益气湯加補骨脂﹑肉豆蔻﹑吳茱萸﹑五味子﹐又以生脈散代茶飲﹐大便漸實﹐手背漸潰﹔又用大補藥五十餘服而愈。

鄰人蘇子遇之內﹐左手指患疔﹐麻癢﹐寒熱﹐惡心﹐左半體皆麻﹐脈數不時見。余曰﹕凡瘡不宜不痛﹐不可大痛。煩悶者﹐不治。今作麻癢﹐尢其惡也。用奪命丹二服﹐不應。又用解毒之劑﹐麻癢始去﹐乃作腫痛。余曰﹕勢𨿽危﹐所喜作痛。但毒气無從而泄﹐欲鍼之。適值望日﹐其家但言尻神﹐不從﹐勢愈腫甚。余彊鍼之﹐諸證頓退﹔又用解毒之劑﹐其瘡全愈。

一男子腿外側患癰﹐漫腫大痛﹐以內托黃芪酒煎湯二劑﹐少可。更以托裏散數劑﹐潰之而愈。

一婦人腿癰久而不愈﹐瘡口紫陷﹐膿水淸稀﹐予以爲虛。彼不信﹐乃服攻毒之劑﹐虛證蜂起﹐復求治。令灸以附子餅﹐服十全大補湯百餘貼而愈。凡瘡膿淸及不斂或陷下者﹐皆气血虛極也﹐最宜大補﹐否則成敗證。若更患他證﹐尢難治療。

一婦人兩腿作痛﹐不能伸展﹐脈弦緊﹐按之則濇﹐先以五積散二劑﹐痛少止﹔又一劑而全止﹔更以神應養眞湯而能屈伸。

一婦人患腳气﹐或時腿腫筋攣﹐腹作痛﹐諸藥不應﹐漸危篤。諸書云﹕八味丸治足少陰腳气﹐入腹疼痛﹐上气喘促欲死。遂投一服頓退﹐又服而愈。腎經虛寒之人﹐多有此患﹐乃腎乘心﹐水克火﹐死不旋踵。宜急服之。

一男子腿痛﹐兼筋攣骨痛﹐脈弦緊﹐以大防風湯二劑﹐攣少愈﹔又二劑而腫消。但內一處尙作痛﹐脈不弦緊﹐此寒邪已去﹐乃所滯瘀濁之物﹐欲作膿﹐故痛不止也。用托裏藥數劑﹐腫發起﹐脈滑數﹐乃膿已成矣。鍼之﹐用十全大補湯月餘而安。

一男子先腿痛﹐後四肢皆痛﹐遊走不定﹐至夜益甚。服除濕敗毒之劑﹐不應。診其脈滑而濇﹐此濕痰濁血爲患﹐以二陳湯加蒼朮﹑羌活﹑桃仁﹑紅花﹑牛膝﹑艸烏治之而愈。凡濕痰濕熱﹐或死血流注關節﹐非辛溫之劑﹐開發腠理﹐流通隧道﹐使气行血和﹐焉能得愈﹖

一男子腿痛﹐每痛則痰盛﹐或作嘈雜﹐脈滑而數﹐以二陳湯加升麻﹑二朮﹑澤瀉﹑羌活﹑南星治之而安。

一男子臁脛兼踝腳皆焮痛﹐治以加味敗毒而愈。

一婦人兩腿痛﹐脈濇而數﹐此血虛兼濕熱。先以蒼朮﹑黃蘗﹑知母﹑龍膽艸﹑茯苓﹑防風﹑防己﹑羌活數劑﹐腫痛漸愈﹔又以四物湯加二朮﹑黃蘗﹑牛膝﹑木瓜﹐月餘而愈。

一男子肢節腫痛﹐脈遲而數﹐此濕熱之證﹐以荊防敗毒散加麻黃二劑﹐痛減半﹔以檳榔敗毒散四劑﹐腫亦消﹔更以四物湯加二朮﹑牛膝﹑木瓜數劑而愈。

一婦人腳脛腫痛﹐寒熱﹐脈浮數﹐此三陽經濕熱下注﹐爲患在表。用加味敗毒散治之不應﹐乃瘀血凝結﹐藥不能及也。於患處砭去瘀血﹐仍用前藥二劑頓退﹐以當歸拈痛湯四劑而愈。楊大受云﹕腳气是爲壅疾﹐治法宜宣通之﹐使气不能成壅也。壅旣成而甚者﹐砭去惡血﹐而去其勢。經云﹕蓄則腫熱﹐砭射之後﹐以藥治之。

一婦人兩腿痛﹐遇寒則筋攣﹐脈弦而緊﹐此寒邪之證﹐以五積散對四物湯數劑痛止﹐更以四物湯加木瓜﹑牛膝﹑枳殼月餘而愈。

一男子腿腫筋攣﹐不能動履﹐以交加散二劑而愈。

一婦人患腿痛不能屈伸﹐遇風寒﹐痛益甚﹐諸藥不應﹐甚苦。先以活絡丹一丸頓退﹐又服而瘳。次年復痛﹐仍服一丸亦退大半﹐更以獨活寄生湯四劑而愈。

一男子素有腳气﹐又患附骨癰作痛﹐服活絡丹一九﹐二證並瘥。

一婦人肢節腫痛﹐脛足尢甚﹐時或自汗﹐或頭痛﹐此太陽經濕熱所致﹐用麻黃左經湯二劑而愈。

一婦人患血痔﹐兼腿酸痛似痺﹐此陰血虛不能養於筋而然也。宜先養血爲主﹐遂以加味四斤丸治之而愈。

一老人筋孿骨痛﹐兩腿無力﹐不能步履﹐以局方換腿丸治之而愈。

一婦人筋攣痺縱﹐兩腿無力﹐不能步履﹐以三因勝駿丸治之而愈。

一婦人患腿痛﹐兼足脛攣痛﹐服發散藥愈甚﹐脈弦緊﹐此腎肝虛弱﹐風濕內侵也﹐以獨活寄生湯治之痛止﹐更以神應養眞丹而弗攣矣。

一男子素有腿痛﹐飲食過傷﹐痛益甚﹐倦怠脈弱﹐以六君子湯加山楂﹑神曲﹑蒼朮﹑芎﹑歸﹑升麻﹑柴胡而愈。

一男子每飲食少過﹐胸膈痞悶﹐或吞酸﹐兩腿作痛﹐用導引丸二服頓愈﹐更以六君子湯加神曲﹑蒼朮﹑麥芽二十餘劑﹐遂不復作。

金臺王時亨年逾四十﹐臂患毒﹐焮痛作嘔﹐服托裏消毒藥愈甚﹐予以涼膈散二劑頓退﹐更以四物湯加芩﹑連四劑而消。按此所謂腫瘍熱毒攻心而作嘔也。

邵黃門子手合骨處患一核﹐半年後﹐潰一小孔如粟﹐又年餘不合﹐日出淸膿數滴﹐或止三四滴﹐面上赤﹐脈數口漧﹐夜則發熱﹐晝則惡寒﹐行履如故﹐此气血俱虛也﹐辭不治。月餘後﹐他處相會。彼云﹕小兒有不藥之功矣。余曰﹕過火令方爲喜也。已而果斃。

一男子患腿癰﹐膿已成﹐予鍼之﹐出二碗許﹐飲以托裏藥一劑﹐大發熱﹔更以聖愈湯二劑而止。翌日﹐惡寒不食﹐脈細如絲﹐以人參一兩﹐熟附子三片﹐姜棗煎﹐再服而愈﹔但少食不寐﹐更與內補黃芪湯而平。

山西宋琰年逾三十﹐臂患癰﹐潰而不痛﹐膿稀脈弱。丹溪云﹕疽潰深而不痛者﹐胃气大虛而不知痛也。東垣云﹕膿水淸稀﹐瘡口不合﹐气血俱虛也。當以大補藥治。彼不聽﹐服消毒藥﹐气血虛甚﹐遂不救。丹溪云﹕才見腫痛﹐參之脈證虛弱﹐便與滋補﹐气血無虧﹐可保終吉。又云﹕潰瘍內外皆虛﹐宜以補接爲主。

一女臂患腫﹐潰久不斂﹐寒熱交作﹐五心煩熱﹐飲食少思﹐月水不通﹐以逍遙散月餘﹐不可﹔更服八珍湯加丹皮﹑香附﹐又月餘經通﹔再加黃芪﹑白蘞﹐兩月餘而愈。

一人手臂結核如粟延至頸項﹐狀似瘰癧﹐此風濕流注﹐用加減小續命湯及獨活寄生湯﹐更以托裏藥倍加參﹑芪﹑歸﹑朮百貼而愈。按此條有證無脈﹐認作風濕流注而治﹐當時必有所見也。後用補劑百貼而愈﹐是終不離於虛也。

一兒三歲﹐臂患毒焮痛﹐服解毒丸﹐搽神功散而消。嘗治臂毒﹐便閉﹐煩躁﹐服五福化毒丹﹐亦效。若膿成﹐急刺﹐用紙撚蘸麻油紝瘡內﹐以膏藥貼之。若兒安靜﹐不必服藥﹐候有膿取去﹐仍用紝貼。

一人臂患疽﹐脈數﹐飲槐花酒一服﹐熱頓退﹔再與金銀花﹑黃芪﹑甘艸十餘服而平。槐花治濕熱之功最爲神速﹐胃寒不宜過劑。

尹老家貧﹐形志皆苦﹐自幼﹝疒頹﹞疝﹐孟冬於手陽明大腸經分出癬﹐第四日稠膿﹐臂外皆腫痛﹐在手陽明左右經中﹐其脈俱弦﹐按之洪緩有力。此得自八風之變。以脈斷之﹐邪气在表﹐飲食如常﹐大小便如故﹐腹中和﹐口知味﹐知不在裏也。不惡風寒﹐只熱躁﹐脈不浮﹐知不在表也。表裏旣和﹐邪在筋脈之中。故曰﹐凝於血脈爲癰是也。癰出身半已上﹐故風從上受﹐因之爲八風之變。而瘡只在經脈之中﹐法當卻寒﹐調和經脈中血气﹐使無凝滯可愈矣。宜以白芷升麻湯。按此方舉一身而言﹐故陽明爲一身之中﹐若以各經言之﹐而陽明亦自有表裏中三等之劑﹐太陽亦有表裏中之方﹐餘經皆可以類推也。

一人兩臂腫痛﹐服托裏藥﹐日盛。予謂腫屬濕﹐痛屬火。此濕熱流注經絡也。用人參敗毒散加威靈仙﹑酒黃芩﹑南星數劑漸愈﹔更以四物湯加蒼朮﹑黃蘗﹑桔梗二十餘劑而消。按此托裏藥日盛﹐故攺作濕熱治也。

一男子先患兩臁﹐後及徧身生瘡﹐似疥非疥﹐時或膿水淋漓﹐兩腿爲甚﹐肢體倦怠﹐作癢煩熱﹐年餘不愈。余作腎經虛火﹐用加減八味丸而痊。

《奇效良方》曰﹕董守約苦腳气攻注﹐或教以田螺數枚﹐捶碎敷兩股上﹐便覺冷气趨下﹐至足而安。蓋螺性能泌別淸濁﹐故能療腳气之濕熱也。

毗陵有姓馬人鬻酒﹐宿患腎臟風﹐一足發腫如瓠﹐自腰以下﹐粗細通爲一律﹐痛不可忍﹐臥欲轉側﹐用兩人挾持方可動。或者用以鍼刀決之。予用甘鱉散服之﹐至五更初﹐細嚼米飲下﹐至辰巳時﹐下膿如水晶者數升﹐卽時痛止腫退。一月﹐尙拄拐而行。予再以赤烏散塗貼其膝﹐方愈。後十年﹐過毗陵﹐率其子致謝云﹕向腳疾至今不發﹐腎臟風並已失去﹐今健步不苦矣。

紹興府戒珠寺一僧﹐病數年﹐足不能行﹐服立效丹而愈。亨老亦傳此方。

一人體充肥﹐腳气始發﹐頭面渾身肢節微腫﹐皆赤色﹐足脛赤腫﹐痛不可忍﹐不敢扶策﹐手近皮膚﹐其痛轉甚﹐坐而復臥﹐臥而復起﹐晝夜苦楚﹐難以名狀。乃北方髙寒﹐故多飲酒﹐積久傷脾﹐不能運化﹐飲食下流之所致。投以當歸拈痛湯一兩二錢﹐其痛減半。再服﹐腫痛悉除﹐止有右手指微赤腫。以三稜鍼刺手爪甲端﹐多出黑血﹐赤腫全去。不數日﹐因食濕面﹐肢體覺痛﹐又以枳實半錢﹐大黃酒煨三錢﹐羌活一錢半﹐當歸身一錢﹐水煎溫服﹐利下兩行﹐痛卽止矣。

丁酉歲在臨安﹐是時劇暑﹐見吳寬夫用火踏上置一布囊烘足﹐叩其所以。答云﹕某舊有腳气之疾﹐近得一方﹐用川椒二三斤﹐實於疏布囊中﹐置火踏上﹐趺足踏椒囊。蓋椒气性熱﹐能辟去寒濕气。言甚有理﹐用之月餘﹐亦漸有效。庚子歲在淳安﹐寬夫經過﹐因問其疾﹐云﹕愈之已久﹐乃椒囊之力也。不特某用之效﹐傳之數親﹐知皆無恙矣﹐眞奇方也。壬寅﹐再來臨安﹐適於賓次中﹐邂逅都司王成之﹐見其用火踏亦有一布囊﹐問之﹐豈非椒乎﹖云﹕又添破開檳榔﹐並熟艾各三分之一。且云﹕果是奇妙。大抵足膝之病﹐居下屬陰﹐又加寒濕﹐陰益甚矣。血气爲冷凝結﹐非至熱不可除﹐今用川椒性熱﹐復加以火蒸之﹐自然寒濕俱去﹐信乎處方之妙也。

《醫方考》曰﹕唐柳子厚《救死方》云﹕元和十二年二月﹐得幹腳气﹐夜成痞絕﹐左脇有塊﹐大如石﹐且死。因大寒不知人﹐家人號哭。榮陽鄭洵美傳杉木湯﹐服半食頃﹐大下三次﹐气通塊散。病蓋死矣﹐會有救者﹐因得不死。恐他人不幸﹐有類予病﹐故以方傳焉。

顧安中﹐廣徳人﹐久患腳气﹐筋急腿腫﹐行履不得﹐因至湖州附船﹐船中先有一袋物﹐爲腿疼痛遂作﹐腿閣之袋上﹐微覺不痛﹐及筋寬而不急。乃問舟人袋中何物。應曰﹕宣瓜。自此腳气頓愈。噫﹗藥气相感且能愈疾﹐則用藥當病者從可知矣。

《外科正宗》曰﹕一男子年近五旬﹐右足小指初生如粟米﹐漸成白泡﹐三日始痛。請治﹐頭已腐爛﹐一指紫腫﹐此脫疽也。隨用艾火明灸十三壯﹐始大痛﹐乃止。又用鍼刺灸頂﹐以蟾酥餅貼灸上﹐膏蓋。本指腫上﹐用鈹鍼擊刺七八處﹐發泄毒血﹐用蟾酥錠磨濃塗之﹐腫外以眞君妙貼散﹐敷護良肉﹐庶不外侵。其時患者脈數﹐身發寒熱﹐惡心體倦﹐先用人參敗毒散解其表證﹐次用黃連內疏湯通其大便﹐而惡心煩熱亦止。又以托裏消毒散加金銀花﹑牛膝數服﹐早以八味丸﹐晚用蠟礬丸﹐相兼服之。喜其火疏﹐毒气隨散。又用鍼刺並泄其毒﹐故不變作﹐解毒爲膿﹐其腫方散。後用十全大補湯加山萸﹑五味﹑麥冬等藥﹐調理月餘而愈。此疽若不鍼灸﹐發泄毒气﹐專假藥力敷圍﹐再加峻藥攻利﹐必致傷其元气﹐豈豈原缺﹐據《外科正宗》卷二補。能保毒不侵犯得安之理﹖

一客商右足次指生一紫泡﹐癢痛異常。次日﹐指甲俱紫肉黑﹐視之﹐乃肝腎二經之毒。彼曰﹕何別也﹖予曰﹕甲乃肝之餘气﹐甲紫則肝受毒也。骨乃腎之餘气﹐腎傷則骨黑﹐此理甚明。彼曰﹕何以致之﹖予曰﹕凡人勞疲筋力傷於肝﹐悞服熱藥傷於腎。旁者曰﹕情實有此。因彼久居客旅﹐交結私妓﹐情懷最密﹐極力承奉﹐但夜並服興陽細丸﹐期許常至﹐立交戲譫﹐有此二年矣﹐前言正中其病。此勞力熱藥傷腎傷筋之實也﹐其病尢險欲辭不治。彼哀告客途欲得生返﹐再三求治。予又斟酌。先取妓者頂發十餘根﹐撚綫纏紮患指盡處﹐隨將艾炷安於所紮上面紫色處﹐排勻三處﹐每灸七壯﹐各放蟾酥餅﹐膏蓋。次後脹痛相忍﹐不令解此紮發。過夜﹐一指皆黑﹐相量筋骨皮肉俱死﹐仍用利刀順節取脫患指﹐乃冰冷惡物﹐預煎甘艸湯浸洗良久﹐候瘀血稍盡﹐以止血散摻之。次日﹐灸上紫色不退﹐恐其上延﹐又以神燈照法照之﹐候血散皮縐﹐旋合蟾酥丸料﹐多加海羊﹐研爛敷之﹐早晚二次﹐腫不復作﹐紫色變紅﹐紅色潰膿﹐外用生肌止痛活血收斂之藥﹐又熬參﹑朮﹑地黃膏﹐朝服接補眞元﹐午服健脾藥以回胃气﹐晚用金液丹以解藥毒﹐如此調理三月而愈。後人問之﹕用妓者頂發紮之﹐何也﹖予曰﹕彼之頂發﹐乃心契之物也﹐以發靠肉﹐𨿽疼而不疼﹐彼又如在目前﹐此釋情之意也。

一婦人中年肥胖﹐生渴三載﹐右手食指麻癢﹐月餘後節間生一小泡﹐隨後本指漸腫﹐疼脹不堪﹐視之原泡處已生黑斑﹐半指已變紫黑﹐此亢陽之極﹐乃成脫疽。診之脈洪大數而有力﹐此與肥人相反。如再黑色上延﹐壞人迅速。詢問此婦﹐先居富室無嗣﹐每縱膏粱﹐架烘鑪炭﹐又兼多服種子熱藥﹐中年喪夫﹐家業盡被嗣人侵費﹐致久懷憂鬱﹐後與寡母同棲﹐身耽寂寞﹐此先富後貧﹐所願不得﹐又爲失榮證也﹐辭不可治。彼婦母子再三哀懇﹐予亦無之柰何﹐乃遵孫眞人治法﹐在肉則割﹐在指則切﹐此外無他。彼願從之﹐先用人參養榮湯﹐隨用軟絹條尺許﹐纏裹黑色盡處好肉節上﹐以漸收緊紮之﹐庶不通行血絡﹔次用利刀放準﹐依節切下﹐將手隨浸甘艸溫湯中片時﹐其血不大多﹐其疼亦不大甚。患者曰﹕惟心之懼﹐不知指之切下﹐似神力之佑也。予曰﹕所嫌者切而不痛﹐此爲气血筋骨俱死﹐此物𨿽脫﹐其證未可得愈。每以八味丸料加人參﹑麥冬大劑煎服﹐先救腎水﹔次扶脾胃﹔間用金液戊土丹以解藥毒。後三日﹐所紮指上漸漸放松以通血脈﹐搽貼紅黑二膏﹐生肉止痛。次後﹐手背手掌日漸發腫﹐勢惡之甚﹐惟不黑色﹐此內毒已出之故﹐仍用神燈照法﹐兼以豬蹄湯淋洗。後又腫上皆出數頭﹐流去膿血不計幾許。兩月外﹐方得原腫稍退﹐膿穢稍減。又以參朮膏﹑人參養榮湯﹐兼服半年外﹐方妥。其婦𨿽活﹐五指失矣。

一男僕冬月嚴寒﹐主使赤足履地﹐不敢移﹐隨後血水麻木﹐次日十指俱紫﹐又數日全變黑色﹐麻木不痛。請視之﹐彊用辛熱散寒﹑活血燻洗等藥﹐終至不應﹐後必十指齊脫﹐又延黑腳面骨節一段﹐甚作疼痛。彼主恐脫疽也。予曰﹕似是而本非﹐後必不妨。令患者常用桑木火灸之﹐取其溫暖活血﹐又能解散郁毒﹐其患漸腐漸脫﹐自不走散。內服健脾養血之藥調理﹐外用生肌紅黑二膏培長肌肉﹐百日外愈矣。

一侍女年十二歲﹐容貌頗美﹐新主嫌其腳大﹐用腳布任意纏緊﹐以綫密縫﹐其腳脹痛不堪﹐訴主不聽﹐至半月後﹐流出臭水﹐方解視之﹐其雙足前半段﹐盡皆黑腐。請視之﹐骨肉已死。予曰﹕此已壞者﹐不能復活﹐則救將來未壞者﹐可也。先煮參粥食之﹐次煎蔥湯﹐令彼家侍婦﹐將患足浸入湯內淋洗﹐再換湯浸﹐但腐黑不痛者﹐逐一剪割﹐連續知痛者﹐又以花蕊石散搽之﹐保將壞者復其生﹐已壞者得其脫。內服補中益气湯接其勞﹐外搽生肌玉紅膏長其肉﹐後𨿽得愈﹐但二足俱致跛躄終身。

一男人右足小指縫中﹐初生一點黃粟泡﹐皮肉隨變紫色﹐陰疼不腫﹐常如刀刺常如刀刺原作「常以鍼刺」﹐據《外科正宗》卷二攺。﹐視其形色﹐眞脫疽也。診其脈細數無力﹐此腎經傷敗證也。但患者生平大飲﹐內有正副三人﹐此必精力已竭﹐縱治無功﹐予彊辭之。後果延至腳面足底皆穿﹐痛徹不已﹐又飲食日少﹐气血日衰﹐形體自削﹐兩月後百苦而終。

《醫門法律》曰﹕徐嶽生軀盛气充﹐昔年因食指微傷見血﹐以冷水濯之﹐遂至血凝不散﹐腫潰出膿血數升﹐小筋脫出三節﹐指廢不伸。邇來兩足間才至秋月便覺畏冷﹐重綿蔽之﹐外拊仍熱﹐內揣獨覺其寒。近日﹐從踵至膝後筋痛﹐不便遠行。雲間老醫令服八味丸﹐深中其意。及僕診﹐自云﹕平素脈難摸索﹐乃肝肺二部反見洪大。大爲病進﹐況在冬月﹐木落金寒時﹐尢爲不宜。方來之勢﹐將有不可向邇者﹐八味丸之桂﹑附﹐未可輕服也。何也﹖筋者﹐肝之合也。附筋之血﹐旣經食指之挹取﹐存畱無幾﹐不能榮養筋脈﹐加以忿怒數動﹐肝火傳熱於筋﹐足跗之大筋得熟而短﹐是以牽彊不便於行也。然肝之所主者惟肺﹐木性畏金﹐稟令擁戴﹐若君主然﹐故必肺气先淸﹐周身气乃下行。今肺脈大則肺气又爲心主所傷﹐壅窒不淸﹐是以陽气不能下達而足寒也。然則所患𨿽微﹐已犯三逆。平素脈細而今脈大﹐一逆也﹔肝脈大而熱下傳﹐二逆也﹔肺脈大而气上壅﹐三逆也。設誤以桂﹑附治之﹐熱者愈熱﹐壅者愈壅﹐卽日便成痿痺矣。此際用藥﹐淵乎有尋常不能測識者。蓋筋脈短勁﹐肝气內錮﹐須亟講於金伐木榮之道﹐以金伐木而木反榮﹐筋反舒﹐匪深通元造者﹐其孰能知之﹖然非金气自壅﹐則木且奉令不暇﹐何敢內拒﹖惟金失其剛﹐轉而爲柔﹐是以木失其柔﹐轉而爲剛﹐故治此患﹐先以淸金爲第一義也。然淸金又先以淸胃爲第一義﹐不淸其胃﹐則飲酒焉而熱气輸於肺矣﹐厚味焉而濁气輸於肺矣﹐藥力幾何能勝淸金之任哉﹖金不淸﹐如大敵在前﹐主將懦弱﹐已不能望其成功。況捨淸金而更加以助火爍金﹐倒行逆施﹐以爲治耶﹖必不得之數矣。翁見藥石之言﹐漫無忌諱﹐反疑爲張大其說而莫之信﹐竟服八味丸。一月後﹐痿痺之情悉著﹐不幸所言果驗。乃臥牀一載﹐必不令僕一見聞。最後﹐陽道盡縮﹐小水全無﹐乃肺金之气先絕於上﹐所以致此。明明言之﹐而竟蹈之﹐柰何柰何﹗

庚辰冬﹐於鼎翁公祖園中識先生半面﹐竊見身體重著﹐行步艱難﹐面色滯晦﹐語言遲緩﹐以爲有虛風卒中之候也﹐因爲過慮。辛巳秋﹐召診間細察﹐脾脈緩急不調﹐肺脈勁大﹐然肝木尙平﹐陽气尙旺﹐是八風之邪未可易中﹐而筋脈掣痛﹐不能安寢者﹐大率風而加之以濕﹐交煽其虛所致﹐以斯知尙可引年而施治。何也﹖風者肝之病﹐天之气也﹔濕者脾之病﹐地之气也。天气迅疾﹐故發之暴。益以地气之迂緩﹐反有所牽制而不能暴矣。然气別則病殊﹐而气交則病合﹐有不可不明辧者。病殊者﹐在天气則風爲百病之長。其來微則隨相克爲傳次﹐必徧五臟而始烈﹔其來甚則不繇傳次而直中。惟體虛之人﹐患始不測焉。在地气則濕爲下體之患﹐其來微則足跗腫大﹐然得所勝亦旋消﹔其來甚則害及皮肉筋脈﹐以漸而上攻﹐亦惟陽虛之人﹐勢始騰越焉。兩者﹐一本之天﹐一本之地﹐病各懸殊﹐治亦異法者也。病合者﹐天之气入於筋脈﹐地之气亦入於筋脈。時乎天气勝則筋脈張而勁焉﹐時乎地气勝則筋脈嚲而緩焉。兩者其源𨿽異﹐其流則同﹐交相醞結﹐蔓而難圖者也。先生房中之風﹐始𨿽不可知﹐然而所感則微也。至若濕之一字﹐旣以醇酒厚味而釀之於內﹐又爲炎蒸嵐瘴而襲之於外﹐是以足患日熾﹐𨿽周身筋脈舒展﹐亦不自如。究竟不若足間晝夜掣痛﹐瘡瘍腫潰﹐浸淫無已也。夫春時之風也﹐夏時之濕與熱也﹐秋時之燥也﹐三時之气﹐皆爲先生一身之患者也。而一身之患﹐又惟一隅獨當之﹐亦良苦矣。設內之風濕熱燥不攘﹐足患其有寧宇乎﹖所可嘉者﹐惟冬月寒水司令﹐勢稍末減。而醫者不識此意﹐每投壯筋骨之藥酒以驅其濕﹐不知此乃治寒濕之法﹐惟冬月病增者方宜﹐豈以風濕熱濕而倒行逆施﹐寧不重其困耶﹖況乎先生肺脈勁大﹐三四日始一大便﹐𨿽冬月亦喜形寒飲冷而不常近火﹐何所見其爲寒濕也哉﹖所以孫眞人大小竹瀝等方﹐風濕熱燥寒五治之藥具備﹐籠統龐雜﹐後人全不知用。若識此義爲去取﹐則神而明之之事矣。然則不辧證而用方者﹐幾何而不悞耶﹖

錢叔翁形體淸瘦﹐平素多火少痰﹐邇年內蘊之熱﹐蒸濕爲痰。及辛巳夏秋間﹐濕熱交勝﹐時忽患右足麻木﹐其冷有如冰石﹐蓋熱極似寒﹐如暑月反雨冰雹之類。醫者以其足跗之冷也﹐不細察其爲熱極似寒﹐悞以牛膝﹑木瓜﹑防己﹑加皮﹑羌活﹑獨活之屬溫之﹔甚且認爲下元虛憊﹐悞用桂﹑附河車之屬補之。以火濟火﹐以熱益熱﹐繇是睡潰膿水﹐浸淫數月﹐踝骨以下﹐足背指踵﹐廢而不用。總爲悞治﹐而至於如此其極耳。其理甚明﹐無難於辧。若果寒痰下墜﹐不過堅凝不散止耳﹐甚者不過痿痺不仁止耳﹐何至腫而且潰﹐黃水淋漓﹐腐肉穿筋耶﹖彼不知爲醫藥所悞﹐乃委咎於方隅神所殺致﹐豈其然哉﹖此與傷寒壞證﹐熱邪深入經絡而生流注﹐無少異也。所用參膏﹐但可顓理元气﹐而無淸解濕熱之藥以佐之﹐是以未顯厥效。以元老之官﹐不可以理繁劇﹐設與竹瀝同事﹐人參固其經﹐竹瀝通其絡﹐則甘寒气味﹐相得益彰矣。徐太掖服人參以治虛風﹐悞佐以附子之熱﹐迄今筋脈短縮﹐不便行持﹐亦繇不識甘寒可通經絡也。今用參膏後﹐脾气亦旣大旺﹐健運有加矣。此時儻能樽節飲食﹐俾脾中所生之陽气﹐得顓力以驅痰驅熱﹐則痰熱不畱行﹐而足患並可結局。乃日食而外﹐加以夜食﹐𨿽脾气之旺﹐不爲食所傷﹐然以參力所生之脾气﹐不用之運痰運熱﹐止用之以運食﹐誠可惜也。今者食入亦不易運﹐以助長而反得衰。乃至痰飲膠結於胸中﹐爲飽爲悶﹐爲煩咳而痰不應﹐總爲脾失其健﹐不爲胃行津液﹐而飲食反以生痰﹐漸漬充滿肺竅﹐咳不易出。𨿽以治痰爲急﹐然治痰之藥﹐大率耗气動虛﹐恐痰未出而風先入也。惟是確以甘寒之藥﹐杜風﹑消熱﹑潤燥﹑補虛﹑豁痰﹐乃爲合法。至於辛熱之藥﹐斷斷不可再悞矣。醫者明明見此﹐輒用桂﹑附無算﹐想必因膿水易幹﹐認爲辛熱之功﹐而極力以催之結局耳。可勝誅哉﹗

錢小魯﹐奕秋之徒也﹐兼善飲。每奕必飲﹐飲必醉﹐歲無虛日。卒巳秋﹐浩飲﹐晚歸嘔吐﹐寒熱兼作﹐骨節煩疼﹐醫以時行感冒﹐表散藥治之﹐不愈。更醫﹐知爲酒毒﹐於寒涼藥中用熱藥爲向導治之﹐亦不愈。臥牀二十餘日﹐始請余診。其脈洪大促急﹐身軟﹐著席不能動展﹐左腿痛如刀刺﹐鼻煤﹐從病起至是﹐總末大便﹐此癰疽之候也。歸語兩門人。王生欣然有得曰﹕迄今燥金司令﹐酒客素傷濕熱﹐至此而發﹐金盛則木衰是也。筋骨疼痛﹐而不能起於牀﹐髒燥則腑亦燥﹐是以津液漧枯而大腸失其潤﹐以淸金潤燥治之可矣。吳生曰﹕不然。酒毒大發﹐腸胃如焚﹐能俟掘井取水乎﹖是必以大下爲急也。余曰﹕下法果勝﹐但酒客胃气﹐素爲多嘔所傷﹐藥入胃中﹐必致上湧﹐不能下達﹐卽敷臍導腸等法﹐無所用之。掘井固難﹐開渠亦不易。柰何柰何﹗吾爲子輩更開一竇。夫酒者淸洌之物﹐不隨濁穢下行﹐惟喜滲入者也。滲入之區﹐先從胃入膽﹐膽爲淸淨之府﹐同气相求故也。然膽之攝受無幾﹐其次從胃入腸﹐膀胱滲之﹐化溺爲獨多焉。迨至化溺﹐則所存者酒之餘質﹐其烈性實惟膽獨當之。每見善飲者﹐必淺斟緩酌﹐以俟腹中之滲。若連飛數觥﹐有傾囊而出耳。是以酒至半酣﹐𨿽懦夫有揮拳罵座之膽﹐𨿽窶人有千金一擲之膽﹐𨿽狷士有鉆穴逾垣之膽﹐甚至凶徒﹐有撫劍殺人之膽﹐以及放浪形骸之流﹐且有一飲數斛﹐不顧餘生之膽。以小魯之赤貧而膽不喪落者﹐夫非借資於酒乎﹖其受病實有較他人不同者。蓋膽之腑﹐原無輸瀉。膽之熱﹐他人可移於腦﹐濁涕從鼻竅源源而出﹐亦少殺其熱。若小魯則陽分之陽過旺﹐陽分之陰甚衰﹐鬢髮全無﹐直似南方不毛之地﹐熱也極矣﹐肯受膽之移熱乎﹖幸其頭間多汗﹐腦熱暗泄﹐不爲大患。乃膽熱旣無可宣﹐又繼以酒之熱﹐時之燥﹐熱淫內熾﹐脈見促急﹐幾何不致極憊耶﹖故膽之熱﹐汁滿而溢出於外﹐以漸滲於經絡﹐則身目皆黃﹐爲酒癉之病﹐以其滲而出也。可轉驅而納諸膀胱﹐從溺道而消也。今獨攻環跳之穴﹐則在膽之本屬無可驅矣。且其步履素爲此穴所苦﹐受傷已久﹐气離血散﹐熱邪彌漫畱連﹐服藥縱多﹐有拒而不納耳﹐何能取效﹖卽欲鍼之﹐此久傷之穴﹐有難於補補原作「祛」﹐據文義攺。瀉者。設遇良工﹐如古人輩﹐將何法以處此乎﹖吾更有慮焉﹕有身以後﹐全賴穀气充養﹐穀气卽元气也。谷入素少之人﹐又卽借酒爲元气。今以病而廢飲﹐何所恃爲久世之資耶﹖吾諦思一法﹐先搐腦中黃水出鼻﹐次鍼膽穴之絡腦間者數處﹐務期膽中之熱﹐移從腦鼻而出﹐庶乎環跳穴中﹐結邪漸運﹐而腸胃之枯槁漸回﹐然後以瀉膽熱之藥入酒中﹐每日仍痛飲一醉﹐飲法同而酒性異﹐始得陰行而妙其用﹐蓋其以生平之偏造爲堅壘﹐必借酒轉爲向導﹐乃克有濟也。豈淸金潤燥與下奪之法能了其局乎﹖兩生踴躍曰﹕蒙誨治法﹐令人心地開朗﹐請筆之以志一堂授受之快。錄此付渠子﹐令送商顧幼疏孝廉求救。小魯竟阻之。或以餘言爲不然耶﹖

黃鴻軒手臂忽生癰癤﹐漫腫﹐頭痛極莫耐。外科醫者﹐咸謂熱毒所致。揆之平素﹐淡泊明志﹐寧靜居心﹐絕無生熱致毒之因﹐究莫識其所起也。尊公我兼謂昌善議病﹐盍捨樽俎而一代庖人乎﹖昌曰﹕吾議此證﹐請先爲致賀﹐後乃言之。瘡瘍之起﹐莫不有因﹕外因者﹐天行不正之時毒也﹐起居傳染之穢毒也。內因者﹐醇酒厚味之熱毒也鬱怒橫決之火毒也。治火毒與治諸毒﹐原白天淵。蓋火與元气勢不兩立﹐以寒涼折之﹐則元气轉漓矣。鴻軒於四者總無其因﹐不問知爲胎毒之餘也。凡人稟受天地之气﹐有淸濁之不同。惟純粹以精之體﹐其福澤壽算﹐俱不可限量。然從父母媾精而有身﹐未免夾雜欲火於形骸﹐所賴者惟在痘瘡一舉﹐暗將所藏欲火﹐運出軀外﹐復其粹精之恆體。如礦金相似﹐必經紅鑪煆煉﹐而滓滓與精瑩﹐始分之爲兩。吾嘗以此法觀出痘者之眸子﹐七八日後眼開之時﹐黑白分明者精金也﹐赤筋紅膜包裹者混金也。至於瞳人模糊﹐神光不現﹐則全非金也。鴻軒幼時出痘太多﹐元气不能充灌﹐又爲雜證所妨﹐臟腑中之火毒𨿽盡﹐而軀殼間之畱滯猶存。所以痘癰之發﹐必於手足之委中﹑曲池者﹐則以零星小毒無處可容﹐而潛避於呼吸難到之處耳。今之癰癤﹐正當委中之穴﹐其爲痘毒何疑﹖毒伏肘腋之下﹐原無所害﹐但粹精之體微有夾雜﹐是亦寶鑑之纖塵﹐白璧之微颣也。日者﹐太和元气﹐充滿周身﹐將十五年前之餘滓﹐盡欲化爲膿血而出。他人見之爲毒﹐吾早巳卜其爲興者機矣。豈有暢於四肢而不發於事業者哉﹖治法﹕外用馬齒莧熬膏敷之﹐速破﹔內用保元湯托之﹐盡出。仍以痘癰門藥爲治﹐卽日自當痊愈﹐必不似瘡毒之曠日持久。但不識證﹐而以治瘡毒寒涼瀉火諸藥投之﹐適以增楚貽患耳。孰謂外科小恙﹐可無樽俎折衝之人耶﹖如法治之﹐潰出膿水甚多﹐果不用生肌長肉而自愈。

