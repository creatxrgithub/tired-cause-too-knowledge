古今圖書集成醫部全錄卷二百二十六

痺門

黃帝素問

生气通天論

陽气者﹐精則養神﹐柔則養筋。開闔不得﹐寒气從之﹐乃生大僂。

【注背爲陽﹐陽虛則寒邪痺閉於背﹐而形體爲之俯僂。《金匱》所謂痺俠背行是也。】

金匱眞言論

冬善病痺厥。故冬不按蹺﹐冬不病病原缺﹐據《素問金匱眞言論》補。痺厥﹐飧泄而汗出也。

【注四肢爲諸陽之本。冬時陽气下藏﹐經气外虛﹐風入於經﹐故手足痺厥。按蹺者﹐按摩導引。冬气伏藏﹐故冬不按蹺。復言人能藏養元眞之气﹐必不使邪傷經脈﹐內爲飧泄﹔亦不使邪傷陽气﹐外而汗出。】

五臟生成篇

人臥﹐血歸於肝。肝受血而能視﹐足受血而能步﹐掌受血而能握﹐指受血而能攝。臥出而風吹之﹐血凝於膚者爲痺﹐凝於脈者爲泣﹐凝於足者爲厥。此三者血行而不得反其空﹐故爲痺厥也。

【注痺者﹐痺閉而不遂也。泣者﹐凝於絡脈﹐泣濇而不能流行也。厥者﹐逆冷也。血爲陰﹐如血凝於下﹐則上下陰陽不相順接而爲厥矣。空﹐骨空也。骨空者﹐節之交﹐三百六十五穴會﹐絡脈之滲灌諸節者也。血行於皮膚﹐不得反循於穴會﹐故爲痺厥也。】

赤脈之至也喘而堅﹐診曰有積气在中﹐時害於食﹐名曰心痺﹐得之外疾﹐思慮而心虛﹐故邪從之。

【注赤當脈﹐脈合心﹐故曰赤脈之至也。脈之喘急而牢堅﹐主積气於中﹐當時害於食。蓋食气入胃﹐濁气歸心﹐淫精於脈﹐有積於中﹐故害於食也。名曰心痺﹐積气痺閉於心下也。此得之外淫之邪﹐因思慮而心虛﹐故邪气乘虛而畱於內也。】

白脈之至也喘而浮﹐上虛下實﹐驚﹐有積气在胸中﹐喘而虛﹐名曰肺痺﹐寒熱﹐得之醉而使內也。

【注肺主气而虛﹐故脈浮。病气而不病血﹐病上而不病下﹐故脈上虛而下實也。陽气虛則善爲驚駭。胸中爲气之海﹐上注於肺﹐以司呼吸。邪積於上則膻中之正气反虛﹐故爲虛喘。髒眞髙於肺﹐主行榮衛陰陽﹐陰陽虛乘則爲往來之寒熱。酒者﹐熟谷之液﹐其气慓悍﹐入於胃中則胃脹﹐气上逆則滿於胸中﹐醉而使內則气上逆﹐故有積气在胸中。入房太過則傷腎﹐腎爲本﹐肺爲末﹐本傷故肺虛也。】

靑脈之至也長而左右彈﹐有積气在心下支胠﹐名曰肝痺﹐得之寒濕﹐與疝同法﹐腰痛足淸頭痛。

【注脈長而彈﹐弦而急也。弦則爲減﹐諸急爲寒。此得之寒濕而陽气受傷﹐故弦急﹐邪在心下支胠間﹐故脈左右彈。淸濕地气之中人﹐必從足始。足厥陰之脈從足上腘入毛中﹐過陰器﹐抵小腹﹐布脇肋﹐故與疝相同﹐而腰痛足冷。厥陰與督脈會於巓﹐故頭痛。】

黑脈之至也上堅而大﹐有積气在小腹與陰﹐名曰腎痺﹐得之沐浴淸水而臥。

【注尺以候腎。黑脈之至上堅而大者﹐腎臟有積﹐故腎脈堅大。上堅者﹐堅大在上而不沈。與陰者﹐小腹而兼於前陰也。】

移精變气論

中古之治病﹐至而治之。湯液十日﹐以去八風五痺之病。十日不已﹐治以艸蘇艸荄之枝。本末爲助﹐標本已得﹐邪气乃服。

【注病至而治之者﹐言不能如恬憺虛無之世﹐𨿽有賊邪不能爲害﹐設有病至而卽以湯藥治之。八風者﹐八方之風﹐觸五臟邪气發病。五痺者﹐五臟之痺也。以春甲乙傷於風者爲肝痺﹐以夏丙丁傷於風者爲心痺﹐以秋庚辛傷於風者爲肺痺﹐以冬壬癸傷於風者爲腎痺﹐以至陰戊己遇此者爲脾痺。艸蘇之枝﹐莖之旁枝﹔艸荄之枝﹐根之旁枝也。蘇荄爲本﹐而旁枝爲末。五痺以五臟爲本﹐而經兪筋骨爲標。五臟病以蘇荄治之﹐經脈之外合病則以蘇荄之枝治之﹐是以本治本而以末治標也。】

診要經終論

冬刺夏分﹐病不愈﹐气上發爲諸痺。

【注冬主閉藏﹐夏令浮長﹐气應藏而使之外泄﹐故發爲諸痺。】

脈要精微論

按之至骨脈气少者﹐腰脊痛而身有痺也。

【注病在陰者名曰痺﹐故當按之至骨。】

玉機眞髒論

風者﹐百病之長也。今風寒客於人﹐使人毫毛畢直﹐皮膚閉而爲熱﹐當是之時﹐可汗而發也。或痺不仁腫痛﹐當是之時﹐可湯熨及火灸刺而去之。弗治﹐病入舍於肺﹐名曰肺痺﹐發咳上气。

【注气主皮毛﹐風寒之邪始傷陽气﹐故使人毫毛畢直。太陽之气主表而主開﹐病則反閉而爲熱矣。言風寒之邪始傷表陽之時﹐�發汗而愈也。痺不仁而腫痛者﹐气傷而病及於形也。如在皮腠气分者﹐可用湯熨。在經絡血分者﹐可灸刺而去之。皮毛者﹐肺之合。邪在皮毛﹐弗以汗解﹐則邪气乃從其合矣。病捨於肺﹐名曰肺痺。邪閉於肺﹐故咳而上气。】

弗治﹐肺卽傳而行之肝﹐病名曰肝痺﹐一名曰厥脇痛﹐出食。當是之時﹐可按若刺耳。

【注失而弗治﹐肺卽傳其所勝而行之肝﹐病名曰肝痺。脇乃肝之分。厥者逆也﹐逆於脇下而爲痛﹐故一名厥脇痛﹐蓋言痺乃厥逆之痛證也。食气入胃﹐散精於肝﹐肝气逆﹐故食反出也。木郁欲達﹐故可按摩而導引之。肝主血﹐故若可刺耳。】

宣明五气篇

五邪所亂﹐邪入於陰則痺。

【注邪入於陰﹐閉而不行﹐則畱著而爲痺痛之證。故曰病在陽者名曰風﹐病在陰者名曰痺。】

逆調論

帝曰﹕人之肉苛者﹐𨿽近衣絮猶尙苛也﹐是謂何疾﹖岐伯曰﹕榮气虛﹐衛气實也。榮气虛則不仁﹐衛气虛則不用﹐榮衛俱虛則不仁且不用﹐肉如故也。人身與志不相有﹐曰死。

【注此言榮气不得衛气之和﹐則榮气虛﹔衛气不與榮气相和﹐則衛气實也。不仁者不知痛養﹐不用者痿而不勝。蓋言榮衛不和則兩者皆虛﹐榮衛兩虛則不仁且不用。而肉苛如故者﹐不和而致虛也。人身者﹐榮衛之所循行也﹔志者﹐五臟之神志也。本髒篇曰﹕經脈者﹐所以行气血而榮陰陽﹐濡筋骨﹐利關節者也﹔衛气者﹐所以溫分肉﹐充皮膚﹐肥腠理﹐司開闔者也﹕志意者﹐所以禦精神﹐收魂魄﹐適寒溫﹐和喜怒者也。如三者相失而不相有﹐則气血不行﹐魂魄離散而死矣。】

帝曰﹕人有身寒﹐湯火不能熱﹐厚衣不能溫﹐然不凍栗﹐是爲何病﹖岐伯曰﹕是人者素腎气勝﹐以水爲事﹐太陽气衰﹐腎脂枯不長﹐一水不能勝兩火。腎者水也而生於骨﹐腎不生則髓不能滿﹐故寒甚至骨也。所以不能凍栗者﹐肝一陽也﹐心二陽也﹐腎孤髒也﹐一水不能勝二火﹐故不能凍栗﹐病名曰骨痺﹐是人當攣節也。

【注腎气勝者﹐腎水之气勝也。以水爲事者﹐膀胱之水勝也。言水寒之气偏勝﹐則太陽气衰而孤陰不長矣。腎臟之精枮不長﹐而膀胱之一水不能勝二火矣。腎脂不生﹐則髓不能滿於骨﹐是以寒至骨也。肝者﹐一陽初生之木火﹔心者﹐地二所生之君火也﹔腎爲孤髒﹐孤髒之陰借太陽標本以合化﹐太陽气衰﹐則孤陰不長矣。膀胱之津液不能勝二火﹐不能凍栗者﹐二陽之火熱在內也。病名曰骨痺﹐病在髓枯而骨痛也﹔故其人當骨節拘攣。】

風論

風气與太陽俱入行諸脈兪﹐散於分肉之間﹐與衛气相干﹐其道不利﹐故使肌肉憤﹝月眞﹞而有瘍﹐衛气有所凝而不行﹐故其肉有不仁也。

【注此言風邪傷衛﹐而爲腫瘍不仁也。】

痺論

黃帝問曰﹕痺之安生﹖岐伯對曰﹕風寒濕三气雜至﹐合而爲痺也。其風气勝者爲行痺﹐

【注風者善行而數變﹐故其痛流行而無定處。】

寒气勝者爲痛痺﹐

【注寒爲陰邪﹐痛者陰也﹐是以寒气勝者爲痛痺。】

濕气勝者爲著痺也。

【注濕流關節﹐故爲畱著之痺。】

帝曰﹕其有五者何也﹖岐伯曰﹕以冬遇此者爲骨痺﹐以春遇此者爲筋痺﹐以夏遇此者爲脈痺﹐以至陰遇此者爲肌痺﹐以秋遇此者爲皮痺。

【注皮肉筋骨﹐五臟之外合也。五臟之气合於四時五行﹐故各以其時而受病﹐同气相感也。】

帝曰﹕內捨五臟六腑﹐何气使然﹖岐伯曰﹕五臟皆有合﹐病久而不去者﹐內捨於其合也。

【注肺合皮﹐心合脈﹐脾合肌﹐肝合筋﹐腎合骨。邪之中人﹐始傷皮肉筋骨﹐久而不去則內捨於所合之髒﹐而爲臟腑之痺矣。】

故骨痺不已﹐復感於邪﹐內捨於腎﹔筋痺不已﹐復感於邪﹐內捨於肝﹔脈痺不己﹐復感於邪﹐內捨於心﹔肌痺不已﹐復感於邪﹐內捨於脾﹔皮痺不已﹐復感於邪﹐內捨於肺。所謂痺者﹐各以其時﹐重感於風寒濕之气也。

【注捨者﹐如館捨﹐邪客畱於其間者也。邪薄於五臟之間﹐幹髒气而不傷其髒眞﹐故曰捨﹑曰客﹐而止見其煩滿喘逆諸證。如入髒者﹐則死矣。】

凡痺之客五臟者﹕肺痺者﹐煩滿喘而嘔。

【注肺主气而司呼吸﹐其脈起於中焦﹐還循胃口﹐上膈屬肺﹐故痺則煩喘而嘔。】

心痺者﹐脈不通﹐煩則心下鼓﹐暴上气而喘嗌漧﹐善噫﹐厥气上則恐。

【注心主脈﹐故痺閉而令脈不通。邪薄心下﹐鼓動而上干心臟﹐則煩而心下鼓。心脈上通於肺﹐故逆气暴上則喘而嗌漧﹐心气上逆則善噫。水火之气時交。心气逆於上﹐則不能下交於腎﹔腎气虛﹐故恐。】

肝痺者﹐夜臥則驚﹐多飲數小便﹐上爲引如懷。

【注肝藏魂﹐神魂不安故發驚駭。肝脈入毛中過陰器﹐循喉嚨入頏嗓。肝气痺閉則郁熱﹐在上則多飲﹐在下則便數﹐上引於中而有如懷妊之狀也。】

腎痺者﹐善脹﹐尻以代踵﹐脊以代頭。

【注腎者﹐胃之關。關門不利則胃气不轉﹐故善脹。骨痿不能行﹐故尻以代踵。陰病不能仰﹐故脊以代頭。】

脾痺者﹐四肢解墮﹐發咳嘔汁﹐上爲大塞。

【注脾气不能行於四肢﹐故四肢解墮。脾脈上鬲挾咽﹐气痺不行﹐故發咳。入胃之飲﹐上輸於脾肺。脾气不能轉輸﹐故嘔汁。肺气不能通調﹐故上爲大塞。】

腸痺者﹐數飲而出不得﹐中气喘爭﹐時發飧泄。

【注腸兼大小腸而言。小腸爲心之腑而主小便﹐邪痺之則火熱郁於上而爲數飲﹐下爲小便不得出也。大腸爲肺之腑而主大便﹐邪痺之故上則爲中气喘爭﹐下爲飧泄。】

胞痺者﹐少腹膀胱按之內痛﹐若沃以湯﹐濇於小便﹐上爲淸涕。

【注胞者膀胱之室﹐居少腹。邪閉之﹐故少腹膀胱按之內痛。水閉不行﹐則蓄而爲熱﹔故若沃以湯﹐且濇於小便。膀胱之脈從巓入腦﹐腦滲則爲涕。上爲淸涕者﹐太陽之气痺閉於下﹐不能循經而上升也。】

陰气者﹐靜則神藏﹐躁則消亡。

【注陰气者﹐髒气也。神者﹐五臟所藏之神也。五臟爲陰﹐陰者主靜﹐故靜則神气藏而邪不能侵﹐躁則神气消亡而痺聚於髒矣。】

飲食自倍﹐腸胃乃傷。

【注居處失宜則風寒濕中其兪﹐當節飲食﹐勿使邪气內入。如飲食應之﹐邪則循兪而入舍其腑矣。】

淫气喘息﹐痺聚在肺﹔淫气憂思﹐痺聚在心﹔淫气遺溺﹐痺聚在腎﹔淫气乏竭﹐痺聚在肝﹔淫气肌絕﹐痺聚在脾。諸痺不已﹐亦益內也。其風气勝者﹐其人易已也。

【注淫气者﹐陰气淫佚不靜藏也。淫气而至見於諸證﹐則髒气不藏﹐而痺聚在髒。是以在臟腑經兪諸痺﹐畱而不已﹐亦進益於內而爲臟腑之痺。夫寒濕者﹐天之陰邪﹐傷人經兪筋骨﹔風者天之陽邪﹐傷人皮膚气分。是以三邪中於臟腑之兪﹐而風气勝者﹐其性善行﹐可從皮腠而散﹐故其人易已也。】

帝曰﹕痺其時有死者﹐或疼久者﹐或易已者﹐其故何也﹖岐伯曰﹕其入髒者死﹐其畱連筋骨者疼久﹐其畱皮膚間者易已。

【注夫風寒濕气中其兪﹐其髒气實則邪不動髒﹔若神气消亡﹐則痺聚在髒而死矣。】

帝曰﹕其客於六腑者何也﹖岐伯曰﹕此亦其食飲居處﹐爲其病本也。

【注夫居處失常則邪气外客﹐飲食不節則腸胃內傷﹐故飲食居處爲六腑之病本。】

六腑亦各有兪﹐風寒濕气中其兪﹐而食飲應之﹐循兪而入﹐各捨其腑也。

【注飲食入胃﹐大小腸濟泌糟粕﹐膀胱決瀆水濁﹐蒸化精液﹐榮養經兪。如居處失常﹐而又食飲應之於內﹐則經脈虛傷﹐邪循兪而入舍其腑矣。】

帝曰﹕以鍼治之柰何﹖岐伯曰﹕五臟有兪﹐六腑有合﹐循脈之分﹐各有所發﹐各隨其過﹐則病瘳矣。

【注滎兪治經﹐故痺在髒者當取之兪。合治內腑﹐故痺在腑者取於合。又當循形身經脈之分所發﹐各隨其有過之處而取之﹐則其病自瘳。】

帝曰﹕榮衛之气亦令人痺乎﹖岐伯曰﹕榮者﹐水谷之精气也﹐和調於五臟﹐灑陳於六腑﹐乃能入於脈也。故循脈上下﹐貫五臟絡六腑也。

【注言五臟六腑受谷精之气﹐營行於經脈﹐經榮之气復貫絡於臟腑﹐互相資生而養育者也。】

衛者﹐水谷之悍气也﹐其气慓疾滑利﹐不能入於脈也。故循皮膚之中﹐分肉之間﹐燻於肓膜﹐散於胸腹。

【注分肉者﹐肌肉之腠理。水谷之悍气﹐行於臟腑之募原。募原者﹐脂膜也。絡小腸之脂膜﹐謂之肓。是以在中焦則燻蒸於肓膜﹐行於胸膈則散於心肺之膜理﹐行於腹中散於腸胃肝腎之募原。是外內上下皮肉臟腑﹐皆以受气﹐一日一夜五十而周於身。】

逆其气則病﹐從其气則愈。不與風寒濕气合﹐故不爲痺。

【注榮行脈中﹐衛行脈外﹐營周不休﹐五十而復大會。陰陽相貫﹐如環無端﹐旋轉而不休息者也。故逆其气則病﹐從其气則愈。不與風寒濕邪合而畱連於皮膚脈絡之間﹐故不爲痺也。】

帝曰﹕善﹗痺或痛﹐或不痛﹐或不仁﹐或寒或熱﹐或燥或濕。其故何也﹖

【注不仁﹐不知痛癢。燥謂無汗。濕者多汗而濡濕。】

岐伯曰﹕痛者寒气多也﹐有寒故痛也。

【注寒气勝者爲痛痺﹐故痛者寒气多也。】

其不痛不仁者﹐病久入深﹐榮衛之行濇﹐經絡時疏﹐故不通﹔皮膚不營﹐故爲不仁。

【注通當作痛。病久入深者﹐久而不去﹐將內捨於其合也。邪病久則榮衛之道傷而行濇﹐邪入深則不痺閉於形身﹐而經絡時疏﹐故不痛也。榮衛行濇﹐則不能榮養於皮膚﹐故爲不仁。】

其寒者陽气少﹐陰气多﹐與病相益﹐故寒也。

【注人之陽气少而陰气多﹐則與病相益其陰寒矣。邪屬陰﹐故爲寒也。】

其熱者陽气多﹐陰气少﹐病气勝﹐陽遭陰﹐故爲痺熱。

【注人之陽气多而陰气少﹐邪得人之陽盛而病气勝矣。人之陽气盛而遇天之陰邪﹐則邪隨气化而爲痺熱矣。】

其多汗而濡者﹐此其逢濕甚也。陽气少﹐陰气盛﹐兩气相感﹐故汗出而濡也。

【注濕者﹐天之陰邪也﹐感天地之陰寒而吾身陰气又盛﹐兩气相感﹐故汗出而濡也。】

帝曰﹕夫痺之爲病﹐不痛何也﹖岐伯曰﹕痺在於骨則重﹐在於脈則血凝而不流﹐在於筋則屈不伸﹐在於肉則不仁﹐在於皮則寒﹐故具此五者﹐則不痛也。

【注邪痺經脈骨肉之有形而不傷其气者﹐則不痛也。夫骨有骨气﹐脈有脈气﹐筋有筋气﹐肌有肌气﹐皮有皮气﹐皆五臟之气而外合於形身。如病形而不傷其气﹐則止見骨痺之身重﹐脈痺之血凝不行﹐筋痺之屈而不伸﹐肉痺之肌肉不仁﹐皮痺之皮毛寒冷﹐故具此五者之形證而不痛也。】

凡痺之類﹐逢寒則虫﹐逢熱則縱。帝曰﹕善﹗

【注凡此五痺之類﹐如逢吾身之陰寒﹐則如虫行皮膚之中﹔逢吾身之陽熱﹐則筋骨並皆放縱。又非若病气之有寒則痛﹐陽气多則爲痺熱。】

皮部論

陽明之陽﹐名曰害蜚。上下同法。視其部中有浮絡者﹐皆陽明之絡也。其色多靑則痛﹐多黑則痺﹐黃赤則熱﹐多白則寒﹐五色皆見則寒熱也。絡盛則入客於經。陽主外﹐陰主內。

【注陽明爲陽盛之時﹐如萬物之飛動。陽盛而陰气加之﹐有害於蜚﹐故名曰害蜚。視其皮部之浮絡﹐多靑則痛﹐多黑則痺﹐黃赤則熱﹐多白則寒﹐五色皆見則爲寒熱。絡盛而不泄其邪﹐則入客於經矣。在陽明之部分﹐則爲陽明之病﹔在少陽之部分﹐則爲少陽之病﹔在三陰之部分﹐則爲三陰之病。故見於皮膚間者﹐爲絡爲陽而主外﹔絡於筋骨間者﹐爲經爲陰而主內。蓋在陽者可從外解﹐在陰者則內入而捨於臟腑矣。】

气穴論

積寒畱捨﹐榮衛不居﹐捲肉縮筋﹐肋肘不得伸﹐內爲骨痺﹐外爲不仁﹐命曰不足﹐大寒流於溪谷也。

【注積寒畱捨﹐致榮衛不能居其間﹐寒邪凝滯﹐又不得正气以和之﹐以致肉捲而筋縮也。肋肘乃筋骨之機關﹐故不得伸舒﹔邪閉於外﹐故內爲骨痺﹔榮衛內逆﹐故外爲不仁。命曰不足﹐蓋熱邪淫溢是屬有餘﹐寒性凝濇故爲不足。此大寒之邪流於溪谷之間﹐以致筋骨皆爲病也。】

四時刺逆從論

厥陰有餘病陰痺﹐不足病生熱痺。少陰有餘病皮痺隱軫﹐不足病肺痺。太陰有餘病肉痺寒中﹐不足病脾痺。陽明有餘病脈痺身時熱﹐不足病心痺。太陽有餘病骨痺身重﹐不足病腎痺。少陽有餘病筋痺脇滿﹐不足病肝痺。

【注有餘者多气少血﹐不足者血气皆少。此三陰三陽所主之血气﹐各有太過不及之爲病也。】

气交變大論

歲火不及﹐寒乃大行﹐痿痺﹐足不任身。

【注痿痺足不任身﹐皆寒濕之證。】

至眞要大論

太陰司天﹐肘腫骨痛陰痺。除痺者﹐按之不得。

【注太陰司天﹐丑未歲也。胕腫陰痺﹐皆感寒濕之气。病在陰者﹐名曰痺﹐故按之不得也。】

少陰在泉﹐主勝則厥气上行﹐心痛發熱﹐膈中﹐眾痺皆作。

【注終之主气﹐乃太陽寒水。主勝則厥气上行心痛發熱者﹐乃寒水之主气上乘於在泉之君火也。五之主气乃陽明燥金﹐客於乃厥陰風木﹔眾痺者各在其處﹐更發更止﹐更居更起﹐以右應左﹐以左應右﹐膈中眾痺皆作。】

靈樞經

邪气臟腑病形篇

心脈微大爲心痺﹐引背﹐善淚出。

【注心气微盛﹐則逆於心下而爲心痺。引背行於上﹐則心精隨气上湊於目而淚出矣。】

肺脈微大爲肺痺﹐引胸背﹐起惡日光。

【注肺气微盛於上﹐則爲肺痺。引胸背﹐蓋气從下而上也。陰血少﹐故惡日光﹐金畏火也。】

肝脈微大爲肝痺﹐除縮﹐咳引小腹。

【注陰縮﹐肝气逆於下也。肝脈抵少腹﹐上注肺。咳引小腹者﹐經气逆於上下也。】

壽夭剛柔篇

病在陽者名曰風﹐病在陰者名曰痺﹐陰陽俱病名曰風痺。病有而不痛者﹐陽之類也﹔無形而痛者﹐陰之類也。無形而痛者﹐其陽完而陰傷之也﹐急治其陰﹐無攻其陽。有形而不痛者﹐其陰完而陽傷之也﹐急治其陽﹐無攻其陰。陰陽俱動﹐乍有形﹐乍無形﹐加以煩心﹐命曰陰勝其陽﹐此謂不表不裏﹐其形不久。

【注風者天之陽气﹐痺者人之陰邪﹐陰陽俱病名曰風痺﹐外內之相合也。皮肉筋骨乃有形﹐臟腑之气爲無形。病有形而不痛者﹐病在外之陽也。病無形而痛者﹐气傷痛也。陰完陽完﹐乃臟腑陰陽之气不傷。陰陽俱動﹐乍有形乍無形﹐乃陰陽之不表不裏。心爲陽而主火﹐水爲陰而居下﹐加以煩心﹐此陰勝其陽矣。陰陽外內不交﹐水火上下相克。此天地陰陽之气不調﹐故其形不久﹐形气之相應也。】

厥病篇

風痺淫濼﹐病不可已者﹐足如履冰﹐肘如入湯中﹐股脛淫濼﹐煩心頭痛﹐時嘔時悶﹐眩已汗出﹐久則目眩﹐悲以喜恐﹐短气不樂﹐不出三年死也。

【注風痺淫濼﹐乃痺逆之風邪淫濼於上下﹐蓋風之善行而數變也。風邪淫濼於上下﹐故病不可已﹔蓋寒之則傷心主之火﹐熱之則傷腎臟之陰﹐病不可治﹐故不可已也。淫濼於下﹐故足如履冰﹐感寒水之气也。時或淫濼於上﹐則如入湯中﹐感火熱之气也。股脛淫濼﹐淫及於下之足脛﹔煩心頭痛﹐淫及於上之頭首也。時嘔時悶﹐有時而逆於中也。諸脈皆會於目﹐眩者淫於經脈之血分也。毛腠疏則汗出者﹐淫於毛腠之气分也。水之精爲志﹐火之精爲神﹐志與心精共腠於目﹐故久則目眩也。悲以喜恐者﹐心之神志傷而悲泣也。腎爲生气之風﹐短气者傷其腎气也。不樂者﹐傷其心气也。不出三年死者﹐不過盡水火陰陽之數周而終也。】

五變篇

黃帝曰﹕何以候人之善病痺者﹖少兪答曰﹕粗理而肉不堅者﹐善病痺。黃帝曰﹕痺之髙下有處乎﹖少兪答曰﹕欲知其髙下者﹐各視其部。

【注各視其部﹐則知痺之髙下。蓋心肺之痺在髙﹐肝腎脾之痺在下也。】

五色篇

雷公曰﹕小子聞風者百病之始也﹐厥逆者寒濕之起也﹐別之柰何﹖黃帝曰﹕常候闕中﹐薄澤爲風﹐衝濁爲痺﹐在地爲厥﹐此其常也﹐各以其色言其病。

【注地卽面之地閣。風乃天气﹐故常候於闕庭。寒濕者地气﹐故候在地部。風乃陽邪﹐故其色薄澤。寒濕者陰邪﹐故其色衝濁。】

陰陽二十五人篇

足陽明之下﹐血少气多則肉而善瘃﹔血气皆少則無毛﹐有則稀枯悴﹐善痿厥足痺。

【注瘃乃凍瘡。血少則肉善瘃者﹐血所以溫膚熱肉者也。痿厥足痺者﹐血气少而不能榮養筋骨也。】

足少陽之上﹐血气皆少則無須﹐感於寒濕則善痺﹐骨痛爪枯也。

【注爪者筋之餘﹐血气皆少﹐不能榮養筋骨﹐以致寒濕之邪畱痺﹐而爲骨痛爪枯也。】

邪客篇

脈大以濇者﹐爲痛痺。

論疾診尺篇

尺膚濇者﹐風痺也。

【注病在陰者名曰痺。如尺膚濇者﹐此風痺於筋骨間也。】

診血脈者﹐多黑爲久痺。

【注此以皮部之色﹐而知血脈之爲痺也。】

九鍼篇

邪入於陰則爲血痺。

【注痺者閉也﹐痛也。邪入於陰﹐閉而不行﹐則畱著而爲痺痛矣。】

金匱要略【漢張機】

痺證

間曰﹕血痺病從何得之﹖師曰﹕夫尊榮人骨弱肌膚盛重﹐因疲勞汗出﹐臥不時動搖﹐加被微風﹐遂得之。但以脈自微濇﹐在寸口關上小緊。宜鍼引陽气﹐令脈和緊去則愈。

血痺﹐陰陽俱微﹐寸口關上微﹐尺中小緊﹐外證身體不仁﹐如風痺狀﹐黃芪桂枝五物湯主之。

人年五六十﹐其病脈大者﹐痺俠背行。若腸鳴馬刀俠癭者﹐皆爲勞得之。

寸口脈浮而緩﹐浮則爲風﹐緩則爲痺。痺非中風﹐四肢苦煩﹐脾色黃﹐瘀熱以行。

太陽病關節疼痛而煩﹐脈沈而細者﹐此名濕痺。濕痺之候﹐其人小便不利﹐大便反快﹐但當利其小便。

中藏經【漢華佗】

五痺

痺者﹐風寒暑濕之气﹐中於臟腑之爲也。入腑則病淺易治﹐入髒則病深難治。而有風痺﹑寒痺﹑濕痺﹑熱痺﹑气痺﹐又有筋骨血肉气之五痺也。大凡風寒暑濕之邪﹐入於心則名血痺﹐入於脾則名肉痺﹐入於肝則名筋痺﹐入於肺則名气痺﹐入於腎則名骨痺。感病則一﹐其治乃異。痺者閉也﹐五臟六腑感於邪气﹐亂於眞气﹐閉而不仁﹐故曰痺也。又痺病或痛癢﹐或麻﹐或急﹐或緩而不能收持﹐或拳而不能舒張﹐或行立艱難﹐或言語蹇濇﹐或半身不遂﹐或四肢拳縮﹐或口眼偏斜﹐或手足欹側﹐或能行步而不能言語﹐或能言語而不能行步﹐或左偏枯﹐或右壅滯﹐或上不通於下﹐或下不通於上﹐或大腑閉塞﹐或左右手疼痛﹐或得疾而卽死﹐或感邪而未亡﹐或喘滿而不寐﹐或昏昧而不醒﹐種種諸證﹐皆出於痺也。痺者﹐風寒暑濕之气中於人﹐則使之然。其於脈候﹑形證﹑治療之法﹐亦各不同焉。

气痺者﹐愁思喜怒過多則气結於上﹐久而不消則傷肺﹐肺傷則生气漸衰而邪气愈勝﹐畱於上則胸腹痺而不能食﹐注於下則腰腳重而不能行﹐攻於左則左不遂﹐衝於右則右不仁﹐貫於舌則不能言﹐遺於腸中則不能溺﹐壅而不散則痛﹐畱而不聚則麻。眞經旣損﹐難以醫治﹔邪气不勝﹐易爲痊愈。其脈右手寸口沈而遲濇者是也。宜節憂思以養气﹐愼喜怒以全眞﹐最爲良矣。

血痺者﹐飲酒過多﹐懷熱太盛﹐或寒折於經絡﹐或濕犯於榮衛﹐因而血搏﹐遂成其咎。故使人血不能榮外﹐气不能養內﹐內外已失﹐漸漸消削。左先枯則右不能舉﹐右先枯則左不能伸﹐上先枯則上不能制下﹐下先枯則下不能克上﹐中先枯則不能通疏﹐百證千狀﹐皆失血也。其脈左寸口脈結而不流利﹐或如斷絕者是也。

肉痺者﹐飲食不節﹐膏粱肥美之所爲也。脾者肉之本﹐脾气已失則肉不榮﹐肉不榮則肌膚不滑澤﹐肌膚不滑澤則紋理疏。凡風寒暑濕之邪易爲入﹐故久不治則爲肉痺也。肉痺之狀﹐其先能食而不能充悅﹐四肢緩而不收持者是也。其右關脈按舉皆無力﹐而往來濇者是也。宜節飲食以調其髒﹐常起居以安其脾﹐然後依經補瀉以求其愈也。

筋痺者﹐由怒叫無時﹐行步奔急﹐淫邪傷肝﹐肝失其气﹐因而寒熱﹐所客久而不去﹐流入筋會﹐則使人筋急而不能行步舒緩也﹐故名曰筋痺。宜活血以補肝﹐溫气以養腎﹐然後服餌湯丸。治得其理﹐合自瘳已。不然﹐則害人矣。其脈左關中弦急而數﹐浮沈而有力者是也。

骨痺者﹐乃嗜欲不節﹐傷於腎也。腎气內消則不能關禁﹐不能關禁則中上俱亂﹐中上俱亂則三焦之气痞而不通﹐三焦痞則飲食不糟粕﹐飲食不糟粕則精气日衰﹐精气日衰則邪气妄入﹐邪气妄入則上衝心舌﹐上衝心舌則爲不語﹐中犯脾胃則爲不充﹐下流腰膝則爲不遂﹐旁攻四肢則爲不仁﹔寒在中則脈遲﹐熱在中則脈數﹐風在中則脈浮﹐濕在中則脈濡﹐虛在中則脈滑。其證不一﹐要在詳明。

濟生方【宋嚴用和】

五痺歷節

風寒濕三气雜至﹐合而爲痺。皆因體虛﹐腠理空疏﹐受風寒濕气而成痺也。痺之爲病﹐寒多則痛﹐風多則行﹐濕多則著﹔在骨則重而不舉﹐在脈則血凝而不流﹐在筋則屈而不伸﹐在肉則不仁﹐在皮則寒﹔逢寒則急﹐逢熱則縱。此皆隨所受邪气而生證也。大率痺病﹐總而言之﹐凡有五種﹐筋痺﹑脈痺﹑皮痺﹑骨痺﹑肌痺是也。筋痺之爲病應乎肝﹐其狀夜臥則驚﹐飲食多﹐小便數。脈痺之爲病應乎心﹐其狀血脈不流﹐令人痿黃﹐心下鼓气﹐卒然逆喘不通﹐嗌漧善噫。肌痺之爲病應乎脾﹐其狀四肢懈怠﹐發咳嘔吐。皮痺之爲病應乎肺﹐其狀皮膚無所知覺﹐气奔喘滿。骨痺之爲病應乎腎﹐其狀骨重不可舉﹐不遂而痛﹐喜脹。診其脈大而濇爲痺﹐來急者亦爲痺﹐濇而緊者亦爲痺。又有風血痺﹐陰邪入於血經故也。外有支飲﹐亦令人痺。當隨證施治。白虎歷節﹐由體虛之人將理失宜﹐受風寒濕毒之气﹐使筋脈凝滯﹐血气不流﹐蘊於骨節之間﹐或在四肢﹐肉色不變﹐其病晝輕夜劇﹐其痛徹骨﹐如虎之嚙﹐故名白虎也。痛如掣者爲寒多﹐腫滿如脫者爲濕多﹐汗出者爲風多。巢氏云﹕飲酒當風﹐汗出入水﹐遂成斯疾。久而不愈﹐令人骨節蹉跌爲癲病者﹐誠有此理也。

河間六書【金劉完素】

諸痺

身非衣寒中﹐非受寒气。痺者血气不行﹐如從水中出﹐不必寒傷而作也。附子丸主之。

身寒﹐大衣不能熱﹐腎脂枯涸不行﹐髓少筋弱凍栗﹐故攣急。附子湯主之。

近衣絮肉苛﹐榮气虛則不仁﹐其證﹝疒帬﹞重﹐爲肉苛也。以前胡散主之。

風寒濕三气合而爲痺﹐風气勝者爲行痺﹐上下左右無常畱﹐隨所至而作。防風湯主之。

寒勝者爲痛痺﹐大宜宣通。陰寒爲痛﹐宜通气溫經而愈。茯苓湯加減主之。

濕气勝者爲著痺﹐濕地水气甚重﹐著而不去﹐多汗而濡者。茯苓川芎湯主之。

周痺﹐《黃帝鍼經》云﹕在血脈之中﹐隨上下﹐本痺不痛﹐今能上下周身﹐故以名之。大豆糵散主之。

胞痺者﹐小腹膀胱之內痛﹐若沃以湯﹐濇於小便﹐上爲淸涕﹔太陽直行從巓入﹐循於腦气﹐下灌於鼻﹐時出淸涕不止。腎著湯主之。

腸痺者﹐𨿽多飲不得溲﹐不成大便﹐使糟粕不化﹐故气喘急而飧泄。木香丸主之。

熱痺者﹐陽气多﹐陰气少﹐陽熱搏其陰寒故痺﹐臟腑熱熻然而悶也。升麻湯主之。

風寒濕三气合而爲痺﹐當汗惡風﹐目瞤脇痛﹐或走注四肢﹐皮膚不仁﹐屈伸不便。升麻前胡湯主之。

儒門事親【元張從政】

論痺

夫痺之爲狀﹐麻木不仁﹐以風寒濕三气合而成之。故《內經》曰風气勝者爲行痺。風則陽受之﹐故其痺行﹐旦劇而夜靜。世俗莫知﹐反呼爲走注疼痛虎咬之疾。寒气勝者爲痛痺﹐寒則陰受之﹐故其痺痛﹐旦靜而夜劇。世俗不知﹐反呼爲鬼忤。濕气勝者爲著痺﹐濕勝則筋脈皮肉受之﹐故其痺著而不去﹐肌肉削而著骨。世俗不知﹐反呼爲偏枯。此疾之作﹐多在四時陰雨之時﹐及三月九月﹐太陽寒水用事之月﹐故艸枯水寒爲甚。或瀕水之地﹐勞力之人﹐辛苦失度﹐觸冒風雨﹐寢處津濕﹐痺從外入。況五方七地﹐寒暑殊气﹐剛柔異稟﹐飲食起居﹐莫不相戾。故所受之邪各有淺深﹐或痛或不痛﹐或仁或不仁﹐或筋屈而不能伸﹐或引而不縮﹐寒則虫行﹐熱則縮緩﹐不相亂也。皮痺不已而成肉痺﹐肉痺不已而成脈痺﹐脈痺不已而成筋痺﹐筋痺不已而成骨痺。久而不已﹐內捨其合。若髒俯俱病﹐𨿽有智者﹐不能善圖也。凡病痺之人﹐其脈沈濇。今人論方者見諸痺證﹐遽作腳气治之。豈知《內經》中本無腳气之說。或曰﹕諸方亦有腳气統論﹐又有腳气方藥﹐若止取《素問》﹐則諸方皆非耶﹖曰﹕痺病以濕熱爲源﹐風寒爲兼﹐三气合而爲痺。柰何治此者不問經絡﹑不分贓俯﹑不辧表裏﹐便作寒濕腳气﹐烏頭﹑附子﹑乳香﹑沒藥﹐種種燥熱攻之﹐中脘﹑臍下﹑三里灸之﹐蒸熨湯炕以治之﹐以至便漩濇滯﹐前後俱閉﹐虛燥轉甚﹐肌膚日削﹐食飲不入﹐邪气外侵﹐𨿽遇扁華﹐亦難措手。何哉﹖胸膈間有寒痰故也。痺病本不死﹐死者皆醫之誤。𨿽有用蒸之法﹐必先湧去其寒痰﹐然後諸法皆效。經曰﹕五臟有兪﹐六俯有合。循脈之本分﹐各有所發之源﹐以砭石補之﹐則痺病瘳。僕常用傷寒汗﹑下﹑吐三法治風痺﹐愈者多矣。

大人小兒﹐風寒濕三气合而爲痺﹐及手足麻木不仁者﹐可用郁金散吐之﹔吐訖﹐以導水丸﹑通經散泄之﹔泄訖﹐以辛溫之劑發散。汗出﹐則可服當歸﹑芍藥﹐乳﹑沒行經和血等藥。如不愈﹐則便不宜服此等藥。

東垣十書【元李杲】

痛風論

气行脈外﹐血行脈內﹐晝行陽二十五度﹐夜行陰二十五度﹐此平人之造化也。得寒則行遲而不及﹐得熱則行速而太過。內傷於七情﹐外傷於六气﹐則血气之運或遲或速而病作矣。彼痛風者﹐大率因血受熱已自沸騰﹐其後或涉冷水﹐或立濕地﹐或扇取涼﹐或臥當風﹐寒涼外搏﹐熱血得寒﹐污濁凝濇﹐所以作痛。夜則痛甚﹐行於陰也。治法以辛熱之劑﹐流散寒濕﹐開發腠理﹐其血得行﹐與气相和﹐其病自安。然亦有數種治法稍異。【治法見醫案中。】或曰﹕此見鄰人用艸藥研酒﹐飲數貼﹐亦有安者。如子經久取效﹐無乃太迂緩乎﹖曰﹕此劫病艸藥。石上采石絲爲之君﹐過山龍等佐之﹐皆性熱而燥者﹐不能養陰﹐卻能燥濕。病之淺者﹐濕痰得燥則開﹐熱血得熱則行﹐亦取效。彼病深血少者﹐愈劫愈虛愈深也。

臂痛有六道經絡﹐以行本經藥行其气血者﹐以兩手伸直﹐其臂貼身垂下﹐大指居前﹐小指居後而定﹐則臂臑之前廉痛者﹐屬陽明經﹐以升麻﹑白芷﹑漧葛行之﹔後廉痛者﹐屬太陽經﹐以槁本﹑羌活行之﹔外廉痛者﹐屬少陽﹐以柴胡行之﹔內廉痛者﹐屬厥陰﹐以柴胡﹑靑皮行之﹔內前廉痛者﹐屬太陰﹐以升麻﹑白芷﹑蔥白行之﹔內後廉痛者﹐屬少陰﹐以細辛﹑獨活行之。仍視何經而用鍼灸。

丹溪心法【元朱震亨】

痛風

痛風者﹐四肢百節走痛﹐方書謂之白虎歷節風證是也。大率有痰﹑風熱﹑風濕﹑血虛。因於風者﹐小續命湯﹔因於濕者﹐蒼朮﹑白朮之類﹐佐以竹瀝﹔因於痰者﹐二陳湯加酒炒黃芩﹑羌活﹑蒼朮﹔因於血虛者﹐用芎歸之類﹐佐以紅花﹑桃仁。大法之方﹐蒼朮﹑川芎﹑白芷﹑南星﹑當歸﹑酒黃芩﹐在上者加羌活﹑威靈仙﹑桂枝﹐在下者加牛膝﹑防己﹑木通﹑黃蘗。若血虛宜多用川芎﹑當歸﹐佐以桃仁﹑紅花﹑薄桂﹑威靈仙。凡治痛風﹐取薄桂味淡者﹐獨此能橫行手臂﹐領南星﹑蒼朮等藥至痛處。

徧身骨節疼痛﹐晝靜夜劇﹐如虎嚙之狀﹐名曰白虎歷節風。並宜加減地仙丹﹐或靑龍丸﹑乳香丸等服之。又有痛風而痛有常處﹐其痛處赤腫灼熱﹐或渾身壯熱﹐此欲成風毒﹐宜敗毒散。

凡治臂痛﹐以二陳湯加酒炒黃芩﹑蒼朮﹑羌活。如肢節痛﹐須用羌活﹔去風濕亦宜用之。如肥人肢節痛﹐多是風濕與痰飲流注經絡而痛﹐宜南星﹑半夏。如瘦人肢節痛﹐是血虛﹐宜四物加防風﹑羌活﹔如瘦人性急燥而肢節痛發熱﹐宜四物湯加黃芩酒炒﹑黃蘗。如肢節腫痛脈滑者﹐當燥濕﹐宜蒼朮﹑南星﹐兼行气藥木香﹑枳殼﹑檳榔﹐在下者加防己。若肢節腫痛脈濇數者﹐此是瘀血﹐宜桃仁﹑紅花﹑當歸﹑川芎及大黃微利之。如倦怠無力而肢節痛﹐此是气虛﹐有痰飲流注﹐宜參﹑朮﹑星﹑半。

有濕郁而周身走痛﹐或關節間痛﹐遇陰寒卽發﹐當作濕郁治。或用白朮一味酒煎服之﹐其痛立愈。

手足麻者屬气虛﹐手足木者有濕痰死血﹐十指麻木是胃中有濕痰死血。

醫學正傳【明虞摶】

痺

丹溪曰﹕因濕痰濁血流注爲病﹐以其在下焦﹐道路遠﹐非烏附气壯不能行﹐故用爲引經。若以爲主治﹐非惟無益而有殺人之毒。此病必行气流濕舒風﹐導滯血補新血﹐降陽升陰。治有先後﹐須分腫與不腫可也。不可食肉﹐肉屬陽﹐大能助火。素有火气盛者﹐小水不能制﹐若食肉厚味﹐下有遺溺﹐上有痞悶﹐須將魚鮏面醬酒酢皆斷去之。先以二陳湯加酒浸白芍藥﹐少佐以黃連降心火。看作何應﹐又爲區處也。

《內經》曰﹕風寒濕三气合而爲痺﹐故寒气勝者爲痛痺﹐濕气勝者爲著痺。河間曰﹕流著不去﹐四肢麻木拘攣也。經又曰﹕痛者寒气多也﹐有寒故痛也。其不痛不仁者﹐病久入深﹐榮衛之行濇﹐經絡時疏﹐故不痛﹔皮膚不榮﹐故爲不仁。夫所謂不仁者﹐或周身﹐或四肢﹐喞喞然麻木不知痛癢﹐如繩紮縛初解之狀﹐古方名爲麻痺者是也。丹溪曰﹕麻是气虛﹐木是濕痰死血。然則曰麻曰木者﹐以不仁中而分爲二也。𨿽然亦有气血俱虛﹐但麻而不木者﹔亦有虛而感濕﹐麻木兼作者﹔又有因虛而風寒濕三气乘之﹐故周身掣痛﹐麻木並作者﹐古方謂之周痺﹐治法宜先汗而後補也。

證治要訣【明戴思恭】

痛痺

傷濕兼風寒者﹐汗出身重﹐惡風喘滿﹐骨節煩疼﹐狀如歷節風﹐臍下連腳冷痺﹐不能屈伸﹐所謂風寒濕合而成痺﹐宜防己黃芪湯﹑五痺湯。詳五痺用藥﹐於風濕最宜。若因浴未解裙衫﹐身上未幹﹐忽爾熟睡﹐致濕幹腎經﹐外腎腫痛﹐腰背攣曲。以五苓散一貼入眞坯少許﹐下靑木香丸﹐三服﹐臟腑才通﹐腫消腰直﹐其痛自止。

筋骨疼者﹐俗呼爲痛風﹔或痛而遊走無定﹐俗呼爲走注風。並宜烏藥順气散﹐和煎復元通气散﹐咽地仙丹或靑龍丸。未效﹐用大防風湯﹐或五積散調乳香末。

徧身骨節疼痛﹐晝靜夜劇﹐如虎之嚙﹐名曰白虎歷節風。並宜加減地仙丹﹐或靑龍丸﹑乳香丸等。

有於窻牖間梳洗﹐卒然如中風﹐呼爲檐風。五積散加防風一錢。有痛風而痛有常處﹐其痛處赤腫灼熱﹐或渾身壯熱﹐此欲成風毒﹐宜敗毒散。

醫學綱目【明樓英】

白虎飛屍歷節辧

有附骨疽﹐與白虎﹑飛屍﹑歷節皆相類。歷節痛﹐則走注不定﹔白虎﹑飛屍痛淺﹐按之則便止﹔附骨疽痛深﹐按之亦無益。又二說﹕白虎﹑飛屍亦能作膿﹐著骨而生﹐及其腐潰﹐碎骨出盡方愈。如是則附骨與白虎飛戶同是一病﹐但淺深不同耳。

痺分陰陽

病在陽者命曰風。東垣云﹕此病在陽﹐因十二經各受風邪﹐以髙言之气分也﹐故身半以上風之中也﹐用鍼當引而去之也。又曰﹕散而去之﹐用藥以辛溫發散﹐通因通用﹐又熱因熱用是也。

病在陰者命曰痺。東垣云﹕身半已下濕之中也﹐命曰痺。飲食自倍﹐腸胃乃傷﹐得之勞倦﹐脾胃气虛而下陷﹐運气營气不得升浮﹐經營心肺也。

陰陽俱病命曰風痺﹐尺膚濇者風痺也。《靈樞》云﹕風痺淫濼病不可已﹐足如履冰﹐時如入湯中﹐股脛淫濼而煩心頭痛﹐此傷腎也﹔時嘔時悗﹐眩已汗出﹐此傷心也﹔久則目眩﹐此傷肝也﹔悲以善恐﹐短气不樂﹐此傷肺也﹐不出三年死也。

醫學入門【明李梴】

痛風

形怯瘦者﹐多內因血虛有火﹔形肥勇者﹐多外因風濕生痰。以其循歷徧身曰歷節風﹐甚如虎咬曰白虎風。痛必夜甚者﹐血行於陰也。

痛多痰火﹐腫多風濕。然痰火𨿽內因七情六欲﹐或病後亡津﹐血熱已自沸騰﹐亦必略感外邪而後發動﹐骨節痛極﹐久則手足蜷攣。風濕𨿽外因涉冷坐濕﹐當風取涼﹐然亦必血熱而後凝滯污濁﹐所以作痛﹐甚則身體塊瘰。痰火風濕全者﹐古龍虎丹主之。

傷寒通身節痛﹐乃風寒侵入肌骨﹔雜病周身痛﹐乃風痰壅滯。二陳湯加南星﹑羌活﹑蒼朮﹑白芷﹑酒芩﹑竹瀝﹑薑汁﹔挾瘀血者﹐再加桃仁﹑紅花。濕痰瘀血﹐周身兩脇走痛﹐控涎丹加桃仁泥爲丸﹐或小胃丹下之。如半身不遂﹐及左右手足蜷攣者﹐烏頭湯微汗之﹐虛者地仙丹。

上體痛者﹐宜祛風熱豁痰﹐二陳湯主之。痰熱客太陽﹐頸項彊﹐動則微痛者﹐加酒芩﹑羌活﹑紅花。濕痰鉆注﹐肢節痛者﹐加二朮﹑威靈仙﹑漧薑﹑黃蘗﹑羌活﹑白芍﹔結陽肢腫者﹐倍加黃芩﹔濕痰橫行手臂痛﹐加南星﹑蒼朮﹑酒芩﹑香附﹑威靈仙﹔臂重難舉者﹐加二朮﹑羌活﹑桂枝﹑威靈仙﹑黃芩﹔臂軟難舉者﹐加南星﹑枳實﹑木香﹑姜黃。如臂痛不能舉﹐或連指掌腫痛者﹐舒經湯。肩忽痛者﹐小柴胡湯去半夏﹐加防風﹑當歸﹑生地﹑大黃﹑黃連﹑滑石。肩背痛因食積者﹐單龜板爲丸﹐姜湯下。肩腿痛者﹐甩龜板一兩﹐側柏葉﹑香附各五錢﹐白芥子﹑淩霄花各一錢五分爲末﹐酒糊丸﹐四物湯加甘艸﹑陳皮煎湯下。背心常一片冰冷者﹐導痰湯合蘇子降气湯。

下體痛者﹐宜流濕行气﹐四物湯主之。陰虛臀尖痛者﹐膀胱有火﹐加知母﹑黃蘗及桂少許。有痰合二陳湯加澤瀉﹑前胡﹑木香爲引﹔痛甚﹐加乳香沒藥﹔熱者合大承气湯下之。兩腿痛者﹐加牛膝﹑陳皮﹐吞加味三妙丸。兩腿痛甚﹐素虛性急﹐或痢後血流經絡作痛者﹐加桃仁﹑牛膝﹑陳皮﹑甘艸﹑薑汁煎熟﹐調潛行散。如兩腿間忽一二點痛入骨﹐不可忍者﹐用芫花根爲末﹐酢調敷痛處﹐以帕緊紮。產後有此疾者﹐亦宜。兩足痛﹐當歸拈痛湯。凡痛風丸散佐使﹐在上加羌活﹑威靈仙﹐在下加牛膝﹑防己﹑木通﹑黃蘗﹐在手臂加桂枝引至痛處。如徧身痛者﹐則問所起處加之。

痛風﹐百節酸痛無定處﹐久則變成風毒﹐痛入骨髓﹐不移其處﹐虎骨散﹑麝香丸﹔如赤腫灼熱者﹐敗毒散﹔肢節腫痛挾濕熱者﹐麻黃赤芍湯主之。

外因濕證腫滿身痛如脫者﹐除濕湯﹔寒濕者附子六物湯﹑捉虎丸﹔濕熱者﹐五苓散加蒼朮﹑防風﹑羌活﹑白芷﹑黃蘗﹑竹瀝﹑薑汁。走注者四妙散﹔肢節腫脈滑者﹐如南星﹑木香﹑檳榔﹑蒼朮﹑黃蘗﹑防己。

濕气背傴僂足攣成廢者﹐用甘遂一錢爲末﹐入豬腰內煨食之﹐上吐下瀉。

風證黃汗出﹐面微紅掣痛熱者﹐防風通聖散﹐或小續命湯去附子加羌活﹑黃芩﹔虛者烏藥順气散﹑獨活寄生湯﹔上體﹐金棗丹﹔下體﹐換腿丸。

風中肩背﹐太陽气郁﹐不可回顧﹐或肺气郁熱﹐小便數而欠伸﹐宜通气防風湯﹑羌活勝濕湯。

風濕相搏痛者﹐甜瓜子丸﹑神仙飛步丹﹑龍虎丹﹑活絡丹﹑乳香黑虎丹﹑活血應痛丸。

風濕毒生瘡者﹐單蒼耳加羌活﹑防風十分之二爲末﹐蜜丸如梧子大﹐每百丸﹐酒下。或單豨薟丸一斤加四物湯料各五錢﹐防風﹑羌活各三錢﹐川烏一錢五分爲末﹐蜜丸﹐空心茶酒任下。

風寒濕熱成痺﹐臂髀腰腳骨熱腫痛﹐行步艱難者﹐二妙蒼蘗散等分﹐加虎脛骨減半爲末﹐水調服。

暑濕相搏﹐面赤尿赤者﹐五苓散合敗毒散加當歸﹑赤芍﹐或復元通聖散。

結陽肢腫﹐熱毒流注﹐大便閉者﹐犀角湯。

寒證肢節掣痛﹐小筋急痺﹐五積散合順元散﹐加麝一釐。鶴膝痛﹐五積散加松節﹑杉節。骨髓痛﹐虎骨散。

內因七情﹐肢節胸脇刺痛﹐初必眩運自汗﹐二陳湯加香附﹑枳殼﹑木香。如腰背气動發痛者﹐枳甘散﹑流气飲子﹐俱加蔥白﹐服後臥少時。如思慮憂心痛從背起至胸脇者﹐人參四分﹑木通二分煎湯﹐吞當歸龍薈丸。

飲食積痛風﹐初必胸滿嘔吐﹐二陳湯加烏藥﹑枳殼﹐或單蒼耳丸。因食厚味積痰脾胃﹐髀樞左右發痛一點延及膝骭腫大惡寒﹐夜劇者﹐潛行散爲主﹐如甘艸梢﹑蒼朮﹑犀角﹑川芎﹑陳皮﹑牛膝﹑木通﹑白芍﹐入薑汁煎服。病稍減﹐去犀角加牛膝﹑龜板﹑歸身尾。冬月加桂﹐夏加黃芩。又有徧身遊走癢痛﹐狀如虫嚙﹐遇癢而進飲食﹐則虫亦饜飫其間﹐庶不致頻頻嚙也﹐宜麝香丸。

畱飲四肢歷節﹐气短脈沈﹐久則令人骨節蹉跌﹐恐爲癲癇﹐宜導痰湯加減。痰飲者﹐古半硝丸﹔气短倦怠者﹐六君子湯加南星。

酒濕痛者﹐用黃蘗﹑威靈仙各五分﹐蒼朮二錢﹐陳皮芍藥各一錢﹐甘艸三分﹐羌活二分﹐水煎服。

血虛﹐四物湯加龜板﹑秦艽﹔有火者﹐調潛行散﹔有瘀血者﹐加大黃﹑桃仁﹑紅花微利之﹔性急發熱者﹐加酒芩﹑黃蘗﹔肢節腫痛脈濇者﹐加桃仁﹔歷年不愈者﹐倍加木通﹐出汗或發紅丹卽愈﹔若不愈者﹐痛風丸﹑二妙蒼蘗散﹑三妙丸。

气虛歷節痛如錘鍛者﹐四君子湯加桂﹑附﹑白芍。

血气俱虛挾痰火者﹐八物湯加羌活﹑防風﹑黃蘗﹑龜板。勞傷者﹐趁痛散﹑血風丸﹐劫勞散。除虛﹐虎潛丸﹑補陰丸。痛風因是風熱風濕得者﹐初起與傷寒相似﹐宜分表里治之﹕表證﹐九味羌活湯﹔气虛表實骨節痛者﹐六一散加香附﹑黃芩水煎﹐或薑汁糊丸服。

裏證﹐五積交加散加大黃﹔痰濕熱者﹐導水丸﹔病愈後大便閉﹐稍虛者﹐麻子仁丸﹔驟痛不可忍者﹐用楓寄生焙漧﹐浸酒常服﹐微醉。通用史國公浸酒方﹑萬應膏。

屬內因者﹐宜消瘀血﹐養新血﹐兼理痰火﹐則血活气和﹐痛無不止。又不愈者﹐間用升降之劑﹐或專養血補脾。如久病及亡血﹐產後病此者﹐俱不宜純用風藥燥血。

痺證

痺者气閉塞不通流也﹐或痛癢﹐或麻痺﹐或手足緩弱﹐與痿相類。但痿屬內因﹐血虛火盛﹐肺焦而成﹔痺屬風寒濕三气侵入而成。然外邪非气血虛則不入﹐此所以痺久亦能成痿。又痺爲中風之一﹐但純乎中風﹐則陽受之﹔痺兼風寒濕三气﹐則陰受之﹐所以爲病更重。觀宋明醫錢仲陽自患周痺偏廢不能全愈可見。

經言春爲筋痺﹑夏爲脈痺﹑仲夏爲肌肉痺﹑秋爲皮痺﹑冬爲骨痺﹐言皮脈肌筋骨各以時而受風寒濕之邪也。大槪風濕多侵乎上﹐肩背麻木﹐手腕硬痛﹔寒濕多侵乎下﹐腳腿木重﹔若上下俱得﹐身如板夾﹐腳如石墜。須分風寒濕多少治之。風多痛走不定﹔寒多掣痛﹐周身拘急﹐手足冷痺﹐與痛風同﹔濕多浮腫﹐重著一處不移。風多﹐烏藥順气散﹑三痺湯﹑越婢湯﹑單豨薟丸﹔寒多﹐五積散加天麻﹑附子﹐或蠲痺湯﹔寒濕﹐五積交加散﹔濕多﹐川芎茯苓湯﹑當歸拈痛湯﹑防己黃芪湯﹑羌活勝濕湯﹑續斷丸。冷痺身寒不熱﹐腰腳沈冷﹐卽寒痺之甚者﹐三痺湯合三五七散﹐或舒經湯﹑附子理中湯。熱痺或濕生熱﹐或風寒郁熱﹐身上如鼠走﹐唇口反縱﹐肌肉變色﹐宣明升麻湯。風寒濕熱痺﹐二妙蒼蘗散等分﹐加虎脛骨﹐防風減半﹐水煎服。

風寒濕三邪交侵﹐在皮則頑不自覺﹐遇寒則急﹐遇熱則縱﹐應乎肺﹐其證气喘煩滿﹔在脈則血滯﹐六脈濇而緊﹐面無色﹐應乎心﹐其證心煩上气﹐嗌漧善噫﹔在肌肉則四肢不仁﹐應乎脾﹐其證怠惰嘔吐﹔在筋則屈而不伸﹐應乎肝﹐其證夜臥多驚﹐溺濇小腹痛﹔在骨則重不能舉﹐尻以代踵﹐脊以代頭﹐應乎腎﹐其證心腹脹滿。初入皮膚血脈﹐邪輕易治﹔畱連筋骨﹐久而不痛不仁者難治。久久不愈﹐五痺復感三邪﹐漸入五臟﹐臥不起牀﹐瀉多食少﹐亦如中風入髒者﹐死。

初起彊硬作痛者﹐宜疏風豁痰﹔沈重者﹐宜流濕行气﹔久病須分气血虛實﹐痰瘀多少治之。气虛痺者﹐關節不充﹐一身如從水中出﹐陽虛陰盛也﹐四君子湯加肉桂﹑生附﹐或川附丸。血虛痺者﹐皮膚不仁﹐濟生防風湯﹐或黃芪建中湯去飴加桂枝。挾瘀血者﹐四物湯加桃仁﹑紅花﹑竹瀝﹑薑汁。挾痰者﹐手足麻痺﹐多睡眩運﹐濟生茯苓湯﹐或二陳湯加竹瀝﹑薑汁。腎脂枯涸不行﹐髓少筋弱﹐凍栗攣急者﹐十全大補湯﹑地仙丹﹐通用五痺擦痺法。初病驟用參芪歸地﹐則气血滯而邪郁經絡不散﹐虛者烏頭粥﹑行濕流气散主之。

麻屬气虛﹐木屬痰凝﹐此槪言耳。有因虛而風寒濕三气乘之﹐麻木並作者﹔有气血俱虛﹐但麻不木者。蓋麻猶痺也﹐𨿽不知痛癢﹐尙覺气微流行。在手多兼風濕﹐在足多兼寒濕。木則非惟不知痛癢﹐气亦不覺流行。常木爲血礙气﹐間木爲濕痰﹐皆經絡凝滯﹐血脈不貫﹐謂之不仁。或兼虛火﹐則肌肉瞤動﹐不可誤作風治。

周身掣痛麻者﹐謂之周痺﹐乃肝气不行也。宜先汗後補﹐黃芪湯。開目麻木暫退﹐閉目甚者﹐升陽和中湯。皮膚麻木者﹐補气湯。手足麻气虛者﹐補中益气湯去當歸﹑陳皮﹐加五味子﹑白芍﹑生甘艸。虛甚挾風者﹐補中益气湯正料﹐加烏藥﹑附子﹑羌活﹑防風﹑天麻。十指麻木﹐胃有濕痰死血者﹐二陳湯加二朮﹑紅花﹑桃仁﹐少加附子以行經。左手腳腿偏麻疼痛﹐右口角並眼牽引側視者﹐表有風也﹐宜天麻黃芪湯。兩腿麻者﹐導气湯。兩腳麻木如火熱者﹐三妙丸。

凡味酸傷筋則緩﹐味鹹傷骨則痿﹐令人發熱變爲痛痺麻木等證。愼疾者須戒魚鮏﹑面醬﹑酒酢。肉屬陽助火﹐但可量喫﹔若厚味過多﹐下必遺溺﹐上必痞悶﹐先用二陳湯加芍藥﹑黃連降火﹐然後用本證藥。古今圖書集成醫部全錄卷二百二十七

痺門

醫學準繩六要【明張三錫】

痛風

痛風﹐卽《內經》痛痺。上古多外感﹐故云三气合而爲痺。今人多內傷﹐气血虧損﹐濕痰陰火﹐流滯經絡﹐或在四肢﹐或客腰背﹐痛不可當﹐一名白虎歷節風是也。大抵濕多則腫﹐熱多則痛﹐陰虛則脈弦數而重在夜﹐气虛則脈虛大而重在日。

著痺

四肢肌肉不爲我用﹐似偏枯而多痛著﹐與痛風相類者﹐痺也。分虛實標本治。

兪子木曰﹕痺者閉也﹐五臟六腑正气﹐爲邪气所閉﹐則痺而不仁。《靈樞經》曰﹕病人一臂不遂﹐時復移於一臂者痺也﹐非風也。《要略》曰﹕風病半身不遂﹐若但閉不遂者痺也。經曰﹕風寒濕三气合而爲痺﹐風多則行﹐寒多則痛﹐濕多則著﹐故痺多重痛沈著。

醫宗必讀【明李中梓】

諸痺

筋痺卽風痺也﹐遊行不定﹐上下左右﹐隨其虛邪與血气相搏﹐聚於關節﹐或赤或腫﹐筋脈弛縱﹐古稱走注﹐今名流火。防風湯主之﹐如意通聖散﹑桂心散﹑沒藥散﹑虎骨丸﹑十生丹﹑一粒金丹﹑乳香應痛丸。

肌痺﹐卽著痺﹑濕痺也﹐畱而不移﹐汗多﹐四肢緩弱﹐皮膚不仁﹐精神昏塞﹐今名麻木。神效黃芪湯主之。

醫門法律【淸諭昌】

痛風

痛風一名白虎歷節風﹐實卽痛痺也。經旣言以寒气勝者爲痛痺矣﹐又言凡傷於寒者皆爲熱病﹐則用藥自有一定之權衡。觀《金匱》用附子﹑烏頭﹐必用於表散藥中﹐合桂枝﹑麻黃等藥同用﹐卽發表不遠熱之義。至攻裏必遵《內經》不遠於寒可知矣。諸家方中不達此義﹐卽攻裏槪不遠熱。獨《千金》犀角湯一方﹐深有合於經意﹐特表之爲例。

更有內熱﹐因血虛熾盛﹐始先表散藥中不能用辛熱者﹐卽當取夏月治溫熱病之表法爲例。諸家復無其方﹐獨《本事方》中有牛蒡子散﹐先得我心﹐亦並表出。

風痺

中風四證﹕其一曰風痺﹐以諸痺類風狀﹐故名之。然𨿽相類﹐實有不同。風則陽先受之﹐痺則陰先受之耳。致痺之因﹐乃風寒濕互相雜合﹐匪可分屬。但以風气勝者爲行痺﹐風性善行故也﹔以寒气勝者爲痛痺﹐寒主收急故也﹔以濕气勝者爲著痺﹐濕主重滯故也。

邪之所中﹐五淺五深﹐不可不察。在骨則重而不舉﹐在經則屈而不伸﹐在肉則不仁﹐在脈則血凝而不流﹐在皮則寒﹐此五者在軀殼之間﹐皆不痛也。其痛者﹐隨血脈上下﹐寒凝汁沫﹐排分肉而痛﹔𨿽另名周痺﹐亦隸於血脈之中也。骨痺不已﹐復感於邪﹐內合於腎﹔筋痺不已﹐復感於邪﹐內捨於肝﹔脈痺不已﹐復感於邪﹐內捨於心﹔肌痺不已﹐復感於邪﹐內捨於脾﹔皮痺不已﹐復感於邪﹐內捨於肺。此五者亦非徑入五臟也﹐五臟各有合病﹐久而不去﹐內捨於其合也。蓋風寒濕三气離合牽制﹐非若風之善行易入﹐故但類於中風也。

經論諸痺至詳﹐然有大闕﹐且無方治。《金匱》補之﹐一曰血痺﹐二曰胸痺﹐三曰腎著。四曰三焦痺。

《金匱》論血痺謂尊榮人骨弱肌膚盛重﹐因疲勞汗出﹐臥不時動搖﹐加被微風﹐遂得之。但以脈自微濇﹐在寸口關上小緊﹐宜鍼引陽气﹐令脈和緊去則愈。血痺陰陽俱微﹐寸口關上微﹐尺中小緊﹐外證身體不仁﹐如風痺狀﹐黃芪桂枝五物湯主之。經但言在脈則血凝而不流﹐《金匱》直發其所以不流之故﹐言血旣痺﹐脈自微濇﹐然或寸或關或尺﹐其脈見小緊之處﹐卽風入處也。故其鍼藥所施﹐皆引風外出之法也。

《金匱》論胸痺脈證並方治﹐繹明入胸寒痺痛條下﹐此不贅。

《金匱》論腎著之病﹐其人身體重﹐腰中冷﹐如坐水中﹐形如水狀﹐反不渴﹐小便自利﹐飲食如故﹐病屬下焦﹐身勞汗出﹐衣裏冷濕﹐久久得之﹐腰以下冷痛﹐腹重如帶五千錢﹐甘姜苓朮湯主之。經但言骨痺不已﹐復感於邪﹐內捨於腎。仲景知濕邪不能傷腎臟之眞﹐不過捨於所合﹐故以身重腰冷等證爲言﹐曰飲食如故﹐曰病屬下焦﹐意可知矣。然濕土之邪﹐賊傷寒水﹐恐害兩腎所主生气之原﹐關系尢大﹐故特舉腎著一證立方﹐以開其痺著。

《金匱》復有總治三痺之法﹐今誤編歷節黃汗之下。其曰諸肢節疼痛﹐身體魁瘰【一作尪羸﹐】腳腫如脫﹐頭眩短气﹐遇濕【一作溫溫】欲吐﹐桂枝芍藥知母湯主之是也。蓋短气﹐中焦胸痺之候也﹐屬連頭眩﹐卽爲上焦痺矣﹔遇濕欲吐﹐中焦痺也﹔腳腫如脫﹐下焦痺也﹔肢節疼痛﹐身體魁瘰﹐筋骨痺也。榮衛筋骨三焦俱病﹐又立此法以治之。合四法以觀精微之蘊﹐仲景眞百世之師矣﹗

腎著卽痺

《內經》云﹕濕勝爲著痺。《金匱》獨以屬之腎﹐名曰腎著﹐云此證乃濕陰中腎之外廓﹐與腎之中髒無預者也。地濕之邪著寒髒外廓﹐則陰气凝聚﹐故腰中冷﹐如坐水中。實非腎臟之精气冷也。若精气冷﹐則膀胱引之從夾脊逆於中上二焦﹐榮衛上下之病﹐不可勝言。今邪止著下焦﹐飲食如故﹐不渴﹐小便自利﹔且與腸胃之腑無與﹐況腎臟乎﹖此不過身勞汗出﹐衣裏冷濕﹐久久得之﹐但用甘艸﹑漧薑﹑茯苓﹑白朮﹐甘溫從陽淡滲行濕足矣﹐又何取暖胃壯陽爲哉﹗

律一條

凡治痺證﹐不明其理﹐以風門諸通套藥施之者﹐醫之罪也﹗

痺證非不有風﹐然風入在陰分﹐與寒濕互結﹐擾亂其血脈﹐致身中之陽不通於陰﹐故致痺也。古方多有用麻黃﹑白芷者﹐以麻黃能通陽气﹐白芷能行榮衛﹐然已入在四君﹑四物等藥之內﹐非顓發表明矣。至於攻裏之法﹐則從無有用之者。以攻裏之藥皆屬苦寒﹐用之則陽愈不通﹐其痺轉入諸腑而成死證者多矣﹐可無明辧而深戒歟﹖

景嶽全書【明張介賓】

論痺證

風痺一證﹐卽今人所謂痛風也。蓋痺者閉也﹐以血气爲邪所閉﹐不得通行而病也。如痺論曰風气勝者爲行痺﹐蓋風者善行數變﹐故其爲痺﹐則走注歷節﹐無有定所﹐是爲行痺﹐此陽邪也。曰寒气勝者爲痛痺﹐以血气受寒則凝而畱聚﹐聚則爲痛﹐是爲痛痺﹐此陰邪也。曰濕气勝者爲著痺﹐以血气受濕則濡滯﹐濡滯則肢體沈重而疼痛頑木﹐畱著不移﹐是爲著痺﹐亦陰邪也。凡此三者﹐卽痺之大則也。此外如五臟六腑之痺﹐則𨿽以飲食居處皆能致之﹐然必重感於邪而內連髒气﹐則合而爲痺矣。若欲辧其輕重﹐則在皮膚者輕﹐在筋骨者甚﹐在髒俯者更甚。若欲辧其寒熱﹐則多熱者方是陽證﹐無熱者便是陰證。然痺本陰邪﹐故爲寒者多而熱者少﹐此則不可不察﹗

觀痺論曰風寒濕三气雜至合而爲痺﹐而壽夭剛柔篇又曰﹕在陽者命曰風﹐在陰者命曰痺。何也﹖蓋三气之合﹐乃專言痺証之所因也。曰在陽爲風﹐在陰爲痺﹐又分言表裏之有殊也。如風之與痺﹐本皆由感邪所致。但外有表証之見﹐而見發熱頭疼等證﹐或得汗卽解者﹐是皆有形之謂﹐此以陽邪在陽分﹐是卽傷寒中風之屬也﹐故病在陽者﹐命曰風。若旣受寒邪而初無發熱頭疼﹐又無變證﹐或有汗或無汗而筋骨之痛如故﹐及延綿久不能愈﹐而外無表証之見者﹐是皆無形之謂。此以陰邪直走陰分﹐卽諸痺之屬也﹐故病在陰者命曰痺。其或旣有表證而疼痛又不能愈﹐此卽半表半里﹐陰陽俱病之證﹐故陰陽俱病者。命曰風痺。此所以風病在陽而痺病在陰也。然則諸痺者皆在陰分亦總由眞陰衰弱﹐精血虧損﹐故三气得以乘之而爲此諸證。經曰﹕邪入於陰則痺﹐正謂此也。是以治痺之法﹐最宜峻補眞陰﹐使血气流行﹐則寒邪隨去。若過用風濕痰滯等藥﹐而再傷陰气﹐必反增其病矣。

治法

痺因外邪﹐病本在經而深則連髒。故其在上則有喘嘔有吐食﹐在中則爲脹滿爲疼痛﹐在下則爲飧泄爲祕結諸病﹐此皆風痺之兼證也。凡見此者﹐當於各門權其緩急先後﹐而隨證治之。

痺証之風勝者﹐治當從散﹐宜敗毒散﹑烏藥順气散之類主之。若以風勝而兼微火者﹐宜大秦艽湯或九味羌活湯之類主之。

痺証之寒勝者﹐但察其表裏俱無熱證﹐卽當從溫治之﹐宜五積散﹐或小續命湯﹑甘艸附子湯之類主之。若寒甚气虛者﹐宜三因附子湯之類主之。

痺証之濕勝者﹐其體必重﹐或多寒﹐或多痰﹐或多汗﹐皆脾弱陰寒證也。若羌活勝濕湯乃驅風散濕之劑﹐五積散乃溫經散濕之劑﹐眞武湯乃溫中除濕之劑﹐三因附子湯乃補脾燥濕之劑﹐調气平胃散乃行气行濕之劑﹐五苓散乃利水導濕之劑﹐二陳湯﹑六君子湯乃化痰去濕之劑也。大抵治濕者欲其燥﹐欲燥者宜從暖。蓋脾土喜燥而惡濕﹐喜暖而惡寒﹐故溫脾卽所以治濕也。然又有濕熱之爲病者﹐必見內熱之證﹐滑數之脈﹐方可治以淸涼﹐宜二妙散及加味二妙丸﹑當歸拈痛湯之類主之。其有熱甚者﹐如抽薪飲之類﹐亦可暫用﹐先淸其火﹐而後調其气血。

風痺之證﹐大抵因虛者多﹐因寒者多。惟血气不充﹐故風寒得以入之﹔惟陰邪畱滯﹐故經脈爲之不利。此痛痺之大端也。惟三气飲及大防風湯之類方能奏效。凡治痺之法﹐惟此爲最。其有宜酒者﹐卽以三气飲浸酒服之﹐亦妙法﹐見本方。或用易老天麻丸亦可。

歷節風痛

歷節風痛﹐以其痛無定所﹐卽行痺之屬也。《病源》云﹕歷節風痛﹐是气血本虛﹔或因飲酒腠理開﹐汗出當風所致﹔或因勞倦調護不謹﹐以致三气之邪徧歷關節﹐與气血相搏而疼痛非常。或如虎之咬﹐故又有白虎歷節之名。《中藏經》曰﹕歷節疼痛者﹐因醉犯房而得之。此其槪也。大都痛痺之證﹐多有晝輕而夜重者﹐正陰邪之在陰分也。其有遇風雨陰晦而甚者﹐此正陰邪侮陽之證也。或得暖遇熱而甚者﹐此濕熱傷陰之火證也。有火者宜從淸涼﹐有寒者宜從溫熱。若筋脈拘滯﹐伸縮不利者﹐此血虛血燥證也﹐非養血養气不可﹐凡諸治法﹐總宜如前。凡諸痺作痛者﹐俱宜用火龍膏貼之。

方

附子八物湯【《醫學綱目》】治歷節風﹐四肢疼痛﹐如錘鍛不可忍。

附子炮去皮臍漧薑炮芍藥茯苓半夏桂心人參各三兩白朮四兩

右銼散﹐每服四錢﹐水二盞﹐煎至七分﹐去滓﹐食前服。

桂枝芍藥知母湯【仲景】治痛痺。

桂枝知母防風各四兩芍藥三兩甘艸附子炮麻黃各二兩白朮生薑各五兩

右﹐水七升﹐煮取二升﹐溫服七合﹐日三服。

導水丸【子和﹐下同】治濕痺。

滑石水飛黑牽牛另取頭末﹐各四兩大黃黃芩各二兩

右爲細末﹐滴水丸梧桐子大﹐每服五十丸﹐或加至百丸﹐臨臥溫水下。

通經散治濕痺。

陳皮去白當歸各一兩甘遂麵包不令透水﹐煮百餘滚﹐取出﹐用冷水浸過﹐去面焙漧

右爲細末﹐每服三錢﹐溫湯調下﹐臨臥服。

潛行散【丹溪】治痛風。

黃蘗不拘多少﹐酒浸焙榦爲末

生薑汁和酒調服﹐必兼四物等湯相間服﹐妙。

蒼朮復煎散【東垣】治痛痺。

蒼尢四兩﹐水二碗﹐煎至三大盞﹐去滓﹐入下藥羌活一錢黃蘗三分升麻柴胡槁本澤瀉白朮各五分紅花少許

右爲粗末﹐用蒼朮湯二盞﹐煎至一盞﹐去滓﹐空心溫服﹐微汗爲效。忌酒面。

越婢湯【仲景】治風痺腳弱。

附子一錢五分麻黃二錢甘艸一錢二分石膏三錢白朮三兩

右﹐姜棗煎服。

三妙丸治三陰血虛﹐足心如火熱﹐漸烘腰胯﹐及溫熱麻痺疼痛痿軟等證﹐皆效。

蒼朮六兩黃蘗四兩牛膝二兩

右爲末﹐酒糊爲丸如梧桐子大﹐每服七十丸至一百丸﹐空心姜湯或鹽湯送下。

天麻黃芪湯治手足麻木﹐兼有風證。

天麻白芍藥神曲羌活白茯苓各三分人參黃連各四分當歸五分黃芪甘艸升麻漧葛黃蘗蒼朮各六分澤瀉七分柴胡九分

右﹐水煎溫服。

單豨薟丸治中風﹐口眼喎斜﹐時吐痰涎﹐語言蹇滯﹐四肢緩弱﹐骨節疼痛﹐腰膝無力﹐及諸風痺。

豨薟端午﹑七夕﹑重陽收﹐洗去土﹐摘葉曬漧﹐鋪甑中﹐用好酒和蜜層層勻灑﹐蒸之復曬﹐如此九次

右爲末﹐煉蜜丸梧子大﹐每四十丸﹐空心酒下。

蓖麻蒸痺法【《千金方》】治風濕癱瘓﹐手足不仁﹐半身不遂﹐周身麻木酸疼﹐口眼歪斜﹐皆效。

蓖麻秋冬用葉﹐春夏用子一二十斤

右入甑內﹐蒸半熟取起。先將綿布數尺雙折﹐浸入蒸湯內﹐取出乘熱敷患處﹐將前蒸熱藥鋪布上一層﹐候溫﹐再換熱藥一層。如此換蒸﹐以汗出爲度。重者蒸五次﹐輕者蒸三次﹐卽愈。內服疏風活血之劑。

擦痺法治風濕諸痺。

麝香一錢﹐搗爛於磁器內﹐勿泄气蓖麻子三兩﹐去油活地龍七條﹐去土搗爛甘艸甘遂各一兩﹐俱爲末

臨用先將姜蔥各一兩﹐搗爛包患處﹐次用薑汁化此藥﹐一雞子黃大﹐擦半時久﹐一日三次。二三年者皆效﹐婦人尢神。

茯苓湯【《濟生方》】治停蓄支飲﹐及筋痺脈痺。

半夏湯泡茯苓皮各一錢甘艸桔梗枳實各五分

姜煎溫服。

沖和補气湯【《醫學正傳》】治合眼則麻木﹐開則不麻﹐四肢無力﹐痿厥酢心﹐目昏頭眩﹐神效。

羌活七分獨活川歸黃蘗各三分柴胡神曲木香艸豆蔻各二分人參蒼朮白朮芍藥澤瀉陳皮豬苓各一錢甘艸升麻各五分黃芪制﹐二錢黃連麻黃不去節﹐各二分

右切﹐分作二服﹐每服用水一盞半﹐煎至一盞﹐溫服。

活血應痛丸【《寶鑑》】治痛痺。

狗脊去毛﹐六兩香附炒﹐十二兩陳皮九兩沒藥一兩二錢艸烏炮﹐二兩半威靈仙三兩蒼朮米泔浸一宿﹐十兩

右爲細末﹐酒煮麵糊爲丸如桐子大﹐每服十五丸﹐溫酒或熱湯送下﹐不拘時候。常服和血脈﹐壯筋骨﹐使气脈宣通。忌桃﹑李﹑雀﹑鴿諸血物。

行濕流气散治風寒濕痺﹐身如板夾﹐麻木不仁﹐或手足酸軟。

蒼朮羌活防風川烏各一兩薏苡二兩白茯苓一兩五錢

右爲末﹐每服二錢﹐溫酒或蔥湯下。

換腿丸治足三陰經爲風寒暑濕所乘﹐發爲攣痺緩弱﹐上攻胸背﹐下注腰腿﹐足心發熱﹐行步艱難。

木瓜四兩薏苡仁南星石楠葉石斛檳榔萆薢牛膝羌活防風黃芪當歸天麻續斷各一兩

右爲末﹐酒糊丸梧子大﹐每五十丸﹐溫酒鹽湯下。

麝香丸【《醫學綱目》】治白虎歷節諸風疼痛﹐遊走無定﹐狀如虫嚙﹐晝靜夜劇﹐及一切手足疼痛。

川烏三枚地龍五條全蠍黑豆各二十一个

右俱生爲細末﹐入麝香半字研勻﹐糯米糊爲丸如菉豆大﹐每服七丸﹐甚者十丸﹐夜臥令膈空﹐溫酒下﹐微出冷汗一身﹐便瘥。予得此方﹐凡是歷節及不測痰痛﹐一二服便瘥。

神效黃芪湯【《醫學正傳》】治渾身麻木不仁﹐或頭面手足跗背腿腳麻木﹐並皆治之﹔及兩目羞明畏日﹐隱濇難開﹐視物昏花﹐睛痛﹐亦皆治之。

蔓荊子二分陳皮五分人參八分炙甘艸白芍藥各一錢黃芪二錢

右細切﹐作一服﹐水二盞﹐煎至一盞﹐去柤﹐臨臥熱服。如麻木不仁﹐𨿽有熱﹐不加黃蘗﹐只加黃芪一錢﹑木通三錢。如麻木甚者﹐加芍藥一錢﹑木通二錢。如小便淋濇﹐加澤瀉五分﹐一服﹐去則止。如有大熱證﹐加酒洗黃蘗三分。

二妙蒼蘗散治一切風寒濕熱﹐腳气﹐骨間作熱﹐四肢痛﹐令人痿躄﹐用之神效。

蒼朮鹽炒黃蘗酒炙﹐各五錢

水煎服。二物皆有雄壯之气﹐如气實﹐加酒少許﹐气虛加補气藥﹐血虛加補血藥﹐痛甚加薑汁﹐或爲末﹑爲丸服﹐尢妙。

牛蒡子散【《本事》】治前證。

牛蒡子豆豉炒羌活各三兩生地二兩半黃芪一兩半

右爲細末﹐湯調二錢﹐空心﹐食前﹐日三服。

四君子湯治气虛麻痺。

人參一錢白朮茯苓各二錢甘艸六分生薑三片棗子二枚

右水煎﹐不拘時溫服。加半夏﹑陳皮﹐名六君子湯。

當歸拈痛湯治濕熱爲病﹐肢節煩疼﹐肩背沈重﹐胸膈不利﹐徧身疼痛﹐足脛腫痛等證。

白朮一分五釐當歸防風豬苓澤瀉茯苓知母各三分羌活茵陳甘艸黃芩各五分升麻漧葛苦參人參蒼朮各二分

水煎溫服。

犀角湯【《千金方》】治熱毒流入四肢﹐歷節腫痛。

犀角羚羊角前胡黃芩梔子仁射幹大黃升麻各四兩豉一升

右﹝口父﹞咀﹐每服五錢﹐水二盞煎服。

茵芋丸【《本事方》】治歷節腫滿﹐疼痛。

茵芋朱砂薏苡牽牛一兩半﹝木郁﹞李仁半兩

右爲細末﹐煉蜜杵丸如桐子大﹐輕粉滚爲衣﹐每服十丸至十五丸﹐五更溫水下。到晚未利﹐可二三服。

二陳湯治痰痺麻木。

陳皮二錢半夏一錢茯苓八分甘艸四分

右加生薑三片﹐水煎溫服。

補中益气湯治濕熱郁於脾土。不能榮於四肢﹐致痺痛麻木。

黃芪人參甘艸各一錢當歸白朮陳皮柴胡升麻各五分﹐虛甚者升柴各一分﹐汗多者全去

右水煎﹐巳﹑午﹑未時溫服。傷之重者﹐連進二服﹐如得微汗卽愈。忌多言勞役﹐靜養一二時辰久﹐方進美膳以助之。常服去升麻﹐加黃蘗三分以滋腎水﹐紅花二分入心養血﹐多用則破血。

十全大補湯治元陽大虛﹐不能榮於四肢﹐故作麻木或疼痛。

人參白朮茯苓甘艸當歸川芎熟地芍藥肉桂黃芪各二分半

右﹐姜棗煎服。快利爲度﹐白粥將息。

趁痛散治痛痺。

右爲末﹐每服二錢﹐酒調。或加酒炒芩﹑蘗。

小續命湯【《千金方》】通治八風五痺痿厥等疾﹐以一歲爲總﹐六經爲別﹐春夏加石膏﹑知母﹑黃芩﹐秋冬加官桂﹑附子﹑芍藥。又於六經別藥內﹐隨證細分加減。

麻黃去節人參黃芩甘艸炙芍藥川芎杏仁去皮尖炒防風官桂各一兩附子炮去皮臍﹐半兩

右除附子﹑杏仁外﹐爲粗末﹐後入二味和勻﹐每服五錢﹐水一盞半﹐生薑五片﹐煎一盞去滓﹐稍熱服﹐食前。

史國公浸酒方治左癱右瘓﹐四肢頑麻﹐骨節酸疼﹐諸般寒濕風气。

虎脛骨酒浸一日﹐焙漧酥炙當歸鱉甲炙羌活防風萆薢秦艽牛膝晚蠶沙松節各二兩幹茄根八兩﹐蒸熟枸杞子五兩

用無灰酒一斗﹐絹袋盛藥入酒內﹐封十日。取飲時不可面向壇口﹐恐藥气沖人頭面。飲酒不可間斷﹐飲盡﹐藥滓曬榦爲末﹐米糊丸梧子大﹐空心酒下五十丸。忌食發風動气之物。

加味二妙丸治兩足濕痺疼痛﹐或如火燎﹐從足跗熱起﹐漸至腰胯﹐或麻痺痿軟﹐皆是濕爲病﹐此藥主之。

蒼朮四兩﹐米泔浸黃蘗二兩﹐酒浸日幹牛膝當歸尾酒洗萆薢防己龜板酒炙﹐各一兩

右爲細末﹐酒煮麵糊爲丸如梧桐子大﹐每服一百丸﹐空心姜湯或鹽湯下。

三五七散【《濟生方》】治風寒濕痺﹐腳气緩弱等疾。

天雄炮去皮細辛洗去土﹐各三兩漧薑炮山茱萸去核﹐各五兩防風山藥炒﹐各七兩

右爲細末﹐每服二錢﹐食前溫酒調下。

起死神應丹【子和﹐下同】治癱瘓﹐四肢不舉﹐風痺等疾。

麻黃去根節﹐河水五升﹐熬去滓﹐可成膏子﹐五斤白芷桑白皮蒼朮甘松浮萍各二兩川芎三兩苦參三兩五錢

以上各爲細末﹐用膏子和丸如彈子大﹐每服一丸﹐溫酒一盞化下﹐臨臥服之﹐微汗出﹐勿慮。如未安﹐隔二三日再服﹐手足卽時軟快。

愈風丹治痺。

甘艸三錢芍藥川芎白僵蠶炒桔梗細辛羌活各五錢白芷麻黃去節防風天麻全蠍炙﹐各一兩南星生薑制用﹐五錢朱砂爲衣﹐五錢

右爲末﹐蜜丸彈子大﹐每服一丸﹐細嚼茶酒吞下。

經驗九藤酒治遠年痛風﹐及中風左癱右瘓﹐筋脈拘急﹐日夜作痛﹐叫呼不已等證﹐其功甚速。

鉤藤鉤紅藤卽理省藤丁公藤卽風藤桑絡藤菟絲藤卽無根藤靑藤天仙藤卽靑木香陰地蕨根各四兩﹐卽地茶五味子藤卽紅內消忍冬藤各二兩

右細切﹐以無灰老酒一大斗﹐用磁罐一个盛酒﹐其藥用眞綿包裹﹐放酒中浸之﹐密封罐口﹐不可泄气﹐春秋七日﹐冬十日﹐夏五日。每服一盞﹐日三服。病在上﹐食後及臥後服﹔病在下﹐空心食前服。

木瓜虎骨丸【《衛生寶鑑》﹐下同】治風寒濕合而成痺﹐腳重不仁﹐疼痛少力﹐足下攣痛﹐不能踞地﹐腳膝筋攣﹐不能屈伸﹐及項背拘急﹐手臂無力﹐耳內蟬鳴﹐頭眩目運諸證﹐腳气行步艱難﹐並皆服之。

木瓜血竭研虎脛骨酒炙沒藥研乳香自然銅酢淬﹐各五錢楓香脂甜瓜子木香敗龜板酢炙去闌骨碎補去毛當歸焙桂各一兩安息香重湯酒煮地龍去土﹐各二兩

右爲末﹐入研藥和勻﹐酒糊丸如桐子大。每服三十丸﹐溫酒送下﹐煎木瓜湯送下亦得﹐漸加至五十丸﹐空心食前。

茖蔥丸治寒濕筋骨冷疼﹐不能舉動。

川烏去皮﹑尖﹐生黑牽牛頭末鹽豉各三錢乳香研沒藥研﹐各一錢

右爲末﹐入研藥勻﹐用肥蔥一握洗去土﹐淡酢一升﹐不犯銅鐵﹐文武火熬蔥酢一半﹐去柤﹐慢火再熬成膏﹐滴水中不散爲度。將前藥末和丸如桐子大。每服十丸加至二十丸﹐溫酒送下﹐大便微利則愈。

烏靈丸治久患風虛麻痛﹐行步艱難。

川烏炮去皮﹐一兩五靈脂二兩

右爲末﹐酒糊丸如桐子大。每服十丸加至五十丸﹐空心溫酒送下。忌一切冷物。

芍藥補气湯【東垣】治著痺。

黃芪一兩白芍藥一兩半陳皮畱白﹐一兩澤瀉半兩甘艸一兩﹐炙

右銼﹐每服一兩﹐用水二大盞﹐煎至一盞﹐去渣溫服。

黃芪桂枝五物湯【仲景】治著痺。

黃芪芍藥桂枝各三錢大棗十二枚生薑六兩

水六升﹐煮取二升﹐溫服七合﹐日三服。一方有人參。

獨活寄生湯【《衛生寶鑑》】治腎气虛弱﹐冷臥濕地﹐腰背拘倦﹐筋骨攣痛﹐或當風取涼﹐風邪流入腳膝﹐爲偏枯冷痺﹐緩弱疼痛﹐或腰痛牽引﹐腳重行步艱辛。

獨活寄生杜仲牛膝細辛秦艽桂心茯苓防風川芎人參甘艸各一兩五錢當歸熟地黃芍藥各一兩

右﹝口父﹞咀。每服三錢﹐水二盞﹐生薑五片﹐煎至一盞﹐去滓﹐稍熱服﹐食前。

桂枝附子湯【仲景﹐下同】治濕痺﹐脈浮虛而濇者。

桂枝去皮﹐四兩附子三枚﹐炮去皮﹐破八片生薑切﹐三兩甘艸炙﹐二兩大棗十二枚﹐擘

右五味﹐以水六升﹐煮取二升﹐去滓﹐分溫三服。

甘艸附子湯治痺證﹐風濕相搏﹐骨節煩疼掣痛﹐惡風不欲去衣。

甘艸炙白朮各二兩桂枝四兩附子二枚﹐炮去皮﹐破八片

右四味﹐以水六升﹐煮取三升﹐去渣﹐溫服一升﹐日三服。初服得微汗則解﹐能食﹐汗出復煩者﹐服五合。恐一升多者﹐宜服六七合妙。

風濕方【《千金方》】治風濕﹐脈浮身重﹐汗出惡風。

甘艸二兩黃芪五兩漢防己四兩生薑白朮各三兩大棗十二枚

右六味﹝口父﹞咀﹐以水六升﹐煮取三升﹐分三服﹐服了坐被中﹐欲解﹐如虫行皮中﹐臥取汗。

黃芪湯【《千金方》】治血痺﹐陰陽俱微﹐寸口關上微﹐尺中小緊﹐外證身體不仁如風狀。

黃芪人參要略少芍藥桂心各二兩生薑六兩大棗十二枚

右六味﹝口父﹞咀﹐以水六升﹐煮取二升﹐服七合﹐日三服﹐令盡。

補气升陽和中湯【東垣】治气虛著痺。

黃芪五錢人參白芍藥各三錢甘艸炙佛耳艸各四錢陳皮白朮當歸身各二錢蒼朮艸豆蔻各一錢半黃蘗酒洗甘艸根升麻白茯苓澤瀉柴胡各一錢

每服三錢﹐水二大盞﹐煎至一盞﹐去滓稍熱服﹐早飯後﹑午飯前服之。

白蘞散【《千金方》﹐下同】治風痺﹐腫筋急﹐展轉易常處。

白蘞五錢附子六銖

右二味﹐治下篩﹐酒服半刀圭﹐日三﹐不知﹐增至一刀圭﹐身中熱行爲候﹐十日便覺。

血痺大易方治風痺遊走無定處。

萆薢薯蕷牛膝澤瀉各二兩地膚子白朮各五錢幹膝蠐螬狗脊車前子天雄各十銖茵芋六銖山茱萸三十銖漧地黃二兩五錢

右十四味爲末﹐蜜和丸如梧桐子大。酒下十丸﹐日三﹐後稍加。

諸風方治諸風痺。

防風甘艸生黃芩桂心當歸身茯苓各一兩秦艽葛根各二兩生薑五兩大棗三十枚杏仁五十枚

右十一味﹝口父﹞咀﹐以酒水各四升﹐煮取三升﹐分三服﹐取汗。

附子酒治大風冷痰癖脹滿諸痺。

大附子一枚﹐重二兩者﹔一作二枚酒五升漬﹐春五﹑夏三﹑秋七﹑冬十日

每服一合﹐日再﹐以瘥爲度。

除風濕羌活湯【東垣】治風濕著痺。

羌活防風各一兩茯苓二錢獨活五分黃芪蒼朮泔浸﹐各一錢澤瀉豬苓各二分柴胡甘艸炙各五分槁本川芎陳皮黃蘗各三分升麻七分黃連去須﹐一分

每服三錢﹐或五錢﹐水二盞﹐煎至一盞﹐去滓﹐稍熱服。量虛實施用。如不盡證候﹐依加減法用之。

附子湯【《宣明方》﹐下同】治腎臟風寒濕骨痺﹐腰脊疼不得俯仰﹐兩腳冷受熱不遂﹐頭昏耳聾音渾。

附子炮獨活防風川芎丹參萆薢石菖蒲天麻官桂當歸各一兩黃芪細辛山茱萸白朮甘菊花牛膝酒浸甘艸炙枳殼麩炒去穰﹐各五錢

右爲末﹐每服三錢﹐水一大盞﹐生薑五片﹐煎至七分﹐去滓溫服﹐不計時候﹐日進三服。

防風湯治行痺行走無定。

防風甘艸當歸赤茯苓去皮桂心杏仁去皮炒熟﹐各一兩麻黃去節﹐五錢黃芩秦艽葛根各三錢

右爲末﹐每服五錢﹐酒水合二盞﹐棗三枚﹐姜五片﹐煎至一盞﹐去滓溫服。一方有羌活﹐無麻黃。一方有獨活﹑赤芍﹐無葛根﹑麻黃。

茯苓湯治痛痺﹐四肢疼痛﹐拘倦浮腫。

赤茯苓桑白皮各二兩防風官桂川芎芍藥麻黃去節﹐各一兩五錢

右爲末﹐每服五錢﹐水一盞﹐棗一枚﹐煎至八分﹐去滓溫服。以姜粥投之﹐汗泄爲度﹐效矣。

茯苓川芎湯治著痺﹐畱注不去﹐四肢麻木﹐拘攣浮腫。

赤茯苓桑白皮防風官桂川芎麻黃芍藥當歸甘艸炙﹐各等分

右爲末﹐每服二錢﹐水二盞﹐棗三枚﹐同煎至一盞﹐去滓﹐空心溫服。如欲出汗﹐以粥投之。一方有蒼朮。

大豆糵散治周痺﹐注五臟畱滯﹐胃中結聚。益气出毒﹐潤皮毛﹐補腎气。

大豆糵炒香熟﹐一斤

右爲末﹐每服五錢﹐溫酒調下﹐空心﹐加至一兩﹐日三。

腎著湯治胞痺﹐小便不利﹐鼻出淸涕者。

赤茯苓去皮白朮各四兩甘艸炙﹐二兩漧薑炮﹐二兩

右爲末﹐每服五錢﹐水二盞﹐煎一盞﹐去滓溫服﹐日三。

木香丸治腸痺﹐腹﹝疒丂﹞痛﹐時發飧瀉﹐气不消化﹐小便祕濇。

漧薑三分木香白朮官桂蕪荑良姜訶子皮各一兩附子炮去皮厚朴生薑制肉豆蔻各二兩甘艸五錢

右爲末﹐曲面糊爲丸如桐子大。每服二十丸﹐姜湯空心下。

升麻湯治熱痺﹐肌肉熱極﹐體上如鼠走﹐唇口反縱﹐皮色變﹐兼諸風皆治。

升麻三兩茯神去皮人參防風犀角鎊羚羊角鎊羌活各一兩官桂五錢

右爲末﹐每服四錢﹐水二盞﹐生薑二塊碎﹐竹瀝少許﹐同煎至一盞﹐溫服﹐不拘時。

苦參丸治著痺。

苦參二兩﹐取粉丹參炙沙參人參防風五加皮蒺藜炒去刺烏蛇肉酒浸蔓荊子敗龜板酥炙黃虎骨酥炙黃元參各一兩

右爲細末﹐用不蛀皂角一斤銼碎﹐以水三升﹐挼取汁去滓﹐於無油鐵器內熬成膏﹐用煉蜜四兩和丸如梧桐子大。每服十五丸至二十丸﹐食後﹑食久﹑夜臥其三服﹐荊芥薄荷酒下。

附子丸治气痺中寒﹐陽虛陰盛﹐一身如從水中出。

附子炮川烏頭炮﹐二味通銼碎炒黃色入藥官桂川椒菖蒲甘艸各四兩骨碎補炒天麻白朮各二兩

右爲末﹐煉蜜爲丸如梧子大。每服三十丸﹐溫酒下﹐空心食前﹐日三服。

前胡散治榮虛衛實﹐肌肉不仁﹐致令﹝疒帬﹞重﹐名曰肉苛。

川椒去目閉口者﹐生﹐二錢前胡白芷細辛官桂白朮川芎各三兩吳茱萸湯洗炒附子炮當歸各二兩

右銼搗﹐以茶酒三升拌勻﹐同窨一宿﹐以煉成豬脂膏五斤入藥微煎﹐候白芷黃紫色﹐漉出滓成膏。於病處摩之至熱﹐調此藥櫻桃大。

補气湯【東垣】治皮膚間有麻木﹐乃肝气不行故也。

白芍藥橘皮不去白﹐各一兩五錢炙甘艸黃芪各一兩澤瀉五錢

右﹝口父﹞咀﹐每服一兩﹐水二盞﹐煎至一盞﹐去柤溫服。

蔓荊實丸【《奇效良方》】治皮痺不仁。

蔓荊實七錢半桔梗炒附子炮枳殼麩炒蒺藜子炒去刺羌活防風各半兩皂角不蛀者﹐半斤﹐銼碎﹐用新汲水浸一宿﹐以熟絹濾去渣﹐入面少許﹐同煎成膏

右爲細末﹐以皂角膏和丸如梧桐子大。每服二十丸﹐食後用熱酒送下。

家寶丹【丹溪﹐下同】治一切風疾癱瘓﹐痿痺不仁﹐口眼喎斜者﹐邪入骨髓可服。

川烏南星五靈脂薑汁制研艸烏各六兩白附子全蠍沒藥辰砂各二兩羌活天麻乳香研白僵蠶炒﹐各三兩片腦五錢麝香二錢半地龍四兩雄黃輕粉各一兩

右爲末﹐作散﹐調三分﹐不覺﹐半錢。或蜜丸如桐子大﹐含化﹐茶酒皆可。

如神救苦散治癱瘓﹐風濕痺走注﹐疼痛不止。此劫劑也﹐非痛不可服﹐痛止則已。

米殼去頂膜﹐蜜炒一兩陳皮五錢虎骨酥炙乳香研沒藥研甘艸各二錢五分

右爲末﹐每服三錢﹐水一盞煎﹐連滓服。病在上食後﹐在下食前。煎時須順攪之。

又方治上中下疼痛。

南星姜制蒼朮泔浸黃蘗酒炒﹐各二兩神曲炒川芎各一兩白芷桃仁各五錢威靈仙酒拌桂枝羌活各三錢防己五錢紅花酒洗﹐一錢五分艸龍膽五分

右爲末﹐麵糊丸梧子大。每服一百丸﹐空心白湯下。

萆薢丸治血痺﹐手足﹝疒帬﹞麻不仁﹐遊走無定﹐及風痺等證。

萆薢炮山芋牛膝酒浸山萸炒熟地焙澤瀉各一兩狗脊去毛地膚子炒白朮各半兩漧漆炒煙盡天雄炮去皮臍車前子炒蠐螬研﹐各七錢五分茵芋去皮莖﹐二錢五分

右﹐除蠐螬生研外﹐搗爲細末﹐和令勻﹐煉蜜爲丸如梧桐子大。每服十丸至十五丸﹐空心用溫酒送下﹐日二夜一。

臂痛方治臂痛。

蒼朮一錢五分半夏南星白朮香附黃芩酒炒﹐各一錢陳皮白茯苓各五分威靈仙三錢甘艸少許

右﹝口父﹞咀﹐作一服﹐入生薑二三片。一本加羌活一錢。

八珍丸治痛風走注﹐腳疾。

乳香沒藥代赭石穿山甲生用﹐各三錢羌活艸烏生用﹐各五錢全蠍炒﹐二十一个川烏不去皮尖﹐生用﹐一兩

右爲末﹐酢糊丸如梧子大。每二十一丸﹐溫酒疊下。

四妙散【丹溪】治痛風走注。

威靈仙酒浸﹐五錢羊角灰三錢白芥子一錢蒼耳一錢五分﹔一作蒼朮

右爲末﹐每服一錢﹐生薑一大片擂汁﹐入湯調服。又二妙散同調服。

麻黃赤芍湯【《醫學入門》】治濕熱流注﹐肢節腫痛。

麻黃赤芍各一錢防風荊芥威靈仙羌活獨活白芷蒼朮片芩枳實桔梗葛根川芎各五分甘艸歸尾升麻各三分

下焦加酒炒黃蘗﹐婦人加酒炒紅花﹐腫多加檳榔﹑澤瀉﹐痛加乳沒﹐瘀血加桃仁﹑大黃﹐水煎服。

又方【丹溪】治痛風不能行。

糯米一盞黃﹝艸蹢﹞﹝艸躅﹞根一握黑豆半合

右﹐用酒水各一碗煎﹐徐徐服之﹐大吐大瀉﹐一服便能行動。

痛風丸【《醫學入門》】治上中下疼痛。

紅花錢半南星蒼朮黃蘗各二兩木瓜神曲各一兩白芷桃仁各五錢威靈仙羌活桂枝各三錢防己艸龍膽各四錢

右爲末﹐曲糊丸梧子大。每百丸﹐空心白湯下。

乳香丸【丹溪】治痛風。

白附子炮南星白芷沒藥赤小豆荊芥藿香骨碎補去毛乳香另研﹐各一兩五靈脂川烏炮去皮臍尖糯米炒﹐各二兩艸烏頭去皮尖京墨煆﹐各五兩松脂研﹐五錢

右爲末﹐酒糊丸如梧子大。每服十丸至十五丸﹐冷酒吞下﹐茶亦得﹐不拘時。忌熱物。

加味四物湯【《醫學正傳》】治白虎歷節風證。

生地當歸川芎白芍加桃仁牛膝陳皮茯苓甘艸白芷艸龍膽

如痛在上者屬風﹐加羌活﹑桂枝﹑威靈仙。在下者屬濕﹐加牛膝﹑防己﹑木通﹑黃蘗。气虛者加人參﹑白朮﹑龜板。有痰者加南星﹑半夏﹑生薑。血虛者倍川歸﹑川芎﹐佐以桃仁﹑紅花﹐水煎服之。

防風天麻散【《醫學正傳》】治風濕麻痺﹐肢節走注疼痛﹐中風偏枯﹐或暴喑不語﹐內外風熱﹐壅滯昏眩。

防風天麻川芎羌活白芷艸烏頭白附子荊芥穗當歸甘艸炙﹐各五錢白滑石二兩

右爲細末﹐每服五分﹐加至一錢﹐熱酒化蜜少許調下攪﹐藥力運行微麻爲度﹔或煉蜜爲丸如彈子大﹐每服半丸至一丸﹐熱酒化下﹐白湯亦可。此藥散郁開結﹐宣風通气之妙劑也。

神通飲【《古今醫鑑》﹐下同】治感風濕﹐得白虎歷節風﹐徧身抽掣疼痛﹐足不能履地者二三年﹐百方不效﹐身體羸瘦﹐服此神效。

川木通二兩

右銼細﹐長流水煎汁﹐頓服。服後一時許﹐徧身發癢﹐或發紅丹﹐勿懼﹐徧身上下出汗﹐卽愈。

兩手痺方治兩手疼痛麻木。

當歸川芎白芷黃芩酒炒黃連南星半夏各薑汁炒蒼朮羌活防風桔梗桂枝甘艸各等分

右銼﹐一劑﹐生薑煎服。

舒筋立安散治四肢百節疼痛﹐名曰白虎歷節風。

防風羌活獨活茯苓川芎生地黃白芷蒼朮紅花桃仁陳皮半夏南星白朮威靈仙牛膝木瓜防己黃芩連翹木通龍膽艸酒浸木香少許大附子少許甘艸各等分

右銼﹐一劑﹐水煎﹐入薑汁﹑竹瀝服。痛甚﹐加乳香﹑沒藥調服。

透骨膏【《奇效良方》﹐下同】治一切風濕﹐走注疼痛。

生地馬鞭艸各半斤吳茱萸白面各三兩骨碎補敗龜板酒炙﹐各四兩鱉甲酒炙三个蒲黃二兩

右爲細末﹐用米粉酢調似膏子﹐火上溫熱﹐攤於痛處﹐用紙裹﹐候冷再烘﹐於避風處用之。

八風九州湯治男子婦人﹐寒冷不自愛護﹐當風解衣﹐汗出臥冷濕地﹐半身不遂﹐或俯仰屈伸難﹐周身淫痺﹐四肢不收﹐狀如風狂﹐飲食損少﹐手足苦冷﹐或不隨。

麻黃去節﹐四兩甘艸炙漧薑附子炮防風獨活各三兩石膏綿裹搗碎茯苓白朮土炒川芎柴胡當歸身人參細辛各二兩杏仁去尖皮﹐四十九粒

右﹝口父﹞咀﹐以水一斗﹐淸酒五升﹐漬三夜﹐煮取四升﹐分爲三服﹐一日令盡。若病羸瘦者﹐用水煎服﹐服訖厚覆﹐當汗出微微﹐去上衣﹐汗解﹐以粉撲之。忌生菜﹑菘菜﹑酢﹑桃﹑李﹑豬肉﹑雀肉。

除濕蠲痛湯治風濕痛痺。

蒼朮米泔浸炒﹐二錢羌活茯苓澤瀉白朮各一錢半陳皮一錢甘艸四分

水二鍾﹐煎八分﹐入薑汁﹑竹瀝各二三匙服。在上痛者﹐加桂枝﹑威靈仙﹑桔梗。在下痛者﹐加防己﹑木通﹑黃蘗﹑牛膝。

海桐皮散治白虎歷節﹐走注﹐骨節疼痛。

獨活萆薢鹽水浸焙川芎當歸各三分桃仁去皮焙天麻辣桂牛膝麻黃去節枳殼麩炒海桐皮白芍藥川烏炮去皮臍松節防風杜仲姜制甘艸各五錢麝香一分虎脛骨酒炙黃﹐一兩

右﹝口父﹞咀﹐每服四錢﹐水一盞半﹐姜五片﹐棗二枚﹐煎六分﹐食前溫服。

攝風酒【《奇效良方》】治白虎歷節風﹐及諸般風濕﹐流注四肢﹐大風鶴膝﹐一切風疾。

尋風藤三角尖石上生者靑藤根石薜荔石上生者﹐各一兩五加皮生薑各一兩五錢虎脛骨石楠葉靑木香威靈仙川續斷當歸乳香羌活細辛南木香各二錢半烏藥防風甘艸節蘇木蒼朮各五錢骨碎補七錢五分生川烏一枚﹐四分之一牛膝四錢

右銼碎﹐用無灰酒一壇﹐將藥盛於布袋內﹐放酒壇中﹐油紙封縛﹐以鍋內盛水﹐將酒壇坐於鍋內﹐慢火自辰煮至午﹐連壇取出﹐放冷﹐每日不拘時﹐隨意溫服。藥酒如夏恐停久作酸﹐自作半料﹐用小壇酒﹐依上法煮服。古今圖書集成醫部全錄卷二百二十八

痺門

方

兩足痺方【《古今醫鑑》】治兩足疼痛麻木。

當歸白芍白朮蒼朮陳皮半夏茯苓黃蘗酒炒桃仁紅花威靈仙川牛膝酒洗甘艸各等分

右銼﹐生薑五片﹐水煎﹐入竹瀝同服。

活血丹【《醫學綱目》﹐下同】治徧身骨節疼痛﹐如神。

熟地黃三兩當歸白朮白芍續斷人參各一兩

右爲細末﹐酒糊丸如桐子大。

虎骨丸治經絡凝滯﹐骨節疼痛﹐筋脈攣急﹐遇陰寒愈痛。

乳香沒藥各另研赤芍藥熟地黃當歸虎脛骨酥炙黃﹐各一兩血竭五錢

右爲末﹐用木瓜一枚﹐切破去子﹐入乳香末在內﹐以麻綫纏定﹐勿令透气﹐好酒六升煮﹐酒盡取木瓜去皮﹐研如泥﹐更入熟蜜少許﹐杵和爲丸如桐子大﹐每服五十丸﹐病在上食後﹐在下食前﹐溫酒下。

甜瓜子丸【《醫學入門》﹐下同】治風濕相搏﹐腰腳疼痛。

甜瓜子炒﹐二兩木瓜一兩五錢威靈仙一兩川烏五錢

右爲末﹐酒糊丸梧子大。每服三十丸﹐酒下﹐避風﹐汗出。忌熱及相反藥。

捉虎丸治一切痛風走注﹐手足癱瘓麻木﹐白虎歷節等證。

麝香二錢五分京墨煆﹐一錢五分乳香沒藥當歸各七錢五分白膠艸烏地龍木鱉子五靈脂各一兩五錢

右爲末﹐糯米丸芡實大。每一丸﹐酒化下。

乳香黑虎丹治男婦虛血气衰敗﹐筋寒骨冷﹐及天感風濕﹐傳於經絡﹐手足麻木﹐腰腿疼痛﹐久則偏枯癱瘓﹐口眼喎斜﹐及諸中風不能行者。

艸烏蒼朮生薑各一斤連須蔥半斤﹐同均勻盦﹐春五﹑夏三﹑秋七﹑冬十日﹐每日拌一次﹐曬漧入五靈脂乳香沒藥各五錢穿山甲二兩自然銅一兩

右爲末﹐酢糊丸梧子大。每三十丸﹐空心熱酒下﹐間日服﹐尢妙。忌生冷物。但覺麻木爲效。孕婦勿服。

神仙飛步丹治諸風濕痺癱瘓等證。

艸烏不去皮尖﹐四兩蒼朮半斤川芎藭白芷各一兩

右爲末﹐用生薑﹑連須蔥各四兩﹐和前藥搗爛﹐以磁器築藥於內令實﹐紙封瓶口﹐勿令泄气﹐春三﹑夏二﹑秋五﹑冬七日取出﹐曬或焙漧﹐與姜蔥同爲末﹐酢糊爲丸如梧子大。每服十五丸﹐空心溫酒茶任下。忌發熱物。孕婦勿服。

歷節風方【《奇效良方》﹐下同】治白虎歷節風痛者﹐狀如虎咬﹐骨節驚疼。

白芥子大戟木鱉子甘遂乳香川烏

右各等分爲細末﹐米糊爲丸如梧桐子大。每服七八十丸﹐酒下。

四物附子湯治風濕相搏﹐骨節煩疼﹐四肢拘急﹐不得屈伸。

附子炮﹐一錢五分肉桂二錢白朮三錢甘艸一錢

右作一服﹐水二鍾﹐生薑五片﹐煎至一鍾﹐不拘時服。

通气防風散治風濕注痺走痛。

羌活獨活川芎蔓荊子各一錢防風甘艸炙槁本各五分

右﹐水鍾半﹐煎七分﹐熱服出汗。

通痺散治腰以下至足﹐風寒濕三气合而成痺﹐兩足至膝冷如冰﹐不能自舉﹐或因酒熱﹐立冷水中﹐久成此疾。

天麻獨活當歸川芎白朮槁本各等分

右爲細末﹐每服二錢﹐食前熱酒調下。

七聖散治風濕流注經絡間﹐肢節緩縱不隨﹐或腳膝疼痛。

續斷獨活防風杜仲萆薢甘艸牛膝酒浸一宿

右等分﹐焙漧爲細末﹐每服二錢﹐溫酒調下。

乳香沒藥丸治遠年近日﹐風濕腳气﹐攻注腳膝﹐腫疼筋攣﹐不能屈伸﹐腳不能踏地﹐及一切疼痛往來不已。

白牽牛麩炒﹐三兩乳香別研沒藥別研骨碎補去毛縮砂仁五靈脂白附子甜瓜子當歸酒炒牛膝酒浸一宿木瓜地龍去土木鱉子各一兩

右爲細末﹐酒煮麵糊爲丸如梧桐子大。每服二十丸﹐溫木瓜湯下﹐或溫酒方可﹐不拘時服。

上馬丸治寒濕﹐臂痛腿痺﹐筋骨諸疾。

川烏木香不見火﹐各五錢虎骨酥炙牛膝杜仲木瓜當歸酒浸敗龜板酥炙白朮自然銅酢淬黃芪蜜炙﹐各一兩

右爲細末﹐煉蜜爲丸如梧桐子大。每服三四十丸﹐溫酒送下。

三痺湯治血气濇滯﹐手足拘攣﹐風痺等疾﹐並皆治之。

杜仲姜炒防風桂心續斷人參當歸秦艽川芎白茯苓黃芪細辛白芍藥獨活牛膝生地黃甘艸炙﹐各八分

右作一服﹐用水二鍾﹐生薑二三片﹐紅棗一枚﹐煎至一鍾﹐去滓﹐不拘時服。

蠲痛丸治諸風歷節疼痛腫滿。

川烏生一枚全蠍去毒﹐二七个麝香研﹐五分黑豆生去皮﹐七十粒地龍去土﹐五錢

右爲細末﹐酒糊爲丸如菉豆大。每服十五丸至二十丸﹐臨睡用冷酒送下﹐微汗不妨。

尋痛舒筋丸治痺痛如神。

兩頭尖五靈脂各五錢艸烏滴乳香明沒藥各三分

右爲細末﹐搗生蔥和丸如梧桐子大。每服三五丸﹐臨睡時用溫酒送下﹐鹽湯方可。忌熱物。

循絡丸治風痺气滯﹐血脈凝濇﹐筋脈拘攣﹐肢節腰膝彊痛﹐行步艱難。

沒藥別研乳香別研虎骨酥炙五靈脂龜板酥炙當歸各二兩白附子炮南星炮天麻酒浸焙全蠍去毒炒附子炮去皮臍川烏炮去皮臍地龍炒杜仲炒威靈仙牛膝酒浸一宿烏蛇酒浸去皮骨焙續斷肉蓯蓉酒浸一夜焙朱砂別研﹐各一兩

右爲細末﹐酒煮糊和丸如梧桐子大。每股三十丸﹐食前用溫酒送下。

枳實散治心痺﹐胸中气堅急﹐心微痛﹐气短促﹐咳唾亦痛﹐不能飲食。

枳實麩炒桂心細辛桔梗各七錢半靑皮一兩

右﹝口父﹞咀﹐每服三錢﹐水一鍾﹐生薑一錢半﹐煎六分﹐不拘時服。

活絡飲治風濕痺痛﹐諸藥不效。

當歸白朮川芎羌活獨活各一錢甘艸五分

水一鍾半﹐姜五分﹐煎七分﹐溫服。

換骨丹治痺痛﹐與史國公浸酒方大同。

虎骨酥炙防風牛膝當歸羌活獨活敗龜板秦艽萆薢晚蠶沙松節各一兩枸杞二兩半茄根洗淨﹐二兩

酒糊丸服﹐或酒浸﹑或爲末服亦可。

乳香宣經丸

【《奇效良方》】

治風寒濕痺﹐四肢拘攣﹐筋骨疼痛﹐行步艱難。

乳香別研附子炮去皮臍木香各八錢五靈脂一兩黑豆生用﹐三合艸烏去皮尖炒川楝子肉微炒茴香炒﹐各二兩防風烏藥陳皮去白黑牽牛生威靈仙萆薢各四兩

右爲細末﹐酒煮麵糊和丸如梧桐子大。每服三十丸﹐漸加至五七十丸﹐空心用溫酒送下。

蠲痛丸治風寒濕痺﹐筋骨重疼﹐走注攻刺﹐腰腳無力。

艸烏去皮尖﹐鹽炒煙山﹐四兩南星地龍炒五靈脂炒白膠香熬開﹐潑淨石上冷﹐研破故紙炒﹐各二兩沒藥別研﹐一兩乳香別研京墨煆﹐各五錢

右爲細末﹐酢煮糊爲丸如梧桐子大。每服十丸﹐溫酒送下﹐漸加丸數服之。

導痺湯治脈痺﹐導血壅塞。

半夏官桂去皮﹐各五兩黃芪四兩茯苓當歸焙遠志龍齒人參甘艸炙﹐各三兩茯神枳實麩炒桔梗炒﹐各二兩

右﹝口父﹞咀﹐每服先以水二盞﹐煮糯米半合﹐米熟去米﹐入藥五錢﹐生薑五片﹐棗二枚﹐煎數沸﹐去滓﹐取一盞﹐不拘時溫服。

牛膝酒治腎气虛冷﹐復感寒濕爲痺。

火麻仁炒﹐五錢牛膝秦艽川芎白茯苓防風官桂獨活丹參各二兩薏苡一兩五加皮五兩麥冬石斛杜仲炒地骨皮附子炮去皮臍漧薑炮﹐各一兩五錢

右銼如麻豆大﹐以生絹袋盛﹐用酒一斗浸﹐春夏三日﹐秋冬五日。每服半盞﹐空心溫服﹐日再。

五加皮酒治筋痺﹐多悲思﹐顏色蒼白﹐四肢不營﹐諸筋拘攣﹐伸動縮急﹐腹中轉痛。

五加皮枳刺炒豬椒根皮丹參各八兩川芎藭漧薑炮﹐各五兩白蘚皮木通秦椒去目﹐並合口者﹐炒出汗天雄炮去皮臍甘艸炙﹐各四兩薏苡仁八兩火麻仁三升官桂去粗皮當歸切焙﹐各三兩

右銼麻豆大﹐絹袋盛﹐用酒三斗浸之﹐春夏三四日﹐秋冬六七日。初溫服二三合﹐稍加之﹐以知爲度。

艸豆蔻散治腸痺﹐風寒濕內攻﹐腹疼飧泄。

艸豆蔻陳皮去白﹐焙﹐各二兩官桂去粗皮白豆蔻仁肉豆蔻當歸切焙木香白朮丁香良姜各五錢

右爲細末﹐每服一錢﹐食前﹐生薑棗湯調服。

巴戟丸治胞痺﹐臍腹疼痛﹐小水不利。

巴戟一兩半桑螵蛸麩炒續斷杜仲酥炙生地黃焙附子炮去皮臍肉蓯蓉酒浸切焙山芋各一兩遠志三錢石斛鹿茸酥炙菟絲子酒浸一宿﹐搗山茱萸五味子龍骨官桂各三分

右爲細末﹐入別搗藥研和令勻﹐煉蜜爲丸如梧桐子大。每服三十丸﹐空心用溫酒送下﹐日再服。

蠲痺湯治周痺及手足冷痺﹐腳腿沈重﹐或身疼項彊。

當歸酒洗赤芍藥煨黃芪姜黃羌活甘艸五分

水三鍾﹐姜三片﹐棗二枚﹐不拘時服。

人參丸治脈痺﹐通行血脈。

人參麥門冬去心焙茯神去木赤石脂龍齒石菖蒲黃芪各一兩熟地焙﹐二兩

右爲細末﹐煉蜜和搗三五百杵﹐丸如梧桐子大。每服三十丸﹐食後良久﹐以淸粥飲送下。

祕傳藥酒治男子婦人風濕相搏﹐腰膝疼痛﹐或因坐臥濕地﹐雨露所襲﹐徧身骨節痛﹐風濕腳气﹐並皆治之。

麻黃白芷桔梗芍藥當歸川芎肉桂半夏防己甘艸各一兩陳皮厚朴枳殼烏藥牛膝杜仲制﹐各二兩蒼朮檳榔川木瓜獨活各兩半

右銼粗末﹐以絹袋盛之﹐用無灰酒三斗﹐浸於壇內﹐密封壇口﹐鍋內重湯煮一時﹐然後取出﹐過三日開﹐取酒飲之﹐量飲﹐一日三次。滓曬榦爲末﹐酒糊丸梧桐子大。每服七十丸﹐空心酒下。

羌活湯治皮痺﹐皮如虫走﹐腹脇脹滿﹐大腸不利﹐語不出聲。

羌活細辛附子炮去皮臍沙參白朮羚羊角鎊五加皮生地黃官桂白蒺藜枳殼麩炒麻黃去節杏仁去皮尖﹐各五錢丹參萆薢五味子石菖蒲木通檳榔﹝木郁﹞李仁炮去皮赤茯苓各等分

右水盞半﹐姜五片﹐煎七分﹐不拘時溫服。

羌活續斷湯治一切白虎歷節風﹐手足肢節﹐腫痛如錐。

羌活川續斷牛膝酒洗防風當歸酒洗川芎各一錢薄桂三分秦艽川烏各五分蒼朮米泔浸炒麻黃甘艸節枳殼麩炒穿山甲各七分

右﹐水二盞﹐姜三片﹐蔥一根﹐煎一盞﹐不拘時服﹐取汗。

金刀如聖散治三十六種一切口眼喎斜﹐半身不遂﹐徧體遊風白虎歷節疼痛﹐立效。

川烏炮艸烏炮﹐各二兩防風荊芥麻黃天麻蒼朮何首烏當歸川芎細辛石斛人參甘艸各三錢全蠍朱砂雄黃各二錢

右爲細末﹐每服五分﹐臥時溫茶下。如久病者﹐初服三分﹐隨加至五分﹐看虛實加減。

燥濕化痰丸治歷節風﹐濕痰壅滯﹐晝夜疼痛無休者。

羌活獨活防風防己川烏全蠍南星半夏僵蠶炒天麻陳皮去白豬牙皂角炒當歸酒洗生地黃木香沈香各五錢白朮土炒蒼朮米泔水浸杜仲薑汁炒﹐各二兩巴戟天炒薏苡仁牛膝酒洗川芎破故紙炒﹐各一兩

右爲末﹐酒糊丸梧桐子大。每服一百丸﹐空心食前酒送下﹐日二次﹐食幹物壓之。

諸風應效酒治白虎歷節風﹐一切諸風﹐癱瘓﹐寒濕痺﹐肢節疼痛。

當歸川芎白朮五加皮石楠藤僵蠶白芍藥各三兩蒼朮五錢白芷苦參何首烏木瓜牛膝細辛黃蘗知母大楓子薏苡仁生地黃各二錢川烏木香各一錢穿山甲紫荊皮羌活獨活威靈仙槁本防風各錢半

右爲粗末﹐好酒壇﹐將絹袋盛於壇內﹐密封口﹐文武火重湯煮一時取出﹐去火毒﹐過三日飲之。

煮酒方治一切白虎歷節疼痛。

當歸五加皮海風藤各五錢川芎牛膝黃芩木通薏苡仁木瓜各二錢白朮蒼朮烏藥茯苓甘艸桑寄生各一兩白芍藥生地黃陳皮半夏羌活獨活麻黃金銀花枳殼防風各三錢紫蘇葉木香各一錢

右﹐煮法同前。

烏藥順气散治气攻注四肢﹐骨節疼痛﹐徧身頑麻﹐及療癱瘓﹐步履艱難﹐腳膝痿弱。

麻黃去根節陳皮烏藥各二錢漧薑炮白僵蠶去絲嘴炒﹐各五分川芎枳殼桔梗白芷甘艸炒﹐各一錢

水二鍾﹐姜三片﹐棗一枚﹐煎八分﹐食遠服。

抽薪飲【《景嶽全書》﹐下同】治熱盛攣痺。

黃芩石斛木通梔子炒黃蘗各一二錢枳殼澤瀉各錢半細甘艸三分

水一鍾﹐煎七分﹐食遠溫服。內熱甚者﹐冷服更佳。

三气飲治血气虧損﹐風寒濕三气乘虛內侵﹐筋骨歷節痺痛之極。

當歸枸杞杜仲各二錢熟地三五錢牛膝茯苓芍藥酒炒肉桂各一錢白芷細辛或代以獨活炙甘艸各一錢附子隨宜一二錢

水二鍾﹐加生薑三片﹐煎服。此飲亦可浸酒﹐大約每藥一斤﹐用燒酒六七斤﹐浸十餘日服。

熨背散【《奇效良方》﹐下同】治胸痺﹐心背疼痛﹐气悶。

川芎一兩二錢烏頭細辛附子羌活川椒桂心各一兩

右爲末﹐以少酢拌勻﹐或炒熱﹐或用帛裹﹐微火炙令暖﹐以熨背上﹐取差乃止。忌生冷如常服。按此方當用气﹐惟諸辛香者佳﹐附子似不必用。

火龍膏治風寒濕毒所襲﹐筋骨攣痛﹐及濕痰流注﹐經絡壅痛﹐不能行步﹐並治歷節風﹑鶴膝風﹐其效如神。

生薑八兩﹐取汁乳香爲末沒藥爲末﹐各五錢麝香一錢眞牛皮廣膠二兩

右﹐先將薑汁並廣膠鎔化﹐方下乳香沒藥調勻﹐待少溫﹐下麝香成膏﹐攤貼患處。更服五積散。

續斷丹治中風寒濕﹐筋攣骨痛。

續斷萆薢酒浸牛膝酒浸幹木瓜杜仲炒﹐各二兩

右爲末﹐煉蜜和丸﹐每兩作四丸。每服一丸﹐細嚼溫酒下﹐不拘時。

羌活散治風痺﹐手足不仁。

荊芥一握羌活防己防風棗仁當歸川芎各一兩附子炮去皮臍麻黃去根節天麻各一兩半黃松節薏苡仁各二兩

右爲細末﹐每服二錢﹐不拘時﹐溫酒調下。

當歸湯治肺痺﹐上气閉塞胸中﹐脇下支滿﹐乍作乍止﹐不得飲食﹐唇漧舌燥﹐手足冷痛。

當歸焙防風黃芪各二兩人參細辛黃芩各一兩柴胡八兩半夏湯泡﹐五兩麻黃去根節﹐水煮二三沸﹐掠去沫﹐曬漧﹐一兩杏仁去皮尖﹐炒﹐五十个桂心三兩

右﹝口父﹞咀﹐每服五七錢﹐水一鍾﹐姜七片﹐棗二枚﹐煎七分﹐不拘時﹐溫服。日三夜二。

黃芪丸治脾痺﹐肌肉消瘦﹐心腹脹滿﹐水谷不化﹐食卽欲嘔﹐飲食無味﹐四肢怠惰﹐或時自利。

黃芪石斛附子炮去皮臍肉蓯蓉益智仁白朮人參各一兩訶梨勒煨﹐二兩桂心厚朴薑汁炙﹐各一兩半五味子當歸沈香白豆蔻去殼枳實麩炒良姜各七錢五分吳茱萸湯泡丁香各半兩

右爲細末﹐煮棗肉和搗五百杵﹐丸如梧子大。每服三十丸﹐食前用溫酒送下。

加味五痺湯治五臟痺證。

細辛七分人參當歸酒洗白芍煨茯苓川芎各一錢﹐肝心腎痺倍之五味子十五粒甘艸白朮一錢﹐脾痺倍之

水二鍾﹐姜一片﹐煎八分﹐食遠服。脾痺﹐加厚朴﹑枳實﹑砂仁﹑神曲。肝痺﹐加酸棗仁﹑柴胡。心痺﹐加遠

志﹑茯神﹑麥門冬﹑犀角。肺痺﹐加半夏﹑紫菀﹑杏仁﹑麻黃。腎痺﹐加獨活﹑官桂﹑杜仲﹑牛膝﹑黃芪﹑萆薢。

石楠散治熱痺﹐肌肉熱極﹐體上如鼠走﹐唇口反壞﹐皮膚色變﹐兼治諸風。

石楠葉酢炙山芋葳蕤銼天雄炮去皮臍石膏別研升麻各一兩黃芪銼桃花生用甘艸菊花未開者﹐炒﹐各五錢山萸肉一兩半珍珠別研丹砂各二錢半﹐別研

右爲細末﹐入別研藥﹐更研令勻。每服一錢﹐漸加至二錢﹐空心用溫酒調服。

防風丸治熱痺。

防風羌活桂心茯神人參枳殼麩炒牛膝酒浸五加皮麥門冬元參薏苡仁生地黃焙芍藥丹參檳榔二兩大黃炒松子仁木香各半兩磁石火煆酢淬﹐七次

右爲細末﹐煉蜜爲丸如梧桐子大。每服三十丸漸加至四十丸﹐空心溫酒下。

巴戟天湯治冷痺﹐腳膝疼痛﹐行履艱難。

巴戟天三兩附子炮去皮臍五加皮各二兩牛膝酒浸焙石斛甘艸炙萆薢各一兩半白茯苓防風各一兩七錢半

右剉如麻豆大。每服五錢﹐生薑三片﹐水一盞半﹐煎至一盞﹐去滓﹐空心溫服。一方無生薑。

補肝湯治肝痺﹐兩脇下滿﹐筋急不得太息﹐疝瘕﹐四逆搶心﹐腹痛﹐目不明。

烏頭四枚﹐炮去皮臍附子二枚炮去皮臍山茱萸去核﹐各七錢半官桂七錢半薏苡仁甘艸炙獨活各半兩白茯苓一兩二錢柏子仁另研防風細辛各二兩

右銼如麻豆大﹐入研藥拌勻。每服五錢﹐水一盞半﹐大棗二枚去核﹐同煎至八分﹐去滓﹐不拘時溫服。

萆薢丸治肝痺﹐緩筋脈﹐去邪毒﹐調榮衛。

萆薢羌活天麻酒浸焙﹐各一兩乳香別研沒藥別研﹐各二錢五分附子炮去皮臍﹐半兩

右爲細末﹐入乳香﹑沒藥同研勻﹐煉蜜丸梧子大。每服一丸﹐空心溫酒化下日再服。

犀角散治心痺﹐精神恍惚﹐恐畏悶亂﹐不得睡臥﹐志气不定﹐語言錯誤。

犀用屑牛黃別研麝香另研羚羊角白蘚皮茯神去木沙參天竺黃別研防風天麻獨活人參升麻龍齒遠志去心甘艸炙﹐各二錢五分麥門冬去心丹砂別研龍腦別研﹐一錢二分

右爲細末﹐入別研藥﹐再研令極細。每服二錢﹐不拘時﹐用麥門冬湯調下。

茯神湯治心痺﹐神思昏塞﹐四肢不利﹐胸中煩悶﹐時復恐悸。

茯神羌活麻黃去根節龍齒麥門冬焙遠志犀角屑薏苡仁人參蔓荊子防臥各七錢五分赤芍藥甘艸炙﹐半兩

右﹝口父﹞咀﹐每服三錢﹐水一鍾﹐生薑五片﹐同煎至七分﹐去滓﹐不拘時溫服。

溫中法曲丸治脾痺﹐發咳嘔汁。

法曲炒枳實麩炒白茯苓吳茱萸湯浸炒厚朴薑汁炙甘艸炙﹐各三兩麥糵微炒﹐五合細辛漧薑炮麥門冬焙附子炮去皮臍桔梗炒人參各一兩

右爲細末﹐煉蜜丸如梧桐子大。每服七十丸﹐食前熟水下﹐日三服。

五味子湯治肺痺﹐上气發咳。

五味子半夏各三兩麻黃去根節細辛紫菀黃芩甘艸炙﹐各二兩當歸焙人參桂心各一兩紫蘇子炒﹐八兩

右﹝口父﹞咀﹐每服四錢﹐水一盞﹐生薑五片﹐煎至六分﹐去滓﹐不拘時溫服。上气病亦單煮紫蘇子及生紫蘇葉﹐冬月煮榦枝莖葉服。

紫蘇子湯治肺痺﹐胸心滿塞﹐上气不下。

紫蘇子炒﹐八兩半夏湯洗﹐五兩陳皮去白桂心各三兩人參白朮甘艸炙﹐各二兩

右﹝口父﹞咀﹐每服四錢﹐水一盞﹐入生薑五片﹐棗二枚﹐煎至七分﹐去滓﹐不拘時溫服。

乳香應痛丸【《集驗》】治風痺﹐走注疼痛。

乳香另研沒藥另研﹐各半兩五靈脂炒赤石脂各一兩﹐研艸烏頭一兩半﹐炒

右爲細末﹐酢糊爲丸如小豆大。每服十五丸﹐空心酒送下﹐日進二服。

風痺方治走注﹐疼痛不定。

芫花桑白皮川椒各二兩桂心一兩柳蛙屑﹐半兩麥麩一升

右爲粗末﹐用酢一升﹐拌炒令熱﹐以靑布裹熨痛處﹐冷卽更人酢﹐再炒﹐依前熨之﹐以瘥爲度。

薏苡仁散【《本事》】治風濕痛痺。

薏苡仁一兩當歸小川芎漧薑茵芋甘艸官桂川烏防風人參羌活白朮麻黃獨活各半兩

右爲細末﹐每服二錢﹐空心臨臥﹐酒調下﹐日三服。

和血散痛湯【《東垣》】治血畱於經絡﹐周身痺痛。

羌活升麻麻黃去節﹐各一錢半桃仁十

柴胡二錢防風六分當歸身紅花各一分獨活豬苓各五分黃蘗酒炒知母酒炒﹐各一錢黃連酒炒甘艸炙﹐各二分

右﹐分作四服﹐每服水一大盞﹐煎至一半﹐去滓﹐空心熱服。

如意通聖散【《集驗》﹐下同】治走注風疼痛。

當歸陳皮去白麻黃去節甘艸炙川芎禦米殼去頂膈丁香各等分

右用慢火炒令黃色。每服五錢﹐水二盞﹐煎至一盞﹐去渣溫服。如腰腳走注疼痛﹐加虎骨﹑沒藥﹑乳香﹐此治諸痛之仙藥也。又可服一粒金丹。

虎骨散治風毒走注﹐疼痛不定﹐少得睡臥。

虎脛骨敗龜板酢炙各二兩騏驎竭另研沒藥自然銅酢淬赤芍藥當歸天麻蒼耳子炒骨碎補去毛防風牛膝酒浸檳榔五加皮羌活去蘆﹐各一兩白附子炮桂心白芷各半兩

右爲細末﹐每服二錢﹐溫酒調下﹐不拘時候。

桂心散治風走注疼痛。

桂心漏蘆威靈仙芎藭白芷木香當歸去蘆白僵蠶炒地龍炒﹐去土﹐各半兩

右爲細末﹐每服二錢﹐溫酒調下﹐不拘時候。

仙靈脾散治走注風﹐往來不定。

仙靈脾威靈仙芎藭蒼耳子桂心各一兩

右爲細末﹐每服一錢﹐溫酒調下﹐不拘時服。

沒藥散治徧身百節風虛勞冷﹐麻痺﹐走注疼痛﹐日夜不止。

沒藥二兩﹐另研虎骨四兩﹐酢炙

右爲細末﹐每服五錢﹐溫酒調下﹐不拘時﹐日進二服。

虎骨丸治男子婦人走注疼痛﹐麻木困弱。

虎骨酢炙﹐四兩五靈脂炒僵蠶炒威靈仙地龍炒白膠香各一兩川烏二兩﹐炮去皮臍胡桃肉二兩半﹐去隔皮﹐搗研如泥

右爲細末﹐同研令勻﹐以酒煮麵糊和丸如梧桐子大。每服十丸至十五丸﹐空心溫酒送下日進二服。

十生丹治風痺走注疼痛。

天麻防風羌活獨活川烏艸烏何首烏當歸海桐皮各等分﹐並生

右爲細末﹐以煉蜜爲丸。每丸重一錢﹐每服一丸﹐細嚼﹐冷茶淸送下。病在上食後服﹐病在下空心服。忌食熱物一日。

定痛丸治風虛走注疼痛。

威靈仙木鱉子去殼川烏頭炮去皮臍防風香白芷五靈脂地龍去土炒﹐各半兩水蛭糯米炒熟朱砂水飛﹐各三錢

右搗研爲細末﹐酒煮麵糊和丸如梧子大﹐以朱砂爲衣。每服十丸﹐空心溫酒送下。婦人紅花酒下。常服輕身壯骨。

八神丹治風虛走注疼痛﹐昏迷無力﹐四肢麻木。

地龍去土炒五靈脂炒威靈仙防風木鱉子去殼艸烏頭各一兩﹐炒白膠香另研乳香另研﹐各三錢

右爲細末﹐酒煮麵糊丸如桐子大。每服五七丸至十丸﹐溫酒送下﹐不拘時。若汗出﹐其﹝疒帬﹞麻自散﹐是其效也。老幼加減服之。

一粒金丹治腰膝風痺﹐走注疼痛。

艸烏頭銼炒五靈脂各一兩地龍去土炒木鱉子去殼﹐各半兩白膠香研﹐一兩細墨煆乳香研﹐各半兩沒藥另研當歸各一兩麝香另研一錢

右爲細末﹐以糯米糊爲丸如桐子大。每服二丸至三丸﹐溫酒下。服藥罷﹐徧身微汗爲妙。

痛風方【丹溪﹐下同】

黃蘗酒炒蒼朮酒炒﹐各二錢

右作一服﹐煎就調酒浸威靈仙末﹑羚羊角灰爲臣﹐蒼耳爲佐﹐芥子爲使﹐用姜一片﹐入藥末一錢﹐擂碎﹐以前藥再溫服。

龍虎丹治走注疼痛﹐或麻木不遂﹐成半身疼痛。

艸烏蒼朮白芷各一兩

右研爲末﹐水拌發酵過﹐再入乳香二錢﹐當歸﹑牛膝各半兩﹐酒糊丸彈子大﹐酒化下。

透骨丹【《集驗》﹐下同】治男婦一切走注疼痛﹐不可忍。

地骨皮甜瓜子炒蕓臺子蔥搗爲餅﹐各三兩乳香另研沒藥另研艸烏頭各一兩﹐銼炒蒼朮牛膝酒浸赤芍當歸自然銅酢煆川烏頭炮去皮臍五靈脂各二兩

右爲末﹐酢糊丸梧子大。每服十丸﹐加至十五丸﹐溫酒送下﹐不拘時。先用甜瓜子一兩炒香研﹐酒煎數沸﹐量虛實﹐調黑牽牛末五錢服之﹐以利爲度。後服此。

神效膏治風走注疼痛﹐上下不定。

牛皮膠水鎔成膏﹐一錢蕓薹子安息香川椒生用生附子各半兩

右爲細末﹐入膠中和成膏紙攤﹐隨痛處貼之。

神效萬全膏治風毒走注疼痛。

牛膝二兩﹐酒煮研爲膏蕓薹子川椒生用安息香酒熬爲膏附子生用﹐各半兩

右三味爲細末﹐入牛膝安息膏中調勻﹐紙攤﹐隨患處貼之。

摩風膏治風毒攻注筋骨疼痛。

蓖麻子一兩﹐去殼並皮研艸烏頭半兩生乳香一錢﹐另研

右以豬肚脂煉﹐去沫成膏﹐方入藥攪勻﹐塗摩攻注之處﹐以手心摩挲﹐如火之熱﹐卻塗摩患處﹐大妙。

單方

歷節風痛﹕獨活﹑羌活﹑松節等分﹐用酒煮過﹐每日空心飲一杯。【《外臺》﹐下同】

歷節諸風﹐酸疼不可忍﹕用松脂三十斤﹐煉四五十徧﹐以煉酥三升溫和﹐松脂三升熟攪﹐令極調勻。每旦空腹﹐以酒服方寸匕﹐日二服。數日﹐食麵粥爲佳。愼勿食血腥生冷鮓物果子。百日瘥。

歷節風﹐四肢疼痛﹕松節二十斤﹐酒五斗﹐漬三七日﹐服一合﹐日五六服。

歷節風﹕松葉三十斤﹐酒二石五斗﹐漬三七日﹐服一合﹐日服五六度。【《千金方》】

白虎風痛﹐日夜走注百節﹐有如虎嚙﹕炭灰五升﹐蚯蚓屎一升﹐紅花七撚﹐和熬﹐以酢拌之﹐用故布包二包﹐更互熨痛處﹐取效。【《聖惠方》】

鼠壤土﹕治中風筋骨不隨﹐冷痺骨節手足拘急﹐風掣痛偏枯﹐死肌。多收曝漧﹐蒸熱袋盛﹐更互熨之。【藏器】

風濕冷痺﹕蒴藋葉火燎﹐厚鋪牀上﹐趁熱眠於上﹐冷復易之﹐冬月取根舂碎熬熱用。【《外臺》】

麻木疼痛﹕萬靈膏。用甘遂二兩﹐蓖麻子四兩﹐樟腦一兩﹐搗作餅貼之﹐內飲甘艸湯。【《摘元方》】

風寒濕﹐麻木不仁﹐或手足不遂﹕生川烏頭末﹐每以香白米煮粥一碗﹐入末四錢﹐慢熬得所﹐下薑汁一匙﹐

蜜三大匙﹐空腹啜之﹐或入薏苡末二錢﹐良驗。【《本事方》】

濕气痺痛﹐腰膝痛﹕用牛膝葉一斤切﹐以米三合﹐於豉汁中煮粥﹐和鹽醬﹐空腹食之。【《聖惠方》﹐下同】

風痺肢痛﹐營衛不行﹕川烏頭炮去皮﹐以大豆同炒﹐至汗出爲度﹐去豆焙漧﹐全蠍五分﹐焙爲末﹐釅酢熬稠﹐丸菉豆大。每溫酒下七丸﹐日一服。

腰腳冷痺﹐疼痛有風﹕川烏頭三个﹐生去皮臍爲散﹐酢調﹐塗帛上貼之﹐須臾痛止。

風濕身痛﹕生蔥擂爛﹐入香油數點﹐水煎﹐調川芎藭﹑郁金末一錢﹐服取吐。【《丹溪心法》】

風毒麻痺﹕芥菜子爲末﹐酢調敷之。【《日華》】

風痺走注疼痛﹕芫花一斤﹐黑豆五升﹐生薑半斤﹐切同炒﹐旋入酢拌﹐用靑布裹熨痛處。如冷更再炒熨﹐以效爲度。【《集驗方》﹐下同】

風痺走注疼痛﹐及四肢頑痺彊硬﹐屈伸不得﹕皂莢一斤﹐不蛀者﹐食鹽五升﹐細銼﹐皂莢和鹽炒熱﹐以靑布裹熨痛處﹐立瘥。

年久麻痺﹐或歷節走气﹐疼痛不仁﹐不拘男女﹕神授散﹐用艸烏頭半斤﹐去皮爲末﹐以袋一个﹐盛豆腐半袋﹐入烏末在內﹐再將豆腐塡滿壓幹﹐入鍋內煮一夜﹐其藥卽堅如石﹐取出曬榦爲末﹐每服五分。冷風濕气以生薑湯﹑麻木不仁以蔥白湯下之。【《活人心統》】

風濕痺木﹕黑神丸﹐艸烏頭連皮生研﹐五靈脂等分爲末﹐六月六日﹐滴水丸彈子大。四十歲以下﹐分六服﹔病甚﹐一丸作二服﹐薄荷湯化下﹐覺微麻爲度。【《本事方》】

風濕走痛﹕黑弩箭丸﹐用兩頭尖﹑五靈脂各一兩﹐乳香﹑沒藥﹑當歸三錢爲末﹐酢糊丸梧子大。每服十丸至三十丸﹐臨臥溫酒下。忌油膩溫面。孕婦勿服。【《瑞竹堂方》】

痛風走注﹕黃﹝艸蹢﹞﹝艸躅﹞根一把﹐糯米一盞﹐黑豆半盞﹐酒水各一碗﹐徐徐服﹐大吐大泄﹐一服便能動也。【《醫學集成》】

風濕痺痛﹐手足身體﹐收攝不遂﹐肢節疼痛﹐言語蹇濇﹕﹝艸蹢﹞﹝艸躅﹞花酒拌﹐蒸一炊久﹐曬榦爲末。每以牛乳一

合﹐酒二合﹐調服五分。【《聖惠方》】

風痺﹐筋急腫痛﹐屈轉易常處﹕白蘞二分﹐熟附子一分爲末。每酒服半刀圭﹐日二服﹐以身中熱行爲候﹐十日便覺。忌豬肉冷水。【《千金方》】

手足麻痺﹐時發疼痛﹐或打撲傷損﹐痛不可忍﹐或癱瘓等證﹕威靈仙炒五兩﹐生川烏頭﹑五靈脂各四兩爲末﹐酢糊丸梧子大。每服七丸﹐用鹽湯下﹐忌茶。【《普濟方》】

心痺心煩內熱﹕茜根煮汁服。【《傷寒類要》】

筋骨痛攣﹕馬霓兒子炒開口爲末﹐酒服一錢﹐日二服。【《集簡方》】

風濕走注疼痛﹕地龍一兩去土炒﹐麝香二錢半另研﹐共爲細末﹐每服一錢﹐以溫酒調下﹐不拘時。【《集驗方》】

風濕痺痛﹕靑藤根三兩﹐防己一兩﹐酒一瓶﹐煮飲。【《普濟方》】

風淫濕痺﹐手足不舉﹐筋節攣痛﹕先與通關﹐次以全蠍七个﹐瓦炒﹐入麝香一字﹐研勻﹐酒三盞﹐空心調服。如覺已透則止﹐未透再服。如病未盡除﹐自後專以婆蒿洗淨﹐酒煎﹐日二服。【《直指方》】

風痺冷痛﹕麻黃去根五兩﹐桂心二兩爲末﹐酒二升﹐慢火熬如餳。每服一匙﹐熱酒調下﹐汗出爲度。避風。【《聖惠方》】

風﹝疒帬﹞癢痺﹕茱萸一升﹐酒五升﹐煮取一升半﹐溫洗之﹐立止。【《孟詵食療》】

小麥麩酢﹐蒸熨手足﹐風濕痺痛﹐寒濕腳气﹐互易﹐至汗出﹐良。【時珍】

手足痛風﹐冷痛如虎咬者﹕用樟木一斗﹐急流水一石﹐煎極滚泡之﹐盛大桶內﹐乘熱安足於桶上燻之﹐以艸薦圍住﹐勿令湯气入目﹐其功甚捷。【《正傳》】

周痺緩急偏者﹕薏苡仁十五兩﹐大附子十枚﹐炮爲末。每服方寸匕﹐日三。【仲景】

風寒濕痺﹐四肢攣急﹐腳腫不可踐地﹕用紫蘇二兩﹐杵碎﹐以水三升﹐研取汁﹐煮粳米二合作粥﹐和蔥椒姜豉食之。【《聖惠方》】

白虎風毒﹕以三年釅酢五升﹐煎五沸﹐切蔥白三升﹐煎一沸﹐漉出﹐以布染乘熱裹之﹐痛止乃已。【《外臺祕要》】

骨髓風毒﹐痛不能動者﹕取大麻子中仁炒﹐香袋盛﹐浸酒飲之。【《本艸》﹐下同】

風緩頑痺﹐諸節不隨﹐腹內宿痛﹕用原蠶沙炒﹐黃袋盛﹐浸酒飲。

歷節腫痛﹐風熱攻手指﹐赤腫麻木﹐甚則攻肩背兩膝﹐遇暑熱則大便祕﹕牛蒡子三兩﹐新豆豉﹑炒羌活各一兩﹐爲末。每服二錢﹐白湯下。【《本事方》】

歷節諸風﹐骨節疼痛﹐晝夜不止﹕沒藥末五錢﹐虎脛骨酥炙爲末﹐三兩﹐每服二錢﹐溫酒調下。【《圖經本艸》】

白虎風痛走注﹐兩膝熱腫﹕用騏驎竭﹑硫黃末各一兩﹐每溫酒服一錢。【《聖惠方》﹐下同】

歷節風痛﹕用精豬肉四兩切片﹐裹安息香二兩﹐以瓶盛灰﹐大火上著一銅版片隔之﹐安息香放上燒之﹐以瓶口對痛處燻之﹐勿令透气。

手足麻木﹐不知痛癢﹕霜降後桑葉﹐煎湯頻洗。【《救急方》】

一切風虛羸冷﹐手足疼痺﹐無論老幼輕重﹕小天蓼浸酒﹐及煮汁服之﹐十許日﹐覺皮膚間風出如虫行。【藏器】

積年痛風不可忍﹐久治無效者﹕楓柳皮細銼焙漧﹐不限多少﹐入腦麝浸酒﹐常服﹐以醉爲度。【《斗門方》】

手足掣痛﹐不仁不隨者﹕用城東朽木煮湯﹐熱漬痛處﹐甚良。【時珍】

風濕攣痺一切風气﹕蒼耳子三兩炒爲末﹐以水一升半﹐煎取七合﹐去滓呷之。【《食醫心鏡》】

徧身走注疼痛﹐外貼方﹕牛皮膠一兩﹐水鎔成膏﹐蕓薹子﹑安息香﹑川椒﹑附子各半兩﹐爲細末﹐入膠中﹐和成膏﹐塗紙上﹐隨痛處貼之。

黑雌雞肉作羹食﹐治風寒濕痺五緩六急。【《別錄》】

一切風痺腳气﹕於大松下掘坑置甕承取其津液一斤﹐釀糯米五斗﹐取酒飲之。

風痺歷節作痛﹕東向側柏葉煮汁﹐同曲米釀酒飲。

白虎風痛﹐寒熱發渴﹐骨節微腫﹕用水牛肉脯一兩炙﹐黃燕窠土﹑伏龍肝﹑飛羅面各二兩﹐砒黃一錢﹐爲

末﹐每以少許新汲水﹐和作彈丸大﹐於痛處摩之。痛止﹐卽取藥拋於熱油鐺中。【《聖惠方》】

風濕頑痺不仁﹐筋骨攣縮﹐冷風癱緩﹐血脈斷絕﹕六月取河砂﹐烈日暴令極熱﹐伏坐其中﹐冷卽易之﹐取熱徹通汗﹐隨病用藥。切忌風冷勞役。【藏器】

風虛濕痺﹕醍醐二兩﹐溫酒每服一匙﹐效。【《心鏡》】

白虎風痛走注﹐兩股熱腫﹕用虎脛骨塗酥炙﹐黃黑附子炮去皮臍﹐各一兩爲末﹐每服二錢﹐酒下﹐日再。【《經驗良方》】

風痺﹕鐵砂四兩﹐硇砂三錢﹐黑腳白礬六錢﹐研末﹐熱酢或水拌濕﹐油紙裹置袋內﹐任意熱之﹐冷再拌。【《聖濟錄》】

百節皆痛不可忍﹕用虎頭骨一具﹐塗酥炙黃﹐槌碎﹐絹袋盛置二斗淸酒中﹐浸五宿﹐隨性飲之。【《聖惠方》】

徧身走注疼痛﹕地龍一兩﹐去土炒﹐水蛭半兩﹐糯米內炒熟﹐麝香二錢半﹐另研﹐共爲細末。每服一錢﹐以溫酒調服﹐不拘時候。

手足風痺不隨﹐筋脈五緩﹐恍惚煩躁﹕熊肉一斤﹐切﹐入豉汁中﹐和蔥姜椒鹽作腌脂﹐空腹食之。

風痺﹐五緩筋急﹕用熊肉半斤﹐如上法食之。

生薑搗汁﹐和黃明膠熬貼風濕痛﹐甚妙。【時珍】古今圖書集成醫部全錄卷二百二十九

痺門

鍼灸

《素問》曰﹕病在筋﹐筋攣節痛﹐不可以行﹐名曰筋痺。刺筋上爲故﹐刺分肉間﹐不可中骨也。病起筋炅﹐病已止。

病在肌膚﹐肌膚盡痛﹐名曰肌痺﹐傷於寒濕。刺大分小分﹐多發鍼而深之﹐以熱爲故。無傷筋骨。傷筋骨﹐癰發若變。諸分盡熱﹐病已止。

病在骨﹐骨重不可舉﹐骨髓酸痛﹐寒气至﹐名曰骨痺。深者﹐刺無傷脈肉爲故。其道大分小分﹐骨熱﹐病已止。

凡痺往來﹐行無常處者﹐在分肉間而刺之﹐以月生死爲數。用鍼者﹐隨气盛衰﹐以爲痏數。鍼過其日數則脫气﹐不及日數則气不瀉。左刺右﹐右刺左﹐病已止。不已﹐復刺之如法。月生一日一痏﹐二日二痏﹐漸多之﹔十五日十五痏﹐十六日十四痏﹐漸少之。

《靈樞經》曰﹕病在陽者名曰風﹐病在陰者名曰痺﹐陰陽俱病﹐命曰風痺。病有形而不痛者﹐陽之類也﹔無形而痛者﹐陰之類也。無形而痛者﹐其陽完而陰傷之也。急治其陰﹐無攻其陽。病九日者﹐三刺而已﹔病一月者﹐十刺而已。多少遠近﹐以此衰之。久痺不去身者﹐視其血絡﹐盡出其血。

黃帝曰﹕余聞刺有三變﹐何謂三變﹖伯髙答曰﹕有刺營者﹐有刺衛者﹐有刺寒痺之畱經者。黃帝曰﹕刺三變者柰何﹖伯髙答曰﹕刺營者出血﹐刺衛者出气﹐刺寒痺者內熱。黃帝曰﹕營衛寒痺之爲病柰何﹖伯髙答曰﹕

營之生病也﹐寒熱少气﹐血上下行。衛之生病也﹐气痛﹐時來時去﹐怫愾賁響﹐風寒客於腸胃之中。寒痺之爲病也﹐畱而不去﹐時痛而皮不仁。

黃帝曰﹕刺寒痺內熱柰何﹖伯髙答曰﹕刺布衣者﹐以火焠之﹔刺大人者﹐以藥熨之。黃帝曰﹕藥熨柰何﹖伯髙答曰﹕用淳酒二十斤﹐蜀椒一升﹝一升﹕原作「一斤」﹐據《靈樞壽夭剛柔》攺。﹞﹐漧薑一斤﹐桂心一斤。凡四種皆﹝口父﹞咀﹐漬酒中。用綿絮一斤﹐細白布四丈﹐井內酒中﹐置酒馬矢熅中﹐蓋封塗﹐勿使泄。五日五夜﹐出布綿絮曝漧之﹐幹復漬﹐以盡其汁。每漬必睟其日﹐乃出幹。幹﹐並用滓與綿絮﹐復布爲復巾﹐長六七尺﹐爲六七巾。則用之生桑炭炙巾﹐以熨寒痺所刺之處﹐令熱入至於病所。寒﹐復炙巾以熨之﹐三十徧而止。汗出﹐以巾拭身﹐亦三十徧而止。起步內中﹐無見風。每刺必熨。如此病已矣。此所謂內熱也。

病在經絡痼痺者﹐取以鋒鍼。病痺气暴發者﹐取以圓利鍼。病痺气痛而不去者﹐取以毫鍼。瀉於井榮分兪﹐取以四時。

凡刺有十二節﹐以應十二經。一曰偶刺。偶刺者﹐以手直心若背﹐直痛所﹐一刺前﹐一刺後﹐以治心痺。刺此者﹐旁鍼之也。二曰報刺。報刺者﹐刺痛無常處也。上下行者﹐直內﹐無拔鍼﹐以左手隨病所按之﹐乃出鍼復刺之也。三日恢刺。恢刺者﹐直刺旁之﹐舉之前後﹐恢筋急﹐以治筋痺也。四曰齊刺。齊刺者﹐直入一﹐旁入二﹐以治寒气小深者。或曰三刺﹐三刺者﹐治痺气小深者也。五曰揚刺。揚刺者﹐正內一﹐旁內四而浮之﹐以治寒气之博大者也。六曰直鍼刺。直鍼刺者﹐引皮乃刺之﹐以治寒气之淺者也。七曰輸刺。輸刺者﹐直入直出﹐稀發鍼而深之﹐以治气盛而熱者也。八曰短刺。短刺者﹐刺骨痺﹐稍搖而深之﹐致鍼骨所﹐以上下摩骨也。九曰浮刺。浮刺者﹐旁入而浮之﹐以治肌急而寒者也。十曰陰刺。陰刺者﹐左右率刺之﹐以治寒厥。中寒厥﹐足踝後少陰也。十一曰旁鍼刺。旁鍼刺者﹐直入旁刺各一﹐以治畱痺久居者也。十二曰贊刺。贊刺者﹐直入直出﹐數發鍼而淺之出血﹐是謂治癰腫也。

凡刺有五﹐以應五臟。一曰半刺。半刺者﹐淺內而疾發鍼﹐無鍼傷肉﹐如拔毛狀﹐以取皮气﹐此肺之應也。二曰豹文刺。豹文刺者﹐左右前後鍼之﹐中脈爲故﹐以取經絡之血者﹐此心之應也。三曰關刺。關刺者﹐直刺左右盡筋上﹐以取筋痺﹐愼無出血﹐此肝之應也。或曰淵刺﹔一曰豈刺。四曰合谷刺。合谷刺者﹐左右雞足﹐鍼於分肉之間﹐以取肌痺﹐此脾之應也。五曰輸刺。輸刺者﹐直入直出﹐深內之至骨﹐以取骨痺﹐此腎之應也。

黃帝曰﹕諸絡脈皆不能經大節之間﹐必行絕道而出入﹐復合於皮中﹐其會皆見於外。故諸刺絡脈者﹐必刺其結上。甚血者﹐𨿽無結﹐急取之﹐以瀉其邪而出其血﹐畱之發爲痺也。

著痺不去﹐久寒不已﹐卒取其三里。

邪在腎則病骨痛陰痺。除痺者﹐按之而不得﹐腹脹腰痛﹐大便難﹐肩背頸項痛﹐時眩﹐取之湧泉﹑昆侖﹐視有血者盡取之。

頭痛不可刺者﹐大痺爲惡﹐日作者可令少愈﹐不可已。

黃帝問於岐伯曰﹕周痺之在身也﹐上下移徙隨脈﹐其上下左右相應﹐間不容空。願聞此痛在血脈之中耶﹐將在分肉之間乎﹖何以致是﹖其痛之移也﹐間不及下鍼﹔其搐痛之時﹐不及定治而痛已止矣。何道使然﹖願聞其故﹗岐伯答曰﹕此眾痺也。黃帝曰﹕願聞眾痺。岐伯對曰﹕此各在其處﹐更發更止﹐更居更起﹔以右應左﹐以左應右。非能周也﹐更發更休也。黃帝曰﹕善。刺之柰何﹖岐伯對曰﹕刺此者﹐痛𨿽已止﹐必刺其處﹐勿令復起。帝曰﹕善。願聞周痺何如﹖岐伯曰﹕周痺者﹐在於血脈之中﹐隨脈以上﹐隨脈以下﹐不能左右各當其所。黃帝曰﹕刺之柰何﹖岐伯對曰﹕痛從上下者﹐先刺其下以過之﹐後刺其上以脫之。痛從下上者﹐先刺其上以過之﹐後刺其下以脫之。黃帝曰﹕善。此痛安生﹖何因而得名﹖岐伯對曰﹕風寒濕气客於外分肉之間﹐迫切而爲沫﹐沫得寒則聚﹐聚則排分肉而分裂也。分裂則痛﹐痛則神歸之﹐神歸之則熱﹐熱則痛解﹐痛解則厥﹐厥則他痺發﹐發則如是。此內不在髒﹐而外未發於皮﹐獨居分肉之間﹐眞气不能周﹐故命曰周痺。故刺痺者﹐必先切循其下之六經﹐視其虛實﹐及大絡之血結而不通﹐及虛而脈陷空者而調之﹐熨而通之﹐其瘈堅轉引而行之。黃帝曰﹕善。余已得其意矣﹐亦得其事也。九者經巽之理﹐十二經脈陰陽之病也。

陰陽相得而合爲痺者﹐此爲內溢於經﹐外注於絡。如是者﹐陰陽俱有餘﹐𨿽多出血而弗能虛也。

人迎緊則爲痛痺﹐代則乍甚乍間。盛則瀉之﹐虛則補之。緊痛則取之分肉﹐代則取血絡且飲藥。陷下則灸之﹐不盛不虛以經取之﹐名曰經刺。

寸口緊則痛痺﹐代則乍痛乍止。盛則瀉之﹐虛則補之。緊則先刺而後灸之﹐代則取血絡而後調之。陷下則徒灸之。陷下者﹐脈血絡於中﹐中有著血﹐血寒﹐故宜灸之。不盛不虛﹐以經取之﹐名曰經刺。

黃帝曰﹕刺其諸陰陽柰何﹖岐伯曰﹕按其寸口人迎﹐以調陰陽﹐切循其經絡之凝濇﹐結而不通者﹐此於身皆有痛痺﹐甚則不行﹐故凝濇。凝濇者﹐致气以溫之﹐血和乃止。其結絡者﹐脈結血不行﹐決之乃行。故曰﹐气有餘於上者﹐導而下之。气不足於上者﹐推而休之。其稽畱不至者﹐因而迎之。必明於經隧﹐乃能持之。寒與熱爭者﹐導而行之。其宛陳血不結者﹐則而予之。必先明知二十五人﹐則血气之所在﹐左右上下﹐刺約畢也。

黃帝曰﹕持鍼縱捨柰何﹖岐伯曰﹕必先明知十二經脈之本末﹐皮膚之寒熱﹐脈之盛衰滑濇。其脈滑而盛者病日進﹐虛而細者久以持﹐大以濇者爲痛痺﹐陰陽如一者病難治。其本末尙熱者病尙在﹐其熱已衰者其病亦去矣。持其尺﹐察其肉之堅脆大小滑濇寒溫燥濕﹐因視目之五色﹐以知五臟而決死生﹔視其血脈﹐察其色﹐以知其寒熱痛痺。

圓利鍼取法於犛鍼﹐微大其末﹐反小其身﹐令可深內也﹐長一寸六分﹐主取癰痺者也。毫鍼取法於毫毛﹐長一寸六分﹐主寒熱痛痺在絡者也。長鍼取法於綦鍼﹐長七寸﹐主取深邪遠痺者也。

《甲乙經》曰﹕骨痺舉節不用而痛﹐汗注煩心﹐取三陰之經補之。

厥痺者﹐厥气上及腹﹐取陰陽之絡﹐視主病者﹐瀉陽補陰經也。

風痺注病不可已者﹐足如履冰﹐時如入湯中﹐肢脛淫濼﹐煩心頭痛﹐時嘔時悶﹐嘔已汗出﹐久則目眩﹐悲以喜怒﹐短气不樂﹐不出三年死。

足痺不可舉﹐側而取之﹐在樞合中﹐以圓利鍼﹐大鍼不可。

風寒從足小指起﹐脈痺上下帶胸脇痛無常處﹐至陰主之。

足下熱痛不能久坐﹐濕痺不能行﹐三陰交主之。

骨痺煩滿﹐商丘主之。

膚痛痿痺﹐外丘主之。

寒气在分肉間痛﹐上下痺不仁﹐中瀆主之。

《千金方》曰﹕掖門﹐主手臂痛。

肩貞﹐主手麻木不舉。

陰交﹐主手足拘攣。

少商﹐主手不仁。

前腋﹐主臂裏攣急﹐手不上舉。

尺澤﹐主掣痛手不伸。

曲池﹐主手不可舉重﹐腕急﹐肘中痛難屈伸。又云﹐主手不仁。

陽溪﹐主臂重痛肘攣。

臑會﹑支溝﹑曲池﹑腕骨﹑肘髎﹐主肘節痺﹐臂酸重﹐腋急痛﹐肘難屈伸。

天井﹐主肩痛痿痺不仁﹐不可屈伸﹐肉麻木。

曲垣﹐主肩胛周痺。

陰陵泉﹐主足痺痛。

風府﹑腰腧﹐主足不仁。

陽輔﹑陽交﹑陽陵泉﹐主髀樞膝骨痺不仁。

至陰﹐主風寒從足小指起脈痺上下。

內庭﹑環跳﹐主脛痛不可屈伸。

陽間﹑環跳﹑承筋﹐主脛痺不仁。

湧泉﹑然谷﹐主五趾盡痛﹐足不踐地。

凡髀樞中痛不可舉﹐以毫鍼寒而畱之﹐以月生死爲息數﹐立已。

太衝﹐主膝內踝前痛。

梁丘﹑曲泉﹑陽關﹐主筋攣膝不得屈伸﹐不可以行。

犢鼻﹐主膝中痛不仁。又云﹐主膝不仁難跪。

髀關﹐主膝寒不仁﹐痿痺不得屈伸。

風市﹐主緩縱﹐痿痺﹐腨腸痛﹐冷不仁。

中瀆﹐主寒气在分肉間﹐痛苦痺不仁。

陽關﹐主膝外廉痛不可屈伸﹐脛痺不仁。

懸鍾﹐主濕痺流腫﹐髀筋急瘈脛痛。

曲泉﹐主卒痺病﹐引臏下節。

陽陵泉﹐主髀痺引膝股外廉痛不仁﹐筋急。

絕骨﹐主髀樞痛﹐脛膝骨搖酸痺不仁﹐筋縮﹐諸節酸折。

漏谷﹐主久濕痺不能行。

商丘﹐主骨痺煩滿。

臨泣﹐主身痺灑淅振寒。

凡身體不仁﹐先取京骨﹐後取中封﹑絕骨﹐皆瀉之。

歷節疼痛﹐但於痛處灸二七壯﹐佳。

《醫學綱目》曰﹕白虎歷節風痛﹐取兩踝尖。在內外兩踝尖灸之。

渾身疼痛﹐往來上下無常﹐取陽輔。

渾身疼痛﹐但於痛處鍼﹐不拘經穴﹐須避筋骨﹐穴名天應穴。

臂膊疼痛﹐取肩髃﹑手三里﹑外關。

臂膊疼痛﹐並麻痺﹐取肩髃﹑肩井﹑曲池。

臂膊麻痺疼痛﹐取肩髃﹑曲池﹑手上廉﹑合谷﹔不應﹐再取肩井﹑列缺。

臂痛連腕﹐取液門沿皮向後透陽池﹐瀉之﹔又取中渚沿皮透腕骨﹐瀉之。

臂內廉痛﹐取經渠﹐一分﹐忌灸﹔靈道﹐一分﹐臥鍼﹐向前三分﹔少海﹐五分。

臂酸攣﹐取肘髎﹑竅陰﹑尺澤﹑前谷﹑後溪。

腕痛﹐取陽溪﹑曲池。

腕無力並痛﹐取腕骨﹐橫鍼入三分﹐痛則瀉﹐無力則補﹔曲池﹐補瀉同上。

五指拘攣﹐取三間﹐一分﹐先瀉後補﹐灸之﹔前谷﹐一分﹐瀉之﹐灸。

五指皆痛﹐取陽池﹑外關﹑合谷。

胯痛腿支風﹐取環跳﹐在髀樞中﹐側臥﹐伸下足屈上足方可﹐鍼可入三寸半﹐補少瀉多﹐畱八吸﹔居髎﹐一寸二分﹐畱八吸﹐瀉之﹔委中﹐出血。

胯痛足蹷﹐取環跳﹑懸鍾【《摘英》作丘墟﹐】鍼五分﹐畱三呼﹐灸三壯。

胯痛腿支風﹐不能轉側﹐舉動艱難﹐取環跳﹐三寸半﹐灸七七壯﹔風市﹐灸二七壯﹔居髎﹐三寸半﹐灸五七壯﹔委中﹑昆侖﹑三里﹑陽陵泉。不已﹐取五樞﹑陽輔。

腰腳痛﹐取委中﹑昆侖﹑人中。

側腳風﹐取絕骨﹑太衝。

髀樞痛﹐足脛寒熱﹐足外廉皮骨痛﹐取臨泣﹐一分﹔足三陰﹐寸半﹔陽輔。

髀筋急﹐脛痛﹐縱緩﹐痿痺﹐腨疼﹐膝冷﹐外廉不可屈伸﹐濕痺流腫﹐取風市﹑中瀆﹑陽關﹑懸鍾。

腿痛﹐取陽陵泉﹑三里﹑伏兔﹑陰市。

腿膝拘攣痛引脇﹐或靑或焦﹐或黧或枯﹐如腐木狀﹐風市灸之﹐又取陽陵泉﹑曲泉﹑昆侖。

腿膝外廉痛﹐股腫胻酸﹐轉筋痿痺﹐或膝脛熱不能行動﹐取俠溪﹐五分﹔髀關﹑光明﹐各一寸。

髀痺引膝﹐股外廉急痛﹐脛酸搖動有聲﹐諸節酸不能行﹐取陽陵泉﹑絕骨﹑中封。

腿膝內廉痛引臏﹐不可屈伸﹐連腹﹐引咽喉痛﹐取太衝﹐五分﹔中封﹑膝關。

脛酸寒﹐足下熱﹐不能久立﹐濕痺不仁﹐取中都﹑衝陽﹑承山﹑承筋。

脛寒﹐四肢重﹐少气難言﹐不得臥﹐取至陽﹑三陰交。

艸鞋風﹐取昆侖﹐瀉之﹐畱六呼﹔太溪﹐瀉之﹐畱六呼﹔申脈﹐五分﹐補少瀉多﹐畱二吸﹐忌灸。

艸鞋風﹐足腕痛﹐取昆侖﹐透太溪﹔丘墟﹑商丘各寸半﹐瀉﹐灸之。

又法﹕取昆侖﹑丘墟﹑商丘﹑照海﹔不已﹐取太衝﹑解溪。

足腕不用﹐痿躄坐不起﹐髀腳痛﹐取光明﹐沿皮五分﹔丘墟﹐直五分。

外踝紅腫痛﹐取申脈﹐半寸﹐瀉之。

繞踝風﹐取曲池。如繞外踝痛﹐兼刺孫絡﹐足少陽小指間三分﹔如繞內踝痛﹐兼刺大都三分﹔如繞前廉痛﹐刺行間六分。

大拇指本節前骨疼﹐取太衝﹐彈鍼出血。

足五指盡痛不得踐地﹐取湧泉﹐二分﹔然谷﹐一分。

百節痛﹐實無所知﹐取絕骨﹐三稜鍼出血。

《醫學入門》曰﹕冷風濕痺﹐鍼環跳﹑陽陵﹑三陽尻尾﹔不知痛癢者﹐用艾粟米大﹐於鍼尾上燒三五炷﹐知痛卽止。

導引

《古今醫統》曰﹕以右踵拘左足拇指﹐除風痺﹔以左踵拘右足拇指﹐除厥痺﹔以兩手更引足趺至膝上﹐除體痺。

又法﹕踞坐伸腰﹐兩手引兩踵﹐鼻內气﹐自拯七息布兩膝頭﹐除痺。

又法﹕凡人常覺腰脊拘急﹐手足舉動不遂﹐以左右手朝拱迎面﹐呵气三口﹐足立直﹐蹬七數﹐踞坐﹐左右手抱膝搖二七徧﹐納气七息﹐愈周身之痺。

《保生祕要》曰﹕手足麻痺導引法﹐將左足搭右膝上﹐以右手扳左腳﹐左手托腳跟﹐扳向右﹐頭卽轉左﹔右亦如之。兼運功法﹐气脈自朝。

運功气血兩虛之證﹐起於歸元會意運法﹐漸行患處﹐多旋百回﹐以還原位。行住坐臥﹐得閒皆可運用。或時以指甲撚麻處﹐撚之覺疼﹐使血來朝之意。

徧身痺痛﹐外法用火推至尾閭﹐令人以手跪指摩熱﹐至濕出如汗﹐卽愈。

行痺﹐須摩湧泉及昆侖相交﹐又背膊處摩熱﹐無論時刻﹐用此法漸解。

手足風痺﹐念臍行通關法﹐或念背再推散四肢去﹐於骨節疼處﹐想火燒之。

濕痺﹐於筋骨疼痛處﹐行發汗法﹐次行通關法。

手足不仁﹕目轉臍輪並气海﹐夜翻背水漑昆侖。徧身汗出四肢瘥﹐要在勤行是妙功。還宜兩足交相擦﹐更有三陰穴處同。

醫案

《史記》倉公傳曰﹕齊王故爲陽虛侯﹐時病甚﹐眾醫皆以爲蹷。臣意診脈以爲痺﹐根在右脇下﹐大如覆杯﹐令人喘﹐逆气不能食。臣意卽以火齊粥且飲﹐六日气下﹐卽令更服丸藥﹐出入六日﹐病已。病得之內﹐診之時﹐不能識其經解﹐大識其病所在。

《唐書》許胤宗傳﹕胤宗仕陳﹐爲新蔡王外兵參軍。王太后病風不能言﹐脈沈難對﹐醫家告術窮。胤宗曰﹕餌液不可進﹐卽以防風黃芪煮湯數十斛置牀下﹐气如霧燻薄之﹐是夜語。

《儒門事親》曰﹕郾城梁賈人年六十餘﹐忽曉起梳髮﹐覺左手指麻﹐斯須半臂麻﹐又一臂麻﹐斯須頭一半麻﹐比及梳畢﹐從脇至足皆麻﹐大便二三日不通。往問他醫﹐皆云風也﹐或藥或鍼皆不解。求治於戴人。戴人曰﹕左手三部脈皆伏﹐比右手小三倍﹐此枯濇痺也。不可純歸之風﹐亦有火燥相兼。乃命一湧一泄一汗﹐其麻立已。後以辛涼之劑調之﹐潤燥之劑濡之﹐惟小指次指尙麻。戴人曰﹕病根已去﹐此餘烈也﹐方可鍼溪谷。溪谷者﹐骨空也。一日晴和往鍼之﹐用《靈樞》中雞足法﹐向上臥鍼﹐三進三引訖。復卓鍼起﹐向下臥鍼送入指間皆然﹐手熱如火﹐其麻全去。昔劉河間作《原病式》﹐常以麻與濇同歸燥門中﹐眞知病機者也。

常仲明病濕痺五七年﹐戴人湧之﹐後瀉五七次。其藥則舟車﹑浚川﹑通經﹑神佑﹑益腎﹐自春及秋﹐必十餘次方能愈。公之病﹐不必鍼灸﹐與令嗣皆宜湧﹐但臘月非其時也。欲候春時﹐恐予東適﹐今姑屏病之大勢﹐至春和時人气在上﹐可再湧之以去其根﹐卒如所論矣。

一稅官風寒濕痺﹐腰腳沈重浮腫﹐夜則痛甚﹐兩足惡寒﹐經五六月間﹐猶綿脛靴足﹔腰膝皮膚少有跣露則冷風襲入﹐流入經絡﹐其病轉劇﹐走注上下﹐往來無定﹔其痛極處﹐便攣極而腫起﹐肉色不變﹐腠理如虫行。每遇風冷﹐病必轉增。肌體瘦乏﹐須人扶掖稍能行立。所服者﹐烏﹑附﹑姜﹑桂﹐種種燥熱﹐燔鍼著灸﹐莫知其數﹐前後三年不愈。一日﹐余脈之﹐其兩手皆沈滑有力。先以導水丸﹑通經散各一服﹐是夜瀉三十餘行﹐痛減半﹐漸服赤茯苓湯﹑防風湯。此三方在《宣明論》中治痺方是也。日三服﹐煎七八錢﹐漐漐然汗出。余又作玲瓏竈法燻蒸﹐血熱病必增劇。諸汗法﹐古方多有之。惟以吐發汗者﹐世罕知之。故余嘗曰﹕吐法兼汗﹐良以此夫。

《李杲十書》曰﹕杜彥達左手右腿麻木﹐右手大指次指亦常麻木至腕﹐已三四年矣。諸醫不效﹐求治明之。明之遂制人參益气湯﹐服二日﹐覺手心熱﹐手指中間如气滿脹。三日後﹐覺兩手指中間皮肉如不敢觸﹐似癢痛滿脹之意﹐指上瑟瑟﹐不敢用手觸之﹐此眞气徧至矣。遂於兩手指甲旁﹐各以三稜鍼一刺之﹐微見血如黍米許﹐則痺自息。又爲處第二第三服之﹐大效。

《丹溪心法》曰﹕朱宅閫內﹐年近三十﹐食味甚厚﹐性躁急。患痛風攣縮﹐數月﹐醫禱不應。予視之曰﹕此挾痰與气證﹐當和血疏气導痰﹐病自安。遂以潛行散﹐入生甘艸﹑牛膝﹑炒枳殼﹑通艸﹑陳皮﹑桃仁﹑薑汁煎服﹐半年而安。

鄰鮑子年二十餘﹐因患血痢﹐用濇藥取效。後患痛風﹐叫號撼鄰。予視之曰﹕此惡血入經絡證。血受濕熱﹐久必凝濁。所下未盡﹐畱滯隧道﹐所以作痛。經久不治﹐恐成偏枯。遂與四物湯﹐加桃仁﹑紅花﹑牛膝﹑黃芩﹑陳皮﹑生甘艸﹐煎入生薑﹐研潛行散﹐入少酒飲之﹐數十貼﹔又與刺委中出黑血近三合而安。

一男子年十四歲﹐因感風濕﹐得白虎歷節風證﹐徧身抽掣疼痛﹐足不能履地者三年﹐百方不效﹐身體羸瘦骨立﹐自分於死。一日﹐夢以木通湯服愈。遂以四物湯加木通服﹐不效﹔後以木通二兩﹐銼細﹐長流水煎汁頓服。服後一時許﹐徧身癢甚﹐上體發紅丹如小豆大粒。舉家驚惶。隨手沒去﹐出汗至腰而止﹐上體不痛矣。次日﹐又以前煎服﹐身體又發紅丹﹐方出汗至足底﹐汗幹後﹐徧身舒暢而無痛矣。一月後﹐人壯气復﹐步履如初。後以此法治數人皆驗。故錄於此﹐以示後學。

李正臣夫人病﹐診得六脈俱中得弦﹐洪緩相合﹐按之無力﹐弦在上﹐是風熱下陷入陰中﹐陽道不行。其證閉目則渾身麻木﹐晝減而夜甚﹔覺而開目﹐則麻木漸退﹐久則絕止﹔常開其目﹐則此證不作。懼其麻木不敢合眼﹐致不得眠。身體皆重﹐時有痰嗽﹐覺胸中常似有痰而不利﹐時煩躁﹐气短促而喘﹐肌膚充盛﹐飲食不減﹐大小便如常﹐惟畏其麻木﹐不敢合眼爲最苦。觀其色脈﹐形病相應而不逆。《內經》曰﹕陽盛瞑目而動輕﹐陰病閉目而動重。又云﹕諸脈皆屬於目。《靈樞經》云﹕開目則陽道行﹐陽气徧布周身﹐閉目則陽道閉而不行﹐如晝夜之分﹐知其陽衰而陰旺也。且麻木爲風﹐三尺之童﹐皆以爲然。細校之﹐則有區別耳。久坐而起﹐亦有麻木﹐如爲繩縛之久﹐釋之覺麻作而不敢動﹐良久則自已。以此驗之非有風邪﹐乃气不行。治之當補其肺中之气﹐則麻木自去矣。如經脈中陰火乘其陽分﹐火動於中爲麻木也﹐當兼去其陰火則愈矣。時痰嗽者﹐秋涼在外在上而作也﹐當以溫劑實其皮毛。身重脈緩者﹐濕气伏匿而作也﹐時見躁作﹐當升陽助气益血﹐微瀉其火與濕﹐通行經脈﹐調其陰陽則已矣﹐非五臟六俯之本有邪也。補气升陽和中湯主之。

《衛生寶鑑》曰﹕中書左丞張仲謙年五十二歲﹐至元戊辰春正月﹐在大都患風證﹐半身麻木。一醫欲汗之﹐未決可否﹐命予決之。予曰﹕治風當通因通用﹐汗之可也。然北地此時﹐𨿽交春令﹐寒气尢存。汗之則虛其表﹐必有惡風寒之證。仲謙欲速差﹐遂汗之﹐身體輕快。後數日﹐再邀予視。曰﹕果如君言﹐官事繁劇﹐不敢出門﹐當如之何﹖予曰﹕仲景云﹐大法夏宜汗﹐陽气在外故也。今時陽气尙弱﹐初出於地﹐汗之則使气亟奪﹐衛气失守﹐不能肥實腠理﹐表上無陽﹐見風必大惡矣。《內經》曰﹕陽气者衛外而爲固也。又云﹕陽气者若天與日﹐失其所則折壽。而不以當汗之時﹐尢有過汗之戒﹐況不當汗而汗者乎﹖遂以黃芪建中湯加白朮服之﹐滋養脾胃﹐生發榮衛之气。又以溫粉撲其皮膚﹐待春气盛﹐表气漸實﹐卽愈矣。《內經》曰﹕心不可伐﹐時不可違﹐此之謂也。

《醫學綱目》曰﹕王檢正患鼻額間痛﹐或麻痺不仁﹐如是數年。忽一日﹐連口唇頰車髮際皆痛﹐不開口﹐𨿽言語飲食亦妨。在額與頰上﹐常如糊﹐手觸之則痛。予作足陽明經絡受風毒﹐傳入經絡﹐血凝滯而不行故也。或以排風﹑小續命﹑透髓丹之類與之﹐皆不效。予制犀角升麻湯贈之而愈。夫足陽明﹐胃也。經云﹕腸胃爲市。又云﹕陽明多血多气。胃之中鮏羴五味無所不納﹐如市廛無所不有﹔六經中此爲血气俱多者﹐能腐熟飲食﹐故其毒聚焉。此方以犀角爲主﹐解飲食之毒也。陽明經絡﹐環唇挾舌﹐起於鼻﹐合頞中﹐循頰車﹐上耳前﹐過客主人﹐循髮際﹐至額顱。王公所患﹐皆一經絡﹐故以升麻佐之。余藥皆滌除風熱。升麻﹑黃芩專入胃。

歙州一貴家婦﹐病徧身走注疼痛﹐夜則發如虫嚙﹐其肌多作鬼邪﹐治曰﹕此正歷節病也﹐以麝香丸三服愈。

《薛己醫案》曰﹕大尹劉孟春素有痰﹐兩臂頑麻﹐兩目流淚。服祛風化痰藥﹐痰愈甚﹐臂反痛不能伸﹐手指俱攣。余曰﹕麻屬風虛。誤服前藥﹐肝火熾盛﹐肝血漧涸﹐筋無所養﹐故虛攣耳。當補脾肺滋腎水則風自息﹐熱自退﹐痰自淸。遂用六味地黃丸﹑補中益气湯﹐三月而痊。

知州韓廷儀先患風證﹐用疏風化痰養血之藥而痊。其腿膝骨內發熱作痛﹐服十味固本丸﹑天麻丸﹐益甚。兩尺脈數而無力。余以爲腎水虛不能生肝木﹐虛火內動而作﹐非風邪所致也。不信﹐又服羌活愈風丹之類﹐四肢痿軟﹐徧身麻木﹐痰涎上湧神思不淸。余曰﹕皆脾气虧損﹐不能營養周身﹐又不能歸源。先用六君子加芎﹑歸﹑木香數劑﹐壯其脾气以攝涎歸源﹔又以八珍湯數劑﹐以助五臟生化之气﹐以榮養周身﹐而諸證漸愈。乃朝以補中益气湯培養脾肺﹐夕以六味地黃丸滋補肝腎﹐如此三月餘而安。

一婦人肢節作痛﹐不能轉側﹐惡見風寒﹐自汗盜汗﹐小便短少﹐𨿽夏亦不去衣﹐其脈浮緊。此風寒客於太陽經﹐用甘艸附子湯一劑而瘥。

秀才劉允功形體魁梧﹐素不愼酒色﹐因勞怒气﹐頭運僕地﹐痰涎上湧﹐手足麻痺﹐時或面赤﹐口漧引飲﹐六脈洪而無力﹐甚數。余曰﹕肺主气﹐腎藏气。今腎虛不能納气歸源﹐陽獨居上﹐故作頭運。又不能攝水歸源﹐飲停於中﹐故化而爲痰。陽气虛熱而麻痺﹐虛火上炎而作渴﹐當滋化源﹐用補中益气合六味地黃丸料﹐一服而愈。後勞役或入房卽作﹐用前藥隨愈。

一婦人元气素虛﹐勞則體麻發熱﹐痰气上攻。或用烏藥順气散﹑祛風化痰丸之類﹐肢體痿軟﹐痰涎自出﹐面色痿黃﹐形體倦怠﹐而脾肺二脈虛甚﹐此虛而類風也。朝用補中益气湯﹐夕用十全大補湯﹐漸愈。又用加味歸脾湯調理﹐尋愈。

一男子飲食勞倦而發寒熱﹐右手麻木。或誤以爲疔毒﹐敷服皆寒涼敗毒﹐腫脹重墜﹐面色痿黃﹐肢體倦怠﹐六脈浮大﹐按之如無﹐此脾胃之气虛也。詢之﹐果是銷銀匠﹐因熱手入水挴銀﹐寒凝隧道﹐前藥益傷元气故耳。遂用補中益气﹐及溫和之藥煎湯漬手而愈。

太宜人年七十五﹐徧身作痛﹐筋骨尢甚﹐不能伸屈﹐口漧目赤﹐頭眩痰湧﹐胸膈不利﹐小便赤濇而短少﹐夜間痰熱殊甚﹐徧身作癢如虫行。此肝經气燥而風動也﹐用六味地黃丸料加山梔﹑柴胡治之而愈。

一男子時瘡﹐愈後徧身作痛﹐服愈風丹﹐半身不遂﹐痰涎上湧﹐夜間痛甚。此風客淫气﹐治以地黃丸而愈。

一老婦兩臂不遂﹐語言蹇濇﹐服祛風之藥﹐筋攣骨痛。此因風藥虧損肝血。用八珍湯補气血﹐用地黃丸補腎水﹐仍佐以愈風丹而愈。

州判蔣大用﹐形體魁偉﹐中滿吐痰﹐勞則頭運指麻﹐所服皆淸痰理气藥。余曰﹕中滿者﹐脾气虧損也。痰盛者﹐脾气不能運也。頭運者﹐脾气不能升也。指麻者﹐脾气不能周也。遂以補中益气﹐加茯苓﹑半夏以補脾土﹐用八味地黃以補土母而愈。後惑於《乾坤生意》方云﹕凡人手指麻軟﹐三年後有中風之疾﹐可服搜風天麻二丸以預防之。乃朝餌暮服﹐以致大便不禁﹐飲食不進而歿。

錦衣楊永興形體丰厚﹐筋骨軟痛﹐痰盛作渴﹐喜飲冷水。或用愈風湯﹑天麻丸等藥﹐痰熱益甚﹔服牛黃淸心丸﹐更加肢體麻痺。余以爲脾腎俱虛﹐用補中益气湯﹑加減八味丸﹐三月餘而痊。已後連生七子﹐壽逾七旬。《外科精要》云﹕凡人久服加減八味丸﹐必肥健而多子。信哉﹗

一婦人善怒﹐舌本彊﹐手麻痺。余曰﹕舌本屬土﹐被木克制故耳。當用六君子﹐如柴胡﹑芍藥治之。

《醫宗必讀》曰﹕文學陸文湖﹐兩足麻木﹐自服活血藥不效﹐攺服攻痰劑又不效。經半載後﹐兩手亦麻﹐左脇下有尺許不知痛癢。余曰﹕此經所謂著痺也。六脈大而無力﹐气血皆損。用神效黃芪湯﹐加茯苓﹑白朮﹑當歸﹑地黃﹐十劑後小效。更用十全大補五十餘劑始安。

孝廉王春卿﹐久患流火﹐靡藥弗嘗﹐病勢日迫。商之餘曰﹕尙可療否﹖余曰﹕經年之病﹐且痛傷元气﹐非大補血气不可。卿曰﹕數月前曾服參少許﹐痛勢大作﹐故不敢用。余曰﹕病有新久之不同。今大虛矣﹐而日從事於散風淸火﹐淸火則脾必敗﹐散風則肺必傷。言之甚力﹐竟不能決﹐遂致不起。

鹽賈葉作舟﹐徧體疼痛﹐尻髀皆腫﹐足膝攣急。余曰﹕此寒傷營血﹐筋脈爲之引急﹐《內經》所謂痛痺也。用烏藥順气散七劑而減﹐更加白朮﹑桂枝﹐一月而愈。

《古今醫鑑》曰﹕一婦人患骨節疼痛﹐嘔吐﹐心痛脇脹﹐徧身浮腫﹐經年不愈。以五積散全料﹐加羌活獨活柴胡而愈。

寒門

黃帝素問

生气通天論

陽气者﹐若天與日﹐失其所則折壽而不彰﹐故天運當以日光明。是故陽因而上﹐衛外者也。因於寒﹐欲如運樞﹐起居如驚﹐神气乃浮。

【注人之陽气如天與日﹐然生於至陰﹐由樞轉而外出。風寒之邪﹐皆始傷皮毛气分。是故因於寒﹐而吾身之陽气﹐當如運樞以外應。陽气司表﹐邪客在門﹐故起居如驚﹐而神气乃浮出以應之。神气﹐神髒之陽气也。】

開闔不得﹐寒气從之﹐乃生大僂。陷脈爲瘻﹐畱連肉腠﹔兪气化薄﹐傳爲善畏﹐及爲驚駭。榮气不從﹐逆於肉理﹐乃生癰腫。

【注開者﹐一日而主外﹔闔者﹐暮而收引也。如失其開闔之機﹐則寒气從而內薄矣。背爲陽﹐陽虛則寒﹐邪痺閉於背而形體爲之俯僂﹐《金匱》所謂痺俠背行是也。如陽虛不能爲榮血之衛﹐邪陷於脈中而爲瘻﹐畱連於肉腠之間﹐《金匱》所謂馬刀俠癭是也。如經兪之气化虛薄﹐則傳入於內而幹及髒神矣。心主脈﹐神傷則恐懼自失﹔肝主血﹐故其病發驚駭也。如邪逆於肉理气分﹐而陰陽不和﹐則生癰腫。】

冬傷於寒﹐春必病溫。

【注冬傷於寒﹐邪不卽發﹐寒气伏藏﹐春時陽气外出﹐邪隨气而化熱﹐發爲溫病。】

寒傷形。

【注陽化气﹐陰成形。寒則陰甚﹐故傷形。】

寒勝則浮。

【注寒气傷陽﹐故神气乃浮也。】

通評虛實論

帝曰﹕寒气暴上﹐脈滿而實﹐何如﹖岐伯曰﹕實而滑則生﹐實而逆則死。

【注腎臟主水﹐在气爲寒。寒气暴上者﹐水寒之气暴上而滿於脈也。實而滑者﹐得陽明之气相和﹐故生。逆者﹐少陰之生气已絕﹐故死。】

逆調論

帝曰﹕人身非衣寒也﹐中非有寒气也﹐寒從中生者何﹖岐伯曰﹕是人多痺气也。陽气少﹐陰气多﹐故身寒如從水中出。

【注身非衣寒﹐表無寒也。中非有寒气﹐裏無寒也。寒從中生者﹐謂寒從陰中而生也。陽气少而陰气多者﹐因是人多痺气故也。病在陰者名曰痺。寒濕之气﹐閉於裏陽﹐則火熱不得下交於陰而陰气盛﹐陰气盛﹐則陽气少而陰寒之气過多﹐故身寒如從水中出。蓋寒出於陰水﹐故如從水中出。】

气廠朔論

腎移寒於肝腎移寒於肝《素問气厥論》新校正云﹕按金元起本云﹐腎移寒於脾。《甲乙經》同﹐當是。﹐癰腫少气。【肝當作脾。】

【注脾主肌肉﹐寒气化熱﹐則腐肉而爲癰膿。脾統攝元眞之气﹐脾臟受邪﹐故少气也。】

脾移寒於肝﹐癰腫筋攣。

【注肝主血﹐寒﹐則血凝注。經曰﹕榮气不行﹐乃發爲癰。肝主筋﹐故筋攣也。】

肝移寒於心﹐狂﹐隔中。

【注肝爲陽髒﹐而木火主气﹐陽並於陽故狂。心居膈上﹐肝處膈下﹐母子之气上下相通﹐肝邪上移於心﹐畱於心下﹐故爲隔中。】

心移寒於肺﹐肺消。肺消者﹐飲一溲二﹐死不治。

【注肺受心邪﹐則不能通調水液而惟下泄矣。肺爲金水之原﹐寒隨心火﹐消爍肺精﹐是以飲一溲二者﹐肺液並消﹐故爲不治之死證。】

肺移寒於腎﹐爲湧水。湧水者﹐按腹不堅﹐水气客於大腸﹐疾行則嗚濯濯﹐如囊裏漿﹐水之病也。

【注腎爲水髒﹐肺主生原。是以肺之寒邪移於腎下﹐則腎之水气上湧於肺。水气客於大腸﹐疾行則鳴﹐濯濯有聲﹐如以囊裹漿者﹐水不沾濡﹐流走腸間也。】

舉痛論

岐伯曰﹕寒气客於脈外則脈寒﹐脈寒則縮蜷﹐縮蜷則脈絀急﹐則外引小絡﹐故卒然而痛。得炅則痛立止。因重中於寒﹐則痛久矣。

【注寒則血凝泣﹐故脈縮蜷﹐縮蜷則絀急而外引小絡﹐外內引急﹐故卒然而痛。脈寒而得陽熱之气﹐則縮絀卽舒﹐故其痛立止。若復感於寒﹐則陽气受傷﹐故痛久而不止。】

寒气客於經脈之中﹐與炅气相薄則脈滿﹐滿則痛而不可按也。寒气稽畱﹐炅气後上﹐則脈充大而气血亂﹐故痛甚不可按也。

【注寒邪在脈﹐與陽气相搏﹐則血气淖澤而脈滿矣。脈滿﹐故痛而不可按也。寒气稽畱於脈中﹐陽气惟升而從上﹐血气不能相將而循行﹐則亂矣。】

寒气客於腸胃之間﹐膜原之下﹐血不得散﹐小絡急引﹐故痛。按之則血气散﹐故按之痛止。

【注寒气客於腸胃膜原之間﹐則內引小絡﹐故痛者。夫痛也﹐陰也。气爲陽﹐經絡爲陰。邪在膜原之气分﹐牽引小絡而痛﹐故按之卽止。】

寒气客於俠脊之脈則深﹐按之不能及﹐故按之無益也。

【注俠脊之脈﹐伏衝之脈也。伏衝之脈﹐上循背裏﹐邪客之則深﹐按之不能及﹐故按之無益也。】

寒气客於衝脈。衝脈起於關元﹐隨腹直上。寒气客則脈不通﹐脈不通則气因之﹐故喘動應手矣。

【注衝脈之循於背者注於經﹐其浮而外循於腹者﹐至胸中而散於脈外之气分。故脈不通﹐則气因之而喘動應手。謂脈逆於胸之下﹐而气因病於胸之上。喘動應手者﹐人迎气口喘急應手也。】

寒气客於背兪之脈則脈濇﹐脈濇則血虛﹐血虛則痛。其兪注於心﹐故相引而痛。按之則熱气至﹐熱气至則痛止矣。

【注背兪之脈者﹐足太陽之脈也。髒俯之血气皆注於兪﹐故寒客之則脈濇而血虛﹐血虛則痛矣。夫心主血脈﹐五臟六腑之兪﹐皆注於心﹐故相引心而痛。心爲陽中之太陽﹐蓋與太陽之气﹐標本相合﹐是以按之則熱气至而痛止矣。】

寒气客於厥陰之脈。厥陰之脈者﹐絡陰器﹐系於肝。寒气客於脈中﹐則血濇脈急﹐故脇肋與少腹相引痛矣。

【注肝主血﹐故寒气客於厥陰之脈﹐則血濇脈急。肝脈布胸肋﹐循陰器﹐故胸肋與少腹相引而痛。】

厥陰客於陰股﹐寒气上及少腹﹐血濇在下相引﹐故腹痛引陰股。

【注厥陰之脈﹐上抵少腹﹐下循陰股﹐故腹痛引陰股。蓋經气上下相通﹐故邪正相引而爲痛。】

寒气客於小腸膜原之間﹐絡血之中﹐血濇不得注於大經﹐血气稽畱不得行﹐故宿昔而成積矣。

【注邪在外內之絡脈者﹐必轉入於大經﹐而後乃代謝。如血气稽畱於絡脈﹐則宿昔而成積矣。】

寒气客於五臟﹐厥逆上泄﹐陰气竭﹐陽气未入﹐故卒然痛﹐死不知人。气復反則生矣。

【注寒气客於五臟﹐髒陰之气厥逆於上而從上泄﹐則陰气內竭矣。陽熱之气未入於內﹐則裏气虛傷﹐故卒然痛死。得陰陽之气復反於內﹐則生矣。】

寒气客於腸胃﹐厥逆上出﹐故痛而嘔也。

【注寒气客於腸胃之間﹐從胃上出﹐故痛而嘔。】

寒气客於小腸﹐小腸不得成聚﹐故後泄腹痛矣。

【注寒气客於小腸之間﹐轉入於腸內﹐故不成積聚﹐而爲後泄腹痛也。】

气穴論

積寒畱捨﹐榮衛不居﹐蜷肉縮筋﹐肋肘不能伸﹐內爲骨痺﹐外爲不仁﹐命曰不足﹐大寒流於溪谷也。

【注積寒畱捨﹐致榮衛不能居其間﹐寒邪凝滯﹐又不得正气以和之﹐以致肉捲而筋縮也。肋肘乃筋骨之機關﹐故不得伸舒。邪閉於外﹐故內爲骨痺。榮衛內逆﹐故外爲不仁。命曰不足﹐蓋熱邪淫溢﹐是屬有餘﹔寒性凝濇﹐故爲不足。此大寒之邪﹐流於豀谷之間﹐以致筋骨皆爲病也。】

調經論

帝曰﹕陰盛生內寒柰何﹖岐伯曰﹕厥气上逆﹐寒气積於胸中而不瀉﹐不瀉則溫气去﹐寒獨畱則血凝泣﹐凝則脈不通﹐其脈盛大以濇﹐故中寒。

【注厥气上逆﹐下焦之陰气厥逆於上也。陰寒之气積於胸中而不瀉﹐則中上二焦之陽气消﹐而寒气獨畱於上﹐寒則血凝泣而脈不通矣。陰盛則脈大﹐血凝泣故脈濇也。陽熱去而寒獨畱﹐故中寒也。】

標本病傳論

先寒而後生病者治其本﹐先病而後生寒者治其本。

【注先寒者﹐寒淫所勝也。以吾身感之而生病者﹐是當治其寒邪。如先病而後生寒者﹐當治其身之本病﹐而寒气自解矣。】

气交變大論

歲水太過﹐寒气流行﹐邪害心火。民病身熱﹐煩心躁悸﹐陰厥﹐上下中寒﹐譫妄﹐心痛﹐寒气早至。

【注六丙歲水運太過﹐寒气流行﹐故邪害心火。寒气上乘﹐迫其火气外炎﹐故身熱。心煩心悸者﹐水气上淩於心也。躁者﹐火气不交於陰也。陰气寒甚﹐故厥逆於上。上下中寒者﹐三焦之火衰也。心神不寧﹐故譫妄也。寒主冬令﹐此歲气流行﹐故寒气早至。】

歲火不及﹐寒乃大行。復則病鶩溏腹滿﹐食飲不下﹐寒中腸鳴﹐泄注腹痛﹐暴攣痿痺﹐足不任身。上應鎭星﹑辰星。

【注六癸歲﹐歲火不及﹐水反乘之﹐故寒乃大行。鶩溏腹滿﹐足不任身﹐皆寒濕之證。蓋水寒太甚﹐而又濕土復之﹐故爲此諸病也。】

六元正紀大論

太陽司天之政﹐三之气﹐寒气行。民病寒反熱中﹐癰疽﹐注下﹐心熱瞀悶﹐不治者死。

【注司天寒水之气﹐加臨於三气而寒气行。夏時應熱而反爲寒气加臨﹐故民病寒而內反熱。癰疽瞀悶﹐皆火郁之病﹐不治將自焚矣。】

太陰司天之政﹐終之气﹐寒大舉。感於寒則病人關節禁固﹐腰脽痛。

【注終之主客﹐乃在泉寒水之气﹐故寒大舉。腎爲冬藏而主骨﹐關節禁固﹐骨節不利也。】

厥陰司天之政﹐初之气﹐寒始肅。民病寒於右之下。

【注初之气﹐乃陽明淸金司令﹐故寒始肅。民病寒於右之下﹐謂陽明之間气﹐在在泉少陽之右也。】

水郁之發﹐陽气乃辟﹐陰气暴舉﹐大寒乃至。民病寒客心痛﹐腰脽痛﹐大關節不利﹐屈伸不便﹐善厥逆﹐痞堅腹滿。

【注關節屈伸﹐乃筋骨之病﹐腎主骨而筋屬於節也。厥逆痞堅腹滿者﹐陽气下藏﹐中气塞也。】

至眞要大論

太陽司天﹐寒淫所勝﹐則寒气反至﹐民病厥心痛﹐嘔血﹐血泄﹐鼽衄﹐善悲﹐時眩僕﹐胸腹滿﹐手熱肘攣﹐掖腫﹐心淡淡大動﹐胸脇胃脘不安﹐面赤目黃﹐善噫嗌漧﹐甚則色炲﹐渴而欲飲﹐病本於心﹐神門絕﹐死不治。

【注寒气反至者﹐謂太陽爲諸陽之首﹐卽君火之陽。嘔血鼽衄腹滿﹐乃陽熱中盛之證。如心痛眩僕﹐面赤目黃﹐色炲善噫﹐乃寒淩心火﹐逼其火熱上炎﹐水火寒熱交爭﹐而神門脈絕﹐心气滅矣。】

太陽之勝﹐凝凓且至。痔瘧發﹐寒厥入胃則內生心痛﹐陰中乃瘍﹐隱曲不利﹐互引陰股﹐筋肉拘苛﹐血脈凝泣﹐絡滿色變﹐或爲血泄﹐皮膚否腫﹐腹滿食減﹐熱反上行﹐頭頂囟頂腦戶中痛﹐目如脫﹐寒入下焦﹐傳爲濡瀉。

【注太陽寒水气勝﹐故凝凓且至。痔瘧者﹐太陽寒熱之邪也。厥逆而入於胃者﹐水侮土也。胃絡上通於心﹐故心痛也。陰中乃瘍﹐是以隱曲不利而互引陰股。足太陽主筋﹐故筋肉拘苛也。血脈凝泣﹐絡滿色變﹐或爲血泄﹐邪入於經也。皮膚否腫者﹐太陽之气主表也。腹滿食減者﹐水气乘脾也。熱反上行者﹐太陽經脈起於目內眥﹐故目如脫。寒入下焦者﹐太陽標陽而本寒﹐是以陽熱上行而陰寒下行也。】

太陽司天﹐客勝則胸中不利﹐出淸涕﹐感寒則咳﹔主勝則喉嗌中鳴。

【注太陽之气在表﹐而肺主皮毛﹐是以受司天之客气﹐卽爲胸中不利﹐出淸涕而咳。】

諸病水液﹐澄澈淸冷﹐皆屬於寒。

【注此五臟之气﹐發見於形气也。】

靈樞經

經脈篇

凡診絡脈﹐脈色靑則寒且痛。胃中寒﹐手魚之絡多靑矣。

【注凡診絡脈色靑則寒﹐蓋浮絡之血气﹐皆見於皮之部。胃中寒﹐手魚之絡多靑﹐蓋皮絡之气血﹐本於胃腑所生﹐從手陽明少陽﹐注於尺膚而上魚也。】

師傳篇

黃帝曰﹕便病人柰何﹖岐伯曰﹕夫中熱消癉則便寒﹐寒中之屬則便熱﹐胃中熱則消穀﹐令人懸心善饑﹐臍已上皮熱﹐腸中熱則出黃如糜﹐臍以下皮寒﹐胃中寒則腹脹﹐腸中寒則腸鳴飧泄。胃中寒﹐腸中熱﹐則脹而且泄。胃中熱﹐腸中寒﹐則疾饑﹐小腹痛脹。

【注便者﹐所以更人之逆也。熱者更之寒﹐寒者更之熱也。熱中寒中者﹐寒熱之气﹐皆由中而發﹐內而外也。臍以上皮熱者腸中熱﹐臍以下皮寒者胃中寒﹐寒熱外內之相應也。】

五癃津液別篇

天寒則腠理閉﹐气濕不行﹐水下流於膀胱﹐則爲溺與气。

【注天寒則腠理閉﹐三焦之气因濕而不行﹐津水下流於膀胱﹐則爲溺與气。气化而出者爲溺。】

論疾診尺篇

掌中寒者﹐腹中寒。魚上白肉有靑血脈者﹐胃中有寒。

【注掌中魚上﹐乃手臂之正面。背面爲陽﹐故候形身之外。正面主陰﹐故候腰腹腸胃之內。】

九宮八風篇

風從北方來﹐名曰大剛風。其傷人也﹐內捨於腎﹐外在於骨與肩背之膂筋﹐其气主爲寒也。

五色篇

靑黑爲痛﹐黃赤爲熱﹐白爲寒。

【注靑黑者﹐風寒之色﹐故爲痛。黃赤者﹐火土之色﹐故爲熱。白者﹐淸肅之色﹐故爲寒。】

金匱要略【漢張機】

中寒

肺中寒﹐吐濁涕。肝中寒者﹐兩臂不舉﹐舌本燥﹐喜太息﹐胸中痛﹐不得轉側﹐食則吐而汗出也。心中寒者﹐其人苦病﹐心如啖蒜狀﹐劇者心痛徹背﹐背痛徹心﹐譬如蠱注﹐其脈浮者﹐自吐乃愈。

腹滿時減﹐復如故﹐此爲寒﹐當與溫藥。

夫中寒家喜欠﹐其人淸涕出﹐發熱色和者﹐善嚏。

中寒﹐其人下利﹐以裏虛也。欲嚏不能﹐此人肚中寒。【一云痛。】

腹中寒气﹐雷鳴切痛﹐胸脇逆滿﹐嘔吐﹐附子粳米湯主之。

心胸中大寒痛﹐嘔不能飲食﹐腹中寒﹐上衝皮起﹐出見有頭足上下﹐痛而不可觸近﹐大建中湯主之。

脇下偏痛﹐發熱﹐其脈緊弦﹐此寒也﹐以溫藥下之﹐宜大黃附子湯。

寒气厥逆﹐赤圓主之。

千金方【唐孫思邈】

痼冷

凡人中寒者喜欠。其人淸涕出﹐發熱色和者﹐善嚏。凡覘病者﹐未脈望之。口燥淸涕出﹐善嚏欠﹐此人中寒。其人下利﹐以裏虛故也。欲嚏不能﹐此人腹中痛﹐畏寒。脈沈弦﹑脈雙弦者﹐寒也。弦脈狀如張弓弦﹐按之不移。脈數弦者當下其寒。脈雙弦而遲者心下堅。脈大而緊者陽中有陰﹐可下之。右手寸口脈弦者﹐卽脇下拘急而痛﹐其人濇濇惡寒。師曰﹕遲者謂寒﹐濇爲無血﹐寸口脈微﹐尺中緊而濇。緊卽爲寒﹐微卽爲虛﹐濇卽爲血不足﹐故知發汗而復下之。大露宿丸﹐主寒冷百病。

東垣十書【元李杲】

治寒以熱

治寒以熱﹐涼而行之﹐有三﹕北方之人﹐爲大寒所傷﹐其足脛腫﹐乃寒勝則浮也。若火炙湯浴﹐必脫毛見骨。須先以新汲水浴之﹐則時見完復。更有大寒凍其而或耳﹐若近火湯﹐必脫毛成瘡﹐須先於涼處浴之。少時﹐以溫水熨烙﹐必能完復。此涼而行之﹐除其大寒之理。一也。大寒之气﹐必令母實﹐乃地道左遷入肺﹐逆行於天﹐投以涼藥﹐使天道右遷而順天令﹐諸病得天令行而必愈。二也。況大寒在外﹐其大熱伏於地中者﹐乃三焦包絡天眞之气所居之根蒂﹐熱伏於中﹐元气必傷。在人之身﹐乃胃也。和以涼藥﹐則元气充盛而不傷。三也。

丹溪心法【元朱震亨】

中寒

中寒宜主乎溫散。然有卒中天地之寒气者﹐有口得寒物者﹐從補中益气湯中加發散藥﹐屬內傷者十居八九。其法﹕邪之所湊﹐其气必虛﹐只用前湯中從所見之證出入加減﹐必先用參芪托住正气。气虛甚者﹐少加附子以行參芪之功。如果气虛者﹐方可用此法。

胃气大虛﹐必當溫散。理中湯相宜﹐甚者加附子。

倉卒感受大寒之气﹐其病卽發﹐非若傷寒之邪﹐循經以漸而深也。已上治法﹐宜用於南﹐不宜北。

正治溫散﹐宜桂枝湯﹑四逆湯輩。甚者三建湯﹑霹靂散。從治用熱藥﹐加涼劑引之﹐或熱藥須俟冷飲﹐最妙。經曰﹕從而逆之﹐此之謂也。若反攻﹐用烏頭煎之類。

證治要訣【明戴思恭】

中寒

中寒之證﹐身體彊直﹐口噤不語﹐或四肢戰掉﹐或灑灑惡寒﹐或翕翕發熱﹐或卒然眩運﹐身無汗者﹐此爲寒毒所中。宜先用酒調蘇合香丸﹐輕則五積散加香附一錢﹑麝香少許﹐重則姜附湯。若人漸蘇﹐身體回暖﹐稍能言語﹐須問其別有何證。挾气攻刺﹐姜附湯加木香半錢﹔挾气不仁﹐加防風一錢﹔挾濕腫滿者﹐加白朮一錢﹔筋脈牽急者﹐加木瓜一錢﹔肢節疼痛者﹐加桂二錢。

醫學入門【明李梴】

中寒

傷寒循經漸入﹐中寒不問冬夏﹐或當風取涼﹐或坐地受冷﹐肅殺之气﹐自皮膚卒入臟腑﹐昏倒﹑四肢拘攣﹑彊直厥冷與中風相似﹐牙緊四肢不動爲異耳。急用蔥餅熨臍﹐並灸气海﹐手足溫暖則生。如極冷唇靑﹐厥逆無脈﹐舌捲囊縮者﹐須臾死。若倉卒難分經絡﹐急煎姜附理中救之。次審中脘疼痛中太陰者﹐理中湯﹔脈沈足冷中少陰者﹐四逆湯加吳萸﹔或臍腹疼痛﹐五積散加吳萸﹔小腹疼痛中厥陰者﹐當歸四逆湯加吳萸或五味子。如陰盛煩躁﹐熱藥冷飲﹐或加些涼藥爲引。溫中散冷﹐補暖下元﹐陽气復而寒自消矣。切忌吐下。

西北苦寒﹐中傷者多﹔東南溫和﹐中傷者少。尋常感冒表證見者﹐九味羌活湯﹑芎芷香蘇散。寒入腸胃者﹐霍亂轉筋﹐洞泄下利﹐漧嘔吐逆﹐藿香正气散﹐或五積散。挾食停痰者﹐人參養胃湯。夏秋暴寒折熱於裏者﹐調中湯微下之。凡帶漏﹑遺精﹑痎瘧﹑疝瘕﹑腳气﹑腰膝冷﹑虛勞﹑陰痿諸痛﹐皆寒也。挾痰﹐眩運不仁﹔挾濕﹐四肢腫痛。內傷勞役﹐感寒困倦﹐補中益气湯加姜附。如內傷生冷﹐感寒腹痛﹐脈脫﹐附子理中湯。如內傷房室﹐感寒厥冷﹐四逆湯。脈脫﹐三建湯﹑煉臍法。

古今醫鑑【明龔信】

中寒

中寒者﹐寒邪直中三陰也。寒爲天地殺厲之气。多由气體虛弱之人﹐或調護失節﹐衝斥道途﹐一時爲寒气所中﹐則昏不知人﹐口噤失音﹐四肢彊直﹐拘急疼痛者﹐先用熱酒﹑薑汁各半盞灌服﹐稍醒﹐後用理中湯。

如寒中太陰﹐則中脘疼痛﹐宜理中湯﹐或加藿香正气散同服。寒甚脈沈細手足冷者﹐附子理中湯。

寒中少陰﹐則臍腹疼痛﹐宜五積散加吳茱萸。寒甚脈沈細手足冷者﹐四逆湯加吳茱萸。

寒中厥陰﹐則少腹疼痛﹐宜當歸四逆湯加吳茱萸﹐甚者倍附子。此中寒比傷寒尢甚﹐若不急治﹐死在旦夕。

冷極唇靑﹐厥逆無脈﹐陰囊縮者﹐急用蔥熨法﹐或吳茱萸熨法﹐並艾灸臍中與气海﹑關元二三十壯﹐佳。

中寒𨿽燥熱煩渴﹐可煎理中湯﹐水中頓冷服之。此寒因寒用之法也。若以寒涼治之﹐立死。

