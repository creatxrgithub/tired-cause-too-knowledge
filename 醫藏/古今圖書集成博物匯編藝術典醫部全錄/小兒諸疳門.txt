古今圖書集成醫部全錄卷四百四十三

小兒諸疳門

小兒直訣【宋錢乙】

五臟內外疳證主治

凡小兒疳在內﹐目腫腹脹﹐瀉利靑白﹐體漸瘦弱﹔疳在外﹐鼻下赤爛﹐頻揉鼻耳﹐或肢體生瘡。鼻瘡用蘭香散﹐諸瘡用白粉散。

肝疳一名筋疳﹐白膜遮睛﹐或瀉血而瘦﹐用地黃丸。

心疳﹐面黃頰赤﹐身體壯熱﹐用安神丸。

脾疳﹐一名肥疳﹐體黃瘦削﹐皮膚幹濇而有瘡疥﹐腹大嗜土﹐用益黃散。

腎疳﹐一名骨疳﹐肢體瘦削﹐徧身生瘡疥﹐喜臥濕地﹐用地黃丸。

肺疳﹐一名气疳﹐喘嗽气促﹐口鼻生瘡﹐用益黃散。

若患潮熱﹐當先補肝﹐後瀉心。若妄以硝黃諸藥利之﹔若患癖當消磨﹐若誤以巴豆﹑硼砂下之﹔又傷寒誤下﹐皆能成疳。其初病者爲熱疳﹐用黃連丸﹔久病者爲冷疳﹐用木香丸﹔冷熱相兼者﹐用如聖丸﹔津液短少者﹐用白朮散。凡此因大病脾胃虧損﹐內亡津液所致﹐當固脾胃爲主﹐而早爲施治﹐則不變敗證也。

【注按疳證﹐或哺食太早﹐或嗜食甘肥﹐或服峻厲之藥﹐重亡津液﹐虛火熾盛﹔或因稟賦﹐或乳母厚味七情致之﹐各當調治其內。】

若口舌蝕爛﹐身體壯熱﹐腮唇赤色﹐或作腫痛﹐腹膈煩悶﹐或掌熱咽漧﹐作渴飲水﹐便赤盜汗﹐嚙齒虛驚﹐此心經內外疳也﹐用安神丸之類主之。

若鼻外生瘡﹐眼目赤爛﹐肢體似癬﹐兩耳前後﹐項側缺盆﹐兩腋結核﹐或小腹內股﹐玉莖陰囊睪丸腫潰﹐小便不調﹐或出白津﹐或咬指甲﹐搖頭側目﹐白膜遮睛﹐羞明畏日﹐肚大靑筋﹐口漧下血﹐此肝經內外疳也﹐用地黃﹑蘆薈二丸主之。

若頭不生發﹐或生瘡痂﹐或發成穗﹐或人中口吻赤爛﹐腹痛吐逆﹐乳食不化﹐口漧嗜土﹐瀉下酸臭﹐小便白濁﹐或合目昏睡﹐惡聞木音﹐此脾經內外疳也﹐用肥兒丸主之。

若鼻外生瘡﹐咽喉不利﹐頸腫齒痛﹐咳嗽寒熱﹐皮膚皺錯﹐欠伸少气﹐鼻癢出涕﹐衄血目黃﹐小便頻數﹐此肺經內外疳也﹐用地黃淸肺飲主之。

若腦熱吐痰﹐手足逆冷﹐寒熱往來﹐滑泄肚痛﹐口臭作渴﹐齒齦潰爛﹐爪黑面黧﹐身耳生瘡﹐或耳出水﹐或食自發﹐此腎經內外疳也﹐用地黃丸主之。凡疳熱上攻﹐或痘毒上升﹐爲患甚速﹐名爲走馬疳﹐急敷雄黃散﹐服蟾蜍丸。輕則牙齦腐爛﹐唇吻腫痛﹐可治﹔重則牙齦蝕落﹐腮頰透爛﹐不治。

世傳方又云﹕有無辜等疳一十二證。

原機啟微【明倪維徳】

深疳爲害之病

衛气少而寒气乘之也﹐元气微而飲食傷之也﹐外乘內傷釀而成之也。父母以其純陽耶﹐故深冬不爲裳﹔父母以其惡風耶﹐故盛夏不解衣。父母以其數饑耶﹐故飼後彊食之﹔父母以其或渴耶﹐故乳後更飲之。有愚戇而爲父母者﹐又不審其寒暑飲食也﹐故寒而不爲暖﹐暑而不能涼﹐飲而不至渴﹐食而不及饑﹐而小兒幽元銜默﹐抱疾而不能自言﹐故外乘內傷﹐因循積漸﹐釀而成疳也。渴而易饑﹐能食而瘦﹐腹脹下利﹐作嘶嘶聲﹐日遠不治﹐遂生目病。其病生翳睫閉不能開﹐眵淚如糊﹐久而膿流﹐竟枯爾目。何則﹖爲陽气下走也﹐爲陰气反上也。治法當如陰陽應象大論曰﹕淸陽出上竅﹐濁陰出下竅﹔淸陽發腠理﹐濁陰走五臟﹔淸陽實四肢﹐濁陰歸六腑。各還其原﹐不反其常﹐是其治也。當作升陽降陰之劑﹐茯苓瀉濕湯主之﹐升麻龍膽艸飲子主之。此藥非專於目﹐並治已上數證。然勿後﹐後則危也﹐爲父母者其審諸﹗

儒門事親【元張從政】

疳眼

凡小兒疳濇眼﹐數日不開﹐皆風熱所致。可服涼膈散﹐瀉肝經風熱郁甚﹐鬱結散而自開也。

牙疳

凡小兒牙疳齒齲者﹐是齒齦腐爛也。下牙屬手陽明大腸之經﹐燥金爲主﹐上牙屬足陽明胃經濕土﹐上下是腸胃二經也。或積熱於內﹐或因服銀粉﹑巴豆大毒之藥﹐入於腸胃﹐乳食不能勝其毒﹐毒气循經而至於齒齦牙縫嫩薄之分﹐反爲害也。可以麝香玉綫子治之。乳母臨臥﹐當服黃連解毒湯一服﹐牙病自愈。

奇效良方【明方賢】

虫

兒童疳﹝上匿下虫﹞﹐昏睡煩躁﹐鼻爛汁臭﹐齒斷生瘡﹐下利黑血﹐虫食下部爲狐﹐下唇有瘡﹔虫食其髒爲惑﹐上唇有瘡。三虫者﹐謂長虫﹑赤虫﹑蟯虫也﹐乃有九種﹐而蟯虫及寸白人多病之。寸白從食牛肉飲白酒所成﹐相連一尺則殺人﹐服藥下之﹐須結裹潰然出盡乃佳。若斷者相生未已﹐更宜速除之。蟯虫多是小兒患之﹐大人亦有。其病令人心痛﹐淸朝口吐汁煩躁則是也。其餘各種種不利﹐人人胃無不有者﹐宜服九虫丸以除之。

嬰童百問【明魯伯嗣】

疳證

諸疳皆脾胃之病﹐內亡津液之所作也。因大病或吐瀉後﹐以藥吐下﹐致脾胃虛弱﹐內亡津液。且小兒病疳﹐皆庸醫所壞。病如潮熱﹐是脾臟虛一臟實而內發虛熱也﹐法當補母而瀉本髒則愈。假令日中發潮熱﹐是心虛熱也﹐肝爲心母則宜先補肝﹐肝實而後瀉心﹐心得母气則內平而潮熱愈也。醫見潮熱﹐妄謂其實﹐乃以大黃﹑牙硝輩諸冷藥利之﹐旣利多矣﹐不能禁約而津液內亡﹐卽成疳也。又有病癖﹐其疾發作﹐寒熱飲水﹐脇下有形硬痛。治癖之法﹐當漸消磨﹐醫反以巴豆﹑硇砂輩下之﹐小兒易虛易實﹐下之旣過﹐胃中津液耗損﹐漸以疳瘦。

小兒臟腑嬌嫩﹐飽則易傷。乳哺飲食﹐一或失常﹐不爲疳者鮮矣﹐則疳以傷得。恣食甘肥粘膩﹐生冷鹹酸﹐以滯中脘﹐則疳因積成。或乳母寒暄失理﹐飲食乖常﹐喜怒房勞﹐卽與兒乳﹐則疳因母患傳气而入﹐此非病家不能調適之過乎﹖疳之爲候﹐頭皮光急﹐毛髮焦稀﹐腮縮鼻幹﹐口饞唇白﹐兩眼昏爛﹐揉鼻撏眉﹐脊聳體黃﹐鬭牙咬甲﹐焦渴自汗﹐尿白瀉酸﹐肚脹腸鳴﹐癖結潮熱﹐酷嗜瓜果﹑鹹酸﹑炭﹑米﹑泥土而欲水飲者﹐皆其候也。

夫疳曰五﹐疳病關乎五臟以別之。

心疳卽驚疳。外證身體壯熱﹐臉赤唇紅﹐口舌生瘡﹐胸膈煩悶﹐小便赤濇﹐五心煩熱﹐盜汗發渴﹐咬牙虛驚是也。

肝疳卽風疳。外證搖頭揉目﹐白膜遮睛﹐眼靑多淚﹐頭焦發立﹐筋靑腦熱﹐躁渴汗多﹐下利瘡癬是也。

腎疳卽急疳。外證腦熱肌削﹐手足如冰﹐寒熱時來﹐滑泄肚痛﹐口鼻漧渴﹐齒齦生瘡﹐爪黑面黧﹐身多瘡疥是也。

肺疳卽气疳﹐亦名疳﹝上匿下虫﹞。外證咳嗽喘逆﹐壯熱惡寒﹐皮膚粟生﹐鼻癢流涕﹐咽喉不利﹐頤爛唾紅﹐气脹毛焦﹐泄利頻並是也。

脾疳卽食疳﹐亦名奶疳。外證身面俱黃﹐肚大腳細﹐吐逆中滿﹐水谷不化﹐泄下酸臭﹐合面困睡﹐減食喫泥是也。

諸疳宜大蘆薈丸﹑肥兒丸﹑胡黃連丸﹑地黃丸﹑生熟地黃湯﹐皆要藥也。集聖丸﹑嚏疳散﹑脂連丸﹑五疳良方至聖丸﹑通神丸﹑天麻丸﹑地黃淸肺飲﹑化﹝上匿下虫﹞丸﹑靈脂丸﹑下虫丸﹑龍膽丸﹑黃連丸﹑香蔻丸﹑木香丸﹑褐丸子﹑黃芪湯鱉血煎﹑蚵蚾丸﹑厚朴丸等劑﹐對證詳明施治。

疳傷

五疳出虫﹐五臟疳也。其餘曰蛔疳﹑曰脊疳﹑曰腦疳﹑曰幹疳﹑曰疳渴﹑曰疳瀉﹑曰疳痢﹑曰疳腫脹﹑曰疳勞﹑曰無辜疳﹑曰丁奚﹑曰哺露﹐其狀非一﹐不可不撮其要而條析之。

五疳出虫者﹐疳傷之源﹐𨿽起於乳哺不調﹐然臟腑停積已久﹐莫不化而爲虫。其虫或如絲髮﹐或如馬尾﹐多出於頭項腹背之間﹐黃白或赤者可治﹐靑黑者難療也。

蛔疳者﹐失乳飯早﹐食肉太早﹐或傷胃停蓄甜膩﹐化爲蛔虫﹐皺眉多啼﹐嘔吐靑沫﹐腹中作痛﹐肚脹靑筋﹐唇口紫黑﹐頭搖齒癢是也。從口鼻出者難治。

脊疳者﹐虫食脊膂﹐身熱羸黃﹐積中生熱﹐煩渴下利﹐拍背如鼓鳴﹐脊骨如鋸齒﹐或十指皆瘡﹐頻嚙爪甲是也。

腦疳者﹐胎中素挾風熱﹐生下乳哺越常﹐頭皮光急﹐滿頭餅瘡﹐腦熱如火﹐發結如穗﹐通身多汗﹐腮腫顖髙是也。

幹疳者﹐瘦悴少血﹐舌漧﹐其病在心﹔目不轉睛﹐幹啼少淚﹐其病在肝﹔身熱尿幹﹐手足淸冷﹐其病在腎﹔身焦皮燥﹐大便幹結﹐其病在肺﹔搭口癡眠﹐胸脘漧渴﹐其病在脾﹐總爲五疳也。

疳渴者﹐髒中風有疳气﹐加之乳母恣食五辛酒面炙煿﹐使兒心肺壅熱﹐日則煩渴飲水﹐乳食不進﹐夜則渴止是也。

疳瀉者﹐毛焦唇白﹐額上靑紋﹐肚脹腸鳴﹐泄下糟粕是也﹐勿用熱藥止之。

疳痢者﹐挾受風寒暑濕﹐或冷熱不調﹐或停積宿滯﹐水谷不聚﹐頻下惡物是也。

疳腫脹者﹐虛中有積﹐其毒气交並﹐故令肚腹腫脹﹐由是脾復受濕﹐故令頭面腳手虛浮是也﹐法當磨積調气。

疳勞者﹐潮熱往來﹐五心煩熱﹐手足心及胸前熱而發瘡﹐盜汗骨蒸﹐嗽喘枯悴是也。或渴而復瀉﹐飲水惡食﹐肚硬如石﹐面色如銀﹐斷不可治。

無辜疳者﹐腦後項邊有核如彈丸﹐按之轉動﹐軟而不疼﹐其間有虫如米粉﹐不速破之﹐則虫隨熱气流散﹐淫食臟腑﹐以致肢體癰瘡﹐便利膿血﹐壯熱羸瘦﹐頭露骨髙是也。鍼刺破﹐用膏藥貼。或濣濯兒衣﹐露於檐下爲鴆鳥落羽所污﹐兒著此衣﹐虫入皮毛﹐亦致無辜之疾。兒衣已曬﹐須微火烘之。其若手足極細﹐項小骨髙﹐尻削體痿﹐腹大臍突﹐號哭胸陷﹐或生谷癥﹐是爲丁奚﹔虛熱往來﹐頭骨分開﹐翻食吐虫﹐煩渴嘔噦﹐是爲哺露。皆因脾胃久虛﹐不能消化水谷﹐以致精神減損﹐無以榮其血气﹐故肌肉銷爍﹐腎气不足﹐復爲風冷所傷﹐使形骨枯露﹔亦有胎中受毒﹐臟腑血少致之。此皆無辜疳傷種類之疾﹐病而至此﹐不幾殆哉﹗宜肥兒丸﹑大蘆薈丸﹑五疳丸﹑胡黃連丸﹑至聖丸﹑茯苓丸﹑天麻丸﹑地黃丸﹑十全丹﹑香蔻丸﹑褐丸子﹑消食丸﹑鱉甲丸﹑下虫丸﹑集聖丸﹑黃雞煎丸等藥﹐及早治之﹐方爲全美。

又有疳傷久利﹐腸胃受濕得之﹐狀如狐惑傷寒齒蝕之證﹐或以走馬命名。蓋齒屬腎﹐腎虛才受熱邪﹐疳气直奔上焦﹐故以走馬爲諭。初作口气﹐名曰臭息﹔次第齒黑﹐盛則齦爛﹐熱血迸出﹐曰宣露﹔甚者齒皆脫落。治之之法﹐用銅綠﹑生蜘蛛細研﹐入麝少許﹐合和擦齒。如無蜘蛛﹐用其殼亦可。

虛羸

仲陽云﹕虛羸者﹐脾胃不和﹐不能乳食﹐致使肌膚瘦弱﹔亦因大病或吐瀉後﹐脾胃尙弱﹐不能傳化穀气也。有冷者時時下利﹐唇口靑白﹔有熱者身熱溫壯﹐肌肉微黃﹐此冷熱虛羸也。冷者木香丸主之﹐夏月不可服﹐如有此證則少服之。熱者胡黃連主之﹐冬月不可服﹐如有此證則少服之。傷寒後虛羸者﹐竹葉湯主之。常服四君子湯﹑異功散﹑參苓白朮散之劑﹐皆可服也。橘連丸久服充肥。兼服肥兒丸。

醫學正傳【明虞摶】

諸疳證

《內經》曰﹕數食肥﹐令人內熱﹔數食甘﹐令人中滿。蓋其病因肥甘所致﹐故命名曰疳。若夫𦇤褓中之乳子﹐與四五歲之孩提﹐乳哺未息﹐寡气未全﹐而穀气尙未充也。父母不能調助﹐惟務姑息舐犢之愛﹐遂令恣食肥甘﹐與夫瓜果生冷﹐及一切烹飪調和之味﹐朝餐暮食﹐漸成積滯膠固﹐以致身熱體瘦﹐面色萎黃﹐或肚大靑筋﹐虫痛瀉利﹐而諸疳之證作矣。錢仲陽曰﹕小兒病疳﹐多因大病後或吐瀉後﹐以藥下之﹐致脾胃虛損﹐亡津液而成。蓋此證實由愚醫之所害耳。斯言也﹐特一端耳﹐未可悉以爲然。其所謂大病吐瀉﹐豈非飲食之所致與﹖夫仲陽爲兒醫之袓﹐豈有誤耶﹖其所論諸疳形證治法﹐班班可考﹐學者不可不審。如疳在肝﹐則膜遮睛﹐法當補肝﹐地黃丸主之﹔疳在心﹐則面頰赤﹐身體壯熱﹐法當補心﹐安神丸主之﹔疳在脾﹐則體黃腹大﹐好食泥土﹐法當補脾﹐益黃散主之﹔疳在肺﹐則气喘﹐口鼻生瘡﹐亦當補脾﹐益黃散主之﹐此虛者補其母也﹔疳在腎則極瘦而身生瘡疥﹐法當補腎﹐地黃丸主之。骨疳喜臥冷地﹐當服補腎地黃丸。內疳則目腫腹脹﹐利色無常﹐或沫靑白﹐漸而瘦弱﹐此冷證也﹐宜服木香丸。外疳鼻下赤爛﹐自揉﹐鼻頭有瘡﹐不結痂﹐繞目而生﹐當用治瘡爛蘭香散﹑白粉散等藥。法曰﹕諸疳皆因本髒﹐而補其母﹐則子自安。假令日中潮熱﹐是心經虛熱也﹐肝爲心之母﹐宜先補肝﹐肝實而後瀉心﹐心得母气﹐則內平而潮熱愈矣。餘皆仿此。大抵疳病﹐當辧冷熱肥瘦而治﹕其初病者爲肥熱疳﹐久病者爲瘦冷疳。冷則用木香丸﹐熱則當用胡黃連丸﹐冷熱疳並﹐宜用至聖丸之類。惟小兒之臟腑柔弱﹐不可痛擊﹐大下必亡津液而成疳證﹐爲兒醫者當以幼幼之心爲心而善調之﹐毋縱巨膽﹐妄爲施治﹐以絕人之嗣續﹐幸甚﹗

醫學準繩六要【明張三錫】

疳眼

小兒肥甘恣意﹐寒暑不適﹐生冷油膩傷脾﹐糖面熱物助火﹐因循積漸﹐釀成疳疾。渴而易饑﹐善食而瘦﹐發豎下泄﹐腹脹鼻幹﹐作嘶嘶聲。久久不治﹐脾弱肝彊﹐肝火自燎其竅﹐遂成目眚﹐多生翳膜﹐睫閉不能開﹐眵淚如糊﹐久而膿流﹐乃中州弱而淸陽不升﹐肝火盛而濁陰不降所致。當升淸降濁﹐以白朮﹑人參先補脾胃爲君﹐柴胡﹑枳殼輔上藥理脾爲臣﹐蒼朮﹑茯苓﹑澤瀉滲濕降濁爲佐﹐羌活﹑蔓荊﹑升麻﹑川芎﹑薄荷諸風藥勝濕爲使﹐乃正治妙法。

小兒過用甜物﹐口臭牙痛眼腫﹐气口脈洪數﹐屬胃火﹐瀉黃散妙。

小兒肝經濕熱內甚﹐上攻於目﹐眼眵腹脹﹐九味蘆薈丸妙。兼脾虛萎黃瘦弱不食者﹐間服肥兒丸。稟來陰弱有相火證者﹐心虛﹐少與六味地黃丸。

古今醫鑑【明龔信】

諸疳

夫諸疳者﹐謂肥甘飲食之所致也。治宜理脾胃﹐消積化虫﹐淸熱止瀉住痢﹐以肥兒丸﹑疳積餅爲主。此二方不問諸疳冷熱﹐服之最效。大抵疳之爲病﹐皆因過餐飲食﹐於脾家一臟有積不治﹐傳之餘髒而成五疳之疾。何謂五疳﹖心肝脾肺腎也。如疳在心﹐則面赤口漧﹐咬牙舒舌﹐口舌生瘡﹐身熱體瘦﹐以安神丸主之﹔疳在肝﹐則面靑翳膜遮睛﹐搖頭揉目多淚﹐頭焦發豎﹐筋靑腦熱瘦弱﹐以補肝湯主之﹔疳在脾﹐則面黃身熱﹐腹脹肚大﹐好食泥土﹐水穀不消﹐泄下酸臭﹐困睡減食肌瘦﹐以益黃散主之﹔疳在肺﹐則面白咳嗽喘逆﹐口鼻生瘡﹐咽喉不利﹐肚熱惡寒﹐鼻流淸涕﹐以淸肺湯主之﹔疳在腎﹐則面黑肌肉瘦而體生瘡﹐身熱尿濇﹐手足冰冷﹐口鼻漧渴﹐以地黃丸主之。

保嬰撮要【明薛鎧】

疳

小兒諸疳﹐皆因病後脾胃虧損。或用藥過傷﹐不能傳化乳食﹐內亡津液﹐虛火妄動﹔或乳母六淫七情﹐飲食起居失宜﹐致兒爲患。五臟之疳不同﹐當各分辧。其證𨿽多﹐要不出於五臟治法。肝疳﹐用地黃丸以生腎。心疳﹐用安神丸以治心﹐異功散以補脾。脾疳﹐用四味肥兒丸以治疳﹐五味異功散以生土。肺疳﹐用淸肺飲以治肺﹐益气湯以生金。腦疳亦用地黃丸。無辜疳用大蕪荑湯﹑蟾蜍丸。丁奚﹑哺露用服兒丸﹐大蘆薈丸。走馬疳敷雄黃散﹐服蟾蜍丸。若作渴瀉痢腫脹勞瘵等類﹐當詳參方論而治之。蓋疳者幹也﹐因脾胃津液漧涸而患。在小兒爲五疳﹐在大人爲五勞﹐總以調補胃气爲主。

疳傷

大抵多因乳哺失節﹐脾气有傷﹐元气下陷﹐或乳母飲食七情所致。小便如泔﹐或大便泔白者﹐用四味肥兒丸﹔積滯黃黑者﹐用四君子湯加黃連﹑木香﹔色靑日久不復﹐或兼泄瀉﹐或腹痛者﹐用六君子湯加木香﹑芍藥﹔若小便不利﹐大便褐色﹐發黃脫落﹐鼻下瘡痍﹐用梔子茯苓湯﹔乳食少思﹐胸腹膨脹﹐大便頻數﹐用四味肥兒丸。仍審乳母飲食七情主之。

虫

蛔虫者﹐九虫之一也﹐長只許﹐或五六寸者。因臟腑虛弱﹐及食甘肥而動﹐其動則腹中攻痛﹐或作或輟﹐口吐涎水﹐貫心則死﹐用使君子丸之類下之。錢仲陽云﹕吐水不心痛者胃冷也﹐吐沫心痛者虫痛也﹐與癇相似﹐但目不斜﹐手不搐耳﹐安虫散主之。田氏云﹕虫痛者﹐啼哭俯仰﹐坐臥不安﹐自按心腹﹐時時大叫﹐面色靑黃﹐唇色兼白﹐目無精光﹐口吐涎沫也。若因胃冷卽吐﹐用理中湯加炒川椒五粒﹐檳榔五分﹐煎下烏梅丸。古云﹕虫蝕上部則上唇有白點﹐虫蝕下部則下唇有白點。腹中諸虫﹐望前其頭向上﹐望後其頭向下。如飲用藥﹐先以豬肝﹐油炙香﹐令兒聞其香味﹐使虫頭向上﹐則藥易入。若中气虛而虫不安者﹐但調補脾胃自安。丹溪先生云﹕冬月吐虫﹐多是胃气虛寒﹐用錢氏白朮散加丁香二粒主之。

證治準繩【明王肯堂】

疳

疳有病傷寒五六日﹐間有下證﹐以冷藥下之太過﹐致脾胃虛而津液少﹐卽便引飲不止而生熱也。熱气內耗﹐肌肉外消﹐他邪相干﹐證變諸端﹐亦成疳病。又有吐瀉久病﹐或醫妄下之﹐其虛益甚﹐津液煩躁﹐亦能成疳也。

小兒病癖﹐由乳食不消﹐伏在腹中﹐乍涼乍熱﹐飲水不止﹐或喘而嗽﹐與潮熱相類﹐若不早治﹐必成勞疳。以其有癖癥﹐則令兒不食﹐致脾胃虛而發熱﹐故引飲也。飲多卽蕩滌脾胃﹐亡失津液﹐不能傳化水谷﹐其脈沈細﹐蓋不能飲食﹐致脾胃虛衰﹐四肢不舉﹐諸邪遂生﹐羸瘦而成疳矣。

兒童二十歲以下﹐其病爲疳﹔二十歲以上﹐其病爲癆。疳與癆﹐皆气血虛憊﹐腸胃受傷致之﹐同出而異名也。何者﹖小兒臟腑嬌嫩﹐飽則易傷﹐乳哺飲食﹐一或失常﹐不爲疳者鮮矣。疳皆乳食不調。甘肥無節而作也。或嬰幼闕乳﹐粥飯太早﹐耗傷形气﹐則疳之根生﹔或三兩晬後﹐乳食稍多﹐過飽無度﹐則疳以傷得﹔或恣食甘肥粘膩﹐生冷咸酢﹐以滯中脘﹐則疳因積成﹔或乳母寒暄失理﹐飲食乖常﹐喜怒房勞﹐卽與兒乳﹐則疳因母患傳气而入。此非病家不能調適之過乎﹖疳皆脾胃受病﹐內無津液而作也。有因吐瀉之後﹐妄施吐下﹐津液虛竭得之者﹔有因潮熱大下﹐利無禁約﹐胃中焦燥得之者﹔有因傷寒裏證﹐冷快太過﹐渴引水漿﹐變而生熱﹐熱气未散﹐復於他邪得之者﹔又有病癖寒熱﹐脇下痛硬﹐或者不能漸與消磨﹐遽以硇巴峻決﹐津液暴傷得之者。此非醫家輕藥壞病之過乎﹖

肝疳亦名風肝﹐亦名筋疳。其證白膜遮睛﹐筋疳瀉血而瘦﹐眼白靑﹐眼睛濇癢﹐搖頭揉目﹐流汗徧身﹐合面而臥﹐面色靑黃﹐發疏頭焦﹐筋靑腦熱﹐渾身瘡癬﹐腹中積聚﹐下痢頻多﹔久而不痊﹐轉甚羸瘦﹐目生眵糞﹐髮際左臉多靑﹐或白睛微黃﹐瀉利夾水﹐或如苔色。

心疳亦名驚疳。面黃頰赤﹐身壯熱﹐口內生瘡﹐揮身壯熱﹐吐利無常﹐頰赤面黃﹐胸膈煩滿﹐鼻干心躁﹐口舌生瘡﹐痢久不痊﹐多下膿血﹐有時盜汗﹐或乃虛驚﹐小便赤濇﹐五心皆熱﹐咬牙舒舌﹐愛飲冷水﹐喜伏眠於地。

脾疳亦名食疳。其證脾疳食不消﹐胃疳多吐﹐腹多筋脈﹐喘促气粗﹐乳食不多﹐心腹脹滿﹐多啼咳逆﹐面色痿黃﹐骨立毛焦﹐形枯力劣﹐胸膈壅悶﹐水穀不消﹐口鼻常幹﹐情意不悅﹐愛暗憎明﹐腸胃不和﹐利多酸臭﹐愛食冷物﹐引飲無度﹐身面俱黃﹐發稀作穗﹐頭大項小﹐腹脹腳弱﹐間或釀瀉﹐肌瘦目慢﹐晝涼夜熱﹐不思乳食。錢氏云﹕肥疳﹐卽脾疳也﹐身瘦虛黃﹐幹而有瘡﹐其候不一﹐種種異端﹐今略舉之﹕目濇或生白膜﹐唇亦身幹﹐黃或黑﹐喜臥冷地﹐或食泥土﹐身有瘡疥﹐瀉靑白黃沫水﹐痢色變易﹐腹滿﹐身耳鼻皆有瘡﹐發鬢作穗﹐頭大項細﹐極瘦飲水﹐皆其證也。

此言脾疳證候﹐多與余疳相濫﹐蓋疳爲脾經本病﹐固應兼之。

肺疳亦名气疳﹐其證气喘﹐口鼻生瘡﹐咳嗽气逆﹐皮毛幹焦﹐饒涕多啼﹐咽喉不利﹐揉鼻咬甲﹐壯熱憎寒﹐唇邊赤癢﹐腹內气脹﹐乳食漸稀﹐大腸不調﹐頻頻泄痢﹐糞中米出﹐皮上粟生﹐鼻下赤爛﹐手足枯細﹐口有鮏气﹐右腮晃白。

腎疳亦名急疳﹐又名骨疳。其證腎疳極瘦﹐身有瘡疥﹐骨疳喜臥冷地﹐齒爪黑﹐肌骨消瘦﹐齒齦生瘡﹐寒熱作時﹐口鼻漧燥﹐腦熱如火﹐腳冷如冰﹐吐逆旣增﹐乳食減少﹐瀉利頻並﹐下部開張﹐肛門不收﹐疳瘡癢痛﹐兩耳內外生瘡﹐腳如鶴膝﹐頭縫不合﹐或未能行﹐牙齒生遲﹐其縫臭爛﹐傳作走馬疳之類。又有小兒久患腎疳﹐內虛不食﹐甚者天柱骨倒。治法當用錢氏地黃丸加驅疳等劑﹐仍與貼項彊筋。若不識證﹐謂之五軟﹐非也。天柱骨倒﹐凡有三種﹕有吐瀉日久羸弱成者﹔有肝膽伏熱面赤唇紅忽變此者﹔有傷寒不及發表成者﹐是皆風邪入肝﹐以致筋絡舒弛。吐瀉者﹐當調胃气。肝熱者隨輕重以涼肝﹐並與彊筋貼項。惟傷寒天柱骨倒者﹐難療。

莊氏二十四候

第一候﹐瀉膿血﹐日漸瘦﹐是冷熱疳。

第二候﹐腳細肚髙﹐胸前骨生﹐愛喫泥土酸鹹﹐日久通身黃﹐時時吐逆下痢﹐腹內疼痛﹐是脾疳。

第三候﹐鼻下赤爛﹐愛揉眼﹐兼血痢﹐是肺疳。乃因喫著熱物﹐或病奶所損心肺﹐加之咳嗽﹐更以服涼冷藥過多﹐便上熱下冷﹐漸漸昏沈﹐日夜煩哭。

第四候﹐皮虛皺﹐面無顏色﹐身上燥癢﹐心煩。

第五候﹐毛髮稀疏﹐鼻生瘡﹐是肺疳。

第六候﹐頭生瘡﹐毛髮稀焦﹐是肝疳。

第七候﹐牙變黃赤不定﹐是腎疳。

第八候﹐頭髮焦漧﹐鼻下瘡生﹐是肺疳。

第九候﹐咬指甲﹐毛髮作穗﹐四肢沈重﹐是心疳。

第十候﹐肚上筋生﹐齒虫蝕﹐是骨槽疳。

第十一候﹐齒齗臭爛﹐面無顏色﹐心不思食﹐是脾疳﹐又名口疳。

第十二候﹐吐逆腹脹﹐是胃疳﹐又名奶疳。

第十三候﹐愛合面臥﹐多睡如醉﹐腹脹气急﹐蓋是因曾喫生肉如此﹐腹內有虫﹐是心脾疳。

第十四候﹐鼻內幹痛﹐口申臭气﹐齒根有鮮血﹐是肝肺疳。

第十五候﹐腳細肚髙﹐並肚上有靑脈﹐是脾疳。

第十六候﹐非時生瘡﹐愛喫冷水﹐是熱疳。

第十七候﹐皮膚上生粟子﹐糞中米出﹐是脾冷疳。

第十八候﹐气滿腹脹﹐及口漧﹐是心胃疳。

第十九候﹐愛餐生米麵炭磚瓦﹐是脾胃疳。

第二十候﹐揉鼻揩眼﹐及咬指甲﹐愛飲水﹐是肝渴疳。

第二十一候﹐多寒熱﹐愛臥不起﹐是骨熱疳。

第二十二候﹐愛飲水﹐眼目不開﹐是肝疳。

第二十三候﹐肌體或熱或涼﹐發渴無時﹐是急疳。

第二十四候﹐齒齗黑﹐唇懶開﹐開則赤﹐是心疳積熱。

凡小兒疳在內﹐眼濇腹脹﹐痢色無常﹐或如泔澱﹐日漸羸瘦﹐此候可療。若鼻下赤爛自揉﹐鼻頭上有瘡﹐生痂痛癢﹐漸漸流引繞於兩耳﹐時時目赤﹐頭髮稀疏﹐腦皮光緊﹐頭大項細﹐肌體羸瘦﹐亦可治也。若唇口被蝕﹐齒齗作五色﹐或盡峭黑﹐舌下有白瘡﹐上齶有竅子﹐口中時有臭气﹐齒齗漸染欲爛﹐亦可治也。若下部開張﹐有時赤爛﹐癢不可忍﹐下痢無常﹐亦可治也。若疳蝕脊膂﹐十指皆癢﹐自咬指甲﹐頭髮作穗﹐脊骨如鋸﹐有時腹脹﹐有時下痢﹐若急治之﹐無不瘥也。

凡小兒肝臟疳﹐若目睛帶靑脈﹐左脇下硬﹐多吐涎沫﹐眼角左右有黑气所衝﹐不可治也。心臟疳﹐若每驚啼﹐常好飲水﹐便食辛味﹐耳邊有脈﹐舌上有黑靨者﹐不可治也。脾臟疳﹐若肚大﹐唇無血色﹐人中平滿﹐下痢無度﹐水穀不消﹐好喫泥土﹐皮枯骨露﹐不可治也。肺臟疳﹐若咳逆气促﹐多瀉白沫﹐身上有斑生如粟米大﹐色若黑者﹐不可治也。腎臟疳﹐若愛食酸鹹﹐飲水無度﹐小便如乳﹐牙齒靑黑﹐耳腦漧燥﹐肩竦骨枯﹐不可治也。又五疳有五絕候﹕一襯著腳中指底﹐不覺痛﹔二抱著手足﹐垂嚲無力﹔三病未退﹐徧身不暖﹔四臟腑瀉靑涎及沫不止﹔五項筋舒展無力。如此之候﹐皆不可治也。凡醫用藥﹐切在審詳也。

疳者小兒病癖﹐或久吐瀉﹐醫者妄投轉過之藥﹐小兒易爲虛實﹐致令胃虛而亡津液﹐內發虛熱﹐外消肌肉﹐一臟虛則諸髒皆弱﹐其病目胞腫﹐腹脹﹐痢色無常﹐漸加瘦削﹐久不痊可﹐是腸胃有風積﹐法當宣風散導之﹐後各依本髒補其母。

諸雜證

熱者涼之﹐冷者溫之﹐冷熱者溫涼之﹐此其要也。熱疳病多在外﹐鼻下赤爛﹐頭瘡濕癢﹐五心煩熱﹐掀衣气粗﹐渴飲冷水﹐煩躁臥地﹐肚熱腳冷﹐潮熱往來﹐皆熱疳也。冷疳病多在內﹐利色無常﹐其沫靑白﹐肢體軟弱﹐目腫面黧。又有燥渴臥地﹐似有熱狀﹐惟飲食不進﹐滑泄無已﹐亦冷疳也。其有瀉多膿血﹐日加瘦弱﹐此則謂之冷熱疳。大抵疳之受病﹐皆虛使然。熱者虛中之熱﹐冷者虛中之冷。治熱不可妄表過涼﹐治冷不可峻溫驟補。故錢氏又曰﹕小兒易爲虛實。脾虛不受寒溫﹐服寒則生冷﹐服溫則生熱﹐當識此而勿誤。是豈非幼幼之綱領乎﹖上醫處此﹐消積和胃﹐滋血調气﹐隨順藥餌以扶之﹐淡薄飲食以養之﹐榮衛調和﹐臟腑自然充實。一或過焉﹐君子未保其往也。取積之法﹐又當權衡。積者疳之母﹐由積而虛極謂之疳。諸有積者無不肚熱腳冷﹐須酌量虛實而取之。若積而虛甚﹐則先與扶胃﹐使胃气內充﹐然後爲之微利﹔若積勝乎虛﹐則先與利導﹐才得一泄﹐急以和胃之劑爲之扶虛。然取積𨿽當疏利﹐如白豆蔻﹑蘿卜子﹑縮砂﹑蓬朮消積等輩﹐亦不可無。脇間癖痛﹐亦虛中之積也﹐先寒後熱﹐飲水不食﹐或因飲水以致喘嗽﹐錢氏有癖爲潮熱之說﹐治法解散寒熱﹐卽與下癖。合是而觀﹐發作不同﹐療治不一﹐又可無權度於此哉﹗

大抵疳之爲病﹐皆因過餐飲食﹐於脾家一臟﹐有積不治﹐傳之餘髒而成五疳之疾。若脾家病去﹐則余髒皆安﹐苟失其治﹐日久必有傳變。然脾家病宜蘆薈丸﹑沈香檳榔丸﹐或水晶丹﹑烏犀丸﹐更察虛實療之。有虫者投使君子丸﹑化虫飲。如心腹痛﹐吐淸水﹐虫自下﹐多投二聖丸。諸疳證皆宜用局方五疳保童丸成萬應丸常服﹐化積治疳。仍各投本髒調理之劑﹐寧心用茯神湯﹐調肝用芪歸湯﹐調脾用參苓白朮散﹐補肺用補肺散﹐補腎用調元散。庶各得其宜﹐則前證不致再作。

積是疳之母﹐所以有積不治﹐乃成疳候。又有治積不下﹐其積存而髒虛﹐成疳尢重。大抵小兒所患疳證﹐泄瀉無時﹐不作風候者何﹖惟疳瀉名熱瀉﹐其臟腑轉動有限﹐所以不成風候。𨿽瀉不風﹐亦轉他證。作渴虛熱﹐煩躁下痢﹐腫滿喘急﹐皆疳候虛證。古云﹕疳虛用補虛﹐是知疳之爲疾﹐不可更利動臟腑。發作之初﹐名曰疳气。腹大脹急﹐名曰疳虛。瀉痢頻並﹐名曰疳積。五心虛煩﹐名曰疳熱。毛焦發穗﹐肚大靑筋﹐好喫異物﹐名曰疳極【受病傳髒已極。】熱發往來﹐形體枯槁﹐面無神采血色﹐名曰疳勞。手足細小﹐項長露骨﹐尻臀無肉﹐肚脹臍突﹐名曰丁奚。食加嘔噦﹐頭骨分開﹐作渴引飲﹐虫從口出﹐名曰哺露。此皆疳候。又因多食生冷甘粘肥膩﹐積滯中脘不化﹐久亦成疳。治疳之法﹐量候輕重﹐理其臟腑﹐和其中脘﹐順其三焦﹐使胃气溫而納食﹐益脾壯元以消化﹐則臟腑自然調貼﹐令血脈與气脈相參﹐筋力與骨力俱健﹐神淸气爽﹐疳消虫化﹐漸次安愈。若以藥攻之五臟﹐疏卻腸胃﹐下去積毒﹐取出虫子﹐𨿽曰醫療﹐卽非治法。蓋小兒臟腑虛則生虫﹐虛則積滯﹐虛則疳羸﹐虛則脹滿﹐何更利下﹖若更轉動﹐腸胃致虛﹐由虛成疳﹐疳虛證候乃作﹐無辜之孩難救矣。

若證候龐雜﹐不能名爲何等疳者﹐卽於通治諸疳方內檢之。若證候的與五疳等條下證候對者﹐卽檢本疳方分寒熱虛實擇而用之﹐常須識此﹐勿令誤也。

肝疳

肝疳者﹐由乳食不調﹐肝臟受熱所致也。若乳母寒溫不調﹐滋味不節﹐或外感風寒﹐內傷喜怒﹐邪气未散﹐遽以乳兒﹐多成風疳。肝者眼之候﹐上膈伏熱﹐痰涎壅滯﹐以致肝風入眼﹐赤腫翳生﹐眵淚爛眶﹐痛癢揉擦﹐昏暗雀盲﹐甚至經月合眼﹐亦名疳眼。外證搖頭揉目﹐白膜遮睛﹐眼靑淚多﹐頭焦發豎﹐筋靑腦熱﹐甲癢筋攣﹐燥渴汗多﹐下痢瘡癬是也。錢氏以地黃丸主之﹐楊氏以天麻丸﹑生熟地黃湯主之﹐曾氏調肝用芪歸湯。

心疳

由乳食不調﹐心臟受熱所致也。蓋其血气未定﹐乳哺有傷﹐易生壅滯﹐內有滯熱﹐未得疏通﹐故心神驚郁而作驚疳之候。外證身體壯熱﹐臉赤唇紅﹐口舌生瘡﹐胸膈煩悶﹐小便赤濇﹐五心皆熱﹐盜汗發渴﹐嚙齒虛驚是也﹐錢氏安神丸主之。薛氏用安神丸以治心﹐異功散以補脾﹔楊氏以茯苓丸﹑錢氏安神丸主之﹔曾氏寧心用茯神湯。

脾疳

由乳食不節﹐脾胃受傷所致也。或乳母恣食生冷肥膩﹐或乳兒過傷﹐或飯後與乳致吐﹐或乳多眠久則變爲乳癖﹐腹脇結塊﹐亦爲奶疳。外證面黃身熱﹐肚大腳弱﹐吐逆中滿﹐乏力叫啼﹐水穀不消﹐泄下酸臭﹐合面困睡﹐減食喫泥是也﹐錢氏益黃散主之。楊氏以靈脂丸同益黃散主之﹔薛氏用四味肥兒丸以治疳﹐五味異功散以生土﹔曾氏調脾用參苓白朮散。

肺疳

由乳食不調﹐壅熱傷肺所致。肺主乎气﹐鼻乃肺所通﹐其气不和﹐則風濕乘虛客於皮毛﹐入於血脈﹐故鼻下兩傍﹐赤癢瘡濕﹐名爲鼻疳。其瘡不痛﹐汁所流處﹐隨卽生瘡﹐亦名疳﹝上匿下虫﹞。外證咳嗽喘逆﹐壯熱惡寒﹐皮膚粟生﹐鼻瘡流涕﹐咽喉不利﹐頤爛吐紅﹐气脹毛焦﹐瀉痢頻並是也。錢氏主補脾生肺﹐以益黃散主之﹔楊氏以淸肺飲化﹝上匿下虫﹞丸﹐錢氏阿膠散主之﹔薛氏用淸肺飲以治肺﹐益气湯以生金﹔曾氏用補肺散。

腎疳

由乳食不調﹐臟腑伏熱所致也。凡甘味入於脾而動虫﹐虫動則侵蝕臟腑﹐遂使孩提心下擾悶。若上食齒齗﹐則口瘡出血﹐齒色紫黑﹔下蝕腸腎﹐則下痢肛爛﹐濕癢生瘡。療治不早﹐精髓消耗﹐難以有瘳。虫者﹝上匿下虫﹞也﹐目爲濕﹝上匿下虫﹞﹐多因疳傷久痢﹐腸胃受濕得之﹐狀如狐惑傷寒齒蝕之證﹐或以走馬命名。蓋齒屬腎﹐腎主虛﹐才受熱邪﹐疳气直奔上焦﹐故以走馬爲諭。初作口气﹐名曰臭息﹔次第齒黑﹐名曰崩砂﹔盛則齗爛﹐名曰潰槽﹔熱血迸出﹐名曰宣露﹔甚者齒皆脫落﹐名曰腐根。其根旣腐﹐縱得全活﹐齒不復生。外證腦熱肌削﹐手足如冰﹐寒熱時來﹐滑泄肚痛﹐口臭漧渴﹐齒齗生瘡﹐爪黑面黧﹐身多瘡疥是也﹐錢氏地黃丸主之﹔仍當於生脈散中多加黃芪以補肺。曾氏用調元散。

冷熱疳

疳之新者爲熱疳﹐面黃臉赤﹐骨熱盜汗﹐鼻幹口臭﹐唇焦煩渴﹐心躁驚悸﹐情意不樂。若疳之久者爲冷疳﹐目腫腹脹﹐便痢不定﹐瀉糞肥膩﹐或似油珠﹐煩渴黃瘦。熱疳病多在外﹐冷疳病多在內。又有冷熱二證交互﹐非新非久﹐不內不外者。

無辜疳

兒面黃髮直﹐時壯熱﹐飲食不生肌膚﹐積經日月﹐遂致死者﹐謂之無辜。言天上有鳥名無辜﹐晝伏夜遊﹐洗濯小兒衣席﹐露之經宿﹐此鳥卽飛從上過﹐而取此衣與小兒著﹐並席與小兒臥﹐便令兒生此病。

小兒無辜﹐腦後有核如彈丸﹐捏之反下轉是也。凡小兒有此物﹐如禽獸舌下有禁虫﹐若不速去﹐常殞其命。此核初生﹐軟而不痛﹐中有虫如米粉﹐得熱气漸長大﹐大則筋結定﹐定則虫隨血气流散﹐所有停畱﹐子母相生﹐侵蝕臟腑﹐肌肉作瘡﹐或大便泄膿血。致使小兒漸漸黃瘦﹐頭大發立﹐手足細弱﹐從玆夭折也。

夫小兒無辜疳痢者﹐大腹泄痢膿血﹐毛髮皮膚枯槁﹐肌體日漸羸瘦﹐腸胃旣虛﹐痢無時節﹐故名無辜疳痢也。

漢東王先生云﹕小兒無辜疾者﹐古雲天上有一鳥名無辜﹐因曬小兒衣物﹐失取過夜﹐遇此鳥過尿之﹐令兒啼叫﹐諸病雜生﹐日漸黃瘦者非也﹐此蓋是八邪所傷得之。其八邪者﹐饑﹑飽﹑勞﹑役﹑風﹑驚﹑暑﹑積﹐謂之八邪。久則令人日漸黃瘦﹐喫食不長肌肉﹐夜則啼哭﹐身上或發微微壯熱﹐多渴﹐喫食不知饑飽﹐或生瘡癬是也。

朱氏八片錦歌﹕孩子無辜气﹐多因母作爲。若人能愼護﹐安得見尩羸﹖驚薄成風疾﹐暄寒作气痿。須交除病乳﹐莫更著重衣。喫食無令早﹐能言不怕遲。論中八不許﹐胸起力頻微。頭皮光哲哲﹐毛髮薄離離。肝壅侵雙眼﹐脾黃入四肢。渾身生癮疹﹐徧體是瘡痍。瀉痢無休歇﹐增寒少定時。繡球全不顧﹐竹馬豈能騎﹖白晝眸中現﹐淸涎口畔垂。鬭牙須咬甲﹐舉手要撏眉。夜夜餐瓜果﹐朝朝食土泥。胃傷腸肚脹﹐肺盛喘何疑﹖飲食無休歇﹐眈眠似醉迷。

虫

五疳久而不瘥﹐則腹內有虫﹐肌體黃瘦﹐下痢不止﹐宜服藥出之﹐則疳气漸退也。

蛔疳

玉訣歌﹕惡哭痰靑蛔齩心﹐涎生積冷痛難任﹐每餐甜物並時果﹐致得虫生病轉深。先用使君子散﹑蘆薈丸取蛔﹐後溫脾胃。

幹疳

身體壯熱﹐或時憎寒﹐舌濇口漧﹐睡多盜汗﹐皮膚枯燥﹐發立毛焦﹐乳食𨿽多﹐肌肉消瘦﹐四肢無力﹐好睡昏昏﹐日往月來﹐轉加尩瘁﹐是其候也。

內疳

小兒乳食不消﹐心腹虛脹﹐眼目濇癢﹐體熱皮枯﹐腸胃不調﹐痢下五色﹐漸漸羸瘦﹐虫蝕肛腸﹐日月彌深﹐痢轉不止﹐故號內疳。此冷證也﹐宜使君子丸。

外疳

疳在外﹐則鼻下赤爛自揉﹐鼻頭上有瘡﹐不著痂﹐漸繞耳生瘡﹐今分走馬疳﹑口齒疳﹑鼻疳﹑眼疳等﹐臚列如下。

走馬疳﹐疳蝕之極也﹐乃五臟蒸熱上攻﹐甚卽徧沿作崩砂候﹐牙邊肉腫爛﹐口內气臭﹐身微有潮熱﹐喫食不得﹐齒縫出鮮血﹐常動搖似欲脫﹐肉爛自落。治之先以淡淡鹽湯洗口內﹐卽下紫金散摻之﹐一日三次﹐揩殺牙邊肉內虫﹔如大段甚﹐卽下秋霜散摻之﹐然後將朱砂膏﹑牛黃膏夾天竺黃散調理﹐此茅先生法。或以天竺黃散夾地黃膏亦好﹐此惠眼法。如此調理卽安。如調理不退﹐先落齒一兩三个﹐卽死不治。相次面光發腮漏﹐見骨而殂。

形證論先與退脾肺風熱﹐宜喫檳榔散五七服﹐後用此藥貼齗上﹐以大棗一个﹐砒少許﹐去棗核﹐入砒在內燒灰存性﹐臨臥時貼齗上數次﹐效。

凡得此候﹐多因气虛受寒﹐及有宿滯﹐畱而不去﹐積溫成熱﹐虛熱之气上蒸﹐或食甘酸鹹膩之物﹐而脾𨿽喜甘﹐積滯日久﹐蘊熱上燻於口﹐致齒焦黑爛﹐間出淸血﹐血聚成膿﹐膿臭成虫﹐侵蝕口齒﹐甚至腮頰穿破﹐乳食不便﹐面色光浮﹐气喘熱作﹐名走馬疳。治之之法﹐先去積熱﹐用當歸散合三稜散﹐水﹑姜﹑棗煎服﹔次投蘆薈丸﹑玉露飲﹐及以溫鹽水灌漱。或軟雞翎蘸鹽水拂洗﹐略拭漧﹐仍以燒鹽散﹑內金散﹑密陀僧散敷之。若經久不愈者﹐敷於唇之上下﹐及成崩砂證﹐或穴發漏腮﹐齒落骨露﹐飲食減少﹐气促痰鳴﹐必致危矣。

口齒疳﹐其候唇口癢痛﹐牙齒峭黑﹐舌上生瘡﹐腦中幹熱﹐齗肉赤爛﹐頰腫齒疼﹐熱毒燻蒸﹐口多臭气。

此乃走馬疳之輕而慢者。《聖惠》形容似太過。治法宜淸胃散﹑甘露飲內服﹐外用炒黑五倍子﹑綠礬燒紅﹑人中白等分﹐入冰片少許揩牙﹐或加檳榔末殺虫亦得。

鼻疳之候﹐小兒乳食不調﹐上焦壅滯﹐令疳虫上蝕於鼻也。其候鼻中赤癢﹐壯熱多啼﹐皮毛幹焦﹐肌膚消瘦﹐咳嗽上气﹐下利無常﹐鼻下連唇﹐生瘡赤爛﹐故曰鼻疳也。

疳濕之病﹐多因久利﹐脾胃虛弱﹐腸胃之間虫動﹐侵蝕五臟﹐使人心煩懊悶。其上蝕者則口鼻齒齗生瘡﹐其下蝕者則肛門傷爛﹐皆難治。或因久痢﹐或因髒熱嗜眠﹐或好食甘美之食﹐並令虫動﹐致生此病也。

小兒嗜食甘味﹐多動腸胃間諸虫﹐致今侵蝕臟腑﹐此猶是﹝上匿下虫﹞也。凡食五味之物﹐皆入於胃﹐其气隨其臟腑之味而歸之。脾與胃爲表裏﹐俱象土﹐其昧甘﹐而甘味柔潤於脾胃﹐脾胃潤則虫動﹐虫動則侵蝕成疳也﹐但虫因甘而動﹐故名之爲疳也。若虫蝕下部﹐則肛門生瘡爛開﹐急者數日便死﹐宜速療之。

凡小兒乳食不節﹐冷熱相乖﹐傷於臟腑﹐致疳气也。若脾胃虛弱﹐則哺乳不消﹐大腸虛寒﹐遂變泄痢。因其久痢不止﹐腸胃俱虛﹐爲水濕所乘﹐腹內虫動﹐侵蝕下部﹐故名疳痢濕﹝上匿下虫﹞也。

夫小兒疳瘡生於面鼻上﹐不癢不痛﹐常有汁出﹐汁所流處﹐隨卽成瘡﹔亦生身上﹐小兒多患之﹐亦是風濕搏於血气﹐所以不癢不痛﹐故名疳瘡也。

五疳

銅壁山人曰﹕凡治疳不必細分五疳﹐但虛則補之﹐熱則淸之﹐冷則溫之﹔吐則治吐﹐利則治利﹐積則治積﹐虫則治虫。不出集聖丸一方加減用之﹐屢試屢驗。

疳熱

漢東王先生論小兒發熱形瘦﹐多渴喫食﹐不長肌肉者﹐謂之疳熱。凡疳熱當服進食丸磨積﹐仍間服化虫丸﹔後服鱉甲散退熱﹐次服肥兒丸。

疳勞

卽疳熱而骨蒸﹐兼諸咳嗽盜汗等證是也。湯氏鱉甲散﹑豬肚丸皆對証之藥。

疳積

其候面帶靑黃色﹐身瘦肚膨脹﹐發豎身熱﹐肚中微痛。此因疳盛而傳爲此候。治之﹐先用勻气散﹑醒脾散調理二日。後下靑金丹取下疳積﹐再下勻气醒脾散補之﹐常服保童丸卽愈。

《玉訣》云﹕疳气腹脹潮熱﹐先與調胃气﹐後與取虛積藥﹐次服疳藥。

疳瀉

先用靑金丹取下疳積﹐後用勻气散﹑香連散﹑乳香散調理﹔瀉止﹐常服保童丸。

《石壁經》云﹕疳瀉因不愼飲食﹐或食交乳致然。腹中有片子或如雞子﹐又加三二指大﹐所以作瀉糞如糟﹐毛髮硬﹐面無光﹐或靑黃色﹐目多仄視。當分水谷﹐仍須溫和藥﹐和气卽愈。若藥熱﹐則作腫而死。

瀉而多食爲虫疳﹐宜殺虫藥﹔瀉而少食爲冷疳﹐宜溫藥。

虛羸

母气不足﹐則羸瘦肉極。

小兒羸瘦﹐不生肌膚﹐皆爲脾胃不和﹐不能飲食﹐故血气衰弱﹐不能榮於肌膚也。挾熱者﹐卽溫壯身熱﹐肌肉微黃﹐其挾冷者﹐卽時時下痢﹐唇口靑白。

小兒經諸大病﹐或驚癇﹐或傷寒﹐或溫壯﹐而服藥或吐利發汗﹐病瘥之後﹐气血尙虛﹐脾胃猶弱﹐不能傳化穀气﹐以榮身體﹐故虛羸也。

更當審其形色﹐察其見證。如面赤多啼﹐心之虛羸也﹔面靑目札﹐肝之虛羸也﹔耳前後或耳下結核﹐肝經虛火也﹔頸間肉裹結核﹐食積虛熱也﹔面黃痞滿﹐脾之虛羸也﹔面白气喘﹐肺之虛羸也﹔目睛多白﹐腎之虛羸也。仍審相勝而藥之。又寒熱二證﹐不可不辧。若腹痛﹐瀉利淸白﹐不渴喜熱﹐此屬寒證﹐𨿽在夏月﹐宜木香丸。身熱煩躁﹐瀉利焦黃﹐作渴喜冷﹐此屬熱證﹐𨿽在冬月﹐宜胡黃連丸。皆捨時從証之治法也。

丁奚

小兒丁葵病者﹐由哺食過度而脾胃尙弱﹐不能磨消故也。哺食不消﹐則水谷之精減損﹐無以榮其气血﹐致肌肉消瘠。其病腹大﹐頸小﹐黃瘦是也。若久不瘥﹐則變成谷癥傷飽﹑哺露病﹐一名丁奚﹐三種大體相似﹐輕重立名也。

凡小兒或因吐而瀉久不瘥﹐或病退不能行﹐膝大脛小﹐號曰丁奚。七成以下號鼓槌風﹐十五以下名鶴膝風。蓋此並是風冷傷於腎所致﹐腎主骨故也。

疳脹﹑丁奚﹐辧證云﹕小兒腹大﹐如有靑筋見﹐卽曰疳脹。如無靑筋﹐乃名丁奚﹐是因過飽傷食而得之。

丁奚者﹐亦久積成疳之證﹐皆因飲食過傷於脾胃﹐脾胃虛﹐不能磨化飲食﹐飲食漸減﹐無以生其气血。面白色慘﹐潮熱往來﹐腹大而多靑筋﹐手足如筒﹐顱顖開解﹐頸項小而身黃瘦。先投萬應丸﹔次參苓白朮散﹐早晨一服﹐與養胃气﹔及醍醐散進食﹐食後下烏犀丸三粒﹐至五粒﹐助脾化食。此卽用迎奪之法。間投醒脾散﹑沈香檳榔丸﹑木香莪朮丸﹐次第調理。有渴瀉腹痛﹐千金膏亦好。若脾气稍和﹐飲食漸進﹐再以化癖丸﹑快活丸常服﹔或用烏犀丸略下二三行﹐勻气散止補。有寒熱往來﹐柴胡飲主之。腹脹投南星腹皮散。有餘熱﹐麥芽﹑柳枝煎湯﹐調三解散。有虫﹐下使君子丸。斯疾得之非一朝一夕﹐然施治之法﹐亦須漸漸令其平復﹔欲求速效則難矣。凡雞﹑酒﹑羊﹑面﹑魚﹑酢﹑甘甜﹑生冷﹑毒物﹐宜忌之。

哺露

哺露者﹐因乳哺不消﹐脾胃衰弱﹐漸不能食﹐血气減損﹐肌肉不榮﹐柴骨羸露﹐吸吸苦熱﹐謂之哺露也﹐宜麝香進食丸。

哺露者﹐亦由乳哺不節﹐損於脾胃﹐脾胃損而飲食減﹐形容羸瘦﹐則臟腑之气不能宣通﹐時間有熱﹐謂之哺露。此候與丁奚相去不遠﹐但食多吐逆﹐髒气虛冷﹐而泄瀉無度﹐糞中有虫。治法同前丁奚證藥﹐惟加養髒湯服之。

醫學綱目【明樓英】

十二無辜疾證

天弔鵝口木舌懸癰重齶胡孫噤臍風撮口重舌乳淵龜胸著噤

五疳

心疳者﹐苦要驚啼﹐常只喫水﹐少食辛味﹐耳邊有靑脈﹐舌上有焦點者﹐不治。

肝疳者﹐目帶靑﹐左脇下硬﹐多吐沫﹐眼頭黑者﹐不治。

脾疳者﹐肚大靑筋﹐唇口無血色﹐人中平﹐下痢不止者﹐不治。

肺疳者﹐咳逆气急﹐瀉白水﹐身上黑斑者﹐不治。

腎疳者﹐要喫鹹酸﹐喫水不住﹐小便如粉汁﹐齒黑有瘡骨出﹐耳幹腦焦﹐不治。

小兒衛生總微論方【宋撰人未詳】

五疳

小兒疳病﹐諸論叢雜﹐惟五疳之說爲當。其證候外則傳變不同﹐內則悉屬五臟。一曰肝疳﹐其候搖頭揉目﹐白膜遮睛﹐徧身多汗﹐喜覆面而臥﹐眼中濇癢﹐色澤靑黃﹐發豎頭焦﹐筋靑腦熱﹐腹中積聚﹐下痢頻多﹐日漸羸瘦。二曰心疳﹐其候渾身壯熱﹐頰赤面黃﹐心胸膈脘煩躁滿悶﹐口舌生瘡﹐盜汗多驚﹐下痢膿血﹐神彩衰耗。三曰脾疳﹐其候腹大如鼓﹐上多筋脈﹐喘促气粗﹐心腹壅脹﹐多啼咳逆﹐水穀不消﹐唇口漧燥﹐好食泥土﹐情意不樂﹐憎明好暗﹐痢多酸臭﹐肌肉內消﹐形枯力劣﹐甚則大肉陷下。四曰肺疳﹐其候咳嗽气逆﹐皮毛焦落﹐咽喉不利﹐揉鼻咬甲﹐口鼻生瘡﹐腹內气脹﹐乳食不進﹐大腸不調﹐泄痢不常﹐憎寒體栗﹐糞中米出﹐洞下白泔。五曰腎疳﹐其候上熱下冷﹐寒熱時作﹐齒齗生瘡﹐耳焦腦熱﹐手足逆冷﹐吐逆滑泄﹐下部生﹝上匿下虫﹞﹐脫肛不收﹐夜啼饒哭﹐漸成困重﹐甚則髙骨乃敗。小兒疳疾﹐乃與大人勞瘵相似﹐故亦名疳勞。大人勞者﹐因腎臟虛損﹐精髓衰枯﹔小兒疳者﹐因脾臟虛損﹐津液消亡。病久相傳﹐至五臟皆損也。大人勞疾﹐骨削而气耗﹔小兒疳疾﹐腹鼓而神羸。以其病之始也﹐其髒之傳受不同故也。至於傳久﹐五臟皆損則一也。故五損者﹐經言一損於皮毛﹐皮聚毛落﹐肺也﹔二損於血脈﹐血脈虛少不能榮於臟腑﹐心也﹔三損於肌肉﹐肌肉消瘦﹐飲食不爲肌肉﹐脾也﹔四損於筋﹐筋緩不能自收持﹐肝也﹔五損於骨﹐骨痿不能起於牀﹐腎也。病極則大肉陷下﹐髙骨敗壞﹐以至死矣。凡小兒有疾﹐多是上下所壞。小兒臟腑嫩軟﹐易虛易實﹐於一切諸病悞行轉下﹐致脾胃虛弱﹐津液內耗﹐皆能成疳。且如潮熱日中時發者﹐是脾臟虛心臟實【日中乃心用事之時﹐】而內發其熱﹐法當先補其肝母【肝乃心之母也﹐】肝實而後瀉心﹐心得母气則平而潮熱乃愈。醫見潮熱﹐妄謂其實﹐便以大黃﹑牙硝等冷藥利之﹐利旣多而不能禁﹐則津液內亡﹐漸成疳也。又如癖病發作﹐寒熱飲水﹐脇下有形而硬痛﹐法當用藥漸消磨之。醫見有癖﹐便以巴豆﹑硇砂輩快藥下之﹐下旣多而津液耗﹐則漸成疳也。又如傷寒五六日之後﹐有下證﹐因以冷藥下之太過﹐致脾胃虛而津液耗﹐卽便引飲不止而熱生﹐如此則熱气內耗於津液﹐肌肉外消而羸瘦﹐他邪相干﹐證變百端﹐亦因成疳也。又如吐瀉病久﹐津液耗亡﹐亦能成疳。又如小兒食肥甘物多﹐因傷爲積﹐則蘊痢發熱﹐津液內耗﹐亦能作甘﹐故甘卽疳也。《聖濟經》云﹕肥甘之過﹐積爲疳黃﹐乃謂是矣﹐故諸病皆能成疳也。凡疳之候﹐眼濇多困﹐或生白膜﹐唇口淡白﹐身色黃黑﹐食泥土生米﹐喜臥冷地﹐疥癬頭瘡﹐洞泄靑白黃沫﹐下痢膿血﹐腹滿喘咳﹐耳鼻生瘡﹐發稀作穗﹐頭大項細﹐肚大靑筋﹐腳手垂嚲﹐瘦瘠飲水﹐筋痿骨重﹐形劣尩羸﹐皆其證也。本因脾虛津耗﹐久則傳變而成﹐傳緩者則爲慢疳﹐傳緊者則爲急疳。又當辧認冷熱肥瘦﹕其肥熱疳者﹐乃因食肥甘﹐積聚生熱而作﹐故多病於初也﹐治用黃連丸。其瘦冷疳者﹐乃因轉下瀉痢生冷而作﹐故多病於久也﹐用木香丸。通治冷熱疳者﹐用如聖丸。凡治小兒之病﹐必量虛實冷熱﹐不可妄行轉下﹐恐變生疳也。若病初之脾虛津少﹐發渴欲飲者﹐當生胃中津液﹐煎錢氏白朮散與服。

諸虫

經言人臟腑中有九虫﹐內三虫偏能發動爲病﹐人臟腑實彊﹐則不能爲害﹐若臟腑虛弱﹐則隨虫所動而生焉。故經亦別立三虫之名﹕一曰蛔虫﹐又曰長虫﹐居胃脘之間﹐動則令兒吐靑白沫﹐或吐淸水﹐心腹刺痛﹐若虫貫心者卽死。二曰蟯虫﹐居洞腸之間﹐多則發動﹐爲痔瘻﹝上匿下虫﹞蝕瘡疥痂癩。三曰寸白虫﹐居腸胃之間﹐動則損人精气﹐令腰腳痛弱。更有一虫形若細絲﹐或如馬尾﹐故俗呼馬尾虫。此虫不在九虫之數﹐或云飲食中誤咽油發所變﹐亦居胃中﹐動則令兒腹中攪刺發痛﹐不可忍受。小兒虫動者﹐多病於諸病之後﹐蓋因臟腑虛弱故也。患疳勞吐瀉者﹐尢甚。治法用藥﹐惟每於月初四五日間﹐在五更時服之﹐至日午前﹐虫卽盡下矣。後以平調藥一兩服和之﹐不可多也。

虛羸

小兒虛羸者﹐由諸病之後﹐或誤行轉藥﹐或吐而利﹐致脾胃虛弱﹐不能傳化穀气﹐飲食不入﹐肌膚消瘦﹐乃成虛羸也。古今圖書集成醫部全錄卷四百四十四

小兒諸疳門

方

木香圓【《中藏經》﹐下同】治小兒喫食太早﹐遂成疳疾﹐腹脹疳瀉﹐及釀肚等病。

木香沈香靑皮去白﹐各一錢牽二錢﹐炒肉豆蔻一个面裹煨

右爲細末﹐酢麵糊圓如麻子大﹐二三歲兒服三粒﹐五六歲服五七粒﹐濃煎蘿卜湯下。

玉柱杖散治小兒疳瘦。

黃芪人參白茯苓

右等分爲末﹐每服一錢﹐水一盞﹐煎至六分﹐呷之﹐不拘時。《證治準繩》加白朮。

肥兒丸【《錢氏直訣》﹐下同】治食積五疳﹐頸項結核﹐發稀成穗﹐發熱作渴﹐無辜等證。

川黃連炒神曲炒廣木香各一兩五錢檳榔二十个肉豆蔻二兩﹐泡使君子酒浸麥芽各四兩

右爲末﹐麵糊丸麻子大﹐每服三五十丸﹐米飲下﹔良久﹐用五味異功散一服﹐以助胃气。

九味蘆薈丸治小兒肝脾疳積﹐體瘦熱渴﹐大便不調﹐或瘰癧結核﹐耳內生瘡等證。

蘆薈胡黃連黃連木香蕪荑炒靑皮白雷丸鶴虱艸各一兩麝香三錢

右爲末﹐蒸餅糊丸麻子大﹐每服一二錢﹐空心白湯下。王肯堂曰﹕愚按前方﹐肝脾疳積﹐食積發熱﹐目生云翳﹐或疳熱頸項結核﹐或耳內生瘡﹐肌體消瘦﹐發熱作渴﹐飲食少思﹐肚腹膨脹﹐或牙齦蝕落﹐頰腮腐爛﹐或陰囊玉莖生瘡﹐或胸脇小腹作痛﹐並效。內靑皮以龍膽艸代之﹐麝香不用﹐尢效。

黃連丸治疳勞﹑疳渴﹑幹疳。

川黃連五錢﹐膽汁浸曬瓜蔞根烏梅肉杏仁浸去皮﹐焙石蓮各二錢

右爲末﹐牛膽汁浸糊丸麻子大﹐每服一二十丸﹐煎烏梅姜蜜湯下。

木香丸治冷疳。

木香靑黛檳榔肉豆蔻麝香各一錢半續隨子一兩﹐去油蝦蟆三个﹐燒存性

右爲末﹐蜜丸菉豆大﹐每服三五丸﹐薄荷湯下。湯氏曰﹕小兒冷疳多渴﹐喜臥冷地﹐煩躁啼叫﹐飲食不進﹐漸成羸瘦﹐其候難治﹐有若熱證﹐但大便滑泄﹐百藥不效是也。因一女子百藥俱試而無偶中者﹐竟與錢氏木香丸﹐不數服而愈。自後凡有此證﹐無不獲驗。薛己曰﹕前方消疳淸熱﹐逐水破气之劑。然云冷疳者﹐乃陽气虛而脾胃冷也。其檳榔﹑續隨子﹐恐導損眞陰﹐克伐陽气﹐治當審之﹗

胡黃連丸治熱疳。

胡黃連黃連各五錢朱砂二錢﹐另研

右爲末﹐塡入豬膽內﹐以綫紮定﹐再用杖懸掛銚中﹐淡漿水煮數沸﹐取出研爛﹐入蘆薈﹑麝香各二錢﹐飯糊丸麻子大﹐每服一二十丸﹐米飲下。一方﹐加蝦蟆半兩﹐不燒。薛己曰﹕愚按前證當以本方爲主﹐佐以四君子加蕪荑。脾胃虛甚者﹐以四君子加蕪荑爲主﹐以前丸爲佐。

如聖丸治冷熱疳瀉。

胡黃連川黃連白蕪荑炒﹐各二兩五錢眞麝香五分﹐另研幹蝦蟆五个﹐酒煮杵膏使君子肉一兩

右爲末﹐以蝦蟆膏杵丸麻子大。每服一二十丸﹐煎人參湯下。薛己曰﹕愚按疳之爲患﹐乃肝脾虛熱﹐津液漧涸之證﹐前方乃專於治疳淸熱之劑﹐若脾胃虛弱者﹐當佐以六君子湯調補脾胃﹐使邪气退﹐庶可收全功也。

蘭香散治鼻疳赤爛。

蘭香葉二錢﹐燒灰銅靑輕粉各五分

右爲末﹐幹貼。

白粉散治諸疳瘡。

海螵蛸三分白芨二分輕粉一分

右爲末﹐先用漿水洗﹐拭漧貼。薛己曰﹕按前二方﹐治表之藥。如未愈﹐用四味肥兒丸以治其內。

四味肥兒丸治嘔吐不食﹐腹脹成疳﹐或作瀉不止﹐食積脾疳﹐目生云翳﹐口舌生瘡﹐牙根腐爛﹐發熱瘦怯﹐通身生瘡﹐小便澄白﹐腹大靑筋﹐一切疳證。

黃連炒蕪荑炒神曲麥芽炒﹐各等分

右爲末﹐水糊丸桐子大﹐每服一二十丸﹐空心白滚湯下。

蟾蜍丸治無辜疳證﹐一服虛熱退﹐二服煩渴止﹐三服瀉痢愈。

蟾蜍一枚﹐夏月溝渠中取腹大不跳不鳴身多﹝疒畾﹞者

右﹐取糞蛆一杓﹐置桶中﹐以尿浸之﹐卻將瞻蛛跌死﹐投與蛆食﹐一晝夜﹐用布袋盛蛆﹐置急流中一宿﹐取出瓦上﹐焙榦爲末﹐入麝香一字﹐粳米飯丸麻子大﹐每服二三十丸﹐米飲下﹐其效如神。

蕪荑散治虫動口內流涎。

白蕪荑漧漆炒﹐各等分

右爲末﹐每服五六分﹐米飲下。

安虫散治虫動心痛。

胡粉炒黃檳榔川楝子鶴虱各三錢枯白礬二錢五分

右爲末﹐每服五六分﹐痛時米飲調下。薛己曰﹕按虫動之因﹐多屬胃气虛弱﹐或聞飲食气味而動。前二方乃化虫之劑﹐若因脾胃虛弱者﹐須當調補中气。

大蕪荑湯治小兒脾疳少食﹐發熱作渴﹐大便不調﹐發黃脫落﹐面黑便靑﹐鼻下生瘡﹐能乳嗜土等證。

蕪荑山梔各五分黃蘗甘艸黃連防風各二分麻黃羌活柴胡各三分白朮茯苓當歸各四分

右作二劑﹐水煎。王肯堂曰﹕前方治黃疸土色﹐爲熱爲濕﹐當小便不利﹐今反利者知黃色爲躁﹐胃經中大熱﹐發黃脫落﹐知膀胱腎俱受土邪﹐乃濕熱之證。鼻下作瘡者﹐土逆行﹐營气伏火也﹔能乳者﹐胃中有熱故也﹔喜食土者﹐胃气不足也﹔面色黑者﹐爲寒爲痺。大便靑屬寒﹐褐色血黑色熱蓄血中間﹐黃色腸胃有熱。治法當滋營潤燥﹐內除寒熱﹐外致津液。

祕旨補脾湯治久病面黃肌瘦﹐咬牙目札﹐頭髮稀少﹐誤藥所致。

人參白朮各一錢白芍酒炒白茯各八分陳皮川芎各六分炙甘艸黃芪蜜炙當歸各四分﹐酒洗

右﹐每服二三錢﹐薑水煎。

大黃煎崔知悌方治小兒無辜﹐閃癖瘰癧﹐或煩漧黃聳﹐或乍痢乍瘥﹐諸狀多者。

大黃九兩﹐錦紋新實者﹐若微朽卽不中用﹐削去皮搗篩爲散﹐以好米酢三升和置瓦碗中﹐於大鐺內浮湯上炭火慢煮﹐侯至成膏﹐可丸﹐乃貯器中

右三歲兒一服七丸﹐梧子大﹐日再服﹐以下出靑赤膿爲度。若不下﹐或下少﹐稍稍加丸。若下多﹐又須減之。病重者七八劑﹐方盡根。此藥惟下宿膿﹐不令兒利也。須禁食毒物﹐乳母亦禁之。一加木香一兩半。

豬肚黃連丸【《直指方》】小兒疳熱流注﹐徧身瘡蝕﹐或潮熱肚脹作渴。

豬肚一个﹐洗淨﹐宣黃連五兩切碎﹐水和納入肚中縫定﹐放在五升粳米上蒸爛

右石臼搗千杵﹐或入少飯同杵﹐丸菉豆大﹐每服二十丸﹐米飲下。仍服調血淸心之藥佐之。蓋小兒之病﹐不出於疳﹐則出於熱﹐常須識此。

天麻丸【《原機啟微》﹐下同】治小兒肝疳﹑風疳﹑疳眼。

靑黛黃連天麻五靈脂去石夜明砂炒川芎藭蘆薈各一錢龍膽艸酒拌炒焦防風蟬蛻各一錢半全蠍三个麝香少許幹蟾頭二錢﹐炙焦爲末﹐豬膽汁浸糕﹐丸如麻子大﹐每服十丸﹐薄荷湯下。

二艸散治小兒疳眼睛疼﹐並赤眼腫痛。

甘艸龍膽艸酒炒當歸細辛各一錢爲末﹐三歲兒一錢﹐水半盞﹐砂糖少許﹐煎三分﹐食後服。

生熟地黃散治小兒疳蝕眼患﹐閉合不開﹐羞明畏日﹐或生內障。

生地黃一兩熟地黃一兩麥門冬去心﹐半兩當歸枳殼米泔洗炒防風杏仁甘艸赤芍藥各二錢半爲末﹐每服三二錢﹐黑豆七粒﹐煎豆熟﹐去滓服之。

茯苓燥濕湯治小兒易饑而渴﹐瘦瘠腹脹不利﹐作斯言斯言聲﹐目病生翳﹐睫閉不開﹐眵淚如糊﹐久而膿流﹐俗謂之疳毒眼。

人參一分柴胡四分白朮茯苓薄荷炙艸蔓荊子枳殼各二分澤瀉分半前胡蒼朮獨活川芎三分羌活三分半作一服﹐水一盞﹐煎至七分﹐去滓稍熱服。

右方爲小兒寒暑不調而釀成此證。夫寒暑飲食不節﹐皆能傷動脾胃。脾胃﹐陰陽之會元也。故淸陽下而不升﹐滯陰上而不降。今以白朮﹑人參先補脾胃爲君﹐柴胡﹑甘艸﹑枳殼輔上藥補脾胃爲臣﹐蒼朮燥濕﹐茯苓﹑澤瀉導濁陰下降爲佐﹐然後以羌活﹑獨活﹑防風﹑蔓荊子﹑前胡﹑川芎﹑薄荷諸主風藥以勝濕﹐引淸陽上升爲使﹐此正治神效之方也。

升麻龍膽艸飲子治小兒疳眼﹐流膿生翳﹐濕熱爲病。

升麻二錢麻黃一錢半炙艸穀精艸蛇蛻郁金各半錢黃芩羌活龍膽艸靑蛤粉各三錢爲細末﹐每服二錢﹐熱茶淸濃調服。

右方君以升麻﹐足陽明胃足太陰脾也﹔臣以羌活﹑麻黃﹐風能勝濕也﹔佐以甘艸承和上下﹐谷精艸明目退翳﹐蛇蛻主小兒驚疳等疾﹔使以靑蛤粉治疳止利﹐川郁金補血﹐龍膽艸療眼中諸疾﹐黃芩除上熱目內赤腫﹐火炒者妙。龍膽艸性已苦寒﹐恐重之則又過於寒也。

胡黃連丸【《平治會萃》】治疳病。

胡黃連半錢﹐去果積阿魏一錢半﹐酢煮﹐去肉積神曲炒﹐去食積黃連各二錢半﹐炒﹐去熱積麝香四釐

右爲末﹐豬膽汁丸如黍米大﹐每服二十丸﹐白朮湯下。

大肥兒丸【《癘瘍機要》】治脾疳飲食少思﹐肌肉消瘦﹐肚大頸細﹐發稀成穗﹐項間結核﹐發熱作渴﹐精神倦怠﹐便去酸臭﹐愛食泥土﹐或口鼻頭瘡﹐或肚見靑筋﹐嚙齒下痢﹐便白五疳。卽四味肥兒丸﹐加幹蟾一兩﹐蕪荑五錢。

雄黃解毒丸【《片玉心書》】下痰去熱﹐追虫打積。

雄黃一錢﹐另研郁金三錢巴豆霜二錢共爲末﹐米糊丸如粟大。痰涎壅甚﹐竹葉湯下。積痛﹐茴香湯下。纏喉風﹐白水化開吐痰。虫痛﹐苦楝子根白皮湯下。

蠍虎丹【《奇效良方》】治一切疳瘦下痢﹐證候全備﹐及無辜疳毒如邪病者。

幹雄蠍虎一个﹐微炒蝸牛殼蘭香根靛花雄黃麝香各一分龍腦半分

右各爲末﹐米醋煮糊丸黍米大﹐每用脂麻湯下十丸﹐日三服﹐取效。

肥兒丸【《嬰童百問》﹐下同】治疳多因缺乳﹐食肉太早﹐或患臟腑胃虛。療諸般疳化虫﹐治黃瘦肚急﹐消疳。可常服之﹐退疳熱。

黃連【《局方》加肉豆蔻】陳皮去白﹐《局方》用木香神曲【《局方》有使君子】麥牙各一兩﹐《局方》加稜朮白蕪荑半兩﹐《局方》用檳榔川楝子一兩﹐去核炒

右爲末﹐神曲糊丸麻子大﹐每服三十丸﹐空心米飲吞下。

又

三稜蓬朮川楝子龍膽黃連各四錢柴胡地骨皮各半兩枳殼麩炒麥芽當歸各三錢白蕪荑二錢蘆薈木香各一錢

右爲末﹐神曲糊丸麻子大﹐每服三十丸﹐米飲下。

胡黃連丸治嬰兒一切疳疾﹐及一切虛痢﹐他藥無功﹐此藥極效。

胡黃連川黃連蘆薈肉豆蔻煨桂心人參朱砂麝香使君子木香鉤藤龍齒白茯苓各等分

右爲末﹐取豶豬膽兩枚﹐裂汁和末﹐令勻﹐卻入袋內盛之﹐以繩紮定﹐湯煮半日﹐取出切破袋子﹐更入茛菪子二錢微炒﹐黃丹一錢﹐二味別研如粉﹐入前藥和勻﹐搗五百杵﹐爲丸如菉豆大。但是疳與痢﹐用粥飲下五七丸﹐幼者三丸。不喫粥飲﹐乳頭令吻。能治一十二種疳痢﹐及無辜疳之證﹐功效非常。

吳希亮疳方治一切疳。

三稜煨蓬朮煨神曲炒麥芽炒﹐各半兩靑皮陳皮烏梅肉蕪荑仁胡黃連百艸霜雷丸各三錢元胡索甘艸各二錢巴豆五十粒

右爲末﹐合了﹐先用一兩﹐入巴豆五十粒﹐丸麻子大﹐每服五七丸﹐米湯下﹐大小以意增減。加川楝子﹑使君子亦可。

地黃丸治腎疳。

熟地黃八錢赤茯苓山茱萸肉當歸川楝肉丹皮山藥澤瀉使君子各三錢

右爲末﹐蜜丸如桐子大﹐每服三丸﹐溫水化下。

生熟地黃湯治疳眼閉合不開﹐內有蒙霧。

生地黃熟地黃各半兩川芎赤茯苓枳殼炒杏仁水浸去皮川黃連半夏曲天麻地骨皮甘艸炙當歸各二錢半

右銼碎﹐每服二錢﹐姜三片﹐黑豆十五粒﹐水一盞﹐煎至六分﹐空心溫服。

脾積丸治疳極妙。

山楂子靑者多用香附子烏藥紫金皮砂仁生甘艸各等分

右爲末﹐山楂子生用搗碎成末﹐米糊丸桐子大﹐米飲下三五十丸。大人小兒皆可服。

嚏疳散治疳。

蘆薈川黃連各一錢瓜蒂豬牙皂角蝦﹝虫麻﹞灰各半兩麝香少許

右末﹐吹入鼻內﹐嚏出可療。

脂連丸治五疳潮熱﹐肚脹發焦。

胡黃連五靈脂

右爲末﹐獖豬膽汁丸麻子大﹐每服十五丸﹐米飲下。五疳潮熱﹐愼勿用大黃﹑黃芩。

五疳良方

川黃連蕪荑仁神曲炒麥芽炒陳皮木香蝦﹝虫麻﹞灰各一兩使君子三十个﹐煨去殼生肉豆蔻二个雞心檳榔二个麝香一字

右爲細末﹐雄豬膽二个取汁﹐入好酒﹐打淸麵糊丸芥子大﹐每服十五丸﹐米飲下。

茯苓丸治心疳與驚疳。

茯苓蘆薈琥珀研黃連淨赤茯苓鉤藤皮遠志肉姜制焙漧蝦﹝虫麻﹞灰各二錢石菖蒲一錢麝香少許

右爲末﹐粟米丸麻子大﹐每服十丸﹐薄荷湯下。

神效換肌丸治小兒脾疳肌瘦﹐潮熱盜汗﹐欲食易傷﹐臟腑不調﹐泄瀉糟粕不化﹐頭大腹急。

川黃連炒鱉甲酒炙肉豆蔻煨使君子神曲炒麥芽炒﹐各半兩眞麝香另研﹐半錢訶子肉一錢半

右爲末﹐麵糊丸如芥子大﹐米湯下﹐量大小加減。

地黃淸肺湯治肺熱疳﹝上匿下虫﹞﹐咳嗽气逆﹐多啼﹐壯熱惡寒。

桑白皮炒﹐半兩紫蘇前胡防風赤茯苓黃芩天門冬去心當歸連翹桔梗生地黃炙甘艸各二錢五分

右銼﹐每服二錢﹐水煎﹐食後服。

靈脂丸治脾疳食疳。

白豆蔻麥芽炒五靈脂縮砂仁蓬朮煨靑皮使君子橘紅蝦﹝虫麻﹞炙焦﹐各二錢

右爲末﹐米糊丸麻子大﹐每服十丸﹐米湯下。

下虫丸治疳蛔諸虫。

苦楝根皮酒浸焙綠色貫眾木香蕪荑焙桃仁檳榔各二錢鶴虱炒輕粉各半錢幹蝦﹝虫麻﹞炙焦﹐三錢使君子五十个﹐煨取肉

右爲末﹐飛麵糊丸麻子大﹐每服二十丸﹐天明淸肉汁下。治脊疳兼疳勞﹐加當歸﹑川黃連﹐各二錢半。

龍膽丸治腦疳腦熱餅瘡。

龍膽艸川升麻苦楝根皮赤茯苓蘆薈防風油發灰各二錢靑黛黃連淨﹐各三錢

右爲末﹐豬膽汁浸糕丸麻子大﹐每服二十丸﹐薄荷湯下﹐食後仍以蘆薈末入鼻。

香蔻丸治疳瀉。

黃連三錢﹐炒生肉豆蔻木香訶子煨砂仁茯苓各二錢

右爲末﹐揉飯丸麻子大﹐每十五丸﹐食前米飲下。

木香丸治疳痢冷熱不調﹐五色雜下﹐裏急後重。

黃連淨﹐三錢木香紫厚朴薑汁炒砂仁夜明砂隔紙炒﹐各二錢訶子肉一錢半

右爲末﹐粳米飯丸麻子大﹐每服十五丸﹐榦艾葉﹑生薑煎湯﹐食前溫服。

褐丸子治疳腫脹。

萊菔子炒﹐一兩陳皮靑皮去白檳榔黑牽牛取淨半生半炒五靈脂赤茯苓蓬朮煨﹐各半兩木香二錢半

右爲末﹐麵糊丸如菉豆大﹐每服十五丸﹐紫蘇葉白湯送下。

黃芪湯治疳勞咳嗽不定﹐虛汗骨蒸﹐渴而復瀉﹐乳食遲進而不克化。

黃芪蜜炙當歸川芎白芍藥生地黃蝦﹝虫麻﹞去足炙焦鱉甲酢炙焦﹐各三錢人參白茯苓陳皮半夏曲柴胡使君子甘艸炙﹐各一錢

右銼散﹐每服二錢﹐姜﹑棗煎﹐食前服。

鱉血煎治疳勞。

白蕪荑柴胡川芎各一兩人參半兩使君子二十一个胡黃連川黃連各一兩

右用鱉血一盞﹐吳茱萸一兩﹐拌和二黃連﹐淹一宿﹐次早炒幹﹐揀出茱萸並血﹐只用二連同余藥末﹐粟米飯糊丸麻子大﹐每二十丸﹐食前服。

蚵蚾丸治無辜諸疳﹐一服虛熱退﹐二服煩渴止﹐三服瀉痢住。

蟾蜍一枚﹐夏月溝渠中取腹大不跳不鳴﹐其身上多癩磊者胡黃連三錢

右取糞虫一杓置桶中﹐以尿浸之﹐桶上要幹﹐不與虫走﹐卻將蟾蜍打死﹐頓在虫中﹐任與虫食一日一夜。次以新布袋包系定﹐置之急流水中浸一宿﹐取出﹐瓦上焙漧﹐共爲末﹐入麝一字﹐研勻﹐揉飯糊丸﹐麻子大﹐每二三十丸﹐米飲下。一本無胡黃連。一名蚵蚾丸﹐一名蟾蜍丸。

君朴丸治小兒諸疳﹐小便白濁﹐久則黃瘦﹐不長肌肉。

使君子煨厚朴制黃連各一兩木香三錢

右爲末﹐糊丸如小豆大﹐三歲三十丸﹐米湯下三五服效。

紫霜丸治小兒因母復胎﹐致有寒熱羸瘦﹐曰繼病。

代赭石煆酢淬七次赤石脂研末﹐各一兩杏仁去皮尖巴霜去油﹐各五十枚

右先將杏仁﹑巴霜入乳缽內﹐細研如膏﹐卻入代赭石脂末研勻﹐以湯浸蒸餅爲丸如粟米大﹐一歲服五丸﹐米飲吞下﹔一二百日內兒三丸﹐乳汁下。更宜量其虛實加減﹐微利爲度。此藥兼治驚痰諸疾﹐𨿽下﹐不致虛人。

益黃散治小兒吐瀉脾虛不食﹐米谷不化﹐困倦力少﹐滑腸夜起﹐並疳虛盜汗﹐並治涎唾流出。

陳皮一兩丁香二錢﹐一用木香訶子炮去核靑皮去穰甘艸炙﹐各半兩

右爲末﹐每服二錢﹐水一盞﹐煎三分﹐食前服。

消乳丸

砂仁橘皮三稜炒蓬朮炒神曲炒麥芽炒﹐各半兩香附子炒﹐一兩

右爲末﹐麵糊丸麻子大﹐食後白湯送下。

龍膽湯治小兒因乳母復受胎孕﹐令兒漸漸消瘦﹐骨立毛豎﹐竟成瘵疾﹐名曰鬾病﹐此方大效。

龍膽艸鉤藤鉤柴胡黃芩白芍藥茯苓生甘艸各半兩蜣螂二枚﹐去翅足炙大黃煨﹐二錢半

右銼散﹐每服二錢﹐水一盞﹐煎半盞服之﹐以漸加服﹐得利卽止。《直指方》加防風﹑麥門冬以導心熱﹐黃芩減半﹐北棗煎服。去蜣螂虫亦可。

十全丹治丁奚哺露。

靑皮陳皮川芎五靈脂蓬朮白豆蔻檳榔蘆薈各半兩使君子焙蝦﹝虫麻﹞灰木香各三錢

右爲末﹐豬膽汁浸糕糊丸麻子大﹐每二十丸﹐米飲下﹔有熱﹐薄荷湯下。

又治丁奚哺露。

檳榔枳殼麩炒靑皮陳皮三稜煨蓬朮煨砂仁炒﹐各半兩丁香二錢五分木香二錢香附一兩﹐炒

右爲末﹐神曲糊丸黍米大﹐空心食前下一百丸。

消食丸治小兒乳哺飲食﹐取冷過度﹐冷气積於脾胃﹐胃爲水谷之海﹐脾气磨而消之﹐胃气調和﹐則乳哺消化﹐脾傷於冷﹐則宿食不消。此藥寬中快气﹐消乳食﹐正顏容。

縮砂仁橘皮三稜煨蓬朮煨神曲炒麥芽炒﹐各五錢香附炒﹐一兩

右爲末﹐麵糊丸菉豆大﹐食後紫蘇湯下二十丸。

鱉甲丸治小兒無辜疳﹐腹中毒气﹐四肢瘦弱。

鱉甲酢塗炙令黃去裙襕黃連枳殼麩炒夜明砂微炒﹐各一兩訶藜勒二枚一生一熟麝香一字蠍虎一枚﹐微炙

右爲末﹐煉蜜丸如菉豆大﹐每以粥飲下五丸﹐日三服﹐量兒大小加減服之。

蒸雞丸治小兒疳勞﹐骨蒸潮熱﹐盜汗瘦弱﹐腹急面黃﹐食不生肌肉﹐日夜啼﹐多渴少食。

黃連二兩鶴虱蕪荑各半兩柴胡秦艽知母丹參使君子去殼﹐一兩

右爲末﹐黃雄鷄一隻﹐約斤余﹐籠之﹐專以火麻子飼之﹐至五日後﹐去毛令淨﹐於背上開孔﹐去腸肚淨﹐拭漧﹐令前藥入雞腹內﹐以綫縫之。小甑先以黑豆鋪甑底﹐厚三寸﹐安雞在甑中﹐四旁將黑豆圍裹﹐上以黑豆蓋之﹐自日出蒸至晚﹐候溫冷﹐取雞淨肉﹐研和得所﹐如硬入酒麵糊同藥末爲丸﹐如小豆大﹐二歲二十丸﹐以意加減﹐米湯下無時。如十五歲﹐以溫酒送下。忌食豬肉雌雞肉。

黃雞煎丸

柴胡知母秦艽川楝肉炒宣連各一兩胡連蘆薈鶴虱蕪荑檳榔丹參川芎神曲麥芽炒靑皮五靈脂各半兩使君子肉一兩半水銀粉一錢麻子五兩黑豆五升

右藥依前方修合。

梅肉丸治小兒諸疳煩渴﹐飲水不止。

龍膽艸定粉烏梅肉炒黃連蒸﹐各等分

右爲末﹐煉蜜丸黍米大﹐每服二十丸﹐溫水送下。

竹葉湯治傷表裏俱虛﹐及諸煩不安。

石膏二兩半夏四錢人參甘艸各二錢麥門冬六錢

右銼散﹐每服二錢﹐水一盞﹐靑竹葉﹑生薑各四片﹐粳米七十粒同煎。嘔加竹葉﹑生薑。

四君子湯治榮衛俱虛﹐臟腑怯弱﹐不食瀉痢。

人參茯苓白朮甘艸各等分

右爲末﹐每服二錢﹐水一盞﹐煎七分﹐通口服﹐不拘時。鹽少許﹐白湯點服﹐溫和脾胃﹐進飲食﹐辟寒邪﹐障霧气。

參苓白朮散治脾胃虛弱﹐飲食不進﹐多困少力﹐煩滿痞噎﹐心忪气喘﹐嘔吐泄瀉﹐及傷寒咳嗽。此藥中和不熱﹐久服養气育神﹐醒脾悅色﹐順正辟邪。

白扁豆斤半﹐薑汁浸去皮微炒人參白茯苓白朮甘艸炙山藥各二斤蓮肉桔梗薏苡仁砂仁各一斤

右爲末﹐每服二錢﹐棗湯調下﹐小兒量大小加減。

橘連丸治瘦。久服消食和气﹐長肌肉。

廣陳皮黃連各一兩﹐去須

右爲末﹐別研入麝半錢﹐用豬膽七个﹐分藥入膽內﹐將水煮﹐候臨熟﹐以鍼微札破﹐以熟爲度﹐取出﹐以粟米粥和丸如菉豆大﹐每服二三十丸﹐米飲下﹐量大小與之﹐無時。

快活丸治脾胃虛弱﹐𨿽進乳食﹐則遲化而中滿﹐嘔吐肚急﹐面黃肚疼﹐臟腑不調﹐寬中快膈﹔亦治大人十噎五隔﹐並宜服之。

檀香益智仁蓬朮各五錢三稜一兩砂仁姜黃甘松白豆蔻甘艸各一兩半陳皮七錢香附子三兩

右爲末﹐滴水丸麻子大﹐每服三五十丸﹐姜湯白湯任下。

全胃湯【《明醫雜著》﹐下同】治小兒大病後面黃肌瘦﹐目時動﹐齒微咬﹐發稀少﹐未能大行﹐因誤服解表瀉利傷克諸藥而致者﹐宜長緩調理﹐復全胃气。

白朮一錢二分白芍藥酒炒白茯苓各八分人參陳皮川芎各六分炙艸黃芪蜜炙當歸酒洗﹐各四分半夏山楂各六分

右﹐用姜﹑棗水煎服。

白朮湯治小兒大便色泔白﹐及小便濁﹐或澄之如米泔者﹐此疳病也。

白朮黃連薑汁炒白茯苓澤瀉山楂白芍藥炒﹐各一錢靑皮四分甘艸三分

右﹐薑水煎服。薛己曰﹕按前證﹐若因脾气虛而兼濕熱者﹐宜用四味肥兒丸﹔若兼泄瀉﹐當以自朮湯間服。

治疳丸小兒要藥。

胡黃連蘆薈使君子黃連炒﹐各五錢神曲炒﹐一兩眞阿魏靑黛淨﹐二錢﹐另研麝香少許﹐另研

右爲末﹐稀糊丸黍米大﹐每服十丸﹐淸湯下。薛己曰﹕按前方乃肝脾疳証之藥也。或內疳﹐或瘡發於外﹐亦效。蓋疳幹也﹐或因哺食太早﹐或因恣食甘肥﹐或因峻劑﹐重亡津液﹐虛火上炎﹐或因乳母飲食起居﹐七情勞役所致。

淸中解郁湯治小兒脾弱﹐飲食停滯﹐郁熱生痰﹐或身發赤暈。

白朮茯苓陳皮山梔炒山楂神曲炒麥芽炒川芎桔梗甘艸炒﹐各五分

右﹐每服二錢﹐水煎。

芪歸湯【《證治準繩》﹐下同】治小兒稟弱﹐痘瘡出不快者﹐及肝虛目視不明

黃芪一兩﹐蜜水塗炙當歸酒洗焙漧白芍藥川芎各半兩甘艸三錢﹐炙

右件﹝口父﹞咀﹐每服二錢﹐水一盞﹐煎七分﹐無時溫服。

熊膽天麻丹治風疳羸瘦﹐搖頭揉目﹐百脈拘急。

天麻羌活眞熊膽蟬殼使君子去殼胡黃連各一兩蘆薈幹蟾酥炙黃﹐各半兩

右件搗羅爲細末﹐粳米飯和如黍米大﹐每服十粒﹐煎荊芥湯下﹐量兒大小加減。

人參散補虛﹐調胃气﹐進乳食﹐止吐瀉。

人參白茯苓白蓮子肉去心炒﹐各一分黃芪半兩﹐捶蜜炙炙艸二錢

右爲末﹐每服嬰孩一字﹐二三歲半錢﹐四五歲一錢﹐以水一藥注﹐或半銀盞﹐入棗子半片﹐煎十數沸服。

肝疳方莊氏第六候﹐頭面生瘡﹐毛髮稀焦。

肉豆蔻蟾灰全者各一个桔梗茯苓煨大黃煨﹐各一兩龍腦麝香各一錢

右爲末﹐軟飯丸麻子大﹐粟米飲下三丸﹐只可兩服。

通神丸治小兒手足動﹐眼目不開﹐有時自笑﹐或卽嗔怒﹐兼多驚﹐手指甲靑﹐形狀似死﹐人妄稱天釣。

茯苓龍齒煨﹐半兩鉛丹胡黃連各一分銀箔五片麝香一錢釣藤一兩﹐煨

右爲末﹐煉蜜丸麻子大﹐每十丸﹐米飲下。莊氏第二十二候用此方。

金箔茯苓散第三風疳﹐小兒手足拘攣﹐眼目不開﹐有時自笑﹐或嗔怒驚叫﹐手爪甲靑﹐狀似鬼形﹐又似天釣﹐須服此。

金箔五片茯苓牛膝胡黃連各一兩龍骨一分木香麝香各一錢

右件爲末﹐每服一字﹐米飲下﹐日二服。忌油膩。

朱砂安神丸治心疳怔忡﹐胸中痞悶。

朱砂四錢當歸黃連生地各半兩甘艸二錢半

右爲末﹐蜜丸梧子大﹐每服三十丸﹐睡前白溫水送下。

茯神湯治心气不足﹐虛而驚悸﹐日常煩哭﹐及嬰孩生下﹐羸瘦多驚。宜子母同服﹐自然有效。

茯神一兩人參當歸酒洗﹐各半兩炙艸二錢

右件﹝口父﹞咀﹐每服二錢﹐水一盞﹐煎七分﹐無時溫服。有微熱煩躁﹐入麥門冬去心同煎。

張渙參黃丹治驚疳挾熱﹐夜臥驚悸。

幹蠍二十一个﹐微炒天漿子一十四个﹐幹者微炒人參胡連各一兩天竺黃半兩﹐俱爲末﹐次入靑黛朱砂各一分龍腦一錢﹐並細研

右件一處拌勻﹐煉蜜和如黍米大﹐每服十粒﹐人參湯下﹐量兒大小加減。

天竺黃丹

天竺黃一兩﹐細研晚蠶蛾微炒白僵蠶微炒川黃連各半兩。已上搗羅爲細末﹐次用靑黛朱砂麝香各一分﹐並細研

右件拌勻﹐粳米飯和如黍米大﹐每服七粒至十粒﹐煎人參湯下﹐量兒大小加減。

朱砂丸《仙人水鑑》治小兒驚疳﹐五歲至十五歲﹐並宜服之。

朱砂研飛﹐三錢靑黛研淨﹐一兩川黃連郁金爲末夜明砂炒焦黑﹐各半兩麝香熊膽用冷水一雞子殼浸一宿﹐各一錢

右同研如粉﹐次入浸熊膽水和爲丸如菉豆大﹐空心臨臥﹐金銀箔薄荷湯下三丸至五丸。切忌生冷油膩﹐神效。

眞珠散治小兒心疳﹐體熱黃瘦。

眞珠制末麥門冬去心﹐各半兩天竺黃金銀箔各研﹐五十片﹐臨和加入諸藥末內牛黃麝香各細研胡黃連甘艸炙羚羊角屑川大黃炒當歸微炒朱砂雄黃茯神犀角屑﹐各一分

右搗羅爲散﹐每服以茵陳湯調半錢﹐量兒大小服之。

驚疳方朱氏治小兒肚大項小。

釣藤甘艸各二分人參瓜蔞各一分

右件爲末﹐以水一茶碗﹐入藥二錢﹐煎取六合﹐去滓重煎﹐溫服。

蘆薈丸治五疳八痢﹐心臟熱。

蘆薈半兩輕粉靑黛墨

飛面各一錢使君子肉一个蝸牛五个﹐和肉炒焦細研麝香五分

右爲末﹐細研滴水爲丸芥子大﹐生地黃汁化下一丸至二丸﹐薄荷湯下亦得。莊氏第九候用此方。

麝香丸治小兒一切驚疳等病。

龍膽艸胡連各半兩木香蟬脫各一錢瓜蒂龍腦麝香牛黃各一錢﹐並細研

右﹐豬膽爲丸如桐子及菉豆大。驚疳或祕或瀉﹐淸米飲送下﹐小兒五七粒至一二十粒。眼疳豬肝湯下。疳渴燖豬湯下﹐豬肉湯下亦得。驚風發搐﹐眼上竄﹐薄荷湯下一丸﹐更水研一丸滴鼻中。牙疳瘡口瘡研貼。虫痛﹐苦楝根湯或白蕪荑湯送下。百日內小兒﹐大小便不通﹐水研封臍中。有虫候﹐漧漆﹑麝香各少許﹐並入生油一兩﹐煎溫水化下一大丸。慢驚勿服。

睡驚丸治小兒一切驚疳﹐食積風癇之證。

使君子五十个﹐燒墨棗大一塊金銀箔各七片膩粉二錢

右先將使君子存性﹐同墨研細﹐次入金銀箔乳缽內研﹐次入膩粉並麝香少許研﹐令極細﹐稀糊丸如桐子大﹐陰漧﹐每服一丸﹐薄荷湯磨下。一歲以下半丸。一名靑金丹。極效。

奶疳方治小兒因喫著患熱病奶而腹痛﹐並及驚風毒奶﹐便乃下痢吐逆。

桃仁去皮尖炒胡黃連炒﹐各半兩沈香朱砂別研﹐各一分金箔五片

右爲末﹐軟飯丸麻子大﹐米飲下五丸﹐奶汁下亦得。莊氏第十一候用此方。

進食方治小兒胃疳。

胡黃連蘆薈各一分肉豆蔻一个檳榔幹蝦﹝虫麻﹞炙﹐各半个夜明砂半分﹐炒朱砂麝香各半錢

右爲末﹐煉蜜丸菉豆大﹐一歲一丸﹐米飲下﹐乳亦得。如是疳盛﹐次加二丸至三丸﹐取下虫屎爲驗﹐五日一服。

桃花丸治小兒心臟積食﹐熱生疳。

寒水石一兩﹐用炭火燒熟研朱砂半錢﹐細研

右合和﹐如桃花色爲末﹐浸蒸餅丸如粟米大﹐冷水下三五丸﹐服旬日﹐自然安妙。莊氏二十四候用此方。

張渙木香煎治食疳不知饑飽﹐積滯內停﹐腹大腳細﹐痢下無度。

木香銼肉豆蔻去殼﹐各一兩幹蟾二个﹐酥炙胡連使君子肉五靈脂各一兩。已上末﹐次用巴豆七粒去油麝香一分

右件藥同拌勻﹐滴水於石臼中﹐搗一二百下﹐和如黍米大﹐每服二粒至三粒﹐溫生薑湯下﹐乳食後﹐看兒大小加減。

檳榔丹治能食﹐不生肌肉﹐宜常服。

檳榔面裹煨面幹爲度木香胡黃連各一兩代赭石一分﹐研。已上羅末﹐次用麝香研﹐一分香墨燒存性細研﹐一分

右件通拌勻﹐糯米飯丸如黍米大﹐每服十粒﹐煎橘皮湯下﹐食後﹐量小兒大小加減。

肉豆蔻丹肌瘦挾積﹐常服尢佳。

肉豆蔻去殼使君子肉靑橘皮炒黃﹐各一兩牽牛子炒黃﹐一分﹐已上搗羅﹐次入蘆薈一分﹐研麝香一錢﹐研

右件一處拌勻﹐用糯米飯丸如黍米大﹐每服十粒﹐生薑湯下﹐食後﹐量兒大小加減。

聖惠木香丸治小兒食疳﹐腹中多痛﹐大腸或痢﹐鼻癢漧瘦﹐時有體熱。

木香胡黃連蟾頭炙令焦黃麝香蘆薈靑黛雄黃各細研香墨熊膽各一分使君子半兩

右件藥搗羅爲末﹐煉蜜和丸如菉豆大﹐每服以粥飲下五丸﹐量兒大小﹐以意加減。

訶梨勒丸治小兒食疳﹐水穀不消﹐心腹脹滿﹐好喫泥土﹐肌體瘦弱。

訶梨勒皮三分肉豆蔻一枚﹐去殼靑黛麝香蘆薈朱砂各細研熊膽研入﹐各一分

右件藥搗羅爲末﹐都研令勻﹐用酒煮粳米飯和丸如黍粒大﹐每服以粥飲下三丸﹐日二服﹐量兒大小加減服之。古今圖書集成醫部全錄卷四百四十五

小兒諸疳門

方

桃花散【《證治準繩》﹐下同】治小兒食疳腹脹。

桃花一分幹蟾塗酥炙令黃肉豆蔻去殼靑黛細研赤芍藥紫筍茶各半兩

右件藥搗細羅爲散﹐每服以溫粥飲調下半錢﹐看兒大小﹐臨時加減。

孔氏家傳方治小兒脾疳。

胡黃連使君子五味子檳榔各一錢南木香半錢

右爲末﹐粟飯丸如菉豆大﹐飯後與五七丸﹐日三服。

大胡黃連丸治一切驚疳﹐腹脹虫動﹐好喫泥土生米﹐不思飲食﹐多睡吼啀﹐臟腑或瀉或祕﹐肌膚黃瘦﹐毛焦發黃﹐飲水五心煩熱﹐能殺虫進食﹐兼治瘡癬。常服不瀉痢。

胡黃連川黃連去須苦楝子肉各一兩白蕪荑半兩﹐秋初三錢幹蟾頭燒存性研﹐一分麝另研﹐一錢靑黛研﹐一錢半蘆薈另研﹐一分

右先將前四味爲細末﹐豬膽汁和爲劑﹐每一丸如胡桃大﹐入巴豆仁一枚﹐置其中﹐用油單紙一重裹之﹐同米一升許蒸米熟爲度﹐入後四味﹐入面少許﹐糊丸如麻子大﹐與十丸或十五丸﹐淸米飲下﹐食後臨臥﹐日三服。

脾疳方治小兒脾疳面黃﹐多睡﹐手足浮腫。

桑白皮漢防己人參茯苓胡黃連麝香各一分

右爲末﹐煉蜜爲丸如麻子大﹐用米飲下五丸﹐一日二服。莊氏第十候用此方。

又莊氏第二候﹐腳細肚髙﹐胸前骨生﹐愛喫泥土酸鹹﹐日久通身黃﹐時時吐逆下痢﹐腹內疼痛﹐是脾疳﹐宜服。

虎睛一對﹐焙牛黃朱砂麝香各一分桔梗半兩﹐焙

右爲末﹐煉蜜丸﹐生薑湯下三丸至五丸。

又治小兒脾疳瀉血﹐肚大气喘。

丁香白朮土炒龍腦幹蠍胡黃連夜明砂炒﹐各一分

右爲末﹐軟飯丸米粒大﹐蕪荑湯下。

又治小兒通身黃瘦﹐大小便結濇﹐脾所召也。

漢防己炒甘艸炙﹐各一兩桑白皮木通木香各半兩檳榔一个胡黃連一分

右爲末﹐每服一錢﹐水七分盞﹐生薑少許﹐煎至五六分﹐分溫二服。莊氏第十五候用此方。

黃芪散治小兒疳气﹐進飲食。

黃芪五味子厚朴薑汁炙白朮蒼朮芍藥甘艸炙陳橘皮漧薑煨幹蠍當歸各一兩木瓜二兩

右爲末﹐每服半錢﹐米飲調下。

丹溪小兒喫泥方

石膏黃芩陳皮茯苓甘艸白朮

右爲散﹐煎服。

又治小兒喫泥及﹝月襄﹞肚

膩粉一分沙糖和丸如麻子大﹐空心米飲下一丸﹐瀉出土﹐瘥。

蘆薈丸治小兒驚風五疳﹐莊氏第十九候。愛餐生米﹑面﹑炭﹑磚瓦﹐是脾胃疳。

蘆薈胡黃連牛黃天竺黃龍膽艸茯苓各半兩龍腦麝香人參川大黃雄黃各一分生犀角屑二分

右爲末﹐煉蜜丸如菉豆大﹐每服三丸﹐薄荷湯下﹐溫酒亦得﹐化下無妨。

虎睛丸小兒脾疳﹐嘗喫泥土﹐日久徧身通黃﹐醫人不識﹐或呼爲陰黃﹐宜服此。

虎睛一个眞牛膽黃二錢桔梗麝香胡黃連各一錢

右件爲末﹐煉蜜爲丸麻子大﹐每服三丸﹐食前米飲下﹐日二服。

補肺散治久患咳嗽﹐肺虛气促﹐有痰惡心。

阿膠一兩半﹐銼炒白茯苓馬兜鈴去老梗粳米各半兩杏仁二十一粒﹐湯泡去皮尖甘艸四錢﹐炙

右銼﹐每服二錢﹐水一盞﹐煎七分﹐無時溫服。

張渙麝香丹治小兒肺疳﹐皮毛枯燥﹐咳嗽上气。

胡連一兩半夏半兩﹐湯洗七徧紫蘇子微炒五味各一分幹蟾一枚﹐酥炙黃。已上羅末﹐入麝香蘆薈朱砂各細研﹐一分

右件一處拌勻﹐以棗肉和黍米大﹐每服五粒至七粒﹐米飲下﹐量兒大小加減。

靈砂丹因嗽成疳﹐最宜服之。

人參半兩﹐去蘆甜葶藶炒研淨五靈脂胡黃連各一分。已上搗羅爲末﹐入辰砂半兩蘆薈麝香各研細杏仁麩炒去皮尖﹐各一分

右件一處拌勻﹐以粳米飯和如黍米大﹐每服十粒﹐煎人參湯下﹐量兒大小加減。

五靈脂丹久嗽恐成疳﹐常服尢佳。

五靈脂半兩蟾頭一枚﹐酥炙黃蟬殼微炒款冬花各半兩。已上搗羅爲細末﹐次用靑黛雄黃各細研﹐一分

右件藥一處拌勻﹐糯米飯和如黍米大﹐每服十粒﹐煎人參湯下﹐不拘時服﹐量兒大小加減。

胡黃連丸治小兒肺疳﹐不欲乳食﹐時復腹痛。

胡黃連當歸炒訶梨勒皮木香各半兩靑皮蘇子杏仁去皮尖麩炒微黃﹐各一分麝香一錢﹐研

右件搗羅爲末﹐用粟米飯和丸菉豆大﹐每服三丸﹐以粥飲下﹐量兒大小加減。

張國材肺疳方

眞珠七十粒辰砂半錢人參甘艸各二錢麝香半字輕粉五錢白附子一个

右件﹐先將人參甘艸銼碎炒熟﹐白附子炮碾末﹐次研入眞珠﹑辰砂﹑麝香﹑輕粉勻畢﹐每服半錢或一字﹐用金銀薄荷煎湯調服﹐日進一服﹐食後。只三服﹐肺疳立愈。

肺疳方莊氏第三候﹐鼻下赤爛﹐愛揉眼﹐兼血痢﹐是肺疳。乃因喫著乘熱物﹐或病奶所損心肺﹐加之咳嗽﹐更以服涼冷藥過多﹐便上熱下冷﹐漸漸昏沈﹐日夜煩哭。

龍腦朱砂各一分鉤藤元參各一兩胡黃連炮半兩麝香一錢

右爲末﹐煉蜜丸如黃米大﹐米飲下三丸至五丸。

大蟾丸治小兒頭項細﹐心腹脹滿﹐皮膚幹皺﹐毛髮焦黃﹐鼻下赤爛﹐口舌生瘡﹐瀉痢不止﹐日漸羸瘦。

大蟾一个﹐去四足﹐劈開腹﹐去肚腸﹐入胡黃連一兩﹐和在內﹐綫縫合﹐以濕紙三重裹﹐用泥固濟﹐四面令幹﹐微火出陰气﹐更用炭三斤燒令通赤﹐卽焦候冷淨﹐去泥土﹐細研如粉﹐入麝香熊膽蘆薈各半兩右一處細研如泥﹐麵糊丸如麻子大﹐米飲下三丸﹐乳汁亦得。三歲以上加丸。

諸疳方理小兒五疳八痢﹐腹脹羸瘦﹐頭髮焦漧﹐口鼻生瘡。

夜明沙用水淘五次焙白蕪荑與黃連同炒焦黃連各一兩右爲末﹐豶豬膽汁和丸如菉豆大﹐三丸至五丸﹐不計時候﹐麥門冬熟水下。如久患疳气﹐服藥無效﹐或腹脹气促﹐不能飲食﹐米飲下﹐取出疳虫卽瘥。莊氏第八候用此方。

調元散主稟受元气不足﹐顱顖開解﹐肌肉消瘦﹐腹大如腫﹐致語遲行遲﹐齒生遲﹐神色昏慢﹐服之效。

幹山藥五錢人參白茯苓茯神白朮白芍熟地當歸酒洗黃芪蜜炙﹐各二錢半川芎甘艸炙﹐各三錢石膏二錢

右碎﹐每服二錢﹐水一盞﹐姜二片﹐棗一枚﹐煎七分﹐無時溫服。如嬰孩幼嫩﹐乳母同服。

九味地黃丸治腎疳。

熟地四錢五分赤茯山茱萸肉川楝子當歸川芎牡丹皮山藥使君子肉各二錢

右爲末﹐蜜丸桐子大﹐每服八十丸﹐空心溫酒下。

張渙熊膽散治急疳﹐虫傷臟腑﹐上蝕口齒﹐生瘡赤爛﹐世呼爲走馬疳。

莨菪子炒令微黑蝦蟆灰白礬各半兩生硫黃一分。已上搗末﹐入熊膽半兩﹐細研麝香雄黃蘆薈各一分﹐並細研

右件藥﹐一處拌勻爲細末﹐每服一字﹐煎荊芥湯調下。如有瘡處﹐宜薄敷之。如鼻癢﹐卽取少許﹐逐日吹鼻中﹐日三兩上。

熊膽膏截急疳病。

熊膽半兩﹐研蚺蛇膽蘆薈牛黃各一分龍腦麝香各一錢﹐並細研

右件藥都細研﹐以井華水一小盞攪和勻﹐以磁器盛﹐重湯﹐慢火熬成膏﹐每服一豆大﹐薄荷湯化下﹐兼塗患處。一方加黃礬。

立聖膏治急疳侵蝕。

人乳汁半合黃礬一粟大白礬一棗大石膽一豆大

右件藥都研細﹐以綿裹﹐內乳汁中﹐浸經一宿﹐看汁有味﹐慢火熬成膏。每服少許﹐塗於口裏。如鼻中有瘡﹐滴入少許。若有腫處﹐卽以三稜鍼刺破﹐除去血﹐然後卽塗此藥。

二金散治急疳盛毒。

砒霜一分麝香半兩右件藥﹐先將砒霜去紙上炒過後﹐入麝香同研令細﹐每用一字﹐用雞羽掠在瘡上﹐日使三兩度﹐隨時搌去藥﹐無令咽津。

腎疳方治小兒腎疳﹐並疝气偏墜寒熱。

沒藥炮甘艸各二分石硫黃南木香胡連各一分

右爲末﹐用蒸棗肉丸如麻子大﹐蓯蓉湯下三丸﹐可兩服。莊氏第七候用此方。

五疳保童丸治小兒乳食不擇冷熱﹐好餐肥膩﹐恣食甘鹹﹐臟腑不和生疳。

靑黛苦楝根皮夜明砂五倍子蘆薈黃連膽艸蕪荑幹蟾各一分麝少許蟬殼去嘴爪﹐一分豬膽大者五个﹐拌諸藥焙

右件﹐粟米煮糊丸如麻子大﹐一歲兒三丸﹐不拘時﹐米飲下﹐日三服。忌豬肉。

曾氏蘆薈丸主五疳八痢﹐蛔虫﹐臟腑虛弱﹐身體瘦悴﹐頭髮焦疏﹐腹脹靑筋﹐小便白濁﹐渴飲無度﹐洞泄不時﹐谷食難化﹐徧身瘡疥﹐神色漧燥。此藥大能養胃﹐壯气止痢﹐除﹝上匿下虫﹞長肌。

南木香丁香各二錢半訶子去核取肉肉豆蔻各半兩使君子肉蘆薈各四錢棗子肉一兩﹐薄切用瓦盛慢火焙漧

右除使君子肉薄切﹐於乳缽內極細搗﹐仍將前南木香等四味濕面裹煨﹐至香熟取出﹐地上候冷﹐去面銼焙﹐用棗肉﹑蘆薈爲細末﹐再入乳缽﹐同使君子肉杵勻﹐煉蜜丸作麻仁大﹐每服三十丸至五十五丸﹐溫米湯送﹐須是空心服之。兒小﹐米湯化服。

萬應丸治諸疳證﹐胃口有熱﹐飲食不進﹐頭髮作穗﹐面色萎黃。

五倍子去內虫屑胡連靑皮陳皮黃蘗神曲麥芽淨洗焙漧三稜莪朮炮銼蕪荑檳榔膽艸川連肉使君子各一兩

右除檳榔不過火﹑麥芽二味外﹐餘十二味銼碎﹐炒令微焦色﹐候冷同前檳榔﹑麥芽研爲細末﹐水煮麵糊丸麻仁大﹐每服三十丸至五十丸﹐或七十丸﹐溫米淸湯﹐無時送下﹐或空心。兒小者﹐丸粟殼大﹐粒數﹑下法同前。

博濟至聖靑金丹治小兒一十五種風疾﹐五般疳气﹐變蒸寒熱﹐便利棗花糞﹐腳細肚脹﹐肚上靑筋﹐頭髮稀疏﹐多喫泥土﹐撏眉毛﹐咬指甲﹐四肢羸瘦﹐疳蛔咬心﹐瀉痢頻並﹐饒驚多嗽﹐疳蝕口鼻﹐赤臼疳瘡﹐疳眼雀目﹐悉皆能治。

靑黛二分﹐《良方》三分雄黃二分﹐《良方》二兩龍腦少許﹐《局方》一字朱砂一分﹐《良方》一錢膩粉一分﹐《良方》一錢胡黃連二方﹐《良方》二兩熊膽一分﹐同溫水化入藥﹐《良方》一錢麝半分白附二枚﹐《良方》《局方》二錢蘆薈一分﹐《良方》一錢蟾酥一皂子大﹐《局方》一字鉛霜少許﹐《局方》一字水銀一皂子大﹐《局方》一錢﹐同膩扮研不見星

右件一十三味﹐細研杵羅爲末﹐後再都入乳缽內細研令勻﹐用豶豬膽一枚取汁熬過﹐浸蒸餅少許﹐爲丸如黃米大﹐暴漧﹐於瓷器內收密封﹐或要旋取﹐每服二丸﹐各依湯使如後﹕小兒患驚風天弔﹐戴上眼睛﹐手足搐搦﹐狀候多端﹐但取藥一丸﹐用溫水化破﹐滴入鼻中﹐令噴嚏三五徧後﹐眼睛自然放下﹐搐搦亦定﹐更用薄荷湯下二丸。小兒久患五疳﹐四肢瘦小﹐肚髙撏眉﹐喫土咬指甲﹐發稀疏﹐肚上靑筋﹐粥飲下二丸。小兒變蒸寒熱﹐薄荷湯下二丸﹐化破服。小兒久患瀉痢﹐米飲下二丸。小兒久患疳蛔咬心﹐苦楝子煎湯下二丸。小兒患鼻下赤爛﹐口齒疳虫並口瘡等﹐用初胎婦奶汁研二丸﹐塗在患處。小兒患疳眼雀目﹐用白羊子肝一枚﹐以竹刀批開﹐內藥二丸在肝內﹐以麻縷纏定﹐用淘米泔水內煮令熟﹐空腹喫﹐仍令乳母常忌毒魚﹑大蒜﹑雞﹑鴨﹑豬肉等。此藥若小兒常隔兩三日喫一服﹐永無百病﹐不染橫夭之疾。凡有患﹐但與服﹐必有效。

靈苑紅丸子治五疳肥孩兒。

﹝木郁﹞李仁一百粒﹐溫水浸去皮尖坯子胭脂一分麝香半錢﹐別研

右先研﹝木郁﹞李仁細爛﹐次入胭脂﹑麝香同研﹐用粳米飯爲丸如麻子大﹐每服三丸至五丸﹐一日三服﹐用薄荷湯下﹐量兒大小臨時加減丸數。

譚氏蝦﹝虫麻﹞丸治五疳羸瘦﹐毛髮疏稀﹐揉鼻咬甲﹐好食泥土﹐腹大頸細﹐痢如泔澱﹐乳食不消﹐小便白濁。

綠礬半斤﹐爲末棗一升半﹐去核

右先用酢五升﹐並礬煮棗熟後﹐入黃連四兩﹐訶子去核二兩﹐使君子二兩﹐夜明砂二兩﹐幹蝦﹝虫麻﹞四个﹐燒灰存性﹐同搗碎入前藥內攪勻﹐直到幹焦爲度﹐再杵羅爲末﹐棗肉丸如黍米大﹐三四歲每服三十丸﹐米飲下﹐乳食前。

張渙夜明丹治五疳腹脹﹐目濇多睡。

夜明砂一兩﹐炒胡連膽艸苦楝根各半兩幹蝦﹝虫麻﹞五个﹐燒存性﹐並爲細末﹐入蘆薈靑黛麝香各細研﹐一分

右件一處拌勻﹐粳米飯和丸如黍米大﹐每服十粒﹐米飲下﹐不拘時候﹐量兒大小加減。

劉氏全蟾丸治小兒五疳羸瘦﹐合面臥地﹐筋靑腦熱﹐吐瀉無度﹐渾身壯熱﹐口舌生瘡﹐痢下膿血﹐心腹脹滿﹐喘促气急﹐乳食全少﹐多啼嘔逆﹐飲食不化﹐或時增寒﹐多涕咳嗽﹐鼻下毒爛﹐十指皆癢﹐蝕於唇齒﹐生瘡出血﹐肛門不收﹐毛髮焦黃﹐但是疳疾﹐神效。

幹蝦﹝虫麻﹞五个﹐燒灰胡黃連宣連鶴虱肉豆蔻苦楝根白皮雷丸蘆薈蕪荑雄黃一分﹐飛過

右爲末﹐麵糊爲丸菉豆大﹐雄黃爲衣﹐每服十五丸﹐飯飲下。

張氏香蟾丸治五疳殺虫﹐消肚膨上痛﹐住瀉痢﹐生肌膚。

幹蟾酥炙黃大黃連洗去須蕪荑仁蘆薈

右件等分爲末﹐豬膽麵糊爲丸如桐子大﹐每服四十粒﹐用飯飲吞下﹐不拘時﹐一日二服至三服。忌生冷宿食毒物。

莊氏五疳丸

熊膽蕪荑各一錢麝一字胡連一分大幹蟾用上截去髆銼碎﹐入在瓶內﹐鹽泥固濟﹐以炭火燒通赤﹐取出停一夜﹐取藥碎爲細末﹐稱一分

右件先將蕪荑研極細﹐次入麝香﹐次入胡黃連﹐蟾研末令勻傾出﹐卻研熊膽﹐以沸湯熔化﹐再入前四味﹐更研令勻﹐糊爲丸如菉豆大﹐每服三四歲十丸﹐四五歲十五丸﹐米飲下﹐食前服。

王氏保童丸治五疳﹐消化宿滯﹐進飲食﹐長肌肥孩兒。

胡黃連龍膽艸末炒紫色﹐各半兩使君子木香蘆薈細研﹐各一錢川苦楝一分﹐炒紫色大麥芽半兩巴豆三七个﹐去皮心﹐同麥芽妙令芽紫色﹐去豆不用﹐以芽爲末

右爲細末﹐同研令細﹐用酢糊爲丸如菉豆大﹐每服十粒至十五粒﹐米飲下﹐不計時候。此藥大治小兒疳腹脹。

吳氏黃芪飲治小兒五疳﹐或傷脾腹脹﹐發黃﹐時時壯熱﹐頭上虛汗﹐日漸黃瘦﹐或泄瀉。

黃芪一兩人參陳皮微炒不去白白茯苓白檳榔極大者炙艸各半兩肉豆蔻一个﹐小者

右爲粗末﹐每服三錢﹐水一大盞﹐慢火煎至七分﹐濾去滓﹐時時與服﹐溫喫。

趙氏家傳方治小兒五疳﹐退黃榮肌膚﹐解積熱﹐壓驚﹐消飲進食。

使君子二十一个胡黃連半兩五靈脂蟾頭炙令焦﹐各一分麝香半錢﹐研蘆薈熊膽各研﹐二錢

右爲末﹐粟米飯爲丸菉豆大﹐每服二十丸﹐米飲下。

又治小兒五疳﹐面色黃瘦﹐身體壯熱﹐喫乳食不能消化﹐眼目濇痛﹐及胸膈痰涎﹐愛食酸鹹﹐常多瀉痢。

胡連母丁香黃連炒蘆薈熊膽各半兩麝香一分﹐細研蟾頭一枚﹐塗酥炙焦黃

右爲末﹐用牛膽和丸菉豆大。莊氏第四候﹐用此方。如患心臟疳﹐煎蕪荑甘艸湯下三丸。食疳瀉血或赤白痢﹐新汲水下三丸。吐逆不止及水瀉﹐生薑湯下。眼疳﹐羊子肝血與酒和﹐看多少微煎﹐下三丸。

聖惠鱉甲散治小兒無辜疳﹐項細肚大﹐毛髮幹立作穗。

鱉甲三分﹐酥炙黃去裙襕檳榔三个沈香漏蘆牛蒡微炒使君子赤芍訶梨勒皮炙艸各半兩

右件搗羅爲散﹐每服一錢﹐以水一小盞﹐煎至五分﹐去滓﹐不計時候﹐量兒大小分減溫服。

香甲湯截疳辟邪。

漏蘆一兩沈香銼牛蒡炒訶梨勒皮微炮安息香鱉甲塗酥炙黃去裙襕乳香研﹐各半兩

右件搗羅爲細末﹐同乳香拌勻﹐每服一錢﹐水八分﹐入人參少許﹐煎四分﹐去滓放溫熱服﹐量兒大小加減。

玉粉散定痢截疳。

胡粉一兩白龍骨水磨雄黃各研微炒楮根白皮漏蘆白馬夜眼洗淨焙漧﹐各半兩

右件搗羅爲細末﹐都拌勻﹐每服一字至半錢﹐以雞卵淸調下﹐乳食前。

二肝丹治無辜疳痢不止。

地膽艸菖蒲一寸﹐九節者漏蘆各一兩胡黃連地楡各半兩﹐已上搗羅爲細末﹐次用雞肝豬肝俱薄切﹐入鹽少許﹐同諸藥煮熟﹐各一兩

右件同於石臼中﹐搗一二百下成膏﹐和丸和黍米大﹐每服十粒﹐麝香湯下﹐食前﹐量兒大小加減。

梅肉散治無辜疳﹐渴痢不止﹐眼出障翳﹐身體浮腫。

烏梅肉炒幹綿黃芪漧葛各一兩川黃連瓜蔞根漧薑炮甘艸炙﹐各半兩

右件搗羅爲細末﹐每服一錢﹐水一盞﹐煎至六分﹐去滓放溫﹐時時與服。

藍葉湯治無辜疳﹐血痢不斷。

藍葉一兩地龍人參烏梅肉冬瓜仁黃連赤茯苓蝸牛殼微炒﹐各半兩

右件搗羅爲細末﹐每服一錢﹐水一小盞﹐煎至六分﹐去滓溫服﹐乳食前。

天靈丹治無辜疳﹐痢久不瘥。

天靈蓋幹蟾蜍燒灰存性﹐各一个胡黃連莨菪子淘去浮者炒令黑色﹐半兩麝香一分砒霜一分﹐同天靈蓋濕紙裹三五重﹐膠泥固濟﹐於大炭火上燒令通赤﹐取出候冷

右件都搗羅爲細末拌勻﹐軟飯和丸如黍米大﹐每服五粒﹐乳汁下﹐量兒大小加減服之。

溫髒湯治小兒無辜疳﹐痢久不止﹐手足逆冷。

肉豆蔻去殼漧薑炮﹐各一兩龍骨當歸厚朴去粗皮銼﹐塗生薑汁﹐炙令香熟﹐各半兩附子一枚重半兩﹐炮去皮臍茅香半分﹐銼

右件搗羅爲細末﹐每服一錢﹐水八分一盞﹐入生薑三片﹐煎至五分﹐去滓溫服﹐乳食前。

朴附丹治無辜疳﹐痢赤白相雜。

厚朴塗薑汁炙令熟訶梨勒皮面裹煨﹐各一兩附子一枚﹐炮去皮臍龍骨煆研烏梅肉赤石脂各半兩

右件搗羅爲細末﹐煉蜜和丸如黍米大﹐每服十粒﹐米飲下﹐乳食前。

人中白散治小兒無辜疳气寒熱﹐積滯不化﹐肚腹脹痛。

人中白一分麝香半分蝦﹝虫麻﹞塗酥炙炒蘆薈各半兩

右件藥細研爲散﹐每日空心及晚後﹐用熟水調下半錢﹐服後當下惡物﹐量兒大小加減服之。

朱砂丸治小兒一切無辜疳﹐黃瘦腹痛﹐或痢有虫﹐冷之與熱﹐悉主之。

朱砂一分﹐細研。一方三分菖蒲漏蘆各一兩雄黃一分﹐細研。一方三分幹蟾一枚﹐酢炙令黃麝香一兩﹐細研。一方一分﹐《萬全方》亦一分

右件藥搗羅爲末﹐都研令勻﹐用粟米飯和丸如麻子大﹐每服以粥飲化下二丸﹐空心午後各一服﹐隨兒大小﹐以意加減。

決明子丸治小兒冷熱無辜疳﹐或時驚熱﹐或時夜啼﹐大便靑黃白汁﹐頭熱身熱﹐頭髮作穗﹐四肢黃瘦﹐不多食物。

馬蹄決明子二兩﹐搗羅爲末

右﹐蜜和丸如麻子大﹐每於食後﹐以熟水下三丸﹐更量兒大小加減服之。

漏蘆散治小兒無辜疳肚脹﹐或時瀉痢﹐冷熱不調。

漏蘆一兩﹐搗細羅爲散

右每以豬肝一兩﹐散子一錢﹐鹽少許﹐斟酌以水煮熟﹐空心頓服﹐粥飲下。

漏蘆丸治小兒無辜疳痢羸弱﹐不欲飲食﹐及腹內虫動作﹐多吐淸水。

漏蘆二兩豬肝煿幹楮根白皮銼﹐各一兩

右件藥搗羅爲末﹐煉蜜和搗一二百杵﹐丸如彈子大﹐每服以溫水研一丸﹐不計時候﹐量兒大小加減。

聖惠方

地膽子一兩﹐搗細羅爲末

右﹐每服一錢﹐以豬肝一兩﹐入鹽少許﹐煮熟無時﹐量兒大小加減食之。

又方治小兒無辜疳痢不止。

沒石子二枚﹐炒令赤黑色﹐搗細羅爲散﹐以面半字和作餅子煿熟

右研爲末﹐不計時候﹐以粥飲調下半錢﹐量兒大小加減服之。

外臺備急方治小兒無辜疳痢。

當歸龍骨煆川黃連人參沒石子炙艸各一兩

右六味﹐搗散蜜丸﹐服三丸﹐日再﹐以瘥爲度。大小增減量之。

顱顖經朱砂丸治孩子疳痢﹐辧虫顏色﹐定吉凶。

朱砂阿魏俱如半石蓮大蝙蝠血三兩點蟾酥少許

右細和少許﹐口津調﹐先桃柳枝煎湯浴兒後﹐看兒大小﹐以菉豆大塡兒臍中﹐後用紙可臍中貼之﹐用靑衣蓋兒。看虫出來﹐黃色輕﹐靑黑色重。

聖惠幹蟾丸治小兒五疳﹐及驚風﹐出虫定生死。

幹蟾一枚﹐五月五日日者良蛇脫皮一條﹐火煆谷精艸二兩﹐同前藥入罐﹐鹽泥固濟﹐幹煆赤研胡黃連瓜蒂母丁香三味同爲末牛黃朱砂雄黃蘆薈天竺黃龍腦麝各一分靑黛半兩

右件藥﹐都入乳缽內﹐研令極細﹐用豶豬膽汁煎麵糊和丸如菉豆大﹐一二歲兒以溫米泔半合化下五丸。服藥後﹐以桃柳湯浴兒﹐著靑衣蓋。疳虫多出衣上﹐及眉毛鬢邊﹐如細麩片子﹐或如糝面塵毒﹐黑色者難治﹐黃白色易治。仍宜粥飲下二丸﹐日三服。甚者半月內瘥。

麝香丸治小兒五疳瘦弱﹐毛髮幹焦﹐口鼻多癢有虫。

麝蘆薈粉霜朱砂各一分蟾酥豆許皂莢三寸﹐燒灰蛇脫皮五寸﹐燒灰

右用蝙蝠三个﹐取血拌藥細研﹐以油熔蠟和丸如小豆大。先以桃柳湯洗兒﹐後用藥一丸﹐塗於臍中﹑上以酢面封之﹐良久卽虫出﹐黃白赤者易治﹐黑者難療。

蘆薈丸治小兒五疳﹐四肢漧瘦﹐腹脹气粗﹐頻揉鼻眼﹐宜服此出虫。

蘆薈牛黃蟬殼各一分膩粉粉霜硫黃麝香各一錢田父一枚﹐燒﹐煙似絕便住靑黛半兩巴豆十粒﹐爲霜蛇脫皮一條﹐燒灰

右爲極細末令勻﹐以粳米飯丸如菉豆大﹐每服以溫水下二丸﹐良久﹐煎桃柳水浴兒﹐後以靑衣蓋徧身﹐當有虫出﹐白黃色者可治﹐靑黑者難治。

出虫丸治小兒五疳久不瘥﹐羸瘦極甚。

朱砂麝香牛黃蝸牛子炒夜明沙炒熊膽各一分蟾酥半錢

右件藥都細研﹐以麵糊和丸如菉豆大﹐每服以溫水下三丸﹐更別以水研一丸﹐滴向鼻中﹐得嚏五七聲﹐良久﹐當有虫隨汗出﹐立效。

幹蟾丸治小兒五疳出虫。

幹蟾一枚﹐燒灰天靈蓋灰半兩麝香半分蟬殼去足炒鱉甲酥炙黃焦去裙襕﹐各一分

右件藥爲細末﹐每用燒飯丸如菉豆大﹐二歲以下﹐以蛤粉湯下一丸﹐三歲已上至五歲二丸。服藥後﹐續以桃柳湯浴兒﹐後用靑衣蓋之﹐當有虫出﹐赤白者輕﹐黑者重。

熊膽丸治小兒五疳出虫。

眞熊膽朱砂麝香蚺蛇膽蜣螂炒瓜蒂各半兩

右件爲極細末﹐再研勻﹐用豶豬膽汁和丸如菉豆大﹐先用桃柳湯浴兒了﹐用粥飲下三丸﹐以靑衣蓋﹐當有虫出也。

定命散治五疳有虫。

幹蝦﹝虫麻﹞一枚﹐燒灰蛇蛻皮炒蟬殼各一分

右件爲極細末﹐入麝香末半錢研勻。但是一切疳﹐至午時後﹐以暖水調下半錢﹐一二歲卽服一字。後前桃柳湯放溫浴兒了﹐便用靑衣蓋﹐當有虫出﹐卽效。

靑黛丸治五疳體熱漧瘦﹐發立鼻癢﹐有虫﹐不欲飲乳。

靑黛蘆會人中白各半兩牙皂蟬殼麝香各一分胡連三分蟾涎人乳各少許

右件爲末﹐五月五日午時修合﹐以粽子肉﹑棗肉及蟾涎﹑乳汁丸如黍米大。以桃柳湯浴兒後﹐以米飲下三丸﹐後用靑衣裹兒﹐看身上有虫出﹐靑黑者不治﹐黃白赤者易瘥。

錢乙胡黃連麝香丸治疳气羸瘦﹐白虫作。

胡黃連白蕪荑各一兩半麝香一錢黃連木香各半兩辰砂一分

右末﹐麵糊丸如菉豆大﹐米飲下五七丸﹐至三五歲可十五丸﹐無時。

錢乙楡仁丸治疳熱瘦悴﹐有虫﹐久服充肥。

楡仁黃連各一兩

右爲末﹐用豬膽七枚﹐破取汁﹐與藥同和﹐入碗內﹐甑上蒸九日﹐每日一次﹐候日數足﹐入研麝香半錢﹐湯浸蒸餅和丸菉豆大﹐每服五七丸﹐至一二十丸﹐米飲下。

使君子散治小兒蛔疳。

使君子十个﹐瓦上炒爲末甘艸豬膽汁浸白蕪荑各一分苦楝子五个﹐炮去核

右末之﹐每服一錢﹐水煎服。

蘆薈丸治小兒蛔疳。

蘆薈安息香胡黃連枳殼麩炒﹐各一錢使君子三七个﹐炒蕪荑一分定粉一錢半麝香少許

右末﹑豶豬膽糊丸如菉豆大﹐五七丸﹐米飲吞下。

張渙三根散治蛔疳虫動﹐啼叫不止。每至月初間尢甚﹐狀如神祟。

貫眾根棠梨根石橊根各一兩栗刺故綿漧漆各半兩

右六味﹐並燒灰存性﹐搗羅爲末﹐每服一錢﹐用水八分﹐煎四分﹐去滓﹐放溫服﹐不拘時。

除毒丹治蛔疳不差﹐傳染兄弟姊妹。

鬼臼一兩﹐去毛苦參靑葙子膽艸各半兩硫黃緋絹幹蝦﹝虫麻﹞白礬各一分

右件藥﹐並燒灰存性﹐搗羅爲細末﹐煉蜜和如麻子大﹐每服十粒﹐磨沈香湯下﹐量兒大小加減。

豬肚丸治小兒疳瘦盜汗﹐多倦少力﹐大便有虫﹐曾經大效。

川黃連揀淨胡黃連木香各一兩羌活蘆薈肉豆蔻煨取肉鱉甲酥炙去裙襕白蕪荑各半兩

右件搗羅爲細末﹐用豶豬肚一个﹐洗刮令淨﹐先以好香白芷二兩﹐內肚中蒸極熟﹐去白芷不用﹐卻入諸藥﹐縫合再蒸如泥﹐取出同豬肚搗二三百下成膏﹐丸如黍粟大﹐每服十粒﹐米飲下﹐不拘時候﹐量兒大小加減。

谷精丹治諸病下虫如絲髮﹐或如馬尾﹐甚者便至夭傷。

谷精艸三兩﹐入瓶鹽泥固濟慢火煨赤爲度取出幹蟾三枚﹐五月五日取酥炙黃皂莢三寸﹐燒灰胡連瓜蒂母丁香各半兩。已上搗爲末﹐次入粉霜蘆薈麝香各一分﹐並細研

右件都拌勻﹐用豬膽汁和如黍米大﹐每服十粒﹐米泔放溫下﹐量兒大小加減。

桃柳湯服諸藥後﹐用此法助之。

桃枝柳枝各二兩

右件並銼碎﹐以水兩大碗﹐煎數沸﹐浴兒甚佳。浴兒畢﹐用一靑衣服蓋之﹐疳虫自出爲驗。

苦楝丸治小兒合地﹐面無顏色﹐啼聲乍髙﹐狀似心痛﹐往往口漧發動﹐有時醫人不識﹐妄呼見祟﹐不知小兒曾喫生肉﹐肉化爲虫﹐此方大效。

苦楝根鶴虱朱砂各一兩檳榔三个麝香一錢

右末麵糊丸如小豆大﹐每服二丸﹐白湯下﹐日三服。忌毒物。

聖惠金蟾散治小兒脊疳﹐頭大項細﹐四肢黃瘦﹐肚大胸髙﹐毛髮幹立。

蟾一枚﹐大者塗酥炙黃夜明砂微炒桃白皮樗根白皮地楡黃蘗砢梨勒煨用皮百合白蕪荑微炒人參川大黃微炒黃連去須﹐各三分胡粉三錢丁香三七粒檳榔一分

右件藥搗細羅爲散﹐每服用粥飲調下半錢﹐日三服。

地骨皮丸治小兒脊疳﹐漸漸黃瘦﹐以手指擊之﹐背如鼓響﹐脊骨髙是也﹐此因奶熱所致。

地骨皮紫參黃耆銼川大黃銼碎微炒郁李仁湯浸去皮尖微炒﹐各半兩龍膽艸子芩枳殼麩炒微黃木香豬苓去黑皮海蛤細研﹐各一分

右件藥搗羅爲末﹐煉蜜和丸如菉豆大﹐每服以溫水研下五丸﹐日三服﹐量兒大小加減服之﹐常得微利爲效。

殺疳丸治小兒脊疳﹐日漸羸瘦﹐腹中有虫。

沒石子瓜蒂鶴虱各半兩蟾頭炙令焦黃蘆薈靑黛各半兩麝香膩粉各一分

右件藥搗羅爲末﹐以糯米飯和丸如黍米大﹐每服以粥飲下五丸﹐日三服﹐量兒大小加減。

蘆薈丸治小兒脊疳﹐腹內有虫﹐上攻背膂﹐脊骨漸髙﹐肌體羸瘦。

蘆薈靑黛朱砂麝香各細研熊膽胡連貫眾地龍微炒黃連蟬殼炒去足雷丸各半兩蝦﹝虫麻﹞一枚﹐塗酥炙令焦黃

右件藥搗羅爲末﹐用蝸牛肉研和丸如麻子大﹐每服以粥飲下五丸﹐日三服﹐量兒大小﹐增減服之。

靑黛丸治小兒脊疳﹐四肢瘦弱﹐腹脹壯熱﹐頭髮幹疏﹐時時煩渴。脊骨如鋸。

靑黛朱砂夜明砂微炒定粉各一分蟾酥熊膽羚羊角屑犀角屑﹐各半分黃連半兩麝香一錢﹐細研

右件藥搗羅爲末﹐用軟飯和丸如菉豆大﹐每一歲﹐以粥飲下二丸。

朱砂丸治脊疳﹐十指爪甲癢痛﹐頭髮焦漧﹐肚腹虛鳴﹐脊骨如鋸﹐時時下痢﹐狀如靑澱﹐或膿或血。

天靈蓋炙﹐一个柴胡白朮麝香各一錢檳榔一个

右件棗肉爲丸如麻子大﹐每服三丸﹐米飲棗湯下。

脊疳方朱氏治小兒脊疳﹐瀉血不止。

定粉好棗十个﹐搗碎頭髮少許﹐剪碎

右件爲團﹐磚襯火煆通赤﹐細研﹐米飲下半錢。

歷脊疳方莊氏治小兒久下血不止。

穿山甲米醋浸炙爲末

右﹐每服一錢﹐米飲調下﹐空心服。

仙人水鑑方小兒二歲已下﹐多睡臥﹐合面在地者﹐便是腦中疳气﹐宜服此方。

黃葵花菊花釜下墨硝石柏葉各等分

右爲散﹐吹入鼻中﹐永不合面臥地也。吹鼻中﹐有惡物似泥泄數條﹐卽便是腦中疳气﹐此是殺人之本。

腦疳方小兒腦疳﹐乳母宜服此。

柏葉松葉黃葵花鼓子花鱉甲虎骨檳榔大黃各二錢

右並生爲末﹐與醋三升煎膏﹐丸如菉豆大﹐每日空心飲下三丸效。

又《藥性論》治小兒腦疳。

蘆薈不以多少

右爲細末﹐每用少許吹鼻中﹐殺腦疳鼻中癢。

聖惠牛黃丸治小兒腦疳﹐身熱發枯。

牛黃蘆薈各細研熊膽研入胡黃連木香犀角各一分龍腦麝香各細研蟾酥研入﹐各半分靑黛細研﹐半兩

右件藥搗羅爲未﹐都研令勻﹐以麵糊和丸如黃米大﹐每服以溫水下五丸﹐日三服﹐量兒大小以意加減。

龍腦丸治小兒腦疳﹐羸瘦煩熱。

龍腦麝香雄黃各一錢胡黃連末牛黃朱砂熊膽蘆薈幹蝦﹝虫麻﹞灰各一分

右件藥都研令如粉﹐以水化熊膽和丸如麻子大﹐若硬更入糯米飯同丸﹐每服用薄荷湯下三丸﹐日三服﹐量兒大小以意加減。

吹鼻龍腦散治小兒腦疳﹐鼻塞頭痛﹐眼目昏暗﹐羞明怕日。

龍腦麝香各細研少許蝸牛殼炒令黃蝦﹝虫麻﹞灰瓜蒂黃連細辛各一分

右件藥搗細羅爲散﹐入瓷合內貯之﹐每取少許﹐吹於鼻中﹐每日兩上用之。

莊氏追虫方治小兒合面臥地多睡﹐或气急面黃﹐哭聲髙叫﹐或心痛口漧﹐蓋是因曾喫生肉﹐如此腹內有虫。

鶴虱炒﹐二分伏苓一兩﹐煨南木香一分苦楝根三兩檜株根半兩

右先將二味根﹐用水一斗煎成膏﹐然後將三味爲末﹐搗和成丸黍粒大﹐每服三五丸﹐米飲下。莊氏第十二候用此方。

安息丸治腦疳鼻下赤爛﹐身心煩躁﹐鼻內生瘡﹐頭髮自落﹐日夜痛無休歇﹐狀似鬼形。

安息香丁香胡黃連麝香雄黃各一錢肉豆蔻金銀箔各五片

右末﹐煉蜜丸如麻子大﹐每服三丸﹐米湯下。

仙人水鑑方治幹疳。

天靈蓋生鱉甲波斯靑黛北海黃鹽各一分

右並同研令細﹐日服一字﹐空心熟水下。若是溫疳﹐不治。幹疳﹐治之不過三服﹐神效。

聖惠天竺黃散治小兒幹疳﹐心臟煩熱﹐眼目赤濇﹐皮膚漧燥﹐夜多盜汗﹐羸瘦不能乳食。

天竺黃半兩牛黃雄黃朱砂蘆薈麝香各細研蟾頭炙黃胡連屑角屑木香炙艸鉤藤各一分龍腦一錢﹐細研

右件藥搗細羅爲散﹐都研令勻﹐每服以溫水調半錢﹐日三服﹐量兒大小以意加減。

又方治小兒幹疳﹐體瘦煩熱﹐眠臥不安。

牛黃雄黃蘆薈靑黛各細研丁香黃連熊膽蛇脫皮灰天竺黃天漿子炒犀角屑﹐各一分胡黃連半兩蟾酥半錢﹐研入麝香一錢﹐細研

右件藥搗羅爲末﹐更研令勻﹐以煉蜜和丸如菉豆大。每服以粥飲下三丸﹐量兒大小﹐以意加減。

靑黛丸治小兒幹疳﹐肌體羸瘦﹐皮毛幹焦﹐寒熱發渴﹐昏昏多睡。

靑黛三分﹐細研牛黃蘆薈朱砂麝香雄黃各細研胡黃連蛇脫皮灰龍膽艸蟬殼微炒﹐各一分蟾一枚﹐塗酥炙焦黃

右件藥搗羅爲末﹐都研令勻﹐用麵糊和丸如黍米大﹐每服以粥飲下三丸﹐日三服﹐量兒大小﹐臨時以意加減。

牛黃丸﹐治小兒幹疳﹐煩渴壯熱﹐皮膚焦燥﹐日漸羸瘦。

牛黃半錢﹐細研雄黃細研黃連蘆薈天竺黃各一分龍腦麝香一錢﹐俱細研炙艸半分

右件藥搗羅爲末﹐都研令勻﹐用糯米飯和丸如菉豆大﹐每一歲以粥飲下一丸。

胡黃連丸治小兒幹疳瘦弱﹐不能乳食﹐發立腦幹﹐肌體柴瘦。

胡黃連半兩朱砂波斯靑黛蘆薈各三分麝香一分蛇脫皮一條﹐燒灰蟾酥一杏仁大

右件藥都研爲末﹐用豬膽一枚﹐取法酒一盞﹐和藥末都於銚子內﹐熬如膏﹐丸如菉豆大﹐五歲至七歲﹐以粥飲下五丸。日三服。三歲以下三丸。

靑黛散治小兒幹疳﹐日久不瘥﹐骨立形枯﹐諸治無效者。

靑黛朱砂蘆薈地龍夜朗砂各微炒幹蝦﹝虫麻﹞各一分﹐灰麝香二分

右件藥都細研爲散﹐每服半錢﹐空心以粥飲調下﹐更用少許藥吹入鼻中﹐後以桃枝湯看冷熱浴兒﹐衣蓋﹐有虫子出爲效也。

牛黃丸治小兒幹疳﹐體熱羸瘦﹐心神煩躁﹐少得眠臥。

牛黃細研朱砂細研子芩犀角屑﹐各半兩麝香一分﹐細研

右件藥搗羅爲末﹐都研令勻﹐以糯米飯和丸如麻子大﹐每服以粥飲下三丸﹐量兒大小增減服之。按幹疳旣是五臟之涸﹐則當以人參白朮散﹑加減八味丸之類﹐補而濡之。若專恃以上諸丸藥﹐恐無愈理。

使君子丸治臟腑滑及疳瘦下痢﹐腹脇脹滿﹐不思乳食。常服安虫補胃﹐消疳肥肌。

厚朴薑汁塗炙訶子半生半煨﹐各半兩使君子一兩﹐面裹煨陳皮一分炙艸靑黛各半兩

右爲細末﹐煉蜜和丸如小雞豆大﹐每服一丸﹐米飲化下。兒生百日已上﹐三歲已下﹐服半丸﹐乳汁化下。元方無靑黛﹐是兼驚及帶熱渴者﹐宜此﹔如止臟腑不調﹐不用靑黛。

東垣厚腸丸治小兒失乳﹐以食飼之﹐不能克化﹐或生腹脹﹐四肢瘦弱﹐或利色無常。

陳皮半夏蒼朮人參各三分麥芽枳殼曲末各五分靑皮厚朴各二分

右爲細末﹐麵糊丸如麻子大﹐每服二十丸﹐溫湯送下。忌飽食。

張渙金粟丹治腹大疳瘦﹐好喫泥土﹐泄利不調。

幹蟾五枚﹐酥炙焦黃川連夏用二兩﹐冬用一兩母丁香忌火厚朴薑汁制龍膽艸各一兩夜明砂蟬殼訶子皮炮﹐各半兩。已上搗末﹐入好朱砂細研水飛靑黛研﹐各一兩麝半兩

右件一處拌勻﹐用煉蜜一半﹐白麵糊一半﹐和如黍米大﹐每服十粒﹐米飲下﹐不拘時候﹐量兒大小加減。

本事芎朴丸治小兒疳瘦﹐瀉白水﹐腹脹。

芎藭厚朴各一兩白朮半兩

右爲細末﹐煉蜜丸如小彈子大﹐每服一丸﹐米飲化下。三歲已下半丸。

消食散小兒腹大泄瀉﹐水谷不化﹐喫食不知饑飽﹐累效。

神曲炒麥芽炒三稜靑皮香附山楂厚朴甘艸藿香枳實地黃砂仁黃連棗子各等分

右爲末﹐白湯調下﹐量兒加減。

聖惠木香丸治小兒內疳﹐乳食不調﹐心腹脹滿﹐肌膚羸瘦﹐下痢無常。

南木香蟬殼炒去足麝香細研川黃連黃丹炒熊膽夜明砂炒幹蟾酥炙﹐各一分赤石脂半兩肉豆蔻一粒田父半兩﹐炙黃

右件藥搗羅爲末﹐用水浸蒸餅丸如麻子大﹐每服以溫粥飲下二丸﹐量兒大小以意加減。

蘆薈丸治小兒內疳﹐四肢羸瘦﹐腹脹鼻癢﹐皮膚漧燥﹐下痢不常。

蘆薈雄黃各細研沒石子蟬殼微炒去足蛇脫皮灰丁香熊膽研入﹐各一分麝香蟾酥各一錢黃連半兩

右件藥搗羅爲末﹐煉蜜和丸如黃米粒大﹐每服以粥飲下三丸﹐日三服。別研一丸﹐吹入鼻中。量兒大小以意加減。《聖惠》又以治疳痢。

麝香散治小兒內疳﹐下痢不止﹐肌膚消瘦﹐諸治未瘥。

麝香蘆薈各細研蛇脫皮灰夜明砂微炒蝸牛殼黃連微炒沒石子各一分黃丹定粉各一兩訶梨勒半兩﹐煨用皮

右件藥搗﹐細羅爲末﹐都研令勻。每服以粥飲調下半錢﹐早晨午後各一服﹐看兒大小﹐以意加減服之。

胡粉丸治小兒內疳﹐下痢不止﹐昏沈多睡。

胡粉微炒靑黛各半兩黃連末﹐一兩﹐微炒麝香一錢

右件藥同研令細﹐以豬膽一枚取汁和丸如黃米粒大﹐不計時候﹐以粥飲下五丸﹐量兒大小以意加減。

譚氏殊聖保命丹治內疳。

豬牙皂角一兩﹐炙令焦黑色﹐去皮爲末﹐三分巴豆二七个﹐去心膜細研﹐新瓦上出油了用之雄雀兒糞二錢

右細末﹐以粟米飯丸菉豆大﹐空心溫水下三丸。古今圖書集成醫部全錄卷四百四十六

小兒諸疳門

方

紫金散【《證治準繩》﹐下同】茅先生名黑鈆散。治小兒走馬疳。

黃丹蛇牀子炒令黑地龍炒令黑﹐各半兩靑礬一分﹐煆過

右末﹐每服一字﹐揩牙齗上﹐一日揩三次。

秋霜散治小兒崩砂。

好砒半兩白礬四分

右﹐用水三分一盞﹐先煎水令蟹眼沸來﹐便下砒煆﹐水漧爲度﹐卽下白礬末﹐同煆榦爲末﹐取出﹐入好麝香少許﹐好坯子少許同拌﹐合爲末﹐每使一字﹐用鵝毛點拂牙齗上﹐一日三四回拂卽愈。

惠眼秋霜散治崩砂﹐齒齗欲落。

粉霜砒霜白礬各一錢

右爲末﹐用北艾一大團裹定上件藥末﹐以石灰滲艾上﹐後用碗盛﹐發火燒盡﹐細研﹐以手撚少許揩齒上﹐用鹽湯嗽口。燒時以盞子蓋定﹐恐走了藥气。

乳香丸治走馬牙疳如神。

乳香輕粉砒霜研﹐各五分麝香少許

右﹐先將乳香研細﹐入輕粉﹑麝﹑砒共再研勻﹐薄紙一韭葉闊﹐去藥內按過﹐揉紙少許﹐丸如黃米大﹐臨臥將藥塡在患處﹐至明則愈。忌食醬醋鹽等物。

龍骨散治口疳瘡﹐走馬疳。

砒霜蟾酥各一分粉霜半錢龍骨一錢定粉一錢半龍腦半字

右﹐先研砒粉極細﹐次入龍骨再研﹐次入定粉等同研﹐每用少許敷之。

右方皆犯砒﹐非極不可用。

走馬疳方《仙人水鑑》治小兒走馬疳﹐虫透損骨者。

天南星一枚﹐當心剜作竅子﹐安好雄黃一塊在內﹐用大麥麵煨﹐候雄黃熔作汁﹐以盞子合定﹐出火毒一宿﹐去面研爲末﹐入好麝香少許﹐掃在瘡上﹐驗。

集驗方治小兒走馬疳。

蠶退紙不計多少﹐燒灰存性

右入麝香少許﹐貼患處佳。

茅先生小兒崩砂方

雞內金蘆薈白礬火煆乳香地龍麝香

右﹐各少許爲末﹐候小兒睡著﹐以藥末摻牙斷上。

定命散治小兒走馬疳。

白礬綠礬各等分﹐抄一大錢

右同研勻﹐用大麥麵五錢﹐蔥一寸研爛﹐將面同搗和﹐軟硬得所﹐爲餅子﹐將研勻藥裹在中心﹐用文武火燒存性﹐於地坑內出火毒一宿﹐又研如粉﹐入鉛霜二錢﹐同研令細﹐每用少許﹐揩牙上一二徧﹐自瘥。

蟾灰散治小兒走馬疳。

幹蝦蟆一个﹐大者燒灰存性五倍子一錢麝香少許

右同研﹐蜜水調塗齒根上﹐末止更用之。

聖散子治小兒走馬疳。

膽礬龍膽艸各一兩

右同於瓦瓶中煆煙盡﹐略存性﹐貼瘡上。

生金散治小兒走馬疳。

天南星一个﹐重一兩者綠礬一兩

右﹐先安排南星在幹地上﹐用礬與南星同處﹐四邊以炭火燒﹐煙盡爲度﹐取出研如粉﹐入當門子一粒﹐先含漿水洗﹐貼之。

麝香散治小兒走馬急疳﹐口臭牙齒損爛﹐及攻蝕唇鼻腮頰﹐累治未效者﹐可用此方。

麝香一錢黃蘗一兩﹐杵末靑黛半兩﹐上好者雄黃一分﹐飛過研

右件杵研極細﹐如有患者﹐先以綿纏箸擦齒上蝕損死肌﹐以軟帛拭去惡血。量瘡大小幹摻﹐日夜五次用之。或血盛並多不定者﹐加定粉半兩同研﹐用如前法。

黑神散

龍膽艸銼靑膽礬

右等分﹐用甘鍋子一个﹐先入膽礬在內﹐次入龍膽艸﹐用鹽泥固濟﹐畱一眼子﹐周回用炭火燒至眼子上煙斷爲度﹐放冷取出研細﹐入麝香少許。如有患人﹐看瘡內大小幹擦﹐貼之立效。牙痛﹐幹擦。牙根有鮮血出﹐並腫爛牙﹐擦之卽愈。

孔氏無比散治小兒走馬疳。

麝香一分﹐別研眞蟾酥綠礬各半分膽礬沒藥各半分

右四味﹐用大磚一口﹐鑿中心作竅穴子﹐勿令透地﹐便安四味藥在穴中﹐周回用紅著炭三斤燒過﹐取出﹐

同麝香再研勻。如有患者﹐以雞翎微濕沾藥末﹐掃於小兒齒上﹐立效。

王氏手集方治小兒走馬疳﹐口鼻生瘡﹐牙斷腫爛﹐諸藥不能治者。

檞葉十片﹐幹者麝香少許

右以蘆薈爲末﹐水調塗葉上﹐炙幹﹐又塗又炙﹐凡塗炙數徧爲末﹐瘡濕幹摻。

安師傳走馬疳藥治疳齒中不住血出多。

蠶退紙燒灰

右止血時間令住﹐若用地骨皮中嫩處爲末﹐貼之便永止。

曾氏燒鹽散治走馬疳﹐牙根肉潰爛黑臭。

橡斗子不拘多少

右每用大者兩个﹐入鹽滿殼﹐蓋作一合﹐或五六个至十數个﹐安在火內﹐和鹽燒透﹐取出地上﹐以瓦碗蓋定存性﹐候冷﹐入麝香少許﹐乳缽內研勻極細﹐每以半錢塗擦患處。常收用小瓦合盛貯﹐勿使紙裹﹐恐常作潤也。

內金散治牙根肉臭爛黑色﹐有虫作痛。

雞內金卽雞肫內粗皮﹐陰漧﹐一兩香白芷銅靑各半兩麝香一字

右前三味銼曬﹐或焙爲末﹐仍以麝香乳缽內同杵勻﹐每用一字或半錢﹐幹擦患處﹐先用溫鹽水灌嗽﹐後敷藥。

密陀僧散治走馬疳﹐牙焦黑爛。

密陀僧一兩輕粉五十貼麝香一字

右件爲細末﹐同輕粉﹑麝香乳缽內杵勻﹐每用半錢擦患處。

紅鉛散治走馬疳。

綠礬不以多少﹐色鮮明者﹐入幹鍋用炭火燒﹐鍋赤傾出﹐以好酒灑拌﹐再入鍋﹐如此數徧﹐色紅研細末﹐入麝香少許

右﹐先以溫漿水洗漱淨﹐用指蘸藥﹐有疳處搽之。

演山蘭香散治小兒走馬疳﹐牙齒潰爛﹐以至崩砂出血﹐齒落者。

輕粉一錢蘭香子一錢﹐末密陀僧半兩﹐醋淬末

右研如粉﹐傅齒及齦上﹐立效。議曰﹕嬰孩受病﹐證候多端﹐良由气郁三焦。疳分五臟﹐內有腎經常虛得疳﹐名之曰急﹐以馬走爲諭﹐治療頗難。此等一證﹐初作口气﹐名曰臭息﹔次則齒黑﹐名曰崩砂﹔盛則齦爛﹐名曰潰槽﹔又盛血出﹐名曰宣露﹔重則齒自脫落﹐名曰腐根。其根旣腐﹐何由理之﹖今將祕方具述於後。

傅齒立效散

鴨嘴膽礬一錢﹐匙上煆紅研麝香少許

右研勻﹐每以少許﹐敷牙齒齦上。一方用蟾酥一字﹐加麝和勻敷之。議曰﹕血之流行者榮也﹐气之循環者衛也。變蒸足後﹐飲食之間﹐深恐有傷於榮衛而作眾疾。其或气傷於毒﹐血傷於熱﹐熱毒攻之﹐虛髒所受。何髒爲虛﹖小兒腎之一臟常主虛﹐不可令受熱毒攻及。腎臟傷於筋骨﹐惟齒受骨之餘气﹐故先作疾﹐名曰走馬﹐非徐徐而作。所宜服藥﹐甘露飲﹑地黃膏﹑化毒丹﹑消毒飲。其外證﹐以前件立效散及麝酥膏敷之。切忌與食熱毒之物。此疳不同常證﹐乃系無辜之證﹐醫者宜深究保全爲上。若用常方﹐難擬愈活。

獨活飲子治腎疳臭息候。

天麻木香獨活防風麝香少許﹐爲細末

右等分爲末﹐每服一錢匕﹐小者半錢﹐麥冬湯調下。

三黃散治腎疳崩砂候。

牛黃大黃生地黃木香靑黛

右等分爲末﹐每服一錢匕﹐熟水調服。

人參散洽腎疳潰槽候。

肉豆蔻炮胡黃連人參杏仁炒甘艸炙

右件各等分爲末﹐每服一錢匕﹐小者只半錢﹐溫熟水調服。

檳榔散治腎疳宣露候。

木香檳榔人參黃連甘艸炙

右等分爲末﹐每服一錢﹐小者半錢﹐熟水調下。

黃芪散治腎疳腐根候。

黃芪蜜炙牛黃人參天麻全蠍炒杏仁炒白茯苓川當歸生地黃酒洗熟地黃酒洗

右等分爲末﹐每服一錢﹐小者半錢﹐煎天門冬熟水調服﹐麥門冬亦得。

地骨皮散治腎疳﹐齦齶牙齒肉爛腐臭﹐鮮血常出。

生地黃半兩地骨皮五倍子炒令焦﹐二錢細辛一錢

右件爲細末﹐每用少許敷之。

茅先生朱砂膏治小兒驚積驚熱。

朱砂半兩硼砂牙硝各三錢眞珠末一錢元明粉二錢﹐並別研龍腦麝香各一字

右爲末﹐於一處拌和﹐合用好單角起不久其藥自成膏。如小兒諸般驚﹐用藥一黃豆大﹐常用金銀薄荷湯少許化開下。如徧身潮熱﹐用甘艸煎湯下。狂噪惡叫﹐用生地龍自然汁化下。一臘及一月內﹐小兒不通下藥﹐可用藥使乳調塗在奶上﹐令兒喫奶吮下。

茅先生牛黃膏治小兒膈熱及諸熱﹐鎭心解毒。

馬牙硝甘艸炙﹐各半兩朱砂一錢硼砂寒水石各一分龍腦麝香二味隨意入川郁金半兩﹐用皂角三寸﹐巴豆七粒﹐水一碗﹐銚內煮幹﹐不用皂角﹑巴豆

右件爲末﹐煉蜜爲膏﹐芡實大﹐每服一丸﹐麥門冬熟水化下。

天竺黃散治小兒諸熱。

天竺黃川郁金用皂角水煮幹白茯苓麥門冬各半兩蟬蛻去足全蠍去絲嘴僵蠶各十四个甘艸一兩﹐炙朱砂一分龍腦麝香少許

右件各淨洗﹐研羅爲末﹐每服半錢一錢﹐用蜜熟水調下。

三解牛黃散治小兒潮熱實熱。

白僵蠶全蠍炙防風白附子川黃芩桔梗川大黃甘艸炙白茯苓人參川郁金用皂角水煮幹

右前件各等分爲末﹑每服半錢一錢﹐用薄荷蜜熟水調下。

檳榔散

檳榔大黃蒸靑皮各二錢半黑牽牛一錢木香少許

爲細末﹐薄荷蜜水調下一錢。

譚氏殊聖方治小兒牙疳諸惡瘡。

黃丹飛乳香白礬飛輕粉胭脂各一錢麝香少許

右件爲細末﹐看瘡大小﹐臨時用藥﹐先用漿水洗瘡淨﹐上藥幹摻。

黃礬散治小兒齒斷宣露﹐骨槽風﹔及急疳﹐牙斷肉臭爛惡腫痛。

黃礬一兩﹐研入甘鍋燒赤生地黃梧桐淚川升麻各半兩幹蝦﹝虫麻﹞頭二枚﹐炙焦

右五味爲末﹐每用半錢幹貼﹐良久吐津﹐甘艸水嗽口﹐一兩服立效。一方﹐用熟漧地黃及蟾頭燒灰。

劉氏家傳方治小兒口中疳瘡及下部有虫。

燒大麻子煙燻之。

莊氏家傳方治小兒牙疳壞爛。

百藥煎坯子胭脂

右各等分爲細末﹐羅過貼患處。

靑霞散治小兒口齒疳。

蝦﹝虫麻﹞一个﹐燒灰甘艸炙靑黛各一分

右研爲細末﹐更入眞麝少許﹐或兒滿口有瘡臭爛﹐落下牙齒者﹐以雞翎掃上立效。凡用先以鹽湯漱了﹐拭漧用。

安師傳方治小兒口齒﹐並喉齶疳瘡如白膜。

輕粉黃丹等分

右乳汁和塗瘡上﹐卽時如殼退下。

又治小兒疳蝕動唇齒及生瘡。

蟾頭一个﹐大者燒灰麝香半錢

右研勻如粉﹐摻於瘡上立效。

又治小兒唇口及齒根宣露﹐牙斷生瘡臭爛。

葶藶炒胡黃連各二錢黃丹半兩

右爲末﹐每半錢於牙斷上貼之﹐不得咽津。莊氏第十二候用此。

祕方治牙疳腐爛﹐及下疳瘡。

海巴白者二个﹐赤者一个銀朱輕粉各五分海螵蛸一分眞珠二分龍骨二分

右爲細末﹐用冷茶漱淨﹐將藥敷上。

急治方治小兒鼻下赤爛﹐心煩躁﹐鼻中生瘡﹐漸漸轉多﹐及身上焦躁﹐日夜痛疼。

訶子二个豆蔻三个黃連三分防風半兩朱砂一分

右爲末﹐飯丸麻子大﹐每服荊芥湯下三丸。

五福化毒丹治﹝上匿下虫﹞鼻﹐淸膈涼血。

元參桔梗各一兩赤茯苓人參馬牙硝靑黛甘艸各一分麝香五分

右除麝香﹑牙硝另研一處爲末﹐次和靑黛等﹐煉蜜丸如芡實大﹐金銀箔爲衣﹐薄荷湯下。瘡疹餘毒﹐磨生犀角水下。上焦熱壅﹐口齒鮮血﹐宣露臭气﹐用生地黃汁化下﹐食後。一方有龍腦五分。

澤瀉散治小兒肺積﹐鼻內生瘡﹐及鼻下赤爛。

津瀉生川郁金炙艸梔仁炒﹐各一分

右爲末﹐每服嬰孩一字﹐二三歲半錢﹐五七歲一錢﹐甘艸湯調下﹐一日二服。宜再用靑金散敷之。

枇杷葉散治鼻疳赤爛。

枇杷葉去毛﹐陰漧﹐一兩山梔子半兩百部檳榔各二錢半

右爲細末﹐每服三錢﹐兒小者二錢﹐更小一錢﹐白湯調下。

靑金散

銅靑生白礬各一錢

右爲末﹐每用少許敷鼻下。

張渙石膽散治鼻疳﹐疳虫上蝕於鼻﹐赤癢﹐及連唇生瘡赤爛。

石膽一兩地龍一分﹐洗淨亂頭髮燒灰莨菪子生用﹐各半兩

右件搗羅爲細末﹐入麝香一錢﹐同研勻﹐每服一字﹐貼於瘡上。

吉氏家傳方治鼻下赤爛疳。

靑黛一錢麝香少許熊膽末半錢

右末﹐睡時貼少許在鼻下。

朱氏家傳方治小兒鼻下濕癢疳瘡。

大棗一枚﹐去核﹐以白礬一塊內棗中﹐文武火煆存性

右細研塗瘡﹔如瘡幹﹐以麻油調塗。

蟬殼散治小兒鼻疳癢﹐吹鼻。

蟬殼微炒靑黛細研蛇蛻皮灰滑石麝香細研﹐各等分

右件藥搗細羅爲散﹐都研令勻﹐每用菉豆大﹐吹入鼻中﹐日三。用之﹐疳虫盡出。

白粉散治諸瘡。

烏賊魚骨末三分白芨末二分輕粉一分

右末﹐先用淸漿水洗﹐拭過貼之。

龍木殺疳散

防風龍腦牡蠣白芷細辛五味各二兩

右爲末﹐每服一錢﹐食後粥飲調下。

退翳丸

黑參川防風各一兩北細辛石決明車前子各半兩桔梗黃芩各一兩半

右爲末﹐煉蜜爲丸梧桐子大﹐空心茶下十丸。

玉訣瀉肝散

木賊威靈仙紫參家菊花羌活蟬蛻生大黃炙艸石決明各等分腦子少許

右爲末﹐每用藥二錢﹐豶豬肝一兩﹐批開去膜﹐摻藥在內﹐綫纏﹐米泔煮熟嚼下。

蕤仙膏

蕤仁四十九粒﹐去皮出油腦子少許

右研成膏﹐用燈心點少許。

靈苑羚羊角丸治肝肺壅熱﹐眼生努肉﹐赤脈濇痛﹔及赤眼障翳﹐睛疼癢痛羞明﹔及小兒風疳﹐爍陽眼神﹐妙。

羚羊角屑曬榦爲末生甘艸白何首烏瓦松以紗絹內洗去土﹐各一兩生地黃洗郁金炮過用﹐地上去火气﹐各二兩

右件六味﹐並細銼曝漧﹐搗羅爲細末﹐煉蜜爲丸如梧桐子大﹐每服十五丸﹐用濃煎淡竹葉黑豆湯冷下﹐食後﹐臨臥服。小兒丸如菉豆大﹐每服七丸至十丸。

殊聖退雲散治小兒疳眼嗞啀﹐啼叫不住。

艸決明土瓜根大黃炮元參各半兩甘艸宣連砱砱石卽井泉石﹐研﹐各一分

右細爲散﹐每服一錢﹐水一盞﹐同煎至七分﹐五度與喫。

張渙井泉石散治眼疳邪熱攻於眼目﹐漸生翳障﹐致損睛瞳。

井泉石一兩晚蠶砂夜明砂各炒石決明甘菊花黃連各半兩

右件搗羅爲細末﹐每服一錢﹐用米泔一盞﹐入生豬肝少許﹐煎五分﹐肝爛爲度﹐放溫時時服﹐乳食後。

豬膽黃連散治小兒疳瘦﹐大冶肝疳作眼疾﹐白膜遮睛﹐諸藥不痊者。

胡黃連雄黃細研夜明砂細研﹐各等分豬膽數个麝香少許﹐不入膽煮

右爲末﹐以豬膽汁調藥﹐稀稠得所﹐卻入原膽皮內﹐以綫緊系口﹐米泔水煮五七沸﹐取出放冷。先以麝香於乳缽內研細﹐卻入藥一處同研﹐不用膽皮﹐只取出藥﹐候細﹐用軟飯爲丸如麻子大﹐每服十丸﹐大者加至十五丸﹐米飲吞下。如疳气盛﹐須用陳米飲下。

決明散治小兒肝臟風熱﹐眼中不見物及有汗。

石決明乳香各一分膽艸二分大黃半兩煨

右爲末﹐每服兩錢﹐用薄荷溫水調下。莊氏第十六候用此方。

除熱結腸丸斷小兒熱下黃赤汁沫﹐及魚腦雜血﹐肛中瘡爛﹐坐﹝上匿下虫﹞生虫。

黃連蘗皮苦參鬼臼獨活橘皮芍藥阿膠各半兩

右八味末之﹐以藍汁及蜜丸如小豆﹐日服五丸至十丸。冬無藍汁﹐可用藍子一合﹐春蜜和丸。

姜蜜湯治濕﹝上匿下虫﹞。

生薑汁五合白蜜三合黃連三兩

右三味﹐以水二升別煮黃連﹐取一升去滓﹐內姜蜜更煎﹐取一升二合﹐五歲兒平旦空腹服四合﹐日二。

杏仁湯治﹝上匿下虫﹞。

杏仁五十枚苦酒二升鹽一合

右三味和煮﹐取五合頓服之。小兒以意量服。

又方治虫蝕下部。

胡粉雄黃

右二味各等分末﹐著穀道中。亦治小兒。

張渙桃白散治腸胃俱虛﹐腹內虫動﹐侵蝕下部﹐疳痢濕﹝上匿下虫﹞。

桃木白皮黃蘗蜜炙黃連去須炒﹐各一兩淨蛇脫皮半兩﹐燒灰蝸牛幹者﹐一分﹐燒灰靑州棗五十枚﹐去核燒灰

右件同搗羅爲細末﹐入定粉﹑麝香各一分﹐同研勻﹐每服一字﹐粥飲調下﹐乳食前。

如聖丹

幹蟾蜍七枚﹐燒灰蟬殼去土﹐半兩蚺蛇蟾大棗去核燒灰﹐各一分。已上搗羅爲細末﹐次用黃丹定粉麝香並細研﹐各一分

右件同拌勻﹐用好醋一大盞﹐都搗一二百下﹐成膏如黍米大﹐每服五粒至七粒﹐米飲下﹐量兒大小加減﹔或化三兩粒塗患處﹐若﹝上匿下虫﹞出﹐乃愈。

錢乙金華散治小兒一切濕瘡癬疳。

黃蘗黃連各半兩﹐並爲細末黃丹一兩﹐火飛輕粉一錢麝香一字﹐別研

右同研勻﹐先以溫水洗﹐後貼之。

化﹝上匿下虫﹞丸治諸疳生虫﹐不時啼哭﹐嘔吐淸水﹐肚腹脹痛﹐唇口紫黑﹐腸頭濕﹝上匿下虫﹞。

蕪荑蘆薈靑黛川芎白芷梢胡連川連蝦﹝虫麻﹞灰各等分

右爲末﹐豬膽汁浸糕糊丸麻子大﹐每服一二十丸﹐食後臨臥﹐杏仁煎湯下。其鼻常用熊膽煎湯﹐小筆蘸洗﹐俟前藥各進數服﹐卻用靑黛﹑當歸﹑赤小豆﹑瓜蒂﹑地楡﹑黃連﹑蘆薈﹑雄黃爲末﹐入鼻斂瘡。

張渙四珍丹治諸疳羸瘦﹐毛髮焦黃﹐口鼻生瘡。

幹大蟾一枚﹐去四足﹐劈開腹﹐入胡黃連半兩在內﹐以綫縫合﹐用濕紙三兩重裹﹐以泥四面固濟﹐用炭火燒令通赤爲度﹐放冷去泥搗爲細末蘆薈半兩﹐研麝香一分﹐研

右件都拌勻﹐再研令細﹐以白麵糊和如黍米大﹐每服五粒至七粒﹐粥飲下﹐量兒大小加減。

又方治小兒一切疳毒有瘡。

苦楝皮五斤漆姑葉半兩甘艸礬各二兩蔥白十莖

右粗搗令勻﹐用水五斗﹐煮五七沸﹐旋旋添﹐洗瘡處。如久患﹐只兩服立效。

殊聖方治小兒疳肥﹐瘡多生頭上﹐浸淫久不瘥﹐及耳瘡等﹐悉皆治之。

石綠白芷各等分

右以生甘艸水洗瘡﹐敷藥自愈。

集聖丸

蘆薈五靈脂夜明砂炒砂仁橘紅木香莪朮煨使君子肉各二錢川連川芎幹蟾灰各三錢當歸靑皮各一錢半因於虛者加人參二錢﹐白朮三錢﹐去莪朮﹑靑皮。因於熱者﹐加龍膽艸三錢﹐去砂仁﹑莪朮。因於吐瀉下利者﹐加白朮二錢﹐煨肉果﹑訶肉各一錢五分﹐去靑皮﹑莪朮。因於積痛者﹐加煨三稜﹑川楝子肉﹑小茴香各二錢﹐去當歸﹑川芎。因於瘧者﹐加鱉甲醋炙三錢。因於虫者﹐加白蕪荑一錢五分﹑川楝子肉二錢﹐去當歸﹑川芎。因於渴者﹐加人參﹑白朮各二錢﹐去莪朮﹑砂仁。

右爲細末﹐用雄豬膽汁二个和麵糊爲丸﹐看大小服﹐米飲送下。

疳積散治鬾乳﹐病乳﹐夾乳﹐夾食﹔大病之後﹐飲食失調﹔平居飲食過飽傷脾﹐致成疳積。面黃腹大﹐小便色如米泔﹐大便瀉黃酸臭﹐頭皮漧枯﹐毛髮焦穗﹐甚至目濇羞明﹐睛生云翳﹐形體骨立﹐夜熱晝涼﹐丁奚哺露等證﹐並用主之。

厚朴厚而紫色有油者佳﹐去粗皮切片﹐生薑自然汁炒熟爲末淨﹐一兩廣陳皮去白爲末﹐八錢粉甘艸去皮淨爲末眞蘆薈淨末﹐各七錢蕪荑眞孔林大而多白衣者﹐去白衣殼淨末﹐五錢靑黛取顏料鋪浮碎如佛頭靑色者﹐研淨末﹐三錢百艸霜乃山莊人家鍋底墨也﹐淨末﹐二錢﹐研旋覆花淨末﹐一錢半

右件勻和成劑用﹐每一歲藥一分﹐用燈心湯﹐早上空心時調服﹐服後病卽愈。當再用肥兒丸調理。如脾气未實﹐用啟脾丸或大健脾丸。如疳气未盡﹐用陳皮一兩﹐白朮木香三錢﹐白茯苓五錢﹐加好平胃散三錢﹐陳米粥湯調服。

神效丹治小兒疳气不可療。

綠礬用火煆通赤﹐取出用酸醋淬過復煆﹐如此三次

右細研﹐用棗肉和丸如菉豆大﹐溫水下﹐日進二三服。

麝香丸主小兒疳瘦﹐面黃髮穗﹐骨立減食﹐肌熱驚癇疳虫。

麝香研蘆薈研黃連末

右等分研勻﹐滴水丸黃米大﹐一歲三丸﹐三歲五丸至七丸﹐人參湯下﹐日三服﹐無比奇效。一方﹕胡黃連四分﹐餘二物各二分﹐療疳痢溫瘧無比尢驗﹐一名聖丸﹐疳藥百數無如此者﹐小兒癲癇﹑驚風﹑五疳﹑三虫﹐服之立見功效。蛔虫作疾枯瘁﹐久痢不住﹐熟藥調護﹐最難得法﹐惟以四味飲﹑散﹐紫圓﹐至聖散﹐五加皮治不能行﹐蜀脂飲﹐並此麝香圓七方﹐謂之育嬰七寶。紫陽道士亦名保子七聖至寶方﹐專爲一書者﹐此是也。

靈苑千金丸治小兒一切疳。久服令兒肥壯無疾。

川楝子肉川芎各等分

右同爲末﹐豬膽汁和杵爲丸如麻子大﹐量兒大小加減丸數﹐每以飯飲吞下﹐日二服﹐常服三丸至五丸。張氏家傳﹕丸如菉豆大﹐分五分﹐用朱砂﹑靑黛﹑定粉﹑光墨﹑密陀僧﹐名爲五色丸﹐非時進﹐米飲下。孔氏家傳﹕治疳熱下虫方同﹐用臘月幹豬膽膏爲丸﹐如幹﹐湯化動﹐丸菉豆大﹐十丸十五丸﹐肉湯下。疳虫如發﹐便看卽見﹐稍遲卽化。

太醫局蘆薈丸治疳气羸瘦﹐色面萎黃﹐腹脇脹滿﹐頭髮作穗﹐揉鼻咬甲﹐如喫泥土﹐痢色無定﹐寒熱往來﹐目濇口臭﹐齒齦爛黑﹐常服長肌退黃﹐殺疳虫﹐進乳食。

幹蝦﹝虫麻﹞大皂二味等分﹐同燒存性末﹐每一兩入靑黛二錢半蘆薈麝香朱砂各一錢

右蒸餅爲丸﹐每服二十丸﹐米飲下﹐量兒大小加減。

錢氏膽礬丸治疳消癖﹐進食止瀉﹐和胃遣虫。

膽礬眞者﹐一錢綠礬眞者﹐二兩俱爲粗末大棗十四个好醋一升。已上四物同熬﹐令棗爛﹐和後藥使君子二兩﹐去殼枳實去穰炒﹐三兩黃連訶勒皮各一兩﹐並爲粗末巴豆二七枚﹐去皮破之。已上五物﹐同炒令黑﹐約三分幹﹐入後藥﹕

夜明砂一兩蝦﹝虫麻﹞灰一兩苦楝根皮末半兩已上三物﹐再同炒候幹﹐同前四物杵羅爲末﹐卻同前膏和﹐入臼中杵千下。如未成﹐更旋入熟棗肉﹐亦不可多﹐恐服之難化。太稠卽入溫水下﹐不拘時。

西京丁左藏蝦﹝虫麻﹞丸肥孩兒常服得效。

幹大蝦﹝虫麻﹞一枚﹐泔浸三宿﹐去腸肚頭爪淨酥炙香陳皮二錢半胡連一兩郁金蕪荑仁各半兩

右爲末﹐於陶器內﹐用豶豬膽汁和﹐令稀稠得所﹐於飯上蒸熟爲度﹐取出半日﹐丸如菉豆大﹐常服五七丸﹐陳米飲下。

張氏神曲散治小兒諸般疳。

神曲陳橘皮不去白川大黃濕紙裹炮熟芍藥各一錢二分桔梗川芎厚朴薑汁制枳殼麩炒白茯苓各二錢半人參一錢五分甘艸五錢﹐炙

右爲細末﹐每服一錢﹐入姜一片﹐煎服無時。

莊氏方治小兒一切疳﹐肌膚消瘦﹐瀉痢不止﹐口鼻坐瘡﹐水谷不化。

蝦﹝虫麻﹞灰礬

烏賊魚骨炙密陀僧各二錢半麝香一錢二分半

右爲末﹐煉蜜丸如菉豆大﹐溫水下三丸。《聖惠方》同﹐但麝香用半兩。莊氏第五候用此方。

治小兒一切疳方。

蟾頭一个﹐炙膩粉豉

蕪荑黃連各二錢半

右爲末﹐軟粟米飯爲丸麻子大﹐早晚米飲下三丸。

又方莊氏第十七候﹐用此方及香連丸。

蘆薈胡黃連朱砂靑黛麝香各二錢半蟾酥少許

右爲末﹐飯和丸如芥子大﹐每服空心臨臥﹐溫熱水下五七丸。

定命丹洪州張道人傳﹐治小兒一十二種疳﹕肝疳﹑急疳﹑風疳﹑肉疳﹑脊疳﹑口疳﹑腦疳﹑食疳﹑蛔疳﹑脾疳﹑腎疳﹑心疳﹐定生死。有此候者﹐取得虫靑者死﹐黃者可治。

木香夜明砂麝香各一分蟬蛻三分胡黃連二錢金箔銀箔各五片

右件爲末﹐米飯丸如麻子大﹐空心米飲下三丸﹐日三服。忌鹹酸油膩。

又方第一肝疳﹐小兒𨿽飲乳﹐漸喜食肉﹐尢愛酸鹹﹐只服定命丹﹐次服此藥。

肉豆蔻煨﹐三个枳殼炒﹐七錢半白茯苓胡連各半兩大黃甘艸丁香麝香各二錢

右爲末﹐每服一字﹐米飲下﹐日二服。久者五服效。

演山使君檳榔丸治小兒食肉太早﹐傷及脾胃﹐水谷不分﹐積滯不化﹐疾作疳痢等候﹐並宜服之。

肉豆蔻一个生檳榔一个宣連胡黃連陳皮靑皮川楝肉炒蕪荑炒去皮神曲麥芽並炒木香夜明砂淘淨炒蘆薈川芎各一錢麝一字

右件爲末﹐豶豬膽汁﹑薄荷汁爲丸如麻子大﹐每服三五十丸﹐溫飯飲下。

胡黃連丸治一切疳候﹐及一切虛痢﹐他藥無功﹐此藥極效。

胡黃連蘆薈黃連肉豆蔻炮桂心人參朱砂使君子去殼木香鉤藤龍齒白茯苓以上各一錢麝香一字

右件各生用﹐爲細末﹐取豶豬膽二枚﹐裂汁和末令勻﹐卻入袋內盛之﹐用綫紮定﹐湯煮半日﹐取出切破袋子﹐加莨菪子二錢﹐黃丹一錢﹐二味另研如粉﹐入前藥和勻﹐搗五百杵﹐丸如菉豆大。但是疳與痢﹐用粥飲下五七丸。子幼者三丸﹐不喫粥飲﹐乳頭令吮。能治一十二種痢及無辜者﹐功效非常。

肥肌丸治小兒一切疳气﹐肌瘦體弱﹐神困力乏。常服殺虫消疳﹐開胃進食。

黃連去須川楝肉妙川芎各半兩陳皮木香二錢香附子各二錢半﹐酒煮炒幹

右件爲末﹐水煮細麵糊爲丸如麻子大﹐每服三五十丸﹐溫飯飲下。

湯氏鱉甲散治勞疳骨熱。

鱉甲九肋者﹐湯浸用童便塗炙黃芪蜜炙白芍藥各一兩生地黃熟地黃地骨皮當歸人參各半兩

右﹝口父﹞咀﹐每服二錢﹐水半盞煎服。

化虫丸治疳熱。

白蕪荑黃連神曲麥芽各炒﹐等分

右末﹐糊丸如黍米大﹐空心米飲下。豬膽汁尢佳。

豬肚丸治骨蒸疳勞﹐肌體黃瘦。

木香半兩黃連生地鱉甲九肋者童便炙銀柴胡靑皮各一兩

右爲末﹐豬肚一枚﹐入藥於內﹐以綫纏之﹐於砂罐內懸肚煮熟﹐取出細研豬肚爲丸如麻子大﹐米飲送下﹐量大小加減﹐不拘時服。

三因龍膽丸治疳病發熱。

龍膽艸黃連使君子肉靑皮各等分

右爲末﹐豬膽汁和丸如桐子大﹐每服三十丸﹐臨臥熟水下﹐量兒加減。

二丁丸治乳癖﹑食癖﹑疳熱。

丁香密陀僧各一兩韶粉一錢硫黃三錢白丁香半兩

右爲細末﹐糊丸如小豆大﹐三歲兒十丸﹐日晡時米飲下﹐飲乳者乳汁下。次日當取下惡物﹐熱卽隨退。加黃鶯屎一錢尢妙。

譚氏殊聖金瓜丸治小兒疳熱﹐身多壯熱﹐黃瘦﹐久服令肥。

黃連黃蘗甘艸微炮靑皮各等分

右爲末﹐入麝香少許﹐用獖豬膽一枚﹐入藥膽內﹐綫紮定﹐入石器中﹐漿水煮五七沸﹐取出﹐風弔一宿﹐丸如菉豆大﹐每服五七丸﹐米飲下﹐量兒大小加減。《玉訣》方同﹐外以朱砂爲衣﹐仍治脾疳。《博濟方》同﹐劉氏家傳方亦同。或添胡黃連。若早晨服使君子丸﹐晚服金瓜丸﹐永無疾﹐消食﹐長肌肉。莊氏家傳方同﹐仍加夜明砂一味﹐等分。趙氏方亦同﹐名良疳藥。長沙朱司理以爲有神效。

蘆薈丸治小兒驚﹐熱疳﹐不思食。

蘆薈熊膽朱砂各二錢半靑黛七錢半訶勒皮煨取肉﹐三錢麝一錢

右爲末﹐糯米飯爲丸如麻子大﹐空心隨歲數與之﹐用砂糖水咽下﹐五七丸。

茅先生柴胡散治小兒疳熱﹐四肢如柴﹐不能起立。

柴胡知母貝母去心茯苓茯神漧葛甘艸炙﹐各等分

右爲末﹐每服用小麥一匙頭﹐藥一匙頭﹐水一盞﹐同煎六分﹐去滓服。

六物黃芩湯治小兒腹大短气﹐熱有進退﹐不安﹐谷爲之不化。

黃芩大靑炙艸麥冬石膏碎﹐各半兩桂皮三錢

右每服三錢﹐水一盞﹐煎至六分﹐去滓溫服。

莊氏靑黛丸治疳熱。

靑黛研﹐一兩胡連宣連天竺黃研﹐各半兩朱砂水飛﹐二錢半麝香研﹐一錢肉豆蔻二个幹蟾一枚﹐端午日取者﹐酒浸洗去肚腸﹐塗酥炙黃牛黃半錢﹐研

右件﹐除研藥外爲末﹐再同研勻﹐菉豆粉煮糊丸如芥子大﹐每服空心夜後熟水下三丸。恐菉豆粉難和圓﹐菉豆面作糊亦得。

王氏使君子散治疳熱。

使君子不拘多少曝榦爲末﹐空心米飲下﹐大者一錢﹐小者半錢﹐取虫出爲度。

柴胡飲治骨蒸疳气﹐五心煩熱﹐日晡轉盛﹐口漧無味﹐渴多身瘦﹐胸滿痰緊﹐小便黃色﹐食減神昏。

北柴胡人參當歸酒洗黃芩赤芍藥炙艸各一兩生大黃桔梗炒北五味半夏湯煮透去滑﹐各半兩

右藥﹐每服二錢﹐水一盞﹐烏梅一个﹐姜二片﹐煎七分﹐無時溫服。

漧地黃煎治小兒疳勞﹐肺气熱咳嗽﹐四肢漸瘦﹐心脈幹。

生地黃汁五兩酥

生薑汁蜜各一兩鹿角膠半兩

右先以地黃汁入鐺內﹐慢火煎﹐手不住攪﹐約五六沸下酥﹐又五六沸下蜜﹐次下膠﹐又下薑汁﹐慢火煎後如稀餳卽住火。每食後兩度﹐共與一匙頭。忌諸毒物。

王先生雞肉煎丸治小兒十歲以上疳勞﹐壯熱形瘦。

宣連二兩銀柴胡秦艽知母使君子肉子芩各一兩蕪荑去衣川鶴虱各半兩

右爲末﹐以黃雄鷄一隻﹐重一斤許﹐籠之﹐專以大麻子飼之﹐至五日後宰﹐去毛令淨﹐於臀後開孔﹐去腸肚淨﹐洗拭漧﹐入藥末於雞腹內﹐以綫縫之。取小甑﹐先以黑豆鋪甑底厚三寸﹐安雞在甑中﹐四旁以黑豆圍裹﹐上亦以黑豆蓋之﹐自日出蒸至晚﹐候溫冷﹐取雞﹐去腹中藥及筋頭翅﹐以淨肉研勻和得所﹐如幹入酒﹐麵糊爲丸如大麻子及小菉豆大。每服十丸﹑十五丸﹑二十丸﹐以意加減﹐空心臨臥﹐麥門冬熟水吞下。如小兒疳勞骨熱﹐十五歲以上﹐溫酒下。忌豬肉。

張氏三和飲子治三焦膈塞﹐五臟濇滯﹐气逆痰涎﹐米食後惡涎﹐太陽昏痛﹔及治山嵐瘴气﹐吐逆﹐不美飲食﹐面色浮黃﹐指甲靑黑﹔小兒疳勞吐乳﹔及久病乍安﹐神气未復﹐寒熱往來﹐並皆救療。

紫圓人參三兩半﹐洗銼甘艸一兩半﹐炙銼綿黃芪五兩﹐酒浸一宿洗淨銼

右件三味﹐同入木臼內﹐用木杵搗爲粗散﹐每服三大錢﹐生薑三片﹐水二盞﹐棗三枚﹐同煎八分﹐去滓服﹐不拘時候。

犀角散治小兒骨熱﹐解毒。

銀柴胡川大黃甘艸炙川芎茯苓芍藥漧葛地骨皮桑白皮山梔仁黃芩貝母各半兩

右爲末﹐每服一大錢﹐水一盞﹐入靑蒿一枝﹐小麥十粒﹐煎七分﹐溫溫服之。大段有患﹐更入麻黃﹑連翹二味﹐與前藥等分爲末﹐煎服之﹐效。莊氏第二十一候用此方。

鱉血煎治勞疳。

蕪荑銀柴胡川芎各一兩人參半兩使君子二十一枚﹐去殼胡黃連宣黃連各七錢

右用鱉血一盞﹐吳茱萸一兩﹐和二黃連﹐淹一宿﹐次早炒幹﹐去茱萸並血﹐用二連入余藥末﹐粟米粉糊丸麻子大﹐食前熟水下。

黃連丸治疳勞。

黃連半兩﹐淨豬膽汁浸曬石蓮子瓜蔞根杏仁湯浸去皮焙烏梅肉各二錢

右爲末﹐牛膽汁浸糕糊丸麻子大﹐煎烏梅姜蜜湯下。

天竺黃散治小兒疳多渴﹐體熱煩躁﹐少得睡臥。

天竺黃細研黃連去須馬牙硝梔子仁葛根銼﹐各半兩甘艸炙微赤銼牛黃細研款冬花紫菀犀角屑土瓜根各二錢半

右件藥搗細羅爲散﹐都研令勻。不拘時候﹐以蜜水調下半錢﹐量兒大小加減服。

又方治小兒疳熱﹐煩渴不止。

幹蟾頭二枚﹐酥炙焦黃蝸牛殼微炒胡黃連瓜蔞根各半兩

右件藥搗羅爲散﹐每服以竹葉湯調下半錢﹐不計時候﹐量兒大小﹐臨時加減服之。

五膽丸治小兒渴疳。

豬膽狗膽牛膽鯽魚膽蝟膽已上各一枚

右件藥﹐四膽汁並入牛膽內﹐在竈北後懸﹐候稍幹﹐可丸卽丸如黍米大﹐每服以新汲水下二丸﹐以飲水足爲度﹐空心午後各一服﹐更量兒大小加減。

胡黃連散治小兒疳熱渴漧瘦。

胡黃連犀角屑﹐各二錢半生地黃汁一合蜜半合羊子肝一具﹐研取汁麝香半錢﹐細研

右件藥﹐搗胡黃連﹑犀角﹐細羅爲散﹐入麝香研勻﹐以羊肝汁﹑地黃汁﹑蜜等調令勻﹐每服煎竹葉湯調下藥汁一茶匙﹐量兒大小加減服之。

黃連丸治小兒疳熱煩渴。

黃連天竺黃牛黃各細研炙艸梔仁款冬花葛根紫菀犀角屑﹐各二錢半川朴硝半兩竹瀝二合

右件藥搗羅爲末﹐先用竹瀝拌和﹐更入熟蜜和丸如菉豆大﹐每服以新汲水研破五丸服之﹐日四五服﹐量兒大小加減。

又方

蝸牛三十五枚﹐淨盤內以物蓋令行﹐卽有似銀泥處

右以膩粉和揩取﹐便丸之如黍米大﹐不拘時候﹐以溫湯下二丸。

又方

杏仁湯浸去皮尖雙仁﹐二錢半膩粉一錢

右件藥﹐研杏仁如膏﹐入膩粉相和令勻﹐用麵糊和丸菉豆大﹐空心以粥飲下三丸。

龍粉丸治疳渴。

艸龍膽定粉微炒烏梅肉焙稱黃連各二分

右爲細末﹐煉蜜和麻子大﹐米飲下一二十丸﹐無時。

淸香丸治小兒疳渴﹐引飲不休﹐肌體羸劣。

胡黃連靑黛朱砂鶴虱各等分

右爲末﹐豶豬膽汁和丸菉豆大﹐每服三丸﹐米飲下。

劉氏方治小兒疳渴。

豬胞一个﹐大者甘艸一兩﹐寸斷劈破入胞內

右以水一斗﹐煮至三升﹐去甘艸﹐將胞焙榦末之﹐每服二錢或三錢﹐熟水調下。

莊氏方治小兒疳渴。

蛤粉取生大鮎魚一尾﹐以粉塗頂上﹐刮下涎入粉

右同研﹐丸雞豆大﹐每服一丸﹔更用活小鮎魚一尾﹐水半盞﹐浸涎水一藥注子﹐化下一丸﹐立止﹔便與和气散一二服補之。

又方治疳渴不止。

井泉石又名石甘遂太陰元精石馬牙硝

右各等分爲末﹐入生硫黃少許﹐每服半錢﹐以生米泔水調下。

吉氏家傳方

漧葛胡黃連炙艸黑參麥冬各等分

右件爲末﹐每服一錢﹐水半盞﹐姜一片﹐煎四分服。

又方治小兒疳渴。常服五疳不生。

幹蝦﹝虫麻﹞二枚﹐長流水刮去肚腸﹐以法酒三升甑內煮令爛﹐去骨研如粉黃連淨﹐四兩﹐別爲末朱砂一錢半麝香一錢﹐研

右先將蝦﹝虫麻﹞膏與黃連末同研後﹐更與麝香﹑朱砂等研勻﹐作丸如菉豆大﹐每服十丸﹐陳米飲下。如患疳﹐用黃蠟茶淸下。如難丸﹐入些酒麵糊不妨。

又方治小兒一切疳熱渴。

蚧蝦﹝虫麻﹞大者﹐兩枚蝸牛虫半升﹐用水淘淨爲度﹐然後用新瓦罐入二物在內﹐用鹽泥固濟﹐不得透風﹐更進火燒令通赤﹐候冷取出二物﹐不用罐子﹐入大黃黃連各半兩麝香二錢半

右爲末﹐麵糊丸如芥子大﹐每服三丸至五丸﹐米飲下。莊氏第十六候用此方。

又方治小兒疳渴。

人參漧葛黃芩柴胡甘艸炮﹐各二錢半

右爲末﹐每服一錢﹐水一盞﹐煎五分﹐去滓候冷﹐分爲五服﹐每喫藥時﹐更點鉛白霜﹑寒水石共研一字服之。莊氏第二十候先用此止渴。

惠眼防己丸治疳嗽不止。

漢防己牽牛子馬兜鈴炒甜葶藶研﹐各等分

右爲末﹐煮棗肉爲丸如菉豆大﹐每服十丸﹐煎糯米飲下﹐與溫肺散相間服。

溫肺散

瓜蔞根半兩甘艸炙﹐二錢半

右爲末﹐每服一錢﹐蜂蜜熟水調下。

杏仁散治小兒肺疳﹐多是喫著熱米食及病奶﹐傷損心肺﹐便生喘嗽﹐愚醫不辧冷熱﹐以藥攻之﹐變成黃腫﹐漸覺昏沈﹐宜服。

杏仁十四粒甘艸﹝艸款﹞冬花各二錢麝香胡黃連各一錢半夏湯泡九次﹐半兩

右件爲末﹐每服一字﹐棗湯調下﹐日進二服。

牛黃丸治小兒疳積。

雄黃研水飛天竺黃各二錢牽牛末﹐一錢

右同再研﹐麵糊爲丸粟米大﹐每服三丸至五丸﹐食後薄荷湯下。兼治疳消積。常服尢佳。大者加丸數。

張渙褐丸子治小兒疳气腹脹如鼓﹐及奶癖食癖。

卜子一兩半﹐炒黑牽牛一兩﹐炒胡椒二錢半木香莪朮濕紙裹煨﹐切作片子﹐各半兩

右爲細末﹐麵糊爲丸黍米大﹐每服二十丸﹐煎仙人骨湯下。

換骨丹

陳粟米一合橘皮靑皮黑牽牛各半兩巴豆去殼﹐二錢半

右件一處同炒令焦黃色﹐揀去巴豆不用﹐卻入木香半兩爲細末﹐麵糊爲丸黍米大﹐每服十丸﹐橘皮湯下。

莊氏參苓散治小兒因積成疳久﹐致脾胃虛弱﹐不思飲食。

人參茯苓川芎各一兩甘艸芍藥黃芪各半兩靑皮去白二錢半

右爲細末﹐每服一錢﹐水一小盞﹐煎至五分﹐去滓溫服。古今圖書集成醫部全錄卷四百四十七

小兒諸疳門

方

香甲丸治小兒積疳﹐潮熱盜汗﹐羸瘦煩渴﹐手足心熱﹐服之皆效﹐輕骨長肌。

木香二錢五分鱉甲去裙襕醋炙檳榔使君子肉柴胡黃連各半兩

右爲末﹐豶豬脂汁和丸菉豆大﹐每服二十丸﹐臨臥米飲下。久發潮熱﹐多汗無力者﹐服之卽效。

趙氏靑蒿丸療小兒久積疳气﹐日漸羸瘦﹐面黃頭髮作穗﹐好食土﹐咬指甲撚鼻﹔兼治骨蒸勞熱﹐及取疳虫﹐退諸髒橫熱。小兒常服﹐徧身香爲效。

檳榔一枚白蕪荑四十九个黃連十四莖夜明砂淘淨﹐二錢半﹐已上爲末太陰元精石麝香小蔥子炒朱砂飛﹐各半錢蘆薈天竺黃靑黛各一錢

右將後七味同研細﹐與前四味一處再研勻﹐令極細﹐取靑蒿自然汁慢火熬濃﹐仍用豶豬膽一枚取汁同搗﹐丸如粟大﹐每服五丸至七丸﹐並用米飲下﹐釅醋湯亦得。取疳虫﹐煎酸石橊湯下﹐二十服取盡虫。

五疳傷積方

蕪荑黃連各一兩使君子連殼﹐十四个鶴虱少許神曲半兩末之﹐豬膽調麵糊爲丸菉豆大﹐每服十丸﹐米飲下。

靑金膏治疳積。

靑黛朱砂蘆薈蟾酥各一錢麝香半錢蜣螂一枚蛇皮項後﹐四寸

右末﹐水化酥丸粟大﹐每服兩丸﹐倒流水送下﹔又水化一丸﹐注於鼻中﹐須臾眉上白虫出便安。靑難治。

豆蔻散治疳積或冷利﹐腹大腳小﹐身熱﹐面無顏色。

肉蔻二个胡連一錢使君子四枚靑黛楝根蕪荑厚朴薑汁炙炙艸各半兩麝香少許夜明砂一錢半﹐別研

右末﹐每服一錢或半錢﹐蜜水或粥飲調下。

知母散治諸般疳積肚脹﹐無時瀉痢﹐或時壯熱﹐狀如瘧疾。

知母靑皮焙漧柴胡各二錢甘艸炙紫參各三錢訶子肉煨熟﹐三枚

右爲細末﹐每服一錢﹐水五分﹐煎至三分﹐溫服。有熱則退﹐有痢則除﹐有結則通。

經驗檳榔丸治小兒疳病﹐積气成塊﹐腹大有虫等證﹐其效如神。

檳榔一兩三稜醋炙莪朮醋炒靑皮麩炒陳皮雷丸漧漆炒煙盡麥芽神曲炒山楂肉各半兩鶴虱炒木香不見火炙艸胡連各三錢蕪荑二錢半良姜土炒﹐二錢砂仁一錢

右爲細末﹐醋糊爲丸如菉豆大﹐每服三五十丸﹐空心淡姜湯下。

粉霜丸治小兒疳一切瀉。

粉霜白丁香各一錢巴豆二枚﹐不出油

右末﹐爛飯爲丸如小菉豆大﹐每服井華水下二丸。

二聖丸治小兒臟腑瀉久不愈﹐羸瘦成疳﹐宜常服此方。

川黃連黃蘗去粗皮﹐各一兩

右爲細末﹐將藥末入豬膽內﹐湯煮熟﹐丸如菉豆大﹐每服二三十丸﹐米飲下﹐量兒大小加減﹐頻服無時。

胡黃連飲子治小兒疳熱﹐作瀉少食﹐面黃體黑﹐日漸瘦悴。

胡黃連黃藥子人參炙甘艸白朮微炒秦艽柴胡各等分

右各味﹐用淨﹝口父﹞咀﹐每服二錢匕﹐水一盞﹐嫩桃柳枝各七寸﹐烏梅少許﹐同煎八分﹐去滓分作兩分﹐早食後少空一服﹐臨臥再服﹐以小便深赤爲驗﹐候小便淸住藥﹐便生肌膚進食。大抵小兒羸瘦﹐並宜服此。

黃連丸治疳瀉疳痢。

淨黃連爲末大蕪荑仁乳缽研細﹐各等分

右二末一處和勻﹐糯粟米相和﹐煮稀粥爲丸小菉豆大﹐量兒大小﹐三歲七丸至十丸﹐三歲以上十五丸至二十丸﹐空心陳米飲下﹐日進三服。

胡黃連丸治小兒疳疾瀉痢。

胡黃連丁香密陀僧各半兩肉豆蔻一个檳榔一枚紅雪一兩訶子二枚﹐一煨一生用

右七味研細﹐入麝香二錢半和勻﹐入菉豆末少許﹐水和丸如麻子大﹐三歲以下一丸﹐三歲以上五丸。孩子腦疳﹑鼻癢及赤爛﹐黃連湯下。脾虛羸瘦﹐泄痢﹐四肢虛腫﹐靑州棗湯下。肝疳眼濇生瘡﹐甘艸湯下。骨疳冷地臥﹐愛食土﹐紫蘇茶湯下﹐常服米飲下。肺疳上气急喘﹐橘皮湯下。筋疳瀉血﹐鹽湯下。疳虫及瀉無定﹐生薑湯下。

錢氏沒石子丸治泄瀉白濁﹐及疳痢滑兒腹痛者。

木香黃連各二錢半沒石子豆蔻各二个訶子肉三个

右爲細末﹐飯丸麻子大﹐米飲下食前﹐量兒加減。

聚寶黃龍丸定小兒疳冷瀉。

朱砂研﹐一錢龍腦半字﹐研舶硫黃一兩雄黃二錢半

右用甘鍋子﹐上炭火﹐燒甘鍋﹐其藥飛在盞底上﹐刮與珠砂﹑雄黃同研﹐入腦子﹐糯米粥丸如黃米大﹐每服三丸﹐食前椒湯下。

吉氏蘆薈丸治疳瀉不止﹐不思飲食腹脹。

丁香肉豆蔻去皮木香銼﹐各半兩

右三味﹐用面裹﹐慢火中煨熟爲度﹐取出去面﹐入蘆薈一兩﹑使君子肉半兩﹐同爲細末﹐稀糊爲丸如黍米大﹐每服十丸至二十丸﹐米飲下。

良方吳婆散治小兒疳瀉不止﹐日夜不計徧數﹐漸漸羸瘦。

楝根白皮一錢半桃根白皮黃蘗蜜炙蕪荑黃連微炒﹐已上各二錢半厚朴薑汁炙木香檳榔丁香各一錢沒石子一錢半

右爲末﹐每服一字﹐三歲以上半錢﹐五六歲一錢﹐用紫蘇木瓜米飲調下﹐乳食前一日三服。張三錫曰﹕此藥若是疳瀉﹐無不驗者。藥性小溫﹐暴熱瀉者﹐或不相當。

斗門方治小兒疳瀉。

赤石脂

右杵羅爲末﹐極細如面﹐以粥飲調半錢服立瘥。或以京芎等分同服﹐更妙。

莊氏家傳方治疳瀉久不瘥。

赤石脂綠礬石灰各二兩硫黃半兩

右研勻﹐入罐子內﹐燒令焰碧﹐去火放冷﹐取研﹐每服一字或半錢﹐煎小黃米飲放冷調下﹐食前服。

又方

便君子炮五倍子瓦上炒黃沒石子各等分

右爲末﹐每服半錢﹐陳米飲調下。

孟詵方療小兒疳痢。

樗木根取白皮一握倉梗米五十粒豉二合炙艸二寸蔥白一握

右以水一升﹐煮取半升﹐以意服。枝葉與皮勿用。

靑黛散治小兒疳痢不止﹐下部癢。

靑黛蟾灰胡粉微炒黃連去須微炒麝研﹐各二錢半赤石脂半兩訶梨勒皮一兩﹐煨

右件搗羅爲散﹐每以乳汁調下半錢﹐日三四服。

殺疳丸治疳痢不止。

雄黃麝香牛黃蘆薈朱砂各研細龍骨燒赤密陀僧燒紅胡黃連各二錢半靑黛半兩金箔十片肉豆蔻二枚﹐去殼蟾酥一錢二分半﹐熱水化如泥

右件藥搗羅爲末﹐入研藥及蟾酥﹐研令勻﹐湯浸蒸餅和丸如黃米大﹐每以溫水下三丸﹔煎黃連苦參湯洗身上﹐用靑衣蓋出虫瘥。

白龍骨丸治疳痢不止。

白龍骨白石脂礬燒令汁盡黃連微炒胡粉微炒白茯苓阿膠搗碎炒黃﹐各半兩

右爲末﹐煉蜜圓麻子大﹐每粥飲下五丸﹐日三四服。

肉豆蔻丸治小兒疳痢﹐不喫乳食。四肢瘦弱。

內蔻去殼一枚木香半兩人參訶子肉煨朱砂麝香並細研﹐各二錢半

右搗羅爲末﹐都研令勻﹐用軟飲和丸如麻子大﹐每服以米飲化下三丸﹐日三四服﹐量兒加減。

聖惠黃連散治小兒疳痢久不瘥﹐肌肉消瘦﹐面黃髮焦﹐啼叫不常。

胡黃連末白礬燒令汁盡白龍骨末﹐各半兩胡粉微炒﹐二錢半

右件藥同細研爲散﹐一歲兒每服以米飲調下一字﹐二歲每服半錢﹐隨兒大小﹐量病輕重加減。

蕪荑丸治小兒久疳痢不瘥。

蕪荑末﹐半兩羊子肝一具

右先以子肝切作片子﹐以蕪荑末摻在肝內﹐綫纏合﹐米泔中煮令熟﹐搗爛﹐糯米飯和丸如麻子大﹐每以粥飲下五丸﹐早晨晚後各一服﹐量兒加減。

八香丸莊氏第一候﹐瀉膿血﹐日漸瘦﹐是冷熱疳﹐宜服此。

胡連一錢腦

麝各半錢牛黃一錢二分半蘆薈一錢五分蟾酥五撚子作塊者亦得白花蛇半兩﹐酒浸去骨蠍梢二錢半

右爲細末﹐豬膽丸如黃米大﹐每服五丸﹐米飲下。如患甚﹐仍用生米泔調﹐作散服半錢﹐日三服。

又方治小兒腸鳴瀉痢﹐口鼻幹﹐常有鮮血﹐日夜疼。

白朮炮硫黃各二錢半枳殼炒胡黃連當歸各半兩

右爲末﹐每服半錢﹐熟水調下。

沈香丸治小兒疳痢﹐下赤色膿血﹐下部脫肛。

沈香人參蠍

胡黃連乳香各一分龍骨甘艸各二分

右件棗肉丸麻子大﹐每服三丸﹐米飲下﹐日二服﹐久患七服效。

白朮散治小兒疳痢﹐腹脹﹝疒丂﹞痛﹐日夜三二十行。

白朮一兩﹐微炒當歸地楡並銼微炒木香赤芍藥甘艸炙﹐半兩

右件藥搗粗未爲散﹐每服一錢﹐以水一小盞﹐煎至五分﹐去滓﹐不計時候﹐量兒大小分減。

胡黃連丸治小兒疳痢﹐腹痛不止。

胡黃連半兩沒藥木香各二錢半

右件藥搗羅爲末﹐糯米飯和丸如菉豆大﹐每服粥飲下五丸﹐日三四服﹐量兒大小加減。

疳腫脹方治小兒五疳八痢﹐及發焦黃﹐肚脹手足瘦細﹐肚上筋脈起﹐揩眼﹐鼻涕垂至口﹐咬指甲﹐或下部生瘡﹐及大小便不通﹐宜此療之。

蘆薈夜明砂炒蛇脫灰黃牛角屑﹐各一分蟾酥少許

右爲末﹐入麝香少許﹐煉蜜丸菉豆大﹐每服三丸﹐用米飲下。間用桃柳葉湯浴兒﹐將靑衣蓋之﹐更用藥一二丸﹐安兒臍中﹐醋麵糊靑帛貼之﹐候虫出爲度。如無虫﹐但汗出爲妙。服藥三日後﹐宜減一丸。

又方治小兒疳气腹腫﹐有似水气。

肉豆蔻一个木香炮麝香朱砂各一分胡黃連半兩﹐煨

右末飯丸麻子大﹐米飲下三五丸。莊氏第十八候﹐用此方。

吉氏家傳方治疳肚如鼓。

密陀僧風化灰各一錢黃丹半錢

右爲末﹐以豬肉炙一片﹐用藥半錢蘸上與喫。如不會喫﹐乳母嚼與。

禦苑勻气散治脾肺气逆﹐喘咳面浮﹐胸膈痞悶﹐小便不利。

桑白皮二兩陳皮一兩半桔梗炒炙艸赤茯各一兩藿香半兩木通四兩薑水煎服。

烏金膏治小兒疳气灌入陰﹐黃亮色。

通艸黃皮大黃各二錢半﹐燒

右各燒存性爲末﹐每用一錢﹐豬膽調成膏﹐於陰上塗﹔如未退﹐煎蛇牀子湯洗後﹐再調塗之。

地黃丸治腎疳腦熱消瘦﹐手足厥冷﹐寒熱往來﹐滑瀉肚脹﹐齒齦潰爛﹐爪黑面黧﹐徧身兩耳﹐生瘡出水。

熟地黃八錢赤茯苓山茱萸肉牡丹皮山藥澤瀉各三錢

右爲末﹐丸如梧子大﹐每服三丸﹐溫水化下。加肉桂一兩﹐名加減八味丸。

補中益气湯治中气虛弱﹐體疲食少﹐或發熱煩渴等證。

人參黃芪各一錢白朮土炒炙甘艸陳皮各五分升麻柴胡各二分當歸八分

右﹐姜棗水煎﹐空心午前服。

錢氏異功散治吐瀉不食﹐凡虛冷證﹐先與數服﹐以正胃气。

人參白朮炒白茯苓炙甘艸橘紅木香各一兩

右銼散﹐每服二錢﹐姜棗煎服。一方去木香。

充悅方【《外壹》小品】療四五歲兒因食及在胎中宿熱﹐乳母飲食粗惡辛苦﹐乳汁不起﹐兒哺不爲肌﹐心腹痞滿﹐痿黃瘦脊﹐四肢痿躄繚戾。

芍藥一錢﹐炙黃黃芪鱉甲炙人參各四分柴胡八分茯苓六分甘艸炙漧薑各二分

右八味搗篩﹐蜜和爲丸如大豆﹐服五丸﹐日二。《千金》有大黃﹐無黃芪。如熱﹐去漧薑用枳實。

聖惠黃芪丸治小兒羸瘦體熱﹐面色萎黃﹐不欲乳食。

黃芪銼赤芍藥人參甘艸炙微赤銼胡連各半兩麥門冬鱉甲醋炙微黃﹐各一兩柴胡三分

右件藥搗羅爲末﹐煉蜜和丸如麻子大﹐不拘時候﹐以粥飲下五丸﹐量兒大小以意加減。

秦艽丸治小兒羸瘦體熱﹐心神煩悶﹐小便赤黃。

秦艽桑根白皮枳殼麩炒微黃地骨皮黃芪人參赤茯苓炙艸犀角屑﹐各半兩龍膽一分柴胡三分

右件藥搗羅爲末﹐煉蜜和丸如菉豆大﹐不計時候﹐用粥飲下五丸﹐更隨兒大小加減。

麥門冬丸治小兒𨿽食﹐不著肌膚﹐羸瘦骨熱﹐小便赤黃。

麥門冬一兩人參黃芪靑蒿子黃連桑根白皮枳殼麩炒微黃地骨皮各半兩柴胡三分

右件藥搗羅爲末﹐煉蜜和丸如菉豆大﹐不計時候﹐以熟水研五丸服﹐量兒大小以意加減。

燒黃瓜丸治小兒羸瘦體熱﹐乳食全少。

黃瓜大者一枚陳橘皮焙黃連各半兩鱉甲童便浸三宿炙黃胡連柴胡各一兩

右件藥搗細羅爲散﹐以黃瓜切開頭去瓤﹐內藥末令滿﹐以切下蓋子蓋之﹐用香麥麵和搗固濟﹐可厚三分﹐於糖灰火內燒面焦黃﹐取出去面放冷﹐入麝一錢﹐都研和丸如菉豆大﹐每服食前﹐米飲下七丸。

大黃丸治小兒胃气不調﹐不嗜食﹐不生肌肉。

大黃漧地黃茯苓當歸柴胡杏仁

右各三錢爲末﹐蜜丸麻子大﹐飲下五丸﹐日進三服。

豬肚丸解小兒肌熱﹐時泄瀉﹐及積滯﹐不思飲食﹐肌肉消瘦。

鱉甲一兩﹐同童便並醋共一升﹐熱浸炙盡爲度白朮薯蕷各一兩胡黃連人參靑橘皮紫菀桃仁去皮尖木香炙艸各半兩柴胡一兩

右末﹐入淨豬肚內系定﹐煮令極爛﹐與藥同杵令粘﹐丸如桐子大﹐每服二十丸﹐不計時候﹐溫水飲下。

香甲丸治童男室女气血虛疏﹐肌膚消瘦﹐百節疼﹐潮作溫﹐五心煩熱﹐四肢逆冷﹐不思飲食﹐中滿气滯。健脾胃﹐暢神气﹐充肌膚﹐澤顏色。

柴胡生漧地黃三稜各三分鱉甲醋炙黃神曲杏仁熟漧地黃麥芽炒﹐各一兩牛膝木香姜黃當歸各半兩白朮川芎各一分

右爲細末﹐白麵糊丸如梧桐子大﹐每服十丸﹐空心茶淸下﹐或米飲亦得。

右八方﹐挾熱者宜之。

聖惠訶梨勒散治小兒羸瘦﹐脾胃气弱﹐挾宿食﹐不乳食﹐四肢不和。

訶梨勒皮陳橘皮焙﹐各半兩黃芪人參白朮藿香桂心白茯各一分炙艸半分

右件藥搗粗羅爲散﹐每服一錢﹐以水一小盞﹐入生薑少許﹐棗一枚﹐煎至五分﹐去滓溫服﹐日三四服﹐量兒大小以意加減。

溫脾散治小兒脾气不和﹐食少無力﹐肌膚羸瘦。

訶梨勒皮人參各三分白朮木香黃芪白茯苓藿香陳橘皮焙桔梗各半兩炙艸一分

右件藥搗粗羅爲散﹐每服一錢﹐以水一小盞﹐入生薑少許﹐棗一枚﹐煎至五分﹐去滓﹐不計時候溫服。

五香煎治小兒脾胃久虛﹐喫食減少﹐四肢羸瘦。

丁香沈香木香藿香白朮各一兩麝三錢白茯苓陳橘皮焙黃芪各一兩訶梨勒皮炙艸半兩

右件藥搗篩爲散﹐以水五升﹐慢火煎至一升﹐以布絞汁入鍋內﹐煎麝香及蜜三合﹑生薑汁半合﹑棗肉二十枚﹐慢火熬成膏﹐每服以粥飲調下半茶匙。

右三方﹐挾冷者宜之。

蘆薈丸湯氏云﹕小兒疳積﹐其狀漸黃瘦﹐拍背如鼓鳴﹐脊骨如鋸﹐乃積而成熱成疳也﹐宜服此。

蕪荑去皮﹐先炒黃色﹐次入後二味一處炒赤色龍膽艸黃連各一兩

右爲末﹐另入蘆薈一分和勻﹐爛飯丸如黍米大﹐二歲兒服三十丸﹐空心米飲送下。

露星膏

黃芪蜜水炙胡黃連地骨皮柴胡各等分

右爲末﹐煉蜜丸如芡實大﹐隔宿酒浸露一宿﹐次日澄去酒﹐薄荷湯浸服之。

二聖丸治小兒臟腑或好或瀉﹐久不愈。羸瘦宜常服。

黃連黃蘗去粗皮﹐各一兩

右爲細末﹐入豬膽內﹐重湯煮熟﹐丸如菉豆大﹐每服二三十丸﹐米飲下﹐量兒加減﹐頻服無妨。

香蟾丹治肌瘦面黃﹐胸髙腳細。

幹蟾五枚﹐浸去骨﹐用瓦藏瓶一枚﹐入蟾瓶內﹐鹽泥固濟﹐炭火燒﹐畱一竅子﹐以煙息爲度﹐取出存性胡黃連二兩蛇蛻一兩﹐燒灰地龍半兩﹐微炒天竺黃蟬殼各一分﹐並爲細末﹐入朱砂半兩麝香一分

右件都一處研勻﹐糯米飯和如黍米大﹐每服十粒﹐米飲下﹐不拘時候﹐量兒大小加減。

雷丸丹萬全云﹕治小兒一切疳﹐肚大腳細﹐眼目口鼻生瘡﹐身體壯熱﹐痢下泔澱﹐日漸羸瘦﹐面無光澤。

生雷丸土鶴虱生史君子去殼胡黃連蘆薈各半兩蟾一枚﹐酒浸炙熱去皮足骨焙木香肉豆蔻各一分蕪荑一兩﹐微炒﹐研入朱砂二錢﹐研畱少許爲衣麝香半錢

右爲末﹐研合令勻﹐用豶豬膽一个﹐取汁傾入瓷盞中﹐外以重湯煮過﹐和杵爲丸如桐子大﹐每服五丸至七丸﹐麥門冬熟水下﹐早晨日午空心臨臥服。

孔氏神聖丸治小兒疳﹐常服永無腸髒之疾。

胡黃連宣連白蕪荑木香蘆薈各一錢使君子二十枚

右除蘆薈一味﹐外五味銀器內用豬膽汁熬成膏﹐後入蘆薈﹐同丸如菉豆大﹐每服五七粒﹐空心日午臨臥米湯下﹐神效。

豬肚丸治小兒疳熱而瘦。

蕪荑二兩﹐同瓦煿幹取肉﹐別爲末﹐臨時入用柴胡黃連秦艽各一兩

右用豬肚一个﹐中庸者﹐破開洗淨﹐入柴胡﹑秦艽﹑黃連末於內﹐以酒半瓶﹑童便一升煮幹﹐舂令得所﹐放蕪荑末﹐又舂勻﹐丸如桐子大﹐每服二十丸飲下。

趙氏斧槌丸治小兒疳﹐久服肥白。

蘆薈熊膽各一錢幹蝦﹝虫麻﹞一枚白礬膽礬綠礬各半兩。四味同入罐內燒﹐礬枯爲度京三稜石三稜雞爪三稜萆薢鶴虱雷丸淡蕪荑黑狗脊南木香各半兩三枚使君子十枚沒石子

右爲末﹐醋煮漧棗﹐取肉爛研﹐入少麵糊﹐和藥極熟﹐丸如菉豆大﹐每服七丸﹐米飲下。

蘆薈丸治小兒諸疳羸瘦﹐不生肌肉。

蘆薈另研南木香紅芍藥沒石子半兩使君子去殼胡黃連各二錢半肉豆蔻二錢人參一錢

右爲細末﹐入麝香半錢﹐別研令細﹐與藥拌勻﹐蜜水打麵糊爲丸﹐每服十五丸﹐米飲下﹐空心食前服。

吉氏益兒丸治小兒一切疳瘦﹐夜多盜汗﹐肌肉熱。

人參白朮茯苓柴胡炙甘艸陳皮鱉甲醋炙去裙襕京三稜濕紙裹煨香﹐各等分

右末﹐煉蜜圓雞頭實大﹐每一丸﹐米飲化﹐食前﹐日三。

祕方肥兒丸消疳進食。

黃連五錢木香一錢神曲麥芽各一兩﹐炒白朮一兩使君子肉煨白豆蔻煨﹐各五錢檳榔一枚蝦蟆一个

右爲末﹐麵糊丸如粟米大﹐空心米飲下﹐量兒加減。

朱氏家傳方治小兒脾疹疳瘦驚積。

黃瓜蔞一个﹐去瓤﹐用黃連末塡滿﹐蒸爛取出﹐用﹝石卜﹞硝末一錢蓋頭﹐臨夜方取露一宿

右研爛爲丸如小菉豆大﹐每服五丸﹐熟水下。

聖惠人參丸治小兒哺露﹐失衣當風﹐腹大時痢﹐或寒熱如瘧﹐不欲食﹐縱食不生肌肉﹐或不消化﹐四肢羸瘦。

人參麥門冬去心焙半夏湯洗七徧去滑黃芪大黃微炒白茯柴胡黃芩各三分訶梨勒皮炙艸鱉甲酢炙黃去裙襕﹐各一兩芎藭半兩

右件藥搗羅爲末﹐煉蜜丸如麻子大﹐一二歲兒以粥飲下三丸﹐四五歲五丸﹐日三服﹐量兒大小加減。

醍醐散治吐瀉後調和脾胃﹐消進飲食﹐及丁奚哺露﹐虛熱煩渴﹐气逆惡心。

陳皮砂仁厚朴薑汁浸一宿。慢火焙漧麥芽洗淨焙烏梅各五錢良姜銼東壁土炒漧葛烏藥各二錢半艸果仁炮﹐二錢炙艸三錢

右碎﹐每服二錢﹐水一盞﹐姜二片﹐棗一枚﹐鹽少許﹐煎七分﹐空心溫服。

快活丸治丁奚疳﹐皮膚瘦削﹐骨露如柴﹐肚大靑筋﹐小便白濁﹐睡臥煩躁﹐神气昏沈。常服健脾化積﹐進食肥肌。

蒸餅一兩﹐去頂剜空﹐入靑礬半錢﹐仍以碎餅屑緊塞﹐上用水紙封定﹐灰火中炮透﹐取出候冷用之

右件銼焙爲末﹐別以肥棗用米泔水浸經一宿﹐飯上蒸少時﹐去皮核﹐用乳缽爛杵如糊﹐同前餅末停分再杵勻﹐丸麻仁大﹐每服三十丸至五十丸﹐溫米淸湯無時送下。兒小者﹐亦以米湯化服。其蒸餅不拘个數﹐大約以一兩入靑礬半錢重爲定﹐下常如前法制半斤作一料﹐後人切勿以見方不重藥爲誤﹐余嘗屢試屢驗。其餅如南饅頭樣是也。

聖惠赤芍藥丸治小兒丁奚﹐𨿽食不生肌肉﹐腹大﹐食不消化

赤芍藥川大黃微炒鱉甲醋炙黃﹐各三分桂心赤茯苓柴胡各四分

右件藥搗羅爲末﹐煉蜜和丸如麻子大﹐每服煎蜜湯下五丸﹐日三服。

嬰孺芍藥丸治小兒寒熱腹大﹐食不消化﹐不生肌肉﹐痿痺。

芍藥白茯苓大黃各五分柴胡四分鱉甲三分﹐炙桂心二分人參一分﹐一方二分

右爲末﹐蜜丸﹐三歲以下服三小豆大﹐不知加之﹔七八歲三桐子大﹐不知加之。若腹堅大者﹐加鱉甲一分。渴者加瓜蔞二分。病甚者﹐服二十日效﹐已試大良。一方有杏仁二兩﹐人參三分。

張渙大麝香丹治小兒羸瘦﹐腹大見靑筋﹐及丁奚等病。

麝香研朱砂細研水飛粉霜研﹐各半兩五靈脂肉豆蔻仁幹蟾塗酥炙﹐各一兩夜明砂白礬灰各半兩幹地龍炒﹐一分幹蜣螂七个﹐去翅炙令黃熟

右件搗羅爲末﹐與朱砂等同研勻細﹐煉蜜和如黍米大﹐每服三粒至五粒﹐溫水下﹐量兒大小加減服。

單方

小兒羸瘦﹕甘艸三兩炙焦爲末﹐蜜丸菉豆大﹐每溫水下五丸﹐日二服。【《金匱玉函》】

小兒疳痢﹕地楡煮汁﹐熬如飴糖﹐與服便已。【《肘後方》﹐下同】

治哺露﹕搗生薤根﹐以豬脂煎服﹔或炙鼠肉哺之。

治小兒疳濕瘡﹕用鐵衣著下部﹐卽瘥。【《千金方》﹐下同】

治小兒疳瘡﹕以豬脂和胡粉傅之﹐日五六度。

又﹕嚼麻子傅之﹐日五六度。

又﹕羊膽二枚﹐和醬汁﹐於下部灌之﹔豬脂亦佳。

治小兒鬾病﹕炙伏冀熟﹐嚼哺之。

又﹕燒伏翼末﹐飲服之。

小兒鬾病﹕寒熱如疳﹐用冬瓜仁﹑扁蓄各四兩﹐水二升﹐煎湯洗之。

小兒蛔病羸瘦﹕豬膏服之。一云治蟯虫。

小兒疳痢頻數﹔用生薔薇根洗切﹐煎濃汁細飲。

治小兒蛔虫﹕削楝木上蒼皮﹐以水煮取汁飲之﹐量大小多少爲之。此有小毒﹐或爲末﹐米飲服二錢。

治小兒羸瘦有蛔虫﹕以雚蘆二兩﹐水一升﹐米二合煮﹐取米熟﹐去滓與服。

又﹕用扁蓄三兩﹐水一升﹐煮取四合﹐分服或搗汁服。

又﹕以桃白皮三兩﹐東引吳茱萸根白皮四兩﹐二味﹝口父﹞咀以酒一升﹐二合漬之﹐一宿漸與服取﹐瘥。

又﹕搗槐子內下部中自瘥。

又﹕楝實一枚內孔中。

治白虫﹕以東行石橊皮一把﹐水一升﹐煮取三合分服。

又﹕搗桃葉絞取汁服之。

治小兒三虫﹕以雷丸﹑芎藭等分爲末﹐服一錢﹐日二。

小兒疳瘦﹐久服消食和气﹐長肌肉﹕用陳橘皮一兩﹐黃連以米泔水浸一日﹐一兩半﹐研末﹐入麝三分﹐豬膽盛藥﹐以漿水煮熟﹐取出用粟米飯和丸菉豆大﹐每服一二十丸﹐米飲下。【《錢氏小兒方》﹐下同】

小兒疳熱﹐有虫瘦瘁﹕用楡仁一兩﹑黃連一兩爲末﹐豬膽汁七枚﹐和入碗內﹐飯上蒸之﹐一日蒸一次﹐九蒸乃入麝香半錢﹐湯浸蒸餅和丸菉豆大﹐每服五七丸至一二十丸﹐米飲下。久服充肥。

小兒脾疳﹕使君子﹑蘆薈等分爲末﹐米飲一錢。【《儒門事親》】

小兒疳瀉吐利﹕白藥子一兩﹑甘艸半兩爲末﹐豬肝一具﹐批開摻末五錢﹐煮熟食之。【《直指方》﹐下同】

小兒鬾病﹕以紅紗袋盛夜明砂佩之。

小兒疳痢﹕薤白生搗如泥﹐以粳米粉和蜜作餅﹐炙熟與食﹐不過三兩服。【《楊氏產乳》】

解小兒疳熱疳痢殺虫﹕用靑黛﹐不以多少﹐水研服。【《宮气方》】

療小兒瘦頭漧無辜兼痢﹕用馬齒莧搗絞汁﹐服三合﹐以瘥止。【《外臺》方﹐下同】

治疳痢曉夜無度者﹕取樗根濃汁及粟米泔各一雞子殼許﹐以竹筒吹入下部﹐再度瘥。

治疳痢大孔開﹐痢不止﹕以黃連末入麝香少許和勻﹐以竹筒吹入。

小兒疳瘡﹕生嚼栗子傅之。

小兒疳痢困重者﹕用樗皮白搗粉﹐以水和作羹﹐棗大如飩子﹐日曬少時﹐又拌﹐如此三徧﹐以水煮熟﹐空肚吞七枚﹐重者不過七服。忌油膩熱面毒物。

小兒一切疳疾﹕用自死蝸殼七枚﹐皮薄色黃白者﹐洗淨﹐不得少有塵滓﹐日幹﹐內酥蜜於殼中﹐以瓷盞盛之﹐蓋紙糊盞面﹐置炊飯上蒸之﹐下甑時卽坐甑中﹐仍裝飯﹐候蒸飯熟取出﹐研如水澱﹐漸漸與喫﹐一日令盡取效止。【《聖惠方》﹐下同】

五疳下痢﹕兔屎炒半兩﹐幹蝦﹝虫麻﹞一枚﹐燒灰爲末﹐綿裹如蓮子大﹐納下部﹐日三易之。

小兒諸疳﹕棘鍼﹑瓜蒂等﹐研爲末﹐吹入鼻中﹐日三次。

小兒急疳瘡﹕水調蚺蛇膽敷之。

小兒喫泥及肚脹﹕用膩粉一分﹐沙糖和丸麻子大﹐空心米飲下一丸﹐良久泄出泥土瘥。【《經驗方》﹐下同】

走馬牙疳﹕用雞肫黃皮不落水者五枚﹐枯礬五錢﹐研搽立愈。

治小兒無辜痢赤白兼成疳﹕用胡粉熟蒸﹐熬令色變﹐以飲服之。【《子母祕錄》﹐下同】

治一歲至二歲無辜病﹕用夜明砂熬搗爲散﹐任意拌飯﹐並喫食與喫。三歲號幹無辜。

小兒疳疾﹕椿白皮日幹二兩爲末﹐以粟米淘淨﹐研汁和丸梧子大﹐十歲三四丸﹐米飲下﹐量大小加減﹐仍似一丸納竹筒中﹐吹入鼻內三度﹐良。

小兒閃癖﹐頭髮堅黃﹐瘰痺瘦弱者﹕幹林檎脯研末﹐和醋傅之。

小兒冷疳﹐面黃腹大﹐食卽吐者﹕母丁香七枚爲末﹐乳汁和蒸三次﹐姜湯服之。【《衛生易簡方》】

小兒嗜土﹕買市中羊肉一斤﹐令人以繩系﹐於地上拽至家﹐洗淨沙炙食﹐或煮汁亦可。【《姚和眾方》﹐下同】

小兒好食土﹕取好黃土煎黃連汁和之﹐曬漧與食。

小兒一切疳疾﹕六月取糞坑中蛆淘浸﹐入竹筒中封之﹐待榦研末﹐每服一二錢﹐入麝香﹐米飲下。【《聖濟總錄》﹐下同】

又﹕用蛆蛻﹐米泔逐日換浸五日﹐再以淸水換浸三日﹐曬焙爲末﹐入黃連末等分﹐每半兩入麝香五分﹐以豶豬膽汁和丸黍米大﹐每服三四十丸﹐米飲下﹐神效。

口鼻疳蝕穿唇透頰﹕用銀屑一兩﹐水三升﹐銅器煎一升﹐日洗三四次。

小兒虫病﹐胃寒虫上﹐危惡證與癇相似者﹕漧漆搗燒煙盡﹐白蕪荑等分爲末﹐米飲服一字至一錢。【《杜仁方》】

小兒疳瀉﹕赤石脂末﹐米飲調服半錢立瘥﹔加京芎等分更妙。【《斗門方》】

小兒蛔痛﹕五靈脂末二錢﹐靈礬火飛半錢﹐每服一錢﹐水一盞﹐煎五分溫服﹐當吐虫。【閻孝忠《集效方》】

小兒疳痢垂死者﹕益母艸嫩葉﹐同米煮粥食之﹐取足﹐以瘥爲度﹐甚佳﹔飲汁亦可。【《廣利方》】

小兒疳气不可療者﹕綠礬煆赤﹐醋淬三次爲末﹐棗肉和丸菉豆大﹐每服十丸﹐溫水下﹐日三。【《集驗方》】

小兒疳气浮腫﹐常服自消﹕黑牽牛﹑白牽牛各半生半炒﹐取末﹐陳皮﹑靑皮等分爲末﹐糊丸菉豆大﹐每服三歲兒服二十丸﹐米湯下。【《鄭氏小兒方》﹐下同】

小兒疳气攻腎﹐耳聾陰腫﹕牽牛末一錢﹐豬腰子半个﹐去膜薄切﹐摻入﹐內加少鹽﹐濕紙包煨﹐空心服。

小兒蛔虫﹐口流涎沫﹕使君子仁爲末﹐米飲五更調服一錢。【《全幼心鑑》】

胃气熱喫泥﹕用石膏﹑生地黃﹑白朮﹑茯苓。【丹溪方﹐下同】

小兒蛔虫﹕楝樹根爲君﹐佐以二陳湯煎服。

小兒喫枯炭瓦片泥土等積﹕宜訶子﹑白朮各一兩﹐使君子肉炒﹑甘艸各二錢﹐麥芽炒半斤﹐隨其素所好食之物半斤共爲細末﹐入白糖調食。【周愼齋方】

小兒疳疾﹕木鱉子仁﹑使君子仁等分搗泥﹐米飲丸芥子大﹐每服五分﹐米飲下。【孫天仁《集效方》】

小兒疳疾﹕土裹蜣螂煨熟﹐與食之。【《韓氏醫通》】

小兒諸疳羸瘦﹕用熊膽﹑使君子末等分研勻﹐磁器蒸﹐浸蒸餅丸麻子大﹐每米飲下二十丸。【《保幼大全》﹐下同】

小兒疳瀉﹐冷熱不調﹕胡黃連半兩﹐綿姜一兩﹐炮爲末﹐每服半錢﹐甘艸節湯下。

小兒疳﹕以水珠子﹑甘遂炒﹑靑橘皮等分爲末﹐三歲用一錢﹐以麥芽湯下﹐及利爲度。忌酸鹹三五日。

小兒疳﹕以天南竺煎湯飲效。【《幼幼近編》﹐下同】

治喫泥﹕以膩粉﹑砂糖﹐丸麻子大﹐空心米飲下一二丸。

疳虫食土及生物﹕以皂礬煆﹐豬膽汁爲丸﹐米飲下二三十丸。

疳痢垂死﹕新羊屎一升﹐水一升﹐浸一夜絞汁﹐頓服﹐日午乃食。

疳積﹕金眼蝦蟆一个﹐去頭足腸肚﹐蛆一升﹐俱入新瓦中﹐以鐵綫系定兩頭﹐泥團慢火炙脆﹐加瓦壠子煆過﹑谷精艸等分﹐吐瀉加木香﹑橘皮爲末﹐白湯下五分。

小兒疳積﹐腹大黃瘦骨立﹐頭生瘡﹐結如麥穗﹕用立秋後大蝦蟆去首足腸﹐以淸油塗之﹐陰陽瓦炙熟食之﹐積穢自下。連服五六﹐形容攺變﹐妙不可言。【《本艸綱目》﹐下同】

小兒熱疳﹐尿如疳﹐大便不調﹕糞蛆燒灰﹐雜物與食。

小兒繼病者﹐母有娠乳兒﹐兒病如瘧痢﹐他日相繼腹大﹐或瘥或發﹐他人有娠相近﹐亦能相繼也﹐宜取伯勞鳥毛與兒帶之。

小兒蛔虫﹕用楝根皮同雞卵煮熟﹐空心服﹐次日虫下。

又﹕用苦楝皮二兩﹐蕪荑半兩爲末﹐每服一錢水煎。

走馬牙疳﹕漧薑﹑白礬﹑棗子燒焦存性爲末﹐敷患處。

尿桶中白﹐焙榦爲末﹐入冰片少許﹐揩牙立效。

治走馬牙疳﹕用溺桶中白垢火煆過﹐每一錢入銅綠三分﹐麝香一分半﹐敷之立愈。

治走馬牙疳﹕用鯽魚一个去腸﹐入砒一分﹐生地黃一兩﹐紙包燒存性﹐入枯礬﹑麝香少許爲末﹐摻之效。

小兒鼻﹝上匿下虫﹞﹐鼻下兩道赤色﹐有疳﹕以米泔洗淨﹐用黃連末敷之三四次。

小兒口疳﹕以人中白煆﹑黃蘗炙焦爲末﹐等分﹐入冰片少許﹐以靑布拭淨﹐摻之累效。【陸氏方】

治小兒口疳﹕用天南星一个去皮爲末﹐好醋調﹐攤在紙上﹐男左女右﹐貼在腳心底﹐以帛系定﹐三日外取了﹐以溫水洗盡腳下藥。

治小兒牙疳﹕煉信﹑靑黛﹑輕粉各一錢﹐麝香五分﹐同爲細末﹐用麻油調﹐薄攤紙上﹐用木錘錘實﹐收起。每用臨臥以漿水洗淨印幹﹐可瘡口大小﹐以藥紙封之﹐至曉去藥紙﹐漱淨﹐勿令咽下﹐大者不過三上﹐必效。

小兒諸疳徧身﹐及面上生瘡爛成臼﹐如大人楊梅瘡者﹕用蒸糯米甑蓬四邊滴下气水﹐以盤承取﹐掃瘡上﹐不數日卽效。百藥不效者﹐用之神效。【《集簡方》﹐下同】

牙疳口瘡﹕孩兒茶﹑硼砂等分爲末搽之。

治走馬牙疳﹕用孩兒茶﹑雄黃﹑貝母等分爲末﹐米泔漱淨搽之。

治走馬牙疳﹕以銅靑﹑滑石﹑杏仁等分爲末擦之。【《經驗方》】

口鼻疳瘡﹕銅靑﹑枯礬等分研敷之。

又﹕以桃白皮三兩﹐東引吳茱夷根白皮四兩﹐二味口父咀﹐以酒一升二合漬之一宿﹐漸與服﹐取瘥。

口疳齦爛﹐气臭血出﹐不拘大人小兒﹕鉛白霜﹑銅綠各二錢﹐白礬豆許爲末掃之。【《宣明方》】

走馬牙疳﹐臭爛出血﹕雄黃豆大七粒﹐每粒以淮棗去核包之﹐鐵綫穿於燈上﹐燒化爲末﹐每以少許摻之﹐去涎﹐以愈爲度。【《全幼心鑑》】

小兒牙疳﹕雄黃一錢﹑銅錄二錢爲末﹐貼之。【《陳氏小兒方》】

疳虫蝕鼻﹕雄黃﹑葶藶等分研末﹐用臘豬膽和﹐用槐枝點之。

走馬牙疳﹕北棗一枚去核﹐入鴨嘴膽礬﹐紙包煆赤﹐出火毒﹐研末敷之。【《簡便方》】

小兒齒疳蝕爛﹕膽礬燒煙盡﹐研末摻之﹐一二日愈。

小兒齒疳﹕鴨嘴膽礬一錢﹐匙上煆紅﹐麝香少許研勻﹐敷齦上立效。【《活幼口議》﹐下同】

走馬牙疳﹕砒霜石﹑銅綠等分爲末﹐攤紙上貼之﹐其效如神。

走馬牙疳﹕綠礬入鍋內﹐炭火煆紅﹐以醋拌勻﹐如此三次爲末﹐入麝香少許﹐溫漿嗽淨按之。【《試效方》】

小兒口疳﹕黃連﹑蘆薈等分爲末﹐每蜜湯服五分﹐走馬疳入蟾灰等分﹐靑黛減半﹐麝香少許。【《簡便方》】

治小兒疳熱肚脹﹐潮熱發焦﹐切不可用大黃﹑黃芩傷胃之藥﹐恐生別證﹐止以胡黃連五錢﹐五靈脂一兩爲末﹐以雄豬膽汁和丸如菉豆大﹐每服米飲下一二十丸。

小兒肥熱疳疾﹕用胡黃連﹑黃連各半兩﹐朱砂二錢爲末﹐入豬膽內紮定﹐以杖子釣懸於沙鍋內﹐不可著底﹐用漿水煮一炊久﹐取出研爛﹐入蘆薈﹑麝香各一分﹐飯和丸麻子大﹐每服五七丸至一二十丸﹐米飲下。【《錢乙小兒方》】

小兒肝疳病肚脹﹐或時泄痢﹐暖熱不調﹕以漏蘆一兩杵爲散﹐每服一錢﹐以豬肝一兩﹐入鹽少許﹐同煮熟﹐空心頓食之。【《聖惠方》】

治小兒疳﹝上匿下虫﹞蝕口﹕及蝕下部﹐用飛廉蒿燒灰搗篩﹐以兩錢匕著痛處﹐甚痛則忍之﹐若不痛便非疳也。下部虫如馬尾大﹐其相纏處無數﹐用此十日瘥﹐二十日平復。【《千金翼方》】

小兒疳疾﹐及諸病後天柱骨倒﹐乃體虛所致﹕宜木鱉子六个去殼﹐蓖麻子六十粒去殼﹐研勻﹐先用包頭擦。脾病則肺虛不能生腎﹐故有是證﹐當先消導積滯﹐遂用越鞠丸加三稜﹑蓬朮﹐姜湯下四服﹐二便通利﹔又用大安丸二服﹐下血亦止。後復傷食﹐發熱腹脹﹐小便下血﹐服保和丸四服而愈。

小兒走馬牙疳侵蝕﹐透骨穿腮﹕用生南星一个﹐當心剜空﹐入雄黃一塊﹐面裹燒﹐候雄黃作汁﹐以盞子合定﹐出火毒﹐去面爲末﹐入麝香少許﹐拂瘡上甚驗。【《經驗方》】

小兒走馬牙疳﹕用橡斗殼入鹽塡滿﹐合定燒透﹐出火毒﹐研末﹐入麝香少許﹐先以米泔漱過﹐後用塗之﹐神效。【《全幼心鑑》】

走馬牙疳﹕胡桐碱﹑黃丹等分爲末摻之。【《醫林集要》】

小兒口疳﹕蔗皮燒研摻之。【《簡便方》】

小兒五疳﹕川楝子肉﹑川芎等分爲末﹐豬膽汁丸﹐米飲下。【《摘元方》】

小兒疳勞﹐潮熱往來﹐五心煩噪﹐盜汗咳嗽﹕用黃連﹑胡黃連各二兩﹐以鱉血一盞﹐吳茱萸一兩﹐同入內浸過一夜﹐炒幹去茱﹐血研末﹐入柴胡﹑川芎﹑蕪荑各一兩﹐人參半兩﹐使君子仁二十个爲末﹐煮粟米粉糊和爲丸如黍米大﹐每用熟水量大小﹐日三。【《全幼心鑑》】

小兒疳蝕口鼻﹐數日欲盡﹕以文蛤燒灰﹐用臘豬脂和塗之。【《千金翼》】

五疳八痢﹐面黃肌瘦﹐好食泥土﹐不思乳食﹕用大幹蟾蜍一枚燒存性﹐皂角去皮弦一錢燒存性﹐蛤粉水飛三錢﹐麝香一錢爲末﹐糊丸粟米大﹐每空心米飲下三四十丸﹐日二服。【《全嬰方》】

小兒疳泄下痢﹕用蝦蟆燒灰存性研﹐米飲服方寸匕。【《子母祕錄》】

走馬牙疳﹐侵蝕口鼻﹕用幹蚵蚾黃泥裹固煆過﹑黃連各二錢半﹐靑黛一錢爲末﹐入麝香少許和研敷之。【《鄭氏小兒方》】

治疳瘡腮穿牙落﹕以抱退雞子軟白皮包活土狗一个﹐放入大蝦蟆口內﹐艸縛泥固﹐煆過取出﹐研末貼之﹐以愈爲度。【《普濟方》】

一切疳﹝上匿下虫﹞﹐無問去處﹐皆能治之﹕蝦蟆燒灰﹐醋和敷﹐一日三五度。【《梅師方》】

一切口瘡﹕雞內金燒灰敷之﹐立效。【《活幼心書》】

治小兒腹大項小﹐四肢瘦者﹕用黑骨雞子一个﹐破頂﹐入蜘蛛一枚於內﹐外以濕紙糊竅﹐仍裹數層﹐用文武火將雞子煨熟﹐剝去蝴蛛﹐食其雞子﹐累效。然必數枚方愈。【《初虞世方》】

鍼灸

《千金方》曰﹕小兒疳濕瘡﹐灸第十五椎夾脊兩傍七壯﹔未瘥加七壯。

《原機啟微》曰﹕小兒疳眼﹐灸合谷二穴各一壯﹐炷如小麥大﹐手大指次指兩骨間陷者中。

田氏曰﹕小兒疳瘦﹐於胸下骨尖上灸三壯﹐次於脊下端尾翠骨尾上灸三壯。

小兒疳瘦﹐脫肛體瘦﹐渴飲﹐形容瘦悴﹐諸方不瘥者﹐取尾翠骨上三寸骨陷中﹐灸三壯。

小兒身羸瘦﹐賁豚腹腫﹐四肢懈惰﹐肩背不舉﹐章門二穴各灸七壯。

《醫學綱目》曰﹕瘡蝕齗斷﹐臭穢沖人者﹐灸勞宮一壯。

《古今醫統》曰﹕小兒多疳者﹐是腦門被風拍著及肺寒也﹐灸顖會一穴二壯。在上星上一寸﹐直鼻上。

小兒羸瘦﹐飲食少進﹐不生肌肉﹐灸胃兪二穴各一壯﹐在十二椎下兩傍﹐各開一寸半陷中。

醫案

錢氏論用藥識證曰﹕鄭人齊郎中者﹐家好收藥散施人﹐其子忽髒熱﹐齊自取靑金膏二服並一服而餌之。服畢﹐至三更瀉五行﹐其子困睡。齊言子睡多因驚﹐又與靑金膏一服﹐又瀉二行﹐加口漧而身熱。齊言尙有微熱未盡﹐又與靑金膏。其妻曰﹕用藥十餘行未安﹐莫生病否﹖召錢氏﹐曰﹕已成虛羸。先多煎白朮散﹐時時服之﹐後用香瓜丸﹐十三日愈。

《醫學綱目》曰﹕一富家子年十四歲﹐面黃﹐善啖易饑﹐非肉不飽﹐泄瀉一月﹐來求治。脈之﹐兩手皆大﹐怪不甚瘦倦﹐以爲濕熱﹐當脾困而食少﹐今反形健而食多﹐且不渴﹐余意其疾必疳虫作痢也﹐取大便視之﹐果蛔虫所爲。適往他處﹐有一小兒醫在側﹐教其用治虫藥治之﹐禁其勿用去積藥﹐約回途當爲一看診而止痢也。偶弗果至。次年春夏之交﹐其瀉復作﹐腹不痛而口漧﹐此去年治虫而不治疳故也。遂以去疳熱之藥﹐濃煎白朮湯下﹐三日而瀉止。半月後偶過其家﹐見其子甚瘦﹐余教以白朮爲君﹐芍藥爲臣﹐川芎﹑陳皮﹑黃連﹑胡黃連﹐入少蘆薈爲丸﹐白朮湯服之﹐半月而止。禁其勿食肉與甜物﹐三年當自愈。

《保嬰金鏡錄》曰﹕一小兒眼泡微腫﹐咳嗽惡心﹐小便泔白﹐余謂脾疳食積﹐脾气虛甚也﹐以五味異功散爲主﹐佐以四味肥兒丸而愈。後不禁飲食﹐視物不明。余曰﹕此脾胃復傷﹐須補養爲主。不信﹐乃服峻厲之劑﹐後變風證﹐竟爲不起。

一小兒四肢消瘦﹐肚腹漸大﹐寒熱嗜臥﹐作渴引飲。余曰﹕證屬肝脾﹐名爲丁奚哺露也。以白朮散爲主﹐佐以徐氏十全丹﹐月餘諸證漸愈﹔乃以異功散加當歸﹐及六味丸﹐又月餘尋愈。

一小兒患前證﹐諸疳悉具﹐熱如火炙﹐病狀不能盡述。朝用異功散﹐夕用四味肥兒丸﹐月餘﹐諸證稍愈﹔佐以地黃丸﹐自能行立﹔遂朝以地黃丸﹐夕以異功散及蝦蟆丸數服而全愈。

一小兒言步未能﹐牙發猶少﹐體瘦骨立﹐面赤作渴﹐服肥兒丸不應。余謂此腎虛疳證﹐乃稟父精气不足故也。蓋肥兒丸﹐脾胃經之藥也﹐久服則腎益虛而疳益甚。不信﹐果牙發漸落。余用六味地黃丸加鹿茸﹑五味子﹐半載元气健而諸證愈。

一小兒十歲﹐患瘡疥久不愈﹐肌體羸瘦﹐寒熱時作﹐腦熱足冷﹐滑瀉肚痛﹐齦爛口臭﹐漧渴﹐爪黑面黧﹐此腎疳也。服六味地黃丸﹐更搽解毒散而愈。

一小兒項結一核﹐堅硬如癧﹐面色萎黃﹐飲食不甘﹐服托裏藥不應﹐此無辜疳毒也。余以蟾蜍丸治之而愈。若數服不消﹐按之轉動﹐軟而不痛者﹐內有虫如粉﹐宜急鍼去之。若不速去﹐則虫隨气走﹐內蝕臟腑﹐不治。

《外科心法》曰﹕一小兒眉皺多啼﹐嘔吐淸沫﹐腹中作痛﹐肚脹筋靑﹐唇口紫黑﹐肛門作癢﹐名曰蛔疳。以大蘆薈丸治之而愈。

