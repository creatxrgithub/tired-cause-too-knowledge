古今圖書集成醫部全錄卷二百七十一

血門

黃帝素問

五臟生成篇

諸血者﹐皆屬於心。

【注血者﹐神气也。中焦之汁﹐五臟之精﹐奉心神化赤而爲血﹐故諸血皆屬於心。】

平人气象論

臂多靑脈曰脫血。

【注臂內浮見之絡脈多靑﹐因血脫而不華於血也。】

三部九候論

血病﹐身有痛者﹐治其經絡。

【注血病者﹐邪傳捨於絡脈﹐在絡之時痛於肌肉﹐故身有痛也。】

陰陽別論

結陰者﹐便血一升﹐再結二升﹐三結三升。

【注陰气結於內﹐而不得畱行﹐則血亦畱聚而下泄矣。一陰結﹐便血一升﹔二陰並結﹐便血二升﹔三陰俱結﹐便血三升。此槪三陰而言也。】

腹中論

帝曰﹕有病胸脇支滿者﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前後血﹐病名爲何﹖何以得之﹖岐伯曰﹕病名曰血枯。此得之少年時有所大脫血﹐若醉入房中﹐气竭肝傷﹐故月事衰少不來也。

【注胸脇支滿者﹐肝虛則胸脇脹滿。食气入胃﹐散精於肝﹐肝气傷﹐故妨於食。肝臭臊﹐肺臭腥﹐不能淡滲皮毛則肺虛﹐無所歸藏於肝則肝虛﹐肝肺兩虛﹐是以病至則先聞腥臊臭也。肺气虛﹐出淸腋﹔肝臟虛﹐先唾血也。不能充膚熱肉﹐則四肢冷。肝開竅於目﹐故目眩也。肝主疏泄﹐時時前後血者﹐肝無所藏而虛泄矣。醉以入房﹐在男子則精傷﹐在女子則月事衰少不來。气生於精血﹐精血虛脫則气竭矣。】

帝曰﹕治之柰何﹖復以何術﹖岐伯曰﹕以四鰞鰂魚骨﹑一茹藘﹐二物並合之﹐丸以雀卵﹐大如小豆﹐以五丸爲後飯﹐飲以鮑魚汁﹐利腸中腸中《素問》腹中論新校正云﹐按別本一作「傷中」。及傷肝也。

【注鰞鰂骨主補益腎臟之精血。茹藘卽茜艸﹐能生血通經。丸以雀卵者﹐因气竭肝虛﹐補血而補气也。气血乃中焦所生﹐故宜飯後而服。鮑魚味鹹﹐气臭主利下行﹐故飲鮑魚汁﹐以利腸中而後補肝也。】

厥論

太陽厥逆﹐僵僕﹐嘔血﹐善衄﹐治主病者。

【注陽气厥逆﹐故僵僕。陽气上逆則嘔血﹐陽熱在上則衄血。此太陽之气厥逆於上﹐以致迫血上行。】

陽明厥逆﹐喘咳身熱﹐善驚﹐衄﹐嘔血。

【注陽明悍熱之气上逆﹐則迫血妄行。】

气厥論

膽移熱於腦﹐則辛頞鼻淵。鼻淵者﹐濁涕下不止也。傳爲衄蔑瞑目。

【注膽气上升﹐則熱隨入腦﹐腦滲則爲涕﹔而熱气上升於絡脈則爲衄﹔淡滲皮毛之血﹐不能化液爲汗則爲蔑﹔邪熱傷气而陽气虛則目瞑。】

脾移熱於肝﹐則爲驚﹐衄。

【注肝主血﹐故熱甚則衄。】

胞移熱於膀胱則癃﹐溺血。

【注胞移熱於膀胱﹐是經血之邪移於膀胱﹐故溺血。】

四時刺逆從論

少陰濇則病積﹐溲血。

大奇論

脈至而搏﹐血衄身熱者﹐死。脈來懸鉤﹑浮爲常脈。

【注脈搏擊而血衄者﹐經熱盛而迫血妄行。血脫﹐故身熱也。懸鉤者﹐心之脈也。浮者﹐肺之脈也。心主血脈﹐肺主皮膚﹐而開竅在鼻﹐心脈來盛﹐上乘於肺而致衄﹐此衄之常脈也。】

五常政大論

少陰司天﹐熱气下臨﹐肺气上從﹐喘嘔﹐寒熱﹐嚏﹑鼽﹑衄﹑鼻窒。

【注喘嘔﹑寒熱﹑嚏﹑鼽﹑衄﹑鼻窒﹐肺之病也。】

金不及曰從革。從革之紀﹐其病嚏﹑咳﹑鼽﹑衄﹐從火化也。

【注嚏﹑咳﹑鼽﹑衄﹐金之病也。】

少陽司天﹐咳﹑嚏﹑鼽﹑衄﹑鼻窒。

【注咳﹑嚏﹑鼽﹑衄﹑鼻窒﹐皆肺病也。】

气交變大論

歲火太過﹐炎暑流行﹐金肺受邪﹐民病咳喘﹑血溢﹑血泄﹑注下﹐上臨少陰少陽﹔下甚血溢泄不已﹔太淵絕者﹐死不治。

【注諸戊之歲﹐火運太過﹐火勝則克金﹐故金肺受邪。肺朝百脈﹐陽脈傷則血溢於上﹐陰脈傷則血泄於下。上臨少陰﹑少陽﹐是司天與歲運相合﹐火气更甚。心主血脈﹐下甚則迫血下泄而不已也。太淵﹐肺金之兪穴﹐火亢極而金气已絕﹐故爲不治之死證。】

歲金太過﹐燥气流行﹐肝木受邪﹐甚而血溢。太衝絕者﹐死不治。

【注諸庚之歲﹐金運太過﹐燥气流行﹐則肝木受病。肝主藏血﹐故血溢也。太衝﹐肝之兪脈。】

歲金不及﹐炎火乃行﹐民病肩背瞀重﹑鼽嚏﹑血便注下。

【注歲金太過﹐六乙歲也。金運不及﹐則所勝之火气乃行。肺兪在肩背﹐故民病肩背﹐肺是動甚則交兩手而瞀。鼽嚏肺病也。血便注下﹐火迫血液下注也。】

六元正紀大論

少陽司天之政﹐气化運行先天。初之气﹐其病气怫於上﹐血溢血崩。

【注少陽司天﹐寅申歲也。初之間气乃少陰君火﹐主气乃厥陰風木。血溢血崩﹐風火之爲病也。】

三之气﹐民病血溢鼽衄。

【注民病血溢鼽衄﹐風火之气也。】

太陰司天之政﹐初之气﹐民病血溢。

【注感風濕之气所致。】

四之气﹐民病腠理熱﹐血暴溢衄。

【注諸證乃熱气爲病也。】

少陰司天之政﹐熱病生於上﹐淸病生於下﹐民病咳喘﹑血溢﹑血泄﹑鼽嚏﹑目赤﹑眥瘍﹑寒厥﹑嗌漧﹑腫上。

【注咳喘﹑血溢﹑鼽衄﹑目赤﹑眥瘍﹑嗌漧﹑腫上﹐熱病生於上也。血泄寒厥﹐淸病生於下也。】

陽明司天之政﹐气化運行後天。四之气﹐骨痿血便。

【注四之加臨﹐客气乃太陽寒水﹐主气乃太陰濕土。歲半以後﹐乃少陰君火主气﹐反爲寒濕相加﹐故民病便血等證。】

火郁之發﹐民病血溢流注。

【注火熱盛而精血傷也】

少陰所至﹐爲悲妄衄蔑。

【注此秋病之常也。】

至眞要大論

歲太陽在泉﹐寒淫所勝﹐民病血見﹑嗌痛﹑頷腫。

【注太陽在泉﹐丑未歲也。心主血而太陽寒水之气逼之﹐故血見﹑嗌痛﹑頷腫。】

歲少陽在泉﹐火淫所勝﹐民病溺赤﹐甚則血便。

【注少陽在泉﹐巳亥歲也。熱在下焦故溺赤﹐甚則血出於小便也。】

少陰司天﹐熱淫所勝﹐火行其政﹐民病唾血﹑血泄﹑鼽衄。病本於肺﹐尺澤絕﹐死不治。

【注少陰司天﹐子午歲也。唾血﹑血泄﹐乃熱淫而迫血妄行也。尺澤﹐肺之合穴脈。】

太陰司天﹐濕淫所勝﹐咳唾則有血﹐病本於腎﹐太溪絕﹐死不治。

【注太陰司天﹐丑未歲也。咳唾有血者﹐心火在上﹐而不得上下之相濟也。太溪﹐腎之動脈。】

少陽司天﹐火淫所勝﹐則溫气流行﹐金政不平﹐民病咳唾血﹑心煩﹑胸中熱﹐甚則鼽衄。病本於肺﹐天府絕﹐死不治。

【注

少陽司天﹐寅申歲也。火淫所勝﹐故金政不平。唾血﹐火熱盛也﹔鼽衄﹐甚而及於肺也。此火淫勝金﹐故病本於肺。天府﹐肺脈﹐肺气已絕﹐故死不治。】

太陽司天﹐寒淫所勝﹐血變於中﹐民病厥心痛﹑嘔血﹑血泄﹑鼽衄。病本於心﹐神門絕﹐死不治。

【注太陽司天﹐辰戌歲也。嘔血鼽衄﹐乃陽熱中盛之證。】

少陰司天﹐客勝﹐甚則胕腫血溢。

【注少陰司天﹐初之气乃太陽寒水﹐三之气乃少陰君火。甚則胕腫﹐太陽寒水之气勝也。血溢瘡瘍咳喘﹐君火之气勝也。】

少陽司天﹐客勝則血溢。

【注少陽司天﹐初气三气﹐乃君相二火﹔二之气﹐乃太陰濕土。血溢﹐感濕熱而然也。】

陽明司滅﹐淸復內余﹐則咳衄嗌塞﹐心膈中熱。欬不止而白血出者死。

【注淸復內餘者﹐淸肅之客气﹐入於內而復有餘於內也。咳衄嗌塞﹐心膈中熱﹐皆肺病也。白血出者﹐血出於肺也。】

少陽之復﹐大熱將至﹐驚瘈咳衄﹐火气內發﹐上爲口糜嘔逆﹐血溢血泄﹐甚則入肺﹐咳而血泄﹐尺澤絕﹐死不治。

【注少陽之火﹐復發於秋冬之時﹐是以熱乘心肺而爲驚瘈咳衄﹐諸血證也。】

靈樞經

邪气臟腑病形篇

心脈微緩爲伏梁在心下﹐上下行﹐時唾血﹔微濇爲血溢。

【注緩者多熱﹐心主血﹐熱則上溢而時唾血也。濇者﹐多血少气﹐血多﹐故溢於上也。】

肺脈微急爲肺寒熱﹐怠惰﹐咳唾血。微滑﹐爲上下出血。濇甚﹐爲嘔血。

【注肺寒熱者﹐皮毛熱也。寒在皮毛﹐故微急。肺主气﹐怠惰﹐咳唾血﹐肺气虛寒之所致。滑主陽气盛﹐微則上下血出﹐血隨气行也。濇主多血少气﹐血多气少﹐則血畱不行﹐故爲嘔血。】

肝脈大甚爲內癰﹐善嘔衄。

【注大主肝气盛﹐盛則鬱怒而不得疏達﹐故爲內癰嘔衄﹐肝气逆於上也。】

經脈篇

足少陰之脈﹐是動咳唾則有血﹐喝喝而喘。

【注咳唾則有血﹐喝喝而喘者﹐少陰之生气不上交於肺﹐而肺气上逆也。】

玉版篇

胸脹便血﹐其脈大時絕逆也。咳﹐溲血﹐形血脫﹐脈搏逆也。嘔血胸滿引背﹐脈小而疾逆也。如是者不過一時而死矣。

【注此气血之逆於气分也。】

衄而不止﹐脈大逆也。咳而溲血脫形﹐其脈小勁逆。如是者﹐不過十五日而死矣。

【注此气血之逆於經脈也。】

熱病篇

熱病七日八日﹐脈微小﹐病者溲血﹐口中幹﹐一日半而死。脈代者一日死。

【注微細﹐少陰之脈也。少陰之上﹐君火主之。病者溲血﹐病足少陰之水髒也﹔口中幹﹐病手少陰之君火也。】

熱病汗不出﹐嘔下血者﹐死。

【注此爲外熱不解﹐而入於陰之經也。】

五禁篇

淫而奪形﹐身熱﹐色夭然白﹐及後下血衃﹐血衃篤重﹐是逆也。

【注淫者﹐酷虐之邪。奪形者﹐邪傷形也。色夭然白﹐及後下衃血篤重者﹐形气消於外﹐血液脫於內﹐血气外內之離脫也。】

百病始生篇

陽絡傷則血外溢﹐血外溢則衄血。陰絡傷則血內溢﹐血內溢則後血。

【注陽絡者﹐上行之絡脈傷﹐則血溢於上而爲衄。陰絡者﹐下行之絡脈傷﹐則血內溢而爲後血。】

金匱要略【漢張機】

吐血

吐血篇曰﹕病人面無血色﹐無寒熱﹐脈沈弦者衄﹔浮弱手按之絕者下血﹔煩咳者必吐血。

夫吐血咳逆上气﹐其脈數而有熱﹐不得臥者﹐死。

夫酒客欬者﹐必致吐血﹐此因極飲過度所致也。

寸口脈弦而大﹐弦則爲減﹐大則爲芤﹐減則爲寒﹐芤則爲虛﹐虛寒相擊﹐此名曰革。婦人則半產漏下﹐男子則亡血。

亡血不可發其表﹐汗出卽寒栗而振。

吐血不止者﹐柏葉湯主之。

心气不足﹐吐血衄血﹐瀉心湯主之。

衄血

虛勞篇曰﹕男子脈虛沈弦﹐無寒熱﹐短气裏急﹐小便不利﹐面色白﹐時目瞑兼衄﹐少腹滿﹐此爲勞使之然。

虛勞裏急﹐悸衄﹐腹中痛﹐夢失精﹐四肢酸疼﹐手足煩熱﹐咽漧口燥﹐小建中湯主之。

衄血篇曰﹕師曰﹕尺脈浮﹐目睛暈黃﹐衄未止。暈黃去﹐目睛慧了﹐知衄今止。

又曰﹕從春至夏衄者﹐太陽﹔從秋至冬衄者﹐陽明。

衄家不可汗﹐汗出必額上陷﹐脈緊急﹐直視不能眴﹐不得眠。

病人面無血色﹐無寒熱﹐脈沈弦者衄。

心气不足﹐吐血衄血﹐瀉心湯主之。

尿血

五臟篇曰﹕熱在上焦者﹐因咳爲肺痿﹔熱在中焦者﹐則爲堅﹔熱在下焦者﹐則尿血﹐亦令淋祕不通。大腸有寒者多鶩溏﹐有熱者便腸垢﹔小腸有寒者﹐其人下重便血﹐有熱者必痔。

下血

下血篇曰﹕病人面無血色﹐無寒熱﹐脈沈弦者衄﹔浮弱﹑手按之絕者﹐下血。煩咳者﹐必吐血。

下血﹐先便後血﹐此遠血也﹐黃土湯主之。

下血先血後便﹐此近血也﹐赤小豆當歸散主之。

消渴篇曰﹕淋家不可發汗﹐發汗則必便血。

傷寒論【漢張機】

吐血

辧脈篇曰﹕師曰﹕病人脈微而濇者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱﹐無休止時。夏月盛熱﹐欲著復衣﹔冬月盛寒﹐欲裸其身。所以然者﹐陽微則惡寒﹐陰弱則發熱。此醫發其汗使陽气微﹐又大下之令陰气弱。五月之時﹐陽气在表﹐胃中虛冷﹐以陽气內微不能勝冷﹐故欲著復衣。十一月之時﹐陽气在裏﹐胃中煩熱﹐以陰气內弱不能勝熱﹐故欲裸其身。又陰脈遲濇﹐故知亡血也。

寸口諸微亡陽﹐諸濡亡血﹐諸弱發熱﹐諸緊爲寒。諸乘寒者則爲厥﹐鬱冒不仁﹐以胃無穀气﹐脾塞不通﹐口急不能言﹐戰而栗也。

寸口脈微而緩﹐微者衛气疏﹐疏則其膚空﹐緩者胃气實﹐實則谷消而水化也。谷入於胃﹐脈道乃行﹐水入於經﹐而血乃成。營盛則其膚必疏﹐三焦旣絕﹐名曰血崩。太陽篇曰﹕凡病若發汗﹐若吐若下﹐若亡血亡津液﹐陰陽自和者﹐必自愈。

凡服桂枝湯吐者﹐其後必吐膿血也。

亡血家不可發汗﹐發汗則寒栗而振。

太陽病﹐脈浮緊﹐無汗發熱﹐身疼痛﹐八九日不解﹐表證仍在﹐此當發其汗。服藥已微除﹐其人發煩目瞑﹐劇者必衄﹐衄乃解。所以然者﹐陽气重故也。麻黃湯主之。

太陽病﹐脈浮緊﹐發熱﹐身無汗﹐自衄者愈。

少陰篇曰﹕少陰病﹐但厥無汗﹐而彊發之﹐必動其血﹐未知從何道出﹐或從口鼻﹐或從目出﹐是名下厥上竭﹐爲難治。

衄血

太陽篇曰﹕傷寒脈浮緊﹐不發汗﹐因致衄者﹐麻黃湯主之。

傷寒不大便六七日﹐頭痛有汗者﹐與承气湯。其小便淸者﹐知不在裏﹐仍在表也﹐當須發汗。若頭痛者﹐必衄﹐宜桂枝湯。

太陽病中風﹐以火劫發汗﹐邪風被火熱﹐血气流溢﹐失其常度﹐兩陽相燻灼﹐其身發黃﹐陽盛則欲衄﹐陰虛則小便難。

陽明篇曰﹕脈浮發熱﹐口漧鼻燥﹐能食者﹐則衄。

陽明病口燥﹐但欲漱水不欲咽﹐此必衄。

便血

太陽篇曰﹕太陽病下之﹐其脈促﹐不結胸者﹐此爲欲解也。脈浮滑者﹐必下血。

厥陰篇曰﹕傷寒熱少厥微﹐指【一作稍】頭寒﹐嘿嘿不欲食﹐煩躁﹐數日﹐小便利﹐色白者﹐此熱除也。欲得食﹐其病爲愈。若厥而嘔﹐胸脇煩滿者﹐其後必便血。

中藏經【漢華佗】

吐血證脈

病勞人脫肛﹐骨肉相失﹐聲散嘔血﹐陽事不禁﹐夢寐交侵﹐呼吸不相從﹐晝涼夜熱者﹐死。吐膿血者﹐亦死。

吐血﹐其脈浮大牢數者﹐死。

肝脈微緩﹐主脾太急﹐內癰吐血。

心脈微緩則吐血。

肺病吐衄血﹐皮熱脈數﹐頰赤者﹐死。又久咳而見血﹐身熱而短气﹐脈當濇。今反浮大﹐色當白今反赤者﹐火克金﹐十死不治也。

肺中熱則唾血﹐其脈細﹑緊﹑浮﹑數﹑芤﹐皆主失血﹐此由躁擾嗔怒勞傷﹐得之气結壅所爲也。又飲酒中風﹐言則肺發咳嗽﹐喘悶見血者﹐不可治﹔無血者可治。面黃色白亦可治。肺病頰赤者﹐死。

腎寒則陰中與腰脊俱疼﹐面黑耳幹﹐噦而不食﹐或嘔血。又喉鳴﹐坐而喘咳﹐血出﹐亦爲腎虛﹐寒气欲絕也。

衄血證脈

心虛則恐懼多驚﹐憂思不樂﹐胸腹中若痛﹐言語戰栗﹐惡寒恍惚﹐面赤目黃﹐喜衄﹐診其脈左右寸口兩虛而微者是也。

衄血﹐其脈浮大牢數者﹐死。

便血證脈

大腸熱極則便血。又風中大腸則下血。

瀉血﹐其脈浮大牢數者﹐死。

腎絕﹐大便赤濇下血﹐耳幹腳浮﹐舌腫者﹐六日死。

脈訣【晉王叔和】

危脈

芤時眼暗或吐血﹐四肢癱瘓不能行。

咳而唾血羸瘦形﹐其脈疾大必難任。

吐血但出不能止﹐命應難返沒痊平。

鼻衄吐血脈沈細﹐忽然浮大卽傾危。

千金方【唐孫思邈】

吐血

吐血有三種﹕有內衄﹑有肺疽﹑有傷胃。內衄者﹐出血如鼻衄﹐但不從鼻孔出﹐是近從心肺間津液出﹐還流入胃中﹐或如豆羹汁﹐或如切﹝血臽﹞﹐血凝停胃中﹐因卽滿悶便吐﹐或去數斗至於一石者是也。得之於勞倦飲食過常所爲也。肺疽者﹐或飲酒之後﹐毒滿悶吐之時﹐血從吐後出﹐或一合﹑半升﹑一升是也。傷胃者﹐因飲食大飽之後﹐胃中冷則不能消化﹐不能消化便煩悶﹐彊嘔吐之﹐所食之物與气共上衝蹙﹐因傷裂胃﹐口吐血﹐色鮮正赤﹐腹絞痛﹐白汗出﹐其脈緊而數者﹐爲難治也。凡吐血後﹐體中但自﹝忄奄﹞﹝忄奄﹞然﹐心中不悶者﹐輒自愈。假令煩躁﹐心中悶亂﹐紛紛嘔吐﹐顚倒不安﹐醫工又與黃土湯﹑阿膠散﹐益加悶亂﹐卒至不濟。如此悶者﹐當急吐之。

鼻衄

鼻頭微白者﹐亡血。設令微赤非時者﹐死。病人色白者﹐皆亡血也。凡時行衄﹐不宜斷之。如一二升已上﹐恐多者﹐可斷﹐卽以龍骨末吹之。九竅出血者﹐皆用吹之。

活人書【宋朱肱】

傷寒吐血

傷寒吐血﹐由諸陽受邪熱。初在表﹐應發汗而不發汗﹐熱毒入深﹐結於五臟﹐內有瘀積﹐故吐血也。瘀血甚者抵當丸﹐輕者桃仁承气湯﹐兼服犀角地黃湯﹑三黃丸。

傷寒鼻衄

傷寒太陽證﹐衄血者乃解﹐蓋陽气重故也。仲景所謂陽盛則衄。若脈浮緊無汗﹐服麻黃湯﹐不中病﹐其人發煩目瞑劇者必衄。小衄而脈尙浮緊者﹐宜再與麻黃湯也。衄後脈已微者﹐不可行麻黃湯也。若脈浮自汗﹐服桂枝湯﹐不中病﹐桂枝證尙在﹐必頭疼甚而致衄。小衄而脈尙浮者﹐宜再與桂枝也。衄後脈已微者﹐不可行桂枝湯也。大抵傷寒衄血﹐不可發汗者﹐爲脈微故也。脈已微者﹐黃芩芍藥湯﹑犀角地黃湯。衄血不止者﹐茅花湯。若衄而渴﹐心煩﹐飲則吐水﹐先服五苓散﹐次服竹葉湯。

問陰證有衄血者乎﹖陰證自無熱﹐何緣有衄﹖若少陰病但厥無汗﹐彊發之必動血﹐未知從何道出﹖或從口鼻﹐或從耳目﹐是謂上厥下竭﹐爲難治。

濟生方【宋嚴用和】

吐衄

醫經所載失血有三種﹕一曰內衄﹑二曰肺疽﹑三曰傷胃是也。蓋心主血﹐肝藏血﹐肺主气﹐血爲榮﹐气爲衛﹐相隨上下﹐升降無有休息者也。六气不傷﹐七情不郁﹐榮衛調平﹐則無壅決之虞。節宣失宜﹐必致壅閉﹐遂不得循經流注﹐失其常度﹐故有妄行之患焉。夫血之妄行也﹐未有不因熱之所發。蓋血得熱則淖溢﹐血气俱熱血隨气上﹐乃吐衄也。大抵脈芤爲失血﹐沈細者易治﹐浮大者難治。又有感冒汗後不解﹐郁幹經絡﹐隨气湧泄﹐而成衄血﹔思慮傷心﹐心傷則吐衄﹔肺傷亦令人唾血。又有折傷吐血。治療之法﹐當以證別之﹐乃可施治。

河間六書【金劉完素】

上溢

血溢者﹐上出也。心養於血﹐故熱甚則血有餘而妄行。或謂嘔吐紫凝血爲寒者﹐誤也。此非冷凝﹐由熱甚銷鑠﹐以爲稠濁﹐而熱甚則水化制之﹐故赤兼黑而爲紫也。

鼻衄

衄者﹐陽熱怫郁﹐幹於足陽明而上﹐熱甚則血妄行﹐而爲鼻衄也。

衄蔑﹐血污血出也。污者﹐濁也。心火熱極則血有餘﹐熱气上甚則爲血溢﹐熱勢亢極則燥而污濁﹐害承乃制則色兼黑而爲紫也。

傷風汗下不解﹐熱郁經絡﹐隨气湧泄爲衄。或淸道閉濇﹐流入胃脘﹐吐出淸血及鼻衄吐血不盡﹐余血停畱﹐以致面黃大便黑﹐犀角地黃湯。發狂﹐加黃芩﹑大黃。

膽移熱於腦﹐則辛頞鼻淵﹐濁涕不止﹐如淵泉下滲而下久不已﹐衄血爲患﹐防風湯主之。

膽受胃熱﹐循脈而上於腦﹐陽絡溢﹐血妄行﹐在鼻空蔑目瞑者﹐定命散主之。

衄血先服朱砂﹑蛤粉﹐次服木香﹑黃連。大便結者下之﹐用大黃﹑芒硝﹑甘艸﹑生地﹔溏軟者梔子﹑黃芩﹑黃連﹐可選用之。

便血

血溢﹐熱客下焦﹐而大小便血也。

結陰便血一升﹐再結二升﹐三結三升。以陰气內結﹐故不得通行﹔血气無宗﹐滲入腸下﹐致使漸多。

東垣十書【元李杲】

吐衄

如兩寸脈芤﹐血在上焦﹐或衄血﹐或嘔血﹐與犀角地黃湯則愈。

脈沈爲在裏﹐榮衛內結﹐胸滿﹐必吐血。

心气不足﹐則吐衄血﹐用瀉心湯何也﹖曰﹕心气獨不足﹐則不當吐衄也。此乃邪熱因不足而客之﹐故爲吐衄。以寒泄其熱﹐以苦補其心﹐蓋兩全之義也。

血不足﹐須用甘艸﹔血色瘀黑﹐用熟地黃﹔血色鮮紅﹐用生地黃。若脈洪實﹐痛甚﹐用酒大黃。和血止痛﹐用當歸。經云﹕怒气逆甚則嘔血﹐暴癉內逆﹐肝肺相搏﹐血溢鼻口﹐取天府穴。又足少陰腎之脈﹐從腎上貫肝入肺中﹐循喉嚨﹐其病則饑不欲食﹐面黑如地色﹐咳嗽則有血。夫气者陽﹐血者陰也。故經言﹕陽明厥逆﹐怒則气逆﹐暴癉內逆者﹐是也。

衄血者﹐若但頭汗出﹐身無汗﹐及汗出不至足者﹐死。

丹溪心法【元朱震亨】

吐血

吐血﹐陽盛陰虛﹐故血不得下行﹐因火炎上之勢而上出﹐脈必大而芤。大者發熱﹐芤者血滯與失血也。大法補陰益火﹐使復其位。用交趾桂五錢爲末﹐冷水調服。山梔子最淸胃脘之血。

吐血覺胸中气塞﹐上吐紫血者﹐桃仁承气湯下之。

先吐紅後見痰嗽﹐多是陰虛火動﹐痰不下降﹐四物湯爲主﹐加痰藥火藥。先痰嗽後見紅﹐多是痰盛積熱﹐淸痰降火爲急。痰嗽涎帶血出﹐此是胃口淸血熱蒸而出﹐重者梔子﹐輕者藍實。或暴吐紫血一碗者﹐無事﹐吐出爲好﹐此熱傷血死於中﹐四物湯﹑解毒湯之類。

吐血挾痰積﹐方可下。若吐一二碗者﹐亦只補陰降火﹐四物湯加火劑之類。挾痰若用血藥則泥而不行﹐只治火則止﹐吐血火病也。

大吐血不止﹐以漧薑炮末童便調﹐從治之。喉管痰血﹐用荊芥散。若吐血﹐一方以童便一分﹐酒半分﹐擂柏葉溫飲﹐非酒不行。

嘔吐血出於胃也﹐實者犀角地黃湯主之﹔虛者小建中湯加黃連主之。

凡血證上行﹐或唾﹑或嘔﹑或吐﹐皆逆也。若變而下行爲惡痢者﹐順也。上行爲逆﹐其治難﹔下行爲順﹐其治易。故仲景云﹕畜血證下血者﹐當自愈也﹐與此意同。若無病﹐人忽然下痢﹐其病進也。今病血證上行而復下行惡痢者﹐其邪欲去﹐是知吉也。

諸見血﹐身熱脈大者難治﹐是火邪勝也。身涼脈靜者易治﹐是正气復也。故《脈訣》云﹕鼻衄吐血沈細宜﹐忽然浮大卽傾危。

治血﹐防風爲上使﹐連翹﹑黃連爲中使﹐地楡爲下使﹐不可不知。

經血逆行﹐或血腥﹐或吐血﹐或唾血﹐用韭汁服之立效。

嘔血

嘔血﹐火載血上﹐錯經妄行。若脈大發熱﹐喉中痛者﹐是气虛﹐用參﹑芪蜜炙﹑黃蘗﹑荊芥﹑當歸﹑生地黃用之。

嘔血用韭汁﹑童便﹑薑汁磨郁金同飲之﹐其血自淸。

火載血上﹐錯經妄行﹐四物湯加炒山梔﹑童便﹑薑汁。

怒气逆甚則嘔血﹐暴癉內逆﹐肝肺相搏﹐血溢鼻口。但怒气致血證者﹐則暴甚。故經曰﹕抑怒以全陰者﹐是也。否則﹐五志之火動甚﹐火載血上﹐錯經妄行也。用柴胡﹑黃連﹑黃芩﹑黃芪﹑地骨﹐生熟地﹑白芍﹐水煎服。虛者以保命生地黃散加天門冬﹑枸杞﹑甘艸等分﹐水煎服。

欬咯血

咳血火升﹐痰盛身熱﹐多是血虛﹐四物湯加減用。

咯血乃痰帶血絲出者﹐用薑汁﹑靑黛﹑童便﹑竹瀝入血藥中用﹐如四物湯加地黃膏﹑牛膝膏之類。

咯唾血出於腎﹐以天門冬﹑麥門冬﹑貝母﹑知母﹑桔梗﹑百部﹑黃蘗﹑遠志﹑熟地﹑牡蠣﹑姜﹑桂之類。

痰涎血出於脾﹐以葛根﹑黃芪﹑黃連﹑芍藥﹑當歸﹑甘艸﹑沈香之類主之。

衄血

衄血﹐涼血行血爲主﹐大抵與吐血同﹐用山茶花爲末﹐童便﹑薑汁酒調下﹔或犀角地黃湯入郁金同用﹐如黃芩﹑升麻﹑犀角能解毒。又以郁金末﹑童便﹑薑汁﹐酒調服。

治血汗血衄﹐以人中白新瓦上火逼幹﹐入麝香少許﹐研細酒調下﹐經驗。人中白卽溺盆白垽秋石也。

衄血出於肺﹐以犀角﹑梔子﹑黃芩﹑升麻﹑芍藥﹑生地黃﹑紫菀﹑丹參﹑阿膠之類主之。

鼻通於腦﹐血上溢於腦﹐所以從鼻而出。凡鼻衄並以茅花調止衄散﹐時進浙二泔﹐仍以麻油滴入鼻﹐或以蘿卜汁滴入鼻亦可。又茅花﹑白芍藥對半﹐尢穩。

溺血

溺血屬熱﹐用炒山梔﹐水煎服﹔或小薊﹑琥珀。血虛﹐四物加牛膝膏﹔實者當歸承气湯下之。後以四物加山梔。痛者爲淋﹐不痛者爲溺血。溺血先與生料五苓散加四物湯。若服不效﹐其人素病於色者﹐此屬虛﹐宜五苓散和膠艾湯吞鹿茸丸﹐或辰砂香散﹐或四物加生地黃﹑牛膝﹐或四物加黃連﹑棕灰。又六味地黃丸爲要藥。莖中痛﹐用甘艸梢。血藥中少佐地楡﹑陳皮﹑白芷﹑棕灰。劫劑用瑞竹堂蒲黃散﹐或單用蒲黃﹐或煎蔥湯調郁金末服。又文蛤粉入煎劑妙。

大抵小便出血則小腸气祕﹐气祕則小便難﹐痛者爲淋﹐不痛者爲溺血﹐並以油頭髮燒灰存性爲末﹐新汲水調下﹐妙﹔或煎車前艸葉﹐調車前子末二錢服。

下血

下血﹐其法不可純用寒涼藥﹐必於寒涼藥中加辛味爲佐。久不愈者﹐後用溫劑﹐必兼升舉藥中加酒浸炒涼藥﹐如酒煮黃連丸之類﹐寒因熱用故也。有熱﹐四物加炒山梔子﹑升麻﹑秦艽﹑阿膠珠﹐去大腸濕熱也。屬虛者當溫散﹐四物加炮漧薑﹑升麻﹐或用白芷﹑五倍子丸。胃淸血﹐非藍實不除。

下血當別其色﹐色鮮紅爲熱﹐以連蒲散。若內蘊熱毒﹐毒气入腸胃﹐或因飲酒過多﹐及啖糟藏炙煿引血入大腸﹐故下血鮮紅﹐宜黃連丸﹐或一味黃連煎。若大下不止者﹐宜四物湯加黃連﹑槐花﹐仍取血見愁少許﹐生薑搗取汁和米飲服。於血見愁艸中﹐加入側柏葉﹐與生薑同搗汁﹐尢好。毒暑入腸胃下血者﹐亦宜一味黃連﹐入槐花煎服。血色瘀者爲寒逐气走﹐冷寒入客腸胃﹐故下瘀血﹐宜理中湯溫散。風入腸胃﹐純下淸血﹐或濕毒﹐並宜胃風散加枳殼﹑荊芥﹑槐花。顚撲內損﹐惡血入腸胃﹐下血濁如瘀血者﹐宜黑神散加老黃茄爲末酒調下。《內經》云﹕下血爲內傷絡脈所致﹐用枳殼一味服。又方用黃連﹑枳殼各二兩﹐槐花八兩同炒﹐去槐花不用﹐止以二味煎服立效﹐以解絡脈之結也。

腸風髒毒

腸風﹐獨在胃與大腸出﹐用黃芩﹑秦艽﹑槐角﹑升麻﹑靑黛。定腸風痛﹐用蒼朮﹑滑石﹑當歸﹑生地黃﹑黃芩﹑甘艸。若兼風者﹐蒼朮﹑秦艽﹑芍藥﹑香附。

腸胃不虛﹐邪气無從而入。人惟坐臥風濕﹐醉飽房勞﹐生冷停寒﹐酒面積熱﹐以致榮血失道﹐滲入大腸﹐此腸風髒毒之所由作也。挾熱下血﹐淸而色鮮﹐腹中有痛﹔挾冷下血﹐濁以色黯﹐腹中略痛。淸則爲腸風﹐濁則爲髒毒。有先便而後血者﹐其來也遠﹔有先血而後便者﹐其來也近。世俗糞前糞後之說﹐非也。治法大要﹐先當解散腸胃風邪﹐熱則用敗毒散﹐冷者與不換金正气散加川芎﹑當歸﹐後隨其冷熱而治之。蓋芎歸湯乃調血之上品﹐熱者加茯苓﹑槐花﹐冷者加茯苓﹑木香﹐此則根本之論也。𨿽然﹐精气血气﹐生於穀气﹐傷則大腸下血。大抵以胃藥收功﹐以四君子湯﹑參苓白朮散﹑枳殼散﹑小烏沈湯和之。胃气一回﹐血自循於經絡矣。

腸風者﹐邪气外入﹐隨感隨見﹔髒毒者﹐蘊積毒久而始見。《三因方》五痔腸風髒毒﹐辧之甚詳﹐二證皆以四物湯加刺蝟皮。

平治會萃【元朱震亨】

下血

凡用血藥﹐不可單行單止。有風邪下陷﹐宜升提之。蓋風傷肝﹐肝生血﹐故有濕傷血﹐宜行濕消熱可也。

《內經》謂身熱卽死﹐寒則生。此亦是大槪言之﹐必兼證詳之則可。今豈無身熱生寒而死者﹖

脈沈小流連或微者易治﹐脈浮大洪數者難愈。宜滑不宜弦。

血屬陰難成易虧論

《內經》云﹕榮者﹐水谷之精也。和調於五臟﹐灑陳於六腑﹐乃能入於脈也。源源而來﹐生化於脾﹐總統於心﹐藏於肝脾﹐宣布於肺﹐施泄於腎﹐灌漑一身。目得之而能視﹐耳得之而能聽﹐手得之而能攝﹐掌得之而能握﹐足得之而能步﹐髒得之而能液﹐腑得之而能气﹐是以出入升降﹐濡潤宣通者﹐由此使然也。注之於脈﹐少則濇﹐充則實。常以飲食日滋﹐故能陽生陰長﹐取汁變化而赤爲血也。生化旺則經絡恃此而長養﹐衰耗竭則百脈由此而空虛﹐可不謹養哉﹗故曰﹕血者神气也﹐持之則存﹐失之則亡。是知血盛則形勝﹐血弱則形衰﹐神靜則陰生﹐形役則陽充。陽盛則陰必衰﹐又何言陽旺而生陰血者何哉﹖蓋謂血气之常﹐陰從乎陽﹐隨气運行於內﹐而無陰以羈束之﹐則气何以樹立﹖故其致病也易﹐而調治也難。以其比陽常虧而又損之﹐則陽易充陰易乏矣。諸經有云﹕陽道實﹐陰道虛。陽道常饒﹐陰道常乏。陽常有餘﹐陰常不足。以人之生也﹐年至十四而經行﹐至四十九而經斷﹐可見陰血之難成易虧如此。陰气一虧傷﹐所變之證﹐妄行於上則吐衄﹐衰涸於外則虛勞﹐妄返於下則便紅。稍血熱則膀胱癃閉﹐溺血滲透腸間則爲腸風﹐陰虛陽搏則爲崩中﹐濕蒸熱瘀則爲滯下﹐熱極腐化則爲膿血。火極似水﹐血色紫黑﹔熱盛於陰﹐發爲瘡瘍。濕滯於血﹐則爲痛癢﹔癮疹皮膚﹐則爲冷痺。畜之在上則喜忘﹐畜之在下則喜狂。墮恐跌僕﹐則瘀惡內凝。若分部位﹐身半已上同天之陽﹐身半已下同地之陰﹐此特舉其所顯之證者。治血必血屬之藥。欲求血藥﹐其四物之謂乎﹖河間謂隨證輔佐謂之六合湯者﹐詳言之矣。余故陳其气味專司之要﹐不可不察。夫川芎﹐血中之气藥也﹐通肝經﹐性味辛散能行血滯於气也﹔地黃﹐血中血藥也﹐通腎經﹐性味甘寒﹐能生眞陰之虛也﹔當歸分三﹐治血中主藥﹐通腎經﹐性味辛溫﹐全用能活血﹐各歸其經也﹔芍藥﹐陰分藥也﹐通脾經﹐性味酸寒﹐能和血气﹐定腹痛也。若求陰藥之屬﹐必於此而取則焉。《脾胃論》有云﹕若善治者隨經損益﹐損其一二味之所宜爲主治可也。此特論血病而求血藥之屬者也。若气虛血弱﹐又當從長沙。血虛以人參補之﹐陽旺則生陰血也。若四物者﹐獨能主血分受傷﹐爲气不虛也。輔佐之屬﹐若桃仁﹑紅花﹑蘇木﹑血竭﹑牡丹皮者﹐血滯所宜﹔蒲黃﹑阿膠﹑地楡﹑百艸霜﹑櫚灰者﹐血崩所宜﹔乳香﹑沒藥﹑五靈脂﹑淩霄花者﹐血痛所宜﹔蓗蓉﹑瑣陽﹑牛膝﹑枸杞子﹑益母艸﹑夏枯艸﹑敗龜板者﹐血虛所宜﹔乳酪血液之物﹐血燥所宜﹔漧薑﹑桂者﹐血寒所宜。生地黃﹑元參者﹐血熱所宜。此特取其正治之大略耳。以其觸類而長﹐可謂無窮之應變矣。

經曰﹕人年四十而陰气自半﹐起居衰矣。又曰﹕男子六十四而精絕﹐女子四十九而經斷。夫以陰气之成﹐止供給三十年之運用﹐已先虧矣。人之情欲無涯﹐此難成易虧之陰气﹐若之何而可以縱欲也﹗

證治要訣【明戴思恭】

總辧

咳血者﹐嗽出痰內有血者是。嘔血者﹐嘔全血者是。咯血者﹐每欬出皆是血疙瘩。衄血者﹐鼻中出血。溺血﹐小便出血。下血者﹐大便出血。𨿽有各名﹐俱是熱證﹐但有虛實新舊之不同。或妄言爲寒者﹐誤也。

吐血

吐血者﹐血溢入濁道﹐畱聚膈間﹐滿則吐血﹐名曰內衄﹐宜蘇子降气湯加人參﹑阿膠各半錢﹐下養正丹。濕溢血傷﹐能令吐血﹐腎著湯加川芎﹐名除濕湯。此乃濕毒郁於經絡﹐血溢妄行﹐從鼻則衄﹐衄行淸道﹐吐行濁道﹐流入胃脘﹐令人吐血﹐妄行於上﹐或吐﹑或咯﹑或嗽﹐用琥珀效者固多有之﹐宜擇末藥中入此一味﹐或煎藥去滓可調服。

吐血咯血﹐炒菉豆粉和小烏沈湯﹐白湯點服。吐血不止者﹐菜頭搗汁呷之。咯血者﹐每日空心進一二呷﹐入側柏﹑沙參各一兩﹐焙研末﹐入飛面二錢﹐調如稀糊啜服。

上膈壅熱吐血﹐四物湯加荊芥﹑阿膠各半錢﹔更不止﹐於本方中加大黃﹑滑石各半錢﹐或降气湯吞木香檳榔丸﹐從大便導之。然此實熱則可﹐虛勞則不可。

吐甚頭運﹐發爲寒熱者﹐降气湯加四物湯各半貼﹐加阿膠一錢﹔若單單發熱者﹐茯苓補心湯。

胃傷吐血﹐宜理中湯加川芎﹑漧葛各半錢﹔或只依理中本方﹐加川芎﹑扁豆尢好﹐不必漧葛。渴則用葛。

打損惡血﹐滲入胃中﹐以致吐血﹐宜先進蘇合香丸﹐仍以黑神散和小烏沈湯﹐童便調治。夏月伏暑吐血﹐茅花湯調五苓散。有因勞力太過﹐吐血不止﹐蘇子降气湯加人參半錢煎。

有時或吐血兩口﹐隨卽無事﹐數日又發﹐經年累月不愈者﹐宜黑神散和小烏沈湯常服。吐血人多發渴﹐名爲血渴﹐四物湯﹑十全大補湯﹐量胃气虛實用之。吐血後血止而變生諸證者﹐見衄血證。

咯血

咯血﹐不嗽而咯出血也。初得病﹐且宜白扁豆散﹐加入生地黃﹑藕節各五錢尢佳﹐及濃磨京墨調黑神散﹑小烏沈湯各一錢﹔或新掘生地黃淨洗﹐生薑少許﹐搗汁去滓﹐溫進。又有以生薑一片﹐四面蘸百艸霜含咽。如百艸霜已淡﹐吐出再蘸。如姜已無味﹐則吐出易之﹐嗽血亦止。

勞瘵吐咯血﹐七珍散加阿膠﹑當歸各半錢。惡甜人更加百藥煎半錢﹐仍調鍾乳粉尢佳。一味鍾乳粉﹐用糯米飲調﹐吐血嗽血亦治。因飽屈身傷肺吐血者﹐白芨枇杷丸﹐或白芨蓮須散。

嗽血

熱壅於肺能嗽血﹐久嗽損肺亦能嗽血。壅於肺者易治﹐不過涼之而己﹔損於肺者難治﹐已久成勞也。熱嗽有血者﹐宜金沸艸散加阿膠半錢。勞嗽有血者﹐宜補肺湯加阿膠﹑白芨各半錢。嗽血而气急者﹐補肺湯加阿膠﹑杏仁﹑桑白皮各半錢﹐吞養正丹或靈砂丹或三砂丹﹐間進百花膏。嗽血肺損﹐薏苡仁十兩杵碎﹐水三升﹐煎取一升﹐入酒少許分二三次服。或以薏苡仁研細末﹐煮豬肺白蘸食之。豬心一个﹐竹刀切開﹐勿令相離﹐以沈香末一錢﹐半夏七个﹐入在縫中﹐紙裹蘸小便內令濕﹐煨熟取出﹐去半夏﹐只喫豬心﹐此方嗽血吐血均治。熱嗽咽痛﹐痰帶血絲﹐或痰中多血﹐其色鮮者﹐並宜金沸艸散。若服涼劑不愈﹐其色瘀者﹐此非熱證﹐宜杏子湯。

鼻衄

諸失血而發熱甚者難治﹐十僅可一二全者。

有頭風才發則自衄不止﹐宜芎附飲﹐間進一字散。

有因虛致衄﹐此爲上虛下盛﹐不宜過用涼劑﹐宜養正丹及紫霞丹﹐仍佐以四物湯﹐多加芎﹑歸﹐磨沈香服。

傷濕而衄﹐腎著湯加川芎﹐名除濕湯。

傷胃致衄﹐名酒食衄。顚撲致衄﹐名折傷衄。外喜怒憂思諸气﹐皆能動血致衄﹐名五臟衄。上膈極熱而衄者﹐金沸艸散去麻黃﹑半夏﹐加茅花﹑荊芥穗﹔或用黃芩芍藥湯﹐加茅花一撮。虛極者﹐茯苓補心湯。

飲酒過多﹐及食熱物而衄﹐先用茅花湯﹔衄愈甚則理中湯加漧葛﹑川芎各半錢﹔或止川芎﹐不必漧葛。或於理中湯去漧薑﹐用漧葛﹔或只依本方﹐並芎不必加﹔或止用漧薑﹑甘艸二味。

顚而衄不止﹐蘇合香丸一圓﹔或以小烏沈湯一錢﹐白湯調下﹔或煎濃蘇湯﹐獨調小烏沈湯﹐或添入黑神散一錢﹐鹽湯調下亦得。仍驀然以水噴其面﹐使載驚則止。小烏沈濃蘇湯調﹐非特顚而衄﹐而五竅出血皆治。不因顚而衄者﹐亦治。諸竅血﹐皆可以水沃噀﹐驚則血止。

曾病衄﹐愈後血因舊路﹐一月或三四衄﹐又有洗面而衄﹐日以爲常﹐此卽水不通借路之意﹐並宜止血散﹐茅花煎湯調下﹔或四物湯加石菖蒲﹑阿膠﹑蒲黃各半錢﹐煎熟調火煆石膏末一匙頭許﹐兼進養正丹。前諸證﹐服不效﹐大衄不止者﹐養正丹多服﹐仍佐之以蘇子降气湯﹐使血隨气下。

衄後頭運﹐四物湯或芎歸湯﹑十全大補湯。

伏暑而衄者﹐茅花湯調五苓散。伏暑吐血者﹐亦治。有先因衄血﹐衄止而變生諸證﹐或寒熱間作﹐或喘息無寐﹐病狀不一﹐漸成勞憊﹐當於虛損諸證詳之。吐血同治法。

舌衄

舌衄﹐槐花爲末摻之﹐或麥門冬煎湯﹐調妙香散。

牙宣【卽齒衄】

牙宣有二證﹐有風壅牙宣﹐有腎虛牙宣。風壅牙宣﹐消風散擦之﹐兼服。腎虛牙宣﹐以腎主骨﹐牙者骨之餘﹐虛而上炎﹐故宣。服涼劑而愈。甚者﹐此屬腎經下虛上盛﹐宜鹽湯下安腎丸﹐間進黑錫丹﹐仍用姜鹽炒香附黑色爲末揩擦﹐其妙不可言也。

汗血

病者汗出污衣﹐名曰汗血。皆由大喜傷心﹐喜則气散﹐血隨气行﹐婦人產蓐﹐多有此證﹐以葎艸汁主之。九竅血﹑舌血﹑牙血﹑汗血不愈﹐又當於衄血﹑吐血條相參用之。

小便血

痛者爲血淋﹐不痛者爲尿血。血淋﹐見淋閉證。尿血﹐先與生料五苓散和四物湯。若不效﹐或素病於色者﹐此屬虛證﹐宜五苓散和膠艾湯﹐吞鹿茸丸﹐或附子八味丸﹔或辰砂妙香散加五苓散﹐吞二項丸子。若小便自淸後﹐有數點血者﹐五苓散加赤芍藥一錢。亦有如砂石色紅﹐卻無石淋之痛﹐亦屬虛證﹐宜五苓散和膠艾湯﹐或五苓散和辰砂妙香散﹐吞鹿茸丸﹑八味丸。或有气閉而小便不通﹐至臍下气瘕結痛﹐以五香散間服獨味琥珀末﹐以燈心湯下﹐甚效。女人多有此證。

瀉血

瀉血當辧其色﹐色鮮爲熱﹐色瘀爲寒。熱血連蒲飲﹐寒血理中湯。血色鮮紅者﹐多因熱毒入腸胃﹐或飲酒過多﹐及啖糟藏炙煿﹐引血入大腸﹐故瀉鮮血﹐宜連蒲散吞黃連阿膠丸﹐及香連丸﹔或一味黃連煎飲。

有腸風下血﹐以香附末加百艸霜﹐米飲調服。加入麝香少許﹐其應尢捷。

瀉血色瘀者﹐爲寒。血逐气走﹐冷气入客腸胃﹐故下瘀血﹐理中湯不效﹐宜黑神散﹐米飲調下﹐中用附子者佳﹔或用膠艾湯加米煎﹐吞震靈丹。

有風入腸胃﹐純下淸血﹐或風濕入腸胃﹐下如豆汁﹐或下瘀血﹐並宜胃風湯﹑膠艾湯。

瀉血或淡﹑或濁﹑或鮮﹑或瘀﹐亦宜胃風湯﹐吞駐車丸。或獨瀉血﹐或與糞俱出﹐當辧其色與所感施治。

有腹痛者﹐乃是血不循經﹐故爾作病﹐卻無裏急後重及纏墜等患﹐不可因痛認爲血痢。

婦人因月事不通﹐血不循故道﹐從後分出者﹐當調其經。見婦人門。

瀉血過多﹐手足厥冷而眩運者﹐當審其寒熱施治﹐不可因眩運而便用附子熱藥。寒血猶可﹐熱血爲害不小。

腸風髒毒

血淸而色鮮者爲腸風﹐濁而黯者爲髒毒。或在糞前﹐或在糞後﹐並宜米飲湯調枳殼散﹐下酒煮黃連丸﹐或枳殼散﹐或烏梅丸。此乃因登圊糞中有血﹐卻與瀉血不同。或用小烏沈湯和黑神散﹐米飲調下。糞前後有血皆可用﹐色瘀尢甚捷。

血色淸鮮者﹐以瓦松燒灰研細﹐米飲調服﹐宜減桂五苓飲加茅花五分﹐吞荊梅花丸﹔仍以側柏葉同姜爛搗﹐冷水解下﹐入些米飲佳。

如血色淡濁者﹐胃風湯吞蒜連丸﹐或烏荊丸﹐或棕灰散﹐仍以米飲調香附末﹐或三灰散。

或久而不已﹐面色痿黃﹐漸成虛憊﹐下元衰弱者﹐宜黃芪四君子湯下斷紅丸﹐或十全大補湯﹐或黃芪飲。諸般腸風髒毒﹐並宜生銀杏四十九个去殼膜爛研﹐入百藥煎末﹐丸如彈子大﹐每兩三丸﹐空心細嚼﹐米飲下。

醫學綱目【明樓英】

總論

胸中聚積之殘火﹐腹裏積久之太陰﹐上下隔絕﹐脈絡部分陰陽不通﹐用苦熱以定於中﹐使辛熱以行於外﹐升以甘溫﹐降以辛潤﹐化嚴肅爲春溫﹐變凜冽爲和气﹐汗而愈也。然餘毒土苴﹐猶有存者﹐周身陽和﹐尙未泰然﹐胸中微躁而思涼飲﹐因食冷物服涼劑﹐陽气復消﹐余陰再作﹐脈退而小﹐弦細而遲﹐激而爲衄血唾血者有之﹐心肺受邪也﹔下而爲便血溺血者有之﹐腎肝受邪也。三焦出血﹐色紫不鮮﹐此重沓寒濕﹐化毒凝泣﹐水穀道路浸漬而成。若見血證﹐不詳本源﹐便用涼折﹐變乃生矣。陽證溢出鮮血﹐陰證下如豚肝。上而血者﹐黃芪桂枝湯﹑白芍當歸湯﹔中而血者﹐當歸建中湯﹑增損胃風湯﹔下而血者﹐芎歸朮附湯﹑桂附六合湯。若三血證﹐在行陽二十五度見﹐黃芪四君子湯主之﹔若三血證﹐在行陰二十五度見﹐當歸四逆加吳茱萸主之。吐血衄血便血﹐其人陰虛陽走﹐脈沈而散﹐外證虛寒﹐無熱候﹐宜烏金丸散止之﹐法宜上用散﹐下用丸﹔次以木香理中湯加大七气湯﹐入川芎煎調蘇合香丸溫之。治下血﹐防風爲上使﹐黃連爲中使﹐地楡爲下使。若血瘀色紫者﹐陳血也﹐加熟地黃﹔若血鮮色紅者新血也﹐加生地黃。若寒熱者﹐加柴胡﹔若肌熱者﹐加地骨皮﹔若脈洪實痛甚者﹐加酒浸大黃。

嘔血

經云﹕怒則气逆﹐甚則嘔血﹐故气上矣。又云﹕陽气者﹐大怒則形气絕而血菀於上﹐使人薄厥。此皆怒則傷肝气而嘔血﹐以黃連﹑香附﹑靑黛﹑柴胡﹑甘艸﹐平其肝自愈矣﹐宜服赤茯苓瀉心湯。

鼻衄

鼻衄血者﹐初出多不能止﹐用黃丹吹入鼻中﹐乃肺金受相火所制然也﹐宜生料雞蘇散治之。

溺血

小便出血﹐是心伏熱在於小腸﹐宜鏡面艸自然汁﹐加生蜜一匙服之﹐以八正散加麥門冬﹐蔥煎服﹔如小便濇痛﹐以海金砂細末調治之。

下血

大便下血者﹐肺與大腸受熱﹐宜四物同解毒藥入艾﹐煎下三黃丸調治之。

腸風辧

如下淸血色鮮者﹐腸風也。血濁而色黯者﹐髒毒也。肛門射如血箭者﹐虫痔也。又有一種下部虛﹐陽气不升﹐血隨气而降者。

大便下血曰腸風﹐切勿止濇。究其本末證狀﹐先淸其表﹐後攻其裏﹐其血自止。如脈洪大﹐宜四物合解毒湯調治。古今圖書集成醫部全錄卷二百七十二

血門

醫學入門【明李梴】

總論

血乃水谷之精變成﹐生化於脾﹐主息於心﹐藏於肝﹐布於肺﹐施於腎。脈絡臟腑﹐耳目手足﹐資爲運用。然陰道易虧﹐一有感傷﹐調理失宜﹐以致陽盛陰虛﹐錯經妄行﹐火載則上升﹐挾濕則下行。是以上溢淸道﹐從鼻而出爲衄﹔畱滯濁道﹐從胃脘而出爲咳唾﹔滲入腸間﹐從下部而出爲血痢﹔結於腸胃﹐則成積而爲血瘕。分經言之﹕嘔吐﹐胃也﹔咳﹑唾﹑衄﹐肺也﹔痰帶血﹐脾也﹔咯血絲﹐腎也﹔溺血﹐小腸﹑膀胱也﹔下血﹐大腸也﹔牙宣﹐胃與腎虛火上炎也﹔又血從汗孔出者謂之肌衄﹐從舌出者謂之舌衄﹐心與肝也﹔從委中穴出者﹐謂之腘血﹐腎與膀胱也。大槪逆行難治﹐順行易治。無潮熱者輕﹐有潮熱者重。潮熱盛﹐脈大者死。然瘀血亦能作潮熱﹐日輕夜重者﹐血屬陰也。如九竅出血﹐身熱不臥者﹐卽死。

人知百病生於气﹐而不知血爲百病之胎也。凡寒熱﹑蜷攣﹑痺痛﹑癮疹﹑搔癢﹑好忘﹑好狂﹑驚惕﹑迷悶﹑痞塊﹑疼痛﹑癃閉﹑遺溺等證﹐及婦人經閉﹐崩中帶下﹐皆血病也。通用四物湯。涼血﹕心加黃連﹐小腸山梔仁﹑木通﹐肺加枯芩﹐大腸實芩﹐肝加條芩﹐膽加黃連﹐腎﹑膀胱加黃蘗﹐脾加生地﹐胃加大黃﹐三焦地骨皮﹐心胞絡牡丹皮﹔淸气﹕心與胞絡加麥門冬﹐肺加枳殼﹐肝加靑皮﹑柴胡﹐脾加白芍﹐胃加石膏﹑漧葛﹐大腸﹑三焦加連翹﹐小腸赤茯苓﹐膀胱滑石﹑琥珀。瘀血加紅花﹑桃仁﹑韭汁﹑童便以行之。血來暴者加薄荷﹑元參以散之﹐血不止者加蒲黃﹑京墨﹑茅根﹔久不止者﹐加升麻引血歸經。血止後加炒黑漧薑﹐引血還元。血虛加龜板﹐血燥加人乳。

血病每以胃藥收功﹐胃气一復﹐其血自止。他如嘔吐後發熱﹐及傷寒汗下後發熱﹐但用調和胃气﹐自然熱退。可見脾胃能統气血。

汗乃心液﹐熱則變紅而逆出上竅﹐陽邪失汗﹐以致熱毒入髒﹐化爲瘀血﹐從口吐出﹐多屬陽明。凡見目紅骨熱﹐神昏譫狂﹐胸腹急滿﹐皆血證也。熱淺者﹐犀角地黃湯加黃芩﹑山梔﹑茅根﹑藕節﹐或小柴胡湯﹑黃連蘗皮湯。熱深者﹐桃仁承气湯﹑三黃湯﹑抵當湯丸。陽毒者﹐升麻湯。作渴者﹐五苓散﹐恐水入復吐故也。或竹葉石膏湯皆加川芎調血﹑炒山梔降火﹐危哉﹗又有陰證吐血﹐脈遲腹痛厥逆﹐嘔吐血紫黑色者﹐難治。姑以理中湯﹑甘桔湯﹑加生薑汁﹑半夏湯救之。又牙牀屬胃﹐牙齒屬腎﹐如陽明傳入少陰﹐二經相並﹐血出於牙縫如吐者﹐人多不覺其爲牙血﹐以涼水漱﹐血則止﹐少頃又來者是。外用綠袍散﹐內服解毒湯合犀角地黃湯﹐或生地芩連湯下之。輕者﹐淸胃降火而已。

血隨气行﹐气行則行﹐气止則止﹐气溫則滑﹐气寒則凝。故涼血必先淸气。知血出某經﹐卽用某經淸气之藥﹐气涼則血自歸隧。若有瘀血凝滯﹐又當先去瘀而後調气﹐則其血立止。或元气本虛﹐又因生冷勞役﹐損胃失血者﹐卻宜溫補﹐斂而降之。切忌淸涼﹐反致停瘀﹐胸膈不散﹐量之。

暑毒攻心嘔血者﹐枇杷散去丁香加黃連。

積熱因飲酒炙煿﹐蓄熱三焦者﹐黃連解毒湯﹑黃連枳殼二味湯﹑龍腦雞蘇丸﹑四生丸﹑大金花丸﹑槐角丸。

內傷七倩﹐暴喜動心﹐不能主血﹔暴怒傷肝﹐不能藏血﹔積憂傷肺﹐過思傷脾﹐失志傷腎﹐皆能動血。治宜開痰行气﹐二陳湯加酒紅花﹑升麻﹑歸身﹑黃連。虛者﹐加參﹑朮及附子一片。熱者加山梔﹑牡丹皮﹑茜艸﹑生地﹑木香。气急者﹐加﹝艸舌﹞蔞仁﹑桔梗。勞心無汗者﹐茯苓補心湯。有汗者﹐歸脾湯。素郁者﹐淸肝解郁湯。气壅者﹐蘇子降气湯。如失血後被七情﹐四物湯加木香﹑檳榔。陰虛者﹐去木﹑檳﹐加元參﹑黃蘗﹑枳殼。

內傷勞役﹐气虛火盛者﹐單人參湯﹐或四君子湯﹐加蒲黃﹑人乳﹑藕節。傷力吐血者﹐豬肝蘸白芨末食﹐或花蕊石散。內傷气散﹐汗出污衣﹐甚如衃染者﹐黃芪建中湯﹑妙香散﹐或男胎發燒灰盦之。腘血﹐十全大補湯。

內傷思慮色欲﹐血衰火燥者﹐滋陰降火湯﹑加味逍遙散﹐節齋四物湯﹑腎气丸。

內傷外感﹐及飲食﹑房勞﹑墜閃﹐五臟有傷﹐血聚膈間﹐從胃脘出者則爲嘔吐﹐從鼻出者則爲衄。陽盛﹐身熱多渴﹔陰盛﹐身涼不渴。然血陰也﹐身涼者易愈。

陽盛多因飲食辛熱﹐傷於肺胃﹐嘔吐出血﹐大薊飲子主之。因酒者﹐古葛連丸﹑小調中湯。吐膿血者﹐名肺疽﹐桔梗湯。

大怒气逆上衝﹐暴甚者﹐四物湯加蘇子﹑陳皮﹑沈香﹑童便﹔或茅根煎湯﹐磨沈香服之。若血聚滿膈間則吐者﹐蘇子降气湯加人參﹑阿膠。或暴吐紫黑成塊者﹐瘀血也﹐𨿽多亦不妨﹐四物湯合解毒湯調之。覺胸中气塞者﹐桃仁承气湯下之。五志火動熱者﹐解郁湯。虛者﹐保命散。

陰盛多因勞力傷气﹐吐血鮮紅﹐心腹絞痛﹐自汗者﹐四君子湯加黃芪﹑柴胡﹑山藥﹑百合﹑前胡﹐姜棗煎服﹔或用蓮心﹑糯米等分爲末﹐溫酒下。

勞傷气虛挾寒﹐陰陽不相爲守﹐血亦錯行﹐所謂陽虛陰必走者是也。外證必有虛冷之狀﹐法當溫中使血自歸經絡。如胃虛不能化食﹐其气逆上吐衄者﹐理中湯加木香。胃寒不能約血者﹐甘艸漧薑湯﹐或七气湯加川芎。自汗者﹐小建中湯﹑古桂附湯。下虛極而气壅喘嗽﹐血不歸元者﹐黑錫丹﹑金液丹。

勞力傷肺﹐唾內有血﹐咽喉不利者﹐雞蘇散。如心肺脈破﹐血若湧泉﹐口鼻俱出者﹐不治。

勞心過度﹐不能統血﹐反上﹐令人煩悶倦怠者﹐茯苓補心湯﹑歸脾湯。古方治血﹐多以茯苓﹑茯神爲佐者﹐心主血故也。

思色彊力入房﹐勞傷心腎﹐陰虛火動者﹐加減四物湯。

凡血越上竅﹐皆是陽盛陰虛﹐有升無降﹐俱宜補陰抑陽﹐气降則血自歸經矣。陰盛陽虛者﹐間有之耳。

先痰嗽後見血﹐多痰火積熱﹐化痰降火爲急﹐不可純用血藥﹐恐泥痰也﹐山梔地黃湯。

先見血後痰嗽﹐多陰虛火動﹐四物湯加貝母﹑天花粉化痰﹐山梔﹑牡丹皮﹑麥門冬降火。蓋吐血火病也﹐𨿽挾痰者﹐亦只治火則止。

凡血不可單行單止﹐蓋血來未多﹐必有瘀於胸膈﹐必先消瘀而後涼之止之。然得熱則行﹐宜苦寒涼血爲君﹐辛味行气開郁爲臣﹐升提俾復其位爲佐。酸濇止塞其源﹐甘溫收補其後。

涼血﹐犀角地黃湯﹑黃連解毒湯﹑陶氏生地芩連湯﹑四生丸。

行气﹐枳殼湯﹑二陳湯﹑枳橘湯﹑古烏附湯。

滋補血虛﹐加減四物湯﹔昏運﹐古芎歸湯﹔气虛﹐單人參湯﹔扶脾﹐生脈散﹔淸肺﹐生脈飲﹔虛甚者﹐十全大補湯。

止濇﹐古參蘗糊﹑狗膽丸﹑單京墨丸﹔或單用炒漧薑爲末﹐童便調服﹐善能止血降火。

失血多眩運不止﹐宜生地芩連湯救之﹐又全生活血湯亦佳。

久者升提﹐三黃補血湯﹑斷根天門冬丸﹑大阿膠丸﹑女貞丹。

還血歸元﹐參苓白朮散﹑四君子湯﹑腎气丸﹑瓊玉膏。

抑論血疾陰火﹐誤用陽燥熱藥﹐則血枯瘦怯﹐勞瘵成矣。勞傷誤用寒藥﹐則胸滿膈痛﹐血愈郁矣。墜墮閃挫﹐妄行補濇則瘀蓄於胃﹐乃下脹滿﹐食入卽吐﹐名曰血逆。古法以二陳湯去茯苓﹑甘艸﹐加赤芍等分救之。但此血疾難調﹐最宜斟酌。

嘔血

成盆無聲者曰吐﹐成碗有聲者曰嘔。

怒气逆甚﹐血溢口鼻﹐當抑怒全陰﹐熱者解郁湯﹐虛者保命散。

气虛發熱﹐咽喉痛﹐甘桔湯加參﹑芪﹑歸﹑地﹑荊芥﹑黃蘗﹐水煎﹐入童便﹑韭汁﹑薑汁﹑郁金少許﹔或單黃蘗蜜炙爲末﹐麥門冬煎湯下。

血虛熱熾﹐當滋陰降火﹐加減四物湯主之。

欬血

嗽痰帶血﹐本屬脾經﹐虛者六君子湯加桑白皮﹑黃芩﹑枳殼﹑五味子﹔有火者﹐加減逍遙散。

有咳屬肺﹐火升痰盛身熱者﹐龍腦雞蘇丸﹑雞蘇散﹑滋陰降火湯﹑古百花膏﹑黃連阿膠丸﹔虛者二陳芎歸湯﹑八物湯﹐或二陳湯加嫩桂﹑桑白皮﹑杏仁﹑桔梗﹑知母﹑貝母﹑阿膠﹑生地﹑山梔。蓋嫩桂枝能治上焦故也。愈後調理﹐元霜膏。咳血咽瘡者不治。

血隨唾出﹐自腎來﹐滋陰降火湯。

唾中紅絲﹐乃是肺痿﹐難治。

有血在咽下咯不出者﹐甚咯則有之者﹐此精血竭也。四物湯加竹瀝﹑薑汁﹑童便﹑靑黛﹐或聖餅子﹑地黃膏。畜血在上﹐閉塞淸道﹐喜忘者﹐犀角地黃湯。

鼻衄

外感四時﹐邪傳經絡﹐誤汗下﹐以致邪逼﹐經血妄行。

風證色靑﹐多鼻衄者﹐金沸艸散去麻黃﹐加桔梗﹑枇杷葉﹑桑白皮﹐或參蘇飲加黃芩。

寒證色黯﹐鼻衄點滴者﹐九味羌活湯﹑麻黃升麻湯。

暑熱逼血﹐色紅甚則黑者﹐茅花煎湯調五苓散。

傷寒發煩﹐目瞑甚者﹐必衄。蓋此血爲熱气所搏﹐妄行於上而爲衄﹐得衄則熱隨血散而解﹐與麻黃湯﹐或麻黃升麻湯﹑九味羌活湯。蓋傷寒衄﹐爲積血在表﹐用麻黃羌活者﹐非治衄也﹐以解太陽經之邪耳。此與太陽病﹐其人適失血及下利﹐宜桂枝湯法同。但衄家最忌發汗。邪輕者﹐犀角地黃湯。

經絡中熱盛﹐逼血從鼻出者﹐爲衄﹐多屬太陽﹐名曰陽血。點滴不成流者﹐表猶未解﹐當用辛涼之藥解表﹐九味羌活湯加赤芍﹐或升麻葛根湯加黃芩﹐或麻黃升麻湯﹑雙解散。渴者五苓散﹐煩者竹葉石膏湯﹐以散經中之邪。仲景云﹕傷寒脈浮緊不發汗因致衄者﹐麻黃湯主之﹐是也。如無表證﹐衄血成流﹐及因汗而得衄﹐或下又見血者﹐不治自愈。不止者﹐犀角地黃湯﹑陶氏生地芩連湯﹑黃芩湯﹑茅花湯﹐外用冷水浸紙貼太陽穴﹐紙熱又換﹔或用百艸霜﹑胎發燒灰﹐吹入鼻中。九竅出血﹐亦效。凡衄不宜卽止﹐恐余血入胃﹐著於上焦﹐爲血結胸證。

直中少陰證﹐熱行於裏﹐先熱後厥無汗﹐亦陰證似陽也。醫不能識﹐彊發其汗﹐必動其經﹐外則筋惕肉瞤﹐內則伏熱逼血﹐從耳目而出﹐或從口鼻而出﹐名曰陰血。是謂下厥上竭﹐不治。但厥爲下厥﹐血出於上爲上竭。輕者黃芩湯加生地之類﹐或當歸四逆湯﹑黑錫丹救之。動經與鼻衄﹐微有不同如此。

內傷飲食生冷滯胃﹐淸道气濁血亂者﹐理中湯加葛根﹑川芎。治衄能分陰陽﹐定血脈。冷運倒者﹐加桂附。傷酒吐血者﹐四君子湯加漧葛﹑川芎﹑山梔。

肺竅於鼻﹐鼻通於腦﹐血上溢於肺﹐又行淸道﹐所以從鼻而出﹐兼以陽明熱郁上行﹐則口鼻俱出﹐大熱衄血者﹐用萱艸去根搗汁一盞﹐生薑汁半盞﹐和勻服。

涼血行血﹐治同吐血。初宜黃芩湯加郁金或茅花﹑冬靑子止之。久宜淸肺生脈飲﹑茜梅丸﹑古天地膠。有郁者﹐古沙芎散。因鼻流涕久成衄者﹐防風散﹐或犀角地黃湯。凡初衄不可遽止﹐去多恐運﹐急用百艸霜末三錢水調服﹐仍取一撮吹鼻中﹔或用人中白末調服﹐更加發灰一錢﹑麝一字﹐仍用少許﹝口畜﹞鼻立止。或將患人頭髮分開﹐井水濕紙﹐頂上搭之亦好。如鼻漧燥﹐以麻油滴入潤之。如吐衄太盛不止﹐防其血運﹐用茅根燒煙將酢灑之﹐令鼻嗅气﹐以遏其勢﹔或驀然以水噴面﹐使帶驚則止。此法非特衄血﹐𨿽上吐下便﹐九竅出血者﹐亦效。止後﹐隨證虛實調之。

涼血散火藥不效者﹐屬气郁﹐古沙芎散。燥者﹐單天門冬膏。

牙宣

牙宣卽齒衄﹐胃與腎虛火上炎也。以牙牀屬胃﹐牙齒屬腎﹐如陽明傳入少陰﹐二經相並﹐血出於牙縫如吐者﹐人多不覺其爲牙血﹐以涼水漱血則止﹐少頃又來者是。外用綠袍散﹐內用解毒湯﹐合犀角地黃湯﹐或合生地芩連湯下之。輕者﹐淸胃降火而已。

舌衄

血從舌出者﹐謂之舌衄﹐心與肝也﹐宜文蛤散。

肌衄

血從汗孔出者﹐謂之肌衄﹐由內傷气散﹐汗出污衣﹐甚則如衃染者﹐黃芪建中湯﹑妙香散﹐或男胎發灰盦之。

九竅出血

九竅出血﹐身熱不臥者﹐卽死。

傷寒少陰證﹐醫者不識﹐彊發其汗﹐則伏熱逼血﹐從九竅而出﹐名爲下厥上竭﹐不治。

九竅出血﹐宜側柏散﹐又百艸霜﹑油發灰﹑龍骨末﹐或吹入﹐或摻之。

腘血

血從委中穴出者﹐謂之腘血﹐腎與膀胱也。

腘中出血不止﹐乃血虛也﹐宜服十全大補湯。

溺血

血從精竅中來﹐乃心移熱於小腸﹐四物湯加山梔﹑芩﹑連﹐單頭髮散入麝香半釐﹐淡苦酒湯下﹐單苦蕒菜飲﹐單琥珀散。

暴起熱者﹐山梔一味水煎服。實熱者﹐承气湯加當歸下之﹐或小薊飲子﹐後以四物湯加山梔調之。心經熱者﹐導赤散。暑熱者﹐益元散﹐升麻煎湯下﹐或五苓散。

久虛者﹐四物湯加山梔﹑牛膝﹐或單牛膝膏。房勞傷精﹐火動溺血者﹐膠艾四物湯﹑腎气丸﹑小菟絲子丸。虛甚病久者﹐鹿角膠丸﹑秋石固眞丸﹑金櫻膏。痛不可忍者﹐單豆豉一撮﹐煎湯溫服甚效。此疾日久中幹﹐非淸心靜養﹐不可救也。

下血

自外感得者曰腸風﹐隨感隨見﹐所以色鮮﹐多在糞前﹐自大腸气分來也。自內傷得者曰髒毒﹐積久乃來﹐所以色黯﹐多在糞後﹐自小腸血分來也。又有不拘糞前糞後來者﹐气血俱病也。皆因七情六淫﹐飲食不節﹐起居不時﹐或坐臥濕地﹐或醉飽行房﹐或飲冷停寒﹐或酒面積熱﹐以致榮血失道﹐滲入大腸。經曰﹕結陰便血﹐一陰結一升﹐二陰結二升﹐三陰結三升。蓋邪干五臟﹐則三陰脈絡不和而結聚﹐血因停畱﹐溢則滲入大腸﹐而非陰寒之謂也。《鍼經》云﹕陽絡傷則血外溢而吐衄﹐陰絡傷則血內溢而便溺血。

風者色靑﹐或純下淸血。實者﹐人參敗毒散加槐花﹑荊芥﹔虛者﹐不換金正气散﹔久虛者胃風湯﹑古樗參散﹑苦參丸﹑結陰丹。

熱者鮮紅﹐用黃芩﹑秦艽﹑槐角﹑升麻﹑靑黛等分﹐水煎服﹔酒蒸黃連丸﹑香連丸﹑蒼地丸﹑龜蘗丸。挾風者﹐髒頭丸。

暑月感熱﹐香薷散。熱甚則黑者﹐解毒湯合四物湯加大黃。有瘀血者﹐桃仁承气湯。

寒者色黯﹐平胃散合理中湯﹐加葛根﹑升麻﹑益智﹑神曲﹑當歸﹑地楡﹐姜棗煎服。

毒者﹐病邪蘊久色濁﹐後重疼墜﹐四物湯加木香﹑檳榔﹐或四味香連丸。

濕者﹐直來不痛﹐白蘗丸﹔濕兼熱者﹐古連殼丸。

原因傷風犯胃飧泄﹐久而濕毒成痞﹐注於大腸﹐傳於少陰﹐名曰腸癖﹐詳痢門。

內傷飲食﹐腹必脹滿﹐糟粕與血同來﹐平胃散加槐角﹑枳殼﹑當歸﹑烏梅﹑甘艸﹐或通元二八丹。虛者﹐六君子湯加芎﹑歸﹑神曲﹐或六神丸。

內傷勞傷﹐元气下陷者﹐補中益气湯。脫肛者﹐楡砂湯。

內傷中气虛弱者﹐四君子湯﹐或單人參湯加炒漧薑少許﹑古卷柏散﹑古烏荊丸﹑剪紅丸。陽虛甚者﹐礬附丹。

內傷陰虛血弱者四物湯加漧薑﹐龜蘗丸﹑活龜丸﹑腎气丸。

內傷脈絡下血者﹐古連殼丸。虛者﹐十全大補湯主之。

內傷憂思怔忡﹐少寢有汗者﹐歸脾湯﹔或寒熱脇痛﹐小腹悶墜拘急者﹐逍遙散﹑六君子湯﹐俱加柴胡﹑山梔﹐或木香少許。

已上﹐糞前俱加吳萸﹐糞後俱加黃連﹐二味須用熱湯同浸拌濕﹐再頓滚湯半日久﹐令藥气相和方妙。各揀出﹐若生則偏寒偏熱。

初起宜和血祛風濕﹐當歸和血散﹐或涼血地黃湯。實者槐角丸﹑黃連阿膠丸﹔虛者加味槐角丸﹑四物坎離丸。通甩四物湯﹐祛風加柏葉﹑防風﹑荊芥﹑秦艽﹑槐花﹑蝟皮﹑黃芩﹑地楡﹑枳殼﹑甘艸﹔久者加升麻﹑柴胡提之﹔解毒加槐花﹑柏葉﹑荊芥﹑枳殼﹑芩﹑連﹔近血加檳榔﹑枳實﹑槐花﹑條芩瀉大腸火﹔遠血加木通﹑吳萸﹑炒黃連瀉小腸火﹔熱者加山梔﹑槐花﹑黃連﹔大下不止加血見愁少許﹐薑汁和服﹔虛者加炒漧薑﹔濕熱加蒼朮﹑秦艽﹑黃芩﹑芍藥﹔挾气加香附﹑枳殼﹐或單香附丸﹐又古芎歸湯加枳殼﹔血熱加茯苓﹑槐花﹔冷加茯苓﹑木香。凡大小便血﹐切不可純用涼藥﹐宜辛味爲佐﹐兼升舉及酒炒藥。

气虛﹐補中益气湯﹑參芩白朮散﹐益气生精。蓋气皆生於穀气﹐胃气一復﹐血自循經。

下血久者﹐止濇用香梅丸﹑腸風黑散。單方﹕糞前﹐酸石橊皮炙爲末﹐茄子枝煎湯下﹔糞後﹐艾葉爲末﹐生薑汁下﹐或幹柿燒灰爲末﹐米飲下亦好。

腸風髒毒

腸風髒毒﹐血自腸髒中來﹐少血多气﹐肛門旁生孔竅﹐射如血綫。夫肛門旣脫﹐腐血浸淫﹐化爲虫蠹﹐蝕傷腸口﹐滴血淋瀝﹐當以蕪荑﹑艾葉﹑苦楝根等化虫﹐或燒鰻鱺骨燻之﹐內服黑玉丹。

明醫雜著【明王綸】

血病論

凡酒色過度﹐損傷脾腎眞陰﹐咳嗽吐痰﹐衄血吐血﹐咳血咯血等證﹐誤服參芪等甘溫之藥則病日增﹐服之過多則不可治。蓋甘溫助气﹐气屬陽﹐陽旺則陰愈消。前項病證﹐乃陰血虛而陽火旺﹐宜服苦甘寒之藥以生血降火﹐世人不識﹐往往服參芪以爲補﹐予見服此而死者多矣。

人之一身﹐陰常不足﹐陽常有餘。況節欲者少﹐過欲者多。精血旣虧﹐相火必旺﹐火旺則陰愈消﹐而勞瘵咳嗽咯血吐血等證作矣。故宜常補其陰﹐使陰與陽齊﹐則水能制火而水升火降﹐斯無病矣。故丹溪先生發明補陰之說﹐謂專補左尺腎水也。古方滋補藥﹐皆兼補右尺相火。不知左尺原虛﹐右尺原旺﹐若左右平補﹐依舊火勝於水﹐只補其左制其右﹐庶得水火相平也。右尺相火固不可衰﹐若果相火衰者﹐方宜補火。但世之人火旺致病者﹐十居八九﹔火衰成疾者﹐百無二三。且少年腎水正旺﹐似不必補﹐然欲正熾﹐妄用太過﹐至於中年﹐欲心𨿽減﹐以少年斫喪旣多﹐焉得復實﹐及至老年﹐天眞漸絕﹐只有孤陽﹐故補陰之藥﹐自少至老不可缺也。丹溪先生發明先聖之旨﹐以正千載之訛﹐其功盛哉﹗今立補陰丸方﹐備加減法。

【注按前證設若腎經陰精不足﹐陽無所化﹐虛火妄動﹐以致前證者﹐宜用六味地黃丸補之﹐使陰旺則陽化﹔若腎經陽气燥熱﹐陰無以生﹐虛火內動而致前證者﹐宜用八味地黃丸補之﹐使陽旺則陰生。若脾肺虛不能生腎﹐陰陽俱虛而致前證者﹐宜用補中益气湯﹑六味地黃丸﹐培補元气﹐以滋腎水。若因陽絡傷血﹐隨气泛行﹐而患諸血證者﹐宜用四君子加當歸﹐純補脾气以攝血歸經。太僕先生云﹕大寒而盛﹐熱之不熱﹐是無火也。大熱而盛﹐寒之不寒﹐是無水也。又云﹕倏忽往來﹐時發時止﹐是無水也。晝見夜伏﹐夜見晝止﹐不時而動﹐是無火也。當求其屬而主之。無火者﹐宜益火之源以消陰翳﹔無水者﹐宜壯水之主以鎭陽光。不可泥用沈寒之劑。】

男子二十前後﹐色欲過度﹐損傷精血﹐必生陰虛火動之病。睡中盜汗﹐午後發熱﹐哈哈咳嗽﹐倦怠無力﹐飲食少進﹐甚則痰涎帶血﹐咯吐出血﹐或咳血吐血衄血﹐身熱﹐脈沈數﹐肌肉消瘦﹐此名勞瘵。最重難治。輕者必用藥數十服﹐重者期以歲年。然必須病人愛命﹐堅心定志﹐絕房室﹐息妄想﹐戒惱怒﹐節飲食﹐以自培其根﹐否則𨿽服良藥﹐亦無用也。此病治之於早則易﹐若到肌肉銷鑠﹐沈困著牀﹐脈沈伏細數﹐則難爲矣。又此病大忌服人參﹐若曾服過多者亦難治。今制一方於後﹐治色欲證﹐先見潮熱盜汗﹐咳嗽倦怠﹐趁早服之。生地黃酒洗﹑甘艸炙﹑漧薑炮各五分﹐川芎﹑熟地﹑知母蜜水浸拌炒﹑天門冬去心皮各一錢﹐白芍藥炒﹑當歸﹑白朮各一錢三分﹐陳皮﹑黃蘗蜜水浸炙各七分﹐生薑三片﹐水煎﹐空心溫服。

【注按前方治火盛陰虛之法也。大抵此證屬足三陰虧損﹐虛熱無火之證﹐故晝發夜止﹐夜發晝止﹐不時而作﹐當六味地黃丸爲主﹐以補中益气湯調補脾胃﹔若脾胃先損者﹐以補中益气爲主﹐以六味地黃丸溫存肝腎﹐多有得生者。若誤用黃蘗﹑知母之類﹐則復傷脾胃﹐飲食日少﹐諸髒愈虛﹐元气下陷﹐腹痞作瀉﹐則不可救矣。夫衄血吐血之類﹐因虛火妄動﹐血隨火而泛行﹐或陽气虛不能攝血歸經而妄行﹐其脈弦洪﹐乃無根之火浮於外也。大抵此證因四五六月爲火土大旺﹐金水衰涸之際﹐不行獨宿淡味﹐保養二髒﹐及十一二月火气潛藏﹐不遠幃幕﹐戕賊眞元﹐故至春末夏初﹐患頭腳軟﹐食少體熱﹐注夏之病。或少有老態﹐不耐寒暑﹐不勝勞役﹐四時疊病﹐皆因气血方長而勞心虧損﹐或精血未滿而早斫喪﹐故其見證難以名狀。若左尺脈虛弱﹐或細數﹐是左腎之眞陰不足也﹐用六味丸。右尺脈遲軟﹐或沈細而數欲絕﹐是命門之相火不足也﹐用八味丸。至於兩尺微弱﹐是陰陽俱虛也﹐十補丸。此皆滋其化源也﹐仍參發熱及咳嗽諸證治法用之。】

若兼衄血咳血﹐出於肺也﹐加桑白皮一錢﹐黃芩﹑山梔各五分炒。若兼嗽血痰血﹐出於脾也﹐加桑白皮﹑貝母﹑黃連﹑栝蔞仁各七分。若兼嘔吐血﹐出於胃也﹐加山梔﹑黃連﹑漧薑﹑蒲黃各一錢炒﹑韭汁半盞﹑薑汁少許。若兼咯唾血﹐出於腎也﹐加桔梗﹑元參﹑側柏葉炒各一錢。

【注按前方﹐惟上古之人﹐形病俱實者﹐宜用之。今之患者﹐多屬形病俱虛﹐治者當求其屬而主之。前證郁熱傷肺而衄血者﹐用黃芪益气湯﹔肺气虛熱﹐不能攝血而衄者﹐用四君子加芎﹑歸﹑五味子﹔鬱結傷脾而嗽吐血者﹐用歸脾湯﹔胃經有熱而嗽吐血者﹐用犀角地黃湯﹔胃气弱而嗽吐血者﹐用四君子加芎﹑歸﹑升麻﹔腎經虛熱﹐陰火內動而咯吐血﹐用六味丸﹑補中益气湯﹔怒動肝火而見血者﹐用加味逍遙散﹔腎涸肝火動而見血者﹐用六味丸。𨿽曰血得熱而錯經妄行﹐亦有衛气虛﹐不能統攝榮血而爲妄行者﹐不可不察。已上諸證﹐皆屬足三陰虧損﹐虛火內動所作。非外因所致﹐皆宜六味丸﹑補中益气湯﹐滋其化源﹐是治本也。其因甚多﹐不能枚舉﹐治者當臨證而制宜﹐庶無誤矣。】

若先見血證﹐或吐衄盛大者﹐宜先治血。治法﹕輕小者涼血止血﹔盛大者先消瘀血﹐次止血涼血。蓋血來多必有瘀於胸膈﹐不先消化之﹐則止之涼之不應也。葛可久《十藥神書》方可次第檢用。方內惟獨參湯止可用於大吐血後﹐昏倦脈微細气虛者。气𨿽虛而復有火﹐可加天門冬五錢。若如前所云陰虛火動﹐潮熱盜汗﹐咳嗽脈數﹐不可用。

【注按劉宗厚先生云﹕榮者﹐水谷之精也﹐和調於五臟﹐灑陳於六腑﹐乃能入於脈也。源源而來﹐生化於脾﹐總統於心﹐藏受於肝﹐宣布於肺﹐施泄於腎﹐灌漑一身﹐是以出入升降濡潤宣通者﹐由此使然也。故經云﹕气主噓之﹐血主濡之。又云﹕肺朝百脈之气﹐肝統諸經之血﹐气血爲人身之橐鑰也。觀此多因飲食起居﹐六淫七情失宜﹐虧損元气﹐以致諸經失職﹐不能司攝﹐法當調補脾肺之气﹐使血各歸其源﹐諸病自愈矣。若潮熱咳嗽而脈數者﹐元气虛弱﹐假熱之脈也﹐尢當用甘溫調補脾胃爲善。】

若病屬火﹐大便多燥﹐然須節調飲食﹐勿令泄瀉。若胃气復壞﹐泄瀉稀溏﹐則前項寒涼之藥難用矣。急宜調理脾胃﹐用白朮﹑茯苓﹑陳皮﹑半夏﹐神曲﹑麥芽﹑甘艸等藥﹐俟胃气復﹐然後用前本病藥。收功保後﹐可合補陰丸常服之﹐及用葛可久方。

【注按《內經》云﹕腎開竅於二陰。若腎經津涸者﹐用六味丸﹔脾肺气虛者﹐補中益气湯﹔脾經鬱結者﹐加味歸脾湯﹔气血虛者﹐八珍湯。若發熱作渴飲冷﹐用竹葉黃芪湯。若膏粱厚味積熱者﹐加味淸胃散。】

杏仁﹑白茯苓﹑橘紅﹑五味﹑桔梗﹑甘艸爲勞嗽主方。若見血者﹐加阿膠﹑當歸﹑芍藥﹑天門冬﹑知母﹑貝母﹑桑白皮﹐亦於前肺虛陰虛二條擇用。大抵咳嗽見血﹐多是肺受熱邪﹐气得熱而變爲火﹐火盛而陰血不寧﹐從火上升﹐故治宜瀉火滋陰﹐忌用人參等甘溫之藥。然亦有气虛而咳血者﹐則宜用人參﹑黃芪﹑﹝艸款﹞冬花等藥﹐但此等證不多耳。

【注按前證亦有勞傷元气﹐內火妄動而傷肺者﹔亦有勞傷腎水﹐陰火上炎而傷肺者﹔有因過服天門冬﹑生地寒藥﹐損傷脾胃﹐不能生肺金而不愈者﹔有因誤用黃蘗﹑知母之類﹐損傷陽气﹐不能生陰精而不愈者。凡此皆脾肺虧損而腎水不足﹐以致虛火上炎﹐眞髒爲患也。須用補中益气湯補脾土而生肺金﹐用六味地黃丸滋腎水而生陰精﹐否則不救。】

醫宗必讀【明李中梓】

吐血

上盛下虛﹐血隨气上﹐法當順气﹐气降則血歸經矣﹐蘇子降气湯。脈來微軟﹐精神困倦﹐是气虛不能攝血﹐人參飲子﹐或獨參湯。脈洪有力﹐精神不倦﹐胸中滿痛﹐或吐血塊﹐用生地黃﹑赤芍藥﹑當歸﹑丹皮﹑丹參﹑桃仁﹑大黃之屬﹐從大便導之。血以上出爲逆﹐下出爲順﹐苟非大虛泄瀉者﹐皆當行之以轉逆爲順﹐此釜底抽薪之妙法。若吐血已多﹐困倦虛乏者﹐不可行也。吐多而急欲止之﹐生地黃﹑當歸﹐丹皮﹑赤芍藥煎湯﹐入藕汁﹑童便各一鍾﹑血餘灰二錢﹑墨灰五分﹐調勻熱服。怒气傷肝者﹐丹皮﹑芍藥﹑木香之屬﹔勞心者﹐蓮子﹑糯米﹑柏仁﹑遠志﹑棗仁﹑茯神之屬﹔酒傷者﹐漧葛﹑茅花﹑側柏﹑荊芥穗之屬﹔飲食傷胃者﹐白朮﹑陳皮﹑甘艸﹑谷糵﹑砂仁之屬﹔吐血色黯﹐脈遲而寒者﹐理中湯﹔勞力者﹐蘇子降气湯加阿膠﹐或以豬肺煮熟蘸白芨末食之。

欬嗽咯血

涎唾中有少血散漫者﹐此腎虛火炎之血也﹐六味地黃湯加童便﹑阿膠。血如紅縷﹐在痰中嗽出者﹐此肺血也﹐二冬﹑二母﹑白芨﹑阿膠﹑甘艸﹑苡仁﹑紫菀﹑百合﹑桔梗。肺傷者﹐其人勞倦﹐人參救肺散。肺痿吐膿血﹐薏苡仁煮粥﹐日服半升。凡血證旣久﹐古人多以胃藥收功﹐四君子湯。不嗽而血從咯出﹐此腎血也﹐地黃﹑牛膝﹑牡丹皮﹑茯苓﹑當歸﹑靑黛﹑元參﹑童便。

證治準繩【明王肯堂】

總論

血溢﹑血泄﹑諸蓄妄證﹐其始也﹐予率以桃仁﹑大黃行血破瘀之劑折其銳气﹐而後區別治之。𨿽往往獲中﹐然猶不得其所以然也。後來四明遇故人蘇伊舉﹐閒論諸家之術﹐伊舉曰﹕吾鄕有善醫者﹐每治失血蓄妄﹐必先以快藥下之。或問失血復下﹐虛何以當﹖則曰﹕血旣妄行﹐迷失故道﹐不去蓄利瘀﹐則以妄爲常﹐曷以禦之﹖且去者自去﹐生者自生﹐何虛之有﹖予聞之愕然曰﹕名言也﹗昔者之疑﹐今釋然矣。

大抵溲血﹑淋血﹑便血三者﹐𨿽以前後陰所出之竅血有不同﹐然於受病則一也﹐故治分標本亦一也。其散血止血之藥﹐無越於數十品之間﹐惟引導佐使﹐各走其鄕者少異耳。

醫貫【明趙獻可】

論血證

客有問於余曰﹕失血一證﹐危急駭人﹐醫療鮮效。或暴來而頃刻卽逝﹐或暫止而終亦必亡﹐敢問有一定之方可獲萬全之效否﹖余曰﹕是未可以執一論也。請備言之。凡血證先分陰陽﹐有陰虛﹐有陽虛。陽虛補陽﹐陰虛補陰﹐此直治之法﹐人所共知。又有眞陰眞陽﹐陽根於陰﹐陰根於陽。眞陽虛者﹐從陰引陽﹔眞陰虛者﹐從陽引陰。復有假陰假陽﹐似是而非﹐多以誤人。此眞假二字﹐曠世之所不講﹐舉世之所未聞﹐在雜病不可不知﹐在血證爲尢甚也。汝知之乎﹖旣分陰陽﹐又須分三因。風寒暑濕燥火﹐外因也﹔過食生冷﹐好啖炙煿﹐醉飽無度﹐外之因也。喜﹑怒﹑憂﹑思﹑恐﹐內因也﹔勞心好色﹐內之因也。跌撲閃肭﹐傷重瘀蓄者﹐不內外因也。旣分三因﹐而必以吾身之陰陽爲主﹐或陰虛而挾內外因也﹐或陽虛而挾內外因也。蓋陰陽虛者﹐在我之正气虛也﹔三因者﹐在外之邪气有餘也。邪之所湊﹐其气必虛。不治其虛﹐安問其餘﹗

客問曰﹕吐衄血者﹐從下炎上之火。暑熱燥火﹐固宜有之﹐何得有風寒之證﹖曰﹕此六淫之气﹐俱能傷人。暑熱者﹐十之一二﹐火燥者半﹐風寒者半﹐而火燥之後﹐卒又歸於虛寒矣。《內經》曰﹕歲火太過﹐炎暑流行﹐肺金受刑﹐民病血溢血泄。又曰﹕少陽之復﹐火气內發﹐血溢血泄。是火气能使人失血也。又云﹕太陽司天﹐寒淫所勝﹐血變於中﹐民病嘔血血泄﹐鼽衄善悲。又太陽在泉﹐寒淫所勝﹐民病血見。是寒气能使人失血也。又云太陰在泉﹐濕淫所勝﹐民病血見。是濕气使人失血也。又云﹕少陰司天之政﹐水火寒熱﹐持於气交﹐熱病生於上﹐淸病生於下﹐寒熱淩犯而爭於中﹐民病血溢血泄。是寒熱淩犯﹐能使人失血者也。太陰司天之政﹐初之气風濕相薄﹐民病血溢。是風濕相搏血溢也。又云﹕歲金太過燥气流行﹐民病反側﹐咳逆甚而血溢。是燥气亦能使人血溢也。六气俱能使人血溢﹐何獨火乎﹖況火有陰火陽火之不同﹐日月之火與燈燭之火不同﹐鑪中之火與龍雷之火不同。又有五志過極之火﹐驚而動血者﹐火起於心﹔怒而動血者﹐火起於肝﹔憂而動血者﹐火起於肺﹔思而動血者﹐火起於脾﹔勞而動血者﹐火起於腎。能明乎火之一字﹐而於血之理思過半矣。

劉河間以五運六气暑火立論﹐故端用寒涼以治火﹐而後人宗之。不知河間之論﹐但欲與仲景《傷寒論》對講﹐各發其所未發之旨耳﹐非通論種種不同之火也。東垣論脾胃之火必須溫養﹐始禁用寒涼。丹溪立陰虛火動之論﹐亦發前人所未發﹐可惜大補陰丸﹑補陰丸二丸中﹐俱以黃蘗﹑知母爲君﹐而寒涼之獘又甚行矣。嗟乎﹗丹溪之書不息﹐岐黃之道不著。余特撰陰陽五行之論﹐以申明火不可以水滅﹐藥不可以寒攻也。六淫中𨿽俱能病血﹐其中獨寒气致病者居多﹐何也﹖蓋寒傷榮﹐風傷衛﹐自然之理。又太陽寒水﹐少陰腎水﹐俱易以感寒﹐一有所感﹐皮毛先入﹐肺主皮毛﹐水冷金寒﹐肺經先受。血亦水也﹐故經中之水與血﹐一得寒气﹐皆凝滯而不行﹐咳嗽帶痰而出。問其人必惡寒﹐切其脈必緊﹐視其血中間必有或紫或黑數點﹐此皆寒淫之驗也。醫者不詳審其證﹐便以爲陰虛火動﹐而槪用滋陰降火之劑﹐病日深而死日迫矣。余嘗用麻黃﹐桂枝湯而愈者數人﹐皆一服得微汗而愈。蓋汗與血一物也。奪血者無汗﹐奪汗者無血。余讀《蘭室祕藏》而得此意﹐因備記以廣其傳。

前人云﹕獨有傷暑吐衄者﹐可用河間法。必審其人面垢口渴﹐喜飲漧嘔﹐腹痛或不痛﹐發熱或不發熱﹐其脈必虛大汗出者﹐黃連解毒湯主之﹐甚者白虎湯。愚按暑傷心﹐心气旣虛﹐暑气故乘而入之﹔心主血﹐故吐衄。心旣虛而不能主血﹐恐不宜過用寒涼以瀉心﹐須以淸暑益气湯中加丹皮﹐生地﹐兼犀角﹑地黃治之。蓋暑傷心﹐亦傷气﹐其人必無气以動﹐脈必虛﹐以參﹑芪助气﹐使气能攝血﹐斯無獘也。

《金匱》方云﹕心气不足﹐吐血衄血者﹐瀉心湯主之。此正謂手少陰心經之陰气不足﹐本經之陽火亢甚無所輔﹐肺肝俱受其火而病作﹐以致陰血妄行而飛越﹐故用大黃泄去亢甚之火﹐黃芩救肺﹐黃連救肝﹐使之和平﹐則陰血自復而歸經矣。

客問曰﹕旣云須分陰陽﹐則吐衄者﹐陰血受病﹐以四物湯補血足矣。參﹑芪補气﹐奚爲用之﹖而復有謂陽虛補陽之說﹐何耶﹖曰﹕子正溺於世俗之淺見也。自王節齋制《本艸集要》有云﹕陰虛吐血者忌人參﹐服之則陽愈旺而陰愈消﹐過服人參者死。自節齋一言而世之受病治病者﹐無問陽虛陰虛而並棄之若砒毒矣﹐冤哉﹗冤哉﹗蓋天地間之理﹐陽統乎陰﹐血隨乎气。故治血必先理气﹐血脫必先益气﹐古人之妙用也。

凡內傷暴吐血不止﹐或勞力過度﹐其血妄行﹐出如湧泉﹐口鼻皆流﹐須臾不救卽死。急用人參一兩或二兩爲細末﹐入飛羅面一錢﹐新汲水調如稀糊﹐不拘時啜服﹐或用獨參湯亦可。古方純用補气﹐不入血藥﹐何也﹖蓋有形之血不能速生﹐無形之气所當急固﹐無形自能生有形也。若有眞陰失守﹐虛陽泛上﹐亦大吐血﹐又須八味地黃湯固其眞陰﹐以引火歸原﹐正不宜用人參。及火旣引之而歸矣﹐人參又所不禁。陰陽不可不辧﹐而先後之分﹐神而明之﹐存乎人耳﹗

凡失血之後﹐必大發熱﹐名曰血虛發熱。古方立當歸補血湯﹐用黃芪一兩﹐當歸六錢﹐名曰補血。而以黃芪爲君﹐陽旺能生陰血也。如丹溪於產後發熱﹐用參﹑芪﹑歸﹑芎﹑黑姜以佐之。或問曰﹕漧薑辛熱﹐何以用之﹖曰﹕姜味辛﹐能引血藥入气分而生新血﹐神而明之。不明此理﹐見其大熱﹐六脈洪大﹐而誤用發散之劑﹐或以其象白虎湯證而誤用白虎﹐立見危殆﹐愼之哉﹗

客又問曰﹕陽能統陰﹐聞命矣。傷寒吐血﹐亦聞命矣。然除傷寒外﹐或者寒涼之藥不能不少加一二以殺其火勢﹐至於辛熱之品﹐以火濟火﹐恐一入口而直衝不止﹐柰何﹖寧和平守中以免謗怨﹐何如﹖若丹溪產後用漧薑者﹐爲有惡露凝畱﹐故用之以化其瘀﹐未必可爲典要也。余見先生治血證﹐不惟不用寒涼﹐而反嘗用大辛熱之藥﹐屢以奏功﹐不亦霸乎﹗曰﹕子之言﹐不讀古書﹑不窮至理﹑不圖活人之命者也。試檢古人已驗之名言以示之。《金匱》方云﹕吐血不止﹐柏葉湯主之。柏葉﹑漧薑各二兩﹐艾三把﹐以水五升﹐取馬通一升﹐合煮取一升﹐分溫再服。凡吐血不已﹐則气血皆虛﹐虛則生寒﹐是故用柏葉。柏葉生而西向﹐乃稟兌金之气而生﹐可制肝木。木主升﹐金主降﹐取其升降相配﹐夫婦之道和﹐則血得以歸藏於肝矣﹐故用是爲君。漧薑性熱﹐炒黑則止而不走﹐用補虛寒之血﹔艾葉之溫﹐能入內而不炎於上﹐可使陰陽之气反歸於裏﹐以補其寒﹐用二味爲佐。取馬通者﹐爲血生於心﹐心屬午﹐於是用午獸之通主降火﹐消停血﹐引領而行爲使。仲景治吐血準繩﹐可以觸類而長之。

《三因方》云﹕理中湯能止傷胃吐血﹐以其方最理中脘﹐分別陰陽﹐安定气血。按患人果身受寒气﹐口受冷物﹐邪入血分﹐血得冷而凝﹐不歸經絡而妄行者﹐其血必黑黯﹐其色必白而夭﹐其脈必微遲﹐其身必淸涼﹐不用姜﹑桂而用涼血之劑﹐殆矣。臨病之工﹐宜詳審焉﹗

客又問曰﹕吐血可用辛熱﹐爲扶陽抑陰﹐始聞命矣。然復有眞陰眞陽之說﹐可得聞乎﹖答曰﹕世之言陰陽者﹐气血盡之矣﹐豈知火爲陽气之根﹐水爲陰血之根乎﹖吾所謂水與火者﹐又非心與腎之謂。人身五行之外﹐另有一無形之火﹑無形之水﹐流行於五臟六腑之間。惟其無形﹐故人莫得而知之。試觀之天﹐日爲火之精﹐故气隨之﹔月爲水之精﹐故潮隨之。如星家看五行者﹐必以太陽﹑太陰爲主。然此無形之水火﹐又有一太極爲之主宰﹐則又微乎微矣。此天地之正气﹐而人得以生者。是立命之門﹐謂之元神﹔無形之火﹐謂之元气﹔無形之水﹐謂之元精。俱寄於兩腎中間﹐故曰五臟之中﹐惟腎爲眞。此眞水眞火﹐眞陰眞陽之說也。曰﹕眞陰眞陽﹐與血何干乎﹖曰﹕子但知血之爲血﹐而不知血之爲水也。人身涕唾津液﹐痰汗便溺﹐皆水也。獨血之水隨火而行﹐故其色獨紅。腎中之眞水漧﹐則眞火炎﹐血亦隨火而沸騰矣。腎中之眞火衰﹐則眞水盛﹐血亦無附而泛上矣。惟水火奠其位﹐而气血各順布焉﹐故其眞陰眞陽爲要也。曰﹕旣是火之爲害﹐正宜以水治之﹐而先生獨曰火不可水滅﹐反欲用辛熱﹐何耶﹖曰﹕子但知火之爲火﹐而不知火有不同也。有天上之火﹐如暑月傷暑之病是也﹐方可以井水沃之﹐可以寒涼折之。若鑪中之火﹐得水則滅。在人身卽脾胃之火﹐脾胃之中無火﹐將以何者蒸腐水谷而分溫四體耶﹖至於相火者﹐龍雷之火﹐水中之火也。龍雷之火得雨而益熾﹐惟太陽一照而龍雷自息﹐及秋冬陽气伏藏﹐而雷始收聲﹐龍歸大海矣。此火不可水滅﹐而用辛熱之義也。當今方書﹐亦知龍雷之火不可水滅﹐不可直折﹐但其注皆曰﹕黃蘗﹑知母之類是也。若是﹐依舊是水滅直折矣。誤天下蒼生者﹐此言也。哀哉﹗曰﹕黃蘗﹑知母﹐旣所禁用﹐治之將何如﹖若與前所論﹐理中溫中無異法﹐何必分眞陰眞陽乎﹖曰﹕溫中者﹐理中焦也﹐非下焦也。此系下焦兩腎中先天之眞气﹐與心肺脾胃後天有形之體毫不相干﹐且漧薑﹑當歸﹑甘艸等藥俱入不到腎經﹐惟仲景八味腎气丸斯爲對證。腎中一水一火﹐地黃壯水之主﹐桂﹑附益火之原﹐水火旣濟之道。蓋陰虛火動者﹐若腎中寒冷﹐龍宮無可安之穴宅﹐不得已而遊行於上﹐故血亦隨火而妄行。今用桂附二味純陽之火﹐加於六味純陰水中﹐使腎中溫暖﹐如冬月一陽來復於水土之中﹐龍雷之火自然歸就於原宅。不用寒涼而火自降﹐不必止血而血自安矣。若陰中水漧而火炎者﹐去桂﹑附而純用六味﹐以補水配火﹐血亦自安﹐亦不必去火。總之保火爲主﹐此仲景二千餘年之元祕﹐豈後人可能筆削一字哉﹖

客又問曰﹕假寒假熱之說何如﹖曰﹕此眞病之狀﹐惑者誤以爲假也。經曰﹕少陰司天之政﹐水火寒熱﹐持於气交﹐熱病生於上﹐淸病生於下﹐寒熱淩犯而爭於中﹐民病血溢血泄。《內經》蓋指人之臟腑而言。言少陰司天者﹐腎經也。凡腎經吐血者﹐俱是下塞上熱﹐陰盛於下逼陽於上之假證﹐世人不識而爲其所誤者多矣﹗吾獨窺其微﹐而以假寒治之﹐所謂假對假也。但此證有二﹕有一等少陰傷寒之證﹐寒气自下腎經而感﹐小腹痛或不痛﹐或嘔或不嘔﹐面赤口渴﹐不能飲水﹐胸中煩躁﹐此作少陰經外感傷寒看﹐須用仲景白通湯之法治之﹐一服卽愈﹐不再作。又有一等眞陰失守﹐命門火衰﹐火不歸元﹐水盛而逼其浮游之火於上﹐上焦咳嗽气喘﹐惡熱面紅﹐嘔吐﹐痰涎出血﹐此系假陽之證﹐須用八味地黃﹐引火歸元。玆二方俱用大熱之藥﹐倘有方無法﹐則上焦煩熱正甚﹐復以熱藥投之﹐入口卽吐矣。須以水探冷﹐假寒騙之﹐下嗌之後﹐冷性旣除﹐熱性始發﹐因而嘔噦皆除。此加人尿﹑豬膽汁於白通湯下﹐以通拒格之寒也。用八味湯者﹐亦復如是。倘一服寒涼﹐頃刻立死﹐愼之哉﹗曰﹕眞假之說﹐至矣精矣。吾何以辧其爲假而識之耶﹖又何以識其爲傷寒與腎虛而辧之耶﹖曰﹕此未可以易言也。將欲望而知之﹐是但可以神遇﹐而不可以目遇也﹔將欲聞而知之﹐是可以气聽﹐而不可以心符也﹔將欲問而知之﹐可以意會﹐而不可以言傳也﹔將欲切而知之﹐得之心而應之手﹐巧則在其人﹐父不能傳之子也。若必欲言之﹐姑妄言乎﹖余辧之舌耳。凡有實熱者﹐舌胎必燥而焦﹐甚則黑﹔假熱者﹐舌𨿽有白胎而必滑﹐口𨿽渴而不能飲水﹐飲水不過一二口﹐甚者少頃亦吐出﹐面𨿽赤而色必嬌嫩﹐身作躁而欲坐臥於泥水中﹐此爲辧也。傷寒者﹐寒從下受之﹐女人多有此證﹐大小便閉﹐一劑卽愈﹐此暴病也。陰虛者﹐大小便俱利﹐吐痰必多﹐此陰虛火衰之極﹐不能以一二藥愈﹐男女俱有之。縱使引得火歸﹐又須以參﹑芪補陽﹐兼補陰﹐歲月調理﹐倘不節欲﹐終亦必亡而已。余所傳如此﹐此不過糟粕耳。所望於吾子者﹐得意而忘言﹐斯得之矣。凡治血證﹐前後調理﹐須按三經用藥。心主血﹑脾裹血﹑肝藏血。歸脾湯一方﹐三經之方也。遠志﹑棗仁補肝以生心火﹐茯神補心以生脾土﹐參芪﹑甘艸補脾以固肺气﹐木香者香先入脾﹐總欲使血歸於脾﹐故曰歸脾。其有鬱怒傷脾﹐思慮傷脾者﹐尢宜﹔火旺者加山梔﹑丹皮﹔火衰者加丹皮﹑肉桂。又有八味丸﹐以培先天之根﹐治無餘法矣。

客問曰﹕吐血衄血﹐同是上炎之火﹐一出於口﹐一出於鼻﹐何也﹖曰﹕東垣云﹐衄血出於肺﹐從鼻中出也。嘔血出於胃﹐吐出﹐成碗成盆也。咯唾血者﹐出於腎﹐血如紅縷﹐在痰中唾中咳咯而出也。痰涎血者﹐出於脾﹐涎唾中有少血﹐散漫而出也。東垣論𨿽如此﹐然肺不特衄血﹐亦能咳血唾血﹐胃不特嘔血﹐肝亦嘔血。蓋肺主气﹐肝藏血。肝血不藏﹐亂气自兩脇中逆而出之。然總之﹐是腎水隨相火炎上之血也。腎主水﹐水化液爲痰﹑爲唾﹑爲血﹐腎脈上入肺﹐循喉嚨挾舌本﹐其支者從肺出﹐絡心注胸中﹐故病則俱病也。但衄血出於經﹐衄行淸道﹔吐血出於胃﹐吐行濁道。喉與咽二管不同也。蓋經者走經之血﹐走而不守﹐隨气而行。火气急﹐故隨經直犯淸道﹐而出於鼻。其不出於鼻者﹐則爲咳咯﹐從肺竅而出於咽也。胃者守營之血﹐守而不走﹐存於胃中﹐胃气虛不能攝血﹐故令人嘔吐﹐從喉而出於口也。曰﹕今人一見吐衄﹐便以犀角地黃爲必用之藥﹐然耶否耶﹖曰﹕犀角地黃﹐乃是衄血之的方。若陰虛火動﹐吐血與咳咯者﹐可以借用成功。若陽虛勞力﹐及脾胃虛者﹐俱不宜。蓋犀﹐水獸也。焚犀可以分水﹐可以通天。鼻衄之血﹐從任督而至巓頂入鼻中﹐惟犀角能下入腎水﹐由腎脈而上引地黃滋陰之品﹐故爲對證。今方書中所載云﹕如無犀角﹐以升麻代之。曰﹕犀角﹑升麻﹐气味形性迥不相同﹐何以代之﹖曰﹕此又有說焉。蓋緣任衝二脈﹐附陽明胃經之脈﹐亦入鼻中﹐火郁於陽明而不得泄﹐因成衄者﹐故升麻可代。升麻﹐陽明藥也。非陽明經衄者﹐不可代。衄亦有陰虛火衰者﹐其血必點滴不成流﹐須用益火之劑﹐不可槪用犀角。有傷寒病五六日﹐但頭汗出﹐身無汗﹐際頸而還﹐小便自利﹐渴飲水漿﹐此瘀血證也。宜犀角地黃湯﹑桃仁承气湯﹑抵當湯丸。看上下虛實﹐用犀角地黃湯治上﹐桃仁承气湯治中﹐抵當湯丸治下也。

陽統乎陰﹐天包乎地﹐血隨乎气﹐故聖人作《易》﹐於幹則曰﹕大哉乾元﹗乃統天﹔於坤則曰﹕至哉坤元﹐乃順承天。古人善體《易》義﹐治血必先理气﹐血脫益气﹐故有補血不用四物湯之論。如血虛發熱﹐立補血湯一方﹐以黃芪一兩爲君﹐當歸四錢爲臣﹐气藥多而血藥少﹐使陽生陰長。又如失血暴甚欲絕者﹐以獨參湯一兩頓煎服﹐純用气藥。斯時也﹐有形之血不能速生﹐幾微之气所當急固。使無形生出有形﹐蓋陰陽之妙﹐原根於無也。

有怒气傷肝而成吐衄者﹐其人必唇靑面靑脈弦﹐須用柴胡梔子淸肝散。有鬱气傷脾者﹐須用歸脾湯加丹皮﹑山梔。推而廣之﹐世人因郁而致血病者多。凡郁皆肝病也。木中有火﹐郁甚則火不得舒﹐血不能藏而妄行。但郁之一字﹐不但怒爲郁﹐憂爲郁﹐怒與憂固其一也。若其人素有陰虛火證﹐外爲風寒暑濕所感﹐皮毛閉塞﹐卽爲郁﹐郁則火不得泄﹐血隨火而妄行﹐郁於經絡則從鼻而出﹐郁於胃脘則從吐而出。凡系郁者其脈必濇﹐其人必惡風惡寒﹐不知者便以爲虛而溫補之﹐誤矣﹗須視其面色必滯﹐必喜嘔﹐或口苦﹑或口酸﹐審有如是證﹐必當舒散其郁爲主。木郁則達之﹐火郁則發之是也。其方惟逍遙散爲的藥﹐外加丹皮﹑茱﹑連﹐隨手而應。血止後﹐若不用六味地黃以滋其陰﹐翌日必發。余於五郁論中言之詳矣。

有飲酒過多﹐傷胃而吐血。從吐後出者﹐以葛花解酲湯﹐加丹皮倍黃連﹐使之上下分消﹐酒病愈﹐血亦愈矣。

有過啖炙煿辛熱等物而得者﹐上焦壅熱﹐胸腹滿痛﹐血出紫黑成塊者﹐可用桃仁承气湯從大便導之﹐此釜底抽薪之法。

已上二證﹐𨿽屬內傷﹐猶作有餘之證﹐可用前法。

人之吐血﹐非陰虛則陽虛﹐余備言矣。今人一見血證﹐以爲陰虛者血虛也﹐捨四物何法乎﹖火動者熱也﹐非芩﹑連﹑梔﹑蘗何藥乎﹖咳嗽者火也﹐非紫菀﹑百部﹑知母﹑貝母何物乎﹖丹溪﹑節齋俱有明訓﹐豈能外之﹖誰知陰虛之證﹐大抵上熱下寒者多﹐始而以寒涼進之﹐上焦非不爽快﹐醫者病者﹐無不以爲道在是矣。稍久則食減﹐又以爲食不化﹐加神曲﹑山楂。再久而熱愈盛﹐痰嗽愈多﹐煩躁愈甚﹐又以藥力欠到﹐寒涼增進﹐而滑泄腹脹之證作矣﹐乃以枳殼﹑大腹皮寬中快气之品進矣。至此不斃﹐將待何時﹗是故咳嗽吐血﹐時時發熱﹐未必成瘵也﹐服四物﹑黃蘗﹑知母之類不已﹐則瘵成矣。胸滿膨脹﹐悒悒不快﹐未必成脹也﹐服山楂﹑神曲之藥不已﹐則脹成矣。面浮胕腫﹐小便祕濇﹐未必成水也﹐服滲利之藥不已﹐則水成矣。气滯膈塞﹐未必成噎也﹐服靑皮﹑枳殼寬快之藥不已﹐則噎成矣。成則不可服藥。及阽於危﹐乃曰病犯條款﹐𨿽對証之藥﹐無可柰何也。

問吐血多起於咳嗽﹐咳嗽血者﹐肺病也。方家多以止嗽藥治肺﹐兼治血而不效﹐何也﹖曰﹕諸書𨿽分咳血﹑嗽血出於肺﹐咯血﹑唾血出於腎。余謂咳﹑嗽﹑咯﹑唾皆出腎。蓋腎脈入肺﹐循喉嚨挾舌本﹐其支者從肺出絡心﹐注胸中﹐故二髒相連﹐病則俱病﹐而其根在腎。腎中有火有水﹐水漧火燃﹐﹣陰火刑金﹐故咳﹔水挾相火而上﹐化爲痰入於肺﹐肺爲淸虛之府﹐一物不容﹐故嗽﹔中有痰唾帶血而出者﹐腎水從相火炎上之血也。豈可以咳嗽獨歸之肺耶﹖《褚氏遺書》津潤論云﹕天地定位﹐水位乎中。人肖天地﹐亦有水焉。在上爲痰﹐在下爲水﹐伏皮爲血﹐從毛竅中出爲汗。可見痰也﹑水也﹑血也﹐一物也。血之帶痰而出者﹐乃腎水挾相火炎上也。又云﹕服寒涼百不一生﹐飲溲溺百不一死。童便一味﹐可謂治血之要。然但暴發之際﹐用之以爲降火消瘀之急劑則可﹐若多服亦能損胃。褚氏特甚言寒涼之不可用耳。曰﹕若是則黃蘗﹑知母旣所禁用﹐童便又不宜多服﹐治之當如何﹖曰﹕惟六味地黃獨補腎水﹐性不寒涼﹐不損脾胃﹐久服則水升火降而愈。又須用人參救肺補胃藥收功﹐使金能生水﹐蓋滋其上源也。

又有一等腎水泛上﹐上侵於肺﹐水冷金寒﹐故咳嗽。肺气受傷﹐血無所附﹐故亦吐血。醫見嗽血者﹐火也。以寒折之﹐病者危而危者﹐斃矣。須用八味丸補命門火以引水歸原﹐次用理中湯補脾胃以補肺之母﹐使土能克水﹐則腎水歸源而血復其位矣。古今圖書集成醫部全錄卷二百七十三

血門

醫門法律【淸諭昌】

虛勞血證

虛勞之證﹐《金匱》敍於血痺之下﹐可見勞則必勞其精血也。營血傷則內熱起﹐五心常熱﹐目中生花見火﹐耳內蛙聒蟬鳴﹐口舌糜爛﹐不知正味﹐鼻孔漧燥﹐呼吸不利。乃至飲食不爲肌膚﹐怠惰嗜臥﹐骨軟足酸﹐營行日遲﹐衛行日疾﹐營血爲衛气所迫﹐不能內守而脫出於外﹐或吐或衄﹐或出二陰之竅。血出旣多﹐火熱迸入﹐逼迫煎熬﹐漫無休止﹐營血有立盡而已。虛勞之疾﹐百脈空虛﹐非粘膩之物塡之不能實也﹔精血枯涸﹐非滋濕之物濡之不能潤也。宜用人參﹑黃芪﹑地黃﹑二冬﹑枸杞﹑五味之屬﹐各煎膏。另用靑蒿以童便煎膏﹐及生地汁﹑白蓮藕汁﹑乳汁﹑薄荷汁﹐隔湯煉過﹐酌定多少﹐並鹿角膠﹑霞天膏合和成劑﹐每用一匙﹐湯化服之。如欲行瘀血﹐加入酢制大黃末﹑元明粉﹑桃仁泥﹑韭汁之屬﹔欲止血﹐加入京墨之屬﹔欲行痰﹐加入竹瀝之屬﹔欲降火﹐加入童便之屬。

凡虛勞之證﹐大抵心下引脇俱疼﹐蓋滯血不消﹐新血無以養之﹐更宜用膏子加韭汁﹑桃仁泥。

景嶽全書【明張介賓】

總論

萬物生成之道﹐惟陰與陽。非陽無以生﹐生者神其化也﹔非陰無以成﹐成者立其形也。人有陰陽﹐卽爲气血。陽主气﹐故气全則神王﹔陰主血﹐故血盛則形彊。人生所賴﹐惟斯而已。然人之初生﹐必從精始。精之與血﹐若乎非類﹐而丹家曰﹐涕﹑唾﹑精﹑津﹑汗﹑血﹑液﹐七般靈物總屬陰。由此觀之﹐則凡屬水類﹐無非一六所化﹐而血卽精之屬也。但精藏於腎﹐所蘊不多﹔而血富於衝﹐所至皆是。蓋其源源而來﹐生化於脾﹐總統於心﹐藏受於肝﹐宣布於肺﹐施泄於腎﹐灌漑一身﹐無所不及。故凡爲七竅之靈﹐爲四肢之用﹐爲筋骨之和柔﹐爲肌肉之丰盛﹐以至滋臟腑﹐安神魂﹐潤顏色﹐充營衛﹐津液得以通行﹐三焦得以調暢﹐凡形質所在﹐無非血之用也。是以人有此形﹐惟賴此血。故血衰則形萎﹐血敗則形壞﹐而百骸表裏之屬﹐凡血虧之處﹐則必隨所在﹐而各見其偏廢之病。倘至血脫﹐則形何以立﹖气何所歸﹖亡陰亡陽﹐其危一也。然血化於气而成於陰﹐陽虛固不能生血﹐所以血宜溫而不宜寒﹔陽亢則最能傷陰﹐所以血宜靜而不宜動。此盈虛性用之機﹐苟能察其精義﹐而得養營之道﹐又何血病之足慮哉﹗

血本陰精﹐不宜動也﹐而動則爲病。血主營气﹐不宜損也﹐而損則爲病。蓋動者多由於火﹐火盛則逼血妄行﹔損者多由於气﹐气傷則血無以存。故有以七情而動火者﹐有以七情而傷气者﹔有以勞倦色欲而動火者﹐有以勞倦色欲而傷气者。或外邪不解而熱郁於經﹐或縱飲不節而火動於胃﹐或中气虛寒則不能收攝而注陷於下﹐或陰盛格陽則火不歸原而泛溢於上﹐是皆動血之因也。故妄行於上則見於七竅﹐流注於下則出乎二陰﹐或壅瘀於經絡則發爲癰疽膿血﹐或鬱結於腸髒則畱爲血塊血癥﹐或乘風熱則爲斑爲疹﹐或滯陰寒則爲痛爲痺﹐此皆血病之證也。若七情勞倦不知節﹐潛消暗爍不知養﹐生意本虧而耗傷不覺﹐則爲營气之羸﹐爲形體之敝﹐此以眞陰不足﹐亦無非血病也。故凡治血者﹐當察虛實﹐是固然矣。然實中有虛﹐則於疼痛處不宜攻擊者﹐此似實非實也﹔熱中有寒﹐則於火證中有速宜溫補者﹐此似熱非熱也。夫正者正治﹐誰不得而知之﹖反者反治﹐則吾未見有知之者。矧反證甚多﹐不可置之忽略也。

失血於口者﹐有咽﹑喉之異。蓋上焦出納之門戶﹐惟咽﹑喉二竅而已。咽爲胃上竅﹐故由於咽者﹐必出於胃﹔喉爲肺上竅﹐故由於喉者﹐必出於肺。然喉連於肺﹐而實總五臟之淸道﹔咽連於胃﹐而實總六腑之濁道。此其出於肺者﹐人知病在五臟﹐而不知出於胃者﹐亦多有由乎髒者也。何也﹖觀《內經》曰﹕五臟者﹐皆稟气於胃。胃者﹐五臟之本也。然則五臟之气﹐皆稟於胃﹐而五臟之病﹐獨不及於胃乎﹖今見吐血之證﹐古人云﹕嘔血者出於胃﹐而豈知其亦由乎髒也﹖蓋凡胃火盛而大吐者﹐此本家之病﹐無待言也。至若怒則气逆﹐甚則嘔血者﹐亦必出於胃脘﹐此气逆在肝﹐木邪乘胃而然也。又如欲火上炎﹐甚則嘔血者﹐亦必出於胃脘﹐此火發源泉﹐陰邪乘胃而然也。由此觀之﹐則凡五志之火﹐皆能及胃而血出於咽者﹐豈止胃家之病﹖但咳而出者﹐必出於喉﹐出於喉者﹐當察五臟﹔嘔咯而出者﹐必出於咽﹐出於咽者﹐則五臟六腑皆能及之。且胃以水谷之海﹐故爲多气多血之腑﹐而實爲衝任血海之源。故凡血枯經閉者﹐當求生血之源﹐源在胃也﹔而嘔血吐血者﹐當求動血之源﹐源在髒也。於此不明﹐濟者鮮矣。

凡失血等證﹐身熱脈大者難治﹐身涼脈靜者易治。若喘咳急而上气逆﹐脈見弦緊細數﹐有熱不得臥者﹐死。

吐血證治

凡治血證﹐須知其要﹐而血動之由﹐惟火惟气耳。故察火者﹐但察其有火無火﹔察气者﹐但察其气虛气實。知此四者﹐而得其所以﹐則治血之法無餘義矣。

凡口鼻見血﹐多由陽盛陰虛﹐二火逼血而妄行諸竅也。悉宜以一陰煎加淸降等劑爲主治。蓋血隨气上﹐則有升無降﹐故惟補陰抑陽﹐則火淸气降而血自靜矣。此治陽盛動血之大法也。火盛逼血妄行者﹐或上或下﹐必有火脈火證可據﹐乃可以淸火爲先﹐火淸而血自安矣。宜芩﹑連﹑知﹑蘗﹑元參﹑梔子﹑童便﹑犀角﹑天花粉﹑生地﹑芍藥﹑龍膽艸之屬﹐擇而用之。如陽明火盛者﹐須加石膏。三焦熱極﹐或閉結不通者﹐須加大黃。如熱壅於上﹐火不能降者﹐於淸火藥中須加澤瀉﹑木通﹑梔子之屬導之泄之﹐則火可降血可淸也。然火有虛實﹐或宜兼補﹐或宜兼淸﹐所當酌也。若以假火當眞火﹐則害不旋踵矣。

气逆於髒﹐則血隨气亂而錯經妄行﹐然必有气逆喘滿﹐或胸脇痛脹﹐或尺寸弦彊等證。此當以順气爲先﹐宜陳皮﹑靑皮﹑杏仁﹑白芥子﹑澤瀉之屬主之。有火者﹐宜梔子﹑芍藥之類﹐兼以平肝﹔無火者宜香附﹑烏藥﹑漧薑﹑郁金之屬﹐用行陰滯。然此必气實多逆者乃堪用﹐此蓋順气則血自寧也。其或實中有虛不堪消耗者﹐則或宜暫用﹐或酌其佐使﹐不可拘也。

凡火不盛﹐气不逆﹐而血動不止者﹐乃其元陰受損﹐營气失守﹐病在根本而然。經曰﹕起居不節﹐用力過度﹐則絡脈傷。陽絡傷則血外溢﹐血外溢則吐衄﹔陰絡傷則血內溢﹐血內溢則後血。此二言者﹐最得損傷失血之源。故凡治損傷﹐無火無气而血不止者﹐最不宜妄用寒涼以伐生气﹐又不宜妄用辛燥以動陽气。蓋此二者﹐大非眞陰虧損者所宜﹐而治此之法﹐但宜純甘至靜之品﹐培之養之﹐以完固損傷﹐則營气自將寧謐﹐不待治血而自安矣。且今人以勞傷而病者﹐多屬此證﹐若不救根本﹐終必敗亡。

吐血失血等證﹐凡見喘滿咳嗽﹐及左右腔膈間有隱隱脹痛者﹐此病在肺也。若胸膈﹑膻中之間﹐覺有牽痛﹐如縷如絲﹐或懊憹嘈雜﹐有不可名狀者﹐此病在心主包絡也。若胸腹膨膨﹐不知饑飽﹐食飲無味﹐多涎沫者﹐此病在脾也。若脇肋牽痛﹐或躁擾喘急不寧﹐往來寒熱者﹐此病在肝也。若气短似喘﹐聲啞不出﹐骨蒸盜汗﹐咽漧喉痛﹐動气忡忡者﹐此病在腎也。若大嘔大吐﹐煩渴頭痛﹐大熱不得臥者﹐此病在胃也。於此而察其兼證﹐則病有不止一臟者﹐皆可參合以辧之也。其於治法﹐凡肺病者﹐宜淸降﹐不宜升浮﹔心主病者﹐宜養營﹐不宜耗散﹔脾病者﹐宜溫中﹐不宜酸寒﹔肝病者﹐或宜疏利﹐或宜甘緩﹐不宜祕滯﹔腎病者﹐宜壯水﹐宜滋陰﹐不宜香燥克伐﹔胃病者﹐或宜大瀉﹐或宜大補﹐當察兼證虛實﹐勿謂陽明證盡可攻也。

治血之藥﹐凡爲君爲臣﹐或宜專用﹐或宜相兼。病有淺深﹐方有輕重﹐其間參合之妙﹐固由乎人﹐而性用之殊﹐當知其類也。血虛之治﹐有主者﹐宜熟地﹑當歸﹑枸杞﹑鹿膠﹑炙甘艸之屬。血虛之治有佐者﹐宜山藥﹑山茱萸﹑杜仲﹑棗仁﹑菟絲子﹑五味子之屬。血有虛而微熱者﹐宜涼補之﹐以生地﹑麥冬﹑芍藥﹑沙參﹑牛膝﹑雞子淸﹑阿膠之屬。血有因於气虛者﹐宜補其气﹐以人參﹑黃芪﹑白朮之屬。血有因於气實者﹐宜行之降之﹐以靑皮﹑陳皮﹑枳殼﹑烏藥﹑沈香﹑木香﹑香附﹑﹝艸舌﹞蔞﹑杏仁﹑前胡﹑白芥子﹑海石之屬。血有虛而滯者﹐宜補之活之﹐以當歸﹑牛膝﹑川芎﹑熟地﹑醇酒之屬。血有寒滯不化﹐及火不歸原者﹐宜溫之以肉桂﹑附子﹑漧薑﹑薑汁之屬。血有亂動不寧者﹐宜淸之和之﹐以茜根﹑山楂﹑丹皮﹑丹參﹑童便﹑貝母﹑竹瀝﹑竹茹﹑百合﹑茅根﹑側柏﹑藕汁﹑荷葉蒂﹑柿霜﹑桑寄生﹑韭汁﹑蘿卜汁﹑飛羅面﹑黑墨之屬。血有大熱者﹐宜寒之瀉之﹐以黃連﹑黃芩﹑黃蘗﹑知母﹑元參﹑天花粉﹑梔子﹑石膏﹑龍膽艸﹑苦參﹑桑白皮﹑香薷﹑犀角﹑靑黛﹑童便﹑槐花之屬。血有畜而結者﹐宜破之逐之﹐以桃仁﹑紅花﹑蘇木﹑延胡﹑三稜﹑蓬朮﹑五靈脂﹑大黃﹑芒硝之屬。血有陷者﹐宜舉之﹐以升麻﹑柴胡﹑川芎﹑白芷之屬。血有燥者﹐宜潤之﹐以乳酪﹑酥油﹑蜂蜜﹑天門冬﹑柏子仁﹑蓯蓉﹑當歸﹑百合﹑胡桃肉之屬。血有滑者﹐宜濇之止之﹐以棕灰﹑發灰﹑白芨﹑人中白﹑蒲黃﹑松花﹑百艸霜﹑百藥煎﹑訶子﹑五味子﹑烏梅﹑地楡﹑文蛤﹑川續斷﹑椿白皮之屬。血有濇者﹐宜利之﹐以牛膝﹑車前﹑茯苓﹑澤瀉﹑木通﹑瞿麥﹑益母艸﹑滑石之屬。血有病於風濕者﹐宜散之燥之﹐以防風﹑荊芥﹑葛根﹑秦艽﹑蒼朮﹑白朮﹑半夏之屬。

治血之劑﹐古人多以四物湯爲主﹐然亦有宜與不宜者。蓋補血行血﹐無如當歸。但當歸之性動而滑﹐凡因火動血者忌之﹐因火而嗽﹐因濕而滑者﹐皆忌之。行血散血﹐無如川芎。然川芎之性升而散﹐凡火載血上者忌之﹐气虛多汗﹐火不歸原者皆忌之。生血涼血﹐無如生地﹔斂血淸血﹐無如芍藥。然二物皆涼陽﹐凡虛者﹐非宜也﹔脾弱者﹐非宜也﹔脈弱身涼多嘔便溏者﹐皆非宜也。故凡用四物以治血者﹐不可不察其宜否之性。

吐血病當知輕重﹐凡偶有所傷而根本未搖者﹐輕。但隨其所傷而宜淸則淸﹐宜養則養﹐隨藥可愈也。惟積勞積損﹐致元气大虛﹐眞陰不守﹐乃爲危證。此惟不愼所以致病﹐倘病已及身而猶不知愼﹐則未有能善其終者。非加意愼重﹐而徒恃藥力﹐以求免者﹐難矣。

吐血咯血﹐因勞損而气虛脈靜﹐或微弦無力﹐旣非火證﹐又非气逆而血妄行﹐此眞陰內損絡脈受傷也。惟用甘醇補陰﹐培養脈絡﹐使營气漸固﹐而血自安。宜一陰煎﹑左歸飲﹑六味地黃湯﹑小營煎之類﹐酌宜用之。若虛在气分者﹐宜五福飲﹑或大補元煎爲最佳。此等證候﹐最忌寒涼﹐亦忌行散﹐以其非虛損所宜也。

吐血咯血﹐凡兼口渴咽痛﹐躁煩喜冷﹐脈滑便實﹐小水赤熱等證﹐此水不濟火﹐陰虛陽盛而然。治當滋陰壯水﹐微佐淸涼﹐宜二陰煎﹑四陰煎﹐或加減一陰煎﹑生地黃飲子﹑天門冬丸之類﹐察其髒气﹐隨宜用之。若熱不甚者﹐惟一陰煎﹑左歸飲﹐或六味地黃湯之類爲宜。此證大忌辛溫﹐如芎﹑歸﹑芪﹑朮﹑杜仲﹑破故紙﹑香附﹑砂仁﹑姜﹑桂之屬﹐皆所當避。

吐血全由火盛而逼血上行者﹐宜察火之微甚。火微者﹐宜《局方》犀角地黃湯﹐或淸化飲主之﹔火暴甚而根本無傷者﹐宜抽薪飲﹑徙薪飲﹑或黃連解毒湯﹑三黃丸之類主之。若胃火熱甚﹐而煩熱作渴﹐頭痛脈滑﹐气壅而吐血不止者﹐宜白虎湯﹑或抽薪飲。若胃火熾盛而兼陰虛水虧者﹐宜玉女煎。若陽明實熱甚而兼便結腹脹气壅不降者﹐宜《拔萃》犀角地黃湯﹐或涼膈散﹐或桃仁承气湯之類主之。然此證不多見﹐必審的確乃可用之﹐勿孟浪也﹗又凡屬火證﹐皆宜童便。

飲酒過多而吐血者﹐宜徙薪飲﹑淸化飲﹐或葛花解酲湯﹑加黃連﹑丹皮主之。

怒气傷肝﹐動肝火則火載血﹐上動肝气則气逆血奔﹐所以皆能嘔血。凡肝火盛者﹐必有煩熱脈證﹐宜芍藥﹑生地黃﹑丹皮﹑梔子﹑澤瀉﹑芩﹑連之屬﹐降其火而血自淸。若肝气逆者﹐必有胸脇痛滿等證﹐宜芍藥﹑生地黃﹑靑皮﹑陳皮﹑枳殼﹑貝母﹑澤瀉之屬﹐行其气而血自淸。若火因气逆者﹐惟化肝煎爲宜。其有病𨿽因怒而或逆﹐气已散者﹐不得再加行散以傷眞气﹔或肝火已平﹐勿得過用苦寒﹐再損元陽。且凡肝气爲邪﹐每多侮土﹐故當致脾胃受傷及營血失守等證。若察其無脹無火﹐脈虛神困而血有妄行者﹐此其病傷在脾﹐治當專理中气﹐宜五陰煎﹑五福飲之類主之。或兼火不生土﹐則理中湯﹑理陰煎之屬皆不可少。勿謂始因怒气而專意伐肝也。

憂思過度﹐損傷心脾﹐以致吐血咯血者﹐其病多非火證。或常見气短气怯﹐形色憔悴﹐或胸懷鬱結﹐食飲無味﹐或腹𨿽覺饑而不欲食﹐或神魂驚困而臥不安﹐是皆中气虧損﹐不能收攝所致﹐速宜救本﹐不得治標﹐惟五福飲﹑五陰煎之類爲宜。其或气陷而稍滯者﹐宜歸脾湯﹔若陽分不足者﹐宜理中湯﹐或理陰煎之類主之﹔若素多勞倦思慮﹐或善嘔吐﹐或善瀉泄而忽致吐血下血者﹐此脾虛不能攝血﹐非火證也﹐宜六味回陽飲大加白朮主之﹐切不可用淸寒等藥。

暑毒傷人﹐多令人吐衄失血。蓋暑气通心﹐火毒刑肺也。然暑旣傷心﹐熱又傷气﹐其人必脈虛气怯﹐體倦息微。若但知爲熱而過用寒涼﹐則气必愈傷﹐害斯甚矣。此惟生脈散﹑人參湯之屬爲宜。若气虛之甚者﹐當以人參﹑黃芪並加用之。若火甚而熱渴煩悶者﹐宜人參白虎湯﹑或竹葉石膏湯。若气不甚虛者﹐宜《局方》犀角地黃湯﹐或枇杷葉散。

格陽失血之證﹐多因色欲勞傷過度﹐以致眞陽失守於陰分﹐則無根虛火浮泛於上﹐多見上熱下寒﹐或頭紅面赤﹐或喘促躁煩﹐而大吐大衄﹐失血不止。但其六脈細微﹐四肢厥逆﹐或小便淸利﹐大便不實者﹐此格陽虛火證也。速宜引火歸原﹐用鎭陰煎或八味地黃湯之類﹐則火自降而血自安矣。若用寒涼﹐陽絕則死。

所吐之血色黑而黯﹐必停積失位之血﹐非由火逼而動也。或面白息微﹐脈見緩弱﹐身體淸涼﹐此必脾胃气虛﹐不能攝血而然﹐皆非火證﹐若用涼血之劑﹐必致殆矣。《三因方》云﹕理中湯能止傷胃吐血﹐以其溫中大能分理陰陽﹐安和胃气﹐故當用也。若察其虛在陰分﹐則又惟理陰煎爲最宜。

暴吐暴衄﹐失血如湧﹐多致血脫气亦脫﹐危在頃刻者。此其內傷敗劇而然﹐當此之際﹐速宜補气爲主。蓋有形之血不能卽生﹐無形之气所當急固。但使气不盡脫﹐則命猶可保﹐血漸可生﹐宜急用人參一二兩爲細末﹐加飛羅面一錢許﹐或溫水或井華冷水﹐隨其所好﹐調成稀糊﹐徐徐服之﹔或濃煎獨參湯徐服亦可。此正血脫益气﹐陽生陰長之大法也。

凡血逆上焦﹐紫黑成塊﹐或痛或悶﹐結聚不散者﹐惟宜行散﹐或吐出方好。大都治血之法﹐多忌辛散﹐恐其能動血也。惟此畱滯之血﹐則不妨用之。如四物湯加香附﹑肉桂﹑蘇木﹑紅花之屬﹐無不可也。或服韭汁﹐亦善行瘀血。

若火郁不散﹐致血有畱滯者﹐惟於四物湯加炒山梔﹐大能淸胃脘之血。

吐血不能止者﹐惟飲童便最效﹔或搗側柏葉﹐以童便二分﹐酒一分和而溫飲之﹐大能止血。

《褚氏遺書》曰﹕喉有竅﹐咳血殺人﹔腸有竅﹐便血殺人。便血猶可治﹐咳血不可醫。飲溲溺者﹐百不一死﹔服寒涼者﹐百不一生。血𨿽陰類﹐運之者其陽和乎﹖愚謂褚氏陽和之說﹐眞元理之法言﹐不可不知也。若溲溺之用﹐則但於邪熱上炎者﹐借以降火﹐是誠善矣。其如傷在脾胃﹐或陽虛陰勝等證﹐則大非所宜﹐勿謂百不一死可槪用也。

咳咯唾血證治

凡咳血嗽血者﹐諸家皆言其出於肺﹔咯血唾血者﹐皆言其出於腎。是豈足以盡之﹖而不知欬﹑嗽﹑咯﹑唾等血﹐無不有關於腎也。何也﹖蓋腎脈從腎上貫肝膈入肺中﹐循喉嚨﹐挾舌本﹐其支者從肺出心絡﹐注胸中﹐此肺腎相聯﹐而病則俱病矣。且血本精類﹐而腎主五液﹐故凡病血者﹐𨿽有五臟之辧﹐然無不由於水虧﹐水虧則火盛﹐火盛則刑金﹐金病則肺燥﹐肺燥則絡傷而嗽血﹐液涸而成痰﹐此其病標固在肺﹐而病本則在腎也。苟欲捨腎而治血﹐終非治之善者。但腎中自有水火﹐水虛本不能滋養﹐火虛尢不能化生﹐有善窺水火之微者﹐則洞垣之目無過是矣。

咳血嗽血﹐皆從肺竅中出﹐𨿽若同類而實有不同也。蓋咳血者少痰﹐其出較難﹔嗽血者多痰﹐其出較易。欬而少痰者﹐水竭於下﹐液涸於上也﹐亦名幹嗽﹔嗽而多痰者﹐水泛於上﹐血化爲痰也﹐亦謂之白血。此二者之治﹐𨿽皆宜壯水補陰﹐凡一陰煎﹑四陰煎﹑六味地黃湯﹑麥門冬湯﹑天門冬丸﹐貝母丸之類﹐皆必用之藥也。然漧咳者宜加滋潤爲佐﹐如天冬﹑麥冬﹑百合﹑柏子仁﹑茜根之屬﹐或當歸亦可酌用﹔多痰者宜加淸降爲佐﹐如貝母﹑海石﹑竹瀝﹑阿膠之屬﹐而當歸則非所宜也。

王節齋曰﹕大抵咳嗽見血﹐多是肺受熱﹐邪气得熱而變爲火﹐火盛而陰血不寧﹐從火上升﹐故治宜瀉火滋陰﹐忌用人參等甘溫之藥。然亦有气虛而咳血者﹐則宜人參﹑黃芪﹑﹝艸款﹞冬花等藥﹐但此等證不多耳。愚按王氏之說﹐乃多以火證爲言。故凡治血因火動而爲咳嗽者﹐則不得不於滋陰藥中加淸火等劑﹐如黃芩﹑桑皮﹑淸肺火﹐黃連﹑淸心火﹐石膏淸胃火﹐梔子﹑龍膽艸淸肝火﹐黃蘗﹑知母淸腎火﹐貝母﹑﹝艸舌﹞蔞﹑竹葉﹑枇杷葉潤肺化痰。此等治法﹐非不可用﹐然惟火之偶盛而根本未虧者﹐則但去其火﹐自無不愈。若用此法﹐槪治勞損﹐總不過暫解燃眉﹐終非救本之道。蓋凡陰虛生火等證﹐多以眞陰受傷﹐水虧而然﹐此其所重在陰﹐不當在火。若治火太過﹐則未免脾腎俱敗﹐必致不救﹐此所以虛火宜補也。且常有過服天冬﹑生地之類﹐致傷胃气不能生金而不愈者﹐又有妄用黃蘗﹑知母之屬﹐愈損眞陰﹐遏絕生气而不復者﹐此又傷而復傷﹐則尢爲脾胃腎三陰虧損之害。故凡欲壯水補陰者﹐無如一陰煎﹑左歸飲﹐或五陰煎﹑五福飲﹑大補元煎﹑六味地黃丸等方爲最妥。其有火本無根﹐化元失守﹐或誤用寒涼而病及脾肺﹐故有寒在上焦而爲嘔惡短气眩運者﹐有寒在中焦而爲膨滿痰涎飲食不運者﹐有寒在下焦而爲溏泄腹痛﹐小水不化﹐足寒膝冷等證﹐則理中湯﹑理陰煎﹐或右歸飲﹑右歸丸﹑八味地黃丸之類﹐皆當隨證隨髒﹐擇而用之。勿謂見血者多是肺受熱邪而但知滋陰降火﹐則害人多矣。

咯血唾血﹐古皆云出於腎﹔痰涎之血﹐云出於脾。此亦未必然也。凡咯血者﹐於喉中微咯卽出﹐非若咳血嗽血之費力而甚也。大都咳嗽而出者出於髒﹐出於髒者其來遠﹔一咯而出者出於喉﹐出於喉者其來近。其來遠者內傷已甚﹐其來近者不過在經絡之間。所以凡見咯血﹑唾血及痰涎中帶血者﹐多無咳嗽發熱气喘骨蒸等證﹐此其輕重爲可知矣。治此之法﹐凡因火者﹐亦不過微淸脾肺之火﹔或因勞倦而致者﹐但爲養營補陰﹐則自無不愈。

勞損之漸者﹐必初因酒色過度﹐以致痰中或見血絲﹐此則本於肝脾腎經﹐當於未咳未嗽之先﹐速爲調理﹐宜生地﹑熟地﹑天冬﹑麥冬﹑棗仁﹑茯神﹑茜根﹑貝母﹑甘艸之屬主之。或有火者﹐宜加黃蘗﹑知母。仍須加意謹愼﹐庶無後患﹐否則必漸甚也。

淸晨初起時﹐每於痰中有淡紫凝血﹐或塊或片﹐常見數口者﹐此多以操心動火﹐或多思郁﹐或由過飲﹐但無咳嗽發熱等證﹐卽不足慮﹐此不過致動絡血而然﹐惟天王補心丹﹑或二陰煎之類最宜。

衄血證治

衄血證諸家但謂其出於肺﹐蓋以鼻爲肺之竅也。不知鼻爲手足陽明之正經﹐而手足太陽亦皆至鼻。故仲景曰﹕太陽病脈浮緊﹐發熱身無汗﹐自衄者愈﹐此太陽之衄也。《原病式》曰﹕陽熱怫郁於足陽明而上熱﹐則血妄行爲鼻衄﹐此陽明之衄也。若以愚見言之﹐則凡鼻衄之血﹐必自山根以上﹐睛明之穴而來﹐而睛明一穴﹐乃手足太陽﹐足陽明﹑陰陽蹺五脈之會﹐此諸經皆能爲衄也。然行於脊背者﹐無如足太陽爲最﹔行於胸腹者﹐無如足陽明爲最。而尢有其最者﹐則又惟衝脈爲十二經之血海﹐衝之上兪出足太陽之大杼﹐衝之下兪會足陽明之气街﹐故太陽﹑陽明之至而衝脈無不至矣﹐衝脈之至則十二經無不至矣。所以衄之微者﹐不過一經之近﹔而衄之甚者﹐則甚至數升或至斗許﹐並通身形色盡脫﹐又豈特手太陰一經而病至如是耶﹖臨證者不可不察﹗

衄血之由內熱者﹐多在陽明經﹐治當以淸降爲主。微熱者宜生地﹑芍藥﹑天冬﹑麥冬﹑元參﹑丹參﹐或《局方》犀角地黃湯﹑生地黃飲子﹑麥門冬散之類主之。熱甚者宜芩﹑連﹐梔﹑蘗﹐或茜根散﹑抽薪飲﹑加減一陰煎﹔若兼頭痛口渴者﹐宜玉女煎﹑白虎湯之類主之。或陽明熱極下不通而火壅於上者﹐宜《拔萃》犀角地黃湯之類﹐通其下而上自愈。

衄血之由外感者﹐多在足太陽經。觀仲景曰﹕傷寒脈浮緊﹐不發汗﹐因致衄者﹐麻黃湯主之。曰﹕傷寒不大便﹐其小便淸者﹐知不在裏﹐仍在表也﹐當須發汗﹔若頭痛者﹐必衄﹐宜桂枝湯。成無己曰﹕傷寒衄者﹐爲邪气不得發散﹐壅盛於經﹐逼迫於血﹐因致衄也。麻黃湯﹑桂枝湯。治衄者﹐非治衄也﹐卽是發散經中邪气耳。按此論是以凡傷寒因衄而邪得解者﹐卽所以代汗也﹐不必治之。若𨿽見衄而脈仍浮緊﹐熱仍不退﹐是必衄有未透﹐而表邪之猶未解耳﹐故仍宜麻黃﹑桂枝等湯。然此二湯﹐乃仲景正傷寒之治法﹐倘病由溫熱而有未宜於此者﹐則但於傷寒門擇散劑之宜者用之﹐或於余新方中諸柴胡飲隨宜酌用﹐亦無不可。

衄血𨿽多由火﹐而惟於陰虛者爲尢多。正以勞損傷陰﹐則水不制火﹐最能動衝任陰分之血。但察其脈之滑實有力﹐及素無傷損者﹐當作火治如前。若脈來洪大無力﹐或弦或芤﹐或細數無神﹐而素多酒色內傷者﹐此皆陰虛之證﹐當專以補陰爲主。若有微火者﹐自當兼而淸之﹐以治其標。若𨿽見虛熱而無眞確陽證﹐則但當以甘平之劑溫養眞陰﹐務令陰气完固﹐乃可拔本塞源﹐永無後患。如一陰煎﹑二陰煎﹑三陰煎﹑左歸飲﹑六味地黃湯之類﹐皆必用之劑。如兼气虛者﹐則五福飲﹑五陰煎之屬﹐皆當隨宜用之。

凡衄血甚多不能止者﹐用蒜一頭﹐搗如泥﹐作餅如錢大﹐厚一分許﹐貼腳心﹐左衄貼右﹐右衄貼左﹐兩俱出者﹐左右俱貼﹐卽止。又止衄歌及龍骨吹鼻止衄方﹑濕紙熨蒸法﹑黑神散﹐俱可擇用。

齒衄證治

血從齒縫牙齦中出者﹐名爲齒衄。此手足陽明二經及足少陰腎家之病。蓋手陽明入下齒中﹐足陽明入上齒中﹔又腎主骨﹐齒者骨之所終也。此𨿽皆能爲齒病﹐然血出於經﹐則惟陽明爲最。故凡陽明火盛﹐則爲口臭而牙根腐爛腫痛﹐或血出如湧而齒不動搖﹐必其人素好肥甘辛熱之物﹐或善飲胃彊者﹐多有陽明實熱之證。宜內服抽薪飲﹑淸胃飲﹑淸胃散等劑﹐外以冰玉散敷之。陽明實熱之甚﹐大便閉結不通﹐而齒衄不止者﹐宜調胃承气湯下之。腎水不足﹐口不臭﹐牙不痛﹐但齒搖不堅﹐或微痛不甚﹐而牙縫時多出血者﹐此腎陰不固﹐虛火偶動而然﹐但宜壯腎﹐以六味地黃丸﹑左歸丸之類主之。其或陽虛於下而虛火上浮者﹐宜八味丸﹑小安腎丸之類主之。陰虛有火而病爲齒衄者﹐其證或多躁渴﹐或見消瘦﹐或神气困倦﹐或小水短濇而熱﹐或六脈浮大而豁﹐此𨿽陽明有餘而亦少陰不足﹐宜玉女煎主之。凡屬陰虛有火者﹐則惟此煎爲最妙。然必大便多實者﹐乃可用之。若大便滑泄﹐或脈細惡寒﹐下元無火等證﹐則亦有格陽而然者﹐當以前吐血條中格陽法治之。

舌衄證治

舌上無故出血如縷者﹐以心﹑脾﹑腎之脈皆及於舌﹐若此諸經有火﹐則皆能令舌出血。用蒲黃炒焦爲末敷之﹐或炒槐花爲末摻之﹐或冰玉散敷之﹐亦可。若火之甚者﹐仍須用湯飲等劑﹐以淸三陰之火。

溺血證洽

凡溺血證﹐其所出之由有三﹕蓋從溺孔出者二﹐從精孔出者一也。溺孔之血﹐其來近者﹐出自膀胱﹐其證溺時必孔道濇痛﹐小水紅赤不利﹐此多以酒色欲念﹐致動下焦之火而然。常見相火妄動﹐逆而不通者﹐微則淋濁﹐甚則見血。經曰﹕胞移熱於膀胱則癃而溺血﹐卽此證也。治宜淸利膀胱之火﹐以生地﹑芍藥﹑牛膝﹑山梔﹐黃蘗﹑知母﹑龍膽艸﹑瞿麥﹑木通﹑澤瀉等劑﹐或七正散﹑大分淸飲﹑五淋散之屬﹐皆所宜也。溺孔之血﹐其來遠者﹐出自小腸﹐其證則溺孔不痛﹐而血隨溺出﹐或痛隱於臍腹﹐或熱見於臟腑﹐蓋小腸與心爲表裏﹐此丙火气化之源﹐淸濁所由以分也。故無論焦心勞力﹐或厚味酒漿﹐而上中二焦﹐五志口腹之火﹐凡從淸道以降者﹐必皆由小腸以達膀胱也。治須隨證察因﹐以淸臟腑致火之源﹐宜於寒陣中擇方用之。若精道之血﹐必自精宮血海而出於命門。蓋腎者主水﹐受五臟六腑之精而藏之﹐故凡勞傷五臟﹐或五志之火﹐致令衝任動血者﹐多從精道而出。然何以辧之﹖但病在小腸者﹐必從溺出﹔病在命門者﹐必從精出。凡於小腹下精泄處﹐覺有酸痛而出者﹐卽是命門之病。而治之之法﹐亦與水道者不同。蓋水道之血宜利﹐精道之血不宜利﹔濇痛不通者亦宜利﹐血滑不痛者不宜利也。若果三焦火盛者﹐惟宜淸火涼血爲主﹐以生地﹑芍藥﹑丹皮﹑地骨﹑茜根﹑梔子﹑槐花﹑及芩﹑連﹑知﹑蘗之類主之﹐或約陰丸﹑約營煎俱可用。若腎陰不足而精血不固者﹐宜養陰養血爲主﹐以左歸飲或人參固本丸之類主之。若腎虛不禁﹐或病久精血滑泄者﹐宜固濇爲主﹐以祕元煎﹑苓朮菟絲丸﹑金櫻膏﹑玉鎖丹﹑金鎖思仙丹之類主之﹔或續斷﹑烏梅之屬﹐亦所宜用。

若心气不定﹐精神外馳﹐以致水火相殘﹐精血失守者﹐宜養心安神爲主﹐以人參丸﹑天王補心丹﹑王荊公妙香散之類主之。

若脾肺气虛下陷﹐不能攝血而下者﹐宜歸脾湯﹑人參養營湯﹑補中益气湯﹑舉元煎之類主之。

血出精道痛者﹐是卽血淋之屬﹐多因房勞以致陰虛火動﹐營血妄行而然。凡血出命門而濇痛者爲血淋﹐不痛者多爲溺血。好色者必屬虛也。

便血證治

便血之與腸澼﹐本非同類。蓋便血者﹐大便多實﹐而血自下也。腸澼者﹐因瀉痢而見膿血﹐卽痢疾也。觀《內經》曰﹕食飲不節﹐起居不時者陰受之。陰受之則入五臟﹐入五臟則﹝月眞﹞滿閉塞﹐下爲飧泄﹐久爲腸澼。此可見腸澼之因飧泄﹐自與便血不同﹐而治亦有異。且便血有夙疾﹐而腸澼惟新邪﹐尢爲易辧。今諸書以此類言者﹐皆誤也。玆列便血證治於此﹐而腸澼之義則在痢疾門。故凡臨此證者﹐必須詳察大便之燥泄何如﹐庶不致疑似誤認之謬。然多酒之人必多溏泄﹐亦多便血﹐是又不可因泄而作腸澼也。

大便下血﹐多由腸胃之火﹐蓋大腸小腸皆屬於胃也。但血在便前者﹐其來近﹐近者或在廣腸﹐或在肛門﹔血在便後者﹐其來遠﹐遠者或在小腸﹐或在於胃。𨿽血之妄行﹐由火者多﹐然未必盡由於火也。故於火証之外﹐則其脾胃陽虛而不能統血者﹐有气陷而血亦陷者﹐有病久滑泄而血因以動者﹐有風邪結於陰分而爲便血者。大都有火者多因血熱﹐無火者多因虛滑。故治血者﹐但當知虛實之要。

下血因火者﹐宜淸熱爲主﹐惟約營煎最佳﹐次以地楡散﹑槐花散﹑黃連丸﹑槐角丸之類主之。若熱在脾胃小腸之間﹐而火之甚者﹐宜抽薪飲﹑黃連解毒湯之類主之。若素以腸髒多火﹐而遠年近日﹐髒毒下血﹐久不能愈者﹐宜髒連丸﹑豬髒丸主之。若大腸風熱而血不止者﹐宜防風黃苓丸主之。

酒毒濕熱﹐結畜大腸下血者﹐宜約營煎﹑聚金丸﹑或槐角丸之類主之。若但以寒濕而無火下血者﹐宜二朮煎﹑或四君子湯主之﹔或葛花解酲湯亦佳。

脾胃气虛而大便下血者﹐其血不甚鮮紅﹐或紫色﹐或黑色。此陽敗而然﹐故多無熱證﹐而或見惡心嘔吐。蓋脾統血﹐脾气虛則不能收攝﹔脾化血﹐脾气虛則不能運化。是皆血無所主﹐因而脫陷妄行﹐速宜溫補脾胃﹐以壽脾煎﹑理中湯﹑養中煎﹑歸脾湯或十全大補湯之類主之。

气陷不舉而血不止者﹐宜補中益气湯﹐或壽脾煎﹑歸脾湯主之。若微陷而兼火者﹐宜東垣加減四物湯主之。若气大虛而大陷者﹐宜舉元煎則主之。

血滑不止者﹐或因病久而滑﹐或因年衰而滑﹐或因气虛而滑﹐或因誤用攻擊以致气陷而滑。凡動血之初多由於火﹐及火邪旣衰而仍有不能止者﹐非虛卽滑也。凡此之類﹐皆當以固濇爲主﹐宜勝金丸﹑香梅丸之類主之。然血滑不止者﹐多由气虛﹐宜以人參湯送之尢妙﹐或以補中益气湯﹑歸脾湯﹑舉元煎﹑理中湯﹐加烏梅﹑文蛤﹑五味子之類主之。若滑甚不能止者﹐惟玉關丸最佳。

結陰便血者﹐以風寒之邪﹐結於陰分而然﹐此非傷寒之比。蓋邪在五臟畱而不去﹐是謂之結陰。邪內結不得外行。則病歸血分﹐故爲便血。經曰﹕結陰者便血一升﹐再結二升﹐三結三升﹐正此之謂。此宜外灸中脘﹑气海﹑三里以散風邪﹐內以平胃地楡湯溫散之劑主之。怒气傷肝﹐血因气逆而下者﹐宜化肝煎﹑枳殼湯之類主之。若逆气散而微有火者﹐宜黃芩芍藥湯主之。若肝邪乘胃以致脾虛失血者﹐自無煩熱气逆等證﹐宜從前脾胃气虛證治﹐不得平肝以再傷脾气也。

凡因勞倦七情﹐內傷不足﹐而致大便動血者﹐非傷心脾﹐卽傷肝腎。此其中气受傷﹐故有爲嘔惡痞滿者﹐有爲疼痛泄瀉者﹐有爲寒熱往來﹐飲食不進者。時醫不能察本﹐但見此證﹐非雲气滯﹐卽云痰火﹐而肆用寒涼﹐妄加攻擊﹐傷而又傷﹐必致延綿日困﹐及其旣甚﹐則多有大便下紫黑敗血者。此胃气大損﹐脾元脫竭﹐血無所統﹐故注泄下行﹔陽敗於陰﹐故色爲灰黑﹐此危劇證也。卽速用回陽等劑﹐猶恐不及。而若輩猶云﹐今旣見血﹐安可再用溫藥﹐必致其斃。吁﹗受害者殊爲可憫﹐害人者殊爲可憾﹗

石室祕籙【淸陳士鐸】

治血必須理气

气﹐無形也﹔血﹐有形也。人知治血﹐必須理气﹐使無形生有形﹔不知治气﹐必須理血﹐使有形生無形也。但無形生有形﹐每在於倉皇危急之日﹔而有形生無形﹐要在於平常安適之時。人見用气分之藥速於見功﹐用血分之藥難以奏效﹐遂信無形能生有形而疑有形不能生無形。不知气血原疊相生長﹐但止有緩急之殊耳。故吐血之時﹐不能速生血也﹐當亟補其气﹔吐血之後﹐不可純補气也﹐當緩補其血。气生血而血無奔軼之憂﹐血生气而气無輕躁之害﹐此气血之兩相須而相得也。

妄溢

失血之證﹐有從口鼻出者﹐有從九竅出者﹐有從手足皮毛之孔而出者﹐證似各異﹐吾有一方可統治之﹐名收血湯。熟地二兩﹐生地﹑黃芪﹑當歸各一兩﹐荊芥一錢﹐三七根末三錢﹐水煎服。此方補血而不端補血﹐妙在兼補气也﹔止血而不端止血﹐妙在能引經也。血旣歸經﹐气又生血﹐自然火不沸騰﹐相安無事﹐何至有上中下之亂行哉﹖故無論各證用之而皆效也。

血治法者﹐乃血病不肯歸經﹐或上或下﹐或四肢皮毛各處出血者是也。血循經絡﹐外行於皮毛﹐中行於臟腑﹐內行於筋骨﹐上行於頭目﹑兩手﹐下行於二便﹑兩足﹑一臍﹐是周身無非血路﹐一不歸經﹐自然各處妄行﹐有孔則鉆﹐有洞則泄﹐甚則嘔吐﹐標出於毛孔﹐流出於齒縫﹐滲出於臍腹﹐而不止大小便之出也。然則血宜順其性而不宜拂﹐方用當歸﹑麥冬﹑白芍各三錢﹐生地﹑熟地各五錢﹐川芎﹑荊芥末﹑茜艸根﹑甘艸各一錢﹐水煎服。此方卽四物湯加減﹐妙在用茜艸根﹑荊芥引血歸經﹐不拂亂其性則血自歸經﹐各不相犯矣。倘用止血之劑﹐未嘗無效﹐然而如石壓艸﹐一時𨿽止﹐而性思衝突﹐必得空隙仍復飛越沸騰﹐何如此方﹐順其性而引之﹖譬如與彊橫之人同行﹐少拂其意﹐便懷慍怒﹐慍怒未已﹐必致鬭毆﹐皮碎血流﹐是其常也。若贊揚稱頌﹐順其性而與之飲食﹐則同羣相得﹐轉得其气力以助我匱乏﹐同舟無敵國之形﹐一室無操戈之事﹐久且爲我綢繆﹐徹我桑土﹐不特血不妄行﹐亦將潤筋生色﹐永斷復轍之患﹐又何必絕之太甚﹐以自取爭鬥哉﹖此治血之法﹐尢當畱意。

寒治者﹐乃火盛而正折之也﹐如人病目痛﹐口舌生瘡﹑鼻中出血﹑口中吐血是也。此等之證﹐乃火气郁勃於上焦﹐不能分散﹐故重則上衝而爲吐血﹑衄血﹐輕則目痛而口舌生瘡。法當用寒涼之品﹐以淸其火熱燎原之勢﹐並瀉其炎上巓頂之威。方用生地﹑當歸各一兩﹐川芎﹑元參各五錢﹐黃芩﹑三七根末各三錢﹐甘艸﹑荊芥炒各一錢﹐水煎服。此方妙在不純用寒涼以逐火﹐而反用微寒之藥以滋陰﹐蓋陰气生則陽气自然下降。尢妙在荊芥引血歸經﹐用三七末以上截其新來之路﹐又加黃芩以少淸其奔騰之勢﹐誠恐過於寒涼﹐恐冷熱相戰﹐又加甘艸以和之。此治熱之最巧最妙法也。若竟用寒涼折之﹐非不取快一時﹐然火降而水不足﹐則火無可歸﹐仍然焰生風起﹐必較前更勝﹐而始以淸補之藥救之﹐則胃气已虛﹐何能勝任﹖予所以乘其初起卽用之爲妙也。

人有足上忽毛孔標血如一綫者﹐流而不止﹐卽死。急以米酢三升﹐煮滚熱﹐以兩足浸之卽止血﹔後用人參一兩﹐當歸三兩﹐煎參歸湯﹐以穿山甲炙一錢爲末﹐調之而飲﹐卽不再發。此證乃酒色不禁﹐恣意縱欲所致﹐世上人多有之﹐方書不載。今立此奇方﹐凡有皮毛中出血者﹐俱以此方救之﹐無不神效。

人有七孔流血者﹐亦腎虛熱也。用六味地黃湯加麥冬三兩﹑五味子一錢﹑骨碎補一錢治之。

吐血治法

凡人感傷暑气﹐忽然吐血傾盆﹐人皆謂是陰虛﹐不知陰虛吐血與陽虛吐血不同。陰虛吐血者﹐人必安靜﹐不似陽虛之躁動不寧也﹔陽虛必大熱作渴﹐欲飲涼水﹐舌必有刺﹐不若陰証之口不渴而舌胎滑也。法當淸胃火﹐不必止其血。方用靑蒿五錢﹐荊芥一錢﹐石膏﹑香薷﹑當歸﹑人參各三錢﹐水煎服。此方乃正陽證吐血之神劑也。方中𨿽有解暑之味﹐然而補正多於解暑﹐去香薷一味實可通治諸陽証之血也。但此方上用一二劑﹐卻宜攺用六味地黃湯以滋其陰水﹐水足則陽火自消耳。

吐血之證﹐或傾盆﹐或盈碗﹐若不急以收斂﹐則吐將安底﹖然而一味酸收寒遏﹐則血熱更狂﹐愈足以恣其崩騰之勢﹐不若從其性而少加以收斂之品﹐則火寢息而血歸經。方用人參﹑當歸各一兩﹐酸棗仁﹑三七根末各三錢﹐水煎調服。此方之妙﹐不去止血而惟固其气﹐蓋血脫益气實有奇功。血乃有形之物﹐旣已傾盆盈碗﹐盡情吐出﹐則一身之中無血以養可知﹐自當急用生血補血之品﹐猶以爲遲﹐柰何反用補气之味﹐得無迂而寡效乎﹖誰知血乃有形之物﹐气爲無形之化﹐有形不能速生而無形實能先得。況有形之物必從無形中生之﹐气無形始能生血﹐有形之物。補气正所以補血﹐生气正所以生血也。況血旣盡情吐出﹐止存幾希一綫之气﹐若不急爲補之﹐一旦气絕又何以生气而補血哉﹖經云﹕有形之血不能速生﹐無形之气所當急固﹐眞治血之妙法也。

人有大怒而吐血者﹐或傾盆而出﹐或衝口而來﹐一時昏運﹐亦生死頃刻也。倘以止血藥治之﹐則气悶而不能安﹐倘以補血藥治之﹐則胸痛而不可受﹐往往有變證蜂起而斃者﹐不可不治之得法也。方用解血平气湯﹐白芍﹑當歸各二兩﹐荊芥炒黑﹑梔子炒各三錢﹐柴胡八分﹐紅花二錢﹐甘艸一錢﹐水煎服。一劑而气舒﹐二劑而血止﹐三劑而病全愈。蓋怒气傷肝﹐不能平其气﹐故致一時吐血。不先去舒气而遽去止血﹐愈激動肝木之气﹐气愈旺而血愈吐矣。方中芍藥多用之妙﹐竟去平肝﹐又能舒气﹐荊芥﹑柴胡﹐皆引血歸經之味﹐又適是開郁寬脇之劑﹐所以奏功甚速﹐而止血實神﹐全非用當歸補血之故﹐當歸不過佐芍藥以成功耳。

燥極口吐白血者﹐不治之證也。夫血未有不紅者也﹐如何吐白﹖不知久病之人﹐吐痰皆白沫者﹐皆白血也。吐白沫何以云白血﹖以其狀如蟹涎﹐絕無有敗痰存乎其中﹐實血而非痰也。世人不信﹐取所吐白沫露於星光之下一夜﹐必變紅矣。此沫出於腎﹐而腎火挾之﹐沸騰於咽喉﹐不得不吐者也。𨿽是白沫﹐而實腎中之精﹐豈特血而已哉﹖苟不速治﹐則白沫變成綠痰﹐無可如何矣。方用六味地黃湯﹐熟地﹑麥冬各一兩﹐山茱萸﹑山藥﹑茯苓各五錢﹐丹皮﹑澤瀉各二錢﹐北五味一錢﹐水煎服。日日服之﹐自然白沫止而化爲精矣﹐沫化爲精則生矣。

臍齒出血治法

臍中出血﹐亦是奇證。然法不同﹐用六味湯加骨碎補一錢飲之卽愈。如齒中出血﹐亦以此方投治。蓋臍齒亦俱是腎經之位﹐而出血皆是腎火之外越也。六味湯滋其水﹐則火自息焰矣。骨碎補端能止竅﹐補骨中之漏者也﹐故加相宜耳。

舌衄治法

如人舌出血如泉者﹐乃心火旺極不藏經也。當用六味地黃湯加槐花三錢﹐飲之立愈。

溺血便血治法

分治者﹐證犯艱難﹐不可作一證治之﹐乃用分治之法。如人溺血﹐又便血腰痛﹐病旣紛出﹐藥難一般﹐不得不分之以相治也﹐正未可以混同一例。然而得其道則分中可合﹐不得其道則合處仍分。如便血與溺血﹐不可同論也。然總之血出於下﹐用生地一兩﹐地楡三錢治之﹐則二證自愈。蓋大小便𨿽各有經絡﹐而其源同因膀胱之熱而來也。生地淸膀胱之火﹐地楡亦能淸膀胱﹐一方而兩用之﹐分之中又有合也。

下血之證﹐多因好酒成病﹐用解酒之品﹐可以成功﹐而殊不盡然也。世醫所用解酒之品﹐無過漧葛﹑桑白皮而已。然而漧葛不可多服﹐而桑白皮又气味輕淸﹐不可專任﹐此二味所以解酒而酒病終難去也。況中酒之病﹐其來已素非一朝一夕之故﹐豈是輕淸不可久服之藥可能治者乎﹖余故皆棄而不取。方用人參二錢﹐當歸一兩﹐生地五錢﹐三七根末﹑地楡各三錢﹐水煎服。此方之妙﹐全在不去治酒病﹐亦不去治血病﹐全以生地﹑當歸活其血﹐血活則新血生而舊血止﹐況又佐以地楡之寒以去大腸之火﹐又佐以三七之末以杜塞大腸之竅﹐自然血止而病愈。此斂治之法也。

下血之證﹐其人之血虛﹐不言可知﹐似乎宜補其血矣。然而血之下也﹐乃非無故﹐非濕熱之相侵﹐卽酒毒之深結。若不逐去其濕熱酒毒﹐而徒尙止濇之味﹐吾未見其下血之能止也。方用熟地一兩﹐地楡﹑白芍﹑當歸﹑黃連各三錢﹐甘艸﹑葛根各一錢﹐柞樹枝五錢﹐水煎服﹐一劑必下血更多﹐二劑略少﹐三劑全愈。此通因通用之法也。妙在用熟地﹑當歸﹑芍藥以生新血﹐新血生則舊血必去。又妙在用地楡以涼大腸﹐用柞木以去酒毒﹐所以相濟而成功也。

燥證﹐舌漧腫大﹐溺血﹐大便又便血不止﹐亦是死證。蓋夏感暑熱之毒﹐至秋而燥極﹐肺金淸肅之令不行﹐大小便熱極而齊便血也。論理見血宜治血矣﹐然而治血﹐血偏不止﹐反至燥添而不可救。吾不治血﹐專治燥。方用兼潤丸﹐元參﹑麥冬﹑沙參各二兩﹐地楡三錢﹐生地﹑車前子各五錢﹐當歸﹑白芍﹑熟地各一兩﹐水煎服。一劑輕﹐二劑血止﹐便有生機也。此方純是補血妙品﹐惟用地楡以淸火﹐車前子以利水﹐火淸水利﹐不必治血﹐血自止矣。古今圖書集成醫部全錄卷二百七十四

血門

方

堅中湯【《千金方》﹐下同】治虛勞內傷﹐寒熱﹐嘔逆﹐吐血。

糖三斤芍藥半夏生薑甘艸各三兩桂心二兩大棗五十枚

右七味﹝口父﹞咀﹐以水二斗﹐煮取七升﹐分七服﹐日五夜二。《千金翼》有生地黃﹐無甘艸﹑桂心。

又方治嘔﹐止唾血。

石膏四兩厚朴三兩麻黃生薑五味子半夏杏仁各二兩小麥一升

右八味﹝口父﹞咀﹐以水一斗﹐煮麻黃去沫﹐澄取七升﹐內藥煮取二升半﹐分再服。

又方治吐血﹐胸中塞痛。

芍藥漧薑茯苓當歸大黃芒硝桂心各三兩阿膠甘艸人參麻黃各一兩漧地黃四兩大棗二十枚桃仁一百枚蝱虫水蛭各八十枚

右十六味﹝口父﹞咀﹐以水一斗七升﹐煮取四升﹐分五服﹐日三夜二。

又方治吐血內崩﹐上气﹐面色如土。

漧薑阿膠柏葉各二兩艾一把

右四味﹝口父﹞咀﹐以水五升﹐煮取一升﹐內馬通汁一升﹐煮取一升﹐頓服。仲景名柏葉湯﹐不用阿膠。《小品》不用柏葉﹐《肘後》同。

又方治吐血﹐酒客﹐溫疫﹐中熱毒﹐漧嘔心煩。

蒲黃犀角﹝艸舌﹞蔞根甘艸各二兩葛根桑寄生各三兩

右六味﹝口父﹞咀﹐以水七升﹐煮取三升﹐分三服。

又方治忽吐血一兩口﹐或是心衄﹐或是內崩。

蠐螬五枚牡丹皮王不畱行麥門冬牛膝各二兩萆薢芍藥漧地黃各四兩續斷阿膠各三兩

右十味﹝口父﹞咀﹐以生地黃汁五升﹐赤馬通汁三升﹐煮取三升﹐分三服。不瘥﹐更合數劑﹐取瘥止。

又方治五臟熱結﹐吐血衄血。

伏龍肝如雞子﹐一枚竹茹一升芍藥當歸黃芩芎窮甘艸各二兩生地黃一斤

右八味﹝口父﹞咀﹐以水一斗三升煮竹茹﹐減三升下藥﹐取二升﹐分三服。《千金翼》有桂心。

當歸湯治吐血衄血。

當歸漧薑芍藥阿膠各二兩黃芩三兩

右五味﹝口父﹞咀﹐以水六升﹐煮取二升﹐分三服。

又方治上焦熱膈傷﹐吐血衄血﹐或下血連日不止﹐欲死﹐並主之。

艾葉竹茹各一升阿膠如手掌大漧薑二兩

右四味﹝口父﹞咀﹐以水三升﹐煮取一升﹐去滓﹐內馬通汁半升﹐煮取一升﹐頓服。又方取新馬屎與少水和﹐絞取汁。一方不用竹茹﹐加漧薑作七兩。

又方治虛勞崩中﹐吐血下血﹐上气﹑短气欲絕﹐面黑如漆。

黃芪芍藥芎窮甘艸各四兩生薑一斤

右五味﹝口父﹞咀﹐以酒五升浸一宿﹐明旦更以水五升﹐煮取四升﹐分四服﹐日三夜一。下陰中毒﹐如湯沃雪。凡夏月不得宿浸藥。酒客勞熱﹐發痔下血﹐其穀道熱者﹐去生薑﹐用生地黃代之﹐凡進三兩劑。

竹茹湯治吐血﹐汗血﹐大小便下血。

竹茹二升甘艸芎藭黃芩當歸各六分芍藥白朮人參桂心各一兩

右九味﹝口父﹞咀﹐以水一斗﹐煮取三升﹐分四服﹐日三夜一。

麥門冬飲子東垣﹐治吐血久不愈﹐以三稜鍼於气街出血立愈﹐再服此。

黃芪炙一錢麥門冬當歸身生地黃人參各五分五味子十个

右爲粗末﹐都作一服﹐水二盞﹐煎至一盞﹐去柤熱服﹐不拘時。

勞嗽吐血方【丹溪﹐下同】

人參白朮茯苓百合紅花細辛五味官桂阿膠黃芪半夏杏仁甘艸白芍天門冬

右剉﹐水煎。若熱去桂﹑芪﹐用桑白皮﹑麻黃不去節﹑杏仁不去皮﹐同煎。

嗽血方

紅花杏仁去皮尖枇杷葉去毛紫菀茸鹿茸炙木通桑白皮

右爲末﹐煉蜜丸﹐噙化。

又方治見血後﹐脾胃弱﹐精神少﹐血不止者。

人參一錢黃芪三錢五味十三粒芍藥甘艸當歸麥門冬各五分

右﹝口父﹞咀﹐水煎服。加郁金研入亦可。

咯血方

桑皮一錢五分半夏炒知母貝母茯苓陳皮生地各一錢桔梗山梔炒﹐各七分阿膠炒甘艸杏仁炒﹐各五分柳桂二分

右以水煎﹐生薑三片。

天門冬丸治咯血﹐並吐血﹐又能潤肺止嗽。

天門冬一兩阿膠炮甘艸杏仁炒貝母白茯苓各五錢

右爲末﹐蜜丸如彈子﹐服一丸﹐噙化。

黃連蘗皮湯治熱毒吐血。

黃連黃蘗黃芩各二錢

右水煎﹐臨熟入阿膠一錢五分﹐煮烊溫服。

恩袍散【《入門》﹐下同】治咯血唾血﹐及治煩躁。

生蒲黃榦荷葉等分

右爲末﹐每服三錢﹐濃煎﹐桑白皮湯﹐放溫調下﹐食後。

治血散治一切吐血衄血﹐能解一切毒﹐及諸熱煩躁。

茜根四兩大豆黃藥子甘艸各二兩

右爲末﹐每服二錢﹐新汲水調下。加人參二兩﹐治痰嗽有血。

必勝散治血妄流溢﹐或吐或衄。

小薊並根用人參蒲黃炒熟地川芎當歸烏梅去核﹐各等分

右﹝口父﹞咀﹐每服四錢﹐水一盞﹐煎七分﹐溫服﹐不拘時。

大補血丸治陰虛吐血。

當歸一錢生地一錢五分

右以杜牛膝汁浸三日取起﹐酒洗淨﹐入臼內杵千杵﹐爲丸桐子大﹐白湯下。

云岐子芩散涼心肺﹐解勞熱﹐止吐衄。

黃芪一兩白芍藥黃芩人參白茯苓麥門冬桔梗生地各五錢

右爲粗末﹐先用竹葉一握﹐小麥七十粒﹐水三盞﹐姜三片﹐煎一盞半﹐入藥末三錢﹐煎七分﹐去滓溫服。

雞子湯療咳逆﹐唾膿血。

雞子一个甘艸炙大黃黃芩各二分甘遂一分

右用水六升﹐煮取二升﹐去滓內雞子﹐攪令調﹐盡飲之﹐良。忌海藻﹑菘菜。

淸熱滋陰湯治吐血衄血﹐便血溺血。

當歸酒洗川芎酒洗﹐各七分黃蘗酒炒陳皮酒洗﹐各三分赤芍藥七分知母酒炒甘艸白朮炒﹐各五分牡丹皮元參各一錢麥冬山梔炒黑﹐各一錢五分生地酒洗﹐二錢

右銼﹐一劑﹐水煎溫服。身熱﹐加地骨皮一錢﹐柴胡五分﹐子芩一錢﹔吐衄血﹐加炒漧薑七分﹐柏葉﹑茜根﹑大小薊各一錢﹔大便血﹐加炒槐花﹑地楡﹑百艸霜各一錢﹔溺血﹐加炒黑山梔子﹑車前子﹑小薊﹑黃連各八分。四病血﹐俱用阿膠珠五分﹐薑汁﹑韭汁﹑童便同服。

止血立應散治吐衄不止如神。

大黃酒浸血餘燒存性﹐各五錢靑黛研槐花炒﹐各一錢

右爲末﹐每服三錢﹐用梔子﹑丹皮各二錢﹐煎湯調﹐食後服。有熱﹐湯內加地骨皮三錢。

淸熱解毒湯治吐血衄血。

升麻二兩生地黃一兩黃蘗八錢漧葛赤芍藥牡丹皮黃連黃芩桔梗梔子甘艸連翹各五錢

右銼﹐每劑一兩﹐水二鍾﹐煎一鍾﹐溫服。

聖餅子【《中藏經》】治咯血。

杏仁四十粒﹐去皮尖﹐以黃蠟煎黃﹐取出研細靑黛一錢

右二件﹐再同研勻﹐卻以所煎蠟少許鎔開和之﹐捏作錢大餅子。每服用幹柿一个﹐中破開﹐入藥一餅﹐合定以濕紙裹﹐慢火煨熟﹐取出﹐以糯米粥嚼下。

人參飲子【《良方》﹐下同】治脾胃虛弱﹐气促气虛﹐精神短少﹐衄血吐血。

人參二錢五味子二十粒麥門冬黃芪白芍藥當歸身各一錢五分甘艸炙﹐一錢

右作一服﹐水二鍾﹐煎至二鍾﹐食遠服。

團參丸治吐血咳嗽﹐服涼藥不得者。

人參黃芪飛羅面各一兩百合五錢

右爲細末﹐滴水和丸如梧桐子大。每服三五十丸﹐用茅根湯下﹐食遠服。

雞蘇丸治虛熱﹐昏冒倦怠﹐下气上壅﹐嗽血衄血。

雞蘇葉八兩黃芪防風去蘆荊芥各一兩菊花三錢片腦五分川芎生地黃桔梗甘艸各五錢

右爲細末﹐煉蜜和丸如彈子大。每服一丸﹐細嚼﹐麥門冬去心煎湯下﹐不拘時服。又治肺損吐血﹐日漸乏力﹐行步不得﹐喘嗽痰涎﹐飲食不美﹐或發寒熱﹐小便赤濇﹐加車前子三錢﹐用桑枝銼炒香﹐煎湯嚼下。

龍腦雞蘇丸【《和劑》】治胸中郁熱﹐肺熱咳嗽﹐吐血鼻衄﹐血崩下血﹐血淋﹐涼上膈虛勞煩熱。

柴胡銼﹐同木通﹐以沸湯一升﹐浸一二宿﹐絞汁入膏阿膠蒲黃人參各二兩麥門冬去心﹐四兩黃芪一兩甘艸一兩五錢雞蘇淨葉一斤生漧地黃末六兩﹐後入膏

右爲細末﹐以蜜二斤﹐先煉一二沸﹐然後下生地黃末﹐不住手攪﹐時時入絞下柴胡﹑木通汁﹐慢慢熬成膏﹐勿令焦﹐然後將其餘藥末同和爲丸如豌豆大。每服二十丸﹐熟水下。

天門冬湯【《良方》﹐下同】治思慮傷心﹐吐血衄血。

天冬遠志甘艸煮黃芪白芍藥麥冬藕節阿膠蛤粉炒生地黃當歸人參沒藥甘艸炙﹐各一錢

水二鍾﹐生薑五片﹐煎至一鍾﹐不拘時服。

松花散治吐血久不止。

松花一兩五錢生地黃鹿角膠炒黃燥薯蕷各一兩艾葉二錢半茜艸根白茯苓紫菀人參百合刺薊甘艸炙赤﹐各五錢

右爲細末﹐每服二錢﹐不拘時米飲調下。

百花煎治吐血不止﹐咳嗽補肺。

生地黃汁藕汁各一升黃牛乳一升半胡桃仁十枚﹐研如糊幹柿五枚﹐細銼研如糊生薑汁半升大棗二十一枚﹐煮去皮核﹐研如糊淸酒一升﹐將上七味同酒入銀鍋煎沸﹐方下後藥黃明膠炙燥爲細末秦艽各五錢﹐爲細末杏仁湯浸﹐去皮尖雙仁﹐炒研如糊﹐三兩。同入煎中

右相次下煎減一半﹐卻入好蜜四兩﹐徐徐著火養成﹐煎後入磁盒中盛﹐每日三度﹐每服一匙﹐糯米飲調下﹐酒亦可。

大阿膠丸【《和劑》】治肺虛客熱﹐咳嗽咽漧﹐多唾涎沫﹐或有鮮血﹐並勞傷肺胃﹐吐血﹑嘔血。

麥門冬去心丹參貝母炒防風各五錢山藥五味子熟地阿膠炒茯苓各一兩茯神柏子仁百部根杜仲薑汁制﹐各五錢遠志肉人參各二錢五分

右爲細末﹐蜜丸彈子大。每一丸﹐用水一盞﹐煎至六分﹐和滓服。

大阿膠丸【《寶鑑》】治嗽血唾血。

阿膠微炒捲柏生地黃熟地黃雞蘇葉大薊獨根者曬漧五味子各一兩麥門冬茯苓百部遠志人參柏子仁另研防風各五錢幹山藥一兩

右爲細末﹐煉蜜丸如彈子大﹐煎小麥﹑麥門冬湯嚼下一丸﹐食後。

四生丸【《得效方》】治吐衄血熱妄行。

生荷葉生艾葉側柏葉生地黃各等分

右搗爛爲丸如雞子大。每服一丸﹐用水二鍾﹐煎一鍾﹐去滓服。

千金方治吐血後煩躁﹐心中悶亂﹐紛紛嘔吐﹐顚倒不安﹐如此悶者﹐當急吐之。

瓜蒂二分杜蘅人參各一分

右三味﹐治下篩﹐服一錢匕﹐或無水漿﹐但得下卽可。羸人小減之。吐去靑黃或吐血一二升﹐無苦。

黃土湯治吐血。

伏龍肝如雞子大桂心漧薑當歸芍藥白芷甘艸阿膠芎藭生地黃各八兩細辛五錢吳茱萸二升

右十二味﹝口父﹞咀﹐以酒七升﹑水三升合煮﹐取三升半﹐去滓﹐內膠煮取三升﹐分三服。亦治衄血。

七傷散【丹溪】治勞嗽吐血痰。

黃藥子白藥子各一兩五錢赤芍藥七錢半知母延胡索各五錢郁金二錢半山藥乳香沒藥血竭各二錢當歸五錢

右爲末﹐每服二錢﹐茶湯下。一法紅花﹑當歸煎湯下。

五味子黃芪散【《寶鑑》﹐下同】治因嗽咯血成勞﹐眼睛疼﹐四肢困倦﹐腳膝無力。

黃芪麥冬熟地黃桔梗各五錢白芍藥五味子各二錢甘艸二錢五分人參三錢

右爲粗末﹐每服四錢﹐水一鍾半﹐煎七分﹐日三服。

噙化丸【丹溪﹐下同】治嗽血。

香附童便浸杏仁童便浸﹐去皮尖炒海粉山梔仁炒靑黛﹝艸舌﹞蔞仁訶子肉馬兜鈴

右爲細末﹐入白硼砂少許﹐煉蜜﹐少加薑汁爲丸﹐每噙化一丸﹐白湯下。

天一丸此壯水之主以制陽光劑也﹐與前方相兼服﹐治陰虛火動咳血等證﹐甚效。

地黃丹皮黃蘗童便浸曬漧枸杞五味知母童便浸曬漧麥門冬牛膝白茯苓

右爲末﹐煉蜜丸桐子大。空心白湯吞下八九十丸。

瀉心湯【仲景】治心气不足﹐吐血衄血。

大黃二兩黃連黃芩各一兩

右三味﹐以水三升煮取一升﹐頓服之。

三黃丸【《中藏經》】治吐血。

黃連三兩大黃一兩﹐濕紙裹煨黃芩二兩

右﹐煉蜜丸桐子大。用熟水下十五丸﹐食後服﹐臨臥。

生地黃湯【《千金方》】治憂恚嘔血﹐煩滿少气﹐胸中痛。

生地黃一斤大棗五十枚阿膠甘艸各三兩

右四味﹝口父﹞咀﹐以水一斗﹐煮取四升﹐分四服﹐日三夜一。

桃核承气湯【仲景﹐下同】太陽病不解﹐熱結膀胱﹐其人如狂﹐血自下﹐下者愈﹔其外不解者﹐尙未可攻﹐當先解其外﹔外解已﹐但少腹結者﹐乃可攻之﹐宜用此藥。

大黃四兩枝桂去皮甘艸炙芒硝各二兩桃仁去皮尖雙仁者﹐五十个槌碎

右銼如麻豆大﹐每服五錢匕﹐以水二大盞﹐煎至八分﹐去滓下硝﹐煎化溫服﹐以微利爲度﹐未利再服。

抵當丸傷寒有熱﹐小腹滿﹐應小便不利﹐今反利者﹐爲有血也﹐當下之﹐不可余藥﹐宜抵當丸。

水蛭五个﹐熬去子杵碎﹐水蛭再生化爲害尢甚﹐須銼斷﹐用石灰炒過再熬桃仁四个﹐去皮尖研大黃三分﹐去皮淨蝱虫五个﹐去翅足熬

右搗篩﹐只爲一丸﹐以水一大白盞﹐煎至七分﹐頓服。晬時當下血﹐不下更作之。

加味理中湯【《良方》﹐下同】治飲酒傷胃﹐遂成嘔吐﹐物與气上衝﹐與血吐出﹐或心腹疼痛﹐自汗﹐名曰傷胃嘔血。

人參漧薑炮白朮土炒﹐各一兩漧葛甘艸炙﹐各五錢

右爲細末﹐每服三錢﹐水一大盞﹐煎至七分﹐去滓溫服﹐不拘時候。

消痞丸治積濕熱毒甚者﹐身體面目黃﹐心脇腹滿﹐嘔吐不能飲食﹐痿弱難以運動﹐咽嗌不利﹐肢體焦尫﹐眩悸膈熱﹐坐臥不寧﹐心火有餘而妄行﹐上爲咳血﹑衄血﹑下爲大小便血﹐腸風痔瘻﹐三焦壅滯閉癉﹐熱中消渴﹐傳化失常﹐小兒疳積熱。

牽牛二兩黃連漧葛靑黛研﹐各一兩黃芩大黃黃蘗梔子薄荷藿香厚朴茴香炒﹐各五錢木香辣桂各一分

右爲細末﹐滴水丸如小豆大。每服十丸﹐新水下﹐溫水亦得。小兒丸如麻子大。病本濕熱內甚﹐本自利者﹐去大黃﹑牽牛。忌發熱諸物。

當歸地黃湯治嗽血衄血﹐大小便血﹐或婦人經候不調﹐月水過多喘嗽者。

當歸白芍藥川芎白朮土炒染槐子黃藥子各五錢生地黃甘艸茯苓黃芩白龍骨各一兩

右爲末﹐每服三錢﹐水一盞﹐煎至七分﹐去滓溫服﹐食前。

甲乙餅治咳出血片﹐兼痰內有血﹐不問年深日久﹐一服取效。

靑黛一分牡蠣二錢杏仁七粒﹐去皮尖研

右爲細末﹐黃臘鎔化溲和丸如彈子大﹐壓扁如餅。每用軟柿餅一个﹐去核﹐入藥在內﹐濕紙裹煨﹐約藥鎔方取出﹐去火毒﹐細嚼糯米飲下。

四物湯通治一切血病。凡補血﹑溫血﹑生血﹑涼血﹑止血﹑行血﹑破血﹑消積血﹐皆自此方而變化之也。

白芍熟地各二錢五分當歸川芎各二錢

右﹝口父﹞咀﹐水煎服。

紅花湯治男女諸般血病。

水蘆花茅香紅花槐花白雞冠花各等分

右﹝口父﹞咀﹐水煎服。忌腥滑發气之物。

又方治上焦一切血證。

發灰三錢阿膠二錢﹐白湯化童便生藕汁刺薊汁生地汁各一杯

右﹐入好墨汁數匙﹐同頓溫服。

﹝艸舌﹞蔞犀角湯治吐血﹐酒客溫疫中熱﹐漧嘔心煩。

犀角鎊﹝艸舌﹞蔞蒲黃甘艸各一兩葛根桑寄生各三兩

右爲粗末﹐每服一兩﹐水二盞﹐煎一盞﹐不拘時溫服。

綠雲散治吐。

柏葉百合人參阿膠炒成珠﹐各二兩

右爲細末﹐每服二錢﹐不拘時糯米飲下。

枇杷葉散治暑毒攻心﹐嘔吐鮮血。

香薷二錢厚朴甘艸麥門冬幹木瓜茅根各一錢枇杷葉陳皮丁香各五分

右爲末﹐每服二錢﹐薑水煎服。

二茸丸治吐血﹐酒色過度。

紫菀茸鹿茸枇杷葉﹝艸款﹞冬花杏仁木通桑白皮各一兩大黃五錢

右爲末﹐煉蜜丸彈子大。臨臥白湯嚼下。

九仙驅紅散【《集驗方》】治嘔吐諸血及便血﹐婦人崩中﹐神效。

積雪艸五錢當歸酒洗條芩酒炒蒲黃炒黃連炒梔子酒炒生地酒炒槐花炒﹐各一錢

上部加藕節一錢五分﹐下部加地楡一錢五分﹐水二鍾﹐煎一鍾服神效。此方得之甚祕。

人參養肺丸【《良方》﹐下同】治肺胃俱傷﹐气奔於上﹐客熱燻肺﹐咳嗽喘急﹐胸中煩悸﹐涕唾稠粘﹐勞傷肺胃﹐吐血嘔血﹐並皆治之。

人參去蘆黃芪蜜炙﹐各一兩八錢﹝艸舌﹞蔞根白茯苓去皮﹐各六錢杏仁炒去皮﹐二兩四錢皂角子炒去皮﹐三十个半夏曲炒﹐四兩

右爲細末﹐煉蜜和丸如彈子大﹐每服一丸﹐食後細嚼﹐用紫蘇湯送下﹔如喘﹐用桑白皮湯送下。

羊肺湯治咳﹐晝夜無間﹐息气欲絕﹐肺傷唾血。

牡蠣煆研粉桂心生薑各六兩鍾乳粉白石英半夏洗﹐各五兩五味子百部根川貝母橘皮桃仁去皮尖射幹各三兩厚朴﹝艸款﹞冬花甘艸炙﹐各二兩羊肺一具﹐切碎

右先以羊肺用水二斗三升﹐煮至一斗﹐去肺內諸藥﹐再煮取三升﹐分作四服﹐日三夜一。忌海藻﹑菘菜﹑羊肉﹑餳﹑生蔥。

阿膠散治肺破嗽血唾血。

阿膠酥炙白芨各二分天門冬去心人參北五味子生地黃茯苓各一分

右﹐除白芨別爲細末﹐余藥銼散﹐每服三錢﹐水一大盞﹐入蜜二匙﹐秫米百粒﹐生薑五片﹐同煎﹐臨熟﹐入白芨末少許﹐食後溫服。

杏仁膏治欬嗽喘急﹐喉中似有物﹐唾血不止。

杏仁湯浸去皮尖﹐炒微黃研阿膠搗炒黃爲末酥三兩白蜜五兩蘇子微炒研如膏﹐各二兩生薑汁一合

右六味﹐相和於銀鍋內﹐以慢火熬成膏﹐每服一匙﹐不拘時﹐以溫粥調飲下﹐日四五服。

黃芪散治咳嗽﹐唾血。

黃芪糯米炒阿膠炒珠﹐各五錢

右爲細末﹐每服二錢﹐不拘時用米湯調下。

是齋白朮散治積熱﹐吐血咳血。若因飲酒過度﹐負重傷胃而吐血者﹐最宜服之。忌濕面煎煿之物。

白朮土炒白茯苓黃芪蜜浸炒人參各一錢五分柴胡麥門冬山藥前胡各一錢甘艸炙﹐三分

右作一服﹐水二鍾﹐生薑三片﹐棗一枚﹐煎至一鍾﹐食遠服。

黃芪芍藥湯治吐血衄血﹐多噦面黃﹐眼濇多眵﹐手麻木。

黃芪三錢芍藥一錢五分升麻羌活葛根各一錢甘艸炙﹐二錢

右作一服﹐水二鍾﹐煎至一鍾﹐食遠服。

云雪散治吐血。

云雪蒲黃各一兩

右俱爲末令勻﹐每服二錢﹐冷水調下。

磨雲散治吐血。

柏葉百合人參阿膠炒令燥﹐各二兩

右爲細末﹐每服二錢﹐不拘時糯米飲調下。

人參湯【《靈苑方》】治吐血咯血﹐喘咳上气﹐脈無力。

人參一兩

右爲細末﹐五更時用雞子淸調如稀糊﹐匙抄服。去枕仰臥﹐須服人參末盡﹐甚效﹔或服半兩亦可。服訖﹐卻臥。一方用烏雞子淸﹐以手磨成水﹐傾磨千百次﹐自然成水﹐然後以人參末二錢調勻﹐約五更服﹐服藥時不得語﹐仰咽自下﹐自然覺心肺俱涼﹐滿口津液。

杏仁散治心肺客熱吐血﹐唇口漧燥。

杏仁去皮尖雙仁炒赤茯苓黃連梔子仁黃芩大黃炒﹐各一兩桂心半兩花粉三錢

右﹝口父﹞咀﹐每服三錢﹐水一中盞﹐煎六分﹐去滓﹐不拘時溫服。

益陰散治陽浮陰翳﹐咯皿衄血。

黃芩黃連黃蘗俱用蜜水浸過﹐慢火炙幹芍藥各一兩人參白朮漧薑炮﹐各三錢炙甘艸二錢谷雨茶香油炒﹐一兩二錢

右爲細末﹐紅米飯丸﹐飲湯下三四錢。

二門冬飲【《集成》】治肺傷咯嗽血。

天門冬麥門冬並去心知母黃蘗桔梗百部各八分紫菀遠志桂各五分地黃澤瀉貝母各六分牡蠣一錢

右水一鍾半﹐煎七分﹐不拘時服。

當歸芍藥湯治咳血。

當歸芍藥白朮各一錢牡丹皮桃仁梔子炒黑﹐各八分甘艸三分靑皮五分

右﹐水盞半﹐煎七分﹐食遠服。

竹茹散治嘔血久不瘥﹐心神煩悶﹐臟腑勞傷。

竹茹雞子大白芍藥生地黃當歸各半兩羚羊角鎊麥門冬鹿角膠各一兩五錢茜根二兩甘艸炙﹐一兩

右﹝口父﹞咀﹐每服三錢﹐以水一鍾﹐生薑三片﹐煎至六分﹐去滓﹐不拘時溫服。

麥門冬汁治嘔血吐血﹐及鼻衄血。

麥門冬生取汁生地黃生取汁生藕取汁冷熟水各一盞白藥一兩爲末

右和令勻﹐每服二盞﹐略煎沸﹐不拘時溫服。

白朮丸治傷胃吐血。

白朮十兩漧薑黃芪伏龍肝人參各三兩

右爲細末﹐煉蜜和丸如梧桐子大。每服三十丸﹐不拘時用米飲送下。

生血地黃百花丸治諸虛不足﹐下血咯血衄血﹐腸澼內痔﹐虛勞寒熱﹐肌肉枯瘦。

生地十斤﹐搗汁生薑半斤﹐搗汁藕四斤﹐搗汁白沙蜜四兩無灰酒一升

已上五味﹐用銀器或砂鍋內熬至二碗許﹐漸成膏﹐一半磁器收之﹔一半入幹山藥末三兩﹐再熬一二十沸﹐次入後藥﹕

當歸焙熟地黃焙肉蓯蓉酒浸焙破故紙阿膠麩炒覆盆子黃芪蜜炙石斛去根焙遠志麥門冬白茯苓枸杞子各二兩

右爲細末﹐以山藥膏子和丸如桐子大。每服五十丸﹐用溫酒調地黃膏子送下﹐空心食前﹐日進三服。

側柏散治內損吐血下血﹐或飲酒太過﹐勞傷於內﹐其血妄行﹐出如湧泉﹐口鼻皆流﹐須臾不救卽死。

側柏葉一兩五錢﹐蒸焙荊芥穗灰人參各一兩

右爲細末﹐入飛羅面一錢﹐新汲水調如稀糊﹐不拘時啜服。

生地黃飲子治諸吐血下血﹐溺血衄血。

生地黃熟地黃枸杞子地骨皮天門冬黃芪芍藥黃芩甘艸各等分

右銼碎﹐每服一兩﹐水二盞﹐煎七分﹐食後溫服。如脈微身涼﹐惡風﹐加桂五分。吐血者﹐多有此證。

大薊飲治吐血嘔血。

大薊汁生地黃汁生薑汁麥門冬汁刺薊汁各三合

右用白蜜半匙相和勻﹐冷服。

加減四物湯治一切失血。

生地當歸白芍山梔牡丹皮貝母知母黃蘗陳皮白朮甘艸元參麥門冬各等分

水煎服。如身熱﹐加地骨皮﹑子芩﹔嘔吐血﹐加知母﹑石膏﹑以瀉胃火﹔衄咳血﹐加茅根﹑黃芩以瀉肺火﹔唾咯血﹐加梔﹑蘗及肉桂少許﹐以瀉腎火﹔吐衄不止﹐加炒黑漧薑﹑柏葉﹑茜根﹑大小薊﹔便血不止﹐加槐花﹑地楡﹑百艸霜﹔溺血不止﹐倍山梔﹐加車前子﹑小薊﹑黃連俱炒焦﹔諸失血久﹐加升麻﹑阿膠﹑人參﹐入童便﹑薑汁﹑韭汁。

解郁湯治火郁失血。

柴胡黃芪黃連黃芩地骨皮生地熟地白芍各等分

右﹐水煎服。

古天地膠治咳血﹐又可辟穀。

天門冬一斤熟地黃八兩

右爲末﹐煉蜜爲丸﹐酒下。或用生地黃﹑麥門冬等分﹐水煎服﹐治吐衄﹐諸藥不止。

元霜膏治吐血虛嗽神效。

薑汁一兩烏梅汁梨汁柿霜白糖蜜

蘿卜汁各四兩茯苓末八兩﹐乳汁浸三五次﹝艸款﹞冬花末紫菀末各二兩

右共入砂鍋內﹐慢火熬成膏﹐丸如彈子大。臨臥含化一丸。

又方治痰火勞嗽﹐失血气喘等證。

﹝艸款﹞冬花枸杞子五味子山藥各一兩五錢蘿卜子一合半蘇木歸尾各七錢

右爲末﹐梨汁﹑藕汁﹑竹瀝﹑薑汁﹑人乳各半碗﹐共入罐內﹐槐枝攪勻﹐皮紙封固﹐文武火煨三炷安息香久﹐取埋土中一夜﹐去火毒﹐每噙化一二茶匙。

又方治痰中見血。

牡丹皮白朮各一錢五分當歸白芍藥桃仁貝母各一錢山梔子黃芩各八分桔梗七分靑皮五分甘艸三分

右﹐水煎服。

扶脾生脈散治見血後﹐脾胃虛弱气喘﹐精神短少﹐衄血吐血不止。

人參當歸白芍各一錢麥門冬五味子甘艸各五分紫菀黃芪各二錢

右﹐食後﹐水煎溫服。

聖愈湯治一切失血﹔或血虛﹐煩渴躁熱﹐睡臥不寧﹔或瘡證膿水出多﹐五心煩熱﹐作渴等證。

熟地黃生者自制生地黃當歸酒拌﹐各二錢人參黃芪炒川芎各一錢

右﹐水煎服。按失血過多﹐久瘡潰膿水不止﹐𨿽曰陰虛﹐實未有不兼陽虛者﹐合用人參﹑黃芪﹐允爲良法。凡陰虛證﹐大率宜仿此矣。

小建中湯【仲景﹐下同】治虛勞悸衄。

桂枝去皮甘艸炙生薑各三兩芍藥六兩大棗十二枚膠飴一升

右六味﹐以水七升﹐煮取三升﹐去滓內膠飴﹐更上微火消解﹐溫服一升﹐日三服。

麻黃湯治太陽傷寒﹐脈浮緊﹐不發汗﹐因致衄。

麻黃去節﹐三兩桂枝去皮﹐二兩甘艸炙﹐一兩杏仁湯泡去皮尖﹐七十个

右四味﹐以水九升﹐先煮麻黃﹐減二升﹐去上沫﹐內諸藥﹐煮取二升半﹐去滓﹐溫服八合﹐覆取微似汗﹐不須啜粥﹐餘如桂枝法將息。

失血方【《千金方》﹐下同】治大便出血﹐及口鼻皆血﹐出血﹐上心胸气急﹐此是勞熱所致。

生地黃八兩蒲黃一斤地骨皮五兩黃芩芍藥生竹茹各三兩

右六味﹝口父﹞咀﹐以水八升﹐煮取二升七合﹐分溫三服。

又方凡吐血衄血溺血﹐皆髒气虛﹐膈气傷﹐或起驚悸。

生竹皮一升芍藥黃芩各二兩芎藭當歸桂心甘艸各一兩

右七味﹝口父﹞咀﹐以水一斗煮竹皮﹐減三升﹐下藥煎取二升﹐分三服。

又方治衄血。

芎藭一兩細辛六銖伏龍肝二枚﹐如雞子大生地黃六兩桂心白芷漧薑芍藥甘艸吳茱萸各三兩

右十味﹝口父﹞咀﹐以水三升﹐酒七升﹐煮取三升﹐分三服。

生地黃湯治鼻衄。

生地黃八兩黃芩一兩阿膠甘艸各二兩柏葉一把

右五味﹝口父﹞咀﹐以水七升﹐煮取三升﹐去滓內膠﹐煎取二升半﹐分三服。

茜根散【《濟生方》﹐下同】治鼻衄﹐終日不止﹐心神煩悶。

茜根黃芩蛤粉炒阿膠蛤粉炒側柏葉生地黃各一兩甘艸炙﹐半兩

右﹝口父﹞咀﹐每服四錢﹐水一盞半﹐姜三片﹐煎至八分﹐去滓溫服﹐不拘時候。

羚羊淸肺湯治鼻中無故出血不止﹐及尋常吐血咳血﹐並效。

羚羊角鎊黃連銀柴胡元參石膏川芎當歸身白芍生地蒲黃地骨皮山梔各一錢蘆薈甘艸各五分藕節三个白茅根四兩﹐水搗汁一碗和攪去滓

右用茅根汁一大碗﹐煎七分﹐入童便一杯﹐食後服。

門冬淸肺飲【河間﹐下同】治脾肩虛弱﹐气促气弱﹐精神短少﹐衄血吐血。

紫菀茸一錢半黃芪白芍藥甘艸各一錢人參麥冬各五分當歸身三分五味子三个

右﹝口父﹞咀﹐分作二服﹐每服水二盞﹐煎至一盞﹐去柤溫服﹐食後。

寸金散治鼻衄不止。

甘艸生土馬鬃墻上生者﹐各一分黃藥子五錢

右爲末﹐每服二錢﹐新汲水調下﹐未止﹐再服立止。

淸胃散治胃經有熱﹐牙齒或牙齦作腫﹐出血不止﹐並效。

黃芩黃連生地丹皮升麻石膏各一錢

右﹝口父﹞咀﹐水二鍾﹐煎八分﹐食後服。

麻黃桂枝湯治傷寒不解其表﹐因致衄者。

人參麥冬各三分桂枝當歸身各五分麻黃去根節甘艸黃芪白芍藥各一錢五味子五个

右以水三盞﹐先煮麻黃一味﹐令沸去沫﹐至二盞﹐入余藥﹐煎至一盞﹐去柤熱服﹐臨臥。只一服而愈﹐更不再作。

黃芩芍藥湯治鼻衄不止。

黃芩芍藥甘艸各等分

右﹐水煎服﹔或犀角地黃湯。如無犀角﹐以升麻代之。

又方止衄血。

黃芪六錢赤茯苓白芍藥當歸生地阿膠各三錢

右爲末﹐每服二錢﹐食後﹐黃芪湯調服。

芎附飲

川芎二兩香附四兩

右爲末﹐每服二錢﹐茶湯調下。

麥門冬飲子治衄血不止。

麥門冬去心生地黃

右切﹐水煎服。

茜梅丸治衄血無時。

茜艸根艾葉各一兩烏梅肉焙漧﹐半兩

右爲細末﹐煉蜜丸如桐子大﹐烏梅湯下三十丸。

禦院麝香散治鼻衄不止。

白礬枯過另研白龍骨粘舌者﹐另研﹐各半兩麝香另研﹐半字

右三味﹐杵和勻﹐每用一字﹐先將冷水洗淨鼻內血﹐然後吹藥於鼻中﹐或以濕紙蘸藥塞鼻﹐尢妙。

古參柏糊治男婦九竅血如泉湧。

沙參側柏葉各一錢五分

右爲末﹐入飛羅面三錢﹐水調如糊﹐啜服。

文蛤散治熱壅﹐舌上出血如綫。

五倍子白膠香牡蠣粉

右等分爲細末﹐每用少許﹐糝患處。

綠袍散治齒縫出血。

黃蘗薄荷芒硝靑黛各等分

右爲末﹐入冰片少許﹐掩上牙牀卽止。

劉尙書方止鼻衄。

百艸霜發灰二物等分淸煙墨一錠童便韭汁無灰老酒各一盞

右﹐下三味合一處﹐用墨濃磨﹐調上二物服。

陳槐湯治吐血衄血不止。

當歸頭尾川芎赤芍藥黃芩槐花陳皮側柏葉蜜炒烏藥各二錢藕節三分山梔子七个細茶三錢

右﹐用水二鍾﹐煎一鍾﹐不拘時熱服。

通關止血丸治鼻衄。

枯白礬一錢沈香三分麝香一分﹐另研半夏四个糯米十四粒

右爲末﹐麵糊爲丸如豌豆大。每用二丸﹐塞左右兩耳﹐卽服陳槐湯。鼻衄不止﹐用水紙搭在鼻衝上﹐隨用此祕方。

又祕方

梔子炒黑百艸霜龍骨火煆牡蠣火煆京墨血餘燒存性

右爲末﹐用茅花水蘸濕﹐蘸藥入鼻孔﹔如無茅花﹐將紙撚水濕蘸藥入鼻中﹐眞良法也。

千鍼散治鼻衄不止。

刺薊木賊各一分白面一錢

右爲細末﹐每服一錢﹐研靑蒿心七枚﹐新汲水調下﹐並二服。

刺薊湯治熱气上行﹐衄血汗血。

刺薊蘇葉各二兩黃連生地犀角各一兩

右﹝口父﹞咀﹐每服五錢﹐水一盞半﹐煎至八分﹐去滓﹐不拘時溫服。

川芎三黃散治積熱衄血。

川芎大黃黃連黃芩各等分

右爲細末﹐每服三錢﹐食後井水調下。

止衄散治气郁發衄。

黃芪赤茯苓白芍藥當歸酒浸生地黃阿膠炒﹐各等分

右﹝口父﹞咀﹐每服七錢﹐水二盞﹐煎八分﹐臨臥服。

桃花散治一切內外病﹐血出不止。

石灰半升大黃一兩五錢﹐切片

右二味﹐同炒至石灰變紅色爲度﹐去大黃﹐篩細摻患上﹐紙蓋絹紮。止血後﹐用蔥湯洗淨。兼戒口味房事爲要。

刺薊散治鼻衄出血﹐經日不止。

刺薊苦參梔子仁生地黃側柏葉黃連大黃炒﹐各一兩

右﹝口父﹞咀﹐每服五錢﹐水一大盞﹐入靑竹茹半雞子大﹐煎至五分﹐去滓﹐不拘時服。

南天竺飲治血妄行﹐九竅皆出﹐服藥不止者。

南天竺艸拇指大一把﹐銼碎生薑一塊﹐拇指大山梔仁三十枚燈艸小拇指一把大棗五枚甘艸炙﹐半兩

右銼﹐入磁器中﹐水一大碗﹐煎至半碗﹐去滓﹐不拘時溫服。

人中白散治牙齦出血﹐及腐爛黑臭者。

人中白溺壺者佳﹐煆紅﹐一兩孩兒茶一兩黃蘗薄荷靑黛各六錢冰片五分

右研極細﹐先用溫湯漱淨﹐吹藥牙患上﹐日用六七次。吹藥﹐涎從外流爲吉﹐內收涎毒入裏爲凶。

蘆薈丸治證同上。

蘆薈銀柴胡胡黃連川黃連牛蒡子元參桔梗山梔仁生石膏薄荷葉羚羊角各五分甘艸升麻各三分

右爲細末﹐糊丸如桐子大。每食後白湯下。

發灰散【《良方》﹐下同】治血淋﹐若單單小便出血如尿。

亂髮燒灰麝香少許

右爲細末﹐每服一錢﹐用米酢溫湯調下。

治尿血方

淡竹葉麥門冬白茅花車前子陳柳枝天門冬地楡香附子郁金燈心各半錢

右以水二碗﹐煎八分﹐去滓﹐調四苓散﹐空心服。

四苓散

茯苓去皮豬苓去皮白朮澤瀉各等分

右爲細末﹐每服二錢﹐空心﹐用前煎藥調服。

蒲黃丸治虛損﹐膀胱有熱﹐尿血不止。

蒲黃葵子赤茯苓黃芪各一兩車前子當歸微炒荊實各七錢半麥冬生地各二兩

右爲細末﹐煉蜜和搗二三百杵﹐丸如梧桐子大。每服三十丸﹐食前用米飲送下。

牡蠣散治勞損傷中尿血。

牡蠣煆爲粉車前子白龍骨煆令赤黃芩熟地黃桂心各一兩

右爲細末﹐每服二錢﹐食前米飲調下。

如神散治心臟有熱﹐熱乘於血﹐血滲小腸﹐故尿血也。

阿膠蛤粉炒﹐一兩山梔仁車前子黃芩甘艸各二錢

右爲細末﹐每服半錢或一錢﹐井華水調服﹐日三。

鹿茸散治尿血﹐日夜不止。

鹿茸酒洗去毛酥炙生地焙當歸焙﹐各二兩蒲黃一合冬葵子炒﹐四兩半

右爲極細末﹐每服三錢﹐空心用溫酒調服﹐日二。一方治下元虛憊﹐尿血﹐煉蜜爲丸如梧桐子大。每服二十丸﹐食前炒鹽湯下。

又方治小便頻數﹐卒然下血不止﹐並不疼。病此緣心中積惡﹐機謀艱險﹐長懷嫉妒﹐多積忿气﹐傷損肝心正气﹔又因色傷﹐小腸气虛﹐血乘虛妄行﹐故有此疾﹐宜服此方。

桑寄生一兩熟地黃茯苓各半兩人參川芎獨活蒲黃各二錢甘松沈香各八分四釐

右爲細末﹐每服三錢﹐水一盞﹐煎一二沸﹐便瀉出﹐去滓﹐非時喫。服此藥後﹐其血已安﹐較覺丹田元气之虛﹐腰膝沈重﹐多困少力者﹐宜用桑寄生爲細末﹐每服一二錢﹐非時點服補之。

下血方歌

側柏加礬煮﹐棕櫚下火燒﹐大黃煨半熟﹐枳殼炒須焦。黑墨槐花末﹐黃連酒共調﹐腸風並下血﹐痔漏一齊消。右依法修治﹐淡酒調成膏﹐置舌上﹐仍以酒送下。及治標妙方﹐屢驗者。古今圖書集成醫部全錄卷二百七十五

血門

方

淸腸湯【《正傳》﹐下同】治尿血。

當歸生地黃梔子炒黃連赤芍藥黃蘗瞿麥赤茯苓木通萹蓄知母麥冬各七分甘艸五分

右銼﹐作一貼﹐燈心一團﹐烏梅一个﹐水煎服。

許令公方治尿血。

生地黃汁一升生薑汁一合

右以二物相合﹐頓服瘥。

鹿角膠丸治房勞﹐小便尿血。

鹿角膠五錢沒藥發灰各三錢

右爲末﹐用茅根汁打糊爲丸梧桐子大。每服五十丸﹐鹽湯下。

四物元明飲治血尿不止﹐須臾一二碗。

生地當歸川芎白芍車前子木通

煎調元明粉一二錢﹐饑服﹐一劑卽止﹐後以八珍湯調理。

八珍湯治血尿不止。

人參白朮茯苓甘艸生地當歸川芎白芍

煎熟加元明粉﹐並淹蘿卜汁二杯﹐入湯內和勻﹐食前服卽止。

七正散治濕熱溺血。

車前子赤茯苓山梔仁木通龍膽艸萹蓄生甘艸梢

右加燈心﹑竹葉﹐水煎服。

黃土湯【仲景】治下血﹐先便後血。

甘艸熟地黃白朮炒附子炮阿膠炒黃芩各三兩竈中黃土半升

水八升﹐煮取三升﹐分溫二服。

升麻補胃湯【東垣】治下血不止。

升麻羌活黃芪炙﹐各一錢白芍藥一錢半獨活生地熟地牡丹皮甘艸炙柴胡防風各五分當歸葛根各三分肉桂少許

右分作二服﹐每服水二盞﹐煎至一盞﹐去滓﹐食前稍熱服。

槐花湯【《統旨》】治下血。

槐花炒側柏葉杵荊芥穗枳殼麩炒黃色﹐各二錢五分

水二鍾﹐煎八分﹐空心溫服。爲末﹐名槐花散﹐空心﹐米飲調下二錢。

槐角散【《濟生方》﹐下同】治脾胃不調﹐脹滿下血。

槐角子二兩枳殼當歸蒼朮陳皮厚朴制﹐各一兩烏梅甘艸各半兩

右﹝口父﹞咀﹐每服五錢﹐水一盞﹐煎七分﹐去滓﹐食前服。

黃連散治腸風下血﹐疼痛不止。

黃連貫眾雞冠花烏梅肉大黃各一兩甘艸炙三分

右爲細末﹐每服二錢﹐不拘時﹐米湯調服。

香附散【《本事方》】治腸風。

香附子炒﹐一兩枳殼麩炒﹐七錢半當歸川芎各五錢槐花炒甘艸各二錢半

右爲粗末﹐每三錢﹐姜三片﹐棗二枚﹐水煎服。

止血散【《禦院方》】治腸風。在糞前爲近﹐肝腎血也﹔在糞後爲遠﹐心肺血也。

胡桃仁破故紙炒槐花炒﹐各三兩五錢皂角刺燒灰﹐二兩

右爲末﹐米飲或溫酒調下二錢﹐空心。

柏葉湯【《回春》﹐下同】治腸風。

側柏葉當歸生漧地黃黃連荊芥穗枳殼槐花炒地楡各一錢甘艸炙﹐五分

右銼﹐作一貼﹐姜三片﹐烏梅一个﹐同煎服。

淸榮槐花飲治腸風髒毒。

當歸白芍藥生地黃槐花炒﹐各一錢槐角黃連酒炒蒼朮荊芥各八分枳殼條芩酒炒﹐各七分川芎防風六分升麻生甘艸各四分

右銼﹐作一貼﹐水煎服。

玉屑丸【《本事方》】治腸風髒毒久不止。

椿根白皮曬漧﹐四兩槐根白皮苦楝根寒食麵各三兩威靈仙一兩天南星生半夏生﹐各五錢

右爲末﹐滴水和丸梧子大。每三十丸﹐以水一盞﹐煎丸子令浮﹐以匙抄吞送下﹐不嚼甚妙。

剪紅丸【《入門》】治腸風髒毒﹐下血久不止﹐面色痿黃﹐日漸羸瘁。

當歸酒浸﹐一兩側柏葉炒鹿茸去毛酢煮附子炮續斷酒浸黃芪蜜炒阿膠炒珠白礬枯﹐各五錢

右爲末﹐酢糊和丸梧子大。空心﹐米飲下七八十丸。下血久不愈者﹐後用溫劑﹐此方正合甚宜。

越桃散【《得效方》﹐下同】治下血及血利。

越桃卽梔子槐花靑州棗漧薑

右等分﹐燒存性爲末﹐陳米飲調下二錢。

皂角散治五種腸風瀉血﹐下痢痔漏。

黃牛角角思一个﹐銼蛇蛻一條穿山甲搗豬牙皂角五枚﹐銼

右四味﹐同入磁瓶內﹐黃泥封固﹐候幹﹔先以小火燒今令煙出﹐方用大火煆﹐令通紅爲度﹐取出攤冷﹐杵羅爲末。患者先用胡桃肉一个﹐分作四分。取一分﹐臨臥時研細如糊﹐溫酒調下﹐便睡﹐先引虫出﹔至五更時﹐溫酒調下藥末二錢﹔至辰時﹐更進一服﹐取下惡物﹐永除根本。子和加蝟皮一兩﹐名神應散。

結陰丹【《寶鑑》﹐下同】治腸風下血﹐髒毒下血﹐諸大便血疾。

枳殼麩炒威靈仙黃芪橘紅椿根白皮何首烏荊芥穗各半兩

右爲末﹐酒糊丸如桐子大。每服五七十丸﹐陳米飲入酢少許煎過﹐放溫送下。

平胃地楡湯治前證。

蒼朮升麻黑附子炮﹐各一錢白朮陳皮白茯苓厚朴漧薑葛根各半錢甘艸炙當歸神曲炒芍藥益智仁人參各三分地楡七分

水二盞﹐生薑三片﹐棗二枚﹐煎至一盞﹐去滓﹐食前溫服。

胃風湯【《易簡方》】治前證。

人參茯苓川芎官桂當歸芍藥白朮各等分

每服二錢﹐水一大盞﹐粟米百餘粒﹐同煎七分﹐去滓﹐稍熱空心服。小兒量力增減。若加熟地﹑黃芪﹑甘艸等分爲十味﹐名十補湯。

連蒲散治前證。

黃連蒲黃炒﹐各一錢二分黃芩當歸生地枳殼麩炒槐角芍藥川芎各一錢甘艸五分

水二鍾﹐煎八分﹐食前服。

涼血地黃湯【東垣﹐下同】治腸澼射血。

知母黃蘗各一錢半熟地黃當歸身槐花炒靑皮各七分

右銼﹐作一貼﹐水煎服。

當歸和血散一名槐花散。治腸風射血及濕毒下血。

當歸升麻各一錢半槐花炒靑皮荊芥白朮熟地黃各七分川芎五分

右爲末﹐每服二錢﹐空心﹐米飲調下。

黃連阿膠湯治熱毒入胃﹐下利膿血。

黃連四兩阿膠三兩黃芩一兩芍藥二兩雞子黃二个

水五升﹐先煮三物﹐取二升﹐去滓﹐入膠烊盡﹐小冷﹐內雞黃令相得﹐溫服七合﹐日三服。一方無芍藥﹑雞子黃﹐有梔子仁半兩。

滑石散治腸風下血。

滑石當歸生地黃黃芩蒼朮甘艸等分

右﹐水煎服。

黃連貫眾散【《事親》】治腸風下血﹐腸中疼痛。

黃連貫眾大黃雞冠花烏梅肉枳殼荊芥各一兩甘艸炙﹐七錢

右爲末﹐每服二錢﹐食前溫米飲調下。

髒連丸治遠年近日腸風﹐髒毒下血。

大鷹爪黃連半斤槐花米二兩枳殼一兩防風粉甘艸槐角子香附豬牙皂角木香各五錢

右用陳熟倉米三合﹐同香附一處爲末。已上藥共爲細末。用豬大髒約二尺長﹐水洗淨﹐裝入香附﹑倉米﹐縛定口﹐量用水二大碗﹐沙鍋炭火煮﹐幹卽添水﹐慢慢煮爛豬髒﹐如泥﹐取起和藥搗如糊﹐再入黃連等末﹐同搗爲丸梧桐子大。每服空心米飲下八十丸。忌面﹑蒜﹑生冷﹑煎炙之物。一料病痊。

椿皮散【東垣】治血痢及腸風下血﹐神效。

椿根白皮枯白礬各二兩槐角子四兩炙甘艸一兩

右爲細末﹐每服三錢﹐米飲調下。

伏龍肝散治便血﹐內外有感﹐凝停在胃﹐墜气不通。

甘艸伏龍肝白朮黃芩阿膠生地黃

右各等分﹐水一盞半﹐煎七分﹐食遠服。

聚金丸【《入門》﹐下同】治酒毒下血﹐大腸畜熱。

黃芩防風各二兩黃連四兩﹐半生半酒炒

右爲末﹐酢糊丸梧桐子大。每服七十丸﹐空心米飲下。

楡砂湯治結陰便血不止﹐漸漸極多者﹐宜服。

地楡四錢砂仁七枚生甘艸一錢五分炙甘艸一錢

右﹐水煎頓服。

蒼地丸治熱毒下血。

蒼朮陳皮各三兩黃蘗黃連各一兩五錢連翹黃芩各一兩

右爲末﹐生地六兩﹐搗膏爲丸梧桐子大。每服五七十丸﹐白湯下。

白蘗丸治濕熱下血。

白朮五錢黃蘗生地白芍黃芩地楡香附各二錢

右爲末﹐蒸餅爲丸服。

髒頭丸治腸風下血﹐脫肛。

槐子一兩牙皂七分黃連四兩糯米一升

右爲末﹐用雄豬大腸一條﹐去油洗淨﹐將前藥入內﹐兩頭紮住﹐砂鍋內煮爛﹐搗丸梧子大。每服六七十丸﹐米飲下。

龜柏丸治便血久而致虛﹐腰腳軟痛﹐及麻風瘡癢見面。

龜板二兩側柏葉白芍藥各一兩五錢椿根皮七錢五分升麻香附各五錢

右爲末﹐粥爲丸﹐四物湯加白朮﹑黃連﹑陳皮﹑甘艸﹑生薑煎湯送下。

古樗參丸治大腸風虛﹐飲酒過度﹐挾熱毒﹐下利膿血﹐大腸連肛門痛不可忍﹐多日不瘥。

樗根白皮人參各二兩

右爲末﹐每服二錢﹐空心溫酒米飲任下。忌一切毒物。

礬附丹治陽虛﹐腸風下血﹐當日立止﹐一月除根。久服助下元﹐除冷气﹐益臟腑。

靑礬四兩﹐用瓦罐盛火煆食頃﹐冷﹐入鹽一合﹑硫黃一兩﹐再煆食頃﹐侯冷取出﹐入附子一兩

右爲末﹐粟米粥丸梧子大。每服三十丸﹐空心﹐生地汁下。

女貞剪紅丸止血斷根﹐兼治婦人閉經逆經血疾。

冬靑子肉二斤紅花三兩

右爲末﹐煉蜜爲丸﹐食後服。熱重﹐加天花粉﹑山梔各二兩﹐或用二味煎湯下。

瑞竹堂蒲黃散

故紙炒蒲黃炒千年石灰炒

右等分﹐爲細末﹐每服三錢﹐空心熱酒調下。

大補元煎【《景嶽全書》﹐下同】治男婦气血大壞﹐精神失守﹐危劇等證。

人參少則用一二錢﹐多則一二兩山藥炒杜仲各二錢熟地少則用二三錢﹐多則二三兩當歸泄瀉者不用枸杞各二三錢炙甘艸一二錢山茱萸一錢﹐畏酸吞酸者不用

水二鍾﹐煎七分﹐食遠溫服。

左歸飲凡命門之陰衰陽盛者﹐宜此方加減主之。

熟地二三錢或一二兩山藥炒枸杞各二錢炙甘艸茯苓一錢五分山茱萸一二錢﹐畏酸者少用

右﹐水二鍾﹐煎七分﹐食遠服。

右歸飲凡命門之陽衰陰盛者﹐宜此方加減主之。

熟地如前山藥炒枸杞杜仲姜制﹐各二錢炙甘艸肉桂各一二錢制附子一二三錢山茱萸一錢

右﹐水二鍾﹐煎七分﹐食遠溫服。

左歸丸治眞陰腎水不足﹐不能滋養營衛﹐漸至衰弱﹐宜壯水之主﹐以培左腎元陰﹐而精血自充﹐此方主之。

大懷熟地八兩牛膝酒洗三兩﹐精滑者不用山藥炒鹿膠敲碎炒珠枸杞山茱萸肉菟絲子制龜膠切碎炒珠﹐各四兩。無火者不用

右先將熟地蒸爛杵膏﹐煉蜜丸桐子大。每食前用滚湯或淡鹽湯送下百餘丸。

右歸丸治元陽不足或先天稟衰﹐或勞傷過度﹐以致命門火衰﹐宜益火之原﹐以培右腎之元陽﹐而神气自彊矣﹐此方主之。

大懷熟地八兩山茱萸微炒當歸各三兩。便溏勿用枸杞微炒山藥炒鹿角膠炒珠菟絲子制杜仲薑汁炒﹐各四兩肉桂二兩﹐漸可加至四兩制附子自二兩漸可加至五六兩

右丸法如前﹐或丸如彈子大。每嚼服二三丸﹐以滚白湯送下﹐其效尢速。

五福飲凡五臟气血虧損者﹐此能兼治之﹐足稱王道之最。

人參隨宜熟地黃隨宜白朮炒﹐一錢五分當歸二三錢炙甘艸一錢

水二鍾﹐煎七分﹐食遠溫服﹐或加生薑三五片。

一陰煎凡腎水眞陰虛損﹐而脈證多陽﹐虛火發熱﹐及陰虛動血等證﹐皆宜用此加減主之。

生地芍藥麥冬丹參各二錢甘艸一錢熟地三五錢牛膝一錢五分

水二鍾﹐煎七分﹐食遠溫服。

加減一陰煎治證如前﹐而火之甚者﹐宜用此方。

生地芍藥麥冬各二錢熟地三五錢炙甘艸五七分知母地骨皮各一錢

水二鍾﹐煎七分﹐溫服。

二陰煎凡驚狂失志﹐多言多笑﹐或瘍疹煩熱失血等證﹐宜此主之。

生地麥門冬各二三錢黃連或一二錢元參茯苓木通各一錢五分棗仁二錢生甘艸一錢

水二鍾﹐燈艸二十根﹐竹葉亦可﹐煎七分﹐食遠服。

三陰煎凡微有火﹐宜一陰煎。無火者﹐宜此主之。

當歸二三錢熟地三五錢炙甘艸一錢芍藥酒炒棗仁各二錢人參隨宜

水二鍾﹐煎七分﹐食遠服。

四陰煎治陰虛勞損﹐相火熾盛﹐津枯煩渴﹐咳嗽吐衄﹐多熱等證。

生地黃二三錢麥門冬白芍藥百合沙參各二錢生甘艸一錢茯苓一錢五分

水二鍾﹐煎七分﹐食遠服。

五陰煎﹐凡眞陰虧損﹐脾虛失血等證﹐忌用潤滑﹐宜此主之。

熟地五七錢或一兩山藥炒芍藥炒﹐各二錢扁豆炒﹐二三錢炙甘艸白朮炒﹐各一二錢茯苓一錢五分五味子二十粒人參隨宜用

水二鍾﹐加蓮肉去心二十粒﹐煎服。

大營煎治眞陰精血虧損。

當歸二三錢或五錢熟地三五七錢枸杞杜仲炒﹐各二錢炙甘艸肉桂各一二錢牛膝一錢五分

水二鍾﹐煎七分﹐食遠溫服。

小營煎治血少陰虛﹐此性味平和之方也。

當歸芍藥酒炒山藥炒枸杞各二錢熟地二三錢炙甘艸一錢

水二鍾﹐煎七分﹐食遠溫服。

抽薪飲治諸凡火熾盛而不宜補者。

黃芩石斛木通梔子炒黃蘗各一二錢枳殼澤瀉各錢半細甘艸三分

水一鍾半﹐煎七分﹐食遠溫服。內熱甚者﹐冷服更佳。

徙薪飲治三焦凡火﹐一切內熱﹐漸覺而未甚者﹐先宜淸以此劑。其甚者﹐宜抽薪飲。

陳皮八分黃芩二錢麥冬芍藥黃蘗茯苓牡丹皮各一錢半

水一鍾半﹐煎七分﹐食遠溫服。

化肝煎治怒气傷肝﹐因而气逆動火﹐致爲煩熱﹐脇痛脹滿﹐動血等證。

靑皮陳皮芍藥各二錢丹皮梔子炒澤瀉各一錢五分﹐血見下部者﹐以甘艸代之土貝母二三錢

水一鍾半﹐煎七八分﹐食遠溫服。

玉女煎治水虧火盛﹐六脈浮洪滑大﹐少陰不足﹐陽明有餘﹐煩熱漧渴﹐頭痛牙疼﹐失血等證如神。

生石膏搗碎﹐三五錢熟地黃三五錢或一兩麥冬二錢知母牛膝各一錢五分

水一鍾半﹐煎七分﹐溫服或冷服。

六味回陽飲治陰陽將脫等證。

人參隨宜用制附子炮漧薑各二三錢炙甘艸一錢當歸身三錢﹐泄瀉動血者﹐以冬朮代之﹐多多益善熟地五錢或一兩

水二鍾﹐武火煎七八分﹐溫服。

理陰煎此方通治眞陰虛弱﹐脹滿嘔噦﹐痰飲惡心﹐吐瀉腹痛﹐婦人經遲血滯等證。

熟地三五七錢或一二兩炙甘艸一二錢當歸二三錢或五七錢漧薑炒黃色﹐一二三錢或加肉桂一二錢

水二鍾﹐煎七八分﹐熱服。

鎭陰煎治陰虛於下﹐格陽於上﹐則眞陽失守﹐血隨而溢﹐以致大吐大衄﹐六脈細脫﹐手足厥冷﹐危在頃刻﹐而血不能止者﹐速宜用此﹐使孤陽有歸﹐則血自安也。

熟地黃一二兩牛膝二錢炙甘艸一錢澤瀉一錢五分制附子五七分或一二三錢肉桂一二錢

水二鍾﹐速煎服。

淸化飲治血熱妄行﹐陰虧諸火不淸等證。

白芍藥麥門冬各二錢牡丹皮白茯苓生地各二三錢石斛一錢黃芩二三錢

水一鍾半﹐煎七分﹐食遠溫服。

小安腎丸治腎气虛乏﹐牙齒蛀痛﹐臼血。

川楝子一斤香附子去毛川烏各一斤鹽四兩。水四升﹐四味同煮幹﹐去香附﹑川烏不用﹐取川楝切焙川椒四兩﹐去目並閉口者﹐微炒出汗小茴十二兩熟地八兩

右爲末﹐酒糊丸桐子大。每服二三十丸﹐空心臨臥鹽湯或酒任下。

冰玉散治齒衄喉痺。

生石膏一兩月石七錢冰片三分僵蠶一錢

右爲極細末﹐小磁瓶盛貯﹐敷之吹之。

大分淸飲治濕熱下利﹐黃疸溺血﹐邪熱畜血﹐腹痛淋閉等證。

茯苓澤瀉木通各二錢豬苓枳殼梔子或倍之車前子各一錢

水一鍾半﹐煎八分﹐食遠溫服。

祕元煎治遺精帶濁溺血等病。

遠志炒八分山藥炒芡實炒棗仁炒搗碎金櫻子去核﹐各二錢白朮炒茯苓各錢半炙甘艸一錢人參一二錢五味十四粒﹐畏酸者去之

水二鍾﹐煎七分﹐食遠服。

舉元煎治气虛下陷﹐血崩血脫﹐亡陽垂危等證。有不利於歸熟等劑而但宜補气者﹐以此主之。

人參黃芪炙﹐各三五錢炙甘艸一二錢升麻炒﹐五七分白朮炒﹐一二錢

水一鍾半﹐煎七八分﹐溫服。

二朮煎治肝彊脾弱﹐气泄﹑濕泄﹑血泄等證。

白朮炒﹐二三錢蒼朮米泔浸炒漧薑炒黃茯苓各一二錢陳皮炒澤瀉炒﹐各一錢半芍藥炒黃﹐二錢炙甘艸厚朴薑汁炒﹐各一錢木香六七分

水一鍾半﹐煎七分﹐食遠服。

約營煎治血熱便血。無論脾﹑胃﹑小腸﹑大腸﹑膀胱等證﹐皆宜用此。

生地芍藥甘艸續斷地楡黃芩槐花荊芥穗炒焦烏梅二个

水一鍾半﹐煎七分﹐食前服。

約陰丸治男婦大腸血熱便紅等證。

當歸白朮炒芍藥酒炒生地茯苓地楡黃芩白石脂酢煆碎北五味丹參川續斷各等分

右爲末﹐煉蜜爲丸服。

養中煎治中气虛寒泄血者。

人參一三三錢山藥炒黃茯苓各二錢扁豆炒﹐二三錢漧薑炒黃﹐一二錢炙甘艸一錢

水二鍾﹐煎七分﹐食遠溫服。

壽脾煎一名攝營煎。治脾虛不能攝血等證。

白朮二三錢當歸山藥各二錢棗仁錢半炙甘艸一錢遠志炙﹐三五分漧薑炮﹐一二錢蓮肉去心炒﹐二十粒人參一二錢或用一兩

水二鍾﹐煎服。

蒼朮菟絲丸治脾腎虛損﹐不能收攝﹐以致遺精下血等證。

菟絲淘淨酒浸一日﹐文火煮爛﹐搗焙榦爲末﹐十兩白茯苓白朮米泔洗炒蓮肉去心﹐各四兩五味二兩﹐酒蒸山藥炒﹐二兩杜仲酒炒﹐三兩炙甘艸五錢

右用山藥末﹐以陳酒煮糊爲丸桐子大。空心滚白湯或酒下百餘丸。

玉關丸治腸風﹐血脫崩漏﹐帶濁不固﹐諸藥難效者﹐宜用此丸兼煎藥治之。

訶子半生半炒﹐白面炒熟﹐四兩白礬枯文蛤酢炒黑﹐各二兩北五味一兩﹐炒

右爲末﹐用熟湯和丸梧子大。以溫補脾腎等藥隨證加減﹐煎湯送下﹐或人參湯亦可。

單方

吐血不止﹕用石橊樹根下地龍屎研末﹐新汲水服三錢。【《聖惠方》】

吐血衄血﹕用伏龍肝末半升﹐新汲水一升﹐淘汁和蜜服。【《廣利方》】

吐血瀉血﹐心腹痛﹕用伏龍肝及地鑪土﹑多年煙壁土等分﹐每服五錢﹐水二碗﹐煎一碗﹐澄淸﹐空心服﹐白粥補之。【《普濟方》】

吐血不止﹕用上色白瓷器末二錢﹐皂莢子仁煎湯下﹐連服三服卽愈。【《聖濟總錄》】

吐血不止﹕用金墨磨汁﹐同萊菔汁飲﹐或生地黃汁亦可。【《集簡方》】

吐血咯血﹕鍋底墨炒過研細﹐井華水服二錢﹐連進三服。【《濟急方》】

吐咯欬血﹕黃丹﹐新汲水服一錢。【《經驗方》】

諸般吐血﹕朱砂﹑蛤粉等分爲末﹐酒服二錢。

又方﹕丹砂半兩﹑金箔四片﹑蚯蚓三條同研﹐丸小豆大﹐每冷酒下二丸。【《聖濟總錄》】

吐血損肺﹕煉鍾乳粉每服二錢﹐糯米湯下立止。【《十便良方》】

卒暴吐血﹕石灰於刀頭上燒研﹐井水下二錢。【《普濟方》】

吐血嗽血肺損者﹕金星石﹑銀星石﹑元精石﹑不灰木﹑陽起石﹑雲母石等分﹐用坩鍋一个﹐鋪冬月水牛糞一二寸﹐鋪藥一層﹐鋪灰二寸﹐又藥一層﹐重重如此﹐以灰蓋之﹐鹽泥固濟﹐用炭一秤﹐火煆一日夜﹐埋土中一夜﹐取出藥塊﹐去灰爲末﹐每一兩入龍腦﹑麝香各半錢﹐阿膠二錢半炒﹐每服一錢﹐糯米湯下﹐日三服。【《聖惠方》】

五內崩損﹐噴血出斗升﹕花蕊石散。用花蕊石煆存性﹐研如粉﹐以童子小便一鍾﹐男人酒一半﹐女人酢一半﹐煎溫﹐食後調服三錢﹐甚者五錢。能使瘀血化爲黃水﹐後以獨參湯補之。【《十藥神書》】

吐血不止﹕黃芪二錢半﹑紫背浮萍五錢爲末﹐每服一錢﹐姜蜜水下。【《聖濟總錄》】

男女吐血﹕地楡三兩﹐米酢一升﹐煮十餘沸﹐去滓﹐食前稍熱服一合。【《聖惠方》﹐下同】

吐血不止﹕紫參﹑人參﹑阿膠炒等分爲末﹐烏梅湯服一錢。一方去人參﹐加甘艸﹐以糯米湯服。

吐血衄血﹕三七一錢﹐自嚼﹐米湯送下﹐或以五分加入八核湯。【《集簡方》】

吐血不止﹕黃連一兩搗散﹐每服一盞﹐水七分﹐入豉二十粒﹐煎至五分﹐去滓溫服。大人小兒皆治。【《濟眾方》】

吐血衄血﹕胡黃連﹑生地黃等分爲末﹐豬肝汁丸梧子大。臥時茅花湯下五十丸。【《普濟方》】

吐血衄血﹐或發或止﹐積熱所致﹕黃芩一兩﹐去中空朽者爲末﹐每三錢﹐水一盞﹐煎六分﹐和滓溫服。【《聖惠方》﹐下同】

吐血不止﹕貝母炮研﹐溫漿水﹐服二錢。

吐衄一切血疾﹕用白茅根一握﹐水煎服之。

又方﹕用白茅根洗搗汁﹐日飲一合。花同功。

卒吐血﹕屋上敗茅銼三升﹐酒浸﹐煮一升服之。

凡吐血後﹐心中不悶者﹐必止。若煩躁悶亂刺脹者﹐尙有瘀血在胃﹐宜吐之。杜蘅三分﹑瓜蒂二分﹑人參一分爲末﹐湯服一錢﹐日二服﹐取吐爲度。【《肘後方》】

咯血衄血﹕白芍藥一兩﹑犀角末二錢半爲末﹐新水服一錢﹐血止爲度。【《古今錄驗》】

吐血衄血﹕川郁金爲末﹐井水服二錢。甚者再服。【《易簡方》】

肺破咯血﹕香附末一錢﹐米飲下﹐日二服。【《百一選方》】

气郁吐血﹕童子小便﹐調香附末二錢服。【丹溪﹐下同】

又方﹕治吐血不止﹐莎艸根一兩﹐白茯苓半兩爲末﹐每服二錢﹐陳粟米飲下。

九竅出血﹕荊芥煎酒﹐通口服之【《直指方》】

口鼻出血如湧泉﹐因酒色太過傷心肺者﹕荊芥燒研﹐陳皮湯服二錢﹐不過二服也。

吐血不止﹕荊芥連根搗汁半盞服。幹穗爲末亦可。

又方﹕用荊芥穗爲末﹐生地黃汁﹐調服二錢。

諸失血病﹕紫蘇不限多少﹐入大鍋內﹐水煎令幹﹐去滓熬膏﹐以炒熟赤豆爲末﹐和丸梧子大。每酒下三五十丸常服之。【《斗門方》】

吐血下血﹕雞蘇莖葉煎汁飲之。【《梅師方》】

吐血欬嗽﹕龍腦薄荷焙研未﹐米飲服一錢取效。

忽然吐血一二口﹐或心衄﹐或內崩﹕熟艾三團﹐水五升﹐煮二升﹐服。一方﹐燒亂髮灰﹐水服方寸匕﹐日三服。【《千金方》】

男婦吐血後﹐胸膈虛熱﹕陰地蕨﹑紫河車﹑貫眾﹑甘艸各半兩﹐每服三錢﹐水煎服。【《聖濟總錄》】

吐血不止﹕白雞冠花酢浸﹐蒸七次爲末﹐每服二錢﹐熱酒下。【《經驗方》】

心熱吐血口漧﹕用刺薊葉及根搗絞取汁﹐每頓服二小盞。【《聖惠方》】

男女吐血﹕皺面艸卽地菘﹐曬榦爲末﹐每服一二錢﹐以茅花泡湯調服﹐日二次。【《簡易方》】

吐血不止﹕蘆荻外皮燒灰勿令白﹐爲末﹐入蚌粉少許﹐研勻﹐麥門冬湯服一二錢﹐三服可救一人。【《聖惠方》】

諸般血病﹕水蘆花﹑紅花﹑槐花﹑白雞冠花﹑茅花等分﹐水二鍾﹐煎一鍾服。【《積善堂方》】

吐血痔血﹕向東蘘荷根一把﹐搗汁三升服之。【《肘後方》】

咳嗽吐血﹐勞瘦骨蒸﹐日晚寒熱﹕生地黃汁三合。煮白粥﹐臨熟入地黃汁攪勻﹐空心食之。【《食醫心鏡》】

吐血欬嗽﹕熟地黃末酒服一錢﹐日三。【《聖惠方》】

吐血不止﹕生地黃汁一升二合﹐白膠香二兩﹐以磁器盛﹐入甑蒸﹐令膠消服之。【《梅師方》】

肺損吐血﹐或舌上有孔出血﹕生地黃八兩取汁﹐童便五合同煎熱﹐入鹿角膠炒研一兩﹐分三服。【《聖惠方》﹐下同】

心熱吐衄﹐脈洪數者﹕生地汁半升﹐熬至一合﹐入大黃末一兩﹐待成膏﹐丸梧子大。每熟水下五丸至十丸。

吐血便血﹕地黃汁六合﹐銅器煎沸﹐入牛皮膠一兩﹐待化入薑汁半杯﹐分三服便止。或微轉一行不妨。

吐血後咳者﹕紫菀﹑五味炒爲末﹐蜜丸芡子大。每含化一丸。【《指南方》】

吐血衄血﹐諸方不效者﹕麥門冬去心一斤﹐搗取自然汁﹐入蜜二合﹐分作二服卽止。【《活人心統》】

內熱吐血﹕靑黛二錢﹐新汲水下。【《聖惠方》】

陽虛吐血﹕生地黃一斤搗汁﹐入酒少許﹐以熟附子一兩半去皮臍切片﹐入汁內﹐石器煮成膏﹐取附片焙漧﹐入山藥三兩研末﹐以膏和搗丸梧子大。每空心米飲下三十丸﹐屢效。【《選奇方》】

吐血不止﹕天南星一兩﹐銼如豆大﹐以鑪灰汁浸一宿﹐洗焙研末﹐每服一錢﹐以自然銅磨酒調下。【《勝金方》】

吐血不止﹕﹝艸款﹞蔞泥固燒存性﹐研三錢﹐糯米飲服﹐日二服。【《聖惠方》】

心熱吐血﹐衄血不止﹕生葛搗汁半升﹐頓服立瘥。【《廣利方》】

吐血不止﹕黃藥子一兩﹐水煎服。【《聖惠方》】

咯血吐血﹕用蒲黃﹑黃藥子等分爲末﹐掌中舐之。《良方》用生芝麻油調二味末於掌中舐之。一方用黃藥子﹑漢防己各一兩爲末﹐每服一錢﹐小麥湯食後調服﹐一日二服。

吐衄便尿崩中﹐一切血疾﹕茜根一兩搗末﹐每服二錢﹐水煎﹐冷服亦可﹐水和二錢服。【《濟眾方》】

吐血躁渴﹐及解毒﹕用茜根﹑雄黑豆去皮﹑甘艸炙等分爲末﹐井水丸彈子大。每溫水化服一丸。【《聖濟錄》】

肺痿咯血多痰者﹕漢防己﹑葶藶等分爲末﹐糯米飲﹐每服一錢。【《古今錄驗》】

肺損吐血﹕九節菖蒲末﹑白面等分﹐每服三錢﹐新汲水下﹐一日一服。【《聖濟錄》】

吐血唾血﹐及一切血﹕蒲黃末二兩﹐每日溫酒或冷水服二三錢﹐妙。破血生用﹐補血炒用。【《濟眾方》】

老幼吐血﹐及小便出血﹕蒲黃末每服五分﹐生地黃汁調下﹐量人加減﹐或入發灰等分。【《聖濟總錄》】

吐血衄血﹕鏡面艸水洗﹐擂酒服。【《集驗方》】

積熱吐血﹕馬勃爲末﹐沙糖丸如彈子大﹐每服半丸﹐冷水化下。【《袖珍方》】

七孔流血﹕牛脂艻爲粗末﹐每服一勺﹐瓦器煎服﹐以紗合頭項並紮小指根。

內損吐血﹐飛羅面略炒﹐以京墨汁或藕節汁﹐調服二錢。【《醫學集成》】

中蠱吐血﹕小麥麵二合水調服﹐半日當下出。【《廣記》】

勞心吐血﹕糯米半兩﹑蓮子心七枚爲末﹐酒服﹐曾用多效。或以墨汁作丸服之。【《澹寮方》】

吐血不止﹕陳紅米泔水﹐溫服﹐一鍾﹐日三次。【《普濟方》】

吐血不止﹕用柏葉米飲服二錢或蜜丸﹐或水煎服並良。

吐血不止﹕翻白艸每用五七科﹝口父﹞咀﹐水二鍾﹐煎一鍾﹐空心服。

痰嗽帶血﹕靑州大柿餅﹐飯上蒸熟批開﹐每用一枚﹐糝眞靑黛一錢﹐臥時食之﹐薄荷湯下。【丹溪】

卒然吐血﹐檞葉爲末﹐每服二錢﹐水一盞﹐煎七分﹐和滓服。【《簡要濟眾》】

卒然吐血﹕先食蒸餅兩三个﹔以榧子爲末﹐白湯服三錢﹐日三服。【《聖濟總錄》】

吐血不止﹕嫩荷葉七个﹐擂水服之﹐甚佳。

又方﹕榦荷葉﹑生蒲黃等分爲末﹐每服三錢﹐桑白皮煎湯調下。一方用麥門冬湯下。

吐血咯血﹕荷葉焙榦爲末﹐每米湯調服二錢﹐一日二服﹐以止爲度。

吐血不止﹕白膠香爲散﹐每服二錢﹐新汲水調下。【《濟眾方》】

吐血衄血﹕白膠香﹑蛤粉等分爲末﹐薑汁調下。【《百一選方》】

吐血咯血﹕用白膠香切片炙黃一兩﹐新棉一兩﹐燒灰爲末﹐每服一錢米飲下。

嘔血熱極﹕黃蘗蜜塗炙榦爲末﹐麥門冬湯調服二錢﹐立瘥。【《經驗方》】

吐血不止﹕槐花燒存性﹐入麝香少許﹐研勻﹐糯米飲下三錢。【《普濟方》】

咯血唾血﹕槐花炒研﹐每服一錢﹐糯米飲下﹐仰臥一時取效。【《朱氏方》】

吐血咯血﹕柳絮焙研﹐米飲服一錢。【《經驗方》】

吐血不止﹕晚桑葉焙研﹐涼茶服三錢﹐只一服止﹐後用補肝肺藥。【《聖濟總錄》】

吐血鼻血﹕楮葉搗汁一二升旋旋溫飲之。【《聖惠方》】

吐血喘欬﹕靑羚羊角炙焦二枚﹐桂末二兩爲末﹐每服一匕﹐糯米飲下﹐日三服。

吐血下血﹕桂心爲末﹐水服方寸匕。王璆曰﹕此陰乘陽之證也﹐不可服涼藥。南陽趙宣徳暴吐血﹐服二次而止﹐其甥亦以二服而安。【《肘後方》】

吐血咯血﹐五勞七傷﹕用水牛腦一枚﹐塗紙上陰漧﹐杏仁煮去皮﹑胡桃仁﹑白蜜各一斤﹐香油四兩同熬榦爲末﹐每空心燒酒服二錢匕。【《乾坤祕韞》】

嘔血不止﹕鰾膠長八寸﹐廣二寸﹐炙黃刮二錢﹐以甘蔗節三十五个﹐取汁調下。【《經驗方》】

嘔血吐痰﹐心煩骨蒸者﹕人中黃爲末﹐每服三錢﹐茜根汁﹑竹瀝﹑薑汁和勻服之。【丹溪方】

吐血鼻洪﹕人溺﹑薑汁和勻服一升。【日華子】

吐血嘔血﹕五靈脂一兩﹑蘆薈三錢研細末﹐滴水丸如芡子大﹐每服漿水化下二丸。

吐血不止﹕蠶退紙燒存性﹐蜜和丸如芡實大﹐含化咽津。【《集驗方》】

吐血不止﹕燒白馬通以水研﹐絞汁一升服。【《梅師方》】

吐血不止﹕就用吐出血塊炒黑爲末﹐每服三分﹐以麥門冬湯調服。蓋血不歸元﹐則積而上逆﹐以血導血歸元則止矣。【《諸證辧疑》】

吐血不止﹕用阿膠炒二兩﹐蒲黃六合﹐生地黃汁三升﹐水五升煮三升﹐分服。【《千金翼》】

大人小兒吐血﹕用阿膠炒﹑蛤粉各一兩﹐辰砂少許爲末﹐藕節搗汁﹐入蜜調服。【《經驗方》】

肺損嘔血﹐並開胃﹕用阿膠炒三錢﹐木香一錢﹐糯米一合半爲末﹐每服一錢﹐百沸湯點服﹐日一。【《普濟方》】

吐血﹕用好墨爲末﹐阿膠白湯化淸﹐調稀稠得所﹐頓服﹐熱者尢宜。【《治法匯》】

勞瘵失血﹕田龜肉和蔥椒醬油煮食﹐補陰降火﹐治虛勞﹐失血咯血﹐咳嗽寒熱﹐累用經驗。【《便民食療》】

吐血不止﹐似鵝鴨肝﹕用生犀角﹑生桔梗一兩爲末﹐每酒服二錢。【《聖濟總錄》】

吐血不止﹕紅錦三寸﹐燒灰水服。【《聖惠方》】

吐血咯血﹕好棉燒灰打麵糊﹐入淸酒調服之。【《普濟方》】

虛勞吐血﹕生地黃五斤搗﹐酒五升﹐共滓服。

吐血不止﹕白薄紙五張﹐燒灰水服﹐效不可言。

暴吐血方﹕急以竹子﹐去屋檐頭取大蜘蛛网﹐搓成丸子﹐用米湯吞之﹐一服立止。【《雅閒錄》】

吐血鼻洪﹕生薑二分絞汁﹐並壯健丈夫小便一升﹐乘熱頓飲﹐瘥。

又方﹕童便一分﹐酒半分﹐擂柏葉溫飲之。

肺經嘔咳諸血﹐及痰中有血﹕初用生蘿卜汁半盞﹐入鹽少許服之﹐立效。如無生蘿卜﹐用蘿卜子一錢﹑蘇葉一錢同煎服﹐次用雞蘇散加阿膠治之。

治咳嗽甚者﹐或有鮮血﹕鮮桑白皮一斤﹐米泔浸三宿﹐淨刮上黃皮﹐銼細﹐入糯米四兩﹐焙漧一處﹐搗爲末﹐每服一二錢﹐米飲調下﹐此方神效。【《經驗方》】

九竅出血﹐及衄血不止﹕以井華水卒然噀面﹐勿令病人先知之。

吐衄尿血下血﹐一切失血﹕以芎藭煎服末服並佳。

痰火吐紅﹐潮熱咳嗽﹕雞麻根上粉三錢。雞麻生道旁﹐葉如桃葉﹐葉邊有倒刺﹐枝有白星﹐空心如蔥﹐花似梅花而四出﹐久結子﹐子焦綻如石橊狀而小如川椒大﹐其根去外一層皮中有粉﹐味淡﹐取用仍去骨﹐楊枹根一錢。其條四方小柔﹐根香而味辣﹐多生竹林中。用無灰好水白酒煎﹐空心服﹐滓再酒煎三次。吐血擺羸脈微者﹐加老雞一腿同煎。

又方﹕治一切血疾﹐能破血止血。用大薊生搗取汁﹐飲一小盞﹐或和蜜少許。小薊同功﹐但力少緩耳。

韭汁止吐衄咯唾血﹐善消胸膈間瘀血凝滯。取汁冷飲三四盞﹐必胸中煩躁不寧﹐後自愈。【丹溪】

諸血﹐補人身血不足﹐面無血色者﹐並生飲之。六畜及獐鹿之血皆可。【《本艸》】

虛勞吐血﹕飲黑狗血神效。【《壽域》】

丈夫婦人吐血﹐連日不止﹐粥食湯藥不能下者﹕五靈脂不夾土石揀好者﹐不拘多少研爲末﹐以狗膽汁和丸如雞頭大﹐每服一丸﹐煎生薑酒磨令極細﹐更以少生薑酒化﹐以湯蕩藥﹐令極熱。須是先做下粥﹐溫熱得所﹐左手與患人藥喫﹐不得漱口﹔右手急將粥與患人喫﹐不可太多。

咯血屢效方﹕薏苡仁不拘多少爲末﹐熟煮豬胰切片蘸藥﹐腹微空時取食之。蓋薏苡能補肺﹐以豬胰導入經絡耳﹐甚敏捷﹐能治肺癰﹐唾膿血。薏苡仁爲末﹐米飲調下。一方﹐搗碎煎服亦效。

治癆療吐血損肺﹐及血妄行﹐神傳膏﹕用剪艸一斤﹐婺州者可用﹐狀如茜艸﹐又如細辛。每用一斤﹐洗淨爲末加入生蜜一斤﹐和爲膏﹐以器盛之﹐不得犯鐵。九蒸九曝﹐日一蒸曝。病人五更起﹐向東坐﹐不得語﹐用匙挑藥如粥服﹐每服四兩。良久﹐用稀粟米飯壓之。藥冷服﹐粥飲亦不可太熱。或吐或下﹐皆不妨。如久病肺損咯血﹐只一服愈。尋常咳嗽血妄行﹐每服一兩可也。有一貴人﹐其國封病瘵﹐其尊人常以此方畀之﹐九日而藥成。前一夕﹐病者夢人戒令翼日勿亂服藥。次日將服之﹐爲屋上土墜器中﹐不可服。再合而成﹐又將服之﹐爲貓覆器﹐又不得服。又再合未就﹐而是人卒矣。此藥之異如是。若小小血妄行﹐一啜而愈。或云是陸農師夫人鄕人艾孚先嘗親說此事﹐渠後作《大觀本艸》﹐亦收入集中﹐但人未識﹐不肯信耳。

一切肺疾咳嗽﹐膿血不止﹕用豬﹝月臣﹞一具﹐削薄竹筒盛於溏火中炮令極熟﹐食上喫之。

又方﹕豬﹝月臣﹞以苦酒煮食令盡﹐不過二服。

地黃煎﹕治吐血憂患絕傷﹐胸膈疼痛﹐及虛勞唾血。生地黃五斤﹐搗取汁﹐於銀鍋內或沙鍋微火煎一二沸﹐投白蜜一升﹐再煎至三升﹐每服半升﹐日三服。主胸痛百病﹐久服佳。

吐血衄血﹕船底靑苔如雞子大一丸﹐水一盞﹐煎五分﹐去滓溫服﹐效。一方﹐同炙甘艸﹑豉汁濃煎湯﹐呷之。

吐衄下血俱效方﹕栗漆樹葉烙榦爲末﹐每服二錢﹐米飲調下。

又方﹕紫參爲丸﹐每服三錢﹐水一盞﹐煎五分﹐溫服。治一切吐衄﹑咯血﹑腹中積血俱效。

肺病吐血衄血﹕百合搗絞汁﹐和水飲之﹐亦或煮熟食之。【《易簡方》】

吐血衄血﹐腸風下血﹕田螺一兩﹐火煆米酢淬﹐盡酢一升﹐搗羅如面﹐每服一錢﹐白湯下。【《斗門方》】

中蠱吐血﹐或下血如肝﹕鹽一升﹐苦酒一升﹐煎化頓服﹐得吐卽愈﹐乃支太醫方也。【《小品方》】

久嗽唾血﹕白前﹑桔梗﹑桑白皮各三兩炒﹐甘艸一兩炙﹐水六升煮一升﹐分三服。忌豬肉﹑菘菜。【《外臺祕要》】

男女血虛﹕麥門冬三斤取汁熬成膏﹐生地黃三斤取汁熬成膏﹐等分﹐一處濾過﹐入蜜四之一﹐再熬成瓶收﹐每日白湯點服。忌鐵器。【《醫方摘要》】

吐血不止﹕天茄子苗半兩﹐人參二錢半爲末﹐每服二錢﹐新汲水下。【《聖濟總錄》】

痰嗽帶血﹕﹝艸款﹞冬花﹑百合蒸焙等分爲末﹐蜜丸龍眼大﹐每臥時嚼一丸﹐姜湯下。【《濟生方》】

一切失血﹐喘急痰嘔﹐中滿宿瘀﹕用半夏捶扁﹐以薑汁和麵包煨黃研末﹐米糊丸梧子大﹐每服三十丸﹐白湯下。【《直指方》】

吐血不止﹕白藥燒存性﹐糯米飲﹐服三錢。【《聖惠方》】

肺痿欬血﹕蘿卜和羊肉或鯽魚煮熟﹐頓食。【《普濟方》】

吐血不止﹕漧薑爲末﹐童子小便調服一錢﹐良。

鬼擊吐血﹐胸腹刺痛﹕鼠屎燒末﹐水服方寸匕﹐不省者灌之。【《肘後方》】

欬嗽有血﹕小兒胎發灰﹐入麝香少許﹐酒下。每个作一服﹐男用女﹐女用男。【《集驗方》】

吐血不止﹕枸杞根子皮爲散﹐水煎﹐日日飲之。【《聖濟總錄》】

肺痿吐血﹕黃明膠炙榦﹑桑葉陰漧各二兩研末﹐每服三錢﹐生地黃汁調下。【《普濟方》】

肺破出血﹐或嗽血不止﹕用水膠一大片炙黃﹐塗酥再炙﹐研末﹐用白湯化三錢服之﹐卽止。【《斗門方》】

吐血咯血﹕黃明膠一兩切片炙黃﹐新綿一兩燒研﹐每服一錢﹐食後米飲服﹐日再。【《食療》】

心虛嗽血﹕沈香末一錢﹑半夏七枚﹐入豬心中﹐以小便濕紙包煨熟﹐去半夏食之。【《證治要訣》】

卒然吐血﹕鰞鰂骨末﹐米飲服二錢。【《聖惠方》】

病後身面俱黃﹐吐血成盆﹐諸藥不效﹕用田螺十个﹐水漂去泥﹐搗爛﹐露一夜﹐五更取淸服二三次﹐血止卽愈。【《怪證方》】

卒暴吐血﹕雙荷散。用藕節﹑荷蒂各七个﹐以蜜少許擂爛﹐用水二鍾煎八分﹐去滓溫服﹐或爲丸亦可。【《聖惠方》】

衄血不止﹕畫粉散一二服﹐除根。畫匠所用畫粉研極細﹐每服五錢﹐新井水調服﹐立止﹐二服除根。【《瑞竹堂方》】

吐血衄血﹕雞子白丸。雞子白三个﹑好香墨二兩爲末﹐和丸如梧桐子大﹐每服十丸﹐不拘時生地黃汁送下。古今圖書集成醫部全錄卷二百七十六

血門

單方

鼻衄過多﹐昏冒欲死﹕用香墨濃研滴入鼻中。【《梅師方》】

鼻血﹕龍腦葉研塞立止﹐入豉尢妙﹔或以干薄荷水煮﹐綿裹塞鼻﹐或取汁滴入皆妙。【《本事方》】

衄血﹔以蔥白一握﹐搗汁投酒少許﹐抄三四滴入鼻中﹐瘥。

白芨散﹐治鼻衄立效。白芨﹐不以多少爲末﹐冷水調﹐用紙花貼鼻窳中。鼻窳﹐山根也。

又方﹕用黃明膠湯浸令軟﹐貼鼻窳中。又方﹕貼鼻頭上至頂及髮際三寸止。【《三因方》】

治鼻血不止﹐服藥不應﹕宜用蒜一枚去皮﹐細研如泥﹐攤一餅子如錢大﹐厚一豆許﹐左鼻血出貼左腳心﹐右鼻血出貼右腳心﹐如兩邊俱出﹐貼兩腳心﹐卽瘥。血止﹐卽以溫水洗去之。

一法﹕用紙圓兒右衄塞左耳﹐左衄塞右耳。

大衄﹐口耳皆出﹕冷水調白面三錢飲之。一方入鹽少許。【《普濟方》】

鼻衄良方﹕用大蚯蚓十數條﹐搗爛﹐井華水和稀﹐患輕澄淸飲﹐重則並滓汁調服﹐立愈。

治鼻血常發者﹕於發時用生薑杵碎合額上一日﹐如癢就搔之﹐永不再發。

少小鼻衄﹐小勞輒出﹕桑耳不以多少﹐炒令焦﹐搗末﹐每發﹐以杏仁大塞鼻中﹐數度可。

又方﹕艾灰吹之﹐或鮮艾葉搗取汁飲﹐幹者煮服。

衄血不止﹕用黃葵子爲未﹐新汲水調下二錢。

又方﹕用靑蒿絞汁服之﹐或塞鼻中﹐極驗。【《易簡方》﹐下同】

又方﹕用驢糞燒灰爲末﹐吹鼻內。

鼻衄﹕用地黃汁五合煎取四合﹐空腹服之。忌酒炙肉﹐且服粳米飲。

又方﹕以冷水淨漱口﹐含水以蘆管吹二孔中。

又方﹕取亂髮五兩﹐燒作灰﹐以管吹鼻中﹐棗核大﹐不止﹐益吹之﹐以血斷止﹐並水服方寸匕﹐日三﹐甚者夜二。已困不識人者﹐服亦佳。一方男用母發﹐女用父發。

又方﹕五月五日取人屎燒作灰﹐冷水服五分匕﹐佳。一方﹐冷水服二錢﹐並吹鼻中。【《千金方》﹐下同】

又方﹕赤馬屎汁灌鼻中﹐及飲之﹐良。

又方﹕以濕布薄胸上﹐善。

又方﹕醇酢和土塗陰囊上﹐幹易之。

又方﹕韭根﹑蔥根同搗﹐棗大﹐內鼻中﹐少時更著兩三度﹐瘥。蔥白搗汁亦得。

鼻中出血不止﹕漧地黃﹑梔子﹑甘艸各等分﹐三味治下篩﹐酒服方寸匕﹐日三。如鼻疼者﹐加豉一合。鼻有風熱者﹐以蔥涕和服﹐如梧子五丸。

又方﹕搗楮葉汁﹐飲三升﹐大良。

又方﹕張弓令弦向上﹐病兒仰臥枕弦﹐放四體﹐如常臥法。

舌上出血如泉﹕燒鐵篦熱烙孔中良。

齒斷間津液血出不止﹕以生竹茹二兩﹐酢煮含之。

又方﹐細辛二兩﹐甘艸一兩﹐二味口父咀﹐以酢二升﹐煎取一升﹐日夜旋含之。

齒間血出﹕以苦竹葉煎濃﹐與鹽少許﹐寒溫得所﹐含之﹐冷卽吐。

又方﹕童便半升﹐溫取三合含之﹐其血立止也。【《聖惠方》】

齒出血不止﹕刮生竹皮二兩﹐苦酒浸之﹐令其人解衣坐﹐使人含噀其背上三過﹔仍取竹茹濃煮汁﹐勿與鹽﹐適寒溫含漱之﹐竟日爲度。

齒衄方﹕燒鐵釘令赤﹐注血孔中止。

鼻血久不止﹐素有熱而暴作者﹐諸藥無驗﹐神法﹕以大紙一張﹐作八折或十折﹐於水內濕置頂中﹐以熱熨斗熨至一重或二重﹐紙幹﹐立止。【東垣】

鼻衄外迎法﹕以井華水濕紙頂上貼之﹐左鼻出以綫紮左手中指﹐右出紮右手﹐俱出兩手俱紮。【丹溪﹐下同】

又方﹕炒黑蒲黃﹐吹鼻中。

心熱吐血﹐及衄血不止﹕用百葉橊花﹐不以多少﹐榦爲末﹐吹入鼻中﹐立瘥。

滿口齒有血﹕枸杞根爲末﹐煎湯﹐先嗽後喫。又治膈上吐血妙。【《綱目》】

齒縫中多出血﹕常以鹽湯漱﹐又能益齒走血之驗也。

齒縫斷出血﹕夜以鹽厚敷齗上﹐有涎瀝盡乃臥﹐涎出時叩齒勿住﹐十夜瘥。忌魚肉熱物。

牙血﹕用香附﹑白芷﹑大黃三物燒灰﹐以靑鹽和擦之。

一切牙疼風熱﹐齦常出鮮血﹐以至崩落﹐口臭不可近人﹕用大黃米泔浸令軟﹐生地黃大者薄切﹐二味旋切﹐各用一片二片﹐合定貼所患牙上﹐一夜卽愈。未全可﹐則再如前法用。忌說話﹐恐引風毒津液漬痛處。

無故牙動﹐牙宣血出﹕香附米用薑汁浸一宿﹐曬榦爲末﹐漱口揩齒﹐令白且堅而不動無血矣。

又方﹕以楊梅樹皮濃煎湯﹐漱口勿咽﹐神妙。

齒衄﹕以紙撚蘸蟾酥少許﹐於血出處按之﹐立止。

治虛气攻牙齒痛血出﹐牙齗癢痛﹕骨碎補二兩﹐細銼炒令黑色﹐杵末﹐依常盥漱後﹐揩齒齗下﹐良久吐之﹐臨臥後﹐咽之無妨。

衄血不止﹐諸方不效﹕糯米炒微黃爲末﹐新水下二錢﹐仍吹少許入鼻中﹐此方甚妙。【《濟眾方》】

治衄累效﹕人中白爲末﹐白湯調服﹐或吹入鼻中﹐皆效。

膈上熱盛﹐鼻衄﹕漧地黃﹑龍腦薄荷等分爲末﹐冷水下。

治大熱衄血﹐用萱艸根洗淨﹐研汁一大盞﹐生薑汁半盞相和﹐時時細呷。丹溪云﹕萱艸屬水性﹐下行陰分也。衄血﹐用蛀竹末﹐米飲調服﹐驗。

九竅出血﹐舌硬出血﹕用刺薊一握﹐絞取汁﹐以酒半盞調和頓服之。如無靑汁﹐只搗幹者爲末﹐冷水調三錢服。

血汗從膚腠出﹐及鼻衄五七日不止﹕神白散。人中白不以多少﹐刮在新瓦上﹐用火逼幹﹐研令極細﹐每服二錢﹐入麝香少許﹐溫酒調下。

鼻衄不止﹕麝香散。麝香半字﹐明礬枯﹑龍骨各五錢﹐另研和勻﹐每用一字﹐先以冰水洗淨鼻內血涕﹐然後吹入鼻中﹔或以濕紙蘸藥塞鼻中﹐亦可。

九竅出血﹐皆可用﹐歌曰﹕墻頭苔蘚可以塞﹐車前艸汁可以滴﹐火燒蓮房用水調﹐鍋底墨煤可以喫﹔石橊花片可以塞﹐生蘿卜汁可以滴﹐火煆龍骨可以吹﹐水煎茅花可以喫。

血自皮膚間濺出﹕用煮酒瓶上紙碎揉如楊花﹐以手捏在出血處﹐卽止。【《入門》】

吐衄血﹐九竅出血﹕並用龍骨末吹入鼻中。昔有人衄血不止﹐眾方不效﹐用此卽斷。【《三因方》】

鼻衄﹕用蔥汁磨京墨﹐點鼻中。

又方﹕槐花炒黑爲末﹐口畜鼻。又以蘿卜汁入鹽少許﹐服一盞。

又方﹕用馬鞭艸搗汁﹐人涼水攪和服。

鼻中無故出血不止﹕紫土散。用傾銀紫土新罐碾細﹐以火酒調敷囟頁門上﹐其血自止﹐此從治法也。【《外科正宗》】

陽明胃經﹐實火上攻﹐血從牙縫流出﹕用楝樹果二个﹐連肉核搗爛﹐絲綿包裹﹐先用溫湯漱淨瘀血﹐塞於牙縫內﹐其血自止。

鼻衄不止﹕二花散。酸石橊花二錢半﹐黃蜀葵花一錢﹐右銼﹐每服一錢水一盞﹐煎至六分﹐不拘時溫服。【《聖濟錄》】

鼻衄不止﹐昏悶欲死﹕山梔散。山梔子不拘多少﹐燒存性爲末﹐每用少許吹入鼻中﹐立止﹔用水調服二三錢尢效。【《易簡方》】

又方﹕山梔子用竹刀破作兩邊﹐一邊用濕絹裹﹐煨令熟﹐一邊生用﹐同研爲末﹐調酒服。

鼻衄不止﹕鉛白霜末﹐新汲水服一字。【《博救方》】

又方﹕胡粉炒黑﹐酢服一錢﹐卽止。【《聖惠方》】

齒縫出血﹕胡粉半兩﹐麝香半錢爲末﹐臥時揩牙。【《聖氏方》】

衄血不止﹕用新汲水﹐隨左右洗足卽止﹐累效。【《葉氏方》】

鼻衄﹐頭痛心煩﹕石膏﹑牡蠣一兩爲末﹐每新汲水服二錢﹐並滴鼻內。【《普濟方》﹐下同】

傷寒衄血﹕滑石末﹐飯丸梧子大﹐每服十丸﹐微嚼破﹐新水咽下﹐立止。

牙齦出血有竅﹕寒水石粉三兩﹐朱砂二錢﹐甘艸腦子一字爲末﹐幹糝。

鼻血不止﹕元明粉二錢﹐水服。【《聖濟錄》】

又方﹕硼砂一錢﹐水服﹐立止。【《集簡方》】

又方﹕貫仲根末﹐水服一錢。【《普濟方》】

齒縫出血﹕苦參一兩﹐枯礬一錢﹐爲末﹐日三揩之﹐立愈。【《普濟方》下同】

鼻衄﹕延胡索末綿裹塞耳內﹐左衄塞右﹐右衄塞左。

衄血不止﹕貝母泡研末﹐漿水服二錢﹐良久再服。

又方﹕香薷研末﹐水服一錢。【《聖濟總錄》】

舌上出血如鉆孔者﹕香薷煎汁服一升﹐日三服。【《肘後方》】

衄血不止﹕當歸焙研末﹐每服一錢﹐米飲調下。【《聖濟錄》】

又方﹐就以所出血調白芷末﹐塗山根立止。【《簡便方》】

又方﹕赤芍藥爲末﹐水服二錢匕。【《事林廣記》】

衄血咯血﹕白芍藥一兩﹐犀角末二錢半爲末﹐新水服一錢匕﹐血止爲限。【《古今錄驗》】

衄血不止﹕雞蘇二兩﹐防風一兩﹐爲末﹐每服二錢﹐溫水下﹐仍以葉塞鼻。【《聖惠方》】

又方﹕龍腦薄荷﹑生地黃等分爲末﹐冷水服。【《普濟方》】

鼻衄不止﹐眩冒欲死﹕靑葙子汁三合﹐灌入鼻中。【《廣利方》】

又方﹕蒼耳莖葉﹐搗汁﹐一小盞服。【《聖惠方》﹐下同】

舌硬出血﹕木賊煎水﹐漱之卽止。

衄血不止﹕燈心一兩爲末﹐入丹砂一錢﹐米飲下﹐每服二錢。【《聖濟總錄》﹐下同】

肺壅鼻衄﹕篛葉燒灰﹐白面三錢研勻﹐井華水服二錢。

衄血﹕漧地黃﹑地龍﹑薄荷等分爲末﹐冷水調下。【《孫兆祕寶方》】

又方﹕麥門冬去心﹐生地黃各五錢﹐水煎服﹐立止。【《保命集》】

齒縫出血﹕麥門冬煎湯漱之。【《寶鑑》】

鼻衄不止﹕剪金花連莖葉﹐陰漧﹐濃煎汁﹐溫服立效。【《指南方》】

鼻洪血不可止者﹕鮮旱蓮艸搗敷之﹐立已。【《本艸》】

鼻衄不止﹕谷精艸爲末﹐熟麵湯服二錢。【《聖惠方》】

又方﹕千葉橊花研末吹之。【《普濟方》】

牙疼出血﹕胡桐淚半兩﹐研末﹐夜夜貼之﹐或入麝香少許。【《聖惠方》】

鼻血不止﹕棕櫚灰隨左右吹之。【《黎居士方》】

舌上出血如箸孔﹕巴豆一枚﹐亂髮雞子大﹐燒灰﹐研酒服。【《聖惠方》】

衄血不止﹕宣州大栗七枚﹐刺破連皮燒存性﹐出火毒﹐入麝香少許﹐研勻﹐每服二錢﹐溫水下。【《聖濟總錄》】

又方﹕栗殼燒存性﹐研末﹐粥飲服二錢。【《聖惠方》﹐下同】

九竅出血﹕石橊花揉塞之﹐取效﹐葉亦可。

衄血不止﹕枇杷葉去毛焙研末﹐茶服一二錢﹐日二。

又方﹕紅棗﹑白藥各燒存性﹐等分爲末﹐糯米飲服﹔或煎湯洗鼻﹐頻頻吸藥令入。【《經驗良方》】

又方﹕茜根﹑艾葉各一兩﹐烏梅肉二錢半爲末﹐煉蜜丸﹐梧子大﹐每烏梅湯下五十丸。【《本事方》】

又方﹕生防己末新汲水服二錢﹐仍以少許﹝口畜﹞之。【《聖惠方》】

又方﹕龍鱗薜荔﹐研水飲之。【《聖濟錄》】

肺熱衄血﹕蒲黃﹑靑黛各一錢﹐新汲水服之﹔或去靑黛入油發灰等分﹐生地黃汁調下。【《簡便單方》】

口耳大衄﹕蒲黃﹑阿膠炙各半兩﹐每用二錢﹐水一盞﹐生地黃汁一合﹐煎至六分﹐溫服﹔急以帛系兩乳﹐止乃已。【《聖惠方》﹐下同】

鼻衄不止﹕浮萍末吹之。

又方﹕瓦苔研末﹐新汲水調服二錢。

鼻衄不止﹕寸金散。用墻上土馬鬃二錢半﹐石州黃藥子五錢爲末﹐新汲水服二錢﹐再服立止。【《寶鑑》】

又方﹕用紙條蘸眞麻油﹐入鼻取嚏﹐卽愈。有人一夕衄血盈盆﹐用此而效。【《普濟方》﹐下同】

又方﹕粟米粉水煮服之。

舌上出血﹐有孔如簪如鍼者﹕用赤小豆一升杵碎﹐水三升﹐和﹐絞汁服。【《肘後方》】

又方﹕豉三升﹐水三升﹐煮沸﹐服一升﹐日三服。【《子母祕錄》】

鼻中出血﹕酢和胡粉半棗許﹐服。【《聖惠方》﹐下同】

又方﹕漧薑削尖煨﹐塞鼻申卽止。

塞鼻止衄﹕蝟皮一枚燒末﹐半錢綿裹塞之。

齒衄﹕頭髮切入銚內炒存性﹐研糝之。【《中藏經》】

肌衄﹕胎發燒灰﹐敷之卽止﹐或吹入鼻中。【《證治要訣》】

諸竅出血﹕頭髮﹑敗棕﹑陳蓮蓬並燒灰等分﹐每服三錢﹐木香湯下。【《聖惠方》】

鼻出衄血﹕刀刮指甲細末﹐吹之卽止﹐試驗。【《簡便方》】

大衄久衄﹐諸竅出血﹕用人中白一團雞子大﹐綿五兩燒研﹐每服二錢﹐溫水服。【《聖惠方》】

鼻衄﹐五七日不住者﹕人中白新瓦焙漧﹐入麝香少許﹐溫酒調服﹐立效。【《經驗方》】

鼻中衄血﹕鞋﹝革需﹞燒灰﹐吹之立效。【《廣利方》】

衄血不止﹕屏風上故紙燒灰﹐酒服一錢﹐卽止。【《普濟方》】

鼻衄舌衄﹐竅如鍼孔﹕用紫金沙卽露蜂房頂上實處一兩﹐貝母四錢﹐蘆薈三錢﹐爲末﹐蜜和丸雷丸大﹐每用一丸﹐水一小盞﹐煎至五分﹐溫服。吐血﹐溫酒調服。

齒縫出血﹕紫﹝金丱﹞﹑乳香﹑麝香﹑白礬等分爲末﹐糝之水漱。【《易簡方》﹐下同】

牙縫出血不止者﹕五倍子燒存性研末﹐敷之卽止。

衄血一月不止﹕刺羊血熱飲﹐卽瘥。【《聖惠方》】

鼻衄不止﹕牛耳中垢﹑車前子末等分﹐和勻塞之良。【《聖濟總錄》】

又方﹕綿裹白馬屎塞之。

又方﹕駝屎幹研﹐﹝口畜﹞鼻止衄。

鼻血時作﹕幹鹿血炒枯﹐將酒酵燻二三次﹐仍用酒酵半杯和服之。

齒縫出血不止﹕用地黃末﹑枯礬各一錢﹐麝香少許研勻擦之。【《聖惠方》】

鼻血不止﹕蝸牛煿幹一枚﹐鰞鰂骨半錢﹐研末吹之。【《聖濟總錄》】

又方﹕鯉魚鱗炒成灰﹐每冷水服二錢。【《普濟方》】

舌腫出血如泉﹕鰞鰂骨﹑蒲黃各等分﹐炒爲細末﹐每用塗之。【《簡便單方》】

衄血不止﹕蛤粉一兩﹐羅七徧﹐槐花半兩﹐炒焦研勻﹐每服一錢﹐新汲水調下。【《家藏方》】

鼻淵膿血﹕貝子燒研﹐每生酒服二錢﹐日三服。

鼻血不止﹕雞矢取有白色半截者﹐燒灰吹之。【《經驗方》】

玉屑膏﹕治气虛不能攝血而溺血者。黃芪﹐人參等分爲末﹐用大蘿卜切一指厚﹐三指大﹐四五片﹐蜜腌少時﹐蘸蜜﹐炙幹﹐再蘸﹐盡蜜二兩爲度﹐勿令幹焦﹐至熟﹐蘸黃芪﹑人參末喫﹐不以時﹐仍以鹽湯送下。【《三因方》】

溺血紫黑﹕車前艸汁﹑藕汁﹑小薊汁調炒黑蒲黃末﹐空心服。

又方﹕地膚艸搗汁服。

小便血尿﹕用甘艸粉﹑升麻煎調辰砂益元散﹐極效。

小便出血條﹕用當歸﹑白芷爲末二錢﹐淡豆豉煎湯調服。

尿血﹕黃連﹑黃蘗爲末﹐濃煎車前子湯﹐空心調服二錢﹐少加蜜汁。

又方﹕側柏葉爲末﹐空心酒調二錢服。

又方﹕五倍子炒爲末﹐烏梅肉搗膏丸梧桐子大﹐空心酒下五十丸。

療虛尿血﹕幹膠三兩炙搗末﹐酒二升和溫服。【《綱目》】

小便出血﹕當歸四兩﹐細銼﹐酒三升﹐煮取一升﹐空心頓服。

又方﹕龍骨末方寸匕﹐水調溫服﹐日三服﹐瘥。

冬榮散﹕治小便出血﹐及腸風下血。用夏枯艸燒灰存性爲末﹐米飲下。一方﹐用涼水調下。

小便尿血﹕延胡索一兩﹐﹝石卜﹞硝七錢半爲末﹐每服四錢水煎服。【《活人書》】

勞傷溺血﹕茅根﹑漧薑等分﹐入蜜一匙﹐水二鍾﹐煎一鍾﹐日一服。

小便尿血﹕香附子﹑新地楡等分﹐各煎湯﹐先服香附湯三五呷後﹐服地楡湯至盡﹐未效再服。【《指迷方》】

小便尿血﹕荊芥﹑縮砂等分爲末﹐糯米飲下三錢﹐日三。【《集簡方》】

又方﹕葵莖﹐無灰酒服方寸匕﹐日三。【《千金方》】

小便溺血﹕旱蓮艸﹑車前艸各等分﹐杵取自然汁﹐每空心服三杯﹐愈乃止。【《醫學正傳》】

小便溺血﹕金粟狼牙艸焙漧﹐入蚌粉﹑炒槐花﹑百藥煎等分爲末﹐每服三錢﹐米泔空心調服。【《易簡方》﹐下同】

小便尿血﹕烏梅燒存性研末﹐酢糊丸梧子大﹐每服四十丸酒下。

又方﹕五葉藤陰榦爲末﹐每服二錢﹐白湯下。

又方﹕酸艸搗汁﹐煎五苓散服之。俗名酢啾啾是也。【《百一選方》】

小便尿血﹕胡麻三升杵末﹐以東流水二升浸一宿﹐平旦絞汁﹐頓熱服。【《千金方》】

又方﹕小麥麵麩炒香﹐以肥豬油蘸食之。【《集元方》】

小便血條﹕淡豆豉二撮煎湯﹐空腹飲﹐或入酒服。【《得效方》】

小便出血﹕水芹搗汁﹐日服六七合。【《聖惠方》】

小便尿血﹕萵苣菜搗﹐敷臍上﹐卽愈。【《易簡方》】

小便尿血﹕發灰二錢﹐酢湯服。【《永類方》】

小便出血﹕新地骨皮洗淨﹐搗自然汁﹐無汁則以水煎汁﹐每服一盞﹐入酒少許﹐食前溫服。【《簡便方》】

小便尿血﹕荊葉汁酒服二合。【《千金方》】

又方﹕琥珀爲末﹐每服二錢﹐燈心湯下。【《直指方》】

又方﹕籬下竹根入土多年者﹐不拘多少﹐洗淨煎湯﹐並服數碗立止。【《救急良方》】

又方﹕五倍子末﹐鹽湯搗和丸梧子大﹐每空心酒服五十丸。【《集簡方》】

久近腸風下血﹕用羊脛緊炭三錢﹐枳殼燒存性五錢爲末﹐每服三錢﹐五更米飲下一服﹐天明再服﹐當日見效。忌油膩毒物。【《普濟方》﹐下同】

下血不止﹕大古錢四百文﹐酒三升﹐煮二升服。

結陰便血﹕雄黃不拘多少﹐入棗內綫紮定﹐煎湯﹐用鉛一兩化汁﹐傾入湯內﹐同煮﹐自早至晚﹐不住添沸湯﹐取出爲末﹐共棗杵和丸梧子大﹐每服三十丸﹐煎黑鉛湯空心下﹐只三服止。

腸風下血﹕土朱一兩﹐火煆米酢淬﹐盡酢一升﹐搗羅如面﹐每服一錢﹐白湯下之。【《斗門方》】

久年腸風﹕石燕磨水常服勿歇。【《靈苑方》】

腸風下血脫肛﹕蛇黃二顆火煆﹐酢淬七次爲末﹐每服三錢﹐陳米飲下。【《普濟方》】

腸風下血﹐積年不止﹐虛弱甚者﹐一服取效﹕綠礬四兩﹐入砂鍋內新瓦蓋定﹐鹽泥固濟﹐煆赤取出﹐入靑鹽﹑生硫黃各一兩﹐研勻﹐再入鍋內﹐固濟煆赤﹐取出去火毒﹐研入熟附子末一兩﹐粟米粥糊丸梧子大﹐每空心米飲﹐溫酒﹐任下三十丸。【《永類方》】

中蠱下血如雞肝﹐晝夜出血石餘﹐四髒皆損﹐惟心未毀﹐或鼻破將死者﹕苦桔梗爲末﹐以酒服方寸匕﹐日三服。不能下藥﹐以物拗口灌之。心中當煩﹐須臾自定。七日止﹐當食豬肝肺以補之。又治衄血﹐以水服。一方加犀角等分。【《古今錄驗》】

腸風下血﹕蒼朮不拘多少﹐以皂角挼濃汁浸一宿﹐煮幹焙研爲末﹐麵糊丸如梧子大﹐每服五十丸﹐空心米飲下﹐日三服。【《婦人良方》】

諸般腸風﹐酒痢血痔﹐鼠痔下血﹕貫眾去皮毛銼焙爲末﹐每服二錢﹐空心米飲下﹔或酢糊丸梧子大﹐每米飲下三四十丸﹔或燒存性出火毒爲末﹐入麝香少許﹐米飲服二錢。【《普濟方》】

下血二十年不止者﹕取地楡﹑鼠尾艸各二兩﹐水二升﹐煮一升﹐頓服。若不斷﹐以水漬屋塵飲一小盞投之。【《肘後方》】

結陰下血﹐腹痛不已﹕地楡四兩﹐炙甘艸三兩﹐每服五錢﹐水一盞﹐入縮砂四七枚﹐煎一盞半﹐分二服。【《宣明方》】

大腸下血﹕三七研末﹐同淡白酒調一二錢服﹐三服可愈﹔或以五分入四物湯亦可。【《集簡方》】

腸風下血﹕香白芷爲末﹐每服二錢﹐米飲下﹐神效。【《選奇方》】

又方﹕木香﹑黃連等分爲末﹐入肥豬大腸內﹐兩頭紮定﹐煮極爛﹐去藥食腸﹐或連藥搗爲丸服。【《保壽堂方》】

陽毒下血﹐熱气入胃﹐痛不可忍﹕郁金五大个﹐牛黃一皂莢子爲散﹐每服用酰漿水一盞﹐同煎三四沸﹐溫服。【《祕寶方》】

諸般下血﹕用香附以酢酒各半煮熟﹐焙研爲末﹐黃秫米糊丸梧子大﹐每服四十丸﹐米飲下﹐日二服。

又方﹕香附子末二錢﹐入百艸霜﹑麝香各少許同服﹐效尢速也。

大便下血﹕用荊芥炒爲末﹐每米飲服二錢。婦人用酒下。亦可拌麵作餛飩食之。【《經驗方》】

又方﹕用荊芥二兩﹐槐花一兩﹐同炒紫爲末﹐每服三錢﹐淸茶送下。【《簡便方》】

大小便血﹕劉寄奴艸爲末﹐茶調空心服二錢﹐卽止。【《集簡方》】

結陰便血﹕雞冠花﹑椿根白皮等分爲末﹐煉蜜丸梧子大﹐每服三十丸﹐黃芪湯下﹐日二服。【《聖濟總錄》】

糞後下血﹕白雞冠花﹐並子炒﹐煎服。【《聖惠方》】

下血脫肛﹕白雞冠花﹑防風等分爲末﹐糊丸梧子大﹐空心米飲﹐每服七十丸。

又方﹕白雞冠花炒﹑棕櫚灰﹑羌活一兩爲末﹐每服二錢﹐米飲下。【《永類鈐方》】

腸風下血﹐有疙瘩瘡破者﹐不治。馬藺子一斤﹐研破酒浸﹐夏三日﹐冬七日﹐曬漧﹔何首烏半斤﹐雄黃﹑雌黃各四兩爲末﹐以浸藥酒﹐打糊丸梧子大﹐每服三十丸﹐溫酒下﹐日三服﹐見效。【《普濟方》】

五痔下血﹕五月五日采蒼耳莖葉爲末﹐水服方寸匕﹐甚效。【《千金翼》】

大便後血﹕萱艸根和生薑油炒酒衝服。【《聖濟總錄》﹐下同】

糞後下血﹕王不畱行末﹐水服一錢。

酒積下血﹕馬鞭艸灰四錢﹐白芷灰一錢﹐蒸餅丸梧子大﹐每米飲下五十丸。

腸風髒毒﹐下血不止﹕旱蓮子艸瓦上焙研末﹐每服二錢﹐米飲下。【《經驗方》】

腸風下血﹕莨菪煎。用莨菪實一升﹐暴漧搗篩﹐生薑半斤取汁﹐銀鍋中﹐更以無灰酒二升搜之﹐上火煎如稀餳﹐卽旋投酒﹐度用酒可及五升卽止﹐慢火煎令可丸﹐大如梧子﹐每旦酒飲通下三丸﹐增至五七丸止。若丸時粘手﹐則以菟絲粉襯隔之。火候忌緊﹐藥焦則失力也。初服微熱﹐勿怪。疾甚者﹐服過三日﹐當下利﹐疾去利亦止。絕有效。【《篋中方》】

下血虛寒﹐日久腸冷者﹕熟附子去皮﹑枯白礬一兩爲末﹐每服三錢﹐米飲下。

又方﹕熟附子一枚去皮﹐生薑三錢半﹐水煎服﹔或加黑豆一百粒。【《聖惠方》】

結陰下血腹痛﹕艸烏頭蛤粉炒去皮臍﹐切一兩﹐茴香炒三兩﹐每用三錢﹐水一盞﹐入鹽少許﹐煎八分﹐去滓露一夜﹐五更冷服。【《聖濟錄》】

腸風瀉血﹐諸藥不效﹕天南星石灰炒焦黃色爲末﹐酒糊丸梧子大﹐每酒下二十丸。【《普濟方》﹐下同】

腸風漏血﹕馬兜鈴﹑谷精艸﹑京三稜﹑川烏頭炒過﹐四味各等分﹐煎水﹐先燻後洗之。

腸風下血﹐用榼藤子二个﹐不蛀皂莢子四十九个﹐燒存性爲末﹐每服二錢﹐溫酒下﹐少頃再飲酒一盞﹐趁口服﹐極效。【《中藏經》】

又方﹕用榼藤子三枚﹐厚重者濕紙七重﹐包煨熟﹐去殼取肉爲末﹐每服一錢﹐食前黃芪湯下﹐日一服。【《聖惠方》】

腸風瀉血﹕牽牛五兩﹐牙皂三兩﹐水浸三日去皂﹐以酒一升煮幹焙研末﹐蜜丸梧子大﹐每服七丸﹐空心酒下﹐日三服。下出黃物﹐不妨。病減後﹐日服五丸﹐米飲下。【《本事方》】

糞後下血﹕淩霄花浸酒頻飲之。【《普濟方》﹐下同】

腸風下血﹕﹝艸舌﹞蔞一个燒灰﹐赤小豆半兩爲末﹐每空心酒服一錢。

大腸下血﹕王瓜一兩燒存性﹑地黃二兩﹑黃連半兩爲末﹐蜜丸梧子大﹐米飲下三十丸。【《指南方》】

熱毒下血﹐因食熱物發者﹕生葛根二斤搗汁一升﹐入藕汁一升和服。【《梅師方》】

腸風髒毒﹐下血不止﹕何首烏二兩爲末﹐食前米飲服二錢。【《聖惠方》】

腸風瀉血久者﹕威靈仙﹑雞冠花各二兩﹐米酢二升﹐煮幹炒爲末﹐以雞子白和作小餅﹐炙幹再研﹐每服二錢﹐陳米飲下﹐日二服。【《聖濟總錄》】

風入髒﹐或食毒積熱﹐大便鮮血﹐疼痛肛出﹐或久患酒痢﹕木饅頭燒存性﹑棕櫚皮燒存性﹑烏梅去核﹑粉艸炙等分爲末﹐每服二錢﹐水一盞煎服。【《和劑局方》】

腸風下血﹐大便更濇﹐木饅頭燒﹑枳殼炒等分爲末﹐每服二錢﹐槐花酒下。【《家藏方》】

腸風下血﹕敗毒菜根洗切﹐用連皮老姜各半盞同炒赤﹐以無灰酒淬之﹐碗蓋少頃﹐去滓任意飲。【《永類方》】

腸風失血﹕胡孫姜燒存性五錢﹐或酒或米飲服。【《仁存方》】

便前有血﹕石皮爲末﹐茄子枝煎湯下二錢。【《普濟方》】

熱毒下血﹕金星艸﹑陳漧薑各三兩爲末﹐每服一錢﹐新汲水下。【《本事方》】

大腸瀉血﹕血見愁少許﹐薑汁和搗﹐米飲服之。【《證治要訣》】

大腸下血﹕捲柏﹑側柏﹑棕櫚等分﹐燒存性爲末﹐每服三錢﹐酒下﹐亦可飯丸服。【《仁存方》】

遠年下血﹕捲柏﹑地楡焙等分﹐每用一兩﹐水一碗﹐煎數十沸﹐通口服。【《百一選方》】

大便後血﹕桑樹上白蘚花﹐水煎服﹐或末服﹐亦止吐血。【《聖惠方》﹐下同】

治下血如傾水﹕取生羊屎﹑柴根一斤﹐生白酒二斗﹐煮一斗﹐空心隨量飲。

男子便血﹕黑豆一升炒焦研末﹐熱酒淋之﹐去豆飲酒﹐神效。【《活人心統》】

一切下血﹕雄黑豆緊小者﹐以皂角湯微浸﹐炒熟去皮爲末﹐煉豬脂和丸梧子大﹐每服三十丸。陳米飲下。【《中藏經》】

熱毒下血﹐或因食熱物發動﹕赤小豆末﹐水服方寸匕。【《梅師方》】

髒毒下血﹕烏犀散。用淡豉十文﹐大蒜二枚煨﹐同搗丸梧子大﹐煎香菜湯服二十丸﹐日二服安乃止﹐永絕根本。無所忌。此藥甚妙。但大蒜九蒸乃佳﹐仍以冷虀水送下。昔朱元成言其侄及陸子楫提刑皆服此﹐數十年之疾﹐更不復作也。【《究原方》】

積年下血﹕寒食蒸餅﹑烏龍尾各一兩﹐皂角七挺去皮﹐酥炙爲末﹐蜜丸﹐米飲﹐每服二十丸。【《聖惠方》】

酒毒便血﹕曲一塊﹐濕紙包煨爲末﹐空心米飲服二錢﹐神效。

暴下血病﹕用蒜五七枚﹐去皮研膏﹐入豆豉搗丸梧子大﹐每米飲下五六十丸﹐無不愈者。【《本艸衍義》】

腸風髒毒下血﹕蕓薹子生用﹐甘艸炙爲末﹐每服二錢﹐水煎服之。【《普濟方》﹐下同】

大腸便血﹕大蘿卜皮燒存性﹑荷葉燒存性﹑蒲黃生用等分爲末﹐每服一錢﹐米飲下。

腸風下血﹕蜜炙蘿卜﹐任意食之。【《百一選方》】

酒疾下血﹐連旬不止﹕用大蘿卜二十枚﹐畱靑葉寸餘﹐以井水入罐中煮十分爛﹐入淡酢﹐空心任食。【《養老方》】

腸風下血﹕胡荽子和生菜﹐以熱餅裹食之。【《普濟方》﹐下同】

腸風下血﹕柏子十四个﹐槌碎囊貯﹐浸好酒三盞﹐煎八分﹐服立止。

大腸下血﹕隨四時方向采側柏葉燒研﹐每米飲服二錢﹐二服愈。【《百一選方》】

酒毒下血﹐或下痢﹕嫩柏葉九蒸九曬二兩﹐陳槐花炒焦一兩﹐爲末﹐蜜丸梧子大﹐每空心溫酒下四十丸。【《普濟方》】

蠱痢下血﹐男子婦人小兒大腹下黑血茶腳色﹐或膿血如靛色﹕柏葉焙榦爲末﹐與黃連同煎爲汁﹐服之。【《本艸圖經》】

腸風下血﹕松木皮去粗皮﹐取裏白者﹐切曬焙研爲末﹐每服一錢許﹐茶湯下。【《家藏方》】

腸風熱毒﹕蕨菜花焙爲末﹐每服二錢﹐米飲下。【《聖惠方》】

腸風下血﹕經霜茄連蒂燒存性﹐爲末﹐每日空心服﹐溫酒服二錢。【《靈苑方》】

久患下血﹕大茄種三枚﹐每用一枚﹐濕紙包煨熟﹐安瓶內﹐以無灰酒一升半沃之﹐蠟紙封閉三日﹐去茄暖飲。【《普濟方》】

腸風下血﹕茄葉燻榦爲末﹐每服二錢﹐溫酒或鹽湯下﹐隔年者尢佳。【《經驗良方》】

大腸下血﹕敗瓢燒存性﹐黃連等分研末﹐每空心溫酒服二錢。【《簡便方》】

腸風下血﹕霜後幹絲瓜燒存性﹐爲末﹐空心酒服二錢。【《本事方》】

下血危篤﹐不可救者﹕絲瓜一个燒存性﹐槐花減半爲末﹐每空心米飲服二錢。【《普濟方》】

酒痢便血腹痛﹐或如魚腦五色者﹕幹絲瓜一枚﹐連皮燒研﹐空心酒服二錢。一方煨食之。【《經驗良方》】

髒毒下血﹕槐耳燒二兩﹐漧漆燒一兩﹐爲末﹐每服一錢﹐溫酒下。【《聖濟總錄》】

腸風瀉血﹕皂角樹上蕈﹐瓦焙爲末﹐每服一錢﹐溫酒下。【《本事方》】

大便下血及酒痢﹑久痢不止﹕用烏梅三兩燒存性爲末﹐酢煮米糊和丸梧子大﹐每空心米飲服二十丸﹐日三。【《濟生方》】

腸風下血﹐用寒藥﹑熱藥及脾弱藥﹐俱不效者﹕獨用山裏果﹐俗名酸棗﹐又名鼻涕團﹐幹者爲末﹐艾湯調下﹐應手卽愈。一方用米飲空心調下二錢。【《百一選方》】

尿後有血﹐腸風髒毒下血﹕幹柿燒灰存性﹐米飲調服三錢﹐遂愈。

腸風下血﹕銀杏煨熟﹐出火气食之﹐米飲下。

腸風髒毒﹕銀杏四十九枚﹐去殼﹐生研入百藥煎末﹐和丸彈子大﹐每服二三丸﹐空心細嚼﹐米飲送下。【《證治要訣》】

腸風下血﹕橡斗子殼﹐用白梅肉塡滿兩个﹐合定﹐鐵綫紮住﹐燒存性﹐研末﹐每服二錢﹐米飲下。

又方﹕橡斗子殼﹐用硫黃塡滿﹐煆研酒服。【《選奇方》】

蠱毒下血﹕槲木背陰白皮一大握﹐長五寸﹐以水三升煮取一升﹐空腹分服﹐卽吐毒出也。

腸風下血﹕橄欖核燈上燒存性﹐研末﹐每服二錢﹐陳米飲調下。【《直指方》】

大便下血﹐榮衛气虛﹐或受風邪﹐或食生冷﹐或啖炙煿﹐或飲食過度﹐積熱腸間﹐使脾胃受傷﹐糟粕不聚﹐大便下利﹐淸血﹐臍腹作痛﹐裏急後重﹐及酒毒一切下血﹐並皆治之。用細茶半斤研末﹐川百藥煎五个﹐燒存性﹐每服二錢﹐米飲下﹐日二服。【《普濟方》】

大便下血﹕藕節曬榦研末﹐人參白蜜煎湯﹐調服二錢﹐日二服。【《全幼心鑑》】

大便下血﹕荸薺搗汁大半鍾﹐好酒半鍾﹐空心溫服﹐三日見效。【《神祕方》】

下血數升﹕黃蘗一兩去皮﹐雞子白塗炙爲末﹐水丸菉豆大﹐每服七丸﹐溫水下。名金虎丸。【《普濟方》】

脾毒腸風﹐因營衛虛弱﹐風气襲之﹐熱气乘之﹐血滲腸間﹐故大便下血。用臭椿根刮去粗皮焙漧四兩﹐蒼朮米泔浸焙﹐枳殼麩炒各一兩爲末﹐酢糊丸如梧子大﹐每服五十丸﹐米飲下﹐日三服。一方無蒼朮﹑枳殼。【《本事方》】

腸風瀉血﹕椿莢半生半燒﹐爲末﹐每服二錢﹐米飲下。【《普濟方》】

髒毒下血﹕苦楝子炒黃爲末﹐蜜丸梧子大﹐米飲下﹐每吞十丸﹐至二十丸。【《經驗方》】

大腸下血﹕用槐花﹑荊芥穗等分爲末﹐酒服一錢匕﹐仍空心喫豬血妙。【《經驗良方》】

又方﹕用柏葉三錢﹐槐花六錢﹐煎湯日服。【《集簡方》】

又方﹕用槐花﹑枳殼等分﹐炒存性爲末﹐新汲水服二錢。【《袖珍方》】

暴熱下血﹕生豬髒一條﹐洗淨控幹﹐以炒槐花末塡滿紮定﹐米酢砂鍋內煮爛﹐擂丸彈子大﹐日幹﹐每服一丸﹐空心當歸煎酒化下。【《永類鈐方》】

酒毒下血﹕槐花半生半炒一兩﹐山梔子焙五錢爲末﹐新汲水服二錢。【《經驗良方》】

髒毒下血﹕新槐花炒研﹐酒服三錢﹐日三服。或用槐白皮煎湯服。【《普濟方》】

腸風下血﹕用長尺皂角五挺﹐去皮子﹐酥炙三次﹐研末﹐精羊肉十兩﹐細切搗爛和丸梧子大﹐每溫水下二十丸。【《聖惠方》﹐下同】

腸風下血﹕皂莢子﹑槐實一兩﹐用粘谷糠炒香﹐去糠爲末﹐陳粟米飲下一錢。名神效散。

腸風下血﹕皂角刺灰二兩﹐胡桃仁﹑破故紙炒﹑槐花炒各一兩﹐爲末﹐每服一錢﹐米飲下。【《普濟方》﹐下同】

腸風下血﹕獨子肥皂燒存性﹐一片爲末﹐糊丸用米飲下。

蠱毒下血﹕櫸皮一尺﹐蘆根五寸﹐水二升﹐煮一升頓服﹐當下蠱出。【《千金方》】

結陰下血﹕蕪荑一兩搗爛﹐紙壓去油爲末﹐以雄豬膽汁丸梧子大﹐每服九丸﹐甘艸湯下﹐日五服﹐三日斷根。【《普濟方》】

大腸下血﹕棕筍煮熟﹐切片曬榦爲末﹐蜜湯或酒服一二錢。【《集簡方》】

下血不止﹕棕櫚皮半斤﹐栝蔞一个燒灰﹐每服二錢﹐米飲調下。【《百一選方》】

腸風下血﹕秋采楮皮﹐陰榦爲末﹐酒服三錢﹐或入麝香少許﹐日二服。【《普濟方》】

腸風下血﹕枳實半斤麩炒﹑黃芪半斤爲末﹐米飲非時服二錢匕﹐糊丸亦可。【《經驗方》】

腸風下血﹐不拘遠年近日﹕用枳殼燒黑存性五錢﹐羊脛皮爲末三錢﹐五更空心米飲服﹐如人行五里﹐再一服﹐當日見效。【《博濟方》】

又方﹕用枳殼一兩﹐黃連五錢﹐水一鍾﹐煎半鍾﹐空心服。【《簡便方》】

下利鮮血﹕梔子仁燒灰﹐水服一錢匕。【《食療本艸》】

酒毒下血﹕老山梔子仁焙研﹐每新汲水服一錢。【《聖惠方》】

腸風下血﹕枸子十四个﹐捶碎囊貯﹐浸好酒﹐三盞煎八分﹐服立止。【《普濟方》】

腸風下血﹕用活鯽魚一大尾﹐去腸畱鱗﹐入五倍子末塡滿﹐泥固燒存性﹐爲末﹐酒服一錢﹐或飯丸﹐日三服。【《百一方》】

又方﹕用硫黃一兩﹐如上法煆服﹐亦效。

酒積下血﹕酒煮鯉魚﹐常食最效。【《便民食療方》】

大便下血﹕黃牛角腮一具煆末﹐煮豉汁服二錢﹐日三﹐神效。【《近效方》】

積年下血﹕野豬頭一枚﹐桑西枝一握﹐附子一枚﹐同入瓶內燒過﹐爲末﹐每服一錢﹐粥飲空心服。【《聖惠方》】

腸風髒毒﹕用豬大腸一條﹐入芫荽在內煮食。【《救急方》】

又方﹕豬髒入黃連末在內﹐煮爛搗丸﹐梧子大﹐食前每米飲服三五十丸。【《良方》】

下血止後﹐但覺丹田元气虛乏﹐腰膝沈重少力﹕桑寄生爲末﹐每服一錢﹐非時白湯點服。【《護命方》】

風冷下血﹐脫肛疼痛﹕野貍一枚﹐大瓶盛之﹐泥固火燒存性﹐研入麝香二錢﹐每食前米飲服二錢。【《聖惠方》﹐下同】

積年腸風瀉血﹐百藥不瘥﹕敗皮巾子燒灰﹐白礬燒各一兩﹐人指甲燒焦﹐麝香各一分﹐漧薑炮三兩﹐爲末﹐每服一錢﹐米飲下。

腸風下血﹕皮鞋底﹑蠶蠒退﹑核桃殼﹑紅雞冠花等分燒灰﹐每酒服一錢。

大便下血﹕羊血煮熟拌酢食﹐最效。【《便民食療》】

大腸下血﹐不拘大人小兒﹐髒毒腸風及內痔下血日久﹐多食易饑﹕先用海螵蛸炙黃去皮﹐研末﹐每服一錢﹐木賊湯下﹐三日後﹐服豬髒黃連丸。【《直指方》】

糞後下血﹐不拘大人小兒﹕五倍子末﹐艾湯服一錢。【《全幼心鑑》】

腸風髒毒﹐下血不止﹕五倍子半生半燒﹐爲末﹐陳米飯和丸如梧子大﹐每服二十丸﹐食前粥飲送下﹐日三服。【《聖惠方》﹐下同】

大腸便血﹕百藥煎﹑荊芥穗燒存性﹐等分爲末﹐糊丸梧子大﹐每服五十丸﹐米飲下。

腸風下血﹕百藥煎二兩﹐半生用﹑半炒存性爲末﹐飯丸梧子大﹐每服五十丸﹐米飲下。名勝金丸。一方爲細末﹐米飲調二錢服。【《百一選方》】

腸風下血﹕烏梅丸立效。僵蠶炒去嘴足﹐烏梅肉焙各一兩爲末﹐米糊丸梧子大﹐每服百丸﹐食前白湯下﹐日三服。一方僵蠶一兩﹐烏梅肉兩半﹐酢糊丸﹐每四五十丸﹐空心酢湯下。【《筆峯雜興方》】

大小便血﹐淋瀝疼痛﹕繭黃散。用繭黃﹑蠶蛻紙並燒存性﹐晚蠶沙﹑白僵蠶並炒等分爲末﹐入麝香少許﹐每服二錢﹐用米飲送下﹐日三服﹐甚效。【《聖惠方》﹐下同】

腸風下血﹕幹蠍炒﹑白礬燒各二兩爲細末﹐每服半錢﹐米飲下﹐極效。

又方﹕白芷﹑五倍子爲末﹐粥丸梧子大﹐每服五十丸﹐米湯下。【丹溪﹐下同】

下血﹕用血餘灰﹑鞋底灰﹑豬牙皂角灰等分爲末﹐酒調三錢匕。

治下血劫劑﹕百藥煎一兩﹐一半燒爲灰﹐共爲末﹐糊丸如桐子大﹐服六十丸﹐空心米湯下。

糞後下血不止﹕艾葉不以多少﹐以生薑汁三合和服。

治卒下血﹕赤小豆一升﹐搗碎﹐水二升絞汁飲之。

又方﹕茄蒂燒存性﹐梔子炒共爲末﹐搗飯丸如梧子大﹐每服空心一百丸﹐米湯下。

下血﹐腸風脫露﹕以車荷鳴五七个﹐焙漧燒灰﹐酢調搽。仍忌溫面酒辛熱物。

中蠱毒下血﹐如爛雞肝﹕用白蘘荷密置病人牀下﹐勿令知﹐病者自呼蠱者姓名﹐愈。【張三錫】

又方﹕取蚯蚓十四枚﹐以苦酒浸之﹐蚓死﹐但服其汁﹐已死者皆可活。【《百一方》】

腸風下血﹕茄科燒存性爲末﹐每服三錢﹐米飲調下。

又方﹕木槿煎服。

又方﹕代赭石一兩﹐火煆紅﹐酢淬數次﹐以碎爲度﹐研爲極細末﹐空心米飲調下一錢﹐一服卽瘥。

治下血﹕蒼朮﹑地黃同擂細末﹐爲丸﹐不用鐵器。

腸風下血﹕羊蹄根葉蒸爛一碗﹐食之立瘥。

卒然尿血不止﹕龍膽艸一虎口﹐以水五升﹐煮取二升半﹐分爲五服﹐瘥。【《集驗方》】

腸風下血﹕五靈脂炒去火毒﹐每服二錢。

又方﹕馬鞭艸葉研碎﹐紐汁服。

髒毒下血﹕車前艸連根一握﹐生薑一小塊﹐新水研碎﹐去滓。候血欲下時﹐腰間必覺重﹐便服此藥一盞﹔少坐漸覺冷下腹中﹐卽登廁﹐已無血矣。甚者不過再服。

下血﹕白芷﹑五倍子爲末﹐丸服。

丈夫傷血﹐婦人血崩﹐漬入大腸出血﹕艸豆蔻﹑檳榔各炒紫色﹐罌粟殼燒灰等分爲末﹐每服二錢﹐空心米飲調下。

腸風下血﹕栝蔞三个﹐燒灰存性﹐每服三錢﹐空心米飲調下。

腸風下血久不止﹕茄蒂燒灰存性爲末﹐每服三錢匕﹐食前米飲調下。

腸澼﹕用陳年棕櫚燒灰﹐百藥煎爲丸﹐服。

腸風髒毒方歌曰﹕一兩茱萸半兩連﹐二味同炒不同研。糞前茱萸調酒下﹐糞後卻用酒調連。

鯽魚方﹕治腸風血痔﹐及下痢膿血﹐積年瀉血﹐面色痿黃。用大活鯽魚一个﹐不去鱗﹐肚下穿孔﹐去其腸穢﹐入白礬一塊如金橘大﹐以敗棕皮重包﹐外用厚紙裹﹐先煨令香熟﹐去紙﹐於熨斗內燒帶生存性﹐爲細末﹐每服一錢﹐空心溫米飲調下。一方﹐於瓦瓶內蓋定﹐炭火燒爲灰﹐軟飯和丸如梧桐子大﹐每服二十丸﹐食前粥飲下。

瀉血﹐面色痿黃﹐積年不瘥者﹕白朮一斤﹐黃土炒過研末﹐漧地黃半斤﹐飯上蒸熟搗和﹐幹則入少酒﹐丸梧子大﹐每服十五丸﹐米飲下﹐日三服。【《普濟》】

卒瀉鮮血﹕小薊葉搗汁﹐溫服一升。【《梅師》】

瀉血不止﹕木賊五錢﹐水煎溫服﹐一日一服。【《聖惠》】

腸風瀉血﹕木鱉子以桑柴燒存性﹐候冷爲末﹐每服一錢﹐煨蔥白酒空心服之。名烏金散。【《普濟》】

髒毒下血﹕溫白丸。用椿根白皮去粗皮﹐酒浸曬研﹐棗肉和丸梧子大﹐每淡酒服五十丸﹐或酒糊丸亦可。【《仁存》】

下血﹕槐花一兩﹐棕灰五錢﹐鹽一錢﹐水三鍾煎減半﹐服。【《摘元》】

瀉血不止﹕巴豆一个去皮﹐以雞子開一孔﹐納入﹐紙封煨熟﹐去豆食之﹐其病卽止。虛人分作二服﹐決效。【《普濟》】

大腸下血﹕瓦松燒灰﹐水服一錢。

脫肛瀉血不止﹕用桑黃一兩﹐熟附子一兩﹐爲末﹐煉蜜丸梧子大﹐每米飲下二十丸。【《聖惠》】

瀉血脫肛﹕石耳五兩炒﹐白枯礬一兩﹐密陀僧半兩爲末﹐蒸餅丸梧子大﹐每米飲下二十丸。【《普濟》】

腸風下血﹕白刺蝟皮一枚﹐銚內煿焦﹐去皮畱刺﹐木賊半兩炒黑爲末﹐每服二錢﹐熱酒調下。【《家藏》】

蠱毒下血﹕蝟皮燒末﹐水服方寸匕﹐當吐出毒。【《千金翼》】

大便瀉血﹕血餘半兩燒灰﹐雞冠花﹑柏葉各一兩爲末﹐臥時酒服二錢﹐來早飲溫酒一盞﹐一服見效。【《普濟》】

腸風瀉血﹕破絮燒灰﹑枳殼麩炒等分﹐麝香少許爲末﹐每服一錢﹐米飲下。【《聖惠》】

腸風下血﹕五倍子﹑白礬各半兩爲末﹐順流水丸梧子大﹐每服七丸﹐米飲下。忌酒。【《本事》】

下血不止﹕用獺肝一副煮熟﹐入五味食之﹐妙。【《飲膳正要》】

腸風下血﹕枯桑樹下虫屎﹐燒存性﹐酒服一錢。【《聖惠》】

腸風下血﹐因酒毒者﹕用大田螺五个燒至殼白肉漧﹐研末﹐作一服﹐熱酒下。【《百一選方》】

腸風髒毒﹐下血不止﹕用側柏葉一斤洗﹐炙爲末﹐每服二錢﹐食前枳殼湯調下。古今圖書集成醫部全錄卷二百七十七

血門

鍼灸

《靈樞》曰﹕暴疸內逆﹐肝肺相搏﹐血溢鼻口﹐取天府。

《甲乙經》曰﹕心膈下嘔血﹐上脘主之。

嘔血有息﹐脇下痛﹐口干心痛與背相引﹐不可咳﹐咳則腎痛﹐不容主之。

唾血振寒嗌漧﹐太淵主之。

咳血﹐大陵及郤門主之。

嘔血上气﹐神門主之。

內傷不足﹐三陽絡主之。

內傷唾血不足﹐外無膏澤﹐刺地五會。

凡唾血﹐瀉魚際﹐補尺澤。

衄而不止﹐衃血流﹐取足太陽。大衄血﹐取手太陽。不已刺腕骨下﹐不已刺腘中出血。

鼻鼽衄﹐上星主之﹐先取譩嘻﹐後取天牖﹑風池。

鼽衄有癰﹐迎香主之。

鼽衄洟出﹐中有懸癰宿肉﹐窒洞不通﹐不知香臭﹐素髎主之。

鼽衄有癰﹐禾髎主之。

鼻衄不止﹐水溝主之。

衄血不止﹐承漿及委中主之。

衄﹐腕骨主之。

《千金方》曰﹕虛勞吐血﹐灸胃管三百壯。亦主勞嘔逆吐血﹐少食多飽﹐多唾百病。

吐血唾血﹐灸胸堂百壯﹐不可鍼。

吐血酸削﹐灸肝腧百壯。

吐血腹痛雷鳴﹐灸天樞百壯。

吐血唾血﹐上气咳逆﹐灸肺腧﹐隨年壯。

吐血嘔逆﹐灸手心主五十壯。【《千金翼》云大陵。】

口鼻出血不止﹐名腦衄﹐灸上星五十壯﹐入髮際一寸是。

衄時癢﹐癢便灸足大指節橫理二毛中十壯﹐劇者百壯。衄不止﹐灸之。並治陰卵腫。

又法﹕灸風府一穴四壯﹐不止又灸。

又法﹕灸湧泉二穴各百壯。

《東垣十書》曰﹕衄不止﹐以三稜鍼於气沖出血﹐立愈。

《丹溪心法》曰﹕衄血﹐宜灸大椎﹑瘂門卽止。

《醫學綱目》曰﹕吐血﹐取風府﹑大椎﹑膈兪﹑肝兪各五分瀉之﹐立愈。

又法﹕取胃脘﹑膻中﹑肝兪﹐各沿皮二寸半。

又法﹕取膻中﹑中脘﹑气海﹑三里﹑乳根﹑支溝。不已﹐取肺兪﹑腎兪﹑心兪﹑膏肓﹑關元。

嘔血脇痛﹐口漧不可咳﹐咳引腎痛﹐取不容﹐旁刺向外﹔又取上脘三寸半﹐大陵﹑郤門﹑神門。

吐血內損﹐取地五會三分﹐灸五壯﹔魚際五分﹐瀉﹔尺澤一寸﹐補。

上气唾膿血﹐灸兩乳下黑肉際﹐各十壯。

衄血吐血下血﹐婦人下血不止﹐取隱白五分﹐又灸之。

又法﹕取隱白﹑大陵﹑神門各五分﹐太溪七分。

婦人經脈妄行﹐鉆心脇痛﹐妄行於上則衄血﹐中則吐血﹐下則下血。喑門一分﹐治衄血。巨缺一分﹐治吐血。气海五分﹐治崩血。取中極三分補之﹐又取三陰交五分。

衄血﹐取喑門三分﹐合谷﹑內庭。

又法﹕取喑門﹑三里瀉之﹐照海五分。

又法﹕取三里﹑外關瀉之﹐重者風府。

又法﹕取風府﹑上星﹑百勞﹑合谷﹔不已﹐取迎香﹑人中﹑印堂。口鼻出血不止﹐灸上星三報穴。

腸風下血﹐取三間﹑商陽﹐大陵﹑內關﹑命門﹑承扶。

《古今醫統》曰﹕百勞一穴﹐在大椎節陷中是﹐灸二三十壯﹐斷根不發。下血﹐脈虛濇﹐非腸風髒毒也﹐爲中虛﹐宜灸中脘﹑气海二穴。凡脫血面色白﹐脈濡﹐手足冷﹐飲食少思﹐彊食卽嘔﹐宜灸之﹐效如神。

下血﹐灸命門穴﹐在脊骨中﹐與臍對﹐灸七壯卽止。

下血﹐灸脊中第二十椎下﹐隨年壯灸之。

導引

《保生祕要》曰﹕吐血導引法﹐先良念以定其神﹐又推開心頭﹐下至臍﹐復上至喉﹐如是者數徧﹐俾瘀血無所蓄聚自出。又從臍上推開﹐向後落大腸九曲以瀉之。其瘀血旣吐瀉﹐後將腎水升上背﹐流至心頭洗之﹐復兩眼看臍念﹐以壯其气﹐其沈重者﹐先臍上念。

咳血導引法﹕坐定杌子上﹐以雙手搭項﹐蹲身閉气三七口﹐如气稍急﹐微微放之﹐放而又閉﹐日行五次﹐兼用運法極妙。

運功﹕艮念數日﹐絳胸前推開﹐次運湧泉水洗心﹐或封臍凝守。

鼻衄﹕可凝神於鼻﹐自鼻而逆上泥丸﹐轉下於背﹐直至湧泉而止。

導引法﹕開二目﹐鼻朝天吸气﹐得法咽吞。如此久吸久咽﹐血見津而自回﹐兼行後功气脈自和也。

運功﹕觀鼻端定神﹐漸運入內﹐逆上頂門﹐轉下於背﹐經元海溯湧泉而定神。

便血運功﹕想乳下兩肋通至背心﹐又從兩肋搖落至大腸九曲瀉之﹐旣瀉盡﹐復取腎水以濟心經火。

飽食醉後怒气下血﹐運功須定神存元气﹐顧臍念﹐戒多怒﹐有食必須調節﹐病自卽安。

醫案

《史記》倉公傳曰﹕濟北王召意診脈諸女子侍者﹐至女子豎﹐豎無病。臣意告永巷長曰﹕豎傷脾﹐不可勞﹐法當春嘔血死。臣意言王曰﹕才人女子豎何能﹖王曰﹕是好爲方﹐多技能﹐所是案法新﹐往年市之民所四百七十萬﹐曹偶四人。王曰﹕得毋有病乎﹖臣意對曰﹕豎病重﹐在死法中。王召視之﹐其顏色不變﹐以爲不然﹐不賣諸侯所。至春﹐豎奉劍從王之廁﹐王去豎後﹐王令人召之﹐卽僕於廁﹐嘔血死。病得之流汗﹐流汗者同法。病內重﹐毛髮而色澤﹐貌不衰﹐此亦關內之病也。

安陵阪裏公乘項處病﹐臣意診脈曰﹕牡疝。牡疝在膈下﹐上連肺﹐病得之內。臣意謂之愼毋爲勞力事﹐爲勞力事則必嘔血死。處後﹐蹴踘﹐蹶寒。汗出多﹐卽嘔血。臣意復診之曰﹕當旦日﹐日夕死。卽死﹐病得之內。所以知項處病者﹐切其脈得番陽﹐番陽入虛裏﹐處旦日死。一番一絡者﹐牡疝也。

齊中尉潘滿如病少腹痛﹐臣意診其脈曰﹕遺積瘕也。臣意卽謂太僕臣饒內史臣繇曰﹕中尉不復自止於內﹐則三十日死。後二十餘日溲血死。病得之酒且內。所以知潘滿如病者﹐臣意切其脈深小弱﹐其卒然合合也﹐是脾气也。右脈口气至緊小見﹐瘕气也。以次相乘﹐故三十日死。三陰俱搏者如法﹐不俱搏者決在急期﹐一搏一代者近也。故其三陰搏﹐溲血如前止。

齊中郎破石病﹐臣意診其脈﹐告曰﹕肺傷不治﹐當後十日丁亥溲血死。卽後十一日﹐溲血而死。破石之病﹐得之墮馬僵石上。所以知破石之病者﹐切其脈得肺陰气﹐其來散﹐數道至而不一也﹐色又乘之。所以知其墮馬者﹐切之得番陰脈﹐番陰脈入虛裏﹐乘肺脈。肺脈散者﹐固色變也。乘之所以不中期死者﹐師言曰﹕病者安谷卽過期﹐不安谷則不及期。其人嗜黍﹐黍主肺﹐故過期。所以溲血者﹐診脈法曰﹕病喜養陰處者順死﹐喜養陽處者逆死。其人喜自靜不躁﹐又久安坐﹐伏几而寐﹐故血下泄。

齊丞相舍人奴從朝入宮﹐臣意見之﹐食閨門外﹐望其色有病气﹐臣意卽告宦者平。平好爲脈﹐學臣意所﹐臣意卽示之舍人奴病﹐告之曰﹕此傷脾气也﹐當至春﹐隔塞不通﹐不能食飲﹐法至夏泄血死。宦者平卽往告相曰﹕君之舍人奴有病﹐病重﹐死期有日。相君曰﹕卿何以知之﹖曰﹕君朝時入宮﹐君之舍人奴盡食閨門外﹐平與倉公立﹐卽示平曰﹕病如是者死。相卽召舍人奴而謂之曰﹕公奴有病不﹖舍人曰﹕奴無病﹐身無痛者。至春果病﹐至四月泄血死。所以知奴病者﹐脾气周乘五臟傷部而交﹐故傷脾之色也。望之殺然黃﹐察之如死靑之玆﹐眾醫不知﹐以爲大蠱﹐不知傷脾。所以至春死病者﹐胃气黃﹐黃者土气也﹐土不勝木﹐故至春死。所以至夏死者﹐脈法曰﹕病重而脈順淸者曰內關﹐內關之病﹐人不知其所痛﹐心急然無苦﹐若加以一病死中春﹐一愈順及一時。其所以四月死者﹐診其人時愈順﹐愈順者人尙肥也。奴之病得之流汗數出﹐炙於火而以出見大風也。

《儒門事親》曰﹕﹝氵隱﹞陽劉氏一男子﹐年二十餘歲﹐病勞嗽咯血﹐吐唾粘臭不可聞﹐秋冬少緩﹐春夏則甚﹐寒熱往來﹐日晡發作﹐狀如痎瘧﹐寢汗如水。累服麻黃根﹑敗蒲扇止汗﹐汗自若也﹔又服寧神散﹑寧肺散止嗽﹐嗽自若也。戴人先以獨聖散湧其痰﹐狀如雞黃﹐汗隨湧出﹐昏憒三日不省﹐時時飲以涼水﹐精神稍開﹐飲食加進。又與人參半夏丸﹑桂苓甘露散服之﹐不經數日乃愈。

嶽八郎常日嗜酒﹐偶大飲醉吐血﹐近一年﹐身黃如橘﹐昏憒發作﹐數日不省﹐漿粥不下﹐彊直如厥﹐兩手脈皆沈細。戴人視之曰﹕脈沈細者﹐病在裏也﹐中有積聚。用舟車丸百餘粒﹐浚川散五六錢﹐大下十餘行﹐狀如葵菜汁﹐中燥糞气穢異常。忽開兩目伸挽問左右曰﹕我緣何至此﹖左右曰﹕你吐血後數日不省﹐得戴人治之乃醒。自是五六日必以瀉﹐凡四五次﹐其血方止。但時咳一二聲﹐潮熱未退﹐以涼膈散加桔梗﹑當歸各稱二兩﹐水一大盂﹐如老竹葉﹐入蜜少許﹐同煎去滓﹐時時呷之﹐間與人參白虎湯﹐不一月復故。

棠溪李民範初病嗽血﹐戴人以調胃湯一兩加當歸使服之﹐不動﹔再以舟車丸五六十丸﹐過三四行﹐又嘔血一碗﹐若庸工則必疑。不再宿﹐又與舟車丸百餘粒﹐通經散三四錢﹐大下之﹐過十餘行﹐已愈過半﹔仍以黃連解毒湯加當歸煎服之﹔次以艸莖刺鼻中出血半升﹔臨晚﹐又用益腎散﹐利數行乃愈。

棠溪欒彥剛病下血﹐醫者以藥下之﹐默默而死。其子企見戴人而問之曰﹕吾父之死﹐竟無人知是何證﹖戴人曰﹕病剉其心也。心主行血﹐故被銼則血不禁。若血溫身熱者死﹐火數七﹐死必七日。治不當下﹐若下之不滿數。企曰﹕四日死﹐何謂病銼心﹖戴人曰﹕智不足而彊謀﹐力不足而彊與﹐心安得不銼也﹖欒初與邢爭屋﹐不勝﹐遂得此病。企由是大服﹐拜而學醫。

一男子髒毒下血﹐當六月間﹐熱不可堪﹐自甘於死。忽思冰蜜水﹐猛捨性命飲一大盂﹐痛止血住。

《東垣十書》曰﹕一貧者患脾胃虛弱﹐精神短少﹐衄血吐血﹐以人參飲子投之愈。繼而至冬天﹐居曠室中﹐臥大熱炕而吐血數次﹐再來求治。料此病久虛弱﹐附臍有形而有火熱在內﹐上气不足﹐陽气外虛﹐當補表之陽气﹐瀉其裏之虛熱﹐是其法也。冬天居曠室﹐衣蓋單薄﹐是重虛其陽﹔表有大寒﹐壅遏裏熱﹐火邪不得舒伸﹐故血出於口。憶仲景《傷寒論》中一證﹐太陽傷寒﹐當以麻黃湯發汗而不與之﹐遂成衄﹐卻與麻黃湯立愈。此法相同﹐予遂用之。

張彥明男衄血多歲﹐不效﹐用黃芪芍藥湯二十五貼而愈。六脈弦細而濇﹐按之空虛﹐其色必白夭而不澤者﹐脫血也。此大寒證﹐以辛溫補之以養血﹐以甘溫潤之劑佐之卽愈。此脫血傷精气之證也。六脈俱大﹐按之空虛﹐心動面赤﹐善驚上熱﹐乃手少陰心之脈也。此因气盛多而亡血﹐以甘寒鎭墜之劑﹐瀉火與气以墜浮气﹐以辛溫微苦峻補其血﹐再用三黃補血湯而全瘥。

《丹溪心法》曰﹕一婦人年五十餘﹐嘗吐血﹐今面黃身蠕動食少﹐用靑皮半兩﹐人參三錢半﹐白朮﹑陳皮各三錢﹐白芍﹑木通﹑歸頭各二錢﹐黃連﹑漧薑﹑黃芩﹑川芎﹑生甘艸﹑生地各一錢半﹐黃蘗炒一錢﹐分七貼﹐水二盞﹐煎至三分之一﹐去滓﹐入藕汁半盞﹐再煎沸﹐通口飲之而愈。

一男子三十歲﹐因連夜勞倦不得睡﹐成一痰嗽出白黃膿﹐嗽聲不出。時初春大寒﹐醫與靑龍湯四貼﹐遂覺咽喉有血絲﹐鮏气逆上﹔兩日後﹐血鮏气多﹐遂有血絲一條﹐自口中右邊出直上﹐如此每晝夜十餘次﹐診其脈弦大而散弱﹐左大爲甚﹐人倦而苦於嗽。予作勞倦感寒﹐彊以甘辛燥熱之劑以動其血﹐不宜急治﹐恐成肺痿。遂與人參﹑黃芪﹑當歸﹑白朮﹑芍藥﹑陳皮﹑炙甘艸﹑生甘艸﹑不去節麻黃煎熟﹐入藕汁與之﹐兩日而病減嗽止﹔卻於前藥去麻黃﹐又與四日而血證除。脈之散大者未收斂﹐人亦倦甚﹐遂於前藥中除藕汁﹐如黃芩﹑縮砂﹑半夏﹐至半月而安。

一婦人年五十六歲﹐盛夏吐紅痰﹐有一二聲嗽。用人參一錢﹐防風﹑桔梗五分﹐白朮錢半﹐陳皮﹑茯苓各二錢﹐漧薑三分﹐生甘艸一分﹐煎二之一﹐入藕汁二大蛤再煎﹐帶熱下三黃丸﹐尋愈。

臺州林徳方年二十餘歲﹐得嗽而咯血﹐發熱﹐肌體漸瘦。眾醫以補藥調治數年﹐其證愈甚。予診其六脈皆濇﹐曰﹕此好色而多怒﹐精血耗少﹐又因補塞藥太多﹐榮衛不行﹐污血內積﹐肺气壅遏﹐不能下降﹐治肺壅非吐不可﹐精血耗少非補不可﹐惟倒倉法二者俱備﹐但使之吐多於瀉耳﹐兼灸肺兪五次而愈。

朱富六因辛苦吐血﹐或衄﹐夜間發熱﹐口漧身疼﹐食少﹐當作虛勞治。用白朮六錢半﹐人參﹑靑皮﹑生地﹑芍藥﹑陳皮﹑歸尾﹑甘艸炙各半兩﹐川芎三錢﹐紅花五分﹐分十貼﹐水二盞煎至三之一﹐食前稍熱飲﹐下保命丸十四粒﹐與點丸十粒而愈。

一婦人年六十﹐性多沈怒﹐大便下血﹐十餘年不止﹐食減形困﹐心搖動﹐或如煙燻﹐情性極惡﹐早起面微浮急﹐此時便血猶未盡絕﹐中間若得一二日不來﹐則意思稍淸﹐但遇稍不如意事﹐則血復作﹐百法不治。左三部脈浮大﹐稍重手則無﹐人取之﹐又似濇滯而至數不勻﹔右三部沈濇細弱﹐寸脈沈絕。予謂气郁生涎﹐涎郁胸中淸气不升﹐經脈壅遏不降﹐心血絕少﹐不能自養﹐所以有如燻之狀﹐非開涎不足以行气﹐非气行則血不能歸隧道﹐以壯脾爲君﹐諸藥佐之。遂以二陳湯加酒紅花﹑升麻﹑當歸身﹑酒黃連﹑靑皮﹑貝母﹑澤瀉﹑黃芪﹑人參﹑白朮﹑酒芍藥﹐每貼加生附子一小片﹐煎服四貼後血止﹔遂去附子﹐加漧葛﹑牡丹皮﹑山梔子﹐而如燻之狀亦除去﹔又於前方加縮砂﹑炒神曲﹑熟地﹑木香﹐倍參﹑朮﹐服半月而全愈。

一人虛損﹐大便下血三四碗﹐身黃瘦﹐以四物湯加藕節汁一合﹐紅花﹑蒲黃一錢﹐白芷﹑升麻﹑槐花各五分﹐服之愈。

《衛生寶鑑》曰﹕晉才卿膏粱善飲﹐春病衄。醫曰﹕諸見血爲熱﹐以淸涼飲子投之卽止。數日其病復作。醫又曰﹕藥不勝病故也。遂投黃連解毒湯。旣而或止﹐止而復作﹐易醫數四﹐皆用苦寒之劑﹐俱欲勝其熱而終不愈。飲食起居﹐浸不及初﹐肌寒而時躁﹐言語無聲﹐口气臭穢﹐惡冷﹐然其衄之餘波則未絕也。或曰﹕諸見血者熱。衄﹐熱也。熱而寒之﹐理也。今不惟不愈而反害之﹐何哉﹖《內經》曰﹕以平爲期。彼惟知見血爲熱而以苦寒攻之﹐不知苦瀉土﹐土﹐脾胃也﹐脾胃人之所以爲本者﹐今火爲病而瀉其土﹐火未除而土已病﹐土病則胃虛﹐而營气不能滋榮百脈﹐元气不循天度﹐气隨陰化而無聲肌寒也。噫﹗熱病未已﹐寒病復起。此之謂也。

眞定總管史侯男十哥﹐年四十有二﹐肢體本瘦弱﹐於至元辛巳﹐因收秋租﹐佃人致酒﹐味酸不欲飲﹐勉飲三兩杯﹐少時腹痛﹐次傳泄瀉無度﹐日十餘行﹔越十日﹐便後見血紅紫之類﹐腸鳴腹痛﹐求醫治之。曰﹕諸見血皆以爲熱。用芍藥蘗皮丸治之﹐不愈。仍不欲食﹐食則嘔酸﹐形體愈瘦﹐面色靑黃不澤﹐心下痞﹐惡冷物﹐口漧﹐時有煩躁﹐不得安臥﹐請予治之﹐具說其由。診得脈弦細而微遲﹐手足稍冷。《內經》云﹕結陰者便血一升﹐再結二升﹐三結三升。又云﹕邪在五臟則陰脈不和﹐陰脈不和則血畱之。結陰之病﹐陰气內結不得外行﹐無所稟受﹐滲入腸間﹐故便血也。宜以平胃地楡湯治之。此藥溫中散寒﹐除濕和胃。服之數服﹐病減大半。仍灸中脘三七壯﹐乃胃募穴﹐引胃气上升﹐滋榮百脈﹔次灸气海百餘壯﹐生發元气﹐灸則能食生肉﹔又以還少丹服之﹐則喜飲食添肌肉。至春﹐再灸三里二七壯﹐壯脾溫胃﹐生發元气﹐此穴乃胃之穴也。攺服芳香之劑﹐戒以愼言語﹐節飲食﹐良愈。

《醫學正傳》曰﹕一男子四十餘﹐素飲酒無度﹐得大便下血證。一日如廁二三次﹐每次便血一升許﹐予以四物湯加條芩﹑防風﹑荊芥﹑白芷﹑槐花等藥﹐連日與服不效﹔後用橡斗燒灰二錢七分﹐調入前藥汁內服之﹐又與灸脊中對臍一穴﹐血遂止而平安。其病自此不發。

《醫學入門》曰﹕一人素無病﹐忽吐血半斗﹐脈弦急。陳景魁視之曰﹕薄厥證也。得於大怒气逆﹐陰陽奔並﹐用六郁湯而得愈。

《醫學綱目》曰﹕蔡子渥傳云﹐同官趙無疵﹐其兄衄血甚﹐已死入殮﹐血尙未止。偶一道人過﹐聞其家哭﹐詢問其由﹐曰﹕曾服丹或燒煉藥。予有藥用之卽活。用山梔末半錢七﹐吹入鼻中﹐良久得活。並傳此方。

梅師大醉﹐醒發大渴﹐飲水三大盞﹐又欲冰茶三碗﹐後病便鮮血四次﹐約一盆﹐先與吳茱萸丸﹐翌日又與平胃﹑五苓各半散﹐三大服﹐血止後自利﹔又與神應丸四服﹐自利乃止。或問曰﹕何不用黃連之類以解毒﹖予曰﹕若用寒藥﹐其疾大變﹐難治。寒飲內傷﹐復用寒藥﹐非其治也。況血爲寒所凝入大腸間而便下血﹐溫之乃行﹐所以得熱則自止。

楊氏飲冷酒﹐瀉血﹐服對金散止。亦理中脘﹐分利陰陽﹐安定血脈之意也。

唐生病因飲酪水及食生物﹐下利紫黑血十餘行﹐脾胃受寒濕毒﹐與六神平胃散半兩﹐如白朮三錢﹐以利腰臍間血﹐一服愈。

《薛己醫案》曰﹕一男子鰥居數年﹐素勤苦﹐勞則吐血﹐發熱煩躁﹐服犀角地黃湯﹐气髙而喘﹐前病益甚﹐更遺精白濁﹐形體倦怠﹐飲食少思﹐脈洪大﹐舉按有力﹐服十全大補﹐如麥門﹑五味﹑山茱萸﹑山藥而愈。

一童子年十四﹐發熱吐血。余謂腎虛﹐宜補中益气以滋化源。不信﹐用寒涼降火﹐愈甚。始謂余曰﹕童子未室﹐何腎虛之有﹖參芪補气﹐奚爲用之﹖余述丹溪云﹕腎主閉髒﹐肝主疏泄﹐二髒俱有相火﹐而其系上屬於心。心爲君火﹐爲物所感則易於動﹐心動則相火翕然而隨﹐𨿽不交會﹐其精亦暗耗矣。又精血篇云﹕男子精未滿而禦女﹐以通其精﹐則五臟有不滿之處﹐異日有難狀之疾。遂用補中益气及地黃丸而瘥。

一男子咳嗽吐血﹐熱渴痰盛﹐盜汗遺精﹐用地黃丸加麥門五味而愈。後因勞怒﹐忽吐紫血塊﹐先用花蕊石散﹐又用獨參湯漸愈。後勞則咳嗽﹐吐血一二口﹐脾肺腎三脈皆洪數﹐用補中益气﹑六味地黃而全愈。

星士張東谷談命﹐時出中庭﹐吐血一二口﹐云﹕久有此證﹐遇勞卽作。余意此勞傷肺气﹐其血必散﹐視之果然。與補中益气加麥門﹑五味﹑山藥﹑熟地﹑茯神﹑遠志服之而愈。翊早﹐請見云﹕每服四物﹑黃連﹑山梔之類﹐血益多而倦益甚﹐今得公一七﹐吐血頓止﹐神思如故﹐何也﹖余曰﹕脾統血﹐肺主气﹐此勞傷脾肺﹐致血妄行﹐故用前藥健脾肺之气而噓血歸源耳。

一婦人晡熱﹐肢體瘦倦﹐食少無味﹐月經不行﹐或鼻衄﹐或血崩半載矣。或用順气淸熱止血等劑不應﹐更加寒熱﹐且時欲作嘔。余以爲鬱怒虧損脾胃虛火﹐銷經妄行而然耳。遂朝用補中益气﹐夕用六味地黃丸各數劑﹐半載而痊。

一婦人素沈靜﹐晡熱內熱﹐月經不調﹐後每一二月﹐或齒縫﹐或舌下﹐或咽間﹐出血碗許﹐如此年餘﹐服淸熱涼血調理之藥益甚。間治於余﹐余謂肝脾气郁﹐血熱上行﹐先用加味歸脾湯﹐後用加味逍遙散﹐攝血歸源而經自調﹐前證頓愈。

一男子尿血發熱﹐此屬腎經虧損﹐用地黃丸﹑益气湯以滋化源而愈。

一婦人糞後下血﹐面色痿黃﹐耳鳴嗜臥﹐飲食不甘﹐服涼血藥愈甚。診之右關脈浮而弱﹐以加味四君子湯加升麻﹑柴胡數劑﹐脾气已醒﹐兼進黃連丸數劑而愈。

一男子糞後下血﹐久而不愈﹐此中气不足﹐以補中益气湯數劑﹐更以黃連丸數服血止﹐又服前湯﹐月餘不再作。

一儒者素勤苦﹐因飲食失節﹐大便下血﹐或赤或黯﹐後非便血則盜汗﹐非惡寒則發熱﹐六脈浮大﹐心脾則濇。此思傷心脾不能攝血歸源也。蓋血卽汗﹐汗卽血。其色赤黯﹐便血盜汗﹐皆火之升降微甚耳。惡寒發熱﹐气血俱虛也。乃午前用補中益气湯﹐以補脾肺之源﹐舉下陷之气﹔午後用歸脾湯加麥門冬五味子﹐以補心脾之血﹐收耗散之液﹐不兩月而諸證悉愈。

《醫宗必讀》曰﹕南都許輪所孫女吐血痰嗽﹐六月診之﹐兩尺如爛綿﹐兩寸大而數。余曰﹕金以火爲仇﹐肺不浮濇﹐反得洪大﹐賊脈見矣﹐秋令可憂。八月初五復診之﹐肺之洪者變爲細數﹐腎之軟者變爲疾勁。余曰﹕歲在戊午﹐少陰司天﹐兩尺不應。今尺當不應而反大﹐寸當浮大而反沈細﹐尺寸反者死。肺至懸絕﹐十二日死﹐計其期當死於十六日。然能食者過期﹐況十六﹑十七二日皆金﹐未遽絕也﹐十八交寒露﹐又值火日﹐經曰﹕手太陰气絕﹐丙日篤﹐丁日死﹐言火日也。寅時乃气血注肺之時﹐不能注則絕﹐必死於十八日寅時矣。輪所聞之﹐澘然淚下。以其能食猶不肯信﹐果至十八日未曉而終。

給諫章魯齋在吾邑作令時﹐令郎淩九吐血發熱﹐遺精盜汗﹐形肉衰削。先有醫士戒之曰﹕勿服人參﹐若誤服之﹐無藥可救矣。兩月弗效﹐召余診﹐曰﹕此脾肺气虛之候﹐非大劑參芪不可。魯齋駭曰﹕前有醫者戒之甚嚴﹐而兄用之甚多﹐何相懸也﹗余曰﹕此醫能任決效否﹖曰﹕不能也。余曰﹕請易參五斤﹐毋掣吾肘﹐期於三月可以報績。陳論甚力﹐魯齋信而從之。遂用六君子﹐間用補中益气及七味丸療之﹐日輕一日﹐果如所約。

尙寶卿須日華林下﹐多郁且有暴怒﹐吐血甚多﹐倦怠異常。余以六君子納參一兩﹐漧薑一錢﹐木香八分﹐四日而血止。後因怒气﹐血復大作。余曰﹕先與平肝﹐繼當大補。然夏得秋脈﹐所謂早見非時之脈﹐當其時不能再見矣。果如期而歿。

大宗伯董元宰乙卯春﹐有少妾吐血蒸嗽﹐先用淸火﹐繼用補中﹐俱不見效。迎余治之﹐余曰﹕兩尺沈實﹐少腹按之必痛。詢之果然。此怒後蓄血﹐經年弗效﹐乃爲蒸熱﹐熱甚而吐血﹐陰傷之甚也。乃與四物湯加郁金﹑桃仁﹑穿山甲﹑大黃少許﹐下黑血升餘﹐少腹痛仍在﹔更以前藥加大黃三錢煎服﹐又下黑血塊及如桃膠蜆肉者三四升﹐腹痛乃止﹐虛倦異常﹔與獨參湯飲之﹐三日而熱減六七﹔服十全大補湯﹐百餘日而康復如常。

刑部主政唐名必勞心太過﹐因食海鮮﹐吐血有痰﹐喉間如鯁﹐日晡煩熱。喜其六脈不數﹐惟左寸濇而細﹐右關大而軟。此思慮傷心脾也﹐以歸脾湯大料﹐如丹參﹑丹皮﹑麥門冬﹑生地黃二十餘劑而證減六七﹐兼服六味丸三月﹐遂不復發。

侍禦馮五玉令愛發熱咳嗽﹐已及半載﹐十月間吐鮮血甚多﹐一日之內﹐不過食粥一盞﹐大肉消陷﹐大便溏泄﹐沈困著牀﹐脈來七至。余曰﹕法在不救﹐人所共知。若能惟餘是聽﹐不爲旁撓﹐可救十中之一。每貼用人參五錢﹐桂﹑附各一錢﹐芪﹑朮三錢﹐歸﹑芍二錢﹐陳皮一錢﹐日投三貼﹐約進七十劑﹐及壯水丸三斤而後起於牀﹐又三月而飲食如舊。若泥常法而棄之﹐幽潛沈冤矣。

學憲黃貞父下血甚多﹐面色痿黃﹐發熱倦怠﹐盜汗遺精。余診之曰﹕脾虛不能統血﹐腎虛不能閉藏﹐法當以補中益气五貼並一而進之。十日汗止﹐二十日血止﹐再以六味地黃丸間服﹐一月而安。

《古今醫統》曰﹕滑伯仁治一人嘔血﹐甚至盈盆﹐二年。素勞役﹐致中气損。先與八寶散﹐一二日﹐服黃芩芍藥湯﹐少有動作卽進犀角地黃湯加桃仁﹑大黃﹐稍間服寧神散﹐有痰用蒙石丸﹐其脈始芤大後漸平﹐三月而愈。屢用咸驗。

又一人冒暑吐血﹐拒痛身熱﹐頭眩﹐脈洪而滑﹐曰﹕此必大醉冒暑﹐血壅爲暑迫上行﹐先與犀角地黃湯﹐繼服桃仁承气湯去瘀血﹐後淸暑而安。

一人偶搔腘中瘡﹐出血汨汨如湧泉﹐竟日不止﹐困甚。二尺脈如蛛絲﹐他部皆無。呂滄洲曰﹕夫脈气﹐血之先也。今血妄行﹐故勞气暴衰。二尺尙可按﹐當益榮以瀉陰火。以四神湯加防風﹑荊芥連進﹐脈漸出﹐更服十全大補湯遂愈。

《寓意艸》曰﹕黃湛侯素有失血病﹐一晨起至書房﹐陡爆一口﹐傾血一盆﹐喉間气湧﹐神思飄蕩﹐壯熱如蒸﹐頸筋粗勁﹐診其脈﹐尺中甚亂。曰﹕此昨晚大犯房勞﹐自不用命也。因出驗血﹐見色如太陽之紅。其僕曰﹕此血如宰豬後半之血﹐其來甚遠。不識癡人有此確諭。再至寢室﹐謂曰﹕少陰之脈縈舌本。少陰者腎也。今腎中之血洶湧而出﹐舌本已硬﹐無法可以救急。因諦思良久﹐曰﹕只有一法。不得已﹐用丸藥一服﹐墜安元气﹐若得气轉丹田﹐尙可緩圖。因煎人參濃湯下黑錫丹三十粒﹐喉間汩汩有聲﹐漸下入腹﹐頃之舌柔能言﹐但聲不出。余亟用潤下之劑以繼前藥﹐遂與阿膠一味重兩許﹐鎔化分三次熱服﹐漑以熱湯﹐半日服盡。身熱漸退﹐頸筋漸消﹐進粥﹐與補腎藥﹐連服五日﹐聲出喉淸﹐人事向安﹐但每日尙出深紅之血盞許。因時令大熱﹐連《內經》熱淫血溢﹐治以鹹寒之旨﹐於補腎藥中多加秋石﹐服之遂愈。

聞君求有失血疾﹐時一舉發﹐其出頗多﹐咳嗽生痰﹐上气面靑少澤﹐其脈厥陰肝部獨傷﹐原於忿怒之火無疑。合色脈諦詳﹐總是陰血不足耳。但從前所用之藥﹐本以生血反滋其痰﹐本以驅痰轉耗其血﹐似是而非﹐誰其辧之﹖夫脈之充也﹐色之華也﹐皆气與血之爲也。以脫血故﹐致今气亦易脫﹐每每上升胸膈﹐喘促脹悶﹐不利於語言行持﹐𨿽舉發有時﹐然非細故矣。乃用行气藥以取快﹐何異操刀使割耶﹖誠欲气不上升﹐無過於血日滋長﹐暗將浮游之气﹐攝入不息之途﹐乃爲良治。然胸膈肺胃間﹐頑痰膠結﹐旣阻循環﹐又難培養﹐似乎痰不亟除﹐別無生血之法矣。不知此證而欲除痰﹐痰未必除﹐气已先盡﹐不得之數也。從來痰藥入腹﹐其痰不過暫開復閉﹐勞而無功。吾於此每用乘機利導之法﹐先以微陽藥開其痰﹐繼以純陰峻投﹐如決水轉石﹐亟過痰之關隘﹐迨至痰之開者復閉﹐所用生血之藥﹐蚤已從天而下。日續一日﹐久久而血生﹐血生而气返血室﹐如浪子歸家﹐轉能興家﹐所借以驅膠結之痰者﹐卽此气也。此際始加除痰之藥﹐庶幾痰去气存﹐累年之疾﹐至是始得痊安耳。然飲食最宜致愼﹐不但肥甘生痰﹐厚味傷陰已也。人身自平旦至日中﹐行陽二十五度﹐飲食易消﹐故不成痰﹔自日中至合夜﹐行陰二十五度﹐飲食不消﹐故易成痰。釋教以過午戒食﹐其大藥王護身之一則歟﹖進之調攝﹐尢爲緊關。蓋賢人嘗以秋冬養陰﹐秋者於時爲收﹐冬者於時爲藏。法天地之收藏﹐而寧茹毋吐﹐寧拒毋迎﹐寧早臥毋早興。蟄虫尙知閉戶﹐豈君子可無居室之功耶﹖況乎欲血不再脫﹐尢貴退藏於密耶﹖又況乎厥陰肝木受病﹐其憔悴之色﹐見於三時者﹐猶可諉之病色﹐至春月發榮之時﹐更何諉耶﹖然春月之榮﹐不自春月始也﹐始於秋冬收藏之固。設冬月水髒所儲者少﹐春月木卽欲發榮﹐其如泉竭不足以漑苞稂何﹖故失此不治﹐至春病危始圖之﹐則萬無及矣。

顧枚先年二十餘歲﹐身軀肥大﹐平素嗜酒﹐邇來鰥居鬱鬱﹐壬午孟夏﹐患失血證﹐每晚去血一二盞﹐至季夏時﹐去血無算﹐面色不見憔悴﹐肌肉不見消瘦﹐診其脈亦不見洪盛﹐晝夜亦不見寒熱﹐但苦上气喘促﹐夜多咳嗽﹐喉間窒塞﹐胸前緊逼﹐背後刺脹﹐腹中悶痛﹐躁急多怒。醫以人參﹑阿膠治失血成法﹐用之月餘﹐逾增其勢。更醫多方以圖﹐用膏子之潤上而气時降也﹐用牛膝﹑黃蘗之導下而血時息也﹐及服酒研三七少許﹐則血止而咳亦不作。但未久血復至﹐咳復增。又以爲龍雷之火所致﹐思用八味丸中之些微桂附以引火歸元。總繇未識病情也﹐請因是證而益廣病機焉。人身血爲陰﹐男子不足於陰﹐故以血爲寶。是以失血之證﹐陰虛多致發熱﹐面色多致枯黑﹐肌肉多致消瘦。今病者不然﹐豈其有餘於血哉﹖以病爲飲醇傷胃﹐胃爲水谷之海﹐多气多血﹐二十餘年水谷充養之精華﹐以漸內虧而外不覺也。胃之脈從頭走足﹐本下行也。以嘔血之故﹐逆而上行﹐則呼吸之音必致喘急矣。胃之气傳入大小腸膀胱等處﹐亦本下行也。以屢嘔之故﹐上逆而不下達﹐則腸腹之間必致痛悶矣。胃气上奔﹐嘔逆橫決﹐則胸中之气必亂﹐至於逼緊痛楚﹐則亂之甚矣。胸中之位捨有限﹐已亂之气無處可容﹐勢必攻入於背﹐以背爲胸之腑也。至於肩髃骨空﹐鉆如刃刺﹐則入之深矣。故一胃耳﹐分爲三脘﹐上脘气多﹐下脘血多﹐中脘气血俱多。今胃中旣亂﹐气血混矣。不但胃也﹐胃之上爲膈﹐其心煩多怒者﹐正《內經》所謂血並於膈之上﹐气並於膈之下﹐致使气血倒矣。所以《內經》又言血並於陽﹐气並於陰﹐乃爲熱中。又言癉成爲消中。癉卽熱也。消中者﹐善食多饑﹐而肌肉暗減也。病者之嗜飲爲熱積胃中﹐其不病消中而病嘔血者何耶﹖《內經》又以胃脈本宜洪盛﹐反得沈細者﹐爲胃气已逆。若見人迎脈盛﹐則熱聚於胃而內生癰。今胃脈已見沈細﹐其不成胃癰而成嘔血者﹐又何耶﹖不知病者嘔血之源﹐與此兩者同出異名耳。熱積於中卽爲消﹐血積於中卽爲癰﹐而隨積隨嘔﹐則爲此證。揆其致此之繇﹐必以醉飽入房而得之。蓋人身气動則血動﹐而媾精時之气﹐有乾坤鼓鑄之象﹐其血大動。精者血之所化也﹐灌輸原不止胃之一經﹐獨此一經所動之血﹐爲醉飽之餘所阻﹐不能與他經之血﹐緝續於不息之途﹐是以開此脫血一竇﹐今者竟成熟路矣。欲治此病﹐不如此以分經辧證﹐何從措手乎﹖豈惟經也﹐絡亦宜辧。胃之大絡﹐貫膈絡肺。不辧其絡﹐亦孰知膈間緊迸﹐肺間气脹﹐痰膠爲胃病之所傳哉﹖當此長夏土旺﹐不惟母病而子失養﹐抑且母邪盡傳於子﹐至三秋燥金司令﹐咳嗽喘滿之患必增﹐不急治之﹐則無及矣。今歲少陰司天﹐少陰之上﹐熱气主之﹐運气熱也。夏月適當暑熱﹐時令熱也。而與胃中積熱合煽其虐﹐不治其熱﹐血必不止。然不難於血之止﹐第患其止而復聚也。聚於中爲蠱爲癰﹐猶緩也﹔聚於上爲喘爲厥﹐則驟也。惟遵《內經》熱淫血溢治以鹹寒之旨爲主治。咸能走血﹐寒可勝熱﹐庶於消渴癰疽兩患﹐可無妨礙。然必先除經病﹐務俾經脈下走﹐經气下行﹐後乃可除絡中之病﹐譬溝渠通而行潦始消也。然未易言也。病者嘔血經久﹐無法可止。父兄惇請僕往救治﹐告以必須議病不議藥﹐予乃定是案。用元明粉化水煮黃蘗﹑秋石化水煮知母﹐以淸解蘊熱而消瘀化疽﹐加甘艸以調其苦﹐獨取鹹寒气味﹐進四劑而血止﹐可謂神矣。醫者果然詖藥性太寒﹐渠家果不終其用。延至八月﹐病者胸脇髙腫數圍﹐肺內生癰﹐寒熱大作﹐喘咳不休﹐食飲不入﹐俯幾不敢動移﹐以致臀肉磨穿﹐危在呼吸﹐百計彊與醫治﹐斷不應命。父兄因生仇恨﹐再求爲其所難﹐以曲盡人情﹐只得極力治之。變證蠭出﹐通計免於五死而得五生。病者不戒﹐兼啖生冷﹐肺復生癰﹐一夕嘔痰如豬肝狀者﹐百十餘枚。一臟兩傷﹐竟至不起。僕焦勞百日﹐心力俱殫﹐第無如末流難挽何矣。

門人問曰﹕州尊暴病﹐嘔血數升﹐指尖微冷﹐喉間窒塞﹐聲不易出﹐安危之機﹐關於醫藥。有用溫補人參﹑阿膠之屬者﹐有用涼血生地﹑元參之屬者﹐有用降火黃蘗﹑知母之屬者﹐漫難適從﹐請吾師確言其理﹐以開瞽聵。答曰﹕古今論失血之證﹐皆混在痰火一門﹐是以言之不中肯窾﹐吾試爲子詳之。夫血病有新久微甚﹐無不本之於火。然火有陰陽不同﹐治法因之迥遠。州尊𨿽舊嘗失血﹐不過傷損之類﹐其原頗輕。今入春以來﹐忽爾嘔血數盂﹐則出之暴矣。經云﹕暴病非陽。則其爲火也卽非陽火甚明。陽火者﹐五行之火﹐天地間經常可久之物﹐何暴之有﹖設其暴也﹐復可以五行之水折之﹐不能暴矣。惟夫龍雷之火﹐潛伏陰中﹐方其未動﹐不知其爲火也。及其一發﹐暴不可禦﹐以故載陰血而上溢。蓋龍雷之性﹐必陰雲四合﹐然後遂其升騰之勢。若天靑日朗﹐則退藏不動矣。故凡用涼血淸火之藥者﹐皆以水制火之常法﹐施之於陰火﹐未有不轉助其焰者也。大法惟宜溫補﹐而溫補中之細微曲折﹐要在講明有素。經曰﹕少陰之脈縈舌本﹐謂腎脈縈繞於舌根之間也。又曰﹕咯血者屬腎﹐明乎陰火發於陰中﹐其血咯之成塊而出﹐不比咳嗽癆證﹐痰中帶血爲陽火也。此義從前未有發明﹐惟漢代張仲景爲醫中之聖﹐於傷寒證中﹐垂戒一款云﹕誤發少陰汗動其經血者﹐下竭上厥爲難治。後人隨文讀去﹐至下竭上厥之理﹐總置不講。不知下竭者﹐陰血竭於下也﹔上厥者﹐陰气逆於上也。蓋气與血兩相維附﹐气不得血則散而無統﹐血不得气則凝而不流。故陰火動而陰气不得不上奔﹐陰气上奔而陰血不得不從之上溢﹐陰血上溢則下竭矣。血旣上溢﹐其隨血之气﹐散於胸中﹐不能復返本位﹐則上厥矣。陰气上逆﹐不過至頸而止﹐不能越髙巓淸陽之位﹐是以喉間窒塞﹐心忡耳鳴﹐胸膈不舒也。然豈但窒塞不舒已哉﹖陰气久居於上﹐勢必龍雷之火應之於下﹐血不盡竭不止也﹐气不盡厥亦不止也。仲景所以斷以爲難治者﹐其以是乎﹖但止曰難治﹐非謂不治也。仲景不立治法者﹐以另有《卒病論》十六卷﹐顓論暴病﹐後世散逸無傳耳。吾爲子大辟其扃﹐則以健脾中之陽气爲第一義。健脾之陽﹐一舉有三善也﹕一者﹐脾中之陽气旺﹐如天靑日朗﹐而龍雷潛伏也﹔一者脾中之陽气旺﹐而胸中窒塞之陰气﹐如太空不畱纖翳也。一者脾中之陽气旺﹐而飲食運化精微﹐復生其下竭之血也。況乎地气必蒸土爲濕﹐然後上升爲云。若土燥而不濕﹐地气於中隔絕矣﹐天气不常淸乎﹖今方書皆是治陽火之法﹐至龍雷之火﹐徒有其名而無其治﹐反妄引久嗽成勞痰中帶血之陽證﹐不敢用健脾增咳爲例。不思咯血卽有咳嗽﹐不過气逆上厥之咳﹐气下則不咳矣﹐況於原無咳嗽者乎﹖古方治龍雷之火﹐每用桂附引火歸元之法﹐然施於暴血之證﹐可暫不可常。蓋已虧之血﹐恕不能制其悍﹐而未動之血﹐恐不可滋之擾耳。究而論文﹐治龍雷之火﹐全以收藏爲主﹐以秋冬則龍潛雷伏也。用收藏藥不效﹐略用燥烈爲鄕導﹐以示同气相求之義則可。旣已收藏﹐寧敢漫用燥烈乎﹖先生宿有損傷失血之病﹐又益以憂恐﹐恐則傷腎﹐而少陰之血無端溢出﹐與仲景所謂誤發少陰汗動其血者﹐初無少異。況肝主謀慮﹐性喜疏泄﹐冬間腎气不藏﹐久已供肝木之挹取﹐今春令將行﹐而肝木居靑龍之位﹐震雷之司﹐秉權用事﹐是以天時之龍雷未動﹐身中之龍雷先動﹐其血已暴湧而出﹐不識後此春夏十二气龍雷大發之時﹐將何血以奉之耶﹖夫大病須用大藥。大藥者﹐天時春夏而吾心寂然秋冬是也。子後遇此病﹐必以崇土爲先﹐土厚則陰濁不升而血患息。萬物以土爲根﹐元气以土爲宅也。

筠翁長郎病失血﹐歲二三發﹐其後所出漸多﹐咳嗽發熱﹐食減肌削﹐屢至小康﹐不以爲意。夏秋間偶發寒熱如瘧狀﹐每夜達曙﹐微汗始解。嗣後寒熱稍減﹐病轉下利。醫謂其虛也﹐進以參﹑朮﹐胸膈迷悶﹐喉音窒塞﹐服茯苓﹑山藥﹑預收紅鉛末﹐下黑血塊數升﹐胸喉頓舒﹐面容亦轉。筠翁神之﹐以爲得竹破竹補之法也。加用桂附二劑。於是下利一晝夜十數行﹐飲食難入﹐神識不淸﹐病增沈劇。僕診其脾脈大而空﹐腎脈小而亂﹐肺脈沈而伏。筠翁自謂知醫﹐令僕疏方﹐並問此爲何證﹖僕曰﹕此證患在亡陰﹐況所用峻熱之藥﹐如權臣悍帥﹐不至犯上無等不已﹐行期在立冬後三日。以今計之﹐不過信宿﹐無以方爲也。何以言之﹖經云﹕暴病非陽﹐久病非陰。則數年失血﹐其爲陽盛陰虛無疑。況食減而血不生﹐漸至肌削而血日槁﹐虛者益虛﹐盛者益盛﹐熱必陰火大熾﹐上炎而傷肺金﹐咳嗽生痰﹐淸肅下行之令盡壅﹐由是腎水無母气以生﹐不足以蔭養百骸﹐柴柵瘦損﹐每申酉時灑淅惡寒﹐轉而熱至天明﹐微汗始退﹐政如夏日炎蒸﹐非雨不解。身中之象﹐明明有春夏﹑無秋冬﹐用藥方法﹐不亟使金寒水冷以殺其勢﹐一往不返矣。乃因下利誤用參﹑朮補劑﹐不知肺熱已極﹐止有從皮毛透出一路。今補而不宣﹐勢必移於大腸﹐所謂肺移熱於大腸﹐傳爲腸澼者是也。至用紅鉛末下黑血者﹐蓋陽分之血隨淸气行者﹐久已嘔出。其陰分之血﹐隨濁气行至胸中﹐爲膜原所蔽﹐久瘀膈間者﹐得經水陰分下出之血﹐引之而走下竅﹐聲應气求之妙也。久積頓寬﹐面色稍轉﹐言笑稍適者﹐得其下之之力﹐非得其補之之力也。乃平日預蓄此藥﹐必爲方士所惑﹐見爲眞陽大藥﹐遂放膽加用桂﹑附燥烈﹐以盡劫其陰﹐惜此時未得止之﹐今則兩尺脈亂﹐火燔而泉竭﹐脾胃脈浮﹐下多陰亡﹐陽無所附﹐肺脈沈伏﹐金气縮斂不行﹐神識不淸而魄已先喪矣。夫以火濟火﹐焉得不終耶﹗

姜宜人得奇證﹐簡《本艸經疏》治交腸用五苓散之說﹐以爲神祕。余見之﹐辧曰﹕交腸一證﹐大小二便易位而出﹐若交易然。古用五苓治之﹐專爲通前陰而設也。若此證閉在後陰﹐二便俱從前陰而出﹐擬之交腸﹐誠有似是實非者。況交腸乃暴病﹐驟然而气亂於中﹐此病證乃久病以漸而血枯於內﹐有毫釐千里之不同﹐安得擬之﹖原夫疾之所始﹐始於憂思結而傷脾﹐脾統血者也。脾傷則不能統攝而錯出下行﹐有若崩漏﹐實名脫營。脫營病宜大補急固﹐乃誤認爲崩漏﹐以涼血淸火爲治﹐則脫出轉多。不思天癸已盡﹐潮汛已絕﹐萬無是病。其年髙气弱﹐無血以實漏者﹐毫不念也。於是胞門子戶之血日漸消亡﹐勢不得不借資不仰給矣。借資於大腸﹐轉將大腸之血運輸而滲入胞囊﹐久之大腸之血亦盡。而大腸之气附血而行者﹐孤而無主﹐爲拳爲塊﹐奔騰渙散﹐與林木池魚之殃禍同矣。又如救荒者﹐剝鄰國爲立盡之墟﹐所不顧矣。猶未也﹐仰給於胃脘﹐轉將胃脘之血﹐吸引而滲入胞囊﹐久之胃脘之血亦盡﹐下脫之血﹐始無源自止。夫胃脘之血﹐所以榮周身而貫百脈者。今暗歸烏有﹐則苞稂失潤而黍離足憂﹐血盡而止﹐較之血存而脫﹐又倍速矣。故血盡然後气亂﹐气亂然後水谷捨故趨新﹐捨寬趨隘﹐江漢兩渠﹐並歸一路﹐身中爲之大亂﹐勢必大腸之故道復通﹐乃可撥亂反治﹐與五苓一方全無干涉。又況水谷由胃入腸﹐另有幽門泌別淸濁﹐今以滲血之故﹐釀爲穀道﹐是幽門辟爲坦徑矣。尙可用五苓再辟之乎﹖又況五苓之劫陰﹐爲亡血家所深戒乎﹖今之見一病﹐輒有一藥﹐橫於胸中﹐與夫執成方奉爲靈祕者﹐大率皆誤人者也。若宜人之病﹐餘三指才下﹐便問曰﹕病中多哭泣否﹖婢媼曰﹕時時泣下。乃知髒燥者多泣。大腸方廢而不用也﹐交腸云乎哉﹖今大腸之脈﹐累累而現於指﹐可虞之時﹐其來春棗葉生乎﹖棗葉生而言果驗。

陳彥質患腸風下血﹐近三十年﹐體肥身健﹐零星去血﹐旋亦生長﹐不爲害也。舊冬忽然下血數斗﹐蓋謀慮憂鬱﹐過傷肝脾﹐肝主血﹐脾統血﹐血無主統﹐故出之暴耳。彼時卽宜大補急固。延至春月﹐則木旺土衰﹐脾气益加下澑矣。肝木之風與腸風交煽﹐血盡而下塵水﹐水盡而去腸垢﹐垢盡而吸取胃中所納之食﹐汩汩下行﹐總不停畱變化﹐直出如箭﹐以致肛門脫出三五寸﹐無气以收。每以熱湯浴之﹐睜叫托入﹐頃之去後﹐其肛復脫。一晝夜下利三十餘行﹐苦不可言。面色浮腫﹐夭然不澤﹐唇焦口漧﹐鼻孔黑煤﹐種種不治﹐所共睹矣。僕診其脈﹐察其證﹐因爲借箸籌之﹐得五可治焉。若果陰血脫盡﹐當目盲無所視﹐今雙眸尙烱﹐是所脫者下焦之陰﹐而上焦之陰猶存也﹐一也。若果陽气脫盡﹐當魄汗淋漓﹐目前無非鬼像﹐今汗出不過偶有﹐而見鬼亦止二次﹐是所脫者脾中之陽﹐而他髒之陽猶存也﹐二也。胃中尙能容谷些少﹐未顯嘔吐噦逆之證﹐則相連臟腑﹐未至交絕﹐三也。夜間𨿽艱於睡﹐然交睫時亦多﹐更不見有發熱之候﹐四也。脈已虛軟無力﹐而激之間亦鼓指﹐是稟受原丰﹐不易摧朽﹐五也。但脾臟大傷﹐兼以失治曠日﹐其气去絕不遠耳。經云﹕陽气如天之與日﹐失其所則折壽而不彰。今陽气陷入陰中﹐大股熱气從肛門泄出﹐如火之烙﹐不但失所已也。所以猶存一綫生意者﹐以他髒中未易動搖﹐如輔車唇齒﹐相爲倚借﹐供其絕乏耳。夫他髒何可恃也﹖生死大關﹐全於脾中之陽气復與不復定之。陽气微復﹐則食飲微化﹐便泄微止﹐肛門微收﹔陽气全復﹐則食飲全化﹐便泄全止﹐肛門全收矣。然陰陽兩竭之餘﹐偏駁之藥﹐旣不可用﹐所借者必參﹑朮也﹐復气中卽寓生血。但人參力未易辦﹐況才入胃中卽從腸出﹐不得不廣服以繼之﹐此則存乎自裁耳。於是以人參湯調赤石脂末服之﹐稍安﹔次以人參﹑白朮﹑赤石脂﹑禹餘糧爲丸﹐服之全愈。

《景嶽全書》曰﹕倪孝廉者﹐年逾四旬﹐素以燈窻思慮之勞﹐傷及脾气﹐時有嘔吐之證﹐過勞卽發。余常以理陰煎﹑溫胃飲之屬﹐隨飲卽愈。一日﹐於暑末時﹐因連日交際﹐致勞心脾﹐遂上爲吐血﹐下爲泄血﹐俱大如手片﹐或紫或紅﹐其多可畏。急迫延余﹐而余適他往。復延一時名者﹐云﹕此因勞而火起心脾﹐兼以暑令正王﹐而二火相濟﹐所以致此。乃與以犀角﹑地黃﹑童便﹑知母之屬﹐藥及兩劑﹐其吐愈甚﹐脈亦緊數﹐困憊垂危。彼醫云﹕此其脈證俱逆﹐原無生理﹐不可爲也。其子惶懼﹐復至懇余。因往視之﹐則形勢俱劇。但以素契﹐不可辭﹐乃用人參﹑熟地﹑漧薑﹑甘艸四味大劑與之。初服毫不爲動﹐次服覺嘔惡稍止而脈中微有生意﹐乃復加附子﹑炮姜各二錢﹐人參﹑熟地各一兩﹐白朮四錢﹐炙甘艸一錢﹐茯苓二錢﹐黃昏與服﹐竟得大睡。直至四鼓復進之﹐而嘔止血亦止。遂大加溫補調理﹐旬日而復健如故。

衄血有格陽證者﹐以陰虧於下﹐而陽浮於上。但察其六脈細微﹐全無熱證﹐或見浮虛豁大﹐上熱下寒﹐而血衄不止﹐皆其證也。治宜益火之源﹐古有八味地黃湯﹐乃其對証之劑。余有鎭陰煎之制﹐其效尢捷。蓋此證不惟內傷者有之﹐卽傷寒者亦有之。然必其素多斫喪﹐損及眞陰者﹐乃見此證。余嘗治一多欲少年﹐以傷寒七日之後﹐忽爾鼻衄﹐以爲將解之兆﹐及自辰至申﹐所衄者一斗餘﹐鼻息脈息俱已將脫﹐身冷如冰﹐目視俱直﹐而猶涓涓不絕﹐呼吸垂危。其父母號呼求救﹐余急投鎭陰煎一劑﹐衄乃止﹐身乃溫﹐次加調理而愈。自後凡治此證﹐無不向應﹐亦神矣哉。

