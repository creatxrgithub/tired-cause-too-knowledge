古今圖書集成醫部全錄卷四百五十九

痘疹門

小兒直訣【宋錢乙】

五臟瘡疹證治

小兒在胎﹐食五臟血穢﹐伏於命門﹐若遇天行時熱﹐或乳食所傷﹐或驚恐所觸﹐則其毒當出。初起之候﹐面燥腮赤﹐目泡亦赤﹐呵欠煩悶﹐乍涼乍熱﹐咳嗽嚏噴﹐手足梢冷﹐驚悸多睡。宜究其何髒所發﹐察其何因所起。令乳母亦須節飲食﹐愼風寒。

五臟各有一證﹕肝臟水皰﹐色靑而小﹔肺臟膿皰﹐色白而大﹔心臟斑色赤而小﹔脾臟疹小次斑﹐故色赤黃淺也。先發膿皰﹐後發疹子者順﹐先疹子後斑子者順﹐反此爲逆。惟腎無候﹐但見骩冷耳冷是也。若寒水來侮﹐故黑陷而耳骩反熱爲逆也。急用百祥丸﹑牛李膏各三服﹐不愈者死。

如發潮熱三日已上﹐出不甚多﹐而熱不止者﹐未盡也。潮熱隨出﹐如早食潮熱不已﹐爲水皰之類也。一發便出盡者重﹐瘡夾疹者半輕半重也﹐出稀者輕。裏外微紅者輕﹐外黑裏赤者微重﹐外白裏黑者大重也。瘡端裏黑點如鍼孔者﹐勢最劇也。靑幹紫陷﹐昏睡汗出﹐煩躁熱渴﹐腹脹啼喘﹐二便不通者﹐困也。有大熱﹐利小便﹐解熱毒。若紫黑幹陷﹐或寒戰咬牙﹐或身黃腫紫者﹐急以百祥丸下之﹔復惡寒不已﹐身冷出汗﹐耳骩反熱者﹐死證也。此腎气大旺﹐脾虛不能制故耳。下後身熱气溫﹐飲水者可治﹐以脾土勝腎﹐寒去而溫熱也。不黑者不可下﹐下則內虛歸腎。大抵瘡疹屬陽﹐在春夏爲順﹐秋冬爲逆。冬月腎旺盛寒﹐病多歸腎變黑。又當辧春膿皰﹑夏黑陷﹑秋斑子﹑冬疹子者﹐十活四五﹔黑者﹐十難救一。

身熱煩渴﹐腹滿而喘﹐便濇面赤﹐悶亂大吐﹐此當利小便﹔不瘥者﹐宣風散下之。若能食而痂頭焦起﹐或未焦而喘實﹐亦可下之。若五七日痂不焦﹐是內熱也﹐宣風散導之﹐生犀汁解之。

斑疹作搐﹐爲脾虛而肝則乘心火妄動﹐風熱相搏也﹐當用瓜蔞湯瀉心肝﹑補脾土。

瘡黑而忽便膿血並痂皮者﹐乃脾气實﹐腎邪退而病安也﹔及瀉而乳食不化者﹐脾虛不能制腎﹐故難治。

【注痘疹﹐大要與癰疽治法無異﹐宜辧表裏虛實寒熱。蓋表虛而用發表之劑﹐輕則斑爛﹐重則不能起發而死﹔裏實而用托裏之劑﹔輕則患痘毒﹐重則喘急腹脹而死。裏虛而用疏導之劑﹐輕則難以貫膿結痂﹐重則不能結靨落靨而死﹐治者可不愼哉﹗若臖赤發熱﹐疼痛作渴﹐飲冷便祕﹐此形气病气俱實也﹐𨿽在嚴冬﹐必用四順淸涼飲以救其陰﹔若黑陷不食﹐嘔吐泄瀉﹐寒戰咬牙﹐手足逆冷﹐此脾土虛敗﹐寒水所侮也﹐𨿽在盛暑﹐必用六君﹑姜附﹐或十二味異功散﹐以回其陽﹐此《內經》捨時從証之法也。若起發遲﹐不紅活﹐不作膿﹐不結痂﹐或發熱作渴﹐飲食少思﹐此脾胃虛弱也﹐用參芪四聖散以補之。若𨿽起而色白﹐𨿽貫膿而不滿﹐𨿽結痂而不落﹐或癢塌﹐作渴飲湯﹐腹痛不食﹐嘔吐泄瀉﹐此脾胃虛寒也﹐用十一味木香散以溫之。其在四五日間死者﹐毒气盛﹐眞气虛而不能起發也﹔六七日間死者﹐元气虛而不能貫膿也﹔旬日之外死者﹐邪气去﹐脾胃敗而元气內脫也。治者但能決其死﹐而不知其死必本於血气虧損﹐苟能逆推其因而豫爲調補﹐豈斷無生理哉﹗蓋起發﹑貫膿﹑結痂三者﹐皆由脾胃榮養﹐不可妄投克伐之劑﹐以致夭枉也。至於大人患此﹐治法迥異。昔丹溪嘗治一老人﹐初患痘﹐昏憒不知﹐亟用大補四十餘劑﹐遂出痘而愈。觀此可見。】

瘡疹始出之時﹐五臟證見﹐惟腎無候﹐但見平證耳﹐骩冷耳涼是也。骩耳俱屬於腎﹐其居北方﹐主冷也。若瘡黑陷﹐耳骩反熱者﹐爲逆也。若用牛李膏﹑百祥丸各三服不愈者﹐死。病此瘡疹﹐當乳母愼口﹐不可令饑受風冷﹐必歸於腎﹐變黑難治也。有大熱當利小便﹐有小熱宜解毒。若黑紫幹陷者﹐百祥丸下之﹐不黑者愼勿下﹗更時月輕重﹐故春夏爲順﹐秋冬爲逆。冬月腎旺﹐又盛寒﹐病多歸腎變黑者﹐無問何時﹐十難救一。又曰瘡疹始出﹐未有他證﹐不可下也﹐但當用平和之藥﹐頻與乳食﹐不受風冷耳。如瘡疹三日不出﹐不快者﹐卽微發之﹔微發不出﹐卽加藥發之﹔加藥不出﹐卽大發之﹔後若不多﹐及脈平無證者﹐卽瘡疹稀少﹐不可更發也。腎旺盛脾土不克水﹐故脾虛寒戰則難治矣。所以百祥丸者﹐瀉膀胱之腑﹐腑若不實﹐髒自不盛也。何以不瀉腎﹖曰﹕腎主虛﹐不受瀉﹐故二服不效﹐反加寒而死矣。

活人書【宋﹖朱肱】

治痘疹論

小兒瘴疹﹐與傷寒相類﹐頭疼身熱﹐足冷脈數﹐疑似之間﹐只與升麻湯。緣升麻湯解肌﹐兼治瘡子﹐已發未發皆可服。但不可疏轉﹐此爲大戒﹗傷寒身熱﹐固不可下﹔瘡疹發熱在表﹐尢不可轉。世人不學﹐乃云初覺以藥利之﹐宣其毒也﹐誤矣。又云瘡痘已出﹐不可疏轉﹐出得已定﹐或膿血太盛﹐卻用疏利﹐亦非也。大抵瘡疹首尾皆不可下。小兒身熱﹐耳冷﹐尻冷﹐咳嗽﹐輒用利藥﹐卽毒气入裏殺人﹐但與化毒﹐紫艸木通湯﹑鼠粘子湯﹔出得太盛﹐卽用犀角地黃湯解之。若瘡痘出不快﹐煩躁不得眠者﹐水解散﹑麻黃黃芩湯﹑升麻黃芩湯﹑活血散主之。黑瘡倒靨﹐豬尾膏﹑無比散﹑龍腦膏子﹐無不驗也。若熱毒攻咽喉痛﹐如聖湯。瘡痘入眼﹐決明散﹑撥雲散﹑密蒙花散﹑通聖散﹑蛤粉散主之。治瘡疹法﹐無出此矣。

痘疹方論【宋﹖陳文中】

序引

嘗謂小兒病證𨿽多﹐而瘡疹最爲重病。何則﹖瘡疹之病﹐蓋初起疑似難辧﹐投以他藥﹐不惟無益﹐抑又害之。況不言受病之狀﹐孰知畏惡之由﹖父母愛子﹐急於救療﹐醫者失察﹐用藥差舛﹐鮮有不致夭橫者。文中每思及此﹐惻然於心﹐因取家藏已驗之方﹐集爲一卷﹐名之曰小兒痘疹方論。刻梓流布﹐以廣古人活幼之意﹐顧不韙歟﹖和安郎判太醫局兼翰林良醫陳文中謹書。

論受病之由

夫小兒在胎之時﹐乃母五臟之液所養成形也。其母不知禁戒﹐縱情厚味﹐好啖辛酸﹐或食毒物﹐其气傳於胞胎之中﹐此毒發爲瘡疹﹐名曰三穢液毒。

一﹑五臟六腑穢液之毒﹐發爲水泡瘡。

二﹑皮膜筋肉穢液之毒﹐發爲膿水泡瘡。

三﹑气血骨髓穢液之毒﹐發爲膿血水泡瘡。三毒旣出﹐發爲疹痘瘡也。子母俱忌食蔥韭薤蒜﹐酢酒鹽醬﹐獐兔雞犬魚鮏等物。世俗未曉﹐將爲發舉﹐往往不顧其後﹐誤傷者多矣。

論治法

凡小兒瘡疹未出已出之間﹐有類傷寒之狀﹐增寒壯熱﹐身體疼痛﹐大便黃稠﹐此正病也。若無他疾﹐不必服藥。

【注痘疹﹐若小兒首尾平和﹐自有勿藥之喜。蓋其腸胃軟弱﹐易爲虛實﹐故必不得已﹐折其太過﹐益其不足﹐可也。】

凡療瘡疹﹐先分表裏虛實﹕如表裏俱實者﹐其瘡易出易靨﹔表裏俱虛者反是。表實裏虛者﹐其瘡易出難靨﹔表虛裏實者亦反是。若始出一日至十日﹐渾身壯熱﹐大便黃稠﹐乃表裏俱實﹐其瘡必光澤﹐起發肥滿﹐且易靨也。

【注治痘疹之法﹐與癰疽無異。若邪气在裏而實熱者﹐用前胡﹑枳殼散﹔元气怯而虛熱者﹐用參芪四聖散﹔虛弱者﹐用紫艸木香湯﹔虛寒者﹐用參芪內托散﹐虛寒內脫者﹐用木香散。若邪气在表而實熱者﹐用麻黃甘葛。此要法也﹐余見各證。】

凡瘡疹已出未出之間﹐或瀉渴﹐或腹脹﹐或气促﹐謂之裏虛﹐急用十一味木香散治之。

【注經云﹕眞气奪則虛﹐邪气勝則實﹐實謂邪气實而眞气虛也。然倒靨瀉渴等證﹐若喜熱飲食﹐手足並冷﹐或不食嘔吐者﹐是爲陽气虛寒也﹐用辛熱劑補之﹔喜冷飲食﹐手足不冷﹐或唇舌黑裂者﹐陽气實熱也﹐用苦寒之劑瀉之。】

凡瘡疹已出未愈之間﹐不光澤﹐不起發﹐不紅活﹐謂之表虛﹐急用十二味異功散治之。

【注張翼之云﹕吐瀉少食爲裏虛﹐陷伏倒靨灰白爲表虛。二者俱見爲表裏俱虛﹐用異功散救之﹐甚至姜附靈砂亦可用。若止裏虛﹐減官桂﹔止表虛﹐減肉豆蔻。若能食便閉而陷伏倒靨者﹐爲裏實﹐輕用射幹鼠粘子湯﹐重用前胡枳殼散。下痢吐瀉能食爲裏實﹐若用實裏﹐則結癰毒﹔紅活綻凸爲表實﹐若用補表﹐則潰爛不結痂。凡痘一見斑點﹐便忌葛根湯﹐恐發得表虛也。】

凡痘瘡已出未愈之間﹐不光澤﹐不起發﹐不紅活﹐或腹脹﹐或瀉渴﹐或气促﹐謂之表裏俱虛﹐急用十二味異功散﹐送七味肉豆蔻丸治之。

【注前證審系表裏虛寒﹐急用前法治之﹐緩則不可救也。】

凡小兒斑駁疹毒之病﹐俗言疹子﹐是肺胃蘊熱﹐因時气燻發於外﹐壯如蚊蚤所咬﹐赤者十生一死﹐黑則十死一生。大抵遇春而生發﹐至夏而長成﹐乃陽气燻蒸﹐故得生成者也。臟腑調和﹐血气充實﹐則易出易靨﹐蓋因內無冷气外常和暖也。凡痘疹熱渴﹐切不可與瓜柿蜜水等物﹐及淸涼飲﹑消毒散等藥﹐恐損脾胃﹐則腹脹喘悶﹐寒戰咬牙而難治。蓋咬牙者﹐齒槁也﹐乃血气不榮﹐不可妄作熱者。

【注前證若兼吐瀉﹐手足指冷者﹐屬內虛寒而外假熱也﹐急用木香散﹔如不應﹐用異功散。若大便不通﹐渴欲飲冷者﹐則前所禁蜜水之類﹐又當用矣。但宜審其熱之虛實﹕若屬虛熱者﹐𨿽欲水﹐拒之而不飲﹐當用人參白朮散﹐熱渴自止﹔屬實熱者﹐自甚索水﹐且喜而飲之﹐當以犀角磨水服﹐諸證卽解﹐其後亦無餘毒之患矣。北方出痘﹐不拘冬夏﹐若喜冷者﹐再不用藥﹐但與水飲﹐無有不愈。蓋北方地燥而又睡熱炕故也。】

凡痘疹出不快﹐多屬於虛。若悞謂熱毒壅盛﹐妄用宣利之劑﹐致臟腑受冷﹐榮衛濇滯﹐不能運達肌膚﹐則瘡不能起發﹐充滿後不結實﹐成痂癢塌﹐煩躁喘渴而死。

【注前證亦有各經熱盛壅遏而出不快者﹐亦有毒甚痘疔而不發起者﹐亦有餘毒而潰癢者﹐當細審其因而藥之。】

凡小兒才覺傷風身熱﹐是否瘡疹﹐便服四味升麻葛根湯。

【注痘疹未明而元气實者﹐最宜前湯。若元气虛者﹐又當詳治﹐恐發得表虛而痘難出也。】

凡痘疹始出﹐一日至五七日之間﹐𨿽身熱或腹脹﹐足梢冷﹐或身熱瀉渴﹐或身熱驚悸腹脹﹐或身熱出汗者﹐服十一味木香散。

【注前證屬脾气虛寒假熱﹐非此藥不救﹔如未應﹐注以六君子專補脾气﹔更不應﹐加木香﹑補骨脂﹑肉豆蔻兼補腎气。】

凡瀉水谷﹐或白色﹐或淡黃﹐煎十一味木香散﹐送七味肉豆蔻丸治之﹐瀉止者住服﹐不止者多服。

【注前證若察其外證﹕若唇靑指冷﹐睡而露睛﹐口鼻气寒﹐瀉色靑白﹐脾腎虛寒也﹐用前藥六君子湯加補骨脂﹑肉豆蔻﹔若頰赤體熱﹐睡不露睛﹐口鼻气熱﹐瀉色黃赤﹐脾土實熱也﹐用瀉黃散。】

凡瀉頻津液內耗﹐血气不榮﹐瘡𨿽起發﹐亦不能靨也。如身溫腹脹﹐咬牙喘渴者﹐難治。緣谷食去多﹐津液枯竭﹐飲水蕩散眞气﹐故多死矣﹐速與十一味木香散救之﹔如不應﹐急用十二味異功散。

【注前證兼手足指冷﹐面色靑白等證者﹐屬陽气虛寒﹐急用木香散﹔陽气脫陷﹐用異功散﹔脾气虛弱﹐用六君子湯﹔血气虛弱﹐用八珍湯﹔不應﹐用十全大補湯。】

凡四五日不大便﹐用嫩豬脂一塊﹐以白水煮熟﹐切豆大與食之﹐令臟腑滋潤﹐使瘡痂易落﹔切不可妄投宣瀉之藥﹐元气內虛﹐則瘡毒入裏﹐多傷兒也。

【注前證若因熱內蘊﹐宜用射幹鼠粘子湯解之﹔或發熱作渴﹐或口舌生瘡﹐或咽喉作痛﹐亦宜並用前湯。】

凡瘡疹初出兩三日至十三日﹐當忌外人及卒暴風寒穢惡之气。輕者三次出﹐大小不一﹐頭面稀少﹐眼中無根﹐窠紅肥滿光澤也﹔重者一齊出﹐如蠶種灰白色稠密﹐瀉渴身溫﹐腹脹頭溫足冷也。輕變重者﹐犯房室﹐不忌口﹐先曾瀉﹐飲冷水餌﹐涼藥也﹔重變輕者﹐避風寒﹐常和暖﹐大便稠也。

【注丹溪先生云﹕痘疹密則毒甚﹐用人參敗毒散﹑犀角地黃湯﹐或以涼藥解之﹐𨿽數貼不妨。】

凡身熱發煩渴者﹐宜用六味人參麥門冬散治之﹔如不應﹐用七味人參白朮散。

【注前證若渴而飲冷者﹐脾胃實熱﹐宜用麥門冬散﹔若渴而飲湯者﹐气虛熱渴﹐宜用白朮散﹔若大渴引飲面赤﹐血虛發躁也﹐用當歸補血湯。】

凡痘瘡欲靨已靨之間﹐而忽不能靨﹐兼腹脹煩渴者﹐急用十一味木香散。

【注前證若兼惡寒﹐或四肢冷﹐瘡毒去而脾胃虛寒也﹐宜用前藥﹔若十指逆冷咬牙等證﹐陽气脫陷也﹐用十二味異功散﹔脾气虛陷﹐用六君加川芎﹑當歸﹑黃芪主之。】

凡痘瘡欲靨已靨之間﹐忽頭面溫﹐足指冷﹐或腹脹瀉渴气促者﹐急服十二味異功散﹔若十一二日當靨不靨﹐身不壯熱﹐悶亂不寧﹐臥則哽气煩渴嚙牙者﹐急用十二味異功散加歸﹑朮以救陰陽表裏。

凡痘瘡已靨﹐煩渴不止﹐或頭溫足冷﹐或腹脹﹐或瀉﹐或嚙牙﹐多致難愈﹐急用十一味木香散以救之。已上之證﹐若誤與蜜水生冷之物﹐則轉加熱渴而死。

【注前證屬脾胃虧損﹐內眞寒而外假熱耳﹐非溫補不救。如前藥未應﹐用十全大補湯加附子以純補之。】

凡身壯熱﹐經日不除﹐如無他證﹐用六味柴胡麥門冬散治之﹐熱退卽止﹔如不止﹐服七味人參白朮散。

【注前證若肝膽熱毒﹐柴胡麥門冬散﹔若肝經血虛﹐用四物湯加黃芪﹑柴胡﹔若中气虛熱﹐用人參白朮散。】

凡身壯熱﹐大便堅實﹐或口舌生瘡﹐咽喉腫痛﹐皆瘡毒未盡﹐用四味射幹鼠粘子湯﹔如不應﹐用七味人參白朮散。

【注前證若壯熱飲冷﹐屬熱毒﹐在表﹐宜用前湯﹔若兼大便不通﹐屬熱毒在內﹐少用四順淸涼飲﹔若熱毒旣去﹐胃气虛而發熱﹐用七味人參白朮散﹔若因陰血虧損而發熱﹐用四物湯。】

凡風熱咳嗽﹐咽膈不利﹐用三味桔梗甘艸防風湯治之﹔如不應﹐用七味人參白朮散主之。

【注前證如痘熱內作﹐宜用桔梗甘艸防風湯﹔如兼痰熱咳嗽﹐佐以抱龍丸﹔若气虛痰涎壅上﹐宜人參白朮散以補脾肺。】

凡涕唾稠粘﹐身熱鼻幹﹐大便如常﹐小便黃赤﹐用十六味人參淸膈散﹔如不應﹐用七味人參白朮散。

【注前證屬脾肺蘊熱﹐痘邪爲患﹐用淸膈敵﹐解散邪气﹔若脾肺虛熱﹐不能司攝﹐用人參白朮散﹐調補中气。】

凡痰實壯熱﹐胸中煩悶﹐大便堅實﹐臥則喘急﹐速用五味前胡枳殼湯治之。

【注前證若因腸胃蘊熱﹐宜急用前湯﹐緩則熱毒延內﹐多致有悞。】

凡飲冰雪不知寒者﹐陽盛陰虛也﹔飲沸湯不知熱者﹐陰盛陽虛也。陽盛則補陰﹐木香散加丁香﹑官桂﹔陰盛則補陽﹐異功散加木香﹑當歸。每一兩藥共加一錢。

【注陽盛者當用淸涼飲以補陰﹐陰盛者用異功散以補陽﹐須審的實而用﹐若或少差﹐死在反掌。前云乃傳寫之誤。】

凡痘瘡首尾﹐若誤飲冷水﹐瘡靨之後﹐其痂遲落﹐或生癰腫﹐或成疳蝕。蓋脾胃屬土而主肌肉﹐水濕所傷則津液衰少﹐榮衛濇滯﹐不能周流﹐故瘡痂遲落而生癰腫。

【注痘癰之類屬血熱未解而內作﹐外邪搏於肌膚之間﹐或餘毒蘊結經絡﹐輕則肌表浸淫瘙癢﹐重則肢節壅腫作痛。若餘毒熾盛﹐先用仙方活命飲以解其毒﹐卻用托裏消毒散﹔毒气將盡﹐用四君﹑歸﹑芪以補托元气。大凡痘瘡始末﹐皆系脾胃之气所主﹐若飲食藥餌失宜﹐多致變證。故凡飲食少思﹐內熱晡熱者﹐屬脾胃气虛血弱﹐佐以四君﹑芎﹑歸﹑黃芪﹑升麻。若飲食如常﹐發熱作痛者﹐屬气血虛弱﹐餘毒爲患﹐佐以射幹鼠粘子湯。若飲食如常﹐發熱作痛﹐大便祕結者﹐屬熱毒內蘊﹐用大連翹飲﹔如不應﹐仙方活命飲。若根赤而作癢﹐血虛也﹐四物加牡丹皮。色白而作癢﹐气虛也﹐四君加當歸﹑芍藥。色赤而作痛﹐血熱也﹐四物加連翹﹑金銀花。腫而不潰﹐血气虛也﹐用托裏消毒散。潰而不愈﹐脾气虛也﹐用六君子湯。】

凡瘡疹已靨未愈之間﹐五臟未實﹐肌肉尙虛﹐血气未復﹐被風邪相搏﹐則津液濇滯﹐遂成疳蝕﹐宜用雄黃散﹑綿繭散等藥治之﹔久而不愈則潰﹐多致不起。

【注前證屬足陽明胃經﹐其方解毒殺虫之劑﹐若毒發於外﹐元气未傷者﹐用之多效﹔若胃气傷損﹐邪火上炎者﹐用蕪荑湯﹑六味丸﹔若赤痛者﹐用小柴胡湯加生地黃﹔肝脾疳證﹐必用四味肥兒丸及人參白朮散﹐佐以九味蘆薈丸。】

痘疹心傳必效良方【宋﹖沈氏】

有餘不足分治

小兒出痘﹐發熱三日後見苗﹐熱緩色淡紅﹐光明稀朗尖起﹐飲食如常﹐睡寧﹐此陰陽適均﹐不藥自愈。又有色甚紅稠﹐睡寧﹐飲食如常﹐一變則不可救﹐患家切不可目爲吉證﹐亦須預先淸解。

一如暴熱暴出﹐色赤稠﹐或額上先出﹐腹痛脹滿﹐煩躁不食﹐驚搐失音﹐嗽喘發渴﹐此有餘之證﹐乃屬腎經眞陰不足陽極之證﹐經曰獨陽不長之謂。色紅有頂陷者﹐與色白頂陷者不同。紅陷非气虛﹐乃熱則傷气。治者切不可喫黃酒﹑葡萄﹑荔枝﹑人牙﹑胎衣﹑天靈蓋﹑及魚羊等熱物﹐又不可輕用人參﹑黃芪﹑白朮﹑白芍藥補藥﹐及穿山甲﹑麝香泄藥﹐及木香﹑丁香熱藥﹐謂補能助气﹐熱能發散。旣知痘毒屬陰髒﹐在骨中不動﹐卽經曰陰髒遇熱則動﹐卽經曰陽行陰也。陽行則爲陽證﹐再用熱藥﹐陽極則亢﹐熬盡陰血﹐何以成膿﹖經又曰﹕陽生陰長﹐陽殺陰藏。如豆種於地﹐非陽不生﹐非陰不長﹐陽極則苗槁矣﹐卽此陽殺之謂。治者滋陰以制陽。庸醫反說淸涼傷胃﹐飲食何進﹖當補起胃气﹐喫得飲食﹐痘自起長。此說易足惑人﹐殺人不淺。豈知飲食不進﹐正以滿腹皆邪气﹐如何進得飲食﹖誠能於大熱之證﹐投以淸解之藥﹐如亢旱而得陰雨﹐邪散胃淸﹐飲食自進﹐膿自起長。又說發表太虛﹐痘何以成就﹖豈知毒在皮內﹐熬煎陰血﹐若大開門戶﹐邪散气暢﹐豈不妙哉﹗若專以補胃﹐豈知邪盛用補﹐正气未復而邪气愈盛﹐如火上添油。況補土太實﹐土能克水﹐水盡血枯者死﹗此非虛談﹐皆出自《內經》推理而來﹐自出《痘疹辧》一書﹐屢施屢驗。且看痘只在三日間﹐血尙未虧﹐如遇大毒大淸解之藥﹐時時屢進不斷﹐必食進心安﹐藥漸漸減少﹐必至痘成白膿﹐根下只有一綫紅者藥方止。若怠緩過四五日﹐到那血枯水漧時候﹐發癢變黑﹐歸腎田地﹐仙丹難救。故治痘者早治多服藥﹐此上策也。飲藥又不可大碗一進﹐恐吐傷胃﹐須細細陸續服﹐如細雨之潤苗。或一服不效﹐則杯水之意﹐必至再三見效方緩。若疹證加沙加斑﹐皆屬陽證﹐皆以淸解爲主﹐切不可用參。近說有南北不同﹐然陰陽無二理﹐陽證定然不可生陽﹐陰證定然不可生陰。

一如色白頂陷﹐腹脹煩躁﹐身不大熱﹐便白不赤﹐口气涼﹐不進飲食及嘔噦﹐此不及之證﹐乃心經之元陽不足也﹐卽經曰孤陰不生之意。治者專以助陽爲主﹐切不可用淸解。

河間六書【金﹖劉完素】

涼膈散論

小兒疹痘未出﹐誤以熱藥發汗﹐致使陽熱轉甚﹐則重密出不快﹐多致黑陷而死﹐因以世俗多斑疹不敢服藥﹐以誤小兒諸病多矣。亦不知古人所畱涼瀉之藥﹐通治風驚積熱﹐傷寒熱病﹐縱誤是斑瘡﹐亦使熱勢稍退而稀少出快﹐早得痊安也。若用此﹐最爲妙也。

閻孝忠集《小兒方論》﹐未達錢氏本意﹐不明造化之理﹐反妄言疹病黑陷爲寒﹐及曰凡斑疹始終不可服涼瀉之藥﹐後人因之﹐反致熱甚黑陷而死者﹐不可勝計也。閻公豈不詳自所編錢氏方治斑疹黑陷﹐用牛李膏及百祥丸﹖凡寒藥下之而多得痊愈者﹐一不救則必死﹐然則痘疹之爲熱病﹐豈不明哉﹗況經曰諸痛癢瘡瘍皆屬於心﹐及夫斑瘡黑陷﹐無不腹滿喘喝嘆聲而小便赤濇不通﹐豈不是熱極乎﹖況痘疹本因熱而生﹐病勢轉甚﹐豈能反爲寒者耶﹖

斑疹論

斑疹之病﹐其狀各異﹕瘡發焮腫於外﹐屬少陽三焦相火﹐謂之斑﹔小紅隱行於皮膚之中不出者﹐屬少陰君火也﹐謂之疹。凡顯斑證﹐若自吐瀉者﹐愼勿亂治則多吉﹐謂邪气上下皆出也。大凡瘡疹首尾皆不可下﹐恐妄動而生變。此謂少陽﹐通表裏﹐宜和之也﹐當先安其裏以解毒﹐次微發之。安裏解毒者﹐謂能安和五臟﹐防風湯是也。如大便不祕﹐須微發之。微發之藥﹐錢氏方甚多﹐宜選用之。如大便過祕﹐宜微利之﹐當歸丸﹑棗變百祥丸是也。初知是斑疹﹐若便發之﹐令斑並出﹐小兒難禁﹐是使別生他證也。首尾不可下者﹐首曰上焦﹐尾曰下焦。若已吐利﹐尢不可下也﹐便宜安裏藥三五服。如能食﹐大便祕﹐內實者﹐宜微疏利之。若內虛而利者﹐宜安裏藥三五服﹐末後一服調微發之藥服之。大抵用安裏之藥多﹐發表之藥少﹐祕則微疏之﹐邪气不並出能作番次﹐使小兒易禁也。身溫者順﹐身涼者逆﹐二者宜服防風湯以和之。若大便實祕﹐能飲食而內實﹐宜當歸丸微利之。

五臟病各有所見證

熱則從心﹐寒則從腎﹐嗽而气上則從肺﹐風從肝﹐瀉從脾。假令瀉見嗽而气上﹐脾肺病也﹐瀉白﹑益黃散合而服之﹐又宜黃芩厚朴湯﹑白朮厚朴湯。謂脾苦濕﹐肺苦燥﹐气則上逆也﹐其證先瀉又兼面色黃﹐腸鳴呦呦者是也。如見渴﹐熱多者﹐當服厚朴湯﹔不渴﹐熱少者﹐當服白朮厚朴湯。其他五臟若有兼證﹐皆如此類。

四時經移用藥

假令春分前﹐風寒也﹐宜用地黃﹑羌活﹑防風﹐或地黃丸及瀉靑相間服之。春分後﹐風熱也﹐宜用羌活﹑防風﹑黃芩﹐或瀉靑丸用導赤散下之。立夏之後﹐熱也﹐用三黃丸﹑導赤散。夏至後﹐濕熱也﹐宜導赤﹑瀉黃散合而服之﹐或黃芩﹑甘艸﹑白朮﹑茯苓之類爲勝濕之藥。立秋後﹐宜用益黃散﹑瀉白散﹑陳皮﹑厚朴﹑人參﹑木香之類。秋分後﹐用瀉白散。立冬之後地黃丸主之﹐謂腎不受瀉也。大凡小兒斑疹已發有瘡﹐有聲音者﹐乃形病气不病也﹔無瘡無聲音者﹐乃气病形不病也﹔有瘡而無聲音者﹐是形气俱病也。後一證當淸利肺气﹐八風湯或涼膈散﹐大黃﹑芒硝亦可﹐或如聖湯加大黃﹐或八味羌活湯加大黃。此是春時發斑﹐謂之曰風斑耳。瘡疹者﹐《內經》云痛癢瘡瘍皆屬心火﹐斑子者﹐是相火行命三焦﹐眞陽气之所作也﹐若气入肺﹐變膿皰﹐入肝爲水皰﹐自病爲斑。心乃君火﹐入於皮作癮疹﹐爲肺主皮毛﹐心不害肺金﹐此乃君之徳也。未瘡而發搐﹐而外感寒邪﹐內發心熱而發搐﹐用茶粉下解毒丸﹐或犀角地黃湯主之。已發便稠密﹐形勢如鍼頭者﹐當輕發其表﹐涼其內﹐連翹升麻湯主之。若斑已發﹐稠密甚而微喘飲水﹐有熱證﹐當以去風藥微下之。若出不快﹐淸便自調﹐知爲在表不在裏﹐當微發之﹐升麻葛根湯主之。若靑幹黑陷﹐身不大熱﹐大小便濇﹐則知熱在內﹐當煎大黃湯下宣風散。身表大熱者﹐表證未罷﹐不可利大便。若斑疹已出﹐見小熱小便不利者﹐當利小便。已發後有餘毒不散﹐或復有身熱癰瘡之類﹐當用解毒之藥。

儒門事親【元﹖張從政】

瘡皰丹熛癮疹舊蔽記

兒之在母腹也﹐胞養十月﹐蘊蓄濁惡熱毒之气非一日﹐及歲年而後發﹐𨿽至貴與至賤﹐莫不皆然。輕者稀少﹐重者稠密﹐皆因胞胎時所感濁惡熱毒之气有輕重。非獨人有此疾﹐凡胎生血气之屬﹐皆有蘊蓄濁惡熱毒之气。有一二歲而發者﹐有三五歲至七八歲而作者﹔有年老而發丹熛癮疹者﹐亦有傷寒中溫毒而發斑者﹐亦有陽毒發斑者。斑有大小﹐色有輕重。大者爲陰﹐小者爲陽﹐均是熱也﹐但色重赤者熱深﹐色輕紅者熱淺。凡治此﹐輕者因而揚之﹐重者因而減之。《內經》曰﹕少陽客勝則丹疹外發及爲丹熛。手少陽者﹐三焦少陽相火也。啟元子云﹕是五寅五申之歲﹐卽少陽相火司天故也﹐他歲亦有之。但《內經》獨明瘡疹者﹐少陽相火之所爲也﹐俗呼曰斑疹傷寒。此言卻有理﹐爲此證時與傷寒相兼而行﹐必先發熱惡寒﹐頭項痛﹐腰脊彊﹐從太陽傳至四五日﹐熛疹始發﹐先從兩脇下有之﹐出於脇肋﹐次及身表﹐漸及四肢。故凡小兒瘡皰丹熛癮疹﹐皆少陽相火客气勝也。《內經》曰﹕諸痛癢瘡瘍﹐皆屬心火。豈有寒乎﹖故治瘡皰與治傷寒時气同法。初覺頭痛身熱惡寒﹐此小兒初發瘡皰之候也﹔其脈息皆浮大而有力﹐亦與傷寒﹑時气﹑冒風﹑驚風﹑宿乳一槪難辧﹐宜先解之﹐有二法﹕遇亢陽炎熱之時﹐以辛涼解之﹔遇大寒凝冽之時﹐以辛溫解之。辛涼之劑者﹐涼膈﹑通聖之類是也﹔辛溫之劑者﹐升麻葛根之類是也。此二法愼勿互用之。旣用此二法之後﹐次以白虎湯加人參冷服之勿輟﹐蓋防瘡疹發喘﹐喘者必死﹐人參止喘故也。或云立秋之後﹐不宜服白虎湯者﹐非也。假如秋深發瘧﹐瘧者中暑而得之﹐白虎大解暑毒﹐旣有白虎湯證﹐豈可間以秋冬乎﹖瘡皰癮疹丹熛﹐皆是火之用也﹐是肺金之不及也﹐故曰白虎湯加人參﹐一日不可闕也。瘡皰熛疹﹐或出不均﹐大小如豆麥相親﹐見其不齊也﹐相天之寒溫﹐以蟬殼燒灰抄半字或一字﹐以淡酒調少許飲之﹐大人以淡酒溫調之﹐不半日則均齊。如或用百祥丸﹑紫艸飲子﹐皆可服之。俗以酒酢燻之者﹐適足增其昏瞀耳。至六七日皰疹出全﹐可調胃﹑涼膈下之﹐同調理傷寒法。或言瘡疹首尾俱不可下者﹐此朱奉議公之言也﹐適足使人戰戰兢兢而不敢用藥也。錢仲陽之用百祥丸﹐其間有大戟﹐豈奉議公猶不見耶﹖自奉議公斯言一出﹐死者塞路矣。予家某親屬故舊小兒﹐有患瘡皰黑陷腹內喘者﹐余以白虎湯加人參﹐涼膈散加當歸﹑桔梗﹐連進數服﹐上灌下泄﹐晝夜不止。又使睡臥於寒涼之處﹐以新水灌其面目手足﹐膿水盡去。蓋四肢者諸陽之本也﹐兒方爲瘡皰外燔﹐沃以寒水﹐使陰气循經而入達於心肺﹐如醉得醒﹐是亦開昏破郁之端也。如此救活者﹐豈啻千數﹗夫瘡皰黑陷﹐喘而滿者﹐十死八九﹔若依此法﹐尙能活其六七﹐何世醫與病家至今猶未悟也﹖近年予之莊鄰於蔡河來往之舟﹐常艤於此。一日﹐舟師偶見敗蒲一束﹐沿流而下﹐漸迫舟次﹐似聞啼聲而微。舟師疑其人也﹐探而出之。開視之﹐驚見一兒四五歲許﹐瘡皰周匝﹐密無容隙﹐兩目皎然﹐饑而索食﹐因以粥飽之。其舟師之妻怒曰﹕自家兒女多惹瘡皰傳染﹐柰何私料此兒﹖沿蔡河來﹐其流緩﹐必不遠﹐持兒一鞋迎流而上﹐徧河之人皆曰無此兒。行且二十里﹐至一村落﹐舟師髙唱曰﹕有兒年狀如許﹐不知誰是瘡皰病死﹐棄之河中﹐今復活矣﹗聞酒邸中飲者喧嘩﹐有人出曰﹕我某村某人也﹐兒四五歲﹐死於瘡皰。舟師出其鞋以示之﹐其父泣曰﹕眞吾兒也﹗奔走來視﹐驚見兒活﹐大痛流涕﹐拜謝舟師﹐喜抱兒歸。今二十餘歲矣。此兒本死﹐得水而生﹐伏諗來者瘡皰之疾﹐熱耶寒耶﹖經曰﹕諸痛癢瘡瘍﹐皆屬心火。啟元子注云﹕心寂則痛微﹐心燥則痛甚。百端之起﹐皆自心生。瘡皰之疾﹐豈有寒歟﹖余承醫學於先人﹐閱病多矣﹐苟誑後人﹐罪將安逃﹖誠如此法﹐則原上之丘以瘡皰而死者﹐皆誤殺人也﹗故療小兒惟錢仲陽書中可釆者最多﹐但其方爲閻孝忠所亂﹐有識者宜擇而取之﹗

瘡皰癮疹論

夫小兒瘡皰﹑癮疹﹑趺瘡﹑丹熛等疾﹐如遇火運勝時﹐不可便用升麻湯解之。升麻湯者﹐是辛溫之劑﹐太平之時可用﹐發散後便可用涼膈加當歸白虎湯﹑化斑湯﹑玉露散煎服之﹐甚者解毒湯﹑調胃承气湯投之。古人云﹕瘡瘍者首尾俱不可下﹐此言誤人久矣。豈不聞揚湯止沸﹐不如釜底抽薪﹖《內經》云﹕五寅五申歲﹐多發此病﹐此病少陽相火之歲也。少陽客气勝﹐丹熛瘡皰癮疹之疾生矣。又《內經》曰﹕諸痛癢瘡瘍﹐皆屬於心火。由是言之﹐皆明心火﹐不可用辛溫之劑發散﹐以至熱勢轉增﹐漸成髒毒下血﹐咬牙搐搦﹐爲大熱之證明矣。如白虎湯加人參﹑涼膈加桔梗當歸﹐不論秋冬﹐但有瘡皰之證﹐便可用之。亦且瘡皰癮疹丹熛趺瘡者﹐是天之一气以傷人也。且如瘡皰癮疹﹐以少爲吉﹐以稠爲凶。稀少者不服藥而自愈﹐稠密者以寒涼藥捨死而治之﹐十痊其一二。敝家親眷相知﹐信服此藥﹐獲效多矣。

斑論萃英【元﹖王好古】

瘡疹標本

昔睦親宮十太尉病瘡疹﹐眾醫治之。王曰﹕疹未出﹐屬何臟腑﹖一醫言胃气熱﹐一醫言傷寒不退﹐一醫言在母腹中有毒。錢氏曰﹕若言胃气熱﹐何以乍涼乍熱﹖若言母腹中有毒﹐屬何髒也﹖醫曰﹕在脾胃。錢氏曰﹕旣在脾胃﹐何以驚悸﹖醫無對。錢曰﹕夫胎在腹中﹐月至六七﹐則已成形﹐食母穢液﹐入兒五臟﹐食至十月﹐滿胃脘中﹐至生之時﹐口有不潔﹐產母以手拭淨﹐則無疾病﹐俗以黃連汁壓之﹐方下臍糞及涎穢也。此亦母之不潔﹐餘气入兒髒中﹐本先因微寒入而成瘡疹。未出五臟﹐皆兒病證﹐內一臟受穢多者乃出瘡疹。初欲病時﹐先呵欠煩悶驚悸﹐乍涼乍熱﹐手足冷﹐面腮赤燥﹐咳嗽噴嚏。此五臟證俱見﹕呵欠煩悶﹐肝也﹔時發驚悸﹐心也﹔乍涼乍熱﹐手足冷﹐脾也﹔面赤腮頰赤﹐噴嚏﹐肺也。惟腎無候﹐以在腑下不能食穢故也。凡瘡疹乃五臟毒﹐若出歸一證﹐肝水皰﹐肺膿皰﹐心斑﹐脾疹﹐惟腎不食穢毒而無諸證。瘡黑者屬腎﹐由不愼風冷而不飽內虛也﹐又用抱龍丸數服愈。以其別無他候﹐故未發出則見五臟證﹐已出則歸一臟矣。

海藏雲﹕本先因微寒入一句﹐並由不愼風冷而不飽內虛一句﹐勿認作寒證﹐當識用抱龍丸﹐卽知斑疹多熱也。

治小兒壯熱昏睡﹐傷風風熱﹐瘡疹傷食﹐皆相似﹐未能辧認﹐間服升麻葛根湯﹑惺惺散﹑小柴胡湯﹐甚驗。蓋此數藥通治之﹐不致悞也。惟傷食則大便酸臭﹐不消化﹐畏食﹐或吐﹐宜以藥下之。

海藏雲﹕傷食宜以藥下之者﹐當詳其所傷何物﹐生硬寒熱不等﹐不可遽用巴豆之類大毒之藥下之。升麻葛根湯﹐太陽陽明也。惺惺散﹐風熱咽不利﹐脾不和﹐少陽渴﹐小便不利也。小柴胡湯﹐往來寒熱﹐胸脇微痛﹐少陽也。然欲知其經﹐當以脈別之。

小兒耳冷骩冷﹐手足乍暖乍涼﹐面赤﹐時嗽時嚏﹐驚悸﹐此瘡疹欲發也﹐未能辧認﹐間服升麻湯﹑消毒散﹐已發未發皆宜服﹔仍用胡荽酒﹑黃蘗膏。暑月煩躁﹐食後與白虎湯﹑玉露散﹐熱盛與紫雪﹐咽喉或生瘡與甘桔湯﹑甘露散﹐余依錢說。大人小兒同治法﹐惟劑小大不同耳。

海藏雲﹕消毒散﹐太陽藥也。白虎湯﹐治身熱目痛﹐鼻幹不得臥﹐陽明藥也﹐正爲泄時暑之劑。甘露飲子﹐肺腎藥也。甘桔湯﹐少陰藥也。紫雪﹑天門冬﹑麥門冬﹑黃芩﹑地黃爲血劑。玉露散﹐肺腎藥。石膏﹑寒水石爲气劑。

斑論

夫斑之爲病﹐皆由子在母腹﹐時時浸漬﹐食母血穢﹐蘊而成毒﹐皆太陰濕土壅滯﹐君相二火之所作也。因小兒眞气旣盛﹐正气又旺﹐邪無所容﹐或因天冷﹐或因傷表﹐或因傷裏﹐斑由是而生焉。治當何如﹖外者外治﹐內者內治﹐中外皆和﹐其斑自出。至於惡寒者發之﹐表大熱者奪之﹐渴者淸之﹐大便祕結者下之﹐小便不通者利之﹐驚者安之﹐泄者分之﹐何以執一爲哉﹖大抵傷寒同治﹐最爲髙論﹐隨經用藥﹐不可闕也。假令五日已裏﹐諸病與斑疹不能辧別者﹐不可疑作斑疹﹐必須髮之﹐但各從其所傷應見治之﹐皆不妨斑出。若彊發之﹐其變不可勝數矣。前人言首尾俱不可下者﹐何也﹖曰首不可下者﹐爲斑未顯於表﹐下則邪气不得伸越﹐此脈證有表而無裏﹐故禁首不可下也。尾不可下者﹐爲斑毒已顯於外﹐內無根蒂﹐大便不實﹐無一切裏證﹐下之則斑气逆陷﹐故禁尾不可下也。又如所言溫暖蓋覆﹐不令通風﹐以其斑未出﹐或身表涼而惡寒﹐或天令寒而惡冷﹐溫暖蓋覆不令通風﹐可也。斑若已出﹐身熱天暄﹐何必用蓋覆而不使之通風乎﹖後人執此二句﹐首尾俱不敢下﹐溫暖不令通風﹐不知天令之所加﹐人身之所感﹐致使誤人多矣。大抵前人之言﹐隨時應變﹐以其所可者而言之﹐後人不知其變﹐故執常而不移也。噫﹗首尾俱不可下者﹐以其始終臟腑元無凝滯也。若有一切裏證及大便結者﹐安得不下﹖溫暖不使之通風﹐以其發在冬時﹐故如此也。若發在夏時﹐斑𨿽未出亦不用於此也。斑之用藥﹐大率以脈爲主﹐浮中沈之診﹐平舉按之候﹐察其虛實﹐定其中外﹐則可以萬全矣。

未顯斑證所用之藥

外傷﹐升麻湯主之。

內傷﹐枳實丸主之。

大便軟者﹐枳朮丸主之。

若傷冷者溫之﹐神應丸主之。

惡寒者發之﹐宜防風蒼朮湯。

表大熱者奪之。此表者通言三陽也。夫陽盛則气必上行。言奪者﹐治法不令上行也。

渴者淸之﹐大渴者白虎湯﹐小渴者涼膈散。

大便不通者下之﹐桃仁承气湯﹑四順飲子﹑柴胡飲子選用﹐察其在气在血。

小便不通者利之﹐導赤散﹑八正散之類﹐當求上下二焦何經而用之。

驚者安之﹐涼驚丸﹐重者瀉靑丸。

泄者分之﹐寒則異功散﹑四君子湯﹐熱則澤瀉茯苓湯。

已顯斑證所用之藥

出不快﹐化毒湯。

出太多﹐犀角地黃湯﹑地骨皮鼠粘子湯。

咽不利﹐桔梗甘艸鼠粘子湯。

煩者﹐桔梗甘艸梔子湯。

肺不利﹐紫艸茸甘艸枳殼湯。

太陽出不快﹐荊芥甘艸防風湯。

陽明出不快﹐升麻加紫艸湯。

少陽出不快﹐連翹防風湯。

四肢出不快﹐防風芍藥甘艸湯。

瘡疹輕重候

凡未出而發搐者﹐是外感風寒之邪﹐內發心熱之所作也﹐當用茶粉下解毒丸﹑犀角地黃湯主之。

一發便密如鍼頭﹐形勢重者﹐合輕其表而涼其內﹐連翹升麻湯。

若斑已發密重﹐微喘飲水者有熱證﹐用去風藥微下之。

若出不快﹐淸便自調﹐知其在表不在裏﹐當微發散﹐升麻葛根湯。

若靑幹黑陷﹐身不大熱﹐大小便濇﹐則是熱在內﹐煎大黃湯下宣風散。

若身表大熱者﹐表證未罷﹐不可下。

若斑疹已出﹐見小熱﹑小便不利﹐當利小便﹐八正散。

若已發後有餘毒未散﹐復有身熱瘡腫之類﹐當用茶粉下解毒丸。

瘡疹已出後有聲音者﹐乃形病气不病也。

瘡疹未出﹐先聲音不出者﹐乃形不病而气病也。

若瘡疹出而聲音不出者﹐是形气俱病也﹐當淸其肺气﹐宜用八風湯並涼膈散﹐去硝﹑大黃亦可。

東垣十書【元﹖李杲】

斑疹論

夫斑疹始出之證﹐必先見面燥腮赤﹐目泡亦赤﹐呵欠煩悶﹐乍涼乍熱﹐咳嗽嚏噴﹐足梢冷﹐多睡驚﹔並瘡疹之證﹐或生膿皰﹐或生小紅斑﹐或生癮疹﹐此三等不同。何故俱顯上證而後乃出﹖蓋已上諸證﹐皆太陽寒水起於右腎之下﹐煎熬左腎足太陽膀胱寒水﹐夾脊逆流﹐上頭下額﹐逆手太陽丙火﹐不得傳導﹐逆於面上﹐故顯是證。蓋壬癸寒水克丙丁熱火故也。諸斑證皆從寒水逆流而作也﹐醫者當知此理﹐乃敢用藥。夫胞者﹐一名赤宮﹐一名丹田﹐一名命門﹐主男子藏精施化﹐婦人系胞有孕﹐俱爲生化之源。非五行也﹐非水亦非火。此天地之異名也﹐象坤土之生萬物也。夫人之始生也﹐血海始淨﹐一日二日精勝其血則爲男。三日四日五日血脈已旺﹐精不勝血則爲女子。二物相搏﹐長先身生謂之神﹐又謂之精﹐道釋二門言之﹐本來面目是也。其子在腹中﹐十月之間﹐隨母呼吸﹐呼吸者陽气也﹐而生動作﹐滋益精气神﹐饑則食母血﹐渴則飲母血﹐兒隨日長皮肉筋骨血脈﹐形气俱足。十月降生﹐口中尙有惡血﹐啼聲一發﹐隨吸而下﹐此惡血復歸命門胞中﹐僻於一隅﹐伏而不發﹐直至因內傷乳食濕熱之气﹐下流合於腎中﹐二火交攻﹐致營气不從﹐逆於肉理﹐惡血乃發。諸斑疹皆出於膀胱壬水﹐其證後聚肉理﹐歸於陽明﹐故三番斑始顯之證﹐皆足太陽壬膀胱克丙小腸﹐其始出皆見於面﹐終歸於陽明肉理﹐熱化爲膿者也。二火熾甚﹐反勝寒水﹐徧身俱出﹐此皆出從足太陽傳變中來也。當外發寒邪﹐使令消散﹐內瀉二火﹐不令交攻其中﹐令濕气上歸﹐復其本位﹐可一二服立已﹐仍令小兒以後再無二番斑出之患。此《內經》之法﹐覽者詳之。

辧斑證

或久噴嚏﹐睡中發驚﹐或耳尖冷﹑眼濇﹐或辧傷食傷寒口熱﹐或口酢气奶癖不消﹐或腹中痛。

如斑證少具﹐其斑未發﹐乃與升麻湯三五錢帶熱服之﹐待身表溫和﹐斑疹已顯﹐服藥乃止。

如其身涼﹐其斑未出﹐辧得是斑證﹐無問服數﹐直候是表溫和及斑瘡已顯﹐然後乃止。只時時與桔梗湯寬胸膈﹑利咽喉。

原機啟微【元﹖倪維徳】

斑疹餘毒之病

東垣李明之曰﹕諸斑疹皆從寒水逆流而作也。子之初生也﹐在母腹中﹐母呼亦呼﹐母吸亦吸﹐呼吸者陽也﹐而動作生焉﹔饑食母血﹐渴飲母血﹐飲食者陰也﹐而形質生焉﹔陰具陽足﹐十月而降﹐口中惡血因啼卽下﹐卻歸男子生精之所﹐女子結胎之處﹐命宗所謂元牝元關者也。此血僻伏﹐而不時發﹐或因乳食內傷﹐或因濕熱下澑﹐營气不從﹐逆於肉理﹐所僻伏者﹐乃爲所發。初則膀胱壬水夾脊逆流﹐而克小腸丙火﹐故頸項已上先見也﹔次則腎經癸水又克心火﹐故胸腹已上次見也﹔終則二火熾盛﹐反制寒水﹐故胸腹已下後見也。至此則五臟六腑皆病也。七日齊﹐七日盛﹐七日謝﹐三七二十一日而愈者﹐七爲火數故也。愈後或有病疽病瘡者﹐是皆餘毒尙在不去者﹐今其病目者亦然。所害者與風熱不制之病﹐稍同而異﹐總以羚羊角散主之﹔便不鞕者﹐減硝黃。未滿二十一日而病作者﹐消毒化斑湯主之。此藥功非獨能於目﹐蓋專於斑者之藥也﹐不問初起已著﹐服之便令消化﹐稀者則不復出﹐方隨四時加減。

格致餘論【元﹖朱震亨】

陳氏痘瘡方論

讀前人之書﹐當知其立言之意。苟讀其書而不知其意﹐求適於用﹐不可得也﹗痘瘡之論﹐錢氏爲詳﹐歷舉源流經絡﹐分明表裏虛實﹐開陳其施治之法﹐而又證以論辯之言﹐深得著書垂教之體﹐學者讀而用之﹐如求方圓於規矩﹐較平直於準繩﹐引而伸之﹐觸類而長之﹐可爲無窮之應用也。今人不知致病之因﹐不求立方之意﹐倉卒之際﹐據證檢方﹐漫爾一試﹔設有不證﹐並其書而廢之﹐不思之甚也﹗近因《局方》之教久行﹐《素問》之學不講﹐抱疾談醫者﹐類皆喜溫而惡寒﹐喜補而惡解利﹐忽得陳氏方論皆燥熱補劑﹐其辭確﹐其文簡﹐歡然用之﹐翕然信之﹐遂以爲錢氏不及陳氏遠矣。或曰﹕子以陳氏方爲不足歟﹖曰﹕陳氏方誠一偏論﹐𨿽然﹐亦可謂善求病情者。其意大率歸重於太陰一經﹐蓋以手太陰屬肺主皮毛也﹐足太陰屬脾主肌肉﹐肺金惡寒而易於外感﹐脾胃土惡濕而無物不受。觀其用丁香﹑姜﹑桂﹐所以治肺之寒也﹔用附﹑朮﹑半夏﹐所以治脾之濕也。使其肺果有寒﹐脾果有濕而兼有虛也﹐量而與之﹐中病則止﹐何傷之有﹖今也不然﹐徒見其瘡之出遲者﹑身熱者﹑泄瀉者﹑驚悸者﹑气急者﹑渴思飲者﹐不問寒熱虛實﹐率投木香散﹑異功散﹐間有偶中﹐隨手獲效﹐設或誤投﹐禍不旋踵。何者﹖古人用藥制方﹐有向導﹑有監制﹑有反佐﹑有因用﹐若錢氏方固未嘗廢細辛﹑丁香﹑白朮﹑參﹑芪等﹐率有監制反佐之藥﹐不專務於溫補耳。然其用涼寒者多﹐而於輔助一法﹐略開端緒﹐未曾深及﹐癡人之前﹐不可說夢﹐錢氏之慮至矣﹗亦將以候達者擴充推廣而用。𨿽然﹐渴者用溫藥﹐癢塌者用補藥﹐自陳氏發之﹐迥出前輩﹐然其多用桂﹑附﹑丁香等燥熱﹐恐未爲適中也。何者﹖桂﹑附﹑丁香輩﹐當有寒而虛﹐固是的當﹐虛而未必寒者﹐其爲害當何如耶﹖陳氏立方之時﹐必有挾寒而痘瘡者﹐其用燥熱補之﹐固其宜也。今未挾寒而用一偏之方﹐寧不過於熱乎﹖予嘗會諸家之粹﹐求其意而用之﹐實未敢據其成方也。試舉一二以証之﹕從子六七歲時﹐患痘瘡發熱﹐微渴自利﹐一小方脈視之﹐用木香散﹐每貼又增丁香十粒。予嘗疑焉。觀其出遲﹐固因自利而气弱﹐察其所下﹐皆臭滯陳積﹐因腸胃熱蒸而下也﹐恐非有寒而虛﹐遂急止之﹐已投一貼矣。繼以黃連解毒湯加白朮﹐與十貼﹐以祛丁香之熱﹐利止瘡亦出。其後肌常有微熱﹐而手足生癰癤﹐與涼劑調補﹐逾月而安。又一男子年十七歲﹐發熱而昏﹐目無視﹐耳無聞﹐兩手脈皆豁大而略數﹐知其爲勞傷矣。時裏中多發痘者﹐𨿽不知人﹐與藥則飲﹐與粥則食﹐遂教參﹑芪﹑當歸﹑白朮﹑陳皮﹐大料濃煎與之飲﹐至三十餘貼﹐痘始出﹔又二十餘貼則成膿泡﹐身無全膚。或曰﹕病勢可畏﹐何不用陳氏全方治之﹖余曰﹕此但虛耳﹐無寒也。只守前方﹐又數十餘貼而安。後詢其病因﹐謂先四五日恐有出痘之病﹐遂極力樵采﹐連日出汗甚多﹐若用陳氏全方﹐寧無後悔﹗至正甲申春﹐陽气早動﹐正月間﹐邑間痘瘡不越一家﹐卒投陳氏方﹐童幼死者百餘人。𨿽由天數﹐吾恐人事亦或未之盡也。

平治會萃【元﹖朱震亨】

痘瘡

分气虛血虛補之。气虛用人參﹑白朮加解毒藥﹐血虛四物湯加解毒藥。酒炒芩﹑連﹐各解毒藥。

但見紅點﹐便忌升麻葛根湯﹐恐發得表虛也。

吐瀉少食爲裏虛﹐不吐瀉能食爲裏實。裏實而補﹐則結癰腫。

陷伏倒靨﹐灰白爲表虛﹐或用燒人屎﹔黑陷甚者﹐多用燒人屎。紅活綻凸爲表實﹐而復用表藥﹐則要潰爛不結痂。二者俱見﹐爲表裏俱虛。

痘瘡或初出﹐或未出時﹐人有患者﹐宜預服此藥﹐多者合少﹐重者合輕。方用絲瓜近蒂三寸﹐連瓜子皮燒灰存性爲末﹐砂糖拌喫﹔入朱砂末亦可。

解痘瘡毒藥﹐絲瓜﹑升麻﹑酒芍藥﹑生甘艸﹑糖球﹑黑豆﹑犀角﹑赤小豆。

解痘瘡法﹐已出未出皆可用﹕朱砂爲末﹐以蜜水調服﹐多者可減﹐少者可無。

癮疹

黑斑紅斑瘡癢﹐用通聖散調服。

斑疹

脈浮者消風爲主﹐脈浮數者祛風淸熱﹐脈沈數者瀉火爲主﹐脈數按之沈實者解表攻裏。戴云﹕疹浮小有頭粒者﹐是隨出卽收﹐收則又出者是也﹐非若斑之無頭粒者﹐當明辧之。

屬熱與痰在肺﹐淸肺火降痰﹐或解散出汗﹐亦有可用者。古今圖書集成醫部全錄卷四百六十

痘疹門

幼科全書【元﹖朱震亨】

原痘賦

痘本胎毒﹐號曰天瘡。傳染由於外感﹐輕重視夫內傷。初起太陽﹐壬水克乎丙火﹔後歸陽明﹐血水化爲膿漿。所喜者紅活滋潤﹐可畏者黑陷漧黃。勢若燒眉﹐變如反掌。皮膚臭爛﹐血气狼﹝犭當﹞。若救焚兮徙薪﹐何如焦額﹗似拯溺兮落井﹐不及寬裳。原夫一元肇化﹐二气成祥。欲火動而妄作﹐胎火熾而流殃。啼聲驟發﹐穢毒深藏。命門養虎﹐胞戶收鋩。特四時之疫癘﹐動五臟之皮囊。營气逆於肉裏﹐惡血發於膀胱。二火相扇﹐四大成瘡。毒之輕者發則微﹐貴乎調養﹔毒之重者發則甚﹐急於堤防。至若運气推遷﹐有幹勝負升降﹔時令乖異﹐無非寒熱溫涼。苟陰陽之逆理﹐爲气候之反常。五行郁而災見﹐九曜窒而變張。癘气流行﹐不論郡邑鄕黨﹐惡毒傳染﹐豈分黎庶侯王。此則辧形於診﹐貴在能制其方。先事解散兮﹐十全八九﹔臨時區處兮﹐算爲尋常。大抵气運先歲﹐瘡疹屬陽。春夏爲順兮﹐樂其生長﹔秋冬爲逆兮﹐惡其收藏。暴寒兮﹐恐邪毒之郁遏﹔暴熱兮﹐慮腠理之開張。膿泡春而莫療﹔黑陷夏而爲殃。秋斑慮惡﹐冬疹非祥。此逆四時之令﹐休誇三世之方。知其凶而治之﹐自求怨謗﹔明其吉而往也﹐得號賢良。且如證候殊形﹐臟腑異狀。肝主淚而水泡﹐肺主涕而膿漿。心斑紅艷﹐脾疹赤黃。惟腎經之有病﹐爲變黑而可防。所以觀其外證﹐因而知其內臟。呵欠煩悶兮﹐肝木之因﹔咳嗽嚏噴兮﹐肺金之象。手足梢冷而昏睡兮﹐脾困於中央﹔面目帶赤而驚悸兮﹐心火炎於膈上。耳尻屬腎﹐溫暖如常。二處灼熱兮﹐下極火炎而必斃﹔四肢厥冷兮﹐中州土敗而須亡。先分部位﹐次察災祥。陽明布於面中﹐太陽形於頭上。心肺居胸膈之內﹐肝膽主脇肋之傍。手足司乎脾胃﹐腰背統乎膀胱。外證分明﹐用心想象。泄瀉者邪盛於下﹐嘔吐者邪盛於上。气逆而腹痛隱隱﹐毒甚而腰痛惶惶。心熱甚而驚搐﹐胃邪實而顚狂。口燥咽漧﹐肺受火邪而液竭﹔屎硬溺濇﹐腎因火旺而精亡。气弱食少者﹐不任其毒﹔神彊能食者﹐不失其常。欲決重輕﹐但觀發熱﹔如占順逆﹐須認其瘡。毒甚兮身如炎火﹐熱微兮體或淸涼。因寒熱之來往﹐定徵兆之凶祥。數番施出兮﹐春回寒谷﹔一齊湧出兮﹐火裂昆岡。蚊迹蚤斑﹐刻期而登鬼錄﹔蛇皮蠶殼﹐引日而返泉鄕。不喜朱紅﹐更嫌灰白﹔最宜蒼蠟﹐切忌紫黃。常要明潤兮﹐恐薄嫩之易破﹔不宜漧枯兮﹐又搔癢之難當。惡候形現﹐上工審詳。面頰稀而磊落﹐淸安可保﹔胸膈密而連串﹐凶吉難量。頂要尖圓﹐不宜平陷﹔漿宜飽滿﹐切忌空洋。顏色喜老而愁嫩﹐皮膚愛糙而怕光。焰起根窩﹐終妨癢塌﹔丹浮皮肉﹐必主禍殃。頭面預腫兮三陽亢甚﹐手足發厥兮五臟摧傷。瘡堆喉舌﹐毒纏頸項。咽喉痛而呼吸則難﹐飲食少而吞吐則嗆。此天命之安排﹐豈人力之倚仗。煩躁悶亂兮﹐七神離散﹔譫妄眩冒兮﹐五毒猖狂。鼓頷戰栗兮肺敗﹐咬牙口噤兮腎彊。渴不住兮焦膈﹐瀉不止兮滑腸。失聲兮咽爛﹐吼气兮腹脹。晝夜抓搔兮﹐將營气之外脫﹔飲食斷絕兮﹐必胃气之中傷。腫忽消而毒歸於內﹐色變黑而疔起於瘡。食穀則噦兮﹐在人之夭壽﹔飲食則噴兮﹐較醫之短長。輕重反復﹐調理乖張。輕變重而可畏﹐重變輕而莫慌。風寒素謹﹐飲食如常。出入禁乎男女﹐蓋覆適其溫涼。內無妄動﹐治不乖方。此則變輕之候﹐實爲保命之良。若常犯乎禁忌﹐或誤服乎丸湯。徒自肆乎房害﹐不知順乎陰陽。外感不正之气﹐內傷不時之糧。平人且病﹐患者何當﹗是以順則逆而逆則險﹐宜乎輕者重而重者亡。發自肺經﹐相連脾臟。气熱味辛﹐燥金受克﹔形寒飲冷﹐華蓋先傷。浩飲則水來侮土而成瀉利﹐過食則脾不消穀而作痞脹。皮毛虧損﹐肌肉羸尩。起發遲而不能胖壯﹐故靨緩而反作膿瘡。輕則延綿於時日﹐重則泣送於郊邙。何愚夫之不曉﹐致生命之早亡。不信醫而禱諸神鬼﹐枉殺牲而號乎穹蒼。藥貴中病﹐醫不執方。喜行溫補者﹐動稱乎文仲﹔專用涼解者﹐祖述乎仲陽。孰知因人而治﹐毋虛虛﹐毋實實﹔相時而行﹐必遠熱﹐必遠涼。正气爲先﹐戒開門而延寇﹔解毒爲急﹐休視虎以如狼。首尾不宜汗下兮﹐治之要略﹔緩急各有權宜兮﹐法之經常。執其繩墨者﹐如守株之待兔﹔惑於方書者﹐似多歧之亡羊。且如紅紫焮腫兮﹐涼血爲上﹔灰白平陷兮﹐補气最良。出不快兮﹐則表實而發散可用﹔便或祕兮﹐則裏實而疏利何妨。毒不能以速解﹐毒盛者令微汗之發越﹔熱不可以盡除﹐熱劇者使小便之淸長。三陰盛而多寒兮﹐必投辛熱﹔三陽數而多熱兮﹐無過苦涼。安可惡寒而喜熱﹔莫執貴陰而賤陽。是故補气者參芪白朮﹐養血者歸芍地黃。發散表邪﹐輕柴葛而重官桂﹔疏通裏實﹐微枳殼而甚大黃。解毒兮連芩梔子﹐快斑兮牛蒡荊防。連翹﹐瘡中之要領﹔甘艸﹐藥中之君王。咽痛求諸甘梗﹐頭腫取夫荊防。木通利其小水﹐人屎救其黑瘡。气逆兮靑皮陳皮﹐胃寒兮丁香木香。泄瀉莫如訶蔻﹐嘔吐無過橘姜。麥冬漧葛而止渴﹐厚朴腹皮而治脹。五味杏仁﹐傷風者以之定喘﹔山楂枳實﹐善食者用之消糧。良工司命﹐推惻隱之仁心﹔神物效靈﹐起沈屙於反掌。諸凡藥味﹐各有主張。春夏桂枝而少服﹐秋冬連芩而莫嘗。瘡若干枯﹐白朮非其所益﹔色如紅艷﹐黃芪豈其攸良。裏虛少食兮﹐勿投枳實﹔表實多毒兮﹐休使生薑。汗自出兮用漧葛重虛其表﹔溲自數兮加木通再虧其陽。泄瀉酸臭兮﹐訶蔻不可以遽止﹔嘔吐淸冷兮﹐連梔安得以作湯。凡用芩連﹐必須炒制﹔如加丁桂﹐必假寒涼。應制伏而不誅其過﹐得平和而保壽無疆。大勢若平﹐余邪須講。毒气流肝兮雙睛生翳﹐火邪入脾兮四肢成瘍。口內生瘡兮爛齦破舌﹐腹中作痢兮腐胃敗腸。皮膚嫩而洗浴太蚤﹐因添餘熱﹔臟腑虛而肥甘太過﹐遂至內傷。若中風寒﹐多爲咳嗽﹔無時撏抓﹐卽灌蝕瘡。旣多異證﹐必有奇方。望月砂退翳有準﹐穿山甲排毒無雙。枳實曲芽山楂子﹐消宿食而克化﹔大黃柴葛地骨皮﹐解餘熱以淸涼。咳嗽以款冬杏仁﹐痢疾以黃連木香。苦參主乎熱毒﹐溺白治其疳瘡。用之合宜﹐工可謂良。嗟夫﹗罹此證候﹐勢非尋常﹐外纏皮肉﹐內連腑臟。換攺形容﹐如蛇蛻皮龍蛻骨﹔淋漓膿血﹐若蚓在灰鱔在湯。軒岐置而未言﹐秦漢棄而無方。古無其疾﹐或雲起於建武﹔今有是證﹐相傳得於南陽。拘於日數者﹐不知重輕之病﹔執其偏見者﹐罔察虛實之當。本溫再熱﹐已寒又涼。徒膠固而不變﹐反赤子而見殃。泄骨髓之眞詮﹐非子孫而莫示﹔授肺腑之祕的﹐牢記誦而莫忘。

西江月

痘瘡毒從何起﹐母胎火毒流傳。生來穢物下咽喉﹐藏在命門裏面。一旦天行時气﹐感令相火熬煎。毒從骨髓見皮間﹐彼此一般傳染。

五臟各般形證﹐認時須要分明。往來潮熱睡脾經﹐呵欠煩悶肝證。咳嗽噴嚏屬肺﹐面紅驚悸屬心。惟腎淸淨忌邪侵﹐手足耳尻俱冷。

五臟各有一證﹐其間治法難同。肝爲水皰肺爲膿﹐大小瘡形異種。脾證發爲疹子﹐心經見作斑紅。腎爲黑陷病多凶﹐縱有靈丹何用﹗

痘疹須明順逆﹐天時人事相隨。大都陽火是根基﹐若遇陰寒不喜。春夏順而多吉﹐秋冬逆以何疑﹖如逢稠密必凶危﹐稀少爲輕治易。

治法如今不定﹐淸涼溫補分明。各持一見論紛紛﹐俱曰予爲神聖。解毒喜行涼瀉﹐補中愛使辛溫。不明時令與元神﹐枉自捕風捉影。

假使天時煊熱﹐辛溫助火爲殃。嚴寒涼解雪加霜﹐病者如何抵當﹖勇實再行溫補﹐羸虛又使寒涼。虛虛實實伐元陽﹐好似隔靴爬癢。

看取時行疫癘﹐天時熱气炎炎。精神壯健又能餐﹐解毒淸涼甚便。若是寒凝太甚﹐虛羸吐瀉連綿。此宜溫補法爲先﹐又在醫人活變。

痘疹要知輕重﹐吉凶順逆精通。毒輕瘡少順家風﹐湯藥不宜妄用。痘密毒重爲逆﹐皮膚寸寸成膿。此般衫證例多凶﹐仔細扶持休縱。

輕者三四次出﹐頭面胸背稀疏。小便淸利大便稠﹐飲食如常充足。重者徧身齊出﹐狀如麻子麥麩。咽痛泄瀉悶啾啾﹐飲食不思可惡。

輕者不須服藥﹐重者凶吉難明。出時紅點如蠶蚊﹐密似鍼頭血浸。頭面預先浮腫﹐皮膚黑爛黃昏。四肢逆冷啞無聲﹐悶亂爲凶死證。

多有先輕後重﹐只因觸犯風寒。房事不避臭腥傳﹐縱口只思生冷。閒雜人帶穢物﹐諸般禽獸鮏羴。庸醫淺術誤湯丸﹐致使痘瘡攺變。

重者變輕何以﹐常常和暖衣裳。房中緊密少人行﹐飲食如常添進。不曾誤投湯藥﹐亦未妄啖酸辛。此爲人事奪天靈﹐安可歸乎有命﹖

要識痘瘡死證﹐無過五證分明。紫黑喘渴悶何寧﹐癢塌咬牙寒噤。灰白頂陷腹脹﹐皮嫩易破成坑。泄瀉气促見鬼神﹐聲啞頭溫足冷。

旣識五般死證﹐其間吉病如何﹖瘡頂飽滿作膿窠﹐任是揩摩不破。四畔根兒紅活﹐安眠靜睡平和。光壯收靨不蹉跎﹐管取痘證勿藥。

黑陷漧枯腎敗﹐咬牙寒戰肝傷。失聲气喘肺郎當﹐泄瀉脾虛腹脹。癢塌悶亂心死﹐狂言見鬼神亡。嫩皮易破气無陽﹐便血陰崩模樣。

首尾不宜汗下﹐汗時腠理開張。風寒易入透斑瘡﹐收靨不齊火旺。誤下必害脾胃﹐無事自取內傷。泄瀉黑陷必傾亡﹐枉使神魂飄蕩。

大抵痘瘡未出﹐先須升葛參蘇。如斯不出汗令疏﹐紅點見時藥阻。大便若還閉結﹐輕輕四順相扶。假饒自利莫糊塗﹐只與閻王掌簿。

治痘無過二法﹐補中解毒兼行。補中參朮艸芪苓﹐枳實山楂有應。解毒芩連梔蘗﹐連翹枳實防荊。歸芎養血妙如神﹐加減消詳前定。

气血要分虛實﹐但與痘色中求。紅焮紫腫血實由﹐四物內加消毒。灰白中陷气弱﹐四君子是良謀。略加解毒藥相扶﹐莫使丁香桂附。

但見痘瘡初出﹐如逢熱甚昏沈。解毒發散藥先行﹐莫教臨渴掘井。桔梗升麻漧葛﹐連翹甘艸黃芩。牛蒡梔子木通荊﹐蟬蛻防風作引。

若是如常潮熱﹐只須漧葛升麻。芩連甘艸赤芍加﹐枳實連翹無價。或用參蘇飲子﹐靑皮木香內加。煎來一服勝靈砂﹐痘見表疏才罷。

初出若生驚搐﹐急將導赤疏通。木通甘艸與防風﹐生地黃連同用。再加辰砂調服﹐須臾救醒蒙朧。此方端的有神功﹐管取百發百中。

壯熱不曾出見﹐大便閉結難通。顚狂唇裂眼珠紅﹐此證凶危堪痛。急與芩連梔蘗﹐大黃酒炒疏通。連翹枳實與木通﹐貫仲射幹俱用。

自此出而稠密﹐認他虛實調醫。虛家泄瀉色如灰﹐大補煨姜堪取。若是腫焮紅綻﹐芩連梔蘗芎歸。升葛翹蒡桔甘奇﹐此个眞機祕的。

色似塗朱滿面﹐身如蚊蚤傷痕。不消三日喪黃泉﹐切莫再行丸散。若彼爺娘彊勒﹐要伊死裏求生。但將四物入連芩﹐翹枳梔甘桔梗。

灰白不能起發﹐又加泄瀉頻仍。溫中丸散不宜停﹐急急扶危濟困。當歸黃芪白朮﹐漧薑甘艸人參。木香訶子及靑陳﹐官桂丁香靈應。

毒甚常生咽痛﹐可憐飲食難嘗。射幹甘梗與牛蒡﹐連翹升麻穩當。若是痘堆頸項﹐此名鎖膈恓惶。一朝惆悵命將亡﹐變作咽啞水嗆。

發起狀如蠶殼﹐漧枯不見水漿。此名血竭毒歸髒﹐不治必然命喪。當歸地黃養血﹐參芪甘艸溫良。連翹牛蒡與木香﹐靑皮桔梗發旺。

發起常常檢視﹐須防黑陷來攻。若見黑陷現其中﹐藥點許多妙用。菀豆七粒燒過﹐亂髮火煆和同。珍珠水浸胭脂紅﹐鍼破搽時脹腫。

藥點轉加黑陷﹐喪門弔客匆匆。百祥牛李及宣風﹐總是脫空賣弄。不如人貓豬屎﹐各燒存性和同。木香湯引妙無窮﹐萬兩黃金何用﹖

起發若生搔癢﹐此與癢塌差殊。傷風身癢正相宜﹐血虫瘡窠不愈。宜用疏風涼血﹐荊防翹實歸芎。生地漧葛木通宜﹐竹葉引煎癢住。

大抵痘宜脹痛﹐若加虛癢顚連。只因飲食冷邪干﹐心火克而悶亂。外用茵陳艾炷﹐內服參朮調元。若還癢住便回生﹐又怕抓傷正面。

何以正面怕癢﹐內含五臟精華。假如破損實堪嗟﹐气散魂飛魄罷。尢忌先傷正額﹐心經火帶虛邪。幾番試驗不參差﹐教與兒孫休錯。

相火居於正額﹐出現胖靨休先。果然額上露其端﹐記取決依死斷。最喜兩頤口鼻﹐始終都在其間。任從稠密勢纏綿﹐到底終無傾險。

起發成漿欲靨﹐忽然泄瀉來攻。此時脾胃不宜空﹐變出百端可痛。多是內傷飲食﹐只求藥有神功。若還腫消泄淋膿﹐父母爬坑泣送。

先用人參白朮﹐黃芪甘艸漧薑。茯苓訶子及木香﹐大劑切來溫養。不效次求豆蔻﹐木香陳氏良方。三番只有異功良﹐此是盡頭模樣。

記取成漿時候﹐最防穢物風寒。大黃蒼朮共燒煙﹐可解一切穢厭。內服調元飲子﹐黃芪甘艸人參。當歸蒼朮酒芩連﹐莫犯荊防發散。

得到漿成痘熱﹐依時都要成痂。若遺腐爛臭腥加﹐此是表虛堪訝。急進參芪桂朮﹐荊防蒼葛升麻。連翹枳實密蒙花﹐休得弄眞成假。

若是痘瘡潰爛﹐皮破血膿淋漓。內服參朮與歸芪﹐枳實連翹官桂。外用多年敗艸﹐曬漧切細成灰。展來席上任施爲﹐最解火邪毒气。

痘熱不能收靨﹐反將破損成瘡。一時焦痛甚難當﹐請問如何度量﹖但取甘艸滑石﹐辰州眞粉淸涼。蜜調塗上便安康﹐此法不畱書上。

有等痘瘡正气﹐緣何日久難收﹖請君仔細問根由﹐不可臨時差誤。或是曾傷冷水﹐或因便結熱畱。此般治法各追求﹐不枉祕傳肺腑。

果是曾傷冷水﹐濕傷脾胃中虛。脾主肌肉待何如﹖怪的血膿流注。可用參芪蒼白﹐靑皮甘茯無拘。丁香姜桂照方書﹐救裏收表妙處。

於是大便祕結﹐三朝一七未通。此爲熱气內蒸烘﹐因此毒難開縱。內服歸黃麻子﹐大黃略用相攻。再行膽導妙無窮﹐管取痂成去壅。

收後許多餘證﹐醫人各要分明。毒流肝臟目生疔﹐翳障瞳人隱隱。毒流脾肺壅腫﹐責歸手足太陰。內傷外感一時辰﹐變作百般怪證。

兩目忽然腫痛﹐痘家毒入肝經。輕爲浮翳掩瞳人﹐重則終身廢病。去翳菊花蟬蛻﹐密蒙蒺藜谷精。各爲細末共和勻﹐別用豬肝作引。

癰毒發於肢節﹐常常膿水不幹。不知調理早求安﹐廢疾終身貽患。內服千金托裏﹐外塗萬病金丹。排膿長肉未爲難﹐任是千金勿換。

痘後不宜澡洗﹐瘡斑皮嫩易傷。不知禁忌受寒涼﹐徧體熱生痛僵。此因傷寒勞後﹐不用官桂麻黃。只消九味羌活湯﹐又以補中調養。

痘後或傷飲食﹐致令腹痛難禁。不宜轉下損脾經﹐消導方爲對證。白朮人參枳實﹐黃連曲麥靑陳。山楂白茯與砂仁﹐積化腹疼俱定。

痘爛不齊收靨﹐正面灌痛流膿。急防兩目毒來攻﹐解毒淸涼好用。酒炒芩連枝蘗﹐連翹蟬蛻木通。升麻蒡子苦參同﹐研細酒丸湯送。

大凡痘瘡一證﹐名爲百歲聖瘡。如龍退骨換心腸﹐又似蟬蛻殼樣。出現光壯收靨﹐落痂顏色相當。不宜黑色在中央﹐犯著實爲魔障。

痘瘡終始日子﹐難以定日爲言。俗人不解妙中元﹐專把日期來算。人有虛實勇怯﹐毒分疏密淺深。密深虛法定延綿﹐勇實淺疏日短。

痘瘡苦難捉摸﹐假如用藥如何﹖常行參朮芎歸多﹐甘艸黃芪白芍。枳殼木通粘子﹐連翹桔梗相和。靑皮木香茯苓訶﹐調理陰陽不錯。

痘瘡若見血證﹐或從口鼻長流。從口出者勢多凶﹐從鼻出者可救。藥用當歸芍藥﹐川芎生地升麻。姜炒黃連入內加﹐服喫血止不怕。

大便若下血餅﹐痘色灰黑其形。六脈浮洪气紛紛﹐定是臟腑熱蘊。白朮豬苓澤瀉﹐更兼肉桂赤苓。生地加入內中存﹐一服血止爲幸。

痘瘡𨿽已泛漲﹐若見膿不貫充。此爲气血內虛空﹐大補湯宜急用。當歸川芎白芍﹐地黃人參相同。肉桂白朮茯苓從﹐甘艸黃芪炙用。

出痘要知凶吉﹐須將部位消詳。如從腮頰及承漿﹐口耳鼻邊先放。此者當爲吉論﹐其他正額堪防。天庭方廣兩眉眶﹐切忌如丹模樣。

治痘節要總論

痘疹源流﹐諸書已詳。或謂方母懷胎之時﹐不肯禁口﹐恣食辛酸煎炒而成者﹔或謂父母交姤之時﹐淫火熾盛﹐流注於胞而成者。論𨿽不同﹐大抵同歸於胎毒。但視其瘡有稠稀﹐則知其毒有淺深。毒淺瘡本稀者﹐不必服藥﹔若不知禁﹐誤服湯丸﹐漸次變成重證者有之。毒深瘡勢稠密者﹐臨機應變﹐因時制宜﹐必使元气得實﹐毒气得退而後已。苟病家縱意以違工﹐醫者隱忍而冀瘥﹐漸成死證﹐不可爲者有之。又有廛市村落相傳染者﹐輕則俱輕﹐重則俱重﹐此系天行疫癘﹐豈可槪謂胎毒哉﹖凡遇此等必先立其年以定其气﹐次視其人虛實以審其治﹐要在於解表﹑和中﹑解毒而已。

痘疹治法﹐久無定論。喜行溫補者﹐不問其人壯實﹐槪行丁桂姜附之屬﹐以致皮肉潰爛﹐咽瘡目昧﹐傳諸惡毒不可治者多矣﹔喜行涼瀉者﹐不問其人虛弱﹐槪行芩連梔蘗之屬﹐以致脾胃損傷﹐嘔吐泄瀉﹐不食癢塌而死者有矣。予深痛之﹐故立治法﹐先定歲年﹐次察色脈﹐以審病勢。如果天令嚴凝﹐形體虛痿﹐六脈微弱﹐或曾經大病而未愈﹐或初起而吐瀉之交作﹐此當從虛而治﹐宜行溫補﹐使正气勝而邪气退也。如果天時煊熱﹐形體壯盛﹐六脈洪數﹐飲食如常﹐大小便閉﹐此當從實而治﹐宜行淸涼解毒之法﹐使邪气無畱滯之處﹐以爲正气之賊也。今分別門類﹐收集歌括﹐詳裁方藥。其命方也﹐以預防﹑通解﹑托裏﹑化毒﹑快斑﹑和气﹑復元﹐其實不出古方﹐庶臨病之醫擇而取之﹐因病得方﹐合宜用藥﹐以收十全之功﹐非敢謂得魚而忘筌也。

治痘總括

痘疹原因胎毒成﹐發生須是待天行。如逢疫癘時行候﹐預解湯丸總有靈。

痘疹之病﹐皆由父母胎毒﹐蓄於命門之中。命門者右腎相火也﹐爲人身生化之本﹐或遇冬溫陽气暴泄﹐人則感之﹐能動相火﹐至春夏生長之時﹐其毒卽發﹐傳染相似﹐是謂天行疫癘也。未出痘疹者﹐但覺冬溫﹐或天時不正﹐鄕邑痘瘡盛發﹐此天時之正令也﹐欲預防者﹐宜先解毒﹐如辰砂散﹑三豆湯﹐或只用代天宣化丸頻頻與之﹐使瘡易出易靨﹐無平陷畱連之患也。如脾胃素弱者﹐更宜調其胃气。此藥只宜服於未出之先﹐若旣出之後﹐當隨證而治之。

預占痘疹輕重

預知痘疹吉凶機﹐气色俱於面部推。年上山根爲緊要﹐紅光吉兆暗凶危。

凡痘疹未出之先﹐欲知吉凶輕重者﹐但於面部推之﹕其色紅黃明潤者吉﹐暗黑者凶。相法以山根管命宮﹐年上管疾厄﹐故此二處爲緊要也。

首尾皆宜汗下

首尾汗下固非宜﹐能通時變在良醫。虛實不分徒執一﹐罔知寒熱亂施爲

首尾不可汗下﹐此特言平順之證。若遇風寒外襲﹐應出不出﹐則汗劑亦可用也。如大便連日不行﹐煩悶狂躁﹐下劑亦可用也。但能消息虛實﹐與時權衡﹐斯稱良醫。

通利大小便

治終淸利自調佳﹐便溺多艱事可嗟。腹脹喘呼多冷滯﹐急行疏導解畱邪。

此可利則利者也。大抵痘瘡首尾小便長﹐大便潤者爲順。若小便閉塞﹐急宜利小便﹐八正散主之﹔大便閉三五日不行﹐宜利其大便﹐通幽湯﹑三黃丸主之。

脈候

痘疹脈候宜和平﹐胃气開中最要淸。弦急浮洪爲太過﹐微遲短濇是虛因。

人以胃气爲主﹐所謂弦不弦﹐石不石﹐太過爲實﹐不及爲虛﹐最宜詳看。

不可汗下

痘疹傷寒證一般﹐上醫臨證細詳看。莫將汗下輕相試﹐疏表和中並快斑。

痘疹發熱﹐與傷寒相似﹐但傷寒只見一經形證﹐若痘瘡五臟之證皆見。如呵欠煩悶﹐肝證也﹔乍冷乍熱﹐手足梢冷﹐多睡﹐脾證也﹔面燥腮赤﹐噴嚏咳嗽﹐肺證也﹔尻冷耳涼﹐腎之平證也。已上諸證﹐獨見多者﹐卽主其髒之毒特甚﹐治之者要識此意。如肝證多用川芎﹑梔子仁﹑靑皮之屬﹔肺證多用黃芩﹑知母﹑地骨皮之屬﹔心證多用黃連﹑木通之屬﹔脾證多用防風﹑甘艸之屬﹔惟腎不可有證﹐如耳熱骩熱則邪在於腎﹐用黃蘗﹑木通﹑茯苓﹑豬苓之屬﹐此其大略也。臨期應運﹐存乎其人。凡痘疹未出﹐疑似之間﹐不可妄用汗下之藥。蓋痘疹首尾不可汗下﹐汗則虛其表而難成就﹐下則虛其裏而易倒陷。古人戒汗下﹐衛生嚴矣。大抵治痘﹐不過疏表﹑和中﹑解毒而已。疏表如防風﹑荊芥﹑升麻﹑葛根之類﹔和中如人參﹑白朮﹑當歸﹑川芎﹑陳皮﹑甘艸之類﹔解毒如酒芩﹑黃連﹑牛蒡﹑連翹之類。古人謂如庖人蒸籠之法﹐但欲其松者﹐正此之謂也。

不除熱

痘疹爲陽待熱成﹐徵之發熱始和平。假如大熱身如火﹐解毒常令小便淸。

凡痘疹屬陽﹐非熱不能成就﹐故治痘疹者﹐不可盡除其熱。如熱太甚﹐毒未發盡﹐只解其毒利小便﹐加味連翹升麻湯主之﹐兼服牛黃丸。

不可妄補

痘疹皆言要補脾﹐補中有害少人知。虛虛實實休輕易﹐審證施方貴合宜。

痘疹始終以補脾胃爲主。若飲食如常﹐臟腑充實﹐此脾胃本彊﹐不須服藥。今人不論虛實﹐槪以四君子湯﹐愈增煩熱躁悶昏亂﹐貽害匪輕。大抵不能食﹐常泄瀉﹐瘡灰白者﹐此气虛也﹐四君子湯主之﹔能食大便閉﹐瘡焮腫者﹐此血熱也﹐四物湯主之。

可表

表解升麻湯最良﹐紅斑須現飲何妨。時師膠柱無通變﹐一見紅斑不可當。

時師治痘疹者﹐方其發熱但知用葛根湯﹐一見紅斑便禁用葛根湯﹐此膠柱鼓瑟之流﹐不能淸濁相濟而合羽愈增商也。或曰﹕醫者意也﹐藥不執方﹐合宜卽用。如瘡見熱除﹐此表裏無邪﹐不須服藥﹐所以不可再服葛根湯﹔焮腫若瘡已見﹐熱盛不退﹐此毒深於裏﹐尙恐葛根湯力少不足以勝之﹐豈可止而不飲乎﹖凡痘疹發熱﹐初用解表之劑﹐要在審證用藥﹐不可艸艸﹐詳見此門之下﹐庶不重述。但附葛根湯加減之例於後﹐臨時看病之大小﹐擇而用之可也。

四時施治

治痘先須審四時﹐風寒暑濕亦同推。莫教異气來相觸﹐方泄乾坤造化機。

大凡養生之道﹐春夏養陽﹐秋冬養陰。故春病者治在肝﹐夏病治在心﹐秋病治肺﹐冬病治腎﹐不可逆也。治痘之醫﹐切須識此﹐勿使有誤。如天時有飄風暴雨﹐酷暑嚴寒﹐常要謹其帷帳﹐適其寒溫﹐故寒則蓋覆欲厚﹐熱則居處欲淸﹐苟偏熱則血气醞釀而瘡易腐爛﹐偏寒則血气凝濇而瘡難起發﹐一有觸犯﹐則輕者變重﹐立生異證。如暴風連日﹐則有傷風之證﹐桂枝葛根湯主之﹔若嚴寒凜烈﹐則有寒病﹐正气散主之﹔若酷暑燻蒸﹐則有熱病﹐人參白虎湯主之﹔久雨濕淫﹐則有濕病﹐胃苓湯主之。要在適中﹐無犯正气。

發熱

痘疹未形先發熱﹐吉凶輕重如何說。熱輕毒淺吉堪期﹐熱重毒深凶可決。

凡發熱乍進乍退者其痘必稀﹔熱少者其痘亦稀﹐蓋熱淺則毒輕故也。若熇熇發熱﹐或蒸蒸發熱﹐煩躁昏眩者﹐其痘必盛﹐蓋毒深則熱甚也。宜發表解毒托裏﹐加味葛根湯主之。

發熱不出

發熱綿綿不見形﹐其中凶吉事難明。解肌托裏須斟酌﹐施治詳分外內因。

熱三朝便出者﹐此常期也。如過四五日不出者﹐熱勢綿綿﹐無有休歇﹐吉凶之兆﹐未可卜也。急與解毒托裏﹐分外內因而治之。疏者吉﹐密者凶。如勞苦之人﹐皮膚粗厚﹐腠理閉密﹐及外感風寒﹐其痘被外邪所遏而不易出﹐此外因也﹐麻黃解表湯。如內虛吐瀉﹐毒气內陷而不出﹐及傷飲食陳積腸胃之間﹐而毒合並﹐郁而不出者﹐此內因也﹐內虛托裏十補散﹐內實則枳實導滯散主之。

渴

發熱而渴熱在裏﹐切忌生冷及冰水。生津解毒口中和﹐小渴任之而已矣。

凡發熱作渴﹐此毒火內蒸﹐消鑠津液﹐故口漧而渴也。微渴者﹐頻以炒米湯飲之。切不可以冷水紅柿甘梨西瓜等物﹐反傷胃气﹐必有後災﹔亦不可以姜椒湯飲之﹐恐助瘡而成他變也。渴甚不止者﹐人參麥門主之﹔如吐瀉不止而更作渴者﹐此脾胃虛弱也﹐參苓白朮散主之。

腹痛

發熱腹中急痛時﹐毒攻於內不須疑。大便鞕結須當下﹐莫待臨危悔卻遲。

訣曰﹕發熱腹中痛﹐斑瘡腹內攻。發多防不透﹐發少更防癰。言痘疹腹痛者﹐乃惡候也。凡痘疹發熱﹐但覺腹痛卽當托裏解毒﹐俾毒得散﹐不可逡巡以致後艱也。若能飲食﹐大便如常﹐腹痛者﹐化毒湯主之﹔大便鞕結﹐煩躁作渴﹐腹痛者﹐三黃解毒湯主之﹔泄瀉腹痛者﹐建中托裏湯主之。

腰痛

發熱腰疼毒气深﹐人或病此或惺惺。人參敗毒眞奇絕﹐病減瘡稀免殞傾。

凡痘疹發熱腰痛者﹐最惡﹐治之宜蚤也。但覺腰微痛者﹐卽與人參敗毒散。如痛止者吉﹐不止者凶。

發搐

若遇痘疹時發搐﹐須知病屬於肝木。木能勝土又歸心﹐風火相爭脾不足。

凡痘發熱有驚搐者﹐以導赤散加辰砂末服之。此驚痘甚好﹐以驚搐發於四肢也。如痘應出不出﹐驚搐不止﹐以瀉靑導赤散主之。如不作搐﹐但心煩啼哭者﹐以麥門冬導赤散主之﹔如瘡已收靨﹐餘熱不退而發搐者﹐此慢驚之類也﹐多致不治。但父母不忍坐視﹐責而治之﹐以寧神湯﹑抱龍丸合而治之﹐輕者可愈。

吐利

發熱之時吐利頻﹐不須驟止毒攻身。久而不止瘡形見﹐方可調中養胃純。

凡痘發熱﹐有嘔吐者﹐有泄瀉者﹐有吐瀉並作者﹐不可驟止﹐令毒气上下得出也。但痘見形﹐吐瀉卽止者﹐吉兆也。如久不止﹐先用理中湯和之﹔瀉仍不止者﹐以豆蔻丸治之。吐瀉旣止之後﹐更以調中湯服之﹐使脾胃气實﹐其瘡易壯易靨。

譫語

譫語狂言見鬼神﹐皆緣熱毒亂天君。辰砂導赤安魂魄﹐莫聽巫師誤世人。

凡痘發熱﹐妄有所見而譫語者﹐或昏昏好睡夢中言語喃喃者﹐或狂妄欲走循衣摸牀者﹐皆毒气內攻﹐神識不淸故也﹐急用鎭神解毒之藥﹐辰砂導赤湯主之。人事淸爽﹐神采復舊者﹐吉﹔若連綿不止﹐則魂魄將離之兆也。

四肢厥冷

徧身有熱四肢寒﹐脾胃俱虛仔細看。急用補中並益气﹐仍前厥冷治應難。

凡痘徧身皆熱﹐獨耳尻一處宜涼﹐所以痘疹之證﹐頭宜涼﹐手足宜溫。如手足發冷者﹐此脾胃虛弱也﹐可用補中益气湯治之。服後手足和暖者生﹐厥逆不退者死。

失血

熱毒燻蒸血妄行﹐此名惡候令人驚。一身出血俱難治﹐鼻衄須知病稍輕。

凡人身之血不可妄行﹐痘疹之火燻灼於內﹐迫血妄行﹐隨火而動﹐或從口出鼻出﹑大小便出﹐皆死證也。但鼻出者或有可治之理﹐元參解毒湯主之。痘疹潰爛不能收效﹐出血不止者﹐多不可治。

口舌生瘡

晝夜發熱渾不歇﹐口舌生瘡唇破裂。咽喉塞痛食難嘗﹐解毒黃連並甘桔。

凡痘未出之時﹐一向熱不退﹐晝夜煩躁﹐口舌生瘡﹐唇破喉痛者﹐此毒火內蒸﹐其熱誠急﹐治之不可緩也﹐急用黃連解毒湯合甘桔湯治之﹔不已者勿治。

多汗

發熱身汗不須疑﹐腠理疏通痘發稀。但恐汗多陽气弱﹐調元端的有神奇。

凡痘發熱自汗者﹐此不必治﹐腠理疏通﹐毒气越泄﹐無郁遏也。所以古人謂庖人蒸籠之法﹐但欲其松者﹐正此意也。如恐出汗太過﹐胃气反陷﹐痘不能成就﹐治法以調元湯主之。

發戰

寒熱時時且戰兢﹐表虛邪與正相爭。但將柴葛加官桂﹐入口能令大勢平。

痘瘡所懼者﹐寒戰也。如發熱之時﹐增寒壯熱﹐其身振振戰動者﹐其人表气素虛﹐瘡毒欲出不出﹐畱連於腠理之間﹐邪正相爭﹐故振振如戰栗之狀﹐治法以柴胡加桂枝湯主之。

能食不能食

始終能食最爲良﹐平日其人脾胃彊。食少卽防中气弱﹐滲流引日變瘡瘍。

始終能食﹐其人脾胃素彊﹐自然血气充實﹐易出易靨。如平日能食﹐一旦食減者﹐卽問其人咽痛否﹖或傷於飲食﹐依法治之。咽痛者﹐加味甘桔湯﹔傷食者桔皮湯。如無上證﹐只食少者﹐此脾胃气弱﹐不能消食﹐以參苓白朮散治之。

煩躁

痘瘡安靜號和平﹐表裏無邪患自寧。煩躁忽然宜細審﹐癢虛痛實熱呻吟。

凡痘疹以安靜爲貴﹐此表裏無邪﹐不必服藥。但有煩躁者﹐必毒气壅塞﹐並表裏不寧﹐宜審視之。如搔爬不停者瘡癢也﹐起臥不寧者裏熱也﹐呻吟者痛也﹐非折肱之妙手﹐焉能識其病而藥之哉﹖

見形

發熱三朝痘出稀﹐此爲吉兆不須疑。先期毒盛渾無制﹐過此多因气血虛。

凡痘疹發熱﹐三日而出﹐此常期也。依期而出稀者﹐不須服藥。如不及期﹐發熱一二日卽出者﹐此毒气太甚﹐衝擊榮衛﹐一齊湧出﹐無所制伏﹐大凶之象也。必欲治之﹐不過解毒輕軟托裏﹐使無陷伏﹐消毒快斑湯主之。如過期至四五日始出者﹐气血本虛﹐不能戰毒﹐使之卽出﹐當補中托裏發表﹐增損八物湯主之。

出形遲

瘡出遲遲有數般﹐皮膚閉塞屬風寒。裏虛吐瀉宜分治﹐癰毒三焦治卻難。

痘疹出自有常期﹐如應出不出﹐責而治之。苟外感風寒﹐皮膚閉塞﹐不能卽出﹐其證頭痛身熱﹐及痛無汗﹐喜蓋衣服﹐偎倚懷中﹐此惡風寒之象也﹐當與發散之﹐用加減參蘇飲。若曾吐瀉多﹐當溫其裏﹐裏虛不能快出故也﹐用加減調中湯主之。如發熱﹐煩躁狂妄﹐大渴唇躁﹐其毒气壅並﹐流而不泄﹐上焦主頭面至胸﹐中焦主胸至臍﹐下焦主臍至足﹐毒火蘊於三焦﹐營衛不行﹐上下不通而死矣。

應出不出

應出不出是如何﹖發表奇方效驗多。腹脹便堅煩悶苦﹐消斑承气救沈屙。

凡痘應出不出﹐或外感風寒﹐或內虛吐瀉﹐治各不同。如前參蘇飲﹑葛根湯﹑敗毒散﹑調中湯﹐皆奇方也。若熱甚﹐腹脹气粗﹐煩渴悶亂﹐大便閉結者﹐此毒火內蓄﹐宜急解之﹐用消斑承气湯。

瘡出熱未退

瘡出熱退毒已盡﹐熱還不退毒還甚。累累常出無定期﹐外邊最怕乖形證。

痘瘡之熱毒﹐火所致也。未出之時﹐其毒在裏﹐煎熬气血﹐燻蒸營衛﹐故熱發於外。及其見形則毒泄而熱解﹐所以瘡疹出而熱退者﹐其毒本輕﹐瘡勢亦稀。若痘旣出﹐熱還不減﹐此毒積於中﹐其熱方盛﹐未可言其爲輕也﹐當急解之﹐用解肌化斑湯﹐服後其熱漸退者可言輕。熱更不退﹐其瘡累累旋出於空痘之間﹐始疏而終密﹐如此者﹐最怕生出他證﹐或煩渴﹐或狂妄﹐或泄瀉﹐或腹脹﹐或搔癢﹐或寒顫咬牙﹐或失聲﹐或錯喉﹐或漧嘔﹐或黑陷﹐或喘促﹐諸如此類﹐皆不可治而死。

觀痘出處定吉凶

出現先於面部中﹐其間凶吉妙難通。繞唇頦頰方爲吉﹐額上眉間定是凶。

人之面部﹐左頰屬肝木﹐右頰屬肺金﹐額屬心火﹐頦屬腎水﹐鼻屬脾土﹔又正額者太陽脈之所會﹐頦者陽明脈之所經﹐兩耳傍少陽脈之所過。痘爲陽毒﹐故隨陽先見於面。但陽明者﹐胃與大腸也﹐積陳受污﹐气血俱多﹐先於其位出現者吉。若太陽則水火交戰之位﹐少陽則木火相戰之宮﹐於其位出現者凶。不但出形忌於正額眉間及兩耳之前後﹐凡收靨起漿﹐但於此數處先者﹐皆逆象也﹐多不可治﹐故不立方。

頭面呼爲元首尊﹐咽喉緊隘譬關津。若還瘡痘多稠密﹐鎖項蒙頭事可驚。

經曰頭者精明之府﹐又言養气者病在頭﹐可見頭爲諸陽之會﹐發生之本也。五臟精華﹐皆會見於面﹐是頭面者爲元會之首﹐至尊貴而不可犯也。咽者水谷之道路也﹐主內而不出﹔喉者呼吸之所關也﹐主出而不內。人非此則水谷呼吸廢而死矣﹐故在人身﹐譬之關津隘口焉。痘疹之出﹐須頭面頸項稀少。如頭面多者謂之蒙頭﹐頸項多者謂之鎖項。蒙頭則視聽俱廢﹐鎖項則外者不入內者不出﹐死之候也。

稀密

頭面胸前總要稀﹐四肢多也不須疑。徧身碎密堪惆悵﹐解毒當令發透齊。

頭面者﹐諸陽之所會也。胸者﹐諸陽之所受也。陳氏曰﹕痘疹輕者﹐作三四次出﹐頭面稀少﹐胸前無﹐以陽分不可犯也。若徧身稠密瑣碎者﹐急與解毒﹐疏通營衛﹐使气得其均﹐血得其活﹐齊齊起發﹐無干枯黑陷之變﹐可與疏毒快斑湯主之。

痘瘡磊落最爲奇﹐只怕相粘成聚堆。蠶殼蛇皮生不久﹐蚤斑蚊迹鬼相隨。

凡痘瘡初出﹐視其相去遠近多少何如﹕相去三五寸一粒者必輕而稀﹐相去一二寸者頗密。如三兩成叢而出者﹐必密而重﹐其後多變癢塌也。如蠶殼蛇皮者﹐气至而血不隨也﹐當用行气補血之藥﹐歸芎均气飲主之。如蚤之斑﹑蚊之迹者﹐血至而气不至也﹐當用涼血補血之藥﹐參芪和血飲主之。服後气血相隨者吉﹐瘡如舊者凶。

虛實

一出形來色艷嬌﹐瘡空皮嫩不堅牢。溶溶破損生難久﹐个个成膿死可逃。

痘瘡出形如平日皮肉正色者吉﹔若瘡色常帶艷而赤﹐其後多癢塌而不可救也。但見帶艷者﹐卽防後日癢塌之變﹐早用疏風固表﹐消毒之藥﹐使血气充實﹐邪火漸退﹐正气不虧﹐光壯幹收﹐如期不亂可也。治法用固陽散火湯爲主。

最怕頭焦形焠焠﹐又嫌皮嫩水溶溶。頭焦變黑瘡歸腎﹐皮嫩逡巡癢塌攻。

痘瘡先出最可喜者﹐明潤而鮮也。若瘡頭帶黑﹐此毒在血分﹐治法以涼血解毒爲要。

咽喉

痘瘡初要解咽喉﹐喉痺咽瘡毒火燒。只恐一朝封管鑰﹐錯喉嗄啞卻徒勞。

凡痘疹有咽喉瘡痛者﹐如煙囪之狀﹐火焚於下﹐其焰上燻而痛﹐急用鼠粘子湯解其毒﹔痛甚者﹐用一聖散吐之。若不早治﹐以致咽瘡潰爛﹐喉門腫塞﹐水入則嗆﹐食入則錯﹐咽啞失聲﹐則難治矣。

痘瘡入眼

若怕痘斑入眼中﹐膏煎黃蘗妙無窮。但觀眼肉多紅腫﹐急瀉心肝免毒攻。

痘瘡之毒﹐爲害者咽喉最甚﹐眼次之﹐所以古人用黃蘗膏爲護眼法﹐其慮深矣。但兩眼紅脈縈纏﹐或眼閉不開﹐以致多生翳淚﹐急瀉心肝之火﹐庶免他日喪明之患。

痘兼斑疹

痘瘡只出一般奇﹐夾疹夾斑總不宜。解毒化斑除火熾﹐若還不減勢傾危。

錢氏曰﹕痘瘡只出一般者善﹐其間碎密若疥子者﹐此夾疹也﹔皮肉先紅成塊者﹐此夾斑也。皆毒火燻灼於中﹐故斑疹夾出於外也。宜急解毒﹐使斑疹消散﹐荊防解毒湯主之。服後不退者凶。

身癢

痘標才見二三點﹐爬掐渾身癢不禁。此是火邪畱腠理﹐便須髮散瀉肝心。

凡痘初出之時﹐徧身作癢﹐爬掐不寧﹐此是邪火停於肌膚皮肉之間﹐不能卽出﹐故作癢也。與傷寒汗不出而身癢者同。況諸瘡癢痛屬心火﹐又肝主風﹐抓癢不寧者﹐風使之也﹔肝屬筋而運乎爪﹐經曰在變動爲握﹐可見瘡癢而爬者﹐心肝二髒之證﹐治宜瀉心肝之火邪﹐其癢自止﹐風火並治湯主之。

口臭

口中出气多鮏臭﹐肝臟火邪焦爛朽。淸金瀉火急治之﹐七日以後應難救。

凡痘初出﹐口中鮏臭﹐勃出衝人者﹐肺中火邪煎熬潰爛故也﹐急以瀉火淸金之藥治之。若淹延不治﹐至七日以後必死。經曰﹕肺絕者七日死。此證多或失聲而喘﹐或漧嘔﹐皆其候也﹐淸金瀉火湯爲主。

起發

五六日間起發時﹐俗人計日彊猜疑。不知毒气分深淺﹐妄執方書只補脾。

俗云﹕三日發熱﹐三日出形﹐三日起發﹐此俗論也。蓋毒有淺深﹐气有厚薄﹐出之先後﹐狀亦因之。大抵不出五六日間﹐被毒淺而气厚者﹐起發常易﹐被毒深而气薄者﹐纏綿延捱至六七日始壯者有之﹐未可以常期論也。俗醫見其起發之遲﹐不論毒之淺深﹐气之厚薄﹐槪謂中气不足﹐妄用補脾之藥。殊不知曾吐瀉而不能食者﹐補脾以助長可也﹔若未經吐瀉﹐能食而六腑堅實﹐復用補脾之藥﹐不免黨邪爲虐﹐非徒無益而又害之。

起發如期貴適中﹐太過不及總成凶。先期毒盛充膚腠﹐過此瘡成腹內癰。

凡痘瘡起發﹐只在六七日間﹐謂之中。自發熱算起﹐正當在六七日也。如未及期而先起發﹐此毒火太甚﹐營衛气虛﹐直犯淸道而出﹐謂之邪气太過﹐法當固表解毒﹐以防癢塌之患﹐黃芪芍藥湯主之。如過六七日﹐又不起發者﹐此臟腑虛弱﹐毒畱於中﹐壅塞不出﹐謂之正气不及也﹐法當托裏解毒﹐以防倒塌幹中之變﹐內托護心散主之。

出形紫黑

出形已定視根窩﹐紅活光肥气自和。若是靑幹多紫黑﹐急宜解毒莫蹉跎﹗

痘瘡出見已盡﹐當起發時謹視根窩﹐以決輕重。如形充肥色紅活者﹐气血和暢﹐毒气發越﹐大吉之兆也﹐不須服藥。若見形扁而塌﹐色枯而黑者﹐此气血虛乏﹐毒气壅遏﹐不能起發﹐急用解毒托裏之藥﹐如十宣內托散之類。

稠密

大抵痘瘡只要稀﹐如期平順不須疑。若還稠密休輕易﹐解毒時時免險危。

凡痘稀者毒淺﹐不須服藥。若見稠密﹐其毒必甚﹐切防血气不足﹐起發不透﹐漸生變異。當服解毒托裏散﹐令其易壯易靨可也。如服此藥﹐紅活光壯者﹐毒不能畱﹐血气內實﹐此爲可佳。若服後病勢連延者﹐邪气盛﹐正气衰﹐不能成就﹐宜屢服之。如服此藥﹐當起不起﹐必致變證﹐不可治也。

囂薄破損

郛郭充肥實且堅﹐色多蒼蠟或紅鮮。若逢破損多囂薄﹐縱有良方命不痊。

郛郭充肥﹐皮裏堅實﹐以指捺之﹐堅實不破﹔又有蒼蠟色或紅活者﹐皆順候也﹐不喜漧燥淫濕。若瘡紅鮮及漧燥而不充肥者﹐此火盛而血不足也﹐宜退火涼血輕淸之劑﹐四物快斑湯主之。如瘡光潤而帶淫濕者﹐此濕盛而气不足﹐宜瀉濕補气兼風藥而治之﹐蓋風能勝濕也﹐四君子快斑湯主之。如紅活充肥﹐以手捺之﹐隨捺卽破﹐此乃皮嫩易破﹐後多癢塌而死﹐宜大補養命湯。如但起發而浮囊空殼﹐如麩皮中無水色者﹐此血气俱虛﹐用大補快斑湯主之。其瘡轉潤澤而中含水者可治﹔無水者必增癢搔煩躁﹐啼哭而死。

觀形色

痘瘡將起辧形色﹐虛實寒熱分气血。莫教差錯半分毫﹐仔細參詳用補泄。

凡痘瘡起發﹐常須視其形色﹐以定吉凶輕重。如根窠紅潤而頂肥者﹐吉﹔根窠紅﹐頂灰白者次之。根窠赤而頂紅帶艷色者﹐此火勝也﹐用解標瀉火湯主之﹐退者生﹐不退者死。如純灰白色者﹐此虛寒也﹔如純紫赤色而齊湧者﹐此實熱也。虛則補之﹐實則瀉之﹐以平爲期。服藥瘡色不回者﹐十死一生。

中枯黑子

四圍起後陷居中﹐中气虧虛尙未通。若是中虧成黑子﹐又名疔毒急須攻。

痘瘡起發﹐其名不一﹕有緊小而充實者﹐俗呼珍珠痘是也﹐則易壯易靨﹔有髙大而飽滿者﹐俗呼大痘是也﹐則蚤壯遲靨﹔有四圍起而中落者﹐俗呼爲茱萸痘是也﹐此則有凶有吉﹐有輕有重。密者蓋由中气不足也﹐所以時日未到﹐但四圍起發而中心尙是好肉﹐未得起發﹐再時日旣至﹐自然充壯而成血漿﹐輕稀者不須治之﹐重密者解毒化斑湯。若先有水而忽漧枯黑陷者﹐此名惡候也﹐不可與中气不足者例論。

四圍漧枯

中心起發四圍幹﹐不久焦枯變一般。毒火燻蒸津液竭﹐開關啟鑰治應難。

痘本稀者﹐自然易壯易靨﹔痘本密者﹐常防不透之害。有中心微起﹐含水色﹐而四畔卻漧枯者﹐此毒火燻蒸津液漧枯之兆﹐急宜治之﹐如痘疔之法。失此不治﹐則盡焦枯﹐復入於裏﹐煩躁叫哭﹐腹痛喘渴而死。

痘疔

痘疔治法古多般﹐只要開通毒气先。解毒透肌須髮散﹐胭脂四聖保平安。

大抵痘疹初出一點血﹐爲正气被毒气沖擊腠理而出現也。其後毒與血並﹐血化爲水﹐水化爲膿﹐膿成而毒解矣。故毒火太甚﹐煎熬陰血﹐其血漧枯而變黑色﹐不得化水﹐反塞其毒之路﹐以致毒气陷伏而不得出﹐此名倒陷是也。其人煩躁喘渴﹐多不可治。故古方外用鍼刺破而吮去其血﹐或因疔碎之者﹐無非欲其開關啟鑰而後毒气得出也﹐然不如四聖散有效。內服山甲燒人牙者﹐亦解毒發表之意﹐又非托裏快斑之法﹐然不如加味四聖快斑散用之多效。錢氏用牛李膏﹐必其人大小便閉結﹐煩熱作渴﹐故宜服之。若大小便自調﹐身無大熱者﹐則不可用。故用牛李膏﹑百祥丸﹐以宣風快斑湯代之。若或泄瀉其瘡由灰白而變黑陷者﹐此名倒伏倒靨也﹐以木香快斑散治之。中病卽止﹐不可多服﹔若多服﹐反增熱證。

黑陷

黑陷瘡中最所嫌﹐此名惡候古今傳。莫教見出渾身上﹐縱有靈丹治亦難。

凡黑陷亦有可治者。如用前藥﹐其瘡紅活﹐依期先壯者﹐吉﹔若服藥後而瘡如故者﹐不治。但瘡本稀或瘡稠密﹐其中起發者多﹐略有數个黑陷者﹐可治﹔稠密如縫﹐又不起發﹐或灰白﹐或紫色﹐或靑幹又加黑陷﹐此等治之﹐則無功矣。大抵痘疹之出﹐紅鮮者吉﹐黑幹者凶﹐其變黑歸腎之說乎﹖

紫紅灰白二證

灰白遲延頂又平﹐紫紅掀腫候須明。只將气血分虛實﹐莫學庸醫執一評﹗

凡痘喜紅活充實。不紅活充實者虛也﹐紅腫太過者實也。假如灰白色當起不起﹐其頂平陷者﹐此气虛也﹐必問其人初起證候﹐若初起時吐瀉不能飲食﹐其後瀉止而瘡灰白項平者﹐此正气虛弱﹐用十全快斑湯﹔其瀉不止者﹐用異功快斑湯﹑豆蔻丸﹐甚者用附子理中湯﹔若未吐瀉﹐其人素怯﹐元气不足﹐用補元快斑湯﹔或誤服解毒涼藥及冷水者﹐用調中快斑湯。若灰白色又加癢搔﹐項平陷﹐腹作脹者﹐此不治之證也。假如紅紫掀腫﹐此血熱也﹐用涼血快斑湯。或其人素實﹐初起時誤服熱藥﹐以致此證者﹐用三黃解毒湯。紫赤變黑﹐並喘渴不寧者﹐此亦不可治也。庸醫不知气血虛實之分﹐喜溫補者﹐不問內實﹐槪用木香異功散﹔喜解毒﹐不問中虛﹐俱用芩連梔蘗。以致實實虛虛﹐執著一偏﹐誤人多矣﹗

餳﹝餳原作「錫」﹐誤。據文義攺。﹞餅

初發猶如餳﹝餳原作「錫」﹐誤。據文義攺。﹞面形﹐皮膚浮腫勢猙獰。其人能食方無慮﹐不食昏迷鬼伴行。

凡痘稠密﹐要依次起發﹐紅活尖長者﹐吉。如一齊起發﹐徧身白色﹐如餳﹝餳原作「錫」﹐誤。據文義攺。﹞餅形﹐頭面浮腫者﹐此惡候也。但看其人飲食何如﹖若其人能食﹐大便堅﹐小便淸﹐無他證者﹐往往捱至日久﹐渾身皮脫而愈。若不能食﹐又加吐瀉熱渴搔癢者﹐此必死之證也。能食者﹐宜淸導解毒之藥﹐用助脾快斑湯﹐頻頻與之﹐不可過多也。

口唇瘡色焦黃

起發初時未試漿﹐口唇瘡色早焦黃。如斯惡候無人識﹐謾自多方立紀綱。

口唇者脾之候也﹐脾司水谷以養气血﹐所以痘瘡不宜脾胃受病。如初發之時﹐漿水未試﹐口唇瘡色便帶黃漿﹐此惡候也。時人不知﹐喜其成漿﹐便呼爲吉﹐延至五六日間﹐其瘡先靨﹐唇皮剝破﹐一層又一層﹐加病而死矣。

瘡頭帶白漿

起發瘡頭帶白漿﹐不拘何處總爲殃。謾勞妙手調湯藥﹐七日之中見不祥。

凡痘由紅點而水皰﹐由水皰而膿皰﹐由膿皰而結痂﹐有自然之次第。若初起發瘡﹐頭帶白漿者﹐此疫癘也﹐不問何處﹐但有此證﹐便不可治﹐主七日內而死。

牽連相串

發時磊落最堪誇﹐相串牽連事可嗟。若是四圍添小粟﹐定然搔癢證來加。

凡痘瘡起發﹐顆粒分明﹐尖圓磊落者吉﹔如彼此相串﹐牽連一片者重。仍要看虛實﹐用解毒化斑之藥﹐如前所論﹐分气血而治之。若本痘起發而根窩四畔又旋出小痘﹐與本痘成叢﹐不待漿來﹐加搔癢而死。

手足發不透

起發時常看手足﹐發而不透多反復。此緣脾胃弱中來﹐發散補脾兼解毒。

但痘起發之時﹐常要看其手足發達如何﹖手足循序起發﹐此毒得發越﹐脾胃素彊﹐不必憂慮。若徧身俱起﹐手足起不透﹐此脾胃弱也。蓋脾胃主灌漑四肢﹐脾胃虛﹐不能行其津液﹐所以手足起發不齊﹐用補脾快斑湯治之。若手足之瘡﹐見而復隱﹐起而復塌者﹐必死之候﹐此根本已廢﹐枝葉未枯之象也。

護持

變輕變重在斯時﹐調養看承勿縱弛。禍發卒然難救療﹐噬臍束手悔應遲﹗

痘瘡始終有輕變重者﹐犯禁戒﹐誤醫藥﹐受風寒也。有重變輕者﹐守禁戒﹐擇醫藥﹐適寒溫也。然輕重吉凶之變﹐又存乎起發之時﹐所以調護不可縱弛也。凡痘瘡起發﹐或遇迅雷卒風暴雨之變﹐卽當密帷幄﹐謹飭房戶﹐以防客气之侵。如有失於調護﹐爲寒涼所郁﹐不能起發者﹐用正气快斑湯治之。遇久雨而不能起發者﹐用平胃快斑湯治之。凡遇天時煊熱﹐俗人不知﹐謂痘欲溫﹐蓋覆太厚﹐以致毒火郁遏而不得發越者﹐此壯火食气反虛其气也﹐用白虎快斑湯主之。凡痘起發﹐誤食生冷﹐以致脾虛而不能發透者﹐用理中快斑湯治之。凡痘起發﹐內傷飲食﹐腹中飽悶或痛﹐以致中气郁遏而不能發透者﹐用寬中快斑湯治之。凡痘起發﹐誤服湯丸﹐偏寒偏熱﹐以致不透者﹐必詳問其所服之藥﹐若誤服寒涼者﹐用調中快斑湯治之﹔誤服熱燥者﹐用三黃解毒湯治之。

泄瀉

痘疹常宜大便堅﹐淸長小便主無艱。若逢泄瀉無休歇﹐寒熱須教仔細看。

痘自起發之後﹐大便要堅﹐𨿽三四日不大便亦無妨。惟小便常欲流利﹐若見赤少﹐用四苓新加湯。如有忽然泄瀉者﹐要分寒熱治之。又視其所泄之物何如﹖其焦黃酸臭者﹐此內熱或傷食也﹐用胃苓和中飲﹔若所出之物﹐淸白澄冷者﹐此裏寒也﹐用附子理中湯﹔久泄不止﹐以理中湯吞豆蔻丸﹐甚效。

其人能食素脾彊﹐大便𨿽無也不妨。但用補中兼消導﹐二陳君子是奇方。

如其人能食﹐𨿽有泄瀉﹐不能爲害。但以補中之藥﹐用六君子湯主之。

頭腫

起發瘡頭預腫時﹐大頭時气亦兼醫。瘡頭磊落色宜潤﹐反此須妨命必危。

凡痘瘡起發﹐有頭面以漸而腫者﹐此毒气發越﹐聚於三陽﹐欲作膿血﹐故頭面皮肉掀腫也。此𨿽正病﹐亦當解毒護咽﹐與咽喉兼治之﹐用大化毒湯。有頭面不腫者﹐此瘡本稀疏磊落﹐毒根必輕淺﹐𨿽作膿血﹐卻不相粘﹐故不腫痛﹐不必治之。若痘稠密﹐應腫不腫者﹐此毒積於內﹐不能發透﹐急服托裏快斑湯﹐瘡起者吉﹐不起者凶。至於腫時﹐又要觀其气色﹐瘡本磊落﹐皮色活者吉﹔瘡本稠密﹐皮色黃黑暗灰色者﹐多不可治。亦有瘡將起發﹐便先頭面腫者﹐此天行疫癘﹐俗呼爲大頭瘟也﹐急宜解毒﹐用救苦散治之﹐效者吉﹔不效則易腫易消﹐漸變搔癢﹐飲食錯喉﹐聲啞倒陷﹐百無一生。

目閉

頭面腫胖雙目閉﹐毒气壅塞在經隧。此爲惡候謹堤防﹐腫退目開事不濟。

痘瘡起發時頭面腫﹐有目閉者﹐有目不閉者﹐亦觀其瘡疏密﹐與毒气輕重﹕若瘡疏毒輕者﹐目自不閉﹔瘡密毒甚者﹐其目應閉而不閉者凶。但遇目閉之證﹐必待收較而後漸開者吉﹔未收漸生搔癢﹐腫消目開者凶。

痛癢

痘瘡痛癢作何評﹖癢虛痛實自分明。都來痛者終爲吉﹐諸癢元來不吉云。

大凡諸痛爲實﹐諸癢爲虛。謂之實者﹐邪气實也﹔謂之虛者﹐正气虛也。蓋痘瘡終始气以載之﹐血以養之﹐气血充盛﹐則禁固繃束﹐其毒不得橫行﹐所以緊實而爲痛也。痛者是美事﹐不須服藥。苟欲治之﹐用涼血芍藥湯。气血若虛﹐則邪气橫行﹐泛溢皮內﹐燎灼侵螫而癢也。蓋痘瘡回頭作癢者﹐容或有之﹐此否極泰來之象也。若發熱及養漿之時而作癢者﹐此危證也。治法內用托裏解毒之藥﹐外用燻浴之法﹐令其不致癢塌破陷可也。仍要分虛實而治﹕若能食大便閉結者﹐此邪气內實﹐正气外虛也﹐用加味四聖解毒湯主之﹐外用燻浴之法﹔如泄瀉者﹐正气內虛﹐邪气外實也﹐用調元托裏湯主之﹐外用燻浴之法。如用上二法而癢卽止者吉﹐不止者凶﹐反甚者不治。

熱渴

起發之時熱渴加﹐火邪內迫事堪嗟。急宜解毒生津液﹐休得俄延恨落花。

凡痘起發時身熱者﹐勿除其熱﹐蓋不熱則痘不起發。如熱太甚過常﹐唇焦舌燥﹐小便短小﹐此則可治﹐用導赤解毒湯﹐熱平卽止﹐勿過其劑可也。凡痘瘡作渴﹐此是常事﹐蓋由胃中津液不能滋養本源﹐內則熾於毒火﹐外則灌潤瘡本﹐故作渴也。凡渴之時﹐不可與以西瓜紅柿及蜜水梨菱之類。又或有飲冷水椒姜湯而安者﹐此僥幸﹐不可爲常。但渴太甚者﹐看其虛實而治﹕如大便堅實而作渴者﹐此內實作熱也﹐用生津地黃湯﹔如泄瀉而作渴者﹐此內虛作熱也﹐用白朮散。

失聲咬牙寒戰

幾番起發便無聲﹐咬齒增寒神識昏﹔漧嘔錯喉痰气急﹐瀉淸腹脹總歸冥。

痘瘡始終要聲音淸亮﹐人事安靜﹐六腑堅實﹐飲食如常。如起之時﹐便咽啞失聲﹐咬牙寒戰者﹐煩躁昏迷者﹐漧嘔者﹐嗆食錯喉者﹐痰气喘急﹐泄瀉不止﹐腹脹悶亂者﹐皆凶證也。人皆知瘡已出而聲不變者﹐形病也﹐瘡未出而聲變者﹐气病也﹐瘡出而聲不出者﹐形气俱病也﹐將欲治之﹐誠難爲力。吾見失聲而死者多矣。有咳嗽而失聲者﹐則不在此例。

嘔噦

病人嘔噦勢堪驚﹐莫聽寒邪在胃停。妄進湯丸如獨聖﹐內傷臟腑死將臨。

痘瘡漧嘔無物或時噦逆者﹐此肺腑內傷﹐衝任之水﹐上犯淸道而出聲﹐爲嘔噦之聲。嘔噦者惡聲也。經曰﹕弦敗者聲必嘶﹐木陳者葉必落﹐髒壞者聲必噦﹐此之謂也。若飲食而嘔吐者﹐當分寒熱而治﹕如胃傷冷物﹐受寒气﹐此寒嘔也﹐二陳理中湯﹔如未傷冷物﹐未受寒气﹐此熱嘔也﹐二陳一連湯﹑鼠粘子湯主之。要用控涎散與獨聖散吹之﹐殊效。

狂躁

徧身稠密發未透﹐啼哭呻吟更煩躁。狂言妄語見鬼神﹐臟腑敗傷大限到。

痘瘡稀疏磊落者﹐自然起發光壯﹔若是稠密者﹐切防气血虧損。起發不透﹐卽視病之所在﹐如前法治之﹕虛則補之﹐實則瀉之﹐在气治气﹐在血治血。如藥不效﹐反增沈重﹐或啼哭不止﹐日夜呻吟﹐煩躁悶亂﹐狂言妄語﹐如見鬼神﹐此臟腑敗傷﹐神魂離散﹐復何爲哉﹗古今圖書集成醫部全錄卷四百六十一

痘疹門

幼科全書【元﹖朱震亨】

成實

起發已透漸成膿﹐毒隨膿化決無凶。或逢空殼及淸水﹐毒气流連可慮終。

痘瘡起發後血化爲水﹐水化爲膿﹐至此膿已成而肉已化﹐飲食如常﹐自無所苦﹐可以言吉也。若但起發﹐殼中無水﹐此气至而血不隨﹔或含水色﹐平塌不起﹐此血至而气不隨﹔或窠囊浮腫﹐含淸水而如水泡之狀者﹐此气血俱虛﹐不能制毒﹐反爲毒迫漸變癢塌也。治此之法﹐血不足者益其榮﹐用四物化毒湯﹔气不足者益其衛﹐用保元化毒湯﹔气血俱不足者托其毒﹐固其榮衛﹐用十全化毒湯。中病者吉﹐不效者凶。亦有飲食如常﹐六腑充實者﹐其見空殼淸水之證﹐𨿽能收斂﹐未免爲癰毒也﹐不可不早待之﹐治法如上。痘至膿皰﹐乃收功之時﹐手足常要和暖﹐過冷過熱者﹐變也﹔人事常靜﹐煩躁昏悶者變也﹔六腑要充實﹐忽吐利者變也﹔聲要淸亮﹐忽然啞者變也﹔飲食要漸進﹐忽不飲食﹐反作渴者﹐變也﹔色要蒼蠟飽滿﹐忽灰白平塌者變也﹔瘡要平安﹐忽癢痛者變也。或觸風寒﹐或犯禁忌﹐或傷飲食﹐或誤湯丸﹐審而治之可也。

寒熱異常

四肢溫暖最相宜﹐寒熱乖常勢漸危。補瀉中間能謹愼﹐折肱端的是良醫。

痘疹始終手足常要溫和﹐不可太熱太寒﹕太熱則火盛﹐太寒則水甚﹐偏勝則殘矣。假如病人六腑閉結﹐狂妄煩躁﹐口漧作渴﹐脈洪數沈緊者﹐此實也﹐宜瀉之。手足熱者﹐本病也﹐冷者陽極似陰﹐謂之陽厥﹐下之勿疑﹐用承气化毒湯。如病常吐利﹐脈微弱沈細者﹐此虛也﹐宜補之。手足冷者﹐本病也﹐熱者陰極似陽﹐謂之陽脫﹐用四物化毒湯。

戰栗咬牙

養漿安靜始爲奇﹐戰惕鳴牙總可疑。癢痛煩躁雙足冷﹐縱然盧扁也難醫。

痘已成膿﹐或寒戰﹐或咬牙﹐單見一證者﹐或可治之。蓋寒戰者﹐痘出太甚﹐表蒸而振振搖動也﹐養衛化毒湯主之﹔咬牙者﹐心肝火旺﹐其牙相戛而鳴也﹐淸神化毒湯主之。若寒戰咬牙並作者﹐陽脫神喪﹐則不可治。瘡痛者﹐膿血繃急而脹痛也﹐芍藥化毒湯主之。瘙癢者﹐血螫而癢也﹐外用前燻法可解。若煩者﹐內熱也﹐導赤化毒湯主之。煩躁不止﹐反增昏亂悶者死。吐利而手足冷者﹐用四物化毒湯。

吐利

有膿有血毒歸瘡﹐只要其人正气彊。莫遣中虛兼吐利﹐功虧一簣費猜詳。

痘疹成膿之時﹐不宜輕利。如嘔而無物﹐多漧嘔﹐爲忌證﹐此衝任之火上衝於胃﹐直犯淸道﹐故逆出之。吐而有物者﹐用養胃化毒湯。其瀉者﹐視所出之物色黃而臭者﹐熱也﹐用香連化毒湯﹔瀉靑者寒也﹐用理中化毒湯。瀉久不止﹐不論寒熱﹐通以前理中豆蔻丸兼而治之。而吐利不止手足冷者﹐用附子化毒湯或陳氏木香異功散﹐可選而用。但其藥性猛峻﹐不可不愼。或有無時溏泄﹐手足和暖﹐飲食如常﹐治之不止﹐亦不可言無事也。

失聲

痘出身中膿血成﹐咽喉從此漸和平。反加嗆水聲音啞﹐咽爛喉穿敢料生﹖

初時失於調解咽喉﹐以致毒火燻蒸﹐喉舌多瘡﹔又失於解毒﹐其瘡稠密。然外瘡未熟﹐內瘡先熟﹐於養漿之時﹐則熟又先靨矣。所以咽喉宜漸寬平﹐飲食無苦﹐聲音淸亮爲吉。當此之時﹐飲水則嗆﹐食穀則噦﹐甚者失聲﹐此痘瘡糜爛﹐舌上成坑﹐咽喉腐壞﹐肺管壅塞﹐呼吸俱廢﹐飲食俱絕﹐必死之證也。亦有先本無瘡﹐而因食辛熱之物﹐或服辛熱之藥﹐變成此證者﹐可急用甘桔化毒湯。病退者吉﹐不退者凶。或有喉中無瘡而暴啞者﹐此少陰之脈不榮於血也﹐用養心化毒湯。中病者吉﹐不中者勿治。

灰白色

陷起平尖腳潤紅﹐窠囊飽滿盡成膿。自然血气都如舊﹐略有差池便是凶。

養漿之時﹐則平日中陷者盡起﹐頂平者盡尖﹐自然根腳紅活。若色灰白者﹐𨿽膿之正色﹐亦由气血不足﹐用大補化毒湯。或因泄瀉而致者﹐用固本化毒湯。若气有鮏臭者﹐此有濕熱﹐當解其標﹐用解肌化毒湯﹐更敷益元散﹐令瘡不致潰爛可也。

搔癢

每怕成漿搔癢攻﹐用心調護極疲癃。不分幹濕皆凶兆﹐只要瘡中有血膿。

瘡灌漿成功﹐切妨搔癢抓破﹐以泄其气。俗言抓破出血者吉﹔不出者凶。殊不知起發之時﹐其瘡未熟而內裹血﹐故抓破則血出﹔養漿之時﹐其瘡已熟﹐而內是膿﹐故抓破則無血。何以辧吉凶﹖大抵不宜作癢﹔如作癢而病人精爽﹐自知其誤抓﹐或自言其癢而欲人之拊之者吉﹔作癢而悶亂煩躁﹐語之不聽﹐禁之不止﹐搖頭紐頸﹐手舞足亂者凶。其精爽而搔癢者﹐視其形體壯實﹐曾無吐瀉者﹐用四聖化毒湯。元气素怯而又加吐瀉者﹐用參歸化毒湯。已上俱要用燻法。更看其抓破者﹐若復灌漿成瘡則吉﹔破而不溢﹐皮肉焦黑﹐俱不可治。

死證

眉心鼻準耳輪邊﹐唇口諸瘡要活鮮。但有焦枯並黑靨﹐慢求醫卜早尋棺。

凡痘欲成膿時﹐眉心﹑鼻準﹑耳輪﹑唇口及兩頰﹐若見焦枯黑靨者﹐此名倒陷﹐決主凶﹐決不可治。痘至養漿之時﹐便成漿﹐如當養漿﹐反不見漿﹐依舊平塌﹐與未發時相似﹐或止起發﹐內卻無水﹐漧枯虛空﹐此名倒伏。謂之倒者﹐膿根在脾也﹔謂之伏者﹐毒伏不出也﹔謂之陷者﹐毒出而復入也。於此時候﹐人事淸爽﹐飲食如常者﹐別而治之。小便少﹐大便閉﹐壯熱煩渴者﹐宜下之﹐用承气化毒湯。吐利頻數﹐六脈微弱者﹐宜溫之﹐用回陽化毒湯。若人事昏悶﹐寒戰咬牙﹐足冷腹脹﹐气滿喘促者﹐此必死之證也。

額上渾如滚水澆﹐溶溶破爛不堅牢。漸延兩頰皆虧損﹐泄盡元陽命莫逃。

痘瘡起發養膿﹐額上如滚水澆之狀﹐皮溶易破﹐不成顆粒﹐大片潰爛﹐此衛气不生﹐毒火燻灼﹐漸延兩頰破損﹐水去皮幹﹐似靨非靨﹐則陽脫陰畱﹐復增躁哭﹐此亦必死之證也。

痘瘡有孔流膿水﹐結聚成堆雞屎形。此證未聞人救得﹐不須醫治費辛勤。

痘瘡要皮厚包裹完全。若瘡頭有孔﹐膿水漏出﹐幹聚幹結﹐其色灰白﹐如天泡瘡及癩頭瘡之形者﹐或淸水自破﹐水盡而幹黑者﹐此皆癘气傳染相似﹐俗云漏瘡﹐未有能治者矣。凡瘡稠密﹐臂髀腰股之間﹐其處久著牀席﹐輾轉揩摩﹐若非堅牢厚實﹐未有不破者。但破損之處﹐定須灌爛﹐急難成痂。苟破成片﹐其色焦漧﹐黧黑﹐如火燒湯澆之狀者﹐必死。凡手足破爛成片﹐不灌者﹐亦難治。

避忌

略見漿膿謹護持﹐莫教人物往來馳。邪風穢气相侵觸﹐變化無常悔卻遲。

痘瘡起發之後﹐漸漸養漿﹐卽須謹防門戶﹐禁止人物﹐內者休出﹐外者休入﹐恐防厭穢觸犯其瘡﹐輕者作癢作痛而變爲重﹐重者作癢抓破煩悶而死。故房中內外﹐常要燒蒼朮﹑大黃﹐以避不正之气。今人出入用稻艸燒灰亦可。切不可燒諸香﹐香能助火透入關節﹐所以忌之。凡諸厭穢﹐房事最毒﹐酒次之﹐五辛又次之。死屍之气﹐烈於糞穢﹔狐臭之气﹐甚於犬羊﹔烈風暴雨﹐亦能爲害﹔飲食之間﹐偏寒偏熱者﹐不可恣口也。故遇天時大熱則薄其衣﹐令常淸涼﹔大寒則厚其蓋﹐令常溫暖。皆調治切要之法﹐不可不知。世俗喜用僧道於家誦經噀酒﹐噴水解厭﹐以密咒靈章卻不祥﹐用之𨿽無忌﹐但僧道恐有不潔而反爲害。若解厭之時﹐愼毋以法水與病者飲之﹐尢害之甚者也。凡被經水房事及生產之污所犯者﹐以大棗燒煙解之﹔被酒厭者﹐以菊根﹑茵陳槁燒煙解之﹔被五辛厭者﹐以生薑燒煙解之﹔被死屍及疫癘之气所犯者﹐以蒼朮﹑大黃燒煙解之﹔被狐臭犬羊所犯者﹐以楓裘子燒煙解之﹔遇風雨日久﹐以蒼朮﹑楓裘子燒煙解之。

讝語

膿血淋漓心臟虛﹐含空神亂被邪如。睡言妄語難蘇醒﹐養血安神病自除。

痘瘡稠密者﹐成漿之時﹐或有昏昏而睡﹐呼之而醒﹐或有喃喃而語﹐如被邪之狀﹐時人不知﹐多生驚恐。殊不知此因膿血去多﹐心中空虛﹐神無所依而致。法當養血安神﹐其病自愈﹐寧神化毒湯及安神丸。服藥不醒﹐反昏亂者必死。

腹痛

瘡成腹痛是何因﹖便閉腸中燥糞侵。轉下頓教人爽快﹐若曾受冷卻宜溫。

痘出之初腹痛者﹐方可言毒气﹔瘡成爲膿而腹痛者﹐非毒也。若一向未大便﹐此燥糞在裏﹐用大黃化毒湯。不可泥首尾不可汗下之說﹐坐以待之﹐反生他變。若誤食生冷﹐或飲冷水而痛者﹐可溫之﹐用溫中化毒湯﹐中病卽止。

腹脹

瘡毒無邪膿血成﹐忽然腹脹喘難平。多因谷食傷脾胃﹐消導寬中病自寧。

痘瘡順證﹐表裏無邪﹐膿血已就。忽然腹脹喘促﹐痘瘡色變﹐又加煩躁者﹐此必傷食而得也。何以知之﹖瘡正故也。輕者消導之﹐用助脾化毒湯﹔甚者用不二丸﹐以所傷之物爲引送下﹐再服補中化毒湯。

收靨

收靨難拘日數論﹐但憑稀密實虛分。緩收循序多平穩﹐大意須防餘毒侵。

收靨不可拘日數。大抵痘稀元气實者﹐易出易收﹔若痘密元气虛者﹐難出難收。只要循序緩收﹐飲食如常﹐更無他證者﹐吉﹔如收太急﹐乃毒火煎熬﹐燻灼血枯﹐非正收也﹐必生癰毒發怪證﹐甚則夭亡﹐不甚則殘形損目﹐愼之哉﹗

毒气內攻

人中上下別陰陽﹐收靨先從此處良。若是足顚先靨黑﹐多凶少吉早堤防。

人中者任督二脈交會之處也﹐痘瘡出壯收靨﹐俱要在此部位先見者﹐謂之陰陽和暢。若於額頭手足心先收者﹐此邪气攻內﹐臟腑先壞﹐不可救也。

臭爛

收靨元來要整齊﹐臭腥潰爛更蹺欹。中間順逆須詳審﹐不可逡巡當局迷。

收靨貴於整齊幹圓如螺靨者上也﹔頂破膿出聚如雞糞者次也﹔破損血痂者下也。凡遇此等收靨﹐便須詢察曾犯何逆﹖如血气未實﹐曾誤投補藥者﹐此邪气因補﹐反蝕正气﹐如火灼爛﹐宜用天水散以解其標﹐則邪火退而收靨齊矣。如曾多飲冷水﹐濕浸脾胃﹐以致收靨不齊者﹐宜用除濕湯﹐內滲其濕﹐外燥其表﹐令好收靨也。若頸面潰爛﹐其气鮏臭﹐及徧身手足和皮脫者﹐宜分順逆﹕其膿成毒化﹐飲食如常﹐更無他苦者順也﹔膿水未成﹐是名倒靨﹐逆也﹐逆則生變。

倒靨翻生

但逢倒靨捆猜詳﹐復腫翻生卻不妨。頭面腫消空不補﹐毒根深入剝膚牀。

凡痘出時一點血化爲水﹐水化爲膿﹐膿成結痂﹐封藏斂束﹐渾如螺靨﹐此毒從外解正也。若膿成之後不結痂﹐反成腐爛﹐和皮脫去者﹐此倒靨也。痘瘡倒靨﹐皆緣中气不足﹐急用補中托裏之法。其頭面瘡已破者﹐後復加腫灌﹐手足徧身﹐原無痘處﹐又復出一層﹐謂之補空﹐俗呼翻生痘是也。此正气不虧﹐邪气不畱而復出外﹐𨿽綿延日久﹐不爲大害﹔若服補中托裏之藥後﹐頭面手足不復腫﹐灌不補空﹐此毒气深入於裏﹐所謂剝牀以膚﹐切近災者矣﹐安可救哉﹗

死證

頭面深如堆糞形﹐鼻端黃黑勢猙獰。唇皮塌破多艱苦﹐嗆水之時又失音。

滿面臭爛不成形﹐寒戰咬牙更失音。飲食能多幸無事﹐食艱嗆水命應終。

靨時泄痢忽頻頻﹐逆順中間仔細評。膿血痂皮爲順候﹐不分水谷逆堪云。

凡痘瘡收靨之時﹐忽然泄瀉者﹐看其所出之物何如﹕如膿血痂皮者﹐此倒靨之證﹐凡脾彊腎弱爲順﹐利盡膿血則愈﹐不可彊施治法。如利下水谷不化者﹐此腎彊脾弱﹐急用陳氏木香散﹑豆蔻丸﹐利止則吉﹐不止則凶。

潰爛

過期不靨病遲遲﹐臭爛渾身靨不齊。粘席粘衣多苦楚﹐白龍敗艸任扶持。

凡痘瘡之沒過期不靨﹐渾身潰爛﹐以致粘席粘衣﹐治法用白龍敗艸散﹐粘襯鋪敷最佳。

難靨

當靨不靨候難諳﹐治法分來有幾般。縱意違師徒自斃﹐臨危方悔噬臍難。

凡痘當靨不靨﹐須要詳審﹕如冬寒之時﹐蓋覆稍薄﹐被寒气所遏而不能靨者﹐用桂枝解毒湯。如夏月之气﹐蓋覆太厚﹐被熱气蒸燻而不能靨者﹐宜去衣被令淸涼﹐用甘露解毒湯。如不大便﹐裏熱太甚﹐不能靨者﹐用陳氏木香散﹔如曾服補藥﹐以致難靨者﹐此只收漿不齊﹐俗呼寫坐漿遊是也﹐不須醫治。如元气素弱﹐以致難靨者﹐用參歸解毒湯。世人不知此等﹐關系匪輕﹐視若泛常﹐不早治而徒斃﹐悔何及哉﹗

犯禁

膿水將幹易靨時﹐紛紛庸俗欠扶持。不知禁忌多翻變﹐卻似爲山一簣虧。

世俗於痘瘡結靨之時﹐卽殺雞食之﹐或用姜椒之類﹐謂其和暖﹐使瘡易收。殊不知雞能動風﹐辛能助火﹐脾胃素彊者幸免﹐如脾胃虛者反助火邪﹐以致發癰傷眼﹐口舌生瘡﹐馴致壞證者多矣﹐可不愼邪﹗又或妄稱痘要溫暖﹐不宜寒涼﹐於亢熱之時蓋覆重綿﹐以致當靨不靨﹐變生他證﹐𨿽有善者﹐無如之何矣﹗

發熱

頭面渾身涼且和﹐靨時發熱事如何﹖微微作熱幹膿水﹐太甚焦煩病轉多。

痘瘡始末要有微熱﹐不可盡去﹔若至收靨之時﹐反增大熱發渴煩躁者﹐此毒火在內﹐更防陷伏﹐治法急用葛根解毒湯。

頑瘡

先前破損灌成瘡﹐到得收時不斂漿。此等頑瘡須急治﹐淋漓膿血久難當。

凡痘瘡犯著皮嫩易破者﹐本不治之證。如破損之時重復腫灌者﹐此正气尙彊﹐毒不能入而發於外。至於收靨之時﹐亦當依期幹較。設不靨者﹐此正气被邪气剝削﹐𨿽能逐邪於外﹐不能逼邪成痂也﹐急用大補湯治之﹐不可因循生戾﹗

數个頑瘡不肯收﹐爬時鮮血卻長流。如逢此證休輕視﹐日久須教一命休﹗

其痘瘡破損﹐灌膿作痛﹐不能幹結者﹐一名疳蝕瘡﹐但犯著卽出血不止﹐又名陽瘡出血﹐極難治之證也。內服大補湯﹐外用綿繭散敷之﹐逡巡不治﹐以致潰筋傷骨﹐穿膜破空﹐夭命者多矣﹗

滿面瘡灌血膿多﹐敗面傷形怎柰何﹖卻在良醫施妙手﹐調和中外救沈屙。

如痘瘡盡破﹐又復腫灌膿血浸淫者﹐切防壞眼崩鼻墮唇敗面也﹐宜服升麻解毒湯﹐庶免傷殘之患。

痘瘡抓破狀多般﹐出血漧枯或作坑。搔癢焦疼渾小事﹐穿皮潰爛致傷殘。

痘瘡抓破者﹐證非一般。有破而血出者﹐此陽瘡出血也﹐宜用當歸涼血湯﹔有破而血水俱漧枯者﹐此陷伏也﹐要瘡更灌﹐肉更腫者爲妙﹐內服托裏回生散﹔有破而成坑者﹐此內陷也﹐急用白袱散敷罨其瘡﹐內服托裏回生散。如此三者﹐不知施治﹐微則成瘡﹐淹延歲月﹐不能痊可﹔甚則潰筋穿膜﹐殘人性命﹐醫者其詳愼之。

戰栗

收靨依期要看痂﹐或時戰栗或言邪。三元正气將回復﹐不必良醫病自瘥。

常見收靨之時﹐痂面員淨﹐或時戰栗者﹐或時言語妄誕者﹐此皆正气將復﹐不能自持之兆﹐不必驚疑﹐須臾自定。

落痂

痂皮應脫都不脫﹐此際誰知復有憂。固表調元湯可服﹐免教日久病難收。

瘡若收靨﹐痂殼自脫﹐或粘著皮肉﹐不肯脫落者﹐此表虛也﹐尢當禁忌﹐不可以其易而忽之﹐治法服調元固本湯。

收靨之時不落痂﹐昏昏喜睡事堪嗟。只緣脾胃多虛弱﹐調治專宜戊己家。

設若痂皮不落﹐更加昏睡者﹐此脾胃气虛故也﹐蓋脾虛多睡﹐治法用調元淸气湯。

落痂之後察瘡形﹐平整紅鮮日漸寧。若是凸凹並點黑﹐急宜敷治免憂驚。

其瘡落痂之後﹐根瘢平正紅活者吉﹔若瘢血或凸起﹐或凹陷﹐其色或白或黑﹐此吉凶未可知也﹐用滅瘢散敷之。如瘢色鮮者吉﹐否則凶。

靨脫精神已自由﹐緣何頭足更遲畱。陰陽總犯如鰥寡﹐安得同時取次收﹗

凡痘陽生者以陰成之﹐陰生者以陽成之。經云﹕孤陽不生﹐孤陰不成。《玉函經》云﹕孤陽寡陰卽不中﹐譬取鰥夫及寡婦。其痘瘡收靨﹐自人中平分上下﹐髮際以上陽之陽也﹐足膝以下陰之陰也﹐陽謂之孤陽﹐陰謂之寡陰﹐所以瘡之收靨﹐到此二處﹐每每遲畱﹐不便幹較也﹐不可服藥。

餘毒

痘後緣何發痘癰﹖只因平塌少成膿。毒邪蘊聚難消散﹐透節尋關出空中。

癰毒者﹐蓋痘出之時﹐一點血須臾化成水﹐水化成膿﹐膿成而毒解矣。若痘出形之後﹐應起發而不起發﹐應作膿而不作膿﹐一片空殼﹐狀如蛇皮﹐或平塌破損﹐卻無膿水﹐此本死證﹐以脾胃素彊﹐尙能飲食﹐亦可廷至收較﹐只是毒邪蓄於中不能發泄﹐以尋出路﹐故於關節之處透出而爲癰毒也。但發一二處者可治﹐若流注於足﹐灌腫不愈者﹐綿延日久而死。

癰毒先要分經絡﹐解毒調元兼裏托。決膿去毒急施功﹐莫待殘形變爲惡﹗

凡癰毒之後﹐先看在何經絡﹐分气血多少而治﹔次看人之虛實﹐以解毒托裏爲先﹐不可妄施苦寒敷貼之藥﹐反使毒不得出﹐內潰筋骨。如腫未成膿﹐以必勝膏貼之﹔已成膿者﹐以鍼決去其膿﹐用生肌散敷之。腫瘍者﹐用一十六味流气飲﹑連翹解毒湯治之﹔潰瘍者﹐只以十全大補湯治之。凡見瘡癰﹐卽依上法治之﹐不可因循以成大患﹔微則傷殘肢體﹐必爲廢人﹔甚則脫腕腐筋﹐以殞性命。

痘後緣何發大丹﹖只因毒火郁成斑。看他所發歸何部﹐若歸心腎治應難。

痘後發丹癅者﹐只因毒火太甚﹐不能發泄﹐郁於肌肉之間﹐故發而爲丹。從頭上起者至心卽死﹔從腳下起者﹐至腎卽死。治法內服元參化毒湯﹐外用蜞鍼斷之。

痘後緣何癮疹成﹖只因毒火未全形。若教發盡無停滯﹐免得重重怪證生。

癮者﹐皮膚間隱隱起成疙瘩也。疹者﹐皮間點點如蚊蚤所咬之狀。痘後發癮疹者﹐由毒气發泄未盡﹐藏於皮膚之間﹐或因搔癢爬而成者﹐或因受風火相搏而成者﹐此是吉兆﹐正宜發泄﹐無使停畱﹐以變他疾。如發太甚不已者﹐內服防風敗毒散﹐外用蜆子水洗之﹔如無﹐以天花水沸拭之。

痘後緣何成血風﹖妄加撏掐徧身膿。苦參丸與花蛇酒﹐不至彌漫可免凶。

凡痘收靨之後﹐切忌以手撏掐﹔如犯此忌者﹐必成血風瘡﹐至逢春時便發徧身膿皰﹐俗名痘風瘡是也。治法用苦參丸﹑花蛇酒﹐更須灸風池﹑曲池﹑血海﹑三里﹐則永不發矣。

痘後緣何靨不幹﹖或時出血病難安。只因毒气藏肌肉﹐壞筋腐骨作夭殘。

凡痘靨之後﹐內有不著痂者﹐內蝕肌肉﹐膿血日久不幹﹐或時作痛﹐謂之陽瘡出血﹐又謂之疳蝕瘡﹐壞筋腐骨﹐乃不治之證也。但當靨不靨﹐卽防此證﹐內服大補湯﹐外用綿繭敷之。

痘後緣何翳膜睛﹖只因熱毒壅肝經。還睛去翳多奇術﹐點洗常教作廢人。

出痘之時﹐先用黃蘗膏和胭脂塗眼四圍者﹐正以防斑瘡之入眼也。斑瘡入眼﹐不在於初﹐在於初靨之時﹐或滿面痘瘡爛破﹐重復腫灌者﹐毒火鬱蒸﹐內攻於眼﹐故其斑入眼。又或瘡出已甚﹐成就遲緩﹐醫用辛熱之藥發之﹐致令斑瘡入眼﹔或又於收較之時﹐喜啖辛熱﹐謂之幹漿﹐以致二火相扇﹐令其斑瘡入眼。在白珠者久當自去﹐在黑珠者或掩瞳子者﹐急用密蒙花散治之﹐切不可用洗藥﹐反爲大害。如瞳仁損破與突出﹐並下陷﹐俱不可治。

痘後緣何目畏明﹖肝虛又帶火邪侵。涼肝養血功無比﹐解使雙眸得見人。

凡痘靨之後﹐兩目不開﹐惡見明者﹐謂之羞明證﹐向暗處則敢開也。若向暗處亦不開者﹐此目中有瘡﹐如上法救之。只羞明者﹐治以涼肝散。

痘後緣何利血膿﹖只因倒陷熱腸中。利盡血膿應自愈﹐莫教饒舌枉施功。

膿血痂皮一路來﹐待他自止莫疑猜。和中淸熱施妙著﹐劫濇輕投病轉乖。

痘靨之後﹐忽然便下膿血﹐此由痘瘡不能正靨﹐和皮破爛﹐倒陷於內﹐本危證也。其人脾胃素彊﹐毒不能畱﹐卻流入大腸﹐所以膿血從便出也﹐痢盡膿血自止﹐最宜詳審﹐不可亂治。若膿血痂皮﹐一路下者﹐此非倒靨﹐裏素彊不能停畱﹐故膿血痂皮從便中出也。待其自愈後﹐用淸裏和中之劑﹐不可便投豆蔻丸﹐及諸劫濇之藥﹐使毒不出﹐流於腸胃之間﹐必生腹滿之病。正猶寇在堂奧之間﹐欲驅而反閉其門﹐安得不爲禍乎﹖勢甚者﹐黃連解毒湯主之﹔膿血盡﹐用和中湯。

痘證曾無倒陷形﹐緣何膿水利頻頻﹖只爲大腸多火毒﹐解毒通腸效若神。

如痘收較之時﹐一齊結靨漧淨﹐並無倒靨﹐卻有便下膿血者﹐此由平日多食煿炙﹐素有積熱﹐今因痘後气血一虛﹐不能勝積﹐故便膿血﹐故腸鳴作痛﹐裏急後重﹔或因痘出之後﹐飲水太多﹐停畱作泄﹐熱毒乘虛而入﹐便下膿血﹐此名腸垢。經云﹕挾熱而利者﹐腸必垢是也。並宜先與調胃承气湯﹐次以黃芩湯﹐切忌劫濇﹔如久者﹐香連丸主之。

痘後緣何泄利多﹖看他所出物如何。痂皮膿血斯爲順﹐無分水谷夢南柯。

痘瘡之後﹐气血兩虛﹐最怕瀉利﹐裏气不實﹐變生諸疾。凡看所下之物﹐痂皮膿血爲順﹐少以四君子湯調之﹔水谷不分爲逆﹐以理中丸四苓湯主之﹔久不止﹐用豆蔻丸。

痘後緣何嘔噦頻﹖只因胃家毒气停。錯喉嗆水宜施治﹐失聲幹噦枉勞心。

胃之上口名曰賁門﹐納而不出者也。凡痘瘡之後﹐吐而有聲有物者﹐謂之嘔﹔有物無聲者﹐謂之吐﹔有聲無物者謂之噦﹔食穀而噴出者謂之錯喉﹔飲水而噴出者﹐謂之嗆水。此由熱毒壅於胃之上口﹐毒火上炎﹐故令嘔吐﹔喉門閉濇﹐故令錯喉嗆水也。惟幹噦證﹐乃胃瘡腐爛﹐不能消穀。故時時張﹐口似吐不吐﹐乃惡證也。亦有咽喉作痛﹐不能納食而嘔吐者﹐若是失聲﹐則咽喉腐壞﹐不可治矣。嘔吐者﹐用陳皮竹茹湯﹔咽痛者﹐用甘桔湯。

痘後緣何熱不除﹖或因毒甚或元虛。調元解毒分投用﹐引日須教保幼軀。

痘旣收靨﹐則毒解而熱當除﹔若熱仍在者﹐非毒气之餘烈﹐必元气之素虛﹐惟以脈證辧之﹕如脈有力而煩熱者﹐此邪實也﹐用知母解毒湯﹔如脈微遲無力﹐又喜睡者﹐此心气虛也﹐用黃芪調元湯。

痘後渾身一向溫﹐忽然發熱不堪論。內傷外感分投治﹐此个眞機說與人。

痘靨後並無餘熱﹐忽然發熱者﹐又不可以餘毒未解及正气虛同論也。此因外感風寒﹐其證惡寒﹐頭痛脈浮﹐用桂枝解肌湯。或因內傷飲食﹐其證肚腹飽悶﹐不喜飲食﹐其脈弦滑﹐用補中益气湯加消導之法。

痘後緣何腹裏痛﹖或因傷食不能安。看他虛實行消導﹐方顯良醫是折肱。

痘靨後﹐忽作腹痛﹐或嘔或利﹐不思飲食﹐此傷飲食也﹐虛則用上補中益气湯﹔如無吐利﹐只腹脹而痛煩躁气急者﹐以脾積丸下之。若未傷飲食﹐忽然腹滿而痛﹐煩悶不寧者﹐毒气入裏﹐急以雄黃解毒湯治之。若漸加喘急﹐手足厥冷者﹐難治。

收後緣何食不思﹖只因傷食少人知。誰知消導爲良法﹐彊忍成疳悔是遲。

如一向能食﹐至痘收後反不能食﹐聞食气卽嘔逆者﹐此必過食。問其所食何物﹖甚則以原物爲引送下脾積丸﹐微則以保和湯調之﹐如久不治﹐則成疳勞﹐用集聖丸主之。

收成緣何寒气攻﹖只因正气受虛空。戰惕畏寒還作熱﹐大補湯丸藥有功。

寒熱往來似瘧形﹐不分早晚依期臨。只因脾胃多虛弱﹐補中益气有神靈。

痘發之後﹐忽然寒熱大作﹐乍寒而戰栗﹐乍熱而躁亂﹐此皆正气虛也﹐用補中益气湯。

收後緣何手足寒﹖好將元气補虛看。六脈細沈如欲絕﹐治若乖方自惹愆。

痘收之後﹐手足厥冷﹐六脈沈細者﹐此因元气素弱﹐以調元生脈散﹔不可妄認手足厥冷﹐遂投木香異功散﹐以取敗亡。

痘後緣何神識昏﹖終朝喜睡不惺惺。只因毒解神虛倦﹐气血和平四體寧。

痘後緣何不識人﹖口中妄語似邪侵。只因熱伏心包絡﹐治此無差妙入神。

痘出太甚﹐至於旣收之後﹐多有昏昏喜睡。俗人不知﹐見其昏睡﹐妄生疑怪﹔醫者不察其形與脈﹐乘人之疑﹐恐嚇取利﹐其立心之無恆﹐固不足惜﹔然而妄投湯藥﹐實實虛虛﹐誤人性命﹐不遭陰譴亦幸矣哉﹗其痘後昏昏睡者﹐設若連日不醒﹐口中喃喃自語﹐或有睡而復醒﹐但精采不與人相當﹐形如醉人﹐亦多妄語﹐此邪熱入心﹐心爲君主之宮﹐不肯受邪﹐傳於包絡﹐治法以導赤散解毒湯主之﹐或安神丸亦佳。

痘後緣何又發驚﹖只因毒火內攻心。淸心散火驚宜退﹐發作無休命必傾。

痘出發熱﹐心惡熱﹐候多驚搐﹐此驚證也。若於收靨之後﹐毒從外解﹐反又驚搐者﹐何也﹖蓋由痘發未盡﹐毒火內蓄﹐攻於心﹐故發搐也﹐用淸神散火湯主之。此疾得於痘收之後﹐气血已衰﹐治之甚難。只要藥值時早﹐病勢易退者可治﹔連綿不息﹐則死證也﹐以脾虛而肝木乘之﹐動於心火故也。

痘後緣何手足攣﹖只因血少受邪干。補血養血神仙訣﹐不遇知音莫浪言。

凡痘收後﹐手足忽然拘攣﹐不能屈伸運轉者﹐此固血少不能養筋﹐又或感以風濕之气而然。治之不可輕用發散﹐恐反耗其血﹔只補血養血﹐此祕訣也﹐用當歸桂枝湯。

痘後緣何咳嗽多﹖只因毒火肺中魔。淸金降火平和气﹐肩息胸髙夢南柯。

痘疹之後惟肺受傷﹐至於旣收﹐毒解而肺寧矣。若又欬嗽喘急者﹐何也﹖良由毒火流入肺中﹐肺焦葉舉﹐故令咳嗽喘急也。治宜淸會降火﹐用寧肺湯﹔久而不已﹐加龜殼。肩息者不治。

痘後緣何腫脹生﹖或風或水食傷成。腫屬肺經宜汗解﹐脹屬脾經利解寧。

凡痘收之後﹐或面目虛浮﹐四肢腫滿者﹐此屬於肺﹐因表虛受風濕之气﹐宜以汗解﹐用五加皮湯。或腹脹如鼓目泡微腫者﹐此屬於脾﹐因脾胃素虛﹐飲水太多﹐以致水蓄於中﹐滿而不去﹐又或傷食﹐脾不能消﹐濕熱內蓄﹐宜以利解﹐厚朴湯主之。若虛腫者﹐不可妄投。又宜萊菔丸主之。

痘後緣何小便遲﹖膀胱蓄熱少人知。不將導赤爲良法﹐只恐遲延有變時。

痘收之後﹐小便不利﹐此熱蓄於膀胱也﹐治法以導赤散主之。

痘後緣何大便難﹖只因腸胃津液幹。潤腸暗導宜兼用﹐縱有餘邪糞後安。

收靨後大便鞕結及難者﹐此由瘡出太虛﹐血枯气不能運﹐腸胃津液漧燥故耳﹐用潤腸湯主之。若因誤食熱藥﹐及辛燥煎炙﹐以致陰血受虧﹐不能滋潤六腑而大便難者﹐用涼血潤腸湯主之。

痘後反渴者﹐此由痘出太甚﹐津液枯燥﹐津液主胃脘﹐故作渴也。不可縱飲﹐以法救之﹐免生水蓄之證﹐人參生津散主之。

痘後緣何雨汗淋﹖只因弱衛熱其榮。自汗黃芪湯最勝﹐盜汗當歸藥有靈。

浸浸渾身汗末休﹐膚濡發潤亦堪憂。胃中气弱榮中熱﹐莫待亡陽治不瘳。

痘瘡出後﹐衛气最不宜傷﹐故收靨之後﹐衛弱而汗出也。汗常出者﹐謂之自汗﹔睡中汗﹐寤則幹者﹐謂之盜汗。此由胃弱不能斂束﹐六腑榮間有熱而爲汗﹐此證在內爲血﹐在外爲汗。自汗以黃芪湯爲主﹐盜汗以當歸湯爲主。

痘後緣何吐衄侵﹖只因毒甚血狂奔。要他血止宜淸血﹐不止終爲薤露人。

痘收之後﹐忽然衄血不止者﹐血出於肺也﹔吐血不止者﹐血出於胃也﹔尿血不止者﹐血出於小腸也﹔便血不止者﹐血出於大腸也。此皆由毒入於裏﹐迫血妄行﹐急以涼血地黃湯主之﹔不止者必死之候。

痘後緣何忽吐蛔﹖只因內熱又傷肌。但聞食臭虫應出﹐吐嘔心煩急早醫。

傷寒吐蛔﹐則知髒寒﹔痘疹吐蛔﹐則知裏熱。由熱气拂郁於裏﹐又不能食﹐虫無所養﹐爲熱所迫﹐但聞食臭則上湧吐出也。用黃連止蛔湯治之﹔若不急治﹐虫無所食﹐則食髒肛而爲狐惑之死證矣。

痘後緣何發口瘡﹖只因辛熱助諸陽。牙齦臭爛防穿頰﹐唇口生瘡怕啞張。

凡痘疹牙齒生瘡﹐時時出血謂之齦宣﹐呼吸臭出謂之息露﹐此走馬牙疳也。由熱在陽明少陰﹐宜用蠶蛻散敷之。如唇面浮腫﹐穿鼻破頰﹐潰喉腐肉者﹐不治。又加生瘡破爛﹐上唇有瘡﹐虫食其髒﹐謂之狐﹔下唇有瘡﹐虫食其肛﹐謂之惑。由熱在裏﹐虫無所食﹐不肯吐出﹐內虫食其髒肛﹐而證見於唇也。其人好睡﹐默默不食﹐其聲啞嗄﹐謂之狐惑證﹐宜用黃連除﹝上匿下虫﹞丸治之。如唇落鼻崩﹐牙脫失聲者﹐不治。又如舌上生瘡﹐赤者謂之赤口瘡﹐白者謂之白口瘡﹐此皆熱在心脾二經﹐赤瘡用陰陽散﹐白瘡用朱礬散﹐通以洗心散主之﹐外以珍珠散主之。

痘後緣何不長肌﹖只因血气兩相虧。平和丸散宜常服﹐不可偏傷气血機。

凡人素肥﹐痘後一日瘦弱﹐𨿽能飲食﹐不作肌膚者﹐此由气血兩虛故也。治之宜兼气血﹐不可一偏﹔偏陽則傷血﹐偏陰則傷气。陽日服參苓白朮丸﹔陰日服當歸益榮丸﹐此不傳之妙。

痘後多疾

痘後緣何多怪疾﹐問其元日犯何逆。隨其所犯法治之﹐此是家傳眞祕的。

痘後以漸平復者﹐不須用藥。如生諸疾﹐不由痘中來者﹐謂之怪異﹐必先詳審服何湯藥﹐啖何飲食﹐或感冒風寒暑濕﹐知犯何逆﹐卽以所犯治之。

痘後調理

痘後渾身肌肉薄﹐如蛇蛻皮蟬蛻殼。最宜調養忌衝風﹐洗拭動勞諸證作。

痘旣收靨﹐肌肉嫩薄﹐榮衛不密﹐只宜隨其寒暑﹐愼其起居﹐不可衝冒寒暑之气。設遇卒風暴雨﹐宜謹避之。尢不可洗浴身體﹐梳頭洗面﹐出外行動﹐恐生變證也。

痘後腹中若換腸﹐生硬辛熱莫輕嘗。若還貪口渾無忌﹐犯卻中和變內傷。

又痘收之後﹐腸胃气傷﹐凡有飲食﹐不可太熱太寒﹐尢不可忍饑過飽﹐恣食甘肥生冷難化之物﹐使犯腸胃沖和之气﹐變爲內傷﹐貽患終身者有之﹐可不愼哉﹗

婦人痘疹

女人痘疹最難醫﹐分明陰質血先虧。出形起發幹收日﹐生怕時逢天癸期。

經曰﹕小兒女子﹐益以滋甚﹐以女人陰質血常不足也。痘疹始終以气血爲主﹐气以充之﹐血以濡之﹐一有不足﹐則變生焉。所以女人十四以後有出痘者﹐常恐起發成就之時﹐天癸一行﹐內動其血﹐未免裏虛﹐終成陷伏也。

發熱適逢經水斷﹐神識不淸多妄誕。血室空虛熱入來﹐涼血瀉肝金不換。衝脈是也﹐肝主之﹐肝藏血﹐衝爲血海﹐行經之後﹐血室空虛﹐天行邪熱﹐乘虛入裏﹐肝藏魂﹐開竅於目﹐神不淸者魂亂也﹐目妄視者視亂也﹐讝語者肝移熱於心也﹐用瀉肝散主之。

發熱經行非正期﹐火邪迫血事堪疑。急須解毒兼涼血﹐莫待中虛卻責醫﹗

若發熱之時﹐經水適來﹐卻非正經之期﹐此因毒火內甚﹐擾亂血海﹐迫血妄行﹐故月事不以時下也﹐急以涼血地黃湯加以解毒之藥﹐使熱得發而毒得解。

發熱適逢經水來﹐熱邪得出移之胎。如過四日經無盡﹐又恐中虛有後災。

發熱之時﹐經水以期而至﹐此蓄血得出﹐熱隨血解﹐乃吉兆也。但至四五日﹐其經當止。若不止者﹐此亦熱入血室﹐迫血妄行﹐用涼血地黃湯加人參主之。

女人經閉不爲月﹐天行痘疹時發熱。血海滿實痘彌畱﹐治宜二陽依祕訣。

女人一向經閉未行﹐血海蓄血﹐至天行痘疹發熱之時﹐毒气拂郁衝任之間﹐其病必甚﹐治不可攻擊﹐輕動其血。經云﹕二陽之病發心脾﹐女子不月。但治其心脾﹐使毒得以泄於外可也﹐用瀉火越毒湯主之。

崩漏時時血已枯﹐瀉而不滿髒中虛。豈堪當此天行證﹖濟弱扶危救病軀。

女子一向崩漏不止﹐气血已虛﹐若當天行痘疹之時﹐必不能任其毒﹐先宜大補气血﹐使裏充實﹐毒不得畱﹐易出易收也﹐十全大補湯主之。

起發泡漿忽輕動﹐莫將厭穢乍心驚。急防陷伏乘虛起﹐大補湯丸妙入神。

凡痘疹起發﹐至泡漿數日﹐最宜表裏無病﹐飲食如常。若當此時忽然行經者﹐人但知厭穢以觸正痘﹐殊不知此乃己身之血﹐安得爲厭﹖但恐血去裏虛而生陷伏之變﹐急宜救裏解毒大補湯主之。

經行暴啞勢堪驚﹐血去津枯舌不榮。養血通心言語出﹐一時聲價重千金。

若起發泡漿之時﹐其經忽行﹐其聲忽喑啞而不能言者﹐此乃血少﹐少陰之脈不能上榮舌也﹐當以當歸養心湯主之﹔其能言者﹐用上大補湯爲正。

月事如來變壞瘡﹐神虛陷伏豈尋常。補中托裏休輕慢﹐瘡若回時免損傷。

如起發泡漿之時﹐月事大來﹐瘡應起不起﹐漿應灌不灌﹐頂平形塌﹐或灰白或黑陷者﹐此皆陷伏﹐乃壞瘡也﹐急宜托裏﹐以調元內托散主之﹐外用胡荽酒噴之。其瘡起發腫脹﹐或於空隙中再出一層者﹐此乃大吉之兆也﹔若加腹脹喘急﹐寒戰咬牙﹐手足厥冷﹐凡此皆必死之兆也。

孕婦痘疹

妊娠痘瘡治應難﹐表裏煩熱胎不安。淸熱安胎爲祕的﹐胎元觸動命中殘。

如孕婦出痘﹐只以淸熱安胎爲主﹐不可觸動其胎﹐治法以安胎如聖散主之。

痘出之時逢產育﹐表裏無邪愼不足。大補气血急施功﹐腹痛微微行惡露。

如孕婦出痘﹐正當其時有正產者﹐只以大補气血爲主﹐用大補湯。若小腹急痛﹐恐有惡露﹐微與行之無妨﹐用黑神散。

產後天行出痘瘡﹐此時平順不須忙。只將大補收功效﹐謾向諸書再撿方。

凡產後遇天行瘡疹﹐無胎系累﹐不必驚惶﹐只補血气﹐用大補湯主之。

原疹賦

疹𨿽毒結﹐多帶時行。气候煊熱非令﹐男女傳染而成。其發也與痘相類﹐其變也比痘匪輕。愚夫愚婦﹐常視如泛常﹔若死若生﹐總歸於天命。不知毒起於脾﹐熱流於心。始終之變﹐腎則無證。臟腑之傷﹐肺則尢甚。閉門問塗﹐不如路中尋徑﹔揚湯止沸﹐不如竈裏抽薪。初則發熱﹐亦似傷寒。目出淚而不止﹐鼻流涕而不幹。咳嗽太急﹐煩躁難安。以火照之﹐隱隱皮膚之下﹔以手摸之﹐磊磊肌肉之間。其形若疥﹐其色若丹。隨出隨沒﹐乍隱乍現。根窠若腫兮﹐疹而兼癮﹔皮膚若赤兮﹐疹以夾斑。似錦而明兮﹐十有九效﹔如煤而黑兮﹐百無一生。疹毒最重﹐治法不同。微汗常出﹐熱勢越而不畱﹔淸便自調﹐邪气行而無壅。腠理拂郁兮﹐則當發散﹔腸胃閉結兮﹐急與疏通。苟視大而若細﹐恐變吉而爲凶。故衄不必憂﹐邪從衄解﹔利不必止﹐毒以利松。所喜者﹐身上淸涼﹔可畏者﹐咽中腫痛。飲水不休﹐法在生津養血﹔飲食欲減﹐方須救胃和中。且如出之太遲﹐發表爲貴﹔出之太甚﹐解毒其宜。毋伐天和﹐常視歲气。寒風凜凜﹐毒气郁而不行﹔火日炎炎﹐邪气乘而作厲。或施溫補﹐勿助其邪﹔若用寒涼﹐休犯其胃。制其過但取其平﹐誅其暴必欲其已。遠寒遠熱﹐陰陽之勝復不齊﹔責實責虛﹐人品之彊弱或異。防風荊芥散﹐腠理之畱邪﹔升麻葛根﹐開榮衛之蘊熱。人參養气﹐地黃涼血。黃連入心而瀉火﹐黃芩入肺而定喘。元參石膏﹐治邪火之浮游﹔梔子連翹﹐開惡毒之鬱結。瓜蔞潤肺﹐止渴須合麥冬﹔知母降火﹐生津必同黃蘗。芍藥住乎腹痛﹐白朮止乎脾泄。溲若濇兮苓通﹐咽常痛兮甘桔。心神驚妄兮鎭以辰砂﹐臟腑閉結兮利以大黃。牙齒生疳﹐文蛤配乎溺白﹔咽喉若痺﹐射幹助以牛蒡。五味杏仁﹐治喘欬之吤吤﹔薄荷竹葉﹐解膚熱之烊烊。火燒人屎﹐蜜炒麻黃。發斑毒之出現﹐令邪气之舒張。枳實山楂﹐消脾熱而化毒﹔兜鈴地骨﹐淸肺熱以回瘡。瘡疹旣出﹐調理甚難。坐臥欲暖﹐飲食宜淡。風寒若受兮爲腫爲熱﹔酸鹹不禁兮爲咳爲喘。異气旣感﹐變證宜參。便多膿血兮﹐倉廩夾熱﹔咳多涎沫兮﹐華蓋傷寒。口爛唇瘡﹐心脾之火未退﹔皮焦發槁﹐榮衛之液將幹。苟不詳於臨證﹐何以見其折肱。當此變證﹐各有奇方。身熱不除﹐柴葛合乎四物﹔口瘡若甚﹐甘桔對乎三黃。消腫定喘兮﹐葶藶取效﹔化痰止咳兮﹐順气爲良。血气已虛﹐八物增損而可飲﹔水谷不納﹐二陳斟酌以堪嘗。利血兮﹐香連丸去蔻而加秦皮黃蘗﹔咳血兮﹐五拗湯去麻而加茅根地黃。此疹科之治法﹐繼痘科而再詳。

西江月

斑疹俗呼麻子﹐蓋因火毒燻蒸。徧身紅點朱砂形﹐發自心脾二經。最忌黑斑死候﹐最宜赤似朱砂。大都治法喜淸涼﹐不可辛甘犯禁。

疹子何因欬嗽﹖只因肺與心連。肺經被火苦熬煎﹐以致咳嗽气喘。治要淸金降火﹐不宜誤用甘辛。譬如包子蒸籠然﹐只要气松火緩。

疹子如何辧認﹖分明狀似傷寒。此多咳嗽有紅斑﹐噴嚏眼中水現。或見腹中疼痛﹐或時吐瀉相兼。疹家吐瀉不須安﹐正要毒除熱散。

疹與痘瘡異治﹐二家不可同方。痘宜溫解疹淸涼﹐又要形見爲上。若受風寒不出﹐其間凶險難當。急爲發散保平安﹐切忌神昏腹脹。

若遇疹子出現﹐詳看天令如何。假如日暖又風和﹐敗毒荊防堪可。若是時分疫癘﹐芩連消毒宜多。用心調理救沈屙﹐莫學觀天井坐﹗

且說荊防敗毒﹐此爲發散仙方。防風荊芥生地黃﹐酒炒芩連二樣。桔梗人參甘艸﹐連翹升麻牛蒡。元參酒蘗炒眞良﹐竹葉水煎停當。

又有芩連消毒﹐散火解毒尢佳。芩連梔子及升麻﹐桔梗甘艸多把。石膏人參知母﹐連翹蒡子紅花。引用竹葉更多加﹐此个方兒無價。

若是發散不出﹐令人眞个憂疑。麻黃酒蜜炒如煤﹐梔蘗芩連一例。更著大黃酒炒﹐連翹蒡子相宜。石膏蟬蛻紅花子﹐不效命離塵世。

如見出時紫黑﹐此般今古多凶。急求人糞路歸東﹐火燒存性取用。細研酒調吞下﹐須臾黑色變紅。若還依舊黑朦朧﹐管取黃粱一夢。

疹子見時發熱﹐尋常只用化斑。石膏甘艸及人參﹐桔梗連翹有驗。若見毒多熱甚﹐芩連消毒爲先。大腸閉結大黃添﹐務取微溏數徧。

疹毒類多咽痛﹐火邪燻灼無他。連翹甘桔要多加﹐射幹蒡子多把。外用十宣妙散﹐吹喉休要吁嗟。假如見效莫爭差﹐消毒芩連無價。

疹子若兼瀉利﹐預先用藥調醫。瀉時加減五苓宜﹐加上甘艸滑石。如見利兼赤白﹐香連丸子相隨。大端利止便爲奇﹐不效令人疑忌。

疹咳聲聲气促﹐只消降火淸金。黃芩梔子赤茯苓﹐桔梗石膏一定。知母人參地骨﹐瓜蔞麥冬杏仁。元參蒡子妙如神﹐竹葉前來作引。

疹後須防四證﹐不治常致誤人。徧身餘熱欠淸寧﹐咳嗽連聲牽引。牙齒疳生走馬﹐利下赤白難禁。各求方法謾評論﹐才顯小兒醫聖。

問甚身間壯熱﹐只因餘毒畱連。金花丸子是靈丹﹐梔子芩連龍膽。郁金雄黃解毒﹐燈心地骨湯吞。若還胃弱熱綿延﹐集聖胃苓任選。

咳嗽頻頻不止﹐或因不禁酸鹹。又如火毒肺家延﹐尢恐胸髙气喘。體實兼行葶藶﹐肺虛淸肺神丹。如斯調理保平安﹐莫向風波弄險。

葶藶丸除肺熱﹐杏仁葶藶防己。牽牛萊菔子相隨﹐棗肉搗成爲劑。淸肺神丹降气﹐鹽水煮焙陳皮。芩連甘桔杏仁泥﹐蘇子稀糊丸易。

口齒生瘡臭爛﹐此名走馬牙疳。金花丸子內求安﹐外用除疳妙散。先收尿桶白泥﹐火燒白色如鹽。五倍銅綠退絲蠶﹐砒棗燒成黑炭。

赤痢下時鮮血﹐黃連蘗葉槐花。枳殼荊芥穗同加﹐利止血除才罷。白痢茱萸滑石﹐外加枳殼升麻。烏梅取肉作丸佳﹐赤白香連可下。

四疾須防死證﹐臨時休得殊差。兒多體熱瘦如麻﹐咳嗽面靑聲啞。走疳唇齒肉落﹐痢疾噤口吁嗟。此般就是死冤家﹐不可騎牛問馬。

治疹雜科

疹爲熱毒屬於心﹐肺與相連毒易侵。咳嗽鼻中淸涕出﹐更加兩目淚盈盈。

疹痘皆胎毒所發﹐瘡發掀腫於外者﹐屬少陽三焦相火也﹐謂之斑﹔色小紅而行於皮膚中出者﹐屬少陰君火也﹐謂之疹。蓋人之五臟﹐心肺相連而位乎上﹐故斑疹之發﹐惟肺受毒最甚﹐視其咳嗽鼻涕之交出則可徵矣。大抵疹子治法﹐宜以瀉火淸金爲主﹐瀉火如芩﹑連﹑梔子﹑連翹﹑大靑﹑元參之屬﹔淸金如知母﹑石膏﹑麥門冬﹑牛蒡子﹑天花粉之屬。

大抵冬溫最不祥﹐民多受熱發瘡瘍。如逢斑疹相傳候﹐急與湯丸頂解良。

春溫夏暑﹐秋涼冬寒﹐此四時之正气也﹐若冬反暖﹐則陽气發泄太早﹐至來春必發痘疹之證。夫痘疹𨿽曰胎毒﹐然未有不由天行而發者﹐故一時傳染﹐彼此皆出﹐治此之法﹐與疫癘同。

斑疹須明歲气先﹐勿輕汗下似傷寒。看人虛實施良劑﹐莫犯天和損壽元﹗

大抵疹痘之發﹐與傷寒相似﹐必先明其歲气。如時令溫暖﹐以辛涼之藥發之﹐不可悞作傷寒﹐妄施汗下﹐及伐天和也。經云﹕必先歲气﹐毋伐天和﹐正此之謂也。卻又要詳看其人之虛實﹕如下腑祕結﹐煩熱太甚者﹐宜以酒大黃微利之﹔吐利不止者﹐宜以參歸之類補之。經又云﹕毋虛虛﹐毋實實﹐損不足﹐補有餘﹐夭人性命也。能如此者﹐謂之良工﹐豈尋常所能及哉﹗

疹喜淸涼痘喜溫﹐誰知疹痘不同論。疹苗痘實分輕重﹐首尾調和用意斟。

夫疹痘之證﹐皆屬於火﹐而治法則不同。大抵治疹者﹐多喜淸涼之劑﹐如化斑湯之類是也。治痘者多喜溫補之藥﹐如調元湯之類是也。然疹痘𨿽皆胎毒﹐卻與天行正病相類﹐故以傳染而發﹐但毒解有先後耳。疹只於發苗之初﹐一得毒出﹐則毒便解矣﹔若痘必待苗而秀﹐秀而實﹐膿成而後毒解。所以治疹貴愼乎始﹐治痘貴愼乎終﹐用意調和﹐庶無忝人之司命。

疹毒從來解在初﹐出形毒解卽無憂。腹中脹痛邪猶伏﹐喘息昏煩命必殂。

疹子只怕一時不得出﹐所以要先明歲气﹐要看時令寒熱﹐用前發散解毒之藥。但發得出則毒盡解﹔如發不出﹐再作前藥﹐外用胡荽灑煮薴麻和灑﹐徧身刮之﹐令其毛孔盡開﹐庶疹毒得發也。若如此三四作﹐未有不出者﹔再不得出﹐反加腹脹而痛﹐上喘气急﹐昏眩悶亂﹐煩躁不寧者﹐必死之證也。

過期不出毒猶藏﹐孔閉膚幹勢可惶。刻限必求斑疹露﹐麻黃散子是仙方。

如疹子淹延不出﹐毛孔盡閉﹐皮膚漧燥﹐毒气拂郁於內﹐急以麻黃散發之。

過期不出勢淹延﹐毒伏身中出現難。急用透肌休怠慢﹐豈堪臟腑受熬煎。

發熱蒸蒸咳嗽頻﹐涕流鼻孔淚漫睛。面浮眼腫雙腮赤﹐此是天行疹毒徵。

時行疹子與傷寒相似﹔惟疹子則咳嗽噴嚏﹐鼻流淸涕﹐眼泡腫﹐其淚汪汪﹐面浮雙頰赤爲異耳。但見此候﹐卽是疹子﹐宜用前解毒之藥發散之。

發熱渾身汗最宜﹐衄流於鼻不須疑。惟知毒向其中解﹐血汗俱多又在醫。

凡痘疹發熱自汗出者﹐毒從汗散﹐元府開﹐疹毒得出也。衄者毒從血解﹐不須遽止﹔若自汗多者﹐則爲火所迫﹐急與止之。經曰﹕奪血者無汗。止汗﹐宜用黃連湯﹔止血﹐宜用茅花湯。

毒熱燻蒸汗滿身﹐火邪壅迫血違經。汗宜表解邪從散﹐血出榮中毒亦輕。

發熱蒸蒸吐利並﹐或時滯下作腸鳴。火邪內迫宜淸解﹐法向時行疹毒尋。

疹毒發熱之時﹐或吐或利或滯下﹐皆火邪內迫﹐上行則吐﹐下行則利﹐又甚則裏急後重而爲滯下也。法於疹家求之﹐不可作吐利滯下而治。吐多以竹茹石膏湯主之﹔自利以豬苓湯主之﹔滯下以黃芩湯主之。此皆疹家治法也﹐醫者詳之﹗

火邪拂郁咽喉痛﹐甘桔牛蒡湯可用。吹喉惟有十宣良﹐莫犯金鍼病增重﹗

夫疹痘類多咽痛者﹐何也﹖皆緣毒火拂郁﹐上燻咽喉﹐故令咽腫而痛也﹔不可誤認他證﹐以鍼去血﹐宜以甘桔牛蒡湯﹑十宣散主之。

熱甚作渴少飲水﹐毒解生津功莫比。若然縱飲不知休﹐水蓄於中災異起。

大凡疹痘發熱﹐未有不渴﹐宜用菉豆芝麻炒米湯飲之﹐不可與以涼水﹔更宜生津解熱﹐用人參白虎湯主之。若恣飲冷水﹐恐生水蓄之證。故水入於肺爲喘爲咳﹐宜用葶藶以泄肺中之火﹔水入於脾爲腫爲脹爲自利﹐水入於胃爲嘔爲噦爲利﹐宜用豬苓﹑澤瀉﹑茯苓以泄脾胃之水﹔水入於心爲悸爲驚﹐宜用木通﹑赤茯苓以泄心中之水﹔水入於肝爲脇痛﹐用芫花以泄肝中之水﹔水入於腎與膀胱爲小便不利﹐用車前子﹑木通以泄膀胱之水。

疹發於心肺受先﹐口漧咳嗽更心煩。瀉心淸肺多奇效﹐治不違時病早安。

赤疹渾身似錦文﹐白斑血少要滋榮。黑斑十死爲凶惡﹐解毒消斑用大靑。

疹子之出﹐渾身如錦文者﹐用化斑湯主之。色白者﹐此血不足也﹐宜養其血﹐用益榮湯主之。黑斑者十死一生﹐急用大靑湯主之。

一齊湧出莫驚惶﹐頃刻渾身朱錦藏。似痘出時隨又沒﹐如斑紅處卻成瘡。

旋出旋收病勢輕﹐連綿不盡勢堪驚。化斑解毒令消滅﹐莫使余邪集病身。

疹子之出﹐大率以六个時辰卽收。如子後爲陽﹐午後卽收﹔午後爲陰﹐子後卽收。乃陽生陰成﹐陰生陽成﹐造化自然之妙也。凡疹旋出旋收者﹐其勢本輕。若一出連綿﹐至三四日不收者﹐此火毒太甚﹐須用化斑解毒湯﹐使毒發於外﹐裏無餘邪﹐庶免生後災也。

疹邪出盡得安寧﹐邪未盡時气不平。拂拂熱煩邪尙熾﹐頻頻嘔泄毒還蒸。

疹家出沒合陰陽﹐出以溫和沒以涼。連出不收陽太甚﹐遲遲間出是陰彊。

疹出渾身似火燒﹐毒邪壅盛急難消。疏風只許皮膚老﹐救裏常宜便溺調。

疹毒余邪最作殃﹐幾曾見此病郎當。一時戾气傳相似﹐疫鬼頻催赴北邙。

疹毒之出﹐貴於預先發散﹐以解其毒﹐則無餘邪之爲後災也。若不能解之於初﹐令毒得散﹐以致停蓄於中﹐未有不爲後殃者。此乃一時戾气之染﹐彼此相傳。但見前之有病者﹐發余邪而死﹐旣不可治矣﹐則後之有病者﹐證相似﹐死亦相似﹐又寧可以救療耶﹖此下皆言余邪之爲病如此﹐醫者不可不審﹗

疹毒流連熱不除﹐渾身似火發毛枯。尩羸漸漸成疳瘵﹐得遇良醫病可蘇。

若疹子旣收﹐而其毒不解﹐邪火拂郁﹐渾身發熱﹐晝夜不退﹐發枯膚瘁﹐漸成疳瘵﹐治法以淸熱除疳丸主之。若不早治﹐以致睡則揚睛﹐口鼻气冷﹐手足厥逆﹐微微瘈瘲﹐變爲慢風不治者﹐多矣。

疹毒流連爲壯熱﹐煩躁不寧時搐掣。養陰散火積心肝﹐神爽身涼生可決。

如渾身壯熱﹐未至羸瘦﹐但多搐掣煩躁者﹐此熱在心脾二經也﹐治法須用當歸養血湯﹑黃連安神丸﹐相間而服之﹐以神爽身涼爲度。

疹毒流連走馬瘡﹐牙齗臭爛食難嘗。唇瘡聲啞傳狐惑﹐破頰穿喉旦夕亡。

疹毒之後﹐牙齦黑爛﹐時時出血﹐呼吸气息﹐名爲走馬牙疳﹐治用文蛤散主之。若面頰浮腫﹐環口靑黑﹐久而穿頰齒崩﹐唇脫鼻壞﹐必死之證也。

疹毒流連休息痢﹐晝夜不停眞窘急。行气養血遵格言﹐禁口滑腸尢可畏。

疹前曾有泄痢﹐未曾淸解﹐至於疹後變爲休息痢﹐下多赤白﹐裏急後重﹐晝夜無度﹐以黃芩湯主之。河間劉氏謂﹕養其血而痢自止﹐行其气而後重除﹐此格言也。如壯盛之人﹐內有郁熱夾食積﹐能食者﹐須以三黃丸微利之﹔如不肯服煎藥者﹐香橘丸主之。

疹毒流連上气咳﹐發作百聲終不歇。胸髙肩聳衄長流﹐擺手搖頭泉下客。

疹子收後﹐微微咳嗽者﹐此余邪未盡也﹐不須調治。若咳甚气喘﹐連聲不住者﹐此毒流於肺﹐肺葉焦舉﹐故爲咳也。但見胸髙如龜殼﹐肩聳而喘﹐血出口鼻﹐擺手搖頭﹐面色或靑或赤﹐或白而枯者﹐皆不可治也。未至此甚者﹐用門冬淸肺湯主之。

疹家禁忌是魚雞﹐瘥後當過七七期。鹽酸五辛通是禁﹐須知爽口是危機。

疹家禁忌﹐比痘家禁忌尢甚。若誤食魚雞﹐則終身但遇天行之時﹐又令重出也。鹽酢食之﹐令咳不止﹐五辛食之﹐令人驚熱﹐所以通禁﹐必待四十九日之後﹐方無禁也。

疹家禁忌法須防﹐酢鹽雞魚不可嘗。欲莫縱心終是福﹐物多爽口定爲殃。

疹子收完幸平復﹐動止如常飲食足。心腹絞痛忽傾亡﹐還是气虛中惡毒。幾見疹子收完之後﹐出入動止如常﹐忽然心腹絞痛者﹐還是元气虛弱﹐曾受疫癘之气﹐外𨿽無病﹐裏實虧損﹐所以一發而死也﹐謂之中惡。

嬰稚初離胎殼中﹐徧身點駁似朱紅。此由胎熱爲斯候﹐莫作時行斑疹同﹗

發熱蒸蒸便已鞕﹐皮紅似錦是名斑。莫將疹毒雷同論﹐笑殺時人一樣觀。古今圖書集成醫部全錄卷四百六十二

痘疹門

奇效良方【明﹖方賢】

瘡疹論序

醫之爲難﹐古今通患。且大人之有疾﹐能言致疾之因與目卽所苦﹐醫者因參脈證﹐隨虛實冷熱療之﹐亦易爲愈。若夫小兒不能言得疾之由及目卽所苦﹐醫之診治﹐倍見其難。兼小兒瘡疹欲出未見之間﹐或發壯熱﹐或發驚悸﹐不止一端﹐疑似難明﹐非深於醫者不能辧也。新學小生諳歷未久﹐多執偏見﹐率以小兒爲純陽﹐胃熱則發斑﹐每投涼劑。夫以瘡疹爲熱﹐固是一說﹐然盡以爲熱則又不可。世徒知用熱藥太過﹐往往損目﹐曾不知服冷藥太過﹐比比傷生﹐利害皆是不細。況嬰孩腸胃嬌脆﹐胎气稟受虛實不同﹐運气天時寒暑燥濕不齊﹐隨證施藥﹐以收十全之功則善矣﹐詎可執一偏之見乎﹗比年書肆刊行方書﹐充棟汗牛﹐獨瘡疹一證﹐散漫難考﹐檢閱彌艱﹐或收方之家﹐未能全備﹐設遇此疾﹐憂惶窘迫﹐不過付庸醫之手以僥幸萬一。吁﹗可勝惜哉﹗今《痘疹方論》﹐予家藏是編久矣﹐有論有方﹐有證有治﹐門類綱目﹐靡不畢備﹐明效大驗﹐彰灼弗誣﹐不敢私祕﹐紹定庚寅春﹐謹鋟梓以廣其傳﹐庶好事者便於觀覽云。

論瘡疹

此已下論瘡疹初出證。

世嘗治瘡疹﹐與傷寒時疫傷食風熱潮熱疳熱疑似之間﹐便與一藥﹐均而治之﹐殊不知邪正不同﹐虛實各異﹐輕者至重﹐重者性命危於風燭﹐束手待斃﹐誠爲可哀。今試論之﹕且瘡疹與傷寒時疫等證﹐始者均爲發熱﹐又有他證不同﹐可相爲別﹐證則列之次篇。小兒身熱﹐耳冷骩冷﹐咳嗽﹐固瘡疹也﹐𨿽然五臟證各別﹐究之則歸一臟也。瘡疹爲內實而生﹐熱毒由兒在母腹所受﹐非若內虛而感外寒之比。蓋古方論云﹕風熱傷胎﹐生兒口噤﹔風冷傷胎﹐生兒躽啼。納污則爲血癖﹐胎弱則爲諸癇﹐積驚而夜啼﹐蘊熱而斑毒。以此觀之﹐子之虛實﹐由母之盛衰所致也。母若有疾﹐亦爲子患。故知瘡痘在母腹中﹐蘊熱毒也。非若一歲中有異气暴寒時疫風熱傷食之比﹐學者不可不察。

五臟各有一證

夫人始生而蒙沖和﹐均稟五行陰陽﹐形態變易﹐蓋母導胎育﹐有盛衰虛實﹐在其子也﹐皆是母胎所受﹐是知積穢﹐故生下有瘡疹﹐則五臟各見一證。其呵欠煩悶者﹐肝也﹔時發驚悸者﹐心也﹔乍涼乍熱手足冷者﹐脾也﹔面目腮赤咳嗽時嚏者﹐肺也﹔腎在腑下﹐不納穢濁﹐瘡黑者屬腎﹐由胃風冷內虛之所致也。且以嬰兒初生下﹐惡血未咽﹐綿指拭兒之吞﹐惡血在胸膈者吐以甘艸﹐如惡血入腹中者利以黃連﹑菉豆粉﹐皆所以革惡穢也。此乃世用保子之常法。觀已生旣出腹外﹐其母之虛實邪正在於子也﹔況在腹中﹐同母气血呼吸出入﹐豈非受積穢而成者﹖錢氏論之當矣。

論日數

熱毒蒸三日﹐則熱運於肌而紅斑生。惟紅斑生至足爲出齊﹐不可拘多少﹐重者徧身﹐輕者數枚而已。以紅斑生血皰﹐血皰起如豆﹐在肌皮之上﹐故以痘名焉。血皰結膿皰﹐膿皰結痂疕﹐方爲愈也。紅點出者﹐以紫艸飲子﹔欲出速﹐用胡荽酒。紅點出齊之後作血皰﹐血皰七日則當結膿窠﹐此皆大略之言爾。病人虛實不等﹐不可拘以日數﹐但正應病日形證以爲活法。古人云﹕熱三日而成斑﹐有熱五七日而生斑者﹐有至十餘日而生斑者﹐但足上有斑爲出齊﹐不可拘以日數也。自斑至足有爲出齊﹐出齊之後長成血皰﹐血皰七日當結膿皰。苟若血皰中﹐又尙有紅斑點相夾而生﹐則不可拘以日數﹐待其皆作血皰爲齊。爲血皰當結膿血痂疕﹐至七日已上而不結膿血痂疕﹐此恐毒气內外貫注倒靨﹐急與豬尾膏服﹐則隨時結痂疕﹐故以血皰出七日爲齊。若七日爲期﹐膿皰血皰出齊而不結膿血痂疕﹐則失其平矣。大抵小兒有病發熱﹐日數稍久﹐用藥者便當預防爲瘡疹證﹐蓋熱不解而熱毒運於肌中﹐變爲瘡疹故也﹐所以不可不防也。如紅斑出齊生血皰﹐血皰七日結膿皰﹐此乃榮衛調和﹐內外無諸感冒﹐方能如期。且如血皰正作之際﹐遇天令寒暑燥濕﹐風火不節﹐气候異宜﹐遲速因而失敍﹐亦不可拘日數﹐但以紅斑皆爲血皰日爲齊。若出血皰七日﹐病人气虛﹐尙有紅斑未能結成血皰者﹐毒气爲未盡﹐當此合宜溫肌快榮衛藥以托之﹐且以守出血皰七日爲期﹐膿皰如期結痂疕矣。如當結膿皰而不結﹐此是毒气彌盛而不斂﹐用豬尾膏以解之﹐此爲急務。然豬尾膏是治毒气盛﹐血皰脹起不結膿血痂疕﹐血熱瘡毒﹐能復入心故也﹐非若外感風寒﹐倒靨內虛﹐吐瀉陷伏者﹐更宜詳之。

出於心則先驚搐

夫熱吐熱瀉﹐不可投燥藥﹔傷寒而身熱﹐不可便投涼藥﹔瘡疹發搐﹐不可投驚藥﹐此皆外同而內異也。《素問》云﹕瘡瘍煩燥痛癢﹐皆出於心。今瘡疹出於心﹐驚搐亦出於心也。瘡疹毒气始作﹐心火大盛則生風﹐生風則驚悸﹐甚則搐搦﹐熱气蒸盛則煩燥﹐爲瘡疹則痛癢矣。所以爲驚搐﹑爲煩躁﹑爲痛癢﹑爲瘡疹數證﹐心所主者必備﹐無一闕焉。如始者毒气蘊於心臟﹐則驚悸搐搦﹐醫者不以內外證辧明之﹐不爲瘡疹防之﹐便以銀粉﹑腦﹑麝﹑靑黛﹑朱砂﹑硝石等投之﹐則心寒而肌斂﹐毒气內伏﹐是瘡疹而驚搐者﹐無由而出也。此證似驚風﹐用藥當作瘡疹防備之。蓋瘡疹之初﹐似驚風者多﹐醫者不審﹐便作驚風治之﹐爲害不淺。大抵瘡疹必有他證相雜﹐必先有咳嗽痰涎﹐心神驚悸﹐煩躁嘔吐﹐唇紅頰赤髮渴﹐耳冷足冷﹐脈數舌白﹐如有此數證﹐則銀粉涼心藥切不可用之。心一涼而肌斂伏﹐何由運出﹖又有小兒平常安樂﹐皆無疾病﹐忽然發搐者﹐必是瘡疹﹐尢當審諦之。蓋毒气內盛﹐但以發散毒气﹐如惺惺散﹑消毒散﹑升麻湯﹑紅綿散﹐兼以快气利小便祛風等藥與服之﹐此等藥𨿽未能卽效﹐亦不至敗事﹐亂其次第﹐待其熱气得泄於肌膚﹐心气亦自定矣。有風寒與內熱相搏而驚搐者﹐則各見其證﹐治之亦如前法﹐但加勻气藥爲妙。張氏云﹕瘡疹气勻卽出快﹐气行卽榮衛無滯﹐有寒亦散﹐瘡疹當自出矣。

似出不出

紅斑點隱隱在肌中﹐似出不出者﹐此由榮衛有病也。蓋蘊熱而生斑毒﹐非熱毒則不能成斑瘡矣。小兒所稟﹐有虛有實。且《寶鑑》云﹕受父精不足者﹐頭骨巨顖顱開﹐母气衰微﹐則體虛而肉極﹐此皆所稟不足者。大抵瘡疹緣兒在母腹中食穢而成蘊熱﹐卻能隨天气非節之暖而蒸出。如冬月應寒而反熱﹐謂之冬溫。亦有隨春气暄暖而出者﹐有因他病發熱而蒸出者﹐此皆發熱於外﹐所蘊熱毒隨之出於肌中爲瘡疹。醫者不能防備﹐見其熱而攻其熱﹐殊不知因他病蒸發﹐而其中有瘡子證已存焉者。若蒸旣成斑疹而出﹐使內虛而無熱以應之﹐故瘡疹𨿽見﹐則外無壅盛之气而不得泄﹐內無由復入﹐當此之際﹐其人面靑而惡寒﹐肌肉慢而不食﹐精神昏倦﹐令瘡疹隱隱在肌膚﹐似出不得出者﹐內虛寒也。有身熱面赤者﹐又大便利小便淸﹐有此證者﹐但溫中進食﹐然後榮衛自復﹐則主母气隨多少出﹐而不至太過與不及矣。有人於此﹐見瘡疹出遲﹐不能溫裏﹐但用發散與之﹐又豈知內無陽以相應﹐更發陽气外出﹐令瘡疹色白﹐其人必脫。當此反言旣出得甚好﹐忽然而斃﹐如此者不可勝數﹐此爲虛脫也﹐世常患之。《活人書》云﹕瘡疹出遲者﹐以活血散用白芍藥末入酒數點﹐湯調服之﹐及人齒散。

出有逆順

瘡疹旣出而有逆順者三﹕有時之逆順﹐有虛實之逆順﹐有出入之逆順。且春夏陽气發生﹐瘡疹出之爲順﹔秋冬陽气伏藏﹐瘡疹出之爲逆﹐此時之逆順也。何謂虛實之逆順﹖大小便祕而能食者﹐此爲實﹐順也﹔大小便利而不能食者﹐此爲虛﹐逆也﹐此虛實之逆順也。何謂出入之逆順﹖起發紅活者則爲順﹐倒靨陷伏者爲逆﹐此出入之逆順也。【原本闕十一字。原本闕十一字。《奇效良方》﹕「要之﹐傷寒熱在表﹐而不可下者﹐恐裏虛不能作汗而解故也。」】下者﹐裏虛不能作汗而解故也。瘡疹發熱﹐在表結膿痂﹐必先得其裏實﹐則外方不陷伏﹐此簡易平直之理﹐人之通論也。又有稟气弱而內虛冷﹐因出瘡疹間﹐大便自利﹐懼其陷伏﹐至於服姜﹑附﹑硫黃﹑豆蔻﹑鍾乳﹑桂﹑朮等藥以助之﹐至於平安者固有之。又有到實皮厚﹐肉密難出﹐毒气不得宣泄﹐至於服大黃﹐硫石﹑龍膽﹑漧葛﹑大靑﹑梔子﹑木通﹑石膏服之﹐至於平安者亦有之。此皆臨用則隨時變通﹐豈可執泥於一曲哉﹗

出遲有數證

瘡疹出遲有數證﹐不可不辧﹕一者出紅斑於肌膚之中﹐紅點生爲血皰﹐血皰生膿皰﹐膿皰結痂疕而方愈。若紅點見﹐至數日而反不出者﹐此爲毒气復陷﹐其證危也。蓋小兒熱毒在內﹐又遇冬溫﹐或春夏煊暖﹐內外皆熱﹐郁發腠理﹐遂爲瘡疹。始者瘡疹出﹐必先爲紅斑點﹐當此之時﹐或遇天气大寒﹐肌膚閉密﹐毒气反伏而不出﹐則身涼內躁﹐面靑而煩﹐或譫言妄語﹐當此之際﹐宜用解肌表出之藥﹐如紫艸散﹑猴梨酒﹐蓋斑毒未甚出也。發散﹐如活血散之類。又有紅斑點方出於外﹐或內虛﹐或食生冷﹐或投涼劑宣瀉﹐致令臟腑虛冷﹐不食自利﹐亦復陷而不出者﹐宜用溫裏之藥﹐蓋謂裏虛寒故也﹐益黃散﹑活血散﹑參朮丸之類以溫之。此紅點旣見不可復入者﹐但宜溫出者一也。二者瘡疹已見斑點﹐斑點盡生成血皰者﹐期七日而結膿皰。今一半尙爲斑點﹐未全皆爲血皰﹐此毒气半出故也。緣瘡疹遇冬溫或春月陽气半煊﹐其熱毒一時隨天气運出於肌中﹐當其未出﹐則內外皆熱﹐及其出也﹐則外盛而裏虛。大抵五行四時寒暑﹐則從漸而久﹐非節气之冬溫而夏冷﹐來暴而去速。小兒爲暴熱運行﹐內熱出外﹐天之暴熱一退﹐令兒外盛而裏虛﹐虛則無陽以應﹐瘡疹故出遲﹐令半出半未出也﹐故半爲斑點﹐半爲血皰。當此必不能食乳﹐大便如常﹐小便淸白者﹐宜用半溫裏﹑半發表藥﹐如紫艸﹑蟬殼﹑芍藥﹑葡萄酒以表之﹐如活血散﹑人齒散以溫之。內虛甚者生寒﹐寒則大便或溏或泄﹐宜理中﹑益黃﹑豆蔻﹑丁香之類以溫裏﹐裏溫則气不消削﹐气不消削則不伏陷矣。蓋胃腑爲裏﹐旣得溫暖﹐與肌膚相應﹐血气溫深﹐方能蒸出也。三者瘡疹旣出太盛而不出者﹐尋之臟腑無病﹐榮衛自和﹐無諸虛實寒熟爲害﹐但遲遲不結痂疕而反成血片﹐甚者至於內陷﹐其瘡黑靨爛臭﹐痛如刀剜﹐由毒气入心﹐悶亂而危﹐此由雜气沖之﹐房室觸犯故也。故仲景云﹕瘡疹未生之間﹐宜燒赤朮﹑豬甲以辟邪气﹐勿令外人入房﹐恐有觸犯﹐最宜防備。其中縱得安者﹐亦必瘢痕經年黑色也。又勞力人狐臭人燻觸﹐坐臥切忌當風寒﹐愈而成瘡疥﹐宜燒黑牛糞貼之﹐貴速愈而無瘢痕矣。左右上下﹐安胡荽酒以禦汗气惡气﹐食葡萄以利小便。大凡患瘡疹處﹐常燒乳香﹐最辟諸惡气﹐不可不知。人之榮衛遇香則行﹐遇臭則止﹐故惡气不可不辟。譬如物理相感﹐木得桂而枯﹐雌黃遇胡粉而黑﹐亦如此之意﹐在前人旣有所戒﹐在後人不得不遵之。

論諸熱失治變爲瘡疹候

病有初同而後異﹐有初異而後同者﹐此皆物極則反﹐勢使之變也。若不通而變之﹐則似是而非﹐若同而異﹐迷而不反者有矣。且傷寒傷風傷食風熱﹐均是熱也﹐須詳辧之。且如手足指微冷﹐面靑煩躁而惡寒﹐左額有靑紋者﹐傷寒也。面赤而鼻流淸涕﹐手足煩躁﹐自汗惡風者﹐傷風也。眼胞腫而右額有靑筋﹐頭與肚俱熱﹐胸滿不食腹脹者﹐傷食也。面靑紅額﹐正中有靑紋﹐手掌心有汗﹐獨處不安﹐時發驚悸﹐手絡肚微動似驚惕﹐此驚熱也。身熱而倍能食﹐唇紅面赤﹐大小便祕﹐脇下汗﹐此風熱也。夫諸熱證則均﹐究其所以熱則異。且諸證皆熱也﹐故人身無非常之熱﹐亦無非常之冷﹐但溫和而已。今失於將理﹐肌膚蘊熱蒸於一身﹐蓋善醫者如此而汗﹐如此而下﹐隨證滲泄﹐應手而愈。若用藥遲速失序﹐當溫反吐﹐療熱以溫﹐則變證百出﹐蒸爲瘡疹者多矣。且前諸證皆熱也﹐瘡疹亦熱也﹐熱毒蘊於肌中﹐失於治療﹐皆可變爲瘡疹。故傷寒則有胃爛發斑﹐小兒則有胃熱發斑﹐冬溫則有溫毒發斑。故初發熱則不同﹐其蘊熱則同﹐此乃後同而初異﹐皆瘡疹證也。夫知其始異﹐不致於變成瘡疹者明矣﹐不知其始異﹐致其變成瘡疹者敗矣。

作搐

水流濕﹐火就燥﹐此勢之必至。瘡疹本熱﹐熱則動心﹐此理之自然。夫心火熱而生肝風﹐肝風旺而克脾土﹐脾土受克於中﹐則上下气不循環﹐五行之气無以相制﹐則心火獨盛於上﹐肺金受火克而無力﹐不能制伏肝木﹐熱則生風﹐風火盛而脾土衰﹐熱气相擊﹐動於心神﹐心喜爲熱﹐神气不安﹐故發驚也。當此宜瀉肝利小便﹐風定而斑疹隨出。心臟斑﹐脾臟疹。瀉肝則風去﹐利小便則心熱退矣。風熱旣定﹐則驚搐亦自愈矣。昧者見風火相勝而作搐﹐不顧瘡疹﹐便用朱砂﹑水銀﹑黑錫﹑腦子﹑硝石諸般涼藥以治之﹐使已出者反伏陷﹐則當出而不能出。蓋瘡瘍煩躁痛癢﹐皆出於心﹐心熱太過則搐。古人治大熱則利小便﹐熱𨿽甚﹐不能蘊蓄爲驚搐之害。今心受熱﹐投以寒涼損心胃藥以冷之﹐則其气斂﹐何由而出﹖況中焦旣冷﹐上焦熱愈不降﹐其熱尢甚。常見小兒患此﹐誤投寒毒藥至死者﹐臨終則徧身斑出﹐以致不救。蓋心一寒﹐無緣發已在表者﹐命終气散﹐黑靨陷伏﹐已無及矣。要之但是治驚﹐當平肝去風﹐利小便﹐最爲要妙。況瘡疹在發驚之後﹐何不謹防瘡疹之敗耶﹖又況治驚者﹐專用涼毒藥﹐使脾滯心气不降﹐尢爲驚病大害﹐況後有瘡疹者乎﹖

論疏利

龐安常云﹕冬月溫暖﹐小兒至春月必出瘡痘﹐則冬月預服三豆飲子以解利之。《千金》論云﹕人之初生﹐便服生地黃汁數蜆殼而下黑糞﹐則無瘡疹矣。《外臺》方云﹕時行煊暖﹐便服油劑。又云﹕瘡疹盛行﹐恐相傳染﹐煎茜根汁與服以解利之。此皆防微杜漸﹐見其未兆﹐間以疏利爲良也﹐何嘗拘於臨發熱時然後利之耶﹖且如用升麻湯﹐是治未發已發﹐皆可服。夫未發之意﹐其爲未見斑點已前可服之﹔已發之意﹐其爲已結痂疕已後服。今人咸稱方狀云﹐治已發未發﹐皆可服之﹐曾不知稟气厚者則庶幾﹐若受气薄者則爲害不淺﹐遂使遲速失度﹐致於陷伏者多矣。然則小兒稟气厚者﹐能食﹐唇紅頰赤﹐渴水﹐睡中譫語﹐或時啼哭﹐又遇天气煊熱﹐易生瘡疹﹐逐時以少藥疏利心肺﹐使熱毒皆散﹐縱有瘡疹亦輕矣。𨿽曰小兒純陽﹐亦有稟受怯弱﹐內無蘊熱﹐𨿽天气煊熱﹐若面靑大小便如常無熱者﹐則不可輕用解利藥﹐恐反生他疾。故用解利藥者﹐宜審察虛實可也。蓋瘡痘屬血熱﹐轉下屬穀气。今言小兒發斑瘡﹐此熱在裏而未發者﹐斑毒未出﹐則宜疏散熱毒﹐導引快利﹐使無壅遏﹐何嘗以轉下爲法﹐況疏利與轉下相去之甚遠。疏利者﹐如三豆飲子﹑油劑﹑生地黃﹑茜根紫艸湯﹑升麻之類﹐又何嘗在已發斑之後用也﹖瘡疹𨿽有轉下之法﹐非謂瘡疹而轉下﹐因生內熱﹐使瘡疹毒气內外蒸鬱﹐恐生他疾﹐方以疏通之﹐以平爲期。因瘡疹外熱﹐臟腑受熱﹐內外皆熱﹐遂令正患瘡疹之中﹐大便祕﹐裏急後重﹐小便赤濇﹐腹滿而喘﹐渴飲水漿﹐手掌心﹖腋下汗出﹐譫言妄語﹐能食﹐而瘡痘不結痂疕﹐此是胃中穀气﹐瘡疹熱毒蒸蘊﹐亦熱至甚﹐方可令大便調過一二次﹐使裏無壅遏之患而已轉下﹐𨿽有內熱﹐亦不可過利。常因有內熱﹐昧者偶然大利﹐使內虛﹐痘疹必陷﹐反爲深害﹐不可不知。故傷寒下之早爲結胸﹐瘡疹下之早爲陷伏。或有不問虛實寒熱﹐見出不快便下之﹐言瘡疹是熱毒壅﹐殊不知瘡疹因熱而得出﹐因虛寒不熱而陷﹐如此爲害者甚多。大抵治小兒純陽多熱毒﹐固爲防瘡痘之患﹐然身不熱﹐斑未出已前﹐內有熱證﹐可下者則下之。若已出斑瘡﹐疏利在結疕之後﹐二者迎合﹐毒气在臟腑則宣利之﹐毒气在肌膚則疏散﹐非若瘡疹在肌膚﹐反空瀉腸胃之理。又云才覺是瘡疹﹐便宣利使出快﹐此恐方宜不同﹐用藥亦異。若執之以爲用﹐則得失相半﹐治疾用藥﹐豈專在於補瀉﹖當隨證所宜﹐斯爲活法矣。

論表出與溫裏不同

瘡疹因熱而生斑﹐此皆因熱气藏於腸胃﹐故因內熱與外熱相合﹐隨榮衛運於肌膚﹐則爲瘡疹矣。夫外熱者﹐或感寒﹐或感風。風熱驚熱﹐皆感外邪而生熱。苟失於治療﹐邪气盛則實﹐實則生熱﹐故爲外熱也。旣爲瘡疹﹐因熱而生斑﹐因寒而陷伏﹐蓋熱則出而散﹐寒則收而斂﹐當此溫肌表散而已。又熱毒正盛﹐因煩熱而食生冷﹐或服涼劑﹐使胃寒則榮衛流注﹐循行失度﹐不能運化﹐當此溫裏最爲宜也。此則內外之感﹐當隨證滲泄。或感風寒閉密腠理﹐而瘡痘不出﹐或出紅點﹐或血皰﹐其肌膚靑白而惡寒鼻流淸涕﹐耳與陰皆熱﹐宜與表散則可﹐如惺惺正气散﹑活血散﹑紅綿散﹑紫艸湯之類﹐是表散之藥也。其內傷生冷﹐或服涼藥遇劑﹐或吐或利﹐此爲裏寒﹐急宜溫裏以救之。其人必大小便利﹐腹痛不食或嘔﹐此宜用理中丸﹑益黃散﹑五積散﹑理中湯之類。若醫者不明於此﹐裏寒不能運出﹐當溫之﹐反發散﹔外寒所伏不能出﹐當表散而復下之﹐是皆表裏不分﹐寒溫失度﹐當察其證。

諸瘡痘膚疹

臟腑不同﹐表裏有異﹐是以瘡痘與膚疹分淺深也。腑屬陽﹐有熱則易出﹐是以名膚疹。膚疹一出﹐便如痱瘡細皰﹐出於肌皮之上﹐一出而便沒。以言膚疹在肌﹐其所受气淺﹐故易出也。髒屬陰﹐有熱則難出﹐其爲瘡痘在肌肉血脈間﹐必先出紅斑而後生成如痘﹐故名瘡痘。其所受气深﹐是以難出也。暴熱而便出者必膚疹﹐久熱而難出者必瘡疹﹐不可不知。

天气煊熱卽與疏轉後有瘡疹則輕旣出不可疏利

瘡疹所感而未成﹐旣成瘡疹而已出﹐瘡疹出盡而結膿痂﹐此三者邪气輕重表裏先後不同﹐用藥亦異。方書云﹕才覺是瘡疹﹐便與疏轉﹐卽輕者。大凡用藥之意是瘡痘便與疏轉﹐蓋冬究觀天气煊暖﹐至春夏陽气發生﹐兩熱相合則生病﹐或嬰孩或童子﹐內藏蘊熱﹐天气煊暖﹐卽唇紅頰赤﹐又渴飲水﹐咳嗽痰盛﹐睡中驚悸﹐此皆熱气所作。以意推之﹐臟腑蘊熱﹐春夏必發瘡疹﹐以藥疏利臟腑﹐熱气旣去﹐縱有瘡痘亦輕﹐此冬時便當卽解之。今人不然﹐見紅斑已出﹐熱毒在表﹐復轉下之﹐是表熱不除﹐胃气太虛﹐無以運行﹐榮衛毒气﹐輒伏入裏﹐則多危斃矣。但旣成瘡疹而已出﹐是紅斑見時﹐切不可疏轉﹐其熱气已在表故也。旣結膿皰者﹐是毒气已出而未結痂疕﹐恐毒气再入臟腑﹐餘毒爲害﹐卻宜疏利之﹐則不生他疾矣。以此觀之﹐疏利在未發瘡子之前﹐及已愈之後﹐不在瘡子正發出時利也。

已出諸證不一

響應桴﹐影逐形﹐動則隨之。病有證﹐藥有性﹐用則應之。如虛補實瀉﹐未嘗不愈也。瀉虛而補實﹐未嘗不危也。瘡疹本蘊熱毒於內﹐及其發也﹐體熱則血脈敷榮於外﹐要在血气溫深﹐胃气盛壯﹐水升火降﹐然後熱不能伏藏﹐隨血气以流於肌絡﹐結瘡痘而出﹐豈一證可拘﹖有胃虛不食而出﹐或吐或瀉不食﹐可見也﹐則宜溫之。有榮衛虛弱不能出者﹐惡寒面靑白﹐肌膚軟慢似出不出者﹐是榮衛弱也﹐當和其榮衛﹐如活血散可也。有已出被風所感不能出者﹐或發熱﹐或狂言﹐或風搐﹐或徧身靑紫紋是也﹐當發散﹐如惺惺散﹑僵蠶散。有已出而服冷藥﹐或食生冷﹐而內寒沈伏不出者﹐則令瘡黑靨﹐潮熱啼哭﹐或白色腹脹﹐口气目閉﹐四肢微厥﹐如人齒散﹑理中湯可也。有出甚被穢气所燻觸﹐則成血片﹐燒乳香或胡荽酒可也。有悞服表藥過多﹐徧身變成一片﹐謂之斑爛者﹐宜安養之﹐如六神七珍散﹑內補散﹑雙和湯可也。有正出盛服涼心藥﹐沈伏在裏﹐發心寒戰靨伏者﹐如丁香﹑豆蔻﹑姜﹑桂﹑當歸﹑附子可也。有本虛少用藥大發之﹐出得正盛﹐忽然气脫者﹐此裏本虛也﹐如丹砂養气﹑理中﹑益黃等可也。有出毒气彌盛﹐內外通遂﹐無陰气所感﹐但血皰灌注結痂疕不成者﹐七日已上﹐豬尾膏證是也。其證各異﹐宜細辧之。

論熱毒所起之由

熱毒伏於臟腑﹐則蒸於肌膚而成瘡疹﹐非熱﹐毒則不能出。或感四時非節之气﹐或感外寒﹐相搏於榮衛﹐邪气盛則實﹐實則生熱﹐因熱而成斑﹔或傷食滯於中焦﹐心气不下﹐膈熱而斑生﹔或心熱甚則生風﹐風盛搐搦如驚癇而生斑﹐是皆熱有所起之由。其熱至極﹐動臟腑之熱而成瘡疹也﹐則五臟各見一證。且呵欠煩悶﹐肝熱也﹔時發驚悸﹐心熱也﹔乍涼乍熱手足冷﹐脾熱也﹔面目腮頰赤嗽嚏﹐肺熱也﹔腎居下焦﹐不受穢﹐無諸證但瘡黑者﹐屬腎也。良由不謹風冷﹐或因過利內虛﹐毒气伏陷歸腎﹐則變黑色靨黯。世皆言瘡疹是熱﹐此人之通稱也。因熱而內外相蒸﹐兩熱相合﹐陽喜歸外﹐熱蒸而出﹐昧者不察﹐見瘡疹發熱諸證已見﹐便與疏利﹐殊不知疏轉當時未覺爲害﹐後因瘡子出盛之時﹐胃气因疏而致虛﹐不能運出﹐使人不覺是先疏轉爲害﹐則因內虛爲倒靨﹐爲不食﹐爲下利﹐爲昏倦﹐變證百出。不知所遇之初﹐因疏轉爲害﹐而瘡疹出遲﹐醫者不察﹐當此又增發散﹐更或下之﹐愈增重困﹐因此又救之不善﹐他疾必生。殊不知傷寒因身熱而下早爲結胸﹐傷寒身熱固不可下﹐瘡疹毒气已發在表﹐尢不可疏轉﹐固言小兒因身熱耳冷尻冷咳嗽﹐輒用利藥﹐毒气入裏則殺人。因知傷寒身熱爲汗解﹐瘡疹身熱爲瘡疹﹑爲血皰﹑爲膿皰﹑爲痂疕而方愈﹐則瘡疹又不宜利﹐甚於傷寒身熱不可下﹐無以異也。其瘡疹有宜利者﹐在合下證詳論之矣。大抵瘡疹是熱毒﹐非熱則不能出。瘡子有大熱者當利其小便﹐有小熱者當解毒﹐是亦利其熱也。何必須轉利﹐反虛其穀气耶﹖故知瘡疹是熱毒﹐銼其熱則瘡疹反不出爲陷伏﹐爲害更深矣。

已出不可服油劑

冬嚴寒而反溫﹐小兒陽盛而陰微﹐無陰以制之﹐則熱停於胸膈﹐令兒頭髮豎直﹐飲食以減﹐此伏熱之兆﹐便宜解之﹐服油劑隨時便服預以防之也。如《千金方》論人之初生﹐服生地黃汁一蜆殼﹐則不害瘡疹。龐氏論冬月天气溫暖﹐小兒至春陽气發生﹐必發瘡疹﹐宜預服三豆飲子。常論瘡疹未發﹐服升麻葛根湯﹐此皆未見紅點時先服以防之﹐豈是身熱斑生而用者﹖且油劑﹑三豆飲子﹑升麻湯﹐是皆預用之。或是冬月應寒而反熱﹐名曰冬溫﹐前人推度之﹐小兒純陽﹐至春陽气發生﹐與伏熱相搏﹐必作瘡疹﹐冬溫時以服之﹐又何嘗見斑點時服耶﹖《千金》論人之初生﹐服生地黃汁數蜆殼﹐終身不患瘡疹﹐此爲知幾﹐尢預於未然者。若斑點已出﹐則不可服油劑矣。

有發出有溫出有解毒

病之在人﹐所得有輕重﹐善用藥者﹐能使病重者卽輕﹐病輕者卽安﹐故仲景謂之隨證滲泄﹐最爲活法。且瘡疹身熱而煩躁﹐喘滿脈促﹐有諸瘡疹證不見斑點﹐其熱未退者﹐以麻黃等湯以發之。若已出斑點者﹐卽止後服﹐不爾再服﹐此表發出之也。或稟受虛寒﹐脾胃怯弱﹐或服冷藥至多﹐傷於脾胃﹐令兒手足逆冷﹐脈息遲細﹐大便溏而小便淸者﹐炮漧薑﹑炙甘艸湯﹑豆蔻﹑丁香﹑參﹑朮藥﹐可選而用之﹐此溫裏使令自出也。或瘡疹出後有餘毒者﹐下利黃赤膿血﹐身熱而渴﹐當以薤白湯與解之。於斯三者﹐或發或溫或解﹐能審而用之﹐瘡疹可保無虞矣。

𨿽有熱證大便如常過則不可再下

事物以中爲正﹐臟腑以溫爲平﹐故過熱太涼﹐皆非所宜。臟腑有熱者﹐則大便數日不通﹐熱蓄血聚﹐壅遏不行﹐勢必增劇﹐不得已而下之。若或悞下﹐爲害不淺。故大便如常﹐是內無蓄熱﹐切不可再下。此前人言之諄復者﹐蓋警策後人﹐使無悞爾。方書論五實證﹐人能食而大便閉﹐脈大﹐發熱﹐無汗﹐又有熱證相兼﹐都可下之。又論五虛證﹐令人不能食﹐嘔吐﹐皮寒﹐脈細﹐大小便利﹐則宜補之。以此而觀﹐臟腑旣已如常﹐則知裏無毒熱﹐若下之者﹐豈不爲重虛者乎﹖大便旣如常﹐有大熱證者﹐但利其小便﹐則𨿽熱亦不能爲害矣。常觀病者大便不濡瀉﹐有虛證﹐用溫藥而愈者有矣。大便濡瀉﹐又用下藥而愈者﹐未之聞也。𨿽或有之﹐是食積或冷熱不和﹐互相爲害﹐但半補半利﹐去其食積﹐分其冷熱﹐此非正下者也。

不可妄發妄下

一物具一性﹐一性有一用。藥之性或補或瀉﹐或表或下﹐或散或斂﹐旣各不同﹐若能以所性施之所用﹐用之當則逐時而病愈﹐故錢氏論發散轉下﹐皆稱不可妄者﹐恐其用之不當爾。且瘡疹諸證俱見及斑點旣生﹐若無內外寒熱虛實者﹐但安養之﹐待其所蘊多少﹐任其自然﹐則無太過不及之患。如此非爲當時不生他證﹐亦病後易於將理。今人則不然﹐才瘡疹斑點方出﹐不顧所蘊輕重多寡﹐心速而惟恐不出﹐散用藥表而出之﹐服以紫艸﹑蟬蛻﹐副以人齒﹑猴梨﹐並與酒面芫荽﹐無所不試。曾不知毒气遇藥﹐發之則一爲十﹐十爲百﹐百爲千﹐千爲萬﹐千萬之變﹐合爲一瘡﹐方書稱名斑爛。至於五內七竅皆有﹐重者爲之不救﹐輕者爲聲啞﹑爲目疾﹑爲斑爛﹑爲閉耳塞鼻之患。又有用表藥過多﹐瘡表則盛﹐裏無陽气以應之﹐爲虛脫者多矣﹐此妄表者之爲也。大抵瘡疹已出﹐方賴熱气逼其毒气以出﹐出則無郁遏壅悶之患。善攻其熱者﹐熱甚則利其小便﹐熱輕則解其毒气。昧理者不知﹐但言﹝善攻……但言原作「其熱者原本闕則利其原本闕六字其毒將寬矣原本闕七字」。據《奇效良方》瘡疹門補正。﹞瘡疹是熱﹐無時進涼劑﹐致於胃气虛羸﹐令兒胸滿腹脹﹐又且下之﹐致內虛毒气入裏﹐則殺人甚眾﹐此不善下之過也。錢氏稱不可妄發妄下﹐誠不誣矣。要之﹐治熱以溫涼而行之﹐未至於冷﹔治寒以溫﹐未至於熱﹐當從其漸而已。合下合發﹐各有其證﹐別論又詳具矣。

發熱有時則應臟腑知其斑瘡疹水皰膿皰

谷空而響答﹐形動而影隨﹐舉此而得彼也。故錢氏云﹕熱應時而出﹐是見熱而知臟腑明矣。且以一日而觀之﹐寅卯辰時熱者屬肝﹐爲水皰﹔巳午未熱者屬心﹐爲斑﹔子丑寅熱者﹐脾疹也。耳腎不受穢﹐無證但出瘡疹變黑﹐屬腎﹔申酉戌時熱者屬肺﹐爲膿皰。觀其熱發有時﹐亦知瘡疹之所本﹐是亦卽前錄﹐後之先見也。

蘊熱斑毒

人之將理﹐失之於微﹐積微成損﹐積損成衰。故冰厚三尺﹐非一日之寒﹐蘊熱而斑毒﹐非一日之熱﹐皆積微成著也。大抵小兒自然陽盛而陰微﹐況朝夕飲啜熱乳﹐兼重衣溫厚﹐幃帳周密﹐則傷皮膚﹐害血脈﹐瘡瘍發黃﹐是生多疾﹐此蘊熱而斑毒者﹐表裏皆受熱也﹐宜預服升麻湯﹑消毒散﹑紫艸湯﹑油劑爲良。又有傷寒發斑﹐爲感寒毒﹐失於解利﹐邪气盛則實﹐實則熱﹐熱毒而斑生﹐徧身如被蚊蚤所嚙﹐不作瘡皰起﹐但赤斑點者﹐此五死一生之證﹔作黑點者﹐九死一生之證﹐名曰發斑﹐非瘡痘之比﹐皆稱曰斑﹐故因而及之。瘡痘有數證﹐疹起如痱瘡﹐隨出隨愈﹐此名麩疹﹐其毒輕。瘡痘如豆﹐水皰如淚而靑小﹐膿皰有膿而大﹐其形各異。又有心斑脾疹﹐五臟各有所主﹐不可不知。

已出未勻

人之平居樂逸﹐則心神安靜﹐气體和平﹐及其病則陰陽偏勝﹑盛衰不同﹐故令虛實不齊﹐是以瘡疹已出﹐不能徧勻。前人治法﹐透肌解毒而已﹐使毒得出﹐肌透消解﹐气旣無壅遏﹐則自然出勻也。用必勝散﹑快毒丹令出快﹐紫艸飲﹑胡荽酒﹑紅粉丹自然勻順也。

未發令內消

前人於瘡疹﹐防微杜漸﹐無不盡其意焉。見小兒遇天气溫熱或身溫﹐恐發瘡疹﹐遂以犀角﹑玳瑁二味磨汁與服之﹐以茜艸煎汁與消之﹐則未發者令內消﹐已發者亦能解利﹐使毒气不致太盛。或有伏熱﹐瘡疹未出﹐四肢微熱﹐飲食似減﹐頭髮幹立﹐或時額多微熱﹐宜服生油方最佳。

發熱而痛

癢爲虛﹐痛爲實。又云﹕諸寒爲痛。又云﹕內快而外痛者﹐爲外實內虛﹔外快而內痛者﹐爲內實外虛。是以《聖惠方》云﹕痛者﹐言其通也﹐則痛爲實可知矣。今瘡疹身熱而痛﹐是時行寒熱所感﹐未能解也﹐故用麻黃湯﹑水解散以解肌﹐汗出寒熱自已﹐瘡疹亦無阻矣。

出不快

病之始末不同﹐深淺各異。瘡疹之出不快者非一端﹐用之當隨宜而已。凡瘡疹紅斑點出﹐日數未盡﹐其內實而肌熱者﹐宜疏利之。若自利者﹐當溫裏﹔斑點見齊﹐血皰結起﹐遲者實熱﹐大小便祕﹐渴而腹脹者﹐宜勻气解毒﹔甚熱者﹐宜利小便﹔虛而自利者﹐宜溫裏調榮衛。蓋血皰出甚﹐亦令小兒內虛故也。自血皰作膿皰﹐膿皰不結痂疕者﹐當此毒气已出在表﹐但解餘毒而已﹐故出遲。名同出遲﹐先後之序不同﹐醫者當辧毒气在表在裏﹐若虛若實﹐補瀉調解﹐隨證治之﹐此是正瘡疹證﹐無諸內外邪气所感者也。若患瘡疹中﹐設有所感冒﹐則治療不同。且瘡疹正出﹐遇時令寒暑燥濕風火不節﹐則脈證與居常相異﹐用藥則不同﹐尢當消息。且正患瘡疹中﹐暑气大作﹐則或煩躁而咽痛﹐或喘滿而作渴﹐此乃暑气與瘡疹﹐表裏熱气並遏壅滯而出不快﹐宜與白虎湯﹑荊芥散。如出瘡疹中﹐遇天气暴寒﹐令兒膚腠祕密﹐寒气結聚﹐出不快者﹐宜用麻黃正气散之類。又有瘡疹正出﹐煩躁飲冷過多﹐或悞服涼藥﹐使胃冷無以運行榮衛﹐致中滿﹐則上下气不升降﹐出不快者﹐宜用理中湯﹑姜黃散﹑活血散。至於下痢者﹐硫﹑附﹑豆蔻之類﹐皆可選而用之。又有瘡出正盛﹐內外熱气壅遏﹐血蓄結聚﹐令兒能食﹐腹脹不大便﹐煩躁而渴﹐手掌裏有汗﹐喘滿出不快者﹐此由毒气與心火貫注﹐無陰气以斂之﹐宜用乳香豬血膏﹑紫金散﹑豬尾膏以飲之。或瘡疹正出﹐被惡衝觸房室﹐觸犯禁忌﹐或狐臭人勞力人气觸著﹐令出不快者﹐宜燒豬甲﹑赤朮﹑乳香﹐常燒令气不絕﹐仍上下安胡荽酒以禦之。是以略舉其數證﹐方書但云出不快而已﹐皆在隨所得之由變通。若大小便祕﹐气壅遏而出不快出者﹐釣藤紫艸散。气濇出而不快﹐以脫齒散﹑活血散。倒靨者以紫金散﹑如聖散﹑開花蘿卜前汁與服之。蟬蛻甘艸散﹑豬血乳香丸﹑豬血麝香丸﹑木星飲﹑紫艸膏。瘡疹已出﹐熱滯喉舌生瘡﹐懊悶气喘﹐煩渴多睡﹐精神昏塞者﹐以透肌散主之。伏熱在胃﹐腹脹便赤者﹐四聖散。瘡疹不出﹐傷寒不語﹐幹野人糞散。瘟毒旣發﹐痘瘡不出者﹐地黃豆豉散。

面靑者逆

《素問》云﹕內藏心肺﹐聲色彰明。大凡病在臟腑﹐其證皆見於外﹐所以瘡疹病而煩躁面赤者﹐心也﹔面黃體倦者﹐脾也﹐面靑多怒者﹐肝也﹔喘嚏面浮而白者﹐肺也﹔面黑善恐欠耳骩手足厥者﹐腎也。此五臟有五色﹐常與寸口尺內相應﹐其不相應者病也。又曰﹕色之與脈﹐當參相應﹐其不相應者病。今瘡疹屬心﹐令人身熱煩躁﹐驚悸面赤﹐皆屬於心。其赤者順﹐今面色靑﹐是色不與病相應爲不順也﹐當更察證防備之。故《素問》云﹕色以應日﹐脈以應月。今瘡疹臨時觀之﹐豈不以色應日也﹖瘡疹當唇紅顖赤﹐而反靑色﹐其爲病實者必生風﹐大小便祕而燥渴者﹐實也﹔虛者必下利﹐不食四肢厥者虛也﹐各宜用藥預制之。

身熱而脈反遲

脈數爲熱﹐脈遲爲寒﹐此最驗也。數熱屬腑﹐遲寒屬髒。今瘡疹在表﹐屬腑而外發熱﹐脈反遲而屬髒而爲寒﹐是脈不應其病﹐陽病而得陰脈也﹐宜當溫之﹐以活血散﹑當歸散﹑人齒散之類。髒寒下利脈遲者﹐以甘艸漧薑湯﹑豆乳散之類。蓋得胃气旣溫﹐營衛以和﹐則或汗或疹而解矣。其脈遲者﹐是胃气虛冷﹐營衛不足故也。

非微汗則表不解

用藥之法﹐貴簡而當﹐則病重者輕而危者安。且瘡疹證𨿽蘊久熱﹐然發斑之際﹐必因天气煊暖﹐或感風寒而發熱﹐或驚熱﹐或傷食而熱﹐因熱而生斑疹。斑未出者﹐方其初發熱﹐得微汗散之﹐後𨿽爲斑瘡亦輕﹐此非微汗則表不解也。其證令人身熱頭痛﹐鼻中壅塞﹐咽喉不利﹐咳嗽目赤﹐毛焦皮膚緊而脈數﹐此皆熱極爲瘡痘﹐𨿽順而出﹐毒气亦不輕。議者始以微汗解散﹐其毒漸輕矣﹐如水解散﹑控心散﹑麻黃湯等主之。如斑點已出﹐則愼不可用此法。蓋自然出快則不可表﹐表之則成斑爛。又有用發散﹐隨汗爲白珠子或出小紅瘡﹐亦因汗而毒气隨散﹐不可不知也。

旣出不盡透透而不長血皰

瘡疹旣出﹐隱隱在肌膚﹐不盡出透﹐盡透而不長血皰﹐此皆脾胃虛﹐榮衛怯弱使然也。良由一時被天气暄暖諸暴熱壅而成斑點﹐斑點旣出﹐無陽气以應之﹐故令在肌膚隱隱而不出也。當此則先和脾胃以行營衛﹐營衛旣暖﹐毒無所容則出矣。故前人用人齒散﹑活血散﹐皆暖榮衛以發之﹔發之斑未出者﹐用乳香豬心血丸﹔出而不盡透者﹐以豬血﹑麝香塗手足心唇上﹐最爲要妙。或以紫艸散之類﹐﹖脫殼散﹐皆隨寒熱虛實而投之。又有當出被外風寒所逼而不能出者﹐其人必鼻流淸涕頭痛﹐宜以解利藥隨證溫散也。又有被風寒所逼而不能出﹐其人必鼻流淸涕﹐頭痛發熱﹐宜以麻黃湯解利之。

未出可下已出不可下出已定當利其大小便

毒气在裏﹐瘡疹未出者可下。毒气在表﹐瘡疹見斑點已出者不可下。如已出定結膿窠﹐尙有熱證見者﹐當利大小便﹐此猶恐裏有餘毒不盡﹐因而生疾﹐其大小腸主出而不納﹐有餘毒可利之。前人一動一靜﹐必有至理存焉。

發有微盛

凡是瘡疹證而熱數日﹐瘡疹不出﹐進退皆難﹐誠可慮也。便欲大發之﹐懼其瘡太稀而成斑爛﹐成倒靨﹐不發之又無以散毒熱。故方書論始以微發之﹐微發之而不出卽加藥﹐加藥不出則大發之。大發之後﹐或出不多﹐或無斑疹﹐脈息和平﹐無他證者﹐卽瘡疹本稀﹐不可更發也。以此思之﹐皆是用藥有漸﹐發散不至太過﹐庶不至不及﹐亦用藥之善也。

熱在表不可疏轉

毒气在表宜散﹐在裏宜下﹐此爲不易之法也。今瘡痘熱在表﹐卻用疏轉其裏﹐是表裏不分﹐是故前人於一言一字﹐無不審之。其在表宜散﹐在裏宜下。其瘡疹是熱毒在表﹐每每妄下﹐虛其裏﹐則至於夭傷多矣。殊不知傷寒身熱在表者不可下﹐故《活人書》論瘡疹身熱耳冷尻冷咳嗽﹐輒用利藥﹐則毒气入裏﹐殺人尢甚刀刃。瘡疹固有下者﹐自有可下證﹐別具其詳矣。

出太盛

瘡疹出太盛﹐而面黃﹐大便黑色﹐煩喘燥渴或腹脹﹐此爲有瘀血在裏故也﹐宜以犀角地黃湯﹐及治瘡疹中鼻衄吐血﹐毒气未盡﹐有餘瘀血﹐皆可服之。然出得太盛燥渴者﹐服甘艸散﹔其未出者﹐亦可服之。煩喘甚者﹐以麻黃湯﹔咽痛而嗽﹝咽痛而嗽﹕咽﹑嗽二字原作「缺」﹐據《奇效良方》瘡疹門補。﹞者﹐入麝香服之﹐尢妙。出遲遲﹕原作「徧」﹐據《奇效良方》瘡疹門補攺。者﹐以紫艸飲子爲妙。

傷寒與瘡疹同異

傷寒﹐男體面黃﹐女面赤﹐增寒﹐各口中气熱﹐呵欠頓悶﹐項急也。瘡疹則腮赤燥多﹐噴嚏悸動﹐昏倦四肢冷。傷寒當散﹐瘡疹當溫平勻气﹐面赤腮赤之不同﹐又有諸熱證蒸爲瘡痘﹐𨿽始終各變﹐當隨證而治之﹐不可泥於一曲。

未能辧認服升麻湯已發未發用胡荽酒

善治病者治於未然﹐不善治者治已然。昔人論升麻湯﹐未能辧認間可服之﹐是瘡子未發﹐未見斑點之前可以內消﹐所以服之。若已發見斑點者不可服﹐蓋升麻湯性大寒故也。已發而服升麻湯﹐是以出齊結痂疕之後方服﹐解餘毒也。往往人未知此﹐見斑點旣出而後服之﹐令肌涼而反不得出﹐爲害極多。用胡荽酒﹐則曰已發未發皆可服之。胡荽辟一切惡气沖觸外護之用。胡荽酒者﹐以胡荽漬酒﹐灑於牀帳左右上下﹐可辟惡气﹐瘡疹正宜用之﹐非升麻湯之比。故知升麻湯未辧認間服之﹐能消諸蘊熱﹐而解毒於未然。及斑已見﹐則當以和平藥安養之。升麻﹑葛根性大寒﹐瘡疹旣出而服之﹐則反使寒弱爲出遲﹐爲寒中﹐爲陷伏。小兒稟受實者庶幾﹐或所稟怯弱者﹐最爲大害﹐不可不知。故方書有直言瘡疹可下者﹐有直言不可下者﹐人之稟受不同﹐方宜又異﹐豈可執於一偏而不知變﹖且北方冬月則風寒冰烈﹐南方除夜﹐天气溫和﹐花卉亦發﹐萬物亦應時丰﹐四季皆無毒熱酷寒之害。以此觀之﹐所稟旣異﹐所治亦殊﹐在臨時通宜而用之。不可下與可下﹐自有證候﹐故執一者乃醫之病矣。

气勻卽出快

《難經》云﹕气行則血行﹐气止則血止。故气主呵之﹐血主濡之。濡﹐軟也。气行卽血隨而行之﹐气滯則血壅之。故張氏論瘡疹气勻卽出快﹐蓋臟腑旣有蘊毒﹐方其壅於肌膚﹐熱喜散而出爲瘡疹﹐熱亦不能復還。營衛周流﹐血气流注﹐則出而無阻﹐蓋气勻卽出快﹐此其義也。或有結搏﹐或裏有食滯於中焦不化﹐或外寒所感﹐皆令壅遏不通﹐故气旣滯則血不流﹐何由而出﹖當此不能審察之﹐則至危斃者有矣。能使气勻﹐行而不滯﹐瘡疹無不出者。

瘡成膿皰煩躁

瘡疹之發有漸﹐當審次序可也。若先後失序﹐輕重失時﹐斂散不得其宜﹐則必見差悞矣。夫斑瘡疹始作而未出者﹐當疏利令輕也。旣出而成血皰﹐當令營衛升降﹐調脾胃﹐令不冷不熱﹔及其將作膿﹐毒气正甚﹐大腸不通者﹐潤以通之﹔大便自利者﹐溫而固之﹔小便不通者﹐導之﹔及其結痂則解散其毒﹐此治之大體也。且瘡疹作膿﹐是血皰結造也。心者主瘡瘍﹐主煩躁﹐當其作膿﹐毒气已出﹐未得淨盡﹐則毒气應心而燥生矣。若血皰作而煩躁﹐此熱毒欲散未散之際﹐但解熱毒而已﹐宜用豆湯解之﹐以黑豆煎汁放溫﹐徐徐與飲之。

身熱耳尖腳梢冷腹內痛成塊

病有似是而非﹐若同而異者。蓋肢體冷而腹痛者﹐此毒气在裏﹐若不能審諦﹐必作極寒治之﹐反以熱藥﹐爲害愈深。未冷極者愈深﹝未冷極者原作「原本闕六字」﹐據《奇效良方》瘡疹門補。﹞﹐不問身有無寒熱﹐肢冷腹痛﹐必大便自利﹐倦臥惡寒。今身熱肢冷﹐腹痛﹐大便不通﹐蓋熱毒在裏﹐則熱甚而發厥﹐伏熱深而瘡疹不能出者﹐宜以蟬蛻末煎水服之﹔而已出者﹐亦可服之﹐無害。毒气得泄則四肢溫暖﹐腹痛自止矣。前人論腹痛有虛有實﹐腸鳴自利而腹痛者爲虛痛﹐是冷也﹔腹滿而不大便者爲實痛﹐是熱也。今腹中痛而不大便﹐又身熱耳尖冷腳冷﹐爲瘡疹證明矣。又有瘡疹始發﹐腹中有塊而痛﹐醫者不能詳辧﹐多作食積下之﹐至於夭亡者多矣。

愛護將理

小兒鼻塞﹐摩顖以通之﹔營衛不和﹐洗浴以通之﹔腠理空疏﹐粉末以密之﹐此皆外可以通肌也。及其瘡疹旣作﹐血肉作膿痂﹐肌嫩未實﹐諸气可通﹐恐惡气有所觸犯而入﹐故制方論﹐使愛護而爲防備計﹐故云已出未出﹐切忌見雜气沖觸兼勞人及狐臭人燻之﹐尢忌房勞人相近﹔未愈者不可當風坐臥﹐如當風卽成疥癬也。若瘡疥膿皰出﹐可燒牛糞灰貼之﹐則速愈而無瘢痕也。及左右上下﹐不可缺胡荽酒﹐能禦汗气惡气也。若能食者﹐時與葡萄食之﹐爲其能利小便﹐及取出快如穗之義。若斑爛膿痛甚者﹐以干淨黃土細羅以敷之﹐仍數數食蜜。若勢輕者﹐則以芒硝和豬膽調塗瘡上﹐勿令動著﹐直候瘡痂落也。有大段瘡發不通﹐臥席以麥麩墊臥將息﹐不問已發未發﹐皆可燒乳香於房室中﹐令气味不絕﹐辟一切惡气。

手足冷腹中硬爲瘡疹

臟腑已有伏熱而感外風寒以擊之﹐此陰陽相搏於營衛﹐輕者在腑爲疹﹐重者在髒爲瘡痘﹔若手足梢冷尻陰冷腹中硬痛者﹐是瘡疹證。或有驚證者﹐由蘊熱動心﹐切不可悞投驚藥。若驚藥悞投﹐則毒邪內攻﹐其瘡不出﹐便至危殆。或出後爲倒靨﹐但服平和勻气發散藥必愈。

瘡疹未見乃可疏利

凡嬰童患瘡痘候﹐初覺似傷寒﹐面色與四肢俱赤﹐壯熱頭疼﹐腰背痛﹐足多厥冷﹐眼睛或黃或赤﹐脈息但多洪數﹐絕大不定﹐小便赤而大便多祕﹐才覺四肢色候﹐𨿽是瘡疹未攻皮毛穴出者﹐可便服餌﹐勻和臟腑﹐疏利毒气。若瘡痘已結在皮毛穴間﹐微微自出﹐卽不可疏利也。或有膿水者﹐卻可疏利也。蓋熱毒已在外﹐恐裏有餘﹐未解則可疏利也。疏利宜黃連散﹑靑黛散﹑當歸散。

石壁經論瘡疹歌

小兒瘡疹候偏多﹐咳嗽痰涎作久屙。熱候心神如怕物﹐驚時羊眼白番波。認目看燈睛有焰﹐吐來气逆又相磨。十歲夢中如發搐﹐唇紅臉赤疏交羅。湯水心煩頭滿熱﹐耳冷腳冷發無過。舌上有如粟米樣﹐定知三日發交瘥。此病未來宜早療﹐莫將涼藥與伊摩。細辧形證爲妙用﹐只將平藥以調和。

辧劉氏論轉下張氏論用藥

劉氏云﹕初虞世所著必用方﹐大有益於世﹐惟瘡疹云當轉下﹐悞人甚多。緣方宜不同﹐所稟虛實有異故也。蓋小兒瘡疹轉瀉則內虛﹐毒气不能運出﹐復攻於裏﹐陷伏多致夭傷。張氏論用藥﹐瘡疹服惺惺散﹐次服人參羌活散等﹐如壯熱未退﹐切不可通利大便﹐及溫熱藥﹐恐令瘡疹不出。二人之論﹐與初虞世之論﹐皆未可執﹐須在臨時可溫則溫﹐可下則下﹐皆有可溫可下證﹐別具詳之﹐學者宜通變用之可也。古今圖書集成醫部全錄卷四百六十三

痘疹門

奇效良方【明﹖方賢】

瘡疹熱與諸般熱不同

此已下論痘疹已出證。

發熱證候多般﹐瘡疹亦發熱也﹐其體熱則同﹐所得之由不同﹐須引證而辧明之則各異。發熱如瘧狀﹐熱作有時者﹐名潮熱﹔發熱飲食不減者﹐名風熱﹔發熱而頭熱肚熱﹐右額有紋者﹐名食熱﹔發熱而多渴﹐渴則瀉者﹐名疳熱﹔發熱唇上下汗出﹐唇中間起一白皰子﹐及耳陰皆冷者﹐名變蒸﹔發熱而額正中髮際有靑紋﹐下至眉心則發驚者﹐名驚熱﹔發熱而皮膚或赤色熱痛﹐時時啼叫者﹐名丹熱﹔發熱目閉面赤色者﹐名胎熱﹔發熱而面赤﹐汗出而鼻流淸涕﹐左額有靑筋紋者﹐名傷風熱﹔發熱而面色靑慘﹐耳鼻冷﹐惡寒無汗﹐亦左額有靑筋﹐手足厥冷者﹐此名傷寒熱也。又有變蒸之中﹐偶有時行寒疫者﹐則耳與陰反熱。若瘡疹發熱則不同。然呵欠煩悶﹐時發驚悸﹐乍涼乍熱﹐手足時冷﹐面目腮頰赤﹐嗽嚏者﹐此皆瘡疹之熱證也。

出視輕重

病有輕重﹐藥有深淺。病深藥淺﹐不能去病﹔病淺藥深﹐眞气受獘。觀瘡疹分輕重而治之﹕其瘡出稀者輕﹐裏外肥紅者輕﹐外黑裏白者輕。瘡夾疹者﹐半輕半重也。一發而出盡者重也﹐外黑而裏赤者微重﹐外白而裏黑太重也。靑幹勢陷昏睡﹐汗出不止﹐煩躁熱渴﹐腹脹啼喘﹐大小便不通者﹐困也。瘡中端黑點如鍼孔者﹐勢劇也。論輕重爲用藥之法﹐輕者宜勻气﹐令其自出也﹔半輕半重者宜解毒﹐散毒則自輕也﹔毒气重者宜利小便﹐太重而勢劇者﹐當隨證滲泄。熱气沖於心﹐則譫言妄語﹐則朱砂﹑參﹑苓之類可用也。蒸於肝則搐搦﹐伏若驚癇﹐則防風﹑羌活﹑天麻﹑全蠍﹑南星之類可用也。蒸於脾則腹脹渴水﹐大便祕﹐目腫﹐則枳殼散﹑橘﹑曲﹑山梔﹑地黃之類可用也。蒸於肺則喘急渴水﹐咳嗽鼻幹﹐則桑白皮﹑馬兜鈴﹑半夏之類皆可用。毒气歸腎而黑靨倒入者﹐宜豬尾膏﹑活血散﹐皆可急而用之也。又有風邪客搏於皮膚﹐熱不得泄﹐瘡變爲癮疹之狀﹐皮膚搔癢者則輕。又有內先蘊熱﹐外被風邪相連﹐搏於血則赤斑﹐其毒亦深。傷寒變瘡痘者﹐其傷寒熱毒甚而發皰瘡﹐其瘡也或白或赤﹐發於皮膚﹐頭作漿戴白膿者輕﹔有紫黑作根﹐隱隱在肌肉裏者﹐其毒必甚﹔重者五內七竅皆有瘡﹐其形發如豆﹐故以名焉。大抵正瘡﹐痘是母腹中時受積穢﹐良由內實而斑毒生﹐其感風感寒﹐爲癮疹﹐爲斑毒﹐爲痘瘡﹐皆外邪乘內虛而伏於臟腑﹐內外皆熱﹐熱蓄血聚﹐壅遏不行﹐蘊結而成也。所遇之初不同﹐可不辧正之。瘡子內實而生者﹐五臟各有一證﹐前篇備論之矣。且傷寒傷風﹐何以別之﹖面靑四肢微厥﹐無汗而惡寒﹐耳與陰皆熱者﹐傷寒也﹔傷風者﹐面赤四肢煩﹐鼻流涕﹐有汗惡風。此二者宜審﹐早早治之﹐不爾﹐爲瘡疹也。若在母腹中蘊毒气者﹐《千金方》云﹕兒初生﹐以生地黃汁一蜆殼與服﹐便下黑糞佳。及瘡疹臨發未出之間﹐以升麻湯解之﹔冬溫﹐以三豆飲子解之。時气發瘡疹﹐恐相傳染﹐以茜艸煎汁解之。此皆瘡痘當用者。惟傷寒傷風﹐變爲瘡痘﹐是汗下失時之過。

疏利與取轉不同

瘡疹已出﹐熱毒居表而不可疏利。疏利是未出時卽疏利之﹐疏則散其熱气﹐利則滑其肌竅﹐使熱毒則發泄而不壅遏﹐其瘡疹輕而易出也。及其瘡疹已出﹐卽不可疏利﹐宜以和平勻气藥調理爲宜﹐又曷嘗令人取轉耶﹖且疏利與取轉﹐相去遼遠。疏利者﹐是以輕涼之藥﹐疏散使易出也﹐如黃連散﹑靑黛散﹑當歸散。煩躁睡臥不安﹐頻煎豆湯徐徐服之。取轉者﹐是以峻快之藥轉下也﹐如巴豆﹑芒硝﹑輕粉﹑水銀之類是也。疏利與取轉﹐輕重殊等﹐不可同日而語。古言疏利﹐今乃爲取轉﹐得不爲誤耶﹖

辧董汲指迷方論與錢氏活人書不同

小兒所稟﹐有虛有實﹐病證有寒有溫﹐故良工隨宜而治﹐各得其所。今觀董汲與《指迷方論》﹐其稟气厚者﹐或病熱而又失於解利﹐有蘊積熱毒者﹐治法則當利﹐利之無不愈。此由小兒稟气已厚﹐又有病熱而失於解利﹐蘊熱在中則宜利之﹐利之無不愈矣。此董汲﹑《指迷》用藥之意﹐皆熱毒未出於表﹐蘊毒在裏時用之也﹐若無錢氏方﹑《活人書》用藥之意。錢氏論﹕倒靨欲脾彊勝腎﹐得身溫而渴﹐陽气復者可生也。《活人書》云﹕身熱耳冷尻冷﹐輒用利藥則殺人。二人之論身熱爲瘡疹毒以在表﹐气虛在裏﹐故不可利﹐但以溫平解毒而已。故知傷寒身熱而下之早﹐毒气入裏爲結胸。瘡疹爲熱﹐若表下之早﹐爲黑靨﹐爲陷伏。四人之論﹐皆不可廢﹐用之要得其宜。後之醫者﹐當以董汲﹑《指迷方》治瘡疹未出﹐預截熱毒﹔若已出了者﹐解利餘毒﹐則無不愈矣。以錢氏﹑朱氏之意治瘡疹正作﹐使外不至太過﹐裏不至陷伏﹐赤無不愈者。大抵治病皆當隨宜用之﹐最爲要法。譬如小兒患有傷冷者﹐有伏熱者﹐有被驚者﹐有感風寒者﹐有傷食者﹐臨期分別﹐豈可泥於一曲﹖況習醫者又隨方而用之﹐以愚矔之﹐昧者徒互見其偏。審之四說﹐皆爲可用。

方宜不同用藥亦異

《素問》云﹕一病而用藥各不同﹐皆愈者何也﹖此地勢使然爾。且東方食魚而嗜咸﹐令人黑色而粗理﹐爲病癰瘍﹐以砭石治之。西方風土剛彊﹐外邪不能傷﹐其病生於內﹐治之宜於毒藥。北方風寒冰冽﹐髒寒生滿病﹐其治宜於灸焫。南方天地所長養陽盛處﹐其地下水土弱﹐而霧露之所聚﹐其民嗜酸而食胕﹐病爲攣痺﹐治以微鍼。中央地平以濕﹐其生萬物也眾﹐食雜而不勞﹐病爲痿厥寒熱﹐其治宜於導引按蹺。是以五方地勢髙下不同﹐治法亦異。故仲景治傷寒用桂枝﹑麻黃﹑大靑龍湯﹐皆是熱性藥﹐云西北二方﹐行之無不應驗﹐惟江淮地暖處﹐用加減法﹐如升麻﹑石膏﹑知母之類﹐是隨此五方地气而用藥也。又云﹕病素有虛實者﹐並用古方不在加減法﹐當此隨時變通﹐不可泥於一曲。且西方風土剛彊﹐外邪不能襲﹐病生於裏﹐其治宜毒藥利之。設有陰證者﹐亦須用理中湯﹑四逆湯之類以助陽气。南方𨿽爲陽精拱上﹐其地下水土弱﹐霧露之所聚﹐病爲攣痺﹐設有陽證者﹐宜用大黃﹑大靑﹑黃連﹑葶藶﹑苦酒之類﹐以復陰气也。此皆前人得隨時增減之理﹐則知瘡疹豈在專補專瀉﹐但應當日脈證祛逐可也。方宜各自不同﹐故用藥豈可執泥哉﹗

戒失饑不可當風冷

人之飲食起居﹐有消息虛實存焉。且晝日起居行坐﹐其气血漸降也﹔夜則倒眠﹐血气漸升﹐則心安而逸也。此上下升降﹐虛實運動也。且人之胸腹﹐方其饑也﹐則腸實而胃虛﹔及其飽也﹐則胃實而腸虛。此平居飲食進而無病﹐尙且一起居一飲食而一虛一實存焉。況小兒在母腹中﹐所蘊穢毒在臟腑﹐欲出爲裏熱﹐熱甚而發於外﹐其熱暴出﹐其裏暴虛﹐正賴飲食湯藥以助之。苟或失饑﹐內無食以助胃﹐何以運出其瘡痘﹐則爲黑靨陷伏者多矣﹐此內虛所致也。故不可失饑者此也。又瘡疹正出﹐乃表實裏虛﹐心煩惡熱而欲冷﹐或起居當風﹐或失蓋覆﹐則虛熱被外風寒所搏﹐而爲陷伏者亦多﹐此外邪所致﹐視瘡疹者可不謹歟﹗

大熱當利小便小熱當解毒

前人論瘡疹有大熱﹐則當利其小便。蓋大熱則皮熱脈實﹐大小便皆不利﹐心熱而渴﹐气滿而喘﹐能食﹐不結膿血痂疕﹐當此裏熱旣盛﹐懼其生他疾﹐故利小便﹐心火有所導引﹐𨿽不用冷藥﹐熱亦自減去矣。可待其瘡疹至熱過﹐不爲冷悞﹐尢爲良法。其小熱則解毒﹐蓋小熱不解﹐大熱必生﹐小熱而利小便則損气﹐當此有小熱﹐不可利小便﹐但解熱而已﹐如玳瑁湯﹑獨勝散﹑安斑散﹑如聖散﹑紫艸湯﹑犀角飲﹐此𨿽不利其小便﹐其熱亦不能爲害。當思前人云﹐大熱者方利其小便﹐有小熱者尙不敢利其小便﹐恐致損气。彼其妄下者﹐可不愧乎﹗

小便赤濇心腹脹滿

因瘡疹伏熱在胃﹐則中有所隔﹐上則心火不降故小便赤﹐下則陰气不能升故爲心腹脹滿﹐董氏紫艸散發出其毒﹐胃中熱散﹐自然冰釋。詳其藥味﹐以紫艸發散﹐以黃芪定痛解毒生肌﹐以枳殼治腹脹﹐令大腸不祕﹐气通消脹﹐以木通導心熱而利小便﹐以甘艸和之。古人用藥﹐必有至理焉﹐可以意推之。

先利而後出但解毒不可再利

飲食芳味﹐𨿽能益人﹐用之過亦能害人。況烈毒慓悍之藥﹐又在已下之後﹐豈可再利之﹖此五臟不可再傷故也。蓋瘡疹未出﹐已曾先利之﹐今瘡疹始出﹐則內無壅滯﹐熱毒縱有﹐亦輕矣。故云曾經下後﹐惟有熱者﹐但解毒﹐其熱亦庶幾矣。大抵瘡疹不經下﹐亦有內虛者﹐當勻气安養之。又況曾下而後瘡疹出﹐若又下之﹐是重虛也。

煩躁而渴

心經有熱則煩躁﹐脾臟津液少﹐必口燥咽漧而渴也。瘡疹已出未出﹐皆宜用甘艸散。若心煩發渴﹐大便不通﹐小便赤滯者﹐宜服通關散。煩而喘悶﹐燈心湯主之。夏月天气大熱夾暑﹐煩躁熱渴﹐大便祕而小便赤者﹐白虎湯加人參煎服之。虛煩發躁而渴﹐小便不利者﹐五苓散﹑酒蒸黃連丸皆要藥也﹐宜擇而用之。

睡臥不安

陽气勝而陰气少﹐則煩而躁﹐甚則蘊﹐心悸動不能安矣。故身熱煩躁﹐睡臥不安﹐但淸心利小便則自然安適。若表不解﹐身熱而煩躁﹐睡臥不安者﹐服冰解散。或結糞大便祕而煩躁不得眠者﹐必腹脹手掌心腋下有汗﹐宜服麻仁丸﹐或煎黑豆徐徐飲之﹐甚者靑黛散以水調服。惟津液枯少﹐虛煩之气﹐晝夜不得眠者﹐酸棗二湯爲良也。

狀如蚊蚤所嚙毒盛色黑

瘡疹陷伏﹐虛實不同﹐宜詳辧之。有胃寒營衛气虛而陷伏者﹐則肌膚慢﹐瘡瘢皆白﹐不欲食或嘔﹐大便不祕﹐小便淸白者﹐此皆宜溫之﹐活血散﹑人齒散﹑胃愛散。虛寒甚而至於自利﹐間亦可用﹐𨿽附子﹑理中﹑豆蔻亦可用﹐瘡出爲期。又有毒气內外壅遏﹐熱蓄結聚而不散﹐毒气壅瘀於肌膚﹐急出不得﹐壅於毒气﹐倒靨黑色﹐蓋血活如朱砂如雞冠色﹐若毒瘀血聚則黑色。又如蚊蚤所嚙而黑色者﹐由毒气暴出﹐瘀熱搏之﹐故血凝而不得出﹐爲黑靨﹐其證最惡﹐其大小便祕﹐腹脹滿﹐喘急煩躁者﹐宜用山梔子湯﹑宣毒膏。治黑瘡子患候﹐無比散。毒气內攻﹐紫黑色出不快者﹐莊氏云﹕斑瘡倒靨而黑色者﹐謂之鬼瘡子﹐宜獖豬尾血調腦子佳。

悞服涼藥冰伏

小兒胃熱出斑瘡﹐蓋胃者主一身肌肉﹐其胃中熱則身熱﹐身熱太甚﹐斑毒得出﹐胃熱旣出﹐其裏已虛﹐合以和平藥調助之。又有醫者及病家﹐未明乎此﹐見其熱便用涼藥﹐是裏無熱﹐又加冷藥﹐則裏稍寒﹐使瘡子不能出也。凡有熱則气散﹐有寒則气斂﹐使肌膚急而腠理祕固﹐瘡子輕者爲出遲﹐重者爲倒靨﹐可用胃愛散以溫之。胃气旣復得溫﹐營衛復行則出矣。故胃愛散以脾胃生寒而用之。

便血糞黑睡而不醒

瘡子當出而不出者﹐此由毒气當散而不散也。蓋心主血而營於血﹐瘡疹不出﹐毒气壅瘀於裏﹐則爲便血黑色﹐故神昏睡而不醒﹐其證甚惡﹐脫殼散﹑犀角地黃湯主之。

已出而腹賬

瘡疹已出而腹脹者何﹖此陰陽不和也﹐此毒气陷伏入裏也。二者緣毒气已出而未盡﹐又正熱﹐或外傷寒而內傷於冷也。大抵瘡毒正作﹐熱毒蘊積﹐則多渴煩躁而引飲﹐又或投涼藥﹐或飲冷水﹐故熱被冷激而不能蒸出﹐冷气內拒而不能消化﹐其冷熱毒气相搏於裏則不消﹐令人腹脹气喘﹐甚者發寒肢厥﹐瘡瘢白而無血色﹐或至不救﹐急宜以溫中藥逐冷气﹐冷气散則腹脹亦消。昧者一見腹脹﹐莫不更增宣瀉﹐是謂重困。蓋傷於冷者﹐必不能食﹐大小便利﹐時時下气﹐此傷冷陰陽气不和也。又有毒气陷伏入裏者﹐瘡疹出遲﹐毒气倒靨﹐亦令兒腹脹﹐亦宜用溫平解毒快气藥﹐如人齒散﹑活血散之類服之。大抵毒气伏入者﹐必有熱證相雜﹐或渴或煩躁﹐或大小便赤濇﹐或啼哭不止者﹐則陷伏黑靨﹐證中具詳。若腹脹目閉﹐口中如爛肉臭者﹐其證惡﹐此爲難治。

當下當救裏

瘡子半出半不出﹐此毒气半在裏而不出盡故也。或盛出大便不通﹐小便赤濇﹐喘粗腹脹而齒唇幹﹐口燥引飲﹐譫語者﹐當急下之。此由毒气彌盛而內外皆熱。若大便裏急後重者﹐當令大便潤過﹔內不燥不裏急後重﹐腹不脹者﹐且利其小便。又有瘡子半出半不出﹐下利﹐四肢厥逆﹐腹脹呃逆﹐此由裏寒毒气不能出﹐故宜以姜附理中等藥急溫之。一則言當下者﹐恐毒气復入故也﹔一則言宜溫者﹐恐無胃陽以行營衛﹐虛實之勢劇也。故二者俱不可廢。

旣下懼太早

夫病有遲速﹐藥當隨應而用﹐可以速則速﹐可以緩則緩﹐如向應桴﹐間不容櫛。且瘡疹始出﹐未有可下證﹐但以和平藥調理之﹐乳食飽哺之﹐避風寒以溫之﹐三者皆爲保子之常法。如瘡疹見而三五日尙未出者﹐可微發之﹔微發不出﹐則大發之﹔大發之出不多﹐脈息平和﹐無他證者﹐卽瘡本稀不可更表散也。今人才見表不出﹐熱又不退﹐必便下之﹐其內虛﹐瘡子將發者則因利而不出﹐瘡子已出者必復陷﹐陷必黑靨﹐瘡子歸腎﹐此爲脾土弱而腎水反勝﹐錢氏以百祥丸下膀胱毒﹐則脾土自實﹐瘡痘可以復出。與其下膀胱毒於黑靨之後﹐莫若正脾土於未出之先﹐則不下爲愈。是風與熱證皆可下﹐今見熱而卽下﹐故不可也。況下之縱愈﹐亦有三證﹕一爲疥癬﹐二爲痘癰﹐三爲目赤。有此證者﹐皆下之失於早﹐不可不戒。故前人論曰﹕瘡疹未見﹐乃可疏利﹐是熱毒未形容間﹐毒在臟腑則預下之也。又牛黃丹證云﹕瘡疹出定﹐大便不通﹐令膿汁不漧者﹐可下之。以此觀之﹐當下證是未出之前﹐及已出定之後﹐非正出而可下也。且利毒丸𨿽治胃熱﹐瘡疹欲出﹐溫壯腹脹﹐气粗﹐大小便赤濇﹐煩渴舌漧﹐睡中驚而厥﹐脈沈大滑數﹐𨿽名利毒丸利其邪熱﹐況用大黃﹐大黃性利毒解表﹐故傷寒當利亦用之。又通關散證云﹕治患瘡疹﹐心躁發渴﹐便赤﹐口舌生瘡﹐用木通﹑瞿麥﹑滑石﹐皆利小便藥也。二方皆謂大小便熱爲害﹐甚則去其熱毒气﹐苟不用之﹐又爲失下之害﹐故用之。豈是瘡疹正出而下之也﹖故下之者不可太早。

誤下證

傷寒身熱﹐固不可下﹐瘡疹熱亦在表﹐尢不可轉下者﹐蓋熱毒已在表故也。《活人書》云﹕小兒身熱﹐耳冷尻冷﹐咳嗽﹐輒用利藥﹐必毒气入裏則殺人。蓋熱在表則表實而裏虛﹐故身𨿽熱﹐裏無可下證而便下之﹐則裏無陽以應表﹐至於陷伏而死者多矣。大抵瘡疹﹐血气順脾胃溫則易發﹐若裏無熱而誤於疏轉﹐則令气弱血濇脾冷﹐營衛無以運化﹐而毒气難泄﹐立見危殆﹐尢當審辧。又況小兒鼻塞唇焦﹐內伏熱也。脈細面色萎黃﹐或靑色﹐皮膚又慢﹐口吐淸涎者﹐此誤下證也。或服涼藥太過﹐或裏無熱壅滯﹐則不可下也。

瘡疹有當大便過有當溫有當下

此已下論瘡痘已出後﹐復生他疾。

夫瘡疹傷寒風熱傷食諸證﹐身有熱者﹐如大便四五日或六七月不通者﹐須用少藥令潤過﹐非取峻快之意。亦有外證參之﹐須仔細辧認爲宜。如仲景云﹕陽結陰結大便祕者﹐至十四日十七日方劇。苟若至十四日十七日﹐因有他病﹐損耗津液而無結糞﹐腹不脹﹐不裏急後重﹐則不可攻之﹐蓋腸無結糞故也。今言六七日令潤過﹐气升降﹐則身熱者不生他疾﹐緣小兒純陽身熱﹐而大便不通者易實﹐大便自利者易虛﹐易生他疾﹐當調令大便如常﹐最爲候臟腑虛實之要法也。𨿽然﹐大便祕非一證﹐有風祕﹐有气祕﹐有熱祕﹑虛祕﹑冷祕﹐用藥當細辧也。且人能食﹐大便不通﹐結濇如下栗塊者﹐風祕也﹔煩躁飲引﹐小便赤而大便祕﹐腋下手掌心有汗者﹐熱祕也﹔腹脹腸中虛鳴﹐胸脇不利者﹐腰腹引痛者﹐气祕也﹔嘔吐淸水﹐不能食﹐面靑而瘦﹐冷祕也﹔或久病不能乳食﹐腹不脹﹐不裏急後重﹐𨿽久不大便者﹐虛祕也。凡此五祕者﹐當隨證治之。若大便如常﹐且不可以冷藥與服﹐恐水注胃脈﹐營衛不行﹐則瘡疹亦不出矣。又有患至五七日﹐自然瀉者﹐須用如理中丸等溫腸胃藥。若瀉住卽止後服﹐亦不可過熱﹐此是當下當溫之證。又有瘡疹出正盛﹐喘粗气急腹脹﹐小便赤濇﹐手掌心並腋下有汗﹐或睡中譫語大便不通者﹐用四順飲子﹐得气通喘定腹不脹則已之。下之瘡紅快者﹐更不須通也。

或吐或瀉或不食

瘡疹之證﹐或吐或瀉或不食者﹐此由脾胃虛弱也。小兒胃熱出斑瘡﹐大抵瘡疹多出於胃﹐緣熱毒方作之際﹐必多煩渴燥熱引飲﹐或於風寒處坐臥﹐遂令冷熱相搏﹐冷气入胃﹐故令胃冷則吐﹐脾冷則瀉﹐脾胃皆虛則不食也。當以治中益黃等隨證與之﹐甚者隨宜增減﹐以吐利止爲度。又有熱吐熱瀉則不同﹐何以別之﹖蓋熱吐者﹐手掌心並腋下熱而濈濈有汗﹐發渴而臉赤﹐喜飲冷﹐未能言而揭者﹐則一向飲乳﹐聚其飲乳滿於胸臆﹐不能消化﹐吐出時﹐是熱吐也。熱吐了﹐又急欲食乳﹐是內熱而渴﹐但不能言其渴。醫者不審﹐見吐利便用燥藥﹐熱極生風者﹐害人甚眾。非特瘡疹有此﹐他證亦不用。此分熱吐熱瀉尢審。熱瀉者﹐小便赤濇而渴﹐口燥咽漧﹐皆當用五苓散﹑竹葉半夏湯主之。小兒不食﹐亦有虛實二證﹐或吐或利﹐面靑而目睛靑黑色而不食乳者﹐爲虛寒而不食也﹐宜溫之。大小便如常﹐面赤而壅﹐或渴或睡中驚﹐或咬齒﹐目白睛黃赤﹐或气喘或身熱而不食乳者﹐此爲實熱中滿而不食乳也。猶如伏熱者﹐亦不思食﹐胸膈滿悶故也。尢宜詳審。

瘡疹皆多在表不可妄下

傷風與寒以汗解﹐汗者谷之精气也。瘡疹作膿血痂疕﹐膿血痂疕﹐血也﹐古人以解利藥如升麻湯之類﹐皆懼其血熱毒甚則瘡疹尢甚﹐故少涼血以解其毒﹐瘡疹亦易於將理﹐何嘗以轉瀉傷其臟腑脾胃也﹖蓋臟腑脾胃旣寒﹐何以運行營衛﹖營衛旣遲﹐瘡疹膿血痂疕何以蒸成﹖故知傷寒則气行汗出而已﹐尙不可下﹐況瘡疹在血气溫厚﹐內不虛而外不寒﹐則出而不伏陷矣。胡不觀內補散治癰疽至驗﹐皆是暖血行營衛藥﹖今瘡疹與癰疽﹐皆瘡也﹐何嘗以轉瀉治癰疽也﹖

陷伏倒靨

瘡疹陷伏倒靨﹐方書稱倒靨而已﹐殊不知內虛不能盡出者爲陷伏﹐外被風寒所迫或被惡气沖觸而不得出者名倒靨。然得之有始末輕重不同﹐若一槪用藥﹐因玆夭橫者多矣。蓋瘡疹已出斑點爲始﹐以血皰爲中﹐以結膿窠痂疙爲末﹐三者淺深不同﹐烏得不論﹖夫旣出斑點爲始者﹐臟腑蒸蘊毒气﹐內外皆熱﹐數日旣熱甚﹐蘊斑毒於肌竅﹐出於皮膚。亦有陷伏﹐亦有倒靨。斑點始出﹐外被風寒所感﹐使肌竅復閉﹐血凝濇而不行﹐必身疼四肢微厥﹐气血盛實﹐輿風寒相搏於肌膚﹐必大小便祕﹐斑點不長或黑色﹐或身生靑紫癮疹﹐此爲倒靨也﹐當此可溫肌發散風寒﹐如紫艸﹑蟬蛻﹑陳皮﹑葡萄﹑人齒﹑僵蠶﹑荷葉之類﹐溫散寒邪﹐然後熱气復行則斑出矣。有胃虛而不能副營衛者﹐𨿽出而復沒﹐故斑暈白色或黑色﹐此內虛所致﹐故出而無血气以應之。其人必不能食乳﹐或大便自利﹐小便不赤而淸﹐或倦或嘔﹐四肢微厥﹐其由內胃旣虛﹐自不能出﹐此爲陷伏也﹐當此宜用溫辛之藥﹐令其胃暖﹐營衛復溫﹐必自然出矣﹐如理中湯﹑活血散﹑人齒散之類以溫之﹔吐利甚者﹐須姜﹑附﹑硫﹑桂亦可用﹐此治內自虛而陷伏者也。若以血皰爲中者﹐是紅斑出之後﹐至足有斑爲齊﹐斑疹毒方出盡也。自斑點生如豆﹐起於肌膚之上﹐所以血皰爲中者﹐未結膿血痂疕之前證也。血皰七日﹐當結膿血痂疕﹐當此或外被風寒所感爲倒靨﹐或胃气虛吐瀉爲陷伏者﹐亦如前法治之可也。血皰是毒气正盛﹐陽熱內外彌滿﹐無陰以收之而皰出﹐至七日而當結膿窠痂疕而愈。今七日而尙如豆大﹐血貫之不結膿窠﹐此由毒气內外貫注血熱相搏﹐必復入於心矣﹐立至危斃。急以豬尾膏涼心血﹐使陰气感之﹐必隨時結痂疕而愈。古人以朱砂﹑腦﹑麝﹑豬血等涼心藥治瘡疹﹐是治其毒气已出後﹐心熱毒气倍常則用之也﹐非治裏自弱而陷伏者﹐非肌竅感寒而倒靨者可用也。陷伏倒靨皆虛寒證。陷伏胃弱自不能出﹐當溫之。倒靨是風寒外感於肌竅﹐當發散﹐故非豬尾膏證。豬尾膏是治心熱太過而不能自收斂結痂疕者﹐非爲涼脾藥也。蓋《素問》云﹕瘡瘍燥痛癢﹐皆出於心。當血皰後紫黑而不結膿窠﹐其熱內外貫注﹐毒气必復於心則危矣。以血皰結膿窠﹐膿窠結痂疕。如結膿窠痂疕﹐內外有感冒而生病者﹐此觸冒之過﹐治之無異於前斑點時用藥也。觀小兒數日減食則胃虛﹐熱甚气耗﹐作斑點膿窠則血弱﹐結痂疕之際﹐少增滋養營衛調適寒溫藥以助之佳。病後服解利藥﹐亦不可緩也。瘡疹未透﹐心煩狂躁﹐气喘妄語﹐或見鬼者﹐龍腦膏﹔觸犯黑色者﹐奪命膏﹔黑陷者﹐百祥丸﹑藍根散﹑四聖散﹑人齒散﹔毒盛而黑色者﹐山梔湯﹑宣毒膏。《良方》治毒气入髒而不出者﹐腦子豬血酒。《活人書》黑瘡子惡候﹐無比散﹑倍金散﹑朱砂散﹔瘡子反入﹐抵聖丸﹑救生散﹑玳瑁散﹑化斑散﹔瘡子靨﹐花蛇散﹑麻黃湯﹑濕生虫散﹑橄欖核磨水﹑牛蒡散﹔治黑色名鬼瘡子﹐人齒豬血散。皆是熱盛毒气倒靨者﹐非治裏虛吐瀉﹐不食而倒饜。如脾胃虛吐瀉﹐或斑未出﹐醫人不識﹐誤用涼藥冰卻﹐致令內伏不出﹐胃愛散主之。服之汗出者﹐不用控心散﹔如無汗﹐卽服控心散﹐後下羌活散爲良。

黑陷耳骩反熱

五行以土旺制水﹐五臟以脾制腎﹐蓋土旺水升上而不下走泄﹐此五行相生相制﹐使之旣濟﹐此五臟平和陰陽升降也。且人平居飲食以滋脾土﹐脾土運化滋營衛。觀脾土於中﹐上滋肝營肺衛﹐下以腎水不走泄﹐苟失其平﹐則有太過不及之患。何以知之﹖瘡痘出而耳骩冷﹐此脾土勝腎水﹔瘡痘陷而耳骩熱﹐此腎水反勝脾土矣。蓋耳骩者腎也﹐體熱則血脈敷榮﹐則穀气盛也。錢氏百祥丸瀉膀胱腎水﹐令脾土復旺﹐當此致於不救者﹐亦十有八九﹐亦豈得已而用之哉﹖當此之際﹐不用百祥丸則無治法﹐毒气去而眞气不絕者猶活﹐不去其毒則束手矣。如《活人書》厥陰證土敗木賊﹐用承气湯瀉其毒气﹐亦豈得已而用之﹖當此而不下﹐亦不可也。愚思之﹐與其瘡痘用百祥丸﹐傷寒承气湯下其毒﹐莫若救脾土於未侵之先﹐治其未然者爲良﹐庶幾不致狼狽之地﹐成功於不見危處爲妙。

黑有逆順

瘡疹出者爲順﹐黑靨陷伏者爲逆。然其中黑靨亦有順者﹐此爲瘡逆﹐脾气乃彊﹐則脾土盛制水也。是脾彊而腎退﹐𨿽黑靨而忽瀉膿血並痂疕者順。此必舊服補脾藥﹐脾气得盛而不衰﹐其外肢絡瘡黑靨而不危者﹐得脾臟不衰﹐則心肺肝腎有以救之。《素問》云﹕脾病則五臟危﹐今脾土旣盛﹐餘四髒則無慮矣。臟腑旣無虧盈﹐則不能爲害。又有黑靨而逆者﹐乃水穀不消﹐瀉乳不化者逆。是脾虛不能制腎﹐故水谷乳食不化而自泄﹐此脾土旣衰於裏﹐外有瘡疹黑靨者﹐是毒气陷伏﹐必先入脾﹐脾虛而受毒﹐四髒皆困而危殆矣﹐是以爲逆﹐爲難治。嘗觀古書云﹕病在髒者半死半生﹐病在表者輕。以此瘡疹瀉膿血瘡痂者𨿽順﹐非可爲常治法﹐此亦九死一生之證爾。

出遲朝夜啼哭

神魂魄意智﹐此五臟之正神也。喜怒悲憂恐﹐五臟之情僞也。人之五臟調暢則安適﹐抑鬱則煩悶。故小兒瘡疹者﹐蘊非常之熱毒爲瘡疹﹐而外未得出﹐在臟腑而不能散﹐故喜怒不常﹐悲恐相仍﹐則神不能安而朝夜啼哭也。當此醫者察其蘊毒在表在裏﹐當隨證滲泄。若發熱渴水﹐面赤小便赤﹐宜微表﹐令出可也。若外無熱﹐大便祕﹐腹脹滿者﹐當令大便通。大抵內無壅滯之气﹐則營衛通行﹐神魂泰然﹐瘡疹亦出快矣。昧者不知察﹐惟見朝夜啼哭﹐或以爲心熱﹐或以爲聚痰﹐或涼或下﹐不能去其表裏熱毒﹐復使其冷熱相並﹐反生多疾﹐不可不知。

凸凹生瘡

瘡疹結膿痂﹐可抓碎之﹐則不成瘢痕﹐今瘡痂𨿽結﹐瘢猶靨肌肉﹐致令凸凹也。故在結膿未成幹疕﹐抓去之﹐則不成瘢痕矣。有瘡疹愈而再生者﹐此因瘡疹安後失解利﹐毒气畱滯敗熱於肌肉之間也﹐宜用明膠散﹐次服密陀僧散﹑膩粉散﹑雁屎白散﹑牡蠣散﹑馬齒莧散﹑秦皮散等﹐以敷之爲良。與其用藥於已再生瘡疹之後﹐莫若解毒於未再成瘡疹之先。

大便如常

脾胃納穀气﹐大小腸出滓粕﹐此平居察虛實冷熱之處。蓋飲食進退則知人之穀气虛實﹐大小便滑濇則知人之冷熱也。熱則祕濇而不通﹐冷則滑泄而無度。今大便如常﹐則知臟腑平和﹐無大熱大冷之患﹐故不在補瀉﹐亦不可妄攻擊也。且《活人書》云﹕淸便自調﹐則是大便如常。又云﹕大便堅﹐小便數﹐不可用承气湯攻之。是津液已行於小便﹐故但以麻仁﹑脾約丸用之可也。小便淸者不可下﹐此無裏熱也。大便硬而小便少者﹐未可攻﹐此津液當還入胃中大便自過也。陽明病自汗出﹐若發汗﹐小便自利者不可下﹐此表裏皆亡津液也。又云﹕小便赤卻當下﹐此是表裏證俱見﹐以五苓散主之。又云﹕不大便六七日﹐頭疼有熱者﹐是裏證﹐當下。小便淸者﹐知不在裏﹐仍在表。又云﹕大便硬而脈沈細是裏證﹐當下。以此觀之﹐古人治病﹐未有不審飲食進退﹐大小便滑濇者﹐自外而知裏。此非專治瘡疹之法﹐若或瘡疹或醫他病﹐用之亦良。況嬰兒未能言者﹐尢當用此。

悞服熱藥則損目冷藥則夭傷

火制金﹐木制土﹐水生木﹐木生火﹐皆自然之理也﹐順之則安﹐逆之則否。故瘡疹是熱而生﹐又益以熱藥則損目﹐抑之以冷藥則爲陷伏。蓋人身無非常之熱﹐亦無非常之冷﹐但溫和而已。今瘡疹身暴蘊非常之熱﹐而郁發肌腠﹐蒸之爲瘡疹﹐順其熱則出而毒散﹔及其熱過則損目﹐爲咽痛﹐爲癰瘍﹐爲狂眩﹔抑之以冷爲陷伏﹐爲黑靨﹐爲夭傷。故善醫者﹐使陽不致虧盈﹐陰不至愆伏﹐調適中和而已。苟爲不然﹐陽勝則熱盛。﹝陽勝則熱盛原作「原本闕五字」﹐據《奇效良方》瘡疹論補。﹞而生風﹐肝應於目﹐無不害目者﹔陰盛則脾土無燥气﹐腎水反勝﹐爲黑黶陷伏﹐則夭傷者多矣﹐不﹝陰盛……矣不原作「原本闕二十四字」﹐據同上補。﹞可不察。

斑爛

病當發散而不發散﹐則毒气閉塞﹐胸滿喘促﹐悶亂而不知人﹐不當發散而彊發散﹐則熱毒隨陽出於肌竅﹐皆爲斑瘡﹐徧身無數﹐肌肉如爛﹐故名曰斑爛﹐此失於不善表者之過也。治斑爛之法﹐調脾進食﹐大便令不祕不利﹐養營衛以生肌解毒﹐則無目赤﹐無咽痛﹐無口瘡﹐無吐衄等證。解之不至於冷﹐調養不至於熱﹐最爲良法也。但斑爛發膿痛﹐甚者用漧黃土羅爲細末敷之﹔輕者則芒硝﹑豬膽汁調塗瘡上﹐勿令動著﹐直候瘡疹痂疕自落。大段瘡發多不適臥席者﹐卽用麥麩簟臥將息﹐最爲佳。又有因發表過多﹐外則斑爛﹐爲陽气在外﹐內虛生寒﹐臟腑自利﹐急當救裏﹐如理中﹑豆蔻之類﹐臟腑自溫平﹐其瘡必愈。

感寒與瘡疹伏熱混雜而發

瘡疹是五臟伏熱於裏﹐因熱蒸而出外﹐其感冒是外感寒邪﹐漸伏入裏﹐且感寒始發﹐則頭疼發熱惡寒﹐鼻流淸涕﹐左額有靑紋者﹐感寒也。夫感寒者﹐寒極則生熱邪﹐熱盛則實﹐實則動﹐所伏瘡疹之寒熱交作﹐陰陽混雜﹐證候非一。故醫者若汗若下﹐則瘡疹隨出。蓋感寒在表﹐蘊熱在裏﹐寒極而生熱﹐熱則隨出。若不去其寒﹐則瘡疹不能出﹐但表證身熱而喘﹐則微汗和解之﹔裏證腹脹﹐大便祕小便赤濇者﹐則微利之﹔煩躁渴甚者﹐但利小便﹔胸滿食不下者﹐宜吐之。此發汗吐下利小便﹐皆是去感寒伏熱邪气也。治之則當發汗吐下利小便﹐隨手而愈。但用藥者﹐不可令藥太過﹐最爲良法。如過於表者﹐瘡疹出則爲斑爛﹐爲口傷爛赤﹔下之過者爲痞悶﹐爲內陷﹐爲下膿血。當此細推之﹐瘡疹非感寒之比﹐緣有瘡疹隨出﹐故用藥者不可不謹。

郁毒不散

治病當隨時變通﹐不可泥於一曲也。且瘡疹之證﹐如熱毒在表者不可下﹐下之則裏虛爲害﹔非虛﹐亦不可助之﹐助之裏有壅熱爲害﹔亦不可令有大熱。故前人云﹕斑疹未見者﹐以葛根湯﹑鼠粘子湯﹑惺惺散﹑紫艸飲子解利之﹐但裏不至冷﹐大便不至利﹐气實者可服之。或有不問虛實﹐以胡荽酒灑之﹐以葡萄酒飲之﹐又火煆人齒以酒調服之﹐若盛實者﹐服之則爲害。蓋胡荽酒﹑葡萄酒﹑火煆人齒﹐此皆內虛自利陷伏者可服之。苟爲不然﹐則助之以熱毒气﹐貫注耳目口鼻悉平﹐咽中閉塞﹐大便堅祕﹐小便如血﹐是郁毒不散﹐則熱毒無從出也。毒气反攻臟腑﹐故使凹而不起﹐謂之倒靨﹐蓋郁毒不散﹐又不能解之至於斃者﹐不可勝數矣。蓋陽熱無陰气以守之﹐當此之際﹐豈不觀大便堅祕﹐小便皆如血﹐若有此證者﹐豬尾膏﹑化斑湯﹑犀角地黃湯﹑犀角玳瑁湯﹐可選而用之也。用之則毒散﹐營衛無滯﹐瘡疹自出矣。皆常用已驗之法﹐姑條次於下﹕其瘡始覺頭疼發熱﹐或微熱而後作寒﹐煩躁咽痛者﹐則以四味升麻湯。搔癢或癮疹者﹐則以荊芥湯。面赤大便祕小便赤而嘔者﹐以小柴胡湯。不惡寒但煩躁而小便濇﹐又多渴而成赤斑點者﹐以竹葉湯﹑犀角飲子。大便不通者﹐與四順飲子。昏甚譫語大便不通﹐與承气湯。若大便自利﹐黑黃色﹐毒气亦有所出。大便已利﹐又得調气藥以助之﹐其瘡亦稀。肌生斑者﹐此自﹝瘡亦稀……此自原作「原本闕九字」﹐據《奇效良方》瘡疹論補。﹞然出者﹐不可表也﹐斑生而至足﹝斑生而至足原作「原本闕五字」﹐據同上補。﹞。

乳嬰與食孩用藥不同

夫飲乳嬰兒者﹐由人之生﹐胃气未充﹐膚革未成﹐飲乳易傷﹐風邪易入﹐臟腑嬌嫩﹐血气懦弱﹐肌體未堅﹐精神易獘﹐故用藥當審其大小輕重而用之可也。蓋差之毫釐﹐立見危殆﹐不可與能食童子同用藥也。且能食童子﹐自絕乳後﹐食火熟炮炙之物﹐酒面甘肥﹐魚肉滋味﹐安可與飲乳嬰兒同用藥也。夫嬰兒有病服藥﹐但與乳母服之爲要法。譬如童子喫食﹐與嬰兒飲乳同。乳母旣服其藥﹐必流入乳﹐兒亦飲之。是以童子能食服藥也﹐免其慓悍毒烈之藥﹐蒸燻臟腑﹐亦爲良法。且能食童子﹐穀气旣實﹐臟腑充盈﹐如生疾病﹐能食不大便﹐裏急後重﹐手掌心並腋下有汗﹐當令大便如常過。心熱而大小便不通﹐心神不安﹐當利其小便。飲乳嬰兒有斯疾﹐但用斯藥與乳母服﹐是亦嬰兒服之也。

本稀不可發表

夫傷寒表證﹐須看營衛淺深﹐故仲景有發汗者﹐有調營衛者﹐有和解者﹐三者分輕重虛實淺深也。瘡疹固蘊熱毒﹐而斑生亦看熱气深淺﹐故瘡疹本稀者﹐爲不可表。小兒數日熱運﹐少於自快﹐但以升麻湯﹑荊芥散主之﹐出𨿽少﹐足心有者﹐此出齊﹐不可表也。出齊皆爲血皰﹐或已出膿皰或水皰﹐或至於痂疕者﹐皆不可表﹐此髒气旣平﹐營衛旣和﹐勿治而愈。如仍治﹐補之則熱﹐瀉之則寒﹐表之爲斑爛﹐愈生多疾矣。何謂瘡本稀﹖蓋瘡疹無定數﹐如汗﹝斑爛……如汗原作「原本闕二十字」﹐據《奇效良方》瘡疹門補。﹞之無多寡﹐但看所蘊熱毒之微盛爾。且瘡疹出而不甚熱﹐旣出而喜笑如常﹐無寒熱無煩躁諸證﹐蓋有少便膿血痂疕﹐此皆瘡本稀﹐不可表也﹐但解毒而已。若本稀而彊欲發之﹐則爲斑爛﹐爲倒靨﹐爲虛脫﹐爲中寒﹐爲虛熱﹐不可不知。

無凝滯則勿表勿下

病有遲速﹐蓋日數待營衛以祛運其蘊毒而出也。且瘡疹熱數日﹐運熱毒爲赤斑點﹐出於肌膚中﹐至足有﹐方爲出齊。蓋斑點長成血皰﹐血皰成膿皰﹐膿皰結痂疕﹐此𨿽大略之言﹐瘡疹必先斑﹐次血皰﹐又次膿皰﹐又次結痂疕﹐比自然之序。善治病者﹐不可先時而後﹐亦不可後時而先也。蓋傷寒表證﹐出汗而愈。其有一二日便汗出者﹐則名爲狂汗﹐𨿽出之必復重﹐又期六七日正汗出則愈矣。傷寒裏證﹐當下則下之。若下早爲結胸﹐爲痞气﹐蓋病深在裏者則可下。以此言之﹐比之治瘡疹﹐或表或下﹐若太早則病毒不去﹐眞气受獘﹐有如瘡疹自然出快﹐不勝其幸。若反加妄表妄下﹐適以爲害。然發表則熱气承表而出﹐不知自然微盛﹐爲斑爛﹐爲倒靨﹐爲虛脫者多矣。妄下則爲內虛﹐爲陷伏﹐爲夭傷﹐宜審究之可也。合表合下證各別具詳之矣。

痂起能食

病生於裏而達於表﹐觀其表而知其裏﹐亦在乎熟之而已矣。且瘡痂起而能食者﹐蓋瘡疹出於表而裏虛﹐當食少﹐令陽气出表﹐能食爲裏不虛﹐而有熱者﹐可用牛黃丸下之。亦更看脈與外證﹐然後用之。若瘡痂起而能食﹐大小便祕而喘渴煩躁﹐內多毒熱﹐宜下之。若無此證﹐知其熱﹐便下之﹐則悞矣。豈不謂瘡痂起而能食﹐便下之﹐但知其中不虛爾。𨿽瘡起而能食﹐無別熱毒證﹐則不必下也。

黑饜而未發寒

夫黑靨﹐世俗之稱有二﹕一曰倒魘﹐二曰陷伏。且倒靨有四證﹕一則感風寒﹔二則毒气彌盛﹐心熱與外熱壅鬱蒸不消﹐毒復入裏﹔三則飲食少而內虛﹐臟腑或泄利﹐無陽以應之遂倒靨﹔四則不禁房室﹐穢气沖觸。名同倒靨﹐所得之由旣不同﹐用藥救之﹐豈得不異﹖若不究其源﹐一槪論之﹐則無不夭傷。不特此爾﹐一者﹐瘡疹正出﹐坐臥當風﹐或失於蓋覆﹐感外風寒搏於肌膚之中﹐營衛受寒﹐必發熱而惡寒﹐頭痛鼻流淸涕﹐當此之際﹐宜以溫辛藥表散寒气﹔若失於治療﹐營衛受寒不解﹐加寒戰而喘悶﹐則爲倒靨者﹐一也。二者﹐五臟蘊積其熱﹐出於肌膚﹐小兒陽盛而陰微﹐熱毒瀚漫﹐心熱壅蓄而不散﹐使外不得作膿結痂疕﹐內不得毒气消散﹐當此之際﹐用涼藥解毒利小便藥以治之﹐令其毒气漸消則愈﹔苟失其治療﹐則爲倒靨者﹐二也。三者﹐其人稟受气怯﹐或因患而飲食少遂﹐致脾胃虛弱﹐因虛而生寒﹐因寒而不利﹐因利而內虛冷﹐當此宜急用進食固臟腑藥以溫之﹐臟腑旣平﹐因飲食進﹐手足溫暖﹐則瘡疹復出矣﹔世有醫者﹐瘡子是熱﹐不敢用溫藥﹐遂致倒靨者﹐三也。四者﹐瘡疹正盛﹐內外無寒熱﹑無虛實證候而不出者﹐此由不能禁忌穢气沖冒﹐房勞觸犯﹐若有此犯﹐則瘡疹不出﹐毒气入心﹐悶亂而斃﹔若已出之後觸之﹐則令其瘡黑爛﹐痛極如刀割。

諸惡證

此以下論雜病。

夫痘子出而復不出﹐或大瀉而渴﹐或有此候﹐皆因瘡痘出而服冷藥﹐逼熱毒在肺中也。故煩躁迷悶﹐不食或大小便難﹐皆惡候也。瘡痘帶白膿者﹐其毒輕﹔或紫黑色隱隱在於肌肉裏者﹐其毒重﹔甚者﹐五臟咽喉內皆有瘡﹐其不大小便﹐兼便濇出血而痛。黑靨不生膿者死﹐鼻有黑气者死。或痘疹未出﹐毒气內逼﹐目瞪上竄﹐驚叫有如驚風者﹐此乃瘡欲出之候也。若悞認爲驚調治﹐必使毒气內蓄﹐邪熱不泄﹐亦乃死候。或有瘡痘旣出﹐譫語不止﹐此亦惡候。或見是瘡﹐以藥解利﹐見瘡疹反沒者乃死﹐宜急溫之﹐復出乃愈。或瘡作白皰﹐忽然伏入臟腑﹐漸作紫黑無膿﹐月夜煩悶啼哭﹐其證尢惡﹐服化毒散﹐其毒從手足心出乃差﹐此是五死一生之候。若便血瘡陷無膿者死。其有瘟毒痘瘡不出者﹐一法以地黃﹑雄黃令飲﹐不可太多﹐多則反有所損。前證皆惡候。

先知節候陰陽臟腑虛實

夫稟气盛者﹐夏酷暑而不熱﹐冬嚴寒而不冷﹐此裏實而寒暑不能侵之也。稟气弱者﹐未寒先寒﹐未熱先熱﹐故未有十日﹐天寒日陰﹐則感寒濕而濡瀉﹔未有十日﹐天溫日明﹐則伏熱而中暍﹐此虛弱之人常態也。蓋先知節气者﹐能辧陰陽寒暑出入之盛衰。《素問》云﹕陽盛人能冬不能夏﹐陰盛人能夏不能冬﹐此亦人之虛實與寒暑相爲否泰者矣。且立夏气變純陽﹐萬物茂盛﹐用藥者用熱遠熱﹐如桂枝﹑麻黃﹑大靑龍湯並諸熱藥﹐必加知母﹑升麻﹑石膏輩﹐是不盡用熱藥也。且立冬兩陰俱盡﹐气合純陰﹐用藥者用寒遠寒﹐如服諸涼劑﹑服湯利過者止後服﹐不必盡劑﹐是不盡用涼藥也。是寒月不盡用涼藥﹐若盡用涼藥﹐表裏皆寒﹐人不能當故也。治瘡疹亦當依此﹐隨虛實寒溫陰陽出入而用藥也﹐豈可拘一證一藥爲盡而已矣﹖病人素有盛實﹐或素有虛寒者﹐並用古方﹐不在加減爾。且春分陽漸在外而陰漸在內﹐秋分陽漸在內而陰漸在外﹐用藥者豈得而同諸﹖此按四時陰陽﹐迎合臟腑內外虛實而用之。故時當陽出而陰入則實者愈﹐陰出而陽入則虛者愈﹐故陽出而陰入者虛者病﹐陰出而陽入者實者病﹐此其常理不變者也。如冬溫﹐虛者安而實者病﹔夏寒涼﹐則實者安而虛者病﹐此皆節气陰陽虛實使之也。冬溫暖夏寒涼﹐非節之爲病者﹐在人將攝如何爾。所以錢氏治瘡痘﹐言春夏順而秋冬逆者﹐是論陰陽出入﹐迎合表裏之意也。

行房觸犯燒赤朮豬甲

伏積熱毒﹐甚者爲瘡疹。方其榮衛被熱毒所蒸﹐毒出爲斑痘。方出﹐其肌膚受毒﹐靜以守之﹐則順出而愈。若加觸以不馨之物﹐兼以行房觸犯﹐陰陽相感﹐毒气著於人﹐則使瘡疹入裏﹐毒气入心﹐悶亂而死。若已出之後﹐觸則令瘡黑爛極﹐如刀割縱﹐或瘡疹得安﹐瘢痕經年黑色。仲景論瘡疹未出之間﹐宜於房室內燒赤朮﹑豬甲二物辟惡气﹐謹戒飲酒嗜欲﹐令人守房室門戶﹐恐生人入有觸犯﹐令小兒痘疹難出也。如有觸犯﹐或有面靑黃色者猶輕﹐要之安胡荽於左右上下安頓之﹐能解狐臭絕惡穢污之气﹔更燒乳香﹐令室中香不絕﹐辟除一切惡气﹐兼令易出易結痂疕。瘡疹畏雜惡气﹐不可不謹者。辟如柑脯同處﹐一壞皆壞。古語云﹕樹得桂而枯﹐雌黃遇胡粉而黑﹐抑亦物類相感然爾。

初生服生地黃汁令不生瘡

錢氏論瘡疹是母腹中所受穢毒﹐故小兒患瘡疹﹐五臟皆見證﹐故前人亦先有以制之也。《千金》論云﹕方嬰兒初生﹐宜進生地黃汁﹐點孩兒口中﹐令便下黑穢﹐則至老亦不害瘡疹。蓋便下黑者﹐此是腹中所受穢毒。今人但見簡易平直而不用﹐抑亦顧目前不思後患者歟﹗

瘡毒令胃爛便血

小兒胃熱發斑﹐其斑旣出於肌膚﹐今瘡疹正出﹐或外被風寒所伏﹐或毒气太盛﹐熱毒壅遏則出不快。蓋毒气復輒還於裏﹐有誤服涼藥﹐使腠理祕﹐外不得出於肌膚﹐毒气倒於裏者﹔有被惡气沖觸﹐不謹房事﹐復觸入裏﹐甚者皆可爲胃爛便血﹐各隨證救之。如風寒所伏者﹐當解表而散之﹐治瘡疹麻黃湯是也。內外毒气壅遏﹐復入裏﹐當解毒﹐如犀角湯之類是也。冷气入胃冰伏者﹐當溫之﹐胃愛散之類是也。惡气燻觸﹐不謹房事觸伏者﹐當燒乳香﹑赤朮﹑豬甲之類﹐服以蘇合香丸等以禦之。又有毒气內外有所感冒陷伏者﹐急以麻黃湯主之。王氏手集白花蛇散﹑橄欖核水煮服之﹐無不立效。如有內外觸冒﹐失於救療﹐遂至胃爛便血﹐此證最惡﹐急宜用犀角地黃湯﹑甘艸散以解之。解之漸蘇醒瘡出者活﹐神昏冒悶者死。

餘毒失解利則嘔吐並諸雜證

脾胃主納而不出﹐大小腸主出而不納﹐是平居飲食﹐水谷糟粕出納也。常論胃主納食﹐而瘡疹後嘔逆﹐是有邪气相干﹐使胃逆而不順﹐故使气逆而吐也。其吐有冷吐﹐有熱吐。瘡疹病後吐者﹐此餘毒在胃不解﹐當仔細辧驗﹐終是不同。其熱毒在胃而吐者﹐令人心煩作渴﹐小兒不住食乳者﹐是渴也。小便赤濇﹐手掌心有汗或熱﹐面赤引飲﹐停於胃中成痰﹐膈中不利﹐縱能食乳﹐聚滿吐出如射﹐則一時胸中稍寬﹐又復飲乳者﹐渴也。飲乳又吐﹐脈洪數﹐此熱吐也。冷吐者﹐不渴﹐飲食與水隨喫隨吐﹐面靑白﹐手足冷﹐大小便利﹐宜細辧之。有熱有餘毒在胃脘嘔吐者﹐宜服黃芩散﹑五苓散﹑人參竹葉湯。若餘毒在中﹐口舌生瘡﹐下部亦有瘡﹐或下膿血﹐服黃連散﹑三黃熟艾湯。發喘而煩躁小便不利者﹐燈心湯。若胃熱齒齦腫痛﹐妨其嚼食﹐至不欲食﹐煩熱面黃者﹐宜服甘露飲﹝甘露飲原作「闕三字」﹐據《奇效良方》瘡疹門補。﹞﹑槐花散。如毒入目者﹐服淨心散最良。咽喉痛並嗽不已者﹐麻黃嗽不已者﹝麻黃原作「原本闕六字」﹐據同上補。﹞湯加麝香服之。或大便不通﹐致熱毒攻於臟腑及眼﹐並咽喉腫塞﹐口舌壞爛者﹐以如聖湯﹑紫河車散﹑紫雪之類﹐可選而用之﹐皆解餘毒之要藥也。

預服油劑解毒

防患於未然者﹐則思熱毒未成瘡痘時﹐預服油劑以解之。蓋小兒四肢微熱﹐食物似減﹐頭髮幹立﹐或時額微熱﹐則與生油劑飲之﹐每夜如方法與飲﹐似覺四肢熱﹐服之良久就臥﹐多至三五服﹐大小便利﹐四肢熱減﹐邪毒漸退﹐疹痘𨿽出亦輕﹐尢良法也。

疹熱出難大便不通小便如血或爲癰身體破裂

似是而非﹐若同而異﹐醫者當詳審於疑似之間。言斑疹得熱﹐則出愈難﹐此非得熱而出愈難﹐爲气不通營衛﹐與毒气混雜不行﹐故出難非獨熱而難出也。胡不觀大便不通﹐是气不通行﹖故或便血﹐或爲癰皰﹐或肌肉破裂﹐以此觀之﹐气不通﹐又熱毒之气壅盛﹐毒在腸中﹐則血滲入腸爲便血﹐毒壅肢絡不行﹐爲癰皰﹐爲身體破裂﹐使其大便通﹐小便利﹐則無斯患矣。有此證者﹐宜服犀角地黃湯﹑白虎湯﹑升麻湯﹑紫雪之類﹔便血以牛黃散﹐可選而用之。

誤用巴豆則內虛而熱不除

表熱而蕩滌﹐故宜湯液以散之。取食積﹐宜下之﹐用丸子藥磨之。蓋用丸子藥者﹐取收攝之義也。今病瘡疹是表熱﹐若用丸子藥反攻﹐虛其裏則表熱陷伏於裏﹐其熱愈不除﹐復爲倒靨﹐爲便膿血﹔肌膚毒壅遏不通﹐爲痘癰﹐爲腫毒瘡疹。不可用巴豆丸子藥者﹐但能取腸中積熱故也。瘡疹表熱者不可用。

勿用巴豆水銀輕粉

小兒頭痛身有大熱﹐口鼻有熱﹐咽漧痛﹐口頰生瘡﹐兩目如火﹐耳尖手足指冷﹐脈洪大而作渴﹐面赤增寒﹐心逆熱口臭﹐此是伏瘡子候﹐先當去熱毒邪气﹐用大黃湯煮湯液﹐蕩滌其表熱﹐表熱散則諸疾皆愈矣。昧者以巴豆﹑水銀﹑輕粉﹐此藥無去表熱之理﹐反傷髒也。蓋巴豆﹑水銀﹑輕粉﹐但能去髒中驚涎積熱而已﹐豈可以爲瘡疹表熱者用﹖則用之者夭傷﹐不可不戒。

熱毒攻肝衝目

肺金燥﹐心火熱﹐肝木風﹐脾土濕﹐各有所統。夫肝木勝﹐脾土衰﹐且風入臟腑﹐熱則爲腸風﹑爲祕結﹑爲下鮮血﹐冷則爲不食﹑爲飧泄﹑爲肢厥﹐此五行相生相克之意也。熱則生風﹐由火盛而風作﹐肺金旣受火克﹐金衰不能制木﹐則無金以制之﹐木勝肝旺﹐心火炎上﹐肝竅於目﹐心熱壅則衝於目﹐故瘡疹之始﹐最宜防備之。使之視井則欲觀深﹐視遠則自運於目﹐得陰气感之。搽胭脂則欲涼血散毒气﹐服以鼠粘﹑荊芥﹑防風以去其風﹐敷以白芥子末於兩腳心﹐瘡痘則不入於眼﹐是皆防微杜漸﹐使神水不被風毒熱壅之害﹐得無睛脹凹凸盲暗之憂。方書多稱此於卷首者﹐欲消目疾於未然﹐不可不察。

瘡後咳嗽脇痛

夫血气者﹐陰陽之男女﹔水火者﹐陰陽之徵兆﹔左右者﹐陰陽之道路。今瘡疹病後咳嗽﹐左右脇痛﹐飲食不下﹐此餘毒所隔﹐气不能升降也。且咳嗽者﹐由陽不降﹐心火克於肺金也。脇痛者﹐脇居人之左右﹐左右者陰陽之道路﹐气之所行處﹐今脇痛是气不能升降也。飲食不下者﹐由呼吸升降之間﹐脾受谷味﹐今气不能升降﹐脾气不能連磨水谷也。數者但解毒﹐毒去然後眞气自復﹐當以赤茯苓湯導心火利小腸﹐小柴胡湯治咳嗽脇痛﹐二和散調順陰陽則自愈矣。

傷寒熱毒急宜發表

傷寒熱毒在表﹐未能作汗﹐或當汗而不得汗﹐暴熱灼於肌膚﹐故發斑瘡疹痘皰也。其皰色白﹐或赤如火丹﹐瘡頭瘭漿白膿者輕。若紫色作根﹐隱隱在肌肉者甚重。五內七竅皆有瘡﹐其形如豆﹐故以名焉。此乃傷寒發皰﹐小兒肌肉嬌嫩多有此﹐故因而表之。

餘毒不盡煩渴胸滿

熱在表而生瘡疹﹐瘡疹已出將愈﹐則表𨿽退﹐有餘毒在裏﹐則令小兒胸滿煩躁而渴﹐此皆失於解利﹐熱毒不散所致也﹐宜黃連散﹑燈心散﹑黃芩散﹑甘露散﹐皆可選而用之。

不結痂疕

瘡疹因熱而出﹐又因太熱甚而不能結痂疕﹐是以內外蒸鬱﹐無陰气以斂之故也。前人以宜風散導之﹐以生犀散解之﹐使熱不壅脹﹐必結痂疕矣。又有發如膿窠﹐不肯作靨者﹐調砂糖水與喫卽結疕﹐此法須觀瘡子﹐未出盡切不可用。蓋瘡子初發而食甜物﹐如糖蜜棗柿﹐必使瘡子入目﹐尢宜忌之。此云用砂糖者﹐是瘡子作膿窠﹐毒气已定而用之﹐庶不爲目害矣。又有血皰出已七日﹐不能結痂疕者﹐宜用豬尾膏則愈矣。

辧瘡並冰瘡入大腸

疹與痘輕重不同﹕疹自表而出於腑則輕﹐痘自裏而出於髒則重。世俗但見疹見痘﹐方知輕重﹐未能預知而防備。然疹與痘﹐其初何以辧之﹖茅先生論有見於未然﹐且早晨渾身微熱﹐至日午後大熱﹐眼睛黃色﹐兩脇下吸吸然動﹐甚至發如驚風狀﹐亦身有大熱﹐手足逆冷﹐此病屬髒﹐治以獨聖散發之﹐以和平生津藥潤之。此必是瘡痘﹐謹不可投冷藥﹐恐冰入大腸﹐而痘子不出﹐則瀉下如赤豆汁﹐及朝出而暮靨﹐或顖頰赤色如掌大﹐口內有臭气﹐唇焦目閉腹脹者﹐此必死候。此是瘡毒入裏﹐由用利藥﹐裏虛毒陷入腸中﹐或便膿﹐或便赤汁﹐皆惡候也。且疹候早晨微熱﹐午後亦大熱﹐眼白赤色而不黃﹐手足冷而吐逆﹐此屬腑爲疹﹐治法如治瘡痘皆同﹐輒用利藥﹐變爲惡候。

結核腫毒

瘡疹熱毒﹐髒於肌膚﹐使營衛流注失度﹐則營衛合行而不行﹐爲之壅遏﹐壅遏則結核腫癤毒﹐或爲痞﹝疒畾﹞﹐或爲瘡瘍﹐發於頭頂手足肢節間﹐甚者則爲癰毒﹐此熱毒雍遏之過也。亦令人咽膈不利﹐痰涎壅塞﹐咳嗽咽漧﹐眼赤臉腮項焮腫﹐宜以消毒散﹑小柴胡湯最驗。癰癤腫毒出膿數日不止﹐體虛煩熱頭痛昏悶者﹐黃芪散。大便不通者﹐大黃散主之。癰毒赤腫初生者﹐燒雞毛水敷之﹐又醋調伏龍肝敷之﹐地松葫荽以敷之﹐雞子淸調赤小豆末以敷之﹐地龍糞新水以敷之﹐並馬齒莧﹑龍葵葉﹑雞腸艸﹑蕓薹葉﹑景天葉皆可搗敷之。赤腫不散﹐成瘡而未得頭出者﹐馬鞭艸以敷之。

冬溫發斑如錦紋

《活人書》云﹕冬月煊暖而溫毒發斑癮疹如錦紋者﹐以冬月觸冒寒毒﹐至春始發﹐病初在表﹐或已發汗﹐或未發汗﹐表證未罷﹐毒不散﹐故發斑﹐以黑膏主之。又有冬月溫暖﹐非節乖戾之气﹐冬未卽病﹐至春或被積寒所折﹐毒气不得泄﹐至天气煊暖﹐溫毒始發﹐則肌膚斑爛癮疹如錦紋﹐咳而心悶﹐但嘔淸汁者﹐葛根橘皮湯主之。小兒常有此證﹐令兒心悶咳嗽﹐嘔吐淸水﹐醫者不辧﹐作胃寒治之﹐轉加悶亂﹐狀若驚癇﹐遂生他疾。但咳嗽而吐汁者﹐知其心悶矣﹐宜預服葛根橘皮湯則立愈。

用百祥丸證

黑紫幹陷者﹐下以百祥丸﹔不黑者﹐謹勿下。要之紫黑幹陷﹐則下之無疑矣。然當下有數證﹐宜仔細以外證與脈別之。有感風寒而黑陷者﹐則宜溫散之﹔有內虛自利而陷者﹐則宜溫之﹔有下之早﹐毒气入裏而陷者﹐則宜溫而表出之﹔有被外物衝觸而陷者﹐則宜燻解之。其用藥皆不同。又有蘊積毒气深﹐而內外蒸鬱﹐瘡起能食﹐不結痂疕﹐毒气不得散﹐大小便祕﹐腹脹而陷者﹐爲其毒气入裏﹐宜用百祥丸瀉膀胱之毒﹐服之身溫飲水者可治。以脾旺而勝腎水﹐寒去而復溫﹐則瘡疹復出矣。若寒戰不已﹐身冷出汗﹐耳骩反熱者死。要之﹐錢氏稱腎气太旺﹐脾虛不能制之。此寒气太旺﹐胃气不溫﹐瘡疹復陷而不出矣。下後身熱气溫﹐欲飲水者﹐此寒去而復溫爲可治。以此而言﹐瘡疹不可妄下﹐故不過溫脾胃暖血气也。錢氏言瀉膀胱水於已陷之後﹐不若助脾土於未陷之先﹐尢爲盡善盡美矣。

瘡後患目翳忌點藥

湯散膏丹之殊異﹐灸刺點洗之不同。且瘡疹之爲目翳者﹐毒气自髒裏而達外﹐治之要法﹐但活血解毒而已。活血不至於熱﹐解毒不至於冷﹐得其血活毒散則睛不壅﹐血不怯﹐不致凹凸損陷﹐是爲良法也。方其病根自裏而外﹐始者毒气在於臟腑﹐外達於筋絡﹐筋絡而至目﹐其病深﹐似非點藥可取效。蓋點藥非毒則冷﹐必相攻擊﹐反以爲害﹐前人有所不取也。瘡疹後患目﹐不在點藥﹐故辧及之。

冬月預服三豆飲子

龐氏云﹕冬令溫暖﹐當時便服三豆飲子以解其毒﹐則春夏不生瘡疹矣。蓋冬令風寒冰烈﹐是謂閉藏之時此天地之正气也。冬月天气煊暖﹐是冬應寒而反熱抑之﹐非其時而有其气﹐小兒抱純陽以生﹐至春必發瘡疹預服三豆飲子﹐以菉豆﹑赤小豆﹑黑豆﹐副以甘艸﹑淡竹葉﹑木通﹑砂糖煎之﹐臨睡以飲之﹐則解一切熱毒冬月隨受熱而隨解之也﹐至春夏間則無瘡痘之患﹐縱有亦輕﹐此乃冬月暖時預服之也。

瘡入目防備法

瘡疹方出間﹐欲使不入耳目﹐可噴胡荽酒於耳目邊﹐或以黃蘗末水調敷兩目﹐兼以白芥子末水調敷兩腳心﹐乃抱兒令自投菉豆七枚於井水中﹐使斑瘡不入目中﹐此皆愛護目之法也。又有忌食之法﹐如醬醋五味牛雞鵝鴨﹐皆不可食。蓋小兒患瘡子﹐食雞鵝鴨卵﹐未有不患目者。𨿽瘡疹已愈數月﹐尙未可與食之﹐食之亦爲目患﹐此皆爲瘡疹之所忌。但令小兒食淡物﹐爲淡豬肉淡餅之類。不能食淡物者﹐入少鹽無害。患瘡疹之家﹐可預令知之﹐最爲要法。患瘡疹之家﹐亦不可煮雞鵝鴨卵之气相襲﹐亦能損目﹐不可不知。

瘡毒攻咽

瘡疹咽痛者﹐由心胃有熱衝於咽﹐故咽漧而痛﹐口舌生瘡﹐上衝齒齦腫而齒牙搖動者﹐宜服甘露飲子。欲涼膈去痰﹐則服消毒散。咽喉腫痛者﹐宜如聖散消毒散。心煩者﹐宜鼠粘子湯。冬月老幼皆可服之﹐則春夏不生瘡瘍也。有聲喑不出﹐舌頰生瘡﹐煩悶潮熱面赤者﹐以紫河車散主之。咽痺水漿不下者﹐以紫雪主之。已上諸證屬熱﹐須是臟腑亦熱者﹐方可用之。如上焦有熱﹐其人若小便淸﹐或大便稀溏﹐是臟腑無熱﹐則別以淸上溫下藥兼服﹐不可一槪而用藥也。

大小便不通

瘡疹熱毒在裏﹐令兒大小便不通﹐熱毒蘊而不散﹐則不結痂疕﹔及其熱气少而下之早﹐則爲陷伏。如大小便不通﹐欲以藥下之者﹐須是微覺腹脹滿而喘﹐按之腹微實﹐手掌心並腋下汗出者﹐此有熱毒燥糞在裏﹐宜服之。瘡疹大便不通者﹐川黃散。瘡疹旣出定﹐大便不通﹐瘡出膿汁不漧﹐敗毒牛黃丹﹑大承气湯。又有瘡疹欲出﹐胃熱發溫壯﹐气粗腹滿﹐大小便赤濇﹐睡中驚煩渴﹐口舌漧﹐手足微冷﹐多睡﹐時嗽涎﹐脈實沈大滑數﹐宜服利毒丸。心煩躁渴﹐小便赤濇者﹐通關散。前四藥皆有熱證方可用之﹐性寒通利故也﹐不可妄投﹐爲害不輕。

乳嬰藥多反爲累

小兒如水中之泡﹐艸頭之露﹐以表用藥﹐無令造次焉。爲小兒臟腑嬌嫩﹐血气懦弱﹐肌膚不密﹐精神易憊﹐故言不易醫也。然乳下嬰兒﹐周歲二三歲有病者﹐宜少服湯藥﹐量其大小﹐但將藥與乳母服之爲妙。忌一切藥與兒喫﹐恐反生多疾。蓋藥性慓悍毒烈﹐非寒卽熱﹐不表卽下﹐或飲或散﹐服多則反爲累。蓋其攻擊太甚﹐不可不察。大抵用藥在簡而當則病除﹐又不損气﹐若泛然而用﹐非止不效﹐藥性將何處之﹖必反爲害。故瘡疹出而無他證者﹐宜少與湯藥。

冬溫宜先下毒

夏月陽气在外﹐陰气在內﹔冬月陰气在外﹐陽气在內。其陽气在外﹐則人喜冷﹔陰气在外﹐則人喜熱。蓋夏月扶陰以助陽﹐冬月扶陽以助陰﹐以平爲期。人有盛衰與四時不相當者﹐則反爲病。且夏月天气大熱﹐則人食冷以助陰﹐《素問》云﹕用熱遠熱者是也。亦不可過冷﹐過冷則逆正气爲害。且老人气衰而火少﹐夏月豈可過冷也﹖嬰童自然陽盛而火壯﹐𨿽冬月豈可多食熱物﹖其能食童子兼能啜熱乳嬰兒﹐如冬月食火炮炙烙之物﹐乳母恣食酒面甘肥﹐便與兒乳﹐其熱毒因微成著﹐又遇冬月天气煊暖﹐則內外蘊熱於臟腑﹐至春陽發生﹐其毒熱隨營衛而出﹐遂成瘡疹﹐無復疑慮。如冬月應寒而反熱﹐此是冬溫﹐毒气在髒﹐未出於肌膚間﹐當冬月便疏利﹐解去其毒可也。如葛根湯﹑三豆飲子﹑解毒飲﹑三黃丸﹑當歸飲﹑油劑﹑導赤散﹑化毒丹之類﹐皆可隨輕重。冬月溫暖時﹐皆可選而用之也。

便膿血

瘡疹病後餘毒不解﹐毒熱入胃﹐令兒便血﹐日夜無度﹐腹痛啼哭者﹐宜用牛黃散。又有渾身熱﹐下痢黃赤膿血者﹐薤白散解之﹔或胃風湯尢佳。小便赤而煩﹐宜以導赤散﹑犀角地黃湯煮之。

膿汁不漧

小兒瘡疹太盛﹐膿汁水粘﹐不可著席﹐不可轉側疼痛者﹐用黃土末敷之便幹。欲不成瘢痕者﹐以牛糞曬漧﹐火煉成粉﹐研如蛤粉相似﹐用綿撲有瘡痛處﹔膿甚者﹐以黃土細羅爲末敷之。大段不能臥席者﹐以麥麩不計多少﹐簟臥將息﹐最爲要法。

入目用藥

心熱毒生肝風﹐肝主目﹐熱毒衝之﹐故爲目患﹐以涼肝丸服之﹐蓁皮散洗之﹐密蒙花散服之。或因食毒物﹐睛突出外者﹐仙靈脾散。暴赤腫痛者﹐檾麻子散。患半年一年餘者﹐蟬蛻散。出正盛而不令入目者﹐調肝散。入眼成翳者﹐瓜蔞散。生翳遮膜者﹐威靈仙散。入目痛楚傷目者﹐浮萍散。生翳者﹐撥雲散。風熱攻眼者﹐井泉石散。目中痘瘡成翳者﹐大黃散貼之。赤脈侵睛者﹐羚羊角丸。痘瘡入目昏暗者﹐金花散。瘡入目裏侵睛者﹐樺皮散。翳障不見光明者﹐蟬花散爲良。

餘毒諸證

瘡疹熱毒﹐內外皆作﹐今瘡疹已出而結痂疕﹐餘毒在髒者﹐宜解利之。若解之稍遲﹐至於生病多端。瘡疹出盡後﹐大便祕者﹐宜服大黃散。小便赤濇者﹐宜服黃芩散。胃中有熱﹐胸中有邪气而嘔﹐面赤而渴﹐大便祕或如常﹐或瘡疹後下利色黃者﹐黃連散。煩喘小便不利者﹐燈心湯槐花散。發渴飲水﹐下血不止者﹐消毒散薄荷湯調下黃芪散服之。

消瘢痕

瘡疹生於肌中﹐瘡痂不可早抓去之而出風﹐早則爲之癮疹﹐肌膚爲凹凸﹐宜用硼砂散酒調服之﹐密陀僧水研塗之﹐蒺藜散﹑胡粉散﹑鷹屎白散﹑馬齒莧散﹑豬﹝月臣﹞散﹑羊﹝月臣﹞散﹑羊﹝月臣﹞鸕鶿散﹑升麻水豆散﹑黃蘗散﹑白蜜﹑羊﹝骨行﹞髓等靑金散皆可選而用之。欲無瘢痕者﹐在結膿結疕﹐勿令癮疹成瘢痕矣。

痘癰

痘癰者﹐瘡疹毒气當出而不得出﹐毒气壅遏於肌膚﹐故使肌虛偏盛而成痘癰。又有瘡疹旣平﹐失於解利﹐是致毒气不散﹐外不得泄於肌膚﹐內無由入於臟腑﹐滯於肢體﹐則爲痘癰﹐或爲腫毒﹐令頭項胸脇股內赤腫。大抵瘡疹結痂疕之後﹐便以消毒散﹑升麻湯﹑五香散﹑連翹散﹑犀角地黃湯﹐皆可選而解之。失於解利﹐腫毒所發未成膿者﹐小柴胡湯加生地黃煎服之﹐立愈。又有稟受怯弱﹐病瘡疹後﹐面靑不能飲食﹐自利﹐肌體倦怠﹐無熱證者﹐且與調平藥安養之﹐令其裏實。如面赤大便祕﹐或發渴咳嗽﹐睡中驚叫﹐小便赤濇﹐則可用前諸藥解利之。今人見解利﹐可治餘毒﹐不問虛實﹐便解利之﹐遂爲虛弱者害﹐亦不可不知也。

瘡後發搐

《素問》云﹐瘡瘍煩躁痛癢驚悸喜笑﹐皆出於心。五臟蘊熱毒成瘡疹﹐熱則生風﹐當其未出﹐心火生肝風﹐令兒發搐。今瘡疹旣出之後﹐又發搐者﹐是餘毒未解﹐熱積停蘊﹐不能消散﹐故動肝風而發搐也﹐宜以導赤散﹑化毒丹﹑消毒飲﹑柴胡湯﹑三白散之類﹐散熱退風而已。或瘡疹後飲食暴復﹐未能損谷﹐食蒸發搐者﹐宜以紫霜丸服之﹐其證必頭熱肚熱﹐是傷食證也。又有瘡疹後再作瘡疹者﹐亦輕﹐此亦餘毒未盡﹐皆失解利之故﹐瘡疹之出後﹐豈可不解利﹖解利者﹐當隨虛實而用藥也。後人見瘡疹後解利餘毒﹐一例而投涼藥﹐气虛者反爲大害﹐不可不知。气虛者﹐不渴面靑﹐飲食減﹐大便不利﹐四肢弱無力﹐皆虛證也。有此證者﹐未可解利也。又時有瘡疹證﹐而瘡疹未出而發搐者﹐用藥不可太冷﹐恐爲瘡疹之後害。瘡疹已出而發搐者﹐此熱甚也。故宜用化毒丹﹑大靑膏諸搐藥無害﹐蓋無瘡疹之悔矣。若能詳審而調理﹐皆獲安愈﹐因而具述﹐以廣其傳。

瘡後中地風證

小兒瘡疹方愈﹐營衛尙弱﹐餘毒未解﹐忽然徧身或靑或黑色﹐手足厥冷﹐口噤涎響如鋸﹐此名中地風也﹐甚者手足發搐。此由四時五行節令气交﹐有風雨寒暑﹐地風暴至﹐小兒瘡疹方愈﹐營衛尙弱﹐被地風所吹﹐毒气襲之﹐所以得生是疾也。宜用表劑﹐以消風散二錢﹐入蟬蛻二錢﹐分作三服﹐生薑﹑薄荷汁﹑酒各數點﹐溫湯頓服﹝分作三服……頓服本處原作「加原本闕三字生薑薄荷﹐原本闕十字」﹐據《奇效良方》瘡疹門補正。﹞﹐二三服卽立醒矣。隨時少汗而能或出癮疹﹐或再出麩疹而愈﹐此乃京師醫官宋鑑用此﹐無不愈者。後傳於此方用之。

已出狂叫喘呼

瘡疹已出者﹐熱毒自裏而達外﹐狂叫喘呼者﹐臟腑熱燥而無津液也。夫腎水常欲升﹐心火斂而降﹐今五臟皆熱﹐瘡疹旣出﹐津液外泄﹐臟腑漧涸﹐無陰气以守之﹐則陽毒燥於上﹐故狂叫喘呼﹐宜服犀角地黃湯﹑玳瑁散﹑甘艸散﹑麻黃散主之。更看大小便何部不利﹐利之必愈。

豬尾膏證

虛汗實汗﹐皆汗也。虛熱實熱﹐皆熱也。是以瘡疹倒黶﹐有虛有實﹐方論皆稱倒靨而已﹐可不分而辧正之﹖是以瘡痘始發﹐或斑或血皰未結痂疕之際﹐或因久不食﹐或因自利﹐或感寒邪﹐表裏虛寒﹐不能運行營衛﹐至不能出者﹐豬尾膏﹐使心旣通﹐營衛將復﹐則气和神蘇﹐瘡疹自結痂疕矣。夫蘊毒作斑點﹐斑點作血皰﹐血皰如豆﹐起於肌皮之上﹐名曰痘瘡。旣作血皰﹐血皰作膿皰﹐膿皰結痂疕而愈。今作血皰﹐而日數當結膿窠而不結膿窠者﹐是毒气尙可復入於裏﹐古人處方﹐心涼則熱毒气不能復侵於心也﹐毒在肌膚則無慮矣。以此觀之﹐瘡痘至血皰是毒已盡在外也﹐後用豬尾膏則毒气不能復入也。今有醫者及病家﹐見斑點或見血皰出遲﹐便用豬尾膏﹐殊不知毒气未出盡﹐而心胃寒涼﹐毒气不能出﹐悞人者多矣。豬尾膏是毒气已出盡﹐未結膿窠者﹐熱气與血相搏﹐尙可同營衛出入周流﹐恐其毒气入裏而用之也。又論小兒方書﹐亦用腦子﹑豬血等藥服之﹐遂斑點出而愈者。此言爲害尢甚﹐非瘡痘之藥也。乃是治傷寒瘟毒熱證危急用之﹐熱散然後斑出而愈﹐是治發斑者﹐非治瘡痘之斑。後人不爲祖述﹐以悞傳悞而用之者﹐可怪矣。古今圖書集成醫部全錄卷四百六十四

痘疹門

家傳痘疹心法【明﹖萬全】

痘疹證似傷寒

傷寒之邪﹐自表入裏也﹐前三日在表﹐可汗而散﹐後三日在裏﹐可下而解。瘡疹之邪﹐自裏達表也﹐本與傷寒不同﹐先賢謂其相似者﹐蓋恐人審候不明﹐誤作傷寒﹐失其汗下也。不特傷寒相似﹐內傷發熱亦相似。凡外感之熱﹐熱在表也﹔內傷之熱﹐熱在裏也﹔瘡疹﹐表裏俱熱也。外感則汗之﹐得汗則熱自平矣﹔內傷則下之﹐物去熱亦去矣﹔瘡疹不可妄汗下﹐𨿽汗下﹐熱不少減。然三者發熱𨿽同﹐證亦自別。外感發熱﹐面赤惡風寒﹐頭疼身重﹐腰重呵欠﹐煩悶昏睡﹐噴嚏喘咳﹐驚悸﹔內傷發熱﹐面黃紅﹐惡飲食﹐腹痛﹐昏睡﹐煩躁則手足熱﹐吐利則手足冷﹔瘡疹發熱﹐腮赤昏睡﹐呵欠噴嚏﹐咳嗽吐瀉﹐身重腰酸﹐煩悶煩躁﹐驚妄﹐耳涼骩涼﹐手足時冷﹐熱乍進乍退也。如值瘡疹大行之時﹐不問內傷外感﹐但發熱不退﹐皆作瘡疹也。惟挾外感者兼發散而治﹐挾內傷者兼消導而治﹐無內外因者只從瘡疹治也。

首尾不可汗下

今之治痘者﹐曰﹕首尾不可汗下。聽者和之﹐曰﹕痘宜溫補﹐汗下不可也。此亦喜補惡攻之遺獘。殊不知痘疹之法﹐莫要於解毒﹐或攻或補﹐務使毒气得解而已。如其气血和暢﹐榮衛流通﹐表裏無邪﹐其出則盡﹐其發則透﹐其收則時﹐非但不可汗下﹐𨿽溫補亦不可用也。設使外感風寒﹐約束皮膚﹐閉塞腠理﹐瘡出不快﹐此當汗之﹐令陰陽和﹐榮衛通而瘡易出﹐毒得解散可也。苟不汗之﹐則毒無從得出﹐畱伏於內﹐未免閉門畱寇之禍矣。如大熱不退﹐煩渴轉增﹐譫妄昏沈﹐便溺阻塞﹐此毒畜於腸胃之間﹐與穀气並﹐宜急下之﹐使臟腑疏通﹐陳莝滌去可也。苟不下之﹐則藏莝畜毒﹐煎熬於中﹐寧無養虎遺患之悔乎﹖故大要曰﹕謹守病機﹐各司其屬﹐有者求之﹐無者求之﹐盛者責之﹐虛者責之﹐必先五勝﹐疏其血气﹐令其條達而致和平﹐此之謂也。

不可以日期論

或曰﹕痘發於前七日﹐自現紅點至泡漿也﹔結於後七日﹐自泡漿至結痂也。前後以十四日爲限﹐此其大略耳。蓋人稟賦有厚薄之殊﹐毒气有淺深之別﹐時有寒燠﹐治有工拙也。如壯實之人﹐瘡本稀疏﹐能飲食﹐常和暖﹐守禁忌﹐固有八九日而愈者﹐不待十四日也。虛弱之人﹐瘡本稠密﹐飲食俱廢﹐气候乖常﹐調理失度﹐起發不透﹐收靨不齊﹐或延至一月而愈者﹐又不止十四日也。治痘之工﹐不可拘於日數。苟拘日數﹐則出現未定而先戴漿者有之﹐不可謂其成膿也﹔起發未透而先幹陷者有之﹐不可謂其結靨也。有收太亟而凶者﹐有收遲而吉者﹐有致綿延日久而斃者﹐是豈日數可限耶﹖或者取傷寒傳經之日數﹐謂十二日已過﹐其邪傳盡自愈。不知傷寒之邪﹐或在表汗而已者﹐或在裏下而已者﹐或過經復傳而不解者﹐亦未可以日期限也。痘瘡之邪﹐初出一點血﹐血化成水﹐水化成膿﹐膿成毒解而收矣﹐何必拘以日數也。然欲知其易發易靨者﹐莫如以瘡爲主。如形緊磊落﹐色潤紅活﹐尖圓厚實者﹐自然易發易靨也。如稠密粘連﹐平塌灰白﹐嫩薄淫濕者﹐難發難靨﹐更有餘毒也。經曰﹕知其要者﹐一言而終﹐不知其要﹐流散無窮﹐故醫莫貴於知要也。

大人小兒富貴貧賤不同

痘疹之證﹐自王公以至庶人﹐莫之能免者。天下之人﹐未有不本於父母﹐均是人則均是毒矣。有輕有重﹐有疏有密﹐何也﹖蓋失精血者﹐治合異乎嬰孩﹔飫膏粱者﹐療莫同於藜藿。且如小兒變蒸未周之時﹐腑臟尙脆﹐血气尙少﹐其疾則多胎毒也﹐至於能食﹐則有傷食證矣。大人天癸方動之時﹐欲火未淫﹐天眞未耗﹐其病則多內傷也﹔至於相感﹐則有陰虛之證矣。飯藜藿者負饑渴勞役之傷﹐飫膏粱者挾痰火積郁之病﹐一旦有瘡疹之證﹐當相兼而治之也。故治嬰孩則急於解毒﹐常恐其不勝﹐而大人則兼气血之虛以治矣。治貧賤則急於解表﹐惟恐其難出﹐而富貴則兼表裏之虛以治矣。虛則補之﹐實則瀉之﹐不虛不實﹐守以待之﹐此治痘之要也。

升麻葛根湯解

或因痘瘡一見紅點﹐便忌葛根湯﹐恐發得表虛也﹐人皆信之。余獨謂其不然。按《本艸》升麻解疫毒﹐又升陽於至陰之下﹐以助發生之气﹐痘乃疫毒﹐得此解之﹐令其升發﹐決無下陷歸腎之證矣﹔葛根能解熱毒﹐疏通榮衛之气﹐使瘡易起發﹐無伏無陷﹔芍藥養陰﹐陽勝則陰虛﹐痘本陽毒﹐眞陰受傷﹐非此不可﹔甘艸能解諸毒﹐瀉邪火﹐尢不可缺。是皆痘家切要之藥﹐宜常用之﹐豈有發得表虛之理﹐遂置之弗用也耶﹖但謂一見紅點﹐磊落輕疏者爲毒少﹐不須再服﹔苟痘稠密﹐其毒太甚﹐安可棄之不用歟﹖

順逆

古人著書﹐有泛語其槪者﹐有直道其實者﹐以意逆志﹐不以詞害意可也。錢氏小方脈之祖﹐醫中之聖﹐無出其右者﹐宜若所著之論﹐更無可議矣﹐然亦有未可盡信者。或泛語其槪﹐或後人補之者也。如雲﹕先發膿皰﹐後發疹子者順﹐脾肺相生也。先發疹子﹐後發斑子者順﹐心脾相生也。先發水泡﹐後發疹子者逆﹐肝克脾也。先發膿皰﹐後發斑子者逆﹐心克肺也。先發膿皰﹐後發水泡﹐多者順﹐少者逆﹐肝多肺少﹐木乘金衰也。先水泡後斑子﹐多者逆﹐少者順﹐子衰母旺則順﹐火乘木衰則逆也。此皆泛語其槪耳。其曰﹕凡瘡疹只出一般者善﹐此則直道其實者也。夫四毒之發﹐各有其時。膿皰最酷﹐疹次之﹐水泡又次之﹐斑爲輕。分作四番﹐其毒則微﹔一並夾出﹐其毒則甚矣。如雲﹕春夏爲順﹐秋冬爲逆。春膿泡﹐金克木也﹔夏黑陷﹐水克火也﹔秋斑子﹐火克金也﹔冬疹子﹐土克水也。此亦泛語其槪耳。其曰﹕黑者無問何時﹐十難救其一二﹐此則直道其實者也。蓋四者之毒﹐常乘天地不正之令而發﹐乃疫癘之气﹐傳染相似﹐時亦不得主之也。又云﹕冬月腎旺又盛寒﹐病多歸腎變黑﹐此則後人因秋冬爲逆﹐而杜撰以補之者也。錢氏謂春夏爲順﹐秋冬爲逆者﹐蓋以瘡疹屬陽﹐春夏爲陽﹐秋冬爲陰﹐從其气則順﹐逢其气則逆﹐不過欲人常和暖﹐而從春夏之化﹐未常拘定某證﹐必某時爲順也。卽如冬月變黑之說﹐則凡冬月出瘡疹者﹐皆屬腎﹐無分輕重﹐皆變黑而死。天地之气﹐必不如是之隘﹔錢氏之意﹐亦不如是之拘也。但曰冬盛寒﹐腠理閉塞﹐气血凝滯﹐非和暖﹐瘡難成就可也﹐何必以變黑歸腎﹐獨主於冬乎﹖彼夏盛熱﹐腠理開張﹐气血淖澤﹐亦有變黑歸腎而死﹐何不云夏有黑陷乎﹖設云夏火旺﹐腎不主事﹐則夏黑陷爲逆之言﹐又何自而取乎﹖況黑陷爲逆﹐四時皆然﹐亦不獨在於夏也。吾固知非錢氏之言。孟子曰﹕盡信書﹐不如無書。信哉﹗

變黑歸腎

水火者﹐陰陽之迹也。坎離者﹐水火之位也。心腎者﹐坎離之配也。故水陰也而生於陽﹐離中之陰﹐乃眞水也。火陽也而生於陰﹐坎中之陽﹐乃眞火也。陰根於陽﹐陽根於陰﹐互爲其根﹐此所以能變合而生萬物也。孔子贊《易》﹐以坎爲血卦爲赤﹐離爲鱉﹑爲蟹﹑爲螺﹑爲蚌﹑爲龜﹐其義可見。以人身言之﹐血陰也﹐气陽也。心配離而生血﹐陽中有陰﹐乃眞陰也﹔腎配坎而生气﹐陰中有陽﹐乃眞陽也。故心中之血﹐卽腎中之眞水也。灌漑滋濡﹐水之徳也。腎中之气﹐卽心中之眞火也﹐呴噓鼓動﹐火之象也。然水善而火惡﹐老子曰﹕上善若水﹐下惡如火﹐善惡之分也。況人之兩腎﹐左爲水﹐右爲火。經曰﹕七節之旁﹐中有小心。小心者﹐命門相火也。以其爲君之相﹐故云小心﹐行君之令﹐故曰命門也。夫以一水立乎二火之間﹐其不勝也明矣。運之於中﹐而使火不赫曦﹐水不涸流者﹐有神以主之也。所謂神者﹐何物也﹖太虛之中﹐神之棲也。然水火不並立﹐各有所勝。盛衰之變﹐此其常也。故盛則薄所不勝而乘所勝也﹐命曰气淫﹔衰則所勝妄行﹐而所生受病﹐所不勝薄之也﹐命曰气迫。瘡疹之火﹐起於命門之下﹐二火相合﹐所謂得助者彊也。相火復挾君火之勢﹐肆其猖獗﹐銷鑠燔焫﹐無所不至﹐可恃者﹐心中之眞水﹐尙有以制之。柰何陽道常饒﹐陰道常乏﹐赫曦者其气淫﹐涸流者其气迫﹐並眞水亦亡之而已矣。經曰﹕成敗倚伏生乎動﹐動而不已則變作焉。眞水旣亡﹐津液暴絕﹐其气滯﹐其發燥槁﹐不能潤乎皮毛﹐滋乎腠理﹐而瘡中之血﹐亦幹而黑矣。是則變黑者﹐血色本赤﹐而幹則變黑也。謂之歸腎者﹐血本腎中之陰﹐血幹則腎水亦幹矣。此腎虛之證﹐豈有腎實爲邪之理乎﹖

變黑有逆順

邵子《觀物篇》曰﹕東赤南白﹐西黃北黑﹐此正色也。驗之於曉午暮夜之時可見之矣。由是推之﹕嬰兒始生而赤﹐長稍變而白﹐病則黃﹐老死而黑﹔物生地下而赤﹐稍長而白﹐萎落則黃﹐枯槁而黑。凡物皆資一陽之气﹐以生此四色也﹐乃一陽之气色遞變者也。夫痘瘡由出現而起發﹐起發而成漿﹐成漿而結痂﹐亦人身中一陽之气之流行也。其出現而赤﹐起髮稍變而白﹐成漿則黃﹐結痂則黑﹐此亦色之遞變自然而然者﹐乃証之順﹐未可全以變黑爲不正之色也。夫以變黑爲逆者﹐以四時言之﹐春主生﹐夏主長﹐秋主收﹐冬主藏﹐自然之序﹐遞相成功者也。痘瘡出現猶春之生也﹐起發猶夏之長也﹐成漿猶秋之收也﹐結痂猶冬之藏也﹐亦自然之序。苟出現而黑色﹐是春行冬令矣﹔起發而黑色﹐是夏行冬令矣﹔成漿而黑色﹐是秋行冬令矣。不循遞變之次﹐故謂之逆。黑者腎之色也﹐爲起蟄封藏之本﹐故以變黑爲歸腎也。又肺主皮毛﹐心主血脈﹐脾主肌肉﹐肝主筋﹐腎主骨髓。瘡痘之毒﹐由內而外爲順﹐內不出者曰伏﹐已出復入曰陷﹐不能成漿謂之倒陷﹐不能結痂謂之倒靨。曰伏曰陷曰倒﹐皆由外而內入於骨髓﹐故曰歸腎爲逆也。

諸痛癢瘡皆屬於心

經曰﹕少陰所至爲瘍疹。又曰﹕諸痛癢瘡﹐皆屬於心。夫瘡疹之毒﹐發於五臟六腑之液﹐各隨其經絡部位而出﹐視其疏密﹐知其毒之多寡﹐不但少陰心臟專主之﹐而經專以心言者何﹖蓋火之爲物﹐微則癢﹐近則痛﹐灼之則成瘡。心者火也﹐故諸痛癢瘡﹐惟心主之。又心爲君主之官﹐經曰﹕主不明則十二官危﹐使道閉塞而不通﹐形乃大傷。瘡疹之毒﹐𨿽出於五臟六腑﹐而其能爲形病者﹐實君不務徳﹐使邪火得逞也。《周禮》曰﹕夏時有癢疥疾﹐亦此意也。

過飲冷水變生諸證

痘疹發渴﹐切不可與冷水。俗夫不知﹐謂水可勝火﹐習以與之﹐病者適中其欲﹐亦貪而不止﹐設值天時煊熱﹐气血彊盛者﹐猶或可勝﹐若精神痿弱﹐脾胃虛憊者﹐水寒相搏﹐未有不成壞病者矣。有飲水而黑陷癢塌者﹐脾虛不能勝水﹐水气寒﹐反從腎化﹐故歸腎也。有飲水而不發不靨者﹐脾惡濕﹐爲水所淫﹐不能主肌肉﹐布散血气也。有飲水而渴轉增者﹐水停心下而不行﹐則腎气燥﹐腎惡燥﹐故咽漧渴不止而死也。有飲水而喘成咳者﹐飲冷傷肺故也。有飲水而吐者﹐胃本虛﹐虛寒相搏﹐食入不內也。有飲水而利者﹐胃爲倉廩之官﹐水漬入胃﹐濕多成五泄也。有飲水而腹痛者﹐腹爲陰﹐水寒犯之﹐故痛也。有飲水而喫逆者﹐中焦虛寒﹐又得冷水﹐使中焦之气不行﹐故气逆而喫也﹐其病曰﹝食﹝句去口攺吉﹞。凡若此者﹐皆飲水之過﹐臨病之工﹐常須識此﹐勿令誤也。

錢氏陳氏立法用藥同異

世之論治痘者﹐皆曰﹕錢氏治痘﹐專用涼瀉﹔陳氏治痘﹐專用溫補。遂喜用陳氏之方。不惟不知錢氏立方之意﹐而陳氏救急之法﹐亦並不知而已矣。姑摘取二公之言﹐參互考核﹐而後知二公之治﹐未嘗不同也。常觀錢氏曰﹕凡瘡疹當乳母愼口﹐不可令饑及受風冷。陳氏曰﹕子母須當愼口﹐首尾不宜與水喫。是同一調養也。錢曰﹕瘡疹始出﹐未有他證﹐不可下也。陳曰﹕若無他證﹐不宜服藥。是同一禁忌也。錢曰﹕瘡疹屬陽﹐故春夏爲順。陳曰﹕遇春而生發﹐至夏而長成﹐乃陽气燻蒸﹐自然易出易靨。是同一喜好也。錢曰﹕惡寒不已﹐身冷出汗﹐耳骩反熱者﹐腎气太旺﹐脾虛不能制也。陳曰﹕其瘡癢塌寒顫咬牙﹐是脾胃肌肉虛也。是同一歸重於脾也。錢曰﹕惟用溫涼藥治之﹐是錢亦有用溫補之時矣。陳曰﹕如六七日身壯熱﹐不大便﹐與三味消毒散﹐微得利卽住﹐是陳亦有用涼瀉之時矣。錢曰﹕更看時月。陳曰﹕須分表裏虛實。是二公之法﹐因時制宜﹐未必如今人一偏之說也。其不同者﹐惟於黑陷癢塌﹐錢則主大戟之寒以下之﹐陳則主桂﹑丁之熱以補之。人見其偏寒偏熱之不同﹐卽謂錢專用涼瀉﹐陳專用溫補。殊不知錢之所下者﹐乃邪气在裏﹐裏實之證也﹐觀其煩躁大小便不通是也﹔陳之所補﹐乃邪气在表﹐表虛之證也﹐觀其泄渴手足冷是也。虛則補之﹐卽錢所謂惟用溫涼藥治之法也。實則瀉之﹐卽陳所謂與三味消毒散得微利卽住法也。各因一證而發﹐其實未嘗不同也。然錢急於解毒﹐攻邪气也﹔陳重於和中﹐補正气也。邪气解﹐則正气自平﹔正气實﹐邪气未有不去者矣。是又二公之異而同也。二公立法之善﹐未始不同如此。至用二公之法﹐乃有效者﹐有不效者﹐此不善用法者之過﹐非制法者之獘也。噫﹗醫者意也。爲工者不惟其法﹐惟其意﹐則二公法外不傳之意﹐自得於神會之下矣。

補脾土瀉腎水

楊氏曰﹕痘疹毒根在裏﹐妄下之則毒气得以深入﹐土不勝水而成黑陷。胡氏曰﹕若其救痘瘡於黑陷之後﹐孰若保脾土於未下之先﹖由二公之言觀之﹐因其妄下而虛其裏﹐以致黑陷﹐此醫責虛取實之過﹐非腎之疾也﹐故戒之。若救黑陷於妄下之後﹐孰若保脾土而不下之爲善耶﹖錢氏曰﹕凡瘡疹當乳母愼口﹐不可令饑及受風寒﹐必歸腎而變黑難治也。又曰﹕治之宜解毒﹐不可妄下﹐下則內虛﹐多歸於腎。上言卽保脾土之法﹐下言卽不可妄下而成黑陷之說也。蓋痘瘡始終以脾胃爲主。經曰﹕脾者土也﹐治中央﹐常以四時長四髒﹐各十八日寄治。若飲食失節﹐寒溫不適﹐脾胃乃傷﹐所以不可令饑及受風冷也。瘡疹之邪﹐自內而外﹐苟壯熱煩躁﹐大渴﹐大小便不通﹐目赤唇焦﹐此毒伏在內而不卽出﹐下之可也。若瘡盡發於外﹐淸便自調﹐不渴不煩﹐此裏無邪﹐不須服藥。如妄下之﹐則誅罰太過﹐反虛其裏﹐所以歸於腎矣。然則變黑歸腎﹐皆由外受風冷﹐內傷飲食﹐及妄下之所致﹐非腎本有之疾也。其曰土不勝水者﹐經曰﹕穀气通於脾﹐六經爲川﹐腸胃爲海﹔又曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐可見水入於胃﹐必待脾爲轉化而達於川海也。今脾虛則不能轉化﹐使之四布﹐而瀦畜於胃﹐脾惡濕﹐爲水所漬﹐則土益敗﹐故曰土不勝水也。腎𨿽主水﹐乃天元眞一之气﹐道之本也﹐非此水則天地之生意息矣。若土所不勝之水﹐及飲食形質之物﹐非腎之眞水也。旣非腎水而曰歸腎者﹐腎主骨髓﹐又主閉藏﹐言妄下則裏气虛﹐瘡疹之毒﹐復自外陷入於裏。其外黑陷者﹐腎之化也。其裏入於骨髓者﹐腎之主也。況汗之則亡陽﹐亡陽則心先受之﹔下之則亡陰﹐亡陰則腎先受之﹐所以歸於腎也。其曰﹕保脾土於未下之先者﹐謂不可妄下也﹐謂適其寒溫﹐節其飲食也。時俗不識此理﹐乃謂四君子湯保脾土之要藥﹐宜常服之﹐以防變黑歸腎之證。陳氐曰﹕凡療瘡疹﹐先分表裏虛實﹐若虛實不分則無所治。又曰﹕若無他證﹐不宜服藥。如裏气果虛﹐四君子湯要藥也﹐裏實可以服之乎﹖蓋參﹑朮補陽﹐芎﹑歸補陰﹐陰陽不可偏勝﹐偏陰偏陽則病矣。經曰﹕久而增气﹐物化之常也﹔气增而久﹐夭之由也。又曰﹕無盛盛﹐無虛虛﹐而遺人之夭殃。脾胃素實﹐又服實補之藥﹐正所謂盛盛也。常服之﹐則久而增气﹐兩實相軋而變生焉。謂之變者﹐經云﹕陽盛則外熱﹐陰虛則內熱﹐外內皆熱則喘渴﹔又曰﹕陰不勝其陽﹐則脈流薄疾﹐並乃狂﹐又曰﹕陰气少而陽气勝﹐故熱而煩懣也﹔又曰﹕兩陽相得而陰气虛少﹐水不能滅盛火而陽獨治﹐獨治者不能生長也﹔又曰﹕陽盛則身熱﹐腠理閉﹐喘粗﹐爲之俯仰﹐汗不出而熱齒幹﹐以煩冤腹滿死﹔又曰﹕營气不從﹐逆於肉理﹐乃生癰腫﹔又曰﹕脾移熱於肝﹐則爲驚衄。凡若此者﹐皆妄補之過也。夫妄下則脾虛而歸腎﹐妄補則脾實而乘腎。經曰﹕歲土太過﹐雨濕流行﹐腎乃受邪﹐乘之謂也。惜乎人但知妄下之則脾虛﹐變黑而歸腎﹐不知妄補之則脾實﹐反增潰爛倒靨﹐而亦歸於腎也。然則百祥丸之所下者﹐何邪也﹖錢氏曰﹕靑幹紫陷﹐睡昏汗出不止﹐煩躁熱渴﹐腹脹啼喘﹐大小便不通者﹐困也。若黑紫幹陷者﹐百祥丸下之﹔不黑者甚勿下。蓋左腎水也﹐右腎命門相火也。相火常挾君火之勢以侮腎。相火者﹐腎水之賊也。水火不並立﹐一勝則一負。瘡疹之火﹐起於命門之下﹐因相火之勢﹐假君火之威﹐煎熬眞陰﹐津液內涸﹐腎不能制﹐反爲所勝﹐毒邪畱連於內而不肯出﹐所以紫黑幹陷也。其證昏睡汗煩躁渴﹐腹脹喘啼﹐大小便閉﹐皆裏實之證﹐故宜以百祥丸下之﹐苟無是證﹐必不可下也。錢曰﹕所用百祥丸﹐以瀉膀胱之腑﹐腑若不實﹐髒自不盛也。何以不瀉腎﹖曰﹕腎主虛﹐不受瀉。噫﹗錢氏一則曰不可妄下﹐一則曰腎主虛不受瀉﹐其惓惓立命之心﹐抑何深長也哉﹗夫腎主虛﹐不受瀉﹐如此安得妄補脾土﹐以爲腎水之賊與﹖其瀉膀胱之腑﹐又有深意存焉。蓋脾輸精於肺﹐肺下輸於膀胱﹐膀胱之水﹐乃是平日所飲渣滓之物﹐非腎之眞水也。膀胱又足太陽之經﹐爲十二經之屬﹐四通五達之衢也﹐凡有邪气﹐必先經此而傳。瘡疹之邪﹐由膀胱之經﹐上風府至巓﹐下額會手太陽小腸之經於面。小腸者丙火也﹐亦挾君主丁火之勢而不受邪﹐其毒畱於足太陽膀胱之經﹐而不得散。膀胱者﹐壬水也﹐爲火所迫﹐不免自附於腎﹐引癸水以自救。錢氏恐其毒歸於腎﹐先於膀胱中瀉之﹐亦迎而奪之之意。二服不效而作寒顫﹐則毒入於腎矣。腎變動爲栗﹐眞髒證見﹐故知死也。曰﹕腑不實者﹐邪气去也﹔髒自不盛者﹐不入於髒也﹔不實不盛﹐息邪气也。豈有瀉正气之理乎﹖可見由膀胱受邪而黑陷者﹐裏實也﹐宜以百祥丸下之。由脾受邪而黑陷者﹐裏虛也﹐不可以百祥丸下之。不審虛實之證﹐槪以百祥丸下之﹐謂之裏虛。經曰﹕候邪不審﹐大气已過﹐瀉之則眞气脫﹐此之謂也。其曰﹕下之復惡寒不已﹐身冷出汗﹐耳骩反熱者死。腎水太旺﹐脾虛不能治也。此卽所謂無裏證而妄下之者也。無裏證而下之﹐則脾土無故而被轉下之藥﹐腎未受瀉﹐脾已先傷﹐陰气內盛﹐陽气外絕﹐故惡寒不已﹐身冷汗出﹐耳骩反熱也。腎何以旺﹖陰气盛也。陰陽相離﹐則受傷之脾﹐安能復爲之主﹐而使之再合邪﹖故曰﹕脾不能治也。其曰﹕下後气溫身熱欲飲冷水者可治﹐以脾旺勝腎﹐寒去而溫熱也﹐治之宜解毒。此卽所謂有裏證而宜下之者也。蓋先則煩躁熱渴﹐腹脹啼喘﹐大小便不通﹐今下之身熱气溫者火气去也﹐欲飲冷水者余邪未盡也。故又曰﹕治之宜解毒。脾旺勝腎者﹐大戟主行十二水﹐脾土本彊﹐能運其物注於下焦﹐以泄下焦之邪﹐此脾旺勝腎也。寒去而溫熱者﹐太陽寒水之邪已去﹐布散於經﹐小腸熱火乘之﹐故溫熱也。大抵陽並於陰﹐則陰實而陽虛﹐外寒內必熱也﹔陰並於陽﹐則陽實而陰虛﹐邪自內而外﹐外熱裏必平也﹐故曰可治。不但痘瘡惡變黑﹐如陽毒發斑內傷發斑黑者皆不可治﹐抑豈腎水爲邪乎﹖故病瘡病虫皆惡黑者﹐北方屬水﹐其色黑﹐入通於腎﹐居亥子之位﹐萬物生於子而死於亥﹐腎者生死之戶也﹐變黑而死﹐歸根復命之時也。此天地之道﹐陰陽之化﹐生長收藏之機﹐非知道者不足以語此。噫﹗此實出吾肝膈之要﹐非有蹈襲﹐亦非好辯以亂人聽﹐但恐世之曲學者﹐不知虛實之理﹐補所不當補﹐瀉所不當瀉﹐盛盛虛虛﹐遺人夭殤﹐無異於操刃之殺人也。借使錢氏復生﹐必謂吾言爲信﹐觀此者不主先入之言﹐亦必謂吾言之不誣也。

瀉膿血痂皮水谷

錢氏曰﹕瘡黑而忽瀉﹐便膿血痂皮者順﹐水穀不消者逆。夫痘瘡自內而外謂之正出﹐自外而內謂之倒陷﹐從外收者謂之正靨﹐從內收者謂之倒靨。倒靨倒陷﹐內穿膈膜﹐壞臟腑﹐皆惡候也。倒陷者十無一生﹐倒靨者十或救其一二。錢氏謂瘡黑而忽瀉﹐其倒靨之類乎﹖蓋瘡黑本是死證﹐裏實者可下之。忽然作瀉﹐則不必下。毒气由外入內﹐臟腑之气不通﹐營衛之气不行﹐表裏俱病﹐不急下之﹐轉增躁悶而死﹐故主百祥丸下之。若自利則火性急速﹐不少停於腸胃之間﹐腸胃熱甚﹐亦自失其轉化之常﹐故暴注而瀉﹐瀉則毒從利減﹐亦若下之義。當時暴瀉﹐未必便膿血痂皮也﹐抑將淹延數日﹐而後有是膿血痂皮也。何以有是膿血痂皮者﹖痘瘡內陷﹐則臟腑膈膜之間﹐亦如外出之狀﹐瀉膿血者內潰之證也﹐瀉痂皮者內靨之證也。瀉膿血痂皮爲順者﹐邪在腑也﹐在腑得由腸胃而出﹐故順。瀉水谷者髒也﹐邪在髒不得由腸胃而出﹐所去者腸胃之水谷耳。人絕水谷則死﹐故逆。然其水谷不化﹐不可誤認爲寒。仲景曰﹕邪熱不殺谷。水谷不化者﹐火迫而出也。錢氏謂瀉痂皮者﹐是脾气得實﹐腎𨿽用事﹐脾可制之。瀉水谷者﹐是脾虛不能制腎﹐故自泄也。讀者不識此義﹐卽謂脾土可以制腎水﹐有欲專補脾土之意。殊不知脾胃者﹐倉廩之官﹐以納水谷者也。腎開竅於二陰﹐以司開闔者也。火气下迫﹐腎必受之﹐開闔不利﹐不能禁固便溺﹐所以暴瀉也。曰腎用事者﹐腎爲火所役也。若自用事﹐則能封閉約束而不瀉矣。脾可制之者﹐言門戶𨿽弛﹐食廩猶藏﹐能制其水﹐不爲濕所勝也。至於水谷不化﹐則泌別無統﹐幽闌不關﹐脾亦不能自勝其濕﹐故自泄也。然五虛之中﹐泄泄爲甚﹐痘瘡自利不止﹐鮮有痊者。予以一言斷之﹐曰﹕能食者吉﹐不能食者凶。故經曰﹕漿粥入口﹐泄住止則虛者活﹐此其驗也。

斑疹

斑疹之證﹐布在方冊者﹐或謂心爲疹﹐或謂心爲斑﹐或謂脾爲疹胃爲斑者﹐何也﹖經曰﹕少陰所至爲瘍疹。少陰者﹐心與腎也。心配離﹐離中之陰﹐己土也。丁己同生於酉﹐酉者肺金﹐帝旺也。腎配坎﹐坎中之陽﹐戊土也。戊癸化火而生於寅﹐寅者三焦火長生也。斑隱隱在於皮膚中﹐大者成片﹐小者狀如蚊蚤所咬﹐點點赤色﹐疹則成顆粒﹐見於皮膚之外﹐如疥子然﹐有形可模﹐俗名麻子者是已。斑之方萌﹐又與蚊迹相類﹐發斑多見於胸腹﹐病人昏憒﹐先紅後赤者是也﹐傷寒熱病多有之。蚊迹只在於手足﹐病人安靜﹐先紅後黃者是也﹐內傷熱病多有之。此二證發斑﹐人常有之﹐非由胎毒﹐乃時行熱證也。至於疹子﹐則與痘瘡相似﹐彼此傳染﹐但發過不再作也。乃心移熱於脾﹐脾移熱於肺﹐發而爲疹。凡病疹者﹐必欬嗽﹐火刑肺也。丁心火﹐己睥土﹐辛肺金﹐皆﹖於酉﹐造化之理同一位。謂疹爲心者語其本也﹐謂疹爲脾者語其標也﹐語心脾而肺在其中矣。腎主二陰﹐司開闔﹐三焦之火亢甚﹐妻從夫﹐化合於胃而爲斑。凡病斑者必自利﹐或大便結燥也。癸腎水﹐戊胃土﹐與寅三焦相火同位者﹐亦造化之理﹐語三焦而心在其中矣。故發斑見於胸腹者﹐三焦之位也。蚊迹見於手足者﹐胃主四肢也。疹者﹐母傳子也﹔斑者﹐妻從夫也。知造化之理﹐而治斑疹不難矣。

五行生死

按五行之理﹐生於陽者死於陰﹐生於陰者死於陽﹐抑隔別損益之數歟﹖夫五臟六腑﹐所以配五行也。腑爲陽﹐髒爲陰。腑生於陰﹐髒生於陽﹐根陰根陽之義也。腑死於陽﹐髒死於陰﹐分陰分陽之義也。陽之所死﹐陰之所生﹐陰之所死﹐陽之所生﹐陽極則生陰﹐陰極則生陽之義也。自子至巳爲陽而統乎足﹐自午至亥爲陰而統乎手﹐亦陰陽互爲其根也。以腑言之﹐水火者﹐南北之對也。壬膀胱水生於申﹐申者手少陽三焦之位也。經曰﹕三焦者﹐決瀆之官﹐水道出焉。故壬水生於申﹐死於卯者﹐水月象也﹐生於西﹐死於東矣。丙小腸火生於寅﹐寅者足少陽膽位也﹐膽爲甲木﹐甲祿在寅﹐故丙火生於寅﹐死於酉者﹐火日象也﹐生於東﹐沒於西矣。金木者﹐東西之對也。甲膽木生於亥者﹐風木之分。經曰﹕風生木﹐故甲木生於亥﹐死於午者﹐木陽也﹐午則陰生而陽死矣。庚大腸金生於己﹐己者六陽之位﹐卦應乎幹﹐幹爲金﹐故庚金生於己﹐死於子者﹐金陰也﹐子則陽生而陰死矣。此四腑生死之理也。然木主於東而生於北者﹐水流趨東以生木也。火主於南而生於東者﹐鉆木取火木所生也。金主於西而生於南者﹐金曰從革火所出也。水主於北而生於西者﹐水西而東金所生也。以五臟言之﹐丁心火生於酉﹐酉者肺旺位也。坎中之陽﹐乃火之原﹐坎位於子﹐辛金所生﹐不能再生丁火﹐故丁火乘辛金生旺之气而生於酉﹐所以心與肺相連而位乎上也。死於寅者﹐寅乃顯明之地﹐丁爲陰火﹐其光自伏矣。癸腎水生於卯﹐卯者肝旺之位也﹐離中之陰﹐乃水之原﹐離位於午﹐乙木所生﹐不能再生癸水﹐故癸水乘乙木生旺之气而生於卯﹐所以腎與肝相連而位乎下也。死於申者﹐申手少陽相火﹐所謂一水不能勝二火也。又水生於一﹐一者乃天元初動之气也﹐於卦爲震﹐在卯之中﹐所以癸水生於卯﹐而震初爻爲子水也。火生於二﹐二者地元初動之气也﹐於卦爲巽﹐陽自下而上﹐陰自上而下﹐兌爲少陰﹐巽之反也﹐在酉之中﹐所以丁火生於酉﹐而兌初爻爲丁火也。乙肝木生於午者﹐乙震木也﹐靑龍之象﹐寄生於午﹐龍從火裏出也。死於亥者﹐午爲一陰﹐至於亥而極﹐陰老不能生乙木也。辛肺金生於子者﹐辛兌金也﹐白虎之象﹐寄生於子虎﹐向水中生也。死於巳者﹐子爲一陽﹐至於巳而極﹐陽老而不能生辛金也。又肝在下陰也﹐陰生於午﹐肺在上陽也﹐陽生於子﹐此四髒生死之理也。夫陽則順者﹐陽道常饒﹐故左行而有餘﹐此六腑之气常盛﹐而病在腑者易已也。陰則逆者﹐陰道常乏﹐故右行而不足﹐此五臟之气常弱﹐而病在髒者難愈也。若夫脾者己土也﹐離中之陰是已﹐故離納己。胃土戊土也﹐坎中之陽是已﹐故坎納戊。己土生於酉﹐死於寅者﹐心象離而生己土﹐故己與丁同生死也。戊土生於寅﹐死於酉者﹐腎配坎﹐腎有二枚﹐左爲水不能生土﹐右爲相火能生土﹐故戊與相火同生死也。然脾得心之气多而喜熱﹐從火化也﹔胃得腎之气多而喜寒﹐從水化也。食熱則損胃﹐食寒則損脾﹐養生之道﹐所以貴適其寒溫﹐熱無灼灼﹐寒無滄滄也。故傷風冷則胃彊而脾弱﹐脾不主事﹐胃與右腎相火相合﹐而同歸於火﹐所以戊癸化火也。傷熱則脾彊而胃弱﹐胃失淸化之令﹐脾與心火相得而致惇阜﹐所以火炎則土益燥也。苟得其養﹐則脾胃稟中和之气﹐而陰陽無偏勝之疾﹔苟失其養﹐則脾气歸於心而成潰爛癢塌之瘡﹐胃气歸於腎而成陷伏靑黑之變﹐知乎此可以語瘡痘之治矣。

先哲格言【按此條萬氏原本所集不止於此﹐今查有與前卷重復者刪之﹐非於原本有去取也。】

錢氏仲陽曰﹕瘡疹證﹐此天行之病也﹐惟用溫涼藥治之﹐不可妄下及妄攻發。

凡瘡疹當乳母愼口﹐不可令饑及受風冷﹐必歸腎而變黑﹐難治也。

惟斑疹能作搐。疹爲脾所生﹐脾虛而肝旺乘之﹐木來勝土﹐熱气相擊﹐動於心神﹐心喜爲熱﹐神气不安﹐因搐成癇。斑子爲心所生﹐心生熱﹐熱則生風﹐風屬於肝﹐二髒相搏﹐風火相爭﹐故搐也。治之當瀉心肝。

瘡疹始出﹐未有他證﹐不可下也﹐但當用平和藥﹐頻與乳食﹐不受風冷可也。如瘡疹三日不出﹐或不快﹐卽微發之﹔發之不出﹐卽加藥﹔加藥不出﹐卽大發之。如大發後及脈平無證者﹐卽瘡本稀﹐不可更發也。有大熱則當利小便﹐小熱者當解毒。若出快﹐勿發勿下。

龐氏安常曰﹕若身疼壯熱頭痛﹐不與小汗﹐何由表散﹖六腑久閉﹐毒攻腰脇﹐或心腹脹滿﹐不與微利﹐何由釋去﹖故當消息汗下。然則寒藥固不當行﹐溫藥又增熱毒﹐若熱勢太甚﹐脈候洪數﹐涼性之藥﹐不阻表裏之气者﹐亦可通用﹔或寒气阻礙﹐脈候浮遲﹐則溫性之藥﹐不阻表裏之气者﹐可冀冰釋。云不可汗下﹐寒熱之藥﹐只可紫艸一味者﹐乃滯隅之流。

天行發斑瘡﹐須臾徧身皆戴白漿﹐此惡毒。

凡覺冬溫﹐至春夏必發斑痘。

凡患小便濇有血者﹐中壞也。瘡黑靨無膿﹐十死不治。斑瘡已出﹐不可正爾發表﹐更增斑爛﹐以表虛故也。

劉提點曰﹕痘疹最要大小腑分曉﹐所以錢氏四聖散用木通﹑枳殼極妙。若大小腑自流利﹐則不必苦泥。

痘疹發未透﹐宜用四君子湯加黃芪﹑紫艸煎服。醫云百病不可損其胃气﹐故多用四君子湯及糯米等助其胃气。

劉洙《小兒瘡子訣》中云﹕疹子發如膿窠不肯靨者﹐但調砂糖水與喫。亦曾試用﹐但喫砂糖水後﹐多是爬搔了﹐瘡子成一片去﹐結瘢不好。發斑用人齒散﹐但錢氏方中用麝香及酒調難用﹐蓋瘡痘家怕麝香與酒气觸了。若用只是紫艸煎湯自好。

東垣李氏曰﹕夫斑疹出者﹐皆因內傷必出斑﹐營气逆故也﹐大禁牽牛﹑巴豆。

凡生膿皰小水斑疹癮三色﹐皆營气逆而寒復其表﹐宜以四味升麻湯中加歸身﹑連翹﹐此定法也。

如肺成膿斑﹐先咳喘﹐或气髙而喘﹐但加人參﹐少加黃芩﹐以瀉伏火而補元气。如心出小紅斑﹐必先見嗌漧﹐驚悸身熱﹐肌肉腫﹐脈弦洪﹐少加黃連。如命門出癮疹﹐必先骨疼身熱﹐少加生地黃﹐又加黃蘗。如斑已出﹐時時與桔梗湯﹐寬胸膈﹐利咽喉﹐不可計服數。

滄州呂氏曰﹕凡乳嬰之與童丱﹐當岐爲兩途以治之。乳嬰當兼治其乳母﹐俾其气血淸和﹐飲食有節﹐投以調气通融之劑﹐以釀其乳﹐使兒飲之﹐則其瘡必肥滿光澤﹐無陷伏之憂。童卯之子﹐必當備切其脈﹐審其表裏虛實以汗下之。苟不實不虛﹐則但保其中和﹐使脾气流暢﹐則肺金借母之助﹐易於灌膿﹐速於成痂﹐無倒陷之患。或至壯盛而膚腠厚密﹐尢須預爲汗解。或大便結與溲濇者﹐尢宜下之利之﹐庶無患也。

足脛熱﹐兩腮紅﹐大便祕﹐小便濇﹐渴不止﹐上气急﹐脈洪數者﹐已上七證﹐不宜服熱藥。

足脛冷﹐腹虛脹﹐糞靑色﹐面晃白﹐嘔乳食﹐目睛靑﹐脈沈微者﹐已上七證﹐不宜服寒藥。

肺主气﹐气不足則致後三證﹕自汗﹐聲不出﹐瘡頂陷塌不綻肥﹐並宜服十奇散。自汗倍黃芪﹐聲不出倍桔梗。心主血﹐血不足則致後三證﹕灰白色﹐根窠不紅﹐不光澤﹐並宜芎歸湯加芍藥﹑紫艸﹑紅花﹐良驗。

凡值天時不正﹐鄕鄰痘瘡盛發﹐宜服稀痘方。

凡覺痘瘡欲發﹐當先解利﹐與傷寒相類﹐疑似之間﹐兼用解毒。胡氏曰﹕非微汗則表不解﹐解表當於紅斑未見之時宜用。

凡痘瘡出不快者有五證﹐臨病審而調之﹕

一證﹐天時嚴寒﹐爲寒所折﹐不能起發﹐宜解寒溫表。

一證﹐炎暑隆盛﹐煩渴昏迷﹐瘡出不快﹐宜解暑。

一證﹐服涼藥損傷脾胃﹐或胃虛吐利﹐當溫中益气。

一證﹐或成血泡﹐一半尙是紅點﹐此毒气發越不透﹐必不能食﹐大便如常者﹐宜半溫裏半助養之劑。

一證﹐外實之人﹐皮膚厚﹐肉腠密﹐毒气難以發泄﹐因出不快﹐宜解毒。

身體溫暖者順﹐寒涼者逆。能食﹐大便實者順﹔不能食﹐大便利者逆。

夫痘瘡之毒﹐最怕穢惡之气觸犯。切不可信僧道看經解穢﹐況無纖毫之力﹐而反恐被其穢惡之气觸犯﹔亦不可恃其能解而不預防。戒之戒之﹗

張氏渙曰﹕痘子气勻則出快﹐蓋血隨气行﹐气逆則血滯。

石璧胡氏曰﹕小兒難任非常之熱﹐亦不可任非常之冷。如熱藥太過﹐輕則吐利腹脹﹐重則陷伏倒靨﹐宜溫涼適中可也。

仁齋楊氏曰﹕諸熱不可驟去﹐宜輕解之。蓋痘瘡無熱則不能起發﹐痘瘡發於肌肉﹐陽明胃气主之﹐脾土一溫﹐胃气隨暢﹐決無陷伏之患。

李氏曰﹕比之種豆﹐值天時煊暖則易生。

鰲峯熊氏曰﹕人有虛實之不同﹐病有淺深之各異。壯實之人﹐病無諸證﹐或瘡發而輕者﹐皆得依期而愈。倘气候乖常﹐寒煊失度﹐毒气彌盛﹐當作血泡而不泡﹐當結膿窠而不結﹐遂生諸證﹐稽延日數﹐難以定期矣。

慈溪趙氏曰﹕痘瘡灰白不發者作寒看﹐紅凸齊綻者作熱看。其要在解毒和气﹐活血溫中安表而已。寒者溫之﹐熱者減之。減不可多﹐蓋瘡痘非熱則不能發也﹐宜以溫和之劑扶而濟之。

桂巖魏氏曰﹕夫气血盛﹐斯毒易解﹔气血損﹐則毒難愈。惟气血少弱者﹐𨿽毒不能頓解﹐然生意未始不由乎其中﹐故必加以補益扶持之功。治所當治﹐順所當順﹐斯其悔吝﹐無不平矣。

先翁菊軒公曰﹕痘瘡不怕稠密﹐只要能食﹐無不痊者。凡用藥者﹐不可犯其胃气﹐蓋人以胃气爲本。

或問

或曰﹕痘瘡之名何義﹖曰﹕古人謂之斑瘡﹐後人因其形似豆﹐故曰痘瘡﹐又曰豌豆瘡。今又有呼爲珍珠豆者﹐以其形圓緊而小也。有呼爲大豆者﹐以其形圓充實而大也。有呼爲茱萸豆者﹐以其二三成叢中心落陷也。有呼爲蛇皮者﹐因其空殼無水﹐如蛇蛻之皮也。有呼爲錫面者﹐以其成餅帶灰白色也。是皆因象取名﹐無別義理。但珍珠豆最輕﹐大豆次之﹐茱萸豆最重﹐蛇皮錫面則死證矣。

或曰﹕痘瘡發熱﹐何以能預識其輕重而解之耶﹖曰﹕凡發熱乍進乍退﹐气色明瑩﹐精神如常﹐大小便調﹐能食不渴﹐目淸唇潤﹐此毒輕也﹐痘必稀疏﹐縱出多亦自易發易靨也。如壯熱不減﹐气色慘暗﹐精神昏悶﹐大便或祕或瀉﹐不能食﹐目赤唇焦﹐此毒甚也﹐痘必稠密﹐宜預解之。其出疏者﹐防其有伏﹐未可便許爲疏﹐但看熱減渴止﹐精神爽快﹐淸便自調﹐能食﹐更無他苦﹐是眞疏且輕也。

或曰﹕旣識其候﹐如痘稀密﹐何以解之﹖曰﹕諸瘡皆屬於心﹐心之華在面。如初發熱﹐靑筋現露﹐目中淚出﹐此毒發於肝。肝木生心火﹐從後來者爲實邪。肝爲水泡﹐風火相扇﹐必作搔癢﹐宜先解肝之毒。面赤如錦﹐額上紅筋露現﹐譫妄多驚﹐此毒發於心。心火自旺爲正邪﹐君主不明﹐必有陷伏不治。口漧唇焦﹐面黃而燥﹐此毒發於脾。心火生脾土﹐從前來者爲虛邪。脾爲斑﹐心爲疹﹐必有夾斑夾疹。又脾主肌肉﹐爲火所灼﹐必作潰爛﹐宜先解心脾之毒。面色晃白﹐鼻中漧燥﹐或流淸涕﹐或衄出﹐此毒發於肺。心火刑肺金﹐乘其所勝爲微邪﹐宜略解肺之毒。面色黑﹐气如煙浮﹐目中見鬼﹐頭熱足冷﹐此毒發於腎。腎水克心火爲賊邪﹐必成黑陷不治。

或曰﹕痘子出形﹐輕重吉凶﹐何以別之﹖曰﹕痘子出後﹐其熱便退﹐三五磊落﹐相去位遠﹐其瘡圓淨﹐以火燭之﹐皮中無復紅點﹐此候必疏而輕。如瘡大出﹐熱不少減﹐細碎叢聚﹐無有空膚﹐以火燭之﹐皮下通紅﹐此必密而重也。

或曰﹕古方預解痘毒﹐謂重者能令出疏﹐輕者能令不出﹐其言信乎﹖曰﹕痘之疏密﹐本於毒之多寡﹔毒之所受﹐本於父母始生之初。區區藥石﹐豈能解之而使重者必疏輕者不出耶﹖但謂解之使無郁遏陷伏之患則可﹐謂解之使重者必疏輕者不出﹐吾不知也。

或曰﹕解毒之方﹐若是不必用歟﹖曰﹕何可廢也﹗蓋解毒法要分三治﹕一則視其父母平日有餘不足之病而解之﹐一則視其年气運疫癘之變而解之﹐一則視其人所見气色所稟虛實而解之。稱物平施﹐因時制宜﹐豈有定方耶﹖如代天宣化丸﹐只解得气運疫癘之變。或曰﹕痘瘡始終何以能吉﹖何以能凶﹖請詳言之﹗曰﹕瘡子之出﹐不問疏密﹐但其出必盡﹐其發必透﹐其靨必齊﹐不徐不疾﹐適於其期﹐能食﹐大小便調﹐此可言吉。如一齊湧出﹐其發不透﹐其靨不齊﹐或太急﹐或太遲﹐不能如期﹐食少﹐大便自利﹐此可言凶。與之期日﹐出不能盡而伏者﹐四五日死。起發不透而枯萎癢塌者﹐七八日死。收靨不齊而灌爛者﹐常在一旬之外﹐綿延日久而斃也。

或曰﹕何謂其出必盡﹖曰﹕作三四次出﹐大小不一等﹐收靨之時﹐空中猶有出者﹐俗呼爲落零痘子者是也。必有此候﹐方無餘毒。

或曰﹕何謂其發必透﹖曰﹕初出一點血﹐以漸長大﹐血化爲水﹐水化爲膿﹐其頂圓﹐其腳潤﹐其膿稠充實飽滿﹐審察手足﹐莫不皆然﹐可謂透矣。蓋手足位遠﹐一時難透﹐脾主四肢﹐脾胃气虛者﹐手足瘡子常發不透﹐至於靨後﹐多成癰毒也。

或曰﹕何謂其靨必齊﹖曰﹕自上而下﹐循次收斂﹐無有潰爛﹐痂皮堅厚是已。

或曰﹕何謂不徐不疾﹐適如其期﹖曰﹕自出現而起發﹐起發而成漿﹐成漿而收靨﹐先後循次﹐上下周匝﹐輕者七八日﹐重者十二三日﹐此其期也。若出未定而先涵水﹐將起發而便帶漿﹐膿未成而就幹收﹐此失之太疾﹐由毒火並迫﹐气血奔騰﹐未至而至﹐謂之太過也。如應出而不出﹐應發而不發﹐應收而不收﹐此失之太緩﹐由毒火郁遏气血﹐卽當至而不至﹐謂之不及也。過與不及﹐皆死證也。

或曰﹕痘瘡何以取能食與大小便調﹖曰﹕痘子之出﹐惟資气血以助其成﹐欲表裏無邪也。人能食則气血自充﹐大小便調則裏無邪。

或曰﹕亦有不能食而愈者何﹖曰﹕大便燥實﹐數日不更衣﹐賴平日之穀气以養之﹐𨿽不食無苦也。然起發收斂落痂﹐終不及能食者之易焉耳。

或曰﹕痘瘡痛癢﹐何以別之﹖曰﹕出現之初﹐無有痛癢。至於起發養漿﹐其瘡始痛﹐痛者毒欲出也。膿成毒解﹐其瘡則癢﹐癢者邪气出而正气復也。如此痛癢﹐痘家常候。若當出現起發膿水未成之時﹐忽然痛癢者﹐此惡候也。亦須分其虛實﹐如焮發紅嫩﹐大熱煩渴﹐大便祕﹐小便少﹐此邪火甚而癢也。形色灰白﹐平陷﹐大便自利﹐此正气不足而癢也。其云諸癢爲虛﹐諸痛爲實者﹐亦大略之言耳。

或曰﹕凡視瘡子﹐先能識其作癢否﹖曰﹕凡瘡子初出﹐色嬌皮嫩肉紅者﹐瘡子起發﹐多成水泡者﹐其後皆癢塌而死。

或曰﹕瘡子皮嫩色嬌﹐必作癢﹐何也﹖曰﹕皮膚者﹐皮在內約束經脈﹐膚在外分布腠理﹐皮深厚而膚淺薄。瘡子之出﹐皮厚色老者﹐皮膚堅實﹐毒有約束﹐不得肆其猖狂之性﹐故能漸次成熟以致收斂也。皮嬌色嫩者﹐皮肉已虛﹐但存薄膚以包其外﹐不能約制毒邪﹐風火相扇﹐遊散往來﹐故癢易破也。

或曰﹕嘗見瘡子﹐有幹癢者﹐有濕癢者﹐何也﹖曰﹕幹癢者﹐火甚也﹐其治在心。濕癢者﹐火濕並也﹐其治在脾。譬之火炙湯沃﹐皆能作癢。然瘡幹而癢者必死﹐心爲君主﹐不可犯也。瘡濕而癢者﹐或有可治﹐脾屬土﹐無定位故也。

或曰﹕瘡子作癢﹐爬搔潰爛而不死者﹐何也﹖曰﹕其人能食﹐瘡之破者﹐復加腫灌﹐膿血稠濁﹐痂皮潤落﹐原無痘處﹐補出一番﹐語音淸亮﹐此爲裏實表虛﹐毒不能入﹐故潰爛而不死也。若不能食﹐飯入則嘔﹐水入則嗆﹐聲啞言微﹐面瘡臭爛﹐痂皮焦起﹐大便不固﹐此爲表裏俱虛﹐淹延引日而盡矣。

或曰﹕何謂陷伏﹖曰﹕內者不出謂之伏﹐外者復入謂之陷。如應發不發﹐應出不出﹐伏也﹐謂毒气畱伏於中而不出也。陷有二種﹕起發有水不能成膿而遽幹者﹐或已成膿復化成水者﹐謂之倒陷﹔膿已成就﹐不卽結痂而潰爛者﹐謂之倒靨﹐皆陷也。謂裏虛毒气乘虛而陷入也。

或曰﹕痘瘡何以能發渴﹖曰﹕初發熱便渴者﹐火邪內蒸﹐焦膈燻嗌﹐故渴也﹐宜以淸涼之劑解之。痘出稠密而渴者﹐此气血分散﹐津液虛耗﹐故渴也﹐宜以滋補之劑救之。自利渴者﹐此脾胃虛﹐津液少﹐宜以補中之劑升而潤之。若瘡細密不起發﹐不光澤﹐不收靨﹐好飲冷水﹐不能食﹐或大便瀉﹐邪火益熾﹐眞水已枯﹐不治之證也。

或曰﹕痘疹咽痛者何﹖曰﹕火性炎上﹐瘡疹邪火﹐燻灼於中﹐咽喉先受﹐宜急解之。不然﹐咽喉受傷﹐腫塞灌爛﹐嘔食嗆水﹐暴啞失聲﹐治之無及矣。

或曰﹕痘瘡嗆食失聲﹐有生有死者﹐何也﹖曰﹕瘡子之出﹐失於早治﹐咽喉都有﹐外者未成﹐內者先熟﹐一旦收靨﹐飲食則噴而出﹐乃咽傷痛不能直入也。語音不淸﹐乃咽喉幹而語不能出也。但觀瘡子﹐是屬正靨則生﹐非正靨則死﹔能食飲則生﹐不能食飲則死。

或曰﹕瘡疹自利者何﹖曰﹕腸胃受熱﹐傳化失常也。大凡瘡疹發熱﹐類多吐瀉﹐不須遽止﹐令毒邪上下得出也。待瘡出定﹐裏气和而利止。利不止者﹐中气被傷﹐不能禁固也﹐宜急止之﹐恐裏虛復生他變。

或曰﹕痘瘡煩躁者何﹖曰﹕瘡家喜靜﹐毒气外出﹐中無畱邪﹐臟腑和平﹐心神安泰。如多寤少寐﹐啼哭不止﹐此內熱也。心惡熱﹐不能安眠而哭﹐謂之熱煩﹔痘瘡掀發光壯﹐欲待成漿而哭﹐此瘡作痛不能忍﹐謂之疼煩﹐皆常候也。待瘡平熱退而安。若昏懵躁擾﹐循摸悶亂﹐此謂喪神失志﹐十無一生。

或曰﹕痘瘡寒顫咬牙﹐有生有死者﹐何也﹖曰﹕以瘡爲主﹐無變候則生﹐瘡壞則死。若瘡出密甚﹐焮腫﹐身體動搖者﹐此轉移艱難﹐主持不定﹐不可謂之寒顫。時渴思飲﹐吞嚼牙鳴者﹐不可謂之咬牙。

或曰﹕痘後發癰毒者何﹖曰﹕瘡至成膿﹐則毒化而解。如未成膿﹐倏而幹收﹐則毒不化﹐故重發癰毒也。

或曰﹕痘後目中膚翳﹐此初出現便有痘子乎﹖曰﹕初出那得便有﹐只緣收靨不齊﹐面瘡腫爛﹐毒气攻眼而後有之也。或因悞服辛熱之藥﹐喜食炙煿之物﹐亦能令目腫痛。今人但見瘡子初出﹐目中流淚﹐便謂眼有痘。殊不知肝熱則淚出於目﹐肺熱則涕出於鼻﹐脾熱則涎出於口﹐心熱則汗出於面﹐火熱液出﹐造化之理也。目中膚翳﹐乃瘡瘢也。惟內服藥﹐久自退去。不可妄用點割﹐自取損睛之患。

或曰﹕痘子收後﹐忽無故而暴死者何﹖曰﹕非正靨也。幹收太速﹐火迫之耳。毒气復入﹐眞气先敗﹐不死何爲﹗

或曰﹕瘡毒內陷﹐亦有不死者何﹖曰﹕或發癰腫則毒得泄﹐更審毒歸何髒也。如毒歸脾肺﹐則爲癰腫﹐甚則爛見筋骨而死﹔毒歸肝則爲目病﹐甚則筋骨不固而死﹔毒歸心腎﹐則無疾而暴死。

或曰﹕痘瘡治法﹐皆言發表和中解毒而已﹐不識三者何先﹖曰﹕發表最先。大凡瘡疹只要發出得盡﹐不使畱伏於中﹐發表須兼解毒﹐非發表自發表﹑解毒自解毒也。瘡疹已出﹐表裏無邪﹐不須服藥。如瘡發太甚﹐裏實能食者﹐解毒之法可單用也。瘡出已甚﹐裏气不和﹐或吐或利﹐於和中法內略兼解毒可也。若瘡疹無邪﹐惟裏气虛者﹐只用和中﹐不必解毒。

或曰﹕發表和中解毒﹐以何藥爲主治﹖曰﹕發表須辛甘淸陽之劑﹐如羌活﹑防風﹑升麻﹑白芷﹑桂枝之類。蓋辛甘發散﹐淸陽發腠理也。和中須甘溫濁陰之劑﹐如人參﹑當歸﹑甘艸﹑芍藥之類﹐蓋中不足者以甘補之﹐又濁陰走五臟﹑歸六腑。解毒須苦寒之劑﹐如牛蒡﹑連翹﹑葛根﹑芩﹑連﹑梔﹑蘗之類﹐蓋毒者火也﹐苦能瀉火故耳。但解毒藥須酒炒而用之﹐令勿犯胃气也。

或曰﹕古人云痘瘡首尾不可妄下﹐信乎﹖曰﹕不可妄三字﹐最宜詳味。蓋治痘之方﹐當時必有不問虛實﹐一槪輕用巴豆﹑牽牛之屬以下之者﹐故戒之。首尾不可妄下﹐苟可下而下之﹐非妄也。可下之證﹐巴豆﹑牽牛亦不可輕用﹐況不可下者乎﹖如曰首尾不可汗下﹐乃拘泥之見﹐非通變之術矣。

或曰﹕疹愛淸涼痘愛溫﹐其然乎﹖曰﹕此亦拘泥之說。疹愛淸涼﹐設使天气大寒﹐气血凝濇﹐不用溫覆﹐何以能出﹖痘愛溫﹐設使暑熱之時﹐气血淖澤﹐更加溫暖﹐寧不潰爛乎﹖故治疹子者﹐宜專用淸涼解毒之劑﹔治痘子者﹐宜溫涼解毒之劑兼用之可也。

或曰﹕陳文中治痘之法﹐行之久矣﹐人或喜而取之﹐或畏而捨之﹐何也﹖曰﹕捨之不敢用者固不知文中立法之善﹐取而用之者亦不知文中制方之本旨﹐胥失之矣。文中有言曰﹕熱則气血和暢﹐自然出快。又曰﹕表裏俱實則不致癢塌。此發前人所未發﹐乃千古不刊之祕也。觀其痘瘡引證﹐或因泄瀉﹐或因寒顫咬牙足指冷﹐或因癢塌﹐或因瀉渴不止﹐皆脾胃肌肉虛﹐气血衰﹐精液少﹐故用木香散﹑異功散﹐再加丁香﹑官桂以治之。今則不審虛實﹐於起發光壯表裏皆實者﹐槪而用之﹐可乎﹖

或曰﹕人有終身不出痘者﹐何也﹖曰﹕痘乃胎毒﹐又名百歲瘡。天下之人﹐豈有無父母而生﹐能逃於造化之外者哉﹖但云受天地之淸气﹐稟父母之淸气﹐气淸質粹﹐無有穢毒﹐當天令種痘之年﹐亦曾發熱﹐只出一兩點而不覺也﹐豈眞終身不出者乎﹖

或曰﹕世俗保養痘子者﹐習用僧道灑水誦咒以解厭可乎﹖曰﹕習俗已久﹐不能遽攺。用與不用﹐從其所好﹐不可阻止。設有變怪﹐歸咎於醫﹐而悔僧道之未用矣。

或曰﹕痘子收後﹐表裏無邪﹐復作昏暈者何﹖曰﹕邪气已去﹐正气方生﹐乃否極泰來之兆。古今圖書集成醫部全錄卷四百六十五

痘疹門

家傳痘疹心法【明﹖萬全】

治痘凡例

凡發熱疑似之間﹐宜用人參敗毒散一劑以發之﹐是與不是﹐一發便明。大抵瘡疹只要發盡﹐不使畱伏於中也。

凡初發表﹐要看天時﹐如天時大寒﹐則腠理閉密﹐气血凝濇﹐防其發泄得遲﹐有毒气壅遏之變﹐以辛熱之藥發之﹐宜桂枝葛根湯﹑五積散去漧薑主之。如天時大熱﹐則腠理開張﹐气血淖澤﹐防其發泄太急﹐有潰爛之變﹐以辛涼之藥解之﹐宜升麻葛根湯﹑雙解散主之。如不寒不熱﹐天气溫和﹐只人參敗毒散甚佳。

凡初發熱﹐二三日間有驚搐者﹐以導赤散﹑羌活湯﹑辰砂散主之。大便祕者﹐三黃丸微利之。小便濇少者﹐導赤散。渴甚者﹐葛根解毒湯。腹中痛者﹐桂枝大黃湯。腰痛者﹐人參敗毒散。自利者﹐黃芩湯。吐利者﹐黃芩加半夏湯。如脾胃素弱﹐自利淸白者﹐理中湯丸﹐或四君子湯﹑肉豆蔻丸﹐合而服之。

凡痘子出現﹐疏則毒輕﹐不可妄治﹔密則毒甚﹐卻要磊落﹐大小分明﹐不相粘連﹐略與托裏解毒之劑﹐快斑湯﹑消毒飲主之﹐使之易發易靨。如出太密﹐粘連模糊﹐其毒尢甚﹐托裏解毒之劑宜多飲之﹐以防癢塌黑陷之變。更察外證﹐可治則治﹐不可治則勿治。

凡痘子出形﹐皮肉如常﹐根苗明潤﹐此毒輕也﹐不可妄治。如皮肉昏黑﹐或赤腫﹐根苗漧枯﹐靑紫或灰白者﹐此毒甚也﹐以消毒飲﹑奪命丹合服。

凡痘子已出﹐自發標之日算起﹐如當起發不應有漿﹐先有戴漿者﹐如當作漿不應收靨﹐便有幹收者﹐此皆惡候﹐治之無功。

凡痘子之出﹐最要唇潤舌潤﹐紅鮮如常﹐其毒則輕。如唇焦破裂﹐舌燥有芒﹐爲毒火太甚﹐表裏郁遏﹐急宜解之﹐黃連解毒湯加大力子﹐東垣涼膈散更妙。

凡痘子已出﹐頭面要稀疏磊落﹐頸項上宜少不宜多﹐胸前要少而疏﹐如此者其毒則輕。如面上模糊一片﹐未發先腫﹐纏項稠密﹐胸前亦密﹐此毒甚也﹐愼勿治之﹗

凡痘子初出﹐磊磊落落似稀疏之狀﹐其後旋加﹐日多一日﹐此毒伏於裏﹐裏气虛弱﹐不能使之卽出﹐要大補兼解毒﹐或十可救其二三也﹐十宣散加無價散主之。

凡痘子初出﹐便自手足先出者﹐他處未起而手足先起﹐他處未收而手足先收者﹐此陽火太旺﹐宜用解毒抑陽扶陰之劑﹐四物湯合黃連解毒湯主之。如他處俱起而手足起遲﹐他處俱收而手足不收者﹐此脾胃虛弱﹐不能行其气血﹐達於手足﹐宜補脾胃十全大補湯﹑桂枝芍藥湯主之。

凡痘子出盡﹐正將起發﹐其中有發血泡者﹐此毒伏於心卽死﹔有發水泡者﹐此毒伏於肝﹐旋見癢塌而死。

凡痘子始出﹐須問其咽喉痛與不痛﹐但有微痛﹐急與解之﹐令得疏通﹐甘桔湯加牛蒡子主之。大抵痘家要以解咽喉爲急務﹐不知此義﹐以致失聲幹噦﹐水谷不入﹐噴吐而出﹐悔無及矣。

凡痘子不渴者﹐裏無熱也﹐不須妄治。渴者有熱﹐此亦常候﹐切不可與冷水瓜梨柑柿糖蜜之屬﹐恐損脾胃﹐致生他變。小渴者﹐以炒米湯與之﹔大渴者﹐人參麥冬散主之。痘子稠密﹐津液少者﹐補中用十全大補湯﹐解毒用葛根解毒湯﹐相間服之。自利而渴﹐輕則白朮散﹐甚則陳氏木香散主之。

凡痘子要大小便自調﹐則裏气和無畱邪也﹐故小便宜長而淸。如小便赤濇﹐導赤散﹔小便短少﹐八正散。瘡出太密﹐小便不通者﹐連翹湯。蓋瘡子發熱﹐不可驟去﹐惟利小便以折其郁。如痘稠密﹐小便少者﹐此气血衰少﹐津液虛耗﹐非熱也﹐不可利之﹐反損眞陽之气﹐十全次補湯主之。能食者﹐大便宜潤﹐有入必有出也。不能食者﹐大便宜實﹐存舊穀气以養气血也。如四五月不行﹐大便結燥者﹐用膽導法導之﹔不通﹐以三黃丸微利之﹔如大結腹脹者﹐以三乙承气湯下之。如大便泄瀉卽止之。蓋痘瘡要裏气實﹐恐瀉得脾胃虛也﹐輕則理中湯丸﹑益黃散﹑豆蔻丸﹐甚則陳氏木香散﹑異功散主之。

凡痘子大便出血者﹐看其血來何如﹐又看是何時﹕如瘡子正壯﹐大便數日未行﹐血從糞出者﹐此肛門傷血出也﹔如瘡已收﹐大便膿血者﹐此倒靨之血也。非此二類﹐但溺血便血者﹐乃臟腑敗壞﹐陰血妄行﹐必死之候。凡痘子﹐腹中常宜寬舒﹐爲裏無邪。若腹脹滿﹐須審其傷食否及大小便何如﹕如曾傷食﹐微滿不痛者﹐木香大安丸﹔脹滿腹痛甚者﹐丁香脾積丸﹔小便不通者﹐百祥丸﹔大便不通者﹐宣風散主之。此上諸證﹐皆實脹者也﹐故宜利之。若自利腹脹﹐乃虛脹也﹐陳氏丁香散主之。

凡痘子手足常宜和暖﹐頭宜涼﹐故頭熱手足冷者不治。如因泄瀉手足冷者﹐此脾胃虛弱也﹐陳氏木香散﹑異功散﹐聖藥也。如大熱渴﹐大便祕﹐煩躁手足冷者﹐此陽極似陰也﹐三乙承气湯主之。凡手足冷者﹐惡候也。手足諸陽之本﹐陽脫故冷也。

凡痘家能食者﹐不問祕稠皆吉。不能食者﹐痘𨿽疏亦難發難靨。瘡密者危﹐蓋人絕水谷則死﹐表裏皆病則困也。有欲食而不能食者﹐必喉舌有痘作痛﹐艱於吞嚼也﹐宜以爛粥米飲頻頻與之﹐以助脾胃之气﹐更以甘桔湯加牛蒡子以解咽喉﹑利胸膈也。

凡痘瘡飲食之間﹐毋令太饑﹐毋令太飽﹐毋太寒﹐毋太熱﹐以損脾胃﹐但與糜粥爛飯﹐淡薄滋味以養之﹐切忌肥甘煎炒五辛一切動風動火之物。

凡痘子出得稀疏者﹐自然易發易靨﹐不可妄治。若瘡稠密﹐常患其發不能透﹐宜細觀之。但紅活不甚長大者﹐气不足也﹐用四君子湯合勻气散加燒人糞治之。如焮腫色帶紅紫者﹐血熱也﹐用四物湯合消毒散加燒人糞治之。如不潤澤而幹者﹐此血弱也﹐用活血散加消毒飲與之。如不起發﹐不紅活﹐平塌灰白者﹐此气血俱弱也﹐用十全大補湯加燒人糞﹑牛蒡子與之。如有靑幹者﹐內服快斑湯加燒人糞合奪命丹與之﹐外用四聖散合胭脂塗法﹐或用胡荽酒﹐或用水楊湯浴法﹐務求光壯紅活而後已。如中間有成水泡者﹐防其癢塌﹐宜先補脾胃﹐疏風瀉火﹐使肌肉實不作癢可也。十全大補湯加防風大力子主之。

凡痘子貴在調養﹐如天大寒﹐蓋覆常宜溫暖﹐勿使受寒﹐恐毒气爲寒所阻而不得出也。如天大熱﹐不可蓋覆﹐卻宜淸涼﹐勿使客熱與毒相並﹐致增煩躁﹐使瘡潰爛也。如時有迅雷烈風暴雨之變﹐宜謹帷帳﹐添蓋覆﹐多燒辟穢香以避一時不正之气﹐勿掃房室﹐勿動溝渠﹐勿啟混廁﹐恐穢臭觸瘡而增癢痛也。勿燒諸香﹐恐其動火也。門戶常須關閉﹐服事之人﹐選其謹厚潔淨者﹐無狐臭者﹐使之看守保護﹐內者勿出﹐外者勿入﹐恐有不潔觸犯其瘡也。瘡家所忌﹐男女房事及屍气﹐最毒﹔其他則婦人月事﹐酒气五辛之气﹐遠行染帶之气﹐皆宜避之。如夜房室中有虛響﹐此不祥之兆也。其病者臥處常要無風﹐又要通明﹐切忌幽暗﹐夜靜不斷燈火﹐不離親人看守﹐恐要飲食﹐一時得具﹐或有癢塌﹐與之撫摩﹐恐他人未必盡心也。

凡痘子膿成漿熟﹐或癢﹐悞犯破者﹐恐復灌爛﹐不能成痂。若膿漿未成之時﹐犯破半个﹐必然癢塌而死。

凡痘子勢重者﹐以脈候之﹐脈洪實者吉﹐浮數虛小者凶。故云脈淨身涼者生﹐脈躁身熱者死。又云﹐陽病得陰脈者死。

凡痘子搔癢者﹐須於形色上詳審。如瘡一向起發紅活﹐光壯肥滿﹐忽然搔癢者﹐此穢气所觸也﹐宜內服十全大補湯﹐外用茵陳燻法。其破者﹐以白龍散敷之。如瘡本漧枯﹐又添搔癢者﹐火甚也。如瘡原帶水﹐皮肉嫩薄又癢者﹐此濕熱也。擺頭搖項﹐手足動作昏悶者﹐死證也。

凡痘子已熟﹐忽作搔癢抓破者﹐此脾胃虛弱﹐不能榮養肌肉也。內服四君子湯加黃芪﹑官桂﹐外以敗艸散主之。如因自利脾胃虛﹐致癢塌者﹐陳氏木香散﹑異功散主之。

凡痘子出盛咳嗽者﹐此肺中有火﹐或咽喉有瘡作癢也﹐只用甘桔湯加牛蒡子多服良。如唾涎帶血﹐此咽中瘡或齒縫中出也﹐不須妄治。

凡痘子黑陷﹐古方用穿山甲者﹐取其穿腸透膜而善走也。用人牙者﹐取牙齒乃骨之餘﹐腎主骨﹐可以入腎也。此二物者﹐但借爲鄕道﹐引解毒之劑以施治則可﹐若單用之﹐何濟於事哉﹖有用燒人糞者﹐蓋糞大解疫毒﹐痘乃時疫所發﹐故宜用之。若加入發表和中解毒湯內﹐尢良。

凡痘子已出之後﹐最怕泄瀉﹐恐脾胃虛﹐裏气弱﹐不能助瘡成就﹐反致倒陷﹐以理中湯﹑肉豆蔻丸合而治之。如泄久不止﹐瘡癢塌﹐手足冷﹐寒顫咬牙者﹐陳氏木香散﹑異功散主之。

凡痘子寒顫咬牙手足冷者﹐惡候也﹐急用陳氏之法救之。瘡壞者勿治。

凡病痘者﹐瘡本稠密﹐轉動之間﹐身體振搖者﹐此一身被瘡所困﹐不能支持﹐轉動艱難之故﹐斷不可便作寒顫﹐妄投熱藥也。有只咬牙者﹐此心肝二經火旺也。蓋肝虛咬牙﹐心熱者亦咬牙﹐勿便作不治論。

凡痘子已熟﹐不肯結痂潰爛者﹐其人必不能食﹐或曾吐瀉﹐脾胃虛弱也﹐內服十全大補湯﹐外用敗艸散主之。如大便不通﹐此內熱也﹐用膽導法以去其結糞﹐外以天水散蜜水調刷﹐以解肌表之熱。

凡痘子收後﹐目癮濇羞明或淚出者﹐此肝火虛旺也﹐瀉肝明目散主之。如目中瞖膜遮睛者﹐蟬蛻散主之。

凡痘子收後發癰毒者﹐要分經絡論气血多少而治﹐不可妄用利藥﹐宜大補气血。蓋此時气血已虛﹐十全大補湯加忍冬艸主之﹐外用敷貼拔毒膏主之。

凡痘子用藥﹐須分气血虛實﹐毒气微甚而治。故灰白者﹐不起發者﹐癢塌者﹐吐利者﹐寒顫咬牙者﹐手足冷者﹐皆气虛也﹐宜用補气之劑。瘡幹者﹐不紅活者﹐膿水少者﹐皆血虛也﹐宜用補血之劑。稠密者﹐焮腫者﹐紅紫者﹐皆毒甚也﹐宜用解毒之劑。陷伏者﹐兼气血解毒治之。

凡用補气﹐宜四君子湯﹐如瘡帶濕﹐或有自利﹐用之可也。若瘡幹者﹐白朮燥津液﹐茯苓滲津液﹐或便祕實者﹐不可用也。

凡用補血﹐宜四物湯﹐故瘡幹或色太嬌﹐用之可也。若不能食者﹐生地黃泥膈﹐白芍藥收斂腸胃﹐必不可用也。

凡解毒不過黃連﹑黃芩﹑黃蘗﹑梔子﹑連翹﹑牛蒡子﹑升麻之屬﹐俱用酒制﹐恐其寒涼﹐反損脾胃也。若欲行表﹐須少加桂枝。他如紫艸﹑山豆根﹑葛根之類﹐則不必用酒制矣。

凡用解毒藥﹐要別臟腑﹐分陰陽而治之。如黃連解心火﹐黃芩解肺火﹐梔子解肝火﹐黃蘗解腎與三焦火﹐石膏解脾胃火﹐木通解小腸火﹐黃蘗又解大腸火﹐連翹﹑牛蒡子解瘡毒火﹐山豆根﹑紫艸解痘毒火﹐升麻解疫毒火﹐各有主治不同也。又歲半已上屬陽﹐心肺主事﹐宜芩﹑連多用之。歲半已下屬陰﹐腎肝主事﹐宜黃蘗﹑梔子多用之。

凡治痘子﹐要識證候。如痘腳稀疏﹐根窠紅潤﹐不瀉不渴﹐飲食不減﹐四肢溫和﹐身無大熱﹐如此候者﹐不須服藥﹐惟善調護以待成就而已。若癢塌﹐寒顫咬牙﹐渴不止﹐痘紫黑色﹐喘喝不寧﹐灰白色﹐頂陷腹脹﹐頭溫足冷﹐悶亂飲水﹐气促泄瀉渴﹐如此候者﹐不必服藥﹐𨿽彊治之﹐亦無功也。

凡治痘瘡﹐善攻不如善守。表裏無邪﹐不須妄治。有等貪利之人﹐不分虛實﹐妄投湯丸﹐謂曾治某病﹐治某病﹐貪天功以爲己有﹐以致虛虛實實﹐致生變異﹐悞人性命﹐此醫之罪也。

時俗出痘子者﹐謂是天瘡﹐不肯請醫看治﹐但請僧道咒水解厭﹐習以成風﹐毒之輕者﹑能食者﹐幸以痊愈﹐設或變證一出﹐不可救療﹐委之於命﹐而不知省﹐此時人之罪也。

藥性主治及修制法

痘疹之法﹐其要在分气血虛實﹐及發表和中解毒三治而已。經曰﹕辛甘發散爲陽﹐酸苦湧瀉爲陰。又曰﹕淸陽發腠理﹐濁陰走五臟﹔淸陽入四肢﹐濁陰歸六腑。又曰﹕形不足者溫之以气﹐精不足者補之以味。味歸精﹐气歸神。可見藥有寒熱溫涼之性﹐酸苦辛鹹甘淡之味﹐浮沈升降補瀉之用﹐各有所宜﹐不可不知也。今將痘疹合用之藥﹐分气血解毒三類﹐各具性味﹑主用﹑修制於下﹐以便觀覽﹐檢閱之暇﹐未必無小助也。

气類

人參﹕味甘﹐气溫﹐气味俱薄浮而升﹐陽也。入爭太陰肺經﹑足太陰脾經。補上焦元气﹐升麻爲之使﹔補下焦元气﹐瀉腎中之火邪﹐茯苓爲之使。主補五臟﹐生津液止渴。治脾肺陽气不足﹐胃中冷﹐吐利。

擇堅實白淨者﹐去蘆用。肺熱咳甚者少用。以苦茶湯浸過無妨。

黃芪﹕味甘﹐气溫平﹐气薄味厚﹐可升可降﹐陰中陽也。入手少陽三焦經﹑手太陰肺經﹑足太陰脾經。性畏防風﹐得防風其功愈大﹐蓋相畏而相使也。補肺气﹐實皮毛。善治脾胃虛弱﹐瘡瘍血脈不行﹐內托必用之藥也。止虛汗﹐去肌熱﹔又治消渴﹐腹痛瀉利。

擇柔韌皮微黃肉中白者佳。瘡家宜生用﹐補虛宜炙用。痘子不發宜酒炙透用。手足瘡不起﹐以桂枝煎酒浸過炙用。

白朮﹕味甘﹐气溫﹐味厚气薄﹐可升可降﹐陰中陽也。入手太陽小腸經﹑手少陰﹑心主﹑足陽明胃﹑足太陰脾﹑足少陰腎﹑足厥陰肝經。主溫中彊脾胃﹐進食﹐止下泄﹐利小便﹐和中益气﹐止渴生津。

擇肉白而堅者﹐去蘆﹐刮去外黃皮用。去有油者﹐中腐者勿用。瘡幹者禁用﹐燥濕故也。止泄宜東陳壁土炒過用﹔痂皮不落﹐宜桂湯浸過用。

蒼朮﹕味苦﹐甘辛﹐气溫﹐味厚气薄﹐可升可降﹐陰中陽也。入足陽明胃﹑足太陰脾經。主除惡气﹐辟疫癘气﹐健胃安脾﹐寬中進食﹐發汗。故蒼朮發汗﹐白朮止汗。

擇堅實中白淨者﹐刮去外粗皮令白﹐切片﹐以糯米濃泔浸透﹐漉出曬漧﹐取向東陳壁土炒黃色用。瘡濕癢者﹐及不結痂宜用之。痘家常宜燒之﹐以辟不正之气﹐勿制。

陳皮﹕味辛苦﹐气溫﹐味厚气薄﹐浮而升﹐陽也。導滯气﹐止嘔咳吐逆。去白﹐理肺气降痰﹔畱白﹐理脾胃消食。

擇紅黃色陳久者佳﹐用溫水洗淨﹐去白者去白﹐畱白者略去筋膜﹐切﹐曬漧用。止吐者﹐以東向陳壁土炒過用。

靑皮﹕味苦辛﹐气寒﹐气味俱厚﹐沈而降﹐陰也。入手少陽三焦經﹑足厥陰肝經。散滯气﹐瀉肝气﹐消食破積。

擇小而皮薄陳久者佳。用溫水洗浸切開﹐去中穰與白﹐令淨﹐銼碎曬漧。此痘家必用之藥﹐能瀉肝﹐令不成水泡而作癢﹔又起發遲者﹐癢塌者﹐並不可缺。

石菖蒲﹕味辛苦﹐气溫。通九竅﹐出音聲。主癰腫疥瘙﹐徧身熱毒痛癢。於山澗中取之﹐不聞人聲及不露生者。

擇節密者佳。刮去外粗皮。瘡疹驚癇神昏譫妄者必用之。瘡後不著痂潰爛成瘡疥者﹐宜入丸用。

五味子﹕味酸﹐气溫﹐味厚气輕﹐陰中微陽﹐降也。入手太陰肺﹑足少陰腎經。主咳逆上气﹐生津止渴。

擇肥大潤澤者佳。去梗酒洗淨﹐曬漧。痘家欬甚者宜用。

貝母﹕味辛苦﹐气平微寒。主咳嗽上气消痰﹔又敷惡瘡﹐能斂瘡口。

擇白而肥大生者佳。去心﹐溫水洗過﹐切﹐曬漧用。

細辛﹕味大辛﹐气溫﹐气厚於味﹐陽也。少陰經藥。散水寒﹐治內寒﹐消死肌﹔又主喉痺。

擇細莖气烈者佳。去蘆並葉﹐以溫水洗過曬漧。宜少用。痘子初發表及癢塌者﹐用之良。

漧薑﹕味辛﹐气大熱﹐气味俱厚﹐半沈半浮﹐可升可降﹐陽中陽也。能溫脾理中﹐止吐瀉﹐去臟腑沈寒。生用發諸經之寒﹐其餘炮用。

擇新者溫水洗浸﹐火炙令胖松用。惟內虛泄利不可缺﹐內實者戒用。

生薑﹕味辛﹐气微溫﹐气味俱輕﹐陽也。益脾胃﹐散風寒。治痰嗽﹐止嘔吐。能殺半夏之毒。

擇老者水洗去泥﹐勿去皮用。凡痘瘡不能起發﹐灰白色者﹐宜用之。如起發光壯紅綻者﹐不可用。若止嘔吐﹐須去皮﹐紙包﹐慢火中煨過用。

麻黃﹕味苦甘﹐气溫﹐气味俱薄﹐陽也﹐輕淸而浮升也。手太陰肺之藥﹐入足太陽膀胱﹑手少陰心﹑陽明大腸經。榮衛藥也。發散風寒﹐泄衛實﹐去榮中寒﹔又消赤黑斑毒。《本艸衍義》云﹕痘瘡泡倒靨黑者﹐麻黃去節半兩﹐以蜜一匙同炒良久﹐以水半升煎﹐去上沫﹐再煎去三分之一﹐乘熱盡服之。避風﹐伺其瘡復出。一法用無灰酒煎﹐但小兒不能飲酒者難服﹐然其效更速。

擇陳久者佳。摘去根節﹐先用沸湯泡過三次﹐曬漧細切﹔又以蜜酒各半浸良久﹐再曬漧﹐用瓦器炒令焦黑色。凡痘疹出遲﹐及痘子黑陷者﹑倒靨者﹐並宜用之。

白芷﹕味辛﹐气溫﹐气味俱輕﹐陽也。通行手足陽明經。主一切瘡疥﹐排膿止痛﹐內托生肌。

擇白而堅實者﹐去虫蛀。內靑黑者不用。凡痘瘡發表及潰爛者﹐手足發癰毒者﹐並宜用之。

附子﹕味辛甘﹐气大熱﹐其性走而不守﹐可升可降﹐陽也。補助陽气不足﹐溫熱脾胃。治四肢厥逆。

擇頂平而圓重一兩者佳。先以童便浸過﹐紙包﹐慢火中炮令極熱﹐去皮臍切片﹔再用防風甘艸煎湯﹐乘熱浸過曬漧用之。惟痘瘡泄瀉內虛﹐手足冷﹐寒顫咬牙﹐瘡灰白色或癢塌者可用之﹐其餘不可妄用。

半夏﹕味辛苦﹐气平﹐沈而降﹐陽中陰也。入足陽明胃﹑太陰脾﹑少陽膽經。化痰止嘔吐﹐益脾胃之气。

擇白淨臍正而圓者佳。用沸湯泡洗﹐令滑盡﹐切片曬漧。若止咳化痰﹐再用生薑自然汁浸過。凡渴者禁用﹐燥津液故也。

木香﹕味辛苦﹐气溫﹐味厚於气﹐陰中之陽﹐沈而降也。主邪气﹐避疫毒﹐能調气和胃﹐散肺中滯气﹐止瀉渴。《傷寒類要》云﹕天行熱病﹐若發赤黑斑﹐木香二兩﹐水二升﹐煮取一升﹐頓服。

擇形如枯骨枯牙者佳。不宜見火﹐諸湯中宜磨服之。此與靑皮乃痘疹切要之藥﹐以其能行气也。惟泄痢﹐藥宜煎服。

肉豆蔻﹕味苦辛﹐气溫。入手陽明大腸經。主調中下气﹐止瀉利﹐開胃消食﹐皮外絡下气﹐解酒毒﹐治霍亂。

擇油色肥實者佳。用麵包裹慢火中煨熟﹐乘熱以重紙包捶去油﹐入丸藥內用。乃內虛泄瀉之要藥﹐非此勿用。

砂仁﹕味辛苦﹐气溫。入手足太陰經﹑陽明經﹑太陽經。主虛冷瀉痢﹐治脾胃气血結滯不散。

擇無殼米堅實者佳。碎研入藥。凡痘瘡內虛瀉痢者宜用﹐傷食者不可缺。若婦人妊娠出疹痘者﹐又宜用。帶殼者﹐炒過研碎入藥﹐乃安胎之聖藥也。

桂﹕味辛甘﹐气熱﹐气味俱薄﹐體輕而上行﹐浮而升﹐陽也。入手少陰經﹐桂枝入足太陽經。通榮衛﹐開腠理﹐和气血﹐散風寒。痘瘡不起發﹐不光壯﹐非此不可﹐乃發表之要藥也。

擇薄而味厚者佳﹐刮去粗皮用。手足痘子發不透者﹐宜用此引經。若瘡癢塌寒顫咬牙﹐宜加用之。若內虛腹脹﹐用厚而味辛者﹐刮取內肉名桂心。惟妊婦出瘡者不可用﹐以桂能墮胎故也。

茯苓﹕味甘淡﹐气平﹐气味俱薄﹐能升能降﹐陽也。白者入手太陰﹑足太陽﹑少陽﹐赤者入足太陰﹑手少陽﹑少陰經。抱根生者名茯神。調胃气﹐伐腎邪﹐降肺火﹐益气力﹐止瀉﹐利小便﹐生津液。

凡補中气不足用白﹐欲利小便用赤。蓋白者能補﹐赤者能利也。並削去皮用。如心熱神昏者﹐用茯神去皮與中木用。

丁香﹕味辛﹐气溫﹐純陽。入手太陰肺﹑足陽明胃﹑少陰腎經。主溫脾胃﹐止嘔逆﹐去胃中寒。

凡痘瘡泄瀉﹐脾胃虛弱不足者﹐必用之。若癢塌寒顫咬牙足冷者﹐此與桂並宜加用之。蓋丁香救裏﹐官桂發表也。非此證不可用。

藿香﹕味辛﹐气微溫﹐气厚味薄﹐浮而升﹐陽也。入手足太陰經。助脾開胃﹐溫中快气﹐治吐逆﹐爲最要之藥。

葉擇取眞者﹐帶芳香之气者佳。去枝莖﹐以水洗去土﹐曬漧用。入烏藥順气散則理气﹐入黃芪四君子湯則理脾。

檳榔﹕味辛苦气溫﹐气薄味厚﹐沈而降﹐陰中陽也。消穀逐水﹐除痰癖﹐破滯气﹐泄胸中至髙之气。

擇形若雞心﹐正穩尖長﹐心不虛﹐中有錦紋者佳。痘疹家惟利藥內用之﹐研細末入藥﹐能墜諸藥至於極下也。

枳殼﹕味苦酸辛﹐气微寒﹐气厚味薄﹐浮而升﹐微降﹐陰中陽也。主胸膈痞塞﹐散結气﹐逐水消脹滿﹐安胃﹐化痰涎消食﹔又治徧身風疥﹐大風在皮膚中﹐如麻豆苦癢﹐通利關節。主皮毛胸膈之病。

擇陳久堅厚不爛不蛀者佳。以溫水洗浸﹐刮去穰白﹐麩炒令熟用。此痘瘡必用之藥﹐故四聖散有枳殼﹐以能治徧身風疹苦癢﹐又能開胃消食﹐利五臟﹐通關節也。

枳實﹕味苦酸﹐气寒﹐大抵與枳殼同。枳殼大﹐性和而緩﹐治髙﹐髙者主气﹐治在胸膈﹔實小﹐性酷而速﹐治下﹐下者主血﹐治在心腹﹐故有髙下緩急之分。消食﹐散敗血﹐化心胸痰﹐主風癢麻痺﹐通利關節﹐逐停水﹐消脹滿。

擇陳久肉厚不蛀不爛者佳。以溫水洗浸﹐去穰白﹐麩炒令熟用。

厚朴﹕味苦辛﹐气溫﹐气厚味厚﹐體重濁而漸降﹐陰中陽也。溫中益气﹐厚腸胃﹐走冷气﹐消宿食﹐治腹痛脹滿散結之神藥。

擇肉厚紫色者佳。削去粗皮﹐以生薑自然汁塗之﹐慢火上炙透銼用。凡痘瘡腹脹﹐非此不除。

烏藥﹕味辛﹐气溫。主中惡﹐心腹痛﹐蠱毒疰﹐忤鬼气﹐宿食不消﹐天行疫瘴﹐治一切气。

擇肉白者佳。刮去外粗皮﹐去蘆用﹐乃發表中藥。

巴豆﹕味辛﹐气溫。此斬關奪門之將﹐不可輕用。蕩滌五臟六腑﹐開通閉塞﹐利水穀道。

去殼擇取肉白者﹐去皮膜與心﹐以銀石器慢火炒令黃色﹐搗爛如膏﹐又以重紙包捶去油﹐白如霜﹐入丸藥中。惟傷食腹脹作痛可用。

大腹皮﹕味辛﹐气微溫。下一切气﹐健脾開胃。

鴆鳥多棲此樹上﹐細分開﹐先以酒挼洗去其濁﹐仍以大豆汁洗之﹐曬漧用。

吳茱萸﹕味辛苦﹐气溫大熱﹐气味俱厚﹐陽中陰也。入足太陰﹑少陰﹑厥陰經。主溫中下气﹐治脾胃傷寒冷嘔逆胸滿。

擇粒小者去枝梗﹐先以沸湯浸去苦汁﹐凡六七過﹐曬漧﹐於瓦器內慢火炒過。惟瘡痘飲冷傷胃嘔逆不止者用之。

紫蘇﹕味辛甘气溫。解肌發表﹐治心腹脹滿﹐開胃下食。用葉惟發表湯藥用之﹐手挼令碎。

大棗﹕味甘气平溫﹐气厚﹐陽也。安中養脾﹐助十二經﹐平胃气﹐補少气少津液﹐身中不足。

擇肉厚味甘者佳。水洗過﹐劈去核。凡補藥不可缺。若用作丸﹐去皮核搗爛如膏用之。

牽牛子﹕味苦﹐气寒﹐善走。主下气﹐利大小便。以气藥引之則入气﹐以血藥引之則入血。大瀉元气﹐用者戒之。不脹滿﹐不大便祕者勿用。

取黑者炒過﹐研取頭末﹐入丸藥內用。痘疹黑陷﹐大小便不通﹐煩躁者﹐宜用之﹐非此證﹐不可妄用也。

烏梅﹕味酸﹐气平﹐陽也。收肺气﹐止下痢﹐濇腸止泄﹐去痰止渴。

擇肉多者﹐以溫水浸洗﹐去核﹐令淨用。

杏仁﹕味甘苦﹐气溫。入手太陰經。主咳逆上气﹐下气定喘﹐潤心肺﹐散肺經風咳嗽﹐消心下急滿痛﹐散結潤燥。

擇去雙仁者﹐以湯浸去皮尖炒令黃色﹐研爛如泥用之。

粳米﹕味甘﹐气平﹐微寒。入手太陰﹑少陰經。主益正气﹐止煩渴﹐止泄﹐平和五臟﹐補益胃气﹐其功莫及。

杵令精鑿爲糜粥﹐常用之良。其泔水煮溫飲﹐止渴尢佳。

陳倉米﹕味甘﹐鹹酸﹐气溫。除煩渴﹐開胃气﹐止泄。

取多年倉庾中香黃者佳。凡痘瘡泄渴甚者﹐可用此炒熟﹐煮湯飲之。

酒﹕味苦甘辛﹐气大熱。行藥勢﹐能行諸經。

凡痘瘡解毒藥﹐須酒浸洗炒用﹐可以通行一身之表。

赤石脂﹕味甘酸﹐气溫﹐陰中之陽。止泄利﹐濇可去脫﹐爲收斂之劑。

擇赤色細膩者佳。研極細﹐入丸藥內用。痘瘡泄痢者﹐非此不可。

枯白礬﹕味酸濇﹐气寒。止瀉利﹐與赤石脂同功﹔又治疳蝕瘡。

擇白淨光明者﹐以瓦﹝雚瓦﹞盛之﹐固封火煆過用。入丸藥中﹐單以止泄。

漿水﹕味甘酸﹐气涼微溫。主調中引气﹐開胃止渴﹐解煩﹐去脾胃中熱。

以熟粟米入水洗﹐新鮮白花者佳。陳久者不可用。痘疹大渴宜飲之。

龍骨﹕味甘﹐气平﹐微寒﹐陽也。去脫固气濇腸。

擇白者研極細﹐入丸藥。痘疹惟滑泄者用之。

麝香﹕味辛﹐气溫。

取當門子﹐痘瘡惟黑陷者用此﹐引發表解毒之劑﹐直入骨髓﹐透臟腑﹐拔除毒气﹐使之發散也。非黑陷與伏﹐切忌妄用。

穿山甲﹕气微寒。

取嘴爪上甲﹐以東向陳壁土拌﹐炒令焦黃色﹐研極細。此與麝香同功﹐痘瘡陷伏者﹐借此引導諸藥。非陷伏者勿用﹐反耗气血也。

血類

當歸﹕味辛甘﹐气溫﹐气味俱輕﹐可升可降﹐陽也。入手少陰心﹑足太陰脾﹑厥陰肝經。頭止血﹐身和血﹐尾破血﹐全用無效。治血通用﹐能使气血各有所歸﹐故名當歸。和血補血﹐大補不足。

擇肥軟者去蘆﹐以酒洗淨曬漧。如痘子血熱者用尾﹐血虛者用頭身。

川芎﹕味辛气溫﹐气厚味薄﹐浮而升﹐陽也。少陽引經﹐入手足厥陰經﹐上行頭目﹐下行血海﹐通肝經﹐血中之气藥也。散肝經風﹐頭目風不可缺。溫中散寒﹐開郁行气燥濕。

擇形塊重實﹐如雀腦色白者佳。凡頭面瘡不起發或作癢者﹐非此不可。白芷爲之使。

芍藥﹕味苦酸﹐气微寒﹐气薄味厚﹐陰也﹐降也﹐陰中之陽也。入手足太陰經。抑肝暖中﹐扶陽收陰﹐補血散惡血﹐脾經之藥。白者補﹐赤者瀉。赤者利小便下气﹐白者止痛散血。冬月減芍藥以避中寒。

凡痘瘡初發表﹐或血熱﹐或小便不利﹐並用赤。如气血虛﹐脾胃弱及和中﹐並用白。俱酒浸透﹐切片曬漧炒過用之。如瘡癢塌或手足不起發者﹐此脾虛也﹐只用白者﹐以桂煎酒浸炒用。

地黃﹕味甘苦﹐气寒﹐气薄味厚﹐沈而降﹐陰也。生者大寒﹐入手太陽經﹑少陰經。涼血生血﹐補腎水眞陰不足﹐瀉脾中濕熱及血熱。熟者微溫﹐入手足少陰經﹑厥陰經﹐大補血衰。

擇肥嫩大者水浸﹐驗沈者乃佳。陰漧。生者名漧地黃﹐凡痘瘡血熱者﹐瘡漧枯者﹐身大熱者﹐宜用之。酒蒸黑爛者﹐名熟地黃﹐凡血虛者宜用之。並須酒洗浸曬漧用。

天門冬﹕味苦甘﹐气寒﹐气薄味厚﹐陰也。入手太陰肺﹑足少陰腎經。瀉肺火﹐療熱侵肺﹐吐衄妄行﹐定肺气咳逆﹐喘息促急﹐潤燥止消渴。

擇肥大者湯浸去皮去心﹐曝漧用。肺火盛者﹐非此不除。

麥門冬﹕味甘微苦﹐气平﹐微寒﹐陽中微陰。入手太陰肺經。治心肺熱﹐瀉肺中伏火﹐及治血妄行﹔主口舌燥渴﹐病後虛熱﹐能潤經復脈﹐益血除煩。

擇肥大者去枝梗﹐湯浸去心用﹐不則令人煩。痘疹燥渴﹐最宜多用。

紅花﹕味辛甘苦﹐气溫﹐陰中之陽。多用則破血﹐少用則入心養血和血﹐與當歸同功。子吞數粒﹐主天行瘡子不出﹔水浸汁及胭脂﹐能點黑斑。

凡痘瘡色紅紫者﹐血熱也﹐用紅花以酒洗曬漧入藥﹔瘡子黑陷﹐用子以酒浸曬漧﹐慢火微炒﹐研爛入藥。

牡丹皮﹕味辛苦﹐气寒﹐陰中微陽。入手厥陰經﹑足少陰經。主邪气驚癇﹐瀉陰中火﹐除衄血吐血。

擇肉厚者去心用。痘瘡血熱者宜之。

牛膝﹕味苦酸﹐气平。主四肢拘孿﹐不可屈伸﹐活血生血﹐能引諸藥下行﹐腰腿之疾不可缺。

擇長大而柔潤者佳﹐去蘆酒洗﹐陰漧用。

蒲黃﹕味甘﹐气平。主利小便﹐止血﹐消瘀血。治一切吐衄腸風﹐血痢尿血。

若破血消腫卽生用﹐補血止血則妙用。

續斷﹕味苦辛﹐气微溫。主傷寒﹐補不足﹐調血脈﹐止痛生肌。

擇節節斷皮黃皺者佳﹐酒浸曬漧用。

茅根﹕味甘﹐气寒。補中益气﹐利小便﹐除瘀血﹐止消渴﹐解腸胃熱。

掘取新者﹐擇肥大白淨者搗碎﹐絞取自然汁入藥。

大小薊根﹕味甘苦﹐气溫。主養精保血﹐止吐血衄血下血。婦人痘疹經血妄行者﹐非此不可。

香附子﹕味甘﹐气微寒﹐腸中之陰。能下气開郁﹔又逐去凝血﹔炒黑能止血。凡血﹐气藥必用之﹐能引血藥至气分而生血。婦人之仙藥也。

石臼中杵淨﹐勿犯鐵﹐以童便浸﹐曬漧炒黑杵末用。

地骨皮﹕味苦﹐气寒﹐陰也。入足少陰﹑手少陽。主五內邪气﹐熱中消渴﹐及去肌熱﹐涼血涼骨。

擇肉厚者溫水洗淨﹐去骨曬漧用。此與牡丹皮同爲解肌熱之藥﹐但牡丹皮解無汗骨蒸﹐地骨皮解有汗骨蒸。

蘇木﹕味甘酸鹹﹐气平﹐陽中之陰。主破血﹐排膿止痛﹐消癰腫。銼碎酒浸﹐煮取濃汁入藥。

桃仁﹕味苦甘﹐气平﹐陰中陽也。入手足厥陰經。主瘀血血閉﹐血結血燥﹐通潤大腸。

擇去雙仁者﹐以湯浸去皮尖﹐研如泥用。此與杏仁同潤大腸﹐但杏仁治气祕﹐桃仁治血祕。

解毒類

甘艸﹕味甘﹐气平﹐生寒熟溫﹐陽也。無毒。入足厥陰﹑太陰﹑少陰經。主五臟六腑寒熱邪气﹐解毒溫中﹐止渴﹐解百藥毒﹔性緩﹐能解諸急﹐熱藥用之緩其熱﹐寒藥用之緩其寒。生用大瀉肺火﹐消瘡疽﹔熟用能補三焦元气﹐健脾和中﹐養血補血。梢子生用﹐除胃中積熱﹐去莖中痛﹔節生用﹐消腫導毒﹐刮去皮。凡痘疹常用﹐取小者生用﹐惟大補取大者炙熟用。若欲解疫癘毒气﹐於冬至日將甘艸刮去皮﹐以竹筒一頭畱節盛之﹐一頭以物塞定﹐置廁缸中四十九日取出用﹐名人中黃﹐解痘疹惡毒最佳。

黃芩﹕味苦﹐气平寒﹐味薄气厚﹐陽中陰也﹐可升可降。入手太陰肺經。主諸熱﹐解在肌風熱﹐泄肺中火邪及胃中濕熱。主天行熱疾﹐利小腸。枯飄者名宿芩﹐入肺經﹐酒炒上行。圓實者名子芩﹐入大腸除熱﹐刮去外粗皮切細﹐以酒浸曬漧﹐再浸再曬﹐酒盡爲度﹐瓦器慢火炒焦用。如孕婦出痘疹者﹐擇條實黃芩以水浸﹐試沈者佳﹐生用﹐勿以酒炒﹐淸熱降火﹐爲安胎聖藥也。

黃連﹕味苦﹐气寒﹐味厚气薄﹐陰中陽也﹐可升可降。入手少陰心經﹐解熱毒﹐瀉心火﹐止驚悸﹐止消渴﹐調胃厚腸﹐除胃中濕熱﹔主熱气目痛及諸瘡腫毒﹐必然用之。

《梅師方》云﹕傷寒病發﹐豌豆瘡未成膿﹐以黃連四兩﹐水三升﹐煎一升﹐去渣分服。

擇肥大堅實者﹐刮去須毛﹐切細﹐以酒浸曬漧﹐再浸再曬﹐酒盡爲度﹐瓦器慢火炒焦用。暑月出疹子生用。

黃蘗﹕味苦微辛﹐气寒﹐气味俱厚﹐沈而降﹐陰也。足少陰經藥﹐太陽引經藥。主五臟腸胃中結熱﹐瀉膀胱熱﹐淸小便﹐降相火。

擇緊厚鮮黃者﹐削去粗皮﹐切細酒制﹐如上黃連法。

梔子﹕味苦气寒﹐气薄味厚﹐輕淸上行﹐气浮而味降﹐陽中陰也。入手太陰經。主五內邪气﹐胃中熱气﹐善除心中客熱﹐虛煩不得眠﹔又大病後亡血亡津液﹐臟腑無潤養﹐內生虛熱﹐非此不除﹔又能屈曲下行降火。

擇七稜及肉鮮紅者佳。去內熱用仁﹐以酒制﹐如上芩連法。去肌表熱和皮用﹐亦以酒制如上法。

連翹﹕味苦﹐气平微寒﹐气味俱薄﹐陽也﹐可升可降。手足少陽經﹑陽明經藥﹐入手少陰心經。瀉心火﹐降脾胃濕熱﹐除心經客熱﹐主諸癰毒惡瘡有神功。去梗去穰﹐以酒浸過曬漧﹐研細用。

山豆根﹕味苦甘﹐气寒。主解諸毒﹐消瘡腫。治咽喉腫痛﹐尢解痘毒。《經驗方》﹕患麩痘瘡﹐水研水豆根少許服。凡用﹐研水入藥內服。

牛蒡子﹕一名惡實﹐一名鼠粘子﹐一名大力子。味辛苦﹐气平。主療風毒腫瘡疹﹐喉痺風熱﹐痰壅咽膈不利﹐頭面浮腫。王氏《博濟》治瘡泡將出﹐以牛蒡子炒令熟﹐杵爲末﹐每服一錢﹐入荊芥穗﹐水一盞﹐同煎至七分﹐放溫服。如瘡疹已出﹐更服亦妙。

以酒淘去沙土﹐又擄去浮面者不用﹐取沈重者曬漧﹐瓦器上炒令聲盡﹐研細用。此痘疹必用之藥也。

羌獨活﹕味甘苦辛﹐气平﹐微溫﹐气味俱輕﹐浮而升﹐陽也。紫色而節密者爲羌活﹐手足太陽引經藥﹐又足厥陰﹑少陰經藥。黃色而作塊爲獨活﹐足少陰行經之藥﹐俱透關利節﹐乃撥亂反正之主。

擇去腐爛者。痘瘡發表必用之﹐二活皆不可缺。

升麻﹕味甘苦﹐气平﹐微寒﹐味薄气厚﹐浮而升﹐陽也。陽明引經藥﹐亦走手陽明﹑太陰經。主解百毒﹐辟瘟疫邪气時气﹐瘡家之聖藥﹔主脾胃﹐解肌肉間熱﹐及發散本經風邪﹔若元气不足﹐陽气下陷者﹐用此升提陽气上升。《聖惠方》治小兒瘢瘡及豌豆瘡﹐心躁眠臥不安﹐用川升麻一味﹐不記多少﹐細銼﹐水一盞煎﹐去渣取汁﹐以綿沾汁洗拭瘡上。《外臺祕要》﹕比歲有病天行時病﹐發斑瘡頭面及身﹐須臾周匝狀如火燒﹐瘡皆戴白漿﹐隨決隨生﹐不治數日必死。差後瘢黯﹐彌歲方滅﹐此惡毒之气所爲﹐以水煮升麻綿﹐沾水洗之。

擇形輕而黑﹐堅實者第一﹐細小皮靑綠色者亦佳﹐謂之雞骨升麻﹐去黑皮及腐爛者。如瘡出遲﹑起發遲者﹐以酒洗過用。

葛根﹕味甘﹐气平﹐性輕浮﹐陽也。足陽明胃行經藥。主消渴﹐身大熱﹐解諸毒﹐解肌發表出汗﹔治脾虛而渴﹐能升提胃气﹐除胃熱﹔治天行時病﹐壯熱煩渴熱毒。

擇白淨多粉者佳﹐削去皮。凡發表解肌熱切細用。若止渴﹐搗碎﹐以糯米泔濾取粉用。

防風﹕味甘辛﹐气溫﹐純陽。脾胃二經行經藥﹐太陽經本經藥。乃卒伍卑賤之職﹐隨其所引而至者也。瀉肺實﹐散頭目中滯气﹐除上焦風邪之仙藥也。

擇實而脂潤﹐頭節堅者佳。去蘆﹐並叉頭叉尾者不用。發表不可缺。如瘡癢密者﹐與黃芪同用﹔如手足瘡不起發者﹐與白芍﹑桂枝同用﹐須以酒洗之。瘡濕者用之﹐風勝濕也。瘡幹者亦用之﹐又藥中潤劑也。

荊芥穗﹕味辛苦﹐气溫。辟邪气﹐通利血脈﹐傳送五臟﹐能發汗動渴﹔又主瘡瘍﹐破結聚气。

取花實成穗者﹐去灰土用。凡痘子出發不快不透者﹐皆不可缺者也。

桔梗﹕味辛苦﹐气微溫﹐味厚气輕﹐陽中之陰。治鼻塞咽喉痛﹐及喉痺﹐利嗌咽胸膈之气﹔治肺熱嗽逆﹐消痰涎肺癰﹔又能開提气血﹐能載諸藥不下沈﹐故名舟楫。

擇白淨堅實者﹐截去頭及兩畔附枝﹐切片﹐以米泔浸一宿﹐陰漧用。

柴胡﹕味辛﹐气平微寒﹐气味俱輕﹐陽也﹐升也。少陰經﹑厥陰經行經之藥。主寒熱邪气﹐推陳致新﹔又能引淸气﹐行陽道﹐升提胃气﹐上行春令。

擇獨根柔軟者佳﹐去蘆叉尾者。發表退熱用之。

前胡﹕味苦﹐气微寒。主心腹結气﹐治時气發熱﹐推陳致新﹐去實痰﹐下气最要。

擇肥實柔軟者獨根者佳﹐去蘆叉尾者用。

石斛﹕味甘﹐气平。治胃中虛弱有功﹔平胃气﹐長肌肉﹐逐皮膚邪熱痱痛及腳膝軟弱。

擇取新者﹐去枝節﹐酒洗蒸過用。

車前子﹕味甘鹹﹐气寒。主利水道﹐小便淋漓﹐𨿽利小便而不走气﹔療肝中風熱衝目赤痛。

擇去沙土﹐研細入藥。凡痘疹小便不通最宜。

白蒺藜﹕味苦辛﹐气溫微寒。治身體風癢﹐去惡血﹐長肌肉﹐明目輕身。

擇白者炒。先搗去刺﹐後研細入藥。痘瘡搔癢潰爛者宜用。

元參﹕味苦鹹﹐气微寒。足少陰經君藥。此乃樞機之劑﹐管領諸气﹐上下肅淸﹐而不獨治空中絪縕之气﹐根之火﹐此乃聖藥也。

擇肥大者去蘆梢﹐勿犯鐵。

郁金﹕味辛苦﹐气寒﹐純陽。主血積﹐下气﹐涼心止血﹐破惡血。此芳艸也﹐因輕陽之性﹐古人以治郁遏。

擇圓而長如蟬蛻﹐色赤如姜黃者。痘疹陷伏﹐須此發之。

龍膽艸﹕味苦濇﹐气大寒﹐气味俱厚﹐沈而降﹐陰也。除胃中伏熱﹐時气溫熱﹐止驚悸﹔治兩目赤腫﹐睛脹﹔疼痛不可忍。

去蘆﹐酒洗淨再浸﹐曬漧用。瘡疹目赤痛﹐非此不除。

防己﹕味辛苦﹐气平寒﹐陰也。通行十二經﹐主肺气喘嗽﹐殺癰腫惡結﹐諸蝸疥癬虫瘡﹐除邪利大小便。膜主水气﹐木主風气。

擇文如車輻者﹐堅鮮者佳。如治欬﹐生研末入丸用。如治痘疹陷伏﹐須酒洗浸曬漧用。

瓜蔞根﹕味苦﹐气寒﹐味厚﹐陰也。主消渴身熱煩滿﹐大熱唇漧口燥﹐排膿消腫毒﹐生長肌肉。

新取入地深大而有粉白淨者佳。凡痘瘡潰爛﹐削去皮用。如大渴者﹐削去皮置石缽內擂爛﹐以糯米泔水攪開﹐濾取粉﹐名天花粉﹐陰漧用。

苦參﹕味苦﹐气寒沈﹐純陰。治時气惡病大熱﹐及徧身熱﹐細疹癢塌﹔治大風有功。

削去皮切細﹐酒浸蒸﹐再浸再蒸﹐酒盡爲度﹐陰漧。凡痘瘡癢瘙潰爛如癩﹐以此作丸效。如咽喉痛﹐生研細末用。

茵陳﹕味苦辛﹐气平﹐微寒﹐陰中微陽。入足太陽經。解傷寒煩熱﹐行滯气﹐化痰利膈。

擇陳久者佳。凡夏月瘡疹熱甚﹐小便不利者﹐宜用。如痘子搔癢﹐可爲燻藥﹐以能去濕熱也。

知母﹕味苦辛﹐气寒﹐气味俱厚﹐沈而降﹐陰也。足少陰經本藥。主消渴熱中﹐補腎水﹐瀉腎中火﹐消痰止嗽﹐潤心肺。患人虛而口漧者多用。

擇取肥實肉白者﹐去皮毛﹐勿犯鐵。惟疹子多用之。

馬兜鈴﹕味苦﹐气寒。主肺熱咳嗽﹐气上逆﹐痰結喘促。只取裏面子﹐去殼膜炒用。

大黃﹕味苦﹐气大寒﹐气味俱厚﹐沈而降﹐陰也。入手足陽明經。蕩滌腸胃﹐推陳致新﹐通利水谷。性走而不守﹐瀉諸實熱不通﹐心腹脹滿﹐下大便結燥。號稱將軍﹐取其蕩滌峻快也。《聖惠方》治時气發豌豆瘡﹐用川大黃半兩微烘﹐以水一大盞煎服。

擇堅實錦文者佳。切﹐以酒浸蒸﹐九浸九蒸﹐曬漧用。痘瘡惟大便不通腹脹煩躁者宜之﹐不可妄用。

葶藶﹕味辛苦﹐气大寒。治肺壅上气咳嗽﹐喘促痰飲﹐通利水道﹐走瀉爲功﹐大降气﹐病人虛者宜遠之。

擇味甜者﹐以酒淘淨曬漧﹐紙上微炒﹐研入丸用。惟疹子欬不止﹐宜之。

豬苓﹕味甘苦而淡﹐气平﹐气味俱薄﹐升而微降。入足太陽﹑少陰經。解傷寒溫疫大熱﹐除濕﹐利水道﹐治渴。

擇堅實肉白者佳。去黑皮。痘瘡惟小便濇者用之。

澤瀉﹕味甘鹹﹐气寒﹐气味俱厚﹐沈而降﹐陰也。入足太陽﹑少陰經。治淋閉﹐逐膀胱三焦停水﹐瀉腎邪﹐除濕行水﹐爲最要之藥。

擇白淨者刮去皮毛﹐治與豬苓同。

木通﹕味辛甘﹐气平﹐气味俱薄﹐陽也。除脾胃寒熱﹐通利九竅血脈關節﹔治五淋﹐利小便﹐導小腸熱﹐出音聲﹔療耳聾﹐治鼻塞﹐散壅腫諸結不消。

擇小者去皮用。凡痘疹小便不利者最宜之。如痘後發癰毒者﹐用木通節酒洗浸曬漧。

瞿麥﹕味苦辛﹐气寒﹐陽中微陰。主關格諸癃結﹐小便不通﹐決癰腫﹐排膿﹐明目去翳。

擇去枝梗取實者用。凡痘疹小便不利﹐與木通同功。

紫艸﹕味苦﹐气寒。洽傷寒時疾發瘡疹不出者﹐利九竅﹐通水道。《經驗後方》治嬰兒童子患疹痘疾﹐用紫艸二兩細銼﹐以百沸湯一大盞泡﹐便以物合定﹐勿令气漏﹐放如人體溫﹐量兒大小﹐服半合至一合。服此藥者﹐瘡𨿽出﹐亦當輕減。

擇肥嫩者去蘆用之。如痘瘡大便滑利者勿用。

大戟﹕味苦甘﹐气大寒﹐陰中微陽。主行十二水﹐伐腎邪。

去蘆﹐泔水浸洗曬漧。惟痘瘡黑陷歸腎﹐大小便不通﹐腹脹煩躁者﹐宜此以瀉膀胱之邪﹐非此者不可妄用。

大靑﹕味苦﹐气大寒。主療時气天行熱疾﹐解一切斑疹熱毒。凡出疹子用之﹐痘子不同。

射幹﹕味苦﹐气平微溫。主喉痺咽痛﹐不得消息﹐散結气﹐消腫毒﹐行太陰厥陰之積痰﹐使結核自消甚捷。勿久服﹐令人虛。

掘取新者去根切片﹐以甘艸水浸曬漧。瘡疹咽痛者用之。

菊花﹕味苦甘﹐气平寒。明目﹐養目血﹐去翳膜。

擇花黃味甘應候開者佳﹐去枝葉用。主痘後目病。

木賊﹕味甘微苦。主目疾﹐退翳膜﹐明目﹐益肝膽。

摘去節﹐以酒潤濕﹐火上烘用。治痘後目疾。

谷精艸﹕味辛﹐气溫﹐主明目﹐去膚翳。

淡竹葉﹕味辛甘﹐气寒﹐涼心經﹐除煩熱止渴。

擇節間有白粉者是﹐不可以山谷中生者爲之。

桑白皮﹕味甘辛﹐气溫。入手太陰經。瀉肺气有餘﹐喘嗽唾血﹐消痰止渴﹐去肺中水气。

新掘取入土深東行者佳﹐出土上者殺人。刮去靑黃薄皮﹐勿令皮上涎落﹐細銼﹐以蜜水浸透﹐曬漧再浸如此三次﹐炒黃色用。

蔓荊子﹕味苦辛甘﹐气微寒溫﹐陽中之陰。太陽經藥。主風頭痛腦鳴﹐目淚出﹔散風邪﹐除目睛內痛。

擇淨以酒浸曬漧﹐痘瘡頭面大腫者宜用。

密蒙花﹕味甘﹐气平微寒。主靑盲膚翳﹐赤濇多眵淚﹐消目中赤脈﹐小兒麩豆及疳气攻眼。

擇淨花以酒浸一宿候幹﹐又以蜜合調蒸之﹐曬漧。痘後目病用之。

訶梨勒﹕味苦酸﹐气溫性急﹐善降。開胃濇腸﹐止瀉痢﹔又治肺气因火傷極郁遏﹐脹滿喘急咳嗽。味酸苦﹐故有收斂降火之功。

擇六稜黑色肉厚者佳﹐去核。痘瘡內虛泄瀉必用之藥也。

馬齒莧﹕味酸气寒﹐性滑。《肘後方》療豌豆瘡﹐馬齒莧燒灰敷瘡根上﹐根須臾逐藥出﹐若不出更敷﹐良。

用葉小者﹐節葉間有水﹐入藥去莖節﹐燒灰不去。

胡荽﹕味辛﹐气溫﹐療沙疹豌豆瘡不出﹐作酒噴之立出。《經驗方》﹕痘疹不出﹐用胡荽二三兩切細﹐以酒二大盞煎令沸﹐沃胡荽﹐便以物合定﹐不令泄气﹐候冷去渣﹐微微從項以下噴一身令徧﹐除面不噴。

香薷﹕味辛﹐气微溫。治傷暑﹐除煩熱﹐調中溫胃﹐利小便﹔肺得之則淸化行而熱自下。用莖穗葉﹐去根上一半。夏月出痘疹不可缺﹐淸暑故也。

薄荷﹕味辛苦﹐气涼﹐气味俱薄﹐浮而升﹐陽也。入手太陰經﹑厥陰經。主賊風傷寒﹐發汗通利關節﹐及小兒風涎驚風壯熱。乃上行之藥﹐能引諸藥入營衛。

擇葉小如金錢者佳。去莖用葉。痘疹發表藥用之。

山楂子﹕一名糖球子。味甘酸﹐气平溫﹐陰中之陽也。消食﹐行結气﹐健胃﹔又催瘡瘍﹐消滯血。

擇色紅肉厚無虫者佳﹐蒸去核用。

胡麻﹕一名巨勝子。味甘﹐气平。補五內﹐益力气﹐長肌肉﹐堅筋骨﹐療疥癬及浸淫惡瘡。

擇如油麻紫黑色者佳。酒淘浸曬漧﹐炒用。痘後成爛瘡者最宜。

生大豆﹕味甘﹐气平。解諸毒﹐除胃中熱﹐散五臟結積。《子母祕錄》治小兒斑疹痘瘡﹐熟煮大豆取汁服之。

擇黑而小者佳。其殼去目中麩翳。

淡豆豉﹕味苦﹐气寒。治傷寒時疾發汗﹔主寒熱瘴气惡毒﹐煩躁滿悶。痘疹發表解表宜用之。

擇新者無鹽者佳。

赤小豆﹕味辛甘酸﹐气溫平﹐陰中之陽。主下水﹐排癰腫膿血﹐熱中消渴﹐止瀉利小便﹐解諸毒熱。凡小兒未出瘡疹者﹐宜常食之。瘡疹中渴﹐以此煎湯飲之甚佳。

菉豆﹕味甘﹐气寒﹐皮寒肉平。治消渴丹毒﹐煩熱風疹﹐解諸毒。未出瘡疹者宜煮食﹐勿去皮。其皮能去目瞖。

丹砂﹕味甘﹐气微寒。痘將出﹐蜜調服﹐解毒令出少。大塊光明者佳。細研水飛用。此物鎭養心神﹐宜生用。

﹝石卜﹞硝﹕味苦辛鹹﹐气寒﹐气薄味厚﹐沈而降﹐陰也。主諸寒熱邪气﹐逐六腑積聚﹐破畱血﹐停痰痞滿﹐大小便不通﹐推陳致新﹔治天行熱疾﹐消腫毒﹐排膿軟堅。《梅師方》﹕傷寒發豌豆瘡未成膿﹐研芒硝﹐用豬膽相和﹐塗瘡上立效。非大小便祕結﹐煩悶欲死者﹐不可輕用。

滑石﹕味甘﹐气寒﹐性沈重。入足陽明經。主燥濕﹐實六腑﹐化食毒﹐行積滯﹐逐凝血﹐解燥渴﹐補脾胃﹐降妄火之要藥。

擇白如凝脂軟滑者佳。靑黑色及粗者不可用。研細水飛過用。痘瘡潰爛﹐用此敷之﹐良。痘毒發渴宜用。

石膏﹕味辛甘﹐气微寒﹐气味俱薄﹐體重而沈降﹐陰也。入手太陰﹑少陽﹑足陽明經。主時气肌肉壯熱﹐大渴引飲﹐淸金制火潤肺﹐除三焦大熱﹐瀉胃火﹐解肌﹐化斑毒。

擇細理白澤者佳。研極細用。惟疹毒最宜﹐痘家少用。

臘雪﹕味甘﹐气寒。解一切毒﹐治天行時气瘟疫。臘月取瓶罌收貯封固﹐埋土中候用。

密陀僧﹕味鹹辛甘﹐气平。主金瘡口瘡﹐面上瘢酐。

《譚氏小兒方》療痘瘡瘢面靨﹐以密陀僧細研水調﹐夜塗之﹐明旦洗去﹐平復矣。

龍腦﹕味辛苦﹐气溫﹐屬陽。《經驗後方》治時疾發豌豆瘡及赤瘡﹐心煩狂躁﹐气喘妄語﹐或見鬼神﹐取一錢細研﹐旋滴豬心血﹐和丸如雞豆肉大﹐每服一丸﹐紫艸湯下﹐少時心神便定得睡﹐瘡復發透﹐依舊將息取安。

犀角﹕味苦酸鹹﹐又云甘辛气寒。主百毒﹐療傷寒瘟疫煩悶大熱。丹溪云﹕屬陽﹐性走散。痘瘡後用此散餘毒。若無餘毒而血虛者﹐不宜用。

蜜﹕味甘﹐气平微溫。色白如膏者佳。《外臺祕要》﹕比歲有病天行發斑瘡﹐頭面及身﹐須臾周匝狀如火瘡﹐皆戴白漿﹐隨決隨生﹐不卽療之﹐數日卽死。此惡毒之气。世人云﹐建武中南陽擊虜﹐染惹流入中國﹐呼爲虜瘡﹝虜瘡﹕原作「魯瘡」﹐據《肘後備急方》卷二治傷寒時气溫病方攺。﹞﹐諸醫參詳治之﹐方取好蜜便抹瘡上﹐以蜜煎升麻數數拭之。

蟬蛻﹕治目昏翳﹐又風气客熱﹐皮膚瘙癢不止。又水煎汁﹐治小兒出痘瘡不快﹐良。凡痘疹出不快﹐或倒陷黑陷者﹐擇完全者﹐以溫酒洗去土﹐勿去爪翅﹐研細入藥調服。若去目中翳﹐去爪翅研細﹐入湯調服。

人屎﹕气寒。主療時行大熱狂走﹐解諸毒。治瘡疹黑陷﹐燒過服之﹐甚佳。於臘月東行取絕幹者﹐以火燒之﹐令煙盡﹐研細用。

人牙齒﹕气平。除勞治瘧蠱毒气。入藥燒用。

忍冬藤﹕一名金銀花﹐一名左纏藤﹐一名老翁須﹐一名水楊梅﹐一名醫鶿藤。味甘﹐气溫﹐無毒。主熱毒。

蟾酥﹕五月五日取者佳。古今圖書集成醫部全錄卷四百六十六

痘疹門

家傳痘疹心法【明﹖萬全】

痘疹碎金賦

痘本胎毒﹐俗名天瘡。𨿽癘气之傳染﹐實殺機之顯彰。變遷莫測﹐酷惡難當。肌肉潰脫兮﹐若蛇蛻皮龍蛻骨﹔精神困頓兮﹐如蚓在灰鱔在湯。瘡有疏密兮﹐疏者輕而密者重﹔毒有微甚兮﹐微則祥而甚則殃。笑彼拘於日數者﹐未達遲速之變﹔悲夫惑於鬼神者﹐不求醫藥之良。

乾坤妙合﹐震巽分張。受气於父兮﹐得陽精而凝結﹔成形於母兮﹐賴陰血以培養。民多嗜欲﹐气匪淳龐。淫火熾於衽席﹐食穢蓄於膏粱。精血稟其毒气兮﹐甚於射罔﹔形體負於殺气兮﹐險於鋒芒。或謂去其口血兮﹐不過脫空之語﹔或謂解其胎毒兮﹐未見抵聖之方。

五運統於南北兮﹐有太有少﹔六气分於主客兮﹐曰陰曰陽。變化各正﹐勝復靡常。得其序而气治兮﹐國無疵癘﹔失其序而气亂兮﹐民有疹瘍。應至而不至兮其气徐﹐貴迎之以奪其勢﹔未應至而至兮其气暴﹐姑持之以避其彊。不知此而妄作兮﹐違時者敗﹔能審此而愼動兮﹐順天者昌。

春令溫和而升生﹐夏令暑熱而浮長。秋令淸涼而降收﹐冬令寒冽而沈藏。是得四時之正﹐不爲萬物之傷。冬反燠暖兮﹐勾萌早發﹔春反栗烈兮﹐蟄虫且藏。夏反淸肅兮﹐涼風襲肉﹔秋反蒸溽兮﹐暑汗沾裳。若此逆气兮﹐染之者卽成疫癘﹔又有虛風兮﹐中之者必致夭傷。受父母之穢毒兮﹐隱於黝僻﹔觸天地之癘气兮﹐發其伏藏。自內而出兮﹐布於四體﹔自外而散兮﹐根於五臟。肝主淚而爲水泡﹐肺主涕而作膿囊。心則斑而且赤﹐脾則疹而又黃。腎乃封藏之本﹐變則黑陷之象。可喜者苗而秀﹐秀而實﹐如鳥之脫距﹔所惡者枯而陷﹐陷而伏﹐如虎之負岡。

東赤南白﹐西黃北黑﹐各分布而有定﹔春生夏長﹐秋收冬藏﹐自流行而無疆。初出血點兮﹐紅鮮得生之气﹔次化水液兮﹐白瑩漸長之狀。膿成而色黃兮﹐欲收之候﹔痂結而色黑兮﹐已藏之象。謂腎無證者﹐似去冬不能成歲﹔謂黑爲逆者﹐如廢北何以調陽。

方其發生兮﹐春夏爲順而秋冬非吉﹔及其收斂兮﹐秋冬爲順而春夏不臧。應發生而反收斂者﹐謂之陷伏﹔應收斂而反發生者﹐謂之爛洋。順者不必治兮﹐待其平復﹔逆者不可治兮﹐避其怨謗。若逢險證﹐必在奇方。治不乖方兮﹐險變順而春回幽谷﹔藥不對病兮﹐險變逆而火烈昆岡。

病似順而反逆兮﹐認之要確﹔病似逆而反順兮﹐察之貴詳。似粟堆聚堅硬兮﹐孰若磊落而稠密﹔如丹艷赤嬌嫩兮﹐不如淡白而老蒼。初出現而涵水﹐乍起發而戴漿。膿未成而幹黑﹐囊未滿而萎黃。早發先萎兮﹐如園林之花蕊﹔暴長遽消兮﹐似溝澗之潦潢。是謂奪命之證﹐休誇折肱之良。

輕或變重兮﹐悞服藥而或犯禁忌﹔重或變輕兮﹐得遇醫而且善調養。蚊迹蚤斑兮﹐不旋踵而告變﹔蛇皮蠶殼兮﹐惟束手以待亡。夾斑疹者﹐斑瘡消而足喜﹔頂平陷者﹐平陷起而莫惶。切戒臨病揮霍﹐最宜用藥審詳。病有標本兮﹐視急緩以立法﹔藥有補瀉兮﹐因虛實而立方。

噫嘻兮醫無定法﹐迷亂兮藥無定方。大率賤攻而貴補﹐故多喜溫而惡涼。設若病遇虛寒兮﹐溫補有效﹔假如證屬實熱兮﹐辛香敢嘗。辛熱下咽﹐陽之盛者必困﹔苦寒入胃﹐陰之盛者乃戕。戒汗下於首尾兮﹐惡攻之說﹔補脾土以制腎水兮﹐喜補之常。不識補者之短﹐奚論攻者之長﹖

形尖圓而光壯兮﹐气之充拓﹔色鮮明而潤澤兮﹐血之涵養。可以勿藥﹐是謂無恙。灰白平陷兮﹐血气虛而補之以溫﹔紅艷焮腫兮﹐气血熱而瀉之以涼。气至而血不足兮﹐𨿽起髮根窠不肥﹔血至而气不足兮﹐𨿽明潤郛郭不長。泥章句以舉一隅者﹐守株安可得兔﹖馳辧說而執兩端者﹐多歧必然亡羊。脾爲水谷之本﹐固不可以不補﹔腎爲津液之源﹐尢不可以不將。土𨿽爲水之防﹐水能制火之亢。腎主骨髓兮﹐倒陷入於骨髓者莫救﹔腎司閉藏兮﹐變黑至於閉藏者可防。是皆歸腎之害﹐豈可謂腎之彊。毒火燔灼兮﹐腎水且涸﹔營气敗壞兮﹐脾土亦傷。故補脾不如救腎﹐而養陰所以濟陽。熱則气血淖澤而不斂﹐寒則气血凝濇而不彰。气血失養﹐痘疹受傷。或受於熱兮﹐爲煩躁﹐爲赤爲痛﹔或受於寒兮﹐爲振悸﹐爲白爲癢。順時令之寒暄﹐禁人畜之來往。勿動混廁之臭﹐勿燒檀麝之香。恐乘虛而易入﹐反助毒以爲殃。痘𨿽吉而犯多凶﹐屢經怪變﹔證𨿽惡而調則善﹐終見安康。

若夫痘疹之熱﹐相似內外之傷。邪火烜赫兮﹐玉石俱焚﹔眞水靜順兮﹐波浪不揚。噴嚏咳嗽兮﹐肺金流鑠﹔項急煩悶兮﹐肝木被創。呵欠驚悸兮﹐心𨿽君主而不寧﹔吐瀉昏睡兮﹐脾則倉廩而不藏。各髒有證﹐惟腎無象。不受穢毒之火﹐獨見耳骩之涼。熱微兮毒少﹐熱盛兮火旺。大熱安靜兮﹐毒隨熱出而無慮﹔小熱煩躁兮﹐毒與火畱而可防。凶災莫測兮﹐又熱又渴﹔輕疏可許兮﹐乍熱乍涼。吐瀉勿止兮﹐使毒得越而無遏﹔驚悸不定兮﹐恐毒深入而反藏。血妄泄於空竅兮﹐死期速於彈指﹔語妄涉於鬼神兮﹐變候易於反掌。

形證定其疏密﹐部位決其存亡。如豆紛布兮﹐且顆粒而其疏已定﹔如麻堆聚兮﹐更模糊而其密堪傷。挨頰繞口兮﹐庚戊陽明之位﹔顴間額上兮﹐壬丙太陽之鄕。頭爲元首之尊﹐最怕蒙頭﹔項乃關津之要﹐偏嫌鎖項。鼻凖初出兮﹐淫毒犯於天根﹔耳輪先現兮﹐邪火侵乎玉堂。

漸次出兮吉兆﹐齊湧出兮凶狀。痘將出而熱減兮﹐藥勿妄服﹔痘正出而熱劇兮﹐醫宜早防。解其火毒兮﹐恐郁遏而漧枯﹔養其气血兮﹐欲流行而舒暢。遠寒熱之犯兮﹐損之益之而必使和平﹔助春夏之令兮﹐達之發之而必使長旺。治其未亂兮﹐徹桑土於迨雨﹔知其方漸兮﹐戒堅冰於履霜。

出欲盡而不畱﹐發欲透而齊長。苗漸成窠兮﹐气之所呴﹔血漸化水兮﹐血之所養。疏則毒少兮﹐頭面不腫而休怕﹔密則毒多兮﹐气血不充而宜慌。時日旣足兮﹐自翹翹而雜起﹔表裏無邪兮﹐勿汲汲以作湯。所謂良將用兵﹐善攻不如善守﹔又云上農治田﹐勿助生於勿忘。咽喉急痛兮﹐勿違時而早治﹔頭面預腫兮﹐但引日以必亡。小便欲淸兮﹐大便卻欲其堅實﹔淡味可食兮﹐厚味不可以啖嘗。茹淡者胃气不損﹐養厚者火邪益亢。或見黑﹝黑幹﹞兮﹐點之速以胭脂﹔或遇漧枯兮﹐浴之貴以水楊。搔癢忽生兮﹐取茵陳以燻燎﹔爬搔不寧兮﹐𨿽盧扁而仿徨。

痘長滿水﹐毒化成漿。愛其稠濃兮﹐惡其淸淡﹔取其滿足兮﹐捨其虛癢。欲知透與不透兮﹐於手足而細察﹔欲知足與不足兮﹐於輔頰以端詳。設四末之未透﹐取脾胃而服藥﹔如一方之未足﹐視經絡以求方。譬如爲山兮﹐勿功虧於簣土﹔又如執熱兮﹐寧濯洗於探湯。

面頰最嫌破損﹐肩背猶怕焦囊。腫忽消兮气脫﹐語忽妄兮神亡。食穀則嘔兮胃爛﹐飲水則嗆兮咽傷。咬牙兮肝火熾而腎敗﹐寒顫兮陽气弱而陰彊。膿反幹兮倒陷﹐膿不成兮伏藏。叫哭不止兮﹐毒攻腸胃﹔悶亂不寧兮﹐火烈隔肓。倉廩不藏兮﹐魂魄歸於溟漠﹔水泉不止兮﹐姻親泣於北邙。

膿血已化﹐收靨相當。痂自唇吻兮﹐漿足結如珠粒﹔靨自人中兮﹐部分界乎陰陽。令行秋冬兮﹐依先後而不亂﹔气應收藏兮﹐循上下而有常。顴上平幹兮﹐慮乎倒靨﹔額間先收兮﹐謂之不祥。痂不著而壅腫兮﹐由榮血之淖溢﹔瘡盡裂而皺揭兮﹐此衛气之殘傷。

當靨不靨﹐當藏不藏。便祕未通兮﹐裏气熱而涼導﹔便溏不實兮﹐中气虛而溫養。熱傷皮毛兮﹐怪肺金不收餘气﹔濕傷肌肉兮﹐責脾土不燥殘漿。頭瘡堆膿不平兮﹐孤陽似鰥而不生﹔足瘡包水不幹兮﹐純陰如寡而不長。飲食減少兮﹐迆邐引日而斃﹔煩熱增劇兮﹐倏忽絕命而亡。

若問痂皮之不脫﹐其間病气之相妨。痘若敗壞兮﹐補空痘勿疑番次﹔瘡如潰爛兮﹐成潰瘡莫厭膿漿。徧身浸淫兮﹐黏被席而最苦﹔正面腫灌兮﹐忌鮏臭而再妨。利多水液兮﹐此蓄水之病也﹐水去盡而自止﹔便多膿血兮﹐此倒靨之證也﹐膿去盡而可詳。瘢痕凹凸兮﹐陷者虛而突者實﹔痂皮嫩薄兮﹐裏則困而外則瘍。

邪气盡而正復﹐痂皮脫而身康。苟幼軀之多病﹐定餘毒之有藏。出或未盡兮﹐無空痘須妨卒暴﹔發或未透兮﹐無潰膿必發疽瘍。不及時兮早收﹐毒火陷而可怕﹔或過期兮不靨﹐邪气畱而堪悵。身熱審其虛羸﹐咽瘂觀乎嘔嗆。忽灑淅而肌熱兮﹐知風寒之外感﹔暴吐瀉而腹痛兮﹐必飲食之內傷。

病有苦而眩暈兮﹐凶多吉少之占﹔身無邪而昏瞀兮﹐否去泰來之象。聲音不出兮﹐求諸肺腎之經﹔斑疹復現兮﹐責其心脾之髒。疳蝕出血者難治﹐洞泄完谷者不祥。勿謂痘收而縱弛﹐勿謂毒去而怠遑。正气浸長而未復﹐邪气方消而未央。特犯禁忌兮﹐今卽生變﹔多食肥甘兮﹐後必有殃。

疥癩腐潰兮﹐一面黥瘢而似鬼﹔癰疽流注兮﹐四肢殘廢而如尩。目腫赤痛兮﹐痘瘡入而成翳﹔齒宣黑爛兮﹐熱毒侵而潰牀。𨿽曰餘毒之爲害﹐抑皆調理之失常。形容頓攺兮﹐令人駭愕﹔療治悔遲兮﹐空白惆悵。謂人不能勝天兮﹐何以立乎醫藥﹔謂醫不如用巫兮﹐安能格乎穹蒼﹖

但逢出痘之歲﹐多求解毒之方。重者必輕兮﹐輕者不出﹔凶者變吉兮﹐吉者何妨。其方則有﹐其效未嘗。與其先事而輕妄﹐孰若臨時以消詳﹖審歲气之災祥兮﹐必解其郁﹔視形气之勇怯兮﹐各平其髒。欲避癘气傳染兮﹐必先擇地之善﹔欲仗藥力調護兮﹐尢要識醫之良。惺惺參蘇﹐乃發散之妙劑﹔人參通聖﹐誠疫癘之奇方。熱而驚悸兮﹐導赤瀉靑合用﹔熱而焦渴兮﹐柴胡葛根作湯。自利兮黃芩﹐不便兮淸涼。腹痛毒攻兮﹐勻气散再加枳實﹔腰痛病劇兮﹐敗毒散更入木香。調元可補兮﹐表裏實者勿飲﹔承气可攻兮﹐脾胃弱者莫嘗。養正兮黃芪人參甘艸﹐解毒兮連翹山豆牛蒡。咽喉苦痛兮﹐甘桔湯中加大力﹔斑疹夾出兮﹐防風散內去硝黃。小便赤濇兮﹐連翹導赤﹔大便滑泄兮﹐豆蔻木香。瘡若干枯兮﹐四物合乎涼膈﹔痘如黑陷兮﹐奪命助以水楊。赤艷焮腫兮﹐解毒入三黃歸芍﹔灰白平塌兮﹐異功用桂枝芪防。气虛而毒盛者﹐四君枳實﹔血虛而毒盛者﹐四物牛蒡。气血兩虛兮﹐十全無價﹔便溺俱阻兮﹐八正三黃。再用膽導之法﹐以泄毒气之藏。黑陷審其虛實﹐虛者大補而實者涼膈﹔癢塌分其急緩﹐急者異功而緩者調陽。昏悶譫妄兮﹐龍腦膏孰知其妙﹖虛煩迷亂兮﹐抱龍丸莫及其良。

滿面燥痛兮﹐百花調水﹔徧身潰爛兮﹐敗艸鋪牀。蟬蛻去目中之膚翳﹐苦參治身上之淫瘡。虛熱多汗兮﹐調元湯引用浮麥﹔食積常痛兮﹐脾積丸飲以原湯。饑不喜食兮﹐異功宜久﹔渴欲飲水兮﹐白朮可常。敗毒通聖﹐允矣衝陣之先鋒﹔調元異功﹐信乎殿後之大將。大抵醫要識證﹐藥不執方。專行溫補者﹐則宗乎文中﹔喜用涼瀉者﹐則師乎仲陽。不解其書兮﹐似瞽冥行於蹊徑﹔未會其神兮﹐如矮仰望乎宮墻。嘆吾年之耄兮﹐欲深造而力不足﹔懼斯道之晦兮﹐特發明而言不彰。嘔盡心肺兮﹐非欲立異﹔勞費頰舌兮﹐豈敢恃長﹖幸取正於具眼﹐毋見笑於大方。

疹屬君火﹐气本少陰。傳於其子兮﹐故爲脾胃之證﹔乘於其妻兮﹐現乎皮毛之分。亦胎毒之所發﹐因疫癘而後成。咳嗽噴嚏兮﹐辛金爍於丁火﹔煩悶淚出兮﹐君主禦乎將軍。迎而奪之兮﹐其鋒易挫﹔隨而擊之兮﹐其銳難勝。如拆勾萌兮﹐斧斤不用﹔苟待燎原兮﹐玉石俱焚。其色如斑兮﹐摸之有迹﹔其形似痘兮﹐視之無津。朝出暮收兮﹐發之於陽﹔暮出朝收兮﹐發之於陰。變化莫測﹐出沒靡定。大抵愛赤而惡黑﹐治者喜涼而忌溫。赤如點朱兮﹐光明彰顯之象﹔黑如灑墨兮﹐火郁曛昧之甚。制以酸涼兮﹐收炎光於麗澤﹔投以辛熱兮﹐縱赫曦於重明。

敗毒防風﹐開發斬關之將﹔解毒連翹﹐制伏降敵之兵。如錦爛漫兮﹐服化斑而艷斂﹔似火燻蒸兮﹐飲涼膈而熱淸。咽痛兮甘桔牛蒡﹐止咳嗽更能潤肺﹔溺澑兮導赤芍藥﹐定驚悸又可涼心。便祕兮承气膽導﹐便泄兮黃芩豬苓。大渴兮膈焦﹐置瓜蔞於白虎湯﹔苦煩兮裏熱﹐加山梔於安神丸。無伐天和兮﹐使陰陽之適調﹔勿犯胃气兮﹐𨿽攻補之不盡。

痘欲盡發而不畱﹐疹欲盡出而無病。或邪气之郁遏兮﹐畱而不去﹔或正气之損傷兮﹐困而未伸。毒歸五臟﹐變有四證。毒歸脾胃兮﹐泄瀉不止而變痢﹔毒歸心肝兮﹐煩熱不退而發驚。咳嗽久而血出兮﹐毒歸於肺﹔牙齒爛而疳蝕兮﹐毒歸於腎。輕者從制以向善﹐平之有功﹔重者拒敵而肆惡﹐攻之不勝。熱不除者﹐調元湯加麥門冬知母﹐作搐兮兼以抱龍溫驚﹔效不止者﹐阿膠散加杏仁枳實﹐帶血兮專以補肺太平。注下兮異功豬苓澤瀉﹐虛滑者大作參苓﹔滯下兮異功當歸芍藥﹐休息者少與眞人。惟有牙疳之病﹐原呼走馬之名。初息臭而腐肉﹐漸血出而穿齦。內服地黃兮制其火怪﹐外擦文蛤兮殺其﹝上匿下虫﹞精。牙若脫落兮﹐崩砂之狀可畏﹔聲若啞嗄兮﹐狐惑之證難明。

應出不出兮﹐發之初惺惺﹐次通聖奪命大發而有準﹔應收不收兮﹐解之初葛根﹐次化斑涼膈大解而最靈。色淡白兮爲虛﹐四物去川芎加紅花桂枝﹔色紫黑兮血熱﹐化斑去人參加元參燒糞。奪命發斑疹之聖﹐無價解疫癘之神。發不出而煩躁兮﹐虞不能臘﹔黑不變而譫妄兮﹐食不及新。熱蒸蒸兮色赤﹐痢滴滴兮气腥。羸瘦骨肉之脫﹐瘈瘲神識之昏。喘急兮胸髙肩聳﹐疳爛兮漏腮缺唇。休誇三世之妙手﹐難畱一息之遊魂。豈不聞誤服湯丸兮﹐不如勿藥﹕又不見特犯禁忌兮﹐可以自省。愛喫鹹酸兮﹐咳嗽連綿而未已﹔喜啖辛燥兮﹐火熱燔灼而不寧。甘甜過而齒齲﹐生冷多而糞淸。雞則生風之畜﹐魚則動火之鱗。雞魚貪而亂食﹐風火並而起釁。邪反滋甚兮﹐爲斑疹而不息﹔毒反深入兮﹐值疫癘而再經。斯則疹之遺毒﹐亦若痘之餘證。

欲決內傷﹐須詳外證。目常赤痛兮﹐靑童抱火﹔鼻常鼽衄兮﹐素女臥薪。病牙齒以終身兮﹐元武困於湯鑊﹔發顚癇而連年兮﹐朱雀驚於燒林。溲數短澑兮﹐乃州都之遭火﹔便溏垢蠱兮﹐必倉廩之被焚。哮喘炎上之象﹐丹癅赤熛之形。唇舌多瘡兮﹐門戶殘煙未熄﹔咽喉常腫兮﹐管鑰餘燼猶存。苟求其故兮﹐則一言之可盡﹔欲撥其本兮﹐豈一旦之能乎﹖噫﹗此賦之作﹐效蛙之鳴。詞𨿽鄙裏兮﹐積如累石﹔法則珍祕兮﹐故曰碎金。

原痘論

上古之時﹐未聞瘡痘之證﹐《素》《難》之文鮮有及者﹐豈其人淳龐朴野﹐積精全神﹐虛邪苛毒﹐莫之能害歟﹖或云﹕自建武徵虜遂染其毒﹐流布中國﹐謂之虜瘡。或曰﹕聖瘡﹐言其變化莫測也。或曰﹕天瘡﹐言其天行疫癘也。或曰﹕百歲瘡﹐言人自少至老必作一番也。或曰﹕豌豆瘡﹐言其形之相似也。故病此者﹐如蛇蛻皮﹐如龍蛻骨﹐死生存於呼吸之間。夫上古所無而末世有之﹐抑時世異邪﹖抑人將失之邪﹖予思其繇天地之气。春夏生養之紀也﹐其物熙熙﹔秋冬殺戮之紀也﹐其物黟黟。時逮末世﹐已非泰和之景﹐不可謂非時世之異。然人日習僞﹐不知持滿禦神之道﹐七損八益之數﹐務快其心以散其眞﹐不可謂非人自失之也。有論穢毒者﹐有論淫火者﹐有論時行正病者﹐靡有定論。將謂穢毒淫火邪﹖則一歲之中﹐大而郡縣﹐小而村落﹐病者相似而死相繼﹐比屋哭聲﹐穢毒淫火﹐未必人人若此之甚也。將謂時行正病耶﹖何以自少至老﹐但作一度﹐厥後再無傳染也﹖蓋父母於子一體而分﹐精血之毒已蓄於陽施陰化之始﹐固不待誕生之頃﹐咽其血而後有是毒也。況男子惜其气以養其精﹐女子純其气以養其血﹐苟失所養﹐卽貽他日之患﹐子之受於父母者𨿽殊﹐其爲毒則一也。豈有男子淫火起於气爲陽毒而易治﹐女子淫火起於血爲陰毒而難治之理耶﹖至於天行正病﹐亦有其時﹐但觀夫年之所加﹐及有四時不正之气﹐卽知有是正病也。然則待時而發者﹐胎毒也﹐或速而危﹐或徐而安﹐或暴而死者﹐气之微甚所使也﹐發則其毒泄矣。所以終身但作一度﹐後有其气不復傳染焉。痘爲胎毒昭昭矣。其間或疏而輕﹐或密而重﹐或重變輕﹐或輕變重﹐變化叵測﹐是又有說也。疏而輕者﹐始終如一﹔密而重者﹐變怪百出。或因父母相傳而然﹐或因疫癘相染而然﹐或因鬼疰相著而然﹐杳冥恍惚﹐出於聞見思慮之所不及﹐此與智者道之﹐癡人前不必說夢也。何者﹖蓋痘疹之毒﹐父母原自有之﹐𨿽常作過一番﹐而臟腑經絡皮毛肌肉骨髓之間﹐餘毒猶有存者﹐一旦分形化气﹐注之於子﹐其毒亦隨之泄矣。所以子之瘡瘢﹐多肖親也。加之調攝失宜﹐放恣無忌﹐其毒益甚。瘡痘之候﹐沈困危篤者﹐未必非父母之所致也。凡子之侏儒跛蹶﹐必肖於親﹐況疹痘之毒乎﹖且人受天地之气以生﹐天地之气變﹐人之气亦變﹐或遇遷止失守﹐淫勝郁復之紀﹐徳令乖常﹐眚災疊見﹐自然厲气傳染﹐證候相似﹐所以輕則俱輕﹐重則俱重﹐若有主之者﹐是則疫癘之所爲也。故人之癘疾而死者﹐精靈不散﹐遊魂往來﹐隨气而行﹐常以其气疰於平人而爲之疾﹐如瘵癩之傳染。然形質龐厚﹐福澤悠遠者﹐不能相及﹔苟體虛福薄之人﹐陰陽舛亂之歲﹐則膏肓之豎﹐臺駘之祟﹐互相染著﹐反復變化﹐術不能禁﹐工不能治也。此非鬼疰之害乎﹖夫治此三者當柰何﹖曰﹕必爲之豫解其毒﹐平其气﹐遷其處﹐庶乎可免矣。

胎毒論

《易》曰﹕大哉乾元﹐萬物資始。又曰﹕至哉坤元﹐萬物資生。夫幹穪父﹐資始者﹐气之始也。坤穪母﹐資生者﹐形之始也。人之有生﹐受气於父﹐成形於母﹐是以毛髮皮膚肌肉筋骨四肢百骸﹐其來固有自矣。然則胚胎造化之始﹐精施血受之候﹐輔翼調養﹐抑豈無道邪﹖柰何爲父者﹐以酒爲漿﹐以妄爲常﹐以欲竭其精﹐以耗散其眞﹐命門衰敗﹐陽道弗興﹐乃服助陽之劑﹐至於陽火益熾﹐陰水益枯﹐失其乾道﹐此父遺毒於气之始也。爲母者褊急妒忌﹐以致衝任气逆﹐月事不時﹐乃服暖宮之劑﹐煎熬眞陰﹐血中伏火﹐失其坤道﹐此母遺毒於形之始也。且古之男子﹐必待婦人月水時下之後﹐與之交媾以成其胎。婦人有孕﹐則居側室以保其胎﹐而又不妄作勞﹐飲食必謹。今之夫婦﹐不知此理﹐情欲妄動﹐飲食妄嗜﹐此父母之餘毒﹐又不特一朝一夕而已也。況子喘息呼吸﹐气通於親﹐故蓄毒於腸胃膈膜皮毛筋骨之間﹐待時而發﹐或爲瘡瘧﹐或爲驚忤﹐或爲丹癅。胎毒之中﹐惟痘最酷﹐加以天地肅殺之气﹐歲運乖戾之變﹐水土之不齊﹐疫癘之交作﹐則夭昏稚殪﹐難以枚舉﹐是𨿽气數﹐抑人之所自致歟﹖誠使爲父母者﹐以繼嗣爲重﹐以無後爲慮﹐節其嗜欲﹐守其禁忌﹐父之有疾謹而治之﹐母之有疾謹而治之﹐必使精血和平﹐則陽施陰化﹐气淸形粹﹐子亦不攖其毒矣﹐復何夭殤之恫邪﹖

或曰﹕兒在胎之時﹐其母不畏禁忌﹐恣意所欲﹐加添滋味﹐好啖辛酸﹐或食毒物﹐其气搏於胞胎之中﹐所以兒受此毒﹐發爲瘡疹也。殊不知人之有生﹐受气於父﹐成形於母。胞胎之毒﹐父當分任其咎﹐未可專責母也。

如東垣所論紅絲癅是已。

又曰﹕胎在腹中﹐食母穢液﹐至生之時﹐啼聲一發﹐口中所含惡血﹐隨吸而下﹐寄於右腎胞絡之中﹐瘡疹之發﹐乃下焦相火熾也。蓋兒在胞中﹐賴母气以養其形。母懷胎之時﹐天食以五气﹐五气各有所湊也。

如臊气湊肝﹐焦气湊心﹐香气湊脾﹐鮏气湊肺﹐腐气湊腎之類。

地食以五味﹐五味各有所入也。

如酸入肝﹐苦入心﹐甘入脾﹐辛入肺﹐鹹入腎之類。

至於五志之動﹐各有所傷。

如怒傷肝﹐喜傷心﹐思傷脾﹐憂傷肺﹐恐傷腎之類。

兒之受病於母者﹐不特始生咽血一事而然也。又曰﹕小兒瘡疹﹐五臟之中﹐惟腎無候﹐以在腑下﹐不能受穢故也。夫腎有兩枚﹐左爲腎﹐右爲命門﹐男子以藏精﹐女子以系胞。胚胎之初﹐精血混合﹐設有其毒﹐腎將受之﹐豈有腎在腑下而不受毒者哉﹖況肝生筋﹐心生血脈﹐脾生肌肉﹐肺生皮毛﹐腎生骨。設使腎無所受﹐何以能生骨也﹖旣瘡疹諸證﹐起於右腎之下﹐行足太陽之經﹐足太陽膀胱﹐腎之腑也﹐安得謂腎無候乎﹖或曰﹕諸痛癢瘡瘍﹐皆屬心火﹐今謂起於右腎何也﹖經曰﹕顯明之右﹐君火之位也﹔退行一步﹐相火治之。君火在相火之右﹐但立名於君位﹐而天气不加。相火者守位﹐而奉天之命﹐以宣行君火之气。所以心者君火也﹐欲彰其徳﹐右腎爲命門相火﹐代君之令而行之耳。故曰起於右腎之下也。

昔人謂兒在胞中﹐饑則食母之血﹐渴則飲母之血。予獨謂其不然。蓋兒始受气之時﹐一月胚﹐二月胎﹐不過一點精血﹐凝結中涵生意也。至三月以後﹐其形漸成﹐在胞之中﹐譬諸禽鳥之雛在卵殼中﹐渾融變化﹐燻蒸滋養﹐惟所受太初之气﹐漸自生長﹐日月旣足﹐乃破其胎卵而出矣。何以能飲食邪﹖必謂有所飲食﹐則胚胎之初﹐形象未具﹐何飲何食耶﹖且血者渣滓之物﹐入則有出﹐十月之前﹐所飲所食之血﹐又從何道出耶﹖若生下口含惡血﹐乃母臨蓐之時﹐血穢流溢﹐入兒口中﹐未必便是先在腹中所食之血也。但云兒在胞中﹐滋養體形﹐長育變化﹐培植根蒂者﹐則在母之血液也。

瘡疹惟腎無候論

錢氏曰﹕痘疹始出之時﹐五臟證見﹐惟腎無候﹐但見平證﹐耳骩涼耳涼是也。骩耳俱屬於腎﹐其居北方﹐主冷也。後人不知腎獨無候之理﹐遽謂腎在腑下﹐不受穢毒﹐所以無候﹐欲專補脾土以制腎水﹐又欲虛其腎以免黑陷之變。《內經》曰﹕君火之下﹐陰精承之。五气不可以偏勝﹐苟失其平﹐則爲災孽。今瘡毒之火﹐起於三焦﹐煎熬腑臟﹐燔灼皮肉﹐非腎水有以制之﹐則慓悍之勢﹐莫之能禦矣。惟腎無候者﹐所以存生生之源﹐見陰陽造化之妙也。又腎在下而主骨﹐腎獨無候者﹐此瘡疹之毒﹐升浮發散而出於外﹐不然則反陷伏入於內矣。觀其但見平證﹐謂之平者﹐乃耳骩如常﹐不似渾身之熱﹐非謂眞冷也。蓋腎主骨﹐骩者骨之本也。腎通竅於耳﹐故鼽涼耳涼﹐爲腎不病。若反熱則火炎水涸﹐眞陰敗絕﹐而死不旋踵矣。或欲用四君子湯專補脾土以制腎水者﹐殊不知白朮之燥﹐腎之所惡﹐茯苓淡滲腎中津液﹐腎本無候而又伐之﹐所謂誅伐無罪也。或見錢氏用百祥丸以下腎之實者﹐又欲虛其腎以防黑陷之變﹐不知百祥丸正謂黑陷﹐爲毒气入腎﹐故以百祥丸下之。若不煩躁大小便祕﹐安可下之乎﹖謂之實者﹐邪气實也。苟無黑陷而下之﹐寧不反虛其裏﹐自取陷伏之變乎﹖或云﹕以瀉膀胱﹐非瀉腎也。此文飾之詞﹐不足信也。然則保脾土以制腎水者非歟﹖曰﹕察其虛實。如果內虛泄瀉﹐則補脾土﹐使裏气實﹐瘡疹不致於陷伏。若內實則補脾之說﹐正犯實實之戒。但云補脾土﹐使毒不陷伏而歸於腎則可﹐謂補脾土以制腎水則不可。

腎主痘中之水論

論者皆曰痘瘡惟腎無證﹐腎不可實﹐腎實則爲黑陷﹐有欲虛其腎之意﹐是未知五行生化之理也。蓋心肝脾肺腎﹐五行之所屬也﹔聲色臭味液﹐五行之所化也。《難經》云﹕肝色靑﹐其臭臊﹐其味酸﹐其聲呼﹐其液淚。心色赤﹐其臭焦﹐其味苦﹐其聲言﹐其液汗。脾色黃﹐其臭香﹐其味甘﹐其聲歌﹐其液涎。肺色白﹐其臭腥﹐其味辛﹐其聲哭﹐其液涕。腎色黑﹐其臭腐﹐其味鹹﹐其聲呻﹐其液唾。此五臟之中﹐各具一五行也。然肝主色﹐五色之變在乎木也。心主臭﹐五臭之變在乎火也。脾主味﹐五味之變在乎土也。肺主聲﹐五聲之變在乎金也。腎主液﹐五液之變在乎水也。此一臟之中﹐統體一五行也。旣曰肝爲水泡﹐以淚出如水﹐淚則腎之液也。肺爲膿泡﹐以涕出稠濁﹐涕則腎之液也。心爲斑﹐以血色赤而小﹐血則腎之液也。

在內爲血﹐在外爲汗。

夫五臟之液﹐皆本於腎如此。然則痘中之水﹐腎乃主之。至於結痂﹐則土來制水而幹較﹐所以脾主結痂﹐其色微黃也。腎又爲封藏之本﹐痘之痂靨﹐腎又主之。觀乎此﹐不可謂腎無證﹐亦不可使之虛也。𨿽曰腎主黑陷﹐乃火太過﹐水不能勝﹐津液枯萎而變黑矣。

五臟證見論

凡病發於一臟﹐惟痘疹之證﹐五臟悉見。蓋兒受父母之气以成形﹐屬毛離裏﹐喘息畢通。肝气通於筋﹐心气通於血脈﹐脾气通於肌肉﹐肺气通於皮毛﹐腎气通於骨髓。至發痘疹之時﹐內連臟腑﹐外達百骸﹐所以五臟悉具也。故發熱之初﹐呵欠煩悶﹐肝證也﹔乍涼乍熱﹐手足梢冷﹐多睡﹐脾證也﹔面燥腮赤﹐咳嗽嚏噴﹐肺證也﹔驚悸﹐心證也﹔骩涼耳涼﹐腎之平證也。於其証之多寡﹐可以知其髒之主病矣。自是之後﹐初出一點血﹐心也。諸瘡屬心﹐其毒斬關而出﹐血先受之也。血化爲水﹐肝也﹐肝主淚﹐水泡者﹐淚出如水也。水化爲膿﹐肺也﹐肺主涕﹐膿泡者﹐似涕稠濁也。膿成毒解而結痂者﹐脾也﹐脾屬土﹐萬物功成於土﹐痂皮微黃者﹐土之色也。其所以收斂閉藏者﹐肺與腎也。肺主收斂﹐腎主閉藏也。如初出一點血﹐隱伏皮下﹐不成顆粒者﹐毒伏於心﹐其死至速。出如水珠﹐皮肉染丹者﹐毒伏於肝﹐必加癢塌而死。出如灰白﹐皮枯不潤者﹐毒伏於肺﹐必喘呼悶亂而死。出於皮下﹐肉先浮腫者﹐毒伏於脾﹐必至灌爛嘔瀉﹐不食而死。出多血泡﹐黑陷者﹐毒伏於腎﹐必血妄行而暴死矣。如初出成顆漸幹黑者﹐元府閉塞﹐毒無從出﹐其血先幹﹐轉添悶亂而死者﹐心之病也。血化爲水﹐浮囊嫩薄者﹐肌肉已敗﹐必致癢塌﹐肝之病也。脾主肌肉﹐肝木克之﹐脾敗者死﹐皮破復灌﹐飲食能進﹐此脾土尙彊﹐肝木不能犯之也。水化爲膿﹐膿未及成﹐忽然收斂﹐痂皮焦黑﹐肺之病也。未至而至﹐是謂太過﹐反兼火化也。若於空中再出一番﹐此腎不受邪﹐復還於肺﹐從下上者順也。以痘形言之﹐裹束於外者﹐脾也﹐脾虛則易破﹔充拓於裏者﹐气也﹐肺主气﹐肺虛則不起發﹔榮於根腳者﹐血也﹐肝主血﹐肝虛則色不榮﹔痘中之水﹐腎也﹐腎虛則漧枯﹔黑陷癢痛者﹐心也﹐心主火﹐實則痛﹐虛則癢。以痘之色言之﹐紅活者﹐心也﹐惡其嬌艷﹔中黑者﹐腎也﹐惡其焦陷﹔漿白者﹐肺也﹐惡其灰褐﹔蒼蠟者﹐肝也﹐惡其靑幹﹔淡黃者﹐脾也﹐惡其肉爛。臨病之工﹐審察五臟以施方﹐治無不效矣。

臟腑所主證治

肝者﹐罷極之本﹐魂之居也。主風﹐惡風。其色靑屬木﹐其味酸﹐其臭臊﹐其華在爪﹐其充在筋﹐其液爲淚﹐其聲爲呼﹐在變動爲握﹐開竅於目。實則目直大叫﹐呵欠煩悶項急﹔虛則咬牙多欠﹔熱則手尋衣領及亂撚物。諸風振掉﹐皆屬於肝。肝苦急﹐急食甘以緩之﹐甘艸﹔欲散﹐急食辛以散之﹐川芎﹔以辛補之﹐生薑﹔以酸瀉之﹐芍藥。

心者﹐生之本﹐神之變也。主驚﹐惡熱。其色赤屬火﹐其味苦﹐其臭焦﹐其華在面﹐其充在血脈﹐其液爲汗﹐其聲爲笑﹐在變動爲噫﹐開竅於舌。實則叫哭發熱﹐飲水而搐﹔虛則困臥悸動不安﹔熱則合面睡﹐口中气溫﹐上竄咬牙。諸痛癢瘡瘍﹐皆屬於心。心苦緩﹐急酸以收之﹐五味子﹔欲軟﹐急食鹹以軟之﹐芒硝﹔以咸補之﹐炒鹽﹔以甘瀉之﹐甘艸。

脾者﹐倉廩之本﹐營之居也。主困﹐惡濕。其色黃屬土﹐其味甘﹐其臭香﹐其華在唇四白﹐其充在肉﹐其液爲涎﹐其聲爲歌﹐開竅於口﹐在變動爲噦。實則困睡身熱飲水﹐虛則吐瀉生風。諸濕腫滿﹐皆屬於脾。脾苦濕﹐急食苦以燥之﹐白朮﹔欲緩﹐急食甘以緩之﹐甘艸﹔以甘補之﹐人參﹔以苦瀉之﹐黃連。

肺者﹐气之本﹐魄之處也。主喘﹐惡寒。其色白﹐屬金﹐其味辛﹐其臭腥﹐其華在毛﹐其充在皮﹐其液爲涕﹐其聲爲哭﹐開竅於鼻﹐在變動爲咳。實則悶亂喘促﹐虛則哽气長出﹐气熱則手掏眉目面。諸气膹郁﹐皆屬於肺。肺苦气上逆﹐急食苦以瀉之﹐訶子皮【一作黃芩﹔】欲收﹐急食酸以收之﹐白芍藥﹔以辛瀉之﹐桑白皮﹔以酸補之﹐五味子。

腎者﹐蟄藏之本﹐精之處也。主虛﹐惡燥。其色黑屬水﹐其味鹹﹐其臭腐﹐其華在發﹐其充在骨﹐其液爲唾﹐其聲爲呻﹐開竅於二陰﹐又雲開竅於耳﹐在變動爲栗。虛則目無精光畏明。然骨重腎怯﹐則猝失音。諸寒收引﹐皆屬於腎。腎苦燥﹐急食辛以潤之﹐知母﹑黃蘗﹔欲堅﹐急食苦以堅之﹐知母﹔以苦補之﹐黃蘗。

六气十二經所主證治

太陽所至爲腰痛。太陽病﹐發熱﹐腰痛脊彊﹐項幾幾﹐頭痛﹐小便赤濇。足太陽膀胱經﹐气病則腎痛腰似折﹐血病則狂顚疾。手太陽小腸經﹐气病則嗌痛頷腫﹐血病則頰腫。寒淫於內﹐治以甘熱﹐佐以苦辛﹐以咸瀉之﹐以辛潤之﹐以苦堅之。寒淫所勝﹐平以辛熱﹐佐以苦甘﹐以咸瀉之。足太陽經﹐麻黃﹑桂枝﹑澤瀉﹑黃柏﹔手太陽經﹐生地黃﹑赤茯苓﹔二經通用﹐羌活﹑防風﹑槁本。

陽明所至爲皴揭。陽明病﹐身熱目赤﹐作渴譫妄﹐大便祕。足陽明胃經﹐气病則喜呻數欠﹐驚妄發狂﹐血病則唇胗喉痺。手陽明大腸經﹐气病則頸腫﹐血病則鼽衂喉痺。燥淫於內﹐治以苦溫﹐佐以甘辛﹐以苦下之﹐燥淫所勝﹐平以苦溫﹐佐以酸辛﹐以苦下之。足陽明經﹐半夏﹑蒼朮﹑防風﹑白朮﹔手陽明經﹐連翹﹑秦艽﹑麻仁﹔二經通用﹐升麻﹑葛根﹑白芷﹑石膏﹑大黃。

少陽所至爲嚏嘔瘡瘍﹐惡病暴死。少陽病﹐乍寒乍熱﹐胸脇痛﹐漧嘔心煩。足少陽膽經﹐气病則口苦善太息﹐血病則腋下腫。手少陽三焦經﹐气病則嗌腫喉痺﹐血病則目銳眥痛頰痛。火淫於內﹐治以咸冷﹐佐以苦辛﹐以酸收之﹐以苦發之。火淫所勝﹐平以咸冷﹐佐以苦辛﹐以酸收之﹐以苦發之﹐以酸復之。足少陽經﹐半夏﹑艸龍膽﹑連翹﹔手少陽經﹐川芎﹑熟地﹑黃附子﹑細辛﹑黃芪﹔二經通用﹐柴胡﹑靑皮。

太陰所至爲中滿吐下。太陰病﹐自利﹐四肢逆冷。足太陰脾經﹐气病則舌本彊﹐食則嘔善噫﹐血病則溏泄。手太陰肺經﹐气病則喘咳﹐血病則渴煩心。濕淫於內﹐治以苦熱﹐佐以酸淡﹐以苦燥之﹐以淡泄之。濕淫所勝﹐平以苦熱﹐佐以酸辛﹐以苦燥之﹐以淡泄之。足太陰經﹐防風﹑蒼白朮﹑當歸﹑白芍藥﹑吳茱萸﹑黃芪﹑人參﹑甘艸﹑砂仁﹔手太陰經﹐升麻﹑白芷﹑桔梗﹑麻黃﹑黃芩﹑梔子﹑石膏﹑天麥門冬﹑桑白皮﹑杏仁。

少陰所至爲瘍疹。少陰病﹐咽痛口舌燥。足少陰腎經﹐气病則善恐﹐血病則舌漧﹐咽腫嗜臥。手少陰心經﹐气病則嗌漧渴而欲飲﹐血病則衄蔑血汗。熱淫於內﹐治以鹹寒﹐佐以甘苦﹐以酸收之﹐以苦發之﹔熱淫所勝﹐平以酸寒﹐佐以苦甘﹐以酸收之。足少陰經﹐附子﹑丁香﹑桂﹑黃芪﹔手少陰經﹐麻黃﹑桂心﹑生地﹑黃連﹑當歸﹔二經通用﹐獨活﹑細辛。

厥陰所至爲嘔瀉。厥陰病﹐四肢厥冷﹐時作搐搦﹐舌捲卵縮。足厥陰肝經﹐气病則腰痛嗌漧﹐血病則嘔逆飧泄﹐遺溺閉癃。手厥陰心包絡﹐气病則臂肘攣腋腫脇痛﹐血病則煩心掌中熱。風淫於內﹐治以辛涼﹐佐以苦甘﹐以甘緩之﹐以辛散之。風淫所勝﹐平以辛涼﹐佐以苦甘﹐以甘緩之﹐以苦瀉之。足厥陰經﹐羌活﹑吳茱萸﹑甘艸﹑當歸﹑龍膽艸﹔手厥陰經﹐熟地黃﹑牡丹皮﹔二經通用﹐柴胡﹑靑皮。

凡痘疹發於三陽者可治﹐發於三陰者不可治。

气運

瘡疹之候﹐或間數年而發﹐或發則連年不已﹐何也﹖經曰﹕不知年之所加﹐气之盛衰﹐虛實之所起﹐不可以爲工矣。蓋司天者﹐主行天之令﹐上之位也﹔歲運者﹐主天地之間﹐人物化生之气﹐中之位也﹔在泉者﹐主地之化行乎地中﹐下之位也。一歲之中﹐有此上中下三气﹐各行化令﹐气偶符會而同者則通其化﹐其中於人則病矣。所以瘡疹必待其年而發也。六十年中﹐天符十二年。戊子﹑戊午﹑己丑﹑己未﹑戊寅﹑戊申﹑乙卯﹑乙酉﹑丙辰﹑丙戌﹑丁巳﹑丁亥。

其中又四年﹐爲太乙天符。戊午﹑己丑﹑己未﹑乙酉。

謂之天符者﹐司天與運同也。太乙天符者﹐司天與運及辰之同也。歲會八年。丙子﹑己丑﹑丁卯﹑甲辰﹑甲戌﹑戊午﹑己末﹑乙酉。

謂之歲會者﹐運與支同也﹐同天符六年。甲辰﹑甲戌﹑庚子﹑庚午﹑壬寅﹑壬申。

同歲會六年。癸卯﹑癸酉﹑癸巳﹑癸亥﹑辛丑﹑辛末。

謂之同者﹐謂歲運與在泉合﹐其气化陽年曰同天符﹐陰年曰同歲會也。此五者雜而言之﹐共三十六年﹔合而言之﹐止有二十六年。經曰﹕天符爲執法﹐歲位爲行令﹐太乙天符爲貴人。邪之中人﹐則執法者其病速而危﹐行令者其病徐而待﹐貴人者其病暴而死也。又子午之歲﹐少陰君火主之﹔寅申之歲﹐少陽相火主之。經曰﹕少陽所至爲瘍疹﹐少陰所至爲嚏嘔瘡瘍惡病暴死。凡此數年﹐剛柔失守﹐升降窒抑﹐舊者不退﹐新者不遷﹐則連年發而不已也。

疫癘

瘡疹𨿽胎毒﹐必待時令不正之气﹐相傳染而發。蓋春气溫和﹐夏气暑熱﹐秋气淸涼﹐冬气冷冽﹐此四時正气之序。若春應燠而反寒﹐夏應熱而反淸﹐秋應涼而反熱﹐冬應寒而反溫﹐此非其時而有其气﹐乃不正之令也。夫人感之﹐或爲寒熱﹐或爲瘧痢﹐或爲喉痺﹐或爲腫毒﹐或爲斑疹﹐謂之天行正病﹐又云疫癘。是以一歲之中﹐彼此傳染﹐大小相似。又若冬溫﹐陽气暴泄﹐至於來歲﹐必發瘡疹﹐何也﹖蓋小雪以後爲終之气﹐太陽寒水主之﹐水徳不彰﹐使厥陰少陰木火之气﹐反來乘之﹐陽气早發﹐奉生者少﹐故來春民多病也。況瘡疹之毒﹐藏於至陰之下﹐發於太陽之經﹐當其時而動其气﹐毒乃發矣。此冬溫之後﹐必發瘡疹也。凡此不正之气﹐發之泄之﹐解之平之﹐勿犯歲气﹐是謂良工。故治疫癘者﹐以解毒爲急。

部位

諸瘡皆屬心火﹐心之華在面﹐瘡病之候﹐但以面之部各位占之﹐思過半矣。且痘瘡陽毒﹐諸陽皆聚於面﹐吉凶善惡﹐尢易見也。額屬心火﹐如印堂以上﹐髮際以下﹐橫兩日月角位﹐先見紅點﹐先作漿﹐先結靨者﹐此惡候也。蓋心爲君主﹐毒發於心﹐故先見於其位﹐君危則十二宮皆危﹐其死速矣。右臉屬肺金﹐左臉屬肝木﹐如兩臉先見紅點磊落者吉﹔如相聚作塊﹐其肉硬腫者死。蓋肝藏魂﹐肺藏魄﹐生意旣絕﹐魄魂將離﹐故不治也。頦屬腎﹐承漿橫抵兩頤﹐先見紅點﹐先發先靨者吉。此位𨿽屬腎﹐然三陰三陽之脈﹐皆聚於此﹐陰陽和﹐故可治也。鼻屬脾土﹐若凖頭先出先靨者凶。蓋脾屬土﹐四髒稟命於脾﹐毒發於脾土﹐敗則四髒相隨而敗﹐故綿延日久後斃也。腎之竅在耳﹐又云心開竅於耳﹐心腎皆少陰君火也﹔又少陽相火之脈﹐行耳之前後﹐凡在耳輪先見紅點者凶。蓋君相二火用事﹐燔灼之勢﹐難可撲滅也。惟口唇四圍先出先收先靨者大吉。蓋陽明之脈﹐夾口環唇﹐胃與大腸主之﹐無物不受故也。

脈候

瘡痘有形之證﹐無所用診。又歲气主之﹐似不必診。經曰﹕微妙在脈﹐不可不察。察之有紀﹐從陰陽始。是則不可不診也。先哲有言曰﹕痘疹脈靜身涼者生﹐脈燥身熱者死。可見瘡疹亦用診矣。故小兒七歲已上﹐四至爲平脈﹔七歲以下﹐六至爲平脈。或云八至者﹐非也。大抵小兒之脈﹐多帶緊數。《玉函經》云﹕自然緊數甚分明﹐都緣未散精華气。又瘡毒之脈﹐多浮大而數。《傷寒論》云﹕浮爲風虛﹐大爲气彊﹐風气相搏﹐必爲癮疹。又云﹕數脈不時﹐則生惡瘡也。脈六至爲數﹐如過於本脈爲太數﹐邪气實也﹔不及本脈爲遲﹐遲則正气虛也。診脈之法﹐浮以候表﹐沈以候裏。浮而數﹐表熱也﹔浮而遲﹐陽气衰也。沈而緊﹐裏熱也﹔沈而細﹐元气脫也。瘡疹之陽脈浮沈宜帶洪實﹐弱而無力爲陽病見陰脈。仲景曰﹕陽病見陰脈者死。凡診得浮而無根﹐瞥瞥如羹上之肥﹔數而急疾﹐連來如雀之啄﹔細而欲散﹐縈縈如珠之絲﹔遲而欲絕﹐滴滴如屋之漏沈﹐而時見如魚之躍﹐皆死脈也。

气血

人之一身﹐本乎營衛。衛者﹐陽气﹐所以開闔橐鑰運動樞機者也。營者﹐陰血﹐所以充溢臟腑灌漑肢體者也。故气虛則神機息﹐血虛則化源絕﹐二者不可偏勝也。痘疹之毒﹐本於五臟之液﹐各隨經絡部位﹐直犯營衛而出﹐气血從之。觀其裹束堅厚﹐窠囊充長者﹐气之足也﹔根窠紅活﹐形色潤澤者﹐血之足也。气血旣足則痘易發易靨﹐不須施治﹐以蹈實實之戒。如平陷嫩薄者﹐气之病也﹔漧枯紫黑者﹐血之病也。宜速治之﹐不可因循以貽後悔。然脾胃者﹐气血之父也﹔心腎者﹐气血之母也﹔肝肺者﹐气血之舍也。脾納水谷﹐其悍气注於腎而爲气﹐腎捨於肺而爲衛﹐以溫分肉﹐充皮毛﹐肥腠理﹐司開闔也。衛气虛則瘡不起發﹐其毒乘气之虛而入於肺﹐肺受之則爲陷伏而歸於腎矣。脾納水谷﹐其精气注於心而爲血﹐心捨於肝而爲營﹐以走九竅﹐注六經﹐朝百脈也。營血虛則瘡不光澤﹐其毒乘血之虛而入於肝﹐肝受之則爲癢塌而歸於心矣。凡治此者﹐气病治气﹐血病治血﹐寒則溫之﹐熱則淸之﹐虛則補之﹐實則瀉之﹐仍以脾胃爲主﹐不可犯之也。

陰陽

《內經》曰﹕陰在內﹐陽之守也。陽在外﹐陰之使也。陰者﹐血也。陽者﹐气也。《難經》曰﹕气以呴之﹐血以濡之。言气以行其血﹐血以濡其气也。痘瘡之出﹐其浮沈聚散﹐使於外者﹐陽之徳也﹔灌注滋潤﹐守於內者﹐陰之徳也。陽守乎陰﹐陰使乎陽﹐互爲其用﹐所以易發易收也。若陰不足則陽不長﹐而枯萎之變出焉﹔陽不足則陰不生﹐而陷伏之變出焉。必陰陽相濟﹐毒化而解矣。故治此者﹐春夏養陽﹐秋冬養陰。辛甘發散爲陽﹐酸苦湧瀉爲陰﹔鹹味湧泄爲陰﹐淡味滲泄爲陽。陰病治陽﹐陽病治陰。從陰引陽﹐從陽引陰。寒之而熱者取之陰﹐熱之而寒者取之陽。形不足者﹐溫之以气﹐陽也﹔精不足者﹐益之以味﹐陰也。是皆《素》《難》之所祕﹐能達陰陽之理﹐可以爲人司命矣。

標本

病有標本﹐治有先後。有從標者﹐有從本者﹐有先標後本者﹐有先本後標者﹐有標本兼治者﹐視其緩急﹐其法不同也。痘疹之候﹐自人身而言﹐气血爲本﹐痘疹爲標﹔自痘疹而言﹐痘疹爲本﹐別證爲標。如瘡子稠密﹐在標之病也。視其气之不勻﹐血之不周﹐以勻气活血﹐兼行解毒﹐此則標本兼治也。瘡若起發﹐气或虛者補其气﹐血或虛者補其血﹐此緩則專治其本也。气血充實﹐瘡或壅遏者﹐單行托裏解毒之劑﹐此急則專治其標也。瘡勢太甚﹐咽喉腫痛者﹐以治咽喉爲主﹐此急則治其標也。瘡勢太甚﹐自利不止者﹐以止利爲主﹐此急則治其標也。利久不止﹐漸成壞證﹐救裏發表﹐兼而行之﹐此亦標本兼治也。先救其裏﹐後攻其表﹐此則先標後本也。大小便祕﹐煩躁喘呼者﹐急利之﹐此急則治其標也。瘡勢太甚﹐煩渴不止﹐以解毒爲主﹐兼治其渴﹐此先本而後標也。凡此之類﹐擴而充之﹐以盡其餘﹐則治不紊矣。

形色

或云﹕痘瘡之候﹐無以脈診﹐言形色可辧也。謂之形者﹐痘之形也。故尖圓堅厚﹐始出之形﹔發榮滋長﹐欲壯之形﹔飽滿充足﹐成漿之形﹔斂束完固﹐收靨之形。與大豆﹑豌豆﹑菉豆相似者﹐皆正形也﹔或平或陷﹐形之變也。如初出時空若蠶種之蛻﹐隱如蚊蚤之迹﹐薄如麩片﹐密如鍼頭﹐若熱之痱﹑寒之粟者﹐不能起發而死。粘聚模糊﹐肌肉虛浮﹐溶軟嫩薄﹐皮膚潰爛者﹐不能收靨而死。謂之色者﹐痘之色也。喜鮮明而惡昏暗﹐喜潤澤而惡漧枯﹐喜蒼蠟而惡嬌嫩。紅不欲焰﹐焰則易破﹔白不欲灰﹐灰則難靨。由紅而白﹐白而黃﹐黃而黑者﹐此出形起發成漿結痂之正色也﹔出形而帶紫﹐起發而灰白﹐此色之變。能辧痘之形色﹐可知死生之期。

疏密

痘欲其疏﹐疏則毒少﹔不欲其密﹐密則毒甚﹐此古今確論也。疏密之分﹐各有喜忌。如頭面欲疏﹐元首不可犯也。頸項欲疏﹐管鑰不可塞也。胸背欲疏﹐臟腑兪募之所附也。若夫手足﹐不忌其密矣。謂之疏者﹐非但稀少也。鋪排磊落﹐大小勻淨﹐亦可以言疏。謂之密者﹐非必盛多也。攢聚粘連﹐片復一片﹐𨿽只數處﹐亦可以言密。疏而凶者﹐亦有數等﹕如初出時才見紅點三兩處﹐其熱便退﹐可以語其疏也。苟大熱不解﹐唇口燥裂﹐大小便祕﹐煩躁不寧﹐或身無熱﹐但增煩渴者﹐此由毒甚郁遏於中﹐不能遽出﹐日復漸出﹐漸加稠密﹐一也。又如初出一兩點﹐頂尖焦黑﹐或三四粒作一堆者﹐僅見數處﹐他無所出﹐喜睡不食﹐煩渴大小便濇﹐此由毒伏於中﹐加譫妄者﹐不待起發而死﹐若能起發﹐後必發癰毒也﹐二也。亦有出現實疏﹐遂生玩忽之心﹐禁忌不守﹐風寒不避﹐飲食所傷﹐湯丸之試﹐變生不測﹐三也。設有密而吉者﹐治之早﹐衛之嚴﹐裏無病而瘡悉成也。

輕重

痘有輕重﹕輕者不須服藥﹐但加保護而已﹔重而未成壞瘡者﹐可急治之﹔重而且壞﹐不可治也。何謂之輕﹖輕者﹐作三四次出﹐大小不一等﹐根窠紅肥澤充滿﹐頭面稀少﹐眼中及喉舌無瘡﹐能食﹐大小便如常﹐此毒之輕也。重者﹐一齊出﹐起發收靨如期﹐能食﹐此重之可治者﹔若頭面頸項胸背喉舌皆瘡﹐稠密無縫﹐或灰白色﹐或靑紫陷下﹐或外白裏黑﹐或外黑裏赤﹐食穀則噦﹐飲水則嗆﹐或自利不止﹐或大便不通﹐此重之不可治也。然有輕變重者﹐以犯房室﹐觸穢污﹐食生冷﹐冒風寒﹐惑於鬼神﹐誤投湯藥﹐此人事之失也。有重變輕者﹐以避風寒﹐節飲食﹐忌生冷﹐遠人物﹐醫不乖方﹐此人事之得也。吁﹗本輕本重者﹐諉之於命﹔變輕變重者﹐非人所自致歟﹖

順逆

古人謂瘡疹春夏爲順﹐秋冬爲逆。春三月謂之發陳﹐萬物以生﹔夏三月謂之蕃秀﹐萬物以長﹐得其時所以順也。秋三月謂之容平﹐艸木萎落﹔冬三月謂之閉藏﹐蟄虫坯戶﹐違其時所以逆也。此亦語其生長收藏之理﹐豈有春夏皆順而吉﹐秋冬皆逆而凶者乎﹖如春失養生﹐夏失養長﹐則春夏亦逆﹔秋能養收﹐冬能養藏﹐則秋冬亦順也。惟痘出一般﹐疏密得所﹐不愆其期﹐証之順也﹔痘出夾雜﹐帶斑帶疹﹐稠密無縫﹐常失其期﹐証之逆也。噫﹗春夏爲順﹐秋冬爲逆﹐古人之言﹐豈眞拘拘於時令之說耶﹖蓋春夏發生之令也﹐秋冬殺伐之令也。痘瘡之出起發者﹐得春夏之令﹐所以爲順﹔陷伏者得秋冬之令﹐所以爲逆﹐其斯之謂歟﹖或云﹕春膿泡﹐金克木﹔夏黑陷﹐水克火﹔秋斑﹐火克金﹔冬疹﹐土克水﹐謂之逆者﹐此不經之談。黑陷一證﹐四時不治﹐何但在於夏耶﹖故非其時而有是證者﹐气血和平﹐臟腑充實﹐莫不皆順﹔如其時而有是證者﹐气衰血弱﹐臟腑虛憊者﹐莫不皆逆。

痘有怪變

夫痘曰聖瘡者﹐謂之變化莫測也。若正而順者﹐自然苗而秀﹐秀而實﹐以成造化之功。被邪而逆﹐則有許多怪變焉。一曰試痘﹕初發熱兩三日﹐面上報出紅點﹐磊落稀疏﹐十分可喜也。不起發也不灌膿﹐至五六日後﹐都不見了﹐其人面多靑黑﹐精神困倦﹔再過兩三日後﹐徧身發熱﹐其痘一齊湧出﹐善醫者能保其一二﹐其實不可治者多矣。二曰痘母﹕初發熱四五日後﹐其痘不出﹐或肩背上或胸前忽然腫起一塊﹐小者如杯﹐大者如盤﹔又有發熱二三日後﹐面上徧身﹐其痘盡出﹐至起發時﹐中間有痘瘡三五糊塗﹐根腳頑硬﹐但見此證﹐多不可治。三曰鬼痘﹕發熱三日出痘﹐又三日磊落稀疏﹐十分可喜﹐至起發時﹐痘頂作膿﹐如菉豆色﹐根腳紅圈戴艷﹐至六七日後﹐其瘡自破﹐个个深孔如錢鏨中心之狀﹐必不可救。又有一等起發之時﹐忽有瘡頂變黑﹐拊之則痛者﹐急以法治之﹐若待傳開﹐不可活矣。四曰爛痘﹕初出之時﹐十分可喜﹐至於起發作膿之時﹐自然爛潰破損﹐此病甚危。五曰幹痘﹕出形之後﹐細密混雜﹐如疹如疥﹐皮膚漧燥﹐瘡頭焦黑﹐不能起發而死。六曰空痘﹕出見時好﹐起發時好﹐只到灌膿之時卻不作膿﹐一片空殼﹐此證若不死﹐必發癰毒﹐大抵不可活者多矣。七曰生痘﹕痘瘡之出﹐卽奴枝頭之果﹐以漸成熟﹐今起發之時﹐中心平陷﹐再不滿頂﹐至於作膿之時﹐四圍紅紫﹐猶是生血﹐不化膿水﹐其期已過﹐不見成熟之色﹐此證必死。

虛實

不知虛實者﹐不可以爲工。經曰﹕無虛虛﹐無實實。虛實之分﹐不可不知也。經曰﹕必先度其形之肥瘠﹐以調其气之虛實﹐此以形體別虛實也。又曰﹕谷盛气盛﹐穀虛气虛﹐此以飲食別虛實也。又曰﹕脈實血實﹐脈虛血虛﹐此以血脈別虛實也。又曰﹕邪气盛則實﹐精气奪則虛﹐此以邪正別虛實也。大抵實者﹐邪气實也﹔虛者﹐正气虛也。經曰﹕邪之所湊﹐其气必虛﹐畱而不去其病則實是也。又曰﹕五實死者﹐謂邪气之實也﹔五虛死者﹐謂正气之虛也。痘瘡之證﹐其人形體肥健﹐飲食能多﹐六脈洪實﹐素無疾病﹐大便如常﹐瘡色紅潤者﹐此表里正气俱實也﹐不須服藥。若形體羸怯﹐素多疾病﹐飲食減少﹐六脈微弱﹐吐利頻頻﹐瘡色淡嫩者﹐此表里正气俱虛也﹐陳氏溫補之法可用。如瘡勢太盛﹐焮腫痛脹﹐大熱不退﹐煩渴昏睡﹐大小便祕﹐此表裏邪气俱實也﹐錢氏涼瀉之法可用。如瘡本稠密﹐焮發紅活﹐吐利不食者﹐此表實裏虛也﹐於補湯中加解毒藥。如瘡色淡白﹐發不透滿﹐大小便祕﹐浩飲大嚼者﹐此裏實表虛也﹐於解利中加升發藥。如瘡痛者﹐邪气實也﹐當活血以開其郁。痛如刀剜﹐悶亂大叫者勿治。瘡癢者﹐正气虛也﹐當補气以燥其濕。如爬搔不定﹐破爛皮脫者勿治。灰白者﹐气虛也﹐參芪之功爲大。漧燥者﹐血虛也﹐歸芎之力宜多。虛則補之﹐實則瀉之﹐中病則已﹐無過其制﹐此治之權衡也。若本實而反補之﹐則毒气彌盛﹐或爲潰爛﹐或爲癰腫﹐或爲目病﹐或爲咽瘡失血煩躁﹐皆補之過也。如本虛而反瀉之﹐則正气益虛﹐或爲吐爲利﹐爲厥逆﹐皆瀉之過也。經云﹕毋致邪﹐毋失正﹐絕人長命﹐其此之謂歟﹗

動靜

凡物得其平則靜﹐失其平則動。經曰﹕陽气者靜則養神﹐柔則養筋。又曰﹕陰气者﹐靜則神藏﹐躁則消亡。夫患痘者﹐陰陽俱病﹐息欲其勻﹐語欲其少﹐寐欲其定﹐寤欲其寧﹐饑則索食﹐渴則少飲﹐觸其瘡則吟﹐拂其欲則鳴﹐此平人之候﹐神淸气定﹐謂之靜而吉也。如呻者身有苦也﹐自語者神不淸也﹐喘粗者內熱也﹐腸鳴者泄也﹐坐臥不寧者心煩也﹐啼叫不止者痛也﹐搖頭者風也﹐指欲搔者癢也﹐咽物難者咽痛也﹐咬牙者心肝熱也。若悶亂躁擾﹐譫妄昏眩﹐如見鬼狀﹐搖頭扭項﹐手舞足擲﹐目睛上翻﹐寒戰咬牙﹐語音不出﹐則皆死候矣。如病向靜﹐忽作擾動者﹐異也﹐以法求之。於瘡色變﹐無他候者﹐此戾气所觸也。如瘡色不變﹐又無他證﹐此必有因﹐但俟自定。其有目瞑息微﹐四肢殭直﹐口噤瘡壞﹐昏睡不醒者﹐此眞气將脫﹐魂魄欲離之兆﹐又不可作靜論也。

痛癢

諸痛爲實﹐諸癢爲虛。謂之實者﹐邪气實也﹔謂之虛者﹐正气虛也。又瘡疹爲火﹐火盛則痛﹐火微則癢﹐故常作痛者﹐此邪气之實也。蓋痘瘡之毒﹐發於皮膚肌肉之間﹐气以束之﹐血以潤之﹐醞釀其毒﹐以抵於化﹐正气周旋而不捨﹐毒气變化而未成﹐郁而作痛﹐此其常也。毒化膿成﹐其痛自止。若肉如刀剜﹐膚如錐刺﹐一向痛而不止﹐大叫多哭﹐此則皮傷肉敗﹐不勝其毒﹐又痛之變也。常作癢者﹐此正气之虛也。經曰﹕胃者水谷之海﹐六腑之大源也。五味入口﹐藏於胃以養五臟﹐胃气旣虛﹐則水谷不化﹐津液內竭﹐不能輸精於皮毛﹐气失其衛﹐血失其營﹐不能醞釀毒气﹐以至於成﹐使毒气浮沈隱伏﹐聚散倏忽﹐灼於皮毛﹐所以癢也。此其爲異﹐補其气血﹐和中托裏﹐其癢必止。若一向搔癢﹐時甚一時﹐爬抓破壞﹐皮脫肉坑者﹐此毒气內陷﹐正气外脫﹐不旋踵而告變矣。如先痛後癢﹐此常候也。蓋先則毒未解化﹐其火正盛﹐宜爾作痛﹔厥後膿成毒解﹐火气漸微﹐宜爾作癢也。但痛癢俱不宜甚耳。

老嫩

嘗觀朝華之艸﹐夕而零落﹔松柏之堅﹐隆冬不雕。夫以艸木堅脆不同﹐堅者難壞﹐脆者易傷。況於人質有厚薄﹐气有彊弱耶﹖彼瘡痘之毒﹐喜老而惡嫩。蒼蠟嬌紅﹐色之老嫩也。緊實虛浮﹐形之老嫩也。濃濁淸淡﹐漿之老嫩也。堅厚軟薄﹐痂之老嫩也。老嫩之故﹐衛气主之。經曰﹕衛气者﹐所以溫分肉﹐充皮膚﹐肥腠理﹐司開闔者也。是故衛气彊則分肉堅﹐皮膚厚﹐腠理密而開闔得也。所以收斂禁束﹐制其毒而使不得以放肆﹐故色蒼而蠟﹐形緊而實﹐漿濃而濁﹐痂厚而堅﹐自然易收易靨﹐𨿽有邪風穢毒﹐不能害也。如衛气弱則分肉脆﹐皮膚薄﹐腠理疏而開闔失矣﹐所以不勝其毒﹐而毒得以恣其猖狂之性。故色嬌而紅﹐形虛而浮﹐漿淸而淡﹐痂軟而薄﹐易破難靨﹐不待邪風穢气而先敗壞矣。觀夫瘡之有老嫩﹐則气不可不養也。

榮枯

夫物濕則潤澤﹐燥則漧枯。榮枯之分﹐血實主之。故血者﹐所以營陰陽﹐濡皮毛﹐流關節也。瘡本疏者﹐血不在多而易充足﹔瘡本稠密﹐貴乎血之有餘矣。苟血有餘則經脈流行﹐淪於肌膚﹐浹於皮毛﹐灌漑滋潤﹐肥澤長養﹐自然形色鮮明﹐根窠紅活也。如血不足則經脈壅遏﹐窠囊空虛﹐黑燥而不鮮明也﹐枯萎而不肥澤也﹐皮膚皴揭而加啟裂也。經曰﹕諸瘡枯涸﹐幹勁皴揭﹐皆屬於燥。又曰﹕燥勝則幹。由其人血常不足﹐加之以毒火燻灼﹐反兼燥金之化﹐精血並竭﹐是以有此證也。法宜活血養液﹐散熱解毒﹐淸金潤燥﹐則漧涸可回。觀夫瘡之榮枯﹐而得養血之理。其或濕气太過﹐瘡本浸淫﹐犯之則破﹐潰爛難靨者﹐此又火極而兼水化也。脾彊則生﹐脾弱則死。

善惡

夫良工者﹐必知瘡之善惡。善則就之﹐惡則去之。瘡痘之證﹐有五善﹐有七惡。五善者﹐飲食如常﹐一善也﹔大小便調﹐二善也﹔瘡紅活堅實﹐三善也﹔脈靜身涼﹐手足和暖﹐四善也﹔語聲淸亮﹐動止安寧﹐五善也。五善之證﹐不能悉具﹐但得一二﹐自然淸吉。七惡者﹐煩躁悶亂﹐譫妄恍惚者﹐一惡也﹔嘔啘泄利﹐飲食不能者﹐二惡也﹔瘡靑幹黑陷﹐癢塌破爛者﹐三惡也﹔頭面預腫﹐鼻塞目閉唇裂者﹐四惡也﹔喉舌潰爛﹐食入則啘﹐水入則嗆者﹐五惡也﹔寒戰咬牙﹐聲啞色黯者﹐六惡也﹔腹脹喘促﹐四肢逆冷者﹐七惡也。七惡之中﹐但見一證﹐勢不可爲。七惡之外﹐復有渾身血泡﹐心腹刺痛﹐陷伏不出﹐便溺皆血﹐尋衣撮空者﹐是又卒死之候也。古今圖書集成醫部全錄卷四百六十七

痘疹門

家傳痘疹心法【明﹖萬全】

始終

治痘之法﹐貴乎謹始而慮終﹐庶無後日之悔。經曰﹕上工治未病﹐中工治將病﹐下工治已病。治未病者﹐十全八九﹔治將病者﹐十全四五﹔治已病者﹐功莫能施。發熱之初﹐大熱煩渴﹐大便祕結﹐腹痛腰痛﹐鼻漧唇燥﹐驚悸譫妄﹐此毒气郁遏於中﹐卽當防其伏而不出也。吐利不止﹐卽當防其中气虛弱﹐不能助瘡成就﹐或致倒陷也。故熱則解之﹐便祕則利之﹐驚則平之﹐吐利則止之。且如初出一點血﹐此春之气﹐發生之令也。至於起發﹐此夏之气﹐長養之令也。水化爲漿﹐此秋之气﹐成實之令也。膿幹結靨﹐此冬之气﹐閉藏之令也。初出而便有水﹐將發而便戴漿﹐膿未成而便收靨﹐此未至而至﹐謂之太過﹐須防陷伏倒靨﹐宜急發表托裏解毒。若應出不出﹐應起不起﹐應收不收﹐此當至而不至﹐謂之不及﹐此必气衰血微﹐須防其不出不起﹐無漿斑爛﹐急宜表暴起發﹐補托回漿﹐兼與勻气活血解毒。又如初出色艷者必皮嫩﹐皮嫩則易破﹐當防癢塌。相聚成塊者﹐不可謂之疏﹐此有伏也。殼空無水者﹐後必發癰。頭面預腫者﹐防其易消而倒陷。咽痛者急解之﹐防其失聲。嗆喉中多水泡者﹐後必自利。目濇淚出者﹐防其膚翳。頻更衣者﹐防其倒靨。瘡破不結痂﹐此倒靨也。堯夫云﹕與其病後才服藥﹐孰若病前能自防。其此之謂歟﹗

發熱

痘瘡發熱﹐與傷寒相似。但傷寒只見一經形證﹐若瘡疹則面燥腮赤﹐呵欠煩悶﹐乍涼乍熱﹐多睡咳嗽﹐噴嚏驚悸吐利﹐手足梢冷﹐骩涼耳涼也。然發熱者﹐瘡疹常候也﹐不可盡除之。但熱微毒亦微﹐熱甚毒亦甚。初發熱時﹐精神淸爽﹐唇鼻滋潤﹐更無他證者﹐此熱在表﹐其瘡必疏﹐不須施治。

初發熱時﹐渾身壯熱﹐熇熇然不渴﹐淸便自調﹐此邪在表﹐拂郁於皮膚之間﹐宜以輕揚之劑發之﹐升麻葛根湯主之﹔甚則羌活湯主之。

初發熱時﹐其熱烙手﹐目赤鼻漧唇燥﹐小便赤大便祕﹐煩悶不安﹐此表裏俱熱﹐毒气壅遏﹐宜發表攻裏﹐雙解散主之。

初發熱時﹐表不大熱﹐其人煩躁不安﹐此熱在裏也﹐以三黃丸微利之。

初發熱時﹐腹中痛者﹐此毒气與穀气相並﹐宜利之﹐去陳菀莝﹐使毒气得泄﹐穀气得消﹐備急丸主之。

初發熱時﹐咳嗽甚者﹐參蘇飲主之。

初發熱時﹐或乘疫癘之气﹐人參敗毒散主之。

初發熱時﹐或爲風寒所襲﹐出不快者﹐桂枝葛根湯﹑雙解散去大黃主之。

如瘡旣出﹐其熱便退﹐瘡本必疏。若一向熱不衰者﹐此瘡必密﹐急解其毒﹐連翹升麻湯﹑代天宣化丸主之。

如瘡已出﹐但微發熱﹐不須治之。蓋瘡疹屬火﹐非熱不能成就也。如瘡漿膿已成﹐毒气已盡﹐又復發熱者﹐俗呼爲幹漿者是也﹐不須施治。

如結痂之後﹐其熱不退者﹐此邪气未盡﹐正气未復﹐熱微者不須治之﹐熱甚者當視其虛實。

渴

痘疹渴者﹐裏熱也。蓋三焦者水谷之道路﹐津液者水谷之精華﹐變化流行﹐以灌漑乎三焦也。瘡疹之火﹐起之於內﹐銷爍水谷﹐不得以變化津液﹐灌漑臟腑﹐故渴也。又瘡本稠密﹐津液外泄﹐化爲膿漿﹐不能滋養眞气﹐亦渴也。小渴者﹐常病也﹐不須治之。大渴者﹐視其虛實﹐以法治之。切不可以冷水紅柿梨橘西瓜等物與之﹐恐損脾胃﹐致生災異也。

如瘡熱時便大渴者﹐此熱在裏也﹐葛根解毒湯主之。如瘡已出﹐或起發﹐或收靨﹐一向渴不止者﹐人參麥門冬散主之。

如能食而渴者﹐肺熱也。經曰﹕心移熱於肺﹐傳爲膈消。由心火上炎﹐乘於肺金﹐燻蒸焦膈﹐傳耗津液﹐故渴也。治在上焦﹐人參白虎湯加黃連。

如不能食而渴者﹐脾虛也。叔和云﹕口漧饒飲水﹐多食亦饑虛。由脾素弱﹐不能爲胃行其津液﹐故渴也。治在中焦﹐參苓白朮散主之。

如自痢而渴者﹐邪傳腎也。《正理論》云﹕自痢而渴者﹐屬少陰虛﹐故引水自救。蓋腎主五液﹐其脈絡於肺﹐系舌本﹐邪傳於腎﹐則開合不司﹐故自利﹔自利則津液下走﹐腎水漧﹐不能上潤於舌﹐故大渴也﹐治在下焦﹐宜溫之﹐陳氏異功散主之。

如渴而大便祕者宜利之﹐四順淸涼飲主之。

腰痛

瘡疹發熱﹐先腰痛者﹐最宜忌之。經曰﹕腰者腎之府也。又曰﹕太陽所至爲腰痛﹐蓋足太陽膀胱經爲十二經之首﹐其脈俠脊﹐入循膂﹐終腎。瘡疹之毒﹐起於右腎之下﹐循足太陽膀胱﹐散於諸經﹐乃邪由裏傳表也。如初發熱時﹐其腰卽痛﹐此邪由膀胱直入於腎﹐故關節不利而腰痛﹐亟解毒以瀉少陰之邪﹐發表以通太陽之經﹐使邪气不得以深入﹐瘡𨿽稠密﹐或可愈也。治若少緩﹐則太陽之邪由表以傳於陽﹐少陰之邪由裏以傳於陰﹐表裏受病﹐陰陽俱傷﹐營衛之脈不行﹐臟腑之气皆絕﹐或爲黑陷﹐或爲癢塌﹐終莫能救之矣。

凡發熱更腰痛者﹐先服人參敗毒散﹐次服五苓散加獨活主之。

腹痛

《內經》腹痛皆屬於寒﹐惟有一證爲熱﹕瘡疹腹痛﹐皆屬毒熱也。訣云﹕發熱肚中痛﹐斑瘡腹內攻。發多防不透﹐發少更防癰。是已。或有兼食積者。

如初發熱便腹痛者﹐此毒气內攻﹐須急治之﹐不可逡巡﹐以貽後悔。便調者﹐四君子湯去白朮加靑皮﹑木香﹑山楂肉﹑枳殼。便閉二三日未行者﹐承气湯主之。

如發熱腹痛﹐大渴煩躁﹐大便祕﹐狂妄者﹐三乙承气湯主之。

如發熱腹痛﹐大便如常者﹐化毒湯主之。

如發熱腹痛﹐大便自利者﹐黃芪建中湯主之。

如瘡已出﹐至收靨時﹐原無腹痛﹐忽然作痛﹐此必有飲食也。消息審問﹕曾因飲冷水者﹐五苓散主之﹐或用黃芪建中湯加白朮﹑漧薑﹑人參﹔曾傷食者問傷何物﹐丁香脾積丸主之﹐用原物湯下。

如瘡已出至收靨﹐原無腹痛﹐忽然作痛﹐亦未傷飲食﹐但觀其大便何如﹕若便祕者﹐此燥屎也﹐以三黃丸微利之﹔大便自利者﹐此虛痛也﹐黃芪建中湯主之。

如因寒而痛者﹐理中湯加白芍藥﹑桂主之。

如發熱時﹐心腹絞痛﹐煩悶叫呼﹐或瘡陷伏脹滿﹐疼痛喘促者﹐此乃毒惡之气﹐攻刺腸胃﹐燔灼臟腑﹐必不可治。

驚狂

驚者﹐口眼喎邪﹐手足搐搦﹐隨發隨止。狂者﹐手足擾亂﹐言語乖越﹐發而不止。驚者﹐心火而惡熱﹐肝主風而善動﹐瘡疹之火﹐內生於心﹐心移熱於肝﹐風火相搏﹐故發爲驚搐也。此其常候﹐俗呼驚痘。最吉者﹐以牽引伸縮﹐骨節開張﹐腠理疏解﹐中存發散之義。瘡出而驚卽止﹐若一向發而不已﹐此則可惡﹐乃毒內伏於心故耳。狂者﹐心爲火而主神﹐腎爲水而主志﹐火起於內﹐濁亂擾動﹐心神不守﹐腎志不寧﹐故發爲狂也。亦有大便祕硬而狂者﹐此謂有燥屎﹐爲明病﹐但數日不更衣﹐是以《難經》所謂重陽者狂也。如昏不知人﹐起臥不定﹐又爲不治之證。

如初發熱驚搐者﹐導赤散加辰砂﹐兼羌活湯主之。若發熱不休﹐小便利者可治﹐小便不利者難痊﹐以導赤散﹑牛黃淸心丸相兼治之。

如瘡疹收靨之後又發驚者﹐此眞气虛弱﹐火邪內攻﹐宜急治之﹐恐久成癇﹐以貽終身之害﹐寧神湯﹑抱龍丸主之。

如初發熱﹐大便自調﹐狂亂者﹐五苓散加辰砂主之。

如大便祕者﹐輕則三黃丸﹐甚則承气湯主之。

譫妄

譫﹐多言也。妄﹐虛妄也。譫妄者﹐妄有聞見而語言無倫也。皆邪气熾盛﹐正气虛弱﹐神識不淸之所致。夫言爲心聲﹐心熱則多言。睡中呢喃者﹐熱之微也。寤而語言差謬﹐熱則甚矣。亦有胃熱而譫語者﹐大便必鞕﹐數日不更衣方是。妄有聞見而譫語者﹐其候難治。蓋腎主志﹐開竅於耳﹐在目爲瞳子﹐毒邪入腎則志喪﹐志喪則耳目妄有聞見﹐故曰失志者死。《難經》云﹕脫陽者見鬼。初發熱時譫語者﹐此毒邪犯心﹐心爲熱冒﹐其神浮越﹐宜瀉火鎭神﹐導赤湯﹑牛黃淸心丸兼而治之。

如腹中有燥屎﹐三五日未更衣者﹐宜滌蕩解毒﹐以四順淸涼飲﹑三黃丸主之。

如起發成漿﹐欲靨之時﹐忽然神昏譫語者﹐此由瘡本稠密﹐精血外耗﹐不能養神﹐宜養血瀉火﹐安神丸主之。如昏不知人﹐語言無倫者死。經曰﹕衣被不斂﹐言語不避親疏者﹐神明之亂也﹐故不可治

如初發熱﹐便妄有聞見﹐狀如見鬼而恐怖者不治。此證自始至終﹐皆不可有﹐乃神志俱喪﹐軀殼徒存﹐不過引日而已。

吐利

瘡疹﹐吐利常候也。經曰﹕諸嘔吐暴注﹐皆屬於熱。蓋三焦爲水谷傳化之道路﹐熱火內迫﹐則傳化失常﹐而吐利並作﹐火性燥動迅欻故也。邪在上焦﹐但吐而不利﹔邪在下焦﹐但利而不吐﹔邪在中焦﹐則上吐下利。又裏气上逆而不下則吐﹐气下而不上則利。瘡疹初發熱時﹐有吐利者﹐不可驟止﹐令邪气上下得出也。吐利久不止﹐方可治之﹐更宜消息。

如初發熱﹐自利靑綠水或黃色者﹐皆熱也﹐黃芩湯主之。兼吐者﹐黃芩加半夏湯主之﹔不可誤用理中湯﹐反增內熱也。如初發熱自利﹐一日只三四行者﹐此不必治﹐痘出利自止矣。

如初發熱﹐自利淸白色者﹐此裏有寒也﹐理中湯主之。如自利久不止﹐此有濕也﹐宜分利小便﹐固濇腸胃﹐恐虛裏气﹐致生陷伏也﹐以五苓散﹑豆蔻丸相兼治之。

如初發熱﹐暴吐不止﹐此火气上逆也﹐茱連散主之。

嘔吐噦

仲景云﹕聲物兼出爲嘔﹐物獨出爲吐﹐聲獨出爲漧嘔。幹猶空也﹐明其無物也。然漧嘔與噦﹐皆聲之獨出者﹐漧嘔其聲輕小而短﹐噦其聲重大而長。嘔吐噦﹐痘疹最惡候也。蓋胃爲水谷之海﹐上通乎咽﹐內而不出。如初發熱有是證﹐此火邪犯胃﹐其气上逆﹐治之則易。若自出現以至收靨﹐有是證者﹐乃瘡集於咽門﹐攻於胃腕﹐吞咽不利﹐治之則難。由於不知預解咽喉之法﹐漸變爲失音嗆水而不可救矣。

如因飲水過多而嘔吐者﹐此水逆也﹐五苓散主之。

如因傷食而嘔吐者﹐以丁香脾積丸微利之。

如無上證而嘔噦者﹐人以胃气爲本﹐胃者土地﹐土敗則木來侮之﹐今木挾相火之勢﹐上乘乎胃﹐其气自臍下直犯淸道﹐上出於賁門【胃上口也﹐】微則漧嘔﹐甚則噦﹐土敗之象也。《太素》曰﹕弦絕者其聲嘶敗﹐木陳者其葉落﹐病深者其聲噦﹐短鍼無取﹐毒藥無攻﹐謂不治也。

泄利

凡瘡未出而利者﹐邪气並於裏﹐腸胃熱甚而傳化失常也。瘡已出而利者﹐邪气並於表﹐正气方逐邪气﹐主乎表而不主乎裏﹐則裏气虛不能停納水谷﹐故亦自利也﹐宜從气虛而治。瘡疹所忌﹐內虛泄瀉。凡覺腹疼或漉漉向趨小腹者﹐皆欲作利﹐宜先以法治之﹐治之不止﹐此開腸洞泄﹐惟濇劑可以收之。《聖濟經》曰﹕滑則气脫欲其收者是已。如服濇劑而利不止﹐經曰﹕倉廩不藏者﹐是門戶不要也。《金匱要略》曰﹕六腑气絕於外者手足寒﹐五臟气絕於內者利不止﹐五奪之中﹐此爲最甚。但正气內脫者淹延而死﹐邪气內陷者煩渴而死﹐此爲異耳。

自起發以至收靨﹐大便常宜堅實﹐忽然自利者﹐理中湯丸主之。

如因飲冷水自利者﹐所謂濕勝則濡泄也﹐宜溫中利小便﹐以理中湯丸理中气勝水寒﹐五苓散利小便去水也。

如因傷食自利者﹐所出必酸臭﹐乃飲食自倍﹐腸胃乃傷也。宜先去積﹐丁香脾積丸﹔後補脾胃﹐益黃散主之。如利久不止者﹐先服陳氏木香散﹐兼豆蔻丸主之﹔更甚者﹐陳氏異功散主之﹐此藥太峻﹐不可猛浪。

如結痂之時﹐暴泄不止者﹐消息所出之物﹕痂皮膿血者順﹐水谷不分者逆。如利膿血不止者﹐此熱毒下流也﹐香連丸主之。

大小便閉

凡瘡疹小便欲其流而長﹐大便欲其潤而實﹐則邪气不伏﹐正气不敗。經曰﹕小便數者﹐大便必硬﹐𨿽二三日不更衣無苦也。如覺小水少﹐則病增進。蓋心主瘡而屬火﹐心移熱於小腸﹐小腸移熱於膀胱﹐膀胱爲津液之府﹐气化則出﹐气爲火食﹐不能傳化而津液不出﹐故小便閉也。瘡疹發熱﹐大便欲潤。若二三日不行﹐宜急利之﹐恐腸胃不通﹐營衛不行﹐瘡出轉密也。惟瘡起發之後﹐大便卻宜堅實。如能食而大便常行者﹐不須忌之。若過四五日不行﹐則熱盛生濕﹐其瘡難靨﹐亦宜微利之。設使大小便俱不通﹐則邪毒內蓄﹐三焦阻絕。經曰﹕一息不運則機緘窮﹐故大小便不通者死。

凡瘡疹小便少者﹐熱微﹐導赤散加山梔仁﹔熱甚﹐八正散主之。

如發熱時﹐大便不行熱微者﹐三黃丸﹐甚則承气湯主之。

如起發至收靨﹐大便不行者﹐用膽導法﹐不可遽用利藥。但瘡幹黑陷﹐大便祕煩躁者﹐以百祥丸﹑牛李膏主之。如無此藥﹐以承气湯代之。

欬嗽

肺主气﹐其變動爲咳。咳者﹐肺證也。瘡疹發熱之初﹐便有咳嗽者﹐肺爲五臟之華蓋﹐瘡疹之火﹐挾君相二火之熱﹐上燻乎肺﹐肺葉焦舉﹐故气逆而咳也。瘡疹旣出﹐其咳更增者﹐此喉嚨有瘡﹐淫淫如癢﹐習習如梗﹐故咳也。瘡疹收後而咳者﹐此衛气虛弱﹐腠理疏開﹐風寒外襲﹐肺气逆而不收﹐故亦咳也。

如初發熱咳嗽甚者﹐先以參蘇飲發之﹐次以甘桔湯合瀉白散加牛蒡子治之。

如瘡已出﹐咳甚者﹐甘桔湯加牛蒡子治之。

如瘡光壯﹐收靨身熱咳甚者﹐人參淸膈散主之。

如瘡已靨咳嗽者﹐不問形寒飲冷所致﹐並宜人參淸膈散主之。

如斑疹咳嗽身熱而渴者﹐生地黃散主之。

喘急

諸喘皆屬於火。肺者﹐髒之長也﹐爲心華蓋。心火炎上﹐則肺焦葉舉﹐气逆不利而喘也。有因風寒而喘者﹐有因傷食而喘者。惟瘡疹之喘﹐獨屬於火。若加泄利腹脹煩躁﹐則不可治。

如初發熱便喘者﹐前胡枳殼湯主之。大便祕者可用﹐服此不止﹐以葶藶丸治之。

如喘而大便自利者﹐黃芩湯加五味子﹑人參主之。

如瘡正盛忽然喘急者﹐此惡候也﹐當詳審之。如因傷食﹐穀气蒸而爲熱﹐上乘於肺作喘者﹐宜利之﹐丁香脾積丸主之。食去熱除﹐喘自定也。

如因感冒風寒而喘者﹐麻黃湯主之。

如泄瀉內虛﹐腹脹而喘者﹐陳氏木香散主之。利止喘定者生。滑利不禁﹐喘滿增盛者﹐此气脫候也。

如瘡內伏不出﹐或已出復陷﹐腹脹悶亂而喘者﹐必死。

自汗

自汗者﹐不因發散而自然汗出也。衛气者﹐衛護皮膚﹐肥實腠理﹐禁固津液﹐使不得妄泄也。瘡疹之火﹐由裏達表﹐幹於衛气﹐皮膚爲之緩﹐腠理爲之疏﹐津液外泄﹐故自汗也。凡病自汗﹐宜遽止之。瘡疹自汗﹐實爲美證﹐乃陰陽气和﹐營衛通暢﹐邪气不畱﹐易出而解也。又心主汗﹐諸瘡皆屬於心﹐自汗出者﹐毒气外泄也。𨿽然﹐熱之甚者﹐亦爲汗解﹐身復淸涼﹐此毒散也。若汗出不止﹐其熱反劇﹐此邪气並於陽而陽虛﹐宜斂汗固表﹐淸熱解毒﹐使衛气充實﹐無癢﹝塌去土攺疒﹞潰爛之患。如瘡已收較﹐痂皮脫落自汗者﹐此气虛也﹐宜補陽救陰﹐使气無泄。睡中汗出﹐心有熱也。其汗上至頭﹐下至頸﹐不過胸者﹐乃六陽虛汗也﹐不須治之。上至頸﹐下至臍者﹐此胃虛也。手足漐漐者﹐胃熱也﹐宜止之。如汗出如油﹐發潤如洗﹐喘不休者﹐此爲肺絕之候。

如汗大出不止﹐身壯熱者﹐當歸六黃湯主之。

如瘡收後汗出不止者﹐十全大補湯主之。若更不止﹐調敗蒲散同服﹐外用溫粉撲法。

胃虛自汗者﹐調元湯﹔不止﹐調敗蒲散同服。

胃熱手足自汗多者﹐人參白虎湯加黃連主之。

失血

气爲陽﹐血爲陰。陽主動﹐陰主靜。人身之血﹐不可妄動也。經曰﹕陽絡傷則血外溢﹐血外溢則衄血﹔陰絡傷則血內溢﹐血內溢則便血。今瘡疹之火﹐燻灼於裏﹐迫血妄行﹐血亦隨火而動。陽絡傷則血從上焦出﹐或衄血或嘔血﹔陰絡傷則血從下焦出﹐或溺血或便血﹔陰陽俱傷﹐則血上下出也。諸失血惟從鼻出者﹐或有可治﹐元參地黃湯主之﹐其餘皆死證也。亦有痘瘡灌爛不能收較﹐出血不止者﹐此陽瘡出血﹐亦不可治。

煩躁

煩者擾擾而煩﹐躁者憒躁之躁。合而言之﹐煩躁皆熱也。析而分之﹕煩﹐陽也﹐熱之輕者﹔躁﹐陰也﹐熱之甚者。《難知集》曰﹕火入於肺﹐煩也﹔火入於腎﹐躁也。瘡疹煩躁﹐須宜忌之。若吐利厥逆﹐腹脹喘促而煩躁者﹐昏不知人﹔譫妄狂擾而煩躁者﹐謂之悶亂﹐皆不治之證。

如肺熱而煩者﹐坐臥不安﹐審如何時﹕若初發熱便煩者﹐此毒火內郁﹐人參白虎湯加梔子仁主之。若瘡發見猶煩者﹐此毒伏於內﹐未盡出也﹐消毒飲﹑奪命丹合而服之。若瘡出盡﹐又皆起發猶煩者﹐此內熱也﹐牛黃淸心丸主之。

如腎熱而躁者﹐必曾自利﹐輕則陳氏木香散﹐甚則陳氏異功散主之。

如揚手擲足﹐欲去衣被者﹐此熱甚於表也﹐羌活湯主之。

如神識昏迷﹐反復顚倒者﹐此熱甚於裏也﹐導赤散﹑牛黃淸心丸合而治之。

吐利不食而煩躁者﹐正气虛也﹐陳氏木香散主之。

如六七日不大便﹐腹滿而煩者﹐內實有躁屎也﹐輕則用三黃丸微利之﹐甚則承气湯下之。

如晝日煩躁﹐夜則安靜者﹐此陽甚於晝﹐至夜則陽气退而安靜也﹐人參白虎湯加梔子仁主之。

如晝日安靜﹐夜則煩躁者﹐此陽陷入於陰﹐夜則陰盛﹐陰陽交爭﹐故煩躁也﹐四物湯加梔子仁主之。

夾疹

疹﹐一名麻子﹐君火所爲也。或曰﹕脾爲疹。經曰﹕少陰所至爲瘍疹。在人則心火主之。夫心火亢甚﹐則制已所勝﹐焚灼肺金﹐肺主皮毛﹐故疹毒見於皮膚之間﹐如蚊蚤所咬之狀。痘瘡只出一般者善﹐若與疹毒並出﹐謂之夾疹﹐其候極惡。惟痘本稀疏而夾疹者﹐庶乎可治。瘡本稠密﹐與疹並出﹐彼此相混﹐瑣碎莫辧﹐急用辛涼之藥發而解之。如疹毒漸消﹐瘡本磊落者﹐亦可治也。疹痘相並﹐毒不少減﹐此危惡之疾﹐孰能料其生乎﹖

痘出夾疹者﹐荊防敗毒散主之﹐疹毒消者可治。

如瘡收靨後復出疹者﹐此餘毒解散之兆﹐不須治之。

夾斑

《活人書》云﹕傷寒下之太早﹐熱气乘虛﹐入胃發斑。下之太遲﹐熱畱胃中發斑﹐胃爛亦發斑。斑者﹐乃熱毒郁遏﹐煎熬陰血﹐血得熱而不解﹐浮於肌肉爲斑﹐足陽明胃主之。痘疹初出﹐皮肉紅腫﹐片片如錦紋者﹐此夾斑也﹐以辛涼之藥解之。其斑漸退﹐瘡本堅實者吉。否則皮膚斑爛﹐瘡易搔癢﹐所謂皮嫩易破者是也。如赤斑成塊﹐其肉浮腫結硬者﹐又名丹癅﹐其毒最酷。瘡未成﹐就此先潰爛﹐工不能治。

瘡出夾斑者﹐荊防敗毒散主之﹐斑退可治。

痘疔

痘疔者﹐熱毒蓄積气血腐壞而成也。狀有數種﹐乃疫毒之气﹐最爲惡侯﹐宜謹察之﹗有肌肉微腫﹐狀如堆粟﹐不分顆粒者﹐此气滯血凝﹐毒气鬱結也。有初出紅點﹐漸變黑色﹐其硬如石者﹐此肌肉已敗﹐气血中虛﹐不能載毒而出﹐反致陷伏也。有中心黑陷﹐四畔突起戴漿者﹐此血隨毒走﹐气不爲用也。有中心戴漿﹐四畔幹陷焦黑者﹐此气附毒出﹐血不爲使也。有頭戴白漿自破潰爛者﹐此气血不充﹐皮膚敗壞也。有爲水泡溶溶易破者﹐此火濕並行﹐气虛不能斂束也。有爲血泡色紫易破者﹐此血熱妄行﹐不能自附於气也。有瘡頭鍼孔漿水自出者﹐此衛气已敗﹐其液外脫也。此數證者﹐於五六日間侯之﹐但見一證﹐卽不可治。

凡痘瘡起發之時﹐但見漧燥﹐其根焦黑者﹐卽內服奪命丹﹐外用四聖散塗之。

如原有瘡疥﹐或灌瘡未愈﹐或瘡將靨較瘢嫩者﹐至痘出之時﹐其處痘本攢聚﹐形色黑漬﹐急以鍼刺破之﹐吮去毒血﹐外以四聖散塗之﹐內服加味四聖散調無價散並奪命丹主之。

如瘡焦黑﹐渾身皆是者﹐看大便何如﹕若大便祕者﹐內服承气湯﹐調無價散﹐外用水楊湯浴法。大便利者﹐內服十全大補湯﹐陳氏木香散﹐調無價散合奪命丹﹐外用水楊湯浴法。

痘癩

痘癩者﹐熱毒拂郁﹐气血虛弱﹐肌肉敗壞。經云﹕熱勝則肉腐者是也。《正理論》曰﹕脈浮而大﹐浮爲風虛﹐大爲气彊﹐風气相搏﹐必成癮疹﹐身體爲癢。癢者名爲泄風﹐久久爲大癩。凡气血充實者﹐外無虛風﹐內無彊邪﹐必無是病。惟气血素虛者﹐不能榮衛於身﹐易感天地肅殺之气﹐皮肉之內﹐虛風居之﹐兼以痘疹疫癘﹐惡气擊搏燔灼﹐流散四布﹐隨空而出。所以瘡本稠密﹐身無完膚﹐搔癢難任﹐肌肉潰爛﹐而痘癩成矣。急用大補气血淸熱解毒之法﹐庶可求全﹐若待敗面墮鼻﹐唇崩目盲﹐肢體殘傷﹐不致隕命﹐亦爲廢人矣。

凡瘡破成癩者﹐用十全大補湯﹑苦參丸合而服之﹐外用滅瘢救苦散塗之。

癢塌

訣云﹕虛則癢﹐實則痛。此大槪言之。痘瘡之癢﹐其候不同。有方出而身癢者﹐初見紅點﹐徧身作癢﹐此邪气欲出﹐皮膚閉密﹐其火遊移往來﹐故癢也﹐與傷寒太陽經病身癢者同論﹐可發之﹐使皮膚縱緩﹐腠理開通﹐邪气得泄﹐瘡出而癢去﹐所謂火郁則發之者是已。有將收較而癢者﹐其膿已成﹐其瘡將回﹐邪气散而正气復﹐榮衛和暢﹐故癢也﹐與癰癤將痊而癢者同論﹐不須服藥﹐但謹護之﹐勿令撏掐﹐以致腫灌﹐所謂美疢者是已。有起壯泡漿而癢者﹐當血已化水﹐水未成膿之時﹐其毒未化﹐渾身搔癢﹐爬搔不寧﹐此惡候也﹐與傷寒陽明經病皮中如虫行者同論﹐所謂虛風外搏﹐邪气內彊﹐癢而不止爲泄風者是已。此視瘡之幹濕﹐以風藥佐之﹐必令癢去方爲佳兆。若癢甚不休﹐瘡壞皮脫﹐其毒復陷﹐謂之癢塌﹐必不能治矣。大抵出形而皮肉紅艷﹐起發而皮嫩多水者﹐其後常致癢塌也。

如初出身癢者﹐可發之﹐桂枝葛根湯加制麻黃﹑牛蒡子主之。

如起發養漿而癢者﹐通用十全大補湯加防風﹑牛蒡子主之。

如瘡幹而癢者﹐宜養血潤燥﹐以四物湯合消風化毒湯﹑奪命丹主之﹐外用茵陳燻法。

如瘡濕而癢者﹐宜養血去濕﹐以四君子湯合消風化毒湯﹑奪命丹主之﹐外用茵陳燻法。

如瘡將收而作癢﹐誤犯破損﹐不肯幹較者﹐用白龍散貼敷。

如瘡癢潰爛粘衣被席難任者﹐以十全大補湯加防風合奪命丹主之﹐外用敗艸散。

陷伏

伏者﹐毒蓄於裏而不出也﹔陷者﹐毒出而復陷入也。此皆惡候。伏惟一證﹐陷有數種。伏候於見形之時﹐其人瘡出﹐熱不少減﹐煩渴悶燥﹐此皆伏毒未得盡出也。陷則見形之後﹐其血漸幹而變黑者﹐謂之黑陷﹔漿水未成﹐破損癢塌者﹐謂之倒陷﹔膿成復化爲水﹐不肯結痂者﹐謂之倒靨﹐亦陷類也﹔其瘡黑色﹐皆謂之黑陷。凡斑疹黑色﹐皆不治之﹐以腎爲水﹐其黑色乃腎之眞髒色見也。粗工不知變黑歸腎之理﹐妄謂腎不可實﹐欲瀉腎而使之虛﹐不知人之一身﹐大言陰與陽﹐小言心與腎﹐卽方家所謂眞水眞火也。瘡疹之火發於中﹐賴此一點眞水以制其亢﹐苟欲瀉之﹐則火無所制﹐本先撥矣﹐豈治之要哉﹖然謂歸腎者﹐以腎主骨髓﹐又主閉藏也。蓋瘡疹穢毒﹐由骨髓而達於筋肉皮毛之間﹐乃自內而外﹐其毒得泄﹐今旣陷伏則自外而復入於骨髓﹐謂之歸腎也。又初出形之時﹐春气發生之令也﹐出形而黑﹐是春行冬令矣。起壯之時﹐夏气長養之令也﹔起發而黑﹐是夏行冬令矣。養漿之時﹐秋气成實之令也﹔膿幹而黑﹐是秋行冬令矣﹐故皆謂之逆。結痂之時﹐冬气閉藏之令也﹐此腎之正候﹔若不著痂﹐膿水浸潤﹐此冬行春夏之令﹐亦謂之逆。惟知造化之機﹐可以語歸腎之說。其色黑者﹐火化也。觀物之幹者其色黑﹐出於火者色亦黑﹐豈可謂之水乎﹖經曰﹕火發而燻昧﹐知此可以語黑陷矣。

凡瘡伏而不出者﹐雙解散主之。

如倒陷者﹐看其六腑何如﹐大小便祕﹐四順淸涼飲合奪命丹主之。

泄利气弱者﹐十全大補湯合奪命丹主之﹐外以胡荽酒﹑水楊湯並用之。

如將起發﹐瘡亦有水﹐但色黑黯者﹐以十全大補湯調無價散主之﹔或以快斑湯﹑奪命丹合而用之。

如倒靨者﹐亦視其大便何如﹐大便祕﹐宜利之﹐三黃丸﹑四順淸涼飲。泄利者宜補之﹐輕則十全大補湯﹐甚則陳氏木香散﹐並外用敗艸散主之。

壅腫

經曰﹕熱勝則腫。大抵毒之盛者必腫﹐毒微者不腫。凡瘡出盡﹐應期起發﹐頭面以漸浮腫者﹐此毒火發越﹐聚於三陽之分﹐欲作膿血﹐故宜皮肉焮腫也。設當起發之時﹐頭面不腫者﹐必瘡本磊落﹐毒气輕淺﹐𨿽爾作膿﹐根不占處﹐所以不腫﹐不須治之。如瘡本模糊﹐起發不腫者﹐此毒伏於內﹐不卽發泄﹐不可以毒輕論也。如起發腫大﹐皮肉如常﹐瘡尖而圓﹐粒粒分明者﹐此佳兆也。若皮色鮮紅﹐瘡本成串﹐粘聚平塌者﹔若瘡色灰白﹐成餅如錫面者﹔若瘡焦紫無水者﹐皆凶兆也。有先起發頭面預腫者﹐此兼疫毒之气﹐名大頭瘟者是也。腮頷預腫者﹐此名蝦﹝虫麻﹞瘟也﹐須兼疫气而治﹐多凶少吉。大凡瘡腫者﹐直至幹漿結痂之時﹐毒化而腫消矣。故應腫不腫﹐應消不消者﹐謹堤防之。

凡瘡腫脹面浮目閉者﹐急與解毒﹐護目救咽喉相兼治之﹐內用消毒化斑湯﹐外用神應膏護目。

凡瘡腫脹﹐切防搔癢。正面之中﹐不可少有破損者﹐苟生癢破﹐沙崩之勢﹐漸不可爲﹐邪气內傷﹐眞气外泄﹐腫消而死矣。但得破者復灌﹐消者復腫﹐飲食如常﹐大小便自調者﹐變凶爲吉﹐用十全大補湯﹑苦參丸合而治之。

如瘡色灰白﹐面腫如錫餅者﹐但看其人臟腑何如﹕若能食﹐大便調﹐小便長﹐無他苦者多吉﹔若不能食﹐吐利並作﹐或生搔癢者多凶。

如頭面預腫﹐或腮頰預腫者﹐此時行疫毒也﹐並用羌活救苦湯主之。

潰爛

痘瘡所貴者﹐堅實不破﹐圓淨成痂也。其有潰爛者﹐火勝也。經曰﹕熱勝則肉腐。火之爲用﹐猛虐峻暴﹐近之則燥癢不寧﹐迫之則焦痛難忍﹐灼之則糜爛成瘡﹐故敗物者﹐莫如火也。火生於空﹐非虛不燃﹐乘之以風﹐其焰益烈。痘瘡潰爛﹐由肌肉素虛﹐邪風侵襲﹐風者善行數變﹐行諸脈兪﹐散於榮衛之間﹐一旦毒發於裏﹐風應於表﹐風火相扇﹐肌肉墳塡﹐皮膚決裂而瘡壞矣。如膿成而潰﹐則毒已化﹐但粘衣漬席不能幹較﹐古方以敗艸散主之﹐誠良法也。膿漿未成﹐其毒未化﹐癢破潰爛者﹐則衛气暴泄﹐津液不榮﹐譬諸艸木﹐剝削其皮﹐枯萎而死矣。經云﹕根於中者命曰神機﹐神去則機息﹔根於外者命曰气立气﹐止則化絕。此之謂也。

厥逆

逆者﹐四肢逆而不溫也。厥者﹐冷也﹐又甚於逆。四肢者﹐諸陽之本﹐常宜和暖。如指頭微寒者﹐陽气衰也。陽气起於十指之端。足心冷者﹐陰气盛也。

陰脈集於足下﹐而趨於足心。

如瘡本焦黑﹐煩渴煩悶﹐喘促而厥逆者﹐此陽毒內陷﹐熱气逆伏﹐手足爲之冷﹐所謂熱深厥亦深﹐火極似水者。如瘡本灰白﹐泄利而厥逆者﹐此元气虛憊﹐陰陽不相順接﹐而手足爲之冷也。瘡疹之候﹐頭常欲涼﹐足常欲溫﹐故頭溫足冷者不治。厥逆乃瘡家惡證也。

如因熱深而厥者﹐大便不通﹐三乙承气湯主之。瘡黑者﹐百祥丸﹑牛李膏主之。

如因泄利气虛而厥者﹐陳氏木香散﹑異功散主之。

但十指頭微寒者﹐四君子湯﹑理中湯並加桂主之。

如瘡始出﹐手足便冷者﹐其人先有吐利﹐四肢者皆稟气於胃脾﹐胃气虛弱﹐不得至經﹐理中湯加桂主之。

寒戰咬牙

戰者﹐森然若寒﹐振振然動搖也。咬牙者﹐上下片牙相磨而鳴也。經曰﹕諸風振掉﹐皆屬肝木。寒戰而振振搖動﹐風之象也﹔火气沖物亦然。錢氏曰﹕肝主風﹐虛則咬牙多欠。又曰﹕上竄咬牙﹐心熱也。然則寒戰咬牙﹐心肝二髒主之。或以寒戰爲气虛﹐咬牙爲血虛﹔或以咬牙爲齒槁﹐謂津液不足者﹐皆不知此意。痘瘡所惡者﹐寒戰咬牙﹐或單見一證﹐或二證並見﹐若瘡已壞﹐加之喘促悶亂者﹐死無日矣。

如瘡初出寒戰者﹐此邪气將出﹐外與正爭﹐故振振搖動﹐火之象也﹐瘡出乃定﹐柴胡桂枝湯主之。

如瘡本稠密﹐焮發腫痛﹐經脈動搖﹐時時振動者﹐不可謂之寒戰﹐待膿成痛去而解。

有筋惕肉瞤者﹐經絡之血﹐爲瘡所耗﹐不能榮養肌肉﹐主持筋脈﹐故惕惕然而手足自跳﹐瞤瞤然而膚肉自動也﹐不可謂之寒戰﹐但養其气血﹐十全大補湯主之。咬牙呵欠者﹐肝熱也﹐肝屬木﹐臨官於寅﹐寅爲相火﹐火盜木之气﹐故肝熱證形焉。陽引而上﹐陰引而下﹐則開而欠也。陽上極而下﹐陰下極而上﹐則合而嚙也。十全大補湯主之。

上竄咬牙者﹐心熱也。諸瘡皆屬心火﹐上竄者﹐火炎上之象也。咬牙者﹐火气動搖之象也。導赤散加酒炒黃連﹑牛蒡子主之。

如瘡本潰爛﹐寒戰咬牙者﹐此手少陰心火也。經曰﹕熱勝則肉腐。寒戰咬牙﹐火气動搖之象也。

如寒戰咬牙並作者﹐則少陰專主之﹐觀其瘡本﹕如瘡本焦黑﹐寒戰咬牙者﹐此足少陰腎水也。腎色黑﹐爲主蟄封藏之本。幹黑者﹐眞髒色見也。腎气寒﹐在變動爲栗。寒戰者﹐腎本病也。腎主骨﹐牙爲骨之餘﹐寒戰則鼓頷而兩矛相軋。咬牙者﹐腎寒所發也。此二證者﹐在心熱則淸之﹐在腎寒則溫之。其病已壞﹐治之何益﹖

暴啞失聲

痘瘡最要語聲淸朗﹐若有猝失音者﹐凶兆也。先哲有言曰﹕瘡已出而聲不變者﹐形病也﹔瘡未出而聲變者﹐气病也﹔瘡出而聲不出者﹐形气俱病也。其候有三要須識得。

有心火刑肺而失音者。肺屬金主聲﹐中有二十四空。凡發諸語言者﹐皆其空中之气鼓動也。五行金空則鳴﹐實則啞。瘡疹之火起於心﹐上燻於肺﹐肺气脹郁﹐故竅塞而無聲也。以導赤散合甘桔湯加炒牛蒡子主之﹐或加天花粉﹑蘇葉主之。

有心虛而語聲低小不出者。叔和心臟歌云﹕聲言爽气淸﹐蓋心主血﹐痘瘡稠密﹐其瘡都要貫串得到﹐血爲虧損故也。血去捨空﹐故聲不揚﹐以導赤散加人參﹑麥門冬﹑石菖蒲主之。

有毒歸腎而失聲者。經曰﹕足之少陰﹐上系於舌﹐絡於橫骨﹐終於會厭。會厭者﹐音聲之戶也。舌者﹐音聲之機也。橫骨者﹐神气所使﹐主發舌者也。瘡黑陷伏則毒入腎﹐邪气上客於厭則厭不能發﹐發不能出﹐開合不利﹐故猝啞也。

有喉舌潰爛而失聲者。咽喉者﹐所以司呼吸﹐納飲食﹐發音聲﹐猶管鑰也。毒火上燻﹐咽喉先受﹐賁門會厭舌齶之位﹐皆瘡所聚﹐初出之時﹐失於調治﹐以致咽喉腫塞﹐管鑰窄狹﹐舌本彊硬﹐呼吸不能﹐飲食不入﹐音聲不由矣。此上二證﹐治之則難。

嗆水吐食

《難經》云﹕會厭爲喉門﹐胃爲賁門。病痘之人﹐毒火上燻於肺﹐灼於胃﹐肺與胃之上口皆有瘡而傷矣。水入則嗆者﹐賁門傷則水不得入﹔溢入會厭﹐會厭掩而不納﹐故气逆噴出而嗆也。食入則吐者﹐賁門傷則門戶隘塞﹐食物不能直奔於胃﹐緩則汨汨而下﹐急則阻而吐出矣。此其惡候﹐鮮有生者。其或舌上有瘡﹐爛破如蜂窠之狀﹐舌痛彊硬﹐不能爲用﹐延納水谷﹐亦使水入則嗆﹐食入則吐﹐待舌瘡平則安矣。

驗頭面

論曰﹕輕者頭面稀﹐少用胡荽酒洗﹐不欲噴頭面。以諸陽之會在於頭﹐心之華在於面﹐痘爲陽毒而心主之﹐故痘瘡頭面稠密者重﹐頭面預腫者凶﹐頭面瘡破爛鮏臭者凶。故占瘡之輕重吉凶﹐莫如頭面也。

人之一身﹐內則心爲君主﹐外則頭爲元首。病有眞心痛﹐眞頭痛﹐以見不可輕犯也。經曰﹕頭者精明之府﹐頭傾視深﹐精神棄矣。故占人之生死者﹐亦莫如頭。凡瘡初出﹐從他處先見﹐漸登於頭﹐起發收靨皆然﹐他處皆有瘡而頭獨稀﹐此佳兆也。若於頭額之間﹐先出先戴漿﹐先幹收﹐先破損﹐其瘡稠密無縫﹐肉下浮腫﹐皮上濺起粗膚者﹐皆凶。惟瘡徧身俱收﹐而頭上不收﹐或熟自破﹐或膿出結聚堆積者﹐不須怪。蓋天地之化﹐孤陽不生﹐孤陰不長﹐陽變陰合﹐彼此相成﹐頭者諸陽之會﹐無陰相濟﹐所以難收也。又病閉目搖頭者死﹐此陽脈不治﹐謂之心絕也。

經曰﹕十二經脈﹐三百六十五絡﹐其气血皆上走於面而走空竅。又肝開竅於目﹐肺開竅於鼻﹐脾開竅於口﹐心腎開竅於耳。又修眞家云﹕面有七竅﹐內應乎心。又相術但觀人之面以知禍福﹐可見面不可敗也。凡瘡稠密﹐七竅閉塞敗面者凶﹐以臟腑經絡之气皆病也。又諸陽皆聚於面﹐痘爲陽毒初出之時﹐必先於面。然面有部位﹐其候不同﹕額屬心﹐離火之位﹐火性急烈﹐不可輕犯﹐凡瘡出現﹐泡漿幹收﹐先從額上起者凶。左頰屬肝﹐震木之位﹐右頰屬肺﹐兌金之位﹐二處不論先後﹐但瘡欲磊落堅厚﹐若模糊成塊﹐浮嫩易破﹐潰爛灌腫者凶。蓋肝藏魂肺藏魄﹐肝肺俱敗﹐魂魄以離﹐故凡病痘兩腮冷或木硬者死。頦屬腎﹐坎水之位﹐此處先出先壯先靨者吉。蓋瘡疹出於腎則吉﹐入於腎則凶也。鼻屬脾﹐坤土之位﹐亦不論先後﹐但不欲模糊早幹收也。若未成漿﹐鼻頭先漧黃者凶﹐此脾土將敗﹐眞髒色見也。

人中爲陰陽之分﹐故《南村輟耕錄》以泰卦象之。人中而上﹐分爲三部﹔人中而下﹐亦分爲三部。髮際之上﹐陽之上也﹔兩眉之間﹐陽之中也﹔山根之下﹐陽之下也。自口至兩乳間﹐陰之上也﹔自心蔽骨至陰毛際﹐陰之中也﹔自陰而下﹐陰之下也。凡瘡之出現起發收靨﹐自人中而分﹐上下循序﹐陰陽和暢﹐𨿽多且密﹐亦可言吉。若或舛錯﹐𨿽是稀少﹐亦可言凶﹐此有伏也。

發熱之時﹐面色明瑩者吉。面赤若塗朱者重。此邪气拂郁於陽明及胃與大腸也。陽明之經﹐上循於面﹐故面赤也﹐宜以淸涼解毒之藥少通利之。面垢慘黯者凶。瘡疹之火﹐發自少陽﹐面垢者﹐少陽候見也。《鍼經》云﹕少陽病甚則面微塵。宜表裏雙解﹐蓋少陽從中治也。

驗耳目鼻

經曰﹕腎通竅於耳。耳者﹐腎之外候也。腎之爲髒水髒也﹐天一生水﹐受气之初﹐先生兩腎而一陰藏焉﹐又有相火存乎命門之中。瘡疹發熱﹐耳獨涼者﹐瘡疹爲火﹐腎不受邪﹐存水之主以制陽光也。如耳反熱﹐則水不勝火﹐將有歸腎之變。痘疹之候﹐先觀耳後有紅縷者﹐蓋手少陽三焦之脈﹐從膻中上出缺盆﹐系耳後﹐直上出耳角﹐紅者火色也﹐此瘡疹之火﹐發自少陽﹐自見於其經也。凡瘡自耳先出﹐未及成漿﹐耳輪先靨者﹐漸萌歸腎之勢矣。

目者﹐心之使也﹐神所寓焉。發熱之初﹐觀其兩目神倦不欲開者痘也﹐目中汪汪若水者疹也。諸瘡皆發於心﹐故候見於目也。目赤者熱甚也。心惡熱﹐急解之。經曰﹕肝開竅於目。瘡疹發熱目連札者﹐肝有風也。風入於目﹐上下左右如風吹﹐不輕不重﹐兒不能任﹐故目連札也。目直視者﹐肝有熱也。熱入於目﹐牽其筋脈﹐兩皆俱緊﹐不能轉盼﹐故直視也。得心熱則搐者﹐風火相搏也。痘疹發搐﹐此其常候。但瀉心肝之火﹐搐止則吉﹐搐不止則凶。《鍼經》曰﹕五臟六腑之气﹐皆上注於目而爲之精﹐精之窠爲眼﹐骨之精爲瞳子﹐筋之精爲黑睛﹐血之精爲絡﹐气之精爲白睛﹐肉之精爲鉤束裹擷。痘瘡之毒﹐發於五臟六腑﹐毒之甚者﹐眼必受之﹐古人畱護眼之法﹐其意深矣。凡瘡出太甚﹐兩眼常出淚者﹐肝熱也。此時眼中無瘡﹐但內服瀉肝火之藥。蓋眼中之痘﹐常在收靨不齊之後有之﹐如瘡入目成膚翳者﹐切不可用點藥﹐損睛破瞳﹐成廢人矣。痘瘡收後﹐目不可開者﹐肝熱則目濇不敢開﹐明暗皆然。心熱見明則合﹐暗處則開﹐謂之羞明﹐此有餘熱在心肝也。如瘡未成膿﹐腫去目閉者﹐瘡已過期。收靨不齊﹐目閉不開者﹐瘡壞欲變。目上竄者﹐心絕也。直視不轉者﹐腎絕也。非泣而淚自出者﹐肝絕也。微瞑者﹐气脫也。血貫瞳子者﹐火勝水竭﹐皆死候也。

經曰﹕肺通竅於鼻。瘡疹發熱之初噴嚏者﹐火邪上干於肺﹐外應於鼻﹐則癢而嚏。鼻漧黑燥者﹐火刑於金﹐金體本燥﹐得火反甚﹐急宜淸金瀉火以解其毒。鼻衄者﹐血得熱而妄行﹐故衄出於鼻﹐急與涼血瀉火以解其毒。鼻流淸涕者疹也﹐疹發於心﹐心肺相連﹐以火煉金﹐熱極而反化爲水也。瘡出之後﹐鼻塞不通者﹐熱也。火主﹝月眞﹞脹﹐瘡已成漿收靨之時﹐鼻塞不得息者﹐此鼻內有瘡﹐膿涕粘結﹐可用金銀小簪子以通之。如瘡未成漿﹐鼻端先幹者凶。經曰﹕藏眞髙於肺﹐以行榮衛陰陽也。邪火刑肺﹐肺敗不能輸精於皮毛﹐故皮毛焦枯﹐先見於鼻﹐榮衛不行﹐陰陽不續﹐以漸徧身﹐皆漧枯而死矣。凡瘡變壞﹐鼻中血出者﹐涕自流出者﹐鼻孔開張喘急者﹐肺絕之候﹐皆死證也。

驗唇口牙齒

脾之竅通於口﹐其華在唇四白。《脈訣》云﹕應唇通口气。痘瘡初發熱﹐口中气和﹐唇色紅潤者吉。如口燥唇裂﹐其毒必甚﹐急解之。瘡出稠密﹐唇口瘡子相粘﹐諸瘡未發﹐此瘡先已戴漿﹐諸瘡未收﹐此瘡先已焦黑者凶。面瘡腫灌唇上瘡裂成塊幹濺者重。如瘡出太密﹐口中臭气者﹐臟腑敗壞﹐故臭出於口也。瘡欲變壞﹐唇上縮者﹐脾絕也。唇下自呷者﹐魚口也。口中涎如膠粘者﹐脾津竭也。皆不可治。疹家唇口生瘡聲啞者﹐狐惑證也﹐不急治之﹐殺人。

上片牙﹖於坤土﹐乃足陽明胃脈之貫絡也﹔下片牙﹖於幹金﹐乃手陽明大腸脈之貫絡也。瘡疹發熱之初﹐口開前板齒燥者﹐裏熱也﹐宜以淸涼之劑微解之。咬牙者﹐牙乃骨之餘﹐腎主骨﹐寒顫咬牙﹐毒歸於腎﹐必死。如發熱咬牙者﹐有欠則爲肝熱﹐有上竄則爲心熱﹐此欲作搐也。瘡已收靨﹐牙齦潰爛者﹐此內瘡未得平復也﹐勿作走馬瘡疳治之。疹後牙齦潰爛﹐血出肉黑气臭者﹐此乃是走馬疳也。

驗喉舌

咽者胃之系﹐主內而不出﹐所以司飲食也﹔喉者肺之系﹐主出而不內﹐所以司呼吸也。人之咽喉﹐乃緊要橐鑰門戶也。經曰﹕一陰一陽結謂之喉痺。一陰者﹐手少陰君火心主之脈气也﹔一陽者﹐手少陽相火三焦之脈气也﹐二脈並絡於喉。瘡疹之毒﹐君相二火主之﹐其火上蒸﹐咽喉最爲先受﹐故發熱與出形之初﹐必問其咽喉痛與不痛﹐先與發散解利之﹐令毒得出﹐不畱連於咽喉間也。若不知此義﹐以解利於先﹐則咽喉腫塞﹐飲食不入﹐呼吸不能﹐死在旦夕矣。如瘡出太甚﹐審察咽喉﹕若內無瘡﹐又不痛者﹐此毒已盡出﹐不須慮之﹔如內多瘡﹐又加痛苦者﹐切防收靨之時﹐嗆水吐食失聲之變﹔如病益甚﹐喉中气響﹐汨汨如水聲者死。

舌者﹐心之候。《脈訣》曰﹕外應舌將榮。又脾之脈絡於舌。舌之在人﹐延納飲食﹐主持聲音﹐其用亦大矣。瘡疹發熱﹐其舌紅潤者吉。舌燥如芒刺者﹐裏熱甚也﹐急解之。《鍼經》曰﹕熱病口漧舌黑者死。吐舌者﹐脾有熱也。脾臟微熱則舌絡微緊﹐時時舒舌﹐勿用冷藥及下之。或飲水者﹐醫疑爲熱而下之誤也。飲水者﹐脾胃虛津液少故耳。瘡出之後﹐舌上稠密﹐出如堆栗﹐破如蜂窠者危。更加飲水則嗆﹐食物則噦﹐聲啞不出者﹐必死之證。瘡出太甚﹐弄舌者凶。

驗頸項

經曰﹕東風生於春﹐病在肝﹐兪在頸項。頸項者﹐生气之本也。又曰﹕天气通於肺﹐地气通於嗌。天食人以五气﹐喉者气之所由也﹐故喉主天气。地食人以五味﹐咽者味之所由也﹐故咽主地气。頸項者﹐咽喉之管束也。又三陽之脈自頸而上﹐三陰之脈自頸而還﹐頸項者陰陽之道路也。痘疹之候﹐頸項欲疏﹐若纏項而出﹐稠密太甚者﹐謂之鎖項。廢其管束﹐阻其道路﹐上不得降﹐下不得升﹐內者不出﹐外者不入。經曰﹕出入廢則神機化滅﹐升降息則气立孤危。此死之徵也。凡病深項軟者死﹐骨敗也﹐不治。

驗胸腹

經曰﹕凡刺胸腹者﹐必避五臟。胸腹者﹐臟腑之郭也。又曰﹕膈肓之上﹐中有父母。蓋言心肺也。故痘瘡輕者胸前無﹐胸腹出太甚者必重也。其中於髒﹐各有期日。凡病深喘急﹐胸骨扇動者﹐肺焦脹也﹐左乳下動脈突出者﹐宗脈絕也﹐皆不可治。瘡疹腹痛者﹐毒未盡也﹐更宜詳審。

驗手足

四肢者﹐諸陽之本。瘡出欲疏﹐其發欲透﹐其靨欲齊。如應出不出﹐應發不發﹐應收不收﹐此脾胃气虛﹐不能旁達四肢也。發熱手尋衣領﹐亂撚物者﹐肝熱也。手掐眉目鼻口者﹐肺熱也。手足搐搦者﹐心肝風火相搏也。各隨其髒而瀉之。足涼者﹐此常候也。瘡疹腎不受邪﹐腎主足﹐故足宜涼。手足冷者﹐脾臟怯也。四肢皆稟气於胃﹐而不得至經﹐必因於脾﹐乃得稟也。脾怯不能爲胃行其津液﹐故冷耳﹐宜溫之。瘡已出現﹐手足多水泡者﹐此肝勝脾衰﹐爲鬼賊﹐宜急治之﹐不久便生癢塌也。如徧身皆發﹐手足不透﹐是空殼者﹐此脾胃虛弱﹐津液耗竭﹐榮衛凝沍﹐故其毒亦郁而不發也。不能食者死﹐能食必發癰疽。瘡勢太甚手足冷者﹐不治。瘡未成漿﹐手足皮脫者﹐必死。瘡已正靨﹐惟足不收者﹐足爲純陰﹐無陽相濟﹐所以收遲。《玉函經》﹕孤陽寡陰卽不中﹐譬諸鰥夫及寡婦。如瘡始成漿﹐他處未收﹐手足心先靨者﹐其後必生怪疾也。瘡靨之後﹐手足關節腫痛者﹐必發癰也。瘡癢手足搔亂者凶。

驗寢臥

夫衛气者﹐晝則行陽﹐夜則行陰﹐行陽則寤﹐行陰則寐﹐人之常也。瘡疹發熱﹐便昏睡者﹐心主熱﹐脾主困﹐心受气於脾﹐故發熱昏睡﹐此常候也。起臥不時者﹐內有熱也﹐必多陷伏之變。合面臥者﹐裏熱也。大抵瘡疹始終安寢者吉。蓋气血彊盛﹐榮衛流行﹐邪气出於表而不在裏則神安﹐神安則志定﹐是以得安寢也。若气血衰弱﹐榮衛滯濇﹐邪在於裏而熱﹐心惡熱則神不安﹐神不安則志不寧﹐是以煩躁悶亂譫妄而不得眠也。亦有毒伏於中﹐神喪气脫﹐僵臥如屍﹐呼之不應﹐飲食不知者﹐不可以嗜臥論﹐乃死證也。

驗飲食

經曰﹕人以水谷爲本﹐故人絕水谷則死。仲景曰﹕水入於經﹐其血乃成﹐谷入於胃﹐脈道乃行。可見水谷之悍气爲衛﹐精气爲榮﹐水去則榮敗﹐谷消則衛亡矣。凡痘瘡能食者𨿽重亦吉﹐不能食者𨿽輕亦危也。然有不能食而生﹐能食而死者﹐何也﹖蓋不能飲食者﹐臟腑內實﹐大便不行﹐有平日之穀气以爲之主﹐瘡成之後﹐自消穀气而思食矣。其能飲食者﹐邪气殺谷﹐卽叔和所謂口漧饒飲水﹐多食亦饑虛者是也﹐將不久而變生焉。惟疹家多不能食﹐以口中不和﹐不思食也。

治瘡要略

夫治痘者﹐必先視其人之勇怯﹐次審其邪之盛衰﹐又參以時之寒燠﹐逐日淺深﹐臨時消息而施方治﹐自無不效。世俗治痘者﹐偏執首尾不可汗下之說﹐喜補而畏攻﹐取溫而捨涼﹐不知形之盛衰﹐邪之表裏﹐時之寒燠﹐而妄施治﹐習以成俗﹐莫之救正也久矣。經曰﹕諸痛癢瘡﹐皆屬心火。又曰﹕少陽所至爲瘍疹。則痘爲火毒昭昭矣。苟皮膚閉密﹐應出不出﹐非用汗劑以微發之﹐則瘡子何以得出耶﹖火郁則發之﹐是汗劑亦可用也。毒伏於裏﹐焚灼腸胃﹐六髒閉結﹐大小便不通﹐非用泄劑以微利之﹐則毒气何以得解耶﹖是下劑亦可用也。

攻補利害

經曰﹕毒藥攻邪。謂之攻者﹐發汗吐下三法也。又曰﹕虛則補之﹐實則瀉之。謂之虛者﹐正气虛也。謂之實者﹐邪气實也。瀉卽攻之謂也。痘瘡輕疏﹐更無他苦﹐不須服藥﹐攻補皆勿用也。設若邪气方盛﹐正气未衰﹐不知攻邪爲急而反補之﹐貽禍非淺。試以攻補利害言之﹕如發熱之時﹐煩渴驚妄﹐目赤唇焦﹐大便祕﹐小便不利﹐不以輕劑發其表﹐涼劑攻其裏﹐而反用參朮之類以補之﹐則增悶亂昏憒﹐毒伏於內而不出矣。如瘡出太甚﹐焮腫紅艷﹐煩渴不止﹐大小便祕結﹐不以涼劑解其表﹐寒劑攻其裏而反補之﹐則增潰爛癰腫目病之變。凡若此者﹐醫害之耳。世俗補者﹐喜用四君子湯﹐不知白朮燥津液﹐茯苓滲津液﹐瘡子漧燥者﹐寧不爲害耶﹖惟內虛吐瀉﹐瘡色灰白者﹐則補爲利而攻則有害。內實能食﹐瘡色紫赤者﹐則攻爲利而補之害不小矣。治痘疹之法﹐必欲發表攻裏﹐使之盡出﹐然後補而調之。如元气素弱者﹐當未出之先﹐補之可也。

雜證宜攻

或謂病痘之人﹐臟腑動搖﹐血气虧損﹐如有雜證﹐戒其峻治。殊不知痘之爲病﹐貴於榮衛流通﹐血气充養也。調護保愛﹐常恐有雜證以介乎其間﹐人之血气﹐只有些許﹐苟添一證則虧一分﹐虧一分則於痘上增一分病矣。謂之雜證者﹐不過內外傷而已。故天地之气感則害人皮毛﹐謂之外傷﹐外傷則表病﹐表病則或出不快﹐或發不透﹐或靨不齊﹐是因外傷而貽患於瘡也﹐須從外傷之證攻之﹐但發散中兼救表解毒之藥。水谷之气感則傷人腸胃﹐謂之內傷﹐內傷則裏病﹐裏病則或吐或利﹐或腹痛或喘滿﹐以致爲伏爲陷﹐是因內傷而貽患於瘡也﹐須從內傷之證攻之﹐但消導中兼補中托裏之法。亦有不因內外傷而生異證者﹐此則毒之所爲﹐專從痘證論之﹐亦須急治﹐勿使毒气滋蔓﹐以成大戾也。

壞證不治

治痘之法﹐常須識證。苟有雜病﹐迎而奪之﹐勿使滋蔓﹐致成壞病也。病至於壞﹐治之無及。如發熱吐利並作者﹐此毒火內攻﹐令其上下得出也﹐勿驟止之。瘡出而吐利不止﹐宜急止之﹐恐其內虛毒伏而不出也。自此以後﹐吐利不止者﹐壞病也。發熱驚妄者﹐內熱也﹐急止之﹔瘡出之後﹐反加譫妄者﹐壞病也。發熱腹痛者﹐毒也﹐急攻之﹔攻之不止﹐其瘡乍見乍隱者﹐壞病也。瘡出模糊者﹐急攻之﹐顆粒不成﹐但加虛腫者﹐壞病也。瘡出皮紅者﹐急解之﹔紅艷不退﹐瘡皮嫩薄者﹐壞病也。瘡出焦黑者﹐毒深也﹐急攻之﹔紅潤不回﹐反見幹沒者﹐壞病也。瘡出帶水者﹐肝病也﹐急解之﹔若生搔癢者﹐壞病也。瘡癢破損﹐急治之﹔破者不灌﹐空中無痘﹐壞病也。瘡敗成癰﹐急救之﹔痂皮不結﹐深潰出血者﹐壞病也。頭面預腫﹐疫毒也﹐急解之﹔其腫忽消者﹐壞病也。又如喘急而悶亂不寧者﹐肺絕也﹔直視搖頭﹐心絕也﹔泄利水谷不化﹐脾絕也﹔手足搐搦﹐肝絕也﹔溲便遺矢﹐腎絕也。寒顫咬牙﹐手足厥冷﹐咽啞失聲﹐皆壞病也。

飲食所禁

經曰﹕飲食自倍﹐腸胃乃傷。言平人也。病痘之人﹐腸胃先困﹐飲食可不謹歟﹖故五味之人﹐各有所宜﹐各有所禁。如芳艸之气﹑美酒气盛面慓悍﹐肥者令人內熱﹐甘者令人中滿﹐魚者使人熱中﹐食毒負毒者其毒必發﹐乘气伏气者其气必靈。以至偏熱偏寒﹐動風動火﹐一切辛酸炙煿油膩之物﹐不知禁口﹐若貪食之﹐則腸胃僅存沖和之气﹐不但爲之傷﹐而乖戾之渣滓﹐又能助毒爲虐矣。所可食者﹐糜粥淡菜﹐間以豶豬精肉飼之﹐使腸胃常實﹐血气常充﹐以助痘之成就﹐仍無太飽﹑無太饑﹐熱無灼灼﹐寒無滄滄﹐以致傷脾胃也。吾見痘中喜飲酒者多目疾﹐喜飲甘者多齒疾﹐喜酸鹹者多喘咳之疾﹐貽禍終身。詩曰﹕爽口物多終致疾。邵子豈欺我哉﹖

起發不透

痘瘡所喜者﹐起發成漿﹐斯無畱毒也。瘡出疏者亦易起發﹐瘡若稠密則難起發矣。然應起發而不起發者﹐气虛也。應作膿而不作膿者﹐血虛也。曾未起發作膿﹐一向空虛者﹐謂之伏。將欲起發作膿而忽平塌者﹐謂之陷。徧身起發手足獨遲者﹐脾胃不足也。起發將半﹐不能充頂者﹐元气素弱也。此皆畱毒於內﹐日後必有餘毒也。惟背瘡平塌﹐不須責之。

收靨不齊

痘瘡膿成之後﹐應結痂而不結痂者﹐气虛也。蓋气主外﹐虛則不能約束皮毛﹐收斂津液也。或因內實便祕﹐不能成痂者﹔或因內虛便泄﹐不能成痂者﹔或因飲水太過﹐濕傷脾胃不能成痂者﹔或因蓋覆不謹﹐衝冒寒熱﹐不能成痂者﹐或因尋掐反復﹐潰爛不能成痂者﹐其候各不同也。惟頭足收靨獨後﹐此常證也。蓋天地之化﹐生於陽者成於陰﹐生於陰者成於陽。頭爲諸陽之會﹐自額已上﹐陽之陽也。陰气不達於諸陰﹐皆集於足﹐自膝而下﹐陰之陰也。陽气不盛﹐所以收遲。如徧身收靨不齊﹐不能成痂者﹐此倒靨也﹐日後必有餘毒。手足不能成痂﹐彼此串連成泡﹐此膿已化﹐毒已解﹐外泡未破﹐內膚已生﹐用鍼破之無妨也。間有不能收較﹐反增潰爛﹐膿水不幹者﹐此疳蝕瘡也。久而不愈﹐必成陷瘻﹐爛見筋骨而死。如正面灌爛﹐膿血痂皮﹐結成一片﹐焦裂濺起者﹐能食則吉﹐不能食則凶。

差後余證

痘瘡已靨﹐其痂不脫﹐此脾胃弱也。其人少食﹐血气不充﹐不能塡滿肌肉﹐滋益皮毛﹐令痂不得脫也。如痂已落﹐發熱作渴者﹐陰陽俱虛也。蓋陽虛則外熱﹐陰虛則內熱。由瘡出太甚﹐气耗血虧﹐津液枯涸﹐故熱而渴也。微熱不可妄治﹐甚者以補藥求痊﹐亦不可多用涼藥也。痘瘡差後﹐臟腑未實﹐血气未平﹐瘡瘢未老﹐肌肉尙嫩﹐腠理尙疏﹐風寒易感﹐若出風太早﹐或因澡洗﹐則風寒乘虛而入﹐爲寒熱﹐爲喘嗽﹐爲腫﹐於補藥中微發之可也。如內傷飲食﹐腸胃新虛﹐不勝水谷﹐穀气畱薄﹐則成內傷﹐或飽悶﹐或煩躁﹐或吐或利﹐或腹中痛﹐於補藥中消導之可也。戒勿因循釀成壞病﹐此大虛之後不任病者也。

痘後餘毒

凡瘡不分疏密﹐但要其出必盡而無畱伏﹐其發以漸而透﹐其收以期而淨。若出不能盡﹐發不能透﹐收不能齊﹐未免有餘毒也。出之盡者﹐作三四次出﹐大小不一﹐等至成漿收靨之時﹐於瘡空中猶出未已。若只始出一層﹐後無補空之痘﹐此有伏也。發之透者﹐謹於手足候之﹐充拓飽滿﹐可以謂之透。蓋手足位遠﹐若只平塌不能成膿﹐此毒𨿽出﹐不能旁達四肢﹐必復陷而入也。收之齊者﹐自面而下﹐痂皮潔淨﹐中無潰爛﹐可以謂之收齊。若收太急﹐或不成痂﹐此必有陷伏之證者﹐火逼之也。凡若此者皆有餘毒﹐須看部位﹐分經絡﹐別臟腑﹐補之利之解之﹐以平爲期。治之不已﹐此壞病也﹐不須再攻。

如毒畱於肝則爲目病﹐或目腫痛﹐或麩翳內障﹐或羞明癮濇難開。

如毒畱於心﹐則爲驚搐癲癇﹐爲斑癅﹐爲諸血證。

如毒畱於脾﹐則爲癰腫﹐出於手足骨節之間。

如毒畱於肺﹐則爲喘爲咳。

如毒畱於腎﹐則爲敗瘡而死。

如毒畱於腸胃﹐則爲利膿血。

古今圖書集成醫部全錄卷四百六十八

痘疹門

家傳痘疹心法【明﹖萬全】

治痘歌括引

治痘節要﹐諸家論之已詳。大抵臨病應變﹐因時制宜﹐其用歸於使人正气不損﹐邪气得釋而已。後世不知古人制方﹐一以中和爲貴﹐曲學偏見﹐滯於一隅﹐喜行溫補者﹐旣昧乎解毒之巧﹐專用涼瀉者﹐又失其中和之旨﹐妄投湯餌﹐僥幸成功﹐設遇脈證乖常﹐時勢差異﹐惟束手待斃而已。況虛虛實實﹐令人夭折者﹐又紛然乎其間哉﹖予因此懼﹐乃搜輯往哲診治之法﹐及先君經驗之方﹐匯成歌括﹐序次成書﹐庶臨病之工﹐閱而取之﹐參詳審諦﹐斟酌施治﹐以收十全之功﹐幸無得魚而忘筌也。

治痘總歌括

痘疹原因胎毒成﹐發生須是待天行。如逢疫癘將行候﹐須解湯丸最可憑。

痘疹之病﹐皆由父母胎毒﹐蓄於命門之中。命門者﹐右腎相火也﹐爲人身生化之本﹐故毒藏焉。如遇冬令溫和﹐陽气暴泄﹐人則感之﹐觸動相火﹐至春夏生長之時﹐其毒乃發﹐傳染相似﹐是謂天行疫癘也。未出痘疹者﹐但覺冬溫或天時不正﹐鄕邑痘瘡盛發﹐卽當預防﹐宜服解毒之藥﹐如辰砂散﹑消毒保嬰丹﹑代天宣化丸﹐皆可用也。頻頻與之﹐使瘡疹之毒輕減﹐自然易出易收﹐無陷伏郁遏畱連之患。其辰砂散﹑消毒保嬰丹﹑代天宣化丸﹐以解時行疫癘之毒則可﹐或因父母精血不足者﹐或其人素有他疾者﹐或發熱之時﹐別髒形證發見者﹐並宜兼而治之﹐不可徒使解毒而竟忘其本也。如脾胃素弱者﹐宜以養脾爲重﹐解毒次之﹐養脾丸服三之二﹐解毒三之一。如因父母奉養過厚﹐精血蓄毒﹐素多胎病者﹐宜二毒並解﹐以溯源解毒湯﹑代天宣化丸相間服之。

未病先知是上工﹐能言輕重吉和凶。不離气色分淸濁﹐臟腑精微阿堵中。

經云﹕上工治未病者﹐或望而知之﹐或聞而知之﹐或問而知之﹐或切脈而知之﹐是謂神聖功巧。瘡疹之毒﹐發於五臟而心主之﹐故曰諸痛癢瘡皆屬於心。心之華在面﹐吉凶輕重﹐可望見其气色之淸濁而知之。如靑气見者﹐此肝之色﹐肝木生心火﹐爲實邪﹐宜先瀉肝﹐羌活湯主之。如赤气見者﹐此心本經之色爲正邪﹐宜瀉心導赤散主之。如黃紅气見﹐口唇燥者﹐此脾之形色﹐心火生脾土﹐爲虛邪﹐宜先瀉脾﹐瀉黃散主之﹔弄舌者亦脾熱﹐以導赤散﹑瀉黃散合治之。如白色見帶燥﹐鼻中幹或淸涕出者﹐此肺之色﹐心火克肺金﹐宜瀉肺中之火邪﹐瀉白散加黃芩﹑山梔仁﹑天花粉﹑桔梗主之。如黑气色見者﹐此腎之眞髒色見﹐水克火爲賊邪﹐不治。

預知瘡疹吉凶機﹐气色都於面部推。年上山根尢緊要﹐紅光可喜黯靑疑。

五臟皆屬於面﹐左頰爲肝﹐右頰爲肺﹐額上爲心﹐頦下爲腎﹐鼻爲脾。又目爲肝之竅﹐鼻爲肺之竅﹐口爲脾之竅﹐耳爲腎之竅﹐舌爲心之苗。若未出瘡疹之先﹐面部諸位明潤者吉﹐暗燥者凶。又相書分山根爲命宮﹐年上管疾厄。若二宮黃紅光晶者吉﹐靑黑昏暗者凶﹐故二處尢緊要也。凡天行痘疹之時﹐傳染流布﹐男女大小﹐有未出痘疹者﹐視其形色情性﹐可以預言輕重吉凶也。此吾家傳祕訣﹐賢於命卜遠矣。蓋五臟精華皆見於面﹐而髒獨气盛者﹐色亦應之。故肝气盛者色靑﹐心气盛者色赤﹐脾气盛者色黃﹐肺气盛者色白﹐腎气盛者色黑﹐但欲明潤﹐不欲枯槁﹐吉凶之兆﹐於此決矣。一觀其色﹕紅白明潤﹐與平日同﹐無攺變者吉。如紅赤而太嬌﹐晃白而無彩﹐頓然攺變﹐異於平時者凶。又如額有靑紋﹐目有赤脈﹐口有黑气﹐耳有塵痕者﹐大凶之兆也。二觀其形﹕精神爽暢﹐動止便利﹐言語淸亮者﹐無病也﹐吉。如精神衰弱﹐動止遲畱﹐言語低微﹐異如平時者﹐凶。又原具壽相者﹐吉。如有夭相﹐頭破顱解﹐項小不能任元﹐腳細不能任身﹐目無精彩﹐或精露神﹐啼聲斷續﹐笑語無情﹐聰慧太早﹐肉浮骨軟者﹐凶之兆也。三觀其情性﹕未發熱時﹐忽生喜心﹐若與父母愛戀不忍捨者﹐及聞見怪異言語妄誕者﹐凶之兆也。

發散爲陽收斂陰﹐始終一气自流形。試觀春夏多蕃秀﹐才到秋冬少發榮。

嘗論痘疹之證﹐乃人身中一陽之气﹐始於發生﹐終於收斂﹐流行遞變﹐以致於盡。辟諸艸木﹐春生夏長﹐秋實冬藏﹐皆此一陽之气﹐自爲始終者也。故治痘者﹐先要識得此气﹐其來不可禦﹐其序不可紊﹐盡其裁成輔相之道﹐以左右民﹐然後謂之良醫也。所謂道者﹐明於陰陽﹐和於術數也。蓋天食人以五气﹐寒熱溫涼平也。地食人以五味﹐辛甘酸苦鹹也。天有陰陽﹐故溫熱爲陽而寒涼爲陰。地有陰陽﹐故辛甘爲陽而酸苦鹹爲陰。一物之中﹐亦有陰陽﹐故气薄者陽中之陽﹐厚者陽中之陰﹐味薄者陰中之陽﹐厚者陰中之陰。淸陽升浮﹐發腠理而實四肢﹔濁陰降沈﹐走五臟而歸六腑。所謂明於陰陽者此也。至於立方之旨﹐如辛甘發散爲陽﹐則用辛涼甘寒之劑﹐味𨿽陽而气則陰也。酸苦瀉泄爲陰﹐則用酸熱苦溫之劑﹐味𨿽陰而气則陽也。气味相和﹐陰陽相濟﹐必使陽毒之气﹐順其流行之勢﹐而不失其遞變之序﹐始於春夏﹐終於秋冬。所謂和於術數者此也。今之醫痘者﹐辛甘溫熱之羣聚﹐偏於陽而不知濟之以陰﹔酸苦溫涼之合同﹐偏於陰而不知濟之以陽。使痘毒之气﹐有春無秋﹐有冬無夏﹐是皆昧於陰陽之理﹐不知術數之奧﹐以夭人命﹐醫云乎哉﹗

首尾汗下爲不宜﹐尋常執著豈通醫。若分虛實能權變﹐可奪乾坤造化機。

首尾不可汗下﹐古人必有所爲而發。今徒拘執不可汗下之言﹐設遇外感寒邪﹐腠理閉密者﹐其出不快﹐其發不透﹐不與辛甘發散之劑﹐寧無壅遏之患乎﹖又如大小便祕結者﹐不與苦寒泄利之劑﹐寧無脹滿煩躁乎﹖但察其虛實﹐與時權變﹐可汗卽汗﹐可下卽下﹐中病則已﹐勿過其制﹐然後謂之通醫。

痘瘡無病勿服藥﹐實實虛虛不可錯。幾多狂瞽昧經文﹐壁上安鼠翻成惡。

痘瘡一科﹐自始至終﹐如無病者﹐不可服藥。古人云﹕無病服藥﹐如壁中安鼠﹐誠確論也。蓋治病之工﹐只有補瀉一法。果虛則補之可也﹐若元气素厚﹐穀气數彊者而復補之﹐則有實實之變﹔果實而瀉之可也﹐若元气素薄﹐穀气素弱者而復瀉之﹐則有虛虛之變。如此之類﹐豈不爲壁中安鼠者乎﹖今之業醫者﹐但思醫不用藥﹐何以爲功而取利也﹖不論虛實﹐妄投藥餌﹐幸而中病則大言以彰其功﹐一有誤焉則掩飾其過而推托於命矣。

痘疹傷寒疑似間﹐古人分證可相參。莫將汗劑先輕試﹐發散惟令表裏安。

瘡疹發熱﹐與傷寒相似﹐但傷寒只見一經形證﹐若痘瘡則五臟之證皆見﹕如呵欠煩悶﹐肝證也﹔乍涼乍熱﹐手足梢冷﹐多睡﹐脾證也﹔面燥腮赤﹐咳嗽噴嚏﹐肺證也﹔驚悸﹐心證也﹔骩涼耳涼﹐腎之平證也。如初發熱疑似之時﹐不可遽用發汗之劑﹐如麻黃﹑桂枝湯類﹐蓋痘疹表裏俱熱﹐苟輕發汗﹐則腠理開張﹐表气益虛﹐臟腑陽盛﹐其熱轉增﹔但以升麻葛根湯﹑人參敗毒散﹑羌活湯﹑參蘇飲之屬解之﹐使表裏气和。凡瘡疹五臟見證﹐要察何髒之證爲甚﹐卽主其髒之毒多﹐如肝證毒多者﹐必發水皰﹐生搔癢﹐成目疾﹐宜預解肝之毒﹐羌活湯加靑皮﹑柴胡﹔肺證毒多者﹐必增喘咳﹐煩渴不止﹐手掏肩目鼻面﹐宜預解肺之毒﹐瀉白散合甘桔湯加牛蒡子﹑天花粉﹔心證毒多者﹐必伏不起﹐譫妄飲水﹐煩哭咬牙﹐宜預解心之毒﹐導赤散加黃連﹑辰砂﹔脾證毒多者﹐必成灰白色癢塌吐利﹐宜預保養脾胃以解其毒﹐四君子湯﹑調元湯加白芍藥﹑防風﹑連翹。腎不見平證﹐耳骩俱熱者﹐死候也。痘瘡主治解表和中解毒三法也﹕解表兼發散之義﹐使邪气盡出於外﹐不使畱伏於中﹐如防風﹑白芷﹑荊芥穗﹑升麻﹑葛根﹑柴胡﹑桂枝之屬﹔和中專主脾胃﹐兼助血气﹐使裏气常實﹐血气不虧﹐助養痘瘡以待其成﹐不致癢塌倒陷﹐如黃芪﹑人參﹑白芍藥﹑當歸﹑木香﹑陳皮之屬﹔解毒瀉火涼血淸气﹐使毒邪有制不爲正害﹐如山豆根﹑大力子﹑紫艸﹑連翹﹑黃連﹑梔子之屬。

痘瘡發熱疑似時﹐傷寒傷食莫辧之。試將解法眞良劑﹐入口能令解卻疑。

痘瘡發熱﹐與傷寒傷食相似﹐疑似之間﹐可以解發之藥服之。若是痘證則痘子卽出﹐不是痘證則熱退而解矣。如證似傷寒者面赤﹐柴葛敗毒散主之。證似傷食者面黃﹐香蘇敗毒散主之。

始終淸便自調佳﹐便溺阻艱事可嗟。腹脹喘煩多壅遏﹐急施疏導解畱邪。

痘瘡始終要小便長而淸﹐大便疏而潤﹐謂之裏气和。若有阻艱﹐卽毒邪畱伏於裏﹐腸胃壅遏﹐不得運化﹐但見少有阻濇﹐須微利之。小便濇者﹐導赤散﹑五苓散﹑連翹湯。大便鞕二三日不更衣者﹐柴胡飲子﹑膽導法良。大小便俱不通者﹐八正散﹐得利卽止。如逡巡隱忍﹐不能早治﹐以致腹脹喘气煩躁者﹐治無及矣。宜大利之﹐三乙承气湯﹐此救急之劑。

瘡疹爲陽待熱成﹐微微發熱始和平。假如大熱身猶火﹐解毒常教小便淸。

瘡疹屬陽﹐非熱不能成就。故治不可盡除其熱﹐但微發熱﹐不渴﹐大小便自調﹐此肌表瘡本之熱﹐非裏熱也﹐謂之表裏無邪﹐不可妄治。若身熱如火﹐瘡勢稠密﹐其毒必盛﹐宜解毒兼利小便﹐連翹升麻湯﹑連翹湯主之。

始終能食最爲良﹐平日其人脾胃彊。食少卻防中气弱﹐淹畱引日變瘡瘍。

痘瘡始終以脾胃爲主。故人能飲食者﹐气血充實﹐自然易壯易靨﹔食少者﹐起發收靨不能快易。治痘之工﹐於食少者﹐必須詳審。若平日能食﹐今因痘出而食頓減﹐或咽痛饑欲食而不能﹐宜解利咽喉﹐甘桔湯加牛蒡子。或咽痛或咽不痛﹐不饑不欲食﹐又看大便何如﹐大便鞕﹐此賴平日穀气以爲主﹐𨿽數日不便無妨﹐不可妄補以增內熱﹐亦不可妄解毒以損脾胃。大便一日一行﹐則內之穀气有限﹐而气血益衰﹐須用和中﹐四君子湯加炙黃芪﹑木香﹑靑皮。不可解毒者﹐脾胃虛也。大便瀉則裏虛﹐宜急止其瀉﹐四君子湯﹑黃芪建中湯﹑理中湯﹐並加訶子肉合肉豆蔻丸﹐或錢氏異功散﹑益黃散﹐甚則用陳氏木香散﹑異功散﹐此二藥太峻﹐非內虛瀉甚不可輕用也。若向能食﹐一旦食減﹐不咽痛﹐但腹中滿或痛﹐此必傷食﹐以養脾丸﹑木香大安丸消導之﹔甚則以丁香脾積丸﹐原物湯下﹐以微利之﹔復食以四君子湯合勻气散或養脾丸調養之。

最宜安靜號和平﹐表裏無邪志自寧。忽然煩擾宜詳審﹐外怕神亡轉悶昏。

痘瘡以安靜爲貴﹐飲食坐臥如常﹐此表裏無邪﹐號曰和平。忽然煩擾不安多哭﹐宜審視瘡勢形色﹕如瘡起發光壯﹐不渴﹐大小便調﹐此瘡正發﹐毒邪散布﹐气血弸急而痛﹐謂之痛煩﹐不須施治﹐待膿成毒化﹐痛止而煩去矣。如瘡正色﹐間之不痛﹐但覺心煩不安﹐此內熱也。心惡熱謂之熱煩﹐以導赤散加梔子仁﹑麥門冬﹔或以牛黃淸心丸﹐燈心湯下。如瘡紅紫漧燥壯熱﹐口渴狂亂﹐昏悶譫語﹐如見鬼狀者﹐退火回生丹。如瘡搔癢﹐此欲陷也﹐瘡乍見乍隱﹐此有伏也。目閉言妄﹐謂之神喪﹐不治。

癢塌方將倒陷時﹐急憑妙劑彊扶持。空中痘出無番次﹐損去多膿功可施。

痘瘡喜厚實堅牢﹐尖圓飽滿。若頂平皮薄色淡﹐忽然瘙癢損塌者﹐此脾胃弱﹐肌肉虛﹐欲變倒陷也﹐宜十全大補湯加防風﹑荊芥穗服之﹐外用茵陳燻法。如痘空中原無痘處復出﹐大小不一等﹐作三四番出﹐其破損處﹐復加腫灌成膿﹐能食大便調者﹐可治。若癢不止﹐皮脫瘡幹﹐或利﹐或大便祕悶亂者﹐此已陷也﹐不可再治。

陷伏須分實與虛﹐莫於臨證更躊躇。死生倏忽如翻掌﹐幽谷春回慶有餘。

凡痘疹內者不出謂之伏﹐外者復入謂之陷。陷伏之證﹐有實有虛。如大熱渴﹐大小便不通﹐煩躁譫語﹐妄有見聞﹐狂亂腹脹者﹐此實也。實者邪气壅遏﹐侵蝕正气﹐宜內服百祥丸﹑牛李膏或宣風散﹑棗變百祥丸﹐外用水楊湯浴之﹐得利瘡出者佳﹔更以宣聖散﹑加味四聖散﹐並加燒人屎調之。如因吐瀉不止﹐渴喜飲水﹐腹脹手足冷﹐或寒顫咬牙者﹐此虛也。虛者正气虛弱﹐不能制伏邪气﹐令得反復﹐宜內服快斑湯合勻气散﹑奪命丹﹐甚則陳氏木香散﹑異功散﹐外用水楊湯浴之﹐泄止瘡出者佳﹔更以十全大補湯加燒人屎調之。此上二證﹐並用神應奪命丹﹐如法施治。瘡不出反加煩躁﹐昏不知人者﹐死證也。大抵看痘之法﹐其出欲盡﹐出不盡者伏也﹔其發欲透﹐發不透反平塌者倒陷也﹔其收欲淨膿潰皮破﹐收不漧淨者倒靨也。陷伏之證﹐謂之逆證﹐非衝擊猛峻之劑﹐安能成起死回生之功哉﹖輕者奪命丹﹐甚者神應奪命丹。如倒靨之證﹐气實者解毒內托散﹐气虛者調元湯加白芷﹑桂﹑防風﹑當歸主之。服藥之後﹐有三驗法﹕原瘡先平後腫以成膿者﹐一驗也﹔原瘡已幹﹐別於空中復出一層﹐起發養膿﹐但如正痘收靨者﹐二驗也﹔不腫不出﹐只變自利下膿血者﹐三驗也。有此三驗者吉﹐無者凶。

四時分洽候須明﹐暑濕風寒不可輕。異气莫教相觸犯﹐致令翻變亂其眞。

瘡疹發熱之時﹐其初發表解肌﹐四時各有主方﹕春用羌活湯﹐夏用五苓散﹐秋用參蘇飲﹐冬用五積散﹐四時通用人參敗毒散。又如春肝旺﹐風木主事﹐調養之法﹐宜四物湯加防風﹑黃芩﹑木香﹑靑皮﹑羌活﹐以折風木之勝﹔又以四君子湯加白芍藥﹑桂心以補脾之受制﹐相間服之。夏心旺﹐熱火主事﹐宜黃連解毒湯合天水散以淸熱火之勝﹔又以調元湯加麥門冬﹑五味子以補肺之不足。秋肺旺﹐燥金主事﹐宜瀉白散合甘桔湯加牛蒡子﹑馬兜鈴以散肺中之邪﹔又以四物湯去川芎加天麥門冬﹑天花粉以潤其燥。冬腎旺﹐寒水主事﹐宜五積散以散表之寒﹐理中湯加炙黃芪﹑木香﹑丁香以勝裏之寒。此四時之治法也。如天有暴風﹐連日不止﹐恐有風邪﹐桂枝葛根湯。夏月盛暑﹐或非時之熱﹐人參白虎湯。冬月嚴寒﹐或非時之寒﹐四君子湯加桂枝﹑生薑。久雨濕盛﹐五苓散加蒼朮。此四候者﹐必瘡變色﹐有異證﹐可依其法治之。苟無他候﹐不可妄治也。惟常服蟬蛻膏﹐蓋此方能禦風邪﹐辟惡气﹐透肌快斑疹也。

治痘皆言要補脾﹐補中有害少人知。一朝陽盛陰先絕﹐到此臨危悔卻遲。

痘瘡𨿽以脾胃爲主﹐若果吐利飲食少者﹐四君子湯聖藥也。苟能食大便鞕﹐此裏本實﹐復以四君子與之﹐則爲實實﹐陽勝陰虧﹐不久而生變矣。況白朮燥津液﹐茯苓滲津液﹐气盛血枯者﹐其遺害豈小小哉﹖

痘瘡脈候貴和平﹐胃气悠長最要淸。弦數浮洪爲實候﹐微沈遲濇是虛因。

痘瘡之脈﹐中和安平爲貴﹐不可燥疾微小﹐故曰脈靜身涼者生﹐脈躁身熱者死。若陽病得陰脈者死。夫四時以胃气爲本﹐胃气者﹐弦不弦﹐石不石也。故弦數浮洪爲太過﹐爲實﹐實者邪气實也﹔沈遲微濇爲不及﹐爲虛﹐虛者正气虛也﹐皆死候之脈。所以人無胃气則死也。

痘逆證逆色脈逆﹐此候未聞人救得。但觀色脈有可爲﹐對病置藥須詳悉。

治痘之法﹐色脈爲本﹐病證爲標。若痘逆如陷伏之類﹔證逆如煩躁悶亂﹐腹脹足冷之類﹔色逆如气色昏黯﹐皮肉黧黑之類﹔脈逆如躁疾鼓搏謂之陽盛陰虛﹐沈微濡弱謂之陰盛陽虛。四逆俱全﹐標本同病﹐表裏皆傷﹐不可治也。若只痘逆證逆﹐六脈調勻﹐五色明潤者﹐此標病本不病也﹐急治其標以救其本。對病之藥﹐良工得之。

怪痘辧生死訣

怪痘者﹐乃逆痘之中最甚者也﹐形證不一﹐宜辧之。

痘子初出時﹐面胸手足已見紅點﹐卻不起發﹐不成膿水﹐隨卽收斂﹐若加悶亂气喘者卽死﹐此內陷證也。若無喘煩之證﹐名曰試痘。過五七日復發熱出痘者﹐其痘必重。

痘子出現﹐三兩成叢﹐根腳堅硬成塊者﹐此名痘母﹐不治﹐六七日死。

痘子將出﹐身上有紅腫結硬處﹐似癅非癅﹐似癰非癰﹐亦名痘母﹐不治﹐三五日死。

痘子初出﹐便成血泡或水泡﹐隨卽破壞﹐此名爛痘﹐不治﹐二三日死。

痘子出後﹐徧身都是空殼﹐不作膿水者﹐此名空痘﹐不治﹐八九日死。不死者﹐亦發癰毒﹐難調。

痘子出現﹐起發之時。中陷幹黑者﹐此名鬼痘﹐宜用胭脂水塗﹐勿使蔓延。若不急治﹐當靨不靨﹐塌﹐多作番次而出﹐綿連日久而死。

痘子出現﹐起發時中間有痛如刀割者。叫哭不止﹐此名痘疔﹐不治﹐五六日死。

痘子起發時﹐枯燥不潤﹐塌伏不起﹐皮膚皺揭者﹐此名幹痘﹐不治﹐五六日加煩滿喘急而死。

痘子起發時﹐皮嫩易破﹐摸之濕手者﹐此名濕痘﹐不治﹐六七日癢塌而死。

痘子起發時﹐瘡色嬌艷﹐皮肉緋紅者﹐此名嫩痘﹐八九日後﹐不能成痂癢塌死。

痘子起發養漿之時﹐瘡頭有孔漿水漏出者﹐此名漏瘡﹐五六日後癢塌死。

痘子膿水將成之時﹐其瘡自破﹐有孔而深﹐此名倒陷﹐不治。

痘子將靨時﹐不能成痂﹐皮脫肉黑﹐此名倒靨﹐不治。

痘子將靨之初﹐不能成痂﹐皮肉潰爛﹐膿水淋漓者﹐此名痘癩﹐能食生﹐不能食死。

發熱證治歌括

痘疹發熱似傷寒﹐證治分門不一般。疏解透肌斑毒出﹐陰陽和暢少畱連。

痘疹毒發於裏﹐陽气燻蒸而熱﹐其證惡熱喜露頭面﹐以溫涼之劑解之﹐使營衛疏通﹐陰陽和暢﹐毒由筋骨臟腑而達於肌肉皮毛﹐漸化而解之﹐不畱逆郁遏於裏也。

發表時師少定方﹐古人專主葛根湯。能通權變知增損﹐何必多方立紀綱。

治痘以葛根湯爲主﹐今隨證立增損法於後﹕初發熱解表﹐加柴胡﹑羌活﹑白芷﹑桔梗﹑防風。口漧渴﹐內熱也﹐加葛根﹑天花粉﹑麥門冬。自利加條實黃芩生用。嘔吐﹐加半夏﹑生薑。腹中痛﹐加木香﹑靑皮﹑枳殼﹑山楂肉。腰痛﹐加獨活﹑北細辛。頭疼﹐加羌活﹑槁本﹑蔓荊子。驚搐﹐加木通﹑生地黃﹑燈心。小便少﹐加木通﹑車前子﹑瞿麥。大便祕﹐加大黃。衄血﹐加山梔仁﹑元參﹑生地黃。發熱三四日﹐熱甚不減﹐加解毒藥﹐大力子﹑連翹﹑紫艸﹑桔梗。瘡不出﹐加防風﹑蟬蛻﹑荊芥穗﹑紅花子。眼痛﹐加密蒙花﹑柴胡﹑龍膽艸。瘡出後太稠密﹐加人參﹑當歸﹑木香﹑紫艸﹑大力子﹑防風﹑桔梗。咽痛﹐加桔梗﹑連翹。瘡幹或帶紫或色太赤者﹐血熱也﹐加當歸梢﹑生地黃﹑紅花﹑地骨皮﹑牡丹皮。瘡灰白色平陷者﹐气虛也﹐加人參﹑黃芪﹑防風﹑木香﹑官桂。手足瘡不起﹐脾胃不足也﹐加防風﹑官桂﹑人參﹑黃芪。瘡太密﹐起發不透又渴者﹐此津液不足﹐加人參﹑麥冬﹑天花粉。泄瀉者﹐裏虛也﹐加人參﹑白朮﹑訶子﹑白茯苓。瘡不著痂者﹐濕熱也﹐加防風﹑黃芪﹑官桂﹑白朮。

解表升麻湯最良﹐紅斑𨿽見有何妨。時師膠桂無通變﹐才見紅斑不敢嘗。

古人謂但見紅點﹐便不可服升麻葛根湯﹐恐發得表虛也。此蓋爲痘疏毒少者言。後人不達立言之旨﹐遽謂凡出痘子﹐才見紅點﹐眞不可服。殊不知升麻葛根湯四味﹐乃發表解毒﹐疏通血气﹐升降陰陽之劑。痘出太密﹐正宜常服以解之﹐令陷者升之﹐燥者潤之﹐郁者疏之﹐過者平之﹐陰精不衰而陽毒不亢也。苟謂痘疏毒少者﹐𨿽他藥不可服﹐況葛根湯乎﹖

痘疹未形先發熱﹐吉凶輕重何如別﹖熱微毒少吉堪言﹐熱甚毒多凶可決。

痘疹熱气甚者﹐其毒必多﹐痘出自密﹐宜連翹升麻湯﹐或如聖湯﹑解毒快斑湯﹐並合代天宣化丸主之。或有熱微痘出反密者﹐其人必口燥渴﹐唇焦裂﹐小便赤少﹐大便祕﹐身𨿽不大熱﹐卻蒸蒸然﹐此毒深熱亦深﹐故表不大熱而裏熱也﹐宜急解之﹐柴胡飲子。或有熱甚痘出反疏者﹐其人必不渴﹐唇潤目無赤脈﹐大小便調﹐身𨿽大熱﹐但熇熇然﹐此毒淺熱亦淺﹐故表熱裏气和也﹐只以升麻葛根湯。

發熱大渴熱在中﹐舌燥唇焦毒气攻。莫比尋常些小渴﹐養陰解毒有神功。

此心經出痘證也。痘疹發熱﹐有小渴者﹐但與陳廩米作湯飲之。若大渴嗌漧﹐唇焦舌燥﹐此心火炎上﹐腎水不升﹐毒火妄蒸﹐血枯液耗﹐宜急解之﹐葛根解毒湯大劑飲之﹔不止﹐更加黃連以瀉心火之有餘﹐黃蘗﹑知母以滋腎水之不足﹐舌潤則生﹐舌如芒刺則死。蓋舌乃心之苗﹐少陰之脈榮於舌也。如發熱自利而渴者﹐此津液不足也﹐黃芩散加人參﹑白朮﹑麥門冬主之。

熱時腹痛陣難禁﹐臟腑之中毒气侵。發散疏通如痛減﹐切防陷伏變非輕。

此脾經出痘證也。訣云﹕發熱肚中痛﹐斑瘡腹內攻﹐發多防不透﹐發少更防癰。可見瘡疹腹痛﹐乃惡候也。凡發熱腹中便痛者﹐此毒气內攻也﹐宜發表疏裏﹐桂枝大黃湯主之。若原無腹痛發熱﹐二三日後大便不通而痛者﹐此燥屎與毒相並而痛也﹐膽導法﹑宣風散﹐擇而用之。有譫妄狂亂者﹐內服退火回生丹﹐外用膽導法。原無腹痛﹐或因飲冷水而痛者﹐此冷痛也﹐理中湯加桂心。或因多食而痛者﹐此食積痛也﹐微則木香大安丸﹐甚則承气湯﹑丁香脾積丸﹐原物湯下。已上俱可下者。若脾胃素弱之人﹐不可與下﹐反傷脾胃﹐宜補中益气湯主之。原無腹痛﹐自利後痛者﹐此虛痛也﹐黃芪建中湯加木香﹑靑皮。發熱自利﹐又腹痛者﹐此亦毒也﹐黃芩湯加木香﹑靑皮﹐或化毒湯主之。如瘡乍出乍隱﹐此伏也﹐七物升麻丸。瘡出盡者﹐再以神應奪命丹大發之﹐瘡不出者勿治。

發熱腰痛最可訝﹐膀胱傳腎變凶邪。急宜解散陰中火﹐莫待流殃卻痛嗟。

此腎與膀胱二經出痘證也。痘瘡初發熱﹐便腰痛﹐其後多不可治之證。蓋由膀胱傳入於腎﹐乃陷於至陰之下而不得升﹐伏於骨髓之中而不能出﹐故瘡疹歸腎者死。但覺腰痛﹐便急發散﹐令毒化解﹐復出於太陽而行順道也﹐人參敗毒散或五苓散加獨活﹑細辛主之。

腰痛𨿽云大不祥﹐女輕男重更消詳。未婚可許眞元固﹐已娶堪憂相火狂。

經曰﹕腰者﹐腎之府也。乃人身之樞紐﹐諸骨之根柢。痘疹腰痛﹐最爲大忌。陽道常饒﹐陰道常乏﹐故男重女輕也。

惟有斑疹能作搐﹐要識病源屬肝木。木能勝脾又歸心﹐風火相爭多不足。

此肝經出痘證也﹐以導赤散加辰砂末﹐與瀉靑丸合而治之。如再不止﹐小便利者﹐可治以導赤散﹐送下牛黃淸心丸﹐或紅粉丸。小便不利者﹐勿治。其有不作搐﹐只多叫哭者﹐肝熱也﹐目必直視﹐瀉靑丸﹔目不直視﹐燥渴多哭者﹐心熱也﹐導赤散加黃連﹑梔子仁主之。

發熱吐利如並作﹐上下毒出無壅遏。三焦火邪熱中求﹐日久不休脾胃弱。

此脾胃二經出痘證也。疹瘡發熱吐利﹐非寒證﹐如欲止之﹐自利者黃芩湯﹐吐利者黃芩加半夏湯﹐吐者茱連散橘皮湯。更詳審吐利所出之物﹕如吐酸水者﹐利色黃或靑綠者﹐其气臭者﹐皆熱也。若吐淸淡之水﹐利下淸白不臭﹐未可作熱治之﹐乃內虛也﹐四君子湯加訶子肉﹑益黃散。利久不止﹐四君子湯送下肉豆蔻丸。

發熱譫妄如見鬼﹐神識不淸毒在裏。鎭神解毒以平期﹐一向不休病不起。

此純陽無陰之證﹐不可治也﹐須審發於何髒﹕如目直視手尋衣領亂撚物﹐此發於肝﹐爲亡魂﹔悶亂喘促﹐手撚眉目鼻面﹐此發於肺﹐爲亡魄﹔上竄咬牙﹐多叫哭驚悸﹐或不能言﹐此發於心﹐爲喪神﹔困睡手足瘈瘲﹐不思飲食﹐此發於脾﹐爲失意﹔目無精光﹐畏明欲墜﹐下而縮身﹐此發於腎﹐爲失志。故曰眞髒見者不治。或發熱時無此證﹐因大便祕結﹐卻有之﹐此內熱也﹐先以三黃丸﹑膽導法解利其熱﹐後以導赤散送下牛黃淸心丸或粉紅丸以鎭其神﹐病已者可治﹐連作不已者不治。

身上蒸人手足厥﹐曾多吐利脾虛怯。補中發表要兼行﹐莫向人前浪饒舌。

此純陰無陽之證﹐先以黃芪建中湯加防風﹑羌活﹐或四君子湯加黃芪﹑桂枝﹑防風以發之。發後以四君子湯加黃芪﹑白芍藥﹑當歸﹑桂心以補脾胃﹐養气血﹐而助痘瘡之成就也。

發熱之時血妄行﹐不知何道血先奔。但從鼻出宜涼解﹐別道來時可痛心。

此火刑於肺﹐鼻爲肺之竅﹐宜瀉火涼血淸肺﹐以黑參地黃湯調郁金末加茅根自然汁﹐磨京墨汁飲之。衄止者佳﹐衄出不已者勿治。若從口出者﹐從大小便出者﹐皆卒死之候。

晝夜如蒸熱不已﹐消詳內外分調理。假如咽痛食難嘗﹐急解咽喉無後悔。

此心火亢甚﹐脾土益燥﹐爲失其常﹐宜消詳表裏證候以施治也。如口燥渴﹐目赤唇焦﹐大小便不利﹐此表裏俱熱也﹐雙解散﹑柴胡飲子﹑膽導法。如咽喉痛﹐甘桔湯加牛蒡子﹐或射幹鼠粘子湯加桔梗﹐使咽喉爽快﹐胸膈開豁。失今不治﹐他日咽喉閉塞﹐水入則嗆﹐谷入則嘔﹐暴啞失聲﹐悔之莫及﹗

發熱渾身汗漐漐﹐陰陽和暢宜沾濕。熱從汗減毒從出﹐汗瀉不休須早治。

痘疹發熱﹐若汗大出則陽气暴泄﹐陰气反弱﹐痘必難發難靨﹐宜急治之﹐調元湯﹐聖藥也。熱甚汗泄者﹐當歸六黃湯主之。

壯熱惡寒形似瘧﹐邪正交爭營衛弱。莫將寒戰妄猜疑﹐發熱何曾聞此惡。

如初發熱時似瘧﹐以柴葛桂枝湯加黃芪主之﹐瘡出卽愈。不可錯認作寒戰﹐妄投陳氏辛熱之劑以誤人也。

發熱之初便咬牙﹐心肝熱壅勢堪嗟。早分形證施方法﹐莫向東風恨落花。

痘疹咬牙﹐乃惡候也。如發熱之初﹐多呵欠頓悶咬牙者﹐肝臟風熱也﹐羌活湯。目上竄咬牙者﹐心臟熱也﹐導赤散。不可妄用陳氏辛熱之劑。

發熱之時喘息頻﹐喉中涎響勢堪驚。急宜解散眞髙火﹐勿使炎威爍肺金。

此肺經出痘證也。毒火內蒸﹐上燻於肺﹐肺焦葉舉﹐所以喘息而涎響也。火郁則發之﹐宜靑金散火湯主之。若眼閉口張肩息足冷者不治。

未發痘瘡先發癰﹐根窠堅硬色鮮紅。此名痘母休輕視﹐縱有靈丹也不中。

此乃逆證也﹐十發九死﹐眞人解毒湯以主之。

發熱時辧生死訣

一﹑發熱三日之內﹐用紅紙條蘸麻油點火照心窩間﹐若有一塊紅者﹐或徧身有成塊紅者﹐八九日後決死﹐勿治。

一﹑發熱三日之內﹐徧身一齊出紅點﹐如蠶種樣﹐摸之不礙手者﹐決死勿治。

一﹑發熱三日之內﹐腹內大痛﹐又腰痛﹐及痘出漧枯亟痛不止者﹐決死勿治。

一﹑發熱三日之內﹐面上有一片紅者﹐色如胭脂﹐六日後決死勿治。

一﹑發熱三日之內﹐不問口鼻大小便但出血者﹐三日內決死勿治。

一﹑發熱三日之內﹐妄見妄語﹐昏不知人者﹐三日後決死勿治。

一﹑發熱三日之內﹐腹脹而痛﹐大叫不止者﹐三日後決死勿治。

一﹑發熱三日之內﹐其熱忽退﹐煩躁悶亂﹐坐臥不安﹐外𨿽淸涼﹐內卻熱也。若見悶亂腹脹﹐手足冷气喘者﹐卽死勿治。

出見證治歌括

熱蒸三日痘見形﹐此爲常候不須評。過期不及多乖气﹐論治先分虛實因。

痘密者﹐以和中解毒之劑調之。如才發熱﹐一二日間痘疹便一齊湧出者﹐此表气虛﹐營衛弱﹐腠理不密﹐肌肉不實﹐不能約束於外﹐使毒火衝擊﹐故出太驟也。宜用實表之劑﹐可以無癢塌﹐無潰爛﹐實表解毒湯主之。如發熱四日至五六日後始出者﹐此裏气虛﹐不能驅逐其毒﹐使之卽出﹐而毒邪得以畱連停伏於臟腑腸胃之間﹐宜先用托裏之劑﹐令其快出﹐次以和中之劑多服之﹐可以無伏無陷無倒靨﹐托裏宜托裏快斑湯或十宣散﹐和中宜四君子湯加黃芪或調元湯合勻气散主之。

發熱微微報痘疏﹐未曾起發早先收。此名試痘休空喜﹐一湧齊來甚可憂。

痘有身無大熱﹐報痘又疏﹐三五日後痕迹不現者﹐此名試痘﹐不可悞作輕看。再過三五日﹐忽作大熱﹐其痘一齊湧出﹐此有險逆二證﹐宜審治之。

瘡出遲遲有數般﹐皮膚閉密屬風寒。內虛自利須分辧﹐毒伏三焦治卻難。

痘瘡應出不出﹐其證有頭痛四肢拘急﹐偎倚蓋覆﹐常惡風寒﹐此類宜發之﹐气彊者用雙解散﹐气弱者用參蘇飲或惺惺散。或內虛者﹐脾弱食少﹐宜用補脾之劑加行气發表藥﹐四君子湯﹑調元湯﹐並加木香﹑靑皮﹑黃芪﹑桂枝。或臟腑自利﹐宜用溫裏之劑﹐黃芪建中湯﹑益黃散﹐並與奪命丹合進﹔利未止﹐豆蔻丸合進。蓋裏溫則气不消削﹐气不消削則不陷伏矣。若依上法分治﹐猶不出者﹐此毒壅伏於三焦﹐不久而變生焉。

數日蒸蒸出不齊﹐欲行疏發竟生疑。按方加藥觀瘡勢﹐表裏平和痘本稀。

愚按古方用發表者﹐升麻葛根湯﹐輕劑也﹔惺惺散﹐重劑也。謂微發謂加藥者﹐或先用輕劑﹐後用重劑﹔或只用本劑﹐先小少飲之﹐後漸加大多飲之。非謂於本方之外﹐再加辛熱大發之藥也。

應出不出卻如何﹖發表和中良驗多。腹脹屎鞕煩躁甚﹐通腸解毒救沈屙。

凡痘疹過期﹐應出不出者﹐或因外感風寒﹐依上發表之法﹔或因內虛泄瀉﹐依上和中之法。如猶不出快﹐熱反甚﹐大渴腹脹滿﹐大便鞕結不通﹐煩躁不安者﹐此毒邪壅伏於內﹐三黃丸﹑柴胡飲子擇而用之﹔甚則三乙承气湯主之﹐並用膽導法。

痘出常須令气勻﹐更宜和暖气如春。气勻出快無壅滯﹐偏熱偏寒气不行。

張氏從道云﹕瘡痘气勻卽出快﹐蓋气勻則營衛無滯。勻气之藥﹐如桂枝﹑防風﹑荊芥穗﹑薄荷葉﹐所以行在表之气而使之無滯也﹐故凡發表之劑多用之﹔木香﹑靑皮﹑枳殼﹑木通﹐所以行在裏之气而使之無滯也﹐故凡和中之劑多用之。

瘡出熱退毒已盡﹐蒸蒸不減毒尢甚。番次常出漸加多﹐外邊只怕乖形證。

痘瘡已出﹐熱不少減﹐此毒蘊於中﹐其勢方張﹐其瘡必密﹐宜急解其毒﹐連翹升麻湯加防風﹑荊芥穗﹑地骨皮﹐或解毒防風湯加升麻﹐或東垣鼠粘子湯。服湯之後﹐瘡或不出﹐或再出﹐其熱頓減者﹐爲气和也。熱若不減﹐瘡漸加多﹐再消詳大小便何如﹕大便不通﹐柴胡飲子﹔小便不利﹐連翹湯﹔大小便俱不通﹐八正散﹔自利者﹐黃芩湯加白頭翁﹑酒黃連調赤石脂﹐表裏气和毒解矣。如更加渴煩躁不已﹐或譫妄﹐或腹脹滿气促﹐或自利不止﹐手足厥冷﹐此乖戾之證勿治。

出現先於面部中﹐其間凶吉妙難通。繞唇夾頦方爲吉﹐額角眉心總是凶。

如先在唇四畔出者﹐或兩頤出者吉。蓋太陽之邪下傳陽明﹐陽明者胃與大腸﹐積陳受污﹐气血俱多﹔又口爲水星﹐頦頤屬腎水﹐火爲水制﹐不能作虐也。如在額角眉心先出者凶﹐蓋太陽足壬膀胱水﹐手丙小腸火﹐丙火獨旺﹐不受壬水之制﹐其毒並於膀胱之經﹐而先自病﹐膀胱多气少血﹔又正額屬心火﹐火不務徳﹐妄行無忌。心爲君主之官﹐主危則十二官皆危矣。凡起發成漿結痂﹐亦如此論。

頭面呼爲元首尊﹐咽喉緊隘譬關津。莫教瘡子多稠密﹐鎖項蒙頭總不應。

痘瘡之出﹐最要頭面稀少﹐頸項無﹐方是吉兆。若頭面多者﹐謂之蒙頭﹐諸陽獨亢﹐五官俱廢﹐神明失守﹐精華自萎。經云﹕神去則機息﹐气止則化絕者此也。頸項多者﹐謂之鎖項﹐內者難出﹐外者難入﹐上者不升﹐下者不降。經云﹕一息不連則機緘窮﹐一毫不續則霄壤判者此也。故皆不治。又五心有痘者重﹐謂心窩及兩手兩足心也﹐卽勞宮﹑湧泉二穴。

胸前頭面總宜疏﹐手足𨿽多不用憂。若是徧身都密甚。卻愁气血不能周。

若頭面胸項手足稠密瑣細一樣者﹐卻愁气血衰微﹐脾胃微弱﹐不能周流灌注﹐起發不透﹐收靨太遲﹐而生他變矣。

最宜磊落痘如珠﹐偏怕相黏聚作堆。蠶殼蛇皮生不久﹐蚤斑蚊迹死相隨。

凡瘡痘之出﹐如粘聚成叢﹐模糊作塊﹐不分顆粒﹐恰如紅癅﹐𨿽只一二處﹐未可言疏﹐此謂之伏。出未能盡﹐若待後者再出﹐則先者或陷而復隱﹐或癢而俱潰﹐成壞瘡矣。此猶淹延引日﹐久而後斃。若如蠶之殼﹐如蛇之皮﹐此气至而血不榮也﹐謂之漧枯。如蚤之咬﹐如蚊之嘬﹐此血至而气不充也﹐謂之陷伏。不能引日﹐奄忽而死矣。

初出形來艷色嬌﹐定知皮嫩不堅牢。溶溶破損添愁緒﹐个个成漿喜气饒。

瘡痘初出﹐與未病時皮色一般者善。若瘡太赤﹐根下皮色通紅﹐此血熱气不能管束也。後必起發太驟﹐皮嫩易破﹐癢塌而不可救﹐宜急解血分之熱﹐四物湯加升麻﹑地骨皮﹑紅花﹑紫艸﹐或消毒飲﹑活血散合而飲之。待色少淡﹐急補气分之不足﹐四君子湯加黃芩﹑防風﹑木香﹐或調元湯﹑參苓白朮散合而飲之﹐仍用血气二分相間而服。若成漿不破損者吉﹐服藥不效﹐反增瘙癢者﹐命也。

最怕頭焦烏焠焠﹐更愁皮嫩水溶溶。膚中寒粟工知避﹐皮上鍼頭治罔功。

痘瘡初出﹐若毒凝血聚﹐則遂成黑色。今頭焦黑者﹐乃榮血不能流行﹐內外毒气壅遏﹐此證甚危﹐其人必大小便祕﹐喘急煩躁﹐宜用柴胡飲子﹑當歸丸﹑通關散﹑三乙承气湯﹐看輕重緊慢﹐用之以解裏之急。得利後﹐以紫艸飲﹑加味四聖散﹐調無價散以解表之毒﹐仍用胭脂塗法。瘡變紅活﹐以漸起發者吉﹐若更幹黑者凶。莊氏云﹕斑瘡倒靨而黑色者﹐謂之鬼瘡痘子﹐賴气以束之。脾胃彊气實則肌肉厚﹐皮膚堅。今痘皮嫩薄﹐溶溶如淫濕之狀﹐乃脾胃气虛﹐其人必少食或自利﹐宜用十全大補湯去生地黃加防風﹑白芷﹐外用天水散蜜水調拂瘡上﹐以解表之濕熱瘡。若起發成漿者吉﹐漸變癢塌者凶。聞人氏云﹕痘瘡發癢﹐深爲可慮﹐能調和愛護﹐勿令有此﹐乃爲上策。痘子初出﹐不成顆粒﹐但脾胃間濟濟簇簇﹐如寒風粟子之狀﹐或𨿽出﹐形與鍼頭相似﹐稠密無縫﹐此皆惡候﹐良工避之﹐勿與治也。

痘瘡初出解咽喉﹐喉痺咽瘡毒火饒。只恐後來封管鑰﹐錯喉聲啞治徒勞。

凡痘發熱初出之時預解之﹐用甘桔湯加牛蒡子﹐甚者東垣涼膈散加牛蒡子﹐令毒火解散﹐不停畱於咽喉之間﹐致生他變也。如兼口舌生瘡﹐齒搖齦腫者﹐宜甘桔湯合黃連解毒湯加牛蒡子。水漿不入者﹐射幹鼠粘子湯加桔梗﹑荊芥穗﹑山豆根。

若恐斑瘡入眼中﹐古方護目有神功。眼多眵淚睛多赤﹐急瀉心肝免毒攻。

痘疹方出之時﹐使不入目﹐以神應膏塗眼四周﹐或只胭脂取汁塗之﹐或敷以水調黃蘗末﹐或以白芥子末水調塗足心。若眼中流淚或多眵﹐或目中紅赤﹐宜洗肝明目散加蟬蛻。

痘疹只出一股奇﹐夾疹夾斑都不宜。消疹化斑令毒解﹐若還不解勢傾危。

疹由心熱﹐斑由胃熱﹐宜急解毒。消疹﹐用黃連解毒湯合消毒飲。化斑﹐用人參白虎湯合消毒飲﹐或只以升麻葛根湯。夾疹者﹐加防風﹑荊芥穗﹑木通﹑麥門冬﹑黃連﹔夾斑者﹐加石膏﹑人參﹑大靑﹑黑參﹑淡竹葉。如疹散斑解﹐現出正痘疏密停勻者﹐吉。痘被斑疹夾雜不能起發者﹐凶。

熱病相傳發泡瘡﹐須臾周匝盡成漿。見而便沒爲膚疹﹐相類斑瘡折後殃。

聞人氏云﹕傷寒熱邪在表裏﹐未能出汗﹐或當汗不汗﹐熱郁於肌膚﹐故發泡瘡。色白或赤如火﹐丹頭作漿白膿者﹐輕。根下紫色隱隱在肌肉者﹐重。甚者五內七竅皆有之﹐其形亦如痘。小兒肌肉嫩薄﹐尢多此證﹐非正瘡痘也。又云﹕八腑屬陽﹐有熱則易出﹐是以作膚疹﹐一出卽徧滿肌皮之上﹐如沸瘡皰子﹐見而便沒﹐其所受气淺故也。五臟屬陰﹐有熱則難出﹐其爲痘瘡在肌肉血脈之間﹐必先發紅斑而後如痘﹐故名瘡痘﹐其所受气深故也。大抵暴熱而便出者必膚疹﹐久熱而難出者必是正瘡痘。膚疹非正瘡痘也。

發熱紅斑出復收﹐曾將形證細推求。若無變證與他苦﹐折過天瘡不用憂。

痘乃胎毒﹐人不能免。近見有出紅斑者數日盡收﹐痘亦不出﹐更無伏陷惡痘癰疥餘毒。自後痘瘡再不出者﹐蓋受毒甚微﹐故平生只見一病。

熱盛從來出亦難﹐平和湯劑解煩冤。莫將辛熱輕催並﹐猛虎何當有翼添。

瘡痘斑點未見之時﹐惟當用和平藥﹐如升麻葛根湯﹑參蘇飲﹑東垣鼠粘子湯﹑惺惺散等解利之。或有不問虛實﹐便以辛熱之劑大發之﹐若是本實之人﹐熱毒彌蔓﹐營衛閉塞﹐裏毒甚者﹐大便不通﹐小便如血﹐是謂郁毒不散﹐毒气無所從出﹐反攻臟腑﹔表毒盛者﹐瘡凹而不起﹐遂成倒陷﹐或爲潰爛﹐或爲癰瘡﹐當此之際﹐不能解利至於斃者多矣。用消毒飲﹑柴胡飲子﹐得毒气解散﹐營衛流通﹐瘡子將自起矣。

瘡子依稀略見形﹐渾身搔癢苦難禁。皮膚拂郁宜疏解﹐莫作肌虛一類評。

凡痘瘡初出之時﹐便身癢爬搔不寧者﹐此毒火畱於肌肉之間﹐應出不出﹐遊散往來﹐故作癢也。桂枝葛根湯加荊芥穗﹑牛蒡子主之﹐不可作肌肉虛癢也。

夾斑夾疹利淸水﹐妄見妄言摸牀被。煩渴唇裂眼珠紅﹐不遇明醫病不起。

此險痘也。夾斑夾疹眼紅唇裂者﹐表熱也﹔煩渴利淸水﹐妄見妄言﹐循被摸牀者﹐裏熱也。其利淸水者﹐內有燥屎﹐所飲之水﹐自腸中滲泄而下也。譫妄摸牀﹐神識不淸也。表裏俱熱不與發表攻裏﹐其病難痊﹐雙解散加芒硝主之。若增悶亂﹐足冷腹脹气喘﹐決不可治。

發熱過期痘未彰﹐紅斑隱隱肉中藏。忽然大汗人昏倒﹐冒痘誰知是吉祥。

凡發熱至五六日﹐痘應出不出﹐以燈照之﹐只皮膚中隱隱有紅點﹐其人色脈平和﹐精神爽暢﹐𨿽煩不躁﹐𨿽渴不消﹐𨿽腹痛而不苦﹐𨿽便實而不鞕﹐忽然眩冒大汗出者﹐此名冒痘證也。毒气一齊從汗而出﹐再無壅遏之患﹐乃吉兆也。

出痘時辧生死訣

痘出時﹐心腹大痛不止﹐口中出臭气﹐瘡出紫黑色黯者﹐決死勿治。

痘出色白﹐皮薄而光﹐根窠全無紅色﹐或根下帶一點紅﹐三五日後如菉豆樣﹐此痘決不能成膿﹐只成一泡﹐淸水抓破卽死﹐勿作好痘治之。

痘出色紅帶艷﹐皮肉盡紅者﹐必不能成膿﹐癢塌而死﹐勿治。

痘出瘡頂焦黑﹐根窠枯燥者﹐必不能起發﹐四五日死﹐勿治。

痘出全不起頂﹐如湯潑及燈火焠者﹐六七日後﹐決癢塌死﹐勿治。

痘出都是紫黑血泡者﹐卽死勿治。

痘出不快﹐乍見乍隱﹐口鼻血出者﹐卽死﹐勿治。

痘出就是淸水皮薄腳大紅者﹐五六日後癢塌而死﹐勿治。

應出不出﹐只見紅斑如蚊迹者﹐卽死﹐勿治。

痘出都是空殼﹐不成膿水者卽死﹐勿治。

痘出便是黑斑如痣大﹐又肌肉有成塊黑者卽死﹐勿治。

痘未出﹐胸背手足後有一塊紅腫如癰者卽死﹐勿治。

起發證治歌括

五六日間起發時﹐俗師計日豈曾知﹖不分虛實論輕重﹐偏執方書只補脾。

痘瘡之證﹐時師不知虛實補瀉之理﹐但於起發之初﹐便用補脾﹐果內气不足少食者﹐用之允當﹐若內實便祕能食﹐寧不黨邪爲惡乎﹖

大抵瘡標只要稀﹐毒輕瘡少不須醫。若逢稠密毒邪甚﹐解毒和中早燭機。

此以下專言險逆者之證治也。

幾多先密後稀疏﹐更有先疏後密稠。不是良工曾見慣﹐他將怪變問師巫。

瘡痘有先密後疏者﹐此夾斑夾疹也。初出一片紅點﹐斑疹相雜﹐難以分辧﹐至起發時﹐斑疹盡散﹐惟痘獨在﹐故先似密而後實疏也。有先疏後密者﹐輕者作三四次出﹐大小不一等﹐故先似疏而後漸密﹐此順痘也﹐吉。重者初出時﹐只面上胸前有三五處﹐顆粒模糊﹐根腳腫硬﹐待至起發﹐則一齊湧出﹐故先𨿽疏而後尢密﹐此逆痘也﹐凶。

先後大小盡出齊﹐以漸起發適如期。尖圓紅活都光壯﹐表裏無邪福所歸。

此表裏無病﹐大吉之兆。

起發如期貴適中﹐太遲太驟類成凶。誰知驟發亦驟陷﹐發若遲時毒復壅。

瘡子起發﹐只以出勻爲期﹐不可拘定日數。瘡出以漸﹐其發亦以漸﹐謂之適中。若一齊湧出﹐便皮肉虛腫﹐一齊焮發者﹐此表气虛﹐主母气奔潰而出﹐表虛不能收斂﹐必生癢塌﹐或成潰爛﹐急宜救表﹐十宣散調無價散﹑活血散﹐合消毒飲相間服之。若出已盡﹐當起不起﹐或起不透﹐此裏气虛﹐毒气畱伏﹐壅遏而不出﹐必增煩躁腹滿喘促﹐或後爲癰毒﹐急宜救裏﹐十全大補湯合勻气散或參苓白朮散﹐調無價散服之。

痘子而今出已勻﹐可知形狀重和輕。莫將湯液求奇中﹐治不乖方藻鑑明。

變輕變重轉移間﹐莫道人爲不勝天。堪笑愚夫多不曉﹐空談气數蓋前愆。

痘瘡起發辧形色﹐人身之中惟气血。虛實寒熱此中求﹐仔細消詳行補瀉。

痘形長大而色枯燥者﹐此气至而血不榮也﹐宜四物湯加人參﹑麥冬。色紅潤而形平陷者﹐此血至而气不充也﹐宜四君子湯加黃芪﹑官桂﹑川芎。形平陷色枯萎者﹐此气血俱不足也﹐宜十全大補湯合無價散主之。色灰白者﹐气虛也﹐四君子湯加黃芪﹑當歸﹑官桂。色紅紫者﹐血熱也﹐四物湯加紅花﹑地骨皮﹑牡丹皮。

起發遲遲頂又平﹐色多灰白气虛論。紫紅血熱須淸解﹐枯萎還從不足云。

凡痘瘡起發遲滯﹐頂平色灰白者﹐气虛也。其人平日少食﹐脾胃不足﹐人參白朮散去葛根加官桂﹑十全大補湯去地黃加木香主之。如曾有吐瀉以致气弱者﹐四君子湯合益黃散主之。瀉未止者﹐四君子湯吞肉豆蔻丸﹐甚者陳氏木香散主之。若紅紫色焮腫者﹐血熱也﹐四物湯合消毒飲加紅花﹐外用胭脂塗法解之。漧枯者﹐血虛也﹐四物湯加人參﹑麥冬﹑地骨皮﹐外用胭脂塗法﹑水湯浴法。

痘瘡起發視根窠﹐紅活充肥血气和。若是漧枯靑紫黯﹐急宜養血莫蹉跎。

起發之時﹐如𨿽起發﹐漧枯無水﹐謂之不肥澤﹔帶靑紫色黯﹐謂之不紅活﹔其變爲黑陷﹐乃血虛也。四物湯加人參﹑麥冬﹑紫艸﹑紅花間進﹐調無價散或吞奪命丹﹐外用胭脂塗法。

漸長尖圓厚且堅﹐其形光壯色紅鮮。气充血旺無虧欠﹐平陷浮囂气不完。

起發之時﹐如𨿽紅活﹐頂平中陷﹐不成尖圓﹐色嫩皮薄﹐不能堅厚﹐其變爲癢塌﹐爲畱伏壅遏﹐乃气虛也﹐四君子湯合勻气散加黃芪﹑官桂﹐或人參白朮散加黃芪﹑官桂﹑防風﹐或調元湯加官桂﹑防風﹑白芷﹑荊芥穗﹐十全大補湯去地黃加防風﹑白芷﹐或十宣散﹐皆可選用。若瘡皮薄﹐色嬌嫩﹐淫淫如濕者﹐此气不勝血﹐宜補气涼血﹐四君子湯﹑四物湯去川芎﹑地黃加黃芪﹑官桂﹑防風﹑荊芥。如浮囊虛起﹐殼中無水者﹐此气不依血﹐血不附气﹐其變爲癢塌﹐爲癰腫﹐十全大補湯去白朮加大力子﹑連翹﹑防風﹑燒人屎。

四圍沸起陷居中﹐胃气虧虛發未通。外白中心成黑點﹐是名鬼痘急宜攻。

痘瘡四圍沸起﹐中心平陷者﹐此有二種﹕有血化成水﹐四圍髙起﹐心中略低凹者﹐俗呼爲茱萸痘﹐此中气不足﹐發未透徹故耳。能食者﹐至養漿之時﹐盡充滿而起矣。不能食者﹐宜抉中气﹐人參白朮散主之。有四圍沸起﹐中心落陷無水﹐猶是死肉﹐其形如錢﹐宜急攻之﹐若待漸變黑點﹐不可爲矣﹐此名鬼痘﹐四君子湯合九味順气散加燒人屎﹐或紫艸飲﹐或紫艸飲子連進服之﹐外更用胭脂塗法。

中心凸起四沿平﹐外黑裏紅一例論。此是表邪多壅遏﹐疏邪發表令調勻。

瘡痘起發﹐有中心凸起﹐四圍幹平無水者﹐或裏紅外黑者﹐此由平日感受風寒﹐皮膚堅木﹐以致痘毒郁而不散﹐宜桂枝葛根湯﹑十宣散以散表邪﹐外用水楊湯浴之。

發時磊落最堪誇﹐三五粘連便不佳。若是糊塗成一塊﹐切防搔癢又來加。

如痘彼此相串﹐皮腫肉浮﹐或於本痘四傍﹐旋出小痘﹐攢聚胖長﹐漸成一塊﹐此候最重﹐宜以快斑湯合消毒飲加燒人屎服之﹐更宜禁忌以防觸犯。

自此常宜大便堅﹐如常調潤更淸安。莫將湯劑輕試用﹐偏熱偏寒變易生。

痘瘡自起發之後﹐大便常宜堅實﹐不能食者﹐聽其自便﹐賴舊穀气爲養﹐至四五日後﹐則膿化毒消﹐解利之劑可用也。能食者﹐三日後不通﹐不腹滿﹐不裏急後重﹐則亦不必攻之﹐可用膽導法導之。不通﹐以當歸丸微令潤通﹐使气道升降無壅遏之患﹐不可妄下。

其人能食素脾彊﹐大便𨿽溏也不妨。切莫湯丸偏峻補﹐反增裏熱作餘殃。

忽然暴泄勢堪驚﹐毒入大腸亦有因。勿待內虛成倒陷﹐上工治病貴能迎。

如起發之時﹐忽然泄瀉﹐此宜急止之﹐恐腸胃虛眞气脫也。須辧冷熱虛實﹕如瀉而手足冷﹐面色靑白﹐瘡不紅綻者﹐冷證也﹐理中湯及豆蔻丸﹑益黃散﹐甚則陳氏木香散﹑異功散﹐皆可用也。瀉下之物﹐黃色酸臭﹐渴﹐手定心熱﹐面赤瘡紅綻焮發者﹐熱證也﹐黃芩湯﹑五苓散主之。脾胃怯弱﹐精神漫而不食者爲虛﹐當溫養之﹐益黃散。身熱中滿﹐渴而不食者爲實﹐當淸利之﹐五苓散。其人或髒气自脫﹐或因服寒藥﹐致令瘡毒陷入大腸瀉下如豆汁﹐或便膿血﹐或便黑汁﹐口內臭气﹐唇焦目閉﹐加腹脹者﹐必死之證。

起發時常驗手足﹐發如不透多翻復。此宜脾胃弱中求﹐尙怕差遲作癰毒。

痘瘡起發﹐脾胃素弱者﹐手足上瘡常發不透﹐以補脾爲主﹐快斑越脾湯。如不令透﹐其後手足必作癰毒。又手足瘡痘多發水皰者﹐此肝乘脾也﹐先瀉肝﹐羌活湯加柴胡﹔後補脾﹐人參白朮散去葛根加官桂。如見而復隱﹐起而復塌﹐色紫黑者﹐此腎乘脾﹐不可治。

頭面斑瘡總屬陽﹐升生浮長類相當。微微漸腫瘡紅潤﹐驟腫瘡平可預防。

頭面瘡疹﹐粘連通串﹐模糊成餅者﹐必要紅活潤澤﹐以快斑湯﹑消毒飲合而飲之﹐或消毒化斑湯以解其毒﹔更以甘桔湯加牛蒡子相間與之﹐以利咽喉﹐寬胸膈﹐令飲食無阻也﹔又以神應膏護目。若灰白靑黃漧燥瘡面膚起者﹐皆死證也。凡痘將起發﹐頭面預腫者﹐此時行疫癘之气﹐名大頭瘟﹐其毒最酷﹐急用羌活救苦湯解之。

起發之初未試漿﹐口唇瘡色早焦黃。如斯惡候無人識﹐待得收時作禍殃。

口唇者﹐脾之外候﹐人以脾胃爲本﹐不宜受傷。如初發熱唇焦裂者﹐此毒發於脾﹐便宜解之﹐瀉黃散。不知早治﹐痘子之出叢集於唇﹐及至起發﹐其瘡先熟﹐內帶黃漿﹐此惡候也。待諸痘成漿﹐此瘡已靨﹐唇破揭脫﹐漸變嘔食嗆水﹐昏睡而死矣。

起發瘡頭帶白漿﹐不分何處便非祥。謾誇國手移天力﹐空自叨叨說驗方。

瘡起發﹐頭便帶白漿﹐不分何處﹐並非佳兆﹐不特口唇然也。

出形未定先涵水﹐起發之初便戴漿。膿水未成收靨急﹐不堪有此命終亡。

最愛尖圓成个个﹐惟憎堅硬作堆堆。非癅非核非癰腫﹐怪事令人嘆幾回。

凡痘瘡顆粒叢聚﹐根窠堅硬者﹐乃气血凝滯肌肉敗壞﹐而毒气郁積﹐逆痘也。癅者﹐丹癅也﹐似癅之紅而不痛。核者﹐結核也﹐似核之堅而不動。癰者﹐癰疽也﹐似癰之腫而不潰。此榮血不流之病﹐十無一生﹐不出四五日﹐必搔癢悶亂而死。

起發渾如湯火傷﹐粘連成泡水洋洋。皮膚潰爛眞元散﹐鶴唳猿啼到北邙。

凡痘瘡初出﹐細密模糊﹐不成顆粒﹐至於起發之時﹐盡成大泡﹐淸水虛洋﹐此衛气不斂之病﹐逆痘也﹐不出二三日﹐皮脫肉漧悶亂而死。此上二證﹐須於出現起發之時候之﹐若到成膿則無及矣。

起發一齊如錫面﹐皮膚浮腫形容變。其人能食乃爲佳﹐食減气虛作凶斷。

痘瘡起發﹐無復顆粒﹐模糊串連﹐不紅活帶灰白色﹐面上浮腫如錫餅形﹐此惡候也。能食者吉﹐不能食者凶。

熱有大小治不同﹐古人取譬似蒸籠。不知邪气分深淺﹐妄治何能得適中﹖

發時痛癢是何因﹖痛實癢虛理自明。大凡痛者終多吉﹐諸癢曾無一吉云。

痘瘡起發痛者有二﹕一則毒邪欲出﹐气血隨之﹐肌肉繃急而痛﹐九味順气散合活血散主之﹔一則皮膚厚﹐肉裏密﹐爲外寒相搏而痛﹐桂枝葛根湯主之。身癢亦有二證﹕一則气血不足﹐其癢爲虛﹐十全大補湯主之﹔一則不能食淡﹐以致發癢﹐蟬蛻膏主之。凡痘瘡作癢﹐深爲可慮。

腹脹之候最不佳﹐痘瘡有此可傷嗟。气和自爾無煩滿﹐毒气壅畱勢漸加。

痘瘡起發而腹脹者有二證﹕一則陰陽不和﹐蓋瘡痘正發﹐熱毒方盛﹐必生煩渴﹐宜以葛根解毒湯﹑人參麥門散﹑人參白朮散之類與之。不知此理﹐或飲冷過多﹐或悞投涼劑﹐熱爲冷所激﹐欲出而不能﹐冷熱相搏﹐毒不發越﹐故令腹脹。且傷於冷者﹐必不能食﹐大小便利﹐腹中虛鳴﹐此傷冷陰陽气不和也﹐急當以溫中藥疏逐冷气﹐冷气散則腹脹自消﹐益黃散去甘艸加姜制厚朴。甚者气喘發厥﹐瘡白而無血色﹐多致不救﹐陳氏木香散﹐聖方也。昧者﹐反用峻下之藥﹐致令重困而死。一則毒气陷伏入裏﹐必有他證相雜﹐或煩躁大渴﹐或大小便祕﹐或啼哭不止﹐但用溫平解毒快气之劑﹐紫艸飲子主之。若腹脹而目閉﹐口中如爛肉臭者﹐其證爲大惡。

出盡方將起發期﹐个中幹黑合生疑。此爲黑陷休輕視﹐漸變加多不可爲。

陷伏惡候古今傳﹐變黑誰知有數般﹖痘疹不宜輕見此﹐徒誇五色大還丹。

瘡痘自內不出謂之伏﹐自外復入謂之陷。瘡痘黑陷﹐當分四證﹕一則感風寒﹐肌竅閉塞﹐血凝而不行﹐必身痛四肢微厥﹐斑點不長﹐或變黑色﹐或變靑紫癮疹﹐此爲倒伏也﹐宜溫肌發散﹐桂枝葛根湯加麻黃﹑蟬蛻﹐或以紫艸飲合奪命丹﹐外用胡荽酒噴之﹐水楊湯浴法﹐須令溫散寒邪﹐然後熱气復行﹐則其斑自消矣。二則毒气太甚﹐內外蒸爍﹐毒伏入裏﹐必心煩狂躁﹐气喘妄言﹐如見鬼神﹐大小便祕﹐渴而腹脹﹐此爲倒陷伏也。病邪輕者﹐宜利小便解毒﹐連翹湯﹑通關散﹐甚者以百祥丸﹑牛李膏以瀉膀胱之毒﹐令陽气復還脾胃﹐溫暖服之。身溫欲飲水者可治﹐是脾彊勝腎﹐陷者當復出矣。若加以寒顫身冷汗出﹐耳尻反熱者﹐死。然百祥丸太峻﹐今以宣風散﹑三乙承气湯﹑棗變百祥丸代之﹐外以水楊湯浴之。三則內虛而不能使陽气以副營衛者﹐出而復沒﹐斑點白色或黑色﹐其人必不能乳食﹐大便自利﹐或嘔或厥﹐此胃虛而不出﹐謂之陷伏也﹐宜用溫中之劑﹐使其胃暖﹐營衛復行則當自出矣﹐宜調元湯加丁香﹑官桂﹐理中湯加黃芪﹑官桂﹐甚則陳氏木香散﹑異功散皆可用也﹐外用胡荽酒噴之﹖或因悞下之後﹐毒气入裏而黑陷者﹐則宜溫養而表出之﹐先以理中湯溫養其裏﹐後以桂枝葛根湯疏解其表也。不出﹐再加麻黃。四則被房室等雜穢惡气沖觸而黑陷者﹐則宜燻解之﹐內服紫艸飲子﹐外用胡荽酒噴之﹐及茵陳燻法。

痘疔治法亦多方﹐只要疏通解散良。不使毒邪常陷伏﹐得行權處勿泥常。

人以黑瘡爲痘疔﹐又曰鬼痘者﹐深惡而畏之詞也﹐此乃毒气郁遏。如大小便祕﹐腹脹煩躁者則下之。但小便祕者﹐則利小便解毒。自利者以瀉膿血爲順﹐水谷爲逆﹐以毒𨿽入腹﹐皆瀉出也。昏悶不醒者﹐用龍腦膏以去心中之邪﹐枯黑不起者﹐或內用無價散﹐以解在裏之邪﹔或外用水楊湯﹑四聖散﹑胭脂塗法以解其表﹐使邪气得出﹐皆良法也。

幾經發皰多凶惡﹐原有瘡瘢休認錯。痘集成叢肌肉敗﹐色多靑紫宜敷藥。

痘瘡發皰﹐亦與黑陷相類﹐外出內入𨿽不同﹐而毒气壅郁則一也。或發水皰﹐或發血皰﹐或赤或紫或黑﹐但見此證﹐十無一生。然亦有似是而非者﹐不可不辧。其人身上原有灌瘡﹐或破傷未痊﹐或𨿽痊瘢痕尙嫩﹐一旦瘡出﹐則瘡瘢四圍﹐痘必叢集者﹐物從其類之理也。發生之後﹐必然作皰者﹐腐敗皮肉﹐气色先變﹐宜與完膚有別也。治此者﹐先以鍼刺破﹐吮去惡血後﹐以胭脂塗法﹐合百花膏敷之。此瘡又易作癢﹐起發之後﹐常宜以茵陳燻法燻之﹐勿令爪傷。若被爬搔﹐則反復灌爛﹐淹延不愈﹐變爲疳蝕壞瘡﹐以致不治者多矣。

瘡多平陷發未透﹐時日已過增煩躁。啼哭呻吟不忍聞﹐何堪譫妄又狂叫﹗

痘瘡起發欲透﹐磊落尖圓﹐光壯肥澤者﹐上也。根腳橫開﹐皮起水漲者﹐次也。頂皮不起﹐根腳不開﹐猶是先出之形﹐不見新生之水﹐此謂起發不透。審察證候﹐如气本實者﹐必曾感風寒﹐以桂枝葛根湯合奪命丹發之。如气本虛﹐必不能食﹐或吐利﹐以人參白朮散合奪命丹以補中气而發表邪。如欲成陷伏者﹐依前四法治之。若時日已多﹐發猶不透﹐或煩躁不安者﹐此毒熱在裏﹐心惡熱﹐以導赤散送服牛黃淸心丸以解散熱毒﹐導引心火也。或啼哭者﹐凡人五臟平和則神宇安靜﹐今五臟蘊毒﹐內外蒸鬱﹐神不安捨﹐以導赤散送服安神丸﹑通關散﹐使郁熱解散﹐神宇淸快也。若譫言妄有見聞時狂叫者﹐此五臟熱毒蘊積﹐陽气獨盛﹐無陰气以和之﹐退火回生丹。大便祕不利﹐以當歸丸微利之﹐再行膽導法﹐使無畱滯易快利也﹔甚則防風通聖散主之。若昏不知人﹐腹脹喘呼﹐死證也。

發熱推來幾日經﹐時時煩躁未曾停。如狂屎黑知瘀血﹐不爾還爲燥屎論。

凡痘瘡出不快﹐發不透﹐靨不齊﹐有煩躁者﹐此有二證﹕如面黃﹐大便色黑﹐煩躁喘渴﹐或如狂﹐或喜忘﹐腹脹或痛﹐此爲有瘀血在裏也﹐宜當歸丸或四順淸涼飲﹐並加桃仁﹑酒紅花﹔甚者桃仁承气湯主之。如便血下黑糞﹐而又睡不醒者﹐心爲血之主﹐睡不醒則心之神昏矣﹐元參地黃湯加木通﹑麥冬。若無面黃黑糞﹐如狂喜忘之證﹐只大小便不通﹐煩躁腹脹者﹐此有燥屎也﹐此卻眞狂譫妄﹐以三黃丸﹑四順淸涼飲﹑三乙承气湯﹑當歸丸﹑膽導法。

口中气出臭衝人﹐飲食俱難又失聲。寒顫咬牙多悶亂﹐體寒嘔瀉總歸冥。

已上諸證﹐皆不可治。

痘瘡起發腫爲奇﹐頭面預腫又不宜。五臟精華從此散﹐眞人獨跨彩鳳歸。

起發辧生死訣

一起發時﹐根窠太紅﹐頭面皮肉紅腫﹐如瓠瓜之狀者﹐七日後死﹐勿治。

一起發時﹐徧身痘頂皆黑﹐其中有眼如鍼孔紫黑者﹐三日後死﹐勿治。

一起發時﹐兩腮虛腫成塊﹐肩髆腰臀皆有成塊堅硬者﹐五日死﹐勿治。

一起發時﹐有痘變黑﹐幹如螺﹐延及徧身俱幹黑者﹐七日後死﹐勿治。

一起發時﹐先出痘形﹐以漸不見者﹐三日內死﹐勿治。古今圖書集成醫部全錄卷四百六十九

痘疹門

家傳痘疹心法【明﹖萬全】

成實證治歌括

痘瘡成實作膿窠﹐只要膿成飽滿多。根腳紅鮮色蒼蠟﹐刻期收靨保元和。

痘瘡初出一點血﹐只成小小血皰﹐起發則漸長大﹐血化成水爲水皰﹐至水皰轉作膿皰﹐始成實矣。成實之時﹐卻要个个成膿﹐肥澤飽滿﹐根腳紅活﹐又蒼蠟色﹐如此者可以刻定日數而知收靨之期。

陷起平尖根腳紅﹐窠囊血水盡成膿。自然表裏無邪毒﹐莫使湯丸又妄攻。

痘瘡初出﹐或中心陷下者﹐或頂平者﹐或根窠白色者﹐其人能食﹐或治不乖方﹐以至起發之後﹐陷者盡起﹐平者復尖﹐白淡者變紅活﹐窠中血水已化爲膿。夫陷起平尖﹐起發可謂透矣﹔紅活飽滿﹐气血可謂足矣﹔水化爲膿﹐毒亦解矣﹔表無癢痛之證﹐裏無吐瀉之證﹐是表裏又無病矣。如此者坐待收靨﹐不可妄投湯劑。

一面起發如初出﹐一面成膿有後先。發已透時膿又熟﹐毒隨膿化病除根。

痘子輕者﹐常作三四次出﹐有大小﹐有先後。起發亦作三四次﹐先出者先起﹐後出者後起﹐大者自大﹐小者自小﹐亦如初出之樣﹔待至養漿﹐則先長者先作漿﹐後長者後作漿﹐大小亦如之﹐磊落分明﹐不相粘連者上也。痘子密者﹐長大胖壯﹐以至作漿﹐未有不相串者﹐只要陷者盡起﹐無處不透轉成膿漿﹐次也。膿成之後﹐毒气已解﹐無復畱伏矣。

痘熟渾如果熟形﹐外無嬌色內多津。膿漿飽滿回蒼蠟﹐可許如期結靨成。

凡痘瘡發熱三日﹐出現三日﹐起發三日﹐養膿三日﹐結靨三日﹐共三五一十五日﹐乃大率常數也。惟痘密毒甚者﹐常過其期﹔痘稀毒微者﹐常不及期。𨿽不可以日期計﹐尢當以常數爲定則也。初出現時﹐其形小﹐其色紅﹐乃是一點血﹔至起發﹐其形圓﹐其色紅白﹐乃血化爲水也﹔養膿則其形大而堅﹐其色紅而黃﹐乃水化爲膿也。結靨則其形大而軟﹐其色紅而黑﹐謂之蒼蠟﹐此膿熟欲靨之狀﹐如果之熟﹐自然外皮軟而內肉欄也。假如十日以後﹐正當成膿結靨之時﹐其形平陷﹐其色紅紫﹐外不胖壯﹐內無膿水﹐此名生痘﹐血至而气不至﹐乃倒陷也。不出十日內﹐腹脹气喘悶亂而死。

起發圓圓不作膿﹐一身郛郭總成空。如斯空痘眞凶險﹐若不傷殘也發癰。

痘瘡起發﹐小者漸大﹐平者漸髙﹐陷者漸起﹐外帶紅色﹐內涵淸水﹐以至養膿﹐則皆胖壯紅潤﹐膿漿飽滿﹐此順痘也。若形色灰白﹐膿水淸淡者﹐險痘也﹐𨿽不傷殘﹐亦發癰毒。外若虛脹﹐內無水漿﹐此名空痘﹐气至而血不至﹐亦倒陷之類﹐乃逆痘也。不出十三日﹐必癢塌死。

待到成漿卻要漿﹐切防淸水及空囊。囊空無水邪猶伏﹐淸水非漿癢莫當。

凡痘瘡出欲盡﹐發欲透﹔至於養膿﹐便要成膿。飽滿者﹐膿已成也﹔渾濁者﹐膿之形也﹔黃白者﹐膿之色也。若當作膿之時﹐猶是空殼﹐此气載毒行﹐血不附气﹐毒在血也。血旣不至﹐則毒猶伏於血中而不出﹐四物湯合紫艸飲加蟬蛻主之。如已成水﹐淸淡灰白﹐不能作膿﹐此气血俱虛﹐所有之水﹐乃初時一點血气﹐解而爲水﹐非自內潮起之水﹐十全大補湯主之。此二證者﹐爲癢塌爲癰﹐不可不知也。

痘瘡只說待膿成﹐誰曉膿成未足憑。飽滿堅牢誠可喜﹐濕淫軟薄又堪驚。

人言痘瘡﹐只到成膿﹐則毒气化解﹐便稱無患。不知膿亦有凶有吉﹕如瘡皮堅厚﹐膿漿渾濁﹐約束完固﹐無少破損﹐此眞吉兆。若瘡皮軟薄﹐膿水淸淡﹐滲漏淫濕﹐易於破損﹐此猶凶也。惟瘡久熟﹐時日已過﹐當靨不靨者﹐膿化爲水﹐皮亦易破﹐勿依此論。

正作膿時不作膿﹐此於黑陷理相同。但將四證分虛實﹐那得多方指聵聾。

痘瘡起發之後﹐正待作膿﹐卻不成膿者﹐此與不起發而黑陷者﹐分四證同論。如感風寒則當溫散﹐桂枝葛根湯加黃芪﹑白芷﹑防風。毒气盛則宜托裏解毒利小便﹐紫艸飲子﹑連翹湯相間服之。大便祕者﹐宣風散。內虛宜溫裏﹐十全大補湯﹑陳氏木香散。觸犯宜燻解﹐內服紫艸飲﹐外用茵陳燻法。若煩躁昏悶者﹐龍腦膏。

膿漿方作謹看承﹐勿比初時一例綸。毒气從今將解散﹐病人到此減精神。

痘瘡起發之初﹐已當避風寒﹐遠人物﹐節飲食﹐守禁戒也。到此養漿之時﹐比之起發﹐猶加謹焉可也。蓋前此人病未久﹐气血尢彊﹐足以禦乖戾之變﹐至此則气耗血虧﹐精神減損﹐少有乖戾﹐不能任之。況瘡始成就﹐尢易觸犯﹐不可不加謹矣。如天大熱﹐則徹去衣被﹐令常淸涼﹐但謹門窻帷帳﹐勿使邪風透入﹔天大寒﹐則添厚蓋覆﹐令常溫暖﹐更用親人左右夾之。房室中可明亮﹐勿絕燈火﹐常燒辟穢香加乳香﹐令香气襲人。日夜常用一人看視﹐互相更代﹐勿令疲倦﹐恐或作癢爲之撫摩﹐莫使悞破﹐以致潰爛﹐結痂不美。

徧身瘡痘欲成漿﹐只要其人脾胃彊。食少便堅中气足﹐便淸能食卻無傷。

痘瘡已長膿漿欲成之時﹐專以脾胃爲主。脾胃彊則气血充實﹐自然膿漿易成﹐飽滿堅厚﹐不須服藥。脾胃弱則气血衰少﹐不能周灌於身﹐使之作漿﹐虛軟淸淡﹐𨿽有漿亦水而已。宜十全大補湯﹐去地黃加木香﹐或人參白朮散去葛根加黃芪﹑官桂﹐多服乃佳。然脾胃彊弱﹐於食多少大便堅利求之﹕食少大便堅者﹐脾胃之气猶足也﹔若泄瀉則脾胃益虛﹐四君子湯送下豆蔻丸﹔利止﹐復以人參白朮散去葛根加黃芪官桂服之。便淸要能食﹐不能食者﹐亦依上法。如能食大便堅﹐數日未更衣者﹐用膽導法通之﹐使气得疏通﹐營衛和暢﹐不致斑爛也。

先時泄瀉痘非佳﹐到此非佳尢可嗟。津液已衰脾胃弱﹐豈堪泄利又來加。

痘瘡出形起發﹐並不宜泄瀉﹐恐裏气虛﹐毒邪不出﹐反成陷伏﹐故以泄利非佳兆也。若成漿之時﹐尢不宜爾。比之於前﹐殆有甚焉。蓋前此爲病未久﹐脾胃尙彊﹐足以任之﹔今則病久津液已衰﹐脾胃已弱﹐若復泄瀉﹐則僅存之气重竭於內﹐方張之毒不能成於外﹐或爲癢塌﹐或爲倒靨﹐或寒顫咬牙﹐虛憊而死。輕則人參白朮散去葛根加木香﹑官桂﹑黃芪﹐甚則陳氏木香散﹑異功散﹑肉豆蔻丸可以並進。

泄瀉古人原有別﹐腸垢鶩溏分冷熱。痘中泄水泄血膿﹐勿使湯丸輕止濇。

經云﹕協熱而利者﹐其腸必垢﹔協寒而利者﹐其溏似鶩。寒則溫之濇之﹐熱則淸之通之﹐此古人之治法也。痘瘡養膿收靨之時﹐有泄瀉者﹐此爲大忌﹐恐中气虛而毒復陷也﹐故專以溫補止濇之法爲正。然有利淸水者﹐有利膿血者﹐又不可與虛寒者衮衮同論治也。蓋利淸水者﹐曾有大渴﹐飲水過多﹐蓄聚於中﹐漬灌腸胃﹐今乃作利﹐此蓄水泄也﹐水去盡則止。利膿血者﹐因痘不收﹐以成倒靨﹐中气充實﹐毒不得畱﹐乃自大便而下﹐此倒靨泄也﹐泄盡膿血自愈。若不知此二證﹐待其自愈﹐或妄投止濇之劑﹐則根蒂未除﹐枝蔓滋長﹐源泉欲塞﹐決潰更多﹐吾見其悞死者多矣。

失气原表足太陰﹐腸中賁響足陽明。相同泄瀉休差悞﹐穀气消亡大限臨。

按《靈樞經》足太陰脾經﹐是動則病得後與失气﹐則快然而衰﹔足陽明胃經﹐是動則病腹脹賁響。可見失气者﹐脾敗而穀气下脫也﹔腸鳴者﹐胃敗而中气下陷也。病痘之人﹐不宜有此﹐與泄瀉同﹐皆是死證。泄瀉者﹐水谷糟粕之物﹔腸鳴失气﹐腸胃生養之气也。

痘瘡手足最宜溫﹐熱甚須知毒亦深。若是四肢多厥逆﹐此爲惡候必歸冥。

痘瘡手足和暖爲貴。養漿之時﹐手足發熱﹐手足必有汗﹐此毒熱郁於中﹐必大小便不通﹐脈沈滑數疾﹐宜利之﹐三乙承气湯去芒硝主之。手足厥逆者﹐此陽气欲脫﹐必自利不止﹐或吐﹐脈沈細微弱﹐或浮大而虛﹐宜急溫之﹐理中湯加熟附子﹐或陳氏異功散。服藥後﹐手足和暖者生﹐厥者死。若大便祕﹐小便不通﹐煩躁狂妄﹐腹脹喘渴﹐脈沈滑數﹐瘡不起者﹐此陷伏之證﹐爲陽厥﹐百祥丸﹑三乙承气湯主之。

漿成毒解貴安寧﹐臟腑和平神宇淸。煩躁不眠何以辧﹖但從瘡痘認分明。

瘡痘始終貴於安靜。膿成之時﹐毒已化解﹐臟腑平和﹐神宇爽快﹐尢宜安靜也。若忽加煩躁不得眠者﹐但就痘子上辧之﹕如膿多淸淡﹐尙不滿足﹐此毒猶在裏﹐未得盡出也﹐龍腦膏主之。如膿已成又飽滿因發熱幹漿而煩者﹐此宜利小便﹐導赤散主之。如瘡子太密﹐膿成之後﹐心血虧耗﹐虛煩不得眠者﹐四物湯去川芎加人參﹑麥冬﹑梔仁﹔又酸棗仁湯主之。

幾見成漿飲食難﹐錯喉嘔吐病相干。語言淸亮終須吉﹐暴喑無聲療莫痊。

凡痘瘡密﹐咽中亦有之。成漿之時﹐咽瘡早熟﹐肉虛皮薄﹐易致破損﹐瘡瘢新嫩﹐觸之卽痛﹐痂皮沾滯﹐痰延纏裹﹐所以堵塞﹐飲食難入﹐勉彊吞咽﹐則爲疼痛所苦﹐痰涎所隔﹐是以水入則嗆﹐谷入則嘔也。如語言淸亮者可治﹐甘桔湯加牛蒡子﹑天花粉﹐利咽膈﹐化痰涎﹐惟多飲之﹐自然平愈。若聲啞嗄語言不出者﹐咽喉潰爛﹐不可治矣。

痘瘡皮嫩色嬌紅﹐待得成膿癢又攻。調理勿令今有此﹐除非腫灌痘重重。

凡痘瘡皮嫩色嬌者﹐到成膿時﹐多生搔癢﹐先當調理﹐勿令有此可也。若失於早治而發癢者﹐內服消風化毒湯﹐外用茵陳燻法﹐破者以白龍散敷之。大抵痘瘡作癢﹐乃是惡候﹐吉少凶多。如其人能食﹐或大便堅﹐抓破之處﹐復灌成膿﹐原無痘處﹐續出大小不等﹐𨿽盡癢破﹐可治。內服十全大補湯﹑苦參丸間而與之﹐外以滅瘢救苦散﹑合百花膏塗之。若搔癢之時﹐其人顚倒悶亂﹐抓破之處﹐不復腫灌﹐或成坑窟﹐或卽幹黑﹐或皮自脫﹔又加以嗆水嘔食﹐水漿不入﹐或泄瀉﹐或寒顫咬牙﹐或失聲﹐或手足厥逆﹐或狂叫﹐皆死證也。

待到成膿結靨時﹐最嫌搔癢又相催。苗而不秀空惆悵﹐雨打梨花落樹枝。

痘瘡始終所忌者﹐搔癢也。到得成膿將靨﹐十分凶險。已過大半﹐若無搔癢﹐可計日求安矣。如作搔癢﹐吉凶猶未可知﹐必視其所發﹐觀其所因﹐察其情狀﹐以施治法﹐決生死。視其所發者﹐或發於手足﹐或發於胸背﹐拂之則止﹐禁之則聽者﹐吉。若發於正面﹐搔癢不止﹐皮脫肉漧者﹐凶。觀其所因者﹐或因吐瀉少食﹐脾胃旣弱﹐气血不榮者﹐虛癢也﹐可用陳氏溫補之法則癢可止。或因穢惡之气﹐觸動邪火者﹐暴癢也﹐惟用燻解之法卽止。或因痘瘡之熟﹐邪气盡解﹐正气漸生﹐气血調和而癢者﹐此美疾也﹐不須服藥。若無所因﹐自生瘙癢者﹐原是惡痘﹐不得善成。察其情狀者﹐如搔癢之時﹐乍作乍止﹐精神淸爽﹐不自抓搔﹐欲人撫摩者生。若搔癢無時﹐神識昏沈﹐胡抓亂舞﹐搖頭扭項者﹐決死勿治。

正面諸瘡不可傷﹐略傷一處便非祥。當時卽止渾無忌﹐破盡須教目下亡。

凡視痘瘡﹐以正面爲主﹐苟於眉目鼻面之間﹐抓破一處﹐此肺有熱也﹐急用甘桔湯加牛蒡子以解之﹐其癢卽止﹐乃佳兆也。若癢不止﹐浸淫漸開﹐气愈泄而癢愈急﹐必至滿面抓破而死。

額上瘡如沸水澆﹐溶溶破爛不堅牢。漸延面頰都如是﹐泄盡元陽限到頭。

凖頭唇上與眉心﹐兩頰耳邊不可輕。膿未成就先黑靨﹐莫將幹較語時人。

手足諸瘡要飽漿﹐充肥蒼蠟喜脾彊。淡淸虛鱉多灰白﹐縱得幹收有後殃。

凡手足痘瘡﹐最要膿漿飽滿﹐乃脾胃彊﹐气血足也。若灰白色或淸淡水﹐或虛餒鱉塌﹐此脾胃弱﹐快斑越脾金湯主之。如此者﹐縱得收靨之後﹐必手足脘膝及關節之處﹐發癰毒也。

兩臀肩背諸瘡子﹐展轉揩摩最受虧。惟有正瘡能耐久﹐不然粘著便無皮。

痘瘡成漿﹐多喜仰臥﹐惟肩髆背臀﹐展轉摩擦﹐最受虧苦。若痘子好者﹐自然堅厚﹐耐久不破﹔其次則收靨稍遲﹐膿熟自潰。最可惡者﹐如湯火之皰﹐水去皮脫﹐又瘡自破﹐淸水非膿﹐黑﹝黑幹﹞幹焦﹐是皆不治。

才試漿時未飽囊﹐瘡頭有孔漏膿漿。依然團聚封瘡孔﹐泄去眞津毒气藏。

痘瘡作膿窠之時﹐最要皮厚﹐包裹完固。若膿未成﹐忽然瘡頭有孔﹐其水漏出﹐或結聚成團﹐堆於孔外者﹔或水去窠空﹐自幹黑者﹐俗名漏瘡﹐必死。若膿熟之後﹐窠皮亦熟﹐漿水沸出﹐因而結靨﹐此頭額正面之間多有之﹐俗謂之堆屎收﹐不可以漏瘡例論。蓋漏瘡膿未成﹐堆屎收膿過熟也。

徧身瘡痘作膿窠﹐涕唾稠粘咯吐多。彊忍直當收靨後﹐自然毒解得平和。

痘瘡者﹐每至作膿窠之時﹐喀吐痰涎﹐稠粘膿結﹐或有膿血夾雜者﹐咽喉不利﹐飲食亦少﹐此肺受火邪﹐津液不足﹐故多粘痰。喉舌牙齒之間﹐瘡潰血出﹐惟用甘桔湯加牛蒡子﹑天花粉﹐淸肺化痰﹐利咽膈﹐直待收靨之後﹐自然平和﹐不可妄用大涼之劑。

痘疹膿漿賴血成﹐幾何津液受燻蒸。捨空血耗神明亂﹐睡裏呢喃喚不醒。

痘內之膿﹐皆身中之血蒸燻而成。瘡痘稠密﹐膿血周徧﹐津液耗消﹐心主血﹐血虛則捨空。故心熱者﹐虛煩不得眠﹐酸棗仁湯主之。心虛者喜睡﹐夢中呢喃﹐如與人言者﹐多怪誕之事﹐喚之不醒﹐安神丸主之。若昏悶甚者﹐先以龍腦膏開其心竅﹐後以安神丸﹑人參麥門冬湯送下。

起發成膿未失期﹐渴而飲水不須疑。气虧血少無津液﹐潤燥生津法更奇。

痘瘡全資血气之養以致成就﹐今痘出太密﹐气不期而自虧﹐血不期而自少﹐故津液不足﹐咽漧膈焦而渴也。法宜養气生血﹐益津潤燥﹐人參麥門冬散﹑葛根解毒湯主之﹐切不可以冷水生冷及寒涼之藥﹐損其胃气﹐則津液不生﹐煩渴不止而變生焉。

膿窠已作中無毒﹐腹痛多因燥糞攻。若是便淸曾受冷﹐好將湯散及溫中。

痘瘡初出腹痛者﹐毒在裏也﹐桂枝大黃湯。起發不透腹痛者﹐陷伏也﹐三乙承气湯﹑宣風散。作膿腹痛者﹐毒已出﹐又無陷伏﹐其人不大便者﹐必然燥屎也﹐當歸丸﹑膽導法以通之。便淸者﹐必受冷也﹐急與理中湯加桂枝﹐或黃芪建中湯加白朮﹑木香主之。

表裏無邪一向安﹐忽然腹痛又加煩。痘瘡色變成灰木﹐此候常因飽食幹。

此必傷食得之。先以丁香脾積丸﹐原物湯下﹐去其宿食﹔後以人參白朮散去葛根加靑﹑陳﹑橘皮﹐與養脾丸相間調之。

未得成膿先潰爛﹐此候得之輕發散。除非脾胃本來彊﹐曾見幾人成倒陷。

夫痘瘡未成﹐膿先卽潰者﹐此名斑爛﹐由當發散而不發散﹐則毒气閉塞﹐喘促悶亂﹔不當發散而悞發散﹐則熱毒隨陽气暴出﹐徧身皮肉潰爛。治之宜調脾進食﹐令大便得所﹐安養榮衛﹐生肌解毒﹐宜十全大補湯去桂枝加防風﹑荊芥﹐多服佳。大便祕﹐以膽導法潤之。膿水不幹﹐以敗艸散襯之。斑爛作膿痛甚者﹐以天水散和百花膏塗之。又有發表過甚﹐外爲斑爛而內虛﹐陽气不守﹐臟腑自利﹐此又急當救裏解表﹐陳氏木香散主之。厥逆者﹐異功散。

痘瘡磊落本無多﹐到得成膿不結窠。不是脾虛常食少﹐定知陷伏認差訛。

瘡痘初出磊落﹐起發亦透﹐只結膿窠時﹐卻不作膿﹐往往變爲壞證。或因其人不能食﹐脾胃虛﹐或又自利﹐不知調理﹐或出未勻﹐發未透﹐毒气陷伏﹐妄談稀疏﹐此皆人事不修﹐非干時毒而然也。

失聲四證要端詳﹐肺濁心微聲不揚。哭語無聞因腎怯﹐啞嗄不出是咽傷。

失聲之證﹐痘瘡所忌﹐當於養膿結靨時候之。有吉有凶﹐不可一槪作凶斷也。此有四證﹕如聲濁不淸響者﹐此火毒上燻﹐肺先受之﹐肺主五聲﹐肺熱則脹﹐孔竅閉塞﹐甘桔淸金散主之。如聲小气短﹐近聽則聞者﹐此心火太亢﹐血槁气消﹐故𨿽有聲而不遠揚﹐導赤通气湯主之。此上二證可治。若啼哭無聲而見其淚出﹐語言無聲而見其口動者﹐腎敗也。其聲啞嗄如破如硬者﹐此喉潰爛也。此上二證不治。

寒戰咬牙𨿽不祥﹐養膿結靨更宜防。能將形證分凶吉﹐可許嬰童司命長。

痘瘡所忌者﹐寒戰咬牙二證也。單見且凶﹐況雙見乎。養膿結靨之時﹐尢不可見﹐然亦有凶有吉。如焮腫紅紫﹐大小便祕﹐煩渴飲水﹐此表裏俱實﹐寒戰者瘡痛而振搖也﹐咬牙者忍痛而咬其牙也﹐乍作乍止﹐宜四順淸涼飲加連翹﹑木通﹑金銀花主之。如靑幹黑陷﹐大小便不通﹐煩躁大渴不止者﹐此純陽無陰﹐宜防風通聖散合棗變百祥丸主之。若腹脹气喘﹐譫妄足冷者﹐倒陷也﹐不治。如潰爛灰白﹐泄瀉不止者﹐此純陰無陽﹐宜陳氏木香散﹑異功散主之。若瘙癢悶亂﹐腹脹气喘足冷者﹐倒陷也﹐不治。

咳逆原知有幾般﹐此名惡候古今傳。若逢嘔噦𨿽同論﹐莫作尋常小病看。

咳逆者﹐如噎食噫气之狀﹐俗呼呃逆者是也。厥逆之聲小且短﹐其气似入而非入﹐嘔噦之聲大且長﹐其气似出而非出﹔嘔者聲淸﹐噦者聲濁﹐皆有聲無物也。經曰﹕木陳者葉必落﹐弦絕者聲必嘶﹐病深者聲必噦。由此觀之﹐其爲死證明矣。

痘瘡正色喜紅鮮﹐到得膿成又不然。曰白曰蒼皆正色﹐若猶紅嫩轉成愆。

養膿決生死訣

一養膿時﹐只是淸水﹐皮薄如水泡者﹐三四日後﹐決痛癢抓破而死﹔設不癢塌﹐亦發癰死﹐勿治。

一養膿時﹐漧枯無水﹐都是空殼﹐決作搔癢﹐或發癰死﹐勿治。

一養膿時﹐未成膿漿﹐猶似血水﹐忽然幹收者決死﹐勿治。

一養膿時﹐忽然作癢﹐正面抓破﹐皮脫肉漧黑者決死﹐勿治。

一養膿時﹐忽然泄瀉﹐日夜無度﹐湯丸不效﹐足冷者決死﹐勿治。

一養膿時﹐或瘡色靑紫﹐或帶灰白﹐寒戰咬牙失聲者決死﹐勿治。

一養膿時﹐腹脹气喘﹐足冷悶亂者決死﹐勿治。

收靨證治歌括

膿窠結就正鮮肥﹐瘡頂微焦欲靨時。漸次幹收無急慢﹐痂皮圓淨轉春暉。

痘瘡收靨有眞訣﹐面上身中要合格。面上吐漿頂聚珠﹐身中結疕堅如墨。

凡痘瘡收靨之時﹐面上是一樣收﹐身上是一樣收﹐謂之合格﹐乃正靨也。若面上如身上收﹐身上如面上收﹐謂之不合格﹐乃倒靨也。面上痘瘡收格﹐痘頂吐膿﹐結聚如珠子樣﹐滿面皆然﹐磊落可觀﹐惟兩耳與身上痘瘡收格﹐皮膿幹結如螺靨樣﹐緊淨堅厚﹐易自脫落。

收靨如將日數拘﹐幾曾算得不差殊﹖但憑本痘分疏密﹐更向其人論實虛。

痘瘡收靨已無邪﹐不疾不徐乃更佳。太疾卻防餘毒壅﹐太遲潰爛不成痂。

痘瘡收太急者﹐毒邪未盡﹐煎熬津液﹐以致速枯﹐必爲目病﹐爲癰毒﹐爲諸怪疾﹐甚至橫夭﹐宜微利之以徹其毒﹐當歸丸主之。如收太遲者﹐中气已虛﹐脾胃太弱﹐不能榮養肌肉﹐使之完就﹐以致潰爛﹐內服十全大補湯﹐外用敗艸散襯之。

當收不收瘡潰爛﹐內外審候是何變。以法求之要著痂﹐痂不得成爲倒靨。

痘瘡過期不收﹐徧身潰爛者﹐此與斑爛不同﹐乃熱太過也﹐其候不同。或因天寒失於蓋覆﹐使瘡受凍而不收者﹐宜內服五積散﹐外用乳香燒煙於被內燻之。或因天熱過求溫暖﹐使瘡被蒸而不收者﹐宜內服人參白虎湯或五苓散﹐外減去衣被﹐令少淸涼﹐以天水散撲之。或大便祕結﹐內外極熱﹐毒气散漫﹐無陰气以斂之而不收者﹐宜內服宣風散或三黃丸﹑四順淸涼飲﹐外用膽導法﹐以敗艸散襯之。或泄瀉气虛﹐脾胃弱﹐津液少﹐肌肉虛而不收者﹐宜內服陳氏木香散﹐外用敗艸散。或因渴飲冷水過多﹐以致水漬脾胃﹐濕淫肌肉而不收者﹐宜內服五苓散。如因食少气虛而不收者﹐人參白朮散去葛根加桂主之。已上諸證﹐以法治之﹐已潰者結薄痂﹐未潰者結痂﹐方爲佳兆。若痂皮俱不結者﹐成倒靨矣。

徧身潰爛少完膚﹐膿血淋漓勢已痡。坐臥不能惟用襯﹐瘢痕欲滅卻宜敷。

痘潰爛者﹐用敗艸散或蕎麥粉﹐以絹袋盛於身體上撲之﹐更多布席上襯臥尢佳。面上欲成瘢﹝黑幹﹞者﹐用滅瘢散和百花膏敷之。

但到收時膿自幹﹐收藏斂束貴周圓。莫教潰爛痂皮嫩﹐至此還將倒靨看。

痘子初出﹐磊落成个﹐後來長大作膿﹐始相連串﹐外𨿽相串﹐皮下猶一个是一个﹔至於結痂﹐腫消膿幹﹐現出初來本形。所以收藏斂束﹐要完全堅厚﹐復成个數爲貴。或根腳相通﹐皮肉盡串者﹐結痂之時﹐亦要漧淨﹐無有淫濕及濺破者﹐次也。若未成痂者潰爛﹐已成痂者只是嫩皮﹐此倒靨也。

痘臭須知有幾般﹐時師莫把混同談。養膿有覺爲凶兆﹐結靨才知作吉看。

《難經》云﹕心之臭焦﹐肝之臭臊﹐脾之臭香﹐肺之臭腥﹐腎之臭腐。五臟皆屬於心﹐故曰臭從火化也。《內經》云﹕諸痛癢瘡瘍﹐皆屬心火。故痘瘡之證﹐心火主之。凡論痘瘡到結靨時才有臭者﹐此痘子成熟之气﹐邪气自內而出也﹐吉。若養漿之時﹐卽有臭者﹐此毒火燻蒸之气﹐積於中而見於外也﹐凶。又或搔癢抓破﹐及潰爛腫灌之時﹐其臭焦者﹐心火盛也﹐危﹔其臭臊者﹐肝火盛也﹐死﹔其臭腥者﹐肺火盛也﹐危﹔其臭腐者﹐腎火旺也﹐又爲腐痘之气﹐必死不治。惟臭香者﹐脾也﹐水谷之府﹐無所不受﹐故吉。

收靨原來貴整齊﹐臭腥潰爛事生疑。過期見此還爲順﹐未及收時作逆推。

痘瘡收靨﹐圓淨堅厚如螺靨者﹐上也﹔頭穿膿出﹐堆聚成痂如雞矢者﹐次也﹔皮破膿出﹐痂薄如紙者﹐又其次也﹔皮爛膿潰﹐不成痂皮﹐膿汁鮏臭者﹐斯爲下矣。如已過期﹐譬如瓜果熟久則爛﹐此造化之常﹐還作順看。若未及時﹐則爲斑爛﹐乃逆候也﹐故倒靨而死。

倒靨誰知毒入裏﹐死中求活治得理。便祕腹脹急下之﹐自利則平如手取。

痘毒當靨不靨﹐復入於裏者﹐謂之倒靨﹐此死證也。元气素怯﹐又不食常自利者﹐陳氏木香散﹑異功散﹐死中求活﹐聖藥也。如原無泄瀉﹐大便久祕﹐今添腹脹喘呼﹐此毒之盛薄蝕元气﹐復入於裏﹐宜急下之﹐排毒散。若不急下﹐則腸胃不通﹐營衛不行﹐益加喘滿躁悶而死矣。若毒入裏﹐忽然自利者﹐此人脾胃素彊﹐毒气難畱﹐故自利之。須看利下之物﹕如利痂皮膿血者﹐毒气得出爲順﹐不可止之﹐待利盡膿血自愈﹔如利水谷者﹐此毒气反驅水谷﹐脾虛不能制之﹐其證爲逆﹐不可治也。

原瘡潰爛復成瘡﹐痘出重重漸作漿。此候未曾成倒靨﹐便堅能食得爲良。

如痘瘡破損潰爛者﹐復腫灌作瘡﹐不致漧枯﹐原無痘瘡處復出一層如初出之狀﹐亦以漸起發作膿者﹐此裏气充實﹐毒不得入﹐猶在於表﹐未成倒靨﹐逆中之順證也。但瘡子重出一番﹐必其人能食﹐大便堅﹐足以勝其再作之毒。如食少大便潤者﹐用十全大補湯﹐人參白朮散相間服之。自利者﹐用木香散異功散﹑白豆蔻丸主之。蓋病久气血﹐惟利溫補﹐不可再解毒也。

靨時表解裏當和﹐忽爾通腸泄柰何。不是裏虛元气脫﹐必然倒靨毒邪多。

收靨之時﹐忽爾洞泄水谷者﹐此中气暴虛﹐不能禁固水谷﹔或毒气乘虛入裏﹐欲作倒靨﹐並宜陳氏木香散﹑異功散﹑肉豆蔻丸主之。利止者佳﹐利不止者陽脫而死。

潰爛最毒面居先﹐陽毒從陽心火炎。能食便調無別苦﹐可投良劑保傷殘。

痘瘡潰爛﹐先傷於面者﹐面乃諸陽之會﹐痘乃純陽之毒﹐以類相從﹐如水就濕﹑火就燥也﹔又心之華在面﹐諸瘡皆屬於心﹐心火上炎之象。如面瘡已破﹐腫消目開者﹐此不著痂﹐先已漧燥﹐病爲倒靨﹐死在旦夕。如已破復灌﹐滿面成餅﹐焦裂濺起﹐膿血淋漓﹐食穀則嘔﹐飲水則嗆﹐咯吐粘涎﹐語言啞嗄﹐口中气臭者﹐此臟腑敗壞﹐故諸證盡見也﹐淹延悶絕而死。如瘡潰爛﹐飲食無阻﹐大小便調﹐更無他苦如上證者﹐此則可治﹐內用十全大補湯﹑升麻解毒湯相間服之﹐外用滅瘢救苦散﹑百花膏合而敷之。

陰陽界限在人中﹐任督分來上下通。宜向此間漸收靨﹐陰陽相濟得和同。

人中爲任督交會之衢。督乃陽脈﹐自人中而上﹐任乃陰脈﹐自人中而下。故自凖頭至印堂﹐與頦至鳩尾相應﹔印堂至髮際﹐與鳩尾至膝相應﹔髮際以上與膝以下相應。痘瘡收靨﹐但觀面上收到之處﹐則知身上收到之處矣。凡痘子自人中上下左右﹐先出先靨者吉﹐陰陽變合相濟之理也。若自額角先靨者孤陽不生﹐足下先靨者孤陰不長﹐皆凶兆也。

陰陽相濟得相成﹐陰寡陽孤勢不行。不信但看頭與足﹐痘瘡難靨自分明。

造化之理﹐生於陽者陰成之﹐生於陰者陽成之。凡痘瘡收靨﹐頭自髮際以上﹐陽气獨盛﹐謂之孤陽﹔足自膝以下﹐陰气所聚﹐謂之寡陰。所以諸瘡皆靨之後﹐此二處難靨﹐乃造化自然之理﹐不可作倒靨論。

曾見傷犯灌成瘡﹐待到收時不斂漿﹐膿汁淋漓多痛楚﹐急宜治療免殘傷。

痘瘡結膿窠之先﹐或曾傷犯破損者﹐灌爛成瘡﹐至於收靨﹐此獨不靨﹐膿汁不漧﹐更多痛楚。若不急治﹐漸成疳蝕瘡﹐損骨傷筋﹐以致橫夭﹐宜內服十全大補湯﹐外用滅瘢散和百花膏敷之。

幾个頑瘡不肯收﹐無時痛楚血長流。此成疳蝕難調理﹐日久堪嗟一命休。

痘子已成疳蝕瘡者﹐若在肢節及諸虛怯軟弱血气俱少之處﹐色靑紫黑﹐腫痛潰爛﹐以漸延開﹐血自出者難治。若所生之處﹐在於陽分﹐不痛不爛﹐色不變﹐血不出者﹐以綿繭散主之。

一向渾身只溫暖﹐忽加煩熱減精神。幹漿焦靨宜如是﹐只怕生來內外因。

痘瘡常宜溫暖﹐有熱不可盡去。如一向身溫﹐今反發熱者﹐俗名幹漿﹐此亦常候。只怕內傷飲食﹐外感風寒﹐以致發熱﹐又當別論。然病久气虛﹐不可輕用汗下。因外傷者﹐桂枝葛根湯加人參。因內傷者﹐木香大安丸主之﹐並宜用連翹湯。凡痘出太密﹐身有壯熱可嫌者﹐連翹湯﹐聖藥也。

待到渾身膿水漧﹐紛紛時俗怠心生。不知禁忌多翻變﹐一簣難成九仞山。

痘靨辧生死訣

一痘靨時﹐面上徧身臭爛﹐不可近﹐目無神采者死﹐勿治。

一痘靨時﹐徧身搔癢﹐抓破無水﹐皮卷起如豆殼幹者決死﹐勿治。

一痘靨時﹐兩腮漧硬﹐按之如石者決死﹐勿治。

一痘靨時﹐泄瀉不止﹐徧身潰爛足冷者決死﹐勿治。

一痘靨時﹐搔癢不止﹐寒戰咬牙失聲者決死﹐勿治。

一痘靨時﹐嗆水失聲漧嘔者決死﹐勿治。

一痘靨後﹐痂皮不脫﹐不思飲食﹐昏憒悶亂者決死﹐勿治。

落痂證治歌括

瘡痂自脫痘瘢明﹐無凸無凹皮肉平。容貌不殊原未病﹐泰來否去一番新。

滿面天黥黑﹝黑幹﹞添﹐形容變盡發毛更。傍人乍見應難識﹐恰似重來生一般。

落痂之後瘢赤黑﹐愛養能教瘢自滅。突起還將風熱論﹐凹陷卻因虛裏得。

瘡痂落後﹐其面瘢或赤或黑者﹐用四白滅瘢散﹐臨睡以淸蜜水調搽面上﹐至曉以水滌去之﹐自然白瑩脫去﹐更宜愛護﹐不得早見風日﹐經年不滅。如瘡瘢突起成凸者﹐此熱毒未盡﹐解毒防風湯主之﹐外更用蜆子內水摩之。如陷下成凹者﹐此脾胃虛不能長肌肉也﹐人參白朮散加黃芪主之。

靨後痂皮令自脫﹐日久不脫脾胃弱。莫教搏掐又傷膚﹐反復成瘡膚似剝。

痘瘡收後﹐其痂自脫者佳。不脫以百花膏潤之﹐令其速脫﹐稍遲則漧硬﹐深入肌肉﹐經久方脫﹐遂成瘢痕。然久而不脫者﹐脾胃虛也﹐人參白朮散加黃芪﹑官桂主之﹐不可撏掐剝去。若不禁手﹐反傷皮膚﹐復灌作瘡﹐番復潰爛﹐一時難愈﹐其後多成疥癩也。

痂皮不脫日時深﹐陷入肌膚必作瘢。胸背四肢猶自可﹐面顏豈可著瘢痕﹖

凡瘡痂日久當脫不脫者﹐胸背手足無妨﹐惟面上不脫﹐必成瘢陷。未脫者﹐以百花膏潤之﹐令其易脫﹔脫盡之後﹐瘢痕黑黯者﹐以四白滅瘢散塗之。

痂脫瘢痕黑暗多﹐勸君未可許無屙。毒邪歸腎誰知得﹐只要其人表裏和。

凡瘡瘢頭面渾身﹐並黑暗者﹐未可便說無事﹐猶恐日前未愼﹐作膿收靨太急﹐此倒靨歸腎也。但察其表裏﹐如壯熱大渴未除﹐煩悶昏睡少食﹐或大便不通﹐或自利﹐此眞倒靨歸腎也。若身溫暖爽快﹐食漸加﹐大小便調和者﹐此瘡瘢本色﹐無慮也。

收靨遲遲不脫痂﹐神昏喜睡此無他。只因气弱神先倦﹐緩治求全不必嗟。

如收靨旣遲﹐瘡痂不落﹐昏昏喜睡者﹐此邪气已退﹐正气未復脾胃虛弱﹐宜調元湯加麥冬合安神丸﹐或只用棗仁湯緩緩調理﹐待气血平復﹐榮衛和暢而安矣。

脫痂胃气未全舒﹐飲食安能便有餘﹖若是食多休浪喜﹐胃中邪熱不曾除。

瘡痂旣落﹐中气暴虛﹐多不能食﹐必借人參白朮散去葛根加陳皮﹑木香以調養之。其間或有瘡痂脫而能食者﹐是胃中宿有蘊熱故也。蓋胃熱則消穀﹐所以能食﹐其人必大便稍祕﹐或大便難﹐當用三黃丸利之。否則恐胃熱不去﹐郁爲口臭齒腐生風之證﹔流散四肢﹐則發爲癰疽腫毒。然有一等脾胃素壯實者﹐平素能食﹐大便亦不至有祕結之患﹐此又不可一槪論也。凡痘自成膿後﹐先四五日未大便者﹐惟有膽導法。

痂脫渾身一掃空﹐瘢痕凸腫盡成膿。依然个个如先樣﹐形證輕微卻不同。

痘瘡收靨之後﹐痂皮盡脫﹐曾見瘢痕凸起﹐復作膿窠﹐依舊結一層疕子者﹐或因收靨太驟﹐毒气未盡﹔或因悞服溫補之藥﹐多啖肥甘之物﹐飲酒喜食煎炒辛熱﹔或因出風太早﹐營衛郁而不通﹐皆能復成此證﹐亦與前日一般﹐但無苦耳。若此者﹐毒邪外散﹐決無畱毒之患。

瘡痂脫處落紛紛﹐幾處猶然膿水成。硬瘡蓄膿原毒壅﹐空囊停水裏肌平。

若已正靨﹐痂起自脫﹐或面上或手足﹐成片結硬瘡﹐頭𨿽焦﹐中蓄膿漿者﹐此是原出瘡子之初﹐其處太密﹐糊塗成片﹐無復顆粒﹐所以毒壅於裏﹐不能起發作膿結痂也。但用滅瘢救苦散和百花膏塗之﹐待膿盡痂起自愈。或手足腕膝之間﹐瘡窠連串﹐作一大塊﹐膿化作水﹐停蓄於中﹐恰如囊袋﹐皮不破﹐水不出﹐日久只如是者﹐此裏面肌肉已好﹐原有瘡皮剩於外也﹐宜用鍼抉出其水﹐自幹脫矣。

差後新虛气未平﹐便宜調護保安寧。皮膚嫩薄風寒襲﹐腸胃殘傷水谷停。

痘後餘毒證治歌括

痘瘡靨後喜無邪﹐人漸淸寧食漸加。若此痘中還更苦﹐莫言無事便矜誇。

痘瘡輕者自無乖﹐逆重從來有後災。不是毒邪根裏得﹐或因調治悞中來。

痘瘡靨後難調理﹐表裏俱虛無縱弛。此與傷寒復同病﹐補虛爲本而已矣。

古云痘毒只三門﹐自我推求未足憑。五臟有邪皆有證﹐各隨形證審來因。

痘科云﹕痘後餘毒﹐一者疥﹐二者癰﹐三者目赤。夫疥者﹐心病也﹔癰者﹐脾病也﹔目赤者﹐肝病也。胎毒之發﹐五臟各有一名﹐如心爲斑﹐脾爲疹﹐肺爲膿泡﹐肝爲水泡﹐腎爲黑陷是也。發熱之初﹐五臟各具一證﹐如呵欠驚悸屬心﹐項急煩悶屬肝﹐噴嚏咳嗽屬肺﹐吐瀉昏睡屬脾﹐耳涼骩涼足涼屬腎是也。何以餘毒只心肝脾三髒有之乎﹖以三髒之證﹐又不止於此乎﹖或者舉其重而言之﹐欲人推廣之耳。如毒歸於心則爲斑疹﹐爲驚悸﹐爲癢痛﹐爲壯熱﹐爲咽漧而渴﹐爲汗﹐爲丹癅﹔毒歸於肝﹐則爲悶亂﹐爲水泡﹐爲腰痛﹐爲目病﹐爲卵腫﹐爲漧嘔﹐爲手足拘攣﹐爲吐蛔﹐爲寒戰咬牙﹔毒歸於肺﹐則爲咳﹐爲喘﹐爲衄血﹐爲瘡漧燥皺揭﹐爲肩臂痛﹔毒歸於脾﹐則爲吐﹐爲瀉﹐爲腫﹐爲脹﹐爲腹痛﹐爲唇瘡破裂﹐爲舌本彊﹐爲手足痛﹐爲不食﹔毒歸於腎﹐爲黑陷﹐爲猝失聲﹐爲手足逆冷﹐爲咽中幹痛﹐爲饑不欲食﹐爲多睡﹔毒歸於腸胃﹐爲泄﹐爲痢膿血﹐爲腸鳴失聲﹐爲大便不通﹔毒歸於膀胱﹐爲小腹滿痛﹐爲溺血﹐爲遺尿﹐爲頭睡痛﹐爲目上視。已上五臟之證﹐略舉其槪﹐臨病之工﹐不可不審。

痘後畱邪作腫癰﹐或爲結核論相同。但將毒气分深淺﹐莫使余邪透骨縫。

此下二條言癰毒也。

看在何經用引經﹐腫時不與潰時論。補中托裏分虛實﹐決毒排膿視淺深。

凡治痘癰﹐先看在何經絡﹐分气血多少﹐用引經藥。如太陽經羌活﹑防風﹐陽明經升麻﹑白芷﹐少陽經柴胡﹐少陰經獨活﹐太陰經防風﹐厥陰經柴胡。若初紅腫硬痛者﹐以鍼刺之﹐口吮去惡血﹐以拔毒膏敷服﹐解毒內托散。气實能食﹐大便堅者﹐用排毒散疏利之。气虛食少者﹐用十宣散或流气飲。毒淺而小者﹐只內服小柴胡加生地黃湯﹐外用神功散或拔毒膏貼之﹐此治腫瘍之法也。若已成膿而未潰者﹐以鈹鍼抉去其膿﹐勿使內潰﹐已潰者用十全大補湯主之﹐此治潰瘍之法也。大抵痘毒發癰在手肘腕足膝腘中者多﹐若在手腕發者屬手太陰肺經﹐在足腘發者屬足太陰脾經﹐並用解毒內托散主之。

徧身疥癩候何寧﹐敗面殘形亦可矜。撏掐膚傷爲毒淺﹐燻蒸肉爛受邪深。

此十條言疥毒也。痘後徧身瘡癬﹐如疥如癩﹐膿血浸淫﹐皮膚潰爛﹐日久不愈﹐此毒气彌漫﹐散於皮膚﹐宜升麻葛根湯﹑防風解毒湯﹑苦參丸主之。若因撏掐成瘡者﹐只以百花膏塗之。

疳蝕頑瘡亦可嫌﹐時時流血不曾幹。穿皮消肉成瘢陷﹐腐骨傷筋作夭殘。

此毒在脾也。痘後疳蝕瘡者﹐毒壅肌肉﹐內透筋骨﹐外連皮膚﹐時痛出血﹐日久不痊﹐亦惡候也。內服十全大補湯﹐外以綿繭散貼之。

毒散皮膚有數般﹐或爲癮疹或成丹。丹癅凝結從深論﹐癮疹分疏作淺看。

此毒在心肺二經也。痘後毒气散於肌肉皮膚者﹐病有數般﹐或爲癮﹐皮上起如疙瘩﹐瘙癢爬搔更多﹐內服解毒防風湯﹐外以蓽衣湯洗之。或爲疹﹐皮上如蚊蚤所咬之迹﹔或如小疥子﹐卽麻子也﹐升麻葛根湯加防風﹑荊芥穗主之﹔熱甚渴者以人參白虎湯相合服之。或爲丹癅﹐紅腫作痛﹐手不可近﹐流移上下﹐過心腎者卽死﹐宜內服小柴胡加生地黃湯﹔外用蜞鍼法﹐吮去惡血自消﹐或用砭法。若但紅不腫不痛者﹐斑也﹐人參白虎湯加黑參﹑大靑﹑生地黃主之。

眼中翳膜忽遮睛﹐癮濇難開若霧云。但用湯丸頻解毒﹐勿輕點洗反傷明。

此下二條﹐言目病毒在肝也﹐宜蟬蛻散﹑四物湯加柴胡主之。

暗中彊視淚盈腮﹐略見陽光不敢開。此是羞明差別法﹐莫將膚翳混同猜。

痘後目閉淚出﹐不敢見明者﹐此羞明證也﹐宜洗肝明目散﹔便祕者瀉靑丸。或能開目只視物昏者﹐此血不足也﹐四物湯加密蒙花。目中赤者﹐洗肝明目散主之。

熱毒乘虛入腹中﹐大腸幹濇便難通。如逢熱結膀胱裏﹐溲不來時又病癃。

此言毒在大腸膀胱也。小便不通者﹐五苓散﹑導赤散﹔大便不通者﹐三黃丸﹑四順飲﹑三乙承气湯﹔大小便俱不通者﹐八正散﹑通關散斟酌用之。凡靨後餘毒未盡﹐有諸熱證者﹐並宜大連翹湯﹐多服佳。

而今泄利又何如﹖治法難將一例拘。能食渴多知是熱﹐脈微食少又爲虛。

此下皆毒在腸胃證也。痘後泄瀉﹐其證有二﹕如能食而渴脈盛者﹐此熱入大腸也。渴者﹐內熱也﹔能多食者﹐邪熱殺谷也﹔脈盛而數﹐熱證也﹐宜黃芩湯加黃連。如食少不渴﹐脈微小者﹐此裏气虛不能禁固水谷也﹐宜四君子湯加訶子肉豆蔻﹐或理中湯丸加熟附子﹔甚者以肉豆蔻丸止之。

泄利頻頻見膿血﹐此是大腸多蘊熱。莫將倒陷一般論﹐只宜解毒不宜濇。

此言毒入大腸也。宜四物湯加黃芩﹑黃連﹑枳殼﹑荊芥穗﹐或黃連解毒湯加生地黃﹐勿作倒靨及用劫濇藥也。

胃家有熱難畱食﹐胃冷無緣納水漿。若是痘家多屬熱﹐嘔家聖藥是生薑。

此言毒在胃也。痘後嘔吐者﹐是餘毒在胃也。然有冷熱二證﹕如心煩作渴﹐食乳甚急﹐聚滿於胸中﹐然後吐出如射﹐其人面色帶赤﹐手足心熱﹐居處喜涼﹐此熱吐也﹔如乳食水漿隨吐﹐面靑白﹐手足冷﹐大小便自利﹐此冷吐也。熱吐者﹐橘皮湯加黃連﹑竹茹﹔冷吐者﹐益黃散。痘後餘毒﹐多是熱邪﹐其間冷證十有一二也。亦有傷食而嘔者﹐但聞食臭卽吐﹐不欲食﹐木香大安丸或養脾丸﹐並用生薑湯下。有飲水多而吐者﹐必吐淸水﹐名水逆﹐五苓散主之。

一向蒸蒸熱未除﹐治宜詳審勿差殊。便難煩渴方爲實﹐淸便肌疲本是虛。

此毒在心經也。痘瘡自初以來﹐一向發熱﹐至於差後猶不少減者﹐此有虛實二證﹕如大便難﹐小便赤﹐能食而煩渴者﹐此實熱也﹐以三黃丸或四順飲﹐先解利裏熱﹔後用升麻葛根湯加地骨皮﹐解表熱也。蓋升麻葛根湯﹐治瘡疹未發之先﹐已發之後﹐身熱藥也。如大便不祕﹐小便不赤﹐坐立振搖﹐飲食不甚進者﹐此虛熱也﹐以調元湯加知母﹑麥門冬﹐虛甚者加炒漧薑或熟附子少許以調之。

徧身靑黑色非常﹐口噤涎潮身反張。手足時時頻瘈瘲﹐不逢識者少安康。

此毒在肝經﹐成中風證也﹐宜消風散二錢﹐入蟬蛻末一錢﹐分爲三服投﹐生薑薄荷汁及酒各數點﹐溫湯進之﹐連二三服﹐或作癮疹﹐或再出膚疹而愈﹔後以抱龍丸調理。

搐搦非時俗曰驚﹐只因熱毒內歸心。若因傷食增潮熱﹐腹滿多煩乃食蒸。

此毒在心肝二經也。痘後非時搐搦者有二證﹕一則心熱畱而不去﹐熱盛生風﹐風火相搏﹐其人必喉中有痰目直上視﹐面赤引飲﹐居處喜冷﹐宜導赤散瀉靑丸淸心瀉肝﹐後以抱龍丸調之。一則病後多食﹐胃弱不能勝谷﹐謂之食蒸發搐﹐其人必潮熱﹐大便酸臭﹐祕泄不調﹐或嘔吐腹痛﹐先以備急丸﹑丁香脾積丸利之﹐後用木香大安丸﹑錢氏異功散調理取愈﹔不如只用抱龍丸更佳。

手足拘攣不得伸﹐起居艱苦只呻吟。要知養血眞良法﹐莫悞終身作廢人。

此毒在肝脾二經也。宜十全大補湯去地黃﹑白茯苓加川續斷﹐多服乃佳﹔气虛者﹐少加川烏炮過行經。不可悞作風治﹐妄行發散反耗陰血也。

終日昏昏似醉人﹐口中妄語若邪侵。誰知熱入心包絡﹐解毒安神泰宇淸。

此毒在心也。宜導赤散吞安神丸﹐待醒後以調元湯加麥冬﹑生地﹐四物湯加石菖蒲﹑木通﹑山梔仁相間服之﹐以抱龍丸調理而安。

卒然昏睡不知人﹐飲食俱忘喚不醒。邪毒從今都解散﹐精神自此漸和平。

此痘後虛故也。

一朝手足冷如冰﹐蓋覆重加不得溫。痘正盛時爲逆證﹐病今差後作虛論。

厥逆者﹐痘疹逆候也。若在正盛之時﹐十無一生。今病已愈﹐气血久虛﹐脾胃大困﹐宜有此厥逆也﹐用調元湯加當歸身﹑熟附子主之。

咳嗽聲多不得安﹐更無涕唾盡稠痰。莫拘死局輕調理﹐好把權宜用散丸。

此下皆毒在肺證也。咳嗽﹐痘疹常證也﹐有寒有熱﹐有虛有實﹐不可執泥一定之法。如自初出咳嗽到今未愈者﹐此肺中余邪未盡也﹐宜甘桔湯合瀉白散加牛蒡子﹑馬兜鈴主之。如咳而熱﹐大便難小便赤者﹐此熱毒也﹐宜黃芩瀉肺湯主之﹔大便潤者﹐人參白虎湯合甘桔湯主之。如咳而大便溏﹐小便淸﹐無大熱渴者﹐此虛也﹐宜人參淸膈散主之。如咳而血出者﹐甘桔湯加牛蒡子﹑軟石膏﹑茅根汁主之。如向不咳﹐今始咳者﹐此風寒外感也﹐麻黃湯主之。

咳嗽之時兩脇痛﹐陰陽左右被邪干。不能升降多壅滯﹐解毒和平病早安。

兩脇﹐陰陽二气之所行也。脇痛是气不能升降之故﹐但解毒﹐毒气去則眞气行﹐宜小柴胡加枳桔湯主之。

未出腹痛斑毒攻﹐而今毒解已無壅。不因燥屎或傷食﹐必是中虛要建中。

此毒在脾也。一則因大便未通﹐燥屎作痛﹐備急丸主之。一則因食過多﹐胃虛不能消穀腹痛者﹐便祕﹐丁香脾積丸﹔便利﹐木香大安丸主之。但燥屎痛者病在下焦﹐傷食痛者病在上焦﹐手不可按。若原食少﹐大便常潤﹐忽爾作痛﹐此虛寒證也﹐病在中焦﹐喜用手按摩﹐黃芪建中湯主之。

餘毒畱居心胃中﹐膈焦咽燥渴來攻。若是脾虛津液少﹐自然形證不相同。

此毒在心胃也。痘家作渴﹐亦是常事。如痘後不宜有渴﹐忽然渴欲飲水﹐心胃二經﹐受邪熱故也。其人必能食﹐大便祕﹐小便赤﹐舌燥咽漧﹐宜人參白虎湯加黃連主之。若食少﹐大小便自調﹐𨿽好飲湯﹐咽舌不燥﹐此脾胃虛﹐津液不足也﹐宜人參白朮散﹔不愈﹐人參麥冬散加天花粉主之。

病後那堪猝失音﹐語言不出意沈沈。咽傷苦痛痰多結﹐心熱畱邪舌不榮。

此毒在腎也。痘後失音有二﹕咽痛不能言者﹐此毒气結於咽喉之間﹐痰壅作痛而不能言﹐天花散主之。心熱不能言者﹐心中邪熱未徹﹐腎虛不能上接於陽﹐𨿽有聲而不能言﹐四物湯去川芎加麥冬﹑白茯苓主之。

正气將回食漸加﹐緣何惡食卻堪訝﹖不因食壅脾重困﹐或是中虛病未差。

已下毒在脾經也。痘後邪气盡退﹐正气將復﹐脾胃略紓﹐宜漸能食也。若原不食﹐今因喜食太過﹐或原能食今又驟加﹐以致惡食不食者﹐此皆內傷有餘證也﹐宜木香大安丸主之。如向未食﹐今猶不喜食者﹐此脾胃中气不足﹐宜人參白朮散去葛根加陳皮﹑木香研末﹐取二兩﹐另用糯米二兩﹐菉豆二兩﹐各炒研末相和﹐棗子湯調服﹔稍能食﹐更兼進養脾丸﹑抱龍丸。

寒熱往來形似瘧﹐不拘早晚如期作。只因調護少疏違﹐故惹風寒相擊搏。

痘後如瘧﹐宜先以柴葛桂枝湯發去新受表邪﹐後以調元湯加當歸﹑陳皮﹑白朮調之。

面目虛浮忽攺形﹐腹中脹滿喘聲頻。邪風入肺疏通去﹐宿垢傷脾解利行。

此毒在脾肺二經也。痘後面目虛浮﹐或久則一身皆腫者﹐此表气不足﹐出風太早﹐風邪乘虛而入﹐其治在肺﹐宜五皮湯先加桂枝微汗之﹐後只服本方。若徧身皆腫﹐以胃苓湯合五皮湯主之。痘後腹虛腫脹滿﹐或气喘粗者﹐此有宿垢在裏﹐不問餘毒食積蓄水﹐宜先利之﹐宜塌气丸。利後以胃苓湯去甘艸加人參﹑黃芪﹑大腹皮調之﹐其治在脾。如因新食作脹不腫者﹐用木香大安丸。

漐漐渾身汗未休﹐膚濡發潤亦堪憂。胃中气弱榮中熱﹐若到亡陽治不瘳。

此毒在心也。宜調元湯﹑當歸大黃湯相間﹐並調敗蒲散服之。如汗出甚﹐再用溫粉撲之。若渾身如水發潤者﹐或汗出如珠者﹐皆亡陽證﹐不治。

血在身中怕妄行﹐火邪迫血血離經。鼻中衄出堪調理﹐便溺中來禍非輕。

此毒在心肝二經也。自鼻出者﹐元參地黃湯主之﹐外用梔子炒焦黑研末吹之。自溺出者﹐八正散主之。自大便出者﹐桃仁承气湯主之。此與上自汗證同爲熱也。大便祕者﹐並與四順淸涼散主之。

蛔動如從吐利中﹐必然腸胃熱邪衝。若聞食臭虫才出﹐此證虛寒勿妄攻。

此毒在肝也。痘後或吐蛔或利下蛔者﹐皆熱毒入裏也。熱在胃則吐蛔﹐熱在腸則利下。蛔利者﹐黃芩湯加桃仁﹑艾葉。吐者黃芩半夏湯加烏梅﹑川椒。若不吐利﹐但聞食卽吐蛔者﹐此胃久虛﹐虫無所食﹐故聞食臭卽吐﹐食已易饑﹐理中湯加烏梅﹑黃連﹑川椒主之。

狐惑之證聲啞嗄﹐唇口生瘡誠可訝。齦根潰爛疳蝕瘡﹐气臭血出名走馬。

此毒在腎也。其候最惡﹐化﹝上匿下虫﹞丸主之。如大便結者﹐以桃仁承气湯加槐子利之。或只牙齒齦肉潰爛者﹐此痘疕脫去﹐痰水浸漬爲疳蝕瘡﹐用綿繭散敷之。若气臭血出者﹐又名走馬疳瘡﹐內以黃連解毒湯加雄黃爲丸﹐竹葉湯下﹔外以馬鳴散敷之。或口舌生瘡者﹐並宜洗心散。已上證大便祕者﹐並用四順飲利之。

痘後宜行解利良﹐勿令熱毒得爲殃。若逢餘毒爲諸證﹐緩藥安能得早康﹖

瘡疹後須當解利﹐勿使餘毒或在表﹐或在裏﹐變生諸證也。解利之劑﹐如三黃丸四順飲之類。若失於解利﹐致生諸證﹐須當用切中病源之藥急治之﹐不可緩﹐恐病勢滋蔓﹐反害人也。

能醫惡瘡是良工﹐不宜怪異及虛驚。若然乍見成凶兆﹐枉請師巫禱鬼神。

若有鴉鳴鼠鬭﹐虛響火光﹐蝙蝠入室﹐蔥蒜撲人﹐夜生怪夢﹐病見死人﹐是皆不祥之兆也。

疹毒證治歌括

疹爲胎毒發於心﹐肺與相連熱毒侵。咳嗽鼻中淸涕出﹐且觀雙目淚盈盈。

痘疹皆胎毒所發。毒者火也﹐故痘子大而焮腫者﹐少陽三焦火也﹐陽道常饒﹐故大而腫。疹子小而碎密者﹐少陽心火也﹐陰道常乏﹐故小而密。三焦﹐水谷之道路﹐脾胃主納水谷﹐治痘專以脾胃爲主﹐心肺屬陽而位乎上﹐心火旺則肺受之。治疹專以肺爲主﹐觀其咳嗽者﹐火炎則肺葉焦舉也。鼻流淸涕者﹐鼻爲肺之竅﹐以火爍金而液自流也。目中淚出者﹐肺熱則移於肝﹐肝之竅在目也。或手掐眉目唇鼻及面者﹐肺熱證也。

凡遇冬溫最不祥﹐民多疫癘發瘡瘍。或逢斑疹相傳候﹐可用湯丸預解良。

宜先服消毒保嬰丹﹑代天宣化丸以預解之﹐可使毒微﹐不爲已甚也。

斑疹須明歲气先﹐勿輕汗下作傷寒。察人虛實施方法﹐莫犯天和損壽元。

瘡疹之證﹐其初發熱與傷寒相似﹐但疹子則面頰赤﹐咳嗽噴嚏﹐鼻流淸涕﹐目中淚出﹐呵欠喜睡﹐或吐瀉﹐或手掐眉目鼻面﹐宜用升麻葛根湯﹐不可作傷寒﹐妄用汗下也。汗之則增其熱﹐爲衄﹐爲咳血﹐爲口瘡咽痛﹐爲目赤﹐爲煩躁﹐爲大小便不通﹔下之則虛其裏﹐爲滑泄﹐爲帶下。

疹喜淸涼痘喜溫﹐能知痘疹不同倫。疹苗痘實無人解﹐謹始慮終用意斟。

疹子初出﹐亦須和暖則易出﹐所以發苗之初﹐只要發出得盡﹐則毒便解﹐非若痘必苗而秀﹐秀而實﹐而後毒解也。痘子成實之時﹐若太溫熱則反潰爛不收﹐是痘之後﹐亦喜淸涼也。故治痘疹者﹐無過熱﹐無過寒﹐溫涼適宜﹐陰陽自和﹐是爲得之。

疹毒從來解在初﹐出形毒解卻無憂。腹中脹痛邪猶伏﹐喘促昏沈命必殂。

疹子只怕不能出﹐如時大寒﹐以桂枝葛根湯發之﹔大熱﹐以升麻葛根湯合人參白虎湯發之﹔不寒不熱﹐以荊防敗毒散發之﹔如兼疫癘之气﹐以人參敗毒散發之。如用一劑不出﹐再作本湯發之﹐外用胡荽酒以薴麻蘸酒徧身戛之﹐務令亟出﹔如三四作更不出﹐加腹中脹痛﹐气上喘促昏悶妄語者﹐必死證也。

過期不出勢淹延﹐毒伏身中出現難。急用透肌休怠玩﹐豈堪臟腑受熬煎。

發熱六七日已後﹐明是疹子卻不見出﹐此皮膚堅厚﹐腠理閉密﹐又或爲風寒襲之﹐曾有吐利﹐乃伏也﹐急用托裏發表之劑﹐麻黃湯去杏仁加蟬蛻﹑升麻﹐外用胡荽酒散麻刮之。如一向未更衣者﹐毒盛於裏﹐伏而不出﹐河間涼膈散加牛蒡子主之。發之解之再不出者﹐死證也。

蒸蒸發熱咳聲頻﹐目脹面浮气上行。坐臥不安痰唾少﹐肺焦葉舉熱邪蒸。

疹子初發熱時﹐未見出現﹐咳嗽百十聲不已﹐上气喘气﹐目腫面浮﹐時臥時起﹐此毒火內蒸﹐肺葉焦舉﹐宜甘桔湯合人參白虎湯去人參加牛蒡子﹑薄荷葉主之。

火熱燻蒸汗潤身﹐毒邪並迫血違經。汗多衛表邪從散﹐血去營中毒少輕。

如汗太多﹐人參白虎湯合黃連解毒湯主之。衄太多﹐元參地黃湯主之。

發熱之時吐利並﹐任他所出不須驚。胞胎蓄毒從今解﹐腸胃停污自此淸。

自利﹐宜黃芩湯。吐利﹐宜黃芩加半夏湯。自利裏急後重者﹐宜黃連解毒湯合天水散主之

毒火燻蒸气上炎﹐咽喉自此正煩艱。從來痘疹多咽痛﹐莫作尋常喉痺看。

痘疹咽痛﹐亦是常候﹐乃毒火上燻而痛也﹐勿作喉痺同論﹐妄用鍼刺。喉痺內作癰腫﹐故宜鍼決去惡血﹔痘疹只是咽漧作痛﹐宜甘桔湯加牛蒡子﹐或射幹鼠粘子湯細細咽之。

疹毒如焚飲水饒﹐炎邪未許一杯澆。咽喉漧燥心家熱﹐津液枯虛胃脘焦。

疹子渴喜飲水﹐純是火邪﹐肺焦胃幹﹐心火內亢故也。初發熱渴者﹐升麻葛根湯加天花粉﹐或葛根麥門冬散。疹子出見渴者﹐人參白虎湯加天花粉﹑麥門冬﹔渴甚者﹐人參白虎湯合黃連解毒主之。

一齊湧出莫驚惶﹐頃刻渾身朱錦裝。似痘出時隨又沒﹐如瘢紅處卻成瘡。

出形鮮紅﹐與傷寒發斑相似﹐但疹子粒粒成瘡﹐非若斑之皮紅成片﹐如蚊蚤之迹也。

痘瘡赤艷癢來攻﹐疹子紅鮮毒得松。白疹血虛猶可療﹐黑斑惡候莫相逢。

疹發於心﹐紅者火之正色也。若疹色淡白者﹐心血不足﹐養血化斑湯主之。色太紅艷或微紫者﹐血熱也﹐或出太甚者﹐並宜大靑湯主之。黑者﹐死證也。

疹子出沒合陰陽﹐出以溫和沒以涼。連出不收陽气盛﹐遲遲間出是陰彊。

疹子出沒﹐常以六時爲準。假如子後出者午時卽收﹐午後出者子時卽收﹐乃陽生陰成﹐陰生陽成﹐造化自然之數也。凡此旋出旋收者輕。若一出連綿三四日不收者﹐乃陽毒太甚﹐宜大靑湯解之。逡巡不出者﹐乃風寒外束﹐皮膚閉塞也﹐宜荊防解毒散主之。

疹出渾身似火燒﹐毒邪壅甚急難消。解肌只許皮膚暖﹐救裏宜令便溺調。

疹子旣出﹐熱甚不減﹐此毒壅遏﹐宜大靑湯解其表。便濇者﹐以黃連解毒湯合化斑湯﹐或大連翹湯解其裏。大便不通者﹐河間涼膈散加牛蒡子主之。

疹瘡出盡得安寧﹐邪未盡時气未平。沸沸熱煩邪尙熾﹐頻頻嘔泄毒猶蒸。

凡疹子如沸沸發熱﹐煩悶不寧﹐如蛇在灰﹐如蚓在塵之狀﹐或嘔吐﹐或注泄﹐此毒邪壅遏﹐尙未出盡。煩熱者﹐黃連解毒湯﹔嘔泄者﹐柴胡橘皮湯。並外用胡荽酒﹐以薴麻蘸酒徧身戛之﹐待疹子出盡﹐則煩熱自出﹐嘔泄自止矣。

疹毒余邪最作殃﹐幾經惡候致張皇。時行癘气傳相似﹐疫鬼勾魂赴北邙。

疹子欲出未出之時﹐貴早發散﹐以解其毒﹐則無餘災。

疹後流連熱不除﹐蒸蒸烙手發毛枯。肉消骨立成疳瘦﹐得遇良工病可蘇。

疹子收後﹐身熱太甚﹐或日久不減﹐以柴胡麥冬散﹔甚則以黃連解毒湯合人參白虎湯﹐與前方相間服之。如發枯毛豎﹐肉消骨立﹐漸漸羸瘦者﹐柴胡四物湯主之。

發熱無休神漸昏﹐忽然瘈瘲事堪驚。莫將風癇同調治﹐小便宜多患早寧。

疹後熱不除﹐忽作搐者﹐不可與急驚同論﹐用導赤散加人參﹑麥冬﹐送服安神丸。小便淸者可治﹐短少者不可治。

疹毒流殃走馬瘡﹐牙齦潰爛食難嘗。唇瘡聲啞成狐惑﹐漏頰穿喉旦夕亡。

凡疹後牙齦黑爛﹐肉腐血出﹐臭息衝人者﹐曰走馬疳﹐馬鳴散主之。若面頰浮腫﹐環口靑黑﹐頰漏齒脫﹐唇崩鼻壞者﹐死證也。如唇口多瘡﹐其聲嗄啞者﹐曰狐惑﹐似化﹝上匿下虫﹞丸主之。更煩躁昏悶失聲者﹐死證也。

疹毒漸成休息痢﹐晝夜不停多窘急。勿輕劫濇圖霸功﹐切忌噤口成惡疾。

疹後泄利﹐日久不已者﹐日休息痢﹐宜黃芩湯﹑天水散﹐與香橘丸相間治之。若嘔吐不能食者﹐多噤口﹐更腸滑不止﹐或下鮮血﹐或如塵水者﹐皆死證也。

疹後連綿上气咳﹐發作百聲終不歇。胸髙肩息目虛浮﹐擺手搖頭泉下客。

疹後咳甚喘气逆气﹐發則連綿不已者﹐此肺中伏火﹐金虛葉焦﹐故咳也﹐宜人參淸膈散主之。身熱者﹐門冬淸肺湯主之。若咳久不止﹐面浮目胞腫﹐胸髙而喘息則聳肩﹐血自口鼻出﹐面色靑或赤﹐鼻燥昏悶﹐搖頭擺手者﹐皆死證也。

疹家禁忌法須防﹐鹽酢雞魚不可嘗。欲莫從心終是福﹐物多爽口定爲殃。

瘡疹收完幸平復﹐飲食如常無臲﹝臬兀﹞。心腹絞痛忽傾亡﹐還是气虛中惡毒。

嬰稚初離胎殼中﹐徧身斑駁似朱紅。胎中熱毒皮中見﹐莫作時行斑疹同。

凡小兒初生未滿月者﹐徧身紅點﹐俗呼奶麻子是也﹐宜用溯源解毒湯與乳母服之。

發熱蒸蒸便已鞕﹐皮紅似錦是名斑。莫將疹毒雷同論﹐笑殺時人一類看。

凡天行病﹐若大便鞕結﹐熱畱胃中﹐故發斑。不可以疹子同治﹐妄用發表之劑﹐反增危劇。宜白虎湯去人參白虎湯去人參白虎湯本無人參。前有人參白虎湯去人參之加減法﹐此當屬之。加大靑﹑元參﹑生地黃主之。大便祕者﹐以三黃丸微利之。

婦女痘疹證治歌括

女人瘡疹最難醫﹐陰質從來血已虧。待得瘡疹將發日﹐只愁天癸又當期。

發熱經行非正時﹐火邪追血血奔馳。急須涼血停爲美﹐莫待中虛悔卻遲。

痘疹發熱﹐經水忽行﹐卻非天癸之期﹐此毒火內蘊﹐擾亂血海﹐迫經妄行﹐月事不以時下﹐以元參地黃湯﹐或四物湯合黃連解毒湯﹐以涼血爲主﹐必欲其止﹔如久不止﹐中气虛弱﹐致生陷伏者有之。

發熱期逢經水行﹐毒邪行解免煩蒸。過期不止須當慮﹐補气溫經令出勻。

發熱之時﹐經水適來如期﹐此積污得去﹐毒亦輕解﹐不須治之。若過四五日猶不止者﹐此熱邪乘血室之虛﹐迫血妄行﹐宜先服小柴胡湯加生地黃湯以淸血室之熱﹐後用十全大補湯以補气血之虛﹐令其出勻﹐易發易靨也。

發熱適逢經水斷﹐血室空虛防他變。若然譫妄神不淸﹐熱入血室治勿緩。

發熱之時﹐經水適斷﹐宜早服柴胡四物湯加桂枝﹐以防血室空虛﹐毒邪乘虛而入﹐致生他疾也。若已增寒壯熱﹐神識不淸﹐妄誕見聞﹐言語錯亂﹐此爲熱入血室。血室者﹐衝脈是也﹐肝主之。肝藏血﹐肝爲血海﹐天癸之後﹐血室旣空﹐熱乘而入﹐宜四物湯合導赤散加麥冬﹐與安神丸相間服之。

女子居經日已賒﹐豈堪瘡疹病來加﹖卻愁血海停污垢﹐更怕胞門伏毒邪。

女子經閉謂之居經﹐滿而不瀉﹐病在心脾﹐衝任之間﹐已多積垢﹐毒邪發熱之初﹐卽當滌去停垢﹐桃仁承气湯主之﹐後以四物湯合勻气散加紅花﹑木通治之。

崩漏無時血已枯﹐瀉而不滿髒中虛。豈堪當此天行病﹐濺弱扶危救命軀。

女子一向崩漏未止﹐气血已虛﹐若當瘡疹﹐惟宜大補气血爲主﹐十全大補湯﹔瘡出灰白平陷﹐難發難靨者﹐更加熟附子一二片。

起發胞漿忽動經﹐血虛气弱事堪驚。食多气壯無他慮﹐不爾須防陷伏臨。

宜十全大補湯主之﹐虛甚加熟附子。

經行暴喑猝無音﹐血出津枯舌不榮。養血通心言語出﹐一朝聲價重千金。

先以當歸養心湯養心血利心竅﹐待其能言﹐以十全大補湯調之。

月事如行變壞瘡﹐內虛陷伏已乖常。藥靈中病終須吉﹐證逆違師倏忽亡。

宜十全大補湯﹑奪命丹相間服之。其瘡胖脹紅綻﹐或瘡空中再出一番者﹐大吉之兆。若加腹脹喘促﹐譫妄悶亂﹐寒顫咬牙﹐手足厥逆者﹐必死也。

妊娠瘡疹治應難﹐惟有安胎法最先。不可令胎輕觸動﹐胎元觸動命將殘。

初發熱﹐以參蘇飲發之。瘡出現後﹐多服安胎飲爲佳。渴者﹐人參白朮散。瀉者﹐黃芪湯合四君子湯加訶子。色灰白起發收較遲者﹐十全大補湯去官桂。

瘡正甚時臨正產﹐幾人束手功莫展。滌除惡露相時行﹐補益元神休忌憚。

孕婦出痘﹐正當甚時﹐忽臨正產蓐者﹐只以十全大補湯。若腹中微痛﹐此惡露未盡也﹐宜去之﹐四物湯用熟地黃﹑白芍藥﹐加漧薑﹑桂心﹑木香﹑黑豆。

產後如逢出疹痘﹐此時胎去免憂惶。只憑補益收功效﹐莫犯寒涼生气傷。

婦人產後生痘瘡者﹐只以十全大補湯﹑白芍藥﹑桂﹑酒炒用﹐不可妄用寒涼﹐恐損發生之气。古今圖書集成醫部全錄卷四百七十

痘疹門

祕傳片玉痘疹【明﹖萬全】

痘疹賦

痘名天瘡﹐疹呼麻子。喜紅活以爲宜﹐見黑陷而可忌。痘出肺脾﹐疹連心肺。隨時令之寒暄﹐禁汗下於首尾。吉者飲食如常而淸涼自調﹐凶者飲食反常而閉濇不利。咽喉切怕鎖纏﹐面目不宜稠密。汗自出兮火從汗散﹐溺自出兮毒從溺出。疹愛淸涼痘愛溫﹐此愚夫之瞽言﹔虛則補而實則泄﹐玆聖人之大意。竊謂痘瘡﹐尢爲難治。視寒熱於天時﹐分勇怯於人事。發散兮以升麻參蘇﹐調理兮以參芪歸朮。出太甚者消毒﹐色灰白者益气。焮腫祕結者﹐黃連可投﹔癢塌吐瀉者﹐木香堪取。解毒兮梔子芩連﹐溫中兮丁香官桂。務在消詳﹐不可急遽。此先祖之祕傳﹐宜子孫之愛惜。

始終驗方

痘瘡發熱作渴者﹐乃火邪甚也﹐用人參麥冬散。

痘瘡發熱惡寒咳嗽者﹐因外感也﹐用參蘇飲。

痘瘡發熱發驚者﹐乃心肝二經之火甚也。《全書》云﹕驚痘不須憂﹐此吉兆也﹐用辰砂導赤散。

痘瘡發熱腹痛者﹐或吐或泄﹐或吐酸臭兼食積者﹐用香砂平胃散。

痘瘡發熱﹐唇焦作渴﹐此火邪內甚也﹐用涼膈散。

痘瘡發熱﹐人事昏沈﹐狂言妄語﹐大便結﹐小便赤﹐或腹痛咽痛者﹐毒火內甚也﹐用黃連解毒﹑涼膈散。

痘瘡發熱作渴﹐時時飲水﹐面赤唇焦﹐乃火邪內甚﹐看大小便何如﹐如大便結小便濇者﹐用加減四順飲。

痘瘡發熱作渴﹐時時飲水﹐面赤唇焦﹐此火邪內甚也。若二便如常﹐用麥冬散。

痘瘡發熱咽痛者﹐乃毒火內甚上攻。如咽喉作痛﹐飲水難吞者﹐用甘桔湯。

痘瘡三日﹐熱退痘出﹐此順痘也﹐輕者不須服藥。問有潮熱未退者﹐只用升麻葛根湯加減治之。

痘瘡發熱﹐小便不通者﹐膀胱有熱也﹐用八正散。

痘瘡現形﹐夾疹夾斑者﹐用快斑化毒湯。

痘瘡發熱﹐四圍紅活﹐當起不起﹐項陷四圍無水色﹐或灰白色﹐乃气血俱虛也﹐用十全大補湯。

起發頂焦﹐四圍漧枯無水色﹐乃火甚血不足也﹐則當涼血解毒托裏﹐用加減四物湯。

痘瘡光壯﹐中虛作瀉者﹐裏虛也﹐用四君子湯。

起發光壯﹐收靨咽痛者﹐用甘桔湯加減。

收靨腹痛﹐屎臭瀉泄者﹐兼食積也﹐用香砂平胃散。如積甚裏急後重﹐兼赤白者﹐用香連丸同保和丸調治。

收靨泄下膿血者﹐毒從內收﹐乃倒陷也。膿血盡自愈﹐不用服藥。

始終歌方

痘瘡發熱多昏睡﹐呵欠噴嚏又驚悸。或吐或瀉寒熱生﹐耳足微涼爲少異。

痘瘡常治法﹐初用羌活湯。出後大補散﹐祖傳別有方。

羌活防風升麻葛﹐桔梗甘艸赤芍藥。柴胡前胡牛蒡炒﹐連翹酒洗如神脫。

大補散內用參芪﹐川芎當歸靑陳皮。甘艸芍藥牛蒡炒﹐連翹木通一劑宜。

痘疹發微熱﹐頭面出來稀。頸項胸前少﹐紅潤又兼肥。大小便如常﹐飲食似乎時。精神更淸爽﹐出靨盡如期。此是好消息﹐何勞妙手醫。

熱甚又煩躁﹐精神不明了。大小便閉濇﹐渴甚食漸少。吐瀉或吐嘔﹐虛腫咽喉嗆。飲食都不思﹐悶亂眼又脹。肚脹气上喘﹐个个必死亡。

第一發﹐羌活防風荊芥結﹐升麻漧葛赤芍藥﹐木通連翹甘艸節。

第二散﹐升麻漧葛赤藥羨﹐防風木通荊芥穗﹐甘桔連翹牛蒡炒。

第三消﹐甘桔荊防赤芍翹﹐升麻木通牛蒡子﹐酒炒芩梔解毒髙。

第四除﹐荊防甘桔木通拘﹐酒炒芩梔翹赤芍﹐歸梢生地鼠粘如。

第五斑﹐歸梢赤芍鼠翹甘﹐生地木通荊芥穗﹐芩梔酒炒退紅鮮。

第六毒﹐當歸赤芍生地助﹐甘艸木通牛蒡子﹐枳殼連翹加赤茯。

第七解﹐當歸白芍黃芪采﹐木通枳殼生甘艸﹐荊芥防風還可買。

第八調﹐人參黃芪甘艸謀﹐木通歸身白芍藥﹐陳皮枳殼白芷梢。

第九和﹐參芪白朮不用多﹐白芍當歸甘艸炙﹐陳皮枳殼茯苓多。

第十保﹐參芪白朮炙甘艸﹐當歸白芍生地黃﹐枳殼陳皮山楂討。

第十一養﹐黃芪人參白朮講﹐歸身白芍白茯苓﹐甘艸陳皮气血長。

第十二病﹐參芪白朮甘艸定﹐歸身白芍麥門冬﹐陳皮茯苓方可進。

第十三身﹐參芪白朮甘茯苓﹐歸身麥冬白芍藥﹐陳皮靑皮山楂尋。

第十四安﹐參芪歸朮茯苓甘﹐白芍川芎麥地黃﹐靑皮楂子棗同煎。

痘初如作瀉﹐火甚裏又熱。黃芩白芍藥﹐升麻甘艸節。木通赤茯苓﹐瀉止添歡悅。

痘中如作瀉﹐人參白朮切。茯苓炙甘艸﹐白芍官桂設。更加訶子肉﹐補中兼劫濇。

痘疹如祕結﹐導法眞可絕。芩梔用酒炒﹐通翹甘枳桔。紫艸生地黃﹐麻仁潤幹濇。甚加酒大黃﹐謹愼勿妄瀉。

痘瘡如作渴﹐火甚津液涸。人參麥門冬﹐升麻白粉葛。知母生地黃﹐天花粉一合。甘艸酒芩連﹐此法永不錯。

痘瘡太紅艷﹐血熱防多變。歸梢生地黃﹐赤芍紫艸見。升麻木通翹﹐荊防牛蒡研。甘艸酒芩梔﹐不退有後患。

痘瘡灰白色﹐﹣气血兩虛說。歸芎赤芍藥﹐參芪甘艸節。木香桂少加﹐生地能活血。食少加陳皮﹐渴多麥門便。

痘瘡黑陷枯﹐當歸赤芍求。生黃甘艸節﹐防風荊芥牛。木通翹紫艸﹐人參正气扶。麻黃蜜酒炒﹐燒糞解人憂。

痘瘡如腹脹﹐看他大便樣。便結裏气實﹐急用酒大黃。枳殼檳榔朴﹐再用膽導方。泄瀉裏气虛﹐參朮茯木香。靑皮炒厚朴﹐枳殼腹皮姜。

痘瘡出太紅﹐血熱用歸梢。生地赤藥桔﹐防風紅花甘。木通牛蒡子﹐連翹淡竹葉。

痘瘡出密要解毒﹐甘桔荊防蒡翹助。靑皮山楂赤芍藥﹐紅花木通要常服。起發之時加當歸﹐勻气和血補不足。

痘收破皮不結痂﹐人參黃芪甘艸佳。白朮防風香白芷﹐靑皮七味免咨嗟。

收靨

收靨已後﹐皮肉尙嫩﹐臟腑尙虛﹐要避風寒﹐不宜洗澡﹐常節飲食﹐不可過於饑飽也。

收靨已後﹐有犯風寒雨濕洗澡﹐以致四肢頭面浮腫者﹐此風濕也﹐加減胃苓湯治之。如作熱徧身汗出如水者﹐此虛气中風﹐補中益气湯加蒼朮﹑官桂治之。如大熱作渴﹐虛汗者﹐白虎湯加蒼朮治之。身不熱而自汗者﹐補中益气陽治之。

收靨已後﹐有傷食腹痛者﹐有之﹐用脾積丸下之無害﹔下後﹐便以四君子湯加消導藥治之。如傷飲食者﹐並身作熱者﹐三黃丸下之﹔更以四君子湯加消導藥同調之。

收靨之後﹐調治亦緊。無因而作熱者﹐審其脈若洪數者﹐黃連解毒湯加升麻﹑葛根治之﹔如遲緩者﹐是虛熱也﹐補中益气湯主之。

收靨之後﹐痢作大熱﹐鼻血不止﹐黃連梔子飲治之。

收靨之後﹐利下鮮血﹐裏急後重者﹐先以三黃丸下之﹐次以香連丸調之。

收靨之後﹐忽然咳嗽者﹐此乃感冒風寒﹐以參蘇飲治之﹔如不退﹐只以玉液丸調之。

收靨之後﹐大熱兩目如火﹐身發斑者﹐此餘毒歸心也﹐消斑靑黛飲治之。

收靨之後﹐肢節腫痛作熱者﹐此餘毒歸膽也﹐內服十宣散﹐外用紫金丹塗之。

收靨之後﹐兩目紅腫﹐此餘毒歸肝﹐密蒙花散主之。

收饜之後﹐其目紅活﹐失於醫治﹐以致珠有白翳﹐加味谷精艸散治之。

收靨之後﹐咳吐膿血者﹐此餘毒歸肺﹐淸金散治之。

收靨之後﹐小便出血﹐此餘毒歸膀胱﹐八正散治之。

痘已收靨﹐大便出膿血﹐無腹痛後重者﹐此餘毒歸大腸﹐黃連解毒湯加槐角﹑升麻治之。糞後腹痛者﹐黃連解毒湯加大黃酒炒治之。

收靨俊﹐作熱口舌生瘡者﹐此心熱也﹐黃連解毒湯治之。

收靨後﹐齒生走馬疳者﹐先將米泔水洗過﹐後以文蛤散搽之。

收靨後﹐徧身生瘡生膿泡者﹐此名痘風瘡﹐內服胡麻丸﹐外灸風池穴﹑血海穴﹑曲池穴各三壯﹐斷根之效。

收靨後﹐腳軟不能行者﹐此血虛不養筋也﹐四物湯加牛膝﹑續斷﹑防風﹑川蓽薢﹑薏苡仁治之。

收靨後﹐腄不醒者﹐四物湯加酸棗仁湯治之。

收靨後﹐四肢癱瘓不能動者﹐此血虛成風也﹐若不治﹐恐成廢疾﹐用羌活丸治之。

收靨後﹐心常恐懼﹐聞大聲卽驚者﹐溫膽湯治之。

麻疹

俗名麻子者﹐火疹也﹐治法與痘不同。蓋痘之治藥﹐有溫有涼﹐若麻疹惟有淸涼解毒耳。

麻疹之證面必紅﹐咳嗽嚏噴鼻流膿。眼淚汪汪如哭狀﹐莫作傷寒一樣功。麻子未出用荊防﹐升麻漧葛炒牛蒡。知母桔梗同國老﹐薄荷石膏多用良。麻子出甚用桔甘﹐知母石膏加人參。麥冬去心牛蒡炒﹐竹葉同煎名化斑。麻後咳嗽仍不退﹐淸肺散子調竹瀝。潮熱人參麥門冬﹐木通知母甘艸炙。生地黃與地骨皮﹐解熱淸心又淸肺。若變痢疾同香連﹐走馬疳瘡文蛤最。

荊防敗毒散﹑化斑湯﹑涼膈散﹐此三方﹐乃麻疹中之聖方也。

麻子若不出﹐荊防敗毒先。嗽甚宜淸肺﹐熱多用化斑。

凡麻疹未起發時﹐噴嚏咳嗽﹐驚悸多啼﹐面紅﹐兩目含水﹐或身痛腹痛﹐是其證也。治法當以辛甘苦寒之劑﹐辛甘發表﹐苦寒解裏﹐使毒散也﹐用荊防敗毒散。

凡疹初發熱作渴﹐白虎湯神效﹐加麥冬。

凡疹初發熱作泄者﹐用豬苓湯主之。

凡疹發熱一二日卽出﹐初如蚊迹﹐次如朱砂點小粒﹐大紅色﹐斑色見根窠﹐切忌溫補﹐惟以淸涼解之﹐庶免悞耳。

凡疹旣出﹐色紅者吉﹐赤者重﹐黃者危﹐黑者死。

凡疹旣出﹐其熱卽退﹐隨出隨沒﹐其期不出三日。假令今日子時出﹐明日子時收盡﹐又熱又煩又渴而再出者﹐三日始定﹐如出而不收者﹐有郁遏不能出者﹐此凶也。

凡疹當出而過期不出者﹐反見煩躁悶亂腹脹气喘﹐手足冷者不治。

凡疹當出不出而無他證者﹐先服荊防敗毒散﹐用薴麻煎湯﹐就以薴麻徧身刮之﹐其疹卽出見。如再不出者﹐急用向東行狗屎尖﹐火燒存性﹐溫水調服﹐疹卽湧出。

凡疹當出﹐參差不齊﹐卽以黑芝麻擂冷水服之。

凡疹旣出﹐延綿不收﹐此火郁也﹐用芩連化毒湯。

凡疹出太甚﹐無他證者﹐服化斑湯﹐及白虎湯加人參。

凡疹旣出作渴者﹐用白虎湯和益元散服﹐加辰砂一錢研。

凡疹旣出作泄者﹐用豬苓湯。如不效﹐用豆蔻丸止之。

凡疹旣出作衄者﹐用芩連梔子飲。

凡疹大小便不通﹐用涼膈散。

凡疹旣出﹐汗出如水者﹐不必服藥﹐正欲其火發散也。

凡疹旣見形﹐有咳嗽者不必服藥﹐此正病也。

凡疹見形﹐傳染成痢疾者﹐不問赤白﹐先以三黃丸下之﹐後以香連丸調之。

凡疹見形﹐餘熱不退﹐用知母石膏湯。

凡見形而久不止者﹐又帶血者﹐用甘桔湯﹔嘔血者﹐加軟石膏﹑茅根汁。

凡疹見形﹐咽喉腫痛者﹐用射幹鼠粘子湯。

凡已見形﹐有走馬疳﹐以洗米泔水文蛤散搽之。

凡疹子用藥﹐只依前法調之﹐不可輕易妄投湯藥。

凡疹初收﹐要避風寒﹐勿食煎炒葷腥酸鹹之物﹐宜淡滋味﹐至一月後﹐可少與雞鴨肉食之物。若食葷太早者﹐外毒𨿽泄﹐內毒復萌﹐再出者亦有之﹐或屢出者有之。若悞食酸鹹﹐則增其痰咳﹐遲延日久而難愈也。若悞食煎炒﹐則生熱毒﹐或變餘熱。冒觸風寒者﹐或嗽而加喘﹐或生壯熱﹐或成瘧疾﹐變證百出﹐難以治矣。

嬰童百問【明﹖魯伯嗣】

瘡疹

仲陽云﹕瘡疹候面燥腮赤﹐目胞赤﹐呵欠頓悶﹐乍涼乍熱﹐咳嗽嚏噴﹐手足梢冷﹐夜臥驚悸多睡﹐煩躁發熱﹐臉赤唇紅﹐身痛頭痛﹐痰涎﹐傷寒證類有之﹐並瘡疹證﹐此天行時气之病﹐始發之時﹐因傷風傷寒而得者﹐有因時气傳染而得者﹐有因傷食嘔吐而得者﹐有因跌撲驚恐畜血而得者。或爲竄眼禁牙驚搐如風之證﹐或爲口舌咽喉腹肚疼痛之狀﹐或爲煩躁發熱臉赤狂悶昏睡讝語之形﹐或自汗或下利﹐或發熱或不發熱﹐證候多端﹐卒未易辧。方論所載﹐以耳冷尻冷足冷驗之﹐謂瘡疹屬陽﹐腎臟無證﹐耳與尻足俱屬於腎﹐故腎所部獨冷。然疑似之間﹐或中或否﹐不若視其耳後有紅脈赤縷者爲眞﹐於此可驗。其脈洪大而弦數﹐診脈之際﹐身略戰動﹐是證也。調護之法﹐首尾俱不可汗下﹐但溫涼之劑﹐兼而濟之﹐解毒和中安表而已。凡熱不可驟遏﹐但輕解之﹔若無熱﹐則瘡又難發也。虛者補之﹐實者損之﹐冷者溫之﹐熱者平之﹐是爲權度。借諭而言﹐亦如庖人籠蒸之法﹐但欲爲松耳。如苟妄汗﹐則榮衛旣開﹐轉增瘡爛﹔如苟妄下﹐則正气內脫﹔變而歸腎﹐身體振寒﹐耳骩反熱﹐眼合肚脹﹐其瘡黑壞﹐十無一生。舌黑者尢難療﹐何也﹖隨瘡五臟見證﹐未發則五臟之證悉具﹐已發則歸於一臟受毒多者見之。故肝臟水皰﹐淚出如水﹐小而皰靑﹔肺臟膿皰﹐其涕稠濁﹐色白而大﹔心臟發斑血皰﹐色赤而小﹔脾臟發疹﹐色黃微赤﹐有小斑瘡﹔惟歸腎則變黑焉﹐靑紫幹陷。瘡疹屬陽﹐本無腎證。腎在腑之下﹐不受穢毒﹐故無證。陽取火也﹐腎取水也﹐以火用事﹐爲水所制﹐豈不殆哉﹖朱氏云﹕瘡疹已發未發﹐俱不可疏轉﹐此爲大戒。瘡疹首尾皆不可下﹐及輒用利藥﹐毒气入裏卽殺人。以此觀之﹐瘡疹證狀﹐𨿽與傷寒相似﹐而痘疹治法﹐實與傷寒不同。傷寒所傳﹐從表入裏﹔痘疹所發﹐從裏出表。蓋毒根於裏﹐若下之﹐內气一虛﹐毒不能出而反入焉﹐由是土不能勝水﹐黑陷者有之。毒發於表﹐若汗之則榮衛一虛﹐重令開泄﹐轉增瘡爛﹐由是風邪乘虛變證者有之。汗下二說﹐古人所深戒也。調解之法將如何﹖曰﹕活血調气﹐安表和中﹐輕淸消毒溫涼之劑﹐二者得兼而已。溫如黃芪﹑當歸﹑木香輩﹐涼如前胡﹑漧葛﹑升麻輩﹐佐之以川芎﹑芍藥﹑枳殼﹑桔梗﹑羌活﹑木通﹑紫艸﹑甘艸之屬﹐則可以調適矣。凡小兒覺身熱﹐證似傷寒﹐但未經瘡痘﹐疑似未明﹐且與惺惺散﹑參蘇飲﹑抱龍丸﹑升蘇散。熱甚則先與升麻湯﹐或加川芎﹑紫蘇﹑茯苓﹔嘔吐者﹐香蘇飲加半夏﹑茯苓﹑白芍藥﹔泄瀉者﹐香蘇飲加白朮﹑茯苓﹔吐瀉胃虛者﹐陳氏木香散﹔渴者升麻湯加紫蘇﹑茯苓﹔發搐及讝語熱甚者﹐至寶丹﹑抱龍丸和服。瘡疹未出透者可服﹐如出已透膚者﹐不可服也。或用防風天麻丸亦可。如一二日疹出紅點﹐如麻子大小不一等者輕﹔一齊並出﹐密甚者重。並服四聖散。及泄瀉者﹐紫艸木香湯﹐或四君子湯加木香﹑丁香。如冷戰出不透者﹐加官桂。有驚熱出未透者﹐快斑散治之﹐內有蟬蛻者也。三四日瘡疹出不快者﹐四聖散﹔皮膚冷者﹐加木香﹑肉桂。更須活血散﹑溫酒紫艸湯調下﹐以助藥力則出快。如欲止痛﹐用溫熱水調下。如紫色黑陷內熱者﹐大便祕者﹐用龍膽膏﹑豬心血﹑辰砂﹑腦子研細﹐木香湯調下可也﹐或用豬尾膏亦可。如內無大熱﹐不可輕服也。常用胡荽酒噴幃帳及身上爲佳﹐不可噴面上﹐以辟惡气耳。又燒蒼朮﹑降眞香亦佳。五六日痘瘡焮甚﹐但服芍藥甘艸湯定痛﹐多服不妨﹔卻服甘露飲數服。或口內有膿瘡﹐咽喉腫痛不能乳食者﹐並皆治之。七八日瘡焮透略爛﹐方可服地黃湯。大便祕者﹐可服消毒飲。凡痘根窠紅潤光澤明淨者輕﹐如損陷稠密灰白色瀉渴者重。無熱者﹐可服四物湯﹐用麥門冬﹑防風﹑蟬蛻等劑。九日十日有熱甚﹐可服犀角地黃湯﹑消毒飲﹐便利者不可服。小便不通者﹐大連翹湯加減服﹐以小便利爲度﹔導赤散羌活散皆可服。熱甚者﹐小柴胡湯。渴甚者﹐白虎湯。大便祕甚﹐數日不通者﹐宣風散﹐一服便可﹐間服前藥。痘瘡長足肥滿﹐蒼蠟色者輕﹔寒戰悶亂﹐腹脹煩渴﹐喘急咬牙者重。十一日十二日﹐痘瘡當靨﹐瘡痂欲落而欲愈也。若痘瘡未靨之前﹐或不能靨﹐或腹脹煩渴﹐或泄瀉气促者﹐不可與蜜水瓜果等冷物﹐食之卽死﹐當歸木香散﹑異功散加減服之。凡小兒先發搐而後發瘡者生﹔如瘡已瘥而後發搐或吐或瀉者死。先發熱而後出瘡者存﹔瘡已發而後泄不止者亡。瘡瘥而瀉膿血痂皮者順﹐腹中有瘡也。瀉血而水穀不消者逆﹐脾胃虛也。或瀉血而瘡壞無膿者﹐亦不可救﹐胃爛也。要知陽明主肌肉﹐胃气不可一日不彊也。凡出瘡疹﹐先須護眼﹐或用辰砂﹐或用胭脂以塗眼眶﹐內有紅花以活血爲妙。如痘瘡入眼﹐宜與決明散﹑紫貝散。瘡痂欲落不落﹐則用酥油或白蜜時時潤之﹐可揭則揭去。若失潤揭遲﹐痂才硬則成瘢痕﹐仍用滅瘢藥塗之﹐切不可與雞鴨卵與食﹐食則卽時目盲﹐瞳子如卵白色﹐其應如神。亦不可再食豬肉﹐不可不戒也。中間錢氏有百祥丸下之﹐及有用人牙齒之藥﹐切不可輕服﹐甚以爲戒也。不若用獨聖散與牛李膏爲愈。或痘瘡已發﹐爲風冷所傷﹐榮衛不和﹐或爲宿食所傷﹐內气壅遏﹐以致冰硬者﹐調解散主之。如瀉不止﹐用參茯白朮散加木香可也﹐四君子湯加木香﹑豆蔻亦妙。𨿽然﹐瘡黑本爲惡證﹐治之有方﹐猶有幸而生者。至於調衛之際﹐乳母不能謹口﹐流毒於小兒。或粥食乳哺不時﹐使之饑虛﹐或衣被不周﹐致傷風冷﹐以致閨房有觸﹐外邪有犯﹐則亦冰硬變壞而歸腎﹐自我致寇﹐又誰咎也耶﹖能調衛者﹐以溫散湯劑釀乳飲之﹐謹護風寒﹐使之气體通和﹔其於粥餌﹐則勿令飽而气實﹐饑而气虛﹐斯爲得矣。然瘡曰聖瘡﹐七日熱而發﹐七日皰而幹﹐又七日平復如常矣。若實實虛虛﹐損不足而益有餘﹐則瘡出甚難。如調順血气﹐溫和脾胃﹐均平冷熱﹐則瘡出甚易。調解之法﹐無愈於此。故備論之。痘疹初感未出而發熱者﹐扁鵲油劑法治之﹐則出痘疹甚稀﹐或卽消解而瘡疹不發者有之﹐自然解散而安泰必矣。

麻證水痘

湯氏云﹕凡小兒麻瘡之候﹐乃天行時气﹐熱不能解﹐蘊積於胃﹐而胃主肌肉﹐毒气燻發於肌肉﹐狀如蚊子所嚙﹐乃成麻毒也。赤者十生一死﹐黑者十死一生。此證與斑證不同﹕發斑乃如綿紋﹐有空缺處﹐如雲頭之狀﹔麻證乃徧身無空缺處﹐但疏密之不同﹐分輕重耳。黃連杏仁湯治嬰孩受邪熱甚作成麻疹之證﹐其瘡漸出﹐咳嗽煩悶﹐嘔逆淸水﹐眼赤咽喉口舌生瘡﹐宜服此以解之。又有黃芩知母湯﹐治小兒麻證﹐催出得如斑爛﹐癮疹如綿紋。或曰﹕膿者鮏臭﹐不能幹﹐心胸咳悶﹐嘔吐淸水﹐身體溫熱不時﹐宜進此以治之。起初疑似之間﹐可服升麻湯。頭痛熱甚者﹐可服柴胡升麻湯﹑化斑湯﹑羌活散﹑蟬蛻散皆可。又有發熱一二日而出水泡卽消者﹐名爲水痘﹐但用輕劑解之卽便痊可﹐羌活散﹑升麻消毒飲主之﹐麥煎散亦可服﹔又可服大連翹湯以解利之。《活人書》黃連橘皮湯治溫毒發斑﹐可治出麻作瀉﹐服此下利當先止﹐與黃連杏仁湯同﹐但多制厚朴﹑甘艸耳。

醫學正傳【明﹖虞摶】

痘疹

《內經》曰﹕諸痛癢瘡瘍﹐皆屬心火。夫小兒痘疹之證﹐最爲酷疾﹐不日之間﹐死生反掌。蓋因胎毒藏於命門﹐遇歲火太過﹐熱毒流行之年﹐則痘毒因之而發作矣。一發則出於心肝脾肺四髒﹐而腎無畱邪者爲吉。若初發便作腰痛﹐見點則紫黑者﹐多死。蓋毒气畱於腎間而不發越故耳。錢氏𨿽有百祥丸大下之法﹐然活者十無一二。大抵痘瘡之法﹐多歸重於脾肺二經﹐蓋脾主肌肉﹐而肺主皮毛﹐故徧身爲之斑爛也。其爲證也﹐宜發越﹐不宜郁滯﹔宜紅活凸綻﹐不宜紫黑陷伏。瘡出之後﹐醫者當察色詳證﹐以辧表裏虛實用藥。其吐瀉不能食爲裏虛﹐不吐瀉能食爲裏實。灰白色陷頂多汗爲表虛﹐紅活凸綻無汗爲表實。又諸痛爲實﹐諸癢爲虛。外快內痛爲內實外虛﹐外痛內快爲內虛外實。裏實而補則結癰毒﹐表實而復用實表之藥則潰爛不結痂也。如表虛者瘡易出而難靨﹐表實者瘡難出而易收。裏實則出快而輕﹐裏虛則發遲而重。表實裏虛則陷伏倒靨﹐裏實表虛則發慢收遲。治之之法﹐三日已前﹐未見紅點﹐必用升麻湯﹑參蘇飲之類﹐以發其表﹐務令微汗爲度。若未汗﹐如表猶未解﹐𨿽略見紅點隱約於肌肉間﹐而升散開發之劑﹐尙未可除。凡見出遲發慢者﹐根窠欠紅活者﹐便當憂慮調攝﹐切勿袖手待斃。夫古人用藥﹐寒熱迥別﹐主意不同。醫者再宜臆度寒煊﹐推詳運气而治。如陳文中之木香散﹑異功散﹐用丁﹑附﹑姜﹑桂等峻熱之藥﹐而與《內經》病機不合﹐丹溪常發揮其悞。亦有用得其當者﹐屢獲捷效。若劉河間﹑張子和輩悉用芩﹑連﹑大黃等寒涼之劑。丹溪亦曰﹕酒炒芩連各解痘毒﹐依法用之而獲安者﹐亦不少也。今之醫者﹐往往不同﹐依陳氏而行者多用熱藥﹐宗劉張而治者多用涼藥﹐意見不偏於熱則偏於寒﹐此刻舟求劍之道也。愚按《內經》有曰﹕寒者熱之﹐熱者寒之﹐微者逆之﹐甚者從之。又曰﹕逆者正治﹐從者反治﹐從少從多﹐觀其事也。陳氏用從治之法﹐權也﹔劉張用正治之法﹐常也。然皆不外乎參﹑朮﹑芪﹑艸﹑芎﹑歸﹑茯苓﹑芍藥等補气血藥爲主治焉。亦當看時令寒熱緩急施治﹐固不執一見也。楊氏曰﹕痘瘡發於肌肉﹐陽明胃气主之。脾土一溫﹐胃气隨暢﹐決無陷伏之患。湯氏曰﹕如庖人籠蒸之法﹐但欲其松耳。滄淵翁昌復折衷眾說﹐看方立論﹐適中用藥﹐寒熱攻補﹐斟酌時宜﹐未嘗執一治也。學者能遵守其法而行之﹐庶無一偏之患矣。

辧內外因

凡瘡欲出而未出﹐因發搐者﹐是外感風寒之邪而內發心熱也﹐宜王氏惺惺散﹐或升麻葛根湯﹑木香參蘇飲。

凡瘡欲出未出而吐利者﹐是中焦停寒﹐或夾宿食也﹐宜四君子湯加砂仁﹑陳皮﹐和中散。如夾宿食者﹐用紫霜丸。

初發時五臟形證

面及腮頰赤噴嚏屬肺﹐呵欠煩悶屬肝﹐時發驚悸屬心。

五臟形色

肝臟發水皰﹐色微靑﹐以液爲淚﹐故皰色如水﹐其形小。

肺臟發膿皰﹐色多白﹐以液爲涕﹐故膿稠濁如涕﹐其形大。

脾臟發疹﹐脾爲裹血﹐其色如淺黃﹐或如糠麩﹐其形小如斑。

心臟發斑﹐其色主血﹐故純赤﹐其形小﹐次發水皰。

腎臟居下﹐獨不受穢毒﹐故無候﹐但耳尻冷耳。若痘瘡黑陷﹐耳及尻反熱者﹐爲逆。

斑痘所發之源

夫嬰兒之胚﹐胚腪也﹐必資胎養以長其形焉。緣母失節愼﹐縱欲恣餐﹐感其穢毒之气﹐藏之臟腑﹐近自孩提﹐遠至童丱﹐值寒煊不常之候﹐瘡疹由是而發﹐因其所受淺深而爲稀稠焉。其原實系於心﹐一云相火之气所爲﹐故入於肺則成膿皰﹐俗名豌豆﹐亦名麻豆﹐以相火乘金故也﹔入於肺則成水疹﹐俗名麩瘡﹔入於脾則成癮疹﹔入於心則成斑疹。

辧形气病

如瘡已出而聲不變者﹐形病也。瘡未出而聲變者﹐气病也。宜補肺散加生黃芪。瘡出而聲不出者﹐形气俱病也。形病身溫者﹐宜解毒防風湯﹔大便閉者﹐宜當歸丸。形气俱病﹐小兒稟賦素弱者﹐宜預服十奇散﹐倍當歸少木香煎服。

辧三陰三陽經候

太陽病寒身熱﹐小便赤濇出不快﹐宜荊芥甘艸防風湯。

少陽病乍寒乍熱﹐出不快﹐宜連翹防風湯。

陽明病身熱目赤﹐大便閉實﹐瘡徧肌肉﹐出不快﹐宜升麻葛根湯加紫艸。

太陰病自利﹐四肢逆冷﹐宜附子理中湯﹑木香散。

少陰疳瘡黑陷﹐口舌燥﹐宜四物湯加紫艸﹑紅花。

厥陰病舌捲卵縮﹐時發厥逆﹐宜異功散。

三陰病法當救裏﹐故宜以溫劑助之。

辧三陽證治

凡痘疹春夏爲順﹐當純陽之時也。古人治法與傷寒同。

足脛熱大便祕兩腮紅小便濇渴不止上气急脈洪數。

已上七證﹐不宜服熱藥。

痘疹一發﹐有密如蠶種者﹐糠秕者﹐合淸表﹐宜連翹升麻湯。或未出而先發搐﹐是兼外感風寒之邪﹐宜茶湯下解毒丸及犀角地黃湯。瘡出不快﹐淸便自調﹐知其在表﹐當微發散﹐升麻葛根湯。若瘡靑幹黑陷﹐身不大熱﹐大小便濇滯﹐是熱蓄於內﹐宜煎大黃湯下宣風散。若表大熱者﹐不可下。黑陷甚者﹐百祥丸。

若瘡已發﹐稠密微喘﹐渴欲飲水﹐宜微下之﹐當歸丸及龐氏地黃膏﹐外以黃蘗膏塗面佳。

值盛夏暑熱正熾﹐適瘡大發煩渴﹐大便實者﹐宜玉露散及甘露飲子。或昏冒不知人﹐時作搐搦﹐瘡倒靨黑陷者﹐宜豬心龍腦膏。

辧三陰證治

凡瘡發於秋冬爲逆﹐當純陰之時也。

足脛冷腹虛脹糞靑色面晃白嘔乳食目睛靑脈沈微。

已上七證﹐不宜服寒藥。

痘瘡盛出﹐四肢逆冷或自利﹐系在太陰脾經﹐宜急溫之﹐用異功散﹑附子理中湯﹑調中丸。

痘瘡平塌﹐灰白色不澤﹐此是正气不足﹐宜十補托裏散倍黃芪加熟附子。

或四肢厥逆﹐時作搐搦﹐系在厥陰﹐宜溫之﹐異功散加防風﹑靑皮﹐或和中散去漧葛﹑藿香加附子﹑肉桂心。

辧形色不足

肺主气﹐气不足則致後三證﹕

自汗聲不出瘡頂陷塌不綻肥。

並宜十奇散。自汗倍黃芪﹐聲不出倍桔梗。

心主血﹐血不足則致後三證﹕

灰白色﹐根窠不紅不光澤。

並宜芎歸湯加芍藥﹑紫艸﹑紅花﹐良驗。

辧表裏虛實

表裏俱實﹐其瘡難出而易靨。

表裏俱虛﹐其瘡易出而難靨。

諸痛爲實。內快外痛爲外實內虛﹐內痛外快爲內實外虛。

諸寒爲痛。凡瘡發身痛﹐不爲外寒所折﹐則肉腠厚密﹐宜分而治之。若紅點方見﹐爲寒所折﹐而內體有熱﹐宜木香參蘇飲﹔輕者消毒令﹐或葛根升麻加芍藥湯。肉腠密者﹐宜活血散並勻气飲。

諸癢爲虛。凡血气不足多癢﹐此證所謂諸癢爲虛也﹐宜十補托裏散﹐及木香散加丁香﹑官桂。胃主肌肉﹐尢宜四君子湯加芎﹑歸﹑木香﹑紫艸煎服。或患者不能忌口﹐因食毒物﹐兒作癢者﹐二物湯﹑百花膏﹐或四君子湯加解毒藥。

石壁胡氏曰﹕小兒難任非常之熱﹐亦不可任非常之冷。如涼藥太過﹐輕則吐利腹痛﹐重則陷伏倒靨﹐是宜溫涼適中可也。仁齋楊氏曰﹕諸熱不可驟去﹐宜輕解之。蓋痘瘡無熱則不能起發。史氏曰﹕比之種豆﹐值天時煊暖則易生。

凡值天時不正﹐鄕鄰痘瘡盛發﹐宜服三豆湯﹑油飲子﹑鳳龍湯。

凡初覺痘疹欲發﹐當先解利﹐與傷寒相類﹐疑似之間﹐兼用解表。胡氏云﹕非微汗則表不解﹐解表當於紅斑未見之時﹐宜用王氏錢氏惺惺散﹑張氏防風湯﹑升麻葛根湯﹑張氏四物解肌湯﹑參蘇飲。

凡痘瘡出不快者﹐有五證﹐臨病審兒調之。天時嚴寒﹐爲寒所折﹐不能起發﹐宜散寒溫表。冬三月寒甚﹐紅斑初見﹐宜五積散﹑正气散﹑參蘇飲﹑楊氏調解散﹑陳氏木香散。

一證炎暑隆盛﹐煩渴昏迷﹐瘡出不快﹐宜辰砂五苓散煎生地黃﹑麥門冬臨服。身熱甚者﹐小柴胡湯加生地黃。煩渴而便實者﹐白虎人參湯﹔輕者人參芍藥湯加生地黃煎服。

一證服涼藥損傷脾胃﹐或胃虛吐利﹐當溫中益气﹐宜理中湯﹐吐利甚者加附子﹐或陳氏異功散﹑木香豆蔻丸。

一證或成血皰一半尙是紅點﹐此痘气發越不透﹐必不能食﹐大便如常者﹐宜半溫裏半助養之劑﹐用四聖散加減﹐及紫艸木香湯﹑絲瓜湯﹑阮氏萬全散﹑湯氏安斑湯。

一證外實之人﹐皮膚厚﹐肉腠密﹐毒气難以發泄﹐因出不快﹐宜消毒飲﹑透肌散。如大便祕實﹐於消毒飲內加大黃﹑梔子仁煎服。瘡出太稠﹐宜犀角地黃湯﹑張氏解毒防風湯。血气不足﹐宜十奇散。咽嗌不利﹐宜如聖湯加薄荷﹑枳殼。口中气熱咽痛﹐口舌生瘡﹐宜甘露飲子。驚風搐搦﹐宜抱龍丸。煩渴宜獨參湯﹑黃芪六一湯。

瘡出不快﹐宜活血散加防風湯﹑龐氏紅花湯﹑紫艸湯﹑四聖湯﹑樺皮飲子。

辧外證輕重

輕者作三次出﹐耳中無﹐大小不一﹐根窠紅活﹐頭面稀少﹐肥滿光澤。

重者一齊並出﹐如蠶布種﹐灰白色﹐瀉利而渴﹐身溫腹脹﹐頭溫足冷。

辧外證逆順

身體溫暖者順﹐能食大便實者順。

寒涼者逆﹐不能食大便利者逆。

辧痘疹初末形證

微者其邪在腑﹐發爲細疹﹐狀如蚊蚤所螫﹐點點赤色﹐俗名麩瘡。

甚者其邪在髒﹐爲瘡痘﹐狀如豌豆﹐根赤頭白色﹐出膿水﹐俗名痘瘡。二三日始見﹐微微欲出﹐如粟如黍﹐或如菉豆﹐或如水珠﹐光澤明淨者佳。四日﹐大小不等﹐根窠紅光澤者輕﹔如稠密陷頂並瀉者重。六日七日﹐瘡形肥紅光澤者輕﹔如身熱气喘﹐口漧腹脹﹐足指冷者重。八日九日﹐長足圓滿﹐瘡肥色老者輕﹔如寒戰悶亂﹐腹脹煩渴﹐气急咬牙者﹐重之至也。十日十一日﹐瘡當結靨﹐痂欲落之時將愈。十二十三日﹐當靨而不靨者爲逆﹐宜稍利之﹐以防其餘毒。身不壯熱﹐或腹脹或瀉渴﹐用十二味異功散救之。

辧不藥而愈

痘腳稀疏﹐根窠紅綻﹐不瀉不渴﹐乳食不減﹐四肢溫和﹐身無大熱。

已上六證﹐並不須服藥﹐惟宜善加調護﹐須使房室溫盎﹐屏諸穢气﹐忌見外人﹐毋犯房色﹐及往來婦人月水並腋臭者﹐皆不可近。惟宜燒大黃﹑蒼朮以辟惡气﹐切勿燒沈﹑檀﹑降眞﹑乳香﹑腦﹑麝。帷帳之內﹐宜懸胡荽﹐或以胡荽漬酒噴牀帳﹐並燒木香爲佳。夫痘瘡之毒﹐最怕穢惡之气觸犯﹐切不可信僧道﹐看經解穢﹔況無纖毫之力﹐而反恐被其穢惡之气觸犯﹔亦不可恃其能解而不預防。戒之戒之﹗

辧五不治證

癢塌﹐寒戰咬牙﹐渴不止﹔痘紫黑色﹐喘喝不寧﹔灰白色陷頂﹐腹脹﹔頭溫足冷﹐悶亂飲水﹔气促﹐泄瀉﹐渴。

辧疹有陰陽二證

赤疹屬陽﹐遇淸涼而消。白疹屬陰﹐遇溫暖而消。

辧瘡後餘毒

毒气流於太陰脾經﹐則癰發四肢﹐手腕並膝臏腫痛﹐宜消毒飲﹔重者十六味流气飲加附子﹐或酒浸大黃煎服﹐及必勝膏﹑蜆子水等敷之。

毒气流於太陰肺經﹐則臑肉並手腕腫﹐流爲赤癰毒﹐宜消毒飲﹑如聖湯﹑五福化毒丹﹑雄黃解毒丸解之。气血虛者﹐十補湯加桔梗﹑枳殼﹑犀角煎服。咽喉不利或腫痛﹐宜薄荷如聖湯。

毒气流於大腸﹐則便膿血﹐或下腸垢﹐或大便祕結﹐宜犀角地黃湯。身熱煩渴﹐宜黃連解毒湯。熱勢盛者﹐小承气湯。下利者﹐黃連解毒湯﹑黃連阿膠丸﹑駐車丸。

痘瘡入眼﹐宜決明散﹑密蒙花散﹑撥雲散﹑蛤粉散。

熱毒流於三陽經之後﹐則腮項結核腫痛﹐宜荊防敗毒散﹑十補湯減桂服﹐消毒飲倍加忍冬藤煎服。

古人拯治痘瘡要法

王氏《指迷》云﹕痘瘡亦時气之一端﹐二人受之﹐傳染其餘。

又曰﹕疹者脾所生﹐脾虛時旺﹐木能勝土﹐熱動心神而生驚。

張氏渙曰﹕痘子气均則出快﹐蓋血隨气行﹐气逆則血滯。

錢氏曰﹕肝風心火二髒交爭而致搐。

又曰﹕痘證未形而先搐﹐大忌涼心。蓋瘡屬心﹐心主血﹐心寒則血不能行﹐痘欲出而不可得也﹐切須愼之。大抵治驚惟平肝利小便均气最妙。

仁齋楊氏曰﹕大熱當利小便﹐宜五苓散﹑導赤散。小熱當解毒﹐宜消毒飲﹑四聖散。

陷伏倒靨黑陷

一證變壞歸腎黑陷﹐宜錢氏百祥丸﹑宣風散。

一證外感風寒所致﹐冬時宜五積散減麻黃加桂心﹑紫艸﹐春時不換金正气散加川芎﹑白芷﹑防風。或風邪所襲﹐宜消風散加紫艸兼服。

一證乳食所傷﹐內气壅遏﹐宜楊氏調解散﹐或四君子湯加縮砂﹑木香﹑川芎﹑紫艸。大便自利﹐宜附子理中湯。

一證或因父母不謹﹐犯房事月水﹐及乳母腋气穢濁諸忤所致﹐宜阮氏辟穢丹焚而燻之﹐仍以胡荽酒噴帷帳﹐及懸胡荽於牀帳中﹔甚者以胡荽湯化下蘇合香丸﹐兼塗燻亦妙。聖制再蘇散尢妙。

一證毒气入裏黑陷﹐宜豬尾膏﹐神驗。

凡痘瘡膿汁不漧﹐蓋瘡出太甚﹐表虛難靨﹐以致膿水粘衣著席﹐濕痛不能轉側﹐宜白龍散﹑敗艸散等敷之。

凡孕婦身發痘瘡﹐宜馮氏罩胎散。若胎動不安﹐宜獨聖散﹑安胎飲。身熱甚﹐宜木香參蘇飲。或瘡稠密﹐宜十奇散倍芍藥﹑當歸減桂加香附﹑烏藥。如胎已五月﹐則半夏﹑桂心之屬﹐俱不必禁。古今圖書集成醫部全錄卷四百七十一

痘疹門

明醫雜著【明﹖王綸】

序次丹溪痘瘡治法

小兒瘡疹﹐大抵與傷寒相似﹐發熱煩躁﹐臉赤唇紅﹐身痛頭疼﹐乍寒乍熱﹐噴嚏呵欠﹐嗽喘痰涎。始發之時﹐有因傷風傷寒而得﹐有因時气傳染而得﹐有因傷食嘔吐而得﹐有因跌撲驚恐蓄血而得。或爲竄眼驚搐如風之證﹐或口舌咽喉肚腹疼痛﹐或煩躁狂悶昏睡﹐或自汗﹐或下痢﹐或發熱﹐或不發熱。證候多端﹐卒未易辧﹐亦須以耳冷﹐骩冷﹐足冷驗之。蓋瘡疹屬陽﹐腎臟無證﹐耳與骩足俱屬於腎﹐故腎之所部獨冷﹐又不若視其耳後有紅脈赤縷爲眞﹐於此可以稽驗矣。調護之法﹐首尾俱不可汗下﹐但溫涼之劑﹐兼而濟之﹐解毒和中安表而已。虛者益之﹐實者損之﹐冷者溫之﹐熱者平之﹐是爲權度。借諭而言﹐亦如庖人籠蒸之法﹐但欲其松耳。蓋毒發於表﹐如苟妄汗﹐則驚衛一虛﹐重令開泄﹐轉增瘡爛﹐由是風邪乘間變證者有之。毒根於裏﹐如苟妄下﹐則內气一虛﹐毒不能出而返入焉﹐由是土不勝水﹐變黑歸腎﹐身體振寒﹐耳骩反熱﹐眼合肚脹﹐其瘡黑陷﹐十無一生。汗下二說﹐古人深戒。以此觀之﹐瘡疹證狀﹐𨿽與傷寒相似﹐而其治法實與傷寒不同。傷寒從表入裏﹔瘡疹所發﹐從裏出表故也。如欲解肌﹐漧葛﹑紫蘇可也。其或气實煩躁熱熾﹐大便祕結﹐則與犀角地黃湯﹐或人參敗毒散﹐又或紫艸飲多服﹐亦能利之。故𨿽云大便不通者﹐少與大黃﹐尢宜仔細斟酌之。若小便赤少者﹐分利小便﹐則熱气有所滲而出。凡熱不可驟遏﹐但輕解之﹐若無熱則瘡又不能發也。

凡痘疹春夏爲順﹐秋冬爲逆。

瘡疹分人淸濁﹐就形气上取勇怯。

凡已發未發﹐並與紫蘇飲。但覺身熱﹐證似傷寒﹐若未見瘡﹐疑似未明﹐且先以惺惺散﹑參蘇飲﹐或人參﹑羌活輩﹔熱甚則與升麻葛根湯﹑人參敗毒散。但一見紅點﹐便忌葛根湯﹐恐發得表虛也。

凡痘瘡初欲出時﹐身發熱﹐鼻尖冷﹐呵欠﹐咳嗽﹐面赤﹐方是痘出之候﹐便宜服升麻葛根湯﹐加山楂﹑大力子﹐其瘡稀疏而易愈。

凡痘初出時﹐或未見時﹐宜服後方﹐多者令少﹐重者令輕。方以絲瓜近蒂三寸﹐連瓜子皮燒灰存性爲末﹐砂糖拌幹喫﹔入朱砂末亦可。又方朱砂爲末﹐蜜水調服﹐多者可減﹐少者可無。

凡痘瘡發熱之時﹐便以惡實子爲末﹐蜜調貼顖門上﹐免有患眼之疾。

凡初出之際﹐須看胸前﹐若稠密﹐急宜消毒飲加山楂﹑黃芩酒洗﹑紫艸﹔減食加人參。

初出之時色白者﹐便大補气血﹐參﹑芪﹑芎﹑朮﹑升麻﹑葛根﹑甘艸﹑木香﹑丁香﹑酒洗當歸﹑白芍藥﹔若大便瀉﹐加訶子﹑肉豆蔻。初起時﹐自汗不妨﹐蓋濕熱燻蒸而然故也。

有初起煩躁譫語﹐狂渴引飲﹐若飲水則後來靨不齊﹐急以涼藥解其標﹐如益元散之類亦可用。

凡瘡已出﹐可少與化毒湯。

出不快者﹐加味四聖散﹑紫艸飲子﹑紫艸木香湯﹑紫艸木通湯﹐或快斑散﹑絲瓜湯。

出太甚者﹐人參敗毒散﹑犀角地黃湯。

疏則無毒﹐密則有毒﹐以涼藥解之﹐𨿽數十貼亦不妨﹐無害眼之患。

灰白色﹐靜者﹐怯者﹐作寒看﹔齊湧者﹐燥者﹐焮發者﹐作熱看。黑屬血熱﹐涼血爲主﹔白屬气虛﹐補气爲主中黑陷而外白﹐起得遲者﹐則相兼而治。

凡痘瘡分表裏虛實﹕吐瀉少食爲裏虛﹐不吐瀉能食爲裏實。裏實而補﹐則結癰毒。陷伏倒靨爲表虛﹐灰白者亦表虛﹐或用燒人屎。紅活綻凸爲表實﹐表實而復補表﹐則要潰爛不結痂。

痘瘡分气虛血虛用補藥﹕气虛者人參﹑白朮加解毒藥﹐血虛者四物湯中加解毒藥。

痘瘡分气血虛實﹐以日子守之。多帶气血不足﹐虛則黃芪﹐生血活血之劑助之﹐略佐以風藥﹔實則白芍藥爲君﹐黃芩亦爲君﹐佐以白芷﹑連翹﹑續斷之類。若屬寒﹐陳氏方可用。

調解之法﹐活血調气﹐安表和中﹐輕淸消毒溫涼之劑﹐兼而治之﹐二者得兼而已。溫如當歸﹑黃芪﹑木香輩﹐涼如前胡﹑漧葛﹑升麻輩﹐佐之以川芎﹑白芍藥﹑枳殼﹑桔梗﹑羌活﹑木通﹑紫艸之屬﹐則可以調解矣。

黑陷二種﹐因气虛而毒气不能盡出者﹐酒炒黃芪﹑紫艸﹑人參輩。

黑陷甚者﹐亦用燒人屎﹐蜜水調服﹐出子和方。

癢塌者﹐於形色脈上分虛實﹕實則脈有力气壯﹐虛則無力气怯。虛癢者﹐以實表之劑加涼血藥﹔實癢﹐如大便不通者﹐以大黃寒涼之藥少與之﹐下其結糞。

气怯輕者﹐用淡蜜水調滑石末﹐以羽潤瘡上。

瘡幹者﹐宜退火﹐止用輕劑﹐荊芥﹑升麻﹑葛根之類。

濕者用瀉﹐濕乃肌表間濕﹐宜用風藥白芷防風之類﹐上引用升麻﹑葛根﹐下引用檳榔﹑牛膝﹐助以貝母﹑忍冬艸﹑白芷﹑瓜蔞之類。

若咽喉痛者﹐大如聖散﹑鼠粘子湯。

如痘瘡傷眼﹐必用山梔﹑決明﹑赤芍﹑歸尾﹑芩連﹑防風﹑連翹﹑升麻﹑桔梗﹐作小劑末調服。

如眼無光﹐過百日後﹐血气復自明。

胸腹脹滿者﹐枳殼桔梗湯﹑二陳加枳殼湯。

喘滿气壅者﹐麻黃黃芩湯。

煩渴者﹐甘艸散﹑烏梅湯。

下痢嘔逆者﹐木香理中湯﹑甘艸漧薑湯。

顏色正者﹐如上治。將欲成就﹐卻色淡者﹐宜助血藥﹐用當歸﹑川芎﹑酒洗芍藥之類﹐或加紅花。

將成就之際﹐卻紫色者﹐屬熱﹐用涼藥解其毒﹐升麻﹑葛根﹑酒炒黃芩﹑黃連及連翹之類﹐甚者犀角大解痘毒。灰白色將靨時如豆殼者﹐蓋因初起時飲水多﹐其靨不齊﹐俗呼倒靨不好﹐但服實表之劑﹐消息他大小便﹕如大便祕﹐通大便﹔小便祕﹐通小便。

小便赤濇者﹐大連翹飲﹑甘露飲﹑麥門冬五苓散。

大便祕結﹐內煩外熱者﹐小柴胡湯加枳殼最當﹐或少用四順淸涼。

痘疹用藥﹐固有權度﹐大小二便不可不通。其二便自下黃黑﹐則毒气已減﹐不必多與湯劑。若大小二便一或祕焉﹐則腸胃壅遏﹐脈絡凝滯﹐毒气無從發泄﹐眼閉聲啞﹐肌肉黧黑﹐不旋踵而告變矣。陷入者加味四聖散﹐更以胡荽酒薄傅其身﹐厚傅其足﹐噴其衣服﹐並以厚綿蓋之﹔若猶未也﹐獨聖散入木香煎湯﹔若其瘡已黑﹐乃可用錢仲陽宣風散加靑皮主之。錢氏云﹕黑陷靑紫者百祥丸下之﹐不黑者謹勿下﹐余知其所下者瀉膀胱之邪也。又云﹕下後身熱气溫欲飲水者﹐可治﹔水穀不消﹐或寒戰者﹐爲逆。余知其脾彊者﹐土可以治水也。百祥丸太峻﹐當以宣風散代之。瀉後溫脾﹐則用人參﹑茯苓﹑白朮等分﹐厚朴﹑木香﹑甘艸各半爲妙。蓋瘡發肌肉﹐陽明主之﹐脾土一溫﹐胃气隨暢﹐獨不可消勝已泄之腎水乎﹖此錢氏不刊之祕旨也。

鼠粘子﹑連翹甘艸﹑山楂﹐此四味乃痘瘡始終必用之藥。

其瘡壞者﹐一曰內虛泄瀉﹐二曰外傷風冷﹐三曰變黑歸腎。

近時小兒痘瘡﹐止宗陳文中木香散﹑異功散﹐殊不知彼立方之時﹐爲運气在寒水司天時令﹐又值嚴冬大寒﹐爲因寒气郁遏﹐痘瘡不紅綻﹐故用辛熱之劑發之。今人不分時令寒熱﹐一槪施治﹐誤人多矣。時值溫熱﹐山野農家貧賤之人﹐其或偶中也。

痘癰多是實毒﹐血熱成癰﹐分上下用藥﹐一日不可緩。已成膿必用涼藥爲主﹐赤芍﹑甘艸節﹑連翹﹑桔梗。

丹溪痘瘡治法﹐最爲明備。近世通用陳文中木香異功等方﹐乃一偏之術。若痘瘡虛怯﹐淡白色癢塌﹐此屬虛寒﹐宜用陳文中方﹔若發熱壯盛齊湧﹐紅紫色躁癢﹐此屬熱毒﹐急宜涼血解毒。自陳文中方盛行後﹐屬虛寒者率得生﹐屬熱毒者悉不救。痘是胎毒﹐古人治法﹐只解毒。然气血虛則送毒气不出﹐及不能成就﹐故陳文中之法亦千載妙訣﹐補前人之未備者。但溫補之法旣行﹐而解毒之旨遂隱﹐故救得一邊﹐又害了一邊。今必詳究丹溪﹐二法通用﹐斯無獘也。

痘瘡屬虛寒﹐直可廷至十數日後方死﹔屬毒盛轉紫色者﹐不過七八日。蓋痘是胎毒﹐自內出外﹐二三日方出齊﹐毒气尙在內﹔出至六日﹐則當盡發於表﹔七八九日成膿而結痂矣。若毒气盛不能盡出﹐過六日毒反內入臟腑﹐故須於六日以前毒气該出之時﹐急服涼血解毒之藥以驅出之﹔六日以後﹐醫無及矣﹐故其死最急。若虛弱毒气少者﹐只是气血不足﹐不能貫膿成就﹐故綿延日久而後死。此虛實輕重之分也。

痘瘡多者﹐是毒气多﹐便先宜解毒﹔然多則恐气血周貫不足﹐故隨後亦宜兼補藥以助成膿血。

【注愚按痘疹之疾﹐乃胎稟之熱毒﹐由內發外﹐𨿽爲有餘之證﹐當瀉不當補﹐然兒體有虛實﹐積毒有輕重﹐又在變而通之。考之陳錢二先生𨿽俱名家﹐然就而折衷之﹐則陳爲較優。蓋錢之用藥﹐偏於淸涼﹔而陳之治法﹐溫涼並行﹐以其深究陰陽造化之妙﹐故於病之眞寒假熱﹐與夫眞熱假寒﹐罔不知之眞而見之定﹐隨證異宜﹐未嘗執泥。假如病屬虛熱而元气未至虧損者﹐施之以錢氏之法﹐則固當矣﹔若病气元气俱虛或俱實者﹐而不以陳氏之法治之﹐鮮不致誤。且小兒之痘疹﹐譬卽大人之癰疽﹐治法無異。其熱毒蘊於內臟﹐致二便不利﹐煩熱作渴﹐脈沈實﹐須用托裏﹑疏通﹑和榮衛三法。觀陳氏異功散﹑人參白朮散﹑前胡枳殼湯等方﹐其藥品深爲得宜﹐治者詳訂而遵之可也。】

出痘發搐

小兒若因出痘而生驚搐﹐不必治驚。若身熱﹐耳冷骩冷﹐疑似未明﹐古方服升麻葛根湯。痘已出及完﹐調理气血﹐只依丹溪痘瘡法﹐分气血虛實﹐看紅紫淡白﹐稠密稀疏﹐及參時令﹐用藥常以脾胃爲主。虛寒用陳文中溫補法﹐實熱用解毒法﹐全在活法通變。

【注愚按小兒痘疹未出﹐則補托之﹔已出及出完﹐則調理之。更當察色聽聲﹐辧其多寡表裏虛實而治之﹐庶不有誤。世皆宗丹溪﹑錢氏﹑陳氏三家之論﹐又必會而通之﹐與時宜之﹐不致膠柱而鼓瑟也。竊謂黑陷﹐耳骩冷﹐咬牙吐瀉者﹐乃脾土虛敗﹐寒水反來侮土﹐歸腎之惡候也﹐用百祥丸瀉之﹐急以四君子﹑丁香﹑陳皮﹑木香﹑厚朴﹑炮姜以溫補脾土﹐身熱飲水﹐黑陷復起﹐十救一二。蓋此證因脾土虛敗﹐寒水乘侮﹐故陳文中先生云﹕若治寒水於旣侮之後﹐何不保脾土於未敗之先﹖此發前人之未發﹐救後世之誤妄。況痘瘡發出﹐成膿收靨﹐卽癰疽起發﹐腐潰生肌﹐皆脾土元气使然。若黑陷﹐寒戰咬牙﹐泄瀉喘嗽﹐卽癰疽陽气脫陷﹐寒气內淫之陰證﹐急用異功散﹐倍參﹑芪﹑歸﹑朮﹑姜﹑附﹐溫補脾胃﹐不可泥其日期而行解毒托裏等法。但見其虛弱﹐便宜滋補脾胃﹐以顧收靨。觀丹溪先生治一叟發熱而昏倦﹐其脈大而似數﹐與參﹑芪﹑歸﹑朮﹑陳皮大料二十劑而痘出﹐又二十劑而膿泡成﹐身無全膚﹐又六十劑而安﹐其義可見。】

痘疹方論【明﹖蔡維藩】

受病之源

小兒痘疹始出之證﹐乃太陽寒水起於右腎之下﹐煎熬左腎﹐足太陽膀胱寒水﹐夾脊逆流﹐上頭下額﹐逆手太陽丙火﹐不得傳導﹐逆於面上﹐故顯是證。蓋壬癸寒水﹐克丙丁熱火故也。或云兒在母腹﹐饑則食血﹐渴則飲血﹐當其降生﹐口中尙有惡血﹐啼聲一發﹐隨吸而下﹐復歸命門胞中﹐僻於一隅﹐伏而不發﹐直至因內傷乳食濕熱之气﹐下流合於腎中﹐二火交攻﹐致榮气不從﹐逆於肉理惡血﹐乃發諸痘疹也。或又云小兒在母腹中﹐其母罔知禁忌﹐或好食辛辣之物﹐或恣意淫欲﹐以此蘊毒流注小兒經絡﹐他日發爲痘疹。職此之由﹐鮮或有能逃之者﹐故人以爲百歲瘡也。

一說小兒在胎時﹐每月食血餅一个﹐臨生時或有在口中食未盡者﹐當於啼聲未出之先﹐用綿包指﹐入口拭淨﹐斯免咽入流毒之患。但是倉卒之際﹐未有不咽入者。訪之老嫗﹐間有取出血餅。又胎死畜類﹐常有血餅。假彼驗此﹐信爲不誣。初生時宜服甘艸湯﹐初浴時用豬膽一枚入湯﹐主不生瘡疾﹔一二朝服淡豆豉﹐出𦇤褓服三豆湯及抱龍丸之類﹐皆所以預解其毒也。一方用絲瓜近蒂三寸燒灰存性﹐入朱砂一錢﹐研爲細末﹐臨發時蜜水調與兒服之。巡鹽趙侍禦刊方﹐用苦楝子煎湯浴兒。酆節刊方﹐采八月葫蘆花陰漧﹐入除夜蒸籠湯浴兒。已上三方﹐俱主不出痘瘡﹐縱出亦稀疏﹐隨用無拘。凡合用藥方﹐總附於後。

諸熱證

或傳染﹐或傷風﹐或傷食﹐或痘疹﹐其證不一。頭與肢節疼痛無時者﹐爲時疫傳染熱也﹔面赤汗出而鼻流淸涕者﹐爲傷風熱也﹔午後發熱頭與肚熱﹐右額有紋者﹐爲傷食熱也﹔乍寒乍熱﹐呵欠頓悶驚悸﹐咳嗽噴嚏﹐兩腮赤紅﹐骩涼耳涼者﹐爲痘疹熱也﹔渾身壯熱﹐妄言鬼神﹐口鼻衄血﹐驚搐不止﹐幾死而復生﹐爲痘疹實在內也。正在疑似之間﹐治者當有一定之見。旣辧認痘疹之熱﹐與諸熱不同﹐又須審其勢之輕重﹔重則發散之﹐服朱砂散﹑升麻湯﹑參蘇飲﹑惺惺散之類﹔輕則疏利之﹐服紫艸散﹑五苓散之類。首尾俱不可汗下﹔蓋汗下二說﹐古人之所深戒也。

丹陽王服周病痘﹐其熱太盛﹐血自鼻衄﹐流滿牀席﹐朱砂散一服而愈。朱砂﹑蜜水﹐性皆寒涼﹐用者量兒彊弱可也。推府毛鵬子病痘﹐發熱三日﹐猶未見苗﹐其熱太盛﹐閉目妄言﹐用升麻湯以發散之﹔不解﹐用五苓散以疏利之﹐後熱退而瘡出。《活幼心書》云﹕升麻湯﹐小兒痘疹已發未發皆可服。世俗習以爲常﹐自取危困。殊不知古人立方﹐具有深意﹐但後學不能究﹐心執一定之方﹐悞人多矣。此方未發之先可服﹐使解肌熱﹐自出快易﹔已發之際﹐便不可服﹐恐其發得表虛﹐反以爲害。結痂之後可服﹐使其解散餘毒﹐气順血和﹐斯免後患。今人於此方間有知用於未發而不用於已發﹐至於靨後而知用之者﹐百無一二。熊氏《類證》云﹕宜用於未見紅斑之先﹐戒於已見紅斑之後﹐斯言得之矣。仁齋《直指方》云﹕不如用參蘇飲加靑木香﹐催出痘疹﹐甚爲穩當。凡引證所活之人﹐舉一以例其餘﹐不能備錄也。

預防法

初覺發熱之時﹐以黃蘗膏敷於面﹐白芥子敷於足﹐幹胭脂塗其目﹐淸香油潤其脊﹐此皆思患預防之法。

已上藥俱可用。俗用銅鏡照面者﹐欲取涼气以散血熱也。又有抱兒觀井﹐投菉豆七枚者﹐亦取其極視以受水气之涼故也。

避忌方

正當病痘之時﹐謹司門戶﹐恐爲風寒所襲﹔嚴禁房事﹐恐爲穢气所乘。月婦經水﹐庖廚煎煿﹐牲畜糞穢及狐臭觸忤﹐一切忌之。須常燒蕓﹑檀﹑蒼朮﹑小棗之類﹐及掛胡荽﹐浸醋炭以逼其气﹐庶外虞之不我卽也。如有犯者﹐當托裏散﹐肉桂隨意加減之。

門戶不謹﹐不免寒邪之傷﹐房事不禁﹐必受悶亂之毒﹐爲之父母者﹐固不可以不愼矣。至若月經狐臭﹐設在其母﹐幼子時刻不可離﹐將如何哉﹖必常加澡雪﹐每易新衣﹐不使其气侵膚﹐庶幾可也。燒蕓﹐檀等類者﹐榮衛得香而運行故也﹔蒼朮﹑小棗﹐又愈於蕓﹑檀﹐只此二味足矣。胡荽浸酒噴之﹐掛於圍幔以除穢气。浸醋炭﹐一以辟除外邪﹐一以接兒不足之气。有以水代醋﹐恐其气襲人者﹐殊不知醋亦能運行气血也。近日有用新磚燒紅浸水醋者﹐亦爲近理也。

以形勢分輕重

初見苗時﹐用手揣摩其瘡勢﹐宜力而堅﹐不宜軟而塌。三次出者輕﹐一齊出者重。臍窩去處不宜有﹐頭面心竅不宜多。大小不一等﹐根窠紅活﹐尖頭似水珠光澤者最輕﹔平頂者半輕半重﹔陷頂者極重。又有出輕而變重﹐出重而變輕者﹐顧調養避忌之何如耳。此於血气上見形勢﹐則輕重可知矣。

兒之受證﹐熱幾日復涼﹐涼幾日復熱﹐作三次出﹐其熱毒以漸而泄﹐故曰輕。若才覺發熱﹐一齊湧出﹐稠密無縫﹐其重可知。臍通腎命門。《山居簡要方》云﹕窩內有者﹐十死一生。頭面心竅乃虛軟處﹐故不宜多。大小不一等﹐此血气之所由分也。世人多有不知一種小痘﹐以爲不起﹐長用藥舉之則悞矣。尖頂者是血气盈滿﹐無一點欠缺處﹐故曰最輕。平頂者是血气未至滿足﹐不能無欠缺處﹐故曰半輕半重。陷頂者是血气不能充滿於胞絡﹐反致陷伏﹐此極重之證也﹐治者須當有辧。

以日期分輕重

出三日至足心爲齊﹐三日長肥滿﹐三日成膿窠﹐三日上蠟色結痂﹐首尾十二日﹐可保平安﹐此其大約。設使气候乖違﹐瘡勢危重﹐則又難定其期矣。

最輕者可定期限。若當出時擊搏而不出﹐當長時陷伏而不長﹐成膿時涸燥而無膿﹐結痂時斑爛而無痂﹐必須服藥調理﹐但求得生意爲上﹐不須更論日期之遲速也。

疏利

始出之時﹐壯熱無度﹐其瘡隱在皮膚﹐腹內疼痛不止﹐此是一團陽火﹐搏擊於內﹐無由發泄也。用五苓散導心火﹐或用四物湯加酒芩連﹐其出自易。又有將起長上漿之時﹐其色紅赤﹐或灰黑模糊在皮膚上﹐此亦陽火之害﹐必須用疏利之法﹐服紫艸散及五苓﹑四物﹑酒芩連之類以導之﹐則血復歸本﹐皰瘡之平頂者不至萎塌﹐長者必至上漿﹐血气流通而罔滯矣。不然﹐遷延日久﹐遂成虛脫﹐良可悲夫﹗若本來稀少﹐熱不壯盛﹐非惟不可疏利﹐亦不可發散。不知所謹﹐則操戈入室﹐其禍自生矣。

痘疹始發熱之時﹐若壯盛﹐則用五苓散以疏利之﹐甚則用酒芩連以解之﹐少緩則用升麻湯以發散之。悞用其藥﹐不斑爛則虛脫﹐可不謹哉﹗

虛寒不足

若灰白色碎小平頂﹐或不起長﹐或不收靨﹐隱隱然在皮膚間﹐乃表虛寒不足之證也。必早爲之計﹐宜發舉之如籠松﹐染蘸法﹑木香散﹑異功散﹑獨聖散﹑一匕金之類﹐隨意無拘﹐但有生意將來﹐斯爲上策也。

軟塌不起﹐長用籠松法。籠松云者﹐如庖人發麵﹐欲使之起長也。色之滯暗不明﹐用染蘸法。染蘸云者﹐如匠人染布欲使之上色也。《丹溪心法》﹕似鑪灰白色作寒看﹐是血气俱虛﹐用黃芪生血活血之劑﹐略佐以風藥白芷﹑防風之類。子婿馮世夔病痘﹐三日灰白色不起長﹐服木香散而愈。親鄰徐民望子病痘﹐五日灰白色不起長﹐泄瀉不止﹐服木香散送下豆蔻丸﹐再服而愈。汪文秀病痘七八日﹐紅赤模糊﹐不起長﹐泄瀉不止﹐服八珍散﹐再服五苓散而愈。或問泄瀉同而用藥異者何﹖曰﹕灰白色不起長而泄者﹐是不足之證﹐用木香散發舉之﹐豆蔻丸濇滯之宜矣。若紅赤不起長而瀉者﹐不宜有發舉之害﹐宜用八珍散和血保脾﹐量加木香﹑當歸以微發之﹐再加木通﹑紫艸以疏利之﹐則熱必退而泄自止﹐所謂藥不執方﹐合宜而用也。

實熱有餘

若紅赤過度﹐入皮膚連根窠﹐模糊而不散者﹐乃表實熱有餘之證也﹐宜疏利之﹐服紫艸散﹑八珍散﹐或四物湯﹐或各加酒炒芩連並解毒之劑。

《丹溪心法》以紅黑色作熱看﹐是气血俱實﹐用前胡﹑葛根﹑升麻輩﹐佐之以川芎﹑白芍藥﹑桔梗﹑枳殼﹑羌活﹑木通﹑紫艸之劑﹐則可以調適矣。血本當藏入皰內﹐今卻散在皮膚﹐模糊而不起長﹐用八珍散或四物湯﹐佐以紫艸﹑木通以疏利之﹐或加酒炒芩連以解其毒﹐使皮膚之血復歸皰內﹐才可望其起長﹐上漿結痂而愈。淮安上捨仲繩祖女痘五日﹐其證如前所云﹐用八珍散加紫艸﹑木通服之而愈。上捨瞿見之子痘四日﹐其證如之﹐用四物湯二服而愈。上捨李本達子痘七日﹐證亦如之﹐連服八珍散﹑四物湯不效﹐五苓散亦不效﹐十二日而死。其故何哉﹖蓋仲瞿之子各在四五日間﹐血气方盛而未過﹐一用前藥則血歸本皰﹐所以得膿漿結痂而愈﹔若李之子過經七日﹐血气已過﹐救之無及。故證治𨿽同﹐而生死自異。

斑疔形狀

若灰白﹐若紅赤﹐若黑紫﹐平頂陷頂﹐紫皰水泡﹐如眾痘然﹐臭不可聞﹐攢蹴一處﹐又如癬瘡﹐如黑綫相牽﹐皆謂痘疔也。宜點附四聖丹﹐隨證服以藥餌﹐其瘡四圍如灸之狀﹐突然而起﹐則毒根拔去﹐斯免其患。若依舊陷伏﹐須再點前藥﹐治療亦如前﹐無有不效。緩而不治﹐則此種肆惡﹐交互把持﹐不容善類起長﹐且將使之變爲其黨﹐不成膿窠﹐難於收靨﹐其患不可勝言矣。

附四聖丹方﹐乃魏君用舊本引曲沃張教諭所傳﹐依法點之﹐則黑滯去而毒害無﹐眞起死回生之術也。失於治療﹐則周圍痘瘡皆爲把持﹐不得起長﹐一二日變爲百種潰亂燥癢﹐患不可言。人有以艾灸者﹐灸則動陰火﹔有以藥洗者﹐洗則開腠理。又紫花地丁乃治痘瘡之藥﹐有用以治痘疔者﹐煎湯服之﹐身出臭汗﹐間有偶中而愈。然汗出而腠理不密﹐蘊熱去矣﹐將何以收後功﹖已上皆非治法。一方用在野彌猴糞食之有效。家叔女痘五日﹐其色灰黑平頂﹐用木香﹝木香疑脫「散」字﹐出陳氏方﹕木香﹑大腹皮﹑肉桂﹑半夏﹑靑皮﹑柴胡﹑人參﹑赤茯苓﹑甘艸﹑訶子肉﹑丁香。﹞去丁﹑桂﹑半夏﹐薑水煎服﹐是主於發舉也﹐點前藥而愈。周信卿子痘四日﹐其證如之﹐用八珍散加紫艸﹑木通﹐是主於疏利也﹐亦點前藥而愈。劉剛子痘八日證亦如之﹐用木香﹑八珍﹑附四聖丹﹐俱不效﹐此亦當在血气上論。四五日血气方盛﹐故發舉疏利皆得其宜﹔八日者﹐血气已過﹐故發舉疏利皆非治法。又有紫血泡水泡﹐成羣稔毒﹐間有不傷命者﹐何哉﹖蓋緣紫黑肥滿有漿﹐其毒已泄在外﹐故亦無害。須連服解利之劑﹐幸而免耳。

變壞歸腎

陷伏之疾﹐名爲倒靨﹐變壞歸腎是也。徧身紫黑如茱萸色者﹐是表裏極有實熱﹐宜服朱砂散﹐並豬尾膏﹑無價散﹑四聖散﹑百祥丸﹑宣風散之類。

痘疹﹐四髒俱受證﹐獨腎在腑下無證﹐驗耳與尻涼是也。耳尻屬腎﹐居北方壬癸水﹐故主冷。今紫黑陷伏﹐乃毒气彌滿﹐復入於內﹐而耳尻反熱﹐斯謂之變壞歸腎矣。豬尾取其血常動﹐有散於內也。龍腦取其辛溫發散之意。無價散純陽性熱﹐當酌而用之。錢氏用百祥丸﹑熊氏以宣風散瀉膀胱之邪﹐旣下後而身熱气溫﹐欲飲水者﹐可治﹐急以四君子湯加陳皮﹑木香﹑厚朴﹑白姜等劑以溫脾土﹐使脾土復旺﹐有勝腎水﹐則黑陷者﹐必當復起而安。若下後轉加寒戰咬牙﹐身冷汗出﹐不思飲食﹐水谷不化﹐耳尻反熱者﹐乃脾虛爲腎水所勝﹐其死也必矣。當此之際﹐不用百祥丸﹐則無治法。蓋百祥丸能去毒气﹐毒气去而眞气不絕者﹐尙有可治之理﹐否則坐以待斃矣。父母之心﹐寧忍恝然乎哉﹖如《活人書》治厥陰證﹐土敗木賊﹐用承气湯瀉毒气﹐亦豈得已而用之哉﹖《兵法》云﹕置諸死地而後生。故韓信以背水陣取勝﹐醫家用百祥丸亦猶是也。僕遇有此疾者﹐多用疏利解毒之劑﹐間亦有生者。不過泄腎水之熱以復陷伏之患﹐此亦熊氏宣風散之餘意也。

斑爛

斑爛之疾有二﹕當發散而不發散﹐則毒气內壅於胸臆﹐喘促悶亂﹐故成此疾﹔不當發散而彊發散﹐則毒气盡發於肌竅﹐气不能沖和﹐亦成此疾。治者以保脾土﹐和榮衛爲主﹐四物湯或四君子﹑八珍散﹐隨用無拘。

斑爛之疾﹐比之外靨﹐似同而實異。外靨有漿﹐按之有力﹔斑爛亦有漿﹐按之無力。蓋其气血彌漫﹐無陰以斂之﹐故同歸於潰爛。斯二者皆有餘之證﹐皆有餘毒﹐故以保脾土和榮衛爲主﹐或疏利之亦可﹔若妄汗以開腠理﹐妄下以泄元气﹐有漿無漿﹐亦主斑爛。又有未周小兒﹐其瘡紅活﹐余無他證﹐但是稠密無縫﹐其血气充拓不去﹐亦成斑爛﹐謂之小船不堪重載。僕次子封周曾坐此厄﹐可勝痛哉﹗若小兒遭此﹐更無他疾﹐纏繞咽喉﹐淸亮而不腫疼﹐餘毒不來攻害﹐間亦有上漿收靨﹐幸獲全生者﹐此又出於望外也﹐治者當以疏利爲本。

虛脫

虛脫之疾亦有二﹕或發散早而气血耗散﹐或發舉早而膿血枯竭﹐皆成此疾。治者當以生血養血爲主﹐四物湯﹑八珍散﹐倍用生熟地黃﹑白芷之類。

虛脫之疾﹐比之空殼無漿﹐似異實同。蓋空殼無漿者﹐亦是耗散血气以致膿水枯竭也。虛脫在三五日气血未過﹐猶有生意﹔若在七八日間﹐是爲不足之證﹐絕無生漿養血之理﹐與空殼無漿者無異。又有因傷風傷食﹐以致妄汗妄下﹐亦主虛脫﹐卒同歸於斃也。

驚搐有生死

心經有熱流注不解﹐故有驚搐之疾。痘疹未出乃宜﹐旣出不宜。治者不可純投以寒藥﹐寒因熱用可也。又有壯熱不除而煩悶憒亂者﹐治法亦同﹐並用五苓散導心火而愈﹔甚則加酒芩連﹐或黃連解毒湯主之。

驚搐在心﹐心火盛而生肝風﹐故有此疾。痘未出而驚﹐是熱在瘡而不在心﹐故曰宜。旣出而猶驚﹐是熱在心而不在瘡﹐故曰不宜。仁齋《直指方》云﹕先發搐而後發瘡者生﹐先發瘡而後發搐者死﹐正謂此也。昧其治者﹐投以輕粉﹑牛黃﹑芒硝﹑牽牛﹑大黃之類﹐或用艾灸截風路﹐皆非治法。先發驚而將痘者﹐以升麻湯發散之﹐則心火解而驚自止﹔痘旣見而驚不止者﹐用五苓散以疏利之﹐使熱從小便泄出﹐而驚自止。否則熱蒸太過﹐瘡勢必幹﹐漿水不來﹐難於收靨。僕守五苓一方﹐四十餘年﹐百發百中﹐誠所謂神仙奪命丹也。若泥於熱而不敢疏利﹐殆非治法。醫之用藥﹐如將之用兵﹐五月渡瀘﹐雪夜平蔡﹐何嘗拘拘於秋髙馬肥之候而後舉之哉﹖

痛癢分虛實

痛癢之疾﹐皆屬於心。痛爲實﹐乃熱毒而不能泄﹐故有瘡痛腹痛之不同﹐治者以活血爲主﹐投以活血散﹐更加芪歸以助其長。癢爲虛﹐乃肌肉虛弱而血气不能榮貫故也﹐治者當以活血爲主﹐先服四物湯﹑四君子湯﹔不效﹐量服木香散﹐愼加參酌可也。

《原病式》云﹕諸痛癢瘡瘍﹐皆屬心火。實痛虛癢﹐固然矣。大抵微熱則癢﹐熱甚則痛。試以手炙火而驗之﹐稍近則癢﹐愈近則痛﹐皆屬心火無疑矣。治者以活血生血爲主﹐血旣調適﹐則痛癢自消。一方用赤芍藥可以止痛。蜜水調滑石潤瘡上止癢。亦有虛熱之痛﹐實熱之癢﹐隨證施治﹐不可執一。僕常考《藥性賦》云﹕赤者行經﹐白者止痛。今方書多載赤芍﹐疑亦有悞。

吐瀉不食

痘瘡已靨未靨之間﹐有腹痛﹐有瀉痢﹐有嘔吐﹐有不食之疾﹐或曰脾胃虛寒也。蓋小兒脾胃本熱﹐虛則有之﹐寒則未也。今當出痘之時﹐虛弱不任風寒﹐故冷入胃則吐﹐冷入脾則瀉﹐所以作痛而不食。大抵吐因火與痰與食者爲多﹐瀉亦因火與痰與食而屬濕屬气虛者爲多耳。治者不可投以燥熱藥溫辛之劑﹐當服治中湯﹑四苓散﹐並肉豆蔻丸以止之。又有熱吐面赤﹐煩躁不止﹐頻欲乳而卽吐﹐大便泄瀉﹐小便赤濇﹐咽漧口渴者﹐須辧目睛靑黑﹐爲虛寒不食﹐用木香散或益黃散﹔目睛黃白﹐爲實熱不食﹐或五苓散或胃苓湯以疏之。大率小兒虛寒者百中一二﹐實熱者十常八九。

按肉豆蔻丸﹐本濇滯之藥也﹐非惟實熱不可用﹐而虛寒亦不可用。用之者𨿽能補泄瀉於一時﹐更遇寒熱﹐其瀉復作﹐所謂泥塗釜釁﹐隨補隨漏是也。或正出痘時﹐遇有是疾﹐不得已而暫用之﹐以救一時之患可也。若可少緩﹐曾謂瀉有補法乎﹖

煩躁口渴

煩躁口渴之疾﹐心經有熱﹐津液不足故也。小渴﹐人參麥門冬散﹔大渴﹐人參白朮散。更要隨證審察﹕煩躁而大便祕小便赤者﹐宜服甘艸散﹑通關散﹑導赤散﹔煩渴而小便不通者﹐宜服五苓散﹔煩渴而喘悶者﹐宜服燈心湯。夏月煩渴而大便祕小便赤者﹐宜服白虎湯加人參之劑。

按通關散可用於已靨之後﹐導赤散當用於未靨之時。白虎湯﹐夏月中暑者可服﹐冬月不宜。凡用藥旣當審病勢﹐尢當順天時。心經有熱﹐津液必少﹐渴病由之而生。至於煩躁喘悶﹐大便濇﹐小便赤﹐皆熱證也﹐可服五苓散以導心火﹐加人參﹑白朮以生津液。又周歲小兒﹐口不能言﹐頻欲飲乳﹐口無津液﹐知是熱可也﹐可服前藥﹐勿令飲水。俗傳痘與豆相似﹐豆資雨水﹐方得成實﹐故出痘首尾飲水﹐此蓋不經之談。飲後轉生煩渴﹐津液內耗﹐其瘡𨿽是起長而血气不榮﹐不能收靨﹐以致悞殺者多矣。又有過食柑子﹑西瓜﹑蜜水﹐以致津液收斂﹐反生焦渴﹐爲害不淺。治者以除熱生津爲主可也。

寒戰咬牙

寒戰咬牙之疾﹐肌肉虛弱﹐血气不榮故也。肌肉虛弱則寒戰﹐血气不榮則咬牙。治者不可作熱看﹐當助其表裏﹐調其血气﹐斯無二者之患。服四物湯﹑四君子湯﹑八珍散﹐甚則木香散﹑異功散之類﹐最宜斟酌。

一方熱少者﹐全用異功散﹔甚熱者去附子﹑丁香﹑半夏。以上固虛寒不足之證﹐還當兼看瘡勢何如﹕若紅赤紫黑﹐或變爲灰白色﹐或不變﹐亦有寒戰咬牙者﹐蓋牙乃骨之餘﹐屬腎﹐熱毒歸腎﹐火極克水﹐故顯是證﹐未可輕用木香散﹑異功散﹐止可用四物湯﹑四君子﹑八珍之劑﹐和血保脾。夫脾所以制腎﹐本勝乎腎也﹐今脾虛反爲腎水所勝﹐保脾正使之有勝腎水﹐復其常道而病自安矣。若果是虛寒者﹐更當七八日間不起長﹐不上漿﹐不用木香﹑異功以發舉之﹐更待何時耶﹗

腹脹喘急

腹脹喘急之疾﹐由其正發熱之際﹐或外感於寒﹐內傷於冷﹐則毒气爲其所激﹐發泄不盡﹐及伏入在內而陰陽不和﹐故成此疾﹐治者當以和中爲主﹕腹脹服四聖散﹐喘急服淸肺湯﹔兼而有之﹐則二方合用之﹐不可拘執。

熱被冷激而不能發散﹐冷气內拒而不能消化﹐所以令人腹脹气喘﹐宜以溫脾藥逐冷气﹐冷气散則陰陽和﹐陰陽和則腹脹消﹐腹脹消則喘急止。所謂溫者非辛熱之謂﹐但欲其和耳。昧者一見腹脹﹐莫不更增宣瀉﹐是謂重困。熊氏《類證》云﹕心火不降﹐陰气不升﹐故腹脹。又云胃中有熱也。或云心火不降主腹脹﹐肺金受制主喘急﹐是母子俱病也。董氏用四聖散以解其毒。僕用五苓散佐以枳殼﹑陳皮﹑大腹皮﹑桑白皮﹑杏仁之類﹐其效甚速而至大也。

欬嗽

欬嗽之疾﹐乃心火不降﹐肺金受制故也。治者當淸肺气﹐逐邪熱﹐服二和湯﹑淸肺湯﹐調順陰陽﹐疾自愈矣。一方用二母湯﹐一方用二陳湯加知母﹑貝母服之﹐俱立效。一方用五味子湯而愈。

大司成劉公子病痘未靨﹐咳嗽不止﹔上捨紀應時子病痘已靨﹐咳嗽不止﹐僕俱用五苓散而愈。蓋心火旣導﹐則肺气自寧矣。

狂叫喘呼

狂叫喘呼之疾﹐是臟腑熱燥而無津液也﹐當服犀角地黃湯﹐邪熱去而津液生﹐自無此疾矣。

痘疹已出﹐熱毒自內達外﹐不宜有狂叫喘呼之疾﹐今猶云爾﹐是臟腑熱燥﹐津液枯竭﹐無陰以斂之故也。《原病式》云﹕諸躁擾狂越﹐皆屬於火﹐宜服前藥。僕用五苓散亦有效﹐蓋心火降而腎水生﹐是亦探本之論也。

大小便不通

古人論痘瘡首尾不可汗下﹐蓋謂不可妄汗妄下也。如大小便數日不通﹐極不可忍﹐危在須臾﹐此猶不可下乎﹖急則治其標﹐理宜然也。蓋大便不通﹐有熱﹑有虛﹑有濕﹐有津液不足者﹐有气結者﹐少緩用當歸須﹑生熟地黃﹑麻仁﹑生甘艸之類以潤之﹐急則大黃以通之。小便不通﹐有熱有濕﹐有气結於下﹐有痰气閉塞﹐宜淸宜燥﹐宜升气﹐升則水自降﹐蓋气承載其水也。气虛﹐參﹑朮﹑升麻等﹔血虛﹐四物湯﹔痰多﹐二陳湯﹔痰气閉塞﹐二陳加木通﹑香附。實熱亦當利之﹐或八珍散之類﹐大便動則小便自通。又有積痰在肺﹐肺爲上焦﹐膀胱爲下焦﹐上焦閉則下焦塞﹐如滴水之器﹐必上竅通而後下竅之水出焉﹐當以淸肺爲主。又有正治並隔二隔三之治﹐皆古人要法﹐不可不知。

按治病當求其原﹐固理也﹐所謂緩則治其本也。若大小便不通﹐勢在危急﹐又當先治其標﹐誠不可以或緩矣。

瘀血便血

心主血而營於血。痘疹毒气太盛﹐壅瘀血於心脇之間﹐由是而爲便血之證﹐用犀角地黃湯主之﹐或四物湯加黃連亦可。

便血之證﹐治者當以活血散爲主﹐及如前藥之類。胡氏論瘡毒太甚﹐大便見黃黑色﹐若煩躁喘渴腹脹﹐此有瘀血在裏﹐犀角地黃湯治之。吐血衄血﹐水磨生犀角飲之。京衛宋鎭撫子病痘﹐其色灰黑﹐便下血餅﹐僕診得六脈浮洪﹐知是臟腑蘊熱﹐用五苓散加生地黃一服而愈。

咽喉疼痛聲啞

咽喉疼痛而聲啞﹐是心胃間有熱﹐風邪相搏而成﹐以活血除熱爲主﹐用防風甘桔湯。若痘疹已出後有聲音者﹐形病而气不病也。痘疹未出﹐先聲音不出者﹐形不病而气病也。痘疹出而聲音不出者﹐形气俱病也﹐宜服淸肺湯以淸其肺。有因發舉﹐用丁桂熱藥﹐攻破咽喉而疼腫聲啞﹐宜用如聖散﹑射幹鼠粘子湯。

聲音以气爲主﹐聲音出則气不病﹐聲音不出气斯病矣﹐故用藥如前。又有一等熱毒流注﹐咽喉疼痛者﹐醫不審察﹐更用丁桂等劑﹐其證亦深﹐故用藥如前。又方﹐小熱用紫艸﹑木通﹑車前子之類﹐以小疏之﹔大熱用豬苓﹑澤瀉﹑黃芩之類﹐以大疏之﹐熱退而疾自止矣。

血气分勇怯

用藥之法﹐須分气血勇怯。如不思飲食﹐脾胃受傷也﹐用四君子湯開胃保脾。痘瘡赤過或色黑者﹐血熱也﹐涼血爲主﹐四物﹑生地之類。初出色黑者﹐大熱也﹐便宜解毒﹐芩﹑連﹑黃蘗俱酒炒﹐鼠粘子﹑紫艸﹑升麻﹑葛根﹑荊芥﹑防風﹑甘艸節﹑人參﹑黃芪之類。色白者气虛也﹐補气爲主﹐四君子﹑陳皮之類。有中黑陷而外白起者﹐气血俱虛也﹐則相兼而治﹐如八珍散之類。將成就而色淡者﹐血虛也﹐宜助血﹐如芎歸酒洗﹑芍藥之類﹐或加紅花。將成就而色紫者﹐實熱也﹐宜涼血解毒﹐如芩﹑連﹑升麻﹑連翹﹑葛根之類。大凡顏色不紅潤﹐卽气血不和也。更參以脈理﹐以左手大小分熱之盛衰﹐以右手大小分气之盛衰﹐盛衰卽勇怯之謂也。宜各用气血藥﹐勇則抑之﹐法則補之﹐或加紫艸以蘸之。若不起長﹐不成血皰﹐不結膿窠﹐气血不足也﹐用人牙散﹑獨聖散﹑胡荽酒﹑一匕金以微發之﹔不得已﹐用木香散﹑異功散以大發之。須酌見其怯﹐藥能對證可也。

時醫多於不起長之疾﹐用人骷髏或人骨煎湯發之﹐服後如人醉酒然﹐肌色頓發紅潤﹔但藥性旣過﹐依然呈露本色﹐且鮏臭觸忤﹐則亦何益之有哉﹗

餘毒破爛

若本原不正﹐不得上等收靨﹐或血泡破爛﹐或膿水淋漓﹐是皆餘毒之所致也﹐並用敗艸散傅之﹐及服四物湯以活其血﹐卒亦可保無虞矣。

敗艸散最解瘡毒。若外靨膿水﹐流滿牀席﹐卽以前散羅在牀席﹐任其坐臥﹐甚爲有益。山房艸有沙石者﹐性硬不可用。《奇效方》用黃土曬漧﹐碾爲細末敷之。《山居簡要方》用搽麵粉研細敷之﹐隨意俱可。《易簡方》用水調蛤粉敷之﹐恐致瘡痂堅硬﹐不宜。又有用牛糞敷之者﹐穢气觸忤﹐切宜戒之。

气盛收斂之難

若痘瘡已成﹐膿泡肥滿﹐色上蒼蠟﹐過期而不肯收斂﹐其證有二﹕一則表裏俱實﹐熱气蒸鬱﹐是陽气太盛無陰以斂之者也﹐服四物湯﹑四君子湯﹔或用滚水調沙糖﹐食之而靨者。一則內曾泄瀉元气﹐外則肌肉虛弱﹐表裏不固﹐是陰气太盛﹐無陽以斂之者也﹐宜服木香散﹔不效﹐異功散救之。治者能分气血之盛衰﹐則知收斂之難易矣。

陽气太盛﹐無陰以斂之﹐此先賢之格言﹐乃有餘之證﹐故用前藥﹐是執熱而以濯之也。陰气太盛﹐無陽以斂之﹐此僕推類以擴未發之意﹐乃不足之證﹐故用前藥﹐是噓暖於寒谷者也﹐各有旣濟之妙。泗衛髙萬戶幼年病痘﹐漿滿色蠟﹐三日不靨﹐乃叔宗徳與僕同門﹐偕往視之﹐知是陽气太甚﹐無陰以斂之﹐用四物湯煎熱時﹐入沙糖少許﹐一服而愈。鄕耆李伯仁女痘瘡﹐八日已靨﹐但是痂瘢未落﹔第十日徧身發冷﹐脈甚微細﹐惟心下有微熱。一醫見其彊視﹐以爲有風﹐灸中脘等處三艾﹐投以涼經藥﹔再越宿﹐僕自鄕回﹐見其閉目無語﹐惟覺淚下﹐已有不起之狀。僕診而謂之曰﹕此陰气太盛﹐無陽以斂之﹐用木香散加人參健脈﹑附子回陽﹐亦一服而愈。如前所云常有之疾﹐僕常治之﹔如前所云罕遘之疾﹐而治者亦罕。須酌見表裏虛實﹐方可施治。又有表實裏虛﹐其瘡易出而難靨﹐固理之常﹐卻有反常難出而易靨者。耳與尻冷﹐痘之證也﹔今耳尻反熱﹐痘之變也。當於出靨難易以辧虛實﹐庶用藥有常變﹐而不拘於一定也。

收靨分等第

夫痘瘡收靨﹐有上中下三等﹕其色蒼蠟﹐痂瘢髙突﹐爲正靨上等也﹐自無餘毒﹐不須服藥﹐可刻期而收全功。有膿滿而色灰黑﹐幹塌在皮膚者﹐爲次靨中等也。有膿滿而气血不足﹐破爛淋漓者﹐爲外靨﹐斯爲下矣。中下二等﹐𨿽不傷命﹐卻有餘毒﹐瘡痂落動﹐便宜解散之藥。

當解散而不解散﹐蘊之而爲內毒﹐則肚腹心竅臟腑﹐爲疼痛﹑爲閉濇﹑爲瀉痢是也。發之而爲外毒﹐則肢節口齒眼目咽喉﹐爲腫毒﹑爲疳蝕﹑爲翳障﹑爲喑啞是也。然亦不可解太早太遲﹐意詳見於後條餘毒有緩急之下。

空殼無漿

三等之外﹐又有空殼無漿者﹐觀其顏色一般紅活﹐只是無漿。蓋緣三五日之間﹐身熱太盛﹐血气蒸漧﹐不能流通﹐是以漿水不來﹔或當起長之時﹐而不起長﹐曾用丁附之劑攻成血皰﹐已經七八日之間﹐血气已過﹐漿水不來。證𨿽不同﹐致死之由則一而已。

頭爲諸陽之會﹐漿必先滿﹐次及胸脇腰膝之間。有頭上靨成痂瘢﹐而足上漿水才生者﹔有頭上漿未滿卽有蒼蠟色﹐欲收靨而身上之漿才生﹐腿膝去處全無者﹐此皆血气已過﹐生意絕矣。更有一等面上才生漿而腫卽消退﹐兩眼開閉不寧﹐舌頭伸縮無度﹐此毒气入內之狀﹐不旋踵而告變也。

餘毒有緩急

已靨之後﹐身熱未退﹐或妄言鬼神﹐或時常驚搐﹐口漧舌燥﹐心神不寧﹐六脈浮洪﹐大便壅塞﹐此卽餘毒也﹐便宜解散﹐須隨熱之大小以爲用藥之緩急可也。

解散之藥﹐不宜太驟。如已靨未盡而熱未除﹐且服四聖散以解瘡毒﹔次服五苓散﹐使熱從小便泄出。正結痂已落未落之間﹐小熱用升麻湯﹑透肌解毒散﹑人參白朮散﹔其熱不退﹐然後用消毒散﹑鼠粘子湯﹑人參淸隔散﹑小柴胡之類。若不審察﹐一槪投涼藥﹐速退其熱﹐則未靨之痘何自而靨﹖未落之痂何自而落﹖其爲害也不淺矣。此固一說也﹐然不能防患於先而圖欲收功於後﹐吾恐事勢窮迫﹐噬臍無及矣。譬諸人家之於盜賊﹐素無警備之心﹐因其突至﹐始乃起而禦之﹐四顧張皇﹐何益之有﹗魏君用《痘疹方》云﹕小兒痘疹﹐心痛不可當﹐此餘毒歸心故也﹐急用乳香二錢煎湯服之。一方加沒藥﹑赤芍藥﹑當歸之劑。《奇效方》云﹕小兒痘疹方愈﹐餘毒未解﹐忽然徧身或靑或黑﹐手足厥冷﹐口噤涎響﹐甚者手足搐搦﹐此由四時五行節令气交﹐或風雨寒暑﹐或地气暴至﹐小兒榮衛尙弱﹐毒气乘虛而入﹐故生是疾。宜用和劑散二錢﹐入蟬殼末﹐分作三服﹐生薑薄荷汁酒各數點﹐溫湯浸服﹐二三服立醒﹐隨時少汗而解﹐或出癮疹﹐或再出麩瘡而愈。

熱毒壅遏在肢節

或失於解散﹐或解散不愈﹐身熱流注﹐肢節赤腫﹐將成癰癤者﹐以鍼蘸淸麻油﹐燈上燒紅﹐刺腫處周圍一度﹐服小柴胡湯加生地黃卽愈。如赤腫不散﹐未得頭者﹐搗馬鞭艸敷之﹐小鵲糞敷之亦可。又有膿出不止﹐體虛煩熱﹐頭目昏悶者﹐黃芪丸主之﹐綿繭散﹑雄黃散敷之亦可。

胡氏論曰﹕痘疹旣平﹐失於解利﹐餘毒太盛﹐內不能入於臟腑﹐外不能泄於皮膚﹐聚而不散﹐輕則結爲瘡癤﹐重則頭頂胸背手足肢節赤腫而成癰﹐用小柴胡湯加生地黃並消毒散治之。熊氏《類證》用鍼刺之法如前。《奇效方》云﹕赤腫初生﹐燒雞毛灰﹐水調敷之﹔或用醋調伏龍肝﹐卽竈底中心土是也﹔或胡荽酒﹔或用雞子淸調小豆末﹔或調地龍糞敷之﹐卽蚯蚓糞是也。馬齒莧﹑雞腸艸﹑蕓臺艸﹑景天艸﹑皆可搗爛敷之。《易簡方》用鳳凰退﹐卽今抱出雛雞蛋殼是也﹐燒灰醋調﹐搽塗癰患周圍﹐再不蔭開﹐名爲鐵箍散。南京國子監丞楊公女痘已靨後﹐失於解利﹐遂致左膝紅癅浮腫﹐用鍼刺法﹐隨服小柴胡湯加生地黃﹐一服而愈。

熱毒壅遏在口齒

口內疳蝕肉爛﹐臭不可聞﹐甚則將齒蝕落而血出不止﹐宜用淸米泔水淨洗﹐敷之以綿繭散或雄黃散﹐服消毒散﹑鼠粘子湯﹑小柴胡湯之類。

右用麝香等藥敷之者﹐甚不宜。汊澗陳世安子痘後餘熱生疳﹐小兒服周用綿繭散﹐加雞翅﹑粗布炙榦爲末﹐納模子一塊燒灰爲末﹐拌勻傅之﹐一二日間果效。

熱毒壅遏在眼目

眼目紅赤淚流﹐羞明怕日﹐或生翳障﹐服谷精艸散﹑菊花洗肝散﹑四物湯﹑茶調兔糞﹑水磨石燕﹐簡易可服。

痘疹爲眼目之患﹐乃毒气自裏達外﹐活血解毒﹐治之要法也﹐宜用消毒散﹑小柴胡湯爲主﹔若石燕子﹑兔糞﹐特治其標耳。經云﹕揚湯止沸﹐不如竈底抽薪。又有食豬羊魚鮮﹑梨栗瓜棗及聞煎煿油气﹐損其目者﹐當思患預防﹐不受其害可也。《痘疹詳明方》以四物主之。蓋眼得血而視﹐視之而不見者﹐血滯也。血滯以和爲本﹐故用四物湯以和血。今人有用冰片點眼者﹐其味辛溫﹐多則有害。一方小兒痘風﹐眼眶紅爛﹐用烏鴉膽汁敷之有效。一方痘毒損目﹐其睛外暴者﹐煎斑鳩食之有效。按肢節﹐人之會通處也﹔口齒﹐人之吐納處也﹔眼目﹐人之光明處也。一有所害﹐竟不得爲全人。痘疹靨爲有熱而不解利者﹐是養虎自貽患也﹐咎將歸誰﹖又州人董敔子痘瘡結痂﹐壅塞鼻孔﹐不通气息﹐僕以蜜潤之﹐隨用鍼撥開微孔﹐气得出入而自愈。因附之於此﹐從其類也。

津液

人之有津液﹐猶天之有雨露﹐海之有潮汐也。天無雨露則旱﹐海無潮汐則涸﹐人無津液則渴。心胃間有熱者﹐是火炎於上而少津液﹐主煩躁喘渴之疾﹔臟腑有熱者﹐是火蘊於下﹐而少津液﹐主狂叫閉塞之疾﹐並用五苓散﹑淸肺湯以解之。脾熱少津液則吐瀉﹐用益元散。肺熱少津液則咳嗽﹐用二陳湯。肝熱少津液則眼目羞明﹐用菊花洗肝散。風熱攻破咽喉﹐少津液則聲啞﹐用防風甘桔湯加人參﹑白朮以生津液。用藥發舉太過而少津液則潰亂﹐用消毒散﹑四聖散﹑射幹鼠粘湯。肌肉虛而津液少則寒戰咬牙﹐口燥渴而气體虛則完谷不化﹐並用木香散﹑或異功散治之。更有未歲小兒﹐口不能言﹐頻欲食乳﹐亦是津液少而心火盛故也﹐亦用四苓散。證治𨿽各不同﹐然皆不外乎除熱生津二者而已。

以上皆有餘之證﹐獨寒戰咬牙﹐完谷不化﹐爲不足之證﹐治者當有所辧。袁醫官子痘後瘡痂將落﹐盡身發壯熱﹐寒戰咬牙﹐腹脹喘急﹐煩渴泄瀉。袁自制五苓散加羌活﹑白芷﹐服之不效﹐請僕視之﹐並出所制方藥。僕曰﹕藥未當也。其寒戰咬牙﹐肌肉虛弱﹐血气不和也﹔腹脹﹐臟腑有熱也﹔喘急﹐肺金受制於心火也﹔煩渴﹐火炎上而少津液也﹔泄瀉﹐脾胃有食與濕也。當以解毒生津爲主﹐用四聖散加當歸﹑白朮﹐果再服而全愈也。

靨後調養

洗浴不宜太早﹐早則生脾風瘡﹐須經月餘﹐煎荊芥或楡槐﹑或柳艾葉湯浴之。忌食升麻﹑﹝石卜﹞硝﹑大黃﹑麻黃之劑﹐及蜜水﹑西瓜﹑紅柿﹑梨栗﹑柑子﹑白果﹑蔥薤﹑韭蒜﹑獐兔﹑雞鵝﹑牛羊﹑魚鮮等物﹔所宜食者﹐豶豬腰子﹑白煮豬肉﹑淡虀菜﹑漧菜﹑淡腌菜﹑圓眼﹑葡萄﹑核桃﹑蓮肉﹑紅棗之類。

洗浴以開腠理﹐恐爲風寒所襲﹐故不宜太早。升麻﹑﹝石卜﹞硝性皆寒涼﹐大黃主利﹐麻黃髮汗﹐若非有餘熱當解利者﹐不可輕用。魏君用禁食柑﹐恐收津液。陳文中引證亦不用蔥韭等物﹐爲五葷獐兔等物﹐能發病。豬腰子並肉能養脾胃﹐幹虀等菜取其無味無毒﹐圓眼能養脾胃﹐葡萄利小水﹐核桃﹑蓮肉潤心肺﹐紅棗養胃﹐故皆宜食。一說核桃實咽喉﹐紅棗生疳瘡﹐亦不宜用。《痘疹詳明方》云﹕痘疹﹐小兒首尾只宜喫粥﹐蓋取易於消導也。或有嫌其粥爛﹐有似痘之斑爛而忌食之者﹐俗論也。又有被覆小兒不令通气者﹐然沍寒時月﹐猶之可也﹔設在夏月﹐何必如此拘拘然耶﹗又有房中用火盆﹐牀上用火籠者﹐亦當順時之寒暑而去取之﹐庶可免其熱毒之患。又有餘不可剃頭。古人云﹕父母愛子之心﹐無所不至。僕謂父母愛子之心﹐當無所不知。

斑疹水痘大痘所出難易

熊氏《類證》云﹕臟腑蘊熱不同﹐表裏受證各異﹐小兒時气咳嗽聲重﹐涕唾稠粘﹐目眶焮赤﹐煩熱渴燥﹐此則肺胃蘊積熱毒﹐發則易出﹐有細皰徧於肌膚之上﹐如沸瘡泡子﹐見而漸沒﹐此證在於表﹐受毒之淺﹐名爲疹子﹐一名膚疹﹐一名膚瘡﹐俗名麻子﹐或曰沙子是也。又曰疹屬腑﹐腑屬陽﹐蘊熱而出﹐徧身形見赤者十生一死﹐黑者十死一生﹐治者宜用淸涼之劑。或時行蘊毒﹐熱气燻蒸﹐發於皮膚﹐其體狀如錦紋﹐或與蚊蚤咬痕相類﹐大如小豆﹐或赤或黑﹐此病在於裏﹐受毒之深﹐是名曰斑。或有熱毒停蓄於內﹐斑疹擊搏而不出者﹐用升麻湯加靑皮﹑木香以催之﹐三日三次而出﹐隱隱有形﹐見在皮膚間﹐不遽然消滅﹐乃爲得宜。一出卽收靨﹐形影不見者﹐用木香散以發之﹐五苓散以疏之。如無腹脹喘急渴熱者﹐其毒不甚爲害﹐宜服快斑化斑﹑消毒解毒之劑。証之輕重𨿽不同﹐實與大痘相爲表裏也。又水痘與大痘不同﹐其狀如水珠﹐易出易靨﹐不宜燥濕。濕𨿽無害﹐第恐不能結痂﹐則成瘡塌矣。若夫大痘則屬髒﹐髒屬陰﹐有熱而難出﹐故其瘡在肌膚血脈間﹐必先出紅斑而後生成如痘﹐因名曰痘瘡。蓋所受气深﹐是以難出也。暴熱而便出者﹐必膚疹﹔久熱而難出者﹐必痘瘡。《明醫雜著》云﹕疹要淸涼﹐痘要溫。淸涼則紫艸﹑木通﹑升麻﹑羌活之類﹐溫則當歸﹑白芍藥﹑靑皮﹑木香之類。《痘疹詳明》云﹕小兒出疹﹐根在皮膚﹐所患最輕﹐調理最宜和緩。若被風寒所激﹐熱反入內。痰涎壅上喘急直視﹐胸膈脹滿者不治。若身熱口漧﹐心煩咳嗽﹐宜生地黃散以疏之。《活幼心書》詩云﹕斑疹總言因胃熱﹐赤生黑死分明別﹔忽然錦片出肌膚﹐溫毒發時從兩脇。《奇效方》又云﹕冰厚三尺非一日之寒﹐痘疹蘊熱非一日之熱﹐宜預服升麻湯﹑消毒散﹑紫艸散及油劑之法爲良。又有傷風邪熱在表﹐發而爲斑爲疹﹔又有痘瘡已出未靨之間﹐餘毒未除﹐發而爲疹﹐名曰蓋痘疹。所患𨿽異﹐所治則同﹐必先使疹收靨﹐然後可施治療之功﹐不然未免有得此失彼之患。

痘疹所屬經絡

痘疹之狀﹐皆五臟之液﹕肝主淚﹐肺主涕﹐心主血﹐脾爲裹血。其瘡有五名﹕肝爲水皰﹐以淚出如水﹐其色靑而小﹔肺爲膿皰﹐以涕稠濁﹐色白而大﹔心爲斑﹐主心血﹐色赤而小﹐次於水皰﹔脾爲疹小﹐次於斑瘡﹐其主裏血﹐故色赤黃淺也。涕淚出多﹐故膿皰水皰皆大﹔血營於內﹐所出不多﹐故斑疹皆小也。心主驚﹐實則叫哭而搐﹐虛則困臥不寧﹔肝主風﹐實則直視大叫﹐呵欠煩悶﹐虛則咬牙欠气﹔脾主困﹐實則困睡身熱飲水﹐虛則吐瀉主風﹔肺主喘﹐實則悶亂喘促﹐有飲水者﹐有不飲水者﹐虛則哽气長出气。腎主虛無實也﹐惟痘疹腎實則黑陷。已上當視病之新久虛實﹐虛則補其母﹐實則瀉其子也。又視其睡口中气溫﹐或合面睡﹐及上竄咬牙﹐皆心熱也﹐導赤散主之。心气熱則心胸亦熱﹐言不能出﹐而有就冷之意﹐故合面臥﹔若心气實而合臥﹐則气不得通﹐故喜仰臥﹐气得上下通也﹐瀉心湯主之。以手循衣摸牀﹐及亂撚物者﹐肝熱也﹐瀉靑丸主之。飲水喘悶者﹐肺熱也﹐瀉白散主之。手捏眉目鼻面者﹐肺熱也﹐甘桔湯主之。唇深紅色﹐肺虛熱也﹐少服瀉白散﹔唇白色﹐當用補肺﹐阿膠散主之。若悶亂气粗喘促哽气者﹐難治﹐肺虛損故也。脾肺病久則虛而唇白﹐脾者肺之母也﹐母子皆虛﹐不能相營﹐名之曰肺怯。肺主唇白﹐白而澤者吉﹔白如枯骨者死。肺气熱則胸滿气急﹐惟傷寒則不胸滿。腎气不足則下竄﹐蓋骨重亦墜下而縮身也。腎水陰也﹐虛則畏明﹐皆宜補腎﹐地黃丸主之。面上證﹐左腮爲肝﹑右腮爲肺﹑額上爲心﹑鼻爲脾﹑頦爲腎﹐赤者熱也﹐隨證治之。目內證﹐赤者心熱﹐導赤散﹔淡紅者心虛熱﹐生犀散﹔靑者肝熱﹐瀉靑丸﹔淺淡者補之﹐地黃丸﹔黃者脾熱﹐瀉黃散﹔無精者腎虛﹐地黃丸。

按已上皆歷論各經所屬不同﹐能明乎此﹐非特可治痘疹﹐凡治小兒諸疾之法﹐舉不越乎此耳。咬牙之證﹐旣曰肝虛﹐又曰心熱。蓋肝爲心之母﹐心爲肝之子﹐其所來有自矣﹐初未可以岐而二之也。

傷寒產後與痘疹傳變證治

傷寒之證﹐從表入裏﹐其傳變病在表則當發表﹐病在裏則當解裏。痘疹之證﹐從裏出表﹐其傳變病在裏則疏之﹐病在表則溫之。若產後婦人血脈虛損﹐與小兒痘疹﹐耗散元气者﹐不甚相遠﹐其生血補血﹐如生地黃之劑﹐用之當無所別也。

寒熱用藥不同

陳氏之藥主於熱﹐錢氏之藥主於寒。今之醫者﹐不可執一﹐因時制宜可也。

寒則因表虛而入﹐熱則因裏實而生﹐治者須分內外虛實﹐一向發舉固不可﹐一向解毒亦不可。寒用發舉﹐熱用解毒﹐斯爲活法也﹐何以主爲﹖

陳氏方多用木香散﹑異功散﹐有丁香﹑官桂﹑附子﹑半夏之熱﹐可治不足之證。錢氏方多用解肌湯﹑涼膈散﹐有大黃﹑﹝石卜﹞硝之寒﹐可治有餘之證。醫不察此﹐宗陳氏者𨿽痘瘡稠密﹐其色過度﹐亦用木香散﹑異功散﹔宗錢氏者﹐𨿽痘瘡稀疏﹐亦用解肌湯﹑涼膈散。此蓋不仁不智之甚者也。古今圖書集成醫部全錄卷四百七十二

痘疹門

古今醫鑑【明﹖龔信】

痘疹

夫痘疹之原﹐乃胎毒所致。嬰兒在胎之時﹐必資胎養以長其形焉。緣母失於節愼﹐縱欲恣餐﹐感其穢毒之气﹐藏於臟腑之中﹐近自孩提﹐遠至童年﹐若值寒暄不常之候﹐痘疹由是而發﹐因其所受淺深而爲稀稠焉。大抵初娩之時﹐孩兒口內亦有餘穢之毒﹐急用綿裹指頭﹐拭去口中污汁﹐免咽入腹﹔事倘不及﹐宜以拭穢等法﹐並預解胎毒諸方﹐擇便用之﹐亦能免痘疹諸證﹐眞良法也﹗然痘疹𨿽是素稟胎毒﹐未必不由諸病相傳而成。其始發之時﹐有因傷寒傷風而得者﹐有因時气傳染而得者﹐有因傷食發熱﹐有因跌撲驚恐蓄血而得者。或爲目攛口噤驚搐如風之證﹐或口舌咽喉肚腹疼痛﹐或煩躁狂悶昏睡譫語﹐或自汗﹐或下利﹐或發熱﹐或不發熱。證候多端﹐卒未易辧﹐必須以耳冷﹑骩冷﹑足冷驗之。蓋瘡疹屬陽﹐腎臟無證﹐耳與骩足俱屬於腎﹐故腎之部獨冷。然疑似之間﹐或中或否﹐不若視其耳後有紅脈赤縷爲眞﹐於此可以稽驗矣。治療之法﹐痘疹未出之先﹐預解胎毒﹔發熱未出之際﹐急須微汗﹔已出未收之時﹐當用溫和之劑。又曰﹕始出之前﹐宜開和解之門﹔旣出之後﹐當塞走泄之路。痂落已後﹐淸涼漸進﹔毒已盡去﹐補益爲宜。大凡初起未見紅點﹐證與傷寒相類﹐發熱煩躁﹐臉赤唇紅﹐身熱頭疼﹐乍寒乍熱﹐噴嚏呵欠﹐喘嗽痰涎等證﹐身熱未明﹐疑似之間﹐急須表汗發散﹐可服升麻葛根湯﹑參蘇飲之類。其或气實﹐煩躁熱熾﹐大便閉結﹐則與犀角地黃湯﹑敗毒散之類﹔或多服紫艸飲﹐亦能利之。如小便赤濇者﹐分利小便﹐宜以四苓散﹑導赤散之類﹐則熱气有所滲而出。凡熱不可驟遏﹐但輕解之﹔若無熱﹐則瘡又不起發也。蓋發熱之初﹐紅點未見之前﹐非微汗則表不解﹔乃痘瘡未出﹐表熱壅實之時也﹐非微下則裏不解。在紅點未見﹐裏熱壅盛之際也﹐若正出未收之時﹐妄汗則成斑爛﹐妄下則成陷伏。痘瘡一發﹐出於心肝脾肺四髒﹐而腎無畱邪者﹐爲吉。若初發便作腰痛﹐見點則紫黑色者多死﹐乃毒气畱於腎間而不發越故耳。何者﹖瘡隨五臟﹐有證未發則五臟之證悉具﹐已發則歸於一臟受毒多者見之。故肝臟發爲水泡﹐色靑而小﹔肺臟發爲膿泡﹐色白而大﹔心臟發爲斑﹐色赤血泡﹔脾臟發爲疹﹐色黃小斑瘡﹔惟歸腎則變黑靑紫幹陷。故瘡疹屬陽﹐本無腎證﹐腎在下﹐不受穢气。陽取火也﹐陰取水也﹐以火爲水所制﹐豈不殆哉﹗大抵痘瘡之法﹐多歸重於脾肺二經。蓋脾主肌肉而肺主皮毛﹐故徧身爲之斑爛也。其爲證也﹐宜發越﹐不宜郁滯﹔宜紅活凸綻﹐不宜紫黑陷伏。瘡出之後﹐醫者當察色詳證﹐以辧表裏虛實用藥。其吐瀉不能食爲裏虛﹐灰白色陷頂多汗爲表虛﹐紅活凸綻爲表實。又諸痛爲實﹐諸癢爲虛。外快內痛爲內實外虛﹐外痛內快爲內虛外實。內實而補﹐則結壅毒﹔表實而復用實表之藥﹐則潰爛而不結痂矣。如表虛者瘡易出而難靨﹐表實者瘡難出而易收。裏實則出快而輕﹐裏虛則發遲而重。表實裏虛﹐則陷伏倒靨﹔裏實表虛﹐則發慢收遲。調養之法﹐切不可妄用硝﹑黃﹑巴豆大寒大熱之藥。蓋解表不致於冷﹐調養不致於熱。小兒難任非常之熱﹐亦不堪非常之冷﹐稍有偏焉﹐病從此生。故熱藥之助熱者﹐以火濟火﹐而熱勢太盛﹐榮衛壅遏﹐輕爲咽喉目疾﹐吐衄癰瘡﹐重則熱極生風﹐斑爛不出﹔冷藥之乘寒者﹐以水滋水﹐使脾胃虛寒﹐气血凝滯﹐輕爲吐利腹脹﹐重則陷伏倒靨。又宜謹避風寒﹐嚴戒房事﹐禁止雜人月婦﹐淸除穢气觸忤﹐調節乳食勿使過飽失饑﹐忌餐冷熱毋使傷脾損胃。大法活血調气﹐安表和中﹐輕淸消毒溫涼之劑﹐二者得兼而已。又曰﹕首尾宜以保元湯增損爲主治焉。醫斯疾者﹐當看時令寒熱﹐審兒之虛實﹐辧痘之榮枯﹐參考各門方法﹐庶無執泥之獘。故曰虛者益之﹐實者損之﹐冷者溫之﹐熱者淸之﹐是爲隨機應變。若膠柱鼓瑟﹐則何足以妙圓神不滯之機乎﹗

豫解胎毒免痘

痘疹乃胎毒所致﹐人生無不患者。若欲免之﹐亦有法也。故《千金方》以小兒初生﹐啼聲未發﹐急用綿裹指頭拭去口中污汁﹐免咽入腹﹐免生痘疹﹐固是良法。然倉卒之際﹐或有不及如法者﹐古人有甘艸﹑朱砂等法﹐用之殊佳。如或又有不及於此者﹐宜以延生第一等方擇便用之﹐可免痘疹﹐或出亦稀少也。詳考《幼幼全書》云﹕凡值天時不正﹐鄕鄰痘疹盛發﹐宜服後禁方則可免﹐永不出痘疹矣。

發熱三朝證治

凡發熱之初﹐急宜表汗﹐使臟腑胎毒及外感不正之气﹐盡從汗散﹐則痘出稀少。然表藥必在紅點未見之前也。如發熱壯盛者﹐痘出必重﹐急煎加味敗毒散調三酥餅﹐熱服表之﹐須令徧身出臭汗﹐則毒气表散﹐痘出必稀﹔若得眞犀角磨汁和入尢妙。如無三酥餅﹐煎敗毒散調辰砂末表之﹐更研辰砂末調塗眼四圍﹐或黃蘗膏之類﹐可免眼目之患。

凡發熱之初﹐證類傷寒﹐疑似之間﹐或耳尻冷﹐呵欠咳嗽面赤﹐必是出痘之候﹐宜服升麻漧葛湯加山楂﹑大力子﹐其瘡必出稀少而易愈。

凡發熱之初﹐增寒壯熱﹐鼻流淸涕﹐咳嗽痰涎﹐此因傷風傷寒而得﹐以參蘇飲或調紫艸膏表之。

凡發熱發狂﹐譫語煩渴者﹐急煎敗毒散調辰砂末解之。

凡發熱之初﹐或作腹痛及膨脹者﹐由毒气與外邪相搏﹐欲出不得出也﹐用參蘇飲去參﹑苓加砂仁﹑陳皮表之。

凡熱盛吐衄﹐面黃糞黑﹐瘀血相續﹐及一切失血之證﹐並宜犀角地黃湯。

凡熱盛發驚搐爲吉候﹐用紅綫散調辰砂六一散表之﹔痰涎壅盛﹐不省人事者﹐薄荷湯化下抱龍丸。

凡發熱欲出痘作腰痛者﹐急服神解湯﹐出汗﹐腰痛止爲度﹔不止﹐再進一服﹐免出腎經之痘。

凡因積冷腹痛﹐或胃寒泄瀉嘔吐者﹐用理中湯加砂仁﹑陳皮﹑香附﹐溫而出之。

熱毒本盛者﹐表藥出汗﹐熱退爲佳。其有一切雜證﹐皆由毒气欲出不能故也﹐但宜表散﹐使毒气得泄﹐則諸證自退﹐痘亦稀矣。此治初熱預防要法。

發熱三朝決生死

一發熱時﹐用紅紙條蘸麻油﹐點照心頭皮肉﹐裏若有一塊紅者﹐或徧身有成塊紅者﹐八九日後決死﹐勿治。

一發熱時﹐身無大熱﹐腹痛腰不痛﹐過三日後才生紅點﹐堅硬礙手者﹐勿藥﹐有喜﹐所謂吉證。

一發熱時﹐渾身溫暖﹐不時發驚者﹐痘在心經而出也﹐乃爲吉兆。

一發熱時﹐一日徧身卽生紅點﹐稠密如蠶種樣﹐摸過不礙手者決死。

一發熱時﹐頭面上有一片色如胭脂者﹐八九日以後決死。

一發熱時﹐腹中大痛﹐腰如被杖﹐及至出痘漧燥而前痛猶不止者﹐決死。

出痘三朝證治

凡三日痘漸出齊﹐然毒气尙在內﹐忌用大寒大熱之劑。寒藥滯毒不散難出﹐熱藥愈熾火邪。故熱毒盛者便當解毒﹐毒解之後﹐略與溫補﹐否則反變虛寒之證矣。虛寒甚者﹐先當溫補﹐補後略與解毒﹐否則反生熱毒之證矣。善治者﹐調適中和而已。

夫發熱一日卽出痘者大重﹔二日卽出者亦重。微微發熱﹐三日後乃出痘者爲輕﹔四五日身涼乃見痘者尢輕。自出痘一日至二三日方齊﹐大小不等﹐紅潤圓頂﹐光澤明淨如珠者吉﹐不須服藥﹔若有他證﹐照後所論加減調治。

凡小兒發熱一日﹐徧身紅點如蚊蚤咬者﹐決非痘瘡﹐乃熱毒爲風寒所遏﹐不能發越故也﹐宜照發熱門內煎敗毒散熱服表之﹔汗後身涼﹐紅點自退﹔再越二日﹐出痘反稀矣。

凡發熱一日﹐徧身出痘﹐稠密如蠶種﹐根𨿽紅潤﹐然頂白平軟﹐不礙指﹐中有淸水者﹐此由熱毒燻蒸皮膚而生痱瘡﹐亦名疹子﹐俗曰麻子。其始發熱﹐亦類傷寒之狀﹐但麻證始終可表﹐宜照發熱門內煎敗毒散表之﹔表退肌膚之熱﹐則麻子自沒矣。夫發熱門內云﹕旣見紅點﹐切戒再表者﹐謂痘疹也。此復云表退者﹐謂麻疹痱瘡﹐非正痘也﹐宜愼辧之﹗然痘瘡初出﹐與麻疹痱瘡略相似﹕若根窠紅頂圓突﹐堅實礙手者痘也﹔若根或不紅頂虛軟﹐略有淸水﹐摸過不礙指者﹐麻疹痱瘡也。疑似之間﹐可不辧明而用藥得無誤乎﹖

凡發熱一日﹐卽見紅點﹐根紅頂圓﹐堅實礙指者﹐正痘瘡也﹐此由毒气太盛﹐故出速﹐宜敗毒散或化毒湯加紫艸﹑紅花﹑蟬蛻之類﹐涼血解毒可也。若一日出齊﹐稠密紅赤成片﹐此毒气太過﹐不久紫黑髮斑而死。

凡壯熱驚搐﹐煩渴譫語﹐如見鬼神者﹐宜辰砂六一散﹔痰盛者﹐宜抱龍丸。

凡痘出不快者﹐加味四聖散﹑紫艸飲﹑絲瓜湯之類。

凡痘出灰白不紅綻﹐或灰黑陷頂﹐表寒而虛﹐二便淸﹐身涼口气冷﹐不渴不食﹐食不化﹐裏寒而虛﹐此表裏虛寒也﹐急宜溫脾胃補血气﹐以助貫膿收靨﹐保元湯加白朮﹑川芎﹑當歸﹑木香之類。蓋脾土一溫﹐則胃气隨暢而無內虛陷伏之憂﹐气血旣成﹐則送毒得出﹐無癢塌之患。苟失此不治﹐必不能貫膿收靨﹐過十一二日後發癢抓破而死矣。若溫補之後﹐痘肥滿紅潤﹐能食﹐二便如常﹐此表裏皆平矣﹐再勿溫補﹐恐變熱毒。若痘紅紫﹐又當解毒以調血气﹔否則變成黑陷﹐譬猶傷寒變證不常﹐非如雜病可徑直而取效也。

凡痘色紅紫﹐根窠成片﹐近黑﹐黑如烏羽色潤者爲血活﹐尙可醫﹔若黑如炭者﹐血死﹐不可治。凡看色仿此推之。焦陷表熱而實﹐大便閉結﹐小便赤濇﹐身熱口气熱﹐口漧引飲﹐裏熱而實﹐此表裏皆熱盛也﹐急宜涼血解毒祛出﹐化毒湯加紅花﹑黃芩﹑地骨皮或紫艸湯調四聖散。蓋涼血不致紅紫﹐解毒則免黑陷。失此不治﹐過六日後毒盛不能盡出﹐反攻臟腑﹐變黑歸腎死矣﹐悔何及哉﹗若解毒之後﹐痘頂不紅﹐根窠紅潤﹐小便淸利﹐大便如常﹐能食不渴﹐此表裏皆淸矣﹐再勿解毒。若色轉白﹐證變虛寒﹐又當溫補气血以助貫膿收靨。否則反成癢塌﹐猶傷寒過服涼藥﹐陽證變陰﹐又當服保元湯加漧薑﹑白朮之類﹐不可拘泥。

凡痘瘡初出之際﹐須看胸前﹐若稠密﹐急煎消毒飲加山楂﹑黃芩酒洗﹑紫艸﹐減食加人參。

凡痘色淡白﹐頂不堅實﹐不礙指者﹐气虛也﹔根窠不紅﹐或略紅﹐手摸過處轉白者﹐血虛也。便當大補气血﹐以保元湯加川芎﹑當歸。

凡痘熱盛發紅斑如錦紋﹐在皮肉者﹐化毒湯加紅花﹑黃芩﹑升麻﹔喉痛﹐加黑參﹑磨犀角和服。此傷寒陽毒發斑﹐用黑參升麻湯加減之法。若見黑斑﹐不終日而死矣。

凡出痘時﹐或有紅丹如雲頭突起者﹐敗毒散加紫艸﹑紅花﹑黃芩解之。

凡出痘後﹐或發麻疹稠密如蠶種者﹐化毒湯加柴胡﹑紅花解之。若色好﹐不可過用涼藥傷脾﹐以致陷伏。

凡出痘時或泄瀉﹐大便黃﹐小便赤﹐口气熱如渴﹐此爲熱瀉﹐宜去桂五苓散加木通﹑車前﹑燈艸﹔如溏泄淸利﹐口气冷不渴﹐此爲寒瀉﹐宜五苓散加肉豆蔻﹔甚者保元湯加白朮﹑漧薑。

凡痘正出﹐或因吐瀉陷伏﹐宜胃苓湯﹔寒甚吐瀉不止﹐宜理中湯加丁香﹑肉豆蔻﹑附子。

凡因食積生冷﹐膨脹疼痛者﹐平胃散加山楂﹑麥芽﹑香附﹑砂仁之類。

凡痘瘡初起發時﹐自汗不妨﹐蓋濕熱燻蒸故也。甚者保元湯實表﹐以防其難靨也。

凡痘出紅赤焮﹐摸過皮軟不礙指者﹐此賊痘也。過三日變成水泡﹐甚至紫黑泡﹐此危證也﹐急少下保元湯﹐大加紫艸﹑蟬蛻﹑紅花解之﹔或煎燈艸木通湯調六一散﹐利出心經蘊熱而紅自退﹔如已成水泡﹐則保元湯中倍加四苓散利之﹐此千金祕法也。不然﹐則徧身抓破赤爛而死。愚見賊痘是諸痘未漿﹐而此痘先已成熟者﹐亦是賊痘也﹐又名假虛泛發。又太陽脈門喉掩心等處三日見者﹐六日死﹐四日見者七日亡﹐五六日見者十一二日必死也。

凡痘一出卽變黑者﹐乃腎證也﹐此爲惡候。如有起興﹐少用保元湯大下紫艸紅花服下﹐外用四聖散點之。然早能涼血解毒﹐必無此患。亦多因脾胃衰弱﹐土不能制水故也。經曰﹕紅變白﹐白變黃者生﹔紅變紫﹐紫變黑者死。

自出痘三日內毒气半於表裏﹐此時妄汗則成斑爛﹐妄下則成陷伏﹔峻寒之藥傷胃﹐峻熱之藥助火﹔虛寒不補則陷伏癢塌﹐盛熱不解則變黑歸腎﹐然則醫者可不審乎﹖

出痘三朝決生死

出痘之時﹐須面稀少﹐胸前背上皆無﹐根窠紅潤﹐頂突礙手﹐如水珠光澤者﹐上吉也﹐不須用藥而愈。

出痘之時﹐腰腹疼痛不止﹐口气大臭﹐其自出紫黑色黯者決死。

出痘之時﹐色白皮薄而光﹐根全無紅色﹐或根帶一點紅﹐三五粒如菉豆樣﹐此證決不能貫膿﹐久後成泡﹐淸水擦破卽死﹔不可因其好者而妄與下藥。

出痘之時﹐全不起頂﹐如湯泡及燈艸火灰者﹐十日後決主癢塌而死。

出痘之時﹐口鼻及耳癢﹐紅血不散者決死。

出痘之時﹐起紅斑如紋者﹐六七日後決死。

出痘之時﹐起黑斑如痣狀﹐肌肉有成塊黑者﹐卽死。

痘出𨿽稀﹐根窠全包﹐無血色﹐三四日便起脹痘大﹐按之虛軟﹐此名賊痘。血气太虛﹐至貫膿時變成水泡大若葡萄﹐內是淸水﹐無膿皮薄﹐白如紙﹐擦破卽死﹔好痘相間可治。

凡痘初出﹐每三五點相連者必密﹐單見形者稀﹐有小紅點先見﹐名血痘﹐不起不退者不治。

凡痘出後見紅點﹐太陽﹑脈門﹑胸心﹑喉咽無者可治。

若太陽兩頰胸心如蠶種者﹐不治。

幹濇如尷尬者不治。

舌縮者不治。

初出卽虛泛不治。

燈照﹐恍惚見黑蔭者不治。

見赤點如菉豆大﹐於兩腋小腹數點者不治。

一二日初出﹐圓暈成形﹐幹紅少潤﹐毒𨿽犯上﹐其气血未離可治﹐以俟其气血交會也。然毒尙淺﹐急以保元湯加官桂﹐兼活血勻气之劑﹔如毒若盛﹐兼解毒之藥。活血﹐加當歸五分﹐白芍一錢﹔勻气﹐加陳皮五分﹔解毒﹐加黑參七分﹐牛蒡子炒七分﹐水一盞煎七分﹐溫服。

二三日根窠𨿽圓而頂陷者﹐血亦難聚﹐爲气虛弱﹐不能領袖其血﹐以保元湯加川芎﹑官桂﹐扶陽抑陰﹐豈有不痊者哉﹖四五日根窠𨿽起﹐色不光澤﹐生意猶存﹐爲气弱血盛﹐以保元湯加芍藥﹑官桂﹑糯米﹐助衛制榮﹐斯爲調燮之妙也。

五六日气盈血弱﹐色昏紅紫﹐以保元湯加木香﹑當歸﹑川芎﹐助血歸附气位﹐以全中和之道也。

五六七日气交不旺﹐血𨿽歸附﹐不能成漿﹐爲气血少寒﹐不能收﹐急投保元湯加官桂﹑糯米﹐助其成漿而收濟惠之偉功﹐斯爲治矣。

七八日毒𨿽化漿而不滿﹐爲血气有凝﹐不能大振﹐以保元湯再加官桂﹑糯米﹐發陽助漿﹐斯可以保全性命矣。

一至此專主貫膿﹐膿已滿﹐𨿽有他證亦不壞事﹔若痘無膿灰暗﹐𨿽無他證亦死。

八九日漿不衝滿﹐血附綫紅﹐气弱而險也﹐以保元湯加糯米﹐以助其气而駕其血﹐斯漿成矣。於此可見施治者之妙道也。

十一二日气血衝滿﹐血盡漿足﹐濕潤不斂者﹐內虛也﹐以保元湯﹐血亦有力﹐加白朮﹑茯苓助其收斂而結痂也。

十三四日毒𨿽盡解﹐漿老結痂之際﹐或有雜證相仍﹐以保元湯隨證加減﹐不可峻用寒涼大熱之劑﹐恐致內損之患故也。

十四五六日痂落﹐潮熱唇紅﹐口渴不食﹐以使君子湯加陳皮﹑山楂﹑黃連﹔如渴甚﹐以參苓白朮散﹔如熱不解﹐以大連翹飲去黃芩主之。證去之後﹐多有內損﹐或餘毒未解﹐此則尢爲難也。

凡痘瘡發渴者﹐爲气弱而津液枯竭也﹐以保元湯加麥門冬﹑五味子卽止﹔如不止﹐以參苓白朮散一二劑卽止。

凡痘瘡不起發﹐膿漿不厚﹐以保元湯加川芎五分﹐丁香四分夏月二分﹐糯米二百粒煎熟﹐加好酒﹑人乳各半盞同服。

若頭額不起脹﹐加川芎六分爲引﹔若面部不起脹﹐加桔梗四分爲引﹔若腰膝不起脹﹐加牛膝四分爲引﹔若兩手不起脹﹐加桂枝二分爲引。

起脹三朝證治

夫出痘歷此四日﹐當漸起脹﹐先出者先起﹐後出者後起﹐至五六日毒气盡出已定。若根窠紅活肥滿﹐光澤明淨者﹐不須服藥﹔若有他證﹐照後論治。

凡痘不起脹﹐灰白頂陷者﹐气血不足﹐虛寒證也﹐宜服內托散加丁香﹐或酒調紫艸膏﹔若灰黑陷伏﹐酒調無價散﹔或就加酒少許﹐煎內托散調下無價散最好。

凡紫紅不起脹者﹐火盛血熱﹐宜服內托散去官桂加紫艸﹑紅花﹔熱盛加黃芩。若紫黑陷伏﹐調獨聖散﹐卽穿山甲。熱極黑陷有痰者﹐先服抱龍丸降痰﹐後前紫艸湯調無價散﹐或少加蟬蛻末。蓋以證屬腎﹐四牙亦屬腎﹐故能發腎毒。內有貓牙解毒﹐故熱證亦宜。如無此﹐無價散﹑至寶丹皆治熱毒紫黑焦陷之要藥也﹐可選而用之。

凡痘起脹時﹐毒盡在表﹐須賴裏實則無虞﹔苟略有瀉則內气虛脫﹐毒乘虛反攻而瘡陷伏矣。熱瀉所下黃黑赤色便時﹐肛門熱痛如火﹐下者臭滯殊甚﹐气彊盛而能食﹐或小便黃赤濇痛﹐宜四苓散加木香﹑車前子﹑赤芍﹑烏梅煎服。若所下白色﹐或淡白色﹐气怯弱而不能食﹐或兼小便淸滑﹐此虛瀉也﹐宜服固眞湯。若泄瀉腹脹﹐口渴气促﹐痘色灰白者﹐可服木香散送下肉豆蔻丸﹔腹脹愈作者﹐酒調人牙散。

凡血气不足發癢者﹐輕則保元湯加減﹔重則內托散去桂﹐倍白芷﹑黃芪﹑人參﹑當歸﹑木香。癢塌者木香散加丁香攻裏﹐官桂治表﹐表裏皆實則易愈。

凡癢塌者﹐皆因血上行气分﹐血味本鹹腌﹐螫皮肉作癢。然气愈虛而癢愈甚﹐必气陷而毒倒塌矣﹐以保元湯倍黃芪而助表﹐少加芍藥以制血﹐其癢卽止。

凡起脹時中有痘大而黑者﹐名曰痘疔﹐失治則徧身皆變而死。若疔少﹐根窠紅活者﹐可治。用銀簪挑破疔口﹐吮去紫黑惡血﹐將四聖丹點入瘡內﹐卽變紅活﹐仍服涼血解毒藥一二帖。若疔多﹐根血不活﹐背心前多者﹐不治。

凡有熱壅盛脹滿﹐便閉不可通利者﹐宜蜜皂丸導之。自出痘至此六日﹐仍前紅紫滿頂者﹐不治。頭面𨿽腫痘不起脹者﹐不治。

起脹三朝決生死

一﹑痘三日之後﹐逐漸起脹﹐若紅綻頂肥滿光澤者﹐不必用藥﹐皆吉證也。

一﹑痘當起脹之時﹐根窠全然不起﹐頭面皮肉紅腫﹐瓠瓜之狀者﹐決死。

一﹑痘當起脹之時﹐徧身痘頂皆黑﹐其中有眼如鍼孔﹐紫黑者﹐決死。

一﹑痘當起脹之時﹐徧身痘陷伏不起者﹐腹中膨脹﹐不能飲食﹐气促神昏者﹐決死﹔如六日內痘尙紅紫﹐滿頂者﹐卽死。

一﹑痘當起脹之時﹐腰腹或痛﹐徧身尙是紫點如蚊虫咬﹐全不發換者﹐決死。

一﹑痘當起脹之時﹐黑陷悶亂﹐神气昏懵者﹐決死。

貫膿三朝證治

凡痘七八九日漸貫膿﹐膿水之盈虧﹐視血气之盛衰也﹐故須調和脾胃﹐滋補血气﹐令易膿易靨。

夫出痘﹐歷七日當貫膿﹐八日九日肥滿光澤﹐蒼蠟色。如果黃熟者﹐不須服藥。貫膿三日有他證﹐照後論治。七日前後見五陷者﹐气不足也。气不足﹐不能收血﹐而毒不能成漿﹐蓋气不勝毒故也。以保元湯加川芎﹑官桂﹑糯米﹐溫胃助气。

七日前後倒陷者﹐气血衰也﹐以保元湯加白朮﹑茯苓﹑肉豆蔻﹐渴以參苓白朮散主之。

七日前見寒戰者表虛也﹐咬牙者肉虛也﹔七日後見寒戰者气虛也﹐咬牙者血虛也。气虛以保元湯加桂以溫陽分﹐血虛加川芎﹑當歸以益陰分。

凡痘疹七八日不貫膿﹐灰白陷頂﹐寒戰咬牙﹐腹脹口渴﹐此非因熱﹐津液少也﹐內托散倍加丁﹑桂﹑參﹑芪。腹痛﹐加丁香﹑漧薑﹔瀉﹐以木香散下豆蔻丸。

凡痘當貫膿之時﹐𨿽若起脹而中空漧燥﹐並無膿血者死。若略有淸水﹐或根窠起脹﹐血紅而活﹐猶有生意者﹐內托散倍加參﹑芪﹑當歸﹐又將人乳﹑好酒各半盞﹐和入溫服﹐此貫膿之巧法也。

凡貫膿肥滿﹐庶易結靨。若痘𨿽脹滿光澤可觀﹐然摸過軟而皮皺者﹐𨿽有膿不甚滿足﹐後必不能收靨。或痘皆貫膿﹐中間幾顆不貫者﹐終變虛寒癢塌之證﹐宜內托散倍加補血气排膿之藥。

凡痘陷無膿﹐𨿽因服內托藥而暫起﹐不久又陷者﹐貫膿不滿故也﹐宜內托散倍參﹑芪﹑當歸﹑人乳﹑好酒之類。蓋貫膿旣滿﹐必無陷伏之患矣。

凡困虛發癢﹐徧身抓破﹐膿血淋漓﹐不能坐臥者﹐宜內托散去桂﹐倍白芷止癢﹐當歸和血﹐木香調气﹐气行血運﹐其癢自止﹔外用敗艸散敷之﹐庶免破處感風變證﹐以致上痰咳嗽聲啞。若變徧身抓破﹐並無膿血﹐淸水皮白﹐幹如豆殼者死。

凡穢气沖觸﹐發癢抓破者﹐宜內托散照前加減﹐外用祛穢散焚燻。如黑陷不起﹐煎內托散調下無價散服之。

凡當八九日貫膿之時﹐最不宜寒藥解毒﹐以傷脾胃﹐凝气血﹐不能貫膿﹔尢忌食魚﹐以助痰气。

貫膿三朝決生死

一﹑痘當起脹三日之後﹐根窠紅潤﹐貫膿充滿﹐如黃蠟色﹐二便如常﹐飲食不減﹐吉候也﹐不必下藥。如紅紫黑色﹐外剝聲啞者死。

一﹑痘當貫膿之時﹐痘中漧枯﹐全無血水﹐此名空倉痘﹐決死。

一﹑痘當貫膿之時﹐吐痢不止﹐或二便下血﹐乳食不化﹐痘爛無膿者﹐決死。

一﹑痘當貫膿之時﹐二便不通﹐目閉聲啞﹐腹中脹滿﹐肌肉黑者﹐決死。

一﹑痘當貫膿之時﹐純是淸水﹐皮白而薄﹐與水泡相似﹐三四日徧身抓破而死。

收靨三朝證治

凡痘十日十一二日﹐痘漸收靨﹐自上而下爲順﹐自下而上爲逆。其徧身皆靨﹐𨿽數顆不靨﹐尙能殺人﹐猶蛇退皮﹐𨿽一節被傷不能退者﹐是亦死也。

夫出痘十一二日﹐從口唇頭面逐漸收靨至足者﹐不須服藥﹔若有他證﹐照後論治。

凡痘當靨不靨﹐泄瀉﹐寒戰咬牙﹐抓破﹐此虛寒者﹐服異功散﹔觸穢冒寒﹐黑陷不靨﹐煎異功散﹐調下無價散﹔外癢者﹐外用祛穢散燻之。

凡過服熱藥﹐以致熱毒猖狂﹐气血彌盛﹐痘爛不靨者﹐內服小柴胡湯﹑豬尾膏解之﹐外用敗艸散敷之。

凡痘在前發越已透﹐貫膿已滿﹐玆解毒已淸﹐至收靨時或因觸冒﹐致陷伏斑爛﹐癢塌不靨者﹐但服異功散自愈﹔瘡𨿽不起﹐不必憂也。

凡痘皆收靨﹐惟數顆臭爛﹐深坎不收口者﹐用硝膽膏塗之。

凡痘不收靨﹐气急上痰聲啞﹐目閉無神者死。靨後瘢紅者吉。白者﹑血色者﹐毒气歸內也﹐恐生余證。

凡痘收靨後﹐气血大虛﹐肌肉柔嫩﹐不耐風寒﹐愼戒觸冒風寒﹐乘涼不謹﹐輕則餘毒內攻﹐重則中風癱瘓﹐危矣﹗戒之﹐戒之﹗

凡痘旣收靨﹐欲落不落而燥癢者﹐或瘡痂𨿽落﹐其色黯或凸或凹﹐或瘡愈痂未落﹐用白沙蜜﹐不拘多少塗於瘡上﹐其痂易落﹐亦不令瘢痕紫黑﹐又不腥穢﹐甚妙。凡痘瘡已靨未愈之間﹐五臟未實﹐肌肉尙虛﹐血气未得平復﹐忽被風寒搏於膚腠之間﹐則津液濇滯﹐故成疳蝕瘡﹐宜雄黃散﹑綿繭等藥治之。久而不愈者﹐潰骨傷筋以害人也。

小兒痘自出至收靨﹐要十二日可保平安﹐首尾不可與水喫﹐少與滚熟水則可。若悞與之﹐瘡靨之後﹐其痂遲落﹐或身生癰腫﹔若鍼之則成疳蝕瘡﹐膿水不絕﹐甚則面黃唇白﹐以致難愈者何也﹖蓋脾胃屬土﹐外主身之肌肉﹐只緣飲水過多﹐濕損脾胃﹐搏於肌肉﹐其脾胃肌肉﹐虛則津津衰少而榮衛滯濇﹐气血不能周流﹐凝結不散﹐故瘡痂遲落而生癰腫也。

黃帝曰﹕飲有陰陽何也﹖好飲冷者冰雪不知冷﹐好飲熱者沸湯不知熱。岐伯對曰﹕陽盛陰虛﹐飲冷不知寒﹔陰盛陽虛﹐飲湯不知熱。治之何如﹖故陽盛則補陰虛﹐木香散加丁香肉桂治之﹔陰盛則補陽虛﹐異功散加木香﹑當歸﹐每一兩藥﹐共加一錢。異功散能除風寒濕痺﹐調和陰陽﹐滋養血气﹐使痘瘡易出易靨﹐不致癢塌。木香散性溫平﹐能和表裏﹐通行津液﹐淸上實下﹐扶陰助陽之藥也﹐善治小兒腹脹瀉渴﹐其效如神﹐不能盡述。大抵天地萬物﹐遇春而生發﹐至夏而長成﹐乃陽气燻蒸﹐故得生長者也。今瘡疹之病﹐臟腑調和﹐則血气充實﹐自然易出易靨。蓋因外常和暖﹐內無冷气之所由也。

收靨三朝決生死

一﹑痘當靨之時﹐色轉蒼然﹐成紫葡萄色者﹐一二日決從口鼻四邊靨起﹐腹中收至兩腿﹐然額上和腳一齊收靨﹐落皮而愈﹐此乃吉證也﹐不必驚疑下藥。

一﹑痘當靨之時﹐徧身臭爛﹐如拼搭不可近﹐目中無神者﹐決死。

一﹑痘當靨之時﹐徧身發癢﹐抓搭無膿者﹐皮卷如豆殼幹者﹐決死。

一﹑痘當靨之時﹐寒戰手足顫掉﹐咬牙噤口﹐卽死。

一﹑痘當靨之時﹐目閉無神﹐腹脹﹐足冷過膝者﹐決死。

一﹑痘當靨之時﹐聲啞气急﹐痰響﹐小便少﹐大便頻者﹐決死。

一﹑痘當靨之時﹐痘瘢雪白﹐全無血色﹐過後亦死﹐急用消毒散二貼﹐後用助气血藥以養脾胃﹐或可得也﹐宜預先治之。

痘後餘毒證治

夫小兒痘瘡﹐自首至尾﹐脾胃溫暖﹐表裏中和﹐痘後亦無餘證。若熱毒太盛﹐失解或過服桂附熱藥﹐則收靨之後﹐餘毒猶作﹐輕則咽喉齒目吐衄癰瘡﹐重則熱極生風﹐變成驚搐而死者多矣﹐當照後調治。

一﹑痘初毒盛﹐或因服附子毒藥者﹐靨落之後﹐便服消毒飲一二貼﹐或飲三豆湯﹐解毒之良法也。若餘熱不退﹐輕則小柴胡湯﹔虛煩不眠者﹐竹葉石膏湯加酸棗仁﹔渾身壯熱不退者﹐黃連解毒湯﹔煩渴譫語者﹐辰砂六一散﹔熱盛大便閉﹐腹脹內實者﹐小承气湯下之。

一﹑痘後餘毒﹐或先服附子﹐熱毒失解﹐聚而不散﹐以致頭頂胸背手足肢節赤腫成癰毒者﹐宜消毒飲﹑小柴胡湯﹐倍加羌活﹑獨活﹑連翹﹑金銀花﹑天花粉。有膿須刺破。如生痘風瘡﹐只用消毒飲﹑敗毒散之類。

一﹑餘熱發驚搐者﹐抱龍丸主之﹔過二三日後﹐證惡者死。

一﹑熱毒上攻眼目﹐熱脹疼腫﹐血絲遮睛者﹐洗肝散。壯熱甚者﹐加黃連﹑黃芩﹑黃蘗﹑梔子﹔腫脹不能開者﹐仍用雞子淸調黃連末﹐塗兩太陽﹐足底心﹐引熱毒下行。

一﹑咽喉腫痛﹐甘桔湯加防風﹑黑參﹑射幹﹑牛蒡子。熱盛加黃芩﹐小便濇加木通。

一﹑牙疳腫痛失血﹐牙齦宣露者﹐甘露飲子﹔牙疳腐爛者﹐用老茶韭菜根濃煎洗淨﹐仍敷搽牙散。

一﹑觸冒風寒咳嗽者﹐疏散藥內加瓜蔞﹑桔梗﹑杏仁﹑韭菜根﹑桑皮﹔痰盛加枳實﹑半夏﹑石膏。若毒攻肺﹐喘急咳臭膿血者﹐死。

一﹑脾胃虛弱﹐飲食不化﹐少進平胃散加山楂﹑神曲﹑麥芽﹑香附﹔吐瀉者胃苓湯﹔寒甚嘔逆泄瀉﹐理中湯。大抵痘後證多餘熱﹐因寒者少。

痘瘡首尾戒忌

夫小兒痘旣出﹐不可表汗。蓋初發時﹐內蓄胎毒﹐外感邪熱﹐故用發散表汗之藥﹐使毛竅開通﹐則在表之邪得以發散﹐而在裏之毒亦易於發越矣。若旣有痘發於表﹐必賴表實﹐庶易貫膿收靨﹔如再汗之﹐表气一虛﹐風邪易入﹐陷伏斑爛作矣。

一﹑自痘出收靨﹐𨿽有大便閉證﹐止用蜜皂丸導之﹐不可妄下﹔至收靨後有實證﹐方可下也。蓋未靨之前﹐毒𨿽在表﹐必賴裏實以滋養之﹐則在表者方得貫膿收靨。譬之種豆﹐土肥根固﹐則易秀易實也。妄下則脾胃一虛﹐气血隨耗﹐陷伏之證隨作﹐豈能貫膿收靨哉﹖旣靨之後﹐則在表毒气已盡﹐苟有實熱膨脹糞結之證﹐一用下藥﹐臟腑疏而病愈矣﹐又何遺患之有﹖

一﹑始終忌食熱毒之物﹐如辛熱煎炒﹐蔥蒜好酒﹐發气發毒之物。無虛寒之證﹐不可妄用熱藥﹐以火濟火﹐致熱毒太盛﹐气血糜爛﹐爲患不小﹗

一﹑始終忌生冷之物﹐如冷水紅柿瓜蜜之類。無熱毒證﹐不可妄用寒藥﹔蓋溫暖和暢﹐痘方發出﹐寒涼傷胃滯气﹐爲患不小﹗

一﹑自發熱至收靨﹐諸般血肉皆不宜食。蓋血肉皆助火邪﹐遂至熟毒壅滯﹐或爲斑爛﹐或靨後重復發斑﹐經月不愈。況起脹貫膿之時﹐毒气壅盛﹐稍食肥豬肉﹐則卽時气急痰上。若脾胃虛弱﹐不能進食者﹐止用鮝魚﹑精肉﹐煮啖少許﹐以助滋味。

一﹑當調節飲食﹕失於饑則脾胃虛損﹐气血不能充滿﹔過於飽則胃气塡塞﹐榮衛不能調暢﹐惟得中爲無患。

一﹑當謹避風寒﹕蓋痘瘡內外熱蒸﹐毛孔俱開﹐況小兒肌膚嫩弱﹐易於感襲﹐一有觸冒﹐諸證隨作。靨落之後﹐气血大虛﹐髓肉柔嫩﹐尢當謹於防避也。

一﹑首尾切忌房事﹑月婦﹑外人﹑醉酒葷腥﹑硫黃蚊藥﹑蔥蒜韭薤﹑燒灰溝糞﹐殺生腋臭﹐諸般穢气﹐務宜防避。

麻疹證治

按麻疹出自六俯﹐先動陽分而後歸於陰經﹐故標屬陰而本屬陽。其發熱必大﹐與血分煎熬﹐故血多虛耗。首尾當滋陰補血爲主﹐不可一毫動气﹐當從緩治。所以人參﹑白朮﹑半夏﹐燥悍之劑﹐升陽升動﹐陽气上衝﹐皆不可用也。又必內多實熱﹐故四物湯加黃連﹑防風﹑連翹﹐以涼其中而退其陽也。

一﹑發熱增寒壯熱﹐鼻流淸涕﹐身體疼痛﹐嘔吐泄瀉﹐證候未明是否﹐便服蘇葛湯去砂仁﹑陳皮﹐腹痛亦用厚蓋﹐表之得汗﹐自頭至足﹐方可以漸減去衣被﹐則皮膚通暢﹐腠理開豁﹐而麻疹出矣。縱不出﹐亦不可再汗﹐恐致亡陽之變﹐只宜常以蔥白湯飲之﹐其麻自出。服此自無發搐之證。

一﹑發熱之時﹐旣表之後﹐切戒風寒冷水瓜桃生果之類。如一犯之﹐則皮毛閉塞﹐毒气難泄﹐遂變紫黑而死矣。如渴極飲水﹐只宜少許蔥白湯以滋其渴耳﹐必須使毛竅中常微汗潤澤可也。又忌梅李魚酒蜂蜜香鮮之類﹐恐惹疳虫上行。

一﹑麻疹旣出之時﹐如色紅紫漧燥暗晦﹐乃火盛毒熾﹐急用六一散解之﹐或四物湯去地黃﹐加紅花﹑炒黃芩進之。

一﹑麻疹旣出已過三日﹐不能沒者﹐乃內有實熱﹐宜用四物湯進之。如失血之證﹐加犀角汁解之。

一﹑麻疹前後有燒熱不退等證﹐並屬血虛血熱﹐只宜四物湯按證照常法加減﹕渴加麥門冬﹑犀角汁﹐嗽加瓜蔞霜﹐有痰加貝母去白陳皮。切忌人參﹑白朮﹑半夏之類。如倘悞用﹐爲害不小﹐戒之﹗蓋麻疹屬陽﹐血多虛耗﹐今滋陰補血﹐其熱自除﹐所謂養陰退陽之義。

一﹑麻疹退後﹐若牙齦腐爛﹐鼻血橫行﹐並爲失血之證﹐急宜服四物湯加茵陳﹑木通﹑生犀角之類﹐以利小便﹐使熱下行。如疳瘡色白者﹐爲胃爛﹐此不治之證也。

一﹑麻疹泄瀉﹐須分新久寒熱﹕新瀉熱瀉者﹐宜服四苓散加木通。寒瀉者﹐十中無一。如有傷食傷冷﹐不得已以理中湯﹐一服而止。久瀉者﹐只宜豆蔻丸﹐或五倍子﹑粟殼燒灰調下濇之。

一﹑麻退之後﹐須避風寒﹐戒水濕。如或不謹﹐遂致終身咳嗽患瘡﹐無有愈日。

一﹑麻疹前後﹐大忌豬肉魚酒雞子之類﹐恐惹終身之咳。只宜用老雞精火肉煮食﹐少助滋味可也。

一﹑麻疹正出之時﹐𨿽不進飲食者﹐但得麻疹淡紅﹐潤澤眞正﹐不爲害也。蓋熱毒未解﹐內蘊實熱﹐自不必食也。退後若不食﹐當隨用四物湯加神曲﹑砂仁一二貼﹐決能食矣﹔如胃气弱者﹐少下地黃。

一﹑麻疹旣出﹐一日而又沒者﹐乃爲風寒所衝﹐麻毒內攻﹐若不治﹐胃爛而死﹐可用消毒飲一貼熱服遂安。如麻見三日退﹐若有被風之證﹐亦用消毒飲妙。

愚驗麻疹始出﹐類傷風寒﹐頭痛咳嗽﹐熱盛目赤頰紅﹐一二日內卽出者輕﹐必須解表﹐忌見風寒腥葷厚味。如犯之﹐恐生痰嗽﹐變成驚搐﹐不可治矣。初起吐瀉交作者順﹐幹霍亂者逆。故出不出﹐危亡立待。古今圖書集成醫部全錄卷四百七十三

痘疹門

博集稀痘方論【明﹖郭子章】

未生

魏氏曰﹕痘者豆也﹐象其形而名之也﹐順其形則順﹐逆其形則逆﹐以見前人命名之義有在矣。蓋痘之爲證﹐根於精血之初﹐而成於淫火之後﹐男女交媾﹐無欲不行﹐無火不動﹐欲因火生﹐火因欲熾﹐精行血就﹐何莫非火之所爲﹖且二五妙合﹐精血鎔洽而成臟腑皮毛筋骨之形。夫形旣成而火卽已中乎眾體﹐無象無臭﹐人可得而測耶﹖毒中必發﹐俟其時耳。俟時而發﹐必假气血﹐有如眞金雜銅﹐須借火之煆煉﹐斯其銅可出。故胎毒非气弗領﹐非血弗載﹐使气不盛則何能逐其毒﹖血不榮則何能任其毒﹖气血運用領載之功不前﹐又惡乎能解﹖以此觀彼﹐豈不明甚矣乎﹗又若痘有稀稠﹐乃受火有淺深之故﹐而其吉凶生死﹐亦皆於此分焉。或遇天行時气﹐擊動而發者何也﹖天地之沴气與人身之遺毒同一橐鑰﹐相感而動﹐如水流濕﹑火就燥﹑雲從龍﹑風從虎之義﹐而又人之眞气與客气不容並立故也。予嘗湣其克害生靈﹐非天之設﹐非火之罪﹐誠父母之過也﹐明者鑑之﹗

蔡氏曰﹕小兒在母腹中﹐其母罔知禁忌﹐或好食辛辣之物﹐或恣意淫欲﹐以此蘊毒﹐流注小兒經絡﹐他日發爲痘疹﹐職此之由。

《指掌圖》曰﹕夫嬰兒在胎﹐稟陰陽五行之气﹐以生臟腑百骸﹐气血筋脈﹐其形𨿽具﹐肌體未實骨格未成﹐陽气旣足﹐陰血未全﹐所以不可太飽暖以消其陰﹐此丹溪先生之大戒也。然兒在腹中﹐必藉母气血所養﹐故母熱子熱﹐母寒子寒﹐母驚子驚﹐母弱子弱﹐所以有胎熱﹑胎寒﹑胎驚﹑胎弱之證。

方廣附《丹溪心法》曰﹕廣按瘡疹之源﹐蓋由母妊娠之時﹐飲食煎炒﹑炙煿﹑厚味﹑醇酒﹐兒在腹中浸潰﹐食母血穢﹐蘊而成毒﹐伏於五臟之間﹐及生之後﹐或因外感風寒﹐內傷生冷﹐跌撲驚恐﹐時气流行﹐觸動郁火﹐發於肌膚之間。心臟之毒爲斑﹐肺臟之毒爲疹﹐肝臟之毒爲水泡瘡﹐脾臟之毒爲膿泡瘡。小兒稟厚毒少气血調勻﹐表裏充實﹐則易發易靨﹔苟或稟弱毒勝﹐表裏虛﹐气血弱﹐必須醫藥調治﹐庶幾有生。

拙者曰﹕前者之論﹐猶是古人胎教遺意﹐嬰孩之殤疹﹐痘最厲﹐父母罹此﹐孰不痛悼﹖顧達者委命﹐愚者尢神﹐孽自己作﹐誰則知之﹖彼笄黛者流﹐目不辧書﹐責在人父。父爲母誦說﹐母爲兒保練﹐庶幾培根淸源之助。余聞婦有身者﹐別寢處﹐淡飲食﹐謹視聽﹐娩而男女端正﹐聰慧堅彊健固﹐微獨省胎毒﹐免痘厲已也﹐故與其痛悼於後﹐孰若謹嚴於初﹗

初生

蔡氏曰﹕兒在母腹﹐饑則食血﹐渴則飲血﹐當其降生﹐口中尙有惡血﹐啼聲一發﹐隨吸而下﹐復歸命門胞中﹐僻於一隅﹐伏而不發﹐直至因內傷乳食濕熱之气﹐下流合於腎中﹐二火交攻﹐致榮气不從﹐逆於內理﹐惡血乃發諸疹痘也。

又曰﹕小兒在胎時﹐每月食血餅一个﹐臨生時﹐或有在口中食未盡者﹐當於啼聲未出之先﹐用綿包指入口拭淨﹐斯免咽入流毒之患。但是倉卒之際﹐鮮有不咽入者。訪之收生老嫗﹐間有取出血餅。有胎死畜類﹐常有血餅﹐假彼驗此﹐信爲不誣。

《指掌圖》曰﹕初生未啼之時﹐口中尙有惡汁﹐急令拭去﹐更用甘艸黃連湯﹑朱砂蜜頻與之﹐以解五臟穢毒﹐不惟無驚熱之患﹐抑免痘疹之患。月裏常令啼哭﹐則胎中所受熱毒從而散之﹐胎中驚气得而解之。

丹溪曰﹕小兒初生﹐未經食乳﹐急取甘艸一寸﹐火上炙熟﹐細切﹐置地上﹐出火毒一時許﹐用水一小盞﹐熬去二分之一﹐去滓﹐用新綿蘸﹐滴兒口中﹐令咽盡﹐須臾吐出及瘀血﹐方與乳食﹐年長智睿無病。

蔡氏曰﹕初生時宜服甘艸湯﹐甘艸一寸許﹐微炙去皮﹐用水三蜆殼﹐煎至一殼﹐以綿包指滲藥與兒啖之﹐隨吐穢液一二口﹐免將來流毒之害。蕪湖陰氏傳方﹐與蔡微異。陰雲﹕小兒初生時﹐預煎甘艸湯﹐以絹裹指拭口淨﹐卽灌藥一匙﹔淮生地黃五錢﹐好朱砂三分﹐當歸身三錢﹐以絹包指﹐用淸水一鍾﹐文火煎成膏﹐初生時服﹐開乳後服則不驗矣。

拙者曰﹕初生未啼﹐拭去惡汁﹐未乳先飲以藥﹐此稀痘第一義。顧倉卒之時﹐誰暇及此﹖是在爲人父者﹐定志預藥以備之耳。或曰﹕男兒墮地﹐啼聲旋出﹐然亦間有未盡然者﹐蚤計之可也。

蔡氏曰﹕初浴時﹐用豬膽一枚入湯﹐主不生瘡疾。一二朝﹐淡豆豉用一二枚﹐研極細﹐抹入兒口﹐以乳啖之。能利臍屎﹐其毒自消。

又取兒生臍帶脫落置新瓦上﹐用炭火四圍燒煙將盡﹐瓦盞蓋地上存性研末﹔預將透明朱砂細末水飛﹐若臍帶重五分﹐朱砂末二分半﹔以生地黃﹑當歸身煎濃汁一二蜆殼﹐調和前兩味﹐抹兒上齶間﹐及母乳頭上﹐一日之內用盡﹐次日大便穢垢﹐終身無瘡疹諸疾﹐此十分妙法也。

拙者曰﹕兒方墮地藥之﹐甫脫臍藥之﹐自庸俗論﹐似若迂緩﹐且無病投藥﹐世多忌戒﹐而不知泄毒稀痘﹐此其最緊要處。捨此不圖﹐而從事於後藥﹐蓋童牛之牿﹐與豶豕之牙也﹐有間矣。

避地

拙者曰﹕痘瘡﹐胎中之毒气也。鄕鄰痘瘡盛發﹐天地之沴气也。天地之沴气﹐與胎中之毒气相觸而成痘﹐故一兒痘﹐百兒隨之﹐气爲之也。重則俱重﹐沴气厲也﹔輕則俱輕﹐沴气未甚厲也。時證方重而獨輕者胎毒輕也﹐時證方輕而獨重者胎毒重也。若天行不正﹐沴气爲厲﹐兒未出痘者﹐可避之五六里外﹐气不相觸﹐痘惡乎發﹖吾鄕都諫曾前川先生﹐艱於子息﹐晚得兒女﹐恐爲痘虐﹐一遇痘發﹐東西遁避﹐今其子女年四十餘﹐俱未出痘﹐然業已不復避矣。嗟夫﹗吉則趨﹐凶則避﹐聖人與民同患。水能溺人﹐沒者死焉﹔虎能咥人﹐撩者傷焉。彼土處而市居者亡恙也。昧昧者曰﹕是數也﹐不可逃也﹐則坐以待其斃已矣。

備論

仁齋《直指》曰﹕瘡疹之論﹐秦漢以來其詳可得聞也。粵自扁鵲倉公作古﹐以爲嬰孩湯散﹐當先和節陰陽﹐調治榮衛﹐方利臟腑﹐卽熱气漸解﹐而董汲﹑張渙﹑初虞世﹑棲眞子諸醫﹐每曰﹕瘡疹證候初覺﹐卽疏利之﹐以宣其毒。又曰﹕已出者不可疏利﹐瘡出已定﹐卻用利之。余竊惑焉。蓋嘗深索古書之意﹐見其諄復持重﹐不直曰利臟腑﹐而必以和陰陽調營衛先之﹐則知古人所謂利者﹐暢達流行之謂﹐而非勇決峻下者比也。如曰已患之後﹐俗多禁餌﹐大小便不通﹐不能調湯藥以和臟腑﹐遂停敗熱於其間。是古人之利大小便﹐不過調劑以和之而已。如日已出者﹐可服平和湯藥﹐療其肝臟﹐解其敗熱﹐以防熱毒攻眼﹐是其解熱又曷嘗不用平和之劑乎﹖然則破諸家似是之非﹐開後世未明之惑﹐惟錢氏《直訣》﹑朱氏《活人書》﹐其說爲甚正。錢氏療瘡疹證候﹐惟用溫涼藥治之﹐不可妄下及妄攻發。朱氏曰﹕瘡疹已發未發﹐俱不可攻擊﹐此爲大戒。又曰﹕瘡疹首尾皆不可下﹐輒用利藥﹐卽毒气入裏殺人。以此觀之﹐瘡疹證狀﹐𨿽與傷寒相似﹐而瘡疹治法﹐實與傷寒不同。傷寒所傳﹐從表入裏﹐瘡疹所發﹐從裏出表。蓋毒根於裏﹐若下之﹐則內气一虛﹐毒不能出而返入焉﹐由是土不勝水﹐黑陷者有之﹔毒發於表﹐若汗之﹐則營衛一虛﹐重令洞泄﹐轉增瘡爛﹐由是風邪乘間變證者有之。汗下二說﹐古人所深戒也。調解之法將何如﹖曰﹕活血調气﹐安表和中﹐輕淸消毒﹐溫涼之劑二者得兼而已。溫如當歸﹑黃芪﹑木香輩﹐涼如前胡﹑漧葛﹑升麻輩﹐佐之以川芎﹑芍藥﹑枳殼﹑桔梗﹑羌活﹑木通﹑紫艸﹑甘艸之屬﹐則可以調適矣。

丹溪曰﹕凡熱不可驟遏﹐但輕解之﹔若無熱﹐則瘡又不能發也。

小兒凡覺自熱﹐證似傷寒﹐若未經瘡痘﹐疑似未明﹐且先與惺惺散﹑參蘇飲或人參羌活散﹐熱甚則與升麻葛根湯﹑人參敗毒散。若一見紅點﹐便忌葛根湯﹐恐發得表虛也。

凡痘瘡初欲出時﹐身發熱﹐鼻尖冷﹐呵欠咳嗽﹐面赤﹐方是痘出之候﹐便宜服升麻葛根湯加山楂﹑大力子﹐其瘡稀疏而易愈。

凡痘發熱未出時﹐便以惡實子爲末﹐蜜調﹐貼顖門上﹐免有患眼之疾。

凡初出之際﹐須看胸前﹐若稠密﹐急宜消毒飲加山楂﹑黃芩酒洗﹑紫艸﹔減食﹐加人參。

初出之時色白者﹐便大補气血﹐參﹑朮﹑芪﹑芎﹑升麻﹑葛根﹑甘艸﹑木香﹑丁香﹑酒洗當歸﹑白芍藥﹔若大便瀉﹐加訶子﹑肉豆蔻。

初起時自汗不妨﹐蓋濕熱燻蒸而然故也。出不快者﹐加味四聖散﹑紫艸飲子﹑紫艸木香湯﹑紫艸木通湯﹐或快斑散﹑絲瓜湯。

出太甚者﹐人參敗毒散﹑犀角地黃湯。

《嬰童百問》曰﹕痘疹證初感未出而發熱者﹐扁鵲油劑法治之﹐則出痘疹甚稀﹐或卽消解而瘡疹不發者有之﹐自然解散而安泰矣。

蔡氏曰﹕初覺發熱之時﹐以黃蘗膏敷於面﹐白芥菜子敷於足﹐幹胭脂塗其目﹐淸香油潤其脊﹐此皆思患預防之法也。已上藥俱可用﹐俗用銅鏡照面目者﹐欲取涼气以散熱血也。又有抱兒觀井﹐投菉豆七枚者﹐亦取其極視﹐以受水气之涼故也。

蔡氏《疏利論》曰﹕痘瘡之熱﹐與諸熱不同﹐又須審其勢之輕重﹕重則發散之﹐服朱砂散﹑升麻湯﹑參蘇飲﹑惺惺飲之類﹔輕則疏利之﹐服紫艸散﹑五苓散之類。首尾俱不可汗下﹐二說古人之所深戒也。

始出之時﹐壯熱無度﹐其瘡隱隱在皮膚﹐腹內疼痛不止﹐此是一團陽火擊搏於內﹐無由發泄也﹐用五苓散導心火﹐或用四物湯加酒芩連﹐其出自易。若本來稀少﹐熱不壯盛﹐非惟不可疏利﹐亦不可發散﹐不知所謹﹐則操戈入室﹐其禍自生矣。

痘疹始發熱之時﹐若壯盛﹐則用五苓散以疏利之﹐甚則用酒芩連以解之﹔少緩則用升麻湯以發散之。悞用其藥﹐不斑爛則虛脫﹐可不謹哉﹗

拙者曰﹕初熱時痘已萌芽矣﹐而猶具載方論者﹐其熱尙微﹐其毒可解﹐故扁鵲油劑﹐曰以止痘也﹔丹溪升麻湯﹐曰欲其疏也。則猶稀痘之旨也。《易》曰﹕幾者動之微﹐吉之先見者也。微處著力﹐惡乎不吉﹖

避忌方

魏氏曰﹕戒燒香煙避穢。痘出之際﹐有等俗會用雜香柴燒煙避穢﹐殊不知煙气滿室朦朧﹐大人難以當之﹐小兒焉能受乎﹖觸傷肺气﹐惹兒咳嗽﹐反爲害也。戒之﹐戒之﹗只可以棗微微燒之﹐蓋痘本屬於脾土﹐以其棗气和脾土也。

拙者曰﹕門戶不謹不免寒邪之傷﹐房事不禁必受悶亂之毒﹐爲之父母者﹐固不可以不愼矣。若月經狐臭﹐設在其母﹐幼子時刻不可離﹐將何如哉﹖必嘗加澡雪﹐每易新衣﹐不使其气侵膚﹐庶幾可也。燒蕓檀等類者﹐榮衛得香而運行故也。蒼朮﹑小棗﹐又愈於蕓檀﹐只此二味足矣。以胡荽酒噴之﹐掛於圍幕﹐以除穢气。浸醋炭﹐一以辟除外邪﹐一以接兒不足之气。有以水代醋﹐恐其气侵人者﹐殊不知醋亦能運行气血也。近日有用新磚燒紅浸水醋者﹐亦爲近理。

禁忌法

生人往來﹐穢气相觸﹐犯房室﹐醉气沖﹐詈罵呼怒﹐婦人經水﹐房內炙煿﹐對梳頭﹐對搔癢﹐感冒風寒﹐房內大熱﹐乳食過節﹐食蜜﹑食紅柿﹐掃地。

常和暖﹐節飲食﹐調理得宜。勿屠宰﹐勿飲食歌樂﹐勿煎炒炙煿﹐勿對面荒語﹐勿燒煙气相觸﹐勿嘻笑﹐勿僧道師巫入房內相見行法﹐此輩罕有存心爲念﹐葷酒色欲者多﹐故反被厭耳。戒之﹐戒之﹗勿用少年婦人入房﹐恐苟合者﹐恐經水者﹐故不淨者也。新磚三塊燒熱﹐常用淸水於房門外漬可也。

拙者曰﹕公論避忌之方詳矣。世知用醋炙炭﹐焉知接兒不足之气﹖世知燒棗﹐焉知以和脾土﹖此尢是妙解語。館不辟除﹐貴人不捨﹐況兒痘方出﹐神气外耗﹐尢爲至寶至貴者乎﹖故曰﹕不潔則神不處。

丹溪驗輕重法

輕者作三次出﹐大小不一等﹐頭面稀少﹐眼中無﹐根窠紅肥滿光澤。

重者一齊並出﹐如蠶種稠密﹐渴瀉灰白色﹐頭溫足冷﹐身溫腹脹。

輕變重﹕犯房事﹐不忌口﹐先曾瀉﹐飲冷水﹐餌涼藥。

重變輕﹕避風寒﹐常和暖﹐大便稠。

拙者曰﹕證有輕重﹐較然矣﹗戒之則重者輕﹐不戒則輕者重。爲人父母不幸﹐兒童亡可如何﹖柰何今本輕者重乎﹐則不戒之過也﹐戒之哉﹗戒之哉﹗

痘疹辧

拙者曰﹕疹與痘二證也﹐其證異﹐其治之之方亦異。世之庸醫﹐旣未之辧﹐而諸儒著書亦混焉無別﹐其爲兒賊﹐何可勝言﹗如《嬰童百問》第九十九問問麻證水痘﹐第一百問問瘡疹。夫疹卽麻也﹐在江北名疹﹐在江南名麻﹐在南京又名沙子﹐一病而兩問可乎﹖且業已問瘡疹矣﹐而論與方俱治痘證﹐不一及疹﹐豈以治痘者亦可治疹乎﹖其謬甚矣﹗陳文中瘡疹混同立論﹐方廣駁之曰﹕夫痘疹出於脾﹐其間有熱燥者﹐有寒熱者﹔而斑疹出於心肺﹐心肺屬陽﹐多是風熱兼痰而作。陳氏同論﹐豈不悞哉﹗《百問》祕書也﹐文中名醫也﹐而猶若是﹐他書可知矣。《博愛心鑑》專論痘而未及疹﹐惜其未備。仁齋《直指》論治痘而名瘡疹﹐惜其未辧。《丹溪心法》斑疹痘瘡﹐各立病目﹐亦旣明晰﹐顧以痘瘡屬小兒﹐而以斑疹屬大方。其實小兒出疹者十八九也﹐惜其未詳。余未知醫﹐以意論之﹕疹小痘大﹐疹輕痘重。疹宜汗宜表﹐而痘始終不可汗表﹔疹宜淸宜涼﹐而痘不可一於淸涼﹐何可比言之哉﹖近盱眙蔡氏有斑疹﹑水痘﹑大痘一論﹐詳備明著﹐發千古所未發。余方疑諸書﹐偶得是論﹐渙然怡然﹐因爲著疹痘辧而並錄其論。

醫方考【明﹖吳昆】

痘敍

小兒壯熱﹐呵欠頓悶﹐時發驚悸﹐或吐或瀉﹐手足時冷﹐面頰腮赤﹐嗽嚏者﹐爲痘證也。蓋痘出於五臟﹐由內達外﹐是以各顯其證﹕呵欠頓悶﹐肝之證也﹔時發驚悸﹐心之證也﹔或吐或瀉﹐手足時冷者﹐脾之證也﹔頰赤嗽嚏﹐肺之證也。錢氏謂獨有腎臟無證﹐此大不然﹐若腰痛喜寐﹐則腎之證也。五臟之證盡顯然者﹐其痘必多﹔但顯一二證者﹐其痘必少。魏氏以痘本於淫火﹐其言髙出前古﹐𨿽其主方近於執一﹐然錄古人一十四方﹐則示人以變通也可知矣。今世之醫﹐率以是短之。使諸子者並作於九原﹐昆遇魏氏﹐則北面而師之﹐遇錢陳則肩隨而已。所以然者﹐二子之資不及魏也。玆考羣方﹐則以百家而出入之﹐初不拘拘於三子矣。

三四日前諸方

小兒初間發熱壯盛﹐爲風寒﹐爲痘疹﹐莫能的辧﹐升麻葛根湯穩當﹐宜主用之。夫表熱壯盛﹐此邪實於表也。經曰﹕輕可以去實﹐故用升麻﹑葛根以疏表﹐甘艸佐之可以和在表之气﹐芍藥佐之可以和在表之榮﹐去其實邪﹐和其營衛﹐風寒則解﹐痘疹則出﹐誠初間之良劑也。如至四五日痘中夾疹者﹐亦此方主之。疹散﹐只依常法治痘。

風寒壯熱﹐體重頭痛﹐痰嗽壅盛者﹐參蘇飲主之。夫風寒客於外﹐故用紫蘇﹑漧葛以發表﹔痰嗽壅於內﹐故用半夏﹑前胡﹑桔梗﹑陳皮﹑茯苓以安裏﹔邪去之後﹐中外必虛﹐人參﹑甘艸﹐急固其虛。此則表和而痘易出﹐裏和而气不虛﹐表裏無失﹐斯良劑矣。

天寒腠密﹐表熱壯盛者﹐麻黃湯主之。夫解表之藥有三品﹕辛涼﹑辛溫﹑辛熱也。夏月表气易泄﹐宜用辛涼﹔春秋表气平調﹐宜用辛溫。若天寒之時﹐表气閉密﹐辛涼辛溫不能解散﹐故以麻黃﹑桂枝之辛熱者以主之﹐亦各當其可而已。佐以杏仁﹐利其气也﹔佐以甘艸﹐和其气也。

發熱之初﹐未明是痘﹐形體怯弱者﹐惺惺散主之。夫人參﹑白朮﹑茯苓﹑甘艸﹐防其虛也﹔細辛﹑桔梗﹐所以疏其陽﹔天花粉﹑白芍藥﹐所以和其陰。

風熱驚搐者﹐以加味紅綿散調抱龍丸。夫痘之出也﹐自內達外﹐心熱則驚﹐肝熱則搐﹐所以搐者風也﹐所以驚者熱也。是方也﹐麻黃﹑荊芥﹑薄荷﹑天麻﹑全蠍﹑蟬蛻﹐所以消風解熱﹔乃紫艸者﹐所以解毒發痘而活血也。

痘前發驚者﹐抱龍丸主之。夫明者可以安神﹐故用琥珀﹑珍珠﹔重者可以去怯﹐故用辰砂﹑金箔﹔气竄可以利竅﹐故用雄黃﹑沈﹑檀﹑木﹑麝﹔甘溫可以固元﹐故用人參﹔辛燥可使開痰﹐故用南星﹔寒涼可使淸熱﹐故用竺黃。

痘出見點未盡者﹐羌活透肌湯主之。夫表气未疏﹐則出有不盡﹐故用羌活﹑柴胡﹑前胡﹑川芎以疏表裏﹔气未利則出有不速﹐故用半夏﹑茯苓﹑陳皮﹑甘艸﹑桔梗以調裏﹔當歸活表裏之血﹐山楂消表裏之滯﹐血活滯消﹐則痘之出也易易矣。

气弱痘出不盡者﹐透肌散主之。夫人參﹑甘艸能益气而補中﹐紫艸﹑木通能透肌而起痘﹐升麻﹑蟬蛻能退熱而消風﹐乃芍藥者所以調陰气而和營衛也。

咽喉腫痛者﹐甘桔湯主之。夫甘艸之甘﹐瀉實火而補虛火﹔桔梗之苦﹐淸喉熱而瀉气熱。

咽喉腫痛﹐膈上熱盛者﹐消毒飲主之。夫牛蒡子疏喉中風壅之痰﹐荊芥穗淸膈間風壅之熱﹐生甘艸緩喉中風壅之气﹐乃防風者散諸風不去之邪也。

痰嗽風熱聲啞喉痛者﹐加味如聖散主之。夫牛蒡子﹑麥門冬療風痰而淸肺熱﹐荊芥﹑防風散風邪而升郁熱﹐甘艸﹑桔梗﹑黃芩利咽喉而淸气熱﹐犀角﹑黑參涼心膈而療結熱﹐熱去則金淸﹐金淸則聲啞瘥矣。

痘已出未出﹐熱壅不快﹐並宜服紫艸化毒湯。夫紫艸活竅利血化毒﹐陳皮快膈消痰利气﹐升麻消風發散瘡痍﹐甘艸補虛和中解熱﹐木通之加爲導熱邪由溺而泄爾。

痘中夾斑之輕者﹐前胡化斑散主之。夫斑之淡紅色者﹐斑之輕也。治痘中之斑﹐與傷寒雜證不同。傷寒之斑宜主寒涼﹔痘中之斑﹐寒之則血凝而痘不起。雜証之斑﹐間用溫補﹔痘中之斑﹐補之則血溢而斑愈盛。此方用酒紅花﹑當歸﹑赤芍藥﹐所以活斑中之血﹔前胡﹑白芷﹑陳皮﹑荊芥﹐所以利表裏之气﹔乃胡荽子﹑甘艸節﹑酒郁金﹐皆所以散滯气爾。此其爲藥利營調衛﹐不寒不熱﹐誠得治痘斑之理也。師云﹕斑証之原﹐由初間不能淸熱解毒﹔若能於初間淸熱解毒﹐胡然有斑﹖

痘中有赤黑斑﹐狂言煩躁者﹐再造丸主之。夫原是實熱之證﹐失於淸熱化毒﹐則令痘中夾斑﹔治之失道﹐則熱益盛而斑赤黑矣。若以手按之血散者可治。是方也﹐生玳瑁能解毒而化斑﹐蜈蚣能從毒而化毒﹐水蛭能散瘀而破血﹐片腦能化气而利竅﹐麻黃能透肌而逵表﹐和之以豬尾血﹐取其動而不滯爾。

裏熱壅盛者﹐黃連解毒湯主之。夫無熱固不化毒﹐熱壅則毒亦不化。故用黃連瀉心火﹐黃芩瀉肺肝之火﹐黃蘗瀉腎火﹐梔子瀉上下之火。無他證而惟熱壅﹐故用藥亦精專焉。

裏熱渴甚者﹐人參白虎湯主之。夫石膏淸胃熱﹐骨淸則不渴﹔人參﹑知母﹑甘艸﹑桔梗化气而生津液﹐液生則渴自止。

裏熱小便黃赤﹐神气不淸者﹐辰砂益元散主之。夫滑石淸利六腑﹐甘艸解熱調中﹐辰砂安神去怯。

小便黃赤﹐口漧煩渴者﹐加味導赤散主之。夫內熱故用生地黃﹔小便黃赤﹐故導以木通﹑竹葉﹑燈心﹔口漧煩渴﹐故潤以人參﹑麥冬﹑甘艸﹐乃气化而津液自生也。

小便祕濇者﹐七正散主之。夫治痘而必欲利小便者﹐水循其道而後地平天成故也。是方也﹐車前能滑竅﹐赤茯苓能滲熱﹐木通能通滯﹐山梔能瀉火﹐甘艸梢能通莖﹐扁蓄能利水﹐膽艸能利熱。七物者﹐導其熱邪﹐正其中气﹐故曰七正。

實熱內壅﹐腹脹祕結﹐痘不能出者﹐四順淸涼飲主之。夫痘以熱而出﹐固不能以無熱。若實熱內壅﹐腹脹便祕﹐則三焦之气不化而痘不能出﹐故用大黃通其滯﹐當歸活其血﹐芍藥養其陰﹐甘艸調其胃。通利之後﹐表裏气血皆承順矣﹐故曰四順。

形質虛弱﹐而大便祕結﹐不堪下者﹐用蜜熬﹐滴水成珠﹐撚作棗子狀﹐雞翎爲心﹐少粘皂角末﹐納入穀道中﹐病人以手急抱卽出之﹐便隨通矣。此以正气怯弱﹐不堪攻下故爾。

五六日間方藥

痘中气血凝滯者﹐活血散主之。夫气貴利而不貴滯﹐血貴活而不貴凝。木香﹑川芎調其气滯﹐芍藥﹑歸尾﹑紫艸﹑紅花﹑血竭理其血凝。

痘證血熱枯濇者﹐退火回生散主之。夫火炎則水漧﹐是故枯濇。用滑石﹑辰砂導去其熱﹐此竈底抽薪之意﹔入冰片者﹐欲其速達而無壅滯也。

諸見血﹑失血﹑血熱者﹐犀角地黃湯主之。夫心主血﹐生地黃所以涼心血﹔肝納血﹐白芍藥所以和肝血﹔火能載血﹐牡丹皮所以去血中之火﹔熱能行血﹐生犀角所以解諸經之熱。

痘而水泡者﹐白朮茯苓澤瀉湯主之。夫中有實熱﹐膈有停水﹐濕熱外行﹐初則痘色晶亮﹐頃則痘皆水泡矣。此乃水不能潤下﹐竈底燃薪﹐釜中發泡之義。是方也﹐白朮甘而燥﹐能益土以防水﹔茯苓甘而淡﹐能益土以防決﹔澤瀉鹹而潤﹐能潤下而利水﹐水利濕消而泡自瘥矣。

中气虛弱﹐痘不起脹者﹐補中益气湯主之。《難經》曰﹕气主呴之﹐故气者噓長萬物者也。痘不起脹﹐气之弱也可知矣﹐故用人參﹑黃芪﹑白朮﹑甘艸以補气﹐用柴胡﹑升麻以升陽﹐有當歸可以活其榮﹐陳皮可以利其气。

气虛陷頂者﹐保元湯主之。夫气者﹐長養萬物者也。气盛則物壯﹐气弱則物衰﹐故痘瘡陷頂者﹐責之气虛也。魏桂嵓自論云﹕人參益內﹐甘艸和中﹔實表宜用黃芪﹐助陽須憑官桂。前三味得三才之道體﹐後一味扶一命之顚危。

痘根淡血弱者﹐四物湯主之。夫痘至五六日气尊血附之時﹐痘根淡者爲血弱﹐故用當歸活血﹐川芎行血﹐熟地補血﹐芍藥斂血。

血熱壅滯者﹐用當歸活血湯活血涼血。夫色紫爲血熱﹐色枯爲血滯﹐熱者涼之﹐枯者澤之﹐調血之道也。是方也﹐生地黃涼血之品也﹐當歸﹑川芎﹑赤芍藥﹑紅花﹑紫艸活血之品也。涼者性寒﹐活者質潤﹐利气而已。

表虛裏實气血皆弱者﹐內托散主之。夫在表者﹐痘頂灰陷爲气虛﹐痘根色淡爲血虛﹐若息重气粗則爲裏實。气虛故用人參﹑黃芪﹑甘艸﹔血虛故用當歸﹑芍藥﹑川芎。然防風﹑白芷﹑肉桂﹐能引諸藥自內而托之於外﹔木香﹑桔梗﹑厚朴﹐能調壅實以歸於和。又加減法﹕紅紫黑陷屬熱毒者﹐去桂加紫艸﹑紅花﹑黃芩﹔淡白灰陷屬虛寒者﹐加丁香溫裏﹐肉桂溫表﹔當貫膿而不貫膿者﹐倍參﹑芪﹑當歸﹑糯米煎熟﹐入人乳好酒。

气體虛弱﹐痘證𨿽順﹐八珍湯主之。夫醫貴未然之防。痘證𨿽順﹐若气體虛弱不補﹐恐有後失﹐故用人參﹑白朮﹑茯苓﹑甘艸以補气﹐當歸﹑川芎﹑芍藥﹑地黃以養血。

五日六日間黑陷者﹐獨聖散主之。夫黑陷﹐危證也。黑者﹐穢惡觸之而變其色也﹔陷者﹐正气下陷不能起脹也。穿山甲﹑麝香﹐膻腥穢惡之屬也﹐何以用之﹖蓋痘之爲物﹐外觸穢惡則向裏而陷﹐內觸穢惡則向外而凸﹐原其血气虛怯﹐故令如此。人牙散亦是此意。

有痘疔痘母者﹐用鍼挑破﹐以此挑疔散少許著之。夫痘疔之色有二﹕紫疔白疔也。痘疔之見有三﹕先疔見在面﹐次疔見在腹﹐後疔見在足也。是方也﹐紫艸解毒利竅﹐雄黃解毒利气﹐巴豆化毒拔疔﹐乃挑疔之捷劑也。

所謂痘母者﹐初出之時﹐徧身光潤﹐稀少綻凸﹐其間有一二顆起發脹大如八九日痘者﹐名曰痘母。急以此藥挑破著之﹐否則諸痘日漸隱沒﹐以至於無﹐皮膚之外﹐僅存渣滓﹐身冷自汗﹐吐瀉煩躁而死矣。

七八日間方藥

七八日間﹐痘色枯淡﹐不起無漿者﹐內解散主之。夫痘至七八日﹐灌膿起脹之時也。若根窠色淡者責其血弱﹐不起無漿者責其气虛﹐故用人參﹑黃芪﹑甘艸大補其气﹐又用當歸﹑川芎﹑白芍大補其血﹐穿山甲﹑皂角刺﹑金銀花長於化毒﹐漧薑﹑木香﹑山楂長於化滯。

補虛托裏﹐托裏散通用。夫人參﹑黃芪﹑甘艸補气藥也﹐佐之以山楂﹑木香則气不滯﹔當歸﹑川芎﹑芍藥補血藥也﹐佐之以肉桂則血不滯。桔梗﹑連翹流气淸熱﹔陳皮﹑貝母利气開痰。

七八日間大瀉者﹐豆蔻丸主之。夫痘至七八日﹐灌膿起脹之時也。若大瀉而虛其中﹐則痘必陷下而不可爲矣。然有濕而瀉﹐有滑而瀉﹐有積而瀉。濕而瀉者宜燥之﹐枯礬﹑石脂是也﹔滑而瀉者宜濇之﹐龍骨﹑訶子是也﹔積而瀉者宜消之﹐砂仁﹑豆蔻是也。乃木香者﹐調其滯气﹐和其腹中而已。

腸胃熱瀉者﹐黃芩芍藥湯主之。夫糞色黃褐爲熱瀉﹐條芩可以淸之﹐芍藥可以寒之﹐升麻可以舉之﹐甘艸可以調之。

胃中虛寒﹐或又悞服涼藥﹐瀉而手足厥冷者﹐附子理中湯主之。夫人參﹑甘艸﹑白朮之甘溫﹐所以補虛﹔漧薑﹑附子之辛熱﹐所以回陽。

食傷胃寒嘔吐而瀉者﹐砂仁益黃散主之。仲景云﹕邪在中焦﹐則旣吐而瀉﹐故用陳皮﹑靑皮理其脾﹐丁香﹑木香溫其胃﹔訶子所以止瀉﹐砂仁所以消食。

痘出不光澤﹐不起脹﹐根窠不紅﹐表虛癢塌者﹐十二味異功散主之。夫中气有餘﹐气血充滿﹐則痘光澤起發﹐根窠紅活﹐表無癢塌之患。中气不足﹐則表亦虛而諸證作矣。是方也﹐人參﹑白朮﹑茯苓﹑當歸所以補胃﹔附子﹑肉桂﹑丁香﹑豆蔻所以溫胃﹔半夏﹑木香﹑陳皮﹑厚朴所以調胃。胃﹐陽明也。陳氏云﹕陽明主肌肉﹐胃气充足則肌肉溫暖﹐自然光澤起脹﹐而無癢塌之患﹐亦見道之論也。裏虛泄瀉而渴者﹐十一味木香散主之。夫胃虛而寒則生泄瀉﹐瀉失津液則令人渴。是方也﹐人參﹑甘艸所以補胃﹐木香﹑丁香﹑肉桂所以溫胃﹐腹皮﹑靑皮﹑半夏﹑前胡﹑赤苓所以調胃﹐乃訶子者所以止瀉而生津也。此亦以胃气爲主。蓋胃不虛寒﹐則瀉自止﹐津液自生而渴自除矣。陳文中云﹕腹脹渴者﹐瀉渴者﹐足指冷渴者﹐驚悸渴者﹐身溫渴者﹐身熱面晃白色渴者﹐寒戰渴不止者﹐气急咬牙渴者﹐飲水轉水瀉不已者﹐已上九證卽非熱也﹐乃津液少脾胃肌肉虛故耳﹐宜木香散治之﹔如不愈﹐更加丁香﹑肉桂。昆謂痘色灰白﹐手足寒﹐大便溏﹐小便利﹐如是渴者虛也﹐本方主之。若痘色紅赤﹐大便祕﹐小便赤﹐如是渴者熱也﹐非此方所宜﹐愼勿與之﹗

痘色灰白不起者﹐二神散主之。夫气血原實﹐或以飲食涼劑寒其中气﹐致痘不起﹐故只用丁香﹑漧薑以溫中﹐而不必參芪等也。

痘陷黑色﹐危困惡候﹐救生散卽無比散主之。夫痘之爲物﹐外感穢气則陷而入內﹐食穢物則凸而出﹐故豬血﹑牛黃﹑麝香原皆穢物﹐可以起痘。乃馬牙硝者所以攻結毒﹐朱砂﹑膩粉者所以攻結熱﹐冰片則神於行滯而已。是方也﹐爲熱毒倒入臟腑﹐不得已而用之﹐以少臥時許﹐取下惡物如魚腦爲吉﹐然非平劑也。

痘已出而復隱﹐其勢甚危者﹐南金散主之。夫小兒气體怯弱﹐外感不正之气﹐則痘已出而復隱。荷葉芬香﹐可以卻穢﹐得震卦仰盂之象﹐可以升其生生之气而長養痘瘡﹔佐以白僵蠶﹐一以取其就毒化毒﹐一以取其疏利風痰爾。

痘出陷頂﹐漿滯不行﹐或爲風寒久克者﹐用水楊柳枝葉五升﹐水一大釜煎湯﹐先將三分之一置於盆內﹐以手試之﹐勿使甚熱﹐亦勿使過冷。先服宜用湯藥﹐然後入湯浴洗﹐漸漸添易﹐不可太冷。浴洗許久﹐乃以油紙撚燃燈照之﹐累累然有起勢﹐陷處暈暈有絲﹐此漿隱也﹐漿必滿足。如不滿﹐又浴如前。若體弱者﹐只浴洗頭面手足可也。桂嵓云﹕此猶黃鍾以動而凍蟄啟戶﹐東風一吹而堅冰解腹﹐始𨿽二物﹐竟則同一春也。水楊柳﹐春夏用葉﹐秋冬用根。

十日以後諸方

痘證十日以上﹐血气虛弱者﹐十全大補湯主之。夫參﹑芪﹑苓﹑朮﹑甘艸大補气也﹔芎﹑歸﹑芍﹑地﹑肉桂大補血也。气血平補﹐故曰十全。

痘漿已滿﹐血滯疼痛﹐不可忍者﹐止痛活血散主之。凡諸病癢者爲虛﹐痛者爲實﹔癢者宜補﹐痛者宜瀉。此痛爲血實而滯﹐故用芍藥以平血﹐酒調以行滯。

血滯腰痛者﹐如神散主之。夫當歸活血﹐官桂散血﹐元胡理血﹐血行而利﹐腰痛自除。

痘中有疔者﹐四聖挑疔散主之。凡痘中有獨黑﹐獨白﹑獨陷下﹑獨疼痛者﹐名曰痘疔﹐須以鍼挑破﹐令人吸盡惡血﹐以此藥敷之﹐失治則余痘皆陷矣。珍珠能出毒止痛﹐二灰能爛毒化血﹐胭脂能利血拔毒﹐冰片能利竅行滯。

痘證黑陷者﹐人牙散主之。夫痘之爲物﹐外感穢气則陷入﹐內食穢物則凸出。牙灰﹑麝香亦穢物耳﹐故用之以起陷下之痘。錢氏云﹕變黑歸腎﹐而用骨餘以治之﹐非通論也。

表有風熱而痘色滯者﹐蟬蛻散主之。夫蟬蛻﹑白芷消風熱於表﹐地骨皮退風熱於裏。

痘後蘊熱者﹐大連翹飲主之。夫痘焦之後﹐蘊熱不去﹐則生痘毒。是方也﹐防風﹑柴胡﹑蟬蛻解熱於表﹐表有熱者﹐自皮毛汗孔而泄﹔荊芥﹑牛蒡解熱於上﹐頭目咽喉有熱者﹐從口鼻而泄﹔滑石﹑木通﹑梔子﹑車前解熱於裏﹐裏有熱者導之從小便而泄。連翹去諸經之客熱﹐黃芩去諸經之遊火。乃甘艸者所以解熱於气﹐而芍藥﹑當歸所以調熱於血也。

痘後腫毒﹐十三味敗毒散主之。夫實證補之﹐則生癰毒。是方也﹐防風﹑白芷解表而泄其熱﹐乳香﹑沒藥散血而消其毒﹔穿山甲﹑皂角刺能引諸藥至有毒之處﹔金銀花﹑赤芍藥能解熱毒於瘀壅之中。痰中諸熱﹐貝母﹑天花粉可除﹔气血不調﹐甘艸陳皮當歸可療。

痘後肝經蘊熱目痛者﹐瀉肝散主之。夫目者肝之竅﹐肝﹐木髒也﹐喜散而惡郁﹐故散之則條達﹐郁之則熱痛。此方用防風﹑蒺藜﹑荊芥﹑木賊﹑蔓荊﹑菊花﹐𨿽所以淸肝經之風熱﹐而實所以散之﹐使其條達也。和肝部之血有當歸﹑芍藥﹔和肝部之气有川芎﹑甘艸。復有黃連瀉心火也﹐實則瀉其子﹐以故用之。

痘後目痛紅絲翳膜者﹐復明散主之。蓋日月中天光明者也﹐一爲云物蔽之﹐明則晦矣。風行天上﹐則蔽障去而日月復明。此方用防風﹑荊芥﹑柴胡﹑白芷﹑蔓荊子諸風藥﹐以治目翳﹐亦是道也。復用當歸﹑川芎﹑芍藥﹑地黃養血之品者﹐經曰目得血而能視﹐是故用之。

牙疳腫痛者﹐淸胃湯主之。夫牙疳責胃熱﹐腫責血熱﹐痛責心熱。升麻能淸胃﹐黃連能瀉心﹐丹皮生地能涼血。乃當歸者﹐所以益陰使陽不得獨亢耳。

痘後牙疳﹐犀角黃連湯主之。夫諸痛瘍瘡癢皆屬心火﹐故用黃連瀉心﹐生犀涼心。乃烏梅者﹐取其味酸可以收斂虛邪﹔而木香者﹐取其辛香可以緝和榮气。

患牙疳﹝上匿下虫﹞蝕﹐用走馬牙疳敷藥方摻之。夫黃連之苦能堅厚肌肉﹐雄礬之悍能殺﹝上匿下虫﹞虫﹐冰片之辛能利肌腠。

妊婦患痘方

孕婦出痘﹐罩胎散主之。夫以孕婦而痘﹐則血气大虛矣。故用當歸﹑川芎﹑芍藥﹑阿膠以養血﹐又用人參﹑白朮﹑茯苓﹑甘艸以補气。乃黃芩﹑砂仁﹑紫艸﹑桔梗﹐所以安胎解毒﹔柴胡﹑漧葛﹑防風﹑荊芥﹑白芷﹐所以利表疏邪。養血補气﹐則安其內﹔解毒疏邪﹐則利其外。安內利外﹐治道畢矣。

妊婦出痘胎痛者﹐安胎獨聖散主之。夫胎痛者﹐熱而气滯之故也。縮砂辛溫﹐利而不滯﹐故可以利气﹐可以安胎。

孕娠出痘﹐安胎飲互用。夫气血虛則胎不安﹐气血熱則胎不安﹐气血滯則胎不安。是方也﹐人參﹑白朮﹑茯苓﹑甘艸所以補气﹐當歸﹑川芎﹑芍藥所以養血﹐黃芩所以淸熱﹐砂仁﹑香附﹑紫蘇﹑陳皮﹑大腹皮所以行滯。

痘瘡濕爛

痘瘡濕爛﹐或以敗艸灰敷之﹐或以蠶繭灰入枯礬少許敷之﹐或以墻上白螺螄殼燒灰敷之﹐或以蛤粉敷之﹐四法皆是濕者燥之之意。

醫學綱目【明﹖樓英】

痘瘡治法

小兒斑疹初發﹐未能辧認間﹐但求所出之由﹐因內因外及不因外內﹐隨其所傷﹐如法服餌﹐防其變故﹐抑其盛气﹐比之他證﹐尢不可緩﹐或發或瀉﹐或解其肌﹐或化其毒。求其所起之由﹐涼血淸肺﹐調其臟腑﹐平其飲食﹐謹其禁忌﹐嚴其養攝﹐適其寒溫﹐將理有法﹐俾盡其道﹐使出無不快之經﹐成無不痂之潰﹐旣愈之後﹐不致遊毒﹐流汗虛腠﹐目疾膜翳﹐瘡癤癰癅﹐喉閉嗌腫﹐潮熱汗泄﹐此治斑之大略也。

凡未出而發搐者﹐是外感風寒之邪﹐內發心熱之所作也﹐當用茶粉下解毒丸﹑犀角地黃湯主之。

一發出便密如鍼頭﹐形勢重者﹐合輕其表而涼其內﹐連翹升麻湯主之。

若斑已發密重﹐微喘飲水者﹐有熱證﹐用去風藥微下之。

若出不快﹐淸便自調﹐知其在表不在裏﹐當微發﹐升麻葛根湯。

若靑幹黑陷﹐身不大熱﹐大小便濇﹐則是熱在內﹐煎大黃湯下宣風散。

若身表大熱者﹐表證未罷﹐不可下。

若斑已出見小熱﹐小便不利﹐當以八正散利之。

若已發後有餘毒未散﹐復有身熱瘡腫之類﹐當茶粉下解毒丸。

凡瘡疹已出後有聲音者﹐乃形病而气不病也。

瘡疹未出先聲音不出者﹐乃形不病而气病也。

若瘡疹出而聲音不出者﹐是形气俱病也﹐當淸其肺气﹐宜八風湯並涼膈散﹐去硝黃亦可。

張巽之治痘要法

吐瀉少食爲裏虛﹐陷伏倒靨灰白爲表虛﹐二者俱見爲表裏俱虛﹐全用異功散救之﹐甚至姜﹑附﹑靈砂亦可用。若止裏虛﹐減官桂﹔若止表虛﹐減肉豆蔻﹐不減官桂﹑丁香。若能食便祕而陷伏倒靨者爲裏實﹐當用錢氏及丹溪下法。若不吐瀉﹐能食爲裏實﹐裏實而補﹐則結癰毒。紅活綻凸爲表實﹐表實而用表藥﹐則潰爛不結痂。凡痘但見斑點﹐便忌葛根湯﹐恐發其表裏俱虛也。

王氏驗斑法

若三日未覺形迹﹐當以生酒塗身上﹐時時看之﹐狀如蚤痕者是也。或曰﹕傷寒傷食潮熱﹐與斑疹不能辧者﹐宜以辛涼之劑調之﹐五日已裏發出卽汗﹐五日已外無者非斑也﹐各隨應見而治之。

閻氏驗證施治

治小兒壯熱昏睡﹑傷風﹑風熱﹑瘡疹﹑傷食﹐皆相似﹐未能辧認﹐間服升麻葛根湯﹑惺惺散﹑小柴胡湯甚驗﹐蓋此數藥通治之﹐不致悞也。惟傷食則大便酸臭﹐不消化﹐畏食或吐﹐宜以藥下之。

海藏雲﹕宜以藥下之者﹐當察其所傷何物﹐生硬寒熱不等﹐不可遽以巴豆之類大毒之藥下之。升麻葛根湯﹐太陰陽明也。惺惺散治風熱咽不利﹐脾不和﹐少陽渴﹐小便不利也。小柴胡湯治往來寒熱﹐胸脇微痛﹐少陽也。然欲知其經﹐當以脈別之。

小兒耳冷尻冷﹐手足乍暖乍涼﹐面赤時嗽時嚏﹐驚悸﹐此瘡疹欲發候也﹐未能辧認間﹐服升麻湯﹑消毒散﹐已發未發皆宜服﹐仍用胡荽酒﹑黃蘗膏。暑月煩躁﹐食後與白虎湯玉露散。熱盛與紫雪。咽喉或生瘡﹐與甘桔湯﹑甘露散。余依前說。大人小兒同治法﹐惟大小不同耳。

海藏雲﹕消毒散﹐太陽藥也。白虎湯治身熱目疼﹐鼻幹不得臥﹐陽明藥也。甘露散﹐肺腎藥也。甘桔湯﹐少陽藥也。紫雪﹑天麥門冬﹑黃芩﹑生地爲血劑。玉露散﹐肺腎藥也。石膏﹑寒水石爲气劑。已上五方﹐皆瀉時暑之藥。

傷食宜消導

大便酸臭不消化﹐畏食或吐﹐乃內傷飲食﹐宜枳朮丸﹔傷冷飲食﹐神應丸。

五臟形證

小兒在胎十月﹐食五臟穢血﹐生下則其毒當出﹐故瘡疹之狀皆五臟之液。肝主淚﹐肺主涕﹐心主血﹐脾爲裹血。其瘡出有五名﹕肝爲水皰﹐以淚出如水﹐其色靑而小﹔肺爲膿皰﹐以涕稠濁如膿﹐其色白而大﹔心爲斑﹐主血﹐其色赤而小﹐次於水皰﹔脾爲疹﹐其色赤黃而小。涕淚出多﹐故膿皰水皰皆大﹔血榮於內﹐所出不多﹐故斑疹皆小。又病水皰膿皰者﹐涕淚俱少﹐以液從瘡出故也。譬如泡中容水﹐水去則泡瘦矣。

右﹕水泡者﹐俗謂之水痘也﹔膿皰者﹐俗謂之痘子也﹔斑者﹐俗謂之痱子也﹔疹者﹐俗謂之麻子也。痘之形狀最大﹐水痘次之﹐斑痱又次之。麻子最小﹐隱隱如麻子也。

順逆輕重辧

更看時月重輕﹕大抵瘡疹屬陽﹐出則爲順。故春夏病爲順﹐秋冬病爲逆。冬月腎旺又盛寒﹐病多歸腎變黑。又當辧春膿皰﹐夏黑陷﹐秋斑子﹐冬疹子﹐亦不順也

凡瘡疹只出一般者﹐善。

先發膿皰﹐後發疹子者﹐順。

先發水皰﹐後發疹子者﹐逆。

先發膿皰﹐後發水皰﹐多者順﹐少者逆。

先發水皰﹐後發斑子﹐多者逆﹐少者順。

先發疹子﹐後發斑子者﹐順。

先發膿皰﹐後發斑子者﹐逆。

海藏雲﹕此一句足以知雜出者﹐諸髒相合而不齊也﹐用藥亦難矣。前斷雲﹕五色各隨五臟﹐亦有二色相合﹐或有三色﹐卽無定也。此與前後膿水斑疹﹐大小不同﹐先後逆順﹐大意相若。

凡瘡疹若出﹐辧視輕重﹕若一發便出盡者﹐必重也﹔痘夾疹者﹐半輕半重也。出稀者輕﹐裏外肥紅者輕﹐外黑裏白者微重也﹐外白裏黑者大重也。瘡端裏黑如鍼孔者﹐熱劇也。靑幹黑陷﹐昏睡﹐汗出不止﹐煩躁熱渴﹐腹脹啼喘﹐大小便不通者﹐困也。

凡瘡疹﹐當乳母愼口﹐不可令饑及受風寒﹐必歸腎﹐變黑難治。

海藏雲﹕或熱極反兼水化者﹐亦能變黑﹐當以涼藥主之﹐不可不察﹐以脈別之可也。或有出色正者﹐內素有熱﹐頭反陷﹐色或灰靑﹐似黑中有鍼眼下陷﹐當急以淸涼藥疏之。便結者﹐大黃牽牛之類﹔便軟者﹐金花丸之類主之。

痘瘡初出﹐用鼠粘子爲末﹐水調敷顖門﹐並無患眼﹐亦妙。

疹痘則發於脾﹐宜陳氏人參淸膈散。疹者皮膚隱隱如麻﹐名曰麻子。

水皰者﹐多因傷寒熱毒而發﹐宜升麻散及羌活散。

不治證七

一﹑戛齒﹐痘黑陷﹐喉中涎喘﹐因先受風冷﹐血气虛弱﹐卽變此證。

二﹑憎寒困倦﹐痘子縮伏。

三﹑瘡作坑﹐內無膿血﹐或黑色皰﹐或瘡迹作黑色。

四﹑痘癰壅腫﹐痘毒變疳﹐口臭齦爛牙落。

五﹑聲啞气噎﹐或咽藥腹中鳴。

六﹑痘初出而半在皮膚﹐帶紫黑色不出者。

七﹑悞於疏轉气啞者。

凡出前後﹐心密及兩手心兩足心密者﹐皆不可治。

疹痘發未透﹐宜四君子湯加黃芪﹑紫艸﹑糯米煎。凡醫百病不可損胃气﹐故用四君子及糯米等﹐助其胃气。出閻孝忠《續錢氏方》中。

四物湯治痘疹出不快﹐不甚紅活﹐不起根窠﹐緣血虛故也。此藥能活血﹐調順痘疾﹐無如此方。自古及今﹐用之如寶﹐只加甘艸服之。

太陽出不快﹐身之後也﹐荊芥甘艸防風湯。

陽明出不快﹐身之前也﹐升麻加紫艸湯。《聖惠方》升麻﹑葛根加紫艸。

少陽出不快﹐身之側也﹐連翹防風湯﹐卽連翹飲。

四肢出不快﹐防風芍藥甘艸湯。

痘疹煩不得眠者﹐甘桔加梔子湯。古今圖書集成醫部全錄卷四百七十四

痘疹門

痘疹泄祕【明﹖徐春甫】

痘疹表裏不同

痘之與疹﹐𨿽皆中於胎毒﹐其原𨿽同﹐其證則異。原孕成之初﹐先有髒而後有腑﹐髒乃積受之地﹐腑乃傳送之所。髒屬陰爲裏﹐故其受毒爲最深﹐而痘所以久熱而難出﹔腑屬陽爲表﹐故其受毒淺﹐而疹所以暴熱而易生。

痘瘡出於髒﹐故在肌肉血脈之間﹐必先出紅斑而後漸起如豆﹐故名曰痘。

疹子出於腑﹐故在皮膚之下﹐而出皮膚之上﹐其形如麻﹐一出而沒﹐故名曰麻。

痘自裏而出於髒﹐故重﹔疹自表而出於腑﹐故輕。

痘證﹕早晨身微熱﹐午後大熱﹐眼睛黃色﹐兩脇下吸吸然動﹐甚則發驚搐﹐此屬心臟病﹐稍有失治或裏虛﹐則靑陷入而不能救。

疹證﹕早晨微熱﹐午後亦大熱﹐眼白珠赤色而不黃﹐手足冷而吐逆﹐此屬肺臟病﹐隨熱發散﹐則易生易沒而愈爲不難。

甫按痘難疹易之說﹐此則自其世俗常情而言之。其有所感入深﹐胃气原弱﹐又或因瀉痢而出之不快﹐或發之未透而隨現隨收﹐因之邪气漸入於胃﹐必瀉不已而復發﹐加之喘促﹐爲必死矣。若然﹐是亦不可以易易言之耳。所以疹證又何可以輕視之耶﹖凡覺出疹略見虛弱﹐當先補養脾胃﹔欲出不出﹐急宜托裏發表以助之﹔首尾俱不可瀉﹐一如痘證同也。

支氏曰﹕疹証之發﹐多在天行癘气傳染之時﹐沿門比屋相傳﹐輕重相等﹐發熱之間﹐或咳嗽噴嚏﹐鼻流淸涕﹐眼泡浮腫﹐腮赤﹐或覺淚汪汪﹐或惡心嘔噦﹐卽是疹候﹐便宜用解毒發散之藥﹐依時令輕重催發出外﹐不使停畱於中﹐自無後患。然其所發﹐但以六時卽收爲度﹐乃陽生陰成﹐陰生陽成﹐造化自然之妙﹐如午後出者子後收之。類若一出卽收者﹐失之太速﹐或一出之後﹐連延三四日不收者﹐此毒太甚﹐外發未盡﹐內有餘邪所致﹐須與化斑解毒等湯﹐如元參石膏之屬。

又有疹旣收回﹐餘毒未盡﹐三日之外﹐又復發出﹐至五六次不已者﹐此因發熱之時﹐不避風寒﹐邪气郁於肌肉之間﹐畱連不散﹐𨿽得前解發之劑﹐終不舒暢。若出疹之際有雜證﹐亦當隨證而治之。

凡疹證發熱之時﹐或嘔吐﹐或自利﹐或滯下者﹐皆火邪內迫毒气所行之地而隨病也。吐者竹茹石膏湯﹐自利者升麻澤瀉湯﹐滯下者黃芩芍藥湯加黃連枳殼﹐實者少加大黃微下之﹐虛者通加人參以佐之。

痘夾疹

痘瘡之發﹐常觸於天行時气﹔疹之發﹐多中於時气風寒。本非尋常並發者﹐或有齊發並出﹐此謂之兩感。歲气臟腑擊動﹐表裏交徵﹐皆爲不順之候。如痘稀疏﹐可用升麻湯解之﹔疹散痘出﹐隨證調治。如痘太盛﹐其疹𨿽解﹐气血重傷﹐至於收斂脫落﹐終難痊妥﹐惟以保養脾胃﹐調和气血﹐庶幾能濟。

發熱久解散多必輕

凡小兒感時行發熱﹐當用解毒發表之劑爲第一法。若能於發熱之初用力﹐則痘疹自稀﹐或稠亦勢輕也。何則﹖不知此義﹐失於解散﹐或一熱卽出﹐此痘多危。蓋邪毒在中﹐未嘗少敗﹐縱是正气充完﹐亦終爲之累。世謂服藥預先防之﹐則終身不出﹐斯亦理之所必無也。蓋痘毒爲人身所必有﹐謂之所感有淺深﹐所發有遲早﹐固勢然也。

於其感發之際﹐解散毒邪﹐痘疹自輕而得吉。如傷寒證治失於其時﹐則有胃爛發斑﹔春瘟證治失於其時﹐則有溫毒發斑。由此而知發熱之初﹐若早爲解散﹐不致熱郁於內而成痘疹有矣。若謂預防用藥﹐終身不出﹐豈其理乎﹖

凡小兒發熱如瘧狀﹐熱作有時者﹐爲潮熱。

發熱倍能飲食﹐唇紅面赤﹐大小便祕﹐脇下有汗者﹐爲風熱。

發熱面赤﹐鼻流淸涕﹐手足煩躁﹐左額靑筋﹐自汗惡寒者﹐爲傷風熱。

發熱而手足微冷﹐面色靑慘﹐耳鼻冷﹐腮寒無汗﹐左額有靑紋者﹐是傷寒熱。

發熱眼胞微腫﹐右額有靑筋﹐頭熱肚熱﹐胸滿惡食而腹脹者﹐是食積熱。

發熱眉心有靑紋﹐手心有汗﹐時發驚惕者﹐爲驚熱。

發熱多渴欲飲﹐腹上有靑筋﹐或脹或瀉者﹐爲疳熱。

發熱唇上下汗出﹐唇中間起白泡﹐耳陰皆冷者﹐爲變蒸熱。

變蒸之中﹐偶有時行寒疫者﹐則耳與陰反熟﹐此爲異气熱。

發熱目閉﹐面赤色者﹐爲胎熱。

惟痘疹發熱﹐隨天气而蒸出。如冬月應寒而反溫﹐謂之冬溫。有隨春气暄暖而蒸出﹐有因他病發熱不已而蒸出者﹐此皆外熱而感動其中熱爲痘疹也。夫痘疹正作之時﹐其發熱也﹐與傷寒相似﹐蒸蒸壯熱﹐咳嗽痰涎﹐唾涕鼻吸﹐或作寒作熱﹐或心痛頭痛﹐或腹痛泄瀉﹐或兼五臟之證﹐明其熱自內而出也。面赤唇紅﹐煩悶噴嚏﹐呵欠﹐惟耳與尻及手足指冷﹐此欲發痘疹也。蓋耳尻爲腎之外候﹐原腎不受火邪﹐而無痘毒﹐故發熱不幹腎之經也。耳𨿽不熱﹐亦有紅脈見於耳後﹐方爲痘疹。如不渴不瀉﹐不煩亂﹐二便如常﹐此爲吉證﹐不須甩藥。

痘本胎毒

錢氏曰﹕小兒痘疹﹐蓋由受胎之感血穢液毒﹐十月有生之後﹐必感外邪而發一次﹐故謂之百歲瘡﹐又謂之天瘡﹔其狀如豆﹐故曰痘瘡。

支氏曰﹕受胎之初﹐假父精母血交媾而成形﹐不無欲火熾於其中。至於兒在母胎十月﹐借其血气以長養﹐爲母者多不能節房欲﹐戒厚味﹐日積月累﹐感於胞胎及兒臟腑﹐謂之胎毒。降生之後﹐必感運气勝復之邪﹐衝動原受胎毒﹐相激而遂出痘。其遲早之不同﹐則歲運之乘否﹐輕重之有異﹐則毒气之淺深﹐此理之可測而勢之必然也。

痘發心經

《內經》曰﹕諸痛瘡瘍皆屬心火。痘卽瘡也﹐非心火則不發。故每發熱﹐心火熾甚﹐未出痘先﹐多有驚搐﹐可見發於心矣。況父母交媾之初﹐一皆心火鎔冶﹐而精血始得成胎。當此火毒之餘﹐亦感通於兒之心臟﹐是蓋以類而相從也。降生以來﹐此火之蘊𨿽寂然不動﹐有感而應﹐故遇歲气外觸而後出也。未出之先而發驚搐者爲吉﹐旣出之後而驚搐者﹐非宜。何則﹖痘旣出矣﹐心臟之蘊火亦宜疏散矣。今尙驚搐﹐則是心之蘊火未盡出也﹐實爲可憂。未發痘疹之先﹐宜用四制辰砂丸﹑抱龍鎭心丸﹐皆爲要藥。旣出之後﹐熱甚紅紫色而煩渴者﹐宜用犀角黃連湯﹐亦皆解乎心火之熾也。始於解毒﹐一皆主乎心﹐繼於養胃﹐所以調達气血﹐而痘疹之治法﹐斯順而吉也。

歌曰﹕五指梢頭冷﹐驚來不可當。若逢中指熱﹐必定是傷寒。中指獨自冷﹐麻痘證相關。男左女右手﹐分明仔細看。

出辧吉凶

發熱三五日而痘出者﹐吉也﹔發熱一日而卽痘出者﹐凶也。

痘出作三日﹐先後出者﹐吉也﹔一齊盡出﹐痘徧周身者﹐凶也。

痘初出﹐報於鼻準﹑口腮﹑年壽﹑印堂﹐如粟粒﹐如黍米﹐淡紅色者﹐吉也﹔初報於承漿及兩顴﹐左右髮際﹐如蚊咬﹐或如紫黑斑者﹐凶也。

胸背手足五心無痘者﹐吉也。有曰不怕五心有痘﹐只怕原瘡泄漏。原瘡乃是未痘之先﹐有瘡泄去膿血﹐斯爲凶也。不然﹐五心稀有﹐亦不妨事。

痘出稀疏﹐圓粒髙起得數者﹐吉也﹔出如蠶種﹐稠密平塌者﹐凶也。

痘出圓粒髙起﹐根窠紅滑﹐頭頂光潤﹐腳有綫者﹐吉也﹔痘出不起﹐低塌陷頂﹐白色﹐或如茱萸﹐或如血癮者﹐凶也。

痘出安靜﹐飲食二便如常者﹐吉也﹔出後煩躁﹐猶發大熱﹐喘渴﹐或泄或驚﹐气促腹脹﹐不思飲食者﹐凶也。

不用服藥例

凡瘡始出之時﹐及未出之先﹐大便稠黃﹐小便如常﹐或發驚或不發驚﹐渾身壯熱﹐或進退溫熱三兩次﹐其瘡透快根紅﹐頭蠟色﹐次第肥滿﹐自見痘爲始﹐三日出齊﹐六日灌漿齊﹐九日黝齊﹐十二日結痂齊﹐十五日續續落痂﹐別無他候﹐不必用藥。

合用服藥例

痘瘡將出﹐忽然泄瀉﹐或因發熱而悞服發汗藥﹐或淸涼解利藥﹐或不因悞服諸藥﹐但將出至已出﹐已出至退剝﹐始終如有癢塌﹐搖頭咬牙﹐腹脹气促﹐渴瀉寒戰﹔及瘡出不透快﹐或正出忽然平隱不發﹐或灰色﹔或過三日後不能灌漿﹐灌漿完不能幹漿﹐幹漿後不能結痂﹐或膿或血﹐或寒或熱﹐九竅不利﹐皆有表裏虛實之分﹐並宜詳審﹐依時對證﹐選方用藥救治﹐不可少緩﹐稍有遲悞﹐恐難濟事矣。

驚搐

發熱之時﹐痘未出而發驚者﹐乃毒气出於心經﹐此亦爲順﹐不可妄投驚藥。若熱甚而復發搐者﹐可用發散毒气﹐如惺惺散﹑消毒散﹑紅綿散﹑導赤散﹑升麻湯﹐兼與快气利小便祛風之劑﹐痘出必輕。心火熱甚﹐則肺金受克不能制肝﹐肝風壯旺則脾受克於中﹐上下气不循環﹐五行之气無以相制﹐故心獨熱。熱气擊動﹐心神不安﹐則發驚搐。治宜瀉肝利小便﹐瀉肝則風去﹐利小便則熱除﹐風熱旣平﹐驚自愈矣。若過服寒藥﹐則其气斂﹐毒反陷伏﹐痘出不透﹐多致不救。

痘出之後而發驚搐﹐此是熱毒畱於心經﹐痘出不盡﹐發數次不寧﹐喉中有痰聲者﹐不治。

嘔吐

痘瘡嘔吐﹐要分虛實寒熱﹐有脾胃虛弱﹐不思飲食﹐二便淸利﹐不煩渴而作嘔吐﹐虛寒也﹐宜服理中湯﹑六君子湯﹑加減異功散。有胃火壅滯﹐大便不通﹐煩渴而作嘔吐者﹐實熱也﹐宜用淸胃飲﹑竹葉石膏湯﹑黃連橘皮湯。大小便不通者微下之﹐以小承气湯﹑五苓散。

泄瀉

痘瘡泄瀉﹐惟在未出之前﹐發熱太甚﹐泄瀉二三行無妨﹐爲泄去熱毒。亦不宜久瀉﹐若瀉久﹐恐虛其內而痘反不能發越。旣出之後﹐並不宜瀉。若瀉多﹐內耗元气﹐津液虧涸﹐气血不榮﹐其瘡𨿽出﹐難起發﹐𨿽起發﹐亦難結痂。若見熱盛壅實﹐瀉二行無妨﹔若非熱實﹐皆不宜瀉。見出痘後作瀉者﹐急宜服四君子湯﹑豆蔻丸﹑異功散之類﹔如瀉不止﹐喘渴腹脹咬牙者﹐不救。

喘渴

痘瘡出後喘渴﹐是火爍肺金﹐肺气所傷﹐往來不能通暢。夫火盛則气耗而液衰﹐故喘而渴也。宜用人參麥門冬湯生津益气﹐甚者用石膏人參湯。

有腹脹大便黑﹐煩躁喘渴﹐此爲瘀血在裏﹐宜犀角地黃湯之屬。或當炎夏觸冒暑邪﹐喘渴昏迷者﹐用竹葉石膏湯﹑人參白虎湯之屬。有因虛火不生津液而渴者﹐宜保元湯加麥門冬﹑五味之類。

有因陰虛火不足而渴者﹐其治多難﹔有以六味地黃丸加五味子治之﹐亦有中效。

脹祕

痘瘡初出已出﹐若有腹脹大小便祕之證﹐此蓋毒气內蓄﹐不能發出﹐宜用四聖散﹔若十分不通﹐須微下之無妨。

有外感寒而內傷冷﹐有陰陽不和﹐熱被冷激﹐相傳於裏﹐不能發外﹐令人脹喘﹐痘色白而無血﹐宜用溫中藥﹐則冷气散而脹消矣。如傷冷者﹐腹中虛鳴﹐宜理中湯﹑異功散之類。

毒气陷伏入裏﹐亦令人脹滿﹐大小便祕﹐宜用解毒快气之劑﹐如人參散活血散之類﹔若便血糞黑﹐沈睡不醒﹐則用犀角地黃湯。

白塌

痘瘡出不紅潤﹐灰白色而頂陷者﹐此血气兩虛也﹐宜用保元湯加肉桂之類。有痘出五六日之間﹐偶因吐瀉﹐脾胃內虛﹐或悞服涼藥﹐以致變壞﹐爲陷伏﹐俱宜溫中暖胃﹐並用保元湯﹐合胃愛散﹑理中湯之類。有因外感風寒﹐觸犯穢惡而變陷者﹐謂之倒靨﹐宜溫肌發散托裏﹐如異功散﹑人牙散﹑四聖散之類。

黑陷

痘黑陷﹐陳氏謂之變黑歸腎﹐爲毒气入於腎經﹐難治。汪氏《理辧》以血載毒﹐上參陽位﹐陽不足﹐陰往乘之故也。又血與气交而不偶﹐不能復歸本位﹐因元气虛弱﹐不能續其衛气以制其血﹐乃自失其政而然。且血因气而蓄﹐血亦爲之不榮﹐故致枯萎而黑陷﹐此理之必然也﹐宜用保元湯加芎﹑桂提補其气﹐气旺則諸毒自發﹐黑者將轉而爲黃矣。

有外感風寒變黑陷者﹐宜溫散﹐人牙散。

有毒气太盛﹐復入攻裏黑陷﹐宜解毒利小便﹐用消毒飲﹑導赤散。

陽气虛不應者﹐宜溫補托裏﹐保元湯合紫艸散。

有觸穢惡而黑陷﹐與倒靨同治﹐宜焚蒼朮及胡荽酒之類。黑陷之證﹐固爲逆候﹐但能理脾胃之气充發﹐亦可以保其無危也。

癢

痘瘡發癢﹐多是气血不足﹐故曰諸癢爲虛﹐宜保元湯加芎桂﹑十全大補湯之屬。

有因气虛﹐陰血上行气分﹐血味鹹腌﹐螫皮肉而爲癢﹐宜保元湯倍加黃芪以助表﹐少加芍藥以制血﹐則癢自止。

有因不忌飲食以致作癢﹐用蟬蛻一物湯。

或實癢者﹐因大便不通﹐熱壅而癢﹐當通大便﹐輕者用蜜湯調滑石末﹐以羽掃瘡上。

痛

痘瘡作痛﹐有實有虛。或曰諸痛爲實﹐此一偏之說也。大便祕結﹐煩躁不寧﹐喘渴作痛﹐此實痛也。若二便淸利﹐衛气不充﹐脾气不行﹐因而作痛者﹐非虛而何﹖虛則以保元湯﹐實則以解毒湯之屬。

痘疔

痘瘡最毒者﹐名痘疔﹐其疔獨黑而或陷﹐或大獨紫﹐或痛或脹﹐若不速治﹐十不救一。法用銀簪挑破其疔﹐將四聖散點入疔內﹐卽變蒼蠟色而獲安。

斑疹

冬月溫暖﹐而溫毒發斑疹如錦紋者﹔又有冬月觸寒毒﹐至黃始發。病初在表﹐或已發汗﹐或未發汗﹐表證未罷而毒不散﹐故發斑以黑膏爲主。又有冬月溫暖﹐人感乖戾非節之气﹐冬未卽散﹐至春或被寒折﹐毒不得泄﹐遇天暄暖﹐毒气始發﹐卽肌膚斑爛癮疹如錦紋﹐咳嗽心悶﹐嘔吐淸汁﹐葛根橘皮湯主之。醫者辧作胃寒治之﹐轉加悶亂﹐狀若驚癇﹐遂生他疾。楊氏曰﹕毒气入胃﹐令人發斑。其證昏憒﹐關前脈大。多見於胸腹﹐輕則如疹子﹐重則如綿紋﹐咳嗽易治﹐黑者難治。

斑爛

痘瘡旣靨﹐徧身皮肉斑爛者﹐由於不當發散而悞用發散之藥﹐使毒熱暴出於肌膚﹐皆爲斑瘡﹐以致潰爛﹐故名斑爛。若再生者﹐乃因靨後失於解利﹐毒气畱滯於肌肉之間﹐而致然也﹐甚者用漧黃土爲末敷之﹐敗艸散貼之。有因悞爪成瘡﹐則用百化膏﹔有疳蝕瘡﹐則用硝膽膏﹑綿繭散﹑生肌散之屬。

聲啞水嗆

痘出而聲音不出﹐此爲形气俱病。心之气舉擊﹐出於肺而爲聲﹐其喉之竅若管鑰焉﹐金受火制之使然也﹐故宜淸金﹐用涼膈散去硝黃。痘之發﹐气拘血載﹐奔行四肢百脈﹐因風邪沮塞腠理﹐痰唾稠粘﹐有礙气道﹐其毒不能盡行於肌表﹐因成咽啞者。痘出气喉﹐初甚細小不覺﹐若微露其機者﹐用甘桔湯預防。及至肌表之痘成漿﹐內亦成漿﹐其痘壅盛﹐則气出管鑰窄狹﹐所以气舉擊出之聲不淸也﹐不淸者﹐肺金之所害也。

水嗆者﹐毒壅會厭門也。然是門飲食所進之處﹐如飲水湯﹐則毒礙其門﹐不易進納﹐而乃溢入气喉﹐气喉者不受物之處﹐故發於嗆也。或進谷食而不嗆者﹐蓋食有渣﹐自然有其門﹐而非如水之溢﹐不犯气道故也。七日前聲啞咽嗆﹐並爲逆證。七日之後而有者﹐不待醫而自愈。外痘結痂﹐豈有內痘不痊哉﹖故先賢服甘桔湯﹐用於已發未發之前﹐蓋所以淸其气道﹐不使毒之有犯。此預治之法﹐世不可忽。若待證成而治之﹐可謂不通矣。

寒戰咬牙

夫寒戰者﹐陰凝於陽﹐陽分虛則陰入气道而森森作寒﹐不待練而自戰也。咬牙者﹐陽陷於陰﹐陰分虛則陽入血道而兩相銼作聲﹐不待力而自鬭也。七日前見寒戰者表虛也﹔鬭牙者內虛也﹔七日後見寒戰者﹐气虛極也。气虛者﹐以保元湯加桂以溫陽分﹔血虛者﹐保元湯加芎﹑歸以益陰分。有獨寒戰者﹐有獨咬牙者﹐非一體治之。

面目發腫

《理辧》曰﹕其痘起發五六日之際﹐有面目先腫光亮者﹐是陽乘陰分﹐毒不能發也。何則﹖血乃气之本﹐血有不足﹐根本以失去矣﹔气乃血之標﹐將見虛陽動作﹐其气妄行肉分﹐區區不足之血﹐亦何能乘載其毒而出耶﹖七日之後﹐傳經已足﹐气退毒陷﹐陰陽各失其正﹐尙何可治之有哉﹖治者不可不預爲之調攝气血﹐以保重之﹐至此則難於治矣。

晝夜啼哭

小兒蘊熱毒爲瘡疹﹐因外不得出﹐內不得散﹐則神不安以致然耳。當此察其蘊毒在表在裏﹕若發而渴﹐面赤小便赤﹐宜微表令出可也﹔若外無熱﹐大便祕腹脹滿者﹐當令大便通則無壅滯之气﹐榮衛通行﹐神魂泰然﹐痘瘡出亦快矣。或以爲心熱爲痰聚而用下藥﹐良由不知其本云。

不乳食

痘瘡不乳食﹐有虛實二證﹕或吐或利﹐面靑目睛靑黑色者﹐爲虛寒﹐宜溫之﹔若大小二便如常﹐面赤而气壅﹐或渴或睡中驚﹐或咬牙﹐目白睛黃或赤﹐气喘身熱﹐此實熱中滿不乳食也。

入目

心熱生肝風﹐肝主目﹐熱毒衝之﹐故爲患﹐宜涼肝丸﹑密蒙花散服之﹐秦皮湯洗之。痘後而目傷者﹐蓋因目中生痘﹐或食發物﹐或毒熱太甚﹐上蒸肝膈故也。切不可用點藥﹐但以谷精散﹑人參靑葙子散﹑菊花散﹑羌活防風散治之﹐外用秦皮湯洗之。痘瘡平復﹐與雞鴨蛋食之則傷﹐神效。若腫脹不能開者﹐用雞蛋淸調黃連末塗兩太陽穴並足心﹐以引熱毒。

不灌漿

痘至灌漿之次﹐宜因先後以漸灌滿。其不灌者有二因﹕一則气血不足﹐一則熱毒太盛﹐燒涸精液。其不足者﹐用保元湯加姜﹑桂﹐連服二三劑﹐或木香散之類﹔其熱盛者用起膿散﹑攻毒散之類。瘡壞無膿者不治。

不結痂

膿泡旣充﹐當期結痂而愈。自痘出而至十日﹑十一﹑十三日﹐當從口唇頭以漸收靨﹐自上而下爲順﹐自下而上爲逆。當結不結﹐是謂難靨﹐乃毒气太盛﹐內外鬱蒸﹐無陰气以斂之﹐若不速解﹐毒入攻心﹐爲害甚大。法用豬尾膏﹑犀角散解之﹐或用宣風散導利之﹐使熱不壅脹﹐必痂結矣。皆須十日以後用之﹐切戒太早。初覺難靨﹐可燒紅棗於房內﹐令其气蒸﹐亦得收結。

不落痂

痘瘡得結﹐過期而痂瘡不脫落者﹐由熱盛气血不足﹐故不應期而落也。內服犀角飲﹑八珍湯﹐外塗脂蜜﹐無有不落。

瘢痕凹凸

痘瘡在結膿之時﹐未成痂疕﹐便爬去之﹐則成瘢痕矣。欲無瘢痕﹐不可早爬﹐不可見風早﹐不可觸穢惡气﹐不犯三者﹐則無瘢痕肌膚凹凸之患。若見瘢者﹐宜用硼砂﹑酒﹑豬脂﹑白蜜之類。

痘後癰節

痘後發癰節者﹐乃痘毒之气﹐畱於經絡未盡去﹐故壅於肢節間而發者也。亦有旣平之後﹐失於解利而生﹐惟小柴胡湯加生地黃最妙﹐或淸涼飲子﹑大連翹飲﹑消毒飲﹑犀角地黃湯皆可。

痘後餘熱

痘瘡旣平﹐餘熱不除者﹐當量其輕重而治之﹐大熱則利小便﹐小熱則宜解毒。蓋利小水﹐使心有所導引﹐𨿽不用涼藥而其餘熱自無容畱矣。小熱解毒者﹐蓋小熱不解﹐大熱必生。利用導赤散﹐解用犀角地黃湯。切不可輕下。痘後胃气一虛﹐而反變生癰腫別病﹐若身熱無他證者﹐用六味柴胡麥門散﹔咽喉口舌生瘡﹐不能吮乳者﹐用如聖麥門冬湯。

形證輕重

痘瘡觀其形證﹐則知輕重﹕輕者不必服藥﹐重者寧不早圖而救治乎﹖凡痘瘡已出未出﹐大便祕﹐小便赤濇﹐發熱口渴爲裏熱﹐可用涼血解毒﹐潤便利水﹐消毒飲﹑四聖散之類。凡先後吐瀉不食﹐初見須速調治之﹔若稍廷緩﹐致令元气虛憊﹐必致難救。其有實證輕順﹐俱不必服保元湯諸補藥。若裏實而用補劑﹐後必結癰餘毒﹔表實而用補劑﹐則必斑爛潰痛。

輕證作三四次出﹐頭目胸腹稀少﹐眼中無﹐大小不等﹐肥滿光澤﹐裏外肥紅﹐根腳紅﹐頭蠟色。

重證一齊並出﹐密如蠶種﹐身溫腹脹﹐頭溫足冷﹐皮膚赤色﹐吐利﹐五內七竅皆有﹐瘡黑點﹐或如茱萸﹐外白內黑﹐灰白色。半輕半重﹐外黑內赤﹐痘瘡夾疹。

輕變重﹕痘出﹐妄汗妄下﹐悞服升麻湯﹑大黃等藥﹐不忌口﹐過飽失饑﹐食生冷食酒多﹐信巫不信醫﹐犯房室﹐觸穢气﹐冒風寒。

首尾可畏

不食多渴﹐益黃散﹑白朮散。

戛齒噤牙﹐有虛有實﹐能令陷伏。

增寒困倦﹐令瘡陷入﹐是脾虛也。

煩躁體熱搖首者﹐欲生風。

吐逆泄瀉﹐食不化而出﹐並痘後大便膿血。

瘡作黑陷﹐內無膿血﹐或作黑泡﹐或先瘡迹作黑孔死。大小便濇﹐三黃丸。

癰塊壅腫﹐痘毒變疳﹐口臭蝕唇﹐口臭牙落者死。

喘急痰盛﹐聲啞气噎﹐或正出﹐或痘後有此證者﹐多死。咽藥食﹐腸中鳴者死。

已上俱是危證﹐首尾可畏也。除此之外﹐皆不妨。內犯二者﹐若飲食如舊﹐𨿽困重﹐醫治可生。如飲食減平日之半者死。飲食如舊﹐內犯三四件者亦死。

蠟紅白黑四色辧

痘瘡有蠟﹑紅﹑白﹑黑四色﹐爲吉凶悔吝之主﹐甚不可不辧也。何則﹖蠟色卽蒼而黃﹐爲中央之正色﹐痘見蠟色者﹐斯爲吉兆也。紅色者﹐南方火心之象也﹐火盛則色紅﹐悔之道也﹐則當解乎心熱﹐如涼血犀角地黃湯之類是也。白色者﹐西方金肺之象也﹐肺气虛則色白﹐虛甚則兼陷伏﹐痘見白色而中陷﹐吝之道也﹐則當大補气血﹐如保元湯加姜﹑桂﹑附子之類是也。黑色者﹐北方水腎之象也﹐腎水不足以制火邪﹐火極變黑而似水也﹐俗謂變黑歸腎。痘見黑而陷﹐凶之道也﹐則當解毒﹐如久閉者﹐用百祥丸﹑小承气湯下之。有虛之甚者﹐保元湯加桂芎﹐從其熱而用之之類是也。

汪氏《理辧》曰﹕五色者﹐五行之精華也﹐正則光而明﹐衰則慘而暗﹐五臟榮枯﹐於此可見矣。故痘毒之出於髒﹐惟利乎明﹐不利乎暗。光明者气血旺也﹐慘暗者气血衰也。气位旺而气得其令﹐气位衰而血被其囚﹔血非气則毒不收﹐气非血則毒不化﹐信乎痘毒必气血而後可以終始成功。且夫色之紅者毒始出也﹐白者毒未散也﹐黃者毒將解也﹐漧黃者毒盡解也﹐灰白者血衰而气滯也﹐黑者毒滯而血幹也﹐焦陷者血气枯也。如紅變白﹑白變黃者吉﹔紅變紫﹑紫變黑者凶之兆也。且毒出乎五臟而非獨一臟﹐前人言五臟各主色固有之﹐又不載各髒治法﹐錢氏﹑陳氏所論變黑歸腎﹐此皆過於理也。

春甫謂五色合五臟﹐此至當之理。然辯云﹕毒出五臟﹐非獨一臟﹐正所以五臟之中而一臟之病甚﹐則其一臟之象著見也。又云﹕錢氏﹑陳氏變黑歸腎之論﹐皆過於理﹐是辯之未詳辯也。凡變黑者﹐乃火之劇而腎水寖衰﹐不能制火﹐故色黑也﹐其責安得不歸於腎乎﹖謂其未載五臟之方則可矣﹐謂其謬論﹐辯亦未之思也。予每參合五臟立方﹐罔不應驗﹐故錄其方法於四色辧中﹐以備全論﹐醫者審之﹗

順候

春夏爲順﹕先發驚搐而後出痘者順﹔先發熱﹐熱歇出痘順﹔飲食如常順﹔二便如常順。

逆候

秋冬爲逆﹕春膿泡﹐金克木﹔夏黑陷﹐水克火﹔秋發斑﹐火克金﹔冬發疹﹐土克水。便血或利﹐乳食不化脾虛。正出吐利﹐風攻頤頷項頸﹐或胸髙突﹐面腫鼻陷﹐閉目咬牙﹔或鼻有黑气﹐肌肉黑﹐面色靑黑﹔或因吐利內虛陷伏。已出妄汗而成斑爛﹔或冒風邪成倒靨﹐不起發也﹔泄瀉不止。瘡成餅塌﹐燥渴小便濇﹐聲啞﹔飲藥錯喉﹐喘息不休。瘡盡爪破﹐臭爛不可近﹔目閉黑暗﹐蒙昧無魂﹔頭面腫足冷至膝﹔不時努力如出大便之狀﹔瘡與肉色不分。已出身熱﹐足熱不解﹔已出煩躁悶亂。痘後驚搐。痘瘡未該靨結﹐卒然焦黑靑紫。

惡候

痘出而復不出﹐忽大瀉而渴。已出譫語不止﹐或黑紫色隱在肌內裏。其毒重甚者﹐五臟咽喉中有痘。其瘡不成粒﹐如凝血而痛﹐黑靨不生膿血者死。或見是證﹐以藥解之﹐而毒反沒者死。目開腹脹口中作臭者不治。大小便祕﹐肌黑目閉聲啞者死。胃熱發黃﹐身如橘色﹐下利者死。

順逆險按期候法

痘瘡始出﹐一二日間﹐初出血點﹐淡紅潤色﹐一二日如粟如黍﹐出於口鼻腮耳年壽之間﹐先發三兩點﹐淡紅潤色者﹐順之兆也。順者不藥自愈﹐爲气得其正﹐血得其行﹐其毒不甚﹐不得妄行﹐肆其虐也。

逆候﹕形如蠶種﹐一片如麻布﹐紅點黑疹﹐初出於天庭司空太陽印堂方廣之處﹐逆之兆也。逆者不治﹐此爲元气本虛﹐血气凝滯﹐毒邪太盛﹐妄參陽位﹐無以當其勢。

險候﹕圓暈成形﹐幹紅少潤﹐痘出𨿽稠﹐尙紅潤而成粒者﹐險也。險者毒𨿽盛﹐元气尙充﹐未可爲虞﹐宜用補元气之中少加解毒之藥﹐須防毒盛﹐正气有所傷也。

三四日間

順候﹕气溢血附﹐飽滿光潔﹐三四日間根窠圓混﹐元气之充滿也。气充則血附而各得其道爲順﹐順者不治自愈。

逆候﹕气濇血凝﹐枯槁不澤﹐根窠無暈﹐气離血散爲逆。逆者气血交會不足﹐致毒乘機而犯內也。

險候﹕頂陷不滿﹐光潔有神﹐根窠尙圓﹐惟頂有陷﹐气血難充爲險﹐以保元湯加芎﹑桂﹐助脾胃气血﹐可保無虞。

四五日間

順候﹕气滿血榮﹐鮮明光澤﹐則知血气之旺﹐受毒之淺﹐其形光潤﹐大小不一等﹐此气和血就爲順﹐不治自愈。

逆候﹕四五日來﹐綿密如泡﹐紫黑幹紅﹐或如蠶種﹐或黑陷紫泡﹐皆逆也。逆者難治﹐爲气血乖離﹐邪毒內攻也。

險候﹕四五日間﹐根窠𨿽起﹐色慘不明爲險。血𨿽好﹐气分弱﹐此交會欠分明﹐宜用保元湯加朮﹑芎﹐助衛和榮﹐色自光明矣。

五六日間

順候﹕五六日間﹐气盛血榮於內﹐痘當圓滿起發於外﹐斯爲順也﹐不須用藥而自愈。

逆候﹕五六日﹐痘尙漧枯﹐綿密不起﹐陷頂灰白色﹐或紫黑﹐或爲水泡﹐癢塌爲逆。此气血衰弱﹐致毒內陷而外剝也﹐皆不可治。

險候﹕五六日之間﹐痘瘡𨿽起﹐但色白不榮爲險。此气盈血虧﹐保元湯加芎﹑歸﹑桂﹑芍﹐則痊愈矣。

漿滿候

順候﹕七八日﹐痘瘡漿足圓滿﹐靑黃光渾﹐則毒消而气血之功成矣﹐此爲順候﹐不須用藥。

逆候﹕七八日﹐漿不足﹐此爲气血衰盡之時﹐不能用藥爲逆。

險候﹕八九日﹐紅黃色潤﹐漿略不足﹐此气弱而爲險也﹐以保元﹑姜﹑朮充而助之﹐則老足矣。

回漿候

順候﹕十二三日﹐痘瘡气調血盡﹐毒解漿回﹐光色漸斂﹐此自然之順候也。

逆候﹕十二三日﹐血淡而漿薄﹐血凝而气滯﹐則毒不散﹐漿不回﹐枯朽剝極﹐爲逆之候﹐可懼也。

險候﹕十二三日﹐血盡漿老﹐濕潤不斂﹐爲內虛爲險﹐宜用保元加苓﹑朮﹐助其收斂而結痂也。

結痂候

順候﹕十三四日﹐气血歸原﹐毒气消散﹐漿老結痂﹐此爲神化﹐十全爲順。

逆候﹕十三四日﹐毒未脫形﹐𨿽結痂而諸邪仍作爲逆。

險候﹕十三四日﹐內漿老﹐結痂之際﹐尙有雜證相仍﹐此要臨時酌量消息調和﹐不可輕妄爲妙。

還元候

順候﹕十四五日﹐气血十全﹐痂脫瘢明﹐神淸气爽﹐此爲順也。

逆候﹕十四五日﹐痂未易落﹐囈語狂煩﹐咬牙寒戰﹐疔腫雜病並仍﹐此無生意爲逆。

險候﹕十四五日﹐痂落而少食﹐口渴煩熱﹐此餘毒也﹐爲險﹐宜用四君子加黃連﹑鼠粘子﹐連翹解毒湯之屬﹐治之可愈。

解熱稀痘

小兒痘疹始作﹐與傷寒相似﹐乍寒乍熱﹐咳嗽嚏噴﹐足梢冷﹐面頰赤﹐呵欠煩悶者﹐則當解毒發散﹐可用惺惺散﹑參蘇散﹑人參敗毒散﹔甚至驚搐﹐大便不通﹐宜與抱龍丸﹐解毒藥中少加熟大黃疏利之﹐使其熱邪不滯﹐發出自順而無逆證。凡遇冬月溫暖﹐或一時痘疹盛行﹐皆可服三豆飲﹑稀痘丹以防之。至於初發熱時﹐使毒表散﹐毒气分消﹐則痘出必稀﹔熱壯盛者﹐痘出必重。解散熱輕﹐痘出亦輕﹐此必然也。解表以三酥餅﹑敗毒散﹑犀角地黃湯﹔安神淸熱疏裏﹐以辰砂六一散﹑紫艸飲﹔祕甚者大黃丸﹐少少與之﹐使熱毒疏通﹐自無後患。

始終調攝

痘瘡始終調攝之法﹐不可不愼。自發熱至於落痂﹐皆要隨時觀證﹐早爲以療﹐則無焦頭爛額之客。則凡用藥惟以中和﹐不可猛浪。其始如解表發散之劑﹐且與參蘇飲一二服﹔熱猶甚﹐復用三酥劑微汗之。如內熱驚搐者﹐且與犀角湯﹑辰砂益元散﹔若猶甚者﹐方可與大黃丸微利之。始宜中和﹐不可妄汗妄下﹔次宜因時審證調理之。愼風寒﹐節飲食﹐謹忌防﹐杜惡气﹐卽父母房室﹐外人不潔﹐不可近身﹐惡气則動廁﹑食蒜﹑飲酒之類﹐皆要道也。

解表

解表一法﹐爲痘疹之要。未出之前﹐解表之劑﹐固爲先鋒。至有已出之際﹐或被風寒所感﹐卻不能出﹐或發熱﹐或狂言﹐或風搐﹐或徧身靑紫﹐皆當發散﹐與惺惺散﹑僵蠶散。正出之時﹐被天气寒冷所折﹐毒气反伏而不出者﹐其證精神昏冒﹐面靑發熱﹐或譫語妄言﹐宜解肌表出之藥﹐與活血散﹐調解發散。參蘇飲治外爲風寒所折﹐內爲食气所遏﹐大小二便不利。若出不快﹐二便自調﹐知其在表不在裏也﹐當解表藥﹐宜用升麻漧葛湯﹑加味四聖散﹑紫艸飲子﹑快斑湯﹑絲瓜湯之類。𨿽是表虛﹐衛气不足﹐縱有保元湯﹐必兼之解表﹐方得快出﹐故解表一法始之必用﹐安得不爲先鋒﹖

攻裏

攻裏一法﹐爲痘變用﹐如背水陣之類是也。當因證而施﹐相時而動﹐一劑回生﹐是攻裏之法﹐亦有奪造化之功也。今世但知保元湯爲化工之藥﹐而不知大黃湯亦爲化工之藥。何則﹖如前左水澤者爲陣之善﹐韓信背水陣又豈不爲善之善者也﹗噫﹐非陣之善也﹐必得將而後善﹔非藥之功也﹐必得醫而後功。王安道曰﹕識病機者﹐則烏頭可以活人﹔昧證候者﹐則人參可以殞命。保元湯與大黃湯﹐亦若是也。保元湯助气血﹐爲治痘之常﹔大黃湯攻內裏﹐爲治痘之變。如痘出太盛﹐喘促煩滿﹐手足心脇下有汗﹐譫語狂言﹐小便赤﹐大便祕﹐痘紅而漸變於黑﹐躁渴不寧者﹐必可以用保元乎﹖予見如此等證﹐服保元湯而死者﹐亦多矣﹔服承气湯而諸病如失﹐頓然回生﹐亦不可不謂奪造化之功也。予見今醫﹐例用保元湯﹐固謂人曰﹕吾用王道﹐可保無虞。至於內毒肆凶﹐危亦甚矣﹐而猶執以保元﹐如敵人入寇﹐猶自開門循齋而已﹐保元之悞﹐不旣多乎﹖故曰﹕非藥之罪﹐醫之罪也﹗玆以救裏之變﹐表而出之﹐甚欲其無膠柱而鼓瑟也。化機之妙﹐必在於活潑潑地﹐圓神而不倚焉者乎﹖

托裏

托裏一法﹐爲痘之關鍵﹐始終不可不用也。如諸瘡毒﹐惟以內托﹐不致邪气內攻﹐則自無傷生之害也。惟痘亦然﹗痘之證最可懼者﹐不過難出﹐而至於不漿內陷倒靨﹐不結痂不脫落﹐致余癰毒等證﹐皆其惡候內伏﹐所以致兒命殞﹐托裏之劑﹐安可少緩耶﹖此數證者﹐皆在內托之功﹐而自免於內陷致凶之患也。甫用補中益气湯爲托裏藥﹐百發百中。熱毒深者﹐加黃連﹑牛蒡子﹐虛寒者﹐加姜﹑桂。只此一法﹐左之右之﹐無不宜之﹐庶幾王道之常法也。若夫邪毒內陷﹐而不以辛甘之劑﹐惟用保元一味﹐制其毒邪恣虐﹐緩則不及事矣。辛甘之劑﹐不可輕乎﹗

養胃

痘瘡養胃者﹐所以養其正而固其本也。書曰﹕養正能避諸邪﹐此之謂也。所以痘疹無故泄瀉﹐凶之兆也。大抵調脾胃﹐節飲食﹐中气足﹐邪气消。胃气弱者﹐以四君子湯爲主﹐隨證加減。若或作瀉者﹐急治之以豆蔻丸﹑參苓散之類。故泄瀉一證﹐最可當憂。中气稍虛﹐邪气闞之﹐乘機內陷﹐其危矣乎﹖

輕重

病深藥淺﹐不能去病﹔病淺藥深﹐眞气受獘。用藥之法﹐當看輕重緩急﹕輕者重治﹐有傷正气﹔重者輕治﹐邪气不能除。緩者急治﹐恐有過傷﹔急者緩治﹐有悞大節。如痘不快之輕者﹐當以參蘇飲微解助之﹔若重﹐用三酥餅﹑麻黃之類發之。如痘裏虛表實﹐或被風寒折重而不能出者﹐當以三酥﹑麻黃之重劑發之﹔若用輕劑﹐發之不透﹐邪气畱連﹐恐復爲患。如痘瘡飲食稍減之緩病﹐或大便微溏﹐瀉則胃气內虛﹐宜用溫補﹔彊加飲食﹐反有過傷。如內邪太盛﹐驚搐煩悶﹐一刻不安﹐喘咳逆壅﹐二便不通之急證﹐當急用承气湯或百祥丸﹐利之可生﹔若是猶豫﹐且進淸涼緩藥﹐必致死亡。此所以輕重緩急﹐亦不可不熟玩也。

發熱三朝

一﹑發熱之初﹐急宜表解﹐使臟腑胎毒﹐及外感不正之气﹐俱宜發散﹐則痘出必快而亦稀也。解表之藥﹐必在紅點未見之前。如發熱壯盛者﹐邪毒必重﹐宜敗毒散調三酥餅之類﹐常用參蘇飲之類。

一﹑熱盛發狂﹐譫語煩渴者﹐宜煎敗毒散調辰砂六一散解之。

一﹑發熱之初﹐憎寒壯熱﹐鼻流淸涕﹐咳嗽痰涎﹐此有風寒所幹﹐宜以參蘇飲調紫艸膏表之。

一﹑熱盛發驚﹐𨿽爲順候﹐當用紅綿散調辰砂六一散解之﹔涎痰壅盛﹐昏悶不省者﹐薄荷湯化下抱龍丸﹔二便祕塞不通者﹐敗毒承气湯微利之。

一﹑熱盛吐衄﹐糞黑結祕者﹐用犀角地黃湯加大黃下之。

一﹑發熱腹中作痛及膨脹者﹐由毒相搏欲出而不得出者﹐宜敗毒散加大黃微利﹔使毒疏通﹐表裏分解是也。

一﹑有胃弱胃寒﹐腹痛泄瀉﹐嘔吐淸冷者﹐用六君子合理中湯﹔瀉止後而嘔吐不止者﹐藿香正气散煎服。

一﹑熱毒太盛﹐解散藥中減去參芪﹐當加紫艸﹑僵蠶﹑蟬蛻﹑蔥﹑姜﹔泄瀉者加豬苓﹑澤瀉﹐分利小水及微汗之。

出痘三朝

一﹑出痘才發熱一日而便出者﹐爲邪毒太盛。一發熱卽出﹐不待久而蒸出也﹐必重。三日後出者爲吉。四五日後身涼﹐乃見報點於口鼻腮耳之前﹐年壽之間﹐如粟如黍﹐淡紅潤色者﹐爲輕而吉也。

一﹑忽然徧身發出紅點﹐如蚊蚤所咬之狀者﹐決非痘也﹐乃熱毒被風寒所遏﹐不能發越而變斑也﹐可用發熱門例﹐托裏散﹑敗毒散﹐表解微汗不妨﹐身涼紅斑自退﹐再越一日﹐出痘反輕矣。

一﹑出痘必作二日報出﹐先報先出﹐後報後起﹐大小不一等﹐色象光潤﹐無他證候﹐不用服藥。

一﹑痘出稠密如蠶種﹐根𨿽潤﹐頂面白平﹐摸不礙指﹐中有淸水者﹐此由熱毒燻蒸皮膚而爲疹子﹐大者名曰水痘﹐非痘瘡也﹐宜以升麻葛根湯﹐疹自沒矣。

一﹑痘出速﹐一日齊出者爲痘盛﹐根紅頂圓﹐摸之礙指﹐亦得其正色﹐宜散毒化斑等湯加紫艸﹑蟬蛻﹐涼血解毒可也。若一齊速出﹐稠密紅赤成片﹐此毒之甚﹐不久紫黑髮斑而死。

一﹑出痘灰白﹐不紅綻﹐或灰黑陷頂﹐二便淸涼﹐气冷﹐不渴﹐不食﹐食不化﹐此表裏虛寒也﹐急宜溫脾胃﹐益气血﹐宜用十全大補湯﹑異功散之屬。蓋脾土得溫﹐胃气隨暢﹐而無內虛伏陷之憂﹔气血旣盛﹐則毒得發出﹐而無表虛癢塌之患。失此不治﹐必不能灌漿﹐收靨之日﹐復發癢爪破而死。

一﹑痘出紅紫﹐根窠成片﹐近黑焦陷﹐大便祕結﹐小便赤濇﹐身熱口气熱﹐渴而引飲﹐此表裏皆熱盛也﹐急宜解毒。若發驚狂譫語者﹐紫艸燈心湯﹐磨犀角汁調辰砂六一散之屬。解毒之後﹐痘頂不紅﹐根窠紅潤﹐小便淸利﹐大便如常﹐能食不渴﹐此表裏皆淸﹐勿再解毒﹐宜以保元湯溫補血气﹐以助灌漿收靨﹔否則﹐變成癢塌而不能結痂矣。

一﹑痘出熱盛﹐發紅斑如綿紋者﹐宜以化毒湯加紅花﹑黃芩﹔喉痛者﹐加黑參﹑犀角。

一﹑傷寒陽毒發斑﹐加減之法﹐用元參升麻湯之屬是也。若見黑斑﹐死不終日。

一﹑痘出時﹐忽然瀉泄﹐大便黃﹐小便赤﹐口气熱而渴﹐此爲熱瀉﹐宜以去桂五苓散調六一散﹐加木通﹑車前子﹐燈心煎湯送。如淸利瀉﹐口气冷﹐不渴﹐爲寒瀉﹐五苓散加肉豆蔻﹑理中湯﹑異功散之屬。

一﹑痘出只看根腳紅活﹐此生意也﹐𨿽陷伏灰白紫黑﹐皆可調治。

一﹑痘出𨿽稀﹐根窠全白無色者﹐三四日𨿽起脹﹐按之虛突﹐此名賊痘﹐气血太虛﹐至灌漿時變成水泡﹐大如葡萄﹐內皆淸水﹐皮薄若紙﹐爪破卽死。

一﹑痘出三日內每在半表半里﹐最要斟酌﹕妄汗則成斑爛﹐妄下則成陷伏﹐峻寒之藥傷正﹐峻熱之藥助邪虛寒不補則陷伏癢塌﹐熱盛不解則變黑歸腎﹐稍若不察﹐生死立判﹐醫者寧不於此而容心哉﹗

灌漿三朝

一﹑痘出三日後當漸起脹灌漿﹐先出者先灌﹐後出者後灌﹐至第六七日起滿已齊﹐毒气已盡出於表﹐根窠紅活肥滿﹐光明潤澤﹐頂如﹝虫葛﹞色者﹐不須服藥﹐此爲貞吉之象也。

一﹑痘當起脹而不起脹﹐根腳不紅﹐白色而頂陷者﹐此气血兩虛之證也﹐急宜保元湯合內托散﹐或異功散﹑丁香﹑姜﹑桂﹑紫艸膏之屬﹔若灰黑陷伏﹐宜調無價散。

一﹑痘不起脹﹐紅紫色爲太盛﹐血熱津液枯涸然也﹐宜用內托散去桂加紫艸。紅甚熱甚加芩連﹔紫黑陷伏﹐獨聖散﹔熱極黑陷有痰者﹐閉結者﹐四聖散調無比散﹑無價散﹑至寶丹可選用。

一﹑痘灌漿時﹐毒盡在表﹐須要裏實托載﹐苟略泄瀉則中气虛弱﹐毒气乘虛內陷﹐宜速救裏﹕熱瀉﹐去桂五苓散﹐冷瀉胃虛腹痛者﹐加丁香肉桂﹐或內托散加漧薑﹑丁香﹑豆蔻﹔若泄瀉腹脹﹐口渴气促﹐痘色灰白者﹐用木香散送下豆蔻丸。

一﹑痘灌漿時發癢﹐若气血不足者﹐內托散去桂﹐加白芷﹑黃芪﹑參﹑歸﹑木香﹔虛癢塌者﹐木香散加丁香救裏﹐官桂救表﹐表裏皆實﹐自不癢矣。

一﹑痘起脹時﹐其中有黑色而獨大者﹐名曰痘疔﹔若不去之﹐一身之痘皆變黑而死。若疔少者可治﹐用銀簪挑破疔口﹐吮去黑血﹐將四聖丹點入疔內﹐卽變紅活﹐仍服解毒藥一二劑。若疔多﹐胸背心前皆有者﹐不治。

一﹑有裏熱壅盛﹐脹滿便祕﹐虛弱不可通利者﹐宜用蜜皂丸導之。

一﹑痘灌漿三日已滿﹐痘皆滿項紅紫色者凶﹐及面目腫者凶。

一﹑痘灌漿已完﹐於中有痘不滿者﹐終變虛寒癢塌之證﹐宜用內托散倍參﹑芪﹑歸﹑桂﹐必須灌滿﹐再無陷伏之患矣。

一﹑痘因虛發癢﹐徧身爪破﹐膿血淋漓﹐不能坐臥者﹐宜內托散去桂倍白芷﹑當歸﹑木香﹐气和血順﹐其癢自止﹐外以敗艸散敷之﹐庶免破肉受粘不便。若徧抓破﹐並無膿血﹐淸水皮白﹐殼如豆殼者死。

一﹑痘因惡气觸犯﹐發癢爪破者﹐宜內托散加減服之﹐外以乳香﹑蒼朮焚燒以卻邪气。

回漿三朝

一﹑痘灌漿日足﹐至九日後﹐當要回漿﹐收斂次第﹐作三日幹盡﹐江南謂之痘黝﹐小黑色也。至期若不黝者﹐此气血兩虛而不運行﹐故漿不幹﹐無气血主宰之功﹐所以不收﹐必發癢爪破而死。

一﹑痘回漿過期有未盡回者﹐爲气血虛也﹐宜用八珍湯﹐返魂湯之屬。若有幾顆不回﹐終作癢痛抓破而得生者﹐寡矣。

一﹑痘收後惟數顆深陷﹐臭爛不收口者﹐硝膽膏塗之。若收不回﹐徧爪破﹐气急煩悶痰上者死。

一﹑收時因犯惡气﹐不黝作癢﹐欲爪者﹐宜異功散﹑保元湯選用之。

結靨三朝

一﹑痘至十二日後﹐當結痂而漸靨﹐靨自上而下爲順﹐自下而上爲逆。其徧身靨矣﹐而有數顆不靨﹐難以求生。猶蛇蛻𨿽一節﹐彼節不能退﹐亦是死也。

一﹑痘結痂﹐從唇上頭面﹐次第收靨至足者﹐不須服藥﹐爲順而吉也﹔若有他證﹐照後治之。

一﹑痘當靨不靨﹐泄瀉寒戰﹐咬牙爪破﹐此虛寒也﹐宜用異功散﹑保元湯。觸穢冒寒﹐黑陷不靨發癢者﹐前湯調下無價散﹐外用祛穢散燻之。

一﹑因服辛熱藥太過﹐以致熱毒猖狂﹐气血泛濫﹐痘爛不靨者﹐內服小柴胡﹑豬尾膏解之﹐外用敗艸散敷之。

一﹑痘自前報起灌漿回漿﹐俱各應候﹐至收靨時﹐或犯穢惡﹐以致斑爛癢塌不靨者﹐但服異功散﹐外塗豬髓膏自愈﹐不須憂也﹔若皆收靨﹐惟數顆臭爛﹐深坎不收口者﹐用硝膽膏塗之。

治例

一﹑痘瘡未出而先驚搐者﹐名曰先驚痘﹐不治自愈。

一﹑痘瘡初出﹐次第髙起﹐紅光磊落﹐顆顆如珠者﹐名曰珠子痘﹐吉。

一﹑痘出上身多下身少者吉﹐反是者險。

一﹑痘稀少而夾疹子者﹐名曰麻夾痘﹐主輕﹔若痘稠密而夾疹子﹐主重。宜解散爲先﹐內托次之。

一﹑痘瘡紅甚而引飲渴不止者﹐名曰燥痘﹐宜用犀角地黃湯。

一﹑痘瘡出後白塌泄瀉者﹐名內虛﹐急服異功﹑保元﹑理中溫補之劑。

一﹑痘瘡潰爛臭不可聞者﹐曰爛痘﹐間亦收靨無事﹐只要胃气不衰﹐飲食如故﹐不作煩躁者可治﹐宜用八珍湯﹑消毒飲﹐外敷敗艸散。

一﹑胡荽酒𨿽能避邪气﹐惟在未出之前及初報之際用之﹐旣出之後及起脹了﹐卽不宜用。酒气觸肌﹐多致作癢。出後或被觸而發者﹐宜用石乳燻之爲佳﹐或馬牙速燃之燻被衣。

一﹑治痘瘡在喉﹐則咽嗌不利﹐飲食阻塞不便﹐內服牛蒡甘桔湯﹔外看身上痘之最大者﹐爲毒相關﹐宜用香油燈艸燃而焠之﹐一焠卽愈﹔或用手摘破﹐用痘疔藥塗之。

預解

汪氏《理辧》曰﹕人傳有藥預投兒服﹐則終身不出痘疹﹐豈理也哉﹖痘中於有生之初﹐寂然不動﹐感而遂通﹐此得人身之大造化也。人有三百六十五骨節﹐應期變蒸諸骨十有三次﹐五臟六腑始能浚通脈絡﹐行運气血於身。其蒸熱之時﹐臟腑無不振動﹔變易之際﹐又或有傷寒風熱而泄六陽等證﹐諸汗瘡瘍﹐一身之間﹐無不發泄﹐其痘毒尙不能解﹐又何藥可以解此毒耶﹖今特錄其法﹐少慰父母愛子之心﹐以見是書全備云耳。然而當其時行天气﹐先以解毒發散之劑防之﹐庶幾不致於太甚﹐而邪气稍減輕則可矣﹔若謂終身不出﹐有是理乎﹖

一法﹕七八月間收胡蘆蔓連根畱置﹐十二月三十夜﹐取蔓絲煎湯浴小兒﹐則終身不出痘疹。

一法﹕取絲瓜近蒂三寸﹐連皮子燒灰存性爲末﹐砂糖拌﹐幹喫﹐入朱砂末尢妙﹐服之多者能少﹐重者能輕。

冬月應寒而反溫暖﹐前人推度﹐至春陽气發生於冬之伏熱﹐相傳必發痘疹﹐故於冬月見兒頭髮聳豎﹐飲食稍減﹐此伏熱之兆﹐便宜預服油劑﹐或升麻湯﹑三豆飲子﹑消毒飲子以防之。又云﹕或有伏熱﹐痘疹未出﹐四肢微熱﹐飲食似減﹐或時額上微熱﹐宜服生油劑最佳。一或遇天時溫熱﹐恐發痘疹﹐用犀角﹑玳瑁二味磨汁服﹐或用茜艸煎汁飲之﹐未發者令內消﹐已發者亦能解利﹐使毒气不致太盛。

護眼

痘瘡初出﹐欲使不入眼耳﹐可用胡荽酒塗於耳目邊傍﹐或黃蘗末水調敷兩目。又法﹐抱兒令自投菉豆七粒於井中﹐皆令痘不入目也。忌食醬醋五味﹑牛雞鵝鴨卵及諸卵之气﹐燻襲兒目。但令食淡﹐不能淡者﹐宜少入鹽。一法用幹胭脂蜜調塗眼眶﹐則痘不入眼內。痘瘡蘊非常之熱﹐燻發肌腠爲痘疹﹐順其熱則出而毒散﹐但過於熱則又損目﹐折之以涼則爲陷伏黑靨﹐故善治者﹐使陽不致虧盈﹐陰不致潛伏﹐調適中和而已。苟爲不然﹐陽勝則熱盛而生風﹐肝應於目﹐無不害目者﹔陰勝則土無燥气﹐腎水反勝﹐爲黑靨陷伏﹐則夭傷者多矣。

此痘之毒气自裏而達於外﹐故有目害﹐治宜活血解毒而已。活血不致於熱﹐解毒不致於涼﹐得其血活毒散﹐則睛不壅﹐血不郁﹐而免凹凸之患矣﹐似非點藥可取效也。蓋點藥非毒則冷﹐必相攻擊﹐反以爲害﹐古人所不取也。

治痘護目﹐古方用胭脂塗﹐不如錢氏黃蘗膏好﹐從耳前眼皮面上並塗﹐日三五度。若用之早﹐則頭面無痘﹔用之遲﹐縱使出亦稀。通聖散治痘入目生翳﹐白菊花﹑菉豆皮﹑谷精艸去根各五錢爲末﹐每服一錢﹐米泔水一盞﹐同幹柿一枚煎﹐候米泔盡﹐只喫幹柿餅﹐一日三服。一方加豬肝同煮﹐只食肝。一方將浮萍以竹篩盛水盆上﹐曬榦爲末﹐隨兒大小﹐每服一錢﹐以羊肝半具﹐木石器內擂爛﹐投水半盞﹐濾取肝汁調服﹐食後。

痘瘡傷眼﹐必用山梔﹑決明﹑赤芍﹑歸尾﹑黃連﹑防風﹑連翹﹑升麻﹑桔梗﹐作小劑末調服﹐如眼無光﹐過百日後血气復自明。一法痘瘡發熱時﹐便用牛蒡子爲末﹐貼顖門﹐可免眼疾。

首尾不可汗下辧

前人論曰﹕痘瘡首尾不可汗下﹐蓋是戒愼恐懼之意。若痘本輕﹐必倉慌妄藥而致求全之毀。如《易》云﹕勿藥有喜﹐言其剛健中正﹐本爲無妄。故《象》曰﹕無妄之藥﹐不可試也。古人所謂首尾不可汗下者﹐亦言本無汗下必用之證﹐惟恐執以汗下﹐則反有傷正气之過矣﹐正如無妄之藥﹐不可試也云。

古者﹐首尾不可汗。甫按古人戒汗之意﹐痘瘡本稀﹐出至足上有者爲出齊﹐不可謂出不快而故表之。若本稀少﹐又無邪郁而彊表之﹐正云誅伐無過之地﹐反有斑爛倒靨﹐耗散凡气﹐不能起脹者矣。謂首不可汗者﹐此也。痘當黝靨有熱而脫遲﹐前路俱正﹐今𨿽遲緩終無憂也。若彊汗之﹐必反損其眞气而瘡爛潰﹐不能收斂者矣。謂尾不可汗者﹐此也。

古云﹕首尾不可下。甫嘗考其爲斑未見於表﹐下則邪气不得伸越﹐此脈證有表無裏﹐故禁首不可下也。斑毒已見於外﹐內無根蒂﹐大便不實﹐並無裏證﹐若下虛其裏﹐則反陷伏﹐故禁尾不可下也。

表實當汗﹐裏實當下﹐此不易之理也。要當隨時應變﹐審證而施﹐當汗則汗﹐當下則下﹐而何有於首尾之禁﹖當汗不汗﹐則表邪不解﹐而瘡有難出陷伏之患﹔當下不下﹐則內毒不除﹐而痘有變黑歸腎之厄。故汗下二法﹐要須詳審﹕如痘疹未出﹐發熱之初﹐非微汗則表不解﹐有身熱頭痛﹐鼻塞﹐咽喉不利﹐咳嗽毛焦﹐皮膚緊痛﹐此皆熱極﹐痘瘡𨿽出而毒亦不輕﹐宜微汗解散﹐痘出輕矣。若此者﹐安得亦禁而不汗乎﹖如斑未出﹐毒在臟腑﹐大便不通﹐固宜下之以瀉其毒﹔至有痘出太盛﹐喘促腹滿﹐小便赤﹐手足心並脇下有汗﹐或妄言﹐大便祕﹐亦宜下之。如痘已出足而結膿窠﹐尙有熱證見者﹐當利二便﹐恐餘毒在裏﹐他日因而生疾﹐若此者首尾皆宜下也﹐何可禁哉﹖

避忌

李東垣曰﹕痘瘡宜避一切穢惡气﹐及外人入房﹐遠行勞汗﹐腋下狐臭气﹐房中淫液气﹐麝香臊羴气﹐婦人經候諸血鮏臭气﹐硫黃蚊煙气﹐廁缸便桶气﹐悞燒頭髮气﹐吹滅燈燭气﹐雞毛急骨气﹐蔥蒜韭薤气。已上皆不可犯﹐須要時常焚燒乳香﹑蒼朮﹑黃芩甘香之气微襲﹐聞臭則榮衛气暢﹐而無倒靨陷伏之患矣。

不治證

一﹑痘發熱之甚﹐驚搐不止﹐日發三五次﹐若至九次者﹐一出如蠶種卽死。

一﹑痘瘡初出﹐紫色成片者﹐曰紫雲痘﹐四日死。

一﹑痘瘡出如麻子無縫者﹐兼紫色者﹐定死。

一﹑痘瘡初出﹐當頂紅者﹐過六七日死。

一﹑痘瘡凡見聲啞气急﹐若痘色不正者﹐定死。

一﹑痘瘡初出作瀉﹐服藥不能止者﹐死。

一﹑出痘瘡後猶發驚者﹐死。

一﹑痘瘡面目俱腫﹐而痘反黑陷者﹐死。

一﹑痘瘡閉目昏眠﹐舌捲囊縮﹐飲食嗆喉﹐躁哭不寧者﹐皆死。

一﹑痘瘡四圍灰白﹐頂黑而陷者﹐七日死。

一﹑痘瘡多有紫黑疔﹐挑去黑血﹐搽藥不變﹐仍復黑色者﹐死。

一﹑痘瘡初出﹐狀如蚊蚤所咬﹐三日後反不見者﹐曰反關痘﹐五日必死。

一﹑痘瘡焦黑不灌膿者﹐三日死。

一﹑痘瘡起脹淸水﹐白色頂陷者﹐三日後爪破而死。

一﹑痘瘡隨脹隨沒﹐內躁發喘﹐死。

一﹑痘瘡癢塌﹐寒戰不止者﹐死。

一﹑痘瘡不食﹐腹脹喘渴不寧者﹐死。

一﹑痘瘡黑色﹐大小便不通﹐目閉聲啞者﹐死。

一﹑痘瘡發黃﹐狀如橘色﹐下利气促者﹐卽死。

一﹑痘瘡頭溫﹐足冷悶亂飲水者﹐死。

一﹑痘瘡身體通腫如冬瓜﹐腹脹如鼓﹐气喘卽死。

一﹑出痘瘡忽然瀉血如豆汁雞肝爛肺者﹐主死。古今圖書集成醫部全錄卷四百七十五

痘疹門

證治準繩【明﹖王肯堂】

痘疹溯源

夫胎在腹中﹐月至六七則已成形﹐食母腹中穢液﹐入兒五臟﹐食至十月﹐卽穢液滿胃﹐至生時兒口中猶有不潔﹐產母以手拭淨則無疾病﹐俗以黃連﹑汞粉下其臍糞之穢。此亦母之不潔餘气入兒髒中﹐本先因微寒﹐又遇風寒邪气相搏而成痘疹也。未出欲作之時﹐熱動五臟﹐則五臟之證先見﹐初欲病時﹐先呵欠﹐煩悶驚悸﹐乍涼乍熱﹐手足冷﹐面腮頰赤燥﹐咳嗽噴嚏﹐此五臟證俱見也。呵欠煩悶者﹐肝也﹔時發驚悸者﹐心也﹔乍涼乍熱手足冷者﹐脾也﹔面赤腮頰赤﹐咳嗽噴嚏者﹐肺也﹔惟腎無候﹐以在腑下﹐不能食穢故也。凡瘡疹乃五臟毒﹐若出歸一證﹐肝水皰﹐肺膿皰﹐心爲斑﹐脾爲疹﹔腎𨿽無證﹐其候惡者﹐瘡變倒靨而黑陷﹐則歸腎也。此由不愼風冷而不能食﹐內虛所致也。

痘疹之發﹐顯是天行時气﹐廛市村落﹐互相傳染﹐輕則俱輕﹐重則俱重﹐𨿽有異於眾者﹐十之一二而已﹐豈可槪謂胎毒哉﹖然疫癘終身不染者﹐比比皆是﹐而痘疹無一人得免。疫癘一染之後﹐不能保其不再染﹔而痘瘡一發不再發﹐則胎毒之說﹐又何可盡廢乎﹖至謂淫火穢血﹐古亦有之﹐而何獨無痘疹之患﹖欲以破胎毒之說﹐則又不然。天下之無而忽有者多矣﹐艸有名虞美人者﹐虞美人項王寵姬也﹐爲項王死﹐世哀之﹐爲之歌﹐對艸倚聲淒慟﹐而艸輒搖。艸無情識也﹐方其未有楚﹐則寵姬亦無﹐況有艸耶﹖一切眾生﹐自妄顚倒而成﹐三界如之﹐又何疑乎痘疹﹖

袁氏痘前治法

凡欲治痘﹐須在未發之先﹐預識其證而分別用藥﹐重者可輕﹐輕者必愈。但未痘而愈﹐則醫者無功﹐故多不肯盡心﹔及其旣發﹐又無及矣。仁者須以救生保嬰爲心﹐寧我無功﹐不可使嬰兒失命﹐備陳十八證治法於後。

孩兒未痘之先﹐感冒風邪﹐身中火烙﹐頭痛自汗﹐咳嗽不已﹐傷寒未愈而痘隨出焉﹐痘家謂之猿猴跳鎖。傷寒之後﹐元气囂漓﹐須滋陰補血﹐解熱疏風﹐有滋陰三寶散可服。

有飲食不能撙節﹐暑濕不能護養﹐肚腹傷壞﹐泄瀉頻仍﹐飲食懶進﹐肢體羸瘦﹐愈未幾而痘隨出焉﹐痘家謂之觀音拂座。此與先泄而出痘者不同。平居無恙﹐忽泄而痘出﹐此則毒隨泄減﹐其痘反美。今久泄初愈而痘出﹐則脾虛元气弱﹐如單服補藥﹐恐來虛脹﹔若冷藥則毫釐不可用﹐只宜調脾﹐如四制白朮之類可也。

患瘧之後﹐寒熱消爍﹐肌肉漸瘦﹐或乍愈而痘出﹐或帶瘧而患痘﹐名爲馬馳劍道。多有濕熱﹐釀成此禍。艸果﹑常山斷不可用﹐卽柴胡亦是劫藥﹐須參﹑苓﹑白朮﹐微加消食祛熱之藥﹐如八珍膏﹑衛元湯可用也。

小兒才五六歲﹐元體薄劣﹐身發火熱﹐漧渴患嗽﹐疹出未幾而痘隨出焉﹐此太陰脾經證也﹐痘家謂之一葦航海。此與尋常先疹後痘者不同。凡先痘後疹者﹐謂之逆﹔先疹後痘者﹐謂之順。此則身弱發熱﹐原患嗽渴﹐又病疹初愈而痘隨後出﹐其勢頗危﹐須補陰淸肺培脾﹐黃芪毫釐難犯﹐內托至奇湯可用也。

小兒平時患疳積﹐肚大有靑筋﹐四肢羸瘦﹐變爲丁奚﹐倏然痘發﹐此謂之三仙入洞。治之且莫消疳積﹐厚朴﹑檳榔﹑柴﹑連冷藥及抱龍丸之類﹐皆不可用﹐宜服益黃散﹑滴滴金可也。

小兒風寒﹐腠理時發火熱﹐自頭連身﹐徧啟丹癅﹐愈未幾而痘隨形焉﹐痘家謂之倒掛銀瓶。多發肝心二經痘﹐忌用三黃﹐宜犀角地黃湯﹑紫艸散可也。

小兒未痘之前﹐火烙臉赤﹐眼睛直豎﹐手足撒搐﹐口燥讝語﹐驚厥屢次﹐不數日而痘隨形焉﹐痘家謂之霜橋印迹。此與尋常驚後出痘者不同。凡先驚後痘﹐痘出驚止﹐決系心經之痘﹐多是吉徵﹔此則驚甚體虛﹐或見痘而驚不止﹐朱砂金石﹐毫不可用﹐宜茯神湯可也。

小兒未痘之前﹐身熱自汗﹐口中咯血﹐或鼻衄﹐或溺血﹐不數日而痘隨形焉﹐謂之藕池踏水。心官失守﹐致血妄行﹐宜淸心抑火﹐不可妄用寒涼之劑﹐野仙獨聖散可用也。

小兒未痘之先﹐身發火熱﹐飲食懶飧﹐肚腹膨脹﹐眼胞浮腫﹐睡臥不安﹐不數日而痘隨形焉﹐謂之石鼓無鳴。宜理脾補气﹐參苓白朮散加減用之可也。

小兒身發火熱﹐自汗不止﹐眼睛昏花﹐呵欠啼叫﹐未愈而痘隨見焉﹐謂之赤澤栽蓮。宜斂汗補肝﹐宜黃芪熬人乳頻頻服之﹐並固眞湯可用也。

小兒平時父母不能護從﹐恣其出入﹐跌磕傷損頭面肢體﹐未愈而痘隨出焉﹐謂之破甕澄漿。宜補血扶脾﹐籠金湯可用也。

兒輩胸膈飽脹﹐飲食厭惡﹐身發火熱﹐嘔吐頻頻﹐未愈而痘隨發焉﹐醫家謂之逐鹿亡羊。此與尋常先吐後出痘者不同。大凡因發痘而吐﹐毒隨吐減﹐出痘必輕﹔今則先因胃气有傷﹐腹脹惡食﹐吐又頻頻不止﹐則危迫之象矣﹐須要調理脾胃﹐如紫霞黃露飲可用也。

小兒面色萎黃﹐時作潮熱﹐眼胞浮腫﹐肚腹絞痛﹐未愈而痘隨出焉﹐醫家謂之推車陷雪。此因脾胃有傷﹐漸成疳積﹐祛虫逐積之藥﹐俱不可用﹐惟調理脾胃爲上策﹐龍旋散最妙。

小兒徧身生瘡﹐頭頸膿窠﹐旋繞手足關軸﹐如蛇皮纏裹﹐寒熱不時﹐噴嚏不止﹐未愈而痘隨出焉﹐醫家謂之霜逐梧桐。法宜涼血衛脾﹐貞元散可用也。

孩兒心中刺痛﹐未愈而痘隨出焉﹐醫家謂之犯奪天梯。此非气逆﹐卽爲寒積﹐龍蟠飲可用也。

小兒兩眼風熱﹐紅腫羞明﹐刺痛難忍﹐未愈而痘隨出焉﹐醫家謂之彈打天烏。法宜淸肝祛火﹐滋元窖﹐提陰气﹐谷精龍膽散可用也。

小兒飲食過度﹐傷損脾胃﹐或飽悶﹐或吞酸﹐或吐瀉﹐未愈而痘隨出焉﹐醫家謂之風燕失巢。痘全資脾胃﹐急宜消食理脾﹐消導飲﹑磨積散相兼而用可也。

兒輩小腹硬脹刺痛﹐小便赤濇難通﹐欲尿則啼﹐不尿則痛﹐未愈而痘隨發焉﹐醫家謂之斷橋失渡。此系心經郁火﹐積於小腸﹐浚牛膏是對証之藥。

運气

痘內發於臟腑﹐外應乎運气﹐天動人隨﹐毫髮不爽﹐是故治痘者﹐以明運气爲急也。歷稽往者﹐大率三年一發﹐𨿽各年零出﹐間一有之﹐而其大發之期則三年爲準也。所謂三年者﹐多系子午卯酉之年﹐子午少陰君火司天而陽明燥金在泉﹐卯酉陽明燥金司天而少陰君火在泉。諸瘡非火不發﹐非金不收﹐痘以少陰陽明二經爲正者﹐爲是故也。然元化密移﹐主客互用﹐五運有平气太過不及之殊﹐六气有常化淫勝反勝相勝之異﹐幾微不同﹐則全體盡別。痘有當盛行而不盛行﹐有不當盛行而傳染周徧者﹐是不可執一論也。

按運气之說﹐《內經》幾居其半﹐而世罕行用﹐蓋泥其常﹐不通其變﹐則以爲無驗。余友繆仲淳髙明善醫﹐至排斥五運六气之謬不容口﹐余以王炎﹑沈括之說折之﹐亦不服﹐蓋未嘗虛心而細求之也。假令厥陰用事﹐其气多風﹐民病濕泄﹐豈普天之下皆多風﹐普天之民皆病濕泄耶﹖至於一邑之間﹐而雨暘有不同者﹐此气運安在﹖欲其無謬﹐不可得也。大凡物理有常有變﹐運气所主者常也﹐異方所主者變也。常則如本气﹔變則無所不至﹐而各有所占﹐故其候有從逆﹑淫郁﹑勝復﹑太過不足之變﹐其發皆不同。若厥陰用事﹐多風而艸木榮茂﹐是之謂從﹔天气明潔﹐燥而無風﹐此之謂逆。太虛埃昏﹐流水不冰﹐此之謂淫﹔大風折木﹐云物濁擾﹐此之謂郁。山澤焦枯﹐艸木雕落﹐此之謂勝﹔大暑燔燎﹐螟蝗爲災﹐此之謂復。山崩地震﹐埃昏時作﹐此之謂太過﹔陰森無時﹐重云晝昏﹐此之謂不足。隨其所變﹐疾癘應之﹐皆視當時當處之候﹐𨿽數里之間﹐但气候不同﹐而所應全異﹐豈可膠於一定﹖熙寧中﹐京師久旱﹐祈禱備至﹐連日重陰﹐人謂必雨﹐一日驟睛﹐炎日赫然。沈時因事入對﹐上問雨期﹐沈對曰﹕雨候已見﹐期在明日。眾以謂頻日晦溽﹐尙且不雨﹐如此暘燥﹐豈復有望﹖次日果大雨。是時濕土用事﹐連日陰者﹐從气已效﹐但爲厥陰所勝﹐未能成雨﹔後日驟晴者﹐燥金入候﹐厥陰當折﹐則太陰得伸﹔明日運气皆順﹐以是知其必雨。今安得如存中者而與之言運气哉﹖

辧疑似

傷寒男體重面黃﹐女面赤﹐喘息急﹐各憎寒﹐口中气熱﹐呵欠煩悶項急。

痘疹則腮赤燥﹐多噴嚏﹐悸動昏倦﹐四肢冷。

傷寒當發散之﹐瘡疹當溫平之﹐有大熱者宜解毒。

昏睡喜嚏悸者﹐將發瘡疹。

痘之始發﹐有因傷風傷寒而得者﹐有因時气傳染而得者﹐有因傷食嘔吐而得者﹐有跌撲驚恐蓄血而得者﹔或爲竄眼驚搐如風之證﹐或口舌咽喉腹肚疼痛﹐或煩躁狂悶昏睡﹐或自汗﹐或下利﹐或發熱﹐或不發熱﹐證候多端﹐卒未易辧﹐須以耳冷﹑尻冷﹑足冷﹑鼻尖冷驗之﹐並視其耳後有紅筋赤縷者爲眞﹔又脈洪大而弦數﹐診脈之際﹐身略戰動﹐是其證也。

歌曰﹕五指梢頭冷﹐驚癇不可安﹔若還中指熱﹐必定是傷寒。中指獨自冷﹐麻痘正相干。男左女右別﹐分明仔細看。

祕法﹕凡入門看痘﹐未知是否﹐但見心窩皮膚內有紅色﹐兩耳尖冷﹐耳筋紅見﹐此痘徵也。

看耳筋法﹕未出之先紫筋者不治﹐預以涼血解毒之劑治之﹐亦有愈者。若二便祕結﹐宜先通利。大紅者可治而愈﹔水紅者不藥而愈﹔桃紅者分輕重治之﹐分男左女右看。

驗熱時候

始發潮熱三日已上﹐熱暈入皮膚﹐卽發瘡疹而不甚多者﹐熱畱皮腠之間﹐潮熱隨髒出﹔如早食潮熱不已﹐爲水泡之類也。

痘瘡皆因發熱而出﹐卽其熱之有時﹐可知其自何髒發出﹕寅卯辰時潮熱者﹐屬肝﹐當出水泡﹔巳午未時潮熱者﹐屬心﹐當出斑瘡﹔申酉戌時潮熱者﹐屬肺﹐當爲膿泡﹔亥子丑時潮熱者﹐屬脾﹐當出疹子。

用藥驗是否

王氏驗斑法﹕若三日未覺形迹﹐當以生酒塗身上﹐時時看之﹐狀如蚤痕者是也。或曰傷寒傷食潮熱﹐與斑疹不能辧者﹐宜以辛涼之劑調之。五日已裏發出卽汗﹐五日已外無者非斑也﹐各隨應見而治之。

驗證施治

閻氏治小兒壯熱昏睡﹐傷風風熟﹐瘡疹傷食皆相似﹐未能辧認間﹐服升麻葛根湯﹑惺惺散﹑小柴胡湯甚驗﹐蓋此數藥通治之﹐不至悞也。惟傷食則大便酸臭﹐不消化﹐畏食或吐﹐宜以藥下之。

五臟見證

肝臟水皰﹐色或靑﹔肺臟膿皰﹐色或白﹔脾臟疹﹐或如麩糠色﹔心臟斑﹐其色赤﹔變歸腎﹐則色黑矣。此五色﹐凡痘疹一色者善﹐或二色三色相合而作者凶。

第一大小不等﹐小兒在胎十月﹐食五臟穢血﹐生下則其毒當出。故瘡疹之狀﹐皆五臟之液﹐肝主淚﹐肺主涕﹐心主血﹐脾爲裹血。其瘡出有五名﹕肝爲水皰﹐以淚出如水﹐其色靑而小﹔肺爲膿皰﹐以涕稠濁如膿﹐其色白而大﹔心爲斑﹐主血﹐其色赤而小﹐次於水皰﹔脾爲疹﹐其色赤黃而小。涕淚出多﹐故膿皰水皰皆大﹔血榮於內﹐所出不多﹐故斑疹皆小。又病水皰膿皰者﹐涕淚俱少﹐以液從瘡出故也。譬如泡中容水﹐水去則泡瘦矣。

水皰者﹐俗謂之水痘也﹔膿皰者﹐俗謂之痘子也﹔斑者﹐俗謂之痱子也﹔疹者﹐俗謂之麻子也。痘之形狀最大﹐水痘次之﹐斑痱又次之。麻子最小﹐隱隱如麻子也。

四髒之瘡﹐名狀不同﹕肝爲水皰﹐肝之液爲淚﹐淚出如水﹐其色微靑而小﹔肺爲膿皰﹐肺之液爲涕﹐涕如膿色﹐微白而大﹔心主血﹐其瘡爲斑﹐色赤而小﹔脾主裹血﹐其瘡爲疹﹐色赤黃而淺。此言其初發之狀不同如此。及五七日後﹐不問其初出自何髒﹐悉成血皰﹐血皰成膿皰﹐膿皰之後﹐結痂疕而愈矣。或謂肺爲膿皰﹐而血皰之後﹐又成膿皰何耶﹖蓋肺爲膿皰者﹐言其初出淡淡如膿﹐其色白而非黃。若血皰後所結膿皰﹐乃其瘡已熟﹐包裹黃膿﹐其色黃而非白。所言膿皰𨿽同﹐而所以爲膿皰﹐則不同也。又如脾爲疹﹐亦自其初出色黃微赤﹐有小斑瘡而言之耳。其成膿結痂收靨而愈﹐與所謂膚疹者﹐名同而實則大不同也。心爲斑﹐與所謂溫毒冬溫發斑者﹐亦大不同。

凡瘡疹五臟見證﹐要察何髒之證爲甚﹐卽主其髒之毒多。如肝證毒多者﹐必發水皰﹐生瘙癢﹐或目疾﹐宜預解肝之毒﹐羌活湯加靑皮﹑柴胡。

肺證毒多者﹐必增喘嗽﹐煩渴不止﹐手掐眉目鼻面﹐宜預解肺之毒﹐瀉白散合甘桔湯﹐加牛蒡子﹑天花粉。

心證毒多者﹐必伏不起﹐譫妄飲水﹐煩哭咬牙﹐宜預解心之毒﹐導赤散加黃連﹑辰砂。

脾證毒多者﹐必成灰白色﹐癢塌吐利﹐宜預保養脾胃以解其毒﹐四君子湯﹑調元湯﹐加白芍藥﹑防風﹑連翹。

腎不見平證﹐耳骩俱熱者﹐死候也。

痘家有八門五樞三關兩煞五軸之分

心爲赤帝門﹐附心胞絡﹔肝爲靑陽門﹐附膽並左太陽﹔脾爲黃央門﹐附胃﹔肺爲肅殺門﹐附額並右太陽﹔腎爲元武門。

兩顴爲心樞﹐兩眼眶爲肝樞﹐兩腮頤爲脾樞﹐喉突爲肺樞﹐兩耳垂爲腎樞。

胸堂乳阜﹐心之關﹔臍封﹐脾之關﹔陽球﹐腎之關。

白帝煞門﹐座於气窩右太陽﹔靑帝煞門﹐座於眼眶左太陽。

顴阜﹑胸乳﹐心之軸﹔左太陽﹑左脇﹑眼胞﹑兩腎﹐肝之軸﹔右太陽﹑右脇﹑項頸﹑气突﹐肺之軸﹔腮頰﹑中庭﹑口角﹑肚腹﹑手足﹐脾之軸﹔地閣﹑後頸﹑耳窖﹐背兪﹑腰脊﹑陽球﹐腎之軸。

袁氏閱痘重門欄輔軸四字

門犯則驗欄﹐欄犯則驗輔﹐輔犯則驗軸﹐至軸而變態盡矣。

門凡八﹐欄輔各十有八﹐軸凡一百五十四﹐各分經絡而驗之。

天庭穹窿之地名赤帝門﹐胸堂名炎車門﹐兩手掌心名正離門。

不屬心而屬陽明﹐陽明透徹﹐則鼻先形而掌心次之﹔陽明迅暴﹐則掌心先形而鼻次之。標於鼻者順﹐標於掌者逆。

眉心一帶﹐統上下寸地﹐號五將門﹔眼下絲竹淚堂﹐名靑陽門﹔气窩天突穴﹐名肅殺門﹔兩耳竅圈﹐爲元武門﹔臍封之處﹐脾經所注﹐名黃央門。

八門與前稍異﹐至欄輔軸抑又異矣。圖訣繁俚﹐無關治療﹐故今不取。

脈候

凡痘子勢重者﹐以脈候之﹕脈洪實者吉﹐浮數虛小者凶。

丹溪治一男子﹐年十六歲﹐發熱而昏﹐目無見﹐耳無聞﹐兩手脈皆豁大而略數﹐知其爲勞傷矣。時裏中多發痘者。𨿽不知人﹐與藥則飲﹐與粥則啜﹐遂教以參﹑芪﹑當歸﹑蒼朮﹑陳皮﹐大料濃與之飲﹐至二十餘貼﹐痘始出﹔又二十貼﹐則成膿皰﹐身無全膚。或曰病勞可畏﹐何不用陳氏全方治之﹖予曰﹕此但虛耳﹐無寒也﹐只守前方。又數十貼而安。後詢其病因﹐爲先四五日恐有出痘之患﹐遂極力采樵﹐連日出汗甚多﹐此以脈之豁大而知其虛﹐乃痘疹因脈施治之一例也。

虛實

夫气有生血之功﹐血無益气之理﹐故气不可虧﹐虧則陽會不及﹐而痘之圓暈之形不成﹔血不可盈﹐盈則陰乘陽位﹐而痘之倒陷之禍立至﹐是痘有气血虛實之殊也。大抵寒爲虛﹐熱爲實。气虛則宜溫補﹐气實熱則宜淸涼﹔血虛則宜補血﹐血熱則宜解毒。必取其气血中和﹐無過不及可也。何謂气血虛實﹖且如气過則泡﹐血過則斑。气不及﹐頂陷不起﹔血不及﹐漿毒不附。凡痘色淡白﹐頂不堅實﹐不礙指﹐不起脹﹐皆屬气虛﹐大宜保元﹐倍加酒炒黃芪﹑肉桂﹑川芎﹑丁香﹑人乳﹑好酒同服﹔根窠不紅﹐或紅而散亂﹐以手摸過卽轉白﹐痘上如寒毛豎起﹐枯濇不活者﹐皆血虛也﹐宜保元加川芎﹑當歸酒洗﹑紅花﹐及下山楂以消參﹑芪之滯﹐再下木香數分以行滯气而血自活也。凡用黃芪﹐當在痘盡出之後﹔凡用熱藥﹐當看毒盡解之時。又察气血虛實而治之﹐則藥無不效矣。凡補血﹐首尾用地黃﹐防滯血必用姜制﹔用芍藥﹐恐酸寒伐胃气﹐必用酒炒。

虛證調護論

痘證以元气爲主﹐元气充實﹐則毒易出易化﹐故善治痘者﹐惟保元气於虛弱之前﹐使不致於耗散爲貴耳。然其治法惟何﹖一曰實腠理而固肌表﹐二曰節飲食而保脾土。肌表固則外陷之患不足慮﹐脾土實則下陷之患不足憂。更加以參芪補益之功﹐則元气自然充實﹐而痘之出也自然易以成漿﹐變證不生而結靨順候矣。是以禁用寒涼蕩滌之劑﹐如大黃﹑滑石﹑車前﹑生地﹑鼠粘﹑紫艸﹑枳殼之類﹐恐其蕩滌潤下﹐遂傷脾胃﹐脾胃傷則元气由此而下陷气脫﹐內攻而死﹐勢所必至﹐是則藥殺之也。禁用滑潤發散之劑﹐如鼠粘﹑人牙﹑蟬蛻﹑麻黃﹑漧葛﹑升麻﹑紫艸﹑桔梗﹑羌活﹑防風﹑荊芥之類﹐恐其發散太過﹐遂致表虛﹐表一虛則元气由此而外耗﹐塌癢外剝﹐命由此喪﹐誰之過歟﹖

虛證補气不補血

虛弱痘證﹐精神倦怠﹐面靑晃白。蓋气不充則精神倦怠﹐血不榮則面靑晃白。今治虛證﹐補气不補血者﹐何也﹖气有神而無形﹐補之則易充﹔血有形而無神﹐補血之藥難收速效。況气陽而血陰﹐陰從陽﹐血從气者﹐理也。故補气不補血﹐使气盛而充﹐則血自隨而亦盛矣。況補血之劑﹐如當歸﹑生地﹐皆能潤燥滑下﹐多用恐致溏泄故耳。然虛證痘疹﹐亦有曰陷不榮﹐不得已而用當歸﹑芍藥補血之劑﹔亦有虛火外浮﹐痘點繁紅而類於血熱之證﹐不得已而用紫艸﹑紅花﹑生地活血涼血之藥﹐並用酒炒﹐以折其潤下之性﹐借酒力而行之達表﹐則補血活血之中而有升發達表之妙﹐庶無潤腸溏泄之患矣。

虛證壞勢必至辧

气虛痘證﹐初發身熱悠悠﹐乍熱乍涼﹐肌慢神倦﹐面靑晃白﹐飲食減少﹐手足時冷時熱﹐嘔吐便溏﹔痘點方見﹐隱隱不振﹐淡紅皮薄﹔三四日陸續不齊﹐不易長大﹔五六日不易成漿﹐少食气餒﹐傷食易泄﹔七八日塌陷灰白不起﹐自汗微渴﹐或腹脹喘渴泄瀉﹐塌癢悶亂﹐咬牙寒戰﹐頭溫足冷﹐勢所必至。故治虛痘初發之際﹐不宜投參蘇飲﹑人參敗毒散﹑黃連解毒湯﹑升麻葛根湯﹑紫艸三豆飲﹐當用參芪飲。气粗皮燥無潤色﹐亦忌之﹐只以四君子減人參﹐少加桔梗﹑川芎﹑腹皮補益之﹐中略佐以升提之法爲妙。點子出齊﹐重用參﹑芪﹐及至八九日之間﹐無他凶證﹐用法如常。若或頂陷灰白不起﹐漿淸自汗﹐微渴﹐大補湯加桂﹔塌陷灰白﹐腹脹泄瀉﹐木香散﹔塌癢悶亂﹐腹脹渴瀉﹐喘嗽頭溫足冷﹐寒戰咬牙者﹐急進異功散救之。

虛證變實

气虛痘證﹐父母能守禁忌﹐及用藥不悞﹐調燮順候﹐則元气充實﹐腠理堅固﹐脾胃彊健﹐飲食如常﹐二便淸調矣。若補益太過﹐漿足之後﹐重用參﹑芪﹐容亦有腹脹喘急之患﹐用枳殼湯﹔悞用五苓﹑木通﹐多則有大便祕塞之患﹐用寬中散﹔便實而渴﹐麥門冬湯﹔過用丁桂辛熱之劑﹐則亦有咽喉腫痛煩躁閉渴之變﹐滋陰潤燥湯。蓋喘急腹脹﹐大便祕堅﹐煩渴咽痛﹐皆類實證也。然而气虛變實者﹐非眞實也﹐是病淺而用藥過深之失也﹐只宜斟酌﹐不宜疏通﹐重治疏利之過﹐則方生之气復虛﹐而脫證將至矣。

虛證似實

气虛痘證﹐或爲飲食生冷﹐調理失宜﹐致傷脾胃﹐遂成泄瀉﹔津液下陷﹐虛火上盛﹐必發而爲渴﹔元气下陷﹐則虛陽上擁﹐下气不續﹐必發而爲喘。夫渴與喘實證也﹐起於泄瀉之後﹐則爲津液暴亡而渴﹐气虛而喘。豈有實熱而渴﹐气擁而喘﹐生於泄瀉之後哉﹖故治渴則用參﹑苓﹑白朮﹑木香散﹔渴瀉不止﹐異功散﹔喘則用人參定喘湯﹑獨參﹑杏仁湯﹔喘渴而泄﹐木香異功散。悶亂腹脹﹐毒成內攻﹐眼合自語﹐已名失志﹐謬認爲實﹐醫何愚哉﹗

實證似虛

身發壯熱﹐毛直皮燥﹐睡臥不寧﹐腮紅睛赤﹐气粗煩渴﹐腹脹便祕﹐喘急﹐皆實證也。此熱盛毒重壅遏之故。而又見嘔吐之證﹐嘔吐似虛也﹐然未知熱毒在內﹐不得伸越﹐則上逆攻衝而吐。經云﹕諸逆攻衝﹐皆屬於火者是也。或爲寒冷所搏﹐或因乳食不節﹐致傷風冷﹐則使內熱不得發越﹐冷暖相拒而吐。毒不得伸越者﹐從升陽發散爲最﹔相拒而吐者引之使下﹐如豬苓澤瀉桔皮之類。又有泄瀉之證兼見者﹐泄瀉似虛也﹐然因熱毒郁盛﹐燻炙脾胃﹐不得外達﹐則毒從下陷﹐尋竅而泄﹐所謂熱毒下注者是也。古云未出而瀉者生﹐旣出而瀉者死﹐槪可見矣。治法以升提發散﹐引毒達表﹐毒得外解﹐則內泄自止。兼傷食而瀉者﹐輕則加消化之劑﹐重則從之。又有不思飲食﹐書云﹕不思飲食﹐皆屬內虛者是矣。然不知郁熱之證﹐蓋因毒气在內﹐不得伸越﹐達於肌表﹐二便祕結﹐腠理阻塞﹐熱毒壅盛﹐腹脹滿急﹐不思飲食者﹐必然之勢也。治法以升提發散﹐引毒達表﹐則熱气有所伸越而臟腑和平﹐飲食自進矣。若悞用丁桂﹑半夏等熱藥﹐於嘔吐泄瀉不食之證﹐是以熱攻熱﹐而轉增煩劇﹔用人參﹑黃芪﹑茯苓﹑白朮等補劑於腹脹不思飲食之證﹐則邪得補而愈盛。藥一入口﹐立見殺人﹐醫之過也﹐可不愼歟﹗他如龍骨﹑豆蔻𨿽能止泄﹐神曲﹑麥芽﹑縮砂𨿽能助脾化食﹐皆不當用於壅熱不食之證﹐繼予業者鑑之﹗

熱證變虛

血熱痘證﹐只宜淸涼發散﹐不宜峻用苦寒。若過投寒劑﹐如升麻﹑芩﹑連及滑泄之藥﹐必致內傷脾胃﹐外冰肌肉。脾胃傷﹐輕則飲食減而溏泄﹐重則洞泄無度﹐而遂致虛寒。肌肉冰﹐則熱蒸之气不行﹐腠理閉濇﹐痘不肥大﹐不起發﹐不行漿而遂成伏陷﹐此熱證變虛之驗。虛證旣明﹐便從虛治﹐參﹑芪﹑丁﹑桂﹐亦所不忌。五六日後見之﹐則木香異功在所宜施﹐惟在審證而斟酌之也。

壅熱變虛

毒盛壅遏﹐固宜升提發散爲主﹐而佐以淸涼解毒爲善﹐又宜得平乃止。若發散太過﹐必致肌表空虛﹐元气耗散﹐內貫淸漿﹐或虛擡空殼﹐或癢塌外剝﹐或潰爛不收﹐自變皆至。見此數端﹐皆成表虛﹐表旣虛﹐則元气從此耗泄而內气亦不能以自守。略傷飲食或生冷﹐則成泄瀉﹐泄瀉不止﹐遂成虛寒而气脫﹐煩渴悶亂﹐寒戰咬牙﹐無所不至矣。旣知虛證﹐治從虛例﹐參﹑芪﹑白朮﹐丁﹑桂﹑姜﹑附﹐亦所不忌。六七日後見之﹐𨿽木香異功﹐亦宜急進﹐在察證而酌量之也。

壅熱用異功辧

實熱壅遏之證﹐多用寒涼﹐致冰伏泄瀉﹔發散太過﹐或成表虛。旣成冰硬﹐藥宜溫和﹐姜桂之熱﹐亦所不忌。泄瀉之後﹐熱气自散﹐眞气自虛。旣成气虛﹐藥宜補益。气虛必寒﹐虛寒旣明﹐藥宜溫補。是以始出之時𨿽爲血熱壅遏﹐至於三四日後﹐身反不熱﹐肌膚冰冷﹐痘瘡不長﹐焉得不進以溫和之劑﹐如漧薑﹑官桂﹑川芎之類﹐使內气一暖﹐則外气自和。泄瀉之後﹐其內必虛﹐𨿽有腹脹煩渴喘急﹐焉得復爲實熱﹖不過內虛伏陷﹐毒成內攻而然。故實熱之證七八九日﹐曾經泄瀉﹐皆從虛治。有木香異功之證﹐便進木香異功爲貴。如無冰硬之證﹐切勿悞投溫劑。無泄瀉之證﹐勿得悞投木香﹑異功等。蓋塌陷倒靨漧枯﹐而無冰硬泄瀉之患者﹐多因熱毒內攻而然﹐故宜百祥﹑豬尾等方以治之可也。

陰陽

痘瘡證有陽盛陰虛﹐有陰盛陽虛。陽盛者飲冰雪不知寒﹐陰盛者飲沸湯不知熱。凡發熱作渴﹐手足逆冷﹐大便自利﹐喜飲熱湯﹐皆陰盛陽虛也﹐薛氏用大異功散﹑八味丸治之。若發熱作渴﹐而大便祕結﹐手足並熱﹐喜飲冷水﹐皆陽盛陰虛也﹐薛氏用四順飲﹑地黃丸治之。若煩熱作渴﹐面赤睛白﹐此爲腎經虛熱﹐亦宜地黃丸之類。陳文中治陰盛陽虛﹐用大異功散加木香﹑當歸﹐以補陽是矣。治陽盛陰虛﹐用木香散加丁香﹑官桂以補陰﹐不亦以火濟火乎﹖此陳氏方所以爲一偏之術而見譏於前哲也。學者不察而悞用之﹐夭枉可勝道哉﹗

輕重

或熱極反兼水化者﹐亦能變黑﹐當以涼藥主之﹐不可不察﹐以脈別之可也。或有出色正者﹐內素有熱﹐頭反陷﹐色或灰靑似黑﹐中有鍼眼下陷﹐當急以淸涼藥疏之。便結者大黃﹑牽牛之類﹐便軟者金花丸之類主之。

二日三日﹐痘瘡始見﹐微微才出﹐如粟米大﹐或如黍米大﹐或如菉豆大﹐如水珠光澤明淨者佳﹐不須服藥。

四日五日﹐痘瘡大小不等﹐根窠紅活﹐光澤明淨者輕﹔如稠密頂陷灰白色瀉渴者重。

六日七日﹐痘瘡肥紅光澤者輕﹔如身溫气促﹑口漧腹脹﹐足指冷者重。

八日九日﹐痘瘡長足肥滿﹐蒼蠟色者輕﹔如寒戰悶亂﹐腹脹煩渴﹐气急咬牙者重。

輕痘歌

熱緩神淸痘小稀﹐根窠紅活出參差﹔四肢溫暖無寒熱﹐乳食如常渴瀉除。太陽面頰俱光澤﹐手足累累圓似珠﹔更兼腰項當心少﹐但宜調護不須醫。

重痘歌

初熱一日卽便出﹐稠密鮮紅減飲食﹔泄瀉煩渴頭面多﹐紅斑夾疹二便濇。平闊灰白欠光明﹐疔毒膿瘡水流濕﹔若此重證須預防﹐莫待臨期有疏失﹗

古人云﹕輕變重﹐重變輕。輕者指出稀者﹐裏外肥紅者﹐人見其輕﹐遽生怠忽之心﹐不避風寒﹐不節飲食﹐不愼禁戒﹐不擇醫巫﹐以致感風寒則生外熱﹐傷飲食則生內熱﹐熱气燻蒸﹐或翻出瘡痘稠密者﹐或痘後目盲發癰者﹐或腹脹﹐或煩躁﹐或吐利﹐犯禁戒則爲瘙癢﹐爲潰爛。醫之悞﹐則補所不當補﹐瀉所不當瀉﹔巫之誣﹐則咒水曬之以傷其表﹐令之飲以傷其裏﹐往往變爲重疾﹐歸之气數﹐抑何愚哉﹖重者指出密者﹐外黑裏赤者﹐外白裏黑者﹐能存憂懼之心﹐適寒溫﹐愼飲食﹐禁戒必守﹐醫巫必擇﹐自然易發易靨﹐能變爲輕﹐非人能勝天乎﹖

順逆

古人著書﹐有泛語其槪者﹐有直道其實者﹐以意逆志﹐不以詞害意可也。錢氏小方脈之祖﹐醫中之聖﹐無出其右者﹐宜若所著之論更無可議矣﹐然亦有未可盡信者﹐或泛語其槪﹐或後人補之者也。如雲先發膿皰﹐後發疹子者順﹐脾肺相生也﹔先疹子﹐後斑子者順﹐心脾相生也。先發水皰﹐後發疹子者逆﹐肝克脾也﹔先發膿皰﹐後發斑子者逆﹐心克肺也。先發膿皰﹐後發水皰﹐多者順﹐少者逆﹐肝多肺少﹐木乘金衰也﹔先水皰﹐後斑子﹐多者逆﹐少者順﹐子衰母旺則順﹐火乘木衰則逆也﹐此皆泛語其槪耳。其曰﹕凡瘡疹只出一般者善﹐此則直道其實者也。夫四毒之發﹐各有其時﹐膿皰最酷﹐疹次之﹐水皰又次之﹐斑爲輕。分作四番﹐其毒則微﹔一並夾出﹐其毒則甚矣。如雲春夏爲順﹐秋冬爲逆。春膿皰﹐金克木也﹔夏黑陷﹐水克火也﹔秋斑子﹐火克金也﹔冬疹子﹐土克水也﹐此亦泛語其槪耳。其曰黑者無問何時﹐十難救其一二﹐此則直道其實者也。蓋四者之毒﹐常乘天地不正之令而發﹐乃疫癘之气傳染相似﹐時亦不得主之也。又云﹕冬月腎旺﹐又盛寒﹐病多歸腎變黑﹐此則後人因秋冬爲逆而杜撰以補之者也。錢氏謂春夏爲順﹐秋冬爲逆者﹐蓋以痘疹屬陽﹐春夏爲陽﹐秋冬爲陰﹐從其气則順﹐違其气則逆﹐不過欲人常和暖而從春夏之化﹐未嘗拘定其證必某時爲順也。卽如冬月變黑之說﹐則凡冬月出瘡疹者﹐不分輕重皆變黑而死﹐天地之气﹐必不如是之隘﹐錢氏之意﹐亦不如是之拘也。但曰﹕冬盛寒﹐腠理閉塞﹐气血凝滯﹐非和暖﹐瘡難成就可也﹐何必以變黑歸腎獨主於冬乎﹖彼夏盛熱﹐腠理開張﹐气血淖澤﹐亦有變黑歸腎而死﹐何不云夏有黑陷乎﹖設云﹕夏火旺﹐腎不主事﹐則夏黑陷爲逆之言﹐又何自而取乎﹖況黑陷爲逆﹐四時皆然﹐亦不獨在於夏也。

形色

先賢看痘有四﹕曰根﹑曰窠﹑曰腳﹑曰地﹐用是以驗吉凶﹐斷死生﹐不易之法也。何謂窠﹖中透而起頂者是也。何謂根﹖外圈而紅者是也。卽圈之紅否﹐而其中之虛實與痘毒之深淺可見矣。卽窠之起否﹐則根之淺深气血之盈虧可定矣。所謂腳﹑地﹐則本乎根窠之圓混﹐痘子之稀密也。紅暈之處謂之腳﹐彼此顆粒﹐界限分明﹐不散不雜者﹐此痘腳明淨也。空隙之處﹐便謂之地﹐彼此顆粒不相連綴者﹐此地面明淨也。根欲其活﹐窠欲其起﹐腳欲其固﹐地欲其寬﹐四者俱順﹐痘𨿽密無慮矣。圓者﹐气之形也﹐气盛則痘窠必圓滿周淨﹔暈者血之形也﹐血盛則痘窠必光明紅活。气虛則頂陷﹐气散則塌陷。或有气虛極而不塌陷者﹐乃火載之﹐𨿽見圓滿﹐實空殼如泡然也。血虛則暈淡﹐血憊則暈枯﹐根必散。或有血虛極﹐面猶紅色者﹐乃火上浮﹐𨿽見圈暈﹐實枯槁而不潤澤也。

痘色之明暗﹐系於血气之虛實﹕如色之紅者﹐痘初出也﹔白者﹐毒未解也﹔黃者﹐毒將解也﹔漧黃者﹐毒盡解也﹔灰白者﹐气衰而血不附也﹔紫者﹐毒盛而血滯也﹔黑者﹐熱極而兼水化也﹔焦褐者﹐气血枯也。紅變白﹐白變黃者﹐順而生﹔紅變紫﹐紫變黑者﹐逆而死。

初驗之時以紅紙蘸淸油燃火照之﹐驗其生意有無。又以手揩摩面頰﹐如紅色隨手轉白﹐隨白轉紅﹐謂之血活﹐生意在矣﹔如揩之不白﹐舉之不紅﹐是爲血枯﹐縱疏不治。又看目睛神光了然﹐口唇尖上紅活如常﹐無燥白之色﹐乃謂吉證﹐萬無憂也。

始終

《指南》云﹕气色白也﹐血色紅也。痘毒初出之際﹐吉凶未兆﹐而紅白之形色未分﹐見於腮耳口鼻年壽之間﹐一點淡紅而已﹔旣而其中稍有微白﹐而外則淡紅如故也﹐至此而吉凶已判矣。旣而根窠圓混﹐而其中之白漸大﹐而外之淡紅漸細﹐至此吉凶悔吝之機著矣。旣而其痘形色尖圓﹐光澤中之白色遂充﹐而外之紅暈漸細﹐痘至於此始有成漿之意﹐其中白色略帶微黃而又紅活也。進而五六日之中﹐內之白色𨿽將變黃猶未離於紅白之間也﹐外之紅圈𨿽將漸細而尙未至於微也。進而六日七日﹐則中之白色變而純黃猶未至於老也﹐外附紅暈微有一綫紅潤光潔之色而已。旣而八日九日之間﹐則痘成漿﹐圓潔飽滿﹐有黃色而無紅暈﹐至此气血順序﹐治定功成矣。至十一十二日﹐漸見漧黃﹐或如靑痘色﹐气血平復之時也﹐𨿽然﹐猶有倒靨之患﹐未可忽也。至十二十三日﹐漧黃皮皺﹐結成老靨﹐自頭面而及手足者順也﹐自手足而及頭面者逆也。至十三十四日﹐則靨老而落矣﹐然猶有老而不落之患﹐名曰漆面刺肉。身體發熱﹐眼紅面赤﹐心煩口渴者有矣﹔面虛目腫惡心者有矣﹔靨老而後從靨肉潰爛者有矣﹔身熱不退﹐口生疳蝕﹐舌生白胎者有矣﹔或四肢發毒或發疔腫者有矣﹔眼生白障﹐或眼露白睛者有矣。痘𨿽平復﹐禍發百出﹐烏得以靨老而不知防乎﹖靨老脫卸光潔﹐治痘若愈矣﹐然猶未也。靨落而疤白者有矣﹐有經月之餘而猶發寒熱者矣﹐或生流注潰爛﹐或身生疥癩﹐或發渴狂煩﹐或喘渴不寧﹐痂𨿽脫落﹐余證相仍﹐死生未可保也﹐治痘者又可以痂落爲平安哉﹖

日數

前人謂小兒虛實不等﹐不可拘以日數。有熱三日而成斑﹐有熱六七日而生斑者﹐有至十餘日而生斑者﹐但足上有斑爲出齊。出齊之後長成血泡﹐血泡七日當結膿窠。苟或血泡之中﹐尙有紅斑點相夾而生﹐則又不可拘以日數﹐待其皆作血泡爲齊。血泡七日結膿窠﹐此乃榮衛調和﹐內外無諸感冒﹐方能如期。且如血泡正作之際﹐遇天冷寒暑燥濕風不節﹐气候異宜﹐因而遲速失序﹐亦不可拘以日數﹐但以紅點皆爲血泡日爲齊。若出血泡七日﹐病人气虛﹐尙有紅點未能皆成血泡者﹐爲毒气彌盛而不斂﹐急用豬尾膏﹐則隨時結痂疕矣。

世俗謂幾日發熱﹐幾日出形﹐幾日起發﹐幾日作漿﹐幾日收靨﹐此大略之言耳。痘有疏密﹐毒有微甚﹐人有虛實﹐豈可一切拘以日數﹖如瘡本疏者﹐其毒微﹐其人中气實﹐又能食﹐自然易出易靨﹐固不待於旬日者。

如瘡本密者﹐其毒甚﹐其人中气實﹐又能食﹐榮衛調和﹐內外無諸傷犯﹐至十二三日可以刻期收靨也。若其人中气虛﹐食少﹐或內外曾有傷犯﹐或遇气候乖變﹐因而難靨﹐豈可必拘以日數哉﹖

禁忌

聞人氏云﹕稟气實者﹐夏酷暑而不甚畏熱﹐冬嚴寒而不甚畏冷﹔稟气怯者﹐易寒易熱﹐天寒陰雨則感寒濕而濡瀉﹐天气稍炎則伏熱而中暍。是故先知節候者﹐能辧陰陽寒暑之盛衰。經云﹕陽盛人耐冬不耐夏﹐陰盛人耐夏不耐冬。此亦知人稟受之不同。且自立夏气變純陽﹐萬物盛大﹐治藥者用熱遠熱﹐如桂枝﹑麻黃之輩﹐必加知母﹑升麻﹑石膏等服之。立冬气合純陰﹐治藥者用寒遠寒﹐如用諸涼劑中病卽止﹐不必盡劑。又如冬溫暖﹐則虛者安而實者病﹔夏寒涼﹐則實者安而虛者病。冬溫暖﹐夏寒涼﹐非節之气﹐來暴而去速﹐在人將攝之如何爾﹗

如天大寒﹐蓋覆常宜溫暖﹐勿使受寒﹐恐毒气爲寒所觸而不得出也。如天大熱﹐不可蓋覆﹐卻宜淸涼﹐勿使客熱與毒相並﹐致增煩躁﹐使瘡潰爛也。如時有迅雷烈風暴雨之變﹐宜謹幃帳﹐添蓋覆﹐多燒辟穢香﹐以辟一時不正之气。

臥處常要無風﹐又要通明﹐切忌幽暗﹐夜靜不斷燈火﹐不離親人看守﹐恐要飲食﹐一時得具﹐或有癢痛﹐與之撫摩﹐恐他人未必盡心如法也。

聞人氏云﹕木得桂則枯﹐雌黃遇胡粉則黑﹐柑得酒則壞﹐物之相畏有如此者。痘瘡之畏穢惡雜气﹐其理亦如是也。

房中淫佚气﹐婦人經候气﹐狐臭漏腋气﹐醉酒葷穢气﹐硫黃蚊藥气﹐黴爛蒸濕气﹐悞燒油發气﹐潑糞淋尿气﹐熬油煎卵气﹐一切腥臊气﹐五辛气﹐遠行染帶气。

以上最宜避忌﹐仍令人謹伺門戶﹐勿令生人輒入﹐勿掃房室﹐勿動溝渠﹐勿啟混廁﹐勿燒腦麝酷烈諸香。

仲景云﹕瘡痘欲出之間﹐宜燒蒼朮﹑豬甲二物﹔牀帳左右前後﹐宜掛胡荽﹐以酒噴之﹔或燒乳香尢妙。蓋榮衛得香﹐則運行甚速﹐可使瘡毒易出。苟防備一不如法﹐則禍患踵至﹐欲出者使之不出﹐已出者斑爛成片﹐甚者瘡黑陷伏﹐加以爛臭﹐痛如刀剜﹐悶亂而死。其中縱得安者﹐亦令瘢痕經年黑色﹐或反成疥癬﹐不可不戒。凡痘瘡初出﹐卽當禁戒房事﹐室中常燒辟穢香﹐令煙不絕﹔更多燒硬石﹐以水澆之。若有觸犯﹐瘡或色變﹐或作癢者﹐以茵陳燻法解之。

痘觸變焦紫治法

痘觸變焦紫﹐倏時喘急起。急覓絲瓜皮﹐取末蜜調處。甘艸地黃湯﹐一服痘更起。若加煩譫時﹐犀角磨湯水。此是四五朝﹐治觸當如此。期若至七八﹐空殼觸必死。漿半犯觸證﹐按驗莫糊指。

絲瓜皮﹐須要看他未生筋時﹐取來燥幹﹐臨用只取皮蒂爲末。

痘觸變灰白治法

痘觸變灰白﹐梟癢忍不得。附子與黃芪﹐愈多功愈特。助藥已備前﹐何須甚分悉﹖憑君自攄奇﹐奇處如應敵。

此痘須詳察盤座有元紅﹐則挽治得全﹔若無眞元根縷﹐不必療治。

月水觸變治法

痘正凶凶才翕漿﹐適爲月經正當場。不知潔淨相防護﹐致使花爛倏變常。月月紅花一樣藥﹐不分枝葉取煎湯。嫩杪煎湯投酒服﹐根枝沸浴活花郎。不須時刻還歸正﹐任汝經紅觸滿牀。

麝香觸癢治法

麝香一觸癢難敖﹐點點花心帶黑椒。急把升麻蒼耳艸﹐濃煎慢浴轉明饒。內托應須求衛气﹐參芪歸芍橘甘遭。生地防風蟬蛻倍﹐紅花赤豆共成標。

詳考赤豆非家種赤大豆﹐是生於山谷﹐粒粗而扁﹐越人取以鑲嵌首飾﹐色極紅美。若無﹐以家赤大豆代之。

屍厭觸變治法

死屍觸變目番斜﹐痘必沈潛吐沫加。速把元荽並棗艾﹐爲筒燒噴正靈家。外取辰砂煮姜醴﹐時時引呷振欄花。𨿽然屍厭未戕痘﹐主此依然麗美葩。

愚治此痘﹐宜元荽和辰砂﹑姜﹑酒服﹐外燒其方藥。而辰砂性沈滯﹐善能振痘﹐不宜多服者也。

客忤觸變治法

客忤相侵似若驚﹐啼號不歇面渾靑。絲瓜細結含花者﹐露滴蒸來焙粉成。見證蜜調多少服﹐隨兒大小要詳明。此時莫說絲瓜賤﹐一寸絲瓜一寸金。

獸驚痘縮治法

痘五六朝﹐正要灌漿﹐翕膿時候﹐偶爲貓犬諸獸驚嚇﹐而痘隨縮匿﹐或色變爲斜﹐或形沈於底﹐蓋心失其主而血不能以歸輔﹐气弗協以充托也﹐急服烏龍散。

烏龍散方

烏龍散治痘中驚﹐驚系豬貓犬馬形。只求遠志菖蒲等﹐蟬蛻須將水洗淸。再加醴酒頻頻煮﹐去卻菖蒲遠志們﹐獨畱蟬蛻研爲末﹐砂糖調服酒含噙。

遠志淨一兩﹐菖蒲淨細實者一兩﹐和酒煮熟﹐去二味﹐蟬蛻焙爲末﹐將藥酒進服﹐再投雞鳴散﹐無不全美者矣。

錢氏云﹕凡瘡疹﹐當乳母愼口﹐不可令饑及受風冷。聞人氏云﹕凡人一日不食則饑﹐觸風冷則病﹐況小兒當痘瘡之際﹐正欲賴穀气以助其內﹐避風寒以護其外﹐苟穀气虧少﹐風寒侵襲﹐則爲患可勝言哉﹖乳下嬰兒﹐宜常令其母飲食充足﹐居處避風。能食童子﹐專令老成耐事人時時管顧。𨿽然事亦貴得其平﹐或者以失饑冒風寒爲戒﹐遂致過飽極溫﹐非徒無益而又害之﹐瘡痘之家﹐宜備知之﹗

陳氏云﹕痘瘡發熱﹐口漧煩渴不止者﹐切不可與水喫﹐亦不宜與蜜﹑紅柿﹑西瓜﹑橘子等冷物食之。

若脈實中有實熱者﹐不必忌生冷。

痘瘡欲靨已靨之間﹐忽不能靨﹐腹脹煩渴﹐不可與水蜜等冷物食之﹔或頭溫足指冷﹐或瀉渴气促﹐亦不可與之。

十二日十三日﹐瘡痂已落﹐其瘢猶黯﹐或凹或凸﹐肌肉尙嫩﹐不可澡浴﹐亦不宜食炙煿物﹑酸辣五辛有毒之物﹐恐熱毒燻膈﹐眼目多生翳障。

海藏雲﹕世人徒知憐惜過愛﹐信其俗而不藥﹐病已成而方憂﹐摩撫從容﹐無所不從。豈知愛之適足以害之﹐惜之適足以棄之。始不早治﹐治不全終﹐卒之殞斃﹐勞而無功﹐至是咎醫﹐嗚呼﹗其計亦謬矣。

汗下

瘡疹惟用溫平藥治之﹐不可妄下及妄攻發。

海藏雲﹕此論惟當在輕則下﹐若熱甚過極足冷﹐或內傷腹熱足冷﹐宜以寒藥﹐如洗心調胃﹐及化食藥通膈之類主之。然當求責臟腑祕與不祕﹐脈道何如耳。許氏云﹕上熱下冷﹐傷食也。斑疹初熱﹐手足亦冷。惟傷寒一身盡熱﹐不與足冷相類。此傷食﹐非傷冷也。若傷冷﹐不宜用﹐王徳孚用感應丸治之。

痘瘡已出﹐不可疏轉﹐出得已定﹐膿血太盛﹐卻用疏利﹐亦非也。

海藏雲﹕此言若在經而出不盡者爲當。若腹胃有垢膩﹐便時後重如痢疾﹐及脈滑在裏者﹐亦當微下。

大抵瘡疹首尾皆不可下。

海藏雲﹕臟腑有凝滯者﹐不可拘此。

小兒身耳尻冷﹐咳嗽﹐輒用利藥﹐卽害人。

海藏雲﹕此言裏和而少陽之气在經熱者﹐故用化毒犀角湯﹐爲气出裏。若气未出﹐裏未盡﹐求責疏利亦可。

凡治疹痘﹐才瀉則令內陷﹐決不可輕易轉下﹐惟大小便多日不利﹐宜微微利之。及痘已靨﹐尙有餘熱停畱﹐或作熱﹐或作瘡痍﹐或成癰﹐宜四順飲下之。不特消餘毒﹐亦免生他證﹐累試累驗。

每見疹痘者服發表麻黃藥出汗﹐陽气盡出膚表﹐遂至斑爛髒虛﹐虛則腹痛自利﹐或作寒戰﹐或作陰癇死者多矣。

凡痘疹證見及斑點旣生﹐若無內外寒熱虛實者﹐但安養之﹐任其自然﹐則非惟不生他證﹐亦易於調理。今人則才見斑點﹐不顧所蘊輕重﹐惟恐不出﹐用藥表之﹐服以紫艸﹑蟬蛻﹐副以人齒﹑猴梨﹐並與酒曲﹑芫荽﹐無所不試﹐曾不知毒气遇發﹐則一倍變爲十倍﹐十瘡合爲一瘡﹐名爲斑爛﹐五內七竅﹐至於皆有﹐則重者不救﹐輕者爲聲啞﹐爲目疾﹐爲斑爛﹐爲閉耳塞鼻之患。又有過用表藥﹐裏無陽气以應之﹐爲虛脫者多矣﹐此妄表之過也。大抵瘡疹已出﹐正賴胃气運其毒气﹐善攻其熱者﹐熱甚則利小便﹐蓋小便利則心火有所導引﹐𨿽不用冷藥﹐熱亦自減矣。熱輕則解其熱﹐蓋小熱不解﹐大熱必生﹐小熱而利其小便﹐則慮損气﹐故但當解熱也。利小便之藥﹐導赤散爲上。解毒之劑﹐如玳瑁湯﹑獨聖散﹑安斑散﹑如聖散﹑紫艸湯﹑犀角飲﹐皆可選用。昧者但言瘡疹是熱﹐時進涼劑﹐致胃气轉虛﹐令兒胸滿腹脹﹐又且下之﹐內虛毒入則殺人甚速﹐此不善下之過也。若小兒鼻塞唇焦﹐內伏熱也。脈細而色萎黃﹐或靑色皮膚慢﹐口吐靑涎者﹐此悞下證也。或裏無蘊熱﹐亦何可下﹖要之﹕治熱以溫﹐涼而行之﹐未至於冷﹔治寒以溫﹐未至於熱﹐當從其漸而已。

大凡斑疹首尾皆不可下﹐恐動則生變﹐此謂少陽通表﹐宜和之也。當先安裏解毒﹐次微發之。解毒須安五臟﹐防風湯是也。如大便不祕者﹐須微發之藥﹐宜錢氏方中選而用之。如大便過祕﹐宜微利之﹐當歸丸﹑棗變百祥丸是也。初知斑疹﹐若使之並出﹐小兒難禁﹐是以別生他證也。首尾不可下者﹐首曰上焦﹐尾曰下焦﹐若旣吐利﹐安可下﹖便宜安裏。若不吐瀉者﹐先與安裏藥三五服﹔如能食而大便祕結內實者﹐宜疏利之﹔若內虛而利者﹐宜用安裏藥一二服﹐末後一服﹐調以微發之藥。要之安裏之藥多﹐發表之藥少﹐祕則微疏之﹐令邪气勿壅並﹐而能作番次出﹐使兒易禁也。身溫者順﹐身涼者逆﹐二者宜多服防風湯和之。

假令五日已裏﹐諸病與斑疹不能別辧者﹐不可疑作斑疹必須髮之﹐但各從其所傷應見治之﹐皆不妨斑出。若彊發之﹐其變不可勝數矣。前人言首尾俱不可下者﹐爲斑未顯於表﹐下則邪气不得伸越。此脈證有表而無裏﹐故禁首不可下也。尾不可下者﹐爲斑毒已顯於外﹐內無根蒂﹐大便不實﹐無一切裏證﹐下之則斑气逆陷﹐故禁尾不可下也。又言溫暖蓋覆﹐不令通風﹕以斑未出﹐或身表涼而惡寒﹐或天令寒而惡冷﹐溫暖蓋覆﹐不令通風也﹔斑若已出﹐身熱天暄﹐何必用蓋覆而不使之通風乎﹖後人執此二句﹐首尾俱不敢下﹐溫暖不令通風﹐不知天令之所加﹐人身之所盛﹐致使悞人多矣。大抵前人之言﹐隨時應變﹐後之人不知其變﹐故常執而不移也。噫﹗首尾俱不可下者﹐以其始終臟腑元無凝滯也﹔若有一切裏證﹐及大便結者﹐安得不下﹖溫暖不使之通風﹐以其發在冬時﹐故如此也﹔若發在夏時﹐斑𨿽未出﹐亦不用此也。斑之用藥﹐大率以脈爲主﹐浮中沈之脈﹐平舉按之候﹐審其虛實﹐定其中外﹐則可以萬全矣。古今圖書集成醫部全錄卷四百七十六

痘疹門

證治準繩【明﹖王肯堂】

證治大法

錢氏法﹐瘡疹惟用溫平藥治之﹐不可妄下及妄攻發﹐受風冷。

海藏雲﹕溫平者非熱劑﹐如荊芥﹑薄荷﹑防風﹑牛蒡子﹑甘艸之類﹐活人鼠粘子湯﹐與潔古解毒防風湯相兼選用是也。

丹溪云﹕鼠粘子﹑連翹﹑山楂﹑甘艸﹐此四味痘瘡始終必用之藥。

診睦親宮中十大王瘡疹云﹕瘡疹始終出未有他證﹐不可下﹐但當用平和藥﹐頻與乳食﹐不受風冷可也。如瘡疹三日不出﹐或出不快﹐卽微發之。

鼠粘子湯之類。

如瘡發後不多出﹐卽加藥。

如一日一貼﹐卽加至二貼。

加藥不出﹐卽大發之。

升麻﹑葛根﹑防風﹑羌活﹑獨活﹑麻黃﹑桂枝之類。

如發後不多﹐及脈平無證﹐卽瘡本稀﹐不可更發也。有大熱者﹐當利小便﹔小熱者﹐當解毒。

利小便﹐四聖散之類。

若不快﹐勿發勿下攻﹐止用抱龍丸治之。瘡疹若起能食者﹐大黃丸下一二行卽止。有大熱者﹐當利小便﹔有小熱者﹐宜解毒。若黑紫幹陷者﹐百祥丸下之﹔不黑者﹐愼勿下。身熱煩躁﹐腹滿而喘﹐大小便濇﹐面赤悶亂﹐大吐﹐此當利小便﹐不瘥者﹐以宣風散下之。若五七日痂不焦﹐是內發熱﹐气蒸於皮中﹐故瘡不得焦痂也。宜宣風散導之﹐用生犀角磨汁解之﹐使熱不生﹐自然必著痂矣。

東垣師弟法﹐潔古曰﹕斑疹之病﹐其爲證各異。瘡發焮腫於外﹐屬少陽三焦相火也﹐謂之斑﹔小紅靨行皮膚中不出者﹐屬少陰君火也﹐謂之疹。凡顯斑疹﹐若自吐瀉者﹐不可妄治而多吉﹐謂邪气上下皆出也。大凡斑疹首尾皆不可下﹐詳前汗下條。

分气血虛實

解毒者﹐三黃湯﹑金花丸之類。

痘瘡紫屬血熱﹐涼血爲主﹔白屬气虛﹐補气爲主﹔中黑陷而外白色起遲者﹐則補气中略帶涼血藥。

痘瘡主治﹐解表﹑和中﹑解毒三法也。解表兼發散之義﹐使邪气盡出於外﹐不使畱伏於中﹐如防風﹑白芷荊芥穗﹑升麻﹑葛根﹑柴胡﹑桂枝之屬。和中專主脾胃﹐兼助血气﹐使裏气常實﹐血气不虧﹐助養痘瘡而待其成﹐不致癢塌倒陷﹐如黃芪﹑人參﹑白芍藥﹑當歸﹑木香﹑陳皮之屬。解毒只瀉火﹐涼血淸气﹐使毒邪有制﹐不爲正害﹐如山豆根﹑大力子﹑紫艸﹑連翹﹑芩連﹑梔子之屬。

分气虛血熱熱壅三證

凡气虛之證﹐初發身熱﹐手足厥冷﹐乍涼乍熱﹐精神倦怠﹐肌肉晃白﹐飲食減少﹐四肢倦而睡臥安靜﹐便淸自調﹐虛證無疑。未見點前﹐用參芪飲加輕劑發散﹐如紫蘇﹑防風﹑白芷﹔見點之後﹐用參芪飲加輕劑﹐如川芎﹑桔梗。見點四日之後﹐重用參芪飲﹐隨病加減處治。七八日漿足之後﹐保嬰百補湯﹐調養气血而已。此證末梢塌陷黑靨者﹐多用木香異功散收功。

凡血熱之證﹐初發身熱壯盛﹐腮紅臉赤﹐毛焦色枯﹐煩躁﹐渴欲飲水﹐日夜啼哭﹐睡臥不寧﹐好睡冷處﹐小便赤濇﹐熱證無疑。未出之前﹐升麻葛根湯﹐或升麻流气飲﹐𨿽皆可服﹐總不若十神解毒湯爲穩。未出至見點三四日後﹐熱證悉平﹐勢將行漿﹐從太乙保和湯加減。八九日漿足後﹐則有保嬰百補湯調養之。此證七八日間有紫黑漧枯﹐及靑灰幹黑陷者﹐則有奪命大造﹑談笑博金﹑一字金﹐或百祥﹑牛李﹑豬尾﹑獨神等方﹐皆可審用。惟經泄瀉之後﹐有黑陷幹紅者﹐則從木香異功散治之﹐此祖宗世業不傳之祕﹐萬試萬中者也。

凡熱毒壅遏之證﹐初發身熱壯盛﹐腮紅臉赤﹐毛焦皮燥﹐气粗喘滿﹐腹脹煩躁﹐狂言譫語﹐睡臥不寧﹐大便祕結﹐小便赤濇﹐面浮眼脹﹐多啼多怒﹐的系熱毒壅遏。未見點時﹐先須升麻葛根湯一服﹐隨服羌活散郁湯﹔至見點三日之內﹐諸證悉平﹐勢將行漿﹐則服益元透肌散加減﹔漿足之後﹐服嬰童百補湯調養而已。六七日外﹐有紫黑漧枯及靑灰幹白陷者﹐則有奪命大造﹑談笑博金﹑一字金﹑百祥﹑牛李﹑豬尾﹑獨神等方﹐皆可審用。惟曾經瀉﹐有木香異功證﹐則從木香異功散治之。

治虛弱痘有二法﹕的系气虛﹐則宜補气﹔气虛易寒﹐又宜溫之。溫補一法之中﹐酌量輕重處治﹐方爲妙用。

治血熱壅遏有五法﹕表熱盛則痘必漧枯﹐表太涼則冰伏﹔內熱盛則祕結﹐內太涼則泄瀉﹔气壅盛則腹脹喘滿﹔熱毒爲所抑而不得伸越﹐則腹脹狂亂﹔毒气彌盛﹐則表裏受重而嬰童難任。是故治痘之法﹕在安表﹑和中﹑勻气﹑透肌﹑解毒五者而已。安其表﹐使無干枯冰伏之患﹔和其中﹐使無便結泄瀉之變﹔勻其气﹐使無壅盛喘滿之過﹔透其肌﹐使熱毒得以伸越而達表﹔解其毒﹐使內外有所分消。五者不失﹐則血熱壅遏之證勢𨿽綿密﹐亦不足憂矣。

溫補宜審

丹溪云﹕木香異功散二藥治寒的當﹔若虛而不寒者﹐禍不旋踵。

如瘡始出一日至十日﹐渾身壯熱﹐大便黃﹐是表裏俱實也﹐其瘡必光澤﹐必起發﹐必飽滿﹐必易靨而不致損傷﹔若無他疾﹐不宜服藥。

表裏俱實者﹐易出易靨﹔表裏俱虛者﹐難出難靨﹔表虛難出﹐裏虛難靨﹐隨證治之。

吐瀉少食爲裏虛﹐陷伏倒靨灰白爲表虛﹐二者俱見爲表裏俱虛﹐全用異功散救之﹐甚至姜﹑附﹑靈砂亦可用。若止裏虛﹐減官桂﹔若止表虛﹐減肉豆蔻﹐不減官桂﹑丁香﹔若能食便祕而陷伏倒靨者﹐爲裏實﹐當用錢氏及丹溪下法。若不吐瀉能食爲裏實﹐裏實而補則結癰毒﹔紅活綻凸爲表實﹐表實而用表藥則潰爛不結痂。凡痘但見斑點﹐便忌葛根湯﹐恐發得表裏俱虛。

王汝言曰﹕若痘瘡虛怯﹐淡白色癢塌﹐此屬虛寒﹐宜用陳文中方﹔若發熱壯盛﹐齊湧紅紫色燥癢﹐此屬熱毒﹐急宜涼血解毒。自陳文中方盛行後﹐屬虛寒者﹐率得生﹐屬熱毒者悉不救。痘是胎毒﹐古人治法只解毒﹐然气血虛則送毒气不出﹐及不能成就﹐故陳文中之法﹐亦千載妙訣﹐補前人之未備者。但溫補之法旣行﹐而解毒之旨遂隱﹐故救得一邊﹐又害了一邊。

凡治痘子﹐要識證候。如痘腳稀疏﹐根窠紅潤﹐不瀉不渴﹐乳食不減﹐四肢溫和﹐身無大熱﹐如此候者﹐不須服藥﹐惟善調護﹐以待成就而已。若癢塌﹐寒戰咬牙﹐渴不止﹐痘紫黑色﹐喘渴不寧﹐灰白色﹐頂陷腹脹﹐頭溫足冷﹐悶亂飲水﹐气促泄瀉﹐渴﹐如此候者﹐不必服藥﹐𨿽彊治之﹐亦無功也。

凡治痘瘡﹐善攻不如善守。表裏無邪﹐不須妄治。有等貪利之人﹐不分虛實﹐妄投湯藥﹐謂曾治某病﹑治某病﹐貪天功以爲己有﹐以致虛虛實實﹐致生變異﹐悞人性命﹐此醫之罪也﹗

用藥

凡痘子用藥﹐須分气血虛實﹐毒气微甚而治。故灰白者﹐不起發者﹐癢塌者﹐吐利者﹐寒戰咬牙者﹐手足冷者﹐皆气虛也﹐宜用補气之劑﹔瘡幹者﹐不紅活者﹐膿水少者﹐皆血虛也﹐宜用補血之劑﹔稠密者﹐焮腫者﹐紅紫者﹐皆毒甚也﹐宜用解毒之劑﹔陷伏者﹐兼气血解毒治之。凡用補气﹐宜四君子湯﹔如瘡帶濕﹐或有自利﹐用之可也。若瘡幹者﹐白朮燥津液﹐茯苓滲津液﹐或便祕實者﹐不可用也。

凡用補血﹐宜四物湯﹔如瘡幹或色太嬌﹐用之可也。若不能食者﹐生地黃泥膈﹐白芍藥收斂腸胃﹐不可用也。

凡解毒不過黃連﹑黃芩﹑黃蘗﹑梔子﹑連翹﹑牛蒡子﹑升麻之屬﹐俱用酒制﹐恐寒涼反損脾胃也﹔若欲行表﹐須少加桂枝。他如紫艸﹑山豆根﹑葛根之類﹐則不必用酒制矣。

凡用解毒藥﹐要別臟腑分陰陽而治之﹔如黃連解心火﹐黃芩解肺火﹐梔子解肝火﹐黃蘗解腎與三焦火﹐石膏解胃火﹐木通解小腸火﹐黃芩又解大腸火﹐連翹﹑牛蒡子解瘡毒火﹐山豆根﹑紫艸解痘毒火﹐升麻解疫毒火﹐各有主治不同也。又歲半已上﹐屬陽﹐心肺主事﹐宜芩﹑連多用之﹔歲半已下﹐屬陰﹐腎肝主事﹐宜黃蘗﹑梔子多用之。

初熱證治

小兒斑疹初發﹐未能辧認間﹐但求所由之由﹐因內因外及不因外內﹐隨其所傷﹐如法服餌﹐防其變故﹐抑其盛气﹐比之他證﹐尢不可緩。或發或瀉﹐或解其肌﹐或化其毒﹐求其所起之由﹐涼血淸肺﹐調其臟腑﹐平其飲食﹐謹其禁忌﹐嚴其養攝﹐適其寒溫﹐將理有法﹐俾盡其道﹐使出無不快之經﹐成無不痂之斑﹔旣愈之後﹐不致遊毒流汗﹐虛腠﹐目疾膜翳﹐瘡癤癰癅﹐喉閉嗌腫﹐潮熱汗泄﹐此治斑之大略也。

海藏所謂斑卽痘也﹐非心爲斑之斑。

凡瘡欲出而未出﹐因發搐者﹐是外感風寒之邪而內發心熱也﹐宜王氏惺惺散﹐或人參葛根湯﹑木香參蘇飲。

凡瘡欲出未出而吐利者﹐是中焦停寒﹐或夾宿食也﹐宜四君子湯加砂仁﹑陳皮﹐或和中散﹔如夾宿食者﹐用紫霜丸。

治痘全在發熱之初﹐看其熱勢微甚﹔微者固不必治﹐甚者當解則解﹐當汗則汗﹐當下則下﹐使毒气得以發泄﹐則後來不能爲害﹐痘亦稀少平順。失此不治﹐則熱毒漸盛﹐難以解救。大抵此際熱甚﹐非汗則表不解﹐非下則裏不解﹐然藥味之輕重﹐當隨病勢之微甚而用之。

痘證少具﹐痘未發﹐與升麻湯三五錢帶熱服之﹐待其身表溫和﹐痘證已顯﹐止藥。如其身涼﹐痘證未出﹐只時時與甘桔湯﹐寬胸膈﹐利咽喉。

大便酸臭﹐不消化﹐畏食或吐﹐乃內傷飲食﹐宜枳朮丸。傷冷食飲﹐神應丸。如見傷食﹐又見痘證﹐先與不犯大黃﹑巴豆藥克化過﹐再與升麻湯﹔如食重傷﹐前藥不能過﹐再與犯大黃﹑巴豆藥過之。

此須分証之表裏虛實而斟酌之。先裏後表﹐亦非古法。如克化藥不能過﹐多是脾气虛﹐而克化藥又重傷之﹐若無便祕裏實之證﹐其可遽用大黃﹑巴豆下之乎﹖

凡初發疑似﹐但肌表熱而無內傷證者﹐宜用辛涼之劑調之﹐以四物解肌湯主之。

或云凡發熱疑似之間﹐宜用人參敗毒散一劑以發之﹐是與不是﹐一發便明。大抵瘡疹只要發盡﹐不使畱伏於中也。

凡發表﹐宜保嬰丹加姜蔥煎湯化下﹐一也﹔或升麻葛根湯去升麻加蘇葉﹑姜﹑蔥﹐二也﹔或羌活散加制砂﹑姜﹑蔥﹐三也。此可行之於已發熱之時﹐未發熱之前﹐不可行也。旣見紅點之後﹐亦不可行﹐恐表虛故也。如或行之﹐只宜參蘇飲調保嬰丹﹐厚蓋取汗。

凡初發表要看天時﹐如時大寒﹐則腠理閉密﹐气血凝濇﹐防其發泄得遲﹐有毒气壅遏之變﹐以辛熱之藥發之﹐宜桂枝葛根湯﹑五積散去漧薑主之。如時大熱﹐則腠理開張﹐气血淖澤﹐防其發泄太急﹐有潰爛之變﹐以辛涼之藥解之﹐宜升麻葛根湯﹑雙解散主之。如不寒不熱﹐天气溫和﹐只人參敗毒散甚佳。

小兒出痘﹐裏有大熱﹐當利小便﹐使心火有所引導﹐𨿽不用涼藥﹐其熱自去矣﹐導赤散主之。若裏有小熱﹐不宜利小便﹐當解毒。若小熱利小便﹐反泄腎气。宜犀角地黃湯﹑消毒飲。

或曰痘瘡發熱﹐何以能預識其輕重而解之耶﹖曰﹕凡發熱乍進乍退﹐气色明瑩﹐精神如常﹐大小便調﹐能食不渴﹐目淸唇潤﹐此毒輕也﹐痘必稀﹐縱出多﹐亦自易發易靨。如壯熱不減﹐气色慘暗﹐精神昏悶﹐大便或祕或瀉﹐不能食﹐目赤唇焦﹐此毒甚也﹐痘必稠密﹐宜預解之。其出疏者﹐防其有伏﹐未可便許爲疏﹐但看熱減渴止﹐精神爽快﹐淸便自調﹐能食更無他苦﹐是眞疏且輕也。或曰﹕旣識其候﹐知痘稠密﹐何以解之﹖曰﹕諸瘡皆屬於心﹐心之華在面。如初發熱﹐靑筋現露﹐目中淚出﹐此毒發於肝﹐肝木生心火﹐從後來者爲實邪﹐肝爲水泡﹐風火相扇﹐必作瘙癢﹐宜先解肝之毒。面赤如錦﹐額上紅筋露現﹐譫妄多驚﹐此毒發於心﹐心火自旺爲正邪﹐君主不明﹐必有陷伏不治。口漧唇焦﹐面黃而燥﹐此毒發於脾﹐心火生脾土﹐從前來者爲虛邪﹐脾爲斑﹐心爲疹﹐此有夾斑夾疹﹐又脾主肌肉﹐爲火所灼﹐必作潰爛﹐宜先解心脾之毒。面色晄白﹐鼻中漧燥﹐或流淸涕﹐或衄出﹐此毒發於肺﹐心火刑肺金﹐乘其所勝爲微邪﹐宜略解肺之毒。面色黑气如煙浮﹐目中見鬼﹐頭熱足冷﹐此毒發於腎﹐腎水克心火爲賊邪﹐必成黑陷不治。

痘疹發熱﹐熱气微者﹐其毒必少﹐痘出自疏﹐易發易靨﹐不須服藥。熱气甚者﹐其毒必多﹐痘出自密﹐難發難靨﹐且多他變﹐宜預解之﹐宜連翹升麻湯或如聖湯﹐並合代天宣化丸主之。

或有熱微﹐痘出反密者﹐其人必口燥渴﹐唇焦裂﹐小便赤少﹐大便祕﹐身𨿽不大熱﹐如蒸蒸然﹐此毒深熱亦深﹐故表不大熱而裏熱也﹐宜急解之。

若煩渴引飲﹐大熱如炙﹐頭痛如破﹐或自汗﹐或無汗﹐宜白虎湯主之﹐甚者石膏用至半斤。溽暑之時有此證﹐尢宜用之。

或有熱甚﹐痘出反疏者﹐其人必不渴﹐唇潤﹐目中無赤脈﹐大小便調﹐身𨿽大熱﹐但熇熇然﹐此毒淺熱亦淺﹐故表熱裏气和也﹐只以升麻葛根湯。

乍涼乍熱﹐瘡疹常候﹐若徧身如火﹐晝夜不休﹐此心火亢甚﹐脾土益燥﹐爲失其常﹐宜消詳表裏證候以施治也。如口燥渴﹐目赤唇焦﹐大小便不利﹐此表裏俱熱也﹐雙解散﹑或連翹升麻湯﹑或黃連解毒湯送下七物升麻丸。如咽喉痛﹐甘桔湯加牛蒡子﹐或射幹鼠粘子湯加桔梗﹐使咽喉爽快﹐胸膈開豁。失今不治﹐他日咽喉閉塞﹐水入則嗆﹐谷入則嘔﹐暴啞失音﹐悔之無及﹗

如初發熱﹐時時惡寒﹐振振搖動﹐如瘧之狀﹐其人衛气素虛﹐榮血亦弱﹐不能逼毒快出﹐使毒邪畱連於經絡之中﹐欲出不出﹐與正相爭﹐故振振者﹐火之象也﹐以柴葛桂枝湯加黃芪主之﹐瘡出卽愈。不可錯認作寒戰﹐妄投陳氏辛熱之劑以悞人也。

古人養生或治病者﹐常順四時之气﹐謂之勿伐天和。如春夏養陽﹐秋冬養陰﹐飲食起居﹐各有攸宜。凡痘疹發熱之時﹐其初發表解肌﹐四時各有主方﹕春用羌活湯﹐夏用五苓散﹐秋用參蘇飲﹐冬用五積散﹐四時通用人參敗毒散。又如春肝旺﹐風木主事﹐調養之法﹐宜四物湯加防風﹑黃芩﹑木香﹑靑皮﹑羌活﹐以折風木之勝﹔又以四君子湯加白芍藥﹑桂心﹐以補脾之受制﹐相間服之。夏心旺﹐熱火主事﹐宜黃連解毒湯加麥門冬﹑五味子﹐以補肺之不足。秋肺旺﹐燥金主事﹐宜瀉白散合甘桔湯加牛蒡子﹑馬兜鈴﹐以散肺中之邪﹔又以四物湯去川芎加天麥門冬﹑天花粉﹐以潤其燥。冬腎旺﹐寒水主事﹐宜五積散以散表之寒﹐理中湯加黃芪炙﹑木香﹑丁香以勝裏之寒。此四時之治法也。如天有暴風﹐連日不止﹐恐有風邪﹐桂枝葛根湯﹔夏月盛暑﹐或非時之熱﹐人參白虎湯﹔冬月嚴寒﹐或非時之寒﹐四君子湯加桂枝﹑生薑﹔久雨濕盛﹐五苓散加蒼朮。此四候者必瘡變色有異證﹐可依其法治之﹔苟無他候﹐不可妄治也。惟謹帷幕﹐遠風寒﹐毋令太熱﹐毋令太寒﹐但常和暖﹔更常服蟬蛻膏﹐蓋此膏能禦風邪﹐辟惡气﹐透肌快斑疹也。房室之中﹐常燒辟穢香﹐勿得間斷。

凡初發熱二三日間有驚搐者﹐以導赤散﹑羌活湯﹑辰砂散主之。大便祕者﹐三黃丸微利之。小便濇少者﹐導赤散。渴甚者﹐葛根解毒湯。腹中痛者﹐桂枝大黃湯。腰痛者﹐人參敗毒散。自利者﹐黃芩湯。吐利者芩加半夏湯。如脾胃素弱﹐自利淸白者﹐理中湯丸﹐或四君子湯﹑肉豆蔻丸合而服之。余詳各門。

攻裏

大便酸臭﹐不消化﹐畏食﹐或吐﹐乃傷飲食﹐宜枳朮丸。傷冷食飲﹐神應丸。

初熱吉凶

發熱時身無大熱﹐腰腹腳膝不痛﹐過三日才見紅點﹐又堅硬礙指﹐此爲吉證﹐不須服藥。

發熱不時﹐發驚時渾身溫熱﹐痘自心經出也﹐乃爲吉證﹐可治而愈。按近年屢有痘前驚而終凶者﹐好事不如無﹐未可言吉。

發熱之初﹐腹中大痛﹐腰如被杖﹐及報痘﹐漧燥而前痛不止者死不治。先腹痛後止﹐可用助血气藥救之。

初發熱一日﹐徧身卽現紅點﹐稠密如蠶種﹐摸過不礙手者﹐死不治。

初發熱時﹐頭面一片紅如胭脂者﹐六日後死。

初發熱時﹐用紅紙撚蘸油點火﹐照心頭皮肉裏﹐紅如一片胭脂﹐或徧身皆有成塊紅者﹐八九日後死。

見形證治

痘瘡之期﹐始於見點﹐從見點而數之﹐期止七日。七日之內﹐如花之始蕾而發也﹐其气日盛以出﹐七日之後气斂而芯謝矣。故服藥者﹐當於七日之內﹐日夜連服﹐毋或姑息﹔苦之以七日﹐所以全之於百年﹔人不知此而惟務姑息﹐七日之外﹐服無益矣。予嘗謂痘毒之在血气﹐譬如糠秕之在米也﹐惟血气充足﹐運轉迅急﹐若篩米然運轉不停﹐則糠秕不混於米而騰起浮聚﹐自作一團﹐血气充足周流﹐則毒不滯於滎衛之中﹐而自然收斂以成瘡。故痘瘡及時貫膿﹐未嘗爛肌損肉﹐只是將皮肉紅色毒气收貯窠囊而已。其有日久才發臭爛者﹐此皆變證而非本然如此也。今舉世以食物發痘﹐而不知其本無益也﹐惟服補气血藥以助其運行推出之勢可也。

發熱三日之後﹐熱退身涼﹐大小不等﹐作三次出﹐淡紅色﹐如水珠光澤者﹐不須服藥。

凡痘子出現﹐疏則毒輕﹐不可妄治﹔密則毒盛﹐卻要磊落﹐大小分明﹐不相粘連﹐略與托裏解毒之劑﹐快斑湯﹑消毒飲主之﹐使之易發易靨。如出太密﹐粘連模糊﹐其毒尢甚﹐托裏解毒之劑﹐宜多飲之﹐以防癢塌黑陷之變。更察外證﹐可治則治﹐不可則勿治。

凡痘子出形﹐皮肉如常﹐根苗明潤﹐此毒輕也﹐不可妄治。如皮肉昏黑﹐或赤腫﹐根苗漧枯靑紫﹐或灰白者﹐此毒甚也﹐以消毒飲﹑奪命丹合服。

凡痘子之出﹐最要唇潤舌潤﹐紅鮮如常﹐其毒則輕。如唇焦破裂﹐舌燥有芒﹐爲毒火太甚﹐表裏郁遏﹐急宜解之﹐黃連解毒湯加大力子。

發熱一二日便出

如才發一二日間﹐痘便一齊湧出者﹐須問其曾數日前有熱否﹖如曾數日前乍熱乍涼﹐以過期論﹔惟原未發熱﹐至今才熱便斑現﹐此表气虛﹐毒气盛﹐榮熱衛弱﹐腠理不密﹐肌肉不堅﹐不能約束於外﹐使毒气沖擊﹐故出太驟也﹐宜用實表之劑﹐可以無癢塌﹐無潰爛﹐實表解毒湯主之。

一方﹐用羌活散調紫艸膏﹐或保嬰丹加紫艸﹑牛蒡子﹑蟬蛻與服。熱盛不退﹐以羌活散調退火丹進之﹔另用燈艸﹑木通﹑蟬蛻﹑地骨皮煎湯﹐候冷服。此用發表之劑﹐與表虛衛弱之說背馳。蓋亦有初發熱時見表證﹐失於解散﹐實熱壅遏而怒發者﹐此法猶可施﹐然得全者鮮矣。

發熱四五六日始出

如發熱四日至五六日後始出者﹐須審視曾有外感內傷否﹖蓋傷風寒傷食之熱﹐久而不去﹐則所蘊瘡痘之毒﹐亦能乘間而出﹐不可以過期論。惟無內傷外感之因﹐一向熱而不出﹐此裏气虛﹐不能驅逐其毒﹐使之卽出﹐而毒邪得以畱連﹐停伏於臟腑腸胃之間﹐宜先用托裏之劑﹐令其快出﹔次以和中之劑多服之﹐可以無伏無陷﹐無倒靨。托裏﹐宜托裏快斑湯﹐或十宣散﹔和中﹐宜四君子湯加黃芪﹐或保元湯合勻气散主之。

應出不出

痘疹之出﹐自有常期。如過期應出不出﹐有數證不同﹐不可不辧。如內素實之人﹐皮厚肉密﹐毒气難於發越﹐一旦恃其體厚﹐不怯風寒﹐又爲外邪所襲﹔或體素弱者﹐風寒易感﹐以致腠理閉密﹐气血凝濇﹐故應出不出也。其證頭痛﹐四肢拘急﹐偎倚蓋覆﹐常惡風寒﹐此類宜發之﹐气彊者用雙解散﹐气弱者用參蘇飲或惺惺散。或內虛者﹐脾弱食少﹐宜用補脾之劑加行气發表藥﹐四君子湯﹑調元湯﹐並加木香﹑靑皮﹑黃芪﹑桂枝。或臟腑自利﹐宜用溫裏之劑﹐黃芪建中湯﹑益黃散﹐並與奪命丹合進﹔利未止者﹐豆蔻丸合進。蓋裏溫則气不消削﹐气不消削則不陷伏矣。若依上法分治﹐猶不出者﹐此毒壅伏於三焦﹐不久而變生焉。

聞人氏槻云﹕是痘疹證熱數日而不發見者﹐進退皆難。便欲大發之﹐懼其本稀而成斑爛﹐不發之又無以出其毒气。古人立論﹐始以藥微發之﹐微發不出則加藥﹐加藥不出則大發之。大發之後﹐所出不多﹐气候和平無他證者﹐卽是瘡本稀不可更發也。以此言之﹐發不至太過﹐守不至不及﹐乃用藥之圓活也。愚按古方用發表者﹐升麻葛根湯﹐輕劑也﹔惺惺散﹐重劑也。謂微發﹐謂加藥者﹐或先用輕劑﹐後用重劑﹔或只用本劑先小作湯﹐少飲之﹐後漸加大﹐多飲之。非謂於本方之外﹐再加辛熱大發之藥也。

凡痘疹過期應出不出者﹐或因外感風寒﹐依上發表之法﹔或因內虛泄瀉﹐依上和中之法。如按法調治猶不出快﹐熱反甚﹐大渴腹脹滿﹐大便硬結不通﹐煩躁不安者﹐此毒邪壅伏於內﹐三黃丸﹑七味升麻丸擇而用之﹐甚則三乙承气湯主之。聞人氏云﹕且身熱脈數﹐大便祕而腹脹﹐此熱毒壅遏﹐未見形狀者﹐當微下之﹔非微下則熱不減﹐此是始者熱在裏﹐斑未出之時也。若斑點隱隱在皮膚中者﹐是已發越在表﹐瘡正發時﹐則不可妄下也。又有結膿窠痂疕之際﹐脈尙洪數﹐能食而大小便祕﹐此表已罷﹐裏有熱毒﹐宜微利之。大抵臟腑有熱﹐往往利大小便者﹐以其主出而不內故也。

張氏從道云﹕痘瘡气勻則出快﹐蓋气勻則榮衛無滯。勻气之藥﹐如桂枝﹑防風﹑荊芥穗﹑薄荷葉﹐所以行在表之气而使之無滯也﹐故凡發表之劑多用之﹔木香﹑靑皮﹑枳殼﹑木通﹐所以行在裏之气而使之無滯也﹐故凡和中之劑多用之。又瘡出之時﹐常宜和暖﹐如三春發生之气﹐則气血和暢﹐自然其出快﹐其發透﹐其靨齊。若偏於太熱﹐則壯火食气﹐其气反虛而不能行﹔偏於太寒﹐則气凝濇而不得行矣。

痘瘡之證﹐其初不免於發熱者﹐未出毒﹐邪在裏﹐煎熬气血﹐燻蒸臟腑而然。瘡旣現形﹐則毒泄而熱解﹐所以瘡出熱退者﹐瘡本必疏。若瘡已出﹐熱不少減﹐此毒蘊於中﹐其勢方張﹐其瘡必密﹐宜急解其毒﹐連翹升麻湯加防風﹑荊芥穗﹑地骨皮﹐或解毒防風湯加升麻﹐或東垣鼠粘子湯﹐兼服代天宣化丸。服藥之後﹐瘡或不出﹐或再出﹐其熱頓減者﹐爲气和也﹔熱若不減﹐瘡漸加多﹐再消詳大小便何如﹕大便不通﹐七物升麻丸﹔小便不利﹐連翹湯﹔大小便俱不通﹐八正散﹔自利者﹐黃芩湯加白頭翁﹑酒黃連調赤石脂末﹐裏气和﹐毒解矣。如更加渴﹐煩躁不已﹐或譫妄﹐或腹脹滿气促﹐或自利不止﹐手足厥冷﹐此逆證不治。

出太密

一發便密如鍼頭﹐形勢重者﹐合輕其表而涼其內﹐連翹升麻湯主之。然稠密之處﹐各有經絡部分所屬﹕額主心﹐面主胃﹐腹與四肢主脾﹐脇主肝﹐兩腋主肺﹐下部主腎﹐肩背主膀胱﹐當隨見證治之。若面色黃﹐大便黑﹐煩躁喘渴﹐或腹脹者﹐瘀血在內也﹐用犀角地黃湯﹐或抱龍丸﹑生犀角汁﹐但根窠分明肥滿者無妨。

前證若屬心經﹐用導赤散之類﹔胃經﹐用犀角散之類﹔肝經﹐用柴胡湯之類。大凡稠密者熱毒熾盛也﹐若密而不痛﹐用東垣消毒散﹔若密而作痛﹐用仙方活命飲﹔若密而小便不通﹐用八正散﹔若密而大便不通﹐用承气湯﹔若密而惡寒發熱﹐用麻黃甘艸湯。

發表

痘出太盛﹐煩喘甚者﹐麻黃黃芩湯。

痘出太盛﹐煩喘咽痛而嗽者﹐麻黃湯入麝香尢妙。

攻裏

斑已發﹐密重微喘飲水者﹐有熱也﹐用去風藥微下之。瘡已發﹐稠密微喘渴欲飲水﹐宜微下之﹐當歸丸及龐氏地黃膏﹐外以黃蘗膏塗面佳。

痘出太盛﹐喘促腹滿﹐小便赤﹐手足心並腋下有汗﹐或狂言妄語﹐大便不通﹐宜四順飲﹑小承气湯﹔下後諸證悉退﹐不可再下。

涼血

出太多者﹐犀角地黃湯﹐地骨皮鼠粘子湯卽地骨皮散加鼠粘子。

或云﹕一見皮肉累累紅點稠密﹐急用纏豆藤燒灰﹐加制砂﹐連進三四服﹐或薄荷湯調退火丹進之﹐仍以牛蒡子爲末傅顖門上﹐以散熱毒﹐非惟能使痘疏﹐且免侵眼之患。

用纏豆藤燒灰爲末﹐加入退火丹內﹐又用燈艸﹑木通﹑蟬蛻﹑地骨皮煎水﹐調退火丹﹐連進二三服﹐則痘之稠密不分者﹐遂分明矣。後再用幹葡萄五十个﹐茜艸根一兩﹐荔枝連肉殼核五个﹐芫荽子五錢﹐無子莖葉亦可﹐用好酒二碗﹐煎一碗﹐徐徐以熟水攙薄﹐常與服之﹔服盡﹐滓再用水煎﹐當茶常與之服﹐則痘之稠者以退不作害﹐未退者﹐遂令如水珠起壯﹐灌膿結靨矣。

凡痘子初出﹐磊磊落落﹐似稀疏之狀﹐其後旋加﹐日多一日﹐此毒伏於裏﹐裏气虛弱不能托之卽出﹐要大補兼解毒﹐或什可救其一二也﹐十宣散加無價散主之。痘瘡多者﹐是毒气多﹐便先宜解毒。然多則恐气血周貫不足﹐故亦隨宜兼補藥﹐以助成膿血。

痘毒自內出外﹐一二三日方出齊﹐毒气尙在內﹐出至六日則當盡發於表﹐七八九日成膿而結痂矣。若毒气盛﹐不能盡出﹐過六日毒反內入臟腑﹐故須於六日以前毒气該出之時﹐急服涼血解毒之藥﹐以驅出之﹔六日以後﹐醫無及矣。

出不快

瘡疹三日不出﹐或出不快﹐卽微發之﹐鼠粘子湯之類。如瘡發後不多出﹐卽加藥﹐如一日一貼﹐卽加至二貼﹔加藥不出﹐卽大發之﹐升麻﹑葛根﹑防風﹑羌活﹑獨活﹑麻黃﹑桂枝之類。如發後不多﹐及脈平無證﹐卽瘡本稀﹐不可更發也。有大熱者當利小便﹐四聖散﹑六一﹑四苓散之類。小熱者當解毒。若不快﹐勿發勿下攻﹐止用抱龍丸治之。

錢氏消毒散﹑化毒湯﹑活人鼠粘子湯﹐皆發瘡痘﹐溫平溫涼藥﹐錢氏所謂微發之者是也。如微發不出者﹐卽就與前項藥﹐該每服二錢者卽加至三四錢﹐該每日二服者卽加至三四服。如加藥又不出者﹐卽用升麻﹑葛根﹑麻黃﹑桂枝大發之。如大發後不多﹐及脈平無事者﹐卽瘡稀不可更發。如脈洪有熱﹐有大熱者﹐當用四聖﹑導赤﹑八正輩﹐利小便﹔有小熱者﹐當用芩﹑連﹑金花丸輩解毒。若利小便解毒後﹐又不快﹐則勿發勿下﹐止用抱龍丸治之。此錢氏心法也。

若出不快﹐淸便自調﹐知其在表不在裏﹐當微發﹐升麻葛根湯。

若靑幹黑陷﹐身不大熱﹐大小便濇﹐則是熱在內﹐煎大黃湯﹐下宣風散。

若身表大熱者﹐表證未罷﹐不可下。

若斑已出﹐見小熱﹐小便不利﹐當以八正散利之。

太陽出不快﹐身之後也﹐荊芥甘艸防風湯。

陽明出不快﹐身之前也﹐升麻加紫艸湯。《聖惠方》﹕升麻葛根加紫艸。

少陽出不快﹐身之側也﹐連翹防風湯﹐卽連翹散。

四肢出不快﹐防風芍藥甘艸湯。

凡痘瘡出不快者﹐有五證﹐臨病審而調之。

一證﹕天時嚴寒﹐爲寒所折﹐不能起發﹐宜散寒溫表。冬三月寒甚﹐紅斑初見﹐宜五積散﹑正气散﹑參蘇飲﹑楊氏調解散﹑陳氏木香散。

一證﹕炎暑隆盛﹐煩渴昏迷﹐瘡出不快﹐宜辰砂五苓散煎生地黃﹑麥門冬湯調服。身熱者﹐小柴胡加生地黃﹔熱甚煩渴而便實者﹐白虎加人參湯﹔輕者﹐人參竹葉湯加生地黃煎服。

一證﹕服涼藥損傷脾胃﹐或胃虛吐利﹐當溫中益气﹐宜理中湯﹔吐利甚者﹐加附子﹐或陳氏異功散﹑木香豆蔻丸。

一證﹕或成血皰﹐一半尙是紅點﹐此毒气發越不透﹐必不能食﹔大便如常者﹐宜半溫裏半助養之劑﹐用四聖散加減﹐及紫艸木香湯﹑絲瓜湯﹑阮氏萬全散﹑湯氏安斑湯。

一證﹕外實之人﹐皮膚厚﹐肉腠密﹐毒气難以發泄﹐因出不快﹐宜消毒飲﹑透肌散。如大便祕實﹐於消毒飲內加大黃﹑梔子仁煎服﹔瘡出太稠﹐宜犀角地黃湯﹑張氏解毒防風湯﹔血气不足﹐宜十奇散﹔咽嗌不利﹐宜如聖湯加薄荷﹑枳殼﹔口中气熱﹐咽痛﹐口舌生瘡﹐宜甘露飲子﹔驚風搐搦﹐宜抱龍丸﹔煩渴﹐宜獨參湯﹑黃芪六一湯。

瘡已出而不徧勻者﹐聞人氏云﹕惟透肌解毒﹐無壅塞之患﹐則自然出勻﹐以必勝散﹑大紫艸飲﹑胡荽酒之類主之。

痘出不長﹐隱於肌膚者﹐人參透肌散主之。

出不快﹐有數證不同﹕內虛熱極而不發者﹐朱汝明用四君子加黃芪﹑紫艸發之。有內虛甚而生寒﹐大便利而出不快者﹐宜理中﹑姜附輩以溫之﹐則气不消剝﹐自不伏陷。有內實而兼諸熱證出不快者﹐用四聖散﹑加味四聖散﹑紫艸飲子﹑紫艸木香湯﹑紫艸木通湯﹑快斑散﹑絲瓜湯﹐俱可選用。或气實痰郁而發不出者﹐蒼朮﹑白芷﹑防風﹑升麻﹑黃芩﹑芍藥﹑連翹﹑當歸等分煎湯﹐化抱龍丸。若毒根在裏﹐或血气虛弱﹐或邪穢沖觸內陷而出不快者﹐托裏散。

疹痘發未透﹐宜四君子湯加黃芪﹑紫艸﹑糯米煎。凡醫百病﹐不可損胃气﹐故用四君子及糯米等助其胃气。服此藥後﹐若患者身全不熱﹐又以兔絲子酢制爲末﹐大人一錢﹐小兒七分或三分托之﹐則痘疏疏出矣。此藥大補助火﹐不可多﹐多則托出太多矣。

隱於肌肉不起﹐宜紫艸飲子煎服﹐又不可過用。候三日齊後﹐以保元湯加好酒﹑人乳一二錢最穩。

紫艸二兩細銼﹐以百沸湯一大盞沃之﹐以器合定﹐勿令泄气﹐量兒大小溫溫服。

大發

頭面出不快﹐此太陽經也﹐當用荊芥﹑甘艸﹑羌活﹑防風﹑天麻共煎。

胸脇出不快﹐此少陽經也﹐當用柴胡﹑黃芩﹑紫艸﹑木通﹑紫蘇共煎。

四肢出不快﹐此陽明經也﹐當用升麻﹑葛根﹑紫蘇﹑芍藥﹑甘艸﹑蓮須﹑蔥白共煎。

徧身都出不快﹐當用九味羌活湯。

以上四證﹐藥味內各加姜蔥爲佐﹐連進二服﹐痘出快矣。

攻裏

有紅斑點出﹐日數未盡﹐其內實而肌熱者﹐宜疏利之。

紫艸例

小兒痘疹出未快﹐可濃煎紫艸汁服。

按紫艸通腠理﹐利九竅﹐涼血活血﹐爲痘家欲出未出必用之藥。若出已透而大便利者﹐忌之﹗

《指南》有禁瘡之說﹐云﹕痘毒奔潰﹐由气血虛弱﹐不能拘領其毒﹐以致毒盛而聚於腠虛之處。故痘之初出也﹐或一點二點﹐見於隱僻腠節之處﹐及方廣四肢之間﹐此痘一出﹐則諸痘不得宣發成漿矣﹐故曰禁瘡。其禁有五﹕一曰胃禁﹐二曰火禁﹐三曰水禁﹐四曰風禁﹐五曰寒禁。

胃禁者﹐毒火炙胃﹐不能發散於肌表﹐脾胃潰爛。其外証之痘﹐出於唇口之間者﹐或二三四五點相連﹐諸痘未漿﹐此痘已先黃熟﹐知由熱毒內攻﹐胃已腐爛﹐故諸痘不得成漿也。如唇口一見此痘﹐當察其面色頳紅﹐气粗熱甚﹐口臭異常者﹐是其驗也。

火禁者﹐小兒初發之際﹐或因身發寒熱﹐而悞以火燻炙其衣被﹐或睡臥於火箱之中﹐使皮膚漧燥﹐故痘毒發泄不出﹔又兼气虛而不能拘其毒﹐則毒停皮膚之內﹐隱隱不能發出肌表也。細看皮內覺有紅點﹐無頭無腳﹐或於四肢頭面方廣之處﹐見一二點痘子﹐則諸痘皆從此痘上發泄爲孽﹐而皮內隱隱不出之痘﹐終不能快出﹐名爲火禁。以水楊加荊芥煎湯浴之﹐則諸痘自發矣﹐輕則升麻和解散主之。

水禁者﹐初發熱之際﹐陰陽未分﹐毒气方熾﹐或悞食生冷﹐則毒停於皮膚之間﹐隱隱有紅點﹐或於方廣兩脇手足頭面之際﹐發有水泡者是也。蓋冷气在內﹐則腹痛肚脹﹐在外則發熱惡寒﹐此其驗也。以丁桂﹑茯苓﹑升麻﹑大腹皮之類逐之﹐冷食遺積脾胃﹐須防下泄﹐再加山楂。

風禁者﹐發熱之初﹐失於不避風﹐則風入肌表﹐痘不能發﹔或肌膚麻木﹐不知痛癢﹐或不麻木而漧燥﹐或毛直而幹焦﹐或皮癢欲搔﹐或重則狂煩譫語﹐此風與火搏故也。治法以升麻湯加羌活﹑荊芥以逐之﹐甚則蒺藜﹑蟬蛻以政之。

寒禁者﹐發熱之初﹐悞經冷水沐浴﹐或睡臥於鐵漆寒冷之處﹐或衣被單薄﹐感冒寒气﹐則痘必不能宣露﹐有手足麻木不知痛癢﹐有四肢冷痛不能舉動者﹐有麻木冷痛之處不出痘子﹐惟於委曲避風之處﹐或頭面髮際之上﹐痘出如癮疹者﹐是其驗也。內以丁桂﹑川芎﹑升麻逐之﹐外用綿衣以溫之。曾見小兒年十一二歲﹐發熱之初﹐臥新漆牀上﹐初因熱極﹐父母不防出痘﹐任小兒手貼漆牀而臥﹐致令寒气侵入手臂﹐其餘四肢面腹方廣之處俱出有痘﹐惟一臂麻木不仁﹐無一點痘見。諸醫視之﹐並不知其故﹐請予至詳察其由﹐乃以前方治之﹐後見一臂痘發出﹐比他處尢爲稠密。臂痘一出﹐諸痘俱起﹐九日而平復如故。

出見部分

經曰﹕諸痛癢瘡皆屬心火﹐心之華在面﹐痘瘡之火﹐其出先在於面﹐但觀其出之部位﹐可以知其候之吉凶﹕如在唇四畔先出者﹐或兩頤出者吉。蓋太陽之邪﹐下傳陽明﹐陽明者胃與大腸﹐積陳受朽﹐气血俱多﹐又口爲水星﹐頦頤屬腎水﹐火爲水制﹐不能作虐也。如在額角眉心先出者凶。蓋太陽足壬膀胱水﹐手丙小腸火﹐丙火獨旺﹐不受壬水之制﹐其毒並於膀胱之經而先自病﹐膀胱多气少血﹐又正額屬心火﹐火不務徳﹐妄行無忌﹐心爲君主之官﹐主危則十二官皆危矣。凡起發成漿結痂﹐亦如此論。

經曰﹕頭者精明之府。又曰﹕春气者病在頭。可見頭乃人眞元會聚之所﹐爲發生之本。又面列五官分五行﹐而五臟之華皆見於面﹐是頭面者﹐人君之象﹐至貴至尊﹐不可陵犯者也。咽者胃脘水谷之道路也﹐主內而不出﹔喉者﹐肺脘呼吸之往來也﹐主出而不內。在人之身﹐譬猶關津要路也。瘡痘之出﹐最要頭面稀少﹐頸項無﹐方是吉兆。若頭面多者﹐謂之蒙頭﹐諸陽獨亢﹐五官不和﹐神明失守﹐精華自萎。經云﹕神去則機息﹐气止則化絕者此也。頸項多者﹐謂之鎖項﹐內者難出﹐外者難入﹐上者不升﹐下者不降。經云﹕一息不運則機緘窮﹐一毫不續則霄壤判者此也。故皆不治。

痘瘡輕者﹐作三四次出﹐頭面稀少﹐胸前無。蓋頭面者﹐諸陽之會﹐胸者諸陽之所受气﹐此數處痘子宜少不宜多﹐以淸陽之分不可濁亂也。手足𨿽諸陽之本﹐乃身所役使﹐卒伍卑賤之職﹐非若頭面爲元首也﹔又居四末﹐非若胸膈心肺之居﹐神明之舍也﹐故𨿽稠密﹐不必憂也。若頭面胸項﹐手足稠密﹐瑣細一樣者﹐卻愁气血衰微﹐脾胃虛弱﹐不能周流灌注﹐起發不透﹐收靨太遲﹐而生他變矣。

凡痘子初出﹐便自手足先出者﹐他處未起而手足先起﹐他處未收而手足先收者﹐此陽火大旺﹐宜用解毒抑陽扶陰之劑﹐四物湯合黃連解毒湯主之。如他處俱起而手足起遲﹐他處俱收而手足不收者﹐此脾胃虛弱﹐不能行其气血﹐達於手足﹐宜補脾胃﹐十全大補湯﹑桂枝芍藥湯主之。

一出紅點數粒於山根之上﹐爲毒盛气虛而毒乘虛犯上﹐或發三五粒一塊者﹐皆不吉之兆也﹐宜急用涼血解毒以防危急。若腮頤地閣之間﹐疏疏發見﹐淡血潤色﹐三次出者﹐乃吉證也。

出見形色

凡痘瘡之出﹐不論疏密而論磊落﹐若磊磊落落﹐如珠如豆﹐顆粒分明﹐尖圓緊實﹐𨿽密無妨﹐此謂出盡無畱毒也。如粘聚成叢﹐模糊一塊﹐不分顆粒﹐恰如紅癅﹐𨿽止一二處﹐未可言疏﹐此謂之伏。出未能盡﹐若待後者再出﹐則先者或陷而復隱﹐或癢而俱潰﹐成壞瘡矣﹐此猶掩延引日﹐久而後斃。若如蠶之殼﹐如蛇之皮﹐此气至而血不榮也﹐謂之漧枯﹔如蚤之咬﹐如蚊之嘬﹐此血至而气不充也﹐謂之陷伏﹐不能引日﹐奄忽而死矣。

痘瘡初出﹐與未病時皮色一般者﹐善。若瘡太赤﹐根下皮色通紅﹐此血熱﹐气不管束也﹐後必起發太驟﹐皮嫩易破﹐癢塌而不可救﹐宜急解血分之熱﹐四物湯加升麻﹑地骨皮﹑紅花﹑紫艸﹐或消毒飲﹑活血散合而飲之﹐待色少淡﹐急補气分之不足﹐四君子湯加黃芪﹑防風﹑木香﹐或調元湯﹑參苓白朮散合而飲之﹐仍用气血二方相間而服。若成漿不破損者﹐吉。服藥不效﹐反增瘙癢者命也。

痘瘡初出﹐有四善﹕紅活明潤﹐緊實堅厚﹐尖圓布散﹐磊落稀疏。蓋痘子賴血以潤之﹐血活則其色如丹砂﹐如雞冠﹔若毒凝血聚﹐則遂成黑色﹔今頭焦黑者﹐乃榮血不能流行內外﹐毒气壅遏﹐此證甚危。其人必大小便祕﹐喘急煩躁﹐宜用七物升麻丸﹑當歸丸﹑通關散﹑三乙承气湯﹐看輕重緊慢用之﹐以解裏之急﹔得利後以紫艸飲﹑加味四聖散﹐調無價散以解表之毒﹐仍用胭脂塗法﹐瘡變紅活﹐以漸起發者吉﹔若更幹黑者凶。莊氏云﹕斑瘡倒靨而黑色者﹐謂之鬼瘡。

痘子賴气以束之﹐脾胃彊﹐气實﹐則肌肉厚﹐皮膚堅。今痘皮嫩薄﹐溶溶如淫濕之狀﹐乃脾胃气虛﹐其人必少食﹐或自利﹐宜用十全大補湯去生地黃加防風﹑白芷﹐外用天水散﹐蜜水調拂瘡上﹐以解表之濕熱。若起發成漿者吉﹐漸變癢塌者凶。聞人氏云﹕瘡痘作癢﹐深爲可慮﹐能調和愛護﹐勿令有此﹐乃爲上策。

痘出如灰白色者﹐气虛也﹐候齊後以保元加木通﹑川芎﹑肉桂最穩。用木通者﹐取通心气也。

出不紅活﹐淡色者﹐血虛也﹐保元湯中加酒制當歸﹑酒炒赤芍藥及川芎﹔血熱者﹐仍加生地黃﹐倍黃芪。

痘出皮膚漧燥枯濇者﹐必難起脹﹐用溪中白石﹐洗淨燒紅﹐以井花水漬之﹐使濕气蒸於痘上﹐頃間光澤甚易起﹐又能辟穢。

一出與地皮相似﹐無臖起之意﹐乃是紅斑﹐急宜涼血解毒﹐宜羌活散加酒炒芍藥﹑紫艸﹑紅花﹑蟬蛻﹑木通﹑糯米連進數服﹐或以六一散﹑保嬰丹﹑紫艸膏隨意用之亦可。斑退以保元加木香﹑豆蔻煎服﹐以解紫艸之寒﹐防其泄瀉。若夾疹同出﹐如治稍遲﹐則變成黑斑﹐實難救矣。大抵下紫艸﹐必下糯米五十粒﹐則不損胃气﹐無泄瀉之患。惟大熱﹐大便祕者﹐不下糯米﹐以糯米粘膩故也。余詳夾斑夾疹條。

一出眞紅焮赤﹐摸過皮軟不礙手者﹐此系賊痘﹐過三日變成水泡﹐甚至紫泡黑泡﹐此危證也﹐急少加保元﹐大加紫艸﹑蟬蛻﹑紅花解之﹔或煎燈艸木通湯調六一散﹐利去心熱而紅紫自退。如已成水泡﹐則保元中大下四苓利之﹐此千金妙法也。不然﹐則徧身擦破﹐赤爛而死。

痘子初出﹐不成顆粒﹐但膚間濟濟簇簇﹐如寒風粟子之狀﹐或𨿽出形與鍼頭相似﹐稠密無縫﹐此皆惡候﹐𨿽有良工﹐無能爲矣。

護咽喉

凡瘡疹未有咽不痛者﹐心胃有熱﹐上攻於咽﹐幹濇而疼﹐宜於發熱初出之時預解之﹐甘桔湯加牛蒡子﹐甚者射幹鼠粘子湯﹐令毒火解散﹐不停畱於咽喉之間﹐致生他變也。若初時隱忍﹐不卽解之﹐以致毒畱咽喉﹐發而爲瘡﹐腫脹潰爛﹐水谷不入﹐呼吸不能﹐聲啞難言﹐卻欲呼醫﹐悔無及矣。所以甘桔湯﹐瘡出之後﹐當宜飲之﹐利咽喉﹐寬胸膈﹐淸肺金﹐解毒火也。如兼口舌生瘡﹐齒浮齦腫者﹐宜甘桔湯合黃連解毒湯加牛蒡子﹔水漿不入者﹐射幹鼠粘子湯加桔梗﹑荊芥穗﹑山豆根。已上證候﹐須能食﹐臟腑亦熱﹐方可用﹔如上焦𨿽熱﹐卻覺小便淸﹐大便溏﹐飲食不進者﹐只用甘桔湯﹐不須加牛蒡子。蓋其性涼﹐爲瘡疹所宜服者﹐能透肌出癰瘡﹐是以瘡疹亦出也﹐大便利則不可服。

護目

痘瘡方出之時﹐使不入目﹐以神應膏塗眼四周﹐或只以胭脂取汁塗之﹐或敷以水調黃蘗末﹐或以牛蒡子爲末蜜調﹐貼顖上﹐或以白芥子末水調﹐塗足心﹐此皆養護之良法也。若眼中流淚﹐或多眵﹐或目中紅赤﹐此肝火大旺﹐宜早解之﹐洗肝明目散加蟬蛻。又有忌食之法﹐如醲厚滋味﹐牛雞鵝鴨﹐皆不可食。食雞鵝鴨卵﹐未有不爲目害者。但令食淸淡之物﹐或少入鹽﹐亦無害。如湫隘之家﹐不可煮雞鵝鴨卵﹐其气相襲﹐亦能損目﹐不可不知。

痘瘡初出﹐用鼠粘子爲末﹐水調敷顖門﹐並無患眼﹐亦妙。

夾疹夾斑

痘瘡只出一般者善。凡痘初出﹐其間碎密若芥子者﹐夾疹也﹐皮肉紅腫成片者﹐夾斑也。疹由心熱﹐斑由胃熱﹐宜急解其毒。消疹用黃連解毒湯合消毒飲﹔化斑用人參白虎湯合消毒飲﹐或只以升麻葛根湯。夾疹者﹐加防風﹑荊芥穗﹑木通﹑麥門冬﹑黃連﹔夾斑者加石膏﹑人參﹑大靑﹑黑參﹑淡竹葉。如疹散斑解﹐現出正痘﹐疏密停勻者吉﹔痘被斑疹夾雜﹐不能起發者凶。

皰瘡

傷寒熱邪在表裏﹐未能作汗﹐當汗不汗﹐熱郁於肌膚﹐故發皰瘡﹐色白或赤如火丹﹐頭作漿白膿者輕﹔根下紫色﹐隱隱在肌肉者重﹔甚者五內七竅皆有之﹐其形亦如痘。小兒肌肉嫩薄﹐尢多此證﹐非正瘡痘也。又云﹕六腑屬陽﹐有熱則易出﹐是以作膚瘡﹐一出卽徧滿肌皮之上﹐痱瘡細皰子﹐見而便沒﹐其所受气淺故也。五臟屬陰﹐有熱則難出﹐其爲瘡痘在肌肉血脈之間﹐必先發紅斑而後如豆﹐故名瘡痘﹐其所受气深也。大抵暴熱而便出者﹐必膚疹﹔久熱而難出者﹐必是正瘡痘。膚疹非正瘡痘也。愚按痘瘡初出﹐五臟不同﹕肝水皰﹐其色微靑而小﹔肺膿皰﹐其色微白而大﹔心爲斑﹐色赤而小﹔脾爲疹﹐色赤黃而淺。及五七日後﹐不問其初出自何髒﹐悉成血皰﹐血皰成膿皰﹐正如豆樣﹐膿皰之後結痂疕則愈﹐此方是正瘡痘也。或人疑之曰﹕肺旣爲膿皰﹐而血皰之後﹐又成膿皰者﹐何耶﹖蓋膿皰之出於肺者﹐言其初時淡淡如膿﹐其色白而非黃﹐俗稱白痘者是也。若血皰之後﹐所結膿皰﹐則是其瘡已熟﹐譬如果之成實﹐飽足充滿﹐包裹黃膿﹐其色黃而非白也。

子母痘

痘經於心者必湧出而無漸﹐經於腎者必沈匿而難見﹐痘焉有子母者耶﹖若肝肺脾三經來者﹐或作兩三次而盡標﹐或作四五次而盡標﹔或一邊灌漿﹐一邊表暴﹐或回盡而旁隙處痘又增焉﹔或頭面先稀少﹐身體多布列﹐而後上焦又添出焉﹔或身體先稀少﹐頭面多布列﹐而後下焦又倍出焉﹐此所謂子母痘者也。蓋因元气以漸而至﹐梟炎以漸而微﹐不失之峻速以貽莫勝之悲﹐不失之隱滯而踵攻激之害。疔斑可消溶於起點之時﹐癰毒自祛除於靨痂之後﹐非陽明胃﹐太陰脾二經弗克致也。世俗以先標者謂之望痘﹐後出者謂之贈痘﹐意有在焉。

禁忌

瘡痘本因熱而出﹐熱勢甚則其出愈難﹐故斑點未見之時﹐惟當用平和藥﹐如升麻葛根湯﹑參蘇飲﹑東垣鼠粘子湯﹑惺惺散等解利之。或有不問虛實﹐便以辛熱之劑大發之﹐施之虛者猶庶幾焉。若盛實之人﹐熱毒彌漫﹐榮衛閉塞﹐裏毒甚者﹐大便不通﹐小便如血﹐是謂郁毒不散﹐毒气無所從出﹐反攻臟腑﹔表毒盛者﹐瘡凹而不起﹐遂成倒陷﹐或爲潰爛﹐或爲癰瘡。當此之際﹐不能解利﹐至於斃者多矣。是陽气熱熾﹐無陰气以感之也。用消毒飲﹑七物升麻丸﹐得毒气解散﹐榮衛流通﹐瘡子將自起矣。

見形三朝生死

凡小兒發熱三日之間﹐熱退身涼﹐涼而復熱﹐熱而復涼﹐然後報痘﹐從口角顴骨上﹐兩兩三三成對報點﹐至三四五日出齊者﹐順之兆也。其或發熱只一日﹐或二日﹐卽見紅點﹐或吐瀉腹痛﹐或戰栗身溫﹐不食昏臥﹐三四日痘不起發﹐不光澤﹐慘暗不明﹐根窠色白﹐皆虛寒之候也﹐所謂險也﹐可治而愈。苟發熱太甚﹐煩躁悶亂﹐喘急不食﹐反熱而復涼﹐連熱一齊突出﹐紅紫黑色﹐不起發﹐不光潤﹐爲表中實熱﹐或自太陽天庭方廣出起﹐皆凶之兆﹐難治。

報痘時頭面稀少﹐胸前背後皆無﹐根窠紅潤﹐頂尖礙手﹐如水珠光澤者﹐上吉也﹐不必服藥。

報痘時煩躁不寧﹐腰腹痛不止﹐口气大臭﹐出紫點者死。亦有出靑斑﹐如藍靛色者﹐皆死證也。

報痘時色白皮薄而光﹐根窠全無紅色﹐或根帶一點紅﹐三五日卽長如菉豆大﹐此痘決不能灌漿﹐久後成一包淸水﹐擦破卽死﹐不可因其好看﹐妄與下藥。

報痘全不起頂﹐又頂如湯泡﹐及燈艸火燒之狀﹐十日後癢塌而死。

報痘起紅斑如錦紋者六日死﹔徧身如蛇皮者死。

報痘時黑斑如痣狀﹐肌肉成塊黑者﹐卽日死。

痘身發熱未透而卽報點現標﹐已而復沒不見﹐又出又沒者﹐謂之弄標痘。蓋痘瘡全憑熱透﹐則肌膚通暢﹐自然易出﹔今熱不透﹐則皮膚未熱﹐出而復沒﹐隱而又出﹐气血衰弱之甚﹐無力發泄故也﹐難治。

痘色紅紫焦枯﹐貼肉不起﹐皮厚黑如鐵﹐挑之不破﹐無漿血者﹐謂之鐵甲痘﹐乃气濇而不行﹐血枯而不潤﹐磅礡皮肉﹐八九日內死。

凡痘子已出﹐頭面要稀疏磊落﹐頸項上宜少不宜多﹐胸前要少而疏﹐如此者其毒則輕﹔如面上模糊一片﹐未發先腫﹐纏項稠密﹐胸前亦密﹐此毒甚也﹐勿治。

凡痘子出盡﹐正將起發﹐其中有發血皰者﹐比毒伏於心必死﹔有發水皰者﹐此毒伏於肝﹐旋見癢塌而死。古今圖書集成醫部全錄卷四百七十七

痘疹門

證治準繩【明﹖王肯堂】

起發證治

痘瘡之證﹐熱三日出﹐三日後方起發﹐此常論也。蓋先出者先起﹐後出者後起。痘疏毒輕﹐气稟厚者自易出﹐易發易靨﹔痘密毒重﹐气稟薄者自難出﹐難發難靨。未可拘定日數。時師不知虛實補瀉之理﹐但於起發之初﹐便用補脾﹐果內气不足少食者﹐用之允當﹐若內實便祕能食之人﹐寧不黨邪爲惡乎﹖非徒無益而反害之。

痘瘡之出﹐有輕有重﹐觀其形狀﹐卽可知之。如一發便出盡者﹐必重也﹔瘡夾疹者﹐半輕半重也﹔出稀者輕。裏外微紅者輕﹔外黑裏赤﹐微重也﹔外白裏黑者﹐至重也﹔瘡端裹黑點﹐如鍼孔者﹐勢劇也﹔靑幹紫陷﹐昏睡汗出﹐煩躁熱渴﹐腹脹啼喘﹐大小便不通者﹐困也。善用藥者﹐能使輕者易安﹐重者不致大困﹐斯可謂之十全矣。

凡痘瘡疏則無毒﹐密則有毒。痘疏毒少者﹐邪不勝正﹐其气和﹐其勢順﹐不須服藥。痘疏密布散﹐邪正相持﹐其气病﹐其勢險﹐此宜抑邪扶正﹐使邪气亟奪﹐不爲正气之賊。痘稠密無縫﹐正不勝邪﹐其气乖﹐其勢逆﹐善治者什可救其二三﹐不善治者束手待斃而已﹐故順者不必治﹐逆者不可治﹐險者貴治。此以下專言險逆者之證治也。

痘子輕者﹐作三四次出﹐大小不一等﹐其起發亦先後循次﹐大小分明﹐不相連串﹐顆粒尖圓﹐根窠紅活﹐光壯肥澤﹐此表無病﹔飲食如常﹐大小便淸潤﹐此裏無病。表裏無病﹐大吉之兆﹐不須服藥。

凡痘密者﹐多難起頂﹐但欲皮厚有膿漿色﹐以燈影之﹐苟非皮薄﹐水泡光潤﹐𨿽平亦無傷。

凡痘子出得稀疏者﹐自然易發易靨﹐不可妄治。若瘡稠密﹐常患其發不能透﹐宜細視之﹐但紅活不甚長大者﹐气不足也﹐用四君子湯合勻气散﹐加燒人屎治之﹔如焮腫色帶紅紫者﹐血熱也﹐用四物湯合消毒飲加燒人屎治之﹔如不潤澤而幹者﹐此血弱也﹐用活血散加消毒飲與之﹔如不起發﹐不紅活﹐平塌灰白者﹐此气血俱虛也﹐用十全大補湯加燒人屎﹑牛蒡子與之﹔如有靑幹者﹐內服快斑湯﹐加燒人屎合奪命丹與之﹐外用四聖散合胭脂塗法﹐或用胡荽酒﹐或用水楊湯浴法﹐務求光壯紅活而後已。如中間有成水泡者﹐防其癢塌﹐宜先補脾胃﹐疏風瀉火﹐使肌肉實不作癢可也﹐十全大補湯加防風﹑大力子主之。

瘡子起發﹐只以出勻爲期﹐不可拘定日數。瘡出以漸﹐其發亦以漸﹐謂之適中。若已一齊湧出﹐便皮肉處腫﹐一齊焮發者﹐此表气虛﹐毒气奔潰而出。表虛不能收斂﹐必生癢塌﹐或成潰爛﹐急宜救表﹐十宜散調無價散﹑活血散﹐合消毒飲相間服之。若出已盡﹐當起不起﹐或起不透﹐此裏气虛﹐毒气畱伏﹐壅遏而不出﹐必增煩躁腹滿喘促﹐或後爲癰毒﹐急宜救裏﹐十全大補湯合勻气散﹐或參苓白朮散調無價散服之。

痘至四五日停住不甚起者﹐少後力﹐宜助之﹐用生黃芪三五錢﹐人參二三錢﹐當歸﹑鹿茸一二錢煎服﹐或磨入木香少許﹐兒大者倍之﹐俟漿滿足而止。

漧枯灰白紅紫靑黯

如將出成就之際﹐卻色淡不正者﹐屬血虛﹐宜用補血藥﹐當歸﹑川芎﹑白芍酒洗之類﹐或加紅花。

如將成就之際﹐卻色紫不正者﹐屬熱﹐宜用涼藥解毒﹐升麻﹑黃芩﹑黃連﹑桔梗﹑連翹之類﹐甚者用犀角屑。

如用後項諸藥色仍不正者﹐宜兼用二法治之。

痘瘡之毒﹐必气以呴之﹐血以濡之﹐而後可得成熟也。故於起發之時﹐光壯者气有餘也﹐肥澤者血有餘也﹐气血有餘﹐表裏俱和﹐不須服藥。如形長大而色枯燥者﹐此气至而血不榮也﹐宜四物湯加人參﹑麥門冬﹔如色紅潤而形平陷者﹐此血至而气不充也﹐宜四君子湯加黃芪﹑官桂﹑川芎﹔形平陷色枯萎者﹐此气血俱不足也﹐宜十全大補湯合無價散主之﹔色灰白者﹐气虛也﹐四君子湯加黃芪﹑當歸﹑官桂﹔色紅紫者﹐血熱也﹐四物湯加紅花﹑地骨皮﹑牡丹皮。

凡痘疹起發遲滯﹐頂平色灰白者﹐气虛也﹐其人平日食少﹐脾胃不足﹐人參白朮散去葛根加桂﹑十全大補湯去地黃加木香主之﹔如曾有吐瀉﹐以致气弱者﹐四君子湯合益黃散主之﹔瀉未止者﹐四君子湯吞肉豆蔻丸﹐甚者陳氏木香散主之﹔若紅紫色焮腫者﹐血熱也﹐四物湯合消毒飲加紅花﹐外用胭脂塗法解之﹔漧枯者血虛也﹐四物湯加人參﹑麥門冬﹑地骨皮﹐外用胭脂塗法﹑水楊湯浴法。

起發之時﹐根窠紅活﹐形色潤澤者﹐此血隨气行﹐灌注諸瘡﹐自然紅活肥澤﹐不須服藥。如𨿽起發﹐漧枯無水﹐謂之不肥澤﹔帶靑紫黯色﹐謂之不紅活﹔其變爲黑陷﹐乃血虛也﹐四物湯加人參及麥門冬﹑紫艸﹑紅花間進﹐調無價散﹐或吞服奪命丹﹐外用胭脂塗法。

頂陷

起發之時﹐不徐不疾﹐以漸長大﹐尖圓磊落﹐光潤堅實﹐根腳紅活﹐此气充足﹐載血而行﹐透徹諸瘡﹐自然尖圓光壯﹐不須服藥。如𨿽紅活﹐頂平中陷﹐不成尖圓﹐色嫩皮薄﹐不能堅厚﹐其變爲癢塌﹐爲畱伏壅遏﹐乃气虛也﹐四君子湯合勻气散加黃芪﹑官桂﹐或人參白朮散加黃芪﹑官桂﹑防風﹐或調元湯加官桂﹑防風﹑白芷﹑荊芥穗﹐或十全大補湯去地黃加防風﹑白芷﹐或十宣散﹐皆可選用。若瘡皮薄色嬌﹐淫淫如濕者﹐此气不勝血﹐宜補气涼血﹐四君子湯﹑四物湯去川芎﹑地黃加黃芪﹑官桂﹑防風﹑荊芥穗。如浮囊虛起﹐殼中無水者此气不依血﹐血不附气﹐其變爲癢塌﹐爲癰腫﹐十全大補湯去白朮加大力子﹑連翹﹑防風﹑燒人屎。

痘瘡起發﹐尖圓爲貴﹐如四圍起﹐中心平陷者﹐此有二種﹕有血化成水﹐四圍髙起﹐中心略低凹者﹐俗呼爲茱萸痘﹐此中气不足﹐發未透徹故耳﹐能食者﹐至養漿時﹐盡充滿而起矣﹔不能食者﹐宜扶中气﹐人參白朮散主之。有四圍沸起﹐中心落陷無水﹐猶是死肉﹐其形如錢﹐宜急攻之﹐若待漸變黑點﹐不可爲矣﹐此名鬼痘﹐四君子湯合九味順气散加燒人屎﹐或紫艸飲子﹐連進服之﹐外更用胭脂塗法。

出齊後﹐痘有小孔﹐自頂直下至腳﹐不黑不白﹐與痘色相同﹐名爲蛀痘﹐皆因表虛而腠理不密﹐成此證也。失於早治﹐大泄元气﹐不起不發﹐禍不旋踵。急用保元湯下生糯米﹑川芎﹑肉桂﹑丁香﹐其孔自密﹐甚爲捷徑。連進二三服﹐不待孔閉而痘自起。孔若黑色﹐則爲疔矣。

頂陷色白﹐皮薄晶光者﹐气虛也﹐大下保元﹐倍加酒炒黃芪﹑肉桂﹑川芎﹑丁香﹑茯苓皮﹑人乳﹑好酒進之。

痘瘡起發﹐有心中凸起﹐四圍幹平無水者﹐或裏紅外黑者﹐此由平日感受風寒﹐皮膚堅木﹐以致瘡毒郁而不散﹐宜桂枝葛根湯﹑十宣散以散表邪﹐外用水楊湯浴之。

粘連

痘瘡起發﹐貴於顆粒分明﹐如其彼此相串﹐皮腫肉浮﹐或於本痘四傍旋出小痘﹐攢聚胖長﹐漸成一塊﹐此候最重﹐宜以快斑湯合消毒飲加燒人屎服之﹐更宜禁忌以防瘙癢之變。

陷伏

凡痘瘡以起發光壯﹐紅活肥澤爲順。若將起發之時﹐中間有幹黑不起者﹐須急治之﹐不可因循以致傳變加多﹐不可救藥矣。

痘瘡內而不出謂之伏﹐外而復入謂之陷。痘瘡黑陷﹐當分四證﹕

一則感風寒﹐肌竅閉塞﹐血凝而不行﹐必身痛﹐四肢微厥﹐斑點不長﹐或變黑色﹐或靑紫癮疹﹐此爲倒伏也﹐宜溫肌發散﹐桂枝葛根湯加麻黃﹑蟬蛻﹐或以紫艸飲吞奪命丹﹐外用胡荽酒噴之﹐須令溫散寒邪﹐然後熱气復行﹐則其斑自長矣。

二則毒气太盛﹐內外蒸爍﹐毒復入裏﹐必心煩狂躁﹐气喘妄言﹐如見鬼神﹐大小便祕﹐渴而腹脹﹐此爲倒陷伏也。病邪輕者﹐宜利小便﹐解毒連翹湯﹑通關散﹐甚者以百祥丸﹑牛李膏﹐以瀉膀胱之毒﹐令陽气復還﹐脾胃溫暖﹐服之身溫欲飲水者可治﹐是脾彊勝腎﹐陷者當復出矣﹔若加以寒戰身冷汗出﹐耳尻反熱者死。然百祥丸太峻﹐今以宣風散﹑三乙承气湯代之﹐外以水楊湯浴之。

三則內虛而不能使陽气以副榮衛者﹐出而復沒﹐斑點白色或黑色﹐其人必不能乳食﹐大便自利﹐或嘔或厥此胃虛而不出﹐謂之陷伏也﹐宜用溫中之劑﹐令其胃暖﹐榮衛復行﹐則當自出矣﹐宜調元湯加丁香﹑官桂﹐理中湯加黃芪﹑官桂﹐甚則陳氏木香散﹑異功散﹐皆可用也﹐外用胡荽酒噴之。或因悞下之後﹐毒气入裏而黑陷者﹐則宜溫養而表出之﹐先以理中湯溫養其裏﹐後以桂枝葛根湯疏解於表也﹐不出再加麻黃。

四則被房室等雜穢惡气沖觸而黑陷者﹐則宜燻解之﹐內服紫艸飲子﹐外用胡荽酒噴之﹐及茵陳燻法。

大便

痘瘡自起發之後﹐大便常宜堅實。緣小兒脆弱﹐身熱而大便不通者則易實﹐大便自利者則易虛。𨿽四五日不便無憂也﹐不能食者聽其自便﹐賴舊穀气爲養﹐至五日後則膿成毒化﹐解利之劑可用也。能食者三日後不通﹐不腹滿﹐不裏急後重﹐則亦不必攻之﹐可用膽導法導之﹔如不通﹐以當歸丸微令潤過﹐使气道升降﹐無壅遏之患﹐不可妄下。

凡能食者﹐大便喜潤﹐賴新谷以爲養﹐而舊污之不畱﹐自然臟腑流利﹐血气和平﹔不可妄用溫補﹐反增裏熱之證。

胃主腐熟水谷﹐大腸主傳送已化之物。故食多少﹐可以知人穀气之虛實﹔大便滑濇﹐可以知人臟腑之冷熱。大便如常﹐是亦瘡疹之一順也。如起發之時﹐忽然泄瀉﹐此宜急止之﹐恐腸胃虛﹐眞气脫也。須辧冷熱虛實﹕如瀉而手足冷﹐面色靑白﹐瘡不紅綻者﹐冷證也﹐理中湯丸﹑豆蔻丸﹑益黃散﹐甚則陳氏木香散﹑異功散﹐皆可用也。瀉下之物﹐黃又酸臭﹐渴﹐手足心熱﹐面赤﹐瘡紅綻焮發者﹐熱證也﹐黃芩湯﹑五苓散主之。脾胃怯弱﹐精神慢而不食者﹐爲虛﹐當溫養之﹐益黃散。身熱中滿﹐渴而不食者﹐爲實﹐當淸利之﹐五苓散。其人或髒气自脫﹐或因服寒藥﹐致令瘡毒陷入大腸﹐瀉下如豆汁﹐或便膿血﹐或便黑汁﹐口內臭气﹐唇焦目閉加腹脹者﹐必死之證。

手足

痘瘡起發欲透﹐惟四肢稍遠﹐難得均齊﹐必脾胃素彊﹐能食多者﹐不須慮此。若脾胃素弱又食少者﹐手足上瘡常發不透﹐蓋脾主四肢﹐脾虛則不能行其津液﹐漑灌四肢﹐所以發遲。以補脾爲主﹐快斑越脾湯﹔如不令透﹐其後手足必作癰毒。又手足瘡痘多發水泡者﹐此肝乘脾也﹐先瀉肝﹐羌活湯加柴胡﹔後補脾﹐人參白朮散去葛根加桂。如見而復隱﹐起面復塌﹐色紫黑者﹐此腎乘脾﹐不可治。

頭面

頭面屬陽﹐瘡疹亦屬陽﹐以類相從﹐故出現﹑起發﹑收靨﹐自頭面始。升生浮長﹐陽之性也。痘瘡起發頭面﹐以漸腫大﹐升生浮長之性﹐不須憂恐﹐只要瘡子磊落紅活﹐光壯肥澤﹐待至成膿之後﹐毒化結痂﹐而腫亦漸消矣。如瘡粘連通串﹐模糊成餅者﹐又要紅活潤澤﹐以快斑湯﹑消毒飲合而飲之﹐或消毒化斑湯以解其毒﹐更以甘桔湯加牛蒡子﹐相間與之﹐以利咽喉﹐寬胸膈﹐令飲食無阻也﹔又以神應膏護目。若灰白靑黃漧燥瘡面膚起者﹐皆死證也。其頭面腫有不閉目者毒淺而輕﹐有閉目者毒深而重﹐亦待瘡熟腫消而目自開﹔若瘡未成腫消目開者﹐此陷也﹐勿治。

痘疔

痘疹之毒﹐自內而出﹐衝突气血﹐發散腠理。初出一點血﹐乃身中气血被毒驅逐﹐現於皮膚之外﹐其成形者气也﹐成色者血也。毒火太甚﹐煎熬气血﹐先至之气則削矣﹐血則枯矣﹐气削血枯﹐腠理反閉﹐毒不得出﹐未免復入於裏﹐遂成陷伏。時人以黑瘡子爲痘疔﹐又曰鬼痘者﹐深惡而畏之詞也。此乃毒气郁遏﹐非外感風寒﹐內虛吐利﹐雜气觸犯者可比。古人立方﹐如大小便祕﹐腹脹煩躁者﹐則下之﹔但小便祕者﹐則利小便解毒。自利者﹐以瀉膿血爲順﹐水谷爲逆﹐卻不立方。以毒𨿽入腹﹐皆瀉出也﹐攻之則無可攻﹐補之則不可補。昏悶不醒者﹐用龍腦膏以去心中之邪﹔枯黑不起者﹐或內用無價散以解在裏之邪﹐或外用水楊湯﹑四聖散﹑胭脂塗法以解其表﹐使邪气得出﹐皆良法也。爲工者合下卽下﹐合利卽利﹐合發卽發﹐或解其裏﹐或解其表﹐應變出奇﹐勿泥常法可也。

發皰

痘瘡發皰﹐亦與黑陷相似﹐外出內入𨿽不同﹐而毒气壅郁則一也。或發水皰﹐或發血皰﹐或赤或紫或黑﹐但見此證﹐十無一生。然亦有似是而非者﹐不可不辧。其人身上原有灌瘡﹐或破傷瘡未痊﹐或𨿽痊瘢痕尙嫩﹐一旦痘出﹐則瘡瘢四圍﹐痘必叢集者﹐物從其類之理也。發生之後﹐必然作皰者﹐腐敗皮肉﹐气色先變﹐宜與完膚有別也。治此者先以鍼破﹐吮去惡血後﹐以胭脂塗法合百花膏傅之。此瘡又易作癢﹐起發之後﹐常宜以茵陳燻法燻之﹐勿令爪傷﹔若被抓搔﹐則反復灌爛﹐淹延不愈﹐變爲疳蝕壞瘡﹐以致不治者多矣。

痘起六七朝﹐膿漿未曾充裕﹐頭面身背或手足關軸﹐遽起水泡﹐或似葡萄樣﹐或似鸛子大﹐或如被單聯蓋﹐因肝榮不能以資浥﹐而肺金竊勢以陵侮﹐準服三化丹。歌曰﹕七朝泡起勢相陵﹐三化丹中二味金。白朮﹑茯苓俱二兩﹐四般法制用工深。一兩要同歸酒浸﹐一兩和卻乳參蒸。一兩再加雄附煮﹐一兩分與炒米停。爲末必須甜醴服﹐自然泡裏注黃金。痘裏起泡﹐多患乎膿漿不能充灌。若虛泡結軸﹐十中八九﹐泡內微有膿漿﹐滋養元气﹐寒剝之劑﹐毫不可投﹔或單用渾天湯和人參酒服﹐但恐癢作而泡潰﹐死在旦夕耳。

起發不透

痘疹起發欲透﹐磊落尖圓﹐光壯肥澤者上也﹔根腳橫開﹐皮起水漲者次也﹔頂皮不起﹐根腳不開﹐猶是先出之形﹐不見新生之水﹐此謂起發不透。審查證候﹐如气本實者﹐必曾感風寒﹐以桂枝葛根湯合奪命丹發之﹔如气本虛﹐必不能食﹐或吐利﹐以人參白朮散合奪命丹﹐以補中气而發表邪﹔如欲成陷伏者﹐依前四法治之。若時日已多﹐發猶不透﹐或煩躁不安者﹐此毒熱在裏﹐心惡熱﹐以導赤散送服牛黃淸心丸﹐以解散熱毒導引心火也。或啼哭者﹐凡人五臟平和則神宇安靜﹐今五臟蘊毒﹐內外蒸鬱﹐神不安捨﹐以導赤散送服安神丸﹐使郁熱解散﹐神宇淸快也。若譫言妄有見聞﹐時狂叫者﹐此五臟熱毒蘊積﹐陽气獨盛﹐無陰气以和之﹐大便必不利﹐以當歸丸微利之﹐再行膽導法﹐使無畱滯﹐易快利也﹔甚則三乙承气湯主之。若昏不知人﹐腹脹喘呼﹐死證也。

陽毒

七日前陽毒者﹕凡瘡也﹐以兒未出痘之先﹐或生疥瘡﹐有形窠而成膿﹐因而發熱出痘者﹔或凡瘡未痊﹐因而出痘者﹔或凡瘡方結成瘢﹐因而出痘者。蓋凡瘡未痊﹐及初結瘢處﹐肉分必虛﹐毒趨虛處而出﹐故陽瘡陽毒﹐雜爲一黨﹐气血俱盛則易成漿﹐气血衰弱則枯燥幹紅﹐與諸瘡俱不成漿﹐治法與頂陷同。

起發最忌泄瀉﹐故特著之。其他證候﹐如發熱痛癢﹐腹脹煩躁譫妄等﹐各有本門﹐宜就彼中查之﹐玆不贅敍。

起發吉凶

痘瘡放標以後﹐漸漸起脹﹐先出者先起﹐後出者後起﹐微紅光澤﹐根窠明潤﹐面目漸腫﹐能食無雜證者吉。

大抵痘脹一分則毒出一分﹐至六七日不盡﹐脹又黑色者﹐死。

鼻有涕﹐口有涎﹐眼有淚者可治﹐俱無者大凶。

凡痘子已出﹐自放標之日算起﹐如當起發﹐不應有漿﹐先有戴漿者﹔如當作漿﹐不應收靨﹐便有幹收者﹐此皆惡候﹐治之無功。

口唇者﹐脾之外候﹐人以脾胃爲本﹐不宜受傷。如初發熱﹐唇焦裂者﹐此毒發於脾﹐便宜用瀉黃散解之。不知早治﹐痘子之出﹐叢集於唇﹐及至起發之初﹐諸痘尙未試漿﹐此痘已熟﹐內帶黃漿者﹐此惡候也。待諸痘成漿﹐此瘡已靨﹐唇皮揭脫﹐漸變嘔食嗆水﹐昏睡而死矣。

大抵起發之初﹐瘡頭便戴白漿者﹐不分何處﹐並非佳兆﹐不特口唇爲然。蓋痘瘡初出一點血﹐血化爲水﹐水化爲膿﹐膿成而毒解﹐此自然之序也。若初出之時﹐半是水皰﹐或才起便有帶漿者﹐或未成膿卽幹收者﹐火性躁急﹐失其自然之序﹐不應至而至﹐所謂早發還先萎也。此毒火所爲﹐倏忽之間﹐焰息气盡而死矣。

痘瘡最要以漸起發﹐磊落紅活﹐如一發都起﹐無復顆粒﹐模糊串連﹐不紅活帶灰白色﹐面上浮腫﹐如錫餅形﹐此惡候也。其人能食﹐大小便如常﹐無他證候者﹐吉﹔若食頓減﹐或原不能食者﹐凶。凡起發之時﹐痘瘡稠密﹐又見陷伏煩躁狂叫之證﹐或口中出臭气者﹐此毒火燻煎﹐肺爛胃敗之气也﹔或不飲食失聲者﹐此咽喉腫爛也﹔寒戰咬牙者﹐邪傳腎也﹔或悶亂者﹐神已喪也﹔或體寒者﹐陽脫也﹔或嘔或瀉者﹐腸胃俱敗也。經云﹕五臟气絕於內者﹐利不止﹐六腑气絕於外者﹐手足厥。凡見以上諸證者﹐皆不可治。

灌漿證治

痘瘡初出一點血﹐只成小小血皰﹐起發則漸長大﹐血化成水﹐爲水皰﹐至水皰轉作膿皰﹐始成實矣。成實之時﹐卻要个个成膿﹐肥澤飽滿﹐根腳紅活﹐又蒼蠟色﹐如此者可以刻定日數﹐而知收靨之期。

痘瘡初出﹐或中心陷下者﹐或頂平者﹐或根窠白色者﹐其人能食﹐或治不乖方﹐以至起發之後﹐陷者盡起﹐平者復尖﹐白淡者變紅活﹐窠中血水已化爲膿。夫陷起平尖﹐起發可謂透矣﹔紅活飽滿﹐气血可謂足矣﹔水化爲膿﹐毒亦解矣﹔表無痛癢之證﹐裏無吐瀉之證﹐是表裏又無病矣。如此者﹐坐待收靨﹐不可妄投湯劑。

痘子輕者﹐常作三四次出﹐有大小﹐有先後。起發亦作三四次﹐先出者先起﹐後出者後起﹐大者自大﹐小者自小﹐亦如初出之樣﹔待至養漿則先長者先作漿﹐後長者後作漿﹐大小亦如之﹐磊落分明﹐不相粘連者上也﹔痘子密者﹐長大胖壯﹐以至作漿﹐未有不相串者﹐只要陷者盡起﹐無處不透﹐轉成膿漿次也。膿成之後﹐毒气已解﹐無復畱伏矣。

人言痘瘡只到成膿﹐則毒气化解﹐使稱無患﹐不知膿亦有凶有吉。如瘡皮堅厚﹐膿漿渾濁﹐約束完固﹐無少破損﹐此眞吉兆﹔若瘡皮軟薄﹐膿水淸淡﹐滲漏淫濕﹐易於破損﹐此猶凶也。惟瘡久熟﹐時日已過﹐當靨不靨者﹐則膿復化爲水﹐皮亦易破﹐勿依此論。

痘瘡起發之初﹐已當避風寒﹐遠人物﹐節飲食﹐守禁戒﹔到此養漿之時﹐比之起發﹐尢加謹焉可也。蓋前此人病未久﹐气血猶彊﹐足以禦乖戾之變﹐至此則气耗血虧﹐精神減損﹐少有乖戾﹐不能任之﹐況瘡始成就﹐尢易獨犯﹐不可不加謹矣。如天大熱﹐則徹去衣被﹐令常淸涼﹐但謹門窻帷帳﹐勿使邪風透入﹔天大寒則添厚蓋覆﹐令常溫暖。更用親人左右夾之﹐房室中可明亮﹐勿絕燈火﹐常燒辟穢香﹐加乳香﹐令香气襲人﹐日夜常用﹐一人看視﹐互相更代﹐勿令疲倦﹐恐或作癢﹐爲之撫摩﹐莫使悞破以致灌爛﹐結痂不美。

不作膿

凡痘瘡出欲盡﹐發欲透﹐至於養膿﹐便要成膿﹐飽滿者膿已成也﹐渾濁者膿之形也﹐黃白者膿之色也。若當作膿之時﹐猶是空殼﹐此气載毒行﹐血不附气。毒者血也﹐血旣不至﹐則毒猶伏於血中而不出﹐四物湯合紫艸飲加蟬蛻主之。如已成水﹐淸淡灰白﹐不能作膿﹐此气血俱虛﹐所有之水﹐乃初時一點血气解而爲水﹐非自內潮起之水﹐十全大補湯主之。此二證者爲癢塌﹐癰毒﹐不可不知也。

痘瘡初發之後﹐正待作膿﹐卻不作膿者﹐此與不起發而黑陷者﹐分四證同論。如感風寒則當溫散﹐桂枝葛根湯加黃芪﹑白芷﹑防風﹔毒气盛則宜托裏解毒利小便﹐紫艸飲子﹑連翹湯相間服之﹔大便祕者﹐宣風散﹔內虛﹐宜溫裏﹐十全大補湯﹑陳氏木香散﹔觸犯宜燻解﹐內服紫艸飲﹐外用茵陳燻法﹔若煩躁昏悶者﹐龍腦膏。

薛氏云﹕若灰白色﹐或癢而膿不貫﹐用紫艸﹑四君﹑木香﹔色赤或癢而膿不貫﹐用紫艸木通湯﹔貫而膿淸稀﹐用參芪內托散﹔不應﹐加附子﹐緩則不救。

頂陷無膿爲逆﹐急用保元加川芎﹑肉桂﹑歸芍﹑木香﹑糯米煎熟﹐加人乳﹑好酒溫服。

色白如水晶﹐內無膿者﹐宜保元加糯米﹑人乳﹑好酒進之。

按病者元气素弱﹐或出痘時因稠密﹐故服解毒之藥太多﹐或起發時曾有吐利等證﹐俱傷元气﹐𨿽用參﹑芪等助發膿漿﹐而猶恐元气薄弱﹐止灌淸漿﹐或缺而不滿﹐且有癢塌癰毒之慮﹐宜於前藥內加上好鹿茸及紫河車丸藥﹐仍進八味二花散爲妙。

曾見痘瘡初出磊落﹐起發亦透﹐只待結膿窠之時﹐卻不作膿﹐往往變爲壞證者﹔或因其人不能食﹐脾胃虛﹐又自利﹐不知調理者﹔或出未勻﹐發未透﹐毒气陷伏﹐妄談稀疏者﹕此皆人事之不修﹐非干時毒而然也。

脾胃

痘瘡已長﹐膿漿欲成之時﹐專以脾胃爲主﹐脾胃彊則气血充實﹐自然膿漿易成﹐飽滿堅厚﹐不須服藥。脾胃弱﹐則气血衰少﹐不能周灌於身﹐使之作漿﹐虛軟淸淡﹐𨿽有漿亦水而已﹐宜十全大補湯去地黃加木香﹐或人參白朮散去葛根加黃芪﹑官桂﹐多服乃佳。然脾胃彊弱﹐於食多少﹐大便堅利求之﹕食少大便堅者﹐脾胃之气猶足也﹔若泄瀉﹐則脾胃益虛﹐四君子湯送下豆蔻丸﹔利止﹐復以人參白朮散去葛根加黃芪﹑官桂服之。便淸要能食﹐不能食者﹐亦依上法。如能食大便堅﹐數日未更衣者﹐用膽導法通之﹐使气得疏通﹐榮衛和暢﹐不致斑爛也。

泄瀉

痘瘡出形起發﹐並不宜泄瀉﹐恐裏气虛﹐毒邪不出﹐反成陷伏﹐故以泄利非佳兆也。若成漿之時﹐尢不宜利﹐比之於前﹐殆有甚焉。蓋前此爲病未久﹐脾胃尙彊﹐足以任之。今則病久﹐津液已衰﹐脾胃已弱﹐若復泄瀉﹐則僅存之气重竭於內﹐方張之毒不能成於外﹐或爲癢塌﹐或爲倒靨﹐或寒戰咬牙﹐虛憊而死。輕則人參白朮散去葛根加木香﹑官桂﹑黃芪﹐甚則陳氏木香散﹑異功散﹑肉豆蔻丸﹐可以並進﹔不效﹐亟服不二散。

便祕手足厥冷

痘瘡手足和暖爲貴。養漿之時﹐手足發熱﹐手足必有汗﹐此毒熱郁於中﹐必大小便不通﹐脈沈滑數﹐疾宜利之﹐三乙承气湯去芒硝主之。手足厥逆者﹐此陽气欲脫﹐必自利不止﹐或吐﹐脈沈細微弱﹐或浮大而虛﹐宜急溫之﹐理中湯加熟附子﹐或陳氏異功散。服藥後手足和暖者生﹐厥者死。若大便祕﹐小便不通﹐煩躁狂妄﹐腹脹喘而渴﹐脈沈滑數﹐瘡不起者﹐此陷伏之證﹐爲陽厥﹐百祥丸﹑三乙承气湯主之。

煩躁

痘瘡始終貴於安靜﹐膿成之時﹐毒已化解﹐臟腑平和﹐神宇爽快﹐尢宜安靜也。若忽加煩躁﹐不得眠者﹐但就痘子上辧之﹕如膿多淸淡而不滿足﹐此毒猶在裏﹐未得盡出也﹐龍腦膏主之﹔如膿已成﹐又飽滿﹐因發熱幹漿而煩者﹐此宜利小便﹐導赤散主之﹔如瘡子太密﹐膿成之後﹐心血虧虛﹐虛煩不得眠者﹐四物湯去川芎加人參﹑麥門冬﹑梔子仁﹐又酸棗仁湯主之。

錯喉嘔噦

凡痘瘡密﹐咽中亦有之。成漿之時﹐咽瘡早熟﹐肉虛皮薄﹐易致破損﹐瘡瘢新嫩﹐觸之卽痛﹐痂皮沾滯﹐痰涎纏裹﹐所以堵塞﹐飲食難入﹐勉彊吞咽﹐則爲疼痛所苦﹐痰涎所隔﹐是以水入則嗆﹐谷入則嘔也。如語言淸亮者可治﹐甘桔湯加牛蒡子﹑天花粉﹐利咽膈﹐化痰涎﹐惟多飲之﹐自然平愈。若聲啞嗄﹐語言不出者﹐咽喉潰爛﹐不可治矣。

癢

凡痘瘡皮嫩色嬌者﹐到成膿時﹐多生瘙癢﹐先當調理﹐勿令有此可也。若失於早治而發癢者﹐內服消風化毒湯﹐外用茵陳燻法﹔破者以白龍散敷之。大抵痘瘡作癢﹐乃是惡候﹐吉少凶多。如其人能食﹐或大便堅﹐抓破之處﹐復灌成膿﹐原無痘處績出﹐大小不等﹐𨿽盡抓破可治﹐內服十全大補湯﹑苦參丸間而與之﹐外以滅瘢救苦散﹑合百花膏塗之。若瘙癢之時﹐其人顚倒悶亂﹐抓破之處﹐不復腫灌﹐或成坑窟﹐或卽幹黑﹐或皮自脫﹐又加以嗆水嘔食﹐水漿不入﹐或泄瀉﹐或寒戰咬牙﹐或失聲﹐或手足厥逆﹐或狂叫﹐皆死證也。

頭面

凡視痘瘡﹐以正面爲主﹐五臟精華皆萃於面故也。身上瘡有癢者﹐或至抓破﹐不能爲害。惟正面瘡不可犯動一處﹐苟於眉目鼻面之間﹐抓破一處﹐此肺有熱也﹐急用甘桔湯加牛蒡子以解之﹐其癢卽止﹐乃佳兆也﹔若癢不止﹐浸淫漸開﹐气愈泄而癢愈急﹐必至滿面抓破而死。

凡痘瘡起發養漿之時﹐額上瘡如火燒湯澆之狀﹐潰爛破壞﹐無復完膚﹐或兩頰之傍﹐亦如是樣﹐不待抓搔而自破爛者﹐以漸而開﹐沙崩之勢﹐莫之能禦﹐殼焦水去﹐似靨非靨﹐陽气脫而死。

痘瘡作漿之初﹐面上諸瘡未盡成膿﹐或鼻準頭瘡先幹如橘子色者﹐或眉心瘡自幹黑者﹐或唇上瘡焦黑者﹐或兩耳上瘡自收者﹐或兩頰瘡如餅﹐中間幹陷者﹐此名倒陷﹐乃死之候﹐不可認作正收﹐對人妄言。

手足

手足痘瘡﹐最要膿漿飽滿﹐乃脾胃彊﹐气血足也。若灰白色﹐或淸淡水﹐或虛餒鱉塌﹐此脾胃弱﹐快斑越脾湯主之。如此者縱得收靨之後﹐必手足腕膝及關節之處發癰毒也。

肩背臀

痘瘡初出起發﹐邪气𨿽旺﹐正气亦彊﹐足以任之。至於成漿﹐則气血漸耗﹐精神漸弱﹐有不勝之狀﹐起止艱難﹐多喜仰臥﹐惟肩髆背臀之瘡﹐輾轉摩擦﹐最受虧苦。若痘子好者﹐自然堅厚﹐耐久不破﹔其次則收靨稍遲﹐膿熟自潰。最可惡者﹐如湯火之皰﹐水去皮脫。又瘡自破﹐淸水非膿﹐黑﹝黑幹﹞幹焦﹐皆是不治之證。

漏漿

歌曰﹕才試漿時未飽囊﹐瘡頭有孔漏膿漿。依然團聚封瘡孔﹐泄去眞津毒气藏。蓋痘瘡作膿窠之時﹐最要皮厚﹐包裹完固。若膿未成﹐忽然瘡頭有孔﹐其水漏出﹐或結聚成團﹐堆於孔外者﹔或水去窠空﹐自幹黑者﹐俗名漏瘡﹐必死。若膿熟之後﹐窠皮亦熟﹐漿水沸出﹐因而結靨﹐此頭額正面之間多有之﹐俗謂之堆屎收﹐不可以漏瘡例論。蓋漏瘡膿未成﹐堆屎收膿過熟也。

咽喉不利涕唾稠黏

瘡痘者﹐每至作膿窠之時﹐咯唾痰涎﹐稠粘膿結﹐或有膿血夾雜者﹐咽喉不利﹐飲食亦少。此肺受火邪﹐津液不足﹐故多黏痰﹐喉舌牙齒之間﹐瘡潰血出﹐惟用甘桔湯加牛蒡子﹑天花粉﹐淸肺化痰利咽膈﹐直待收靨之後﹐自然平和﹐不可妄用太涼之劑。

睡夢呢喃

痘內之膿﹐皆身中之血燻蒸而成。瘡痘稠密﹐膿血周徧﹐津液消耗﹐心主血﹐血虛則捨空﹐故心熱者虛煩不得眠﹐酸棗仁湯主之﹔心虛者喜睡﹐夢中呢喃﹐如與人言者﹐多怪誕之事﹐喚之不醒﹐安神丸主之﹔若昏悶甚者﹐先以龍腦膏開其心竅﹐後以安神丸﹑人參麥門冬湯下之。

腹痛

痘瘡初出腹痛者﹐毒在裏也﹔起發不透腹痛者﹐陷伏也。若作膿則毒已出﹐又無陷伏﹐忽然腹痛﹐其人不大便者﹐必然燥屎也﹐當歸丸﹑膽導法以通之﹔便淸者﹐必受冷也﹐急與理中湯加桂﹐或黃芪建中湯加木香主之。

痘瘡其出已盡﹐其發已透﹐其膿已成﹐表無邪也﹔能食﹐小便淸﹐大便潤﹐裏無邪也。一向平安﹐忽然腹脹作痛﹐煩躁喘促﹐痘瘡色變﹐如灰木之狀﹐此必傷食得之﹐先以丁香脾積丸﹐原物湯下﹐去其宿食﹔後以人參白朮散去葛根加靑﹑陳橘皮﹐與養脾丸相間調之。

斑爛

夫痘瘡膿熟潰爛者﹐常候也。若未成膿先卽潰者﹐此名斑爛。其由當發散而不發散﹐則毒气閉塞﹐喘促悶亂﹔不當發散而悞發散﹐則熱毒隨陽气暴出﹐徧身皮肉潰爛。此不善表之過﹐宜調脾進食﹐令大便得所﹐安養榮衛﹐生肌解毒﹐解之不至於冷﹐調養不至於熱﹐方爲良法﹐宜十全大補湯去桂枝﹐多加防風﹑荊芥穗。大便祕﹐以膽導法潤之﹔膿水不幹﹐以敗艸散襯之﹔斑爛作膿痛甚者﹐以天水散和百花膏塗之。又有發表過甚﹐外爲斑爛﹐而內虛陽气不守﹐臟腑自利﹐比又急當救裏解表﹐陳氏木香散主之﹔厥逆者異功散。

板黃

痘澄膿則毒盡全美矣﹐何有乎板黃﹖豈知玉不在乎厚薄﹐而在乎體之純﹔珠不在乎大小﹐而在乎體之明﹔痘漿不在乎飽滿﹐而在乎黃活。夫黃者﹐中央上之正色。漿汲乎脾﹐其黃自潤正者也。彼痘气得其衛而不逆﹐血養其榮而不傷﹐囊窠鼎聳﹐膿漿澄注於中者﹐活動而不膩塞﹐明潤而不死色﹐烏有所謂板黃者哉﹖若陰陽離其正气﹐梟毒肆其殘虐﹐根窠薄劣﹐囊房夷委﹐膿漿之澄注於中者﹐板膩牢則死塞而不活動﹐幹蠟而不明黃﹐以手指抵之﹐凝結板定﹐五經癉而二气截矣﹐此謂之板黃。若方廣天庭板黃﹐而餘者潤活﹐癰毒必結於腦項﹔腮臉板黃而四體潤美﹐痘癰必發於肩阜﹔肚腹板黃者﹐癰起於曲池﹑三里﹔背脊板黃者﹐癰結於兩軸尻骨。徧身板黃者死﹐項頸前後板黃者死﹐頭面板黃者死﹐眼眶唇上板黃者死﹐兩脇陽球板黃者死。觀此而痘囊之膿﹐固欲其充黃﹐尢宜潤活也。

灌膿吉凶

灌膿時根窠紅潤﹐膿漿滿足﹐如黃蠟色﹐二便如常﹐飲食不減﹐此爲吉證﹐不須服藥。

灌膿時純是淸水﹐皮白而薄﹐與水泡相似﹐三四日後抓破而死。

灌膿之時﹐痘中漧枯﹐全無活血﹐此名空倉﹐不治。

灌膿時吐利不止﹐或二便下血﹐乳食不化﹐痘爛無膿者死。若二便不下血﹐猶可用止瀉健脾之藥。

灌膿時二便閉﹐目閉聲啞﹐腹中脹滿﹐肌肉變黑者死。

收靨證治

痘瘡成膿之後﹐鮮明肥澤﹐飽滿堅實﹐以手拭之﹐瘡頭微焦硬者﹐此欲靨也。大小先後﹐以漸收靨﹐不失太急﹐不失太緩。已靨者痂殼周圓﹐無有突凸陷凹者﹐漧淨無淫濕破濺者﹐此爲正靨﹐否極泰來之象也。

凡痘瘡收靨﹐不可以日數拘也。大抵痘本稀﹐元气實者﹐自然易出易靨﹔若瘡本稠密﹐元气虛者﹐難出難靨也。只要先後有次﹐疾徐得中﹐飲食如常﹐便無他證。如收太急者﹐毒邪未盡﹐煎熬津液﹐以致速枯﹐非正收也﹐必爲目病﹐爲癰毒﹐爲諸怪疾﹐甚則夭亡﹐微則殘廢。宜微利之以徹其毒﹐當歸丸主之。

如收太遲者﹐中气已虛﹐脾胃太弱﹐不能榮養肌肉﹐使之完就﹐以致潰爛﹐內服十全大補湯﹐外用敗艸散襯之。

斑疹膿而不焦﹐此本治失淸涼之气﹐有如五穀得陽气而成熟。非涼風至則不能實也﹐天地嚴肅之气一加﹐則萬物秀而實矣﹐與斑疹何異﹖須察何經而淸涼之。或下而成嚴肅之气﹐則瘡气必不至於膿而不痂矣。要當知之﹐餘毒不盡而疾作﹐蓋出於此。

當是淸涼飲子下之是也。

非陽和則苗不秀﹐非嚴肅則秀不實。

五七日痂不焦﹐是內發熱蒸於外﹐故不得焦痂也﹐宜宣風散導之﹐用生犀磨汁解之﹐必著痂矣。

劉洙《瘡子訣》云﹕痘發如膿窠不肯靨者﹐但調沙糖水與喫。劉提點云﹕亦曾試用﹐但後來結瘢痕白。

痘欲靨不靨﹐其痂欲落不落﹐若腹脹煩渴﹐忌食水蜜生冷之物﹐若食之﹐轉渴而死﹐急與木香散救之﹔如身熱煩渴者﹐宜服人參麥門冬散﹔身熱大渴﹐人參白朮散﹔如不愈﹐仍服木香散。竊謂前證乃脾胃气虛﹐津液不足所致﹐非實熱爲患也。如身熱煩躁﹐手足發熱﹐脾胃有熱也﹐用人參麥門冬散﹔身熱作渴﹐手足微冷者﹐脾胃气虛也﹐用人參白朮散﹔腹脹泄瀉﹐或寒戰咬牙﹐脾胃虛寒也﹐用十一味木香散﹔泄瀉气促﹐手足並冷﹐脾气脫陷也﹐用十二味異功散。凡瘡結痂作靨﹐皆由元气充實而內融也。若審見虛弱﹐便與滋補﹐血气無虧﹐可保終吉﹔若見不靨而投補劑﹐恐無及矣。

潰爛

痘瘡過期不收﹐徧身潰爛者﹐此與斑爛不同﹐乃熟太過也。其候不同﹕或因天寒失於蓋覆﹐使瘡受凍而不收者﹐宜內服五積散﹐外用乳香燒煙於被內燻之﹔或因天熱過求溫暖﹐使瘡被蒸而不收者﹐宜內服人參白虎湯或五苓散﹐外減去衣被﹐令少淸涼﹐以天水散撲之﹔或大便祕結﹐內外極熱﹐毒气散漫﹐無陰气以斂之而不收者﹐宜內服宣風散或三黃丸﹑四順淸涼飲﹐外用膽導法﹐以敗艸散襯之﹔或泄瀉气虛﹐脾胃弱﹐津液少﹐肌肉虛而不收者﹐宜內服陳氏木香散﹐外用敗艸散﹔或因渴飲冷水過多﹐以致水漬脾胃﹐濕淫肌肉而不收者﹐內服五苓散﹔如因食少气虛而不收者﹐人參白朮散去葛根加桂主之。已上諸證﹐以法治之﹐已潰者結薄痂﹐未潰者結痂﹐方爲佳兆﹔若痂皮俱不結者﹐成倒靨矣。

痘已成膿之後﹐過期不靨﹐以致潰爛﹐膿汁淋漓﹐不可著席﹐粘惹疼痛者﹐用敗艸散或蕎麥粉﹐以絹袋盛﹐於身體上撲之﹐更多布席上襯臥尢佳。面上欲不成瘢﹝黑幹﹞者﹐用滅瘢散和百花膏敷之。

倒靨

痘子初出﹐磊落成个﹐後來長大作膿﹐始相連串﹐外𨿽相串﹐皮下猶一个是一个﹐至於結痂﹐腫消膿幹﹐現出初來本形﹐所以收藏斂束﹐要完全堅固﹐復成个數爲貴。或根腳相通﹐皮肉盡串者﹐結痂之時﹐亦要漧淨﹐無有淫濕及濺破者﹐次也。若未成痂者潰爛﹐已成痂者只是嫩皮﹐此倒靨也。

痘毒當靨不靨﹐復入於內者﹐謂之倒靨﹐此死證也。元气素怯﹐又不食﹐常自利者﹐陳氏木香散﹑異功散﹐死中求活﹐聖藥也。如原無泄瀉﹐大便久祕﹐今添腹脹喘呼﹐此毒盛薄蝕元气﹐復入於裏﹐宜急下之﹐排毒散﹔若不急下﹐則腸胃不通﹐榮衛不行﹐益加喘滿躁悶而死矣。若毒入裏﹐忽然自利者﹐此人脾胃素彊﹐毒气難畱故自利﹐須看利下之物﹕如利痂皮膿血者﹐毒气得出爲順﹐不可止之﹐待利盡膿血自愈﹔如利水谷者﹐此毒气反驅水谷﹐脾虛不能制之﹐其證爲逆﹐不可治也。

如痘瘡破損潰爛者﹐復腫灌作瘡﹐不致漧枯﹐原無痘瘡處復出一層﹐如初出之狀﹐亦以漸起發作膿者﹐此裏气充實﹐毒不得入﹐猶在於表﹐未成倒靨﹐逆中之順證也。但痘子重出一番﹐必其人能食﹐大便堅﹐足以勝其再作之毒。如食少大便潤者﹐用十全大補湯﹑人參白朮散﹑肉豆蔻丸主之。蓋病久气虛﹐惟利溫補﹐不可再解毒也。

不靨悶亂哽气腹脹

痘瘡十一日至十二日﹐當靨不靨﹐身熱悶亂不寧﹐臥則哽气﹐腹脹泄瀉﹐寒戰咬牙﹐急用異功散加木香﹑當歸以救陰陽表裏﹐助其收靨。竊謂前證若手足並冷﹐屬脾胃虛寒﹐宜用十二味異功散﹔手足微冷﹐屬脾胃虛弱﹐宜用五味異功散加木香﹔若手足熱﹐大便祕﹐屬脾胃實熱﹐宜用淸涼飲救其陰以抑其陽。

泄瀉

痘子初出以來﹐表裏俱病﹐收靨之時﹐表邪已解﹐裏气當和﹐大便宜潤﹐小便宜淸﹐忽爾洞泄水谷者﹐此中气暴虛。不能禁固水谷﹐或毒气乘虛入裏﹐欲作倒靨﹐並宜陳氏木香散﹑異功散﹑肉豆蔻丸主之。利止者佳﹐利不止者陽脫而死。

面

痘瘡潰爛﹐先傷於面者﹕面乃諸陽之會﹐痘乃純陽之毒﹐以類相從﹐如水就濕﹐火就燥也﹔又心之華在面﹐諸瘡皆屬於心﹐心火上炎之象。如面瘡已破﹐腫消目開者﹐此不著痂﹐先已漧燥﹐病爲倒靨﹐死在旦夕。如已破復灌﹐滿面成餅﹐焦裂濺起﹐膿血淋漓﹐食穀則嘔﹐飲水則嗆﹐咯唾粘涎﹐語音啞嘎﹐口中气臭者﹐此臟腑敗壞﹐故諸證盡見也﹐淹延悶絕而死。如瘡潰腫﹐飲食無阻﹐大小便調﹐更無他苦﹐如上證者﹐此則可治﹐內用十全大補湯﹑升陽解毒湯相間服之﹐外用滅瘢救苦散﹑百花膏合而敷之。

人中

人中爲任督交會之衢﹐督乃陽脈自人中而上﹐任乃陰脈自人中而下。故自準頭至印堂﹐與頦至鳩尾相應﹔印堂至髮際﹐與鳩尾至膝相應﹔髮際以上﹐與膝已下相應。痘瘡收靨﹐但觀面上收到之處﹐則知身上收到之處矣。凡痘子自人中上下左右﹐先出先靨者吉﹐陰陽變合﹐相濟之理也。若自額角先靨者孤陽不生﹐足下先靨者孤陰不長﹐皆凶兆也。

頭足

造化之理﹐生於陽者陰成之﹐生於陰者陽成之。故痘瘡收靨﹐頭自髮際已上﹐陽气獨盛﹐謂之孤陽﹔足自膝以下﹐陰气所聚﹐謂之寡陰。所以諸瘡皆靨之後﹐此二處難靨﹐乃造化自然之理﹐不可作倒靨論。

疳蝕

痘已靨未愈之間﹐忽然風邪搏之﹐成疳蝕瘡﹐宜雄黃散﹑綿繭散治之﹔久不愈﹐多漬骨傷筋殺人。

前證屬足陽明胃經﹐其方解毒殺虫之劑﹐若毒發於外﹐元气未傷者﹐用之多效﹔若胃气傷損﹐邪火上炎者﹐用蕪荑湯﹑六味丸﹔若赤痛者﹐用小柴胡湯加生地黃﹔肝脾疳證﹐必用四味肥兒丸及人參白朮散﹐更佐以九味蘆薈丸。

痘瘡結膿巢之先﹐或曾傷犯破損者﹐灌爛成瘡﹐至於收靨﹐此獨不靨﹐膿汁不漧﹐更多痛楚﹐若不急治﹐漸成疳蝕瘡﹐損骨傷筋﹐以致橫夭﹐宜內服十全大補湯﹐外用滅瘢散和百花膏敷之。

痘子已成疳蝕瘡者﹐若在肢節﹐及諸虛怯軟弱﹐血气俱少之處﹐色靑紫黑﹐腫痛潰爛﹐以漸延開﹐血自出者難治﹔若所生之處﹐在於陽分﹐不痛不爛﹐色不變﹐血不出者﹐以綿繭散主之。

口疳

痘八九朝之期﹐𨿽澄黃結蠟﹐而口中惡臭噴外﹐上下牙牀潰爛﹐舌板堆裹黃垢﹐名曰口疳﹐若不早治﹐則牀脫牙落而成漏矣﹐速將出白散吹之。

歌曰﹕痘中疳臭世休輕﹐脫牀落齒漏淹成。出白散方多不識﹐細茶薄荷共煎濃。亂髮滚湯摩洗淨﹐指纏拭口去膜腥。才將靑黛硼砂片﹐薄荷僵蠶與銅靑。按制研爲極細末﹐吹來頃刻痘疳平。

余治痘疳﹐單用人中白煆過﹐和片腦﹑薄荷吹之﹔朝夕用細茶﹑黃連﹑薄荷煎湯﹐頻漱口後吹之極效。

喉痺

痘至七八朝之際﹐而喉內鎖緊﹐腫痛難咽﹐毒峻於陽明而然也﹐金虛則嗚﹐當以稀涎散吹之。

歌曰﹕喉中鎖痛覓稀涎﹐山豆根眞效可言。薄荷熊膽相圭合﹐再把茶芽總共研。隨時吹入喉門裏﹐頃刻之間痛遂痊。此方甚妙﹐熊膽﹑山豆根﹐須要識得眞正者﹐方可用此獲效﹐否則以爲無用之方矣。

發熱

痘瘡常宜溫暖﹐有熱不可盡去。如一向身溫﹐今反發熱者﹐俗名幹漿﹐此亦常候。只怕內傷飲食﹐外感風寒﹐以致發熱﹐又當別論。然病久气虛﹐不可輕用汗下。因外傷者﹐桂枝葛根湯加人參﹔因內傷者﹐木香大安丸主之。

歌曰﹕待到渾身膿永幹﹐人情倦怠盡偸安。不知禁忌多翻變﹐一簣終虧九仞山。蓋收靨之時﹐人心怠忽﹐居處飲食﹐不知禁忌﹐以致變生異證者﹐紛紛皆是也。行百里者﹐半於九十﹐可不愼哉﹗

收靨吉凶

痘瘡收靨﹐圓淨堅厚如螺靨者﹐上也﹔頭穿膿出﹐堆聚成痂如雞矢者﹐次也﹔皮破膿出﹐痂薄如紙者﹐又其次也﹔皮爛膿潰﹐不成痂皮﹐膿汁鮏臭者﹐斯爲下矣。如已過期﹐譬如瓜果熟久則爛﹐此造化之常﹐還作順看﹔若未及期﹐則爲斑爛﹐乃逆候也﹐變倒靨而死。

結靨時色轉蒼蠟﹐一二日從口唇四邊結靨﹐由胸腹收至兩腿﹐然後腳背和額上一齊結靨﹐落而愈者吉。結靨時徧身臭爛﹐如搭餅﹐臭不可近﹐目中無神者死。結靨時徧身發癢﹐抓破無膿﹐皮卷如豆殼幹者死。

結靨時﹐寒戰﹐手足顫掉﹐咬牙噤口者死。

落痂後瘢痕雪白﹐全無血色者死﹐急宜補气血養脾胃﹐庶幾可活。

患痘八九日充灌回謝﹐宜保全矣。然有回至項頸而死者﹐有回至胸前而死者﹐有回至臍上而死者﹐有回至陽物而死者﹐其故何歟﹖曰消息盈虛﹐自有定數。若痘證僅取其漿灌則可也﹐倘元气所稟者﹐本是薄劣﹐痘兼多蔓﹐遂用毒物盡以發之﹐再投升劫之劑﹐盡把元气趕上﹐痘𨿽充灌﹐然外囊實而內體耗蠹矣﹐五經傷而不能斡補矣。頸上喉突气窩﹐肺之關轄也﹐肺气先絕﹐回至此則魊絆而死。胸阜﹐心之關轄也﹐心脈先絕﹐回至此則死。臍乃脾之關轄也﹐脾脈先絕﹐回至此則死。眼眶乃肝之關轄也﹐肝脈先絕﹐回至此則死。陽物乃腎之關轄﹐腎脈先絕﹐回至此則死。本拔則枝枯﹐源塞則流涸﹐自然之道也。若語其變﹐風寒不知愼護而致梟邪逼於中﹐飲食不知撙節而致脾胃傷於內﹐肚腹腫脹痰喘不息﹐於是回至各關轄而死者﹐亦有之也。又有一樣囂痘﹐視之若似黃膿灌滿﹐回至胸前則死﹐此眞魊痘也。

落痂證治瘢赤黑

瘡痂落後﹐其面瘢或赤或黑者﹐用四白滅瘢散﹐臨睡以淸蜜水調搽面上﹐至曉以水滌去之﹐自然白瑩﹐脫去﹔更宜愛護﹐不得早見風日﹐經年不滅。如瘡瘢突起成凸﹐此熱毒未盡﹐解毒防風湯主之﹐外更用蜆子內水摩之。如陷下成凹者﹐此脾胃虛不能長肌肉也﹐人參白朮散加黃芪主之。

瘢黑暗

凡瘡瘢頭面渾身並黑暗者﹐未可便說無事﹐猶恐日前未甚作膿﹐收靨太急﹐此倒靨歸腎也。但察其表裏﹕如壯熱﹐大渴未除﹐煩悶昏睡﹐少食或大便不通﹐或自利﹐此眞倒靨歸腎也﹔若身溫暖爽快﹐食漸加﹐大小便調者﹐此瘡瘢本色﹐無慮也。

痂不脫

痘瘡收後﹐其痂自脫者佳。不脫﹐以百花膏潤之﹐令其速脫。稍遲﹐則漧硬深入肌肉﹐經久方脫﹐遂成瘢痕。然久而不脫者﹐脾胃虛也﹐人參白朮散加黃芪﹑官桂主之。不可撏掐剝去﹐若不禁手﹐反傷皮膚﹐復灌作瘡﹐翻復潰爛﹐一時難愈﹐其後多成疥癩也。

痘瘡粘著皮肉﹐不肯脫落﹐此表虛也﹐尢當禁忌以防異變﹐宜調元固表湯主之。

凡瘡痂日久﹐當脫不脫者﹐胸背手足無妨﹐惟面上不脫﹐必成瘢陷。未脫者以百花膏潤之﹐令其易脫﹔脫盡之後﹐瘢痕黑黯者﹐以四白滅瘢散塗之。

如收靨旣遲﹐瘡痂不落﹐昏昏喜睡者﹐此邪气已退﹐正气未復﹐脾胃虛弱﹐宜調元湯加麥門冬合安神丸﹐或只用酸棗仁湯﹐緩緩調理﹐待气血平復﹐榮衛和暢而安矣。

瘢腫成膿

痘瘡收靨之後﹐痂皮盡脫﹐曾見瘢痕凸起﹐復作膿窠﹐依舊結一層疕子者﹐或因收靨太驟﹐靑气未盡﹔或因悞服溫補之藥﹐多啖肥甘之物﹐飲酒喜食煎炒辛熱﹔或因出風太早﹐榮衛郁而不通﹐皆能復成此證﹐亦與前日一般﹐但無苦耳。若此者毒邪外散﹐決無畱毒之患。

痘瘡徧身潰爛﹐不結痂者﹐倒靨也。或三五處腫灌潰爛﹐不結痂者﹐疳蝕瘡也。若已正靨﹐痂起自脫﹐或面上﹐或手足﹐或片結硬瘡﹐頭𨿽焦﹐中蓄膿漿者﹐此是原出瘡子之初﹐其處太密﹐糊塗成片﹐無復顆粒﹐所以毒壅於裏﹐不能起發﹐作膿結痂也﹐但用滅瘢救苦散和百花膏塗之﹐待膿盡痂起自愈。或手足腕膝之間﹐瘡窠連串作一大塊﹐膿化作水﹐停蓄於中﹐恰如囊袋﹐皮不破﹐水不去﹐日久只如是者﹐此裏面肌肉已好﹐原日瘡皮剩於外也﹐宜用鍼抉去其水﹐自幹脫矣。

能食不能食

瘡痂旣落﹐中气暴虛﹐多不能食﹐必借人參白朮散去葛根加陳皮﹑木香以調養之。其間或有瘡痂起而能食者﹐是胃中宿有蘊熱故也。蓋胃熱則消穀﹐所以能食。其人必大便稍祕﹐或大便難﹐當用三黃丸利之﹔否則恐胃熱不去﹐郁爲口臭齒腐生風之證﹐流散四肢則發爲癰疽腫毒。然有一等脾胃素壯實者﹐平素能食﹐大便亦不至有祕結之患﹐此又不可一槪論也。

瘢痕赤白

痘瘡赤白﹐各有所因﹐治法亦異﹕凡痕赤而作癢﹐血虛而有熱也﹐用四物﹑牡丹皮﹔赤而作痛﹐餘熱也﹐用四君﹑連翹﹑金銀花﹔若發熱而大便調和者﹐脾胃虛熱也﹐用五味異功散﹔若發熱而大便祕結者﹐腸胃內熱也﹐用聖濟犀角地黃湯﹔若母有肝火﹐用加味逍遙散﹔若母有鬱怒﹐用加味歸脾湯﹐佐以加味逍遙散治之。

白者﹐屬气虛而血衰也﹐宜固元气爲本。癢而作渴者﹐气血俱虛也﹐十全大補湯之類﹔乳食減少﹐四肢倦怠者﹐中气虛也﹐五味異功散之類﹔气虛發熱者﹐補中益气湯之類﹔血虛發熱者﹐當歸補血湯之類﹐須參兼變之證治之。此證若服藥而漸紅活者可治﹐色不轉者不治﹐𨿽經年後﹐多患瀉利而死。若妄投攻伐﹐禍在反掌。

禁忌

痘瘡新差之後﹐气血未復﹐視之未靨﹐尢加調護可也。蓋痂皮起落﹐肌肉新嫩﹐不宜澡洗﹐增減衣服﹐則表已虛﹐寒暑之气易襲也。瘡毒內作﹐臟腑俱傷﹐毒𨿽外散﹐腸胃已弱﹐不宜飲冷﹐傷饑過飽﹐則裏气虛﹐飲食之物易傷也。時俗不知此理﹐謂之已痊﹐再無他變﹐怠玩縱弛﹐致生後災﹐一旦病生﹐悔之晚矣。古今圖書集成醫部全錄卷四百七十八

痘疹門

證治準繩【明﹖王肯堂】

發熱

瘡疹發熱﹐與傷寒相似﹐但傷寒只見一經形證。若瘡疹則面燥腮赤﹐呵欠煩悶﹐乍涼乍熱﹐多睡咳嗽噴嚏﹐驚悸吐利﹐手足梢冷﹐骩涼耳涼也。然發熱者﹐瘡疹常候也﹐不可盡除之。但熱微毒亦微﹐熱甚毒亦甚。

初發熱時﹐精神淸爽﹐唇鼻滋潤﹐更無他證者﹐此熱在表﹐其瘡必疏﹐不須施治。

初發熱時﹐渾身壯熱﹐熇熇然不渴﹐淸便自調﹐此邪在表﹐拂郁於皮膚之間﹐宜以輕揚之劑發之﹐升麻葛根湯主之﹐甚則羌活湯主之。

初發熱時﹐其熱烙手﹐目赤鼻漧唇燥﹐小便赤﹐大便祕﹐煩悶不安﹐此表裏俱熱﹐毒气壅遏﹐宜發表攻裏﹐雙解散主之。

初發熱時﹐表不大熱﹐其人煩躁不安﹐此熱在裏也﹐以三黃丸微利之。

初發熱時﹐或乘疫癘之气﹐人參敗毒散主之。

初發熱時﹐或爲風寒所襲﹐出不快者﹐桂枝葛根湯﹑羌活湯﹑雙解散去大黃主之。

痘瘡之證﹐其初不免於發熱者﹐未出毒﹐邪在裏﹐煎熬气血﹐燻蒸臟腑而然。瘡旣現形﹐則毒泄而熱解﹐所以瘡出熱退者﹐瘡本必疏。若瘡已出﹐熱不少減﹐此毒蘊於中﹐其勢方張﹐其瘡必密﹐宜急解其毒﹐連翹升麻湯加防風﹑荊芥穗﹑地骨皮﹐或解毒防風湯加升麻﹐或東垣鼠粘子湯﹐兼服代天宣化丸。服藥之後﹐瘡或不出或再出﹐其熱頓減者﹐爲气和也。熱若不減﹐瘡漸加多﹐再消詳大小便何如﹕大便不通﹐七物升麻湯﹔小便不利﹐連翹湯﹔大小便俱不通﹐八正散﹔自利者黃芩湯加白頭翁﹑酒黃連調赤石脂末﹐裏气和﹐毒解矣。如更加渴煩躁不已﹐或譫妄﹐或腹脹滿气促﹐或自利不止﹐手足厥冷﹐此逆證勿治。

如瘡已出﹐但微發熱﹐不須治之﹐蓋瘡疹屬火﹐非熱不能成就也。有大熱則當利小便﹐小熱當解毒。大熱謂身熱脈實﹐大小便祕﹐津液燥而渴﹐懼其變生他疾﹐故利小便﹐八正散﹑通關散。大便潤者﹐連翹飲﹑導赤散加人參﹑麥門冬﹐使心火有所導引﹐則𨿽不用冷藥﹐熱亦自減去矣。瘡痘不至熱過﹐不爲冷悞﹐甚爲良法。小熱解毒之說﹐謂小熱不解﹐大熱必生﹐利其小便﹐則慮損气﹐故但可解毒而已﹐甘桔湯加牛蒡子﹑荊芥穗。

已上起發而熱。

如瘡漿膿已成﹐毒气已盡﹐又復發熱者﹐俗呼爲幹漿﹐不須施治。

如結痂之後﹐其熱不退者﹐此邪气未盡﹐正气未復﹐熱微者不須治之﹐熱甚者當視其虛實。

有初起煩躁譫語﹐狂渴引飲﹐若飲水則後來靨不齊﹐急以涼藥解其標﹐如益元散之類可用。

錢氏云﹕有大熱者利小便。又云﹕身熱煩渴﹐腹滿而喘﹐大小便濇﹐面赤悶亂﹐大吐﹐此當利小便用導赤散之類是也。

渴

前證若二便自調﹐飲食溫和﹐口渴飲湯﹐手足不熱﹐是爲虛熱﹐不可食生冷之物﹔若二便祕結﹐飲食喜冷﹐口渴飲水﹐手足並熱﹐是爲實熱﹐可與冷水飲之。凡痘出而熱未止者﹐旣出盡則熱自止。

如發熱時便大渴者﹐熱在內也﹐葛根解毒湯主之﹔不止﹐更加黃連以瀉心火之有餘﹐黃蘗﹑知母以滋腎水之不足。舌潤則生﹐舌如芒刺則死。蓋舌乃心之苗﹐少陰之脈榮於舌也。如發熱自利而渴者﹐津液不足也﹐黃芩湯加人參﹑白朮﹑麥門冬主之。

初熱煩躁渴引飲者﹐急以涼藥解其標。

身熱煩渴﹐腹滿而喘﹐大小便濇而赤﹐悶亂大吐﹐此當利小便﹐不瘥者﹐宣風散主之。

如瘡已出﹐或起發﹐或收靨﹐一向渴不止者﹐人參麥門冬散主之。

海藏雲﹕若身熱小渴者﹐六味人參麥門冬散治之﹔如不愈﹐或身熱大渴者﹐七味人參白朮散主之﹔又不愈﹐十一味木香散。

如能食而渴者﹐肺熱也。經曰﹕心移熱於肺﹐傳爲膈消。由心火上炎﹐乘於肺金﹐燻蒸焦膈﹐傳耗津液﹐故渴也﹐治在上焦﹐人參白虎湯加黃連主之。

如不能食而渴者﹐脾虛也。叔和云﹕口漧饒飲水﹐多食亦饑虛。由脾素弱不能爲胃行其津液﹐故渴也﹐治在中焦﹐參苓白朮散主之。

自利而渴﹐輕則人參白朮散﹐甚則陳氏木香散。自利而渴者﹐邪傳腎也。《正理論》云﹕自利而渴者﹐屬少陰﹐虛故引水自救。蓋腎主五液﹐其脈絡於肺﹐系舌本。邪傳於腎﹐則開闔不司﹐故自利。利則津液下走﹐腎水漧﹐不能上潤於舌﹐故大渴也。治在下焦﹐宜溫之﹐陳氏異功散主之。

面白腹脹自利而渴者﹐陳氏十一味木香散主之。

腹脹渴者﹐瀉渴者﹐足指冷渴者﹐驚悸渴者﹐身溫渴者﹐身熱面白﹖光白色渴者﹐寒戰渴不止者﹐气急咬牙渴者﹐飲水轉水瀉不已者﹐已上九證﹐卽非熱也﹐乃津液少﹐脾胃肌肉虛故也﹐宜木香散治之﹔如不愈﹐更加丁香﹑官桂。

此說必加審用之﹐脹渴﹐瀉渴﹐驚悸渴﹐寒戰渴﹐咬牙渴﹐亦多屬熱者﹐不可不察﹗

如渴而大便祕者﹐宜利之﹐四順淸涼飲主之。

如大腸祕濇﹐或發熱﹐四君子加瓜蔞﹑桔梗主之。

痘子稠密﹐津液少者﹐十全大補湯。

煩躁

凡痘瘡出不快﹐發不透﹐靨不齊﹐有煩躁者﹐此有二證﹕如面黃﹐大便色黑﹐煩躁喘渴﹐或如狂﹐或喜忘﹐腹脹或痛﹐此爲有瘀血在裏也﹐宜當歸丸﹐或四順淸涼飲﹐並加桃仁泥﹑紅花﹔甚者桃仁承气湯主之。如便血下黑糞﹐而又睡不醒﹐心爲血之主﹐睡不醒則心之神昏矣﹐黑參地黃湯加木通﹑麥門冬﹔若無面黃屎黑如狂喜忘之證﹐只大便不通﹐煩躁腹脹者﹐此有燥屎也﹐此卻眞狂譫妄﹐以三黃丸﹑四順淸涼飲﹑三乙承气湯﹑當歸丸﹑膽導法﹐看病輕重﹐擇而用之。如偏執不可下之法﹐以致陷伏而死者﹐醫之咎也﹗

火入於心則煩﹐入於腎則躁﹐皆心火爲之。蓋火旺則金爍水虧﹐故心腎合而爲躁﹐宜用梔子豆豉湯。凡痘瘡盛作之時﹐必令心火有所導引﹐苟或毒气出而未盡﹐遂生煩躁﹐以生黑豆煎湯﹐或生犀磨汁飲之亦可﹔若津液不足﹐虛煩不得臥者﹐活人酸棗仁湯。此證多因脾胃气虛﹐或服克伐之劑所致﹐但當調補中气爲善。

譫妄

痘紫色頂陷﹐心煩狂躁﹐气喘妄語﹐或如見鬼神﹐內熱便祕者﹐宜用龍腦膏子﹑豬尾膏﹔如無內熱﹐大便不實﹐不可輕服。竊謂前證多因初起熱盛之時﹐失於解利所致﹔亦有因痘毒未盡﹐有因胃經有熱﹐有因肺經有熱﹐有因心脾有熱﹐煩躁痘裂﹐出血便血衄血﹐屎黑痕赤﹐詳見各證。大凡作渴發熱﹐手足指冷﹐或大便祕結者﹐內有熱也﹐切不可禁其飲水﹐觀張子和述水中兒事﹐良可驗矣﹐蓋熱極故得水而生也。

初發熱便妄有所見聞﹐妄言如見鬼狀﹐此爲惡候。蓋毒攻於裏﹐心志昏惑﹐神識不淸而然。況小兒神气怯弱﹐鬼魅易侵﹐又厲鬼常乘疫气而行﹐乘人之虛而疰之。故凡痘疹妄見妄聞﹐妄言如見鬼者﹐不可治也。須審發於何髒﹕如目直視﹐手尋衣領亂掐物﹐此發於肝﹐爲亡魂﹔悶亂喘促﹐手掐眉目鼻面﹐此發於肺﹐爲亡魄﹔上竄咬牙﹐多叫哭驚悸﹐或不能言﹐此發於心﹐爲喪神﹔困睡手足瘈瘲﹐不思飲食﹐此發於脾﹐爲失意﹔目無精光﹐畏明欲墜下而縮身﹐此發於腎﹐爲失志。故曰﹐眞髒見者不治。

或發熱時無此證﹐因大便祕結卻有之﹐此內熱也﹐先以宣風散解利其熱﹐後以導赤散送下牛黃淸心丸或粉紅丸以鎭其神。病已者可治﹐連作不已者勿治。如初發熱狂亂﹐大便自調者﹐五苓散加辰砂主之﹔大便祕者﹐輕則三黃丸﹐甚則承气湯主之。

驚搐

瘡疹搐﹐由風火相勝也。惟斑疹能作搐。疹爲脾所生﹐脾虛而肝旺乘之﹐木來勝土﹐熱气相擊﹐動於心神﹐心喜爲熱﹐神气不安﹐因搐成癇。斑子爲心所生﹐心生熱﹐熱則生風﹐風屬於肝﹐二髒相搏﹐風火相爭﹐故發搐也。治之當瀉心肝﹐補其母﹐瓜蔞湯主之。

諸痛癢瘡﹐皆屬於心火。無論虛實﹐皆從心火上說。脾虛則肝乘之﹐肝與心火相合﹐故用瓜蔞湯﹔若脾土實﹐火旺逆乘而成癇者﹐此實邪也﹐便結者瀉靑丸﹐便軟者瀉靑湯﹐亦當以脈別之。

經曰﹕諸風掉眩﹐皆屬肝木。然痘出之始﹐𨿽有四髒﹐心實主之。心火熱盛﹐肺金受克﹐不能制伏肝木﹐熱則生風﹐風火相搏﹐神气不安﹐故發驚搐。醫者當辧痘疹驚搐﹐不可遽投涼心之藥。苟不審而槪以驚藥治之﹐則心寒而肌斂﹐毒气內陷﹐痘何由而出也﹖治法當平肝木利小便爲切要。瀉肝則風去﹐利小便則心熱退﹐風熱旣定﹐則痘隨出而驚搐自愈矣。然痘先驚者多吉﹐痘後驚者多凶﹐何也﹖痘未出之先﹐熱蘊於內﹐故作驚搐﹔痘出驚止而內無凝滯﹐故吉。痘出之後﹐气血虛弱﹐復感風寒﹐熱毒反滯﹐又毋敢輕易發散淸利﹐故凶。然有非痘證而慢驚者﹐亦屬於肝﹐而治法專理脾土﹐何也﹖蓋由平日或吐或瀉﹐脾土虛弱﹐不能當肝木所克﹐此非肝木之本病也。治法只須溫補脾土爲主﹐而肝木自寧。譬如土薄而上有大木﹐不能乘載﹐故無風而自動﹐栽培者當厚塡其土﹐使根深本固﹐而自無風邪之害也。痘後有此證者﹐亦由气血虛極使然也﹐必爲難治。

挾熱吐瀉﹐不可投燥藥﹔傷寒身熱﹐不可投涼藥﹔瘡疹發搐﹐不可投驚藥﹐此皆外同而內異。蓋瘡疹出於心﹐驚搐亦出於心也。瘡疹本熱﹐熱則動心﹐此理之自然。夫心火獨盛於上﹐肺金受火克而不能制伏肝木﹐熱則生風﹐木气盛則脾土衰﹔熱气動於心神﹐心喜爲熱﹐心臟斑﹐脾臟疹﹐瀉肝則風去﹐利小腸則熱退也。風熱旣退﹐則驚搐自愈矣。昧者不知﹐投以銀粉﹑腦﹑麝﹑靑黛﹑朱砂﹑硝石涼心損胃之藥則悞矣。故見證似驚風﹐用藥當作瘡疹防之﹐蓋瘡疹之初﹐似驚風多。大抵瘡疹發驚﹐必先咳嗽痰涎﹐心悸煩躁﹐嘔吐唇紅﹐頰赤髮渴﹐耳冷足冷﹐脈數舌白﹐如有此數證﹐則銀粉等涼藥切不可用。蓋心涼則並損胃而毒气斂伏﹐又況心主血﹐寒則血凝而不行﹐且中焦旣冷﹐上焦熱愈不降﹐何由運出﹖又有小兒平常無痛﹐忽然發搐者﹐必是瘡疹﹐尢當審諦。蓋毒气內盛﹐但當發散﹐如惺惺散﹑消毒散﹑升麻湯﹑紅綿散﹐兼以快气利小便祛風等藥與之﹐待其熱气得泄﹐心气亦自定矣。或有風寒與內熱相搏而驚搐者﹐各隨證治如前法﹐但加勻气藥爲妙。張氏云﹕瘡疹气勻卽出快﹐气勻則榮衛無滯﹐有毒亦散﹐瘡疹當自出矣。

如大吐面靑﹐唇眼動﹐手足時搐﹐慢脾風證也﹐宜小異功散加升﹑柴﹑木香﹑漧薑治之。

凡未出而發搐者﹐是外感風寒之邪﹐內發心熱之所作也﹐當用茶粉下解毒丸﹑犀角地黃湯生之。

治瘡痘欲出﹐身熱煩躁﹐忽發驚搐﹐宜驅風膏﹑小如聖飲﹔小便不通﹐八正散﹔涎盛﹐利驚丸﹑抱龍丸﹐量證施之。

欲發瘡疹﹐先身熱驚跳搐搦﹐此非驚風﹐宜發散藥。

前證痘疹未見﹐而先發搐者﹐乃毒气自心經出也。若病熱輕緩﹐或形气虛弱者﹐不宜用峻厲之劑﹐恐元气內損﹐則毒气內陷﹐而瘡不能起發也。或外感風寒之邪﹐內因瘡疹之熱而相搏﹐或肝血虛火動而內生風﹐當補元气爲主﹐佐以見証之劑。然前方多峻厲之劑﹐審有是證方可用。須察其色赤白而以脾胃爲主﹐虛則用溫補﹐實則用解毒。

痘瘡始作未形見之間﹐忽然驚搐﹐是毒气自心經而出也。苟不以內外證辧明之﹐便用銀粉靑黛等藥﹐則心寒而毒气內陷﹐往往气絕之際﹐或隱斑方出﹐已無及矣。治法但當以導赤散加防風﹑辰砂末﹐與瀉靑丸合而治之﹔搐甚者抱龍丸。如再不止﹐小便利者可治﹐以導赤散送下牛黃淸心丸或粉紅丸﹔小便不利者﹐勿治。

夫導赤散﹑八正散﹑六一散﹐皆利小便之劑﹐小便不利者宜之。然瀉內火以瀉肝之子﹐乃治驚搐第一要法﹐不獨小便不利者爲當用也。

斑疹病後欲發癇﹐以木勝脾﹐木歸心故也﹐若涼驚﹐用涼驚丸﹔溫驚﹐用粉紅丸。

痘後非時搐搦者﹐有二證﹕一則心熱畱而不去﹐熱盛生風﹐風火相搏﹐其人必喉中有痰﹐目直上視﹐面赤引飲﹐居處喜冷﹐宜導赤散﹑瀉靑丸淸心瀉肝﹐後以抱龍丸調之。一則病後多食﹐胃弱不能勝谷﹐謂之食蒸發搐﹐其人必潮熱﹐大便酸臭﹐祕泄不調﹐或嘔吐腹痛﹐先以備急丸﹑丁香脾積丸利之﹐後用木香大安丸﹑錢氏異功散﹐調理取愈。

中風

痘風分气血虛實﹐以日子守之﹐多帶气血不足。

虛則黃芪生血之劑助之﹐略佐以風藥。

實則白芍﹑黃芩爲君﹐連翹﹑白芷﹑續斷之類爲佐﹔若屬寒﹐陳氏方可用。

前證更當分痘瘡已出未出﹐已靨未靨﹐外邪所傷﹐內虛火動。若未出而搐搦﹐熱毒內蘊也﹐紫艸快斑湯加釣藤鉤。已出紅綻而搐搦﹐熱毒作痛也﹐東垣消毒散加釣藤鉤。灌膿而搐搦﹐血气虛也﹐參芪四聖散加釣藤鉤。若靨後而搐搦﹐血气尢虛也﹐八珍湯加釣藤鉤。或目瞤或直視者﹐風火相搏也﹐柴胡梔子散或六味地黃丸加柴胡﹑山梔。或口角流涎者﹐木乘土也﹐五味異功散加升麻﹑柴胡﹑釣藤鉤。或目赤眵淚者﹐肝血虛而生風也﹐四物湯加柴胡﹑釣藤鉤。或角弓反張者﹐水不生木也﹐六味地黃丸﹑加柴胡﹑當歸﹐隨用補中益气湯﹑加天麻﹑釣藤鉤。不可直用治風之藥﹐蓋風藥能燥血散气﹐必驗其手足冷﹑熱﹑溫和三證﹐而用補瀉調理之法﹐庶無悞矣。如嬰兒﹐當審乳母而治之。

痘後忽徧身靑黑色﹐手足瘈瘲﹐口噤涎潮﹐角弓反張﹐語言艱濇者﹐此中風也。瘡痘方愈﹐榮衛正弱﹐不知避忌﹐忽遇節令气交八方不正之气﹐乘虛而入﹐故爲此證﹐宜消風散二錢﹐入蟬蛻末一錢﹐分爲三服﹐投生薑薄荷汁及酒各數點﹐溫湯浸之﹐連二三服﹐或作癮疹﹐或再出膚疹而愈。

自汗

自汗者﹐不因發散而自然汗出也。衛气者﹐衛護皮膚﹐肥實腠理﹐禁固津液﹐使不得妄泄也。痘疹之火﹐由裏達表﹐幹於衛气﹐皮膚爲之緩﹐腠理爲之疏﹐津液外泄﹐故自汗也。凡病自汗﹐宜遽止之。瘡疹初出﹐自汗實爲美證﹐乃陰陽气和﹐榮衛通暢﹐邪气不畱﹐易出而解也。又心主汗﹐諸瘡皆屬於心﹐自汗出者﹐毒气外泄也。𨿽然熱之甚者﹐亦爲汗解﹐身復淸涼﹐此毒散也。若汗出不止﹐其熱反劇﹐此邪气並於陽而陽虛﹐宜斂汗固表﹐淸熱解毒﹐使衛气充實﹐無癢塌潰爛之患﹐保元湯﹑當歸六黃湯主之。

如瘡已收較﹐痂皮脫落﹐自汗者﹐此气虛也﹐宜補陽救陰﹐使气無泄﹐十全大補湯主之。若更不止﹐調敗蒲散同服﹐外用溫粉撲法。

薛氏云﹕靨後最宜審治﹕若血虛者﹐用當歸補血湯﹔气虛者﹐用四君子湯加黃芪﹔气血不足者﹐十全大補湯﹔飲食自汗者﹐小異功散加黃連﹑五味子﹑烏梅肉。

睡中汗出﹐心有熱也﹐其汗上至頭﹐下至頸不過胸者﹐乃六陽虛汗也﹐不須治之﹔上至頸﹐下至臍者﹐此胃虛也﹐保元湯﹔不止﹐調敗蒲散同服。

自汗者﹐血之所化﹐陰气不能閉藏﹐所以睡則汗出。痘家當以補血爲主﹐若當歸補血湯﹑六味地黃丸﹑八珍湯﹑人參養榮湯之類﹐皆可因證施治。

自汗面赤作渴﹐手足漐漐汗多者﹐胃熱也﹐瀉黃散﹑人參白虎湯加黃連主之﹔諸證退﹐以小異功散加山梔﹑麥門冬調之。

有食積內熱自汗者﹐四君子和曲芽。

自汗發搐流涎者﹐肝木侮土也﹐小異功散加釣藤﹔搐減﹐去釣藤加柴胡主之。

丹溪謂自汗不妨﹐蓋指初出並其汗之不甚者言耳。若汗出過多﹐最能虛人。未靨之際﹐恐致气血虛而不能結痂﹔旣靨之後﹐尢防血脫陰虛﹐陽無所附矣。

汗出如油﹐發潤如洗﹐喘不休者﹐爲肺絕之候﹐死不治。

失血

所云血之妄行﹐從口﹑從大小便﹑從陽瘡或痘毒而出者﹐悉皆不治﹐蓋指出之多而不止者言之耳。若初出之時﹐苟詳推其因而善爲淸理﹐豈俱無生者耶﹖

若痘瘡赤痛﹐煩熱作渴﹐或便血﹐或衄血﹐先用犀角地黃湯﹐次用加減大紫艸散去黃芪加木通主之。

吳氏治諸失血﹐始終用犀角地黃湯加山梔﹑芩﹑連﹑白芍藥。有初出時衄血不止﹐用下藥而得效者。

衄血吐血

《痘疹方》云﹕若痘發之際﹐正宜微見﹐與發汗同體﹐然血與汗𨿽殊﹐其源則一。蓋痘疹乃穢血所發﹐邪結肺胃﹐毒气自然上越也。若見此證﹐不可妄投以藥﹐恐治失其宜﹐瘀蓄者不出﹐而已出者復傷﹐反生變證也。若作渴飲冷﹐手足並熱﹐此毒气熾盛而血上溢也﹐宜用《聖濟》犀角地黃湯。若肺經熱毒而鼻衄﹐用地黃淸肺飲﹔胃經熱毒而吐血﹐亦用《聖濟》犀角地黃湯﹔若腸胃熱毒而便血﹐亦用之。作渴飲湯﹐手足不熱者﹐脾肺气虛不能攝血而妄行也﹐宜用五味異功散。若出血作渴﹐煩躁面赤者﹐血脫也﹐宜用當歸補血湯。

便血

凡痘子大便出血者﹐看其血來如何﹐又看是何時﹕如瘡子正壯﹐大便數日未行﹐血從糞出者﹐此肛門傷血出也﹔如瘡已收﹐大便膿血者﹐此倒靨之血也。非此二類﹐但溺血便血者﹐乃臟腑敗壞﹐陰血妄行﹐必死之候。痘疹大便下血或黑糞﹐若睡而不醒﹐是爲惡候﹐乃內熱盛也﹐用犀角地黃湯﹑抱龍丸﹑小柴胡湯加生地黃主之。竊謂前證若寒熱作渴﹐小柴胡加生地黃﹔發熱體倦﹐用五味異功散加當歸﹔口漧作渴﹐用人參白朮散。大凡作渴引飲發熱者﹐屬實熱﹔作渴飲湯﹐手足不熱者﹐屬虛熱﹔手足逆冷者﹐屬虛寒。治者審之﹗

溺血

痘兩三日而小便溺血者﹐名爲沁砂紅。蓋因梟毒輳於心﹐心失其主而血隨毒激﹐故奔散而妄馳﹐心通小腸﹐注於膀胱而溺血也﹐或如黑豆汁﹐或如蘇木水。痛者易治﹐不痛者難治。

焮裂出血

痘瘡大便不通﹐小便如血﹐或結癰毒﹐身痘破裂﹐乃內火熾盛﹐失於解利﹐急用犀角地黃湯﹑小柴胡湯加生地黃﹑四順飲之類治之。竊謂前證若心脾熱盛﹐用犀角地黃湯﹔心肝熱盛﹐用小柴胡湯加生地黃﹔若大便不通﹐先用四順飲﹐次用犀角湯﹔若色赤焮痛﹐二便不通﹐急用活命飲加硝黃﹔若色赤焮痛﹐惡寒發熱﹐用活命飲加麻黃﹔若因乳母怒火﹐用加味逍遙散﹑加味歸脾湯。

不能食

當與灌漿落痂二門參看。

凡痘家能食者﹐不問稠密皆吉﹔不能食者﹐痘𨿽疏亦難發難靨﹐瘡密者危。蓋人絕水谷則死﹐表裏皆病則困也。有欲食而不能食者﹐必喉舌有痘作痛﹐難於吞嚼也﹐以爛粥米飲頻頻與之﹐以助脾胃之气﹔更以甘桔湯加牛蒡子﹐以解咽喉﹐利胸膈也。

夫痘瘡之出也﹐固賴元气以發之﹔而元气之壯也﹐必滋乳食以養之。自四五日以至痂落之後﹐飲食不減﹐二便如常﹐𨿽不起發﹐不紅綻﹐或陷塌﹐用藥得宜﹐可保無虞﹔使乳食減少﹐兼以泄瀉﹐則元气自此而日衰﹐𨿽無前證﹐日後必至藥亦難效﹐去生遠矣。故四五日前而不食者﹐此毒盛於裏﹐猶可治也﹔至六七日後而不能食者﹐雜證百出﹐行漿不實﹐𨿽藥之亦何益哉﹖有稟受壯實﹐又發於五歲之外者﹐又不可以例論也。有痘已痂起而不食﹐宜調脾胃﹔若痘起而倍能食﹐乃胃中宿熱消穀。能食而大便祕﹐宜四順飲之類微解之﹐恐胃熱不去爲口瘡。又有脾胃壯實能食﹐大便如常﹐不必服藥。此治痘者可不知所審耶﹖

不食有虛實之異﹔其人怯弱﹐精神慢而不食﹐或因犯胃气﹐臟腑自利而不食者爲虛﹐當溫養之﹐益黃理中姜附輩主之。身熱中滿而不食者爲實﹐當淸利之﹐白虎湯﹑五苓散輩主之。

如腹脹不食﹐口角流涎者﹐小異功散主之。

初出胸前稠密而減食者﹐此毒盛脾弱也﹐宜消毒飲加酒洗紫艸﹑山楂﹑人參輩。

已出或因煩渴﹐飲冷過多﹐或悞投涼劑﹐傷冷腹脹﹐大小便利﹐腹中虛鳴不能食者﹐當以溫中藥疏逐冷气﹐治法見腹脹條。有內實之人﹐皮厚肉密﹐而毒气難於發越者﹐又當服解毒勻气之藥。

凡痘出而飲食少進者﹐多因虛而毒發不透﹐或兼有積滯故也﹐以祕傳大透肌散加枳實﹑厚朴服之。

飲食不化﹐手足逆冷者﹐脾气虛寒也﹐四君子湯加漧薑﹐甚則附子。

瘡痂旣起﹐則中气暴虛﹐多不能食﹐只宜四君子輩徐徐調養之。或有瘡痂起而能食者﹐乃胃中宿有蘊熱也﹐蓋胃熱則消穀﹐故能食。更兼大便祕結者﹐宜三黃丸利之﹐庶不生他變也。然亦有一等脾胃素壯實者﹐亦自能食﹐大便亦不至有祕結之患﹐則不必用此藥也。

靨後大小便如常而食少者﹐宜胃愛散﹑小異功散﹑雙和散之類調補。

痂落潮熱﹐唇紅口渴不食者﹐四君子湯加陳皮﹑山楂﹑黃連﹔渴甚﹐白朮散﹔不解﹐以大連翹飲去黃芩主之。

脾胃傷於飲食者﹐枳實丸主之。大便酸臭不消化﹐畏食或吐者﹐枳朮丸。傷冷飲食者﹐宜溫之﹐神應丸主之。

然神應丸內有巴豆﹐善醫者臨證須量虛實﹐斟酌少與之﹐庶不壞事。

趙氏治瘡痘不進乳食﹐用白朮苦參湯﹔宿食不消者﹐陳皮枳實湯﹔如因熱壅不食者﹐二和湯加黃芩﹔胃虛弱不調而不能食者﹐人參養胃湯﹑麥冬參朮散﹑七珍散﹐俱可選用。或有雜證者﹐去其雜證﹐气和自能食矣。或大小便祕者﹐利之。

凡痘瘡飲食之間﹐毋令太飽﹐毋太寒太熱﹐以損脾胃﹐但與糜粥爛飯﹐淡薄滋味以養之﹔切忌肥甘煎炒五辛﹐一切動風動火之物。

欬嗽

痘疹未出欲出之際﹐乃熱毒上燻淸道﹐肺气不寧﹐宜用惺惺散﹔若已出之後﹐則屬元气虛弱﹐不能固衛腠理﹐風邪乘虛而襲﹐宜用五味異功散加桔梗﹑五味子以補脾肺。

《痘疹方》云﹕痘瘡未出之先咳嗽﹐升麻湯。

頭疼身熱﹐惡寒咳嗽﹐參蘇飲。

嘔吐痰涎咳嗽﹐白朮湯。

時气頭痛﹐身熱咳嗽﹐惺惺散。

如涎唾帶血﹐此咽中瘡﹐或齒縫中出也﹐不須妄治。

瘡不起發﹐悶亂喘嗽﹐手足寒﹐飲冷者﹐木香散。

嗽甚﹐別無他證﹐五味子湯。

如瘡已靨咳嗽者﹐不問形寒飲冷所致﹐並宜人參淸膈散主之。

若涕唾稠粘﹐鼻塞不利者﹐乃風邪傷肺也﹐宜惺惺散﹑參蘇飲主之。

若痰盛煩躁﹐痘赤壯熱飲冷者﹐乃脾肺實熱也﹐人參淸膈散主之﹐並飲芹菜汁。

若痰唾稠粘﹐大便黑色﹐乃胃經熱毒也﹐用犀角湯﹐並飲芹菜汁以解之。

病後餘毒咳嗽者﹐升麻湯。

感寒頭痛﹐身熱惡寒而嗽者﹐參蘇飲。

煩熱而嗽者﹐生地黃散。

風熱咳嗽﹐咽膈不利﹐甘桔防風湯。

兼喘五味子湯。

病後咳嗽脇痛者﹐蓋脇居一身之左右﹐陰陽二气之所行也﹐餘毒在中﹐二气不能升降﹐故脇痛﹐用赤茯苓湯﹑小柴胡湯加五味子﹑桔梗﹑枳殼等﹐解去毒气﹐則眞气行而所苦自平矣。

若痘交七八日期﹐而身發火熱﹐惡嗽連聲﹐鼻竅衝出鮮血﹐金虛則鳴﹐梟毒激蕩於太陰之絡故耳。以杏仁五錢﹐忍冬花五錢﹐門冬五錢﹐瓜蔞仁五錢﹐與梨汁共煎爲膏時﹐取起再加白蜜﹑人乳﹐緊煎數沸﹐納於磁器內﹐每晨昏進兩匙﹐其效神應。

歌曰﹕痘中惡嗽衝出血﹐要識金虛梟毒徹。冬花杏仁與麥門﹐梨汁瓜蔞仁最切。熬膏投和白蜜中﹐量數斟加人乳捷。去火緊封磁器內﹐晨昏進服嗽聲歇。

痘中患嗽﹐極爲凶險。但有感冒風邪於肺絡而嗽者﹐不在此犯論﹐易治易痊。若元气虛梟甚﹐宜調養。而男子時邁十七八歲﹐破陽損精﹐痘犯於此﹐貴宜按方法服治﹐斯免夭亡矣。

喘

收靨後腹脹喘渴﹐大便利﹐小便濇﹐葶藶木香散。

喘而嗽﹐五味子湯。

喘渴靨後餘毒不除﹐大便堅實﹐前胡枳殼散。

錢氏法﹐喘而腹滿﹐大小便濇者﹐利小便﹔不瘥者﹐宣風散下之。

瘡疹肺不利﹐紫艸甘艸枳殼湯。

痘出之間﹐或气促者﹐木香散主之。

脾肺虛弱﹐白朮散。

脾肺虛寒﹐木香散。

熱毒內蘊﹐紫艸甘艸枳殼湯。

風邪外感﹐參蘇飲。

內外雍滯﹐人參淸膈散。

大便自利﹐小便濇滯﹐葶藶木香散。

大便堅實﹐前胡枳殼散。

涕唾稠黏

瘡痘涕唾稠粘﹐身熱鼻幹﹐大便如常﹐小便黃赤﹐用人參淸膈散﹔如痰實壯熱﹐胸中煩悶﹐大便堅實﹐臥則喘急﹐用前胡枳殼散。竊謂前證若肺胃實熱﹐气郁痰滯﹐或大便祕結﹐小便赤濇﹐煩渴飲冷﹐宜用人參淸膈散﹐表散外邪﹐疏通內熱﹐使邪不壅滯。若毒蘊臟腑﹐大便祕結﹐用前胡枳殼散﹐疏導其裏﹐調和榮衛﹐使邪自解散。若痰嗽涕唾﹐鼻塞不利﹐宜用惺惺散或參蘇飲﹐發散外邪﹐庶元气不傷﹐痘瘡輕而易愈。

失音

參形气條看。

痘疹初出後﹐聲音洪亮﹐形病而气不病也。痘疹未發﹐聲音不出﹐形不病而气病也。瘡疹旣發﹐聲音不出﹐形气俱病也。气病宜補肺散加黃芪。形气俱病宜用八風湯﹑涼膈散去硝黃主之。小兒稟賦素弱者﹐宜預服十奇散。

有心火刑肺而失音者﹐以導赤散合甘桔湯加炒牛蒡子主之﹐或用人參平肺散。

若津液不足﹐虛火燻蒸者﹐宜用地黃丸。

若七日後﹐痘瘡成漿之際而失音者﹐乃气喉有痘﹐初出細小不覺﹐及至肌表之痘成漿﹐喉中之痘亦成漿﹐其毒壅盛﹐則气出﹐管鑰窄狹﹐故所出之聲﹐不淸而爲咽啞也。大率七日前失音者﹐並爲逆證﹔七日後而有者﹐不治自愈。蓋外痘結痂則喉之痘自痊故也。當用甘桔湯服於已發未發之前﹐所以淸其气道﹐使毒不犯。此預治之法﹐不可不知。

若痘瘡靨後而失音者﹐餘毒過盛﹐上攻於咽﹐以致腫痛幹濇﹐聲音不出﹐宜甘露飲﹑甘桔防風湯﹑天花散﹑黑參升麻湯主之。

嗆水

咽以咽物﹐喉以候气。咽居後而通於胃﹐喉居前而通於肺。肺無下竅﹐如橐鑰然﹐能受淸虛之气﹐而不受有形之物。喉上有物﹐若懸乳﹐名曰會厭。凡物入口則舌抵上齶﹐舌抵上齶則會厭必揜其喉﹐故水谷但入咽而不入喉。若痘生會厭﹐則木彊不利開闔矣﹐幹物間可入咽﹐而水飲或漏入喉﹐所以嗆也。嗆者猶云錯喉气﹐須藥補。湯藥不入﹐則無補法﹐故不可治。

七日以前﹐痘色紅紫而兼此證者﹐乃火气炎上﹐熱毒壅塞故也﹔痘色灰白不起而兼此證者﹐乃气血虛弱肺胃受傷故也﹐二者俱是逆證。七日以後﹐外痘蒸長光潤而有此證者﹐是內證亦長﹐故致如此。外痘結痂﹐則內證亦靨矣﹐不治自愈。善治者當察毒盛之痘﹐於其咽喉漧燥之先﹐而用甘桔湯﹑解毒湯加麥冬﹑瓜蔞皮穰﹑牛蒡子﹑黑參﹑荊芥之類﹐以淸气道﹐不使熱毒有犯﹐則自能免此患矣。

袁氏治嗆逆歌曰﹕痘中嗆逆最凶危﹐沈香濃汁杏仁推。還把蜂糖多和水﹐按經煎透濾渣隨。欲服晨時和好乳﹐湯中溫熱漸調之。

余每詳察痘嗆者﹐乃元气耗爍﹐梟炎上升﹐故致嗆逆﹐用人乳一鍾﹐人參一錢﹐桔梗一錢﹐枇杷葉三片﹐共煎濾渣服乳。或用沈香磨人乳服者𨿽效﹐總不若此方之屢見捷也。

吐瀉

《痘疹方》云﹕痘疹吐瀉﹐蓋因脾胃不和﹐飲食不調﹐煩渴嘔吐泄瀉﹐並用白朮散。然瘡疹皆賴脾土﹐脾土實則易出易靨﹐萬物得土气溫暖而生﹐吐瀉則傷脾土﹐遂有更變之證。夏月中暑煩渴瀉或腹痛﹐或欠筋﹐用五苓散加藿香﹔傷食吐瀉用小異功散﹔手足並冷者用益黃散﹑豆蔻丸﹔頂陷灰白用木香散。瘡正出而吐瀉者﹐或見血者﹐俱爲逆證難治。竊謂前證𨿽因脾胃不和﹐然邪實上焦則宜吐﹐邪實下焦則宜瀉。如吐瀉噯腐吞酸﹐皆宜宣發﹐但微甚不同耳。張翼之云﹕若痘疹吐瀉少食爲裏虛﹐陷伏倒靨灰白爲表虛﹐二者俱見爲表裏俱虛﹐合用十二味異功散救之﹐甚至姜附﹑靈砂亦可用。若止裏虛﹐去官桂﹔止表虛﹐減肉豆蔻﹔若能食便祕﹐倒靨爲裏實﹐而補﹐當用錢氏及丹溪法下之。皆爲能食爲裏實﹐裏實而補﹐則結癰毒。紅活綻凸﹐爲表實﹐表實而補﹐則潰爛不結痂。凡痘見斑﹐便忌葛根湯﹐恐發表虛也。如有更變﹐當隨證治之。

吐瀉有冷熱二證﹕吐而不渴﹐瀉而手足冷﹐面色靑白﹐此冷證也﹐益黃﹑理中輩主之﹐或四君子加木香﹑豆蔻亦妙。旣吐且渴﹐𨿽瀉而手足心熱﹐面赤﹐居處喜冷﹐此熱證也﹐五苓散﹑竹葉石膏湯加橘皮等主之。大吐而身熱煩渴﹐腹滿而喘﹐大小便濇﹐面赤悶亂﹐錢氏云﹕此當利小便﹐不瘥者宣風散下之。《百問》方用香蘇飲﹐吐加半夏﹑茯苓﹑白芍﹐瀉加白朮﹑茯苓。煩躁吐渴瀉者亦熱也﹐白朮散最當﹐紫艸木香湯亦可。

初發熱自利而吐者﹐黃芩加半夏湯主之。

更詳審吐利所出之物﹕如吐酸水者﹐利色黃或靑綠者﹐其气臭者﹐皆熱也。若吐淸痰之水﹐利下淸白﹐不臭﹐未可作熱治之﹐乃內虛也﹐四君子湯加訶子肉及益黃散。

一云﹕痘欲出未出而吐利者﹐是中焦停寒﹐或挾宿食也﹐四君子湯加砂仁﹑橘紅﹐或中和散﹔有宿食者﹐用紫霜丸。

發熱時吐瀉不止﹐身熱口渴者﹐四苓散加黃連﹑淡竹葉煎服。

起脹灌膿時吐利並作﹐宜急治之﹐胃寒者益黃散﹑理中湯﹐胃熱者黃芩﹑半夏湯調四苓散。

靨後吐瀉﹐亦分冷熱﹕冷者亦宜益黃﹑理中輩﹔熱者四苓散﹑竹葉石膏湯加橘皮﹐或竹茹湯亦可。

凡瘡痘已經大吐大瀉之後﹐上下俱脫﹐卽當用大補之劑﹐縱有他證﹐皆以虛論。庸醫每不顧人元气﹐用藥克削而致夭枉者﹐滔滔皆是﹐可恨也﹗

吐逆

胃爲水谷之海﹐上通乎咽﹐內而不出。如初發熱有吐逆之證﹐此火邪犯胃﹐其气上逆﹐治之則易﹔若自出現以至收靨有是證者﹐乃瘡集於咽門﹐攻於胃脘﹐吞咽不利﹐治之則難。由於不知預解咽喉之法﹐漸變爲失音嗆水﹐而不可救矣。

痘瘡吐逆﹐無痰﹐益黃散﹔有痰﹐二陳湯﹑或橘皮半夏湯﹔不止者加丁香。

胃寒者宜之﹔胃熱宜加蘆根﹑茅根﹑枇杷葉﹑黃連。

若吐而瀉者﹐亦宜益黃散﹐及陳氏木香散﹑異功散。

吐而身熱煩渴﹐腹滿喘﹐大小便濇面赤者﹐當利小便﹔不瘥者﹐宣風散下之。

前證若手足並冷﹐渴飲熱湯﹐或腹作痛﹐中气虛寒也﹐宜用益黃散。手足不冷﹐吐逆痰涎﹐中气虛弱也﹐宜用橘皮半夏湯。手足並熱﹐熱毒壅滯也﹐宜用導赤散。口漧﹐飲乳不徹﹐胃經气熱也﹐宜用竹茹湯。吐逆不乳﹐或吐乳酸穢﹐此脾气虛而乳食停滯也﹐宜枳朮丸。

如初發熱﹐暴吐不止﹐此火气上逆也﹐茱連散主之。

如因飲水過多而嘔吐者﹐此水逆也﹐五苓散主之。

如因傷食而嘔吐者﹐以丁香脾積丸微利之。

如無上證而嘔噦者﹕人以胃气爲本﹐胃者土也﹐土敗則木來侮之﹔今木挾相火之勢﹐上乘乎胃﹐其气自臍下直犯淸道﹐上出於賁門﹐胃上口也﹐微則漧嘔﹐甚則噦﹐土敗之象也。《太素》曰﹕弦絕者其聲嘶敗﹐木陳者其葉落﹐病深者其聲噦﹐短鍼無取﹐毒藥無攻﹐謂不治也。

瀉利

凡瘡未出而利者﹐邪气並於裏﹐腸胃熱甚而傳化失常也﹐黃芩湯主之。

如自利淸白色者﹐爲裏寒﹐理中湯主之。

瘡已出而利者﹐邪气並於表﹐正气方逐邪气﹐主乎表而不主裏﹐則裏气虛不能停納水谷﹐故亦自利也﹐宜從气虛而治﹐九味理中湯倍人參加黃芪﹑白芍藥。

瘡疹所忌﹐內虛泄瀉。凡覺腹痛﹐或漉漉響趨小腹者﹐皆欲作利﹐宜先以法治之﹐九味理中湯治之﹔不止﹐此開腸洞泄﹐惟濇劑可以收之﹐豆蔻丸﹔不止﹐則用眞鴉片配蓮肉粉止之。庸醫每不敢用濇藥﹐恐濇住邪气﹐不知邪气之盛﹐莫如傷寒﹐而張仲景治挾熱自利﹐每用石脂。蓋濇劑之去滑﹐猶寒病之去熱﹐熱疾之去寒﹐是謂對証之藥。今旣滑泄不已﹐自當收濇﹐又何疑焉﹖如服濇劑而又不止﹐則根本已撥﹐無能爲矣。

胃主腐熟水谷﹐大腸主傳送已化之物﹐故食多少可以知人穀气之虛實﹐大便滑濇可以知人臟腑之冷熱。大便如常﹐是亦瘡疹之一順也。如起發之時﹐忽然泄瀉﹐此宜急止之﹐恐腸胃虛﹐眞气脫也。須辧冷熟虛實﹕如瀉而手足冷﹐面色靑白﹐瘡不紅綻者﹐冷證也﹐理中湯﹑豆蔻丸﹑益黃散﹐甚則陳氏木香散﹑異功散皆可用也。瀉下之物﹐黃又酸臭﹐渴﹐手足心熱﹐面赤﹐瘡紅綻焮發者﹐熱證也﹐黃芩湯﹑五苓散主之。脾胃怯弱﹐精神慢而不食者﹐爲虛﹐當溫養之﹐益黃散。身熱中滿﹐渴而不食者﹐爲實﹐當淸利之﹐五苓散。其人或髒气自脫﹐或因服寒藥﹐致令瘡毒陷入大腸﹐瀉下如豆汁﹐或便膿血﹐或便黑汁﹐口內臭气﹐唇焦目閉﹐加腹脹者﹐必死之證。

大小便祕

疹痘最要大小腑分曉﹐所以錢氏四聖散﹐用木通﹑枳殼極妙﹔若大小腑流利﹐則不必苦泥。

凡痘子要大小便自調﹐則裏气和﹐無畱邪也。故小便宜長而淸﹐如小便赤濇﹐導赤散﹔小便短少﹐八正散﹔瘡出太密﹐小便不通者﹐連翹湯。蓋瘡子發熱﹐不可驟去﹐惟利小便以折其郁。如痘稠密﹐小便少者﹐此气血衰少﹐津液虛耗﹐非熱也﹐不可利之﹐反傷眞陽之气﹐十全大補湯主之。能食者﹐大便宜潤﹐有入必有出也﹔不能食者﹐大便宜實﹐存舊穀气以養血气也。如四五日不行﹐大便結燥者﹐用膽導法導之﹔不通﹐以三黃丸微利之﹔如大結腹脹者﹐以三乙承气湯下之。如大便泄瀉卽止之﹐蓋痘瘡要裏气實﹐恐瀉得脾胃虛也。輕則理中湯丸﹑益黃散﹑豆蔻丸﹐甚則陳氏木香散﹑異功散主之。

痘出正盛﹐喘促腹滿﹐手掌心並腋下有汗﹐或譫語妄言﹐小便赤而大便不通者﹐小承气湯之類下之。若面赤黃﹐大便祕濇﹐小便少而或嘔者﹐宜小柴胡湯。熱甚而榮衛閉塞則毒气彌蔓﹐如裏毒盛者﹐大便不通﹐小便如血﹔如表毒盛者﹐或爲癰瘡﹐身上破裂。此皆因不曾解利之故﹐俱宜犀角地黃湯﹑小柴胡湯加生地﹑四順飲﹑牛黃散﹑紫雪輩救之。若毒凝血聚﹐瘡成黑色﹐大小便祕﹐喘急煩躁者﹐治法見驗色條。

治大小便不通﹐以皂莢燒灰存性爲末﹐米飲調下葵子末一合﹐水一盞﹐煮至半﹐入豬脂半兩﹐空心服。

小便不利

痘疹未出之先﹐小便不利﹐熱盛﹐用導赤散微解之。

熱入膀胱﹐如有血淋﹐犀角地黃湯。

初出不快﹐小便赤濇﹐四聖散。

已出而赤濇﹐白朮散加木通﹑五苓散加木香﹐丹溪用五苓散加麥門冬﹐煎服。

收靨之後﹐小便不利﹐煩熱而渴﹐豬苓散。

前證當分所因﹕若小腸熱結﹐用導赤散。

肝經熱﹐用柴胡麥門冬湯。

脾經熱﹐用犀角地黃湯。

肺經熱﹐用生地黃湯。

腎經熱﹐地黃丸。

靨後气血虛弱﹐用八珍湯。

中气虛弱﹐用五味異功散。

大便祕

痘疹四五日﹐不大便﹐以肥豬脿白水煮熟﹐切豆大﹐五七塊﹐與食之﹐滋潤臟腑﹐痂易落﹐切不可妄投宣利之藥﹐恐眞气內虛﹐瘡毒入裏。如六七日身壯熱﹐不大便﹐其脈緊盛﹐與三味消毒飲微利之。竊謂前證若毒在肌肉﹐而未能盡發﹐脈浮而緊者﹐最宜此藥﹐疏解其毒﹔若脈沈而緊者﹐宜用前胡枳殼散﹐疏通毒气﹐以絕其源。若口舌咽喉腫痛﹐瘡毒盛也﹐用射幹鼠粘子湯。若大便旣通﹐作渴飲湯﹐脾胃气虛也﹐用人參白朮散。凡燥糞在直腸不能下者﹐宜用豬膽汁導之﹐忌用疏利之劑﹐恐復傷胃气﹐則瘡未出者不能發出﹐已出者不能灌靨。大抵分辧虛實﹐當以手足冷熱﹐或飲水飲湯驗之。

如發熱時﹐大便不行﹐熱微者﹐三黃丸﹔甚則承气湯主之。

如起發至收靨﹐大便不行者﹐用膽導法﹐不可遽用利藥。

但瘡幹黑陷﹐大便祕煩躁者﹐以百祥丸﹑牛李膏主之﹔如無此藥﹐以承气代之。

寒戰咬牙

凡病痘者﹐瘡本稠密﹐轉動之間﹐身體振搖者﹐此一身被瘡所困﹐不能支持﹐轉動艱難之故﹐不可便作寒戰﹐妄投熱藥也。有只咬牙者﹐此心肝二經火旺也。蓋肝虛咬牙﹐心熱者亦咬牙﹐勿便作不治論。

瘡已出或已成漿而寒戰者﹐表气虛而不勝邪气之盛也﹐養衛化毒湯主之。

收靨之時﹐痂皮圓淨﹐但或時戰栗者﹐此正气將復﹐不能自持之兆﹐不必憂疑﹐須臾自定。

憎寒困倦﹐或發寒戰﹐能令痘子縮伏﹐宜用陳文中異功散。

婁氏云﹕嘗治痘瘡寒戰﹐用白朮﹑芪﹑歸加苓治之愈。

如發熱之初便咬牙者﹐此與癢塌﹑吐瀉﹑脾胃弱者不同﹐須審形證分治之﹕若多欠咬牙煩悶者﹐肝臟風熱也﹐羌活湯﹔目上竄咬牙者﹐心臟熱也﹐導赤散。不可妄用陳氏辛熱之劑。

咬牙兼面赤作渴﹐至夜爲甚者﹐宜地黃丸。

或因陽气虧損﹐咬牙寒戰者﹐獨參湯﹑參附湯甚效。

若血气不榮而不能靨﹐兼以悶亂不寧﹐臥則哽气﹐泄瀉寒戰咬牙者﹐陳氏異功散加木香﹑當歸以救之。

錢氏法寒戰咬牙黑陷者﹐百祥丸下之。

前證若手足並冷﹐渴飲熱湯﹐大便泄瀉者﹐陽气虛寒也﹐宜熱補之﹔手足不冷﹐大便不利﹐渴飲溫湯者﹐脾气虛熱也﹐宜調補之﹔手足不熱﹐大便不利﹐渴飲熱湯者﹐脾胃虛弱也﹐宜溫補之。

諸書多以寒戰咬牙﹐並作爲不治之證﹐然能善治之﹐多有生者。蓋熱毒不得盡發﹐內與正气相搏﹐則筋脈因之而動搖。人之一身﹐惟手足能運動﹐口能開闔﹐皆虛境也﹐相搏之際﹐故手足戰動﹐而口齒相戛矣。

厥逆

足卻宜和暖﹐𨿽云足屬腎要涼﹐涼非冷也﹐只與常人同﹐徧身皆熱而此同常人﹐故稱涼﹐亦和暖之意﹐非眞冷也。若手足冷﹐由其人曾多吐瀉﹐脾臟虛怯﹐脾主四肢﹐所以冷。冷爲惡候﹐不可單用發表﹐反損脾胃﹐宜和中發表兼用。痘出以脾胃爲主﹐又宜急與朮作湯以飲之﹐不可因循空談廢事也。先以黃芪建中湯加防風﹑羌活﹐或四君子湯加黃芪﹑桂枝﹑防風以發之﹔後以四君子湯加黃芪﹑白芍藥﹑當歸﹑桂心以補脾胃﹐養气血﹐而助痘瘡之成就也。

眼目

痘毒入眼而虛弱者﹐不宜涼劑﹐俟靨後治之。𨿽有目翳﹐切不可用點藥﹐只宜活血解毒﹐俟五臟和平﹐翳當自去﹔若悞用點藥﹐則非徒無益而反害之。

如痘傷眼﹐必用山梔﹑赤芍﹑決明﹑歸須﹐連翹﹑防風﹑桔梗﹑升麻﹐小劑末之調服。如眼無光﹐過百日後﹐血气完復﹐則自明矣。

治瘡疹後毒气攻眼﹐或生翳膜赤黑之類﹐宜用四物加荊芥﹑防風煎服﹔兼用黑豆皮﹑谷精艸﹑海蛤﹑甘艸等分爲末﹐用熟豬肝切片蘸服﹐神妙。

治痘瘡風熱﹐毒翳膜暈遮睛﹐以瀉靑丸治之大效﹐初覺易治。

云岐用竹葉湯和砂糖水﹐化下瀉靑丸二丸﹐漸至微利﹐神效。

斑入眼﹐用決明﹑撥云﹑密蒙花﹑通聖蛤粉散之類。

海藏雲﹕莫若病時隨經而取﹐不使毒气轉入眼中爲尢妙。然眼有五輪﹐亦當求責﹐此言爲失治者說也。

眼閉不開者﹐肝經熱也﹐用消毒救苦湯﹐子母同服﹔或先用柴胡麥冬散﹐次用四物湯加山梔﹐亦可。目赤腫痛者﹐用柴胡麥冬散﹐並谷精散治之。倪氏維徳《啟微集》治痘疹餘毒不解﹐未滿二十一日﹐上攻眼目生翳﹐眵淚俱多﹐紅赤腫閉者﹐亦用消毒救苦湯治效。

如痘稠密﹐面腫目閉﹐未收靨而眼忽先開者﹐凶。

元气虛損﹐脈數促﹐致令目眼上弔而露白﹐非痘毒也﹐時人謂風證謬甚。但只露白而無他證﹐急以保元湯加陳黃米主之。七日之後有此﹐十生六七﹔七日之前有此﹐百無一生。無魂失志者不治。不省人事者不治。古今圖書集成醫部全錄卷四百七十九

痘疹門

證治準繩【明﹖王肯堂】

咽喉

初覺發熱﹐煩躁咽痛者﹐宜升麻湯﹑活人如聖餅子﹑消毒散。

咽痛發熱作渴﹐面赤飲冷者﹐胃經實熱也﹐射幹鼠粘子湯主之。

旣出而咽喉疼者﹐乃心胃有熱上攻﹐如咽漧濇而疼﹐兼口舌生瘡﹐齒浮齦腫者﹐宜甘露飲﹐丹溪用鼠粘子湯。水漿不入者﹐紫雪最妙﹐抱龍丸﹑消毒飲皆可用。毒攻咽喉﹐口舌生瘡﹐不能吮乳者﹐如聖餅子主之。此以上劑須能食﹐臟腑實﹐方可用。如上焦𨿽熱﹐卻小便淸﹐大便溏薄﹐飲食不進者﹐當以淸上溫下藥調之﹐如甘桔湯加參﹑朮﹑陳皮﹑訶子之類﹐更驗手足﹐如不熱者﹐白朮散調之。

靨後咽痛﹐治法見痘後餘毒條。風熱款嗽﹐咽膈不利者﹐陳氏用桔梗甘艸防風湯﹐黑參升麻湯亦得。

身壯熱﹐口舌生瘡﹐咽喉腫痛﹐大便堅實者﹐射幹鼠粘子湯。

靨後壯熱咽痛﹐痘痕色紅﹐手微熱者﹐餘毒未解也﹐柴胡麥門冬散主之﹔手指似熱而冷者﹐脾气虛也﹐錢氏異功散主之。

《要訣》云﹕喉者气之出入之戶也﹐熱毒之气﹐至此亦爲極地﹐故痘證喉病獨多﹐而且暴烈﹐或痛或燥﹐或破或咽食﹐或嗆食﹐或流涎﹐變證多端﹐固難定治﹐俱以退火爲急﹐用甘桔湯合解毒湯﹐加麥門冬﹑薄荷﹑硼砂﹑孩兒茶爲極細末﹐煉蜜九如大豆大﹐時時噙化。咽骨垂下﹐或腫大﹐以玉鎖匙點之。嗆喉六日以前﹐宜急治之﹔喉痛喉燥喉破﹐不能飲食者﹐亦玉鎖匙吹之。

如喉痛作渴﹐上體𨿽甚熱而兩足俱冷﹐瘡不起發者﹐乃腎經虛熱也﹐不可專用淸涼之劑﹐宜以地黃丸料煎與恣飲﹐兼用八物湯補之。

腰痛

痘瘡而見腰痛證者﹐皆因腎經虛怯﹐相火內燥﹐眞陰不能勝邪﹐故腰作痛也﹐急服地黃丸﹐以防變黑歸腎﹐乃克有濟。大抵此痘因稟賦腎家精气不足﹐故目睛多白﹐俗謂之折腰痘是也。若平素面白﹐眼白睛多﹐行遲語遲者﹐出痘必歸腎經﹐預爲調補腎气﹐庶免此患。

腹痛

痘腹痛﹐多是痘毒﹐當臨證消息。

痘疹腹痛者﹐由毒郁於三陰﹐臍已上屬太陰﹐當臍屬少陰﹐小腹屬厥陰﹐須分別之。腹脹者﹐毒聚於腸胃也。治法俱當升發﹐解利痘毒﹐兼分利小便﹐使毒气上下分消﹐則痛與脹自止。故曰痛隨利減﹐脹以利消。俗醫以厚朴行滯气﹐而不知升發解利﹐非其治矣。亦有乳食停滯﹐不消化而腹脹者﹐當以升發解利藥中﹐加消食之劑。所傷之物﹐當審其寒熱。又有數日大便者﹐大便行而痛脹自止﹐亦未可驟用硝黃也。

紹定論云﹕病有似是而非﹐若同而異者。蓋肢體厥冷而腹痛者﹐此毒气在裏也。若不審諦﹐必作極冷治之反與熱藥﹐爲害愈深。未冷極者﹐不問有無寒熱肢冷腹痛﹐必大便自利﹐蜷臥惡寒﹔今身熱肢冷﹐腹痛大便不通﹐乃熱毒在裏﹐熱甚則發厥﹐仲景所謂熱深厥亦深也。伏熱深而瘡疹不出者﹐宜以蟬蛻末水煎服之﹐已出者亦可服﹐毒气得泄﹐則四肢溫暖﹐腹痛自止矣。前人論腹痛有虛實﹕腸鳴自利而腹痛者﹐爲虛痛﹐是冷也﹔腹滿而不大便者﹐爲實痛﹐是熱也。今腹中痛而不大便﹐又身熱耳尖冷腳冷﹐爲瘡疹證明矣。又有瘡疹始發﹐腹中有宿塊而痛者﹐醫不能辧﹐悞作食積下之﹐多夭橫矣﹗

前證痘未出而發熱煩躁﹐或作渴飲冷﹐大便堅實﹐此熱毒壅滯也﹐用疏利之藥。

凡有發熱腹中便痛者﹐此毒气內攻也﹐急宜發表疏裏﹐桂枝大黃湯主之。亦有外邪與毒相並﹐致未盡出而腹疼脹滿者﹐宜參蘇飲去參﹑苓﹐加縮砂溫而出之。若原無腹痛﹐發熱二三日後﹐大便不通而痛者﹐此燥屎與毒相並而痛也﹐三黃丸﹑七物升麻丸﹑宣風散擇而用之。有譫妄狂亂者﹐三乙承气湯主之。原無腹痛或因飲冷水而痛者﹐此冷痛也﹐理中湯加桂心。或因多食而痛者﹐此食積痛也﹐微則木香大安丸﹔甚則備急丸﹑丁香脾積丸﹐原物湯下。

原無腹痛﹐自利後痛者﹐此虛痛也﹐黃芪建中湯加木香﹑靑皮。

發熱自利又腹痛者﹐此亦毒也﹐黃芩湯加木香靑皮﹐或化毒湯主之。如瘡乍出乍隱﹐此伏也﹐七物升麻丸。瘡出盡者﹐再以紫艸飲大發之﹐瘡不出者﹐勿治。

痘未出有先作腹疼﹐或腹中有塊者﹐乃腹中先出也﹐不可投疏利之藥以戕賊胃气﹐但與和平勻气兼發散藥﹐如升麻湯﹑參蘇飲之類。

痘已出而腹痛﹐亦是毒在裏﹐未曾出透﹐亦宜桂枝大黃湯。

起發不透腹痛者﹐陷伏也﹐亦宜三乙承气湯及宣風散。

痘已出而不熱燥﹐不飲冷﹐大便不實﹐此元气虛弱也﹐用白朮散之類補之。

出不快而腹痛者﹐活血散﹐卽一味白芍藥﹐以姜湯調下。

若毒气彌蔓﹐陽毒入胃﹐便血﹐日夜無度﹐腹痛啼哭者﹐牛黃散主之。

又有一等將成內潰之證而腹痛者﹐當預防之。七日前內潰﹐蓋因風寒所中﹐腠理固密﹐陰陽二分﹐壅塞不通﹐其毒內攻臟腑之間﹐毒火炮熾﹐以致胃爛潰而成膿﹐口舌皆白﹐是其驗也。此證極爲慘毒﹐識者知痘毒未出之時﹐或有風寒阻隔﹐气粗熱甚﹐身必戰動﹐腹肚急疼者﹐是欲成內潰也﹐急以和解湯﹑升麻湯﹐逐散寒邪﹐開泄腠理﹐縱毒而出﹐庶無此證﹔若證已成而治之﹐亦無及矣。

如身不甚熱﹐或時發寒﹐或嘔吐﹐六脈虛細﹐四肢逆冷而腹痛者﹐陳氏木香散主之。

腹痛面靑而手足冷者﹐脾胃虛寒證也﹐宜益黃理中輩主之。理中湯加白芍藥﹑桂。右三條以溫藥治寒痛例﹐作渴飲湯﹐手足並冷者﹐宜之。嘗治痘始出腹痛﹐或身痛脈洪數者﹐解表涼藥加芍藥﹑甘艸﹐漸安。按解表涼藥﹐卽升麻湯﹑連翹升麻湯﹑雙解散之類﹐加者倍而用之也。。右一條以涼藥治熱痛例﹐作渴飲冷﹐手足並熱者宜之。

如瘡已出﹐至收靨時原無腹痛﹐忽然作痛﹐此必有飲食也﹐消息審問﹕曾因飲冷水者﹐五苓散主之﹐或用黃芪建中湯加白朮﹑漧薑﹑人參﹔曾傷食者﹐問傷何食﹐丁香脾積丸主之﹐用原物湯送下。

傷食腹痛﹐不可用巴豆﹑大黃輩﹐只宜平胃助气之劑﹐如平胃散﹑小異功散﹑橘皮湯皆可。

曖腐吞酸﹐大便穢臭﹐乳食停滯也﹐用保和丸消之。

若靨後傷食﹐食蒸發搐﹐而嘔吐腹痛者﹐治法見驚搐條。

靨後熱多﹐大便實﹐糞黑腹痛者﹐蓄血也﹐犀角地黃湯主之。

如發熱時心腹絞痛﹐煩渴叫呼﹐或瘡陷伏﹐脹滿疼痛喘促者﹐此毒惡之气攻刺腸胃﹐燔灼臟腑﹐必不可治。

腹脹

凡痘子腹中常宜寬舒﹐爲裏無邪。若腹脹滿﹐須審其傷食否﹐及大小便何如﹕如曾傷食微滿不痛者﹐木香大安丸﹔脹滿腹痛甚者﹐丁香脾積丸﹔小便不通者﹐百祥丸﹔大便不通者﹐宣風散主之。此上諸證﹐皆實脹者也﹐故宜利之。若自利腹脹﹐乃虛脹也﹐陳氏木香散主之。

腹脹分虛實寒熱

身熱煩躁﹐腹滿而喘﹐大小便濇﹐面赤悶亂大吐者﹐當利小便﹔不瘥者﹐宣風散下之。此實熱治例也。

陳文中木香散﹐治痘瘡腹脹渴瀉﹐此虛寒治例也。

腹脹瀉渴﹐脾胃虛寒也﹐用大異功散﹑參芪內托散治之。若前證而兼气促體倦﹐乃脾气虛也﹐用白朮散加木香﹐煎送四神丸﹔如腹脹作喘﹐大便利﹐小便祕﹐手足並冷﹐乃脾气虛也﹐先用葶藶木香散﹐次用小異功散一二劑自愈﹐此平補例也。

初熱時腹脹痛者﹐由毒气與外邪相搏﹐欲出而不得出也﹐用參蘇飲加縮砂﹑陳皮﹑去參﹑苓服之﹐挾有表證者宜此。

身熱脈數﹐大便祕而腹脹﹐此熱毒壅遏也﹐當微下之。或瘡半未出而喘息腹脹﹐其人大便不通﹐煩躁作渴﹐譫語不安者﹐當急下之﹐俱用紫艸承气湯﹐夾有裏證者宜此。丹溪用桔梗枳殼湯﹑二陳加枳殼湯。

若虛弱自利﹐四肢厥冷﹐腹脹發噦者﹐裏气虛也﹐姜附理中輩急救之。

若瘡旣出而腹脹者﹐有二證﹕一則陰陽不和﹐或因作熱煩渴﹐飲冷過多﹐或悞投涼劑﹐熱爲冷所激﹐欲出不能﹐毒不能發越﹐故令腹脹﹐其人必不能食﹐二便利﹐腹中虛鳴﹐甚者气喘發厥﹐瘡白無血色者﹐多致不救﹐急當以溫中藥﹐疏逐冷气﹐不可又用宣瀉之藥以重其困﹐如小異功散﹑木香散俱可用。王中陽云﹕木香散性溫平﹐能和表裏﹐治腹脹瀉渴﹐有如神之效。一則毒气陷伏入裏﹐必有他證相雜﹐或煩躁大渴﹐或大小便祕﹐或啼哭不止﹐但用溫平解毒快气之劑﹐如人齒散﹑活血散之類。

又有小便赤濇而心腹脹滿﹐別無他證者﹐此伏熱在胃﹐則中有所隔﹐上爲心气不降故小便濇少而赤﹐下爲陰气不升故腹中脹滿﹐董氏用四聖散以發出其毒﹐則胃熱自散矣。

若出太盛而面黃﹐大便黑﹐煩躁喘渴腹脹者﹐此有瘀血在裏也﹐治法見渴條。若出太盛﹐至當結膿窠痂疕而不結﹐能食而喘﹐腹脹譫語﹐不大便者﹐及靨後腹脹喘渴﹐大便利﹐小便濇者﹐治法俱見喘條。

痘瘡起發而腹脹者﹐二證同前﹐陰陽不和者﹐瘡痘正發﹐熱毒方盛﹐必生煩渴﹐宜以葛根解毒湯﹑人參麥門冬散﹑人參白朮散之類主之。不知此理﹐或飲冷過多﹐或悞投涼劑﹐熱爲冷激﹐欲出而不能﹐冷熱相搏﹐毒不起發﹐故令腹脹。且傷於冷者﹐急當以溫中藥疏逐冷气﹐冷气散則腹脹自消﹐益黃散去甘艸﹐加姜制厚朴。甚者气喘發厥﹐瘡白而無血色﹐多致不救﹐陳氏木香散﹐聖方也。昧者反用峻下藥﹐致令重困而死。其毒气陷伏入裏者﹐但用溫平解毒快气之劑﹐紫艸飲子主之。若腹脹而目閉﹐口中如爛肉臭者﹐其證爲大惡。

姜附湯論

治瘡疹半出而半不出﹐或出盛時﹐卻下利﹐肢厥嘔逆﹐腹脹噯噫﹐須急與理中丸﹑四逆黃附湯之類﹐不須疑已試之驗也﹐大便自利腹脹者﹐是熱毒被冷所搐不能出﹐冷甚則爲下利﹐其毒小得出則爲腹脹﹐此當以理中丸﹑四逆姜附湯等服之﹐裏復溫則利止﹐熱毒得復出則腹脹自消﹐瘡疹亦自出矣。又有瘡疹半出半未出﹐或出盛時﹐卻大便不通﹐小便赤濇﹐喘粗腹脹﹐而唇齒幹﹐口燥渴引飲﹐譫語者﹐當急下之。此證是毒气壅瘀﹐欲出而出不得﹐故腹脹﹐下之熱毒散﹐榮衛伸﹐則裏脹消﹐外瘡出。合溫合下﹐皆得其宜﹐不可不述之。若下膿血而腹脹者﹐又非此證﹐宜服南金散﹑乳香豬血膏﹑理中丸﹑姜附湯。

痛

治痘瘡痛﹐用溫驚丸﹐水化下。

治瘡出煩痛﹐用五物木香散。

若身後痛﹐屬膀胱經也﹐用羌活﹑荊芥﹑甘艸湯。身前痛﹐屬肺經也﹐用升麻﹑葛根﹑紫艸湯。身側痛﹐屬膽經也﹐用柴胡﹑山梔﹑連翹﹑防風湯。四肢痛﹐屬胃經也﹐用防風﹑芍藥﹑甘艸湯﹐以急止之。蓋恐叫號傷气﹐忍痛傷血而變證也。若熱毒盛者﹐用東垣消毒散﹐或仙方活命飲。食雞魚葡萄酒物者﹐用東垣淸胃散﹑生犀汁。若發熱飲冷﹐大便調和﹐用四物﹑連翹﹑牡丹皮。若發熱飲冷﹐大便祕結﹐脾胃實熱也﹐用淸涼飲。

若發熱作渴飲湯者﹐脾胃虛熱也﹐用七味白朮散。大凡痘切不可食毒物﹐恐作痛致傷元气﹐輕者反重﹐重者難治。大人亦然。

痘瘡起發痛者有二﹕一則毒邪欲出﹐气血隨之﹐肌肉繃急而痛﹐九味順气散合活血散主之﹔一則皮膚厚﹐肉理密﹐爲外寒相搏而痛﹐桂枝葛根湯主之。痘將結靨﹐漧硬而痛﹐宜塗酥潤之﹐靨可揭去則去之﹔如無酥﹐用豬油煎汁代之。此痛非服藥可免也。

身痛

經云﹕諸寒爲痛。又云﹕痛則爲實﹐內快外痛爲外實內虛﹐外快內痛爲內實外虛。今痘瘡身痛者﹐是皮膚厚﹐肉理密﹐或爲外寒相搏﹐或熱毒內作﹐或血虛不能榮養﹐審而治之。

凡瘡發身痛﹐不爲外寒所折﹐則肉腠厚密﹐宜分而治之。若紅點方見﹐爲寒所折﹐而內體有熱﹐宜木香參蘇飲﹔輕者消毒飲﹐或葛根﹑升麻加芍藥湯。肉腠密者﹐宜活血合勻气散。

外寒搏者﹐必兼有裏證﹐如和解湯﹑攻毒散去柴胡﹑前胡﹐皆可用﹔若兼發熱頭痛咳嗽者﹐參蘇飲主之。

熱毒內作血瘀而痛者﹐先用活命飲﹐次用消毒救苦湯。

血虛而瘀因作痛者﹐四物湯之類。

徧身如嚙﹐色黑者﹐毒气壅滯而血凝也﹐乃是危證。若二便祕結﹐喘急煩躁﹐用梔子仁湯﹐或豬尾膏血調片腦治之。自利不食者不治。

癢塌

凡痘子瘙癢者﹐須於形色上詳審﹕如瘡一向起發紅活﹐光壯肥滿﹐忽然瘙癢者﹐此穢气所觸也﹐宜內服十全大補湯﹐外用茵陳燻法﹔其破者以白龍散敷之。如瘡本幹﹐又添瘙癢者﹐火甚也﹔如瘡原帶水﹐皮肉嫩薄癢者﹐此濕熱也。擺頭扭項﹐手足動作昏悶者﹐死證。

起發身癢有二證﹕一則血气不足﹐其癢爲虛﹐十全大補湯主之。一則不能食淡﹐以至發癢﹐蟬蛻膏主之。

凡痘子已熟﹐忽作瘙癢抓破者﹐此脾胃虛弱﹐不能榮養肌肉也﹐內服四君子湯加黃芪﹑官桂﹐外以敗艸散主之。如因自利﹐脾胃虛﹐致癢塌者﹐陳氏木香散﹑異功散主之。

丹溪法於形色脈上分虛實﹕實則脈有力气壯﹐虛則脈無力气餒。實癢則勢焮﹐虛癢則勢怯。虛癢以實表之劑﹐加涼血藥﹔實癢以大黃寒涼之藥少許與之﹐下其結糞。

滄州翁法主血气不足﹐用十補托裏散﹐及木香散加丁香﹑官桂。胃主肌肉﹐尢宜四君子湯加芎﹑歸﹑木香﹑紫艸煎服。或患者不能忌口﹐因食毒物而作癢者﹐二物湯﹑百花膏﹐或四君子湯加解毒藥。

陳氏法痘瘡作癢﹐抓破成瘡﹐膿水淋漓者﹐由血气衰﹐肌肉虛也﹐宜用木香散加丁香﹑肉桂及敗艸散﹐切忌用牛糞灰。聞人氏法﹐癢有二證﹕一則气血不足﹐其癢爲虛﹐活血散或四君子湯﹐加黃芪﹑枳殼主之。

左中恕用十全大補湯﹑十宣內托散。

一則不能食淡以致癢﹐蟬蛻一物湯主之。

魏氏法以保元湯倍加黃芪﹐少加芍藥。

或云﹕首尾癢塌﹐保元加牛蒡子﹑白芍藥﹑何首烏。何首烏有紅白二種﹐名爲雄雌﹐必須兼下有效﹐忌鐵。

痘瘡虛怯﹐淡白色癢塌﹐此屬虛寒﹐宜用陳氏法﹔若發熱壯盛﹐齊湧﹐紅紫色燥癢﹐此屬熱毒﹐宜用涼血解毒之劑。

前證皆因气血虛弱所致﹐預爲調護﹐使气血和平﹐庶無此患。又必察其外證﹕色白者用四君之類﹐色赤者用四物之類。

囊貯半漿而作癢者﹐可以療止﹐必當用參﹑芪﹑芍藥﹑升麻﹑附子之屬﹐不宜投寒散之藥。若焦貼皮膚作癢者﹐不治。空殼蓮蓬作癢者﹐不治。

癢甚欲搔者﹐以鳥羽輕拂之﹐以細茶﹑當歸﹑黃芪﹑黑參燒煙燻之﹔或以鐵器燒紅置釅酢中﹐於室中燻之。

輕者﹐用淡蜜水調滑石末﹐以雞羽潤瘡上。

痘癢難任﹐搔之成瘡﹐或膿或血出者﹐敗艸散治之。切不可用牛糞灰貼﹐則臭穢﹐斑瘢多矣。

小兒痘瘡癢難任﹐悞搔成瘡﹐及瘡痂欲落不落﹐用上好白蜜一味塗於瘡上﹐其痂易落﹐可無紫黑瘢痕。

世傳痘靨落後﹐痘毒不盡﹐變成癩癬﹐其癢難任﹐用陳年臘脂油敷﹐神妙。

又方﹕用羊﹝骨同﹞骨髓塗瘡﹐效。

爬破

凡痘子膿成漿熟或癢﹐悞犯破者﹐𨿽復灌爛﹐不能成痂﹔若膿漿未成之時﹐不可犯破半个﹐必癢塌而死。

敢問有爬破囊房﹐膿血淋漓而死者﹔有爬破囊房﹐漧枯脫皮而死者﹐其故何與﹖曰﹕木枯則自折﹐土燥則自裂。痘之囊房空虛則梟癢自作﹐欲其不搔爬也難矣。但爬破於不關軸之處﹐猶可以全活﹔若臉顴气窩﹐命之要轄也﹐於玆爬破﹐死在旦夕。被爬破而膿血淋漓﹐似乎气血交養﹐本不宜死也﹐而有死者﹐豈痘之不分美惡乎﹖要知魚得水而肥﹐鳥得林而棲﹐痘囊旣破﹐膿血淋漓﹐旣竭則元气耗絕矣﹐元气旣竭﹐烏得不至死耶﹖評云﹕膿血流來痘可生﹐只因灌破走黃金。任教鑪火工夫到﹐棄了黃金惱殺人。諭言極是。謝衝霄說女媧煉五色石以補天﹐皮脫可藥紙以封之﹐斯言誠謬矣。

治痘瘡抓碎出血﹐黑虎丹。歌曰﹕絲瓜連蒂與囊皮﹐孔裏烏金統用之。慢火置於新瓦炙﹐燒時存性效眞奇。痘經抓破惡梟攻﹐須識王眞一笑翁。荊芥防風香白芷﹐綿芪芍藥建奇功。

按古方有用敗艸散抹者﹐有用蕎麥粉抹者﹐有用文蛤末摻者﹐總不如黑虎丹之妙也。

陷伏倒靨

斑點色白或黑色﹐其人必不能食乳﹐大便自利﹐或嘔或厥﹐此胃虛弱而不能副榮衛故也﹐宜用溫中之劑﹐令其胃暖﹐榮衛復行﹐則當自出矣﹐宜理中湯﹑丁香煮散之類。

如倒陷者﹐看其大腑何如﹕如大小便祕﹐四順淸涼飲合奪命丹主之。

泄利气弱者﹐十全大補湯合奪命丹主之﹐並外用胡荽酒﹑水楊湯。

痘瘡倒陷﹐因眞气虛而毒气不能盡出者﹐用黃芪﹑人參﹑紫艸﹐酒制治之。若將成就之際﹐卻淡色者﹐屬血虛﹐用當歸﹑川芎之類﹐或加紅花﹑紫艸﹔屬熱毒者﹐用升麻﹑芩﹑連﹑梗﹑翹之類﹔甚者用犀角屑﹐大解痘毒。

竊謂前證若熱毒方出﹐忽被風寒閉塞肌竅﹐血脈不行﹐身體作痛﹐或四肢微厥﹐斑點不長﹐或變靑紫黑色者﹐此爲倒靨。若胃气虛弱﹐不能補接榮衛﹐出而復沒者﹐謂之陷伏﹔悞用解毒之藥﹐必致陷塌。若喜熱飲食﹐手足並冷者﹐乃脾胃虧損﹐陽气虛寒之證﹐宜辛熱之劑補之﹔喜冷飲食﹐手足並熱﹐乃陽气實熱之證﹐宜用苦寒之劑瀉之。外感風寒者﹐溫散之﹔毒入腹者﹐分利之﹔陽气虛者﹐溫補之﹔外寒觸犯者﹐燻解之。

自昔謂白陷不可救。蓋痘色白者必變爲灰慘﹐灰慘者必至於平伏倒塌﹐故謂之白陷。此固由气虛所致﹐然血不華色﹐血亦本虛﹐治法須兼气血爲當﹐血和气行﹐白可變而爲紅﹐自不至於陷塌矣。若單補气﹐則气愈燥熱﹐勢必陷伏。故白陷抓破﹐皮薄漧燥而極癢者﹐由失於補血﹐致气盛極而燥也﹐愈用補气之藥﹐速死之兆也。故凡痘色白者﹐無分先後﹐皆以補中益气湯合四物湯治之。內有熱者﹐加解毒藥﹐或利小便。若待白陷已成而後治之﹐難爲力矣。

痘有紫黑陷﹑灰白陷﹑紫黑陷者﹐乃血熱幹滯﹐而气亦不能以運行﹐有餘之證也﹐急治之﹐猶多可活。灰白之陷﹐乃元气衰敗﹐故不能起發﹐而血亦不得通貫﹐不足之證也﹐多難救治。

羅浮方治塌陷痘歌曰﹕烏蛇全蠍與僵蠶﹐帶肉穿山甲與纏。四樣淨該均一兩﹐綿芪官桂倍加焉。白酒煮濃隨意服﹐見多陷痘得回全。

愚每用此全活甚眾。但僵蠶須要去絲﹐淸水洗去石灰﹐再曬漧﹔烏蛇須用尾極好﹔穿山甲酒洗焙漧用。

袁氏治倒靨歌曰﹕倒靨原爲痘後難﹐只因气血兩相殘。參芪歸地並蟬蛻﹐連綿進服靨自還。

又云﹕倒靨血不止﹐名爲回陽泉。若犯胸脇地﹐十來九不全。速覓胭脂胚﹐血竭加一錢。燒之俱存性﹐點上血收幹。

予見痘後倒靨﹐人多妄用浴法﹐枉殺人男女。若痘後結痂厚壘﹐不能脫起﹐或半脫而半在﹐或四圍脫而中心錐痛者﹐準用生蜜﹑蘇合油二味調勻﹐用銀簪敷於靨盤沿處﹐其痛卽止而靨自速脫﹐並無嗆血暴肉之患。如無蘇合油﹐只以綫雞油代之﹐甚妙。

黑陷

邵子《觀物篇》曰﹕東赤﹑南白﹑西黃﹑北黑﹐此正色也﹐驗之於曉午暮夜之時﹐可見之矣。由是推之﹐嬰兒始生而赤﹐長稍變而白﹔病則黃﹐老死而黑。物生地下而赤﹐稍長而白﹐萎落則黃﹐枯槁而黑﹐凡物皆資一陽之气以生﹐此四色者﹐乃一陽之气色遞變者也。痘瘡由出現而起發﹐起發而成漿﹐成漿而結痂﹐亦人身中一陽之气之流行也。其出現而赤﹐起髮稍變而白﹐成漿則黃﹐結痂則黑。此亦色之遞變自然者﹐乃証之順﹐未可全以變黑爲不正之色也。夫以變黑爲逆者﹐以四時言之﹐春主生﹐夏主長﹐秋主收﹐冬主藏﹐此自然之序遞相成功者也。痘瘡之出﹐猶春之生也﹐起發猶夏之長也﹐成漿猶秋之收也﹐結痂猶冬之藏也﹐亦自然之序。苟出現而黑色﹐是春行冬令矣﹔起發而黑色﹐是夏行冬令矣﹔成漿而黑色﹐是秋行冬令矣。不循遞變之次﹐故謂之逆。黑者﹐腎之色也﹐爲起蟄封藏之本﹐故以變黑爲歸腎也。又肺主皮毛﹐心主血脈﹐脾主肌肉﹐肝主筋﹐腎主骨髓。瘡疹之毒﹐由內而外爲順﹐內者不出曰伏﹐已出復入曰陷﹐不能成漿謂之倒陷﹐不能結痂謂之倒靨。曰伏﹑曰陷﹑曰倒﹐皆由外而內﹐入於骨髓﹐故曰歸腎爲逆也。

按錢仲陽爲萬世幼醫之祖﹐而獨以變黑歸腎爲腎實之證﹐其失不小。萬氏辟之﹐最爲詳明﹐故備引之。蓋耳骩者﹐腎之部也。諸痛瘡瘍﹐皆屬於火。腎本屬水﹐水不畏火﹐故瘡疹之初﹐腎獨無證。凡五臟之部之色之證見者﹐皆爲惡候﹐故曰善則不可見﹐惡則可見也。倘若小兒腎水本虧﹐則火毒愈盛﹐水不足以制之﹐而火反侮其所不勝﹔及其旣久﹐火熬水熱﹐於是腎之所部始病而惡證見焉。錢氏以百祥丸下之者﹐大有至理。蓋大戟者﹐瀉小腸之藥也。心與小腸爲表裏﹐不直瀉其心而瀉其捨﹐使心火下降而腎水上升﹐得陰陽交媾之道﹐有起骨加肉之功。然不救者﹐尙十有九﹐水火豈易抽添哉﹖蓋非百祥丸則無治也﹐毒气去而眞气不絕者猶活。前人謂百祥丸瀉膀胱之水﹐令脾土復旺﹐是不讀本艸而且大失仲陽之旨也。又導赤散﹐亦仲陽所制﹐亦瀉小腸﹐但與百祥丸之功效有寬猛耳。四聖散用木通亦妙。世以大戟爲猛而易以其他淡滲之藥﹐反瀉膀胱與腎者﹐是不刃而殺之矣。萬氏以百祥丸下腎中毒气﹐是猶以爲腎實而瀉其子也﹐毫釐之差﹐千里之謬﹐不可以不辧。

瘡痘黑陷分四證﹐詳見起發證治陷伏條。

喜熱飲食﹐手足並冷者﹐乃脾胃虧損﹐陽气虛寒之證﹐宜用辛熱之劑補之。喜冷飲食﹐手足並熱﹐乃陽气實熱之證﹐宜用苦寒之劑瀉之。外感風寒者﹐溫散之。毒入腹者﹐分利之。陽气虛者﹐溫補之。外寒觸犯者﹐燻解之。陳宿州先生用十二味異功散﹐以預保脾土於未敗之先﹐實發前人之未發﹐開萬世之聾聵也。

《活人》治瘡黑倒陷﹐豬尾湯﹑無比散﹑龍腦膏﹐無不驗。

海藏雲﹕若用艸藥下之﹐似勝腦﹑麝﹐必不得已而後用之可也。

治疹痘不透﹐幹黑危困﹐用山楂肉一味爲末﹐每服二錢﹐紫艸酒送下﹐量兒大小加減﹐徐徐進三四服﹐卽紅活。

劉守眞涼膈散﹐治小兒斑疹黑陷﹐亦妙。然止能治大便結硬﹐小便赤濇爲當。若大便小便已通﹐不宜用此﹐惟以易老去大黃﹑硝者﹐最爲穩當。

凡痘疹重者﹐猶十活四五﹐黑者無問何如﹐十難救一。其候或寒戰咬牙﹐或身黃腫紫﹐宜急以百祥丸下之。復惡寒不已﹐身冷出汗﹐耳尻反熱者﹐死。何以然﹖腎气大旺﹐脾虛不能治故也。下後﹐身熱气溫﹐欲飲水者可治﹐以脾气生勝腎﹐寒去而溫熱也。治之宜解毒﹐不可妄下﹔妄下則內虛﹐多歸於腎。若能食而痂頭焦起﹐或未焦而喘實者﹐可下之﹐宜四順飲。瘡赤陷而耳尻反熱者﹐爲逆﹐用百祥丸﹑牛李膏各三服﹐不愈者死。

痘瘡黑陷二種﹐因气虛而毒气不能盡出者﹐用黃芪﹑人參﹑酒炒紫艸治之。顏色正者﹐如上治法。

參﹑芪之補﹐佐以紫艸之通利也。

變黑歸腎﹐乃气弱不能蓄血﹐血亦不榮﹐故致枯萎而黑﹐只用保元湯加芎﹑桂﹐補提其气﹐其气旺則黑者轉而爲黃矣。

右補虛例﹐第三證所謂內虛而不能使陽气以副云云者之所宜也。

痘色初深紅者必變紫﹐紫必變黑﹐紫黑必至於漧枯﹐此血熱漸變﹐理勢之一定不移者也。故初見深紅﹐失於解散﹐至於漧枯黑陷﹐危殆極矣。治法當以涼血退熱爲主﹐看其微甚﹐或利大便﹐或利小便﹐或用解散之劑。頂𨿽平陷﹐不可專以气虛例之﹐而惟用參﹑芪補劑﹐補則气愈盛而血愈漧涸矣。

治血熱證﹐七八日間有紫黑漧枯﹐及靑灰幹黑陷者﹐有奪命﹑大造﹑談笑﹑博金﹑一字金﹐或百祥﹑牛李﹑豬尾等方。然早能涼血解毒﹐必無此患﹐患此而後用此藥﹐得全者少矣。若服涼解之藥過多﹐以致泄瀉滑脫而成黑陷者﹐仍從陳氏法﹐以木香異功治之﹐又不得以血熱爲拘也。

灰白

鑪灰白色﹐靜者怯者作寒看﹐燥者勇者焮發者作熱看。

凡痘疹白色﹐將靨如豆殼者﹐蓋因初起時飲水多﹐其靨不齊﹐俗呼倒靨﹐不妨﹐但服實表之劑。如毒气郁裏﹐消息他大小便﹐如大便閉﹐通大便﹐小便閉﹐通小便﹐無妨。

前證不起發﹐不紅活者﹐此因脾肺气虛﹐用參芪四聖散。

頂陷灰白瀉渴者﹐脾肺虛寒﹐用木香散﹑異功散。

痘初出時色白者﹐气血虛也﹐便宜大補气血﹐參﹑朮﹑芪﹑芎﹑升麻﹑漧薑﹑甘艸﹑木香﹑丁香﹑酒洗當歸﹑白芍藥﹔若大便瀉﹐加訶子﹑肉果。

凡血气不足﹐灰白頂陷不起者﹐宜內托散【卽十宣散】加紫艸並乳汁調補。

痘色灰白﹐漿不滿足﹐欲成倒塌﹐皮薄欲破者﹐保元湯加芎﹑歸﹑芍藥﹑升麻﹑人乳﹑好酒進之。

有一等白痘似粉﹐醫人所不識﹐有盤有頂而軟肥者﹐以加減大紫艸散主之。

夾疹

狀如錦紋﹐其中有空缺處﹐如雲頭樣者爲斑﹔徧身無空處﹐疏密不等者爲疹。

夫疹乃風邪外患﹐痘爲胎毒內發﹐二證並作﹐臟腑俱病也。二者相雜﹐赤暈發焮﹐痘瘡愈盛﹐悞謂痘出太密﹐多不可救。然此乃夾疹痘也﹐當治以人參羌活散﹐疹毒卽解﹐痘勢亦退。其元气虧損﹐不能結痂﹐當補脾胃爲急也。

痘內夾出丹疹者﹐不必治之﹐當以托痘爲主﹐痘出而疹白消矣。

夾斑

痘出而夾斑者﹐痘毒隨髒而出﹐其毒發之勢﹐最爲迅疾。或血太過而气不及﹐則衛气疏缺﹐不能密護脈絡﹐而致太過之血夾毒上浮﹐亦乘毒出之勢而發爲斑也﹐較前夾疹者稍爲易治。如痘起齊﹐其內必虛﹐斑多從內解﹔如不解﹐以升麻湯加歸芍主之。又有或結痂後而發者﹐餘毒熱盛﹐煎熬肉分﹐其斑必爛﹐以消毒散加歸﹑芍﹑防風﹐盛則用連翹湯﹐爛處以生肌散敷之。若夾毒初出﹐色赤如火﹐乃毒滯不能宣發之故﹐以四順飲利之。如大便利一二次而斑或退﹐則血附气位﹐急用四君子湯加芪﹑姜﹑棗與服﹐以防其損陷﹔如不止﹐加肉豆蔻必止。

翁用黑參升麻湯﹐黃芩﹑荊芥﹑白芍﹑歸芎。在初多用表散﹐在後多用解利。紅斑易退﹐紫斑稍難﹐藍斑不可治。

婁用白虎湯。

痘中夾斑﹐陽明受梟炎之毒盛而然﹐丁桂之藥﹐纖毫莫可投也。張半仙用黃連解毒湯﹐以治夾斑之痘﹐則失之太寒﹔錢氏用檳榔﹑大黃﹐以療痘中之斑﹐則失之太峻。總不如犀角地黃湯以徹內陽明之郁毒﹐五龍化斑湯以消外蚊咬之血紋﹐內外夾攻﹐表裏調和﹐斯能復全矣。

愚治痘裏夾斑者極多﹐但見形就是斑﹐不是痘樣者﹐熱毒峻烈﹐克全者十止三四。兩日而斑見者﹐速淸逐爲尙。患此者必煩躁譫語﹐渴飲不寧﹐劉禪師用地龍汁和犀角水投服﹐亦心得治斑之法者矣。

夾癭爲痰毒凝結而成也﹐或結於頸項﹐或結於耳後﹐或結於腋下﹐大者如桃﹐小者似李﹐長者似瓜﹐短者似棗﹐身烙煩渴﹐勢若不凶。痘三四日而癭作﹐則毒隨痘泄﹐膿隨痘灌﹐自可挽全而無害﹐倘癭紅腫將膿﹐而痘隨標焉。吾恐毒膿一潰﹐元气囂漓﹐痘焉能表暴充灌乎﹖七八之期﹐痘已黃蠟﹐而癭作焉﹐保護元气﹐消毒祛邪﹐竟獲綏全之慶﹐𨿽潰無妨。治法在乎審日期之先後﹐視元气之厚薄﹐紀男女之大小﹐範時令之寒暑﹐庶幾免紊錯之愆矣。癭已紅腫而痘標焉﹐法宜托裏﹐毒盛消其毒﹐元虛補其元﹐木通﹑桔梗解毒而徹關鎖﹐惡實﹑生地除梟而祛榮火﹐甘艸淸理諸邪﹐蟬蛻祛風辟毒﹐芍藥泄諸經之郁火﹐荊芥散陽明之風邪﹐諸藥缺一不可也。

痘起遂發癭﹐治以補托﹐惟芩連之藥不可用﹐耗爍之劑不宜投﹐消痰解毒爲尙。

痘標而癭破流膿出血﹐自致元气虛虧﹐大用黃芪衛元湯可也﹐人參﹑黃芪﹑川歸﹑紅花﹑桔梗﹑芍藥﹑甘艸﹑防風煎服。

痘兩三日而癭毒仍作﹐急用三消散﹑半夏﹑川歸﹑茯苓﹑甘艸﹑木通﹑紅花﹑生地﹑芍藥﹑牛蒡子﹑天花粉﹑蟬蛻﹑燈艸煎服。

痘七八日充灌而癭作﹐宜服沖和飲子﹐人參﹑黃芪﹑麥門﹑柴胡﹑防風﹑荊芥﹑芍藥﹑茯苓﹑炒白朮﹑桔梗﹑連翹﹑當歸﹑瓜蔞根﹐頻進四服自愈矣。

歌曰﹕木通生地並黃芪﹐桔梗當歸芍藥俱。大力蟬蛻兼甘艸﹐白茯僵蠶效實奇。上焦加味升麻引﹐貝母門冬不可遺。下焦牛膝相資助﹐緊覓山姑倍用之。熱多荊芥隨多少﹐疼極還尋白芷醫。

按方治證﹐須驗時日﹐若頭面盡腫而癭腫﹐則諸痘決不能鼎峻﹐多致損傷。

夾丹

痘裏發丹﹐內熱之極而然也﹐不宜遽用極寒透裏之劑。若見標三二日﹐竟以化斑湯徐徐浴之﹐內服生地﹑牛蒡子﹑芍藥﹑甘艸﹑木通﹑荊芥穗﹐其毒自消矣﹔若用豬膽﹑京墨﹑冰片塗之﹐竟罹其害﹐愼之﹗頭面項頸﹐倘如蛇纏硬腫﹐火燒疼痛﹐梟毒輳於上﹐宜用炒黃連﹑紫艸﹑車前子﹑梔子等藥。

余治痘丹﹐準前藥加減﹐單用露桃花二錢﹐卽丹收痘朗﹔若腫痛須加柴胡﹑羌活﹑生地﹑芍藥倍之。有用鳳尾艸獨煎湯飲﹐豈知山蕨卽鳳尾艸也﹐性極寒而沈走﹐恐傷於痘﹐不可輕用。

夾瘡瘍

痘裏夾瘡﹐痘迎瘡見隙而盤據﹐愈加多密矣。痘起气虛﹐風癢自作﹐宜用紫蘇荊芥湯浴之﹐隨用芍藥﹑生地﹑防風﹑黃芪﹑白朮﹑僵蠶﹑甘艸﹑蟬蛻等藥服之可也。若男女患楊梅惡瘡﹐痛不可忍﹐而痘適標其間﹐李少陽用蝸牛丹以治﹐但香油﹑皂子仁不可輕用﹔若患肥疳瘡﹐如松香﹑輕粉﹑飛丹﹑雄黃皆不可塗也。

歌曰﹕黃芪芍藥直僵蠶﹐生地防風白朮聯﹐甘艸紅花牛蒡子﹐酒煎萊服效難言。若是楊梅瘡破爛﹐牛黃土茯倍加焉。痛極乳香些少助﹐自然瘡可痘安全。

余歷驗小兒痘種於瘡瘍中﹐痘𨿽美麗﹐勢必梟癢﹐若不按法制湯以浴﹐痘蹲聚於瘡隙﹐奚克鼎峻﹖尹頭陀專以香馬蘭藤煎湯﹐浴夾瘡瘍之痘﹐允得鎭痘之妙。但香馬蘭有三種分別﹐靑紅白根﹐浮上紅者甚佳﹐采用則可。治法以升麻﹑黃芪爲君﹐芍藥﹑生地爲臣﹐羌活﹑防風爲佐﹐甘艸﹑蟬蛻爲使﹐此準格也。

夾損傷

痘標一兩日﹐或致撲跌﹐或犯金石所傷﹐則脾脈虧損而血气走散﹐痘終受其阻厄。李少陽用孩骨胡桃酒以治﹐則失之峻利﹔況胡桃又作瀉之物﹐用之不宜。王近川用歸尾桃仁湯以治﹐則失之狂妄﹐痘中豈宜破敗其血者耶﹖準依劉半塘拱元散﹐人參﹑黃芪﹑當歸﹑紅花﹑伏鳳雛﹑蟬蛻﹑防風﹑芍藥﹑甘艸以補托其內﹐用文蛤﹑棕灰盦於傷處以收斂其外可也。若損而不破者﹐用蝦蟆皮貼之﹐徐徐以手摩撫。若是湯潑火烙者﹐不宜敷以生冷之藥﹐以凝滯其痘也。

歌曰﹕損傷須覓伏鳳雛﹐土鱉參芪蟬蛻馳。橘紅甘艸當歸合﹐再入紅花防地俱。

痘疔

諸痘中有獨大者﹐或黑或白﹐其根結硬﹐卽是痘疔﹐如疔瘡樣﹐直抵筋骨﹐宜挑破﹐以四聖散點之。

凡黑陷中有微尖﹐頂如苦楮樣者﹐疔也﹔無此狀者﹐謂之黑陷﹐非疔也。

痘疔又謂又賊痘﹐或三五枚﹐或五七枚﹐間雜於諸痘之間﹐其色紫黯﹐作痛不寧﹐以致諸證蜂起﹐不能灌膿﹐甚至不救﹐乃熱毒勢甚並結也﹐用仙方活命飲﹔如二便祕濇﹐量加大黃﹐徧身拘急﹐加麻黃。外必用綫鍼挑破﹐出黑血﹐或吮出毒血﹐以泄其毒﹐余痘才得灌膿﹔否則其毒無從而解﹐必致不起。如未應﹐急用隔蒜灸﹔若毒气盛者﹐或不知痛者﹐不用蒜隔﹐就著肉灼艾灸之。若灸後瘡頭紅腫焮發﹐用鍼挑破﹐出毒血﹐灼艾尢好。𨿽此法未出方書﹐予屢用屢驗者。世多用至寶丹之類﹐亦不可恃。別見起發證治﹐宜參考。

凡痘瘡起發之時﹐但見漧燥﹐其根焦黑者﹐卽內服奪命丹﹐外用四聖散塗之。

如原有瘡疹﹐或灌瘡未愈﹐或瘡將較瘢嫩者﹐至痘出之時﹐其處痘本攢聚﹐形色黑潰﹐急以鍼刺破之﹐吮去毒血﹐外以四聖散塗之﹐內服加味四聖湯調無價散﹐並奪命丹主之。

如瘡焦黑﹐渾身皆是者﹐看大便何如﹕若大便祕﹐內服承气湯調無價散﹐外用水楊湯浴法﹔大便利者﹐內服十全大補湯﹑陳氏木香散調無價散﹐合奪命丹﹐外用水楊湯浴法。

捲簾疔

痘六七朝﹐舌望上卷﹐喉鎖煩渴緊痛﹐飲食難進﹐不知者妄用刀割舌下靑筋﹐倏時致死。豈知疔毒結坐於舌根﹐疔甚者如黑豆﹐次者似葡萄。犯此證候﹐要把銀鉤鉤破患處﹐盡淨惡血﹐隨以苦茶漱口﹐盡吐其毒血﹐而以後方投之。

歌曰﹕晡仙妙制龍宮丹﹐冰片硼砂靑黛間。薄荷荊芥僵蠶炒﹐還覓黃連法制難。按合研勻爲細末﹐慢吹喉內捲簾翻。

按此疔人多不曉﹐夭殺兒童。若患此者﹐痘定經於心﹐急宜淸解﹔若補助之藥﹐不宜服也。有方用蛤蜊汁和玉露滴者﹐亦可。

燕窩疔

痘形五六日而腋下硬腫﹐兩手坦垂﹐不能活動轉舒﹐煩躁譫語﹐眼碧臉赤﹐惡渴吐沫﹐不知者以爲結癰而然﹐豈知痘毒結坐於腋下﹐名曰燕窩疔。急用銀鍼挑去其根﹐盡除惡血﹐隨將燕窩打水澄淸者洗淨﹐而以珍珠末和油胭脂塗其患處﹐內服消毒飲。

又歌曰﹕燕窩疔欲燕窩除﹐挑破須將澄去泥。洗淨盡除其毒血﹐油胭脂和米珍珠。塗抹其中時刻候﹐管教毒盡痘離離。

曰﹕消毒飲是鼠粘先﹐甘艸通茯生地全。紅花犀芍連翹合﹐燈艸濃煎毒盡捐。

余歷詳察此痘左腋潛注﹐則右體之痘﹐沈伏而失色﹐右腋潛注﹐則左體之痘﹐叛逆而無元﹐是準格也。若曰疔左而左痘壞﹐則誣矣。有方以蜒蝣和核桃肉吞者﹐𨿽暫獲效﹐終於無濟。

火珠疔

痘值六七日﹐而鼻竅中闐塞噴火﹐气息甚難﹐惡渴煩躁﹐面赤眼紅﹐痰緊﹐飲食不餐﹐熱烙﹐名曰火珠疔。外要鉤破﹐隨將藥點入眼角﹐再服瀉金湯則愈矣。

歌曰﹕鼻中闐塞火珠疔﹐速要鉤穿眼上行。黃連膏和梅花片﹐點滴其中左右經。再服瀉金湯二劑﹐自然毒盡得安寧。

瀉金湯歌曰﹕烏犀桔梗鼠粘行﹐芍藥甘梢伏火淸。生地紅花通紫艸﹐合煎服後自消疔。

按此痘疔患於小兒們﹐人昧以爲息肉闐塞﹐不知挑剔﹐屢致枉死。慣治者﹐允宜詳驗﹐眼翻气急﹐手足亂撒﹐候則是矣。或以田螺水滴入者﹐未善。

忘汲疔

痘值六七之期﹐兩眼沿倏然結作疔毒﹐封合腫脹﹐熱極而面色紫﹐煩渴﹐則以治鼻疔法治之。挑破處速以瓦蔥搗爛盦之﹐蓋此處不可以鉤穿者也。

歌曰﹕眼沿生疔眼必瞎﹐自有仙家神治法。瓦蔥細搗盦封牢﹐莫待風梟再作惡。

昔穆修治此寧﹐專用山慈菇和蜣螂肉搗爛﹐盦上取疔根﹐亦捷法也。

豢虎疔

痘期里正要會膿結蠟﹐而耳孔內結成疔毒﹐蓋腎地宜無痘毒﹐而疔獨輳結於此者﹐則梟炎熾而癸元已耗矣。急宜錐破﹐隨用鵝管石﹑女貞子﹑薄荷共研爲極細末﹐吹於患處﹔再用馬蘭根洗淨﹐寸斷塞耳。

歌曰﹕豢虎由來兩耳中﹐少陽臨證制吹筒。鵝管石和女眞子﹐薄荷三味並相攻。再把馬蘭根洗淨﹐隨將寸斷塞其中。不須時刻相回挽﹐自然疔裏見奇功。

按此方鵝管石宜攺元精石﹐以元精而寫鵝管﹐此亦傳易隱射之失也。內還有冰片﹐女眞子亦是女眞﹐抄曰子者﹐亦傳訛也。

注命疔

痘期裏兩足掌心痘毒﹐輳結成疔﹐硬腫惡痛﹐或如錢樣﹐或如大黑豆﹐或如胡椒粒﹐紫筋直注透足股盤處﹐其毒甚矣。速鋤取其根﹐淨盡其血﹐隨用田螺水調和冰片點三次﹐把愼火艸﹑菉豆浸脹﹐搗爛﹐盦於患處﹐內服化毒丹。

歌曰﹕痘裏如生注命疔﹐花欄決定不爲輕。銀鍼挑盡其中毒﹐尋个田螺吐水淸。調和冰片胭脂點﹐再覓龍鱗艸要眞【卽愼火艸﹐又名火丹艸。】脫皮菉豆浸漬脹﹐共搗將來盦一層。內把化毒丹來服﹐不怕疔生足掌心。

俗人多以足下疔不加意﹐豈知疔𨿽生於下﹐而綰刺於上﹐竟犯脾心二經﹐時刻不可捱﹐故曰注命。

驪含疔

痘值五六朝﹐身發惡熱﹐煩躁譫語﹐兩眼翻厥﹐肚腹膨脹﹐小便閉塞﹐惡痛﹐叫號不寧﹐蓋因梟毒澄聚於膀胱﹐而於陽莖竅裏﹐輳結鴆疔﹐名驪含疔。語云﹕痘疔結此﹐時刻要死。急用銀朱﹑冰片﹑蟾酥﹑牛黃﹑麝香﹐研勻極細末﹐將黃連細茶濃煎候冷﹐取半匙調藥﹐把細軟稻心蘸藥﹐通納其竅中﹐再用油菜子搓捋其莖﹐內服木通敗毒散。

歌曰﹕驪含生疔疔如刀﹐十个疔來九不饒。胡僧仙授攻醫法﹐繼後驪含命始逃。牛黃冰片蟾酥麝﹐和合銀朱一樣﹝扌曹﹞。茶連數沸煎濃冷﹐稻艸心將蘸藥膏。依方按法相爲用﹐何畏疔錐日夜號。

昔雲間一僧用細銀絲通竅內﹐隨以淸水漱口淨吸之﹐以盡其毒血﹐外用珍珠﹑片腦調敷﹐亦驗。

透腸疔

痘六七朝之內﹐腹中飽悶﹐絞痛難忍﹐大便祕結﹐煩渴﹐遂於糞門旁闔輳作疔毒﹐腫硬紫錐﹐名曰透腸疔﹐毒徹於陽明故耳。速鍼錐其毒﹐大用金銀花﹑防風煎湯﹐候冷洗淨﹐隨將輕粉﹑珍珠﹑片腦﹑白斂末﹐燈心蘸塗於上﹐內服黃連解毒湯。

歌曰﹕透腸疔毒命隨傾﹐治得全時漏不成。此方奇效人誰得﹖惟是晡仙用自珍。片腦珍珠與輕粉﹐分兩般般無重輕。要將白斂先爲末﹐澄過幹時後並行。毒收還冀時幹結﹐潰爛來時極可憎。

此疔有剔後用薴根搗爛盦者﹐有用桑杪搗爛和麝敷者﹐俱有明效﹐總不如野菉豆末和紅花末幹摻﹐甚美。

潰爛

收靨門參看。

痘斑爛之證﹐因當發散而不發散﹐則毒气閉塞﹐以致喘促悶亂﹔不當發散而悞發散﹐則毒隨陽气暴出於外﹐徧身皮膚潰爛。治宜調脾胃﹐進飲食﹐大便調和﹐榮衛健旺﹐毒气自解﹐而無目赤咽痛口瘡吐衄等證。竊謂前證若發表過甚﹐大便自利﹐急用理中丸﹑豆蔻丸﹐以救其裏。亦有痘疹如蚊所嚙﹐而色黑﹐乃危證也。若大小便祕結煩躁﹐用山梔子湯﹐豶豬尾血調腦子治之﹐自利不食者不可用。蓋毒發於表而妄汗之﹐則腠理開泄﹐榮衛益虛﹐轉增瘡爛﹐由是風邪乘虛變證者有之。若毒根於裏而妄下之﹐則內气愈虛﹐毒不能出而反入焉﹐由是土不勝水﹐變黑歸腎﹐身體振寒﹐兩耳尻冷﹐眼合肚脹﹐其瘡黑陷﹐十無一生﹐治者審之﹗

瘡出太盛﹐膿汁淋漓﹐不可著席﹐疼痛者﹐漧黃土羅末敷之﹐甚者白龍散帛裹撲之﹐或敗艸散貼之。丹溪云﹕瘡濕者用瀉濕﹐乃肌表間濕﹐宜用風藥﹐白芷﹑防風之類。聞人氏用麥麩襯臥﹐暑月熱甚﹐當借之﹐以芭蕉葉爲佳。

或瘡已出定﹐大便不通而膿汁不漧者﹐此熱毒合下證也﹐宜牛黃丹利之。若瘡口濕﹐及膿血雜流者﹐百花膏﹑生肌散﹑金華散﹑綿繭散﹑魏氏白螺散﹑乳香韶粉散﹐俱可用。若靨後復生﹐乃餘毒失於解利﹐畱滯於肌肉之間而然也﹐宜消毒散﹔或結痂久而不落﹐亦宜百花膏。

若痘爛無膿﹐吐利不止﹐或二便下血﹐乳食不化者﹐不治之證也。

臭痘

先哲云﹕臭痘不死﹐以其得化泄陽明之毒气故耳。若臭而黑爛成窩者﹐元气虧損﹐亦死之證也。患此者﹐須服定金湯。

予每診臭痘﹐膿血流溢者生﹔臭不梟癢者生﹔臭不延人者生﹔臭不抓脫者生﹔臭不黑爛者生。犯此須芫荽﹑艾葉燒﹐辟其穢气﹔隨用升麻紫蘇湯揩挹其臭處﹐淨潔其衣服牀被﹐卽服前方﹐無不獲全。若頂脇胸頸气窩處﹐凹爛黑臭﹐洞見筋骨者﹐必死之痘也。四明兪氏用寒水丹摻之﹐亦可。

蛆痘

天地間有形化者﹐有气化者。形化者由於胎卵﹐气化者忽然成形。痘之有蛆﹐形化气化兼之也。近有華峯道人﹐隱吳山治痘。有一小兒患痘﹐時屆十一月﹐感發之候﹐痘經正順﹐囊廓鼎聳﹐忽頭項上惡癢難忍﹐手搔難禁﹐遂於潰破處將銀簪挑之﹐則見其虫如絲細而長有寸﹐遂以香油取盡﹐花椒湯洗之﹐癢卽止。愚按寒冬蟄令﹐豈有虫乎﹖玆乃气化然也。又有一患痘者﹐時值炎熱之際﹐頭項上如前作癢﹐予視之﹐見其虫如米粒﹐囊中或二三盤據焉﹐此乃蠅蚋聚嚙膿血﹐形化然也。先哲云﹕蛆痘不死﹐以其梟毒盡發於外也。

驗面

痘疹屬火證﹐其面色赤者爲順﹐甚者爲熱。若肝木克制脾土﹐致面色靑者﹐是爲逆也。急用四君﹑升麻﹑柴胡﹐調補脾胃﹐色正才治。竊謂前證若傷食而嘔吐搐搦﹐脾气受傷而瀉利搐搦﹐或厥逆﹐皆慢脾風之漸也﹐用人參理中湯加柴胡﹑釣藤鉤治之。或有少悞﹐多致不起。若有痘毒內外鬱蒸發出﹐遇風寒相搏﹐凝滯於肌肉﹐徧身皮膚靑色者﹐用透肌散。胃傷則生風嘔吐﹐脾傷則生風厥逆﹐用五味異功散加天麻﹔若瘡密熱盛便祕﹐飲冷面赤者﹐用犀角解毒散﹔灌漿之後﹐發熱煩躁﹐作渴面赤者﹐用當歸補血湯﹔足熱腰痛﹐目睛赤者﹐地黃丸﹐皆要法也。

痘後餘毒證治

斑瘡餘毒﹐或肝虛入眼目﹐或肺虛爲癬疥﹐或爲癰癤﹐發在骨節﹐腎之虛也﹔發在肌肉﹐脾之虛也。或在筋﹐或在頭﹐或在面﹐或牙齒疳蝕﹐或咽喉腫痛﹐各隨經而見﹐皆毒不散﹐蘊積而成。或病人始不早治﹐或醫者失治遺於經絡﹐其所由來﹐蓋有自矣﹐宜服解毒等劑。

痘毒攻脾則泄瀉身浮﹐攻肝則眼生翳膜﹐攻心則煩躁啼哭﹐攻腎則耳疼膿聚﹐攻肺則咳嗽痰涎。

若已發後﹐有餘毒未散﹐復有身熱瘡腫之類﹐當茶淸下解毒丸。

癰癤

痘癰多是實毒﹐血熱成癰﹐分上下用藥﹐一日不可緩。成膿必用淸熱涼血爲主﹐赤芍藥﹑甘艸節﹑連翹﹑桔梗之類﹔上引用升麻﹑葛根﹐下引用檳榔﹑牛膝﹔更助以貝母﹑忍冬﹑白芷﹑瓜蔞。大便燥﹐用大黃﹐寒熱用芩﹑蘗。此法累效。

前證初起未成膿者﹐用活命飲﹑隔蒜灸﹐治而消之﹔欲成膿者﹐用活命飲解而潰之﹔气血虛者﹐八珍湯實而潰之﹔虛而不能斂者﹐托裏散補而斂之。大凡發熱腫痛﹐大便不結﹐用仙方活命飲及隔蒜灸法﹔大便祕結﹐用仙方活命飲加大黃﹔大便已通﹐腫痛未退﹐再用活命飲一服﹐用托裏散補其元气。若發熱倦怠﹐大便調和﹐用補中益气湯﹔未應﹐亦用隔蒜灸。若潰而發熱口漧﹐肢體倦怠﹐用東垣聖愈湯﹔膿水淋漓﹐不時發熱﹐用四君﹑參﹑芪。若因乳母肝經血虛發熱﹐用加味小柴胡湯﹔肝脾鬱怒發熱﹐用加味歸脾湯﹔膏粱厚味積熱﹐用加味淸胃散。

如專與涼血﹐用敗毒等藥﹐復傷元气﹐必致成者不能潰﹐潰者不能斂矣。

癮疹

癮者﹐皮膚間隱隱成疙瘩瘙癢﹐爬搔更多﹐內服解毒防風湯﹐外以篳衣湯洗之。

疹者﹐皮間點點狀如蚊蚤所咬之迹﹐或如小芥子﹐卽麻子也﹐升麻葛根湯加防風﹑荊芥穗主之﹔熱甚渴者﹐與人參白虎湯相合服之。

丹癅

赤火丹癅﹐此惡候也。流移紅腫﹐其痛手不可近。從頭上起者﹐過心卽死﹔從足下起者﹐過腎卽死。宜內服小柴胡加生地黃湯﹑黑參化毒湯﹐外用蜞鍼法吮去惡血自消。若但紅不腫不痛者﹐斑也﹐人參白虎湯加黑參﹑大靑﹑生地黃主之。

發熱

痘瘡收靨之後﹐渾身經熱不除﹐別無他證﹐用柴胡麥門冬散﹔如不退﹐服人參白朮散。若風熱咳嗽﹐咽喉不利﹐用桔梗甘艸防風湯。竊謂前證有因熱毒未解者﹐有因胃气虛熱者﹐有因胃气實熱者﹐其因不能枚舉﹐當臨證制宜而藥之。

骨節作痛

俗名痘風。丹溪分气血虛實。以日子守之﹐多帶气血不足。

虛則黃芪生血之劑助之﹐略佐以風藥。

實則白芍藥﹑黃芩爲君﹐連翹﹑白芷﹑續斷之類爲佐。

若屬虛寒﹐陳氏方可用。余詳痘中風門。

水痘

小兒痘瘡﹐有正痘與水痘之不同。新安張季明云﹕其瘡皮不薄﹐如赤根白頭﹐漸漸赤腫而有膿差遲者﹐謂之大痘﹐此裏證發於髒也。其瘡皮薄如水泡﹐破卽易幹﹐而出無漸次﹐白色或淡紅﹐冷冷有水漿者﹐謂之水痘﹐此表證發於腑也﹐亦與疹子同﹐又輕於疹。發熱一二日而出﹐出而卽消﹐易出易靨﹐不宜燥溫﹐但用輕劑解之﹐麥湯散主之﹐羌活散﹑消毒飲﹑麥煎散俱可服﹐又當服大連翹湯以解之。

如心悶煩躁發熱﹐及大小便濇﹐口舌生瘡者﹐通關散主之。

水痘夾黑出來﹐或黑水流﹐或手足冷者﹐前胡﹑甘艸﹑生地﹑黑參﹑連翹﹑茯苓﹑木通﹑蟬蛻﹑麥門冬﹑川芎﹑陳皮﹑當歸﹑生薑﹐水煎服。

麻疹

麻疹浮小而有頭﹐粒隨出卽收﹐不結膿皰﹐北人謂之糖瘡﹐南人謂之麩瘡﹐吳人謂之痧﹐越人謂之痱﹐古所謂麻﹐聞人氏所謂膚疹是也﹐與前所謂脾爲疹者不同。小兒有出一二次者。出輕而日數少者﹐名奶疹子﹔出稍重而日數稍多者﹐名正疹子。又出於痘前者﹐名奶疹子﹔出於痘後者﹐名正疹子。初出亦與痘瘡相似﹐但痘發於髒﹐麻發於腑。髒屬陰﹐其病本深﹐故難出難收﹐而藥於溫平爲宜﹔腑屬陽﹐其病本淺﹐故易出易收﹐而藥於淸涼爲宜。

按旣是心火刑肺金﹐卽是賊邪﹐其證當重﹐何反輕於痘﹖余每治麻疹﹐但據見證﹐以瀉白散加減大劑投之﹐卽至危困之證﹐無不愈者。其他時師﹐用苦寒降火﹐辛溫發表﹐而阽於危亡者﹐不可勝數﹐安在其爲心火刑肺也﹖

麻疹初出﹐全類傷風﹐發熱咳嗽﹐鼻塞面腫﹐涕唾稠粘﹐全是肺經之證。有末傳泄利者﹐有一起兼泄利者﹐肺與大腸相表裏﹐表裏俱病也。惟不可觸冒風寒﹐及於正蒸熱時啖食﹐能變輕爲重﹐不可不愼﹗

麻疹形證亦同﹐有如發風疹﹐疙瘩擁起如雲頭﹐色赤成斑﹐隨見隨沒者﹐有如粟米頭米﹖元﹐三番俱見而不沒﹐至三日後方收漸沒者﹐然皆謂之麻疹。其於欲出未出之際﹐當用發表之藥發之﹐則易出易愈也。

麻疹有發熱至十餘日始見者﹐大抵主在發散肺經之熱毒者始事也﹐調理補養病後之元气者終事也。其間或兼風﹐或兼痰﹐或傷食﹐並隨宜加對証之藥。其有變證﹐卽隨病用對証之藥。要不亂投湯劑﹐則兒無事矣。

初熱

痘疹發熱之初﹐多似傷寒﹐惟麻疹則咳嗽噴嚏﹐鼻流淸涕﹐眼胞腫﹐其淚汪汪﹐面浮腮赤﹐或嘔惡﹐或泄利﹐或手掐眉目鼻面﹐此爲異耳。輕者以瀉白散合三味消毒散主之﹐重者以金沸艸散主之﹔兼泄利者﹐合升麻葛根湯﹐以白芷代葛根。此余創立治法﹐用之無不效者。卽十分危證﹐守而勿失﹐終於必濟。每見諸書所定方﹐類皆苦寒﹑辛涼發表之劑﹐不盡對證對經﹐恐有誅罰太過之失﹐用者詳之。

大抵疹欲出已出之際﹐𨿽寒勿用桂枝﹐𨿽虛勿用參﹑朮﹐𨿽嘔而有痰勿用半夏﹑南星。

大忌認作傷寒﹐妄汗妄下。汗之則增其熱﹐爲鼻衄﹐爲咳血﹐爲口瘡咽痛﹐爲目赤痛﹐爲煩躁﹐爲大小便不通﹔下之則虛其裏﹐爲滑泄﹐爲滯下﹐多至不救﹐愼之﹗

疹子初發熱時﹐未見出現﹐咳嗽百十聲不止﹐上气喘急﹐面浮目胞腫﹐宜甘桔湯﹑消毒散﹑瀉白散﹐三方合用。內桑白皮采鮮者多用。熱盛煩渴﹐加石膏末﹑知母﹑黃芩﹑天花粉。

疹子發熱吐利﹐乃火邪內迫﹐純是熱證﹐不可作寒論。上焦多吐﹐宜黃芩湯加茅根﹑蘆根﹑枇杷葉。

下焦多利﹐宜黃芩湯送下香連丸。

中焦吐利俱多﹐宜黃芩湯﹐多加蘆根﹑茅根﹐前調六一散。

自利甚﹐則裏急後重而爲滯下﹐宜加味黃芩湯﹐調六一散。

大抵疹家吐利滯下﹐宜於疹家求之﹐不可作吐利滯下而治。

疹出之時﹐咽喉腫痛者﹐乃毒火上燻而然﹐勿作喉痺治法﹐妄用鍼刺。喉痺內作癰腫﹐故宜決去惡血。痘疹只是咽漧作痛﹐宜甘桔湯加黑參﹑牛蒡﹑連翹﹐或射幹鼠粘子湯﹐細細咽之﹐錢氏甘露飲子亦可﹐外用十全散﹑玉鎖匙點之。

疹子渴喜飲水﹐純是火邪﹐肺焦胃幹﹐心火內亢之故也。

初發熱渴者﹐前發散藥中多加石膏﹑天花粉﹐或葛根麥門冬散。

見形

疹子初起﹐多瀉不妨﹐惟愈後最忌重熱﹐此不可不調治者。蓋疹子發熱多至十一二日﹐少亦不下五七日﹐熱久﹐元气虛矣﹐加之疹出﹐飲食不進而復重熱﹐陰陽耗竭﹐不死何待﹖故再熱者﹐必大補气血可也﹐予見忽以爲常而死者屢矣。

疹退之後﹐微微咳嗽者﹐此餘毒未盡也﹐瀉白散合消毒散主之。若咳甚气喘﹐連聲不住﹐甚至飲食湯水俱嗆出者﹐此熱毒乘肺而然也﹐宜門冬淸肺湯加枇杷葉﹔見血加茅根汁﹑阿膠珠主之。但見胸髙如龜殼﹐肩聳而喘﹐血出口鼻﹐擺手搖頭﹐面色或靑或赤﹐或白而枯者﹐皆不可治也。

疹出之時﹐曾作泄利﹐未經淸解﹐至疹退之後﹐變爲休息痢﹐不問赤白﹐裏急後重﹐日夜無度﹐此餘毒在大腸也﹐以黃芩湯送下香連丸。虛者加人參﹐滑者加椿根白皮﹐俱於丸藥內加之﹐勿入煎藥。

疹子旣收﹐其毒不解﹐邪火拂郁﹐渾身發熱﹐晝夜不退﹐發枯膚瘁﹐漸成疳瘵﹐以淸熱除疳丸主之。若不早治﹐以致睡則揚睛﹐口鼻气冷﹐手足厥逆﹐微微瘈瘲﹐變爲慢風﹐不救者多矣。

如渾身壯熱﹐未至羸瘦﹐但多搐掣﹐煩躁不寧﹐此熱在心脾二經也﹐以當歸養血湯﹑黃連安神丸間服之。

幾見疹子收完之後﹐出入動止如常﹐忽然心腹絞痛而死者﹐還是元气虛弱﹐曾受疫癘之气﹐外𨿽無病﹐裏實虧損﹐所以一發而死也﹐謂之中惡﹐間有用人參湯研蘇合香丸而蘇者。

禁忌

疹家禁忌比痘家禁忌尢甚﹐若悞食雞魚﹐則終身但遇天行之時﹐又令重出也。鹽酢食之﹐令咳不止﹔五辛食之﹐令生驚熱。所以通禁﹐必待四十九日之後方無禁也。

大熱未退﹐不可與食﹐與傷寒同。

一發之時﹐旣表之後﹐切戒風寒冷水瓜果之類。如一犯之﹐則皮毛閉寒﹐毒气難泄﹐遂變紫黑而死矣。如極渴欲水﹐只宜少與蔥白﹐以滋其渴耳。必須使皮竅中常微汗﹐潤澤可也。又忌梅桃魚蜂蜜香鮮之物﹐恐惹疳虫上行。古今圖書集成醫部全錄卷四百八十

痘疹門

痘疹論【淸﹖聶久吾】

辟時醫之謬

近世痘方﹐多宗黃西丘﹐其書自始至終﹐俱分順逆險而立三圖說。其謂順者﹐不必服藥是也﹔謂險者﹐宜以保元湯加減調治猶近理也。但謂逆者俱不可治﹐治之徒勞無益﹐是教人袖手待斃矣。其言不仁之甚﹐而貽害於世不小也。此爲俗醫圖利計則甚便﹐而於救濟生靈之術則甚乖也。蓋醫者仁術﹐聖人以之贊助造化之不及﹐所貴者﹐扶危救困﹐起死回生耳。若治其易治者﹐而棄其難治者﹐則何以醫爲﹖惟俗醫意在圖利﹐又恐壞名﹐見證有不順者﹐輒委棄之﹐彼誠恐利未必得﹐而徒冒不識証之名。若仁人君子﹐當爲之死裏求生﹐豈忍斷其必死而坐視不治﹖故曰﹕西丘之言﹐便於俗醫而非所以濟世也。且其所指逆證多端﹐痘瘡稠密者多有之﹐如初熱而驚悸吐瀉﹐報痘而先發於印堂司空天庭等處﹐初出而根窠無暈﹐旣出而色白灰陷﹐或發水泡或癢塌﹐或當行漿而不行漿﹐或痂未落而寒戰咬牙等證﹐皆其圖說所謂逆而不治者﹐予每治之而得生者多矣。柰何悉謂治之無益﹐而戒人勿治乎﹖惟初出形如蠶種﹐旣出而紫黑漧枯者﹐難以灌漿﹐多不可救耳。然寧救之而不活﹐不忍坐視而不救也。

近年有庠生管橓編集《保赤全書》﹐載痘疹方論﹐頗爲詳備﹐然其人博而不精﹐未諳妙理﹐所論气血虛實寒熱等理﹐多混雜未能融通﹐所論某證該用某方﹐多鹵莽又多乖舛而不得其宜﹐在明者得之﹐猶可備參考﹐若昧者執而用之﹐鮮不悞事。予恐其無益於世而反惑世也﹐故表而出之。

痘證與他證不同﹐自初發熱﹐以至於結痂﹐限日限時﹐救困扶危﹐當用之藥﹐宜及時而用﹐如救焚拯溺﹐不可緩也。蓋痘毒發自五臟﹐實動五臟之眞气﹐其出痘多者﹐眞气發泄亦多﹐當此之時﹐人之血气幾絕﹐岌岌乎殆哉﹗如油盡之燈﹐不速爲之增油﹐則燈焰熄﹔如風中之燭﹐不速爲之蔽風﹐則燭光滅也。時醫則不然﹐輕視人命而重視財利﹐其愚而不知用藥者﹐姑無論已﹐卽稍知用藥者﹐亦不肯及時用藥﹐欲因禍大而顯功﹐遲延至於气血已絕﹐不可復續﹐𨿽有對証之藥﹐緩不及事﹐因而悞人性命者多矣。此醫家之害﹐而病家不可不知也。又時醫識見淺陋﹐未諳妙理﹐執泥祖傳舊方﹐不知變通﹐遇痘証之輕者﹐猶可動手調治﹐而自以爲功﹐一遇危險重證﹐便束手無策﹐不能救療﹐甚至治而不活者﹐則以爲痘證原惡﹐而不自咎其術之拙﹐病家亦以爲痘證本惡﹐而不歸咎醫之拙。殊不知痘瘡常數﹐若無甚惡之證﹐而調治得宜﹐十可十生﹔間有極惡之證﹐必不可救療者﹐十不過一二。今治而十死七八﹐何惡証之多也﹖無亦術之不精乎﹗

當時令﹐眾人出痘時﹐小兒或有發熱稍緩﹐其熱或作或止﹐其紅點或未見﹐或微見而未明﹐或是出痘﹐或非出痘﹐正在疑似之間﹐當此之時﹐不如且勿服藥﹐以待其自定﹐但禁風禁葷﹐調護之而已。所謂不輕治﹐正所以深治之者﹐此也。有等富貴之家﹐珍愛太過﹐見其如此﹐屢投以淸涼解毒之劑。不知若是痘證﹐則其毒气發動於五臟﹐勃勃欲出﹐其勢決不可阻遏﹐屢用淸涼阻遏其勢﹐卽所以迫之內攻而禍速矣。故犯此者﹐多有報痘數日﹐卽煩悶驚搐而死﹐此解毒之劑殺之也。正如蔻在宮墻之內﹐不逐之出外﹐反遏其出路﹐圍而攻之﹐宮中之人﹐有不遭殘害者乎﹖然醫者曰﹕吾用解毒藥﹐何至於殺人﹖旣不自任其咎。病家亦曰﹕彼用解毒藥﹐何至於殺吾人﹖亦不歸咎於醫殺人於冥冥之中﹐而己不悟也。人不知也﹐予故表而出之﹐以戒世之愛而反害者。語曰﹕久臘者毒必厚。痘毒稟於胎元﹐伏於五臟﹐其輕者無論已﹐其重者深藏久蓄﹐不爲不厚矣。一旦觸發於倏然忽然之頃﹐其勢猛銳欲出﹐斷不可禦﹐是以必借气血載毒出外﹐成漿結痂﹐然後毒散而成功﹐此病機亦化機也。此豈若諸瘡之毒﹐可以驟然而解散者﹖故解之於旣出之後﹐是順其欲散之勢﹐猶爲近理﹔解之於未出之先﹐是遏其猛銳欲出之勢﹐其禍甚速。如初決之堤﹐水勢排山﹐而欲捧土塞之﹐有是理乎﹖柰何自古治痘之家﹐其卑者固不足道﹐其髙者亦未深悟此理﹐每每於痘瘡發熱之初﹐欲出未出之際﹐輒以解毒爲主﹐且曰﹕服某藥則毒可解﹐而痘出必稀。不知痘之稀﹐由其初受毒之輕耳﹐豈將出之時所能驟解乎﹖致啟後之庸醫﹐訛以承訛﹐見痘瘡欲出未出之間﹐毒气熾盛﹐則多用寒涼以解之﹐或妄下以解之﹐彼自以爲對証之妙劑﹐而不知反致內攻之奇禍﹐至於殺人而終不悟﹐前覆而後不鑑﹐其禍又無窮也。予睹近時庸醫﹐治痘多犯此失﹐以致童幼數日而死者甚多﹐則皆茫然﹐委於證惡難救﹐而舉世莫覺其致死之由﹐殊可矜惻也﹐故不得不再三發明其理以救將來。

自有方書治痘以來﹐其時不啻二千年﹐其人不啻數百家﹐然皆詳於已出之後﹐略於未出之前﹐深言出速而稠密之危﹐不言畱中而不出之禍。不知已出之毒﹐外寇也﹔未出之毒﹐內寇也。徒知禦外寇而不知逐內寇﹐自古以來﹐諸賢之爲計疏也。然其失計安在﹖惟在痘未出而急於解毒﹐緩於逐毒也。不知未出之毒不可解﹐但當汲汲逐之出外也。予深悟其理而明鑑其失﹐故長顧卻慮﹐爲未出以前諸證設法﹐惟明辧其虛實寒熱以施治。實熱者﹐宣發其壅滯以逐毒出外﹔虛寒者﹐補助其气血以逐毒出外。至於急用寒涼遏毒內攻等獘﹐則諄諄致戒﹐不厭再三﹐一以救前哲之失﹐一以開後人之迷﹐𨿽岐黃復起﹐不易吾言矣。

須知出痘多者﹐收結之時﹐還元之後﹐五臟眞气發泄已多﹐一身血气耗散已甚﹐𨿽或毒气未淨﹐而其正气極虛﹐是以用涼藥解毒﹐必須用酒炒制。其體气弱者﹐或時加入參﹑芪﹑歸﹑芎之類以救血气﹐切不可因其有熱證而遽投以生三黃﹑生梔子﹑生大黃﹑生石膏之類﹐此時正气微弱﹐驟用涼寒峻攻﹐多有一投而輒斃者﹐戒之戒之﹗

治痘之家﹐旣謹其始﹐又必謹其終。蓋痘之危險不測者有二﹕一曰毒盛﹐一曰體虛。當其未出之時﹐或三五日而速斃者﹐皆因毒盛也。及其結痂還元之時﹐或悞投一藥﹐悞進一飲一食而輒斃者﹐皆因體虛也。然毒盛欲出不出者能順其勢以導之﹐出而不妄施解毒以阻遏拂逆之﹐則未必致斃。故再三戒諭﹐深爲謹始者慮也。體虛者能察其虛而補養之﹐又防其虛而不峻攻之﹐則可保無虞。惟玩其收結還元﹐而忽易不加謹者﹐多致悞事﹐故又深爲謹終者警也。

白朮散豆蔻丸說

此等丸散﹐治痘之家﹐必須豫制以防虛滑泄瀉。若痘起脹﹐或收結時﹐驟然泄瀉不止﹐危在旦夕矣。然止瀉用湯藥多不效﹐有服至異功散而不止者﹐惟此丸散可以止之。惟毒熱作渴者﹐加味四苓散﹐一二服卽可止。起脹灌膿時﹐或有六七日不大便而煩悶作痛者﹐毒盛而祕也﹐用淸毒活血湯去參﹑芪﹐加懷牛膝二錢﹑紫艸﹑當歸各加至二錢煎﹐藥熟去渣﹐入生蜜半酒杯服之。如又不通﹐用前藥加酒炒大黃三錢微利之。若仍不通﹐用豬膽汁滴入穀道中卽通。終不可用硝﹑黃大下﹐恐下後變他證則危矣。

論衄血

痘有鼻中衄血者﹐毒气上衝於肺也。此其毒气外泄﹐亦非惡候﹐不必驚惶﹐只用發灰散或淸肺湯治之。切不可峻用寒涼﹐如犀角﹑生地﹑山梔﹑生大黃之類﹐冰伏其血﹐必爲大害。世人不諳此理﹐一遇痘瘡有衄血咽喉口舌等證﹐卽認爲實熱﹐遽投以寒涼﹐冰凝血脈﹐以致痘瘡不得成膿﹐而變爲壞證者多矣﹗是治末而妨其本﹐昧之甚者也。

論年長出痘

又有一種出痘稠密﹐毒火旣盛﹐然元气虛﹐血气弱﹐津液枯竭﹐不能制火﹐以致虛火炎蒸﹐或煩或渴﹐或咽喉病﹐或鼻時出血﹐難任溫補﹐痘必不能成漿結痂。大凡年長之男女﹐嗜欲久開﹐血气旣耗者﹐多有此證﹐最爲難治。時醫見其多熱候﹐率用淸涼﹐如犀角地黃湯之類﹐不知原因血气不能勝毒气而致有此證﹐今又純用寒涼﹐則血气甚虧損而毒气愈肆行﹐豈復有可生之理﹖是以此等痘證﹐時醫治之﹐十無一生﹐殊可哀憐。今特制參麥淸補湯﹐用人參﹑酒洗當歸各八分﹐麥冬酒蒸曬漧一錢二分﹐花粉酒蒸曬漧﹑生黃芪各一錢﹐前胡﹑牛蒡﹑山楂肉各五分﹐炙甘艸﹑生甘艸﹑酒洗紅花﹑川芎﹑酒洗生地﹑桔梗各三分﹐酒炒白芍﹑生白芍各四分﹐生薑一片﹐龍眼肉三个﹐同煎溫服以調之。遇此證者﹐此藥當頻服﹐於痘出五六日內﹐至七八日﹐若膿漿不行﹐亦當用參芪鹿茸湯托之。若膿漿不起﹐則無生意矣。若有四五分膿﹐猶可望生。

或問五條

或問曰﹕醫治未病﹐古人立豫解痘毒之方﹐或解之於平日﹐或解之於臨時﹐其方何啻數百﹐子何以知痘毒不可豫解而不載一方也﹖曰﹕以其理知之﹐又驗其事而知之。蓋痘毒稟受於胚胎而潛伏於五臟﹐或數年而後發﹐或十數年而後發﹐或數十年而後發﹐當其未發時﹐深藏潛伏﹐聲臭俱泯﹐於何而解之﹖彼無聲臭之毒﹐又豈有形質有气味之藥所能解散﹖且用藥攻病﹐猶如用兵誅寇﹐故必執兵持竿﹐然後可以寇誅之。當閭閻無事時﹐𨿽有姦豪潛伏其中﹐而不執兵﹐不持竿﹐誰能識其爲寇而誅之﹖今豫解痘毒於聲臭俱泯之時﹐得無類是乎﹖此以理知其不能解也。予婦產男女十人﹐皆已出痘﹐前六人多用豫解痘毒之方而出痘反有極多者﹐後四人不用此方而出痘極少﹐皆勿藥自愈矣。此可驗痘毒輕重﹐定於稟受之初﹐而不能豫解也。然服解毒藥於平時𨿽無益﹐猶無害也﹔至於臨時解毒﹐則有反害者矣。每見富貴之家﹐父母珍愛其子﹐一聞鄰家出痘﹐則多服解毒之藥﹐以致損兒胃气者有之﹔或兒已發熱﹐將出痘而多服解毒藥﹐以郁遏其毒气者有之。犯此二者﹐所謂無益而又害之者也。以是知解之於臨時者﹐尢不可也。

或問曰﹕子立論﹐若劉河間﹑錢仲陽﹑陳文中等﹐皆古名醫﹐子議其失﹐猶之可也。至於朱丹溪集醫道之大成﹐亦議其未盡痘家之妙﹐何也﹖曰﹕丹溪之醫誠精矣﹐子謂其足以盡醫家之妙乎﹖又足以盡痘家之妙乎﹖且醫之爲道﹐精微廣大﹐亦難言矣。自古名醫𨿽各有精微﹐然亦多有訛謬﹐如王叔和著《脈訣》﹐論五臟六腑﹐謂﹕三焦無狀空有名﹐寄在胸中膈相應。此其說大謬矣。夫叔和名醫﹐有如此者﹐後人習焉不察﹐至宋張季明著《醫說》﹐始論其謬﹐其言有理有據﹐然世上竟宗叔和之謬﹐而莫知有季明之辧也。如此之類﹐何可枚舉﹖若劉河間等之治痘﹐而專用寒涼解毒﹐則又宗《內經》諸瘡俱屬心火之言而失其意者也。蓋《內經》此言﹐爲諸瘡發也﹐非爲痘瘡發也。痘瘡與諸瘡大不同者也。且而劉河間﹑錢仲陽輩﹐乃宗其論諸瘡之言﹐以治痘瘡﹐此何異行車於水而推舟於陸也﹐訛謬甚矣。丹溪又宗劉﹑錢而不能正其謬者也﹐何以能盡痘家之妙也﹗

或問曰﹕古人治痘﹐一以解毒爲主﹐至丹溪揭解毒和中安表六字﹐論者以爲精當之極。大略謂痘未出而能解毒則可以使痘出稀少﹐痘旣出而能解毒則可免潰爛發癰發疔入眼等患﹐豈不深有至理﹖而子獨極言解毒之害﹐而諄諄以妄解毒爲戒﹐此說未之前聞﹐不亦過髙駭眾乎﹖曰﹕此痘家第一精深微妙之理。古今髙明之士﹐皆迷而不悞﹐是以徒知解毒之利﹐而不知解毒之害也。𨿽丹溪解毒和中安表之說﹐亦欠分曉。蓋揭解毒二字﹐於和中安表之上﹐後人執而用之﹐多致悞事。以丹溪之明而見不及此﹐況其下焉者乎﹖蓋痘毒久伏於五臟﹐一旦觸動而勃發﹐其勇悍猛烈之勢﹐斷不可禦遏﹐又何可解散﹖智者惟順其勢以導之出外而已﹔昧者當其欲出未出時﹐而遽投以解毒藥﹐則拂逆其勢﹐豈惟不能解散﹐而適以逼之返戈內攻﹐宜其禍不旋踵也。故多有痘才見數點而兒已斃者﹐則亦慘矣。近日每見富貴之家﹐極珍愛其子者﹐多罹此禍。然而病家與醫家﹐終不悟其失。且曰﹕此痘最惡﹐吾先爲之解毒﹐猶不能救﹖況不解毒乎﹖噫﹗迷亦甚矣﹗獨不思使其不遽用解毒藥﹐以逼毒內攻﹐則毒出外而內自安﹐何遽至於斃﹖縱其痘出﹐或稠密﹐或紅紫﹐或漧枯﹐猶可從容調治﹐孰與未見痘而速死之慘乎﹖是以痘未出之前﹐除升發微汗一劑外﹐凡攻裏淸表寒涼解毒之劑﹐當一切禁之﹐如砒﹑巴勿令入口可也。古人謂不可汗下﹐亦是此理﹐惜其語焉而不詳也。丹溪亦戒妄汗妄下﹐庶幾不失古人之意矣。然又教人用犀角地黃湯之類﹐是徒知汗下之害﹐而不知當此欲出未出之時﹐不必汗下而後爲害﹐卽多用淸涼如犀角﹑生地之類﹐亦能遏毒內攻而致害也。惟人參敗毒散﹐能宣發毒气出外﹐猶無害耳。若胡氏輩率其愚臆謬見﹐而妄謂非汗則表熱不解﹐非下則裏熱不解﹐汗下以解表裏﹐則痘出稀而必無逆證﹐而後之愚醫﹐若管橓輩又從而敷衍其說﹐使世人不察而悞用之﹐以致兒童之罹此而夭折者﹐不可勝計﹐禍亦大矣。予欲救其禍﹐安得不詳辧以破其迷也﹗至於痘旣出之後﹐則有不必解毒者﹐有不可解毒者﹐有不可專解毒而必兼補養者﹐有可以專解毒而不必兼補養者。不必解毒與不可解毒者﹐辧之詳矣。若其痘出稠密﹐紫暗漧枯而不起發﹐不灌膿者﹐此毒气盛而血气弱者也﹐或先用淸涼藥﹐解散其毒气﹐而隨以補血气藥助其行漿﹐或於解毒藥中兼活血養血﹐扶元气藥可也﹐此則所謂不可專解毒而必兼補養者也。丹溪所謂解毒和中安表者﹐惟用之於此爲適當乎﹖若其痘出稠密湧盛﹐紅紫凸綻而潤澤﹐然而口渴喜飲﹐善饑喜食﹐煩躁不安﹐大便久祕﹐小便赤濇﹐此則可以專用淸涼解毒﹐不必復兼補養者也。大略旣出以後﹐未收以前﹐可以專解毒者﹐惟此一證﹐以其血气與毒气俱盛耳。然兒童出痘多者﹐眞气發泄﹐血气難支﹐多致虛弱﹐恐血气毒气俱盛者﹐百中一二耳。專主解毒者﹐錯謬不亦多乎﹖惟收結後﹐覺有餘毒﹐則急宜解散﹐不可少緩﹐緩則恐發癰患眼也。

或問曰﹕昔人治痘﹐先辧生死﹐其證逆而必死者﹐或作爲歌訣﹐或著爲圖說﹐戒人不必施治﹐若妄治則反招怨尢﹐子獨不分別逆證而一槪爲之立方設法﹐何也﹖曰﹕彼以醫之心立法﹐而吾以父母之心立法也。世之出痘者﹐孰非人子乎﹖父母之於子﹐忍度其必死而不爲之救治乎﹖況病證𨿽有順逆﹐而治法豈無工拙﹖彼前人思之未精﹐治之未盡其妙﹐多以可治之證﹐認爲必不可治﹐而一槪教後人棄而勿治﹐此非仁人之心也。予甚惡其說﹐是以必矯其失﹐然非徒以空言矯之也。每於前人所指必不可治之證﹐十常活其五六﹐又未嘗不咎前人之疏於立法而輕於立言也﹐是以不忍不爲之死裏求生也。其或有求其生而不得﹐吾末如之何者﹐然後於好生之心無忝矣。

或問曰﹕古人立方用大靈丹﹑大成散﹑返靈丹﹑龍虎丹之類﹐皆相傳以爲治痘妙方﹐而子俱不取用﹐何也﹖曰﹕痘瘡一以气血爲主。其順者﹐血气能勝毒气者也。其險而不順者﹐皆血气不能勝毒气者也。治痘者﹐當視血气彊弱而酌其宜﹐以解毒气﹐乃爲穩當。以上諸方﹐皆用金﹑石﹑腦﹑麝等悍猛之藥﹐以劫散毒气而損傷血气殆甚﹐用之於元气厚者或可以偶中而獲效﹐用之於元气弱者一不中而萬有餘敗矣。前人傳用其方﹐蓋計其效而不計其敗者也。予所以不取用者﹐恐未得其效而反受其敗也。

麻疹四忌

麻疹形如麻﹐痘疹形如豆﹐皆象其形而名之也。麻痘俱胎毒﹐而痘出五臟﹐髒屬陰﹐陰主閉藏﹐其毒深而難散﹔麻出六腑﹐腑屬陽﹐陽主發散﹐其毒淺而易散。髒陰多虛寒﹐故痘可溫補﹔腑陽多實熱﹐故麻宜解散。然麻𨿽屬腑﹐而其熱毒之气上蒸於肺﹐肺主皮毛﹐實受其毒﹐是以發熱之初﹐𨿽似傷寒﹐而肺家見證獨多﹐咳嗽噴嚏﹐鼻流淸涕﹐眼泡腫﹐眼淚汪汪﹐面腫腮赤是也。治之之法﹐惟在宣發其毒﹐以盡出之於外﹐𨿽紅腫之甚﹐狀如漆瘡﹐亦不足慮。以其旣發於外﹐則可免內攻﹐不若痘家之必顧其收結也。此證若調治得法﹐十可十全﹔而調治失宜﹐則殺人亦如反掌。蓋麻證有所大忌﹐病家犯其所忌則至於殺人﹐醫家犯其所忌﹐亦至於殺人也。其所忌不同﹐皆忌閉塞其毒﹐不得發泄也。今標四大忌於後﹐令人勿犯也。

一忌葷腥生冷風寒。出麻疹時﹐大忌食葷腥﹐食生冷﹐冒犯風寒﹐皆能使皮膚閉塞﹐毒气抑鬱而內攻也。

一忌驟用寒涼。初發熱時﹐最忌驟用寒涼以冰毒﹐使毒气抑遏不得出﹐則成內攻之患。而昔人謂天气暄熱﹐宜用辛涼發之﹐如黃連解毒湯之類。不知天時暑熱之气﹐豈寒涼之藥所能解﹖今驟用寒涼﹐恐不足以解外熱﹐而適足以阻內熱﹐使不得出也。曾見有一宦家艱子﹐得一子甫一歲﹐出麻發熱﹐麻未見形而發搐﹐醫悞認爲急驚﹐而用涼藥攻之﹐遂令麻毒隱隱在皮下不出﹔後醫以滋陰爲主﹐而用四物等藥﹐亦不能救﹐煩悶聲啞﹐至旬日而死。此可以知涼藥冰毒之害矣。今因天熱而驟用寒涼﹐豈理也哉﹖

一忌多用辛熱。初發熱時﹐最忌多用辛熱以助毒﹐如桂枝﹑麻黃﹑羌活之類﹐能使毒壅蔽而不得出﹐亦致內攻之患。而昔人謂天气大寒﹐宜用辛熱如桂枝湯之類發之。不知天气大寒﹐只宜置之燠室﹐謹避風寒可也。且天气𨿽寒﹐而人身之熱毒未必減也﹐而多用辛熱﹐豈理也哉﹖

一忌用補濇。麻出之時﹐多有自利不止者﹐其毒亦因利而散﹐此殊無妨。如泄利過甚﹐則以加味四苓散與之﹐切忌用參﹑朮﹑訶﹑蔻補濇之藥﹐重則令腹脹喘滿而不可救﹐輕則變爲休息痢﹐戒之戒之﹗

疹科纂要【淸﹖馬之騏】

麻疹通論

夫嬰兒麻疹﹐固與痘瘡大不相侔﹐亦與斑疹癮疹並不相同。蓋麻疹亦屬胎毒﹐乃系六腑蘊蓄積熱﹐發自脾肺二經﹐或受風寒﹐或傷飲食﹐時气感觸﹐煽動心火﹐燔爍肺金﹐肺主皮毛﹐故其邪發於皮膚之上﹐出爲細疹﹐徧身點點紅色﹐甚則疊腫﹐有小顆粒隨出隨沒﹐沒則又出﹐俗名糠瘡﹐又曰麩瘡。其證初發熱時﹐略類風寒﹐而實大異。亦與痘證相似﹐但痘瘡自裏而出於五臟﹐髒屬陰﹐其病本深﹐難出難收﹐故有形有漿﹔麻疹自表而出於六腑﹐腑屬陽﹐其病本淺﹐易出易收﹐故有形無漿﹐然多實熱無寒。又有戰栗似寒者﹐乃熱極生陰﹐反作寒耳﹐切不可作寒證治之。𨿽較痘瘡爲易﹐然倏忽變化﹐其證急速。自初出一二日﹐及愈後月餘﹐虛者百日﹐皆不可以其易而忽之。經曰﹕痘前疹後﹐信哉﹗

若初生嬰兒﹐未及滿月或百日內外﹐或未生痘瘡之先﹐徧身發出紅點﹐如粟米狀﹐滿月內外﹐名爲爛衣瘡﹔百日內外﹐及未生痘瘡之先﹐名爲瘙疹。蓋兒在母腹中﹐爲陰血之气燻蒸已久﹐生後忽遇陽風﹐一逼遂發﹐此疹不治自愈。

若痘瘡愈後﹐起居不節﹐飲食過度﹐外感風寒﹐痘愈數日之後﹐身忽略熱﹐徧身卽出紅點﹐大小不一﹐亦如粟米之狀﹐作癢﹐愈抓愈盛﹐如雲成片﹐名爲雲頭疹﹐又名蓋痘疹。非眞疹也﹐勿以爲眞疹而畏之。

若天行疫病﹐大人小兒感之﹐大便祕結﹐熱气流於胃中﹐忽發紅斑﹐隱於皮膚之內﹐有色點而無顆粒﹐如蚊蚤之迹﹑錦文之狀者﹐無頭且平﹐名曰發斑。其證有陽毒陰毒之殊﹐總皆熱毒所致﹐非眞疹也。不可與疹同治。

若感冒時气﹐頗類傷寒﹐俗名紅眼汗病﹐系心火爍乎肺金﹐紅點隱於皮膚之間﹐發則多癢或不仁者﹐是有風濕之殊。色紅者火也﹐亦皆熱毒所致。其證多屬於脾﹐狀隱隱然﹐故名曰癮疹。非眞疹也﹐亦不可與疹同治。

證治大略

麻疹爲實熱之證﹐屬在於肺。其發也﹐多因風熱兼痰而作﹐浮於皮膚﹐有小顆粒隨出隨沒﹐沒則又出﹐故𨿽值寒天﹐亦不可重加衣被而過於熱﹐恐毒入咽喉﹐令其聲啞﹐麻疹不出﹐致有變證﹐爲害不小。治療之法﹐宜淸肺火降痰﹐主乎解散﹐惟以發表出透爲妙﹐汗之卽愈。亦有可下者﹐但忌認作傷寒﹐妄汗妄下。汗之則增其熱﹐爲鼻衄﹐爲咳血﹐爲口瘡咽痛﹐爲目赤痛﹐爲煩躁﹐爲大小便不通﹔下之則虛其裏﹐爲滑泄﹐爲滯下﹐多致不救﹐愼之愼之﹗故初熱時﹐先宜發散﹐次淸利﹐次淸熱﹐次補血﹐蓋發散則風熱解﹐淸利則肺金淸﹐淸熱則心火瀉﹐免致金受火克﹐則證自輕。然麻疹屬陽﹐熱甚則陰分受損﹐血多虛耗﹐必宜滋養陰血﹐此首尾所以當瀉心火﹐淸肺金﹐散風熱﹐滋陰血爲主﹐不可少動其气﹐宜通聖散中消息用之。如人參﹑白朮﹑半夏一切燥悍之藥﹐皆不可用﹔卽升麻升動陽气上衝﹐亦不可多用。蓋麻疹標屬陰而本屬陽也。苟麻疹未愈﹐輕用溫熱燥悍之劑﹐多致牙齦腫爛。𨿽气血虛弱﹐亦必待麻疹愈後﹐方用補虛養血調理脾胃之藥﹐斯乃萬無一失﹔不則毒气壅遏﹐頓生奇禍﹐不可不愼。此治麻疹之大端也。

潮熱證治

麻疹初發時﹐略類傷寒而迥異﹐蓋其增寒壯熱﹐頭痛臉赤﹐目赤頰紅﹐身體疼痛﹐此略類也。至其火熱太盛﹐多咳嗽噴嚏﹐鼻流淸涕﹐眼光如水﹐眼胞浮腫﹐眼角生眵﹐眼淚汪汪﹐惡心漧嘔﹐恆欲飲水﹐或痰涎吐瀉﹐不思飲食﹐大便急而小便濇﹐則皆熱之所致爲迥異耳。然有熱一二日而出者﹐有發熱五六日而出者﹐或有發熱七八日而出者﹐證候未明﹐疑似之際﹐但覺潮熱﹐卽宜升麻葛根湯加紫蘇﹑蔥白一根煎服﹐或參蘇飲去人參﹑半夏﹑陳皮﹐腹痛仍用陳皮加砂仁煎服﹐被蓋微表之﹐得汗自頭至足﹐方漸漸減去衣被﹐則皮膚通暢﹐腠理開豁﹐自無畱毒而疹易出矣。若有未出﹐亦不可再表。

旣表卽宜謹避風寒﹐勿食生冷﹐忌酒肉雞魚一切葷腥等物。如外犯風寒﹐內傷腥冷﹐輕則癮疹生痰嗽成驚搐﹐重則皮毛閉塞﹐毒气難出﹐遂變紫黑而死矣。

如食酒肉雞魚葷腥等物﹐則毒入脾胃﹐必至麻疹後生瘡癤﹔下流大腸﹐爲泄瀉白痢等證﹔流入小腸﹐則小水赤濇爲血痢等證。俗謂白痢屬冷﹐血痢屬熱者非也﹐戒之戒之﹗

麻疹未出時﹐發熱﹐吐瀉交作﹐三日內出﹐耳後項上腰腿先出﹐一日出三次﹐二日再出六次﹐見點紅活顯露﹐形小明淨﹐頂尖不長﹐隨出隨沒﹐三四日方收者﹐順證也﹐不治自愈。

麻未出時﹐發熱﹐幹霍亂﹐身體極熱﹐欲出不出﹐隱伏皮內﹐發不透快者險﹐宜升麻葛根湯﹔大寒加麻黃卽出。

麻未出時﹐發熱喘促者險﹐宜三拗湯加煆過石膏﹑茶葉名五虎湯治之。

麻未出時﹐發熱﹐面先靑黑﹐乃毒气攻心者逆﹐宜內托散消毒湯以解之﹐不然則必死。

身體極熱﹐隱伏不出﹐或帶紫色不明﹐或不突起﹐與肉一平﹐或一二日就沒﹐喘嗽利下者逆﹐速宜解表﹐急則用麻黃湯以發之﹐胡荽酒以擦之﹔緩則用升麻葛根湯加石膏﹑黃芩以解之。

麻疹正出時﹐身猶大熱﹐宜升麻葛根湯加黃芩﹑地骨皮治之。若以手摹之﹐疹色白﹐起手卽紅者﹐血虛﹐宜養榮湯主之。

正出色紅者火盛﹐宜化斑湯主之﹐或人參白虎湯。

色紫赤漧灰燥暗﹐大渴飲水不止﹐乃火盛毒熾﹐宜六一散解之﹐或四物湯去地黃加紅花﹑黃芩進之﹐或黃連麥門冬湯亦可。大熱不退﹐加柴胡﹑黃芩﹑升麻﹑葛根﹑牛蒡子﹑黑參。

色紫黑﹐乃內外熱甚而血結者逆﹐必須急速解表﹐宜葛根麥門冬散﹑生地黃散﹑升麻葛根湯﹐或荊防敗毒散加梔子仁﹐或雙解散。有痰加杏仁﹐無汗加麻黃。若其色變黑者﹐宜黃連杏仁湯主之﹐或山梔子湯﹑化斑湯速解治之﹐緩則不及矣。

故曰﹕初發赤白者生﹐黑紫者死。蓋赤疹屬陽﹐遇淸冷而消﹔白疹屬陰﹐遇暖溫而減﹐故皆可生。若所發黑紫者﹐內熱甚而血結﹐生機將絕﹐速就前法解治﹐死中求活者也。

麻疹已出時﹐其疹色正而身猶大熱﹐宜升麻葛根湯﹑白虎湯﹐倍加牛蒡子﹑黑參。

旣出已過三日﹐不能沒落﹐乃內有虛熱﹐宜四物湯治之。又如有失血之證﹐加犀角汁解之。

麻疹已沒落﹐身猶大熱﹐宜升麻葛根湯﹐加黃連地骨皮治之。

麻疹已沒落﹐別無他證﹐但餘熱不除﹐宜黃連解毒湯調益元散治之。

麻疹收平﹐數日之後﹐猶有餘熱未盡﹐復再發熱﹐日夜不退﹐每夜煩躁譫語﹐狂亂失血﹐且多驚搐﹐重出一番麻疹﹐比前略少﹐此乃心血耗散﹐餘毒熱甚﹐先治失血﹐急用犀角地黃湯﹑解毒湯一劑﹐再用四物湯加遠志肉三分﹑甘艸二分﹐服一劑而血止。若譫語狂亂驚搐﹐再煎五苓散調辰砂益元散一錢服之﹐諸證自無。凡遇此證﹐血實易治﹐血虛難治。總之﹐麻疹前後﹐燒熱不退﹐飲食不進等證﹐並屬血虛血熱﹐宜四物湯按證加減。

滋陰補血﹐渴加麥門冬﹑犀角汁﹐嗽加瓜蔞仁﹐痰加貝母﹑橘紅。

內多實熱﹐宜四物湯加芩﹑連﹑防風﹑連翹﹐涼其中以退其陽。

凡汗出不透﹐燒熱不退﹐倍加紫蘇葉﹑葛根﹑白芷等藥助之﹐當得大汗﹐去病如掃。

蓋麻疹屬陽﹐陰血被其煎耗作熱﹐故以滋補陰血爲主﹐其熱自除﹐所謂養陰退陽之義也。

傷風

當發表後﹐麻疹正出之時﹐偶遇大風大寒﹐或內傷生冷﹐令麻疹隱隱於皮膚之內﹐時有時無﹐欲出不出﹐如物影之搖動﹐謂之影疹﹐急宜升麻葛根湯﹑化斑湯﹐或活血散治之﹐其影麻不日卽出。如小便不通﹐熱甚﹐宜四苓湯加梔子﹑木通。若不急治﹐則皮膚閉塞﹐毒气壅滯﹐或一片白﹐一片紅﹐一片紫﹐喘滿腹脹腹痛﹐反復變亂﹐危亡立至。

如出一日而沒﹐乃爲風寒所襲﹐忽然沒落﹐急宜消毒飲治之。若不急治﹐毒气內攻﹐癢爛而死。

旣見﹐三日退後﹐若有被風之證﹐亦宜消毒飲﹐神效。

麻疹退後﹐不可當風﹐苟見風太早﹐腫一卽消﹐必體瘦肌黃﹐恐防病目﹐致生麻風瘡。如有麻風瘡﹐宜大連翹飲加牛蒡子﹑防風﹑金銀花﹐爛處敷生肌散。

汗渴飲水

麻疹得汗爲妙﹐固不可無汗﹐亦不可過於汗。如初熱時﹐未曾用藥發表﹐自然多汗﹐徧身流出如水﹐此則腠理開泄﹐內毒盡從汗出﹐順證也﹐不必再用發表﹐亦不可驟止。如汗出太多不止﹐乃毒盛致液妄行﹐宜用五倍子三錢爲末﹐唾津調爲餅﹐敷貼臍上﹐其汗卽止。

麻疹之證﹐猶如傷寒熱病﹐未有不作渴者。傷寒發渴﹐得水而生﹔麻疹發渴﹐亦可飲水﹐但不可過多。如麻疹渴時﹐只宜常服蔥白湯﹔或以谷粗糠用滚水潑淋﹐候溫飲之﹐稍涼亦可﹐使毛竅中常有微汗潤澤﹐其疹自出﹐自無發搐之證﹔或以烏梅一兩﹐熬水二鍾﹐入井水中浸涼﹐每用一盞﹐攙涼水一盞﹐徐徐飲之。如熱不退﹐渴不止﹐宜服化斑湯數劑亦不妨﹐渴止熱減住服﹔或人參白虎湯﹐其渴卽止。大熱不退﹐作渴﹐人參白虎湯主之。不可飲水過多﹐恐生水蓄之病。蓋熱極而渴者心也﹐水旣入心﹐傳於脾﹐爲吐嘔瀉痢﹐脾傷水﹐五苓散主之﹔傳於肺﹐爲喘爲嗽﹐肺傷水﹐淸肺飲加白丑末少許主之﹔傳於腎﹐爲小便不利﹐爲陰囊浮腫﹔傳於肝﹐爲脇痛﹐爲筋軟﹐爲膨脹﹐肝與腎傷水﹐亦用五苓散加木通﹑車前子﹐以泄膀胱之水﹐則肝腎之病除矣。

煩躁

未出煩躁﹐宜升麻葛根湯加紫蘇﹑蔥白一根。

已出煩躁﹐宜黃連解毒湯加白虎湯。

沒落煩躁﹐宜黃連解毒湯加麥門冬﹑地骨皮。

譫語

初出實熱﹐火盛譫語﹐宜升麻葛根湯加調辰砂益元散。

已出譫語﹐宜黃連解毒湯調辰砂益元散。

譫語熱甚﹐昏昧不省人事﹐宜黃連解毒湯。

沒落譫語者凶﹐宜燈心湯調辰砂益元散。

欬嗽

未出咳嗽﹐宜升麻葛根湯加麻黃。

若發熱咳嗽﹐三五日不出者﹐以胡荽酒擦之﹔或炒胡荽子﹐以薄綿包裹﹐乘熱熨身上﹐亦卽出矣。

已出咳嗽﹐宜涼膈散加桔梗﹑地骨皮。

若已出三四日之間﹐發熱咳嗽﹐聲音不出﹐乃火毒在肺與胃中﹐急宜用涼水調兒茶散﹐數次火退﹐聲音卽出﹐再服淸金降火湯卽愈。

若咳嗽痰吐不出﹐發散後宜瓜蔞仁﹑黃連﹑枳實﹑甘艸煎服之。

沒落咳嗽﹐宜涼膈散加桔梗﹑地骨皮﹑五味子。

總之﹐麻疹前後咳嗽﹐皆系麻毒﹐不可輕視﹐宜服參蘇飲﹑瀉白散﹐或防風通聖散﹐皆可選用。若久嗽頓成疹後風﹐或令咽喉出血﹐急宜服麥門冬淸肺飲。若不急治﹐傷及肺胃﹐胸髙腹脹﹐喘急滿悶﹐唇面靑白﹐紅紫枯黯﹐顏色不正﹐口鼻出血﹐則難治矣。故麻疹退後﹐須謹避風寒﹐愼戒水濕﹐忌食雞魚鵝鴨﹐不則終身咳嗽﹐患風瘡﹐傷眼目﹐無有愈日﹐切宜戒之。

咽痛失音

麻疹咽喉腫痛﹐宜甘桔湯加黑參﹔痛甚再加射幹鼠粘子或桔梗湯﹐或以冷水磨山豆根服之。

麻疹聲啞無音﹐宜桔梗湯加荊芥﹑防風﹑元參﹐或兒茶散﹐或以冷水磨訶子服之。

麻疹沒後﹐聲啞不出﹐宜淸金降火湯。

若沒落八九日﹐聲啞無音﹐宜兒茶散服之卽愈。

嘔吐腹痛

麻疹嘔吐﹐五苓散去桂加化斑湯主之。夏月﹐五苓散去桂加黃連﹑滑石。漧嘔﹐五苓散加竹茹。腹悶﹐五苓散去桂加紫蘇﹑香附。熱盛腹痛﹐煎去桂五苓散調益元散﹐或水磨山楂子服之。

泄瀉

初出未出泄瀉﹐宜升麻葛根湯加五苓散去桂。

若夏月更將四苓散煎湯﹐調益元散服之。

已出泄瀉﹐宜黃連解毒湯加五苓散去桂﹐或人參白虎湯最妙。

沒落泄瀉﹐宜黃連解毒湯加導赤散。

總之﹐麻疹吐瀉﹐乃火邪內迫﹐純是熱證﹐莫作寒論﹐宜四苓湯加牛蒡子﹑訶子﹔切不可溫﹐悞用豆蔻﹑木香﹑漧薑之類。

又須分別新久寒熱﹕新瀉熱瀉﹐宜四苓湯加木通。熱極瀉淸黃水﹐宜黃連解毒湯合五苓散治之。水瀉黃白﹐宜五苓散加減﹔瀉黃去桂加木瓜﹐瀉白吐乳宜同蘇合丸治之。泄瀉米谷不化傷食者﹐宜四苓湯加消導藥。惟至久瀉﹐方宜豆蔻丸或五倍子﹑罌粟殼燒灰水調濇之。

寒瀉者﹐十中無一﹐如有傷食生冷﹐不得已以理中湯一服卽愈。

凡泄瀉宜用苦溫苦寒之藥以治之﹐不可用參﹑芪等甘溫之藥﹐必瀉止後﹐脾胃虛弱﹐方可用參﹑芪等藥以補之。

痢

麻疹出時﹐痢﹐謂之夾疹痢﹐宜黃連解毒湯加枳殼﹑白芍。

沒落後﹐痢赤白﹐宜黃芩湯﹑黃連解毒湯等劑治之。

沒落後﹐多食油膩厚味﹐致令久痢不已﹐此因積膩所傷﹐餘毒畱在大腸﹐不可速止﹐宜先淸利其毒而後補之。先用大黃﹑黃連﹑枳殼﹑檳榔以疏利之﹐或用三黃湯加檳榔﹑枳殼同煎﹐調益元散服之可愈。若妄投濇藥﹐一服卽止﹐則內毒上攻﹐令其嘔吐不食﹐噤口不語﹐二三日毒攻大腸﹐或下鮮血﹐或下如屋漏豆汁﹐遂成不治之證矣。

諸失血

麻疹發熱時﹐鼻中血出﹐此毒從鼻血而解﹐不可驟然卽止。如血出太多﹐是火毒熾盛﹐逼迫太過﹐致血妄行﹐宜當歸六黃湯一劑卽愈。

初出﹐鼻口出血﹐宜升麻葛根湯加炒梔子仁。

已出﹐鼻口出血﹐宜黃連解毒湯加梔子仁﹑童便。

沒落後﹐鼻口出血﹐宜涼膈散加梔子仁﹑生地黃﹑童便。沒落後﹐牙齦腐爛﹐鼻血橫流﹐並爲失血之證﹐宜急用四物湯加山茵陳﹑木通﹑犀角之類以利小便﹐使血下行﹐外用獨棗丹治之﹐不可緩視。

麻疹初出﹐大便出血﹐宜升麻葛根湯加犀角地黃湯治之。

小便溺赤﹐宜升麻葛根湯加木通。

已出及沒﹐大便出血﹐宜黃連解毒湯加犀角地黃湯治之。

小便溺赤﹐宜黃連解毒湯加木通。

沒落後﹐溺赤如泔濁者﹐宜五苓散加車前子﹑木通。

總之﹐麻疹心火未散﹐發爲嗽血﹑吐血﹑衄血﹑失血﹑下血﹐或傷眼目﹐俱宜犀角地黃湯主之。

若失於發表﹐熱毒不得出﹐內攻五臟﹐眼角耳中出血不止﹐大便出血不止者逆﹐宜急用升麻葛根湯加當歸六黃湯治之﹐可救一二。

凡痰嗽失血﹐以及大人酒色過度﹐損傷肺腎眞陽﹐咳嗽吐痰﹐衄血﹑吐血﹑咳血﹑咯血等證﹐宜服苦寒甘寒之藥﹐以生血降火﹐不可用參﹑芪等甘溫之藥。

飲食瘡毒

麻疹正出時﹐𨿽不大飲食﹐但其色紅白潤澤者無妨﹐蓋熱毒未解﹐不食無害。若數日不食﹐止於飲水﹐宜淸胃養脾解毒爲主﹐毒退自然飲食如常﹐用調中湯去槁本加黃連﹐自利者減大黃﹐胃弱者勿下。沒落後不食﹐宜四物湯加神曲﹑砂仁﹑麥芽﹐一二服自能食矣。如胃气虛勿下。

麻疹忌食鵝鴨卵﹐如犯傷目。

忌食姜椒熱物﹐如犯胃火上觸﹐口舌生瘡﹐宜人中白炒過爲末﹐少許撒之卽愈。

忌食甘甜﹐如犯致生牙疳﹐宜獨棗丹擦之。

疹前後縱意多食甘甜之物﹐濕熱動虫﹐爲走馬牙疳﹐穿腮落齒﹐或面頰浮腫﹐環口靑黑﹐唇崩鼻壞﹐及胃爛臭气﹐疳瘡色白者﹐皆不治﹐逆證。

麻疹愈後﹐牙齦潰爛﹐肉腐出血﹐臭气沖人﹐皆因疹後未服解毒淸利之劑﹐以致餘毒遊熱不退﹐積於皮膚﹐入於胃中﹐久而不散﹐故發此證。宜淸胃散﹑涼膈散﹑獨棗丹等劑治之﹐以退胃火﹐可無大患。唇口多瘡而極癢﹐一似傷寒狐惑之病﹐若不急治﹐上下唇俱爲虫蝕腐爛﹐以及昏悶失聲﹐遂爲不治之證﹐宜急用化虫丸治之﹐雄黃散擦之﹐可愈。

疹夾丹毒﹐宜涼膈散加當歸﹑生地黃。

麻疹沒後﹐生瘡疥及眼目疾﹐宜黃連解毒湯加減治之。

痘瘡後蓋痘疹

痘瘡愈後﹐數日之間﹐內傷飲食﹐外感風寒﹐身忽少熱﹐發出蓋痘疹﹐如雲成片﹐一名雲頭疹﹐𨿽不與眞疹同﹐治宜三仙散﹐再加防風﹑黃連﹐消積食﹐除風熱﹐以免瀉痢之患。

疫病發斑夾斑

天行疫病﹐大便祕結﹐熱毒入胃﹐忽發紅斑﹐隱於皮膚﹐無粒且平﹐名爲發斑。若身熱作渴﹐宜白虎湯加大靑﹑元參﹐一劑而愈。

麻疹正出﹐忽發紅點者﹐名爲夾斑﹐宜小柴胡湯加當歸﹑生地黃。

傷寒發斑癮疹

此斑疹證﹐卽今俗謂傷寒穀黍之證﹐又謂紅眼傷寒之證。有色點而無顆粒者日發斑﹔隱於皮膚﹐發則多癢曰癮疹﹐屬風熱夾痰而作﹐其發類傷寒﹐乃痰熱之病証之發於外者也。亦有自裏而發於外者﹐其證有陽毒陰毒之不同。

陽毒脈浮數洪大﹐內外結熱極深﹐面赤狂亂﹐舌捲焦黑﹐鼻若煙煤﹐四肢煩躁﹐狂言譫語﹐如見鬼神﹐下利頻多不安﹐發點斑爛﹐名爲陽毒。陰毒脈沈細疾實﹐眼痛﹐唇口靑黑﹐咽喉不利﹐身體沈重﹐背彊不能轉﹐四肢厥冷﹐毒气攻心﹐小腹急痛﹐漧嘔﹐身發斑點﹐名爲陰毒。總皆濕毒熱毒所致﹐或證病下之太早﹐熱气乘虛入胃﹐或下之太遲﹐熱气郁積胃中﹐或悞服熱藥過多﹐胃气熱甚﹐及內傷熱證﹐虛火灼於脾肺之間﹐皆發紅斑﹐是爲癮疹﹐亦皆熱毒之所致也。

至於丹疹﹐均是惡候。熱血蘊毒﹐遇君相二火合起卽發。

亦有時疫腫毒﹐咽喉堵塞﹐亦臟腑積熱之所致。大約初發赤斑者多生﹐初發黑斑者多死。丹疹先從四肢起而後入腹者死。

六脈洪大者﹐陽毒也﹐宜汗而解之。如失汗則邪傳入髒﹐毒熱在裏不散﹐致狂亂妄語﹐如見鬼神﹐面赤﹐四肢煩躁﹐發出斑爛﹐下痢瘀血﹐又加徧身自汗﹐口如魚口開張者死。若能過七日﹐則過陽經熱退﹐方有可救之理。

六脈沈細而疾者﹐陰毒也。體重眼痛﹐小腹急痛﹐唇口靑黑﹐四肢厥冷﹐咽喉不利﹐宜速灸臍下丹田﹑關元穴以回陽气﹐陰气自散。若過六日﹐乃陰極陽生﹐方可望生。

其治療之法﹐無問大人小兒﹐黑斑紅斑﹐瘡癢癮疹﹐並宜防風通聖散爲末調服之。

或以通聖散中消息用之﹐宜微汗以散之﹐切不可下。或以化斑湯﹑升麻葛根湯﹑元參升麻湯﹐通加羌活﹑防風﹑荊芥﹑桂枝﹑芍藥﹐隨宜酌用﹐合上諸方煎服﹔外用黃瓜水調伏龍肝去紅點斑。發斑風熱夾痰而作﹐自內發外者﹐宜通聖散﹐以微汗散之。

發斑似傷寒者﹐痰熱之病發於外﹐宜升麻葛根湯以微汗散之。

發斑有屬裏者﹐因胃熱助手少陽火﹐入於手太陰肺﹐故紅點如斑﹐出於皮毛間﹐宜白虎湯﹑瀉心散﹑調胃散﹑承气湯﹐從長選用之。

內傷發斑者﹐胃气極虛﹐一身之火﹐遊行於外所致。

補以降之﹐於陰證例中求之﹐或調中湯。陽毒宜陽毒升麻湯﹑梔子仁湯。

傷寒時气﹐陽毒發斑﹐胃實之人﹐悞服熱劑﹐或加以風暑﹐宜陽毒升麻湯。

胃爛發斑﹐因陽明胃實﹐或失下﹐或失之太早所致﹐宜化斑湯﹑石膏湯。

陰毒濕毒﹐宜黃連橘皮湯﹑調中湯﹑升麻鱉甲湯﹑黑膏。傷寒時气﹐濕毒發斑﹐宜元參升麻湯﹐重用荊防敗毒散。

時气發斑﹐宜石膏湯。

瘟疫發斑﹐癮疹痛癢﹐宜大靑四物湯﹑加味敗毒散﹑犀角消毒散﹑解毒防風湯﹑加味羌活散﹑消風散﹑葛根橘皮湯。

丹疹﹐如遇熱時﹐宜通聖散辛涼之劑解之﹐寒月以升麻葛根湯辛溫之劑解之。

冷丹﹐屬血風血熱﹐宜通聖散。若痰血相搏﹐宜用蟬蛻﹑僵蠶﹑荊芥﹑南星以治之。時疫腫毒疙瘩﹐或臟腑積熱﹐發於頭項﹐咽喉堵塞﹐水漿不下﹐或面赤熱甚﹐六脈洪浮﹐宜漏蘆湯加升麻﹑黃芩﹑大黃各一錢﹐大靑葉卽大藍葉﹑元參各二錢煎服。

乳孩因胎毒兩腋生癤﹐後腹脹﹐發赤疹如霞成片者﹐取剪刀艸舂汁﹐調原蠶沙敷之卽愈。

凡傷寒時气﹐大病熱退之後﹐先服參﹑芪甘溫之藥﹐以扶元气﹐隨卽服滋血生津潤燥之藥。

以上二類﹐本不宜注治法﹐但恐與疹相混﹐不厭詳耳。

孕婦麻疹發斑

孕婦麻疹﹐當以安胎淸血爲主﹐宜四物湯倍加白朮﹑條芩﹑艾葉服之﹐則胎無危而疹易出矣。

疹出不快﹐宜白虎湯合用升麻葛根湯﹐倍加元參﹑牛蒡子治之。

胎气上衝﹐急用薴根﹑艾葉煎湯﹐磨檳榔服之﹐再以四物湯進之。

熱甚胎气不安﹐服固胎飲數劑。如又不愈﹐腹痛腰酸﹐卽知胎有必墮之機。如胎墮﹐卽以產法論﹐先用大補﹐次用他證藥﹐胎𨿽動而婦可生。蓋麻疹宜裏空﹐熱毒隨胎气而下也。

水痘證治

水痘之證﹐亦類傷寒之狀﹐面赤唇紅﹐眼光如水﹐咳嗽噴嚏﹐唾涕稠粘﹐身熱二三日而出﹐明淨如水泡﹐易出易靨﹐與痘瘡大不相同﹐𨿽不爲害﹐亦不宜溫燥。苟或溫之﹐則痂難落而成爛瘡。亦不宜食姜豆生薑﹑沐浴冷水﹐恐成瘡疥水腫。始覺及出長﹐宜服麥湯散。古今圖書集成醫部全錄卷四百八十一

痘疹門

痘科類編釋意【淸。翟良】

原痘論

痘之一證﹐其名不一﹐曰聖瘡﹐曰百歲瘡﹐又曰天瘡。聖瘡言其變化莫測﹐百歲瘡言其自少至老只作一番﹐天瘡言爲天行疫癘也。總之不可以定名﹐惟曰痘瘡﹐正世俗所謂豌豆瘡是也﹐言其形之相似耳。言其形之似豆則順﹐形之不似豆則逆也。取名之義甚確﹐而痘之名定矣。特痘毒之所由來﹐其論不一﹕有謂男女媾精﹐無欲不行﹐無火不動﹐恣情肆欲﹐淫火之毒﹐遺於精血之間﹐精血成胎﹐胎形完備﹐子母分張﹐其毒蘊於五臟百骸﹐四肢無不有者﹔有謂胎在腹中﹐食母穢液﹐至生之時﹐啼聲一發﹐口中所含血餅﹐隨吸而下﹐寄於命門包絡之中﹐痘瘡之發﹐乃下焦相火熾者﹔有謂痘瘡者﹐母血之毒也﹐地气重濁﹐故含虛碩大﹐旣作膿汁又復結痂﹐陰之道也﹐非受於父者﹔而麻疹則父精之毒也﹐天气輕淸﹐故但結顆粒﹐不作膿汁﹐亦不結痂﹐陽之道也。前人論痘不一若是。吾今統會其說﹐若謂之胎毒則誠是也﹐千古不易之論也。但以男女媾精﹐無欲不行﹐無火不動﹐淫火之毒遺於精血之間﹐謂痘毒專得於交媾淫火﹐則未詳也。何也﹖蓋自人之幼壯以至有年﹐自貧賤以至富貴﹐男女交媾﹐豈有有欲不行有火不動者哉﹖何小兒生痘而有輕重之不同也﹖殆由於父母之气血先異也。父母素性和平﹐滋味淡薄﹐或稍知自愼﹐血气已無蓄毒﹐則交媾淫火之毒必淺﹐不待言矣。如爲父者﹐平日以酒爲漿﹐以妄爲常﹐暴戾自恣﹐厚其滋味﹐或服助陽之藥﹐邪火已伏於血气之中﹐交媾之際﹐淫火已動﹐邪火並熾﹐父之遺毒於气之始者必深矣。如爲母者﹐褊急嫉妒﹐恣其所欲﹐厚味是嗜﹐好啖辛酸﹐好食異物﹐穿綿向暖﹐受用過度﹐血气之中﹐已有伏火﹐懷胎之後﹐又不知禁忌﹐其气傳於胞胎之中﹐母之遺毒於形之始者亦必深矣。且古之君子﹐必待婦人月事當期﹐與之交媾以成其胎﹐婦人有娠則居側室以保其胎﹐不妄作勞﹐飲食必謹。今之夫婦﹐不知此理﹐情欲妄動﹐飲食妄嗜﹐父母之遺毒﹐嬰兒受之﹐原非一端﹐豈是在父母交媾之際﹐而有淫火之遺﹐誕生之時﹐咽其血餅﹐以致有痘毒哉﹖由是觀之﹐謂小兒初生口含血餅咽下﹐寄於腎經﹐以致痘證者﹐謬矣。且人之有生﹐旣受气於父﹐成形於母﹐則痘疹之毒﹐皆父母所遺﹐以痘而專責之母者亦偏矣。蓋胎毒蘊於五臟筋肉骨髓之中﹐歲气流行﹐相感而動﹐乘時而發﹐或遇天地肅殺之气﹐歲運乖戾之變﹐厲气侵人﹐大人感之而生瘟疫﹐小人感之﹐胎毒卽發而生痘瘡。廛市村落﹐互相傳染﹐證候相似﹐輕則俱輕﹐重則俱重﹐若有主之者﹐是則天行癘疫之气所爲也。豈可槪責之胎毒哉﹖是胎毒之外﹐又有時气邪熱之毒所兼並而發者。若非歲運時气之太盛﹐有因中寒而發者﹐有因傷食而發者﹐或受驚或感風而發者﹐種種不一。外有所感﹐內毒因之而發﹐毒有淺深則痘有輕重﹐非若天行癘疫爲之主﹐一時輕則俱輕﹐重則俱重之比矣。可見待時而發者﹐胎毒也﹐一發則其毒盡泄﹐所以終身只作一番﹐後卽有時气之感﹐亦不復作矣。有曰﹕痘非胎毒﹐乃天地之癘气所爲﹐是以一時之輕則俱輕﹐重則俱重。若果胎毒也﹐何輕重各在一時﹐而一時則無輕重之殊乎﹖俱重者無論﹐俱輕者豈時气能減胎毒耶﹖予曰﹕若然﹐天地之癘气發不一次﹐何痘瘡只生一番而無二次也﹖若謂癘气之爲﹐能令痘有輕重則是﹐若謂痘證必因癘气之感而後有﹐則非也。痘毒之在人身﹐感時气而後發﹐若磁石之引鍼﹐陽燧之取火﹐火取之而始出﹐鍼引之而後動﹐其毒原稟於胎元﹐伏於五臟﹐其重者深藏久蓄﹐時气不烈﹐不足以感動而引出﹐元气虛弱﹐又不能驅逐而送出﹐必待天行之癘气一感﹐輕者出而重者亦出。重則俱重者﹐不必論痘毒之輕重﹐而一時之癘气﹐則足以殺人也。輕則俱輕者﹐元气壯﹐胎毒淺﹐時气稍感而卽發﹐值時气之不烈﹐所以輕也。若一時之癘气甚烈﹐求一輕者豈能得乎﹖又有從旁而詰之者﹐曰﹕痘果胎毒耶﹐曾見胎母一產而孿生者﹐則生痘就當相同﹐乃有一出痘稀而且輕﹐一出痘密而且重﹐豈胎母之遺注﹐能有異乎﹖予應之曰﹕父母之遺注於胎者則一﹐而胎之所以承受於父母者則異。如孿生之中﹐曾有一男一女﹐而陰陽之大不相同者﹐如木之結果﹐一枝並生幾枚﹐有長成者﹐就有不成而墜落者之大不相同也。可見胎毒之所遺﹐而承受亦自有異耳。況方書有云﹕飲食淡薄﹐足生膨脹﹔厚味過度﹐足生大疔。小兒降生之後﹐或乳母食無禁忌﹐隨乳而遺其毒﹔或小兒能食之後﹐父母過愛﹐滋味厚養而釀其毒。乳食之毒﹐釀於气血之中﹐痘瘡一發﹐食毒與胎毒合並而熾﹐則輕重又不專系於承受之胎毒矣。若非然者﹐則痘瘡之有輕重﹐必胎毒之有淺深也。痘乃胎毒﹐可勿疑也。

補遺

口含血餅﹐降生之時﹐咽下寄於命門﹐而作痘証之說﹐不可憑也。何也﹖人之有生﹐自父母交會而二气相合﹐卽精血爲胞胎﹐是一點精血凝結中涵生意也。一月胚﹐二月胎﹐三月之後﹐形骸臟腑﹐次第而生。惟有一臍帶﹐子母相聯﹐兒在母腹﹐暗注母气﹐母呼亦呼﹐母吸亦吸﹐凡百動蕩﹐內外相因﹐至於血之灌注則如樹之結果﹐如蔓之結瓜﹐其血液之滋養兒體﹐由於臍帶以灌漑也﹐胡有血液以資兒食﹖如必曰﹕兒在腹中﹐必有所食﹐胚胎之初﹐形象未備﹐何能飲食﹖且胞從胎長﹐並無間孔﹐血何自而入到兒口邊以資兒食﹖兒之在胞中也猶鳥雛之在卵殼中﹐渾渾然燻蒸滋養﹐惟所受太初之气﹐漸自生長﹐日至形完﹐自破卵而出﹐豈卵內者亦有所食邪﹖所謂口含血餅﹐或產時母血橫流﹐兒啼口開﹐灌兒口中﹐容或有之﹐斷非所食之血餅也。若謂兒食此血以養成﹐則此血是眞元至寶﹐旣能養兒於胞中﹐必能養兒於胞外﹐豈有未產時則爲寶﹐旣產後則爲毒也﹖或曰﹕兒在母腹﹐旣無所食﹐降生之始﹐而卽有便﹐俗名臍屎者﹐何也﹖曰﹕便之下行﹐猶瓜果中之汁水耳﹐原非食之所化也。況胎之有始﹐父精之所種﹐胎之生長﹐母血之所成﹐父母之遺毒﹐小兒受之﹐豈是一朝一夕哉﹖斷非形成之後﹐降生之始﹐口含血餅﹐咽下寄於命門﹐而始有是毒也。則痘毒之不專由於此也明矣。

論气血並晰气血盈虧消長之理

人稟气血以有生﹐卽借气血以成形。气爲衛﹐血爲營。气屬陽﹐主乎動﹐以衝暢隧道﹔血屬陰﹐主乎靜﹐以濡潤肌膚。气無血不走﹐血無气不行。气行血亦行﹐气先而血隨﹐灌漑周身﹐無處不到。至於小兒痘瘡﹐尢仗气血以成功﹐初借气血逐毒送毒以出外﹐繼則運毒化毒以結靨﹐是痘中之最要者气血也。而盈虧消長之理﹐不可不詳矣。蓋气體天而親上﹐血體地而親下。痘之出也﹐其髙起之皰﹐气之位也﹐上也﹐气宜充焉﹔其四暈根腳﹐血之位也﹐下也﹐血宜附焉。皰頂尖圓而色白潤﹐是气充而居其親上之尊也﹔四圍有暈而色紅活﹐是血附而安其親下之分也。气居其尊﹐血安其分﹐气血和順交會﹐而載毒外出﹐此最吉之痘﹐可勿藥而愈也。若頂陷則气反親下﹐此气虧而不能充也﹐法當補气﹔四圍根腳無紅暈﹐比血虧而不能附也﹐法當補血。此其理猶易明也。其有通頂紅色成血皰者﹐是血反親上也﹐此證最險﹐必不能漿﹐至八九日後則癢塌而死。此非血之毒盈乃由气虧而失其居尊之常﹐故血得以妄行而僭居其位也﹐急宜大補其气﹐气充則必居其在上之位﹐而血自安其在下之分﹐不得泛濫妄行﹐而皰轉白矣。世人不識此理﹐見其血皰﹐謬爲血熱﹐而用涼血之劑﹐致令气愈虧而斃愈速也﹐不亦悲乎﹗故气血虧盈之理﹐微妙而難識也。至於調治痘瘡之气血﹐其气獨虛者﹐固宜專補气而不宜補血﹐蓋陽不能從陰﹐陰愈消也。有血虛者﹐多由胃气損傷﹐元气不足所致。補血亦宜兼補其气﹐蓋陰必從陽﹐陽生則陰長也。有謂血虛而用參﹑芪以補气﹐則陽旺而陰血愈消者﹐是不明於陰陽消長之理也。曾見治便血之虛滑者﹐婦人產後去血過多而大發熱者﹐婦人血虛與崩漏而血不止者﹐俱用參﹑芪﹑姜﹑附爲主﹐佐以血藥與升提藥﹐皆獲奇效﹐安在血病不可補气乎﹖則補血宜兼補气也明矣。是气血消長之理﹐不可不講也。

補遺

眞正血熱之證則枯焦紫黑﹐甚至徧身無痘處亦紫﹐血熱兼气滯之證﹐則頂陷紫黑﹐甚至周身之气血亦不紅活﹐又不可以气虛而用溫補之劑﹐但當解毒活血爲主。血活气行﹐而痘之枯焦紫黑﹐頂陷之證亦自愈矣。

部位論

痘疹陽毒﹐諸陽皆聚於面﹐吉凶善惡﹐尢易見也。額屬心火﹐如印堂以上﹐髮際以下﹐橫兩日月角位﹐先見紅點﹐先作漿﹐先結靨者﹐此惡候也。蓋心爲君主﹐毒發於心﹐故先見於其位。君危則十二官皆危﹐其死速矣。左臉屬肝木﹐右臉屬肺金﹐如兩臉先見紅點﹐磊落者吉﹔如相聚作塊﹐其肉硬腫者凶。蓋肝藏魂﹐肺藏魄﹐生意旣絕﹐魂魄相離﹐故不治也。頦屬腎﹐承漿橫抵兩頤﹐先見紅點﹐先發先靨者吉。此位𨿽屬腎﹐然三陰三陽之脈﹐皆聚於此﹐陰陽和故可治也。鼻屬脾土﹐若準頭先出先靨者凶。蓋鼻屬土﹐四髒稟命於脾﹐毒發於脾土﹐敗則四髒相隨而敗﹐故綿延日久而後斃也。腎之竅在耳﹐又云心開竅於耳﹐心腎皆少陰君火也﹔又少陽相火之脈﹐行耳前後﹐凡耳輸先見紅點者凶。蓋君相二火用事﹐燔灼之勢﹐難以撲滅也。惟口唇四圍﹐先出先起先靨者大吉。蓋陽明之起脈﹐夾口環唇﹐胃與大腸主之﹐無物不受故也。

頭面預腫漸腫論

气屬陽﹐血屬陰﹐宜和而不離。痘未起發而頭面先腫者﹐此乃陽火亢盛﹐火性炎上。《內經》曰﹕火盛則腫。以見毒火隨陽上升﹐而陰血不能歸附﹐气血相離之象。若痘起發﹐頭面以漸而腫者﹐此毒气發越聚於三陽﹐欲作膿血﹐此宜腫也。設當起發而頭面不腫者﹐必痘本磊落﹐毒勢輕淺﹐𨿽爾作漿﹐根不粘處所以不腫﹐此佳兆也。如痘本稠密起發﹐宜腫而不腫者﹐此毒伏於內﹐不能發越﹐此正气不足﹐不能勝邪而然也﹐治法當助正气爲主。如痘稀疏起發﹐不應腫而腫者﹐此感疫毒之气﹐名大頭瘟者是也。治法當兼疫气而治之。大凡瘡腫者﹐直至膿滿結痂毒化而腫消目開者吉﹔若未充足而腫消目開者﹐此正气不足﹐不能化毒成漿﹐名爲倒靨﹐乃凶兆也。故應腫不腫﹐不應腫而腫﹐應消不消﹐不應消而消﹐皆宜詳察。

痘成功有次序色有遞變不同論

痘初出色淡紅﹐繼而成膿時則變白﹐繼而膿滿時則變黃﹐繼而收靨時則變黑﹐此依次序遞變之正色也。若初出卽帶白色﹐起長卽有膿漿﹐成膿時卽帶焦黑﹐此不挨次序者﹐此際亟當詳察。若初出色大紅﹐紅必變赤﹐赤必變紫﹐紫必變黑﹐此又一色遞變﹐而與各色之遞變者迥異矣。當於紅赤未變紫黑時急治之﹐宜用九味神功散。息重气粗者﹐加梔子仁炒主之。

形色論

或云﹕痘瘡之候﹐無以脈診﹐言形色可辧也。謂之形者﹐痘之形也。尖圓堅厚﹐始出之形﹔發榮滋長﹐欲壯之形﹔飽滿充足﹐成漿之形﹔斂束完固﹐收靨之形。與大豆﹑豌豆﹑菉豆相似者﹐皆正形也﹔或平或陷﹐形之變也。如初出時空若蠶種之蛻﹐隱如蚊蚤之迹﹐薄如麩片﹐密如鍼頭﹐若熱之痱﹑寒之粟者﹐不能起發而死﹔粘聚模糊﹐肌肉虛浮﹐溶軟嫩薄﹐皮膚潰爛者﹐不能收靨而死。謂之色者﹐痘之色也。喜鮮明而惡昏暗﹐喜潤澤而惡漧枯﹐喜蒼蠟而惡嬌嫩。出不欲焰﹐焰則易破﹔白不欲灰﹐灰則難靨。由紅而白﹑白而黃﹑黃而黑者﹐此出形起發成漿結痂之正色也。出形而帶紫﹐起發而灰白﹐此色之變也﹐治痘者詳之。

補遺

痘形尖圓而光壯﹐是气之充拓﹐痘色鮮明而潤澤﹐是血之涵養。若气至而血不足﹐𨿽起發而根窠必不明潤﹔若血至而气不足﹐𨿽明潤而郛郭﹐必不起脹﹐此又據痘之形色﹐以驗气血順和交會之理也。

寧教有色而無形休教有形而無色論

此就痘之壞證而有生機者論也。有形無形﹐非止就可見之顆粒有無論也。如平頂﹐如空囊﹐如破爛流漿﹐如三五串成一片﹐皆謂之無形﹐是形迹不完﹐固而無可觀之佳狀也。凡痘始終以气血爲主﹐若色紅活而不滯﹐光潤而不枯﹐气血活動﹐則痘可調治成功﹐所以謂寧教有色而無形。如頂尖圓而色黑﹐或漿滿而根不紅﹐或一片紫黑﹐後必板黃﹐是气血不活﹐痘何由而成其功也﹖所以謂休教有形而無色。蓋以形𨿽平塌﹐其色光潤﹐根窠紅活﹐亦可治愈。是痘始終以色爲主﹐色以紅活爲貴。但紅有圈紅噀紅鋪紅之別﹕圈紅者﹐一綫蕊紅﹐緊附於根下而無散走之勢﹐順之兆也。噀紅者﹐血𨿽似附﹐而根腳血色隱隱出於部外﹐險之兆也。鋪紅者﹐痘色與肉色不分﹐平鋪散漫﹐凶之兆也。治痘者﹐不可不明辧之。

虛實寒熱不同辧

凡治病必先辧虛實寒熱四證﹐望聞問切﹐無非辧此四者而已。四者了然於胸中﹐則用藥取效﹐其應如響。四者不能辧﹐而執成方以用藥﹐鮮有不悞者﹐時或奏效﹐亦幸中耳。至於痘瘡之虛實寒熱﹐尢爲緊要﹐辧之不明﹐用藥多致敗事﹐況成功乎﹖柰何歷代治痘之家﹐著論立方﹐互相同異﹐至於虛實寒熱﹐多略而不辧﹐或辧而不明﹐致令檢方者﹐漫無下手處﹐竟不知某證屬虛寒當用某方﹐某證屬實熱當用某方﹐則𨿽千百方書﹐千百妙論﹐無益於用。無怪乎自古及今﹐治痘者多迷途﹐而慈幼之術疏也。且痘之虛實寒熱﹐與諸証之虛實寒熱﹐其異同固自有辧。諸證有虛者﹐元气自虛也﹐宜補也﹔痘證有表虛﹐有裏虛﹐亦元气自虛也﹐宜補也﹐此其相同者也。諸證有實者﹐邪气實也﹐可瀉也﹔痘瘡有表實﹐有裏實﹐此則元气完固﹐而毒气不能爲害﹐不可瀉﹐亦不必瀉也﹐此其不同者也。諸病有虛之甚者﹐陰有餘陽不足而寒自虛生﹐宜溫熱之劑補之﹔痘瘡有虛之甚者﹐亦陰有餘陽不足﹐而寒自虛生﹐亦宜溫熱之劑以補之﹐此其相同者也。諸證有寒自外入者﹐外感是也﹐當其在表宜發散之﹐久而入裏﹐則郁而爲熱﹐宜淸解之﹔痘出而風寒外襲﹐宜溫而散之﹐或外寒入內而爲吐瀉﹐亦宜溫之而已﹐外不可發汗﹐內不可淸解﹐此其不同者也。諸病有虛熱者﹐元气虛﹐津液竭﹐而火從虛起﹐補之則熱自除﹐不必解熱也﹔痘證亦有虛熱者﹐元气虛而毒气肆也﹐當以補元气爲主﹐而略解毒可也﹐此同而有不同者也。諸病有實熱者﹐血气未虧而邪气壅盛﹐單用寒涼瀉之可也﹔痘證亦有實熱者﹐賦稟彊血气盛﹐而毒亦盛﹐亦單用寒涼解之可也﹐此又其相同者也。今自發熱之初﹐以至還元之後﹐俱辧証之虛實寒熱﹐逐一立方﹐令人細心審證﹐而後用藥﹐庶不至於虛虛而實實乎﹖不至於損不足而補有餘乎﹖不至於以水益寒以火益熱乎﹖然痘之虛實寒熱﹐較之他證﹐猶顯明而易察。蓋自見點以至結痂﹐其形其色旣朗然可睹﹐若又聽其聲音﹐觀其動靜﹐視其飲食之多少﹐審其大小便之濇利﹐三歲以上者﹐診其脈之遲數洪微﹐以辧其虛實寒熱﹐常若黑白之分明﹐而用藥取效﹐猶反掌耳。

補遺

表有虛實﹕表實當解﹐失解則爲紅紫掀發黑陷等證﹔若加之以妄補﹐則潰爛不結痂。表虛當補﹐失補則爲灰白頂陷癢塌倒靨等證。裏有虛實﹕裏實當瀉不瀉﹐則爲喘渴煩亂﹐咽痛喉嗆失血等證﹔若加之以妄補﹐則生癰腫。裏虛宜補不補﹐則爲瀉泄不止﹐飲食不進﹐口鼻少气等證。

評諸家明用藥寒熱要各得其宜

治痘之家多矣。劉河間悉用寒涼﹐偏害非小。至於錢仲陽立方﹐亦以解毒爲主﹐而多用寒涼﹐少用溫補﹐張潔古﹑王海藏咸宗之。此其意俱本於《內經》諸痛瘡瘍皆屬心火之一言﹐故以寒瀉火也﹐專用黃連解毒湯﹑白虎湯等寒涼之劑。厥後陳文中立方﹐力矯其偏﹐專主溫補。凡痘瘡未出之間﹐諸證悉用十一味木香散﹐已出之間﹐悉用十二味異功散﹐其意歸重於太陰一經。蓋以手太陰肺主皮毛﹐足太陰脾主肌肉﹐肺經惡寒﹐脾土惡濕﹐故用丁香﹑官桂以治肺之寒﹐用木香﹑香附﹑半夏以治脾之濕。二方用之當﹐其效固大﹐然不分寒熱虛實而一槪用之﹐則不宜於實熱﹐其偏害又可知也﹐朱丹溪辧之是矣。至丹溪立論﹐矯陳氏之偏而取錢氏之長﹐主於解毒和中安表﹐似爲妥當﹐舉世宗之﹐數百年來無敢議其失者。不知丹溪治他病極多妙論﹐獨於治痘則亦有未盡其妙者﹐倘亦千慮之失乎﹖蓋其矯偏於陳氏﹐而不敢輕用木香﹑丁香﹑香附等熱劑﹐似乎因噎而廢食﹔其取長於錢氏﹐而必用芩﹑連﹑牛蒡﹑連翹之類﹐以監制參﹑芪﹑歸﹑朮等補劑﹐似乎任將而中掣也。其失亦起於泥《內經》諸痛瘡瘍皆屬心火之言而未思其理也。不思痘瘡𨿽屬心火﹐卻與諸瘡不同。諸瘡之毒﹐其初發而未成形﹐可用藥解散內消而愈﹐及已成形而未成膿﹐又可用藥逐散﹐不成膿而愈。痘毒發自五臟﹐必借气血﹐送出於皮膚﹐運化之而成膿﹐收靨之而成痂﹐而後收成全之功也。可內消而愈乎﹖可不成膿而愈乎﹖故諸瘡以解毒爲主﹐能解毒於早則輕﹐不能解毒於早則重﹔痘瘡以气血爲主﹐气血能送毒以灌漿結痂則生﹐气血不能送毒以灌膿結痂則死。解毒涼藥多損血气﹐不顧血气之虛損而急於解毒﹐是猶不慮我兵之羸弱而急於殺敵也。況毒有不必解者﹐又有不可解者。若小兒稟賦彊壯﹐胃气好﹐飲食如常﹐其气血自旺﹐自能送毒出外﹐以灌膿結痂而成功﹐其痘自始至終多順證﹐此不必解毒者也。若其稟賦素弱﹐脾胃又虛﹐出痘時飲食又少﹐或瀉或腹脹﹐或手足冷﹐或气短促﹐或失聲﹐或出不快﹐或根窠不紅活﹐或色白而頂陷﹐或當灌膿而不灌膿﹐或當結痂而不結痂﹐此血气不能送毒﹐此又不可解毒者﹐當速用溫補以扶胃气而助血气。若用參﹑芪﹑歸﹑朮而力不及﹐卽加入丁香﹑木香﹑桂﹑附等佐之亦不爲過﹐何必參入芩﹑連﹑牛蒡﹑連翹等涼品﹐以監制溫補之力而損血气乎﹖間又教人用犀角地黃湯以解痘毒﹐人習用之﹐以爲奇妙﹐而不知其害也。蓋心者血之主﹐心之所以能主血者﹐以其屬火也。痘瘡屬心火﹐正借心以運用一身之血而成功﹐豈心火可瀉而去之乎﹖蓋人身之血﹐溫則流行﹐寒則凝滯﹐犀角地黃湯涼心經而瀉心火﹐心經旣涼﹐心火旣瀉﹐則一身之血俱凝滯不行﹐何以運化痘毒而成膿結痂乎﹖則內攻之患作﹐而竟以告斃者﹐瀉心火之藥實殺之﹐而人竟不知也﹐醫亦竟不悟也﹐可慨也﹗故痘已出之後﹐米痂之前﹐凡一切涼心之藥﹐如犀角﹑生地之類﹐宜一槪禁絕不用﹐直待結痂後用之﹐解餘毒可也。或曰﹕若然﹐則未收結之前﹐毒俱不可解乎﹖曰﹕奚爲皆不可﹖若其血气與毒气俱盛者﹐脈必洪數﹐痘或初出卽帶紫色﹐或旣出而稠密紅紫﹐內證則煩悶躁渴﹐小便赤濇﹐大便祕結﹐此則屬實熱﹐宜速用淸涼之劑以解毒。如大便久祕﹐量入酒炒大黃微利之可也。或有鼻口出血者﹐卽犀角﹑生地之類用之亦可也。若其毒𨿽盛﹐而血气不旺者﹐以解毒爲主﹐而兼之以活血補气﹐則參﹑朮﹑歸﹑芍之類﹐亦不可離也。

補遺

用藥寒熱斷不可偏執。如生痘小兒﹐形體虛怯﹐六脈微弱﹐痘色灰白﹐或曾經大病﹐損傷气血﹐或大病初愈﹐或時在吐瀉交作﹐或又值天气嚴寒﹐此從虛治﹐輒用溫補之劑以助气血宜矣﹐是使气血俱旺﹐能使毒外出﹐運化成膿﹐收靨結痂而成功也。若不問兒之虛弱﹐槪用芩連梔蘗之屬﹐以致脾胃損傷﹐不食癢塌﹐爲害多矣。如小兒形體壯健﹐六脈洪數﹐大小便祕﹐痘色紅紫﹐或又值天气暄熱﹐此從實治﹐輒用淸涼之劑﹐以解其毒亦宜矣﹐是使邪熱減退﹐气血不受煎熬﹐亦得送毒出外﹐運化成膿收靨結痂而成功也。若不問兒之壯盛﹐槪用丁﹑桂﹑姜﹑附之類﹐以致皮膚潰爛﹐咽瘡目蒙﹐害立至矣。誰謂用藥寒熱﹐可執一偏之見﹐而貽禍無窮哉﹗

汗下論

治痘之家﹐其論不一﹕有謂首尾不可汗下﹐汗則虛其表而難成功﹐或至破爛而漿流﹔下則虛其裏而易倒陷﹐或至內攻而多證。有謂表證非汗不解﹐裏證非下不除。二說𨿽不一﹐其實皆是也。若平順之痘﹐而輕用汗下﹐則虛表虛裏之禍立至矣。設若外感風寒﹐腠理閉密﹐痘出不快﹐發不透而表實者﹐則汗劑亦可用也﹐不發散則壅遏之患立至矣。又如大小便祕結﹐煩悶狂躁而裏實者﹐則下劑亦可用也﹐不泄利則腹脹喘急之患不免矣。但汗下不可妄施﹐在醫之能消息虛實﹐認證的確﹐與時權宜﹐可汗則汗﹐可下則下﹐而善用之耳。

熱不可盡除說

與初熱論參看。

痘瘡始終借熱以成功。如初出﹐不熱不出﹐出齊則熱退﹔漿將行則又熱﹐徧體紅活而後漿行﹐漿足則熱退﹔回漿則又熱﹐漿回則熱退﹔結痂收靨落痂後則又熱﹐謂之燒斑。誰曰痘不借熱以成功哉﹗治痘者不諳此理﹐泥於解毒之說﹐見熱則用涼藥以解之﹐不思人身之血气﹐溫則流行﹐寒則凝滯﹐痘之出長﹐成膿結痂﹐必借血气運行而後成功﹐血气旣已凝滯不行﹐何以運行痘毒而出長成膿結痂也。如初出用涼藥過度﹐令熱盡解﹐則血气凝滯﹐不能逐毒出外﹐毒畱於內則內攻矣。常見醫於痘未出將出之際﹐見熱不論熱之淺深﹐輒用涼藥淸解﹐令痘不得出﹐且曰﹕淸解無差﹐可殺痘毒﹔又曰﹕熱深毒亦深﹐淸涼之劑不可緩投﹐恐痘出稠密。不知痘不出﹐毒畱內﹐內寇也﹔痘已出﹐毒在外﹐外寇也。出則稠密者﹐外攻也。畱中不出者﹐內攻也﹔內寇與外寇勢孰急﹖內攻與外攻禍孰烈﹖故痘不出而死者﹐多在六日之內﹔痘已出而死者﹐多在旬日之間。況於已出之後﹐相形察色而調治之﹐則易於施功。若必用涼藥﹐盡除其熱﹐俾血气凝滯﹐不能逐毒出外﹐是知急於解毒﹐而不知急於逐毒也。卽起脹行漿之日﹐熱亦不可盡除。若用涼藥盡除其熱﹐則一身之血气﹐俱凝滯不行﹐何以運化痘毒而成膿結痂乎﹖語云﹕灌漿時不宜輕用涼藥﹐誠然矣。或曰﹕痘未出已出之際﹐與已出之後﹐涼藥槪不可用乎﹖曰﹕奚爲槪不可用﹖若痘毒與時气相搏而熾盛﹐其熱太過﹐血气爲邪熱煎熬﹐皮膚枯焦﹐痘不能出﹐或出不快利﹐或初出卽帶紫色﹐或旣出而稠密紅紫﹐當急用淸熱之藥以解之﹐但不可令熱盡除耳。

解毒化毒論

解者﹐毒從气分而解﹔化者﹐毒從血分而化。痘毒蘊於五臟肌肉之間﹐感天之時气流行而後發。未感之時﹐痘毒與血气渾成一塊﹐未曾破解﹔有感之後﹐痘毒與血气漸漸分離﹐如胎之將產﹐正子母分形解體時也。痘出一分﹐毒解一分﹔痘出二分﹐毒解二分﹔痘盡出而能長﹐則五臟無畱邪﹐其內毒盡解﹐特在肌膚之間而未化耳。所以然者﹐成形成膿而有色﹐𨿽是血使之能出透﹐能起發者﹐則气之領逐其血﹐開竅衝利而爲之運行也﹐所以謂毒從气分而解﹐此十成痘也。等而下之﹐有出不快﹐出不透﹐而不起脹者﹐須借醫藥以療之﹐當乘其勢﹐迎其機﹐開竅理气﹐竭力疏通﹐使之出透起脹﹐亦如所謂痘出一分﹐毒解一分﹔痘出二分﹐毒解二分﹔痘盡出﹐其毒盡解。解乃分解之解﹐如人之相鬥﹐眾聚一塊﹐而我爲之分解也﹐與解凡瘡之毒不同。世醫謂痘未出﹐解可使之不出﹔痘出密﹐解可使之不密。不思痘毒之在人五臟肌膚之中﹐如胎之在腹﹐痘可使之不出﹐可使之不密﹐然胎之在腹者能使之不產﹐將產亦可使之有不產者哉﹖且謂痘與凡瘡同治法﹐解之純用涼藥﹐不知人身之气血﹐冷則凝滯﹐熱則流通﹐若涼藥過用﹐气血因之而滯﹐痘毒與气血﹐渾成一塊者﹐何由分解而使之出透起脹耶﹖惟天之時气流行﹐與痘毒相搏而熾盛者﹐用涼藥以解時气之熱﹐令血气不受煎熬而痘得成其功耳﹐豈是解法必用涼藥也哉﹖毒從血分而化膿者﹐血之變也﹐必膿稠而滿﹐色白根紅﹐不寒不熱。痘毒之在肌膚者﹐盡附於瘡窠而內無畱邪﹐將毒化而成痂矣﹐上也。等而下之﹐或肉腫而痘枯﹐或空殼而無膿﹐或漿淸而不滿﹐或有膿而根窠不紅﹐種種之證﹐不能悉述﹐然皆血病而毒不化﹐治之必兼調气。如血虛補血﹐亦補其气﹐陽生而陰長﹔血滯活血﹐亦理其气﹐气行而血亦行。卽此類推﹐治法𨿽不能一﹐然必血不病而毒自化。化乃腐化之化﹐渾化之化﹐如艸腐爛而成敗土﹐如柴火化而成灰燼﹐與痘之已出起脹成膿而毒化﹐所剩者痂而已矣無異也。世醫不惟不悟解化之意﹐並解化二字亦不作兩看﹐輒謂用藥於痘之未出﹐能解毒化毒﹐沒痘毒於無何有之鄕﹐令痘之不生﹐眞怪論矣。吾因此將解化二字分破﹐而各暢其說﹐俟髙明者再正之。

補遺

解之意不一。胎毒蘊於五臟﹐感時行之气而發﹐發而成痘﹐此時仔細詳察﹐看時气盛則解時气﹐胎毒盛則解胎毒。解時气之解﹐淸解也﹐或解表﹐或解裏﹐或表裏雙解﹐或用涼藥淸之以殺其熱﹐與治痘之分解解散不同。𨿽然﹐胎毒與時气合並而熱熾﹐痘爲時气撓擾﹐出不得透﹐長不起發﹐痘毒何由分解﹖用涼藥以淸解其熱﹐時气退則痘易出而易長﹐仍與分解解散之意兩相成也。豈可謂涼藥一槪禁止而不用哉﹖

痘不爲害惟毒爲害論

痘之輕重稀密﹐由於毒之淺深﹐古人已言之矣。但痘不爲害﹐惟毒爲害之理﹐猶未晰也。何也﹖毒盡附於痘之顆粒則不爲害﹐不歸顆粒則爲害也。如痘之初出時﹐顆粒尖圓﹐其色微紅﹐與無痘處皮色迥異﹐挨次出齊﹐是毒盡歸於顆粒﹐隨顆粒而達於皮膚﹐五藏無畱邪﹐何害之有﹖倘痘顆粒不尖圓﹐其痘色與無痘處渾無界限﹐或出不快﹐或出不齊﹐是毒不盡歸於顆粒﹐邪畱五臟﹐將變證百端﹐此時當觀其形﹐察其色﹐隨其所因而施治﹐必使其毒盡歸於顆粒﹐達於皮膚而後已也。無論隨所因而用何劑﹐劑中必加穿山甲末﹐以透其竅而逐其毒。如痘之起脹行漿時﹐顆粒漸漸放白﹐血色盡附於顆粒之根腳﹐周圍環抱﹐而無外布之勢﹐是毒盡歸於顆粒﹐肌膚無畱邪﹐何害之有﹖倘顆粒之頂不放白﹐根腳之血色散漫﹐痘色與無痘處皮色﹐渾無分界﹐或爲倒陷﹐或爲倒靨﹐是毒不盡歸於顆粒﹐邪畱肌膚﹐將變證百出﹐此時當觀其形﹐察其色﹐隨所因而施治﹐必使其毒盡歸於顆粒﹐無稍畱於肌膚而後已也。無論隨所因而用何劑﹐劑中必加白芍﹐以斂其血而收其毒﹐此余之治痘屢試而屢驗者也。

痘有成色當就其成色而成就之治法不可執一論

初出一二日﹐形色俱佳﹐出透而始脹如期﹐此十成痘也﹐不必施治﹐自然成膿而結痂。若曰助長釀漿﹐無有太過者﹐妄施其治﹐異日頂破漿流﹐斑爛而不結痂﹐種種證出﹐是痘本無證﹐藥之而反生其證也。有一種至佳之痘﹐隨出隨長﹐隨長隨灌﹐頂尖圓而色紅潤﹐稍見漿而卽靨﹐是亦不必施治者也。然又有一種奇痘﹐隨出隨長﹐隨長卽靨﹐通不見膿汁﹐名爲旱痘。若執方書之言﹐有膿者生﹐無膿者死﹐妄攻其膿則斃矣。初出一二日形色不佳﹐或色暗﹐或形枯﹐欲出不出﹐出之不透﹐气血與痘毒而俱盛者﹐當急急施治。出不透必竭力疏導使之出﹐透不長必竭力助之長﹐無膿必竭力釀其膿﹐膿不滿必竭力使之滿﹐斯無倒靨之患﹐此七八成痘也。治之須早﹐必使長與膿形色俱如十成者之狀。若治失其時﹐則不可救矣。初出一二日間﹐出亦快利﹐形之顆粒小色亦淡﹐气血俱虛﹐當稍助其長﹐微釀其膿﹐使膿稠色白﹐根窠紅潤﹐半漿亦可成功﹐此五六成痘也。若助長釀漿﹐必欲使之如十成者之狀﹐過於助長﹐則空殼而發癢﹐過於釀漿﹐則斑爛而不收﹔卽不斑爛﹐攻之太過﹐气血原虛﹐膿滿則血盡﹐形大則气竭﹐膿滿而根窠斷不紅潤﹐此气血雙脫﹐必至板黃而不可救﹐可不愼哉﹗初出一二日間﹐出亦快利﹐但顆粒甚密﹐頂不尖圓﹐色微紅而淡﹐血气兩虛﹐表裏俱無他證者﹐當稍助之長﹐微釀其膿﹐或膿稠而半漿﹐或年壽上﹑天庭上﹑承漿處﹑兩顴骨之近臉處﹐有幾顆大而膿滿者﹐他處之痘﹐卽微有漿色﹐亦可愈也﹐此四五成之痘。若助長釀漿﹐必欲使之如六七成之痘狀﹐俾气血雙脫則立斃矣。此就成色之中﹐論治法不可執。然亦有不必以成色拘﹐而治法尢不可執者。如發熱依期而痘出﹐然出只一顆或兩顆﹐其形甚大而帶漿﹐色極紅潤﹐一名賊痘﹐一名痘攬﹐頭易長易灌﹐膿稠滿而色亦佳﹐悞認爲稀﹐靨後腹脹喘急而斃。此痘盜周身之气血而盡附之﹐所以易長易灌﹐膿稠滿而色佳﹐因名之爲賊痘。此痘離眾痘而先出﹐若痘之頭目然。獨長﹐獨灌﹐獨靨﹐若總攬其事而擔當者﹐所以名爲攬頭。若能認眞知是此痘﹐卽以銀鍼挑破﹐令稍見血﹐點以鉛粉﹐時時常看﹐若長而有膿﹐卽如前法再點﹐不妨再四再三﹐必令其不長不灌﹐後或待之四五日七八日﹐而徧身之痘出矣。然亦有出之極密者﹐隨時調理﹐亦可愈也。如蒙頭﹐如鎖項﹐如抱鼻﹐如鎖口﹐或單或雙﹐如痘母痘疔﹐當隨時依期而治之早。所以方書有云﹕痘證生於七日之前者易治﹐生於七日之後者難治。是知痘之無論上等下等者﹐七日之後﹐其勢已成﹐難以轉移﹐痘未盡出者﹐其毒又將轉而內攻矣。所以治痘要法﹐在於放標起長之時﹐觀形察色﹐相其機﹐預知其能灌能靨﹐有證無證﹐或不能灌不能靨﹐隨證早治﹐百無一失。如過時失治﹐險證延之﹐而變爲逆證者有之。醫有云﹕七日前痘未盡出而裏實者﹐治法當用涼藥﹔七日後痘已出而裏虛者﹐治法當用熱藥。此是就其大槪而言之。七日前宜解者十常八九﹐宜補者百中一二。設遇其百中一二之痘﹐形小而色不紅﹐身涼而出不快﹐是元气不足以逐毒﹐當急用溫補以助元气。若執之而用涼藥﹐元气益耗﹐痘何由而出﹖何由而長﹖七日後宜補者十常八九﹐宜解者百中一二。設遇百中一二之痘﹐形大而色紫﹐身熱而枯焦﹐或夾食蒸﹐或夾時气﹐痘毒與邪熱並熾﹐猶如火裏苗﹐若火不退﹐苗則槁矣﹐當急用淸解以除邪熱。若執之而用溫補﹐痘必枯焦﹐無膿而立斃矣。誰曰治痘之法﹐可執一也。

補遺

髮際以下﹐印堂之上﹐乃天庭也。山根以下﹐年壽相近處﹐乃準頭也。部位論中﹐言此處先出先長先灌靨者﹐凶。成色論中﹐言此處有幾顆大而膿滿者﹐他處之痘﹐卽微有膿色﹐亦可愈也。兩論若相悖矣。恐後人不能無疑﹐今悉論之。夫痘應出應長﹐應灌應靨﹐未過其期﹐周身之痘﹐未出未長末灌未收靨﹐而此處先出先長先灌先收靨﹐是心脾之毒偏盛﹐毒發於心脾﹐故言凶。若過其期﹐已成壞證﹐而周身之痘不起灌﹐此處獨有幾顆起灌者﹐是心脾二經之毒解矣。蓋心主血﹐又爲君主之官﹐而十二官之聽命﹐脾主肌肉五臟之根本﹐此二髒之气血活﹐則五臟之气血無不活者。天庭起脹灌漿﹐知心經不畱毒﹐而周身之气血不滯﹔準頭起脹灌漿﹐知脾經不畱毒﹐盡發之肌肉皮膚之外﹐故言可治。

气尊血分者生毒參陽位者死解

气﹐陽也﹐君也﹔血﹐陰也﹐臣也。气尊是居其君之尊而親上﹐血分是安其臣之分而親下﹐此非就一身之部位而言﹐乃就一身之痘形色而言也。如痘頂尖圓﹐膿白而滿﹐气親乎上而居其尊矣﹔根窠紅活不散﹐如一顆珍珠﹐坐於胭脂之上﹐血親乎下而安其分矣。是气足以領其血﹐气升血附﹐君令臣從﹐气血順和﹐痘易成功則生。如痘頂平陷﹐顆粒紅紫﹐地界不分﹐或通頂紫黑而成血皰﹐是血反親上﹐气血不和﹐痘難成功﹐何由而生﹖治痘者當明辧之。

痘不以稀密分輕重說

世俗謂痘稀則輕﹐痘密則重﹔醫亦謂稀者毒淺﹐密者毒深﹐言之誠是也。然不知稀亦有重者。如痘毒甚盛﹐表實而气血凝滯﹐出不得透﹐只疏疏顆粒﹐見於皮膚之外﹐餘毒窩伏於內﹐至起脹之時﹐餘毒變而爲黑點﹐在皮膚之內﹐煩悶喘急而斃。若眞稀則輕也。密亦有可救者。毒甚而痘密﹐其毒已出於皮膚之外﹐非若痘似稀而毒伏於內者﹐此只看其形色﹐若紅活滋潤﹐頂尖不焦﹐亦可調理而愈﹐不必執方書密如蠶子不救之說。況其說亦有意也﹐言密可救﹐如蠶子則不可救。蠶子之形﹐色暗頂陷﹐周圍似圈形﹐中心硬黑﹐是毒潛於內﹐血气已不活﹐何能救也﹖治痘者﹐不可不明辧之。又有痘在肌膚之內﹐气血虛弱﹐無力送出﹐出不得透﹐只疏疏顆粒﹐見於皮膚之外﹐餘毒窩伏於內﹐綿延多日﹐諸證蜂起﹐竟不可救。又有發熱一二日﹐痘出一二粒或兩三粒﹐已出之後﹐突然髙起﹐根腳開闊﹐暈紅帶紫﹐五六日後似膿非膿﹐七八日後似靨非靨﹐種種證出﹐若遇此等怪痘﹐當於出長之時﹐用銀鍼挑破﹐去其毒血﹐敷以拔毒膏﹐或四聖膏﹐再投以解毒之劑﹐使痘毒以解而退﹐得出增痘﹐庶可回生。倘治失其時﹐毒伏於內﹐靨後喘急而斃。此皆非眞稀﹐悞認爲稀﹐以稀爲輕﹐見稀守稀﹐其害非小。須細加詳審﹐察其實者淸解而開發之﹐虛者溫補而開發之﹐宜挑者挑之。若眞稀則輕﹐又不在此類矣。

痘中疹子與正疹子丹毒斑點沙子不同論

有先出疹﹐疹靨而痘卽出者﹐名爲墊疹。有與痘並出﹐疹靨而痘始長者﹐名曰夾疹。有痘出卽有小小顆粒﹐堆於痘之上者﹐名爲罩痘沙。又有痘出時﹐而皮肉間隱隱有斑點﹐大小不一者﹐名爲夾斑。皮肉間艷色紅赤如雲頭﹐而突起成片者﹐名爲丹毒。靨後痂落而疹出者﹐名爲蓋疹。種種不一﹐然皆痘毒之浮游散漫於皮膚之間者﹐只當於痘中用活法﹐不可與正經麻疹﹑瘟疹﹐時証之發斑點﹑發丹毒出疹者﹐同一治也。

痘不可與凡瘡同治論

世人見《內經》諸痛瘡瘍皆屬心火之言﹐輒謂痘亦瘡類也﹐亦屬火也﹐治法可以類用。不知諸瘡有皮瘡﹑血瘡﹑肉瘡﹑筋瘡﹑骨瘡之不同﹐初發已有淺深之分﹐或發於一經而與他經全無干涉﹔痘則胎毒蘊於五臟﹐發亦自五臟而發﹐自內達外﹐由筋骨而血肉﹐由血肉而皮膚﹐與凡瘡之發﹐各有深淺﹐發自一經者自異﹐可同治法乎﹖況凡瘡之毒﹐初發而未成形可用藥解散內消而愈﹔及至已成形而未成膿﹐又可用藥逐散﹐不成膿而愈。痘毒發自五臟﹐必借血气送出於皮膚﹐運化之而成膿﹐收靨之而成痂﹐而後收成全之功也。斷不能用藥解散內消而愈﹐斷不能用藥逐散不成膿而愈。且凡瘡以解毒爲主﹐若失其解而形成膿熟﹐必令頂破膿出﹐另生肌肉而後愈。痘則是起脹成漿﹐漿滿而稠﹐頂殼完固﹐回漿還元結痂而愈。若頂破膿出﹐反爲不美。與凡瘡膿熟之後﹐必頂破膿出另生肌肉而始愈者﹐亦自異矣。可曰痘瘡與凡瘡同治法耶﹖

痘疹不同論

痘出於五臟﹐髒屬陰﹐所以言痘稟於陰也﹐然𨿽稟於陰而必成於陽。疹出於六腑﹐腑屬陽﹐所以言疹稟於陽﹐然𨿽稟於陽而必成於陰。蓋陽主气﹐气盛則痘易成功﹔陰主血﹐血旺則疹易成就。痘有顆粒﹐有膿汁﹐又結痂﹐是稟於陰﹐陰气重濁而如是也。若頂尖膿白﹐使之能起頂﹐能灌漿收靨﹐則又气之領逐其血以成功也﹐非稟於陰而成於陽乎﹖疹有小小顆粒﹐尖而不長﹐無膿汁﹐又不結痂﹐是稟於陽﹐陽气輕淸而然也。若顆粒紅潤鮮艷﹐使之不紫黑﹐不枯焦﹐則又血之附隨其气以成功也﹐非稟於陽而成於陰乎﹖寒則傷气﹐熱則傷血﹐所以謂痘宜溫暖而疹宜淸涼﹐此常法也。設疹生於天气嚴寒之際﹐而淸涼之藥﹐亦當斟酌用之。設痘生於天气暑熱之時﹐溫暖之劑﹐豈可輕用乎﹖痘以稀爲貴﹐稀則毒輕﹔疹以密爲佳﹐密則其毒盡泄。痘怕太紅﹐皮嫩易破﹐必生瘙癢﹔疹喜鮮紅﹐疹發於心﹐紅心之正色也﹐又不可不知。

變黑歸腎腎經畱邪論

方書有云﹕變黑歸腎者不救﹐腎經畱邪者不救。世人宗之﹐見痘有黑色﹐於未起脹之前而倒伏者則以爲腎經畱邪﹐於旣起脹之後而倒陷者則以爲變黑歸腎。蓋以痘自筋骨而達於血肉﹐自血肉而達於皮膚﹐腎主乎骨﹐其色黑﹐所以見色黑而倒伏者則謂腎經畱邪﹐而倒陷者則謂變黑歸腎﹐要皆惑於口含惡血咽下﹐寄於右腎命門而作痘証之語也。余則以爲不然。余每治痘﹐遇兒之虛弱者勿論矣﹐其壯盛者﹐於未起脹色黑而倒伏者﹐用活血散以疏其滯﹐加麝香以透其竅﹔於已起脹色黑而倒陷者﹐用活血散加穿山甲末以逐其毒。二證用藥後﹐皆以水楊湯洗之﹐往往不致壞事。蓋以气血活動流暢則色紅﹐气血壅滯不行則色黑。痘始終以气血爲主﹐气血活動﹐能送毒出外起脹灌漿結痂則生﹔气血不行﹐不能送毒外出起脹結痂則死。豈必以色黑屬腎﹐而必曰變黑歸腎不救﹐腎經畱邪不救哉﹖然亦有火極則兼水化而黑者﹐蓋火之災也則紅﹐炎之過也則黑﹐或當淸解﹐或當汗散﹐又在臨時而權變之﹐不必以黑而專求之腎也。

首尾忌腦麝論

忌腦﹑麝之說﹐霆之順而無證者言也。蓋痘以顆粒完固﹐磊落齊整爲佳﹐最忌破爛漿流。且气血壯盛﹐元气充實﹐方易成功。腦﹑麝能開气活血﹐透竅甚捷﹐用之不當﹐大損气血﹐傷元气﹐開放太過﹐令頂破漿流而不完固者有之。惟气血凝滯之極﹐痘色黑紫﹐痘形堅硬﹐按之如石﹐周圍之血肉尙活者﹐卽用腦﹑麝等藥﹐開气透竅以急救之。若歪用腦﹑麝﹐則徧身血死而斃。不可執定首尾忌之之說而不用也。然亦不可認證不眞﹐輕投而嘗試之。古今圖書集成醫部全錄卷四百八十二

痘疹門

痘科類編釋意【淸﹖翟良】

治痘始終雜證與痘證當分治論

痘毒感時气而發。大抵痘之順而無證者﹐不必言治法﹔卽痘不順而有證者﹐亦當痘證與雜證各各分治。或有痘因元气本虛﹐不能依期出長而膿靨者﹔或亦有元气不虛﹐痘毒太盛﹐不得出長而膿靨者﹔繼而變證多端﹐種種證出﹐是雜證因痘證而生﹐當於痘中尋治法﹐使痘無證而雜證自退。然亦有先雜證而後生痘者﹐是痘證因雜證而生﹔或雜証之邪熱未盡解﹐气血因雜證而損耗﹐使痘不能出長而膿靨﹔或偶因風寒暑熱穢污飲食所傷﹐無分痘之虛實﹐悉爲所害﹐不能起長而膿靨者﹐當於雜證中尋治法。雜證愈﹐痘自依期而愈。如嘔吐腹脹﹐或因痘毒內伏﹐出不透不起發者﹐只專治痘證﹐使之出透起發﹐則毒不內伏﹐而嘔吐腹脹自愈。如嘔吐腹脹﹐或飲食過多﹐或傷生冷﹐而痘因之出不透不起發者﹐只專治脾胃﹐理其嘔吐腹脹﹐使嘔吐腹脹先愈﹐痘自出透而起發矣。卽此二證﹐其餘可類推也。有曰﹕但扶元气爲主﹐元气旺而邪气自退﹐雜證當不必治﹐說亦近理。但雜證因痘證而作者猶可﹐若痘爲雜證撓擾而不能成就者﹐猶亂世之賊寇撓擾地方﹐勢必猖獗﹐不假兵革﹐欲以王道勝之能乎﹖況扶元气之藥味必用溫熱﹐能扶元气﹐亦能長邪熱也﹐豈可乎﹖痘後雜證﹐有餘毒未盡而生有餘之證當解者﹐有血气因之虧損而生不足之證當補者﹐有失其調養內傷外感而證隨作者﹐當一一認眞﹐各分治法﹐不可專以解痘毒拘也。

補遺

痘之爲毒﹐皆痘之餘焰。毒之爲害﹐皆因小兒之气血不能收拾﹐痘毒盡附痘窠﹐從痘中化﹐而余焰散布於經絡﹐或遊移於肌膚而爲害也﹐當相其機以理之。又有時气毒癘﹐𨿽好痘亦因之而變爲凶痘者﹔調養失宜﹐衝犯禁忌﹐𨿽輕痘亦因之而變爲重痘者﹐當隨其因以治之﹐此痘證雜證分治之要訣也。

治痘始終看法說

發熱未出時﹐看其兩目不腫﹐皮肉不紅﹐卽知出痘必輕。痘出後﹐看其形色﹐初出之像如粟狀﹐色紅而潤﹐與無痘處之皮色迥異﹐謂紅者非深紅也﹐特淡紅少異於皮膚之不紅耳。前人謂初出血皰﹐血皰化爲水皰﹐水皰化爲膿皰﹐所謂初出血皰者﹐非有大皰﹐內含一包血也﹐不過謂初出小小顆粒一點血耳。見於皮膚之外﹐有形可指﹐所謂皰也。以紙撚照之﹐內裹紅色﹐非水非膿﹐所謂血皰也。至於起發﹐則頂顆放白﹐根腳肥大﹐以紙撚照之﹐內裹光瑩﹐非血非膿﹐所謂水皰也。至於成漿﹐水化爲膿﹐色白稠膿﹐以紙撚照之﹐內裹純白﹐非血非水﹐所謂膿皰也。膿滿漿老﹐色黃形焦﹐將收之狀﹔膿幹痂結﹐色黑形厚﹐成實之象﹔痂落而瘢紅﹐不赤不黑﹐無凸無凹﹐痘功已成﹐最上乘者。反此則當詳審施治。

痘不拘日期說

痘以發熱三日﹐放標三日﹐起脹三日﹐灌膿三日﹐收靨三日﹐共一十五日而成功者﹐此常數也。如此者多。然亦有隨出隨脹﹐隨脹隨灌﹐隨灌隨靨﹐七日而成功者﹐此血气壯痘毒輕者﹐成功在常數之內。惟痘有爲雜證所擾﹐出不透治之使透﹐不脹治之使脹﹐不灌治之使灌﹐不靨治之使靨﹐綿延多日﹐至十七八日而成功者。又有一種虛寒之痘﹐痘毒不甚﹐血气俱虛﹐欲脹不能脹﹐欲灌不能灌﹐欲靨不能靨﹐用藥療之﹐補助之劑﹐一時無間﹐緩緩調理﹐常至十七八日或二十日而成功者﹐治之又不可太驟也。如不脹﹐補劑中加助脹之藥﹔不灌﹐補劑中加釀漿之藥﹔不靨﹐補劑中加收斂之藥是也。此痘毒輕血气弱者﹐成功又在常數之外。可見治痘不引拘定日數﹐當達遲速之變﹐於出齊之日﹐觀形察色﹐預知其能脹不能脹﹐能灌不能灌﹐能靨不能靨﹐先期及時而治之早﹐若必待應脹應灌應靨之日而始圖之則遲矣。是痘之成功不怕遲﹐而治法則不可遲也。況古人云﹕熱三日而痘出﹐今有熱七日或數日而方出者﹐亦有熱一二日而卽出者﹐亦有出齊之後﹐當顆粒脹大起發之時﹐顆粒中尙有紅點始出而相雜者﹐日數豈可拘哉﹖

痘證傳變說

前輩謂痘出自腎﹐而傳肝﹑傳脾﹑傳心﹑傳肺者﹐人皆疑之。不知此乃自內傳外之意﹐非謂胎毒獨藏於腎﹐自腎而傳於各經也。蓋痘毒在人身﹐蘊於五臟百骸四肢﹐無處不有。感時气而發自骨髓﹐而達於筋﹐腎主乎骨﹐血气壯盛﹐毒盡送出於筋﹐而不少畱於骨髓﹐則腎經之毒解﹔自筋達於肌膚﹐肝主乎筋﹐气血充足﹐毒盡送出於肌肉﹐而不少畱於筋﹐則肝經之毒解﹔自肌肉而達於血脈﹐脾主肌肉﹐血气充足﹐毒盡送出於血脈﹐而不少畱於肌肉﹐則脾經之毒解﹔自血脈而達於皮毛﹐心主乎血﹐气血充足﹐毒盡送出於皮毛﹐而不少畱於血脈﹐則心經之毒解﹔自皮毛而達於瘡窠﹐肺主乎皮毛﹐血气充足﹐毒盡送出於瘡窠﹐而不少畱於皮毛﹐則肺經之毒解。五臟毒解﹐血化爲膿﹐毒從膿化﹐將結痂痂落而成功矣。若出於筋而少畱於骨髓﹐則渾身壯熱﹐口漧悶亂﹔出於肌肉而少畱於筋﹐則搐搦牽掣﹐紫黑潮熱﹔出於血脈而少畱於肌肉﹐則發癰而在四肢﹔出於皮毛而少畱於血脈﹐則痘不圓肥﹔出於瘡窠而少畱於皮毛﹐則痂落遲而多麻瘢。此自腎經遞傳而至於肺之說也。當隨經察證﹐隨證用藥﹐始不悞矣。

補遺

古人陳氏云﹕痘以太陰脾肺二經爲主﹐肺宜溫而脾宜燥。萬氏云﹕痘瘡始終以脾胃爲主﹐胃當養而脾當補。馬氏云﹕痘以少陰心經爲主﹐火不可太淸而血不可太寒。三說𨿽不一﹐其實皆是也。蓋脾爲孤髒﹐能灌四傍﹐則四髒咸賴一臟以養之。況脾屬土而主肌肉﹐若能化水谷﹐成津液﹐灌漑諸經﹐令肌肉不枯﹐气血得其助﹐痘何難成功﹗但寒土不能生物﹐必陽气燻蒸於下﹐而後能發育也。如萬物之根在土﹐而冬月何不在乎﹐以眞陽之气息也。可見脾受水谷﹐化生津液﹐亦必借眞火﹐始能成腐化之功﹐所以謂火能生土﹐太乃土之母也。然心爲君火﹐能役相火﹐又主乎血脈。若心火不息﹐血不寒凝﹐自能與脾之津液﹐相爲流通﹐痘自紅潤而鮮艷。所以謂血主濡之﹐气主呴之﹔气無血不走﹐血無气不行﹔气乃血之帥也﹐气行血亦行。然肺統一身之气﹐又主乎皮毛﹐若肺气充盈﹐自能與心之血脈相爲周運﹐痘自尖圓而肥潤﹐是血气充足﹐交會於前﹐脾生津液﹐助養於後。痘之成功﹐三髒缺一不可。至於腎經﹐古人謂惟腎證爲惡候﹐誠是也。痘瘡自內達外﹐腎乃最深之處﹐若有畱毒而不外傳者﹐則死於出見之日矣﹐救何能及也﹖若肝經則無成痘之功﹐何也﹖肝者火之母﹐若心火不足﹐邪火猖獗﹐肝邪移於脾﹐則木克土﹐木反勝金﹐則火克肺﹐所以古人謂肝經有瀉而無補也。蓋有瀉而無補者﹐是不補其气也。若痘後目病﹐肝血虛而火盛者﹐淸之後則當補矣。此一段論﹐與上論宜合會參看﹐上是言痘之傳變﹐此是言痘之成功﹐後學不可不知。

出長各經見證與傳變成功形色不同之辧

與上看痘法條參看。

痘𨿽自內達外而布四體﹐其根實由於五臟。如肝主淚而爲水泡﹔肺主涕而作膿囊﹔心則斑而且赤﹔脾則疹而又黃﹔腎乃封藏之本﹐變則黑陷之象﹐此論發熱出見時形證。若初出小小顆粒﹐一點血也﹐血化爲水﹐水化爲膿﹐膿成而毒解﹐此自然之序也﹐與隨髒見證﹐如肝主淚而爲水泡【云云】者不同。若初出之時﹐半是水泡﹐或才起發﹐便有帶漿者﹐或未成膿﹐卽有幹收者﹐火性躁急﹐失其自然之序矣。遇此等證候﹐不可忽也﹐有性命之關矣。

就人以斷痘之輕重說

以痘毒之淺深定輕重﹐以痘証之虛實寒熱定治法﹐此其常也。若人形體壯健﹐精神快爽﹐言笑不苟﹐出痘時又安靜如常﹐痘𨿽重亦可以輕斷之。如人頭大而項小﹐足小而身重﹐喜笑出於無因﹐精神短少﹐出痘時大異平常﹐且不安靜﹐痘𨿽輕亦可以重斷之。此驗過者﹐治痘者不可不知。

就人以定痘之治法說

看痘施治﹐當先看其人。其人或貧賤家兒﹐或富貴家兒﹐兒之稟賦厚薄﹐肌膚老嫩﹐气血虛實﹐聲音淸濁﹐生於某處地方﹐所受之燥濕﹐所食之濃淡﹐先知其人而後看其痘。如貧賤家多歷辛勤風寒水濕之苦﹐更無厚味傷脾﹐有證便能抵當﹐古人所謂百煉成鋼﹐此類是也。富貴家暖衣厚味﹐少見風日﹐脾胃薄弱﹐不耐勞苦風霜﹐古人所謂陰艸怕旭日﹐此類是也。富貴衣食居處所養成之兒﹐卽就富貴以調理之﹔貧賤衣食居處所養成之兒﹐卽就貧賤以調理之。語云﹕貴賤分二等﹐貧富不同治﹐此之謂也。至於兒之稟賦厚者多宜攻﹐薄者多宜補﹔肌膚老者多宜開發﹐嫩者多宜溫養﹔聲音淸者當守﹐濁者當淸﹔气血弱者當補元气﹐實者當解痘毒。南方風气柔弱﹐地濕窪下﹐飲食多嫩軟﹐以此養成之形體﹐自當依此以調理﹐調理自不可同於北方也﹔北方風气剛勁﹐地髙風燥﹐飲食多彊硬﹐以此養成之形體﹐自當依此以調理﹐調理自不可同於南方也。有平日谷食多肉食少﹐養成之气血形體者﹐生痘自當禁忌羊肉豬肉牛肉雞肉魚鮏等物﹐以此等物能動風助火也。所以謂能禁忌則重者變輕﹐不能禁忌則輕者變重。倘平日谷食少肉食多﹐如羊肉豬肉牛肉雞肉魚鮏等物﹐養成之气血形體者﹐則脾胃亦是此等之物以養成矣。生痘始終以脾胃爲主﹐借脾胃飲食之滋潤以成功﹐若遽禁其平日所食之物﹐是絕其脾胃生生之气﹐痘何所借以成功乎﹖是又不可以常法拘者﹐治痘者不可不知。

三等五要說

痘有三等﹕順﹑險﹑逆。順者﹐气血充和﹐痘毒宣暢﹐不必施治﹔險者﹐气血不舒﹐痘毒壅遏﹐或雜證攪擾﹐當急急施治﹔逆者﹐痘毒凝結﹐气血不活﹐治之無功。有五要﹕一要出欲盡﹐二要起發透﹐三要膿稠滿﹐四要收靨齊﹐五要結痂厚。五者缺一﹐不能成功﹐非要乎﹗

痘有五善七惡說

飲食如常﹐一善也﹔大小便調﹐二善也﹔瘡紅活堅實﹐三善也﹔脈靜身涼﹐手足溫暖﹐四善也﹔聲音淸亮﹐動止安靜﹐五善也。五善不能全得﹐得一二亦自淸吉。七惡﹕煩躁悶亂﹐譫妄恍惚﹐一惡也﹔嘔啘泄利﹐飲食不能﹐二惡也﹔焦枯黑陷﹐癢塌破爛﹐三惡也﹔頭面預腫﹐鼻塞目閉唇裂﹐四惡也﹔喉舌潰爛﹐食入卽啘﹐水入則嗆﹐五惡也﹔寒戰咬牙﹐聲啞色黯﹐六惡也﹔腹脹喘促﹐四肢逆冷﹐七惡也。七惡不必皆有﹐但見一證﹐亦不可爲。七惡之外﹐又有渾身血泡﹐心腹刺痛﹐陷伏不出﹐便溺皆血﹐尋衣撮空者﹐是又卒死之證也。

治痘總法

治痘瘡原無奇法﹐大約先視其人之气血彊弱﹐痘毒之淺深﹐時气之寒燠。自發熱之初﹐見點之時﹐卽當觀形察色﹐思及何如起發﹐何如灌漿﹐何如收靨﹔一動手用藥﹐就便顧首尾﹐愼其初以善其後﹔然後次第調理﹐分其表裏虛實寒熱﹐虛者補之﹐實者瀉之﹐寒者溫之﹐熱者淸之。無過溫﹐無過淸﹐不妄瀉﹐不妄補﹐要在使其正气不損而气血盛﹐邪气不畱而痘毒解。痘或有不必用藥者﹐或有宜輕劑者﹑宜重劑者﹐細心詳審﹐各各分別﹐斟酌施治﹐斯可收萬全之功矣。如痘發熱之後﹐作三四次出﹐有大有小﹐有先有後﹔起發亦作三四次﹐先出者先起﹐後出者後起﹐大者自大﹐小者自小﹐大小次第而起﹔待至養漿﹐則先起者先作漿﹐渾起者後作漿﹐大小亦如之﹐磊落分明﹐不相粘連﹐色極紅潤﹐不帶火色者﹐順也﹐不必用藥。若時醫射利﹐以爲不用藥﹐無以見功﹐欲妄投其劑﹐幸邀天功。不知治痘﹐惟有補瀉二法。痘證旣順﹐則無邪正之偏﹐補則助其火邪﹐瀉則損其正气﹐痘無證藥之﹐而反生其證也﹐何能成功﹖徒殺人耳。若險證則宜急治﹐治之不急則險證變而爲逆證者有之。時醫用藥﹐恐證變不已﹐歸罪於藥﹐憚而不用﹐坐視險者變而爲逆﹐全不顧也﹐心何忍乎﹖是又以不用藥而殺人也。至於逆證棄而不救﹐恐費其調治不能成功﹐徒招謗也。𨿽然﹐豈醫者活人之心哉﹖當察其色脈於不治之中﹐尋其生機﹐定一治法﹐然亦有不壞事者。予曾見同道治孫姓者一女﹐年七歲出痘﹐則犯逆證﹕形如蚊迹﹐不成顆粒﹐一逆也﹔腰痛腹又痛﹐二逆也﹔昏睡譫語﹐三逆也﹔漧嘔﹐四逆也。惟色脈無恙﹐可生之機也。隨定一方﹐用保元湯以補其中气﹐加羌活﹑防風﹑荊芥﹑柴胡以爲發散表邪之用﹐木香﹑山楂以爲驅逐裏邪之用﹐調辰砂末以爲解毒之用﹐連進三劑﹐證變而成功矣。逆證豈可盡棄哉﹗今不論險逆﹐一一定方於後。

初熱三日證治

痘必發熱而後出者﹐何也﹖蓋天地之育萬物﹐𨿽賴土以生息﹐而土不得陽气燻蒸於下﹐安能發生萬物﹖人身一小天地也﹐痘之管紐在脾﹐脾屬中土﹐若非火蒸透膈﹐則痘毒安能震動而發泄﹖師曰﹕五穀不逢熱不結﹐痘瘡不熱透不徹。所以痘瘡之毒﹐蘊伏五臟﹐欲出則必燻蒸而發熱。是以書云﹕熱蒸三日而斑生。蓋痘本火毒﹐待熱而發﹐熱微則毒微﹐熱甚則毒甚﹐而痘之稀密輕重系焉。𨿽然﹐亦有熱甚而毒不甚者﹐如熱甚不煩不渴﹐大小便如常﹐精神淸爽﹐此熱在表﹐其裏無邪﹐毒火發越﹐痘易出而易成功也。亦有熱微而毒不微者﹐熱𨿽微而煩躁不安﹐大小便難﹐昏昏喜睡﹐毒火內蘊﹐不得發越﹐表熱𨿽微﹐內熱則甚﹐毒火郁遏之極﹐痘必出不快而難成功也。熱微毒微﹐熱甚毒甚﹐此言其常也。熱微毒不微﹐熱甚毒不甚﹐又是其變也。治痘者﹐正當於此有斟酌矣。前人有云﹕當發散淸解﹐使邪熱盡退。痘出之形﹐不帶火色。一失其治﹐痘帶火色﹐而出則紅必變赤﹐赤必變紫﹐紫必變黑﹐救無及矣。有云外感癘气﹐內有所傷﹐與痘毒合並而發熱者﹐當淸解之。若痘毒之正熱﹐其毒稟於胎元﹐伏於五臟﹐深藏久蓄﹐一旦觸發﹐倏然忽然之頃﹐其勢猛銳﹐勃勃欲出﹐斷不可遏阻其勢﹐必借气血載毒出外﹐痘出而熱自退﹐或熱退而痘卽出。若必如管橓立論﹐首次解毒令熱盡退爲說﹐純用涼藥﹐則气血滯凝不能載毒外出﹐毒將內攻而告變矣﹐奚可哉﹖庸醫相習﹐以訛傳訛﹐俱用寒涼淸解﹐自以爲對証之妙劑﹐以致毒不得外出﹐返而內攻者多矣。今領前人之論﹐不敢執定不用淸解﹐以不用藥而悞事﹔亦不敢執定純用淸涼﹐又以用藥而害事。因病用藥﹐隨證定方﹐一一如左。

論痘瘡發熱與傷寒不同

風寒之證﹐邪自外入﹐陽气拂郁而發熱﹐患者惡寒﹐怕露頭面﹐且只見一經形證。痘瘡之證﹐毒自內出﹐陽气燻蒸而發熱﹐患者惡熱﹐喜露頭面﹐且五臟之證俱見﹕呵欠煩悶﹐肝證也﹔乍涼乍熱﹐手足冷多睡﹐脾證也﹔面燥腮赤﹐咳嗽噴嚏﹐肺證也﹔驚悸﹐心證也﹔骩涼耳涼﹐腎之平證也。再觀心窩有紅色﹐耳後有紅筋赤縷﹐或身熱手指皆熱﹐惟中指獨冷﹐男左女右﹐乃知是痘證也。初發熱身熱和緩﹐時熱時退﹐神淸气爽﹐飲食二便如常﹐無雜證者﹐吐瀉不甚而隨止者﹐發驚搐後卽見痘影者﹐自汗而汗不大者﹐此榮衛气和﹐腠理疏通﹐不必施治。

一發熱至收靨﹐始終宜服三豆湯﹐渴者更宜。

一初發熱增寒壯熱﹐頭痛咳嗽﹐鼻流淸涕者﹐多由於外感不可驟發散也﹐當視兒彊弱以調治之。如兒體气壯盛者﹐用升麻葛根湯加桔梗三分﹑蘇葉五分﹑小川芎四分﹑山楂肉八分﹑牛蒡子五分﹑生薑三片﹐水一鍾﹐煎五分熱服取汗。體素怯弱者﹐用參蘇飲去木香﹑枳殼﹐加牛蒡子炒四分﹑山楂肉六分﹐微汗之﹐然不可令汗出太多﹐發虛其表﹐後難起脹收靨也。如汗後身熱不退﹐且勿峻攻﹐姑稍待之。其或煩悶燥渴而妄語者﹐敗毒和中散淸之﹔腹痛大便祕者﹐加酒炒大黃微利之。

一身熱至二三日之後﹐痘欲出不出﹐或煩悶驚搐﹐狂言亂語﹐切不可驚惶失措﹐須詳審虛實寒熱而治之。要知此等證﹐皆由毒气在內﹐不得宣發於外而作。然毒气不得宣發之證﹐又不一樣﹐而有三等﹐最宜精詳。觀形察色﹐審聲問證﹐又參之以脈﹐並用紙撚照法﹐然後可以辧別。察其痘影紅紫﹐面赤唇紫﹐聲音不亮﹐口气粗﹐手足熱﹐脈洪數﹐此毒气壅盛於內﹐不能驟發於外﹐而驚搐狂躁者﹐宜用淸解散以宣之。或痘影形色同前﹐但聲重鼻塞﹐鼻涕﹐脈浮數不同﹐此內毒本盛﹐外爲風寒所束﹐郁滯不得出﹐而驚搐狂躁者﹐宜用蘇解散以發之。察其痘影淡淡在皮下﹐不見紅活﹐唇淡面白或帶靑﹐脈又遲緩﹐此血气虛弱﹐不能送毒外出而驚搐狂躁者﹐宜用溫中益气湯以托之。三者分別明白而後用藥﹐當一劑之後﹐痘出而驚定矣。昔人謂痘未出而驚搐爲順﹐是在一二日間也﹐若至二三日則不可忽矣。

一幼兒欲出痘發熱﹐至二三日全無痘點形影﹐忽然而發驚搐狀﹐與急驚風一樣者﹐此亦毒气壅遏﹐不能宣發所致﹐宜用淸解散以宣之。若時醫不知是痘證﹐悞作急驚風施治﹐或單以寒冷投之﹐以驅痰峻藥下之﹐其兒必死。何者﹖阻遏其毒﹐使不得外出而內攻也。故未出痘之小兒﹐若遇此等證﹐卽當驚疑﹐恐是痘也。

一發熱𨿽輕﹐至三四日而怠倦嗜臥﹐不思飲食﹐所出之痘﹐影影淡白﹐點顆不明﹐此非痘毒輕少﹐亦是血气虛弱﹐送毒不出也﹐宜用溫中益气湯以托之。甚者必連服三四劑﹐痘始出齊﹐其痘必多。若因其安靜﹐袖手玩視﹐而不急托痘出外﹐延至五六日後﹐毒气內攻﹐須臾告變﹐不可救療﹐誠足畏也。昔人熱輕痘輕之說﹐可盡憑乎﹖而六日以前﹐痘未出齊﹐勿用溫補之說﹐可盡拘乎﹖

一發熱至數日而痘不出﹐此時進退兩難。欲大發之﹐懼其本稀而戍斑爛﹔不發之﹐又無以出其毒。當始以藥微發之﹐微發不出則加藥﹐加藥不出則大發之﹐大發之後所出不多﹐卽是痘本稀不可再發也。微發用升麻葛根湯﹐大發用惺惺散加防風﹑小川芎﹑薄荷各五分。加藥者﹐本方多加分兩﹐非謂於本方之外﹐加辛熱而大發也。

一初熱便妄有所見聞﹐妄言如見鬼狀﹐此皆毒气內攻﹐以致心神不淸﹐最爲惡候﹐宜導赤散加連翹﹑黃芩﹑犀角﹑木通﹑琥珀﹑抱龍丸。惟大便祕結者﹐或用牛黃淸心丸﹐或粉紅丸﹐用藥後病已者可治。

一發熱失血口鼻出者﹐用童便磨犀角服。小便溺血者不救。

余有諸證﹐俱載在雜證類中。

出見三日證治

出見者痘出而見其形也﹐形見而色亦見焉。形色旣見﹐則吉凶攸分。治痘者﹐心有明鑑﹐又具慧眼﹐觀形察色﹐詳組分別﹐則起脹灌膿之證﹐可逆睹矣。要在預相其機而圖之早﹐若因循失治﹐臨證便難措手。如起脹之機﹐非必於起脹時而後議也﹐正當於出見時﹐預知其能起脹不能起脹而先理之。蓋熱退而痘出﹐初出之像如粟狀﹐色紅而潤澤﹐與無痘處之皮色迥異。謂紅者非深紅也﹐特淡紅少異於皮膚之不紅耳。自血肉而達於皮膚﹐其根甚深﹐三四次出盡。先一次出者﹐其時稍待則形尖﹐其體大於二次出者﹔二次出者﹐其時稍待則形尖﹐其體大於三次出者﹔三次大於四次者。大小不一﹐磊落分明。觀其形則知其後日之能起不能起﹐察其色則知其後日之能灌不能灌﹐此治痘之第一節

要也。生痘家亦自此以後﹐當謹愼調養﹐注意避忌。

調養禁忌

自出痘至收靨﹐房中常宜燒辟穢香﹐加茵陳﹑大棗。見形後﹐宜用葫荽酒﹐卽以此噴牀壁﹐臥席下鋪些葫荽亦妙。痘瘡旣出﹐內臟空虛﹐熱气一蒸﹐毛孔俱開﹐自此以後﹐常避風寒﹐調飲食。衣服勿令其過暖﹐勿令其過寒。𨿽天气暄熱時﹐亦勿令其赤體﹐或單衣當風取涼﹔𨿽天气嚴冷時﹐亦勿令其重綿累褥﹐使熱气壅遏。飲食勿過飽﹐勿過饑﹐勿食生冷﹐勿飲涼水﹐及一切雞肉豬肉牛肉羊肉魚鮏﹐並荔枝棗柿糖蜜酒蔥蒜與酢。蓋以雞肉動風﹑豬肉生痰﹑羊肉助熱﹑魚鮏助火﹑牛肉黑瘢之故也。荔枝酒又能發癢﹔棗柿糖蜜﹐其味甘甜﹐引痘入眼﹔酢酸損齒﹔蔥蒜泄气﹐所以悉宜忌之。

又﹕生人往來﹐厲聲髙語﹐對梳頭﹐對搔癢﹐勿掃地﹐勿輕移器物﹐勿僧道巫師入房。

避穢气

婦人經脈气﹐房中淫液气﹐腋下狐臭气﹐行遠勞汗气﹐溝糞濁惡气﹐諸瘡鮏臭气﹐硫黃蚊煙气﹐吹滅燈燭气﹐悞燒頭髮气﹐柴煙魚骨气﹐蔥蒜韭薤气﹐煎炒油煙气﹐醉酒葷鮏气﹐麝香臊穢气。

已上三段﹐自出痘至收靨﹐悉宜遵之。

一痘初出﹐有夾斑而出者﹔有夾紅赤觀而無顆粒﹐隨出而隨沒者﹔又有夾丹而出﹐紅赤成片如雲頭而突起者﹔有夾沙者﹔有小小點粒﹐聚於痘頂之上﹐謂之罩頂沙者﹐此皆毒火浮游散漫於皮膚之間也。遇此不必驚惶﹐但用黑參升麻湯三二劑﹐散其遊火﹐斑丹自退。有夾麻疹而出者﹐亦用黑參升麻湯加酒炒黃芩﹑桔梗各六分﹐令其麻疹先退﹐痘瘡亦自起發矣。

一痘初出﹐口鼻兩旁人中上下腮耳年壽之間﹐先見二三點﹐淡紅而潤澤﹐然後挨次而出﹐三四次出盡﹐皮厚堅硬﹐以手摸之礙手﹐又無三五相連者﹐不必施治。

一痘初出﹐太陽太陰額角髮際天庭方廣之處﹐先見四五點﹐熱尙未退﹐帶火而出者﹐難治。

一出痘之時﹐其人精神爽健﹐气色光彩﹐年壽明潤﹐印堂黃亮﹐無論痘出之稀密﹐必無變證﹐不必施治。若其人精神倦怠﹐气色昏黯﹐痘出𨿽稀﹐當時時詳察﹐防有變證。有證當急急施治﹐遷延怠緩﹐證勢已成﹐則難救矣。

一痘熱三四日或四五日而始出﹐所出之痘﹐形堅實而皮厚﹐色明潤而鮮艷﹐不必施治。若熱一日或半日﹐卽一齊湧出﹐所出之痘﹐頭焦帶黑色﹐皮薄﹐當急急施治。頭焦黑者﹐用涼血化毒飲﹔若熱未退﹐加防風﹑荊芥各三分﹑柴胡七分﹐去連翹﹑桔梗。色白皮薄者﹐固陽散火湯﹐去荊芥穗﹑生地﹐加茯苓﹑白朮各五分。

一痘初出﹐以紙撚照之﹐其皮中歷歷可指﹐皮中有小小顆粒甚多﹐若有勃勃欲出之勢﹐已出者色又紅潤﹐卽身熱﹐亦不必服藥﹐恐是夾疹夾沙證也。若皮中顆粒﹐𨿽不甚多﹐色紅不至於紫﹐而地界不分﹐身熱未退者﹐用九味神功散加柴胡六分﹑蟬蛻五个主之。

一痘出而熱不退﹐是毒盛而人之气血又盛﹐所以能逐毒外出。痘紅紫而不分地界者﹐當急退其熱。若熱不急退﹐血气被其煎熬﹐痘必變爲焦枯之證﹐後至黑陷者有之﹐宜用淸地退火湯。

一痘隱伏皮膚﹐出現不快﹐及用而復隱﹐與不起發者﹐用神功散調紫艸茸末服之。其紫艸茸分兩之多少﹐隨兒大小証之輕重酌用。如無此藥﹐用豬尾膏亦可。又有南金散﹐特治痘已出而復隱﹐勢至危者。

一痘瘡之出﹐自有常期﹐若過期應出不出﹑出不快者﹐各有所因﹐病證不同﹐當詳察明辧。如鼻塞聲重﹐咳嗽頭痛﹐四肢拘急﹐常喜蓋覆而惡風寒﹐出不快者﹐風寒閉之也﹐當分人之壯弱﹐各施其治。或其人血气壯盛﹐皮厚肉密﹐毒气難於發越﹐恃其體厚﹐不避風寒﹐一旦爲風寒所襲而出不快﹐用雙解散去石膏﹑桂枝﹑滑石加紫艸八分﹔大便不祕﹐並大黃亦去而不用。或其人形體怯弱﹐風寒易感﹐以致腠理閉密﹐气血凝滯而出不快﹐宜惺惺散去組辛﹐加小川芎﹑防風﹑荊芥﹑薄荷各五分。或其人气血怯弱﹐不能載毒出外﹐痘色淡白﹐飲食減少﹐身涼手足冷﹐小便淸﹐大便滑而出不快﹐宜用溫中益气湯。大便自利不止﹐用豆蔻丸。

一痘因邪穢所觸﹐陷伏而出不快者﹐用平和湯﹐外用辟穢香加乳香﹑芫荽燒之。

一痘正出時﹐忽作風狀﹐眼直視﹐牙關緊者﹐此調護不謹﹐而爲風寒所襲也﹐且勿輕用驅風峻劑﹐宜用姜附湯取微汗卽愈。

一痘出三日之後﹐則當盡出於外﹐而無稍畱於中﹐以紙撚照之﹐皮膚內無隱伏之紅點﹐腳心手心俱有﹐痘則出齊矣。出齊之時﹐身體微溫﹐不熱不寒﹐卽微熱亦無妨。惟大熱痘稠密﹐紅紫漧枯者﹐宜調元化毒湯去參﹑芪主之。痘不紅紫漧枯﹐色光潤者﹐不必施治。

余有諸證﹐載在雜證類中。

起脹三日證治

起脹者﹐痘勃勃欲長﹐有起發之勢﹐顆粒尖圓而脹大也。先出者先起﹐後出者後起﹐大小不一﹐痘肥脹一分則胎毒發出一分﹐痘盡肥脹則毒亦盡出矣。當此之時﹐其根腳當湧起紅色﹐又加鋸齒﹐其顆粒當放白光瑩﹐又不凝滯﹐是气血交會﹐气升血附﹐具後日行漿灌漿之基。如《悟眞篇》所云﹕初開綠葉陽先暢﹐次發紅花陰後隨也。若有不然者﹐是又其變也。治痘者﹐於此時觀形察色﹐則後日漿之能灌與不能灌﹐能足與不能足﹐可以逆睹矣。當預相其機而圖之早。若於此失治﹐必待漿之不能灌不能足之時﹐而始圖之﹐則無及矣。況痘瘡一證﹐有膿則生﹐無膿則死﹔膿足則易靨﹐膿不足則倒靨。諸證將種種百變疊出﹐是相機釀漿起脹之日﹐又痘家極緊要時也。今隨證用藥﹐一一定方於左。

一痘出齊之後﹐先出者先起﹐後出者後起﹐顆粒尖圓光澤﹐根腳紅綻肥胖﹐其人飲食如常﹐二便如常﹐神淸气爽而無他證者﹐不必施治﹐但節飲食﹑避風寒﹑防穢气而已。

一痘灰白頂陷﹐皮軟不厚﹐根盤血散不聚﹐光白不榮﹐此血气兩不足之證﹐宜用保元湯加丁香﹑當歸﹑川芎主之。

一痘頂長大尖圓﹐而根腳之血不聚﹐色不紅活者﹐此气至而血不榮也﹐宜用當歸活血湯加陳皮三分主之。

一痘頂不尖圓肥滿﹐色𨿽紅潤﹐而形平陷皮薄者﹐此血至而气不充也﹐宜用四君子湯加黃芪﹑官桂﹑川芎主之。

一起發時﹐浮囊虛起﹐殼中無水者﹐此气不依血﹐血不附气﹐其變爲癢塌爲癰腫﹐宜用十全大補湯去白朮加大力子﹑連翹﹑防風﹑燒人糞主之。

一痘瘡起發﹐尖圓爲貴。如四圍起中心平陷者﹐此有二種﹕有血化成水﹐四圍髙起﹐中心略低凹者﹐俗呼爲茱萸痘﹐此中气不足﹐發未透徹故耳。能食者至養漿之時﹐盡充滿而起矣﹐不必施治﹔不能食者﹐宜扶中气﹐人參白朮散主之。有四圍沸起中心落陷無水﹐猶是死肉﹐其形如錢者﹐急宜攻之。若稍遲緩﹐漸變黑點﹐不可爲矣。此名鬼痘。宜用九味順气散加山楂肉﹑穿山甲末主之﹐外用胭脂塗法。

一痘瘡起發﹐有中心凸起﹐四圍幹平無水者﹐或裏紅外黑者﹐此由平日感受風寒﹐皮膚堅厚﹐以致痘毒郁而不散﹐用桂枝葛根湯或十宣散﹐外用水楊湯浴之。

一痘瘡起發﹐貴於顆粒分明。如彼此相串﹐皮腫肉浮﹐或本痘四傍﹐旋出小痘﹐攢聚胖脹﹐漸成一塊﹐此候最重﹐宜用快斑湯加燒人糞服之。

一痘瘡徧身起發﹐惟四肢不起﹐蓋痘瘡起發貴透﹐四肢不起發﹐發之不透﹐後日手足必生癰毒﹐而四肢之所以不起發者﹐皆由於脾之虛弱﹐脾主四肢﹐脾旣虛則不能行其津液﹐灌漑四肢﹐所以發遲﹐宜用黃芪建中湯加防風主之。

若手足痘瘡﹐多發水泡者﹐又肝木乘脾土也﹐當先瀉其肝﹐用羌活湯加柴胡主之﹔後補其脾﹐用人參白朮散去葛根加桂主之。

一痘瘡起發時﹐痘以漸長﹐頭面以漸腫大﹐是內毒外達之機。痘又磊落紅活﹐光壯肥澤﹐待膿成收靨而腫漸消﹐此常候也。有痘長而頭面不腫者﹐是痘稀毒微﹐上等痘也。有頭面腫而目閉者﹐痘密毒深者也。有頭面腫而目不閉者﹐痘稀而毒淺者也。皆不必慮﹐亦待瘡熟腫消而目自開矣。若瘡未成熟﹐腫消目開者﹐此陷伏也﹐宜急用人牙散。若痘未起而頭面先腫﹐皮光色艷﹐如瓠瓜之狀者﹐此惡毒之气上衝頭面﹐最惡候也。方書所謂難治肉腫瘡不腫﹐當於初腫之時﹐急用羌活救苦湯多服方妙。

一痘正當起脹時﹐有頭面連目預腫脹而痘不脹者﹐此血气虛弱﹐不能拘攝其毒以成膿﹐故其毒散漫於肉分而發腫﹐皮色未至光艷﹐如瓠瓜之狀者﹐宜急用藥大補气血以收攝其毒﹐則痘自起脹灌膿﹐而肉腫自消矣。以參歸大補湯主之。

一痘瘡正起發時﹐而口唇痘瘡先熟﹐內帶黃漿﹐名爲鵝口之痘﹐此最惡之候﹐待諸痘成漿﹐則此痘已靨﹐唇皮揭脫﹐漸變嘔嗆﹐不可救矣。此毒發於脾經證也﹐宜急用瀉黃散主之。

一痘瘡起發時﹐有一處焦枯不起﹐周圍有柿餅大﹐或大於柿餅﹐其根下皮肉﹐以銀鍼按而搖之﹐亦不甚活動﹐此毒气畱伏﹐壅遏結滯而不發越﹐若怠忽而不急治﹐將傳變不已﹐周身之痘變而成陷伏之證者有之。卽不然﹐後日必爲癰毒。宜用胭脂塗法﹐令熱塗之﹐以皮肉活動﹐痘不焦枯爲期﹐方妙。

一痘瘡起發﹐其形色光壯﹐紅活肥潤爲佳。發時有變黑者﹐最爲惡候﹐其證逆﹐時醫多棄而不救。不知黑痘之證﹐亦不一種﹐有可救者﹐有不可救者﹐當分別急療﹐認證的確﹐用藥對證﹐權變施治﹐不可以常法拘也。若因循失治﹐以致傳變不可救者多矣。治此證者﹐亦有數法﹐一一列之於後。

一起發時﹐痘有一二枚變黑﹐摸之則痛者﹐此痘疔也﹐宜急用胭脂塗法頻頻塗之﹔或用四聖散胭脂水調﹐以銀鍼撥開瘡頭塗之﹔或用四聖膏封之。

一起發時﹐其痘漸漸變黑﹐已延蔓一身﹐未至漧枯塌陷者﹐此天行疫癘之气所致﹐正所謂火發而燻昧者也﹐宜用加味保元湯主之﹐連用十劑多亦可﹐或加分兩而用重劑亦可。

一起發時﹐痘有數个幹黑﹐根腳堅硬者﹐宜亟以胭脂汁調四聖散﹐以銀鍼撥開痘頂﹐入藥於其中﹐片時則當起發紅活矣。若仍前皮肉不活﹐根腳不腫﹐則不可救。

一痘𨿽有數个變黑﹐而四圍有水﹐惟中心黑陷者﹐只用胭脂塗法頻頻塗之﹐直待轉紅起胖而止。若徧身如此者﹐亟用加味保元湯加燒人糞調服。若起發有水﹐頂平而黑者﹐宜用涼血解毒湯去燈心加牛蒡子﹐調燒人糞服﹐外用胭脂塗法塗之。若大便不通者﹐內用通幽散去升麻加紫艸﹐覺煩躁而裏急加酒炒大黃﹔外用膽導法或豬胞導法。若泄瀉者﹐用保元湯加木香﹑官桂主之。

一痘瘡有陷伏之證。伏者在內而不出也﹐陷者自外而復人也。痘瘡變黑陷伏者﹐有四證﹐當分治之。

一則感風寒﹐肌竅閉塞﹐血凝而不行﹐必身痛四肢微厥﹐痘瘡不長﹐此爲倒伏也。宜溫肌發散﹐用桂枝葛根湯加麻黃﹑蟬蛻主之﹐外用水楊湯浴法。

二則毒气太盛﹐內外蒸爍﹐毒復入裏﹐必煩躁气喘﹐妄言如見鬼神﹐渴而腹脹﹐此爲倒陷伏也。大便不閉而小便閉者用連翹湯﹐小便不閉而大便閉者牛李膏﹐二便俱閉者通關散主之﹐外以水楊湯浴之。

三則內虛而不能使陽气以副榮衛者﹐出而復沒﹐斑點之色或白或黑﹐其人必不能乳食﹐大便自利﹐或嘔或厥﹐謂之陷伏也。宜用保元湯加丁香﹑官桂﹐陳氏木香散﹑異功散﹐皆可選用﹔外用胡荽酒噴之。或下之後﹐毒气入裏而黑陷者﹐先以理中湯溫養其裏﹐後以桂枝葛根湯疏解其表﹐不出加麻黃。

四則被房室等雜穢惡气沖觸而黑陷者﹐內服紫艸飲子﹐外用茵陳燻法。

又有一等陷伏之證﹐毒气太盛﹐煎熬气血﹐气血不能送毒出於外﹐已出之痘﹐又反復入於裏者﹐是毒气壅遏﹐非若外感風寒﹐內虛吐利雜气觸犯者之比。當審其大小便﹕若閉而腹脹煩躁者則下之﹐獨小便閉者則利小便。倘毒解而自利者﹐以瀉膿血爲順﹐水谷爲逆﹐不必用藥﹐毒𨿽入裏﹐皆可從瀉而出也。瀉止而枯黑不起者﹐內用無價散以解在裏之邪﹐外用水楊湯以解其表﹐使毒气得出﹐皆良法也。善醫者﹐可發則發﹐可下則下﹐可利則利﹐或解表﹐或解裏﹐隨機應變﹐不拘常法﹐庶人悞人性命也。

一痘起發時而有水泡﹐最爲惡候﹐𨿽與黑陷疔痘不同﹐而其能爲大害則一也﹐當分別而急治。所謂水皰者﹐與初出血皰﹐血化而爲水皰之皰﹐其名𨿽一﹐而其實則不同也。所謂初出血皰者﹐非有大皰﹐而內含一包血也﹐不過小小顆粒見於皮膚之外﹐有形可指﹐所謂皰也。以紙撚照之﹐內裹紅色鮮艷﹐非水非膿﹐所謂血也。至於起發﹐則顆粒尖圓﹐根腳肥胖﹐以紙撚照之﹐內裹紅白光瑩﹐非血非膿﹐所謂水皰也。今之所謂水皰者﹐形大皮薄﹐內含一包淸水是也。是毒气壅遏﹐畱伏於內﹐熱气衝突﹐毛孔開張﹐驅逐津液而先行也。稍緩其治﹐則癢塌而死。若遇此等水皰﹐或有幾枚﹐卽當以銀鍼刺其根窠﹐令出紫血﹐以胡荽酒調官粉塗之﹔後若膿淸欲陷﹐卽以小濕濕虫三四个﹐水研三四茶匙﹐澄淸服之。

若起水皰而兼瀉泄者﹐宜用保元湯加白朮﹑茯苓﹑肉豆蔻以止其瀉﹐用十全大補湯去熟地加白朮﹑官桂以助膿而成功﹔若渴仍用保元湯加麥冬﹑五味子主之。

若徧身水皰﹐猶如水痘﹐皮厚肉堅而色蒼蠟者﹐宜四君子湯加黃芪﹑防風﹑牛蒡子主之﹔皮白色嬌者﹐不可救。

一痘至起發一二日之後﹐頂尖圓而根腳闊大﹐根腳四圍之血甚艷﹐見於本部之外﹐以紙撚照之﹐窠內有渾渾漿水﹐是漿行而欲成膿之兆。到灌膿之日﹐四圍之血﹐必盡歸附顆粒之中﹐其膿亦必稠密而白﹐根腳獨畱一血綫圍繞﹐宛然一珍珠而坐於胭脂之上也。痘有稠密者﹐血色紅艷﹐就連皮肉俱紅﹐而顆粒獨白﹐到成膿之日﹐亦必若前痘之狀也﹐皆不必慮。惟根腳橫開﹐頂皮亦起﹐而根腳之血不艷﹐以紙撚照之﹐內有影影之漿水﹐又不充暢﹐是气血不交會﹐後必不能灌膿者也﹐當用九味神功散﹐頂平者加穿山甲末主之﹐或用豬尾膏亦可。

余有諸證﹐載在雜證類中。

灌膿三日證治

膿者血之變也﹐血化爲膿﹐毒從膿化﹐痘瘡至此漸成實矣。然成實之狀﹐又自不同﹐有漿行﹑漿足﹑漿老之異。漿行者﹐气血交會﹐气盈血附﹐其毒自化。根腳之紅色﹐起發時如鋸齒之狀者﹐又變而爲如紅絨花蕊之狀﹐鮮艷可愛﹐痘之根底周圍皆血﹐不淡不散﹐此血上潮則漿行。上潮五分則漿至五分﹐上潮八分則漿至八分﹐上潮十分則漿至十分而膿足矣。膿足之後﹐色白肥滿﹐血歸根底﹐其血緊緊斂附於根下﹐周圍成一紅圈﹐而無外布之勢﹐宛然一顆珍珠﹐出於胭脂上也。然痘又不能一齊而皆如此﹐必先起者先灌﹐後起者後灌。如先起者至五分﹐則後起者而漿行﹔先起者至八分﹐則後起者至五分﹔先起者至十分﹐則後起者至八分。亦如起脹之三四次而灌足﹐膿足而根腳紅活﹐則先灌者當變而爲黃潤之漿﹐其色蒼蠟而漿老矣。後起者﹐亦挨次而如之﹐則順也。有不順者﹐因證調治﹐一一立法開列於後。

一痘色淡白﹐皰不尖圓﹐根無暈紅者﹐气虛而血縮者也﹐必不成膿﹐宜用參歸鹿茸湯或千金內托散主之。

一痘色紅紫漧枯﹐或帶黑焦者﹐毒熾而血凝者也﹐必不成膿﹐宜用淸毒活血湯主之。

一痘至灌膿起脹﹐光澤可觀﹐以手摸之﹐皮軟而皺﹐毒𨿽化而漿未滿﹐或中間猶有未成漿者﹐是气血虛寒而不能振作者﹐急用保元湯加當歸﹑川芎﹑官桂﹑穿山甲末﹑乳﹑酒以助其漿。

一痘頂陷無膿﹐服內托藥而暫起﹐轉時而又陷者﹐宜用內托散﹐依後方加減用之。

一痘𨿽有漿﹐色灰白而不滿足﹐欲成倒塌﹐皮薄易破者﹐宜保元湯加當歸﹑川芎﹑升麻﹐加鹿茸酒調服。

一痘色紅紫而膿不滿足﹐欲成漧枯黑陷者﹐宜用當歸活血散主之。

一痘當作膿之時﹐猶是空殼﹐此气載毒行﹐血不附气﹐毒蘊於血也。血旣不至﹐則毒猶伏於血中而不出﹐宜用內托散加蟬蛻﹐倍加參﹑芪﹑芎﹑歸﹐以人乳﹑好酒各半盞﹐入藥溫服。

一痘灌膿時﹐或有漿而淸薄﹐或已成水﹐淸淡灰白不能作漿﹐此气血俱虛﹐所有之水﹐乃初時一點血气解而爲水﹐非自內潮出之水﹐宜用十全大補湯主之﹐雞冠血酒亦可用。用三五年以上大雄鷄﹐先將好酒一杯﹐頓溫﹐次刺雞冠血滴入和勻﹐仍頓溫服之﹐𨿽躁痛一時亦無妨。

一痘正當作膿之時﹐卻不作膿者﹐亦與不起發而黑陷者﹐分四證同論。

外感風寒﹐肌膚閉塞﹐血凝不行而不作膿者﹐宜溫散﹐用桂枝葛根湯加防風﹑白芷。

毒气大盛﹐內外蒸爍﹐气血被其煎熬而不作膿﹐小便閉者﹐用連翹湯﹔大便閉者﹐牛李膏﹔二便俱閉者﹐通關散主之。

內虛而不能使陽气以副榮衛﹐其人必不能乳食﹐大便利﹐或嘔或厥而不作膿者﹐用保元湯加丁香﹑官桂﹐陳氏木香散﹑異功散﹐皆可選用。

有被房室等雜穢惡之气觸犯而不作膿者﹐內服紫艸飲子﹐外用茵陳燻法。若煩躁昏悶者﹐龍腦膏主之。

一痘破成坑者﹐此內陷也﹐急用白龍散敷罨其瘡﹐內服內托散。

一痘灌膿時﹐有發白泡如彈大者﹐宜用保元湯加白朮﹑茯苓主之。

一痘瘡灌膿各處飽滿﹐惟手足不飽滿﹐或灰白色﹐或淸淡水﹐或虛餒平塌﹐此脾胃虛弱﹐气血不足也﹐宜用快斑越脾湯主之。

一痘瘡作膿之時﹐咯唾痰涎﹐稠粘濃結﹐或有膿血夾雜者﹐咽喉不利﹐飲食亦少。此肺受火邪﹐津液不足﹐所以痰涎稠黏﹔膿結喉舌牙牀之間﹐瘡潰血出﹐所以膿血夾雜。宜用甘桔湯加牛蒡子﹑天花粉﹑連翹主之﹐不可妄用太涼之劑。

一痘瘡作膿時﹐膿尙未成而潰爛﹐此名斑爛。斑爛之由﹐由於不當發散而悞發散﹐使熱毒隨陽气而暴出﹐所以潰爛也。宜用十全大補湯去桂加防風﹑荊芥穗﹐多服幾劑﹐或重劑以調理之。若大便閉﹐以膽導法潤之。若膿水不幹﹐以敗艸散或白龍散襯之。若斑作膿痛甚﹐以天水散和百花膏塗之。若因發表過甚﹐外爲斑爛虛證﹐內作陽气不守﹐臟腑自利者﹐又當急救其裹而解其表﹐陳氏木香散主之。若厥逆者﹐異功散主之。

一小兒痘多則气血有限﹐不能盡成膿漿﹐而水皰與膿皰相半﹐此理之常也。若無他證﹐不必施治。

余有諸證﹐載在雜證類中。

收靨三日證治

痘至收靨﹐其毒盡解﹐其功成矣。若以前調養得法﹐治無失宜﹐至此則顆粒肥胖﹐膿漿稠滿﹐堅實而無破爛浸淫﹐以手摸之﹐瘡頭微焦硬者﹐此欲靨之狀也。然靨又貴先後有次序﹐疾徐得合中﹐先灌者先靨﹐後灌者後靨﹐靨亦如灌漿之三四次相挨而成功也。初時其膿漸幹如蒼蠟色﹐或葡萄色﹐從口鼻兩傍﹐或面部收起﹐至胸腹而下﹐挨次靨滿﹐靨痂遂漸剝落﹐內證全無﹐身漸輕快﹐飲食二便如常者﹐吉﹔或手足心或手指尖或陰上先收者﹐吉﹔或人中先收者﹐更吉。髮際以上﹐陽中之陽﹐謂之孤陽﹔足膝以下﹐陰中之陰﹐謂之孤陰﹐二處每遲畱後靨﹐亦不必慮。惟痘毒太盛而未解﹐元气太虛而未補﹐或補之過﹐解之過﹐治失其宜者﹐又有內傷外感﹐觸犯雜气﹐調養不得法者﹐種種不一﹐致生多證﹐隨證用方﹐一一開列於後。

一痘至九日十日之間﹐膿漿滿足而色蒼蠟者﹐必發熱燻蒸﹐此回漿之候也﹐俗名謂之燒漿﹐又謂之幹漿。蓋眞陽運化﹐其水自消爍而收靨矣。若及時回漿﹐當靨而不靨﹐其人身涼而手足冷﹐脈來沈遲者﹐此元气不足﹐虛寒證也﹐須大補气血而助之收結﹐宜用溫表調中湯﹐或用回漿散以主之。

一痘當靨不靨﹐其人身熱手足熱﹐脈來洪數﹐此發熱燻蒸而不靨﹐毒气未盡解也﹐退其熱則痘自收靨﹐宜用淸表散毒湯﹐或用甘露回天飲以主之。

一痘有靨至頸﹐或至腰而下身﹐數日不靨者﹐此熱在下也。小便閉者﹐用四苓散加芩﹑連﹑滑石﹑木通﹔大便閉者﹐用當歸解毒湯主之。

一痘當靨不靨﹐而流漿不已者﹐因表過則斑爛流水﹐或飲水多則漂蕩流水﹐俱宜服保元湯加防風﹑白芷﹑白朮﹐或除濕湯﹐外以敗艸散或白龍散敷之。

一痘過期不靨﹐徧身潰爛者﹐其因有六﹐各各分治。

或因天气嚴寒﹐失於蓋覆﹐使瘡被寒气郁遏而不收靨者﹐宜桂枝解毒湯﹐外用乳香燒煙於被內燻之。

或因天气炎熱﹐過求溫暖﹐使瘡被熱气燻而不收靨者﹐內用人參白虎湯或五苓散﹔外減去衣被﹐令稍淸涼﹐以天水散撲之。

或因大便閉結﹐內外極熱﹐毒气散漫﹐無陰气以斂之﹐而不收靨者﹐宜內服宣風散﹐外用膽導法﹐以敗艸散襯之。

或因泄瀉气虛﹐脾胃弱﹐肌肉虛而不收靨者﹐內服陳氏木香散﹐外用敗艸散。

或因發渴飲水過多﹐以致水漬脾胃﹐濕淫肌肉而不收靨者﹐內服五苓散﹐外以敗艸散或白龍散襯之。

或因食少气虛而不收靨者﹐人參白朮散去葛加桂主之。以上六證﹐調理後若仍不結痂﹐則成倒靨矣。

一痘已成膿﹐過期不靨﹐以致潰爛﹐膿汁淋漓﹐不能著席﹐粘惹疼痛者﹐用敗艸散﹐或白龍散﹐或蕎麥粉以絹袋裝包﹐身體上撲之﹐更多用布席上襯臥尢佳。

一痘因服熱藥過多﹐以致熱毒猖狂﹐痘爛不靨者﹐宜用小柴胡湯合回漿散或天水散﹐外以黃連輕粉爲末﹐桕油調敷。

一痘瘡原多潰爛﹐至收結之時﹐仍作熱臭潰爛﹐膿水出而不止﹐宜用生肌散搽之。若發熱不結痂﹐徧身出淸水者﹐毒未淨也﹐內用連翹湯加牛蒡子﹐外用綿繭散搽之。

一痘當靨不靨﹐發熱譫語﹐目閉大喘﹐手足大亂﹐小便不利者﹐此熱毒乘於肺金﹐無陰气以收之也﹐急用淸金導赤飲主之。

一痘漿未稠膿﹐頂未飽滿﹐面腫忽退﹐目閉忽開﹐瘡腳散闊﹐色白皮破﹐漧燥﹐似靨非靨﹐此因津液枯竭﹐气血虛少﹐內證未除之故也﹐宜急用四君子湯加麥冬﹑牛蒡子﹑荊芥﹑連翹救之。

一痘漿回而不結痂﹐反成潰爛﹐合皮脫去者﹐此倒靨也﹐急用保元湯加當歸﹑牛蒡子﹑連翹﹑薄桂﹑木香主之。

一气血本虛﹐多服補劑﹐以漸起發灌膿﹐將收靨而不收靨﹐微發熱者﹐宜與補藥中加涼藥可也。若謂將靨﹐去補劑而竟與涼藥﹐或用下利藥﹐令其速靨﹐是令其速斃也﹐宜用象牙散主之。

一痘證原不大順﹐徧身之痘有極好者﹐亦有參差不齊者﹐至靨時﹐極好者先靨﹐當看已靨之痘﹐或自面部至手內踝足兩踝皆有靨者﹐卽是全靨﹐參差不齊之痘﹐遲幾日靨亦無妨﹐俗名謂之花靨﹐不必施治。

余有諸證﹐載在雜證類中。

結痂落痂證治

前人有云﹕痘至膿足漿回結靨之時﹐其瘡蒼蠟色或葡萄色﹐漿回結痂厚硬而色黑﹐隨結隨落﹐亦如起脹灌漿收靨之三四次﹐相挨而結落﹐其瘢微紅﹐鮮明光瑩﹐無赤黑無凸凹者﹐上吉也。予治痘二十年來﹐歷觀結靨之狀﹐又有種種不一者﹕有漿老而頂皮嫩薄﹐堆起一尖﹐狀如攢餡包﹐周圍之皮漸皺﹐膿漸幹而痂結﹐其色微黃﹐稍待則色黑而焦硬﹐隨結隨落者﹔有漿老而頂皮與周圍之皮皆焦硬﹐形如小鐃鈸﹐瓦灰色﹐見其色者﹐人皆驚疑﹐後其膿漸幹結痂甚厚﹐灰色俱變而爲黑色﹐隨結隨落﹐竟無恙者﹔有膿回痘與皮平﹐全無痂狀﹐稍待則皮漸堆起﹐結痂甚厚﹐隨結隨落﹐竟無恙者﹔有膿回剩一空殼﹐全無結痂﹐見者無不驚惶﹐後殼破內裏卻有結成之痂﹐𨿽不甚厚﹐痂落亦竟無恙者﹐後學不可不知。然有應落不落以至綿延日久﹐或落而不齊﹐此時尢宜辧明而速治之。痘後气血虧損﹐虛火易熾﹐因循失治﹐恐致生他證也。其證多端﹐不能盡述﹐因證施治﹐一一定方於左。

一瘡痂日久﹐當脫不脫﹐胸背手足無妨﹐惟面上不脫則可慮﹐毒聚於陽會也﹐宜用大連翹去紫艸加白芷﹐外以百花膏潤之。

一痘痂不落﹐昏昏喜睡者﹐此邪气已退﹐正气未復﹐脾胃虛弱證也﹐宜用人參淸神湯主之。

一痘痂至半月或一月﹐粘肉不落或發癢者﹐此因表發太過﹐以致肌肉不密﹐無力收斂故也﹐用人參固肌湯治之。

一瘡痂深入肌肉而不脫落者﹐用百花膏潤之。

一瘡痂𨿽幹好﹐但半邊焮起﹐半邊粘著﹐不能脫落者﹐宜升麻葛根湯加防風﹑荊芥﹑蟬蛻﹑連翹主之。

一瘡痂落後﹐瘢肉凸起作癢﹐宜荊芥敗毒散加人參主之。

一瘡痂落後﹐瘢紅紫者﹐毒盛血熱也﹐宜用淸涼解毒湯主之。

一瘡痂落後﹐其瘢甚白﹐以手拭過﹐不見血色﹐此血不足也﹐不治。𨿽過四十日或一月亦死。此證因漿淡結痂薄﹐所以瘢白。若膿漿充足﹐必無此證。急用十全大補湯去茯苓加白朮﹑紅花主之。

一瘡痂落後﹐其瘢白﹐以手拭之則稍紅﹐此气虛也。肺主气﹐其色白。宜多服保元湯﹐必至瘢紅而後止。

一瘡痂落後﹐其瘢紅多白少﹐微癢﹐宜用保元湯加白芷﹑防風﹐服一二劑﹐不可多服。

一痂落後﹐虛煩不眠﹐宜用竹葉石膏湯﹐應病則止﹐不可多用。古今圖書集成醫部全錄卷四百八十三

痘疹門

痘科類編釋意【淸﹖翟良】

痘後餘毒余證

大凡痘瘡痂落之後﹐一有其證﹐則曰餘毒。不知餘毒之外﹐又有餘證。余證與餘毒﹐原有分別。如結靨之時﹐有已成之瘡﹐綿延至今﹐肌肉不復﹐或發疥癩﹐或發癤瘡﹐或發疙瘩﹐或發癰腫﹐或發目赤﹐皆餘毒也。若或悞服藥劑﹐或外感風寒﹐內傷飲食﹐觸雜惡气﹐起居不時﹐外感六淫﹐內傷七情﹐所生之證﹐皆余證也。治之要分別酌量。痘證至此﹐歷起脹灌漿收結還元﹐五臟眞气發泄已多﹐一身气血耗散已甚﹐𨿽或毒气未淨﹐而其正气已虛﹐當以補虛爲本﹐所因之病﹐以末治之﹐不可純用涼藥。

一痂落之時﹐有潰爛之瘡﹐其來日久﹐肌肉未復者﹐內宜連翹湯加牛蒡子﹐外用生肌散摻之。

一痘後毒气﹐畱藏經絡﹐失於解利﹐餘毒太盛﹐外不得泄於皮膚﹐內不得入於臟腑﹐聚而不散﹐遂發紅腫而成癰。未成膿者﹐用解毒內托散主之﹔卽於紅腫硬痛處﹐以銀鍼刺其根﹐令出惡血﹐以拔毒膏敷貼。已成膿而未潰者﹐以銀鍼刺出其膿﹐勿使內潰。已潰者﹐用十全大補湯加連翹﹑金銀花主之﹐當分別治之。

一痘後癰毒﹐發於手足委中﹑曲池而不散者﹐乃气血凝滯於彎曲也﹐宜用十三味敗毒散主之。此處與他處不同﹐初起不可用鍼刺﹐當以三豆湯料爲末﹐酢研如糊塗之。

一徧身肢節有疳蝕瘡者﹐因气血虛弱﹐被風寒相搏於腠理﹐使津液濇滯而然也。宜以綿繭散治之。有熱者﹐用大連翹飲主之。

一痘後徧身瘡癬﹐如疥如癩﹐膿水浸淫﹐皮膚潰爛﹐日久而不愈者﹐是毒气散漫於皮膚也﹐宜用防風解毒湯主之。撏掐成瘡﹐以百花膏塗之。

一痘後發丹癅﹐紅腫作痛﹐手不可近﹐流移上下﹐宜內服小柴胡加生地黃湯﹐外用砭法。若但紅不腫不痛者﹐斑也﹐宜用人參白虎湯主之。

一痘毒有爲目翳者﹐是自髒而達外﹐治之之法﹐當活血解毒而已。活血不至於熱﹐解毒不至於寒﹐五臟平和則臀自去﹐不可輕用點藥﹐反致損睛﹐宜用蟬蛻散﹑四物湯加柴胡主之。

一痘後目閉淚出﹐不敢見明﹐惟於黑暗處則開﹐才見明則陽光爍之﹐淚自溢出﹐癮濇難開﹐此羞明證也﹐宜用洗肝明目散加密蒙花主之。

一痘後兩目不開﹐兩泡髙腫而不流淚﹐乃脾經濕熱也﹐宜用蒼朮黃連湯主之。

一小兒痘後出外﹐忽頭腫兩目不開﹐此非痘毒﹐乃風熱也﹐宜用羌活防風湯主之。

余證載在雜證類中。

痘中雜證

痘瘡之證﹐惟在气滯﹑血熱﹑毒盛﹑气虛﹑血虛﹑毒壅之證盡之矣。自此之外有異痘﹐又有雜證。或痘證發而雜證郁於內﹐亦與之俱發者﹐有因外感者﹐有因內傷者﹐有因穢污觸犯而雜證生者﹐當急急治之。何也﹖痘證始終賴气血以成功。人之一身﹐乃有限之气血﹐雜證添一分則气血因之亦虧損一分﹐气血虧一分則於痘上增一分病矣。痘證爲雜證撓擾﹐何能成功﹖況痘證有定限﹐而雜證無定期﹐所以方書有云﹕治雜證一寸則痘證落後一丈﹐誠有見之言也﹐治痘者不可不知。

異痘四種

一蒙頭。頭乃諸陽之會﹐若痘出各處疏少﹐而頭額獨多者﹐謂之蒙頭﹐宜急用胭脂塗法。若痘有半漿﹐形稍尖圓﹐而此處尙平者﹐急用升天散。倘治失其時﹐諸陽獨亢﹐精華自萎﹐救無及矣。

二抱鼻。面部各處俱稀﹐而鼻梁左右密如蠶種者﹐名曰抱鼻﹐此毒聚於脾胃也﹐其證甚危﹐當用胭脂塗法以求其生。

三鎖口。面部俱稀﹐而嘴角有一點黑痘﹐較諸痘獨大者﹐名單鎖口﹔若兩嘴角各有一粒﹐名曰雙鎖口﹐皆惡候也。俱宜以銀鍼挑破﹐以官粉點之﹐不可令此痘先脹而先灌也。

四鎖項。頸項者﹐咽喉之管束也。咽乃胃脘水谷之道路﹐主納而不出﹔喉乃肺脘呼吸之往來﹐主出而不納。頸項者﹐又陰陽之道路也﹐三陽之脈自頸而上﹐三陰之脈自頸而還。此處貴稀少。若各處勻朗﹐纏項而出者獨稠密太甚﹐謂之鎖項﹐宜急服甘桔湯加黑參﹑山豆根以防咽喉腫塞。倘治失其時﹐必至廢其管束﹐阻其道路﹐內者不出﹐外者不入。經云﹕出入廢則神機化滅﹐升降息則气立孤危。音啞水嗆﹐壅塞而斃矣。

發熱

痘正出正長時熱甚者﹐用升麻葛根湯。或气粗息重兼內熱者﹐用道毒飲。至起脹釀漿時發熱者﹐大熱則利小便﹐小熱則解毒。大熱謂身熱脈大﹐大小便閉﹐用八正散﹔大便不閉﹐用導亦散加人參﹑麥冬主之﹔小熱解毒者﹐恐小熱不解﹐大熱必生﹐利小便慮損其气﹐所以惟解毒而已﹐用甘桔湯加牛蒡子﹑荊芥穗主之。結痂後發熱或煩渴者﹐當辧其虛實寒熱調治。如發熱壯盛﹐智腹手足頭面俱熱﹐大便閉濇﹐小便赤濇者﹐餘毒盛也﹐卽當解毒﹐以大連翹飲主之。若其熱稍緩﹐頭熱面不甚熱﹐手足心熱﹐手背不熱﹐精神困倦﹐大小便利者﹐虛熱也﹐宜補中益气湯﹐渴加麥冬﹑五味子主之。痂落還元後﹐或痂落一半﹐忽然徧身大熱者﹐餘毒欲發癰也﹐或手足四肢頭項胸背有一二處更甚者﹐卽癰之所在也。此必膿漿不滿﹐結痂浮薄﹐速收速落者﹐多有此證。宜用大連翹飲主之以退其熟﹐大便祕者加酒炒大黃微利之。如熱不退﹐須連服幾劑﹐必令熱退身涼﹐癰毒方可消。

寒熱

寒熱者﹐或寒熱齊作﹐覺熱極而又畏寒﹔或寒熱間作﹐疊相往來﹐寒熱不一﹐此皆痘毒欲發而不出耳。若於未出之時而寒熱﹐是气血與毒火相攻也﹔已出之後而寒熱﹐毒盛則爲邪勝﹐毒輕則爲虛極﹔發於結痂之後﹐則爲餘毒﹐皆表裏俱見之證也。治法始終用柴胡湯加知母﹑石膏主之。大便祕﹐宜服大柴胡湯主之。

厥逆

逆者﹐四肢逆而不溫也。厥者﹐冷也﹐又甚於逆。四肢乃諸陽之本﹐常宜和暖。若指頭微寒者﹐陽气衰也。足心冷者﹐陰气盛也。如瘡本焦黑﹐煩渴躁悶喘促而厥逆者﹐此陽毒內陷﹐熱气郁伏﹐手足爲之冷﹐所謂熱深厥亦深﹐火極似水。大便不通者﹐承气湯主之﹐或棗變百祥丸﹐此死中求活之藥﹐非痘黑者不可輕用。若瘡本灰白﹐泄利而厥逆者﹐此元气虛憊﹐陰陽不能順接而手足爲之冷也﹐陳氏木香散﹑異功散主之。十指微寒者﹐四君子湯﹑理中湯並加桂主之。

頭溫足冷

頭乃諸陽之會﹐因毒气上蒸﹐熱在陽分﹐故溫也。足膝以下﹐乃孤陰之處﹐純陰無陽﹐寒在陰分﹐故冷也。故曰﹕足冷過膝者不救。然亦有火郁於上而足冷者﹐淸上則火降而足自溫矣﹐宜用參蘇飲去人參﹑桔梗加厚朴﹑梔子仁主之。

夾斑

形如雲頭而突起﹐色赤成片而無顆粒﹐謂之斑。斑乃血之餘也。因毒火郁遏﹐煎熬陰血﹐血熱相搏﹐浮游之火﹐散漫於皮膚之間﹐與痘相夾而發之於外﹐片片如錦紋也。宜用升麻葛根湯去芍藥加黑參﹑荊芥穗﹑防風﹑蟬蛻主之。斑退之後﹐辧虛實療之。若養漿時而發斑者﹐發與夾不同﹐乃血熱不解﹐浮於肌肉﹐散於皮膚而爲斑﹐宜用人參白虎湯加紫艸﹑紅花﹑當歸﹑地骨皮﹑淡竹葉主之。若結痂之後而發斑者﹐此餘毒而發也﹐宜用解毒散加當歸﹑芍藥﹑石膏主之。有爛處﹐以生肌散敷之。故曰﹕斑發七日之前多宜表散﹐七日之後多用解利﹐愼在得中。若延滯日久﹐則血液漧枯﹐痘難成功也。斑色紅活爲吉﹐紫滯者毒盛也﹐斑藍黑者凶。

夾疹

痘已見形﹐間有頭粒細密如麻子者﹐此夾疹也。是痘毒之發﹐被風寒壅閉腠理﹐濕蒸火熾﹐觸動腑毒﹐故與痘並出也。夫疹痘者﹐皆貽毒也﹐但所受有淺深之殊﹐而所發有臟腑之異。蓋痘出於髒﹐疹出於腑。髒屬陰﹐乃爲積受之地﹐其受毒最深﹔腑屬陽﹐而爲傳送之所﹐其受毒尙淺。故痘之始終﹐每以二旬日爲限﹔疹之消長﹐一晬時而已﹐可不從其急而先其治乎﹖經曰﹕急則治其標。治其先﹐散其疹﹐而後治其痘﹐宜用升麻葛根湯加防風﹑荊芥﹑蟬蛻主之。疹不散則痘必不起﹐疹一散則痘勃然而興﹐莫能禦之矣。若不先散其疹而妄治之﹐則疹邪畱滯於肌表﹐俾痘不起而有煩喘悶亂之患矣。若疹散痘起﹐綻凸勻朗紅潤﹐其勢吉矣。若疹𨿽散而痘稠密﹐平塌灰白紫滯﹐其勢亦險也。故曰痘夾疹者﹐半輕半重﹐非順也。

夾沙

沙與疹﹐蔡氏謂皆麻之異名也﹐但沙含水而疹無水也。沙之形如粟﹐一般尖圓而硬﹐中含淸水﹐夾痘而出﹐亦熱毒之所發也﹐用四苓散加防風﹑黃芩主之。

發泡

痘瘡發泡﹐肺熱也。肺主乎皮毛﹐熱毒在肺﹐敷於皮膚之間﹐故泡從而發也。紫泡血泡﹐宜加味淸肺飲加當歸﹑生地去五味子﹑粟殼。白泡亦淸肺飲加生地﹑酒炒黃芩主之。

陷伏

伏者﹐毒蘊於裏而不出也﹔陷者﹐毒出而復入也。此皆惡候。伏惟一證﹐候於見形之後﹐應出齊之時﹐其人熱不減﹐煩渴悶躁﹐痘頂不尖﹐此有伏毒未盡出也﹐宜用雙解散主之。陷有數種﹐血陷﹑紫陷﹑黑陷﹑白陷﹑灰陷也。如痘稠密紅紫而頂陷者﹐紫陷也﹔甚則轉而爲黑陷矣。此毒熱熾盛﹐閉其气﹐凝其血而陷也﹐宜用淸毒活血湯主之。若煩渴去參﹑芪﹐加麥冬﹑天花粉。然當其紫陷時﹐不過一二劑而痘立起﹐其效如神。及至黑陷﹐則毒已深入﹐便非比方所能救。大便祕者﹐承气湯下之﹐或用人牙散﹑獨聖散﹑雞冠血和酒灌之﹐外用胡荽酒塗其徧身﹐並衣服燻蒸之。亦有用壁間喜蜘蛛如豆大者研爛﹐入雄黃末﹐每歲一釐同研勻﹐酒調服者。如痘稠密﹐其色淡白﹐根無紅暈而頂陷者﹐白陷也﹔甚則轉而爲灰陷矣。此气血虛寒﹐不能運化毒气以成漿﹐故陷也﹐宜參歸鹿茸湯主之。若困倦手足冷﹐飲食少﹐加木香﹑官桂﹐或千金內托散主之。

又有一種痘瘡頂頭顆粒通紅﹐成血皰而不成漿者﹐此气虛不能統血﹐而血妄居气位也。宜用保元湯加官桂﹑姜一片﹐水煎溫服﹐此皰卽轉白而成漿矣。血皰失治﹐則气愈虛而爲血陷﹐然治之亦不外此方。血陷與紫陷相類﹐但血陷𨿽紅﹐然淡而不紫也。气粗身熱者﹐紫陷也﹐卽色暫紅﹐亦必至紫矣。气弱身涼者﹐血陷也﹐色𨿽紅﹐得補必轉白而成膿矣﹐又不可不辧。

倒靨

倒靨之證﹐痘瘡初見一二日細小﹐四五日漸大頂平﹐至六七日根腳漸闊﹐頂愈平陷﹐其色全白﹐形如豆殼者﹐倒靨也。有膿淸不滿﹐已成痂者只是嫩皮﹐未成痂者俱潰爛不收﹐亦是倒靨也。宜用人參歸芪湯去桂加芍藥﹑連翹﹑白芷﹑香附主之。泄瀉者止之﹐便祕者通之﹐爲穢气所觸而倒靨者加味四聖散主之。大凡痘瘡當靨不靨﹐復入於裏﹐全無痂形者﹐皆謂之倒靨也﹐壞事者多。若元气素怯﹐又不能食﹐常自利者﹐陳氏木香散﹑異功散﹐此死中求活之藥也。如原無瀉泄﹐大便久祕﹐今添腹脹喘呼﹐此毒盛薄蝕元气﹐復入於裏﹐宜急下之﹐用排毒散主之。如毒入裏﹐忽然自利者﹐此脾胃素彊﹐毒气難畱﹐故自利。利下痂皮膿血者不可止﹐利盡膿血自愈。利下水谷者則不可救﹐或用異功散死中求活亦可。

癢

經曰﹕諸痛爲實﹐諸癢爲虛。又曰﹕火盛則痛﹐火微則癢。有痘方出而身癢者﹐初見紅點﹐徧身作癢﹐此邪气欲出﹐皮膚閉密﹐其火遊移往來﹐故癢也﹐宜發之﹐使皮膚縱緩﹐腠理開通﹐邪气得泄﹐痘出而癢自止﹐所謂火郁則發之是也。宜用升麻葛根湯去白芍加赤芍﹑防風﹑桂枝﹑淡豆豉主之。有養漿時淡白平塌﹐少食便溏﹐漿淸而癢﹐爬抓不寧者﹐此脾胃弱而气血俱虛也﹐宜用十全大補湯加防風﹑牛蒡子主之。有將收斂而作癢者﹐膿成毒化﹐邪气盡解﹐正气漸復﹐榮衛和暢﹐故癢也﹐與瘡癤將痊而癢者同論﹐不必服藥。有因穢气觸犯而暴癢者﹐宜用內托散主之﹐外以辟穢香加小棗﹑茶葉火燒燻之。有因風寒所感而發癢者﹐亦如前法燻之。有無所因而癢者﹐當視其瘡形﹕如瘡幹而癢者﹐宜養血潤燥﹐用四物湯加防風﹑黃芪﹑荊芥﹑桂枝﹑牛蒡子﹑升麻﹑甘艸主之﹔如瘡濕而癢者﹐宜補气除濕﹐以四君子湯加防風﹑荊芥﹑黃芪﹑桂枝﹑牛蒡子主之。

一方外治痘癢﹐用荊芥﹑黃茶葉爲末﹐紙裹緊搓﹐糊粘紙縫並頭﹐令不散﹐仍焙漧﹐燈上燃之﹐卻於桌上舂之﹐令火息﹐指定癢痘﹐用荊芥火燒熱﹐蘸點癢痘之頂﹐患者自以爲妙。大凡痘癢俱是惡候﹐要其人精神淸爽﹐自知其悞抓破者﹐或言其癢﹐欲人拊摸者吉。若悶亂不寧﹐搖舞亂言﹐爬抓不寧﹐不聽禁止者﹐凶也。

一方治癢﹐蟬蛻二十个去翅足﹐水煎服﹐立止。

痛

痘初出時痛者發未盡也﹐旣出稠密而痛者毒盛血瘀也﹐宜用四物湯加連翹﹑丹皮﹑牛蒡子﹑荊芥﹑防風﹑紅花主之。若頭痛發熱咳嗽者﹐參蘇飲主之。熱气上攻﹐痰壅頭痛者﹐二陳湯加石膏﹑黃芩﹑山梔﹑荊芥﹑薄荷主之。身背痛者﹐羌活當歸湯主之。或感冒作痛者﹐升麻葛根湯加山梔﹑蟬蛻﹑羌活主之。收靨痛甚﹐治之不愈者凶。

腰痛

痘瘡發熱腰痛﹐惡候也。經曰﹕腰者腎之府也。又曰﹕太陽所至爲腰痛。蓋足太陽膀胱經爲十二經之首﹐其脈俠脊抵腰中﹐入循膂絡腎。痘毒起於腎﹐循足太陽膀胱﹐散於諸經﹐乃邪由裏傳表也。如初發熱﹐其腰卽痛﹐此邪由膀胱直入於腎﹐腎部虛損﹐邪火亢盛﹐不能勝邪﹐毒乘腎而腰痛也。宜急解毒以瀉少陰之邪﹐發表以通太陽之經﹐使邪气不得以深入﹐熱毒得解﹐然後調理气血﹐痘𨿽稠密﹐或可愈也。治若少緩﹐則太陽之邪由表以傳於陽﹐少陰之邪由裏以傳於陰﹐表裏受病﹐陰陽俱傷﹐榮衛之脈不行﹐臟腑之气皆絕﹐或爲黑陷﹐或爲癢塌﹐莫能救矣。宜先服人參敗毒散﹐次服五苓散加獨活主之。

腹痛

腹痛屬寒者多。惟有痘瘡一證﹐皆屬毒熱也。訣云﹕發熱肚中痛﹐斑瘡腹內攻。發熱便腹痛者﹐此毒气郁於腸胃而內攻也﹐宜用桂枝大黃湯主之。發熱腹痛﹐大渴煩躁﹐大便閉狂妄者﹐承气湯主之。發熱腹痛﹐大便自利者﹐黃芪建中湯主之。出不快﹐腹痛煩躁啼叫者﹐芍藥防風湯主之。便祕者﹐承气湯主之。有因停食作腹痛者﹐與毒气作腹痛﹐其證不同。停食痛者﹐其痛多急疾而啼叫必甚﹐多在臍上﹐面必靑白﹐唇淡手足冷﹔毒气痛者﹐痛稍延緩﹐有作有止﹐多在臍以下﹐或連腰而痛﹐或色紅而唇紫﹐手足不冷。此兩者必辧別明白﹐方可用藥。傷食而痛﹐用平胃散加山楂﹑神曲﹑麥芽﹑香附主之。悞食生冷腹痛者﹐理中湯加陳皮﹑砂仁主之。感冒風寒﹐身體戰動而動痛者﹐升麻葛根湯主之。痛在臍以上屬太陰﹐痛在當臍屬少陰﹐痛在少腹屬厥陰﹐皆毒气郁遏之故﹐俱宜平胃散加升麻﹑葛根﹑防風﹑燈心﹑淡竹葉主之。如痘已出至收靨﹐原無腹痛﹐忽然而痛者﹐此必飲食所傷﹐宜用平胃散加山楂﹑香附﹑赤茯苓主之。大便祕者﹐承气湯主之。

腹脹

痘初出而腹脹者﹐毒气聚於腸胃﹐不能發出﹐或少發外而反內入也﹔甚者气喘發厥。痘出之後腹脹﹐瘡無血色或變紫黑者﹐亦是腸胃所聚之毒气﹐不能盡發於外也。當急治之﹐治之稍緩﹐多致不救。治法當升發解利﹐使毒气分消﹐則脹自愈。脹而腹痛﹐亦是此法。故曰﹕痛隨利減﹐脹以利消。大便祕﹐脾熱生脹者﹐枳殼散主之。小便赤﹐胃熱生脹者﹐四聖湯。痘色紫者﹐加芩﹑連﹑紅花﹐倍加紫艸主之。亦有乳食停滯而腹脹者﹐平胃散加山楂﹑麥芽主之。若痘起灌時﹐偶爲生冷所傷﹐以致毒气倒靨﹐令人腹脹或瀉者﹐異功散主之。

口唇

曰唇爲脾之竅。經曰﹕六腑之華在唇。故痘瘡始終以唇口紅潤爲吉。若唇口腫硬﹐或口唇燥裂者﹐及毒火乘脾﹐毒乘於中則熱熾於外﹐宜用升麻葛根湯加藿香﹑山梔子﹑防風主之﹔熱甚發渴﹐加石膏以解其毒﹐脾毒解則能約束津液﹐化生气血﹐可保無虞。或痘出稠密﹐唇口瘡子相粘連幹黑﹐諸證未起﹐唇口先已黃熟或腫硬者﹐此死證也﹐外用胭脂塗法﹐內服瀉黃散以救之﹐死中求活也。若諸痘未收﹐唇口先已焦黑﹐其唇剝落一層又一層者﹐口中臭气者﹐口中涎如膠粘者﹐唇上縮者﹐唇下自呷者﹐魚口者﹐皆凶也。

口舌

口舌與五內相通﹐故毒熱之發﹐口舌先受。毒盛則口舌或紫或白﹐或黑或腫大﹐此皆實熱之證也﹐用加味犀角湯主之﹐以玉鎖匙點。或舌舒出口﹐以手弄舌者﹐舒舌脾熱也﹐弄舌心熱也。或曰﹕舌者心之苗﹐舌舒出口﹐反說脾熱﹐何也﹖蓋脾之絡在唇﹐脾熱則唇焦﹐舒舌以餂其唇也。四肢皆屬脾土﹐以手弄舌﹐反說心熱﹐何也﹖蓋舌者心之苗﹐心熱則舌脹﹐以手弄舌﹐心役之也。宜犀角地黃湯加梔子﹑石膏主之。

咽喉

咽者﹐胃脘水谷之道路﹐喉者﹐肺脘呼吸之門戶。咽喉司呼吸﹐主升降﹐乃一身之緊關橐鑰也。若痘毒不能發舒於外﹐遂至衝逆於此﹐卒然腫痛﹐呼吸不能﹐飲食難入﹐或至啞嗆﹐俱宜用甘桔湯加麥冬﹑牛蒡子﹑黑參﹑杏仁﹑荊芥主之﹔或調小無比散解之﹐其效更捷。大便祕者﹐承气湯去芒硝加當歸主之。

欬嗽

有聲無痰謂之咳﹐有痰無聲謂之嗽﹐有痰有聲謂之咳嗽。咳嗽者﹐肺證也。痘瘡發熱之初﹐便有咳嗽者﹐肺爲五臟之華蓋﹐痘瘡之火﹐挾君相二火﹐上燻乎肺﹐肺气焦舉﹐故气逆而咳也。或至於嗽﹐宜參蘇飲去人參主之﹔卽感風寒而咳嗽者﹐亦此方主之。痘瘡旣出而咳者﹐此喉嚨有痘﹐淫淫如癢﹐習習如梗﹐阻礙气道而咳嗽也。痘收自愈﹐不須治。若覺喉痛﹐則甘桔湯加牛蒡子主之。痘瘡收靨後而咳嗽者﹐此衛气虛弱﹐腠理疏開﹐風寒外襲﹐肺气逆而不收﹐故咳嗽也﹐人參淸膈散主之。

痰涎

痰涎者﹐津液之所結也。人生之津液﹐所以滋生精血。蓋爲痘毒之气閉塞﹐而有礙於津液之道路﹐津液不得流通﹐故作痰涎﹐正气壅郁於胸膈﹐故爲喘爲嗽而喉中作聲也。宜用二陳湯加前胡﹑枳殼﹑桔梗﹑瓜蔞仁﹑石膏﹑麥冬﹑杏仁﹑黃芩主之。

失音

音者﹐心之聲也。心气上達於肺而作音﹐肺淸則音淸﹐肺熱則音啞。肺喉有痘﹐熱毒閉塞肺竅而失音也。始終俱宜甘桔湯加射幹﹑牛蒡子﹑黑參﹑連翹﹑麥冬﹑梔子主之﹐或與導赤散兼用。

譫妄

譫﹐多言也。妄﹐虛妄也。譫妄者﹐妄有聞見而語言無倫也。皆邪气熾盛﹐正气虛弱﹐神識不淸之所致。如發熱時譫語者﹐此毒邪犯心﹐心爲熱冒﹐其神浮越﹐宜瀉火導赤散﹑牛黃淸心丸兼而治之。亦有胃熱而譫語者﹐內中必有燥屎﹐三五日未便﹐宜四順淸涼飲主之。自起發至成漿欲靨之時﹐忽然神昏譫語者﹐此由瘡本稠密﹐精血外耗﹐不能養神﹐宜養血淸火﹐安神丸主之。如妄有所見﹐狀如見鬼而恐怖﹐神昏不知人﹐衣被不斂﹐言語不避親疏者﹐乃神志俱喪﹐軀殼徒存﹐不過引日而已。此證自始至終﹐皆不宜有也。

嗆水吐食

水入則嗆者﹐由痘毒壅咽門也。蓋咽門司納飲食﹐通於口﹐入於胃。今爲毒所壅﹐飲水不得入咽﹐而乃溢入喉門。喉司气之出入﹐通於鼻而統於肺﹐至淸至虛﹐有形之物﹐不容毫末。今水入喉門﹐故气逆噴出而嗆也。宜甘桔湯加牛蒡子﹑射幹主之。食入則吐者﹐咽門傷則門戶隘塞﹐食物不能直奔於胃﹐若緩則汩汩而下﹐蓋谷食有渣滓﹐自能入咽門而下﹐非如水溢以犯气道也。若咽門塞甚﹐則阻而吐出矣。亦宜甘桔湯﹐口噙緩緩咽之。此證見於七日之前者難治﹐是熱毒壅塞﹐不能盡行肌表也﹐亦宜以甘桔湯加牛蒡子﹑連翹﹑紫艸﹑防風救之。見於七日之後者﹐不藥自愈﹐是咽門有痘﹐外痘生長﹐內痘亦生長﹐壅窒道路而然﹐待外痘收靨﹐而內亦自痊也。然亦有舌上有瘡爛破﹐如蜂窠之狀﹐舌痛彊硬﹐不能爲用﹐延納水谷﹐亦使水入則嗆﹐食入則吐﹐待舌瘡平則安矣。然皆失於預治﹐若預以甘桔湯淸其咽喉﹐安致有此患哉﹖

中風

痘證熱則生風﹐亦如中風之狀﹐或手足腰項彊急﹐直視牽引﹐口張舌彊﹐宜用參蘇飲主之﹐有痰加元明粉。若起脹後見此﹐危殆之證也。

驚搐

驚搐者﹐口眼喎邪﹐手足搐搦﹐隨作隨止也。是痘瘡出於心﹐驚搐亦出於心。夫痘毒本熱﹐熱气擊動心神﹐肝不能制﹐蓋心屬火而惡熱﹐肝主風而善動﹐痘瘡之火生於心﹐心移熱於肝﹐風火相搏﹐故發爲驚搐也。痘未出時﹐此其常候﹐俗呼驚痘。最吉者﹐以牽引伸縮﹐骨節開張﹐腠理疏解﹐內寓發散之義﹐痘出而驚自止。若一向發而不止﹐則急用升麻葛根湯加荊芥﹑牛蒡各二錢﹐甘艸一錢主之﹔或用導赤散﹑牛黃丸相兼治之﹐不可竟投涼藥。蓋心以涼則气血隨斂﹐毒無從出也。痘旣出而有此證﹐由熱毒之未解耳﹐宜四苓散加荊芥﹑牛蒡子﹑甘艸主之。若風火相搏﹐喉中痰鳴﹐目睛上視﹐面赤引飲﹐喜居冷處﹐柴苓湯主之。以上證俱用抱龍丸薄荷湯下。若痘後胃弱﹐飲食不化﹐謂之食蒸發搐﹐其人必面黃潮熱﹐大便酸臭﹐祕瀉不調﹐或吐利腹痛﹐大便祕者﹐宜四順淸涼飲主之。靨後發驚搐者﹐此眞气虛弱﹐火邪內攻﹐寧神湯﹑抱龍丸主之。

倦怠

倦怠者﹐神气本弱﹐爲熱所蔽﹐而精神不能舒暢也。然不可專以虛治﹐宜淸熱助气爲主﹐以保元湯加陳皮﹑茯苓﹑麥冬﹑梔子﹑黃芩﹑白芍主之。起脹後倦怠嗜臥而聲啞者﹐喉舌必有疳蝕﹐須急視之﹐緩則悞矣。

喘

喘者﹐呼吸不相續也。有虛喘﹐喘必微﹐气息短而無力﹔有實喘﹐喘聲粗大而气息且長﹐要皆熱毒壅遏肺金受制而然也。經曰﹕五臟之气皆統於肺﹐肺爲气之主﹐居至髙之分﹐喜淸虛而惡塡實﹐若爲邪气所幹﹐則肺竅窒塞﹐發而爲喘也。如初發熱﹐或痘初出﹐噴嚏鼻流淸水而喘者﹐此風寒客肺也﹐宜參蘇飲主之。有傷食穀气蒸而爲熱﹐上乘於肺作喘者﹐宜平胃散加山楂﹑神曲﹑麥芽主之。有吐後而喘者﹐此胃虛不能制伏相火﹐火逆上衝而然也﹐宜四君子湯加陳皮﹑半夏主之。有瀉後而喘者﹐乃元气下陷﹐虛火上擁﹐下气不續﹐此脾气不足而然也﹐宜補中益气湯主之。有泄瀉日久﹐內虛腹脹而喘者﹐陳氏木香散主之。痘漿半足而倒靨喘脹者﹐保元湯加防風調獨聖散主之。有痘密以致鼻塞﹐而口中气促似乎喘者﹐非喘也﹐不必施治。

煩躁

痘證始終以安靜爲吉﹐但有煩躁﹐必生變證﹐當詳察明辧而急調治。煩者﹐擾擾而不寧也﹔躁者﹐憒憒而不快也。合而言之﹐煩躁也﹐皆由毒火盛則金熾而水涸也。故曰﹕火入於肺則煩﹐火入於腎則躁。又曰﹕煩向心生﹐躁從腎發。總之皆心火盛而爲之也。若痘未出而煩躁﹐乃毒火內郁﹐或風寒壅遏﹐不能卽出﹐人參白虎湯加梔子仁主之。痘未盡出而煩躁者﹐亦毒火盛也﹐墮母飲加蟬蛻﹑燒人糞主之。痘盡出又已起發﹐猶煩躁者﹐乃血熱毒盛也﹐宜牛黃淸心丸主之。痘養漿時而煩躁者﹐當辧虛實療之。如痘頂平淡白﹐漿不易充者﹐此气血不足﹐宜用保元湯加麥冬﹑酸棗仁﹑歸﹑芍主之。如痘綻凸紫滯﹐便祕溺濇者﹐乃正气足而毒盛不解﹐治宜解利﹐四順淸涼飲主之。若自利不止而煩躁者﹐輕則陳氏木香散﹐甚則異功散主之。如揚手擲足﹐欲去衣被者﹐此熱甚於表也﹐羌活湯主之。如神識昏迷﹐反復顚倒者﹐此熱甚於裏也﹐導赤飲﹑牛黃淸心丸合而治之。如晝日煩躁﹐夜則安寧者﹐此陽盛於晝﹐至夜則陽退而安靜也﹐人參白虎湯加梔子仁主之。如晝日安靜﹐夜則煩躁者﹐此陽气陷入於陰﹐夜則陰盛﹐陰陽交爭﹐故煩躁也﹐四物湯加梔子仁主之。靨後發熱渴而煩躁者﹐麥門冬湯主之。若痘倒靨﹐喘脹悶亂而煩躁者﹐此正气虛脫而毒盛﹐不治也。

渴

痘瘡發渴者﹐裏熱也。蓋三焦者﹐水谷之道路﹔津液者﹐水谷之精華。蓋水谷入胃﹐變化津液﹐流行三焦﹐以灌漑乎臟腑也。痘瘡之火起於內﹐銷爍水谷﹐不得以變化津液﹐灌漑臟腑﹐故渴也。發熱時大渴者﹐裏熱甚也﹐葛根解毒湯主之。如痘已出﹐或起發﹐或收靨﹐一向渴不止者﹐人參麥冬散主之。如能食而渴者﹐肺熱也。毒火亢甚﹐心火上炎﹐乘於肺金﹐燻蒸焦膈﹐煎耗津液﹐故渴。經曰﹕心移熱於肺﹐傳爲膈消是也。治在上焦﹐宜人參白虎湯加黃連主之。不能食而渴者﹐脾虛也。胃受水谷﹐化生津液﹐借脾運行以灌五臟﹐若脾土虛弱﹐不能爲胃行其津液則渴。治在中焦﹐人參白朮散主之。自利而渴者﹐邪傳腎也。蓋腎屬少陰﹐主五液﹐其脈絡於肺﹐通於舌﹐邪傳於腎﹐則開闔不司﹐下元失其鎖鑰﹐故自利。自利則津液下走﹐腎水漧不能上潤乎舌﹐故大渴也。治在下焦﹐宜溫之﹐異功散主之。渴而大便祕者﹐宜利之﹐四順淸涼飲主之。有痘瘡稠密﹐津液外泄﹐化爲膿漿﹐不能滋養眞气而渴者﹐常病也﹐不必施治。若渴甚者﹐用人參﹑麥冬﹑五味﹑紅花子煎湯服。

不食

痘瘡始終以脾胃爲主。若能飲食﹐則能受水谷之气﹐化生津液﹐灌漑臟腑﹐榮養血气﹐滋潤肌膚﹐痘可賴之以成功。若不喜飲食者﹐必須詳察明辧﹐分別施治﹕如泄瀉痘瘡灰白而不食者﹐此脾胃虛而元气弱也﹐宜四君子湯治之。如大便祕﹐痘瘡焮腫而不食者﹐此毒盛而血熱也﹐宜四物湯加薑汁炒芩連﹑酒炒大黃微利之。

汗

汗乃心之液﹐由熱气內蒸﹐腠理開張﹐熱隨气而出也﹐故自汗。汗出則津液受傷﹐無以滋養肌膚﹐未漿之時恐不能灌﹐旣灌恐不能靨﹐旣靨恐血脫陽虛﹐變爲他證﹐宜用保元湯加桂枝﹑白芍﹑浮小麥以斂之﹔有熱加酒炒黃芩。若微汗則不必慮﹐是陰陽气和﹐榮衛通暢﹐邪气不畱﹐易出而易解也﹐不必施治。如瘡已收靨﹐痂皮脫落自汗者﹐不可忽也。痘證至此時﹐邪气盡解﹐元气未復﹐气血正虛﹐恐生變證﹐宜急補陽救陰﹐使气無外泄而內固也﹐用十全大補陽主之。

諸失血

血屬陰也﹐所主在心﹐統化在脾﹐藏納在肝﹐宣防在肺﹐輸泄在腎﹐灌漑一身﹐滋養百脈﹐諸經由此而生毓焉。然血之所通同者﹐气也﹐故曰﹕气主呴之﹐血主濡之。是以气行則血行﹐气止則血止﹐气溫則血滑﹐气寒則血凝。蓋痘瘡一證﹐始終賴气血似成功。若气血無傷﹐不寒不熱﹐始則送毒出外而見形起發﹐繼則化毒成實而灌漿收靨。若痘毒火熾﹐燻灼於內﹐迫血妄行﹐隨火而動﹐或上逆而吐衄﹐或下注而便出﹐此惡候也。气血先病﹐痘何所借以成功﹖諸失血惟鼻衄血者可救﹐其餘皆死證也。鼻中衄血者﹐毒气上衝於肺也。肺主皮毛﹐開竅於鼻﹐血自此竅而出﹐是血載毒行﹐毒气外泄﹐不犯其內﹐所以可治﹐宜用發灰散﹑淸肺湯治之﹐其血立止。輕者用發灰散吹鼻亦止。倘不見應﹐分別治療﹕如痘尖綻紫滯而衄者﹐乃毒火刑金﹐宜四物湯加紅花﹑丹皮﹑炒黑梔仁主之。如靨後餘毒乘脾﹐脾气受傷﹐不能統血歸經﹐妄行而衄者﹐宜用人參白朮散加白芍﹑黃連炒微黑主之。如躁熱悶亂﹐口漧渴而衄者﹐宜犀角地黃湯加酒炒黃連﹑炒黑梔子﹑炒黑漧薑主之。其餘不可救者﹐又於死中求活﹐開方於後﹕如毒甚壅熾﹐肺金受制﹐流注大腸﹐不衄而下便者﹐宜四物湯加芩﹑連﹑地楡﹑丹皮﹑荊芥穗炒黑主之。如有熱證﹐悞投熱劑而失血者﹐發灰散加皮硝少許主之。有气血足﹐毒气盛而失血者﹐亦以發灰散主之。如痘未盡出﹐而過用寒冷﹐毒爲冷激﹐傷其脾气﹐不能運動其血﹐致逆於臟腑之中﹐內毒擊搏﹐滯於胸膈之上﹐積成穢血﹐忽然妄行而暴吐衄﹐昏運軟倒﹐痘色淡白陷伏者﹐宜溫補爲主﹐用理中湯﹐漧薑炒黑治之﹔或用獨參湯主之。仲景治血脫益气﹐東垣論陽生陰長﹐正此之謂也。惟小便溺血者﹐無法可救。

嘔吐噦

有聲有物謂之嘔﹐有物無聲謂之吐﹐有聲無物謂之噦。然又有所謂漧嘔者﹐幹猶空也﹐明其無物而有聲也。與噦之有聲無物者同。但干嘔其聲輕小而短﹐噦其聲重大而長。此證皆屬於胃﹐皆熱毒壅塞胃口而然也。如初發熱﹐或痘正出時而嘔吐者﹐此火邪犯胃﹐气上逆而然也﹐不可驟止﹔稍待而不止者﹐用二陳湯加炒梔子﹑薑汁炒黃連﹑生薑主之。如出見以至收靨而嘔吐者﹐乃瘡集咽門﹐攻於胃脘﹐吞咽不利而然也﹐宜加味鼠粘子湯主之。如飲水過多而嘔吐者﹐此水逆也﹐五苓散主之。如傷食而嘔吐者﹐二陳湯加山楂﹑神曲﹑枳實主之。若無嘔吐證﹐只漧嘔或噦者﹐土敗也﹐他方不能救﹐宜用定中湯﹕朱砂﹑明雄黃各一錢共爲末﹐眞黃土無雜色者一大塊﹐入磁器內﹐以百沸湯泡﹐上用物蓋嚴﹐少頃取出﹐調前藥末服。或用土水於房內燻之﹐比方兼治吐瀉煩躁。

瀉利

經曰﹕陽气在下則生飧泄。蓋積熱之气﹐不得上升﹐注而爲下泄也。又曰﹕濕勝則濡泄。痘瘡而瀉利者﹐如未出而利﹐是邪气並於裏﹐腸胃熱甚而傳化失常也﹐宜柴苓湯主之。瘡已出而利﹐是邪气並於表﹐正气方逐邪气而外出﹐正气主乎表而不主裏﹐則裏气虛不能停納水谷﹐故自利也﹐宜四君子湯加訶子肉﹑肉豆蔻主之。利久不止﹐四君子湯送下豆蔻丸主之。起發時忽然瀉利﹐宜急止之﹐恐腸胃虛﹐眞气脫也﹐須辧寒熱虛實調治﹕如瀉而手足冷﹐面色靑白﹐瘡不紅綻者﹐冷瀉也﹐宜用理中湯﹑豆蔻丸﹔甚則陳氏木香散﹑異功散﹐皆可用也。如瀉下之物﹐色黃酸臭渴﹐手足心熱﹐面赤瘡紅綻焮腫者﹐熱證也﹐黃芩湯﹑五苓散主之。脾胃怯弱﹐精神倦怠﹐不食而瀉者﹐虛也﹐當溫養之﹐益黃散。身熱中滿﹐不食而作瀉者﹐實也﹐當淸利之﹐五苓散主之。成漿之時﹐尢不宜瀉。前此爲病未久﹐脾胃尙彊﹐足以任之﹔今則病久津液已衰﹐脾胃已弱﹐若復瀉利﹐則僅存之气﹐重竭於內﹐方張之毒﹐不能成於外﹐必變證百出﹐宜急止之。輕則人參白朮散去漧薑加官桂﹑黃芪﹐甚則陳氏木香散﹑異功散﹑豆蔻丸。可以並進。痘至養漿收靨之時﹐有瀉者﹐此爲大忌﹐恐中气虛而毒復陷也﹐故專以溫補止濇之法爲正。然有利淸水者﹐有利膿血者﹐又不可與虛寒者﹐並論治法也。蓋利淸水者﹐或曾有大渴﹐飲水過多﹐蓄聚於中﹐漬灌腸胃﹐今乃作瀉利﹐此蓄水瀉也﹐水去盡則瀉止。利膿血者﹐因痘不收以成倒靨﹐中气充實﹐毒不得畱﹐乃自大便而下﹐此倒靨瀉也﹐泄盡膿血自愈。若不知此二證待其自愈﹐妄投止濇之劑﹐是令其速斃也﹐愼之﹗痘至收靨結痂時﹐泄瀉而不收者﹐陳氏木香散主之。若痘有頂破漿流者﹐以敗艸散襯之。痘有當靨不靨﹐毒復入裏﹐倒靨而自利﹐利有水谷者﹐此死證也﹐宜陳氏木香散﹑異功散救之﹐此二方死中求活之聖藥也。

吐瀉並作

痘瘡發熱初出而吐瀉者﹐皆因毒火所致而然也。《內經》曰﹕諸嘔吐暴注﹐皆屬於熱。蓋三焦爲水谷傳化之道路﹐毒火內迫﹐傳化失常﹐而吐瀉並作﹐火性躁動迅歘故也﹖又曰﹕邪在上焦則吐﹐邪在下焦則瀉﹐邪在中焦則吐瀉並作。但不可驟止吐瀉﹐中有疏通之義﹐毒气從上下分消無壅遏也。若吐瀉稍待而不止﹐宜用平和疏通升提發散之劑﹐俾引毒達表則吐瀉自止﹐用柴苓湯加薑汁炒黃連﹑陳皮﹑砂仁主之。若以吐瀉爲裏寒﹐則遽用丁桂﹑姜﹑附等熱藥﹐是以熱投熱﹐而轉增其煩劇也。以爲裏虛而遽用參﹑芪﹑苓﹑芍﹑朮等補藥﹐是以實投實﹐而反增其壅遏﹐此專爲痘證發熱﹐初出未透時而言。若漿正行之時﹐或漿統足之後﹐而吐瀉者﹐乃脾胃虛弱也﹐急急施治﹐方能免內虛倒靨喘脹之患﹐宜用四君子湯送豆蔻丸主之。若有外受寒邪﹐內食寒物﹐脾胃停寒﹐吐瀉因寒而作﹐痘色灰白﹐手足厥而寒戰咬牙者﹐則陳氏異功散主之。大約起脹灌膿時﹐不宜久吐瀉﹐初出時收靨時﹐或可少待而後治也。

痢

赤痢屬血﹐自小腸來﹔白痢屬气﹐自大腸來。此皆濕熱郁於腸胃﹐致傷气血而然也。痘瘡以气血爲主﹐而熱傷之可乎﹖有痢當急治之﹐赤者用四物湯加酒炒芩連﹑炙甘艸﹑木香主之﹐白者用四君子湯加炒芩連﹑木香﹑陳皮主之﹐赤白相兼者合而治之。後重者加滑石﹑枳殼﹑生白芍﹑條芩酒炒主之。久不愈﹐不後重者﹐加訶子﹑肉豆蔻以止之。若大便膿血下腸垢者﹐阿膠駐車丸主之。痘後下痢膿血黃赤者﹐薤白散主之。若兼小便赤濇而煩渴者﹐導赤散主之。大凡治痘痢﹐只宜解毒淸利﹐不可遵無積不成痢之說而破積也。

寒戰咬牙

寒戰者﹐森森然若寒﹐振振然搖動也。咬牙者﹐上下片牙相磨而嗚也。方書云﹕气虛則寒戰﹐血虛則咬牙。單見者生﹐雙見者死。可見此二證﹐痘中之所不宜有者。所以諸家之說不一﹐有以寒戰咬牙專主肺胃者﹐則曰﹕肺熱則寒戰﹐胃熱則咬牙﹔又有以寒戰咬牙﹐專主心肝者﹐則曰﹕《內經》有云﹐諸風振掉﹐皆屬肝木﹐寒戰而振振動搖﹐風之象也﹔火气沖物亦然。錢氏曰﹕肝主風﹐虛則咬牙多欠。又曰﹕上竄咬牙﹐心熱也。以此想之﹐痘毒蘊於五臟﹐痘瘡自五臟而發﹐證則隨髒而見﹐寒戰咬牙﹐或不專主於一二經也。當隨成就之序﹐觀痘之形色﹐視証之動靜﹐認證的確而施治焉。如發熱初出而寒戰者﹐其人衛气素虛﹐榮血亦弱﹐不能逐毒外出﹐使毒邪畱連於經絡之中﹐欲出不出﹐邪正相爭﹐故振振然而搖動者﹐火之象也﹐似寒而實熱﹐宜柴葛桂枝湯加黃芪主之。痘正出外﹐爲寒邪所襲﹐而證候與上相似者﹐柴葛桂枝湯去人參加荊芥主之。如瘡本稠密﹐焮發腫痛﹐經脈因痛而動搖﹐時時振動而寒戰者﹐不必施治﹐待膿成痛去而自安。又有肉動跳筋似寒戰者﹐是瘡本稠密﹐經絡之血﹐爲瘡所耗﹐不能榮養肌肉﹐主持筋脈﹐故惕惕然而手足自搖﹐瞤瞤然而膚肉自動﹐與他寒戰不同﹐但養其气血﹐宜用十全大補湯主之。咬牙呵欠煩悶者﹐肝臟風熱也。陽引而上﹐陰引而下﹐則呵而欠也﹔陽上極而下﹐陰下極而上﹐則合而鬭齒也﹐羌活湯主之。咬牙目上竄者﹐心臟熱也﹐諸瘡皆屬心火﹐上竄者火气炎上之象也﹐咬牙者火气動搖之象也﹐導赤散加牛蒡子主之﹐俱不可用陳氏辛熱之劑。已上出長時之證治。若養漿時寒戰者﹐乃陰凝於陽﹐陽分虛則陰入气道而作戰也﹐宜保元湯加丁香而溫陽分。養漿時咬牙者﹐乃陽陷於陰﹐陰分虛則陽入血道﹐故咬牙也﹐宜保元湯加芎﹑歸以益陰分。已上言寒戰咬牙單見之證治。若二證並見﹐則當審經絡﹐分虛實寒熱﹐用合治之法。爲痘色紅赤或紫黑﹐身熱煩躁﹐惡熱作渴﹐大便祕﹐小便赤濇者﹐此實熱也﹐是陽明胃熱則咬牙﹐太陰肺熱則寒戰﹐宜用四物湯加連翹﹑木通﹑石膏﹑麥冬﹑酒炒大黃主之﹔大便不祕﹐去大黃加升麻。如痘色淡白或靑色﹐或皮薄頂陷﹐身涼而靜﹐惡寒不渴﹐大便利﹐小便淸長﹐此虛寒也。是胃气虛寒則咬牙﹐肺气虛寒則寒戰。寒非寒涼之寒﹐乃虛寒之寒﹐寒生於虛也﹐宜保元湯加芎﹑歸﹑桂枝﹑炒黑漧薑以補之。然又有寒戰咬牙而瘡本潰爛者﹐此手少陰心火也。經曰﹕火勝則肉腐。寒戰咬牙﹐火气動搖之象也。人皆以爲不治﹐亦不可遽棄也﹐用導赤散加酒炒芩連﹑牛蒡子以救之﹐死中求活也。又有寒戰咬牙而瘡本焦黑者﹐此足少陰腎水也。腎色黑﹐爲主蟄封藏之本。幹黑者﹐眞髒色見也。腎气寒則動變爲栗。寒戰者﹐腎本病也。腎主骨﹐牙爲骨之餘﹐寒戰則鼓頷而兩牙相軋咬者﹐腎寒所發也。人皆以爲壞證﹐救之無益﹐今則選方用之﹐於死中求活。若脈小气息不粗﹐或大便瀉﹐以異功散救之。若脈小有力﹐气息粗大﹐或大便祕者﹐棗變百祥丸下之。寒戰咬牙二證﹐乃痘瘡雜證中之最劇者﹐莫過於此矣。然其間有屬險而可救者﹐有屬逆而不可救者。蓋痘毒蘊於五臟﹐自內達外﹐由筋骨而達於血肉﹐由血肉而達於皮毛﹐痘瘡出長之時﹐正由筋骨而達於血肉之時﹐肝主筋﹐脾主肌肉﹐心主血﹐血則徹筋骨肌肉而共灌者也。此時寒戰咬牙而呵欠者﹐肝也﹐險也。寒戰咬牙而目上竄者﹐心也﹐險也。痘瘡至灌膿之時﹐則由肌肉而達於皮毛之時﹐脾主肌肉﹐肺主皮毛﹐心主血﹐血則徹肌肉皮毛而共灌者也。此時而寒戰咬牙﹐胃熱則咬牙﹐肺熱則寒戰﹐心熱則寒戰而咬牙﹐皆火動之象也﹐險也。至膿老收漿之時﹐痘色黑而寒戰咬牙者﹐腎也。腎爲封藏之本﹐痘色黑﹐是膿熟功成閉藏之象也﹐亦險也。若痘色黑﹐寒戰咬牙而見於出長之時﹐是應該長養而反見收藏之象﹐生機盡也﹐逆也。若呵欠目竄﹐寒戰咬牙﹐而見於成熟之時﹐是應該收藏﹐而反見長養之象﹐難還元也﹐亦逆也。治痘者不可不知。

二便

凡痘瘡﹐小便欲長﹐大便欲實。經曰﹕小便數者﹐大便必硬。𨿽二三日不更衣無害也。此就痘證始終大槪而言之也。起脹灌漿時猶可﹐若初發熱時﹐則大便宜潤。或二三日不便﹐宜急利之﹐恐腸胃不通﹐營衛不行﹐痘何能出也﹖身大熱者﹐用大柴胡湯主之﹔身不大熱者通幽散﹐或四順淸涼飲主之。若起發至灌漿收靨﹐大便不行者﹐用膽導法﹐不可遽用利藥﹐或用豬胞導法主之。然小便與大便不同﹐自發熱至收靨﹐始終不宜閉濇﹐一閉濇則禍不可知。痘毒屬熱﹐最宜宣暢﹐經絡疏利﹐气血活動﹐方易出易起灌漿而成功。經曰﹕諸痛瘡瘍﹐皆屬心火。若心移熱於小腸﹐小腸移熱於膀胱﹐而膀胱爲津液之府﹐气化則出﹐气爲火食﹐不能傳化﹐所以津液不出而小便閉濇﹐經絡由此而凝滯﹐气血由此而壅遏﹐毒火內攻﹐不能外達﹐痘證豈堪有此乎﹖急宜通之﹐輕則用導赤散加梔子仁﹐甚則八正散主之。大小便俱閉者﹐死證也。若瘡幹而黑陷煩躁者﹐棗變百祥丸下之。火隨利降﹐大竅開或小竅亦開﹐此死中求活之法也。

潰爛

痘瘡所貴者﹐堅實不破﹐圓淨成痂也。其有潰爛者﹐火勝也。經曰﹕火勝則肉腐。火之爲用﹐猛烈峻暴﹐近之則燥癢不寧﹐迫之則焦痛難忍﹐灼之則糜爛成瘡﹐故敗物者﹐莫如火也。火生於空﹐非虛不燃﹐乘之以風﹐其焰益烈。痘瘡潰爛﹐由肌肉素虛﹐邪風侵襲﹐風者善行數變﹐行諸脈兪﹐散於營衛之間﹐一旦毒發於裏應於表﹐風火相煽﹐肌肉墳塡﹐皮膚決裂而瘡壞矣。如膿成不靨﹐以致潰爛﹐膿汁淋漓﹐不敢著席﹐粘惹疼痛者﹐以敗艸散或白龍散絹袋裝盛﹐徧身上撲之﹐更多布席上襯臥尢佳。膿未成而毒未化﹐癢破潰爛者﹐衛气暴泄﹐津液不榮則危矣。如瘡潰爛﹐目不開﹐腫不消飲食無阻﹐大小便調﹐無他證者﹐內用十全大補湯﹐外用敗艸散或白龍散撲襯之。

痘疔

痘疔者﹐害痘之禍苗也。若七日至十二三日之問﹐痘瘡忽然變動﹐灰白頂陷﹐卽用紙撚照法照之﹐其間有紫黑﹐脹硬獨大而無根者﹐卽是也。痘中有此﹐則不能宣發諸毒﹐故爾變動。以銀鍼挑破﹐用四聖散﹐綿胭脂水調﹐塡入孔中﹐以滿爲度﹐其毒自散﹐則痘卽紅活灌漿矣。靨後痘疔潰成坑見筋骨者﹐服人參敗毒散加穿山甲﹑蟬蛻﹑僵蠶﹑連翹主之。若痘黑陷中心肉硬﹐成疔者﹐以銀鍼挑破硬處﹐以巴豆一粒去皮膜﹐朱砂一分﹐研爛﹐點入立效。

陰囊發腫

痘證而陰囊腫痛如瓠瓜者﹐乃熱毒流入小腸也﹐宜用四苓散加滑石﹑瞿麥﹑梔子仁﹑木通主之。亦有厥陰肝經之熱﹐下注而發腫者﹐小柴胡湯加靑皮﹑木通﹑山楂肉主之。

痘後浮腫

痘後面目虛浮﹐久則一身皆腫者﹐此表气不足﹐見風太早﹐風邪乘虛而入﹐其治在肺﹐宜五皮湯﹔初加桂枝微汗之﹐後只服本方。若面目不虛浮而徧身皆腫者﹐以胃苓湯合五皮湯主之。腹覺不快利﹐而面目徧身皆腫者﹐人參﹑四苓﹑五皮散主之。

痘毒

痘毒發於肌膚﹐而營衛不能運行﹐是以郁熱不散﹐輕則結爲瘡癤﹐重則頭項胸背手足肢節之間﹐赤腫而成癰毒。方未成膿﹐宜解肌發表﹐令其自散﹔及其成膿﹐則宜涼血解毒托裏﹐使其自愈也。但痘正發之時﹐熱甚則升麻葛根湯﹐或當歸活血湯﹐活血解毒﹐並痘大發之。若膿已成而未潰者﹐以銀鍼決其膿﹐無使內潰也﹐外以膏藥貼之。靨後發者未成膿﹐宜用消毒飲或小柴胡湯﹐加羌活﹑連翹﹑金銀花﹑黃芩﹑赤芍主之。已成膿潰後﹐用十全大補湯主之。大抵痘毒發癰在手肘腕足膝腘中者多。若在手腕發者太陰肺經﹐足腘發者太陰脾經﹐俱宜用解毒內托散主之。

疳瘡口瘡

口舌生疳者﹐以吹口丹吹入卽愈。若毒攻牙根﹐腐爛成疳者﹐此證殺人甚速﹐急服甘露飲。先以韭菜根﹑老茶葉濃煎水﹐用雞翎毛刷去腐肉﹐洗見鮮血﹐乃以搽牙散加象牙﹑蠶繭敷之﹐日三四次﹐亦可。口瘡卽用此方﹐加人中白﹑麝香搽之。爛至喉中者﹐用小竹筒將藥吹入﹐𨿽徧口牙齒爛落﹐口唇穿破者﹐敷藥皆愈。

眼目

目爲五臟之精華﹐五臟之精气﹐皆上注於目﹐故陰陽合徳而爲精明也。丹溪曰﹕目病屬風熱血少。夫痘蘊非常之熱﹐自裏而達於外﹐苟气血弱而不能逐毒外出﹐則毒火內郁而血脈逆行﹐斯痘毒入於目矣。況熱毒生風﹐肝應於目﹐而目病由玆作焉。是故有赤腫而痛不能開者﹐宜洗肝散加石膏主之﹐便閉加大黃。有不赤不腫不痛﹐黑暗處則能開﹐才見明則陽光爍之﹐淚自溢出﹐癮濇難開者﹐洗肝明目散加蟬蛻主之。有翳膜遮蔽而不能視者﹐地黃散主之。有翳膜遮睛﹐濇淚羞明者﹐宜龍膽艸散加蔓荊子﹑密蒙花主之。大抵痘毒入眼﹐俱宜用兔糞丸常服﹐不宜用點藥。又有失調養治療﹐以致痘毒入眼者﹐其證多在收靨之時﹐或滿面痘瘡破爛﹐重復腫灌﹐而膿血膠固毒蒸﹐內攻於眼﹐其毒入眼者﹔或痘出太密﹐成就遲緩﹐醫用辛熱之藥發之﹐亦能令痘毒入眼﹔或於收靨之時﹐故啖辛熱之味﹐以致二火相煽﹐亦能令痘毒入眼﹐俗謂之幹漿。生膜在白珠者﹐不必治﹐久當自去。惟在黑輪上或掩瞳人者﹐急用望月砂散治之﹐不可輕用點洗之藥。古今圖書集成醫部全錄卷四百八十四

痘疹門

痘疹經驗良方【明﹖魏君用﹝明﹖魏君用原缺﹐據《痘疹經驗良方》補。該書又名《小兒痘疹經驗良方》。﹞】

預防

治痘於已然﹐不如治痘於未然。治已然者難爲力﹐治未然者易爲功。蓋已然者﹐毒气結成﹐深入臟腑﹐非具大手眼者﹐不能成功。若未然者﹐其毒尙未凝定﹐止慮血熱挾食耳。有熱有食﹐一遇出痘﹐助成毒气矣。苟於里巷人家出痘時﹐卽制稀痘丹﹐日日令兒服之﹐則積毒自消﹐重可使輕﹐危可使安﹐用力少而成功多。愚人不知﹐每遲延至六七日﹐方請醫治﹐無論用藥未必合宜﹐卽合宜矣﹐而毒气急不能去﹐傷殘不少﹐甚可悲也﹐何如預防之爲善乎﹗

其或面白唇白﹐屬血虛者﹐遇出痘時﹐用熟地四物湯以養血。

其或稟气虛弱﹐或大病後元气未復﹐聲小气歉無力﹐用黃芪六一湯以養气。

服預防等藥﹐未有不吉者。苟未及預防﹐於發熱時先要辧明根由﹕感風寒暑濕者﹐解散淸除之﹔傷飲食生冷者﹐和中分消之。迨至見苗已去其所以助毒者﹐而猶患其不轉重爲輕﹐變危爲安者乎﹖要之﹐七日以前﹐多屬裏實﹐止宜和血淸解﹐不宜妄用熱補﹔八日以後﹐膿漿出矣﹐未有不裏虛者﹐止宜溫托﹐不宜攻伐以泄眞气。然色紅血熱者﹐亦不可陡用參朮﹐恐激而發癢也。至於逆證﹐固不可治﹐然寧忍坐視其死乎﹖須盡心竭力﹐當淸則淸﹐當補則補﹐當下則下﹐一旦毒消血和﹐間有生者。𨿽然﹐逆證亦有極難下手處﹐如正气虛而邪气實者﹐如宜大發而過時者﹐必須斟酌緩急﹐奇正相生﹐或先淸後補﹐或隨淸隨補﹐或補中帶淸﹐一日兩劑三劑﹐庶克建功耳。若照常治之﹐所謂一杯水救一車薪之火﹐一根木頂大廈之傾﹐有是理哉﹗

預防固所當知﹐又有十八犯爲治痘入手之始﹐苟不詳究由來﹐槪以治痘之法治之﹐亦未有不悞者﹐故又詳於左。

遵歲气

經云﹕必先歲气﹐毋伐天和。凡雜證傷寒時气﹐固所當知﹐痘疹尢所宜講者也。苟不知歲气﹐照痘疹成方膠柱用之﹐鮮有不悞者。但諸書俱言五運六气﹐而方則未備﹐故人多臨證茫然﹐明知而犯伐天和者甚多。檢得《東醫寶鑑》有方﹐喜而錄之﹐遇大病按方用之﹐輒有殊效﹐然亦間有不效者。續得桐城胡秋潭年兄家藏﹐有歲气亦有方﹐並錄之﹐有疑難處﹐參酌用之﹐起死回生者﹐不可勝計。今不忍祕其術﹐付梓人弁於前﹐令治痘者胸有成竹﹐不伐天和﹐豈惟病家幸甚也哉﹖但方之分量﹐𨿽有照古方注定﹐而大小彊弱輕重之間﹐又在臨時斟酌增減﹐亦不可拘泥成方﹐所謂神明變化﹐存乎其人耳。

甲子甲寅甲辰甲午甲申甲戌

此六甲年﹐爲惇阜之紀﹐歲土太過﹐濕气流行﹐腎水受邪﹐民病耳聾骨痛﹐足痿﹐行步艱難﹐毛髮焦枯﹐體腫脹滿﹐泄瀉﹐兩肋气痛﹐嘔吐﹐宜用東本地黃湯。

乙丑乙卯乙巳乙未乙酉乙亥

此六乙年﹐爲從革之紀﹐歲金不及﹐火气流行﹐金反受邪﹐民病惡寒喘急﹐咳嗽便紅﹐尻臀痛﹐延巓項顖門﹐口舌生瘡注下﹐宜用東本補肺湯。

丙子丙寅丙辰丙午丙申丙戌

此六丙年﹐爲流衍之紀﹐歲水太過﹐邪气流行﹐心火受邪﹐民病心煩懊憹﹐驚悸怔忡﹐盜汗譫語﹐腹滿體重﹐喘咳腸鳴﹐飲食少進﹐甚則神昏气閉而絕﹐宜用東本養心湯。

丁丑丁卯丁巳丁未丁酉丁亥

此六丁年﹐爲委和之紀﹐歲木不及﹐燥金流行﹐木反受邪﹐民病脇肋肩背連小腹拘急疼痛﹐癰腫瘡瘍﹐燥癢目赤﹐宜用東本補肝湯。

戊子戊寅戊辰戊午戊申戊戌

此六戊年﹐爲赫羲之紀﹐歲火太過﹐炎暑盛行﹐肺金受邪﹐民病狂越罵詈﹐喘嗽咯血﹐血溢痰壅﹐短气耳聾﹐骨蒸肩背臂痛﹐尻腘疼﹐宜用東本紫菀湯。

己丑己卯己巳己未己酉己亥

此六己年﹐爲卑監之紀﹐歲土不及﹐風木流行﹐土反受邪﹐民病暴急﹐肚腹絞痛﹐霍亂飧瀉體腫﹐咳嗽喘滿﹐太息﹐飲食少味﹐宜用東本補脾湯。

庚子庚寅庚辰庚午庚申庚戌

此六庚年﹐爲堅成之紀﹐歲金太過﹐燥气流行﹐肝木受邪﹐民病肩背胸脇小腹拘急﹐陰股疼痛﹐目赤耳聾﹐暴僕﹐不省人事﹐宜用東本麥冬黃芩湯。

辛丑辛卯辛巳辛未辛酉辛亥

此六辛年﹐爲涸流之紀﹐歲水不及﹐濕气流行﹐水反受邪﹐民病腰膝不便﹐足痿腳腿腫﹐面靑﹐筋骨疼痛﹐目視盹﹐宜用東本補腎湯。

壬子壬寅壬辰壬午壬申壬戌

此六壬年﹐爲發生之紀﹐歲木太過﹐風气流行﹐脾土受邪﹐民病脇肋痛﹐善怒眩暈﹐體重腸鳴﹐食減飧泄﹐气喘咳嗽吐疾﹐宜用東本白朮湯。

癸丑癸卯癸巳癸未癸酉癸亥

此六癸年﹐爲伏明之紀﹐歲火不及﹐寒水流行﹐火反受邪﹐民病暴僕僵直﹐冒昧譫語﹐心痛﹐飲食少進﹐溏泄脹滿﹐四肢不任﹐宜用東本補心湯。

子午之歲﹐少陰君火司天﹐陽明燥金在泉﹐气化運行先天﹐民病目赤﹐心痛血溢﹐咯血鼽衄﹐郁熱淋痛﹐水腫咳嗽﹐瘡瘍瘙癢﹐宜辛苦以平其上﹐咸溫以利其下﹐宜用東本犀歸湯。

寅申之歲﹐少陽相火司天﹐厥陰風木在泉﹐民病頭痛﹐脇肋脹滿﹐咳逆﹐關節不利﹐身腫﹐郁熱煩躁﹐宜鹹寒平其上﹐辛溫治其下﹐宜用東本升明湯。

辰戌之歲﹐太陽寒水司天﹐太陰濕土在泉﹐民病身熱頭痛項彊﹐气郁瞀悶中滿﹐足痿少力﹐流注﹐痢赤白﹐宜甘溫以平水﹐盛苦以補火﹐抑太過﹐補不足﹐宜用東本靜順湯。

丑未之歲﹐太陰濕土司天﹐太陽寒水在泉﹐民病肢體脹滿﹐泄瀉痎瘧﹐癘气盛行﹐宜苦平治其上﹐甘溫治其下﹐宜用東本備化湯。

卯酉之歲﹐陽明燥金司天﹐少陰君火在泉﹐民病中熱﹐小便黃赤﹐振栗善僕﹐妄語鼽衄面腫﹐宜鹹寒以抑火﹐辛甘以助金﹐宜用東本審平湯。

巳亥之歲﹐厥陰司天﹐少陽在泉﹐民病寒於右脇下﹐耳鳴掉眩﹐黃疸胕腫﹐熱中寒气及體﹐瘟癘﹐宜用東本敷和湯。

以上支幹共三十一法﹐治病以本年干支四方合而參酌用之﹐自有奇效﹐勿拘痘疹自有成方﹐不顧歲气也。

痘前十八犯

第一犯﹐身熱頭痛自汗﹐感冒風邪﹐咳嗽不已﹐傷寒未愈而痘隨出﹐用滋陰三寶飲。

第二犯﹐飲食不能撙節﹐暑濕不能護養﹐肚腹壞傷﹐泄瀉頻頻﹐飲食懶餐﹐肢體羸瘦﹐愈未幾而出痘﹐急宜補脾﹐用四制白朮散。

第三犯﹐瘧疾纏綿﹐寒熱銷爍﹐肌肉漸瘦﹐未幾而痘出﹐用五珍膏﹑衛元湯。

第四犯﹐小兒元體薄弱﹐身發火熱﹐漧渴惡嗽﹐疹出未幾而痘隨後見﹐急宜滋陰﹐淸金培土﹐忌用黃芪致喘嗽﹐用內托至奇湯。

第五犯﹐小兒平時患疳積﹐肚大靑筋瘦弱﹐變爲丁奚﹐倏然出痘﹐忌用厚朴﹑檳榔﹑肥兒丸﹑柴﹑連諸冷藥﹐用益黃惠脾湯。

第六犯﹐風熱輳裏﹐時發火熱﹐自頭達身﹐徧起丹癅﹐愈未幾而痘形﹐用犀角地黃湯。

第七犯﹐徧身火熱﹐臉赤﹐眼睛直豎﹐手足掣搐﹐譫語躁亂﹐驚厥﹐不數日而痘見﹐用茯神湯﹐始終可用。

第八犯﹐身熱自汗﹐口中咯血﹐或鼻衄溺血﹐不數日而痘形﹐此熱犯心﹐只宜淸心抑火﹐莫用寒涼﹐用野仙獨聖散﹐始終可用。

第九犯﹐身熱不思飲食﹐肚腹膨脹﹐眼泡浮腫﹐睡臥不安﹐不數日而出痘﹐急補脾調气﹐用參朮散。

第十犯﹐身熱自汗不止﹐眼睛昏昏﹐呵欠啼叫﹐未愈而痘見﹐急斂汗補肝﹐用固眞湯。

第十一犯﹐因嬉戲跌撲﹐損傷肢體手足頭面﹐破損未愈﹐不數日而痘形﹐急宜安驚活血開滯﹐用十全湯。

第十二犯﹐往來潮熱﹐腹生痞塊﹐日積月累﹐身體瘦弱﹐面黃﹐未幾而痘見﹐用扶脾補胃湯。

第十三犯﹐稟父母胎毒﹐身犯楊梅廣瘡﹐不時寒熱﹐末愈而形見﹐切勿燻點﹐外用敷洗良方﹐內用奪命丹﹐此藥解毒﹐發痘一日至六日皆可用。

第十四犯﹐身如火烙﹐不時嘔吐﹐不能飲食﹐投諸時染﹐痘隨形焉﹐用調胃散。

第十五犯﹐飲食平日不撙節﹐致傷脾胃﹐四肢不收﹐發熱惡寒而痘見﹐用調脾散。

第十六犯﹐因感濕熱之气﹐患赤白痢﹐未愈而痘見﹐用止痢湯。

第十七犯﹐悞持刀刃﹐致傷肢體﹐寒熱往來而痘見﹐用十味地黃湯。

第十八犯﹐因驚厥或患風癇﹐未愈而痘形﹐用化風丹。

右痘前十八犯﹐人多忽而不講﹐不知根源不究﹐每遺害無窮﹐故首拈之﹐欲人臨痘﹐當細考其所由來也。

痘疔方位所屬

夫疔者釘也﹐釘固而不能展舒也。心疔赤色﹐達道於顴阜胸乳之軸﹔肝疔紫色﹐達道於左太陽左脇眼泡兩臀阜之軸﹔肺疔先灰後黑﹐達道於右太陽右脇頸項喉突之軸﹔脾疔先黃後黑﹐達道於腮頰中庭口角肚腹手足之軸﹔腎疔黑色﹐達道於地閣後頸耳窖背兪腰脊陽莖之軸。又有賊疔難識者﹐捲簾座於舌根﹐燕窠座於腋下﹐鬼眼座於耳竅﹐蜂蠆座於足指﹐虺疔座於尾閭。善觀痘者﹐察其患處而急治之可也。

疔起於方廣者﹐毒峻﹐急下以解之。起於各部者﹐急解以平之。起於胸膛者﹐宜驅其毒以淸心之邪﹔起於腹上者﹐宜撤其炎以逐脾之邪﹔起於鼻梁手心者﹐梟毒輳於陽明﹐滌蕩其邪可也。若痘見一日而遂見疔者﹐毒劫赤帝門﹐名和尙疔﹐此狐痘也﹐難治﹔二日而見疔者﹐毒匿於靑門﹐名絞腸疔﹐此惑痘也﹐難治﹔四日而見疔者﹐梟邪攻脾﹐治之可痊。又痘初出﹐方見紅點﹐其中有黑點子﹐雜見於紅點之間﹐名爲斑疔﹐又名禁疔﹐一有此則諸毒不得宣發﹐而痘瘡不能成漿﹐危證也﹐時人謂之變黑歸腎。又有曰﹕癰疔﹐其色靑黑﹐如打傷之色﹔有曰水疔﹐如疥窠﹐二三日頭黑結痂﹐不散不起﹔有曰連珠疔﹐如連珠不絕﹔有魚眼疔﹐如魚眼。凡毒不逼近臟腑﹐𨿽抵筋穿骨可治﹔內攻腑臟﹐蓋陰瘡也﹐死不治。

認痘疔訣

古人止云痘有順逆險三證。順證不必治而愈﹐逆證卽治亦無益﹐二者皆自天定﹐非人力可爲。惟險證治之則生﹐不治則死﹐未可盡歸於數也。朱氏﹑蔡氏﹑錢氏﹑聞氏﹑陳氏論痘﹐惟知气血虛實寒熱﹐就中斟酌瀉補﹐用藥調理﹐並無言及治痘疔之說﹐惟羅田萬公曰﹕痘疔只要疏通解散﹐不使毒邪陷伏﹐別無治法。涇川吳子曰﹕以鍼挑破﹐以口吸其血﹐點入四聖丹。此𨿽知挑﹐又未盡得法。不知治痘專以認疔痘爲奇法﹐如有痘疔﹐此非藥餌所能去者﹐急用銀鍼挑之﹐點二妙丹。巳時挑過﹐午時卽起發貫膿﹐爲效甚速。故先要識得怪痘﹑望痘﹕怪痘者﹐眾痘末熱先標﹐未長先膿﹐其膿且滿而黃﹐名爲怪痘﹔望痘者﹐眾痘未熱先出﹐形似癰癤﹐有白果大者﹐有核桃大者﹐且硬而有紅根﹐又非銀鍼之可挑者﹐急用獨蒜﹑艾葉灸之卽愈。起死回生﹐只在一鍼一灸之微。不知者一聞挑撥之說﹐爲之吐舌﹐惟恐泄气。不知疔猶寇也﹐一寇荷戈﹐千人辟易﹐君子不得而出矣。設有良將﹐斬寇奪關﹐凡我君子﹐前無障礙﹐遂得一湧而出﹐此挑撥之功﹐所以爲大也。設若有痘疔不挑﹐令兒躁煩悶亂﹐腹脹惡心不食﹐卽用藥百劑無益矣。嘗見二三日有疔不撥﹐當出不出﹔三四日有疔不撥﹐當長不長﹔五六日有疔不撥﹐當膿不膿﹐過七日不撥﹐𨿽盧﹑扁何所用其力哉﹖然撥要當時﹐惟二三日當卽撥之﹐其餘須待疔痘上漿之際﹐方能含鍼。不可太早﹐不可挑破痘殼﹐又不可重入傷肌出血﹐輕重之間﹐最宜畱心。

用銀鍼手法

用鍼挑兒痘時﹐以二指拿鍼﹐約二韭葉寬﹐平平入痘﹐撥斷痘中筋絡﹐眾痘卽出卽發。不可直上破頂﹐不可直下傷肉﹐不可傍穿破皮。輕重疾徐之間﹐有得心應手之妙。須三﹑四﹑五﹑六日上漿之時﹐方可挑撥﹐過此亦無用矣。

一﹑孕婦出痘﹐當先保胎﹐胎不保﹐血耗气損﹐斷無生理﹐宜用罩胎飲。

發熱

一﹑頭痛足冷﹐脈數身熱煩痛﹐用升麻湯。此方能發表解毒﹐疏通血气﹐升降陰陽。但泄瀉有汗﹐表虛勿用。

一﹑驚搐壯熱面紅﹐煩躁多渴﹐小便赤濇﹐用導赤散。

一﹑發熱惡寒﹐喘嗽傷食﹐用參蘇飲。

一﹑發熱痰喘煩悶﹐不敢重發散者﹐用惺惺散。

一﹑傷風瘟疫﹐頭痛目眩﹐四肢痛﹐項彊鼻塞聲重﹐用李氏敗毒散。

一﹑發搐熱不退﹐用羌活散。

一﹑遇冬月寒邪太重﹐必用辛溫之劑發者﹐用桂枝葛根湯﹐五積散亦可。

一﹑气實熱盛﹐渴而大便祕結﹐用雙解散。

一﹑發熱嘔吐傷脾胃﹐用正气散。

一﹑素日脾胃虛弱﹐初熱吐瀉不已者﹐用加味四君子湯。

一﹑初熱狂言發搐﹐驚悶昏亂﹐暫用辰砂六一散。

一﹑壯熱顚狂﹐驚搐譫語﹐紅紫斑黑幹陷﹐一切危惡證﹐用大靈丹能起死回生﹐順證勿用。

一﹑初熱痘未形而先有風疹﹐用犀角飲子﹐熱盛紅色一片極宜。

一﹑發熱煩躁無汗﹐用麻黃桂枝湯。

見點

一﹑見點一日至三日﹐心气用事﹐宜勻气利小便﹔若煩躁驚搐﹐用升解散。

一﹑發熱一日或兩日卽見點﹐形如蠶種﹐上吐下瀉﹐身如火熱﹐神昏志亂﹐煩悶不寧﹐此死證也。惟宜解毒發表﹐不可止瀉。用加味敗毒散﹐用在初出時﹐可以轉凶爲吉﹐遲則不治﹐愼之。

一﹑見點﹐三日內不拘稀密﹐頂陷色白﹐脾胃虛弱﹐或作泄瀉﹐用升均湯。

一﹑見點稠密﹐心肝二經熱極﹐不可不防焦紫﹐且卻他日眼患﹐用鼠黏散。

一﹑見點胸前稠密﹐用加味消毒飲。

一﹑發熱一二日便出者﹐比表气虛﹐毒气盛﹐榮熱衛弱﹐腠理不密﹐肌肉不堅﹐不能約束於外﹐使毒气沖擊﹐故出太驟也﹐宜用實表之劑﹐可免癢塌潰爛之患﹐用實表解毒湯。

一﹑發熱四五日始出者﹐此裏气虛不能驅逐其毒﹐而毒邪得以畱連停伏於臟腑腸胃之間﹐宜先用托裏之劑﹐令其快出﹔次以和中之劑多服之﹐可免陷伏倒靨之患﹐用托裏快斑湯。

一﹑見點太密﹐如鍼頭形者﹐逆證也﹐宜輕其表而涼其內﹐用連翹升麻湯。

稠密之處各有經絡部分所屬

額主心﹐導赤散主之。

面主胃﹐犀角湯主之。

腹與四肢主脾﹐淸脾爲主。

左脇主肝﹐淸肝爲主。

右脇主肺﹐淸肺爲主。

腰以下主腎。

肩背主膀胱。

以上當隨證治勿悞。

若面黃大便黑﹐煩躁喘渴腹脹者﹐瘀血在內也﹐用犀角地黃湯或抱龍丸﹑生犀汁。但根窠分明肥滿者﹐無妨。

若密而痛者﹐用仙方活命飲。密而小便不利者﹐用八正散。大便不利﹐用承气湯。密而惡寒發熱者﹐用麻黃甘艸湯。

一﹑見點﹐徧身都出不快﹐用九味羌活湯發痘﹐神效。

頭面出不快﹐太陽經也﹐當用荊芥﹑甘艸﹑羌活﹑防風﹑天麻湯。胸脇出不快﹐少陽經也﹐當用柴胡﹑黃芩﹑紫艸﹑木通﹑紫蘇湯。四肢出不快﹐陽明經也﹐當用升麻﹑葛根﹑紫蘇﹑芍藥﹑甘艸﹑蔥白湯。

一﹑見點﹐大渴﹐用聖惠白虎湯。

一﹑見點出不均﹐屬气虛者﹐宜用勻气湯。

一﹑見點出不快﹐或倒靨﹐毒气入腹﹐气喘肚脹﹐急用紫艸回斑散。

一﹑見點血气不足﹐不能發出﹐色不紅活﹐用紫艸快斑湯。

一﹑見點不快﹐不紅活﹐不起根﹐屬血虛者﹐用甘艸四物湯。自古至今﹐用之如寶﹐六日前皆可用。如無別證﹐只此可以奏功。

一﹑見點﹐煩不得眠﹐用甘桔梔子湯。

一﹑痘最忌禁瘡。何謂禁瘡﹖痘之初出﹐或一點或二點﹐見於隱僻輳節之處﹐及方廣四肢之間﹐此點一出﹐則諸痘不得宣發成漿﹐故曰禁瘡。

一曰胃禁。毒火炙胃﹐不能發散於肌表﹐脾胃潰爛﹐其外証之痘﹐出於唇口之間者﹐或二三四五點相連﹐諸痘未漿﹐此痘已先黃熟﹐知由熱毒內攻﹐胃已腐爛﹐故諸痘不得成漿。面色煩紅﹐气粗熱甚﹐口臭異常﹐是其驗也﹐不治。然淸胃解毒亦生。

一曰火禁。初發之際﹐或因身發寒熱﹐而悞以火燻炙其衣被﹐或睡臥於火箱之中﹐使皮膚漧燥﹐故痘毒發泄不出﹐又兼气虛﹐不能拘其毒﹐則毒停皮膚之內﹐隱隱不能發出肌表。細看皮內﹐覺有紅點﹐無頭無腳﹔或於四肢頭面方廣之處﹐見一二點痘子﹐則諸痘皆﹖此痘上發泄爲孽﹐而皮內隱隱之痘﹐終不能快﹐故曰火禁﹐急以水楊湯加荊芥浴之﹐自出快矣。輕﹐以升麻和解湯主之。

一曰水禁。初熱陰陽未分﹐毒气方熾﹐或悞食生冷﹐則毒停於皮肉之間﹐隱隱有紅點﹐或於方廣兩脇手足頭面之際﹐發有水泡。蓋冷气在內則腹疼肚脹﹐在外則發熱惡寒﹐故曰水禁。治以丁﹑桂﹑茯苓﹑升麻﹑大腹皮之類逐之。冷食遺積脾胃﹐須防下泄﹐再加山楂。

一曰風禁。初熱不避風﹐則風入肌表﹐痘不能發﹐或肌膚麻木﹐不知痛癢﹐或不麻木而漧燥﹐或毛直而幹焦﹐或皮癢而欲搔﹐甚則狂煩譫語﹐此風與火搏故也﹐故曰風禁。治以升麻湯加羌活﹑荊芥以逐之﹐甚加蒺藜﹑蟬蛻以攻之。

一曰寒禁。初熱悞經冷水沐浴﹐或睡臥於鐵漆寒冷之處﹐或衣被單薄﹐感冒寒气﹐則痘必不能宣露﹐有手足麻木不知痛癢﹐有四肢冷痛不能舉動﹐有麻木冷痛之處不出痘子﹐惟於委曲避風之處﹐或頭面髮際上痘出如癮疹者﹐故曰寒禁。治法內以丁﹑桂﹑川芎﹑升麻逐之﹐外用綿衣以溫之。

一﹑胭脂塗痘法。凡見點幹紅或頂陷﹐有黑心﹐須常常塗之。升麻不拘多少﹐煎濃湯去渣﹐用胭脂於湯內揉出紅汁﹐以木綿蘸湯﹐頻於痘上拭之﹐卽變紅活而起矣。

一﹑見點時﹐忽然頭面項下發腫者﹐名爲痘母﹐用解毒散。

一﹑見點三兩朝﹐身中烙熱焦紫﹐目赤小便濇結﹐用加減犀角地黃湯。

一﹑見點就如蚊蚤咬形者﹐是痘毒緊輳心肝二經﹐用五龍湯。

一﹑見點徧身俱是黑色﹐此元癸奪權爭先﹐第一奇痘﹐外用化斑湯浴之﹐內服四仙散﹐自然色變而爲美矣。

一﹑見點一朝結焦粒﹐是梟炎徹於肝榮﹐而元水弗克和解﹐急服玉泉散。

一﹑見點出多﹐熱不退﹐紅不分地﹐或痘苗漧枯黑陷﹐急用涼血解毒湯。

一﹑見點﹐咽喉痛﹐心胃有熱上攻也﹐用牛蒡甘桔湯。

如兼口瘡齦腫﹐合黃連解毒湯。水漿不入者﹐加射幹﹑荊芥﹑山豆根。若大小便利﹐牛蒡子勿用。

一﹑見點﹐覺頭目稠密﹐不可不防護痘毒入目﹐緩則痘收後多致傷目﹐用神應膏。

一﹑見點﹐其間碎密若芥子者﹐夾疹也。疹由心熱﹐用黃連解毒湯合消毒飲﹐或只用升葛湯加荊芥﹑木通﹑麥冬﹑黃連。如疹散現出正痘﹐疏密停勻者﹐吉﹔不退﹐夾雜﹐不起發﹐不治。

一﹑見點﹐其間紅腫成片於皮肉者﹐夾斑也。斑由胃熱﹐用人參白虎湯合消毒飲﹐或只用升葛湯加石膏﹑人參﹑大靑﹑元參﹑淡竹葉。如斑散現出正痘﹐疏密停勻者﹐吉﹔不退﹐夾雜﹐不起發﹐不治。

一﹑痘紫黑﹐大便祕結﹐極危急之證﹐須下之﹐否則不救﹐用桃仁承气湯﹐五六日犯此亦可用。人多畏下而喜補﹐不知當下不下﹐卽是誤殺。

一﹑見點﹐煩躁譫語﹐驚狂發斑﹐此證自始至終﹐皆不可有﹐乃神志俱喪﹐軀殼徒存﹐不過引日而已﹐逆惡證也。然亦須治之﹐用梔子仁湯。

一﹑痘發熱至見點﹐鼻衄血者﹐火刑肺也﹐用元參地黃湯。

一﹑見點﹐頭面兩腿俱密密有顆﹐惟肚腹間總無﹐此名斷橋痘﹐亦名兩截痘。蓋因風寒所逼﹐或悞食陰冷沈寒之物﹐停滯不能宣發故也。庸醫不識﹐悞爲稀少﹐不急開發﹐每至斂時﹐腹脹喘悶而死。治法﹕要有三四日內外﹐用水楊湯洗浴﹐內服升發開解之劑﹐或暖中﹐或消導﹐必依稀添得數顆﹐方得無患。頭面無﹐用升麻﹑前胡爲主﹔四肢無﹐用桂枝﹑牛膝﹑羌活爲主﹐卽見點。至五六日還可發表升解﹐卽不能出痘顆﹐復於原無處﹐出密密沙子卽生矣。若原來稀少﹐又不在此例。

一﹑見點毒气太盛﹐血紅一片﹐不分地界﹐形如蛇皮蠶種﹐或失血﹐或吐瀉﹐急宜解毒起發﹐用神功散。

凡痘初出﹐以三淸化毒黃蠟丸服之﹐痘卽減少輕快﹐其效如神。

痘不起發﹐紫暗板實﹐用神應奪命丹﹐發痘最捷。擇天醫生气日修合。

痘出心熱神昏者﹐用牛黃淸心丸。

痘出神昏志亂﹐臥起不安﹐用寧神湯﹐始終可用。

痘出大便祕結﹐要通利不傷元气者﹐用膽導法。

見點﹐壯熱風搐﹐毒甚者﹐用羌活救苦湯。

起脹

見點之四日則傳肝經﹐何以知之﹖左眼下先腫是驗。應傳不傳。按見點三日內應用之藥﹐加山楂催之。

一﹑起脹三日內﹐有噴嚏﹐身涼之後﹐不甚起發者﹐用滋榮助痘湯。若無他證﹐日用一劑﹐極效。

一﹑起脹三日內﹐血熱毒盛者﹐用活血消毒飲。

一﹑血虛不甚紅活潤澤﹐須養血爲主﹐用加味四物湯。

一﹑起脹三日內﹐不長不生膿﹐或癢塌﹐用參芪四聖散。

一﹑起脹三日內幹紅﹐不起發﹐枯濇板呆者﹐外用水楊湯燻洗﹐內用九味羌活湯神效。遲則變成空倉﹐不治。

一﹑起脹時最忌諸穢惡。五六朝痘本美麗鼎峻﹐一時失防﹐或觸腥血﹐或感穢臭﹐或遠人汗气﹐倏忽更變﹐外用祛邪湯浴之﹐內用玉樞正气丹﹐燒辟穢香燻之可愈﹐茵陳煙亦好。

一﹑起脹時﹐痘毒在裏﹐頂陷色白﹐屬虛寒者﹐用內托散。

一﹑起脹時﹐通身冰涼﹐寒戰咬牙﹐灰白不起﹐此元气本虛﹐或經吐瀉之所致﹐急用回陽丹﹐有再造之功。

一﹑痘將起發﹐頭面預腫﹐此時行疫癘之气﹐名大頭瘟﹐其毒最酷﹐急用羌活救苦湯。

一﹑起脹三日內﹐若毒火太盛﹐徧身忽變成黑瘡﹐名曰痘疔﹐當急以銀鍼挑出紫血﹐外用四聖丹貼﹐內服活血淸毒飲﹐庶免成疳。

若犯此證﹐合下卽下﹐合發卽發﹐或解其裏﹐或解其表﹐應變出奇﹐勿泥常法﹐悞則爲患不小。

一﹑起脹時﹐痘形隱隱不能快利﹐或煩躁譫語﹐或腹痛嘔吐﹐或痰喘惡渴﹐急用雞鳴散﹐則毒自表出矣。

一﹑起脹時﹐痘隱伏於皮膚﹐或形於頭面一二顆﹐或標於身體四五顆﹐上不宜補﹐下不宜淸﹐此危惡不治之證﹐急用震蟄丹﹐有起死回生之功。

一﹑男子十七八歲﹐或二三十歲﹐破陽虧元﹐倏然患痘﹐稀少者無妨﹔若多密連布﹐欲其鼎峻充灌﹐勢必難矣﹐急用天元接髓丹。

一﹑小兒百日裏出痘﹐猛浪之劑﹐不宜妄投﹐只宜用蠍蟬散。

一﹑痘至五六朝﹐忽然手腳牽縮一團﹐此陽明經受梟毒之熬鑠﹐而筋絡不能榮血以滋養故也﹐謂之一把縛。非驚﹐非寒戰。二三日是驚﹐八九日是寒戰。若作驚治卽傷﹐宜用羚羊散。

一﹑起脹時﹐身熱不退﹐煩悶燥渴者﹐險證也﹐用敗毒和中湯。

一﹑起脹三日﹐毒熾血凝﹐紅紫漧枯﹐或帶焦黑﹐用淸毒活血湯。

一﹑气血兩虛﹐不能送毒﹐頂陷枯濇﹐用八珍湯。

一﹑起脹時﹐毒火熾盛﹐紫陷漧枯煩躁﹐腹脹喘渴﹐急用加味四聖快斑湯﹐解毒發表﹐起死回生。

一﹑痘不起發光澤﹐泄瀉腹脹寒戰﹐身熱汗出﹐內虛寒而外假熱者﹐用十二味異功散。

一﹑起脹時﹐身熱瀉利者﹐用加味四苓散。

一﹑起脹時﹐身熱作痢﹐腹痛後重者﹐用神效止痢湯﹐此必挾食積﹐大腸有積熱﹐故用之。

一﹑起脹三日內﹐最忌泄瀉﹐若用湯藥不止﹐急用豆蔻丸。

一﹑脾胃虛寒﹐泄瀉痢不止﹐危在旦夕﹐急用神效參香散。大小男婦產前產後諸藥不效者﹐皆可用﹐眞仙方也。人多畏粟殼﹐不知妙處全在此味。

一﹑痘因邪穢所觸﹐伏陷而出不快﹐用正气湯﹐此方較玉樞正气丹更妙。

一﹑肝經邪熱太盛﹐目赤腫﹐若不急治﹐爲害不淺﹐用龍膽羌活湯。

一﹑起脹時﹐咽喉腫痛﹐用利咽解毒湯。

一﹑起脹三日內﹐口漧渴嘔噦﹐用藿香湯。

一﹑痘黑陷倒靨﹐不起不紅﹐小便不利﹐用四聖散。

一﹑大小便不通﹐用通關散。

一﹑起脹時﹐四肢冷不起發﹐用桂葛湯。

一﹑痘至五六日﹐毒气上壅於肺﹐而衄血咳嗽﹐用淸肺湯。

一﹑毒火上騰﹐嘔吐酸苦有聲﹐用加減二陳湯。

一﹑痘心有黑點不甚起發﹐用化毒湯﹐化黑痘如神﹐此升解散迅些。

一﹑痘將膿﹐忽搔癢不止﹐用荊防散。見點三日﹐癢乃開發﹐不治不妨。若起脹將膿﹐不治恐抓破﹐難以攝毒。

一﹑小兒素有疳病成癖﹐遇出痘至四五日﹐疳气制住不紅活﹐色白作熱﹐或腹脹痛﹐或嘔瀉﹐補則愈助疳气﹐淸則有礙血脈﹐當用消疳湯一兩劑。

起脹時﹐漧嘔不止﹐用茱連散﹐始終可用。

起脹時﹐或因發散大汗不止﹐用溫粉撲法。

痘中昏悶譫妄﹐用龍腦安神丸。

痘中狂妄﹐色變紫暗﹐用退火回生丹。

起脹時﹐心驚色不鮮明﹐用粉紅丸﹐始終可用。

起脹時﹐痘瘡手足不起發﹐用快斑越脾湯。

灌漿

見點之七日則傳肺經。何以知之﹖右眼下先有稠膿爲驗。輕者五六日卽有白膿﹐重者必待七日。未傳﹐按六七日應用藥﹐加山楂催之。

一﹑痘至七日﹐頂陷色白﹐膿不滿足者﹐用排膿托裏湯。如無他證﹐此三日﹐日用一貼妙。

一﹑七日至九日﹐气血俱不足﹐重則用十全大補湯﹐輕用芪歸湯。

一﹑七八日內气不足而頂陷﹐血不足而色白﹐不必用大力量藥味者﹐用六一湯四物湯﹐最和平王道。

一﹑灌漿時﹐陰陽離其正气﹐梟毒肆其殘虐﹐根窠薄劣﹐囊房夷委﹐膿漿之澄注於中者﹐板膩不活動﹐幹蠟不明黃﹐以手指抵之﹐凝結板定﹐五經癉而二气截﹐此謂板黃﹐多由前日失於活血之所致也。

一﹑痘瘡不起﹐起而不膿﹐膿而不蒼厚﹐煩悶不寧﹐或徧身癢塌﹐間有黑幹者﹐若不急補血气﹐化內毒﹐膿不滿足﹐縱苟延一時﹐倒靨倒陷﹐日久不痊者多矣。用三淸快斑紅蠟丸。

一﹑六日至九日﹐體虛痘形萎弱﹐或兼瀉利﹐用十宣散。

一﹑痘正出時﹐或爲風襲而作搐搦﹐口噤涎潮﹐角弓反張﹐急用人參消風散﹐自始至終犯此﹐皆可用。

一﹑痘有腎虛﹐不可補﹐不可淸﹐用六味地黃湯。

一﹑八九日黑陷倒靨﹐漧枯不起﹐非艸藥所能回者﹐用五毒丹。

一﹑痘黑陷不起﹐用紫艸飲。

一﹑七日至九日﹐虛煩不眠﹐神昏志亂﹐用棗仁湯﹑歸脾湯﹑人參竹葉湯﹐神效。

一﹑痘至八九日﹐喫湯水乳食卽嗆者﹐乃元气耗爍﹐梟炎上升也﹐急用參乳飲。

一﹑七八日元气虛弱﹐津液枯竭﹐不能制火﹐以致虛火炎蒸﹐或煩渴﹐或咽喉痛﹐難任溫補﹐必不能成漿結痂﹐宜用參麥淸補湯﹐此半淸半補之方。

一﹑七八日淡白不尖圓﹐根無紅暈﹐气虛血縮﹐純是虛證﹐用參歸鹿茸湯。

一﹑痘正灌漿時﹐咳嗽不已﹐乃肺气虛﹐毒因乘之﹐當補肺淸毒﹐用補肺湯。

一﹑痘至七八日﹐脾胃虛弱﹐不進飲食﹐用後三方。

一﹑治腹脹滿﹐或挾食不敢克消者﹐用二和湯。

一﹑七八日間﹐寒戰咬牙﹐用透骨解毒湯﹐屢用效。

一﹑忽然腰痛者﹐用如神散。惟痘最忌腰痛﹐腰痛則毒攻腎矣。

一﹑腰背痛﹐多屬風火凝滯﹐當散之﹐用羌活當歸湯。

一﹑膿未滿足﹐瞬息徧身痂結﹐此是靑幹﹐非正靨﹐急用十奇散。

一﹑六日前後﹐頭面不腫﹐決無生理﹐如助痘湯等藥﹐已服不效﹐急用珍珠起膿散。蓋痘之要全在起膿﹐不起必由痰血凝滯。珍珠消痰﹐血竭和血﹐人牙起痘﹐血和痰消﹐何患膿之不生乎﹖

一﹑灌漿時發熱﹐大癢﹐抓破﹐用蟬花散。

一﹑不食發渴自利者﹐脾虛也﹐用人參白朮散。

一﹑能食而渴者﹐肺熱也。經曰﹕心熱移於肺﹐燻蒸焦隔﹐傳耗津液﹐故渴﹐治在上焦也﹐用人參白虎湯。

痘正膿時﹐傷食腹脹痛﹐用補中順气湯。

痘至七八日﹐脾經熱者﹐用瀉黃敝。

痘中心經虛熱﹐用酸棗仁湯﹐始終可用。

女人出痘﹐遇行經血忽無聲者﹐用參歸地黃湯。

痘遇精血虛敗而渴者﹐用加味參麥湯。

收靨餘毒

見點之十日至十二日﹐乃脾气用事﹐如傳脾經﹐則唇上下有黃痂﹐是驗。

一﹑痘至十一二日半收半斂之際﹐旣不可過補﹐又不敢太淸﹐用托裏消毒飲。

一﹑痘已結痂之後﹐作癰疽瘡癤﹐用白芷升麻湯。

一﹑斂後大便祕﹐目赤腫﹐有熱用涼隔散。

一﹑痘風瘈瘲﹐喉中涎聲如曳鋸﹐角弓反張﹐目釣﹐用消風散。

一﹑痘膿已足﹐火熱不收靨﹐用四苓散。

一﹑痘至十三四天不收漿﹐結痂﹐用回漿散。

一﹑斂後熱瀉﹐用芩芍湯。

一﹑斂後冷瀉﹐用理中湯。

一﹑痂白﹐用十奇湯或八珍湯。

一﹑痘已斂﹐毒气內攻﹐不能降散﹐隱伏於臟腑之內﹐乘虛勞發﹐變證多端﹐總以化毒爲主﹐斯免爛膚腐筋壞骨潰鼻蝕牙喪明之患﹐用三淸百解綠蠟丸。

一﹑痘後爲飲食所傷﹐腹脹不思食﹐用大安丸﹐或作湯亦可。

一﹑痘已成膿﹐過期不靨﹐以致潰爛﹐膿汁淋漓﹐不可著席﹐粘惹疼痛﹐用敗艸散﹐以多受風露之气﹐能解痘毒。蔫麥一味﹐磨取細面﹐痘破敷之﹐潰爛者徧身撲﹐絹袋盛撲﹐以此襯臥尢佳。或菉豆粉炒矛色亦妙﹐六一散撲亦妙。

一﹑痘毒當斂不斂﹐復入於裏者﹐謂之倒斂﹐此死證也。元气素弱﹐又不食﹐常自利﹐以致气餒﹐不能托毒﹐故復入焉。用木香散﹐此死中求活之聖藥也。異功散亦可用。

一﹑原無泄瀉﹐大便久祕﹐今添腹脹喘呼﹐此毒气薄蝕元气﹐復入於裏﹐宜急下之。若不急下﹐則傷胃不通﹐榮衛不行﹐益加喘滿躁悶而死矣。用排毒散。

一﹑痘痂未落已落﹐昏迷沈睡者﹐用人參淸神湯。

一﹑結痂之後﹐其熱不退﹐此邪气未盡﹐正气未復﹐气實者﹐用羌活湯。

一﹑痘後虛熱不退者﹐用柴胡麥冬湯。

一﹑痘毒入眼﹐赤腫而痛濇不開﹐及腎膜遮閉不能視者﹐用淸毒撥翳湯。

一﹑血少有餘毒而熱者﹐用當歸犀角湯。

一﹑痘瘡咽喉腫痛﹐用玉鎖匙。

一﹑痘後牙宣牙疳﹐用吹牙散。

一﹑痘臭爛﹐出膿不止﹐用生肌散。

一﹑膿水淋漓﹐將成疳蝕﹐用綿繭散。

一﹑痘毒未解﹐焮腫作痛﹐成癰癤未破﹐用之可使自破出膿﹐用仙方活命飲。

一﹑痘毒入於心肺﹐嗆嗽心煩者﹐用淸金導赤散。

一﹑表虛有熱﹐用實表解毒湯。

一﹑痘毒未解﹐表實蒸蒸發熱﹐當斂不斂﹐用淸表解毒湯。

一﹑痘後大渴﹐用瓜蔞根湯。

一﹑痘後久嗽﹐肺气傷而吐痰有血腥穢膿血﹐成肺癰者﹐用桔梗湯。

一﹑痘後咽漧聲啞﹐用淸肺湯。

痘後狐惑聲啞者﹐用化﹝上匿下虫﹞丸。

收靨後﹐兩腮腫成癰﹐用小柴胡加生地黃湯。

痘後面瘡﹐用四白滅瘢散。

痘後有癰者﹐用解毒內托湯。

痘後气血虛而有熱者﹐宜補虛淸熱﹐用東垣鼠粘子湯。

痘後常患傷食﹐用養脾丸。

痘後毒入目﹐睛有白斑者﹐用消毒化斑湯。

痘後潰爛成疥者﹐用苦參丸。

痘後心虛聲不揚者﹐用導赤通气湯。

痘後胸有積聚者﹐用丁香脾積丸。古今圖書集成醫部全錄卷四百八十五

痘疹門

救偏瑣言【明﹖費啟泰﹝明﹖費啟泰原缺﹐據本書卷五百十七醫術名流列傳「費啟泰」補。﹞】

救偏總論

太極判而天地分﹐天地位而萬物育﹐生生化化﹐不外於陰陽相濟﹐而成時行物生之令﹐一有偏勝﹐雨暘便不能時﹐若四時便不能順敍﹐而萬物俱爲病矣。妙於調燮者﹐是在於太過則泄之﹐不及則補之﹐偏以偏救﹐而後可以救大造之偏。人肖天地﹐亦猶是焉。元气卽天地之陽﹐五液卽天地之陰。有是陽則一身之生長有源﹐有是陰則一身之滋養有本。是陽之爲陽﹐非陰不成﹔陰之爲陰﹐非陽不就。猶天地之生化﹐宜相濟而不宜偏勝者也。否則陽勝則陰虧﹐虧久則竭﹐竭則陽亦隨之矣﹔陰勝則陽衰﹐衰久則脫﹐脫則陰亦繼之矣。所謂气和則物生﹐气偏則物病﹐气絕則物死﹐理固然也。妙於藥其偏而還歸於無過不及者﹐是在醫之衡量耳。矧痘之一證﹐與他證不同﹐一有偏勝﹐生死捷於反掌﹐尢非他証之可緩也。蓋痘有順逆險三項﹐順與逆無借於醫矣﹐至險之一證﹐亦自有三項焉。有險中之順﹐險中之險﹐險中之逆。險之順者﹐痘原平易﹐治者何用過求﹐按日數而循規則﹐痘自依期而起﹐依期而脹﹐灌漿結痂﹐亦順敍而功成矣﹔若過求之﹐反失中和之的。若險之險者﹐證必偏陷﹐非气血虧於不足﹐卽毒火盛於有餘﹐若規規焉﹐峻補虞其太實﹐重瀉虞其虛至﹐第酌之於輕重之間﹐聽浮沈於其際﹐何藉乎醫之有哉﹖至險而逆者﹐證已偏陷﹐而勢又猖獗﹐虛幾不及補﹐毒幾無可消﹐所爭在於一綫﹐而間不容髮﹐其機不容少待﹐猶之入虎穴而取虎子﹐若存畏縮﹐何能挽造化於人工也﹖然所謂補救其偏者﹐亦甚難矣。識見不眞﹐先迷向往之路﹔膽力不雄﹐同歸廢弛之地﹔理障未捐﹐難神變化之用。是必膽與識俱﹐心隨理運者﹐而後可以語此。夫識見何以雞眞也﹖有如白者辧其爲虛﹐而抑知有血郁之白﹔紅者辧其爲熱﹐而抑知有嬌艷之紅。密者爲凶﹐得充肥而何妨於密﹔稀者爲吉﹐有內證而何貴於稀。頂喜其綻﹐痘不蒼而綻歸何用﹔陷則爲虛﹐色若滯而陷豈緣虛。至皮薄者﹐慮其漿淸﹐有浮衣而非眞薄﹔漿黃者﹐慶其蒼老﹐有板黃而非眞蒼。毒滯不松﹐悞認以爲平扁﹔根窠毒絆﹐錯羨以爲能拘。以膿成便爲無恙﹐以痂落卽快收功。此由識見之不眞﹐形色之莫辧﹐一也。作癢者補之於气﹐咬牙者養之於血﹔寒戰者助陽﹐咽漧者補液。補中健胃﹐施於食之不思﹔定志安神﹐行於夜之不寐。汗多則實表而慮亡陽﹐解頻則固脾而虞气泄。夫固用藥之常法﹐業是者所習熟也。殊不知證有似是而非﹐僅是毫釐之謬﹐悞認以非爲是﹐殆至千里之差。每見養血而牙仍斗﹐助陽而戰適增﹐開胃而食愈不思﹐安神而躁愈甚。斂汗止瀉﹐俱屬抱薪而救火﹔定癢生津﹐猶之助桀而爲虐。病自炳於星日﹐昧者竟是蒙聾﹐此識見之不明﹐致施治之差訛﹐二也。膽力何以貴雄也﹖偏僻之性﹐固所最忌﹐設有補不宜重者重而不覺﹐伐不必過者過而不知﹐此蓋偏之爲害而悞不淺也。若見爲車薪之焰而僅以杯水之救﹐見若江河之潰而將撮土之防﹐可乎不可乎﹖懵焉任事﹐病在鹵莽﹐不若曲謹之爲愈﹐趨向旣眞﹐而當機畏縮﹐何如必至之有成也。病故有舉手而應心者﹐有事半而功倍者﹐有竭其心思盡其藥力而始奏效者﹐蓋病有淺深﹐功自有難易﹐若槪期於速效﹐藥餌未半﹐更端遂起﹐是何異功虧一簣﹐棄井九仞也哉﹗此膽力之未雄﹐卒廢於半途者﹐三也。理障何以難捐也﹖凡人出於臆度者﹐猶存疑畏﹔自見爲理者﹐居之而不疑。蓋理本無障﹐執之卽爲障。略舉一二言之。如放標時而升發者﹐理也﹔執升發於放標時者﹐障也。淸解於起脹候者﹐理也﹔執淸解於起脹候者﹐障也。補拓於灌漿之際﹐收斂於結痂之時者﹐理也﹔若執於是期必拓﹐是期必收者﹐皆理之障也。痘有變遷﹐日期難執。嘗有痘𨿽初放﹐功不在於升發﹔時𨿽起脹﹐寧必事乎淸涼。寓補於瀉﹐何嫌於灌漿而解利﹔用散爲收﹐何病於結痂而疏發。入門之始而不循規則﹐是無階梯﹔臨証之時而必拘繩墨﹐何以司命﹖往往株守者﹐終身迷而不悟﹐此繇理障之不淸﹐至臨証之多乖﹐四也。前人處方立論﹐有就證而論證者﹐有因時而制宜者﹐有矯前人之僻而言下不無過激者﹐有慮後人放佚而立論不無拘檢者。亦有喜行溫補﹐凡證歸於虛論者﹔有樂於淸解﹐凡證歸於熱治者。總之﹐一隅之見不可徇﹐言筌之迹不可泥。如泥於言筌﹐卽如春夏爲順秋冬爲逆之說而拘之﹐則春夏無不起之痘﹐秋冬無生全之證矣﹐有是理乎﹖如局於一隅﹐宗文中必致害於血熱﹐信仲陽必致損於气虛。守魏氏而槪用溫補者﹐未有不致悞實實而夭折生命者也。貴在因其法而窮其理﹐匯其紛而歸於一﹐是謂得之。至臨證當機﹐其著見明顯者﹐迎眸自照﹐不必猜疑。其隱伏莫測者﹐多似是而非﹐當必細察其形﹐詳驗其色。形色未燭﹐復於神情而繹之﹔容有可疑﹐更於內證而參之﹐則庶乎似虛寒而反實熱者難逃﹐似有餘而反不足者莫掩﹐似乎易而實危困者何廋﹐似必斃而實有可生者自在。調之得當﹐抉元見化毒之工﹔施之不合﹐卽爲伐性之斧。治之得宜﹐蕩滌卽保護之丹﹔用之不當﹐卽爲腐腸之藥。首尾偏徇﹐卻與中和而適合﹔小心曲謹﹐適與敗謀而同事。苟非膽與識俱﹐從心所欲者﹐何可以語此﹖

原痘論

痘一胎毒耳﹐名之曰痘﹐取象形之義也。有謂天瘡者﹐以先天所種﹐非後來之毒也。然所謂先者﹐非懷娠時母感七情六欲﹐辛熱煿炙之毒﹐當二五妙合﹐精行血就時當下之毒也。何也﹖孩體以精血而成﹐精血以情欲而媾﹐有是身則有是毒矣。精血爲成身之本﹐情欲在會合之先﹐先孰最焉﹖同一情欲而痘有順險逆之分﹐何也﹖精血厚而情欲淡﹐更得性恬味薄者﹐合天地化生之理﹐得陰陽和合之宜﹐其稟旺﹐其毒輕﹐痘瘡自順。有血旺而精薄﹐有精彊而血虛﹐或偶爲七情所擾﹐或適爲辛熱煿炙所乘﹐至交媾時﹐或男淡而女熾﹐或女淡而男濃﹐是精血不能無病矣﹐其痘自險。至若積爲七情所擾﹐或嗜厚味無厭﹐或久服興陽壯火之藥﹐皆足以致火﹐洽髓淪肌﹐更兼男女俱熾﹐樂及於縱﹐卽精血極旺﹐而精乃毒精﹐血爲毒血矣。以毒精毒血而成此孕﹐其能保痘之不逆乎﹖又有欲泄而彊閉以貪歡會﹐此又逆之最速﹐不終日而可斃﹐是謂悶痘。此順險逆之由分也。究其出也﹐是痘未出時﹐果屬何象﹖出則布於周身﹐未出時著於何地﹖古來列說紛紛﹐皆是捕風捉影。不知人身百骸﹐未生元始之初﹐先結右腎﹐謂之命門﹐以其爲受命之門也。其毒如一小櫻桃﹐卽結於此髒﹐如膽之系於肝者然﹐內所包孕者﹐僅气而已。順者其气淸﹐險者其气濁﹐逆者其气黑。毒惟有囊包孕﹐故未有感觸﹐藏之若無﹐一泄而吉凶便判。可見稀痘之方﹐理之所無。藥卽刀圭﹐亦何從而稀之﹖若可以稀﹐則可以化之使無矣。有一富翁﹐晚年得一子﹐訪此道於余。余以此理言之弗聽﹐出得意之方十餘以相質﹐據方有巧思﹐然𨿽無益﹐卻亦無損者﹐余亦不之禁﹐彼一一如方而預圖之。及後出痘﹐最逆無倫﹐不及透點而斃。神奇不根於理﹐總屬虛誑。試問淸與濁﹑濁與黑之呈見何如﹖淸者其毒輕﹐感觸其竅﹐一任气領血載﹐徐徐而出﹐出於蘊藏之地﹐漸而升於脾絡﹐猶太極而分兩儀也。自脾而行於肝﹐勢猶寬緩﹐未之分布﹐猶兩儀而分四象也。次第而至於心肺上乘之地﹐而始分布於外﹐猶之四象變化﹐庶類自繁﹐熱故得以和緩﹐越三日而見標﹐漸漸而出﹐先於頭面﹐次及乎身﹐以至四體﹐灌漿結痂﹐亦自上而下﹐所以謂心肺之痘爲上。气濁者其毒湧盛﹐遇有感觸﹐非若淸者之從容緩布也。一出本位﹐燔熱燥渴﹐經於脾絡﹐一及乎肝﹐毒其莫禦﹐非領毒之气受壅﹐卽載毒之血被灼﹐所以熱不三日而卽見﹐不暇論其形色各證﹐第驗筋抽脈惕之象﹐而證已非輕矣。所以肝經之痘爲險。有未及乎肝﹐而於脾卽發者﹐勢尢猛烈﹐一出本位﹐毒便猖狂﹐熱及周時﹐痘卽一齊湧出﹐或見點而累日不起﹐气血俱受其困﹐凡通臟腑﹐無不見其凶象﹐第驗其腹痛唇焦﹐其餘證自惡﹐此險中帶逆﹐濁而兼黑者﹐其象如斯。黑者一觸其竅﹐勢若炮烈﹐未及離乎本位﹐毒卽肆虐﹐並亦不容分布﹐气受其錮﹐血受其瘀﹐凡通腎臟之地﹐無不聽其攻擊﹐卽如腰如被杖﹐屈不能伸﹐已卜其喪無日矣。要知五臟見證皆出於腎﹐第腎爲稟受之地﹐諸髒爲分布之所﹐緩急關生死之界﹐緩一步則毒輕一步。緩而至於心﹐緩之至者也﹔肺則次之﹐故心肺爲順。肝則界於緩急之間﹐故爲險。至於脾則急矣﹔腎則急而更急﹐若迅雷之不及掩耳﹐故爲逆。然則腎痘之不救﹐以人力之不及施也。若謂腎不受毒﹐諸髒獨可以受毒乎﹖更有變黑歸腎之說﹐得毋以腎爲元武﹐其色故黑耶﹖若是則赤當歸於心﹐靑當歸於肝﹐黃當歸於脾﹐白當歸於肺。赤與白﹐白與黃﹐痘固宜有之色﹐靑獨非所忌乎﹖何獨慮腎而不及肝耶﹖總以血瘀則黑﹐血爲毒瘀﹐其毒自不可解﹐豈有變黑歸腎之理乎﹖有因虛而不起者﹐必其兼毒盛者也。毒得其輕﹐𨿽虛何害﹖毒若猖狂﹐气血成何用耶﹖

論气

人身之气﹐得太極之陽﹐而神爲之主﹐輕淸象天﹐源於太虛﹐本於剛健﹐無形而爲形君﹐無體而能體物﹐爲主命之根﹐合干道焉。溯有生以前﹐孩體何肇﹖如萬物之資始乾元也。旣生以後﹐長養何從﹖如萬物之暢茂於陽和也。運行不息﹐無竅不達﹐如日之經天而行健也。精彩洋溢﹐潤乎一身﹐如夭喬之敷榮於化日也。衛護於外﹐六淫不擾﹐如幹陽透地﹐而陰霾莫能晦其照也。充實於內﹐至老不衰﹐如悠久成物﹐而亙古莫能究其竟也。自孩而少﹐少而壯﹐壯而老﹐旋轉一身﹐周而復始﹐宛如一貞下起元而太極之乾道也。至於塞天地﹐入水火﹐變化飛升﹐何莫非眞气之妙用乎﹖應乎痘瘡﹐气得其正者﹐透必暢快﹐脹必如期﹐頂尖而腳圓﹐頭面先身而至﹐以見痘之非气弗領﹐升發於陽而輕淸上升之義明矣。包血成暈﹐不令腳散﹐磊落分明﹐不令細碎﹐𨿽密必成顆粒﹐以見气之拘制其毒﹐而陽剛之義昭矣。放點明潤可觀﹐成漿肥黃悅目﹐收靨結痂﹐不漧不燥﹐以見气之津液外旺而證敷榮之象矣。紅而得白﹐白而得黃﹐黃而得老﹐以見气之運行不息﹐成血之功而合干健之體矣。痘從無而至有﹐見點以至成痂﹐靡不成形於气﹐以見气之體物不遺之象矣。是气得其正之局也。令毒火太盛而气爲毒壅﹐火太盛而气爲火蝕﹐气本輕淸而屬陽也﹐爲毒火所虐則不能上升﹐而痘必倒置﹐頂必不能尖綻﹐或平或陷﹐而反制於毒矣。不能蓄血定位﹐痘其稠密細碎而界地不分矣。气主乎神﹐神被火灼﹐色自不能光澤﹐或幹紅﹐或紫滯﹐連血亦爲不榮矣。气主動蕩﹐一爲桎梏﹐气必不能化毒﹐或外剝﹐或內攻﹐而成熟無望矣﹐安冀其有終乎﹖气若不足﹐則又餒而不振﹐𨿽無壅遏侵蝕之患﹐亦終虧拘領成熟之功。邪正不並立﹐正气一虛﹐邪毒進步﹐變證蜂起﹐其殆疾如反掌。故毒制於气則吉﹐气制於毒則凶。气虛而不能馭毒則從補﹐毒盛而虐陷乎气則當攻。或補气﹐或攻毒﹐總不令气爲毒害﹐斯明乎太極之理﹐而治气莫能出其右矣。

論血

人身之血﹐得太極之陰﹐重濁象地﹐稟輕淸之气以成其體而具資生﹐承剛健之气以厚其用而主長養﹐有乘載之功﹐柔順之徳﹐合坤道焉。當胎元包孕﹐孩體何成﹖如萬物之資生於坤元也。自孩至長﹐長而至壯﹐如萬物之長養於博厚也。得气而生﹐得气而旺﹐如土脈之賴於陽和也。隨气運行﹐周流無滯﹐如陰柔之以順爲徳也。灌漑五臟﹐榮養一身﹐旺於內﹐明足以察秋毫﹐心足以應萬事﹐當炎暑而不畏熱﹔旺於外﹐則筋彊而力倍﹐發潤而爪華﹐唇若佻舒而面若杏吐﹐如夭喬之敷榮於地道也。榮極則枯﹐旺極則衰﹐發鬢頒而五色眩﹐精髓虧而天癸絕﹐類若艸木之零落於冬土﹐而宛然一太極之坤元也。至於尸解蟬蛻﹐脫化而軀殼如生﹐何莫非眞陰之妙境乎﹖應乎痘瘡﹐初見一點紅﹐昭其爲痘﹐以見血之載毒而出﹐同於載物之功矣。紅而能潤﹐色得以呈乎外﹐以見血不自呈﹐而需輕淸之气明矣。紅而能白﹐白而能黃﹐黃而能老﹐血得以化而成膿﹐以見血不自化﹐而借剛健之气又明矣。歸附周圍得以圓淨﹐放白眼鼻得以封塞﹐黃熟周身得以脹滿﹐以見血隨气運﹐而象順徳之無疆矣。痘本從無而有點﹐點而遞至於成痂﹐以見痘之皆屬血體﹐而合乎資生之理矣。放點如粟﹐起脹如豆﹐漿黃如蠟﹐以見痘之血體日繁﹐而合乎博厚之道矣。漿足漸收﹐成痂落靨﹐以見痘之收斂於陰﹐如冬令之解葉辭條而歸根於土矣。是皆血之制毒而然也。今反爲毒制而血失其正﹐血本爲榮而屬陰也﹐爲毒火所爍﹐痘自不能榮潤﹐輕則焮紅而重則紫艷矣。血本運行而流通者也﹐爲梟毒壅閼﹐痘必血瘀﹐輕則椒皮紫黯﹐重則紫背浮萍﹐黑如灑墨矣。血本賴以滋養者也﹐爲毒火逼迫﹐血必妄行﹐而致失血之患矣﹐尙冀其載毒而出﹐放白成膿﹐收痂落靨之境哉﹖此系血被毒害﹐而非血之不足也。血若不足﹐則白而不紅﹐气縱有領毒之功﹐而血無載毒之力﹐以致有頂而無盤。气足以包血成圓﹐血不能以附气成暈﹐以致空殼無漿。痘賴血體而成膿﹐毒賴膿成而毒解﹐膿乏其本﹐卽毒得其輕﹐气得其旺﹐亦何能濟其缺陷哉﹖故血虛之證﹐必當養於平素﹐以補气之功易﹐補血之功難也。治血與治气同參﹐斯妙於治血﹐而明乎太極之陰者矣。

治痘運掌賦

病有表裏虛實﹐藥有補瀉溫涼。取證不可偏據﹐合外內與脈詳。表似虛兮﹐必合內而評論﹔證似實兮﹐更參脈以相商。理在窮源兮﹐須究其致﹔不必他求兮﹐豈可悖常﹖痘更變而莫測﹐非若他證可傍。有似虛兮反實﹐有似熱兮反涼。變證百出﹐千形萬狀。欲求變幻﹐先知三項。順若治而多事﹐逆若治而招謗。險能通變﹐治痘賢良。有如熱和緩兮體潤﹐神開爽兮如常。淡紅其色兮﹐如杏蕊之舒露﹔尖綻其形兮﹐如筍芽之透狀。毒火輕淺﹐气血兩旺。漸漸光壯兮﹐紅變爲白﹔气尊血附兮﹐白變爲黃。膿成始於頭面﹐終於四體﹐次第不紊﹔珠結肇於人中﹐末及足脛﹐陰陽和暢。飲食加餐兮﹐二便調順﹔痂落滋潤兮﹐疤色榮光。何用醫林之藥石﹐何須父母之驚慌。假令面顏靑慘兮涎湧气促﹐如畏刀鋸兮兩目仿徨。腰膝曲而如折﹐靑紫點如萍樣。手足撩亂兮﹐身無安放﹔啼聲不出兮﹐意甚慌張。灑墨兮四體曁乎胸背﹐失血兮口便合乎瘡瘍。腹脹如鼓兮﹐神情悶亂﹔額汗如淋兮﹐厥冷非常。此等逆中最速﹐悶痘卽日能亡。更有立刻可斃﹐唇舌滿口如霜。設若輕與湯劑﹐反致毀於熱腸。

徧身蚤斑蚊迹﹐藍斑焦紫如傷。一片兮蛇皮蠶殼﹐成粒兮水泡空囊。根堅硬兮黯滯﹐頂嬌嫩兮油光。面目掀腫兮﹐痘卒不起﹔四心泛白兮﹐面不行漿。額攢聚而如麻﹐顴細碎而平脹。頷下模糊托腮﹐繇來不吉﹔顚頂盤聚復釜﹐自古非祥。功將九仞兮﹐痰壅气喘﹔時方發軔兮﹐咽啞水嗆。目之有點兮﹐按之無粒而必敗﹔形𨿽磊落兮﹐根無盤助而堪慌。膿未成而泡湧紫白﹐同歸於盡﹔漿未行而癢沸燥濕﹐總屬悲傷。頂破幹赤兮﹐痘如剮去﹔頂破幹黑兮﹐凹似煤坑。地角數點幹黑兮﹐靨似內出而圈不斂﹔曁其鼻準若是兮﹐兩顴平斂而及印堂。紅暈散漫而不附﹐气離血散而乖張。徹夜無眠兮﹐漿後豈容如是﹖終日不食兮﹐痂後寧保無妨。漿不成痂兮﹐和皮粘去而如剝﹔硬痂燥黑兮﹐嵌入紅暈而如鑲。頭搖身拱﹐足擲手揚。躁亂不寧﹐猶之發始﹔熱如炮熾﹐更甚於曩。痛楚不堪兮﹐衣衾難動﹔身如捆綁兮﹐困苦著牀。牽唇鼓頷﹐尋衣摸裳。手足振戰而無措﹐欲言無語而皇皇。目開睛定兮﹐口吐涎沫﹔神情恍惚兮﹐身無主張。有本逆而不治﹐有失治而致戕。凡此同歸於逆﹐謾誇痘內岐黃。

要知何爲是險﹖閱時須要端詳。痘使稠密兮﹐色猶滋潤﹔色或幹滯兮﹐形還稀朗。卽使密而兼滯兮﹐顆粒分明而綻突﹔其或平而兼陷兮﹐不至腳塌而空洋。間貫珠而成形兮﹐余痘尙得充肥﹔間堆聚而成像兮﹐諸痘猶能光壯。出之太遲兮﹐淹滯而神情不迫﹔出之太驟兮﹐毒湧而勢不猖狂。欲知其密兮﹐四五相連而擁簇﹔欲卜其稀兮﹐單見其形而老蒼。大熱得靜兮﹐毒隨熱出而無慮﹔微熱躁亂兮﹐毒與熱閉而宜防。發必期盡﹐透欲其暢。气不充拓兮﹐歸附則厚﹔血不紅活兮﹐郛廓則壯。舌刺焦黑兮﹐痘不焦枯而莫慮﹔臉若塗朱兮﹐紅中泛頂而休慌。喉間幹惡兮﹐聲音能喨﹔空竅失血兮﹐目與瘡瘍。神若昏憒兮﹐非痰喘而莫棄﹔狂言譫語兮﹐非焦紫而能康。唇腫裂而焦黑﹐腹絞痛而莫當。目下綫紅﹐拳毛若槍。皮毛若刺兮﹐痛猶膚剝﹔叫喊不已兮﹐寢食俱亡。此等惡證﹐皆毒潛藏。痘若磊落﹐可冀無殃。若夫腰如被杖兮﹐毒攻本位﹐遇發始而未可遽絕﹔頭如斧劈兮﹐毒參陽位﹐初見痘而還宜審量。作癢兮禁止能定﹐搔破兮流血流漿。泄瀉而痘瘡不變﹐有因利而痘反安康。體戰栗兮神不昏﹐兩齒鬥兮身安靜。痘使陷伏兮﹐囊窠未隱﹔精神困乏兮﹐飲食方彊。漿灰白而目未開﹐膿水薄而癢未作。身不成痂兮﹐有痘疤而莫慮﹔面痂幹薄兮﹐漸堆結而何傷﹖漿停燥實兮﹐空地復補而可喜﹔收靨黑薄兮﹐根窠得泛而無殃。痂幹絕無鮏臭﹐須知餘毒尙伏。腐爛臭惡如屍﹐須防生蛆攢癢。發癰發疔﹐身熱不宜炮熾﹔發斑發疹﹐紅潤爲泄毒牖窻。浸淫不斂兮﹐土虛不能制水﹔潰爛不收兮﹐火旺爍金之象。疤凸赤兮﹐因風熱所搏﹔疤凹白兮﹐因虛陷成坑。

險居可生可死之界﹐得生失死之場。援之得兮罔不起﹐投之一失罔不亡。險證多般﹐須挈紀綱。一一求之﹐志無定向﹔一以貫之﹐運如反掌。辛溫滋補之證繁多﹐得一眞虛而盡括﹔寒涼攻解之治不同﹐得一眞實而俱囊。窮其眞虛眞實之源﹐達其極熱極寒之變。權其輕重﹐較其短長。用補用攻﹐應必如響。勢如寬緩而直達兮﹐必遵常格﹔勢若急迫而更似是兮﹐可不窮理而通方。徒據日而定治﹐尋春於昏夜﹔第見病而治病﹐隔靴而搔癢。神理豈規則能定﹖妙訣惟洞徹陰陽。元陽得足兮﹐痘無气虛之患﹔眞陰得旺兮﹐痘無血熱之防。邪陽旺而五液虧﹐陰寒盛而眞火滅。陽極則厥而似陰﹐陰極則躁而似陽。气血得勝兮﹐毒火退聽﹔毒火雄烈兮﹐气血滅亡。畏矣哉﹐邪毒之進退﹔大矣哉﹐气血之消長。

气爲陽而毒火侵炙兮﹐爲蝕气﹐或煩熱﹐或燥渴﹐口膩如脂﹐喉間幹惡﹐痘色輕則幹而重則滯﹐極則燥而枯﹐有舌起芒刺﹐有唇縮燥硬等象。血爲陰而毒火侵炙兮﹐爲燥血﹐或大便燥結﹐或小便短赤﹐夜不成寐﹐唇焦舌黑﹐痘或幹紅﹐或紫黯﹐或板黃﹐或焦黑﹐收痂燥硬﹐爬肌搔肉﹐痂不能落。毒火衝突气分兮熱如火熾﹐爲亢陽﹐或顚狂﹐或叫喊﹐或大渴不已﹐或喜冷思涼﹐有皮肉擁腫﹐有面目光亮﹐有口熱如鑪﹐有唇腫如炊﹐有痘起浮衣﹐有發空泡﹐有水泡﹐有重頂﹐有迸裂﹐或气湧﹐或塡脹﹐或頭汗如淋﹐或面目預腫﹐過期腐爛。毒火衝突血分兮﹐爲血熱﹐或界地不分﹐鋪紅肆溢﹐或眼赤如朱﹐或迫血妄行﹐有從口鼻而出﹐有從大小便而出﹐有從瘍瘡當頂而出﹐痘或焮紅﹐有紫艷﹐或發血泡﹐或發紫泡。毒火盤據气分兮爲气滯﹐不能領毒﹐痘出不快﹔不能峻頂﹐或平或陷﹔不能化毒﹐難以成漿﹐或板或堅或硬﹔不能成熟﹐難以拘毒﹐或密或細﹐或堆聚成形﹐或貫珠成像﹐不能磊落。一身之气﹐均爲毒錮而失其尊。毒火盤據血分兮爲血瘀﹐瘀於內﹐根窠無暈﹐有頂無盤﹐痘色白黯﹐與肉色無別﹐難以載毒﹔瘀於外﹐根盤紫黯﹐有發蚤斑﹐有發蚊迹﹐有若紫背浮萍﹐難以成漿。一身之血﹐悉爲毒錮而失其附。毒火外虐兮﹐輕則抵穿筋骨﹐頭面潰敗﹐毀容殘相﹔重則如失水之魚﹐剝膚之木。毒火內虐兮﹐輕則便膿便血﹐如木之有蠢﹔重則潰腑潰髒﹐如果之腐仁矣。此非气血之不足﹐咸受毒火之傷殘。

至若气虛不振兮﹐無能領毒﹐亦頂平﹐亦頂陷﹐有灰有白﹐爲餒而不充﹐槁而不澤﹔無能拘毒﹐腳不能斂﹔無能蓄血﹐盤不圓淨﹐或皮薄﹐或皺軟﹐爲不蒼老。血虛不榮兮﹐無能載毒﹐歸附不厚﹐行漿淡薄﹐不能發臭﹐疤不紅潤﹐面不榮光﹐終無血色。

知其侵炙兮﹐則知气血之燥烈﹐急淸解以制其火﹐涼血以潤其燥﹐開其牖而淸澈之﹐不使至於焦枯。可知其衝突兮﹐則知气血之搏激﹐急蕩滌以攻其毒﹐苦寒以制其焰﹐涼血以救其陰﹐兼於疏表而令宣暢﹐不使至於外剝。知其盤據兮﹐則知气血之拘囚﹐急蕩滌以開其閉﹐破血以導其瘀﹐兼於疏達﹐拔其深根而不使內潰。知其气虛不振兮﹐則知毒無駕馭﹐或溫補以致其旺﹐或峻補以復其陽﹐或關鎖以禁其虛滑﹐不使淪於脫去。知其血虛枯槁兮﹐則知毒無乘載﹐或滋養以厚其體﹐或重補以振其漿﹐不令流於空殼。

百凡變證﹐惟此推詳。不必以痛爲實﹐以癢爲虛﹐以燥爲熱﹐以戰爲涼。出運之根宗洞達﹐隨在得從心之爽。不求合矩﹐自不踰方。莫謂參芪非發痘之劑﹐蕩滌非治痘之方﹔莫謂行漿無寒涼之法﹐收斂無疏達之商。此理若明﹐尢得豫而克濟﹔徹彼桑土﹐迨未雨而可防。毒至潰而攻之﹐覓犬於見兔﹔元至脫而回之﹐補牢於亡羊。知微之顯而得預爲之地﹐知風之自而悉致病之詳。

痘出不快兮﹐主乎升發﹔必究其繇兮﹐寧第蟬蛻蜂房。其或表邪外束兮﹐必解散而毒有出路﹔飲食停內兮﹐必食消而毒無攔擋。毒火熾盛兮﹐奪其勢而不使壅遏﹔气虛不振兮﹐助其元而令彼發揚。其源得浚﹐其流自長。貫漿同於一轍﹐結痂寧有參商﹖表如太實兮﹐松之不徹﹐毒火仍閉而爲虐﹔表若太虛兮﹐固之不實﹐眞气終泄而爲殃。裏若太實兮﹐攻之不暢﹐气血仍困而受虐﹔裏若太虛兮﹐補之不實﹐眞元終乏而何漿。實必至於內潰﹐虛必至於亡陽。更若加乎顚倒﹐何異抵痘於鋒鋩﹖妄冀成膿﹐求魚毀网。卽此一端﹐可以推廣。

膿若成而毒未盡﹐治毒何能遽止﹖气𨿽足而血未收﹐涼血何可松放﹖不則竟爾收斂﹐餘毒必至彰彰。亦有當收不收﹐脾气必困中央。此宜實脾燥濕﹐助痘收斂何妨。口渴不因火炙﹐生津補液相當。便瀉不因火迫﹐固脾實土爲良。心虛不寐兮﹐自宜定志﹔胃气不食兮﹐助納爲彊。腠理虛而汗泄﹐還宜實表﹔神不守而多言﹐務使神藏。邪毒淨盡兮﹐悉從乎補﹔餘毒畱連兮﹐可廢平章。總歸虛治兮﹐不通之論﹔不明剝復兮﹐安用彼相﹖補必期足﹐攻必期暢。藥不勝病兮﹐何言九仞﹖治之過當兮﹐誰云力量﹖酌其虛而溫之補之﹐熱之固之﹐不爲實實﹔明其實而涼之瀉之﹐寒之解之﹐不爲虛虛。首尾不拘﹐惟理是傍。痘若平易﹐好奇必悞﹔痘若偏陷﹐適莫宜亡。常道不諳兮﹐無比庸俗﹔尋常不化兮﹐烏得爲良﹗

推廣規則錄

道有元機﹐階梯必從規則﹔學期自得﹐畫一何能推廣﹖孩體初熱兮﹐視其溫壯﹐溫則輕而壯則重。溫必神爽方輕﹐躁亂莫慶﹔壯則痘起猶輕﹐毒滯尢重。壯熱按其燥潤兮﹐潤則水濟猶輕﹐燥則亢陽尢重。兩眼昏沈兮﹐如睡未醒﹔唇口手指瞤惕兮﹐神情恍恍。胃火上衝而嘔吐﹐邪熱下注而傾腸。此因毒趨百竅﹐是皆出痘之象。吐不必治兮﹐邪從吐泄﹔利不必止兮﹐毒以利暢。其或發搐兮﹐惟利關節﹐毋爲驚治﹔其或狂躁兮﹐惟淸煩熱﹐安神必戕。治先疏肌消食﹐升發透毒爲良。表邪因其輕重﹐輕則前胡荊芥﹐重則芎蘇漧葛。風寒可用辛散﹐風熱惟宜淸徹。內傷何獨不然﹗食輕麥芽山楂﹐重必靑皮枳實。發痘隨證相宜﹐蟬蛻蘆芽桑蛀﹔咽喉凡痘宜淸﹐牛蒡與夫甘桔。惟有內傷嘔吐﹐甘桔亦宜暫撤。毒盛內伏兮﹐攻不宜緩﹔身如火炙兮﹐早撲可滅。遲則養虎貽患﹐致令將來無策。無論漿不能化﹐縱發何能得出﹖亦有胃寒而嘔﹐脾虛而瀉。非因欲痘而然﹐痘瘡偶因發泄。其必目眶低陷﹐天柱敲側﹐足冷頭溫﹐神情虛怯﹐重語聲輕﹐面顏白﹖光白。必先安胃醒脾﹐茯苓車前退朮。縮砂陳皮甘艸﹐扁豆蓮心配合。方於痘所宜兼﹐並行不悖揀擇。亦令疏肌消食﹐何異霜而重雪。痘若險中帶順﹐率由舊章。乃得痘看稀密兮﹐稀爲輕而密爲重﹐稀得榮綻爲輕﹐密更不松尢重。察其色之紅白兮﹐白屬血虛而紅屬血熱﹐白而嫩薄﹐血眞虛也。血虛者﹐慮其漿淸﹐紅而壯熱﹐血眞熱也﹐熱則防其紫黑﹐頂平頂陷。有气虛气滯之分﹕气虛者淡白﹐气滯者板赤。淡白充拓而可起﹐板赤疏達而勃勃。根壯根堅﹐有毒松毒錮之殊。壯者圓綻而松﹐堅者箍而硬結。圓綻可以弗藥﹐硬結非透可出。活血透毒﹐起脹時之工夫﹔涼血淸火﹐成漿前之規則。活血如紅花紫艸﹐透毒如山甲蜂房。淸火芩連犀角﹐涼血丹皮地黃。囊殼得松兮﹐不必再透﹔色轉紅活兮﹐何用再涼﹖痘犯熾熱﹐涼解何拘首尾﹔痘若虛寒﹐溫補何妨巓末。淡白而兼色嫩兮﹐參芪保元爲最﹔淡白而郛殼老蒼兮﹐芎歸熟地爲良。小水短赤﹐導赤繇來必用﹔心煩躁亂﹐涼膈散快胸堂。疏表以毒透爲期﹐涼解以火淸爲傍。咽喉時防阻塞﹐莫犯辛酸冷熱﹔頭面時防搔癢﹐最忌醴穢腥香。皮薄漿淸﹐托裏而膿自足﹔灰白平陷﹐气足而痘自發煌。癢分虛實﹐濕爲虛而燥爲實。虛則倍以參芪﹐燥者黃連生地。便分滑滯﹐滯爲毒而滑爲虛。毒則惡實紅花黃連木通滑石﹐虛則木香訶子茯苓陳皮參朮。亢極作戰兮﹐必燥熱而腫赤﹔气虛寒戰兮﹐必冷白而皺濕。亢極重﹐以淸火而佐散﹔气虛急﹐以回陽而俾暖。牙鬥於發痘之始﹐責於肝腎之火伏﹔齒戛於漿成之後﹐責於腎肝之少血。虛當重以芎歸﹐熱伏勿令火遏。日不思食兮﹐有胃虛火閉之殊﹔夜不成寐兮﹐有心虛熱擾之別。邪熱迫而液沸﹐腠理虛而汗泄。總令補瀉合宜﹐勿使虛虛實實。形不松﹐色不活﹐水楊湯和入胡荽而可浴﹔或黑黯﹐或破傷﹐化毒丹調入胭脂而急貼。气血錮閉﹐豬尾膏透活無雙﹔黑黯幹紅﹐無價散能令紅活。未應收而燥斂﹐生地重以兩許﹔應回結而濕潤不收﹐薏米防風苓朮。餘毒未盡兮審其透伏﹐伏則疏肌透發﹐透則活血解毒。體虛而毒未盡﹐參歸化毒湯宜﹔神爽而熱未和﹐地骨小柴亦得。肢節擁腫﹐歸尾牛膝爲君﹐佐以紅花羌活﹔兩目紅腫﹐羚羊荊芥爲先﹐次以甘菊羌活。木通赤芍連翹﹐燥熱生地皆合。熱蒸不斂﹐細茶末收之而可幹﹔和皮脫去﹐金蓋散敷之而自結。種種有實有虛﹐有寒有熱。不得以陷爲表虛﹐以綻爲表實﹐以吐瀉爲裏虛﹐不吐瀉爲裏實。不可以漿後爲虛﹐漿前爲實。痘多疑似﹐毋爲其惑。欲得其眞﹐必詳參合。詳其似是實非﹐衡其當務爲急。證若偏枯﹐宜以偏濟。證無定局﹐妙在權宜。以補作瀉﹐以瀉作補﹐究不離乎規則﹔合乎日期﹐同乎矩矱﹐原不下於通方。五行順敍﹐卽顚倒之元機﹔顚倒元機﹐卽生克之常理。

治痘須知大運論

天以陰陽而運六气﹐運有小大﹐小則逐歲而更﹐大則六十年而易。小大有不合﹐大運於陽﹐歲位居陰﹐是陽中之陰﹐猶夏日之亥子時也﹔大運於陰﹐歲位居陽﹐是陰中之陽﹐猶冬日之巳午刻也。民病之應乎運气﹐在大不在小﹐不可拘小節﹐遺其本而專事其末也。譬之星理﹐以命爲主﹐流年利鈍﹐焉熊移其天局乎﹖病而於小大俱合無論矣。有於大運則合﹐歲气相違者﹐自從其大而略變其間也。此常理也。間有於小則合﹐於大相違﹐更有於大運歲气俱違者﹐偶爾之變﹐亦當因基變而變應之。如冬溫春寒﹐更有若夏令飛霜﹐隆冬雷電﹐時令不無怪異﹐民病豈無悖常﹖但不可以常理論也。總以大運爲主﹐不以歲气紛更﹐彊合乎病﹐又不設成見於胸﹐惟證爲的﹐與司天不合而自合﹐庶乎其近道矣。若槪謂當先歲气﹐毋伐天和﹐似非世則之言。嘗稽東垣一以保脾爲主﹐河間一以滋陰爲重﹐子和一以蕩滌爲先﹐皆能表表於世﹐總得挈領提綱﹐故得一本萬殊之妙。不則當年豈無歲气﹐而必各取其一耶﹖至於痘證﹐有獨取於辛熱﹐有得意於寒涼﹐有扼要於保元﹐是亦治痘之明手﹐何不見有逐年之分別耶﹖要知大運之使然﹐非三氏之偏辟也。如曰偏辟﹐則當年各操其一以應世﹐何以得各擅其勝乎﹖成平以禮樂﹐勘定以干戈﹐此世運推遷之理﹐人事當然之局也。後學不明其故﹐各效其一而不通變﹐亦有畏其偏辟而第據證按期﹐有侈談歲气以示髙卓﹐皆不知循環之大運者也。余先君養恆治痘﹐肇於神宗初年﹐以及謝事﹐大運寒水﹐痘多气虛卽血熱之證﹐至行漿時而火無不淸矣﹐漿後而毒無不解矣。卽有變證﹐悉屬眞元不繼﹔縱有火毒未盡﹐亦不過彊弩之末。總歸虛治﹐無不響應。昔魏氏之保元﹐正是時之眞訣也。及予於丁巳至癸亥﹐尙多气虛﹐與曩局較若一軌﹐自甲子而血熱者漸多矣﹐其毒亦漸深矣。向補宜從重者變而宜輕﹐瀉宜從輕者變而宜重。迨及丁卯﹐所宜重瀉者﹐𨿽極淸極解﹐而亦弗靈矣。勢必蕩滌﹐而元梟之勢始殺﹐然猶放標起脹時之權宜也。至壬申後﹐蕩滌之法向施於成漿前者﹐竟有首尾而難免者矣。歷年以來﹐居然成一定局﹐間有宜溫補者﹐不過百中一二而已﹐見大運轉於相火矣。治痘不同﹐其因如此。試問痘之形色證狀﹐亦有異於前乎﹖無以異也。第多內證焉耳﹐伏毒焉耳。痘如稀疏者﹐其熱宜和﹐乃有非干焦如炙﹐卽頭汗如淋﹔其神宜爽﹐乃有非啼號不已﹐卽昏憒如迷。唇有不見焮腫而口熱如鑪﹐舌膩如脂﹔目有不見紅赤而拳毛倒豎﹐兩頰如朱。色令紫滯﹐譫妄其宜﹐每見肥紅而語言錯亂﹔色如灰白﹐厥逆其常﹐每見焮紅而愁肢冷。期至漿滿﹐痛脹何奇﹐每見放標而卽如膚剝﹔時方透點﹐煩熱何妨﹐每見落痂而熱猶火熾。有時時而漧嘔者﹐有頻頻而腹痛者﹐證難悉舉。使內無伏毒﹐何以其若是也﹖使伏毒而僅以規則治之﹐毒其能治否耶﹖見相火應病怪異乃爾也。自古气運靡常﹐純駁無定﹐痘故變態靡常﹐補瀉無定﹐是知今之非昔﹐其殆日後之非今乎﹖乃見前賢往哲﹐道𨿽不同﹐其趨一也。若使易地則皆然者矣﹐詎任胸臆者所可仿佛者哉﹖予於當事時懷冰兢﹐惟恐偏僻致悞﹐庶幾屢應屢驗﹐稍可自信。亦有莫挽者﹐明知其逆不必治﹐不過熱腸所迫耳。

論治痘權宜

治痘百千妙訣﹐不越補瀉兩途。痘證百千形狀﹐不離气虛血熱兩項。气見其虛﹐無證是實﹔血見其熱﹐無證爲虛。得補諸邪自解﹐宜瀉正气自復。補瀉之法﹐用於常則易﹐用於變則難。人第知其以補爲補﹐以瀉爲瀉之成法耳。不知補瀉之變幻﹐有用補以成其瀉﹐有用瀉以成其補者。如痘不起發﹐以之疏表達裏﹐是以瀉爲瀉也。乃有固中實表﹐而痘適以起者﹐非以補成其瀉也乎﹖如漿不能足﹐以之保元拓裏﹐是以補爲補也。乃有涼解疏達﹐而漿適以足者﹐非以瀉成其補也乎﹖此《內經》瀉東方而以南﹐補西方而以北也。舉一而言﹐三隅可知。知此則補不必拘於時﹐瀉不必拘於候。時而一以補焉﹐當不至於助毒﹔一以瀉焉﹐當不害於損元。時而依期傍候﹐蹈矩循規﹐只見行其無事﹐非爲胸中無識矣。於此不能權宜﹐凡可生之痘﹐皆淪於不起。然痘家喜補而畏攻者多﹐信攻而畏補者少﹔醫亦依傍繩墨者多﹐達權通變者少﹐往往從補而致斃者﹐更十居八九也。

治痘藥性摘要賦

方不合宜﹐厥疾何瘳﹖藥不明性﹐方從何合﹖山楂寬气道而松痘﹐消食亦宜﹔桔梗順肺气而淸喉﹐藥中舟楫。蟬蛻發痘之必需﹐甘艸解毒之莫缺。前胡淸風熱之痰﹐亦能下气﹔葛根散肌表之邪﹐兼能解渴。薄荷淸風痰而散驚﹐釣藤利驚搐而散悸。木通導赤除煩﹐毒從溺解﹔牛蒡淸喉解毒﹐邪從肌泄。枳殼下气寬胸﹐靑皮散結消食。檳榔豁痰逐水﹐殺虫去積﹔枳實倍於枳殼﹐推墻倒壁。澤瀉利水通淋﹐豬苓速於澤瀉。川芎助淸陽而升頭角﹐毒火上炎者宜審﹔木香理滯气而溫脾胃﹐幹紅色滯者何涉。大黃驅梟毒而不畱﹐破惡瘀而不守﹐不令內潰﹔石膏解煩渴之如煙﹐退炎炎之火烈﹐不使焦黑。僵蠶催漿﹐定癢之一隅﹔白芷托頂﹐排膿之偏卒。荊芥散風熱而淸血中之火﹐徹上徹下﹔防風散風邪而行周身之閉﹐驅風燥濕。生地黃涼血之聖劑﹐潤燥無雙﹔熟地黃補血最良﹐右莫能出。麻黃髮痘而透淵潛﹐寒勝則宜﹔陳皮消痰而開逆气﹐燥烈則撤。升麻升散而上提﹐火炎必戒﹔白芍斂陰而退熱﹐莫投血熱。山甲力透重圍﹐其性燥烈﹔地龍無地不透﹐最能活血。毒凝滯而不透﹐紫艸當行﹔血幹滯而不榮﹐紅花莫失。羚羊淸乎肺肝﹐犀角解乎心熱。黃芩瀉肺火而涼大腸﹐失血亦宜﹔黃連瀉諸火而解熱毒﹐漧嘔聖藥。赤芍藥破血中之滯气﹐療毒壅之腹痛﹔牡丹皮退陰中之伏火﹐散血熱之气結。桃仁佐大黃而退浮萍﹐血瘀必用﹔地丁君紅花而散紫黑﹐毒結尢良。貝母治毒痰而利心肺﹐桑皮瀉肺火而治气逆。滑石利六腑之塞結﹐溺赤尢宜﹔杏仁開心气之閉塞﹐止嗽亦得。連翹足能瀉火﹐花粉可以解渴。當歸補血虛之要劑﹐鹿茸振血冷之幾脫。豬尾膏透伏毒之深藏﹐無價散轉黑陷爲紅活。元府畱毒﹐化之無敵珍珠﹔毒凝痛楚﹐定之還須乳沒。牛黃護心解毒﹐淸火開痰﹔琥珀利水除煩﹐安神散血。黃芪振气虛之不充﹐排膿托裏而實表﹔人參補眞元之不足﹐滋助五臟而內益。桂爲參芪之使﹐壯血虛冷﹔附起虛脫之屙﹐回陽反本。白朮止吐瀉而健脾﹐茯苓利水道而滲濕。金銀花解痘後之餘毒﹐地骨皮退痘後之虛熱。茯神酸棗﹐寧毒盡之心虛﹔訶子肉果﹐塞脾虛之滑瀉。山藥助脾而益腎﹐薏仁收濕而助脾。邪畱下部﹐行走必需牛膝﹔毒存筋骨﹐通散無逾羌活。小柴解痘後之潮熱﹐引藥入肝而主升提﹔麥冬淸心肺之煩渴﹐生津補液非虛弗合。元參去浮游之火﹐解咽痛而快斑﹔山梔去曲折之火﹐淸肺胃而止衄。木賊艸退餘毒之目翳﹐甘菊花療痘毒之目疾。扁豆蓮肉助脾﹐無嗔無喜﹔竹葉燈心淸心﹐可出可入。藥品浩繁﹐惟貴精擇。純熟其性﹐泛應不竭。倘不辧證虛實﹐必致禍乎蒼生﹔偶或悞投溫涼﹐亦難逃乎天罰。告爾醫工﹐切須戒愼﹗

發熱論

痘瘡未形﹐熱兆其先。何以其自熱始也﹖蓋痘本一先天毒火﹐毒而系乎先天﹐毒自內出可知。而且濟之於火﹐其爲熱毒又可知。熱毒發於內而欲達於外﹐其有不熱者乎﹖然熱證繁多﹐何以則其爲痘之熱也﹖毒一萌動﹐出乎包孕之地﹐其勢旁達﹐細察其毛竅則聳簇﹐按其肌肉則瞤惕﹐唇口必濡跳﹐手指微抽掣﹐有似驚意﹐但驚則顯見而迫﹐彼則隱微更緩耳。其所以然者﹐以毒尋竅而出故也。其气腥穢衝衝而起﹐眼必昏沈﹐胃必嘔吐﹐气濁而神不淸﹐所以然者﹐以胃與目﹐神與气﹐屬上焦而主輕淸﹐目更系五液水會之地﹐爲腥穢所幹﹐自搖動而不得淸寧矣。凡發熱而有是象者﹐痘之熱也。古人驗中指獨自冷者﹐亦謂其中指通受納之關﹐胃爲穢毒所衝而故失其常也。又卜其兩耳紅筋必輕﹐紫筋必重﹐與夫耳骩冷熱之辧﹐亦爲耳乃腎之竅﹐水受火之搏也。然有驗有不驗者﹐必合驗前象之爲最確耳。寂無所感﹐痘自驀然而萌動者﹐其象如斯。若先感寒邪﹐必鼻流淸涕﹐面顏靑慘﹐翕翕發熱﹐不免於淅淅惡寒﹐頭疼拘縮而無汗﹐啞兒烏知其疼﹐驗其眉愁是也。若感風熱則面赤聲重﹐涕唾稠粘﹐气粗鼻塞而气熱﹐太陽筋惕﹐身有微汗。若傷飲食﹐胸腹按之必愁﹐彈之如鼓﹐口中噯腐酸臭﹐大便或閉或瀉﹐閉則轉气極矢臭﹐瀉則如注﹐穢臭倍常。驚則面有靑气﹐但不惡寒﹐手足兢跳而不拘縮﹐卒然啼哭而若有所見﹐神情恍惚﹐如人捕捉﹐緊抱則安﹐稍動卽悸﹐甚則或斜視﹐或上竄﹐手足拘攣﹐角弓反張。四者皆客感﹐本非痘象﹐然皆足以致痘。痘若因感而動於中﹐心合痘象而見於外﹐證𨿽多般﹐總不離熱。是熱也﹐痘𨿽未形﹐而痘之吉凶生死﹐未始不判於當下。如客感無侵﹐則毒無阻礙﹐更得熱勢和緩﹐體膚滋潤﹐微兆其欲痘之象﹐別無可虞之證﹐將來放點﹐痘必气領血載﹐稀疏綻突﹐榮潤可觀﹐吉之兆也。如痘本輕﹐客邪太重﹐重在表則腠理閉密而毒無出路﹐重在裏則中宮塡塞而毒難宣暢﹐重在驚則精神虛惕而毒不得振作﹐縱令痘無可虞之象﹐而客邪有變痘之虞﹐是謂險從順變﹐而吉中不能無凶矣。若夫壯熱煩渴﹐或大便燥﹐或小水赤﹐或不耐衣被者﹐不必問客邪犯與不犯﹐熱象如是﹐痘自匪輕﹐難乎其爲吉矣。至於熱如火熾﹐體膚更燥﹐發渴不已﹐口熱如鑪﹐鼻燥唇裂﹐目紅頰赤﹐小便癃而大便閉者﹐此熱之盛而凶之至也。乃有徧體燔灼而四肢則冷﹐體燥如炙而頭汗如蒸﹐有靜則燥熱如炙﹐動卽汗泄如油﹐唇口焦裂﹐舌起芒刺﹐目紅而拳毛倒豎﹐面赤而板硬如臃﹐鼻衄成流﹐溺血如膏﹐置身體於泥水之中則快﹐咽冰雪於咽喉之下則爽﹐有一於此﹐是熱盛之劇﹐窮凶之至﹐而與死幾鄰者也。又有骨節煩疼﹐腰如被杖﹐徹夜無眠﹐身無安放﹐靜則昏憒如迷﹐躁則如魚失水﹐筋抽脈惕﹐甚至手子足俱揚﹐皮毛刺痛﹐甚至衣衾難動﹐有叫喊而不休﹐有欲啼號而莫得﹐目閉者終日不開﹐直視者終夜不合﹐舌弄如蛇﹐天柱倒側﹐此等惡證﹐熱如炮烙者有之﹐頭溫足冷者有之﹐唇焦頰赤者有之﹐靑慘黯滯者有之﹐卽一體之中﹐寒熱相判者有之﹐陰陽殊絕者有之﹐殆不可以數計也。所以然者﹐以毒火有隱見之分﹐非眞有寒熱之介也。乃若從前所論熱之有溫有壯﹐壯而有潤有燥﹐燥而有劇與不劇者﹐何以故﹖以毒火有輕重之別﹐在气在血之不同耳。火毒初萌﹐有血當其先者﹐血當其先則血之受毒倍於气﹔有气當其先者﹐气當其先則气之受毒倍於血﹐毒所以有在气在血之證也。血屬陰﹐以陰遇火則自熱﹐火毒得其輕則熱自透而能和﹔气屬陽﹐以陽遇火則熱自壯﹐火毒得其輕則熱𨿽壯而能潤。令重者而血當之﹐身之賴以滋養者惟血﹐血爲烈火煎熬則血失其養﹐其熱自燥而體不得潤矣。令重者而气當之﹐身之賴以運行者惟气﹐气爲壯火所蝕則气失其運﹐而脈絡爲之阻塞﹐遏郁處則冷﹐衝突處則熱似火﹐汗如蒸矣。重極者而血當之﹐以有限之血﹐而抵無涯之火﹐猶杯水而敵車薪﹐鼎沸於內則妄行空竅﹐蓄聚於中則凝結成瘀矣。血至於瘀而气有不受困乎﹖尙冀其能領毒而發見也耶﹖不熱自有之矣。外見靑紫如傷﹐藍斑如靛﹐是其驗也。重極者而气當之﹐以陽剛之性﹐而攖烈毒之火﹐陽旣亢而毒且厲﹐陽亢則熱極生寒﹐火極似水﹐毒厲則萌動卽攻﹐來幾欲潰﹐經絡隧道﹐悉爲毒錮﹐尙冀其能蒸發而熾熱也乎﹖凡見悶亂無聲﹐面顏靑黯﹐是其驗也。所以悶痘之斃﹐不俟終日﹐總以無所容其發泄焉耳。故熱𨿽發始之證﹐而熱之輕重緩急﹐不可不知。輕者不治而自愈﹐緩者從容而可圖。重若忽而必敗﹐急若懈而何追。挽回調劑﹐古人必按痘之形色而後推敲﹐施於緩者則可﹐其重且急者﹐痘𨿽未形而兒體之生命﹐已在涉春冰而蹈虎尾。乘痘未及見﹐毒𨿽猛而尙未有定位﹐火𨿽烈而尙未及燎原﹐此誠轉危就安之機﹐起死回生之會也。必俟察形驗色﹐其勢已成﹐而牢不可破矣。況乎形從气見﹐色以血呈﹐欲卜形色之美惡﹐卽气血安危之機而逆睹矣。欲察气血之機﹐卽發熱時之景象而昭然也。誰謂發端非究竟乎﹖火未至而先煙﹐雨將至而云合﹐由來其機如此。得此元關於發熱時之調劑﹐不必求合於痘而自中的。若泛以熱治﹐未有不致誤於重而急者矣。

升發論

升者﹐提淸气以上達也。發者﹐開百竅以四播也。世俗但知以毒透毒﹐不知升發之義者也。痘自包孕之地﹐萌動而起﹐達於肌肉﹐見於皮毛﹐一皆從竅而出﹐竅有阻塞則毒無出路矣。周於一身﹐徧於四體﹐一以頭面爲主﹐淸气不升則元首蒙蔽矣。捨輕淺之痘﹐不得沾沾以逐毒爲發也。故古人有以升麻葛根湯﹐謂已發未發俱可用﹐以葛根能開泄腠理﹐疏暢百竅﹐痘得以縱步而出﹐升麻能提气上升﹐透發頭面﹐痘得以挈領提綱﹐其不專以毒逐毒可知。然成方又不可拘者。愚謂痘犯气虛﹐腠理不疏而自泄﹐必用漧葛﹐則重泄其表﹐俾气愈虛﹐痘反餒而不振矣。痘犯血熱﹐毒火不提而上竄﹐必用升麻﹐則更提其焰﹐俾毒愈湧﹐致毒反攻頭面矣。又有謂一見紅點﹐便忌升麻﹑漧葛﹐愚謂气虛則气下陷﹐虛劇者升之而猶未能上達﹐法必得補而可充﹐並升麻且不敢用﹐痘將何由而起﹖血熱則表裏壅遏﹐熱劇者疏之而還虞未浚﹐法必攻之而得暢﹐並漧葛且不敢用﹐梟毒何自而松﹖此兩說者﹐各執一定見而不通變﹐學者不可以槪法也。況升發之妙﹐亦非僅以提爲升﹐以疏爲發。疏則第可以逐寒邪﹐散風熱﹔提則第可以助淸陽﹐發眞气。不惟眞虛眞寒﹐惡火惡毒所不能調劑﹐卽如飲食停滯﹐暑濕穢气﹐孰非阻竅脈而礙气道者﹐其得以兼攝否耶﹖存心於此道者﹐必審其何痘宜疏﹐當不虛其表﹔何痘宜升﹐當不提其毒﹔何痘宜升發並行﹐兩用而兩得其效﹔何痘可以升發無借﹐卽得以無事爲工﹔何痘宜寬中﹐何痘宜淸徹﹔何痘以不發爲發﹐不以疏爲例﹔何痘以不升爲升﹐不以提爲則。總令气之得以直達﹐不爲毒錮﹐不爲火蝕﹐不爲邪郁﹐不爲穢閉﹐不使窒礙﹐不使消阻﹐得以拘領其毒而出﹐升發之梗槪﹐庶乎其得之矣。得此機關﹐苦寒如芩﹑連﹐辛熱如桂﹑附﹐補塞如參﹑芪﹐蕩滌如硝﹑黃﹐何莫非升發之劑﹖此竅不得﹐山甲﹑人牙施於燥熱之兒﹐地龍﹑尾血投於寒凝之痘﹐桑蛀﹑蟬蛻隨痘皆宜﹐據日期而不敢多用﹐魚蝦雞筍﹐鉆瘡宜禁﹐凡遇痘而漫無區別﹐本透毒之利刃﹐與不能操刀者而反割矣。若是則元之又元﹐似乎無可適從﹐要不外於表裏虛實之間﹐輕重緩急之勢﹐驗其形色﹐考其證狀﹐體其神情﹐參其脈息﹐一一而端詳之﹐治法與發熱之條無兩軸也。

疏表

發痘機關先辧表﹐表系痘瘡之門戶。表若無邪莫過求﹐表若干邪無出路。疏表必審是何邪﹐不可混同無區別。冒寒淸涕在隆冬﹐蜜炒麻黃蘇與芎。傷風涕唾必稠粘﹐羌活荊防可去風。風熱相兼身燥熱﹐面赤騂騂口膩渴。前胡荊芥葛根宜﹐莫用辛香與燥濕。表證𨿽無痘不松﹐亦宜三味無他擇。痘如起發表邪淸﹐不可過用令肌泄。若還表虛痘必癢﹐表若畱邪毒閉塞。亦有表淸毒已透﹐痘出焮紅或紫色。此是血熱火熬煎﹐血中之火當俾徹。荊芥一穗妙靈丹﹐徹始徹終莫計日。

達裏

發痘機關當究裏﹐痘有未見先傷食。飲食內停中气阻﹐轉運失職脾困苦。縱然痘順亦淹遲﹐設一痘險尢難布。要識如何爲內傷﹐口中噯腐气非常。恆有吐瀉交相迫﹐亦有胸膛難按掌。有轉失气甚酸臭﹐指彈腹聲如悶鼓。此等內傷悉非輕﹐萊菔陳皮枳實君。靑皮等味佐桔梗﹐欲其下降必兼升。有升有降理自然﹐前胡下气必推陳。木香厚朴姜砂類﹐气味辛香與燥溫。證非燥渴方擬用﹐不可混作消食論。食若無多僅帶消﹐山楂麥芽亦足應。輕重寒熱最宜分﹐若還倒置痘先困。古今圖書集成醫部全錄卷四百八十六

痘疹門

救偏瑣言【明﹖費啟泰】

痘有首尾疏達訣

此言毒火表裏俱盛﹐令得宣暢﹐非外感內傷也。

痘有首尾宜疏達﹐不可專以痘初發。初發之時固多宜﹐漿期斂後尢當察。若使表裏俱實甚﹐期在行漿正湧盛。疏表達裏不能權﹐變證百出趨愈遠。安望成漿毒化膿﹐壅遏毒火成內攻。漿期已得此中竅﹐期在收痂又當曉。謾道回漿宜斂陰﹐宜疏反斂終不淸。致毒畱連難跳脫﹐紅暈依然痂燥黑。輕則纏擾重則斃﹐多因悞斂少淸徹。謾道漿後證無實﹐猶宜松達反令塞。毒痂抓肉不能落﹐餘毒般般無休歇。輕發癰疔重必悶﹐誤將惡毒爲虛論。首尾疏達痘如何﹐惡毒爲殃何用多。片雲能使日光晦﹐前後工夫須合符。有一不侔知未靖﹐余氛未殄得非荼。證一炮熱尙如曩﹐余象和平那算康。痛苦神情仍未釋﹐痘𨿽許可怎無傷﹖漿信肥濃形足羨﹐色猶焮赤可云祥。形色神情俱似可﹐一惡當頭未肯降。一惡深藏根未拔﹐能虧九仞至淪亡。只此類推余可槪﹐可拘末路不通方。更有一痘最爲奇﹐痘出稀疏綻且肥。起脹成漿猶似順﹐順中倏爾變崎蹊。逆嫌一點非虛話﹐結局雄疔要害踞。有痘稠密頗多虞﹐前局多虞後轉移。從此遞看渾似順﹐順中恆有伏干戈。前途棄甲從旁刺﹐結局疔痍徧體罹。早覺尙能謀治策﹐昧卽攻心殞刻期。惡毒難靖猶難測﹐疏達工夫可忽微﹖

痘有不宜疏達訣

痘有始終忌疏達﹐不第行漿收靨時。證犯气虛難振作﹐發始須當預護持。痘賴气領方能透﹐虛更疏兮有何竇。毛竅況以气爲衛﹐衛已疏泄何堪再﹖縱有客感謂傷气﹐非若表實傷風例。疏邪還宜兼實表﹐竟爾疏邪焉得起﹖气能充塞令毒暢﹐气虛裏實猶希旺。借令通達混同施﹐裏若虧兮損何地﹖卽有停滯謂傷脾﹐非若脾彊傷食例。消食毋使脾受虧﹐脾气虛虧痘必危。莫謂放標功有待﹐始之不謹終何賴﹖

放點證治準

痘未見點﹐豫卜其爲吉爲凶﹐惟於神情證象而求之﹐脈理而參之﹐然非極美極惡者未易鏡其將來也。放點則有形可察﹐有色可詳﹐順逆險三途﹐昭然而睹矣。蓋形成於气﹐色根乎血﹐气正則拘領其毒。毒有所拘﹐痘𨿽密而得定其位﹐不糊模﹐不細碎﹐顆粒分明﹐而腳必周淨﹔毒有所領﹐毒易達於外﹐痘𨿽密﹐頂綻突而囊蒼老﹐此气得其正而形其無間也。血正則榮載其毒﹐毒有所載﹐痘𨿽密而能安其位﹐根有盤助﹐囊厚其藏而饒涵泳﹔毒受其榮﹐痘不燥濇﹐形𨿽密﹐淡而不白﹐紅而不嬌﹐此血得其正而色其無咎也。反此則气血反受毒制。可知有表裏俱虛而出不快者﹐有表裏俱實而毒壅滯者﹐有气血虛餒皮薄而色白者﹐有毒火熾盛形惡而色惡者﹐千形萬態﹐總由此出﹐詳別證治於後。

放點於熱三日後﹐身涼神爽﹐顆粒松朗﹐淡紅蒼老﹐其餘可知爲順﹐不必服藥。

放點﹐熱不一日﹐烈熱幹炮﹐帶火而出﹐不論稀密﹐色一紫艷或焮紅﹐其他可知。此梟毒烈火﹐及早圖之﹐不致日後內潰。急以攻毒淸火﹐帶淸肌透發﹐不可以初見而玩忽也。

放點﹐有身不見熱﹐神情困倦﹐偶因四旁痘气相感而出見痘﹐色淡皮薄﹐此腠理不密﹐肌肉不固﹐不能約束而然也﹐不宜疏散﹐防日後有癢塌之患﹐以調中湯主之。

放點﹐有先因吐瀉困倦﹐頭溫足冷﹐適感時行而出﹐色淡囊薄而淹滯不起者﹐此气虛不振﹐不能透發﹐宜以升發中卽兼治本﹐免日後有倒陷之患。

放點﹐有熱如火熾﹐紫艷焮紅﹐神情躁亂﹐累日不松而不起者﹐急宜攻毒涼血﹐淸火疏肌以透之。

放點﹐有僅數粒﹐色不甚紅﹐亦有甚白﹐身體溫和﹐神情淸爽﹐不諳者目之爲順﹐不知其囊窠累日不見粗壯﹐痘色不見光肥﹐浮沈其間﹐名爲等伴痘。先見數點者報痘也﹐四五日後﹐身必忽然大熱﹐神卽昏憒﹐大隊梟毒﹐一時湧出﹐其痘稠密紫黯﹐大都不起明者﹐卽與挑破﹐吮松其毒﹐以藥胭脂貼之﹐內服豬尾膏﹑通天散﹐活血疏透。來勢猖狂﹐法必蕩滌﹐庶可救。

放點﹐有毒火雄烈﹐气血不能約束﹐一齊湧出﹐火熱如焚﹐急宜攻毒涼血淸火。

放點﹐熱猶火灼﹐漧燥如煙﹐神情躁亂﹐不論稀稠﹐急宜攻毒涼血﹐淸肌散火。緩則母內攻﹐恐無及矣。

放點﹐痘色幹滯礬紅﹐身宜壯熱而反涼者﹐以毒火遏郁於內﹐非眞涼也。急宜散火疏肌﹐活血透發﹐俟火透而後淸涼﹐不宜遽與淸火。

放點﹐痘甚稀疏﹐卻間蚤斑﹐或間紫黯﹐有若紫背浮萍﹐或犯貫珠堆簇﹐神情愁悶﹐及諸股痛楚之類﹐多因惡毒盤據於內﹐表裏故不相符﹐不可因其稀而致忽也﹐卽當攻其伏毒﹐松肌活血。

放點﹐有唇烈焮腫甚﹐有焦黑如煤﹐或口中穢气不堪﹐或舌起芒刺﹐此毒火犯胃﹐急宜重以淸火涼血解毒﹐重必攻之。

放點﹐皮毛刺痛﹐衣衾苦動﹐此毒壅於肺﹐急宜重以攻毒﹐松肌透發。失治﹐至行漿時﹐膿根不起﹐必至燥癢而斃。

放點﹐筋抽脈惕﹐叫喊不已者﹐此伏毒在肝﹐宜疏肝﹐毒重必宜攻﹐有咬牙者亦如之。

放點﹐譫語狂煩﹐如見鬼祟﹐此毒火迷心﹐宜涼血淸火﹔兼之身熱如烙﹐或諸般痛楚者﹐尢宜攻毒。

放點﹐骨節煩疼﹐更有腰如被杖﹐此毒在於腎﹐大都不起﹐攻毒刻不容緩。

放點﹐拳毛倒豎﹐目泡下有血絲﹐如綫絆於其處﹐或腹痛不已﹐身熱如火﹐肢冷如冰﹐此毒伏於脾﹐急宜攻毒﹐兼淸肌透發。

放點﹐小水有如腌魚汁﹐有鮮血如紅花膏﹐此毒火下注小腸﹐急宜攻毒涼血﹐鼻衄成流者亦然。

放點﹐大便欲解不解﹐或解時疾首蹙頞﹐所解如漆如膠﹐有若瘀血﹐有若羊糞者﹐此毒注大腸﹐急宜攻毒﹐因勢而利導之。

放點﹐大便暴注如傾﹐有純解淸水而躁亂者﹐此火擾大腸﹐宜分理涼大腸。五臟伏火伏毒﹐惟下利稍輕﹐以大腸爲傳送之地﹐𨿽壅滯艱塞﹐終得因勢利導。

放點﹐顆粒稀疏﹐囊窠飽滿﹐而色有礬紅﹐有紫艷﹐有晦色﹐此毒火在於血分也﹐宜解血分之毒﹐淸血中之火。

放點﹐有歸附甚厚﹐而囊窠不松﹐或平或陷﹐比血至而气不至也﹐宜寬气道﹐松肌疏透﹔兼他證凶暴者﹐必下之。

放點﹐有郛殼圓滿﹐而盤助幹滯﹐此气至而血不至也﹐宜淸榮活血﹔兼他證猖狂者必攻之。

放點﹐有外感未愈﹐或風或寒﹐或風熱﹐或輕或重﹐有累日不起﹐有超而不快﹐此爲表實﹐審其何邪而疏解之﹐令毒有出路。

放點﹐有飲食未消﹐中宮阻塞﹐口中噯腐酸臭﹐腹內飽悶﹐痘出不快者﹐是爲裏實﹐急宜消化﹐令得宣暢。放點證治之大略也﹐由此而推之﹐其餘可槪矣。

稀有內證

痘欲其稀﹐稀則毒輕。不知稀而有內證﹐非眞稀也。透於外﹐其毒則爲痘。藏於中﹐其毒則見證或躁亂﹐或痛楚﹐或漧嘔﹐或昏迷﹐或失血﹐或叫喊﹐或洞瀉﹐或艱塞﹐或大渴不已﹐或脈惕筋抽﹐或咬牙弄舌﹐內證甚多﹐類此是也。無論气血不足﹐卽使有餘﹐亦爲毒所錮閉而陷於無用﹐於囊窠不能松綻﹐痘色不能紅活﹐非血郁而白﹐卽幹紅而滯﹐或紫艷﹐或深紅﹐或間斑點﹐唇黑如煤﹐頂黯如焠﹐非壯熱如炮卽身涼而躁﹐痘卽可以數紀﹐亦何貴其稀也。盡有頂綻如珠﹐光明潤澤﹐一犯內證﹐便非眞稀。明者燭其故﹐隨其証之所至﹐或宜疏﹐或宜達﹐或宜淸火﹐或宜攻毒﹐或宜破瘀﹐或宜透發﹐乘毒未張大﹐及早圖之﹐容可保全生命矣。

總訣

外稀尢貴內安和﹐內不安和稀用何﹖重必內攻輕內擾﹐蚤圖猶得幸無屙。

密有充肥

痘畏其密﹐密則毒盛。不知密得充肥﹐其毒𨿽盛﹐而气血頗饒。气血𨿽饒﹐而或陷害於毒﹐亦何能發透於外而睹其充肥﹖今充肥則气血不爲毒害可知。充肥則气血又得以制其毒﹐而化毒又可知﹐其毒𨿽盛何畏焉﹖外有熱熾如火﹐或絳紅﹐或紫艷﹐或煩躁﹐痘𨿽充肥﹐毒亦猛烈﹐較之深藏隱伏者﹐彼得發見於外耳﹐又不得槪以充肥而目之也。

總訣

毒無壅滯痘充肥﹐痘得充肥正有餘。更得淡紅滋潤色﹐縱然稠密莫躊躕。

陷有毒滯

气不能充則頂陷﹐陷則虛﹐無疑矣。然必皮薄色淡﹐方合虛局。若囊厚色蒼﹐气之本體已具﹐未有气虛而囊不薄色不嫩者也。以气爲壯火所蝕﹐壅遏不能上達﹐以故陷而不滿﹐不惟囊厚而且臃腫﹐不惟色老而且幹滯﹐尙有別證可參﹐與虛陷自是迥別。每見時師不審其由﹐一見頂陷便謂气虛﹐亦不識根腳之如何爲斂﹐如何爲塌﹐如何爲根松﹐如何爲毒絆﹐因其頂陷連腳﹐亦混言之﹐曰﹕此痘腳塌頂陷﹐並血亦牽在其中﹐則曰﹕气血兩虛﹐必須大補﹐貿貿焉竟以參芪保元固本﹐以實投實﹐致悞者不可勝紀矣。悲夫﹗

總訣

痘瘡頂陷若茱萸﹐囊老幹紅豈是虛﹖气因毒滯無能峻﹐毒得松兮气自尊。

綻有囊薄

气尊於中則綻﹐綻則气似足﹐然綻而不蒼﹐是空擡虛殼也﹐綻何取焉﹖气虛不能衛護﹐郛殼隨毒而起﹐𨿽若圓滿而實飄薄﹐其色淡白﹐𨿽紅亦嫩﹐體必溫涼﹐人必懶倦﹐無論气虛不實﹐其血亦自不足﹐不得目其磊落而可喜也。其本質與嬌紅同體﹐薄似浮衣﹐證自迥別。乘气血未至離散﹐及時早圖﹐未始不可以轉移也。不則必至癢塌而斃。

總訣

气虛頂綻痘空囊﹐綻若囊空反不祥。浮擡不實成何用﹐及早扶元免破傷。

薄有浮衣

痘瘡皮薄﹐自是气虛。蓋皮毛屬肺﹐肺主气﹐痘之囊窠厚薄﹐頂綻頂陷﹐蒼老皺嫩﹐皆气主之﹐未有皮薄而气不虛者也。獨有浮衣則不然。毒火猛烈﹐衝突皮膚﹐其苦皮隨其炮熾而起﹐如湯火炮燃之象﹐較之气虛之薄﹐其薄更有甚焉者。孰知其本然囊窠﹐尙伏而未起﹐毒火一淸﹐本體自透﹐漸成蒼老﹐然果何以辧其爲浮衣也﹖其道一以貫之﹐气虛之薄﹐其體自涼﹐其盤自淡﹐其神必倦﹐口不膩渴﹐大小便如常﹐諸凡火象﹐自爾不犯﹐是爲眞薄。若盤暈焮赤﹐燥渴神煩﹐身熱如焚﹐或小便沁紅﹐大便閉結﹐或傾腸直注﹐不必一一如是﹐有一二幹證﹐的確烈火無逃者﹐余卽有似虛似寒﹐間乎其間﹐正其熱劇隱伏之故﹐非雙關兩屬之證也。若以气虛治﹐助其烈火﹐閉其毛竅﹐不得發泄其外﹐浮衣勢必破碎﹐如幹豆皮﹐內囊肉色燥赤如剝兔﹐並空隙之地亦散漫遊紅﹐煩躁擾亂﹐而莫可救藥矣。似是而非﹐可不明辧也乎﹖

總訣

皮薄身涼屬气虛﹐皮毛火逼起浮衣。窠囊毒湧同於薄﹐一得淸肌卽轉移。

平扁與不松辧

何爲不松﹖板實而不暢滿也。何爲平扁﹖餒乏而不充拓也。其形若似﹐其致不同﹐一屬於虛﹐一屬於實。然實亦有不同﹐一有可生﹐一有必斃。囊窠板實﹐气爲毒滯﹐以故不能暢滿。若血猶歸附﹐受困惟在於气﹐一治其毒﹐毒殺其勢﹐气得以伸其轉運﹐血因以佐其流通﹐气運血隨而痘自松﹐其可生者此耳。令气血俱爲遏郁者﹐囊固不松﹐根亦無暈﹐所謂痘色與肉色一般﹐此气血俱不至之痘也﹐無可救藥。如身涼人靜﹐囊軟色淡﹐絕無干燥壅滯之象﹐是謂平扁﹐由气虛而不能峻頂也﹐早宜保元湯倍用黃芪而振气﹐內力得旺而气尊於中矣。虛實補瀉之界﹐不可以不明辧也。

總訣

毒滯囊窠謂不松﹐气虛平扁莫能充。不松形色無柔嫩﹐平扁何曾有板癰。

气拘與毒絆辧

上文平扁與不松﹐指痘之窠囊而言﹔此拘與絆﹐指痘之根腳而言也。根主盤暈而屬血﹐血隨气以爲通塞。气得其令﹐則毒受制於气﹐气能以蓄血定位﹐拘斂其根﹐不使旁溢﹐盤暈能圓﹐壯而紅潤﹐是气交則圓必周淨之謂也﹐是爲气拘。若气失其令﹐受制於毒﹐气爲毒錮﹐窠囊固不得松﹐而盤亦緊束如箍﹐按之結硬﹐則根無盤暈矣。是痘神情大都躁亂而體則不熱者﹐此屬不治。所謂陽毒易治﹐陰毒難理。

總訣

毒絆根窠似气拘﹐气拘盤蓄痘充肥。絆其緊束根堅硬﹐並亦無盤淚必揮。

嬌紅非血熱辧

紅者血之體也﹐血因火動而呈其色也。痘不遇火﹐𨿽紅必淡﹐紅則爲火迫矣。故古人有言曰﹕紅屬血熱。良有以也。蓋指紅深者而言﹐非所云嬌也。嬌則气固不足﹐連血亦虛﹐無幾之血﹐爲無根之火﹐遊行於皮膚間﹐故𨿽紅而實嬌﹐口必不膩﹐熱必不壯﹐囊窠不能厚﹐日後必至敗於癢塌﹐其痘最惡。所以謂紅而嫩不若白而老。嫩者嬌之謂也。

總訣

痘令深紅是火炎﹐水紅橊子又虛看。血虛气弱嬌何嫩﹐皮薄漿淸癢必纏。

血郁非气虛辧

白屬气虛﹐自古言之。何以旣白矣﹐而云非虛也﹖蓋血著於外則紅﹐郁於內則白。血受毒郁﹐則血不能灌輸於痘﹐而潛伏於內﹐所謂血不至之痘也。然其空隙之地﹐必有朱砂斑點雜於其中﹔卽未必其然﹐或有數點紫滯幹紅而露其朕兆者﹐卽痘無可憑﹐或神情躁亂﹐唇口焦裂﹐濁膩如脂﹐或衄血溺血﹐舌弄如蛇之類﹐色𨿽隱伏﹐端倪自見。若以气虛治﹐投於丁香﹑姜﹑桂之屬﹐不俄頃而徧體焦紫矣。

總訣

毒壅血郁不流通﹐血郁難呈載毒功。白卽似虛機自露﹐細心參合掩何從。

起脹證治準

痘之根透則爲起﹐囊綻則爲脹﹐起居先而脹繼之者也。痘初放點﹐其粒如菽﹐遞及五朝﹐前後表裏﹐得以無邪﹐痘瘡不至偏陷﹐縱步而出﹐根透囊綻﹐菽而至於如豆﹐是謂起脹﹐毒其盡行於肌表矣。以毒達於外﹐痘故得以起脹也。其象眼封鼻塞﹐气尊血附﹐頂白根紅﹐白而且肥﹐紅而能淡﹐光壯如珠﹐身體溫和﹐神淸气爽﹐飲食二便如常﹐是起脹之順者也﹐勿藥有喜﹐其斯之謂歟﹗

起脹時﹐若表邪未盡﹐致毒不能盡行肌表﹐向來痰唾稠粘﹐或鼻流淸涕﹐或面赤多淚﹐或面靑聲重﹐或翕翕發熱﹐或淅淅惡寒﹐或毫竅直豎﹐至此猶末霍然﹐痘必未能起脹﹐仍必疏肌達表而兼升發。古人言一見紅點﹐便忌升麻﹑漧葛﹐不可拘也。

起脹時﹐若有宿食未消﹐致毒阻塞於內﹐向來胸膈不寬﹐按之眉愁﹐口中噯腐酸臭﹐轉失气極臭﹐至此猶未跳脫﹐痘必應至不至﹐仍以寬中化食而兼升發。古人言治雜證一寸﹐痘子落後一丈﹐不可訓也。

起脹時﹐表裏無邪﹐𨿽無阻礙﹐气虛血弱﹐痘𨿽起脹而少光壯﹐淡白而不蒼老﹐眼不甚封﹐鼻不甚塞﹐腳𨿽不塌﹐頂不能綻﹐體靜溫和者﹐稍稍解毒中﹐卽當漸補气血﹐溫中保脾﹐如保元湯加芎﹑歸﹑木香﹑僵蠶﹑白芷﹑山楂﹐量用解毒一二味﹐以預防漿後泄瀉倒陷之患。

起脹時﹐有气血虛劇﹐不惟溫而且冷﹐不但靜而且倦﹐不惟白而更嫩﹐不但不老而且皺薄﹐頂陷而兼腳塌﹐重語聲輕﹐眼不能封﹐鼻不能塞﹐淹淹不振而不起脹者﹐卽當大劑保元湯加芎﹑歸﹑鹿茸以峻補气血﹐或丁香﹑桂﹑附以振作元陽。參﹑芪太重﹐必須濟以山楂﹐以此味能行參﹑芪之滯﹐不減參﹑芪之力﹐此用藥相濟之法﹐不可不知。桂﹑附量視緩急。參﹑芪﹑鹿茸﹐遲則殆無及矣。此偏於不及者﹐大略治法也。

起脹時﹐至若毒火猛烈﹐更有伏火伏毒﹐郁於皮毛﹐痛如膚剝﹐衣衾難動﹐期𨿽起脹﹐竟累日壅遏者﹔有毒參陽位﹐面目焮腫而痘不腫者﹔有毒滯於頂﹐根起而囊不松者﹔有一身之內﹐通塞不均﹐衝突處則重頂﹐甚則湧泡﹐遏郁處或平或陷﹐甚至連窠囊亦板實者﹔亦有窠粒周圍﹐貼抱一圈﹐狀如珠殼者﹔有毒擁皮肉﹐痘𨿽粗大板而平者。此等梟毒在於气分﹐不拘痘色紅與白﹑紫與黯﹐必用蕩滌之劑﹐佐以靑皮﹑赤芍﹑荊芥﹑牛蒡﹑木通﹑蟬蛻﹐用山楂兩許﹐煎湯代水以治之﹐重以桑虫透發﹐庶气不爲毒錮﹐气得以暢達而痘起脹矣。古人言气不可虧﹐不可法也。

起脹時﹐有諸痘未漿﹐並有未及放白數點﹐先已黃熟者﹔有半爲熱毒燔灼﹐半爲伏毒錮閉﹐一則鋪紅肆溢﹐一則痘若水珠者﹔有通身或紫黯﹐或紫艷﹐或焮紅﹐或礬紅﹐或晦色﹐或間朱砂斑點﹐或紫背浮萍﹐或失血空竅者。此等熱毒﹐在於血分﹐不拘痘之日期﹐亦必以蕩滌爲主﹐佐以桃仁﹑赤芍﹑紫艸﹑地丁﹑丹皮﹑荊芥﹑木通﹑豬尾膏﹑地龍﹐以散其凝結之毒﹐庶血不爲毒瘀﹐得以通達而痘自起脹矣。古人言補血之功難﹐須當養於平素之說﹐不可泥也。

假令毒火發見於外﹐熱如火熾﹐煩渴不已﹐口熱如鑪﹐不拘在气在血﹐均以石膏﹑芩﹑連﹑犀角﹐或四聖散﹑金汁等類﹐以制其陽光烈火﹐庶气血兩不受炙﹐痘其得以起脹而榮潤矣。古人言疹愛淸涼痘要溫﹐不得以此痘律也。

起脹時﹐有根起而囊少脹﹐起脹而或少充﹐充而色或少潤﹐潤而熱有未和﹐是毒火未得宣暢﹐槪以疏透淸解﹐固無事於蕩滌﹐亦不必過以寒涼﹐尢不宜妄用辛熱﹐亦不當便用溫補﹐但以連翹﹑牛蒡﹑生地﹑丹皮﹑紅花﹑山楂﹑甘艸﹑荊芥穗之類﹐稍以白芷﹑僵蠶﹑桑虫﹑占米以催漿拓頂。火𨿽不熾﹐淸之則熱得以和平﹐色得以滋潤﹐行漿而漿得以洋溢﹔毒𨿽不盛﹐解之則囊得以松泛﹐毒得以化漿﹐至收結而不爲餘毒纏擾。淸解之法﹐常規原以此期。痘至五六日﹐大都起脹﹐起脹則毒在外﹐毒旣在外而淸之解之﹐則毒無寒凝之慮。痘方起脹﹐則漿未及行﹐而裏未虛﹐乘未虛而淸之解之﹐則痘無內虛倒陷之患。而孰知過與不及﹐不可以常理論也歟﹖

攻毒總訣

問痘如何有用攻﹐伏毒伏火豈堪容﹗毒火松透稠無害﹐毒火深藏稀亦凶。細究神情曁見證﹐察形驗色皎如星。上焦衝突如泉衄﹐舌刺唇焦與炙同。下迫小腸溲是血﹐大腸逼迫苦難禁。拂郁皮毛病似剝﹐啼號不已虐中宮。胸堂壅遏躁如嗔﹐日夜無眠擾不寧。痰一因之迷上竅﹐气雄煩悶叩無聲。靜不靜兮躁不躁﹐愁容可掬畏人親。骨節煩疼腰似杖﹐筋抽脈惕狀如驚。徧體炎炎駭熱深﹐更呀四體有如冰。通身汗湧令人畏﹐尢怪身焦首似蒸。毒湧肌肉周身板﹐焮腫如吹痘卻平。擁突如桃名疙﹖﹖合﹐痘瘡未見毒先行。痘未脹時面預腫﹐額顴未起眼先封。赤眼泡下繞紅絲﹐倒豎拳毛人未知。徧軀晦滯如蒙垢﹐口舌無皮穢气噴。兩頰焮紅無點粒﹐發始牙爭舌不寧。報點歪斜黑陷硬﹐一齊湧出細如鍼。紫背浮萍斑似蚤﹐犯一稀稠總不論。貫珠攪簇又堪嗟﹐蟹爪遊蠶﹝艸瓢﹞上沙。燕蟢二窩並鳥迹﹐疊錢鼠迹及螺疔。雁行珠殼蛇皮類﹐履底環珠總象形。其在部位亦多名﹐覆釜蒙頭兩截分。瑣項纏腰雙鎖口﹐托腮攢背與攢胸。披肩囊腹咽關屬﹐抱鬢蒙骩及鎖唇。鱗坐囊球曁抱膝﹐隨地逢之莫覷輕。色有紫艷有深紅﹐紫滯幹紅又不同。紫類雞冠花是艷﹐深其無異絳桃紅。滯色猶如花木筆﹐幹如紙色有礬紅。若比靑蓮滯更惡﹐椒皮幹色惡無倫。有頂平平若烙炮﹐有頂如煤類火燒。有頂陷下根紅腫﹐有頂尖圓色紫焦。痘色頗佳多惡證﹐痘稀色白見雄標。飛漿疊見黃如蠟﹐發泡看來似荸桃。有白有紫有色黑﹐或粗或細毒咸梟。那般痘色那般形﹐見證神情總毒伏。毒伏於內血受瘀﹐毒伏於內气受錮。毒輕本受气血制﹐慘彼气血亦歸毒。是痘生成必內潰﹐除卻蕩滌無生路。縱使不能一一蘇﹐捨此千中無一復。前人列於不治條﹐後人模糊傍矩矱。亦有識者謂實病﹐懊嘆嬰兒是天命。天假千慮之一得﹐殺身惡毒容稍滅。惡毒驅兮气血暢﹐气血融通痘自放。气領血載功自全﹐頂白根紅自光壯。卽使貫珠堆聚類﹐亦得松擡無敢抗。气煦血化漿自成﹐不借參芪保元神。成痂落靨無侵蝕﹐胃自開彊脾自實。此痘不拘兒厚薄﹐不拘未痘先病弱。不拘眼下便已瀉﹐不拘眼下便閉結。不拘成漿宜保脾﹐不拘痘後須調理。尋常之法治尋常﹐不可將來抵惡灼。梟毒不驅是縱虎﹐驅之不盡防竊發。若使反以補爲良﹐可嘆適以賫盜糧。有慮兒虛且傍穩﹐坐視匍匐將入井。從來有病則病受﹐始終細細宜詳究。犯此尢當及早圖﹐更須絕頂方駐足。但憑漿後胃日彊﹐夜臥日髙猶未足。落痂體快與身涼﹐笑口歡容無稍楚。方是梟毒盡無餘﹐才得修文偃卻武。

申明鼻衄

痘瘡鼻衄﹐與雜證鼻衄不同。雜證不過迫於肺經浮游之火﹐淸之立解﹔縱有爲積熱所致﹐勢亦猖獗者有之﹐要無內潰之慘。痘乃先天毒火﹐不衄則已﹐衄則烈毒內亂﹐五臟沸騰﹐致血妄行﹐空竅點點﹐皆毒血也﹐非等閒邪火可例。勢必蕩滌而佐以涼解﹐庶可治其虐焰。不則毒血瘀內﹐毒瘀於內﹐其有不潰者乎﹖內至於潰﹐其有得生者乎﹖若僅以犀角地黃之劑而希止之﹐是有揚湯止沸﹐非鍋底抽薪之法也。是證甚多﹐以下攻毒之驗﹐總難筆記﹐附其一以證其槪。

申明舌刺咽漧

舌苔如刺﹐咽漧如炙﹐傷寒雜證見之﹐亦陽盛陰虧之象﹐然扶陰抑陽﹐其卮可解。痘瘡若見﹐總烈毒肆虐﹐以非僅煿炙而已也。輕則幹憔﹐重則焦黑﹐亦必潰而後已。總系咽喉之毒﹐所以咽啞水嗆﹐並爲逆證。舌刺如芒者﹐不治。欲解其圍﹐非蕩滌不可。卽使攻之﹐亦必早圖﹐乃克有濟﹐不當目之於泛常也。

申明溺血

痘瘡失血﹐列於不治﹐總以烈毒內攻也﹐況出自小腸乎﹖故五淋惟血尢重﹐痘瘡犯此可知。涼血淸毒﹐固是証之首務﹐而無斬關之劑以驅逐之﹐縱極淸極涼﹐僅足以緩其流﹐難以澄其源也。

申明大腸逼迫

大腸爲傳送之官﹐通利易﹐結實難﹐故大便之實與瀉﹐中气之虛實因之。所以古人治痘﹐用木香異功散﹐以預防其滑瀉。而孰知梟毒深藏之痘﹐不爲气領﹐不爲血載﹐表裏壅塞﹐發泄無門﹐因有傳送之隙可乘﹐毒其騰湧於此矣。腸旣毒湧﹐下注逼迫﹐自欲解而仍不得解﹐誠能因勢而利導之﹐俾毒得以宣暢﹐則气血融通而痘其發皇矣。

申明拂郁皮毛

痘未分布而毒先湧發如癤者﹐名爲疙瘩塊。痘未及乎肌肉﹐而毒之鋒頴先射乎皮毛﹐謂之頴毒。稍一孾之﹐痛如膚剝者是也。此不早圖﹐任其肆虐﹐七八朝必至燥癢外剝而斃﹐毒之最惡者也。

申明啼號不已

啼哭嬰兒之常態﹐至於不已﹐非煩熱所致﹐卽痛之使然﹐而可慮矣。聲必急驟﹐面必愁容﹐與常態自是不同。卽使煩熱痛楚﹐其因別證﹐如蛔結食積﹑瘡瘍癤毒等類﹐亦無事於蕩滌者。惟痘瘡犯此﹐中藏伏毒﹐毒則擾﹐擾則攻﹐攻則潰﹐所以叫喊不已者不治﹐非不可救藥也﹐正不知有此治法耳。

申明胸堂壅遏日夜無眠

胸堂乃上焦心肺之地﹐最輕淸而邪不易犯者。然六淫惟火上炎而易及﹐幹於心則以火濟火而神自不寧﹐幹於肺則金被火爍而躁自不覺。況此火更出於毒﹐病不止於燔灼﹐輕則內擾﹐眉宇不舒﹐重則內攻﹐如魚失水﹐日夜無眠﹐所必至矣。輕者導赤可解﹐重者必需攻逐﹐不則養虎貽患。是證施於未見﹐使痘可以成顆﹔施於已見﹐細碎可以退去。凡猖獗之證﹐在三日後﹐內已受攻﹐無及矣。

申明痰迷上竅昏悶無聲

心之气﹐出於肺而爲聲﹐其竅若管鑰焉。竅爲痰迷﹐痰因气閉﹐气因毒滯﹐毒气彌漫﹐痰迷心竅。蓋心爲神明之官﹐迷則神自不淸﹐閉則聲自不出矣。詳其痘瘡皮肉壅腫﹐紫滯焮紅﹐壯熱气粗者﹐方合是證。

申明靜躁無定愁容可掬

凡靜則病退﹐躁則病進。至於似乎靜而卒不容安﹐似乎躁而若爲所禁﹐滿面愁容﹐凡所遇而增惡焉﹐較之狂躁者更重。甚至有天柱傾倒﹐刻不能支者矣。痘瘡犯此﹐無論熱如炮烙﹐紫艷深紅﹐見其熱毒內擾﹐卽身體溫和﹐痘色黯滯者﹐尢見其熱毒固閉﹐而故身無安放也。與气虛困倦﹐自是霄壤。

申明骨節煩疼腰如被杖

痘瘡包孕﹐在於腎臟。腰者腎之候也﹐骨亦屬腎﹐此地若痛﹐是於發動之地﹐便卽肆虛﹐烏能歷日期﹐待朝數﹐而施功於次第也﹖縱有良法﹐苦不及施﹐猶之迅雷不及掩耳。所以腰如被杖者﹐爲不治。惟於痘未見點﹐萌芽甫動﹐得以卽挫其鋒﹐庶可挽回於萬一。若一見點﹐本髒便壞﹐惟有待斃而已。若淸溪章繼美之痘﹐是一驗也。

申明筋抽脈惕

筋抽脈惕者﹐狀若驚也。筋屬肝﹐毒在於肝﹐不得尋竅而出﹐筋脈受其衝激﹐以故抽惕如驚﹐而實非驚。有發於未痘之先﹐景象凶暴﹐見痘卽止﹐此痘發於心﹐世俗所謂驚痘者是也。然亦非驚。此則未發已發﹐不時抽惕﹐惟懷抱者知之﹐傍觀者不覺。此毒不驅﹐肝臟受攻﹐肝爲血海﹐血海擾害﹐難於載毒﹐紅暈不著﹐難以成漿﹐囊不充溢﹐首尾類多咬牙﹐終必潰而後已。是證輕者疏達活血﹐稍與攻毒﹔重者重與攻毒﹐佐以活血疏達。若以驚視﹐悞人多矣。

申明徧體炎炎

痘瘡非熱不發﹐非熱不脹﹐非熱不成漿﹐非熱不結痂﹐是元陽制化其毒﹐終始其功﹐故首尾不可無熱。然熱宜和﹐體宜潤。乃若如火炎炎﹐徧體幹灼﹐肆虐臟腑﹐蝕眞气﹐爍眞陰﹐是痘瘡焦紫之媒﹐不論已出未出﹐按之若此者﹐便是窮凶極惡之證﹐不可以泛常之熱而忽之也。

申明四肢獨冷

四肢屬脾﹐惟宜和暖﹐固不宜熱﹐尢不宜冷。冷而皮薄色淡﹐身涼而手足更冷者﹐此脾臟虛寒﹐元陽幾脫之象。冷而幹紅色滯﹐通身火熱﹐而手足獨冷者﹐此烈毒壅遏於脾﹐邪陽莫透﹐火郁則寒之象。冷之極﹐正熱之極也﹐較之炮熾者而更重矣。在他證則發之而火自散﹐此系烈毒深藏﹐非攻不透﹐失治而脾必潰爛矣。

申明通身汗湧

陽虛則自汗﹐汗多則亡陽而有虛脫之患。孰知痘瘡有陽極而汗湧泄者也﹖人身水火﹐不容偏勝﹐水勝則火熄﹐火勝則水沸﹐烈火燔灼﹐五液沸騰﹐液有出於毛竅者爲汗﹐此五液之一也。火擾於內而汗自泄﹐是汗之爲火逼可知。有汗出如淋者﹐火之極也。其證通身焮赤燔熱﹐气粗躁亂﹐是其驗也。火盛卽毒盛﹐故气虛而毒盛者有之﹐未有血熱而毒輕者也。火毒相並﹐血遇必瘀﹐血至於瘀而內有不潰者乎﹖其攻自不容緩。

申明頭汗如蒸

頭汗如蒸者﹐通身焦燥如炙﹐惟頭面汗若籠蒸也。緣烈毒湧於肌表﹐壅塞气道而致表實。然五液卻沸於內﹐滲泄無門﹐以故身燥如炙。火性炎上﹐兼之不容旁達﹐焰尢上竄﹐汗之所以上湧若蒸也。頭爲諸陽之首﹐輕淸最上之位﹐邪陽不易犯者﹔又一身之樞紐﹐痘瘡吉凶之準﹐邪陽更不宜犯者。而汗若此﹐五內可知。前人所以謂毒參陽位者死﹐是汗居其一也。尙有並頭面而不得泄者﹐面反靑黯﹐兩目仿徨﹐悶亂喘急﹐此又立刻待斃者矣。

申明毒湧掀腫

瘡有毒盛松透於外者﹐肉地卽腫﹐必因痘腫而腫﹐囊必綻突﹐色必紅潤。若郛廓則平﹐痘色則滯﹐肌肉掀腫如吹﹐按之板實﹐此一身領毒之气悉爲毒錮﹐一任梟毒衝突於身﹐所謂難療肉腫痘不腫者是也。此毒不驅﹐七日必至內攻而斃。

申明疙瘩塊

痘瘡輕淺者﹐萌芽發動﹐气領血載﹐從容散布﹐不但顆粒分明﹐界地亦不連﹐其色若重而急者﹐朕兆一萌﹐毒鋒如射﹐或上竄﹐或旁湧﹐任其毒之所至﹐擁突如桃﹐形如癤毒﹐是謂疙瘩塊。痘未及見﹐毒先湧發﹐驗其身熱如炮﹐神情躁亂﹐哈舌不已﹐叫喊不止﹐更合之兩目昏眊﹐肉瞤筋惕﹐是其證也。若以尋常癤毒視之﹐則悞矣。

申明預封預腫

痘至五日期﹐起脹光壯﹐面因痘脹而腫﹐眼因面腫而閉﹐此勢之必然者也。痘若平而不起﹐板而不松﹐惟皮肉掀腫﹐目泡臃合﹐此梟毒騰湧﹐不受气領﹐不爲血載﹐惟毒縱橫﹐是亦毒參陽位之一證也。前人所以謂面目預腫者不治。及早攻之﹐容或可救。

申明紅絲繞目倒豎拳毛

紅絲繞目者﹐有血絲繞於拳毛之下也。拳毛倒豎者﹐眼拳毛根根如鍼簇也。此伏毒衝擊於脾之使然。各髒凡有伏毒﹐卽是惡證﹐至於脾最惡矣。僅在兩腎之上﹐卻居心肺肝部之下﹐毒愈下而透愈難。脾受衝擊﹐所屬之地﹐自失其常﹐所以拳毛倒豎﹐血絲繞目畔也。較之腹痛唇腫等證﹐殆有甚焉者矣。是屬毒參陽位之一證也。

申明痘如蒙垢口穢噴人

痘如蒙垢﹐色近於灰﹐灰而囊薄色白者﹐此气血不足﹐虛之極也。灰而黯滯﹐囊老板實﹐此气血爲邪毒壅滯﹐不能煥發其華﹐色愈黯者﹐其毒愈深。若兼之於口中穢气﹐令人難近﹐此毒固盛而烈火尢內焰者也。不可據其似而失其眞也。

申明發始咬牙

斗牙有血虛﹐有熱毒。大都漿後者屬血虛﹐漿前者屬熱毒。然漿後而猶因熱毒者有之﹐未有發始而血虛者也。往往有痘方二三日而便斗牙者﹐有見點而卽犯比者﹐更有痘未及見﹐一發熱而相戛作聲者。無論痘未及見﹐就在放標透點時﹐血初定位﹐縱血虛之人﹐血亦何自而虛﹐致齒失其養耶﹖明是毒火肆虐﹐不必參合形色內證﹐自是燎然。

申明發始弄舌

舌者心之苗﹐心寧則舌寧﹐心擾則舌亂。心固象離屬火﹐𨿽若易動﹐然下交於腎﹐得坎水相濟﹐而成其爲火者﹐故爲君火﹐當寂無所觸。其何弗寧者﹖惟是邪陽烈毒﹐衝突其經﹐以火濟火﹐二火相並﹐其苗自不能寧。痘瘡自內達表﹐非火不透。痘之順者﹐其熱溫和﹐客火不熾﹐於心何犯﹖卽使險者﹐因逐毒而壯熱者有之。熱因逐毒而壯﹐猶爲發揚松透之火﹐於內亦不擾﹐擾則險而逆矣。烈毒內炎﹐燔及少陰﹐非躁亂無聲卽叫喊不已﹐非躁熱如煙卽汗出如油﹐痘隱隱於肌肉之間﹐非紫艷或礬紅﹐證難悉舉﹐類多如此﹐弄舌其能免乎﹖是證燔熱者攻而涼解﹐隱伏者攻而散達﹐斯得之矣。

申明兩頰通紅痘無一點

兩頰系一身痘瘡之主﹐气血領載之會﹐先於此地透發﹐後及其餘。見气得其暢﹐故領毒而先後不紊﹐得於此地分根﹐不連其色﹔見血得其和﹐故載毒而盤暈圓淨。若一片通紅﹐是血被火灼而旁溢﹐毒不受載矣。不見點粒﹐是气被火蝕而遏郁﹐毒無所領矣。气血俱爲陷害﹐僅以涼血升透﹐成何濟耶﹖

申明湧出如鍼

痘瘡形成於气﹐毒受气制者﹐出必漸次﹐𨿽密亦分珠圓綻﹐以毒輕松而气得以拘領也。毒若雄猛﹐則气不能領﹐一任毒之奔騰﹐所以湧出而不得漸次﹔气更不能拘﹐一任毒之縱橫﹐所以細碎而不成顆粒。痘之蛇皮蠶殼﹐皆始於此。其痘斃在七朝﹐本無治法。惟於放點之初﹐見有攢簇不成顆粒者﹐速卽攻之﹐令洶湧之勢﹐大挫其鋒﹐遏郁之气﹐得伸其令﹐庶乎密者可以轉稀﹐疏細者可以轉磊落﹐此眞稀痘之祕訣也。但當治之以早﹐是痘令一越宿﹐毒卽有定位﹐三日內攻﹐已成牢不可破矣。盡有一見點而攻不退者﹐必至蛇皮蠶殼亡之﹐其命也歟﹗

申明黑陷歪斜

气得其暢﹐包血成圓而松透﹔血得其和﹐附气成暈而紅活。反此自平陷歪斜﹐幹紅滯色﹐甚則其黑硬矣。以見梟毒縱橫﹐气血瘀滯。可知散見且凶﹐況報痘乎﹖希冀挽回﹐豈徒事升發之謂歟﹖

申明紫背浮萍

痘之色﹐血之色也。血和紅而能潤﹐血熱其紅若絳矣。熱劇則紫﹐紫黯則血瘀矣。至如紫背浮萍﹐較之紫黯不更甚乎﹖緣爲血被火炙﹐榮失其榮﹐致色乃爾。更受逼迫﹐血失其位﹐致見此斑。古人棄之不問。若在初見﹐其血瘀而未死﹐及時破滌﹐瘀毒得活﹐其斑漸淡漸退﹐盡有可活者。僅以活血之劑而希治之﹐必至就木而已。

申明蚤斑

蚤斑者﹐有點不成顆﹐有粒無盤暈﹐似乎蚤疤﹐名爲蚤斑。點子𨿽同﹐但蚤疤松而散﹐此則斂而結﹐其色紫﹐其點細﹐較若紫背浮萍﹐其勢略緩﹐亦以血爲毒瘀。外見此斑﹐內瘀不破﹐必然內潰﹐是亦不治之證也。

申明貫珠攢簇怪痘

痘不在乎稀﹐得勻朗散布﹐𨿽多何害﹖若連串貫珠﹐有形相似而雜乎其間者﹐若堆聚攢簇﹐有象可名而間乎其內者﹐有一於此﹐空地𨿽多﹐亦何取焉。須知梟毒深藏﹐气血錮閉﹐毒無領載﹐痘不得透﹐故多隙地﹐內卻受其殃。其貫珠攢簇者﹐梟毒衝突﹐气血不能駕馭﹐一任毒之縱橫。凝結成條者﹐外見連串貫珠﹔團結成塊者﹐外見堆聚攢簇。誠中形外﹐信不誣也。是毒頑而不松﹐伏而不透﹐猶賊之巨魁也。此毒不治﹐諸痘皆爲抗拒。治不以攻﹐治之何益﹖巨魁授首﹐前途不戰﹐有倒戈之勢。然世於貫珠者﹐習矣不察而多忽﹔於攪簇者﹐歸咎於命而棄絕焉。興言及此﹐亦慘甚矣。庶狀其圖像﹐或得觸目經心﹐詳其治法﹐或得挽回萬一﹐未必無小補云。

申明惡色並治法

痘之色血之見乎外也﹐血和則紅淡而潤﹐紅深如絳則血熱之焰昭然。熱若郁而不透﹐則火焰不發而紅自幹﹐幹而至於色類椒皮﹐榮失其榮﹐而血幾於死矣。是紅之最惡者此也。熱劇則血瘀而色紫﹐紫而艷﹐𨿽瘀而猶可活。紫至於滯﹐則血被毒囚﹐而內攻幾成矣。是紫之不堪者此也。黯滯靑蓮﹐可無擬治法矣。是紅是紫﹐皆熱毒肆虐﹐在所必攻。然攻有不同﹐當分隱見。其隱與見之分﹐總以身之熱與不熱辧之。身熾熱者﹐熱毒燔灼﹐其血沸騰﹐攻宜與活血淸火並行﹐大忌辛燥﹐卽當歸在所宜禁﹐以血中之辛藥也。體不熱者﹐熱毒固閉﹐血如膠漆﹐攻宜與導瘀活血共濟﹐大忌寒涼﹐卽生地亦所宜禁﹐以血中之涼劑也。然辛燥尢不可攖﹐總令血得其和﹐歸於紅潤﹐斯爲良法。

申明四毒頂

痘貴綻而紅活。平平若烙炮者﹐其頂若熨而平﹐其色若熟而腐白也。痘貴气尊而血附﹐下陷根腫者﹐頂若茱萸而腳不松也。一平一陷﹐均气爲毒滯。一毒上壅而不得榮於囊殼﹐一毒下郁而不得透於頂尖﹐治法皆所當攻。其熾熱者重攻而寒之﹐熱不甚者輕瀉面松透之。如煤類火燒者﹐其色焦黑。似乎火焠者﹐然囊頂尖圓者﹐本是妙境﹐而色焦紫﹐形亦何足取也。斯二者均血被火灼﹐血劇則變也﹐大都不治。得無他證而顆粒磊落者﹐容或可治。熾熱者攻而寒之﹐更導其瘀﹔熱不甚者攻而導之﹐兼達其閉。

申明痘佳證惡

痘之吉凶﹐世多還以痘準。如顆粒圓綻﹐盤暈肥紅﹐更兼疏朗﹐人人目之爲順﹐何虞其有復敗之患哉﹖不知痘象𨿽佳﹐證或凶暴﹐若以痘美而致忽焉﹐繼必痘隨證變﹐秀而不實矣。然證與痘俱由內而發﹐何以痘旣若此﹐證又若彼耶﹖蓋痘出於險者﹐毒恆有隱見不同﹐發見處則气血暢達﹐領載其毒﹐痘故得以光壯﹔隱伏處則气血錮閉﹐毒無駕馭﹐橫證所以旁出。卽以痘觀之﹐稀疏處可以數紀﹐稠密處無以容鍼﹐衝突處至於重頂﹐陷伏處過期不透。卽以證言之﹐體熱如烙者肢冷如冰﹐傾瀉如注者倏爾閉塞﹐毋惑乎痘無可虞而有可畏之證矣。證不必多﹐美難勝惡。犯一痘忌﹐大局隨之﹔順不嘉多﹐逆嫌一點。此之謂也。

申明痘白雄標

痘若稀疏﹐其毒似輕﹐淡白則痘似不足。至於標痘﹐或紫或焦﹐或盤暈焮赤﹐中心黑陷﹐按之板實﹐是謂雄標﹐系一身痘瘡之主。主痘若此﹐則其稀者諸痘﹐爲梟毒抗拒也。致伏於內﹐故若稀非毒輕也。白者﹐血爲毒郁﹐不得外著﹐故白非不足也。急宜刺之﹐吮出其毒﹐用胭脂膏封貼。視其神情內證﹐輕者以活血透毒﹔重則必攻﹐令毒根一松﹐通身透發﹐而白變爲紅矣。

申明飛漿

痘期十四日﹐自放點以至落痂﹐猶十二卦之陰陽消長也。當初出一點紅﹐血初定位﹐純陰坤卦之象。陰極陽生﹐漸而復﹐復而臨﹐臨而泰﹐三陽透於頂尖之上﹐陽交於陰﹐气會乎血﹐痘故紅而變白。五朝大壯﹐六朝夬﹐七朝幹﹐六陽呈象﹐血受气化而至純陽﹐痘故白變爲黃。所謂七漿八足﹐是則爲膿。成膿而色自黃﹐是痘之應至而至﹐陰陽自然之理也。若未及三朝﹐諸痘未能放白﹐數點驟然黃熟﹐緣爲烈毒所衝故爾。漿成迅速﹐是謂飛漿。止一二點熱不甚熾者﹐以鍼挑之﹐用胭脂膏封貼﹐但與涼血淸解﹐自放白成漿矣。如其疊見不已﹐熱如炮烙者必攻。僅與淸火涼血﹐終必焦紫﹐不能救援者也。

申明泡湧

痘瘡气盛則泡。气盛者﹐毒气盛也。毒气雄猛﹐反成遏郁﹐遏郁之極﹐內有衝突﹐以物極則反也。遏郁處頂平頂陷﹐顆粒不松﹐連肉亦有板實者﹔衝突處毒鋒如射﹐膺其鋒者﹐囊隨毒起﹐泡之有自來矣。所起乃郛殼浮皮﹐不爲气領﹐而囊故飄薄﹐不受血載﹐而根故無暈。气血關鎖之極者﹐色白而囊空。气得浮動者﹐內涵淸水﹔血得浮動者﹐水若腌魚。血內瘀者其色紫﹐血幾於死者其色黑﹐宛若一荸桃之形﹐有粗有細﹐酷肖﹐其色有白﹑有紫﹑有黑﹐而有若腌魚﹐水色也。總爲毒气衝突之使然﹐證屬不治。但於放點之時﹐顆粒不松﹐根無盤助者﹐知其泡所必至﹐卽以驅毒松肌﹐杜於未萌﹐斯爲良法。有膿成之後﹐過期不斂﹐膿化爲水﹐數粒相並而若泡者﹐以鍼挑破自幹﹐不爲泡論。古今圖書集成醫部全錄卷四百八十七

痘疹門

救偏瑣言【明﹖費啟泰】

涼血撮要訣

問痘如何血用涼﹐陰血爲榮畏亢陽。陽亢血熱陰難養﹐榮失其榮燥怎當﹖始終滋潤方爲貴﹐色一干焦痘必殃。燔灼放標焉得起﹐煎熬起脹怎榮光﹖灌漿時被炎威炙﹐安得膿漿灌頂囊﹖盡有血旺得催成﹐迅速催成亦板黃。紅暈尙焮囊已黑﹐燥硬幹痂總不祥。涼血生地必爲君﹐次擇芩連犀與羚。陰中伏火丹皮徹﹐血分燔炎散必荊。重須石膏兼蕩滌﹐由來沸極必抽薪。輕惟生地與丹皮﹐荊芥連翹紫艸宜。重可用輕輕勿重﹐輕重惟於痘上憑。或紅或紫艷如霞﹐體熱如炮重莫加。僅若淸涼非重劑﹐終歸焦黑斷無差。詳明輕重熱爲先﹐熱盛應知血劇焉。熱重涼輕何克挽﹐熱輕涼重更生寒。紫有黯滯紅椒色﹐身反溫涼熱又潛。毒火潛藏血又瘀﹐血瘀寒苦又非宜。破瘀攻毒斯良法﹐火透身燔方可除。兒體彊弱可無拘﹐弱體當炎更易枯。有病病受原無損﹐聽彼熬煎痘可知。本體尙爾難固執﹐首尾何須又執迷。更有亢極戰如寒﹐面赤瘡紅身極燔。火迫大腸頻下利﹐神煩思冷體炎炎。火湧頭面赤騂騂﹐熱血腌皮癢自侵。胃難受谷惟思飲﹐舌刺唇焦體若蒸。血皆熱極貌皆虛﹐參合端詳顯易知。當事幸無雲法古﹐膠持規則悞人兒。

淸火窮源論

問痘緣何用淸火﹐只因虐焰獨炎炎。不第肺金愁彼爍﹐坎宮五液畏其煎。五液所關滋五臟﹐離宮亦借有丹田。萬物化生皆賴水﹐人身資水更何言。一生一克本天成﹐水火玄關又獨深。木受水生寧第木﹐金爲火克豈惟金﹖試闡坎離生與克﹐痘宜淸火殆非輕。

腎主五液一爲涎﹐涎養脾陰己土安。胃本陽明爲戊土﹐亦需汁養胃無愆。誰道中央無借水﹐但愁甲乙不愁南。

腎之液入脾爲涎。土𨿽得火而生﹐然象中坤﹐無專气﹐無定位﹐寄旺於四季﹐爲己土﹐屬陰﹐其性中和而喜溫﹐得腎之液﹐生發其涎﹐以滋培其性﹐而始得運化﹐消磨五穀。安谷得昌﹐血賴之而統﹐唇賴之而華﹐身賴之而潤﹐肌肉以之而滋長﹐己土乃安。胃𨿽戊土﹐性固純陽﹐然脾胃相通﹐達其液於胃﹐而胃得有汁﹐以見陽中有陰﹐得以受納五穀﹐胃庶無愆。不則俱爲燥土矣﹐燥則失其爲土矣﹐以證土之不能無水可知。痘若火旺﹐燔灼其液﹐必口膩如脂﹐唇裂肌燥﹐目泡紅腫﹐渴而喜冷﹐口穢噴人﹐凡屬熱證﹐類多如此。木受水生﹐而土亦賴水滋培者也。火能生土﹐火極亦能侮土者也。此論邪火不可容﹐眞水不可涸則然耳。若眞火不及﹐客水泛溢﹐水大而土又崩﹐脾所以有惡寒惡濕之理。此五行反復顚倒﹐其可不知之乎﹖總以痘之形色神情見證﹐及似是而非﹐一一而參詳之﹐無不得矣。

腎液輸肝淚滿涵﹐長生得水旺仍然。膽同津液成爲腑﹐滋養曲直得成酸。所畏莫道惟從革﹐火到燎原木盡焉。

腎之液入肝爲淚。肝生於腎﹐還以腎旺﹐肝得液養則能以藏心之血﹐而滿血之量﹐謂之血海。目能視﹐筋能榮﹐爪能華﹐手能握﹐足能步﹐魂以之而能定﹐聲以之而能呼﹐皆津液外旺之象也。膽爲之腑﹐一气相通﹐同爲津液之府﹐得以發陳而主春升﹐以遂其直達之性﹐而總成其爲肝。獨歸乎淚者﹐淚尢肝之精華也。淚足則血無不足﹐人故有過泣﹐至於淚不能繼則血矣。以見血卽淚﹐淚卽血﹐木之借水可知﹐不則肝爲槁木矣。痘若火旺﹐煎及其液﹐肝液沸騰﹐目必多淚﹐其淚必熱﹐甚則有如膽汁﹐更有流血。舉一而言﹐凡肝熱可槪。其長生於水固然﹐而帝旺仍需於水也。固畏金克﹐不知受虐於火﹐更甚於金也。崔眞人云﹕火不出則薪存。火發於外﹐薪之盡矣。

潤下從來克上炎﹐誰知作苦反根鹹。令無腎液生心血﹐君宰神煩溲亦艱。須解象離非燥火﹐燥炎不戢自終燔。

腎之液入心爲血。心爲神捨﹐系一身之主宰﹐得其液以養而神始寧﹐慮事不煩﹐處喧無惡﹐外應舌榮﹐內行血海﹐以見火亦不能無水可知。有言汗爲心液者﹐此言心之汗也。有心血而有心汗﹐所以奪血者不奪汗。心固屬火象離﹐離下必需坎應﹐方爲水火旣濟而成其爲火﹐是謂坎離交媾﹐非燥火也。故分火論云﹕久而不戢﹐將自焚矣。痘若火旺﹐燔其心液﹐輕則煩躁﹐重則顚狂﹐緩則舌燥﹐急則黑刺如煤﹐或舒或弄。小腸乃心之腑﹐本同一气﹐輕則短縮如油﹐重則溺血如膏。舉一而言﹐其他可知。第知火生於木﹐何知水足以濟火也。知水能克火﹐孰知火還以自克也。

玄武本是兌金生﹐那曉西方得坎成。液滋气主根何在﹐傳送和調得任因。若遇炎炎尢所畏﹐由來火熾不容金。

腎之液入肺爲涕。肺爲气之主﹐諸髒之華蓋﹐得其液以滋養﹐通調水道﹐運行百脈﹐潤乎一身﹐分布四體﹐以輸降下之令。鼻得之而瑩﹐能悉香臭﹔咽得之而淸﹐聲音嘹喨﹔皮毛得之而潤﹐不至燥濇。大腸爲之腑﹐因之而傳送﹐得以和調﹐大便無愆﹐以見肺之賴腎可知。不則肺爲燥金矣﹐燥則不成其爲金矣。痘若火旺﹐銷爍其液﹐鼻燥咽漧﹐皮毛燥炙﹐便閉衄血﹐咽痛聲啞﹐甚至便血﹐瀉則暴注如射。凡屬燥金﹐可槪金木生水﹐抑知金反資乎水耶﹖慮火克金﹐抑知助水有以制火也耶﹖

南方本畏北方克﹐縱有炎炎當易滅。誰知杯水與車薪﹐那論相生與相克。腎主五液且猶然﹐余髒當之何足說。

腎爲五液之主﹐諸水發源之地。其爲水也﹐無成名﹐無定液﹐形其無形乃爲形君。兩目瞳神﹐其眞水也。褚氏云﹕天地定位﹐水位乎中﹐雲興雨降﹐百物生化﹐賴有水焉。人肖天地﹐亦猶是也。以故腎之爲腎﹐木得之而能生﹐火得之而克濟﹐土得之而能培﹐金得之而能潤。充之本位而精髓洋溢﹐耳聰目明﹐骨力堅彊﹐炎暑而不畏熱﹐藏精納气﹐以待發陳﹐諸髒均以賴焉。五行之關乎水也如此。若火之爲暴也﹐金遇固爍﹐木遇則焚﹐土遇𨿽生﹐過而又燥﹐本位過極而自焚﹐諸髒之畏其虐也固如此。其所畏者惟水﹐此造物相制之權﹐五行生克之理。乃若火旺水衰﹐燔灼其腎﹐猶之杯水車薪﹐日受其煿﹐其髒必至腦髓空虛﹐遺精盜汗﹐骨蒸夜熱﹐軟弱無力﹐五色眩而五聲聾﹐人其失志﹐面色如妝﹐失其閉藏之令﹐反爲火所竭矣。水且猶然﹐而何有於他髒也。痘若水旺﹐煎熬及此﹐則無髒不銷﹐無髒不爍﹐不但重而險﹐必至逆而莫挽矣。千形萬狀﹐惡證難悉。大都於色則灑墨塗朱﹔於形則迸裂泡湧﹔於證則空竅失血﹐腰如被杖﹔於神情則瞳蒙失志﹐躁亂不寧﹐其大略也。人知水能克火﹐抑知水反爲火竭耶﹖知五行生克之常﹐抑知水火玄關之奧也耶﹖此論邪火則然。如元陽眞火﹐賴以生發﹐賴以鼓蕩﹐賴以暢茂﹐賴以成熟﹐五行得之﹐亦豈小哉﹗

腎無瀉法是眞詮﹐養病息火誠祕訣。火之爲病其證暴﹐火之殺人其死卒。火有君相局不同﹐君火猶容緩調燮。相火厲局殆其然﹐客感邪陽尙難滅。痘瘡毒火種先天﹐更值暴令交相賊。勸君莫把等閒看﹐蹉跎因循令猖獗。猖獗之時枉用功﹐生死安危爭頃刻。

論行漿

痘之體﹐始終一血而已﹔痘之用﹐始終一气而已。血之體成漿﹐气之用化血。漿之成﹐血之化也﹔血之化气之噓也矣。噓血化而漿始成﹐漿老則爲膿矣。血不得气則頑而不化﹐气不得血則鼓吹無地。气血虛餒則寒凝不振﹐毒火燔灼則气血沸騰。气爲毒錮﹐則气不動蕩﹐囊窠不松﹐平陷幹憔﹔血爲毒錮﹐則血不融通﹐盤暈不活﹐幹紅紫滯。血足而气不足﹐歸附厚而囊薄﹐漿不充溢﹔气足而血不足﹐窠粒壯而暈淡﹐漿不濃厚。以見虛則乏其本﹐而漿無所化﹔實則受其虐﹐而化不得行。是則行漿之理﹐有當制以泄其過﹐有當助以補其不足﹐不可專以保元爲則矣。然補與瀉之形色證狀﹐不可殫詰﹐卽逐一指之﹐未必無似是之悞﹐約之於虛實之的﹐卽靡弗齊也。虛則斷無熾熱之理﹐熱劇似寒則有之﹐未有虛而熾熱者也。實則斷無皺濕之象﹐虛而幹憔則有之﹐未有實而皺濕者也。是謂江河一點血﹐辧別虛實之妙訣。不必拘其便與食﹐戰與渴。作癢責以气﹐咬牙責以血。紛紜雜揉之象﹐悉於此而總括矣。痘無可議﹐漿忽停駐﹐此必因護調失宜﹐飲食失節﹐起居不時﹐香穢阻塞﹐是亦不可不察也。

論補气

問痘如何用補气﹖形色神情證悉虛。气虛之痘身不熱﹐縱熱溫和非熾烈。冒寒伏火盡多涼﹐形色現證是迥別。气虛之痘色不紅﹐縱紅嬌艷不蒼實。血虛血郁白恆多﹐非若气虛終嫩色。內虛不振少充肥﹐或平或陷根盤塌。皮薄肉軟嫩溶溶﹐到得成漿漿不濃。漿未稠濃頂未滿﹐進退浮沈漿忽停。輕不肥濃不蒼蠟﹐重若錫皮如灰白。盡有漿色亦堪回﹐到得收回不能結。盡有漿薄望堆沙﹐面不堆沙腫似鱉。亦有當頂如鍼刺﹐漏出淸漿頂陷白。亦有痂薄痘疤凹﹐疤色淡白無血澤。神情懶倦語話慵﹐重語聲輕音濇濇。气虛之證亦繁多﹐總無烈火灼皮膚。惟有濕潤無燥烈﹐脈微緩弱無數實。此痘若還有別證﹐種種將來作虛論。不惟寒戰助元陽﹐癢塌方思固气分。縱有似熱正由寒﹐寒極生熱古論定。毒卽畱連總屬虛﹐治毒亦須還養正。呻吟不寐莫猜煩﹐累日不解毋虞結。眼封日久毒非壅﹐求飲頻頻豈火渴﹖推之疑似且無差﹐明明虛證尢易識。知其虛寒看輕重﹐重不早圖必虛脫。

論補血

問痘如何當補血﹐色不榮兮嫌淡白。囊殼僅僅非空飄﹐囊竟空兮補何益﹖盤暈歸附亦不厚﹐竟若無盤難轉易。補血之功較气難﹐气主神兮彼屬體。點點有形難促致﹐長養工夫由平素。放點一見色欠紅﹐便慮成漿漿不濃。漿若不濃毒不盡﹐毒一不盡多別證。卽使收回靨必薄﹐痘痂飄薄疤亦白。凡見血虛須預補﹐根得紅兮漿自足。漿足收回痂自厚﹐疤得榮兮皆血力。始終得血體無虧﹐體若虧兮必令實。有孩稟賦素血虛﹐有兒本質多內熱。恆有痘與娠相逢﹐亦有痘與經相值。又有善衄慣腸紅﹐盡有疹後痢方歇。此等皆令致血虧﹐放點𨿽紅終慮白。血熱宜攻毋問體﹐血虛偏宜顧本質。欲審其虛人必淸﹐唇口溫潤無燥烈。痘無斑點雜其間﹐按其體膚無熾熱。不則縱使色不紅﹐是爲痘中血郁白。的是眞虛芎與歸﹐倍用酒蒸懷熟地。血郁用芎反提火﹐歸味辛香反助熱。白芍酸斂尢不堪﹐熟地庶幾終膩膈。若使血虛兼滑瀉﹐歸地潤腸亦不合。惟有嫩鹿茸爲良﹐佐以川芎功莫及。參芪同用亦相宜﹐由來气有生血力。

論實表

何爲表﹖腠理是也。何爲實表﹖固气是也。气爲一身之衛﹐內主充塞﹐外護腠理﹐气虛於內﹐則餒而不充﹐衛護無力而致表虛﹐表虛則腠理不密而气難存養﹐气又因虛而致虛而虛愈甚﹐故表虛之痘﹐客感易侵。已發未發之時﹐若有表證﹐便當疏邪實表﹐以豫防其起發不振。起發之後﹐痘之虛像立見﹐便宜扶元固气﹐以豫防其癢塌之患。漿得過半﹐稍可以回﹐卽宜與斂﹐令气還元﹐以豫慮其虛脫之地。不拘痘之首尾﹐兒之厚薄﹐但看神情懶倦﹐身體溫涼﹐面顏恍白﹐二便淸利﹐唇口不漧不燥﹐凡此景象﹐按之體膚有汗者﹐是表虛也。若有表邪﹐不可專以疏散。及見囊薄腳軟﹐色或淡白﹐或嬌紅﹐漿淸痂薄﹐絕無燥熱雄猛﹑煩躁幹紅﹑板實壅腫之象﹐卽稠密毒盛﹐不宜淸涼﹐亦不可專以解毒﹐悉以固气實表爲先﹐稍兼佐理可也。

論健胃

人以飲食爲命。經云﹕地食人以五味﹐味有所藏﹐以養五气﹐气和而生﹐津液乃成。津液者﹐誠資生之源﹐成身之本也。是以安谷則昌﹐必得胃气彊健﹐乃能受納﹐故人以胃气爲本。痘瘡初放便能食者﹐是爲裏實。夫固爲順。卽不能食﹐毒尙未透﹐邪害空竅﹐故未之思﹐未足爲虞。痘若已齊﹐毒其盡行於肌表而內空矣。空則宜思﹐盡有不食者﹐其胃弱也何疑﹗至於成漿﹐則一身之精神發泄於外﹐一身之气血耗散於痘﹐其內尢虛矣。尢賴飲食相繼﹐濟其空乏﹐庶克有終。至此猶未作想﹐卽勸勉之而終不知味﹐亦不能多﹐安望其成痂而結局也﹖宜以保元湯加山藥﹑扁豆﹑姜﹑棗﹑陳倉米以開助其胃。如身涼體倦﹐重語聲輕﹐漿淸色白者﹐保元湯加白朮﹑木香﹑當歸﹑陳皮﹑姜﹑桂﹑大棗﹑陳冬米以醒豁之。更有淡白皺濕﹐如嫩腐皮﹐頭溫足冷﹐痂後目無精彩者﹐前方更加熟附以振之。痘若虛之劇者﹐不必待其起齊成漿時﹐方思開胃之地﹐發始之初﹐便當早爲之計者也。必須以痘爲準﹐不見惡形惡色﹐不見一切燥烈之象﹔以證爲憑﹐不因毒侵火擾﹐不因一切閉塞之故﹐方可健胃﹐不則不可以常理論也。

論安神

心藏神﹐得血而寧﹐神寧則睡自安﹐安睡而神又足﹐兩相需而兩相輔者。諸病剝而之復﹐皆以睡中來也。血虛之體﹐痘兼稠密﹐气虛者有盡血化漿而血無餘地﹐血熱者有腐爛作臭而侵淫日久﹐皆有以致血空虛﹐而神無所養﹐恍恍惚惚﹐不能收攝﹐而睡何能安﹖𨿽曰靜則神藏﹐寐固主靜﹐靜中之神不守﹐殆不令其藏矣。驗其證﹐於漿必淸﹐於痂必薄﹐色必淡白﹐體必溫涼﹐一切燥熱之證﹐自不相涉。卽血熱者﹐未必如是。然人必倦乏﹐目必少神﹐重語聲輕﹐色必幹憔﹐一切雄烈之象﹐自是銷鎔。證難悉指﹐類多如此。一似傾國之兵﹐一似彊弩之末﹐總歸虛論﹐法當以安神散治之。兼別證者﹐隨其證而損益焉﹐要不外以安神爲主。

論血虛咬牙

齒者骨之餘﹐賴血榮養而得安。榮養而欲及其餘﹐其及亦不易﹐故其生也獨後﹐未衰而卽落﹐況血難盈而易虧者也。是以補血之功難﹐當養於平素。痘瘡初出一點紅﹐卽血之體也﹐得血而載﹐得血而漿。血虛之痘﹐八九日後﹐其血悉爲漿耗﹐何能有餘地以榮養其餘﹖所以齒牙妄劇而相鬥也﹐此蓋血虛使然。以保元湯﹐大劑芎﹑歸﹑懷熟地﹐更用嫩鹿茸煎膏以補其缺陷﹐斯爲良法。此必漿後而見﹐尢無毒火可蹤﹐才合是證。

論气虛寒戰

痘瘡何自而寒戰也﹖寒則陽虛可知﹐陽虛則气自不足﹐虛劇則戰自作。气爲體之充﹐充達於外則密護腠理﹐所以爲衛﹔充實於內則元陽中守﹐衝寒不冷﹐所以爲陽。痘故得以領達而出毒﹐故得以鼓蕩而化漿﹐故得以成熟而黃﹐亦何寒戰之有﹖若气虛而痘密﹐以有限之气﹐而周給一身之毒﹐發始尙苦於不振﹐至毒出一步﹐內虛一步﹐痘得起齊而中空空矣。漿未稠濃而發皇已盡﹐頂未滿足而力量已虧﹐其不寒戰得乎﹖故气虛之痘﹐於放點時﹐細察其無一切躁熱之證﹐皮薄色淡﹐頂陷腳塌者﹐卽宜預防是證。須知三禁﹕不宜寒涼﹐不宜疏散﹐不宜過發。於放白時﹐便當保元稍兼解毒﹐務令養正以化毒。證若已犯﹐以大劑參﹑芪﹐佐以鹿茸﹑河車﹐稍加肉桂。寒極而戰甚者﹐更加熟附以回陽。然必驗其囊窠﹐飄薄淡白﹐無神體倦人靜﹐甚則錫皮灰白﹐鼓頷搖唇﹐皺濕如濕腐皮者﹐方合是證。

論气虛作癢

痘證惟癢最惡。禁止能定者﹐猶可以修爲。若身不自主﹐必搔破而後已者﹐是爲外剝﹐毒卽入裏﹐不治。何以辧其爲气虛耶﹖見點之後﹐三日之間﹐頂陷而兼囊薄﹐身涼而復色嫩者是也。然气虛何以致癢耶﹖蓋气能蓄血而使歸附圓淨﹐尢能鼓蕩而使血化成膿﹐膿成則毒解﹐尙何癢之有哉﹖惟是气旣已虛﹐而血當其旺﹐是血有附气之能﹐而气無制血之力﹐致血肆溢而不得歸附﹐焉能化血而令成膿﹖血味且鹹﹐腌螫皮肉﹐而癢自不能已矣。治癢之法﹐一見其象﹐卽以保元湯加僵蠶﹑白芷﹐隨證宜加而佐之﹐庶杜患於未萌之策。如癢已作﹐倍用黃芪以助气﹐稍加白芍以血﹐其癢卽止。鋪紅如錦者﹐又當重加生地﹑荊芥以淸徹之﹐悉用大桑虫以松透其毒。面上破傷者﹐急以胭脂膏封貼。肢體難禁者﹐以荊芥穗研末﹐捲於紙條內點火焠之﹔或以炒黃豆盞許一包﹐乘熱撲之﹔或以茵陳爲末﹐與爛紅棗同搗成餅﹐燒煙燻之﹐亦治標之法也。

論脾虛作瀉

痘犯气虛﹐初朝以至七日候﹐一身之气血盡發於外﹐內已空虛﹐嗣後之成漿收斂﹐所望於將來者﹐是在人事之調劑以繼之。須知气虛者陽虛﹐以陽虛之痘﹐而陽發於外﹐內乏溫養可知﹐脾喜溫而惡寒者也。旣失其養﹐宜預防其泄瀉之患﹐魏氏之保元﹑陳氏之異功﹐宜量度而取之者矣。若已泄瀉﹐則眞元傾泄﹐毒必乘虛入裏﹐反攻於內﹐變證蜂起﹐危孰甚焉﹖亦必察其輕重緩急而因應之。如第不實者﹐可以參﹑芪﹑茯﹑朮﹑陳皮﹑木香﹑甘艸﹑姜﹑棗以實之。如滑瀉者﹐前方加肉果﹑訶子以止之。如不惟囊薄而且皺﹐不惟色白而且灰﹐手指梢冷者﹐气血中宮虛劇也﹐前方重以參﹑芪加鹿茸﹑少許鴉片以振之。其或四肢厥冷﹐搖唇鼓頷而寒戰者﹐此元陽幾脫之象也﹐前方加桂﹑附回陽反本以奪之。是證與治﹐必詳察眞確﹐而後施無不當。若臧次仲之證﹐是一驗也。其或體熱燥烈﹐煩渴幹紅﹐焦紫痛楚艱塞等證﹐卽次數無度﹐純利淸水﹐此是熱毒下利﹐不可言馬駝背也。自甲子以來﹐脾虛泄瀉之痘﹐間或有之﹐不槪見矣﹐惜乎知之者寡也。

論痘變證有不常不古

痘於察形驗色之外﹐其虛實寒熱則據證矣。然形色不一﹐證更繁多。一形而數證因之者有之﹐一色而諸證出焉者有之﹐証之所以謂變也。證固繁多﹐而變又有變中之常﹐變中之變。常者與形色相符﹐依日期而至﹐其證著見明顯﹔變者首尾偏峯﹐與形色兩截﹐其證深藏隱伏。如痘屬血熱而實證疊乘﹐痘屬气虛而寒證竊發﹐此變証之常也。假令痘本實而證若虛﹐痘本虛而證若實﹐此變証之變也。漿前而客證多端﹐漿後而本證雜出﹐此漿前爲實漿後爲虛之常變也。放標而卽餒乏不振﹐結痂而猶熱毒畱連﹐此偏枯陷溺之異變也。蹈常不容作聰明﹐履變不可傍矩矱。气虛劇者無證不虛﹐血熱劇者無證不實。常證卽愚者易知﹐變者卽知者當之。苟不細細參合﹐一一端詳﹐亦有未易明焉者矣。虛實寒熱之證﹐自古有之。但虛寒多而實熱者少。實熱之證﹐漿前猶多﹐而漿後尢少。至虛實寒熱之變﹐似實熱而虛寒者﹐容或有之﹐似虛寒而實熱者﹐未之有也。自甲子以來﹐大運在於相火﹐放標以至落痂﹐虛寒之證十不一二﹐梟毒烈火十居八九﹐似火似實之證百中無一﹐似虛似寒之證無不皆然。證至於實熱而似虛似寒﹐非至極不爾。以至極之證﹐工力有一未盡﹐尙棄並於九仞﹐令是非之界﹐不之明辧﹐工力先無所施矣。貿焉從事﹐以規則是傍﹐不幾以非爲是而妄投湯劑也乎﹖矧誤用溫補﹐人所易從﹐不至復敗不已。如此殘害生靈﹐何其慘毒﹗總由於是非莫辧﹐余故列似是之證於後﹐庶不至詣燕而南向也。

痘證變幻總論

證莫暴乎血熱。血熱之證﹐發見者易知﹐隱伏變幻者難測。色似胭脂﹐便硬譫語﹐狂煩躁亂﹐唇烈焮腫﹐頰紅面赤﹐發渴不已﹐皮臃肉腫﹐痛楚難堪﹐形圓頂綻﹐一迎眸而莫掩者﹐至於血熱反常﹐似虛似寒﹐人不知之矣。有身涼色白者﹐有皮薄頂陷者﹐有昏沈如倦者﹐有四肢厥冷者﹐有寒戰咬矛者﹐有漿後煩解不食者﹐有痂後而夜不成寐者﹐有痘後而汗泄不已者﹐此等皆似虛寒﹐而孰知非血熱之劇不至如此。蓋緣熱伏於內﹐毒藏於中﹐以故難以徹識﹐所謂陽極似陰﹐火極似水者也。據其色猶必合其形﹐驗其外猶必參其內﹐內外詳辧﹐容有未悉﹐更復察其神情脈理﹐則其所疑似而隱伏者﹐自莫能逃矣。气虛難辧者亦有之﹐終不若血熱之變幻多端﹐令人莫得其故。且痘至疑難﹐人多疑其虛不疑其實。況痘易趨於補者﹐失補而致誤者猶少﹐惟此慘害生靈﹐迷而不覺﹐倍於虛者十居八九。敢以似虛之證辧之﹐以鳴同患。此成敗之關﹐生死之界﹐未必無小補於痘也。

論火毒咬牙

咬牙屬血虛證固有之﹐不知毒火潛伏於肝腎者﹐與血虛者更甚。毒火𨿽盛﹐暴厲而發揚者﹐當無是證﹐卽伏而在別髒者﹐亦不患是。惟在肝﹐肝則藏血而養筋骨﹔在腎﹐腎則主骨而生肝﹐還以血養﹐是猶唇齒之邦﹐兩相輔而兩相需者。況肝應春陽﹐腎應冬藏﹐升沈之髒﹐兩受其虐而失其和﹐齒其妄劇而自斗矣。猶是斗也﹐虛者聲松﹐彼則聲緊﹔虛者在於漿後﹐彼則於放點時而卽相戛。痘當初放卽血虛者﹐血於何耗而便及此﹐則其受虐於毒火也可知。不必辧其形色證狀神情﹐而已昭然矣。但察其痘色焮紅而熾熱者﹐以淸涼攻毒飲減紅花以涼解之。痘色幹紅﹐或紫滯而身不熱者﹐以涼血攻毒飲以透達之。不拘焮艷幹滯﹐熱與不熱﹐凡有諸般痛楚﹐及內證凶暴者﹐以必勝湯。焮艷者﹐減桃仁﹑紅花﹑地龍﹔幹滯者﹐加紫艸以攻逐之。有出而未暢者﹐通加大桑虫﹑蘆筍以透之。成漿後者﹐通以化毒丹調入牛黃珠末以解之。至痘之日期﹐體之厚薄﹐不可執而論也。如王含叔之女﹐其一證矣。

總訣

毒火深潛腎與肝﹐升沈二髒擾何安。齒牙相戛聲何慘﹐透解潛藏自貼然。

論血熱作癢

諸痛爲實﹐諸癢爲虛。又云﹕气愈虛而愈癢。所以然者﹐以气本虛﹐毒原不熾﹐气虛則正不勝邪﹐無以制作其毒而固然也。以故治癢之法﹐必從補气。有血熱毒盛而癢者大相懸矣。蓋熱毒壅於皮肉﹐气爲遏郁﹐血被煎熬。气非不足也﹐錮之則陷於無用﹐血非自熱也﹐灼之則迫其遊行。血味且鹹﹐遊行皮肉﹐癢之所以作也。以淸涼攻毒飲減紅花﹐量用大黃﹐重以石膏﹑生地以涼解之﹐以殺熱毒之勢﹐庶气血不受邪虐﹐气得以化血﹐血得以成膿﹐何患乎癢之有哉﹖是謂實者虛之﹐正妙於實者也。今人不審虛實﹐執古方而泥成說﹐凡遇癢證﹐槪以參芪﹐投之不應﹐責以補之力薄﹐遂思重劑以勝之﹐气不受補而毒火愈熾﹐愈熾而癢愈甚矣。嗟夫﹗何異抱薪而救火也﹗然果何以辧其爲毒火耶﹖曷不觀形與色﹑內與外之呈見乎﹖同一色也﹐虛則白而實則紅。卽同一紅也﹐虛則嬌而實則滯。色之不侔﹐已較然矣。再觀其形﹐虛者皮薄而濕﹐實者皮厚而燥。按其體膚﹐有溫涼熾熱之殊﹔察其神情﹐有倦乏躁亂之異。一一殊途﹐種種各別。更或兼之於痛楚﹐或熱如炮烙者﹐前方重以大黃﹔或色若胭脂﹐諸般失血者﹐前方加桃仁。正面稍有擦意﹐不拘破與不破﹐卽以化毒丹調入油胭脂內﹐用綿紙貼之﹐須令嚴防﹐勿使抓破。破而血得成流者﹐猶幸無恙﹔破而幹赤皮如剝去者﹐無可生之理矣。凡放點時﹐熱一如炮不分界地﹐或焮紅﹐或紫艷﹐卽當預爲之地﹐重以涼血﹐急以淸火。內證猖狂者﹐尢宜速與蕩滌﹐不可臨渴而浚井也。外有調護﹐過暖助火而致癢者﹐急令撤其重圍﹐或減其衣被﹐處之淸爽而痘自安。

總訣

實癢紫艷或焮紅﹐燥烈皮蒼毒火擁。血被煎熬气被遏﹐輕宜涼解重加攻。

論熱劇寒戰

痘瘡寒戰﹐似無區別﹐孰知有先後之分﹐關虛實之異。先寒後戰者﹐寒極而戰﹐虛劇之象也。先戰後寒者﹐戰極而寒﹐熱劇之象也。故戰不可槪以寒視﹐寒不可槪以虛論也。气虛寒戰﹐前已陳其槪矣。更以熱極作戰﹐戰極而寒者言之﹕火之爲火﹐其性甚烈﹐其發甚暴﹐喜散而不受遏郁。火𨿽熾而發見者﹐徧體皆熱矣。𨿽熱而身靜﹐以火得順其性也。熾而劇則遏郁矣﹐郁則拂其性矣﹐以暴烈之性﹐欲達而不得達﹐則气血與毒火﹐五內搏激﹐其能免身之不振戰乎﹖猶之水沸於火也﹐身𨿽戰振﹐其面必赤﹐其體自熱﹐戰之不皆出於寒也明矣。火郁固戰﹐過郁則寒﹐是熱極反見水化﹐如彊酒於不能勝者﹐反爲酒所寒矣﹐酒性豈寒者哉﹖夫亦因其過而致反也。身𨿽惡寒﹐肢𨿽逆冷﹐其气必雄﹐其神自躁﹐痘必紫滯﹐脈必沈數有力﹐寒之不皆出於虛也又明矣。凡血熱之痘﹐熱極作戰﹐不問別證﹐不拘首尾﹐熱如炮烙者﹐以瀉黃散主之﹐量證加減。如身體反涼﹐更喜溫暖者﹐熱毒深藏固閉也﹐以散火松毒飲﹐隆冬加炒黑麻黃二分﹐先達其伏。毒火松透﹐身必熾熱。方火熾皮肉腫硬者﹐不拘熱與不熱﹐必用大黃以宣暢﹐以瀉黃散淸之。或兼諸般痛楚﹐或空竅失血﹐或熱如之﹐庶不至毒火內擾而至攻潰也。

總訣

寒戰陽虛自古云﹐熱極水化少知音。若還誤認陽幾脫﹐火上重油禍匪輕。

論熱毒下利

痘出於肌肉而脾爲之主﹐脾气實則精神內固而外旺﹐痘必易出易漿易靨﹐若泄瀉則脾弱而內虛矣。痘必有應至不至之虞﹐變證由此而出﹐而脾顧不重哉﹗以故泄瀉之痘﹐一切寒涼淸解之劑﹐在所必禁﹐然非所以槪熱毒下利之證也。熱毒太盛﹐其毒不能盡行肌表﹐勢必畱滯而內擾﹐喜內實不受邪﹐侵注於大腸﹐大腸爲傳送之官﹐不受毒害﹐而第逼迫於中﹐頻頻下利﹐𨿽若與泄瀉之相似﹐而實與泄瀉不相侔。瀉者滑而不禁﹐彼則艱而閉塞﹔瀉者溏而不實﹐彼則凝結如膠。亦有純利淸水者﹐或穢气之不堪﹐或便色之雜出﹐或眉愁而腹痛﹐或躁亂而不寧。辧痘之色﹐輕則幹紅而重則紫滯。驗痘之形﹐輕則松綻而重則板實。卽在收靨結痂之日﹐何莫非餘毒之使然。視其痂皮則燥硬﹐按其體膚則燔灼﹐口內或膩而成疳﹐目睛或紅而有障﹐如是而投於香燥止塞之劑﹐不猶之欲北路而南轅者耶﹖燭其故而淸其源﹐輕者解毒松滯﹐重者淸火攻毒﹐使毒火不至內擾﹐而腸胃淸寧﹐便不止而自止﹐脾不實而自實矣。若以瀉治﹐毒火愈熾愈壅﹐七日前立見於枯焦紫﹐而膿漿無望矣﹔七日後餘毒無歸﹐胃气閉塞﹐喘急煩躁而終斃矣。貿貿焉見其頻解﹐而不究其所由﹐亂施死方﹐我之所不解也。

總訣

熱毒衝腸便自頻﹐喜腸傳送毒難侵。頻頻欲解仍艱塞﹐悞認脾虛終內攻。

論胃熱不食

痘不思食﹐固有胃弱而不納者﹐尢有邪熱犯胃而不思者。要其虛與熱之別﹐總以痘爲憑﹐以證爲準。痘屬气虛爲虛﹐痘屬血熱是熱。更參之於當下之證﹐與見前脈息﹐一一而詳合之﹐自無不得矣。不可以日期爲則﹐以漿前爲實﹐漿後爲虛。尢不可泥於胃彊則納之語﹐而槪以虛論也。槪以虛論﹐固不可與語道﹐拘於日期﹐亦非爲調元之手也。何也﹖气虛之痘﹐漿𨿽未行﹐其中气已虧於不足﹔血熱之痘﹐漿𨿽充滿﹐而淸气尙受夫邪迷。又有自放點以至成膿﹐飲食不減﹐至漿後而胃气忽閉者﹐漿豈未化而毒輕﹐已化而反重耶﹖蓋痘之始終﹐合天地四時之气。前七日其毒升發起脹﹐自內達表﹐猶春夏生長之令﹐毒不太盛者﹐其毒得盡行肌表﹐胃气自淸﹐故其飲食如常。七日後﹐其毒成膿漸斂﹐自外收內﹐猶秋冬收藏之令﹐毒得盡淨而收﹐胃气終淸。若毒有未盡﹐痘隨火斂﹐是謂火遏﹐非正收也。火毒內斂﹐胃得終於思食乎﹖其痘膿𨿽老而紅暈未收﹐痂𨿽結而焦燥難脫﹐身多壯熱﹐脈自洪數﹐與胃虛不食﹐遠隔參商。凡痘身熱未和﹐紅暈未收﹐漿𨿽極老﹐不可與斂。若與斂之﹐不啻胃受火閉﹐一項般般餘毒﹐不可勝紀矣。務宜重以生地﹐佐以黃連﹑丹皮﹑荊芥﹑牛蒡﹑木通﹑甘艸。熱如炮烙﹐盤暈焮紅者﹐更加石膏。俟其火毒淸解﹐聽其自收﹐自無不開之胃。如以始爲熱而終爲寒﹐始爲實而終爲虛﹐一以參﹑朮﹑姜﹑棗之類以補之﹐如火益熱矣。今之不食之證﹐往往如是。若章繼翁之證﹐臧比老之子可鑑矣。外有飲食過多﹐或痰凝气滯﹐與夫寒邪阻塞﹐暑熱干犯者﹐皆令不食﹐此痘外之雜證﹐非气虛血熱之所致也。然以神情證狀﹐並逐日調護而審其故﹐自昭然於心目矣。

總訣

百凡飲食最爲先﹐不食應知各有緣。胃虛不食身涼靜﹐胃熱人煩體自炎。

論火擾不寐

痘有夜不成寐﹐在七日前者﹐人皆知其爲邪熱內擾﹐至成漿後者﹐皆責以心虛矣。豈不曰血化成膿而血爲之虛耗﹐膿成毒解而邪熱俱已消融。不知血虛而火毒不甚熾者﹐理固然也。深藏猛烈者﹐漿非不足而漿不能盡其毒﹐火非不泄而泄未能罄其藏﹐外𨿽成膿結痂﹐而內之餘炎未盡﹐臟腑未得淸寧﹔況心爲君火﹐以火遇火﹐較之餘髒﹐更不能容﹔且當收斂之時﹐非若漿前發揚之候﹐此蓋心被火灼而然。身必壯熱﹐人必彊揚﹐唇或燥烈﹐痂或燥黑﹐證亦不能枚舉﹐種種皆類是也。較之心虛不寐者﹐自是迥別。明者察其毒盛則解之﹐火盛則淸之﹐或透肌﹐或涼血﹐俾邪熱得以泄越﹐有發斑疹而安者﹐有發癰毒而寧者﹐有於疤內復泛而得熟睡者﹐是皆毒有所歸﹐而神自淸寧矣﹐尙何有夜不成寐乎﹖若以安神藥必收斂﹐是猶執熱而反令探湯矣。

總訣

火擾不寐始曾聞﹐漿後猶云論似新。烈火燎原非易滅﹐莫輕斂志與安神。

論渴有虛貴

咽喉漧燥則渴﹐然漧與燥有虛實之分﹐幹爲虛而燥爲實﹐均屬肺病。咽喉屬肺﹐肺屬金﹐金生水而畏火﹐金虛則不能輸降下之令﹐猶之白露不降﹐水乏其本﹐華池漧涸﹐而渴從之。其渴稍飲卽止﹐俄頃又幹﹐喜熱而惡冷﹐聲音低小﹐脈必微緩﹐法當以補液湯生其津液而渴自止。實則金被火爍﹐虐焰如鑪﹐五液可竭而肺更何言﹖其渴百杯未足﹐俄頃又燥﹐喜冷而惡熱﹐聲非啞而卽厲﹐脈必洪數﹐法當以淸金解渴湯﹐制其烈火而渴自解。虛與實之別辧有未確﹐更合之於神情證象﹐與夫痘之形色﹐一一而參考之﹐自無不得其眞矣。

總訣

渴有咽漧肺屬虛﹐金虛補液自相宜。烈火刑金咽更燥﹐火淸方得救華池。

論汗有補瀉

汗者﹐液之派也。腎之液自毛竅出者爲汗﹐汗之是亦水也。可知其本於肺之通調四布﹐而得潤乎一身﹐滋養四體﹐猶之白露下降﹐艸木敷榮﹐是水藏則存而爲液﹐疏則泄而爲汗﹐涸則皮毛枯濇﹐郁則肢體浮腫﹐寒則凝﹐熱則沸﹐液汗之故也亦多矣。但以痘瘡之汗而言﹐證順則存而色潤﹐气虛則疏而汗泄﹐火沸則汗湧如淋﹐不可專以气虛論也。痘如淡白無神﹐身溫體倦﹐種種合乎气虛者﹐當以實表爲主﹐否則气旣已虛而復汗泄於放標時﹐發必不振﹐繼必平陷癢塌﹐寒戰灰白﹐悉如蜂起﹐當以保元﹑八珍湯減枸杞加白芍﹑五味以收之。如其紫色幹紅﹐煩渴壯熱者﹐以其火擾於內﹐故其水沸於外也。不拘首尾﹐當以淸涼攻毒飲以淸徹之。外有血熱之證﹐調劑得宜﹐不爲毒害。至痂落時而有此汗者﹐是餘毒無所容﹐以汗而解也﹐驗其因汗而適快者是也。固不宜斂﹐亦不宜淸﹐惟以忍冬解毒湯減紅花加當歸足矣﹐不可以過求也。凡火擾而水沸者﹐七日前而悞斂之﹐梟毒閉塞﹐必成內潰﹔七日後而悞斂之﹐餘毒不解﹐輕則纏延疲敝﹐重則一簣之虧矣。

總訣

痘汗如何云表虛﹖身溫淡白不充肥。紫艷身燔爲火沸﹐一虛一實少人知。

淸火證治準

欲明淸火之理﹐不可不窮其源。欲善淸火之法﹐不可不察其證。如痘已發未發﹐以至成痂落靨﹐身熱和平﹐更不見有煩躁漧紅燥烈之證者﹐此痘瘡應有之火﹐而無事淸之者也。犯此煩躁數項﹐身卒不熱﹐反有溫涼﹐或有肢冷者﹐是隱伏之火﹐先透發以達其郁﹐而未可遽淸者也。若熱則火發見矣﹐發見而無甚惡候者﹐以荊芥﹑連翹﹑丹皮﹑木通﹑牛蒡輕以淸之。壯熱而煩躁者﹐前藥加生地﹑滑石﹑甘艸。壯熱而漧嘔口膩者﹐前藥加黃連﹑滑石。壯熱而痘色幹紅色滯者﹐前藥加黃連﹑赤芍﹑靑皮﹑紅花﹑紫艸。壯熱而燥烈者﹐前藥加黃連﹑生地。壯熱如炮而燥炙者﹐前藥加黃連﹑石膏﹑大黃﹑生地。壯熱而皮毛若刺者﹐前藥加黃連﹑桔梗﹑葛根﹑蟬蛻﹑紫艸﹑大黃。壯熱而叫喊不已者﹐前藥加大黃﹑靑皮﹑赤芍﹑黃連。壯熱而鼻衄如泉者﹐前藥加大黃﹑生地﹑元參﹑犀角﹑黃連。壯熱而溺血者﹐前藥加黃連﹑山梔﹑大黃﹑生地﹑滑石﹑甘艸。壯熱而腰如被杖者﹐前藥加大黃﹑牛膝﹑黃連﹑地丁﹑元參。壯熱而大渴不已者﹐前藥加黃連﹑石膏﹑生地﹑花粉。壯熱而瀉水如注者﹐前藥加黃連﹑滑石﹑甘艸﹑澤瀉。壯熱而大便欲解不解﹐所解如漆如膠而愁楚者﹐前藥加大黃﹑滑石﹑靑皮﹑黃連﹑赤芍。壯熱而大便去紫黑血者﹐前藥加黃連﹑大黃﹑桃仁﹑赤芍。壯熱而筋抽脈惕者﹐前藥加大黃﹑靑皮﹑黃連﹐稍佐小柴胡﹑羌活。壯熱而拳毛倒豎者﹐前藥加大黃﹑赤芍﹑靑皮。壯熱而目紅如火﹐兩頰如朱者﹐前藥加大黃﹑生地﹑赤芍﹑羚羊﹑甘菊。壯熱而狂言弄舌者﹐前藥加黃連﹑生地﹑甘艸﹑犀角。壯熱而痘色紫艷或焮紅或唇舌無皮者﹐前藥加黃連﹑生地﹑石膏﹑元參。壯熱而痘間朱砂斑或紫背浮萍或紫黯色或發疔者﹐前藥加大黃﹑桃仁﹑赤芍﹑地丁﹑黃連﹑地龍﹑豬尾膏。壯熱而痘有貫珠堆聚﹐或面目預腫﹐或窠粒不松﹐或皮肉腫硬者﹐前藥加黃連﹑大黃﹑地丁﹑紅花﹑靑皮﹑豬尾膏。壯熱而唇黑如煤﹐舌起焦刺者﹐前藥加黃連﹑石膏﹑生地﹑元參。壯熱而目生翳障﹐或過期不開者﹐前藥加黃連﹑生地﹑甘菊﹑羚羊﹑谷精艸﹑金銀花。壯熱而發痘癰者﹐前藥加歸尾﹑羌活﹑貝母﹑金銀花﹑元參﹑赤芍﹑甘艸﹔癰硬而熱更熾者﹐再加黃連﹑大黃﹑地丁。壯熱於放點之時﹐細碎如鍼砂者﹐前藥加大黃﹑靑皮﹑地丁﹑豬尾膏﹔熱更如火色或礬紅或紫艷者﹐更加石膏﹑桃仁﹑生地﹑赤芍二三劑﹐顆粒分明﹐色轉紅活﹐可治。壯熱而頭汗如淋者﹐前藥加大黃﹑石膏﹑黃連﹐汗收者可救。壯熱於結痂之後﹐神情尙楚﹐猶不思食者﹐必有餘毒伏而不透﹐前藥加大黃﹑地丁﹑黃連﹑蟬蛻﹑生地。壯熱而起牙疳﹐前藥加黃連﹑花粉﹑貝母﹑元參﹑甘﹑桔﹐調入牛黃﹑珠末。此證治之大略也。若夫細微曲折﹐筆所難罄﹐推而及之﹐無遺蘊矣。痘證始終不可無熱﹐尢畏其壯熱﹐熱一過當﹐凡屬水位﹐或被煎熬﹐或被沸騰﹐或被燥烈﹐或被焦枯﹐爲害可勝道哉﹗但有緩急輕重之不同耳。因其緩急輕重而因應之﹐治火無不當也歟。

涼血淸火不拘首尾論

痘瘡涼血淸火﹐於起脹時﹐人人之能事﹐至於放點成膿結痂之際﹐知之者或寡矣。以爲痘之出﹐非熱不發﹐時方見點﹐以松肌透毒爲主。遽用寒涼﹐毒冰不發﹐發亦不透。如春溫得以生發也﹐不知正取其溫﹐不欲其熱。若春行夏令﹐時便酷熱﹐萌芽有不槁乎﹖是拘於熱則行﹑冷則凝之說悞之也。化育之妙﹐在不偏枯。獨陰不生﹐獨陽不長。毒火旺極﹐始卽炮熾﹐五液沸騰﹐痘賴气血領載而出﹐气爲壯火所蝕﹐血爲烈火所燔﹐痘其何自而出﹖徒以透肌升發﹐俟其起齊而後涼解﹐毒已內攻﹐痘其焦紫矣﹐是謂火裏苗未有能秀者也。試比一物﹐其理豁然。譬之欲得乳鴨﹐暖其卵則生﹐寒其卵則隱。如欲其暖而置之於烈火之中以炙之﹐所欲其可得乎﹖痘之漿非熱不灌﹐以气呴血化而成﹐如夏熱得以成熟也。寒涼恐气失其呴﹐血失其化﹐而膿漿何自﹖不知夏熱象離﹐離下必需水濟﹐如亢旱之年﹐惟有烈日﹐萬物亦自焦枯﹐血熱其猶是也。亦有疑而相詰曰﹕失治於前者﹐其象如此﹐放點及今﹐淸解已多日矣﹐從前功力何在﹖熱毒其猶熾耶﹖曾聞痘毒出一步﹐則內空虛一步﹐邪熱縱有未盡﹐當亦毒隨漿化﹐卽血熱者﹐不至敗於虛寒﹐當無事溫補足矣﹐緣何尙有虞焉﹖吁﹗總不知偏枯缺陷之理者也。輕淺者易淸﹐重極者難徹。血熱之極者﹐偏僻於火﹐期至八九日﹐如日至中天﹐歲當三伏﹐於少陽初起﹐尙卽猖熾﹐至此純陽旺極之際﹐烏能便解﹖若從前失治者﹐至此亦無可淸解矣。火得一分淸徹﹐漿得一分融化。間有平時血旺之人﹐足以禦火﹐不至焦枯﹐迅速催成﹐漿極黃老﹐然絕無榮活滋潤之意﹐頂平囊實﹐是謂板黃﹐不諳其故而謂膿成毒解﹐遂致悞焉。終亦必亡而已矣。論痘之痂﹐非熱不結。俗語謂蒸痘回見﹐火不宜熾﹐始終不可無﹔漿得肥濃﹐所冀惟在收斂。有生長﹐應有收藏﹐亦天地自然之理。痘至於斯﹐用燥濕斂陰實脾利水之劑﹐以助其收靨結痂﹐自是宜然。仍復涼血以助其濕﹐淸火以寒其胃﹐寒凝太過﹐中气必虧﹐漿卽肥濃﹐不幾始實而終虛乎﹖痘將何以終局也﹖如曰﹕毒火未淸﹐漿何能足﹖化毒成漿之謂何﹖而猶云未盡也。嗟夫﹗是但聞毒化成膿之說﹐而未知血盡毒解之理。化毒成膿﹐蓋言气化囊窠之毒也。血盡毒解﹐蓋言根盤血分之毒也。血有一絲之未收﹐毒有一絲之未解。气之振作易﹐血之成熟難。以气輕淸而無形﹐血重濁而有體。气尊於中﹐气淸頂所以陷而能起﹐起而能白﹐白而能黃。漿𨿽血之體﹐而鼓蕩之權操於气﹐气毒不淸﹐血其物而不化矣。血附於外﹐血淸盤所以紅而能淡﹐淡而能收﹐收而能盡。血𨿽气之輔﹐而乘載之體在乎血﹐血毒不淸﹐气亦歸於淪喪矣。況云化者頑而至化﹐毒將解而猶未盡也。解者化而至解﹐毒其盡而無餘也。故囊極融化根底血附綫紅﹐其毒未爲盡解。乃若紅暈焮赤﹐身熱未退﹐但見漿足﹐卽與滲濕收斂﹐毒卽隨火而幹﹐未盡之毒﹐仍歸於內﹐其靨漧焦燥﹐硬嵌入皮肉﹐輕則發癰發斑﹐重則發疔﹐更有悶亂喘急而莫可挽矣﹐可勝道哉﹗古人云﹕气足血收﹐痘始成功﹐斯言不我欺也﹗

分別毒火論

毒與火﹐自有才因﹐亦自有不同。有火者必其爲毒﹐有毒者未必其皆火也。毒盛而蔑火者有之﹐未有水盛而毒不盛者也。如血熱毒盛者﹐血屬陰爲寒﹐陰且熱矣﹐有陽而反寒者乎﹖其爲毒也自火﹐故無有血熱而兼气虛者也﹐是火卽是毒矣。如气虛毒盛者﹐气屬陽爲火﹐陽且虛矣﹐有陰而反熱者乎﹖其爲毒也又寒﹐故不見有气虛而兼血熱者也﹐是毒與火無干矣。然虛者固未有不寒﹐卽毒之實者﹐未必盡出於火也。是以苦寒之劑﹐自無投於气虛之理。且毒之雄猛者﹐亦還宜精察而明辧者矣。有如梟毒而濟烈火﹐並行交迫﹐治火治毒﹐在所並進﹐不容偏廢。有如毒重而火輕者﹐治必因其輕重而輕重之﹐不得混而無別。有如毒火太重而致遏郁者﹐必先攻其毒而後淸其火﹐宜知先後。有如無證不實﹐而火無可據者﹐不得妄以實爲有也。凡痘囊窠蒼老者﹐其毒爲實也。老而疏朗者﹐毒輕者﹐投寒劑致毒凝而冰伏。甚哉火毒之不可以不辧也﹗分珠而密者﹐毒盛者也。旣密而間貫珠堆簇﹐成形成像者﹐盛而尢重者也。密而不成顆粒﹐與稀而形象繁多﹐更見要害之地者﹐類多不起者也。毒𨿽猛而能起能脹者﹐毒其見於外也。痘𨿽稀陷而板實者﹐毒其伏於內也。

凡痘紅而色老者﹐實火也。老而能潤者﹐火實而輕者也。老而色幹﹐或紅而絳色﹐紫若胭脂者﹐均火之凶暴者也。紅而更黯﹐紫而更滯﹐俱淪於莫挽者也。以見毒辧於形﹐火呈於色。然毒之輕重見伏﹐皆在於形火之輕重見伏﹐全不在乎色也。又當於體膚之熱與不熱﹐以證其見伏。

如徧體壯熱者﹐火其見於外也。色卽紅紫而體膚若涼者﹐火其伏於內也。身壯熱而肢獨冷者﹐因气滯而火偏伏也。有身燥熱﹐頭汗如蒸者﹐火上湧而毒參陽位也。有靜則躁炙﹐動則汗泄者﹐火閃霎而無定也。是火與毒之呈於形色﹐昭於體膚者如斯。乃若神情見證﹐亦未始不昭其辧也。如愁眉蹙頞者﹐痛也。諸痛皆毒﹐叫喊不已﹐皮毛若刺﹐轉側呻吟﹐屈伸甚楚﹐脈惕筋抽﹐衣衾難動﹐便時艱塞而容愁﹐卒然啼號而聲厲﹐此皆痛之象而毒之徵也。

如躁亂不寧者﹐煩也。諸煩皆火﹐不耐衣衾﹐夜不成寐﹐惡聞人聲﹐惡見人形﹐若欲求食﹐食之而又不欲﹐似欲思安﹐安之而又不樂﹐此皆煩之象也。如皮壅肉腫者﹐滯也。諸滯皆毒鬱悶不舒﹐身如捆綁﹐胸塡腹滿﹐面目預腫﹐通塞不均﹐此皆滯之象也。如唇焦舌黑者﹐燥也。諸燥皆火﹐大渴不已﹐口內如鑪﹐溺血便紅﹐憶水思冰﹐狂言譫語﹐此皆燥之象也。是痛是煩﹐若滯若燥﹐總歸於以熱爲見﹐以不熱爲伏也。

治毒之法﹐審其輕重爲先。輕而發見者﹐治之以解散﹔輕而隱伏者﹐治之以透發。重而發見者﹐輕與之攻而重與之散﹔旣重而又隱伏者﹐重與之攻﹐兼透而兼散。治火之法﹐察其隱見爲先。發見而輕者﹐治之以涼解﹔發見而重者﹐治之以苦寒。隱伏而輕者﹐輕與之攻而重與之散﹔隱伏而又重者﹐重與之攻而兼與之散。攻毒不嫌於早﹐治火期於適時。攻毒當厄﹐可以該治火之效﹔治火失宜﹐更有以妨治毒之功。假令失於淸火﹐其必紅變幹焦﹐紫變焦黑﹐可勝道哉﹗外有當然之火﹐自然之毒﹐又非一槪論也。有如痘脹而頭面發腫﹐眼封鼻塞﹐漿滿而身重難移﹐肢浮體胖﹐項大聲粗﹐回漿發臭﹐此非自然之毒也乎﹖气領血載﹐非熱何能達表﹖气煦血化﹐非熱何能黃熟﹖漿老成痂﹐非熱何能收結﹖此非當然之火也乎﹖只合行其無事而已﹐亦何分別之有﹗古今圖書集成醫部全錄卷四百八十八

痘疹門

救偏瑣言【明﹖費啟泰】

論結痂

痘瘡行漿﹐三日後期﹐至九十朝﹐其得膿漿飽滿﹐气足血收﹐此陽極化陰爲姤時當收結矣。始於人中﹐以及兩頤鼻準﹐漸至地角﹐以至周身﹐末及巓頂足脛﹐次第收結﹐痂如鎔蠟初凝﹐厚而滋潤﹐是謂珠結﹐毒盡解矣。其餘可知﹐不須調劑。有等气虛之痘﹐得補成漿﹐漿終淡薄﹐至此𨿽云收結﹐痂皮飄薄﹐神色枯淡者﹐謹防精神不繼﹐鮮克有終﹐以保元八珍湯減川芎加山藥﹐以濟其匱乏。更有土虛不能制水﹐濕潤不斂﹐漿水腐白﹐頭溫足冷者﹐前方減熟地加河車膏﹑茯苓﹑白朮﹐以助其收結。如便不實而胃弱者﹐前方減當歸﹑熟地加茯苓﹑陳皮﹑白朮。渴者﹐前方減枸杞加麥冬﹑五味。睡不熟者﹐減黃芪加棗仁曁紅花分許﹐餘可類推。所謂痘後無實證﹐總歸虛治者﹐此也。有等血熱之痘﹐稠無隙地﹐得力於淸解﹐成漿連成一片﹐腐爛作臭﹐煩熱猶在﹐焮赤猶存﹐終系邪陽太旺﹐不得陰气收斂﹐而不能成痂者﹐以消斑快毒湯減蟬蛻主之﹐外以金蓋散收其熱毒。亦有同於血熱﹐浸淫日久﹐至後气血虛耗﹐不能收結﹐驗其煩熱退聽﹐神情懶倦﹐腐爛處﹐肉地與漿水淡白者是也﹐以保元回漿散主之﹐外以細茶末以淸其肌表。至有梟毒烈火﹐血熱之極﹐非不極其淸解﹐其如烈熱未減﹐紅暈未收﹐膿囊便有斂意﹐謹防火褐以成倒靨﹐以淸涼攻毒飲﹐重以生地﹑石膏主之﹐庶不至焦痂黑靨﹐令毒復歸於內。更有從前失治﹐漿未成熟﹐血暈如霞﹐竟爲烈火燔灼﹐已成倒靨﹐焦黑如煤﹐平者如螺靨﹐陷者成煤坑﹐間有老痂﹐亦黑硬如鐵﹐如此等象﹐若變證雜出﹐皆毒气內攻所致﹐不得目之以膿成毒解而作虛論也。希援於望外﹐以必勝湯倍用生地﹐復以大桑虫以攻發之。熱熾者﹐加石膏﹑黃連。根下腫硬者﹐貼以胭脂膏。得盤暈漸淡漸收﹐平陷者松﹐黑硬者潤﹐或泛疤﹐或補空﹐或發斑疹癰疔﹐毒仍達表﹐可慶重生。凡血熱之痘﹐勻朗稀疏者﹐必能成漿﹐漿必肥濃﹐第虐焰未消﹐收靨可畏耳。是痘因其漿濃﹐且以日久﹐悞認以爲回頭﹐不食者以之開胃﹐不寐者以之安神﹐發渴者以之補液﹐下利者以之實脾﹐如此等類﹐促其斃者﹐不可勝紀矣。僅記其一二﹐以爲鑑觀云爾。

論落靨

易痂易落﹐收局之佳境。然易痂有凶有吉﹐易落有吉無凶。以邪毒盡淨而無餘毒煿炙﹐痂故得一收便落。其疤大都榮潤﹐肌膚大都滑澤。亦有疤白不榮﹐陷而凹下者﹐此因气血虛乏而然﹐非因易落而有此象也。以保元八珍湯主之。外此有爬肌抓肉﹐累日不脫者﹐有擦去疤有血迹者﹐有褪去兩邊中獨畱一綫者﹐有半掀起半咬緊者﹐有日久方脫而疤凸起者﹐有四沿浮皮掀簇者﹐有身褪而頭面不褪者﹐或有血疤或紫黯或黑黯﹐或似茄花色者﹐痘疤不一﹐皆爲毒火煿炙所致。身熱溫和﹐無甚惡證者﹐涼血解毒而淸散之。身體壯熱而多惡證者﹐攻毒淸火﹐重以涼血而散解之。輕則泛疤發斑發疹而愈﹐重則發癰發疔而解。痂落之際﹐證亦多端﹐總以痘爲準。餘毒作祟﹐治毒爲主。毒盡元虛﹐保元爲要。總有實中虛﹐虛中實﹐亦權其緩急輕重而因應之﹐不可遺其重且急﹐而反迂務其輕且緩也﹐若執以痘後無實證﹐總歸虛治﹐悞之甚矣。

論餘毒

餘毒者﹐痘瘡未盡之毒也。痘瘡毒化而成漿﹐漿老而成膿﹐膿成血盡而毒解。气血虛者﹐血不患不盡﹐患漿不成膿﹐膿成而毒盡矣。熱毒盛者﹐漿不患不老﹐而患血未收﹐血收而毒解矣。气虛之證﹐行漿時或失於內拓﹐拓而尙有未足﹐或人力極盡﹐而气血其如虛劇﹐幸不至灰白平陷﹐漿蓋不能老而成膿﹐餘毒有所不免矣。血熱之證﹐行漿時或失於涼解﹐或依傍日期而解之不早﹐或慮寒涼太過而工力有未暢﹐或循規則而反投溫補﹐或極其周酌而毒火其如雄烈﹐幸不至紫陷幹焦﹐而膿或板黃﹐卽松而或燥﹐卽潤而紅暈﹐尙有未收﹐或收而未盡﹐帶火收結﹐餘毒尢有所不免﹐更有其焉者矣。痘有气虛血熱之分﹐順逆險三途之異﹐而餘毒亦然。驗其毒不紅腫﹐身涼體靜﹐或神情懶倦﹐其得飲食進而睡臥安﹐毒且小﹐小而且軟﹐痛楚不甚者﹐屬虛而順者也﹐以參歸化毒湯而調治之。

毒若大而白﹐平而板﹐不能起發﹐愁容可掬﹐靜而忽躁﹐神情終倦﹐涼而忽熱﹐未幾復涼﹐能食而不能彊﹐能睡而不能熟﹐兩目有神﹐神思能定﹐此屬虛而險者也。以加味內托十宣散治之﹐庶得以潰而成膿﹐而毒其化解矣。

毒不拘大小﹐按之板實﹐白而帶靑﹐神思昏倦﹐痛楚難支﹐兩目無神﹐口出涎沫﹐體欲靜而不得﹐聲欲出而難揚﹐此虛而逆者也﹐不治。

血熱之辧何如﹖有發斑﹐有發疹﹐散於周身﹐布於四體﹐一發而卽身涼體靜﹐神情爽朗﹐此血熱之順者也。其未發之前﹐熱必不免﹐睡必不寧﹐痂必老﹐色必燥﹐而血必不全收﹐神必旺而气必粗﹐此發斑發疹之機也。不諳者以膿成可以收斂﹐以收結可用調補﹐致毒不得發泄﹐往往有輕而變重﹐重則有不可知之患矣。不拘已發未發﹐均以消斑快毒湯而一淸徹之﹐可無不瘳矣。

若癰則毒聚矣﹐毒並於一處而發﹐勢必潰而得解﹐其毒紅腫﹐發於四肢﹐兩肩兩脇﹐熱不甚熾﹐寢食如常﹐亦險而順者也﹐以活血解毒湯主之。

發於兩顴﹑腦後﹑胸背﹑環跳等處﹐身體壯熱﹐痛楚殊甚﹐毒大而且板﹐則險矣。然得板而不硬﹐大而紅腫﹐熱𨿽壯而體不燥﹐痛𨿽甚而不至難支﹐飲食與夜臥居半﹐亦無大害﹐以前方加地丁﹑白項地龍並蜜湯﹐調服賽金化毒丹以治之。

發於百會﹑太陽﹑少腹上下及穀道﹑湧泉等處﹐板而更硬﹐紅而帶紫﹐更有凝結成疔﹐形似螺肉﹐毒黑而堅﹐根深入肉﹐不拘是癰是疔﹐燥熱如炙﹐飲食不思﹐徹夜不寐﹐此險而逆者也。癰則內服賽金化毒散﹔外卽以此散調入油胭脂內﹐以綿紙攤貼﹐中畱一頂。疔則用銀鍼挑松﹐四圍亦如癰之貼法﹐不必畱頭。次日有膿水來﹐用軟絹拭漧﹐將此散摻入四圍﹐仍以胭脂膏貼好。又次日復如此法。俟其疔褪出﹐競以此塡滿復貼之﹐以疔潭長滿而止。二毒通以必勝湯治之﹐庶可保全生命。

借令發於咽喉﹑當心﹑腰胯﹐不論小與大﹐疔與癰﹐癰則按之硬而靑黯或紫黑﹐疔則大如錢﹐聲啞气促﹐神情躁亂﹐兩目仿徨﹐如畏刀鋸﹐如見狼虎﹐惡聞人聲﹐惡見人形﹐或身涼而幹惡﹐或身熾而肢寒﹐證難枚舉。凡此等證痘﹐卽屈指可數﹐痂落無遺﹐亦禍不旋踵矣。

外此毒聚於肝﹐則目起翳障﹐或兩目掀腫﹐內眥膿血淋漓﹐或有如豬膽汁﹐有過期不開﹐均以撥雲散治之﹐不可點洗外治之法。眼科規則之劑以療之﹐毒必不消﹐火必不散而眼廢矣。

畱於脾﹐於上則唇裂掀腫﹐堆結如煤﹐動卽血流﹐血卽燥結﹐於下則注入大腸﹐下利惡垢﹐猶之滯下之疾﹐如漆如膠﹐有純下鮮血﹐痛楚不堪﹐若以瀉治則枉死矣﹐以滌除救苦湯治之。便血者﹐加生地﹔血紫滯而堅凝者﹐加桃仁﹔艱塞之極者﹐倍大黃﹑滑石﹔痛極者亦如之﹐更加赤芍。

畱於胃﹐則口內生疳﹐或牙齦腐爛﹐甚則穿腮落齒﹐漸入咽喉﹐名爲走馬疳﹐一日爛一分﹐十日爛一寸﹐以忍冬解毒湯加黃連﹑山豆根﹑元參﹑桔梗以治之﹐外吹消疳解毒散。

有熱毒上壅巓頂諸陽會集之所﹐時值炎天﹐臭惡燻蒸﹐潰爛生蛆者﹐以淸涼攻毒飲治之﹔剪其發﹐去其蛆﹐以金銀花煎湯淨洗之﹐或金蓋散或黃金散研入冰片﹑靑黛而外治焉。

有餘火畱於肺﹐津液不能上行﹐咽喉漧燥﹐音啞而發嗆者﹐以淸金飲治之。毒鎖咽喉者﹐不治。

時值隆冬﹐表邪未盡﹐風邪與熱毒郁於皮毛﹐至收靨時﹐發出如炎天沸子﹐名爲水珠毒﹐以淸肌散毒治之。餘毒般般﹐總不越一虛實中來也。虛者眞元不繼﹐實者邪毒畱連。痘至收痂﹐一身之精神﹐發皇於外﹐兒體之實者且虛﹐況虛者乎﹗此時火淸毒解而擬調治﹐詎不晏然﹖卽毒有未盡﹐僅屬彊弩之末﹐補中帶解﹐亦無難事。至若仍然淸解﹐復用寒涼﹐猶然蕩滌﹐似屬理之所無﹐而實勢所必至﹐斯亦難矣。故治痘難﹐治偏鋒之痘尢難。偏於虛者難於始﹐偏於毒者難於終。漿前恐攖其毒﹐而孰知不預則廢﹔漿後防其虛脫﹐而孰知當如除惡者矣。人言百日是痘﹐蓋謂惡痘有潛藏之毒也。虛實之辧﹐必究其眞﹐不令有似是之誤﹐斯爲盡善。如毒色白而身涼者似虛﹐合之於唇裂迸血﹐非虛也﹔頻解不食似虛﹐合之於腹痛漧嘔﹐非虛也﹔羸瘦日久似虛﹐合之於气雄壯熱﹐非虛也﹔寒戰咬牙似虛﹐合之於面赤躁熱黑硬幹痂﹐非虛也。毒色紅而時躁時熱者似實﹐合之於兩眼倦開重語聲輕﹐非實也﹔便閉思飲似實﹐合之於唇白而潤不見裏急﹐非實也﹔多言妄語似實﹐合之於四肢不舉重語聲輕﹐非實也﹔餘毒不一﹐合之於平而塌涼而軟﹐非實也。似是之證﹐非語言所能罄者﹐惟在於會心者得之。得其眞實眞虛﹐而更權其緩急輕重﹐治餘毒無餘蘊矣。

娠婦痘

娠婦出痘﹐平順輕松者﹐以安胎爲主﹐兼治其痘﹐是百病以末治之之謂也。安法不外於保脾養血﹐寬气道﹐淸子宮等項﹐然放標時﹐則以寬气爲重而帶升發﹐气松則痘亦易透﹐升發亦無病於胎﹐兩全無害之道。寬气如陳皮﹑川芎﹑酒制香附﹑大腹皮﹑蘇梗或蘇葉﹐升發如蟬蛻﹑桑虫﹑荊芥﹑牛蒡﹑山楂﹑桔梗﹑甘艸﹑漧葛或升麻之類。起齊候則以淸子宮爲重而帶涼解﹐淸則與痘適宜﹐涼解與胎適合﹐有並行不悖之妙。如黃芩﹑山梔﹑生地﹑元參﹑甘艸﹐淸之屬也﹔如連翹﹑牛蒡﹑木通﹑黃連﹑荊芥﹑山楂﹐涼解之類也。行漿時﹐則以保脾爲重而帶排膿。痘之成膿本於血﹐血之根本出於脾﹐保脾正催漿之地。如茯苓﹑白朮﹑砂仁﹑陳皮﹑甘艸﹐保脾之要劑也﹔如人參﹑黃芪﹑木香﹑糯米﹑大棗﹑僵蠶﹑白芷﹐催漿之首藥也。回漿時﹐則以養血爲重而帶斂陰。胎之所養﹐全賴乎血﹐血之所有﹐皆耗於漿﹐補血且得陰收之義。如當歸﹑白芍﹑丹參以補其不足﹐如茯苓﹑砂仁﹑防風﹑甘艸以助其收結。擇取金銀花﹑牛蒡﹑連翹﹑元參﹑貝母等味﹐以稍解毒。此蓋語其常﹐非所以論其變也。借令痘犯气虛﹐囊薄腳散者﹐豈得拘於胎前母气滯而必以蘇梗﹑蘇葉乎﹖荊芥﹑漧葛無論矣。錫皮皺濕者﹐豈得拘於子宮宜淸而必以黃芩﹑梔子乎﹖連翹﹑黃連無論矣。更有頭溫足冷﹐灰白寒戰者﹐豈得拘於胎熱則動﹐置桂﹑附而弗講乎﹖僅以參﹑芪﹑苓﹑朮何能砥柱也﹖借令痘犯梟毒烈火﹐血受其殃者﹐如紫艷礬紅等色﹐失血內瘀等證﹔气受其虐者﹐如貫珠攢聚等形﹐躁亂燔熱等證﹐勢必制其亢﹐攻其毒﹐令气血歸於和暢﹐乃得化而成膿。若泥於百病且安胎﹐惟知胎以血養﹐血以脾統﹐而不治其毒﹐必得胎前之毒﹐不治而自解則可﹐不則任其燔灼﹐聽其內攻﹐可有身外之胎乎﹖痘證本輕﹐妄投重劑﹐胎必受之﹐胎損而母亦隨之矣。痘證惡極﹐劑𨿽極重﹐毒其受之﹐毒解而胎自安矣。凡病權其輕重緩急﹐重在務本﹐不得專事其末﹔急在除邪﹐不得迂務其本。得其要領﹐總歸一道。

痘後調護宜謹

痘後表裏俱虛﹐調護悉宜加謹﹐一有疏漏﹐以實投虛﹐病卽終身不拔﹐非細故也。最要有五﹕一節飲食。飲食不節﹐脾气受傷﹐脾系一身根本之地﹐精神生發之源。有因過飽﹐終身不能多食者﹔有爲一物所傷﹐終身不能一見者﹔有因偶爾失調﹐致脾气不實遂成痼疾者﹐皆能致肌肉不長﹐面不華色﹐然此尙屬日後久遠之慮。曾有東林陳九嶷之子﹐痘已收功﹐喜食圓眼﹐因過愛而不之禁﹐縱及斤許﹐遂致腹脹如球﹐喊不絕口﹐一懷抱而更加喘悶﹐以手扶其肋下﹐坐於膝上而已﹐極其撫摩而不稍息﹐以和脾宣化飲投及三劑不效﹐舉家仿徨﹐追悔無地。餘思藥𨿽對證﹐賴脾運化。叫喊幾及一晝兩夜﹐神其敝矣。仍以前方加參三分助脾運化外﹐以山楂二兩煎湯代水服。及逾時﹐兩眼蒙眊有睡意﹐因得漸漸懷抱﹐竟爾睡著。自午及申﹐醒余大解極多﹐所食未化者幾半﹐遂得開爽調理而愈。幾乎有意外之變﹐飲食不謹如此。

一防客感。痘痂初褪﹐腠理開泄﹐直抵筋骨臟腑﹐六淫易襲﹐起居一有不謹﹐輕則傷而重則中﹐非泛常感冒可例。恆有寢食如常﹐神情如故﹐而卒然昏暈者﹐其由此也。

一戒煩擾。痘後精神盡發於外﹐縱得歡容笑口﹐僅脫離苦境之象﹐精神气血﹐尙未之復﹐必得靜養可致。盡有愛而不當者﹐戲弄而引之﹐致其喜以爲喜﹐不知傷其神矣。卽房闈舉動﹐亦當以靜爲貴。去年胡某有三歲一長郎﹐痘方初起﹐時值炎天﹐以房不寬暢﹐移於廳後﹐左右窻紙﹐日光耀目﹐痘眼初開﹐何堪當此照耀也。余令以靑紗蔽之﹐嫌气悶而弗聽﹐且頻頻煩擾﹐非弄其笑﹐卽以換衣撲粉﹐殆無寧刻﹐欲其適體﹐不知傷神何地矣。苦口諭之﹐全不入耳。次日﹐兩目上竄﹐牽唇鼓頷而斃。

一體寒暄。天時冷熱不常﹐痘後之體﹐又難調攝﹐衣服之間﹐稍冷卽傷榮﹐過暖卽傷气﹐或驟寒而不知加﹐驟熱而不知減﹐寒與暖大人不覺﹐痘體受之﹐較常人十倍矣。有因寒而卽寒熱似瘧者﹐有因熱而卽神情昏憒者﹐難以悉指﹐由不體寒暄之故也。富貴之家過暖﹐更什居八九﹐不知過猶不及也。

一戒好潔。房中幃帳衽席﹐自是宜潔。至痘兒之體﹐自頭面及身﹐以至手足﹐任其穢則穢﹐任其臭則臭。究其所以日久而穢臭猶存者﹐以收斂之局未盡也。收斂未盡﹐精神猶在於肌表而未還元﹐欲滌其穢而反以滌其神﹐如之何其可也﹖更有可畏者﹐體膚柔嫩﹐猶脫皮脫骨之餘﹐輕則皮毛若刺﹐重則湯气入裏﹐喘急腫脹﹐可立而待。有一兒痘將一月﹐其母愛潔﹐竟濯之以湯﹐而且暢其浴﹐次日徧體浮腫﹐喘急而莫救﹐可不愼歟﹗

痘前諸瘡宜急治

諸般瘡瘍在痘前者﹐務宜急治﹐必愈爲貴。萬一與痘相值﹐痘卽極順﹐降而爲險矣。險自可知。以痘之最惡﹐無如外剝﹐外剝必由於癢﹐瘡則未有不癢者﹐痘卽可免﹐而瘡爲之招﹐連痘亦沸然矣。或得蒼老稀疏﹐間瘡而出者﹐卽癢或可禁止。設若稍密﹐其必繞瘡四畔﹐攢集其窠﹐以瘡爲壑矣。水從下流﹐毒從虛發也。至痘起脹時﹐浮浮一片﹐無分瘡痘﹐一擦而身無完膚矣。𨿽有善者﹐何能濟其患哉﹖世人不諳者﹐多恆置而不問﹐有悞認瘡痘總是一毒﹐反暢其發﹐以爲稀痘之計。不知痘系交媾欲火之毒﹐感於娠之先者﹔瘡乃成孕之後﹐受母腹之積熱﹐或生下後濕熱流火所發﹐與痘絕不相侔。累月經年﹐何能致稀一粒﹖亦有瘡後而果稀者﹐適相湊也﹐與瘡何與﹖又有無稽之言云﹕嬰兒體膚柔嫩﹐瘡藥一及﹐滲入骨髓﹐發痘不出。舉世訛傳﹐悞人不淺。但治瘡有法﹐當以漸而施﹐先於胸腹﹐次日肩背﹐又次日四體﹐結末頭面﹐治其一﹐緩其三﹐周而復始﹐以愈爲度﹐乃爲良法。不則治之太驟﹐柔體不勝﹐反致變矣﹐不可不知。

論大黃

有客過余而問曰﹕伏火伏毒﹐非淸解之能事﹐攻之固不容已矣。然大黃之力﹐斬關奪門﹐爲蕩滌之將軍﹐元梟毒火﹐當之尙爾退聽﹐於气血則獨無所虧乎﹖气血若虧﹐孰爲領載﹐孰爲化解﹐而終始其功也﹖予曰﹕不然。有病則病受﹐病受其藥則銷鎔在邪毒﹐邪毒銷鎔則气血不爲邪毒桎梏﹐而融通灌漑於痘矣。不第於气血無損﹐正以救護气血之地也。邪正相乘﹐一負則一勝。負旣在此﹐則勝自在彼。但當衡其輕重﹐所重在補﹐養正則邪自除﹔所重宜攻﹐驅邪則正自復。何虞气血之受損乎﹖

蕩滌之法﹐古來不數見也。間有用者﹐不過錢許至三錢﹐一劑至二劑。更不出便閉者方用﹐便利卽止。若錢許以至兩許﹐自放點以至落痂﹐甚至瀉利者用之﹐而便反實。有純利淸水而攻猶未已﹐豈是索隱行怪好奇示異哉﹖柰世運變遷﹐甲子以來﹐痘瘡迥別於前。是年曾有一痘磊落粗綻疤紅﹐光澤圓滿如珠﹐目之者咸贊其爲狀元痘。予按其身熱如火﹐口中幹膩﹐予思痘象固佳﹐不宜熱渴如此。謂其父曰﹕是痘气血彊旺﹐又得內無伏毒﹐外像固好﹐然熱渴太甚﹐火毒非輕﹐速宜涼血淸火﹐不可懈也。此人全不之信﹐不事醫藥﹐至九朝帶火幹收﹐燥硬焦痂有如瀝靑﹐盤暈肆溢有似紫霞﹐喘急躁亂而莫能挽矣。以如是之痘﹐縱失醫藥﹐亦何至於此地﹐乃竟以一熾熱一膩渴之嫌﹐便同於逆﹐可遞而推之。熾熱而更頂陷者當何如﹖頂陷而更紫滯者又何如﹖紫滯而更稠密者又何如﹖稠密而更加貫珠堆簇者又何如﹖貫珠堆簇而更內多惡證者又何如﹖是知淸解所不效者﹐當破其凝滯之毒﹐而佐之以淸解矣。至破滯而不能取勝者﹐當進而攻其伏藏之毒﹐而佐之以散達矣。放點凶惡﹐攻之而起脹﹐得以滿徹則已﹔起脹未應﹐攻之而成漿﹐得以暢遂卽止。乃至有收結而始盡淨者﹐有落痂而始霍然者﹐然其所以然者﹐原非有怪異也。前之毒盛者﹐至起脹時﹐毒盡發於外﹐所謂毒出一步﹐內虛一步。至行漿時﹐痘稠密者﹐惟有气血不繼﹐故必以保元爲要。一失內拓﹐必至白陷灰陷﹐錫皮皺濕﹐气離血散而敗。今有毒盛者﹐恆多伏藏於內﹐輕則內擾﹐重者內潰。內擾者猶可以淸解疏達而起﹐卽有不應﹐蕩滌之而自松透矣。若內潰者﹐臟腑糜爛﹐藥卽金丹﹐亦爲無用﹐而況淸解乎﹖故內毒甚者﹐無論發始半途卽結尾收成﹐餘殃未殄﹐當如除惡務本﹐必期於盡。但盡之之法﹐又當察其輕重緩急而因應之﹐不可執成見於我也。純熟於此﹐不特險之重者﹐得以轉危就安﹐卽鄰於逆者﹐施功於已發未發時﹐盡可挽回。若腰如被杖﹐叫喊不已﹐空竅失血﹐蚤斑蚊迹﹐紫背浮萍﹐纏腰雨截﹐托腮鎖項﹐拳毛倒豎﹐稠密細碎﹐面目預腫等證﹐前賢往哲﹐列於不治之條﹐皆可以起﹐尢宜治之於早﹐乘毒無定位﹐內未受攻﹐乃克有濟。若至三日之期﹐內已受攻﹐亦無如之何矣。

論石膏

石膏名爲白虎﹐湯火泡燃﹐桐油調敷﹐痛卽如失﹐性果何如其寒也。人有言疹要淸涼痘要溫﹐芩連犀角尙不敢輕投﹐恐傷脾胃﹐用之而且兩許﹐更有始終不撤﹐不惟無傷於脾胃而更得益焉﹐何也﹖喜溫之說﹐前人言气虛之痘。若犯血熱﹐熱而且甚者﹐內煎熬而外沸騰﹐五內之地﹐輕則恣其銷爍﹐重則爲其焦枯。蓋以先天毒火﹐火而出之於毒﹐不啻一熱而已﹐毒而濟之於火﹐其猛烈當何如也﹗石膏𨿽大寒﹐僅足以制其亢﹐寧有餘寒而傷及於脾胃乎﹖盡有落痂之後﹐火邪盡淨﹐復起牙疳﹐目生翳障﹐但有未盡之餘﹐不見有過寒之證﹐總不越有病病受。若使中病卽已﹐不必盡劑﹐容可過乎哉﹖何爲中病﹖假令身熱如火者﹐熱和爲中﹔大渴不已者﹐渴緩爲中﹔紫艷焮紅者﹐紅活爲中。何爲未中﹖如口熱如鑪﹐空竅失血﹐唇焦舌黑﹐狂煩譫語﹐其勢未殺﹐病猶未中﹐𨿽多何畏焉﹖借令泥古方﹐拘日期﹐論劑數﹐則悞矣。

論豬尾血

諸血居補﹐惟此血最活動﹐而搜剔凝結之瘀﹐所以產婦多有食之﹐取其能破敗惡露也。論痘非血不載﹐非血無漿﹐況補血之功不易﹐何反取其破敗爲哉﹖毒松透者﹐血得載毒而出﹐痘𨿽稠密﹐色必紅活﹐自無凝滯之患。若毒火雄烈萌動卽熾﹐血遇之卽凝結而瘀矣。血本載毒者也﹐瘀則連血亦爲毒血矣。不第此瘀爲毒已也﹐一有瘀毒﹐並周身之血﹐悉爲此毒攝伏﹐而不得灌輸於痘﹐以故痘有空殼﹐以故有與肉色一般﹐此痘之最惡者也。如女人懷娠﹐通身之血﹐朝毓於娠﹐上乳下經皆絕響矣﹐不則天下有無血之孩乎﹖其次則幹紅晦滯﹐紫艷幹焦﹐或蚤斑蚊迹﹐種種皆內瘀之符也。然此瘀非猶夫血塊癥瘕之類﹐無論大小皆系殺身之毒﹐但小則日期緩﹐大則日期迫耳。緩則桃仁﹑地丁﹑紅花﹑赤芍亦能取效﹐追則必需於此。豬血固能破瘀﹐而出自尾尖﹐尢爲活動緊關之處﹐而且取破血下流之義﹐得冰片爲佐﹐開泄腠理﹐通達內外﹐內結散而外滯疏﹐此瘀一活﹐則一身之血﹐皆得灌輸於痘﹐而立轉紅活矣。是以血活血﹐猶之以血補血﹐艸木之味﹐烏能及焉。如用之輕必盞許﹐重則四五盞或十數盞﹐方可取效。如方書所云一二點﹐此亦習聞而未能經驗者也。

論濁陰

何爲濁陰﹖無價散﹑雞矢醴﹑人中黃﹑人中白﹑童便﹑秋石﹑金蓋散﹑金汁﹑糞靑﹑女人經布﹑男婦棍襠之類﹐均爲濁陰。辛甘爲陽﹐苦寒爲陰。輕淸爲陽﹐重濁爲陰。此等穢惡﹐尢爲陰中之陰﹐濁中之濁。痘犯烈火﹐苦寒所不能勝﹐非此莫制。予孟兒喉間忽然鯁痛﹐身卽躁熱如焚﹐俄頃而音聲卽啞﹐咽傍有兩蛾﹐相對如圓眼大﹐先以蘆刀刺之﹐令出惡血﹐色甚紫滯。予見勢重﹐卽以大黃﹑石膏﹑黃連﹑荊芥﹑牛蒡﹑生地﹑甘﹑桔﹑木通﹐連服二頭汁不應﹐滿腹如火炙﹐不省人事﹔前方用大黃五錢﹐生地﹑石膏各一兩﹐日服三頭汁﹐如此服過三日﹐勢不稍殺而且日甚﹐燈與幃帳相去丈餘﹐畏明若刺﹐口中譫語﹐音啞不知所訟﹐如此三日﹐所服之劑﹐如水澆石。予思陽光烈火﹐非苦寒所能駕馭也﹐遂想濁陰以勝之。濁陰之中﹐無如雞矢﹐雞矢之中﹐惟溏而若干醬者爲最﹐此又濁中之濁﹐陰中之陰﹐能治疔瘡立效﹐其濁陰無匹可見。取有尖頭者佳﹐以六一散調爲丸﹐如菉豆大﹔另以六一散一二匙﹐研入冰片少許爲衣﹐以掩其臭﹐且得以開泄竅脈﹐用燈心湯送服。一二刻後﹐從來燥熱如火。忽爾身體振戰﹐汗泄如漿﹐發出一身惡疹﹐與牛皮癬一般。自來疹子無痂﹐及回後徧身脫下痂皮﹐如厚油紙﹐而諸證悉愈。若非此品斬將搴旗以奪之﹐諸藥終歸無用。一奪其勢﹐諸藥亦與有力焉。濁陰能制陽光﹐先言堪世則矣。人畏大黃爲將軍﹐石膏爲白虎﹐此證用及各有斤余﹐如水澆石﹐賴此開先而始奏效。所以藥貴對病﹐寒熱攻補﹐是在用之者何如耳。

遊蠶形

已下詳列異痘形狀。

是痘貫珠成條﹐其形如蠶﹐故名遊蠶。有稀密﹐有長短。身上者輕﹐頭面者重。身上短而稀所見無多者輕﹐長而密更繁多者重。重則必攻令松透﹐如一赤豆莢﹐其毒方起。

疊錢形

是痘圓圓攢簇﹐絕不成點﹐錢許之大﹐故名之也。僅見二三者輕﹐多見者重﹐重則必攻。亦以藥胭脂膏封貼﹐更和豬尾膏﹑大桑虫於劑內透之﹐令毒如蒸餅﹐其毒方透。

燕窩形

是痘攢簇累累﹐象似燕窩而名者也。單見尙重﹐見而不一者不治。急攻之﹐務令松擡如餅﹐其毒方化。以油胭脂調入化毒丹﹐用綿紙攤貼﹐更佐以豬尾膏﹑大桑虫。

雁行形

雁行狀似遊蠶﹐但曲而甚長﹐以其排行而若雁字也。單見者亦重﹐不一者更重。攻之松若遊蠶而毒化矣。

鼠迹形

是痘或四五粒或六七點﹐相簇如鼠迹﹐故以是名。無多者輕﹐見於周身者重。重則必攻﹐令相並成泡﹐其毒方松﹐劑內調入化毒丹﹐並豬尾膏。

﹖﹝艸瓢﹞沙形

﹝艸瓢﹞沙者﹐其痘扁闊歪斜﹐無頂無盤﹐有細點如沙攢簇於囊﹐宛似﹝艸瓢﹞沙而名之也。可以數紀者輕﹐徧及者重。重則必攻﹐務令髙擡如芡實殼﹐其毒才化而成漿。

珠殼形

珠殼者﹐其痘有頂而平﹐四圍貼附一細圈﹐宛如珠殼。無多者輕﹐及於周身者重。重者必攻﹐務令圓滿綻凸﹐其毒乃透。

鳥迹形

鳥迹者﹐連串三條﹐頭簇腳開﹐其痘若鳥之迹也。單見者輕﹐五六處者重。重者必攻﹐亦如遊蠶松透爲準。

蟹爪形

蟹爪者﹐貫珠連串﹐粒細一粒﹐尖稍有隱隱黑絲如發﹐竟與蟹爪無異。無幾者輕﹐繁多者重。重者必攻﹐其形統脹成條而毒盡泄矣。

蛇皮形

叢簇成片﹐散漫無拘﹐形似蛇皮而名之也。見此不治。或見點之初﹐燈下照之﹐隱隱簇簇﹐細密無倫﹐將形未形之際﹐卽便攻之﹐佐以豬尾膏破之﹐不使其成﹐庶可有爲。

履底形

履底者﹐形似蛇皮﹐不若蛇皮散漫耳。隨處皆凶。其形得小﹐更得早圖﹐庶可有爲。速以豬尾膏和入攻毒劑內﹐並大桑虫透之﹔急以藥胭脂膏封貼﹐令得膿水淋漓﹐方能慶生。

蟢窩形

蟢窩者﹐較疊錢而更大也。另別其名者﹐其形大﹐其毒亦更重也。卽屈指無多﹐毒已不淺﹐攻之自不容已。佐以大桑虫﹑豬尾膏﹐外亦以藥胭脂貼之﹐得松泛平擡﹐方可成膿。

螺疔形

其毒頭大根尖頂黑﹐形若螺肉﹐深入於肉裏﹐有大小﹐有深淺﹐按其四圍板硬。治法見於餘毒。若放點時而卽見者最惡﹐先用挑松﹐卽將應服之藥﹐大人含於口中﹐吮其數次﹐隨用貼法。

紫背形

斑之形似萍﹐其色似萍之背紫而帶黯﹐有大有小﹐目之有點﹐手按無形﹐無幾便重﹐繁多者莫救。急宜攻毒破瘀﹐務令漸淡淡而退去﹐方可回生﹐必須早圖。

環珠形

是痘連串環繞﹐故以是名。有臂因鐲阻﹐痘卽如鐲而繞者﹔有項以圈系﹐痘卽如圈而聚者。於臂稍輕﹐於項則重。因阻猶重﹐無因更重。不特項臂爲然﹐頭身亦有之。凡見宜攻。

覆釜形

是痘盤聚於巓頂﹐如釜之覆﹐名曰覆釜﹐是毒參陽位之一證也。其餘疏朗明潤者﹐以松肌通聖散和豬尾膏﹑化毒丹治之﹐外用胭脂膏搽貼。更稠密火熱者﹐必加大黃﹐令膿水腐爛﹐其毒方化。

兩截形

是痘上與下綿密如鋪﹐中段絕無一點。梟毒擁於上下﹐气血阻於中宮﹐以致上下隔截﹐痘之最惡者也。首尾一以攻毒爲主﹐佐以豬尾膏﹑地龍﹐令气血疏達。要截處得散﹐散透點﹐方可挽回。

蒙頭形

是痘繞頭貫頂﹐有似兜帽﹐故名蒙頭﹐毒參陽位之首惡也。余更稠密火熱者不治。治則必攻﹐與覆釜同法﹐必早圖可挽。有獨聚於天庭者﹐亦是蒙頭。余若疏朗明潤﹐體不熾熱者﹐不必用大黃。

纏腰形

腰者腎之候也﹐連串環繞於此﹐緣毒伏於腎﹐而有此象﹐貫珠之最惡者也。余卽疏朗﹐不得視以爲美。治必以攻﹐得此松擡﹐統成一圍﹐如豇豆莢﹐方不爲害。不則痘縱可觀﹐九朝忽然悶亂﹐變焦紫而斃矣。

托腮形

頷下亦腎經所屬﹐痘瘡攢成一片﹐是爲托腮。淸气爲其所阻﹐頭面必不能起﹐身更可知。痰湧气喘﹐可立而待﹐從來不治。若見點之初﹐毒勢未成﹐以治蒙頭之法治之﹐亦可救援一二。速宜封貼。

鎖口形

雙鎖口者﹐兩口角左右一粒﹐較旁痘獨大﹐板實而無盤者是也。此毒擁於脾﹐而有此象。口乃脾之竅﹐飲食接送之門﹐可令毒藏此地乎﹖洽法輕重與覆釜一轍。有連串繞於上下唇畔亦是。

鎖項形

項系水谷之路﹐呼吸出入之門﹐痘瘡連串﹐環繞於此﹐是毒鎖咽喉﹐與托腮無異﹐咽啞水嗆﹐皆由此致﹐俱屬不救。但得放點之初﹐卽以淸金攻毒飲並豬尾膏﹐杜患於將萌﹐容有可起。

攢背形

毒發於背﹐便關生死﹐況痘攢簇隨地皆凶﹐而可令此地犯及乎﹖攢而得松者﹐以松肌透毒散合化毒丹﹑豬尾膏治之﹐外以胭脂膏貼。攢而更板﹐壯熱如火者必攻﹐須得腐爛﹐方可慶生。

囊腹形

腹近五內﹐猶之同室﹐與他處不同﹐一有變證﹐毒卽入裏﹐捷於反掌。但此地空隙而未得爲吉者矣﹐未有此聚如囊而得無恙者也。治法攢背同。

攢胸形

胸與腹俱逼近臟腑﹐攢胸猶之囊腹﹐調劑之法﹐亦與攢背同。

咽關形

咽關當喉攢簇而犯疊錢者也﹐若蟢烙窩則尢重矣。咽與項皆水谷之路﹐呼吸出入之門﹐其害與鎖項無異。鎖項之害﹐病在環繞﹔咽關之害﹐病在攢簇。治法與鎖項同﹐更以胭脂膏貼。

抱膝形

兩膝攪簇如餅﹐毒聚於此﹐漿不能達足脛﹐而致虧於一簣。餘地無疵﹐更無內證﹐止以松肌透毒散加牛膝合化毒丹治之﹐並用胭脂膏貼。更多惡象內證者﹐必攻。

鎖唇形

唇者脾之華﹐脾臟安和﹐痘不相及﹐更得溫潤﹐不則攢聚於此。有黃熟如蠟﹐有嘴突如蕾﹐有黑硬燥裂而血迸﹐皆毒攻於脾﹐象見於唇。如無他證﹐瀉黃散合豬尾膏治之。更壯熱如炮者必攻。

蒙骩形

痘攢簇於耳後髙骨﹐是謂蒙骩﹐亦腎經伏毒之一徵也。頭面余處皆稀﹐止此犯忌﹐以松肌透毒散加元參﹐合化毒丹﹑豬尾膏治之﹐外用貼法。更稠密而炮熱者必攻。

披肩形

披肩者﹐如其肩而兜聚也﹐較之於背稍輕。然臟腑眞气所聚之處﹐卽鼠迹﹝艸瓢﹞沙尙屬可畏﹐而況攢布成片乎﹖此毒不松﹐眞气錮閉﹐上下阻塞。治與攪背同法。

抱鬢形

鬢接太陽﹐梟毒起伏﹐於此取驗。痘證若重﹐鬢極稀疏﹐必此地掀腫如蓮瓣﹐以及正面腫脹如球﹐毒根方透。不則此地不脹﹐卽通身光壯﹐毒根猶伏﹐厥後終敗﹐可令犯忌於此乎﹖治法與蒙骩同。

鱗坐形

鱗坐者﹐其臀攢集如鱗也。穴屬環跳﹐部位又至陰之地﹐故發漿不過環跳者﹐不治。平而幹滯者﹐松肌通聖散加牛膝﹔板而紫滯且熾熱者﹐涼膈攻毒散減豆根﹐亦加牛膝﹐俱合化毒丹並貼法。

囊球形

痘得陰陽和暢﹐𨿽密無咎。陽球乃下焦陰陽交會之所﹐故陰上先收者吉﹐取其下焦和暢也。於此若囊毒壅﹐交會可知。上下相因﹐下壅則上閉。治以散結湯﹑化毒丹﹐熾熱者加大黃﹑石膏。古今圖書集成醫部全錄卷四百八十九

痘疹門

方

百祥丸【《小兒直訣》﹐下同】一名南陽丸。治痘瘡黑陷﹐及嗽而吐靑綠水。

紅芽大戟陰漧﹐漿水煮軟去骨曬漧﹐復入元汁中煮盡汁

右焙榦爲末﹐水丸粟大﹐每服十丸﹐赤脂麻湯下。薛己曰﹕前方治痘瘡黑陷耳骩冷咬牙吐瀉者﹐乃脾土虛敗﹐寒水反侮﹐歸腎之惡候也。用百祥丸瀉之﹐急以四君子加丁香﹑陳皮﹑木香﹑厚朴﹑炮姜以溫補脾土﹐身熱飲水﹐黑陷復起﹐十救一二。蓋此證因脾土虛敗﹐寒水乘侮。陳文秀先生云﹕若治寒水於旣侮之後﹐何不保脾土於未敗之先﹖此發前人之未發。況前藥必借脾胃之气﹐運及於腎而才瀉之﹐吾恐胃气先傷而莫能及。然非錢公之明見不敢投﹐非古昔之元气不敢用﹐治者愼焉﹗

牛李膏一名必勝膏。治痘瘡黑陷。

牛李子不拘多少﹐此物野生道邊﹐至秋結實﹐黑圓成穗

右杵汁﹐石器內熬膏﹐每服皂子大﹐煎杏膠湯化下。

宣風散治小兒痘瘡內熱及驚風。

陳皮甘艸各五錢牽牛四兩﹐半生半炒檳榔二个

右爲末﹐每服三五分﹐蜜湯調下。薛己曰﹕愚按肝气爲陽爲火﹐肝血爲陰爲水﹐故肝气熱則生風﹐風熱搏則驚搐﹐而肝血必損也。然有餘當認爲不足﹐若屢服利驚宣風之劑﹐未免虧損脾胃﹐以成慢驚矣。愼之﹗

瓜蔞湯治小兒慢驚及痘疹作搐。

瓜蔞根二錢白甘遂一錢

右慢火炒黃爲末﹐每服二三分﹐薄荷麝香湯下。薛己曰﹕按徐用誠云﹕錢氏治慢驚用瓜萋湯﹐恐傳寫悞耳。蓋驚主風木﹐甲木屬陽﹐病急易治﹔乙木屬陰﹐病緩難治。況小兒五臟之气未實﹐神气未完﹐而自病慢驚之證﹐非病後及吐瀉脾胃虛損而得者﹐愼勿用此峻厲之劑。

四順淸涼飲治小兒臟腑有熱﹐頰赤作渴﹐四肢驚掣﹐大便祕濇﹔或風熱結核﹐頭面生瘡﹐目赤咽痛切有餘之證。

赤芍藥當歸甘艸大黃各等分

右每服一錢﹐水煎。

六君子湯治小兒脾胃虛弱﹐體瘦面黃﹔或久患瘧痢﹐不思乳食﹔或嘔吐泄瀉﹐飲食不化﹔或時患飲食停滯﹔或母有前證﹐致兒爲患。

人參白朮白茯苓各二錢陳皮半夏炙甘艸各一錢

右每服二三錢﹐姜棗水煎。

參芪四聖散治痘瘡已出至六七日﹐不起發﹐不成膿。

人參黃芪炒白朮炒茯苓白芍藥炒當歸川芎各五分糯米二百粒紫艸木通防風各三分

右作二劑﹐水煎服。

升麻湯【《活人書》﹐下同】治傷寒中風頭痛﹐憎寒壯熱﹐支體痛﹐發熱畏寒﹐鼻幹不得睡﹔兼治小兒大人瘡疹﹐已發未發皆可服﹔兼治寒暄不時﹐人多疾疫﹐乍暖脫著及暴熱之次﹐忽變陰寒﹐身體疼痛﹐頭重如石者。

升麻白芍藥炙甘艸漧葛各等分

右銼如麻豆大﹐每服五錢﹐以水一盞半﹐煎至八分﹐去滓溫服。若大段寒卽熱服﹐若熱則溫服。瘡疹亦準此。服藥已﹐身涼止藥。小兒量度多少服。如老兒喫﹐去芍藥﹐加柴胡一兩﹑人參半兩。古人治痘﹐以葛根湯爲主。後世好奇﹐多立方法﹐法愈多而治愈難矣。苟能變通﹐自發熱以至收靨﹐葛根湯皆可增損用之﹐不特發表解肌而已。今以葛根湯爲主﹐隨證立增損法於後﹕初發熱﹐解表加柴胡﹑羌活﹑白芷﹑桔梗﹑防風。口漧渴﹐內熱也﹐加葛粉﹑天花粉﹑麥門冬。自利﹐加條實黃芩生用。嘔吐﹐加半夏﹑生薑。腹中痛﹐加木香﹑靑皮﹑枳殼﹑山楂肉。腰痛﹐加獨活﹑北細辛。頭痛﹐加羌活﹑槁本﹑蔓荊子。驚搐﹐加木通﹑生地黃﹑燈心。小便少﹐加木通﹑車前子﹑瞿麥。大便祕﹐加大黃。衄血﹐加山梔仁﹑黑參﹑生地黃。發熱三四日熱不減﹐加解毒藥﹐大力子﹑連翹﹑紫艸﹑桔梗。瘡不出﹐加防風﹑蟬蛻﹑荊芥穗﹑紅花子。眼痛﹐加密蒙花﹑柴胡﹑龍膽艸。瘡出太稠密﹐加人參﹑當歸﹑木香﹑紫艸﹑大力子﹑防風﹑桔梗。咽痛﹐加桔梗﹑連翹。按《經驗良方》加有山豆根去連翹。瘡幹或帶紫﹐或色大赤者﹐血熱也﹐加當歸梢﹑生地黃﹑紅花﹑地骨皮﹑牡丹皮。瘡灰白色平陷者﹐气虛也﹐加人參﹑黃芪﹑防風﹑木香﹑官桂。手足瘡不起﹐脾胃不足也﹐加防風﹑人參﹑黃芪。瘡密起發不透又渴者﹐此津液不足﹐加人參﹑麥門冬﹑天花粉。泄瀉者﹐裏虛也﹐加人參﹑白朮﹑訶子﹑白茯苓。瘡不著痂者﹐濕熱也﹐加黃芪﹑防風﹑官桂﹑白朮﹔李氏加紫蘇五分﹐筍尖﹑山楂﹑牛蒡子各一錢。冬月加制過麻黃一錢。海藏曰﹕升麻葛根湯﹐太陽陽明之藥。陳文中曰﹕身熱腹痛者﹐身熱泄瀉者﹐身熱驚悸者﹐身熱汗出者﹐身熱足冷者﹐俱不宜服升麻葛根湯。又曰﹕痘疹初發熱未明﹐宜用此湯以散之。張巽之曰﹕凡痘見斑點﹐忌葛根湯﹐恐發得表虛也。萬氏曰﹕古人謂但見紅點﹐便不可服升麻葛根湯﹐恐發得表虛也。此蓋爲痘疏毒少者言。後人不達立言之旨﹐遽謂凡出痘子﹐才見紅點﹐眞不可服。殊不知升麻葛根湯四味﹐乃發表解毒﹐流通血气﹐升降陰陽之劑﹐痘出太密﹐正宜常服以解之﹐令陷者升之﹐燥者潤之﹐郁者疏之﹐過者平之﹐陰精不衰﹐而陽毒不亢也。苟謂痘疏毒少者﹐𨿽他不可服﹐況葛根湯乎﹖薛己曰﹕愚按前方﹐胃經發表之劑﹐表實而熱毒壅滯於肌肉者﹐須用此藥以疏泄之﹐恐虛其表﹐而痘毒不能托出也。王肯堂曰﹕治大人小兒時气瘟疫﹐頭痛足冷﹐脈數發熱﹐肢體煩疼﹐及瘡疹疑貳之間﹐並宜服之。或未經解利而瘡毒已發﹐又云證候未全或未明者﹐但可與解散之也。又云﹐患瘡疹大便自如常者﹐亦可服升麻湯。蓋用升麻﹐其性苦寒無毒﹐主解百毒﹐殺鬼邪﹐辟瘟瘴蠱毒﹐中惡腹痛咽喉口瘡皆毒也﹐瘡痘亦毒故也。其次用葛根﹐性平﹐治消渴大熱﹐解肌發表出汗﹐開腠理﹐治頭痛。升麻葛根二藥﹐皆治伏熱毒動﹐心恍惚﹐驚悸煩躁。大抵瘡疹是蘊熱毒﹐葛根解熱﹑升麻去毒也。病熱而藥性微寒﹐冷熱相攻﹐則芍藥治時行寒熱﹐又活血痺﹐使痘瘡易出也﹔又利小便﹐瘡疹有大熱者則利小便也。次有甘艸調和之﹔況新書言瘡疹渴躁甚者﹐亦用炙艸散主之。四者﹐解毒治熱調榮衛﹐爲治瘡疹之要藥也。爲其疑貳之間﹐非瘡疹伏熱而發熱者﹐有傷寒傷風傷食驚證﹐兼患瘡疹而稟气怯者﹐皆發虛熱而非實熱。若服之﹐是瘡疹者則毒減而愈﹐他證者反以爲害﹐不能盡述其由。但有壯熱而面靑目白﹐睛不黃赤﹐大便不祕﹐小便淸者﹐皆不可服﹐裏無蘊熱故也。此藥治未發瘡疹之前﹐瘡疹已愈之後﹐服之消毒故也﹐非正出時服。董鳳翀曰﹕外感重﹐加柴胡﹑羌活﹑白芷﹑防風﹔口漧內熱作渴﹐加葛粉﹑天花粉﹑麥冬﹔痰嗽﹐加紫蘇﹑陳皮﹑半夏。

犀角地黃湯治傷寒及瘟病﹐應發汗而不發汗﹐內有瘀血鼻衄吐血﹐面黃大便黑。此方主消化瘀血﹐兼治瘡疹出得太盛﹐以此解之。

赤芍藥三分生地黃半斤牡丹皮去心犀角屑一兩﹐如無以升麻代之一方加燈艸十根。

右銼如麻豆大﹐每服五錢匕﹐水一盞半﹐煎服一盞。有熱如狂者﹐加黃芩二兩。其人脈大來遲﹐腹不滿﹐自言滿者﹐爲無熱﹐更不用黃芩也。王肯堂曰﹕熱盛者﹐加酒炒黃連﹔若有瘀血停胸﹐加酢制大黃﹔若口鼻出血﹐加大薊﹑茅根﹔若小便血﹐去大黃加小薊。

麻黃黃芩湯小兒傷寒無汗﹐頭痛發熱惡寒﹔兼治天行熱气﹐生豌豆瘡不快﹐益煩躁昏憒﹐或出尙身痛熱者。

麻黃去節﹐一兩黃芩赤芍各半兩甘艸桂枝去皮﹐各一分

右搗羅爲細末﹐每服二錢﹐滚水調下﹐日三。

化毒湯治小兒瘡痘已出未出﹐並皆服之。

紫艸嫩者升麻炙甘艸各半兩

右銼如麻豆大﹐以水二盞﹐糯米五十粒﹐煎至一盞﹐去滓溫服。王肯堂曰﹕余用粳米﹐去糯米﹐以此爲陽明之藥也。

紫艸木通湯治小兒瘡疹出不快。

紫艸木通人參茯苓去皮糯米各等分甘艸半之

右銼如麻豆大﹐每服四錢匕﹐以水一盞半﹐煎至一盞﹐去滓溫服。

鼠粘子湯治痘疹欲出未能得透皮膚﹐熱气攻咽喉﹐眼赤心煩者。

鼠粘子四兩﹐炒香甘艸一兩﹐炙防風半兩荊芥穗二兩

右搗羅爲末﹐每服二錢﹐沸湯點服﹐食後臨臥﹐逐日三服。大利咽膈﹐化痰涎﹐止嗽。若春冬間常服﹐免生瘡癤。老幼皆宜服。海藏曰﹕太陽少陽之劑﹐首論溫平者此也。

升麻黃芩湯治小兒傷風有汗﹐頭痛發熱惡寒﹔兼時行瘡痘出不快。煩躁不眠者﹐加木香一錢五分。

升麻漧葛黃芩芍藥各三錢炙艸一錢半

右銼如麻豆大﹐每服二錢﹐以水一中盞﹐煎至六分﹐去滓溫服。

水解散治天行頭痛壯熱一二日﹔兼治皰瘡未出煩躁﹐或出尙身體發熱。

大黃黃芩桂心甘艸炙芍藥各二兩麻黃四兩﹐去節湯泡焙秤

右搗羅爲末﹐患者以生熟湯浴訖﹐以暖水調下二錢﹐相次二服﹐得汗利便差。彊實人服二方寸匕。此調風實之人﹐三伏中宜用。若去大黃﹐卽春夏通用。

豬尾膏治瘡子倒靨﹐心神不寧。

小豬兒尾尖刺血一兩點

右入生腦子少許同研﹐新水調下﹐立效。《幼幼近編》﹕木香湯送下。費啟泰曰﹕治痘瘡細如麻芥﹐實而不松﹐

黯而不活﹐諸般惡形惡色惡證﹐累日不起者神效。

無比散治瘡疹惡候不快﹐及黑瘡子應一切惡候。

牛膽黃麝香龍腦膩粉各一分﹐細研朱砂一兩﹐先研如粉

右爲極細。如有患者小兒一字﹐大人半錢水銀少許﹐同小豶豬尾上血三兩滴﹐新汲水少許同調服。先寧穩得睡﹐然後取轉下如爛魚腸蒲桃穗之類涎臭惡物便安。小兒用奶汁滴尢妙。一方有蟾酥。

龍腦膏治時疾發豌豆瘡﹐及赤瘡子未透﹐心煩狂躁﹐气喘妄語﹐或見鬼神﹐或已發而陷伏﹐皆宜速治﹐不爾毒入髒必死。

生龍腦一錢

右細研﹐旋滴豬心血﹐和丸雞豆肉大﹐每服一丸。心煩狂躁者﹐用紫艸湯化下。若瘡子陷伏者﹐用溫酒下。少時心神便定得睡﹐瘡疹發透﹐依常將息。海藏曰﹕此必證極而用﹐蓋不得已也。

如聖湯治小兒瘡疹毒﹐攻咽喉腫痛。

桔梗牛蒡子炒生甘艸各一兩麥門冬半兩

右爲細末﹐每服二錢﹐沸湯點﹐細細呷服﹐入竹葉煎化服尢妙。

決明散治疹痘瘡入眼。

決明子赤芍藥炙甘艸各一分瓜蔞根半分

右搗羅爲末﹐每服半錢蜜水調下﹐日進三服。

撥雲散治疹痘瘡入眼﹐及生翳。

桑螵蛸眞者一兩﹐炙令焦細研

右搗羅爲細末﹐入麝香少許令勻﹐每服二錢﹐生米泔調下﹐臨臥服之。

密蒙花散治疹痘瘡﹐並諸毒气入眼。

密蒙花錢半靑葙子決明子車前子各半錢

右爲細末﹐用羊肝一片﹐破開作三片﹐摻藥令勻﹐卻合作一片﹐以濕紙七重裹﹐煻灰火中煨熟﹐空心食。

通聖散治疹痘瘡入眼及生翳。

白菊花如無﹐甘菊花代﹐然不如白菊花菉豆皮谷精艸去根﹐各一兩

右搗羅爲末﹐每服用一大錢﹐幹柿一个﹐生粟米泔一盞﹐共一處煎﹐候米泔盡﹐只將幹柿去核喫之﹐不拘時候﹐一日可喫三枚。日淺者五七日可效﹐遠者半月餘。

葛根麥門冬散【《陳氏痘疹》﹐下同】治小兒熱毒斑疹﹐頭痛壯熱﹐心神煩悶。

葛根三錢麥冬去心﹐四錢石膏半兩甘艸川升麻人參茯苓各二錢赤芍藥一錢

右爲粗散﹐每服三錢﹐水一大盞﹐煎至六分﹐去滓﹐徐徐溫服﹐不拘時﹐量大小增減。薛己曰﹕愚按前方﹐足陽明胃經之藥也。外除表邪﹐內淸胃火﹐兼補元气。若非發熱作渴﹐表裏有熱者﹐不可用。若表裏俱虛而發熱作渴者﹐宜用人參麥門冬散。

生地黃散治小兒斑疹﹐身熱口渴﹐咳嗽心煩者。

生地黃半兩麥冬去心﹐七錢杏仁款冬花陳皮各三錢甘艸二錢半﹐炙

右爲粗散﹐每服三錢﹐水一大盞﹐煎至六分﹐去滓徐徐溫服﹐不拘時﹐量大小加減。薛己曰﹕愚按前方﹐若肺經有熱者﹐宜用此方﹔若痰气上壅﹐佐以抱龍丸。

惺惺散治小兒風熱瘡疹時气﹐頭痛壯熱﹐目濇多睡﹐咳嗽喘促。

桔梗炒眞細辛人參甘艸白茯苓眞川芎白朮各一兩

右爲粗散﹐每服三錢﹐水一大盞﹐薄荷五葉﹐生薑三片﹐同煎至六分﹐去滓﹐徐徐溫服﹐不拘時候﹐量大小加減。海藏曰﹕惺惺散治風熱﹐咽不利﹐脾不和﹐少陽渴﹐小便不利。薛己曰﹕愚按前證方﹐若表虛風寒所乘而致諸證者﹐宜用此藥。若表實內熱相搏而致諸證者﹐宜用升麻葛根湯。若兼作渴飲冷者﹐須用葛根麥門冬散。大凡瘡疹未出已出之間﹐多增寒壯熱﹐身體疼痛﹐大便黃稠﹐此正病也。若無他疾﹐不必服藥。王肯堂曰﹕治數證﹐皆純陽人所用﹐古人處爲小兒藥﹐非乃裏寒者可服﹐且以藥對其證用之意﹐大抵渾身壯熱﹐必由風熱瘡疹傷寒時气﹐且先與之也。其頭痛目濇﹐鼻流淸涕者﹐用細辛﹔喘粗者﹐用桔梗﹑人參﹔多睡者﹐用茯苓﹔恐傷寒時气乘裏弱者﹐用白朮也。治風熱瘡疹﹐瓜蔞根也。瓜蔞味苦寒﹐治身熱煩滿﹐大熱﹐除腸胃中痼熱八疽﹐面黃燥渴﹐通月水﹐止小便﹐利熱﹐而胸痺不下乳﹐陽證傷寒﹐治癰下乳﹐皆攻其熱也﹐故非裏寒者可用。其裏寒者﹐由身有大壯熱不渴﹐而大便反利﹐小便不赤﹐面靑目白﹐睛不黃赤﹐皆裏寒證也。其中𨿽有白朮以溫﹐終非爲虛熱者用。人之臟腑寒則寒藥先效﹐熱藥未必能制之﹔臟腑熱則熱藥先效﹐寒未必能制之﹐此勢之自然也﹐豈得不辧表裏冷熱而用藥也﹖《和劑》方小兒傷寒壯熱﹐當先服此﹐大效﹔次服羌活散。如壯熱未退﹐切不可與通利大便及涼藥﹐恐是瘡疹﹐服藥則誤矣。一方加防風﹑花粉。

十一味異功散又名木香散。

木香大腹皮人參桂心赤茯苓靑皮前胡訶梨勒去核半夏薑汁制丁香甘艸炙﹐各三錢

右爲粗散﹐每服三錢﹐水一大盞﹐生薑三片﹐同煎至六分﹐去滓﹐空心溫服﹐量大小以意加減。薛己曰﹕按前方治痘瘡已出未愈之間﹐其瘡不光澤﹐不起發﹐不紅活﹔或已出一日至五七日間﹐或泄瀉作渴﹐或肚腹作脹﹐气促作喘﹐或身𨿽熱而腹脹足指冷﹐或身熱而作渴﹐或身熱而驚悸腹脹﹐或身熱汗出不止﹐或气急寒戰咬牙﹐或渴而飲水愈渴﹔或瘡欲靨而不靨﹐或瘡痂欲落不落﹐而反腹脹渴瀉﹐足指寒冷﹐或驚悸寒戰咬牙﹐此脾胃終變虛寒﹐津液衰少﹐此發《內經》微旨﹐陰陽蘊奧﹐非神於術者豈能言哉﹖前證乃陽气內虛寒而外假熱﹐如癰疽脾胃虧損諸髒虛寒之敗證﹐急用前散以救胃气﹐亦有可生者。

十二味異功散

木香當歸各三錢半人參厚朴姜制陳皮丁香茯苓官桂去粗皮白朮炒肉豆蔻各二錢半川附子炮去皮﹐一錢半半夏姜制﹐一錢

右爲粗散﹐每服三錢﹐水一大盞半﹐生薑五片﹐肥棗三枚﹐煎至六分﹐去滓﹐空心溫服。三歲兒作三服﹐五歲兒作兩服﹐一周兩歲兒作三五服。病有大小﹐以意加減。此藥家傳五世﹐累經效驗。薛己曰﹕愚按前方治痘瘡已出未出﹐不發起﹐不光澤﹐不紅活﹐謂之表虛﹐宜用此藥治之。若已出未愈﹐瘡不光澤﹐或不起發﹐不紅活﹐或腹脹作渴﹐泄瀉气促﹐謂之表裏虛寒﹐急用此藥送豆蔻丸。或十一日間不靨﹐壯熱﹐悶亂不寧﹐臥則煩渴咬牙﹐手足指冷﹐數飲沸湯而不熱﹐圍火重衾而仍寒﹐悉屬表裏虛寒也。王太僕云﹕大寒而盛﹐熱之不熱﹐是無火也。當益其心火﹐急用前藥以回其陽﹐亦有生者。

肉豆蔻丸治瀉水谷﹐或白或淡黃不止者。

廣木香縮砂仁三錢肉豆蔻白龍骨訶子肉各半兩赤石脂枯白礬各七錢半

右爲細末﹐用麵糊爲丸如黍米大﹐一周歲兒﹐每三五十九﹐三歲兒服百丸﹐溫米飲下。瀉甚者﹐煎木香散或異功散送下。瀉止住服﹐不止多服。薛己曰﹕愚按前方﹐治陽气虛寒﹐腸滑泄瀉之濇劑。蓋腎主大便﹐若因腎气不固而致前證者﹐宜用木香散送四神丸。如不應﹐急煎六君子湯送四神丸補之。蓋豆蔻丸濇滯之功多﹐補益之功少也。

人參麥門冬散治痘瘡微渴。一名麥門冬散。

麥門冬一兩人參甘艸炙陳皮白朮厚朴姜制﹐各半兩

右爲粗散﹐每服三錢﹐水一大盞﹐煎至六分﹐去滓﹐徐徐溫服﹐不拘時﹐量大小增減。《幼科全書》曰﹕渴不止﹐加天花粉﹑葛根﹑酒芩﹑竹瀝。薛己曰﹕愚按前方﹐若痘瘡熱毒﹐气虛作渴﹐宜用之。若因气虛弱作渴﹐用人參白朮散。

消毒散治痘瘡六七日間﹐身壯熱不大便﹐其脈緊盛者﹐用此藥以微利之。一名消毒飲。

牛蒡子四兩﹐杵炒荊芥穗甘艸炙﹐各一兩

右爲粗散﹐每服三錢﹐水一大盞﹐煎至八分﹐去滓﹐不拘時﹐徐徐溫服。薛己曰﹕愚按前方﹐若毒在肌肉﹐尙未能盡發而致斯證﹐脈浮而緊者﹐最宜此藥疏解其毒。若痘頓輕﹐脈沈而緊者﹐毒在臟腑﹐宜用前胡﹑枳殼疏通﹐以絕其源﹐其痘尢輕。海藏曰﹕此藥皆溫平之劑。一方加防風﹑薄荷。王肯堂曰﹕治瘡未出或已出﹐未能勻徧﹔又治一切瘡﹐涼膈去痰﹔治咽喉痛。

柴胡麥門冬散治痘瘡壯熱﹐經日不止﹐更無他證﹐此藥治之。卽六味柴胡麥門冬散。

柴胡二錢半龍膽艸炒﹐一錢麥門冬三錢甘艸炙人參黑參各一錢半

右爲粗散﹐每服三錢﹐水一大盞﹐煎至六分﹐去滓﹐不拘時﹐徐徐溫服﹐量大小加減。薛己曰﹕愚按前方﹐若痘瘡表熱﹐根盤色赤﹐焮痛作渴﹐飲冷﹐或兩目作痛﹐或素有肝火而患痘瘡者﹐尢宜用之。

射幹鼠粘子湯治痘瘡壯熱﹐大便堅實﹐或口舌生瘡﹐咽喉腫痛﹐皆餘毒所致。

鼠粘子四兩﹐炒杵甘艸炙升麻射幹各一兩

右爲粗散﹐每服三錢﹐水一大盞﹐煎至六分﹐去滓﹐徐徐溫服。薛己曰﹕愚按前方﹐若痘瘡初出﹐發熱焮痛﹐根盤赤盛﹐或咽喉口舌疼痛﹐作渴引飲者﹐宜用。若因胃气虛弱﹐發熱而致前證者﹐宜用人參麥門冬散。

桔梗甘艸防風湯治風熱咽喉不利。

桔梗炒甘艸炙防風各等分

右爲粗散﹐每服三錢﹐水一大盞﹐煎至六分﹐去滓﹐徐徐溫服﹐不拘時﹐量大小加減。薛己曰﹕愚按前方﹐若上焦風熱﹐或痰涎不利﹐咽喉不利﹐或口舌生瘡﹐作渴引飲者﹐須用此藥發散解毒﹐痘𨿽出亦在輕淺。

人參淸膈散治涕唾稠粘﹐身熱鼻幹﹐大便如常﹐小便黃赤﹐宜用此方治之。

人參柴胡當歸芍藥知母炒黃芪炒桑白皮炒白朮炒紫菀地骨皮茯苓甘艸桔梗炒﹐各一兩黃芩半兩石膏滑石各一兩半

右爲粗末﹐每服三錢﹐水一大盞﹐生薑三片﹐同煎至六分﹐去滓﹐不拘時徐徐溫服﹐量大小加減。薛己曰﹕愚按前證﹐卽癰疽因熱毒蘊結於臟腑經絡之間者﹐當用此藥以疏導托裏﹐調和榮衛﹐使邪气退﹐則元气不傷而痘瘡易愈也。

前胡枳殼散治痰實壯熱﹐胸中煩悶﹐大便堅實﹐臥則喘急。

前胡一兩枳殼赤茯苓大黃甘艸各半兩

右爲粗散﹐每服三錢﹐水一大盞﹐煎至六分﹐去滓﹐不拘時﹐量大小加減。如身溫脈微並瀉者﹐不可服。薛己曰﹕愚按前證﹐若屬肺胃實熱﹐气郁痰滯﹐大便祕結﹐小便赤濇﹐煩渴飲冷﹐身熱脈數者﹐宜用之以表散外邪﹐疏通內臟﹐使邪气不壅滯﹐且痘瘡輕而易愈也。

人參白朮散治痘瘡已靨﹐身熱不退。此藥淸神生津﹐除煩止渴。

人參白朮藿香葉廣木香生甘艸白茯苓各一兩漧葛三兩

右爲粗散﹐每服三錢﹐水一大盞﹐煎至六分﹐去滓﹐不拘時徐徐服。薛己曰﹕愚按前證﹐若痘瘡已靨身熱﹐或津液少而口漧引飲者﹐胃气虛弱也﹐宜用人參白朮散。若腹脹泄瀉﹐口漧足指寒冷者﹐脾气虛寒也﹐宜用十一味木香散。若形寒惡寒﹐嘔吐不食﹐腹脹瀉渴等證﹐乃脾气虛寒下陷也﹐用六君子加升麻﹑姜﹑桂﹔如不應﹐急加木香。若發熱煩躁﹐身熱惡衣﹐屬血脫髮躁﹐用當歸補血湯。大凡痘瘡﹐若脾气虛弱出不快者﹐誤以爲熱毒壅盛﹐用涼藥宣利解散﹐致脾胃受傷﹐元气愈虛﹐使瘡不起發﹐不充滿﹐不結靨﹐不成痂﹐而癢塌煩躁喘渴死者多矣。凡痘瘡首尾不宜與水﹐則瘡靨之後﹐其痂落遲。或生癰腫﹐治生其法﹐必成疳蝕瘡﹐血水不絕﹐甚則面黃唇白﹐多致難愈﹐蓋脾胃屬土而主肌肉故也。

韶粉散治小兒痘瘡才愈﹐而毒气尙未全散﹐瘡痂𨿽落﹐其瘢猶黯﹐或凹凸肉起﹐當用此藥塗之。

韶粉一兩輕粉一錢

右研和﹐入煉豬脂油拌勻如膏﹐薄塗瘡瘢上。如痘痂欲落不落﹐當用此方。

羊﹝骨同﹞髓膏治痘痂欲落不落﹐瘢痕。

羊﹝骨同﹞骨髓一兩

右煉﹐入輕粉一錢﹐研成白膏﹐瓷合盛之﹐塗瘡上。薛己曰﹕愚按前證﹐若痘瘡痕赤而作癢﹐屬血虛而有熱也﹐佐以四物﹑牡丹皮。若痕白而作癢﹐气虛而有熱也﹐佐以四君﹑芎﹑歸。瘡痂欲落不落者﹐脾經血气虛﹐八珍湯。若發熱而大便祕結者﹐腸胃內熱也﹐犀角消毒丸。發熱而大便調和者﹐脾胃熱也﹐麥門冬散。膿水淋漓者﹐肌表熱也﹐用敗艸散敷之。

雄黃散治小兒因痘後牙齦生疳蝕瘡。

雄黃一錢銅綠二錢

右二味﹐同研極細﹐量瘡大小幹摻。

綿繭散治小兒因痘瘡餘毒﹐肢體節骱上有疳蝕瘡﹐膿水不絕。

出蛾綿繭不拘多少

右用生白礬槌碎﹐實入繭內﹐以炭火燒礬汁幹﹐取出爲末﹐幹貼疳瘡口內。如腫臖作痛﹐更服活命飲。《幼科全書》曰﹕繭礬每兩加密陀僧五錢﹑白芷末二錢﹐以白蜜調而敷之。薛己曰﹕愚按雄黃散﹐淸肝殺虫解毒﹐外治之方也。其證所感之經﹐與所致之因﹐各有不同。若因手足陽明經蘊熱所致者﹐用犀角消毒散。若因脾經疳熱者﹐用大蕪荑湯。若因腎經虛熱者﹐用地黃丸。若因肝經疳熱者﹐用蕪荑湯送大蘆薈丸。其綿繭散﹐總治瘡毒膿水淋漓收斂之外劑﹐若果系內無餘毒而未痊者﹐宜用斂之。若因气血虛而不斂﹐宜用托裏散。若發熱腫痛﹐大便不結﹐用仙方活命飲﹐更以隔蒜灸法。若腫痛作渴﹐大便祕結﹐用四順淸涼飲。若大便已通﹐腫痛未退﹐仍用活命飲。若發熱倦怠﹐大便調和﹐用八珍湯加犀角。如疳蝕未應﹐急用隔蒜灸。若發熱口漧﹐肢體倦怠﹐用八珍湯加黃芪。若飲食少思﹐肢體倦怠﹐用五味異功散加當歸。若膿水不絕而發熱﹐用四物﹑參﹑芪﹑丹皮。若膿水不絕而惡寒﹐用四君﹑歸﹑芪。惡寒發熱者﹐用八珍﹑黃芪。若乳母肝經血虛發熱﹐用加味逍遙散。若肝經因怒發熱﹐用加味小柴胡湯。若肝經因郁發熱﹐用加味歸脾湯。仍參前痘瘡首尾悞飲水證。

谷精艸散治小兒痘瘡已靨﹐眼目翳膜﹐遮障瞳人﹐癮濇淚出﹐久而不退﹔或十二三日﹐瘡痂已落﹐其瘡瘢猶黯﹐或凹或凸。此肌肉尙嫩﹐不可澡浴﹐及食炙煿辛辣有毒之物﹐恐熱毒燻於肝膈﹐目生翳障﹐若不能守禁而致患者﹐須用此治之。一名蛤粉散。

谷精艸一兩生蛤粉二兩

右爲細末﹐以豶豬肝一葉﹐用竹刀批片﹐糝藥在內﹐用艸繩縛定﹐入磁器內﹐量用水﹐慢火煮熟﹐令兒食之。一方有黑豆二兩。《活人書》曰﹕煮熟收入磁瓶內燻眼﹐候溫取食﹐日作﹐不過十日退。薛己曰﹕愚按前證﹐若痘瘡愈後﹐餘毒入於肝經而作痛者﹐宜用此方﹔羊肝散亦效。若肝經熱毒﹐眼睛作痛﹐佐以小柴胡湯加生地黃﹐或犀角地黃湯。

解毒湯治一切熱毒腫痛﹐或風熱搔癢。

黃連三分金銀花連翹各五分

右﹐水煎服。薛己曰﹕愚按前證﹐當審其臟腑部分﹐及各隨所因而治之。若在乳下﹐必當兼治其母。

參湯散治水痘。

地骨皮炒滑石炙甘艸各半分麻黃去節人參大黃濕紙煨熟甜葶藶用濕紙裹煨知母羌活各一分

右爲末﹐每服半錢﹐水一小盞﹐入小麥七粒﹐同煎至十數沸﹐每服三五匙﹐不可多服。薛己曰﹕愚按前方﹐發表散邪疏通內熱之峻劑。若徧身作痛﹐壯熱煩躁﹐作渴飲冷﹐大便祕結﹐小便濇滯﹐喘嗽等證﹐宜用此方﹐或前胡枳殼散。然水痘多屬表邪﹐若但發熱引飲﹐小便赤色者﹐當用升麻葛根湯。如無他證﹐不必用藥也。

右小兒瘡疹無正方論﹐𨿽王﹑譚﹑錢氏之書﹐止見其方﹐未見其源。療之者﹐往往以藥宣利解散﹐因耗傷眞气﹐遂至不救者多矣。深可痛憫﹗文中今將祖父祕傳方論﹐集爲一卷﹐蓋守此方三十餘年﹐全活者甚眾﹐百不失一。今合廣其傳﹐使患者無夭枉之禍﹐醫者有活人之功﹐此僕之夙心也。

參芪內托散治痘瘡裏虛發癢﹐或不潰膿﹐或爲倒靨等證。

人參黃芪炒當歸川芎姜制厚朴防風桔梗炒白芷官桂紫艸木香甘艸

右入糯米一撮﹐水煎服﹐仍量兒加減。王肯堂曰﹕去厚朴﹑紫艸加白芍。瀉加訶子﹑肉豆蔻﹐有斑加桂﹑紫艸﹑酒炒黃連﹑牛蒡子之類。

紫艸快斑湯治痘疹血气不足﹐不能發出﹐色不紅活等證。卽紫艸湯。

紫艸人參白朮茯苓當歸赤芍藥川芎木通甘艸糯米

右﹐每服二錢﹐水煎。

人參胃愛散治痘瘡已發未發﹐吐瀉不止﹐不思飲食等證。

人參藿香紫蘇木瓜丁香茯苓甘艸糯米

右﹐每服三錢﹐姜棗水煎。

四聖散治痘疹出不快及倒靨。

紫艸茸木通甘艸炙枳殼麩炒黃芪

右各等分﹐每服二錢﹐水煎。

獨聖散治痘瘡倒靨陷伏。

穿山甲取前足嘴上者燒存性

右爲末﹐以木香湯入少酒服之。

快透散治痘瘡出不快等證。

紫艸蟬蛻木通芍藥甘艸炙﹐各等分

右每服二錢﹐水煎。薛己曰﹕愚按海藏先生云﹐身後出不快﹐足太陽經也﹐用荊芥甘艸防風湯﹔身前出不快﹐手陽明經也﹐用升麻葛根湯﹔四肢出不快﹐足陽明經也﹐用防風芍藥甘艸湯。此皆解毒升發之劑也﹐不可不知。

鼠粘子湯治斑疹稠密身熱等證。

牛蒡炒當歸甘艸炙﹐各一錢柴胡連翹黃芩黃芪各錢半地骨皮二錢

一方無芩加連。每服二錢﹐水煎。

紫艸散治痘疹黑陷﹐气血虛弱﹐瘡疹不起。

紫艸甘艸黃芪炙糯米各一錢半

右水煎服。

活血散治痘瘡血虛熱﹐已出未盡﹐煩躁不寧﹐肚腹疼。

白芍藥一兩﹐酒炒

右爲末﹐每服一匙﹐糯米湯調下﹐荔枝湯亦可。對四君子湯加歸﹑芪﹐名歸芪活血散。《活人書》曰﹕治瘡子出不快﹐酒調。如欲止痛﹐用溫熟水調下。海藏曰﹕張子和治四肢出不快﹐加防風大效﹐此乃太陰藥也。

人參透肌散治痘瘡虛而有熱﹐𨿽能出快﹐長不齊整﹐隱於肌膚間者。

人參紫艸如無﹐紅花代白朮茯苓當歸芍藥木通蟬蛻甘艸糯米各等分

右每服三錢﹐水一盞﹐煎半﹐徐徐服。

大連翹飲治積熱大小便不利﹐及痘後餘毒不解﹐肢體患瘡﹐或丹癅遊走不止。

連翹瞿麥荊芥木通赤芍藥當歸防風柴胡滑石蟬蛻甘艸各一錢山梔炒黃芩炒﹐各五分

右每服三錢﹐水煎。一歲每服一二匙﹐三五歲者每服數匙。一方有車前﹑紫艸。薛己曰﹕愚按前方苦寒辛散﹐發散肌表﹐疏通內臟之劑。若表裏實熱﹐煩躁飲冷﹐大便不通﹐小便祕結者﹐最宜用之。愼不可過劑﹐恐復傷胃气而變他證也。若妄發之則成斑爛﹐妄下之則成虛脫。古今圖書集成醫部全錄卷四百九十

痘疹門

方

胡荽酒【《陳氏痘疹》﹐下同】治穢气﹐使痘疹出快。

胡荽一把

右以好酒二盞﹐煎一兩沸﹐令乳母每含一兩口﹐噴兒徧身﹐勻噴頭面。房中須燒胡荽香﹐能辟除穢气﹐使痘疹出快。煎過胡荽懸掛房門上最妙。薛己曰﹕愚按前方﹐最宜用之。若痘疹已出﹐而飲食少思﹐宜用棗焚之。兒聞棗香﹐尢能開胃气﹐進飲食﹐解毒气。若因飲食停滯﹐未及消導﹐遂用此法﹐恐反助其邪以生濕熱﹐則成痘毒也。

甘露飲子治積熱﹐及痘後咽喉腫痛﹐口舌生瘡﹐齒齗宣腫。

生地黃炒麥門冬去心焙熟地黃黃芩炒天門冬去心石斛枳殼麩炒枇杷葉去毛茵陳甘艸炙﹐各等分一方加犀角。

右每服三錢﹐水煎。每服三五匙﹐不可多服。薛己曰﹕愚按前方涼血解毒﹐除濕淸熱﹐寒中之劑﹐治者審之。

托裏散治痘毒﹐元气虛弱﹐或行克伐﹐不能潰散﹐用之未成自消﹐已成自潰。

人參黃芪炒﹐各二錢當歸酒洗白朮炒陳皮熟地黃茯苓芍藥炒﹐各一錢半甘艸炙﹐五分

右﹐三五錢﹐水煎服。

托裏消毒散治痘毒﹐气血虛弱﹐不能起發﹐腐潰收斂﹐或發寒熱﹐肌肉不生。

人參黃芪炒當歸酒洗川芎芍藥炒白朮炒陳皮茯苓各一錢金銀花連翹白芷各七分甘艸五分

右每服三五錢﹐水煎服。

八正散治下焦積熱火﹐小便不通﹐或小便淋漓﹐脈證俱實者。

大黃酒炒車前子炒瞿麥扁蓄山梔炒木通甘艸各一錢滑石煆﹐二錢

右每二錢﹐水煎服。

涼膈散治上焦實熱煩渴﹐面目赤熱﹐頭昏咽燥﹐咽痛口瘡﹐便溺赤濇﹐狂言譫妄﹐睡臥不安。

大黃﹝石卜﹞硝甘艸各二兩連翹一兩梔子薄荷葉各二錢

右爲末﹐每服一錢﹐竹葉蜜些少煎服。

解毒防風湯治痘瘡毒气熾盛。

防風地骨皮黃芪白芍藥炒荊芥牛蒡子

右每服四錢﹐水煎服﹔或爲末﹐白湯調下。

人參理中湯治中气虛熱。

人參白朮炒甘艸炙﹐各等分

右每服一錢﹐姜棗水煎服﹔爲末﹐薑汁糊丸菉豆大﹐每服二三十丸﹐白湯下亦可。

補中益气湯治中气不足﹐因睡發熱﹐或元气虛弱﹐感冒風寒諸證。

黃芪炙人參白朮炒甘艸炙陳皮當歸各五分升麻柴胡各二分

右姜棗水煎。

瀉黃散治脾胃實熱。

藿香葉甘艸各七錢五分山梔仁一兩石膏五錢防風二兩

右用蜜酒微炒爲末﹐每服一二錢﹐水煎。

五味異功散治脾胃虛弱﹐吐瀉不食。

人參茯苓白朮甘艸炒陳皮各等分

右爲末﹐每服三錢﹐姜棗水煎。

四君子湯治脾虛飲食不化﹐或泄瀉嘔吐。

人參白茯苓白朮甘艸炙﹐各五分

右水煎服。《幼科全書》曰﹕治痘疹气虛﹐此爲要藥。

四物湯治肝脾血虛發熱﹐日晡益甚﹐或煩躁不寐。

當歸酒洗熟地黃各二錢白芍藥炒﹐一錢川芎五分

右作二劑﹐水煎服。《幼科全書》曰﹕治痘疹血虛﹐此爲要藥。

桔梗湯治咳嗽吐膿﹐痰中有血﹐已成肺癰。

桔梗炒貝母當歸酒浸瓜蔞枳殼麩炒薏苡仁桑白皮炒百合蒸各一錢五分五味子炒甜葶藶炒地骨皮知母炒黃芪炒甘艸節杏仁防己各五分

右﹐每服一二錢﹐水煎。

蟾蜍丸治無辜疳證﹐一服虛熱退﹐二服煩渴止﹐三服瀉痢愈。

蟾蜍一枚﹐夏月溝渠中﹐取腹大不跳不鳴﹐身多﹝疒畾﹞者

右取糞蛆一杓﹐置桶中﹐以尿浸之﹐卻將蟾蜍跌死﹐投與蛆食一晝夜﹐用布袋盛蛆﹐置急流中一宿取出﹐瓦上焙榦爲末﹐入麝香一字﹐粳米飯丸麻子大﹐每服二三十丸﹐米飲下﹐甚效。

人參敗毒散治傷風時气﹐寒熱咳嗽。

人參茯苓甘艸炒前胡川芎羌活獨活桔梗柴胡枳殼各等分

右爲末﹐每服一二錢﹐生薑薄荷水煎。《幼科全書》曰﹕治痘出腰痛﹐兼治疫癘。或加升麻﹑葛根﹑竹瀝。

仙方活命飲治一切瘡毒﹐未成內消﹐已成卽潰﹐此消毒排膿止痛之聖藥也。若膿出而腫痛不止﹐元气虛也﹐當用托裏散之類。

穿山甲白芷防風沒藥甘艸赤芍藥當歸尾乳香花粉貝母各一錢金銀花陳皮各三錢皂角刺二錢

右每服二三錢﹐酒水各半煎。

神效當歸膏治痘毒浸淫﹐或湯火等瘡﹐不問已潰未潰。

當歸黃蠟生地黃各一兩麻油六兩

右先將當歸﹑地黃入油煎黑﹐去滓入蠟鎔化﹐候冷攪勻﹐卽成膏矣。

蛇蛻散治痘毒目翳。

蛇蛻二錢﹐爲末瓜蔞仁五錢﹐研爛

一方去瓜蔞﹐用天花粉。右用羊肝一片﹐批開入藥末二錢﹐綫紮緊﹐用米泔煮熟﹐頻與兒食或乳母食。

荊芥甘艸防風湯解痘毒。

荊芥甘艸防風各等分

右每服一錢﹐水煎。

防風芍藥甘艸湯解痘毒。

防風芍藥甘艸各等分

右每服一錢﹐水煎。

麻黃甘艸湯治表實痘毒熾盛。

麻黃五分生甘艸三分

右水煎服。

輕粉散治出痘眼內生翳。

眞輕粉黃丹各等分

右研﹐左眼有瞖﹐吹入右耳﹔右眼有瞖﹐吹入左耳。更以菉豆皮﹑谷精艸﹑白菊花各一兩爲末﹐每服三錢﹔幹柿一枚﹐米泔一盞﹐煎幹﹐將柿去核食之﹐不拘時候﹐日三枚。

禹太和蟢蜘方治痘瘡黑陷垂死者。

壁間蟢蜘如黃豆大者一枚

右搗爛﹐若一歲兒用雄黃一釐﹐二歲者用二釐﹐十歲者一錢﹐再同蜘蛛研勻﹐用好燒酒一杯調和﹐徐徐服之。余意此方﹐卽同前十二味與十一味異功散之相類也。若因陽气虛寒﹐不能榮運周身﹐以致四肢逆冷﹐腹脹唇靑﹐其色黑陷者﹐宜用燒酒。若因元气虛乏﹐或色淡白﹐隱隱見於肌膚﹐而不能起發者﹐宜用陳酒亦可﹐不可拘滯於燒酒也。若小兒未周歲者﹐宜酌量與服之﹐亦不拘於杯許也。又有一等气血俱虛者﹐或色淡紅而不光澤﹐又不起發﹐或驚悸咬牙﹐用紫艸與紅花﹐以陳煮酒濃煎與兒服之﹐亦可以保其全生也﹐用者宜審諸。

抱龍丸治痰熱喘嗽﹐發熱﹐驚悸不安﹐痘瘡不發。

膽星四兩天竺黃一兩雄黃朱砂各五錢麝香少許

《全書》云忌用麝。右爲細末﹐用甘艸一斤﹐煮汁爲丸﹐每一兩作二十丸﹐用薄荷湯或燈心湯化下。

造膽星法

南星不拘多少﹐臘月臘水浸洗﹐切塊曬榦爲末﹐用黃牛膽汁拌勻﹐仍用牛膽殼裝入塡滿﹐以綫紮口﹐懸掛當風處陰漧﹑隔年方可用。薛己曰﹕愚按前方﹐淸熱豁痰利气之藥﹐過劑則脾肺復傷而反不愈。或更加胸腹作脹﹐飲食作嘔者﹐宜用人參白朮散培補中气。

五福化毒丹治胎毒及痘後頭面生瘡﹐眼目腫痛。

生地黃熟地黃天門冬去心麥門冬去心黑參甘艸甜硝各三兩靑黛一兩五錢

右爲末﹐煉蜜丸芡實大﹐每服一丸﹐白湯化下。薛己曰﹕愚按前方﹐生血涼血﹐解毒寒中之劑﹐用之得宜﹐殊有良驗﹐不過一二丸。王肯堂曰﹕按化毒丹﹐降火涼血解毒寒中之劑﹔犀角消毒丸﹐淸熱解毒破血之劑。蓋小兒臟腑脆嫩﹐元气易傷﹐況痘後气血皆虛﹐豈能勝當此劑﹖若胃气一傷﹐則未成者不能消散﹐已成者不能腐潰﹐已潰者不能生肌。殊不知痘瘡乃臟腑所發﹐徧身之血﹐皆化爲膿﹐況此方愈而患此﹐乃脾胃虛怯﹐肌肉消弱﹐榮衛短濇所致﹐治者審之﹗

犀角消毒丸治諸積熱及痘疹後餘毒生瘡。

生地防風當歸犀角屑鎊荊芥各一兩牛蒡子杵炒赤芍藥連翹桔梗各七錢薄荷黃芩炒甘艸各五分

右爲末﹐煉蜜丸芡實大﹐每服一丸﹐薄荷湯下。薛己曰﹕愚按前方淸熱解表﹐涼血破血﹐消毒損胃之劑﹐多不過一二服。凡痘毒當參前痘瘡悞飲冷水韶粉散治法用之﹐餘仿此。

敗艸散治痘瘡撾搔﹐或瘡膿血淋漓﹐謂之斑爛。

蓋屋爛艸或蓋墻爛艸多年者佳。如無﹐曠野生者﹐尢佳

右爲末塗之。《幼科全書》曰﹕研極細絹篩﹐鋪席上﹐任其展轉﹐其艸受風霜雨露﹐能解毒也。薛己曰﹕愚按前證﹐亦有气血虛熱而不愈者。如徧身患者﹐須多摻鋪席上﹐令兒坐臥﹐其瘡卽愈。

羊肝散治痘毒入眼﹐或無辜疳气入眼。

密蒙花靑葙子決明子車前子炒

右爲末﹐用密蒙花末三錢﹐余藥各一錢﹐拌勻﹐用羊肝一大葉﹐薄批摻上﹐濕紙裹煨熟﹐空心食之。薛己曰﹕愚按前證﹐若因肝經風熱傷血﹐宜用本方。若因肝經血虛風燥﹐宜用四物湯加山梔﹑釣藤鉤﹑牡丹皮。若因肝經血虛生風﹐或腎水不能生肝木﹐宜用六味丸。若成肝疳者﹐宜用六味地黃丸以滋肝腎﹐用四味肥兒丸加人參﹑白朮以補肝脾。

蟬菊散治斑瘡入眼﹐或病後生翳障。

蟬蛻洗淨去土白菊花各等分

右每服二錢﹐水一盞﹐入蜜少許煎﹐乳食後﹐量兒大小與之。

羌菊散治痘毒上攻生瞖﹐並暴赤羞明。

羌活蟬蛻防風菊花蛇蛻谷精艸木賊甘艸山梔子白蒺藜大黃黃連沙苑蒺藜各等分

右爲末﹐每服一錢﹐淸米泔溫暖調下。

丹粉散治痘毒膿水淋漓。

輕粉黃丹各五分黃連末﹐二錢

右研勻搽患處。

當歸補血湯治血气損傷﹐或妄服峻劑﹐致气血益虛﹐肌熱大渴引飲﹐目赤面紅﹐脈洪大而虛﹐重按全無﹐此病多得於饑飽勞役者。

黃芪炙﹐二兩當歸三錢﹐酒制

右水煎﹐乳母同服。

四神丸治脾胃虛弱﹐大便不實﹐飲食不思﹐或泄利腹痛等證。

肉豆蔻五味子各二兩補骨脂炒﹐四兩吳茱萸炒﹐一兩

右爲末﹐生薑八兩﹐紅棗一百枚煮熟﹐取棗肉和末丸桐子大﹐每服五七十丸﹐空心或食前白湯服。去五味子﹑吳茱萸﹐名二神丸。

四味肥兒丸治小兒食積五疳﹐或白禿體瘦﹐肚大筋靑﹐發稀成穗﹐或徧身瘡疥等證。

蕪荑炒神曲炒麥芽炒黃連各等分

右爲末﹐豬膽汁丸黍米大﹐每服三十丸﹐木通煎湯下。

九味蘆蒼丸治小兒肝脾疳積﹐體瘦熱渴﹐大便不調﹐或瘰藶結核﹐耳內生瘡等證。

胡連川連蘆蒼木香﹐蕪荑炒白雷丸靑皮鶴膝艸各一兩麝香三錢

右爲末﹐蒸餅糊丸麻子大﹐每服一錢﹐空心白湯下。

大蕪荑湯一名梔子茯苓湯。治小兒脾疳少食﹐發熱作渴﹐大便不調﹐發黃脫落﹐面黑便淸﹐鼻下生瘡﹐愛食泥土等證。

蕪荑五分黃連﹐黃蘗防風甘艸各二分麻黃羌活柴胡山梔子各三分白朮茯苓當歸各四分

右﹐每服二三錢﹐水煎。

濟生歸脾湯治脾血虧損﹐健忘驚悸等證。

人參黃芪蜜炙茯神各四錢炙甘艸木香各五分白朮土炒遠志棗仁炒龍眼肉當歸各一錢

薛己曰﹕愚按前方﹐若乳母憂思傷脾﹐血虛發熱﹐食少體倦﹐或脾不能攝血﹐以致妄行吐下﹐或健忘怔忡﹐驚悸少寐﹐或心脾作痛﹐自汗盜汗﹐或肢體腫痛﹐大便不調﹐或經候不準﹐哺熱內熱﹐或唇瘡流注等證致爲患者用之﹐令子母俱服。

八味地黃丸

卽六味地黃丸﹐加肉桂﹑附子各一兩

薛己曰﹕愚按前方﹐治稟賦命門火衰﹐不能生土﹐以致脾土虛寒﹐或飲食少思﹐或食而不化﹐臍腹疼痛﹐夜多旋溺等。若病久元气耗損所致﹐尢宜用之。或乳母命門火衰﹐鬼飲其乳﹐以致前證者﹐母宜服之。

加減八味丸

卽六味地黃丸﹐加肉桂一兩﹑五味子四兩。薛己曰﹕愚按前方﹐治稟賦腎陰不足﹐或吐瀉久病﹐津液虧損﹐口漧作渴﹐或口舌生瘡﹐兩足發熱﹐或痰气上湧﹐或手足厥冷等證。

八珍湯

卽前四君子四物二湯相合。薛己曰﹕愚按前方﹐治气血俱虛﹐或因克伐之劑﹐脾胃虧損﹐肌肉消瘦﹐發熱發寒﹐飲食少思等證。

十全大補湯

卽八珍湯加黃芪﹑肉桂。薛己曰﹕愚按前方气血虛弱﹐或稟賦不足﹐寒熱自汗﹐食少體瘦﹐發熱作渴﹐頭痛眩暈皆宜。

逍遙散加牡丹皮﹑山梔﹐名加味逍遙散。

當歸甘艸炙芍藥酒炒茯苓白朮炒柴胡各一錢牡丹皮山梔炒﹐各七分

右﹐水煎服。薛己曰﹕愚按前方﹐若乳母肝脾血虛內熱﹐或徧身瘙癢寒熱﹐或肢體作痛﹐頭目昏重﹐或怔忡頰赤﹐口燥咽漧﹐或發汗盜汗﹐食少不寐﹐或口舌生瘡﹐耳內作痛﹐或胸乳腹脹﹐小便不利﹐致兒爲患者﹐尢宜用之。

九味龍膽瀉肝湯治肝經濕熱﹐或囊癰下疳便毒﹐小便濇滯﹐或陰囊作痛﹐小便短少。

龍膽艸酒炒車前子炒木通當歸尾澤瀉各五分生甘艸黃芩生漧地黃山梔各三分

右﹐水煎﹐子母同服。

抑肝散治肝經虛熱發搐﹐或發熱咬牙﹐或驚悸寒熱﹐或木乘土而嘔吐痰涎﹐腹膨少食﹐睡臥不安。

柴胡甘艸各五分川芎八分當歸茯苓白朮炒釣藤鉤各一錢

右水煎﹐子母同服。

梔子淸肝散一名柴胡梔子散。治三焦及足少陽經風熱﹐耳內作癢生瘡﹐或水出疼痛﹐或胸乳間作痛﹐或寒熱往來。

柴胡梔子炒牡丹皮各一錢茯苓川芎芍藥當歸牛蒡子炒﹐各七分甘艸

右水煎﹐子母同服。《準繩》加白朮。若太陽頭痛加羌活﹐渴加葛根。

柴胡淸肝散治鬢疽及肝膽三焦風熱怒火之證﹐或項胸作痛﹐瘡毒發熱。

柴胡山梔炒﹐各一錢半黃芩炒人參川芎各一錢連翹甘艸五分桔梗八分

右水煎﹐子母同服。

小柴胡湯加山梔子牡丹皮﹐名加味小柴胡湯。治傷寒溫熱﹐身熱惡風﹐頭痛項彊﹐四肢煩疼﹐往來寒熱﹐嘔噦痰實﹐中暑瘧疾﹐並服之。

柴胡二錢黃芩炒錢半人參半夏各七分甘艸炙﹐五分

右薑水煎﹐子母同服。薛己曰﹕愚按前方﹐若肝膽經風熱﹐肝火瘰藶﹐寒熱往來﹐日晡發熱﹐潮熱身熱﹐不欲飲食﹐或怒火口苦﹐耳聾咳嗽﹐或脇痛胸滿﹐小便不利﹐或泄瀉﹐吐酸苦水﹐或肢體搐動﹐唇目抽札﹐並宜用之。王肯堂曰﹕前方爲粗末﹐每服三錢﹐水一盞﹐生薑三片﹐棗子一枚﹐同煎至半盞﹐去滓溫服。欬嗽者﹐加五味子煎服。頭痛發熱﹐肢節疼痛者﹐四味升麻湯。大便不通者﹐四順飲。若大便自利黃黑色者﹐此毒亦有所出﹐不必廣與湯劑﹐恐重增他病。大便自然通﹐不得以溫藥助之。疹瘡亦稀少﹐自快利﹐只與四味升麻湯﹑荊芥散。𨿽大便利﹐不可以溫藥助之。其下利甚者﹐卻與少溫之。

神功散治痘毒腫焮作痛﹐未成者敷之卽散﹐已潰者敷之腫痛卽消。

黃蘗炒艸烏炒血竭加倍

右爲末﹐等分﹐津調敷患處。

制附子法

附子﹐重一兩三四錢﹐有蓮花瓣﹐頭圓底平者。先備童便五六碗﹐將附子先放在竈上煙櫃中間良久﹐乘熱投入童便﹐侵五七日﹐候潤透揭皮﹐切四塊﹐仍浸二三日﹔用粗紙數層包之﹐浸濕﹐埋灰火﹐半日取出﹐切片檢視﹐有白星者﹐仍用瓦上炙熟﹐至無白星爲度。如急用﹐卽切大片﹐用童便煮二三沸﹐熱瓦炙熟用之。

升均湯治痘瘡已出不勻﹐或吐瀉發熱作渴

升麻漧葛芍藥炒人參白朮炒茯苓甘艸紫艸如無﹐紅花代之

右每服三五錢﹐薑水煎。

丹溪先生解瘡毒藥

絲瓜升麻芍藥酒炒甘艸山楂黑豆赤小豆犀角鎊﹐各等分

右爲粗散﹐每服三錢﹐水一大盞﹐煎至六分﹐去滓﹐不拘時徐徐溫服﹐量大小加減。

稀痘方

老鼠肉

右去皮取肉﹐水煮熟﹐量兒大小與食數次。出痘甚稀﹐未食葷時﹐與食尢效﹐屢試屢驗。

淸解湯【《沈氏心傳》﹐下同】治痘疹有餘。

黃芩一錢生甘艸四分升麻柴胡各三分紫艸川芎麥門冬荊芥防風黃蘗黃連知母各七分牛蒡子炒蟬蛻元參山梔桔梗各六分

右水二鍾﹐用竹葉數片﹐煎至一鍾﹐陸續服。色赤稠密﹐不食﹐加地丁﹑金銀花﹑地骨皮﹑燈心。渴﹐加葛根。小便白﹐去梔子﹑燈心﹑竹葉。癢﹐加防風﹑荊芥﹑羌活﹑蟬蛻﹑連翹。咳嗽咽痛﹐加山豆根﹐倍加麥門冬﹑牛蒡子。嘔﹐加石膏。腹脹﹐加紫蘇。瀉﹐去麥門﹑知母﹑紫艸﹐切不可加訶子﹑豆蔻。出汗﹐去升麻﹑川芎﹑柴胡﹑荊芥﹑防風﹑連翹﹑羌活﹐切不可加黃芪。不靨﹐是無陰不藏﹐乃經之陰藏﹐仍復前藥﹐陰生自藏。痘後病目﹐加菊花﹑決明子。醫家活法﹐全在看痘輕重﹐隨時加減﹐俟醫者之自得耳。切不可妄用補藥熱藥。

助陽方治痘疹不及。

人參爲君﹐一錢白朮七分白茯苓熟地黃當歸各五分黃芪九分﹐已上三味皆酒浸川芎甘艸炙﹐各四分升麻柴胡各三分

右水一鍾﹐用棗二枚﹐糯米百粒。泄﹐加訶子﹑豆蔻。出汗﹐倍加黃芪。嘔﹐加石膏。癢﹐加白芷﹑防風﹑蟬蛻。倒靨乃陽絕之證﹐加附子。白疤頂凹﹐倍加人參﹐必紅活膿足方止。

防風湯【《素問病機》﹐下同】治小兒斑疹﹐宜此安和五臟。

防風一兩地骨皮黃芪芍藥荊芥穗枳殼牛蒡子各半兩

右爲細末﹐溫水調下﹔或爲粗末﹐煎服二三錢﹐更妙。

當歸丸治小兒斑疹﹐大便祕而內實能食。

當歸五錢黃連二錢半大黃二錢炙艸一錢

先將當歸熬作膏子﹐入後三味爲丸如菉豆大﹐漸次服至十丸妙。

棗變百祥丸治斑疹大便祕結。

大戟去骨﹐一兩棗三十个﹐去皮核

右二味﹐用水一碗﹐煎至水盡爲度﹐去大戟不用﹐將棗焙漧﹐可和劑﹐旋丸﹐從少至多﹐以利爲度。一方以木香湯下。萬氏曰﹕可代百祥丸﹑牛李膏用。

消毒救苦散【《蘭室祕藏》﹐下同】治斑證悉具﹐消化便令不出﹔如已出稀者﹐再不生斑。

防風羌活麻黃根川升麻生地黃連翹初出者減﹐出大者加酒炒黃蘗各五分當歸身黃連各三分川芎槁本柴胡葛根酒黃芩生黃芩蒼朮各二分細辛生甘艸白朮陳皮蘇木紅花各一分吳茱萸半分

右銼如麻豆大﹐每服五錢﹐水二大盞﹐煎至一盞﹐去滓﹐稍熱空心服。夫斑疹出者﹐皆因內傷﹐必出斑﹐營气逆故也。大禁牽牛﹑巴豆食藥﹐宜以半夏﹑枳﹑朮﹑大黃﹑益智仁之類﹐去其泄瀉﹐止其吐。若耳尖冷﹐呵欠﹐睡中驚﹐嚏噴眼濇﹐知必出斑也。諸大膿泡小水泡斑疹癮三色﹐皆營气逆而寒復其表﹐宜以四味升麻湯中加當歸身﹑連翹﹐此定法也。如肺成膿斑﹐先嗽喘﹐或气髙而喘促﹐加人參﹐少加黃芩﹐以瀉伏火而補元气。如心出小紅斑﹐必先見幹嗌﹐驚悸身熱﹐肌肉腫﹐脈弦洪﹐少加黃連。如命門出癮疹﹐必先骨疼身熱﹐其疼痛不敢動搖﹐少加生地黃﹐又加黃蘗。諸斑疹皆爲陰證瘡﹐是皆因內傷飲食﹐脾胃不足﹐營气逆行﹐𨿽大熱內熾﹐陰復其外﹐治法如前。如痘疹則發於脾﹐宜陳氏人參淸膈散。水皰多因傷寒熱毒而發﹐宜升麻散及羌活散。《原機啟微》曰﹕右方功非獨能於目﹐蓋專於斑者而置也。今以治斑之劑治目者﹐以其毒尙熾盛﹐又傍害於目也。夫斑疹之發﹐初則膀胱壬水克小腸丙火﹐羌活﹑槁本乃治足太陽之藥﹔次則腎經癸水又克心火﹐細辛主少陰之藥﹐故爲君。終則二火熾盛﹐反制寒水﹐故用黃連﹑黃芩﹑黃蘗以療二火。酒制者﹐反治也。生地黃益寒水﹐故爲臣。麻黃﹑防風﹑川芎﹐升發陽气﹐祛諸風邪﹔葛根﹑柴胡解利邪毒﹐升麻散諸鬱結﹐白朮﹑蒼朮除濕和胃﹐生甘艸大退諸熱﹐故爲佐。气不得上下﹐吳茱萸﹑陳皮通之﹔血不得流行﹐蘇木﹑紅花順之﹔當歸愈惡瘡﹐連翹除客熱﹐故爲使。此方君臣佐使﹐逆從反正﹐用藥治法俱備﹐通造化明藥性者能知也。如未見斑疹之前﹐小兒耳尖冷呵欠﹐睡中驚﹐嚏噴眼濇﹐知其必出斑者﹐急以此藥投之。甚者則稀﹐稀者立已﹐已後無再出之患。陳文中曰﹕治小兒斑疹﹐未滿二十一日而目疾作﹐神效。

桔梗湯如斑已出﹐只時時與之快咽喉﹐寬利胸膈。

桔梗二錢甘艸一錢

右爲粗末﹐每服三錢﹐水一大盞﹐煎至六分﹐去滓﹐大溫﹐時時服之﹐不可計服數。如見傷食證﹐又見斑證﹐先與不犯大黃﹑巴豆藥克化過﹐再與升麻湯。如食重傷﹐前藥不能過﹐再與大黃﹑巴豆藥過。如大便行﹐當卽便與升麻湯服之﹐恐斑子內陷。已後臨時作方治。如斑子已出稠密﹐身表熱﹐急與鼠粘子湯。《活幼全書》加牛蒡子。

麻黃柴胡升麻湯治小兒寒郁而喘﹐喉鳴腹中鳴﹐腹滿﹐鼻流淸涕﹐脈沈急而數。

麻黃艸蔻仁益智仁各一錢五分吳茱萸厚朴各二分當歸梢生甘艸生黃芩柴胡各一分升麻神曲蘇木各半分全蠍二个紅花少許

右銼如麻豆大﹐分作二服﹐水一大盞﹐煎七分﹐食遠服。忌風寒。微有汗則效。

羚羊角散【《原機啟微》﹐下同】治小兒斑疹後﹐餘毒不解﹐上攻眼目﹐生翳羞明﹐眵淚俱多﹐紅赤腫閉。

羚羊角鎊黃芩黃芪艸決明車前子升麻防風大黃芒硝各等分

作一服﹐水一盞﹐煎半盞﹐去滓﹐稍熱服。右方以羚羊角主明目爲君。升麻補足太陰以實內﹐逐其毒也﹔黃芪補手太陰以實外﹐禦其邪也﹐爲臣。防風升淸陽﹐車前子瀉濁陰﹐爲佐。艸決明療赤痛淚出﹐黃芩﹑大黃﹑芒硝用以攻其固熱﹐爲使。然大黃﹑芒硝﹐爲大苦寒之藥﹐智者當量其虛實以爲加減。未滿二十一日而目疾作者﹐消毒化斑湯主之。

平和飲子【《顱顖經》】治小兒痘疹。

人參白朮茯苓甘艸升麻各等分

右爲細末﹐每服一二錢﹐水煎去滓﹐溫﹐細細飲之。量歲大小虛實﹐以意詳之。此藥治諸瘡痛﹐煩渴不寧者﹐皆可服之。惟小兒瘡疹尢佳。

祕傳稀痘神方【《窮鄕便方》﹐下同】

小飯赤豆黑豆菉豆粉艸各爲細末﹐一兩

用竹筒削去皮﹐兩頭畱節﹐將一頭鑿一孔﹐以藥末入筒中﹐用杉木楔塞緊﹐黃蠟封固﹐外以小繩系之﹐投入臘月廁中﹐滿一月卽用。取出連筒洗淨風漧﹐每藥一兩﹐配臘月梅花片末三錢和勻。若得雪中自落地梅花片﹐不著人手﹐以鍼刺取者。更妙。如急用﹐入紙封套內﹐略烘卽幹。兒大者用一錢﹐小者用五七分﹐俱以霜後取起絲瓜藤上小藤絲煎湯﹐調藥末﹐空腹服。湯宜多服。服後必忌葷腥一十二日﹐解少黑糞爲驗。一次可稀﹐滿三次不出矣。每年冬服一次。

又

大粒朱砂三錢﹐用絲絹包裹大紫艸菉升麻麻黃連根節各二錢荔枝殼四錢

已上四味銼碎﹐用水三碗﹐入土罐內﹐同朱砂煮半日﹐慢火煮之﹐取出朱砂﹐淸水洗過爲極細末﹐或燈心湯﹐或蘇穗湯調下三分。如一歲一分﹐二歲二分﹐三歲三分﹐四五歲亦只三分而止。服十日半月﹐至痘出時自稀﹐歷試有驗。如服半月未出﹐過兩三日﹐又以朱砂三錢制過一徧。

稀痘丹【《身經通考方》﹐下同】此方每有應驗。

兔絲子四兩﹐酒煮搗餅乾元參一兩﹐竹刀切片右二味爲細末﹐蒸熟﹐黑砂糖水濾淸拌服

神功消毒保嬰丹凡小兒未出痘瘡者﹐每遇春分﹑秋分日服一丸﹐其痘毒卽漸消化。若服一二次者﹐只得減少。若服三年六次﹐其毒盡能消化﹐必保無虞。此方屢經試驗。務要後開日期﹐潔誠修合﹐服之神效。

纏豆藤一兩五錢﹐其藤八月收取毛豆梗上纏繞細紅絲就是﹐采取陰漧﹐此味爲主﹐妙在此味藥上黑豆二十粒赤豆七十粒山楂肉一兩升麻七錢五分生地荊芥防風獨活甘艸當歸桔梗各五錢連翹七錢五分川黃連赤芍藥炒﹐各五錢牛蒡子一兩苦絲瓜一个﹐長五寸﹐隔年經霜者爲妙﹐燒灰存性辰砂另研﹐甘艸一兩五錢同煮過﹐去甘艸

右各爲極細末﹐砂糖拌勻﹐共搗千餘下﹐丸如李核大﹐每服一丸﹐濃煎甘艸湯化下。其前項藥﹐預辦精料﹐遇春分﹑秋分﹐或正月十五﹐或七月十五日修合﹐務在虔誠。忌婦人雞犬貓孝子見。合藥須於淨室焚香﹐向太陽祝藥云﹕神仙眞藥﹐體合自然﹐嬰兒吞服﹐天地齊年。吾奉太上老君﹐急急如律令敕﹗一气七徧。

神授小兒稀痘丹此方系呂仙翁乩上所授﹐服之屢有神效。

人參黃連酒浸蟬蛻各二錢白僵蠶五錢懷熟地黃三錢﹐鴨血浸蒸白蚯蚓去土曬漧黃蘗酒炒芙蓉葉各一錢知母錢半﹐酒炒兔絲子用黃蘗水浸﹐煮爛成餅曬漧﹐五錢﹐爲末牛黃冰片各五分

右爲細末﹐用雞子白丸如龍眼大﹐每服一丸﹐米湯送下。

如聖散治小兒痘靨﹐潮熱未除﹐鼻口內發疳﹐宜速服之。

史君子肉胡黃連黃連炒山楂肉薄荷白朮麩炒荊芥穗陳皮各等分燈心十莖

右水一鍾﹐煎四分﹐不拘時服。

三豆湯【《幼幼全書》﹐下同】預防小兒痘毒。

赤小豆黑大豆菉豆生用﹐各一升

右以三豆淘洗﹐同甘艸﹐用雪水八升﹐如無以長流水代﹐煮豆熟爲度。去甘艸﹐將豆曬漧﹐又入汁﹐再浸再曬﹐汁盡爲度。逐日取豆煎水﹐任意面東服之。

代天宣化丸卽韓氏五毒湯加減﹐又名五瘟丹。

人中黃屬土﹐甲己年爲君連翹酒制爲佐黃芩酒炒﹐屬金﹐乙庚年爲君山豆根爲佐山梔仁酒炒﹐屬木﹐丁壬年爲君防風爲佐黃蘗酒炒﹐屬水﹐丙辛年爲君牛蒡酒洗﹐爲佐黃連酒炒﹐屬火﹐戊癸年爲君荊芥穗爲佐苦參爲佐

右﹐先視年歲以爲君﹐其餘所屬歲气者﹐悉以爲臣﹐君者倍之﹐臣者半之﹐佐者如臣四分之三。於冬至日修合爲末﹐取雪水煮升麻﹐和竹瀝﹐調神曲糊爲丸﹐以雄黃﹑辰砂爲衣﹐每服竹葉湯下。制人中黃法﹐取甘艸大者﹐不拘多少﹐用斷竹一節﹐畱一節﹐納甘艸於中﹐仍以絮塞無節處﹐放糞缸中﹐浸七七四十九日﹐取出曬漧聽用。

加味連芩升麻湯治痘疹大熱。

連翹去心酒洗升麻酒洗葛根桔梗酒洗甘艸梢赤芍酒芩酒梔牛蒡子酒洗炒木通酒洗滑石麥門冬去心

右水一鍾﹐淡竹葉﹑燈心爲引﹐不拘時服。

葛根湯治痘疹初熱。

葛根升麻芍藥甘艸各等分

右口漧﹐加天花粉﹑麥門冬﹑茅根汁。頭痛﹐加槁本﹑白芷。腹痛﹐加枳實﹑山楂﹑木香。腰痛腳膝痿﹐加蒼朮﹑黃蘗﹑羌活﹑木通。驚搐﹐加木通﹑薄荷葉﹑燈心﹑竹瀝。泄瀉﹐加人參﹑白朮﹑白茯苓﹑訶子肉。嘔吐﹐加白朮﹑半夏﹑陳皮。發斑﹐加山梔仁﹑石菖蒲﹑木通﹑辰砂。四肢冷﹐加人參﹑黃芪﹑漧薑﹑官桂。衄血﹐加茅根汁﹑黃芩﹑山梔仁﹑元參。咽痛﹐加大力子﹑射幹。咳嗽﹐加蘇葉﹑陳皮﹑前胡﹑枳殼。大便結﹐加歸尾﹑生地﹑紫艸﹑紅花。多叫哭﹐加黃連﹑木通﹑山梔仁﹑麥門冬。吐舌弄舌﹐加黃連﹑防風﹑梔子。常用﹐加桔梗﹑防風﹑荊芥﹑大力子﹑連翹。

桂枝葛根湯治痘疹連日暴風﹐有傷風證。

桂枝赤芍漧葛甘艸防風各一錢

右姜棗爲引。《準繩》﹕加升麻等分。

正气散治痘嚴寒凜冽﹐恐有寒病。

甘艸炙二分陳皮木香蒼朮各五分厚朴姜制二錢麻黃一錢官桂三分

右﹐水煎溫服。

人參白虎湯治痘疹酷暑燻蒸﹐恐有熱病。

人參知母石膏甘艸麥冬香茹藿香淡竹葉粳米白扁豆炒過爲引

右白水煎服。

胃苓湯治痘疹久雨濕淫﹐恐有濕病。

蒼朮泔制厚朴姜制陳皮甘艸炙豬苓澤瀉赤茯白朮官桂

右水煎溫服。

加味葛根湯治痘疹初熱﹐發表解毒托裏。

漧葛升麻赤芍藥甘艸桔梗柴胡防風荊芥連翹牛蒡炒木通

右淡竹葉爲引。大便結燥﹐加紫艸﹑紅花。渴﹐加天花粉﹑麥門冬。腹痛祕結﹐少加酒炒大黃。

麻黃解表湯治痘疹發熱不出﹐外感風寒。

麻黃去根節酒炒黑色羌活升麻葛根防風荊穗甘艸蟬蛻大力子桔梗

右各等分﹐水煎﹐入燒人糞同服。

托裏十補散治痘疹發熱﹐內傷飲食﹐毒郁不出。一名十奇散﹐又名十宣散。

人參黃芪桔梗官桂川芎防風白芷厚朴姜制甘艸

右﹐水煎﹐調大力子末服。《準繩》加當歸。

枳實導滯散治痘疹內實不出。

枳實山楂肉連翹半夏姜制酒黃連木通酒大黃甘艸紫艸

右水煎﹐檳榔末同服。

葛根解毒湯治痘疹作渴﹐毒火內蒸。

生葛汁如無﹐葛根代茅根汁天花粉升麻甘艸末麥門冬去心生地黃酒芩

右等分﹐水煎眾藥﹐和各汁同飲。

葛根化毒湯治痘疹腹痛。

葛根官桂白芍甘艸靑皮木香枳殼連翹山楂肉各等分

右﹐水煎。

三黃解毒湯治痘疹大便鞕結﹐煩躁作渴﹐腹痛。

當歸梢酒大黃酒芩酒連紫艸紅花枳實木通檳榔各等分

右水煎。

建中托裏散治痘泄瀉腹痛。

黃芪官桂人參白芍白朮甘艸升麻酒炒

右水煎服。

導赤散治痘發熱﹐心煩啼哭。

木通生地黃甘艸防風薄荷

右燈心引﹐水煎服。

瀉靑導赤湯治同前。

歸尾木通甘艸羌活防風酒梔仁川芎黃連淡竹葉

右﹐燈心引﹐水煎﹐入竹瀝同服。

麥門冬導赤散治同前。

木通麥門冬甘艸黃連各等分

右燈心引﹐水煎﹐入竹瀝同服。虛者加人參。

寧神湯治痘已收靨﹐餘熱不退﹐發搐慢驚。

石菖蒲白茯苓麥門冬甘艸黃連木通

右各等分﹐燈心引﹐水煎﹐入竹瀝同服。虛者加人參。

調中湯治痘後吐瀉。

人參黃芪白朮甘艸炙白芍藥酒炒木香陳皮

右姜引﹐水煎服。

辰砂導赤散治痘出譫語。

人參白茯黃連炒山梔炒石菖蒲木通麥冬辰砂另研牛黃另研

右燈心引﹐水煎﹐入竹瀝﹐調辰砂﹑牛黃末同服。

補中益气湯治痘手足厥冷。

人參黃芪白朮甘艸炙白芍酒炒木香陳皮

右姜引﹐水煎服。

元參解毒湯治痘失血。

元參生芩酒梔仁桔梗甘艸漧葛生地荊芥穗各等分

右水煎﹐臨服入茅根汁﹐磨京墨同服。

黃連解毒合甘桔湯治痘口舌生瘡。

酒黃連酒黃芩酒梔子薄荷葉荊芥穗石膏桔梗甘艸連翹牛蒡子炒

右水煎﹐入竹瀝同服。

調元湯治痘多汗。

人參黃芪甘艸生地麥門冬白芍藥白朮

右水煎服。汗不止﹐加地骨皮﹑麻黃根﹐以豬心肺煮湯兼引。

柴胡加桂枝湯治痘發戰。

柴胡葛根甘艸羌活人參防風官桂牛蒡子

右淡竹葉爲引﹐水煎服。古今圖書集成醫部全錄卷四百九十一

痘疹門

方

加味甘桔湯【《幼科全書》﹐下同】治痘咽痛。

桔梗甘艸牛蒡炒研荊芥穗升麻射幹

右取順水一盞煎熟﹐時常服之。

橘皮湯治痘中傷食。

橘皮靑皮枳殼木香白茯甘艸山楂

右麥芽作引﹐水煎﹐不拘時服。

參苓白朮散治痘中脾胃气弱﹐不食。

人參白朮茯苓甘艸桔梗山楂肉木香枳實陳皮

右水煎﹐槌砂仁一个作引﹐不拘時服。

消毒快斑湯治痘不及期﹐發熱卽出。

桔梗甘艸防風赤芍木通天花粉元參大力子歸尾黃芪前胡荊穗連翹

右水煎服。《準繩》﹕重加連翹。

增損八物湯﹐治痘過期發熱不出。

人參黃芪白朮甘艸當歸大力子炒赤芍川芎荊芥防風連翹桔梗漧葛

右水煎服。

加味參蘇飲治痘應出不出﹐外感風寒。

人參蘇葉葛根陳皮前胡白芷桂枝枳殼甘艸羌活防風

右竹葉引﹐水煎服。《準繩》﹕去桂枝加桔梗。

加味調中湯治痘裏虛不出。

人參黃芪甘艸白朮木香官桂白茯半夏陳皮

右水煎服。

消斑承气湯治痘毒內蓄。

枳殼厚朴大黃酒炒黃芩黃連梔子連翹木通甘艸

右姜引﹐水煎服。甚者加芒硝﹑紫艸。

解肌化斑湯治痘出﹐熱不退。

葛根木通桔梗甘艸大力子連翹荊芥酒芩酒蘗天花粉地骨皮

右水煎服。大便祕加紫艸。

疏毒快斑湯治痘徧身稠密瑣碎。

荊芥防風人參當歸連翹甘艸桔梗赤芍大力子

右﹐水煎服。熱甚加酒連﹑酒芩﹑地骨皮﹐渴加天花粉﹑葛根﹐食少加白朮﹑山楂﹑陳皮﹐腹痛加厚朴﹑大腹皮﹐喘咳加知母﹑桑白皮﹐泄瀉加官桂﹑梔子﹑漧薑﹐痛加白芍藥﹑酒炒黃芩﹐癢加官桂。

芎歸均气飲治痘如蠶殼蛇皮﹐气至而血不至。

歸身川芎赤芍麥冬人參荊芥穗防風靑皮木香官桂甘艸

右水煎服。

參芪和血飲治痘如蚤斑蚊迹﹐血至而气不至。

人參黃芪連翹酒芩葛根歸尾蟬蛻大力子木通桔梗甘艸

右水煎服。

固陽散火湯治痘色帶艷赤﹐防後癢塌飲此。

人參黃芪甘艸歸尾升麻葛根連翹防風荊芥生地木通

右水煎服。

鼠粘子湯治咽喉瘡痛。

射幹桔梗甘艸連翹鼠粘子

右水煎﹐入竹瀝同服。

一聖散﹐治咽痘痛甚﹐用此吐之。

苦參

右爲末﹐每用一字吹之甚效。又用硼砂吹之。咽痛首尾可服。

蟬花散治同前。

蟬蛻密蒙花酒連歸尾柴胡梢木通川芎梔子仁酒炒白豆蔻龍膽艸酒洗防風

右淡竹葉引﹐水煎服。

荊防解毒湯治痘兼斑疹。

荊芥防風酒芩黃蘗元參升麻知母人參石膏甘艸連翹牛蒡炒

右淡竹葉引﹐水煎服。

淸金瀉火湯治痘瘡口臭。

生片芩知母石膏桔梗甘艸馬兜鈴麥冬天門冬木通山梔仁天花粉

右水煎﹐入竹瀝同服。

黃芪芍藥湯治痘出未及期﹐當防癢塌。

黃芪白芍酒芩連翹防風荊芥穗桔梗甘艸葛根人參大力子炒

右淡竹葉爲引﹐水煎服。

風火並治湯治痘瘡作癢。

荊芥防風升麻白芍桂枝葛根牛蒡炒

右淡竹葉引﹐水煎服。

內托護心散治痘過期﹐六七日不起發。

人參當歸防風荊芥牛蒡炒酒連酒蘗酒芩甘艸蟬蛻木通桂枝連翹

右作一服﹐用水煎﹐入燒人糞調服。便閉者﹐去人參﹐加大黃﹑紫艸。

十宣內托散治痘出形紫黑﹐不能起發。

黃芪人參當歸川芎桔梗甘艸牛蒡防風荊芥

右水煎﹐入燒屎同服。渴加天花粉﹑葛根﹐大便祕加大黃﹑紫艸﹐小便祕加紫艸﹑木通。

解毒托裏散治痘出形稠密﹐血气不足﹐起發不透。

牛蒡炒桔梗人中黃防風荊芥升麻葛根赤芍蟬蛻去土酒紅花歸尾連翹

右水煎﹐入燒人屎同服。

四物快斑湯治痘瘡火盛而血不足。

歸尾川芎赤芍生地荊芥升麻葛根牛蒡炒連翹紫艸地骨皮

右水煎﹐入燒人糞同服。

四君子快斑湯治痘瘡濕盛而气不足。

黃芪人參白朮白茯甘艸官桂白芷防風陳皮白芍荊芥

右水煎服。

大補養命湯治痘瘡皮嫩易破。

黃芪官桂川芎赤芍白朮白茯甘艸木香當歸大棗

右水煎服。

大補快斑湯治痘瘡浮囊空殼如麩皮﹐中無水色。

黃芪當歸川芎赤芍人參生地甘艸牛蒡防風荊芥穗連翹官桂

右水煎入燒人糞同服。

解標瀉火湯治痘根窠赤頂紅﹐此火勝也。

歸尾牛蒡地骨皮山豆根酒梔仁酒芩酒連連翹桔梗甘艸升麻葛根

右水煎﹐入燒人糞同服。

解毒化斑湯治痘中枯﹐黑子。

黃芪人參甘艸歸身川芎牛蒡炒荊芥穗防風連翹

右水煎﹐入燒人糞同服。寒月加官桂。

四聖珍珠散治痘疔。

碗豆四十九粒菉豆四十九粒油發一撮珍珠七粒

右二豆﹑油發各燒灰存性﹐共珍珠爲細末﹐用胭脂取汁調勻﹐以鍼挑破黑陷﹐納藥於中﹐胭脂水塗四圍﹐其瘡必回。不回而添黑陷﹐決死無疑。宋杏莊加雄黃八分﹐紫艸茸錢半。周順齋用牛黃一錢一分﹐朱砂八分﹐珍珠三分爲末﹐口嚼胭脂汁調搽。

加味四聖快斑湯治痘瘡毒气陷伏倒靨。

黃芪人中黃木通紫艸酒紅花連翹麻黃酒炒黑牛蒡炒絲瓜帶蒂燒灰存性辰砂另研

右入燒人糞﹐水煎﹐調辰砂﹑絲瓜灰服。

宣風快斑湯治同前。

木香枳殼甘艸檳榔大黃

右水煎﹐用黑牽牛半生半熟研末同服﹐以通爲度。瘡回﹐服四君子湯調之。

木香快斑散治痘瘡倒伏倒靨。

木香黃芪人參桂心靑皮訶子肉歸身甘艸炙陳皮白朮茯苓

右生薑引﹐水煎服。

十全快斑湯治痘瘡灰白﹐頂平正﹐气虛弱。

人參黃芪炙甘艸炙白朮歸身白芍川芎木香官桂陳皮藿香棗子

右﹐姜引﹐水煎服。

異功快斑湯治痘瀉不止。

人參黃芪炙白朮歸身木香桂心陳皮訶子丁香白茯棗子炙甘艸

右姜引﹐水煎服。

附子理中湯治同前。

人參白朮甘艸炙漧薑炙附子煨熟訶子肉

右水煎服。

補元快斑湯治痘瘡元气不足。

人參黃芪白朮當歸甘艸

右水煎溫服。

調中快斑湯治痘瘡悞服涼藥冷水。

人參白朮白茯甘艸桂心木香陳皮蒼朮厚朴藿香

右姜引﹐水煎服。

涼血快斑湯治痘瘡紅紫焮腫血熱。

歸梢生地酒紅花連翹牛蒡炒升麻甘艸

右水煎溫服。大便堅者加紫艸﹐甚者加大黃。小便少者﹐加木通。

助脾快斑湯治痘瘡初發如錫餅。

陳皮山楂肉荊穗牛蒡炒甘艸木香靑皮枳殼木通

右白水煎服。

補脾快斑湯治痘瘡手足發不透。

黃芪人參甘艸防風官桂少許

右水煎服。

正气快斑湯治痘爲寒所郁﹐不能起發。

羌活蒼朮防風甘艸桔梗當歸葛根白芷川芎

右姜引﹐水煎服。寒月加官桂。

平胃快斑湯治痘遇久雨不能起發。

蒼朮厚朴陳皮甘艸羌活防風官桂豬苓白茯

右水煎服。

白虎快斑湯治痘瘡天時暄熱﹐毒火郁遏﹐不得發越。

人參二錢軟石膏甘艸麥門冬葛根升麻

右各等分﹐淡竹葉爲引﹐水煎服。昏暈者加辰砂﹐小便赤加木通﹑滑石﹐大便堅者加生石膏。

理中快斑湯治痘起發﹐誤食生冷﹐脾胃虛不能發透。

人參白茯甘艸漧薑官桂木香

右姜引﹐水煎服。嘔者加半夏﹐泄瀉加訶子肉。

寬中快斑湯治痘內傷飲食腹痛﹐不能發透。

陳皮半夏白朮枳實山楂肉神曲炒砂仁黃連薑汁炒甘艸炙厚朴靑皮木香連翹

右姜引﹐水煎溫服。

四苓新加湯治痘起發﹐小便赤。

豬苓澤瀉木通赤茯苓甘艸滑石連翹

右淡竹葉﹑燈心引﹐水煎服。

胃苓和中湯治痘起發﹐泄瀉焦黃酸臭﹐內熱。

豬苓澤瀉白朮茯苓陳皮甘艸炙木通黃連酒炒訶子肉升麻炒藿香

右粳米爲引﹐水煎服。

加減六君子湯治痘泄瀉能食者。

人參白朮白茯甘艸炙黃芪炙陳皮山楂神曲炒木香升麻砂仁

右大棗爲引﹐水煎服。

消毒化斑湯治痘起發﹐頭面焮腫。

牛蒡桔梗連翹防風柴胡升麻蟬蛻人中黃密蒙花龍膽艸

右水煎服。

托裏快斑湯治痘瘡稠密﹐應腫不腫。

羌活桔梗防風升麻荊芥牛蒡子連翹甘艸歸尾葛根官桂少許

右淡竹葉爲引﹐水煎服。

救苦散治大頭瘟。

羌活防風牛蒡桔梗酒芩荊穗連翹人中黃

右淡竹葉﹑燈心爲引﹐薑汁少調﹐細細咽之。

涼血芍藥湯治痘瘡痛癢。

歸尾白芍酒炒生地黃花酒洗地骨皮

右水煎服。

四聖解毒湯治痘瘡痛癢﹐大便祕結﹐能食。

紫艸木通枳殼黃芪桂枝大黃

右水煎服。又用幹山藥﹑陳白芨二味爲末﹐燃而燻之。又用升麻﹑蒼朮﹑麻黃﹑桂枝﹑桑枝五味煎水﹐乘熱拭之。

調元托裏湯治痘瘡泄瀉痛癢。

人參黃芪甘艸桂枝訶子木香陳皮荊芥防風羌活赤芍

右姜引﹐水煎服。

導赤解毒湯治痘瘡熱渴﹐唇焦舌燥﹐小便短少。

木通防風麥冬連翹地骨皮天花粉生地升麻漧葛赤芍

右燈心引﹐水煎服。

生津地黃湯治痘瘡﹐大便堅實﹐作渴。

生地麥冬知母甘艸天花粉

右淡竹葉爲引﹐水煎服。

白朮散﹑治痘瘡﹐泄瀉作渴。

人參白朮黃芪白茯甘艸木香藿香葛根

右水煎服。

二陳理中湯治痘瘡﹐胃傷生冷﹐寒嘔。

人參白朮陳皮半夏白茯

右姜引﹐水煎服。

二陳一連湯治熱嘔。

陳皮半夏白茯酒連竹茹

右姜引﹐水煎服。

加味鼠粘湯治同前。

桔梗大力子炒射幹山豆根甘艸防風荊芥連翹

右水煎﹐細細呷之。

控涎散治熱嘔咽痛。

辰砂三分雄黃三分兒茶五分黃蘗五分

右共爲細末﹐少許吹之。

四物化毒湯治痘瘡血不足。

歸身川芎白芷生地麥冬木通牛蒡甘艸桂少許

白水煎服。

保元化毒湯治气不足。

人參黃芪甘艸桂枝羌活荊芥牛蒡防風連翹

白水煎服。

十全化毒湯治气血俱不足。

人參黃芪甘艸當歸川芎牛蒡桂枝防風荊芥赤芍

右﹐水煎服。

承气化毒湯治痘瘡六腑祕結﹐狂妄煩躁﹐口漧作渴﹐手足寒熱異常。

枳殼厚朴大黃酒炒檳榔甘艸

右水煎服。

養衛化毒湯治痘已成膿﹐寒戰。

人參黃芪桂枝甘艸當歸

右水煎服。

淸神化毒湯治痘已成膿﹐咬牙。

升麻生地木通麥冬防風甘艸

右水煎服。

芍藥化毒湯治寒戰咬牙並作。

白芍歸尾連翹紅花苦參酒浸洗

右水煎服。

導赤化毒湯治痘已成膿瘙癢。

木通麥冬甘艸梔子仁炒酸棗仁辰砂研末調

右燈心爲引﹐各等分煎服。

養胃化毒湯治痘已成膿﹐火衝於胃﹐吐而有物。

陳皮白朮白茯砂仁黃連薑汁少許炒

右水煎服。

香連化毒湯治痘已成膿﹐瀉利色黃而臭。

木香黃連炒甘艸炙白朮炒

右水煎服。

理中化毒湯治痘已成膿﹐瀉利而淸。

人參白朮白茯甘艸炙漧薑炙

右水煎服。王肯堂曰﹕如惡寒加附子﹐名附子理中湯﹐各劑二錢半。

附子化毒湯治痘已成膿﹐吐利不止﹐手足冷。

人參白朮漧薑炮附子煨熟甘艸炙黃芪炙

右水煎服。

甘桔化毒湯治痘食辛熱﹐咽喉失聲。

甘艸桔梗牛蒡射幹炒連翹

右水煎﹐入竹瀝同服。

養心化毒湯治咽喉暴啞。

生地當歸麥冬升麻人參

右燈心引﹐水煎服。

大補化毒湯治气血不足﹐痘色灰白。

人參黃芪歸身白朮炙甘艸炙赤芍官桂少許

右水煎服。

固本化毒湯治痘瘡泄瀉﹐膿色灰白。

人參白朮炒甘艸炙漧薑炙官桂丁香訶子肉

右水煎服。

解肌化毒湯治痘色灰白﹐气有鮏臭﹐此有濕熱﹐當解其標。

升麻漧葛根連翹荊芥穗天花粉黃蘗酒炒赤芍甘艸蒼朮

右﹐水煎服。

四聖化毒湯治痘瘡瘙癢﹐形體壯實。

木通歸尾赤芍防風桂枝少許荊穗

右水煎服。

參歸化毒湯治痘瘡瘙癢﹐元气素怯。

人參黃芪當歸赤芍桂枝白朮甘艸

右水煎服。

寧神化毒湯治成漿時﹐昏昏讝語。

歸身生地木通麥冬山梔炒石菖蒲人參赤茯苓

右﹐水煎服。

安神丸治證同前。

當歸身酒洗﹐一錢半茯神八分甘艸炙酸棗仁去殼﹐各五分遠志去心石菖蒲黃連各一錢

右豬心血和丸﹐朱砂爲衣﹐燈心湯送下。

大黃化毒湯治痘出腹痛﹐未經大便。

歸尾生地升麻麻子仁研桃仁泡紅花大黃酒炒枳殼炒

右水煎﹐入檳榔末同服。

溫中化毒湯治痘出食冷腹痛。

丁香人參木香白朮桂心甘艸炙白芍枳實陳皮漧薑

右﹐水煎熱服。

助脾化毒湯治傷食腹脹喘促﹐又加煩躁﹐輕者消導之。

陳皮半夏厚朴枳殼蘇子炒蘿卜子檳榔

右水煎服。

不二丸治證同前﹐而脹甚者﹐以所傷之物送下。

蒼朮米泔制﹐二兩甘艸炒﹐一兩羌活一兩半巴豆去殼制油杏仁去皮尖炒﹐各四十九粒

右共爲細末﹐神曲爲丸﹐黃蘗末爲衣﹐每用一丸。

補中化毒湯治同前。

陳皮白朮砂仁神曲炒山楂肉

右水煎熱服。

元參化毒湯治痘後丹癅。

歸尾生地紅花酒洗連翹元參石膏赤芍防風木通荊芥穗地骨皮

右淡竹葉引﹐水煎服。

除濕湯治痘瘡多飲冷水﹐濕浸脾胃﹐收靨不齊。

羌活蒼朮防風豬苓澤瀉木通白朮薄荷桂枝赤茯苓

右﹐水煎服

補中托裏散治痘瘡倒靨。

黃芪人參甘艸當歸牛蒡炒連翹薄荷桂枝靑皮木香

右水煎服。

白龍散治痘瘡潰爛。

黃牛糞

右燒過﹐取中心白者﹐研細篩敷之。

桂枝解毒湯治痘瘡冬寒難靨。

薄荷桂枝赤芍防風蟬蛻牛蒡

右水煎服。

甘露解毒湯治夏熱難靨。

豬苓澤瀉地骨皮麥門冬木通黃芩甘艸連翹

右﹐水煎服。

當歸解毒湯

歸身生地麻黃紫艸枳殼大黃酒炒連翹

右水煎服。

參歸解毒湯治元气素弱難靨。

人參黃芪當歸甘艸牛蒡炒

右水煎服。

葛根解毒湯治收靨大熱﹐毒火在內。

葛根天花粉木通地骨皮歸尾甘艸連翹牛蒡酒芩柴胡人參

右淡竹葉爲引﹐水煎服。

大補湯治痘瘡破損﹐不能成痂。

黃芪人參當歸甘艸牛蒡連翹桂枝

右水煎服。

升麻解毒湯治痘瘡盡破﹐膿血浸淫。

升麻白芷酒芩連翹當歸牛蒡炒酒木通節

右水煎服。

當歸涼血湯治瘡破血出。

當歸紅花地骨皮酒芩生地黃牛蒡連翹黃芩人參甘艸

右水煎服。

托裏回生散治瘡破血水漧枯陷伏。

黃芪當歸牛蒡子連翹甘艸桂枝

右水煎﹐調燒人屎服。

調元固本湯治瘡表虛痂不脫落。

人參黃芪當歸甘艸蟬蛻

右水煎溫服。

調元淸气湯治瘡痂皮不落。

人參黃芪當歸甘艸麥門冬酸棗仁白朮黃連陳皮

右用大棗爲引煎服。《準繩》加白茯苓﹑糯米。

滅瘢散

密陀僧

右爲細末﹐以乳汁調敷瘡上﹐其瘢自平﹐黑色自退。

必勝膏治痘後癰毒。一名拔毒膏。

馬齒莧杵汁成膏赤石脂爲末

右二味﹐並蜜共熬成膏﹐塗上腫處。

十六味流气飲治同前﹐元气虛弱者可服。

歸尾川芎赤芍防風人參木香黃芪桂心桔梗白芷檳榔厚朴烏藥紫蘇甘艸節枳殼各四錢

右水煎服。血气虛而自利者加熟附子﹐大便實者加酒大黃。

連翹解毒湯治同前。亦系元气素弱者可服。

連翹白芷歸梢川芎牛蒡甘艸節木通穿山甲芍藥酒大黃

右水煎服。太陽經加羌活﹑防風﹐陽明經加升麻﹑漧葛﹐太陰經加桂枝﹑防風﹐少陰經加黃連﹑五倍子﹑木通﹐厥陰經加柴胡﹑靑皮。

十全大補湯治癰毒已潰。

歸尾川芎赤芍生地人參赤茯苓白朮黃芪桂心白芷連翹甘艸節金銀花

右水煎服﹐依前加引經藥。

生肌散治同前。

龍骨五分貝母去心二錢赤石脂白芨白芷各一錢

共研細末敷貼。古今圖書集成醫部全錄卷四百九十二

痘疹門

方

防風敗毒散【《幼科全書》﹐下同】治痘後癮疹。

升麻葛根赤芍防風甘艸

右水煎服。

苦參丸治痘風瘡。

苦參山梔仁防風枳實元參獨活黃連黃芩大黃甘菊花

右等分﹐煉蜜丸如豌豆大﹐每服五十丸﹐溫酒送下。

花蛇酒治同前。

白花蛇一條

右﹐蒸米一斗﹐缸底先用酒曲﹐次將蛇用絹袋盛之﹐頓於曲上﹐後用糜和勻﹐頓於蛇上﹐用紙封缸口﹐候三七日開缸取酒﹐將蛇去皮骨爲末﹐每服酒一盞﹐加蛇末少許同服﹔仍將酒腳並糟﹐同苦參末等分糊丸服。

大補湯治痘後疳蝕瘡。

人參黃芪當歸川芎白芍藥白芷官桂連翹甘艸牛蒡子

右水煎服。

密蒙花散治斑瘡入眼。

蟬殼九十八个密蒙花酒洗谷精艸各五錢夜明砂一兩

右爲末﹐用豶豬肝一兩批破﹐用本藥一錢擦在內﹐水煮熟﹐飲汁食肝。

涼肝散治痘後羞明。

當歸川芎柴胡龍膽艸酒洗防風密蒙花酒連

右爲細末﹐用豶豬肝煮汁調服。大便閉用瀉靑丸。目昏加蟬蛻﹑夜明砂一錢。

黃連解毒湯治痘後下痢膿血。

酒連枳殼歸尾酒大黃甘艸

水煎服。

和中湯治下痢膿血已盡。

人參當歸甘艸枳殼木通

水煎服。

調胃承气湯治痘後便下膿血。

枳殼酒大黃檳榔末甘艸

水煎服。

黃芩湯治同前。

酒連酒條芩當歸川芎甘艸木香白芍

右水煎服。久不止加升麻﹐腹痛加酒大黃。

四苓湯治痘後泄瀉。

卽理中湯加豬苓﹑澤瀉。

陳皮竹茹湯治痘後嘔吐。

陳皮白茯黃連用吳萸同炒﹐去吳萸不用竹茹

右水煎服。

知母解毒湯治痘後邪實煩熱。

知母生地石膏地骨皮花粉升麻酒芩牛蒡子甘艸

右用淡竹葉爲引﹐水煎服。

黃芪調元湯治痘後气虛﹐熱不退。

人參黃芪甘艸當歸麥冬

水煎服。

桂枝解肌湯治痘後外感風寒發熱。

桂枝赤芍黃芩甘艸葛根柴胡人參

右淡竹葉爲引﹐水煎服。

補中益气湯

黃芪人參白朮陳皮枳實神曲炒麥芽甘艸黃連炒靑皮木香

右煎服。

脾積丸治痘後傷食腹痛。

三稜酢煮莪朮酢煮枳殼各四錢良姜皂角炒百艸霜丁香各二錢靑皮三錢巴豆四十九枚

右用酢糊爲丸。

雄黃解毒湯治痘後腹滿而痛﹐毒气入裏。

雄黃一錢郁金巴豆霜各三錢

水煎服。

保和丸治痘後過食﹐嘔逆﹐反不能食﹐以原物爲引。

山楂二兩神曲半夏白茯白朮各一兩陳皮連翹蘿卜子炒﹐各五錢

右爲細末﹐粥和丸如黍米大﹐米湯送下。

集聖丸治痘後疳勞。

蘆薈五靈脂夜明砂淘莪朮煨陳皮廣木香史君子肉川黃連炒川芎藭幹蟾炙焦﹐各三錢當歸錢半靑皮一錢

右爲末﹐豬膽汁﹑粟米糊共和爲丸。

補中益气湯治痘後气虛﹐乍寒乍熱。

黃芪人參白朮甘艸炙柴胡炒陳皮靑皮桂枝當歸木香

右水煎服。

調元生脈散治痘後手足厥冷。

人參黃芪炙甘艸炙麥冬當歸桂枝

右水煎服。甚加熟附子。

導赤解毒湯治痘後神昏喜睡﹐口多妄語﹐下方同。

木通生地麥冬山梔仁茯神甘艸節人參石菖蒲

右加燈心爲引﹐水煎服。

安神丸

當歸山梔仁焙﹐各二錢半牛黃黃連各五分

右共爲細末﹐米湯調蒸餅﹐以豬心和丸粟米大﹐朱砂爲衣﹐燈心湯送下。

淸神散火湯治痘後毒發未盡﹐火內攻心發搐。

木通麥冬元參黃連梔子仁甘艸

右燈心引﹐水煎﹐研辰砂調服。大便閉加大黃﹐自利加人參。

當歸桂枝湯治痘後手足拘攣。

當歸酒洗川芎白芍酒炒甘艸炙桂枝黃芪炙蒼朮制黃蘗酒洗

右﹐水煎服。如感寒骨節痛﹐加羌活﹑防風。如气虛少﹐加川烏引經﹐再入人參。

寧肺湯治痘後咳嗽喘急。

知母牛蒡子馬兜鈴地骨皮軟石膏桔梗甘艸杏仁

右﹐水煎服。咳甚加貝母﹑蜜炒桑白皮﹐喘加葶藶子炒。

五皮湯治痘後表虛﹐受濕腫滿。

五加皮蒼朮桔梗木通桑白皮姜皮防風豬苓澤瀉

右﹐燈心爲引﹐水煎服。

厚朴湯治痘後腹脹如鼓﹐目胞微腫。

厚朴陳皮蒼朮大腹皮茯苓皮豬苓木香

右水煎服。傷於水者﹐加澤瀉﹑滑石﹑車前子﹑葶藶。傷於食者﹐加神曲﹑山楂﹑三稜﹑莪朮﹑枳實。喘加葶藶﹑杏仁。

萊菔子丸治痘後虛腫。

萊菔子炒﹐五錢胡椒用厚朴水煮曬漧﹐二分白朮土炒﹐一兩

右爲末﹐湯浸蒸餅爲丸﹐陳皮湯送下。

導赤散治痘後小便不利。

木通甘艸梢瞿麥車前子滑石赤茯苓

右燈心引﹐水煎服。

潤腸湯治痘後大便難。

歸尾生地熟地甘艸火麻仁研桃仁泥

右水煎服。因於熱者﹐加紅花﹑酒大黃﹐名涼血潤腸湯。兼用膽導法。

人參生津散治痘後作渴。

人參麥冬天花粉葛根甘艸

右水煎服。有熱加知母﹑軟石膏﹐自利加白朮﹑升麻。

黃芪湯治痘後自汗。

人參黃芪黃連炒甘艸桂枝

水煎服。

當歸湯治痘後盜汗。

黃芪當歸生地麥冬白芍炒甘艸炙

右用浮麥爲引﹐用豶豬心以竹刀批開煮湯﹐煎藥服之。

涼血地黃湯治痘後吐衄。

歸尾生地黃連甘艸元參山梔仁

右藕節﹑柏葉爲引﹐水煎服。衄血加片芩﹑茅根﹐不止加蒲黃炒。

黃連止蛔湯治痘後吐蛔。

黃連黃蘗烏梅肉人參白朮

水煎服。

蠶蛻散治痘後走馬牙疳。一名馬鳴散。

尿桶垽刮下﹐以火煆令白五倍子去虫﹐各二錢蠶蛻紙燒存性﹐一錢枯礬三錢

右共爲細末﹐先以米泔水洗淨敗血﹐後搽上。又方﹐加銅靑五錢﹐杉木灰一錢。

黃連除﹝上匿下虫﹞丸治痘後虫食肛髒﹐成狐惑證。

黃連二錢史君子肉一錢五分川楝肉一錢蘆薈夜明砂蟬蛻燒蕪荑各一錢二分

右爲末﹐烏梅肉洗去黑水﹐杵膏和丸﹐米飲送下。

陰陽散治痘後赤口瘡。

黃連二錢漧薑一錢

右共爲末﹐先用地雞擂水﹐洗淨敗血﹐後用此藥搽上。

朱礬散治痘後白口瘡。

朱砂二錢白礬一錢

右二味﹐同研爲末﹐先以白鵝涎洗淨敗血﹐後敷上此藥。

洗心散治痘後赤白口瘡。

歸梢生地木通黃連麻黃大黃酒洗薄荷牛蒡桔梗甘艸連翹

右用燈心爲引﹐水煎服。

珍珠散治同前。

珍珠片腦元明粉硼砂人中白槐皮

右等分爲細末﹐以荊芥湯洗患處﹐次吹前藥末於口內。

參苓白朮散治痘後气虛。

山藥靑皮山楂肉廣木香縮砂仁陳皮各一錢二分白茯白朮各二錢人參神曲炒﹐各一錢

右共爲細末﹐湯浸蒸餅爲丸﹐米湯下。有熱加訶子肉一錢二分。

當歸益榮丸治痘後血虛。

當歸川芎各二錢黃連一錢五分蘆薈史君子肉各一錢

右共爲細末﹐蒸餅丸﹐米湯下。

瀉肝散治婦人痘疹初熱﹐逢經水適斷﹐神識不淸﹐妄視譫語。

羌活防風當歸川芎柴胡梔子炒酒芩木通龍膽艸酒洗

右用竹葉爲引﹐水煎空心服。便實加大黃酒制。

涼血地黃湯治婦人發熱﹐經水適來﹐非經正期﹐此毒火內擾血海﹐急宜解之。

歸尾桂枝生地白芍藥條芩酒炒酒紅花酒連升麻甘艸牛蒡炒連翹

右﹐水煎服。

又治婦人發熱﹐經水正期而至﹐四五日不止。

當歸川芎白芍生地人參酒條芩升麻甘艸白朮

右水煎服。

瀉火越毒湯治女人一向經閉﹐玆值天行痘疹﹐使毒气不得拂郁。

川芎歸尾赤芍木香靑皮連翹山梔木通甘艸枳殼紅花

右﹐燈心爲引﹐水煎服。

十全大補湯治女人一向崩漏﹐气血已虛﹐時當痘疹﹐難任其毒﹐先宜服此。

人參白朮甘艸當歸川芎白芍酒炒生地靑皮木香黃芪升麻炒柴胡炒桂枝

右水煎服。

大補湯治女子痘疹起發泡漿﹐數日忽然經行﹐恐血去裏虛而生陷伏﹐急宜服之。

人參黃芪甘艸桂心當歸川芎生地白芍木香靑皮

右水煎服。

當歸養心湯治證同前﹐兼聲音暴啞。

當歸麥門冬升麻炒人參甘艸炙生地酒炒

右燈心爲引﹐水煎服。

調元內托散治女子月事大來﹐痘不起灌﹐平塌灰白黑陷。

黃芪人參當歸桂枝木香靑皮赤芍牛蒡炒川芎

右﹐水煎服。虛甚加熟附子。

安胎如聖散治孕婦痘瘡﹐胎熱不安。

條芩沈實者白朮歸身砂仁連殼炒研枳殼甘艸大腹皮黑豆水洗三五次陳皮桑樹上羊兒藤

右水煎服。初發熱﹐加升麻﹑葛根﹑連翹。瘡出甚﹐加酒連﹑連翹﹑牛蒡﹑山楂。瘡不起發﹐加防風力子﹑白芍。渴﹐加麥門冬﹑知母﹑天花粉。

大補湯治婦人痘出逢產。

人參當歸黃芪川芎熟地桂心甘艸

右水煎服。虛甚加熟附子。腹中不和﹐有痰气﹐加靑皮﹑木香。

黑神散治證同前﹐兼小腹急痛﹐恐有惡露﹐須微行之。

當歸熟地漧薑泡桂心蒲黃木香靑皮黑豆炒香附童便炒

右﹐水煎服。

大補湯治產後痘疹。

人參黃芪白朮當歸熟地白芍白茯官桂甘艸木香靑皮

一方有川芎。如發熱加升麻﹑葛根﹐出太甚加黃連﹑牛蒡﹐虛甚加熟附子﹐自利加訶子。

防風解毒湯治斑疹初發。

防風薄荷荊芥石膏知母桔梗甘艸牛蒡連翹木通枳殼淡竹葉

右水煎服。此溫暖之時﹐以此辛涼之藥發之。

黃連解毒湯治同前。

防風荊芥穗酒黃連酒黃芩知母石膏桔梗酒黃蘗梔子仁甘艸炙大靑元參木通

右水煎服。此大熱之時﹐以此辛寒之藥發之。

桂枝解毒湯治同前。

桂枝麻黃赤芍防風荊芥羌活甘艸桔梗人參川芎牛蒡生薑赤芍

右水煎服。此大寒之時﹐以此辛溫熱之藥發之。

升麻解毒湯治同前。

升麻漧葛羌活人參柴胡前胡生甘艸桔梗防風荊芥穗牛蒡子連翹淡竹葉

右水煎服。此時暖時涼﹐以此辛平之藥發之。王肯堂曰﹕右方𨿽曰因時制宜﹐亦不可拘泥。如冬月亦有不宜麻﹑桂而宜石膏者﹐正當以脈證爲主耳。若株守而不知通變﹐必致有失﹐不如用首二方之爲妥當也。

麻黃散治斑疹過期不出。

升麻酒洗麻黃蜜酒同煎人中黃牛蒡子蟬蛻去土足翅

右水煎服。

黃連湯治斑疹毒熱燻蒸﹐發汗徧身不止。

黃連麥門冬生地黃黃蘗黃芩當歸黃芪

右水煎去渣﹐調敗蒲扇灰服之。

茅花湯治斑疹毒熱燻蒸﹐鼻衄不止。

當歸茅花生地黃山梔子仁黃芩

右水煎﹐調百艸霜服。

竹茹石膏湯治斑疹作吐。

陳皮半夏石膏白茯苓竹茹

右作一服﹐用水煎飲。

豬苓湯治斑疹自利。

豬苓澤瀉滑石赤茯苓甘艸黃連升麻

右水煎服。

黃芩湯治斑疹滯下。

黃芩黃連赤芍藥生地黃木通枳殼甘艸人參當歸梢

右﹐水煎﹐去渣服之。初加酒大黃與之微利。

甘桔牛蒡湯治斑疹咽喉疼痛。

桔梗甘艸連翹牛蒡子升麻

右水煎服。

十宣散治證同前。

川黃連黃芩黃蘗各一錢硼砂三分乳香一分兒茶苦參各五分

右共爲極細末﹐每用五釐吹之﹐臨時入片腦少許。

人參白虎湯治疹發咳嗽心煩。

知母人參石膏天花粉葛粉麥門冬粳米淡竹葉

右﹐水煎﹐以米熟爲度。

化斑湯治斑疹一齊湧出﹐如朱紅成瘡。

人參知母石膏牛蒡子連翹升麻甘艸地骨皮淡竹葉糯米

右﹐水煎服﹐以米熟爲度

益榮湯治同前。

人參當歸酒洗紅花酒洗赤芍藥桂水炒甘艸

右水煎服。

大靑湯治同前。

元參大靑桔梗人中黃知母升麻石膏梔子仁木通

右﹐水煎﹐調燒人糞服之。便閉者﹐加酒炒大黃。

化斑解毒湯治疹出三四日不收。

元參知母石膏人中黃升麻大靑牛蒡子淡竹葉連翹

右水煎服。閉結加大黃。

淸熱除疳丸治疹毒流連不退﹐發枯膚瘁﹐漸成疳瘵。

黃連當歸各二錢川芎幹蟾頭燒各一錢靑皮陳皮龍膽艸各一錢五分史君子蘆薈各一錢二分

右共爲末﹐神曲糊丸﹐米湯送下。

當歸養血湯治疹毒流連﹐搐掣煩躁。

當歸川芎麥門冬去心木通甘艸淡竹葉山梔仁燈心

《準繩》加生地黃。便閉﹐少加大黃。

黃連安神丸治證同前。

黃連當歸龍膽艸各二錢全蠍七个石菖蒲茯神各一錢五分

右共爲末﹐湯浸蒸餅﹐杵豬心血爲丸﹐朱砂爲衣﹐燈心湯下。

文蛤散治疹後走馬牙瘡。

五倍子去虫﹐二錢蠶蛻紙一錢﹐燒灰存性枯礬雄黃各五分

右共爲細末﹐以米泔水洗淨﹐將藥敷上﹐一日三四次﹐以平爲度。

化﹝上匿下虫﹞丸治疹後唇瘡聲啞。

蘆薈史君子肉龍膽艸酒炒﹐各一錢二分黃連二錢五靈脂川楝肉各一錢五分

右共爲末﹐浸烏梅汁爲丸﹐滚湯下。

雄黃散治同前。

雄黃一錢黃蘗二錢麝香半分

右共爲細末﹐先以艾湯洗之﹐後敷此藥﹐以平爲度。

黃芩湯治疹毒流連﹐利下赤白﹐裏急後重﹐晝夜無度。

黃芩條實者黃連當歸川芎人參木香枳殼檳榔靑皮甘艸

右﹐水煎﹐調益元散服。熱甚加酒大黃。

門冬淸肺湯治疹毒流連﹐咳嗽百聲不歇。

知母天冬麥冬各去心石膏煆糯米桔梗牛蒡子貝母甘艸杏仁馬兜鈴

右﹐水煎服。

煆臍服法【《痘疹心法》﹐下同】

臍帶幹落安淨瓦上﹐四圍以炭炙之﹐止令煙盡﹐勿使成灰﹐取起以碗覆地﹐良久出火毒

右研極細﹐每一分加辰砂半分﹐共研勻﹐再以生地一撮﹐當歸一撮﹐同煎濃汁小半杯﹐調臍砂末敷於乳頭﹐令兒食乳﹐隨一日內作二三次﹐服盡永不生瘡疹。

參蘇飲

人參三分蘇葉桔梗漧葛前胡各四分陳皮茯苓各五分枳殼三分半半夏二分木香一分半

右加生薑三片﹐不拘時用。

雙解散卽防風通聖散合益元散。

防風川芎當歸白芍薄荷葉大黃連翹石膏桔梗黃芩各八分白朮荊芥桂枝各二分滑石二錢四分甘艸一錢

右加生薑三片﹐不拘時用。

桂枝葛根湯

葛根桂枝升麻赤芍防風甘艸各一錢

右加生薑三片﹐淡豆豉一錢﹐不拘時用。

連翹升麻湯

連翹牛蒡子各一錢升麻葛根桔梗甘艸各七分木通八分白芍五分薄荷少許

右加淡竹葉﹑燈心煎用。

三黃湯

黃芩五錢黃連大黃各二錢五分

右爲細末﹐雪水爲丸菉豆大﹐朱砂爲衣﹐每服五七丸﹐食前燈心湯下。

備急丸

木香二錢半大黃牽牛用頭末﹐各五分

右爲末﹐神曲丸﹐每服五七丸﹐食前山楂湯下。

羌活湯

甘艸四分羌活川芎防風龍膽艸山梔當歸各八分

右加薄荷少許﹐淡竹葉水煎用。

勻气散

木香靑皮各五錢山楂肉減半

右爲細末﹐每服一錢﹐甘艸湯調服。

活血散

當歸川芎各等分

右爲細末﹐每服一錢﹐紅花湯調服。

快斑散

人參五分當歸防風木通各一錢木香紫艸蟬蛻各二分甘艸三分

右銼細﹐水一盞﹐煎七分﹐去滓溫服﹐不拘時。

奪命丹

麻黃升麻各半兩大力子山豆根紅花子連翹各二錢半人中黃三錢蟬蛻紫艸各一錢半

消毒飲

牛蒡子連翹甘艸綠升麻山豆根紫艸各等分

右銼細﹐水一盞﹐煎七分﹐去滓溫服﹐不拘時。

葛根解毒湯

葛根天花粉麥冬生地黃升麻各等分甘艸減半

右用糯米泔水煎﹐入茅根自然汁一合服之。

人參麥冬散

麥冬葛粉各二錢人參甘艸升麻白朮各五分

加粳米一合﹐淡竹葉七片﹐煎米熟用。

白虎人參湯

人參二錢知母三錢甘艸一錢石膏五錢粳米一合訶子肉煨等分

右水煎米熟用。《準繩》去訶子。

五苓散

澤瀉一錢半白朮赤苓豬苓各一錢肉桂五分

右加生薑一片﹐棗一枚﹐水煎溫用。

桂枝大黃湯

白芍桂枝各二錢半甘艸五分大黃一錢半

右加生薑一片﹐食前服。

三乙承气湯

大黃芒硝厚朴枳實各一錢甘艸五分

右加生薑一片﹐食前熱用。

黃芪建中湯

人參黃芪桂枝白芍甘艸等分

右加生薑三片﹐棗二枚﹐水煎。

化毒湯

肉桂五分白芍甘艸各一錢靑皮木香枳殼各七分連翹山楂肉各五分

不拘時用。

丁香脾積丸

三稜煨去皮毛莪朮去皮炒神曲炒﹐各七分靑皮巴豆霜小茴香陳皮各五分丁香木香各三分

右酢調﹐神曲糊丸﹐每服五七丸﹐生薑湯下。

導赤散

木通炙甘艸生地黃各等分

右加淡竹葉七片。一方加人參﹑麥門冬。

牛黃淸心丸

黃連五錢梔仁黃芩各三錢辰砂一錢半郁金二錢牛黃二分半

右臘雪水調糊﹐丸如黍米大﹐每服七八丸﹐燈心湯下。

十宣散一名十奇散﹐一名托裏十補散。

桂心三分川芎防風甘艸白芷各五分黃芪人參當歸各二錢厚朴桔梗各一錢

每服一錢或二錢﹐木香湯調下。

十全大補湯

黃芪人參當歸白芍茯苓生地白朮各一錢川芎甘艸各五分官桂三分

右加生薑三片﹐棗二枚﹐不拘時用。

寧神丸

人參歸身生地麥冬各一錢梔仁黃連炒炙艸各五分菖蒲三分辰砂末二分

右加燈心五分煎﹐去滓﹐調辰砂末勻﹐食後用。

黃芩湯

黃芩一錢半甘艸炙一錢白芍六錢

右加大棗二枚﹐食前服。如加半夏二錢﹐生薑一錢﹐卽黃芩加半夏湯。

益黃散

陳皮一兩靑皮訶子肉甘艸炙﹐各五分丁香二錢

右服二錢﹐不拘時用。

安神丸

黃連歸身麥冬甘艸茯神各五錢朱砂一兩龍腦二分半

右和豶豬心血搗勻﹐丸如黍米大﹐每服十丸﹐燈心湯下。

茱連散

黃連五錢吳茱萸二錢

右二味同炒研細﹐每服五分﹐生薑湯調下。

橘皮湯

陳橘皮半去白半畱白炒﹐二錢半夏一錢白茯苓一錢五分

右加生薑五分﹐不拘時用。

香連丸

黃連一兩﹐以茱萸五錢同炒﹐去茱萸不用木香陳皮各五錢石蓮肉二錢五分

右﹐酢糊丸麻子大﹐每服二三十丸﹐陳倉米湯下。

瀉白散一名瀉肺散。

桑白皮地骨皮各一兩甘艸炒半兩

右加粳米百粒﹐每服一二錢﹐食後用。

葶藶丸

甘葶藶黑牽牛炒杏仁另研漢防己各一兩

右爲末﹐入杏膏﹐取蒸陳棗和搗﹐丸如麻子大﹐每服五七丸﹐淡生薑湯下。

仙聖散

紫艸木通甘艸黃芪枳殼各等分

右加糯米一百粒﹐水煎米熟﹐溫用。

紫艸散

紫艸芍藥當歸麻黃甘艸等分

右﹐水煎﹐不拘時服。

加味四聖湯

紫艸木通木香黃芪川芎甘艸人參等分蟬蛻十个

右加糯米百粒﹐煎用。

黑參地黃湯

黑參生地丹皮梔子仁各一錢半甘艸升麻五分白芍一錢

右加炒蒲黃五分﹐煎用。

麻黃湯

麻黃杏仁甘艸等分石膏倍用

右加臘茶葉一錢。一方無石膏﹐有桑白皮。

當歸六黃湯

當歸生地黃熟地黃黃芪炙﹐各一錢黃芩黃連黃蘗各五分

右銼細﹐水一盞煎服。

敗蒲散一名止汗散。

故蒲扇燒灰

每服三錢﹐酒調下。

荊防敗毒散

柴胡甘艸人參桔梗川芎茯苓枳殼前胡羌活獨活防風荊芥各等分

右加薄荷葉五片溫用。

胭脂塗法

升麻一味﹐煎濃湯去滓。

苦參丸

苦參一兩白蒺藜胡麻牛蒡子各五錢甘艸二錢半

右酒糊丸﹐竹葉湯下。

滅瘢救苦散

密陀僧滑石各二兩白芷五錢

右末﹐濕則幹摻﹐幹則好白蜜調敷。

茵陳燻法

幹茵陳

右研末﹐搗棗膏丸雞子大﹐曬漧﹐烈火燒燻。

消風化毒湯

防風黃芪白芍桂枝荊芥穗牛蒡子升麻等分甘艸減半

右加薄荷葉七片﹐溫用。

羌活救苦湯

羌活白芷川芎防風蔓荊子桔梗黃芩連翹升麻大力子人中黃各等分

右加薄荷葉七片﹐食後用。

消毒化斑湯

升麻柴胡桔梗甘艸龍膽艸連翹防風蟬蛻牛蒡子密蒙花

右加淡竹葉十片﹐食後用。

柴葛桂枝湯

柴胡葛根甘艸桂枝防風人參白芍各等分

右加生薑三片﹐不拘時用。

五積散

白芷川芎各三分桔梗一分半芍藥茯苓甘艸炙當歸桂枝半夏各二分陳皮枳殼炒麻黃各五分蒼朮一錢厚朴四分

右除桂枝﹑枳殼二味別爲粗咀外﹐十二味銼細﹐慢火炒令轉色﹐候冷﹐同桂殼末﹑加生薑三片﹐水煎﹐不時用。

辰砂散

絲瓜近蒂三寸﹐連子燒灰存性﹐此物發痘瘡最妙辰砂一錢

右末﹐蜜水調﹐用紫艸甘艸湯調尢佳。

黃連解毒湯

黃連黃芩黃蘗梔子等分

右水煎﹐溫用。

桂枝芍藥湯

桂枝白芍防風黃芪甘艸等分

右加棗子二枚﹐溫用。

木香大安丸

木香二錢黃連陳皮白朮各三錢枳實山楂連翹神曲炒萊菔子炒麥芽炒砂仁各一錢半

右神曲糊丸﹐陳倉米湯下。

辟穢香

蒼朮一斤大黃半斤

右細撚﹐放火鑪中燒之﹐不可間斷。

洗肝明目散

當歸川芎防風梔仁龍膽艸柴胡木賊羌活密蒙花等分

右末﹐每服一錢﹐淡砂糖湯下。

蟬蛻散

蟬蛻去土淨密蒙花黑豆殼菉豆殼明月砂各等分

右末﹐每用一錢﹐以豬羊肝一片﹐批開入藥末在內﹐麻紮定﹐米泔煮﹐頻與食肝飲湯。

七物升麻丸

川升麻犀角屑黃芩﹝石卜﹞硝梔子仁大黃各二兩淡豆豉二升炒

右蜜丸黍米大。凡四肢大熱﹐大便難﹐服之微利卽止。

當歸丸

當歸五錢黃連一錢半﹐炒大黃二錢半﹐炒甘艸一錢

先以當歸熬膏﹐後以三味研末﹐以膏和丸胡椒大﹐三歲以下十丸﹐七八歲二十丸﹐食前淸米飲下﹐漸加以利爲度。

九味順气散一名勻气散。

白朮白茯苓靑皮陳皮白芷烏藥人參各五分炙甘艸二分半木香一分半

右水煎用。

馮氏天花散

天花粉桔梗白茯苓訶子肉甘艸石菖蒲等分

右末﹐用半匙水調﹐臨臥用。

蟬蛻膏

當歸蟬蛻去頭足防風甘艸川芎荊芥穗升麻白芍各等分

右蜜丸如芡實大﹐每服一丸﹐薄荷湯下。

養脾丸

人參白朮當歸川芎各一分半木香靑皮黃連陳皮各一錢砂仁山楂肉神曲炒麥芽炒﹐各五分

右神曲糊丸麻子大﹐每服三五十丸﹐陳米飲下。

鼠粘子湯

鼠黏子炒香歸身炙甘艸各一錢柴胡連翹黃芪黃芩各一錢五分地骨皮

右空心﹐用畢﹐休與乳食。

解毒湯

歸身川芎生地白芍人參連翹黃連生甘艸陳皮木通等分

右加淡竹葉十片﹐不拘時。

瀉靑丸一名瀉肝丸。

羌活大黃煨川芎當歸龍膽艸防風梔子等分

右蜜丸雞豆子大﹐每服半丸﹐竹葉湯同砂糖湯下。

粉紅丸一名溫驚丸。

朱砂研飛﹐一錢半天竺黃五錢龍腦五分膽星四兩胭脂一錢

右牛膽汁丸雞豆子大﹐每用一丸﹐小者半丸﹐砂糖溫水下。

實表解毒湯

黃芪人參歸梢生地白芍甘艸片芩酒炒柴胡元參地骨皮升麻

加薄荷葉少許﹐淡竹葉七片﹐不拘時用。

托裏快斑湯

黃芪當歸川芎木香靑皮紫艸連翹木通防風牛蒡子桂稜蟬蛻

加淡竹葉十片﹐不拘時用。

通關散此藥通心經﹐利小便。

梔子仁大黃炒﹐各一錢木通生甘艸車前子炒赤苓瞿麥人參滑石各三分扁蓄炒﹐五分

右加燈心煎。

蟬蛻明目散

蟬蛻去足翅黃連丹皮地骨皮白朮菊花蒼朮米泔浸﹐各一兩甜瓜子半斤龍膽艸五錢

右服一錢半﹐荊芥湯下﹐臨臥用。忌熱面炒豆醬酢之類。

紫艸飲子

紫艸茸人參白芍蟬蛻去足翅甘艸穿山甲土拌炒﹐等分

煎五分﹐作三四次溫用。

經驗方

白菊花菉豆皮谷精艸去根半兩

右爲末﹐抄一大錢﹐用幹柿一个﹐生粟米泔一盞﹐熬米泔盡﹐將柿去核食之﹐一日可食三枚﹐用一月必效。

快斑悅脾湯

黃芪炙白芍桂枝防風甘艸

右加生薑一片﹐棗一枚﹐煎。

桃仁承气湯

桃仁二十个﹐去皮尖研泥﹐勿煎大黃二錢官桂紅花各一錢甘艸五分

右水煎七分﹐去滓﹐入桃仁化開﹐食前用。

酸棗仁湯

生地炙甘艸梔子仁棗仁去殼取仁麥門冬人參歸身各等分

右銼細﹐加燈心﹐水一盞﹐煎七分﹐去滓溫服﹐不拘時。

排毒散

大黃一兩香白芷南木香另銼﹐各半兩穿山甲七片﹐土炒

右共爲細末﹐看虛實大小加減﹐長流水煎沸﹐調服。

荍粉方

蕎麥一味

磨取細面﹐痘瘡破者以此敷之﹐潰爛者以此徧撲之。絹袋盛﹐撲此以襯臥﹐尢佳。

升陽解毒湯

當歸升麻柴胡桔梗甘艸蟬蛻牛蒡子密蒙花連翹防風荊芥穗各等分

右銼細﹐水一盞﹐煎七分﹐去滓﹐食後溫服。

四白滅瘢散

白芷白僵蠶白附子鷹矢石密陀僧等分

右研末﹐以水調搽﹐面﹝黑幹﹞神效。

流气飲

川芎歸梢白芍防風人參蘇葉木香黃芪桂心甘艸節桔梗檳榔白芷厚朴烏藥枳殼各四分

气血虛而自利者加熟附子。大便實加大黃。

小柴胡加生地湯

柴胡人參黃芩生地半夏各三兩﹐泡甘艸二兩

右加生薑三片﹐棗一枚﹐煎三錢。

篳衣湯

炊飯篳衣

煮水﹐洗隱起疙瘩﹐神效。以炊篳煮湯亦好。

消風散

人參羌活川芎炙甘艸防風白茯蟬蛻厚朴僵蠶炒陳皮去白藿香荊芥穗各五錢

右末﹐每服二錢﹐淸茶下。

小柴胡加枳桔湯

柴胡一錢半夏曲甘艸各五分人參黃芩各二錢枳殼桔梗各一錢

加生薑三片﹐每服三錢

五皮湯

桑白皮地骨皮大腹皮生薑皮五加皮

右加燈心﹐長流水煎。

塌气丸

木香五錢牽牛二兩﹐半生半炒﹐取頭末一兩檳榔一雙﹐白者

右末﹐神曲丸黍米大﹐姜湯下。

洗心散

當歸生地木通黃連麻黃大黃酒洗薄荷葉各等分加燈心煎。

化﹝上匿下虫﹞丸

黃連五錢川椒炒三錢苦楝根白皮幹﹐二錢

右共研末﹐用烏梅七个﹐艾湯浸去核﹐搗爛丸﹐艾湯下。

養血化斑湯

歸身生地紅花蟬蛻人參等分

右加生薑一片﹐水煎。

大靑湯

大靑元參生地石膏知母木通甘艸地骨皮荊芥穗等分

右﹐加淡竹葉十二片﹐水煎。

柴胡橘皮湯

柴胡橘皮黃芩半夏人參白茯等分

右加生薑三片﹐竹茹水煎。

柴胡四物湯

柴胡人參黃芩歸身川芎生地白芍知母麥冬地骨皮淡竹葉

右水煎﹐不拘時用

門冬淸肺湯

天冬去心麥冬去心知母貝母桔梗甘艸款冬花牛蒡子馬兜鈴地骨皮杏仁

右水煎﹐食後用。《準繩》加桑白皮。

安胎飲

條芩子實者酒洗﹐二錢白芍歸身白朮大腹皮人參各一錢川芎陳皮去白紫蘇葉黑豆湯浸酒洗淨曬漧﹐各八分甘艸砂仁連殼﹐各五分

右﹐加糯米一撮﹐水煎用。

麥餞散【《外科正宗》】治小兒痘風作癢﹐疊疊成片﹐甚則頑麻不知疼痛。

小麥一升﹐炒枯黃色﹐乘熱入缽內﹐和硫黃四兩白砒三兩﹐細末攪勻﹐待冷取起﹐加煙膠半斤共研細末﹐臨用﹐蔥湯洗淨﹐用麻油調搽﹐油紙蓋紮﹐三日一換﹐三次愈。古今圖書集成醫部全錄卷四百九十三

痘疹門

方

溯源解毒湯【《證治準繩》﹐下同】

當歸身川芎生地黃白芍藥人參連翹黃連生甘艸陳皮木通各等分

右銼細﹐加淡竹葉十片﹐水一盞﹐煎半盞﹐去滓溫服﹐無時。

保嬰丹

紫艸酒洗忌鐵纏豆藤燒灰﹐各四兩﹐二味爲君升麻取新者鹽水炒﹐引下不使侵肺气防風荊芥穗去梗牛蒡子炒研﹐各二兩﹐四味爲臣天竺黃蟾酥勿用赤眼者牛黃各一錢二分朱砂麻黃﹑荔枝殼煮過﹐就湯飛研﹐三錢﹐四味爲佐赤小豆黑豆菉豆各四十九粒﹐炒﹐三味爲使甘艸梢去皮﹐二兩半和

右各取細末和勻﹐另用紫艸三兩﹐入水三碗煎﹐去渣熬成膏半碗﹐入生沙糖半碗﹐和劑爲丸如芡實大﹐另用飛過朱砂爲衣。未出痘之先﹐濃煎甘艸湯﹐每服小兒磨一丸﹐大人二丸。如已發熱之時﹐生薑湯磨服﹐厚蓋取汗。多者可少﹐少者可無﹐大有神效。

滋陰三寶散

當歸黃芪生地白茯苓芍藥川芎橘紅甘艸防風黑參麥門冬二味加倍

右銼細﹐姜棗煎。

四制自朮散

白朮八兩﹐分作四分﹕一分砂仁炒﹐一分糯米炒﹐一分麩皮炒﹐一分壁土炒揀淨爲末﹐量大小﹐乳酒調服。

四珍膏

人參一兩蜜四兩乳汁梨汁同熬

右加制過紫河車﹐酒服兩匙。

衛元湯

人參白朮全蠍山楂半夏當歸橘紅枳殼烏梅

右姜棗煎﹐加乳服。一方有蒼朮﹑白茯苓。

內托至奇湯

天冬麥冬人參白朮當歸茯苓薏苡仁川芎陳皮甘艸桔梗銀杏米煎﹐頻頻服。

茯神湯

生地當歸各一錢甘艸六分白芍藥茯神遠志桔梗各八分

右加燈艸﹑姜﹐煎服。

野仙獨聖散

扁柏炒黑黑參地楡血見愁芍藥歸身各一錢生地黃二錢木通八分甘艸漧薑各五分

加減參苓白朮散

人參茯苓山藥白扁豆白朮陳皮蓮肉薏苡仁當歸防風枳實

右銼爲散﹐隨宜加減。

固眞湯

黃芪二兩﹐蜜炒酸棗仁四兩人參白芍當歸生地黃茯苓甘艸陳皮

右﹝口父﹞咀﹐生薑煎服。一方加粟米一錢。

籠金湯

木香生地黃白芍紅花當歸甘艸白芷土木鱉橘紅木通桔梗白朮

右加姜棗煎服。

紫霞黃露飲

漧薑半夏藿香砂仁枳殼陳皮豆蔻白朮炒靑皮

右﹝口父﹞咀﹐水煎服。

龍旋散

靑皮漧薑官桂元胡索酢炒丁香豆蔻砂仁枳殼檳榔厚朴香附山楂艾葉

右煎服。

貞元散

甘艸桔梗人參白芍藥黃芪茯苓木通紅花白朮生地黃白芷升麻陳皮天花粉

右用燈艸煎服。

龍蟠飲

人參當歸枳殼白豆蔻丁香木香官桂靑皮半夏山楂三稜二蠶砂厚朴

右用生薑酒煎服。

谷精龍膽散

生地黃紅花荊芥龍膽艸木通甘艸赤芍藥谷精艸白茯苓鼠粘子

右加燈心煎服。

消導飲

厚朴枳實砂仁山楂肉半夏神曲檳榔三稜蓬朮丁香

右加漧薑煎服。

磨積散

幹蒿陳皮麥芽二蠶砂

右加生薑煎服。

浚牛膏

大田螺

右用蔥鹽加少麝搗爛爲膏﹐熱烘細絹攤貼小腹﹐用手摩之。

安裏解毒防風湯

防風一兩地骨皮黃芪芍藥荊芥枳殼鼠粘子各等分

右爲末﹐水煎四五錢服。若能食而大便實﹐當歸丸微利之。

參芪飲卽保元湯。專治元气虛弱﹐精神倦怠﹐肌肉柔慢﹐面靑白﹖光白﹐飲食少進﹐睡臥寧靜而不振者﹐不分已出未出皆治。

人參一錢甘艸五分﹐初熱生用﹐出定炙用黃芪二錢楊仁齋謂其能補益元气﹐更名保元湯﹐蓋爲元气虛弱者立也﹐後世治痘者多主之。不分元气虛實之異﹐槪用於血熱毒壅之證﹐是爲實實﹐豈不悞哉﹖

右用水一鍾﹐姜一片﹐煎四五分﹐不拘時服。如前虛證﹐辧認不差﹐以此方爲主﹐前後始終皆不可易。中間雜證兼見﹐𨿽或不同﹐要皆气虛所致﹐則以本方而斟酌加減之﹐毋得過投發散苦寒之劑。初熱未出之際﹐只可少濟以開提勻气之功﹐如桔梗﹑川芎之類。漿足之後﹐助以收斂﹐如白朮﹑芍藥﹑茯苓焉爾。出不快﹐加川芎﹑官桂﹐禁用蟬蛻﹑鼠粘子﹑人牙﹑紫艸。小便赤﹐加大腹皮﹑茯苓﹐禁用車前﹑滑石﹑瞿麥﹑山梔。大便溏﹐加白朮﹑茯苓﹑肉果﹐禁用豬苓﹑訶子﹑龍骨﹑枯礬。小便短濇﹐加大腹皮﹑木通﹐禁用滑石﹑瞿麥。大便實祕﹐加酒炒當歸﹐禁用大黃﹑枳殼﹑生地。泄瀉﹐加白朮﹑肉果﹑木香﹐禁用龍骨﹑石脂﹑枯礬。嘔吐﹐加漧薑﹑丁香﹑橘皮﹐禁用半夏。煩渴﹐加麥門冬﹑芍藥﹑五味子﹐禁用天花粉﹑葛根﹑烏梅﹑半夏。減食﹐加白朮﹑人參﹑神曲﹐禁用山楂﹑砂仁。傷食﹐加神曲﹑麥芽﹑山楂﹐禁用枳實﹑蓬朮﹑三稜﹑巴豆﹑大黃。喘急在三四日前者﹐加桔梗﹑蟬蛻﹑杏仁﹔《幼幼近編》去蟬蛻加紫蘇。風則微散之﹐加紫蘇﹑防風。痰則從痰治﹐加杏仁﹑貝母。有虛證見者﹐決非實喘﹐不過是毒不得外達﹐上乘於肺耳﹐禁用麻黃﹑萊菔子﹑蘇子﹑枳殼下气等藥。六七日後﹐或先曾泄瀉而後气喘者﹐虛之極也﹐加人參則喘自止。腹脹﹐加大腹皮﹑厚朴﹐兼發散開提﹐禁用枳殼﹑萊菔子寬中下气等藥。仍視小便祕與傷食否﹔亦有傷於生冷﹐或寒气郁遏而然﹐從內傷外感而治。內傷用丁香﹑官桂﹑神曲﹑木香﹐外感用防風等藥發散治之。當熱不熱﹐四五日間手足厥冷﹐冰硬不起﹐加丁香﹑官桂﹑炙黃芪﹑川芎﹐夏月減丁香。四肢不起﹐加防風﹐減川芎。頭面不起﹐加升麻。漿不足﹐加白朮﹑當歸﹑川芎藭﹔《幼幼近編》加木香﹑官桂。灌水泡﹐加白朮﹑防風﹑白芷﹑芍藥﹔《幼幼近編》加茯苓去黃芪。灌淸漿﹐加白朮﹑茯苓﹔《幼幼近編》加官桂。喘嗽﹐加五味子﹑杏仁﹑麥門冬﹐禁用天花粉﹑桑白皮。發癢﹐加川芎藭﹑當歸﹑芍藥﹑白朮﹑茯苓﹐禁用僵蠶﹑蒺藜。癢甚﹐外用茵陳燒煙燻之﹐禁用沐浴髮散之藥﹐恐成气脫。表虛倍黃芪﹐內虛倍人參﹐虛寒及血虛俱加桂﹐腳闊加芍藥﹐血滯加陳皮﹐餘熱不退加金銀花﹑連翹﹐瀉不止加炒焦紅曲。陳三農曰﹕痘證發熱﹐卽用蘇葛湯﹐令其表和﹐見點後用消毒飲﹐血藥隨證加減。貫漿時行補法﹐血藥不用。靨後消毒飲可用﹐但前不用人參﹐後則人參可用。唇破裂﹐口漧不渴﹐此系血噪﹐芎歸湯加連翹﹐或四物湯加蓮子。大便燥祕﹐只宜養血爲主。痘因表藥太過﹐遂至不發﹐宜理中湯溫補﹐其痘自然出盡。凡痘出不快﹐禁用以毒攻毒之物。蓋毒藥入腹﹐攻髒搗腑﹐一時𨿽駕毒並气血衝達肌表﹐痘亦隨而起發﹐少頃則中气歸復﹐不相接續﹐藥气少歇則毒反攻於內﹐痘亦隨而內陷矣﹐再將何藥以療之哉﹖若不得已而用毒藥﹐可急用參﹑芪﹑甘艸﹑肉桂以內托之﹐愼勿令其旣陷而後藥也。

十神解毒湯專治身發壯熱﹐腮紅臉赤﹐毛焦色枯﹐已出未出﹐三日已前﹐痘點煩紅﹐燥渴欲飲﹐睡臥不寧﹐小便赤濇者﹐此熱盛也﹐並皆治之。

歸尾生地紅花丹皮赤芍桔梗木通大腹皮連翹川芎荊芥此方治血熱痘疹﹐以涼血行血爲主﹔佐以桔梗﹑川芎﹐有開提發散之功﹔引以腹皮﹑木通﹐有疏利熱毒之效﹔臣以連翹﹑丹皮﹐有解毒之良。用此以治血熱痘疹﹐則內外分消﹐熱毒𨿽盛﹐庶幾解散﹐表裏自然和平矣。古人用黃連解毒湯﹐恐驟用寒涼﹐不惟冰伏﹐熱毒反出不快﹐抑且熱毒爲其所逼﹐則郁於臟腑﹐或肚腹脹痛內潰而死者有之﹐豈若此方用之爲當﹖若不得已而用黃連﹑芩﹑蘗﹐亦須酒炒﹐一以制其寒涼之性﹐二以助其上行之勢﹐借連﹑蘗以解毒耳。身熱壯盛﹐加葛根﹑前胡。毒盛綿密﹐加荊芥﹑鼠粘。渴加花粉﹑竹葉﹑滑石。小便赤﹐加山梔。小便尿血﹐加犀角﹑山梔。大便黑﹐加犀角﹑黃連或桃仁。吐血漧嘔﹐加黃連﹑犀角。小便短濇﹐加豬苓﹑澤瀉。小便祕﹐加滑石﹑瞿麥。大便祕﹐加枳殼﹑前胡﹔《幼幼近編》加蘇梗﹑杏仁﹐去前胡。發紅斑﹐加犀角﹑黃芩﹑黃蘗﹑山梔﹑元參。煩躁﹐加天花粉﹑麥門冬。大便祕喘﹐加枳殼﹑前胡﹑大黃。煩渴狂亂譫語﹐加知母﹑麥冬﹑石膏。嘔吐﹐加豬苓﹑黃連。咽喉痛﹐加甘艸﹑鼠粘﹑元參﹑荊芥﹑射幹。泄瀉﹐加豬苓﹑澤瀉﹑防風。嘔﹐加橘皮。腰痛﹐加羌活﹑獨活。腹脹喘滿﹐目怒面浮﹐毛直枯燥﹐加麻黃。唇裂舌胎祕結﹐加大黃﹑人屎。出不快﹐加山楂﹑牛蒡﹑蟬蛻。腹脹﹐加山楂﹑史君子﹑厚朴。腹痛﹐因毒气攻衝﹐加羌﹑防﹑牛蒡﹐去生地。已上並用燈心十四根﹐水煎服。血熱痘證﹐熱毒彌盛﹐然毒气無所分消﹐只宜重用升提發散﹐使毒得以達表而從外解﹐引以滲泄﹐使熱得以潤下而從內消﹐佐以淸涼消毒行血涼血之劑﹐則痘𨿽稠密﹐亦能消散﹐自易漿而易化也。所謂輕其表而涼其內﹐此方蓋得安表和中解毒三法盡善﹐誠痘科之神方也。丹溪曰﹕熱者淸之﹐實者平之﹐其此方之謂歟﹖是故發熱至見點之後﹐三日以前﹐毒气未盡達表﹐內外彌盛﹐血熱之證悉具﹐辧認不差﹐並只以本方處治之﹐切不得下參﹑芪﹑白朮﹑茯苓補气之藥於熱證未漿之前﹐如悞而用之﹐是謂以實攻實﹐腹脹气喘﹐狂亂譫語﹐咽喉腫痛﹐口舌生瘡﹐變證百出﹐所謂邪得補而愈盛也。嘔吐泄瀉﹐愼不得用半夏﹑丁﹑桂﹑漧薑﹑木香﹑藿香﹑訶子﹑肉果﹐如悞而用之﹐則是以熱助熱﹐气得熱而愈亢也﹐燥證必至﹐咽疼狂亂﹐失血便祕﹐無所不至矣。至於龍骨﹑枯礬濇滯之物﹐且能使气道阻塞﹐是欲其出而閉之門也﹐腹脹之患生而喘急之勢至矣﹐尢宜戒之﹗及至血皰已成﹐气血定位﹐頭頂白光﹐勢將行漿﹐又宜易方﹐另行別議。

羌活散郁湯治實熱壅盛﹐郁遏不得達表﹐气粗喘滿﹐腹脹煩躁﹐狂言譫語﹐睡臥不寧﹐大小便祕﹐毛豎面浮﹐眼張若怒﹐並有神效﹔並爲風寒外搏﹐出不快者同治。

防風羌活白芷荊芥桔梗地骨皮川芎連翹甘艸紫艸大腹皮鼠粘子

右爲粗散﹐水一鍾﹐燈心十四根﹐煎六分﹐溫服。身初發熱﹐及見點之際﹐毒气壯盛﹐外爲風寒所抑﹐或肌肉粗厚﹐腠理堅閉﹐肌竅不通﹐經絡阻塞﹐使淸气不得引毒達表﹐循竅而出﹐則熱毒壅遏於內﹐爲腹脹﹐爲喘急﹐爲祕結﹐爲狂煩﹐爲驚搐﹐爲失血﹐皮燥毛直﹐面急眼張﹐睡臥不寧﹐驚啼多哭﹐此熱毒壅遏證﹐辧認不差﹐急宜用發散開提之劑﹐佐以和解透肌之法﹐則熱毒不壅﹐而其出自易矣。羌活﹑白芷﹑防風﹐有升提發散解毒之長﹐桔梗有開提勻气之能﹐荊芥﹑連翹﹑鼠粘善解郁熱﹐地骨皮消壅熱於筋骨之間且能肅淸臟腑﹐紫艸滑肌通竅﹐大腹皮引熱下行﹐使內外有所分消﹐用此以治熱壅之證﹐效大而功用極妙。若驟用寒涼﹐如芩﹑連﹑升麻之類﹐則熱爲寒气所抑﹐不得伸越﹐逗𨖻經絡﹐爲疽爲癤者有之﹐冰伏硬閉者有之。至於人參﹑黃芪﹑白朮﹑茯苓溫補之劑悞用﹐則其壅盛﹐禍不旋踵。他如丁﹑桂﹑木香﹑姜﹑附之類以熱攻熱﹐殺人立至﹐尢宜戒愼﹗故發熱之初至見點之後﹐並宜以本方處治﹐依後法而加減之﹕初發熱壯盛﹐腮紅面赤﹐毛焦皮燥﹐咳嗽喘急者﹐加升麻。煩渴﹐加天花粉﹑漧葛。腹脹喘急鼻塞﹐面赤若怒﹐毛直及枯﹐加麻黃。便祕加當歸﹑枳殼﹐甚則加大黃。嘔吐﹐加豬苓﹑澤瀉﹑橘皮﹐禁用生薑﹑木香﹑丁香﹑半夏。洞泄加升麻﹐禁用白朮﹑茯苓﹑豆蔻﹑龍骨等劑。喘嗽惡風﹐加桑皮﹑紫蘇。失血﹐加犀角﹑地黃﹑黃連。發斑﹐加黃連﹑黃芩﹑山梔。小便赤濇﹐加滑石﹑山梔﹑地黃﹑芍藥。鼻衄﹐加黃芩﹑犀角。驚悸﹐加木通﹑山梔。搐﹐加靑皮﹔《幼幼近編》加鉤藤。不思飲食﹐加山楂。弄舌﹐加犀角。傷食﹐加山楂﹑神曲﹑麥芽。見點二三日間﹐出不快利﹐加鼠粘子﹑山楂﹑蟬蛻﹐名透肌散。煩紅赤色﹐加生地黃﹑紅花﹑牡丹皮﹐去白芷﹑防風。皮急肉緊﹐身熱壯甚﹐加葛根﹑前胡。見點三日之內﹐並依本方加減。及三日之後﹐痘疹出齊﹐血泡已成﹐而前證悉平﹐不得復用此方﹐恐發散太過﹐難於行漿﹐另有方藥在後。其禁用藥劑﹐並從血熱痘證法而裁治之﹐故此方不立禁忌辯。

太乙保和湯又名紫艸透肌湯。專治血熱痘證﹐服十神解毒湯後﹐熱證悉去﹐內外和平﹐惟見點不易長大﹐用此保和元气﹐活血解毒﹐助痘成漿﹐易痂易落也。

桔梗紫艸川芎山楂木通人參紅花生地黃甘艸糯米五十粒

右用燈心七根﹐姜一片﹐水一鍾﹐煎六分﹐溫服。便濇腹脹﹐加大腹皮。繁紅不潤﹐加當歸﹑蟬蛻﹔《幼幼近編》加滑石﹑連翹。出不快﹐加鼠黏子。陷塌﹐加酒炒黃芪。痛﹐加白芷。不勻﹐加防風。水泡﹐加白朮﹑芍藥。嗽﹐加五味子﹑麥門冬。渴﹐加麥門冬。癢﹐加白朮﹑芍藥。七八日後漿足﹐身復壯熱﹐便祕煩渴﹐腹脹喘急﹐前胡枳殼湯。漿足禁用此方﹐另立湯飲在後。

益元透肌散專治壅熱痘證﹐服羌活散郁湯後﹐壅證悉開﹐气血和平﹐見點三四日後﹐不肥大﹐不成漿者﹐用之則能勻气解毒﹐透肌達表﹐領出元陽﹐助痘成漿﹐而易結膿窠也。加減與保和湯同論。漿足之後﹐另有保嬰百補湯在後。

卽太乙保和湯去生地﹑紅花加蟬蛻﹑鼠粘子﹑陳皮

右﹐水一鍾﹐加燈心十四根﹐棗二枚﹐煎六分﹐溫服。

保嬰百補湯專治痘瘡八九日漿足之後﹐別無他證﹐並以此方調理气血﹐資養脾胃﹐不拘實熱二證﹐皆可服之。惟气虛證八九日後﹐本方加黃芪二錢﹐官桂少許。若有別證﹐在審虛實﹐隨證加減而已。

當歸芍藥地黃白朮人參茯苓山藥甘艸

右水一鍾﹐棗二枚﹐煎六分﹐溫服。

祕傳八味二花散

桃花蕊梅花蕊二味不拘多少預取陰漧紫河車洗去筋焙榦爲末﹐一具鹿茸去毛酥制天靈蓋一具﹐以皂角莢煎湯洗淨酥制爲末人參穿山甲取四足者酒炒朱砂水飛過

右各預取另爲末。痘疹未出之先﹐以朱砂一兩爲君﹐梅花二錢﹑桃花三錢共一處和勻﹐每服五分或三分或二分半﹔用雄鷄與酒二杯灌之﹐與食倒懸﹐刺血入杯中﹐以熱酒調前藥同服。初發不起﹐以梅花一兩爲君﹐加桃花一錢﹐天靈蓋五分。气血虛﹐灰白色﹐用紫河車一兩爲君﹐加天靈蓋一錢﹐鹿茸一錢五分﹐梅花一錢﹐桃花一錢或八分。黑陷不起﹐以穿山甲一兩爲君﹐加桃花一錢﹐梅花八分﹐天靈蓋七分﹐麝香五分。气血虛不能灌漿﹐以鹿茸一兩爲君﹐加紫河車二錢﹐桃花一錢﹐梅花八分﹐天靈蓋七分﹐麝香五分﹐人參一錢。气血虛不能收靨﹐以鹿茸一兩爲君﹐天靈蓋五分﹐桃花七分﹐梅花九分。落靨之後﹐瘢色白﹐气血虛﹐以人參一兩爲君﹐加紫河車二錢﹐鹿茸一錢﹐梅花一錢五分。以上咸仿首條服法。

保生散

紫河車制如前龜板酥炙鹿茸酥炙﹐各一兩

右爲末﹐量兒大小用。血虛﹐川歸﹑茯苓﹑紫艸湯下﹔气虛﹐人參﹑黃芪﹑甘艸湯下。

荊芥散治麻痘子兼瘙癢﹐或癮疹﹐大便自過。

荊芥

右用少許爛研﹐以新井水將布帛濾過﹐入一滴許麻油﹐打勻令飲之﹐便不亂悶。麻痘已出﹐用黃蠟煎靑膠水飲卽安。靑膠水乃牛皮膠也。荊芥治血風。麻子是疹子。常言風瘙癮疹﹐則皆出皮膚﹐其毒輕而浮﹐又以麻油打勻﹐此滑竅之理。又以黃蠟煎靑膠水服則安。此滋血行榮衛﹐榮衛旣順﹐麻疹出矣。指迷方荊芥湯﹐乃消毒飲加薄荷煎服之。

羌活散解熱散毒﹐治風壅欲作瘡痘者。

羌活獨活川芎桔梗蟬蛻前胡柴胡地骨皮甘艸炙瓜蔞天麻炙荊芥防風各等分

右爲細末﹐每服二錢﹐水三分盞﹐薄荷三葉﹐盞內煎至二分﹐通口服﹐量大小加減藥水。此藥詳其藥味﹐治風治寒治驚﹐下痰涼脾﹐治血熱透肌﹐但實熱發﹐無所不治。如稟受怯弱﹐或脾弱﹐或外熱﹐目白睛靑色﹐皆裏無熱﹐不可輕用。

薄荷散小兒才覺是瘡疹﹐宜服之。

薄荷一兩麻黃去節甘艸各半兩

右爲細末﹐每服二錢﹐水一中盞﹐棗二枚﹐生薑三片﹐同煎至六分﹐去渣放溫﹐日三兩次服。此是小兒稟受壅實﹐毒气甚者宜服之。蓋此方云小兒才覺是疹痘便服之。服之而汗出者﹐服調中散。服薄荷散若作寒熱脈反遲者﹐進脫齒散以溫之。詳其理﹐非下藥之法也。實者服之未必安﹐虛者用之必危殆。

羌活散此方初熱暫用﹐兼治驚搐。

羌活一錢二分獨活荊芥各八分前胡防風各一錢柴胡香白芷蟬蛻去土甘艸各四分細辛一分

右加薄荷三葉﹐水一鍾﹐煎五分﹐不拘時服。發搐及熱盛不退者﹐暫服。煎熟用制砂調下﹐治搐如神。

正气散

甘艸炙﹐三分半陳皮藿香白朮各五分厚朴半夏俱姜制﹐各一錢半

右細切﹐作一服﹐加生薑三片﹐大棗一枚﹐水煎服。

調解散

靑皮陳皮枳殼麩炒桔梗去蘆人參半夏湯泡七次川芎木通漧葛各四分甘艸紫蘇各二分

右俱細切﹐作一服﹐加生薑三片﹐大棗一枚﹐水煎服。一方﹐加紫艸﹑糯米。

疏解散治痘初壯熱頭疼﹐腰痛﹐腹疼作脹﹐一切熱毒甚者。

紫蘇葛根防風荊芥白芷蟬蛻紫艸升麻牛蒡子木通甘艸各等分

右加燈心﹑蔥白各七根﹐水煎熱服。

和解湯解表和中。

升麻漧葛各一錢半白芍藥一錢人參防風各七分川芎八分甘艸五分

右用姜一片﹐水煎服。以上方乃發表平劑。

四物解肌湯卽陳氏升麻黃芩湯去甘艸。

芍藥黃芩升麻葛根每服四錢﹐水一盞﹐煎至七分﹐去滓服。或云小兒傷寒疫癘潮熱﹐瘡疹五日已衰﹐疑似不能辧別者﹐並皆辛涼之劑調之﹐卽以四物解肌湯之類。海藏雲﹕此論卽有表也。若內傷腹中有物﹐未得大便而發熱者﹐當以食藥去其物則可。若得便後﹐仍發熱在表者﹐亦宜此解肌湯﹐比錢氏升麻葛根湯﹐減甘艸加黃芩﹐以有表熱之意也。

防風蒼朮湯治小兒邪熱在表﹐惡風惡寒﹐瘡疹未出﹐可解表發斑疹。

防風甘艸炙﹐各半兩蒼朮石膏各一兩川芎黃芩各二兩

右爲粗末﹐每服二錢﹐加生薑三片﹐薄荷七葉﹐水煎﹐日二服。

葛根橘皮湯治冬溫未卽病﹐春被積寒所折不得發﹐至夏熱得其寒解﹐冬溫始發﹐肌肉斑爛癮疹如錦紋而咳﹐心悶但嘔吐淸汁﹐服此。

葛根橘皮去白杏仁去皮尖知母黃芩麻黃甘艸炙

右銼散等分﹐每服抄三錢﹐用水一盞﹐同煎半盞﹐去滓溫服﹐不拘時候。以上四方辛涼之劑﹐表有實熱者宜之。

加味四君子湯

人參白朮茯苓砂仁橘紅各一錢甘艸五分水一鍾﹐煎六分﹐食前溫服。

和中散

厚朴姜制﹐錢半人參白朮茯苓各一錢漧薑泡甘艸炙﹐各六分姜棗煎服。

六一散治諸熱證﹐暫用。陳氏云﹕治痘疹初起煩躁作渴等證。

桂府滑石水飛過﹐六兩﹐淨大甘艸去皮爲末﹐一兩

右和勻﹐每一錢薄荷湯或冷水調下。內加制辰砂三錢﹐名辰砂六一散。治狂言﹐發搐驚悶﹐用防風﹑荊芥﹑薄荷﹑天麻煎湯﹐候冷調下。更加牛黃三錢﹐纏豆藤三錢﹐名退火丹。治痘初出時﹐大熱不退﹐及標影稠密成片者﹐用紫艸﹑木通﹑蟬蛻﹑地骨皮﹑紅花﹑牛蒡子﹑片黃芩﹑燈艸各等分煎湯﹐候冷調下﹐能減標稀痘﹐極良法也。本方加郁金名牛黃六一散﹐治痘後瘡癤毒壅﹐及天行瘟疫﹐冷水調下﹐多服大效。《全書》云﹕痘疹鮏臭﹐用蜜水調敷﹔焦痛﹐入胭脂水同敷。又名天水散。

大靈丹治壯熱顚狂﹐驚搐譫語﹐紅紫斑焦漧陷一切惡證。

白滑石飛過﹐三兩雄黃飛過犀角各三錢辰砂研飛﹐三錢半牛膽黃冰片各一錢麝香五分

右研極細和勻﹐用升麻﹑甘艸﹑防風﹑薄荷﹑燈艸﹑牛蒡子﹑紅花﹑紫艸﹑黃連各三錢﹐水二碗﹐煎至半碗﹐細絹濾去渣﹐加蜜四兩同熬﹐滴水成珠﹐和前藥丸如小龍眼大﹐金箔爲衣﹐每用一丸﹐燈心湯下。暑月冷水化下。

小無比散治痘壯熱口渴﹐小水濇﹐大便祕﹐口气熱﹐煩躁不寧﹐或焦紫﹐或紅斑﹐自發熱至起壯時有熱者﹐皆可用。痘後餘毒亦可用。

桂府滑石飛過﹐六兩石膏飛過﹐一兩粉艸寒水石各五錢郁金甘艸湯煮榦爲末﹐七錢

右俱制淨末和勻﹐每五歲者服二錢﹐大人再加﹐冬月燈心湯下﹐夏月井水調下。熱甚不解者﹐井水磨犀角汁調下。若紅紫頂陷不起﹐加穿山甲末一分﹐麝香半分﹐紫艸煎湯﹐加酒一二匙調下卽起。

大無比散治熱毒太甚﹐驚狂譫語引飲﹐痘瘡紅紫黑陷。

桂府滑石飛過﹐六兩粉艸一兩辰砂飛﹐三錢雄黃飛﹐一錢

右爲末﹐每三五歲服一錢﹐十歲服二錢。發熱之初﹐用敗毒散調下﹐亦能稀痘。若報痘後﹐用燈心湯下。

玳瑁湯治時行豌豆瘡及赤瘡疹子﹐末發者令內消﹐已發者解利毒气﹐令不太盛。

生玳瑁生犀各以冷水濃磨汁﹐二合

右同攪令勻﹐每服半合﹐微溫服﹐一日三五服爲佳。又治出而未快者宜服之。又云﹕毒气內攻紫黑色出不快﹐用玳瑁水磨濃汁一合﹐入豶豬心血一皂子大﹐以紫艸濃煎湯﹐都作一服服之。玳瑁﹑犀角﹐其性微寒﹐以治熱毒﹐則知其無失也。二藥皆治瘟疫蠱瘴﹐解百毒﹐通血脈﹐消癰腫﹐故用之以解蘊毒﹐可多服也。又名二寶散﹐治痘紫色發熱﹐鼻衄小便如血﹐口渴亂語﹐二味磨汁頓服﹐卽愈。

犀角飲子解熱毒﹐去風疹。

犀角甘艸炙﹐各半兩防風二兩黃芩一兩

右爲粗末﹐每服五錢﹐用水一小盞﹐煎至半盞﹐去渣溫服﹐不拘時候。一方加牛蒡。

犀角湯治小兒痘疹瘡及赤瘡子。

犀角屑大黃炒桑白皮蜜炙釣藤鉤炙艸麻黃各一兩龍膽艸半兩石膏瓜蔞黃芪炙﹐各半兩

右爲粗末﹐每服一錢﹐水一小盞﹐煎至四分﹐去渣溫服。量兒大小加減服。瘡子退後﹐濃磨犀角水塗之更良。錢氏附方亦同﹐以此藥治療瘡疹太盛﹐令不入眼﹐則名調肝散。此藥治風盛气實﹐心肝血熱﹐津液內燥﹐大便不通﹐毒气上盛﹐表熱未散之藥也。且大黃﹑瓜蔞治內燥﹐釣藤﹑龍膽治風血熱﹐桑白皮﹑石膏治上焦熱﹐麻黃﹑黃芪散肌熱﹐犀角﹑甘艸解毒。大抵用藥貴於與病相主治﹐則病去而正气自復﹐苟爲不然﹐則反爲大害。如犀角湯﹐自非大便數日不通﹐喘急悶亂﹐煩躁譫語者﹐豈可服之﹖恐病藥不相主治也。

奪命散治瘡疹已發未發﹐並宜服之。

升麻糯米紫艸甘艸各半兩木通二錢半

右銼爲散﹐每服一大錢﹐水七分﹐煎四分﹐去渣溫服。出瘡疹熱毒勢甚者可服﹐解蘊熱﹐利小便。瘡痘初發气盛﹐亦宜服。

牛蒡散涼血解毒。

牛蒡子

右用炒爲末﹐水煎一盞服之。小兒冬月有非節之暖﹐及春月天气煊暖﹐或甘肥之過﹐或重衣溫厚﹐幃帳周密﹐傷皮膚﹐害血脈﹐瘡瘍發黃﹐是生多疾﹐宜豫常服之也。又名鼠粘子湯﹐炒熟爲末﹐同荊芥煎服。

獨勝散治小兒發瘡痘﹐早微熱﹐晚大熱﹐目黃脇動﹐身熱手冷﹐發甚如驚者。又名牛蒡僵蠶散。

牛蒡子半兩白僵蠶一分

右爲粗末﹐每服一大錢﹐水六分盞﹐紫艸二七寸﹐同煎至四分盞﹐連進三服﹐其痘便出。此藥用牛蒡子出癰透肌﹐白僵蠶治徧身癮疹疼痛成瘡﹐爲末酒調服之立瘥。又以紫艸煎之令利竅﹐是瘡疹證無虛寒證者﹐服之立出也。

解毒疏痘湯豫服解熱去毒﹐已出解熱毒斑疹﹔又治紅紫口漧﹐壯熱譫語。

防風荊芥羌活柴胡川芎白芷當歸連翹黃芩黃連鼠粘子紫艸蟬蛻

右姜蔥水煎服。

安斑散調理瘡疹。

升麻赤茯苓羌活黃芪人參桔梗炒枳殼麩炒甘艸各等分

右爲細末﹐每服一錢﹐水七分盞﹐紫艸﹑薄荷少許﹐同煎至四分盞﹐去渣放溫服之﹐量兒大小加減。此藥爲解毒涼血﹐生肌寬腸﹐導熱利小便﹐快膈之藥也。患瘡疹有熱無寒者﹐可服之。

西來甘露飲淸熱解毒如神。凡發熱之初﹐五日已前而熱不退﹐痘色紅紫﹐口渴大便結燥﹐服之卽能紅潤。亦治疹家煩熱﹐口漧咳嗽﹐疹色枯燥﹐或譫語喘急﹐睡臥不安。

絲瓜藤霜降後三日﹐近根二尺剪斷﹐將根頭一節﹐倒插入新瓦瓶中﹐上以物掩之﹐勿使灰塵飛入﹐次日以好新壇一隻﹐將瓶中之汁傾在壇中﹐仍將藤照前插入瓶內﹐三日後汁收盡﹐將壇封固收藏﹐聽後取用若發熱煩躁口渴﹐未見紅點﹐將茜根一兩﹐水煎濃汁二酒杯﹐攙絲瓜藤汁二酒杯相和服之立安﹐痘出亦輕。若已見標﹐顏色紅紫及稠密者﹐用紫艸煎濃湯衝服﹐便見紅潤。若夾斑者﹐犀角﹑紫艸﹑茜根煎湯衝服。寒月用酒煎衝服。蓋此汁極能解毒淸熱﹐尢治天行時疫﹐每以生薑汁少許﹐加蜂蜜調勻﹐服之有神功。

渾元汁專治气虛血熱﹐痘色紅紫﹐漧枯黑陷等證﹐以此汁淸而補之﹐其效立見。

卽紫河車不拘男女﹐初胎者尢妙﹐入新瓦罐內封固其口﹐上以碗覆埋於土中﹐久則化而爲水是也气虛甚者﹐人參﹑紫艸煎濃湯衝入服之。

托裏快斑湯

當歸黃芪川芎木香靑皮牛蒡子紫艸連翹木通防風桂枝蟬蛻

右銼細﹐加淡竹葉十片﹐水煎溫服﹐無時。

淸裏退火湯治痘帶熱而出﹐名爲火裏苗﹐急用此方﹐退其熱﹐則後無靑黑變陷之候。

地骨皮地膚子各一錢牛蒡子紫艸漧葛根各八分連翹六分川當歸五分木通三分蟬蛻二分

右加姜一片﹐水煎服。如熱不退﹐再服一劑﹐或爲末﹐燈心湯服。

加減調中湯

人參白朮黃芪甘艸炙木香桂枝白茯苓藿香白芍藥酒炒陳皮

右用生薑爲引﹐煎服。

犀角消毒散治斑疹丹毒﹐發熱痛癢﹐及瘡疹等證。

牛蒡甘艸荊芥防風各五分犀角二分金銀花三分

右水煎熟﹐入犀角﹐傾出服。

麻黃甘艸湯治表實﹐痘毒焮盛稠密。

麻黃生甘艸

右水煎服。

田氏調肝散治瘡疹太盛﹐令瘡不入眼。

生犀二錢半艸龍膽麻黃釣藤鉤各一錢黃芪桑白皮炒黃石膏各半兩大黃瓜蔞仁去皮甘艸炒﹐各二錢

右爲粗末﹐每服三錢﹐水煎﹐食後溫服﹐微利效。

龐氏地黃膏

生地黃四兩豆豉半升雄黃一錢麝香半錢

右以豬膏一斤﹐和勻﹐露一宿﹐煎五六沸﹐令三分去一﹐絞去渣﹐下雄黃﹑麝香攪勻﹐稍稍飲之﹐毒從皮膚中出卽愈。

透肌湯治痘不透。

紫艸白芍藥升麻秫米粉炒﹐各半兩

右三方﹐皆化毒湯加減法也。

人參竹葉湯治夏月吐逆﹐煩躁口渴﹐心悶不寧﹐及疹後餘熱不退﹐小便赤或赤斑者。

人參半夏麥門冬當歸淡竹葉各等分

右銼散﹐每服三錢﹐水一盞﹐生薑一片﹐煎服。

白虎湯

石膏四兩甘艸節八錢知母一兩六錢

右爲粗末﹐每服三錢﹐水一盞﹐粳米二十粒﹐同煎至半盞﹐去滓溫服﹐不拘時。加入人參一兩二錢﹐名人參白虎湯。《聖惠方》加漧葛。

紫艸散治發斑疹。

釣藤鉤子紫艸茸各等分

右爲細末﹐每服一字﹐或五分一錢﹐溫酒調下﹐無時。

四聖散治瘡疹出不快﹐及倒靨。一方有黃芪。

紫艸茸木通甘艸炙枳殼麩炒

右等分﹐爲粗末﹐每服一錢﹐水一鍾﹐煎至八分﹐溫服無時。劉提點云﹕疹痘最要大小分曉﹐錢氏四聖散用木通枳殼極好﹐若大小流利﹐不必苦泥。

紫艸回斑散治小兒痘疹出不快﹐或倒靨﹐毒气入腹。

紫艸茸黃芪桑白皮木通枳殼麩炒白朮各等分

右爲粗末﹐每服三錢﹐水酒各半盞﹐麝香少許﹐同煎服。

紫艸木通散治小兒瘡疹。

紫艸木通人參茯苓粳米各等分甘艸減半

右爲末﹐每服四錢﹐水煎﹐此小便不利之劑也。

人參蟬蛻散治小便不利﹐痘瘡不散﹐煩躁多渴﹐戛牙咬齒﹐气粗喘滿。

人參蟬蛻白芍藥木通赤茯苓甘艸紫艸茸各等分

右用水煎服。

透肌散

紫艸茸綠升麻粉甘艸各一錢

右細切﹐水煎服﹐或與消毒飲同煎服﹐尢妙。

紫艸透肌湯治痘熱而出不快﹐及頂陷者。

紫艸一錢升麻木香各五分牛蒡子防風荊芥黃芪各八分甘艸三分

右薑水煎服。如色紫腹痛﹐加蟬蛻一錢。

烏金膏治發熱至七日已前﹐或因風寒痘不起發﹐或紅紫﹐或驚搐﹐俱可用。

僵蠶酒洗全蠍去足尾酒洗甘艸紫艸白附子麻黃各五錢穿山甲炒末﹐二錢半蟬蛻去頭足酒洗淨﹐二錢

右爲末﹐將紅花紫艸各一兩﹐好酒二鍾﹐熬去大半﹐去渣﹐入蜜五兩﹐慢火同熬﹐滴水成珠爲度﹐丸如龍眼核大﹐每服一丸﹐燈心湯化下。

紫金散治痘瘡出不快﹐及倒靨﹔亦治遠年不愈惡瘡。

紫艸蛇蛻炒焦牛蒡子炒﹐各五錢

右爲細末﹐每服一錢﹐水半鍾﹐煎減半﹐溫服。

蘿卜湯治痘疹出不快者。

開花蘿卜

右用煎汁﹐時時飲之。蓋痘疹气勻卽出快﹐蘿卜治嗽定喘﹐下气消脹解毒。

野通散治痘瘡出不快﹐及傷寒不語。

幹野人糞卽獼猴糞火燒存性爲末眞冰片眞麝香各等分

右爲細末﹐每服五分﹐看大小﹐用新汲水入蜜調下。十歲已上者服一錢。按野人糞﹐治蜘蛛咬瘡﹐此治痘出不快﹐大效。若蜘蛛咬瘡久而不愈﹐其絲生皮膚﹐延蔓徧身不愈者﹐加雄黃﹑靑黛水調﹐以蜘蛛試之﹐立化爲水﹐屢驗。蓋此三味﹐是治瘡疹當用之藥。取山中者﹐若人家所養之猴﹐食物味雜卽不效﹐失其眞也。

祕傳大透肌散

人參芍藥川芎甘艸茯苓白朮木通陳皮黃芪糯米

右各等分爲粗散﹐每服四錢﹐水煎服。

祕方

兔絲子

右一味﹐酢浸一宿﹐焙榦爲末。發熱時﹐每一歲兒服七分﹐量兒大小加減﹐好酒調服﹐甚易發易脹易靨﹐且後無餘證。此方气血弱者﹐未出之先可用﹐旣出之後不可用﹐用則托出太多。此方系胡黃谷祖仰山公宦遊廣東得之﹐用者百發百中。但元气厚者服之﹐不覓太密﹐乃大補助火故也。或曰﹕痘未出之先﹐旣可服此﹐又奚取於保嬰丹乎﹖殊不知保嬰以解毒而使稀之﹐此則气血弱不能出﹐服此而托之使出也。

又

臘月梅花

右﹐將開時采﹐曬榦爲末﹐煉蜜爲丸﹐未出之先﹐量兒大小三四服﹐可令痘稀。加朱砂尢妙。

二花散治痘疹已出未出﹐不發不起﹐隱在皮膚之間﹔熱證並治。

梅花一兩﹐陰漧絲瓜陰漧桃花各五錢﹐陰漧朱砂二錢﹐水飛過甘艸一錢﹐去皮火煨

右爲細末﹐每服五分半﹐未痘時蜜水調下。服前藥仍不快﹐無諸惡候者﹐可服八味二花散。

通天散治痘發熱不出﹐或已出而色不紅活。

人參陳皮桂枝各八分川芎熟地黃芍藥各一錢當歸紫艸各一錢半紅花廣木香各三分生甘艸六分知母八分荔枝殼十个

右用雞汁一鍾﹐棗三枚﹐糯米一撮﹐煎服。初服到頸﹐再服到臍﹐三服到腳﹐神效。

十補散滋養气血﹐調補脾胃﹐能使瘡毒速出。有寒證者用之。加紫艸﹑木香﹑糯米﹐各參芪內托散。

黃芪人參當歸各二錢厚朴桔梗川芎防風白芷甘艸各一錢桂心三分每服四錢﹐水煎服。或爲末﹐溫水調下一錢五分。

藍根散治瘡疹出不快﹐及倒靨。一名二聖散﹐救小兒垂死。

板藍根一兩炙甘艸七錢半

右末﹐每服半錢﹐取雄鷄冠血三兩點﹐同溫酒少許﹐食後調下﹐無時。甚則三五服﹐立效。丹溪云﹕藍能分散敗血。

絲瓜散發瘡疹最妙。

絲瓜連皮燒灰存性

右百沸湯調下﹔或以紫艸﹑甘艸煎湯調服尢佳﹐米湯亦可。

甘桔加梔子湯治痘疹煩不得眠。

桔梗甘艸梔子

右各等分﹐煎服。

阮氏萬全散治痘瘡出不紅潤。

防風人參蟬蛻各等分

右細切﹐每服四錢﹐水一盞﹐入薄荷三葉﹐煎六分﹐溫服。熱而實者﹐加升麻。

化毒湯治痘已出而熱毒末解﹐宜淸熱涼血。毒一解﹐不致黑陷﹔血一涼﹐不致紅紫。

紫艸升麻甘艸蟬蛻地骨皮木通黃芩酒炒

右各等分﹐水煎服。

解毒散治痘先發腫者﹐名爲痘母。後發者﹐十有九死。先發者吉。

金銀花五兩甘艸一兩木通防風荊芥連翹牛蒡子各三錢

右用酒水各一鍾煎服。如瀉加訶子﹑豆蔻。痘紅者﹐加炒黃芩﹑芍藥。瘡癢者﹐加歸身﹑生地或加何首烏尢佳。疼痛者﹐加赤芍藥。

露桃花散痘形一兩日﹐梟紅罩錦﹐或色焦紫﹐惡渴煩躁﹐睡臥不寧﹐再不宜以藥下之﹐準服露桃花散﹐自然紅活。

露桃花紫艸紅花白芍藥加倍木通生地黃茯苓甘艸橘皮

右用燈艸煎服。露桃花性陰而和陽﹐取時須待將開含笑﹐淸晨摘取﹐飯鍋上蒸熟焙漧﹐帶蒂入藥﹐不宜多用﹐多用則恐作瀉。若不預收﹐多加紫艸茸﹑芍藥可也。

黃連解毒湯痘出三兩朝﹐身中熱烙﹐焦紫無紅活色﹐梟炎猛烈之甚也。或眼紅臉赤﹐或小便濇結﹐須服黃連解毒湯﹑加減犀角地黃湯可也。

黃連生地黃芍藥甘艸木通車前艸僵蠶桔梗連翹牛蒡子荊芥水煎服。或去僵蠶﹑翹芥﹐加紫艸茸﹑燈心。熱甚加柴胡﹑地骨皮。飽脹加全瓜蔞﹑枳實﹑山楂﹔气弱不用枳﹑楂。

加減犀角地黃湯

犀角木通生地黃芍藥紅花紫艸茯苓車前艸鮮者地骨皮鮮者甘艸水煎服。犀角須用井水磨濃﹐俟藥煎如度﹐投下服之﹐不可和內煎也。若身熱驚厥﹐加紋銀一塊同煎﹐蓋因肝木旺而心火炎上﹐故金以克之耳。

五龍湯痘一見形就是蚊蚤咬的形者﹐是痘毒緊輳心肝二經而然也﹐極是犯君。《痘經》云﹕臣陵於主逆天條﹐有福兒童驀地逃。總然和順成功去﹐也在刀山走一遭。好把化斑湯浴之﹐內服五龍湯。

黃連紫艸茸芍藥各三錢生地黃九錢煎濃﹐水磨犀角汁和服。王氏治此多用大黃湯下之﹐徹逐其毒﹐隨用升表之劑﹐固爲美法。下後不能提峻﹐速致其死﹐不若五龍之爲妥也。

化斑湯

金綫薄荷大水楊柳荊芥蒼耳艸四味共煎濃﹐去渣﹐將頭髮滚湯洗去油垢團攏﹐將熱湯徐徐浴之。必須置之暖處﹐外再服前藥﹐斑去而痘自鼎峻矣。

四仙散痘起徧身﹐俱是黑色﹐論備載在前矣。要是元癸奪權爭先﹐如靑天晴極而雲霧﹐靜水風動而波浪行﹐第一奇痘也。只以化斑湯浴之於外﹐而內服四仙散﹐自然色變而爲美矣。

甘艸紫艸與通艸﹐三般遇此多是寶。黃連連翹與石蓮﹐三味合浸共一炒。研末惟在空心時﹐砂糖調服霎時好。此痘得者甚鮮﹐非富貴之至者不能見此﹐若見形而盤縷失天元者﹐不在此例。按此卽所謂鴉翎痘也。𨿽黑而光潤圈圓頂峻﹐與常痘同﹐得之者﹐必主大貴。

玉泉散痘形一朝就結焦粒﹐是梟炎徹於肝榮﹐而元水弗克和解﹐急服玉泉散﹐庶可挽治。

犀角二錢白芎川黃連各一錢爲細末冰片三分﹐另研濃煎甘艸湯﹐或建糖調服﹐大者五分﹐小者再減。此方屢治痘焦者﹐恆獲速效。但犀角人不諳用法﹐必須粗礪瓦盤﹐井水磨之﹐待澄淨去水﹐刷於綿紙上﹐略有漧燥﹐方和前藥用之。若以鐵器銼下細末﹐犀不漬水則不效。

涼血解毒湯痘出熱不退﹐紅不分地﹐或痘苗漧枯黑陷﹐急用此方﹐可起壯灌漿。

紫艸一錢生地黃柴胡各八分丹皮七分赤芍藥蘇木防風荊芥穗川黃連木通各三分牛蒡子四分天麻紅花甘艸各二分

右用姜一片﹐燈心二十根﹐糯米百粒﹐水煎服。

加味犀角飲痘已出不勻﹐心煩壯熱﹐口舌生瘡。

犀角牛蒡子荊芥甘艸防風升麻桔梗麥門冬水煎服。

神應膏治痘瘡入眼。一名黃蘗膏。

黃蘗一兩眞菉豆粉一兩半甘艸四兩紅花一兩

右爲細末﹐用胭脂水和蜜水調塗兩眼四畔之瘡痘上﹐則不入眼。如瘡疹已出﹐右爲細末﹐生油調﹐從耳前至眼眶﹐並厚塗之﹐日三兩次。如早塗瘡自不至面﹐縱有亦少。按《全書》先將黃蘗﹑甘艸二味研細末﹐另收。用新汲涼水三盞﹐浸菉豆一晝夜﹐去豆不用。以浸豆水煮紅花﹐約減至二盞﹐去紅花﹐方入前末﹐慢火熬膏﹐於眼眶上下四旁塗之﹐則瘡不入眼矣。彭氏云﹕痘疹護眼﹐人多用胭脂﹐據亢醫云﹐不如錢氏黃蘗膏最好﹐諸家護眼法﹐無出此方也。

胎元散痘不起發﹐不紅活﹐是血气俱虛。

胎元

右焙榦爲末﹐加麝香少許﹐酒調服三五分。

獨參湯治陽气虛弱﹐痘瘡不起發﹐不紅活﹐或膿淸不滿﹐或結痂遲緩﹐或痘痕色白﹐或嫩軟不固﹐或膿水不幹﹐或時作癢﹐或畏風寒。

人參

右用好者一兩﹐生薑五片﹐大棗五枚﹐水二鍾﹐煎八分﹐徐徐溫服。嬰兒乳母亦服。

祛邪湯痘號天花﹐最忌諸穢臭惡血。五六朝間﹐痘本美麗鼎峻﹐而一時失防﹐或觸於腥血﹐感於穢臭﹐倏忽更變﹐外宜祛邪湯浴之﹐而內服玉樞正气丹可也。

雞毛拔細軟者升麻荊芥木通紫蘇荔枝殼水楊柳

右用水煎濃﹐去渣洗浴。

玉樞正气丹

玉樞正气神功捷﹐生地紅花並甘桔。參芪須倍橘紅扛﹐蟬蛻防風須愛覓。寅谷相朝嫩桃杪﹐五个和姜甘艸列。煎濃投酒服須臾﹐不覺痘自還元吉。

回陽丹治痘塌不起。此方用於四五朝前﹐其效甚速。若用於六七日後則噬臍矣。

彌月將生胞羊一具

右用酒洗淨﹐隨用黃麻纏攏一團﹐把臘糟裹外﹐置新瓦上四圍炭火炙之﹐俟其外糟焦了如墨樣﹐削去其糟﹐再焙漧另爲末﹐入官桂末﹑丁香末各五錢﹐人參末一兩﹐木香末三錢﹐再研極細﹐升麻煎酒漿調服。十歲已上服二錢﹐十歲已下服一錢﹐十五歲已上服三錢。年多服多﹐年少服少﹐加減而用﹐無不獲效。若加大附子一兩去木香﹐則爲附子回生丹。胞羊須預囑屠肆遇便收制﹐若特殺傷生﹐大不祥。

不二散一名蓮肉散。治痘當起脹灌漿時﹐泄瀉不止﹐以此止之﹐只一服愈。如服此不已﹐是元气已脫﹐不可爲。

蓮肉炒去心﹐一兩眞鴉片三錢﹐另研

右各取淨末和勻﹐每服三四分﹐米飲調下。此方不但止瀉﹐亦治煩癢二證。夫固大腸之滑脫易知也﹐斂心火之浮游難知也。

雞鳴散男女發熱三四五日﹐或痘未形﹐或痘形隱隱﹐或才形於外而不能快利﹐或煩躁譫語﹐或腹疼嘔吐﹐或痰喘惡渴﹐急服此藥﹐則毒自表出矣。

炒朮當歸川芎甘艸大力子茯苓木通桔梗蟬蛻升麻橘紅山楂紅花燈艸生薑煎﹐臨服入雄鷄血並酒妙。

震蟄丹小兒熱三四朝﹐痘或隱隱伏於皮膚﹐或形於頭面一二顆﹐或標於身體四五顆﹐上不宜補﹐下不宜瀉﹐當服震墊丹。

穿山甲四錢﹐酒洗淨﹐和砂仁﹑陳米炒捲﹐去砂仁米白芍酒漿煮焙﹐四錢紅曲三錢蟾酥三錢

右共研細末和勻﹐每用酒漿﹐量兒大小增減﹐大者一分﹐小者半分。若逾十二三歲者﹐斟酌加之﹐用升麻煎酒調服﹐其效立見。

天元接髓丹男子十七八歲﹐或二三十歲﹐破陽虧元﹐倏一時患痘稀少者﹐𨿽年大無妨。倘多密連布﹐欲其鼎峻充灌﹐勢必難矣﹐急服天元接髓丹。

歌曰﹕男兒陽破痘來臨﹐不遇奇方坐視沈。天元接髓丹功捷﹐世上醫家盡不明。眞正酒漿澄十碗﹐一毫酸苦莫相侵。人參黃芪各二兩﹐橘蟬歸地半加贏。鹿茸乳汁一兩半﹐附桂半兩要調停。慢火甕中煨熟後﹐去渣出火莫胡斟。每鍾人乳三杯和﹐薄薄生薑二片存。再勻一沸仍溫服﹐立見奇功若有神。此方屢獲明效﹐但制法要詳明。當歸去頭尾﹐懷地揀粗軟﹐人參覓淸河﹐黃芪選綿白﹐橘紅連本蒂﹐蟬蛻要身全﹐附子連皮臍﹐官桂削外皮。煨時度候﹐只以米熟驗之。乳取來就不宜過夜入塵。辛酉年﹐杭城邵語溪子年二十六歲﹐平素寡弱﹐患痘﹐痘勢沈匿不起﹐單以此方倍加人參服之﹐後竟保全。古今圖書集成醫部全錄卷四百九十四

痘疹門

方

內托散【《證治準繩》下同】痘不起發﹐根窠不紅﹐或灰白色﹐咬牙寒戰等證。

人參黃芪甘艸川芎當歸防風白芷桔梗白芍厚朴木香肉桂

右姜一片﹐棗一枚煎服。色紅紫者﹐去肉桂﹑木香﹐加紫艸﹑蟬蛻。漿不滿﹐水酒各半煎服。色淡白者﹐去防風﹑白芷﹐加糯米。大便燥﹐加人乳。

全蠍散治孩兒百日裏痘。

歌曰﹕全蠍要身全﹐五个蜜焙漧。蟬蛻不可脫﹐完身又完足。五个酒漿洗﹐和炒研細末。再加酒芍藥﹐砂糖調來服。自然痘森森﹐那怕月不足。月裏患痘﹐稀美者多﹐密惡者少﹐變蒸未腧﹐猛浪之劑﹐不宜妄投。是方斟酌﹐百投百效。

羚羊散痘出五六朝﹐忽然手腳牽縮一團﹐不知者以爲驚使然耳﹐豈知陽明受梟毒之熬鑠﹐而筋絡不能榮血以滋養故也﹐謂之一把縛﹐須服羚羊散。

歌曰﹕白玉羚羊一兩霜﹐木通紫艸生地黃。芍藥僵蠶全蠍桔﹐橘紅甘艸荊芥防。按法服來隨妥貼﹐悞看驚治卽多傷。

此痘多起於四五六朝則爲是﹐若起於兩三朝則爲驚縮﹐若起於八九朝則作寒戰治之可也。羚羊角必取其銳尖處用之。

六一散專發痘瘡之膿。

黃芪六錢甘艸炙﹐一錢

右﹝口父﹞咀﹐每服二錢﹐水六分﹐入酒二分﹐同煎至半盞﹐溫服﹔更加橄欖同煎尢好﹐加山藥亦得。加人參名保元湯﹐升膿亦妙。但參不可輕用﹐恐助癢發熱﹐以致抓破也。

助漿丸治痘瘡七八日漿稀不來者﹐急服。

黃芪蜜炙﹐三兩白芍當歸俱酒炒﹐各兩半鹿茸鮮潤色如琥珀﹐作鹿角膠香者﹐乳炙之紫河車酒洗去筋炙幹白朮煨人參各一兩

右爲細末﹐煉蜜爲丸如芡實大﹐每服一二丸﹐炒糯米煎湯化下。

升天散卽灌膿起頂散﹐治痘灰白或紅紫黑陷漧枯﹐或淸水不成漿﹐八九日十日皆可服。

人參六分黃芪山楂各八分白朮土炒當歸酒洗川芎橘紅各五分甘艸三分淫羊藿穿山甲土炒黃廣木香各二分肉桂三釐。此引經之藥也﹐多則癢

右姜一片﹐棗一枚﹐水煎服﹔或爲末服亦可。如嘔吐﹐生薑湯下。瀉﹐米飲下。肚痛﹐神曲煎湯下。煩躁﹐麥門冬湯下。渴﹐用麥門冬﹑五味子煎湯下。吐瀉﹐藿香﹑陳皮湯下。痘不成漿﹐多服數帖無妨。

補漿湯痘灰白﹐不起壯﹐或漿淸。

淫羊藿穿山甲土炒﹐各三分人參當歸山楂各八分黃芪一錢半枸杞子一錢川芎甘艸陳皮各五分廣木香二分白朮土炒﹐六分官桂三釐黃豆三十粒筍尖三个

右加姜﹑糯米﹐水煎服。一方有白芷﹑防風。

田單火牛湯痘標六七朝﹐正要翕會膿漿﹐遽乃色白洋洋﹐無紅活鼎峻之美﹐有土鐵塌陷之凶﹐火熱不退而有寒戰之狀﹐宜服田單火牛湯。

蓼子擇細葉者是。若川蓼則大葉﹐葉中有靑點﹐宜細辧之﹐和穿山甲炒﹐甲气盡去甲人參黃芪當歸各二錢附子一錢甘艸五分桂三分橘紅八分

右﹐水煎服。

澄泉散治痘中板黃。

黃芪上﹐當歸中﹐紅花下。

右和酒入壇﹐固密煮之﹐另用蟬蛻﹑金丸﹝卽雄鷄尾後硬石子﹞﹐二味細研﹐以藥酒調服。

轉環丹

雞一隻

右以參﹑芪﹑當歸﹑紅花﹑桂和蜜酒煮熟食之。

回漿散治痘不收漿﹐結痂。

何首烏白芍藥黃芪人參甘艸白朮白茯苓

右薑水煎服。

象牙散治同上。

人參黃芪白朮各一錢甘艸炙﹐七分茯苓一錢半何首烏二錢

右加糯米二錢﹐棗二枚﹐水煎﹐調下象牙末一錢。

防風白朮湯治痘日久不靨。

歌曰﹕防風銼五錢﹐炒朮與茯苓。當歸大腹皮﹐煎服得安寧。昔古杭兪氏專以四制白朮散﹐治痘瘡日久不肯結痂收膿者﹐此方之遺意也。但回早之痘﹐元气充足者則可﹐若元气不足而回速﹐必宜保護﹐不如痘之隨期而回遲﹐何必勉彊用藥以速其收功也。

人參固肌湯治痘表發太過﹐致肌肉不密﹐痘痂粘肉﹐久不落者。

人參黃芪甘艸當歸蟬蛻各等分糯米一撮

右用水煎服。

馬齒莧散治痘痂不落成斑痕者。

馬齒莧搗汁豬脂膏石蜜

右三味共熬成膏﹐塗腫處。

退火回生散治痘血熱枯濇發渴。

滑石辰砂各一錢冰片三釐

右爲細末﹐冷水調服一分﹐睡片時﹐必轉紅活矣。

如聖湯治痘已出﹐身熱如火。

紫艸升麻葛根白芍甘艸木通猴梨各等分

右加姜一片﹐蔥白三莖﹐水煎熱服。心煩﹐加麥門冬﹑赤茯苓﹔煩渴﹐加生脈散﹔七八九日身如火者﹐加酒炒黃芩﹑地骨皮。

連翹散治一切熱﹐兼治痘疹如神。

連翹防風梔子甘艸各等分

右爲末﹐水煎服。海藏雲﹕治熱在外而不厥﹐此少陽藥也。

梔子金花丸

黃蘗黃連黃芩山梔炒﹐各等分

右爲末﹐滴水丸如豆大﹐每服五丸﹐白湯下。

通膈丸利上下气血藥也。

大黃牽牛木通各等分

右爲細末﹐滴水丸如粟米大﹐每服三五十丸﹐量兒大小虛實加減。

竹葉石膏湯治痘瘡表裏俱虛﹐胸中煩悶﹐小便赤濇﹐多渴﹐成赤斑點者﹐又宜服犀角散。

石膏知母各二兩麥門冬甘艸各一兩

右銼散﹐每服三錢﹐水一盞﹐淡竹葉一握﹐煎半盞﹐溫服﹐不拘時。

麥門冬湯治斑疹煩渴吐瀉﹐及痂後餘熱。

麥門冬人參甘菊赤芍藥赤茯苓升麻各一錢甘艸五分石膏三錢

右用水煎服。

生脈散止煩渴﹐首尾通用。

人參五味子麥門冬

右水煎﹐當茶服。

神功散治痘作渴

人參黃芪甘艸牛蒡子紅花生地黃前胡紫艸白芍藥

右水煎服。

紅花湯治同上。

紅花或子

右隨意煎湯飲﹐其渴卽止。縱口中如煙﹐飲之卽止。加牛蒡子尢妙。

酸棗仁湯治痘疹虛煩驚悸不得眠

酸棗仁炒甘艸炙知母炒白茯苓川芎麥門冬漧薑炮﹐各三分

右水煎服。兒大倍之。

梔子豆豉湯

山梔四个豆豉半兩

右水二盞﹐先煮梔子一盞﹐內豆豉煎至七分﹐去滓溫服﹐得快吐卽止。

黃連解毒湯治發斑熱甚﹐心煩不得眠。

黃連黃芩黃蘗山梔各等分

右每服四錢﹐水二鍾﹐煎五分﹐溫服。若斑毒甚者﹐加靑黛一錢﹐調入湯內服之。凡脈弦數﹐內外熱甚譫語者﹐合小柴胡湯主之。若脈洪數﹐內外熱甚﹐舌燥煩渴者﹐合化斑湯主之。

牛黃淸心丸

生黃連五錢黃芩梔仁各三錢郁金二錢辰砂一錢半牛黃二分半共研細末﹐臘雪調面﹐糊丸如黍米大﹐每服七八丸﹐燈心湯送下。

人參蟬蛻散治小便不利﹐痘瘡不發﹐煩躁作渴﹐咬牙喘滿。

人參蟬蛻白芍藥木通赤茯苓甘艸紫艸茸

右每服三四錢﹐水煎。

人參竹葉湯治虛煩不得寐﹐或兼自汗。

人參竹葉甘艸各二錢半夏二錢五分炒小麥麥門冬各一錢五分

右每服二三錢﹐姜二片﹐粳米一撮﹐水煎服。

梔子仁湯治煩躁譫語﹐驚狂發斑。

梔子仁黃芩石膏各二錢大靑柴胡豆豉赤芍藥各一錢知母杏仁各一錢半升麻八分甘艸五分

右水煎服。

紅綿散解表之藥。

全蠍五个麻黃去節僵蠶白芷川芎桔梗天麻各二錢甘艸蘇木各一錢

右爲末﹐每服一錢﹐加紅綿少許水煎。有熱﹐加荊芥梢熱服。一方﹐入薄荷葉三片﹐好酒四五點同煎。

麻痘風搐方

人參羌活防風僵蠶酢炒南星姜制白附子姜制甘艸炙

右等分﹐生薑三片﹐水煎服﹐其搐立止。此解表之劑﹐潔古所謂外感風寒之邪﹐丹溪所謂宜發散藥者是也。

解毒丸

寒水石研石膏研﹐各一兩靑黛半兩

右以二石研細如粉﹐入靑黛和勻﹐湯浸蒸餅爲丸如芡實大﹐每服一丸﹐食後新汲水化下﹐或細嚼薑水下亦可。三歲兒服半丸﹐量歲數加減服之。

柴胡二連丸治肝經實火。

柴胡宣黃連胡黃連

右爲末﹐糊丸梧子大﹐每服二三十丸﹐白湯下。此解毒涼血瀉肝火之劑﹐有熱者宜之。

瓜蔞散治痘熱極生風發搐。

瓜蔞根二錢白僵蠶一錢

右﹐慢火同炒老黃色爲末﹐每服二三分﹐薄荷湯下。

保命丹治一切驚風發熱。

天麻郁金全蠍去尾白附子炒薄荷僵蠶薑汁炒蟬蛻茯神桔梗各五錢防風生甘艸靑黛淘淨﹐各三錢釣藤鉤牛黃各二錢大半夏炒湯浸曬又薑汁浸曬炒南星制同上﹐各一兩麝香五分辰砂五錢﹐爲衣

右末﹐煉蜜爲丸﹐芡實大﹐每服一丸﹐燈心湯下。

消風散

人參羌活川芎甘艸炙防風荊芥穗白茯苓蟬蛻去毒厚朴自僵蠶陳皮藿香葉各半兩

右爲末﹐每服二錢﹐淸茶調下。

車前葉湯治痘出兩三日溺血。

木通生地黃黃芪赤芍藥犀角地楡升麻紫艸車前葉多用燈心

右﹐水煎服。痛﹐加甘艸梢﹑滑石﹑山梔。余治此痘﹐要在於淸心解毒﹐使陰血總歸於榮。升麻﹑黃芪﹐貴宜詳察而投﹐不可執方以害人也。若便如黑豆汁者﹐毒已衝心﹐而榮元已離﹐十亡八九。致有小便濇畱結血條如綿綫寸長﹐欲尿則號哭痛不可忍者﹐急用炒山梔末﹑靑龍須艸汁調服﹐再以木通湯飲之可也。

浮麥散治胃虛自汗。

浮麥

右不拘多少﹐炒香﹐每服三五錢﹐煎服。

斬關散治痘紫發熱﹐鼻紅不止。

生地黃牡丹皮黃芩各五分升麻三分藕節茅根各一錢菉豆四十九粒

右水煎服。

六神散治脾胃虛弱﹐津液燥少﹐內虛不食﹐身發虛熱。

人參白朮茯苓甘艸炙白扁豆炒黃芪蜜炙

右等分爲細末﹐每服抄二錢﹐用水半盞﹐生薑一片﹐棗一枚﹐同煎至三分﹐去滓溫服之﹐不拘時候。身熱甚者﹐加烏梅少許同煎服。

七珍散調胃進食。

山藥人參茯苓黃芪白扁豆各一錢白朮二錢甘艸七分

右銼爲粗末﹐加粟米一撮﹐姜二片﹐棗三枚﹐水煎﹐不拘時溫服。

人參養胃湯補脾進食之劑。

白朮陳皮神曲各一錢五分人參茯苓梔子黃芩各一錢甘艸八分

右銼散﹐分爲二服﹐水煎﹐不拘時服。

二和湯消食扶气之劑。

藿香香附各等分

右爲極細末﹐滚水放溫﹐調下二三錢。

白朮苦參湯治小兒患痘﹐不進乳食。

白朮白芍藥檳榔訶子柴胡各一錢靑皮一錢苦參一錢二分鼠粘子厚朴陳皮砂仁烏藥紫艸各一錢

右銼散﹐每服四五錢﹐水煎﹐食遠服。

陳皮枳實湯治患痘宿食不消。

陳皮一錢二分鼠粘子厚朴各一錢一分枳實靑皮烏藥紫艸茸砂仁神曲檳榔艸果桔梗各一錢

右銼散﹐每服四五錢﹐水煎﹐食遠服。

白朮湯治咳嗽﹐嘔吐痰涎气喘﹐通用。

白朮一錢半陳皮白茯苓五味子半夏杏仁各一錢甘艸半錢

右﹐水一盞半﹐生薑三片﹐煎六分﹐分二服。

五味子湯喘促咳嗽通用。

五味子二錢人參麥門冬杏仁各一錢半陳皮一錢一方﹐無陳皮加姜﹑棗。

右銼散﹐水一盞﹐煎六分﹐空肚溫服。兒小者分二服。

杏甘湯治瘡痘煩喘渴燥。

麻黃桑白皮杏仁甘艸

右等分爲粗末﹐每服三錢﹐水一盞煎﹐食後服。

生地黃散治小兒斑疹身熱﹐口漧咳嗽心煩等證。

生地黃半兩麥門冬去心七錢﹝艸款﹞冬花杏仁陳皮各三錢甘艸炙二錢半

右﹐每服三五錢﹐水煎﹐徐徐服﹐兒大加之。若痰气痘熱內作﹐宜桔梗甘艸防風湯。若痰上壅者﹐佐以抱龍丸。

赤茯苓湯

赤茯苓甘艸大靑升麻枳殼麩炒梔子各一錢

右﹐用水二小盞﹐苦竹葉七片﹐豆豉三十粒﹐煎五分﹐分爲三服﹐看見大小加減。

葶藶木香散治大便自利﹐小便濇滯﹐喘嗽﹐腹脹不能食﹐宜多服爲妙。

豬苓澤瀉茯苓白朮官桂葶藶木通木香甘艸各錢半滑石二錢

右銼散﹐水一盞﹐煎半盞﹐空心溫服。忌油膩。分爲二服。

葛根黃芩湯治喘有汗﹐發熱咳嗽。

漧葛黃芩各二錢五味十一粒甘艸五分黃連芍藥石膏各一錢

右水煎服。

涼血消毒散

犀角如無﹐用升麻牡丹皮當歸生地黃赤芍藥生甘艸各等分

右每服三五錢﹐水煎。

補肺散

阿膠一錢半﹐炒成珠杏仁三粒﹐去皮尖雙仁馬兜鈴半錢甘艸二分半牛蒡子炒﹐三分糯米一錢﹐炒生黃芪五分

右爲末﹐分二服﹐水一小盞﹐煎六分﹐食後時時與之。一方有桔梗。

八風散卽八風湯。

藿香半兩﹐去土白芷前胡去蘆﹐各一兩黃芪炙艸人參各二兩羌活防風各三兩

右爲末﹐每服一錢﹐用薄荷少許﹐煎湯調服。

淸肺散治患痘咽漧聲啞。

麻黃一錢五分麥門冬桔梗各二錢知母荊芥天花粉各一錢訶子石菖蒲各八分

右銼﹐分爲二服﹐入竹瀝薑汁﹐水煎服。

梔子菖蒲湯治小兒痘證﹐因熱毒生風﹐喑啞不語。

梔子一錢三分石菖蒲紫艸茸各一錢二分山豆根生犀黃連各一錢一分羌活木通白僵蠶杏仁韭子鼠粘子各一錢升麻蟬蛻薄荷七分

右銼散﹐每服五錢﹐水煎﹐食遠服。

紫河車散治小兒痘瘡毒气不解﹐上攻咽喉﹐聲音不出﹐舌頰生瘡﹐遏逆煩悶﹐潮熱面赤。

紫河車卽金綫重樓茜根貫眾各三錢白芍藥甘艸炙﹐各五錢

右﹐每服三錢﹐生薑一片﹐水煎服。一方有牛蒡子。

噙化丸

薄荷葉二兩訶子甘艸僵蠶炒﹐各七錢桔梗瓜蔞鼠粘子炒﹐各一兩風化硝五錢

右爲極細末﹐煉蜜丸如芡實大﹐噙化咽津。兒小不能噙﹐則調化頻抹其口中。

香蘇飲治小兒痘疹作瀉。

香附子陳皮紫蘇川芎藭生甘艸白芷各等分

右銼散﹐每服三錢﹐生薑蔥白煎﹐或白水煎。瀉﹐加白朮﹑茯苓。嘔﹐加茯苓﹑白芍藥。

紫艸木香湯治痘出不快﹐大便泄利。

紫艸木香茯苓白朮各等分甘艸減半。一方無甘艸

右銼散﹐入糯米百粒﹐水煎服﹐每貼三錢。紫艸能利大便﹐白朮﹑木香佐之。脾气虛者﹐加人參。陳文中曰﹕加人參﹐治痘瘡裏虛﹐癢塌黑陷悶亂。

黃芩半夏湯

黃芩一錢半炙艸八分白芍酒拌九曬﹐三錢半夏湯泡七次﹐二錢生薑一錢大棗二枚

右銼細﹐水一盞﹐煎七分﹐溫服。渴﹐去半夏﹐加枇杷葉去毛炙二錢﹑蘆根﹑茅根各三錢。

中和湯治中焦停寒﹐或夾宿食。

厚朴一錢白朮八分漧薑四分甘艸三分

右銼細﹐作一服﹐加生薑一片﹐水煎﹐稍熱服。

竹茹湯

橘紅半夏白茯苓黃連姜炒﹐各一錢甘艸五分竹茹一團葛根一錢五分

右水一鍾﹐生薑三片﹐煎五分﹐不拘時溫服﹐分三貼。

和中湯治虛吐不止。卽鎭胃止吐湯加人參。

人參茯苓炙甘艸各五分白朮壁土炒半夏各八分陳皮藿香砂仁各一錢

右﹐用生薑水煎服。

藿香正气散治初熱漧嘔。

藿香紫蘇大腹皮陳皮桔梗甘艸茯苓半夏厚朴白芷

右棗姜煎服。

橘皮湯治嘔吐不止﹐飲食不入。

陳皮生薑各一錢人參五分

右水煎﹐作三四次服。

橘皮半夏湯

橘皮半夏等分

右每服三錢﹐姜棗水煎。

丁香煎治脾胃虛冷﹐嘔吐不食。

丁香不見火紅豆甘艸漧薑靑皮川烏陳皮良姜胡椒益智各等分

右銼散﹐每服三錢﹐用水一盞﹐生薑三片﹐煎六分﹐加鹽一捏﹐不拘時服。

加味鼠粘子湯治咽中有瘡作嘔。

桔梗射幹山豆根防風漧葛陳皮荊芥連翹

右水煎﹐細細呷之。

燈心竹葉湯治漧嘔。

竹葉三十片燈心三十根

右水煎服。

祕方治嘔吐﹐並吐瀉不止﹐水谷不納者﹐速效。

多年竈心赤色土爲細末

右每服二錢﹐米飲調下﹔小兒只一錢。

九味理中湯

人參二錢白朮漧薑炮訶子肉茯苓木香藿香葉肉豆蔻煨甘艸炙﹐各一錢

右水煎﹐食前通口服。

參朮丸小兒脾胃傷冷﹐外熱裏寒﹐不思飲食﹐身常壯熱﹐大便或溏﹐色白﹐或患瘡疹﹐身有大熱﹐因冷物或冷藥過度﹐或瀉或腹脹﹐或已出瘡疹﹐瘢白無血色﹐此由裏寒脾胃伏冷﹐榮衛不行﹐致令毒气內伏不出﹐宜服之。其瘡瘢白無血色者﹐皆從瘢白四圍紅暈﹐再起作膿結痂而愈。

人參白朮漧薑炮甘艸炙﹐各一分

右爲細末﹐米糕泡糊爲丸﹐如麻子大﹐每服百餘丸﹐溫水吞下﹐或米飲亦得﹐乳食前服。前世之書﹐如仲景諸論治傷寒云﹐輕者用理中湯﹐重者用四逆湯。此乃胃足陽明經而感寒邪﹐脾胃乃爲中州之府﹐故用理中湯。曰辛甘發散爲陽﹐以退寒邪也。理中湯煉蜜丸而嚼下﹐曰理中丸﹐蓋添蜜甘以入脾胃﹐嚼而便化於中焦。今參朮丸以粳米糕爲丸﹐取其難化﹐服在脾胃滲漉﹐漸得消化﹐則中焦得暖﹐脾土喜燥﹐其熱自歸﹐此所以能治熱也。

加減四君子湯治瘡疹不渴﹐髒寒下利。

人參白茯苓肉豆蔻黃芪各半兩甘艸炙二錢

右﹝口父﹞咀﹐每服一錢﹐水半盞﹐姜五片﹐棗一枚﹐煎三分。乳母倍服。若大瀉﹑手足厥冷﹐加附子用驗。大便不固﹐痘漸黑陷﹐小兒乳母同服。

治中散治虛寒瀉利﹐不進飲食。

黃芪人參茯苓白朮川芎當歸肉桂各五錢肉豆蔻麵包煨熟取去油淨丁香一錢半木香三錢

右爲末﹐每五歲用五分﹐好熱酒調下﹐衣被蓋暖﹐少頃痘變紅活而起。

滋腎丸

黃蘗炒黑知母炒黑﹐各二兩肉桂二錢

右爲末﹐水糊丸。

黃芩淸肺飲

黃芩炒山梔炒﹐各等分

右﹐每服二錢﹐水煎。

連翹湯

連翹防風瞿麥荊芥穗木通車前子當歸柴胡赤芍藥白滑石蟬蛻黃芩山梔子甘艸各五分

右銼細﹐加紫艸五分﹐水一盞半﹐煎一盞﹐去滓﹐食前溫服。

紫艸冬葵湯治小便不通﹐毒气閉塞。

紫艸茸山梔子黃芩各一錢二分秦艽苦參各一錢一分冬葵子一錢半露蜂房白茯木通白芍澤瀉車前子各一錢蟬蛻八分

右銼散﹐每服四五錢﹐水煎﹐食遠溫服。如急數莖中痛者﹐加甘艸梢八分﹐苦楝子一錢。如痛甚欲死者﹐加川牛膝一錢三分。如有赤如血色者﹐加胡黃連一錢三分。如小便血者﹐加當歸﹑川芎﹑龍骨火煆﹑菟絲子各一錢。紅甚者﹐加生地黃。白溺者﹐加使君子一錢三分﹑黃連一錢一分﹑韭子研一錢二分。濁甚者﹐加桑螵蛸一錢。

洗心湯治痘瘡壯熱﹐大小便不利﹐狂言多渴。

大黃甘艸當歸麻黃去節白朮芍藥荊芥各等分

右﹝口父﹞咀﹐量病輕重多少﹐姜薄荷煎。溫服則平﹐熱服則溏。

加味四君子湯

人參白朮黃芪白茯苓甘艸瓜蔞根桔梗

右各等分﹐水煎服。海藏以此治瘡疹已出未出﹐大便祕濇﹐或時發渴。蓋有病者或因稟受不足﹐或因吐瀉之後﹐或因汗多﹐或利小便﹐元气旣虛﹐津液漧涸﹐不得潤滑﹐而致大便祕濇者﹐若妄行疏通﹐何異操刀﹗必須此藥治之。醫家切宜詳審﹐勿令悞也。

紫艸麻仁湯治瘡疹大便不通﹐致毒气閉塞。

山豆根紫艸各一錢一分生犀靑皮鼠粘子露蜂房桃仁麻仁側柏葉黃芩各一錢杏仁一錢二分

右銼散﹐每服四五錢﹐水煎﹐食遠服。祕甚者﹐加烏梅肉七分。不已﹐再加冬葵子一錢五分。

柴葛桂枝湯

柴胡漧葛甘艸桂枝防風人參白芍藥各等分

右銼細﹐加生薑三片﹐水一盞﹐煎七分﹐去滓溫服﹐不拘時。

袁氏獨附湯治寒戰。

大附子五錢﹐面裹煨

右用水一鍾﹐燈艸七根﹐煎服。右方加人參二錢﹐肉桂五分﹐黃芪二錢﹐橘紅一錢﹐甘艸五分﹐當歸一錢則爲附子振陰湯﹐治寒戰咬牙﹐捷效方也﹐但紫焦伏黑者不用。

無憂散治臨危痘證﹐寒戰咬牙。

人牙自落者﹐不拘多少﹐火煆存性﹐焠入韭菜汁內﹐大牙三次﹐小牙二次﹐研極細末雄黃珍珠各五分

右俱研爲末﹐每服三五分﹐多則一錢﹐用荔枝煎湯下。一方有半黃五分。

透骨解毒湯治寒戰咬牙。

紫艸甘艸當歸防風陳皮赤芍藥

右各等分﹐水煎服。

催蟄丹治痘逾八九朝﹐膿漿𨿽不充裕﹐倏然寒戰咬牙﹐以此治之。

虎牙人牙各一枚﹐酥炙

右研細﹐和人參丁香末﹐乳酒和服。

滴滴金治寒戰咬牙。

狗頭去肉畱腦髓酥炙脆

右細研爲末﹐濃煎酒下。

參附湯治痘疹陽气虛寒﹐咬牙寒戰﹐手足並冷﹐或吐瀉不食﹐飲沸湯不知熱。

人參煎湯﹐入好眞附炮如法﹐一錢

右每劑先加附一錢﹐未應﹐多加之﹔更不應﹐加至四五錢﹐或等分亦無妨。但用之以運其陽气﹐如已脫者不治。

二神散治傷冷體寒﹐肢冷腹痛﹐口气冷﹐難發難壯﹐暫用。陳三農用治痘灰白不起無漿。

丁香九粒漧薑一錢﹐煨

右爲末﹐每服五分﹐白湯送下﹐蓋被片時﹐令脾胃溫暖﹐陰反陽回﹐則痘變順矣。量兒大小輕重用之。

蟬蛻散治斑瘡入眼﹐半年已裏者﹐一月取效。

豬羊蹄甲二兩﹐入罐子內﹐鹽泥固封燒存性蟬蛻去土取未﹐一兩

右二味﹐研入羚羊角細末二分拌勻﹐每服一字﹐百日外兒一二分﹐三歲三四分﹐漿水或新水調下﹐日三四﹐夜一二﹐食後。一年已上者不治。

馬屁勃散治瘡疹入眼。

馬屁勃蛇皮各半兩皂莢子十四粒

右入小罐子內鹽泥封固﹐燒存性﹐研細﹐溫酒調下三錢﹐食後。

海藏地黃散治小兒心肝壅熱﹐目赤腫痛﹐生赤翳﹐或白膜遮睛四邊散漫者﹐尢易治。若暴遮黑睛者﹐多致失明﹐宜速用此方。亦治瘡疹入眼。

熟地黃當歸各一分黃連大黃煨防風羌活生犀末蟬蛻去土木賊谷精艸白蒺藜沙苑蒺藜各一錢生地黃木通甘艸各一錢半黑參五分

右爲細末﹐每服一字或五分﹐量兒大小加減﹐煎羊肝湯食後調﹐日三夜一。忌口將息。大人亦治。

密蒙花散治痘入眼﹐瞖膜遮睛。

密蒙花菊花石決明白蒺藜木賊羌活

右爲末﹐每服二三錢﹐茶淸調下。

兔糞散治痘入眼。

兔糞炒黃爲末

右用蟬蛻﹑木通﹑甘艸煎湯頓服﹔亦可煉蜜爲丸﹐酒送下三五十丸。

兔糞丸治痘入眼或生翳障。

兔糞炒﹐四兩石決明煆艸決明木賊去節白芍藥防風各一兩當歸五錢谷精艸二錢

右爲末﹐蜜丸菉豆大﹐每服三五十丸﹐荊芥湯送下。

吹耳丹

輕粉飛丹

右爲細末﹐左眼翳吹右耳﹐右眼翳吹左耳﹐只吹一二次。一方加雄黃﹑麝香少許。外用石燕子一對﹐檳榔一對﹐二味磨水常服。

洗肝散

大黃梔子防風薄荷葉當歸川芎羌活各等分

右銼散﹐每用三錢﹐水一盞﹐煎六分﹐不得煎熟﹐空肚涼服。

防風散治痘疹後風熱上攻﹐目赤腫流血﹐及痘風瘡。

荊芥穗當歸川芎防風赤芍藥防己梔子

右各等分﹐爲細末﹐每服二錢﹐茶淸調下﹔作湯煎服亦可。

加味四物湯治瘡毒入目﹐血熱不散﹐兩眥皆赤﹐兼治瘡癤。

川當歸川芎白芍藥防風生地黃荊芥各等分

右銼散﹐每服五錢﹐水一盞半﹐煎一盞﹐分作二三次服。

羌活防風散日三服﹐一切瞖障皆可磨去。

羌活防風川芎甘艸木賊菉豆皮荊芥各三錢蟬蛻去土蛇蛻谷精艸雞子殼用內薄皮﹐各二錢

右爲極細末﹐茶淸調下﹐每服一錢﹐食後服。《幼幼近編》加白菊﹑密蒙花去芎﹑艸。陳三農曰﹕若痘出時﹐眼虛腫流膿﹐赤紫翳膜﹐用菉豆皮﹑谷精艸﹑防風三味煎湯﹐時時飲之。

秦皮散治大人小兒風毒赤眼﹐痛癢濇淚﹐昏暗羞明。

秦皮滑石黃連各等分

右每用半錢湯泡﹐乘熱洗。

仙靈脾散治痘疹入眼。

仙靈脾威靈仙各等分

右爲末﹐每服半錢﹐米飲調﹐食後下。

蒺藜散治痘疹入眼。

蒺藜甘艸羌活防風各等分

右爲細末﹐每服二錢﹐水調服﹐如撥云見日之效。

菊花散治瘡疹入眼諸證。

白菊花菉豆皮密蒙花旋覆艸穀精艸甘艸各一兩

右每貼二錢﹐用柿餅一枚﹐粟米泔一盞﹐煎水漧爲度﹐取柿餅食之﹐五七日卽效。丹溪曰﹕治痘後目翳﹐谷精艸﹑蛇蛻﹑菉豆殼﹑天花粉爲末﹐粟米泔浸煮幹爲度食之。

浮萍散治痘疹入眼﹐痛楚不可忍。

浮萍陰榦爲末

右﹐每服一二錢。用羊肝半片﹐入杯內﹐以竹杖刺碎﹐投水半盞﹐絞汁調藥﹐食後服之。已傷者﹐十服九效。

羚羊角丸治小兒腎虛目盲﹐宜補腎明目。

羚羊角取末酸棗仁去皮﹐各半兩肉桂五分虎脛骨酢炙﹐五錢防風當歸黃芪各一錢

右爲末﹐煉蜜丸如皂子大﹐每服一丸﹐食前溫水化下。日進三服。

羚羊角散治肝臟實熱﹐眼目昏暗﹐時多熱淚。

羚羊角鎊羌活去蘆黑參車前子黃芩山梔仁瓜蔞各五錢胡連菊花各三分細辛一分

右爲細末﹐每服二錢﹐食後竹葉煎湯調服。

羚羊角飲子治黑翳如珠外障。

羚羊角五味子大黃知母各一兩芒硝防風各二兩

右銼﹐每服五錢﹐水一盞﹐煎五分﹐去滓﹐食後溫服。此方宜斟酌用之﹐不可輕率。

撥雲散治小兒瘡疹後﹐眼中生翳膜。

兔糞二斤﹐如蘆花色者佳蟬蛻木通各二兩白蒺藜二兩半甘艸一兩

右同爲極細末﹐煉蜜爲丸如梧桐子大﹐每服八十九﹐食後白湯送下﹐日進三服﹐或煎濃湯服亦可﹐頻頻服之﹐以翳退盡爲度。此方經驗極效。

兔糞檳榔方

向東西地方上一去﹐不許回顧﹐尋取兔糞十四粒檳榔用雄雌同磨

右二味﹐不落地井花水調服﹐甚效。

甘艸桔梗升麻湯治小兒斑出欲透﹐皮膚身熱﹐咽喉不利。

甘艸升麻各半兩桔梗一兩

右銼細末﹐每服一大錢﹐水煎服。

古今圖書集成醫部全錄卷四百九十五

痘疹門

方

地黃丸【《證治準繩》下同】治小兒痘疹口瘡﹐咽喉腫痛﹐牙疳臭爛。

天門冬麥門冬黑參各三兩生甘艸薄荷各一兩

右爲細末﹐生熟地黃汁和丸﹐櫻桃大﹐每服一丸﹐溫蜜水化服

黑參升麻湯治痘疹後餘毒咽喉腫痛。

升麻黑參甘艸各半錢

右銼散﹐水一盞﹐煎六分﹐並滓溫服。斑疹熱甚﹐涼服。

玉鎖匙點咽骨腫痛﹐或垂下﹐及喉舌彊硬等證。

硼砂一錢﹝石卜﹞硝五分僵蠶一條片腦半分

右爲極細末﹐咽喉腫痛﹐每用少許﹐以竹管吹之。

加減射幹鼠粘湯治痘證熱毒上衝﹐咽喉腫痛。

射幹山豆根白僵蠶各一錢一分鼠粘子紫艸茸紫菀各一錢二分桔梗石膏訶子木通各一錢升麻蟬蛻各八分甘艸五分

右銼爲粗散﹐每服四五錢﹐水煎﹐食遠服。

利咽解毒湯治痘咽喉痛﹐首尾皆可用。

山豆根麥門冬各一錢牛蒡子炒黑參桔梗各七分生甘艸二分川防風五分菉豆四十九粒

右水煎服。

三黃熟艾湯治痘後咽塞喉痺。

黃連黃芩黃蘗艾葉

右各等分﹐水煎服。

加味地黃丸

熟地黃酒浸蒸透曬漧﹐八兩﹐杵膏山茱萸肉漧山藥五味子炒﹐各四兩澤瀉白茯苓肉桂厚者去皮取肉﹐一兩﹐發熱者以此加之﹐引虛火歸腎經而熱自止也牡丹皮鹿茸炙﹐各三兩

右各另爲末﹐入地黃和勻﹐量入米糊﹐丸服﹐煎服更佳。

羌活當歸湯治腰背痛﹐初發熱時﹐便宜服之。

羌活當歸獨活防風川芎各一錢柴胡一錢五分桂枝七分黃蘗桃仁紅花各八分

右酒水各半煎服。一方治腰痛﹐有蒼朮﹑漢防己。

如神湯治腰痛。

當歸桂皮元胡索

右﹐各等分爲末﹐酒下二三錢。

定痛散治傷寒肚痛﹐及冷气痛。

神曲香附各一錢山楂二錢良姜當歸甘艸各五分

右用姜三片﹐棗二枚﹐水煎服。手足逆冷﹐加大附子二分。

桂枝芍藥湯治腹痛。

桂枝炙甘艸各一錢白芍藥酒炒二錢

右﹐生薑三片﹐棗二枚﹐水煎服。

黃連湯治熱毒在胃﹐腹痛或欲吐﹐此藥能升降陰陽。

黃連炙艸榦姜桂枝各二錢半夏人參各八分

右棗二枚﹐水煎服。

一味異功散治小兒諸般釣證﹐角弓反張﹐胸膈臍凸。

透明沒藥

右爲末﹐姜湯調服。

蟬蛻一物湯

蟬蛻二十一个洗去泥爲末

右水一盞﹐慢火熬至半盞﹐去滓﹐量兒大小溫服之。如覺瘡疹已出﹐便依前服三五次﹐不是瘡疹亦無害。小兒瘡疹欲發出﹐加甘艸一錢五分﹐煎一盞﹐旋旋與服﹐累效。小兒所伏蘊積熱毒﹐蟬蛻味鹹寒可以制﹐況有暴感風作熱客於表者﹐蟬蛻亦治風毒充於皮膚﹐瘙癢不止﹐驚癇夜啼﹐癲疾寒熱驚悸﹐皆宜服之。

木通芍藥湯治痘疹作渴﹐腹脹﹐小便不利。

木通白芍藥白朮各五分川芎陳皮漧葛各三分甘艸二分

右水煎服。

牛黃散治瘡疹陽毒入胃便血﹐日夜無度﹐腹痛啼哭。

牛黃一分郁金一兩

右爲細末﹐每服半錢﹐以漿水半盞﹐煎至三分﹐和滓溫服﹐量兒大小﹐以次增減﹐日二服。

和解湯三日前後用。

升麻芍藥葛根人參川芎甘艸防風羌活各等分

右﹐用水一鍾半﹐生薑三片﹐煎至五分﹐溫服。

紫艸承气湯

厚朴二兩大黃四兩枳實紫艸各一兩

右爲粗末﹐每服五錢﹐水半盞﹐煎二三分﹐溫服﹐以利爲度。如未利﹐加芒硝一字

桔梗枳殼湯

桔梗枳殼各二兩甘艸五錢

右銼﹐每服三錢﹐姜二片﹐水煎服。

二陳加枳殼湯

枳殼半夏茯苓甘艸陳皮各等分

右銼﹐每用三錢﹐姜二片﹐水煎服。

加味透肌散

人參黃芪白朮芍藥川芎甘艸茯苓木通陳皮糯米厚朴大腹皮

右等分爲粗散﹐姜棗煎服。

紫艸厚朴湯治痘瘡煩悶痞滿﹐或堅急﹐或結聚不散。

紫艸茸一錢二分枳實酒黃芩川黃連厚朴各一錢一分露蜂房白茯蟬蛻麥門冬桃仁石膏旋覆花山豆根升麻各八分白朮五分

右銼散﹐每服四五錢﹐水煎﹐食遠溫服。

紫艸枳實湯治痘瘡腹脹﹐或熱毒﹐或因傷冷所致。

紫艸茸鼠粘子各一錢二分白朮八分厚朴苦參各一錢一分白芍藥貝母枳實訶子肉豆蔻各一錢蟬蛻桔梗升麻七分甘艸六分

右銼散﹐每服四五錢﹐水煎﹐食遠服。

五物木香散治痘出煩痛。

靑木香二兩丁香零陵香白礬各一兩麝香一分

右每服四錢﹐水一小盞半﹐煎服之。熱甚者﹐加犀角一兩。如無犀角﹐以升麻代之。輕者一服大效。又方。以芒硝和豬膽塗瘡上﹐令動﹐痂落無瘢﹐仍用黃土抹之﹐良。此病小便濇有血者﹐中壞﹐瘡背黑靨不出膿者﹐死不療。

靑黛散治痘未作膿﹐痛甚﹐心膈煩躁﹐睡臥不安﹐並宜服之。

靑黛如棗核大

右水調﹐服之卽安。

消毒飲

牛蒡子三錢﹐炒荊芥穗一錢甘艸生用防風去蘆﹐各半錢

右細切﹐作一服﹐水煎。加生犀角尢妙。一方有桔梗。

勻气散卽濟生方八味順气散加木香也。

白朮白茯苓靑皮白芷陳皮烏藥人參各五錢甘艸炙﹐二分半木香一分半

右細切﹐作一服﹐水一盞﹐煎七分服﹔或細末﹐酒調亦可。

白朮湯治痘瘡癢塌不掩。

白朮一錢半黃芪炙當歸陳皮各五分甘艸炙些

蟬花散治痘疹不拘前後始終﹐徧身作癢抓破﹐皆治之。

蟬蛻去頭足洗去土微炒地骨皮炒黑色﹐各一兩

右共爲末﹐每服一茶匙﹐酒送下﹐一二服神效。

二物湯

蟬蛻淨洗﹐二十一枚甘艸炙﹐一兩

右爲末﹐水煎﹐時時服之。

盒脾散治痘至八九日期﹐倏然身中梟癢﹐此痘証之最急者﹐以此治之。

炒朮芍藥生地黃甘艸升麻荊芥防風陳皮大腹皮僵蠶蟬蛻

右水煎服。

震澤湯

人參黃芪芍藥生地黃防風甘艸

右水煎服。

天元二仙丹

渾天湯人參乳浸黃芪生附子面煨﹐各一兩

右四味﹐另研細﹐方和合一處﹐白蜜調勻﹐量兒大小加減﹐十歲已上一錢﹐十五歲已上二錢﹐服後隨以振元湯連進﹐癢遂止矣。

七星散

黃芪芍藥各二錢人參桂心各一錢黑魚一个

右前四味﹐共研爲末﹐置黑魚肚內﹐升麻酒煮熟﹐與痘癢者連藥食之。凡上焦癢喫頭﹐中焦癢喫身﹐下焦癢喫尾﹐亦驗方也。

浴法

經霜桑葉蘇梗升麻荊芥穗防風

右水煎十數沸﹐候溫拭體。

安常郁金散治斑痘始有白泡﹐忽搐入腹﹐漸作紫黑色﹐無膿﹐日夜叫煩亂者。

郁金一枚甘艸一分

右水半碗﹐煮幹﹐去甘艸﹐切片﹐焙漧爲細末﹐入腦子半錢﹐同研一錢匕﹐用生豬血五七滴﹐新汲水調下﹐不過二服﹐甚者毒气從手足心出如癰狀乃差﹐此是九死一生候也。

四聖散治黑陷倒靨﹐不起發﹐不紅活﹐小便不利。

紫車黃芪甘艸木通

右水煎服。熱甚色紫﹐倍加紫艸﹑芩﹑連﹑紅花。大便祕﹐加枳殼﹔如常﹐加糯米。

南金散治痘已出而復陷﹐其勢甚危﹐諸藥不效者﹐萬無一失。

紫背荷葉霜後搭水紫背者白僵蠶洗去絲炒幹

右爲末﹐等分﹐每服看大小﹐大者一錢﹐小者五分﹐研芫荽汁和酒下﹐米飲亦可。治此證﹐多有用龍腦﹑人牙者﹐卒難措辦﹐惟此無毒而效且速﹐但紫背者甚難得﹐可於鹽鋪內尋之。

橄欖飲治倒靨。

橄欖

右從中截斷﹐水服少許﹐服之立發。

白花蛇散治痘疹黑陷倒靨。

白花蛇連骨﹐一兩﹐火炙幹勿焦丁香二十个

右共爲末﹐每服五分或二分﹐熱酒送下。如黑陷者﹐移時轉紅甚效。

人牙散治痘瘡方出﹐風寒外襲﹐或變黑﹐或靑紫﹐宜溫肌發散﹐使熱气復行而斑自出。

人齒脫落者﹐不拘多少

右﹐瓦罐固濟﹐煆過出火毒研末。出不快而黑陷者﹐豶豬血調下一錢﹔因服涼藥血濇倒陷者﹐入麝香溫酒服之。初虞世曰﹕此名回生散。用人牙灰入麝香少許﹐每服半錢﹐黃芪﹑白芍藥煎湯調下。錢氏曰﹕用溫酒調下。云岐子曰﹕用升麻﹑紫艸煎湯調下。海藏曰﹕若平昔油膩腸垢者﹐通膈丸下之﹐朱砂爲衣﹐與宣風散相表裏。一方用雞冠血調成膏﹐好酒半盞﹐人乳半盞﹐入蔥白一莖﹐煎湯送下。凡服不可過多﹐每服止三分﹐多則陽气盡出於表﹐恐痘斑爛無血色﹐陰气內盛﹐必裏寒而濡泄﹐急以四君子加芎﹑歸服之。彭氏曰﹕只用紫艸湯自好。痘瘡最怕麝香與酒气觸﹐禁不可用。

麻黃湯

麻黃剪去根節﹐五錢

右用蜜一匙﹐同炒良久﹐以水半升煎﹐候沸去上沫﹐再煎去三分之一﹐不用渣﹐病瘡皰倒靨黑者﹐乘熱盡服之。避風﹐俟其瘡復出。一法用無灰酒煎﹐更速。但小兒不能飲酒者難服﹐以此藥入表也。按世傳此法累用有效。萬全曰﹕凡痘子黑陷﹐古方用穿山甲者﹐取其穿腸透膜而善走也。用人牙者﹐取牙齒乃骨之餘﹐腎主骨可以入腎也。此二物者﹐但借爲向導引解毒之劑以施治則可﹐若單用之﹐何濟於事哉﹖有用燒人屎者﹐蓋屎大解疫毒﹐痘乃時疫所發﹐故宜用之。若加入發表和中解毒湯內尢良。右方皆通表發肌之藥﹐首一證感風寒﹐肌竅閉塞﹐血凝不行而黑陷者﹐宜之。

斑疹黑陷方

幹胭脂三錢胡桃一个﹐燒存性右爲細末﹐煎胡荽酒調下藥一錢﹐立效。

右﹐治死血黑陷。凡前方用穿山甲及麝香等藥治黑陷﹐皆爲气滯者設也﹐右方皆裏藥。第二證所謂毒气太盛﹐內外蒸爍﹐毒復入裏﹐必心煩狂躁﹐气喘妄言﹐如見鬼神﹐大小便祕渴而腹脹者﹐所宜選而用之者也。

奪命五毒丹治痘黑陷倒靨﹐漧枯不起﹐神驗。

月魄卽蟾酥﹐少許銀紅卽朱砂﹐研飛﹐一錢吐月華卽牛黃吐出者梅精卽冰片﹐各二分男王卽雄黃﹐三分

右五味﹐用豶豬尾血爲丸如麻子大﹐薄荷湯下一丸﹐移時活動。按此方始終犯者皆可用﹐但人多畏之。不知證旣危急﹐非此等藥不能救﹐故發明之。陳三農曰﹕凡用以毒攻毒劑﹐若毒气外發﹐則當調補气血﹐使中气實則無內攻之患﹐不然中气旣虛﹐復气血不外旺﹐藥气少歇﹐必內攻矣﹐愼之﹗

談笑博金丹治同上。

取用寅亥戌未四時四靈丹

右加臍香下﹐俱用天靈蓋。

大造保童丸治同上﹐兼治痘毒亦妙。

一蠻子卽人胎骨﹐炙過二狼子卽狗胎骨﹐酥炙三貓子卽貓胎骨﹐炙過

右加臍香下。

一字金丹治同上。

紫花地丁金綫重樓山慈姑

至寶丹治同上。

戌腹糧卽將大米﹐淨室與犬食飽﹐取其糞﹐洗淨炙幹研細﹐每一兩﹐麝香一二分

一粒金丹治同上虛證﹐𨿽死者可立活。

膃肭臍冰片原蠶蛾各二分鴉片三分麝香一分已上六方﹐治危急痘證﹐有起死回生之妙。

天眞膏治黑陷漧枯﹐紅紫及斑不退﹐用此救之﹐十全四五。

初生小兒解下黑糞用磁罐收貯﹐加水銀二兩﹐麝香一錢﹐黃蠟封口埋於土中﹐愈久愈妙﹐久則化而爲水

右﹐每遇前證﹐看兒大小熱毒盛者﹐重與二三茶匙﹐酒煎紫艸湯﹐對半和勻服之﹐立時紅潤活渾﹐眞祕方也。勝天靈蓋枯臭無益之物萬萬矣。緣此糞原系母之眞血所化﹐蓋以血補血﹐且入土日久﹐又得陰气多﹐故能解毒。百日內小兒熱而煩躁﹐啼哭不止﹐用少許點入眼角二三次﹐便能神安气和而睡﹐蓋又能淸心熱也。

大成散治痘出不快﹐或頂陷﹐或灰白黑陷﹐一切不起發之證﹐俱可用之。

穿山甲酒炒﹐一兩甘艸末﹐二錢紫艸三錢雄黃朱砂各一錢半麝香二分

右每五歲兒用二分﹐冷證熱酒調下﹐熱證紫艸湯下。寒者加入治中散內用﹐熱證加入小無比散內用。

無價散治黑陷欲死者。

用無病小兒糞臘月將傾銀礶二个﹐上下合定﹐鹽泥固濟﹐火煆通紅﹐取出爲末

右蜜水調服一錢。一方加麝香﹑冰片少許。

加減大紫艸散治白痘似粉﹐人所不識者。

紫艸人參茯苓黃芪白朮芍藥川芎當歸甘艸糯米

右各等分爲散﹐每服四五錢﹐水煎服。一方。有木通無黃芪﹐名紫艸快斑散。又一方﹐去甘艸加木通﹑防風﹐名參芪四聖散﹐治表裏俱虛。

補元湯治痘頂充滿而根盤不聚﹐色不紅活﹐乃气有餘而血不足也。

川芎當歸白芍藥酒炒熟地黃各一錢紫艸紅花各酒洗﹐七分陳皮甘艸各三分白朮土炒﹐一錢半

右酒水各半盞﹐糯米五十粒﹐棗二枚﹐煎服。

活血散治痘色淡白。

當歸赤芍酒炒紫艸川芎紅花各五錢血竭一錢木香二錢

右爲末﹐每五歲者服一錢﹐十歲已上者服二錢﹐好酒調下。熱極血焦不紅活者﹐酒煎紫艸湯調下。

保生散治气血俱虛﹐灰白色﹐不灌膿回漿者。

紫河車一具﹐焙爲末龜板酥炙﹐五錢一方有鹿茸五錢。

右爲末﹐每服五七分或一錢。气虛者﹐保元湯下。血虛者﹐芎﹑歸﹑紫艸煎湯下。

混元散治同上。

紫河車一具﹐分作五七塊

右用白糯米三合﹐水淘淨﹐入無油銚內同炒﹐以米黃色爲度﹐同爲末﹐每用五七分﹐兒大者一錢。極補气血﹐能助灌漿如神﹐緣糯米性溫﹐得紫河車之气﹐純化爲河車﹐故其補功最速﹐譬之造酒﹐米從曲化意也。

內助丹

黃芪酒炒人參酒炒白朮茯苓當歸陳皮半夏厚朴肉桂山楂

右姜三片﹐棗一枚﹐糯米五十粒﹐水煎服。如不食﹐加人乳一杯。癢甚﹐加大附子。寒戰不止﹐加附子﹑防風。渴﹐加麥門冬。瀉﹐加澤瀉﹑豬苓。不止﹐加訶子﹑肉果。

助陽丹治瘡塌不起﹐根窠不紅。

甘艸三分紅花五分陳皮八分官桂二分黃芪蜜炙人參白芍藥各酒炒川芎當歸各一錢

右﹐姜棗水煎服。

回生起死丹治痘灰白﹐寒气逆上﹐不食腹脹﹐嘔吐﹐肚痛﹐泄瀉淸水﹐手足俱冷。

丁香九枚漧薑一錢水煎熱服﹐被蓋片時﹐令脾胃溫暖﹐陰退陽回﹐痘自紅活。

人參羌活散治時气痘疹﹐兼於發表。

人參羌活獨活柴胡前胡桔梗茯苓枳殼川芎天麻甘艸骨皮各三分

右入薄荷五葉﹐薑水煎服﹐表證多者宜之。

淸和飲

地骨皮鮮者麥門冬去心﹐各二錢生地黃知母貝母去心橘紅赤茯苓甘艸荊芥穗各七分牛蒡炒研﹐一錢半桔梗五分瓜蔞一錢

右﹐裏證多者宜之。虛者﹐加人參﹑黃芪。

山梔子湯治痘瘡及斑毒﹐狀如蚊蚤所嚙﹐毒盛黑色者。

山梔子仁白蘚皮赤芍藥升麻各一兩寒水石甘艸各五錢

右爲細末﹐每服一錢﹐水八分﹐紫艸﹑薄荷各少許﹐同煎至五分﹐去滓﹐放溫服。

袁氏方

紫艸紅花犀角木通芍藥生地黃茯苓甘艸蟬蛻

右燈艸﹑金﹑銀煎服。外加荊芥﹑紫蘇﹑木通﹑荔枝殼﹑鳳凰蛻﹑升麻﹑楊枝﹐濃煎湯浴之。

陽毒升麻湯治面赤狂言煩躁﹐腰背疼﹐下利﹐脈浮喉痛。

升麻五錢犀角鎊射漧黃芩人參甘艸各二錢半

右﹐水煎服。

陰毒升麻湯治陰斑。

升麻當歸川椒鱉甲雄黃甘艸

右水煎服。

二聖散治痘疔挑破﹐以此點之。

雄黃二錢紫艸三錢

右研末﹐用油胭脂調。

敷方治痂後痘疔潰爛成坑﹐內見筋骨﹐以此敷之。

赤石脂膩粉黃蘗秔粉炒黑血竭伏龍肝各一錢飛丹八分發灰五分乳香沒藥各三分冰片三釐密陀僧飛過﹐二錢有臭气﹐加阿魏三四分

右爲細末﹐綿紙篩過敷之﹐用膏藥貼。內服人參敗毒散加穿山甲﹑蟬蛻﹑連翹。

拔毒膏治痘疔。

雄黃研

右用胭脂重浸水令濃﹐調雄黃點疔痘上﹐立時紅活﹐亦神法也。蓋雄黃能拔毒﹐胭脂能活血也。

飛龍奪命丹治痘疔痘毒痘癰﹐或麻木嘔吐﹐重者昏憒咬牙。

眞蟾酥幹者酒化輕粉各一錢枯白礬銅綠寒水石乳香沒藥麝香各二錢朱砂六錢蝸牛四十二个﹐另研﹐如無亦可

右各爲末﹐入蟾酥﹑蝸牛﹐或加酒少許﹐糊丸菉豆大﹐每服一丸﹐溫酒或蔥湯送下。重者外用隔蒜法灸甚者多灸﹔或著肉灸。

苦參丸

苦參一兩白蒺藜胡麻牛蒡子各半兩甘艸二錢半

右共爲末﹐酒調面爲丸﹐竹葉湯下。

牛黃丹治瘡子出定﹐大便不通﹐瘡中膿水不幹。

牛黃大黃末生用珍珠末粉霜各一兩

右研勻﹐煉蜜丸如黍米大﹐每服十粒﹐人參湯下﹐量兒大小加減。

生肌散治疳蝕不斂﹐並痘後膿血雜流不收等瘡。

地骨皮黃連五倍子甘艸黃蘗各等分

右爲細末﹐幹摻瘡上。

金華散治痘證後肥瘡疳瘡疥癬﹐能收水涼肌解毒。

黃丹水飛過火煆紅﹐一兩黃蘗黃連各五錢黃芩大黃各三錢輕粉一錢麝香一分

右爲細末﹐瘡濕幹摻﹐燥用臘豬油熬化調搽。

白螺散專治痘瘡不收。

白螺螄殼不拘多少古墻上取

右﹐去土洗淨﹐火煆紅﹐取出存性爲極細末﹐瘡口濕處幹摻爲妙。

乳香韶粉散

卽韶粉散加乳香三錢

又方

荔枝殼微燒存性艸紙燒灰存性敗茅多年者

右三味﹐共爲細末﹐或搽或摻﹐自能收水結痂

又方

黃豆殼

右燒灰爲末摻之。如痘風癬﹐以豆殼煎湯洗。

祕傳茶葉方治痘爛徧身無皮﹐膿水流出﹐粘沾衣被。

茶葉

右揀去粗梗﹐入滚水一渫﹐卽撈起﹐再揀去梗﹐濕鋪牀上﹐用艸紙隔一層﹐令兒睡上一夜﹐則膿皆幹。

蟬花散治痘爛生蛆虫﹐及夏月諸虫咬傷﹐臭惡不可近者﹐服之虫皆化而爲水﹐蒼蠅亦不敢近。

蟬蛻去足洗淨焙靑黛澄去灰土﹐各五錢北細辛二錢半蛇蛻一兩﹐燒存性

右爲細末﹐每服三錢﹐酒調下。仍以生寒水石細末摻之。

定金湯

綿黃芪人參炒朮當歸白芍藥生地白茯苓甘艸白芷防風荊芥升麻

右入芫荽一握﹐白銀一塊﹐燈心廿莖﹐同煎服。

寒水丹

雞骨灰帶血肉燒過銀朱各一錢冰片赤石脂各五分棕衣灰二分

右研細末﹐洗淨徐徐摻之。

治痘生蛆方

經霜桑葉野薄荷

右煎湯洗之﹐其蛆自去。或先用艾條燻之﹐後增紫蘇﹑甘艸煎湯洗之﹐禁雄黃﹑礬石等藥。

鼠粘子湯治小兒痘瘡餘毒未散﹐食穀太早﹐補住毒气。

鼠粘子六錢甘艸五分犀角白朮各三錢荊芥防風枳殼各一錢

右﹐水煎服。

活血解毒湯治餘毒。

防風荊芥生地黃赤芍藥牛蒡子當歸連翹黃連紫艸甘艸蒼朮薄荷川芎木通

右各等分﹐水煎服。

樺皮散治痘瘡及乳癰﹐並一切腫毒。

樺皮木

右銼﹐煎溫服。此藥味苦平無毒。若治乳癰﹐取樺皮燒存性爲末﹐酒調服之立消。

十三味敗毒散治癰毒。

當歸白芷穿山甲土炒金銀花防風乳香制甘艸陳皮赤芍藥皂角刺貝母沒藥制天花粉芍藥

右﹐各等分﹐酒水各半煎服。

木香散治小兒斑後生癰如神。

地骨皮一兩木瓜半兩川山甲炙黃﹐三錢半麝香一字

右爲末﹐米飲下二錢。

東垣聖愈湯治膿潰心煩無寐﹐體倦少食。

熟地黃自制者佳生地黃各二分人參川芎各三分當歸黃芪各五分

右水煎服。

小柴胡加生地黃湯

柴胡人參黃芩各三兩甘艸炙生地黃半夏各二兩﹐湯泡七次

右爲粗末﹐每服三錢﹐水一盞﹐生薑三片﹐棗一枚﹐煎至半盞﹐去渣溫服。

六味活血散治癰疽瘡痛﹐初起紅腫不散。

當歸川芎赤芍藥生地黃酒紅花蘇木各等分

右水煎﹐量服之。

人參敗毒散卽荊防敗毒散。治餘毒癰腫。

人參赤茯苓羌活獨活前胡薄荷柴胡枳殼川芎桔梗各等分甘艸減半牛蒡子防風荊芥連翹金銀花頭上加白芷﹑升麻﹐上身倍加桔梗﹐手加薄桂﹐腰加杜仲﹐腿足加牛膝﹑木瓜。

替鍼丸治痘癰膿已成﹐不潰。

硇砂五錢雄雀糞四十九粒﹐雄雀糞﹐直者是眞陳壞米一錢

右爲末﹐米粥丸如麥粒大﹐每用一粒﹐粘瘡頭上﹐以膏藥貼之﹐半晌則膿自出。若瘡頭透而膿不出﹐或出而愈痛﹐或發熱﹐血气虛也﹐用托裏散。或作嘔﹐吐痰食少﹐體倦﹐脾气虛也﹐用六君子湯。

神效太乙膏治一切瘡疽潰。

黑參白芷當歸肉桂赤芍藥大黃生地黃各一兩

右﹝口父﹞咀﹐用麻油四十兩﹐入銅鍋內﹐熬至藥焦﹐濾去滓﹐徐入淨黃丹一斤﹐再煎﹐滴水成珠﹐捏軟硬得中﹐卽成膏矣。

神效當歸膏治痘毒浸淫﹐或湯火等證﹐及瘡腐不能生肌收斂者。

當歸黃蠟生地黃各一兩麻油六兩

右﹐先將當歸﹑地黃入油煎﹐去滓入蠟鎔化﹐候溫攪勻﹐卽成膏矣。

豆豉餅治瘡瘍腫痛﹐或硬而不潰﹐及潰而不斂﹐並一切頑瘡毒癤。

江西豆豉

右爲末﹐唾津和成餅﹐大如銅錢﹐厚如三四錢﹐置患處﹐以艾鋪餅上灸之﹐未成卽消﹐已成者祛逐餘毒間有不效者﹐乃气血虛敗之證﹐參疔瘡論灸法用之。

如聖餅治一切瘡瘍硬腫﹐不能消散﹐或毒不能解散。

乳香沒藥木香血竭當歸各等分麝香少許

右各另爲末﹐酒糊和爲餅﹐炙熱﹐頻熨患處。惡瘡加蟾酥等分。

三豆散治痘後癰毒﹐初起紅腫。

黑豆赤豆菉豆

右用醋浸研漿﹐時時以鵝翎刷上﹐隨手可消。

鐵箍散治痘後癰毒。

鳳凰蛻燒灰

右醋調圍四畔﹐畱頭出毒气﹐甚佳。

連翹飲治小兒痘疹癤﹐痘疹餘毒作楚﹐或生於頭面﹐耳疼頰赤生瘡

連翹黃芩瞿麥木通滑石牛蒡子柴胡荊芥防風羌活赤芍甘艸各等分

右每服三錢﹐水一盞﹐煎半盞。又入生薄荷尢好

三黃散治疳熱生瘡﹐膿水浸淫﹐膿流處便濕爛。

松香五倍子黃連黃丹海螵蛸各一錢輕粉雄黃各五分

右爲末﹐用瑩肌散煎洗摻之。幹者香油敷。

蜆子水治痘後發癮。

蜆子不拘多少活者以水養五七日

右取其水洗之。

黑參化毒湯

黑參當歸尾赤芍藥石膏連翹防風木通紅花酒洗生地黃荊芥穗淡竹葉地骨皮

右水煎服。

犀角消毒散治斑疹丹毒﹐發熱痛癢﹐及瘡疹等證。

牛蒡甘艸荊芥防風各五分犀角二分金銀花三分

右水煎熟﹐入犀角﹐傾出服。

加味解毒散治斑疹癢痛寒熱﹐甚者煩躁譫語﹐並痘毒發熱咽漧。

犀角鎊五錢連翹炒二錢牛蒡子炒三錢薄荷一錢甘艸五分

右爲末﹐每服一二錢﹐滚湯調下。

涼肝明目散治痘後羞明。

當歸龍膽艸密蒙花川芎柴胡防風酒連

右﹐各等分﹐雄豬肝煮湯煎服。

望月沙散治痘後暗室中不能開者。

谷精艸密蒙花酒洗蟬蛻去翅足﹐各五錢望月沙一兩

右爲末﹐雄豬肝一兩﹐竹刀批破﹐用藥一錢﹐摻人肝內﹐水煮熟﹐飲汁食肝﹐效。

槐花散治斑瘡餘熱不退。

槐花赤小豆各炒﹐二錢麝香少許

右爲細末﹐每服半錢﹐蜜湯調服﹐不拘時候。

黃芪散治壯熱不退﹐可涼肌膚散熱。

黃芪柴胡漧葛甘艸炙﹐各等分

右爲末﹐每服一錢﹐薄荷三葉﹐水半盞﹐煎至三分﹐約三呷﹐空心服。此藥治發熱數日未退者﹐其熱是瘡疹者﹐量其虛實用之也。

釣藤湯治痘後口噤僵直﹐繞臍腹痛。

釣藤紅花木香川芎當歸白芍甘艸白朮靑皮黃連官桂生薑

右各等分﹐水煎﹐不拘時服。

當歸桂枝湯治痘後手足不能屈伸。

當歸川芎黃芪甘艸薄桂黃蘗蒼朮炒

右各等分﹐水煎。如气虛﹐少加川烏以行經﹐加人參爲主。如感風寒﹐以致骨節疼痛﹐加羌活﹑防風。

燈心湯治瘡痘出後煩喘﹐小便不利者﹐宜進之。

燈心一把鱉甲醋炙黃﹐二兩

右銼爲散﹐每服一兩﹐用水八合﹐煎取四分服﹐量大小加減。

赤茯苓湯治小兒疹痘瘡出後咳逆﹐脇痛﹐不下食。

赤茯炙艸大靑升麻枳殼麩炒﹐各半兩梔子一分

右爲粗末﹐每服一錢﹐水一盞﹐入苦竹葉七片﹐豆豉三十粒﹐同煎至五分盞﹐去滓﹐分爲三服﹐日三四服看兒大小﹐以意加減。本方稱疹痘出後脇痛者﹐由病後毒气混亂﹐阻於升降。左右脇爲陰陽之道路﹐气之所行處﹐今气滯爲脇痛﹐以枳殼寬腸下气﹐令气順脇不痛也。大靑﹑梔子去蘊熱﹐升麻解毒﹐赤茯導心火利小腸﹐無熱以克肺气﹐而咳逆自平爾。

大和散治瘡痘後寒熱往來﹐嗜臥﹐煩悶躁亂。

生地黃當歸地骨皮人參甘艸炙白芍各等分

右﹝口父﹞咀﹐每服一錢﹐水半盞﹐煎至三分﹐去滓溫服。

蓮肉湯

蓮肉去心半斤豬肉去皮油﹐一斤

右共水煮熟﹐下砂仁伏醬﹐朝夕與啖﹐其胃气接養﹐虫自安居不出矣。切不宜投以史君子﹑檳榔之物﹐痘中一投﹐命遂喪矣。

黃連陰﹝上匿下虫﹞丸治狐惑瘡。

川黃連二錢蘆薈幹蟾煆﹐各一錢二分史君子二錢半蕪荑一錢五分川楝子一錢

右爲末﹐烏梅洗淨去核﹐搗膏和丸﹐米飲下。

雄黃散

雄黃枯礬各一錢麝香一分半人中白五分

右共爲末﹐吹入鼻中﹔如吹不入﹐用麻油潤使進。

人中白散

人中白煆﹐一兩黃蘗炒黑﹐三錢

右爲末﹐搽口內。

吹口散治口疳。

黃連靑黛孩兒茶冰片

右爲末吹之。

赴筵散治口瘡神效。

薄荷黃蘗

右等分爲末﹐入靑黛少許搽之。

牙疳方治痘後餘毒攻牙齦疳腐﹐內宜服甘露飲。

人中白煆﹐三錢枯礬五穀虫焙漧﹐各二錢鹽梅七个﹐煆存性麝香一分白氁子灰一錢

右爲細末﹐先將蔥茶洗去腐肉﹐須見鮮血﹐然後搽藥。

麥湯散治水痘。

地骨皮滑石甘艸各半錢甜葶藶麻黃大黃知母羌活人參各一錢

右銼散﹐水一盞﹐每服二三錢﹐小麥七粒﹐煎六分﹐不拘時溫服﹐分二貼。

麥煎散治小兒夾驚傷寒﹐吐逆壯熱﹐表裏不解﹐气粗喘急﹐面赤自汗﹐或狂語驚叫﹐或不語無汗﹐及癮疹徧身赤癢﹐往來潮熱﹐時行麻痘疹子﹐餘毒未盡﹐渾身浮腫﹐痰涎咳嗽﹐或變急慢驚風﹐手足搐搦﹐眼目上視﹐及傷風頭疼並治之。

滑石地骨皮赤芍藥石膏白茯杏仁知母甘艸葶藶子人參麻黃各一兩半

右爲末﹐每服一錢﹐麥子煎湯下。如初生牙兒感冒風冷﹐鼻塞身熱﹐噴嚏多啼﹐每一匙用麥子煎湯調下。一方去地骨皮﹑滑石加羌活﹑川芎﹐薄荷湯調下。

瀉白消毒散

桑白皮地骨皮采鮮者﹐各三錢牛蒡子炒研荊芥穗各一錢半桔梗生甘艸各一錢浮萍曬漧﹐二錢

右爲粗末﹐每服三五錢﹐水一盞﹐煎六分﹐濾淸服。

加味金沸艸散

旋覆花去梗麻黃去節水煮曬漧鼠粘子浮萍前胡去蘆﹐各七錢荊芥穗一兩炙艸半夏湯泡七次薑汁拌炒赤芍藥各五錢

右爲末﹐每服三錢﹐生薑二片﹐薄荷葉三片煎。

麻黃湯

麻黃去根節制過升麻牛蒡子炒甘艸蟬殼洗淨去足翅﹐各一錢

右銼細﹐加臘茶葉一錢﹐煎七分﹐去滓服。煩渴﹐加石膏末四錢。

檉葉散治沙疹發未出﹐喘嗽煩躁悶亂。

檉亦名西河柳﹐亦名采絲柳﹐靑茂時垂葉曬榦爲末

右每服一二錢﹐茅根煎湯調下。

茅花湯

茅花眞郁金生地黃梔子仁黃芩

右水煎﹐調百艸霜服。

加味黃芩湯

黃連黃芩各一錢半白芍藥滑石各三錢甘艸七分

右水煎服。若滑石不煎﹐調服止於一錢。血痢加地楡二錢。

十全散

黃連黃芩黃蘗各一錢苦參孩兒茶雄黃各五分硼砂元粉各三分乳香一分片腦少許臨時入

右共爲極細末﹐每用五釐吹之。

白虎合解毒湯

石膏研粗末﹐四錢知母天花粉黃芩黃連山梔仁各一錢生地麥門冬各二錢

右﹐入淡竹葉十片﹐水二鍾﹐煎一鍾﹐更磨入犀角汁﹐索湯水則與之。覺胃熱渴甚﹐宜以此方多與之﹐胃淸乃止﹐庶免牙疳之害。直至疳成而後淸胃涼血解毒﹐往往噬膚無及﹐慈親仁人﹐宜早爲之所﹐毋事姑息。

加味地骨皮散治痘出發熱不退﹐飲食不進。

地骨皮鮮者﹐三錢桑白皮鮮者麥冬各二錢柴胡赤芍漧葛各一錢甘艸犀屑各五分

右水煎﹐調大小無比散五七分。亦治喘急不止。古今圖書集成醫部全錄卷四百九十六

痘疹門

方

淸肌透毒湯【《救偏瑣言》﹐下同】治痘瘡已發未發﹐爲風熱所感﹐腠理阻塞者﹐此湯主之。

漧葛八分前胡一錢桔梗四分甘艸二分山楂二錢荊芥穗蟬蛻各三分加姜一片

直達透肌散治痘將出未出﹐無甚外感﹐亦不至內傷﹐但身熱嘔吐﹐眸子眊焉者﹐此湯主之。

蟬蛻山楂陳皮前胡葛根加姜一片嫩芋頭一个

溫肌透毒散治痘已發未發﹐爲寒邪固閉者﹐此湯主之。

防風五分川芎藭八分蟬蛻去土桔梗麻黃蜜炒黑色﹐各三分山楂二錢甘艸二分陳皮六分加姜五分

寬中透毒飲治痘已發未發﹐而飲食內傷者﹐此湯主之。

山楂三錢靑皮六分葛根四分陳皮五分前胡八分萊服子七分麥芽一錢桔梗蟬蛻各三分加姜三分

疏肝透毒散治痘前驚跌而發搐者﹐此湯主之。

僵蠶炒去絲嘴羌活各四分蟬蛻木通荊芥各三分薄荷二分釣藤前胡各六分靑皮七分山楂二錢加燈心一分姜二分

淸熱解毒湯治痘放點幹紅色滯﹐壯熱煩躁者﹐此湯主之。

荊芥穗紅花蟬蛻去土木通各三分牛蒡一錢滑石三錢前胡八分地丁四分牡丹皮靑皮各七分生地山楂各二錢黃連六分加燈心一分

調中湯治未痘時﹐先因吐瀉裏虛﹐隨感時行見痘﹐目眶低陷﹐神情困倦者﹐此湯主之。

人參五分陳皮四分蟬蛻三分川芎八分甘艸二分穀芽六分扁豆枸杞各一錢加姜二分﹐大棗二枚﹐此權宜之劑也。精神稍醒﹐卽當加減。

涼血攻毒飲治痘毒火內伏﹐煩渴躁亂﹐身體反涼﹐痘色紫滯礬紅﹐徹夜無眠者﹐此湯主之。

生大黃二錢荊芥穗五分木通蟬蛻紅花各四分牛蒡丹皮紫艸各一錢赤芍八分葛根靑皮各七分生地四錢加燈心一分

松肌通聖散治痘腠理阻塞﹐血凝气滯﹐窠粒隱隱於肌肉之間﹐痘色幹紅晦滯﹐神情悶悶者﹐此湯主之。

羌活荊芥紫艸紅花木通赤芍地丁靑皮牛蒡山楂蜂房當歸防風加蘆筍﹑胡荽

淸涼攻毒飲治痘瘡大熱如火﹐紫艷深紅﹐煩渴顚狂者﹐此湯主之。

石膏研﹐三錢至一兩川黃連一錢至三錢大黃三錢至六錢木通紅花荊芥各四分牛蒡一錢五分犀角磨汁﹐三分靑皮七分丹皮地丁各一錢生地五錢至一兩加燈艸一分

淸暑透毒湯治痘值酷暑﹐神情煩悶﹐不時哈舌﹐大渴思冷﹐濈然汗出﹐或身涼如暈﹐痘瘡淹滯﹐此因暑气閉塞故也﹐此湯主之。

陳皮去白厚朴甘艸各四分漧葛根蟬蛻各三分澤瀉香薷各五分黃連靑皮各七分滑石三錢扁豆一錢加燈心一分

疏邪實表湯治痘屬气虛﹐皮薄色淡﹐身涼體靜﹐兼有表邪外束者﹐不拘漿前漿後﹐此湯主之。

黃芪防風荊芥甘艸川芎白芷桔梗加姜一片胡荽一錢

必勝湯治痘血瘀气滯﹐窠粒實而不松﹐痘色滯而不活﹐或幹紅﹐或紫黯﹐或斑點﹐諸般痛楚﹐或貫珠﹐或攢簇﹐毒火兩伏﹐此湯主之。

大黃小劑七分至三錢﹐大劑三錢至一兩﹐勢急者以一半同煎﹐一半臨起投下靑皮五分至錢半桃仁去皮尖二錢至四錢紅花五分至錢半赤芍藥一錢半至三錢木通三分至八分荊芥葛根俱三分至錢半生地一錢至兩半牛蒡七分至二錢白項地龍三條至念一條紫花地丁小劑三錢﹐中劑七錢﹐大劑一兩五錢蟬蛻二分至六分山楂大劑一兩五錢﹐中劑一兩﹐小劑五錢蘆根三兩煎湯代水煎。

旣濟湯治痘火毒太盛時值隆冬閉塞﹐此湯主之。

荊芥穗漧葛根石膏川黃連大黃麻黃去根﹐蜜炒將黑﹐地上出火气蟬蛻牛蒡加姜二片﹐胡荽一錢﹐陰陽水煎。

淸金攻毒飲治痘毒壅於肺﹐聲音不淸﹐喉間痛楚﹐煩渴壯熱﹐痘不起者﹐此湯主之。

桔梗甘艸牛蒡大黃元參前胡山楂山豆根枳殼荊芥穗蟬蛻僵蠶加燈艸一分

涼膈攻毒湯治痘熱毒壅於上焦﹐胸膈煩悶﹐壯熱發渴﹐揭衣棄被﹐痘色紫艷深紅者﹐此湯主之。

大黃黃連石膏荊芥地丁元參黑梔赤芍生地桔梗木通牛蒡子甘艸薄荷枳殼加燈艸一分竹葉三十片

消斑快毒飲治痘有夾疹夾斑﹐膚紅如醉者﹐此湯主之。

連翹元參生地牛蒡木通蟬蛻赤芍牡丹皮黃連甘艸地丁荊芥穗加燈心二十莖極熱者﹐加大黃。

窮源透毒飲治痘瘡毒火深潛﹐累日不起﹐色有幹紅﹐有紫滯﹐或煩躁﹐或昏沈﹐身體不熱者﹐此湯主之。

大黃靑皮穿山甲紫艸歸尾地丁川牛膝羌活荊芥紅花木通加蘆筍十株

散結湯治痘血濇气滯﹐色幹紅而囊不松者。

靑皮羌活赤芍紫艸地丁山楂荊芥綠升麻川芎木通牛蒡丹皮加蘆筍十株﹐鮮芋頭三个

養榮附气湯治痘窠囊蒼老﹐歸附不厚而淡白者。

當歸熟地川芎紅花生地甘艸加姜一片

竇气飲治痘血至而气不至﹐歸附則厚﹐郛殼不長﹐或平或陷﹐而不充肥者。

丹皮荊芥靑皮山楂穿山甲牛蒡赤芍僵蠶蟬蛻木通加蘆筍十株﹐臨服和大桑虫。

浚榮飲治痘气至而血不至﹐郛郭飽滿而根窠晦者。

紅花歸尾紫艸丹皮地丁牛蒡荊芥木通赤芍加地龍三條﹐臨服和豬尾膏半盞。

滌邪救苦湯治痘毒火下注大腸﹐邪毒逼迫﹐欲解不解﹐毒垢穢臭無倫者。

黃連大黃牛蒡紅花滑石木通蟬蛻荊芥澤瀉靑皮赤芍山楂加燈心二十莖﹐陰陽水煎。

萬兩黃金散一名無價散﹐一名四聖散。治痘瘡气爲毒滯而陷﹐血爲火灼而黑者。

人糞貓糞豬糞犬糞臘月辰日﹐收取四糞幹結者﹐用礱糠火煆黑存性爲末﹐各等分研細﹐以蜜水調服三分至七分﹐《準繩》﹕每服三錢。

養榮透毒湯治痘瘡血虛淡白﹐並囊窠不起者。

桔梗甘艸當歸川芎熟地紫艸山楂蟬蛻木通穿山甲加蘆筍十株

蜞鍼法治報痘有紫硬﹐有黑陷﹐有歪斜﹐並諸痘內色紫黑﹐根腫硬﹐獨大於眾痘者用之。

取水蜞大者﹐放於患處﹐將蛤殼合於蜞上﹐用軟絹束之﹐吮出毒血﹔次以藥胭脂膏封貼。如無此物﹐以銀鍼挑破﹐令奶母含金銀花汁以吮之。

散火松毒飲治毒爲火郁﹐不能透發﹐色紫滯而囊不松者。

丹皮木通連翹防風赤芍藥紫艸山楂露蜂房蜜炙荊芥穗靑皮牛蒡加燈心半分

平順淸解飲痘至起齊﹐不犯气虛﹐無甚血熱﹐稍用淸解者﹐以此湯主之。

桔梗甘艸山楂僵蠶木通連翹紅花牛蒡白芷生地加炒占米百數粒

托裹無憂散痘至六七日﹐身不熱痘不燥﹐亦不甚紅﹐囊不充肥者﹐以此湯主之。

黃芪人參甘艸僵蠶白芷桔梗當歸川芎加炒占米大棗。

賽金化毒散治痘內有伏毒﹐啼號不已﹐經日不起﹐並發癰發疔者﹐以此散用蜜湯調服。痘若搔傷﹐或攢簇堆聚﹐或報點梟惡﹐幹焦紫黑板硬等象﹐悉以此散調入油胭脂內﹐用綿紙做如膏藥樣以貼之。

乳香沒藥各一錢﹐研細配眾藥貝母去心炒雄黃黃連天花粉各一錢﹐生用赤芍炒大黃半炒半曬﹐各二錢甘艸七分牛黃二分冰片一分半珠子四分﹐研極細以無聲爲度

保元八珍湯治痘一切气血兩虛﹐囊薄色淡﹐身涼體靜﹐頂平頂陷﹐漿淸皺軟者﹐此湯主之。

人參黃芪甘艸當歸川芎山楂熟地枸杞子外加姜二片炒糯米百數粒

回陽返本湯治痘气血虛劇﹐皮薄漿淸﹐錫皮灰白﹐虛惕寒戰者﹐此湯主之。

人參黃芪當歸川芎肉桂甘艸鹿茸酒炙銼片用酒煎膏配藥山楂熟附外加大棗二枚

實脾固本湯治痘脾虛滑瀉﹐此湯主之。

人參白朮茯苓木香廣皮訶子炙甘艸肉果完谷不化者﹐加面裹煨用外加姜棗

納谷散治痘神不煩﹐熱不熾﹐痘不燥﹐而飲食不思者﹐此湯主之。

人參白朮茯苓廣皮山藥炙甘艸外加陳倉米大棗煨姜。

瀉黃納谷散治痘邪熱犯胃﹐唇口燥烈﹐口中膩渴﹐甚至舌起芒刺﹐嘴黑如煤﹐漿後身猶壯熱﹐種種燥熱而不思食者﹐此方主之。

石膏黃連生地丹皮木通牛蒡甘艸炙用生甘艸山楂荊芥穗重者加大黃﹐外加燈心。

補液湯治痘津液不足而發渴者﹐以此湯主之。

人參麥冬五味訶子桔梗甘艸

淸金解渴湯治痘金被火爍而咽漧口渴者﹐以此湯主之。

石膏生地黃連桔梗荊芥甘艸花粉牛蒡連翹葛根加燈心三十莖竹葉三十片

安神散治痘後邪毒淨盡﹐心虛不寐者。

人參棗仁茯神甘艸當歸麥冬柏仁白芍加燈心蓮肉

淸宵忘晝飲治痘邪熱﹐擾亂﹐心神不寧﹐夜不成寐﹐不拘首尾﹐以此湯主之。

黃連丹皮生地木通甘艸荊芥穗黑梔加燈心竹葉。

金蓋散治痘腐爛不收﹐和皮脫去﹐以此散撒在褥席上﹐令兒眠上。若以絹袋盛之﹐通身撲之亦可。

取黃牛糞尖曬燥﹐礱糠火煆黑存性﹐研細末用。

滑肌散治痘漿足半靨﹐紅暈未收﹐壯熱未和﹐以此散包於絹內撲之。

滑石六兩甘艸二兩菉豆粉三兩爲極細末用。

水楊湯治痘板實不松﹐或礬紅或紫黯﹐八九日不行漿﹐甚至有作癢者﹐以此湯浴之。

取水楊柳連枝帶葉銼斷四兩﹐長流水十數杓﹐煎十數滚﹐去渣﹐將三分之一傾於腳桶內﹐以手探之﹐不可太熱﹐亦不令太溫﹐先以應服之藥服之而後浴﹐其湯漸漸添下﹐浴後以綢絹收幹﹐逾時以燈照之﹐隱隱松浮漿腳動矣﹐冬月宜於帷帳中更備腳鑪旺火於兩旁﹐不使寒侵爲妙此柳生於水灘﹐四月間才有﹐其柳不生旁枝﹐長者三尺許﹐粗者如細筱﹐其葉較垂楊葉更厚﹐帶有白意﹐至五月葉下開細細紫花者是。此名水楊柳﹐非忍冬藤﹐亦非等閒柳樹也。須預備風漧得用。其性最能活血脈﹐利筋骨﹐大人有患拘攣﹐手不能握﹐足不能步者﹐用酒煎服﹐不能酒者水煎﹐其效有靈气。按《萬氏心法》水楊柳五六斤﹐春冬用枝﹐秋夏用枝葉﹐治痘不起發﹐不光壯﹐浴洗不拘次數。

保元回漿散痘有身涼體靜﹐漿不滿足﹐膿囊漸闊﹐至收靨自是不齊﹐此湯主之。

人參當歸甘艸黃芪白芍米仁茯苓加姜棗

活絡透毒飲治痘收靨時﹐熱毒畱連﹐愁容可掬﹐將來餘毒﹐在所不免﹐卻不易來者﹐以此湯預活之。

羌活紅花荊芥牛蒡木通當歸牛膝蟬蛻靑皮連翹外加地龍。

忍冬解毒湯治痘痂初褪﹐大局無虞﹐疤少榮潤﹐熱欠淸和﹐防餘毒竊發者﹐此湯主之。

甘菊牛蒡紅花甘艸金銀花土貝母荊芥穗木通連翹地丁外加胡桃。

撥雲散治痘後熱毒在肝﹐兩目通紅﹐甚至起障生翳者﹐以此湯。

生地黃連木通甘艸荊芥穗谷精艸赤芍木賊甘菊羌活羚羊角金銀花大黃一分至三分望月沙加燈心白芙蓉葉。

消疳解毒散治痘後牙疳。

兒茶天花粉靑黛水澄硼砂各一錢薄荷五分冰片牛黃各一分人中白三錢甘艸雨前茶黃連各五分珠子二分研極細﹐以無聲爲度﹐先以濃茶拭淨方吹。

加味內托十宣散治痘後餘毒﹐白而不紅﹐平而不起﹐按之不熱﹐愁容可掬﹐此本气血兩虛﹐漿不滿足而致乎毒也﹐以此湯主之。

人參黃芪當歸牛膝金銀花木通節甘艸白芷羌活紅花川芎皂角刺加胡桃二枚

回漿合宜散痘瘡血收漿足﹐別無燥熱之證﹐以此湯斂之。

白芍防風米仁甘艸茯苓山楂扁豆加大棗

百花膏治痘收靨燥熱﹐痂皮濺起作痛者。

蜂蜜不拘多寡﹐大約四兩﹐配大黃細末一兩﹐和滚湯攪勻﹐以鵝翎拭之﹐痂亦易落。

快肌膏治痘值炎天﹐膿漿燥實﹐徧體如霞﹐煩熱如火﹐身無安放者。

生大黃曬榦爲末﹐一兩敗艸散五錢調入豬膽汁﹐宜薄不宜厚﹐以鵝翎輕輕間拭之﹐不可通身塗滿。

牛黃八寶丹不拘已痘未痘﹐嬰兒諸般惡瘡惡毒﹐此丹有靈气。

牛黃冰片各二分珍珠四分劈砂水飛雄黃透明者元參瓦上焙或曬燥﹐各五錢川連土炒犀角羚羊角靑黛水澄乳香沒藥共出汗盡川貝母炒淨羌活炒﹐各三錢琥珀二錢

右十五味﹐如法制爲細末聽用。將揀淨金銀花二兩﹐甘菊一兩﹐甘艸五錢﹐胡桃肉二兩擊碎﹐紫花地丁連根帶葉理淨勿雜靑苔﹑銼斷二兩﹐長流水五碗﹐砂鍋內慢火煎﹐至及半取汁﹐將渣絞幹﹐以綿濾淸﹐桑柴火熬膏﹐入煉熟老蜜盞許﹐再熬至粘箸﹐將前末和丸﹐每丸三分﹐一歲左右者﹐日服一丸﹐三歲左右者﹐日服二丸﹐蜜水調服。

奏凱和解飲痘瘡收痂﹐厚而滋潤﹐寢食俱安﹐可以弗藥而調理和解者﹐以此湯。

金銀花土貝母牛蒡山藥扁豆山楂荊芥當歸人參甘艸加核桃肉蓮肉。

參歸化毒湯治痘餘毒畱連﹐气血虛弱﹐何以取驗﹖淡白不振﹐身涼愁困者﹐是也。

人參當歸黃芪甘艸金銀花皂角刺牛膝紅花貝母山楂白芷加胡桃肉。

和脾宣化飲治痘後飲食過傷﹐气壅飽悶﹐叫喊不已者。

廣皮萊菔子半生半炒前胡捲舒麥芽大腹皮去黑翳黑豆湯泡洗

右用山楂一兩至二兩﹐煎湯代水煎。

雙仙化毒膏

錦紋大黃一兩﹐銼片麻黃去根﹐五錢﹐銼斷麻油二兩將二味入於油內﹐煎至如煤之黑﹐取油去渣﹐於水盆內頓出火气﹔再將煮熟雞蛋十个﹐去白取黃﹐於小銅杓內細細搠碎﹐熬至黃沫泛溢﹐繼而焦黃﹐至極焦黑﹐靑煙將起﹐油將來矣﹐漸有漸逼﹐以盡爲度﹐亦於水盆內出火气﹐與麻油合並濾淸聽用﹔復用大黃一兩﹐一半曬燥﹐一半與風化石灰同炒﹐炒至石灰如桃花色﹐去灰取黃﹐地上出火气研爲細末﹔又松香五錢爲末﹐入於蔥管內﹐用薴絲紮蔥口﹐於銅杓內煮蔥黃熟﹐去蔥取松香爲末﹔又川黃蘗去粗皮淨五錢﹐一半曬燥﹐一半將豬膽汁炙透爲末﹔又靑黛水飛五錢﹐合前藥總調於藥油內﹐其搽法如搽合掌丸﹐以漸而施。

第一日方【《石室祕籙》岐天師傳﹐下同】見小兒身熱﹐眼如醉眼者﹐此出痘兆也。若不是醉眼﹐則非出痘﹐不可用此方﹐用治外感方治之。若見醉眼﹐急投此方﹐則痘點卽見﹐必不待三日而自出也。

黃芪茯苓元參各三錢白朮甘艸柴胡荊芥各一錢升麻陳皮各五分當歸川芎麥冬各二錢先用金銀花五分﹐水三碗﹐煎湯二碗﹐再煎藥至五分﹐與小兒飲之。此方五歲已上俱照此分兩﹐五歲已下減半﹐周歲內者又遞減之。服此藥後﹐自然神思淸爽﹐病家不肯服藥﹐勸其速服﹐包其速愈﹐不妨身任之。服後見點﹐再用第二日方。

第二日方

白朮桔梗白芥子茯苓各二錢麥冬黑參白芍金銀花各三錢甘艸柴胡荊芥各一錢當歸生地各五錢升麻三分水煎服。服此藥後﹐一身盡見點矣。其色必紅﹐而無色白色黑之虞矣。

第三日方

人參五分白芍茯苓各三錢神曲三分白朮黑參各二錢丹皮一錢水煎服。此方服後﹐盡皆灌漿﹐無不气血之足﹐永無退証之虞矣。再服第四日方。

第四日方

人參甘艸各一錢當歸白芍各二錢熟地黃自制﹐五錢白茯苓金銀花黑參白朮各三錢陳皮神曲各五分服此方後﹐小兒必然口健﹐要喫食不已﹐不妨少少頻與﹐亦不可多食也。第五方可不必用矣。然更傳之者﹐恐小兒多食別生他病﹐故又傳此方。

第五日方

人參甘艸各一錢茯苓三錢白朮二錢有食加麥芽五分﹐山楂五粒。若不傷食﹐不必加﹐止加金銀花三錢。能服此五方﹐期七日前而回春也。已上小兒年歲小者﹐俱照第一方減之。如小兒已身熱三日則用第三方﹐四日則用第四方﹐如壞證另用壞證方。

疹方

黑參金銀花生地各三錢蘇葉天花粉甘艸各一錢麥冬桂枝各二錢﹐按桂枝二錢宜酌用之升麻五分陳皮三分黃芩八分水鍾半﹐煎五分﹐熱服。小兒初生數月減半﹐一周俱照此分兩。夏月加靑蒿三錢。

壞證方秦眞人傳治痘瘡壞證已黑者﹐人將棄之﹐下喉卽活。

人參三錢陳皮荊芥穗各一錢蟬蛻五分元參當歸各二錢水二鍾﹐煎八分﹐灌下卽活。大約壞證皆元气虛而火不能發也。今用參以助元气﹐用元參以去浮游之火﹐用陳皮去痰開胃則參無所礙而相得益彰﹔荊芥以發之﹐又能引火歸經﹔當歸以生新去舊﹐消滯气﹔蟬蛻亦解毒去斑。世人如何知此妙法﹗初起不可服﹐必壞證乃可。一劑卽回春﹐不必再劑也。

必全湯雷眞君傳痘瘡壞證﹐最爲可憐。身如黑團之气﹐口不能言﹐食不能下﹐世人到此盡棄之溝中﹐醫者到此亦置而不顧﹐誰知盡人皆可生之乎﹖

人參三錢黑參﹐金銀花各一兩荊芥一錢陳皮三分水煎五分﹐灌之下喉而眼開﹐少頃而身動﹐久之而神气回﹐口能言﹐食能下矣﹐不必再服他藥﹐痘瘡自面而生全﹐至奇至神之方也。蓋痘瘡壞證﹐皆气虛而火不能發也﹐火毒畱於中而不得泄﹐故形如死狀。其實臟腑未壞﹐故用參以固元气﹐用元參以去火﹐用金銀花以消毒﹐用陳皮以化痰﹐用荊芥以引經而發出於外﹐內中原有生機﹐所以一劑回春也。

痘瘡初起方【張眞人傳﹐下同】

白芍生地各二錢當歸柴胡甘艸桔梗麥冬漧葛各一錢廣陳皮五分荊芥八分防風三分水煎服。痘瘡惡者可變爲良。

痘瘡出齊方

人參黃芪甘艸各一錢白芍生地麥冬各二錢柴胡八分紅花五分水煎服。有熱﹐加黃連五分﹐或黃芩﹑梔子各一錢亦可。有驚﹐加蟬蛻去翅足三分。色黑者﹐加肉桂五分。大便閉結不通﹐加大黃三分。腹痛﹐加芍藥﹑甘艸各一錢。泄瀉﹐加茯苓一錢。有汗﹐倍加黃芪。有痰﹐加白芥子一錢。癢﹐加荊芥子六分。身痛﹐加廣木香三分。色白者﹐寒也﹐加肉桂一錢﹐人參﹑黃芪俱多加。痘瘡頭不突者﹐气虛也﹐倍黃芪。腰不滿者﹐血虛也﹐加當歸一錢﹐熟地二錢。

痘瘡將回方

人參白朮白茯苓各一錢甘艸五分桔梗三分水煎服。升提其气而又益肺金﹐使皮毛得諸補藥之益也。有紅紫漧燥黑陷者﹐熱未退也﹐加黃芩一錢。如痘色白黑灰黑色而陷﹐寒虛也﹐加肉桂三分﹐人參一錢。灌膿者﹐倍加人參﹐再加黃芪﹑當歸各二錢。泄瀉﹐加漧薑五分﹐茯苓一錢。心慌悶亂者﹐多加人參。嘔吐者﹐加人參﹑漧薑。身癢者﹐加廣木香三分。按癢字當作痛﹐原本疑誤。當靨不靨﹐多加人參。大便祕者﹐加大黃三分。口渴者﹐熱也﹐加麥冬二錢﹐黑參一錢。失音者﹐加石菖蒲三分﹐桔梗一錢。痘瘡入眼成翳者﹐加蟬蛻五分。從前初起方中﹐卽加蟬蛻七个﹐則目無痘矣。咽喉之中﹐防其生痘者﹐初起方中卽用桔梗一錢﹐卽無此證。小兒痘證﹐有此三方﹐再無死法﹐神而通之﹐可稱神醫矣。壞證亦以此方治之﹐無不生者。總之小兒宜補不宜散﹐一言盡之矣。

疹方疹乃熱也﹐不可用人參﹑白朮﹐當用補血而不可散血。

當歸二錢黑參三錢升麻甘艸各三分漧葛一錢水煎服。此治疹奇方也。有此奇方爲骨﹐又出入加減可也。心火熱極﹐加黃連三分。肝火﹐加梔子六分。肺火﹐加黃芩﹑麥冬各一錢。辧各經病﹐亦看小兒山根之色﹐然看之時﹐須用洗去面上塵土細看之。《痘疹全書》統諸證以立言﹐而余總祕要以傳方。有此四方爲骨﹐參之彼書﹐出入加減﹐神奇之極矣。

痘瘡神方錢眞人傳不論起初灌漿收靨俱用之﹐神妙無比。

人參白芍各一兩白朮黑參各八錢茯苓五錢陳皮甘艸神曲蟬蛻三錢柴胡山楂各二錢黃連五分各爲細末﹐水打成丸如菉豆大﹐遇前證﹐與一錢﹐未起者卽起﹐已起者卽灌漿﹐不收靨者收靨﹐神奇之極﹐毋視爲尋常也。願將此方廣傳人世。

回毒卽消丹【岐天師傳﹐下同】治回毒。

淨金銀花五錢生甘艸一錢人參二錢黑參三錢水二碗﹐煎三分﹐與小兒服之﹐一劑卽消大半﹐二劑全愈﹐不須三劑也。付符一道﹐焚在藥中煎汁﹐神效。凡服藥不效﹐焚符於藥中煎藥與小兒飲之﹐十人十生。咒曰﹕小兒有病﹐病魔作祟﹐吾今施符﹐治無不愈﹐吾奉天師岐眞君律令敕書符。前後念一徧﹐焚於藥內﹐又念一徧﹐此祕訣也。

疹方治夏日發疹者神效。

紫蘇葉桔梗甘艸各一錢升麻五分元參靑蒿各三錢麥冬生地各二錢水煎服。岐眞人曰﹕張眞人治四時之疹﹐余方治夏時熱疹也。切記此二方﹐何患疹病之難治哉﹖

水痘方亦治熱證而有水气也。

柴胡桔梗各一錢茯苓二錢生甘艸黃芩各五分竹葉十片燈艸一團水煎服。有痰者﹐加天花粉三分。有食﹐加山楂三粒﹐麥芽三分。有火﹐加黃連一分﹐餘可不必。有此一方﹐水痘無難治矣。

治回毒歲久不愈方

金銀花當歸人參白朮土炒﹐各一兩黃芪二兩薏苡仁炒﹐三兩生甘艸二錢白芥子三錢柴胡肉桂各五分先將薏仁用水四碗﹐煎湯二碗﹐再煎前藥半碗﹐饑服一劑﹔再用金銀花﹑黃芪﹑薏苡仁各一兩﹐白朮土炒﹑當歸各五錢﹑甘艸﹑白芥子各二錢﹐陳皮五分﹐水三碗﹐煎半碗﹐四服全愈。其服藥之時﹐更須用藥洗之﹕金銀花一兩﹐生甘艸三錢﹐生蔥三條﹐煎二碗。古今圖書集成醫部全錄卷四百九十七

痘疹門

單方

預解痘毒﹕七八月間﹐或三伏日﹐或中秋日﹐剪壺盧須如環子腳者﹐陰漧﹐於除夜煎湯浴小兒﹐則可免出痘。【《唐瑤經驗方》﹐下同】

消解痘毒﹕紫艸一錢﹐陳皮五分﹐蔥白三寸﹐新汲水煎服。

預解痘毒﹕五六月取絲瓜蔓上卷須陰漧﹐至正月初一日子時﹐用二兩半煎湯﹐父母只令一人知﹐溫浴小兒身面上下﹐以去胎毒﹐永不出痘﹐縱出亦少也。【《體仁匯編》】

小兒將痘發熱失表﹐忽作腹痛﹐及膨脹弩气幹霍亂﹐由毒气與胃气相搏﹐欲出不得出也﹐以商陸根和蔥白﹐搗敷臍上﹐斑止痘出﹐方免無虞。【《摘元方》】

嬰童痘疹三四日﹐隱隱將出未出﹐色赤便閉者﹕紫艸二兩銼﹐以百沸湯一盞泡封﹐勿泄气﹐待溫時服半合﹐則瘡𨿽出亦輕。大便利者﹐勿用。煎服亦可。【《經驗後方》】

預解痘毒﹕用白水牛虱﹐一歲一枚﹐和米粉作餅﹐與兒空腹食之﹐取下惡糞﹐終身可免痘瘡之患。【《譚野翁方》】

又﹕用白牛虱四十九枚焙﹐菉豆四十粒﹐朱砂四分九釐﹐研末﹐煉蜜丸小豆大﹐以菉豆湯下。【《本艸綱目》﹐下同】

又﹕每至除夜﹐以白鴿煮炙飼兒﹐仍以毛煎湯浴之﹐則出痘稀少。

浴兒免痘﹕除夕黃昏時﹐用大烏魚一尾﹐小者二三尾﹐煮湯浴兒徧身﹐七竅俱到﹐不可嫌腥﹐以淸水洗去也。若不信﹐但畱一手一足不洗﹐遇出痘時﹐則未洗處偏多也。此乃異人所傳﹐不可輕易。【楊拱《醫方摘要》】

身上有熱﹐疑似痘麻﹐用防風﹑蘇葉﹑陳皮﹑赤茯苓各三分﹐蟬蛻三隻﹐羌活二分﹐車前子四分﹐甘艸﹑姜各一片﹐煎服﹐熱退身涼卽止。如前大熱有咳﹐呵欠眼淚噴嚏者﹐是麻。若無咳有驚悸者﹐是痘。貧者止用生薑一錢﹐陳皮八分﹐煎湯服之。富者﹐請醫調理。【《窮鄕便方》﹐下同】

稀痘﹕用上好眞正麻油﹐浸頭髮擦兒背及腰肋等處﹐便出皆黑﹐其痘自稀。若痘瘡血熱毒甚者﹐宜用紫艸茸。

預解痘毒﹕十二月取兔頭煎湯﹐浴小兒﹐涼熱去毒﹐令出痘稀。【《飲善正要》】

痘疹煩熱﹕用人中白或老糞缸白垢﹐洗淨研末﹐每白湯或酒服二錢。【《痘疹便覽方》】

預解痘毒﹕初發時或未出時﹐以朱砂末半錢﹐蜜水調服﹐多者可少﹐少者可無﹐重者可輕也。【丹溪方】

預解痘毒﹕用雞卵一枚﹐活地龍一條﹐入卵內﹐飯上蒸熟﹐去地龍與兒食﹐每歲立春日食一枚﹐終身不出痘也。【《保和方》】

又﹕用雞卵一枚﹐童便浸七日﹐煮食之﹐永不出痘。【李氏方﹐下同】

又﹕用頭生雞子三五枚﹐浸廁坑內五七日﹐取出煮熟與食﹐數日再食一枚﹐永不出痘。徐都司得於浙人之方。

預解痘毒﹕用白鴿卵一對﹐入竹筒封置廁中﹐半月取出﹐以卵白和辰砂三錢﹐丸菉豆大﹐每服三十丸﹐三豆飲下﹐毒從大小便出也。小兒食之﹐永不出痘﹐或出亦稀。【《滆江方》】

嬰孺風疹在皮膚不出及瘡毒﹕取愼火苗葉五大兩﹐和鹽三大兩﹐同研絞汁﹐以熱手摩塗﹐日再上之。【《圖經》】

痘疹不出﹕用蘿卜子生研末﹐米飲服一二錢良。【《衛生易簡方》】

斑痘不出﹕端午日用朱砂半兩﹐乳香一兩爲末﹐豬心血圓梧子大﹐乳香湯下一粒。【《中藏經》】

小兒痘疹不發﹕韭根煎湯服之。【《海上方》】

痘瘡不發﹕荔枝肉浸酒飲之﹐並食荔肉忌生冷。【聞人規《痘疹論》】

痘不發﹕櫻桃核二三十个打碎﹐姜一片﹐蔥頭一个﹐煎服﹐出汗卽起發﹐暑天不蓋被。【《身經通考方》﹐下同】

又﹕用菊花根取汁﹐少加水﹐入谷糠淋下﹐服之卽起。

痘瘡出時不快﹐壯熱狂躁﹐咽膈壅塞﹐大便閉濇﹐咽腫不利﹐若大便利者勿服。牛蒡子炒一錢二分﹐荊芥穗二分﹐甘艸節四分﹐水一盞﹐同煎至七分﹐溫服﹐已出亦可服。【《和劑局方》】

痘疹出不快﹕幹山楂爲末﹐湯點服之﹐立出紅活。【《危氏得效方》﹐下同】

又﹕猴楂五个﹐酒煎﹐入水溫服﹐卽出。

痘瘡不快﹐初出或未出﹐多者令少﹐少者令稀﹕老絲瓜近蒂三寸﹐連皮燒存性﹐研末﹐砂糖水服。【《直指方》】

斑痘不快﹕乳香研細﹐豬心血和丸芡子大﹐每溫水化服一丸。【聞人規《痘疹論》】

痘瘡倒陷﹕胡桃肉一枚燒存性﹐幹胭脂半錢﹐研勻﹐胡荽煎酒調服。【《儒門事親》】

痘瘡幹黑危困者﹕用棠球子爲末﹐紫艸煎酒﹐調服一錢。【《全幼心鏡》】

痘瘡倒靨﹕鄭州麻黃去節半兩﹐以蜜一匙同炒良久﹐以水半升煎數沸﹐去沫﹐再煎去三分之一﹐去滓﹐乘熱服之﹐避風﹐其瘡復出也。一法用無灰酒煎﹐其效更速。【寇宗奭方】

痘瘡變黑歸腎﹕用竹圓荽艸煎酒﹐噴噀徧身﹐其痘卽起。【《直指方》】

痘瘡黑陷﹕牛黃二粒﹐朱砂一分﹐研末﹐蜜浸胭脂取汁調搽﹐一日一上。【《王氏痘疹方》】

痘瘡黑陷﹕沈香﹑檀香﹑乳香等分﹐爇於盆內﹐抱兒於上﹐燻之卽起。【《鮮於樞鉤元》】

痘瘡惡證﹐如斑痘倒陷﹐毒气壅遏於裏﹐則爲便血昏睡不醒﹐其證甚惡﹐用抱出雞子殼﹐去膜﹐新瓦焙研﹐每服半錢﹐熱湯調下。嬰兒以酒調抹唇舌上﹐並塗風池﹑胸背神效。【《本艸綱目》】

痘瘡倒陷﹕臘月收人中白火煆爲末﹐溫水服三錢﹐陷者自出。【《儒門事親》】

痘瘡倒靨﹕用白狗一隻﹐或黑狗﹐餵以生粟米﹐候下屎﹐淘取未化米爲末﹐入麝香少許﹐新汲水調服二錢。【《總微論方》﹐下同】

痘靨﹕白丁香末入麝香少許﹐米飲服一錢。

痘靨發搐黑陷者﹕用桃膠煎湯飲之﹔或水熬成膏﹐酒化服之﹐大效。

痘瘡狂躁心煩﹐气喘妄語﹐或見鬼神﹐瘡色赤未透者﹐用豶豬第二番血淸半杯﹐酒半杯﹐和勻﹐入龍腦一分﹐溫服﹐良久﹐利下瘀血一二行﹐瘡卽紅活。此治痘瘡黑靨惡候﹐醫所不治者﹐百發百中。

痘瘡黑陷﹕臘月收豶豬心血﹐瓶幹之﹐每用一錢﹐入龍腦少許研勻﹐酒服﹐須臾紅活﹐神效。無干血﹐用生血。【沈存中方】

痘瘡變黑﹕穿山甲蛤粉炒爲末﹐每服五分﹐入麝香少許﹐溫酒服﹐卽發紅色如神。【《直指方》】

痘陷而作泄甚者﹕用雲南啞芙蓉末五釐﹐兒小者用三釐﹐蓮肉末四分﹐以老米湯調吞立效。此藥凡痘癢痘燥服之﹐皆有奇效。【《窮鄕便方》】

痘色灰白﹐頂陷倒靨﹐起死回生﹕紅花子﹑蓖麻仁﹑麝香各三釐﹐共搗如泥﹐眞香油﹑生蜂蜜調成膏﹐如錢大﹐貼百會穴﹐輕者三四寸香﹐重者五六寸香﹐立起如珍珠。【《身經通考方》】

痘疔﹕雄黃一錢﹐紫艸三錢爲末﹐胭脂汁調﹐先以銀簪挑破搽之﹐極妙。【《痘疹證治》】

痘瘡濕爛﹕黑大豆研末敷之。【《本艸綱目》】

痘瘡生蛆﹕用嫩柳葉鋪席上臥之﹐其蛆盡出而愈。【《李樓奇方》】

痘瘡﹕豬肉煮汁洗之。【譚氏方】

痘瘡潰爛﹕枇杷葉煎湯洗之。【《摘元方》】

痘瘡癢﹐悞搔成瘡﹐及瘡痂欲落不落﹐用上等白蜜塗之﹐其痂自落﹐亦無紫黑瘢痕﹐神妙。【陳氏方】

痘瘡作癢﹕房中宜燒茶煙恆燻之。【《本艸綱目》】

痘瘡痛癢﹕用幹山藥﹑白芨爲末﹐燃而燻之。【《幼科全書》﹐下同】

又﹕用升麻﹑蒼朮﹑麻黃﹑槐枝﹑桑枝煎水﹐乘熱拭之。

痘瘡作癢﹕用蟬蛻三七枚﹐炙甘艸各一錢﹐水煎服之。【《全幼心鑑》】

痘瘡稠密﹕用生犀於濇器中新汲水磨濃汁冷飲。【錢氏方】

痘瘡﹐便祕四五日﹕用肥豬膘一塊﹐水煮熟﹐切如豆大﹐與食﹐自然臟腑滋潤﹐痂疕易落﹐無損於兒。【陳文中方】

斑痘始有白泡﹐忽搐入腹﹐漸作紫黑色﹐無膿﹐日夜叫亂者﹐此毒入心﹕郁金一枚﹐甘艸二錢半﹐水半碗﹐煮幹﹐去甘艸﹐切片焙研爲末﹐入眞腦子半錢﹐每用一錢﹐以生豬血五七滴﹐新汲水調下﹐不過二服﹐甚者毒气從手足心出如癰狀﹐乃瘥。此乃五死一生之候也。【《本艸綱目》﹐下同】

痘疹不收﹕用象牙屑﹐銅銚炒黃紅色爲末﹐每服七八分﹐或一錢﹐白水下。【《王氏痘疹方》】

痘不落痂﹕砂糖調新汲水一杯服之﹐白湯調亦可。日二服。【劉提點方】

痘後癰毒﹕赤小豆末﹐雞子白調塗傅之。【《本艸綱目》】

痘風手足不仁﹕用橙葉煎濃汁百滚﹐傾大盆內﹐坐其上蒸之﹐頻加熱汁﹐蒸至稍溫﹐入浴卽愈。【《身經通考方》】

咽喉痘疹﹕牛蒡子二錢﹐桔梗一錢半﹐粉甘艸節七分﹐水煎服。【《痘疹要訣》】

防痘入眼﹕用菉豆七粒﹐令兒自投井中﹐頻視七徧﹐乃還。【《本艸綱目》﹐下同】

痘瘡入目﹕白柿日日食之﹐良。

痘瘡入目﹕豬蹄爪甲燒灰浸湯﹐濾淨洗之﹐甚妙。【《普濟方》】

斑疹入目﹕紫貝一个﹐卽蚜螺也﹐生研細末﹐用羊肝切片﹐摻上紮定﹐米泔煮熟瓶盛﹐露一夜﹐空心嚼食之【《嬰童百問》】

防痘入目﹕胭脂嚼汁點之。【《集簡方》】

防痘入目﹕白芥子末﹐水調塗足心﹐引毒歸下﹐令瘡痘不入目。【《痘疹要訣》】

痘瘡入目﹐羞明生翳﹕畢澄茄末吹少許入鼻中三五次﹐效。【《鴻飛集》﹐下同】

斑痘入目﹕雞子殼燒研﹐入片腦少許點之。

痘後目翳﹕用石決明火煆研﹐谷精艸各等分﹐共爲細末﹐以豬肝蘸食。

痘瘡入目生翳﹕用兔屎日榦爲末﹐每服一錢﹐茶下卽安。【《普濟方》】

斑痘入目生瞖障﹕用白菊花﹑谷精艸﹑菉豆皮等分爲末﹐每用一錢﹐以干柿餅一枚﹐粟米泔一盞﹐同煮﹐候泔盡食柿﹐月食三枚﹐淺者五六日﹐遠者半月﹐見效。【《直指方》】

痘疹目瞖﹕水煮螺螄常食﹐佳。【《濟急仙方》】

痘後生翳﹕水銀一錢﹐虢丹五錢﹐研作六丸﹐坩鍋糊定﹐火煆一日﹐取出﹐薄綿裹之﹐左翳塞右耳﹐右翳塞左耳﹐自然墜下。【危氏方】

痘後障翳﹕用蛇蛻一條洗焙﹐天花粉五分爲末﹐以羊肝破開﹐夾藥縛定﹐米泔水煮食﹐子女及甥皆用此得效﹐眞奇方也。【《齊東野語》】

痘後目翳﹕蟬蛻爲末﹐每服一錢﹐羊肝煎湯下﹐日二服。【錢氏方】

痘風赤眼﹕初生小兒臍帶血﹐乘熱點之﹐妙。【《海上方》】

痘瘢﹕黃明膠炒研末﹐溫酒調服一錢匕。痘已出者服之無瘢﹐未出者服之瀉下。【《本艸綱目》】

痘瘡赤瘢﹕用雞子一个酒醅浸七日﹐白僵蠶二七枚﹐和勻﹐揩赤塗之﹐甚效。【《聖惠方》】

痘瘡瘢痕﹕羊﹝月臣﹞二具﹐羊乳一升﹐甘艸末二兩﹐和勻塗之﹐明旦以豬蹄湯洗去。【《千金方》】

鍼灸

《陳氏痘疹方》曰﹕治痘疔毒气熾盛﹐使諸痘不能起發﹐已起發者不能貫膿﹐已貫膿者不能收靨﹐或大痛或麻木痛者﹐灸至不痛﹐不痛者灸至痛﹐其毒隨火而散。京師常見治此者﹐卽以銀鍼挑破出毒血﹐諸痘隨時貫膿﹐若挑破不痛不出血者難治。若用此法﹐灸之卽知痛﹐更用鍼挑破﹐紫血隨出﹐諸痘隨貫﹐亦有生者。其法用大蒜頭切三分厚﹐安痘疔上﹐用小艾炷於蒜上灸之﹐每五壯易蒜再灸。若紫血出後﹐腫痛不止﹐尢宜當灸。治者審之﹗

醫案

錢氏《小兒直訣》曰﹕睦親一大王病瘡疹﹐先用抱龍丸解之﹐彼另用藥下之﹐其疹稠密。余曰﹕瘡疹始出﹐未有他證﹐但用平和之藥解之。如三月不出﹐或出不快﹐宜微發之﹐更不出﹐當再發之﹐出而不多﹐脈平和無他證者﹐瘡本稀少﹐不可更發。若瘡起發能食者﹐大黃丸下一二行。若初起就用下劑﹐則裏虛瘡不能盡出而稠密難治。至三日﹐其瘡黑陷﹐喜不寒戰﹐遂用百祥丸﹑牛李膏各一服﹐瘡復紅活而愈。蓋黑者歸腎也﹐腎旺勝脾故脾虛﹐寒戰則難治﹐所用百祥丸瀉膀胱之邪﹐自不盛也。

五太尉因墜秋千﹐患急驚發搐﹐或用表散之藥﹐不愈﹐此急驚當先退其熱﹐以大黃丸﹑玉露散﹑惺惺丸加牛黃﹑龍﹑麝解之。至三日肌膚尙熱﹐余曰﹕再二日不愈﹐必發斑瘡。已而果然。服必勝散七日而愈。此乃初因悞散其表﹐內熱不止而斑自生也。

十太尉瘡疹未出﹐呵欠頓悶驚悸﹐乍涼乍熱﹐手足冷﹐面腮赤﹐咳嗽時嚏﹐此五臟證具也。以其別無他候﹐故未發出﹐若已出則歸一臟也。用抱龍丸數服﹐瘡疹出而諸證愈。

張子和《儒門事親》曰﹕河間劉光濟之子病皰後﹐嘔吐發昏﹐用丁香﹑豆蔻之類不效。適麻先生寄其家﹐乃謂光濟曰﹕余有小方﹐無毒﹐人皆知之﹐公肯從乎﹖光濟曰﹕先生之言﹐必中於理﹐何敢不從﹗麻先生曰﹕劉河間常言涼膈散可治瘡皰﹐戴人用之如神。況《內經》言少陽所至爲嘔湧。少陽者﹐相火也﹐非寒也。光濟欣而從之。此日利二行。適王徳秀自外入﹐聞其利之也﹐乃曰﹕瘡皰首尾不可下。麻自悔其多言﹐業已如此﹐姑待之。比至食時﹐下黃涎一合﹐日午問之﹐兒已索遊於街矣。

萬氏《家傳痘疹心法》曰﹕邑人黃鳳山一子五歲﹐請預解痘毒法。予曰﹕令嗣气色明潤﹐胎稟壯實﹐痘出必疏﹐更服藥則益疏矣。乃與代天宣化丸服之﹐後痘甚疏﹐不藥而起。

邑令朱云閣義男﹐一子甫周歲以示予。予曰﹕笑無情﹐恐出痘耳。訣云﹕喜引才方笑。此子不待喜引自笑﹐謂之無情。笑者﹐心之聲﹐火象也﹐經曰﹕諸痛癢瘡瘍﹐皆屬心火﹐故恐出痘也。朱公忽焉。未幾﹐果痘﹐頭面腫癢﹐死。

友人胡三溪中年得子﹐項小聲小。予告之曰﹕項者頭之莖﹐名曰天柱。項不任元﹐天柱頹矣。聲者气之發﹐聲微不揚﹐元气弱矣。誠恐出痘﹐不能勝毒。果九歲出痘﹐乍見乍隱﹐鼻滴血﹐死。

邑人李新芳子四歲得驚風﹐予醫之愈﹐乃曰﹕以吾兒托公。予曰﹕令嗣胎稟怯弱﹐精神短少﹐若調理數年﹐胃气充實﹐出痘無妨﹐但恐痘太急耳。次年﹐果痘密甚﹐不成膿﹐死。

邑人周柳溪止一子﹐五歲﹐未出痘﹐癸丑正月念三日發熱﹐請予視之﹐見面多靑黑色﹐目無神﹐元气怯弱。予曰﹕當亟治。周不喜予言。予曰﹕邪气有餘﹐元气不足﹐若不亟治﹐後發血泡﹐不可爲也。彼更請醫作外感治﹐且汗且下﹐至念八日﹐果發血泡﹐卒。

蘄水周惠長男婦魯氏新寡﹐二男二女皆未痘﹐請予視之。予見二男長女面色嬌赤﹐神光太露﹐額有靑紋﹔惟小女形實气充﹐面色明瑩。乃告之曰﹕若出痘﹐惟小女吉也。魯以言太直﹐不聽。半月後﹐長女二男相繼以痘殞﹐小女存。

蘄水徐長溪三子﹐癸丑春出痘﹐季子先病痘卒﹐次子又卒﹐惟長子存﹐亟延予治之。時未發熱﹐予觀長溪色憂情苦﹐預告之曰﹕令嗣當出痘時﹐精神爽健﹐气色光晶﹐年壽明潤﹐印堂黃光﹐此壽相﹐又順候﹐其痘必疏﹐不須醫治﹐無疑慮也。頃之﹐果出痘甚疏﹐不藥而愈。

邑訓導馬公順﹐蜀人也﹐一孫五歲﹐出痘至八九日﹐膿成將靨﹐忽腹痛煩哭﹐大便祕。馬駭甚。予曰﹕此結糞也﹐當急下之。馬公曰﹕痘瘡首尾不可下﹐今當收靨﹐中气要實﹐敢下耶﹖予思不急下﹐加腹脹气喘﹐且不救﹐乃作桂枝湯﹐暗入酒蒸大黃煎服﹐下燥糞﹐腹痛卽止﹐痘靨而安。馬公知之﹐謝曰﹕非子通變﹐幾誤此孫。

邑人汪我溪次女﹐丁卯冬出痘﹐延長男邦忠視之﹐起發貫膿時﹐昏睡不思食。予謂忠曰﹕此心血不足﹐邪火內燻﹐神昏證也。命以龍腦安神丸與服。有頃蘇﹐痘亦平。

程希文次子﹐辛未春出痘﹐發熱現形時﹐煩躁譫語﹐來告予以病證﹐予授一方﹐用木通﹑山梔仁﹑麥門冬﹑牛蒡子﹑連翹﹑甘艸﹑燈心作引﹐水煎﹐調辰砂末﹐連服三劑﹐病退痘出﹐如期愈。

鄖陽撫院孫一女七歲﹐己巳四月七日發熱﹐全在幕下﹐見其面赤腮燥﹐知是痘證。次日口角傍便見紅點﹐如蚊迹狀﹐不成顆粒﹐一逆也﹔腰痛腹痛﹐二逆也﹔昏睡譫語﹐三逆也﹔漧嘔﹐四逆也。初九日﹐公見其狀﹐撫膺大慟。全以色脈無恙﹐再三慰之。不信﹐但垂淚曰﹕爾痘疹書明言不治﹐何又相誑也﹖全告曰﹕此病在經絡﹐猶可治也。但因中气久虛﹐不能驅毒外出耳。孫乃命進藥。予用保元湯以補中气﹐加羌活﹑防風﹑荊芥﹑柴胡發散表邪﹐木香﹑山楂驅逐裏邪﹐調辰砂末以解毒。初九﹑初十﹑十一日﹐連進三劑。十三日午時﹐忽昏暈﹐目閉口噤﹐神色俱變。孫與夫人皆哭。全急告曰﹕此有冒汗來也。汗出﹐痘亦隨出﹐謂之冒痘。須臾視之﹐果得大汗﹐而痘盡出矣。復用錢氏異功散加黃芪﹑白朮﹐調理而愈。孫拱謝曰﹕不負吾爲爾梓痘疹書也。

壬申春﹐郡人王蒸湘子出痘﹐請予往治﹐痘已盡出﹐問其詳﹐時有董醫在﹐答曰﹕正月廿七日發熱﹐廿八日現形﹐自額上起﹐今三日矣。予思額上初出者重﹐三五成叢者重﹐五心俱有者重﹐鎖項者重﹐乃逆證也。及審其證﹐腹脹大而緊﹐腸中汨汨有聲﹐大便如黃金色﹐乃脾敗逆證也。因其一子﹐托治甚切﹐設法調治﹐腹脹不減﹐腸鳴如故。起發之初﹐心窩中有一痘戴漿者﹐隨卽破滅﹐背瘡盡成水泡﹐目中淚出﹐兩拳緊握。予甚恐﹐此脾土敗肝木勝之候也。蓋肝爲水泡﹐其爲變也﹐握不泣而淚出﹐肝絕也。未五日而唇瘡幹黑﹐背瘡盡破﹐診其脈﹐濡弱沈細﹐其脈又逆﹐六日而癢作﹐搖頭扭項﹐逆證也﹔且求粥食且急﹐病名除中﹐又逆證也。予急進保元湯﹐合桂枝湯調獨聖散服之﹐復見紅點。蒸湘喜曰﹕此有生意矣。予曰﹕若漸出一層小痘則吉﹐只恐膏之將滅也﹐必大明而後滅。果紅點復隱﹐加喘而絕。

邑令朱一子九歲﹐庚申三月發熱嘔吐﹐召全視之﹐全曰﹕痘也。公曰﹕不然。昔在蜀已出過﹐痘迹固在。全曰﹕此水痘瘢﹐非正痘瘢也。朱又堅執爲傷食。全辧之曰﹕痘疹發熱﹐與傷寒傷食相似。傷寒發熱則面紅﹐手足微溫﹔傷食發熱則面黃白﹐手足壯熱﹔痘瘡發熱﹐男則面黃體涼﹐女則面赤腮燥﹐其足俱涼。今身熱面黃足涼﹐乃痘疹也。經云﹕痘乃胎毒﹐五臟各具一證﹐發熱呵欠驚悸﹐心也﹔項急煩悶﹐肝也﹔咳嗽噴嚏﹐肺也﹔吐瀉昏睡﹐脾也﹔耳涼骩涼足涼﹐腎也。以此論之﹐乃痘疹﹐非傷食也。朱曰﹕未見五臟諸證﹐只嘔吐足涼﹐恐非痘也。全曰﹕此子脾胃素弱﹐痘毒乘虛﹐故發在脾。但見嘔吐一證﹐熱才三日﹐姑待明旦再議。次日﹐以燈視之﹐皮下隱隱紅點﹐而唇邊已報痘矣。朱惟一子﹐心甚憂懼。全告曰﹕顆粒分明﹐部位正當﹐此順痘也。朱問宜服何藥﹖全曰﹕痘無病﹐不宜服藥﹐但適其寒溫﹐調其飲食﹐期十三日安。後果然。

黃岡索希文爲羅田吏﹐一子十三歲﹐發熱腹痛煩渴﹐萬世喬先作傷食治﹐熱不除﹐腹痛甚亟﹐復延予。予曰﹕此痘也。腹痛者﹐毒气內攻也。煩渴者﹐神不得安﹐津液幹也。法當解毒托裏﹐不可緩也。世喬堅執爲傷食證。五日後﹐其痘一齊湧出﹐未及起發﹐漧枯內陷而卒。其母泣曰﹕悔不用萬君之言。

英山一富家子﹐年十六﹐患痘﹐發熱腰痛﹐來請予治。問曾婚否﹖曰﹕未也。連進人參敗毒散二服﹐痛止痘出而安。若曾有房室者﹐不可治也。

邑人胡元溪一子﹐甚珍愛﹐未痘﹐延予視之。予曰﹕令嗣五嶽端立﹐三關明潤﹐骨堅肉實﹐神俊气淸﹐出痘必疏。壬寅五月末旬﹐發熱作搐﹐元溪夫婦憂惶無措。予曰﹕此佳兆也。以辰砂散投之﹐搐止痘出。予又曰﹕凡痘起脹﹐未有頭面不腫者﹐此痘顆粒緊小﹐必不大腫﹐面貌如常﹐期十二日安。果然。

予次男邦孝辛卯春方四歲﹐發熱卒驚而絕﹐其母大哭。予曰﹕此痘疹也。乃掐合谷得蘇﹐與導赤散﹑瀉靑丸﹐一服而搐止﹐痘出甚密﹐幸無他病﹐十三日而靨。予時制滿起復﹐追崔宗師至棗陽﹐往返半月﹐抵家﹐又出疹愈。

邑人胡玉峯第三子﹐方二歲染痘﹐自利三日不止﹐請予治之。彼欲進理中湯加訶子﹑肉豆蔻。予曰﹕不可﹐此協熱利也﹐宜用黃芩芍藥湯。但觀其形色﹐利當自止﹐不必服藥。次日痘出﹐利果止。

一小兒發熱之時﹐自利﹐大孔如竹筒狀﹐淸水流出﹐逆證也。予思乃火盛於內﹐肺金不行收令也﹐以黃芩芍藥湯加烏梅一服而利止。

邑人胡三溪子﹐己酉冬痘﹐時常以手自掩面﹐身下縮﹐頻呼曰﹕我怕﹐若有所見者。請予視之。予曰﹕逆證也。經曰﹕腎敗者失志﹐目中見鬼﹐死不治。錢氏云﹕腎則病下竄﹐此痘發於腎﹐不可爲也。果然。

一婦人年二十餘﹐發熱五日﹐痘不出﹐常起摸牀壁﹐昏不知人﹐口喃喃不休﹐請予視之﹐曰﹕死證。果然。

本邑周璜子年十三﹐染痘發熱五日﹐痘不出﹐發狂譫語﹐請予治之。予往﹐見其族兄周尙貴在﹐亦明醫也﹐乃問曾服藥否﹖曰﹕連進保元湯三劑矣。予曰﹕悞矣﹗犯實實之戒也。凡治痘者﹐發熱之初﹐驚者平之﹐渴者潤之﹐吐利者和之﹐便祕者利之﹐熱甚者解之。如無他證﹐不須服藥。今觀此子﹐元气素厚﹐飲食夙彊﹐乃以保元湯助火爲邪﹐毒气郁遏至於狂妄﹐熱已劇矣﹐宜急下之。與三黃湯﹐得利狂止﹐痘出﹐至十七日靨。

蘄水汪沙溪家﹐癸丑年出痘﹐請魯家湖黑神托巫語云﹕爾家十八人﹐六人不可救也。初出痘﹐一婢死﹐急請予往。又一婢發熱顚狂﹐予見之曰﹕熱劇矣﹐當速解之。沙溪曰﹕專爲吾孫請公﹐非爲此婢也。且神言不吉者六人﹐柰何﹖予曰﹕人有貴賤﹐醫無分別﹐僕到當悉活之﹐神言不足信也。乃作三黃湯大劑與之﹐得利熱減﹐神淸﹐痘出而安。餘十七人悉活之。

裏中林霄年二十餘﹐染痘﹐初發熱﹐小便血﹐聞之﹐予嘆曰﹕不可爲矣。或問故﹖予曰﹕乙未春蘄水桃樹坳徐氏出痘死者十八人﹐皆小便血也。霄越三日殞。

余長孫祖善﹐邦孝長子﹐二歲時染痘發熱﹐三日內忽寒戰似瘧。孝泣曰﹕死矣。予笑曰﹕爾爲醫﹐救病如篙工然﹐忽遇風浪﹐手足自亂﹐何以渡人﹖此兒元气充盛﹐毒气微少﹐邪不勝正﹐故作寒戰而退﹐試觀其痘必少也。果止五七粒﹐七月愈。

胡三溪子己酉冬出痘﹐初發熱便咬牙﹐戛戛有聲﹐精神昏憒﹐予見之﹐嘆曰﹕逆證也。乃腎虛證。蓋腎主骨﹐齒者骨之餘﹐腎水不足則毒火無制﹐火气扇動故上下相戛而有聲。陳氏所謂齒槁者是也。果卒。

黃岡程旋溪子未一歲﹐時值家中出痘﹐請予視之。予見此兒多笑﹐知其心火有餘﹐乃令蔡朝扆用黃連一錢﹐山梔仁七分﹐辰砂五分﹐水爲丸服之。三日後笑漸少﹐時辛未三月十九日也。廿一日發熱﹐忽作喘﹐喉中涎響﹐汨汨有聲。旋溪驚﹐予曰﹕肺熱證﹐幸不肩息足冷。乃作淸金散火湯﹐一劑而減半﹐再劑而喘定。

麻城周愚齋長媳寡﹐惟一女出痘﹐使使延予﹐予問狀曰﹕發熱五日余﹐未見痘出﹐但背上發一腫毒。予曰﹕不可治也。非癰﹐乃痘母也。三日後﹐果有凶聞。

蘄水李雙溪家出痘﹐長子病痘死﹔次子痘三四粒﹐未起發而隱﹐身亦無熱。幼子病﹐請予往。予曰﹕小令嗣神采明潤﹐形體充實﹐出痘必輕。次令嗣气色昏黯﹐精神倦怠﹐出痘必重。眾皆曰﹕已出三二粒收矣。予曰﹕不然。痘出𨿽有輕重﹐未有不成膿結痂者。先者試痘﹐其證爲逆﹐身無熱﹐伏在內也。時一日者﹐言次君有大災如予言﹐眾哂之。數日﹐次子作大熱﹐痘齊湧出﹐身無空膚﹐予用參﹑芪﹑歸﹑芎﹑甘艸節以養气血﹐荊﹑防﹑木通﹑靑皮﹑牛蒡子﹑連翹﹑金銀花﹑酒炒芩﹑梔﹑桔梗以解毒﹐作大劑﹐一日一服。調理至十三日後﹐徧身潰爛﹐不卽收靨﹐予攺用十全大補湯去桂加白芷﹑防風﹐外用敗艸散貼襯﹐前後三十餘日而安。日者亦抵掌曰﹕予言如何﹗

邑人王云野子二歲發熱﹐出紅點一二粒﹐請予視之﹐見額紋靑气﹐年上赤光﹐乃告之曰﹕此險痘也。先出者名試痘﹐中气不足﹐毒气隱伏﹐故出不快也。以調元湯加防風﹑木香﹐服後有痘旋出﹐喜無他證﹐十三日安。

邑人餘光庭﹐庠生也﹐年十九﹐染痘發熱﹐五日不出﹐請予及韓兩峯治之。兩峯佳醫﹐與予素善。予問其證﹐未解已三日﹐診其脈細而數﹐𨿽有下證﹐元气怯弱﹐不可下也。乃謂兩峯使作膽導法﹐不得通。病者煩躁﹐家人惶惶。予思發熱日久﹐毒流其中﹐燥糞閉塞﹐肛腸漧枯﹐气不得行﹐血不得潤﹐膽導力小﹐不能通也。自立一法﹐取豬尿胞一枚﹐以豬膽汁半杯﹐淸油半杯﹐蜜半杯﹐三物攪勻入胞中﹐如作膽導法﹐取下燥屎二十餘枚﹐气通熱解﹐神淸痘出。予笑曰﹕此法外意也。

胡三溪初生二子﹐丁酉年入監﹐乃以長子托予﹐次子托萬紹。戊戌春長子先出痘﹐予守治十一日安。隨次子出痘﹐予聞其乍熱乍退﹐兩足冷﹐數日不大便﹐痘先出者﹐猶是紅點﹐亦不起發﹐念三溪之常好﹐往視之﹐驚曰﹕此逆痘也。紹曰﹕熱微毒亦微﹐熱甚毒亦甚。今熱不甚﹐順痘也。予曰﹕不然。痘本火毒﹐待熱而發。如發熱而不煩不渴﹐大小便如常﹐精神淸爽者﹐此熱在表﹐其裏無邪﹐毒火發越﹐而痘易出易靨也。若煩躁不安﹐大小便艱﹐昏昏喜睡﹐此毒火內蘊﹐不得發越﹐表熱𨿽微﹐內熱則甚﹐何謂熱微毒亦微也﹖此子乍熱乍退者﹐毒火往來也﹔大便不通者﹐毒火郁遏也﹔痘見紅點而不起發者﹐毒火之陷伏也﹔足冷者﹐火之極而兼水化﹐謂之厥逆也。紹不以爲然。至次日﹐紅點俱沒﹐煩躁轉甚。紹曰﹕此內收也。予嘿不應。因嘆曰﹕醫貴同心﹐執己見以悞人命耶﹐此何爲者﹗翌日死。

麻城鄒淸溪一子﹐五歲出痘﹐先請傅醫治之﹐服保元湯﹐熱益甚。又請李醫﹐到曰﹕險痘也。淸溪不安﹐延予視之﹐曰﹕此順痘也。期十八日安﹐不須服藥。眾曰﹕今自發熱日計﹐已六日矣﹐何以須十八日﹖況痘不服藥﹐何以得痊﹖今進保元湯三劑﹐尙有一劑未服。予曰﹕痘不可以日期算﹐出已盡﹐發已透﹐膿已滿﹐而後收靨可期也。今痘出而熱轉甚者﹐出未盡也﹐由服保元湯犯實實之戒﹐故令出遲靨亦遲也。吾聞善攻不如善守﹐本無他病﹐何以藥爲﹖吾爲爾保全是子﹐無憂也﹗後果然。

邑人胡近城次子庚午冬﹐未痘先兩頰赤燥﹐請予八子邦靖視之。予謂靖曰﹕《傷寒論》云﹐面色緣緣赤者﹐陽明熱也。若不預解﹐至出痘時﹐此處必甚稠密而赤﹐貫串難靨。教以升麻葛根湯加防風﹑牛蒡子﹑連翹﹐三服而紅色盡去﹐痘出亦疏。

汪懷江次子五歲﹐出痘甚密且紅艷。懷江恐其不吉﹐請予四子邦治醫。予謂治曰﹕險痘也。气實血熱﹐可治也。教用當歸梢﹑赤芍藥﹑生地黃﹑防風﹑荊芥穗﹑牛蒡子﹑連翹﹑桔梗﹑甘艸以解其毒﹐連進三劑﹐紅色盡退﹐猶未發透。再教用黃芪﹑防風﹑甘艸﹑赤芍藥﹑牛蒡子﹑桔梗﹑靑皮﹑山楂肉﹑連翹﹐調理十五日而靨。

英山馬四衢一子五歲﹐出痘﹐痘不起發﹐延予視之。予曰﹕此順痘也。馬氏兄弟曰﹕不起發何如﹖曰﹕毒甚者則頭面腫﹐毒微者則頭面不腫﹐非不起發也。又呼咽痛﹐四衢憂之。予曰﹕此乃痘家常病﹐可喜者喉舌無瘡﹐頸項間痘稀﹐不足怪也。乃以甘桔湯加牛蒡子水煎﹐細細咽之﹐咽痛卽止﹐飲食無阻﹐十三日安。四衢曰﹕向吾小兒咽痛﹐服藥輒效﹐何神也﹖予曰﹕痘疹者﹐火毒也。火气上燻﹐咽喉豈不作痛﹖故用桔梗之苦以開其結﹐甘艸之甘以瀉其火﹐牛蒡子之辛以解其毒﹐是以效也。若喉舌有瘡則壅塞潰爛﹐頸項多痘則封鎖燻炙﹐必爲嗆水失聲之證﹐令嗣無之﹐故曰不足怪也。馬氏稱善。

圻水羅良制妻魯氏年二十七歲出痘﹐徧身紅斑如蚊迹﹐眾醫視之﹐皆曰不治﹐請予往。予視其神識精明﹐語言淸亮﹐診其六脈調勻﹐問其飲食如常﹐大小便調﹐不煩不渴﹐但徧身紅斑﹐稠密無縫﹐色且艷。予曰﹕此夾斑痘證也。魯畏死﹐乞救甚哀。予曰﹕此病非吾不能治。斑痘相雜﹐故難識耳。解去其斑則痘自見﹐汝切勿憂﹗亟作荊防敗毒散加元參﹑升麻﹐作大劑一服﹐次早視之﹐則斑迹不見﹐痘粒可摸矣。再進一服﹐其痘起發﹐調理半月而安。

圻水汪白石女方二歲﹐出痘徧身﹐紅點大小相雜﹐無有空處。白石曰﹕此女難治。予曰﹕此斑疹夾痘證也。乃教吾次男邦孝以升麻葛根湯加防風﹑荊芥﹑元參﹑連翹﹑牛蒡子﹑淡竹葉﹑木通﹐一服減十之三﹐再服減十之七﹐三服痘磊落明白。白石曰﹕先生神術也。

本邑各衙出痘﹐先二衙一子一女出﹐長子後發熱見紅斑﹐予疑是夾斑證﹐三四日後﹐其斑盡收﹐熱退身涼﹐痘不出。四衙小男女正出痘﹐一子發熱亦出紅斑﹐亦亡恙。乃信人有不出痘者﹐或發斑﹐或發疹﹐或發水痘﹐皆可折過也﹐必在正出痘時方論。

英山鄭斗門一子﹐出痘將見形﹐作癢不能禁﹐亟請予治﹐迎謂曰﹕吾只此子﹐今痘作癢柰何﹖予曰﹕起發時作癢者逆也﹐貫膿時作癢者逆也﹐將靨時作癢者險也。險者可治﹐逆者不可治。出見便癢﹐經傳中原無是證﹐待吾思之。頃之﹐予謂之曰﹕吾思仲景《傷寒正理論》傷寒正理論疑成無己《傷寒明理論》之誤。云﹕太陽經病身癢者﹐此邪在表﹐欲出不得出也﹐桂枝麻黃各半湯。陽明經病﹐皮中如虫行者﹐此肌肉虛也﹐建中湯。令嗣身癢﹐正是痘欲出不得出﹐與太陽證同﹐非陽明肌肉虛證也。乃以各半湯方內去桂﹑杏﹐加升麻﹑葛根﹑牛蒡子﹐一服而癢止﹐痘出甚密。畱予守治﹐半月而安。斗門謝曰﹕非公達仲景之妙﹐安能有此子也﹗

吾第七子婦徐患痘﹐大熱大渴﹐眼紅唇裂﹐自利淸水﹐妄見妄語﹐循衣摸牀﹐徧身紅斑﹐俱如蚊迹﹐皆逆證也。人皆危之。予議曰﹕此毒在三焦﹐表裏俱熱﹐非大發大下之劑﹐不可救也。乃以通聖散全料大劑與之﹐才一劑而前證悉去﹐痘卽出現甚密﹔復用十全大補湯去桂加防風﹑金銀花﹑連翹﹑桔梗﹐調理愈。其痘自下收起﹐亦奇事也。

圻水羅野松年十六出痘﹐其父月湖延予視之。予往﹐先有張醫在。張之言曰﹕凡出痘者﹐春夏爲順﹐秋冬爲逆。今冬出痘﹐時逆也﹔痘起發頭面要腫﹐今被寒气郁遏﹐毒不得出﹐故頭面不腫﹐證逆也。柰何﹖予曰﹕不然。春夏爲順﹐秋冬爲逆﹐非以時言﹐以痘疹言也。蓋春夏者﹐發生長養之令也﹔秋冬者﹐收斂閉藏之令也。痘本陽毒﹐自出現而起發﹐自起發而成膿﹐如苗而秀﹐秀而實﹐故曰春夏爲順。如應出不出﹐應發不發﹐謂之陷伏﹐故曰秋冬爲逆。頭面不腫者﹐順痘也﹔頭面浮腫者﹐險痘也﹔頭面預腫者﹐逆痘也。今痘本磊落﹐尖圓堅實﹐其毒輕微﹐故起發而頭面不腫。若頂平根闊﹐肌肉鮮紅﹐此爲毒甚﹐不待起發﹐而頭面先腫矣。張曰﹕起發大遲﹐由虛寒始﹐宜服溫補。予曰﹕痘無病﹐不須服藥。吾觀此痘紅潤鮮明﹐表气實﹔大小便調﹐裏气實也。無熱無渴﹐無他病也。於此補之﹐謂之實實。公且止﹗吾計十數日必收靨矣。果未嘗進一刀圭藥也。

徽人吳印墩子出痘﹐胡三溪邀予同往視之。磊落紅活﹐順痘也。其兒脾胃素弱﹐起發略遲﹐復請醫萬世喬﹐見不起發﹐謂其气虛﹐妄投陳氏木香散一劑﹐痘轉平不起。又投陳氏異功散一劑﹐其家驚懼﹐再請予同三溪視之﹐曰﹕噫﹗死矣﹗

圻水一屠家子出痘﹐正貫膿時﹐請一巫者﹐誦咒噀水解厭後﹐忽加瘙癢﹐痘形平塌﹐其色靑白而气鮏臭。予往視之﹐曰﹕此犯房室穢气也。急令買膠棗一斤﹐燒煙燻之﹐瘡轉紅活而癢亦止。問其故﹖老巫他往﹐而子代之﹐有房事。

邑人胡半峯子五歲出痘﹐起發時頂平而陷﹐請予視之。予曰﹕順痘也。凡出痘者﹐以气血和平爲主﹐尖圓堅實者﹐气也﹔紅活明潤者﹐血也﹔紅活平陷者﹐血至而气不足也﹔圓實而色白者﹐气至而血不足也﹔平塌灰白者﹐气血俱不足也﹔焮腫紅綻﹐气血俱有熱也。令嗣痘出卽密﹐時日未到﹐气血未周﹐以漸起發﹐得其常也﹐故曰順痘﹐不須服藥。已果然。

圻水汪沙溪子痘出膿成﹐時頭面腹背皆飽滿﹐惟手足自肘膝至掌指猶未起發。予驚曰﹕脾主四肢﹐此子脾胃何甚弱也﹖祖母葉氏曰﹕吾孫生三日﹐母卽死﹐是吾嚼粥飯養大也。予用建中湯加黃芪﹑防風﹐只一服而疹盡起腫作膿矣。時沙溪夫婦信奉魯湖黑神於家﹐此子寄名於神﹐未出痘先﹐神降童云﹐壇保吾老黑承管﹐只要痘出得少。至是痘甚密﹐予等朝夕笑玩﹐以計逐之使去。

圻水李望松在監時﹐其子一歲﹐在家中出痘﹐請吾往視之。起發時﹐都是水痘。予曰﹕痘乃胎痘﹐五臟各具一證﹐肝爲水皰﹐肺爲膿皰﹐心爲斑﹐脾爲疹﹐腎爲黑陷。此乃肝臟之證﹐喜皮厚肉堅而色蒼蠟。若皮薄色嬌﹐不可治也。乃以四君子湯加黃芪﹑防風﹑牛蒡子﹐母子同服﹐十三日安。

邑令梁厚村子出痘﹐起發時多成膿皰﹐請予治之。予告之曰﹕此險痘也﹐治晚矣﹗公曰﹕但盡爾術。越二日﹐瘙癢作而死。

英山鄭兩川子九歲出痘﹐起發時額上兩頰皆成水皰。吾曰﹕逆痘﹐不可治也。痘證自有次序﹐初出一點﹐血化爲水﹐水化爲膿﹐膿成而毒解矣。如苗而秀﹐秀而實。今方苗而秀﹐吾恐早發還先萎也。七日後更論。未及七日﹐大癢而死。

一男子年二十餘﹐出痘甚密﹐起發時腫異常﹐面如錫餅﹐形狀可畏﹐人皆危之。予所喜者﹐飲食如常﹐大小便調﹐安靜而睡。一醫欲投木香散。予曰﹕痘疹無疾﹐不須服藥。色白者痘出太多﹐气血未能周徧也﹐數日之後﹐自然收靨矣。果二十餘日安。

一小兒出痘甚密﹐不甚起發﹐面如錫餅﹐食少而渴。一醫欲投木香散。予曰﹕此兒無吐瀉裏虛之證﹐不可用也。乃以保元湯加當歸﹑赤芍藥﹑防風﹑桔梗﹑牛蒡子﹐調理而安。

一婦人二十四五﹐出痘甚密﹐面腫甚﹐身無完膚﹐七八日後﹐眉心唇上有成血漿者﹐或謂正當作膿之時。予曰﹕未也。面瘡帶赤﹐猶是血也。未曾化水﹐遽爾成膿﹐此惡候也﹐後必潰爛死。果然。

一小兒起發作癢﹐予曰﹕諸癢爲虛。此非虛也﹐乃火邪也。人以湯沃之﹐火炙而癢﹐可以例推。乃用升麻葛根湯加防風﹑荊芥﹑紫背浮萍﹐只一服而癢止。

一小兒痘起發時﹐痘瘡作痛而呻吟。予曰﹕痘脹作痛者佳﹐膿成痛自止矣。今痛太甚者﹐血熱也。升麻葛根加紅花﹑連翹﹑牛蒡子﹑忍冬花﹐服之卽止。

邑令朱云閣子出痘﹐至起發時﹐項後手背有二痘變黑者﹐摸之則痛﹐此痘疔也。急取胭脂數帖﹐水浸取汁塗之﹐盡汁而止。次日視之﹐已紅瑩起發矣。

邑人汪我溪子出痘﹐起發時有變黑者﹐予以云閣子之事語之﹐教取胭脂汁塗之。其內周氏不聽。予謂我溪曰﹕不用吾言﹐蔓延不可爲也。後果一身盡成黑痘而塌﹐復出一層又塌﹐如此者三而卒。

王思泉子出痘起發﹐時漸變黑﹐急請予治﹐已蔓延一身矣。其兄少峯議曰﹕吾聞痘瘡變黑歸腎者不治。公謂何如﹖予曰﹕黑痘有二證﹕一則漧枯變黑者﹐此名倒陷﹐乃邪火太熾﹐眞水已涸﹐故曰歸腎不治﹔一則痘色變黑﹐未至幹塌﹐此疫毒之气﹐所謂火發而燻昧者也。令侄之痘﹐正是此類﹐吾能治之。乃用當歸梢﹑生地黃﹑赤芍藥﹑酒紅花以涼血﹐黃芪﹑人參﹑生甘艸以瀉火補元气﹐酒炒芩﹑連﹑牛蒡子﹑連翹﹑升麻以解毒﹐防風﹑荊芥以疏表﹐每劑入燒人屎一錢﹐連進十三劑﹐痘色轉紅﹐膿成而收靨矣。少峯曰﹕吾未見能治黑痘者﹐人奪天巧﹐信哉﹗

李良臣子出痘﹐至起發時﹐變黑而幹﹐急延予治﹐乃問其大小便何如﹖乳母答曰﹕自初發熱﹐到今未大便。曰﹕此熱盛於內﹐宜急解之。因制一方﹐用麻黃酒蜜拌炒焦黑﹑紅花子﹑紫艸﹑人中黃﹑連翹﹑酒蒸大黃﹑燒人屎﹐水煎服﹔外用膽導法﹐取下燥屎﹐痘轉紅活。後以四物湯去川芎加紫艸﹑木通﹑枳殼﹑生甘艸﹐調理收靨而安。

圻水汪白石子出痘方八歲﹐請予治。起發時有黑枯者﹐予曰﹕此痘疔也。用四聖散﹐胭脂汁調﹐銀簪撥開痘頭塗之﹐卽轉紅活﹐亦不延蔓。數日後﹐應收不收﹐問之﹐不解已七日矣﹐知其腸肉燥結。其家信佛事禁殺﹐予彊取豬肉爛煮和汁與食﹐果腸潤便通﹐痘旋收靨。

英山鄭鄫子出痘﹐請予往治。起發時﹐肩膊腰臀間﹐有數个幹黑者﹐急以胭脂塗調四聖散﹐銀簪撥開痘頂﹐入藥於中﹐須臾起發紅活﹐亦不延蔓。時鄫叔鄭斗門善醫﹐同在調理﹐因問予曰﹕痘瘡變黑﹐有可治﹐有不可治者﹐何也﹖予曰﹕痘瘡變黑﹐其證爲逆﹐治之貴早﹐不可緩也。緩則延蔓傳變﹐倏出倏沒﹐迆邐而死矣。治此痘者﹐亦有數法﹕如四圍有水中心黑陷者﹐只用胭脂塗法﹐須頻頻作之﹐直待轉紅起胖而止。如痘子幹黑﹐根腳堅硬者﹐可用四聖散﹐卽今之治法也。若皮肉不活﹐根腳不腫者﹐決死勿治。若起發有水﹐頂平而黑者﹐宜內服涼血解毒藥加燒人屎﹐外用胭脂塗法。若大便不通者﹐此裏熱燻蒸得之﹐宜內服四物三黃湯﹐外用膽導法﹐得利後而變紅活也。若泄瀉者﹐此虛寒也﹐宜用保元湯加木香﹑桂。如盡幹黑煩躁悶亂者﹐決死不可治。斗門稱善。

李廷讓子四歲出痘﹐十日後﹐予視之﹐見其痘頂平陷﹐根窠紅紫﹐昏睡不食。予曰﹕不可救也。次日死。

張月山妹出痘﹐起發止空殼﹐延予視之。予曰﹕此气有餘而血不足也﹐責在肝經。用四物湯﹑小柴胡湯服之﹐𨿽作膿﹐亦未飽滿而收。予曰﹕凡痘瘡不成膿﹐或膿少者﹐皆發癰毒。此足厥陰肝病﹐必發項疽。已果然。

予長子邦忠三歲出痘。先君年八十﹐始得一孫﹐與先母珍愛甚篤。至膿成將靨時﹐忽作泄瀉﹐瘡變灰白。先君曰﹕此虛寒證。命作木香散服之。未盡其劑﹐泄止瘡復紅活。時鄰居民曾顯榮長子出痘密甚﹐將靨﹐亦作泄瀉﹐痘變灰白﹐又作癢﹐亟來請藥。先君卽以前未盡劑姑與服之﹐泄亦止﹐而瘡轉紅活不癢矣。

郡別駕壬峯蕭公女七歲出痘﹐請杜近林治之﹐連服保元湯。公因瘡密憂甚﹐延予視之。予曰﹕表裏俱實﹐𨿽密﹐順痘也﹐不必服藥。公江西永丰人﹐彼處出痘者﹐專食雞。予以理實告﹐雞不可食。公不聽﹐日取大雞爛煮﹐以汁飲之。至膿成將靨時﹐忽大泄﹐日夜五六次﹐所下皆淸水﹐公命止之。全曰﹕裏气太實﹐正須泄耳。次日﹐泄益甚。予視其痘飽滿紅活﹐不與服藥。公怒曰﹕吾女好痘﹐莫有失也。予曰﹕保無他。杜亦惑之﹐欲進肉豆蔻丸﹐予止之。至第三日大泄水一行﹐予告公曰﹕泄止矣﹗公問未服藥何以止﹖予曰﹕此坐飲雞汁太多﹐水畱腸胃之中﹐今泄者﹐名蓄水泄也﹐水盡泄自止。與四君子湯加陳皮調理而安。公甚稱服。

一小兒痘本輕疏﹐因傷食腹痛而嘔﹐用平胃散加砂仁﹑藿香葉﹑煨生薑而嘔止。

一小兒因食生冷﹐傷脾胃而嘔﹐痘變灰白﹐用錢氏異功散加砂仁﹑丁香﹑桂而嘔止。

一小兒痘密甚﹐喉舌都是﹐將靨時﹐嗆水嘔食﹐雜膿血痂皮痰涎而出﹐用甘桔湯加牛蒡子頻呷之﹐調理而安。

一小兒膿成將靨﹐忽作漧嘔﹐𨿽不飲食﹐當忽自嘔噦。予視其痘不作膿﹐不滿頂﹐曰﹕此逆痘也。乃誦冰凍葉落弦絕聲嘶之言以告之。後失聲悶亂而死。

胡三溪女七歲出痘﹐初發熱﹐兩手如撚物狀。時諭正甫亦在。予曰﹕此肝病也。經云﹕其爲病也握﹐宜平其肝。以瀉靑丸方去大黃加甘艸﹑柴胡﹑靑皮﹐一服而握止。予欲再進一劑﹐其母匡氏不喜﹐諭順其情﹐呼曰﹕好痘勿藥。予曰﹕噫﹗凡肝病者﹐多水泡而作癢﹐吾欲止之未發之前﹐旣不聽﹐七日後再議。予但言用心守護。果至第六日夜﹐面瘡盡抓破矣。匡乃大哭﹐請予治之。諭亦嘆曰﹕何變之速耶﹖予曰﹕向欲預防此變﹐爾等不信﹐今何嘆惜哉﹖請勿憂﹗予能治之。乃用保元湯加防風﹑白芷﹐一服癢止﹐再服著痂而瘡亦平。

吳近濱二女出痘﹐請予調治。長女順吉。次女將養膿﹐面上有幹靨者﹐犯倒陷逆證﹐原無治法。乃主一方﹐用黃芪﹑人參﹑甘艸節﹑當歸﹑赤芍藥﹑生地黃﹑金銀花﹑牛蒡子﹑連翹﹑麻黃蜜酒拌炒黑﹑紅花子﹐水煎調穿山甲末。且告之曰﹐此藥服後﹐若瘡先幹者﹐復起作膿﹔未幹者﹐胖壯飽滿。痘空地上再出小痘﹐上也﹔痘不作膿﹐不補空﹐或發癰毒﹐次也。否則無可爲計矣。連進三服﹐已幹者不腫﹐未幹者飽膿﹐空中補痘不多﹐手足發癰﹐後以十全大補湯加金銀花﹑連翹調理而安。

圻水丘蓮塘季子出痘﹐正作膿瘙癢煩哭﹐亟請予往。見其面痘磊落紅綻﹐膿漿未熟﹐兩頰先幹﹐皮肉木硬﹐因其珍愛﹐難以凶告。但曰﹕左頰屬木﹐肝也﹐肝主血﹐藏魂。右頰屬金﹐肺也﹐肺主气﹐藏魄。兩頰木硬﹐气血不榮﹐魂魄不靖﹐所以煩哭也。蓮塘固請用藥﹐余辭不能治。欲解其毒則中气反傷﹐欲補其中則邪火正盛﹐因告退。是夕加煩而死。

圻水徐桂山子文禎年十七出痘﹐請予調治。至膿成將靨時﹐忽發狂妄語起舞﹐或毆人罵人﹐皆平日讎恨者﹐一身瘡盡迸破。父母恐有魘咒﹐亟延田巫禳之。田盡其術﹐病者不少寧﹐乃問予。予曰﹕信巫不信醫﹐待巫無驗﹐吾方治之。田亦自知非魘﹐乃告予曰﹕請用藥﹐勿相徇也。吾用安神丸百粒﹐作二次服﹐良久始省﹐問其所爲﹐夢也。

麻城鄒漬溪子出痘﹐至養膿時大渴不止﹐予議用人參麥門冬散﹐傳醫卽依本方修合。予謂曰﹕此乃瘡出太甚﹐津液不足之證。白朮燥津液﹐茯苓滲津液﹐皆所禁也。吾借古方而行己意﹐教以本方去白朮﹑升麻加生地黃﹑天花粉﹑知母﹑淡竹葉﹐一服渴止。

邑孝廉萬賓蘭子出痘﹐至養膿時大渴不止﹐予用人參麥門冬散去白朮﹑升麻加生地黃﹑天花粉﹐作大劑代湯飲之﹐一服渴止。

圻水李宅一女出痘﹐至膿成將靨時﹐發腹脹且痛﹐气喘呻吟﹐請予治之。予視其瘡旣胖壯﹐膿又飽滿﹐診其脈弦滑。予曰﹕此非痘毒﹐乃傷食也。因問曾食雞肉糯米飯﹐予曰﹕急下之﹗女之祖知醫﹐乃曰﹕痘瘡首尾不可下﹐恐虛其裏﹐不靨也。予曰﹕病不執方﹐藥貴對證﹐有是病則投是藥﹐下之無妨。遂以原物作湯﹐吞丁香脾積丸﹐得利而安。

英山金宅一子出痘﹐成膿時忽腹脹作痛﹐气喘煩悶﹐延予視之。其痘光壯飽滿﹐非毒也﹐必曾傷食。問之﹐果因麵食過飽。乃用原物湯送下丁香脾積丸﹐得利病稍定﹔再用錢氏異功散加靑皮﹑山楂﹐一服愈。

邑丞雷省齋次孫五歲出痘﹐延予四子邦治視之。此孫嘗拜醫萬世喬爲恩父﹐世喬恃熟﹐專恣無忌﹐邦治用藥﹐必力阻之﹐衣之以厚綿﹐圍之以厚被﹐日夜向火﹐任其飲酒﹐未七日而靨。予聞日期未足﹐其收太急﹐親往視之﹐見其自面至腰﹐潰爛平塌﹐無作痂者。乃告曰﹕此非正收﹐是倒靨也。亟用托裏解毒之藥﹐減去衣被﹐再勿近火飲酒﹐可保無事。因立一方﹐以黃芪﹑白芷排膿托裏﹐防風﹑蟬蛻以疏表﹐靑皮﹑桔梗以疏裏﹐牛蒡子﹑甘艸以解毒﹐只一服而潰﹐瘡復脹﹐大便膿涎﹐此毒气中外無畱矣。予辭歸﹐又告曰﹕勿再服藥﹐恐生他病也。已而安。

予長子邦忠婦李氏﹐年十八出痘﹐至成膿時﹐經水忽行﹐所下血塊且多﹐吾妻錢氏以告。未逾日﹐婦猝失聲﹐問之但搖頭垂淚﹐自知必死。家人懼甚。予思痘瘡變黑歸腎﹐宜有猝失聲之證。今痘已成膿﹐飽滿紅潤﹐何以有是逆證也﹖沈吟良久﹐亟呼邦忠曰﹕勿亂﹗吾得之矣。《內經》云﹕婦人重身九月而啞者﹐少陰之脈不榮於舌也。夫少陰者心也﹐心生血﹐諸瘡皆屬於心﹐瘡毒之火﹐內起於心﹐迫血下行﹐故經血來也。舌者心之苗﹐血去則心血虛﹐不能上榮於舌﹐故舌萎縮而猝失聲﹐不能言也。乃以生脈散去五味子加當歸身﹑生地黃服之良﹐頃之愈﹔後以十全大補湯加麥冬調理而起。

圻水蕭家一子三歲出痘﹐請吾長子邦忠治﹐將靨時忽失聲﹐邦忠以問予。予乃示以四證。忠曰﹕啼哭有聲﹐但言語重濁﹐不淸響也。予曰﹕此肺熱也。教以甘桔淸金散﹐服之而安。

邑人胡玉峯子出痘甚密﹐請予調治。予曰﹕此兒脾胃素弱﹐當用補胃之劑﹐使血气旺而痘易成就也。玉峯不聽。至成膿後﹐過期不靨﹐徧身潰爛﹐寒戰咬牙﹐失聲悉具。玉峯恐不祥﹐先倩匠合木﹐而吾至逐之。玉峯問故﹖予曰﹕戰者﹐徧身潰瘡﹐坐臥艱難﹐不能自任﹐非鼓頷寒戰也。咬牙者﹐齦瘡相聚相戛而鳴﹐非神昏鬭齒也。失聲者﹐欲得肉食﹐子不與﹐日夜啼哭思之﹐非咽爛嗆水也。子不用吾言﹐以至此極﹐若肯進補脾之藥﹐則卽靨矣。乃從吾言。予用調元湯加防風﹑白芷﹐暗入熟附一片﹐連進三劑而安。

邑庠生餘光庭十九歲出痘﹐延予與韓鳳岐治之。十日後﹐膿成漿靨﹐忽作厥逆﹐診其脈﹐促而代﹐予謂韓曰﹕厥逆者﹐惡證也。促代者﹐怪脈也。痘瘡順正﹐飽壯明潤﹐何以得此脈證也﹖韓亦憂疑。予思厥逆三證﹐一曰胃寒﹐二曰水逆﹐三曰胃敗﹐皆不相干。經曰﹕諸气逆衝上﹐皆屬於火。此火气炎上之象。乃問其大便何如﹖曰﹕自出痘到今﹐七日未更衣。予曰﹕燥屎壅塞﹐下竅不通﹐毒火炎上﹐出於上竅﹐故厥逆也。促代之脈﹐得之厥逆﹐气逆脈亦逆也。又取豬胞導之﹐取下燥屎﹐厥逆卽止﹐而脈亦調勻﹐隨起。

圻水徐淑道十三歲出痘﹐請先君菊軒醫治。一日﹐歸家而嘆﹐全問何事﹖先君曰﹕圻水徐生出痘﹐父喪母寡﹐今不可治矣。全問其證﹐先君曰﹕痘已成膿﹐只待收靨﹐今變黑歸腎﹐故不可治。全曰﹕全能治之。乃往視之。見其痘磊落﹐膿漿飽滿﹐神識淸爽﹐語言淸亮﹐自告予曰﹕先生救我﹗問其大便﹐五日未通。全告先君曰﹕此痘正宜收靨﹐裏實熱蒸故潰爛也。其色蒼黑﹐亦正色也。但解其裏卽靨矣。先君問以何方﹖全曰﹕四順淸涼飲。與之一服﹐下燥屎二十餘枚﹐痘隨收靨而安。先君問全曰﹕汝未習醫﹐何以知其變色爲正色﹐非歸腎也。全曰﹕此在邵子皇極經世中﹐乃誦其東赤南白西黃北黑之言而詳解之。先君曰﹕爾以儒爲醫矣﹗古今圖書集成醫部全錄卷四百九十八

痘疹門

醫案

萬氏《家傳痘疹心法》曰﹕邑人汪大賓有三子﹐長子次子皆死於痘﹐少子汝愚﹐痘將靨﹐灰白潰爛﹐神昏不醒。大賓之兄大川﹐亟請予往﹐謂﹕此侄之病﹐與前相似﹐幸而得生﹐吾弟有後﹐但恐不可治也。予視之﹐曰﹕無傷﹗不必服藥﹐但與公同守﹐三日收靨也。大川問不服藥何以能痊﹖予曰﹕瘡白者﹐乃熟太過而白﹐如果熟潰爛之狀﹐非虛也。神昏者﹐乃邪盡正回﹐否極泰來之兆﹐非昏瞀也。再待三日﹐正气復而病痊矣。果然。

英山沈瀚女年十九﹐出痘﹐其婿請予視之。起發未透﹐膿漿未成﹐收靨太急﹐非正靨也。適占得渙之巽﹐予曰﹕病旣逆﹐卦象又凶﹐不可爲矣。果死。一子十歲出痘將靨﹐亦與其姊證同﹐及卜﹐亦得渙之巽﹐人皆懼。予曰﹕勿憂﹗此可治也。其婿曰﹕同一病﹐同一卦象﹐有可治﹐有不可治﹐何也﹖予曰﹕以病言之﹐令正收靨太急﹐面無完瘡﹐故曰不治。令舅面瘡半靨﹐膿腫尙存﹐故曰可治。以卦言之﹐先以夫占妻﹐用財爲主﹐卦中無財﹐兄弟發動﹐又克妻財﹐所以凶也。後以父占子﹐用子爲主﹐子孫旺相﹐兄弟發動﹐能生其子﹐所以吉也。已而果然。瀚曰﹕公何但神醫﹐亦神卜也。

邑文學胡小山長女未嫁﹐出痘甚密﹐膿成過期不靨﹐請予調治。此女平日脾虛食少﹐性不肯服涼劑﹐予乃以錢氏異功散加木香﹑靑皮﹐煉蜜作丸﹐米飲送服﹐調理而愈。

小山子胡仁山幼時﹐出痘甚密﹐膿成不靨﹐漸至潰爛﹐請予調治。予問自起發以來﹐未得大便﹐裏實熱蒸﹐故不成痂﹐議欲下之。小山曰﹕此子素弱﹐恐不可下。時有一術士王克廉符水甚驗﹐乃書一符﹐焚而服之。少頃﹐腹中鳴而利下淸水﹐眾皆稱謝﹐予亦喜之。但思久未更衣﹐豈無燥糞﹖至次日﹐痘益潰爛﹐予作膽導法﹐取下燥糞三十餘枚﹐如彈子大。眾又笑曰﹕此法更妙。痘卽收靨﹐至腰又不收﹐大便自燥糞下一次又未行也。予曰﹕作符乎﹖作膽導乎﹖王亦曰﹕不如膽導。再取下燥糞十四枚﹐後皆溏糞﹐痘亦收盡而安。

一小兒因渴飲水過多﹐濕傷脾胃﹐不能收靨﹐以四君子湯﹐以人參補中﹑白朮燥濕﹑茯苓滲水﹑甘艸解毒﹐加防風以勝皮毛之濕﹐白芷以逐肌肉之水﹐肉桂以利關節而去寒水之邪﹐砂仁以溫胃止渴﹐調理而安。

一小兒大便不通﹐熱蒸於內而生其濕﹐以致浸淫不能成痂﹐用當歸梢﹑生地黃以涼血﹐麻子仁以潤燥﹐酒大黃以瀉熱開結﹐生甘艸以和中﹐得利而安。

一小兒泄瀉不止﹐食少﹐此裏虛不能收靨﹐用陳氏木香散合肉豆蔻丸服之﹐愈。

邑人蔡承盛子出痘甚密﹐先延甘醫﹐視後膿成﹐後過期不靨﹐面瘡潰腫﹐起止呻吟﹐嗆水吐食﹐語音不淸﹐甘謂不治而去﹐復請予。予視其病面瘡腫起﹐正在貫膿﹐徧身皆然﹐非倒靨也。嗆水嘔食者﹐口唇腫硬﹐吞咽不便﹐非咽喉潰爛也。語音不淸者﹐鼻中壅塞﹐气不得通﹐非失音也。瘡毒盡出﹐表病裏和﹐可治也。乃制一方﹐用苦參酒浸﹑牛蒡子﹑白蒺藜﹑何首烏﹑荊芥穗各等分爲細末﹐酒糊爲丸﹐淡竹葉煎湯下﹐調理一月起。

時鄰居一小兒病證相同﹐亦請予視。予曰﹕不可治也。或問故﹖予曰﹕證不同也。彼痘過期﹐痘熱宜靨﹔此痘猶生﹐未得成膿﹐不宜靨者﹐一也。彼痘腫脹猶貫膿血﹔此則面平目開﹐皮脫肉漧﹐二也。彼痘喉舌無瘡﹔此則咽舌潰爛﹐嗆水失聲﹐三也。彼家私與蔡氏求藥﹐服之無效死。

胡三溪長女十二歲出痘甚密﹐延諭南麓視之﹐以參﹑芪大補之劑服之﹐二十日後﹐過期不靨。予往視﹐見其瘡已潰爛﹐幸非倒靨﹐乃犯溫補藥多﹐裏邪盡出﹐表毒不解﹐急宜解表﹐勿使皮肉腐爛。諭猶彊執爲是。又過五日不收﹐復請吾長子邦忠。予教用防風﹑荊芥﹑升麻以解表勝濕﹔白芷以蝕膿逐水﹔連翹﹑牛蒡子﹑甘艸以解其鬱蒸之毒。肺主皮毛﹐因參芪之補﹐肺熱且甚﹐時值夏火正旺﹐用黃芩酒炒以瀉肺中之火﹐解時令之熱﹐調理一月而安。

蘄水董希周女十九歲﹐辛丑十二月中旬出痘﹐請江萬吉治﹐延至歲終﹐不得收靨﹐精神已昏﹐飲食俱廢。江不能治而去。予往視之﹐僵臥如死人﹐任其開衾詳看﹐無所知識。及診其脈﹐洪實調勻。其祖父廷憲在﹐素知醫者﹐予告曰﹕此痘倒靨﹐逆證也﹐不可治。惟脈洪實調勻﹐不疾不徐﹐予今棄證﹐從脈治之。若得壞瘡復起﹐新痘復出﹐人事淸爽﹐飲食如常﹐則無事矣。乃用升陽散火湯加黃芪﹑當歸﹑木香﹑靑皮﹐連進三劑。初三日復出一層新痘﹐舊者盡幹。初五日出盡﹐周匝一身﹐病者亦漸蘇醒﹐能言語﹐求飲食﹐依期起發養膿﹐至十三日靨。後以十全大補湯調理。希周父子拱謝曰﹕此病皆曰不可爲﹐非公神手﹐何以生此女耶﹖予曰﹕痘倒靨必歸腎﹐今幸愈﹐又當愼目疾也﹐宜預解。希周不聽。半月後﹐右目痛不能開﹐果喪明。

邑文學盧半默妻李氏出痘甚密﹐未及成膿破﹐皮腫膿聚﹐气多鮏臭﹐過期不靨﹐飲食漸少﹐鎖喉嗆水﹐請予視之﹐曰﹕形證俱惡﹐恐不能痊。延二旬餘殞。

一小兒痘靨後﹐復出一層小痘﹐其家驚憂﹐請予視之。曰﹕佳兆也。痘科云﹕輕者作三四次出﹐大小不一等﹐重者一齊湧出。此痘最輕﹐且無餘毒﹐發已盡矣。其人大悅。

邑人吳若泉子三歲出痘﹐請予長男邦忠視之﹐予偕往。予曰﹕毒气有餘﹐穀气不足﹐此兒食少﹐故不靨也。問服何藥﹖予謂邦忠曰﹕無藥可解﹐能食則生﹐不能食則死。次日思食﹐所食且多﹐予聞嘆曰﹕死急矣﹗邦忠亦疑曰﹕能食而曰死急﹐何也﹖予曰﹕謂之能食者﹐久不食而今思食﹐自少加多﹐胃气復也。今忽多食﹐乃胃敗火盛﹐邪火殺谷﹐名曰除中。況膏之將滅﹐必大明而後滅﹐死在旦夕矣。次日果死。

一痘將靨﹐忽作泄瀉﹐口渴飲水﹐小便短少﹐其痘胖壯紅潤﹐此內熱也﹐用五苓散加黃芩﹑芍藥煎調益元散服之﹐愈。

一痘起膿成能食﹐一向溏泄未止﹐用錢氏異功散加木香﹑訶子肉服之﹐愈。

一痘成膿﹐面部將靨﹐因渴引飲過多﹐以致自利﹐用白朮散服之﹐渴瀉俱止﹐愈。

一痘成膿﹐少食﹐忽作瀉泄不止﹐痘變灰白﹐用木香散﹑豆蔻丸服之﹐愈。

一滑瀉不止﹐食少腹脹不止﹐足冷﹐痘灰白色﹐脈細無力﹐此犯五虛﹐不治而死。

蘄水柴大愚妻周氏二十七歲﹐出痘甚密﹐膿成時﹐請予治。予見鼻準先幹﹐曰﹕此凶證也﹐不可治。或問此證將收而不治﹐公悞耶﹖予曰﹕起發未透﹐膿漿未熟﹐不當靨也。況痘瘡收靨﹐自有次第﹐形色亦殊﹐先自口唇兩旁收起﹐滿漿堆膿﹐面瘡皆然﹐自項而下﹐則成疕殼。今痘未熟而靨﹐乃倒陷也。自鼻先收﹐失其序也﹔不滿漿者﹐漧枯也。予不能治。辭去後﹐三日死。

一小兒靨後﹐痂皮不脫﹐問予。予曰﹕此脾肺二證不足也。蓋肺主皮毛﹐脾主肌肉﹐其气不足﹐故痂難脫。乃用錢氏異功散加黃芪﹑桂服之愈。

一小兒痘後一身盡靨﹐痂皮盡脫﹐惟頭與足不靨﹐其家甚憂﹐延予治。予曰﹕此常候也。何勞治﹗蓋天地間物以陽濟陰﹐以陰濟陽﹐陰陽相濟而成造化。人之一身﹐諸陽皆聚於頭﹐乃陽中之陽﹐謂之孤陽﹔諸陰皆會於足﹐乃陰中之陰﹐謂之寡陰。孤陽不生﹐寡陰不育。所以頭瘡不收者﹐孤陽無陰也﹔足瘡不收者﹐寡陰無陽也。久當自痊﹐但遲遲耳。不須服藥﹐亦無妨也。請者喜而退。

一小兒痂落後﹐其瘢白色﹐或問予。予曰﹕此气虛也。肺爲气之主﹐其色白﹐當用參﹑芪大補之劑﹐否則有變。其人曰﹕痘已收完﹐何變之有﹖一月後﹐大喘而死。

邑丞雷省齋次孫出痘﹐落痂月餘﹐面瘢凸腫﹐今始發泄也。凡毒自內而外者吉﹐用當歸梢﹑赤芍藥﹑防風﹑荊芥﹑連翹﹑牛蒡子﹑黑參﹑蟬蛻﹑升麻作散﹐淡竹葉煎湯調服﹐安。

一小兒痂落後﹐瘢內凸起且作癢﹐請予。予曰﹕此風熱也。用人參敗毒散加防風﹑荊芥一服安。後有患此者﹐用荊芥敗毒散加人參服之﹐外浴水楊湯﹐皆效。

一小兒落痂後﹐瘢毒不平﹐人問予。予曰﹕痘家戒食姜﹐恐靨不齊﹐瘢不平也。問之﹐果然。

一小兒落痂後﹐瘢腫復成瘡﹐久不愈﹐請予治。予曰﹕此痘毒瘡也。由犯手撏掐﹐不得自脫﹐故皮肉受傷而復作瘡﹐以苦參丸與服愈。

郡別駕蕭壬峯一女乙丑冬出痘﹐請全調治。緣嬌惜太過﹐非雞與煎熬厚味不食﹐而彼處風俗﹐有病必食雄鷄﹐全請戒之﹐不聽。全告曰﹕不肯愼口﹐他日蓄毒作病﹐必費調理。公不肯信﹐自丙寅年後﹐兩目出淚﹐眼弦亦爛。全曰﹕此毒發於肝﹐肝火旺也。公曰﹕目上下瞼屬脾﹐脾有熱乎﹕全曰﹕此因淚出不止﹐浸淫爛潰也。乃用瀉靑丸方去大黃加柴胡﹑黃芩﹑密蒙花﹐煉蜜爲丸﹐服半年後而目不出淚﹐眼弦平復。丁卯夏又小便如靛靑﹐點滴著肉處﹐皆爛成瘡泡。全曰﹕此亦肝火也。公曰﹕膀胱之熱。全曰﹕肝色靑﹐乃肝移熱於膀胱也。又用瀉靑丸方去大黃加柴胡﹑木通﹑車前子﹐煉蜜爲丸﹐服之安。公曰﹕悔不早聽佳論耳。

邑文學胡近濱長女出痘不甚密﹐亦不十分光壯飽滿﹐與藥點滴不入口﹐蓋平生不肯服藥也。收靨時﹐一片薄殼﹐逆痘也。足膝發癰毒﹐與藥一飲而盡。近濱夫婦喜﹐余曰﹕勿喜﹐病不可爲也。近濱問故﹖予曰﹕脾主味﹐開竅於口。經曰﹕口和則知五味。令愛素不肯服藥﹐今肯服藥且盡﹐是不知味而脾敗矣。況膝臏之處﹐脾實主之﹐脾敗則亦不能成膿。及請方士蔡谷陽鍼之﹐果皆淸水。次日死。

蘄水夏佐南長子痘後﹐手足發癰﹐請予視之﹐見其面色黎黑﹐精神疲困﹐飲食且少。予曰﹕令嗣之痘﹐未得起壯﹐收靨太急﹐今發癰毒﹐乃倒陷歸腎證也﹐必不能成膿而死。果然。

一小兒痘後發癰﹐急請予治﹐予用十全大補湯加連翹﹑金銀花治之愈。蓋其癰已潰﹐故用是方。凡潰癰者﹐以是治之﹐未有不愈者。

一小兒痘後發癰﹐卽請予治﹐予用解毒內托散調理愈。

黃岡蔡丹泉子痘後卵腫﹐吾子邦正視之﹐作厥陰肝經病是也。丹泉不自安﹐使人問予。予曰﹕非癰﹐乃厥陰肝病。因寄一方﹐用小柴胡湯加靑皮﹑木通﹑山楂肉﹐調理愈。

邑丞雷省齋一孫出痘﹐七日倒陷﹐予往視﹐發出。雷問曰﹕再服何藥﹖予曰﹕痘卽發出﹐毒猶太甚。欲解其毒﹐中气素虛﹐恐傷中气﹐又致倒靨﹔欲補其中﹐恐助毒火﹐又傷其目。不如節飲食﹐適寒溫﹐以待自安。時萬世喬欲進補中藥﹐聞予言止。偶因傷食發熱﹐予不在﹐世喬言於眾曰﹕昔欲用藥﹐密齋力阻﹐今亟矣﹐柰何﹖雷怒﹐乃作參﹑芪溫補劑服之﹐韓鳳岐與吾子邦治不敢止。予聞之﹐往問曰﹕勸勿服藥﹐恐其傷目﹐何求效速耶﹖雷曰﹕但得生﹐𨿽帶疾何妨﹐蓋謂必不得生也。予又告曰﹕令孫必無事﹐他日損目﹐須記吾言。今果兩目俱盲﹐雷始悔不用予言﹐遽疏世喬。邑司訓王月山子﹐痘後兩目畏明﹐予曰﹕肝火太旺﹐宜服瀉肝散加柴胡﹑蟬蛻﹑黃芩。初一劑﹐用酒制大黃﹐其子畏藥苦不服﹐果成內障目盲。

邑人徐少柳子痘後兩目不開﹐吾兒邦治醫不效﹐乃請予視之。予曰﹕兩泡髙腫而不流淚﹐決非痘遺﹐乃脾經濕熱也。遂制一方﹐用蒼朮童便浸﹑黃連酒炒﹑防風﹑升麻﹑生甘艸爲末﹐蜜水調服愈。

邑人蕭天秩子痘後﹐目有白翳﹐延予視之﹐曰﹕此痘瘢也﹐治之無功。果盲。

蘄水徐淑道出痘不靨﹐先君命全治之。蕭桂屏再請團風李醫視之﹐用陳氏木香散一服。予曰﹕悞也﹐必損目矣。果損一目。

蘄水周望峯女出痘後﹐目閉不開。予曰﹕令愛痘順無餘毒﹐必羞明證也。乃試之﹐向暗則開﹐目不赤﹐向明則閉﹐又不流淚﹐此肝經火邪未除耳。乃用羌活﹑防風﹑當歸梢﹑川芎﹑柴胡﹑蔓荊子﹑密蒙花﹑生甘艸﹑淡竹葉﹐一服而目開﹐徧身痘瘢腫凸而起﹔再用四物湯加防風﹑荊芥﹑人參﹑連翹﹑生甘艸服之愈。

吾邑多雲山周宅一小兒九歲﹐痘後出外﹐忽頭腫兩目不開﹐請甘大文視之。大文問予﹐予曰﹕此非毒痘﹐乃風熱也。因口授一方﹐用羌活﹑防風﹑升麻﹑柴胡﹑當歸﹑川芎﹑槁本﹑蔓荊子﹑細辛﹑甘菊花﹑黃芩酒炒。大文依予往治之愈。

邑人張國重子痘﹐靨時面瘡潰腫﹐膿水浸淫﹐泄下膿血﹐後重不食﹐先請聞延南﹐作噤口痢治﹐不效﹐請予治之。予察其證﹐乃是倒靨﹐非痢也。在痘科中利下膿血痂皮者生﹐水谷不化者死。在《傷寒》厥陰經病論則曰﹕熱畜於裏﹐當便膿血﹐勿治﹐利盡膿血自愈。予思此疾不死﹐不可亟治﹐乃買藥制藥﹐故延緩以待之。數日後度其膿血將盡﹐乃用四君子湯加白芍藥﹑枳殼﹑黃連﹑木香﹐一服後重除利稍止﹐再服而能食﹐三服而痘靨告痊。

一小兒痘後發熱﹐大小便難﹐瘡瘢帶赤﹐他醫言虛﹐欲用保元湯。予曰﹕不可﹗此實熱也﹐因食辛熱之物得之。果食雞而得。以連翹飲服之﹐愈。

一小兒痘後發熱不止﹐食少喜睡﹐延予視之﹐瘡瘢黑黯﹐乃知痘毒有陷也。予問此兒痘瘡膿水必淸﹐痂皮必薄否﹖其家答曰﹕果然不成膿﹐不結疕﹐但水出皮脫而幹也。予告之曰﹕凡痘出初壯熱昏睡﹐常候也。痘旣收後﹐則邪气已盡﹐正气當復﹐熱漸退﹐食漸加﹐精神漸爽﹐亦常候也。今皆不然﹐吾恐術無用矣。遂辭歸。半月後﹐忽昏冒死。

邑染匠徐姓者﹐一子痘後發熱﹐諸醫或用小柴胡湯﹐或用竹葉湯﹐或用黃連解毒湯﹐皆不效﹐熱益甚﹐請予治之。予用保元湯加當歸﹑炒黑漧薑﹐一服熱去。

邑令唐肖峯子十二歲﹐戊辰正月出痘﹐時唐要吾偕入京﹐乃延予四子邦治﹑八子邦靖同韓鳳岐醫治。痘靨後﹐右肩發一紅腫﹐非癰也﹐韓以鍼刺之﹐其手不能舉。三月末﹐肖峯北歸﹐至上蔡聞之﹐甚憂。予慰之曰﹕勿憂﹗及至察之﹐其手不痛﹐但軟弱無力﹐不能自舉﹐必用左手持之乃能舉。唐問故﹖予曰﹕此肝熱气虛也。蓋肝主筋﹐資血以養﹐寒則縮﹐熱則張﹐惟補气養血﹐則病自痊。乃制一方﹐用人參﹑黃芪﹑當歸﹑川芎﹑白芍藥﹑川續斷﹑甘艸節﹑白朮﹑桔梗﹑木香﹑薏苡仁﹑防風爲末﹐山藥作糊爲丸﹐服至半月愈。

蘄水汪元士子癸丑四月出痘﹐靨後忽然悶絕﹐目閉口合﹐一家大哭。予曰﹕勿哭﹐吾固知有此病也。乃命吾次子邦孝作調元湯加麥門冬濃煎汁﹐斡開口少與咽之﹔又令煮粥湯相間進之﹐須臾平復如故。元士曰﹕神哉術也﹗敢問何以預知有此﹖予曰﹕正气虛弱﹐邪气方盛﹐壯火食气﹐气益弱矣。今邪气旣退﹐正气將生﹐乃否極泰來之兆﹐所以戒勿擾亂﹐待其自蘇。人不知此意﹐卒見悶絕﹐便將抱動﹐呼喚號哭﹐神气一散﹐其不救者多矣。時有二醫在側﹐周醫云﹕向者起病日犯太乙天符﹐尙恐有變。予曰﹕運气之論﹐岐黃之祕旨﹐專論其年﹐非謂起病日也。況主客之气﹐勝復之變﹐一歲之中﹐難以預料﹐豈可以是料病吉凶也。信如爾言﹐太乙天符日起病者凶﹐然則太乙天符年有病者﹐皆不可治也﹖向醫曰﹕尙有餘毒。予笑曰﹕取錢氏小兒書來﹗痘後餘毒有三﹕一者疥﹐二者癰﹐三者目赤﹐未言有昏瞀也。蓋痘瘡或出不盡﹐發不透﹐靨不齊﹐或空殼無水﹐或淸水非膿﹐此則有餘毒也。今此痘起發胖壯﹐膿水飽滿﹐有何餘毒哉﹖

黃岡陶前墩子出痘將靨時﹐咳嗽喘急﹐吾子邦正醫之﹐用甘桔湯加牛蒡子﹑麥門冬服之未效﹐請予視之。予謂正曰﹕汝用方是。此證肺有火邪﹐火郁宜發之。卽如前方去麥門冬加紫蘇﹑地骨皮﹐一服卽效。

一小兒痘後洗浴﹐面目一身盡腫﹐請予治。予曰﹕此水气也。用四君子湯以補脾去濕﹐加黃芪以實表﹐防風以勝肌表之濕﹐麻黃以逐皮間之水﹐一服而腫減。後以錢氏異功散加豬苓﹑澤瀉﹐調理而愈。

胡松山子出痘﹐在母黃氏懷﹐半夜後﹐此兒卻在地下﹔蕭楚梧子出痘﹐日中時﹐忽聞蒜气過﹔胡三溪子出痘﹐有鴉日日叫噪﹔胡淑卿子出痘﹐近夜時樓上忽聞桌倒聲﹐視之無他﹔王來樓子出痘﹐有蝙蝠飛入室﹐後皆凶。

邑人胡道松四歲病疹﹐先請甘大文視之。三日﹐疹不出﹐煩躁甚﹐乃請予。文又作荊防敗毒散﹐予止之曰﹕此皆發熱之藥﹐無解毒之用。況天大熱﹐又無時令之藥一二味在內﹐則陽愈勝﹐陰愈虧﹐陰陽不和﹐此疹所以不出也。吾作東垣涼膈散加元參﹑升麻﹐一服疹出﹐三日起。

甘大文從吾學醫﹐長男發熱﹐予見之曰﹕疹也。三日不出﹐身涼神倦﹐坐臥不寧。予謂大文曰﹕汝子疹毒不出﹐外涼內熱﹐毒火內伏﹐故煩而坐臥不安也﹐不急治﹐且危。文泣求醫﹐予乃用葛根湯加麻黃﹑石膏以發之﹐一服疹盡出﹐色白不紅。予曰﹕此血虛也﹐用四物湯加防風﹐一服色變紅﹐隨愈。

鄖陽楊舉人子疹後利下鮮血﹐予授一方﹐用當歸梢﹑生地黃﹑白芍藥﹑炒條芩﹑炒黃連﹑人參﹑生甘艸﹑枳殼﹑烏梅肉調理愈。時郡中出疹﹐但病利血者﹐楊氏授此方皆效。

郡人周小川族人一小女﹐疹後咳嗽失聲﹐予授一方﹐以甘桔湯加炒牛蒡子﹑炒枯芩﹑天花粉作散﹐薄荷葉湯調﹐再煎一沸﹐服之愈。

邑文學程文達一女年二十出痘﹐且有娠五月矣﹐請予治之。診其脈﹐男胎也﹐惟以淸熱解毒﹐和中安胎爲主。乃用黃芩﹑白朮爲君﹐人參﹑生甘艸﹑當歸身﹑生地黃﹑白芍藥﹑紫蘇葉佐之﹐自初出至成漿﹐無他苦。予聞家中被盜遄歸﹐適蘄水郭醫至﹐進藥一服﹐胎墮﹐果男胎也。亟請予至﹐痘變灰白﹐平塌成倒陷﹐裏虛故耳。詢所用方﹐乃獨聖散。予曰﹕噫﹗穿山甲﹑麝香皆墮胎藥﹐胎去气血益虛﹐瘡毒內陷﹐不可救也。遂辭歸﹐三日卒。

萬氏《育嬰家祕》曰﹕痘瘡有收後落靨﹐肉色不紅﹐徧身肉色盡白者﹐時羅田西門王紫玉所生一女名折哥有此證﹐日夜無時啼哭﹐徧身潮熱﹐不思乳食。予曰﹕此證若不急治﹐或一月二月﹐或四十日或二三年﹐潮熱不退者﹐縱有靈丹﹐亦不可治﹐必致成疳而死。紫玉不信吾言﹐其女果死矣。後紫玉之長子名逢老哥出痘亦有此證。渠問予曰﹕小兒此證﹐當服何藥﹖吾答曰﹕要先服十全大補湯數劑﹐後服三合湯治之﹐其熱卽退﹐其哭卽止﹐俟徧身頭面手足痘疤﹐肉色盡紅﹐方可止藥﹐後服加減八寶湯﹐得保全安。三合湯卽四君子﹑四物湯加半夏﹑陳皮﹐蓮肉十五粒﹐膠棗兩个﹐糯米四十九粒﹐煨姜三片爲引﹐此證若未出痘之先﹐生瘡日久﹐气血俱虛而有痰滯气不得行﹐气不行則血不行﹐而成大疾病矣。

《薛氏醫案》曰﹕一小兒出痘﹐不起發紅活﹐腹脹瀉渴﹐皆以爲不治。施院使謂表裏虛寒﹐用十二味異功散﹐一劑卽起發紅活﹐諸證頓退﹔又用參芪內托散貫膿而靨。

儒者薛戒甫子五歲﹐出痘三四日﹐下紫血﹐日數滴﹐至八日不止而瘡不起。禦醫錢春林謂脾气虛寒﹐用木香散二劑﹐用丁香十一粒﹐人參五錢﹐一日服之。次日痘皆起而有膿﹐由是血漸止﹐二十餘日而愈。

一小兒起發紅活﹐但不時作癢﹐口渴作幹﹐便血面赤發熱﹐先君謂腸胃有熱﹐先用濟生犀角地黃湯加柴胡﹐一劑諸證漸退﹐形體倦怠﹐此邪气去而形气虛弱耳﹐用四君子湯加當歸﹑黃芪﹑紅花二劑而安。

一小兒痘瘡赤痛﹐煩熱作渴﹐或便血﹐或衄血﹐先君用犀角地黃湯而血愈﹐又用紫車快斑湯加黃芪﹑芍藥而愈﹔後瘡痕色白﹐用四君歸芪治之而痊。

一小兒出痘吐血﹐其痘赤痛如錐﹐或瘡出血﹐余謂肝火熾盛﹐用小柴胡湯加生地一劑﹐隨用濟生犀角地黃湯一劑頓愈﹐又用芹菜汁而痊。

一小兒痘瘡下血而不起發﹐先君謂气血不足﹐用紫艸快斑湯加參﹑芪﹑歸﹑朮治之﹔血止瘡起﹐但貫膿遲緩﹐用八珍湯倍加參﹑芪數劑﹔瘡靨而根白癢﹐此气血虛而熱也﹐用八珍湯二十餘劑而愈。

一小兒痘疹﹐大便下血﹐小便甚赤﹐瘡顆色赤﹐發熱飲冷﹐先君謂熱毒郁滯﹐先用八正散一劑﹐後用解毒防風湯一劑﹐頓愈﹔又飲芹菜汁而全痊。

一小兒痘正發而便血﹐倦怠少食﹐作渴飲湯。余謂倦怠便血﹐此脾虛而不能攝血也。少食作渴﹐此脾虛而津液短少也。用五味異功散加升麻﹑紫艸治之﹐愈。

一小兒便血腹脹﹐困倦發熱﹐口漧飲湯﹐四肢逆冷﹐先君以爲脾气虛寒﹐不能攝血﹐用五味異功散加丁香十粒﹑炮姜五分﹐二劑血止﹐痘貫而靨。

一小兒七歲患痘瘡﹐腹脹八九日矣﹐先君云當急補脾土。不信﹐乃服消毒之藥﹐大便下血甚多而歿。

一小兒作渴泄瀉﹐發熱飲冷﹐唇舌皺裂﹐瀉糞穢臭﹐先君以爲內熱所作﹐用前胡枳殼散一劑﹐稍愈﹔又用淸涼飲加漏蘆﹐乳母服之﹐兒頓安。

一婦人患時疫將愈﹐更出痘瘡﹐大起發﹐體倦痛﹐甚則昏憒煩渴﹐飲湯不思食﹐用十全大補湯及朱砂末﹐其痛頓止﹐食進體健。仍用前湯倍加參﹑芪十餘劑而貫膿﹐又數劑而愈。

一娠婦發熱作渴﹐徧身骨節作痛﹐用仙方活命飲二劑﹐諸證稍愈。至十一日出痘百餘顆﹐形气甚倦﹐用紫艸木香散﹐又出少許﹐但口漧作渴﹐用人參白朮散而渴止﹐用八珍湯加柴胡﹑丹皮而貫膿﹐後去丹皮﹑柴胡倍加參﹑芪數劑而痘靨。

一男子年將三十出痘﹐根窠赤痛﹐發熱作渴﹐服紫艸飲之類﹐前證益甚﹐痘裂出血。余用小柴胡加生地﹑犀角二劑﹐諸證頓減。又用聖濟犀角地黃湯而貫膿﹐再用八珍湯而結痂。

一小兒煩躁飲冷不止﹐先君用濟生犀角地黃湯頓愈。後渴而喜熱﹐又用當歸補血湯而痊。惟倦怠少食﹐用七味白朮散而痊。

一小兒患此飲冷不止﹐或痘脹痛﹐先君用濟生犀角地黃湯井芹菜汁而頓愈。

一小兒九歲出痘﹐六日癢塌寒戰﹐院使錢密庵用十一味木香散二劑貫膿﹐用參芪托裏散而靨。後痕白作癢﹐用十全大補湯而愈。

一小兒痘瘡﹐膿未滿﹐面赤作癢﹐余謂气血虛而有熱﹐欲用溫補之劑。不信﹐乃服淸熱之藥。至十三日﹐瘡痕色赤﹐虛煩作渴﹐腹痛不食﹐手足逆冷而歿。

一小兒未周歲﹐痘瘡焮痛出血﹐哭不能已﹐診其母﹐有肝火﹐先用小柴胡加山梔﹑生地與母服﹐子飲數滴﹐頓愈﹔又用加味逍遙散而痊。

一小兒出痘﹐內有痘疔數枚﹐𨿽挑破出黑血﹐熱毒不解﹐余痘不發﹐皆以爲不治。先君以仙方活命飲﹐徐灌一劑﹐痘疔解而諸痘亦愈。

一小兒痘疔患在臀間﹐色黑大痛﹐挑出黑血﹐仍復堅痛﹐皆以爲不治。先君用隔蒜灸數壯﹐痛止色淡而軟﹐挑出黑血甚多。灌以活命飲﹐患處及諸痘貫膿而愈。

一儒者年三十餘﹐因勞役倦怠發熱﹐服補中益气湯數劑﹐發赤點﹔以爲斑﹐另服升麻葛根湯一劑﹔更加惡寒﹐仍服益气湯四劑。至九日出痘甚多﹐余用八珍湯加黃芪﹑白朮﹑紫艸四劑﹐至二十日膿始貫﹔用十全大補湯﹐月餘而靨。

一小兒第五日不紅活﹐至九日貫膿不滿﹐余謂气血虛弱﹐用十全大補湯治之﹐庶無後患。不信﹐至脫痂痕作癢色白﹐至十四日而歿。

一小兒第七日膿淸不滿﹐形气倦怠﹐飲食少思﹐大便不實﹐用托裏散二劑﹔手足指冷﹐咬牙作渴﹐用木香散倍用參芪一劑﹐諸證頓退﹔又用參芪四聖散四劑而愈。

一小兒腹脹渴瀉﹐气促體倦﹐先君以爲表裏俱虛﹐用六君子湯加歸﹑芪送四神丸﹐一服諸證頓退﹐瘡勢頓正。但膿遲而渴﹐仍用前湯加歸﹑芪二劑﹐瘡色紅活﹐形體頗安﹐任其貫膿而痊。

一小兒第九日不紅活﹐不貫膿﹐醫云歿於十三日。陳院長謂屬虛寒﹐用十一味木香散二劑﹐漸紅活貫膿﹔又用紫艸木香湯及人參白朮散而愈。

族侄孫衍慶六歲出痘稀少﹐瘡痂悉落﹐至十三日﹐身煩熱而畏寒﹐手足逆冷﹐厚衣圍火不能溫﹐皆謂不治。餘思大熱而不熱者﹐是無火也﹐急用人參理中湯煎服一杯﹐肢體頓溫﹔更用人參白朮散調理而痊。

一男子年二十餘﹐發熱煩躁﹐痘黯出血﹐足熱腰痛﹐用聖濟犀角地黃湯二劑而貫膿﹐用地黃丸料數劑而瘡靨。

一男子年將三十﹐出痘色紫﹐作渴飲水﹐腰痛足熱耳聾。余謂腎虛之證﹐用加減八味丸料﹐煎與恣飲﹐熱渴頓止﹔佐以補中益气湯加五味﹑麥門冬而愈。

一小兒十二歲出痘﹐色黯﹐兩足及腰熱痛﹐便祕﹐咽舌漧渴﹐引飲不絕。眾謂腎虛不治﹐先君用加減八味丸料﹐作大劑煎與恣飲﹐至二斤﹐諸證悉退﹔又佐以補中益气湯及八珍湯各十餘劑而痊。

一小兒痘疹甚密﹐至九日貫膿不滿不紅活。或云當歿於十二日。余以爲血气虛弱﹐用八珍湯內加糯米百粒數劑﹐至十五日﹐膿完色正﹐結痂而愈。

一小兒五歲出痘﹐密而色白﹐屬虛弱也﹐始末悉用補托之藥而安。旬餘﹐飲食過多﹐忽作嘔吐﹐面白兼靑﹐目唇牽動﹐先君以爲慢脾風證﹐用五味異功散加升麻﹑柴胡。不信﹐翊日﹐手足時搐﹐服前藥而不應﹐急加木香﹑漧薑﹐二劑而愈。

一小兒第五日矣﹐稠密色黑﹐煩躁喜冷。先君以爲火極似水﹐令恣飲冷芹汁﹐煩熱頓止﹔乃以地黃丸料服之﹐至二十餘日而愈。

一小兒九歲出痘﹐第七日發熱﹐煩躁﹐不貫膿﹐色灰白﹐寒戰咬牙﹐瀉渴腹脹﹐手足冷﹐時仲夏飲沸湯而不熱﹐腹中陰冷﹐先用木香散二劑益甚﹐用異功散一劑頓安﹔又用六君子加附子三分﹐二劑後用調補之劑﹐至十四日而愈。

一小兒頭生一癤﹐出膿將愈﹐忽癤間腫脹﹐發痘二十餘顆﹐徧身赤點﹐用快斑湯而漸出﹐用紫艸散倍加參﹑芪而出完﹐用托裏消毒散而膿貫﹐用托裏散而瘡靨。

一小兒痘已靨﹐其痕色赤而錯縱﹐日食粥七八碗﹐作渴面赤﹐先用白朮散二劑﹐渴減五六﹐粥減大半﹔又用四君加蕪荑﹑黃連﹐二劑痕平色退﹔乃用八珍湯加蕪荑﹑山梔而痊。

一小兒痘瘡﹐愈後泄瀉﹐飲食不化﹐此脾腎气虛﹐用六君子加補骨脂﹑肉豆蔻治之而愈。

一小兒痘瘡將愈﹐患泄瀉﹐侵晨爲甚﹐飲食不化﹐屬脾腎虛也﹐朝用補中益气湯﹐夕用二神丸而愈。

一男子患痘瘡作痛﹐發熱不止﹐其勢可畏﹐皆以爲不起﹐施銀臺用消毒救苦湯治之﹐諸證頓退。余先用仙方活命飲﹐痛全止﹔又用八珍湯加紫艸三錢﹐四劑貫膿而靨。

一小兒患痘稠密﹐大痛發熱﹐勢甚危急﹐先君用消毒救苦湯一劑﹐安臥良久﹐徧身出小痘﹐頓消﹔再劑俱貫膿而靨。

一小兒六歲患痘﹐第七日根顆赤痛﹐大便祕結﹐小便赤濇﹐煩躁飲冷﹐或用淸涼解毒之劑﹐未應。錢密庵以爲熱毒內蘊﹐用四順淸涼飲一劑﹐並豬膽汁導下結糞而安﹔又用犀角地黃湯﹐其痘自靨。

一小兒痘瘡發熱作渴﹐焮赤脹痛﹐大便祕結﹐先用四順淸涼散一劑﹐諸證頓退﹔又用四味鼠粘子湯一劑﹐諸證全退﹔再用紫艸湯而貫膿﹐用消毒飲而痘靨。

一小兒痘愈而聲喑面赤﹐足心發熱﹐小便赤少﹐先君以爲腎經虛熱﹐用六味地黃丸﹑補中益气湯而愈。其時患是證﹐用淸熱解毒者﹐俱不起。

一小兒十一歲患痘﹐第四日根盤紅活起發﹐因痛甚不止﹐至七日形气甚倦﹐痘色淡而欲陷﹐此因病盛而傷元气也﹐先用仙方活命飲一劑而痛止﹐再用八珍湯而貫靨。

一小兒痘瘡十二日﹐患咳嗽十餘日不愈﹐所服皆發表化痰。余曰﹕此脾肺气虛﹐復傷眞气而變肺癰也。不信﹐仍服前藥﹐果吐膿血﹐用桔梗湯而愈。

一小兒痘將愈咳嗽﹐面色黃白﹐嗽甚則赤﹐用五味異功散調補而愈。

一小兒痘赤壯熱﹐咳嗽痰甚﹐煩熱作渴﹐用人參淸膈散一劑﹐諸證頓退﹔日用芹菜汁﹐旬餘而靨。

一小兒痘瘡狂喘燥熱﹐作渴飲冷﹐痰涎不利﹐先君用十六味淸膈散﹑犀角地黃湯各一劑頓愈﹐又用當歸補血湯而愈。

一小兒痘赤狂喘﹐大便不利﹐先君治以犀角地黃湯﹑芹菜汁而痊。

一小兒痘愈後﹐涕唾口漧飲湯﹐鼻塞﹐或腹作脹﹐先用白朮散二劑﹐後用六君子湯而愈。

一小兒患痘赤痛﹐痰喘作渴﹐大便不利﹐錢密庵用前胡枳殼散一劑﹐諸證頓退﹔又用濟生犀角地黃湯二劑﹐月餘而愈。

一小兒第八日﹐根顆赤腫﹐脹痛作渴﹐大便下黑血﹐煩渴痰喘﹐飲冷呻吟﹐求治。施銀臺以爲血熱毒蓄於內﹐用聖濟犀角地黃湯一劑﹐諸證悉退﹔又用消毒丸及化斑湯而愈。

一小兒痘根色赤﹐作痛發熱﹐口渴喜冷﹐大便堅實﹐用淸涼飲﹐一劑﹐痛熱少減﹔再劑﹐便利渴止﹔卻用聖濟犀角地黃湯而安﹐用芹菜汁而靨。

一小兒痘根色赤﹐作渴熱痛﹐喜飲冷水﹐大便不利﹐先用五味前胡枳殼散﹐大便利而熱渴減﹔又用聖濟犀角地黃湯而安﹐用芹菜汁而靨。

一小兒大便不利﹐小便赤濇﹐作渴飲冷﹐先君用涼膈散一劑漸愈﹐又用濟生犀角地黃湯及芹菜汁而痊。若乳母有肝火﹐兒患此證﹐必用加味逍遙散加黃芩﹑犀角﹐兼治其母。

一小兒痘已愈而痕赤作痛﹐內熱作渴﹐二便不利﹐先君用濟生犀角地黃湯及芹菜汁而痊﹐後用四物黃芪而安。

一小兒痘痕白﹐或時癢﹐作渴飲湯﹐大便稀溏﹐先君用五味異功散加當歸﹑黃芪而痊。

一小兒痘痕白﹐時或癢﹐先君以爲气血俱虛﹐用八珍湯補之。不信﹐自用解毒之劑﹐後卒變慢脾風而歿。惜哉﹗

一小兒痘毒蝕陷﹐敷以雄黃散及服加味解毒散而愈。

一小兒痘毒﹐徧身腐潰﹐膿水淋漓﹐以經霜茅艸研末﹐鋪於寢席﹔更服九味解毒散頓愈﹐用神效當歸膏敷之而痊。

一小兒痘毒後﹐腿膝腫痛﹐此脾腎虛而毒流注﹐先用活命飲四劑﹐腫痛頓減﹔再用補中益气湯及六味地黃丸而痊。

一小兒痘毒後﹐腿膝腫潰而膿水不止﹐內熱晡熱﹐體倦肌瘦﹐先君以爲復傷﹐宜補陰﹐用八珍湯﹑六味丸﹐三月餘而愈。

一小兒痘已愈﹐兩目昏閉﹐先用鼠粘子湯加山梔﹑龍膽艸﹑犀角﹐目開而有赤白翳﹔佐以蛇蛻散﹐外用二粉散﹐尋愈。

一女子痘痂將脫﹐因其穢气﹐以湯浴﹐已而身熱如炙﹐四肢彊直如發痙然﹐此腠理開泄﹐熱毒乘虛而入﹐用十全大補湯一劑頓安。

一小兒痘出甚密﹐先四肢患毒膿潰而愈﹐後口患疳﹐延蝕牙齦﹐先用大蕪荑湯﹑活命飲各一劑﹐又用淸胃散加犀角及蟾蜍丸而愈。後發熱作渴﹐口中作痛﹐服蟾蜍丸﹑搽人中黃而安。

一小兒痘瘡﹐目生昏翳﹐或作或徹﹐服退翳之藥﹐不愈。診之﹐脈弦細而數﹐此皆肝腎有疳證﹐余用九味蘆薈丸及六味地黃丸﹐又與輕粉黃丹散﹐尋愈。

一小兒患兩目赤腫﹐痛不可當﹐此肝火爲患﹐用四物合小柴胡加山梔﹑牛蒡子﹑生甘艸﹐倍用谷精艸﹐數劑而愈。

一小兒痘愈後﹐眼痛不開﹐用犀角地黃湯加柴胡湯一劑而開﹔又生赤翳迷滿﹐仍用前藥加谷精艸治之而愈。

薛氏《外科心法》曰﹕一小兒痘瘡已愈﹐腿上數枚變疳蝕陷﹐用雄黃﹑銅綠等分爲末敷搽﹐兼金銀花散數服而愈。若患徧身﹐用出蛾綿繭﹐將白礬爲末﹐塡繭內燒礬﹐候汁幹取出爲末﹐放地上﹐以碗蓋良久出火毒﹐敷之效。

一小兒痘後瘙癢﹐搔破成瘡﹐膿水淋漓﹐予用經霜陳茅艸爲末敷搽及鋪席上﹐兼飲金銀花散而愈。若用菉豆﹑滑石末敷之亦可﹐但不及茅艸之功爲速耳。

聶久吾《痘疹論》案曰﹕予第四兒生四十日卽出痘﹐其初頭上並身上不過三四點﹐兒身不甚熱﹐飲乳如常。看者皆謂此兒痘極少﹐當不滿百粒。予以爲未必然﹐卽令禁風調理。再越二日而徧身出痘甚多﹐頭上胸腹腰背手足﹐俱稠密之甚﹐至於頞上﹑面上及陰囊等處﹐俱一片純紅﹐不分顆粒﹔臍內痘甚多﹐臍因腫大突出﹔舌上痘亦多﹐形如白粟﹐膿漿布置滿舌。看者皆以爲兒小痘多﹐又有不順諸證﹐此必不可爲矣。予見其痘出紅活﹐又頗能飲乳﹐以爲尙可調治。慮其血气難支﹐因以人參﹑黃芪﹑熟甘艸煎濃汁﹐時與乳相間服之﹐以助其灌膿起脹。至於五六日後﹐其頭上之痘﹐多有膿漿而間有水泡﹐至於身上及手足﹐則水泡大半而膿泡僅小半耳。予以爲兒小而血气有限﹐其理宜然﹐不足憂也。獨憂其頞上面上一片純紅者﹐無一點膿漿﹐以爲必得皮下有膿﹐而後毒气可散﹐仍時以參﹑芪﹑甘艸汁與之﹐以助其灌膿。至於第七日一更時分﹐頞上純紅者﹐忽有一二處轉黑色﹐予見之而大驚﹐先大人亦見之而大驚﹐以爲此毒盛而將變逆證也。然察兒精神與飲乳﹐則又未見困憊。是夜三更時﹐見其陰囊﹐亦轉黑結痂﹐予因悟而喜曰﹕此非惡候﹐乃痘欲收而結痂也。緣兒小而血气易於周浹﹐是以七日後卽收靨﹐不可拘以九日常期也。果而第八日寅卯時分﹐自上至下﹐徧身俱結痂﹐至晚而結完。第九日自上至下﹐徧身俱落痂﹐至晚而落完。痂落完後﹐徧身復發大熱。予曰﹕此痘毒未得盡發﹐是以速收速落﹐而復發熱如此。蓋餘毒盛而欲發癰也﹐急宜解毒。因以大連翹飲濃煎汁﹐每用半酒杯﹐以茶匙緩緩挑服之。凡一日一夜﹐服至三酒杯而熱退身涼﹐可無癰患矣。其鼻上痂落一層﹐又結一層﹐封閉鼻气不得出﹐因以蜜潤其痂﹐用銀耳穵挑開鼻孔﹐以出其气﹐其一片純紅處﹐痂𨿽落而膿水未幹﹐以黃蘗﹑黃連﹑甘艸﹑地骨皮﹑五倍子爲細末﹐摻之而愈。其陰囊流淸水數日不愈﹐諸藥不效﹐用綿繭散摻之而愈。夫以此極小之兒﹐極多之痘﹐極危之證﹐而隨證用藥﹐其見如神﹐立起回生﹐其效甚大﹐已試之明驗﹐章章可睹矣。而古人之著書﹐與世人之治痘﹐一遇兒小痘多﹐與夫穿臍純紅水泡等證﹐卽棄而不治﹐不亦大誤矣乎﹗生靈夭死﹐何可勝計也﹗𨿽往者不可如何﹐而來者猶及救也。有司命之責﹐懷慈幼之仁者﹐急宜知之。

予次女六歲出痘﹐發熱甚緩﹐至二日而面與手﹐微有痘影數點﹐熱至第四日而痘影仍是數點﹐且帶白色﹐但困倦嗜臥﹐不思飲食。時醫視之﹐謂其痘瘡輕少﹐不滿百粒。予心疑之﹐以爲若痘不滿百﹐其兒當精神淸爽﹐飲食如常﹔今困倦嗜臥﹐不思飲食﹐而痘影淡白﹐此其痘不少﹐因血气虛弱﹐送毒气不出故也。因以溫中益气湯托之﹐服一劑而皮下紅點﹐隱隱欲出者甚多﹔服二劑而痘始出大半﹔一日一夜﹐連服四劑而徧身出齊﹐稠密之甚。緣此女未出痘數日前﹐曾患發熱嘔吐﹐稍傷胃气﹐是以血气弱而送痘不出﹐必待溫中托裏而後痘出也。其時有一婢與之同日發熱﹐其困倦嗜臥﹐不思飲食﹐痘影淡白等證﹐一一與之相類。但此婢數月前﹐曾經出赤痘﹐徧體稠密﹐其父母誤認以爲已經出痘﹐遂謂前證不是痘瘡﹐勿令服藥﹐但時以萵菜湯及粥食與之而已。至於第六日﹐忽然變證﹐痰湧直視﹐須臾死矣。此痘不得出﹐而內攻之禍也。借令子女不於第四日用藥托出痘毒﹐而延至第六日﹐不與此婢同斃乎﹖以此知治痘於當出不出之時﹐若不能察其虛實而逐之出外﹐其不測之變﹐甚可畏也。

予妹年二十三歲﹐有娠三四月﹐夜間偶爲盜賊所驚﹐因歸寧到家﹐不數日而半產﹐又不數日而發熱﹐二日而痘出頗多﹐至四五日而痘出齊﹐稠密可憂﹐又兼嘔吐﹐痘色淡白。諸醫見其稟气怯弱﹐半產虧損﹐痘出又多﹐皆不敢施治。予曰﹕豈有坐視而待斃者乎﹖因以參﹑朮﹑陳皮等安和胃气﹐止其嘔吐﹐而痘色亦略轉紅活。予喜曰﹕此可溫補而調治也。因以參﹑芪﹑歸﹑芎﹑炙艸﹑官桂﹑丁香﹑木香等大補劑屢投之。每服補劑後﹐其痘色輒轉紅活﹐若半日不服藥則又轉而淡白﹐予因一日一夜﹐必投以兩大劑。至於痘正灌膿時﹐聞其血路尙未淨﹐予曰﹕此注漏巵也。急於前補劑中去官桂﹑木香﹐加炒黑漧薑﹑蜜炒升麻﹑柴胡各一錢二分﹐阿膠﹑艾葉各八分﹐服二劑而血路立止。乃除此五味﹐依前補劑頻頻投之﹐其膿漿漸漸充滿﹐至二十餘日而後收靨獲安。後又患眼腫﹐翳頗甚﹐服淸毒撥翳湯數十劑而愈。當其服大補劑時﹐每劑用參﹑芪各三錢﹐丁﹑桂各一錢﹐他藥多寡稱是﹐前後二十日服過四十餘劑。遇此極虛之證﹐若不用此峻補之藥﹐其能拯危爲安乎﹖區區常格﹐又何足拘﹗

一表弟年十五﹐出痘徧身稠密﹐至八九日﹐當灌膿時﹐其痘粒粒陷入成窩﹐諸醫用木香﹑異功等藥治之﹐其陷伏愈甚﹐惟有待斃而已。予往視之﹐見其痘色紅紫﹐而體气頗旺﹐予曰﹕此非虛弱﹐乃毒气壅蔽血气﹐是以陷伏不行漿也﹐因以淸毒活血湯與之。辰時投一劑﹐至午時而陷伏立起﹔再投一劑而膿漿充滿﹐不必服藥矣。及至將靨時﹐又發熱蒸蒸﹐不靨﹐投以回天甘露飲而收靨獲安。

一表弟年四歲﹐出痘至八九日﹐當灌膿時﹐尙無一點膿漿﹐然其痘色紅紫﹐予知其毒盛血熱﹐是以漿滯不行﹐亦以淸毒活血湯與之﹐服完一劑而膿漿卽日充滿﹐竟獲全安。

予妻弟年十八出痘﹐痘甚稠密﹐旣已收結﹐而煩悶不食﹐口鼻時微有血﹐危困之甚。予妻兄治之﹐以爲證不可爲矣。予視其證﹐知其元气𨿽弱而毒气壅盛未解也﹐治以酒炒芩連﹑酒洗歸芍﹑前胡﹑桔梗﹑牛蒡﹑連翹﹑木通﹑紫艸之類﹐服二劑而精神淸爽﹐能進飲食﹐可保無虞矣。予因戒令且勿服藥。歸而語予婦曰﹕汝兄暗於理而莽於醫﹐彼見吾治汝弟以淸涼取效﹐必將執泥其方﹐而施於不當用者﹐不知將誰受其害也。已而越數日﹐妻弟痘痂尙未落淨﹐而眼忽赤腫﹐妻兄果謂其熱毒盛而可用淸涼也﹐遽投以生三黃﹑生梔子﹑生石膏等大寒之劑。午前才投一劑﹐午後忽然變證﹐須臾死矣。切慮其將執方以悞他人﹐不虞其卽以殺其弟也。嗟乎﹗同一淸涼之藥﹐同用之一人之身﹐用得其宜則可以生之﹐用失其宜則因以殺之﹐用藥者﹐可以弗愼乎哉﹗

一表侄孫年十歲出痘﹐痘極稠密而頸項甚多﹐俗謂之鎖頸痘﹔又有暴脹痘數粒在各處﹐謂之賊痘﹔又其痘初出帶紫黑色﹐諸醫技窮束手﹐以爲斷不可治之證也。其家星夜請予視之﹐予至時﹐其痘已出六日有餘﹐正當灌膿之時﹐而尙無些少膿漿。醫者因其兒體气素彊又有賊痘等疑﹐尙以解毒藥與之。予曰﹕此但得灌膿充滿則可生﹐何必拘拘以鎖頸與賊痘爲疑也。且到此灌膿時﹐又何可解毒也﹖其兒素驕﹐不肯服藥而喜飲酒﹐予曰﹕此時正宜於飲酒﹐可因之以爲用。遂制參歸鹿茸湯一大劑﹐令其濃煎汁﹐而以好酒相半和勻﹐與兒頻頻飲之。自先日申時分起﹐至次日辰時分﹐服完一劑。視其頭面各處﹐痘瘡已灌膿漿大半矣。是日午刻﹐忽然溏泄二次﹐知其內虛而脾弱也﹐因制參朮散投稀粥內﹐服二三錢而泄立止。後再服參歸鹿茸湯﹐一劑而膿漿充滿矣。收靨後﹐餘毒頗盛﹐大便祕濇﹐用大連翹飲加酒炒大黃一錢二分﹐服數劑而安。

一族侄年四歲出痘﹐正起脹時﹐泄瀉大作﹐醫投以參﹑朮﹑訶﹑蔻之類﹐竟不能止﹐勢甚危急。予以參朮散投之﹐服數次﹐約有五六錢許而泄立止﹐因以獲安。

一幼兒年三歲﹐出痘將靨時﹐泄不止﹐諸藥不效。予以七味豆蔻丸數十粒與之﹐亦不能止。其丸從大便中泄出﹐予知其虛滑甚也。仍以豆蔻丸數十粒﹐教令以米飲浸軟﹐研爛如泥﹐和粥少許食之﹐其泄立止﹐痘靨而安。予用此二方﹐以止痘中虛寒泄瀉﹐起危救困﹐不可勝計﹐姑舉一二以槪其餘。

一幼女年六歲出痘﹐其痘虛弱﹐先服補藥已多﹐至於痘已結痂﹐而忽然泄不止﹐投以異功散加訶﹑蔻亦不止﹐醫將以七味豆蔻丸與之。予因思此女一向服補藥﹐何以一旦虛滑若是﹖因審其大便時多努力﹐且所泄糞又少而色黃﹐此必毒气流注而泄也﹐因以加味四苓散與之﹐一服而泄止。後因其大便濇滯﹐復加入檳榔﹑靑皮﹑炒枳殼等藥﹐數劑而安。予用加味四苓散﹐治痘中熱毒泄瀉﹐取效甚多﹐姑舉一以槪其餘。古今圖書集成醫部全錄卷四百九十九

痘疹門

醫案

諭昌《寓意艸》曰﹕葉茂卿乃郎出痘﹐未大成漿﹐其殼甚薄﹐兩月後尙有著肉不脫者﹐一夕﹐腹痛大叫而絕。余取梨汁入溫湯灌之少蘇﹐頃復痛絕﹐灌之又蘇。遂以黃芩二兩煎湯﹐和梨汁與服﹐痛止。令制膏子藥頻服﹐不聽。其後忽肚大無倫﹐一夕痛叫﹐小腸突出臍外五寸﹐交紐各二寸半﹐如竹節壺頂狀﹐莖物絞折長八九寸﹐明亮如燈籠﹐外證從來不經聞見。余以知之素審﹐仍爲治之。以黃芩﹑阿膠二味﹐日進十餘劑﹐三日後始得小水﹐五日後水道淸利﹐臍收腫縮而愈。門人駭而問曰﹕此等治法﹐頑鈍一毫莫解﹐乞明示用藥大意。答曰﹕夫人一身之气﹐全關於肺﹐肺淸則气行﹐肺濁則气壅。肺主皮毛﹐痘不成漿﹐肺熱而津不行也。殼著於肉﹐名曰甲錯﹐甲錯者多生肺癰﹐癰者壅也﹐豈非肺气壅而然與﹖腹痛叫絕者﹐壅之甚也﹐壅甚則並水道亦閉﹐是以其气橫行於臍中﹐而小腸且爲突出。至於外腎弛長﹐尢其剩事矣。吾用黃芩﹑阿膠淸肺之熱﹐潤肺之躁﹐治其源也﹐气行而壅自通﹐源淸斯流淸矣。緣病已至極急﹐惟單味多用﹐可以下行取效﹐故立方甚平而奏功甚捷耳。試以格物之學爲子廣之﹕凡禽畜之類﹐有肺者有尿﹐無肺者無尿。故水道不利而成腫滿﹐以淸肺爲急﹐此義前人闡發不到。後之以五苓﹑五皮﹑八正等方治水者﹐總之未晤此旨。至於車水放塘﹐種種劫奪膀胱之劑﹐則殺人之事矣﹐可不辯之早歟﹗

顧諟明乃郎種痘﹐卽請往看﹐其痘苗淡紅磊落﹐中含水色﹐明潤可愛且顆粒稀疏﹐如晨星之麗天﹐門下醫者﹐先誇爲狀元痘﹐昌未知也。躊躇良久﹐明告曰﹕此痘熱尙未退﹐頭重頸軟﹐神躁心煩﹐便泄淸白﹐全是一團時气外感﹐兼帶內虛﹐若用痘門通套藥﹐必危之道也。諟明毫不動念。余造其契戚言之﹐此痘必得一二劑藥﹐先退其外感﹐則痘不治自痊。若遲二三日﹐緩無及矣。其戚聞言卽往﹐余亦回寓﹐修書投之﹐其辭激切﹐不避嫌疑。傍晚﹐一僕攜回書至﹐擲於幾上﹐忿忿而去。余以爲諟明之見責也﹐拆視則云﹕必欲得方﹐始肯服藥。余卽定一方﹐並詳論方中大意﹐令僮輩賷送。僮輩竊謂余之不智也﹐一日三四奔走大人之門﹐是自忘其恥辱矣。吁嗟﹗余豈不自愛﹖但當羣小蒙蔽時﹐倘得一撥立轉﹐所全頗巨。於是親送其方至門﹐則內戶已扃﹐閽人收之﹐次早送進。余暗地獨行﹐往返六里以圖心安。次日﹐再托其戚﹐促之進藥﹐則云﹕旣是狀元痘﹐何必服藥耶﹖此後卽欲一造其庭末繇矣。吁嗟﹗使余得與其側﹐此兒卽不服藥﹐亦必無死法。蓋感證在身﹐而以鰕魚雞筍發痘之物雜投﹐悞上加悞﹐適所以促其亡耳。才至六日而壞﹐正應感證壞期。若痘出旣美﹐卽有意外變證﹐亦在半月一月矣。越二日﹐三公郎卽發熱布痘﹐仍夾時气外感﹐仍用前醫﹐復六日而壞﹐旬日間兩兒爲一醫所殺﹐諟明引爲己辜﹐設局施藥於城隍廟。余偶見之﹐蹙然曰﹕盛徳之人﹐恐懼修省﹐皇天明神﹐豈無嘿庇﹖然賞善自應罰惡﹐而殺兒之醫﹐寧無速奪其算耶﹖一夕﹐此醫暴亡﹐余深爲悚惕。然尙有未暢者﹐左右之宵人﹐未蒙顯誅也。

《救偏瑣言》曰﹕孫貞老遺一子四歲﹐庚寅暮春出痘﹐甚勻朗稀疏而綻突﹐其熱宜和﹐其神宜爽﹐而躁亂如失水之魚﹐幹熱如紅鑪之炙﹐頭汗卒如雨下﹐蓋痘梟毒內擾則躁亂﹐烈火燔極則燥炙﹐痘瘡最惡者也。況頭汗如淋﹐頭爲諸陽之首﹐輕淸最上之地﹐邪毒不易犯者而犯之﹐以下可知。所以先賢謂毒參陽位者死證﹐屬不治。所幸惟初見勢𨿽騰湧﹐而毒尙未有定位﹐用大黃二錢﹐石膏生地各三錢﹐黃連六分﹐佐以地丁﹑靑皮﹑荊芥﹑蟬蛻﹑木通﹑山楂﹐連投三劑而頭汗卽收﹐熱勢頓減﹔因減石膏﹑黃連﹐加丹皮﹑滑石﹑牛蒡﹐服過四劑﹐痘五朝仍壯熱而紅暈如朱﹐以痘起齊而毒火盡發於外也。躁亂如前而更渴﹐大便日三四次﹐照前方復用黃連﹑石膏倍加生地。至九朝﹐漿甚老而少滋潤﹐紅暈未淡﹐胃气不開﹐熱亦未減﹐寢亦未安﹐以一方至十二朝﹐諸邪悉退﹐寢食俱復﹔以金銀花﹑貝母﹑甘艸﹑山楂﹑牛蒡﹑荊芥﹑木通﹑門冬﹑扁豆﹐收痂落靨而愈。

驥村嚴五侯之子﹐甫及周歲﹐出痘稀朗﹐可以數紀﹐且紅潤可觀﹐至其身熱如炮﹐愁楚不堪﹐兼窠粒不松﹐此內有伏毒也。若以稀疏紅潤而槪目之﹐則悞矣。余卽以大黃六分﹐石膏﹑生地各錢半﹐佐以荊芥﹑丹皮﹑山楂﹑蟬蛻﹑葛根﹑靑皮﹐連投二劑﹐大便去三四次﹐熱與愁楚稍緩﹔又投二劑﹐熱和神定﹐窠囊亦松﹐宛然順痘矣。然此霽色﹐乃藥力彊制而來﹐非天然之本質也﹐藥一不繼﹐毒勢必復然矣。有一不韻同道而贊曰﹕此痘本順﹐爲其所愚﹐再用此劑﹐必然致悞。不知重劑妄投﹐痘卽極順﹐一瀉而卽變矣﹐何能反得松透而神定也﹖主人不解其理﹐遂中止弗藥。至八朝﹐仍復熾熱﹐徹夜叫哭而至失聲﹐頭面擦破﹐身上紫滯﹐悔聽讒言﹐仿徨無措﹐復邀余視。尙喜破傷而未幹焦﹐色滯而囊未隱﹐仍用前方﹐倍加大黃﹑生地﹑黃連減葛根﹐臨服和入大桑虫﹐日以二劑﹔速以化毒丹調入油胭脂內﹐將綿紙做如膏藥﹐以貼破傷之處﹐次日癢卽止﹐色轉紅活﹐叫哭頓愈。又二劑﹐漿足飽滿﹐頭面復貫﹐連紙松擡﹐膿漿四溢﹐壯熱亦和。十二朝﹐用金銀花﹑地丁﹑生地﹑牛蒡﹑荊芥﹑木通﹑甘艸﹑連翹﹑山楂﹐調治收功。痘後﹐乳食倍進﹐大便較痘前反實﹐神色甚旺。夫以一歲芽兒痘且似順﹐一有伏毒﹐必得如此而後愈﹐餘可知矣。

先君有一孫友﹐己酉歲﹐其長子忽一日因內傷而吐﹐次日見痘甚密﹐自朝至暮﹐絕無起勢。先君投松肌透表二劑﹐猶之弗藥。次日﹐便以保元湯﹐參﹑芪各一錢﹐加芎﹑歸﹑蟬蛻﹐外加姜﹑桂少許以投之﹐使日進二服﹐景況依然。三朝﹐以參﹑芪各三錢﹐余亦類加。至四五朝﹐略起﹐終頂陷囊薄。七朝﹐以參﹑芪五錢﹐配嫩鹿茸膏半盞﹐余佐如前﹐仍無沛然之勢。一友從旁論曰﹕抑邪得補而愈盛耶﹖先君曰﹕果爾則煩熱躁渴﹐痘色蒼老礬紅。今皮薄色白﹐頭溫足冷﹐求一熱而不得﹐是不可以得其故乎﹖乃以參﹑芪各一兩﹐鹿茸膏大半盞﹐一劑而痘卽峻發﹐綻突如珠﹐根紅頂白﹐不一日而漿卽肥膿﹐其後收痂落靨﹐不假餘力。是以補爲瀉之一驗也﹐今無是證矣。

雉城臧佺葵之子﹐年已八歲﹐羸瘦如疳證丁奚﹐僅存皮骨﹐庚寅仲春見痘。若以理論﹐脾主肌肉﹐瘦削如此﹐脾憊當何如耶﹖況痘賴气血﹐終始其功﹐而气血之源﹐根於脾胃﹐是痘之當以保脾爲先﹐可無再計。而孰知身熱如炮﹐目紅如火﹐燥渴不已﹐溺血如膏﹐痘色則椒紅黯滯﹐此梟毒與烈火﹐發卽內攻﹐若不通變﹐七日期當內潰矣。余以大黃四錢﹐石膏七錢﹐生地兩許﹐佐以桃仁﹑赤芍﹑荊芥﹑地丁﹑牛蒡﹑木通﹐臨服和豬尾膏一盞﹐日服二劑或三劑﹔六朝加黃連。自放點以至成痂﹐以一方而終始其局﹐約用大黃斤余﹐生地﹑石膏二十餘兩﹐豬尾血十餘碗而始收功。若此者﹐以毒火雄烈﹐首尾如一日也。苟不滌除淨盡﹐不免功虧一簣矣。痘後精神煥發﹐飲食大進而肌肉生長﹐是以瀉爲補之一驗也。

朱吉人小郎﹐甫及百日外﹐忽一夜身熱如焚﹐躁亂不寧﹔次早﹐舌卽有胎﹐漧燥如炙﹐口內如鑪﹐頻頻漧嘔﹐筋抽脈惕﹐腹硬如石而有痘象。余固知其惡痘將萌﹐烈毒沸湧﹐故發始便猖獗也。勢𨿽危篤﹐幸痘尙未見﹐挽回惟冀此耳。卽以黃連三分﹐石膏七分﹐大黃三分﹐佐以荊芥﹑葛根﹑地丁﹑赤芍﹑木通﹑丹皮﹑蟬蛻﹑靑皮﹐乘毒無定位時﹐連投二劑﹐勢不稍緩﹔照前方加生地錢許﹐又二劑而痘見矣。其細密如鍼砂﹐色甚幹紅﹐絕無生理﹐仍以前方用大黃七分﹐桑虫一大枚﹐又二劑﹐解毒垢甚多。三朝﹐如鍼砂者悉行退去﹐稍成顆粒者色轉紅活﹐筋脈尙惕﹐熱猶火熾﹐徹夜啼號﹐其餘減半﹔以一方貫至九朝﹐根紅頂白﹐肥潤可觀﹔十朝成漿頓足﹐神亦稍安﹐熱亦減半﹐照前方減大黃石膏十分之四﹔十一朝﹐熱勢復然﹐啼號如故﹐膿漿迅速﹐幹焦紅暈﹐尙是焮赤﹐前方倍加生地﹑大黃﹑石膏﹐外和豬尾膏﹐並大桑虫以松透其餘﹔十二朝﹐發斑如霞﹐晚卽安睡﹐焦痂松擡﹐色亦滋潤﹔至十四朝﹐如前惡證﹐般般復作﹐牙齦臃腫﹐有細細二牙﹐爲毒擁出﹐點乳不能進﹐是時予在潯中﹐次兒將鍼挑去﹐照前方調牛黃珠末分許﹐方得吮乳﹐諸證稍愈﹔十六朝﹐予歸往視﹐腦後與環跳起一大癰﹐前方加貝母﹑羌活﹐減生地﹑石膏﹑漧葛﹐服至二十朝﹐出膿收功。

張仲文二郎﹐癸未仲冬﹐忽身熱如火﹐神卽昏憒﹐舌刺如煤﹐唇口焦黑﹐身上如鍼刺血斑﹐不紀其數﹐溺血紅鮮﹐肉瞤筋惕﹐有若驚悸﹐固知其痘趨百竅而然。第此惡象﹐宛然一悶痘景色﹐斷非輕劑可挽﹐卽用石膏一兩﹐大黃五錢﹐黃連三錢﹐生地一兩﹐佐以靑皮﹑荊芥﹑地丁﹑丹皮﹐天寒稍配蜜炒麻黃三分﹑姜一片以行之﹐大劑灌下卽嘔﹐仲文曰﹕柰何﹖余曰﹕毒火上衝﹐水火搏激﹐兩不相下故爾。任其嘔逆﹐彼上而我下之﹐藥一進步﹐當必受納矣。二劑便覺稍差﹐漸而得進﹔直至第八劑﹐方全受納。如此大劑服過十餘劑﹐方始見痘。及其見痘﹐可以數紀﹐唇舌猶然煤黑﹐溺血復然。至九朝後﹐焦唇始退﹐舌亦有津﹐年已八歲﹐問之方答﹐神覺蘇醒。至十二朝後﹐尿血得淡﹐胃气日開﹐十六朝而全愈。服過大黃十餘兩﹐石膏﹑生地約有二斤﹐得以成功﹐是早圖之一驗也。

竹溪沈公挹小愛﹐年及周歲﹐一日身熱如焚﹐汗出如雨﹐兩目仿徨﹐如畏刀鋸﹐卽用大黃四分﹐黃連三分﹐石膏二錢﹐余佐以丹皮﹑木通﹑山楂﹑靑皮﹑蟬蛻﹐連進二服﹔次日神色定﹐放標數點﹐磊落分明﹐熱勢復然﹔又二劑熱和神爽﹐痘甚稀疏﹐色亦頗潤﹔遂減苦寒蕩滌以中和之劑﹐至八朝﹐漿足回好。

先君治一痘兩朝﹐稠密無縫﹐皮薄色淡﹐身涼體靜﹐睡不合眼﹐神情困倦﹐面顏白﹖光白﹐吐蛔數條而俱死﹐此虛寒而鄰於逆者也。先君卽以保元湯加芎﹑歸﹑肉桂﹑山甲數劑﹐而證僅中止﹐絕無起勢﹔仍以前方用參三錢﹑芪五錢﹐外加熟附五分﹐日服二劑﹔六朝痘漸起﹐色漸紅﹐囊漸蒼老﹐肢體亦暖﹐參至四錢﹐芪六錢﹐附七分﹔喜便不瀉﹐更加懷熟地膏半盞﹐鹿茸膏數匙。至十朝而漿得肥濃﹐神情爽朗﹐寢食俱安﹔十四朝回結收功。因痂漧燥﹐防其餘毒﹐以參歸化毒湯﹐重以忍冬膏調理而安。

孝廉嚴蔚翁子六歲﹐丙戌仲夏見痘﹐幹紅色滯﹐頂陷不松﹐身熱如烙﹐煩躁不寧﹐按其胸膈愁痛﹐口有噯腐气﹐累日不起﹐此毒火伏於內﹐而中宮有停滯也。以大黃二錢﹐靑皮錢許﹐兼之蟬蛻﹑荊芥﹑赤芍﹑紅花﹑地丁﹐外用山楂一兩﹐煎汁碗半以代水﹐連投二劑﹐解宿糞甚多﹐痘卽頓起﹐痘色焮赤﹔仍用前方加黃連﹑生地﹐漸漸放白成漿﹔第壯熱未和﹐虐焰尙在﹐前方貫至十二朝而始收回脫靨﹐得以成功。

孺山鍾晉叔有一小愛痘﹐值炎天受暑﹐煩擾非常﹐壯熱如焚﹐痘色幹紅﹐累日不起﹐渴思井水﹐不敢多與﹐僅一碗許﹐便覺爽朗﹐求之不止﹐不覺飲及一斗﹐通身微汗而神情始快﹐痘卽隨起﹐色赤紅活﹔終以淸火解毒收功。

韓子蘧子甫及周歲﹐忽一日身熱如烙﹐昏迷不醒﹐似驚非驚而有痘象。余固知其必痘﹐卻屬火裏苗之證﹐非輕緩之劑所能取勝者﹐乃以大黃錢許﹐加石膏﹑黃連﹐佐以淸透達表之味﹐連投二服而痘遂見﹐勢亦減半。至三朝﹐痘頗稀朗﹐自起發以至結痂﹐無甚風波而愈。向非早爲之計而釀成之﹐其禍殆有不可知之局矣。

一故友朱漢卿小郎﹐痘稠密幹紅﹐一友以痘色幹滯﹐便以淸火而兼升發﹐累日不起。予見鼻流淸涕﹐體涼而且靜﹐時在春初﹐寒風凜凜﹐此熱毒輕而感寒重﹐毒火爲外邪所閉也﹐以溫肌透毒散﹐陳皮換荊芥﹐連投二劑﹐身體卽暖﹐痘卽頓起。次日﹐鼻塞眼封﹐而痘發煌﹐身漸熱﹐痘日肥﹐淸解治毒﹐調理收功。

韓聖翁第五子痘﹐歲在己丑﹐稠密不松﹐眉愁腹痛﹐終夜煩躁不寐﹐其毒盛可知﹔又蒼白幹滯﹐涕唾稠粘﹐頭溫足冷﹐其毒爲風邪阻塞可知。因急爲疏風以開其牖﹐佐之攻毒以達其滯﹐至四朝體漸熱﹐痘漸起﹐色漸紅活﹐但眉宇不開﹐筋脈時惕﹐以活血驅毒﹐貫漿結痂而回。

一兒痘在三朝﹐目紅鼻塞﹐時或噴涕而涕甚濃﹐气粗壯熱﹐痘甚稀卻﹐色滯幹紅﹐無甚內證﹐呆呆不起﹐以大劑荊芥穗﹑葛根﹑前胡﹐佐以黃芩﹑牛蒡﹑木通﹑丹皮﹑蟬蛻﹑靑皮﹑赤芍﹐三劑後而起勢沛然﹐六朝肥紅綻突﹐不假餘力﹐而順敍收回。

予三兒辛酉生﹐兩歲出痘﹐時在孟夏﹐壯熱昏迷﹐痘色幹紅﹐顆粒稠密﹐然得分珠﹐亦不腳塌﹐自放點以至三朝﹐絕無起勢﹐惟气粗煩悶﹐轉矢气極臭﹐細審未痘前曾食何物﹐卻食一芋頭圓子﹐重以枳實﹑山楂﹑桔梗﹑前胡﹑廣皮﹑麥芽﹐佐以赤芍﹑蟬蛻﹑牛蒡﹐解結糞甚多而痘卽立起﹐且色亦紅潤﹔嗣後以痘甚密﹐功力𨿽難﹐而破竹之勢﹐殆由此也。

孝廉施禹翁季弟幼時出痘﹐道中始事之友極其升發﹐四朝毫無起勢﹐狂煩叫喊﹐至於咽啞﹐目時上竄。始事者﹐告辭去矣。予至﹐舉家號泣﹐以爲必無生理。禹翁昆弟篤於孝友﹐懇予甚切。予視痘𨿽不起而根窠尙在﹐第稠密礬紅﹐頂陷幹滯﹐身體反涼。予按其胸膈手足皆起﹐診其右手寸關洪滑而實﹐予知其內傷太重﹐而致痘閉塞也。遂以枳實五錢﹐靑皮﹑前胡各三錢﹐桔梗五分﹐佐以荊芥﹑蟬蛻﹐用山楂二兩﹐煎湯代水﹐是夜連進兩頭汁﹐次日午後又進一劑﹐下午一解宿垢極多﹐痘前縱食雞肉﹐完而未變﹔將晚又解一次﹐仍前極多。痘卽頓然起發﹐神卽安靜﹐身體大熱﹐但痘色依然未轉。前因中宮停滯﹐故毒火內伏而不熱﹔今得通達﹐則火毒發見於外矣﹐神故得以安靜。嗣後以至結痂﹐終以涼血淸解﹐痘漸紅活﹐漿漸肥濃﹐痂亦不薄﹐收功而愈。聊舉一二﹐以驗內傷阻痘者。

淸溪章繼美兒三旬矣﹐戊寅季冬﹐在外家王復之處﹐忽然腰痛如杖﹐昏憒如迷﹐烈熱如炙﹐叩之不答﹐身體振振﹐肉瞤筋惕﹐痘之象也。但腰如被杖﹐其痘必逆﹐猶幸其嶽復老信余甚專﹐余得卽用大黃﹑山楂各六錢﹐靑皮﹑羌活﹑桃仁各二錢﹐佐以荊芥﹑漧葛﹑元參﹐乘痘未見﹐萌芽甫動而預爲之地﹐庶望轉機於萬一﹐令一見痘﹐腎已受攻無及矣。自申至卯﹐連服二頭汁﹐次早發出如芥如沙﹐色更焦紫﹐自頭至足﹐並無容鍼之地﹐形色並逆﹐神情又惡﹐希冀何在﹖予亂弗藥。主人哀懇甚切﹐情不容卻﹐遂用大黃八錢﹐石膏一兩﹐黃連二錢﹐生地兩半﹐佐以荊芥﹑羌活﹑葛根﹑牛蒡﹑紅花﹑桃仁﹑蟬蛻等劑﹐加白頸地龍﹐每劑十條﹐又以豬尾膏半盞﹐和於藥內﹐連服二劑﹔次日﹐其如芥如沙並焦紫色卽退﹐顆粒分明﹐紅活可觀﹐竟若攺換﹐但無空隙之地﹐神情猶然昏憒﹐身體仍炙如炮﹐生機卻在手矣。翁婿原是甥舅﹐尊與堂與其兄公瑾皆至﹐且驚且駭﹐且信且疑。復老力主其事云﹕如是之痘﹐非如是治法﹐萬無生理。余亦爲熱腸身任﹐前方不減不增﹐服至九朝﹐圓綻如珠﹐漿黃如蠟﹐神情與熱法﹐終復如故﹐大便日去六七次而不暢快﹐自始發以來﹐水米不沾。內遣老嫗問曰﹕不食可無恙乎﹖余曰﹕安谷則昌﹐絕谷則亡﹐寧得無恙﹖第是痘不食﹐非以寒涼太過﹐非以蕩滌傷胃而然。胃果受傷﹐气血乏本﹐气血果虛﹐漿從何自﹖此痘本逆﹐所賴治於未發﹐臟腑不至潰敗﹐气血得以融通﹐故得成漿如此。然藥力僅可以搜刮隱伏之毒﹐未能驅除煿炙之火﹐上焦淸气﹐何能便徹﹖只恐梟惡之毒﹐終非藥力能淨爲畏耳。次日十朝﹐正面有回意﹐絕不思食﹐日期漸迫﹐用大黃﹑石膏各一兩﹐生地兩半﹐黃連﹑山楂四錢﹐佐以荊芥﹑牛蒡﹑甘艸。十二朝﹐胃气忽開﹐神情才爽﹐熱勢亦和﹐回結頗佳。時值獻節﹐渴想年糕﹐因而無物不思﹐次日便飯﹐便食肉。十五朝回到﹐諸證悉愈﹐痂落如松皮。後又滿口生疳﹐齒牙幾落﹐又服牛黃﹑珠末﹐並黃連解毒湯﹐十餘劑而漸愈。月外復發一身血風瘡﹐身無餘膚﹐將百日始得霍然。是痘疏表達裏﹐驅毒導瘀﹐涼血淸火﹐自巓至末﹐不撤一劑而得收功。當危疑時﹐議論紛紛﹐有云平昔斫喪腎虛而故腰痛者﹐有云稟气素薄而故神情昏倦者﹐有雲從來肥甘不能入口而胃弱者﹐有云如此稠密气血有限何能當此蕩滌者﹐有云痘瘡何曾有此治法深以爲怪誕者。非復翁明時局﹐專信任﹐亦何能奏功﹗

銓部錢孺翁一愛﹐平時內熱﹐瘦骨如柴﹐乙未仲夏出痘﹐熱如炮熾﹐腹痛異常﹐身體不能轉側﹐口穢噴人﹐紫滯稠密﹐但不細碎﹐惟幸初朝毒火𨿽惡﹐尙未有定位﹐以大黃四錢﹐石膏七錢﹐生地六錢﹐黃連一錢﹐佐以靑皮﹑山楂﹑荊芥﹑葛根﹑赤芍﹑桃仁﹑地丁﹑紅花﹑地龍﹐臨服和豬尾膏盞許﹐以一方服及六朝﹐色漸肥紅放白﹐腹痛稍緩﹐余俱未減﹐仍用前方﹔至九朝漿甚充足﹐腹痛與熾熱較前尢甚﹐眼𨿽封而眼角流血﹐譫語不寐﹐飲食不思﹐前方增犀角﹐倍加大黃﹑生地﹑石膏﹐減豬尾血﹐臨服以化毒丹調入牛黃一分﹐珠末二分﹔至十二朝﹐頭面發臭﹐方能進粥碗許﹐一日三次﹐腹痛與熾熱依然﹔至十八朝而始跳脫。疏表達裏﹐涼血導瘀﹐淸火驅毒﹐自始以至終﹐一方成之。是首尾疏達﹐又一驗也。如此治驗﹐難以數紀﹐聊附一二以證其大略耳。

姚無奇幼時﹐於壬戌之秋﹐忽一夜吐瀉三十餘次﹐口不能合﹐兩目失神﹐絕不身熱﹐痘出驀然﹐若不知何自而致。痘甚細密﹐而且一齊湧出﹐僅得分珠﹐卻無空隙之地﹐顆粒固滿﹐卻似水珠﹐有頂無盤﹐乃劇虛劇寒之證﹐與逆相去幾希矣。證象固危﹐所希冀者﹐气血尙未離散﹐乃早圖之﹐或可挽回。疏表達裏之劑﹐一不相及﹐初朝卽用保元湯加白朮﹑木香﹑當歸﹑熟地﹑訶子﹔如是之劑﹐服至六朝﹐僅得中守而已﹐倍加參﹑芪外﹐用鹿茸﹑肉桂。至八九朝﹐身得溫暖﹐窠囊覺厚﹐漿水及半﹐但不蒼老﹐前方減鹿茸﹑肉桂﹑訶子﹐加白芍﹑茯苓﹑金銀花﹐神目開爽﹐乳食大進﹐而回痂終軟薄﹐可見虛劇之證﹐首尾溫補﹐尙不滿其分量﹐其可循規則而疏達也乎﹖第今無是證矣。

逢仲老公郎痘止八十三顆﹐始事者以痘甚稀﹐僅以輕緩之劑﹐按日期規則以治之。十六朝﹐咸以爲功成矣。延至念六朝﹐逢老意中未能釋然。予適雉城歸﹐邀予往視﹐但見兩目仿徨﹐如臨白刃﹐漧嘔不止﹐愁楚非常﹐陰囊兩傍﹐俱有一小毒如桃核大﹐隱於肌肉之下﹐色且黑黯﹐此餘毒悶焉者也。予亂弗藥﹐是晚卽斃。

一徐友一愛未及半周而痘甚稀﹐頗紅活﹐宛然一順證。惟身熱如火﹐至漿後躁亂不寧﹐霎時收斂﹐而紅暈焮赤﹐痂甚焦燥﹐腰間與環跳處﹐發出兩癰如掌大﹐板硬如石﹐焮腫如拳﹐其餘小疔﹐不計其數﹐痛楚甚慘﹐以必勝湯日服二劑﹐外以胭脂調入化毒丹貼之。十朝至十六朝﹐以一方治之﹐疔漸起漸退﹐二癰潰而成膿﹔後以忍冬解毒湯加地丁﹑當歸﹐調治收功。

一範氏女三歲﹐痘可以數紀而且綻突如珠﹐紅潤可觀﹐據痘似可弗藥﹐究其烈熱如炮﹐晝夜叫喊不已﹐左目焮腫如桃﹐以大黃﹑生地﹑荊芥﹑甘菊﹑赤芍﹑黃連﹑木通﹑地丁﹑靑皮﹐自三朝服及十四朝﹐始得身涼體靜﹐回好目亦無恙。如是之痘﹐不能枚舉﹐聊紀一二以驗大略云耳。

雉城臧明遠子幼時出痘於壬戌﹐甚密而得充肥。臧以稠密憂虞﹐余曰﹕痘𨿽密﹐顆粒綻突﹐色不幹滯﹐慮不在此。所可虞者﹐近於紫艷﹐身體太熱耳。以淸熱解毒湯日進二劑﹐五朝大解一次﹐余無別證﹐未思飲食。次日而漿卽老﹐紅暈焮赤﹐大便又三日不解﹐恐其成火褐證﹐謂主翁曰﹕急宜潤其大便﹐使毒以利松爲妙。成一火褐﹐餘毒太重矣。前方重以生地﹑滑石兩許﹐更加黃芩﹐藥未及熟而燥癢卽發﹐舉家仿徨﹐急服之﹐更餘解黑糞﹐極臭極硬﹐卽爽快熟睡﹐紅盤漸淡漸收﹐飲食大進﹐以忍冬解毒湯調治而愈。

竹溪沈氏子二歲時痘﹐熱不二日﹐放標於足脛﹐歪邪闊大如螺靨﹐緊貼皮肉﹐周身細密無空隙。次日﹐﹝艸瓢﹞沙疊錢間於通身﹐惡形不計其數。且痘色與肉色一般﹐肌膚板實﹐無粒不陷﹐叫哭不已﹐脈惕筋抽﹐是毒滯血郁之痘也﹐與逆之相去間不一寸矣。以必勝湯減桃仁﹑生地加當歸﹐日進二劑﹐不見起發﹐乳不及半﹐大便去五六次﹔大桑虫日以四枚﹐六朝稍起而未松﹔減蟬蛻﹑葛根﹐倍增大黃﹐大便日去十餘次﹔至八朝漸松漸紅﹐身漸熱﹐成粒者起綻﹐成塊者松泛如球﹐始成膿﹐乳食大進﹐未得安睡﹐時或叫哭咬牙﹔悉照前方﹐十四朝堆結如殼﹐痂亦滋潤﹔以忍冬解毒湯加當歸﹐調治全愈。

驥村錢東白幼子﹐痘及七朝﹐行漿期矣﹐通身頂陷紫滯﹐其環跳處堆聚如燕窩﹐俱板實不松﹐眼與鼻若未痘者然﹔並其頭面俱板實﹐晝夜躁亂﹐殆無寧刻﹐時常漧嘔﹐筋脈抽惕﹐此毒伏於內﹐气壅血滯故耳。始其事者﹐謝絕去矣。余以大黃四錢﹐紅花﹑生地﹑蟬蛻﹑牛蒡﹑地丁﹑荊芥﹑元參﹑靑皮﹑黃連﹐外加白項地龍五條﹐服過三劑﹐大便日去三四次﹐痘稍有起勢﹔服及十劑﹐大便方去十五六次﹐所解皆是黑垢如膠漆﹐臭惡無倫﹐通身頭面﹐頓爾起脹﹐卽時眼封鼻塞而漿沛然矣。其環跳堆聚者﹐尙未松泛﹔仍以此方﹐服至次日十二朝﹐大解約去二十餘次﹐僅似淸水。一老嫗驚惶而問曰﹕如此頻解﹐可無害乎﹖予答曰﹕痘今成膿﹐前躁亂﹐今安靜﹐皆便中來也。可許收功乎﹖予曰﹕必得環跳穴處﹐成漿結痂﹐飲食能進﹐便許無恙矣。至十四朝﹐臀上漿行且飽滿﹐胃气頓開﹐大便卽止。不假一分滋補﹐不假一分止塞﹐飲食日增﹐方以和解餘毒之劑而收功。

雉城臧君陶幼時出痘於庚申﹐甚稠密﹐甫及三朝﹐卽起綻如珠﹐囊窠飄薄﹐歸附不厚﹐不甚安靜﹐身體微熱﹔四朝卽用保元湯加芎﹑歸﹑熟地﹔六朝漸漸肥紅﹔八朝囊漸蒼老﹐漿未及半﹐大便不實而漿停﹐重劑參﹑芪加川芎﹑鹿茸膏﹑木香﹑白芷﹐漿得充足﹔後調理收功。

後林潘中山幼時痘證﹐囊似天泡之薄﹐紅暈焮紫如霞﹐徹夜無眠﹐身熱如火。渠尊公宗老在江右任所內﹐與乳母深以皮薄爲不足﹐仿徨無主。予力辧其故而始信。卽用黃連﹑犀角﹑大劑生地﹐佐以荊芥﹑丹皮﹑蟬蛻﹑牛蒡﹐臨服調牛黃一分﹐自第二朝服至六朝﹐漸漸蒼老﹐散漫遊紅﹐亦漸歸附﹐根盤圓淨﹐頂白根紅﹔仍以前方服至九朝﹐膿漿滿足﹔前方加金銀花﹑元參﹐始終以涼血淸火解毒收功而愈。脫痂之後﹐尙多餘火﹐一路淸解霍然。

予一鄕親年十七﹐勇力過人﹐忽一日﹐身熱昏迷﹐周時卽痘一齊湧出﹐稠密無空地﹐形與色宛似水珠﹐但根窠結卓﹐呼吸之气甚雄﹐薄之非因虛也明矣﹐平昔勇力無論矣。其所以然者﹐气與血均爲毒閉﹐兩不至之故也。以荊芥﹑葛根﹑赤芍﹑紅花﹑木通﹑地丁﹑紫艸﹐重以靑皮﹐外以山楂二兩煎湯代水﹐日服三劑。次日﹐頓然蒼老﹔第四日﹐卽頂白根紅﹐復用前方﹔七朝漿足飽滿﹐其體原厚﹐緣爲毒遏種種故爾﹐一開其牖﹐正气勃然莫禦矣。兩痘浮衣則同﹐一爲火炮气蝕﹐故壯熱遊紅﹔一爲毒湧血郁﹐故昏迷色白。一涼血淸火﹐一松毒活血﹐各究其致﹐遊紅者斂﹐色白者紅﹐囊窠俱厚矣。

烏程陳大尹乙巳歲﹐一孫痘稠密幹紅﹐始任事者有三人焉。先以升發﹐後以涼解﹐五朝頂平囊扁﹐七朝眼有開意﹐鼻將有息﹐三人辭陳某而去﹐延先君以決生死。先君驗其頭溫足冷﹐非熱毒可知﹔而且身安體靜﹐毒已盡行於肌表又可知。曰﹕此气血虛餒﹐非毒滯不松之謂也。陳某意中以爲必斃﹐問先君曰﹕此證可挽回萬一乎﹖先君答曰﹕痘瘡放點以至落痂﹐一以气血終始其功。气血充達則得以領毒而起脹﹐气血鼓蕩則得以化毒而成漿﹐气血還源則得以解毒而落靨。今痘不起脹﹐猶之更籌一般﹐籌得依刻而起﹐非籌自起也﹐必需漏水下壺﹐更籌得起。論及於此﹐陳某大悅。先君以參五錢﹐芪八錢﹐鹿茸膏半盞﹐佐以芎﹑歸﹑淮熟地﹐少加肉桂﹐連投二劑而痘卽起脹如珠﹔再二劑而漿卽充滿。後以參歸化毒湯收功而愈。是證不槪見矣。

孝廉王遇老一小兒﹐甫三歲﹐痘在五朝﹐通身稠密﹐全不起脹﹐人不狂躁﹐熱亦不甚﹐有似餒而不充。余按其皮肉則板﹐探其口內如脂而多漧嘔﹐則知其毒壅於內外﹐故不能起﹐非气虛不振之論也。以大黃爲君﹐佐以疏表活血之劑。至臨服時﹐復持疑而問曰﹕毒滯攻之﹐固其宜矣﹐萬一精神亦從而蕩焉﹐柰何﹖余曰﹕妄投則然﹐對證不惟不損﹐正以護精神之地也。二劑服後﹐便有起勢﹐漧嘔減半而身反勢矣﹐是毒透達之象也。前方加黃連﹑生地﹐服至十二朝﹔後以忍冬解毒湯而愈。

馮春元一小愛三歲﹐痘甚密﹐八朝絕不起脹﹐頂陷色滯﹐筋抽脈惕﹐日夜不寧﹐頻頻漧嘔﹐大便日去二三次﹐宛似一內虛平扁之證。始事者﹐謝絕去矣﹐舉家哀號待斃。余視之﹐頂𨿽陷而板實﹐色𨿽不榮而紫黯﹐未有內虛而形板實者也﹐而況紫黯其色乎﹖至於種種見證﹐皆毒火發泄無門之象。余以大黃﹑靑皮﹑山楂達其裏﹐荊芥﹑牛蒡﹑桑虫疏其表﹐紅花﹑桃仁﹑赤芍﹑豬尾膏以導其瘀﹐黃連﹑石膏﹑生地以淸火涼血﹐二劑稍有轉機﹔又二劑﹐更用化毒丹調入牛黃﹑珠末以化毒淸火﹐大便日去十餘次﹐多而且暢﹐穢垢般般﹐頂卽起﹐盤卽潤﹐漿亦迅速﹐余證未能跳脫﹐首尾一方﹐至二十朝而始霍然收功。

戊午﹐一沈氏子痘密而紅﹐色嫩而薄﹐身不甚熱﹐察其神情﹐內證絕無隱伏深藏之毒﹐先以疏透﹐四朝而囊窠悉起﹔卽以參﹑芪﹑芎﹑歸﹑淮熟地﹑甘艸﹑山楂﹐日進二劑﹔七朝漸蒼﹐次日漿行﹔十朝漿頗膩而不能老﹐寢食亦安﹐減血藥加白朮﹑山藥﹑茯苓﹑金銀花﹐調治收功。自甲子以來﹐是痘百無其一矣。

王含叔一愛三歲﹐痘方見點﹐卽便咬牙﹐周身痘色俱白﹐宛似气虛﹐探其口膩如脂﹐背上有三四點紫黯幹紅者﹐微露其端﹐則知其斗牙者﹐肝腎之毒火也﹔色白者﹐血爲毒郁而然也。以活血散火疏肌透發之劑﹐痘色漸紅﹐但紅而不潤﹐顆粒不松﹐頻頻漧嘔﹐夜不成寐。三朝﹐用黃連﹑生地﹑丹皮﹑牛蒡﹑荊芥﹑木通﹑紅花﹑靑皮﹑蟬蛻﹑山楂﹐臨服和豬尾膏半盞﹐日進二服﹔色頓礬紅而未活﹐唇口漸黑如煤﹐前方倍用黃連﹑生地加滑石﹑地丁﹐外以牛黃七釐﹐並豬尾膏服﹔至七朝﹐色方紅潤﹐頭面放白﹐漧嘔減半﹐大便日去四五次﹔十朝漿亦堪回﹐唇殼已脫﹔照前方至十二朝﹐唇復焦黑﹐痂老而燥﹐仍復咬牙﹐大便日解十餘次﹐絕不思食﹔前方大劑生地加石膏﹐日進二服。牛黃每服一分﹐珠末二分﹐豬尾膏亦如前。至十五朝﹐鐵嘴復退﹐終不思食﹐大便約去三十餘度﹐痂落八九﹐四肢彊直﹐仰臥如屍。十六朝唇口又黑﹐咬牙比前更甚﹐大便無度﹐俱如膠漆﹐或如藥汁﹐點乳不進﹐以蓮肉﹑紅棗﹑扁豆煮濃汁﹐灌入其口咽下﹐而此汁卽出如漏。乳母以寒藥太過﹐脾气損傷如此﹐皆有怨言。主人明理﹐謂此藥不投﹐何能起發﹐以至落痂﹖第痂已落﹐何復如此﹖叩予之故。予曰﹕痘貴乎終﹐以餘毒脫卸之難也。若餘毒內攻﹐事已去矣。餘毒得透﹐可無虞矣。其餘毒必結於大腸而故暴利如傾﹐又結於肝而故咬牙不已﹐不則何以唇口猶如漧漆﹐三退而三結也﹖必得內毒成熟﹐有膿血便出﹐方可保全﹔然得精神有三四日可支﹐內毒一二日可熟便妙。是日十八朝矣﹐以牛黃七分﹐珠末一錢四分﹐爲兩服﹐蜜汁調下。傍晚﹐解紫血甚多﹔逾時夾膿夾血﹐倍於初次﹐卽睡去。至夜﹐便尋乳食﹐咬牙頓止﹐唇口松退﹐神卽蘇爽﹔至天明﹐解一硬黑糞如石﹐大便五日不解﹐乳食大進﹐收功而愈。

餘一孫女四歲﹐戊子暮春一晚﹐大熱如炮﹐躁亂不寧﹐不逾時而衄如注﹐血紫成條﹐有意亂心慌之象。是夜卽以涼血攻毒飲減紅花﹑紫艸﹐加石膏﹑元參﹑地丁﹐連投三劑。次日﹐午刻見痘﹐不紅不紫﹐如晦色椒皮﹐窠囊不起﹔第二朝﹐衄止﹐熱亦減半﹐叫喊不已﹐躁亂如初﹐暫減石膏﹐同大桑蛀﹐用豬尾膏盞許﹐和於藥內﹐日服二大劑﹔服及七朝﹐漸起漸紅﹐大便日去七八次﹔九朝漿行﹐漸入佳境﹐藥餌遂懈。十朝晚﹐身復大熱﹐叫喊仍不絕口﹐滿面搔破﹐猶幸鮮血淋漓﹐急用胭脂調入化毒丹貼之﹔前方重以大黃五錢﹐生地﹑石膏俱兩余﹐三劑後﹐十三朝始定﹐收結而痂尙燥﹐寢食僅得其半﹐以忍冬解毒湯減紅花加大黃﹑生地﹐十六朝收功。

徽州程氏一子三歲﹐丙戌殘冬﹐一日﹐大熱煩渴﹐口熱如鑪﹐舌胎卽芒刺而黑則其咽漧可知﹐見點於肌肉之間﹐隱隱若麻﹐幹紅晦滯﹐仿佛乎逆﹐幸在初朝﹐以淸涼攻毒飲加蜜炙麻黃二分﹐以隆冬也減犀角﹐二劑細碎者悉退﹐顆粒分明。又二劑﹐色亦稍轉。四朝﹐淚流如膽汁﹐唇漸堆結如煤﹐謂之鐵嘴﹐大便晝夜約去十餘次﹐一方服至六朝起脹﹔八朝行漿﹐胃气未開﹐神情未快﹔十二朝﹐鐵嘴松褪﹐寢食漸安。首尾一方﹐收結成痂﹐以忍冬解毒湯至十六朝收功。

七里溫廣心大郎八歲﹐出痘於乙酉仲冬﹐值久瘧後﹐精神疲敝﹐飲食不思﹐痘毒溺血如膏﹐胸膈閉悶﹐唇黑如煤﹐舌胎如刺﹐兩頰不分界地﹐天庭明朗﹐身上稠密幹紅﹐腹更有紫背浮萍斑點﹐如是毒火﹐身反不熱﹐內郁故也。以涼血攻毒飲﹐大黃爲君﹐加桃仁﹐每劑和大桑虫﹐日服二大劑﹔五朝未見轉機﹐前方倍大黃五錢﹐生地兩許﹔七朝兩頰松透﹐紅活成顆﹐身體大熱﹐余痘亦俱紅潤﹐腹斑漸淡﹐前方減葛根﹑蟬蛻﹑紫艸﹑紅花﹑桑蛀﹐加黃連﹑石膏﹐每服調牛黃化毒丹一錢﹐日進二服﹔十朝漿足﹐腹斑悉退﹐胃气頓開﹔十二朝唇殼褪脫﹐舌竟紅活﹐頭面堆砂收結﹐身上气足血收﹐寤寐俱安﹐前方減大黃﹑黃連﹑石膏﹑桃仁﹐加金銀花﹑貝母攻伐之劑﹐止一劑不及﹐便不思食﹐神情仍復不快﹐痘卽停止。予駭其故﹐豈攻之太過而眞元不繼耶﹖抑攻力未足而毒火竊發也﹖猛省其故﹐失檢其溺﹐取視猶然﹐使內邪淨盡﹐小腸何猶乃爾也﹖悉如前法﹐連進二劑﹐諸象速轉﹐捷於影響。服及十八朝﹐而溺始淡黃其色﹐以忍冬解毒湯始得收功。

孺山鍾晉叔一郎七歲﹐甲戌出痘﹐未見點時﹐腰腹倏爾疼痛﹐至欲解更甚﹐及解逼迫異常﹐急不能待﹐而卒不能解﹐因艱塞而努力﹐因努力而愈艱塞﹐不惟不得解﹐努力之極﹐气反上湧而面顏俱變﹐俄頃而惡象復然﹐此毒深藏於脾腎也﹐以必勝湯去生地﹐連投二劑﹐身體壯熱﹐見點稠密不松﹐幹紅色滯﹐痘與皮肉按之俱板﹐气壅煩悶﹐身無安放。前方服及四朝﹐大便見毒垢﹐如漆如膠﹐紫黯其色﹐前方加黃連﹑石膏﹑生地﹔服及七朝﹐頭面焮腫如球﹐周身四體脹滿如吹﹐有如气鼓﹐目之可駭﹐所幸痘亦得脹﹔十二朝漿行﹔十四朝漿斂﹐悉以一方主之。大黃用及斤余﹐大便日止一次﹐口內成疳﹐目睛起障﹐身熱未和﹐以撥雲散合忍冬解毒湯﹐調牛黃﹑珍珠﹔服至十七朝﹐所進僅止稀糊﹐所存惟有皮骨﹐與參湯數匙﹐口卽幹膩﹔嗣後弗藥﹐惟以牛黃﹑珠末日服二分﹐佐以吹藥﹐疳與障漸愈﹐飲食漸進﹔月餘後﹐肌肉生長﹐精神康復。次年患一悶沙﹐不及進藥而斃。惜哉﹗

黃復初八郎﹐癸酉孟春﹐一日身體燥熱﹐肉瞤筋惕﹐兩目昏沈﹐痘之象也。愁容萬狀﹐稍動其衣被﹐痛楚等於剝膚﹐是穎毒郁於皮膚也。卽用必勝湯減桃仁加桔梗﹐用大黃四錢﹐連進二劑﹐痛不稍減。照前方﹐大黃六錢﹐又二劑透出﹐一身紫滯幹紅﹐綿密無縫﹐痛始減半﹐大熱如火。前方加黃連﹑石膏減葛根﹐服二劑﹐顆粒分明﹔六朝充肥﹔九朝漿勢沛然。因痘象可觀﹐藥卽懈弛。次日燥癢難禁﹐頭面搔破﹐血流滿面﹐急以藥胭脂貼之﹐悉如前方﹔外以牛黃二分﹐珠末四分﹐勻分三服﹐調於藥內﹐日進三頭汁﹐次日復灌﹔十二朝堆沙漸收﹐腐爛作臭﹐胃气日開﹐神情日爽﹔十六朝收功。用大黃斤余﹐牛黃二錢。

余戊子一孫﹐壬辰初夏一晚﹐大熱如烙﹐叫喊不已﹐如蚓在灰﹐次早大小便去血﹐解後稍緩﹐俄頃復然﹐急以必勝湯加石膏﹐連投二劑﹔日晡卽見痘﹐窠粒不松﹐痘色紫黯﹐大解皆紫黑成片成條﹐散者成流﹐叫喊愈甚﹐照前方重以大黃﹑生地﹑石膏﹐晝夜三大劑﹐每劑和豬尾膏一大盞﹐並大桑虫﹔服及七朝﹐色漸紅活﹐囊漸松透﹐終是叫喊不已﹐前方減葛根﹑蟬蛻﹔九朝放白﹔十一朝行漿﹐諸證減半﹐大便日去七八次。藥餌稍緩﹐仍復猖獗﹐更加燥癢﹐痘頂穿破若圈﹐喊不絕口﹐悉如前日進三大劑﹐十四朝得有霽色﹔十六朝叫喊復作﹐愁楚萬狀﹐便出紫黑血片如蟄皮﹐散瘀血有一糞杓﹐卽安睡﹐醒余便思食﹐身熱始和﹐大便頓愈﹐溺猶血水。念六朝夜半﹐驟然躁亂﹐舌起一疔﹐以牛黃分半﹐珠末三分﹐蜜湯調服﹔以忍冬解毒湯加大黃錢許﹐用地丁煎湯服﹔及念八朝﹐舌疔卽褪﹐月餘始得安痊。約用大黃三十兩﹐石膏﹑生地俱二斤半。

一淩姓之兒僅周歲﹐身體壯熱﹐躁亂不寧﹐如蚓在灰﹐痘未見而兩目昏眊﹐是痘象﹐知其毒壅上焦之故也。卽以涼血攻毒飲去生地﹑紅花加山楂﹑地丁﹐一劑而神卽安﹐日晡見痘如麻﹔再二劑而細碎者漸消﹐朗朗分珠。其祖父稱謝不已。照方用生地﹑紅花並大桑虫﹐日進二服。以一方服至十二朝﹐順敍收功。此僅躁亂一項﹐更得治於未痘﹐故潮頭無甚風波。

孺山鍾去疑年及二旬餘﹐一日府試歸見痘﹐昏沈不語﹐有疑其爲虛者﹐有云其爲勞者﹐五日矣。窠粒不松﹐盤暈焮赤﹐兩頰通紅﹐不分界地。且气粗壯熱之極﹐此熱毒上湧﹐淸气阻塞﹐心竅爲痰所迷﹐虛勞何與焉﹖以涼血攻毒飲減紅花﹑蟬蛻加貝母﹑地丁﹐日投二劑﹔七朝界地漸分﹐痘漸松泛﹐神情猶然昏憒﹐前方減葛根加石膏﹑黃連﹔八朝始省人事﹐方知己之出痘﹔九朝而漿沛然﹔十二朝收結﹐遂弗藥而愈。俱以一方終始其功。

一賀氏子四歲﹐出痘於仲春﹐滿目愁容﹐天柱不舉﹐神情躁而若倦﹐身不甚熱﹐痘點隱躍於皮膚﹐按之板實﹐板則非不振矣﹔且多遊蠶﹐不拘其數﹐其色幹滯而多白黯﹐黯則非眞白矣。且有椒色間乎其中﹐溺血如膏﹐口穢若腐﹐則此天柱不舉﹐愁容厭倦﹐全是毒火內擾﹐以故情緒難支﹐用必勝湯減桃仁﹑紅花﹐稍加蜜炙麻黃一二分﹐和桑虫一大枚﹐日投二劑﹔服及四朝﹐身漸熱﹐色漸紅﹐顆粒亦漸起﹐時常漧嘔哈舌﹐前方加黃連四劑﹔毒火湧發﹐驟熱如焚﹐盤若塗朱﹐天柱頓起﹐外加石膏減漧葛﹑麻黃。自七朝以至十朝﹐放白成漿﹐大便日去五六次﹐皆毒垢﹐愁容不轉﹐壯熱未和﹐飲食不進。十四朝堆結髮臭﹐飲食得進﹐諸證平康﹐惟溺血未止。十八朝仍復壯熱泛疤﹐口內成疳。一方貫至念朝外﹐始得痊愈。

李姓一幼弟﹐卒然腰痛﹐以及兩脇兩肩骨節皆疼﹐愁楚不堪﹐次日卽報點於左腰﹐如豆大而色黯滯﹔又有數點﹐似痘非痘﹐隱躍於皮膚而多晦色﹐按之板實。以必勝湯四劑後﹐顆粒稍起而終不松﹐晦色稍退而未紅潤﹐續出者可以數紀﹐只是痛楚呻吟﹐晝夜不息﹐寢食俱廢。以一方服及八朝﹐略松泛而得半漿﹔服過十二朝﹐痛楚方息﹐稍能寢食﹐將就收結而愈。是證幸痘稀疏﹐故得成功而且易。若一稠密﹐便如章繼美之歷盡艱難險阻矣﹐腎証之可畏也如是夫﹗

嚴璞庵一孫歲未滿周﹐一日壯熱昏沈﹐筋脈抽惕﹐以淸肌透毒湯加木通﹑靑皮一劑﹔次日卽見痘﹐頭額如麻﹐身上隱躍﹐以必勝湯減桃仁﹑赤芍﹑生地加當歸﹔三劑後細碎者漸退﹐隱躍者漸透﹐𨿽見顆粒﹐卻密而不松﹐滯而不紅﹐胸背多遊蠶珠殼﹐抽惕如故﹐減葛根加丹皮﹐每劑和大桑虫一枚﹐日服三劑﹔至七日頂白根紅﹐惟遊蠶珠殼未松﹔服及十朝﹐通身脹滿﹐漿勢沛然﹐獨抽惕未已﹐壯熱未和而多愁楚﹐大便自見點﹐晝夜十餘次﹐皆毒垢﹐幸乳食如常。一方貫至十六朝﹐諸證平康﹐戲之方笑﹐以忍冬解毒湯﹔念朝外發出紅斑如霞﹐調理收功。

臧比玉大郎四歲﹐一日﹐徧體燔灼﹐面頰通紅﹐气壅昏憒﹐以必勝湯減桃仁﹑紅花﹐加石膏三劑﹐後見痘如麻。又二劑﹐細碎者悉退﹐顆粒分明﹐但鋪紅若錦﹐熱不稍減﹐神思復然。重以大黃五錢﹐生地石膏各一兩﹐日投二劑﹔至五朝減蟬蛻加犀角﹔八朝漿足﹐大便日去四五次﹐神思始淸﹔十二朝稍思飲食﹐有收結意﹐盤暈猶然焮赤﹔十四朝仍復泛疤﹐轉側愁楚﹐口內生疳。一方服至十八朝﹐諸證霍然﹐方以忍冬解毒湯收功。

驥村嚴靑宇七歲一愛﹐壯熱如火﹐四肢冰冷﹐下部直過環跳﹐躁亂如失水之魚﹐無瞬息寧靜﹐兩頰一片通紅﹐不見點粒﹐胸背幹紅晦滯﹐皮壅肉板﹐主人以爲必斃﹐置之若棄矣。然痘在初見﹐毒無定位﹐以必勝湯﹐大黃五錢﹐連投二劑﹔四肢稍溫﹐卽加黃連﹑石膏﹐每劑和大桑虫一枚﹔又四劑伏火通透﹐兩頰紅中泛點﹐四﹐體頓熱。一方貫至九朝﹐徧體充肥﹐粲然可觀。主人喟然嘆曰﹕前者兒女輩斃於痘者十數人﹐凶象皆未及此。是痘得痊﹐往者不堪回想矣。乃竟首尾﹐一以攻毒涼血松肌。十二朝漿黃如蠟﹐漸收漸結﹔十八朝諸證霍然﹐痂落收功。嗣後﹐口復生疳﹐兩目腫赤多淚﹐以撥雲散去木賊加牛蒡﹑元參﹑花粉痊愈。約用大黃二十餘兩﹐石膏﹑生地各二斤﹐大桑虫四十餘枚。

乙未﹐郡尊一子﹐歲未滿周﹐一日﹐身熱如火﹐汗如雨下﹐左眉稜焮腫如桃﹐愁楚不寧而有痘象﹐乘痘未見﹐毒無定位時﹐卽以必勝湯減桃仁﹑紅花﹑葛根﹑地龍﹐加石膏﹑丹皮﹑羌活﹐連投兩小劑﹔外以牛黃半分﹐珠末一分﹐調入化毒丹三匙﹐蜜湯調送﹐分爲兩服。次日見痘﹐頭額細碎如鍼頭﹐悉如前服。又次日細碎者俱退去矣﹐而汗亦收﹐顆粒分明﹐第膚赤如霞﹐熱仍火熾﹐愁楚復然﹐惟喜乳食能進。一方服及六朝﹐頂白根紅﹐減蟬蛻﹔八朝漿足飽滿﹐熱勢不減﹐眉宇未開﹔九朝迅速收痂﹐耳骩便起一毒﹐如雞卵﹐照原方用桃仁﹑紅花﹔十二朝出膿﹐背上腰胯﹐隨起四毒﹐通如前劑﹐並化毒丹﹔至十六朝﹐亦俱成膿平復﹐相繼又起大大小小十數余癰﹐更多惡色靑紫﹐如傷目之可畏﹐以金銀花﹑赤芍﹑地丁﹑貝母﹑羌活﹑牛蒡﹑當歸﹑元參﹑甘菊﹑甘艸﹐仍合化毒丹﹐服至念四朝而始收功。是痘熱法名爲火裏苗﹐毒先於痘名疙瘩塊﹐令不早圖﹐痘其焦紫內潰矣。

陳白庵一愛三歲﹐一日驟熱如鑪﹐燥炙如煙﹐惟額汗如雨下﹐至晚﹐卽見點於太陽﹐兩頰如橊皮﹐紅而黯滯﹐連成一片﹐不見點粒﹐通身稠密幹紅﹐口渴煩躁﹐徹夜無眠﹐第幸在初朝﹐毒火𨿽熾﹐尙可撲滅。以大黃﹑生地﹑黃連﹑紫艸﹑地丁﹐佐以木通﹑荊芥﹑丹皮﹑牛蒡﹑山楂﹑靑皮﹑赤芍﹐日服三頭汁﹔次日汗收而熱減半﹐前方減黃連加蟬蛻﹑大桑虫﹔服及四朝﹐兩頰紅中泛痘﹐色漸光澤﹐神情未舒﹐胃气閉塞﹐前方每劑調牛黃半分﹐日投二劑﹔七朝頂白根紅﹐神情半爽﹐身復壯熱﹐仍用黃連﹐減蟬蛻﹑桑虫。守此一方成漿絡靨﹐至十六朝﹐邪毒退聽﹐正气康復﹐瘢痕尙燥。幾及一月﹐復發血風瘡﹐以忍冬解毒湯加生地﹑黃連﹑赤芍減紅花﹐又一月而痊愈。

愼復庵長子其章﹐九歲時痘﹐烈熱如焚﹐紫滯幹紅﹐窠囊平板﹐無一隙地﹐通身焮腫如吹﹐四體彊直如鑄﹐仰臥而不能轉側﹐猶如捆綁﹐痛楚非常﹐叫喊不已﹐此梟毒烈火﹐表裏俱狂﹐以大黃八錢﹐石膏兩余﹐生地兩半﹐黃連三錢﹐佐以淸喉松肌透表活血﹐更以豬尾膏調入盞余﹐日投二劑﹔六朝勢不稍緩。時值炎天﹐畏熱如鑪﹐乃以藤席鋪地以安之﹐猶云背下如火﹔外取三七艸﹐搗自然汁﹐用鵝翎以拭之﹔仍以前方。服過八朝﹐景色如故﹐計無所施﹐將雞溏矢醬色而有尖頭者﹐和六一散爲細丸﹔又用六一散和冰片二釐﹐研勻爲衣﹐燈心湯送服。逾時身振體戰﹐臭汗如漿﹐霎時湧出大黑螺疔於肩背四肢十五六處﹐烈熱頓和﹐痘卽肥紅光澤﹐方得屈伸轉側﹐終是愁楚未開﹐水米不沾﹐尙屬可畏。其疔卽以銀鍼挑破﹐用胭脂膏貼之﹔仍以原方首尾一轍而得成漿收結痂落收功。二十朝外﹐口復生疳﹐尻骨又生癰毒﹐一僧治之而愈。

朱嘉直子一日熾熱煩躁﹐愁容萬狀﹐腦後先起兩毒如桃﹐不知其爲痘之疙瘩塊也。嗣卽見痘﹐稠密幹紅﹐僅不細碎﹐然顆粒不松﹐以必勝湯加元參﹐自二朝服至七朝﹐大便日去四五次﹐色漸肥紅﹐囊漸松泛﹐神情頗安﹐大有行漿之勢。第壯熱未和﹐一老嫗譖曰﹕痘子惟恐脾胃不實﹐反用大黃宣他﹐今痘根俱泄出矣。相公當自有主意。果惑於其言﹐遂中止兩日﹐漿亦中止﹐神情復躁﹐熾熱更甚﹐頻頻漧嘔﹐頭面破傷幾半﹐口穢若腐﹐唇口焦裂﹐仿徨之極﹐復邀余視。余諭之曰﹕中气果泄﹐無論別證﹐有不頭溫足冷者乎﹖何以其熱更熾耶﹖急以前方加黃連減蟬蛻﹔其破傷處以藥胭脂貼之。至十一朝破傷復灌﹐通身漿亦復行﹐兩疙瘩並成一大疔﹐黑硬成坑﹐亦以胭脂膏貼之。越三日﹐其疔腐爛﹐膿漿旁溢﹐軟絹拭漧重貼。十六朝漸爾收結﹐胃气漸開﹐諸證漸得平復。其疔至念朝外收疤﹐首尾以一方成之。口內生疳﹐終以淸熱解毒收功。

一許友幼時見痘﹐細如鍼砂﹐頭面焮腫﹐未及兩朝而眼卽蒙閉﹐熱如炮熾﹐愁楚之聲不絕﹐以必勝湯加黃連﹑石膏﹐連投三劑﹐卽大解七八次﹐而細碎者悉行退去﹐兩目仍開﹐熱亦減半﹐痘𨿽成顆﹐尙頂陷不松﹐幹紅未潤﹔前方減黃連﹑石膏﹐服及七朝﹐囊松色潤﹐眼封鼻塞﹔八朝﹐有放白行漿之勢﹐未得沛然﹐大便約去二十餘度﹐始如膠漆﹐繼若淸水。乃尊疑其虛滑不禁﹐果爾痘變灰白矣﹐尙嫌伏毒松而未暢﹐故下利淸水﹐暢則矢必黃結矣。仍以前方﹐服及十朝﹐漿足﹐胃气漸開﹔十二朝神情開爽﹐大便頓實﹐收結而愈。後左小股發一餘毒﹐以忍冬解毒湯收功。

篛溪髙氏子﹐痘頗勻朗﹐明潤粗壯﹐道中一友﹐目之爲順﹐投以平和升發之劑。主人以夜不成寐﹐身體壯熱爲慮。不知更有血絲繞於目胞之下﹐拳毛倒豎如槍﹐可慮更甚﹔若壯熱不寐﹐又其次矣。喜僅在三朝之內﹐猶可攻逐。用大黃三錢﹐佐以赤芍﹑紅花﹑地龍﹑大桑蛀﹐余不過松肌透發之類﹔服至五朝﹐血絲漸淡而眼合﹐壯熱稍和﹔十朝漿足肥濃﹐攻發似乎可已﹐第兩太陽未脹﹐毒根猶未盡徹﹐神情未爽﹐恐虧一簣﹐大黃與桑蛀服過十三朝﹐方得如意而回。

一宋姓者三歲一子﹐痘頗磊落綻突﹐而根無盤暈﹐其色則晦滯灰黯﹐宛若爲塵垢所蒙﹐體不甚熱﹐口中穢气滿幄﹐躁亂不寧﹐此系熱毒遏郁於內﹐故見證乃爾﹐身體則不熱也。是病在血而不在气﹐以大黃﹑紅花﹑紫艸﹑赤芍﹑丹皮﹑地丁﹑荊芥﹑山楂﹑牛蒡﹐自三朝服至六朝﹐色漸紅活﹐亦漸安﹔八朝頓熱如火﹐穢气減半﹐頂白根紅﹐減紫艸﹑紅花﹑赤芍﹐加生地﹑黃連﹔九朝漿成迅速﹐寢食漸復﹐以忍冬解毒湯調治收功。

一張氏之室﹐年十九歲﹐忽然壯熱如烙﹐喉間刺痛﹐不能咽津﹐咬牙不已﹐神情躁亂﹐次日卽見痘如鍼砂﹐色似胭脂﹐道中一望而去者不一矣。其證𨿽惡﹐以其尙在初朝﹐毒無定位﹐以大黃﹑石膏各五錢﹐生地七錢余﹐佐以荊芥﹑地丁﹑丹皮﹑赤芍﹑漧葛﹑元參﹑牛蒡﹑木通﹑甘桔﹐用蘆筍兩許煎湯代水﹐日投三劑。次日三朝﹐頭面卽顆粒分明﹐前方更用桑虫一大枚﹔五朝色轉肥紅﹔七朝放白﹔九朝漿勢沛然﹐咬牙方止﹐熱猶火熾﹐僅咽稀粥碗許﹐猶苦難吞﹔十朝頭面堆結﹐愁楚未舒﹔十二朝血收气足﹐回膿結靨﹐發臭難近﹐飲食大進﹐諸證悉愈﹐首尾以一方成之。

張金友子二周﹐癸巳季冬﹐忽一晚身熱躁亂﹐咬牙弄舌﹐痘象疊呈﹐以淸肌透毒湯加大黃﹑牛蒡﹑靑皮﹔時值初寒﹐佐以炒黑麻黃﹑羌活。二劑後梟毒騰湧﹐躁亂更甚﹐兩目仿徨﹐啼號漧嘔﹐筋抽脈惕﹐大便傾瀉如注﹐此熱毒內亂﹐下注大腸﹐不容傳送而故湧泄也。乘痘未見﹐勢𨿽猖獗﹐毒未內攻﹐因勢而利導之﹐是攝萬象於兩儀﹐關竅在此。前方減羌活﹑麻黃﹐加丹皮﹑地丁﹑木通﹐三劑後瀉卽止﹐諸證未降﹐以衝突之勢稍緩﹐不至奔騰下注耳。所謂大黃能止瀉﹐信不誣也。見標數點於左額﹐細如鍼頭﹐當喉十餘點﹐犯蚊迹咽關﹐照前方倍加大黃曁元參﹐每劑和豬尾膏盞許﹐大桑虫一枚﹐日服二劑。次日三朝﹐天庭淸楚﹐但是不松﹐地角細密﹐卽以胭脂膏貼之﹔右顴不成點﹐身幸分珠﹐其間遊蠶珠殼者﹐不計其數﹐悉如前方。至五朝弄舌止﹐右顴方見點﹐口內脫皮﹐乳不能吮﹐食之煮熟紅棗﹐不變而出﹐大便復去五六次﹐以全體惡毒湧發﹐火性奔騰﹐不暇分消而故直出﹐是謂邪熱不殺谷﹐前方減葛根加白芷。七朝痘漸肥紅﹔八朝右顴及遊蠶珠殼俱起脹﹐大便去黑垢甚多﹐如膠如漆﹐日進米糊二三碗﹐兩太陽未能起脹﹐以毒根未盡透也﹐日服大桑虫四枚﹐豬尾膏盞許﹐前方減蟬蛻加山甲﹑生地。十朝通身漿足﹔次日漸漸收結﹐大便復止﹐寢食俱安﹐聲音不亮﹐間或咬牙﹐前方減山甲﹑大黃及半﹐加金銀花﹑甘菊﹐外以牛黃半分﹐日服兩次。十四朝諸邪退聽﹐調理收功。是證始終以攻毒疏透爲主﹐補拓收斂﹐毫不與焉。卽寒涼之味﹐亦不相及﹐以熱毒深藏隱伏也。痘本凶暴無倫﹐朝頭無甚風波﹐末路得無餘證﹐皆得早圖之力也歟﹗

蔡文淸一愛五歲﹐忽一晚躁亂如涸轍之魚﹐未幾卽昏憒﹐面如土色﹐兩目失神﹐若立刻可斃者。以大黃﹑羌活﹑靑皮﹑紅花﹑蟬蛻﹑僵蠶﹑炒黑麻黃﹑荊芥穗﹑木通﹑山楂﹐連投二劑﹔次日神情稍醒﹐兩頰通紅﹐身上見痘數點﹐照前方減麻黃﹑僵蠶﹐加丹皮﹑地丁﹑赤芍﹐和豬尾膏半盞﹔三朝身體壯熱﹐人卽醒豁﹐兩顴隱隱見點如鍼砂﹐頷下稠密﹐近於托腮﹐卽用胭脂膏封之。身間珠殼甚多﹐喜磊落成顆﹐但嫌幹紅少潤﹐前方去羌活加黃連﹑生地﹐每劑和入一大桑虫。四朝顴卽淸楚﹐五朝色轉紅活﹐鼻塞眼封﹔七朝珠殼起頂﹐食薄粥一茶甌﹐大便日去三四次﹔九朝頭面堆結﹐身上漿滿﹐壯熱未和﹐腹痛異常﹐愁楚不能轉側﹐倍以大黃﹐臨服調入化毒丹二三匙﹔十二朝痛漸緩﹐漸得轉側﹐飲食大進﹐以忍冬解毒湯調治回好。

錢氏子忽身熱如烙﹐次日痘卽一齊湧出﹐細若鍼頭﹐白頭至足﹐渾無隙地﹐色滯幹紅﹐時時漧嘔﹐徹夜無眠。以大黃爲君﹐佐以靑皮﹑山楂﹑荊芥﹑地丁﹑蟬蛻﹑赤芍﹑紅花﹑紫艸﹑黃連﹑木通﹐臨服和豬尾膏一盞﹐連投三劑﹔第二日兩頰卽成顆粒﹐但界地未分﹔至三朝通身亦分珠磊落﹐第壯熱未和﹐漧嘔稍稀﹐前方加生地﹔五朝肥紅光澤﹐熱勢減半﹐前方去蟬蛻﹑黃連加甘艸﹔八朝放白成漿﹐稍思飲食﹐去紅花﹑紫艸﹑豬尾膏加連翹﹔九朝復壯熱大渴﹐時或咬牙﹐仍加黃連﹐重以生地﹑石膏﹔十二朝諸證漸退﹐寢食漸安﹐方以忍冬解毒湯調治收功。約用豬尾血三碗余。

閔佺木子報痘於脊﹐黑陷歪斜﹐按之板硬﹐余痘隱躍於皮肉間﹐點粒甚細﹐色滯幹紅﹐躁亂不寐﹐體不甚熱﹐速將母痘挑破﹐以胭脂膏貼之﹐用必勝湯減生地﹔服四劑後﹐報痘圈卽松白﹐盤卽紅潤﹐中心尙黑﹐余痘透發成顆﹐未能光壯﹐照方用生地減桃仁﹑漧葛加僵蠶﹐每劑和大桑虫一枚﹔五六朝起綻如珠﹐主痘成漿﹐如爛頭癤﹐神情未快﹐飲食未進﹔九朝漿足飽滿﹐寢食得半﹔十二朝收結霍然﹐方用解毒養榮調理收功。

閔明生一愛四歲﹐痘頗稀疏﹐顆粒細結﹐俗呼爲石痘者是也。兩頰界地不淸﹐周身幹紅晦滯﹐至胸腹間徧滿此斑﹐眉愁腹痛﹐寢食不安﹐身不甚熱﹐以必勝湯撤生地加紫艸﹐每劑和豬尾膏半盞﹐日服二劑﹔至五朝斑色漸淡﹐兩頰漸淸﹐前方減葛根﹑蟬蛻﹐用生地﹑當歸﹔九朝其斑悉退﹐漿甚充滿﹐腹痛頓止﹐照方減桃仁﹑紅花並豬尾膏﹔次日收結甚速﹐身體反熱﹔十一朝根盤復泛﹐兩顴疤內累累重出二痘﹐但神情爽朗﹐不爲檮杌﹐仍用大黃﹑蟬蛻﹑赤芍﹑金銀花﹑荊芥﹑當歸﹑牛蒡﹑地丁﹑山楂﹔服至十五朝﹐半漿半靨﹐模糊收結﹔嗣以忍冬解毒湯痊愈。

庚辰臧比玉子三歲﹐一晚徹夜躁亂﹐兩眼朦眊﹐次日發出一身蚤斑﹐按其體膚﹐頭溫足冷﹐神情昏憒﹐是毒伏藏於內﹐血受其殃﹐凝結成瘀﹐外呈此象。幸在發始﹐庶可破滌﹐此瘀一活﹐不惟毒透﹐並火亦松﹐以必勝湯生地換歸尾﹐用大黃五錢﹐桃仁三錢﹔服過六劑﹐斑不見退﹐痘不見起﹐更佐豬尾膏盞許﹐並大桑虫和入劑內以助之﹔服過十一二劑﹐斑漸淡漸退﹐而痘方見點﹐三朝卽齊﹐痘可數紀﹐蚤斑悉退無餘﹐神情終不開爽﹐乳食點滴不進﹐前方減葛根﹑蟬蛻﹔服至八朝﹐痘將收結﹐景況依然﹐大便日去十數次﹐如藥水﹐終是藥力未充﹐守前方服﹔及十二朝﹐痘痂悉退﹐胃口只是不開﹐若謂胃气受傷﹐何以痘能透發以至落痂﹖若謂痂落無恙﹐豈有絕谷得生者乎﹖熟思其故﹐是證本惡﹐余邪自來能淨﹐力主前方﹔直至十六朝﹐胃气頓開﹐神情始快﹐大便卽止。以三歲小孩﹐大黃約用斤許而得收功﹐以見有病病受如此。

吾宗漣漪一愛四歲﹐身熱如火﹐神情昏憒﹐兩頰通紅﹐鼻衄成流﹐身上隱隱數點﹐色滯幹紅﹐以必勝湯減紅花﹑地龍加元參二劑﹐後紅中泛點﹐細碎如麻﹐周身稠密如鋪而多遊蠶﹐珠殼亦間乎其間﹔前方服至三朝﹐兩頰界地未淸﹐卻成顆粒﹐滯色略轉﹐每劑和大桑虫一枚﹔六朝滯變爲紅﹐色猶如絳﹐唇口腫裂﹐前方減蟬蛻﹑葛根﹐加黃連﹑石膏﹔七朝放白珠殼泛頂﹔九朝遊蠶統脹成條﹐時或咬牙腹痛﹐熱猶火熾﹔十一二朝﹐頭收斂而痂燥﹐身漿滿而盤暈猶赤﹐神情尙困而未舒﹐以一方貫及十六朝﹐發臭異常﹔二十朝諸證頓愈﹐寢食得安而收全功。後左眼赤痛多淚﹐以撥雲散治之得痊。

張又卓小郎方一歲﹐一日壯熱如烙﹐徧體如霞﹐痘不甚密﹐色滯而平﹐有蟢窩見於手背﹐神情愁楚﹐不時叫哭﹐是腹痛使然。以消斑快毒湯加大黃﹐臨服和桑虫一枚﹐日服二劑﹐手背以胭脂封貼﹔六朝霞色淸﹐愁眉散﹐手背松浮泛白﹔七朝气尊血附﹐俱放白成漿﹐熱勢減半﹐去大黃﹑蟬蛻﹑黃連﹐加連翹﹑元參﹐日服一劑﹐十二朝回好。

一錢氏子四歲﹐痘在五朝﹐唇裂焮腫﹐體熱如火﹐頭面稠無隙地﹐身上疏朗﹐板實礬紅﹐四肢胸脇疊錢者不一而足﹐躁亂不寧﹐以涼血攻毒飲加山楂﹑地丁減犀角﹐和大桑虫一枚﹐日服二大劑﹔更以金汁日服盞余﹐外用胭脂膏封貼﹔至八朝松泛如蒸餅﹔十朝通身漿足﹔十二朝發臭收結﹔十四朝身熱始和﹐寢食俱安﹐方易忍冬解毒湯收功。

韓尺龍子六歲﹐乙未仲夏﹐忽一日身熱如鑪﹐頭面通紅﹐神情昏憒﹐見痘稠無餘地﹐僅不細碎﹐盤若塗朱﹐內有珠殼幾半﹐以涼血攻毒飲﹐倍生地﹑大黃﹐去紅花﹑紫艸﹐加元參﹑地丁﹔四朝加黃連﹐每劑和大桑虫一枚﹔五朝神情淸爽﹔七朝珠殼皆透﹐減蟬蛻﹑葛根﹑桑虫﹔九朝漿足﹔十朝紅暈漸淡﹐飲食漸進﹐頭面收結﹔十二朝壯熱方和﹐遂去大黃﹐減生地及半﹔十六朝回足。如此血熱﹐不致帶火成痂﹐爬肌抓肉﹐大黃﹑生地﹑荊芥之力不淺也。後以忍冬解毒湯調治﹐落痂未久﹐腠理未固﹐餘毒亦未能盡淨﹐見風太早﹐忽爾昏暈﹐急以疏風消毒飲而愈。

吾宗僴如一子﹐一日身熱如火﹐汗出如油﹐神情困苦難支﹐似痘非痘﹐數點隱隱於頭面﹐色滯幹紅。痘本是而若非﹐且熱如火﹐汗如油﹐非惡痘不爾。以淸熱透肌湯﹐未用生地加大黃﹐二劑後﹐次日頭面細碎如麻﹐身上見點處若集﹐隱伏處若無﹐此气爲毒滯而通塞不均也。又二劑﹐頭面顆粒分明﹐色亦覺潤﹐汗卽頓收﹐徧體湧出﹐內間鼠迹﹝艸瓢﹞沙﹐難以數紀﹐囊窠不松﹐色近於白﹐此血爲毒郁而未著﹐非血虛白也﹐不則有一體兩局者乎﹖前劑每服和大桑虫一枚﹔五朝窠腳漸松﹐囊頂未起﹐色轉深紅﹐神情得定﹐熱不稍減﹐前方重以生地﹐加黃連﹑石膏﹔至九朝頂綻﹐食稀粥碗許﹔十一朝鼠迹與﹝艸瓢﹞沙俱得統脹如泡﹐而漿俱濃﹔十四朝盤暈始淡﹐頭面收結﹔十六朝身得溫和﹐胃气日彊﹐方以忍冬解毒湯調治﹔至二十朝收功弗藥。古今圖書集成醫部全錄卷五百

痘疹門

醫案

《救偏瑣言》曰﹕一段氏子三歲﹐見痘三朝﹐兩顴細如蠶種﹐背多雁行﹐更有﹝艸瓢﹞沙間乎其間﹐椒紅色﹐叫喊不已﹐熾熱如焚﹐以淸涼攻毒飲和桑虫一枚﹐日服二劑﹔四朝顴卽成顆﹔六朝色卽紅活﹔八朝怪象俱統脹放白﹔十朝漿足﹐猶愁楚不能進食﹔一方服及十四朝﹐眉宇方舒﹐得進飲食﹐身體溫和﹐收靨落痂而愈。

一女年及十四歲﹐倏爾身熱如火﹐神卽昏憒﹐兩眼如畏刀鋸﹐徧體如霞﹐痘未及見﹐死期若將至矣。卽以大黃﹑石膏一兩﹐生地七錢﹐佐以荊芥﹑赤芍﹑靑皮﹑葛根﹑木通﹑牛蒡﹐日投三頭汁﹔次日午後見痘﹐細似泥沙﹐色似礬朱﹐通身無一隙地﹐前方又服四劑﹔卽成點粒﹐卻稠密如鋪﹐方叫腹痛﹐略知人事﹐大渴不已﹐揭衣棄被﹐前方加黃連﹑犀角﹑生地﹐兩半﹐並大桑虫﹔服至九朝﹐始得紅潤﹐周身起脹﹔十一朝貫漿﹐連成一片如松皮﹐不能轉側﹐大便日去四五次﹐水米不沾﹔十四朝發臭滿室﹐頭將收結﹐唇黑如煤﹐身若寒戰﹐熱仍如火。一方貫至十六朝﹐頓思飲食﹐夜臥得半﹐熱渴稍減。二十朝外﹐痂成一片﹐如脫一殼﹐得脫此難﹐方易忍冬解毒湯﹐月餘痊愈。約用大黃斤半﹐生地﹑石膏二斤余。是痘得治於未見之前﹐更得首尾一轍﹐庶得挽回。若令見點﹐其勢便成﹐牢不可破矣。

閔中介三公郎﹐方半周﹐痘出稠密如鋪﹐色滯幹紅﹐顆粒平板﹐內多蟹爪﹐身體壯熱﹐脈惕筋抽﹐時在二朝﹐以松肌透毒散加大黃七分﹐和入桑虫錢許一枚﹐日服二頭汁﹔次日粒數卽磊落﹐四朝紅潤﹔八朝松泛﹔九朝行漿﹐遂減大黃﹔十朝安睡﹐乳食如故﹐大便如常﹐收回而愈。

徐明涵一孫﹐身熱如火﹐燥炙如煙﹐兩頰通紅﹐頭面胸腹﹐肩背四體﹐痘密無容鍼之地﹐頂陷囊實﹐幹紅紫滯﹐叢簇象燕窩者﹐在於大股﹐大便日去三四次﹐始事者以斷無生理而勇退矣。余取其囊厚色老﹐𨿽密成顆﹐可冀者此耳。以大劑必勝湯﹐用大黃五錢﹐生地兩許﹐加石膏兩半﹐每服和一大桑虫﹐日進二劑﹔服及六朝﹐頭面起脹﹐眼封鼻塞﹔八朝胸背松透﹐色轉紅活﹐頭面成漿﹔十朝燕窩統脹如蒸餅﹐身漿亦足﹐第熱猶火熾﹐愁楚未舒﹐自膝至脛﹐猶紫滯不松﹔至十四朝﹐腐爛作臭﹐漿及足脛﹐邪毒盡發於外﹐寢食頓復﹐方易忍冬解毒湯﹐成痂落靨﹔至十八朝收功弗藥。用大黃一斤﹐生地﹑石膏二十餘兩。痘後﹐大便但嫌燥結。

吳大雍兄二公郎﹐八歲患痘﹐顆粒頗朗﹐有鳥迹其形於肩背﹐兼多珠殼囊窠﹐通身平實﹐幹紅色滯﹐烈熱如炮﹐愁容可掬﹐云胸膈煩悶難堪﹐以涼血攻毒飲﹐重以大黃﹐加石膏﹑地丁﹑山楂﹔四劑後胸膈漸寬﹐滯色漸活﹐第紅艷若絳﹐前方加黃連並大桑虫﹐每服和入一枚﹔又六劑﹐頭面通身起脹﹐鼻塞眼封﹐惟鳥迹與珠殼未松﹐毒根猶未透也﹐更倍以大黃﹑地丁加山甲﹔至八朝珠殼者圓綻如珠﹐鳥迹者統脹成條﹔九日膿漿充滿﹐飲食大進﹐大便不過三四次﹐終是燔熱不減﹐紅暈焮赤﹐前方減山甲﹑蟬蛻﹑紅花﹐倍以石膏﹑生地﹔服及十朝﹐熱漸減﹐赤暈漸淡﹐頭漿斂而身漿徧﹐減石膏﹑大黃﹔十二朝收痂過半﹐險變順矣。是晚徹夜不寐﹐气粗煩悶﹐腹脹如鼓﹐變出意外。若以爲伏毒未盡﹐而囊無不綻﹐漿無不滿﹔若以爲餘毒歸內﹐而血收已盡﹐痂厚而肥。決之於脈﹐气口洪滑有力﹐知其飲食停滯﹐究之果然。以寬中透毒湯減陳皮加萊菔子﹑大腹皮﹐外用山楂二兩﹑麥芽一兩﹐煎湯代水﹐服二頭汁﹐腹卽轉動﹐隨解而寬﹔嗣以忍冬解毒湯調治收功。

同袍鍾徽老九歲一公郎﹐見痘一朝﹐體不甚熱﹐囊窠不松不實﹐痘色不潤不幹﹐痘頗疏朗﹐似乎險中之順﹐及神情則愁楚異常﹐云胸膈鬱悶﹐目睛昏定﹐身無安放﹐此伏火伏毒之凶象也。以必勝湯去桃仁﹑生地﹐連投二劑﹐次日顴上發起寸許血絲兩條﹐一橫一直﹐如反手丁字﹐此非尋常血絲路也﹐貫珠而末能透耳。更以豬尾膏﹐每服和入盞許﹐又二劑﹔至晚漸粗如綫﹐繼而更粗如芥﹐仍以前方和大桑虫﹐每服一个﹔五朝方透點於血條﹐密排二十餘顆﹐遊蠶最惡者也﹐身體大熱﹐紅暈如朱﹐胸膈稍舒﹐原用生地減紅花﹑葛根﹑蟬蛻﹐加黃連﹑石膏﹐大便日去五六次﹐飲食未思。至九朝﹐諸痘峻頂放白成漿﹐其遊蠶亦統脹成膿﹐遂撤豬尾膏﹐寢食得半﹐熱勢未減﹔前方服及十二朝﹐胃气大開﹐夜臥甚熟﹐體漸溫和﹐漸次收結﹐而且嘻笑自若矣﹐前方減大黃﹑石膏﹑黃連﹐加金銀花﹑貝母。次日﹐忽然昏暈﹐神色俱變﹐按脈無影﹐變出意外﹐然以如是收局﹐自非隱毒攻心﹐尢非眞元虛脫﹐須知遊蠶旣見於頭面﹐而第見血絲﹐越三日而後見點﹐此毒伏而又深﹐故前局乃爾﹐結局亦自宜有此變。餘毒驟湧﹐一時難以發泄﹐是冒悶之使然﹐猶傷寒冒汗之象也。仍以發始前方﹐連投二大劑﹐發出如芥如麻血疹一身﹐卽時開爽而安。又以消斑快毒湯二劑﹐嗣以奏凱和解飲調理痊愈。喜主人明理﹐始末信任﹐不則未必不致虧一簣也。

有馮其姓者﹐江右一遊客也。年逾不惑﹐一日壯熱煩渴﹐目紅腹痛﹐衝衝欲嘔﹐疑以感寒﹐烹茱萸湯一碗下咽。俄頃﹐煩渴倍甚﹐吐出血水碗許﹐內有血絲﹐邀予診視。其太陽有二三點是痘﹐顆粒不松﹐幹紅色滯。余曰﹕兄痘矣。此翁愕然曰﹕痘果未曾﹐今在客館柰何﹖余以無恙慰之。連投消斑化毒湯﹐用大黃三錢﹔二劑後湧出一身﹐細者半﹐粗者半﹐紅艷如朱﹐稠密如鋪﹐熱更如炮﹐倍以大黃﹐又加石膏﹐並生地俱兩許﹐臨服和豬尾膏半茶甌﹐日投二劑。次日三朝﹐痘卽疏朗﹐細碎者不知從何去矣﹐色亦可觀﹐煩渴減半而熱仍熾﹐有履底者三寸長寸餘闊﹐見於兩小股﹐按之板實而痛﹐以胭脂封貼﹐前方配大桑虫﹐每一服一枚﹔六朝眼封鼻塞﹔八朝行漿﹐履底松擡﹐前方減蟬蛻﹑桑虫加牛膝﹔十二朝忽思粉食﹐以糯米水圓食之甘﹐神情爽朗﹐自上而下﹐次第收結﹐履底成膿﹐減大黃﹑石膏加金銀花﹑貝母﹔十四朝兩小股腐爛作臭﹔念余朝全愈。

一兒三歲﹐忽身熱如炮﹐膚紅若錦﹐煩躁啼號﹐次日痘卽湧出﹐稠無隙地﹐兩頰如泥沙﹐幹紅滯色﹐臂上鐲痕﹐痘如累珠纏子﹐密密環繞﹔又有錢許大者﹐一在於肩﹐一在於脛﹐顆粒板實﹐界地連環紫滯﹐以必勝湯減蟬蛻﹑地龍加黃連﹐止服二劑。次日﹐頭面周身卽疏朗成顆﹐色俱明潤﹐痘若攺換﹐惟四處環珠形色如故﹐證亦未減。以一方服及十二朝﹐痘得次第應手﹐證亦逐日平復﹐以忍冬解毒湯調治收功。

歐余方三歲一子﹐痘頗疏朗﹐卻色滯幹紅﹐有平有陷﹐顆粒不松﹐至巓頂盤集﹐覆釜其形﹐是毒參陽位之一證也。以松肌透毒散和大桑虫﹐𨿽見起發﹐不能光壯﹐早欲用豬尾膏﹑化毒丹松之﹐因與一不韻者同事阻。及七日期﹐滯而更燥﹐陷而漸板﹐愁容可掬﹐不容復緩﹐前方減羌﹑防加荊芥﹑當歸﹐臨服和豬尾膏並化毒丹﹐連投二服﹐外用胭脂膏搽貼﹐身卽壯熱﹐頭面焮腫﹐通身光壯﹐卻徹夜無眠﹐以毒火潛伏日久﹐藥與鏖戰﹐以故不寧﹐藥得其勝﹐气血暢達﹐故得煥發。不韻者﹐不諳是理。第見擾亂﹐歸咎於生豬血而致變﹐料不能起﹐勇退而去﹐舉家悲號。孰知豬尾膏最能透伏毒之深藏﹐毒血內瘀﹐非此不活。更有化毒丹潛消默奪而共濟之﹐毒根自不容藏﹐次日卽安睡。九朝漿行﹐壯熱如燔﹐前方減白芷﹑蟬蛻﹑蜂房加黃連﹑生地﹔十一二朝漸漸收痂﹐豬尾膏遂撤﹐巓頂燥癢之極﹐仍不能寐﹐以荊芥穗﹑金銀花﹑茵陳﹑大黃﹑地丁﹑甘艸煎湯﹐止浴其頂﹐拭漧﹐復以胭脂膏貼而癢卽止。仍復貫漿﹐堆結甚厚﹐餘熱未和﹐痘痂亦燥﹐前方倍加生地﹐臨服調牛黃半分﹐珠末一分﹐日進二服﹔至十五朝日漸回和﹐口內生疳﹐以忍冬解毒湯﹐外用消疳散﹐又數日痊愈。

孝廉王乃老一公郎﹐未及三歲﹐體弱而兼病後﹐及見痘﹐蒙頭鎖項﹐攢胸攢背﹐兩顴細碎﹐滿腹斑點﹐皆紫背浮萍﹐痘色晦滯﹐宛似蒙垢﹐痘犯不治﹐不一而足﹐所希冀萬一者﹐惟在初見﹐毒未有定位耳。以必勝湯﹐臨服和豬尾膏盞許外﹐復以牛黃半分﹑珠末一分﹐總勻在內﹐日服二劑﹐次日色卽有紅意﹐兩顴便成顆粒﹔四朝胸背覺磊落松綻﹐惟頭與項布而不淸﹐卻亦松泛﹐腹斑漸淡漸退﹔六朝浮萍悉退﹐前方減葛根桃仁﹔八朝漸漸放白﹐但寢食俱艱﹐眉宇愁蹙九朝漿行未能充溢﹐時或漧嘔﹐身熱驟熾﹐聲音半啞﹐以毒火湧泄也﹐以涼膈攻毒飲﹔十朝頭面夾紙松擡﹐有膿漿滲漏﹐身漿幾足﹔十二朝收痂少潤﹐寢食僅半﹐眉宇未舒﹔十六朝燥痂復泛﹐口內生疳﹐以消疳解毒散﹐日吹三四次﹔二十朝外﹐方得全愈。是痘始以必勝﹐繼以涼膈﹐佐以豬尾膏﹑化毒丹﹐總以攻毒導瘀而保元拓裏﹐腐談從不溝及﹐痘得保全而卒無虧本體﹐見有病病受如此。

予一孫歲未滿周﹐仲冬一日﹐忽然發搐﹐口眼歪斜﹐周身肉瞤筋惕﹐兩眼仿徨﹐以淸肝透毒散加羌活﹐臨服調入牛黃丸七分灌下﹐逾時神醒﹐身卽壯熱﹔次日便見痘﹐頭面細密如麻﹐上自肩至乳﹐下自臍至足﹐稠無隙地﹐但得成顆﹐中段絕無一點﹐此兩截痘也﹐日夜叫喊不已﹐急以必勝湯減桃仁加當歸﹐佐以豬尾膏﹐日進二頭。服四劑後﹐大便去毒垢甚多﹐頭面便成顆粒﹐身上漸得粗壯﹐大便日頻﹐晝夜約去三十餘次﹐繼之淸水若溺﹐夜卽安睡﹐遂減大黃﹔至晚仍復叫喊﹐痘卽奄駐﹐不得已而復用﹐晚又安睡。次日﹐漿勢沛然﹐乳食大進﹐食之以糯米細圓﹐甚喜。十朝頭面堆結甚厚﹐但欠肥潤﹐神情大快﹐第身熱未和﹐不免以大熱一退﹐虛寒繼至爲虞﹐大黃不敢復用。停及一日﹐燥癢難禁﹐滿面搔破﹐熱血成流﹐又喊不絕口﹐與食則拒﹐要其所以然者﹐以痘犯兩截﹐壅塞固閉之毒﹐余氛未殄﹐害仍竊發﹐不得以輕松者槪論也﹐力主前方﹐第減葛根﹑紅花﹑蟬蛻﹐加石膏﹑元參﹑黃連。是方服過十六朝﹐始得痊愈﹐胃口甚彊﹐痘後精神頗旺。

雉城臧以用﹐顧渚之孫也﹐幼時出痘﹐犯攢背﹐頭面稠密如鋪﹐肩背以上紅深如絳﹐以下紫若胭脂﹐身體燔熱﹐神情昏憒﹐以必勝湯﹐用生地兩許﹐減紅花加石膏﹑黃連﹔自三朝服及七朝﹐大便日去四五次﹐通身色轉紅潤﹐背得松浮﹐減葛根﹔至十朝﹐頭面漿足﹐背得腐爛作臭﹐余亦成漿﹐唇黑如煤﹐熱猶火熾﹐一方服至十四朝而愈。時有同事﹐日以脾胃爲慮﹐余曲諭之﹐得不拒有成。

一邢姓者﹐六歲一兒﹐痘及五朝﹐全不起發﹐日夜躁亂﹐如蚓在灰﹐舉家涕泣﹐以爲必斃。痘頗疏朗﹐按之不松﹐根窠紫滯﹐頂陷而黑﹐至環跳處﹐攢聚如掌﹐犯鱗坐形﹐伏毒深藏﹐抗拒諸痘。始事者﹐但知疏肌透發﹐而不諳其故﹐毋惑乎暢逢無由﹐目淹滯而至猖獗也。急以窮源透毒散和豬尾膏﹐連投二劑﹔更以大桑虫酒漿調服二枚﹐外以胭脂膏貼﹐次日便覺松泛。又二劑﹐七朝痘卽峻頂成漿﹐神卽安爽﹐但環跳處松而未腫。服及十朝﹐漿湧連紙松擡如蒸餅。嗣以忍冬解毒湯﹐十二朝收結成功。

一徐氏女四歲﹐痘期兩日﹐甚勻朗稀疏﹐卻陷而不松﹐紫而幹滯﹐身熱如烙﹐兩腰貫珠環繞﹐而犯此證﹐是毒伏於腎﹐貫珠之最惡者也。日期尙淺﹐余痘尙疏﹐猶可挽回﹐恐此翁不明是理﹐亂之弗任。不期此翁止此一女﹐豫爲痘計﹐屬意已專﹐以予弗任﹐大慟哀懇﹐情甚悲切。以必勝湯加牛膝﹑黃連﹑石膏﹐稍用炒黑麻黃以行之﹐並和豬尾膏﹐連服二頭汁﹐腰痛難忍﹐繼之於汗而欲解﹐解後而痛卽止﹐便云爽快。次日三朝﹐凡服藥後景況﹐亦復如此﹔至八朝而痛不作矣。然其所以然者﹐伏毒之證﹐犯幾朝敗者﹐日期未至﹐毒𨿽暴烈﹐猶未作難﹐以其尙伏也﹐故爾得安。時師不諳而多忽﹐殆至發難時﹐毒已潰而無及矣。見於機先者﹐攻之而不容﹐其伏毒又盛而未肯遽降﹐藥毒鏖戰﹐自不能寧﹐至於藥力戰勝而貼然矣﹐何痛之有﹖嗣後放白成漿﹐腰間纏毒﹐統脹如連殼豇豆﹐漿亦滿圍﹐但熾熱未和﹐飲食未半﹐前方減蟬蛻﹑桃仁﹑葛根﹑紅花﹑麻黃﹐服及十二朝﹐日漸回和﹐收結痊愈。

吾宗叔淡五歲一愛﹐烈熱如鑪﹐不及一日而痘卽見於地角頷下﹐細如鍼頭﹐而色近白﹐托腮之象未成﹐托腮之穎已露﹐正面周身所見﹐俱不成粒﹐色多礬紅﹐徹夜躁亂﹐將來攢簇惡象皆所有者。痘鄰於逆﹐所冀者﹐惟在初見。以必勝湯減桃仁加石膏﹑元參﹐日服三大劑頭汁﹐卽用胭脂膏封貼﹔次日正面與身卽成顆粒﹐卻無隙地﹐是方和大桑虫﹐每服一个﹐五朝神情得安﹔七朝圓綻肥紅﹐地角頷下﹐隔紙松綻﹐亦得累累﹐前方減蟬蛻﹑漧葛﹔十朝漿甚充滿﹐惟壯熱未和﹐盤暈焮紅﹐飲食不進﹐大便日解五六次皆毒垢﹔十一朝﹐正面堆沙漸次收結﹐以及周身﹔十三朝﹐胃气頓開﹐痘痂尙燥﹐紅暈未得全收﹔服至十六朝﹐諸象回春﹐始終以一方成之。才以忍冬解毒湯加生地﹐二十朝痊愈弗藥。約用大黃二十餘兩﹐石膏二斤。

一李氏子三歲見痘﹐兩朝色似胭脂﹐頂陷不松﹐火熱如烙﹐煩渴不已﹐至陽球攢簇﹐宛若荔殼﹐瑕內求瑜﹐惟磊落耳。以消斑快毒湯加大黃﹑石膏﹑桃仁﹑地丁﹑山楂﹐服及五朝得松﹔六朝紅活﹐猶然絳色﹐前方減桃仁﹑蟬蛻﹔九朝漿足﹐紅暈未淡﹐熾熱復然﹐時生地已幾十餘兩﹐黃連三兩余矣。至十二朝﹐熱得稍緩﹐紅暈略淡﹐寢食亦以之而稍安﹐前方減石膏﹔十四朝﹐先收者疤赤而多浮皮﹐後結者焦痂而紅暈猶附﹐體膚燥熱如初。夫固餘毒之先機也﹐不越二日﹐神卽昏迷﹐從頭至足﹐於空地及疤內重出一身﹐似痘非痘﹐不成顆粒﹐腳地模糊﹐色如塵垢﹐無一隙地﹐上則抱鼻﹐而更層累以及人中﹐下復囊球以及小便﹐紫腫痛楚非常﹐仍不能寐。稀粥與之則咽﹐不與則不思﹐而痘復始矣。較前局更惡﹐此名謂檮杌痘。檮杌乃惡獸﹐其性反復﹐痘與相類﹐故以是名。此痘古來有之﹐第罕見耳。以窮源透毒散減山甲﹑歸尾﹐加桔梗﹑牛蒡﹑生地﹑黃連﹑金銀花﹑靑橘葉﹐臨服調牛黃化毒丹錢許。四劑後色漸紅而猶滯﹐囊漸壯而猶平﹔服及五朝﹐仍眼封鼻塞﹔七日行漿﹐通身漸漸堆沙收結﹐痂成一片﹔十餘日而退及過半﹐頭面黑硬堅牢﹐反不能落﹐其鼻聳抱如螺﹐拂及則痛﹐人中亦燥裂迸血﹐其小便龜頭於中段腫處﹐頂出陽球老靨﹐抓肉爬肌﹐眉宇不舒﹐餘熱不解﹐前方重加生地兩余﹑黃連二錢﹐以金銀花湯煎藥﹐服及月餘而熱始和﹐痂始松﹐以熟豬油調入官粉﹐沃其頭面而得退﹐攺形換相﹐非初退時面目矣。嗣後寢食俱安﹐調理收功。人中與陽球﹐俱陰陽交會之地﹐惡毒上下關鎖﹐痘故如此。若不開辟於前﹐亦烏睹其後局若此也。

嚴君弢一小愛﹐歲未滿周﹐而痘鄰於逆﹐先見於兩鬢﹐攢簇如麻﹐繼而頭面通身﹐徧及無餘﹐色近於白﹐而窠粒卒不松﹐體不甚熱﹐而神情卒躁亂﹐似虛似實之間﹐然虛者僞而實者眞也﹔兼於脈惕筋抽﹐不時漧嘔﹐兩目預腫而預合﹐種種皆伏毒之象﹐而況抱鬢其形﹐伏毒已先昭於前乎﹖一不韻者﹐認爲气虛﹐痘反有隱意﹐勢甚猖獗﹐急以涼血攻毒飲﹐以當歸易生地﹐減赤芍加山楂﹑地丁﹑甘桔﹐和桑虫一枚﹐日服二劑﹐四朝頭面有松意﹐根窠稍有紅暈﹐眼腫減半﹐閉而復開﹐生機在此。七朝身體壯熱﹐頭面起脹﹐頂白根紅﹐眼封鼻塞﹐有行漿之勢﹐大便日去六七次﹐身尙復然﹐余證未減﹐前方減蟬蛻﹑葛根﹐原用生地加黃連﹔服至十二朝﹐身得松透﹐寢食得半﹐下部痘瘡板實﹐皮肉擁腫如炊﹐前藥加牛膝﹑羌活﹐更以牛黃化毒丹﹐日以五分佐之﹐並大桑虫﹔至十八朝身漿始沛﹐並及足脛﹔二十餘朝﹐上退下結﹐前證日愈﹐惟眉宇末舒﹐眼開有障﹐口內生疳﹐頭角與小股﹐起一大毒如拳﹐以忍冬解毒湯加羚羊角﹑羌活﹑赤芍﹑地丁﹑胡桃﹐口內吹以消疳散﹐至月餘痊愈。約大黃四十餘劑﹐桑虫大小約有六十。

張武老一繼愛三歲﹐一日熱如炮熾﹐次早卽見痘﹐一齊湧出﹐稠無隙地﹐通身紫滯﹐神情躁亂﹐大渴不止。凡毒火燔灼於放標時者﹐是痘爲火裏苗。若不淸其源﹐而但以疏肌透表爲發﹐勢必至焦黑而內潰矣。急以消斑快毒湯加大黃﹑石膏﹑桃仁﹐服及六朝﹐色轉紅活﹐顆粒亦松﹐熾熱未減﹔至八朝﹐辰刻放白﹐午刻而漿卽肥濃﹐以見血熱之痘﹐患火不淸﹐一淸而轉移之象勃然矣﹐寢食猶未能復﹐外以牛黃一分﹐珠末二分﹐以佐前方﹔至十二朝﹐發臭﹐熾熱頓和﹐寢食俱安﹐漸收漸結﹐痂似松皮﹔嗣後又發血風瘡﹐終不外涼血解毒之劑調治而愈。

顧元仲六歲時﹐出痘頗勻朗粗綻﹐卻紅艷如絳﹐燥炙如火﹐腹內時痛﹐神情煩躁﹐徹夜不寐﹐此火炮於外而內又毒伏也。以淸涼攻毒飲減紅花加赤芍藥﹔服至五朝痛止﹐肌潤得睡﹐仍用前方加甘艸﹔至七朝絳色漸淡﹐頂白而肥﹔八朝漿卽肥濃﹐大便日解五六次﹐熱亦減半﹐飲食漸想﹐前方去大黃﹑石膏﹑犀角﹐加連翹﹑元參﹔十朝頭面先收﹐痂燥而白﹐其根底猶附綫紅﹐至晚身復壯熱﹐睡不甚安﹐是後來餘毒之漸也﹐復用石膏倍加生地﹐外以牛黃一分﹑珠末倍之﹐和於劑內﹐日進二服﹔至十六朝俱得平復。後用忍冬解毒湯﹐調治收功。

雉城臧氏八歲一孫﹐身熱如炙﹐口渴煩躁﹐痘甚稠密而色礬紅﹐三日期矣。始事者﹐第以升發爲透﹐幹而幾黯﹐躁亂愈甚﹐身無安放。以必勝湯﹐用大黃三錢﹐加石膏﹑黃連﹐日服二大劑﹔五朝頭面紅潤﹐身尙未轉﹔七朝面部放白﹐行漿通身﹐幹而得潤﹐神情半爽﹔八朝成漿而迅速黃熟矣。漿近板黃﹐凡血熱之痘﹐烈火一透﹐漿無漸次﹐惟嫌太驟﹔漿無不滿﹐惟慮板黃。板黃者﹐火褐倒靨之象也。倍大黃五錢﹐石膏﹑生地兩余﹐三劑後﹐漿色潤澤﹐大便日去五六次﹐飲食稍思﹐熾熱未減。其外祖王氏至﹐見此藥劑﹐大以爲怪﹐停及一日﹐是晚躁亂如初﹔次日炮熱更熾﹐身戰如寒﹐漿殆變而躁實矣。悉如前方﹐連投二劑﹐振戰卽定﹔再劑而漿色復潤﹐紅暈亦漸收漸淡﹔服及十四朝﹐虐焰將熄﹐寢食漸安﹐遂弗藥聽其自回。厥後通身泛疤﹐環跳處起兩癰如拳﹐痛楚非常﹐以忍冬解毒湯加羌活﹑赤芍﹐服及十餘劑而愈。

小莆黃元澄一郎﹐稟賦甚薄﹐時方二歲﹐出痘於癸酉春﹐體不見熱﹐徹夜擾亂﹐叫不絕聲﹐口膩如脂﹐痘無容鍼之地﹐晦色者如蒙垢﹐幹紅者似椒皮﹐顆粒不松。此毒伏於內﹐體故不熱﹔叫喊擾亂﹐以气血受錮﹐神故不安﹔晦色椒紅﹐表裏雙關﹐痘鄰於逆者也。法當攻其伏﹐不使毒橫於內﹐制其毒﹐使气血發煌於外﹐庶得挽回於萬一。若以稟薄爲慮﹐縱毒肆虐﹐是不知務者矣。以松肌通聖散加大黃減羌活﹑白芷﹔以其燥也﹐臨服和豬尾膏半盞。服及三朝﹐如水澆石﹐大便日去六七次﹐眼卽蒙閉﹐唇口腫硬﹐亦毒參陽位之一證也﹐前方佐以大桑虫﹐每劑一枚﹔服及六朝﹐身體頓熱﹐唇黑如煤﹐痘色變紅而卻燥﹐仍以前方加生地﹑黃連﹐減蜂房﹑赤芍﹔至八朝﹐滯色悉退﹐放白而不能肥﹐煩叫依然﹐面腫若有退意﹐是伏毒未能淨盡﹐而气血一時不能充達故也﹐權宜之際﹐減大黃﹑靑皮﹐用參七分﹑芪一錢而暫充之﹐和入大桑虫一枚﹐二劑後﹐痘卽肥泛﹐面卽光榮﹐眼縫推脂﹐熱卻如火。凡熱毒之證﹐乍虛乍乏﹐與虛寒之證不同﹐一喚卽醒﹐醒當卽止。今熱如火﹐雄烈仍在﹐以消斑化毒湯減蜂房﹑赤芍﹐日投二劑﹔外以牛黃一分﹐珠末二分以佐之。服及十朝漿滿﹔十二朝黑嘴松退﹐神情始安﹐乳食大進﹐痘痂終燥﹐身熱未和﹔服及十六朝發臭﹐臂與膝生兩毒﹐減生地加當歸﹑金銀花﹑貝母﹔念朝外俱得平復收功。

有一朱姓之子三歲﹐痘在五朝﹐熱如火熨﹐痘色紫艷﹐若花內雞冠﹐唇裂迸﹐血亦紫﹐躁亂如蚓在灰﹐厥父母涕泣﹐以爲必無幸矣。然猶可冀者﹐面目焮腫﹐𨿽紫能肥。速以必勝湯﹐重以大黃五錢﹐生地兩許﹐加石膏亦如其數﹐減紅花﹑蟬蛻﹔服及七朝﹐紫變爲紅﹐繼卽放白成漿﹐次日便老﹐更喜烈熱漸解﹐前方去葛根﹑桃仁﹑紅花﹐加元參重劑減半﹐又四劑回好。

陳止宜長子出痘於幼時﹐顆粒亦朗﹐其頂平平﹐若爲火熨者然。其色白如宿腐﹐盤暈焮赤﹐心煩壯熱﹐因以滌邪救苦湯去澤瀉加紫花地丁﹑生地黃﹑丹皮﹐日服二劑﹐大便日解二三次。次日三朝﹐佐以大桑虫﹐每日二枚。前方服及六朝﹐頂漸起而根腳漸活。陳之嶽翁舉其族中一同道至﹐以頂平而白﹐認爲气虛﹐拘古法而傍日期﹐直用保元湯。幸止宜明理﹐信任弗貳。前方服及十朝﹐減滑石﹑紅花﹑桑虫﹔服至十二朝﹐亦得次第奏效﹔十四朝收痂燥硬﹐身熱未和﹐根底尙附綫紅﹐此熱毒未盡﹐將來餘毒之象也﹐倍用生地黃兩余﹐外加石膏﹐亦如其數﹐並金銀花﹑元參﹑貝母﹔至十六朝﹐餘毒聚於頸項﹐腫痛非常﹐彊直不能俯仰﹐周身泛疤﹐寢食俱廢﹐又加地龍五條。一方服及念四朝﹐始得脫然全愈。

王紹賓之孫偉之一子﹐三歲﹐痘密如鋪﹐郛殼礬紅﹐其頂黑如煤﹐儼若火焠者﹐大都居半﹐身無安放﹐然體不甚熱﹐此乃毒伏於內也。余以必勝湯﹐每服和豬尾膏半盞﹔服及三朝﹐更和大桑虫以佐之﹔七朝頂與郛殼俱轉紅活﹐減桃仁﹑漧葛﹑蟬蛻﹐加當歸﹔八朝身體壯熱﹐有放白成漿之勢﹐飲食大進﹐神情開爽﹐見景象進長﹐恃爲無恐﹐而藥卽懈弛。次日﹐仍復躁亂﹐燥癢難禁﹐兩顴搔破﹐痘色變而紫滯﹐悔之無及﹐速以胭脂膏貼其破傷之處﹔前方加黃連﹐重以大桑虫一枚﹐和於劑內﹐連投二服﹐諸證減半﹐兩頰膿水滲溢﹐痘色復轉﹐繼而成漿結痂﹐神情寢食俱安。以一方貫之十六朝而得收功。

有一陳氏子五歲﹐見痘於隆冬﹐頂陷且深﹐時𨿽嚴寒﹐卻煩渴躁亂﹐唇裂迸血﹐頂𨿽深陷﹐囊實根腫﹐而色幹赤﹐此气血爲熱毒壅遏﹐不得申其領載之權﹐以故陷而不起﹐非寒凝不透﹐尢非气虛不峻也。一始事者不諳其理﹐徒以升發爲事﹐累日不起﹔至六朝驟然作癢﹐手舞足蹈﹐竭定癢之法而莫禁﹐痘色更晦﹐頻頻漧嘔。此翁計無所施﹐謝絕去矣。據膿未成而癢沸﹐證固危篤﹐猶幸兩顴擦而未破﹐更憐其未得對病之劑而竟棄之﹐覺爲不忍。先以胭脂膏貼其兩顴﹐以必勝湯減桃仁﹑地龍加黃連錢許﹑蜜炒麻黃二分﹐臨服和大桑虫二枚﹐日服三頭汁﹐大便去三四次﹐俱如膠漆﹐伏毒一松﹐頭面卽脹而癢遂定﹐上身亦起。又二劑色轉紅活而渴愈甚﹐體熱更熾﹐是毒火發見之象也﹐下身猶熱板滯﹐減麻黃加石膏。酷好橘﹐非此不樂﹐每服必五六枚。至十朝頭面漿足﹐下部亦松﹐減葛根﹔十二朝頭漿斂而身漿徧﹐飲食得進﹐神情未開﹐前方減蟬蛻﹑桑虫﹔十六朝諸證脫然﹐痂落過半﹐始易忍冬解毒湯調治﹔未及兩日﹐身復炮熱﹐眉宇復愁﹐肩發一毒﹐周身泛疤﹐復加黃連﹑赤芍﹐外又以牛黃化毒丹﹐日服錢許﹐至念四朝痊愈。

朱石公五歲一孫﹐痘初見點﹐火熱如鑪﹐悶亂喘急﹐昏暈如迷﹐遺尿目閉﹐正面一片礬紅﹐隱隱細如鍼刺者﹐目之有點﹐按之無粒﹐身上數點而色焦紫﹐勢甚危篤。所冀惟在初見﹐以淸涼攻毒飲﹐重以大黃減犀角加地丁﹑桃仁﹑蟬蛻﹐二劑後顴卽透發成粒﹐通身俱透點成顆而且圓綻﹐惟色紫滯﹐神情半開。又二劑﹐顴卽光澤﹐身猶未轉﹔外佐以大桑虫﹐四朝﹐紫漸變紅而未潤﹔服及七朝﹐頭面成漿﹐周身放白﹐胃气未開﹐前方減桃仁﹑紅花﹑蟬蛻﹔九朝思食而壯熱未減﹐盤暈焮紅﹐重以生地兩許﹐防其成火褐也﹔服及十二朝﹐諸證貼然﹐漸收漸退﹐後易忍冬解毒湯而愈。

陳錫甫七歲一郎﹐痘見三朝﹐勻朗粗綻﹐色甚肥紅而少淡﹐痘象頗佳﹐身卻熾熱愁容可掬﹐徹夜不寐﹐云胸膈悶而不快。假令傷食而然﹐痘其不能煥發矣。今紅而且深﹐緣毒火湧盛﹐气血領載。然有及與不及﹐所不及者﹐毒在於內而故有此證。以滌邪救苦湯減紅花﹑澤瀉加地丁。四劑後﹐大便去三四次﹐胸膈便爽﹐睡臥亦安﹐熱亦減半。因痘可觀﹐攻不敢過﹐前方減大黃三劑﹔至七朝前態復然﹐痘覺停滯﹐求其故而未得﹐忽喉間衝衝欲吐﹐俄頃咯出濃痰於乃尊之手﹐痰熱如沸﹐以見攻之未可已也﹐前方倍以大黃二劑﹐通身放白成漿﹐諸邪復退﹐惟熱未和﹐一方服及十二朝痊愈。是痘因形色而忽其證﹐至變紫變黑而斃者﹐不可勝紀矣。

淩長康一孫二歲﹐身不見熱﹐驀然左顴一報痘﹐腳地扁闊﹐色赤而幹﹐中心黑陷﹐按之板實﹐身有三四點﹐似痘非痘﹐俱淡白色﹐已三日矣。寢食如常﹐神情如故。所以然者﹐以痘之所中有淺深﹐淺者其毒松﹐其出易﹐形圓而色潤﹐深則反是矣。機𨿽萌動﹐全體尙伏於包孕之地而未發﹐故若未痘者然。及所報之點﹐卻如此形色﹐若不杜患於將來﹐任其自至﹐有越六七日或八九日﹐有十餘日外湧出如麻﹐非紫黯卽椒紅而不可救藥矣。有所謂等伴痘者﹐卽此是也。令將銀鍼挑破﹐胭脂膏貼之﹐以必勝湯減桃仁﹑生地﹔服及五劑﹐日以大桑虫一枚而身始熱﹐大便連去三次﹐通身透發﹐痘得疏朗﹐奪其勢於末成也。窠囊尙不松泛﹐又四劑﹐圓綻光澤﹐標痘根擡頂腐﹐神情愁楚﹐以全軀毒湧﹐未得成熟也﹐前方減葛根﹑蟬蛻﹐服及十二朝收功。

王洪崖一孫三歲﹐痘紅如絳﹐熱熾如火﹐徹夜不寐﹐急以涼膈攻毒飲﹐用生地黃三錢﹐大黃錢許﹐日投二劑﹔三朝﹐大解僅二次﹐劑輕不能駕馭﹐頭面起二點飛漿﹐老黃如蠟﹐紅艷漸滯﹐前方用大黃三錢﹐生地七錢﹐石膏兩許﹔連投二劑﹐挑破飛漿﹐點以胭脂膏﹐是晚得臥﹐熱亦稍和﹐重劑減十分之三﹔五朝又起飛漿十數點﹐景色復然﹐仍以重劑服﹔至七朝放白﹔八朝成漿﹐寢食俱安﹐惟熱未減﹔十朝漿老頭面有斂意﹐紅暈未淡﹔十二朝足小股起一癰如桃﹐夜復不寐﹐以胭脂膏敷其四圍﹐剩出其頂。一方至十六朝出濃﹐諸證平復。口生痘疳﹐佐以消疳解毒散吹之﹔方易忍冬解毒湯調治痊愈。

一施氏女十三歲﹐痘患血熱气滯﹐窠粒不松﹐紅盤肆溢﹐徧體如霞。以貧窘不事醫藥﹐八朝湧泡﹐幾三分之一﹐余俱平板﹔九朝泡俱破傷﹐其浮皮有如麥殼破傷之色﹐幹赤有如膚剝﹐火熱如炮﹐痛楚非常﹐衣衾難動﹐證在垂斃。厥父母哀號悲切﹐余憐其坐視以貧而就死地﹐未免希援於望外。以生地兩半﹐石膏一兩﹐大黃三錢﹐與眾藥同煎三錢﹐臨起投下﹐余佐以荊芥穗﹑地丁﹑赤芍﹑山楂﹑靑皮﹑木通﹐投下二劑﹐連解六七次﹐破傷處俱有濃水濕潤﹐平板者略覺松浮﹔又二劑通身毒化成漿﹐頓思飲食﹔再劑而熱減半﹐漸漸收結﹔發癰發斑﹐以忍冬解毒湯痊愈。

雉城周彜仲一子五歲﹐出痘於初夏﹐大熱如火﹐煩渴不止﹐兩頰通紅﹐隱隱如鍼砂﹐身上稠密如鋪﹐幹紅滯色。二三同道﹐以危疑而推委。彜仲憂慮而致廢寢食。余慰之曰﹕毒火誠烈可畏﹐幸得發揚﹐治之得宜﹐當無患者。主翁稱謝不已。以涼血攻毒飲﹐加黃連三錢﹐生地六錢﹐連投三頭汁。次日顴上累累成珠﹐第燔熱更熾﹐前方加石膏七錢﹐黃連四錢﹐每服和大桑虫一枚。時有徐培者至﹐與余甚合。是方服及八朝﹐色得紅潤﹐前方減漧葛﹑蟬蛻﹑紅花﹔九朝放白成漿﹔十朝正面便有斂意﹐及盤暈未淡﹐熾熱未和﹐恐防火褐﹐重以生地﹑石膏各兩半﹐黃連五錢﹐以制陽光﹐不令驟斂毒復歸於內耳。血熱之證﹐不慮難收﹐惟慮熱毒未淸﹐幹收爲患﹐不得以九回十褐同論也。服及十三朝﹐面痂已老﹐身靨將半﹐胃气漸開﹐熱亦稍和。有一友用白芍錢許﹐助其收斂﹐是晚煩擾不寐﹐未必因此作祟﹐見血熱之不可爲收斂計也。次日頭面赤腫﹐身熱復熾﹐煩擾如初﹐是餘毒湧發之象﹐悉如前方加蟬蛻﹐日服三頭汁。次日十五朝﹐發出血疹紅斑﹐自頭至足﹐無不徧及﹐夜卽安睡﹐神復開爽而熱未和。是方服至十七朝﹐方得霍然。以忍冬解毒湯加羚羊﹑谷精艸﹐以目白紅也。念朝外全愈。

丁巳﹐先君治一痘﹐十二歲﹐皮薄色淡﹐頂平腳塌﹐始以透發﹐繼而大劑保元湯加芎歸淮地膏﹐得以成漿。至十朝不思飲食﹐主翁疑以過補。先君曰﹕果爾漿必蒼老﹐痂必燥硬﹐體或煩熱﹐種種反是﹐焉得云過﹖以納谷散﹐重以參﹑朮各五錢﹐胸膈豁然﹐胃气大開﹐無物不想﹐收痂落靨而愈。

戊午﹐錢氏一女﹐年十五﹐適值經後﹐痘出甚密﹐松而囊薄﹐紅淡而幹﹐身體溫和﹐人若失志﹐睡中時獨語二三句﹐气血兩虛﹐心神不足之證。始以養榮透毒湯﹐四劑後﹐痘𨿽起發﹐形與色俱不振﹔四朝卽以保元拓裏﹐人參每劑二錢至六錢﹐黃芪四錢至一兩﹐芎﹑歸﹑熟地亦俱重劑﹔服及十朝﹐漿僅七分﹔十二朝﹐寢食得半﹐痂不甚厚﹐疤欠光澤﹔十四晚﹐徹夜不寐﹐語言不淸而無頭緒。父母疑以過補使然。果爾身必熾熱﹐气必雄猛﹐痂必燥硬﹐渴而思冷﹐脈按洪數有力﹐如是不寐﹐方是火毒內擾。種種反是﹐緣以痘本不足﹐而又值經後﹐明屬心捨空虛﹐以寧神解毒湯加柏子仁﹐用參四錢﹐二劑卽愈。

庚申﹐一兒四歲﹐痘在八朝﹐漿色淡薄而滯﹐根盤紅淡而幹﹐神倦而不容安﹐似躁而不能逞﹐身涼指冷﹐咬牙不已﹐兼有戰意﹐斃可立待。厥父母呼天號地。始事者﹐曾以保元輕而無效。余用參三錢﹐芪四錢﹐嫩鹿茸膏﹑淮熟地膏各半盞﹐熟附五分﹐佐以芎﹑歸﹐外山楂三錢以行其滯﹐連進二頭汁﹔更以大桑虫一枚﹐服後若時雨之化﹐薄者厚﹐淡者濃﹐滯者潤﹐冷者溫﹐咬牙頓止﹐神情遂開。嗣後去茸﹑附﹐前劑分量減半。十二朝左臂發一癰﹐以忍冬解毒湯調治收功。甲子以來﹐是證不槪見矣。

余荊﹐己酉仲秋﹐忽壯熱如火﹐次日卽見痘﹐細如芥子﹐色似胭脂﹐余是時未諳此道﹐先君以升麻葛根湯加蟬蛻﹑山楂﹑牛蒡而升發之﹔二劑後﹐狂煩譫語﹐先君以犀角地黃湯加荊芥﹑木通﹑蟬蛻﹐以大桑虫一枚﹐三劑後﹐熱卽和﹐神卽靜﹐周身起脹而頂卽白﹐以見曩時毒火之易退聽如此。時懷娠七月﹐惟恐裏虛﹐卽以保元湯加芎﹑歸﹑淮熟地﹑白芷﹑僵蠶﹐日投二劑﹐每劑用參二錢。其如痘密無縫﹐气血不繼﹐至八朝頭面灰白如錫皮﹐通身渾如嫩腐皮無二﹐搖頭鼓頷﹐寒戰非常﹐危在瞬息。先君以參﹑芪各一兩﹐芎﹑歸各五錢﹐熟附二錢﹐肉桂一錢﹐熟地膏二盞﹐傍晚投下﹐戰卽稍定﹐沈沈睡去﹐至夜半大有轉機﹐醒來思食與粥﹐兩碗不饜所欲。次早又一劑﹐午後通身漿足﹐身體和暖﹐不復戰矣﹐前方去桂附﹐參芪減半。十朝腐爛作臭﹐膿水淋漓﹐以敗艸散收之﹐約用一斗。飲食大進﹐神气日爽﹐以參歸化毒湯全愈。論胎前熱劑在所大忌﹐況桂附而重用乎﹖然痘犯大虛大寒﹐而不權其當務之急﹐勢必不起﹐可有身外之胎乎﹖母安則子安﹐理蓋如此。又當究其所以宜爾者﹐以其灰也﹐白也﹐濕也﹐皺也﹐身涼而神蕭索也﹐若是亢極作戰而混治焉﹐其害可勝道哉﹗

嚴貞生一子三歲﹐出痘於壬戌﹐八朝淸漿﹐未半而癢沸﹐禁止不定﹐面幾破碎﹐眼將露縫﹐大便艱塞﹐糞少垢多﹐日去三四次﹐囊窠嫩薄﹐體不燥熱﹐紅暈則肆溢如霞﹐身無安放﹐所謂气虛血旺者非乎﹖至頻解多垢﹐總气虛不能化毒﹐毒不成膿﹐而故垢從便出也。急以胭脂膏貼其兩顴﹐用淮生地五錢安置其血﹐人參三錢﹑黃芪四錢振作其气﹐僵蠶﹑白芷﹑大桑虫爲催漿托頂之佐﹐白芍五分束其遊行﹐山楂四錢﹑木香三分以行其滯﹐傍晚投服卽睡著。夜半又一劑﹐次早盤卽歸附﹐漿卽肥濃﹐眼縫堆脂﹐正面堆沙﹐便亦減半。嗣後收痂﹐落靨不脫﹐保元淸解﹐易若破竹收功。

馮素若一子三歲﹐其時丁巳﹐痘出甚密﹐人靜身溫﹐囊殼不老﹐頂白而不肥﹐盤紅而幹淡﹐六朝眼合不緊﹐鼻塞而松﹐起而少脹。夫固已見气血兩虛矣。七朝滑瀉﹐日去三四次﹐淡黃其色﹐口渴不已﹐停飲於中宮﹐水聲漉漉﹐又見土虛不能制水矣。始事者﹐因燥渴幹紅﹐且囊殼無漿﹐不敢實脾﹐恐益其燥。不知燥而實者﹐火爍金也﹐宜制陽光而金自平﹔燥而虛者﹐土不生金也﹐宜固中央而燥自解。況痘賴气煦血化而成漿﹐气血之源在於脾胃﹐今瀉而身溫﹐渴而停飲﹐紅而幹淡﹐囊薄而靜﹐種種不足﹐見乎其間﹐烏可齊其末而不揣其本也﹖以實脾固本湯﹐用參二錢﹐加黃芪三錢﹐曁姜棗﹐連投二劑﹐轉機及半﹔又二劑﹐十轉其七﹐漿不甚濃﹐卻亦堪回。嗣以五味異功散加防風﹑白芍收結而愈。是證今不槪見矣。

一兒三歲﹐痘在八朝﹐膿漿滿足﹐盤暈焮赤﹐忽生振戰﹐衽席皆動﹐按其身熱如炮﹐此亢陽作戰也。以淸涼攻毒飲﹐用石膏五錢﹐生地八錢﹐黃連一錢﹐大黃五分﹐減紅花﹑地龍﹑犀角﹐加姜一小片﹐以行重寒之劑﹐連投二頭汁﹐其戰卽止﹔又二劑﹐紅暈漸淡﹔至十二朝﹐熱得和平﹐收功弗藥。

朱元卿之長子﹐幼時痘犯血熱之證﹐自放點以至成膿﹐極其涼血解毒淸火。漿甚濃厚﹐至收靨時﹐大便忽頻﹐日去二十餘度﹐至次日﹐難以數紀。乳母與婢輩﹐苦以穢惡不堪﹐嫌以寒涼太過而然。烏知熱毒下利之理﹖果因寒涼﹐身體不宜熾熱﹐唇口不宜焦裂﹐神情不宜煩躁﹐痂皮不宜燥硬﹐今種種其然﹐脾豈虛寒者乎﹖以瀉黃納谷散加地丁﹑金銀花﹑貝母﹐服至十四朝﹐左顴頓起一大癰如桃﹐大便卽止﹐諸證減半﹔更以牛黃一分﹐珠末二分﹐調入化毒丹內﹐用貝母湯﹐送服。十六朝﹐膿自口出﹐前方減生地加連翹﹑甘艸﹐十八朝全愈。是證難以筆記﹐聊附其一﹐以證其槪耳。

吾郡吳二公祖有孫四歲﹐痘稠密而气血兩虛﹐五朝以保元湯加芎﹑歸﹑淮地而得成漿﹐終不肥濃﹔八朝發渴﹐頻頻思飲﹐與之盞許卽拒﹐俄頃又幹﹐身熱不壯﹐神情懶倦﹐便亦不實﹐以補液湯加芪﹑朮﹑姜﹑棗﹔服及十朝﹐渴得漸解﹐脾气亦實﹐減訶子﹑黃芪﹐加茯苓﹑白芍﹔十四朝眼白起紅障多淚﹐以奏凱和解飲減當歸﹑牛蒡﹐加甘菊﹑谷精艸調治收功。

沈同袍治一痘證﹐放點以至起脹﹐幹紅晦滯﹐平者半﹐陷者半﹐身涼而神卻躁﹐頻頻腹痛﹐欲解不解﹐此毒火遏郁使然﹐以松肌活血攻毒﹔服及五朝﹐大便連去四五次﹐火毒一松﹐身卽壯熱而神靜﹐色轉深紅﹐發渴不已﹐重以攻毒淸火﹔八朝放白成漿﹐險變爲順。與一不韻者同事﹐惟恐虛寒繼至﹐減大黃﹑石膏﹐二劑前證復然﹐更多不寐而渴更甚﹐仍如前方﹐十四朝漸安渴解﹐十六朝調理收功。

顧韞翁一子四歲出痘﹐屬血熱毒盛﹐放點色似胭脂﹐漿老盤猶焮赤﹐結痂燥硬幹焦﹐始終壯熱煩渴﹐初朝卽以涼血淸火攻毒﹐進藥甚艱﹐服不及半﹐至熱毒難淸﹐喜得進牛黃化毒散不拒﹐日服錢許﹐自七朝服至十六朝﹐熱毒漸減﹐幾一月始得全愈﹐熱渴難解如此。若魏氏論渴云﹕火非虛不發﹐一以保元湯加麥門﹑五味﹐欲壯水之源以制陽光﹐理固有之﹐其可以槪施也耶﹖

一女七歲﹐痘未見點﹐壯熱如焚﹐靜則燥炙如煙﹐一轉側而汗卽沾衣﹐俄頃卽燥﹐動卽復然﹔次日見痘﹐細密如麻﹐紫艷與礬紅各半﹐煩渴躁亂﹐以涼血攻毒飲減山豆根加紫艸﹐服及四劑﹐顆粒分明而汗卽止﹔五朝頭面肥潤﹔七朝通身放白行漿﹐自上而下﹐景象頗佳﹐但烈熱如故﹐絕不思食﹐神情尙楚﹔前方服至十朝﹐胃气略開﹐夜臥將半﹐頭面收結﹐痂色漧燥﹐身上將靨﹐而紅暈未收﹐熱終未減﹔前方減紫艸﹐服及十二朝﹐通身復汗如蒸﹐逾時而燥熱等證﹐與夫寢食神情蒙蔽之象頓開矣。方易前方﹐以忍冬解毒湯調治收功。然變幻之證﹐難以悉載﹐能以數項推類以盡其餘﹐庶不爲似是者誤矣。

韓人谷一子三歲出痘﹐十二朝絕不思食﹐筋抽脈惕﹐徹夜不寐。始事者﹐以胃弱心虛﹐以宿夜曾受驚恐﹐藥以安神開胃而愈甚。邀余往視﹐痘甚磊落﹐第熱尙如烙﹐盤暈焮赤﹐膿囊大半爲烈火燔灼而焦﹐宛若螺靨﹐神情散亂﹐而毒已歸於內矣。其未變者﹐猶然圓綻肥黃。余曰﹕是痘熱毒未淸﹐未宜收斂﹐以故痂如螺靨﹐黑而又薄﹐是倒靨而非正收也﹐柰何﹖此友毅然曰﹕君不見其膿之滿足耳﹗膿老自是當回。愉然信爲無恙。余遂別﹐是夜卽斃。

潘氏五歲一愛﹐痘犯血熱﹐十朝壯熱未和﹐膿成未熟﹐紅暈未淡而卽幹收﹐宛如火焠﹐其兩頤平斂﹐痂燥而薄﹐面猶赤腫。始事者﹐亦知其爲熱毒已淸解於前矣。第淸而未暢﹐次日又便利作癢﹐似乎補瀉難施。謝事去矣﹐勢在累卵。但血熱尙熾﹐證必因之﹐自無兩局﹐以滌除救苦湯減大黃﹑紅花加地丁﹑生地﹐外以牛黃一分﹐珠末二分﹐卽以藥調送﹐兩頤以胭脂膏封貼﹐服二劑而癢定﹐四劑後平陷俱松﹐燥黑者轉而滋潤矣。減靑皮加金銀花﹐至十四朝﹐熱和神爽﹐大便頓止﹐寢食俱安﹐遂以忍冬解毒湯調治收功。

己未﹐有一陳氏子四歲﹐痘甚稠密而且一齊湧出﹐但得分珠頂平腳塌﹐囊薄色淡﹐人靜身涼﹐種種犯气血兩虛之證。四朝乘气血尙未離散﹐卽以保元湯﹐人參一錢﹐黃芪錢半﹐加芎﹑歸﹑淮熟地﹑山楂﹔六朝頂起而囊不蒼﹐盤紅而色終淡﹐眼欲合而未緊﹐鼻將塞而猶通﹐進不勇者防退速﹐前方倍以參﹑芪加河車﹑鹿茸二膠﹐方得行漿﹐終不能肥﹔九朝寒戰漿色腐白﹐前方重以參四錢﹐芪六錢﹐更以熟附六分﹐肉桂四分﹐漿轉肥濃﹔十朝漸收漸結﹐寢食漸安﹐見景象得轉﹐以艱於進藥﹐姑卹停止﹔十二朝﹐忽眉宇不開﹐是晚臥不能安﹔次日曲池二穴俱發一癰﹐其色淡白﹐按之不熱﹐拂之痛甚﹐以加味內托十宣散﹐四劑後方紅活﹔三日後不潰亦不退﹐以參芪僅錢許﹐故淹滯如前﹐重以三錢一劑卽潰。左肩與右肋﹐又起一毒﹐紅腫且熱﹐以毒未盡﹐故復發。此得气血振作﹐故熱而紅腫﹐是已十八日矣。前方減參芪俱半﹐以胭脂膏塗貼﹐畱出其頂﹐漸消平復。聊記其一﹐以見大意。血熱之餘﹐已散見於前﹐不贅。

有一許氏之室﹐懷娠四月﹐身忽大熱如火﹐不一日而見痘﹐稠無隙地﹐細碎如麻﹐躁亂不寧﹐胸膈迷悶﹐痘鄰於逆。所可取者﹐色得肥紅耳。猶在初見﹐余欲攻毒導瘀﹐兼淸肌疏透﹐庶幾內毒一松﹐得分顆粒﹐未必非挽回之一機也。厥夫惑於不韻者之言﹐執意不欲。予辭弗藥。九朝而斃﹐而胎卒壅。其所以壅者﹐豈脾虛血弱之故﹐烈毒內攻﹐熱血煎熬﹐臟腑且潰﹐而胎有不墮乎﹖況小產者亦多矣﹐何嘗墮而必斃﹖則知其墮也以毒﹐而斃亦以毒也歟﹗

一友朱良老其閫懷娠六月﹐出疹於隆冬﹐躁亂不寧﹐燔熱如火。道中一友﹐以寬气養血安胎爲主﹐佐以甘桔﹑牛蒡﹑蟬蛻﹑荊芥﹐疏肌透發﹐三朝疹非不透﹐熱終如火﹐煩渴不已﹐嗽而增喘﹐徹夜無眠。至五日不惟不寐﹐並不能就枕﹐不惟喘急﹐並不能出聲﹐面如土色﹐目睛直視﹐手指厥冷﹐渴想西瓜﹐六脈絕無影響﹐其娠追下﹐小腹痛楚難禁﹐身無安放﹐立刻可斃。舉家但願得母無恙足矣。余殆弗藥﹐惜其未得一對病之劑。覺有不忍﹐爲熱腸所迫﹐以大黃五錢﹐石膏一兩﹐滑石﹑生地各七錢﹐炒黑麻黃三分﹐佐以赤芍﹑丹皮﹑牛蒡﹑荊芥﹑地丁﹑木通﹑甘桔﹐以蘆筍煎湯代水﹐二劑後諸證稍緩﹐徧覓一大西瓜﹐陸續以濟其渴。又二劑﹐其疹又透﹐諸證減半﹐而娠不追下矣。前方減麻黃﹐仍以二劑﹐面顏頓轉﹐喘定而得伏枕﹐熱渴亦殺大半﹐娠卽安然。但咳嗽不止﹐前方去大黃﹑赤芍﹑丹皮﹐減石膏﹑滑石及半﹐加元參﹑花粉﹑黃芩﹑金銀花﹐二劑熱渴俱平﹐胃气大開。據垂斃重證﹐幸而復生。尙須調理﹐見安和而遂弗藥。越數日後﹐娠復不安﹐但不追下﹐飲食減半。復有餘熱﹐口內生疳﹐以消斑快毒湯﹐減蟬蛻﹑丹皮﹑赤芍﹐加金銀花﹑花粉﹐佐以消疳散吹之﹐痊愈。是證所用湯劑﹐據常格胎前所大忌者﹐而得旣保其母﹐並安其娠﹐見有病病受﹐不第無損於胎﹐正見所以安之之妙。疹與痘𨿽異﹐其所異者﹐惟气虛痘耳。若烈毒之證﹐原同一軌﹐令是證但畱其母﹐猶畏大黃等味﹐利害並存﹐尙費躊躕﹐竟爾子母俱全﹐凡志醫者﹐可不深思而潛玩也耶﹖有懷娠而宜峻補回陽者﹐若余荊之證可徵矣﹐不贅治驗。

餘甲寅生一兒﹐百日內生肥疥瘡﹐曩時亦惑於人言而不敢治﹐漸漸通身布滿﹐無容鍼隙地﹐日夜啼號﹐乳食減半。餘思痘固當慮﹐尙在日後﹐而況未確﹐瘡毒如此猖獗﹐危在旦夕﹐孰緩孰急﹐當務自在。選合掌丸如前法治之﹐內以忍冬解毒湯減紅花加黃蘗﹑生地﹑元參﹐治及半月而愈。後來出痘頗密﹐而透發甚易﹐人言不足憑如此。

嚴琢庵﹑吾宗僴如﹑茅奕啟諸人之子﹐俱百日內生胎毒瘡﹐其瘡成暈成圈﹐中低陷而圈浮突﹐宛如梅毒﹐目之可畏。有繞臍者﹐有在耳畔者﹐有繞肛門者﹐余處難以數紀﹐俱以牛黃八寶丹五分一丸﹐日進二服﹔外以化毒丹﹐調入胭脂內一一貼之﹐周時一換﹔更佐以忍冬解毒湯加羌活﹑元參﹑黃蘗﹑桃仁﹑赤芍﹐減紅花﹐與丸間服。乳母忌魚鮏麵食姜椒。奕啟子幾百日而愈。僴如子愈而復發﹐幾及兩載而痊。惟嚴琢庵所藏牛黃﹐金光寶色﹐川中亦不偶者﹐內服與外治﹐兩倍於二子﹐不及兩月痊愈。嗣復出痘﹐皆收功無恙。

臧顧渚一孫生雙胎﹐先下地者﹐三朝便生毒瘡﹐細似鍼沙﹐赤如紅霞﹐三日後連成一片﹐一擦而膚剝去﹐徧體如焚﹐以痘前瘡當任其生﹐不事醫藥﹐十數朝卽斃。其次焉者﹐於十朝後亦發此瘡﹐與前無異。余曰﹕是瘡於母腹中﹐受積熱積毒而發﹐名爲血霞瘡﹐治之不早﹐有性命之憂﹐不但不利於痘也。餘言及此﹐追悔無已。云﹕初生者﹐昨已斃於瘡矣﹐今治之可無恙乎﹖余授雙仙化毒丹並牛黃八寶丹二方﹐一治其內﹐一治其外而愈。厥後出痘﹐何嘗受治瘡之累﹖如此治驗﹐難以筆記﹐聊存一二以證焉耳。

吾郡中有爵尊望重年逾五旬者一鄕紳﹐止有一子﹐兩月內生胎毒瘡﹐與前三證宛肖﹐竟憑老嫗婢尼之言﹐以痘前瘡宜發不宜醫﹐反令乳母食魚鮮雞筍以發之﹐其瘡日盛。延一不韻者﹐以是瘡似梅毒﹐與大人梅瘡同治﹐用川椒一兩﹑全蠍五錢與乳母﹐假道於乳﹐亦妄冀震拔其毒﹐服及過半﹐其瘡愈大﹐圈愈突﹐陷愈深﹐隙地復增﹐血點細瘡﹐無不徧滿﹐熾熱如火﹐膚赤如霞﹐目紅口燥﹐徹夜煩擾﹐邀余往視﹐勢猖獗矣。以兩月芽兒如是之毒﹐如是治法﹐不覺爲之愴然。予大戒其乳母忌口﹐急錄牛黃八寶丹方﹐令速修合﹐將如治三家之法治之﹐容或可挽。先以消斑化毒湯減蟬蛻﹐二劑後﹐猖獗之勢亦得稍緩。嗣復聽卜云﹕爻象無咎﹐但別有天醫。以余方爲廢紙﹐老嫗輩仍復主張將所餘震發之劑罄盡﹐當忌之物大啖﹐遂至不救。惜哉﹗

