古今圖書集成醫部全錄卷三百八十一

婦人經脈門

黃帝素問

上古天眞論

岐伯曰﹕女子七歲﹐腎气盛﹐齒更發長。

【注人之初生﹐先從腎始。女子七歲﹐腎气方盛。腎主骨﹐齒者骨之餘﹐故齒更。血乃腎之液﹐發乃血之餘﹐故發長也。】

二七而天癸至﹐任脈通﹐太衝脈盛﹐月事以時下﹐故有子。

【注天癸﹐天乙所生之癸水也。衝任二脈﹐並起於少腹之內胞中﹐循腹上行﹐爲經血之海﹐女子主育胞胎。月有盈虧﹐故女子亦一月而經水應時下泄﹐虧卽復生。故於初生之時﹐男女媾精當爲有子﹐虛則易受故也。】

三七﹐腎气平均﹐故眞牙生而長極。

【注腎气足﹐故眞牙生。其牙者﹐盡根牙也。】

四七﹐筋骨堅﹐發長極﹐身體盛壯。

【注女子四七情血極盛之時﹐是以筋骨堅發長極也。血气盛則充膚熱肉﹐是以身體盛壯。】

五七﹐陽明脈衰﹐面始焦﹐發始墮。

【注陽明之脈榮於面﹐循髮際﹐故衰則面發焦墮。】

六七﹐三陽脈衰於上﹐面皆焦﹐發始白。

【注三陽之脈盡上於頭﹐三陽脈衰﹐故面皆焦﹔血脈華於色﹐血脈衰故發白也。】

七七﹐任脈虛﹐太衝脈衰少﹐天癸竭﹐地道不通﹐故形壞而無子也。

【注癸水藏於腎﹐天癸竭﹐是足少陰下部之脈道不通。衝任虛﹐是以形衰而無子也。】

腎者主水﹐受五臟六腑之精而藏之﹐故五臟盛乃能寫。今五臟皆衰﹐筋骨解墮﹐天癸盡矣﹐故發鬢白﹐身體重﹐行步不正而無子耳。

【注此明先天之癸水﹐又借後天之津液所資益也。】

陰陽別論

二陽之病發心脾﹐有不得隱曲﹐女子不月﹐其傳爲風消﹐其傳爲息賁者﹐死不治。

【注二陽者﹐足陽明胃經也。夫人之精血﹐由胃腑水谷之所資生﹐脾主爲胃行其精液。二陽病則中焦之汁竭﹐無以奉心神而化赤﹐則血虛矣。水谷之精﹐脾無轉輸於五臟﹐則腎無所藏而精虛矣。男子無精﹐有不得爲隱曲之事﹐在女子無血﹐則月事不得以時下矣。此病本於二陽而發於心脾也。精血兩虛則熱盛而生風﹐風熱交熾則津液愈消竭矣。火熱爍金而傳爲喘急息肩者死不治﹐蓋胃乃津液之生源﹐肺乃津腋之化源也。】

評熱病論

月事不來者﹐胞脈閉也。胞脈者﹐屬心而絡於胞中。今气上迫肺﹐心气不得下通﹐故月事不來也。

【注胞脈屬心﹐得心气下通而爲血。衝脈任脈皆起於胞中﹐上循背裏﹐爲經絡之海﹐女子至胸中而下爲月事。气上迫肺者﹐眞气上逆﹐口苦舌漧﹐驚則咳甚﹐是心气上炎而不下通﹐故月事不來也。】

腹中論

帝曰﹕有病胸脇支滿者﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前後血﹐病名爲何﹖何以得之﹖岐伯曰﹕病名血枯。此得之年少時有所大脫血﹐若醉入房中﹐气竭肝傷﹐故月事衰少不來也。帝曰﹕治之柰何﹖復以何術﹖岐伯曰﹕以四鰞鰂骨﹐一藘茹﹐二味並合之﹐丸以雀卵﹐大如小豆﹐以五丸爲後飯﹐飲以鮑魚汁﹐利腸中﹝腸中《素問》卷十一﹑《新校正》作「傷中」﹐宜從。﹞及傷肝也。

【注有所大脫血則傷肝﹐肝傷在女子則月事衰少不來矣。气生於精血﹐血脫則气竭矣。用鰞鰂骨四者﹐以布散於四肢也。血乃中焦所生。用蘆茹一者﹐主生聚於中焦也。卵白主气﹐卵黃主血。丸以雀卵者﹐補气而補血也。】

靈樞經

邪气臟腑病形篇

腎脈微濇﹐爲不月。

【注血气皆始於腎﹐濇則气血不行﹐故爲女子不月。】

金匱要略【漢張機】

經水不利

婦人經水不利﹐抵當湯主之。

婦人經水閉不利﹐髒堅癖不止﹐中有幹血﹐下白物﹐礬石丸主之。

經水不通

婦人之病﹐因虛積冷結气﹐爲諸經水斷絕﹐至有歷年﹐血寒積結胞門。寒傷經絡﹐凝堅在上﹐嘔吐涎唾﹐久成肺癰﹐形體損分﹔在中盤結﹐繞臍寒疝﹐或兩脇疼痛﹐與髒相連﹐或結熱中﹐痛在關元﹐脈數無瘡﹐肌若魚鱗﹐時著男子﹐非止女身﹔在下未多﹐經候不勻﹐令陰掣痛﹐少腹惡寒﹐或引腰脊﹐下根气街﹐气沖急痛﹐膝脛疼煩﹐奄忽眩冒﹐狀如厥顚﹐或有憂慘﹐悲傷多嗔﹐此皆帶下﹐非有鬼神。久則羸瘦﹐脈虛多寒﹐三十六病﹐千變萬端。審脈陰陽﹐虛實緊弦﹐行其鍼藥﹐治危得安。其𨿽同病﹐脈各異源﹐子當辧記﹐勿謂不然﹗

少陰脈細﹐婦人則經水不通。

熱入血室

婦人中風七八日﹐續來寒熱﹐發作有時﹐經水適斷﹐此爲熱入血室。其血必結﹐故使如瘧狀﹐發作有時﹐小柴胡湯主之。

婦人傷寒發熱﹐經水適來﹐晝日明了﹐暮則讝語如見鬼狀者﹐此爲熱入血室。治之無犯胃气及上二焦﹐必自愈。

婦人中風﹐發熱惡寒﹐經水適來﹐得七八日﹐熱除脈退﹐身涼和﹐胸脇滿如結胸狀﹐讝語者﹐此爲熱入血室也。當刺期門﹐隨其實而取之。

陽明病﹐下血讝語者﹐此爲熱入血室﹐但頭汗出﹐當刺期門﹐隨其實而瀉之﹐濈然汗出者愈。

脈經【晉王叔和】

經水諸病

婦人嘗嘔吐而胃反﹐若常喘【一作多唾﹐】其經又斷﹐設來者必少。

問曰﹕有一婦人來診﹐言經水少不如前者﹐何也﹖師曰﹕曾更下利﹐若汗出小便利者可。何以故﹖師曰﹕亡其津液﹐故令經水少。設經下反多於前者﹐當所苦困﹐當言恐大便難﹐身無復汗也。

問曰﹕未出門女有三病﹐何謂也﹖師曰﹕一病者﹐經水初下﹐陰中熱﹐或有當風﹐或有扇者。二病者﹐或有以寒水洗之。三病者﹐或見丹下﹐驚怖得病。屬帶下。

師曰﹕有一婦人將一女子年十五所來診﹐言女年十四時﹐經水自下﹐今經反斷﹐其母言恐布。師曰﹕此女爲是夫人親女非耶﹖若親者﹐當相爲說之。婦人因答言是自女耳。師曰﹐所以問者無他﹐夫人年十四時﹐亦以經水下﹐所以斷﹐此爲避年﹐勿怪﹐後當自下。

問曰﹕婦人病下利而經水反斷者﹐何也﹖師曰﹕但當止利﹐經自當下。勿怪﹗所以利不止而血斷者﹐但下利亡津液﹐故經斷。利止津液復﹐經當自下。

婦人血下咽漧而不渴﹐其經必斷。此榮不足﹐本自有微寒﹐故不引飲。渴而引飲者﹐津液得通﹐榮衛自和﹐其經必復下。

居經

師曰﹕寸口脈微而濇﹐微則衛气不足﹐濇則血气無餘。衛不足﹐其息短﹐其形燥﹔血不足﹐其形逆。榮衛俱虛﹐言語謬誤。趺陽脈浮而濇﹐濇則胃气虛﹐虛則短气咽燥而口苦﹐胃气濇則失液。少陰脈微而退﹐微則無精﹐遲則陰中寒﹐濇則血不來﹐此爲居經﹐三月一來。

問曰﹕婦人妊娠三月﹐師脈之﹐言此婦人非軀﹐今月經當下﹐其脈何類﹖何以別之﹖師曰﹕寸口脈衛浮而大﹐榮反而弱﹐浮大則气彊﹐反弱則少血。孤陽獨呼﹐陰不能吸﹐二气不停﹐衛降榮竭。陰爲積寒﹐陽爲聚熱﹐陽盛不潤﹐經絡不足﹐陰虛陽往【一作實﹐】故令少血。時發灑淅﹐咽燥汗出﹐或溲稠數﹐多唾涎沫﹐此令重虛﹐津液漏泄﹐故知非軀。蓄煩滿洫【一本作滿血﹐】月稟一經﹐三月一來﹐陰盛則瀉﹐名曰居經。【謂右脈浮大左脈反弱也。】

問曰﹕婦人年五十所【一本作數。】一朝而淸血二三日不止﹐何以治之﹖師曰﹕此婦人前絕生經水不下﹐今反淸血﹐此爲居經。不須治﹐當自止。經水下﹐常五日止者﹐五日愈。

婦人月經一月再來者﹐經來其脈欲自如常而反微﹐不利不汗出者﹐其經二月必來。

問曰﹕婦人有經水適下而發其汗﹐則鬱冒不知人﹐何也﹖師曰﹕經水下。故爲裏虛﹐而發其汗﹐爲表復虛。此爲表裏俱虛﹐故令鬱冒也。

師曰﹕脈微﹐血气俱虛﹐年少者亡血也。乳子下利爲可﹔不者﹐此爲居經﹐三月不來。

問曰﹕婦人病經水斷一二月而反經來﹐今脈反微濇﹐何也﹖師曰﹕此前月中若當下利﹐故令妨經。利止月經當自下﹐此非軀也。

當斷不斷

師曰﹕有一婦人來﹐脈反得微濇﹐法當吐。若下利而言不﹐因言夫人年幾何﹖夫人年七七四十九﹐經水當斷﹐反至今不止﹐以故致此虛也。

師曰﹕有一婦人年六十所﹐經水常自下﹐設久得病利﹐少腹堅滿者﹐爲難治。

彊下其經致生他病

婦人著坐藥﹐彊下其經﹐目眶爲痛﹐足跟難以踐地﹐心中狀如懸。

脈法

左手關上脈陰虛者﹐足厥陰經也﹐婦人病苦月經不利﹐腰腹痛。

肝脈沈之而急﹐浮之亦然﹐女人月事不來﹐時亡時有﹐得之少時有所墜墮。

尺脈滑﹐血气實﹐婦人經脈不利﹐宜服﹝石卜﹞硝煎大黃湯﹐下去經血﹐鍼關元瀉之。

婦人良方【宋陳自明】

經脈總論

岐伯曰﹕女子七歲﹐腎气盛﹐齒更發長﹔二七而天癸至﹐任脈通﹐太衝脈盛﹐月事以時下。天謂天眞之气﹐癸謂壬癸之水﹐故云天癸也。然衝爲血海﹐任主胞胎﹐二脈流通﹐經血漸盈﹐應時而下﹐常以三旬一見﹐以象月盈則虧也。若遇經行﹐最宜謹愼﹐否則與產後證相類。若被驚怒勞役﹐則血气錯亂﹐經脈不行﹐多致勞瘵等疾。若逆於頭面肢體之間﹐則重痛不寧。若怒气傷肝則頭運脇痛嘔血而瘰癧癰瘍。若經血內滲﹐則竅穴淋瀝無已。凡此六淫外侵而變證百出﹐犯時微若秋毫﹐成患重如山嶽﹐可不畏哉﹗

【注血者﹐水谷之精气也﹐和調五臟﹐灑陳六腑﹐在男子則化爲精﹐在婦人上爲乳汁﹐下爲血海。故𨿽心主血﹐肝藏血﹐亦皆統攝於脾﹐補脾和胃﹐血自生矣。凡經行之際﹐禁用苦寒辛散之藥﹐飲食亦然。詩云﹕婦人和平則樂有子﹐和則陰陽不乖﹐平則气血不爭。故經曰﹕平和之气﹐三旬一見。可不愼歟﹗】

凡女人天癸旣至﹐逾十年無男子合則不調﹐未逾十年思男子合﹐亦不調。不調則舊血不出﹐新血誤行﹐或漬而入骨﹐或變而爲腫﹐後𨿽合而難子﹐合多則精枯虛人﹐產眾則血枯殺人。觀其精血﹐思過半矣。

經者﹐常候也﹐謂候其一身之陰陽愆伏﹐知其安危﹐故每月一至﹐太過不及﹐皆爲不調。陽太過則先期而至﹐陰不及則後時而來。其有乍多乍少﹐斷絕不行﹐崩漏不止﹐皆因陰陽衰盛所致。

【注按經云﹐脾統血﹐肝藏血。此證多因恚怒傷肝鬱結脾所致﹐當從二經爲主﹐而參以前論治之。】

月水不調

婦人月水不調﹐由風邪乘虛客於胞中﹐而傷衝任之脈﹐損手太陽少陰之經。蓋衝任之脈﹐皆起於胞中﹐爲經絡之海﹐與手太陽小腸﹑手少陰心經爲表裏﹐上爲乳汁﹐下爲月水。然月水乃經絡之餘﹑苟能調攝得宜﹐則經應以時矣。

【注竊謂心脾平和﹐則經候如常。苟或七情內傷﹐六淫外侵﹐飲食失節﹐起居失宜﹐脾胃虛損﹐心火妄動﹐則月經不調矣。又丹溪云﹕先期而至者﹐血熱也﹔後期而至者﹐血虛也。愚謂先期而至者﹐有因脾經血燥﹐有因脾經郁火﹐有因肝經怒火﹐有因血分有熱﹐有因勞役火動﹔過期而至者﹐有因脾經血虛﹐有因肝經少血﹐有因气虛血弱。主治之法﹐脾經血燥者﹐加味逍遙散﹔脾經郁火者﹐歸脾湯﹔肝經怒火者﹐加味小柴胡湯﹔血分有熱者﹐加味四物湯﹐勞役火動者﹐補中益气湯﹔脾經血虛者﹐人參養榮湯﹔肝經血少者﹐六味地黃丸﹔气虛血弱者﹐八珍湯。蓋血生於脾土﹐故云脾統血。凡血病當用苦甘之劑﹐以助陽气而生陰血也。】

月經不通

婦人月經不通﹐或因醉飽入房﹐或因勞役過度﹐或因吐血失血﹐傷損肝脾﹐但滋其化源﹐其經自通。若小便不利﹐苦頭眩痛﹐腰背作痛﹐足寒時痛﹐久而血結於內﹐變爲癥瘕。若血水相並﹐脾胃虛弱﹐壅滯不通﹐變爲水腫。若脾气衰弱﹐不能制水﹐水漬肌肉﹐變爲腫滿﹐當益其津液﹐大補脾胃﹐方可保生。

【注經水者﹐陰血也﹐屬衝任二脈﹐上爲乳汁﹐下爲月水。其爲患有因脾虛而不能生血者﹐有因脾郁而血不行者。有因胃火而血消爍者﹐有因脾胃損而血少者﹐有因勞傷心而血少者﹐有因怒傷肝而血少者﹐有因腎水不能生肝而血少者﹐有因肺气虛不能行血者。治療之法﹐若脾虛而不行者﹐調而補之﹔脾郁而不行者﹐解而補之﹔胃火而不行者﹐淸而補之﹔脾胃損而不行者﹐溫而補之﹔勞傷心血而不行者﹐逸而補之﹔怒傷肝而不行者﹐和而補之﹔肺气虛而不行者﹐補脾胃﹔腎虛而不行者﹐補脾肺。經云﹕損其肺者益其气﹐損其心者調其榮衛﹐損其脾者調其飲食適其寒溫﹐損其肝者緩其中﹐損其腎者益其精。皆當審而治之。】

初虞世云﹕女子十四天癸至﹐任脈通﹐月事以時下﹐是有子。天癸者﹐物之自然。月者以月至﹐經者有常也。其來過與不及﹐皆謂之病。若榮血虧損﹐不能滋養百骸﹐則發落面黃﹐羸瘦燥熱﹐燥气盛則金受邪﹐金受邪則爲咳爲嗽爲肺癰爲肺痿必矣。但助胃壯气﹐則榮血生而經自行。須愼飲食﹐調七倩﹐保神气﹐庶可得生。若暴怒气逆﹐經閉不行﹐當用行气破血之劑。

【注按劉宗厚云﹕榮者水谷之精﹐和調於五臟﹐灑陳於六腑﹐乃能入於脈也。源源而來﹐生化於脾﹐總統於心﹐藏受於肝﹐宣布於肺﹐施泄於腎﹐灌漑一身。若陰气一傷﹐變證百出也。】

夫衝任之脈﹐起於胞內﹐爲經脈之海﹐手太陽小腸﹑手少陰心二經爲表裏﹐女子十四而天癸至﹐腎气全盛﹐衝任流通﹐經血旣盈﹐應時而下﹐否則不通也。

【注前證若稟陰血不足﹐用四物﹑參﹑苓﹔怒傷肝血﹐用加味逍遙散﹔鬱結傷脾﹐用加味歸脾湯﹔肝火怫郁﹐用加味小柴胡湯﹔胃經積熱﹐加味淸胃散。】

寇宗奭曰﹕夫人之生。以气血爲本。人之病﹐未有不先傷其气血者。若室女童男﹐積想在心﹐思慮過度﹐多致勞傷。男子則神色消散﹐女子則月水先閉。蓋憂愁思慮則傷心而血逆竭﹐神色先散﹐月水先閉。且心病則不能養脾﹐故不嗜食﹔脾虛則金虧﹐故發嗽﹔腎水絕則木气不榮而四肢幹痿﹐故多怒鬢髮焦﹐筋骨痿。若五臟傳徧則死。自能攺心易志﹐用藥扶持﹐庶可保生。切不可用靑蒿﹑蝱虫等涼血行血﹐宜用柏子仁丸﹑澤蘭湯益陰血制虛火之劑。

【注按經云﹕五穀入於胃﹐其糟粕津液宗气分爲三隧﹐故宗气積於胸中﹐出於喉嚨﹐以貫心肺而行呼吸。榮气者﹐泌其津液﹐注之於脈﹐化以爲血﹐以榮四末﹐內養五臟六腑。若服苦寒之劑﹐傷胃必致不起。】

月水不利

婦人月水不利者﹐由勞傷气血﹐體虛而風冷客於胞內﹐傷於衝任之脈故也。若寸脈弦﹐關脈沈﹐是肝病也﹐兼主腹痛﹐孔竅生瘡。尺脈滑﹐血气實﹐經絡不利﹐或尺脈絕不至﹐兼主小腹引腰痛﹐气攻胸膈也。

【注前證屬肝膽二經﹐蓋肝膽相爲表裏﹐多因恚怒所傷。若本經風熱用補肝散﹐血虛用四物加酸棗仁。若腎水不足用六味丸。】

行經腹痛

婦人經來腹痛﹐由風冷客於胞絡衝任﹐或傷手太陽少陰經﹐用溫經湯﹑桂枝桃仁湯。若憂思气郁而血滯﹐用桂枝桃仁湯﹑地黃通經丸。若血結而成塊﹐用萬病丸。

【注前證若風寒傷脾者﹐六君加炮姜﹔思慮傷血者﹐四物加參﹑朮﹔思慮傷气者﹐歸脾加柴﹑梔﹔鬱怒傷血者﹐歸脾逍遙兼服。若肝經怒气﹐甩加味逍遙散。若肝經血虛﹐用四物﹑參﹑朮﹑柴胡﹑牡丹皮。若肝經血熱﹐用四物﹑牡丹皮。若肝腎虛火﹐用六味地黃丸。若肝脾血虛﹐用八珍加牡丹皮。若肝脾鬱怒﹐用加味歸脾湯。若气虛血弱﹐用補中益气湯。若脾不能攝血﹐用六君子加川芎﹑當歸。若肝虛不能藏血﹐用補肝散。】

月水不斷

婦人月水不斷﹐淋瀝腹痛﹐或因勞損气血而傷衝任﹐或因經行而合陰陽﹐以致外邪客於胞內﹑滯於血海故也。但調養元气而病邪自愈﹐若攻其邪則元气反傷矣。

【注前證若鬱結傷脾﹐用歸脾湯﹔恚怒傷肝﹐逍遙散﹔肝火妄動﹐加味四物湯﹔脾气虛弱﹐六君子湯﹔元气下陷﹐補中益气湯﹔熱傷元气﹐前湯加五味﹑麥冬﹑炒黑黃蘗。】

天癸過期

許學士云﹕婦人經脈過期不及﹐腰腹疼病﹐成七七數盡而月經下者﹐宜用當歸散治之。

【注前證若肝腎虛熱﹐用當歸散﹔肝血虛熱﹐四物加柴﹑梔﹑丹皮﹔肝火內動﹐小柴胡加山梔﹑丹皮﹔肝火血燥﹐加味逍遙散﹔脾經郁火﹐加味歸脾湯﹔肝脾郁火﹐歸脾﹑逍遙兼服﹔肝腎虧損﹐歸脾﹑六味兼服。】

血枯

腹中論曰﹕有病胸脇支滿﹐妨於食﹐病至則先聞腥臊臭﹐出淸液﹐四肢惰﹐目眩﹐時時前後血﹐病名曰血枯。此年少時因大脫血﹐或醉而入房﹐虧損腎肝。蓋肝藏血﹐受天一之气以爲滋榮﹐其經上貫膈﹐布脇肋。若脫血失精﹐肝气已傷﹐肝血枯涸不榮而胸脇滿﹐妨於食則肝病傳脾而聞腥臊臭﹐出淸液。若以肝病而肺乘之﹐則唾血﹐四肢惰﹐目眩﹐時時前後血出﹐皆肝病血傷之證也。

【注前證若飲食起居失宜﹐而脾胃虛損﹐當滋化源而佐以鰞鰂丸等藥。若因脾土虛寒而不能生血﹐宜補命門火。若服燥藥﹐郁火內作而津液消爍﹐宜淸熱養血。若脾胃虧損而气血虛﹐宜補中益气。若胃熱消中而血液耗損﹐宜淸脾胃之火。若大便祕濇﹐小便淸利而經不行﹐宜淸胞絡之火。若勞傷心火﹐血涸而經不行﹐宜補心養血。】

熱入血室

婦人傷寒傷風發熱﹐經水適來﹐晝則安靜﹐暮則讝語﹐有如瘧狀﹐此爲熱入血室﹐治者無犯胃气及上二焦﹐宜服小柴胡湯。若脈遲身涼﹐當剌期門穴﹐下鍼病人五吸﹐停鍼良久﹐徐徐出鍼。凡鍼期門穴﹐必瀉勿補﹐肥人二寸﹐瘦人寸半也。

【注前證若因勞役﹐或怒气發熱﹐適遇經行而患前證者﹐亦用小柴胡加生地黃治之。血虛用四物加柴胡。若病旣愈而熱未已﹐或元气素弱﹐並用補中益气湯。脾气素郁﹐用濟生歸脾湯。血气素虛﹐用十全大補湯。】

河間六書【金劉完素】

月水不調論治

婦人月水﹐一月一來如期﹐謂之月信。其不來則風熱傷於經血﹐故血在內不通﹔或內受邪熱﹐脾胃虛損﹐不能飲食﹐食旣不充﹐榮衛凝濇﹐肌膚黃燥﹐面不光澤﹔或大腸虛變爲下痢﹐流入關元﹐致絕子嗣。

童幼天癸未行﹐皆屬少陰﹔天癸旣行﹐皆從厥陰論之﹔天癸已絕﹐乃屬太陰經也。

婦人气充經脈﹐月事頻並﹐臍下痛﹐宜芍藥六合揚。【一本是气沖。】若經水過多﹐別無餘證﹐四物內加黃苓﹑白朮各一兩。若經事欲行﹐臍腹絞痛﹐宜服八物湯。若經水暴多﹐四物四兩﹐加黃芩一兩。若經水如黑豆水﹐四物加黃連﹑黃芩各一兩。若婦人經水少而血色和者﹐四物四兩﹐如熟地﹑當歸各一兩。

血枯經閉

年少醉入房室﹐气竭肝傷﹐故經衰少不來。肝傷則血涸﹐脾胃相傳﹐大脫其血﹐目眩心煩﹐故月事不來也﹐烏魚骨圓主之。

經水適來適斷

婦人經水﹐通來適斷﹐往來寒熱﹐先服小柴胡以去其寒熱﹐後以四物湯調治之。如寒熱不退﹐勿服四物﹐是謂變證﹐表邪猶存﹐不能效也。

明理論【金成無己】

熱入血室

傷寒熱入血室﹐何以明之﹖室者﹐屋室也﹐謂可以停止之處。人身之血室者﹐榮血停止之所﹐經脈畱會之處﹐卽衝脈是也。衝脈者﹐奇經八脈之一脈也﹐起於腎下﹐出於气沖﹐並足陽明經夾臍上行至胸中而散﹐爲十二經脈之海。王冰曰﹕衝爲血海。言諸經之血朝會於此﹐男子則運行生精﹐女子則上爲乳汁﹐下爲月水。《內經》曰﹕任脈通﹐衝脈盛﹐月事以時下者是也。王冰曰﹕陰靜海滿而去血﹐謂衝脈盛爲海滿也。卽是觀之﹐衝是血室﹐可以知矣。傷寒之邪﹐婦人則隨經而入﹐男子由陽明而傳﹐以衝之脈與少陰之絡起於腎﹐女子感邪﹐太陽隨經便得而入衝之經並足陽明﹐男子陽明內熱﹐方得而入也。衝之得熱﹐血必妄行﹐在男子則下血讝語﹐在婦人則月水適來。陽明病下血讝語﹐此爲熱入血室者﹐斯蓋並言男子﹐不止爲婦人而言也。婦人傷寒﹐經水適來與經水適斷者﹐皆以經气所虛﹐宮室不閉﹐邪得乘虛而入。《鍼經》有言曰﹕邪气不得其虛﹐不能獨傷人者是矣。婦人熱入血室﹐有須治而愈者﹐有不須治而愈者﹐又各不同也。婦人中風﹐發熱惡寒﹐經水適來﹐得之七八日﹐熱除而脈遲﹐身涼和﹐胸脇下滿如結胸狀﹐讝語者﹐此爲熱入血室﹐當刺期門﹐隨其實而瀉之﹔與其婦人中風七八日﹐續得寒熱﹐發作有時﹐經水適斷者﹐此爲熱入血室﹐其血必結﹐故使如瘧狀﹐發作有時﹐小柴胡湯主之。二者是須治而愈者也。婦人傷寒發熱﹐經水適來﹐晝則明了﹐暮則讝語﹐如見鬼狀者﹐此爲熱入血室﹐無犯胃气及上二焦﹐必自愈﹐是不須治而愈者也。讝語爲病邪之甚者﹐何不須治而愈耶﹖且胸脇滿如結胸﹐讝語﹐是邪气畱結於胸脇而不去者﹐必剌期門﹐隨其實而瀉之。寒熱如瘧發作有時者﹐是血結而不行﹐須小柴胡湯散之。二者旣有畱邪﹐必須治之可也。若發熱經水適來﹐晝日明了﹐暮則讝語﹐此則經水旣來﹐以裏無畱邪﹐但不妄犯﹐熱隨血散必自愈。經曰﹕血自下﹐下者愈。故無犯胃气及上二焦﹐必自愈。所謂妄犯者﹐謂恐以讝語爲陽明內實﹐攻之犯其胃气也﹔此無胸脇之邪﹐恐刺期門﹐犯其中焦也﹔此無血結﹐恐與小柴胡湯﹐犯其上焦也。小柴胡湯解散則動衛气﹐衛出上焦﹐動衛气是犯上焦也。刺期門則動榮气﹐榮出中焦﹐動榮气是犯中焦也。《脈經》有曰﹕無犯腎气及上二焦﹐豈謂藥不謂鍼耶﹖

儒門事親【元張從政】

月事沈滯

夫婦人月事沈滯﹐數月不行﹐肌肉不減﹐《內經》曰﹕此名爲瘕爲沈也。沈者﹐月事沈滯不行也﹐急宜服桃仁承气湯加當歸﹐大作劑料服﹐不過三服立愈。後用四物湯補之﹐更可用《宣明方》檳榔丸。

經血暴下

夫婦人年及五十以上﹐經血暴下者﹐婦人經血﹐終於七七之數﹐數外暴下﹐《內經》曰﹕火主暴速﹐亦因暴喜暴怒憂結驚恐之致然也﹐愼不可作冷病治之。如下峻熱之藥則死。止可用黃連解毒湯以淸於上﹐更用蓮殼灰﹑棕毛以滲於下﹐然後用四物湯加延胡索散﹐涼血和經之藥是也。

月事不來

夫婦人有月事不來者﹐室女亦然。《內經》曰﹕月事不來者﹐是胞脈閉也。胞脈者屬火而絡於脬中﹐令气上迫肺﹐心气不得下通﹐故月事不來也。可用茶調散吐之﹔吐訖﹐可用玉燭散﹑當歸散或三和湯﹑桂苓白朮散﹑柴胡飲子﹐量虛實選而用之。降心火﹐益腎水﹐開胃進食﹐分陰陽﹐利水道之藥是也。愼勿服峻熱之藥。若服之﹐則變成肺痿骨蒸潮熱﹐咳嗽咯膿﹐嘔血而喘﹐小便濇滯﹐寢汗不已﹐漸至形瘦脈大。𨿽遇良醫﹐亦成不救。

東垣十書【元李杲】

經閉有三

陰陽別論云﹕二陽之病發心脾﹐有不得隱曲﹐女子不月﹐其傳爲風消﹐爲息賁者﹐死不治。婦人脾胃久虛﹐或形羸气血俱衰﹐而致經水斷絕不行﹔或病中消胃熱﹐善食漸瘦﹐津液不生。夫經者﹐血脈津液所化﹐津液旣絕﹐爲熱所爍﹐肌肉消瘦﹐時見燥渴﹐血海枯竭﹐病名曰血枯經絕﹐宜瀉胃之燥熱﹐補益气血﹐經自行矣。此證或經適行而有子﹐子不安爲胎病者有矣﹐或心包脈洪數﹐躁作時見﹐大便祕濇﹐小便𨿽淸不利﹐而經水閉絕不行﹐此乃血海漧枯﹐宜調血脈﹐除包絡中火邪而經自行矣。《內經》所謂小腸移熱於大腸﹐爲癥瘕﹐爲沈。脈濇不利﹐則月事沈滯而不利﹐故云爲癥瘕爲沈也。或因勞心﹑心火上行﹐月事不來﹐安心和血瀉火﹐經自行矣。故《內經》云﹕月事不來者﹐胞脈閉也。胞脈者屬心而絡於胞中﹐今气上迫肺﹐心气不得下﹐故月事不來也。

閉屬少陽

凡婦人女子之病﹐經水適斷﹐俱作少陽治之﹐傷寒雜病一體。經云﹕身有病而有邪﹐經脈閉也。又云﹕月事不來者﹐胞脈閉也。經閉者尺中不至﹐胞閉者生化絕源﹐二者皆血病也﹐厥陰主之。厥陰病則少陽病矣﹐累及其夫也。治之之法﹐或實作大熱﹐或變成勞﹐脈有浮中沈之不同﹐故有藥表裏和之不一﹐察其在气在血﹐定其行陰行陽。使大小不失其宜﹐輕重各得其所﹐逆從緩急﹐舉無不當﹐則可以萬全矣。此少陽一治﹐不可不知也。

凡治雜病﹐先調其气﹐次療諸疾﹐無損胃气﹐是其要也。若血受病﹐亦先調气﹐謂气不調則血不行。又气爲之綱﹐夫也。夫不唱﹐婦不隨也。故婦人病經﹐先柴胡以行經之表﹐次四物以行經之裏﹐先气而後血也。

不調治法

婦人經水不調﹐右尺脈按之空虛﹐是气血俱脫﹐大寒證。輕手其脈數疾﹐舉指弦緊或濇﹐皆陽脫之證﹐陰火亦亡。見熱證於口鼻眼或渴﹐此皆陰躁陽欲去也﹐當溫之降之﹐引之燥之﹐用升陽舉經湯。此法大升浮血气﹐補命門之下脫也。

熱入血室治法

晝則明了﹐夜則讝語﹐熱入血室﹐無犯胃气及上二焦﹐不治自愈。若甚則四順飲子﹑桃仁承气湯﹐證相似當下者用之。

丹溪心法【元朱震亨】

經水證治

婦人經水過期﹐血水也﹐四物加參﹑朮﹔帶痰加南星﹑半夏﹑陳皮之類。經水不及期而來者﹐血熱也﹐四物加黃連。過期紫黑有塊﹐亦血熱也﹐必作痛﹐四物加香附﹑黃連。過期色淡者﹐痰多也﹐二陳加川芎﹑當歸。過期而來﹐乃是血虛﹐宜補血﹐用四物加黃芪﹑陳皮﹑升麻。未及期先來﹐乃是气血俱熱﹐宜涼气血﹐柴胡﹑黃芩﹑當歸﹑白芍﹑生地﹐香附之屬。

經不調而血色淡﹐宜補气血﹐參﹑芪﹑芎﹑歸﹐香附﹑白勺﹔腹痛加膠珠﹑艾葉﹑延胡索。

經候過而作痛者﹐乃虛中有熱﹐所以作疼。經水將來作疼者﹐血實也【一雲气滯﹐】四物加桃仁﹑黃連﹑香附。臨行時腰疼腹痛﹐乃是郁滯有瘀血﹐宜四物加紅花﹑桃仁﹑莪朮﹑延胡索﹑香附﹑木香﹔發熱加黃芩﹑柴胡。紫色成塊者﹐熱也﹐四物加黃連﹑柴胡之類。

痰多占住血海地位﹐因而下多者﹐目必漸昏。肥人如此﹐用南星﹑蒼朮﹑川芎﹑香附﹐作丸子服之。肥人不及日數而多者﹐痰多血虛有熱﹐亦用前丸藥中﹐更加黃連﹑白朮丸服。

血枯經閉者﹐四物加桃仁﹑紅花。軀脂滿經閉者﹐以導痰湯加黃連﹑川芎。不可服地黃﹐泥膈故也﹐如用以薑汁炒。

肥胖飲食過度之人﹐而經水不調者﹐乃是濕痰﹐宜蒼朮﹑半夏﹑滑石﹑茯苓﹑白朮﹑香附﹑川芎﹑當歸。

臨經來時肚痛者﹐四物湯加陳皮﹑延胡索﹑牡丹皮﹑甘艸。痛甚者豆淋酒﹐痛緩者童便煮莎根﹐入炒條芩末爲丸。

經水去多不能住者﹐以三補丸加莎根﹑龜板﹑金毛狗脊。

陰虛經脈久不通﹐小便濇﹐身體疼痛﹐以四物加蒼朮﹑牛膝﹑陳皮﹐生甘艸﹔又用蒼莎丸加蒼耳。酒芍藥爲丸﹐就煎前藥吞下。經候微少﹐漸漸不通﹐手足煩疼﹐漸瘦生潮熱﹐脈微數﹐四物湯去地黃﹐川芎﹐如澤蘭葉三倍﹐甘艸半分。

經水過多﹐四物湯去熟地黃加生地﹐或只加黃芩﹑白朮。

經行身熱﹐脈數頭昏﹐四物湯加柴胡﹑黃芩。

經行微少﹐或脹或疼﹐四肢疼痛﹐四物湯加延胡﹑沒藥﹑白芷爲末﹐淡酢湯調下。

經候不調﹐心腹﹝疒丂﹞痛﹐只用芎﹑歸二味﹐名君臣散。

經欲行﹐臍腹絞痛﹐四物加延胡﹑檳榔﹑苦楝炒﹑木香減半。

經水濇少﹐四物加葵花﹑紅花。

經候過而作痛。气血俱虛也﹐宜四物對四君子湯服之。

經水色淡者﹐气血俱虛也﹐宜八物湯之類。八物者﹐四物﹑四君子也。如兼他證﹐隨證加藥。

月候不調之由﹐或前或後﹐或多或少。凡行後作痛者虛也﹐少而淡者血虛也﹐多者气虛也﹐其將行作痛及凝塊不散者滯也﹐紫黑色者滯而挾熱也。

經水或前或後﹐或多或少﹐或逾月一至﹐或一月再至﹐皆不調之故﹐治之宜調經散。

經候不調﹐當以四物湯爲主治。

月候不調之中﹐有兼疼痛者﹐有兼發熱者﹐有趲前者﹐有退後者﹐則趲前爲熱﹐退後爲虛也。疼痛之中﹐有常時作痛者﹐有經前經後作痛者﹐則常時與經前作痛者爲血積﹐經後爲血虛也。發熱之中﹐有常時發熱者﹐有經行發熱者﹐則常時爲血虛有積﹐經行爲血虛有熱也。

經水濇少﹐爲虛爲濇﹐虛則補之﹐濇則需之。

格致餘論【元朱震亨】

辧紫黑痛塊

經水者﹐陰血也。陰必從陽﹐故其色紅﹐稟火色也。血爲气之配﹐气熱則熱﹐气寒則寒﹐气升則升﹐气降則降﹐气凝則凝﹐气滯則滯﹐气淸則淸﹐气濁則濁。往往見有成塊者﹐气之凝也。將行而痛者﹐气之滯也。來後作痛者﹐气血俱虛也。色淡者﹐亦虛也。錯經妄行者﹐气之亂也。紫者﹐气之熱也。黑者﹐熱之甚也。人但見其紫者﹑黑者﹑作痛者﹑成塊者﹐率指爲風冷而行溫熱之劑﹐禍不旋踵矣。良由《病源》論月水諸病皆曰風冷乘之﹐宜其相習而成俗也。或曰﹕黑﹐北方水之色也﹐紫淡於黑﹐非冷而何﹖餘日﹕經曰﹐亢則害﹐承乃制。熱甚者必兼水化﹐所以熱則紫﹐甚則黑也。況婦人性執而見鄙﹐嗜欲加倍﹐臟腑厥陽之火﹐無日不起。非熱而何﹖若夫風冷必須外得﹐設或有之﹐蓋千百而一二者也。

溯洄集【元王履】

二陽病論

經曰﹕二陽之病發心脾﹐有不得隱曲﹐女子不月。釋之者﹐謂男子則脾受之而味不化﹐故少精﹔女子則心受之﹐而血不流﹐故不月。分心脾爲男女各受立說。竊獨謂不然。夫二陽﹐陽明也﹐胃與大腸之脈也。腸胃有病﹐心脾受之。發心脾﹐猶言延及於心脾也。﹣𨿽然﹐脾胃爲合﹐胃病而及脾﹐理固宜矣。大腸與心﹐本非合也﹐今大腸而及心﹐何哉﹖蓋胃爲受納之腑﹐大腸爲傳化之腑。食入於胃﹐濁气歸心﹐飲入於胃﹐輸精於脾者﹐以胃之能納﹐腸之能化耳。腸胃旣病﹐則不能受﹐不能化﹐心脾何所資乎﹖心脾旣無所資﹐則無所運化而生精血矣。故腸胃有病﹐心脾受之﹐則男爲少精﹐女爲不月矣。心脾當總言﹐男女不當分說﹐至隱曲不月﹐方可分說耳。若如釋者之言﹐則男之精獨資於脾而不資於心。女之血獨資於心而不資於脾﹐有是理耶﹗蓋男女之精血﹐皆由五臟六腑之相養而後成﹐可謂之男精資於脾﹐女血資於心乎﹖經本曰﹕男女皆有心脾之病﹐但在男子則隱曲之不利﹐在女子則月事之不來耳。

衛生寶鑑【元羅天益】

熱入血室成結胸

或問﹕熱入血室﹐何爲而成結胸也﹖余曰﹕邪气傳入經絡作主﹐气相搏﹐上下流行﹐遇經水適來適斷﹐邪气乘虛入於血室﹐血爲邪所迫﹐入於肝經﹐肝受邪則讝語而見鬼﹐復入膻中則血結於胸中。何以言之﹖婦人平居﹐水養木﹐血養肝﹐方未受孕則以之爲月水﹐旣妊則中蓄之以養胎﹐及已產則上壅之以爲乳汁﹐皆血之所爲也。今邪逐血﹐並歸於肝經﹐聚於膻中﹐結於乳下﹐故手觸之則痛﹐非藥可及﹐故當刺期門也。

證治要訣【明戴思恭】

經事不調

婦人每月經水應期而下﹐不使有餘﹐猶太陰之缺也。其有或先或後﹐或少或多﹐或欲來先病﹐或遇來而斷續﹐皆謂之不調﹐和气飲加香附子半錢﹐兼咽獨附丸。經事來而腹痛者﹐經事不來而腹亦痛者﹐皆血之不調故也。欲調其血﹐先調其气﹐四物湯加吳茱萸半錢﹑香附子一錢﹐和气飲加茱萸半錢方可用。痛甚者﹐延胡索湯。然又恐感外邪﹑飲食致痛﹐痛不因血﹐尢宜詳審﹐和气飲卻能兼治。

有因驚气上逆﹐致月不通﹐涎多神昏﹐皆則不知人﹔或妄言歌笑﹐似心瘋﹐似五癇﹐醒時又似正人﹔或病來身如搖動﹐手足如搐搦﹐四七湯﹑大溫經湯各半貼﹐和勻服。

有經候失期﹐或過二三月變生諸證者。和气飲須用桂枝者﹐性最動血。和气飲加蘇木﹑紅花﹑漧漆各半錢﹐桃仁一錢﹐或酢或酒煎去滓﹐入麝香少許﹐仍以酢調黑神散。

因血瘀而腹內有塊者﹐四物湯去地黃加官桂﹑白朮各半錢。

因經候不調﹐血不循故道﹐從糞後出﹐腹或疼或不疼﹐勿作尋常便血治﹐宜順其經﹐四物湯去地黃加阿膠﹑香附子各一錢﹐仍以黑神散和調气散﹐白湯點服。

醫學綱目【明樓英】

調經

胎前之道﹐始於求子。求子之法﹐莫先調經。每見婦人之無子者。其經必或前或後﹐或多或少﹐或將行作痛﹐或行後作痛﹐或紫或黑或淡﹐或凝而不調﹐不調則血气乖爭﹐不能成孕矣。詳夫不調之由﹐其或前或後﹐及行後作痛者﹐虛也﹔其少而淡者﹐血虛也﹔多者﹐气虛也﹔其將行作痛﹐及凝塊不散者﹐滯也﹔紫黑色者﹐滯而挾熱也。治法﹕血虛者四物﹐气虛者四物加參﹑芪﹐滯者香附﹑縮砂﹑木香﹑檳榔﹑桃仁﹑延胡﹐滯久而沈痼者﹐吐之下之﹐脈證熱者四物加芩﹑連﹐脈證寒者四物加桂﹑附及紫石英之類是也。直至積去滯行虛回﹐然後血气和平﹐能孕子也。余每治經不調者﹐只一味香附末﹐酢爲丸﹐服之亦百發百中也。

經水或前或後

婦人病多是月經乍多乍少﹐或前或後﹐時發疼痛﹐醫者一類呼爲經病﹐不曾說是陰勝陽﹐是陽勝陰﹐所以服藥少效。蓋陰气乘陽﹐則胞寒气冷﹐血不運行﹐經所謂天寒地凍﹐水凝成冰﹐故令乍少而在月後。若陽气乘陰﹐則血流散溢﹐經所謂天暑地熱﹐經水沸溢﹐故令乍多而在月前。當別其陰陽﹐調其血气﹑使不相乘﹐以平爲期﹐宜紫石英丸。

天癸過期

婦人天癸已過期﹐經脈不勻﹐或三四月不行﹐或一月再至﹐腰腹疼痛﹐《素問》云七損八益﹐謂女子七數盡而經不依時者﹐血有餘也﹐不可止之﹐但令得依時不腰痛爲善﹐宜當歸散。

熱入血室

婦人傷寒中風﹐治法與男子無異﹐若熱入血室則不同也﹐宜以四物湯安養經血﹐佐以汗下之藥治之。

婦人傷寒中風﹐自汗頭痛﹐項背彊﹐發熱惡寒﹐脈浮而緩﹐恐熱入血室﹐故用桂枝湯倍加芍藥。

婦人傷寒﹐脈浮而緊﹐頭痛身熱﹐惡寒無汗﹐恐熱入血室﹐宜麻黃加生地湯。

婦人傷寒﹐經脈方來初斷﹐寒熱如瘧﹐狂言見鬼﹐宜用漧薑柴胡湯。

婦人室女﹐傷寒發熱﹐經水適來適斷﹐晝日明了﹐夜則讝語如見鬼神﹐宜小柴胡加生地湯。

婦人傷寒身熱﹐脈長而弦﹐屬陽明少陽﹐往來寒熱﹐夜躁晝寧﹐如見鬼狀﹐經水適斷﹐熱入血室﹐不實滿者﹐小柴胡加牡丹皮主之﹔大實滿者﹐桃仁承气主之。

婦人傷寒﹐頭痛脈浮﹐醫反下之﹐邪气乘虛而傳於裏﹐經水閉而不行﹐心下結硬﹐口燥舌漧﹐寒熱往來﹐狂言如見鬼狀﹐脈沈而數者﹐當下之﹐宜小柴胡加芒硝﹑大黃湯主之。

婦人傷寒﹐表虛自汗﹐身涼﹐四肢拘急﹐脈沈而遲﹐太陽標病﹐少陰本病﹐經水適斷﹐宜桂枝加附子﹑紅花湯。

婦人傷寒﹐太陽標病﹐汗解表除﹐邪熱內攻﹐熱入血室﹐經水過多﹐無滿實者﹐甘艸芍藥湯。

明醫雜著【明王綸】

經脈不行

婦人女子經脈不行﹐有脾胃損傷而致者﹐不可便認作經閉血死﹐輕用通經破血之藥﹐遇有此證﹐便須審其脾胃如何。若因飲食勞倦損傷脾胃﹐少食惡食﹐泄瀉疼痛﹔或因誤服汗下攻伐藥﹐傷其中气﹐以致血少而不行者﹐只宜補養脾胃﹐用白朮爲君﹐茯苓﹑芍藥爲臣﹐佐以黃芪﹑甘艸﹑陳皮﹑麥芽﹑川芎﹑當歸﹑柴胡等藥﹐脾旺則能生血而經自行矣。又有飲食積滯﹐致損脾胃者﹐亦宜消積補脾。若脾胃無病﹐果有血塊凝結﹐方宜行血通經。

【注心脾平和﹐則百骸五臟皆潤澤而經候如常﹐苟或心脾受傷﹐則血無所養﹐亦無所統﹐而月經不調矣。是故調經者﹐當理心脾爲主﹐其詳已見《良方》月水不調方論下。大凡調經之法﹐肝脾血燥﹐四物爲主﹔肝脾血弱﹐補中益气爲主﹔肝脾郁火﹐歸脾湯爲主﹔肝經怒火﹐加味逍遙散爲主。病因多端﹐不能悉舉﹐治當臨證制宜可也。】

醫學入門【明李梴】

月事不通

婦人以血爲主﹐天眞气降﹐壬癸水合﹐腎气全盛﹐血脈流行﹐常以三旬一見﹐以象月盈則虧﹐故曰月經。經行與產後一般﹐若其時余血一點未淨﹐或外被風寒﹐及濕冷暑熱邪气﹐或內傷生冷﹐七情鬱結。爲痰爲瘀﹐凝積於中﹐曰血滯。或經止後﹐用力太過﹐入房太甚﹐及服食燥熱﹐以致火動﹐邪气盛而精血衰﹐曰血枯。《良方》云﹕經後被驚﹐則血气錯亂妄行﹐逆於上則從口鼻而出﹐逆於身則水血相搏變爲水腫。恚怒則气血逆於腰腿﹑心腹﹑背脇﹑手足﹑之間重痛﹐經行則發﹐過期則止。怒極傷肝﹐則有眩運﹑嘔血﹑瘰癧﹑血風﹑瘡瘍等病。加之經血滲漏於其間﹐遂成竅穴生瘡﹐淋瀝不斷﹔濕熱相搏﹐遂爲崩帶﹔血結於內﹐愛爲癥瘕。凡此變證百出﹐不過血滯與枯而已。但血滯亦有虛熱﹐血枯亦有虛熱﹐故重則經閉不通。以滯枯分言﹐輕則經水不調﹐止言虛與熱而已。

血滯經閉宜破者﹐原因飲食熱毒﹐或暴怒凝瘀積痰﹐直須大黃﹑漧漆之類﹐推陳致新﹐俾舊血消而新血生也。若气旺血枯﹐起於勞役憂思﹐卻宜溫和滋補﹔或兼有痰火濕熱﹐尢宜淸之涼之。每以肉桂爲佐者﹐熱則血行也﹐但不可純服峻藥以虧陰道。至於耗气益血之說﹐𨿽女科要法﹐但血爲气配﹐气熱則熱﹐气寒則寒﹐气升則升﹐气降則降﹐气行則行﹐气滯則滯。如果郁火气盛於血者﹐方可單香附散﹑抑气散﹐加木香﹑檳榔﹑枳殼以開郁行气。若气亂則調﹐气冷則溫﹐气虛則補﹐男女一般。蓋陽生則陰自長﹐气衰則血亦涸﹐豈可專耗其气耶﹖論者多泥叔和血旺气衰﹐不知叔和論肝肺二脈﹐則宜肝旺於肺﹔其實气血平和﹐乃能有孕﹐故繼曰兩髒通和。但婦人見偏性鄙﹐婢妾志不得伸﹐鬱怒無時不起﹐故香附爲女人仙藥。經曰﹕邪气盛則實﹐正气奪則虛。可不悟諸﹗

經行登廁﹐風寒入內﹐以致凝濇﹐小溫經湯。經行適來﹐續得寒熱﹐就閉不通﹐或寒或暑﹐俱謂之熱入血室﹐小柴胡湯加生地﹐或黃芩芍藥湯加生地。經行過飧生冷﹐或外被冷濕﹐以致瘀血凝結者﹐五積散去麻黃加牡丹皮﹑紅花。

七情心气鬱結不行者﹐分心气飲去羌活﹑半夏﹑桑皮﹑靑皮﹐加川芎﹑當歸﹑香附﹑莪朮﹑延胡索。有火者﹐更加黃芩﹐或小調經散﹑單香附丸。

气血盛實﹐經絡遏閉﹐或時挾痰者﹐單大黃膏﹔或馬鞭艸取汁熬膏爲丸或燒存性﹐紅花當歸煎湯下。

內傷飲食﹐勞倦損傷﹐脾胃气弱﹐體倦發熱﹐腹痛腸鳴﹐飲食減少而不生血者﹐補中益气湯加川芎﹑生地﹑天花粉。腸鳴月水不來者﹐病在胃﹐胃虛不生血气﹐宜單厚朴五錢﹐空心水煎﹐或單蒼朮膏。水泄少食者﹐升陽益胃湯。不泄少食者﹐二陳湯加白朮﹑黃芪﹑童便﹑制香附﹑當歸﹑芍藥﹑牡丹皮﹑麥門冬﹑山楂﹑麥芽。因飲食積者﹐更加莪朮﹑枳殼。

濕痰占住血海地位經閉者﹐導痰湯加川芎﹑黃連。不可服地黃﹐泥膈故也。如用須薑汁炒過。丹溪之言﹐洵不可易。

胃熱消渴﹐善食漸瘦﹐津液爲熱燥﹐渴者﹐宜瀉胃熱﹐四物湯合調胃承气湯﹐名玉燭散﹔再臺涼膈散﹐名三和散。輕者小柴胡湯合四物湯﹐去人參﹑半夏加天花粉。素虛形瘦﹑口燥﹐善食厚味﹐郁爲痰火。有潮熱者﹐逍遙散加黃芩無薄荷﹐或四物湯加桃仁﹑紅花﹐或加味養榮丸亦可。

大槪經水不通﹐肥人多气弱有濕痰﹑瘦人多血怯有火。

少年大脫血﹐或醉後入房﹐气竭肝傷﹐月事衰少者﹐其治法已見《內經》腹中論篇。

墮胎及多產育傷血﹐或誤服汗下克伐之藥﹐以致血衰气乏不行者﹐十全大補湯。

經𨿽來或血漸少而後不通﹐皆墮胎及產多者﹐謂之血枯。原因心事不足﹐以致脾不磨食﹐故肺金失養而气滯不行﹐腎水不旺而血益日枯。初時參前參後﹐淋瀝無時﹔脾胃衰甚﹐變爲溏泄身腫﹔失治甚爲癥瘕癆瘵。

總而言之﹐經水不通﹐不出虛熱痰气四證﹐不調亦大相同。隨證調治﹐飲食調和﹐自然血气流通﹔更有凝滯﹐然後可用紅花當歸散﹐紫葳散﹑通經丸﹑導經丸之類。虛者只用當歸散以通之﹐通後又須養血益陰﹐使津液流通。苟不務气血充和﹐而惟以毒藥攻逼﹐必死而已。

經水不調

以期言之﹐對期者﹐性和血足易受孕﹐只差一二日者﹐亦不爲害。

以色言之﹐心主血﹐陰從陽﹐故以色紅爲正﹐𨿽不對期而色正者易調。

後期三五日者﹐爲血虛﹐四物湯加參﹑芪﹑白朮﹑陳皮﹑升麻。瘦人只是血少﹐四物湯倍當歸﹑地黃﹐少加桃仁﹑紅花。肥人多痰﹐二陳湯加南星﹑蒼朮﹑滑石﹑芎﹑歸﹑香附。

來少色和者﹐四物湯。點滴欲閉﹐潮煩脈數者﹐四物湯去芎﹑地﹐如澤蘭葉三倍﹑甘艸少許﹐十味香附丸。內寒血濇﹐來少或日少﹐五六日以上者﹐四物湯加桃仁﹑紅花﹑牡丹皮﹑葵花。

先期三五日者﹐爲血熱﹐四物湯加芩﹑連﹔肥人加痰藥。先十數日者﹐血气俱熱也﹐四物湯加黃芩﹑柴胡﹑香附﹔肥人淸海蒼莎丸加黃連﹑白朮。

來多或日多﹐五六日以上者﹐內熱血散也﹐四物加芩﹑朮。瘦人有火者﹐固經丸。肥人多痰者﹐淸海蒼莎丸。

或前或後﹐或多或少。或逾月不至﹐或一月再至﹐當歸散﹑調經散﹑單丹參散。

時行時止﹐淋瀝不斷﹐腹中作痛﹐乃寒熱邪气客於胞中﹐畱滯血海外疼也。如有積下利不定﹐有所去則愈。臍下逆气﹐上攻胸膈欲嘔者﹐桃仁散﹔或用當歸四錢﹑漧漆三錢﹐蜜丸服。如腰臍腹痛者﹐牛膝散。或行或止﹐心痛者失笑散。經水適來適斷﹐往來寒熱者﹐先服小柴胡湯加地黃﹐後以四物湯和之。有月事頻數者﹐四物湯倍芍藥加黃芪。有經行不止者﹐四物湯加地楡﹑阿膠﹑荊芥。熱者倍黃芪或吞固經丸。

色紫者風也﹐黑者熱甚也﹐淡白者虛也﹐或挾痰停水以混之也。如煙塵水﹐如屋漏水﹐如豆汁﹐或帶黃混濁模糊者﹐濕痰也。成塊作片﹐色不變者﹐气滯也﹐或風冷乘之也。色變紫黑者﹐血熱也。大槪紫者﹐四物湯加防風﹑白芷﹑荊芥﹔黑者﹐四物湯加芩﹑連﹑香附﹔淡白者﹐古芎歸湯加參﹑芪﹑白芍﹑香附﹔有痰者。二陳湯加芎﹑歸﹔如煙塵者﹐二陳湯加秦艽﹑防風﹑蒼朮﹔如豆汁者﹐四物湯加芩﹑連﹔成塊者﹐四物湯加香附﹑延胡索﹑枳殼﹑陳皮。通用琥珀調經丸﹑百子附歸丸﹑墨附丸。

月水循環﹐纖屙不作﹐乃能有子。若兼潮疼﹐重則加之咳血汗嘔﹐或瀉有潮汗﹐則血愈消耗。有效嘔則气往上行﹐瀉則津偏於後﹐疼則疾結於中﹐是以必先去病而後可以滋血調經。就中潮熱疼痛﹐尢爲婦女常病。蓋血滯積入骨髓﹐便爲骨蒸﹔血滯積瘀於中﹐與日生新血相搏﹐則爲疼痛﹔血枯不能滋養百骸﹐則蒸熱於外﹔血枯包絡火盛﹐或挾痰气食積﹐寒冷外邪﹐則爲疼痛。

潮熱有時﹐爲內傷﹐爲虛﹔無時﹐爲外感﹐爲實。虛者大溫經湯﹐熱者四物湯加柴﹑芩﹐經閉者滋血湯﹐骨蒸者大胡連丸﹑大烏雞丸。五心潮者﹐四物湯加黃連﹑胡黃連。無汗者﹐茯苓補心湯。有汗者﹐逍遙散。經前潮者﹐血虛有滯﹐逍遙散加牡丹皮﹑桃仁﹑延胡索。經後潮者﹐血虛有熱﹐逍遙散去柴胡加地骨皮﹑生地﹑童便﹑炒黃芩﹐此方能加減﹐退熱聖藥。有咳加桑白皮﹑貝母﹑桔梗﹑知母﹑麥門冬﹐咳血加生地﹑山梔﹑牡丹皮﹐嘔吐加陳皮﹑半夏﹑旋覆花﹐嘈雜加姜﹑炒黃連或芩連二陳湯。尋常潮熱者﹐腎气丸﹑大造丸﹐或四物湯料加童便﹑炒黃芩各一兩﹑四制香附一斤﹐蜜丸服。

經事欲行﹐臍腹絞痛者﹐爲血滯﹐四物湯料四錢。加延胡索﹑苦楝﹑木香﹑檳榔各一兩。痛甚者﹐萬痛丸。經水臨行時痛者﹐爲气滯﹐烏藥湯。气滯血瘀者﹐大延胡索散﹐或四物加桃仁﹑紅花﹑莪朮﹑延胡索﹑香附﹑木香﹔發熱加柴﹑芩。經水將來﹐陣痛陣止者爲血實﹐四物湯加延胡索﹑木香﹑黃連﹑香附。腿腹痛者﹐內補當歸丸。經水將行﹐被風冷相搏﹐繞臍疝痛者﹐乃寒气客於血室﹐大溫經湯﹑桂枝桃仁湯。經水日來時痛者﹐四物湯加陳皮﹑延胡索﹑牡丹皮﹑甘艸。

經後痛者﹐爲血虛﹐八物湯﹑小烏雞丸。歷年血寒﹐積結胞門﹐嘔吐涎唾﹐臍脇疝痛﹐陰冷徹引腰脊而痛者﹐酒煮當歸丸﹑大溫經湯。

經前作痛﹐經後作痛﹐通用交加地黃丸﹑滋陰百補丸﹑七制香附丸。

月水乃經絡之餘﹐衝任气和則血依時而下。憂思耗傷心血以致火炎﹐血不歸肝﹐而出納之用已竭﹔母令子虛﹐脾亦不磨而食少﹐食少則肺金失養﹐水絕生化之源﹐而經閉不調。治者須知心爲气血之主﹐心气鬱結者﹐宜調心血通心經而血自行。脾胃爲气血之運﹐飲食勞倦﹐損其中气﹐以致血少不行﹐或行之間斷者﹐只宜平胃散﹑四君子湯之類﹐補養脾胃﹐而气血自生自運﹐乃標本兼治﹐法之良者也。

論室女經事

女子十四﹐衝任盛而月事下﹐必近二十﹐方可匹配﹐可見陰气之難成也。或恣食鹹酸煎炒熱燥﹐以致气血上壅不通者﹐紅花當歸散﹑紫葳散﹑單大黃膏。如踰年未嫁。或年未及而思男﹐思傷心血﹐火炎脾虧﹐肺爍腎枯而血閉成癆者﹐十分難治。宜四物加黃芩﹑柴胡﹐或逍遙散加炒山梔﹑芩﹑連﹐以養血涼血降火﹐或腎气丸加子芩﹑紅花養陰﹔柏子仁丸亦妙。因怒逆者﹐四制香附丸加黃芩﹑生地。因驚者﹐抱膽丸。經絕不通者﹐瓦松散。

論寡婦經事

寡婦鬱悶百端﹐或慕夫不能頓忘﹐或門戶不能支持﹐或望子孫昌盛﹐心火無時不起﹐如之飲食厚味﹐遂成痰火。其證惡風體倦﹐乍寒乍熱﹐面赤心煩。或時自汗﹐汗脈弦長﹐當抑肝之陰气﹐柴胡抑肝湯﹑抑陰地黃丸﹑越鞠丸。如貧苦淡食者﹐四制香附九主之。有每日上午神思昏憒﹐怕見明處﹐惡聞人聲﹐至午後方可﹔及頭昏腹痛驚惕﹑稍涉勞動﹐與月經來時﹐其證尢劇﹐此不得遂志之故也﹐宜淸神養榮﹐四物湯加人參﹑茯神﹑陳皮﹑柴胡﹑羌活﹑甘艸﹑香附。

虫證經閉

婦人經閉腹大﹐僅一月間便能動作﹐乃至過期不產﹐或有腹痛﹐此必虫證﹐雄砂丸或萬應丸主之。

性行

婦人性行和者﹐經調易浹﹔性行妒者﹐月水不勻。

隱曲不利

女子月事不行﹐亦謂之隱曲不利。

命門男女有別

男以此而藏精﹐女以此而系胞胎。男子以气爲主﹐坎水用事﹐故蒸气爲精而色白﹔如帶火者﹐精亦能紅。女子以血爲主﹐離火用事﹐故血盈爲經而色紅﹔如挾痰气者﹐經亦能白。

血室男女之別

男子血室﹐無積而不滿﹔女人血室﹐有積而溢下爲月經。

脈法

浮濇﹐脇滿經不利。

【此論肝脈也。濇主肝血虛少﹐脇肋脹滿﹐血凝气滯﹐月經不利。】

浮絕﹐傷精與閉經。

【此論腎脈也。見此脈者﹐男子失精﹐婦人月經不調或閉。】

經病前後﹐脈軟如常。寸關𨿽調﹐尺絕痛腸。沈緩下弱﹐來多要防。微虛不利﹐間月何妨﹗浮沈一止﹐或微遲濇。居經三月﹐气血不剛。三月以上﹐經閉難當。心脾病發﹐闕伏寸浮。心事不足﹐左寸沈結。

【凡婦人脈比男子更濡弱者﹐常也。脈如常﹐𨿽月經或前或後﹐或多或少﹐或一月未來者﹐亦不成經病。惟寸關如常﹐尺絕不至﹐或至亦弱小者﹐小腹腸胃有積痛﹐上搶心﹐月水不利﹔若沈而緩者﹐下虛﹐月經來多﹔反微虛不利不汗出者﹐其經二月必來﹐俗雲間月。若三部浮沈一止﹐寸關微濇﹐微則胃气虛﹐濇則津血不足﹐尺微而遲﹐微則無津﹐退則陰中寒﹐此爲居經。三月一來﹐𨿽來或血漸少而後不通﹐曾墮胎及產多者﹐謂之血枯。經曰﹕二陽之病發心脾﹐有不得隱曲﹐女子不月。蓋原心事不足﹐以致脾不磨食﹐故肺金失養﹐不能下生臂水﹐血益日枯。初時參前參後﹐淋漓無時﹔脾胃衰甚﹐變爲溏泄身腫﹔失治甚爲癥瘕癆瘵。】

腎脈沈微﹐气虛也﹐女子崩帶﹐經脈不調。

診病問經水

經或參前爲血熱﹔或參後爲血虛﹔或當經行時有外感﹐經盡則散﹐不可妄藥﹐以致有犯血海。

經閉或兼潮熱﹐或兼咳泄﹐或兼失血﹐或兼白帶﹐能飲食則血易調而諸證自除﹐飲食漸減漸瘦者危。

熱入血室成結胸

仲景傷寒不分男女﹐但婦人以血爲主。血室卽衝脈血海也。如傷寒發熱﹐經水適來﹐晝則明了﹐夜則讝語如見鬼狀﹐經行盡則熱隨血散﹐不治自愈。如經盡熱退身涼﹐胸滿如結胸﹐或讝語者﹐乃邪气結於胸脇﹐按之痛者﹐亦謂之血結胸﹐宜海蛤散﹑桂枝紅花湯。

婦人傷寒﹐寒熱似瘧﹐經水適斷者﹐亦名熱入血室﹐其血必結而不行﹐小柴胡湯或黃龍湯加牡丹皮﹑桃仁。婦人此證最多﹐切忌汗下。若見喜忘如狂﹐腹滿泉淸﹐當以淋血法治之﹐又不可拘於不下也。然男女均有此血海﹐在男子血室得熱﹐則必妄行﹐多爲下血讝語頭汗﹐見陽明證爲異耳。男子由陽明而傷﹐婦人隨經而入。

本艸綱目【明李時珍】

論月水

女子﹐陰類也﹐以血爲主。其血上應太陰﹐下應海潮﹐月有盈虧﹐潮有朝夕﹐月事一月一行﹐與之相符﹐故謂之月信﹑月水﹑月經。經者﹐常也﹐有常軌也。天癸者﹐天一生水也。邪術家謂之紅鉛﹐謬名也。女人之經﹐一月一行﹐其常也。或先或後﹐或通或塞﹐其病也。復有變常﹐而古人並未言及者﹐不可不知。有行期只吐血衄血或眼目出血者。是謂逆行。有三月一行者﹐有一生不行而受胎者﹐是謂暗經。有受胎之後﹐月月行經而產子者﹐是謂盛胎﹐俗名垢胎。有受胎數月﹐血忽大下而胎不隕者﹐是謂漏胎。此𨿽以气血有餘不足言﹐而亦異於常矣。

女子二七天癸至﹐七七天癸絕﹐其常也。有女年十二﹑十三而天癸至產子﹐如《褚記室》所載平江蘇建卿女十二受孕者。有婦年五十﹑六十而天癸不斷產子﹐如《遼史》所載亟普妻六十餘生二男一女者﹐此又異常之尢者也。醫者之於此類﹐亦宜畱心。

女子入月﹐惡液腥穢﹐故君子遠之﹐爲其不潔﹐能損陽生病也。煎膏治藥﹑出痘持戒﹑修煉性合者﹐皆避忌之﹐以此也。《博物志》云﹕扶南國有奇術﹐能令刀斫不入﹐惟以月水塗刀便死。此是穢液﹐壞人神气﹐故合藥忌觸之。此說甚爲有據。今有方士邪術鼓弄愚人﹐以法取童女初行經水服食﹐謂之先天紅鉛。巧立名色﹐多方配合﹐謂《參同契》之金華﹐《悟眞篇》之首經﹐皆此物也。愚人信之﹐吞咽穢滓﹐以爲祕方﹐往往發出丹﹝疒軫﹞﹐殊可嘆息。故蕭了眞金丹詩云﹕一等旁門性好淫﹐彊陽復去采他陰。口含天癸稱爲藥﹐似恁洳沮枉用心。觀此可以悟矣。

婦人經閉﹐有有餘不足二證。有餘者血滯﹐不足者肝傷。《素問》云﹕年少時有所大脫血﹐或醉入房中﹐气竭肝傷﹐故月事衰少不來﹐治之以鰞鰂骨四﹐藘茹一。此正血閉不足之病也。古今圖書集成醫部全錄卷三百八十二

婦人經脈門

證治準繩【明王肯堂】

月水愆期辧污血有無法

仲景治帶下月水不利﹐小腹滿痛經﹐一月再見者﹐用土瓜根散主之。土瓜根散﹐乃破堅下血之劑﹐觀此則經不及期﹐有因污血者矣。前論所未及也。然欲知污血﹐須以小腹滿痛與不滿痛別之。

論東垣潔古治血枯法

東垣﹑潔古治血枯之法﹐皆主於補血瀉火。補血者﹐四物之類。瀉火者﹐東垣分上中下﹕火在中則善食消渴﹐治以調胃承气之類﹔火在下﹐則大小便祕濇﹐治以玉燭之類﹐玉燭者四物與調胃承气等分也﹔火在上則得於勞心﹐治以芩﹑連及三和之類﹐三和者四物﹑涼膈﹑當歸等分也。潔古謂先服降心火之劑者﹐蓋亦芩﹑連﹑三和﹑玉燭之類﹔後服五補衛生者﹐亦補气之劑也。

經行紫黑

外邪初感﹐人經必痛﹐或不痛者﹐久則郁而變熱矣。且寒則凝﹐旣行而紫黑﹐非寒也。

經行身痛

經水者﹐行气血﹐通陰陽﹐以榮於身者也。气血盛﹐陰陽和﹐則形體通。或外虧衛气之充養﹐內乏榮血之灌漑﹐血气不足﹐經候欲行﹐身體先痛也。

過期不止

《產寶》云﹕男子生於寅﹐寅屬木﹐陽中有陰﹐故男子得八數。女子生於申﹐申屬金﹐陰中有陽﹐女子得七數。男以气爲主﹐八八則卦數已盡﹐盡則陽精痿。女以血爲主﹐七七則卦數已終﹐終則經水絕﹐任衝脈虛衰﹐天癸絕﹐地道不通而無子矣。或勞傷過度﹐喜怒不時﹐經脈衰微之際﹐又爲邪气攻衝﹐所以當止不止而崩下也。

婦人祕科【明萬全】

總賦

陰陽異質﹐男女殊科。特立專門之證治﹐以救在室之沈屙。月事時下兮﹐如潮汐之應期﹔血海常滿兮﹐似江漢之流波。謂之無病﹐可以勿藥。或不及期而先來兮﹐气有餘而血易虧﹐或過期而後來兮﹐气不足而血本弱。花气淡淡兮﹐由血室之水虛﹔桃浪紫色兮﹐被胞戶之火灼。經未行而腹痛兮﹐气滯血濇而可調﹔經已行而腹痛兮﹐和气養血而勿錯。或一月再行兮﹐邪火迫而气血不藏﹔或數月而一行兮﹐元气虧而生化不多。是皆損眞之證﹐貴在調和治之。滿而不泄兮爲經閉﹐爲血枯﹐爲癥瘕﹔泄而不滿兮﹐爲崩中﹐爲帶下﹐爲漏濁。常滿者惡其中滿﹐常泄者慮其气脫。脈惟喜於芤濇﹐診切忌乎洪數。或隱忍而病盛兮﹐愚婦自速其亡。妄攻補而病增兮﹐庸醫反助其虐。

總論

按經云﹕女子二七而天癸至﹐衝任脈盛﹐月事以時下﹐乃有子。故得其常候者爲無病﹐不可妄投調經之劑。苟或不及期而經先行者﹐或過期而經後行者﹐或十月而經再行者﹐或數月而經一行者﹐或經閉不行者﹐或崩者﹐或漏下者﹐此皆失其常候﹐不可不調也。大抵調治之法﹐熱則淸之﹐冷則溫之﹐虛則補之﹐滯則行之﹐滑則固之﹐下陷則舉之。對證施治﹐以平爲期。如芩﹑連﹑梔﹑柏﹐淸經之藥也﹔姜﹑桂﹑丁﹑附﹐溫經之藥也﹔參﹑朮﹑歸﹑茯﹐補虛之藥也﹔川芎﹑香附﹑靑皮﹑延胡﹐行滯之藥也﹔牡蠣﹑赤石脂﹑棕櫚灰﹑側柏葉﹐固精之藥也﹔升麻﹑柴胡﹑荊芥﹑白芷﹐升舉之藥也。隨其證而用之﹐鮮有不效者矣。

經候不調有三

婦人經候不調有三﹕一曰脾虛﹐二曰衝任損傷﹐三曰脂痰凝塞。治病之工﹐不可不審。脾胃虛弱者﹕經曰﹕二陽之病發心脾﹐女子不月。夫二陽者﹐陽明胃也。胃主受納五穀﹐長養血气﹐灌漑臟腑﹐流行經隧﹐乃水谷之海﹐血气之母也。惟憂愁思慮則傷心﹐心气受傷﹐脾气失養﹑鬱結不通﹐腐化不行﹐胃𨿽能受﹐而所謂長養灌漑流行者﹐皆失其令矣。故脾胃虛弱﹐飲食減少﹐气日漸耗﹐血日漸少﹐斯有血枯血閉及血少色淡﹑過期始行﹑數月一行之病。衝任損傷者﹕經曰﹕聚以噓之﹐血以濡之。故气行則血行﹐气止則血止也。女手之性﹐執拗偏急﹐忿怒妒忌﹐以傷肝气﹐肝爲血海﹐衝任之系﹐衝任失守﹐血气妄行也。又褚氏曰﹕女子血未行而彊合﹐以動其血﹐則他日有難名之疾。故女未及二七天癸之期而男子彊與之合﹐或於月事適來未斷之時而男子縱欲不已﹐衝任內傷﹐血海不固﹐由斯二者爲崩爲漏﹐有一月再行不及期而行者矣。脂痰凝塞者﹕蓋婦女之身﹐內而腸胃開通﹐無所阻塞﹐外而經隧流利﹐無所凝滯﹐則血气和暢﹐經水應期。惟彼肥碩者﹐膏脂充滿﹐元室之戶不開﹐挾痰者痰涎壅滯﹐血海之波不流﹐故有過期而經始行﹐或數月而經一行﹐及爲濁﹑爲帶﹑爲經閉﹑爲無子之病。

先期經行治法

如徳性溫和﹐素無他疾者﹐責其血盛且有熱也﹐用歸身﹑川芎﹑赤芍﹑生地﹑知母﹑麥冬﹑地骨皮﹑甘艸之屬。

如性急躁﹐多怒多妒者﹐責其气血俱熱﹐且有郁也﹐用歸身﹑川芎﹑白芍﹑生地﹑炒條芩﹑炒黃連﹑童便浸香附﹑生甘艸之屬。

如形瘦素無他疾者﹐責其血熱也﹐用四物加炒芩連﹑赤芍藥﹑生甘艸之屬﹐兼服三補丸和之。

如形瘦素多疾且熱者﹐責其衝任內傷也﹐用歸身﹑白芍﹑熟地﹑人參﹑知母﹑麥冬﹑川芎﹑炙甘艸﹑姜﹑棗之屬﹑更宜常服地黃丸。

如曾誤服辛熱媛宮之藥﹐責其衝任伏火也﹐用歸身﹑川芎﹑赤芍﹑生地﹑黃蘗﹑知母﹑木通﹑生甘艸之屬。

如形肥多痰多郁者﹐責其血虛气熱也﹐用歸身﹑川芎﹑薑汁浸生地﹑滚水泡半夏﹑白茯苓﹑生甘艸﹑炒條芩﹑童便浸香附﹑炒黃連﹑生薑之屬。

後期經行治法

如徳性溫和﹐素無疾者﹐責其气處血少也﹐用四物﹑四君﹑姜﹑棗之屬。

如性急躁﹐多怒多妒者﹐責其气逆血少也﹐用四物﹑四君加靑皮﹑童便浸香附之類﹐兼常服蒼莎丸以調之。

如形瘦素無他疾者﹐責其气血俱不足也﹐用十全大補﹑姜﹑棗之屬。

如形瘦食少者﹐責其脾胃虛弱﹐气血衰少也﹐用異功散加當歸川芎湯主之﹐兼服地黃丸。

如肥人及飲食過多之人﹐責其濕痰壅滯﹐軀肢迫寒也﹐用六君子加歸芎湯主之﹐兼服蒼莎丸。

如素多痰者﹐責其脾胃虛損﹐气血失養也﹐用參朮大補丸﹑地黃丸之類。

如性急多怒气者﹐責其傷肝臉動衝任之脈也﹐用四物加柴胡湯主之﹐更宜兼服補陰丸以瀉衝任之火。

如曾服辛熱之藥者﹐用四物加黃蘗﹑知母湯及三補九主之。

如曾傷衝任之脈者﹐用四物﹑人參﹑知母﹑麥冬湯及地黃丸主之。

數月經一行治法

瘦人責其脾胃弱气血虛﹐用十全大補湯及地黃丸主之。

肥人責其多痰兼气血虛﹐用六君子加蒼莎導痰丸主之。

或前或後治法

明水或前或後﹐悉從虛治﹐加減八物湯主之﹐更宜常服烏雞丸。

過多過少治法

瘦人經水來少者﹐責其血虛且少也﹐四物加人參湯主之。

肥人經水來少者﹐責其壅凝經隧也﹐用二陳加芎﹑歸湯主之。

經水來太多者﹐不問肥瘦皆屬熱也。四物加芩﹑連湯主之﹐兼服三補丸。

經水色紫者熱也﹐四物加香附﹑黃連湯主之。

經水色淡者虛也﹐八物湯主之﹐更常服地黃丸。

已上各調經之法﹐並宜於經候行時﹐連進十餘服﹐則下次經候自不愆矣。若丸藥則宜長久服之乃效。

經閉不行有三

婦人女子經閉不行﹐其候有三﹕乃脾胃傷損﹐飲食減少﹐气耗血枯而不行者﹐法當補其脾胃﹐養其血气﹐以待气充血生﹐經自行矣。不可妄用通經之劑﹐則中气益損﹐陰血益幹﹐致成癆瘵之疾而不可救。一則憂愁思慮惱怒怨恨﹐气郁血滯而經不行者﹐法當開鬱气行滯血而經自行。苟用補劑﹐則气得補而益結﹐血益凝聚﹐致成癥瘕脹滿之疾。一則軀脂痞塞﹐痰涎壅滯而經不行者﹐法當行气導痰﹐使經得行﹐斯謂之良工矣。

脾胃傷損治法

脾胃損傷﹐血枯不行者﹐用加減補中益气湯主之﹐更宜服參朮大補丸﹑烏雞丸﹐以經行爲度。

气郁治法

气郁血閉不行者﹐用開郁二陳湯主之﹐更宜服四制香附丸﹐以經行爲度。

痰滯治法

因痰者﹐用蒼莎導痰丸治之﹐更宜服開郁二陳湯去莪朮加枳殼服之。

失夫治法

愆期未嫁之女﹐偏房失寵之妾﹐寡居之婦﹐庵院之尼﹐欲動而不能遂﹐感憤而不得言﹐多有經閉之疾﹔含羞彊忍﹐不欲人知﹐致成癆瘵之病﹐終不可救者﹐宜用四制香附丸﹑參朮大補丸。攻補兼行﹐庶幾可瘳。此七情之變﹐難以法治者也。

脈虛治法

經閉不行﹐骨蒸潮熱脈虛者﹐用增損八物柴胡湯主之。如熱太甚﹐服此不平者﹐加黑漧薑灰﹐神效。

脈實治法

經閉發熱﹐咽燥唇幹脈實者﹐用四物﹑涼膈散主之。

醫方考【明吳昆】

調經用四物湯論

婦人月事不調﹐以四物湯爲主而變通之。蓋無極之眞﹐二五之精﹐妙合而凝。乾道成男﹐坤道成女。女以坤道用事﹐故治婦人者﹐以陰爲主。方其二七而天癸至﹐月事以時下者﹐女子得坤之陰﹐陰中必有陽﹐故以七爲紀﹐一七而齒更﹐二七而天癸至也。人受天地之气以生﹐故能克肖天地。月﹐天之陰也﹐以月而盈﹐以月而虧﹐故女子之血﹐亦以三十日而一下也。血之下也﹐同於月﹐故名之曰月事。經曰﹕月事以時下﹐故能有子。是以月事不調者﹐宜以此方爲主﹐隨其寒熱虛實而斟酌加減之。使月事調勻﹐則陰陽和而萬物生﹐有子之道也。是方也﹐川芎﹑當歸﹑芍藥﹑地黃﹐皆味厚之品也。味厚爲陰中之陰﹐故能益血。析而論文﹐當歸辛溫能活血﹐芍藥酸寒能斂血﹐熟地甘濡能補血。又曰﹕當歸入心脾﹐芍藥入肝﹐熟地入腎。若川芎者﹐徹上徹下而行血中之气者也。此四物湯﹐所以爲婦人之要藥﹐而調月者﹐必以之爲主也。脈數血色紫黑爲內熱﹐本方加黃芩﹑黃連。脈遲血凝結者爲寒﹐本方加官桂﹑附子。人肥有痰﹐加半夏﹑陳皮﹑南星。人瘦有火﹐加山梔﹑黃蘗﹑知母。有抑鬱者﹐加香附﹑蒼朮﹑砂仁﹑神曲。有畱滯者﹐加桃仁﹑紅花﹑延胡索﹑肉桂。先期者爲熱﹐後期者爲寒﹑爲郁﹑爲气﹑爲痰。气虛者加參﹑芪﹐气實者加枳﹑朴。或問四物亦有不宜者乎﹖餘日﹕有之。气息幾微者不宜川芎﹐恐其辛香﹐益散眞气也。大便溏泄﹐不宜當歸﹐恐其濡滑﹐益增下注也。脈遲腹痛﹐不宜芍藥﹐恐其酸寒﹐益增中冷也。胸膈痞塞﹐不宜地黃﹐恐其粘膩﹐益增泥滯也。明者解之﹐昧者誤矣。

景嶽全書【明張介賓】

經脈爲婦人之本

上古天眞論曰﹕女子二七天癸至﹐任脈通﹐太衝脈盛﹐月事以時下﹐故有子。蓋天癸者言後天之陰气﹐陰气足而月事通﹐是卽所爲月經也。正以女體屬陰﹐其气應月﹐月以三旬而一盈﹐經以三旬而一至﹐月月如期﹐經常不變﹐故謂之月經﹐又謂之月信。夫經者﹐常也﹐一有不調﹐則失其常度﹐而諸病見矣。然經本陰血﹐何髒無之﹖惟臟腑之血皆歸衝脈﹐而衝爲五臟六腑之血海﹐故經言太衝脈盛則月事以時下﹐此可見衝脈爲月經之本也。然血气之化﹐由於水谷﹐水谷盛則血气亦盛﹐水谷衰則血气亦衰。而水谷之海﹐又在陽明。考之痿論曰﹕陽明者﹐五臟六腑之海﹐主潤宗筋。宗筋主束骨而利機關也。衝脈者﹐經脈之海也﹐主滲灌溪谷﹐與陽明合於宗筋﹐陰陽總宗筋之會﹐會於气街而陽明爲之長﹐是以男精女血﹐皆由前陰而降。此可見衝脈之血﹐又總由陽明水谷之所化﹐而陽明胃气﹐又爲衝脈之本也。故月經之本﹐所重在衝脈﹐所重在胃气﹐所重在心脾﹐生化之源耳。其他如七情﹑六淫﹑飲食﹑起居之失宜者﹐無非皆心脾胃气之賊﹐何者當顧﹐何者當去﹐學者於此﹐當知所從矣。

經脈諸髒病因

女人以血爲主﹐血旺則經調而子嗣﹐身體之盛衰﹐無不肇端於此。故治婦人之病﹐當以經血爲先。而血之所主﹐在古方書皆言心主血﹐肝藏血﹐脾統血﹐故凡傷心傷脾傷肝者﹐均能爲經脈之病。又曰﹕腎爲陰中之陰﹐臂主閉藏﹐肝爲陰中之陽﹐肝主疏泄﹐二髒俱有相火﹐其系上屬於心﹐故心火一動﹐則相火翕然從之﹐多致血不靜而妄行。此固一說﹐然相火動而妄行者有之﹐由火之盛也。若中气脫陷及門戶不固而妄行者﹐亦有之﹐此由脾腎之虛﹐不得盡言爲火也。再如气道逆而不行者有之﹐由肝之滯也。若精血敗而不行者亦有之﹐此由眞陰之枯竭﹐其證極多﹐不得誤以爲滯也。是固心脾肝腎四髒之病﹐而獨於肺臟多不言及﹐不知血之行與不行﹐無不由气。如經脈別論曰﹕飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐合於四時五行陰陽揆度﹐以爲常也。此言由胃達脾﹐由脾達肺﹐而後傳布諸經。故血脫者當益气﹐血滯者當調气。气主於肺﹐其義可知。是皆諸經之當辧者如此。然其微甚本末﹐則猶有當辧者。蓋其病之肇端﹐則或由思慮﹐或由鬱怒﹐或以積勞﹐或以六淫飲食﹐多起於心肺肝脾四髒﹔及其甚也﹐則四髒相移﹐必歸脾腎。蓋陽分日虧﹐則飲食日減﹐而脾气胃气竭矣。陰分日虧﹐則精血日涸﹐而衝任腎气竭矣。故予曰﹕陽邪之至﹐害必歸陰﹔五臟之傷﹐窮必及腎。此源流之必然﹐卽治療之要著。故凡治經脈之病﹐或其未甚則宜解﹐初病而先其所因﹔若其已劇﹐則必計所歸而專固其本﹔甚至脾腎大傷﹐泉源日涸﹐由色淡而短少﹐由短少而斷絕﹐此其枯竭已甚也。昧者猶云積血而通之破之﹐禍不旋踵矣。

凡經行之際﹐大忌寒涼之藥﹐飲食亦然。

經不調

經血爲水谷之精气﹐和調於五臟﹐灑陳於六腑﹐乃能入於脈也。凡其源源而來﹐生化於脾﹐總統於心﹐藏受於肝﹐宣布於肺﹐施泄於腎﹐以灌漑一身﹐在男子則化而爲精﹐婦人則上爲乳汁﹐下歸血海而爲經脈﹐但使精血無損﹐情志調和﹐飲食得宜﹐則陽生陰長﹐而百脈充實﹐又何不調之有﹖苟不知愼﹐則七情之傷爲甚﹐而勞倦次之﹐又或爲欲不謹﹐彊弱相陵﹐以致衝任不守者﹐亦復不少。此外則外感內傷﹐或醫藥誤謬﹐但傷營气﹐無不有以致之。凡人有衰弱多病﹐不耐寒暑﹐不勝勞役﹐𨿽先天稟弱者常有之﹔然有以气血方長﹐而縱情虧損﹐或精血未滿﹐而早爲斫喪﹐致傷生化之源﹐則終身受害﹐此未病之先﹐所當深察而調之者也。若欲調其旣病﹐則惟虛實陰陽四者爲要。丹溪曰﹕先期而至者﹐血熱也﹔後期而至者﹐血虛也。王子亨曰﹕陽太過則先期而至﹐陰不及則後時而來。其有乍多乍少﹐斷絕不行﹐崩漏不止﹐皆由陰陽盛衰所致﹐是因不調之大略也。然先期而至﹐𨿽曰有火﹐若虛而挾火﹐則所重在虛﹐當以養營安血爲主。矧亦有無火而先期者﹐則或補中气﹐或固命門﹐皆不宜過用寒涼也。後期而至者﹐本屬血虛。然亦有血熱而燥瘀者﹐不得不爲淸補﹔有血逆而畱滯者﹐不得不爲疏利。總之調經之法﹐但欲得其和平﹐在詳察其脈證而已。若形气脈气俱有餘﹐方可用淸用利。然虛者極多﹐實者極少。故調經之要﹐貴在補脾胃以資血之源﹐養腎气以安血之室﹐如斯二者﹐則盡善矣。若營气本虛而不知培養﹐則未有不日枯而竭者﹐不可不察也。

辧血色

凡血色有辧﹐固可以察虛實﹐方可以察寒熱。若血濃而多者﹐血之盛也﹔色淡而少者﹐血之衰也。此固大槪之易知者也。至於紫黑之辧﹐其證有如冰炭﹐而人多不解﹐誤亦甚矣。蓋紫與黑相近﹐今人但見紫色之血﹐不分虛實﹐便謂內熱之甚﹐不知紫赤鮮紅﹐濃而成片成條者﹐是皆新血妄行﹐多由內熱﹔紫而兼黑﹐或散或薄﹐沈黑色敗者﹐多以眞气內損﹐必屬虛寒。由此而甚﹐則或如屋漏水﹐或如腐敗之宿血﹐是皆紫黑之變象也。此肝脾大損﹐陽气大陷之證﹐當速用甘溫﹐如理陰煎﹑理中湯﹑歸脾湯﹑四味回陽飲﹑補中益气湯之類﹐單救脾土﹐則陷者舉﹐脫者固﹐元气漸復﹐病無不愈。若盡以紫色作熱證﹐則無不隨藥而斃矣。凡腸澼便血之屬﹐無不皆然。學者於此﹐最有不可忽者。

血枯經閉

血枯之與血隔﹐本自不同。蓋隔者﹐阻隔也﹔枯者﹐枯竭也。阻隔者。因邪气之隔滯﹐血有所逆也。枯竭者﹐因衝任之虧敗﹐源斷其流也。凡婦女病損﹐至旬月半載之後﹐則未有不閉經者﹐正因陰竭所以血枯﹐枯之爲義﹐無血而然。故或以羸弱﹐或以困倦﹐或以咳嗽﹐或以血熱﹐或以飲食減少﹐或以亡血失血﹐及一切無脹無痛﹐無阻無隔﹐而經有久不至者﹐卽無非血枯經閉之候。欲其不枯﹐無如養營﹔欲以通之﹐無如充之。但使雪消則春水自來﹐血盈則經脈自至。源泉混混﹐又孰有能阻之者﹗柰何今之爲醫者﹐不論有滯無滯﹐多兼開導之藥﹐其有甚者﹐則專以桃仁﹑紅花之類﹐通利爲事﹐豈知血滯者可通﹐血枯者不可通也。血旣枯矣﹐而復通之﹐則枯者愈枯﹐其與搾漧汁者何異﹖爲不知枯字之義耳。爲害不小﹐切毋蹈此獘也。此之治法﹐當與前血虛腎虛二條﹐參而用之。

室女經久不行

張氏云﹕室女月水久不行﹐切不可用靑蒿等涼藥。醫家多以爲室女血熱﹐故以涼藥解之。殊不知血得熱則行﹐冷則凝﹐《養生必用方》言之甚詳。此說大有理﹐不可不知。若經候微少﹐漸漸不通﹐手足骨肉煩疼﹐日漸羸瘦﹐漸生潮熱﹐其脈微數﹐此由陰虛血弱﹐陽往乘之﹐少水不能減盛火﹐火逼水涸﹐耗亡津液。治當養血益﹐陰﹐愼毋以毒藥通之﹐宜用柏子仁丸﹑澤蘭湯。

血熱經早

凡血熱者﹐多有先期而至﹐然必察其陰气之虛實。若形色多赤﹐或紫而濃﹐或去多﹐其脈洪滑﹐其髒气飲食喜冷畏熱﹐皆火之類也。

治血熱有火者﹐宜淸化飲主之。若火之甚者﹐如抽薪飲之類﹐方可暫用。但不可以假火作眞火﹐以虛火作實火也。

大都熱則善流﹐而愆期不止者﹐如續斷﹑地楡﹑丹參﹑茜根﹑梔子之屬﹐皆可用。若微火陰虛﹐而經多早者﹐治宜滋陰淸火﹐用保陰煎之類主之。

所謂經早者﹐當以每月大槪論。所謂血熱者﹐當以通身髒象論。勿以素多不調﹐而偶見先期者爲早。勿以脈證無火﹐而單以經早者爲熱。

若脈證無火﹐而經早不及期者﹐乃其心脾气虛﹐不能固攝而然﹐宜大營煎﹑大補元煎﹐或五福飲加杜仲﹑五味子之類主之。此輩極多﹐若作火治﹐必誤之矣。

若一月二三至﹐或半月或旬日而至者﹐此血气敗亂之證﹐當因其寒熱而調治之﹐不得以經早者並論。

血熱經遲

血熱者﹐經期常早﹐此營血流利及未甚虧者﹐多有之。其有陰火內爍﹐血本熱而亦每過期者﹐此水虧血少燥濇而然﹐治宜淸火滋陰﹐以加味四物湯﹑加減一陰煎﹑滋陰八味丸之類主之。

血寒經遲

凡血寒者﹐經必後期而至﹐然血何以寒﹖亦惟陽气不足﹐則寒從中生而生化失期﹐是卽所謂寒也。至於陰寒由外而入﹐生冷由內而傷﹐或至血逆﹐或爲疼痛﹐是又寒滯之證﹐非血寒經遲之謂也﹐當詳辧之﹗

凡陽气不足﹐血寒經遲者﹐色多不鮮﹐或色見沈黑﹐或濇滯而少﹐其脈或微或細﹐或沈退弦濇﹐其髒气形气必惡寒喜暖。凡此者皆無火之證﹐治宜溫養血气﹐以大營煎﹑理陰煎之類加減主之。

大約寒則多滯﹐宜加姜﹑桂﹑吳茱萸﹑蓽茇之類﹐甚者須加附子。

血虛經亂

凡女人血虛者﹐或遲或早﹐經多不調﹐此當察髒气﹐審陰陽﹐參詳形證脈色﹐辧而治之﹑庶無誤也。蓋血虛之候﹐或色淡﹐或濇少﹐或過期不至﹐或行後反痛﹐痛則喜暖喜按﹐或經後則困憊難支﹐腰膝如折﹐或脈息則微弱弦濇﹐或飲食素少﹐或形色薄弱。凡經有不調﹐而值此不足之證﹐皆不可妄行克削及寒涼等劑﹐再傷脾腎以伐生气﹐則惟有日甚矣。

凡肝脾血虛﹐微滯微痛者﹐宜四物湯主之。或加肉桂﹐或加黃芩﹐隨寒熱而用之﹐自無不可。

三陰虧弱﹐無熱無寒平髒者﹐宜小營煎﹑五福飲﹑六物煎之類主之﹐此常人最宜之劑﹔或八珍湯﹑十全大補湯之類﹐皆宜擇用。

三陰虧弱兼陽虛者﹐宜大營煎﹑理營煎之類主之。

憂思過度﹐心脾受傷者﹐七福飲﹑歸脾湯之類主之。

脾土不健﹐飲食減少﹐宜燥宜溫者﹐溫胃飲﹑理中湯之類主之。

脾土虛陷﹐不能統攝營气﹐而爲漏爲頻者﹐宜五福飲﹑歸脾湯﹑壽脾煎﹑祕元煎﹐或四君子加芎﹑歸主之。

肝虛不能藏血﹐或多驚惕﹐或多小腹急痛﹐宜三陰煎﹑補肝散之類主之。

若陰血虛﹐水不制火而邪火盛者﹐或爲夜熱盜汗﹐或爲煩渴生痰﹐是卽癆損之漸﹐速宜調治﹐用一二三四五陰等煎﹐擇宜治之﹐否則恐成血枯也。

腎虛經亂

婦人因情欲房室﹐以致經脈不調者﹐其病皆在腎經﹐此證最多﹐所當辧而治之。

凡欲念不遂﹐沈思積郁﹐心脾气結﹐致傷衝任之源而腎气日消﹐轉則或早或遲﹐重則漸成枯閉﹐此宜兼治心脾腎﹐以逍遙飲﹑祕元煎之類主之。

若或欲火熾盛﹐以致眞陰日潰者﹐宜保陰煎﹑滋陰八味丸之類主之。

若房室縱肆不愼者﹐必傷衝任之流﹐而腎气不守﹐治須扃固命門﹐宜固陰煎﹑祕元煎之類主之。

若左腎眞陰不足﹐而經脈不調者﹐宜左歸飲﹑左歸丸﹑六味地黃丸之類主之。

若右腎眞陰不足﹐而經有不調者﹐宜右歸飲﹑右歸丸﹑八味地黃丸之類主之。

若思郁不解致病者﹐非得情舒願遂﹐多難取效。房室不愼致病者﹐使非勇於節欲﹐亦難全恃藥餌也。

經行腹痛

經行腹痛﹐證有虛實。實者或因寒滯﹐或因血滯﹐或因气滯﹐或因熱滯﹔虛者有因血虛﹐有因气虛。然實痛者﹐多痛於未行之前﹐經過而痛自減。虛痛者﹐多痛於旣行之後﹐血去而痛未止﹐或血去而痛益甚。大都可按可揉者爲虛﹐拒按拒揉者爲實。有滯無滯﹐於此可察。但實中有虛﹐虛中亦有實﹐此當於形气稟質﹐兼而辧之。當以意察﹐言不能悉也。

凡婦人經期﹐有气逆作痛﹐全滯而不虛者﹐須順其气﹐宜調經飲主之﹔甚者﹐如排气飲之類方可用。

若气血俱滯者﹐宜失笑散主之。

若寒滯於經﹐或因外寒所逆﹐或素日不愼寒涼﹐以致凝結不行﹐則畱聚爲痛而無虛者﹐須去其寒﹐宜調經飲加姜﹑桂﹑吳茱萸之類主之﹐或和胃飲方可酌用。

若血熱血燥﹐以致滯濇不行而作痛者﹐宜加味四物湯﹐或用保陰煎去續斷加減主之。

此上五證﹐但察其有滯無虛﹐方是眞實。若或兼虛﹐弗得任行克伐。

凡婦人經行作痛﹐挾虛者多﹐全實者少。卽如以可按拒按及經前經後辧虛實﹐固其大法也。然有气血本虛﹐而血未得行者。亦每拒按﹐故於經前﹐亦常有此證﹐此以气虛血滯﹐無方流通而然。但察其形證脈息﹐凡涉虛弱不足而經滯作痛者﹐惟用決津煎﹑五物煎加減主之﹐其效如神﹔或用四神散之類亦可。

若痛在經後者﹐多由血虛﹐當用大小營煎﹐隨宜加減治之﹐或四物﹑八珍俱可用。然必察其寒熱虛實﹐以爲佐使﹐自無不效。其有餘滯未行者﹐惟決津煎爲妙。

凡婦人但遇經期﹐則必作痛﹐或食則嘔吐﹐肢體困倦﹐或兼寒熱者﹐是必素稟气血不足﹐止宜八珍湯﹑大營煎之類。其虛而寒甚者﹐宜理陰煎﹐漸加培補﹐久必自愈。有因帶濁多而虛痛者﹐亦宜大小營煎﹐隨其寒熱加佐使主之。

熱入血室

婦人傷寒或勞役﹐或怒气發熱﹐適遇經行﹐以致熱入血室﹐或血不止﹐或血不行﹐令人晝則明了安靜﹐夜則譫語如見鬼狀者是也。

若熱因外邪由表而入者﹐宜一柴胡飲﹐或三柴胡飲﹐或四柴胡飲﹐或良方黃龍湯加生地酌而用之。

若或怒或勞﹐火由內生﹐其人多汗而無表證者﹐宜保陰煎﹑淸化飲﹑當歸六黃湯之類加減主之。

若病𨿽漸愈﹐但元气素弱而熱有未退﹐血未止者﹐宜補陰益气煎或補中益气湯。

若脾气素弱宜歸脾湯﹐血气俱弱者宜十全大補湯﹐庶無誤矣。

若血熱多滯者﹐宜小柴胡湯加丹皮﹑紅花﹑當歸。

論曰﹕陽明病下血讝語者﹐此爲熱入血室﹐是兼男女而言也。曰婦人中風七八日﹐續得寒熱﹐發作有時﹐經水適斷者﹐此爲熱入血室﹐其血必結﹐故使如瘧狀﹐發作有時﹐小柴胡湯主之。曰婦人中風﹐脈遲身涼﹐而證如結胸者﹐當刺期門。曰婦人傷寒經水適來﹐晝日明了﹐暮則讝語者﹐無犯胃气及上二焦﹐必自愈。按血室者﹐卽衝任血海也﹐亦血分也。凡血分之病﹐有畜血者﹐以血因熱結而畱畜不行也。有熱入血室者﹐以邪入血分而血亂不調也。故血畜者去之則愈﹐血亂者調之則安。調之之法﹐熱者宜涼﹐陷者宜舉﹐虛者宜滋﹐瘀者宜行﹐邪未散者宜解。然此皆病在下焦﹐故曰無犯胃气及上二焦﹐必自愈﹐是又不可不察。

方

抵當湯【《金匱》﹐下同】治婦人經水不利。

水蛭熬蝱虫各三十枚﹐熬﹐去翅足桃仁二十个﹐去皮尖大黃三兩﹐酒浸

右四味爲未﹐以水五升﹐煮取三升﹐去滓﹐溫服一升。

礬石丸治經水不利﹐髒堅癖不止﹐中有幹血﹐下白物。

礬五三分﹐燒杏仁一分

右二味末之﹐煉蜜和丸棗核大﹐內臟中﹐劇者再內之。

小柴胡湯治婦人經病問﹐用此加減。

柴胡半斤人參去蘆甘艸生薑各三兩半夏半升黃芩三兩大棗十二枚

右以水一斗二升﹐煮取六升﹐去滓﹐再煮取三升﹐溫服一升﹐日三服。

杏仁湯【《千金方》﹐下同】治月經不調﹐或一月再來﹐或兩月三月一來﹐或月前或月後閉塞不通。

杏仁二兩桃仁一兩大黃三兩水蛭蝱虫各三十个

右五味﹝口父﹞咀﹐以水六升﹐煮取二升﹐分三服。一服當有物隨大小便有所下﹐下多者止之﹐少者盡三服方止。

大黃石卜﹞硝湯治經年月水不利﹐胞中有風冷所致﹐宜下之。

大黃牛膝各五兩代赭一兩﹝石卜﹞硝牡丹皮甘艸紫菀各三兩桃仁蝱虫水蛭漧薑細辛芒硝各二兩麻仁五合

右十四味﹝口父﹞咀﹐以水一斗五升﹐煮取五升﹐去滓﹐內硝令烊﹐分五服﹐五更爲首﹐相去一炊頃自下﹐後將息。忌見風。

茱萸蝱虫湯治久寒月經不利﹐或多或少。

吳萸三升蝱虫水蛭﹝上庶下虫﹞虫牡丹皮各一兩生薑一片小麥半夏各一升桃仁五十枚人參牛膝各三兩桂心六兩甘艸一兩半芍藥二兩大棗二十枚

右﹝口父﹞咀﹐以酒一斗﹐水二斗﹐煮取一斗﹐去滓﹐適寒溫﹐一服一升﹐日三。不能飲酒人﹐以水代之。湯欲成﹐乃內諸虫。不耐藥者﹐飲七合。

抵當湯治月經不利﹐腹中滿﹐時自減。

虎掌大黃各二兩桃仁三十枚水蛭二十枚

右四味﹐水三升﹐煮取一升﹐盡服之﹐當下惡血爲度。

七熬圓治月經不利﹐手足煩熱﹐腹滿﹐默默不欲寤﹐心煩。

前胡芒硝各五兩葶藶蜀椒並熬﹐各六銖生薑芎藭茯苓十五銖杏仁九銖﹐熬桃仁二十枚﹐熬水蛭半合﹐熬大黃一兩半

右十一味爲末﹐蜜丸梧子大﹐空腹飲服七丸﹐日三。不知加一倍。一方無芎藭﹑前胡﹐有柴胡。一方有庶虫虫﹑丹皮各二兩。

桃仁散治月經來繞臍痛﹐上衝心胸﹐往來寒熱﹐如瘧疰狀。

桃仁五十枚﹝上庶下虫﹞虫二十枚桂心五寸苡仁牛膝代赭各二兩大黃八兩茯苓一兩

右治下篩﹐宿勿食﹐溫酒服一錢匕﹐日三。

小牛角﹝角思﹞散治經來舉重﹐傷任脈下血﹔或經脈未斷爲房事﹐成血漏﹔及產後髒開經利﹐五賁之病。

牛角﹝角思﹞一枚﹐燒令赤鹿茸禹餘糧當歸漧薑續斷各二兩阿膠三兩鰞鰂魚骨龍骨各一兩赤小豆二升

右十味﹐治下篩﹐空腹﹐以酒服方寸匕﹐日三。一方無鹿茸﹑鰞鰂骨。

龍骨散治婦人經水不利﹐絕產。

龍骨三兩黃蘗半夏竈中黃土桂心漧薑各二兩石葦滑石各一兩鰞鰂骨代赭石各四兩白殛蠶五枚

右十一味﹐治下篩﹐酒服方寸匕﹐日三服。服菜三月﹐有子卽住藥。藥太過多生兩子。寡婦童女﹐不可妄服。

桃仁湯治婦人月水不通。

桂心牛膝各二兩桃仁﹝石卜﹞硝牡丹皮射漧土瓜根黃芩各三兩芍藥大黃柴胡各四兩水蛭蝱虫各七十枚

右﹝口父﹞咀﹐以水九升﹐煮取二升半﹐去滓﹐分三服。

漧漆湯治月水不通﹐小腹堅痛不得近。

大黃三兩吳茱萸隨宜漧漆萎蕤芍藥細辛甘艸附子各一兩當歸桂心芒硝黃芩各二兩

右﹝口父﹞咀﹐以淸酒一斗﹐浸一宿﹐煮取三升﹐去滓﹐內硝烊盡﹐分爲三服﹐相去如一炊頃。

芒硝湯治月經不通。

大黃三兩芒硝丹砂末當歸芍藥土瓜根水蛭各二兩桃仁一升

右﹝口父﹞咀﹐以水九升﹐煮取三升﹐去滓﹐內丹砂﹑芒硝﹐分爲三服。

陽起石湯治月水不調﹐或前或後﹐或多或少﹐乍赤乍白。

赤石脂三兩陽起石甘艸續斷漧薑人參桂心各二兩附子一兩伏龍肝五兩生地一斤

右十味﹐以水一斗﹐煮取三升二合﹐分四服﹐日三夜一。

黃苓牡丹湯治女人從小至大﹐月經未嘗來﹐顏色痿黃﹐气力衰少﹐飲食無味。

黃芩丹皮桃仁瞿麥芎藭各二兩芍藥枳實射幹海藻大黃各一兩蝱虫七十枚水蛭五十枚蠐螬十枚

右﹝口父﹞咀﹐以水一斗﹐煮取三升﹐分三服。服兩劑後﹐灸乳下一寸黑員際各五十壯。

牡丹圓治婦人女子﹐病後月經閉絕不通﹐及從來不通。

瞿麥芎藭海藻各一兩丹皮三兩芍藥元參桃仁當歸桂心各二兩蝱虫水蛭各三十枚蠐螬二十枚

右爲末﹐蜜和丸梧子大﹐酒下十五丸﹐加至二十丸。如血盛者﹐作散服方寸匕。腹中當轉如沸﹐血自化成水去。如小便赤少﹐除桂心﹐用地膚子一兩。

漧漆圓治月經不通﹐百療不瘥。

漧漆土瓜根射幹芍藥各一兩半﹝上庶下虫﹞虫蠐螬各四十枚水蛭蝱虫各七十枚桃仁鱉甲各二兩丹皮牛膝黃芩吳茱萸大黃桂心柴胡各一兩六銖火麻仁四合亂髮雞子大﹐二枚庵﹝艸閭﹞子二合

右爲末﹐以蜜和丸﹐每日酒下十五丸﹐梧子大﹐漸加至三十丸﹐日三。仍用後浸酒﹐服前丸藥。

浸酒方以此酒服前藥甚良。

火麻子三升庵﹝艸閭﹞子二升桃仁一升桂心竈屋炲煤各四兩土瓜根射幹各六兩牛膝八兩

右﹝口父﹞咀﹐以淸酒三斗﹐絹袋盛藥﹐浸五宿﹔或單服之﹐不下前藥亦好。

牡蠣圓治經閉不通﹐不欲飲食。

牡蠣四兩大黃一斤柴胡五斤漧薑三兩芎藭茯苓各二兩半蜀椒十兩亭藶子芒硝杏仁各五合水蛭蝱虫各半兩桃仁七十枚

右十三味爲末﹐蜜丸梧子大﹐飲服七丸﹐日三。

當歸圓治腰腹痛﹐月水不通利。

當歸川芎各四兩桃仁五十枚蝱虫烏頭丹參漧漆各一兩人參牡蠣土瓜根水蛭各二兩

右爲末﹐以白蜜丸如梧子﹐酒下三丸﹐日三服。

促經湯【《醫統》﹐下同】治月經過期不行﹐腰腹作痛。

香附子熟地黃白芍藥莪朮木通蘇木各八分當歸一錢川芎紅花肉桂各五分桃仁二十粒﹐去皮尖甘艸五分

右﹐水鍾半﹐煎八分﹐空心溫服。

白堊圓治婦人月經一月再來﹐或隔月不來﹐或多或少﹐淋瀝不斷﹐或來而腰腹痛﹐噓吸不能食﹐心腹痛﹐或靑黃黑色﹐或如水﹐舉體沈重。

白堊白石脂牡蠣禹餘糧龍骨細辛鰞鰂骨各一兩半當歸芍藥黃連黃芩漧薑桂心人參瞿麥石葦白芷白蘞附子甘艸各一兩蜀椒半兩

右爲末﹐蜜丸如梧子大﹐空心酒下二十丸﹐日三﹔至月候來時﹐日四五服爲佳。

加味逍遙散治肝脾血虛有熱。

柴胡丹皮山梔炒﹐各五分甘艸炙當歸炒芍藥酒炒茯苓白朮炒﹐各一錢

右﹐水煎服。

歸脾湯治經候不準﹐晡熱內熱。

人參白朮炒黃芪炒白茯苓龍眼肉當歸遠志酸棗仁炒﹐各一錢木香甘艸

右﹐姜棗水煎服。

四物湯血家要藥。亦治月水不調﹐臍腹﹝疒丂﹞痛。

熟地黃酒蒸﹐三錢當歸酒拌白芍藥炒川芎各一錢

右﹐水煎服。

加味四物湯治血分有熱。

四物湯柴胡牡丹皮山梔

右﹐煎服。

二陳湯治中脘停痰﹐飲食少思﹐嘔逆等證﹐女人經病。

陳皮去白茯苓半夏各一錢甘艸炙﹐五分

右﹐水煎服。

越鞠丸治郁傷气滯﹐胸膈痞悶﹐肚腹膨脹﹐飲食少思﹐吞酸噯腐﹐女人經病。

香附蒼朮炒川芎梔子炒神曲炒山楂各等分

右爲末﹐用神曲糊丸菉豆大﹐每服六十丸或七十丸﹐食遠白湯送下。

八珍湯治脾胃傷損﹐惡寒發熱﹐煩躁作渴﹐女人經病。

當歸酒拌芍藥炙甘艸川芎各一錢人參白朮茯苓各二錢熟地三錢

右﹐水煎服。

加味小柴胡湯治肝膽經風熱。

柴胡二錢黃芩炒﹐一錢人參半夏各七分甘艸炙﹐五分山梔牡丹皮隨宜

右﹐姜棗水煎服。

補肝散治肝腎二經﹐气血虧損﹐經候不調。

山萸肉當歸五味子炒杵山藥黃芪炙川芎木瓜各半兩熟地黃白朮炒﹐各一兩獨活酸棗仁炒﹐各四兩

右爲末﹐每服五錢﹐姜棗水煎服。

十全大補湯治气血俱虛﹐經候不調﹐及培補一切虛證﹐必用之藥。

當歸甘艸炙芍藥川芎各一錢人參白朮茯苓各二錢熟地黃三錢黃芪蜜炙肉桂隨宜

右﹐水煎服。

神芎丸【河間﹐下同】治婦人經病。

大黃黃芩各二兩牽牛滑石四兩

右爲細末﹐滴水爲丸如小豆大﹐溫水下十丸至十五丸﹐每服加十丸﹐日三服﹔冷水下亦得。或煉蜜丸愈佳﹐以利爲度。如孕婦及婦人經病﹐產後血下不止者﹐則不宜服。

二气湯治月水不調﹐斷絕不產﹐面黃肌瘦﹐飲食不甘﹐內有燥熱﹐以柴胡飲子相參服之。

大黃四兩﹐別爲末﹐酢一升﹐慢火熬成膏子當歸白芍藥各二兩

右爲末﹐以膏子和丸如桐子大﹐服股二十丸﹐淡酢湯下﹐食前﹐日進三服。如月水不通﹐如漧漆三錢炒﹐出火毒﹐沒藥半兩﹐硇砂三錢研。官桂二錢﹐盤蝥三錢﹐去足炒熟用﹐生則令人吐瀉。

當歸龍骨丸治月事失常﹐經水過多。

當歸白芍藥黃連染槐子艾葉炒茯苓各半兩龍骨黃蘗各一兩木香一分

右爲末﹐滴水爲丸如小豆大﹐溫米飲下三四十九﹐食前﹐日三四服。

黃藥子散治月事不止﹐煩渴悶亂﹐心腹急痛﹐肢體困倦﹐不思飲食。

黃藥子當歸芍藥生地黃芩人參白朮甘艸知母石膏各一兩川芎桔梗紫菀槐花子柴胡各一分

右爲粗末﹐抄三錢﹐水一盞﹐煎至七分﹐濾汁溫服﹐食前﹐但一服。

通經散治月經不通。

甘遂以麵包百餘沸﹐取出﹐冷水浸過﹐去面焙漧陳皮去白當歸各一兩

右爲細末﹐每服三錢﹐溫湯調下﹐臨臥服。

桃仁承气湯治月事沈滯。

桃仁十二个﹐去皮尖官桂甘艸芒硝各半兩

右銼如麻豆大﹐每服三五錢﹐水一大盞﹐煎至七分﹐去滓溫服。

黃連解毒湯治經血暴下。

黃連黃蘗黃芩大梔子各等分

右銼如麻豆大﹐每服五錢﹐水二盞﹐煎至八分﹐去滓溫服之。

通經方【丹溪】治積痰傷經不行﹐夜則妄語。

﹝艸舌﹞蔞子一兩吳茱萸十粒桃仁五十个紅曲二錢砂仁三兩黃連半兩

右爲末﹐生薑汁化炊餅﹐爲丸桐子大﹐每服百丸﹐空心白湯下。

琥珀散【《入門》﹐下同】治婦人月經壅滯﹐每發心腹臍﹝疒丂﹞痛不可忍﹐及尋常气血痛﹐並產後血上搶心。

京三稜蓬莪朮赤芍藥劉寄奴牡丹皮熟地官桂菊花眞蒲黃當歸各一兩

右﹐前五味用烏豆一升﹐生薑半斤﹐米酢四升﹐同煮豆爛爲度﹐焙漧入後五味同爲末﹐每服二錢﹐溫酒調下﹐空心食前服。《濟生》有延胡﹑烏藥各一兩﹐無蒲黃﹑菊花。

十咪香附丸治經候不調。

四物湯四兩白朮陳皮澤蘭葉各二兩黃蘗甘艸各一兩香附一斤﹐分四分﹐用酒﹑酢﹑童便﹑靑鹽水各浸七分﹐焙漧

右爲末﹐酢糊丸梧子大﹐每服七十丸﹐空心溫酒下。

固經丸治經水過多。

黃芩白芍龜板各一兩椿根白皮七錢黃蘗炒﹐三錢香附子童便浸焙﹐二錢半

右爲末﹐酒糊丸梧子大﹐白湯下五七十丸。一方是白朮一兩﹐無白芍。一方是樗根皮﹐無椿根白皮。

柴胡抑肝湯治寡居獨陰﹐寒熱類瘧等證﹐女人經病。

柴胡二錢半赤芍藥牡丹皮各一錢半靑皮二錢連翹生地各五分地骨皮香附蒼朮山梔仁各一錢川芎七分甘艸三分神曲八分

右水煎﹐空心或臨臥時服。

滋陰百補丸治勞傷气血不足﹐乍寒乍熱﹐心腹疼痛﹐不思飲食﹐尩羸乏力﹐女人經病。

益母艸半斤當歸六兩川芎熟地黃白朮各四兩芍藥三兩人參白茯苓延胡索各二兩甘艸一兩四制香附一斤

右爲末﹐蜜丸梧子大﹐每五十丸﹐空心﹐砂仁煎湯下。

蒼莎丸調中散郁。

蒼朮香附各四兩黃芩二兩

右爲末﹐蒸餅丸梧子大﹐姜湯下。

淸海蒼莎丸治肥人痰多﹐占住血海地位﹐因而下多者﹐目必漸昏。

南星蒼朮川芎香附

右爲末﹐蜜丸梧子大。

葶歸丸治經斷而後腫﹐用此調經則水自消。

當歸人參大黃桂心瞿麥赤芍白茯苓各三兩葶藶一錢

右爲末﹐蜜丸梧子大﹐每十五丸﹐空心米飲下。

失笑散治婦人經水﹐時行時止﹐心痛。

蒲黃五靈脂各等分

右爲末﹐每二錢﹐先以酢調成膏﹐入水一盞煎﹐空心熱服。

柴胡調經湯治經水色鮮不止﹐頭項脊骨彊痛﹐不思飲食。

柴胡七分羌活蒼朮各一錢獨活槁本升麻各五分漧葛當歸甘艸各三分紅花少許

右﹐水煎熱服﹐取微汗。

加味養榮丸治經脈參前﹐外潮內煩﹐咳嗽﹐飲食減少﹐頭昏目眩﹐滯下﹐血風血气﹐久無嗣息﹐一切痰火不受峻補等證﹐服之有孕。又治胎前胎動胎漏﹐常服可無小產之患。

當歸熟地白朮各二兩芍藥川芎黃芩香附各一兩半陳皮貝母茯苓麥門冬各一兩黑豆炒去皮淨﹐四十九粒阿膠七錢甘艸五錢

右爲末﹐蜜丸梧子大﹐每服七八十丸﹐鹽湯溫酒任下。忌食諸血。

女金丹治婦人經事參後﹐赤白帶下﹐崩中淋瀝﹐及積年血風等證。

白芍當歸川芎人參白朮茯苓槁本白芷白薇桂心延胡索牡丹皮赤石脂各一兩﹐俱酒浸三日﹐曬漧沒藥另研甘艸各五錢香附一斤﹐酢浸

右爲末﹐蜜丸梧子大﹐每服五十丸﹐溫酒下。

大烏雞丸治婦人羸瘦﹐血虛有熱﹐經水不調﹐崩漏帶下﹐不能成胎﹐骨蒸等證。

四制香附一斤熟地黃四兩生地黃當歸白芍黃芪牛膝柴胡牡丹皮知母川貝母去心﹐各二兩黃連地骨皮漧薑延胡索各一兩茯苓二兩半秦艽一兩半白毛烏骨鶴一隻﹐閉死去毛腸淨蘄艾葉靑蒿各四兩﹐一半入雞腹內﹐將雞並余艾蒿同入壇內﹐以童便和水浸過二寸許﹐煮爛取出﹐去骨焙漧

右爲末﹐用雞汁打糊丸梧子大﹐服五六十丸至七八十丸﹐溫酒或米飲下。忌煎炒莧菜。其雞如得白絲毛烏骨崇冠者尢妙。須另於一處﹐以黃芪炒末爲丸餵之﹐不可近雌雞。如月水先期﹐如黃芩﹑黃連﹑地骨皮。如月水後期﹐如參﹑朮﹑黃芪。如白帶﹐加二朮﹑香附﹑升麻﹑白芷﹐柴胡。如筋骨疼痛﹐去肉用骨。

小烏雞丸治婦人經病及一切諸證。

吳茱萸良姜白姜當歸芍藥延胡索破故紙川椒陳皮靑皮劉寄奴川芎生地黃莪朮各一兩荷葉灰四兩北艾二兩

右爲末﹐用烏骨雞一隻﹐取肉煮爛﹐和爲丸梧子大﹐每服五十丸。如月水不通﹐蘇木紅花酒下。如腹痛血色黑者﹐加炒黃連。如有痰濕者﹐加南星﹑蒼朮﹑香附。如未曾生育過者﹐門戶油膜包裹子宮﹐因此不孕﹐宜加鳳凰衣七个﹐燒存性﹐朱砂爲衣。如胎不安﹐蜜酒下。如血崩﹐豆淋酒調棉灰下。如腸風﹐陳米飲調百艸霜下。如心疼﹐菖蒲酒下。如漏胎下血﹐烏梅酒下。如死胎不下﹐螌蝥三个煎酒下。如腰腳痛﹐當歸酒下。如頭風﹐薄荷煎湯下。如血气眼黑﹐甘艸煎湯下。如生瘡﹐地黃煎湯下。如身體疼痛﹐黃芪末調酒下。如胎前產後白痢﹐漧薑煎湯下﹔赤痢﹐甘艸煎湯下。如气塊血塊作痛﹐與蔥白湯間服。如子宮久冷﹐茯苓煎湯下。如赤帶﹐茶淸下。如耳聾﹐臘茶淸下。其餘百病﹐酢湯下。

抱膽丸【《入門》﹐下同】治室女經脈將行﹐驚邪蘊結﹔並治男婦一切驚恐風狂﹐神效。

黑鉛一兩半水銀二兩朱砂乳香各一兩

右先將黑鉛入銚熔化﹐次下水銀﹐候結成砂子﹐再下朱砂﹑乳香末﹐乘熱用柳枝槌研勻﹐丸如芡實大﹐每一丸﹐空心井水吞下﹐病者得睡﹐切莫驚覺﹐覺來卽安。再一丸可除根。

大胡連丸治經閉骨蒸。

胡黃連銀柴胡黃芩當歸白芍茯苓陳皮熟地知母各一兩犀角二錢人參白朮川芎桔梗甘艸地骨皮半夏制秦艽各八錢黃蘗制五味子各一兩半黃芪炙﹐一兩二錢牛黃三錢

右﹐蜜丸梧子大﹐每六七十丸﹐茶淸下。

萬應丸治虫證經閉腹痛。

檳榔五錢大黃八兩黑醜四兩皂角十錠苦楝根皮一斤

右將檳榔﹑大黃﹑黑醜爲末﹐將皂角﹑苦楝根皮煎汁熬膏﹐爲丸梧子大﹐先用沈香爲衣﹐後用雷丸﹑木香爲衣﹐每三丸﹐四更時沙糖水送下﹐善下諸虫。

雄砂丸治同上。

鶴虱蕪荑漧漆僵蠶各三錢貫眾酸石橊皮各五錢朱砂研雄黃研雷丸甘遂各一錢半

右爲末。米粉煮糊爲丸麻子大﹐每十丸﹐五更時粥飲下﹐善殺諸虫。一方加麝香少許﹐尢妙。

五積散治婦人經行﹐過食生冷﹐或外被冷濕﹐瘀血凝結。

半夏二分白芷川芎芍藥甘艸茯苓當歸肉桂各三分桔梗一分半枳殼五分陳皮麻黃各六分厚朴漧薑各四分蒼朮七分半

右﹐姜蔥水煎服。

紫葳散治婦人月水不行﹐發熱腹脹。

紫葳肉桂赤芍藥延胡索白芷當歸牡丹皮劉寄奴各等分紅花少許

右﹐酒一鍾﹐水二鍾﹐煎服。古今圖書集成醫部全錄卷三百八十三

婦人經脈門

方

益气養榮湯【《醫案》】治經事久不調﹐變成瘵疾。

白朮炒﹐二錢人參茯苓陳皮貝母香附當歸酒拌川芎黃芪鹽水拌炒熟地蒸芍藥炒﹐各一錢甘艸炙桔梗各五分

右﹐薑水煎服。

杏林摘要方【《本艸》】治子宮虛寒﹐下元虛﹐月水不調﹐或閉或漏﹐或崩中帶下﹐或產後敗血未盡﹐內結不散﹐無子。

紅娘子六十枚大黃皂莢葶藶各一兩巴豆一百二十枚

右爲末﹐棗肉爲丸彈子大﹐以綿裹畱系﹐用竹筒送入陰戶﹐一時許發熱﹐渴用熟湯一二盞解之﹐後發寒靜睡﹐要安三日﹐方取出。每日空心以雞子三枚﹑胡椒末二分炒食酒下以補之﹐久則子宮暖矣。

補中湯【東垣】治經行冒寒﹐用此加表藥。

升麻柴胡各二錢當歸身二分澤瀉四分五味子二十一粒炙甘艸八分黃芪二錢半神曲三分紅花少許大麥糵五分

右作二服﹐水煎﹐食前服。

紫金丸【《產乳》】治久有瘀血﹐月水不調﹐黃瘦不食﹐亦治產後惡露不快﹐腰腹痛﹐寒熱頭痛。

五靈脂水淘淨炒末﹐一兩眞蒲黃末分兩未開

右以好米酢調稀﹐慢火熬膏﹐入眞蒲黃末﹑五靈脂未﹐和丸龍眼大﹐每服一丸﹐以水與童子小便各半盞﹐煎至七分﹐溫服﹐少頃再服﹐惡露卽下。血塊經閉者﹐酒磨服之。

烏鴉散【《本艸》﹐下同】治經脈不通。

烏鴉去皮毛炙﹐三分當歸焙好墨各三分延胡索炒蒲黃炒水蛭以糯米炒過﹐各半兩芫靑以糯米炒過﹐一分

右爲末﹐每服一錢﹐酒下。

獺膽丸治月水不通。

幹獺膽一枚水蛭炒黃﹐十枚幹狗膽硇砂川椒炒去汗並目﹐各一分

右爲末﹐酢糊丸菉豆大﹐每服五丸﹐當歸酒下﹐日一。

經驗方婦人五十後經水不止者﹐作敗血論﹐用此方﹔亦治女子經閉。

小兒胎發一枚﹐燒存性生地茜根各一兩阿膠側柏葉炒黃芩各五錢

右分六貼﹐每貼水一盞半﹐煎七分﹐入胎發灰服之。

玉燭散【《治法匯》】治二便閉塞﹐月事不行。

四物湯芒硝大黃甘艸各味﹐分兩隨宜

右﹐姜三片﹐煎服。

四物加黃芩黃連湯海藏治經水如黑豆汁。

四物湯四兩黃芩黃連各一兩

右爲末﹐酢糊丸服。

衛生湯【《準繩》﹐下同】血枯經閉﹐服芩連﹑三和﹑玉燭之後﹐宜服此湯。

當歸白芍藥各二兩黃芪三兩甘艸一兩

右爲末﹐每服半兩﹐水二盞﹐煎至一盞﹐空心溫服。如虛加人參一兩。

萬病丸一名萬痛丸。治經事不來﹐繞臍痛。

漧漆杵碎炒煙盡牛膝酒浸一宿焙漧﹐各一兩

右爲末﹐以生地黃汁一升﹐入二味藥末﹐銀器內慢火熬可丸﹐卽丸如桐子大﹐每服二十丸﹐空心﹐米飲或溫酒下。

四物加葵花湯治經水濇少。

四物湯四兩葵花一兩

右作五劑或四劑﹐水煎服。一方加紅花﹑血見愁。

四物加熟地黃當歸湯治經水少而色和。

四物湯四兩熟地黃當歸各一兩

右作五劑或四劑﹐水煎服。

先期湯治經水先期而來﹐宜涼血固經。

生地黃川當歸白芍藥各二錢黃蘗知母各一錢艾葉香附炙甘艸各七分條芩黃連川芎阿膠炒﹐各八分

右﹐水二鍾﹐煎一鍾﹐食前溫服。

土瓜根散【《金匱》】治帶下經水不利﹐小腹滿痛﹐經一月再見者。

土瓜根芍藥桂枝﹝上庶下虫﹞虫各七錢半

右四味﹐杵爲散﹐酒服方寸匕﹐日三服。

過期飲【《準繩》﹐下同】治經水過期不行﹐乃血虛气滯之故﹐法當補血行气。

熟地黃白芍藥當歸香附酢制﹐各二錢川芎一錢紅花七錢桃仁泥六分蓬朮木通各五分甘艸肉桂各四分

右﹐水二鍾﹐煎一鍾﹐食前溫服。

滋血湯治婦人心肺虛損﹐血脈虛弱﹐月水過期。

人參山藥黃芪各一錢白茯苓去皮川芎當歸白芍藥熟地黃各一錢半

右作一服﹐水二鍾﹐煎至一鍾﹐食前服。

人參養血丸治女子稟受素弱﹐血气虛損﹐常服補衝任﹐調經候﹐暖下元。生血气。

烏梅肉三兩熟地黃五兩當歸二兩人參川芎赤芍藥蒲黃炒﹐各一兩

右爲細末﹐煉蜜丸梧子大﹐每服八十丸﹐溫酒米飲任下。

和劑逍遙散治血虛煩熱﹐月水不調﹐臍腹脹痛﹐痰嗽潮熱。

當歸白朮白芍藥柴胡茯苓各一兩甘艸炙﹐半兩

右﹝口父﹞咀﹐每服半兩﹐入姜﹑薄荷葉煎服。一方無當歸﹑芍藥﹑甘艸﹐有人參﹑黃芪各等分。

增損四物湯治月事不調﹐心腹疼痛﹐補血溫經注顏。

川芎當歸白芍藥熟地黃牡丹皮白朮各一錢半地骨皮一錢

右作一服﹐用水二鍾﹐煎至一鍾﹐食前服。

沈香降气散順气道﹐通血脈。

烏藥木香香附子砂仁甘艸各等分

右爲細末﹐每服二錢﹐空心鹽湯調下。

抑气散【《濟生》】治婦人气盛於血﹐變生諸證﹐頭運膈滿。

香附四兩茯神甘艸炙﹐各一錢陳皮二兩

右爲末﹐每服二錢﹐食前沸湯調下。

正气天香湯【《紺珠》】治婦人一切气﹐气上湊心﹐心胸攻築﹐脇肋刺痛﹐月水不調。

臺烏藥二錢香附八錢陳皮蘇葉各一兩漧薑五分

右﹝口父﹞咀﹐每七八錢﹐水煎服。

當歸飲【《準繩》下同】抑陽助陰﹐調理經脈。

當歸微炒生地黃酒蒸焙川芎白朮白芍藥黃芩各等分

右﹐每服三錢﹐水一盞半﹐煎至八分﹐空心溫服。

七沸湯治榮衛虛﹐經水愆期﹐或多或少﹐腹痛。

當歸川芎白芍藥蓬朮熟地黃川姜木香各等分

右﹐每服四錢水一盞半﹐煎至八分﹐溫服。

又方【丹溪】治經水過多。

黃芩酒炒白芍藥酒炒龜板酥炙﹐各一兩椿樹根皮七錢半黃蘗炒﹐三錢香附二錢半

右爲末﹐酒糊丸﹐空心白湯下五六十丸。

益胃升陽湯治婦人經候不調﹐或血脫後脈弱食少﹐水泄﹐日二三行。

黃芪二錢白朮三錢炒曲一錢半當歸身陳皮炙甘艸人參各一錢升麻黃芩柴胡各半錢

右﹝口父﹞咀﹐每服半兩﹐水煎服。秋時去黃芩。如腹痛加芍藥﹐如嗽去人參。

大溫經湯【《金匱》】治衝任虛損﹐月候不調﹐或來多不已﹐或過期不行﹐或崩中去血過多﹐或經損娠﹐瘀血停畱﹐小腹急痛﹐五心煩熱﹐並皆治之。

吳茱萸湯泡牡丹皮白芍藥肉桂去粗皮人參當歸芎藭阿膠炒甘艸炙﹐各一錢麥門冬去心﹐二錢半夏二錢半

右作一服﹐用水二鍾﹐生薑五片﹐煎至一鍾﹐食前服。

小溫經湯【《簡易方》】治經候不調﹐血髒冷痛。

當歸﹑附子炮﹐各等分

右﹝口父﹞咀﹐每服三錢﹐水一盞﹐煎八分﹐空心溫服。

溫經湯【《和劑》】治婦人血海虛寒﹐月水不調。

川芎當歸芍藥蓬朮各一錢半人參牛膝各二錢桂心丹皮各一錢甘艸半錢

右﹐水二鍾﹐煎至一鍾﹐不拘時服。

滋血湯【《準繩》﹐下同】滋養榮血﹐補婦人﹐治血海久冷。

當歸一錢半川芎麥門冬去心牡丹皮人參芍藥琥珀另研﹐各一錢半夏曲官桂阿膠炒酸棗仁甘艸各半錢

右作一服﹐水二鍾﹐生薑三片﹐煎至一鍾﹐食前服。

加味吳茱萸湯治衝任衰弱﹐月候愆期﹐或前或後﹐或崩漏不止﹐赤白帶下﹐小腹急痛﹐每至經脈行時﹐頭眩﹐飲食或少﹐气滿心怯﹐肌肉不澤﹐悉皆治之。

半夏二錢吳茱萸當歸各一錢半麥門冬漧薑白茯苓桔梗南木香防風丹皮甘艸各一錢官桂北細辛各五分

右作一服﹐水二鍾﹐生薑三片﹐煎至一鍾﹐食前服。

桃仁散治婦人月水不調﹐或淋瀝不斷﹐斷後復來﹐狀如瀉水﹐四體虛倦﹐不能飲食﹐腹中堅痛﹐不可行動﹐月水或前或後﹐或經月不來﹐多思酸物。

桃仁半夏當歸川牛膝桂心人參蒲黃丹皮川芎澤蘭葉各一錢赤芍藥生地黃各一錢半粉艸五分

右作一服﹐水二鍾﹐姜三片﹐紅棗一枚﹐煎至一鍾﹐食前服。

姜黃散治血髒久冷﹐月水不調﹐臍腹刺痛。

片子姜黃白芍藥各二錢延胡索牡丹皮當歸各錢半蓬朮紅花桂心川芎各一錢

右作一服﹐水二鍾﹐酒半鍾﹐煎至一鍾﹐不拘時服。

紫石英丸【《本事方》】治婦人月經乍多乍少﹐或前或後﹐時發疼痛。

紫石英細研水飛川烏炮杜仲炒去絲禹餘糧煆酢淬遠志去心澤瀉桑寄生桂心龍骨別研當歸人參肉蓯蓉酒浸石斛漧薑炮五味子甘艸炙﹐各一兩牡蠣煆川椒去目並合口者不用﹐炒出汗﹐各半兩

右爲細末﹐煉蜜和九如梧子大﹐每服二十丸﹐食前用米飲湯下。

暖宮丸【《準繩》﹐下同】治衝任虛損﹐下焦久冷﹐月事不調﹐不成孕育﹐崩漏下血﹐赤白帶下﹐並皆治之。

生硫黃六兩赤石脂火煆附子炮去皮臍海螵蛸各三兩禹餘糧九兩﹐火煆酢淬

右爲細末﹐酢糊爲丸如梧桐子大﹐每服三十丸﹐空心用溫酒或酢湯送下。

內補當歸丸治血气虛損﹐月水不調﹐或崩中漏下﹐去血過多﹐肌體羸困﹐及月水將行﹐腰腿重痛。

當歸去蘆炒阿膠炒白芷續斷漧薑炮芎藭甘艸炙﹐各四兩熟地黃半兩焙芍藥附子炮去皮臍肉桂各二兩吳茱萸湯泡﹐焙白朮各三兩蒲黃八錢﹐炒

右爲細末﹐煉蜜和丸如梧桐子大﹐每服五十丸﹐空心用溫酒送下。

禹餘糧丸治血虛煩熱﹐月水不調﹐赤白帶下﹐漸成崩漏。

禹餘糧火煆酢淬白石脂各一兩桑寄生附子炮去皮臍鱉甲去裙酢炙當歸白朮厚朴去粗皮制柏葉炒漧薑炮﹐各一兩芍藥狗脊去皮﹐各七錢半吳茱萸湯泡﹐焙﹐半兩

右爲細末﹐煉蜜和丸如梧桐子大﹐每服五十丸﹐空心用溫酒或米飲送下。

鹿茸丸治衝任虛損﹐又爲風寒所乘﹐尺脈微小﹐甚者可灸關元穴。

鹿耳炙赤石脂禹餘糧各一兩續斷二兩柏葉炒附子炮去皮臍熟地黃當歸酒浸艾葉各七錢半

右爲末﹐酒糊丸梧子大﹐每股五十丸﹐空心溫酒下。

升陽舉經湯治經水不調﹐右尺脈按之空虛﹐輕手數疾﹐舉指弦緊或濇。

柴胡根當歸根白朮黃芪各三錢槁本羌活根防風根各二錢紅花芍藥各五分獨活根一錢半桃仁去皮尖﹐十枚細辛六分川芎熟地黃人參黑附子炮去皮臍甘艸梢各一錢肉桂去粗皮﹐秋冬五分﹐夏不用

右爲粗末﹐每服二錢﹐水二盞﹐煎至八分﹐空心稍熱服。諸藥言根者﹐近苗處﹐去苗便是。

膠艾湯治勞傷血气﹐衝任虛損﹐月水過多﹐淋瀝不斷。

阿膠炒珠川芎甘艸炙﹐各二兩當歸艾葉炒﹐各三兩熟地黃白芍藥各四兩

右﹝口父﹞咀﹐每服半兩﹐水煎。一方有黃芪。

鱉甲丸治婦人月經不調﹐肌肉黃瘁﹐脇下積气結痛﹐時發刺痛﹐漸成勞狀。

鱉甲去裙酢炙桂心三稜酢煮炒牡丹皮牛膝琥珀訶子肉桃仁去皮尖﹐雙仁麩炒土瓜根大黃煨﹐各等分

右爲細末﹐煉蜜和丸如梧桐子大﹐每股十五丸﹐食前桃仁湯下。

牛膝散【《準繩》﹐下同】治月水不利﹐臍腹作痛﹐或小腹引腰﹐气攻胸膈。

牛膝酒制﹐一兩桂心赤芍藥桃仁去皮尖延胡索炒當歸酒浸丹皮木香各七錢半

右爲末﹐每股一錢﹐空心溫酒調下。一方有川芎。

牡丹散治月候不利﹐臍腹疼痛﹐不欲食。

牡丹皮大黃炒﹐各一兩赤茯苓桃仁生地當歸桂心赤芍藥白朮各七錢半石葦去皮木香各半兩

右﹝口父﹞咀﹐每服三錢﹐水一盞﹐姜三片﹐煎七分﹐空心溫服。

養榮湯治婦人血海虛弱﹐心中恍惚﹐時多驚悸﹐或發虛熱﹐經候不調。

白芍藥川芎熟地黃姜黃當歸漧薑橘皮五加皮丹皮海桐皮白芷各等分

右﹐每服五錢﹐水一盞半﹐生薑五片﹐烏梅一个﹐煮至一盞﹐溫服﹐不拘時﹐送紫桂丸五十粒。

茸附湯補衝任﹐調血气。

鹿茸三兩﹐酒炙漧薑四兩肉桂附子龍骨生防風各一兩牡蠣煆當歸各二兩

右﹐每服半兩﹐水二鍾﹐煎八分﹐溫服。

八物湯治經事將行﹐臍腹絞痛﹐臨經痛者﹐血濇故也。

川芎二錢當歸芍藥熟地黃各二錢木香檳榔延胡索苦楝碎炒焦﹐各一錢

右作一服﹐水二鍾﹐煎至一鍾﹐食前服。

交加散治榮衛不和﹐月經瘀濁﹐遂散惡血﹐腹痛經血諸疾。

生薑搗取汁﹐存滓生地黃各二斤﹐取汁存滓白芍藥當歸桂心各一兩沒藥另研紅花炒﹐各半兩延胡索酢紙包煨熟布擦去皮蒲黃隔紙炒﹐各一兩

右將地黃汁炒生薑滓。生薑汁炒地黃滓﹐各焙漧﹐同諸藥爲細末﹐每服三錢﹐溫酒調下。若月經不依常﹐蘇木煎酒調下。若腰痛﹐糖酒調下。無惡血﹐去紅花。

交加地黃丸治婦人經不調﹐血塊气痞﹐肚腹疼痛。

生地黃搗汁存滓老生薑搗汁存滓﹐各一斤延胡索當歸川芎芍藥各二兩沒藥木香各一兩桃仁去皮尖研人參各半兩香附半斤

右爲末﹐先以生薑汁浸地黃滓﹐以地黃汁浸生薑滓﹐曬漧﹐皆以汁盡爲度﹐共十一味﹐作一處曬漧﹐研爲末﹐酢糊爲丸﹐空心﹐以姜湯下。

交加散治婦人榮衛不通﹐經脈不調﹐腹中撮痛﹐气多血少﹐結聚爲癥﹐產後中風。

生地黃生薑各五兩﹐各研取汁

右﹐交互取汁浸一夕﹐各炒黃﹐漬汁盡爲度﹐末之。如尋常腹痛﹐酒調下三錢。如產後﹐尢不可缺。

桂技桃仁湯治經候前腹痛不可忍。

桂枝芍藥生地黃各二兩桃仁四十枚甘艸一兩

右爲粗末﹐每服五錢﹐水二盞﹐姜三片﹐棗一枚﹐同煎去滓溫服。

延胡索湯治婦人室女﹐七情傷感﹐遂使血與气並﹐心腹作痛﹐或連腰脇﹐或引背膂上下攻刺﹐甚作搐搦﹐經候不調。但是一切血气疼痛﹐並可服之。

當歸去蘆酒浸銼炒延胡索炒去皮蒲黃炒赤芍藥官桂不見火﹐各半兩姜黃洗乳香沒藥木香不見火﹐各三錢甘艸炙﹐二錢半

右﹝口父﹞咀﹐每服四錢﹐水一盞半﹐生薑七片﹐煎至七分﹐去滓﹐食前溫服。如吐逆﹐用半夏﹑橘紅各半兩。

又方【丹溪﹐下同】治瘀血。

香附子酢煮﹐四兩桃仁去皮尖牡丹皮大黃蒸當歸各一兩川芎紅花各半兩瓦壠子煆酢煮一晝夜﹐二兩

右炊餅爲丸﹐空心溫酒下三四丸。

三神丸治室女血气相搏﹐腹中刺痛﹐痛引心端﹐經行濇少﹐或經事不調﹐以致疼痛。

橘紅二兩延胡索酢煮當歸酒浸略炒﹐各一兩

右爲細末﹐酒煮米糊爲丸如梧桐子大﹐每服七十圓加至百圓﹐空心艾湯送下﹐米飲亦得。

柴胡丁香湯【東垣】治婦人年三十歲﹐臨經預先臍腰痛﹐甚則腹中方痛﹐經縮二三日。

柴胡羌活丁香全蠍當歸身生地黃

右都作一服﹐水四盞﹐煎至一盞﹐去滓﹐稍熱食前服。

沒藥除痛散【《準繩》﹐下同】逐寒邪﹐療腹痛﹔亦治女人經病。

蓬朮炮﹐一兩當歸焙延胡索五靈脂肉桂去粗皮良姜炒蒲黃炒甘艸炙沒藥各半兩

右爲末﹐每服五錢﹐溫酒調下。

加味烏沈湯治婦人經水欲來﹐臍腹﹝疒丂﹞痛。

香附炒去皮﹐二兩甘艸一兩半烏藥縮砂木香延胡索各一兩

右細銼﹐每服七錢﹐水一盞半﹐生薑三片﹐煎至七分﹐不拘時溫服。

瑞金散【丹溪】治月經不行﹐血气撮痛。

姜黃一錢半牡丹皮蓬朮紅花當歸赤芍藥川芎延胡索官桂各七分

右銼﹐作一貼﹐水一盞﹐酒半盞﹐煎服。

禹餘糧丸【《準繩》﹐下同】治久冷月水不斷﹐面黃肌瘦﹐虛煩減食。

禹餘糧二兩鹿角膠七錢半﹐蛤粉炒紫石英續斯赤石脂熟地黃川芎各一兩漧薑黃芪炙艾葉炒柏葉炒當歸炒人參白茯苓各半兩

右爲末﹐煉蜜丸梧子大﹐每服三十丸﹐空心米飲下。

牡蠣丸治血海虛損﹐月水不斷。

牡蠣粉赤石脂代赭石各一兩阿膠川芎當歸鹿茸續斷漧薑各三兩甘艸二錢半

右爲末﹐煉蜜丸梧子大﹐每服三十丸﹐空心溫酒下。

經驗方治經血不止。

黃芩五分當歸柏葉炒蒲黃炒﹐各四分生薑二分艾葉炒﹐一分生地黃二十四分伏龍肝二十分

右﹝口父﹞咀﹐用水二升﹐煎取八合﹐分二服。

伏龍肝散【《和劑》】治血气勞傷﹐衝任脈虛﹐經血非時注下﹐或如豆汁﹐或成血片﹐或五色相雜﹐臍腹冷痛﹐月經不止。

伏龍肝麥門冬赤石脂各一錢熟地黃艾葉炒﹐各一錢半當歸炒川芎各二錢半肉桂去粗皮漧薑炮甘艸各五分

右作一服﹐水二鍾﹐紅棗二枚﹐煎至一鍾﹐食前服。

三和湯【丹溪】治熱結血閉。

生漧地黃白芍藥川芎當歸連翹大黃﹝石卜﹞硝薄荷黃芩梔子甘艸各七分

右銼﹐作一貼﹐水煎服。此方乃集四物湯﹑調胃承气湯﹑涼膈散三方爲一方也。

通經湯【《醫鑑》】治月閉。

當歸川芎白芍藥生漧地黃大黃官桂厚朴枳殼枳實黃芩蘇木紅花各七分

右銼﹐作一貼﹐入烏梅一个﹐姜三片﹐棗二枚﹐水煎服。心气不下通﹐故月事不來﹐宜用黃連﹑厚朴之類﹐導痰降火﹐則月事來矣﹐此藥是也。宜加黃連七分。

通經丸【《本事方》】治婦人室女月候不調﹐或成血瘕。

桂心靑皮大黃炮漧薑炮川椒炒出汗川烏炮蓬莪朮漧漆炒盡煙當歸酒炒桃仁炒﹐各等分

右爲末﹐先將四錢用米酢熬成膏﹐和餘六錢未成劑﹐臼中杵丸如梧子大﹐曬漧﹐每服二十丸﹐用淡酢湯下﹐加至三十丸﹐溫酒亦得﹐空心食前服。《擠生》去川烏加紅花等分。按此方《本艸》入雞子淸同丸﹐畏漆入腸胃生瘡也。

掌中金丸海藏治婦人幹血气。

穿山甲炮甘艸苦丁香苦葶藶白附子川椒牙皂角艸烏各三錢巴豆一錢﹐全用﹐研

右爲細末﹐搗蔥汁和丸﹐彈子大﹐每用一丸﹐新綿包之﹐內陰中﹐一日卽白﹐二日卽赤﹐三日卽血﹐神效。

六神湯治血气不足﹐肌體煩熱。

四物湯黃芪地骨皮各等分

右﹐﹝口父﹞咀水煎。

四物調經湯治經閉有積塊動痛。

香附酢炒﹐一錢當歸川芎白芍藥酒炒柴胡黃芩枳殼各七分熟地黃陳皮白朮黃土炒三稜酢炒蓬朮酢炒白芷茴香鹽水炒延胡索各五分靑皮縮砂紅花甘艸各三分

右銼﹐作一貼﹐入生薑三片﹐蔥白三莖﹐水煎服。

調經散【《入門》】一名溫經湯。治月候不調。

麥門冬二錢當歸一錢半人參半夏制白芍藥川芎牡丹皮各一錢阿膠炒珠甘艸炙﹐各七分半吳茱萸肉桂各五分

右銼﹐作一貼﹐姜三片﹐水煎服。

淸熱調血湯【《醫鑑》﹐下同】治經水將來﹐腹中陣痛﹐乃气血俱實也。

當歸川芎白芍藥生漧地黃黃連香附子桃仁紅花蓬莪朮延胡索牡丹皮各七分

右銼﹐作一貼﹐水煎服。

淸經四物湯治經水不及期而來﹐乃血虛有熱。

當歸一錢半生地黃條芩香附子各一錢白芍藥黃連薑汁炒﹐各八分川芎阿膠珠黃蘗知母各五分艾葉甘艸各三分

右銼﹐作一貼﹐煎服。

通經四物湯治經水過期不行﹐乃血虛有寒。

當歸一錢半熟地黃白芍藥香附子蓬朮蘇木各一錢木通八分川芎肉桂甘艸各五分紅花二分桃仁二十个

右銼﹐作一貼﹐空心﹐水煎服。

煮附丸【《綱目》】一名香附丸﹐一名酢附丸。治气郁經候不調﹐臍腹疼痛﹐面色萎黃﹐飲食減少﹐或崩漏帶下。

香附子擦去毛﹐好酢煮半日﹐焙爲末

右﹐酢糊丸梧子大﹐米飲下五七十丸﹐或淡酢湯下。

墨附丸【《入門》】治婦人經水不調﹐久無子。

四制香附子一斤淨熟艾四兩﹐用酢一碗﹐煮至幹﹐入石臼內搗爛﹐捏作餅子﹐於新瓦上焙漧白茯苓當歸人參川芎藭熟地黃京墨火煆紅酢淬﹐各一兩木香五錢

右共爲末﹐酢糊和丸梧子大﹐溫酒吞下七八十丸。

四制香附丸【《種杏》】治月候不調﹐能調和經脈。

香附米一斤﹐分作四制﹔一用鹽水薑汁煮略炒﹐主降痰﹔一用米酢煮略炒﹐主補血﹔一用山梔仁四兩同炒去梔﹐主散郁﹔一用童便洗﹐不炒﹐主降火川芎當歸各二兩

右同爲未﹐酒麵糊和丸梧子大﹐每五七十丸﹐隨證作湯使吞下。气虛加四君﹐血虛加四物。

七制香附丸【《入門》】治月候不調﹐結成癥瘕﹐或骨蒸發熱。

香附米十四兩﹐分七包﹔一包同當歸二兩﹐酒浸﹔二包同蓬朮二兩﹐童便浸﹔三包同牡丹皮﹑艾葉各一兩﹐米泔浸﹔四包同烏藥二兩﹐米泔浸﹔五包同川芎﹑延胡索各一兩﹐水浸﹔六包同三稜﹑柴胡各一兩﹐酢浸﹔七包同紅花﹑烏梅各一兩﹐鹽水浸

右﹐各浸春五﹑夏三﹑秋七﹑冬十日﹐曬漧﹐袛取香附爲末﹐以浸藥水打糊﹐和丸梧子大﹐臨臥酒下八十丸。

導經丸【丹溪】治經閉不通﹐腰腹疼痛。

大黃二兩當歸川芎白芍藥官桂桃仁甘艸各一兩血竭二錢半紅花一錢盤蝥糯米同炒﹐二十个

右爲末﹐蜜丸梧子大﹐酒下三十丸。一方有川芎﹑地雞二十一个﹐無甘艸﹑螌蝥。

烏藥湯【《東垣十書》】治婦人血海疼痛。

香附子二錢烏藥一錢半當歸一錢木香甘艸各五分

右剉﹐水煎服。

無極丸【《古今醫鑑》】治經閉有血塊苦痛。

錦紋大黃四兩﹔一兩酒煮﹐一兩酢煮﹐一兩童便煮﹐一兩鹽水煮﹐各七次﹐合一處﹐又七蒸七曬

右爲末﹐用當歸﹑熟地黃各一兩半﹐濃煎汁﹐煮糊和丸梧子大﹐紅花湯下三十丸。

立效散【《濟陰》】治經年積血﹐腹中常痛﹐月經不調。

靑皮陳皮烏藥漧薑香附子蓬莪朮三稜各等分

右銼﹐酢煮焙榦爲末﹐空心﹐陳皮煎湯調下二錢。

單方

產後月水往來﹐乍多乍少﹐仍復不通﹐時時疼痛﹐小腹裏急﹐下引腰身重﹐用鹿角末服之﹐良。【《千金》﹐下同】

又方﹕生地黃汁三升﹐煮取二升服之。

又方﹕燒月經衣﹐井華水服之。

又方﹕燒白狗糞焦作末﹐酒服方寸匕﹐日三。

又方﹕取白馬尿服一升﹐良。

月經不通﹕取葶藶一升爲末﹐蜜丸如彈子大﹐綿裹內陰中﹐入三寸﹐每丸一宿易之﹐有汗出止。

婦人月水滯濇不快﹐結成瘕塊﹐腹脹大欲死﹕用馬鞭艸根苗五斤銼細﹐以水五斗﹐煎至一斗﹐去滓﹐別以淨器盛﹐熬成膏﹐食前溫酒調下半匙。【《綱目》﹐下同】

月水不通﹕厚朴不拘多少﹐薑汁炙香細切﹐濃煎去滓﹐空心服﹐不過三四劑卽痊﹐屢驗。惟形實气盛者宜之。

室女經閉﹐恍惚煩熱﹕鉛霜半兩﹐生地黃汁一臺﹐調下﹐日三服。【《聖惠》】

又方﹕當歸尾﹑沒藥各一錢爲末﹐紅花浸酒﹐面北飲之﹐一日一服。【《普濟方》】

婦人宿有風冷﹐畱血積聚﹐月水不通﹕庵﹝艸閭﹞子一升﹐桃仁二升﹐酒浸﹐去皮尖研勻﹐入瓶內﹐以酒二斗﹐浸封五日後﹐每飲三合﹐日三服。量小者不拘。【《聖惠》】

月信濇滯﹕蘘荷根細切﹐水煎﹐取二升﹐空心入酒和服。【《肘後方》】

又方﹕虎杖三兩﹐淩霄花﹑沒藥各一兩爲末﹐熱酒每服一錢。【《聖惠》﹐下同】

月水不通﹐腹大如甕﹐气短欲死﹕虎杖一斤﹐去頭暴漧切﹐士瓜根汁﹑牛膝汁各二斗﹐水一斛﹐浸虎杖一宿﹐煎取二斗﹐入二汁同煎如餳﹐每酒服一臺﹐日再夜一﹐宿血當下。

通經破血﹕用舊屋陰處瓦花活者五兩熬膏﹐當歸須﹑漧漆一兩燒煙盡﹐當門子二錢爲末﹐棗肉和丸梧子大﹐每服七十九﹐紅花湯下。【《摘元方》】

月經不通﹐或兩三月成半年一年者﹕用麻子仁二升﹑桃仁二兩研勻﹐熟酒一升﹐浸一夜﹐日服一升。【《普濟方》】

又方﹕薏苡根一兩﹐水煎服之﹐不過數服效。【《海上方》】

婦人經閉不行﹐至二三年﹐臍腹痛﹐腰腿沈重﹐寒熱往來﹕用芥子二兩爲末﹐每服二錢﹐熱酒食前服。【《仁存方》】

經脈不通﹕幹絲瓜一个爲末﹐用白鴿血調成餅﹐日榦研末﹐每服二錢﹐空心酒下﹐先服四物湯﹐三服。【《本艸綱目》】

婦人經閉﹐數年不通﹐面色痿黃﹐唇口靑白﹐腹內成塊﹐肚上筋起﹐腿脛或腫﹐桃根﹑牛蒡根﹑馬鞭艸根﹑牛膝根﹑蓬虆各一斤銼﹐以水三斗煎一斗﹐去滓﹐更以慢火煎如餳狀收之﹐每以熱酒調服一錢。【《聖惠》】

女子經閉不通﹐用酢橊根東生者一握﹐炙幹﹐水二大盞﹐濃煎一盞﹐空心服之﹐未通再服。【《斗門方》】

又方﹕用茶淸一瓶﹐入沙糖少許﹐露一夜服﹐𨿽三个月胎亦通﹐不可輕視。【鮑氏方】

室女經閉﹐血結成塊﹐心腹攻痛﹐用姜黃﹑川大黃炒各半兩爲末﹐每服一錢﹐溫水下。【《總錄》】

月經不通﹕巴豆去油如菉豆大三丸﹐以烏金石末一錢﹐調湯送下﹐卽通。【《易簡方》】

婦人血閉腹痛﹕以新麻布數重﹐包白鹽一合﹐煆研﹐溫酒服之。【《本艸》﹐下同】

月經久閉﹕用蠶沙四兩﹐砂鍋炒半黃色﹐入無灰酒一壺﹐煮沸﹐澄去沙﹐每溫服一盞卽通。

又方﹕用龍胎同瓦松﹑景天各少許﹐以水兩盞﹐煎一盞﹐去滓﹐分二服﹐少頃﹐腹中轉動﹐便下﹐其效甚速。【《篋中方》】

月水不通﹐心腹滯悶﹐四肢疼痛﹕用赤馬肝一片﹐炙研﹐每食則熱酒服一錢﹐通乃止。【《聖惠》】

又方﹕用馬駒胞衣煆存性爲末﹐每服三錢﹐入麝香少許﹐空腹﹐新汲水下﹐不過三服﹐卽效。【《集效方》】

又方﹕用貍陰莖燒灰﹐東流水服。【《別錄》】

室女經閉﹕牡鼠屎一兩﹐炒研﹐空心溫酒服二錢。【《千金方》】

婦人月水不通﹕用童男童女發各三兩燒灰﹐螌蝥二十一枚糯米炒黃﹐麝香一錢爲末﹐每服一錢﹐食前熱姜酒下。【《普濟方》】

月經逆行﹐從口鼻出﹐先以京墨磨汁服止之﹐次用當歸尾﹑紅花各三錢﹐水一鍾半﹐煎八分﹐溫服﹐其經卽順。【《簡便方》】

女人月經斷絕﹕甜瓜蔓﹑使君子各半兩﹐甘艸六錢爲末﹐每酒服二錢。【《本艸》】

經血逆行﹕用魚膠切炒﹐新綿燒灰﹐每服二錢﹐米飲調下卽愈。【《多能鄙事》】

月水不調﹕用阿膠一錢﹐蛤粉炒成珠﹐研末﹐熱酒服卽安。或入辰砂末半錢﹐方可。【《祕韞》】

月經不斷﹕用船茹一斤﹐淨洗﹐河水四升半﹐煮取二升﹐分二服。【《本艸》﹐下同】

又方﹕服地黃酒良。

又方﹕燒箕舌灰﹐酒服之。

月水不斷﹕用羊前左腳脛骨一條﹐紙裹泥封﹐令幹煆赤﹐入棕櫚灰各等分﹐每服一錢﹐溫酒服之。

經水不止及血崩﹐用黑驢屎燒存性﹐研末﹐麵糊丸梧子大﹐每空心﹐黃酒下五七十丸﹐神效。【《醫鑑》】

又方﹕用白芍藥﹑香附子﹑熟艾葉各一錢半﹐水煎服之。【《熊氏補遺》】

又方﹕用篛葉灰﹑蠶紙灰等分爲末﹐每服二錢﹐米飲下。【《總錄》】

月水不斷﹕木賊炒三錢﹐水一盞﹐煎七分﹐溫服﹐日一服。【《本艸》】

又方﹕敗蒲扇燒灰﹐酒服一錢。

月水不斷﹐肉色黃瘦﹐血竭暫止﹐數日復發﹐小勞輒劇﹕用桑黃卽桑耳焙研﹐每服二錢﹐食前熱酒下﹐日三服。久疾失治者﹐皆可服之。【《普濟方》】

又方﹕用槐蛾卽槐耳炒黃﹑赤石脂各一兩爲末﹐食前熱酒服一錢。【《聖惠》】

又方﹕梅葉焙棕櫚皮灰﹐各等分爲末﹐每服二錢﹐酒調下。【《總錄》】

又方﹕用側柏葉炙﹑芍藥各等分﹐每三錢水酒各半煎服。【《本艸》】

又方﹕用側柏葉﹑木賊炒微焦﹐各等分爲末﹐每服二錢﹐米飲下。【《總錄》】

月水不止﹐日漸黃瘦﹕用紫礦末每服二錢﹐空心白湯下。【《本艸》】

又方﹕用紅雞冠花一味曬榦爲末﹐每服二錢﹐空心酒調下。忌魚鮏﹑豬肉。【《集效方》】

又方﹕牡蠣煆研﹐米酢捏成團﹐再煆研未﹐以米酢調艾葉末熬膏﹐丸梧子大﹐每酢湯下四五十丸。【《本艸》】

又方﹕用靑竹茹炙爲末﹐每服三錢﹐水一盞﹐煎服。【《普濟方》】

又方﹕五靈脂炒煙盡研﹐每服二錢﹔當歸兩片﹐酒一盞﹐煎六分﹐熱服﹐三五度取效。【《經效方》】

鍼灸

《甲乙經》曰﹕女子禁中癢﹐腹熱痛﹐乳餘疾﹐子門不端﹐少腹苦寒﹐陰癢及痛﹐經閉不通﹐中極主之。女子血不通﹐會陰主之。

月水不通奔豚泄气﹐上下引腰脊痛﹐气穴主之。

女子胞中痛﹐月水不以時休止﹐天樞主之。

小腹脹滿﹐痛引陰中﹐月水至則腰脊痛﹐胞中瘕﹐子門有寒﹐引髕髀痛﹐水道主之。

女子月水不利﹐或暴閉塞﹐腹脹滿癃﹐淫濼身熱﹐腹中絞痛﹐﹝疒頹﹞疝陰腫﹐气沖鍼上入三寸﹐气至瀉之。

婦人少腹堅痛﹐月水不通﹐帶脈主之。

婦人漏下﹐若血閉不通﹕逆气脹﹐血海主之。

血閉無子﹐不嗜食﹐曲泉主之。

月水不利﹐見血而有身則敗及乳腫﹐臨泣主之。

女子不下月水﹐照海主之。

月水不來而多閉﹐心下痛﹐目﹝目巟﹞﹝目巟﹞不可遠視﹐水泉主之。

《脈經》曰﹕左手關後尺中陽絕者﹐無膀胱脈也﹐苦逆冷﹐婦人月經不調﹐王月則閉﹐刺足少陰經治陰﹐在足內踝下動脈﹐卽太溪穴也。

《千金方》曰﹕婦人月經不斷﹐灸內踝下白肉際脈上﹐隨年壯。一本是靑脈上。

婦人少腹堅痛﹐月水不通﹐刺帶脈入六分﹐灸五壯。穴在肘肋端一寸八分。

月閉溺赤﹐脊彊互引反折﹐汗不出﹐刺腰兪入二寸﹐畱十呼﹐灸三壯。穴在第二十一椎節下間。

月水不通﹐奔泄上下引腰脊痛﹐刺气穴﹑入一寸﹐灸五壯。穴在四滿下一寸。

胞中惡血﹐月水不以時休止﹐腹脹腸鳴﹐气上衝胸﹐刺天樞入五分﹐灸五壯。穴去盲兪一寸半。

月水不利﹐見血而有身則敗﹐乳腫﹐刺臨泣﹐入二分﹐灸三壯。穴在足小趾次趾間﹐去俠豁一寸半。

女子不下月水﹐痺驚善悲不樂﹐如墮墜﹐汗不出﹐刺照海入四分﹐灸二壯。穴在內踝下四分。

《李杲十書》曰﹕婦人月經斷絕﹐取四滿。穴在丹田旁一寸半。

《朱震亨心法》曰﹕婦人月經不調﹐刺竅陰三分。此穴大效﹐須待經定爲度。在足匹指間﹐灸三壯。

經閉久﹐忽大崩﹐復大絕﹐後又大行不調者﹐刺丰隆六分﹐止血﹔石門五分﹐斷經。

婦人五旬經斷後再行﹐或多或少﹐或瘀或紅並下﹐腹中气滿如胎孕﹐天樞﹑中脘﹑气海各五分﹐立愈。

經脈不通﹐已有寒熱﹐三陰交三分﹐立有效。如疼時﹐乃經脈要通也。

《衛生寶鑑》曰﹕女子不月﹐會陰灸三壯。穴在兩陰間。

婦人月事不利﹐利卽多﹐心下滿﹐目﹝目巟﹞﹝目巟﹞不能遠視﹐腹中痛﹐可灸水泉二穴五壯。穴在內踝下。

《醫學綱目》曰﹕婦人經脈不通﹐取曲池﹑支溝﹑三里﹑三陰交﹐此四穴壅塞不通則瀉之﹐如虛耗不行則補之。

月經不調﹐取中極﹑三陰交﹑腎兪﹑气海。

月經斷絕﹐取中極﹑三陰交﹑腎兪﹑合谷。

婦人通經﹐鍼合谷二分﹐灸三壯。穴在大指食指歧骨陷中。

月水不通﹐灸气沖五壯﹐禁鍼。穴在天樞下八寸動脈。

又方﹕鍼俠溪三分﹐灸三壯。穴在足小指四指本節前岐骨陷中。

又方﹕鍼會陰二寸﹐灸三壯。穴在肛門前前陰后﹐兩陰間。

月水不利﹐赤白帶下﹐或身有反敗﹐陰寒振寒﹐溲白﹐尿難痛﹐鍼行間三分﹐灸三壯。穴在足大指次指岐骨間。因產惡露不止﹐遂成疝瘕﹐或月事不調﹐血結成塊﹐拘攣腹疝﹐月水不下﹐乳餘疾絕﹐子陰癢﹐子門不端﹐小腹苦寒﹐賁豚搶心﹐饑不能食﹐腹脹﹐經閉不通﹐小便不利﹐及失精恍惚﹐屍厥煩痛﹐鍼中極一寸二分﹐日灸三七壯至三百壯止。穴在臍下四寸。月水不調﹐崩中帶下﹐鍼陰交八分﹐日灸三七壯至七百壯止。穴在臍下一寸。

醫案

《史記》倉公傳曰﹕濟北王侍者韓女﹐病腰背痛﹐寒熱。眾醫皆以爲寒熱也。臣意診脈曰﹕內寒﹐月事不下也﹐卽竄以藥﹐旋下病已。病得之欲男子而不可得也。所以知韓女之病者﹐診其脈時﹐切之腎脈也﹐濇而不屬。濇而不屬者﹐其來難堅﹐故曰﹕月事不下。肝脈弦出左口﹐故曰欲男子不可得也。蓋男子以精爲主﹐婦人以血爲主。男子精盛則思室﹐女子月盛則懷胎。夫肝﹐攝血者也。厥陰弦出寸部﹐又上魚際﹐則陰血盛可知也。

《元史》曰﹕裴澤之妻病寒熱﹐月事不至者數年﹐已喘嗽矣﹐醫者率以蛤蚧﹑桂﹑附之藥投之。李杲曰﹕不然。夫入病陰爲陽所搏﹐溫劑太過﹐故無益而反害﹐投以寒血之藥則經行矣。已而果然。

《儒門事親》曰﹕一婦月事不行﹐寒熱往來﹐口漧頰赤﹐喜飲﹐旦暮間咳一二聲。諸醫皆云經血不行﹐宜蝱虫﹑水蛭﹑漧漆﹑硇砂﹑芫靑﹑紅娘子﹑沒藥﹑血竭之類。惟戴人不然﹐曰﹕古方中𨿽有此法﹐柰病人服之﹐必腹臍發痛﹐飲食不進。乃命止藥﹐飲食稍進。《內經》曰﹕二陽之病發心脾。心受之則血不流﹐故女子不月。旣心受積熱﹐宜抑火升水﹐流濕潤燥﹐開胃進食﹐乃湧出痰一二升﹐下泄水五六行。濕水上下皆去﹐血气自行﹐月事不爲水濕所隔﹐自依期而至矣。亦不用蝱虫﹑水蛭有毒之藥﹐如用之﹐則月經縱來﹐小溲反閉﹐他證生矣。凡精血不足﹐當補之以食﹐大忌有毒之藥偏勝而致夭枉。

一婦年三十四歲﹐經水不行﹐寒熱往來﹐面色痿黃﹐唇焦頰赤﹐時咳三兩聲﹐同者所服之藥﹐黑神散﹑烏金丸﹑四物湯﹑燒肝散﹑鱉甲散﹑建中湯﹑寧肺散﹐鍼艾百千﹐病轉劇。家人意倦﹐不欲求治。戴人憫之﹐先湧痰五六升﹐午前湧畢﹐午後進食﹐余證悉除。後三日﹐復輕湧之﹐又去痰一二升﹐食益進。不數日﹐又下通經散﹐瀉訖一二升﹐後數日去死皮數重﹐小者如麩片﹐大者如葦膜。不一月﹐經水行﹐神气大安矣。

一婦人年二十餘歲﹐病經閉不行﹐寒熱往來﹐咳嗽潮熱﹐庸醫禁切﹐無物可食。一日﹐當暑出門﹐忽見賣涼粉者﹐以冰水和飲﹐大爲一食﹐頓覺神淸骨健﹐數月﹐經水自下。

《丹溪心法》曰﹕一婦人久瘧﹐食少經閉。兩手無脈﹐每日與三花神佑丸十餘粒﹐津咽之﹐月餘食進脈出﹐又半月遂愈﹐又一月經行。

《醫學綱目》曰﹕一婦人三十歲﹐每因浴後﹐必用冷水淋通身﹐又嘗大驚﹐遂患經來時必先少腹大痛﹐口吐涎水﹐然後經行﹐行後又吐水二日﹐其痛直至六七日經水止時方住﹐百藥不效。予診其脈﹐寸滑大而弦﹐關尺皆弦大而急﹐尺小於關﹐關小於寸﹐所謂前大後小也。遂用香附三兩﹐半夏二兩﹐茯苓﹑黃芩各一兩半﹐枳實﹑延胡﹑丹皮﹑人參﹑當歸﹑白朮﹑桃仁各一兩﹐黃連七錢﹐川楝﹑遠志﹑甘艸各半兩﹐桂三錢﹐茱萸一錢半﹐分十五貼﹐水煎﹐入生薑汁兩蜆殼﹐熱服﹐後用熱湯洗浴﹐得微汗乃已。忌當風坐臥﹑手足見水並喫生冷。服三十貼全愈。半年後﹐又因驚憂﹐前病復舉﹐腰腹時痛﹐小便淋痛﹐心惕惕跳驚悸﹐予意其表已解﹐病獨在裏﹐先與灸少衝﹑勞宮﹑昆侖﹑三陰交四穴﹐止悸定痛﹔次用桃仁承气大下之﹔下後用香附三兩﹐蓬朮﹑當歸各一兩半﹐三稜﹑延胡索﹑肉桂﹑大黃﹑靑皮俱酢制﹑靑木香﹑茴香﹑滑石﹑木通﹐桃仁各一兩﹐烏藥﹑甘艸﹑砂仁﹑檳榔﹑苦楝肉各半兩﹐木香﹑吳茱萸各二錢﹐分作二十貼﹐入新取牛膝濕者二錢﹐生薑五片﹐用荷葉湯煎服﹐服訖漸安。

陳氏婦二十餘歲﹐形肥痞塞不食﹐每日臥至未牌﹐喫一盞薄粥﹐喫粥後必吐水半碗仍復臥﹐經不通三月矣。前番曾暗通﹐黑色。脈之﹐辰時寸關滑而有力﹐午後關滑寸不滑﹔詢之﹐因乘怒飲食而然。遂以白朮一兩半﹐厚朴﹑黃連﹑枳實各一兩﹐半夏﹑茯苓﹑陳皮﹐山楂﹑人參﹑滑石各八錢﹐砂仁﹑香附﹑桃仁各半兩﹐紅花二錢﹐分作十貼﹐每日服一貼﹐各入薑汁二蜆殼﹔間三日﹐以神佑丸﹑神祕沈香丸微下之﹐至十二日吐止﹑食漸進﹔四十日平復如故。

《薛己醫案》曰﹕一少婦耳下患腫﹐素勤苦﹐發熱口漧﹐月水每過期而至﹐且少。一老媼以爲經閉﹐用水蛭之類通之﹐以致愈虛而斃。夫月水之爲物﹐乃手太陽手少陰二經主之﹐此二經相爲表裏﹐主上爲乳汁﹐下爲月水﹐爲經絡之餘气。苟外無六淫所侵﹐內無七情所傷﹐脾胃之气壯﹐則衝任之气盛﹐故爲月水﹐適時而至。然而面色痿黃﹐四肢消瘦﹐發熱口漧﹐月水過期且少﹐乃陰血不足也。非有餘瘀閉之證﹐宜以滋養血气之劑﹐徐而培之﹐則經气盛而經水自依時而下。一婦人經候過期﹐發熱倦怠﹐或用四物﹑黃連之類﹐反兩月一度﹐且少而成塊﹔又用峻藥通之﹐兩目如帛所蔽。予診之曰﹕脾爲諸陰之首﹐目爲血脈之宗﹐此脾傷五臟皆爲失所﹐不能歸於目矣。遂用補中益气﹑濟生歸脾二湯﹐專主脾胃﹐年餘尋愈。

一婦人發熱口漧﹐月經不調﹐兩腿無力﹔或用袪風滲濕之劑﹐腿痛體倦﹐二膝浮腫﹐經事不通。余作足三陰經血虛火燥﹐名鶴膝風。用六味﹑八味二丸兼服兩月﹐形體漸健﹐飲食漸進﹐膝腫漸消﹐半載而痊。

一婦人月事未期而至﹐發熱自汗﹐或用淸熱止汗之劑﹐作渴頭眩﹐手掉身麻。余曰﹕此肝經血虛火動﹐火爲陽﹐陽盛則生風﹐用柴胡﹑炒芩﹑連﹑山梔﹑歸﹑芍﹑生地﹑丹皮各一錢﹐參﹑芪﹑苓﹑朮各一錢五分﹐川芎七分﹐甘艸五分。二劑汗止﹔用補中益气湯而愈。

一婦人經行勞役﹐忽然昏憒﹐面赤吐痰。余曰﹕此乃去血過多。陽無所附故耳。急飲童便碗許﹐神思漸爽﹔更用參﹑芪各五錢﹐芎﹑歸各三錢﹐元參﹑柴胡﹑山梔﹑炙甘艸各一錢﹐一劑﹔又用逍遙散加五味﹑麥門二劑﹐如此月餘漸愈。但體倦面黃﹐又以十全大補加五味﹑麥冬治之而愈。若投以發散之劑﹐禍在反掌﹐愼之﹗

一婦人素勤苦﹐冬初患咳嗽發熱﹐久而吐血盜汗﹐經水兩三月一至﹐徧身作痛﹐或用化痰降火藥﹐口噤筋攣﹐此血虛而藥益損耳。用加減八味丸及補中益气﹐加麥門﹑五味﹑山藥治之﹐年餘而愈。

一婦人性沈多慮﹐月經不行﹐胸滿少食﹐或作脹﹐或吞酸﹐余以爲中气虛寒﹐用補中益气加砂仁﹑香附﹑煨姜二劑﹐胸膈和而飲食進。更以六君加芎﹑歸﹑貝母﹑桔梗﹑生薑﹑大棗數劑﹐脾胃健而經自調矣。

一婦人素有胃火﹐或用淸胃散而安﹐後因勞役﹐躁渴內熱﹐肌肉消瘦﹐月經不行﹐余謂此胃火消爍陰血﹐用逍遙散加丹皮﹑炒梔以淸胃熱﹐用八珍湯如茯苓﹑遠志以養脾血﹐而經自行。

一婦人久患瘧﹐形體怯弱﹐內熱晡熱﹐自汗盜汗﹐飲食少思﹐月事不行﹐或用通經丸﹐虛證悉具。余曰﹕此因虛而致瘧﹐因瘧以閉經也。用補中益气及六味地黃丸各百餘劑﹐瘧愈而經自行。

一婦人生七胎矣﹐月經不調﹐兩足發熱﹐年餘而身亦熱﹐勞則足酸痛﹔又年餘﹐唇腫裂痛﹔又半年﹐唇裂見血﹐形體瘦倦﹐飲食無味﹐月水不通﹐唇下腫如黑棗﹐或用通經丸等藥而死。

儒者錢思習子室﹐年三十餘無嗣﹐月經淋瀝無期﹐夫婦異處幾年矣。思習欲爲娶妾﹐以謀諸餘。余意此鬱怒傷肝脾﹐虛火功而血不歸經﹐乃肝不能藏﹐脾不能攝也。當淸肝火補脾气﹐遂與加味歸脾﹑逍遙二藥四劑﹐送至其家﹐仍告其姑曰﹕服此病自愈而當受胎﹐妾可無娶也。病果愈﹐次年生子。

一婦人性急﹐每怒非太陽耳項喉齒胸乳作痛﹐則胸滿吞酸﹐吐瀉少食﹐經行不止﹐此皆肝火之證﹐肝自病則外證見﹐土受克則內證作﹐余先以四物加白朮﹑茯苓﹑柴胡﹑炒梔﹑炒龍膽﹐淸肝養血﹐次用四君加柴胡﹑芍藥﹑神曲﹑吳茱萸﹑炒黃連以培土制肝﹐漸愈。惟月經不止﹐是血分有熱﹐脾气尙虛﹐以逍遙散倍用白朮﹑茯苓﹑陳皮﹐又以補中益气加酒炒芍藥兼服而安。

一婦人多怒﹐經行旬餘方止﹐後淋瀝無期﹐肌體倦瘦﹐口漧內熱﹐盜汗如洗﹐日晡熱甚﹐皆由肝脾虧損﹐無以生發元气﹐用參﹑芪﹑歸﹑朮﹑茯神﹑遠志﹑棗仁﹑麥門﹑五味﹑丹皮﹑龍眼肉﹑炙甘艸﹑柴胡﹑升麻治之﹐獲痊。此證先因怒動肝火﹐血熱妄行﹐後乃脾气下陷﹐不能攝血歸源﹐故用前藥。若胃熱亡津液而經不行﹐宜淸胃。若心火亢甚者﹐宜淸心。若服燥藥過多者﹐宜養血。若病久气血衰﹐宜健脾胃。

一婦人懷抱不舒﹐腹脹少寐﹐飲食素少﹐痰涎上湧﹐月經頻數。余曰﹕脾統血而主涎。此鬱悶傷脾﹐不能攝血歸源耳。用補中益气﹑濟生歸脾而愈。

一室女年十七﹐癧久不愈﹐天癸未通﹐發熱咳嗽﹐飲食少思﹐欲用通經丸。余曰﹕此蓋因稟气不足﹐陰血未充故耳﹐但養气血﹐益津液﹐其經自行。彼惑於速效﹐仍用之。余曰﹕非其治也。此乃慓悍之劑﹐大助陽火﹐陰血得之則妄行﹐脾胃得之則愈虛。後果經血妄行﹐飲食愈少﹐遂致不救。

一婦人面黃或赤﹐時覺腰間或臍下作痛﹐四肢困倦﹐煩熱不安﹐其經若行﹐先發寒熱﹐兩肋如束﹐其血如崩。此脾胃虛損﹐元气下陷﹐與相火濕熱所致。用補中益气湯加防風﹑芍藥﹑炒黑黃蘗﹐間以歸脾湯調其化源﹐血自歸經矣。

一婦人經行腹痛﹐食則嘔吐﹐肢體倦怠﹐發熱作渴﹐此乃素稟气血不足﹐用八珍湯二十餘劑而愈。後生子二年而經不行﹐前證仍作﹐服八珍湯﹑逍遙散百餘劑方愈。

一婦人年五十﹐內熱晡熱﹐經水兩三月一至﹐此血虛有熱﹐用逍遙散加山茱萸治之而愈。後有痰作渴﹐或小便不調﹐或頭運白帶﹐用六味丸而安。

一婦人晡熱。肢體瘦倦﹐食少無味﹐月經不行﹐或鼻衄或血崩半載矣。或用順气飲子淸熱止血等劑﹐不應﹐更加寒熱﹐且時欲嘔。余以爲鬱怒虧損脾胃﹐虛火錯經妄行而然耳。遂朝用補中益气湯﹐夕用六味地黃丸各數劑﹐半載而痊。

一婦人性素沈靜﹐晡熱內熱﹐月經不調﹐後每一二月或齒縫或舌下或咽間出血碗許﹐如此年餘﹐服淸熱涼血調理之藥益甚﹐問治於予。予謂肝脾气郁﹐血熱上行﹐先用加味歸脾湯﹐後用加味逍遙散﹐攝血歸源而經自調﹐前證頓愈。一室女久患寒熱﹐月經不調﹐先以小柴胡加生地治之少愈﹐更以生地黃丸而痊。

一婦人因怒﹐寒熱頭疼﹐讝言妄語﹐至夜益甚﹐月經暴至﹐此怒動肝火﹐用加味逍遙散加生地黃治之﹐神思頓淸。但食少體倦﹐月經未已﹐蓋脾統血﹐此脾气虛不能攝血﹐用補中益气湯而痊。

《證治準繩》曰﹕一婦人瘦小﹐年二十餘﹐經水紫色﹐或前或後﹐臨行腹痛﹐惡寒喜熱﹐或時感寒﹐腹亦作痛﹐脈皆細濡近滑﹐兩尺重按﹐略洪而滑﹐此血熱也。或謂﹕惡寒如此﹐何謂爲熱﹖曰﹕熱極似寒也。遂用酒煮黃連四兩﹐香附﹑歸身尾各二兩﹐五靈脂一兩﹐爲末粥丸﹐空服吞之而愈。

一婦年二十一歲﹐六月經行﹐腹痛如割﹐難忍求死﹐脈得細軟而駃﹐尺則沈弱而近駃。汪曰﹕細軟屬濕﹐數則爲熱﹐尺沈屬郁滯也。以酒煮黃連半斤﹐炒香附六兩﹐五靈脂半炒半生三兩﹐歸身尾二兩爲末粥丸﹐空心湯下三四錢﹐服至五六料。越九年﹐得一子。又越四年﹐經行兩月不斷﹐腹中微痛﹐又服前丸而愈。續後經行六七日﹐經止則流淸水﹐腹中微痛﹐又服前丸而痛亦止。又經住只有七八日﹐若至行時﹐或大行五六日﹐續則適來適斷﹐或微紅或淡紅﹐行後常流淸水﹐小腹大痛漸連徧身﹐胸背腰腿骨裏皆痛﹐自巳至酉乃止﹐痛則徧身﹐令熱汗大出﹐汗止痛減﹐尙能飲食﹐自始痛至今歷十五年。前藥屢服屢效﹐今罔效者﹐何也﹖汪復診之﹐脈皆洪滑無力﹐幸其尙有精神。汪曰﹕此非舊日比矣﹐舊乃郁熱今則虛寒。東垣曰﹕始爲熱中﹐終爲寒中。是也。經曰﹕脈至而從﹐按之不鼓﹐乃陰盛格陽﹐當作寒治。且始病時而形斂小﹐今則形肥大矣。醫書曰﹕瘦人血熱﹐肥人气虛。豈可同一治耶﹖所可慮者﹐汗大泄而脈不爲汗衰﹐血大崩而脈不爲血減耳。其痛日重夜輕﹐如由陽虛不能健運﹐故亦凝滯而作痛。以證參脈﹐宜用助陽。若得脈減痛輕﹐方爲佳兆。遂投參﹑芪﹑歸﹑朮大劑﹐如桂﹑附一站。來早再診﹐證脈稍寧。服至二三十貼﹐時當二月至五月﹐病且愈。蓋病有始終寒熱之異﹐藥有前後用捨不同﹐形有肥瘦壯少不等﹐豈可以一方而通治哉﹖

吳筊山治一婦人經血過多﹐五心煩熱﹐日晡潮熱﹐諸藥不效﹐以四物加胡黃連三服而愈。

汪石山治一婦經行﹐必瀉三日﹐然後行﹐診其脈皆濡弱﹐此脾虛也。脾屬血屬濕。經水將動﹐脾血先已流注血海﹐然後下流爲經。脾血旣虧﹐則虛而不能運行其濕。令作參苓白朮散﹐每服二錢﹐一日﹐米飲調下二三次﹐月餘經行不瀉矣。

一婦年逾四十﹐形長色脆﹐病經不調﹐右脈浮軟而大﹐左脈虛軟而小近駛﹐常時經前作泄。今年四月感風咳嗽﹐用湯洗浴﹐汗多﹐因瀉一月﹔六月復因洗浴髮瘧六七次﹐瘧𨿽止而神思不爽﹔至八月盡而經水過多﹐白帶時下﹐泄瀉﹐遂覺右腳疼痛﹐舊曾閃肭腳跟﹐今則假此延痛﹐臀腿腰脇尻骨頸項右邊筋皆掣痛﹐或咳嗽一聲則腰眼痛如錐札﹐日輕夜重﹐叫號不已﹐幸痛稍止﹐飲食如常。今詳月水過多﹐白帶時下﹐日輕夜重﹐瀉泄無時﹐亦屬下多亡陰﹐宜作血虛論治﹐服四物止痛之劑益甚。九月﹐汪復診視﹐始悟此病乃合仲景所謂陽生則陰長之法矣。夫經水多﹐白帶下﹐常泄瀉﹐皆由陽虛陷下而然﹐命曰陽脫是也。日輕夜重﹐蓋日陽旺而得健運之職﹐故血亦無凝滯之患而日故輕也﹔夜則陰旺而陽不得其任﹐失其健運之常﹐血亦隨滯﹐故夜重也。遂以參﹑朮助陽之藥﹐煎服五七貼痛減。此亦病証之變﹐治法殊常﹐故記之。

