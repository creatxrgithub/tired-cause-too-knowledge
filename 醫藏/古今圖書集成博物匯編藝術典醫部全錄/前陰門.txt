古今圖書集成醫部全錄卷二百

前陰門

黃帝素問

陰陽應象大論

年六十﹐陰痿﹐气大衰﹐九竅不利﹐下虛上實﹐涕泣俱出矣。

【注人年六十﹐已逾七八之期。天癸竭﹐腎气大衰﹐而陰事痿矣。九竅爲水注之气﹐精水竭而精气衰﹐則九竅爲之不利也。精竭於下﹐水泛於上﹐而涕泣俱出矣。】

陰陽別論

二陽之病發心脾﹐有不得隱曲﹐女子不月﹐其傳爲風消。其傳爲息賁者﹐死不治。

【注二陽者﹐足陽明胃經也。夫人之精血﹐由胃腑水谷之所資生﹐脾主爲胃行其精液者也。二陽病則中焦之汁竭﹐無以奉心神而化赤﹐則血虛矣。水谷之精﹐脾不能轉輸於五臟﹐則腎無所藏而精虛矣。男子無精﹐有不得爲隱曲之事﹐在女子無血則月事不得以時下矣。此病本於二陽而發於心脾也。精血兩虛﹐則熱盛而生風﹐風熱交熾﹐則津液愈消竭矣。火熱爍金﹐而傳爲喘急息肩者﹐死不治。蓋胃乃津液之生原﹐肺乃津液之化原也。】

三陽爲病發寒熱﹐下爲癰腫﹐及爲痿厥腨﹝疒肙﹞﹐其傳爲索澤﹐其傳爲頹疝。

【注三陽者﹐太陽之爲病也。太陽之气主表﹐邪之中人﹐始於皮毛﹐邪正相搏﹐發爲寒熱之病矣。太陽主開﹐病則開闔不得﹐邪气從之﹐逆於肉理﹐乃生癰腫。太陽爲諸陽主气而主筋﹐筋傷則爲痿﹐气傷則爲厥也。此皆太陽筋脈之爲病也。太陽之气主表﹐而經脈發原於下﹐是以始病寒熱之在上在表﹐而漸爲癰腫﹑痿厥﹑頹疝之在內在下也。太陽之經气生於膀胱。膀胱者﹐主藏津液﹐气化則出。太陽之气病熱於表﹐傳入於裏﹐則水津枯索而澤竭矣。頹疝小腹控卵腫痛﹐所謂膀胱疝也。蓋始病標而及本﹐始病气而及經與筋也。】

診要經終論

厥陰終者﹐中熱嗌漧﹐善溺心煩﹐甚則舌捲卵上縮而終矣。此厥陰經之所敗也。

【注厥陰木火之气欲絕﹐故中熱嗌漧也。肝所生病者﹐遺溺﹐肝气下泄也。心煩者﹐包絡之气上炎也。肝者筋之合﹐筋者聚於陰器﹐而脈絡於舌本﹐甚則舌捲囊縮而終矣。此厥陰之所敗﹐經气之所終也。】

熱論

傷寒六日﹐厥陰受之。厥陰脈循陰器而絡於肝﹐故煩滿而囊縮。十二日厥陰病衰﹐囊縱﹐少腹微下﹐大气皆去﹐病日已矣。

【注厥陰木火主气﹐故煩滿。脈循陰器﹐故囊縮。傷寒之邪﹐爲毒最厲﹐故曰大气。十二日邪气漸衰﹐則正气漸復矣。】

其病兩感於寒﹐三日則少陽與厥陰俱病﹐則耳聾囊縮而厥﹐水漿不入﹐不知人﹐六日死。

【注少陽與厥陰爲表裏﹐故見少陽之耳聾﹐厥陰之囊縮而厥。水漿不入﹐穀气絕也。不知人者﹐神气傷也。此臟腑皆病﹐榮衛不行﹐故經气終而死也。】

風論

腎風之狀﹐多汗惡風﹐面痝然浮腫﹐脊痛不能正立。其色炲﹐隱曲不利﹐診在肌上﹐其色黑。

【注風邪干腎﹐則水气上升﹐故面痝然浮腫﹐風行則水渙也。腎主骨﹐故脊痛不能正立。腎主藏精﹐少陰與陽明會於宗筋﹐風傷腎气﹐故隱曲不利。水气上升﹐故黑在肌上﹐水乘土也。】

五臟生成篇

黃脈之至也﹐大而虛﹐有積气在腹中﹐有厥气名曰厥疝。女子同法。得之疾使四肢汗出當風。

【注四肢汗出當風﹐則風濕內乘於脾﹐而爲積气。蓋風木之邪﹐內幹脾土﹐濕與陰土同气相感﹐故畱聚而爲積也。脾气不能灌漑於四旁﹐則逆於中而爲厥气矣。名曰厥疝者﹐气逆而痛也。】

黑脈之至也﹐上堅而大﹐有積气在小腹與陰﹐名曰腎痺﹐得之沐浴淸水而臥。

【注尺以候腎﹐黑脈之至﹐上堅而大者﹐腎臟有積而腎脈堅大也。上堅者﹐堅大在上而不沈也。與陰者﹐小腹而兼於前陰也。腎臟寒水主气﹐亦同气相感也。】

脈要精微論

帝曰﹕診得心脈而急﹐此爲何病﹖病形何如﹖岐伯曰﹕病名心疝﹐少腹當有形也。帝曰﹕何以言之﹖岐伯曰﹕心爲牡髒﹐小腸爲之使﹐故曰少腹當有形也。

【注諸急爲寒。心爲陽髒而畏寒﹐故脈急。心爲君主之官而不受邪﹐故脈見於髒而形見於腑也。】

平人气象論

寸口脈沈而弱﹐曰寒熱﹐及疝瘕少腹痛。

【注寸爲陽﹐沈爲陰。寸口脈沈而弱﹐此正气虛而陽邪直入於裏陰。陰陽相乘﹐故主寒熱。陽邪入裏﹐故又主疝瘕而少腹痛也。】

脈急曰疝瘕﹐少腹痛。

【注諸急爲寒﹐故主疝瘕在內。】

大奇論

腎脈大急沈﹐肝脈大急沈﹐皆爲疝。心脈搏滑急爲心疝。肺脈沈搏爲肺疝。三陽急爲瘕﹐三陰急爲疝。

【注大則爲虛﹐急則爲寒﹐沈爲在下在裏﹐故皆爲疝。心疝之有形﹐在少腹﹐其气上搏於心﹐故心脈搏而滑急也。肺脈浮而反沈搏﹐是肺气逆聚於內而爲肺疝矣。瘕﹐假也﹐假物而成形。疝字從山﹐艮止髙起之象。故病三陽之气者爲瘕﹐三陰之气者爲疝。】

脈解篇

厥陰所謂﹝疒頹﹞疝﹐婦人少腹腫者﹐厥陰者﹐辰也。三月﹐陽中之陰﹐邪在中﹐故爲﹝疒頹﹞疝少腹腫也。

【注厥陰木火主气﹐故主於三月﹑四月之交。三月陽盛之時﹐而厥陰主气﹐故爲陽中之陰。邪爲陰气也﹐厥陰之气在內而未得盡出﹐故爲﹝疒頹﹞疝腹腫也。】

所謂﹝疒頹﹞癃疝膚脹者﹐曰陰亦盛而脈脹不通﹐故曰﹝疒頹﹞癃疝也。

【注陰亦盛者﹐厥陰之气亦盛於外而脈脹不通﹐故﹝疒頹﹞癃膚脹也。﹝疒頹﹞癃疝者﹐陰器腫而不得小便也。】

痿論

思想無窮﹐所願不得﹐意淫於外﹐入房太甚﹐宗筋弛縱﹐發爲筋痿﹐及爲白淫。故《下經》曰﹐筋痿者生於肝﹐使內也。

【注思想無窮﹐所願不得﹐則肝气傷矣。前陰者﹐宗筋之所聚。足厥陰之脈﹐循陰股入毛中﹐過陰器。意淫於外則欲火內動﹐入房太甚則宗筋縱弛﹐陰痿白淫﹐乃欲火盛﹐而淫精自出也。筋痿者﹐又生於所願不遂而傷肝﹐兼之使內﹐入房之太甚也。】

陽明者﹐五臟六腑之海﹐主潤宗筋。宗筋主束骨而利機關也。

【注陽明﹐爲水谷血气之海。五臟六腑﹐皆受气於陽明﹐故爲臟腑之海。宗筋者﹐前陰者。前陰者﹐宗筋之所聚﹐太陰﹑陽明之所合也。諸筋皆屬於節﹐主束骨而利機關。宗筋爲諸筋之會﹐陽明所生之血气爲之潤養﹐故諸痿獨取於陽明。】

衝脈者﹐經脈之海也﹐主滲灌溪谷﹐與陽明合於宗筋。

【注衝脈起於胞中﹐上循背裏爲經絡之海。其浮而外者﹐滲灌於溪谷之間﹐與陽明合於宗筋。是以宦者去其宗筋則傷衝任﹐血瀉不復而須不生。】

陰陽總宗筋之會﹐會於气街﹐而陽明爲之長。

【注少陰﹑太陰﹑陽明﹑衝﹑任﹑督脈﹐總會於宗筋﹐循腹上行﹐而復會於气街。气街者﹐腹气之街﹐在衝脈於臍左右動脈間﹐乃陽明之所主﹐故陽明爲之主也。】

故陽明虛則宗筋縱。

【注陽明爲水谷之海﹐主潤宗筋。陽明虛則宗筋縱﹐宗筋縱弛﹐不能束骨而利機關﹐則成痿躄矣。故諸痿獨取陽明。】

故陽明虛則宗筋縱。

【注陽明爲水谷之海﹐主潤宗筋。陽明虛則宗筋縱﹐宗筋縱弛﹐不能束骨而利機關﹐則成痿躄矣。故諸痿獨取陽明。】

厥論

前陰者﹐宗筋之所聚﹐太陰﹑陽明之所合也。

【注宗筋根起於胞中﹐內連於腎臟。陰陽二气﹐生於胃腑﹐輸於太陰﹐藏於腎臟。太陰﹑陽明合聚於宗筋者﹐中焦之太陰﹑陽明﹐與下焦之少陰﹑太陽﹐中下相合﹐而會合於前陰之間。】

厥陰之厥﹐則少腹腫痛﹐腹脹﹐涇溲不利﹐好臥屈膝﹐陰縮腫胻內熱。

【注足厥陰之脈﹐內抵少腹﹐挾胃屬肝絡膽﹐故厥則少腹腫痛而腹脹。其下循陰股﹐入毛中﹐環陰器﹐抵少腹﹐是以涇溲不利﹐陰縮而腫。肝主筋﹐膝者筋之會。筋脈厥逆﹐不能濡養筋骨﹐故好臥而屈膝。其脈起於大指叢毛之際﹐上循足胻﹐厥陰木火主气﹐榮兪厥逆﹐故胻內腫熱也。】

玉機眞髒論

風者﹐百病之長也。弗治﹐脾傳之腎﹐病名曰疝瘕﹐少腹冤熱而痛﹐出白﹐一名曰蠱。

【注邪聚下焦﹐故少腹冤熱而痛﹐溲出淫濁也。蠱﹐言陰邪居下而壞事之極。】

骨空論

任脈爲病﹐男子內結七疝﹐女子帶下瘕聚。

【注七疝者﹐其病各異﹐其名不同。瘕者﹐假血液而時下汁沫﹔聚者﹐气逆滯而爲聚積也。衝脈之血气﹐散於脈外之气分﹐故病則逆气裏急。】

督脈生病﹐從少腹上衝心而痛﹐不得前後﹐爲衝疝。

【注其脈從少腹直上貫心﹐故衝心而痛。繞於前後二陰之篡間﹐故不得前後而爲衝痛之疝。】

四時刺逆從論

厥陰滑則病狐疝風。少陰滑則病肺風疝。太陰滑則病脾風疝。陽明滑則病心風疝。太陽滑則病腎風疝。少陽滑則病肝風疝。

【注滑者﹐陽气盛微有熱气病之謂。疝气盛而生熱﹐則爲疝痛。所謂風者﹐熱所生也。】

至眞要大論

太陽在泉﹐寒淫所勝﹐民病少腹控睪﹐引腰脊﹐上衝心痛﹐血見嗌痛﹐頷腫。

【注丑未之歲﹐太陽在泉﹐寒淫於下﹐則膀胱與腎受之。膀胱居於少腹﹐故少腹痛。腎主陰器﹐故控引睪丸。太陽之脈﹐挾脊抵腰中絡心﹐故引腰脊。腎脈絡心﹐故上衝心痛。心主血而寒气逼之﹐故血見嗌痛頷腫﹐乃小腸經病。小腸者﹐心之腑也﹐亦水邪上侮火髒火腑而然。】

陽明司天﹐丈夫﹝疒頹﹞疝﹐婦人少腹腫。

【注﹝疒頹﹞疝少腹腫﹐皆肝經之病。】

太陽之復﹐少腹控睪﹐引腰脊﹐上衝心。

【注此亦厥陰之病也。】

陽明之勝﹐淸發於中﹐左胠脇痛溏泄﹐內爲嗌塞﹐外發﹝疒頹﹞疝﹐胸中不便﹐嗌塞而欬。

【注金气寒肅﹐故淸發於中﹐金勝則木气受虧﹐故爲脇痛﹝疒頹﹞疝。】

太陰在泉﹐主勝則寒气逆滿﹐食飲不下﹐甚則爲疝。

【注主勝則寒气逆滿者﹐水淫而上乘於土也。四之客气﹐乃厥陰風木﹐食飲不下。甚則爲疝者﹐濕气上逆而病及厥陰之經也。】

五常政大論

太陰司天﹐濕气下臨﹐腎气上從﹐胸中不利﹐陰痿﹐气大衰而不起不用。

【注胸中不利﹐水气上逆也。陰痿者﹐腎气衰於下也。夫陽气生於腎陰﹐而運用於膚表。腎气大衰﹐故陰器不起不用。】

靈樞經

邪气臟腑病形篇

肝脈微大爲肝痺﹐陰縮﹔滑甚爲﹝疒貴﹞疝。

【注大主肝气盛。陰縮﹝疒貴﹞疝﹐肝气逆於下也。】

心脈微滑爲心疝引臍﹐小腹鳴。

脾脈微大爲疝气﹐滑甚爲﹝疒貴﹞癃﹐濇甚爲腸﹝疒貴﹞﹐微濇爲內﹝疒貴﹞﹐多下膿血。

【注脾爲陰濕之土﹐濕熱則爲疝﹝疒貴﹞。虛而有寒則爲腸﹝疒貴﹞。脾臟多血少气﹐故下膿血。】

腎脈滑甚爲癃﹝疒貴﹞﹐大甚爲陰痿。

【注腎有熱則爲睪丸腫。﹝疒貴﹞痿者﹐陰器痿而不舉也。】

經脈篇

肝足厥陰之脈﹐是動則爲腰痛不可以俯仰﹐丈夫﹝疒貴﹞疝﹐婦人少腹腫﹔是主肝所生病者﹐狐疝。

【注腰痛不可以俯仰﹐蓋厥陰從少陽中气之化﹐厥陰之化气病也。﹝疒貴﹞疝少腹腫﹐皆厥陰之本气病也。】

足厥陰气絕則筋絕。厥陰者﹐肝脈也。肝者﹐筋之合也。筋者﹐聚於陰器而脈絡於舌本也。故脈弗榮則筋急﹐筋急則引舌與卵。故唇靑舌捲卵縮﹐則筋先死。庚篤辛死﹐金勝木也。

【注足厥陰之气主筋﹐故气絕則筋絕。厥陰者肝脈﹐肝者筋之合﹐謂厥陰之气合於肝脈﹐肝臟之气合於筋也。聚於陰器者﹐脈气之會於宗筋也。筋聚於陰器而絡於舌本﹐故脈不榮於筋﹐則筋急而舌捲卵縮矣。厥陰气絕﹐則筋先死。庚篤辛死﹐金勝木而肝臟之木气絕也。】

經筋篇

手少陰經筋之病﹐寒則反折筋急﹐熱則筋弛縱不收﹐陰痿不用。陽急則反折﹐陰急則俯不伸。焠刺者﹐刺寒急也。熱則筋縱不收﹐無用燔鍼﹐名曰季冬痺也。

【注手少陰其病在气而爲經筋之病者﹐寒則反折筋急﹐熱則筋縱不收。陽急則反折﹐陰急則俯不能伸。蓋少陰本陰而標陽﹐故有寒熱陰陽之證﹐少陰之從本從標也。少陰主气﹐故爲季冬之痺。】

足厥陰之筋﹐起於大指之上﹐上循陰股﹐結於陰器﹐絡諸筋。其病陰器不用﹐傷於內則不起﹐傷於寒則陰縮入﹐傷於熱則縱挺不收。治在行水淸陰气气原缺﹐據《靈樞》經筋補。。

【注陰器乃宗筋之會而主筋﹐故連絡於三陰三陽之筋也。其病爲陰器不用。傷於內則陰痿不用﹐傷於寒則陰器縮入﹐傷於熱則陰挺不收。厥陰從中見少陽之火化﹐故有寒熱之分。夫金气之下﹐水气治之。復行一步﹐木气治之。厥陰之木气本於水﹐故治在行水﹐以淸厥陰之气也。】

五味論篇

陰者﹐積筋之所終也。故酸入而走筋矣。

【注陰者前陰。積筋者﹐宗筋也。宗筋者﹐筋之主也。酸入於宗筋﹐故走筋。蓋足厥陰肝經﹐主宗筋而外合於通體之筋。】

五音五味篇

黃帝曰﹕士人有傷於陰﹐陰气絕而不起﹐陰不用﹐然其須不去﹐其故何也﹖宦者獨去﹐何也﹖願聞其故。岐伯曰﹕宦者去其宗筋﹐傷其衝脈﹐血瀉不復﹐皮膚內結﹐唇口不榮﹐故須不生。

【注宦者去其宗筋﹐傷其衝脈﹐血瀉而不復上榮於唇口﹐故須不生。此因割去前陰﹐而傷其先天之精气也。】

有天宦者﹐此天之所不足也。其任衝不盛﹐宗筋不成﹐有气無血﹐唇口不榮﹐故須不生。

【注天宦者﹐謂之天閹。不生前陰﹐卽有而小縮﹐不挺不長﹐不能生子﹐此先天所生之不足也。其衝任不盛﹐宗筋不成﹐有气無血﹐唇口不榮﹐故須不生。】

刺節眞邪篇

莖垂者﹐身中之機﹐陰精之候﹐津液之道也。

【注莖垂者﹐乃宗筋之會。腎者﹐胃之機關﹐主受藏津液。夫腎臟所藏之津液﹐從宗脈而上濡於空竅。故曰莖垂者﹐身中之機﹐陰精之候﹐津液之道也。】

本神篇

肝悲哀動中則傷魂﹐魂傷則狂忘不精﹐不精則不正﹐當人陰縮而筋攣﹐兩脇骨不舉﹐毛悴色夭﹐死於秋。

【注悲哀﹐肺之情也。如肝因悲哀動中則傷肝臟所藏之魂﹐魂傷則狂忘不精。蓋肝將軍之官﹐謀慮出焉。肝志傷則不能處事精詳矣。膽爲中正之官﹐決斷出焉。髒气傷則腑志亦不正﹐而無決斷矣。肝主筋而脈絡陰器﹐陰縮筋攣脇骨不舉﹐情志傷而及於形也。】

本髒篇

耳後陷者腎下﹐腎下則爲狐疝。

【注狐疝者﹐偏有大小﹐時上時下﹐如狐之出入無時﹐此腎臟之疝也。】

金匱要略【漢張機】

陰腫濕

心水者﹐其身重而少气﹐不得臥﹐煩而躁﹐其人陰腫。

腎水者﹐其腹大﹐臍腫腰痛﹐不得溺﹐陰下濕如牛鼻上汗﹐其足逆冷﹐面反瘦。

陰吹

胃气下泄﹐陰吹而正喧﹐此穀气之實也。膏發煎導之。

食忌

魚無腸膽者不可食。食之﹐三年陰不起﹐女子絕生。

疝

腹痛﹐脈弦而緊﹐弦則衛气不行﹐卽惡寒﹐緊則不欲食﹐邪正相搏﹐卽爲寒疝。寒疝繞臍痛。若發則白津出﹐手足厥冷。其脈沈緊者﹐大烏頭煎主之。

寒疝腹中痛﹐及脇痛裏急者﹐當歸生薑羊肉湯主之。寒疝﹐腹中痛﹐逆冷﹐手足不仁。若身疼痛﹐灸刺諸藥不能治﹐抵當烏頭桂枝湯主之。

其脈數而緊乃弦﹐狀如弓弦﹐按之不移。脈數弦者﹐當下其寒。脈緊大而遲者﹐必心下堅。脈大而緊者﹐陽中有陰﹐可下之。

趺陽脈當伏﹐今反緊﹐本自有寒疝瘕﹐腹中痛﹐醫反下之﹐下之卽胸滿短气。

陰狐疝气者﹐偏有小大﹐時時上下﹐蜘蛛散主之。

陰蝕

少陰脈滑而數者﹐陰中卽生瘡﹐陰中蝕﹐瘡爛者﹐狼牙湯洗之。

中藏經【漢華佗】

卵縮

脾中寒足熱﹐則皆使人腹中痛﹐不下食﹐又病其舌彊語濇﹐轉卵縮﹐牽陰股中引痛。

驗病生死

凡病舌捲卵縮者死。

掌腫無紋﹐臍腫出﹐囊莖俱腫者﹐死。

疝脈

左手寸口陽絕﹐則無小腸也。六日死。病則臍脾小腹中有疝瘕也。

千金方【唐孫思邈】

陰﹝疒頹﹞

﹝疒頹﹞有四種﹕有腸﹝疒頹﹞﹑卵脹﹑气﹝疒頹﹞﹑水﹝疒頹﹞。腸﹝疒頹﹞﹑卵脹﹐難瘥。气﹝疒頹﹞﹑水﹝疒頹﹞﹐鍼灸易治。

妬精瘡

有人自少至長﹐陰下常有幹癬者﹐宜依癬方主之。有五勞七傷而得陰下癢濕﹐搔之黃汁出者﹐宜用補丸散主之﹐仍須敷藥治之。亦有患妒精瘡者﹐以妒精方治之。夫妒精瘡者﹐男子在陰頭節下﹐婦人在玉門內﹐並似疳瘡。作臼齊食之大痛﹐疳卽不痛也。

跌陽脈滑而數﹐法當下重。少陰脈滑而數﹐婦人陰中生瘡。

活人書【宋朱肱】

囊縮

傷寒六七日﹐煩滿囊縮﹐其脈尺寸俱微緩﹐此足厥陰肝經受病也。

脈浮緩﹐必囊不縮﹐外證必發熱惡寒似瘧﹐爲欲愈﹐宜桂枝麻黃各半湯。若尺寸脈俱沈短者﹐必是囊縮﹐毒气入髒﹐宜承气湯下之。

大抵傷寒病﹐臟腑傳變﹐陽經先受病﹐故次第傳入陰經。以陽主生﹐故太陽水傳足陽明土﹐土傳足少陽木﹐爲微邪也。陰主殺﹐故木傳足太陰土﹐土傳足少陰水﹐水傳足厥陰木。至六七日﹐當傳厥陰肝木﹐必移气克於脾土﹐脾再受賊邪﹐則五臟六腑皆困而危殆。營衛不通﹐耳聾囊縮﹐不知人而死矣。速用承气湯下之﹐可保五死一生。古人云﹕脾熱病則五臟危。又云﹕土敗木賊則死。若第六七日傳厥陰﹐脈得微緩﹑微浮爲脾胃脈﹐故知脾气全﹐不再受客﹐邪無所容﹐否極泰來﹐營衛將復﹐水升火降﹐則寒熱作而大汗解矣。

濟生方【宋嚴用和】

七疝

巢氏云﹕疝者痛也﹐皆由榮衛虛弱﹐飲食寒溫不調﹐致風冷邪气﹐乘虛入於腹中﹐遂成諸疝。發則小腹疼痛﹐痛或繞臍﹐或逆上搶心﹐引心背痛。甚則手足厥冷﹐自汗嘔逆﹐或大小便祕難。大抵諸疝之脈當弦緊。蓋弦者寒也﹐緊者痛也。疝有七證﹐厥疝﹑癥疝﹑寒疝﹑气疝﹑盤疝﹑附疝﹑狼疝是也。何以言之﹖厥疝則心痛足冷﹐食已則吐﹔癥疝腹中气乍滿﹐气積如臂﹔寒疝因寒飲食﹐卒然脇下腹中痛﹔气疝腹中乍滿乍減而痛﹔盤疝腹中痛引臍旁﹔附疝腹痛連臍下有積聚﹔狼疝小腹與陰相引而痛。諸疝不愈﹐邪气畱滯﹐乃成積聚。其爲病也﹐或左或右﹐脇下有如覆杯﹐或臍上下如臂﹐或腹大如盤﹐令人羸瘦少气﹐灑淅寒熱﹐嗜臥﹐飲食不爲肌膚﹐或腹滿嘔泄﹐或遇寒則痛。其脈厥而緊﹐浮而牢﹐皆積聚之脈也。但牢彊急者生﹐虛弱急者不可治。

陰﹝疒頹﹞

夫陰﹝疒頹﹞之證有四種﹕一曰腸﹝疒頹﹞﹐二曰气﹝疒頹﹞﹐三曰卵脹﹐四曰水﹝疒頹﹞是也。《聖惠》云﹕腎气虛﹐風冷所侵﹐流入於腎﹐不能宣散而然也。《三因》云﹕陰﹝疒頹﹞屬肝﹐系宗筋﹐胃陽明養之。考之眾論﹐俱爲至當。多由不自衛生﹐房室過度﹐久蓄憂思恐怒之气﹐或坐臥冷濕處﹐或勞役無節﹐皆能致之。病則卵核腫脹﹐偏有大小﹐或堅硬如石﹐或臍腹絞痛﹐甚則膚囊腫脹﹐多成瘡毒﹐輕則時出黃水﹐甚則成癰潰爛。大抵卵脹﹑腸﹝疒頹﹞皆不易治﹐气﹝疒頹﹞﹑水﹝疒頹﹞灸之易愈也。又有小兒有生以來便如此者﹐乃宿疾也。四﹝疒頹﹞治法﹐橘核丸用之屢驗。

瘡瘍全書【金竇漢卿】

腎癰

此毒年髙者﹐因宿有疝气疾﹐及感冒寒濕气﹐辛勤﹔少壯爲因房事所得。初起陰囊赤腫﹐身發寒熱﹐攻水道﹑歸來二穴﹐痛不可忍﹐用手按之﹐皮寬不急﹐可用敗毒散加入當歸須﹑川楝子發散。用手按之急脹似火之熱﹐急用陰囊毒之藥治之﹐更服黃礬丸。

倘或開刀﹐須待其熟﹐以油頭繩紮住腎子﹐以小刀開海底穴﹐其膿血卽流盡矣。外貼金絲等膏。少勞戒色﹐並避湯火風气及諸毒物。

陰囊毒【卽外腎癰】

此證因肝經濕熱不利﹐遂流毒於膀胱腎經﹐感冒寒暑邪气﹐偏盛於陰之經絡﹐以致血气凝聚﹐寒濕不散﹐陰囊上腫而痛﹐或潰爛皮脫﹐腎子懸掛﹐宜用瀉肝淸熱湯服之﹐外用鐵箍散圍之。

此證腐壞﹐急用烏金散敷之。或潰爛﹐飲食少思﹐日晡發熱﹐急服加味小柴胡湯。痛甚加黃連﹐小便不利加木通﹑車前子﹐口渴加天花粉﹑麥門冬﹑五味子。

陰蝕瘡

陰蝕瘡之生﹐皆由髒中虛怯﹐腎气衰少﹐風邪入腑﹐毒惡損傷榮衛﹐或與有毒婦人交接﹐不曾洗淨。故時痛時癢﹐以漸成竅作疳﹐膿水湧流。若不早治﹐命亦難保。先用蛇牀子﹑地骨皮﹑桑槐枝煎湯溫洗﹐內服淸熱消疳解毒湯﹐外用摻藥。先用金絲膏﹐後用紫金膏﹐拔出毒水﹐易能長肉。

夫陰蝕瘡者﹐卽下疳也。陰汗臊臭﹐故莖根生疳瘡。乃肝經所屬之分野。

內外蛀疳﹐身熱﹐小便濇滯﹐宜服小柴胡湯加龍膽艸﹑黃連﹑車前子。

左右便毒【又名血疝】

夫便毒者﹐生於小腹兩腿合縫之間。或行路遠涉辛苦﹐或上或下低閃肭气﹐或房事所傷﹐或男女大欲﹐不得直遂其志﹐故敗精滯血﹐畱聚中途﹔或夢寐之間而不泄﹐或妄想不能忘情息念﹐故結成毒。然腎者作彊之官﹐伎巧所出﹐一有所感﹐精血凝滯﹐此證遂生。初起之時﹐寒熱交作﹐兩腿牽絆﹐腫起不能屈伸﹐乃証之漸也。急服龍膽湯。

小腸流注

此證受在心經伏熱﹐結聚成毒也。當用敗毒流气飲﹐再服淸心流气飲治之﹐時服臘礬丸。

河間六書【金劉完素】

﹝疒頹﹞疝

﹝疒頹﹞疝﹐少腹控卵﹐腫急絞痛也。寒主拘縮﹐寒極而土化治之﹐故腫滿。經言丈夫﹝疒頹﹞疝﹐謂陰器連少腹急痛。其婦人少腹腫﹐皆肝足厥陰脈之爲病。經注曰﹕寒气聚而爲疝也。又按《難經》言五臟皆有疝﹐但脈急也。注言脈急者﹐寒之象。然寒則脈當短小而遲﹐今言急者﹐非急數而洪也。由緊脈主痛﹐急爲痛甚。病寒𨿽急﹐亦短小也。所以有痛而脈緊急者﹐脈爲心之所養也。凡六气而痛則心神不寧﹐而緊急不得舒緩﹐故脈亦從之而見。欲知何气爲其痛﹐當適其緊急相兼之脈而可知。如緊急洪數﹐則爲熱痛之類。又經言脾傳之腎﹐病名曰疝瘕﹐少腹煩冤而痛﹐出白液﹐一名曰蠱。注言少腹痛﹐溲出白液也。一作客熱內結﹐銷爍脂肉如虫之食﹐故名曰蠱也。然經之復言熱爲疝瘕﹐則亦不可止言爲寒﹐當以脈證別之。

小腸气

《甲乙經》云﹕小腸病結於腰﹐上而不下﹐痛衝心肺邪所系﹐茴香楝實丸主之。

陰疝

足厥陰之脈﹐環陰器﹐抵小腹。腫或痛﹐腎虛寒水涸﹐宜瀉邪補脈爲治﹐蒺藜湯主之。

蠱疝

脾風傳腎﹐一名疝气﹐小腹痛出白液﹐名曰蠱。《左傳》云﹐以喪志名爲蠱病﹐乃眞精不守也。大建中湯主之。

心疝

心脈急﹐小腹有形﹐心不受邪﹐必傳於腑﹐故小腹有形﹐心气逆不順則痛不已﹐當兼心气治。不止﹐爲有寒邪所中。木香散主之。

儒門事親【元張從政】

莖中痛

莖中痛者﹐先宜淸劑﹑寒劑奪之﹐後以淡劑﹑甘劑分之。

疝本肝經宜通勿塞論

疝有七﹐前人論者甚多﹐非《靈樞》《素問》《銅人》之論﹐餘皆不取。非余好異也﹐但要窮其源耳。七疝者何﹖寒疝﹑水疝﹑筋疝﹑血疝﹑气疝﹑狐疝﹑﹝疒頹﹞疝﹐是謂七疝。俗工不識﹐因立謬名。或曰膀胱﹐或曰腎冷﹐或曰小腸气﹐小兒曰偏气﹐立名旣謬﹐並喪其實。何哉﹖蓋醫者旣斷爲膀胱腎冷小腸气﹐又曰虛寒所致。其藥之用也﹐不鹿茸﹑巴戟﹐則杜仲﹑蓯蓉﹔不附子﹑烏頭﹐則漧薑﹑官桂﹔不楝實﹑蘹香﹐則金鈴﹑補骨脂。朝吐暮餌﹐曾無殊效。三二十年﹐牢不可去。間因微病﹐稍似開通。執此微芒﹐浸成大錯。標旣不除﹐本必歸甚。處處相傳﹐曾無覺者。豈知諸疝皆歸肝經﹐其柰通流歸之小腸脬囊。夫膀胱水腑﹐專司滲泄﹔小腸水道﹐專主通流﹔腎爲少陰﹐總統二水。人之小溲﹐自胃入小腸﹐滲入膀胱。膀胱者﹐脬囊也﹐气化則水出莖端﹐此常道也。及其爲疝﹐乃屬足厥陰肝經。蓋環陰器而上入小腹者﹐足厥陰肝經也。夫肝腎皆屬於下﹐與衝﹑任﹑督相附。然《靈樞經》言﹕足厥陰肝經病﹐則有遺溺﹑癃閉﹑狐疝。專主腎與膀胱﹑小腸三經﹐則不言疝﹐是受疝之處﹐乃肝之部分也。且《內經》言﹕男子宗筋爲束骨之會。而肝專主筋。睪者﹐囊中之丸。𨿽主外腎﹐非厥陰環而引之﹐則玉莖無由伸縮。在女子則爲篡戶﹐其內外爲二﹕其一曰廷孔﹐其二曰窈漏。此足厥陰與衝﹑任﹑督之所會也。《靈樞》言﹕足厥陰之經筋﹐聚於陰器。其病傷於寒則陰縮入﹐傷於熱則縱挺不收﹐治在行水淸陰气。故陽明與太陰﹑厥陰之筋﹐皆會於陰器。惟厥陰主筋﹐故爲疝者﹐必本之厥陰。《靈樞》又言﹕足厥陰之別﹐名曰蠡溝﹐去內踝五寸﹐別走少陽﹐循脛上睪﹐結於莖。其病气逆睪腫卒疝﹐實則挺長﹐虛則暴癢﹐取之所別也。豈非厥陰爲受病之處耶﹖《靈樞》又言﹕邪在小腸﹐連睪系﹐屬於腎﹐貫肝絡肺。心系气盛﹐厥逆上衝﹐腸胃燻肝﹐散於肓﹐結於臍。故取之肓原以散之﹐取太陰以平之﹐取厥陰以下之﹐取巨虛﹑下廉以去之﹐按其所過之經以調之。此其初𨿽言邪在小腸﹐至其治法﹐必曰取厥陰以下之﹐乃知諸疝關於厥陰﹐可以無疑。以脈考之﹐《素問》云﹐厥陰滑爲狐風疝﹐少陽滑爲肺風疝﹐太陰滑爲脾風疝﹐陽明滑爲心風疝﹐太陽滑爲腎風疝﹐少陰滑爲肝風疝。凡此六疝﹐𨿽見於他脈中﹐皆言風疝者﹐足厥陰肝經之气也。《靈樞》亦曰﹐心脈微滑爲心疝﹐肝脈滑甚爲﹝疒貴﹞疝﹐腎脈滑甚爲癃﹝疒貴﹞。凡此三髒脈之疝﹐亦以滑爲疝也。《素問》又云﹐脈大急皆爲疝。心脈滑﹐傳爲心疝。肺脈沈﹐傳爲肺疝。三陰急爲疝﹐三陽急爲瘕。王太僕云﹐太陽受寒﹐血凝爲瘕﹔太陰受寒﹐气聚爲疝。此言太陰受寒﹐傳之肝經﹐可以溫藥逐之﹐而不可以溫藥補之。若補之者﹐是欲病去而彊挽畱之也。歷考《素問》﹐三陽爲病發寒熱﹐其傳爲﹝疒頹﹞疝。此亦言膀胱非受病之處﹐必傳於厥陰部分﹐然後爲疝也。又言﹐病在少腹﹐腹痛﹐不得大小便﹐病名曰疝﹐得之寒。言脈急者曰疝瘕﹐少腹痛。凡言少腹者﹐豈非厥陰之部分耶﹖又言﹕脾風傳胃名曰疝瘕﹐此謂非肝木不能爲風气。名曰厥疝﹐蓋脾土虛而不能制水﹐又爲肝木所淩也。又言督脈爲衝疝﹐蓋厥陰與衝﹑任﹑督俱會於前陰也。豈不明哉﹖至如運气中又言﹐歲太陽在泉﹐寒淫所勝﹐民病少腹控睪。蓋寒客於小腸﹑膀胱﹐則肝木縮而不得伸﹐此母傳之子也。陽明司天﹐燥淫所勝﹐丈夫﹝疒頹﹞疝﹐婦人少腹痛。此言肝气不得上行﹐爲金所抑﹐鬼賊故也。又言﹐太陰在泉﹐土勝則寒气逆滿﹐食飲不下﹐甚則爲疝。此亦言寒客太陰濕土﹐土不勝水﹐水傳之肝經也。又嘗徧閱《銅人》兪穴﹐亦相表裏。如背上十三椎兪﹐肝經言寒疝。腹部中行﹐惟陰交一穴寒疝言﹐任脈之所發也﹔關元一穴言暴疝﹐小腸之募﹐足三陰任脈之會也﹔中極一穴言疝瘕﹐膀胱之募﹐亦足三陰任脈之會也﹔曲骨一穴言﹝疒貴﹞疝﹐任脈﹑足厥陰之會也。其腹部第二行﹐肓腧二穴言寒疝﹐衝脈足少陰之會也﹔四滿二穴言疝瘕﹐衝﹑任脈﹑足少陰腎之會也。其腹部第三行﹐大巨二穴言﹝疒貴﹞疝﹐足陽明脈气之所發也﹔气沖二穴言﹝疒頹﹞疝﹐莖中痛兩丸寒痛﹐亦足陽明脈气之所發也。其腹部第四行﹐府捨二穴言疝痛﹐足太陰﹑厥陰﹑陰維之交會也﹔衝門二穴言陰疝﹐足太陰﹑厥陰之會也。其在側脇者﹐五樞二穴言寒疝﹐陰邪上入少腹﹐帶脈下三寸也。其在足六經者﹐足厥陰穴十名﹐言疝者七﹐謂大惇﹑行間﹑太衝﹑中封﹑蠡溝﹑中都﹑曲泉。足少陽穴十四名﹐言疝者一﹐謂丘墟穴也。足太陰穴十一名﹐言疝者一﹐謂陰陵泉也。足陽明穴十五名﹐言疝者一﹐謂陰市穴也。足少陰穴十名﹐言疝者五﹐謂然谷﹑太溪﹑照海﹑交信﹑築賓也。足太陽穴十八名﹐言疝者二﹐謂金門﹑合陽也。由是言之﹐惟厥陰言疝獨多﹐爲疝之主也。其他經穴﹐𨿽亦治疝﹐終非受疝之地﹐但與足厥陰相連耳。或在泉寒勝﹐木气攣縮禁於此經﹔或司天燥勝﹐木气抑鬱於此經﹔或忿怒悲哀﹐憂抑頓挫﹐結於此經﹔或藥淋外固﹐閉尾縮精﹐壅於此經。其病差別如此。不知世間之方多熱補﹐信俗方則《素問》《靈樞》《銅人》非也﹐信《素問》《靈樞》《銅人》則俗方非也。嗚呼﹗余立於醫四十餘歲﹐識練日久﹐因經識病﹐然後不惑。且夫遣溺閉癃﹐陰痿脬痺﹐精滑白淫﹐皆男子之疝也﹐不可妄歸之腎冷。血涸不月﹐月罷腰膝上熱﹐足躄﹐嗌漧﹐癃閉﹐少腹有塊﹐或定或移﹐前陰突出﹐後陰痔核﹐皆女子之疝也。但女子不謂之疝﹐而曰瘕。若少年得之﹐不計男子﹑婦人皆無子。故隱蔽委曲之事﹐了不幹脬﹑腎﹑小腸之事﹐乃足厥陰肝經之職也。俗方止言脬﹑腎﹑小腸﹐殊不言肝木一句﹐惑人甚矣。且肝經乙木也﹐木屬東方﹐爲心火之母也。凡疝者﹐非肝木受邪﹐則肝木自甚也﹐不可便言虛而補之。《難經》所謂東方實﹐西方虛﹐瀉南方﹐補北方。此言瀉火﹐木自平﹐金自淸﹐水自旺也。昔審言爲蔡之參軍也﹐因坐濕地﹐疝痛不可堪﹐諸藥莫救。余急以導水丸﹑禹功散瀉三十餘行﹐腫立消﹐痛立減。又項關一男子病卒疝﹐暴痛不任﹐倒於街衢﹐人莫能動﹐呼予救之。余引經証之邪气客於足厥陰之絡﹐令人卒疝﹐故病陰丸痛也。余急瀉大惇二穴﹐大痛立已。夫大惇穴者﹐乃足厥陰之二穴也。殄寇鎭一夫病﹝疒皆﹞瘧發渴﹐痛飲蜜漿﹐劇傷冰水。醫者莫知瀉去其濕﹐反雜進姜附﹐濕爲躁熱所壅﹐三焦閉溢﹐水道不行﹐陰道不興﹐陰囊腫墜﹐大於升斗。余先以導水百餘丸﹐少頃﹐以豬腎散投之。是夜﹐瀉靑赤水一斗﹐遂失痛之所在。又一夫病卒疝﹐赤腫大痛﹐數日不止﹐諸藥如水投石。余以導水一百五十丸﹐令三次咽之﹔次以通經散三錢﹐空腹淡酒調下。五更﹐下臟腑壅積之物數行﹐痛腫皆去﹐不三日平復如故。《內經》曰﹐木郁則達之﹐謂吐之令條達也。肝積本當吐﹐然觀其病之上下﹐以順爲貴。仲景所謂上宜吐﹐下宜瀉也。

七疝病形

寒疝﹐久而無子﹐其狀囊冷﹐結硬如石﹐陰莖不舉﹐或控睪丸而痛。得於坐臥濕地﹐或寒月涉水﹐或置雨雪﹐或坐臥磚石﹐或風冷處﹐使內過勞。宜以溫劑下之。

水疝﹐其狀腎囊腫痛﹐陰汗時出﹐或囊腫而狀如水晶﹐或囊癢而燥出黃水﹐或少腹中按之作水聲。得於飲水醉後﹐使內過勞﹐汗出而遇風﹐寒濕之气﹐聚於囊中﹐故水多令人爲卒疝。宜以逐水之劑下之。有漏鍼去水者﹐人多不得其法。

筋疝﹐其狀陰莖腫脹﹐或潰或膿﹐或痛而裏急筋縮﹐或莖中痛﹐痛極則癢﹐或挺縱不收﹐或白物如精﹐隨溲而下。得於房室勞傷﹐及邪術所使。宜以降心之劑下之。

血疝﹐其狀如黃瓜﹐在大腹兩旁﹐橫骨兩端約中﹐俗云便癰。得於重感﹐春夏大燠﹐勞動使內﹐气血流溢﹐滲入脬囊﹐畱而不去﹐結成癰腫﹐膿少血多。宜以和血之劑下之。

气疝﹐其狀上連腎區﹐下及陰囊﹐或因號哭忿怒﹐則气郁之而脹﹐怒哭號罷﹐則气散者是也。有一治法﹐以鍼出气而愈者﹐然鍼有得失﹐宜以散气之藥下之。或小兒亦有此疾﹐俗曰偏气﹐得於父已年老﹐或年少多病﹐陰痿精怯﹐彊力入房﹐因而有子﹐胎中病也。此疝不治﹐惟築賓一穴主之。

狐疝﹐其狀如瓦﹐臥則入小腹﹐行立則出小腹﹐入囊中。狐則晝出穴而溺﹐夜則入穴而不溺。此疝出入上下往來﹐正與狐相類也。亦與气疝大同小異﹐今人帶鉤鈐是也。宜以逐气流經之藥下之。

﹝疒頹﹞疝﹐其狀陰囊腫縋﹐如升如斗﹐不癢不痛者是也。得之地气卑濕所生﹐故江淮之間﹐湫塘之處﹐多感此疾。宜以去濕之藥下之。女子陰戶突出﹐𨿽亦此類﹐乃熱則不禁固也。不可便謂虛寒而濇之燥之補之。本名曰瘕﹐宜以苦下之﹐以苦堅之。王冰云﹕陽气下墜﹐陰气上爭﹐上爭則寒多﹐下墜則筋緩。故睪垂縱緩﹐因作﹝疒頹﹞疝也。已上七疝﹐下去其病之後﹐可調則調﹐可補則補﹐各量病勢﹐勿拘俗法。經所謂陰盛而腹脹不通者﹐﹝疒頹﹞癃疝也﹐故不可不下。

便癰

夫便癰者﹐乃男子之疝也。俗呼爲便癰﹐言於不便處害一癰﹐故名便癰。便癰者﹐謬名也﹐《難》《素》所不載。然足厥陰肝之經絡是气血行流之道路﹐衝﹑任﹑督脈亦屬肝經之旁絡。《難經》曰﹕男子有七疝是也。便癰者﹐血疝也。治之以導水丸﹑桃仁承气湯﹐或抵當湯投之﹐同瘀血不散而治﹐大作劑料﹐峻瀉一二十行。次以玉燭散和气血通經絡之類則是。世只知多用大黃﹑牡蠣而已﹐間有不愈者﹐是不知和血通經之道也。

下疳

夫下疳久不愈者﹐俗呼曰臊疳是也。先以導水﹑禹功﹐先瀉肝經﹔外以木香散摻之﹐日上三兩度﹔然後服淡粥一二日則止。

東垣十書【元李杲】

隱曲不利

經曰﹕二陽之病發心脾﹐有不得隱曲﹐女子不月。釋之者謂﹐男子則脾受之而味不化﹐故少精﹔女子則心受之而血不流﹐故不月。分心脾爲男女﹐各受立說。竊獨謂不然。夫二陽﹐陽明也。胃與大腸之脈也。腸胃有病﹐心脾受之。發心脾﹐猶言延及於心脾也。𨿽然﹐脾胃爲合﹐胃病而及脾﹐理固宜矣。大腸與心﹐本非合也。今大腸而及心﹐何哉﹖蓋胃爲受納之府﹐大腸爲傳化之府。食入於胃濁气歸心﹐飲入於胃輸精於脾者﹐以胃之能納﹐大腸之能化也。腸胃旣病﹐則不能受﹐不能化﹐心脾何所資乎﹖心脾旣無所資﹐則無所運化而生精血矣。故腸胃有病﹐心脾受之﹐則男爲少精﹐女爲不月矣。心脾當總言男女﹐不當分說﹐至隱曲﹑不月方可分說耳。若如釋者之言﹐則男之精獨資於脾而不資於心﹐女之血獨資於心而不資於脾﹐有是理耶﹖蓋男女之精血﹐皆由五臟之相養而後成。可謂之男精資於脾﹐女血資於心乎﹖經本曰﹕男女皆有心脾之病。但在男子則隱曲不利﹐在女子則月事不來耳。

論疝

前陰分大寒大熱﹐囊垂縮。陰陽別論云﹕三陽爲病發寒熱﹐下爲壅腫﹐及爲痿厥腨﹝疒肙﹞﹐其傳爲索澤﹐又傳爲﹝疒頹﹞疝。夫熱在外寒在內則囊垂﹐此九夏之气也﹐寒在外熱在內則卵縮﹐此三冬之气也。足太陽膀胱之脈逆﹐上迎手太陽﹑小腸之脈﹐下行至足厥陰肝之脈﹐不得伸﹐其任脈並厥陰之脈逆﹐則如巨川之水﹐致陽气下墜。是風寒濕熱﹐下出囊中﹐致兩睪腫大﹐謂之曰疝﹐大甚則爲﹝疒頹﹞。足厥陰之脈﹐與太陽﹑膀胱寒水之脈﹐同至前陰之末。《傷寒論》云﹕足厥陰肝經爲病﹐煩滿囊縮﹐急下之﹐宜大承气湯以瀉大熱。《靈樞》經筋篇云﹕足厥陰肝﹐傷於寒則陰縮入。前說囊縮爲大熱﹐此說爲大寒。又說﹕囊縮垂睪﹐下引﹝疒頹﹞疝腳气﹐爲大寒風濕盛﹐下垂爲寒。與上二說不同﹐何也﹖曰﹕以平康不病人論之﹐夏暑大熱﹐囊卵累垂﹐冬天大寒﹐急縮收上﹐與前三說又不同。何也﹖曰﹕傷寒家囊卵縮﹐大熱在內﹐宜承气湯急下之。與經筋說陰縮入﹐大寒在外﹐亦是熱在內與傷寒家同。故再引平康人以証之。冬天陽气在內﹐陰气在外﹐人亦應之﹐故寒在外則皮急﹐皮急則囊縮。夏月陰气在內﹐陽气在外﹐人亦應之﹐故熱在外則皮緩﹐皮緩則囊垂﹐此﹝疒頹﹞疝之象也。三說𨿽殊﹐皆一理也。

論陰瘡

夫陰瘡者﹐大槪有三等﹕一者濕陰瘡﹔二者妒精瘡﹔三者陰蝕瘡﹐又曰下疳瘡。蓋濕瘡者﹐由腎經虛弱﹐風濕相搏﹐邪气乘之﹐瘙癢成瘡﹐浸淫汁出﹐如疥癬者是也。妒精者﹐由壯年精气盈滿﹐久曠房室﹐陰上生瘡﹐赤腫作害﹐妨悶癢痛者是也。陰蝕瘡者﹐由腎臟虛邪﹐熱結下焦﹐經絡否濇﹐气血不行﹐或房勞洗浴不潔﹐以致生瘡﹐隱忍不醫﹐焮腫尢甚﹐由瘡在裏﹐措手無方﹐疼痛注悶﹐或小便如淋﹐陰丸腫痛是也。或經十數日﹐潰爛血膿﹐肌肉侵蝕﹐或血出不止﹐以成下疳。若身體壯熱﹐煩渴惡寒﹐宜急治之﹐以大豆甘艸湯漬之﹐漬毒之湯洗浴之﹐服五香連翹湯﹑漏蘆湯等疏之﹐更以截疳抵聖散幹摻之﹐四畔用摩風膏溫潤之﹐後以將護忌愼之。渴不止者﹐服竹葉黃芪湯。大便軟者﹐宜服托裏茯苓湯調治之。夫如是則無不差矣。

丹溪心法【元朱震亨】

疝痛

疝痛﹐濕熱痰積流下作病。大槪因寒郁而作﹐卽是痰飲食積並死血。

專主肝經﹐與腎經絕無相干﹐大不宜下。

痛甚者﹐不宜參﹑朮。

﹝疒頹﹞濕多成疝气﹐宜灸大惇穴﹐在足大指爪甲後一韭葉聚毛間是穴。

食積與死血成痛者﹐梔子﹑桃仁﹑山楂﹑枳子【一作枳實】吳茱萸﹐並炒以生薑汁﹐順流水煎湯調服。一方加茴香﹑附子。

亦有水气而腫痛者。

又有挾虛者﹐當用參﹑朮爲君﹐佐以疏導之藥。其脈沈緊豁大者是。

按之不定者﹐屬虛﹐必用桂枝﹑山梔炒﹑烏頭細切炒爲末﹐薑汁糊丸﹐每服三四十丸﹐姜湯下﹐大能劫痛。

按戴思恭云﹕疝本屬厥陰肝之一經。余常見俗說小腸﹑膀胱下部气者﹐皆妄言也。

木腎

木腎者﹐心火下降則腎水不患其不溫﹐眞陽下行則腎气不患其不和﹐旣溫且和﹐安有所謂木彊者哉﹖夫惟嗜欲內戕﹐腎家虛憊﹐故陰陽不相交﹐水火不相濟﹐而沈寒痼冷﹐凝滯其間﹐脹大作痛﹐頑痺結硬﹐勢所必至矣。不可純用燥熱﹐當溫散溫利﹐以逐其邪。邪气內消﹐榮衛流轉﹐如寒谷回春﹐蓋有不疾而速﹐不行而至者矣。

治法

凡治七疝﹐多用熱藥而獲效者﹐卽《內經》從治之法耳。須用寒涼藥監制之﹐不可純用大熱之劑﹐如烏頭﹑附子之類﹐令人久服多服﹐必變劇不可治矣。但宜以二陳湯加枳實﹑橘核﹑梔子﹑山楂等藥﹐煎入生薑汁﹐熱辣飲之。

恐有瘀血作痛者﹐本方加延胡索﹑桃仁泥。

如有气作痛者﹐本方加木香﹑茴香﹑楝實等藥。

如六脈沈細﹐手足厥冷者﹐本方加附子﹑漧薑﹑肉桂之類以佐之。

如睪丸痛甚者﹐加荔枝核﹑乳香﹑沒藥爲細末調入。本方煎藥內﹐或另用順流水調服亦可。

如木腎腫大如升斗者﹐本方去甘艸加海藻﹑昆布﹑荔枝核﹑茴香﹑川楝子等藥爲末﹐順流水調服﹐作丸子服亦可。

囊癰

《外科精要》云﹕癰疽入囊者死。囊屬厥陰﹐今以死言之﹐將以爲屬少陰腎經邪﹖予親見入囊者七八人﹐悉以濕熱入肝經施治﹐而用補陰藥佐之﹐𨿽膿潰皮脫﹐睪丸懸掛可畏者﹐皆不死。但不知下虛年老者如何耳﹖囊癰﹐濕熱下注也。有作膿者﹐此濁气潤下﹐將流入滲道﹐因陰道或虧﹐水道不利而然。膿盡自安﹐不藥可也。惟在善於調攝耳。又有因腹腫﹐漸流入囊﹐腫甚而囊自裂開﹐睪丸懸掛﹐水出﹐以杉木炭末敷外﹐以紫蘇葉包裹﹐仰臥養之。

大抵此證屬陰道虧﹐濕熱下利所致﹐故滋陰降濕藥不可缺。常治腫痛﹐小便祕滯者﹐用除濕爲主﹐滋陰佐之。腫痛已退﹐便利已和者﹐除濕滋陰藥相兼治之。欲其成膿﹐用托裏爲主﹐滋陰佐之﹔候膿成卽鍼之﹐仍用托裏滋陰。若濕毒已盡者﹐專用托裏。如膿淸或多或斂遲者﹐用大補之劑﹐或附子餅灸之。

陰瘡

男子陰瘡﹐又名恥瘡。或痛在莖之竅﹐或痛在莖之標﹐皆手足太陽經不利﹐熱毒下傳﹐入於足厥陰經﹐故變紫黑色﹐作蝕瘡﹐毀其莖而死。宜以子和泄水丸散導濕毒﹐無不愈者。若已成瘡﹐先泄其根﹐次從標而治外。以蔥白﹑黑豆汁渫洗拭漧﹐以黃連﹑木香﹑密陀僧﹑幹胭脂之類細末搽之。如內潰膿不出﹐以追膿散上之﹐又用子和泄水丸。如後竅膿少﹐可用黃連﹑木香﹑胭脂等貼之。

格致餘論【元朱震亨】

疝气論

疝气之有甚者﹐睪丸連小腹急痛也。有痛在睪丸者﹐有痛在五樞穴邊者﹐皆足厥陰之經也。或有形﹐或無形﹐或有聲﹐或無聲。有形如瓜﹐有聲如蛙。自《素問》以下﹐歷代名醫﹐皆以爲寒。蓋寒主收引﹐經絡得寒故收引不行﹐所以作痛﹐理固然也。有得寒而無疝者﹐又必有說以通之可也。予嘗屢因門戶雪上有霜﹐沒臍之水﹐踢冰徒涉﹐不曾病此﹐以予素無熱在內也。因而思之﹐此證始於濕熱在經﹐郁而至久﹐又得寒气外束﹐則濕熱之邪﹐不得疏散﹐所以作痛。若只作寒論﹐恐爲未備。或曰﹕厥陰一經﹐其道遠﹐其位卑﹐郁積濕熱﹐何由而致﹖予曰﹕大勞則火起於心﹐醉飽則火起於胃﹐房勞則火起於腎﹐大怒則火起於肝。本經火積之旣久﹐母能令子虛﹐濕气便盛。厥陰屬木﹐系於肝﹐爲將軍之官。其性急速﹐火性且又暴﹐今旣爲寒所束﹐宜其痛之大暴也。愚見有用烏頭﹑梔子等分作湯用之﹐其效亦敏捷。後因此方隨證與形﹐加減用之﹐無有不應。然濕熱又須分多少而施治。但濕者腫多﹐﹝疒頹﹞疝是也。又有挾虛而發者﹐當以參﹑朮爲君﹐而以疏導藥佐之。診其脈﹐有甚沈緊而豁大無力者是也。其痛亦輕﹐惟覺重墜牽引耳。

下部﹝疒頹﹞气不痛之方﹐細思非痛斷房事與厚味不可。若徒恃用藥﹐惟促其壽。若蒼朮﹑神曲﹑白芷﹑山楂﹑川芎﹑枳實﹑半夏皆要藥。人視其藥皆鄙賤之物﹐以啟慢心﹐又不能斷欲以愛護其根本﹐非徒無益﹐而反被其害者多矣。且其藥宜隨時月寒濕﹐更按君臣佐使加減。大抵﹝疒頹﹞疝屬濕者多。

衛生寶鑑【元羅天益】

疝

至眞要大論云﹕小腹控睪﹐引腰脊﹐上衝心﹐唾出淸水﹐及爲白淫﹐甚則入心﹐善悲善忘。《甲乙經》曰﹕邪在小腸也。小腸病者﹐小腹痛引腰脊﹐貫肝肺﹐其經虛不足﹐則風冷乘間而入。邪气旣入則厥﹐其證上衝肝肺﹐客冷散於胸﹐結於臍﹐控引睪丸﹐上而不下﹐痛而入腹﹐其衝心胸﹐蓋其經絡所屬所系也。

胞痺

痺論云﹕胞痺者﹐小腹膀胱﹐按之內痛﹐若沃以湯﹐濇於小便﹐上爲淸涕。夫膀胱者﹐爲州都之官﹐津液藏焉﹐气化則能出矣。今風寒濕邪气客於胞中﹐則气不能化出﹐故胞滿而水道不通。其證小腹膀胱﹐按之內痛。若沃以湯﹐濇於小便﹐以足太湯經其直行者﹐上交巓入絡腦﹐下灌鼻竅則淸涕也。

醫學正傳【明虞摶】

疝气論

愚按子和論七疝病源至爲詳悉﹐但其處方一以攻下之法爲主治﹐不能使人無疑耳。旣曰多由房勞致虛而作﹐其可一例施之以攻下之法乎﹖大抵七疝爲病﹐若非房勞所致﹐卽是遠行辛苦﹐涉水履冰﹐熱血得寒﹐而凝滯於小腸﹑膀胱之分﹔或濕熱乘虛﹐而流入於足厥陰之經。古方一以爲寒而純用烏﹑附等熱藥爲治﹐我丹溪先生獨斷爲濕熱﹐此發古人之所未發者也。夫熱郁於中﹐而寒束於外﹐宜其有非常之痛。故治法宜驅逐本經之濕熱﹐消導下焦之痰血﹐而以寒因熱用之法﹐立方處治﹐卽邪易伏而病易退也。其攻下之法﹐愚故未敢試而行之﹐以俟識者。

明醫雜著【明王綸】

陰痿

男子陰痿不起﹐古方多雲命門火衰﹐精气虛冷﹐固有之矣。然亦有郁火甚而致痿者。經云﹕壯火食气。譬如人在暑熱而倦怠痿弱﹐遇冬寒而堅彊也。予嘗親見一二人腎經郁火而有此證﹐令服黃蘗﹑知母淸火堅腎之藥而效。故須審察﹐不可偏認作火衰也。

【注陰莖﹐屬肝之經絡。蓋肝者木也﹐如木遇湛露則森立﹐遇酷熱則萎悴。若因肝經濕熱而患者﹐用龍膽瀉肝湯以淸肝火﹑導濕熱。若因肝經燥熱而患者﹐用六味丸以滋腎水﹑養肝血而自安。】

陰虛疝

若陰虛兼有疝气病者﹐補陰丸加蒼朮鹽水炒一兩半﹐黃連薑汁炒﹑山梔炒各六錢﹐川芎一兩﹐吳茱萸炒﹑靑皮去穰各五錢。

【注疝證專主肝經者多。如運气或在泉寒勝﹐木气攣縮﹐禁於此經。或司天燥勝﹐木气抑鬱於此經﹐或忿怒悲哀﹐憂抑頓挫﹐結於此經﹔或藥淋外固﹐閉尾縮精﹐壅於此經。其病差別如此。且夫遺溺閉癃﹐陰痿脬痺﹐精滑白淫﹐皆男子之疝也﹐不可妄歸之腎冷。血涸不月﹐月罷腰膝上熱﹐足躄﹐嗌漧﹐癃閉﹐少腹有塊﹐或定或移﹐前陰突出﹐後陰痔核﹐皆女子之疝也﹐但女子不謂之疝而謂之瘕。若年少而得之﹐不計男子婦人皆無子。故隱蔽委曲之事﹐了不幹脬﹑腎﹑小腸之事﹐乃足厥陰之證也。竊謂前證若因肝經濕熱﹐當用炒山梔﹑茯苓﹑黃蘗﹑澤瀉﹑川芎﹑當歸﹑吳茱萸﹑黃連﹑山楂。若肝腎二經濕熱﹐當用六味地黃丸料加柴胡﹑山梔。若肝脾二經陰虛濕熱﹐宜補中益气加炒山梔﹑炒黑黃連﹑吳茱萸。蓋疝名有七﹐形證所因不同﹐治法亦異。】

奇效良方【明方賢】

囊縮

此厥陰經證﹐其筋脈循陰器﹐絡舌本。厥陰經受病﹐其筋脈動急﹐故舌捲囊縮者難治。治用當歸四逆湯﹑吳茱萸生薑湯治之。

疝論

《巢氏病源》論疝者痛也﹐其名曰厥﹑曰癥﹑曰寒﹑曰盤﹑曰气﹑曰附﹑曰狼﹐此七者疝之名也。其厥逆心痛足寒﹐嘔吐飲食不下﹐曰厥疝﹔腹中气乍滿﹐心下盡痛﹐气積如臂﹐曰癥疝﹔因寒飲食﹐卽脇下腹中盡痛﹐曰寒疝﹔腹中乍滿乍減而痛﹐曰气疝﹔腹中痛在臍旁﹐曰盤疝﹔腹中臍下有積聚﹐曰附疝﹔小腹與陰相引而痛﹐大便難﹐曰狼疝。其證發則可驗。又有石疝﹑血疝﹑陰疝﹑妒疝﹑气疝﹐此五者有名而無形也。外有心疝﹑寒疝﹑饑疝﹑疝癖數者﹐其名不同﹐病則大同小異。世俗呼爲小腸气﹑膀胱气﹑奔豚气﹑蟠腸气﹑橫弦﹑豎弦﹑偏墜﹑木腎﹑腎余﹑陰腫與疝病﹐其名有別也。至於張子和論七疝﹐曰寒疝﹑水疝﹑筋疝﹑血疝﹑狐疝﹑气疝﹑﹝疒頹﹞疝之名﹐又與諸論不同。且如﹝疒頹﹞疝者﹐外腎堅腫也。痛者爲陰腫﹐不痛者爲木腎﹐一邊墜下者爲偏墜。疝諸論立名𨿽多且異。《靈樞經》云﹕邪在小腸﹐連睪系屬腎﹐貫肝絡肺系心。气盛﹐厥气上衝也。《內經》又云﹕任脈爲病﹐男子內結七疝﹐女子帶下瘕聚。衝脈逆爲气裏急。然則任脈𨿽稱病有七疝之名﹐而無七疝之狀。而任脈者﹐是疝病之本源﹐各經是病疝之支流也。又云﹕厥陰脈滑爲狐疝﹐少陽脈滑爲肝風疝﹐太陰脈滑爲脾風疝﹐少陰脈滑爲心風疝﹐太陽脈滑爲腎風疝﹐陽明脈滑爲肺風疝。此風非外入之風﹐乃肝木陽髒气動之風也。此六疝者﹐應乎六經﹐在於五臟。何謂疝病皆屬肝﹖病生於陰﹐起於下﹐陰者內之﹐太陰脾﹑厥陰肝﹑少陰腎﹐皆足之陰經也。下者地下寒气也﹐足常履地﹐蓋天地之風寒﹐皆入於地﹐人之風濕皆從足起。或因經虛﹐聚於脬囊小腹﹐兩陰相並﹐二气相搏﹐則爲疼痛矣。或冷飲過情﹐水流歸腎﹐或坐臥處濕﹐寒搏畱陰﹐以寒攻陰則爲疝痛。經曰﹕痛者﹐通也。疝气作痛﹐宜通不宜塞﹐宜溫不宜涼。通謂瀉其實﹐不瀉其虛。寒謂補其虛﹐不補其實。實者邪气也﹐虛者正气也。若正气虛極﹐則先溫而後瀉。若邪气盛極﹐則先瀉而後補。溫者必兼於气﹐瀉者必兼於寒。寒則入於經而導其邪﹐溫則疏其气養其正也。大凡內外之气﹐交入於腎者爲腎气﹐入於膀胱者爲膀胱气﹐入於小腸者爲小腸气。腎與膀胱爲臟腑﹐其气相通﹐連爲外腎﹐系於睪丸﹐此三經乃相連而病者也。其脈當以弦緊﹐弦則爲寒﹐緊則爲痛。從寒則痛﹐從濕則腫。始得不愈﹐邪气畱滯﹐結成積聚而爲疼痛﹐或脇左右如杯﹐或臍上下如臂﹐或腹大如蠱﹐令人羸瘦少气﹐灑淅寒熱﹐嗜臥﹐飲食不爲肌膚﹐腹滿嘔吐。醫者當臨期審察﹐若因七情而得者﹐當調其气安五臟﹔外邪相干者﹐散濕祛寒爲先。去邪之實﹐補肝之虛﹐無不愈矣。

證治要訣【明戴思恭】

囊縮

舌捲囊縮﹐不特陰中之陰有之﹐陽明之熱陷入厥陰亦有之。蓋陽明主宗筋﹐宗筋爲熱風所吹﹐故弗榮而急引舌與卵﹐是以舌捲囊縮。當瀉陽以救陰﹐宜大承气湯。

厥陰舌捲囊縮﹐宜急下。如此等證﹐當速用利下之劑。苟或當下而不下﹐則熱毒轉深﹐遂致失下不可救療﹐豈可一以下藥宜遲爲說。

小腸气

气因寒聚爲疝﹐血因寒聚爲瘕﹐卽是疝气﹐今謂之橫弦﹑豎弦﹐繞臍走注﹐小腹﹝疒丂﹞痛﹐宜蟠蔥散吞下茱萸內消丸﹐或鹽酒調異功散。

不問何證﹐皆可用生料五苓散﹐加炒茴香半錢或一錢。服藥未效﹐大痛攻刺不已﹐陰縮﹐手足厥冷﹐宜香附子﹐仍炒鹽乘熱﹐用絹裹熨臍下。若大小腑不甚通者﹐五苓散加桂﹐下靑木香丸。

初發或頭疼身熱﹐或憎寒壯熱﹐並宜參蘇飲加木香。气逆上攻心下﹐不覺痛而見心疼者﹐宜以生韭搗取自然汁﹐和五苓散爲丸﹐茴香湯下﹐亦於心痺疼證中互言之。有腎气才動﹐心气亦發﹐上下俱疼者﹐宜異功散吞茱萸內消丸。或且專治下﹐下痛定則止痛定矣。

﹝疒頹﹞疝

一核偏墜或俱腫脹﹐或一核縮入小腹﹐痛不可忍﹐用手按捺方得還舊﹐是爲﹝疒頹﹞气。宜蟠蔥散吞下茱萸內消丸。若未愈﹐蓽澄茄散下大茴香丸。

若大小腑不通﹐宜木香丸半貼以通潤之。卻以螌蝥十个﹐去頭足翅﹐銼碎同炒﹐去蝥出火毒﹐濃煎﹐燈心湯調﹐五苓散下五七十丸﹔或用燈心蔥入水酒內煎﹐去燈心蔥調五苓散。若痛入腹﹐逆上攻心﹐至成嘔逆﹐先用鹽酒下養正丹﹐次用生料五積散加吳茱萸﹑茴香﹑桃仁﹑延胡索各炒入半錢。有因登髙攧傷外核﹐以致腫疼﹐或小便出血﹐或小便不通﹐宜五苓散和復元通气散服。

有陰﹝疒頹﹞大如斗﹐諸藥不能效者﹐宜當歸四逆湯加生薑﹑茱萸﹐曾用之效。

醫學綱目【明樓英】

運气爲疝

疝痛﹐屬足厥陰肝經也。小腹﹐亦肝經也。故疝痛與小腹痛同一治法。所謂疝者﹐睪丸連小腹痛也。其痛有獨在睪丸者﹐有獨在小腹偏於一邊者。有睪丸如升斗者﹐﹝疒頹﹞疝是也。又立臥出入往來者﹐狐疝是也。

運气小腹痛有三﹕一曰肝病﹐小腹引脇痛是也。經云﹕厥陰之復﹐少腹堅滿﹐裏急暴痛。是風气助肝盛而然﹐治法當瀉肝也。又云﹕歲金太過﹐民病兩脇下痛﹐小腹痛。又云﹕歲木不及﹐燥乃大行﹐民病中淸胠脇痛小腹痛。又云﹕歲土不及﹐風乃大行﹐民病腹痛﹐復則胸脇暴痛﹐下引小腹者。是燥邪攻肝虛而然﹐治法當補肝瀉金也。又寒气客於厥陰之脈﹐則血泣脈急﹐故脇與小腹相引痛者﹐治法亦同也。

二曰小腸﹐其病小腹引睪丸腰脊痛是也。經云﹕少陰之脈﹐心下熱﹐善饑﹐臍下痛。又云﹕少陰之復﹐燠熱內作﹐小腹絞痛者﹐是熱助小腸盛而然﹐治法當瀉小腸也。又太陽在泉﹐寒淫所勝﹐與太陽之復﹐皆病小腹控睪﹐引腰脊﹐上衝心痛﹐及太陰司天﹐大寒且至﹐病小腹痛者﹐是寒邪攻小腸虛而然﹐法當補小腸瀉寒邪也。

三曰膀胱﹐其病小腹痛腫﹐不得小便是也。經云﹕太陰在泉﹐病小腹痛腫﹐不得小便者﹐是濕邪攻膀胱虛而然。治法當補膀胱﹐瀉濕土邪也。

夫滑脈關已上見者爲大熱﹐蓋陽與陽並也﹐故大熱。滑脈尺部見爲大寒﹐生﹝疒頹﹞疝。滑脈者﹐命門包絡之名也﹐爲丙丁火熱並於下﹐蓋丙丁不勝壬癸﹐故從寒水之化而生﹝疒頹﹞疝。

運气﹝疒頹﹞疝有一﹐經云﹕陽明司天﹐燥淫所勝﹐丈夫﹝疒頹﹞疝﹐婦人小腹痛。又云﹕陽明之勝﹐外發﹝疒頹﹞疝者﹐是燥邪攻肝﹐气虛而然。治法當補肝瀉燥金也。古今圖書集成醫部全錄卷二百一

前陰門

醫學入門【明李梴】

疝

醉飽勞役﹐房欲忿怒動火﹐火郁久則生濕﹐津液凝爲痰濁﹐流入肝經﹐肝性急速又暴﹐爲外寒所束﹐是以痛甚。有專言寒者﹐論其標耳。大要熱者遇熱則發﹐二便赤濇﹐小腹肛門俱熱﹐外腎累垂﹐玉莖挺急。寒者遇寒則發﹐二便皆利﹐脇腹淸冷﹐外腎緊縮。又有冷熱不調者﹐外腎小腹﹐或冷或熱﹐二便或閉或利。

《局方》多以爲小腸气﹑膀胱气﹑腎气者﹐亦自其標末而言﹐其實主於肝也。蓋肝環陰器而上入小腸﹐又肝腎皆屬於下﹐與衝﹑任﹑督相附。腎與膀胱爲臟腑﹐其气相通﹐運爲外腎﹐系於睪丸。此三經相連相會。然肝主筋﹐睪丸𨿽名外腎﹐非厥陰環而引之﹐則玉莖無由伸縮。在女子則爲篡戶。經云﹕邪在小腸﹐連睪系屬於腎﹐貫肝絡肺﹐心系气盛﹐厥逆上衝﹐腸胃燻肝﹐散於肓﹐結於臍﹐惟取厥陰以下之。及論三髒脈﹐皆以滑爲疝。每云風疝者﹐非外風也﹐乃肝木陽髒气動之風。論三陽疝發寒熱﹐言膀胱非受病之處﹐必傳於肝而後爲疝。又《明堂》穴法治疝﹐皆取厥陰部分﹐可見疝主肝經。

小腸多气少血之經﹐忿怒憂思起於肝﹐而心气因之鬱結。心與小腸爲表裏﹐膜外气聚無出﹐攻及膀胱。腎納气﹐房勞過度﹐敗精蓄爲邪水﹐气滯入裏。胞絡眞气﹐膀胱气脹﹐然皆肝所主也。所以病發﹐不特外腎小腹作痛﹐或攻刺腰脇﹐或遊走胸背﹐或搶心痛﹐或繞臍痛﹐男子遺精﹐女人不月﹐令人羸瘦少气﹐灑淅寒熱﹐食少嘔吐吞酸﹐久則遂成暴吐﹐甚則角弓反張﹐咬牙戰汗﹐冷汗流不止者﹐難治。

疝有睪丸痛者﹐有連小腹痛者。感冷觸怒﹐則塊物逆上囊根。心和气平﹐則塊物自循營系﹐歸入囊中。

水疝﹐囊腫如水晶﹐或囊癢而流黃水﹐陰汗自出﹐小腹按之作水聲﹐得於醉酒行房﹐遇外邪結於囊中。

筋疝﹐陰莖腫脹﹐或挺長不收﹐或痛癢至極﹐得於房勞。

血疝﹐如黃瓜在小腹兩旁﹐俗云便毒﹐得於春夏大燠﹐气勞於使內﹐血滲入脬囊﹐結气癰腫。

气疝﹐上連腎兪﹐下及陰囊﹐得於號哭忿怒﹐气郁而脹﹐或勞役坐馬﹐致核腫脹﹐偏有大小者難治。

狐疝﹐狀如仰瓦﹐臥則入小腹﹐如狐之晝出穴而溺﹐夜入穴而不溺﹐亦與气疝大同。

寒疝﹐囊冷結硬如石﹐陰莖不舉﹐或控睪丸而痛﹐得於寒濕﹐使內過勞﹐久而無子。此七疝之名﹐從經旨也﹐餘皆謬妄不取。凡疝久則成積﹐盤附臍之上下左右﹐爲瘕爲癥。

腫痛硬如石者卽﹝疒頹﹞疝﹐在婦人則爲陰戶突出。寒勝則痛﹐濕勝則腫﹐寒濕相搏﹐熱毒又重﹐則腫硬如石。

腸﹝疒頹﹞﹐卽小腸气﹐弔外腎偏墜腫癢。

卵﹝疒頹﹞﹐玉莖腫硬﹐引臍絞痛﹐甚則陰縮肢冷﹐囊上生瘡成癰。二證出水不止者﹐死。

气﹝疒頹﹞﹐素有濕熱﹐因怒激起相火﹐昏眩手搐如狂﹐面黑﹐睪丸能左右相過﹐气疝飲﹑萸連梔石丸。寒冷者五積散﹑蟠蔥散﹑當歸四逆湯﹑木香勻气散﹑靑木香丸﹑茱萸內消丸﹑黑錫丹。

水﹝疒頹﹞﹐外腎腫大﹐如斗如升﹐不痛不癢﹐得於卑濕﹐五苓散加小茴﹑韭汁爲丸﹐單竹茹湯。熱者。三白散﹑橘核散。久者﹐橘核丸。

木腎堅硬﹐頑痺不痛﹐乃心火不降﹐腎水不溫﹐活腎丸﹑四制茱萸丸﹑四炒川楝丸。或單用雄楮樹葉不結子者是﹐曬榦爲末﹐酒糊丸梧子大﹐每五十九﹐空心鹽酒下。又有跌傷驚气與敗血攻入者﹐當消瘀血。

偏墜腫有大小﹐偏左多瘀血怒火﹐或腎气虛橫﹔偏右多濕痰食積。是知﹝疒頹﹞疝證兼七疝﹐治宜詳審。外治摩腰膏。

疝𨿽濕熱﹐然生於陰﹐起於下﹐四气每先傷足三陰部分﹐所以遇外感而發。

風證﹐小腸陰筋走注﹐痛甚有汗﹐身痛﹐烏頭桂枝湯。遺泄者﹐四君子湯加羌活﹑附子。

寒證﹐心痛筋縮肢冷﹐食已則吐﹐古梔附湯﹑五積散加吳萸﹑小茴及食鹽少許﹑四制茱萸丸﹑硫荔丸。

暑證﹐小腹脹急溺濇﹐香茹飲加瞿麥﹑木通。

濕證身重﹐小便不利﹐大便或溏﹐五苓散最妙。濕熱入裏﹐暴痛難當者﹐加減柴苓湯﹑加減八正散。濕盛者﹐導水丸﹑三白散﹐或復元通聖散加黑醜。虛者﹐十味蒼蘗散。在表有寒熱者﹐柴胡桂枝湯。

七情疝﹐乍滿乍減。濕熱者﹐气疝飲﹑古萸連丸﹔寒冷者﹐蟠蔥散﹑生料木香勻气散。

通用五苓散。豬苓﹑澤瀉分陰陽以和心與小腸﹐白朮利腰臍間濕及死血﹐茯苓利膀胱水。木得桂則枯﹐故用以伐肝木。風換桂枝﹐寒加紫蘇﹑生薑﹑鹽少許﹐暑加白芍﹐濕加白朮﹔小腸气加小茴﹐膀胱气加金鈴子﹑橘核﹐腎气加檳榔﹑木通少許。

凡疝痛走注無形﹐屬气。痛有常處有形﹐乃濕痰食積﹐瘀血下聚而成。

痰疝﹐海石﹑香附二味﹐薑汁調服。痰飲食積﹐守效丸。

食積瘀血者﹐梔桃枳楂散﹑失笑散。食積挾熱者﹐積疝丸。食積挾虛者﹐八味茴香丸。

虛疝暴癢﹐四君子湯加川楝子﹑茴香﹑枳實﹑山楂﹑山梔。按之不痛者﹐加肉桂﹑薑汁。按之不定者﹐用桂枝﹑烏頭﹑山梔爲末﹐薑汁糊丸﹐姜湯下﹐大能劫痛。久者﹐三萸內消丸。凡虛疝不宜頂補。經云﹕邪之所湊﹐其气必虛。畱而不去﹐其病則實。必先瀉其所蓄之熱而後補之﹐是以諸方多借巴豆气者此也。虛甚﹐上爲吐逆﹐下有遺精者﹐危。要知濕熱爲病﹐俱宜瀉南方﹑補北方﹐不可妄用剛劑。

久成癥瘕﹐腹滿气積如臂者﹐白蔥散或理中湯加阿魏。腹痛有塊盤臍旁者﹐聚香飲子﹑壺盧巴丸。腹痛有塊附臍下者﹐金鈴丸。欲作奔豚者﹐茯苓桂甘湯。奔豚疝痛者﹐大七气湯加炒牽牛。

通用二陳湯加薑汁。積加枳實﹑山楂﹐熱加山梔﹐痛加橘核﹐瘀血加延胡索﹑桃仁﹑郁加木香﹑茴香﹑川楝子﹐痛甚加乳香﹑沒藥﹑荔枝核﹐腎大如斗加茴香﹑靑皮﹑昆布﹑海藻爲丸服﹔水疝加豬苓﹑澤瀉以逐水﹔筋疝加黃連﹑白朮﹑茯苓以降火﹔血疝合四物湯以調血﹐不愈﹐淸肝益榮湯﹐或淸暑益气湯﹔气疝加柴胡﹑靑皮﹑香附行气﹔狐疝加靑皮﹑香附﹑蒼朮逐气流經﹐更以蜘蛛十四枚﹐桂枝五錢爲末﹐蜜丸米飲下﹔﹝疒頹﹞疝加白朮﹑蒼朮﹑豬苓﹑澤瀉煎調荔枝核散﹔寒疝加吳萸﹑姜﹑桂溫散。

常用辛平破血﹑消痰積之劑﹐橘核散﹐辛溫散气溫散之劑﹐五炒川楝丸﹑四炒川楝丸﹑金鈴丸﹑四味茴香散﹑古延蠍散﹑辰砂一粒丹﹑神聖代鍼散選用。

路岐

腫痛者﹐內服單蜘蛛方﹐外用炒蔥熨三五次﹐後以消毒消腫藥加大黃﹑木鱉子﹑南星﹑艸烏敷之﹐破者用生肌散。其證小兒患之﹐多因食積痰滯。

陰瘡

陰瘡由腎虛風濕相搏﹐邪气乘之﹐瘙癢成瘡﹐浸淫汁出﹐狀如瘡癬。

妬精

妒精瘡因久曠房室﹐思色動欲﹐以致敗精流入莖內﹐初發如粟﹐赤腫潰爛作臼﹐痛癢妨悶。

陰蝕

陰蝕瘡﹐因婦人子宮有敗精滯濁﹐或月水未淨﹐與之交合﹐房室後﹐又未洗浴﹔男子腎虛﹐邪穢滯气﹐遂令陰莖連睪丸腫痛﹐小便如淋。

楊梅

經久潰爛﹐侵蝕肌肉﹐血出不止﹐以成下疳﹐瘡久不愈﹐乃成楊梅瘡﹐宜服仙遺糧湯預防之。

身體煩熱﹐壯熱惡寒﹐宜急治之。陰血虛而有熱者﹐小柴胡湯加參﹑朮﹑芎﹑歸﹔腫痛發熱者﹐四物湯加柴胡﹑山梔﹔濕熱腫痛﹐破裂寒熱者﹐小柴胡湯加膽艸﹑黃連﹑靑皮﹔熱勝二便祕者﹐八正散﹔濕熱甚則腫痛溺濇及莖縮縱作痛﹐或出白津者﹐龍膽瀉肝湯。如气虛者﹐補中益气湯加膽艸﹑山梔﹔煩渴不止者﹐竹葉黃芪湯。腫潰後﹐气血虛而有火者﹐八物湯加柴胡﹑山梔﹔無火﹐大便軟者﹐托裏散﹑內托十宣散。大要此證肝經陰虛爲本﹐腫痛寒熱爲標﹐宜常服腎气丸﹐若專治肝則悞矣。

莖中癢

莖中癢﹐出白津﹐多因脾土軟弱﹐不能滋生金水﹐以致肝經血虛火燥﹐宜補中益气湯與淸心蓮子飲間服。蓋脾胃爲肝腎之源﹐心實主之。

諸瘡治法

外治﹕濕陰瘡﹐蘗蛤散﹑銅綠散﹔妒精瘡﹐津調散﹑蘆腦散﹔陰蝕瘡﹐鳳衣散﹔下疳瘡﹐旱螺散﹔玉莖破裂腫痛者﹐鵝管散﹔爛臭成瘻者﹐截疳散﹐或用洗藥﹐莖上生瘡久不合口者﹐用經布燒灰﹐蜜調塗上﹐卽愈﹔有陰毛間生虫作癢者﹐搗桃仁泥塗之。

陰囊兩旁生瘡﹐濕癢甚者﹐牡礬丹﹔或連兩腿上生風濕瘡者﹐硫檳散。

囊癰

初起腫赤脹痛﹐小便濇滯﹐寒熱作渴﹐當淸肝火﹑分消濕熱以泄之﹐宜黑龍湯吞滋腎丸。如或因入房﹐囊腫大如斗許﹐小腹脹悶﹐溺濇發熱﹐口漧痰壅﹐命在反掌﹐宜腎气丸料加車前子﹑牛膝﹐煎吞滋腎丸。滲利濕熱後仍腫痛者﹐宜補陰托裏﹐以速其膿而鍼之。若膿焮而便祕者﹐熱毒壅滯也﹐宜托裏消毒散。或又不減者﹐熱毒未解也﹐宜淸肝益榮湯。膿已成者﹐活命飲。

膿潰皮脫﹐睪丸懸掛﹐或內見筋一條不消﹐陰囊悉腐﹐玉莖下面貼囊者﹐亦腐如半邊筆管﹐只宜托裏散加故紙﹑黃芪﹑五味子﹑菟絲子﹐或四物湯加參﹑朮吞腎气丸﹐兼服補中益气湯倍黃芪﹑歸﹑朮大補气血脾胃。切忌寒冷攻伐﹐及淡滲損陰之藥。外塗白蠟膏﹐囊莖旬日可復﹐𨿽曾去陰子亦無害。

便毒

俗云便毒﹐實血疝也。生腿胯小腹之間﹐乃厥陰肝經及衝﹑任﹑督三脈隧道﹐乃精气出入之路也。

或入房忍精﹐或思色不遂﹐或當泄不泄﹐敗精凝滯爲瘀﹐腫痛在胯腹之間﹐先用五苓散利去敗精﹐便祕加大黃﹐有寒熱者小柴胡湯加山梔﹑澤瀉﹔後用腎气丸以補精﹐兼逐瘀血。

內有濕熱﹐外被寒邪相拒﹐敗瘀不得散﹐治宜淸肝火﹑活瘀血﹑滲利腎經邪水。體實二便難者﹐兩解湯﹑八正散。挾鬱怒者﹐流气飲子﹐或復元通气散加花粉﹑白芷﹑靑木香。腫痛甚者﹐活命飲。濕熱壅滯者﹐龍膽瀉肝湯。體薄大便易小便濇者﹐小柴胡湯加芎﹑歸﹑知﹑蘗﹑澤瀉﹐或神效﹝艸舌﹞蔞湯加柴胡﹑山梔。痛甚者活命飲去大黃。濕熱因勞倦气滯者﹐補中益气湯。潰後俱宜托裏散﹑八物湯加柴胡﹐或十全大補湯。久欲成漏者﹐蠟礬丸。單方用紫花地丁擂酒服﹐最妙。

便毒左右兩邊俱發﹐或先有疳瘡而發﹐或卒然起核疼痛而發﹐用藥同前。古方初起宜國老膏入皂角炭少許主之。外用鳳尾艸煎湯洗淨﹐以明松香爲末﹐日三次﹐幹摻自愈。愈後﹐仍戒房室行動。

醫學準繩六要【明張三錫】

前陰諸病

陰痿證。方書云﹕男子精盛而思室。《內經》曰﹕男子二八精气盛﹐陰陽溢泄。若夫斫喪太過﹐精液枯竭﹐則陽道痿弱不舉。中年人𨿽舉亦不得壯者﹐皆精力乏所致。昧者悉指爲陽虛﹐妄投桂﹑附﹑鎖陽﹑蓯蓉﹐徒助邪火煎熬眞陰﹐卒至毒發中風暴亡﹐莫之能悟。朱子曰﹕有子後﹐一點不宜虧泄﹐誠保命良方也。人惟知欲而不知重命﹐鞭馬於危途﹐良可太息。倘無子而有此﹐須大補气血﹐滋陰助精﹐佐以鹿茸﹑鹿角膠﹑蓯蓉﹑鎖陽一二味﹐以兼補命門相火﹐鼓舞元陽。又須審气血虛實。肥人大補气﹐集靈膏﹔瘦人大滋陰﹐八味丸爲主。

瘦人六味地黃丸加枸杞﹑菟絲﹑五味﹑鹿角膠大效。

陰痿責之精衰斫喪太過所致。經曰﹕足厥陰之經﹐傷於內則不起是也。仲景八味丸特妙。甚者加人參﹑鹿膠﹑鹿茸﹐或加蓯蓉﹑鎖陽﹑枸杞﹐是兼補右腎相火也。按前論𨿽有不可妄投桂﹑附等藥煎熬眞陰之戒﹐苟果屬眞陽虧損卽當益火之源﹐而又何必規規於斯論哉﹗

陰汗陰臭﹐俱屬下焦濕熱﹐酒面厚味過度而然﹐龍膽瀉肝湯妙。虛者內服靑蛾丸﹐外用鑪甘石蛤粉撲﹐或密陀僧和蛇牀子研末撲之。

陰汗多者﹐二陳二朮加風藥以勝之﹐防風﹑羌活﹑槁本之類。

陰縮﹐謂前陰受寒入腹內也。陰縱﹐謂前陰受熱挺長不收也。經曰﹕足厥陰之筋傷於寒縮入﹐傷於熱則挺縱不收。

陰癢﹐亦是肝家濕熱﹐瀉肝湯妙。瘦人燥癢屬陰虛﹐坎離爲主﹐外用蛇牀子煎湯洗之。﹝上匿下虫﹞瘡同治﹐要分虛實耳。

陰莖痛﹐足厥陰經气滯兼熱﹐用甘艸梢﹐蓋欲緩其气耳。若病淋而痛﹐似難一槪治﹐必用淸肺气﹐而淸濁自分。气虛六君﹐血虛四物﹐各加黃蘗﹑知母﹑滑石﹑石葦﹑琥珀。

陰痛宜舒郁和血﹐四物加香附﹑紅花。《千金方》有人陰冷漸漸入﹐陰囊腫滿﹐晝夜疼悶不已﹐用上好川椒爲末﹐帛包裹囊﹐如不覺熱﹐烘熱更妙﹐以知爲度。內煎大薊湯汁﹐服妙。陰冷﹐兩丸如水出汗﹐兩腳痿弱﹐宜補肝湯。

病後動淫﹐卵痛﹐大傷气血而然﹐八珍加肉桂﹑附子。

病後陰腫﹐連小腹及腿﹐屬脾腎兩虛。少食大便不實責之脾﹐補脾爲先。小水短少責之腎﹐腎气丸主之﹐妙在桂﹑附。

薛氏醫案【明薛己】

懸癰

焮痛或發熱者﹐淸肝解毒。

腫痛者﹐解毒爲主。

腫痛﹐小便赤濇者﹐肝經濕熱也﹐宜分利淸肝。

不作膿或不潰者﹐气血虛也﹐宜補之。

懸癰﹐謂生於玉莖之後﹐穀道之前﹐屬足三陰虧損之證。輕則爲漏﹐瀝盡气血而亡﹐重則內潰而卽隕。若初起濕熱壅滯﹐未成膿而作痛﹐或小便濇滯﹐用龍膽瀉肝湯﹐腫焮痛甚﹐仙方活命飲﹐並以制甘艸佐之。如此𨿽患亦輕﹐𨿽潰亦淺。若不能成膿﹐或膿成不潰者﹐八珍散補之。若膿已成者﹐急鍼之。欲其生肌收斂﹐腎虛者六味地黃丸﹐血虛者四物加參﹑朮﹐气虛者四君加芎﹑歸﹐脾虛者補中益气湯﹐气血俱虛者八珍湯並十全大補湯。若用寒涼消毒則悞矣。

懸癰原系肝腎二經陰虛﹐惟一於補。初起不治﹐或膿成而又克伐﹐不死何待﹗常治初起腫痛﹐或小便赤濇﹐先以制甘艸一二劑﹐及隔蒜灸﹐更飲龍膽瀉肝湯。若發熱腫痛者﹐以小柴胡加車前﹑黃蘗﹑芎﹑歸。膿已成卽鍼之。已潰用八珍湯加制甘艸﹑柴胡梢﹐酒炒黃蘗﹑知母。小便濇而脈有力者﹐仍用龍膽瀉肝湯加制甘艸。小便濇而脈無力者﹐用淸心蓮子飲加制甘艸。膿淸不斂者﹐用大補劑﹐間以豆豉餅。或久而不斂者﹐亦用附子餅灸﹐並效。

水穀道前後生癰﹐謂之懸癰。乃肛門前﹐陰囊後﹐生核子如橄欖樣﹐或如梅李狀﹐初不作痛﹐至旬日漸熱。不早治﹐瘡潰﹐膿血日出數碗﹐至有腸腐而大便從瘡口出者﹐其苦不可言。近亦數月﹐遠至一二年亦愈。須是作核未痛以前﹐以甘艸膏治之﹐不過一二服﹐便自消。此病初發如松子大﹐漸如蓮子﹐數十日後﹐始覺赤腫如桃李﹐卽破。若破則難治。服此藥𨿽不能急消﹐過二十餘日必消盡矣。投兩服﹐亦無害。

大抵此證屬陰虛﹐故不足之人多患之。寒涼之劑不可過用﹐恐傷胃气。惟制甘艸一藥﹐不損气血﹐不動臟腑﹐其功甚捷。

便毒

內蘊熱毒﹐外挾寒邪者﹐解散之。

勞役而患者﹐補之。

不遂交感﹐或彊固精气﹐致敗精而結者﹐解之。

濕熱而致者﹐淸肝導濕。

便癰屬厥陰肝經﹐內熱外寒﹐或勞倦過度﹐或房欲不節﹐或欲心不遂﹐或彊固其精﹐或肝經濕熱而致。治法內熱外寒者﹐雙解散﹔勞倦過度者﹐補中益气湯﹔房欲不節者﹐六味丸料﹔欲心不遂者﹐先用五苓散加大黃﹐疏其精滯﹐後用地黃丸以補其肝腎﹐彊固其精。或濕熱壅滯者﹐宜龍膽瀉肝湯﹐疏肝導滯。夫便癰﹐血疝也﹐屬厥陰肝經之絡脈﹐衝﹑任﹑督脈之隧道。婦人患此﹐多在兩拗腫痛﹐或腹中結塊﹐小便濇滯。苟治者得法﹐患者又能調攝﹐何難斂之有﹖若槪用大黃等劑﹐以求其內消﹐或令膿從便下﹐損其气血﹐及不愼起居飲食者﹐皆爲不治。

大抵便癰者﹐血疝也。俗呼爲便毒﹐言不便處患之故也。乃足厥陰肝經絡﹐及衝﹑任﹑督脈﹐亦屬肝之旁絡也﹐是气血流通之道路。今壅而腫痛﹐此則熱毒所致﹐宜先疏導其滯﹐更用托裏之劑﹐此臨證制宜也。

囊癰

腫痛未作膿者﹐疏肝導濕。

腫硬發熱者﹐淸肝降火。

膿成脹痛者﹐急鍼之﹐更飲淸毒之劑。

已潰者﹐滋陰托裏。

膿淸不斂者﹐大補气血。

囊癰﹐屬肝腎二經陰虛濕熱下注。若小便濇滯者﹐先分利以泄其毒﹐繼補陰以令其自消。若濕熱退而仍腫痛﹐宜補陰托裏﹐以速其膿。膿焮而便祕者﹐熱毒壅閉也。先用托裏消毒散﹐後用鍼以泄之﹐膿去卽解。若膿去而腫痛不減者﹐熱毒未解也﹐用淸肝養榮湯。口漧而小便數者﹐腎經虛熱也﹐六味丸。內熱晡熱者﹐肝經血虛也﹐四物加參﹑朮。體倦食少者﹐脾气虛熱也﹐補中益气湯。膿水淸稀者﹐气血俱虛也﹐十全大補湯。此證𨿽大潰而睪丸懸露﹐治得其法﹐旬日肉漸生而愈。若專攻其瘡﹐陰道益虛﹐則腫者不能潰﹐潰者不能斂﹐少壯者多成痼疾﹐老弱者多致不起。亦有患痔漏久而患及於囊者﹐當兼治其痔﹐切忌寒藥﹐克伐虧損胃气。

下疳

腫痛或發熱者﹐肝經濕熱也﹐淸肝除濕。

腫痛發寒者﹐邪气傳表也﹐發散之。

腫痛小便赤濇者﹐肝經濕熱壅滯也﹐疏肝導濕。

下疳瘡﹐屬肝經濕熱下注﹐或陰虛火燥。治法﹐腫痛發熱者﹐血虛而有熱也﹐四物湯加柴胡﹑山梔。腫痛寒熱者﹐肝經濕熱也﹐小柴胡湯加龍膽艸﹑黃連。腫痛便濇者﹐濕熱壅滯也﹐龍膽瀉肝湯。腫痛腐潰者﹐气血虛而有火也﹐八物湯加山梔﹑柴胡。日晡熱甚者﹐陰血虛而有熱也﹐小柴胡湯加參﹑朮﹑芎﹑歸。日晡倦怠者﹐陽气虛而下陷也﹐補中益气湯。其經久不愈而發寒熱者﹐腎水不能生肝木也﹐用六味丸。若筋縮縱﹐或爲癢痛﹐或出白津﹐此筋疝也﹐用龍膽瀉肝湯。气虛者﹐補中益气加炒山梔﹑炒龍膽。陰虛火燥者﹐用六味丸。莖中癢出白津﹐用補中益气湯與淸心蓮子飲間服。蓋此證肝經陰虛爲本﹐腫痛寒熱等證爲標﹐須用六味丸以生肝血。凡脾土虛不能生金水﹐而見一切肝證者﹐當佐以補中益气湯加麥門冬以滋化源。

醫宗必讀【明李中梓】

疝論

愚按《內經》所謂任脈爲病內結七疝﹐合言疝証之原也。所謂衝疝﹑狐疝﹑﹝疒頹﹞疝﹑厥疝﹑瘕疝﹑﹝疒貴﹞疝﹑﹝疒貴﹞癃疝﹐分言七疝之狀也。巢氏不能詳考《內經》原具七疝﹐乃彊分厥﹑癥﹑寒﹑气﹑盤﹑附﹑狼﹐自附於《內經》之七疝﹐不亦妄乎﹖宜張子和非之曰﹐此俗工所立謬名﹐似矣。及其立論﹐但辧陰器﹐與小腸﹑膀胱﹑腎了不相干﹐專屬肝經受病﹐竟不知任脈爲七疝之原﹐亦不知經文自有七疝散見於各論之中﹐又添寒﹑水﹑筋﹑血﹑气﹑狐﹑﹝疒頹﹞之七種﹐此其疵謬﹐與巢氏未有以異也。若言疝爲筋病﹐皆挾肝邪則可。若言止在厥陰一經﹐不亦與《內經》相戾耶﹖且執病在下者引而竭之﹐不問虛實﹐槪與攻下﹐其禍有不可勝言者﹐豈待下後始補而可回其生乎﹖學者但當以《內經》爲正﹐不當惑於多岐。丹溪以爲疝證皆始於濕熱﹐蓋大勞則火起於筋﹐醉飽則火起於胃﹐房勞則火起於腎﹐大怒則火起於肝﹐火郁之久﹐濕气便盛﹐濁液凝聚﹐並入血隧﹐流於厥陰﹐肝性急速﹐爲寒所束﹐宜其痛甚。此亦補前人未備之一端﹐不可守爲揆度也。故夫治法﹐寒則多痛﹐熱則多縱﹐濕則腫墜﹐虛者亦腫墜。在血分者不移﹐在气分者多動。蓋睪丸有兩﹕左丸屬水﹐水生肝木﹐木生心火﹐三部皆司血﹐統納左之血者﹐肝也﹔右丸屬火﹐火生脾土﹐土生肺金﹐三部皆司气﹐統納右之气者﹐肺也。是故諸寒收引﹐則血泣而歸肝﹐下注於左丸﹔諸气膹郁﹐則濕聚而歸肺﹐下注於右丸。且睪丸所絡之筋﹐非盡由厥陰﹐而太陰﹑陽明之筋﹐亦入絡也。故患左丸者﹐痛多腫少﹔患右丸者﹐痛少腫多﹐此確然者耳。

巢氏七疝證﹕厥疝者﹐厥逆心痛吐食。癥疝者﹐气乍滿心下痛﹐气積如臂。寒疝者﹐寒飲食脇﹐腹盡痛。气疝者﹐乍滿乍減而痛。盤疝者﹐臍旁作痛。附疝者﹐臍下有積气。狼疝者﹐小腹與陰相引痛﹐大便難。

小腸气﹐乃小腸之病。小腹引睪丸﹐必連腰脊而痛。小腸虛則風冷乘間而入﹐邪气旣入則厥而上衝肝肺﹐控引睪丸﹐上而不下。

膀胱气﹐乃小腹腫痛﹐不得小便是也。

治法

狐疝者﹐臥則入腹立則出腹是也。仲景治狐疝時上時下者﹐蜘蛛散。或用牡蠣六兩﹐鹽泥固濟﹐炭三斤﹐煆至火盡﹐取二兩﹐漧薑一兩﹐焙爲細末。二味和勻﹐水調得所﹐塗痛處﹐小便不利卽愈。

﹝疒頹﹞疝者﹐陰囊腫大如升如斗﹐甚而如栲栳大者﹐三層茴香丸﹑荔核散﹑宣胞丸﹑地黃膏子丸。木腎不痛﹐南星﹑半夏﹑黃蘗﹑蒼朮﹑枳實﹑山楂﹑白芷﹑神曲﹑滑石﹑茱萸﹑昆布﹐酒糊丸﹐空心鹽湯下。雄楮葉不結子者﹐曬榦爲末﹐酒糊丸﹐鹽湯下。又用馬鞭艸搗塗﹐效。

厥疝者﹐脾受肝邪﹐气逆有積。肝邪甚者﹐當歸四逆湯﹑川苦楝散﹑木香楝子散。

瘕疝者﹐脾傳腎﹐少腹熱痛﹐出白﹐卽巢氏之癥疝﹐子和之筋疝也。丹溪所謂內郁濕熱者﹐與此疝相似﹐烏頭梔子湯﹐或加橘核﹑桃仁﹑吳茱萸。丹溪云﹕陽明受濕熱﹐傳入太陽﹐發熱惡寒﹐小腹閉痛﹐梔子﹐桃仁﹐枳實﹑山楂等分同煎﹐加生薑汁。

﹝疒貴﹞疝﹐乃足陽明筋病﹐內有膿血﹐卽巢氏之附疝﹐子和之血疝也。宜用桃仁﹑延胡索﹑甘艸﹑茯苓﹑白朮﹑枳實﹑山楂﹑橘核﹑荔枝核。

﹝疒貴﹞癃疝者﹐內有膿血﹐小便不通﹐加味通心散﹐或五苓散加桃仁﹑山楂。

气上衝心﹐二便不通﹐巢氏狼疝略似﹐宜用木香散。

古今醫鑑【明龔信】

疝病治法

寒疝﹐宜以溫劑下之﹐禹功散﹑加味五苓散下靑木香丸﹐或五積﹑蟠蔥之類。水疝宜禹功散﹑三花神佑丸﹑導水丸逐水之劑下之。筋疝﹐以降心火之劑下之﹐瀉心湯主之。血疝﹐宜玉燭散和血之劑下之。气疝﹐宜散气藥下之﹐蕩疝丸或蟠蔥散主之。狐疝﹐宜以逐气流經之劑下之。﹝疒貴﹞疝﹐宜去濕之劑下之﹐三花﹑神佑丸之類。元神虛弱受寒﹐作小腸疝气滚痛﹐以蟠蔥散加故紙﹑小茴﹑川楝子﹑木香之類。體壯實﹐小腸气痛﹐或小便不通﹐以八正散加破故紙﹑小茴香﹑川楝子。

古今醫統【明徐春甫】

陰腫

夫陰腫者﹐皆由膀胱蘊熱﹐風濕相乘﹔或濕熱流注﹔或疝气攻作﹔或暴風客熱﹐及小兒啼叫﹐怒气結聚﹔或虫蟻吹毒所致。詳其所因﹐施以方治。

疝

疝脈緊急洪數﹐則爲熱痛。經言﹕脾傳之腎﹐病名曰疝瘕。少腹煩冤而痛出白﹐名曰蠱。注言少腹痛﹐溲出白液也。一作客熱內結﹐銷鑠脂肉﹐如蠱之食﹐故名曰蠱。然經復言熱爲疝瘕﹐則不止爲寒﹐當以脈證辧之。

《辧疑錄》云﹕每見男子小腸疝气﹐痛不可忍﹐陰囊腫大﹐或偏墜一邊﹐發作之時﹐小腸捫之﹐聲如靑蛙﹐狀如桃﹑李﹑木瓜﹐衝上則面黑﹐墜下則僕地。病者不勝痛苦﹐諸醫治療﹐莫測其機。有云﹕疝本肝經﹐與腎經絕無相干。恐爲未備之說。原夫疝气﹐肝經屬本﹐心腎屬標。疝者多濕熱怒气傷肝﹐房勞過度﹐心腎包絡鬱結﹐小腸皮裏膜外﹐气聚無出﹐以致如斯。或曰﹕以心腎爲標﹐今以房勞過傷﹐是獨言其腎也。譬如小兒偏墜無房勞﹐斯疾何由而作也﹖曰﹕小兒因稟父母濕熱﹐气郁小腸而成偏墜﹐皆不作疼痛。至於中年房勞過度﹐戕其眞气﹐包絡气虛﹐腎邪衝上﹐往來疼痛﹐故發作無度。今世俗作寒气﹐或作鬱結而治﹐每用香燥及用大黃﹑牽牛﹑巴霜利其大便﹐元气轉傷而病愈甚。予考小腸多气少血之經﹐心气鬱結則腑受邪﹐肝气一盛則子亦盛矣。故二气攻入小腸﹑膀胱而痛。病者但以手捫之可忍﹐殊不知皮膜漸寬﹐其气愈熾﹐服藥不能避忌﹐年遠根深﹐故難治救。每用五苓散內加行气之藥﹐獲效者多﹐利小便以出邪者鮮矣。按藥性豬苓﹑澤瀉分理陰陽以和心與小腸之气﹐白朮調脾﹐並利臍腰間濕及死血﹐茯苓淡利膀胱之水﹐桂能伐肝邪﹐茴香善治小腸之气﹐金鈴子﹑橘核去膀胱之气﹐檳榔下气﹐少加木通以爲導引小腸之邪出也。屢用屢驗。

木腎是濕熱頑痺﹐結硬如痰核之類﹐反不痛是也。治宜溫散疏利以逐之。

證治凖繩【明王肯堂】

疝論

或問疝病﹐古方有以爲小腸气者﹐有以爲膀胱气者﹐惟子和﹑丹溪專主肝經而言﹐其說不同﹐何以辧之﹖曰﹕小腸气﹐小腸之病﹔膀胱气﹐膀胱之病﹔疝气﹐肝經之病。三者自是不一。昔人以小腸﹑膀胱气爲疝者﹐悞也。殊不知足厥陰之經﹐環陰器﹐抵少腹。人之病此者﹐其發睪丸脹痛﹐連及少腹﹐則疝气之系於肝經可知矣。小腸气﹐俗謂之橫弦﹑豎弦﹐繞臍走注﹐少腹攻刺。而膀胱气則在毛際之上﹐小腹之分作痛﹐與疝气之有形如瓜﹐有聲如蛙﹐或上於腹﹐或下於囊者不同也。但小腸﹑膀胱﹐因經絡並於厥陰之經﹐所以受病連及於肝﹐則亦下控引睪丸爲痛﹐然止是二經之病﹐不可以爲疝也。

趙以徳曰﹕此條本爲睪丸之證立名。然《內經》以疝者痛也﹐有腹中臟腑之痛﹐一以疝而名者﹐故通敍於此。其腹中五臟之疝﹐得以就此而考焉。有睪丸之痛﹐《內經》謂任脈爲病﹐男子內結七疝﹐女子帶下瘕聚。衝脈爲病﹐逆气裏急。然稱任脈有七疝之名而無七疝之狀。及按諸篇﹐以雙字命其名曰﹝疒頹﹞疝者﹐以三陽爲病﹐發寒熱﹐痿厥﹐其傳爲﹝疒頹﹞疝﹔及陽明司天﹐陽明之勝肝是動病﹐足陽明筋病﹐皆爲﹝疒貴﹞疝﹔謂厥疝者﹐面黃﹐脈之至大而虛﹐有積气在腹中﹐有厥气﹐名曰厥疝﹔謂疝瘕以脾邪傳之腎﹐病名疝瘕﹐少腹冤熱而痛﹐出白﹐一名曰蠱﹔謂衝疝者﹐以衝任督生病﹐上衝心痛﹐不得前後﹔謂卒疝者﹐邪客厥陰之絡﹐則卒疝暴痛﹐與厥陰之別蠡溝﹐气逆亦睪丸卒痛﹔謂﹝疒貴﹞癃疝者﹐厥陰之陰盛而脈脹不通﹔謂狐疝者﹐肝所生病也。殆非及此雙字之名者﹐由任脈行諸經之會﹐而有七疝者歟﹖此外獨稱一宇疝者﹐則有太陰在泉﹐主勝則寒气逆滿﹐甚則爲疝﹔有太陽在泉﹐少腹控睪上引心痛﹔有少腹痛不得大小便﹐名曰疝﹐得之寒﹔有足太陰經病﹐陰器紐痛﹐上引臍﹔有心疝脈急﹐小腸爲之使﹐少腹當有形﹔有腎脈大急滑皆爲疝﹐心脈搏滑急爲心疝﹐肺脈沈搏爲肺疝﹐三陰急爲疝。《靈樞》有謂心脈微滑爲心疝。肝脈滑甚爲﹝疒貴﹞疝。脾脈微大爲疝气﹐腹中裹大膿血在腸胃之外﹔滑甚爲﹝疒貴﹞癃疝。腎脈滑甚爲癃﹝疒貴﹞。諸脈之滑者﹐爲陽气甚盛﹐微有熱。夫如是者﹐名爲七疝﹐中分邪气之寒熱者也。《內經》又云﹕厥陰滑則病狐疝﹐少陰脈滑病肺風疝﹐太陰脈滑病脾風疝﹐陽明脈滑病心風疝﹐太陽脈滑病腎風疝﹐少陽脈滑病肝風疝。所言風者﹐非外入之風﹐由肝木陽髒自動之風也。故經云﹐脈滑曰風。然連以疝稱者﹐蓋腎肝同居下焦﹐而足厥陰佐任脈之生化﹐因肝腎之气並逆﹐所以任之陰气爲疝﹐肝之陽气爲風﹐所以風疝連稱也。李東垣謂脈滑者﹐爲丙丁火熱並於下﹐不勝壬癸﹐從寒水之化﹐故生﹝疒頹﹞疝﹐亦用熱治﹐《內經》亦不專主尺部而言也﹐豈不爲外寒郁內熱之故﹖乃曰熱火從寒化﹐恐理未當。而經更有莖垂者﹐身中之機﹐陰陽之候﹐津液之道也。或飲食不節﹐喜怒不時﹐津液內溢﹐下流於睪﹐血道不通﹐日久不休﹐俯仰不便﹐趨翔不能﹐此病榮然有水﹐不上不下﹐若此者﹐亦﹝疒貴﹞疝之一也。張仲景言疝皆由寒邪得之﹐亦同《內經》之云脈緊者﹐當溫散之。或曰﹕《內經》言疝﹐似若各從諸經脈所生﹐今子何爲盡屬於任脈乎﹖曰﹕任脈是疝病之本源﹐各經是疝病之支流。何以言之﹖蓋腎臟以四方分部者言﹐則屬五行之寒水﹐以居在下位者言﹐則屬地道之陰。陰形偶﹐故腎有兩﹐其形兩則地道之剛柔立焉。包居兩形之間﹐出納腎臟之精血﹐以行坤土之化生﹐成百骸萬象﹐及夫生長壯老已之天癸﹐與作彊伎巧之用﹐悉在於斯。然而坤土居尊﹐不自司其職﹐司其職者﹐乃衝﹑任二脈起於胞中者﹐行其化也。是故五臟六腑之經﹐皆受气於六脈﹐因以海名之。所以﹐二脈貴乎流通而惡閉塞。流通則天之陽气下降﹐與之從事﹐故施化之道行﹔閉塞則天之陽絕﹐故地之陰亦結﹐而百病作矣。故疝是二者所致也。任脈之病者﹐若剛柔自相勝負﹐與內外邪之感傷﹐皆得使其陰陽不和﹐陰偏勝則寒气沖擊﹐陽偏勝則熱气內入﹐陰反之外﹐悉致任脈爲疝。縱其邪不自任脈而起﹐初由各經所受而得者﹐亦必與任脈相犯故也。所犯者何﹖或所勝之經脈相傳﹐或受不以次所乘﹐或任脈過處與受邪之經相會﹐或六經受气之際﹐挾邪犯其海﹐則皆足以感動任脈﹐內含結固不化之陰﹐上擊臟腑則爲腹中之疝﹐下入厥陰會於陰器則爲睪丸之疝。蓋疝自立名﹐獨爲任脈所職﹐在地之陰﹐特然起擊者而命之也。若諸經受邪﹐不與任脈相干﹐則不名爲疝矣。不然﹐何《內經》舉痛篇﹑《靈樞》百病始生篇專爲發明經脈腹中諸痛者﹐乃無一字名其疝也﹖此可見任脈者﹐是疝病之本源。諸經所云疝者﹐是其支流余裔耳。若夫巢氏所敍七疝﹐曰厥﹑癥﹑寒﹑气﹑盤﹑附﹑狼﹐及言諸疝之候﹐止以陰气積於內﹐爲寒气所加﹐使榮衛不調﹐血气虛弱﹐故風冷入於腹內而成疝也。小兒﹝疒貴﹞者﹐陰核腫大﹐由啼哭躽气不止﹐動於陰气﹐結聚不散所致者也。觀於五疝﹐皆是痛在心腹之疝﹐獨舉﹝疒貴﹞疝屬小兒病。後人述其說﹐更舉《內經》謂脾風傳之於腎名曰蠱。疝瘕少腹煩冤而痛﹐一名曰蠱者﹐謂之蠱病。又立陰疝條﹐卽﹝疒頹﹞疝也﹐將以足七疝之數。此言五條爲心腹痛者之治療﹐則曰﹕若因七情所傷者﹐當調气安其五臟﹔外邪所幹者﹐當溫散之。治之不當﹐內外之气﹐交入於腎者爲腎气﹐入於膀胱者爲膀胱气﹐入於小腸者爲小腸气。腎與膀胱﹐一臟一腑﹐其气通於外腎﹐小腸系於睪丸﹐系會故也。又謂陰疝一名﹝疒頹﹞疝﹐其種有四﹐腸﹑气﹑卵﹑水也。至張戴人非之曰﹕此俗工所立謬名也。蓋環陰器﹐上抵少腹﹐乃屬足厥陰肝經之部分﹐是受疝之處也。或在泉寒勝﹐水气攣縮﹐郁於此經﹔或司天燥勝﹐木气抑鬱於此經﹔或忿怒悲哀﹐憂抑頓挫﹐結於此經﹔或藥淋外固﹐閉尾縮精﹐壅於此經。了不相干膀胱﹑腎﹑小腸之事﹐乃厥陰肝經之職也。凡疝者﹐非肝木受邪﹐則肝木自甚也。由是於陰疝中﹐亦立七疝之名﹐曰寒﹑水﹑筋﹑血﹑气﹑狐﹑﹝疒頹﹞也。夫旣曰用《內經》《靈樞》《明堂》之論﹐要窮疝病之源﹐而不及於任脈生病之源﹐何也﹖蓋因力辧陰器與小腸﹑腎﹑膀胱了不相干﹐是屬足厥陰部分受病之原﹐立說所以不及於任脈﹐然已三見於論中矣。其間引治疝之穴﹐多與任脈所會﹐一也。又稱衝﹑任﹑督與厥陰會於曲骨﹐環陰器﹐二也。復言凡精滑白淫﹐皆男子之疝也﹔血涸不月﹐月罷腰膝上熱﹐嗌漧﹐少腹有塊﹐女子之疝也﹔但女子不謂之疝而謂之瘕﹐卽任脈內結之病尢明﹐三也。凡戴人辧論之詞彊直﹐專主其一﹐則不復顧其二。在﹝疒頹﹞疝中有無六經外証之可辧﹐若果有膀胱﹑小腸之證者﹐又安得不從之﹖如《靈樞》謂小腸病者﹐小腹痛﹐腰脊控睪丸而痛之類﹐論治法亦然。因病在下﹐必先下之﹐更不問虛弱之人﹐於首尾不可下者下之﹐有不旋踵之禍﹐豈待下後始補而可回其生乎﹖然而戴人之書﹐其詞直﹐其義明﹐讀之使人豁然﹐以去胸中之茅塞﹐誠是諸醫書之冠。及乎詳究之﹐則少溫潤反復之意。且夫陰陽變化﹐生病於無窮﹐治法亦無窮﹐非一人所能究。學者當因其已明﹐益其未至﹐然後得爲善用其書者。丹溪先生嘗論睪丸連小腹急痛者﹐或有形﹐或無形﹐或有聲﹐或無聲﹐人皆以爲經絡得寒﹐收引不行而作痛。不知此病始於濕熱﹐郁遏至久﹐又感外寒濕熱﹐被郁而作痛也。其初致濕熱之故﹐蓋大勞則火起於心﹐醉飽則火起於胃﹐房勞則火起於腎﹐大怒則火起於肝。火郁之久﹐濕气便盛﹐濁液凝聚﹐並入血隧﹐流於厥陰。肝屬木﹐性急速﹐火性又暴烈﹐爲寒所束﹐宜其痛甚而暴也。此論亦就厥陰受病處﹐發明戴人之未至者也﹐誠有功於後學。蓋﹝疒頹﹞疝不離此三者之邪﹐熱則縱﹐寒則痛﹐濕則腫﹐須分三者多少而治之。兩丸俱病﹐固然也。設有偏於一者﹐予又不能無其說焉。腎有兩﹐分左右﹐其左腎屬水﹐水生肝木﹐木生心火﹐三部皆司血﹐統納左之血者﹐肝木之職也﹔其右屬火﹐火生脾土﹐土生肺金﹐三部皆司气﹐統納右之气者﹐肺金之職也。是故諸寒收引則血泣﹐所以寒血從而歸肝﹐下注於左丸﹔諸气膹郁則濕聚﹐所以濕气從而歸肺﹐下注於右丸。且夫睪丸所絡之筋﹐非盡由厥陰﹐而太陰﹑陽明之筋亦入絡也。往往見人偏患於左丸者則痛多腫少﹐偏於右丸者則痛少腫多﹐此便可驗也。

懸癰

懸癰生於篡間﹐謂前陰之後﹐後陰之前﹐屏翳處也﹐卽會陰穴﹐屬任脈別絡﹐挾督脈﹑衝脈之會。癰生其間﹐人起立則若懸然﹐故名懸癰。

便毒

《鬼遺》云﹕腿﹝月坒﹞兩旁處﹐起爲便毒。胯下兩臀尖下﹐穀道前﹐水道後﹐成懸癰﹐皆是虛極。若近穀道左右﹐亦名痔癰。宜急補脾臟﹐及發處貼藥﹐卽用發穴散﹔破後用抽膿膏﹔膿盡用合瘡口散。愼勿過冬﹐卽成冷漏﹐難治。

便毒生於小腹下兩腿合縫之間。初發寒熱交作﹐腿間腫起﹐疼痛是也。夫腎爲作彊之官﹐所藏者精與智﹐男女大欲﹐不能直遂其志﹐故敗精搏血﹐畱聚經隧﹐乃結爲便毒矣。蓋合縫之間﹐精气所出之道路也。或觸景而動心﹐或夢寐而不泄﹐旣不得偶合陰陽﹐又不能忘情息念﹐故精與血滯而成腫結也。初起切不可用寒涼之藥﹐恐气血愈滯﹐不得宣通﹐反成大患﹔惟當開郁散气﹐淸利熱毒﹐使精血宣暢﹐則自然愈矣。

前論爲思想無窮﹐所願不遂者設﹐而意猶未完。果如此論﹐當僧尼孀婦﹐宮人曠夫﹐多有此患。然予目擊商賈中野合不潔﹐淫妓便構此疾﹐或疳瘡﹐或楊梅者﹐亦由欲火淫熾﹐一旦交合不潔﹐爲淫火衝動﹐膚腠開通﹐是以受毒初發之時﹐愼不宜以敗毒之藥瀉之。何也﹖毒邪非虛不入﹐若復虛胃气﹐則毒邪下陷﹐治之非彌年累月不愈也。捷法只宜發汗﹐其次利小便﹐膚腠所感之邪易散也。陰莖腿縫﹐皆肝經絡﹐肝腎主下焦﹐又肝主小便﹐使毒邪從小便中出﹐所治皆順也。故治之不旬日﹐便可奏功。若曾已發汗﹐利小便﹐體厚邪固而不得宣通者﹐乃以破毒活血調气之劑攻之﹐俟毒气宣通﹐隨以補劑托之﹐亦不失先後著也。

陰瘡

陰器屬足厥陰肝經﹑任脈之會。《素問》云﹕厥陰之脈﹐絡陰器﹐系於肝。《靈樞》曰﹕筋者聚於陰器﹐而脈絡於舌本。肝者﹐筋之會也﹐又屬督脈。《素問》曰﹕督脈者﹐其絡循陰器合篡間是也。至於足太陽外合淸水﹐內屬膀胱而通水道﹔手太陽外合淮水﹐內屬小腸而水道出焉﹐則又屬手足太陽也。腎主水﹐則又屬足少陰也。飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐則又屬手太陰也。《素問》又謂﹐前陰者宗筋之所聚﹐太陰﹑陽明之所合﹐則又屬脾與胃矣。癰瘡生其間﹐須細心求而責之﹐不可專主一厥陰肝經而惟淸肝導濕之爲事﹐斯無悞矣。

隱處瘙癢成瘡﹐挾有耳鳴目癢﹐鼻赤齒浮﹐指縫白等證﹐爲腎臟風。瘡生於陰頭爲陰頭癰﹐生於竅口爲下疳瘡。今但生於陰莖者﹐皆爲下疳﹐姑從之。

毛際瘍

或問小腹至陰之下﹐玉莖之根﹐癢極﹐沸湯沃之﹐稍止而復作﹐有三四竅﹐黃水淋漓﹐何如﹖曰﹕此廣瘡結毒也。詢之﹐幼時曾生惡瘡。旬日後﹐大痛腫甚﹐飲食少進﹐作結毒治之。

醫方考【明吳昆】

七疝方論

疝﹐隱疾也﹐證有七﹐皆有虛實。今考七方﹐志七疝耳。若虛實之辧﹐則在夫人之變通也。

寒疝腰痛﹐牽引睪丸﹐屈而不伸﹐尺內脈沈遲者﹐吳茱萸加附子湯主之。夫七疝﹕寒﹑水﹑筋﹑血﹑气﹑狐﹑﹝疒頹﹞也。寒疝之由﹐是寒客下體﹐如坐於卑冷﹐涉於寒淵所致。寒气自外入內﹐束其少火﹐郁其肝气﹐故令腰痛。痛而牽引睪丸者﹐肝之經絡環陰器也。寒主收引﹐故屈而不伸。尺內主腰以下﹐脈沈遲﹐陰脈也﹐寒亦明矣。故用吳茱萸﹑附子之辛熱以溫其寒﹐生薑﹑大棗之辛溫以和其气。邪傷之後﹐其正必虛﹐人參之補以去其虛。

水疝者﹐腎囊腫大﹐陰汗不絕﹐升陽除濕湯主之。子和雲﹕水疝者﹐得之飲水醉酒﹐勞於使內﹐其言當矣。蓋飲水醉酒則濕气勝﹐勞於使內則腎气虛﹐腎气虛則濕勝而流坎也﹐故令腎囊腫大如水晶﹐陰汗下漑如罅漏。《內經》曰﹕下者舉之。又曰﹕風能勝濕。是方也﹐柴胡﹑羌活﹑蒼朮﹑防風﹑升麻﹑槁本﹑蔓荊﹑獨活﹐皆味辛而气淸﹐風藥也﹐升藥也﹐故可以勝濕升陽。而黃芪之甘可使托其陷下之气﹐甘艸之溫可使培其防水之土﹐當歸之潤可使調榮血於風藥之隊也。胃苓湯亦可酌用。

外腎因撲損而傷﹐睪丸偏大﹐有時疼痛者﹐此中有死血﹐名曰血疝。宜按摩法﹐詳導引中。

筋疝者﹐甘艸梢黑豆湯主之。夫筋疝者﹐莖筋挈痛﹐挺脹不堪也。子和云﹕此以邪術得之。邪術者﹐房術春方之類也。治宜解毒緩急﹐故用甘艸梢﹑黑豆以主之。

气疝者﹐拂郁則睪丸腫大﹐悲哀則不藥而消﹐虎潛丸主之。蓋邪之所湊﹐常乘其虛。拂郁而睪丸腫大者﹐肝气乘腎之虛也。悲哀不藥而消者﹐气有所泄也。夫肝腎之病同一治﹐故知﹑蘗﹑熟地﹑芍藥﹑牛膝﹑當歸﹑瑣陽味厚之品﹐補腎補肝。龜得天地之陰气最厚﹐虎得天地之陰气最雄﹐以血气中之陰類以補陰﹐欲其同气相求耳。陳皮者﹐取其能推陳腐之气﹔羊肉者﹐取其能補五臟之陽也。或問何以不用橘核﹑枳實﹑細辛﹑川楝子﹑靑皮之輩﹖余曰﹕此皆破气藥也。昔醫固多用之﹐然而治標云爾﹐況蹈重虛之戒乎﹖气實者用之可也。

狐疝者﹐晝則气出﹐而腎囊腫大﹐令人不堪。夜則气入﹐而腫脹皆消﹐略無疾苦。補中益气加黃蘗﹑知母湯主之。病愈而止。夫狐之爲物也﹐晝則出穴而溺﹐夜則入穴而不溺﹐以斯證肖之﹐故曰狐疝。夫晝﹐陽也﹔夜﹐陰也。晝病而夜否者﹐气病而血不病也。故用人參﹑黃芪﹑白朮﹑甘艸以益气。方內有升麻﹑柴胡﹐則能舉其陷下之陽﹔方內有黃蘗﹑知母﹐則能益夫不足之坎。當歸味辛﹐可以活其壅滯之血﹔陳皮气芳﹐可以利其陳腐之气。或問何以不主辛香流气之劑﹖余曰﹕本以气不足而致疾﹐復以流气之劑主之﹐非惟無益而又害之矣。

﹝疒頹﹞疝者﹐頑疝也。睪丸𨿽大而無疾苦也。此以父子相傳﹐得於有生之初已然﹐非若有生之後三因所致之疾也﹐故不必主治。或有先是﹝疒頹﹞疝﹐後來疼痛疾苦者﹐此兼前件六證也﹐宜於前方消息之。

外科正宗【明陳實功】

腎囊風

腎囊風﹐乃肝經風濕而成。其患作癢﹐喜浴熱湯﹐甚者疙瘩頑麻﹐破流脂水。宜蛇牀子湯燻洗﹐二次卽愈。

陰虱

陰虱﹐又名八腳虫也。乃肝腎二經濁气而成﹐生此不吉。宜銀杏無憂散津調擦之﹔內服六味地黃丸﹐每斤加蜜炒黃蘗一兩﹑蘆薈五錢以淸化源﹐愈後不發。

下疳

下疳者﹐邪淫欲火郁滯而成。其來有三﹕一由因男子欲念萌動﹐陽物興舉﹐淫火猖狂﹐而未經發泄者﹐以致敗精濁血﹐流滯中途﹐結而爲腫者﹐一也。二由婦人陰器瘀精﹐濁气未淨﹐接與交媾﹐以致淫精傳襲而成者﹐二也。三由房術熱藥﹐塗抹玉莖﹐洗搽陰器﹐興助陽火﹐煽動陰精﹐僥幸不衰﹐久頓不泄﹐多致火郁末發而成者﹐三也。男子萌念火郁之證﹐初起先必濇淋﹐小便溺痛﹐次流黃濁敗精﹐陽物漸損﹐甚則腫痛腐爛。法當疏利肝腎邪火﹐如八正散﹑淸肝導滯湯之類是也。婦人陰器不潔﹐初起皮膚腫光亮﹐甚則如水晶﹐皮破流水﹐腫痛日生﹐癢麻時發。治當解毒消風﹐如龍膽瀉肝湯兼平胃散﹐合而用之。男婦房術所傷﹐蘊毒所致﹐初起陽物癢痛﹐堅硬紫色﹐疙瘩漸生﹐腐爛漸作﹐血水淋漓﹐不時興舉。治當瀉火解毒﹐如黃連解毒湯﹑蘆薈丸之類是也。外以銀粉散﹑珍珠散﹑人中白散選用。又有先發時瘡﹐悞用燻條擦藥﹐結毒於此者﹐詳結毒門。

看法

初起﹐不紅不腫﹐睡不舉陽﹐玉莖微損﹐小水自利者輕。已成﹐微熱微腫﹐皮色光亮﹐小便赤色﹐更兼白濁者平。已損﹐肉色紅活﹐焮熱堅腫﹐小便不疼﹐大便不祕者易。初起﹐小便淋漓﹐傷損陽物﹐堅硬作疼﹐腐爛漸開者險。已成﹐腐潰內攻﹐傷損玉莖﹐色紫無膿﹐疼如鍼刺者重。

治法

初起﹐腫痛發熱﹐小水濇滯﹐肝經濕熱也﹐宜瀉肝滲濕。腫痛堅硬﹐焮發寒熱﹐口燥咽漧﹐大便祕者﹐通利二便。玉莖腫痛﹐小便如淋﹐自汗盜汗﹐時或尿血﹐淸心滋腎。莖竅作癢﹐時出白濁﹐發熱口漧﹐津液少者﹐益腎淸心。潰後腫痛﹐小便赤濇﹐日則安靜﹐夜則痛甚﹐滋陰瀉火。潰爛不已﹐腫硬又作﹐疼痛日深﹐穢气不回﹐淸肝解毒。

魚口便毒

夫魚便者﹐左爲魚口﹐右爲便毒。總皆精血交錯﹐生於兩胯合縫之間結腫是也。近之於小腹之下﹐陰毛之間結腫﹐名曰橫痃﹐又名外疝是也。得之入房忍精﹐彊固不泄﹐或欲念已萌﹐停而不遂﹐以致精血走動﹐凝滯結而爲腫。治當散滯行瘀﹐通利大小二便﹐九龍丹﹑山甲內消散是也。七日已後服之﹐根本堅固。恐其作膿﹐宜用火鍼法刺之﹐亦妙。已出膿者﹐十全大補湯服之﹐庶易收斂﹔遲則恐生別證﹐難愈。

看法

初起﹐結腫不紅﹐微熱﹐行走稍便﹐無寒熱交作者爲輕。已成﹐紅赤腫痛﹐發熱焮疼﹐舉動艱辛﹐至夜尢甚者易。已潰﹐膿稠﹐肉色紅活﹐腫消痛止﹐新肉易生作癢者順。初起﹐結腫堅硬如石﹐硬彊刺疼﹐起坐不便﹐寒熱者重。已潰﹐肉爛腫痛不減﹐膿水淸稀﹐孔深口大不斂者險。

治法

初起﹐漫漫結腫﹐疼痛﹐兩胯牽彊﹐身發寒熱﹐宜散表邪。已成﹐堅硬發熱﹐疼痛內熱﹐口漧﹐大小便祕﹐宜通利之。發散疏利之後﹐腫痛仍作﹐欲其作膿﹐宜用托裏消毒。焮腫發熱﹐疼痛日久﹐急脹苦甚﹐內膿已成﹐宜急開之。已潰之後﹐膿水不幹﹐新肉生遲不斂﹐健脾胃﹐補气血。

囊癰

夫囊癰者﹐乃陰虛濕熱﹐流注於囊﹐結而爲腫。至潰後睪丸懸掛者﹐猶不傷人。以其毒從外發﹐治當補陰﹑淸利濕熱﹐取效者十有八九。近時人悞用疝家熱藥﹐多致熱甚爲膿﹐後難收斂。初宜龍膽瀉肝湯﹐稍久滋陰內托散﹐外敷如意金黃散﹐俱可內消。又一種水疝﹐皮色光亮﹐無熱無紅﹐腫痛﹐有時空囊聚水﹐宜用鍼從便處引去水气則安。如腫痛日久﹐內膿已成﹐脹痛者﹐可速鍼之﹐內服十全大補湯加山茱萸﹑牡丹皮﹑澤瀉治之﹐間以六味地黃丸服之﹐亦愈。

看法

初起﹐不紅微腫﹐腎子引痛﹐不作寒熱﹐起坐自便者輕。已成﹐紅腫發熱﹐形色光亮﹐疼痛有時﹐飲食有味者順。已潰﹐膿稠腫消﹐痛止﹐新肉漸生﹐不痛作癢﹐收斂者吉。潰後﹐腐爛﹐囊皮脫落﹐甚者睪丸突出﹐能食不疼者可。初起﹐堅硬紫色﹐日夜痛甚﹐小水不利﹐大便瀉泄者重。已成﹐堅而不潰﹐頭腐無膿﹐疼痛無時﹐常流血水者重。潰後﹐膿口開張﹐腫痛不減﹐身發寒熱﹐睡臥不寧者險。

治法

初起﹐寒熱交作﹐腎子腫痛﹐疼連小腹者﹐宜發散寒邪。已成﹐紅腫發熱﹐口漧焮痛﹐小水不利﹐大便祕者利之。已潰﹐疼痛不減﹐膿水淸稀﹐朝寒暮熱者﹐宜滋陰內托。潰後﹐不能收斂﹐日晡發熱﹐飲食減少者﹐宜養血健脾。潰後﹐睪丸懸掛﹐不能收斂者﹐當外用生肌﹐內加補托。

懸癰

夫懸癰者﹐乃三陰虧損﹐濕熱結聚而成。此穴在於穀道之前﹐陰器之後﹐又謂海底穴也。初生狀如蓮子﹐少癢多痛﹔日久﹐漸如桃李﹐赤腫焮痛﹐欲潰爲膿﹔破後輕則成漏﹐重則瀝盡气血﹐變爲癆瘵不起者多矣。初起時﹐元气壯實﹐宜用九龍丹瀉去病根﹔稍虛者﹐內消沃雪湯利去濕熱﹐亦有可消者﹐十中三四。如十餘日後﹐腫勢已成﹐不得內消﹐宜托裏消毒散加山甲﹑皂角刺﹐服之自破。如腫髙光亮﹐膿熟不破頭者﹐用鍼急破之﹐穢膿一出﹐其患易安。如膿出之後﹐朝服六味地黃丸﹐午服十全大補湯加丹皮﹑澤瀉﹐溫補滋陰。如厚味膏粱﹐气體壯實者﹐初服龍膽瀉肝湯﹐潰後滋陰八物湯以淸蘊熱。體瘦房勞﹐气血虛弱者﹐初服八珍湯加澤瀉﹑制甘艸﹐潰後﹐十全大補湯加丹皮﹑熟附子。脾弱者﹐補中益气湯以滋化源。日久成漏者﹐國老膏化湯吞服蠟礬丸。首尾悞服寒涼﹐損胃傷脾﹐冰凝气血﹐以致患孔漸開﹐穢膿不止者﹐定變成虛羸癆瘵﹐終爲難愈。

看法

初起如松子﹐漸大若梅李﹐紅赤腫痛﹐光亮發熱者輕。已成﹐髙腫作痛﹐根腳不散﹐皮薄易破﹐膿成脹痛者易。已潰﹐膿稠而黃﹐气味不臭﹐焮腫易消﹐痛止作癢者順。初起﹐色紫堅硬﹐根腳漫腫﹐痛連臀膝﹐二便不利者重。已成﹐腫如黃瓜﹐紫斑腐爛﹐穢水無膿﹐痛甚气息者難。已潰﹐穢膿不絕﹐瘡口開張﹐肉不紅活﹐虛熱食少者逆。

治法

初起寒熱如瘧﹐喜覆衣被﹐口漧﹐好飲熱湯﹐宜發散。已成﹐焮熱作痛﹐內熱﹐口漧喜冷﹐大便祕濇者﹐微利之。日久﹐內膿已成﹐不破頭而脹痛者﹐急鍼之﹐法當補托。潰後﹐膿水淸稀﹐虛熱不退﹐腫痛不消者﹐宜滋陰健脾。瘡口不斂﹐飲食減少﹐余腫不消﹐新肉不生﹐峻補脾胃。

醫門法律【淸諭昌】

疝

凡治水腫病﹐遇少腹素有積塊疝瘕﹐悞行發表攻裏﹐致其人濁气上衝胸胃﹐大嘔大逆﹐痛引陰筋﹐卒死無救者﹐醫殺之也。

發明《金匱》腹痛脈弦而緊﹐弦則衛气不行﹐卽惡寒﹐緊則不欲食﹐邪正相搏﹐卽爲寒疝。寒疝繞臍痛﹐若發則自汗出﹐手足厥冷。其脈沈弦者﹐用大烏頭煎。繇《內經》心疝之名推之﹐凡腹中結痛之處﹐皆可言疝﹐不獨睪丸間爲疝矣。然寒疝繞臍痛﹐其脈陽弦陰緊﹐陽弦故衛气不行而惡寒﹐陰緊故胃中寒盛不殺谷。邪卽胃中之陰邪﹐正卽胃中之陽气也。論胃中水谷之精气與水谷之悍气﹐皆正气也。今寒入榮中﹐與衛相搏﹐則榮卽爲邪﹐衛卽爲正矣。繞臍腹痛﹐自汗出﹐手足厥冷﹐陽微陰盛﹐其候危矣。故用烏頭之溫﹐合蜜之甘﹐入胃以建其中而緩其勢﹐俾衛中陽旺﹐榮中之邪自不能畱﹐亦不使虛寒自下而上之微旨也。古今圖書集成醫部全錄卷二百二

前陰門

景嶽全書【明張介賓】

陰器縱痿

凡男子陽痿不起﹐多由命門火衰﹐精气虛冷﹐或以七情勞倦﹐損傷生陽之气﹐多致此證。亦有濕熱熾盛﹐以致宗筋弛縱﹐而爲痿弱者。譬以暑熱之極﹐則諸物綿萎。經云壯火食气﹐亦此謂也。然有火無火﹐脈證可別﹐但火衰者十居七八﹐而火盛者僅有之耳。

凡思慮焦勞﹐憂鬱太過者﹐多致陽痿。蓋陰陽總宗筋之會﹐會於气街﹐而陽明爲之長。此宗筋爲精血之孔道﹐而精血實宗筋之化源。若以憂思太過﹐抑損心脾﹐則病及陽明衝脈﹐而水穀气血之海﹐必有所虧﹐气血虧而陽道斯不振矣。經曰﹕二陽之病發心脾﹐有不得隱曲﹐及女子不月者﹐卽此之謂。

凡驚恐不釋者﹐亦致陽痿。經曰恐傷腎﹐卽此謂也。故凡遇大驚卒恐﹐能令人遺失小便﹐卽傷腎之驗。又或於陽旺之時﹐忽有驚恐﹐則陽道立痿﹐亦其驗也。

命門火衰﹐精气虛寒而陽痿者﹐宜右歸丸﹑贊育丹﹑石刻安腎丸之類主之。若火不甚衰﹐而止因血气薄弱者﹐宜左歸丸﹑斑龍丸﹑全鹿丸之類主之。

凡思慮驚恐﹐以致腎虧損而陽道痿者﹐必須培養心脾﹐使胃气漸充﹐則衝任始振﹐而元陽可復也﹐宜七福飲﹑歸脾湯之類主之。然必大釋懷抱﹐以舒神气﹐庶能奏效﹐否則徒資藥力無益也。其有憂思恐懼太過者﹐每多損抑陽气﹐若不益火﹐終無生意﹐宜七福飲加桂﹑附﹑枸杞之類主之。

凡肝腎濕熱﹐以致宗筋弛縱者﹐亦爲陽痿。治宜淸火以堅腎﹐然必有火證火脈﹐內外相符者﹐方是其證。宜滋陰八味丸﹐或丹溪大補陰丸﹑虎潛丸之類主之。如火之甚者﹐滋腎丸﹑大補丸之類皆可用。

疝論

疝气病者﹐凡小腹睪丸爲腫爲痛﹐止作無時者﹐皆是也。但疝證不一﹐如《內經》所謂狐疝者﹐以其出入不常也﹔有言﹝疒頹﹞疝者﹐以其頑腫不仁也﹔有衝疝者﹐以其自少腹上衝而痛也﹔有厥疝者﹐以結气在陰而气逆爲疝也﹐有疝瘕者﹐以少腹冤熱而痛出白﹐一名曰蠱也﹔有六經風疝者﹐如四時刺逆從論所言者是也﹔有小腸疝者﹐如邪气臟腑病形篇所言者是也。凡此七者﹐總皆疝之爲義。然疝之爲病﹐不獨男子有之﹐而婦人亦有之。經曰﹕有積气在腹中﹐有厥气名曰厥疝﹐女子同法。又曰﹕厥陰所謂﹝疒頹﹞疝﹐婦人少腹腫也。至若衝疝瘕之屬﹐亦皆男婦之所同病者。然惟睪丸之病獨在男子﹐而他則均當詳察也。觀張子和曰﹕夫遺溺閉癃﹐陰痿脬痺﹐精滑白淫﹐皆男子之病也。若血涸不月﹐月罷腰膝上熱﹐足躄﹐嗌漧癃閉﹐少腹有塊。或定或移﹐前陰突出﹐後陰痔核﹐皆女子之病也。但女子不謂七疝而謂之瘕。若年少而得之﹐不計男子婦人﹐皆無子。此說誠非謬也。然今人但言男子之疝﹐而全不知婦人之疝﹐殊失之矣。

疝气所屬﹐本非一經。如《內經》所云﹕任脈爲病﹐男子內結七疝﹐女子帶下瘕聚。督脈生病﹐從少腹上衝心而痛﹐不得前後﹐爲衝疝。又曰﹕脾傳之腎﹐病名曰疝瘕。又曰﹕三陽爲病發寒熱﹐其傳爲﹝疒頹﹞疝。又曰﹕邪在小腸者﹐連睪系﹐屬於脊。又曰﹕邪客於足厥陰之絡﹐令人卒疝暴痛。又如心肝脾肺腎五疝之脈﹐各有所辧。此《素問》言諸經之疝也。又經筋等篇言足陽明之筋﹐病﹝疒貴﹞疝腹筋急﹔足太陰之筋﹐病陰器紐痛﹐下引臍﹐兩脇痛﹔足厥陰之筋﹐病陰器不用等義﹐此《靈樞》言諸經之疝也。自張子和云﹕疝有七﹐前人論者甚多﹐其非《靈樞》《素問》《銅人》之言﹐予皆不取。乃引《靈樞》之論曰﹕足厥陰之筋﹐聚於陰器﹐故陽明與太陰之筋﹐皆會於陰器。惟厥陰主筋﹐故爲疝者﹐必本之厥陰。此子和之意﹐以疝爲筋病﹐而筋主於肝﹐故爲疝必厥陰﹐似亦有理﹐而實則不然。觀《內經》諸論之如前者﹐謂非《靈》《素》之言﹐而子和皆可不取乎﹖且筋𨿽主於厥陰﹐然散見諸經﹐卽爲諸經之筋矣。若病在諸經﹐固可因筋而廢經乎﹖矧如厥論曰﹕前陰者﹐宗筋之所聚﹐太陰﹑陽明之合也。又痿論曰﹕陰陽總宗筋之會﹐會於气街﹐而陽明爲之長。此亦可以不取乎﹖然則小腹前陰之經﹐則厥陰﹑少陰﹑太陰﹑陽明﹑少陽﹑太陽﹐以至衝﹑任﹑督脈﹐皆有所涉。今考《銅人經》治疝之法﹐則諸經皆有兪穴。若謂止屬厥陰﹐則諸經皆廢矣。卽子和亦歷指諸經之穴﹐謂諸穴𨿽亦治疝﹐然終非受疝之地﹐此何說也﹖自後丹溪遂因子和之言﹐謂經有七疝﹐寒﹑水﹑筋﹑血﹑气﹑狐﹑﹝疒頹﹞也﹐專主肝經﹐與腎經絕無相干。再至戴原禮﹐又因丹溪之說﹐云疝本屬厥陰之一經。余嘗見俗說小腸﹑膀胱下部气者﹐皆妄言也。嗚呼﹗此等議論﹐皆後學臆見﹐果堪信乎﹖果堪法乎﹖醫失眞傳﹐類多如此。故非《靈》《素》《銅人》之言﹐余誠不敢取也。

疝气之病﹐有寒證亦有熱證。然必因先受寒濕﹐或犯生冷﹐以致邪聚陰分﹐此其肇端之始﹐則未有不因寒濕而致然者。及其病郁旣久﹐則郁而成熱者有之。或以陽髒之人﹐火因邪聚﹐而濕熱相資者﹐亦有之。故在《內經》言疝﹐則寒熱皆有所論。如曰﹕病在少腹﹐腹痛﹐不得大小便﹐病名曰疝﹐得之寒﹔曰陰亦盛﹐而脈脹不通﹐故曰﹐﹝疒頹﹞癃疝也﹔曰肝脾得之寒濕﹐與疝同法﹔曰太陽﹑太陰﹑陽明之勝復﹐皆有疝气﹐是皆言疝之寒也。又如曰脾風傳腎﹐名曰疝瘕﹐少腹冤熱而痛﹐出白﹐一名曰蠱﹔曰足厥陰之筋﹐病陰器不用﹐傷於寒則陰縮入﹐傷於熱則縱挺不收﹐是皆言疝之熱也。此《內經》之言寒言熱﹐未嘗偏廢者如此。觀丹溪曰﹕自《素問》而下﹐皆以爲寒﹐蓋寒主收引﹐經絡得寒﹐則引而不行﹐所以作痛者。然亦有踢冰涉水﹐終身不病此者﹐無熱在內故也。大抵此證始於濕熱在經﹐郁而至久﹐又得寒气外束﹐不得疏散﹐所以作痛。若只作寒﹐恐末爲備。此丹溪之論如此。故其治多從火﹐而倍用山梔﹑黃蘗之屬。余則不能無言也。觀《內經》之言疝者如前﹐原非只作寒論﹐第言寒者﹐較多於熱﹐亦自疝家之正﹐理不可易也。矧疝以寒邪入經﹐所以爲痛﹐及其久也方爲郁熱﹐使其始不受寒﹐何由致疝﹖此寒爲本而熱爲標也。若謂始於濕熱在經﹐又得邪气外束﹐所以作痛﹐則反以熱爲本而寒爲標矣﹐豈其然乎﹖至若踢冰涉水﹐終身不病者﹐此𨿽有貴賤之分﹐久暫之異﹐然必以陽气內實﹐而寒不能犯者有之。若謂無熱在內﹐故寒自不入﹐又豈其然乎﹖此致病之因﹐有不得不辧也。是以《內經》之論﹐凡至切至當者﹐胡可弗遵﹖後世之談其多鑿多偏者﹐安庸盡信﹖再若治此之法﹐固不可必其爲寒﹐又不可必其爲熱。但治初受之邪﹐必當以溫經散寒﹐行气除濕爲主。切不可早用寒涼﹐致畱邪气﹐則遺害非淺。及其久也﹐則有始終以寒者﹐有因寒郁熱者﹐有元陽受傷而虛陷日甚者。但當察其形气病因﹐而因病制方。若果有熱證﹑熱脈﹐顯然外見者﹐方可治以寒涼。如無熱證可據﹐而執云大抵疝由濕熱﹐則無者生之﹐有者甚之矣。此習俗之通獘﹐又不可不鑑也。

論治

凡治疝之法﹐當察所由。此𨿽以受寒受濕﹐因而成疝﹐然或以色欲﹐或以勞損﹐或以鬱怒﹐或以飲食酒濕之後﹐不知戒愼﹐致受寒邪﹐則以陰求陰﹐流結於衝任血气之海﹐而下歸陰分﹐遂成諸疝。故其爲病﹐則有遇寒而發者﹔有郁久成熱﹐遇熱而發者﹔有郁則气逆﹐遇鬱怒而發者﹔有濕因寒滯。遇濕而發者﹔有疲極則傷筋﹐遇勞苦而發者﹔有虛邪在少陰厥陰﹐遇色欲而發者﹔有飲食之濕在陽明﹑太陰﹐遇酒酪而發者。至其久也﹐則正气陷而不舉﹐邪气畱而不去﹐而爲﹝疒頹﹞爲木﹐難於愈矣。故治此者﹐必當因其所因﹐辧而治之﹐則無不隨手可愈。若茫然混然﹐徒執一偏之見而至老不寤者﹐卽與之談﹐終無益也。

治疝必先治气﹐故病名亦曰疝气﹐非無謂也。蓋寒有寒气﹐熱有熱气﹐濕有濕气﹐逆有逆气。气在陽分則有气中之气﹐气在陰分則有血中之气。凡气實者必須破气﹐气虛者必須補气。故治疝者﹐必於諸証之中﹐俱當兼用气藥。如疝之暴痛﹐或痛甚者﹐必以气逆﹐宜先用荔香散﹔气實多滯者﹐宜寶鑑川楝散﹐或天臺烏藥散。非有實邪而寒勝者﹐宜暖肝煎主之。

寒疝最能作痛﹐多因觸冒寒邪﹐或犯生冷所致。凡喜暖惡寒﹐脈弦細﹐鼻尖手足多冷﹐大小便無熱之類﹐皆是也。寒微者﹐宜荔香散﹑暖肝煎﹑腎气丸﹑神應散﹑丁香楝實丸之類主之。寒甚者﹐宜醫林四神丸﹑《百一選方》十補丸﹑壺盧巴丸﹑沈香桂附丸之類主之。一法以五積散加鹽炒吳茱萸﹑小茴香各一錢﹐姜五片﹐蔥白五寸同煎﹐空心熱服﹐大治气痛不可忍。

熱疝大能作痛。凡火邪聚於陰分而爲痛者﹐必有熱證﹑熱脈﹐或大便祕結﹐或小水熱閉不通﹐或爲脹爲滿﹐而煩熱喜冷者是也。宜大分淸飲﹐或茵陳飲加茴香﹑川楝子之類﹐或以加味通心飲﹑葵子湯之類主之。又有腎本不虛而肝經濕熱火旺﹐莖中作痛﹐筋急縮﹐或痛或癢﹐或腫或挺縱不收﹐白物如精﹐隨溺而下者﹐此筋疝也。宜龍膽瀉肝湯主之。

濕疝多爲重墜脹滿﹐然亦有痛者﹐宜以前寒熱證參而治之。有不痛而久墜不愈者﹐是卽﹝疒頹﹞疝之屬。單宜治濕理气﹐以加味五苓散﹐或《局方》守效丸﹐或蒼朮散﹐或三層茴香丸之屬主之。一云﹐凡治﹝疒頹﹞疝﹐非斷房事厚味﹐不能取效。

疝病遇酒而發者﹐多因濕熱﹐當先去其濕。濕而熱者﹐大分淸飲加茴香﹑川楝之屬。濕兼寒者﹐宜加味五苓散主之﹐或以葛花解酲湯加減用之。

血結少腹間者﹐是爲血疝。但察其非气非食﹐小腹鞕而有形﹐大便祕結而黑﹐小水利者﹐必血積血疝之屬﹐宜桃仁膏﹐或桃仁煎﹐或玉燭散之類下之。

疝遇色欲而發者﹐是必陰虛之屬。若陰虛兼動相火者﹐宜以六味地黃湯加黃蘗﹑知母﹑山梔﹑茴香﹑川楝之類主之。若陰虛無火﹐或兼有寒而痛精虛者﹐宜理陰煎﹐或八味地黃湯加茴香﹑枸杞之類﹐或用暖肝煎主之。

疝久者必多虛證。或以元气本虛而偶患者﹐或不耐勞苦而微勞卽發者﹐當以脈證辧之。凡治虛疝﹐當察其虛在陰分﹐或在陽分。陰分者﹐輕則暖肝煎﹑八味地黃湯﹔甚則理陰煎﹑補陰益气煎之類酌而用之。若陽虛者﹐宜溫胃飲﹑歸脾湯﹑補中益气湯之類主之。若陽虛至甚者﹐必用桂﹑附﹑椒﹑姜﹐或以六味回陽飲之類主之。若虛中挾滯者﹐宜以前法爲主﹐而加以疏導之藥﹐如川楝子﹑茴香﹑枳實﹑山楂﹑梔子之屬﹐酌其宜而佐用之。

疝有邪實當下者﹐詳張子和論中。

按子和七疝之治﹐𨿽各有不同﹐然無非用下﹐則不能無偏﹐故劉宗厚﹑徐用誠皆疑而議之﹐亦謂其太過耳﹐非謂盡不可用也。再觀丹溪之法﹐則曰治疝大不宜下﹐是又相左之甚矣。余因考子和治案﹐如治蔡參軍因坐濕地﹐疝痛不堪﹐用導水丸下之而愈。又治一人因瘧渴過飲漿水病疝﹐醫進姜﹑附﹐爲燥熱所壅﹐以致陰囊重墜﹐大如升斗﹐乃先以導水丸﹑後用豬膚散大下之而愈。又如一夫病卒疝﹐赤腫大痛﹐數日不止﹐諸藥如石投水﹐遂以導水丸﹑次以通經散大下之而愈。若此類者豈皆不可下乎﹖故但宜酌其虛實緩急﹐如或爲邪熱所閉﹑或以少年暴疾﹑或以腫硬赤痛之極者﹐則如導水丸﹑三花神佑丸﹑禹功散之類皆所當用。蓋邪盛而急﹐勢不可當﹐有非行气利水等劑所能及者﹐則不得不攻。此子和之法﹐亦自有必不可廢者﹐是不可不察也。

陰瘡

凡治此之法﹐若腫痛內外俱潰者﹐宜芍藥蒺藜煎爲最佳﹐或四物湯加梔子﹑丹皮﹑膽艸﹑荊芥﹐或用加味逍遙散。

若濕癢者﹐宜芍藥蒺藜煎﹐或歸脾湯加柴﹑梔﹑丹皮。

淋濇者﹐宜龍膽瀉肝湯加白朮﹑丹皮。

淋濇而火盛痛脹者﹐宜大分淸飲﹐或抽薪飲。

腫而墜毒者﹐補中益气湯加山梔﹑丹皮。

可洗者﹐用百艸煎。

可傅者﹐宜螵蛸散﹑完瘡散。

下疳

下疳一證﹐本肝腎濕熱證也。若無外因而病者﹐不過去其濕熱或滋眞陰。濕熱旣淸﹐其瘡自愈﹐無足慮也。惟感觸淫毒而患者﹐毒有淺深﹐則病有微甚﹐皆宜用百艸燻洗﹐外以螵蛸散敷之﹐則輕者自愈。若濕熱甚而爲腫爲痛者﹐宜用芍藥蒺藜煎兼而治之。如毒甚者﹐必用萆薢湯亦可。

若感觸淫邪﹐毒自少陰直入精宮者﹐不易愈﹐卽治如前法。然不見便毒廣瘡發出﹐而後下疳始愈。旣見瘡毒﹐卽當於本證條下條法治之。

便毒

便毒論﹐治如薛氏之法﹐固已詳矣。然又惟交感不潔﹐遭淫毒而患者﹐爲最多。每每先起下疳﹐下疳未已﹐便毒繼之﹐此濕熱穢毒之爲患也。凡初起腫痛﹐尙未成膿﹐而元气尙彊者﹐速宜先去其毒﹐惟會膿散或牡蠣散爲最善。若已成膿﹐則或鍼或蝕﹐惟速去其膿﹐隨因證調補﹐使速收口爲善。

若初起一核﹐其痛微﹐其腫漫者﹐此有二證﹐一以邪輕﹐一以元气虛弱﹐毒深而然。若邪輕者﹐只用會通膏加麝香貼之﹐無有不散﹐或降癰散亦可。若元气虛弱而毒深者﹐旣不肯散﹐又不早潰﹐愈久必愈甚﹐最爲可畏。及其潰後﹐多不能收﹐輕則爲瘻﹐重則殞命﹐此惟大補元气﹐方不致害。

若焮腫痛甚﹐膿已將成﹐勢不能消﹐宜用降癰散畱頭圍之﹐則勢可斂﹑痛可解﹑膿可速成而潰也。

石室祕籙【淸陳士鐸】

彊陽不倒

彊陽不倒﹐此虛火炎上﹐而肺金之气﹐不能下行故爾。若用黃蘗﹑知母二味煎湯飲之﹐立時消散。然而自倒之後﹐終歲經年﹐不能重振﹐亦自苦也。方用元參﹑麥冬各三兩﹐肉桂三分﹐水煎服卽倒。此方妙在元參以瀉腎中浮游之火﹔尢妙肉桂三分﹐引其入宅﹐而招致其沸越之火﹐同气相求﹐火自回合。況麥冬又助肺金之气淸肅下行以生腎水﹐水足﹐火自息矣。

痿陽不振

至於痿而不振者﹐乃過於琢削﹐日泄其腎中之水﹐而腎中之火﹐亦日消亡。蓋水去而火亦去﹐必然之理。如一家人口﹐廚下無水﹐又何以煮爨而生煙﹖必汲其泉源﹐而後取其薪炭﹐可以鉆燧取火﹐以煮飲食﹐否則空鐺安爨也。方用熟地一兩﹐山茱萸四錢﹐遠志﹑巴戟天﹑杜仲﹑肉蓯蓉各一錢﹐人參﹑枸杞子各三錢﹐茯神﹑肉桂各二錢﹐白朮五錢﹐水煎服﹐一劑起﹐二劑彊﹐三劑妙。老人倍加。此方用熱藥於補水之中﹐則火起而不愁炎燒之禍﹐自然煮湯可飲﹐煮米可餐﹐斷不致焦釜沸幹﹐或虞爆碎也。

陽倒不舉﹐方用熟地一斤﹐黃芪二斤﹐巴戟天﹑當歸各六兩﹐肉桂﹑柏子仁去油﹐覆盆子﹑麥冬各三兩﹐白朮八兩﹐各爲末﹐蜜爲丸﹐每日白滚湯送下一兩﹐自然陽旺不倒矣。

狐疝

男子與女子之治﹐原無分別﹐然而亦有殊處。男子與婦人殊者﹐疝病﹐陽彊不倒﹑痿而不舉。然而疝病與婦人異者﹐止狐疝不同耳﹐余俱相同。狐疝者﹐日間縮在囊之上﹐夜間垂在囊之下也。此乃寒濕﹐又感陰陽不正之气﹐乘於交感之際﹐或在神道之旁﹐或在風濕之際﹐感而成之也。方用杜若五錢﹐搗汁﹐以涼水浣之﹐取汁一碗﹐加沙參一兩﹐肉桂﹑桂枝﹑小茴香﹑橘核各一錢﹐水煎服。一服卽伸出﹐二服卽消﹐三服全愈。

方

固眞湯【《東垣十書》﹐下同】治陰汗濕癢﹐正月內定此方。

升麻柴胡羌活各一錢炙甘艸澤瀉各一錢半艸龍膽炒知母炒黃蘗各二錢

右銼如麻豆大﹐水三盞﹐煎至一盞﹐稍熱空心服﹐以美膳壓之。

升陽除濕湯治兩外腎冷﹐兩髀樞陰汗﹐前陰痿弱﹐陰囊濕癢﹐臊气。

澤瀉升麻各一錢半紅花少許生甘艸黃蘗酒制﹐各二錢艸龍膽當歸梢羌活麻黃根柴胡漢防己白茯苓各一錢五味子二十粒

右水三大盞﹐煎至一盞﹐稍熱服﹐食前。忌酒﹑濕面﹑房事。

龍膽瀉肝湯治陰部時復濕癢及臊臭。

柴胡梢澤瀉各一錢車前子木通各五分當歸梢龍膽艸生地黃各三分

右﹝口父﹞咀﹐水三大盞﹐煎至一盞﹐空心稍熱服﹐更以美膳壓之。

溫腎湯治前證﹐二月定此方。

麻黃柴胡梢各六分澤瀉二錢防風根蒼朮各一錢半白朮豬苓升麻白茯苓黃蘗酒炒﹐各一錢

右件分作二服﹐每服水二大盞﹐煎至一盞﹐稍熱服﹐食前。天晴明服之﹐候一時辰許﹐方食。

補肝湯治前證。

黃芪七分人參白茯苓葛根各三分甘艸炙蒼朮各五分豬苓升麻各四分知母柴胡羌活陳皮歸身黃蘗炒防風澤瀉神曲末連翹各二分水二大盞﹐煎一盞﹐稍熱﹐空心﹑食前服。忌酒﹑濕面。

淸震湯治前證﹐十二月定此方。

羌活酒黃蘗各一錢升麻柴胡蒼朮黃芩各五分防風豬苓麻黃根各三分槁本甘艸炙當歸身各二分紅花一分澤瀉四分水二盞﹐煎一盞﹐臨臥服。忌同前。

大蒜丸治陰汗濕癢。

大蒜不拘多少

右煨﹐剝去皮﹐爛研﹐同淡豆豉末﹐搜丸如梧子大﹐朱朱爲衣﹐每服三十丸﹐棗子燈心煎湯送下。

陰汗濕癢方

鑪甘石二錢半眞蛤粉一錢二分半

右爲粉﹐撲敷。

蟠蔥散【《和劑》】治男子婦人脾胃虛冷﹐攻築心腹﹐脇肋刺痛﹐胸膈痞悶﹐背膊連項拘急疼痛﹐不思飲食﹐時或嘔逆﹐霍亂轉筋﹐腹冷泄瀉﹐膀胱气刺小腸及外腎腫痛﹔及治婦人血气攻刺﹐癥瘕塊硬﹐帶下赤白﹐或發寒熱﹐胎前產後﹐惡血不止﹐臍腹疼痛﹐一切虛冷。

延胡索三兩蒼朮泔浸一宿甘艸炙﹐各半斤白茯苓蓬朮三稜煨靑皮各六兩丁皮縮砂仁檳榔各四兩肉桂漧薑炮﹐各二兩

右搗羅爲末﹐每服二錢﹐水一盞﹐連根蔥白一莖﹐煎七分﹐空心﹑食前稍熱服。

又方治陰忽疼痛。

桃仁湯浸﹐去皮尖雙仁﹐麩炒微黃苦楝子懷香子沒藥各一兩

右爲細末﹐每服二錢﹐食前熱酒調服。

銅綠散【《醫學入門》﹐下同】治男女陰濕瘡﹐虫蝕瘡。

五倍子五錢白礬一錢乳香銅綠各五分輕粉二分半

右爲末﹐先以藥水洗﹐後摻之。

蟬蛻散治脬囊忽腫﹐多因坐臥濕地﹐或爲虫蟻吹著。

蟬蛻半兩

右用水一碗﹐煎湯洗﹐再溫再洗﹐仍與五苓散合三疝湯加燈心煎服。

瀉肝淸熱湯【《瘡瘍全書》﹐下同】治肝經濕熱﹐流毒膀胱經﹐生腎囊癰。

龍膽艸酒拌炒當歸梢車前子炒澤瀉生地芍藥黃連黃蘗知母淡竹葉木通防風各一錢甘艸梢五分

右作一劑﹐水二碗﹐煎八分﹐食前服。

烏金散治前證腐壞﹐用此敷之。

麩不拘多少﹐燒存性紫蘇葉

右爲細末﹐香油調搽﹐幹摻亦可。

加味小柴胡湯治前證潰爛﹐飲食少思﹐日晡發熱。

柴胡人參黃芩川芎白朮黃芪當歸甘艸黃蘗知母各一錢半夏白芍各五分

右水煎服。

摻藥治前證。

輕粉孩兒茶各二錢紅絨灰一錢五分飛丹雞內金燒存性鑪甘石煆﹐各一錢冰片三分眞珠五分麝香二分

右爲極細末﹐摻瘡上。

淸濕瀉肝湯治腫毒疳瘡。

升麻羌活柴胡知母黃蘗澤瀉靑皮川芎生地蒼朮木通龍膽生甘艸

右﹝口父﹞咀﹐水煎服。熱加黃芩﹐小便不利加車前子﹐虛加人參。

又方治气弱無力﹐莖根下生瘡﹐膿水不止。

人參黃芪當歸柴胡升麻甘艸梢黃蘗知母紅花白芍黃芩龍膽艸

右﹝口父﹞咀﹐水煎服。

防風羌活湯治下疳。

防風羌活荊芥獨活制黃芪牛蒡子山梔甘艸木通蒼朮車前子天花粉

右﹝口父﹞咀﹐水煎服。

洗方治下疳。

冬靑葉四五十片甘艸黃蘗防風

右﹝口父﹞咀﹐煎湯洗之。

摻藥治下疳。

孩兒茶輕粉黃蘗冰片橄欖核燒﹐各一錢

右爲末﹐摻之。

又方治內外蛀疳瘡﹐並小便一切疳疾。

蒼朮黃蘗滑石各二錢秦艽一錢

右﹝口父﹞咀﹐水煎服。如小便濇滯疼痛﹐加甘艸節﹑蒲黃。

又方治前證。

黃芪白蒺藜羌活白附子各二錢

右末之﹐用豬腰子一副﹐竹刀切破﹐入藥在內﹐綫紮定﹐白酒煮熟﹐空心服之。

隔紙膏治小便疳瘡大爛者。

麵粉白蠟各一兩黃蠟八錢冰片一錢先用麻油三兩﹐火上熬化二蠟﹐隨下面粉﹐次下冰片﹐爲隔紙膏貼之﹐五日後痛卽止﹐肉卽生矣。

茯苓補心湯治一切妒精陰瘡。

白茯苓漧葛前胡桔梗甘艸陳皮白芍紫蘇人參半夏當歸熟地川芎枳殼

右﹝口父﹞咀﹐姜三片﹐棗肉二枚﹐燈心二十莖﹐水二鍾﹐煎服。

補心養胃湯治前證。

陳皮半夏茯苓甘艸白朮黃連當歸生地靑皮白芍檳榔烏藥遠志滑石山梔車前子延胡索川芎

右﹝口父﹞咀﹐水煎服。

內補托裏流气飲治前證。

茯苓澤瀉豬苓紫蘇山梔甘艸節黃連白朮川芎當歸生地白蒺藜白芍人參黃芪木通靑皮香附子苦參

右﹝口父﹞咀﹐水煎服。

水黃膏治前證。

黃連二兩﹐水二碗﹐文武火煎至一碗﹐濾去滓﹐再重湯慢火煎至一酒杯加冰片三分麝香三分輕粉五分硫黃末一錢

右俱研末﹐以黃連汁調和﹐用鵝毛潤患處﹐立效。

一抹散治前證。

黃連末鹿角灰雞內金灰各一錢紅絨灰孩兒茶各七分珍珠末冰片輕粉各五分麝香三分

右爲細末﹐幹摻患處。

洗方治陰蝕﹝上匿下虫﹞瘡。

川椒五分蛇牀子半斤白礬三錢桃枝柳枝各七枝蘄艾苦參各一兩

右用米泔水五六碗﹐煎滚去滓﹐乘熱燻洗之。

又方治前證。

雄黃一錢硫黃五分木鱉子一枚﹐去殼銼片桃仁五粒艾五錢入前藥在內﹐作條放在馬桶燻之﹐其虫卽死。

麻黃湯治陰腫或瘡或爛。

麻黃黃連蛇牀子各五錢蘄艾三錢烏梅三枚大戟防風白礬各八錢

右銼﹐煎湯燻洗﹔再用孩兒茶一錢﹐輕粉﹑冰片﹑杏仁灰各五分﹐爲末摻之。

黃芩湯治妒精陰瘡。

當歸黃芩川芎大黃白礬各二錢黃連三錢

右剉﹐水五碗煎﹐燻洗﹔洗後敷雄黃﹑硫黃﹑輕粉末。

又方治陰爛。

孩兒茶雞內金各一錢輕粉五分冰片三分

右爲細末﹐幹摻上。

又方治陰瘡﹐與男子妒精瘡略同。

黃丹枯礬萹蓄槁本各一兩硫黃五錢蛇蛻一條﹐燒灰

龍膽湯治左右便毒。

龍膽艸一錢木鱉子三枚大黃三錢桃仁紅花當歸須各等分﹝艸舌﹞蔞一枚

右﹝口父﹞咀﹐水酒各一碗﹐煎八分﹐去滓﹐夜露一宿﹐次早﹐空心溫服﹐行利十餘次。

荊防敗毒散治前證

穿山甲甘艸紅花羌活當歸金銀花天花粉赤芍防風生地黃木通枳殼川芎烏藥各一錢槐花末﹐二錢牛膝五錢

右﹐水煎服。

敗毒流气飲治小腸流注。

紫蘇桔梗枳殼甘艸香附防風川芎羌活獨活白芷白芍檳榔茴香澤瀉延胡索

右﹝口父﹞咀﹐姜三片﹐棗一枚﹐水煎﹐空心服。

淸心流气飲治前證。

白朮茯苓豬苓澤瀉麥冬靑皮防風柴胡羌活赤芍香附生地黃川芎紫蘇甘艸

右﹝口父﹞咀﹐姜三片﹐棗一枚﹐水煎服。小便不利﹐加車前子﹑滑石﹑木通。

乳香散【《儒門事親》】治下疳。

乳香沒藥輕粉黃丹龍骨烏鰂骨黃連黃芩銅綠各等分麝香少許

右爲細末﹐先以溫漿水洗過﹐摻疳瘡上。

疳蝕散治同上。

蝦蟆木香硫黃鐵精等分

右﹐五月五日爲末﹐入麝香少許﹐摻敷患處。

靑木香丸【《醫學入門》】治寒疝及膀胱疝气腫气。

破故紙蓽澄茄檳榔各二兩靑木香一兩黑醜頭末三兩

右爲末﹐水丸梧子大﹐空心﹐鹽湯下五十丸。

又方

靑木香丸二百粒螌蝥七个

右同炒﹐令微香﹐以磁器蓋之﹐候冷去蝥﹐每五十丸﹐茴香酒吞下。蓋疝屬肝﹐故借蝥以治風。

當歸四逆湯【《醫學綱目》】治寒疝﹐臍下冷痛。

當歸一錢二分附子肉桂茴香各一錢白芍藥柴胡各九分延胡索川楝子茯苓各七分澤瀉五分

右銼﹐作一貼﹐水煎﹐空心服。

羊肉湯【《金匱要略》】治寒疝臍腹脹痛﹐手不敢近。

羊肉一斤生薑五兩當歸三兩

右水八升﹐煮取三升﹐每服七合﹐日三服。

蔥白散【《三因方》】治寒冷气﹐入膀胱作痛。

川芎當歸枳殼厚朴蓬朮三稜肉桂漧薑人參神鞠麥芽靑皮茴香木香熟地黃白芍藥赤茯苓川楝肉各五分

右銼﹐作一貼﹐蔥白二莖﹐鹽一匙﹐煎服。

四神丸【《丹溪心法》】治冷疝脹痛。

吳茱萸一半酒浸﹐一半酢浸﹐焙漧蓽澄茄靑木香各五錢大香附一兩

右爲末﹐糊丸梧子大﹐鹽湯下七八十丸。

祕傳茱萸內消丸【《直指方》】治疝气及陰﹝疒貴﹞偏大﹐或生瘡出黃水。

吳茱萸半酒半酢﹐浸一宿﹐焙漧山茱萸肉桂馬藺花酢浸﹐焙木香黑醜頭末茴香鹽炒延胡索炒川楝肉靑皮陳皮並去白海藻洗去咸﹐焙桃仁炒白蒺藜炒﹐各五錢

右爲末﹐酒糊丸梧子大﹐鹽湯或溫酒下五七十丸。

牡礬丹【《醫學入門》﹐下同】治陰囊生瘡出水﹐其癢甚苦﹐搔之無足﹐後必痛。

牡蠣粉黃丹各二兩枯白礬四兩

右爲末﹐遇夜用手捏藥於癢處擦之﹐連擦三四次﹐自然平復。

加減柴苓湯治諸疝因濕熱腫痛出水。

柴胡澤瀉各一錢半夏赤茯苓荔枝核白朮豬苓山楂梔子各七分

右銼﹐作一貼﹐水煎服。無荔核則代以橘核。

神聖代鍼散【《醫學正傳》】治血積疝痛﹐及諸疝刺痛﹐服之神效。

乳香沒藥並去油﹐研當歸白芷川芎芫靑制﹐各一錢

右爲末﹐每服一字﹐甚者五分﹐先點好茶一盞﹐次摻藥末在茶上﹐不得吹攪﹐立地細細呷之。

蕩疝丸【《古今醫鑑》】治气疝。

蓬朮木香各四錢黑醜頭末破故紙炒茴香炒川楝子炒﹐各一兩靑皮陳皮各三錢

右爲末﹐酒糊和丸梧子大﹐空心酒下五七十丸。

气疝飲【《醫學入門》】治气疝。

黃連以吳茱萸煎水浸﹐炒﹐二錢甘艸三分人參白朮各一錢白芍藥陳皮各七分

右銼﹐作一貼﹐姜三片﹐水煎服。

三茱丸【《丹溪心法》】治气疝腫痛。

山茱萸吳茱萸食茱萸各二兩川楝一兩破故紙炒﹐一兩七錢螌蝥十四个﹐同炒赤﹐去蝥黑醜頭末炒一兩靑鹽靑皮茴香炒﹐各三錢

右爲末﹐酢麵糊和丸梧子大﹐先嚼桃仁十五粒﹐以溫酒或鹽湯下三五十九。

聚香飲子【《醫學入門》】治七情所傷﹐遂成疝气。

乳香另研沈香白檀香木香藿香葉丁香各八分延胡索姜黃烏藥桔梗桂心甘艸各四分

右銼﹐作一貼﹐姜三片﹐棗二枚﹐水煎服。

二香丸【《丹溪心法》】治狐疝上下出入作痛﹐或疝痛作則腹內塊痛止﹐疝痛止則腹內塊痛復作。

木香香附子各三兩山楂肉二兩三稜蓬朮並酢煮神鞠姜黃南星各一兩黃連與吳茱萸同炒蘿卜子桃仁梔子仁橘核炒﹐各五錢

右爲末﹐薑汁浸蒸﹐餅丸梧子大﹐白湯下五七十丸。

天臺烏藥散【《東垣十書》】治小腸气。

川楝子十个﹐以巴豆十四粒﹐同麩炒黑色﹐去豆麩烏藥木香茴香炒良姜靑皮各五錢檳榔三錢

右爲細末﹐每一錢溫酒調下﹔痛甚﹐炒姜熱酒下。

救命通心散【《醫學綱目》】治小腸气痛。

川烏一兩﹐以靑鹽一錢。酒一盞﹐浸一宿﹐去皮尖焙川楝子肉一兩﹐以巴豆肉二十一粒﹐同炒黑﹐去豆茴香五錢石燕一對﹐火煆酢淬土狗五枚芥子一錢六分

右爲末﹐每三錢﹐入羊石子內﹐濕紙裹煨熟﹐夜半時﹐好酒半斤﹐入鹽細嚼石子﹐以酒咽下﹐不得作聲。小便大利﹐其病卽去。

去鈴丸【《醫學入門》】大治小腸疝气。

茴香一斤﹐以生薑一斤取自然汁﹐浸一宿﹐約薑汁盡入茴香﹐然後入靑鹽二兩同炒赤﹐取出焙燥

右爲末﹐酒糊丸梧子大﹐每三五十丸﹐溫酒米飲任下。此藥全實脾胃﹐且有鹽能引入下部﹐有薑汁專一發散而無疏導之害﹐服之累效。

加味通心飲【《得效方》】治小腸疝气熱痛﹐小便不通。

瞿麥木通梔子黃芩連翹枳殼川楝子甘艸各一錢

右銼﹐作一貼﹐燈心三十莖﹐車前艸五葉﹐同煎服。

蠲痛丸【《直指方》】治小腸膀胱气痛。

延胡索一兩川楝子肉茴香炒﹐各五錢白醜頭末炒當歸良姜靑皮木香烏藥各二錢半全蠍焙七个

右爲末﹐薑汁浸﹐蒸餅和丸梧子大﹐燒綿灰調酒﹐送下三五十丸。

消疝丸【《集略》】治小腸疝气。

蒼朮一斤﹐泔浸﹐切片川椒微炒白茯苓茴香炒﹐各四兩蔥白一斤﹐切﹐鹽一兩同炒黃﹐去蔥

右爲末﹐酒糊和丸梧子大﹐空心溫酒下五七十丸。

立效散【《資生方》】治小腸气痛。

全蠍七个縮砂三七枚茴香一錢

右爲末﹐分三貼﹐熱酒調下﹐空心﹐卽效。

茱萸內消丸【《醫學入門》】治膀胱腎虛結成寒疝﹐偏墜引痛﹐及小腸奔豚痃癖等證。

山茱萸吳茱萸川楝子馬藺花茴香靑皮陳皮山藥肉桂各二兩木香一兩

右爲末﹐酒糊和丸梧子大﹐酒下五十丸。

楊氏麝香丸【《直指方》】能尋諸處痛。凡膀胱气﹐脇下痛﹐最難治﹐此藥主之。

木香胡椒各一兩全蠍炒巴豆各四錢麝香一錢

右爲末﹐蒸餅和丸麻子大﹐朱砂爲衣﹐熟水下五十丸。

金鈴散【《直指方》】治膀胱小腸气腫痛。

大川楝肉三十枚﹐切片﹐以巴豆肉三十粒作片同炒焦﹐去巴豆茴香炒﹐與川楝肉等分木香一錢半

右爲末﹐每二錢﹐水酒各半﹐煎蔥白湯調下﹐空心。

三疝湯【《集成》】治膀胱气腫痛。

車前子二錢四分茴香一錢六分沙參八分蔥白一錢二分

右銼﹐作一貼﹐水煎服。

橘核散【《丹溪心法》】治四種﹝疒貴﹞疝﹐久者用橘核丸﹐新者用橘核散。

橘核一錢半桃仁十五枚梔子仁一錢川烏炮吳茱萸各五分

右各炒爲粗末﹐作一貼﹐水煎服。《入門》曰﹕按橘核單止痛﹐烏頭散寒郁﹐山梔除濕熱﹐又引烏頭速下﹐不令胃中停畱﹐用之甚捷。

三白散【《得效方》】治膀胱气蘊熱﹐陰囊腫脹﹐大小便不通。

白醜頭末一兩桑白皮白朮炒木通陳皮各二錢半

右爲末﹐每服二錢﹐姜湯或蔥白湯調下。

四味茴香散【《醫學入門》】治囊莖抽痛不可忍﹐俗名小腸气

烏藥酒浸一宿﹐焙良姜茴香靑皮各一兩

右爲末﹐每二錢﹐發時﹐熱酒調下。

金鈴子丸【《澹寮》】治疝气偏墜﹐痛不可忍。

川楝子肉五兩﹐銼作五分﹕一用螌蝥十个﹐同炒﹐去螌蝥﹔二用茴香三錢﹐鹽半錢同炒﹐去鹽畱茴香﹔三用黑醜三錢﹐同炒﹐去黑醜﹔四用破故紙三錢﹐同炒﹐畱故紙﹔五用蘿卜子一錢﹐同炒﹐去蘿卜子

右爲末﹐酒糊和丸梧子大﹐溫酒下三五十九。

茱萸內消丸【《得效方》】治陰﹝疒貴﹞偏大﹐腎囊腫脹﹐或生瘡瘍﹐時出黃水。

川楝肉一兩半大腹皮五味子延胡索海藻各一兩二錢半木香七錢桔梗靑皮山茱萸各一兩川烏炮吳茱萸食茱萸茴香桂心桃仁各五錢

右爲末﹐酒糊和丸梧子大﹐溫酒下三五十丸。

馬藺花丸【《醫學正傳》】治﹝疒貴﹞疝偏墜﹐及婦人陰﹝疒貴﹞﹐小兒偏墜﹐無有不效。

橘核丸加馬藺花一兩檳榔五錢

右服法﹐同橘核丸。

茴香安腎湯【《古今醫鑑》下同】治左邊偏墜﹐丸如雞鴨子大。

人參白朮白茯苓茴香破故紙檳榔烏藥香附童便制縮砂荔枝核各八分黃蘗澤瀉各六分木香延胡索各四分升麻甘艸各二分

右銼﹐作一貼﹐煎服。

加減香苓散治偏墜气初起﹐壯熱憎寒。乃發表分利藥也﹐一服愈。

枳殼陳皮蒼朮麻黃豬苓香附子澤瀉木通滑石三稜蓬朮車前子川楝子延胡索甘艸各七分

右銼﹐作一貼﹐入生薑三片﹐蔥白二莖﹐水煎服。

川楝散【《直指方》】治木腎外腎﹐脹大麻木痛硬﹐並奔豚疝气偏墜。

川楝子四十九个。先切七个﹐取肉﹐以茴香二錢半同炒並畱﹐又切七个﹐以破故紙二錢半﹐同炒並畱﹔又切七个﹐以黑醜二錢半﹐同炒並畱﹔又切七个以鹽一錢﹐同炒並畱﹐又切七个﹐以螌蝥十四个﹐同炒去蝥﹔又切七个﹐以巴豆肉十四个﹐同炒去巴豆﹔又切七个﹐以蘿卜子二錢半﹐同炒﹐去蘿卜子。乃入下藥茴香炒木香各五錢辣桂二錢半

右爲末﹐酒麵糊和丸梧子大﹐空心鹽酒下三五十九。瘀血木腎﹐以此方加延胡索五錢略炒劑之﹐以沒藥末﹐和溫酒吞下。

九仙靈應散【《萬病回春》】治男子陰濕陽痿﹐每逢不舉。

附子炮蛇牀子紫梢花石菖蒲海螵蛸遠志丁香木鱉子各二錢片腦一錢半

右爲粗末﹐每五錢﹐水三碗﹐煎至一碗半﹐溫洗濕處並陰囊﹐日二次﹐畱水再溫洗﹐多洗尢好。

加減內固丸【《醫學入門》】治命門火衰﹐腎寒陰痿﹐元陽虛憊。

巴戟肉蓯蓉山茱萸菟絲子各三兩破故紙二兩半釵石斛胡盧巴各二兩茴香一兩附子五錢

右爲末﹐蜜丸梧子大﹐溫酒或鹽湯下五七十丸。

十補丸【《丹溪心法》】治寒疝陰冷﹐及小腸﹑膀胱奔豚等證。

附子防風各一兩﹐銼豆大鹽四兩黑豆一合﹐四味同炒﹐附子裂﹐去諸藥﹐只用附子胡盧巴川楝肉巴戟肉桂延胡索破故紙炒木香蓽澄茄茴香炒﹐各一兩

右爲末﹐糯米粉酒打糊﹐和丸梧子大﹐朱砂爲衣﹐酒下五七十丸。

吳茱萸湯【《醫學正傳》】治厥疝上逆﹐陰冷囊寒。

川烏細辛各七分半吳茱萸五分良姜當歸漧薑肉桂各二分半

右銼﹐作一貼﹐水煎服。

淸魂湯【《東垣十書》】治外腎冷﹐前陰痿﹐陰囊濕癢。

柴胡黃蘗酒炒甘艸生各一錢升麻澤瀉各七分半當歸梢羌活麻黃根艸龍膽防己赤茯苓各五分紅花一分五味子九粒

右銼﹐作一貼﹐水煎服。

回春散【《古今醫鑑》下同】治陰冷如神。

歌曰﹕一錢白礬八分丹黃丹也﹐二分胡椒細細研﹐焰硝一分共四味﹐好酢調和手內攤。男左女右合陰處﹐渾身是汗濕衣衫﹐此方用者如神效﹐不義之人不可傳。

助陽散治急陰冷。

漧薑牡蠣各一兩

右爲末﹐以燒酒調稠搽手上﹐用雙手揉外腎﹐婦人揉兩乳。

陰瘡膏治男女陰瘡。

米粉酒一杯許芍藥黃芩牡蠣附子白芷各七錢半

右六味爲﹝口父﹞咀﹐以不入水豬膏一斤﹐微火上煎﹐三上三下﹐候白芷黃膏成﹐絞滓去﹐內白粉和﹐取敷瘡上。

活血驅風散【《直指方》﹐下同】治腎臟風﹐囊下濕癢﹐腳生瘡癬。

白蒺藜炒當歸川芎白芷細辛桃仁半夏槐角白芍五靈脂甘艸生﹐各六分蒼朮杜仲薏苡仁桂皮天麻橘紅檳榔厚朴枳殼各二分

右銼﹐作一貼﹐姜五片﹐棗二枚﹐水煎﹐入乳香未少許﹐空心服之。乳香以佐心气﹐使心腎相交也。

蒺藜散治﹝疒貴﹞風上攻﹐耳鳴目眩﹐下注陰濕瘡癢。

艸烏水浸三日夜﹐逐日換水﹐取出﹐去皮曬漧白蒺藜炒﹐各五錢白芷白附子生蒼朮炒荊芥穗各二錢半

右爲末﹐米糊和丸梧子大﹐鹽酒下三五十丸。

四生散【《局方》】治腎臟風﹐腳下生瘡癬﹐或兩耳鳴癢。

白蒺藜黃芪獨活白附子各等分

右爲末﹐每一錢﹐薄荷酒調下﹔或以豬腰批開入藥末二錢﹐合定裹煨香熟﹐空心細嚼﹐以鹽酒送下﹐卽瘥。

乳香龍骨散【《東垣十書》】治外腎濕癢淫爛。

龍骨石膏生五倍子各二錢半白芨乳香黃丹各一錢二分半麝香少許

右爲末﹐先以苦參﹑大腹皮﹑紫蘇葉煎湯﹐溫洗後摻敷。

烏龍丸【《本事方》】一名烏頭丸﹐治腎臟風下注﹐生瘡癬。

川烏艸烏各一兩﹐以黑豆半升煮透軟﹐去皮臍﹐切﹐曬漧大白附子天麻地龍各五錢

右爲末﹐酒糊和丸梧子大﹐空心鹽湯吞下三五十丸。

椒粉散【《東垣十書》】治陰囊濕癢。

麻黃根二錢黑狗脊卽貫眾蛇牀子各一錢川椒當歸梢豬苓各六分螌蝥四枚輕粉紅花各少許

右爲末﹐幹摻﹐避風冷。

茴香楝實丸【《丹溪心法》】治男子七疝﹐婦人帶下瘕聚﹐痛不可忍﹐皆任脈所主﹐治法同焉。

川楝子炒茴香山茱萸吳茱萸食茱萸靑皮陳皮馬藺花芫花各一兩

右爲末﹐酢糊和丸梧子大﹐溫酒下五十丸。

木香金鈴丸【《古今醫鑑》】治諸般疝气﹐及外腎腫脹痛﹐一服立應。

乳香沒藥木香附子炮茴香鹽炒川楝肉延胡索全蠍炒人參各等分

右爲末﹐酒糊和丸﹐梧子大﹐空心黃酒下百丸。

丁香楝實丸【《醫學綱目》】治男子七疝﹐女子瘕聚帶下。

當歸附子炮川楝肉茴香各一兩﹐並銼﹐好酒三升﹐煮酒盡爲度﹐焙作細末﹐每末一兩入丁香木香各二錢全蠍十三个延胡索一兩

右並爲末﹐與前藥拌勻﹐酒糊和丸梧子大﹐空心﹐酒下百丸﹐凡疝气帶下﹐皆屬於風。全蠍治風之聖藥﹐川楝﹑茴香皆入小腸經﹐當歸﹑延胡索和血止痛。疝气帶下﹐皆積寒邪於小腸之間﹐故以附子佐之﹐丁香﹑木香爲引導也。有人患疝痛三年﹐服此三劑良愈。

四炒川楝丸【《醫學入門》﹐下同】治一切疝气腫痛縮小﹐久服斷根。

川楝肉一斤﹐作四分﹕一分用麩一合﹐螌蝥四十九枚﹐同炒﹔一分用麩一合﹐巴戟一兩﹐同炒﹔一分用麩一合﹐巴豆四十九枚﹐同炒﹔一分用鹽一兩﹐茴香一合﹐同炒。並以麩黃色爲度﹐揀去同炒藥﹐只取川楝肉再加木香﹑破故紙炒各一兩爲末﹐酒糊和丸梧子大﹐每五十丸﹐鹽湯下﹐日三服。

五炒川楝丸治諸疝。

川楝肉五兩。將一兩螌蝥三个﹐同炒﹔一兩茴香三錢五分﹐同炒﹔一兩黑三錢﹐同炒﹔一兩破故紙三錢﹐同炒﹐一兩蘿卜子一錢﹐同炒。揀去同炒藥﹐只畱茴香﹑破故紙﹑川楝肉爲末酒糊和丸梧子大﹐溫酒下五十丸。

烏附通气湯治新久疝病﹐四气七情疝﹐皆效。

烏藥香附子當歸白芍藥山楂肉橘皮各一錢赤茯苓澤瀉各五分豬苓木香甘艸各三分白朮七分

右銼﹐作一貼﹐水煎﹐空心服。

十味蒼蘗散通治濕熱疝痛。

蒼朮黃蘗香附子各一錢靑皮延胡索益智仁桃仁各七分茴香炒附子炮甘艸各五分

右銼﹐作一貼﹐空心﹐水煎服。

神消散【《古今醫鑑》】治諸般疝气﹐外腎脹痛。

益智仁炒﹐七錢山梔仁鹽水炒黑橘核炒茴香鹽水炒﹐各一兩荔枝核八錢檳榔五錢靑皮油炒﹐三錢

右爲末﹐每二錢﹐燒酒調﹐空心服﹔不飲酒﹐鹽湯服。

浴毒湯治小腸風﹐陰瘡癢痛。

木通槁本枳殼貫眾荊芥甘松薄荷白芷

右銼碎﹐用藥二兩﹐水五升﹐入芒硝半兩﹐煎至三升﹐去滓﹐熱洗浴瘡。

淸心蓮子飲治懸癰勢退﹐惟小便赤濇。

黃芩五錢黃芪蜜炙石蓮肉去心人參赤茯苓各七錢半車前子炒麥門冬去心甘艸炙地骨皮制甘艸每服一兩﹐用水二鍾﹐煎至八分﹐食前服。如發熱﹐加柴胡﹑薄荷。

加味托裏散治懸癰不消不潰。

人參黃芪鹽水拌炒當歸酒拌麥門冬川芎知母酒拌炒黃蘗酒拌炒芍藥炒柴胡金銀花制甘艸各一錢

右作一劑﹐用水二鍾﹐煎八分﹐食前服。

加味十全大補湯治懸癰潰而不斂﹐或發熱﹐飲食少思。

人參黃芪鹽水拌炒白朮炒茯苓川芎熟地黃酒蒸當歸酒拌白芍藥炒﹐各一錢肉桂麥門冬甘艸炒五味子搗炒﹐各五分

右作一劑﹐用水二鍾﹐煎一鍾﹐食前服。莖腫加靑皮﹐熱加黃芩﹑柴胡﹐日晡熱加柴胡﹑地骨皮﹐小便赤加酒制知母﹑黃蘗﹐小便濇加車前子﹑山梔子俱炒。

腎臟風方凡指縫白者﹐只一二服效。

黃芪一兩木通甘艸黑牽牛各半兩

右四味﹐細銼﹐用螌蝥七枚﹐去翅﹐同藥炒焦黑﹐去螌蝥﹐余爲末﹐蒸餅糊爲丸如桐子大﹐空心鹽湯下三十丸。

全蠍散治腎臟風發瘡癢。

全蠍三枚﹐焙明硫黃二錢﹐研生虢丹一錢檳榔一大个﹐破開﹐用好黃丹一錢合內﹐濕紙裹煨麝香少許﹐研輕粉半錢

右爲細末﹐研勻﹐磁盒收﹐每用少許﹐麻油調抹兩掌﹐先以鼻嗅﹐男以兩掌揜外腎﹐女以兩掌揜兩乳﹐各睡至醒﹐次日依前再用藥﹐屢效。

牡蠣散治陰囊兩旁生瘡﹐或陰濕出水﹐其癢甚苦﹐夜則抓之無足﹐後必自痛﹔或兩腋汗﹐腳板心汗濕﹐無可柰何﹐此藥主之。予親得此證﹐受苦數十年﹐得此方﹐隨用一二日﹐如法擦之﹐二十餘年不發﹐實爲神效。

牡蠣黃丹炒﹐各二兩枯白礬四兩

右爲細末﹐遇夜睡時﹐用手捏藥於陰癢處痛擦之﹔不一時﹐又搽之三四次﹐後頓減。次夜﹐再搽﹐𨿽大減﹐又搽﹐後自然平復。如腋汗亦有頓搽方。如腳汗﹐先搽﹐後裝藥於靴或鞋底上﹐腳板上塗藥纏腳裹之﹐亦可。古今圖書集成醫部全錄卷二百三

前陰門

方

人參酒【《千金方》﹐下同】治交接過度﹐或病未平復交接﹐傷气筋絕﹐舌捲唇靑﹐引卵縮﹐胻脈疼急﹐腹中絞痛欲絕﹐不能飲食。

人參防風白茯苓細辛秦椒黃芪當歸牛膝桔梗各一兩半丹參漧地黃薯蕷鍾乳石礬石山萸芎藭各二兩白朮麻黃各二兩五錢大棗三十枚﹐擘開五加皮一升生薑切炒幹烏麻碎﹐各二升

右二十二味﹐﹝口父﹞咀﹐鍾乳別以小袋子盛﹐淸酒二斗半﹐浸五宿﹐溫服三合﹐日再。不知﹐隨意增進。一本無烏麻﹐用杜仲一兩半。

豬蹄湯治服石發熱﹐因勞損熱盛﹐當風露臥﹐莖腫。

豬蹄一隻蒴藋三升蒺藜子研二升葶藶子五合黃蘗五兩

右五味﹐﹝口父﹞咀﹐以水一斗﹐煮取三升﹐冷浴陰莖﹐日三。

蔥白膏治證同上。

蔥白松菜子葶藶子蒴藋根蒺藜子丹參各半升豬膏五升

右七味﹐﹝口父﹞咀﹐煎如煎膏法﹐去滓用之。

正陽散治陰縮囊縮﹐大小便俱通﹐地道不塞﹐不渴不飲﹐邪不在裏﹐宜溫之灸之﹐外相接以復陽气。

附子炮去皮臍皂角酥炙﹐去皮弦﹐各一兩漧薑炒甘艸炙﹐各二錢半麝香一錢﹐研極細

右爲末﹐每服二錢﹐水一盞﹐煎五分﹐不拘時﹐和滓溫服。

立效散治疝因食積作痛。

山楂酢炒﹐一錢五分靑皮酢炒﹐一錢二分小茴香鹽水炒枳實麩炒蒼朮米泔浸﹐炒香附吳茱萸山梔炒黑川楝肉各一錢

右﹝口父﹞咀﹐水二鍾﹐姜三片﹐煎八分﹐食前服。

活腎丸【《醫學入門》】治木腎不痛。

昆布吳茱萸各三錢蒼朮鹽水炒﹐一兩黃蘗酒洗枳實滑石各七錢南星炮半夏制山樝肉神曲炒白芷各五錢

右爲末﹐酒糊和丸梧子大﹐鹽湯下七十丸。一方無枳實﹐有枸杞子。

奪命丹【《局方》】治奔豚疝气上衝﹐小腹引痛。神效。

吳茱萸一斤﹐分四處﹕以四兩酒浸﹐四兩酢浸﹐四兩白湯浸﹐四兩童便浸﹐並焙漧澤瀉二兩

右爲末﹐酒麵糊和丸梧子大﹐空心鹽湯下五七十丸。

壺盧巴丸【《直指方》】治奔豚疝气上衝﹐痛不可忍。

茴香炒三兩白醜頭末二兩川烏炮巴戟吳茱萸各一兩半川楝子壺盧巴各一兩

右爲末﹐酒糊和丸梧子大﹐空心酒下二三十丸。

一捏金散【《醫學正傳》】治奔豚疝气上衝﹐及小腸气臍腹大痛。

延胡索川楝肉全蠍炒茴香炒

右爲末﹐每二錢﹐熱酒調下﹐神驗。

還少丹【《集略》】治下部脈微細﹐陰痿不起。

熟地二兩枸杞子山藥牛膝各一兩半山茱萸巴戟白茯苓五味子遠志肉蓯蓉楮實子杜仲小茴香各一兩石菖蒲五錢

右爲末﹐蜜和棗肉爲丸梧子大﹐空心溫酒或鹽湯下三五十丸。節齋曰﹕按亦有郁火盛而致痿者﹐非還少丹所能起﹐常服黃蘗﹑知母淸火堅腎之藥。

五精丸【《丹溪心法》】治腎虛陰痿。

秋石鹿角霜茯苓陽起石山藥各等分

右爲末﹐酒糊和丸梧子大﹐每服五十丸﹐常近火气使漧燥﹐服之﹐無戀膈之患。

上丹【《局方》】治勞傷虛損﹐男子絕陽﹐房事不興。

五味子八兩蛇牀子菟絲子杜仲防風百部根白茯苓巴戟肉蓯蓉枸杞子山藥遠志柏子仁各二兩

右爲末﹐蜜丸梧子大﹐空心﹐溫酒鹽湯下五七十丸。

膃肭補天丸【《醫學入門》】治虛損陰痿。

胡桃肉三兩白朮二兩半白芍藥熟地黃黃芪杜仲炒去絲牛膝破故紙川楝肉遠志各二兩膃肭臍人參白茯苓當歸枸杞子川芎茴香各一兩半木香茯神甘艸蜜炙﹐各一兩沈香五錢

右爲末﹐用酒制膃肭﹐煮麵糊和丸如梧子大﹐空心溫酒或鹽湯下五七十丸。

小浴方治虛勞陰濕癢生瘡。

川椒苦參蛇牀子各一兩半白礬白芷香附子狗脊細辛各一兩桂心三分

右﹝口父﹞咀﹐每用藥一兩﹐以水三升﹐煎至二升﹐去滓﹐傾入盆子內﹐但乘熱气坐盆子上燻之﹐良久﹐通身汗出﹐便洗患處﹐甚者不過三兩度。

沐浴長春散治男子下元陰濕久冷﹐陰囊左右夜癢﹐抓之則喜﹐住之則痛﹐成瘡流水﹐爲害甚苦﹐此藥見效。及治婦人下部陰濕﹐胎元久冷。

牡蠣蛇牀子破故紙紫梢花官桂榦荷葉各等分

右﹝口父﹞咀﹐每用一兩半﹐水一小鍋﹐入蔥白數莖﹐煎至八分﹐去滓﹐先燻後洗﹐卻用後藥﹕枯礬一兩﹐黃丹﹑蛤粉各半兩。

右件共研爲細末﹐燻洗了後﹐以手捏藥末﹐搽濕癢處。

銅綠散治男婦陰部濕淹瘡。

銅綠少許白礬一錢乳香半錢輕粉一字五倍子細研﹐半兩

右爲細末﹐洗淨摻之。

子和泄水丸一名大智丸﹐治下疳瘡。

大戟芫花海帶洗海藻洗﹝木郁﹞李仁甘遂續隨子各半兩樟柳根一兩

右爲細末﹐水煮棗肉爲丸如小豆大﹐每服五七十丸﹐熟水下。按此藥太峻﹐用者愼之。

下疳瘡方先用張子和泄水丸去根﹐後用此藥幹上。

黃連滑石各半兩定粉三錢輕粉少許乳香一錢蜜陀僧二錢

右細末幹上。或加幹胭脂﹐或加木香﹑檳榔。

大蘆薈丸一名九味蘆薈丸。治肝火炎盛﹐下疳潰爛﹐或作痛焮腫﹔或治小兒疳膨食積﹐口鼻生瘡﹐牙齦蝕爛等證﹐並虫蝕肛門癢痛。

胡黃連蘆薈黃連木香白蕪荑靑皮白雷丸鶴虱艸各一兩麝香一錢

右爲末﹐蒸餅糊丸桐子大﹐每服一錢﹐空心米飲下。

八正散治下疳便毒﹐小便淋漓﹐脈證俱實者。

大黃車前子瞿麥穗萹蓄山梔子仁木通各一錢滑石二兩甘艸五分

右水煎服。

洗毒湯治陰蝕瘡。

苦參防風露蜂房甘艸炙﹐各等分

右﹝口父﹞咀﹐水煎濃汁洗瘡。

金銀花散治下疳瘡。

金銀花荊芥﹝石卜﹞硝蛇牀子甘松白芷檳榔各一錢

右﹝口父﹞咀﹐每用五錢﹐水五碗﹐加蔥白三根﹐同煎數沸﹐盆盛水﹐先燻後洗。

洗疳藥

黃連黃蘗當歸白芷獨活防風﹝石卜﹞硝荊芥各等分

右入錢五十文﹐烏梅五个﹐鹽一匙﹐入水同煎﹐溫洗﹐日五七次﹐敷下項藥。

敷疳藥

木香檳榔黃連銅靑輕粉枯礬麝香海螵蛸各等分

右爲極細末﹐洗後﹐至夜敷上。

丹溪方治下疳瘡。

蛤粉臘茶苦參靑黛密陀僧

右﹐用河水洗瘡淨﹐臘豬脂調敷﹐並治臁瘡。

追膿錠子海藏下疳有膿﹐內潰不出﹐此藥追之。

雄黃二錢巴豆一錢半輕粉一字

右爲細末﹐敷之。

七寶檳榔散治下元玉莖上或陰頭上有疳瘡﹐漸至蝕透﹐久不愈者。

檳榔雄黃輕粉密陀僧黃連黃蘗﹝石卜﹞硝

右爲細末﹐和勻﹐先以蔥白漿水洗淨﹐軟帛挹幹﹐如瘡濕幹摻﹐如幹﹐小磨麻油調塗。

玉粉散治下陰瘡疼不止。

滑石密陀僧寒水石煆﹐各半兩膩粉麝香各少許

右爲細末﹐油調敷﹐或幹貼患處。

截疳散治年深疳瘻瘡大效。

白芨白蘞黃丹密陀僧各一兩冰片麝香各半錢黃連半兩輕粉一錢

右爲細末和勻﹐每用或摻或紝瘡中﹐以膏藥貼之。

甘石散治下部疳瘡。

鑪甘石蜜陀僧各一錢半輕粉一分橡斗子燒灰存性﹐三錢龍骨半錢麝香少許

右爲細末﹐先用荊芥﹑杜仲﹑川椒煎湯﹐放溫洗罷﹐次用藥些少幹貼。

博金散治下疳瘡臭爛腫痛。

白礬密陀僧各五錢﹐同爲末相和入於沙鍋內﹐火炮汁盡白堊二錢乳香五分麝香一字黃丹輕粉各一錢

右爲細末﹐先須另用槐枝﹑蔥白﹑鹽﹑甘艸熬湯﹐淋溻洗一二時﹐挹幹﹐摻上項藥。每用藥先須洗溻﹐然後摻藥﹐甚者三五次﹐瘥。

勝金散治下疳潰爛或疼痛。

黃連黃蘗輕粉銀朱孩兒茶各五分冰片一分

右爲細末﹐香油調搽﹐內服加味瀉肝湯。

雙解散治便癰內蘊熱毒﹐外挾寒邪﹐或交感彊固精气﹐致精血交錯﹐腫結疼痛﹐大小便祕者﹐宜用此藥通解﹐更隨證調治。

辣桂大黃酒拌炒白芍藥牽牛炒搗桃仁去皮尖澤瀉甘艸炒漧薑炮﹐各五分

右作一劑﹐水二鍾﹐煎八分﹐空心服。

滋腎丸治下焦陰虛小便濇滯﹐或腳膝無力﹐陰汗陰痿﹐或足熱不能履地﹐不渴而小便閉。

黃蘗酒洗焙知母酒洗焙﹐各一兩肉桂二錢

右爲末﹐水丸如梧子大﹐每服百丸﹐加至二百丸﹐白滚湯送下。

加減龍膽瀉肝湯治肝經濕熱﹐玉莖患瘡﹐或便毒懸癰腫痛﹐小便赤濇﹐或潰爛不愈。又治陰囊腫痛﹐或潰爛作痛﹐小便濇滯﹐或睪丸懸掛。

龍膽艸酒拌炒黃澤瀉各一錢車前子炒木通生地黃酒拌當歸尾酒拌山梔炒黃芩甘艸各五分

右作一劑﹐水二鍾﹐煎八分﹐食前服。如熱盛加黃連﹐大便祕加大黃炒。

導水丸治便癰初起腫痛﹐及下疳大小便祕。又治楊梅瘡初起﹐濕盛之際﹐宜先用此丸數服。

大黃酒拌炒黃芩炒二錢黑牽牛末炒滑石煆﹐各二錢

右爲末﹐糊爲丸﹐梧子大﹐每服五十丸﹐臨臥溫湯下。

玉燭散治便癰初起﹐腫痛發熱﹐大小便祕﹐用此以散之。

川芎當歸酒拌芍藥生地黃酒拌芒硝大黃煨﹐各二錢甘艸炙﹐五分

右作一劑﹐水二鍾﹐煎八分﹐食前服。

托裏當歸湯治潰瘍气血俱虛﹐發熱及瘰癧流注乳癰﹐不問腫潰﹐但瘡瘍气血虛而發熱者﹐皆宜服之。久服能收斂瘡口。

當歸酒拌黃芪鹽水拌炒人參川芎熟地黃酒拌蒸白芍藥酒炒﹐各一錢柴胡甘艸炙﹐各五分

右作一劑﹐水二鍾﹐煎八分﹐食遠服。

補中益气湯治勞役患便癰不消。

人參黃芪鹽水拌炒白朮炒﹐各一錢五分當歸酒拌陳皮各一錢柴胡升麻各五分

右作一劑﹐姜三片﹐棗二枚﹐水二鍾﹐煎八分﹐食前服。

補骨脂散治不愼房勞﹐患便癰﹐或勞役患此腫痛﹐並治之。

補骨脂研炒﹐一兩牛蒡子研炒牽牛研炒大黃酒拌炒﹐各五錢

右爲末﹐每服五錢﹐痛甚者一兩﹐空心熱酒調下。

又方治便毒。

劉寄奴王不畱行大黃金銀花木鱉子

右等分﹐酒水煎﹐露一宿﹐五更服。

又方治便毒初起。

射幹二寸生薑如指大﹐搗細

右取順流水煎﹐微沸服之﹐以瀉爲度。又用牛皮膠酢煮塗患處。射幹﹐紫花者是﹐紅花者非。

又方治便毒已結成膿者。

連翹大黃各半兩枳實厚朴各三錢甘艸節一錢桃仁泥二十一枚

右分三服﹐姜三片﹐水煎服。

又方治便毒。

靑皮白芷柴胡赤芍藥檳榔﹝石卜﹞硝烏藥木瓜大黃連翹﹝艸舌﹞蔞生地黃甘艸節黃芩三稜蓬朮犀角皂角刺

右爲﹝口父﹞咀﹐以水三碗﹐煎至一碗﹐候大饑服﹐以瀉爲度。

三物湯治便癰。

牡蠣大黃山梔子各等分

右爲末﹐以酒水一大盞﹐煎至七分﹐露一宿﹐空心溫服。

狼牙湯【仲景】治陰蝕瘡。

狼牙三兩

右一味﹐以水四升﹐煮取半升﹐以綿纏筋如繭﹐浸湯瀝陰中﹐日四徧。

消毒五聖湯治便毒腫疼﹐神效。

五靈脂白僵蠶郁金貝母大黃各三錢

右﹐酒水各半煎服﹐連服三貼﹐立愈。

消毒飲治便毒初發﹐三四日可消。

皂鍼金銀花防風當歸大黃甘艸節﹝艸舌﹞蔞實各等分

右﹝口父﹞咀﹐酒水各半煎﹐食前溫服﹐仍頻提掣頂中發﹐立效。

止痛妙絕飲治便毒腫硬﹐不消不潰﹐疼痛無已﹐此方一服﹐立能止痛。

人參大黃各五錢

右用酒水各一鍾﹐煎至一鍾﹐入乳香﹑沒藥各一錢﹐空心食前服。

牡蠣散治血疝卽便毒。

酒當歸甘艸節滑石煆牡蠣煆﹐各一錢半大黃三錢木鱉子五枚﹐杵

右作一劑﹐用水二鍾﹐煎一鍾﹐露一宿﹐五更頓服。冬月火溫服。已﹐未潰﹐膿血從大便出。薛己曰﹕按此方乃鹹寒導滯之劑。若久曠房室﹐大小便祕﹐發熱焮痛﹐或交感彊固精气﹐致精血交錯﹐腫結疼痛﹐便祕者宜用。若勞倦之人﹐不甚焮腫﹐大小便如常﹐或小便赤色發熱﹐不作膿﹐及潰而不斂﹐宜用十全大補湯。蓋此證多起於勞役不足﹐或房勞過度﹐精气俱虛之人。俗云﹕一石米瘡﹐此言百日後可愈也。若大補气血﹐不旬日而愈﹐何用百日﹖蓋瘡之收斂﹐在乎血气之盛也。嘗治舉人淩待之虛而服克伐藥﹐幾致危殆﹐予用托裏健脾藥而消。秀才王文遠勞苦患之﹐服小柴胡湯而表證散﹐後用托裏藥﹐膿成鍼之﹐而旬日愈。胡判官膿淸脈弱﹐以大補之藥而已愈。因新婚復發﹐自用連翹消毒湯﹐致瀉痢不止﹐竟致不救。可見此證屬不足多矣﹐非補不可。大抵便毒屬肝經﹐初起堅硬﹐肝主筋故也。五七日後﹐當赤軟膿成﹐若尙堅硬﹐乃元气虛﹐不能腐化﹐往往人見堅硬﹐只欲內消﹐反服攻散藥﹐以致虛虛之禍。前所治者﹐卽其驗也。

又方治便毒。

山梔大黃乳香沒藥當歸各半錢﹝艸舌﹞蔞仁二錢代赭石一錢

右作一服﹐水煎。

防風通聖散治瘡瘍便毒﹐若瀉去芒硝﹑大黃﹐能解暑月熱毒﹐或徧身頭面患瘡。

芍藥芒硝滑石煆川芎大黃煨桔梗石膏煆荊芥麻黃各四分半白朮連翹當歸薄荷葉甘艸生防風山梔子仁黃芩焙﹐各八分

右作一劑﹐水二鍾﹐煎八分服。薛己曰﹕按此方非表裏俱實大小便祕者﹐恐不可用﹐宜審之。

蘇方散治便毒。

木鱉肉當歸尾芍藥白芷甘艸川芎射幹大黃沒藥蘇木穿山甲煻火煨忍冬各六分﹐卽金銀花

右細切﹐作一服﹐酒水各一盞﹐煎至一盞﹐食前服。

靑皮湯治便毒。

靑皮防風當歸身甘艸梢生﹐各等分

右﹝口父﹞咀﹐分作四服﹐水一小碗﹐煎至八分﹐去滓﹐大溫服﹐空心﹐日進三服。

復原通气散便毒初發用此。

南木香延胡索天花粉酒浸舶上蘹香炒白牽牛炒白芷當歸尾生甘艸各一兩靑木香半兩穿山甲酒浸炙焦﹐二兩

右爲細末﹐每服二錢﹐食前溫酒調服﹐木香湯亦可。

﹝艸舌﹞蔞散治便癰等惡瘡。

﹝艸舌﹞蔞一枚金銀花牛蒡子炒﹐各三錢生薑甘艸各半兩

右將藥不犯銅鐵器槌碎﹐用酒一大升﹐煎數沸﹐空心溫服。

追毒散治便毒腫結。

穿山甲蘸酢炙焦﹐五錢木豬腰子酢微炙﹐三錢

右爲末﹐每服二錢﹐食前老酒調下﹐次以酢煮肥皂研膏敷之﹐妙。木豬腰子﹐卽木豬苓。

立消散消便毒癰腫如神。

全蠍炒核桃去殼肉﹐只用膈膜﹐炒

右等分爲末﹐空心酒調下三錢﹐下午再服﹐三日全愈。

敷藥方治便毒腫痛。

雄黃乳香各二兩黃蘗一兩

右爲細末﹐用新汲水調敷﹐腫處自消。

又方治便毒。

乳香研沒藥研﹐各半兩大黃黃連黃蘗半夏防風羌活皂角刺木鱉子﹝艸舌﹞蔞甘艸節艸烏頭阿膠炒南星

右爲細末﹐酢調成膏﹐入石器內﹐火熬黑色﹐鵝翎蘸敷之。

威靈仙散治便毒。

威靈仙貝母知母各一兩

右三味爲末﹐每服三錢﹐空心溫酒調下。如不散﹐再服。薛己曰﹕按此方通經去膿﹐消毒﹐補虛益气﹐蓋此證多患於陰虛之人﹐此方乃是一見也。亦有焮痛小便數者﹐宜用加減龍膽瀉肝湯﹔大小便祕﹐焮腫作痛﹐宜八正散﹔憎寒發熱﹐荊防敗毒散。然後用此方。若不作膿﹐或膿不潰﹐宜用大補之劑。潰而不斂者﹐更用豆豉餅灸之。

胃苓散治便毒。

豬苓澤瀉白朮茯苓蒼朮厚朴陳皮各一錢甘艸炙肉桂各五分

右作一劑﹐水二鍾﹐姜三片﹐棗二枚﹐煎八分服。

金白散葉心仰方治疳瘡。

鉛粉不拘多少﹐銀窠傾過﹐取出去鉛﹐每用八錢輕粉三錢冰片三分共研末﹐搽於患處少許﹐先用茶洗淨﹐然後用藥。

疳瘡方

燈心灰二錢輕粉二錢冰片一分共研末﹐搽於患處。如水管腫硬﹐用酸棗樹去粗皮﹐用內白皮煎水浸洗﹐卽消﹐以便摻藥。

又方

海蚆子燒灰﹐三錢孩兒茶二錢輕粉一錢片腦一分黃蘗末五分共研末﹐搽於患處。

又方

墻上久爛螺螄殼洗淨泥﹐煆過﹐五錢輕粉三錢片腦一分共研末﹐搽患處。

妒精瘡方

孩兒茶黃丹各二錢黃連赤石脂各一錢朱砂四分輕粉三分黃蘗六分片腦一分共爲末﹐用生豬油三兩﹐取油去滓﹐調末搽於患處﹐以苦虀菜葉貼住。

川楝子丸治疝气﹐一切下部之疾﹐悉皆治之。腫痛縮小𨿽多年﹐服此藥﹐永去根本。

川楝子淨肉一斤﹐分四處﹕四兩用麩一合﹑螌蝥四十九个同炒麩黃色﹐去麩螌蝥不用﹔四兩用麩一合﹑巴豆四十九粒同炒麩黃色﹐去麩﹑巴豆不用﹔四兩用麩一合﹑巴戟一兩同炒麩黃色﹐去麩巴戟不用﹔四兩用鹽一兩﹑川茴香一合同炒黃色﹐去鹽茴香不用木香不見火破故紙炒香爲度﹐各一兩

右爲末﹐酒糊丸如梧子大﹐每服五十丸﹐鹽湯下﹐甚者日進三兩服﹐空心食前。

沈香桂附丸【《衛生寶鑑》】療七疝痛引小腹﹐不可忍﹐腰屈不能伸﹐熱熨稍緩。

沈香附子炮去皮臍山烏炮去皮臍官桂漧薑炮髙良姜炒吳茱萸熱湯浸去苦茴香炒﹐各一兩

右研爲末﹐酢煮麵糊爲丸如桐子大﹐每服五十丸至七八十丸﹐食前米飲下﹐日二。忌生冷。

丁香疝气丸【《東垣十書》﹐下同】治腎疝。

當歸茴香各一兩延胡索甘艸梢各五錢羌活七分半麻黃根節丁香川烏肉桂防己各二錢半全蠍三十个

右爲細末﹐酒糊丸如豌豆大﹐每服五十丸﹐淡鹽湯或溫酒送下﹐須空心宿食消盡服之。

川苦楝散治﹝疒頹﹞疝。

川楝子銼細﹐用巴豆十粒﹐打破﹐一處炒黃﹐去巴豆茴香鹽一匙﹐炒黃﹐去鹽木香各一兩

右爲細末﹐每服二錢﹐空心食前﹐溫酒調下。

木香楝子散【《易簡方》】治小腸疝气﹐膀胱偏墜﹐久藥不效者﹐服此神效。

川楝子三十个﹐巴豆二十枚﹐同炒黃赤色﹐去巴豆不用萆薢半兩石菖蒲炒靑木香各一兩﹐炒荔枝核二十枚﹐炒

右研爲細末﹐每服二錢﹐入麝香少許﹐空心炒茴香鹽酒調下。

烏頭桂枝湯【《金匱要略》﹐下同】治寒疝。

桂枝去皮芍藥生薑各三兩甘艸炙﹐二兩大棗十二枚﹐擘

右用烏頭一味﹐以蜜二斤﹐煎減半﹐去滓﹐以桂枝湯五合解之﹐得一升後﹐初服二合﹐不知﹐卽服三合﹔又不知﹐復加至五合。其知者﹐如醉狀得吐者爲中病。

烏頭煎

烏頭大者五枚﹐熬去皮﹐不﹝口父﹞咀

右以水三升﹐煮取一升﹐去滓﹐納蜜二升﹐煎令水气盡﹐取二升﹐彊人服七合﹐弱人五合。不瘥﹐明日更服。又不可﹐日再服。

胡盧巴丸【《和劑》】治小腸疝气﹐偏墜陰腫﹐小腹有形如卵﹐上下來去﹐痛不可忍﹐或絞結繞臍﹐攻刺嘔吐悶亂。

胡盧巴炒﹐一斤茴香鹽炒﹐十二兩吳茱萸洗炒﹐十兩川楝子去核炒﹐一斤二兩巴戟去心炒川烏炮﹐去皮臍﹐各六兩

右爲末﹐酒糊丸桐子大﹐每服十五丸至二十丸﹐空心溫酒下。小兒五丸﹐茴香湯下。一方有黑牽牛。

蒺藜湯【《衛生寶鑑》】治陰疝﹐牽引小腹痛。諸厥疝﹐卽陰疝也。房欲勞役﹐輒痛不可忍者。

蒺藜炒﹐去刺附子炮去皮臍山梔仁各等分

右爲末﹐每服三錢﹐水一盞半﹐煎至七分﹐食前溫服。

丹溪方治寒熱疝。

橘核桃仁梔子吳茱萸川烏各等分

右研﹐水煎服。

又方治疝作急痛。

蒼朮香附子俱鹽炒茴香炒﹐爲佐延胡索黃蘗酒炒﹐爲君靑皮去瓤麩炒益智仁桃仁爲臣附子鹽水炒甘艸爲使

右研末作湯﹐服後一痛過﹐更不作痛矣。

倉卒散一名梔附湯﹐治寒疝入腹卒痛﹐及小腸膀胱气﹝疒丂﹞刺﹐脾腎气攻攣急﹐痛不可忍﹐屈伸不能﹐腹中冷重如石﹐白汁出。

山梔子四十九个﹐燒半過附子一枚﹐炮

右銼散﹐每服二錢﹐水一盞﹐酒半盞﹐煎七分﹐入鹽一撚﹐溫服卽愈。

木香導气丸治男子小腸气肚疼﹐一切气積﹐補下元虛冷。

木香乳香川楝子去核八角茴香丁香香附破故紙胡盧巴三稜甘艸各一兩杜仲炒去絲﹐半兩

右爲細末﹐酒糊爲丸梧桐子大﹐每服三十丸﹐加至五十丸﹐用溫酒或鹽湯空心送下﹐日進三服。

補腎湯治寒疝入腹﹐小腸﹝疒丂﹞痛﹐時復泄瀉﹐胸膈痞塞。

沈香木研﹐五分人參茯苓附子炮去皮臍黃芪白朮木瓜各一錢半羌活芎藭紫蘇甘艸炙﹐各一錢

右作一服﹐水二鍾﹐姜三片﹐紅棗一枚﹐煎一鍾﹐食前服。嘔吐加半夏一錢﹐生薑七片煎服。

敵金丸治疝气外腎腫脹極大﹐或生瘡出黃水﹐其痛繞腹﹐寒熱往來。

京三稜煨蓬朮煨豬苓白附子蘿卜子赤芍藥黑牽牛川楝子山茵陳靑木香陳橘皮五靈脂海藻酒浸焙小蘹香穿山甲灰火煨焦姜黃各一兩澤瀉一兩半海浮石酢浸煆紅酢淬﹐再煆再淬﹐黑色爲度﹐一兩靑皮去白﹐二兩。一兩生用﹔一兩銼﹐以螌蝥五十枚去頭足翅﹐同炒黃色﹐去螌蝥不用南木香半兩香附子淨﹐二兩。一兩生用﹔一兩以巴豆五十粒去殼同炒色焦﹐去巴豆不用丁香二錢半

右爲細末﹐酒煮緬糊爲丸﹐如梧子大﹐每服二十丸﹐用溫酒下。此藥能泄﹐斟酌用之。

腰子散﹐治腎气作痛。

黑牽牛炒熟白牽牛炒熟﹐等分

右爲細末﹐每用三錢﹐豬腰子一對﹐薄切開縫﹐入川椒五十粒﹐茴香一百粒﹐以牽牛末徧摻於腰子中﹐綫紮﹐濕紙數重裹煨﹐香熟取出﹐放地上出火气﹐燈後﹐空心嚼喫﹐好酒送下﹐少頃就枕﹐天明﹐取下惡物﹐卽愈。

腎气疼痛方治丈夫腎气﹐婦人血气﹐疼痛不可忍﹐面靑唇黑﹐幾於不救。丈夫則攻擊臟腑﹐腰背拳曲﹐婦人則腹中成塊﹐結爲癥瘕﹐驟然疼痛﹐便至危困﹐經年累月﹐痛無暫停者﹐並宜服之。

當歸白芍各一錢沒藥麒麟竭延胡索蓬朮三稜牽牛酢煮焙漧木香各半兩狼毒半兩﹐碎芫花四兩﹐同狼毒於瓦器內﹐酢炒黃

右先修制芫花﹑狼毒﹐乳缽內研如泥﹐又將麒轔竭等亦作一處﹐研如飛塵﹐余藥又作一處爲細末﹐方將芫花﹑狼毒﹑麒麟竭﹑沒藥等末相和勻﹐更研千徧﹐每服一錢半﹐气痛時﹐蔥酒調下﹐和滓喫﹐不可飽食後喫。若大腑熱祕﹐出後不通﹐唇皮焦黑﹐口中涎溢﹐喫藥一服效。

木香湯治寒疝攻注﹐胸脇滿痛﹐汗出。

木香七分半檳榔細辛赤茯苓人參芍藥當歸切焙官桂前胡靑皮各一兩

右銼﹐每服三錢﹐水一盞﹐煎七分﹐去滓服﹐無時。

喝起丸治小腸气及腰痛。

杜仲酥炙去絲胡盧巴芝麻炒破故紙炒小茴香鹽水浸一宿胡桃肉湯浸﹐去皮﹐研泥萆薢各一兩

右爲細末﹐入胡桃肉和勻﹐丸如桐子大﹐每服三十丸或五十丸﹐空心鹽酒或鹽湯下。

奪命丹治遠年近日﹐小腸疝气﹐偏墜搐痛﹐臍下脹痛﹐以致悶亂﹐及外腎腫硬﹐日漸滋長﹐陰間濕癢﹐抓之成瘡等證。

吳茱萸一斤﹐去枝梗掙﹐四兩酒浸﹐四兩鹽湯浸﹐四兩酢浸﹐四兩童便浸澤瀉二兩﹐酒浸一夜

右爲細末﹐酒糊丸如梧子大﹐每服五十丸﹐食前鹽酒或鹽湯送下。

救命散治小腸疝气﹐築心疼痛不可忍。

肉豆蔻面裹煨木香煨﹐各半兩荊三稜煨馬藺花酢炒金鈴子去核茴香炒﹐各一兩

右爲細末﹐每服一錢﹐痛時熱酒調服﹐立效。

五苓加川楝散治疝气卒痛﹐小便濇。

豬苓澤瀉白茯苓白朮黃土炒﹐各十八銖肉桂去粗皮﹐半兩川楝子一分淡寮云﹐治疝气發作﹐痛不可忍﹐眞料五苓散一貼﹐連根蔥白一寸﹐燈心七莖﹐煎湯﹐吞下靑木香丸五十粒﹐卽效。又法以靑木香丸二百粒﹐螌蝥七枚﹐去頭翅爲粗末﹐瓦銚﹐以文武火同炒﹐令藥微香﹐用磁碟蓋之﹐放冷處﹐去螌蝥﹐取丸子分二服﹐空心茴香酒吞下﹐累效。

硇砂丸【《本事》】治膀胱疝气。

木香沈香巴豆各一兩靑皮去白﹐二兩銅靑半兩﹐研硇砂一錢﹐研

右木香﹑沈香及靑皮三味﹐同巴豆慢火炒紫色﹐去巴豆爲細末﹐入硇砂二味﹐同研勻﹐蒸餅和丸如桐子大﹐每服七丸至十丸﹐鹽湯下﹐日二三服﹐空心食前。

葵子湯【《濟生》方】治膀胱濕熱腹脹﹐小便不通﹐口漧舌燥。

赤茯苓豬苓葵子枳實瞿麥車前子木通黃芩滑石甘艸各等分每服五錢﹐入姜煎﹐空心服。

蔥白散治一切冷气不和﹐及本髒膀胱發气﹐攻刺疼痛﹔及治婦人產後腹痛﹐或血刺痛﹔及治臟腑宿冷百節倦痛﹐怯弱傷勞滯癖﹐久服盡除。但婦人一切疾病宜服。

川芎當歸枳殼去瓤﹐麩炒厚朴薑汁制炒蓬朮酢浸﹐焙官桂漧薑炮川楝子炒茴香炒神曲炒麥蘗炒漧地黃三稜煨人參茯苓芍藥靑皮木香煨﹐各一兩

右爲末﹐每服三錢﹐水一盞﹐蔥白二寸﹐煎七分﹐入鹽少許﹐熱服。如大便祕濇﹐加大黃煎。大便溏利﹐加訶子煎。食前服。

茴香散治膀胱气痛。

茴香蓬朮京三稜金鈴子肉各一兩炙甘艸半兩

右爲細末﹐每服二錢﹐熱酒調服﹐每發痛甚﹐連日只二三服﹐立定。

木香散治心疝小腹痛悶不已。

木香陳皮髙良姜漧薑炮訶子去核枳實各一錢半艸豆蔻黑牽牛川芎各一錢水二鍾﹐煎至一鍾﹐食前服。或爲細末﹐每服二錢﹐白湯調服。

廣朮煮散治心疝心痛﹐肢體虛冷。

蓬莪朮煨檳榔官桂附子炮去皮臍甘艸炙﹐各半兩芎藭白朮各七錢半

右銼碎﹐每服二錢﹐水一盞﹐煎七分﹐溫服﹐無時。

海蛤丸潔古治﹝疒頹﹞疝。

海蛤煆酢淬七次當歸海金沙膩粉硇砂各一錢海藻粉霜各五分靑黛靑黛用量原缺。地龍去頭尾水蛭各二十一條﹐炒滑石乳香各一錢朱砂二錢﹐另研

右爲細末﹐鹽煮麵糊爲丸如小豆大﹐朱砂爲衣﹐每服十丸﹐燈心湯空心服。小便下冷膿惡物乃效。卻以黃連﹑紫河車﹑板藍根各二錢﹐煎湯漱口﹐以固牙齒。或去板藍根﹐加貫眾。

荔枝散治疝气陰核腫大﹐痛不可忍。

荔枝核新者﹐十四枚﹐燒灰存性八角蘹香炒沈香木香靑鹽食鹽各一錢川楝肉小蘹香各二錢

右爲細末﹐每服三錢﹐空心熱酒調服。

三層茴香丸治腎與膀胱俱虛﹐爲邪气搏結﹐遂成寒疝﹐伏畱不散﹐臍腹疼痛﹐陰核偏大﹐膚囊壅腫﹐重墜滋長﹐有妨行步﹐瘙癢不止﹐時出黃水﹐浸成瘡瘍﹐或長怪肉﹐屢治不痊﹐以致腎經閉結﹐陰陽不通﹐外腎腫脹﹐冷硬如石漸大﹐皆由頻服熱藥內攻﹐或因兜取以致如此。用藥溫導陽气﹐漸退寒邪﹐補虛消疝﹐暖養腎經﹐能使復元。一應小腸气寒疝之疾﹐久新不過三料﹐全愈。

第一料藥

舶上茴香用鹽半兩﹐同炒焦黃﹐和鹽秤沙參川楝子炮去核木香各一兩

右爲細末﹐水煮米糊爲丸如桐子大﹐每服二十丸﹐空心用溫酒或鹽湯下﹐日三服。小病一料可安。才盡﹐便可用第二料。

第二料藥

前藥加蓽茇一兩檳榔半兩

右共前藥六味﹐重五兩半﹐爲末糊丸﹐丸數湯使俱如前。若病未愈﹐服第三料。

第三料藥

前藥加茯苓四兩黑附子炮﹐去皮臍﹐半兩或一兩

右通前八味﹐重十兩﹐並依前糊丸﹐湯使丸數加至三十丸。小腸气發頻及二十年者﹐寒疝气如栲栳大者﹐皆可消散﹐神效。

宣胞丸治外腎腫痛。

黑牽牛半生半熟﹐取頭末木通炒靑木香各一兩﹐以螌蝥七枚同炒香﹐用螌蝥五枚

右爲細末﹐酒糊爲丸如桐子大﹐每服三十丸﹐溫酒鹽湯任下。

地黃膏子丸海藏治男子婦人﹐臍下奔豚气塊﹐小腹疼痛﹐卵痛卽控睪相似﹐漸成腫﹐陰痛﹐上衝心腹﹐不可忍者。

血竭沈香木香廣朮炮延胡索人參蛤蚧當歸川芎川楝子去核麩炒續斷白朮全蠍茴香炒柴胡吳茱萸沒藥已上分兩不定﹐隨證加減用之﹐共爲細末﹐地黃膏子丸如桐子大﹐空心溫酒下二十丸﹐日加一丸﹐至三十丸。气多加靑皮﹐血多加肉桂。

安息香丸【《易簡》方】治陰气下墜痛脹﹐卵核腫大﹐堅硬如石﹐痛不可忍。

延胡索炒海藻洗昆布洗靑皮去白茴香炒川楝子去核馬藺花各一兩半木香半兩﹐不見火大戟酒浸三宿﹐切片﹐焙漧﹐三錢半

右爲細末﹐另將硇砂﹑眞阿魏﹑安息香三味各三錢半﹐用酒一盞﹐酢一盞﹐將上三味淘去砂土﹐再用酒酢合一盞﹐熬成膏﹐入麝香一錢﹐沒藥二錢半﹐俱各另研細﹐入前藥一同和丸如菉豆大﹐每服十丸至十五丸﹐空心用綿子灰調酒下。

念珠丸【《本事方》】治膀胱疝气﹐外腎腫﹐痛不可忍。

乳香硇砂飛﹐各三錢黃蠟一兩

右二味同研勻﹐熔蠟和丸﹐分作一百八丸﹐以綫穿之﹐露一宿﹐次日﹐用蛤粉爲衣旋用乳香湯下。

蜘蛛散治狐疝。

蜘蛛十四枚﹐炒焦肉桂半錢﹐要入厥陰﹐取肉厚者

右爲散﹐每服一錢﹐蜜丸亦可。雷公云﹕凡使蜘蛛﹐勿用五色者﹐兼大身上有刺毛者﹐並薄小者﹐須用屋西南有网﹐身小尻大﹐腹內有蒼黃膿者﹐眞也。凡用﹐去頭足了﹐研如膏﹐投藥中。此余之法。若炒焦用﹐則全無功矣。

又方治水﹝疒頹﹞偏大﹐上下不定﹐疼痛不止。

牡蠣不拘多少﹐鹽泥固濟﹐炭三斤煆﹐令火盡冷﹐取二兩漧薑一兩﹐焙

右爲細末﹐二味和勻﹐冷水調得所﹐塗病處﹐小便大利卽愈。

橘核丸【《濟生》方】治四種﹝疒頹﹞病﹐卵核腫脹﹐偏有大小﹐或堅硬如石﹐痛引臍腹﹐甚則膚囊腫脹成瘡﹐時出黃水﹐或成癰潰爛。

橘核炒海藻昆布海帶各洗川楝肉炒桃仁麩炒﹐各一兩制厚朴木通枳實麩炒延胡索炒桂心木香各半兩

右爲細末﹐酒糊丸如梧子大﹐每服七十丸﹐空心鹽酒湯下。虛寒甚者加炮川烏一兩﹔堅脹久不消者加硇砂二錢酢煮﹐旋入。

昆布丸治陰疝腫大偏墜。

昆布海藻各洗去咸﹐炙蕪荑仁炒蒺藜子炒﹐去角檳榔銼﹐各一兩半枳殼麩炒火麻仁研﹐各二兩訶藜勒炒去核黃芪木香各七錢五分陳皮去白炒桃仁去皮尖﹐炒研菟絲子酒浸一宿﹐另研﹐各一兩

右爲細末研勻﹐煉蜜和丸如梧桐子大﹐每服三十九﹐空心用溫酒或鹽湯送下。

雄黃洗方治陰疝腫痛不能忍﹐及陰腫大如斗核痛者。

雄黃研甘艸各一兩白礬研﹐二兩

右爲細末﹐每用藥一兩﹐熱湯五升﹐通手洗腫處﹐良久﹐再暖洗至冷﹐候汗出瘥。

香附散治﹝疒頹﹞疝脹及小腸气。

香附不拘多少

右爲末﹐每用酒一盞﹐入海藻一錢﹐煎至半盞。先撈海藻細嚼﹐用煎酒調香附末二錢﹐服。一方以海藻爲末﹐用熱酒調尢妙。甚者灌之。一方熱酒下荊芥末。

海藻丸治偏墜小腸气效。

螌蝥去足翅巴豆各二十八个﹐去殼完全者海藻海帶各一兩

右螌蝥﹑巴豆二味﹐同裝生絹袋中﹐用好酢一碗﹐以瓦銚盛四味同煮﹐將幹﹐去螌蝥﹑巴豆不用﹐只將海帶二味﹐細研爲末﹐以淡豆豉一百粒以煮藥﹐余酢略浸﹐蒸餅爲膏﹐和藥末爲丸如梧子大﹐每服用麝香少許﹐朱砂三錢﹐乳缽細研﹐至無聲﹐卻入麝香研勻爲衣﹐日幹﹐以新瓦瓶收之。每初服七粒﹐再服十粒﹐三服十五粒。若未愈再進三兩服﹐盡用十五粒﹐仍用鹽炒茴香細嚼﹐酒吞下﹐空心服。忌鴨子並鮓醬動气等物。久病﹐三五服效。此藥貴新合效速。若合下稍久﹐多服爲佳。古今圖書集成醫部全錄卷二百四

前陰門

方

﹝疒頹﹞疝方【《千金方》】

桃仁蜘蛛各五十枚桂心蒺藜子澤瀉地膚子防風五味子橘皮茯苓防葵芍藥各二兩牡丹皮細辛海藻各一兩狐陰一具

右十六味爲末﹐蜜和丸如梧子大﹐初服十丸﹐稍加至三十丸。方角處一丸令頓上兩爪角﹐各令半丸上爪指﹐灸七壯﹐愈。﹝方角處……灸七壯愈據《千金》卷二十四陰﹝疒頹﹞載﹐治﹝疒頹﹞丸方卽本方﹐其方下無此段文字﹐而在灸治法中有﹕「﹝疒頹﹞病陰卒腫者﹐令並足合兩拇指﹐令爪相並﹐以一艾灸兩爪端方角處﹐一丸令頓上兩爪角﹐各令半丸上爪指佳﹐七壯愈。」﹞

兩解湯【《醫學入門》】治便毒內蘊熱气﹐外挾寒邪﹐精气交錯﹐腫結疼痛。

辣桂大黃白芍藥澤瀉牽牛桃仁各一錢漧薑五分甘艸二分半

右水煎溫服。

狼毒丸【《濟生方》﹐下同】治七疝久而不愈﹐發作無時﹐臍腹堅硬疼痛。

狼毒銼炒芫花酢炒川烏炮﹐去皮尖﹐各一兩椒紅炒漧薑炮漧漆炒煙盡鱉甲酢煮三稜沒藥各半兩全蠍去毒﹐九枚

右爲細末﹐酢糊爲丸﹐如梧桐子大﹐每服四十丸﹐空心﹐姜湯溫酒任下。

益智仁湯治疝痛連小腹攣搐﹐叫呼不已﹐診其脈沈緊﹐是腎經有積冷所致。

益智仁漧薑炮甘艸炙茴香炒﹐各三錢烏頭炮去皮生薑各半兩靑皮去白﹐二錢

右﹝口父﹞咀﹐每服四錢﹐水二盞﹐入鹽少許﹐煎至七分﹐去滓﹐空心食前溫服。

延附湯治七疝﹐心腹冷痛﹐腸鳴气走﹐身寒自汗﹐大腑泄瀉。

延胡索炒去皮附子炮去皮臍﹐各一兩木香不見火﹐半兩

右﹝口父﹞咀﹐每服四錢﹐水一盞半﹐生薑七片﹐煎至七分﹐去滓溫服﹐不拘時。

又方治偏墜疝气﹐不拘遠年近日。

木香三錢破故紙一兩大茴香川楝二兩小茴香各五錢靑鹽一錢五分

右爲末﹐每服一錢﹐溫酒調下。

回春丸治小腸疝气。

白朮炒茯苓山楂炒枳實炒八角茴香吳茱萸炒荔枝核橘核各一兩

右共爲末﹐煉蜜爲丸﹐如梧桐子大﹐姜湯下。

藿香養胃湯【《醫學入門》】治陽明經虛﹐不榮肌肉﹐陰中生瘡不愈。

藿香薏苡仁神曲烏藥砂仁半夏白茯苓白朮炒人參各五分蓽澄茄甘艸各三分半

右姜棗煎服。

大建中湯【《濟生方》﹐下同】治蠱病﹐小腹急痛﹐便溺失精﹐溲而出白液。

黃芪遠志去心當歸澤瀉各三兩芍藥人參龍骨甘艸炙﹐各二兩

右爲末﹐每服三錢﹐水一盞﹐生薑五片﹐煎至八分﹐去滓溫服﹐不計時候。

木香散治心疝﹐小腹痛﹐悶絕不已者。

木香陳皮各一兩良姜漧薑訶子皮赤芍藥枳實麩炒﹐各半兩艸豆蔻川芎黑牽牛各三兩

右爲末﹐每服二錢﹐水一盞﹐煎至七分﹐去滓溫服。

六合散一名金鑰匙散。治小腸气結﹐心腹滿﹐胸中結痞﹐走注疼痛。

大黃一兩﹐紙裹煨白牽牛生黑牽牛微炒甘遂各半兩檳榔生﹐三錢輕粉一錢

右爲細末﹐每服一錢﹐蜜水調下服﹐量虛實加減。

香殼散治小腸气﹐臍腹攪痛急﹐陰股中痛悶﹐不省人事。

舶上茴香鹽炒枳殼各一兩沒藥半兩

右爲末﹐每服一錢﹐溫熱酒下﹐不計時候﹐並二三服。

疝痛方【《平治會萃》﹐下同】治食積與瘀血成痛者。

梔子桃仁山楂枳實吳茱萸

右爲末﹐生薑汁順流水作湯調服。

劫痛方治疝﹐按之不痛﹐必用桂枝﹐屬虛也。

桂枝山梔炒烏頭細切炒

右爲末﹐薑汁爲丸﹐每服三十丸。

又方定痛速效。

山梔炒糖球炒吳茱萸炒﹐各等分枳殼十五个

右或湯或丸服。濕勝者﹐加荔枝核炮。

守效丸治﹝疒頹﹞要藥﹐不疼者。

蒼朮南星白芷山楂川芎半夏枳實一本枳核

右爲末﹐神曲作丸。

又方治陽明受濕熟﹐傳入大腸﹐惡寒發熱﹐小腸連毛際結核﹐悶痛不可忍。

山梔炒枳殼炒桃仁炒山楂各等分

右研細﹐砂缽內入生薑汁﹐用水一盞﹐煎令沸﹐熱服之。治諸疝發時﹐用海石﹑香附二味爲末﹐以生薑汁湯調服。亦能治心痛。

便癰方【《儒門事親》】

牡蠣大黃甘艸各五錢﹝艸舌﹞蔞一个

右酒浸﹐露一宿服之﹐以利爲度。

黑龍湯【《醫學入門》】治陰囊腫痛溺濇﹐寒熱作渴。

龍膽艸炒黑柴胡木通甘艸節金銀花當歸皂刺赤芍防風黃連吳萸炒﹐各等分

右水煎服﹐一服腫痛止﹐後加川芎﹑茯苓。

漏蘆湯【《東垣十書》﹐下同】治一切癰疽﹐並下疳陰瘡。

漏蘆白蘞黃芩去黑心麻黃去節升麻芍藥枳實麩炒去瓤甘艸炙﹝石卜﹞硝各一兩大黃二兩

右除硝外﹐余﹝口父﹞咀﹐與硝同和勻﹐每服三錢﹐气實人五錢﹐水一盞半﹐文武火煎七沸﹐去滓﹐空心熱服。

五香連翹湯治前證。

麝香一字沈香藿香木香丁香俱另研連翹射幹獨活升麻甘艸炙寄生艸各一兩大黃一兩五錢

右七味﹐﹝口父﹞咀﹐與前五味和勻﹐每服五錢﹐水一盞半﹐煎至一盞﹐去滓溫服﹐取利爲度﹐未利﹐再服如前。

摩風膏治前證。

白附子白芍藥白茯苓零陵香白芨白蘞白芷白檀香藿香升麻細辛黃芪甘艸杏仁去皮尖﹐各五錢腦子一分﹝艸舌﹞蔞根一兩大﹝艸舌﹞蔞去皮二兩黃蠟六兩芝麻油一斤

右先藥十四味銼﹐油內浸百日﹐於臘月木炭火上銀石器內煎至白芷微黃色﹐離火﹐入﹝艸舌﹞蔞二味著內﹐煮百沸﹐重綿濾去滓﹐再慢火上煉﹐油香下淨黃蠟鎔開爲度﹐傾在磁器內收貯﹐上摻腦子密封﹐旋用摩風膏貼之。

沈香內消丸治陰﹝疒頹﹞腫痛偏墜﹐或小腸疝气﹐下元虛冷﹐久不愈者。

沈香木香各半兩胡盧巴酒浸炒小茴香炒﹐各二兩

右爲末﹐酒糊丸梧子大﹐每服五七十丸﹐鹽酒下。

抵聖散治前證。

白枯礬一兩烏魚骨三錢乳香二錢輕粉幹胭脂一錢麝香五分

右爲細末﹐或摻或紝﹐以膏貼之。

疝方治諸疝定痛速效。

枳實十五片﹐一作橘核山梔仁炒山楂肉炒吳茱萸炒﹐各等分

右爲末﹐酒糊丸服﹐或爲末﹐生薑水煎服﹐或長流水調下一二錢﹐空心。如濕勝﹐加荔枝核炮。

又方治﹝疒頹﹞疝。

天南星山楂蒼朮各二兩白芷半夏枳核神曲各一兩海藻昆布各半兩元明粉吳茱萸各二錢

右爲末﹐酒糊丸。

腎气方治前證。

舶上茴香破故紙吳茱萸鹽水炒﹐各五錢胡盧巴七錢半木香二錢半

右爲末﹐蘿卜搗汁丸﹐鹽湯下。

又方一人疝痛作﹐腹內塊痛止﹔疝痛止﹐腹內塊痛作。

三稜莪朮酢煮炒曲姜黃南星各一兩山楂二兩木香沈香香附子酢炒﹐各三錢黃連用吳茱萸炒﹐去茱萸﹐淨五錢蘿卜子桃仁山梔枳實炒﹐各半兩

右爲薑汁浸﹐蒸餅爲丸。

又方治木疝不痛。

枸杞子南星半夏黃蘗酒炒蒼朮鹽炒山楂白芷神曲炒滑石昆布吳茱萸

右爲末﹐酒糊丸桐子大﹐空心鹽湯下七十丸。

又方治腎囊濕瘡。

吳茱萸樟腦蛇牀子各半兩輕粉十盝黃蘗硫黃檳榔各二錢白芷寒水石白礬各三錢

右爲末﹐先用吳茱萸煎湯洗﹐後用麻油調搽。

又方治疝作痛。

蒼朮鹽炒香附鹽炒黃蘗酒炒附子鹽炒延胡索靑皮益智仁桃仁茴香甘艸

右爲末﹐作湯服後﹐一痛過更不再作矣。

復元通气散治諸气濇閉﹐耳聾耳痛﹐腹癰便癰﹐瘡疽無頭﹐通一切气。

靑皮陳皮各四兩甘艸三兩﹐半生半熟穿山甲炮﹝艸舌﹞蔞根各二兩金銀花一兩

右爲末﹐每服二錢﹐熱酒調下。如瘡無頭﹐津液調塗。此方活血止痛﹐內消瘡腫。

控引睪丸治小腸病結。

芫花酢炒﹐五錢茴香炒楝實銼炒食茱萸陳皮馬藺花酢炒﹐各一兩

右爲末﹐酢糊丸如桐子大﹐每服十丸至二十丸﹐溫酒送下﹐空心食前。

代灸塗臍膏

附子馬藺子蛇牀子木香肉桂吳茱萸

右六味﹐爲細末﹐用面一匙﹐藥一匙﹐生薑汁和煨成膏﹐攤紙上﹐圓三寸許﹐貼臍下關元﹑气海﹐自曉至晚﹐其火力可代灸百壯﹐臍痛亦可貼之。

延胡索苦楝湯【《醫學綱目》﹐下同】治臍下冷撮痛﹐陰冷大寒。

肉桂附子各三分熟地黃一錢延胡索苦楝子各二分甘艸梢炙﹐半錢黃蘗一錢

右件都作一服﹐水四盞﹐煎至一盞﹐依法食前服﹐

大戟丸治陰﹝疒頹﹞腫脹﹐或小腸气痛。

麝香另研大戟去皮銼﹐炒黃附子炮﹐去皮臍檳榔茴香訶子煨去核﹐各半兩川楝五兩胡盧巴四兩木香一兩

右爲末﹐獨取川楝﹐以好酒二斤﹐蔥白頭七枚﹐長三四寸﹐煮川楝軟﹐去皮核取肉﹐和上件藥﹐杵丸如桐子大﹐空心溫酒下十丸。潮發疼痛﹐炒姜熱酒下十五丸。

四制茱萸丸【《奇效良方》﹐下同】治遠年近日疝气疼痛﹐偏墜腫硬﹐陰間濕癢﹐抓成瘡癬。

吳茱萸一斤﹐用酒﹑酢﹑白湯﹑童便﹐各浸四兩﹐過一宿﹐焙漧澤瀉二兩

右爲末﹐酒糊丸梧子大﹐每三十丸﹐空心鹽湯下。

三萸內消丸治腎虛受邪﹐結成寒疝﹐陰囊偏墜﹐痛引臍腹﹐或生瘡瘍﹐時出黃水

山茱萸食茱萸吳茱萸桔梗川烏茴香蒺藜靑皮肉桂川楝各二兩桃仁枳實陳皮各一兩木香一兩半大腹皮五味子海藻延胡索各二兩半

右爲末﹐酒糊丸如梧子大﹐每三十丸﹐空心溫酒下。

八味茴香丸治疝如神。

橘核三兩枳實八錢茯苓白朮山楂角茴吳茱萸荔枝核各一兩

右爲末﹐蜜丸彈子大﹐每細嚼一丸﹐姜湯下。

麝香輕粉散治血疳瘡﹐陰蝕瘡﹐一切惡瘡皆治。

麝香輕粉各半錢乳香沒藥白礬各一兩

右爲細末﹐量瘡幹貼。

積疝丸治積疝。

山梔一兩茴香柴胡各二錢牡丹皮一錢

右爲末﹐酒糊丸梧子大﹐每五六十丸﹐鹽湯下。

又方治疝痛。

山楂炒﹐四兩枳實茴香炒山梔炒﹐各二兩牡丹皮柴胡桃仁炒八角茴香炒﹐各一兩吳茱萸炒﹐半兩

右爲末﹐酒糊丸桐子大﹐每服五十丸﹐空心鹽湯下。

將軍散治陰囊腫痛﹐溺濇﹐寒熱作渴。

大黃煨貝母白芷甘艸節

右爲末﹐酒調空心服。虛弱加當歸。

禹功散治寒疝。

黑牽牛頭末一錢小茴香二錢五分木香一錢

右共爲末﹐每服三錢﹐薑汁調下。

文蛤散治偏墜气神效。

五倍子五六个﹐燒存性

右爲末﹐陳酒調服﹐以醉爲度。

神消散【《祕方》﹐下同】治諸般疝气﹐外腎腫脹疼痛。

益智仁炒﹐七錢山梔子鹽水炒黑橘核炒小茴香鹽水炒﹐各一兩靑皮香油炒﹐六錢檳榔一錢荔枝核八錢

右爲細末﹐每服二錢﹐燒酒調服。如不用酒﹐以燈艸煎湯﹐加鹽少許調服﹐立效。

三香酒洽偏墜气。

南木香小茴香八角茴香川楝肉各三錢

右合一服﹐鍋內炒四味﹐入蔥白連須五根﹐水一碗﹐淬入鍋﹐將碗罩住﹐候煎至半碗﹐取出去滓﹐加陳酒半碗合和﹐入炒鹽一茶匙﹐空心熱服﹐神效。

全鹿丸健陽道﹐補虛損﹐功效不能盡述。人制一料服之﹐可以延年一紀。其法須四人共制一鹿分服﹐逾年又共制之﹐四人共制四年﹐則每人得一全鹿。若一人獨制一料﹐恐久畱變壞﹐藥力不全矣。

中鹿一隻﹐殺之退去毛﹐將肚雜洗掙﹐鹿肉加酒煮熟﹐將肉橫切﹐焙榦爲末﹐取皮同雜﹐仍入原湯熬膏﹐和藥末肉末加煉蜜和搗爲丸﹐其骨須酥炙爲末﹐同入人參白朮炒茯苓炙甘艸當歸川芎生地黃熟地黃黃芪蜜炙天冬麥冬枸杞杜仲鹽水炒牛膝酒拌蒸山藥炒芡實炒菟絲子制巴戟五味子肉蓯蓉鎖陽酒拌蒸破故紙酒炒胡盧巴酒拌蒸覆盆子酒拌蒸楮實酒拌蒸秋石川續斷陳皮各一兩川椒去目炒小茴香炒沈香靑鹽各半斤

右先須精制諸藥爲末﹐和勻一處﹐候鹿膠成就﹐和搗爲丸桐子大﹐焙漧﹐用生黃絹作小袋五十條﹐每袋約盛一斤﹐懸置透風處。用盡一袋﹐又取一袋。陰濕天須用火烘一二次爲妙。每服八九十丸﹐空心臨臥﹐姜湯﹑鹽湯﹑白湯任下﹐冬月溫酒亦可。

仙傳斑龍丸壯精神﹐興痿弱﹐養气血﹐補百損。

鹿角膠鹿角霜柏子仁菟絲子酒拌蒸熟地黃各八兩白茯苓補骨脂各四兩

右將膠先鎔化﹐量入無灰酒﹐打糊丸桐子大﹐每服六七十丸﹐空心淡鹽湯或酒任下。

加味虎潛丸治陽痿腰痛﹐行步無力﹐壯元气﹐滋腎水。

熟地八兩人參黃芪制當歸杜仲酥炙牛膝酒蒸鎖陽酒洗龜板酥炙菟絲子制茯苓破故紙炒黃蘗蜜水炒知母酒炒虎骨酥炙﹐各一兩山藥炒枸杞子各二兩

右煉蜜加豬脊髓酒蒸熟﹐同搗丸梧子大﹐每服百餘丸﹐空心淡鹽湯﹐或酒任下。

四聖散治疝气外腎腫脹。

小茴香炒穿山甲炒全蠍炒南木香各等分

右爲末﹐每服二錢﹐陳酒調﹐一服痛止。

大小茴香丸治疝气如神。

大茴香小茴香吳茱萸川楝川椒各一兩

右共爲末﹐連須蔥頭八兩﹐同藥搗成餅子﹐曬漧﹐用粘米五合﹐同藥餅研碎﹐微火炒黃爲末﹐酒糊爲丸如梧子大﹐每服八九十丸﹐空心鹽湯或酒下。忌發气物。

回陽丹治陰寒囊縮。

舶上硫黃附子炮木香全蠍蓽澄茄吳茱萸洗炒﹐各半兩漧薑炒﹐二錢半

右爲末﹐酒糊丸如梧桐子大﹐生薑湯下三五十丸﹐並二三服﹐並熱投之﹐衣被取汗。

壯精固本丸塡精起痿。

枸杞子人參沙苑蒺藜山藥山茱萸鎖陽菟絲子各二兩地黃四兩麥門冬歸身天門冬各一兩砂仁五錢﹐酒蒸九次白茯苓鹿角膠澤瀉五味子各兩半共爲末﹐蜜丸桐子大﹐每服一百丸﹐空心白湯下。

蛇牀子湯【《外科正宗》﹐下同】治腎囊風﹐濕熱爲患﹐疙瘩作癢﹐搔之作疼﹐宜洗。

蛇牀子當歸尾威靈仙苦參各五錢水五碗﹐煎數滚﹐入盆內﹐先燻﹐待溫浸洗﹐二次愈。

狼毒膏治證同前。

狼毒檳榔硫黃五倍子川椒楓子肉蛇牀子各三錢

右爲末﹐用香油一大杯煎滚﹐入皮硝三錢再煎滚﹐次下公豬膽汁一个和勻﹐調前藥搽患上。此藥諸癢瘡用之﹐並效。

銀杏無憂散治陰虱。

水銀杏仁去皮﹐搗膏輕粉雄黃狼毒蘆薈各一錢麝香一分除水銀﹑杏仁膏﹐余藥共碾篩細﹐入上二味再碾勻﹐先用土菖蒲煎湯洗之﹐用鍼挑去虱孔﹐隨用津唾調擦﹐使藥气入內﹐愈不復生。切忌牛﹑犬﹑鱉肉。

淸肝導滯湯治肝經濕熱﹐玉莖腫痛﹐小水濇滯作疼者服之。

萹蓄四錢瞿麥三錢滑石二錢甘艸一錢水二鍾﹐燈心二十根﹐煎八分﹐空心服。便祕加大黃二錢。

淸肝滲濕湯治陰囊玉莖濕腫如豬肚﹐小水不利﹐墜重作痛。

蒼朮白朮茯苓山梔厚朴澤瀉陳皮木通昆布花粉各一錢甘艸五分川芎當歸各六分木香三分水二鍾﹐煎八分﹐空心服。作熱紅色﹐加黃連﹑龍膽艸各七分。

解毒木通湯治男婦房術熱藥所傷﹐致玉莖﹑陰戶癢痛﹐小水濇滯﹐白濁滑精﹐至夜陽物興起不得眠者﹐服之。

木通黃連龍膽艸瞿麥滑石山梔黃蘗知母各一錢蘆薈甘艸各五分水二鍾﹐燈心二十根﹐煎八分﹐食前服。

九龍丹治魚口﹑便毒﹑騎馬癰﹑橫痃初起﹐未成膿者服之。

兒茶血竭乳香沒藥巴豆不去油木香

右各等分爲末﹐生蜜調成一塊﹐磁盒盛之﹐臨時旋丸寒豆大﹐每服九丸﹐空心﹐熱酒一杯送下﹐行四五次﹐方喫稀粥。腫甚者﹐間日再用一服﹐自消。

紅花散瘀湯治入房忍精﹐彊固不泄﹐以致瘀精濁血﹐凝結兩胯﹐或小腹之旁﹐結成腫痛﹐小水濇滯者並服之。

當歸尾皂角鍼紅花蘇木僵蠶連翹石決明乳香研穿山甲貝母去心﹐各一錢大黃三錢牽牛二錢酒水各一碗﹐煎八分﹐空心服。行五六次﹐方喫稀粥補之。

黃芪內托散治魚口﹑便毒﹑橫痃等證﹐已成不得內消者服之。

川芎當歸黃芪各二錢白朮金銀花天花粉皂角刺各一錢甘艸澤瀉各五分水三鍾﹐煎八分﹐食前服。

滋陰內托散治囊癰已成﹐腫痛發熱﹐服之有膿﹐卽可穿潰也。

當歸川芎白芍熟地黃芪各一錢半皂角鍼澤瀉穿山甲各五分水二鍾﹐煎八分﹐食前服。

導水消腎丸治囊癰內傷生冷﹐外受風寒﹐以致寒濕浸入囊中﹐小者如升﹐大者若斗﹐皮膚頑厚﹐陽物短縮﹐小水不利﹐不痛多冷﹐俗稱沙鼓是也。宜服此藥﹐引導水气﹐日久漸消﹐終身不爲廢也。此方常驗。

茅山蒼朮一斤﹐米泔水浸﹐切片炒黃木通半斤肉桂一兩﹐去粗皮牽牛二兩﹐微炒木香一兩共爲細末﹐陳米粉打糊丸桐子大﹐每服百丸﹐空心白滚湯﹑淸米湯任下。忌生冷麵食。𨿽夏月炎天﹐亦以衣被覆之爲妙。

木香補腎丸治偏墜﹐一名木腎﹐不疼不癢﹐漸漸而大﹐最爲頑疾﹐有妨行動﹐多致不便。但灸木腎子根後﹐宜服此藥﹐俱可內消。此藥功效不獨治疝﹐中年後宜服之益壽延年。黑髮壯筋塡髓﹐明目聰耳補腎﹐助元陽﹐調飲食﹐其功不可盡述。婦人服之﹐顏如童女﹐肌膚瑩潔如玉。又精寒血冷﹐久無嗣息者服之更妙。

懷慶生地四兩﹐酒煮﹐搗膏菟絲子肉蓯蓉黃精黑棗肉牛膝蛇牀子微炒茯苓遠志各一兩二錢當歸二兩四錢丁香三錢大茴香木香各六錢枸杞子二兩半巴戟杜仲各三兩靑鹽人參各五錢

右爲細末﹐煉蜜爲丸﹐如梧子大﹐每服六七十丸﹐空心溫酒送下。又諸疝不常舉發者﹐服之亦宜。

滋陰八物湯治懸癰初起﹐狀如蓮子﹐紅赤漸腫﹐悠悠作痛者。

川芎當歸赤芍生地牡丹皮天花粉甘艸節各一錢澤瀉五分水二鍾﹐燈心二十根﹐煎八分﹐食前服。便祕加蜜大黃一錢。

還元保眞湯治懸癰已潰﹐瘡口開張﹐膿水淋漓﹐不能收斂者。

當歸川芎白芍熟地黃白朮白茯苓人參黃芪各一錢牡丹皮枸杞子各八分甘艸炙熟附子各五分肉桂澤瀉各二分水二鍾﹐煨姜三片﹐大棗二枚﹐煎八分﹐食前服。

滋陰九寶飲治懸癰厚味膏粱﹐蘊熱結腫﹐小水濇滯﹐大便祕結﹐內熱口漧﹐煩渴飲冷﹐及六脈沈實有力者﹐服。

川芎當歸白芍生地黃連天花粉知母黃蘗大黃蜜水拌炒﹐各二錢水二鍾﹐煎八分﹐空心服。

左歸丸【《景嶽全書》﹐下同】治眞陰腎水不足﹐不能滋養營衛﹐漸至衰弱﹐宜壯水之主以培左腎之元陰﹐而精血自充矣﹐宜此方主之。

大熟地八兩山藥炒枸杞子山茱萸肉鹿角膠敲碎炒珠龜板膠切碎炒珠﹐無火者不用菟絲子各四兩川牛膝酒洗﹐蒸﹐三兩﹐精滑者不用

右先將熟地蒸爛杵膏﹐加煉蜜丸桐子大﹐每食前﹐用滚湯或淡鹽湯送下百餘丸。

右歸丸治元陽不足﹐或先天稟衰﹐或勞傷過度﹐以致命門火衰﹐宜益火之原以培右腎之元陽﹐而神气自彊矣﹐此方主之。

大熟地八兩山萸微炒﹐三兩當歸三兩﹐便溏勿用鹿角膠炒珠枸杞微炒山藥炒菟絲子制杜仲薑汁炒﹐各四兩肉桂二兩﹐漸可加至四兩制附子自二兩﹐漸可加至五六兩

右丸法如前﹐或丸如彈子大﹐每嚼服二三丸﹐以滚白湯送下﹐其效尢速。

七福飲凡五臟气血虧損者﹐此能兼治之﹐足稱王道之最。

人參熟地各隨宜當歸二三錢棗仁二錢白朮炒一錢半炙甘艸一錢遠志三五分制水二鍾﹐煎七分﹐食遠溫服。或加生薑三五片。凡治气血俱虛等證﹐以此爲主。或宜溫者加姜﹑附﹐宜散者加升麻﹑柴﹑葛。左右逢源﹐無不可也。

大營煎治眞陰精血虧損﹐及婦人經遲血少﹐腰膝筋骨疼痛﹐或气血虛寒﹐心腹疼痛等證。

當歸二三錢或五錢熟地三五七錢枸杞子杜仲炒去絲﹐各二錢炙甘艸肉桂各一二錢牛膝一錢半水二鍾﹐煎七分﹐食遠溫服。

補陰益气煎此補中益气湯之變方也。凡屬陰气不足﹐而虛邪外侵者﹐用此升散﹐無不神效。

人參一二三錢當歸山藥酒炒﹐各二三錢熟地三五錢﹐或一二兩陳皮炙甘艸各一錢升麻三五分﹐火浮於上者勿用柴胡一二錢無外邪者勿用水二鍾﹐加生薑三五七片﹐煎八分﹐食遠溫服。

保陰煎治男婦帶濁遺淋﹐色赤帶血﹐脈滑多熱﹐便血不止﹐及血崩血淋﹐或經期太早﹐或一切陰虛內熱動血等證。

生地熟地芍藥各二錢山藥川續斷黃芩黃蘗各一錢半生甘艸一錢水二鍾﹐煎七分﹐食遠溫服。

抽薪飲治諸凡火熾盛﹐而不宜補者。

黃芩石斛木通梔子炒黃蘗各一二錢枳殼澤瀉各一錢半細甘艸三分水一鍾半﹐煎七分﹐食遠溫服。

內熱若甚者﹐冷服更佳。

徙薪飲治三焦火﹐一切內熱漸覺而未甚者﹐先宜淸以此劑﹔其甚者宜抽薪飲。

陳皮八分黃芩二錢麥冬芍藥黃蘗茯苓牡丹皮各一錢半水一鍾半﹐煎七分﹐食遠溫服。

大分淸飲治積熱閉結﹐小水不利﹐或致腰腹下部極痛﹐或濕熱下利﹐黃疸溺血﹐邪熱蓄血﹐腹痛淋閉等證。

茯苓澤瀉木通各二錢豬苓枳殼梔子或倍之車前子各一錢水一鍾半﹐煎八分﹐食遠溫服。

滋陰八味丸治陰虛火盛﹐下焦濕熱等證。此方變丸爲湯﹐卽名滋陰八味煎。

山藥山茱萸肉各四兩牡丹皮白茯苓澤瀉知母鹽水炒黃蘗鹽水炒﹐各三兩熟地黃八兩蒸搗

右加煉蜜搗丸梧桐子大﹐或空心﹑或午前﹐用滚白湯或淡鹽湯送下百餘丸。

六味回陽飲治陰陽將脫等證。

人參二兩或數錢制附子炮漧薑各二三錢炙甘艸一錢熟地五錢或一兩當歸身三錢水二鍾﹐武火煎七八分﹐溫服。

理陰煎此理中湯之變方也。通治眞陰虛弱﹐脹滿嘔噦﹐痰飲惡心﹐吐瀉腹痛﹐婦人經遲血滯等證。

熟地五七錢或一二兩當歸一二錢或五七錢炙甘艸一二錢漧薑炒黃色﹐一二三錢水二鍾﹐煎七八分﹐熱服。或加肉桂一二錢。

溫胃飲治中寒疝气﹐不思飲食。

人參一二三錢或一兩白朮炒一二錢或一兩扁豆二錢﹐炒陳皮一錢﹐或不用炙甘艸一錢漧薑炒焦﹐一二三錢當歸一二錢﹐滑泄者勿用水二鍾﹐煎七分﹐食遠溫服。如下寒帶濁者﹐加破故紙一錢。如兼外邪及肝腎之病者﹐加桂枝﹑肉桂﹐甚者加柴胡。

五君子煎治脾胃虛寒﹐嘔吐泄瀉﹐而兼濕者。

人參二三錢白朮土炒白茯苓各二錢炙甘艸一錢漧薑炒黃﹐一二錢水一鍾半﹐煎服。

鎭陰煎治陰虛於下﹐格陽於上﹐則眞陽失守﹐血隨而溢﹐以致大吐大衄﹐六脈細脫﹐手足厥冷﹐危在頃刻﹐而血不能止者﹐速宜用此﹐使孤陽有歸﹐則血自安也。如治格陽喉痺上熱者﹐當以此湯冷服。

熟地黃一二兩牛膝二錢炙甘艸一錢澤瀉一錢半制附子五七分或一二三錢肉桂一二錢水二鍾﹐速煎服。

暖肝煎治肝腎陰寒﹐小腹疼痛疝气等證。

當歸二三錢枸杞三錢沈香一錢﹐或木香亦可茯苓小茴香烏藥各二錢肉桂一二錢水一鍾半﹐加生薑三五片﹐煎七分﹐食遠溫服。如寒甚者加吳茱萸﹑漧薑﹐再甚者加附子。

壽脾煎一名攝營煎。治脾虛不能攝血等證。凡憂思鬱怒積勞﹐及誤用攻伐等藥﹐犯損脾陰﹐以致中气虧陷﹐神魂不寧﹐大便脫血不止﹐或婦人無火崩淋等證。凡兼嘔惡﹐尢爲危候﹐速宜用此。單救脾气﹐則統攝固而血自歸原。此歸脾湯之變方﹐其效如神。若犯此證﹐再用寒涼﹐則胃气必脫﹐無不卽斃者。並治血。

白朮二三錢當歸山藥各二錢棗仁錢半遠志三五分漧薑炮一二三錢炙甘艸一錢蓮肉炒﹐二十粒人參隨宜一二錢﹐急者用一兩水二鍾﹐煎服。

祕元煎治遺精帶濁等病﹐此方專主心脾。

遠志八分炒山藥炒芡實炒金櫻子去核棗仁炒﹐搗碎﹐各二錢白朮炒茯苓各錢半炙甘艸一錢人參一二錢五味十四粒﹐畏酸者不用水二鍾﹐煎七分﹐食遠服。此治久遺無火﹐不痛而滑者﹐乃可用之。如尙有火覺熱者﹐加苦參一二錢。如气大虛者﹐加黃芪一二三錢。

固陰煎治陰虛滑泄﹐帶濁淋遺﹐及經水因虛不固等證。此方專主肝腎。

人參隨宜熟地黃三五錢山藥炒二錢山茱萸一錢半遠志七分炒炙甘艸一二錢五味子十四粒菟絲子炒香﹐二三錢水二鍾﹐煎七分﹐食遠溫服。

淸化飲治血熱妄行﹐陰虧諸火不淸等證。

芍藥麥冬各二錢丹皮茯苓黃芩生地各二三錢石斛一錢水一鍾半﹐煎七分﹐食遠溫服。

贊育丹治陽痿精衰﹐虛寒無子等證妙方。

熟地蒸搗白朮各八兩當歸枸杞各六兩杜仲酒炒仙茅酒蒸一日巴戟肉甘艸湯炒山茱萸淫羊藿羊脂拌炒肉蓯蓉酒洗去甲韭子炒黃﹐各四兩附子制蛇牀子微炒肉桂各二兩

右加煉蜜丸服﹐或加人參﹑鹿茸亦妙。

荔香散治疝气痛極。凡在气分者﹐最宜用之。並治小腹气痛等證﹐神效。

荔枝核炮微焦大茴香等分﹐炒

右爲末﹐用好酒調服二三錢。如寒甚者﹐加制過吳茱萸減半用之。

芍藥蒺藜煎治通身濕熱瘡疹﹐及下部紅腫熱痛諸瘡﹐神效。外以螵蛸粉敷之。

龍膽艸梔子黃芩木通澤瀉各錢半芍藥生地各二錢白蒺藜連刺槌碎﹐五錢﹐甚者一兩水二鍾﹐煎八分﹐食遠服。如火不甚者﹐宜去龍膽﹑梔子﹐加當歸﹑茯苓﹑薏苡仁之屬。如濕毒甚者﹐加土茯苓五錢或一二兩。

百艸煎治百般癰毒﹐諸瘡損傷﹐疼痛腐肉﹐腫脹﹐或風寒濕气﹐畱聚走注疼痛等證﹐無不奇效。

田野山間百艸﹐無論諸品﹐皆可取用。然猶以山艸爲勝﹐辛香者佳。冬月可用幹者﹐須預爲收采之。

右不論多寡﹐取以多煎濃湯﹐乘熱燻洗患處﹐仍用布帛蘸之。良久﹐務令藥气蒸透﹐然後敷貼他藥﹐每日二三次不拘﹐但以頻數爲善。蓋其性之寒者可以除熱﹐熱者可以散寒﹐香者可以行气﹐毒者可以解毒。無所不用﹐亦無所不利。湯得藥性則湯气無害﹐藥得湯气則藥力愈行。凡用百艸以煎膏者﹐其義亦此。此誠外科中最要最佳之法﹐亦傳之於方外人者也。

螵蛸散治濕熱破爛﹐毒水淋漓等瘡﹐或下部腎囊﹐足股腫痛下疳諸瘡﹐無不神效。

海螵蛸人中白等分。或人中黃﹑硇砂皆可

右爲細末﹐先以百艸多煎濃湯﹐乘熱燻洗﹐後以此藥摻。如幹者﹐以麻油或熬豬油或蜜水調敷之。若腫而痛甚者﹐加冰片少許更妙。若濕瘡膿水甚者﹐加密陀僧等分﹐或煆過官粉亦可﹐加煆制鑪甘石更佳。

銀朱煙治頭發生虱及諸瘡之有虫者。

銀朱四五分﹐揩擦厚紙上﹐點著置一碗中﹐上用一濕碗﹐露縫覆之﹐其煙皆著於濕碗之上

右用指揩碗上煙﹐擦發中﹐覆以氈帽﹐則蟣虱皆盡矣。此煙以棗肉撚作餅﹐或作丸﹐或擦於豬雞熟肝之間﹐用貼諸瘡癬之有虫者。及虫蝕肛門者﹐以綿裹棗丸納肛門中一宿﹐無不神效。須畱綿帶在外﹐以便出之。

完瘡散治濕爛諸瘡﹐肉平不斂﹐及諸瘡毒內肉旣平﹐而有口不收者﹐皆宜用此最妙。

滑石飛一兩赤石脂飛五錢粉甘艸三錢

右爲末﹐幹摻﹐或用麻油調敷﹐或加枯礬一錢﹐癢者極宜。若癢甚者必有虫﹐先用水銀三四錢﹐同松香二錢﹐研勻後﹐拌前藥和勻敷之。

銀粉散治下疳瘡﹐毋論新久﹐但腐爛作痛﹐及悞燻楊梅瘡後﹐致結毒﹐玉莖腐爛﹐或陽物半傷半全者﹐並宜用之。

好錫六錢﹐化開﹐入朱砂末二錢﹐攪炒砂枯﹐去砂畱錫﹐再化開﹐投水銀一兩﹐和勻﹐傾出聽用杭粉一兩﹐鋪夾紙平地上﹐捲成一條﹐一頭點火﹐燒至紙盡爲度﹐吹去灰﹐用粉眞輕粉一兩

右共成一家研細。凡遇前患﹐先用甘艸湯淋洗挹幹﹐隨用此藥摻上﹐止痛生肌收斂﹐極妙。

珍珠散治下疳皮損肉爛﹐痛極難忍﹐及諸瘡新肉已滿﹐不能生皮﹔又湯潑火燒﹐皮損肉爛﹐疼痛不止者。

靑缸花五分。如無可用頭刀靛花體輕虛而色翠者代之﹐然終不及缸花爲妙珍珠一錢﹐不論大小﹐以新白爲上﹐入豆腐內煮數滚﹐研爲極細﹐無聲眞輕粉一兩

右三味﹐共研千轉﹐如飛面﹐方入罐收。凡下疳初起皮損﹐搽之卽愈。腐爛疼痛者﹐甘艸湯洗淨﹐豬脊髓調搽。如諸瘡不生皮者﹐用此幹摻﹐卽可生皮。又婦人陰蝕瘡﹐或新嫁內傷痛甚者﹐亦用此搽﹐極效。湯潑火燒痛甚者﹐用玉紅膏調搽之。

山甲內消散治魚口便毒﹑騎馬癰﹑橫痃等證﹐初起未成膿者。

當歸梢甘艸節大黃各三錢土木鱉三个穿山甲炮﹐三大片僵蠶黑牽牛各一錢

右以酒水各一碗﹐煎八分﹐空心服。滓再煎服。大便行三四次﹐方喫稀粥。淡味飲食爲妙。古今圖書集成醫部全錄卷二百五

前陰門

單方

丈夫陰囊濕癢及陰汗﹕取鑄鏵鉏孔中黃土細末﹐撲之。【藏器】

男陰卒腫﹐及陰冷發悶﹐冷气入腹﹐腫滿殺人﹕用釜月下土和雞子白敷之。【《千金方》﹐下同】

陰冷疼悶﹐冷气入腹﹐腫脹殺人﹐酢和熱灰頻熨之。

陰下濕汗﹕用滑石一兩﹐石膏半兩﹐白礬少許﹐研摻之。【《集簡方》】

陰汗濕癢﹕用鑪甘石一分﹐眞蚌粉半兩﹐細研粉撲之。【《直指方》】

偏墜气痛﹕陳石灰炒﹑五倍子﹑山梔子等分爲末﹐面和酢調敷之﹐一夜卽可消。【《醫方摘要》】

小腸疝气﹐莖縮囊腫者﹕用浮石爲末﹐每服二錢﹐木通﹑赤茯苓﹑麥門冬煎湯調下。【《直指方》】

又方﹕海石﹑香附等分爲末﹐每服二錢﹐薑汁調下。【丹溪方】

陰濕瘡皰﹕硫黃敷﹐日三。【《梅師方》】

交接勞復﹐卵腫或縮入﹐腹痛欲絕﹕礬石一分﹐硝三分﹐大麥粥調服方寸匕﹐日三服﹐熱毒從二便出也。【《肘後方》】

陰下濕癢﹕甘艸煎湯﹐日洗三五度。【《古今錄驗》】

陰汗濕癢﹕用綿黃芪酒炒爲末﹐以豬心煮熟蘸喫﹐妙。【《濟急方》】

卒得疝气﹐小腹及陰中相引痛如絞﹐白汁出欲死者﹕沙參搗篩爲末﹐酒服方寸匕﹐立瘥。【《肘後方》】

寒疝腹痛﹐小腹陰中相引痛﹐自汗出欲死﹕丹參一兩爲末﹐每服二錢﹐熱酒調下。【《聖惠方》】

陰﹝疒頹﹞偏腫﹕白頭翁根生者﹐不限多少﹐搗敷腫處﹐一宿當作瘡﹐二十日愈。

男子陰腫脹痛﹕蛇牀子末雞子黃調敷之。【《永類方》】

﹝疒頹﹞疝偏墜气脹不能動者﹕牡丹皮﹑防風等分爲末﹐酒服二錢﹐甚效。【《千金方》】

小腸髒气非時﹐痛不可忍﹕蓬莪朮研末﹐空心﹐蔥酒服一錢。【《護命方》】

﹝疒頹﹞疝脹痛及小腸气﹕香附末二錢﹐以海藻一錢煎酒﹐空心調下﹐並食海藻。【《集簡方》】

陰﹝疒頹﹞腫痛﹕荊芥穗瓦焙爲散﹐酒服二錢﹐卽消。【《壽域神方》】

疳瘡簡便方﹕用油透羅緞舊帽沿燒灰﹐杭粉瓦上煆黃色各等分﹐共研極細﹐磁罐收貯﹐先用紅棗十五个﹐甘艸三錢﹐煎湯洗患上﹐挹幹搽藥﹐卽效。【《外科正宗》】

蝦蟆散﹕治陰蝕欲盡﹐瘡痛甚者。蝦蟆一枚燒灰﹐兔糞一兩同研細﹐每用少許敷瘡上﹐日三四次。

小腸气痛﹕胡盧巴炒研末﹐每服二錢茴香酒下。【《直指方》】

冷气疝痛﹕胡盧巴酒浸曬漧﹐蕎麥炒研﹐面﹐各四兩﹐小茴香一兩﹐爲末﹐酒糊丸梧子大﹐每服五十丸﹐空心鹽湯或鹽酒下。服至兩月﹐大便出白膿則除根。【《心法附余》】

寒疝不能食﹐及腹內一切諸疾﹐消食肥肌﹕馬藺子一升﹐每日取一把﹐以面拌煮吞之﹐服盡愈。【《集驗方》】

胭脂散﹐治陰瘡。坯子胭脂﹑眞菉豆粉各等分﹐同研勻敷之。

小腸疝气﹕木賊細銼微炒爲末﹐沸湯點服二錢﹐暖服取效。一方用熱酒下。【《本艸衍義》】

寒疝絞痛來去﹕用烏雞一隻﹐治如常法﹔生地黃七斤﹐銼細﹐甑中同蒸﹐下以銅器承取汁﹐淸旦服至日晡令盡﹐其間當下諸寒癖﹐訖﹐作白粥食之。久疝者作三劑。【《肘後方》】

疝气危急﹕地膚子卽落蒂子﹐炒香研末﹐每服一錢﹐酒下。【《簡便方》】

狐疝陰﹝疒頹﹞﹕超越舉重﹐卒得陰﹝疒頹﹞﹐及小兒狐疝﹐傷損生﹝疒頹﹞﹐並用地膚子五錢﹐白朮二錢五分﹐桂心五分﹐爲末﹐米飲或酒服三錢。忌生蔥桃李。【《必效方》】

陰冷悶痛﹐漸入囊內﹐腫滿殺人﹕車前子末﹐飲服方寸七﹐日二服。【《千金方》】

陰下癢痛﹕車前子煮汁﹐頻洗。【《外臺祕要》】

男子陰腫大如升﹐核痛﹐人所不能治者﹕馬鞭艸搗塗之。【《集效方》】

男子偏墜作痛﹕大黃末和酢塗之﹐幹則易。【《梅師方》】

陰疝欲死﹐丸縮入腹急痛者﹕用狼毒四兩﹐防風二兩﹐附子三兩﹐炮以蜜丸梧子大﹐每服三丸﹐日夜三度﹐白湯下。【《肘後方》】

疝气偏腫﹕甘遂﹑茴香等分爲末﹐酒調二錢﹐食前服之。【《儒門事親》】

心痛疝气濕熱﹐因寒郁而發﹕用梔子降濕熱﹐烏頭破寒气﹐各一錢爲末﹐順流水入薑汁一匙﹐調下。

小腸﹑膀胱痛不可止者﹕神砂一粒丹﹐用熟附子去皮﹐郁金﹑橘紅各一兩爲末﹐酢麵糊丸﹐如酸棗大﹐朱砂爲衣﹐每服一丸﹐男人酒下﹐女人酢湯下。【《宣明方》】

寒疝引脇肋﹐心腹皆痛﹐諸藥不效者﹕大烏頭五枚﹐去皮臍四破﹐以白蜜一斤﹐煎令透﹐取焙爲末﹐別以熟蜜和丸梧子大﹐每服二十丸﹐冷鹽湯下﹐永除。

寒疝滑泄﹐腹痛腸鳴﹐自汗厥逆﹕熟附子去皮臍﹐延胡索炒﹐各一兩﹐生木香半兩﹐每服四錢﹐水二盞﹐姜七片﹐煎七分﹐溫服。【《濟生方》】

寒气心疝三十年者﹕射罔﹑食茱萸等分爲末﹐蜜丸麻子大﹐每酒下二丸。日三服。【東陽方】

偏墜疝气﹕白附子一个爲末﹐津調塡臍上﹐以艾灸三壯﹐或五壯﹐卽愈。【《簡便方》】

陰腫疝刺﹐發時腫痛如刺﹕用生射幹搗汁與服﹐取利。亦可丸服。【《肘後方》】

血疝初起﹕胡椒菜葉挼按揉之。【《集簡方》】

偏疝痛極﹐劫之立住﹕用綿袋包暖陰囊﹐取天花粉五錢﹐以醇酒一碗浸之﹐自卯至午﹐微煎滚﹐露一夜﹐次早低凳坐定﹐兩手按膝﹐飲下卽愈﹐未下﹐再一服。【《本艸蒙筌》】

小腸偏墜﹕天門冬三錢﹐烏藥五錢﹐以水煎服。【《活人心鏡》】

陰潰囊腫﹕木蓮卽木饅頭﹐燒研﹐酒服二錢。

又方﹕木饅頭子﹑小茴香等分爲末﹐每空心酒服三錢﹐取效。【《集簡方》】

疝气作痛﹕天仙藤一兩﹐好酒一碗﹐煎至半碗﹐服之神效。【《集效方》】

陰汗濕癢﹕石菖蒲﹑蛇牀子等分爲末﹐日搽二三次。【《濟急仙方》】

陰下濕癢﹕蒲黃末敷三四度﹐瘥。【《千金方》】

陰囊生瘡﹕胡麻嚼爛敷之﹐良。【《肘後方》】

陰冷悶痛﹐漸入腹﹐腫滿﹕酢和面熨之。【《千金方》】

小腸疝气﹕蕎麥仁炒去尖﹐胡盧巴酒浸曬漧﹐各四兩﹐小茴香炒一兩﹐爲末﹐酒糊丸梧子大﹐每空心鹽酒下五十丸﹐兩月﹐大便出白膿﹐去根。【《集效方》】

治腎气偏墜牽引及心腹痛﹐茴香浸酒﹐煮飲之。

津調散﹕治妒精瘡﹐膿汁淋漓﹐臭爛。黃連﹑﹝艸欵﹞冬花各等分﹐麝香少許﹐共爲細末﹐先以地骨皮﹑蛇牀子煎湯洗﹐軟帛拭漧﹐摻上。忌生湯洗。

陰囊或玉莖腫痛﹕蔥白﹑乳香搗塗﹐卽時痛止腫消。【《山居四要》】

又方﹕用煨蔥入鹽﹐杵如泥﹐塗之。

陰腫如刺汗出者﹕小蒜﹑韭根﹑楊柳根各一斤﹐酒三升﹐煎沸﹐乘熱燻之。【《永類方》】

陰汗作癢﹕大蒜﹑淡豉搗丸梧子大﹐朱砂爲衣﹐每空腹﹐燈心湯下三十丸。

陰腫如斗﹕生蔓菁根搗封之﹐治人所不能治者。【《集療方》】

疝气入腹﹕茴香炒作二包﹐更換熨之。【《簡便方》】

小腸气墜﹕用八角茴香﹑小茴香各三錢﹐乳香少許﹐水服取汗。【《直指方》】

又方﹕用大茴香﹑荔枝核炒黑各等分﹐研末﹐每服一錢﹐溫酒調下。【《集效方》】

又方﹕用大茴香一兩﹐花椒五錢﹐炒研﹐每酒服一錢﹐良。【《集簡方》】

膀胱疝痛﹕用舶茴香﹑杏仁各一兩﹐蔥白焙漧五錢爲末﹐每酒服二錢﹐嚼胡桃送下。【《本事方》】

一方用茴香鹽炒﹐晚蠶砂鹽炒﹐等分爲末﹐煉蜜丸彈子大﹐每服一丸﹐溫酒嚼下。【《集要方》】

疝气偏墜﹕大茴香末﹐小茴香末﹐各一兩﹐用牙豬尿胞一个﹐連尿入二末子內﹐系定罐內﹐以酒煮爛﹐連胞搗丸如梧子大﹐每服五十丸﹐白湯下﹐仙方也。【《筆峯雜興》】

陰囊濕癢﹕松毛煎湯﹐頻洗。【《簡便方》】

丈夫陰瘡﹐莖及頭潰爛﹐痛不可忍﹐久不瘥者﹕以五月五日系縷燒灰五分﹐入新出蚯蚓屎二分﹐入少水和研作餅貼之﹐幹卽易。禁酒面五辛及熱食等物﹐效。

陰腫痛極﹕馬齒莧搗敷之﹐良。

陰囊﹝疒頹﹞腫﹕萵苣子一合搗末﹐水一盞﹐煎五沸﹐溫服。

卵﹝疒貴﹞偏墜﹕用雙蒂茄子懸於房門上﹐出入用眼視之﹐茄蔫﹐所患亦蔫﹐茄幹﹐亦幹矣。又法﹕用雙茄懸門上﹐每日抱兒視之二三次﹐釘鍼於上﹐十餘日消矣。【《保壽堂方》】

小腸气痛﹐繞臍衝心﹕連蒂老絲瓜燒存性﹐研末﹐煉蜜調成膏﹐每服三錢﹐熱酒調下﹐甚者不過二三服﹐消。

卵腫偏墜﹕絲瓜架上初結者畱下﹐待瓜結盡葉落﹐取下燒存性爲末﹐煉蜜調成膏﹐每晚好酒服一匙﹐如在左左睡﹐在右右睡。【《保壽堂方》】

陰子偏墜﹕絲瓜葉燒存性三錢﹐雞子殼燒灰二錢﹐溫酒調服。【《選奇方》】

小腸气痛﹕大棗一枚﹐去核﹐用螌蝥一枚﹐去頭翅﹐入棗內﹐紙包煨熟﹐去蝥食棗﹐以桂心蓽澄茄湯下。【《直指方》】

偏墜疝气﹕山棠梂肉﹑茴香炒各一兩爲末﹐糊丸梧子大﹐每服一百丸﹐空心白湯下。【《易簡方》】

小腸疝气及陰核腫痛﹕橘核炒研五錢﹐老酒煎服或酒糊丸服﹐甚效。

陰冷入腹﹕有人陰冷﹐漸漸冷气入陰囊﹐腫滿﹐日夜疼悶欲死﹐以布裹川椒包囊下﹐熱气大通﹐日再易之﹐以消爲度。【《千金方》】

腎風囊癢﹕川椒﹑杏仁研膏﹐塗掌心合陰囊。

寒疝往來﹕吳萸一兩﹐生薑半兩﹐淸酒一升﹐煎溫分服。陰下濕癢﹕吳茱萸煎湯﹐頻洗取效。【《外臺祕要》】

陰腫痛癢﹕荷葉﹑浮萍﹑蛇牀等分﹐煎水日洗之。【《醫壘元戎》】

偏墜气塊﹕雞頭根切片煮熟﹐鹽酢食之。【《法天生意》】

疝气痛﹕杉子﹐一歲一粒﹐燒研酒服。

外腎偏腫﹕桂末水調方寸匕塗之。【《梅師方》】

小腸疝气﹕烏藥一兩﹐升麻八錢﹐水二鍾﹐煎一鍾﹐露一宿﹐空心熱服。【《集效方》】

﹝疒頹﹞疝疼痛﹕敗精惡血﹐結在陰囊所致。阿魏二兩﹐酢和蕎麥麵作餅裹之﹐煨熟。大檳榔二枚﹐鉆孔﹐鎔乳香塡滿﹐亦以蕎麥麵裹之煨熟。入硇砂末一錢﹐赤芍藥末一兩﹐糊丸梧子大﹐每食前﹐酒下三十丸。【《危氏得效方》】

丈夫疝气﹐本髒气傷﹐膀胱連小腸等气﹕金鈴子一百个﹐溫湯浸過﹐去皮﹐巴豆二百个﹐微打破﹐以面一升﹐同於銅鐺內炒至金鈴子赤爲度﹐放冷取出﹐去核爲末﹐巴面不用。每服三錢﹐熱酒或酢湯調服。一方入鹽炒茴香半兩﹐亦妙。【《經驗方》】

疝气﹝疒頹﹞腫﹕用荔枝核炒黑色﹐大茴香炒等分爲末﹐每服一錢﹐溫酒下皆效。【孫氏方】

來笑丹﹕用荔枝核四十九个﹐陳皮連白九錢﹐硫黃四錢爲末﹐鹽水打麵糊丸菉豆大﹐遇痛時﹐空心酒服九丸﹐良久再服﹐不過三服﹐其效如神。亦治諸气痛。【方玉環】

陰腎腫痛﹕荔枝核燒研﹐酒服二錢。

腎腫如斗﹕荔枝核﹑靑橘皮﹑茴香等分﹐各炒研﹐酒服二錢﹐日三。

水病囊腫﹕牡蠣煆粉二兩﹐漧薑炮一兩﹐研末﹐冷水調糊埽上﹐須臾﹐囊熱如火﹐幹則再上﹐小便利卽愈。一方用蔥汁白面同調﹐小兒不用漧薑。【初虞世《古今錄驗方》】

陰腎﹝疒頹﹞腫﹕橄欖核﹑荔枝核﹑山楂核等分﹐燒存性﹐研末﹐每服二錢﹐空心茴香湯調下。

腎風囊癢﹕用豬尿胞火炙﹐以鹽酒喫之。【《救急方》】

男子陰冷﹕以食茱萸納牛膽中百日﹐令幹﹐每取二七枚﹐嚼納陰內﹐良久如火。【《千金方》】

腎冷偏墜疝气﹕用生雀三枚﹐燎毛去腸﹐勿洗﹐以舶上茴香三錢﹐胡椒一錢﹐縮砂﹑肉桂各二錢﹐入肚內﹐濕紙裹煨熟﹐空心食之﹐酒下﹐良。【《直指方》】

小腸疝气﹕用帶毛雀兒一枚﹐去腸﹐入金絲礬末五錢﹐縫合﹐以桑柴火煨成炭爲末﹐空心﹐無灰酒服﹐年深者二服。【《瑞竹堂方》】

陰囊濕癢﹕鰞鰂骨﹑蒲黃撲之。【《醫宗三法》】

小腸气痛﹕胡桃一枚﹐燒灰研末﹐熱酒服之。【《奇效良方》】

治下疳瘡﹕以孩兒茶研爲細末﹐先洗淨瘡﹐幹則小油調敷﹐濕則幹摻之﹐神效。

下部疳瘡﹕用生白果杵塗之。【趙原陽】

疝气墜痛﹕用豬脬一枚﹐洗﹐入小茴香﹑大茴香﹑破故紙﹑川楝子等分塡滿﹐入靑鹽一塊﹐縛定﹐酒煮熟﹐食之。其藥焙﹐搗爲丸﹐服之。

陰虱作癢﹕乃陰毛際肉中生虫如虱﹐或紅或白﹐癢不可忍者﹐白果仁嚼細﹐頻擦之﹐取效。【劉長春方】

小腸疝气﹕每頓用鯽魚十个﹐同茴香煮食﹐久食自愈。【《生生編》】

小腸疝气﹕雞子黃攪溫水服之﹐三服效。

陰囊濕瘡﹐出水不瘥﹕用五倍子﹑臘茶各五錢﹐膩粉少許﹐研末﹐先以蔥椒湯洗拭過﹐香油調搽﹐以瘥爲度。【《太平聖惠方》】

小腸气痛﹕地膽去翅足頭微炒﹐朱砂各半兩﹐滑石一兩爲末﹐每用苦杖﹐酒食前調服﹐二錢卽愈。【《宣明》】

小腸疝气﹕用緊小全蠍焙爲末﹐每發時服一錢﹐入麝香半字﹐溫酒調服﹐少頃﹐再進神效。

下疳﹕蒼耳葉爲末﹐敷之。

男子陰疝卵腫﹐婦人陰門癢痛及下部濕癢﹕槐白皮水煮取湯淋浴之。【《本艸》﹐下同】

陰癢﹕白礬﹑蛇牀子煎水淋洗。

陰瘡癢不可忍﹕硫黃白礬煎湯洗之﹐杏仁燒灰油調塗之。

外腎腫痛﹕桂心末和酒塗之。桂能泄奔豚﹐故效。

陰痿﹕牛膝煎服﹐或釀酒服之。

蛇牀子﹐溫陰之主藥﹐煎湯浴男女陰﹐去風冷﹐益陽事﹐去陰汗﹔又爲末和米粉綿裹﹐納陰中﹐卽溫。

地膚子治跳躍舉重﹐卒得陰﹝疒貴﹞。地膚子二兩半﹐白朮一兩半﹐桂心五錢﹐共爲末﹐酒下三錢。【《千金方》】

疝痛欲死﹕取沙參爲末﹐酒服三錢﹐或銼一兩﹐煎服亦佳。【《本艸》】

下疳瘡及陰莖上瘡﹕黃蘗﹑蛤粉等分爲末﹐摻之卽愈。蓋黃蘗去熱﹐蛤粉燥濕故也。【《丹溪心法》】

木腎﹕取雄楮葉曬榦爲末﹐酒糊和丸梧子大﹐空心鹽酒下三十丸。楮無實者雄也。【《綱目》】

寒疝痛﹐四肢逆冷﹕桂心末一錢﹐熱酒調下。【《本艸》﹐下同】

腎气痛﹕須用川椒﹐水煎服。

奔豚气及內外腎牽痛﹕椒葉和艾及蔥白同研爛﹐以酢湯拌罯妙﹐秦椒亦可。

神妙方﹕治莖頭三五孔小漏瘡﹐出血微膿﹐用油發燒作灰﹐存性研細敷之﹐幹則津唾調敷﹐仍以米飲調發灰﹐食前服。【《直指方》】

陰蝕瘡﹕鰞鰂魚骨爲末敷之。又治小戶嫁痛﹐燒爲末﹐酒服二錢。【《本艸》﹐下同】

壯陽起陰痿﹐令交接不倦﹕原蠶蛾焙爲末﹐酒服一錢﹐或丸服亦佳。

鰻鱺魚起陽。取魚和五味煮熟﹐空心食﹐甚補益。

陰蝕瘡癢﹕取鰻鱺油塗﹐或燒煙燻。

小兒陰囊腫痛﹕取地龍糞﹑甘艸汁調敷﹐薄荷汁調敷尢好。

幹地龍爲末﹐蔥椒湯洗後﹐唾調敷。【《綱目》﹐下同】

治偏墜大者﹕桂心﹑漧薑各一錢爲末﹐綿一兩﹐水三碗﹐同煮曬漧﹔又浸煮﹐又曬﹐水盡爲度。用綿包陰丸﹐汗出數次﹐便愈。亦治﹝疒貴﹞疝不痛。

陰痿﹕用覆盆子作丸﹐久服能令堅長。【《本艸》﹐下同】

淫羊藿﹐主陰痿﹐此興陽之劑也。取一斤酒浸服之﹐或作丸久服亦佳。

海藻療疝﹝疒貴﹞核腫﹐常食消男子﹝疒貴﹞疝﹐入藥服亦佳。海帶﹑昆布同功。

奔豚疝气痛﹕蔥白濃煎湯飲之。

﹝疒貴﹞疝小腹痛﹕細切蔥白和鹽炒熨之。

壯陽彊陰﹕取雀肉﹐以蛇牀子熬膏和丸服﹐名驛馬丸。雀卵和天雄﹑菟絲子丸服﹐令陰彊盛。

鹿腎壯陽气﹐作酒及煮粥服。

鹿頭骨髓和蜜煮服﹐壯陽﹐令有子。

牡狗陰莖﹐主陰痿﹐令彊熱大﹐能生子。焙榦爲末﹐和酒服。

黃狗肉壯陽道。和五味煮熟﹐空心食。

膃肭臍主陰痿﹐助陽气﹐治疝冷。酥炙爲末﹐空心酒下一錢﹐或丸服之。

疝痛﹕牛陰莖炙榦作末﹐溫酒調服。【俗方﹐下同】

卒疝痛﹕取貂鼠四足燒爲灰﹐酒調服﹐靑鼠足﹑黃獷足亦同。

偏墜气痛﹕用五倍子一个﹐放食鹽少許在內﹐以火紙包定﹐用水浸濕﹐放文武火灰內煨存性爲末﹐酒調服之。

血疝便毒﹐不拘已成未成﹐隨卽消散﹕螌蝥三个去翅足炒﹐滑石三錢同研﹐分作三服﹐空心白湯下﹐日一服﹐毒從小便出。如痛﹐以車前﹑木通﹑澤瀉﹑豬苓煎飲﹐名破毒飲﹐甚效。【東垣方】

偏墜疼痛﹕靑娘子﹑紅娘子各十枚﹐白面拌炒黃色﹐去前二物﹐熟湯調服﹐立效也。【《談野翁方》】

治交接傷損﹐卵縮筋攣﹕燒婦人月經衣灰﹐服方寸匕。【《千金方》】

治男子卵大如斗﹐核痛﹐人所不能療者﹕雄黃一兩研﹐礬石二兩研﹐甘艸﹐生﹐半兩切﹐以水五升﹐煮減半﹐洗腫痛處。

治陰腫皮癢﹕熬桃仁令香﹐細研爲末﹐酒服方寸匕﹐日三。

治陰冷﹐冷气漸入陰囊﹐腫滿不得眠﹐搗莧菜根敷之。

又方﹕煮大薊根汁服一升﹐日三﹐不過三劑﹐愈。

陰痛﹕用甘艸﹑石蜜等分爲末﹐乳和塗之。

小腸疝痛﹐不省人事﹕茴香鹽炒﹐枳殼各一兩﹐沒藥五錢爲末﹐酒下二錢。

又方﹕麝香﹑黃礬﹑靑礬各等分三味爲末﹐小便後敷上﹐不過三度。

陰蝕瘡﹕用蒲黃一升﹐水銀一兩﹐二味研成粉﹐小便後卽敷上﹐瘥止。

又方﹕以肥豬肉五斤﹐水三斗﹐煮令極爛﹐去肉﹐以湯令極熱浸瘡﹐冷卽易﹐不過三十斤﹐瘥。

又方﹕狼牙艸兩把切﹐以水五升﹐煮取一升﹐溫洗之﹐日五度。

陰蝕生瘡或癢﹕用雄黃﹑礬石各二分﹐麝香半分﹐三味治下篩爲粉﹐敷瘡上﹐卽愈。

陰部惡瘡﹕蜜煎甘艸末塗之。

男女陰瘡﹕石硫黃爲末﹐以敷瘡上。

陰下生瘡﹕地楡﹑黃蘗各八兩﹐二味﹝口父﹞咀﹐以水一斗五升﹐煮取六升﹐去滓﹐適冷暖便洗瘡﹐日再。或只取黃蘗汁洗亦佳。

下疳摻藥﹕輕者﹐用輕粉一味摻上。【《瘡瘍全書》】

蛙疳﹕輕粉﹑韶粉各等分爲末﹐摻之。

內外蛀疳﹕冰片二分﹐輕粉六分﹐麝香五分﹐爲細末﹐摻孔內。

下疳摻藥﹕靑橄欖燒灰﹑孩兒茶各一錢﹐冰片三分爲細末﹔先用杏仁四分﹐去皮尖另研﹐又加輕粉四分﹐和研如泥。先敷患上一日﹐米泔洗之﹔後用前摻藥。

又方﹕紅棗去核﹐嵌明礬二分﹐珍珠四分﹐煆過存性﹐末之﹐幹摻。

又方﹕疼痛不可忍者﹐用黑羊角﹑穿山甲﹑煆過研末﹐各二錢﹐乳香﹑沒藥各一錢﹐空心酒下。

下疳燻法﹕菉豆一升﹐煮極爛﹐茶葉五錢﹐研末﹐乘熱傾在多年馬桶內﹐在無風處燻之﹐待出一身汗﹐妙甚。男婦並用。

銀粉散﹕治下疳陰頭生瘡。用墻上白螺螄殼﹐不拘多少﹐火內煆酥爲末﹐水內飛過先去上石粗者。次用輕粉﹐隨分兩入在末內﹐每以少許幹貼在瘡上。

陰部生瘡﹕以鯽魚膽搽之。

小腸疝痛﹕延胡索鹽炒五錢﹐全蠍一錢爲末﹐酒下一錢。或與漧薑等分﹐末服亦佳。【《入門》】

隱處疼痛﹕鹽三合﹐炒熱﹐靑布包熨之﹐立止。

卒疝痛欲死﹕茴香莖葉搗取汁一合﹐和熱酒一合服之。【《本艸》﹐下同】

小便濕痛﹕牛膝五兩﹐酒二升﹐煮半升﹐去滓﹐作三服服之。

小腸疝气﹐三服除根﹕地椒一名地蒺藜﹐五錢﹐大戟五錢﹐水煮﹐食前服。服後﹐比口如三角形﹐上於臍中兩臍旁﹐各灸三壯﹐艾炷如小麥大。

疝气﹕用鬼饅頭黃泥固濟煆過爲末﹐空心酒下。

丹胞散﹕治玉莖生瘡臭爛者。以豬胞一个﹐連尿去一半﹐畱一半﹐用新磚兩口炭火煆﹐將豬胞連尿於磚上焙漧﹐不住手移放於兩口磚上﹐輪流不歇﹐莫與火煆著胞﹐待尿幹爲度﹐研爲末﹐入黃丹一錢。先用蔥湯﹐以鵝毛抹洗﹐以舊帛拭漧﹐此藥摻三五次﹐立見效。

小腸气上攻者﹕用烏藥﹑良姜﹑白牽牛﹑靑皮﹐末之﹐酒下二錢。

又神方﹕用硫黃火中熔化﹐卽投水中去毒﹐荔枝核炒焦﹐黃陳皮等分爲末﹐飯丸﹐每服五丸﹐其痛立止。疼甚略用六丸﹐不可多也。

小腸疝气﹕用川楝子一兩﹐破四分﹔巴豆三个﹐同炒黃色﹐去巴豆用之﹔茴香一兩﹐鹽炒黃色﹐去鹽用之。共爲細末﹐每服三錢﹐蔥白酒調下﹐空心服之﹐名抽刀散。【《儒門事親》】

陰痛不可忍﹕吳茱萸二兩﹐洗七徧﹐焙漧微炒﹐檳榔﹑茴香各一兩﹐爲細末﹐酢糊爲丸﹐熱酒送下十丸﹐食前服之。

治偏腫﹕巴戟去心﹐川楝炒﹑茴香炒各等分爲末﹐溫酒調二錢﹐服之。

疝气腫硬﹕地龍不去土爲末﹐唾津調塗病處。

小腸气痛﹕全蠍一兩﹐茴香一兩﹐炒黃共爲細末﹐酢糊和丸﹐如梧桐子大﹐如發時每服五七十丸﹐溫酒送下﹐食前服之。疝病﹕用枇杷葉﹑野紫蘇葉﹑椒葉﹑水晶葡萄葉﹐以水煎燻洗。【《丹溪心法》】

小腸气及木腎偏墜﹕黑牽牛一斤﹐用豬尿胞裝滿﹐以綫縛定口子﹐好酒米酢各一碗﹐於砂鍋內煮幹爲度﹐取出黑牽牛用靑紅娘子各十九个﹐於鐵鍋內炒燥﹐去靑紅娘子﹐將牽牛碾取頭末四兩﹐另入豬苓﹑澤瀉細末各二兩﹐酢糊丸如梧桐子大﹐每服三十丸﹐空心鹽酒送下﹐不可多服。多服令人頭眩。如頭眩﹐可服黑錫丹。

腎囊濕瘡﹕密陀僧﹑漧薑﹑滑石爲末﹐擦上。

騎馬癰﹕用大粉艸帶節四兩﹐長流水一碗﹐以甘艸淬﹐焙﹐水盡爲末﹐入皂角炭少許﹐作四服﹐湯調頓服﹐效。

梔子散﹕治下疳瘡。用梔子一枚﹐去穰入明礬末﹐麵糊封合口﹐火燒存性﹐爲末幹摻上﹐隨效。

小腸气﹕用血師一兩﹐米酢一升﹐以火燒血師通赤﹐焠入酢中﹐以焠竭爲度﹐搗羅如面﹐用湯調下一大盞﹐卽瘥如神。血師﹐代赭石也。

敷藥方﹕治便毒腫痛。雄黃﹑乳香各二兩﹐黃蘗一兩﹐爲細末﹐用新汲水調敷腫處﹐自消。【《奇效良方》】

治腎癰﹕用石蟹﹐熱水磨服。

蚯蚓散﹕治陰莖瘡。蚯蚓二分﹐菉豆粉一分﹐用水研塗上干﹐又敷之。一方用豉一分。【《便民圖纂》】

石灰散﹕治腎漏﹐陰囊先腫後穿﹐破出黃水﹐瘡如魚口﹐能致命。用五倍子同石灰炒黃色﹐去灰﹐攤地出火毒﹐砂盆內研細末﹐不犯銅鐵﹐幹摻瘡上五七次﹐可。

靑黛散﹕治下部生濕瘡﹐熱癢而痛﹐寒熱﹐大小便濇﹐食亦減﹐身面微腫﹐因多食魚蝦﹐發風熱物得之。用馬齒莧四兩研爛﹐入靑黛一兩再研勻﹐塗上立有神效。仍服八正散﹐日三服。

鑪腦散﹕鑪甘石一兩半﹐黃連八錢﹐同入砂鍋煮一宿﹐去黃連﹐取甘石曬漧﹐入腦五分爲末﹐幹摻﹐治下疳瘡﹔或湯泡少許﹐洗一切眼疾。

單竹茹湯﹕竹茹一兩﹐水煎濃汁服之﹐治交接勞役﹐卵腫﹐腹痛欲絕。

豬脬丸﹕黑雄豬腰子一對﹐不見水﹐去膜切碎﹐以大小茴香末各二兩﹐同豬腰拌勻﹐再以前豬尿脬一个﹐入腰子於內﹐紮定﹐用酒三碗﹐於砂鍋內懸煮﹐至半碗取起﹐焙榦爲末﹐將余酒打糊丸梧子大﹐每五十丸﹐溫酒下﹐治諸疝除根。

國老湯﹕治懸癰。用橫紋大甘艸一兩﹐截長三寸許﹐取出﹐山澗東流水一碗﹐不用井水﹑河水﹐以甘艸蘸水﹐文武火慢炙﹐不可急性﹐須用三時久﹐水盡爲度﹐劈視艸中潤透﹔卻以無灰酒二碗﹐煮至一碗﹐溫服﹐一日一服﹐半月消盡爲度。【《古今醫鑑》】

鳳衣散﹕治下疳瘡腫痛﹐神效。用鳳凰衣煆﹐黃連各等分﹐輕粉﹑片腦各少許爲末﹐濕用幹摻﹐幹用鴨子淸調搽。【《醫學入門》】

便毒﹕用大黃五錢﹐穿山甲二錢半泥土炒﹐二味共爲細末﹐新酒調服﹐諒力多寡。【《醫貫》】

疳虫下蝕下部﹕用蒲黃﹑水銀研勻傅入﹐外以鶴虱艸煎湯﹐燻洗。【《景嶽全書》】

妒精陰瘡﹕鉛粉二錢﹐銀杏仁七个﹐銅銚內炒至杏黃﹐去杏取粉﹐出火毒﹐研搽效。【《集簡方》】

下疳瘡﹕用鏡銹同五倍子末等分﹐米泔洗後敷之。鏡銹卽鏡上綠也﹐俗名楊妃垢。

便毒初起﹕用古錢與胡桃同嚼﹐食二三枚能消之。便毒屬肝﹐金伐木也。

便毒初發﹕取千步峯用生薑蘸酢磨泥塗之。千步峯者﹐人家行步﹐地上髙起土也﹐乃人往來鞋履沾積而成者。

下疳陰瘡﹕鑪甘石火煆酢淬五次一兩﹐孩兒茶三錢﹐爲末﹐麻油調敷﹐立見效。【邵眞人方】

疳瘡不愈﹕海浮石燒紅﹐酢淬數次二兩﹐金銀花一兩﹐爲末﹐每服二錢半﹐水煎服﹐病在上食後﹐在下食前。一年者﹐半年愈。【《儒門事親》】

飛絲纏陰﹐腫痛欲死﹕以威靈仙搗汁浸洗。一人病﹐得此效。【《怪證方》】

陰上粟瘡﹕取停水濕處幹捲皮爲末﹐或油或酢﹐調敷之﹐神效。【《外臺祕要》】

陰莖生瘡痛爛者﹕以豉一分﹐蚯蚓濕泥二分﹐水研和塗上﹐幹卽易之。禁熱食﹑酒﹑蒜﹑芥菜。【《藥性論》】

便毒腫痛﹕貫眾酒服二錢﹐良。【《多能鄙事》】

便癰腫痛﹕貝母﹑白芷等分爲末﹐酒調服﹐或水煎服﹐以滓貼之。【《永類鈐方》】

便毒諸瘡﹕石蒜搗爛塗之卽消。若毒太甚者﹐洗淨﹐以生白酒煎服﹐得微汗卽愈。【《王永輔濟世方》】

便癰腫痛﹕鼠粘子二錢﹐炒研末﹐入蜜一匙﹐﹝石卜﹞硝一匙﹐空心溫酒服。【《袖珍方》】

便毒初起﹕芭蕉葉熨斗內燒存性﹐入輕粉麻油調塗﹐一日三上。或消或破﹐皆無痕也。【《直指方》】

便毒初起﹕冬葵子末酒服二錢。【《儒門事親》】

便毒初發﹕用黃﹝艸舌﹞蔞一个﹐黃連三錢﹐水煎﹐連服有效。【《永類方》】

露岐便毒﹕生薑蒲根搗敷之。【《證治要訣》】

又方﹕用蔥根和蜜搗敷﹐以紙密護之﹐外服通气藥﹐卽愈。

治下疳瘡﹕雄黃﹑黃連等分爲末﹐濕者幹摻﹐幹者油調敷﹐先用荊芥﹑射幹﹑煎湯洗拭敷之﹐妙。

便毒初起﹕胡桃七个﹐燒研酒服﹐不過三服﹐見效。

便毒腫痛﹕皂角炒﹑焦米粉炒等分研末﹐以熱酢調攤貼患處﹐頻以水潤之﹐卽效。

又方﹕豬牙皂角七片﹐煨黃去皮弦﹐出火毒爲末﹐空心溫酒服五錢。

便毒癰疽﹕皂角一條酢熬膏敷之﹐屢效。【《直指方》】

玉莖瘡潰﹕絲瓜連子搗汁﹐加五倍子研末﹐搽之。【《丹溪方》】

冷淋莖痛﹕檞葉研末﹐每服三錢﹐水一盞﹐蔥白七寸﹐煎六分﹐去滓﹐食前溫服﹐日二。

下疳﹕靑黛﹑海蛤﹑密陀僧﹑黃連共爲末﹐敷上。

男子陰瘡有二種﹕一者陰蝕作臼膿出﹐一者只生熱瘡。熱瘡﹐用黃蘗﹑黃芩等分煎湯洗之﹐仍以黃蘗﹑黃連作末傅之。又法﹕黃蘗煎湯洗之﹐塗以白蜜。【《肘後方》】

陰瘡濕癢﹕槐樹北面不見日枝﹐煎水﹐洗三五徧﹐冷再暖之。【《必效方》】

下疳瘡﹕用密陀僧﹑黃蘗各一分半﹐膩粉一錢﹐麝香少許﹐先洗瘡拭漧敷之﹐甚者三四次卽瘥。

外腎偏疼﹕皂角和皮爲末﹐水調敷之﹐良。

便毒初起﹕肥皂搗爛﹐敷之﹐甚效。【《簡便方》】

玉莖濕癢﹕肥皂一个﹐燒存性﹐香油調搽卽愈。【《攝生方》】

陰卒腫痛﹕柳枝三尺長﹐二十枝﹐細銼﹐水煮極熱﹐以故帛裹包腫處﹐仍以熱湯洗之。【《集驗方》】

囊瘡痛癢﹕紅椒七粒﹐蔥頭七个﹐煮水洗之。一人途中苦此﹐相山寺僧授此方﹐數日愈﹐名驅風散。【《經驗方》】

男女下疳﹕母豬屎黃泥固濟﹐燒存性爲末﹐以米泔洗淨﹐搽立效。【《簡便單方》】

陰頭生瘡﹐人不能治者﹕鱉甲一枚燒研﹐雞子白和敷。【《千金翼》】

療人陰生瘡﹐膿出成坎﹕取髙昌礬﹑麻仁等分研﹐煉豬脂相和成膏﹐槐白皮煎湯洗瘡﹐拭漧卽塗膏﹐然後以楸葉貼其上﹐不過三五度﹐瘥。

下疳陰瘡﹕白海巴三个﹐煆紅研末搽之。【《簡便單方》】

妒精陰瘡﹕大田螺二个﹐和殼燒存性﹐入輕粉同研敷之﹐效。【《醫林集要》】

陰頭生瘡﹕用溪港年久螺螄﹐燒灰敷之。【《奇效良方》】

陰囊生瘡﹕用蠟面茶爲末﹐先以甘艸湯洗後摻之妙。【《經驗方》】

便毒初起﹕黃腳蜈蚣一條﹐瓦焙存性爲末﹐酒調服﹐取汗卽散。【《濟生祕覽》】

陰頭疳蝕﹕雞內金不落水﹐拭淨﹐新瓦焙脆﹐出火毒﹐爲細末﹐先以米泔水洗瘡﹐乃搽之。亦治口疳。【《經驗方》】

便毒便癰﹕穿山甲半兩﹐豬苓二錢﹐並以酢炙研末﹐酒服二錢﹐外以穿山甲末和麻油輕粉塗之﹐或只以土塗之。【《直指方》】

下部疳瘡﹕用五倍子﹑枯礬等分研末﹐先以虀水洗過搽之。【《全幼心鑑》】

又方﹕用五倍子﹑花椒去子炒。各一錢﹐細辛焙三分﹐爲末﹐先以蔥湯洗淨搽之﹐一二日生肉也。【《杏林摘要》﹐下同】

魚口瘡毒初起﹐未成膿者﹕五倍子炒黃研末﹐入百艸霜等分﹐以蠟酢調塗於患處﹐一日一夜卽消。

便癰膿血﹕白膠香一兩爲末﹐入麝香輕粉少許摻之。【《袖珍方》】

便毒腫痛﹐已大而軟者﹕用魚鰾膠熱湯﹐或酢煮軟﹐乘熱研爛貼之。【《直指方》】

臺露﹝疒其﹞﹐卽羊核﹕用石首膠一兩﹐燒存性﹐研末酒服﹐外以石菖蒲生研盦之﹐效。【戴氏方】

地連散﹕治玉莖上生瘡。用地骨皮煎湯洗﹐以訶子連核燒存性爲末﹐幹摻。

一切疳瘡﹐馬明退燒灰三錢﹐輕粉﹑乳香少許﹐先以溫漿水洗淨敷之﹐良。【《儒門事親》】

男子陰瘡﹐因不忌月事行房﹐陰物潰爛﹕用室女血衲﹐瓦上燒存性研末﹐麻油調敷之。

腎風下注生瘡﹕用驢蹄二十片燒灰﹐密陀僧﹑輕粉各一錢﹐麝香半錢爲末敷。【《奇效方》】

陰上疳瘡﹕用駝絨燒灰﹐水澄過﹐入炒黃丹等分爲末﹐搽之卽效。【《龔氏經驗方》】

便毒初起﹕大黑蜘蛛一枚﹐研爛﹐熱酒一碗﹐攪服﹐隨左右側臥﹐取利﹐不退﹐再服必效。【《壽域方》】

便毒初起﹕水膠熔化塗之卽散。【《直指方》】

川連散﹕治下部注瘡。以黃連爲細末﹐漿水調成﹐餅攤於碗麵上﹐內用艾及穿山甲三片燒煙﹐覆碗﹐燻成黑色﹐再取下。如是者五次﹐以黃連餅黑色爲度﹐地上出煙毒再研細。濕則幹塗﹐幹則淸油調塗三四次。先用黃蘗﹑藿香﹑茵陳煎湯濕洗。

下部生瘡﹕檞皮﹑櫸皮煮汁﹐熬如飴糖﹐以導下部。【《肘後方》】

下部﹝上匿下虫﹞瘡﹕皂角燒研棉裹導之。【《肘後方》】

妬精下疳﹕大訶子燒灰﹐入麝香少許﹐先以米泔水洗﹐後搽之。或以荊芥﹑黃蘗﹑甘艸﹑馬鞭艸﹐蔥白煎湯洗﹐亦可。有人莖爛一二寸﹐用此取效。【《夷堅志》】

下部﹝上匿下虫﹞虫﹐痛癢膿血﹐旁生孔竅﹕蜣螂七枚﹐五月五日收者﹐新牛屎半兩﹐肥羊肉一兩﹐炒黃同搗成膏﹐丸蓮子大﹐炙熱綿裹﹐納肛中半日﹐卽大便中虫出﹐三四度永瘥。【董炳《集驗方》】

下蝕疳瘡﹕破絲网燒存性﹐孩兒茶各五分﹐研末﹐以濃茶洗淨摻之﹐三五次效。忌生酒房事發物。【《集簡方》】

陰囊汗癢﹕龍骨﹑牡蠣粉撲之。【《醫宗三法》】

陽事痿弱﹕紫梢花﹑生龍骨各二錢﹐麝香少許爲末﹐蜜丸梧子大﹐每服二十丸﹐燒酒下。欲解﹐飲生薑甘艸湯。【《集簡方》】

陰癢生瘡﹕紫梢花一兩﹐胡椒半兩﹐煎湯溫洗數次﹐卽愈。【《總徵論》】

陰囊濕癢欲潰者﹕用板兒松香爲末﹐紙捲作筒﹐每根入花椒三粒﹐浸油燈盞內﹐三宿取出﹐點燒淋下油搽之﹐先以米汁洗過。【《簡便方》】

胯上便毒﹕鯽魚一枚﹐山藥五錢﹐同搗敷之﹐卽消。【《醫林集要》】

下疳濕瘡﹕發灰一錢﹐棗核七枚﹐燒研洗貼。【《心鑑》】

下疳濕瘡﹕蠶繭盛頭垢﹐再以一繭合定煆紅﹐出火毒研搽。【《楊氏方》】

玉莖生蒼﹕牛蹄甲燒灰﹐油調敷之。【《奚囊》】

腎風陰癢﹕以稻艸燒皂角燻十餘次卽止。【《濟急仙方》】

偏墜腫痛﹕蘇方木二兩﹐好酒一壺﹐煮熟頻飲﹐立效。【《集簡方》】

木腎疝气﹕楮葉﹑雄黃等分爲末﹐酒糊丸梧子大﹐每鹽酒下五十丸。【《醫學集成》】

疝气入囊﹕五月五日﹐采谷樹葉陰榦爲末﹐每服一二匙﹐空心溫酒下。【《簡便方》】

陰腫如斗﹕取雞翅毛一孔生兩莖者﹐燒灰飲服﹐左腫取右翅﹐右腫取左翅﹐栠腫並取。【《肘後方》】

陰卒腫痛﹕雞翮六枚燒存性﹐蛇牀子末等分﹐隨左右敷之。【《肘後方》】

時疾陰腫﹐囊及莖皆熱腫﹕以羊屎﹑黃蘗煮汁洗之。【《外臺祕要》﹐下同】

玉莖下疳﹕雞卵殼炒研油調敷之。

外腎癰瘡﹕抱出雞卵殼﹑黃連﹑輕粉等分爲細末﹐用煉過香油調塗。【《醫林正宗》】

橫痃便毒﹕雞子一个開孔﹐入紅娘子六个﹐紙包煨熟﹐去紅娘子食雞子﹐以酒下﹐小便淋瀝出壞血﹐立愈。【《陸氏積徳堂方》】

治下疳瘡久不愈﹕橡斗子二个﹐各盛黃丹﹐令滿相合﹐以亂髮纏定﹐燒煙盡爲度﹐同研爲末﹐先以蔥白熱漿水洗瘡膿盡﹐次上藥﹐甚者不過三次﹐如神。

鍼灸

《素問》曰﹕腰痛不可以轉搖﹐急引陰卵﹐刺八髎與痛上。八髎﹐在腰尻分間。

病在少腹﹐腹痛﹐不得大小便﹐病名曰疝﹐得之寒。刺少腹兩股間﹐刺腰踝骨間。刺而多之盡炅﹐病已。

督脈者﹐起於小腹以下骨中央﹐女子入系庭孔﹐其孔溺孔之端也﹔其絡循陰器﹐合纂間﹐繞纂後﹐別繞臀至少陰﹐與巨陽中絡者合﹐少陰上股內後廉﹐貫脊屬腎﹔其男子循莖下至纂﹐與女子等。此生病而從少腹上衝心而痛﹐不得前後﹐爲衝疝。其女子不孕﹐癃痔﹐遺溺﹐嗌漧。督脈生病治督脈﹐治在骨上﹐甚者在臍下營。

邪客於足厥陰之絡﹐令人卒疝暴痛。刺足大指爪甲上與肉交者各一痏﹐男子立已﹐女子有頃已。左取右﹐右取左。

《靈樞》曰﹕足太陰之筋﹐其病陰器紐痛﹐下引臍兩脇痛﹐治在燔鍼劫刺﹐以知爲數﹐以痛爲腧。

小腸控睪﹐引腰脊上衝心﹐邪在小腸者﹐連睪系﹐屬於脊﹐貫肝肺﹐絡心系。气盛則厥逆上衝﹐腸胃燻肝﹐散於肓﹐結於臍﹐故取之肓原以散之﹐刺太陰以予之﹐取厥陰以下之﹐取巨虛﹑下廉以去之﹐按其所過之經以調之。

足厥陰之別﹐名曰蠡溝﹐去內踝五寸﹐別走少陽﹐其別者循脛上睪結於莖。其病气逆則睪腫卒疝﹐實則挺長﹐虛則暴癢﹐取之所別也。

小腸病者﹐小腹痛﹐腰脊控睪而痛﹐時窘之後﹐當耳前熱。若寒甚﹐若獨肩上熱﹐甚則手小指次指之間熱﹐若脈陷者﹐此其候也。手太陽病也﹐取之巨虛下廉。

《甲乙經》曰﹕腰足痛而淸﹐善偃睪跳拳﹐上髎主之。

腰痛急難﹐陰痛下重﹐不得小便﹐秩邊主之。

小腹痛控睪引腰脊﹐疝痛上衝心﹐腰脊彊﹐溺黃赤﹐口漧﹐小腸兪主之。

狐疝驚悸少气﹐巨闕巨闕原作「巨缺」據《甲乙經》卷九攺。主之。

狐疝驚悸少气﹐巨闕巨闕原作「巨缺」據《甲乙經》卷九攺。主之。

少腹痛﹐溺難﹐陰下縱﹐橫骨主之。

少腹痛疝﹐臥善驚﹐气海主之。

暴疝﹐少腹大熱﹐關元主之。

陰疝气疝﹐天樞主之。

﹝疒頹﹞疝﹐大巨及地機﹑中郤主之。

陰疝痿莖中痛﹐兩丸騫﹐臥不可仰臥﹐刺气街主之。

陰疝﹐衝門主之。

男子陰疝﹐兩丸上下﹐小腹痛﹐五樞主之。

陰股內痛﹐气癰﹐狐疝走上下﹐引少腹﹐痛不可俯仰﹐商丘主之。

狐疝﹐太衝主之。

陰跳遺溺﹐小便難而痛﹐陰上下入腹中﹐寒疝﹐陰挺出﹐偏大腫﹐腹臍痛﹐腹中悒悒不樂﹐大惇主之。

腹痛上搶心﹐心下滿癃﹐莖中痛﹐怒瞋不欲視﹐泣出﹐長太息﹐行間主之。

﹝疒頹﹞疝陰暴痛﹐中封主之。

疝癃﹐臍少腹引痛﹐腰中痛﹐中封主之。

气癃﹝疒頹﹞疝﹐陰急﹐股樞腨內廉痛﹐交信主之。

陰跳腰痛﹐實則挺長﹐寒熱攣﹐陰暴痛﹐遺溺偏大﹐虛則暴癢﹐气逆﹐腫睪卒疝﹐小便不利如癃狀﹐數噫恐悸﹐气不足﹐腹中悒悒﹐少腹痛﹐隘中有熱﹐如有瘜肉狀﹐如著欲出﹐背攣不可俯仰﹐蠡溝主之。

丈夫﹝疒頹﹞疝陰跳﹐痛引篡中﹐不得溺﹐腹中支﹐脇下榰滿﹐閉癃陰痿﹐後時泄﹐四肢不收﹐實則身疼痛﹐汗不出﹐目﹝目巟﹞﹝目巟﹞然無所見﹐怒欲殺人﹐暴痛引髕﹐下節時有熱气﹐筋攣膝痛﹐不可屈伸﹐狂如新發﹐衄﹐不食﹐喘呼﹐少腹痛引噫﹐足厥痛﹐湧泉主之。

癃疝﹐然谷主之。

卒疝﹐少腹痛﹐照海主之。病在左取右﹐右取左﹐立已。

疝﹐四肢淫濼﹐身悶﹐至陰主之。

《千金方》曰﹕失精筋攣﹐陰縮入腹﹐相引痛﹐灸中封五十壯﹐在內踝前筋裏宛宛中。

又云﹕灸下滿各五十壯﹐老人加之﹐小兒隨年壯法。

會陰主陰頭寒。

行間主莖中痛。

陰谷主陰痿不用﹐小腹急引陰內廉痛。

陰﹝疒頹﹞﹐灸足大趾下理中十壯﹐隨腫邊灸之。《肘後方》云﹕灸足趺趾第二節

下橫文﹐正中央五壯。姚氏云﹕足趺指本三壯。

陰腫痛﹐灸大惇三壯。

曲泉主﹝疒頹﹞疝陰跳﹐痛引臍中﹐不尿﹐陰痿。一云痛引莖中﹐不得尿。

中都﹐主﹝疒頹﹞疝崩中。

中脘主衝疝﹐冒死不知人。

合陽﹑中郤主﹝疒頹﹞疝崩中﹐腹上下痛﹐腸澼﹐陰暴敗痛。

照海主四肢淫濼﹐身悶陰暴起疝。

太溪主胞中有大疝瘕積聚﹐與陰相引。

關元主﹝疒頹﹞疝﹐又云主暴疝痛。

肩井﹐旁肩解與臂相接處﹐主偏﹝疒頹﹞。

臍中﹑石門﹑天樞﹑气海﹐主小腹疝气﹐遊行五臟﹐繞臍痛﹐衝胸﹐不得息。

四滿主臍下疝積。

大陰郤﹑衝門主疝疾陰疝。

天樞主气疝﹐嘔。

大巨主﹝疒頹﹞疝偏枯。

少府主陰痛﹐實時挺長﹐寒熱﹐陰暴痛﹐遺尿﹐偏虛則暴癢﹐气逆﹐卒疝﹐小便不利。

大赫﹑然谷主精溢﹐陰上縮。

陰市主寒疝﹐下至腹胯膝腰痛如淸水﹐小腹諸疝疝原作「痛」﹐據《千金》卷三十攺。﹐按之下至膝上伏兔中﹐寒疝痛﹐腹脹滿﹐痿少气。

太衝﹑中封﹑地機主﹝疒頹﹞疝﹐精不足。又云﹕太衝主狐疝﹐嘔厥。

陰交﹑石門主兩丸騫。又云﹕石門主腹滿疝疾。

太衝主兩丸騫縮﹐腹堅不得臥。

《濟生方》曰﹕陰卵偏大﹝疒頹﹞病﹐關元﹐在臍下三寸﹐灸百壯﹐良。

七疝﹐用鹽半斤炒極熱﹐以故帛包熨痛處。

《儒門事親》曰﹕疝病﹐以艾炷放疝邊豎紋左右交弦﹐灸七壯。

《東垣十書》曰﹕卒疝痛﹐刺足厥陰。

《奇效良方》曰﹕張仲文神仙灸法﹐腰膝重痛﹐不可轉側﹐起坐難﹐及冷痺腳筋攣急﹐不可轉側屈伸﹐灸曲膝兩文頭左右腳四處﹐各三壯。每灸一腳﹐二火齊下﹐艾炷到肉﹐初覺疼痛﹐用二人兩邊齊吹﹐至火滅。午時著灸。人定以來﹐臟腑自動一兩行﹐或轉動如雷聲﹐其疾立愈。此法神效﹐卒不可量。

《醫學綱目》曰﹕《內經》刺灸小腹痛﹐共四法﹕一曰肝經。曰肝病者﹐兩脇下痛引小腹﹐取其經厥陰﹑少陽﹔又曰﹕邪客厥陰之絡﹐令人卒疝暴痛﹐刺足大指爪甲上與肉交者各一痏﹐男子立已﹐女子有頃已﹐左取右﹑右取左者是也。

二曰小腸經。曰小腸病者﹐小腸痛﹐腰脊控睪而痛﹐時窘之後﹐取巨虛下廉﹔又云﹕小腸控睪﹐引腰脊上衝心﹐邪在小腸﹐取之肓原以散之﹐刺太陰以予之﹐取厥陰以下之﹐巨虛下廉以去之﹐按其所過之經以調之是也﹐又云﹕疝暴痛﹐取足太陰厥陰﹐盡刺去其血絡。

三曰膀胱經。云膀胱病者﹐小腹偏腫而痛﹐以手按之﹐卽欲小便而不得﹐取委中央﹔又云﹕小腹痛腫﹐不得小便﹐邪在三焦約﹐取之足太陽大絡者是也。

四曰督任衝脈經。曰督脈生病﹐從少腹上衝心而痛﹐不得前後﹐爲衝疝﹔任脈爲病﹐男子內結之疝﹐女子帶下瘕聚是也。

元髒發動﹐臍下痛不可忍﹐取气海﹑三陰交立愈。左取右﹐右取左。

疝气少腹偏痛﹕取大惇二分﹐沿皮向後三分﹐瀉之﹐並灸﹐左取右﹐右取左﹔三陰交一寸﹐瀉十吸。

又法﹕取大惇﹑水道﹑小海。

又法﹕取中極﹑印腎。

卒疝少腹痛不可忍﹕取大惇三分﹐陷六呼﹝陷六呼疑當作「瀉六呼」。﹞﹐灸七壯﹔陰市三分﹐灸五壯﹔照海三分﹐灸七壯。已上皆左取右﹐右取左。

痃癖小腸膀胱腎余疝气﹕取气海﹑五樞﹐各用燔鍼刺入五分﹐灸百壯。又取三里﹑三陰交。

疝﹕取三陰交﹑足三里﹑三間。

疝﹕取行間﹑三里。

大法﹕疝病取關門﹑關元﹑水道﹑三陰交﹐不已再取海底﹑歸來。

少腹痛﹕取關元﹑三里。

《內經》刺灸﹝疒頹﹞疝共四法。其一節﹐此篇文所謂鈹石取睪囊中水液者是也。其法今世人亦多能之。睪丸囊大如斗者﹐中藏穢液﹐必有數升﹐信知此出古法也。

其二取肝。經云﹕足厥陰之脈﹐是動則病丈夫﹝疒頹﹞疝﹐婦人少腹腫是也。是於足厥陰肝經﹐視盛虛熱寒陷下﹐而施補瀉﹐畱疾與灸也。

其三取肝之絡。經云﹕足厥陰之別﹐名曰蠡溝﹐去內踝五寸﹐別走少陽﹐其別者﹐循脛上睪結於莖﹐其病气逆﹐則睪腫卒疝取之所別是也。是於內踝上五寸﹐貼脛骨後近肉處﹐蠡溝取之也。

其四取足陽明筋。經云﹕足陽明之筋﹐聚於陰器上腹﹐其病轉筋﹐髀前腫﹐﹝疒貴﹞疝腹筋急﹐治在燔鍼劫刺﹐以知爲數﹐以痛爲腧是也。是於轉筋痛處﹐用火鍼刺之也。

治偏墜﹕當外腎縫沿皮鍼透卽消。

木腎紅腫如升大﹐不痛﹕取大惇﹑三陰交﹑海底﹑歸來在水道下二寸﹐鍼入二寸半﹐灸七壯。

木腎紅腫﹐陰汗偏墜﹕取闌門﹐在毛際玉莖旁開二寸﹐鍼入二寸半﹔又取三陰交。

《古今醫鑑》曰﹕治一切偏墜气痛﹐用蓖麻子一歲一粒﹐去皮研爛﹐貼頭頂顖上﹐卻令患者仰臥﹐將兩腳掌相對﹐以帶上綁二中指於兩指合縫處﹐艾麥粒大灸七壯﹐卽時上去。

《古今醫統曰》﹕潔古云﹐男子陰頭﹑女人陰中痛﹐宜灸刺大惇怪穴。陰中濕癢﹐外腎生瘡﹐灸瀉海底。

男子陰囊冷﹐女子陰中寒﹐歸來穴灸之。

《外科正宗》曰﹕火鍼法治魚口﹑便毒﹑橫痃等證﹐用行藥不得內消者。用粗綫鍼二條﹐將竹箸一頭劈開﹐將鍼離分半許﹐夾在箸頭內﹐以綫紮緊﹐用桐油燈盞內貯之﹐燈艸五根﹐挑入油內點著﹐用鍼蘸油燒紅﹐向患頂重手刺入五六分﹐隨出或血或膿﹐以膏蓋貼卽得輕便﹐以後漸愈。虛者兼服十全大補湯完口。

灸偏墜法﹕候取天晴﹐不犯人神日﹐患者平身仰臥﹐取木腎子根下硬梗盡處﹐以墨點記﹐用安豆大艾炷﹐三年之內灸七壯﹐年多者灸九壯﹐十一壯爲止。內服木香補腎丸。戒食生冷兼忌房事﹐百日爲妙。

《景嶽全書》曰﹕治疝用泥蔥白一握﹐置臍中﹐上用熨斗熨之﹐或上置艾灼之﹐妙。

又法﹕以蔥白爲一束﹐去須葉切爲寸厚﹐蔥餅烘熱﹐置臍上﹐仍以熨斗熨之﹐尢便而妙。

導引

《醫學入門》曰﹕疝病導引法﹐坐舒兩腳﹐以兩手捉大拇指﹐使足上頭下極挽﹐五息止﹐引腹中气﹐周行身體﹐去疝瘕病﹐利諸竅﹐往來易行。久行淸爽﹐聰明修長。

一法﹕以兩手合搓一二百回﹐以熱手撚大子﹐久久自消﹐而痛亦止。

《醫方考》曰﹕外腎因撲損而傷﹐睪丸偏大﹐有時疼痛者﹐中有死血﹐名曰血疝。宜於夜分之時﹐自以一手托其下﹐一手按其上﹐由輕至重﹐丸弄百回﹐彌月之間﹐瘀血盡散﹐陳气皆行﹐誠妙術也。𨿽年深日久﹐無不愈之疾。

《保生祕要》曰﹕小腸疝气導引法﹐用手緊頂幽闕﹐納气數口﹐而緊緊頂閉納之﹐立見功效。

運功法﹐因欲火積滯﹐外腎復感冷气﹐故作脹痛﹐不可勝言。注意從外腎提气至內腎﹐又運二七徧﹐卽從內腎想一火﹐提至頂門外﹐略凝而後行吹吸之法。

偏墜外法﹐熨以椒囊﹐散其寒冷﹐待溫熱後﹐作意升法行之。古今圖書集成醫部全錄卷二百六

前陰門

醫案

《史記》倉公傳曰﹕安陵阪裏公乘項處病﹐臣意診脈﹐曰牡疝。牡疝在膈下﹐上連肺﹐病得之內。臣意謂之﹐愼毋爲勞力事。爲勞力事﹐則必嘔血死。處後蹴踘﹐要厥寒﹐汗出多﹐卽嘔血。臣意復診之曰﹕當旦日日夕死﹐卽死。病得之內。所以知項處病者﹐切其脈得番陽﹐番陽入虛裏處﹐旦日死。一番一絡者﹐牡疝也。臣意曰﹕他所診期決生死﹐及所治已病眾多﹐久頗忘之﹐不能盡識﹐不敢以對。

齊北宮司空命婦出於病﹐眾醫皆以爲風入中病﹐主在肺﹐刺其足少陽脈。臣意診其脈曰﹕病气疝客於膀胱﹐難於前後﹐溲而溺赤﹐病見寒气則遺溺﹐使人腹腫﹐出於病﹐得之欲溺不得﹐因以接內。所以知出於病者﹐切其脈大而實﹐其來難﹐是厥陰之動也。脈來難者﹐疝气之客於膀胱也。腹之所以腫者﹐言厥陰之絡結小腹也。厥陰有過則脈結動﹐動則腹腫。臣意卽灸其足厥陰之脈左右各一所﹐卽不遺溺而溲淸﹐小腹痛止。卽更爲火齊湯以飲之。三日而疝气散﹐卽愈。

《遊宦紀聞》曰﹕辛稼軒初自北方還朝﹐官建康﹐忽得﹝疒頹﹞疝之疾﹐重墜大如杯﹐有道人教以取葉珠【卽薏苡仁也﹐】用東方壁土炒黃色﹐然後水煮爛﹐入砂盆內﹐研成膏﹐每用無灰酒調下二錢﹐卽消。沙隨先生晚年﹐亦得此疾﹐辛親授此方服之﹐亦消。然城郭人患不能得葉珠﹐只於生藥鋪買薏苡仁﹐亦佳。按《本艸》薏苡仁上等上上之藥爲君﹐主養命﹐多服不傷。欲輕身養命﹐不老延年者﹐本上經味甘微寒無毒﹐主拘攣不可屈伸﹐除風濕痺下气﹐除筋骨寒邪气不仁﹐利腸胃﹐消水腫﹐令人能食﹐久服輕身益气。其根下三虫生。眞定平澤及田野﹐八月采實﹐采根無時。今在在有之﹐眞良藥也。蜀中巴蓬間甚多﹐士大夫以此相饋遺﹐雜之飲食間也。饒之城中有宗子善平病腎虛腰痛﹐沙隨先生以其尊人所傳宋誼叔方﹐用杜仲酒浸透﹐炙幹搗羅爲末﹐無灰酒調下。趙如方制之﹐三服而愈。

《儒門事親》曰﹕律科王敏之病寒疝﹐臍下結聚如黃瓜﹐每發繞腰﹐急痛不能忍。戴人以舟車丸﹑豬腎散四五行﹐覺藥繞病三五次而下﹐其瀉皆水也。豬腎﹑甘遂皆苦寒﹐經言以寒治寒﹐萬舉萬全。但下後忌飲冷水及寒物﹐宜食幹物﹐以寒疝本是水故也。卽日病減八分﹐食進一倍。又數日﹐以舟車丸百餘粒﹑通經散四五錢﹐服之利下。候三四日﹐又服舟車丸七八十粒﹑豬腎散三錢﹐乃健步如常矣。

一僧病疝﹐發作冷气上貫齒﹐下貫腎﹐緊若繩挽﹐兩睪時腫而冷。戴人診兩手脈細而弱﹐斷之曰﹕秋脈也。此因金气在上﹐下伐肝木﹐木畏金抑而不伸﹐故病如是。肝气﹝石盤﹞﹝石薄﹞﹐不能下榮於睪丸﹐故其寒﹐實非寒也。木受金制﹐傳之胃土﹐胃爲陽明﹐故上貫齒﹐病非齒之病。肝木者﹐心火之母也。母旣不伸﹐子亦屈伏﹐故下冷而水化乘之。經曰﹕木郁則達之﹐土郁則泄之。令湧泄四次﹐果覺气和﹐睪丸癢而暖。戴人曰﹕气已入睪中矣。以茴香﹑莪朮之藥﹐使常服之﹐首尾一月而愈。

霍秀才之子﹐年十二歲﹐睪丸一旁腫墜。戴人見之曰﹐此因驚恐得之。驚之爲病﹐上行則爲嘔血﹐下則腎傷而爲水腫。以琥珀通經散﹐一瀉而消散。

汝南司候李審言﹐因勞役王事﹐飲水坐濕地﹐乃濕气下行﹐流入脬﹐囊大腫痛不可忍。以金鈴﹑川楝子等藥不效﹐求治於戴人。曰﹕可服泄水丸。審言惑之。又數日﹐痛不可堪﹐竟從。戴人先以舟車丸﹑浚川散﹐下靑綠沫十餘行﹐痛止。次服茴香丸﹑五苓散以調之﹐三日而腫退﹐至老更不復作。夫疝者﹐乃肝經也。下靑沫考﹐肝之色也。

《東垣十書》曰﹕一富者﹐前陰間嘗聞臊臭﹐又因連日飲酒﹐腹中不和﹐求予治之。予應之曰﹕夫前陰者﹐足厥陰之脈絡陰器﹐出其挺孔。凡臭者心之所主﹐散入五方爲五臭﹐入肝爲臊﹐此其一也。當於肝經中瀉行間﹐是治其本﹔後於心經中瀉少衝﹐乃治其標。如惡鍼﹐當用藥除之。酒者﹐气味俱陽﹐能生裏之濕熱﹐是風濕合於下焦爲邪。故經云﹕下焦如瀆。又云﹕在下者引而竭之。酒是濕熱之水﹐亦宜決前陰而去之。

《證治凖繩》曰﹕鮑兄二十餘歲﹐玉莖挺長﹐腫而痿﹐皮塌常潤﹐磨股不能行﹐兩脇气上﹐手足倦弱。先以小柴胡加黃連﹐大劑行其濕熱﹐略加黃蘗降其逆上之气。其挺腫漸消﹐漸減及半﹐但莖中有堅塊未消。遂以靑皮一味爲君﹐佐以散風之劑﹐末服。外以絲瓜汁調五倍子末﹐敷之而愈。

平江王氏子年三十歲﹐忽陰挺長﹐腫而痛﹐脈數而實﹐用﹝石卜﹞硝﹑荊芥湯浸洗﹐又用三一承气湯大下之﹐愈。

一鄰人年三十餘﹐性狡而躁﹐素患下疳瘡﹐或作或止。夏初患自利﹐膈上微悶﹐醫與治中湯兩貼﹐昏悶若死﹐片時而蘇。予脈之﹐兩手皆濇﹐重取略弦似數。予曰﹕此下疳瘡之深重者﹐與當歸龍薈丸去麝四貼而利減。又與小柴胡去半夏加黃連﹑芍藥﹑川芎﹑生薑﹐煎五六貼而安。

予嘗治一人病後飲水﹐患左丸痛甚。灸大惇穴﹐適有摩腰膏﹐內用烏﹑附﹑丁香﹑麝香﹐將與摩其囊上橫骨端﹐火溫帛覆之﹐痛卽止。一宿﹐腫亦消。

予舊有柑橘積﹐後因山行饑甚﹐遇橘芋食之﹐橘動舊積﹐芋復滯气﹐卽時右丸腫大﹐寒熱。先服調胃劑一二貼﹐次早注神思气﹐至下焦嘔逆﹐覺積動而吐﹐吐後和胃气﹐疏通經絡而愈。

赤岸朱同道年四十歲﹐八月望雨後得涼﹐半夜後﹐腹痛甚﹐汗如雨﹐兩腳踏破壁﹐痛在小腹﹐手不可近﹐六脈弦而細實﹐重取如循刀刃責責然。問之云﹕六月大熱﹐時於深潭浴水﹐病或起於此。與大承气湯﹐大便微利﹐痛遂頓止。至次日酉時﹐其痛復作﹐痛在小腹堅硬﹐手不可近﹐又與大承气加桂兩服﹐研桃仁同煎﹐大便下紫黑血升餘而痛頓止。至次日酉時﹐痛復作如初﹐脈𨿽少減﹐而責責然猶在﹐與大承气湯加附子兩貼﹐研桃仁同煎﹐下大便五行﹐得黑紫血如破絮者二升許﹐痛遂頓止﹐一夜得睡。次日酉時﹐痛復如初﹐詢之﹐小腹和軟﹐痛在臍腹間﹐其脈亦和﹐似若無病﹐但呻吟如舊﹐詢知乃食蘿卜菜苗羹兩頓﹐與小建中湯一貼愈。

鄭子敬因喫酒後﹐飲水與水果﹐病偏腎大﹐時作蛙聲﹐或作痛﹐用枳實一兩炒﹐茴香鹽炒﹐梔子炒各三錢﹐研煎﹐下保和丸而愈。

昌世官病膀胱气下墜﹐有如蛙聲﹐予用臭橘子核炒十枚﹑桃仁二十枚﹑蘿卜自然汁研﹐下保和丸七十粒而愈。

湜兄年三十﹐左腎核腫痛﹐此飲食中濕﹐墜下成熱﹐以臭橘核五枚﹐桃仁七枚﹐細研﹐順流水一盞﹐煎沸﹐熱下保和丸而愈。

《衛生寶鑑》曰﹕癸丑歲奉詔至六盤山﹐上命治火兒赤紐鄰久病疝气﹐復因七月間饑飽勞役﹐過飲潼乳﹐所發甚如初﹐面色靑黃不澤﹐臍腹陣痛﹐搐撮不可忍﹐腰曲不能伸﹐熱物熨之稍緩﹐脈得細小而急。予思《難經》云﹕任之爲病﹐男子內結七疝﹐皆積寒於小腸之間所致也。非大熱之劑不能愈。遂制一方﹐名之曰沈香桂附丸﹐服之而瘥。

趙運使夫人﹐年五十八歲﹐於至元甲戌三月中﹐臍腹冷疼﹐相引脇下﹐痛不可忍﹐反復悶亂﹐不得安臥﹐予以當歸四逆湯主之﹐先灸中庭穴﹐卽愈。

《醫學綱目》曰﹕楊淳三哥﹐因舊有腎气﹐上引乳邊及左脇痛﹐多痰﹐有時膈上痞塞﹐大腑祕結﹐平時少汗﹐脈弦甚﹐與保和﹑溫中各二十丸﹐研桃仁﹑﹝木郁﹞李仁﹐吞之愈。

姬提領因疾服涼劑數日﹐遂病﹐臍腹下大痛﹐幾至於死。與姜﹑附等劑﹐𨿽稍蘇﹐痛不已﹐隨於本方內倍芍藥服之﹐愈。

三十七太尉﹐忽患小腸气痛﹐醫官及京城醫家用藥皆不效。每一發幾死﹐上召杜至進藥﹐數服不驗。太尉曰﹕我命不久﹐致良醫不能治。上召杜問所以。杜對﹕臣用古方書﹐皆不獲愈﹐今日撰一方已成﹐未敢進﹐先合藥以進太尉﹐一服十愈八九﹐再服全愈﹐然後進方名曰救命通心散。川烏頭一兩﹐用靑鹽一錢﹐酒一盞﹐浸一宿﹐去皮尖焙漧﹔川楝子一兩﹐用巴豆二十一粒同炒﹐候黑色去巴豆﹔茴香半兩﹔石燕一對﹔土狗五枚﹔芥子一錢六分。爲末﹐每服三錢﹐入羊石子內﹐濕紙裹煨香熟。夜半時﹐用好酒半斤﹐入鹽細嚼石子﹐以酒咽下﹐不得作聲﹐小便大利﹐其病遂去。

頃在嶽城日﹐歙尉宋荀甫病膀胱气﹐作疼不可忍。醫者成以剛劑與之﹐而痛愈甚﹐小便不通已三日矣﹐臍下虛脹心悶。予因候之﹐見其面赤黑﹐脈洪大。予曰﹕投熱藥太過﹐陰陽痞塞﹐气不得通﹐爲之柰何﹖宋尙手持四神丹數粒云﹕醫謂不止﹐更服此。予曰﹕若服此定斃﹐後無悔。渠求治。予適有五苓散一兩許﹐令作三服﹐用連須蔥一莖﹐茴香一撮﹐鹽一錢﹐水一盞半﹐煎至七分﹐令接續而服。中夜下小便如墨汁者一二升﹐臍下寬得睡。翌日診之﹐脈已平安矣。續用硇砂丸與之﹐數日瘥。

嘗治一男子下疳瘡﹐每恣飲酒則發﹐醫與小柴胡湯加黃連數貼不效﹐又與玉燭散下之反劇。予以甘艸節﹑小建中湯各半煎服之﹐下咽痛止﹔後以四物湯﹑建中﹑甘艸等分與之﹐遂安。

《醫宗必讀》曰﹕常州尹文輝嗜火酒﹐能飲五斤。五月間﹐入閩中﹐溪水驟漲﹐涉水至七里﹐覺腹痛之甚﹐半月後﹐右丸腫大﹐漸如斗形。閩中醫者與肝經之劑及溫熱之品﹐半載無功﹐歸而就商於余。余曰﹕嗜火酒則濕熱滿中﹐涉大水則濕寒外束。今病在右﹐正是脾肺之濕下注睪丸。以胃苓湯加梔子﹑枳殼﹑黃蘗﹑茴香十劑而略減﹔卽以爲丸﹐服至十八斤﹐全安。經今十五年﹐不再發。

文學駱元賓十年患疝﹐形容枯槁。余視之﹐左脇有形﹐其大如臂﹐以熱手握之﹐瀝瀝有聲﹐甚至上攻於心﹐悶絕者久之。熱酢燻炙﹐方蘇。余曰﹕此經所謂厥疝也。用當歸四逆湯﹐半月積形衰小﹐更以八味丸間服。喜其遵信餘言﹐半載無間﹐積塊消盡﹐嗣後不復患矣。

《薛氏醫案》曰﹕學士徐崦西口漧有痰﹐欲服瓊玉膏。余曰﹕此沈陰降火之劑。君面白口漧而有痰﹐屬脾肺气虛也﹐當用溫補之劑。不信仍服。兩月餘﹐大便不實﹐飲食少思﹐且兼陰痿﹐始信餘言。先用補中益气加茯苓﹑半夏二味以溫補脾胃﹐飲食漸加﹐大便漸實﹐乃去二味﹐服月餘而痊。更服六味丸三月餘﹐陰道如常。矧瓊玉膏﹑固本丸﹑坎離丸﹐此輩俱是沈寒瀉火之劑﹐非腸胃有燥熱者﹐不宜服。若足陰經陰虛發熱者﹐久而服之﹐令人無子﹐蓋謂損其陽气﹐則陰血無所生故也。屢驗。

一婦人吐痰發熱﹐徧身痛﹐小便頻數﹐陰中作癢﹐日晡熱甚。余曰﹕此肝脾血虛气滯而兼濕熱也。用加味逍遙散加車前子而愈。

靳閣老子﹐玉莖腫痛﹐服五苓散等藥不應。予診其脈﹐左關弦數﹐此肝經積熱而成﹐以小柴胡湯送蘆薈丸﹐一服勢去三四﹐再服頓愈。

黃吏部穀道前水道後患毒﹐焮痛寒熱﹐此肝經濕熱所致﹐名曰懸癰﹐屬陰虛證。先以制甘艸二服﹐頓退﹔再以四物湯加車前子﹑靑皮﹑甘艸節﹑酒制黃蘗﹑知母﹐數服而消。

一弱人陰莖根結一核﹐如大豆許﹐若少勞則腫痛。先以十全大補湯去桂加車前子﹑麥門冬﹑酒制黃蘗﹑知母﹐少愈﹔更服制甘艸﹐漸愈﹔仍以四物湯加車前之類而消。

一人患懸癰﹐焮痛發熱﹐以龍膽瀉肝湯二劑﹐及制甘艸四劑而潰﹐再用滋陰之劑而愈。若或膿未成﹐以蔥炒熱傅上﹐冷易之﹔隔蒜灸之﹐亦可。數日不消或不潰﹐或潰而不斂﹐以十全大補湯加柴胡梢爲主﹐間服制甘艸﹐並效。若不保守﹐必成漏矣。

一男子患懸癰焮痛﹐發寒熱﹐以小柴胡湯加制甘艸二劑﹐少退﹔又制甘艸四劑而消。大抵此證屬陰虛﹐故不足人多患之。寒涼之劑﹐不可過用﹐恐傷胃气。惟制甘艸一藥﹐不損气血﹐不動臟腑﹐其功甚捷﹐最宜用之﹐不可忽也。

一男子患懸癰腫痛﹐小便赤濇﹐以加減龍膽瀉肝湯﹐加制甘艸二劑﹐少愈﹔以參﹑芪﹑歸﹑朮﹑黃蘗﹑知母﹑制甘艸四劑而潰﹔更以四物湯加黃蘗﹑知母﹑參﹑芪﹑制甘艸而痊。

一男子患懸癰﹐久而不斂﹐脈大而無力﹐以十全大補湯加五味子﹑麥門冬﹐灸以豆豉餅﹐月餘而愈。

一老人患懸癰﹐年餘不斂。診其脈﹐尙有濕熱﹐以龍膽瀉肝湯二劑﹐與服而濕退﹔乃以托裏藥及豆豉餅灸之﹐愈。

一男子患懸癰﹐腫痛發熱﹐以小柴胡湯加黃連﹑靑皮四劑少愈﹐更以加減龍膽瀉肝湯而消。

一男子患懸癰﹐腫痛未作膿﹐以加減龍膽瀉肝湯二劑少愈﹐以四物湯加木通﹑知母﹑黃蘗而消。

一男子患懸癰﹐膿熟不潰﹐脹痛﹐小便不利﹐急鍼之﹐尿膿皆利﹔更以小柴胡湯加黃檗﹑白芷﹑金銀花四劑痛止﹔以托裏消毒散數劑而愈。常見患者多不肯用鍼﹐待其自破。殊不知緊要之地﹐若一有膿﹐宜急鍼之﹐使毒外發﹐不致內潰。故前人云﹕凡瘡﹐若不鍼烙﹐毒結無從而解﹐膿瘀無從而泄。又云﹕宜開戶以逐之。患者反謂地部緊要而不用鍼﹐何其相違之遠哉﹖

一男子患懸癰﹐膿熟不潰﹐脈數無力﹐此气血俱虛也。欲治以滋陰養气血之劑﹐更鍼之﹐使膿毒外泄。彼疑而不從﹐仍用降火敗毒藥﹐致元气愈虛﹐瘡勢愈盛﹐後潰不斂﹐竟至不救。夫懸癰之證﹐原系肝腎二經陰虛﹐𨿽一於補﹐尢恐不治。況膿成而又克伐﹐不死何俟﹖常治初起腫痛﹐或小便赤濇﹐先以制甘艸一二劑及隔蒜灸﹐更飲龍膽瀉肝湯。若發熱腫痛者﹐以小柴胡湯加車前﹑黃蘗﹑川芎﹑當歸。膿已成﹐卽鍼之。已潰者﹐用八珍湯加制甘艸﹑柴胡梢﹑酒炒黃蘗﹑知母。小便濇而脈有力者﹐仍用龍膽瀉肝湯加制甘艸。小便濇而脈無力者﹐用淸心蓮子飲加制甘艸。膿淸不斂者﹐用大補之劑﹐間以豆豉餅灸之。久而不斂者﹐用附子餅灸之﹐並效。

尙寶鮑希傳足發熱﹐服四物﹑黃蘗﹑知母之類。年餘患懸癰﹐唾痰作渴﹐飲湯其熱至膝﹐更加黃連﹑二陳﹐熱痰益甚。謂余曰﹕何也﹖余曰﹕此足三陰虧損﹐水泛爲痰﹐寒涼之劑﹐傷胃而甚耳。遂朝用補中益气﹐夕用六味丸﹐間佐以當歸補血湯﹐半載乃愈。

趙州守患懸癰﹐腫多作痛﹐已五月餘矣。晡熱口漧﹐盜汗食少﹐體倦气短﹐脈浮數而無力﹐此足三陰气血俱虧損也。用補中益气湯加制甘艸﹑五味子﹑麥門冬三十餘劑﹐食進熱緩﹔又用六味丸料五十餘劑﹐膿潰瘡斂。後因怒作痛﹐少食脇痛發熱﹐仍用前藥﹐賴其稟實﹐愼疾而愈。

一鄰人年三十﹐有下疳瘡﹐𨿽屢求洽﹐以其不能忌口卻之。忽一日﹐頭痛發熱自汗﹐眾作傷寒陽證治之反劇。予診其脈﹐弦甚﹐七至﹐重按則濇。予曰﹕此證在厥陰﹐藥與證不相應。遂作小柴胡湯加艸龍膽﹑黃連﹑胡黃連帶熱服四劑﹐而病脫然。

庶吉士劉華甫﹐或莖中作痛﹐或竅出白津﹐或小便祕濇。先用小柴胡湯﹐加山梔﹑澤瀉﹑黃連﹑木通﹑膽艸﹑茯苓二劑﹐以淸肝火導濕熱﹐諸證漸愈。後因勞倦﹐忽然寒熱﹐此元气復傷也﹐用補中益气湯而安﹔又用六味丸﹐生肝血滋腎水而全愈。

州守姜節甫患下疳﹐膿水淋漓﹐作渴吐痰﹐午前惡寒﹐午後發熱。余曰﹕午前惡寒屬陽气虛弱﹐午後發熱屬陰血不足。不信﹐反服二陳﹑黃蘗﹑知母之類﹐飲食益少﹐大便不實﹐又日晡熱渴﹐小腹重墜﹐患處焮痛﹐乃用四物湯加黃蘗﹑知母之類﹐飲食亦不思。余以脾气虛而下陷﹐先用補中益气湯﹐調養脾胃以升陽气﹐諸證漸愈﹔又用六味丸滋補腎水﹐以生肝血而痊。

一小兒十五歲﹐患下疳﹐雜用消毒之藥﹐虛證悉具﹐二年餘矣。詢之﹐乃稟受所致。用萆薢湯月餘﹐諸證漸愈。又用補陰八珍﹑補中益气二湯而痊。

一儒者莖中作癢﹐發熱倦怠﹐外皮浮腫﹐二年矣。用八珍加柴胡﹑山梔﹐及六味地黃丸而愈。有兼陰毛間生虫作癢者﹐用桃仁研爛塗之。

一儒者因勞而患下疳﹐焮痛﹐寒熱﹐體倦頭痛﹐小便赤濇﹐用補中益气湯加車前﹑牛膝﹑山梔而愈。

一儒者陰莖腐爛﹐腫痛不止﹐日晡熱甚﹐口漧體倦﹐食少欲嘔﹐此肝脾血虛也。先用六君子加柴胡﹑升麻﹐脾胃醒而諸證退﹔更以補中益气加炒山梔﹐肝火退而腫痛痊。

一老人患疳﹐小便淋瀝﹐脈細體倦﹐此气虛兼濕熱也﹐用淸心蓮子飲及補中益气湯治之而愈。

一弱人拗中作痛﹐小便淋瀝﹐此因火燥﹐下焦無血﹐气不能降﹐而滲泄之令不行﹐用四物湯加黃蘗﹑知母﹑茯苓﹑牛膝﹑木通十餘貼﹐痛止便利。

先君气短﹐拗中苦瘡﹐小便不通。制四物湯加參﹑芪﹐煎吞滋腎丸而愈。蓋前證以虛爲本﹐以病爲末﹐益其本則末自去。設若不固元气﹐專攻其病﹐害滋深矣。

王錦衣年逾四十﹐素有淋患疳瘡﹐焮痛倦怠﹐用小柴胡湯加黃連﹑黃蘗﹑靑皮﹑當歸而愈。

杜舉人名京﹐年逾三十﹐陰囊濕癢﹐莖出白物如膿﹐舉則急痛﹐此肝疝也﹐用龍膽瀉肝湯而愈。有陰莖腫或縮或挺或癢﹐亦以此藥治之。

王上捨遺精﹐勞苦愈甚﹐拗中結核﹐服淸心蓮子飲﹑連翹消毒散﹐不應。予以八珍湯加山藥﹑山茱萸﹑遠志十餘劑﹐漸愈﹔更以茯菟丸治之﹐遂不復作。葉巡檢患此﹐云諸藥不應﹐盧丹谷與八味丸治之而愈。

一男子患下疳腫硬﹐焮痛寒熱﹐先以人參敗毒散二劑而止﹐更以小柴胡湯加黃連﹑靑皮治之而愈。

一男子下疳潰而腫痛﹐小便赤濇﹐以加減龍膽瀉肝湯加靑皮﹑黃連二劑﹐少愈﹔以小柴胡湯加黃蘗﹑知母﹑當歸﹑茯苓數劑而愈。

一男子因勞﹐莖竅作癢﹐時出白物﹐發熱口漧﹐以淸心蓮子飲治之而安。

一男子下疳潰而腫痛發熱﹐日晡尢甚﹐以小柴胡湯加黃連﹑知母﹑當歸而愈。

一男子下疳已愈﹐惟莖中一塊不散﹐以小柴胡湯加靑皮﹑荊﹑防服之﹔更以荊芥﹑防風﹑牛膝﹑何首烏﹑滑石﹑甘艸各五錢煎湯燻洗﹐各數劑而消。

一男子莖腫不消﹔又一男子潰而腫痛發熱﹐小便祕濇﹐日晡或熱﹔又一小兒腫痛﹐諸藥不應。各以小柴胡湯吞蘆薈丸數服﹐並愈。

一男子玉莖腫痛﹐小便如淋﹐自汗甚苦﹐時或尿血少許﹐尺脈洪數﹐按之則濇。先用淸心蓮子飲加牛膝﹑山梔﹑黃蘗﹑知母﹑柴胡數劑﹐少愈﹔更以滋腎丸一劑而痊。

《玉機微義》云﹕如自汗小便少﹐不可以藥利之。旣已自汗﹐則津液外亡﹐小便自少﹐若利之則榮衛枯竭﹐無以制火﹐煩熱愈甚。當俟熱退汗止﹐小便自行。況此證乃陽明經﹐大忌利小便也。

一男子陰莖或腫﹐或作痛﹐或挺縱不收﹔一男子莖中作痛﹐筋急縮或作癢﹐白物如精﹐隨溺而下。此筋疝也﹐並用龍膽瀉肝湯治之皆愈。張子和曰﹕遺溺閉癃﹐陰痿脬痺﹐精滑白淫﹐皆男子之疝也﹐不可妄歸之腎冷。若血涸不月﹐月罷腰膝上熱﹐足躄﹐嗌漧﹐癃閉﹐少腹有塊﹐或定或移﹐前陰突出﹐後陰痔核﹐皆女子之疝也。但女子不謂之疝而謂之瘕。

一男子患便毒﹐腫而不潰。余謂此因陽气虛弱﹐用參﹑芪﹑歸﹑朮以補托元气。用白芷﹑皂角刺﹑柴胡﹑甘艸節以排膿淸肝﹐數劑而潰﹔以八珍加柴胡補其气血﹐數劑而愈。

胡判官患便毒﹐膿稀脈弱﹐以十全大補湯加五味﹑麥門﹑白蘞三十劑稍愈﹐更以參芪歸朮膏而平。因新婚復發﹐聚腫堅硬﹐四肢冷﹐脈弱皮寒﹐飲食少思﹐此虛極也﹐仍用前藥加桂﹑附三劑稍可。彼欲速愈﹐自用連翹消毒飲﹐泄利不止而歿。

京臺王文遠年逾四十﹐素勞苦﹐患便毒﹐發寒熱。先以小柴胡湯加靑皮﹐一服表證悉退﹔次以補中益气湯加穿山甲二劑﹐腫去三四﹔更以托裏之藥五六服﹐膿成刺去﹐旬日而斂。

一人便毒﹐腫而不潰﹐以參﹑芪﹑歸﹑朮﹑甘艸節﹑皂角鍼﹑白芷﹑柴胡數劑而潰﹐以八珍湯加柴胡數劑愈。

一人便毒﹐潰而腫不消﹐且不斂﹐診脈浮而濇﹐以豆豉灸﹐更以十全大補湯月餘而愈。

一老婦便毒腫痛﹐膿未作﹐小便滯﹐肝脈數﹐以加減龍膽瀉肝湯﹐加山梔﹑黃蘗四劑而消。

一儒者便毒腫痛便濇﹐用八正散二劑﹐淸肝火﹑導濕熱而腫痛愈。更以小柴胡加芎﹑歸﹑澤瀉﹑山梔二劑﹐淸肝火﹑補脾血而小便利。

一男子便毒﹐潰而腫痛不止﹐此餘毒未解﹐用活命飲一劑而痛止﹐再劑而腫消。

一男子便毒﹐痛甚發熱﹐用前飲一劑痛止﹐再以神效﹝艸舌﹞蔞散加山梔﹑柴胡二劑而消。

一男子便毒已潰而痛不止﹐小便祕濇﹐此肝火未解也。與小柴胡湯加黃蘗﹑知母﹑芎﹑歸﹐痛止便利﹔更以托裏當歸湯而瘡斂。若未解而痛不止者﹐須用活命飲消之。

一人便毒﹐膿未成﹐大痛﹐服消毒托裏內疏藥﹐不應。脈洪大﹐毒尙在﹐以仙方活命飲一劑﹐痛止﹔又劑而消。

一人便毒﹐潰而痛不止﹐諸藥不應。診之脈大﹐按之則數﹐乃毒未解也。以仙方活命飲而止﹐又一劑而消。

一人便毒腫痛﹐日晡發熱﹐以小柴胡加靑皮﹑天花粉四劑痛止熱退﹐以神效﹝艸舌﹞蔞散四劑而消。

沈尼文年二十﹐左拗患便毒﹐余以肝腎陰虛﹐先用托裏藥﹐潰而將愈。因入房﹐發熱作渴﹐右邊亦作痛﹐膿水淸稀﹐虛證悉至﹐脈洪大而無力﹐勢甚可畏。用十全大補加附子一錢﹐脈證頓退﹔再劑全退。後用大補湯三十餘劑而痊。

一人便毒﹐腫痛﹐惡寒發熱﹐以荊防敗毒散二劑而止﹐以雙解散二劑而消。

一人便毒﹐焮腫作痛﹐大小便祕﹐脈有力。以玉燭散二劑頓退﹐更以龍膽瀉肝湯四劑而消。

一人便毒﹐服克伐藥以求內消﹐致瀉利少食﹐以二神丸先止其瀉﹐以十全大補倍加白朮﹑茯苓﹐數劑消。

一婦素淸苦﹐因鬱怒患便毒﹐或用敗毒寒涼之藥﹐反晡熱內熱﹐自汗盜汗﹐月經不行﹐口漧咽燥。余謂此鬱气傷脾﹐因藥復損﹐先以當歸湯數劑﹐後兼逍遙散各五十餘劑﹐而諸證皆愈。

舉人淩待之年逾四十﹐患便毒﹐克伐太過﹐飲食少思﹐大便不實﹐遺精脈微。東垣云﹕精滑不禁﹐大便自利﹐腰腳沈重﹐下虛也。仲景曰﹕微弱之脈﹐主气血俱虛也。先以六君子湯加破故紙﹑肉豆蔻煎服﹐瀉止食進﹔更以十全大補湯加行經藥十餘劑而消。

一男子膿熟作脹﹐致小便不利﹐令急鍼之﹐以小柴胡湯加黃蘗﹑白芷﹑金銀花四劑少愈﹐更以托裏消毒散數劑而愈。

一男子陰囊腫﹐狀如水晶﹐時痛時癢﹐出水﹐小腹按之作水聲﹐小便頻數﹐脈遲緩﹐此醉後飲水入房﹐汗出遇風﹐寒濕毒乘聚於囊爲患﹐名水疝也。先以導水丸二服﹐腹水已去﹐小便如常﹔再飲胃苓散倍用白朮﹑茯苓﹐更用气鍼引去聚水而瘥。

一弱人囊癰﹐腫痛未成膿﹐小便赤濇﹐以制甘艸﹑靑皮﹑木通﹑黃蘗﹑當歸﹑麥門冬四劑少愈﹐以淸心蓮子飲而消。

一男子囊癰﹐焮腫痛甚﹐小便濇﹐發熱脈數。以龍膽瀉肝湯倍用車前子﹑澤瀉﹑木通﹑茯苓四劑﹐勢去半﹔仍以前湯﹐止加黃蘗﹑金銀花四劑﹐又減二三﹐便利如常﹐惟一處不消﹐此欲成膿也。再用前湯加金銀花﹑白芷﹑皂角刺六劑﹐微腫痛﹐脈滑數﹐乃膿已成﹐令鍼之﹐腫痛悉退。投滋陰托裏藥﹐及紫蘇末敷之而愈。

一男子囊癰﹐病勢已甚﹐脈洪大可畏。用前湯二劑腫少退﹐以仙方活命飲二劑痛少止。診其脈滑數﹐乃膿已成﹐須鍼之﹐否則陰囊皆潰。彼疑餘言﹐遂用他醫﹐果大潰﹐睪丸掛懸。復求治﹐診之脈將靜﹐以八珍湯加黃芪﹑黃蘗﹑知母﹑山梔﹐更敷紫蘇末﹐數日而痊。此證勢𨿽可畏﹐多得保全﹐患者勿懼。

一弱人囊癰﹐膿熟脹痛﹐大小便祕急﹐鍼之﹐膿出三碗許﹐卽鼾睡﹐覺而神思少健﹐但鍼遲﹐𨿽敷解毒藥﹐亦潰盡矣﹐故用托裏藥三十餘劑始瘥。大抵此證屬陰道虧﹐濕熱不利所至﹐故滋陰除濕藥不可缺。常治腫痛小便祕濇者﹐用除濕爲主﹐滋陰佐之。腫痛已退﹐便利已和者﹐除濕滋陰藥﹐相兼治之。欲其成膿﹐用托裏爲主﹐滋陰佐之。候膿成﹐卽鍼之﹐仍用托裏滋陰藥。濕毒已盡者﹐專用托裏。如膿淸或多或斂遲者﹐用大補之劑及豆豉餅或附子餅灸之。

盧武選封君年逾五十﹐患囊癰﹐瘡口年餘不斂﹐診之﹐微有濕熱﹐以龍膽瀉肝湯治之﹐濕熱悉退﹐乃以托裏藥及豆豉餅灸之而愈。次年復患濕熱頗盛﹐仍用前湯四劑而退﹐又以滋陰藥而消。若潰後虛而不補﹐少壯者成漏﹐老弱者不治。膿淸作渴﹐脈大者﹐亦不治。

胡同知﹐陜西人﹐年逾五十﹐陰囊腫痛﹐得熱愈盛﹐服蟠蔥散等藥不應﹐肝脈數﹐此囊癰也﹐乃肝經濕熱所致。膿已成﹐急鍼之﹐進龍膽瀉肝湯﹐脈證悉退﹔更以托裏滋陰藥﹐外搽杉木灰﹑紫蘇末﹐月餘而愈。此證𨿽潰盛而無害﹐患者審之。

一道官年六十餘﹐陰囊潰痛﹐不可忍﹐睪丸露出。與龍膽瀉肝湯服之﹐及敷麩炭﹑紫蘇末﹐不應。予意此濕气熾盛﹐先飲槐花酒一碗﹐次服前湯﹐少愈﹔更服托裏加滋陰藥﹐月餘而平。設以前藥不應﹐加之峻劑﹐未有不損中气以致敗也。

一人連日飲酒﹐陰挺並囊濕癢﹐服滋陰等藥﹐不應。予謂前陰肝脈絡也﹐陰器縱挺而出﹐素有濕﹐繼以酒﹐爲濕熱合於下焦而然。經曰﹕下焦如瀆。又云﹕在下者引而竭之。遂以龍膽瀉肝湯及淸震湯而愈。此或不應﹐宜補肝湯及四生散治之。

儒者陳時用考試不利﹐一夕﹐飲燒酒﹐入房﹐妻不納。翌日﹐陰囊腫脹﹐焮痛﹐遣人求治。予以除濕熱淸肝火之劑。城門夜閉﹐不及歸服。翌早報云﹕夜來陰囊悉腐﹐玉莖下面貼囊者亦腐﹐此肝火挾酒毒而濕熱熾盛也。仍以前藥加參﹑芪﹑歸﹑朮四劑﹐腐肉盡脫﹐睪丸懸掛。用大補气血藥並塗當歸膏﹐囊莖全復而愈。

給事陸貞山囊癰﹐腫赤脹痛﹐小便濇滯﹐寒熱作渴﹐此肝腎陰虛濕熱下注也﹐當淸肝火﹐除濕毒。遂用柴胡﹑炒龍膽﹑吳茱萸﹑炒黃連﹑當歸﹑金銀花﹑皂角刺﹑赤芍藥﹑防風﹑木通﹑甘艸節﹐一劑腫痛漸退﹔少加防風﹑木通﹑川芎﹑茯苓作飲﹐下滋腎丸以補陰﹐其熱腫俱退。但內有一條筋不消﹐此肝經血气虛損也﹐當滋腎水﹐用六味丸料去茯苓加五味二劑﹐再用補中益气加茯苓作飲﹐送滋腎丸﹐筋頓消而愈。

京兆朱二峯陰囊脹痛﹐彼以爲疝。予診其脈數而滑﹐此囊癰也。因肝腎二經﹐陰虛濕熱所致﹐膿已成矣。服活命飲一劑而潰﹐用補陰托裏藥而斂。

一膏粱之客﹐陰囊腫脹﹐小便不利﹐此中焦積熱﹐乘虛下注﹐先用龍膽瀉肝湯加黃蘗﹑知母﹑黃連﹑牛膝四劑漸愈﹐後用補陰八珍湯加柴胡﹑山梔而愈。後不守禁忌﹐前證復作﹐仍用補陰八珍湯﹑補中益气湯﹑六味丸而痊。又因勞發熱﹐自用四物﹑黃蘗﹑知母之類﹐虛證悉具﹐瘡口開大。予謂五臟气血俱虛也。朝用補中益气﹐夕用六君子加當歸﹐各五十餘劑﹐瘡口漸斂﹔又用六味丸調補而愈。

一男子醉而入房﹐陰囊腫脹大如斗﹐小腹脹悶﹐小水淋赤﹐發熱口漧﹐痰涎壅甚﹐此膀胱陰虛﹐酒毒所乘也。用六味丸料加車前﹑牛膝作飲﹐下滋腎丸﹐諸證頓退﹔再加五味子﹑麥門冬二劑而愈﹔卻以補中益气湯加麥門冬﹑五味子調理而康。若用淡滲﹐復損眞陰﹐決致不起。

知州王汝道先晡熱發熱﹐肢體倦怠﹐入房則腿足酸軟﹐足心熱至腿膝﹐六脈洪數﹐兩尺爲甚。余以足三陰虛﹐欲滋補化源。彼反服苦寒降火之劑﹐後陰囊腫脹。用治疝之藥﹐腫脹益甚﹐形气愈虛。復用溫補之劑﹐腫痛上攻﹐小便不利﹐兩尺脈洪滑﹐按之虛甚。余曰﹕此囊癰也﹐因气血虛而不能潰﹐先用補中益气湯加山藥﹑山茱萸﹑車前子﹑柴胡﹑山梔﹐一劑腫脹頓消﹔隨用六味丸料加車前﹑牛膝﹑柴胡﹑山梔﹐一劑小便漸通﹔乃用活命飲與前二藥消息兼用﹐至二十餘劑﹐囊裂出穢膿甚多﹔乃用托裏消毒散六劑﹐膿穢淸﹔又用托裏散數劑﹐膿水漸少﹔更用補陰托裏散及十全大補湯五十餘劑而痊。

一人不愼房勞﹐患便毒腫痛﹐以雙解散二服通之﹐其痛卽止﹔更以補中湯數劑而膿成﹐鍼之﹔以八珍湯加五味﹑麥門冬﹑柴胡三十餘劑而痊。

通府張敬之患懸癰﹐久不愈﹐日晡熱甚﹐作渴煩喘。或用四物湯黃蘗﹑知母之類﹐前證益甚﹐肢體倦﹐少食﹐大便不實﹐小便頻數。謂余曰﹕何也﹖余曰﹕此脾虛之證﹐前藥復傷而然。遂用補中益气加茯苓﹑半夏數劑﹐飲食漸進﹐前證漸愈﹔更加麥冬﹑五味調理﹐乃痊。經云﹕脾屬太陰﹐爲陰土而主生血。故東垣先生云﹕脾虛元气下陷﹐發熱煩渴﹐肢體倦怠等證﹐用補中益气湯﹐以升補陽气而生陰血。若誤認爲腎虛﹐輒用四物﹑黃檗﹑知母之類﹐反傷脾胃生气﹐是虛其虛矣。況黃蘗﹑知母乃瀉陽益陰之劑﹐若非膀胱陽火盛而不能生陰水﹐以致發熱者﹐不可用也。

一男子年逾五十﹐患懸癰﹐膿淸﹐肝腎脈弱﹐此不愼酒色﹐濕熱壅滯也。然膿淸脈弱﹐老年值此﹐何以收斂﹖況穀道前爲任脈發源之地﹐肝經宗筋之所聚﹐辭不可治﹐後果死。嘗治此癰﹐惟澗水制甘艸有效﹔已破者兼以十全大補湯爲要法。

一儒者患懸癰﹐服坎離丸﹐及四物﹑黃蘗﹑知母之類﹐不應。脈浮洪﹐按之微細。余以爲足三陰虛﹐用托裏散﹐及補陰托裏散﹐漸愈﹔又用六味丸補中益气湯調補化源﹐半載而痊。大凡瘡瘍等證﹐若腎經陽气亢盛﹐致陰水不能化生﹐而患陰虛發熱者﹐宜用坎離丸﹐取其苦寒能瀉水中之火﹐令陽气衰而水自生。若陽气衰弱﹐致陰水不能化生﹐而患陰虛發熱者﹐宜用六味丸﹐取其酸溫﹐能生火中之水﹐使陽气旺則陰自生。況此證屬腎經精气虧損而患者﹐十有八九﹔屬腎經陽气亢盛而患者﹐十無一二。然江南之人患之﹐多屬脾經﹐陰血虧損﹐元气下陷﹐須用補中益气湯升補陽气﹐使陽生而陰長。若嗜欲過多﹐虧損眞水者﹐宜用六味丸補腎經元气以生精血﹐仍用補中益气湯以培脾肺之生气而滋腎水。經云﹕陰虛者﹐脾虛也。但多誤以爲腎經火證﹐用黃蘗﹑知母之類﹐復傷脾肺﹐絕其化源﹐反致不起。惜哉﹗

上捨劉克新懸癰﹐潰後作痛﹐發熱口漧﹐小便赤濇﹐自恃知醫﹐用淸熱消毒之藥不應。乃延予診﹐左尺洪數﹐余以爲陽气盛而陰气虛也。先用四物湯加黃蘗﹑知母等諸劑﹐瀉其陽气﹐使陰自生﹐服數劑﹐諸證漸愈﹔後用補中益气湯﹑六味地黃丸﹐補脾肺滋腎水而瘡口愈。

一儒生懸癰﹐小便赤濇﹐勞則足軟腫痛﹐發熱口漧﹐舌燥﹐食少體倦﹐日晡益甚﹐此气血虛而未能潰也。遂用八珍加麥門﹑山藥﹐倍用制甘艸數劑﹐諸證悉退﹐但患處腫痛﹐此膿內焮也﹔又五劑膿自湧出﹔又五十餘劑﹐而瘡口將完。又因勞役﹐且停藥﹐寒熱作渴﹐腫痛膿多﹐用補中益气湯加炒山梔二劑﹐少愈﹔又以八珍湯加麥冬﹑五味百餘劑﹐腫痛悉去。喜其愼起居﹐節飲食﹐常服補劑而安。但勞則出膿一二滴﹐後惑於他言﹐內用降火﹐外用追蝕﹐必其收斂﹐致患處大潰﹐幾至不起﹐仍補而愈。

《外科正宗》曰﹕一男子患懸癰十餘日﹐焮腫作痛﹐至晚發熱尢甚﹐小水不利。以龍膽瀉肝湯二服﹐小水稍通﹐微痛不止﹐此欲作膿﹔以托裏消毒散加穿山甲﹑皂角刺﹑澤瀉二服而膿出﹔又與十全大補湯﹐月餘而斂。

一男子患懸癰﹐腫甚脹痛﹐此內膿已成﹐卽鍼之﹐出臭膿碗許﹐疼痛頓減。以十全大補湯十餘服而飲食漸進﹐焮痛亦消﹐惟瘡口原潰之甚﹐不易完合﹔間用制甘艸吞蠟礬丸﹐外以附子餅灸之﹐調理三月而愈。

一男子拗內結腫四日﹐作癢微痛﹐以九龍丹一服利五六次﹐腫漸消﹔又以四物加花粉﹑黃蘗﹑知母而愈。

一男子橫痃﹐腫痛堅硬﹐二便濇滯﹐以九龍丹一服通利﹐大便腫稍減﹔間日又用一服﹐二便通利而消。

一男子患魚口十餘日﹐形勢已成﹐腫痛日甚﹐因公事急出﹐不能行走﹐以火鍼法鍼之﹐出紫血鍾許﹐外用膏貼﹐拔出微膿﹐服托裏消毒散而便可行﹐亦且速愈。

一男子魚口﹐潰而口大不斂﹐此服泄藥之過。以十全大補湯﹐加澤瀉﹑丹皮十餘劑﹐外搽玉紅膏﹐月餘而斂。

一男子先出疳瘡﹐久之不愈﹐後發橫痃﹐十餘日始生腫痛。予欲托裏潰膿以泄毒气。彼欲內消﹐自服槐花酒﹑蜈蚣﹑全蠍等藥﹐腫未得消﹐元气已損﹐轉致筋骨疼痛﹐舉動艱辛﹐仍復請治。形體瘦弱﹐脈虛而數﹐此眞元受傷﹐邪气從之﹐𨿽當補養﹐後必欲發時瘡﹐方愈。彼不爲信﹐自仍服敗毒消風等藥﹐元气愈虛﹐飲食不進﹐筋骨疼甚﹐徹夜不睡﹐又復請治。先用補中益气湯倍參﹑芪六服﹐元气稍醒﹔又以八珍湯加麥門冬﹑五味子﹑遠志﹑酸棗仁﹑牡丹皮十餘服﹐夜間方睡﹐惟疼痛不能大減﹐此內虛瘡毒下陷﹐故難取效。朝服六味丸﹐午服十全大補湯﹐又十餘服﹐徧身方發紅點﹐此瘡毒欲出﹐仍服前藥﹐紅點漸髙﹐始成瘡樣。彼時瘡毒一出﹐疼痛頓減﹐元气漸復﹐更服八珍湯加蔞仁﹑銀花﹑土茯苓﹐服至半年﹐其瘡方得漸漸而痊。彼悔執方治病之尢﹐始信因病用方之妙。

一男子風寒未經發散﹐寒中腎囊﹐作腫痛甚。以萬靈丹一服﹐洗浴髮汗﹐寒邪頓退﹔又以四物湯加澤瀉﹑蒼朮﹑山梔﹑天花粉﹐敷如意金黃散數次而全消。

一男子囊腫甚大﹐不熱不疼﹐按之軟而卽起﹐此濕水流注﹐聚而不散。以鈹鍼導去黃水碗許﹔以導水消腎丸﹐服月餘而腫消﹔又以木香補腎丸服之﹐不作。

一男子患此十餘日﹐腫甚脹痛﹐內膿已成﹐鍼之﹐出膿碗許﹐以十全大補湯加澤瀉﹑丹皮十餘劑而斂。

一老人素有疝气﹐因怒傷肝﹐舉發疼痛﹐自服蟠蔥散熱藥﹐腫痛益甚。視之﹐腎囊半邊堅硬﹐皮損紫黑﹐此欲腐爛見睪丸候也。彼不爲信﹐尙欲內消﹐請別醫治之。內服龍膽瀉肝湯﹐外敷四黃散寒涼等藥﹐堅硬果腐﹐飲食少進﹐虛熱不睡﹐痛甚昏憒﹐又復請治。予曰﹕凡病有本末﹐治有權宜。初以藥治疝﹐非疝也。凡疝爲患﹐小腹作疼﹐牽引腎子﹐多寒少熱﹐好飲熱湯。此證乃惱怒傷肝﹐陰虛濕熱爲患。其囊紅腫發熱﹐小便赤濇﹐內熱口漧﹐墜重作痛﹐此爲囊癰之候。初宜淸利則愈﹐而反用疝家熱藥﹔已成宜用補陰托裏﹐又用瀉肝涼劑。此年老气血有虧﹐攻補機關已悞﹐其疾豈有不致危亡者﹖卽當養气血﹑固根本爲主﹐而佐以安神定痛之藥﹐接補元气﹐死生在進退之間﹐尙可轉也。隨以八珍湯加麥冬﹑五味子﹑遠志﹑牡丹皮﹐外以甘艸湯淋洗腐上﹐將已壞黑肉﹐盡行剪落﹐其睪丸已露﹔數日後﹐其患得於補力﹐前證漸退﹐飲食漸進﹐外腐已盡﹐腎子已突大半﹐搽玉紅膏﹐外以膏蓋﹐長肌漸收﹐調理半年外而始得安。

一男子腫痛十餘日﹐堅硬無膿﹐囊頭腫上﹐紫色作爛﹐此欲外腐。以蟾酥錠爲末摻上﹐膏蓋三日﹐腐肉脫下﹐搽玉紅膏﹑太乙膏掩之﹐內服補陰滋腎藥而安。

一男子素有痰火﹐久服降下之藥﹐致腎囊下結腫疼痛﹐脈細而數﹐此陰虛濕熱流注而成﹐潰後必難收斂﹐辭不治。後果出臭膿不禁﹐日漸開大﹐發熱不止﹐飲食不進﹐彊以溫中健脾補托气血﹐終至不應而歿。

一男子欲後受寒﹐致陰囊牽引小腹作痛﹐惡寒發熱﹐診之脈緊數而無力。以五積散一服﹐寒熱乃退﹐痛亦稍止﹔更以八珍湯加肉桂﹑丹皮﹑澤瀉數服而愈。

一童子十五歲﹐患下疳﹐玉莖腫痛﹐外皮浮腫﹐比常粗大一倍。他醫治之﹐皆以解毒淸肝等藥﹐愈腫愈痛。予視之﹐亦用瀉水淸熱滲濕等劑﹐俱不見效。診之脈細數而無力﹐此中气不足﹐脾經濕水乘虛﹐流注停聚不散﹐當行從治之法也。以四物湯合平胃散﹐加木香﹑熟附子﹑人參各五分﹐一服而腫痛頓退﹐又四五服而全消。

一男子下疳﹐玉莖腫痛﹐發寒熱﹐以荊防敗毒散二劑而退﹔又以龍膽瀉肝湯﹐腫痛亦減﹔用四物加黃蘗﹑知母而消。

一男子年四十﹐色欲過度﹐小便濇痛﹐出如白漿﹐結凍成塊﹐此腎傷濕熱爲患。朝以八味丸﹐午以八珍湯加山茱萸﹑牡丹皮﹑黃蘗﹑知母﹐服之月餘﹐而濇痛亦退﹐小便漸淸。但竅中常有滑精﹐不時滲出﹐久至腰彎腳膝無力﹐偶以三因勝駿丸﹐服至月餘﹐前證悉愈。

一男子莖頭腐爛﹐小水濇痛﹐外以珍珠散﹐內服木通湯四服﹐濇痛亦止﹔更服四物湯加黃蘗﹑花粉而痊。

一男子初婚﹐玉莖傷損﹐出血疼甚﹐先以蔥湯浸洗良久﹐隨用珍珠散加冰片摻之﹐腐皮漸幹﹐痛亦漸止﹔內服四物湯加木通﹑山梔四服﹐其腫痛漸止而愈。

一男子皮腫光亮﹐發熱疼甚﹐外敷如意金黃散﹐內服龍膽瀉肝湯加大黃﹐便痛稍愈。去大黃﹐又服而消。

《寓意艸》曰﹕養翀王太翁先生﹐精神內守﹐百凡悉處謙退﹐年登古稀﹐面貌若童子﹐蓋得於天全而不受人損也。從來但苦脾气不旺﹐飲食厚自撙節。邇年少腹有疝﹐形如鵲卵﹐數發以後﹐其形漸大而長﹐從少腹墜入睪囊甚易﹐返位甚難﹐下體稍受微寒卽發﹐發時必俟塊中冷气漸轉暖熱﹐始得軟澑而縮入﹐不然﹐則鼓張於隘口﹐不能入也。近來其塊益大﹐發時如臥酒瓶於胯上﹐半在少腹﹐半在睪囊﹐其勢堅緊如石﹐其气迸入前後﹐腰臍各道筋中﹐同時俱脹。繇是上攻入胃﹐大嘔大吐﹔繇是上攻巓頂﹐戰栗畏寒﹐安危止關呼吸。去冬偶見暴發光景﹐知爲地气上攻﹐亟以大劑參﹑附﹑姜﹑桂投之﹐一劑而愈。以後但遇舉發﹐悉用桂﹑附速效。今五月末旬﹐值昌他往﹐其證連日爲累﹐服十全大補湯二十餘劑﹐其效甚遲。然疑證重﹐不疑藥輕也。值年家兪老先生督餉浙中﹐遙議此證﹐亦謂十全大補用到百劑自效﹐乃決意服。至中秋﹐其證復發。時昌仍用姜﹑桂﹑參﹑附取效。令郎諫議卣翁老先生﹐兩疑而莫所從也。昌請深言其理焉。夫人陽不足則用四君﹐陰不足則用四物﹐陰陽兩不足﹐則合四君四物而加味爲十全大補﹐此中正和平之道也。若夫濁陰之气﹐結聚少腹而成有形則陰盛極矣﹐安得以陰虛之法治之﹐助邪而滋疾乎﹖何以言之﹖婦女有娠者之病傷寒﹐不得已而用麻﹑桂﹑硝黃等傷胎之藥﹐但加入四物﹐則厲藥卽不能入胞而傷胎﹐豈欲除塊中之邪﹐反可用四物護之乎﹖此一證也。凡生癥瘕痞塊者﹐馴至身羸血枯﹐百計除之不減﹐一用四物則其勢立增。夫四物不能生血活血﹐而徒以增患﹐此又一徵也。人身之血脈﹐全賴飲食爲充長﹐四物之滯脾﹐原非男子所貴﹐旣已濁陰極盛﹐時至橫引陰筋﹐直衝陽絡﹐則地气之上陵者﹐大有可慮﹐何得以半陰半陽之藥﹐蔓而圖之﹖四物之不當用無疑矣。卽四君亦元老之官﹐不可以理繁治劇﹐必加以姜﹑桂﹑附子之猛﹐始克勝病。何也﹖陰邪爲害﹐不發則已﹐其發必暴。試觀天气下降則淸明﹐地气上升則晦塞﹐而人身大略可睹。然人但見地气之靜﹐而未見地气之動也﹔方書但言陰气之衰﹐而未言陰气之盛也。醫者﹐每遇直中陰經之病﹐尙不知所措手﹐況雜證乎﹖請縱譚天地之道以明之。天地之道﹐《元會運世》一書論之精矣。至於戌亥所以混茫之理﹐則置之不講﹐以爲其時天與地混而爲一﹐無可講耳。殊不知天不混於地﹐而地則混於天也。蓋地气小動﹐尙有山崩川沸﹐陵遷谷變之應﹐況於地气大動﹐其雷炮迅擊之威﹐百千萬億﹐徧震虛空﹐橫衝逆撞以上加於天﹐寧不至混天爲一耶﹖必至子而天開﹐地气稍下﹐而髙復之體始露也﹔必至醜而地辟﹐地气始返於地﹐而太空之體始廓也。其時人物尙不能生者﹐則以地气自天而下﹐未至淨盡﹐其靑黃紅紫赤白碧之九气而外﹐更有諸多悍疾之气﹐從空注下者﹐動輒綿亙千百丈。如木石之直墜﹐如箭弩之橫流﹐人物非不萌生其中﹐但爲諸多暴气所摧殘﹐而不能長育耳。必至寅而駁劣之气﹐悉返沖和﹐然後人物得遂其生﹐以漸趨於繁衍耳。陰气之慘酷暴烈﹐一至於此﹐千古無人論及。何從知之耶﹖《大藏經》中﹐佛說世界成毀至詳﹐而無此等論說者﹐蓋已包括於地水火風之內﹐不必更言也。夫地水火風有一而非陰邪也哉﹖羣陰之邪﹐釀成劫運﹐昌之所謂地气之混於天者﹐非臆說矣。堪輿家尙知趨天干之吉﹐而辟地支之凶﹐柰何醫之爲道﹐遇地气上奔之證﹐曾不思避其凶禍耶﹖漢代張仲景特著《卒病論》十六卷﹐祿山兵火以後﹐遂湮沒不傳﹐後人無繇獲見。昌因悟明地气混天之理﹐凡見陰邪上衝﹐孤陽擾亂之證﹐陡進純陽之藥急驅陰气﹐呱呱有聲從大孔而出﹐以辟乾坤而揭日月﹐功效亦旣彰彰。如太翁之證﹐屢用姜﹑附奏績者﹐毋謂一時之權宜﹐實乃萬世經常之法也。但悍烈之性﹐似非居恆所宜服﹐卽舉發時服之﹐未免有口漧舌苦之過。其不敢輕用者﹐孰不知之﹐而不知不得不用也。卽如兵者﹐毒天下之物﹐而善用之則民從﹐不善用之則民叛。今討寇之師﹐監而又監﹐制而又制﹐彊悍之气﹐化爲軟戾﹐不得不與寇爲和﹐同至於所過之地﹐搶劫一空﹐荊棘生而凶年兆﹐盡驅良民而爲寇矣。廟堂之上﹐罷兵不能﹐用兵無策﹐大略類然。昌請與醫藥之法互相籌酌。夫堅塊遠在少腹﹐漫無平期﹐而毒藥從喉入胃﹐從胃入腸﹐始得下究﹐舊病未除﹐新病必起矣。於此而用治法﹐先以姜﹑桂﹑附子爲丸﹐曝令堅幹﹐然後以參﹑朮﹐厚爲外廓﹐俾喉胃間知有參﹑朮﹐不知有姜﹑桂﹑附子﹐遞送達於積塊之所﹐猛烈始露﹐庶幾堅者削﹐而窠囊可盡空也。今監督之旄。充滿行間﹐壯士金錢飽他人腹﹐性命懸他人手﹐其不能辦寇固也。而其大病﹐在以兵護監督﹐不以監督護兵﹐所以迄無成功耳。誠令我兵四面與寇相當﹐而令監督於附近賊界﹐堅壁淸野﹐與土著之民﹐習且耕且戰之法﹐以厚爲我兵之外廓﹐則不至於縶騏驥而縛孟賁﹐我兵可以賈勇而前﹐或擊其首尾﹐或搗其中堅﹐或晝息夜奮﹐以亂其烏合﹐而擴淸之功自致矣。況有監督以護之於外﹐諸凡外入之兵﹐不敢越伍而嘩﹐庶幾民不化爲寇﹐而寇可返爲民耳。山澤之臒﹐何知當世﹖然聊舉醫法之一端﹐若有可通者﹐因並及之。或問曰﹕外廓一說﹐於理甚長﹐何以古法不見用耶﹖答曰﹕古法用此者頗多。如用朱砂爲衣者﹐取義南方赤色﹐入通於心﹐可以護送諸藥而達於心也。如用靑黛爲衣者﹐取義東方靑色﹐入通於肝﹐可以護送諸藥而達於肝也。至於攻治惡瘡之藥﹐包入蔥葉之中﹐更嚼蔥厚罨而吞入﹐取其不傷喉膈而直達瘡所也。卽煎劑亦有此法。如用大劑附桂藥煎好﹐再投生黃連二三分﹐一滚卽取起﹐俟冷服之﹐則熟者內行下行﹐而生者上行外行﹐豈非外廓之意耶﹖仲景治陰證傷寒﹐用整兩附子煎熟﹐而入生豬膽汁幾滴和之。可見聖神用藥﹐悉有法度也。

《景嶽全書》曰﹕余嘗治一少年﹐因偶觸穢毒﹐遽患下疳﹐始潰龜頭﹐敷治不效﹐隨從馬口延入尿管﹐以漸而深﹐直至肛門﹐逐節腫痛﹐形如魚骨﹐每過夜則膿結馬口﹐脹不得出﹐潤而通之﹐則先膿後尿﹐敷洗皆不能及﹐甚爲危懼。余嘗遇一山叟﹐傳得槐花蕊方﹐因以治之﹐不十日而莖根漸愈﹐半月後卽自內達外﹐退至馬口而全愈。疳愈後﹐卽見些微廣瘡﹐復與五加皮飲十餘劑而全愈。向彼傳方者曰﹕此方善治淫瘡熱毒﹐悉從小便泄去﹐所以能治此疳。但服此者﹐可免終身瘡毒後患。然猶有解毒奇驗﹐則在瘡發之時﹐但見通身忽有云片紅斑﹐數日而沒者﹐卽皆瘡毒應發之處。瘡毒已解﹐而瘡形猶見﹐是其驗也。予初未之信﹐及此人瘡發之時﹐瘡固不多﹐而通身紅斑果見﹐凡兩日而沒。予始知瘡之有奇﹐一至於此。

余嘗治一彊壯少年﹐遭酷吏之恐﹐病似脹非脹﹐似熱非熱﹐絕食而困。眾謂痰火﹐宜淸中焦。余診之曰﹕此恐懼內傷﹐少陽气索﹐而病及心腎﹐大虧證也。遂峻加溫補﹐兼治心脾﹐一月而起。愈後形气𨿽健如初﹐而陽寂不舉。余告之曰﹕根蒂若斯﹐腎傷已甚﹐非少壯所宜之兆﹐速宜培養心腎﹐庶免他虞。彼反以恐嚇爲疑﹐全不之信﹐未及半載﹐競復病而歿﹐可見恐懼之害匪小也。

