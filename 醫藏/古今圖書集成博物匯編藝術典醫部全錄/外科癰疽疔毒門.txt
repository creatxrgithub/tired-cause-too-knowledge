古今圖書集成醫部全錄卷三百五十九

外科癰疽疔毒門

【按外科證生於各部分者﹐已詳前雜病例中﹐如發腦﹑百會等病之見於頭門﹔發麵﹑發頤等病之見於面門﹔瘰癧﹑天柱等病之見於頸門﹔發背﹑對心等病之見於背門﹔內癰並疽見於胸門﹔臁瘡﹑鶴膝見於四肢﹔妒精﹑疝癲見於前陰之類﹐此皆不復贅。】

黃帝素問

生气通天論

膏粱之變﹐足生大疔﹐受如持虛。

【注髙粱﹐厚味也。味厚傷形﹐气傷於味﹐形气傷則肌腠虛矣。髙粱所變之熱毒﹐逆於肉理而多生大疔。蓋膚腠虛而熱毒乘之﹐有如持虛器而受之也。】

榮气不從﹐逆於肉理﹐乃生癰腫。

【注邪逆於肉理气分﹐而陰陽不和則生癰腫。經曰﹕陽气有餘﹐榮气不行﹐乃發爲癰﹔陰陽不通﹐兩熱相搏﹐乃化爲膿。】

陰陽別論

三陽爲病﹐發寒熱﹐下爲癰腫。

【注三陽者﹐太陽也。太陽之气主表﹐邪之中人始於皮毛﹐邪正相搏﹐發爲寒熱之病矣。太陽主開﹐病則開闔不得﹐邪气從之﹐逆於肉理﹐乃生癰腫。】

異法方宜論

東方之域﹐其民食魚而嗜咸﹐其病皆爲癰瘍﹐其治宜砭石。故砭石者﹐亦從東方來。

【注魚性屬火﹐咸又勝血。《靈樞經》曰﹕飲食不節﹐陰气不足﹐陽气有餘﹐榮气不行﹐乃發爲癰。】

脈要精微論

帝曰﹕諸癰腫筋攣骨痛﹐此皆安生﹖岐伯曰﹕此寒气之腫﹐八風之變也。帝曰﹕治之柰何﹖岐伯曰﹕此四時之病﹐以其勝治之愈也。

【注以勝治之者﹐以五行气味之勝治之而愈也。如寒淫於內﹐治以甘熱﹔如東方生風﹐風生木﹐木生酸﹐辛勝酸之類。】

通評虛實論

所謂少鍼石者﹐非癰疽之謂也。癰疽不得頃時回。

【注癰疽之患﹐榮衛血气並實﹐皮肉筋骨皆傷﹐非若四時之有淺深﹐冬時之少鍼石也。癰者擁也﹐疽者阻也﹐謂熱毒外擁內阻﹐宜卽刺之﹐不得遲延時頃﹐而使邪毒之回轉也。】

气穴論

邪溢气壅﹐脈熱肉敗﹐榮衛不行﹐必將爲膿﹔內銷骨髓﹐外破大腘﹐畱於節湊﹐必將爲敗。

【注夫气爲陽﹐邪畱於肌腠之气分﹐邪正相搏﹐則爲病熱﹐故有壅膿消破之敗證矣。邪气淫溢﹐則正气自壅﹐溪谷之气與脈相通﹐是以脈熱於內而肉敗於外也。榮衛不行﹐則血气畱滯﹐而爲壅膿。腘﹐足之股肉也﹔節湊﹐筋骨相連之處。邪畱其間﹐則筋骨必將爲敗矣。】

气交變大論

歲木不及﹐復則炎暑流火﹐病寒熱瘡瘍痱疹癰痤。

【注皆暑熱之病也。】

歲水不及﹐民病寒瘍流水。

【注此寒毒而無熱化﹐故發爲寒瘍流水而無膿也。】

五常政大論

委和之紀﹐其病支廢癰腫瘡瘍。

【注皆金盛而邪傷肝也。】

卑監之紀﹐其動瘍湧分潰癰腫。

【注土運不及﹐則化气不能施其令﹐逆於肉理也】

赫曦之紀﹐其病笑瘧瘡瘍血流。

【注皆火熱之爲病也。】

堅成之紀﹐其動暴折瘍疰。

【注暴折金受其傷﹐瘍疰皮膚之疾也。】

少陰司天﹐熱气下臨﹐甚則瘡瘍。

【注暑熱淫盛也。】

靈樞經

癰疽篇

黃帝曰﹕余聞腸胃受谷﹐上焦出气﹐以溫分肉而養骨節﹐通腠理﹔中焦出气如露﹐上注溪谷而滲孫脈﹐津液和調﹐變化而赤爲血﹔血和則孫脈先滿溢﹐乃注於絡脈﹐皆盈﹐乃注於經脈。陰陽已張﹐因息乃行。行有經紀﹐周有道理。與天合同﹐不得休止。切而調之﹐從虛去實﹐瀉則不足﹐疾則气減﹐畱則先後。從實去虛﹐補則有餘﹐血气已調﹐形气乃持。余已知血气之平與不平﹐未知癰疽之所從生﹐成敗之時﹐死生之期有遠近﹐何以度之﹖可得聞乎﹖岐伯曰﹕經脈流行不止﹐與天同度﹐與地合紀。故天宿失度﹐日月薄蝕﹐地經失紀﹐水道流溢﹐艸蓂不成﹐五穀不殖﹐經路不通﹐民不往來﹐巷聚邑居﹐則別離異處﹐血气猶然。請言其故﹗夫血脈榮衛﹐周流不休﹐上應星宿﹐下應經數。寒邪客於經絡之中則血泣﹐血泣則不通﹐不通則衛气歸之﹐不得復反﹐故癰腫。寒气化爲熱﹐熱勝則腐肉﹐肉腐則爲膿﹐膿不瀉則爛筋﹐筋爛則傷骨﹐骨傷則髓消﹐不當骨空﹐不得泄瀉﹐血枯空虛﹐則筋骨肌肉不相營﹐經脈敗漏﹐燻於五臟﹐髒傷故死矣。

【注人之血气流行﹐與天地相參﹐與日月相應﹐晝夜環轉之無端也。一息不運﹐則畱滯而爲癰﹐多不治之死證矣。】

黃帝曰﹕夫子言癰疽﹐何以別之﹖岐伯曰﹕榮衛稽畱於經脈之中﹐則血泣而不行﹐不行則衛气從之而不通﹐壅遏而不得行﹐故熱。大熱不止﹐熱勝則肉腐﹐肉腐則爲膿﹐然不能陷﹐骨髓不爲焦枯﹐五臟不爲傷﹐故命曰癰。黃帝曰﹕何謂疽﹖岐伯曰﹕熱气淳盛﹐下陷肌肉筋髓枯﹐內連五臟血气竭﹐當其癰下﹐筋骨良肉皆無餘﹐故命曰疽。疽者上之皮夭以堅﹐上如牛領之皮﹔癰者其皮上薄以澤。此其候也。

【注人之血气﹐流行環轉出入﹐而淫邪泮衍﹐變易無常﹐且气秉有厚薄﹐邪客有微甚﹐是以死生成敗﹐各不同焉。】

刺節眞邪篇

虛邪之中人也﹐灑淅動形﹐起毫毛而發腠理﹐其入深﹐內搏於骨則爲骨痺﹐搏於筋則爲筋攣﹐搏於脈中則爲血閉﹐不通則爲癰。

【注灑淅動形﹐故搏於皮脈肉筋骨而爲痺爲攣爲癰爲癢。陰勝則爲寒﹐寒則眞气去﹐有傷衛气則爲不仁。此皆邪气之所生也。】

虛邪之入於身也深﹐寒與熱相搏﹐久畱而內著﹐寒勝其熱則骨疼肉枯﹐熱勝其寒則爛肉腐肌爲膿﹐內傷骨﹐內傷骨爲骨蝕。有所疾前筋﹐筋屈不能伸﹐邪气居其間而不反﹐發爲筋澑。有所結气歸之﹐衛气畱之﹐不得反﹐津液久畱﹐合而爲腸澑。久者數歲乃成﹐以手按之柔﹐已有所結气歸之﹐津液畱之﹐邪气中之﹐凝結日以易甚﹐連以聚居﹐爲昔癅。以手按之堅﹐有所結深中骨﹐气因於骨﹐骨與气並﹐日以益大﹐則爲骨疽。有所結中於肉﹐宗气歸之﹐邪畱而不去﹐有熱則化而爲膿﹐無熱則爲肉疽。凡此數气者﹐其發無常處而有常名也。

【注寒與熱搏者﹐形中之陰陽二气也。蓋形舍气﹐气歸形﹐形气之相合也。是以傷形則病气﹐傷气則病形。結气歸之者﹐寒熱相搏之气﹐歸於邪畱之形所也。凡此數气者﹐其發無定處﹐而有肉枯﹑骨蝕﹑筋澑﹑昔癅之定名也。】

脈度篇

六腑不和則畱爲癰。

【注在內者六腑爲陽﹐在外者皮膚爲陽。本經曰﹕陽气有餘﹐榮气不行﹐乃發爲癰。是以六腑不和﹐則血气畱滯於皮腠而爲癰﹐此病從內而外也。】

寒熱病篇

五臟身有五部﹕伏兔一﹔腓二﹐腓者腨也﹔背三﹔五臟之兪四﹔項五。此五部有癰疽者死。

【注伏兔﹐腎之街也。腨者﹐脾之部也。背者﹐肺之兪也。五臟兪者﹐謂五椎之心兪也。項者﹐肝之兪也。本經曰﹕癰疽之發﹐不從天下﹐不從地出﹐積微之所生也。故五部之有癰疽者﹐乃五臟漸積之郁毒﹐外應於血气之不和而爲癰疽﹐故五部有此者死。】

玉版篇

黃帝曰﹕病之生時﹐有喜怒不測﹐飲食不節﹐陰气不足﹐陽气有餘﹐榮气不行﹐乃發爲癰疽。陰陽不通﹐兩熱相搏﹐乃化爲膿。小鍼能取之乎﹖岐伯曰﹕聖人不能使化者﹐爲其邪不可畱也。故兩軍相當﹐旗幟相望﹐白刃陳於中野者﹐此非一日之謀也。能使其民令行禁止﹐士卒無白刃之難者﹐非一日之教也﹐須臾之得也。夫至使身被癰疽之病﹐膿血之聚者﹐不亦離道遠乎﹖夫癰疽之生﹐膿血之成也﹐不從天下﹐不從地出﹐積微之所生也。故聖人自治於未有形也﹐愚者遭其已成也。黃帝曰﹕其已形不予遭﹐膿已成不予見﹐爲之柰何﹖岐伯曰﹕膿已成十死一生﹐故聖人弗使已成﹐而明爲良方﹐著之竹帛﹐使能者踵而傳之後世﹐無有終時者﹐爲其不予遭也。

【注皮膚分肉之气血﹐從內而出於外﹐少有畱滯﹐則漸積而成癰膿。如發於外而小者易愈﹐大者多害。若畱積在內﹐成癰膿而不見者﹐十死一生也。】

黃帝曰﹕其已有膿血而後遭乎﹖不導之以小鍼治乎﹖岐伯曰﹕以小治小者其功小﹐以大治大者多害。故其已成膿血者﹐其惟砭石鈹鋒之所取也。

【注癰小而以小鍼治之者﹐其功小而易成﹔癰大而以大鍼治之者﹐多有逆死之害。故其已成膿血者﹐其惟砭石鈹鋒之所取也。】

金匱要略【漢張機】

病脈證治

諸浮數脈應當發熱而反灑淅惡寒﹐若有痛處﹐當發其癰。師曰﹕諸癰腫欲知有膿無膿﹐以手掩腫上﹐熱者爲膿﹐不熱者爲無膿。

問曰﹕寸口脈浮微而濇﹐法當亡血﹐若汗出﹐設不汗者云何﹖答曰﹕若身有瘡﹐被刀斧所傷﹐亡血故也。

病金瘡﹐王不畱行散主之。

中藏經【漢華佗】

總論

夫癰疽瘡腫之作者﹐皆五臟六腑蓄毒不流﹐則皆有矣﹐非獨因榮衛壅塞而發者也。其行也有處﹐其主也有歸。假令發於喉舌者﹐心之毒﹔發於皮毛者﹐肺之毒﹔發於肌肉者﹐脾之毒﹔發於骨髓者﹐腎之毒。發於下者﹐陰之毒﹔發於上者﹐陽之毒。發於外者﹐六腑之毒﹔發於內者﹐五臟之毒。故內曰壞﹐外曰潰﹐上曰從﹐下曰逆。發於上者﹐得之速﹐發於下者﹐得之緩。感於六腑則易治﹐感於五臟則難瘳也。又近骨者多冷﹐近虛者多熱。近骨者久不愈﹐則化成血蠱﹔近虛者久不愈﹐則傳气成漏。成蠱則多癢少痛﹐或先癢後痛。生漏則多痛少癢﹐或不痛不癢。內虛外實者﹐多痛少癢﹐血不止則多死﹔膿疾潰則多生。或吐逆無度﹐飲食不時﹐皆癰疽之使然﹐種候萬端﹐要在憑詳。

論五疔狀候

五疔者﹐皆由喜怒憂思﹐衝寒冒熱﹐恣飲醇酒﹐多嗜甘肥﹐毒魚酢醬﹐色欲過度之所爲也。蓄其毒邪﹐浸漬臟腑﹐久而不散﹐始變而成。其名有五﹕一曰白疔﹐二曰赤疔﹐三曰黃疔﹐四曰黑疔﹐五曰靑疔。白疔起於右鼻下﹐初而粟米﹐根赤頭白﹐麻木或痛癢﹐使人憎寒頭重﹐狀若傷寒﹐不欲食﹐胸膈滿悶﹐喘促昏冒者死﹐未者可治。此疾不過五日﹐禍必至矣﹐宜速治之。赤疔在舌下﹐根頭俱赤﹐發痛﹐舌本硬﹐不能多言﹐驚﹐煩悶恍惚﹐多渴引水不休﹐小便不通﹐狂者死也﹐未者可治。此不出七日﹐禍必至矣。大人小兒﹐皆能患也。黃疔起於唇齒齦邊﹐其色黃﹐中有黃水﹐發則令人多食而還出﹐手足麻木﹐涎出不止﹐腹脹而煩﹐多睡不寤者死也﹐未者可治。黑疔者﹐起於耳前﹐狀如瘢痕﹐其色黑﹐長或不定﹐使人牙關急﹐腰脊膝不仁。不然﹐則病亦不出三歲死﹐皆由腎气漸絕也﹐宜愼欲事。靑疔起於目下﹐始如瘢癅﹐其身靑硬如石﹐使人目昏昏然無所見﹐多恐悸﹐睡不安寧﹐久不愈﹐令人盲或脫睛。有此則不出一年﹐禍必至矣。白疔其根肺﹐赤疔其根心﹐黃疔其根脾﹐黑疔其根腎﹐靑疔其根肝。五疔之候﹐最爲巨疾﹐不可不察也。

千金方【唐孫思邈】

總論脈證治法

脈數身無熱﹐卽內有癰。

諸浮數脈當發熱﹐而反灑灑惡寒﹐若有痛處﹐當結爲癰。

脈微而遲﹐必發熱﹐脈弱而數此爲振寒﹐當發癰腫。

脈浮而數﹐身體無熱﹐其形默默﹐胃中微燥﹐不知痛處﹐其人當發癰腫。

脈滑而數﹐滑則爲實﹐數則爲熱﹐滑則爲榮﹐數則爲衛。榮衛相逐﹐卽結爲癰。熱之所過﹐卽爲癰膿。身體爲痛處﹐時時苦有瘡。

趺陽脈滑而數﹐法當下重。少陰脈滑而數﹐婦人陰中生瘡。

夫癰疽初發至微﹐人皆不以爲意﹐此實奇患﹐惟宜速治﹐稍遲﹐乃卽病成﹐以此致禍者不一。但發背外皮薄爲廱﹐外皮厚爲疽﹐宜急治之。

凡癰疽初發﹐或似小癤﹐或復大痛﹐或復小痛﹐或發如米粒大白膿﹐此皆微候﹐善察之。見有小異﹐卽須大驚忙﹐急須攻之﹐及斷口味﹐速服諸湯﹐下去熱毒。若無醫藥處﹐卽灸當頭百壯﹔其大重者﹐灸四面及中央二三百壯﹐數灸不妨多也。復薄冷藥﹐種種救療﹐必速瘥也。

凡用藥貼法﹐皆當瘡頭處﹐其藥開孔﹐令泄熱气。亦當頭以火鍼鍼入四分﹐卽瘥。

凡癰疽癅石癰結筋瘰癧﹐皆不可就鍼角。鍼角者﹐少有不及禍也。

凡癰無問大小﹐已覺卽取膠如手掌大﹐暖水浸令軟納納然﹐稱大小﹐當頭上開一孔如錢孔大﹐貼腫上﹐令相當﹐須臾幹急﹐若未有膿者卽定不長﹐已作膿者當自出。若以鋒鍼當孔上刺出膿﹐大好。至瘥乃洗去膠。

凡腫根廣一寸已下名癤﹐一寸已上名小癰﹐如豆粒大者名皰子﹐皆始作﹐急服五香連翹湯﹐下之數劑﹐取瘥乃止。

凡癰髙而光大者﹐不大熱﹐其肉正平無尖而紫者﹐不須攻之﹐但以竹葉黃芪湯申其气耳﹐肉正平爲無膿也。癰卒痛﹐以八味黃芪散敷之。大癰七日﹐小癰五日。其自有堅彊者﹐寧生破發乳﹐若熱手不可得近者﹐先內服王不畱行散﹐外摩發背膏。若背生破無苦﹐在乳宜令極熱﹐候手按之﹐隨手卽起者﹐瘡熟也﹐須鍼之。鍼法要得著膿﹐以意消息。胸背﹐不過一寸斟量﹐不得膿﹐卽與食肉膏散﹐著銳頭內癰口中。如體气熱歇﹐卽服木占斯散。五日後癰欲著痂者﹐卽服排膿內塞散。

凡癰破之後﹐便綿惙欲死﹐內寒外熱﹐【闕文】腫自有似癰而非者﹐當以手按腫上無所連﹐乃是風毒耳﹐勿鍼之﹐宜服升麻湯﹐外摩膏。破癰口﹐當令上畱三分﹐近下一分鍼之。務令極熟﹐熟便不痛。破後敗壞不瘥者﹐作豬蹄湯洗之﹐日二﹐夏用二日﹐冬用六七日。用湯半劑亦可。夫癰壞後有惡肉者﹐宜豬蹄湯洗去穢﹐次敷蝕肉膏散﹔惡肉盡後﹐敷生肉膏散﹐及摩四邊﹐令好肉速生。當斷絕房室﹐忌風冷﹐勿自勞煩。待筋脈乎復﹐乃可任意耳。緣新肉易傷﹐傷則裏潰﹐潰則重發﹐發卽難救﹐愼之愼之。白痂最忌。

凡諸暴腫﹐一一不同﹐無問近遠﹐皆服五香連翹湯﹐刺去血﹐小豆末敷之。其間數數以鍼刺去血。若失療已潰爛者﹐猶服五香湯及漏蘆湯下之﹐隨熱多少﹐依方用之﹐外以升麻湯拓洗熨之﹐摩升麻膏。若生息肉者﹐以白﹝艸閭﹞茹散敷之﹐靑黑肉去盡停止。好肉生﹐敷升麻膏。如肌不生﹐敷一物黃芪散。若敷白﹝艸閭﹞茹﹐靑黑惡肉不盡者﹐可以漆頭﹝艸閭﹞茹散半錢﹐和白﹝艸閭﹞茹散三錢﹐稍稍敷之。其散各取當色單搗篩之﹐直爾成散用之。或身中忽有痛處﹐如遭打撲之狀﹐名曰气痛。痛不可忍﹐遊走不住﹐發作有時。痛則小熱﹐痛定則寒。此皆由冬時受溫气﹐至春暴寒﹐風來折之﹐不成溫病﹐乃作气痛。宜先服五香連翹湯﹐摩丹參膏﹔又以白酒煎楊柳皮﹐及暖熨之。有赤气點點者﹐卽刺出血也。其五香連翹湯﹐及小竹瀝湯﹐可服數劑。勿以一劑未瘥便住藥﹐以爲無效﹐禍卽至矣。中間用白薇散佳。又有气腫痛﹐其狀如癰腫無頭﹐虛腫﹐色不變﹐但皮急痛﹐不得近手﹐亦須服此五香湯【湯原缺﹐據《千金》卷二十二癰疽補。】﹐次白鍼瀉之﹐次與蒺藜散敷之。

胸中痛﹐短气者﹐當入暗室中﹐以手指捺左眼﹐視若見光者﹐胸中有結癰﹔若不見光者﹐是瘭疽內發出也。

經云﹕气宿於經絡中﹐气血俱濇不行﹐壅結爲癰疽也。不言熱之所作﹐其後爲癰。又陽气湊集﹐寒化爲熱﹐熱甚則肉腐爲膿也。又人體有熱﹐被寒冷搏之﹐而脈凝結不行﹐熱气壅結成癰疽。方有灸法﹐亦有溫治法。以其中冷未成熱之時﹐宜用冷藥貼敷之。治熱已成﹐以消熱﹐令不成膿也。赤色腫有尖頭者﹐藜蘆膏敷之。一云酢和蚌蛤灰塗﹐幹則易之。

余平生凡治癰疽﹐得效者﹐皆卽記之。考其病源﹐多是藥气所作﹐或有上世服石﹐遂令子孫多有此疾。食中尢不宜食麵及酒蒜﹐及愼溫牀厚被。能愼之者﹐可得終身無疾。此皆躬自驗之﹐故特論之也。

疔腫

夫稟形之類﹐須存攝養。將息失度﹐百病萌生。故四時代謝﹐陰陽遞興。此二气﹐更相擊怒。當是時也﹐必有暴气。夫暴气者﹐每月之中﹐必有卒然大風大霧﹐大寒大熱﹐若不時避﹐人忽遇之﹐此皆入人四體﹐頓折皮膚﹐流注經脈﹐遂使腠理壅隔﹐榮衛結滯﹐陰陽之气不得宣泄﹐變成癰疽疔毒惡瘡諸腫。至於疔腫﹐若不預識﹐令人死不逮時。若著訖乃欲求方﹐其人已入木矣。所以養生之士﹐須早識此方。凡是瘡痍﹐皆無所逃。

凡療疔腫﹐皆刺中心至痛﹐又刺四邊十餘下﹐令血出﹐去血敷藥﹐藥气得入鍼孔中﹐佳。若不達瘡內﹐療不得力。

又其腫好著口中頰邊舌上﹐見赤黑如珠子﹐磣痛應心是也。是秋冬寒毒﹐久結皮中﹐變作此疾。不卽療之﹐日夜根長﹐流入諸脈數道﹐如箭入身捉人﹐不得動搖。若不愼口味房室﹐死不旋踵。經五六日不瘥﹐眼中見火﹐神昏口干心煩﹐卽死也。

一曰麻子疔﹐其狀肉上起頭﹐大如黍米﹐色稍黑﹐四邊微赤﹐多癢﹐忌食麻子及衣布並入麻田中行。

二曰石疔﹐其狀皮肉相連﹐色烏黑如黑豆﹐甚硬﹐刺之不入。肉內陰陰微疼。忌瓦礫磚石之屬。

三日雄疔﹐其狀頂頭黑黶﹐四畔仰瘡皰漿起﹐有水出色黃﹐大如錢孔﹐形髙。忌房事。

四曰雌疔﹐其狀瘡頭稍黃﹐向裏黶﹐亦如灸瘡﹐四畔皰漿起﹐心凹色赤﹐大如錢孔。忌房事。

五曰火疔﹐其狀如湯火燒灼﹐瘡頭黑黶﹐四邊有皰漿起﹐如赤粟米。忌火炙爍。

六曰爛疔﹐其狀色稍黑﹐有白斑﹐瘡潰則有膿水流出﹐瘡形大小如匙面。忌沸熱食爛臭物。

七曰三十六疔﹐其狀頭黑浮起﹐形如黑豆﹐四畔起大赤色。今日生一﹐明日生二﹐後三日生三﹐乃至十。若滿三十六﹐藥所不能治﹔如未滿三十六者﹐可治。俗名黑皰。忌嗅怒蓄積愁恨。

八曰蛇眼疔﹐其狀瘡頭黑皮上浮﹐生形如小豆﹐狀似蛇眼大﹐體硬。忌惡眼人看。並嫉妒人見及毒藥。

九曰鹽膚疔﹐其狀大如匙面﹐四面皆赤﹐有黑粟粒起。忌食鹹。

十曰水洗疔﹐其狀大如錢形﹐或如錢孔大﹐瘡頭白﹐裏黑黶﹐汁出中硬。忌飲漿水水洗渡河。

十一曰刀嫌疔﹐其狀瘡闊狹如薤葉大﹐長一寸﹐左側肉黑如燒爍。忌刺及刀鎌切割。鐵刃所傷﹐可以藥治。

十二曰浮漚疔﹐其狀瘡體曲圓﹐少許不合﹐長而狹﹐如薤葉大﹐內黃外黑﹐黑處刺不痛﹐內黃處刺之則痛。

十三曰牛拘疔﹐其狀肉皰起﹐掐不破。

右十三種瘡﹐初起必先癢後痛﹐先寒後熱﹐熱定則寒﹐多四肢沈重﹐頭痛﹐心驚眼花﹐若大重者則嘔逆﹐嘔逆難治。其麻子疔一種﹐始末惟癢﹐所最忌者﹐不得犯觸﹐犯觸者卽難療。其浮漚疔﹑狗疔兩種﹐無所禁忌﹐縱不療亦不能殺人﹐其狀寒熱與諸疔同﹐皆以此方療之﹐萬不失一。欲知犯觸之狀﹐但脊彊瘡痛極甚﹐不可忍者是也。

瘡瘍全書【宋竇漢卿】

圍法貼紙訣

凡用圍藥﹐多加功夫攪千餘下﹐其藥自稠﹐輕手圍之﹐畱孔必須如鵝子形狀。須用薄紙貼之﹐務要扯碎貼上﹐免致繃裂疼痛之苦。待圍藥略幹﹐再用調藥余汁潤之﹐以助藥力。況藥幹不能入肌肉﹐借濕以通竅耳。

開刀手法

凡瘡瘍之起﹐疼痛固屬於心火﹐久而陽气升上﹐蒸肉化爲膿。若不原其膿之有無﹐遽爾開刀﹐則鮮血突出﹐膿何從來﹖致患者煎寒發熱﹐日夜疼痛﹐無法可止。可先將指頭按患上﹐隨手而起﹐四畔悉軟﹐觀其頭聚﹐擇尻神不犯吉日﹐將刀頭向上開之﹐方不致傷新肉。取出刀﹐再撚綿紙條潤油度之﹐使膿水齊會﹐半日扯出﹐則膿水易幹。外貼呼膿膏﹐四圍再用搜膿散敷之。

疔瘡總論

大抵疔瘡有十三種﹐而有靑黃赤白黑﹐所以應五臟也。復有暑疔﹑火疔﹑气疔﹐冷疔者﹐皆以其時候緩急浮實之異。但初發起﹐或先腫後痛﹐先寒後熱﹐四肢拘急沈重。彊痛者﹐得證便發寒熱﹐瘡邊麻﹐漸至半身大痛應心﹐嘔逆自利﹐足冷至膝﹐四畔紫黑色﹐皆爲重證。惟麻子疔始末皆癢﹐其證候寒熱與諸疔瘡同﹐但覺背彊其痛甚者﹐乃觸犯所致﹐卽取枸杞根搗汁服之﹐彌佳。再狗屎白色者﹐得雨露之功﹐臭气已去﹐加枸杞根和勻﹐絞取淸汁服之﹐尢良。但有卒患喉痛﹐心寒熱﹐或腹痛惡寒發熱者﹐當預防生此疔證也。凡疔瘡多生口邊頰內﹐或舌上﹐赤黑點點如珠磣痛﹐應心者是也﹐不卽治之﹐日夜根長﹐流入諸脈﹐如箭入身﹐不得動搖﹐經久五六日後﹐甚者毒气入腹﹐眼中見火﹐神昏煩悶﹐嘔吐﹐恍惚如醉如癡﹐不可療矣。疔瘡有頭黑硬而凹者﹐瘡頭白而腫實者﹐瘡頭如豆垽色者﹐瘡頭鮮紅色者﹐瘡頭內有黑脈者﹐瘡頭紅赤而浮虛者﹐瘡頭如梔而黃者﹐瘡頭如金箔者﹐瘡頭如茱萸者﹐瘡頭如石橊子者﹔有初如風疹﹑粉刺﹐搔破入風則黃水出﹐其裏有赤黑脈而微腫者﹐肉中突起﹐如魚眼赤黑﹐慘痛徹骨者。結久皆爲爛瘡﹐瘡下深孔如大鍼穿物。初生時突起如釘﹐故名疔瘡﹐令人惡寒發熱﹐四肢彊直而牽痛﹐一二日瘡變黑色﹐焦黑腫大﹐光起根硬﹐不可近﹐犯之則痛甚﹐甚則發於頭面手足骨節間者﹐此气血聚會之所﹐宜急治之。有似灸瘡四邊泡漿者﹐但其瘡熟時膿水出瘡孔﹐如蜂窠病﹐易瘥也。此瘡惡證﹕眼黃面靑舌黑﹐冷汗發渴﹐腳冷至膝下﹐不食自利﹐瘡冷不痛﹐嘔逆﹐瘡不起發﹐四畔不紅﹐瘡邊麻木﹐幹黑生刺﹐瘡邊紫黑色﹐磣痛應心﹐眼中見火﹐神昏煩悶﹐神思恍惚﹐猶如醉如癡者﹐皆難治也。試以鍼刺患人手足中指﹐不痛者難治。凡初生時﹐紅軟溫和﹐忽然頂陷黑﹐謂之走黃﹐此證危矣﹐急服飛龍奪命丹﹑追疔奪命湯。其有發於太陽眼邊者﹐名曰釘腦疔﹐十死一生。《內經》以白疔發於右鼻﹐赤疔發於舌根﹐黃疔發於口唇﹐黑疔發於耳前﹐靑疔發於目下。蓋取五色以應五臟﹐各有所屬部位而已。然或肩或腰或足﹐發無定處。如在頭面手足骨節間者甚急。

拔法

凡疔瘡之起﹐多發於嘴唇上邊﹐初如米大﹐或如粉刺﹐擠破﹐入湯火風气﹐亦要變成疵瘡。疵瘡者﹐卽疔之別名也。先用蔥白同飛龍奪命丹五粒和嚼爛﹐熱酒半碗過下﹐以衣覆患上﹐略出汗爲妙。上午服藥﹐下午卽將絕利磁鋒劃破瘡口十字﹐卽摻飛龍奪命末在內﹐而外用蟾舌研爛﹐蟾肚底皮貼之﹐內服追疔湯劑。若發於須髮者﹐卽剃去須髮﹐如前法治之。此法百發百中﹐活人多矣。凡發於頭面上者﹐切不可用冷藥敷之。若敷冷藥﹐趕熱毒惡戾之气入於喉間﹐斷不能生矣。

各種疔

芝麻疔﹐用黑雲膏﹐或用紫花艸敷瘡上。走注者﹐徧身疼不能轉動﹐服蠲毒流气飲﹑蟾酥丸。

气疔﹐用勝金錠服蟾酥丸﹐外用紫花艸敷之。

火疔﹐用勝金錠服蟾酥丸﹐紫花艸敷瘡上。

冷疔者﹐髙粱之變﹐風濕餘毒﹐天陰久冷﹐攻於膝下﹐傳於足太陰經。初生如米﹐漸成潰爛﹐其色如煤﹐敗血來侵﹐骨肉損壞﹐遂成大患。經年骨節疼痛﹐累歲不能生肌。先用艾葉﹑蛇牀子﹑紫蘇﹑豨薟艸煎湯洗之﹐內服黃芪﹑白朮﹑蒼朮﹑當歸﹑白芍﹑連翹﹑生地之藥﹐外用隔紙膏貼之﹐節勞內省﹐亦可瘳矣。

魚臍疔﹐春用黑雲膏﹐夏用蟾舌膏﹐秋用桐淚膏﹐冬用勝金錠。

飛遊毒

此毒因榮衛受其肌熱﹐故生此疽。赤腫走注不定﹐用溫水洗患處﹐用三稜鍼刺毒上二三十鍼﹐或磁鋒砭之亦妙﹐隨用拔毒散敷之。

紅絲瘡

夫紅絲者﹐心腸積毒﹐气血相凝﹐灌於經絡之間﹐發於肌膚之上﹐紅絲貫穿﹐如一紅綫﹐或疼或癢﹐皆由風熱相乘而生﹐如箭之速﹐若行至心間卽死。急當頭以磁鋒刺破﹐擠出毒血﹔其紅絲之中再刺之﹐方絕其根。急用當歸﹑連翹解毒之劑治之。須戒酒數日。

河間六書【金劉完素】

總論

瘡瘍者﹐火之屬﹐須分內外以治其本。《內經》曰﹕膏粱之變﹐足生大疔。其原在裏﹐發於表也。受持如虛﹐言內結而發諸外﹐未知從何道而出﹐皆是從虛而出也。假令太陽經虛﹐從背而出﹔少陽經虛﹐從鬢而出﹔陽明經虛﹐從髭而出﹔督脈經虛﹐從腦而出。經曰﹕地之濕气﹐感則害人皮膚筋脈。其在外﹐盛則內行。若其脈沈實﹐當先疏其內以絕其原也。其脈浮大﹐當先托裏﹐恐气傷於內也。有內外之中者﹐邪气至盛﹐遏絕經絡﹐故發癰腫。經曰﹕榮气不從﹐逆於肉理﹐乃生癰疽。此因失托裏﹐及失疏通﹐又失行榮衛也。治瘡之大要﹐須明托裏﹑疏通﹑行榮衛三法。托裏者﹐治其外之內﹔疏通者﹐治其內之外﹔行榮衛者﹐治其中也。內之外者﹐其脈沈實﹐發熱煩躁﹐外無焮赤痛﹐其邪气深於內也﹐故先疏通以絕其原。外之內者﹐其脈浮數﹐焮腫在外﹐形證外顯﹐恐邪气極而內行﹐故先托裏。內外之中者﹐外無焮惡之气﹐內亦臟腑宣通﹐知其在經﹐當和榮衛也。用此三法之後﹐𨿽未差﹐必無變證﹐亦可使邪气峻減而易痊愈。故經曰﹕諸痛癢瘡瘍皆屬心火。又曰﹕知其要者﹐一言而終﹔不知其要﹐流散無窮。

《素問》云﹕痛癢瘡瘍﹐癰腫疽疹﹐癅气結核﹐怫郁甚者皆熱。五臟不和﹐九竅不通﹔六腑不和﹐畱結爲癰。近於火气﹐微熱則癢﹐熱甚則痛﹐附近則灼而爲瘡﹐皆火之用也。人之瘡腫﹐因內熱外虛所生也。爲風濕之所乘﹐則生瘡腫。然肺主气﹐候於皮毛﹐脾主肌肉﹐气虛則膚腠開﹐爲風濕所乘﹐脾气濕而內熱﹐卽生瘡也。腫者﹐由寒熱毒气﹐客於經絡﹐使血濇而不通﹐壅結成腫。風邪不作﹐卽無頭無根。寒血相搏作者﹐卽有頭有根。壅盛則爲膿﹐赤根腫則風气流潰也。瘡以痛癢﹐痛則爲實﹐癢則爲虛。非虛爲寒也﹐正謂熱之微甚也。癢則美疾也。故火旺於夏﹐而萬物蕃鮮榮美也。炙之以火﹐漬之以湯﹐而其癢轉甚者﹐微熱之所使也。癢去者﹐謂熱令皮膚縱緩﹐腠理開通﹐陽气得泄﹐熱散而去。或夏熱皮膚癢﹐而以冷水沃之﹐其癢不去﹐謂寒能收斂﹐腠理閉密﹐陽气鬱結﹐不能散越﹐怫熱內作故也。瘡瘍皆爲火熱﹐而反腐出膿水者﹐猶谷肉果菜﹐熱極則腐爛而潰爲污水也。潰而腐爛者﹐水之化也。癰淺而大﹐疽深而惡﹐熱勝血則爲癰膿也。瘍有頭﹐小瘡也。疹浮而小﹐癮疹也。癅气赤癅丹熛﹐熱勝气﹐火之色也。

人近火气﹐微熱則癢﹐熱甚則痛﹐附近則灼而爲瘡﹐皆火之用也。或癢痛如鍼輕刺者﹐猶飛迸火星灼之然也。癢者﹐美疾也。炙之以火﹐漬之以湯﹐而癢轉甚者﹐微熱之所使也。因而癢去者﹐熱令皮膚縱緩﹐腠理開通﹐陽气得泄而熱散也。或夏熱皮膚癢﹐以冷水沃之不去者﹐寒能收斂﹐腠理閉密﹐陽气鬱結﹐不能散越﹐怫熱內作故也。癢得爬而解者﹐爬爲火化﹐微則亦能令癢﹐甚則癢去者﹐爬令皮膚辛辣而屬金化﹐辛能散﹐故金化見則火力分而解矣。或云痛爲實癢爲虛者﹐非謂虛爲寒也﹐正謂熱之微甚也。或疑瘡瘍皆屬火熱﹐而反腐爛出膿水者﹐何也﹖猶谷肉果菜﹐至於極熱﹐則腐爛而潰爲污水也。潰而腐爛者﹐水之化也。所謂五行之理﹐過極則勝己者反來制之﹐故火熱過極則反兼於水化﹐又如鹽能固物﹐令不腐爛者﹐鹹寒水化﹐制其火熱使不過極﹐故得久固也。萬物皆然。

東垣十書【元李杲】

總論

膏粱之變﹐亦是滋味過度﹐榮气不從﹐逆於肉理﹐乃生癰腫。榮气者﹐胃气也。飲食入於胃中﹐先輸於脾而朝於肺﹐肺朝百脈﹐次及皮毛﹐先行陽道﹐下歸五臟六腑﹐而气口成寸矣。今富貴之人﹐不知其節﹐法酒肥羊﹐雜以厚味﹐積久太過﹐其气味俱厚之物﹐乃陽中之陽﹐不能走於空竅而先行陽道﹐今反行陰道則濕气大盛﹐子令母實﹐火乃大旺﹐實熱旣盛﹐必來克腎。若不愼房事﹐損其眞火﹐則水泛而濕熱之化上行﹐其瘡必出背上及腦﹐此爲大疔之最重者。若毒气出肺﹐或脾胃之部分﹐毒之次也。若出於他經﹐又其次也。濕熱之毒所止處﹐無不潰爛。故經言膏粱之變﹐足生大疔﹐受如持虛者﹐如持虛器以受物﹐則無不受矣。治大疔之法﹐必當瀉其榮气。以標本言之﹐先受病爲本﹐非苦寒之劑爲主爲君﹐不能除其苦楚疼痛也。諸瘡瘍有痛﹐往往多以乳香﹑沒藥﹐雜以芳香之藥止之﹐必無少減之理﹐此其悞也。若使經絡流通﹐臟腑中去其壅滯﹐必無痛矣。痛則以苦寒之劑除之﹐無不愈者。瘡瘍食肉﹐與自殺無異﹐法當瀉气而反補之故也。

用藥加減法

發背疔腫膿潰﹐前後虛而頭痛者﹐於托裏藥內加五味子。恍惚不寧﹐加人參﹑茯神。虛而發熱者﹐加地黃﹑﹝艸舌﹞萋根。潮熱者﹐加柴胡﹑地骨皮。渴不止者﹐加知母﹑赤小豆。虛煩者﹐加枸杞﹑天門冬。自利者﹐加厚朴。膿多者﹐加當歸﹑川芎。痛甚者﹐加芍藥﹑乳香。肌肉遲生者﹐加白蘞﹑官桂。有風邪者﹐加獨活﹑防風。心驚悸者﹐加丹砂。口目瞤動者﹐加羌活﹑細辛。嘔逆者﹐加丁香﹑藿葉。痰多者﹐加半夏﹑陳皮。

丹溪心法【元朱震亨】

總論證治

癰疽只是熱勝血。

六陽經六陰經﹐有多气少血者﹐有少气多血者﹐有多气多血者﹐不可一槪論也。若夫要害處﹐近虛怯薄處﹐前哲已曾論及﹐惟分經之言未聞。諸經﹐惟在少陽厥陰經生癰疽﹐理宜預防﹐以其多气少血﹐肌肉難長﹐瘡久未合﹐必成死證。遽用驅毒利藥﹐以伐其陰分之血﹐禍不旋踵。

陽滯於陰﹐脈浮洪弦數﹔陰滯於陽﹐脈沈細弱濇。陽滯以寒治之﹐陰滯以熱治之。

人中年以後﹐不可生癰。才有痛腫﹐參之脈證﹐但見虛弱﹐便與滋補气血﹐可保終吉。若用尋常驅熱拔毒舒气之藥﹐虛虛之禍﹐如指諸掌。

內托之法﹕河間治腫焮於外﹐根盤不深﹐形證在表﹐其脈多浮﹐病在皮肉﹐非气盛則必侵於內﹐急須內托以救其裏﹐宜復煎散除濕散郁﹐使胃气和平。如或未已﹐再煎半料飲之。如大便祕及煩熱﹐少服黃連湯。如微利及煩熱已退﹐卻與復煎散半兩。如此使榮衛俱行﹐邪气不能內傷也。然世俗多用排膿內補十宣散﹐若用之於些小瘡與冬月時令卽可﹐若潰瘍於夏月用之﹐其桂﹑朴之溫散﹐佐以防風﹑白芷﹐吾恐𨿽有參﹑芪﹐難爲倚仗。

瘡先發爲腫﹐气血郁積﹐蒸肉爲膿﹐故其痛多於瘡之始作時也。膿潰之後﹐腫退肌寬﹐痛必漸減而反痛者﹐此爲虛﹐宜補。亦有穢气所觸﹐宜和解。風寒逼者﹐宜溫散。

加味十全湯﹐治癰疽後補气血﹐進飲食﹐實爲切要。蓋膿血出多﹐陰陽兩虛﹐非此藥何以回生起死﹖惜其不分經絡﹐不載時令﹐又在識者觸類而長之。今之外科﹐於瘡瘍腫平痛寬﹐遂以爲安﹐漫不加省﹐往往於結痂後兩三月或半年﹐虛證乃見。醫者不察﹐病者不悟﹐無補益調養之功﹐因而轉成他病者﹐惜哉﹗予治一士夫因腳弱求診﹐兩手俱浮洪稍鼓﹐飲食如常﹐惟言問不答﹐肌上起白屑如麩片。時在冬月﹐予作極虛處治。詢其弟﹐乃知半年前曾於臂背腿三處﹐自夏至秋冬﹐節次生疽﹐率用五香連翹湯﹑十宣散與之﹐今結痂久矣。予爲作參芪白朮當歸膏﹐以二陳湯化飲之。三日後盡藥一斤﹐白屑沒者大半。病者自喜﹐呼吸有力﹐補藥應效以漸﹐而病家反怨藥不速應﹐自作風病論治。煉靑礞石二錢半﹐以靑州白丸子作料﹐煎飲子頓服之。予諫之不聽﹐因而不救﹐書以警云。

痛證

諸瘡痛不可忍者﹐用苦寒藥加黃連﹑黃芩﹐詳上下根梢用及引經藥則可。又云﹕諸瘡以當歸﹑黃連爲君﹐連翹﹑甘艸﹑黃芩爲佐。

諸痛癢瘡瘍屬火。若稟受壯盛﹐宜四物加大承气湯下之。

若性急面黑瘦血熱之人﹐因瘡而痛﹐宜四物加黃連﹑黃芩﹑大力子﹑甘艸。在下焦者﹐加黃蘗。若肥胖之人﹐生瘡而痛﹐乃是濕熱﹐宜防風﹑羌活﹑荊芥﹑白芷﹑蒼朮﹑連翹﹐取其風能勝濕。

諸瘡藥﹕膿窠﹐治熱﹑燥﹑濕爲主﹐用無名異﹔幹疥﹐開郁爲主﹐用茱萸。

虫瘡如蘚狀﹐退熱殺虫爲主﹐蕪荑﹑黑狗脊﹑白礬﹑雄黃﹑硫黃﹑水銀。殺虫﹐樟腦﹑松香。頭上多﹐加黃連﹑方解石﹑蛇牀﹐定癢殺虫。松皮巖主膿腫﹐多者加白芷開郁。痛多﹐加白芷﹑方解石。虫多﹐加藜蘆﹑螌蝥。癢多﹐加枯礬。陰囊瘡﹐加茱萸。濕多﹐香油調。幹癢出血多﹐加大黃﹑黃連﹑豬脂調。紅色加黃丹﹐靑色加靑黛。虫多﹐加錫灰﹑蕪荑﹑檳榔。

疔瘡

疔﹐用鍼刀鏃破頭上﹐以蟾酥敷之﹐後用菉豆﹑野菊﹐莎末酒調﹐飲醉睡覺﹐卽定痛熱除﹐不必去疔﹐自愈也。

治一切療瘡﹐用紫梗菊花﹐根莖葉皆可﹐研碎取汁﹐滴口中飲之。古今圖書集成醫部全錄卷三百六十

外科癰疽疔毒門

外科精義【元齊徳之】

診候入式法

夫醫者﹐人之司命也。脈者﹐醫之大業也。蓋醫家苟不明脈﹐則如冥行索途﹐動致顚覆矣。夫大方脈﹑婦人﹑小兒風科﹐必先診視後﹐對證處藥。獨瘡科之流﹐多有不診其脈候﹐專攻治外﹐或有證候疑難﹐別召方脈診察﹐於瘡科之輩﹐甘當淺陋之名。噫﹗其小哉如是﹗原夫瘡腫之生﹐皆由陰陽不和﹐气血凝滯﹐若不診候﹐何以知陰陽勇怯血气聚散耶﹖由是觀之﹐則須信療瘡腫於診候之道﹐不可闕也。歷觀古今治療瘡腫方書甚多﹐其間診候之法﹐略而未詳﹐比夫諸科﹐甚有滅裂。愚𨿽不才﹐輒取《黃帝素問》《難經》《靈樞》《甲乙》及叔和﹑仲景﹑扁鵲﹑華佗﹑《千金》《外臺》《聖惠》《總錄》古今名醫諸家方論之中﹐診候瘡腫之說﹐簡編類次﹐貫成篇帙。首裁診候入式之法﹐次論血气色脈參應之源﹐後明脈之名狀﹐所主證候及瘡腫逆從之方﹐庶使爲瘡腫科者﹐覽此則判然可曉﹐了無疑滯於胸次﹐一朝臨疾﹐診候至此﹐則察逆從﹐決成敗﹐若黑白之易分耳。

榮衛色脈參應之法

夫天地之道曰陰與陽﹐陰陽在人曰血與气。蓋血者榮也﹐气者衛也。榮者榮於中﹐衛者衛於外。所以榮行脈中﹐衛行脈外。脈者﹐血气之先也。血非脈則焉能榮於中﹖气非脈則焉能衛於外﹖二者相資而行﹐內則通於五臟六腑十二經絡﹐外則濡於九竅四肢百節萬毛﹐晝夜循行﹐如環無端﹐以成其度﹐會於寸口﹐變見於脈。故曰﹕气血者﹐人之神也。脈者﹐气血之神也。所以治病之始﹐五決爲紀。蓋五決者﹐五臟之色脈也。脈應於內﹐色應於外﹐其色之與脈﹐當相參應。故曰﹐能合色脈可以萬全也。凡爲醫先須調明色脈﹐若於此不精﹐𨿽聰慧辯博﹐亦不足委也。

論持手訣消息法

夫診候脈法﹐常以平旦爲紀。陰气未散﹐陽气未動﹐飲食未進﹐血气未亂﹐經脈未隆﹐絡脈調勻﹐故乃可診有過之脈。若遇倉卒患病﹐不拘此論。《內經》所謂持脈有道﹐以虛靜爲保﹐但可澄神靜慮﹐調息凝心﹐視精明﹐察五色﹐聽音聲﹐問所苦﹐方始按寸尺﹐別浮沈﹐以此參照﹐可決生死之分矣。復觀患人身形長短肥瘦﹐老少男女﹐性情緩急﹐例各不同。故曰﹕形气相得者生﹐三五不調者病。謂如室女尼冠脈當濡而弱﹐嬰兒孺子之脈細而疾﹐三四歲者﹐呼吸之間脈當七八至爲平﹐比夫常人特不同耳。大抵男子先診左手﹐女子先診右手。男子左脈大則順﹐女子右脈大則順。大凡診脈﹐先以中指揣按掌後髙骨﹐骨下爲關﹐得其關位﹐然後齊下左右兩指。若臂長人疏排其指﹐若臂短人密排其指。三指停穩﹐先診上指曰寸口﹐浮按消息之﹐中按消息之﹐重按消息之﹐上竟消息之﹐下竟消息之﹐推而外之消息之﹐推而內之消息之﹐然後先關後尺消息之﹐一一類此。若診得三部之中﹐浮沈滑濇﹐遲疾不調﹐何病所主﹐外觀形色﹐內察脈候﹐參詳處治﹐以忠告之。不可輕言談笑﹐亂說是非﹐左右瞻望﹐舉止忽略﹐此庸醫也。

三部所主腑臟病論

夫診候之道﹐醫者之難精也﹐若非燈下辛苦﹐勤於記誦﹐參師訪友﹐晝夜不遑﹐造次顚沛﹐寤寐俯仰﹐存心於此﹐安能知神聖之妙哉﹖古人曰﹕按其脈﹐知其疾﹐命曰神﹐以悟其探賾索隱之妙也。又曰﹕切其脈﹐治其病﹐謂之巧。以明其指別之功也。蓋三指相去毫釐之近﹐主病若千里之遠。觀夫指別之功﹐世人固以爲難﹐命曰神﹐豈容易可至哉﹖嘗考於經﹐脈有三部﹐寸關尺也﹐從魚際至髙骨﹐卻行一寸曰寸﹐從寸上一分曰魚際﹐從寸至尺曰尺澤﹐寸後尺前爲關﹐關前爲陽﹐卽寸口也。關後爲陰﹐卽尺脈也。陽出陰入﹐以關爲界。寸主上焦頭手皮毛﹐關主中焦腹及腰﹐尺主下焦小腹及足﹐此三部所主之大略也。左右兩手三部﹐謂之六脈也。又有人迎﹑气口﹑神門﹐所主又各不向。蓋左手關前曰人迎﹐右手關前曰气口﹐兩關之後一分﹐卽曰神門。故脈法贊曰﹕肝心出左﹐肺脾出右。腎與命門﹐俱出尺部。魂魄谷神﹐皆見寸口。所謂左手關前﹐心之部也﹐其經手少陰﹐與手太陽爲表裏﹐小腸合爲腑。左手關上﹐肝之部也﹐其經足厥陰﹐與足少陽爲表裏﹐膽合爲腑。左手關後﹐腎之部也﹐其經足少陰﹐與足太陽爲表裏﹐膀胱合爲腑。右手關前﹐肺之部也﹐其經手太陰﹐與手陽明爲表裏﹐大腸合爲腑。右手關上﹐脾之部也﹐其經足太陰﹐與足陽明爲表裏﹐胃合爲腑。右手關後﹐命門之部也﹐其經手厥陰﹐與手少陽爲表裏﹐三焦合爲腑。此謂六部所主臟腑十二經之義也。又脈要精微論曰﹕尺內兩旁﹐則季脇也。尺外以候腎﹐尺裏以候腹。中附上﹐左外以候肝﹐內以候膈﹐右外以候胃﹐內以候脾。上附上﹐右外以候肺﹐內以候胸中﹐左外以候心﹐內以候膻中﹐前以候前﹐後以候後。上竟上者﹐胸喉中事也。下竟下者﹐小腹腰股膝脛足中事也。粗大者﹐陰不足陽有餘﹐爲熱中也。來疾去徐﹐上實下虛﹐爲厥顚疾﹔來徐去疾﹐上虛下實﹐爲惡風也。故中風者﹐陽气受也。有脈俱沈細數者﹐少陰厥也。沈細數散者﹐寒熱也。浮而散者爲眴僕。諸浮而數者﹐皆在陽﹐爲熱﹐其有躁者在手。脈諸細而沈者﹐皆在陰﹐則爲骨痛﹐其有靜者在足。數動一代者﹐病在陽之脈也﹐泄及便膿血。諸過者﹐切之濇者陽气有餘也﹐滑者陰气有餘也。陽气有餘爲身熱無汗﹐陰气有餘爲多汗身寒。陰陽有餘﹐則無汗身寒。推而外之﹐內而不外者﹐有心腹積也。推而內之﹐外而不內者﹐身有熱也。推而上之﹐上而不下者﹐腰足淸也。推而下之﹐下而不上者﹐頭項痛也。按之至骨脈气少者﹐腰脊痛而身有痺也。已上諸疾﹐若非指明心了﹐烏可得而盡其妙也﹖又平人气象論曰﹕一呼脈再動﹐一吸脈亦再動﹐呼吸定息﹐脈行五動﹐閏以太息﹐不大不小﹐不長不短﹐不滑不濇﹐不浮不沈﹐不遲不數﹐命曰平人。平人者﹐不病也。蓋平人之常气稟乎胃。胃气者﹐平人之常气也。所以人常稟气於胃﹐故脈以胃气爲本也。《正理論》曰﹕谷入於胃﹐脈道乃行。《靈樞經》云﹕胃爲水谷之海也。又曰﹕脈應四時曰平。信夫四時之脈﹐皆以胃气爲本﹐謂春弦﹑夏洪﹑秋毛﹑冬石。春之脈微弦曰平。餘皆仿此。逆四時則病矣。若診婦人之脈﹐妊身則愼勿亂投湯散。其婦人之脈﹐診得少陰脈動甚﹐則有子也。又曰﹕陰搏陽別﹐有子也。又曰﹕身汗而無脈者﹐卽有妊也。治重身者﹐問其月事﹐觀其體貌﹐然後主治﹐不可忽也。又經曰﹕察色按脈﹐先別陰陽。蓋陰陽者﹐天地之道也。是以治病者﹐必求其本﹐本於陰陽寒暑四時五臟之根也。以脈言之﹐則浮沈也。以部言之﹐則尺寸也。經故云﹕脈者陰陽之法﹐以應五臟。是謂呼出心與肺﹐吸入腎與肝﹐呼吸之間﹐脾受谷味﹐其脈在中也。以浮沈論之﹐則曰浮者陽也﹐沈者陰也。應在臟腑﹐則浮而大散者心也﹐浮而短濇者肺也﹐所以心肺俱浮也。牢而長者肝也﹐按之而大﹐舉指來實者腎也﹐所以肝腎俱沈也。遲緩而長者脾也﹐脾爲中州﹐所以脈在中也。仲景曰﹕大﹑浮﹑數﹑動﹑滑﹐皆陽也﹔沈﹑濇﹑弱﹑弦﹑微﹐皆陰也。陽者熱也﹐陰者寒也。所以寒則脈來沈而遲﹐熱則脈來浮而數。故曰諸數爲熱﹐諸遲爲寒。無如此驗也。《脈經》曰﹕諸浮爲風﹐諸緊爲痛﹐諸伏爲聚﹐諸弦爲飲﹐芤者失血﹐長則气治﹐短則气病﹐濇則煩心﹐大則病進﹐浮爲在表﹐沈爲在裏﹐遲爲在髒﹐數爲在腑。又形壯脈細﹐少气不足以息者危。形瘦脈大﹐胸中气多者斃。形气相得者生﹐三五不調者病。三部九候皆相失者死。此先聖診脈之大法也。故曰﹕凡治病則察其形气色澤治之﹐無後其時也。所以形气相得者生﹐色澤以浮者病易已﹐脈從四時者可治﹐脈弱以滑者是有胃气﹐此皆易治也。若形气相失﹐或色夭不澤﹐及脈逆四時﹐或脈實益堅﹐皆不可治。經所謂必察四難而明告之。又若病熱脈靜﹐泄而脈大﹐脫血脈實﹐汗後脈躁﹐此皆難治也。若瘡疽之人﹐膿血大泄﹐脈滑數者﹐難治也。凡出膿多﹐或如淸泔﹐脈滑大散﹐寒熱發渴者﹐治之無功也。若患肺瘡者﹐咳嗽膿血﹐脈見洪滑﹐治之難痊矣。大凡診脈見浮數﹐應當發熱而反惡寒﹐𨿽頭項拘急﹐四肢煩痛﹐或復戰栗渴甚者﹐但有痛處﹐欲發瘡腫也。

脈證名狀二十六種所主病證

夫脈之大體二十六種﹐此診脈之紀綱也。細而論之﹐毫釐少差﹐舉治必遠。總而言之﹐逆從虛實陰陽而已。兩者議之﹐以要其中。謹於諸家脈法中﹐撮其機要﹐剪去繁蕪﹐載其精義。

浮脈之診﹐浮於指下﹐按之不足﹐舉之有餘﹐再再尋之﹐狀如太過﹐瞥瞥然見於皮毛間。其主表證﹐或爲風﹐或爲虛。浮而大散者心也﹐浮而短濇者肺也﹐浮而數者熱也。浮數之脈應發熱﹐其不發熱而反惡寒者﹐瘡疽之謂也。

洪脈之診﹐似浮而大﹐舉按皆泛泛然滿三部﹐其狀如水之洪流﹐波之湧起。其主血實積熱瘡腫。論曰﹕脈洪大者﹐瘡疽之病進也。如瘡疽結膿未成者﹐宜下之。膿潰之後﹐脈見洪大則難治﹐若自利者﹐不可救治也。

滑脈之診﹐實大相兼﹐往來流利如珠﹐按之則累累然滑也。其主或爲熱﹐或爲虛﹐此陽脈也。瘡疽之病﹐膿未潰者﹐宜內消也。膿潰之後﹐宜托裏也。所謂始爲熱而終爲虛也。

數脈之診﹐按之則呼吸之間﹐動及六至﹐其狀似滑而數也。若浮而數則表熱也﹐沈而數則裏熱也。又曰﹕諸數爲熱。仲景曰﹕脈數不時見﹐則生惡瘡也。又曰﹕肺脈洪數則生瘡也。診諸脈洪數者﹐裏欲有膿結也。

散脈之診﹐似浮而散﹐按之則散而欲去﹐舉之則大而無力。其主气實而血虛﹐有表無裏。瘡腫膿潰之後﹐而煩痛尙未痊退者﹐診其脈洪滑粗散﹐難治也﹐以其正气虛而邪气實也。又曰﹕肢體沈重﹐肺脈大則斃﹐謂浮散者也。

芤脈之診﹐似浮而軟﹐按之中央空﹐兩邊實。其主血虛或爲失血瘡腫之病。診得芤脈﹐膿潰後易治﹐以其脈病相應也。

長脈之診﹐按之則洪大而長﹐出於本位。其主陽气有餘也。傷寒得之﹐欲汗出自解也。長而緩者﹐胃脈也﹐百病皆愈﹐謂之長則气治也。

牢脈之診﹐按之則實大而弦﹐且沈且浮﹐而有牢堅之意。若瘰癧結腫﹐診得牢脈者﹐不可內消也﹖

實脈之診﹐按舉有力而類結曰實。經曰﹕邪气勝則實﹐久病則虛。人得此最忌。瘡疽之人得此﹐宜急下之﹐以其邪气與臟腑俱實故也。

弦脈之診﹐按之則緊而弦﹑其似緊者爲弦﹐如按弦而不移﹐緊如內繩而轉動﹐以此爲異。春脈浮弦而平﹐不時見則爲飲爲痛﹐主寒主虛。瘡疽論曰﹕弦洪相搏﹐外緊內熱﹐欲發瘡疽也。

緊脈之診﹐似弦而緊﹐按之如繩而轉動﹐其主切痛積癖也。瘡腫得之﹐气血沈濇也﹐亦主痛也。

濇脈之診﹐按之則散而復來﹐舉之則細而不足。脈濇則气濇也﹐亦主血虛。瘡腫潰後﹐得之無妨也。

短脈之診﹐按舉則不及本位。《內經》曰﹕短則气病﹐以其無胃气也。諸病脈短﹐皆難治也。瘡腫脈短﹐眞气短也。

細脈之診﹐按之則縈縈如蜘蛛之絲而欲絕﹐舉之如無而似有﹐細而微﹐其主亡陽衰也。瘡腫之病﹐脈來細而沈時直者﹐裏虛而欲變證也。

微脈之診﹐按之則軟小而極微﹐其主虛也。眞气復者生﹐邪气勝者危。瘡腫之病潰後﹐脈微而勻﹐乃爲瘥也。

遲脈之診﹐按舉來遲﹐呼吸定息﹐方得三至﹐其狀似緩而稍遲。痼疾得之則善﹐新疾得之則正气虛憊﹐瘡腫得之潰後自痊。

緩脈之診﹐按舉似遲﹐而稍駛於遲。仲景曰﹕陽脈浮大而濡﹐陰脈浮大而濡﹐陰陽同等謂之緩。脈見長緩﹐百疾自瘳。凡諸瘡腫潰後﹐其脈濇遲緩者皆易愈﹐以其脈候相應﹐是有胃气也。

沈脈之診﹐舉之不足﹐按之方見﹐如爛綿﹐其主邪气在髒也。水气得之則逆﹐此陰脈也。瘡腫得之﹐邪气深也。

伏脈之診﹐比沈而伏﹐舉之則無﹐按之至骨方得﹐與沈相類而邪气益深矣。

虛脈之診﹐按之不足﹐遲大而軟﹐輕舉指下﹐豁然而空。經曰﹕脈虛則血虛﹐血虛生寒﹐陽气不足也。瘡腫脈虛﹐宜托裏和气養血也。

軟脈之診﹐按之則如帛在水中﹐極軟而沈細﹐亦謂之濡。其主胃气弱。瘡腫得之﹐補虛排膿托裏。

弱脈之診﹐似軟而極微﹐來遲而似有。仲景曰﹕微弱之脈﹐綿綿如瀉漆之絕﹐其主血气俱虛﹐形精不足。大抵瘡家沈遲濡弱﹐皆宜托裏。

促脈之診﹐按之則去來數﹐時一止而復來。仲景曰﹕陽盛則促﹐主熱蓄於裏也﹐下之則和。瘡腫脈促﹐亦急下之。

結脈之診﹐按之則往來遲緩﹐時一止而復來。仲景曰﹕陰盛則結。經曰﹕促結則生﹐代則死。

代脈之診﹐按之則往來﹐動則中止不能自還﹐因而復動者﹐曰代脈也。代者气衰也﹐諸病見之不祥。大凡瘡腫之病﹐脈促結者﹐難治﹐而況見代脈乎﹖

動脈之診﹐見於關上﹐無頭尾如豆大﹐厥厥然而動搖者是也。《脈經》曰﹕陰陽相搏﹐故謂之動。動於陽則陽气虛而發厥﹐動於陰則陰气虛而發熱。是陽生於尺而動於寸﹐陰生於寸而動於尺﹐不可不辧也。

三部脈所主證候

夫寸關尺者﹐脈之位也。浮沈滑濇﹐脈之體也。奠位分體指文語證者﹐診脈之要道也。《脈經》曰﹕大凡診候兩手三部脈滑而遲﹐不浮不沈﹐不長不短﹐去來齊等者﹐無病也。

寸口脈浮者傷風也﹐緊者傷寒也﹐弦者傷食也。浮而緩者﹐中風也。浮而數者﹐頭痛也。浮而緊者﹐膈上寒﹐脇下冷飲也。沈而緊者﹐心下寒而積痛。沈而弱者﹐虛損也。緩而遲者﹐虛寒也。微弱者﹐血气俱虛也。弦者﹐頭痛心下有水也。。雙弦者﹐兩脇下痛也。偏絕者﹐不遂也。俱絕者﹐不治也。潎潎如羹上肥者﹐陽气微也。連連如蜘蛛絲者﹐陽气衰也。

關主中焦胸腹中事。去來徐而緩者﹐無病也。浮者﹐腹滿而不欲食﹐胃虛脹也。滑者﹐客熱在胃也。數者﹐熱結中焦也。沈伏者﹐中焦水气或嘔逆而吞酸也。弱者﹐胃气虛也。𨿽有虛熱﹐不可大攻﹐須防熱去則生寒也。牢而實者﹐腹滿響響﹐噎塞而不通﹐或復大痛濇者﹐气逆也。芤則瀉血。濇堅大實﹐按之不減而有力者﹐中焦實﹐有結伏在胃也。微浮者﹐積食不消﹐蛔動心悸也。

尺主下焦腰腎膝脛中事也。尺脈浮者﹐風熱小便難也。沈者﹐腰背痛而腎气不足。數者﹐臍下熱痛﹐小便赤色而惡寒也。遲者﹐下焦寒而陰虛也。緊者﹐臍下小腹急痛也。緩者﹐腳弱下腫而痿痺也。弱者﹐下冷而腎气衰也。軟者﹐腳不收而風痺小便難也。伏者﹐小腹痛而疝瘕﹐谷不化也。細者﹐溏泄而下冷也。芤者﹐小便濇而血下虛也。牢而小者﹐足膝寒痺﹐腳下隱隱疼痛也。細而急者﹐筋攣不能行也。來而斷絕者﹐男子小腹有滯气也﹐婦人月水不利也。

三部脈所主雜病法訣

夫三部之中﹐俱見一脈﹐所主雜病﹐略而言之。《脈經》曰﹕陽邪來見浮洪﹐陰邪來見微細﹐水谷之邪來見實堅﹐寒癖之邪來見弦小。又曰﹕浮而滑者宿食也﹐短而滑者酒病也﹐遲而滑者脹滿也﹐洪而大者傷寒也﹐浮而數者傷風也﹐浮而急者飲食不消脾不磨也﹐沈而弦者寒气結而陰痛也﹐浮而緩者皮膚不仁也﹐滑而散者癱瘓也﹐遲而緩者寒癥也﹐浮而濇者霍亂也﹐弱而濇者反胃也﹐緊而滑者哇逆也﹐短而數者心痛也﹐弦而數者爲瘧也﹐緊而急者屍遁也﹐實小而堅者病在內而冷也﹐浮滑而緊者病在外而熱也﹐短而急者病在上也﹐長而緩者病在下也﹐長而弦者病在肝也﹐滑而洪者病在心也﹐微而軟者病在脾也﹐浮而濇者病在肺也﹐沈而緊者病在腎也。又訣曰﹕諸浮爲風或爲虛也﹐諸緊爲痛或爲積也﹐諸濇爲痺﹐諸弦爲飲﹐諸數爲熱﹐諸遲爲寒﹐芤則爲失血﹐軟則爲虛。若脈沈沈澤澤四肢不仁者﹐亡祟也﹔或大而搦搦者﹐社祟也。若脈來乍大乍小乍短乍長者﹐鬼祟也。

將護忌愼法

大凡有瘡疽生﹐皆只如黍粟粒許大﹐其狀至微﹐人多不以爲急﹐此蘊大患﹐宜速辧之﹐不可自忽。若能防之於未形﹐理之於未成﹐或朝覺而夕治﹐求治於良醫﹐則必無危困矣。若因循慢忽﹐詢於庸醫﹐致令膿血結聚﹐委之於命﹐束手待斃﹐不亦去道遠乎﹖以致筋骨敗壞﹐穿通臟腑﹐死者十有八九矣﹐可不愼歟﹗蓋患瘡疽之人﹐托命庸醫﹐任意措置﹐危殆立至。若用良醫﹐則可保痊愈。用醫之際﹐不可不擇﹐辧之何難﹗若能飽讀經書﹐久諳證候﹐湯藥熟嫻﹐洞明色脈﹐性情仁善﹐孝義忠信﹐臨事不惑﹐處治有決﹐方爲良醫。委用勿疑。然後要在病人自克﹐不可恚怒悲憂﹐叫呼忿恨﹐驕恣情性﹐信任口腹﹐馳騁勞役﹐惟宜淸靜恬淡﹐耐煩爲宜。於患人左右止息煩雜﹐切忌打觸器物﹐諸惡音聲﹐爭辧是非﹐咒罵鬭毆﹐及產婦淫男﹐體气不潔﹐帶酒鮏羴﹐雞犬乳兒﹐孳畜禽獸﹐並須遠離。設或親友重意問疾者﹐可以預囑徐行低聲﹐款曲伺候﹐禮畢躬退﹐勿令嗟呀驚怪話舊﹐引其遊賞宴樂﹐遠別親戚﹐牽惹情懷﹐但恐病人心緒淒愴﹐尢不可亂舉方藥﹐徒論虛實﹐惑亂患人﹐凝滯不決﹐祇合方便省問﹐不可久坐多言﹐勞倦病人﹐深不方便。夫侍患者﹑宜須壽近中年﹐情性沈厚﹐勤謹耐煩﹐仁慈智慧﹐全在調以粥藥﹐無失時節﹐勿令於患人左右彈指嗟咨﹐掩淚竊言﹐感激病人﹐甚不利便。飲食之間﹐忌愼非細﹐不可不載。畜中勿食驢馬駝騾豬狗牛羖羊等﹐並雜魚龜鰲蝦蟹﹐及淹浥臭陳自死病倒之類﹐愼勿嘗啖。飛禽之中﹐忌食鵝鴨鴻鷹雀鶴鴛鴦鷺鷥鳩鴿鴉雞鴙﹐及能學人言者﹐愼勿食之。野獸之中﹐忌食獐鹿狐兔虎豹熊豺﹐及爪牙害人有毒虫獸﹐並父母自本命生屬﹐忌愼勿嘗啖。菜蔬之中﹐忌食黃瓜茄子蘭香蕓薹胡荽生菜蓼芥菌瓠韭蒜蔥薤﹐勿食之。果木之中﹐忌食桃杏棗栗李柰梨梅軟棗紅柿櫻桃胡桃榛松林檎及諸虫蚛未熟之果﹐愼勿食之。若其瘡疽膿潰腫消﹐气血虛弱﹐則可食羊肉鵪鶉蔓菁姜醬瓜薺蘿卜及黃白糧米細米稀粥軟飯。若至肌肉漸生﹐思想滋味﹐則宜食白熟酥餅虀粥羹湯﹐熟軟溫和﹐稀稠得中﹐制造如法﹐勿令太飽。此時猶忌饅頭蒸餅餺飥餛飩肉角煎餅﹐及炙煿燠﹝火臿﹞煎炒鹹酸油膩脂肥魚肉。若至肌膚欲平﹐惡肉去盡﹐瘡口收斂之際﹐尙忌起立行步﹐揖待賓客﹐房酒宴會﹐嗔怒沐浴﹐登陟臺榭﹐運動肢體﹐寒暑勞倦。正宜調節飲食﹐保攝以待瘡瘢平復﹐精神如故﹐气力完全﹐萬無所忌。百日內愼勿觸犯之。

論虛實法

夫瘡疽膿潰﹐腫毒浸展﹐證侯危惡者﹐須辧虛實。況夫虛者難補﹐實者易瀉。補瀉之法﹐不可輕用。若或少差﹐利害甚大。然而虛實證多端﹐不可不辧。有瘡之虛實﹐有臟腑气血上下眞邪各有虛實﹐故不同也。分而言之﹐則腫起堅硬膿稠者﹐瘡疽之實也。腫下軟漫膿稀者﹐瘡疽之虛也。瀉痢腸鳴﹐飲食不入﹐嘔吐無時﹐手足並冷﹐脈弱皮寒﹐小便自利﹐或小便時難﹐大便滑利﹐聲音不出﹐精神不爽者﹐悉臟腑之虛也。大便硬﹐小便濇﹐飲食如故﹐腹滿膨脹﹐胸膈痞悶﹐肢節疼痛﹐口苦咽漧﹐煩躁多渴﹐身熱脈大﹐精神昏塞者﹐悉臟腑之實也。凡諸瘡疽﹐膿水淸稀﹐瘡口不合﹐聚膿不赤﹐肌寒肉冷﹐自汗色脫者﹐气血之虛也。腫起色赤﹐寒熱疼痛﹐皮膚壯熱﹐膿水稠粘﹐頭目運重者﹐气血之實也。頭疼鼻塞﹐目赤心驚﹐咽喉不利﹐口舌生瘡﹐煩渴飲冷﹐睡語咬牙者﹐上實也。精滑不滯﹐大便自利﹐腰腳沈重﹐睡臥不寧者﹐下虛也。肩項不便﹐四肢沈重﹐貝視不正﹐睛不了了﹐食不知味﹐音嘶色敗﹐四肢浮腫者﹐眞气之虛也。腫焮尢甚﹐痛不可近﹐積日不潰﹐寒熱往來﹐大便祕濇﹐小便如淋﹐心神煩悶﹐恍惚不寧者﹐邪气之實也。又曰﹕眞气奪則虛﹐邪气勝則實。又曰﹕諸痛爲實﹐癢爲虛也。又曰﹕診其脈洪大而數者實也﹐微細而軟者虛也。虛則補之﹐和其气﹐托裏也。實則瀉之﹐疏利而自導其气。《內經》謂﹕血實則決之﹐气虛則掣引之。

辧淺深法

夫瘡候多端﹐欲辧淺深﹐直須得法。若不素知方論﹐而妄生穿鑿者﹐如大匠捨其繩墨﹐以意度量﹐安能中於規矩哉﹖嘗聞古人有言曰﹕多則惑﹐少則得。簡而論之﹐則瘡疽槪舉有三﹕腫髙而軟者發於血﹐腫下而堅者發於筋骨﹐肉皮色不相辧者發於骨髓。又曰﹕凡療瘡疽﹐以手按搖﹐瘡腫根牢而大者深也﹐根小而浮者淺也。又驗其人初生瘡之時﹐便覺壯熱惡寒﹐拘急頭痛﹐精神不寧﹐煩躁飲冷者﹐其患瘡疽必深也。若人𨿽患瘡疽﹐起居平和﹐飲食如故﹐其疾浮淺也。惡瘡初生﹐其頭如米粟﹐微似有痛癢﹐誤觸破之卽焮展﹐覺有深意﹐速服犀角湯及漏蘆湯﹑通气丸等﹐取通利疏暢﹐兼用浴毒湯溻漬之類。若浮淺者﹐紝貼膏求差。以此推之﹐淺深之辧﹐始終之要也。

辧膿法

夫瘡腫之疾﹐毒气己結者﹐不可論內消之法﹐卽當辧膿生熟淺深﹐不可妄開﹐視其可否﹐不至於危殆矣。凡瘡疽腫﹐大按之乃痛者膿深也﹐小按之便痛者膿淺也﹐按之不甚痛者未成膿也。若按之卽復者有膿也﹐不復者無膿也。非也﹐必是水也。若發腫都軟而不痛者﹐血癅也。發腫日漸增長而不大熱﹐時時牽痛者﹐气癅也。气結微腫﹐久而不消﹐後亦成膿﹐此是寒熱所爲也。畱積經久﹐極陰生陽﹐寒化爲熱﹐以此潰必多成瘻﹐宜早服內塞散以排之。諸癭癅疣贅等﹐至年衰皆自內潰。若治之於年壯﹐可無後憂也。又凡療癰疽﹐以手掩其上﹐大熱者﹐膿成自軟也。若其上薄皮剝起者膿淺也﹐其腫不甚熱者膿未成也。若患瘰癧結核﹐寒熱發渴﹐經久不消者﹐其人面色痿黃﹐被熱上蒸﹐已成膿也。至於臟腑腸胃﹐內瘡內疽﹐其疾隱而不見﹐目旣不見﹐手不能近﹐所爲至難﹐可以診其脈而辧之﹐亦可知矣。有患胃脘癰者﹐當候胃脈。人迎者﹐胃脈也。其脈沈細者﹐气逆則甚﹐甚則熱聚胃口而不行﹐胃脘而爲癰也。若其脈洪數者﹐膿已成也。設脈遲緊﹐𨿽膿未就﹐已有瘀血也﹐宜急治之。不爾﹐則邪毒內攻﹐腐爛腸胃﹐不可救也。又肺癱論曰﹕始萌則可救﹐膿成卽死。不可不愼也。久久軟膿如粳米粥者不治。嘔膿而止者﹐自愈也。又腸癰論曰﹕或繞臍生瘡﹐膿從瘡出者﹐有出臍中者﹐惟大便下膿血者﹐自愈也。

辧證法

夫瘡疽癤腫﹐其名甚多﹐載之紛紜﹐方書百緒﹐及至臨疾﹐治之無據﹐不知所以。《內經》曰﹕知其要者﹐一言而終﹔不知其要者﹐流散無窮。愚𨿽不才﹐姑揣其要而言之。熱發於皮膚之間﹐是以浮腫根小﹐至大不過二三分者﹐癤也。六腑積熱﹐騰出於外肌肉之間﹐其發暴甚﹐腫皮光軟﹐侵展廣大者﹐癰也。五臟風積熱攻焮於肌骨﹐風毒猛暴﹐初生一頭如﹝疒咅﹞﹝疒畾﹞白焦枯﹐觸之應心者﹐疽也。夫癰瘍發於六腑﹐若燎原之火﹐外潰膚肉﹔疽生五臟﹐沈濇難療﹐若陶室之燧﹐內消骨髓。癰則易療﹐惟難將息而遲瘥﹔疽則難療﹐易得痊復。夫癤與瘡初生﹐並宜灸之﹐謂其气本浮達﹐以導其熱令速暢也。疽則烙﹐不宜灸﹐謂其气本深沈﹐須達其原也。凡瘡疽生於外﹐皆由熱毒蘊於內。明乎三者﹐腫毒丹﹝疒軫﹞﹐可以類推矣。蓋皮膚微髙起而肌厚﹐或痛或癢﹐移走無常者﹐謂之腫。有因風而得之者﹐有因風熱相搏而得之者﹐腫硬色白﹔因熱而得之者﹐腫焮色赤﹔因風熱相搏而得之者﹐久久不消。熱勝於風﹐若不卽治﹐血不流通﹐與气乘之﹐以成膿也。又曰﹕風多則癢﹐熱多則痛。此爲驗也。又有丹毒者﹐謂人身忽然變赤﹐如塗丹之狀﹐故謂之丹毒。世俗有云赤癅。或因有瘡﹐誤而相觸﹐四畔焮赤﹐謂之瘡癅。凡丹毒之疾﹐皆遊走不定﹐狀如雲气者是也﹐小兒得之最忌。百日之內﹐謂之胎癅。以其气血嫩弱﹐臟腑柔脆﹐難任鐮鍼﹐所以忌也。又頸腋之間而生結核﹐初如豆粒﹐或如梅李核﹐累累相連﹐歷歷三五枚﹐久久不消﹐以漸長大﹐或發寒熱者﹐謂之瘰癧。有風毒者得之於風﹐熱毒者得之於熱﹐气毒者得之於气﹐悉由風熱邪气蘊結所成。證候不同﹐治之者亦各異矣。

辧善惡法

夫瘡疽證候﹐善惡逆從﹐不可不辧。從來醫瘡﹐槪舉五善七惡﹐殊不知此特謂腸胃之內﹐臟腑瘡疽所論之證也。發背腦疽﹐別有善惡之證﹐載之於後。蓋七惡者﹕煩躁時嗽﹐腹痛渴甚﹐或泄痢無度﹐或小便如淋者﹐一惡也﹔膿血旣泄﹐腫焮尢甚﹐膿色敗臭﹐痛不可近﹐二惡也﹔目視不正﹐黑睛緊小﹐白睛靑赤﹐瞳子上看﹐三惡也﹔喘粗短气﹐恍惚嗜臥﹐四惡也﹔肩背不便﹐四肢沈重﹐五惡也﹔不能下食﹐服藥而嘔﹐食不知味﹐六惡也﹔聲嘶色敗﹐唇鼻靑赤﹐面目四肢浮腫者﹐七惡也。動息自寧﹐飲食知味﹐一善也﹔便利調勻﹐二善也﹔膿潰腫消﹐水鮮不臭﹐三善也﹔神彩精明﹐語聲淸亮﹐四善也﹔體气和平﹐五善也。病有證合七惡﹐皮急緊而如善者﹔病有證合五善﹐而皮緩虛如惡者。夫如是者﹐豈淺識之所知哉﹖只知五善並至﹐則善無以加矣﹔七惡並至﹐見惡之極矣。愚意裁之﹐凡患瘡疽之時﹐五善之中﹐乍見一二善證﹐瘡亦回也﹔七惡之內﹐忽見一二惡證﹐宜深懼之。大抵證候瘡疽之發﹐虛中見惡證者﹐不可救也﹔眞實證無惡候者自愈。大凡膿潰之後﹐而煩疼尙未痊者﹐診其脈洪滑粗散者難療﹐微濇遲緩者易痊。此善惡之證﹐於診候之中亦可知也。發背腦疽及諸惡瘡﹐別有五逆之證者﹐白睛靑黑面眼小﹐服藥而嘔﹐傷痛渴甚﹐髆項中不便﹐音嘶色敗者﹐是爲五逆。其餘熱渴痢嘔﹐蓋毒气入裏﹐臟腑之傷也﹐當隨證以治之。

砭鎌法

夫上古制砭石大小者﹐隨病所宜也。《內經》謂鍼石﹑砭石﹑鑱鍼﹐其實一也。今時用鐮者﹐從《聖濟總錄》丹毒論曰﹕法用鎌割出血。明不可緩也。又扁鵲云﹕病在血脈者﹐治之以砭石。此舉《素問》血實宜決之。又气血形志論曰﹕形樂志樂﹐病生於內﹐治之以砭石。蓋砭石者﹐亦從東方來。爲東方之民﹐其病多瘡瘍﹐其法宜砭石。砭石之用﹐自有證候﹐非止丹癅也。但見腫起色赤﹐遊走不定﹐宜急鐮之。先以生油塗赤上鐮之﹐要在決泄其毒。然而此法不可輕用﹐忌其太深。《內經》所謂刺皮無傷肉。以其九鍼之用而各有所宜也。砭鐮之法﹐𨿽治瘡疽﹐不可輕用也。

貼熁法

夫瘡腫之生於外者﹐由熱毒之气蘊結於內也。蓋腫於外﹐有生頭者﹐有漫腫者﹐有皮厚者﹐有皮薄者﹔有毒气深者﹐有毒气淺者﹔有宜用溫藥貼熁者﹐有宜用涼藥貼熁者﹔有可以干換其藥者﹐有可以濕換其藥者。深淺不同﹐用藥亦異﹐是以不可不辧也。若瘡腫初生似有頭者﹐卽當貼溫熱藥﹐引出其熱毒﹐火就燥之義也。於四畔赤焮處﹐搗生寒藥貼熁之﹐折伏其熱勢﹐驅逐其邪惡﹐撲火之義也。夫生寒藥勢﹐气力精全﹐性味雄健。或有療者﹐不本物理﹐皆通用藥艸膏之類﹐其有勢力微者﹐是使羸瘦之人﹐敵其勇夫﹐不亦難乎﹗又有粗工不審逆從﹐便用寒藥敷貼﹐趁逐邪毒﹐復入於內﹐歸於肝心﹐十死八九矣。大抵敷貼之法﹐欲消散腫毒﹐血脈疏通﹐寒熱逆從斷其去就焉。苟使執方無權﹐安能散其鬱結﹐欲不成膿得乎﹖其腫皮厚者﹐以故軟布﹐或以紙花子塗藥敷貼之﹐待其藥幹換﹔腫皮薄者﹐卽用疏紗或薄紙塗藥敷貼之﹐其藥未幹﹐卽當換之。若至膿潰之後﹐卽貼溫肌生肉膏藥﹐要在逐臭腐﹐排惡汁﹐取死肌﹐生良肉﹐全藉溫熱膏劑之力也。切勿用寒涼之藥﹐水調貼之。夫血脈喜溫而惡寒﹐若著冷气遏之﹐卽血滯難瘥矣。

溻漬法

夫溻漬瘡腫之法﹐宣通行表﹐發散邪气﹐使瘡內消也。蓋湯水有蕩滌之功。古人有論瘡腫初生﹐經一二日不退﹐卽須用湯水淋射之。其在四肢者溻漬之﹐其在腰腹背者淋射之﹐其在下部委曲者浴漬之。此謂疏導腠理﹐通調血脈﹐使無凝滯也。且如藥二兩﹐用水爲二升﹐則煎取一升半﹐以淨帛或新綿蘸藥水稍熱﹐漬其患處﹐漸漸淋浴之。稍涼則急令再換﹐愼勿冷用。夫血气得寒則凝濇﹐得熱則淖澤。日用五七次﹐病甚者日夜不住﹐或十數次﹐腫消痛止爲驗。此治瘡腫神良之法也。

鍼烙法

夫瘡疽之疾﹐證候灴一。鍼烙之法﹐實非小端。蓋有淺有深﹐有遲有速﹐宜與不宜﹐不可不辧。蓋疽腫皮厚口小﹐腫多膿水出不快者﹐宜用鍼烙。癤皮薄﹐惟用鍼以決其膿血﹐不可烙也。如未成膿已前﹐不可以諸藥貼熁溻漬救療以待自消﹐久久不消﹐內潰成膿﹐卽當棄藥﹐從其鍼烙。當用大鍼如似火箸﹐磨令頭尖﹐如棗核樣圓滿﹐用燈焰燒﹐須臾作炬﹐數搵油燒令赤﹐於瘡頭近下烙之。一烙不透﹐卽須再烙令透﹐要在膿水易出﹐不假按抑。近代良醫﹐倉卒之際﹐但以金銀鐵鋌﹐其樣似鍼者﹐可通用之﹐實在泄其毒也。或只以木炭然火﹐猛燒通赤﹐蘸油烙之尢妙。烙後﹐實者撚發爲紝﹐虛者以紙爲紝﹐於紝上蘸藥紝之﹐上以帛攤溫熱軟粘膏藥貼之﹐常令滋潤﹐勿令燥也。夫瘡疽旣作﹐毒熱聚攻﹐蝕其膏膜﹐肌肉腐爛﹐若不鍼烙﹐毒气無從而解﹐膿瘀無從而泄﹐過時不烙﹐反攻其內﹐內旣消敗﹐欲望其生﹐豈可得乎﹖嗟乎﹗此疾鍼烙取差﹐實爲當理。然忌太早﹐亦忌稍遲。嘗見粗工不審其證淺深﹐妄施鍼烙之法﹐或瘡深鍼烙淺﹐毒气不得泄﹐以致內潰﹔或瘡淺鍼烙深﹐誤傷良肉﹐筋骨腐爛。或抑擦掀動﹐益加煩痛﹔或鍼之不當﹐別處作頭﹔或卽時無膿﹐經久方潰﹐遂使痛中加痛﹐眞气轉傷。詳其所由﹐不遇良醫也。以此推之﹐凡用醫者﹐不可不擇。縱常醫療之得痊者﹐幸矣。

灸療法

夫疽則宜灸不宜烙﹐癰則宜烙不宜灸。丹癅腫毒﹐宜溻漬之。腫皮光軟﹐則鍼開之﹐以泄其毒。治瘡之手法﹐殆不過此﹐而各有所宜。故《聖惠方》論曰﹕認是疽瘡﹐便宜灸之一二百壯﹐如菉豆許大。灸後覺似焮痛﹐經一宿﹐乃是火气下徹腫內﹐熱气被火導之﹐隨火而出﹐所以然也。若其瘡癢﹐宜隔豉餅子灸之﹐其餅須以椒姜鹽蔥相和爛搗﹐捏作餅子﹐厚薄如折三錢以來﹐當瘡頭豉餅子上灸之。若覺太熱﹐卽擡起﹐又按其上。餅子若干﹐更換新者﹐尢佳。若其瘡痛﹐卽須急灸﹐壯數多爲妙。若其膿已成者﹐愼不可灸﹐卽便鍼開之﹐卽得瘥也。若諸瘡經久不瘥﹐變成瘻者﹐宜用硫黃灸法灸之。其法硫黃一塊﹐可瘡口大小安之﹐別取少許硫黃於火上燒﹐用釵尖挑起點硫黃﹐令著三五徧﹐取膿水漧差爲度。若其發背初生﹐卽宜上餅灸法﹐灸之。初覺背上有瘡﹐疼癢頗異﹐認是發背﹐可取淨土水和撚作餅子﹐徑一寸厚二分﹐貼著瘡上﹐以艾作炷灸之﹐一炷一易餅子。其瘡粟米大時﹐可灸七七炷。其瘡如錢許大﹐日夜不住灸﹐以瘥爲度。以上數法﹐並依本方一一親驗﹐所以載之。愚謂瘡醫自幼至老﹐凡所經驗﹐必須寫之。嘗記疳痿惡瘡諸醫不驗者﹐取蠐螬剪去兩頭﹐安瘡口上﹐以艾灸之﹐七壯一易﹐不過七枚﹐無不效者。又法用乞火婆虫﹐灸之同前法﹐累驗之神效。人皆祕之﹐往往父子不傳。又法赤皮蒜搗爛﹐焊作餅子﹐一如豆豉餅子灸法﹐灸之彌佳。

內消法

夫瘡疽丹腫之生﹐皆由陰陽不調﹐榮衛凝濇﹐气血不流之所生也。古人有言曰﹕陽滯於陰則生瘡﹐陰滯於陽則生疽﹐瘡疽之生﹐有內有外﹐內生於臟腑胸腹之中﹐外則生於膚肉筋骨之表﹐發無定處﹐夫郁滯之本﹐則因血气不流﹐蒸气不能外達﹐畱滯而成內熱﹐瘡疽所以生焉。若初覺气血郁滯﹐皮肉結聚﹐腫而未潰﹐特可疏滌風熱﹐通利臟腑一二行﹐徐次諸湯溻漬﹐卽得內消矣。不然﹐則治之稍慢﹐毒熱不散﹐反攻其內﹐致令膿血之聚也。《內經》謂治病必求於本。蓋瘡疽本乎中熱之鬱結不通也﹐其風邪寒气所聚也﹐治之宜溫熱之劑和血﹐令內消也。辧之有法﹐須認風寒則腫硬色白﹐熱毒則掀腫色赤﹐以爲異也。如有气已結聚﹐不可論內消之法﹐宜用排膿托裏之藥﹐此皆先後之次也。

追蝕法

夫瘡瘍生於外﹐皆由積熱蘊於內﹐《內經》謂血熱肉敗﹐榮衛不行﹐必將爲膿﹐畱於節腠﹐必將爲敗。蓋瘡疽膿潰爛之時﹐頭小未破﹐瘡口未開﹐或毒气不出﹐疼痛難任者﹐所以立追蝕膿之方法﹐使毒外泄而不內攻﹐惡肉易去﹐好肉易生也。若其瘡紝﹐其血出不止者﹐則未可紝﹐於瘡上摻追蝕之藥﹐待其熟可紝方紝﹐若其瘡紝之痛應心根者﹐亦不可以彊紝之﹐悞觸其瘡﹐其焮痛必倍﹐不無變證﹐不可不愼也。若瘡癤膿成未破﹐於上薄皮剝起者﹐卽當用破頭代鍼之劑安其上﹐以膏貼之﹐膿出之後﹐用搜膿化毒之藥﹐取效如神矣。若膿血未盡﹐便用生肌斂瘡之劑﹐欲其早愈﹐殊不知惡不盡﹐其瘡早合﹐後必再發﹐不可不愼也。

托裏法

夫瘡疽丹腫結核瘰癧﹐初覺有之﹐卽用內消之法﹐經久不除﹐气血漸衰﹐肌寒肉冷﹐膿汁淸稀﹐毒不出﹐瘡口不合﹐成聚腫﹐不赤﹐結核無膿﹐外證不明者﹐並宜托裏。膿未成者﹐使膿早成。膿已潰者﹐使新肉早生。血气虛者﹐托裏補之。陰陽不和﹐托裏調之。大抵托裏之法﹐使瘡無變壞之證﹐凡爲瘡醫﹐不可一日無托裏之藥。然而寒熱溫涼﹐煩渴利嘔﹐臨證宜審甚緩急耳。

止痛法

夫瘡疽之證候不同﹐寒熱虛實﹐皆能爲痛。止痛之法﹐殊非一端。世人皆謂乳﹑沒珍貴之藥﹐可住疼痛﹐不知臨病制宜﹐自有方法。蓋熱病之痛者﹐以寒之劑折其熱﹐則痛自止也。寒邪之痛﹐以溫熱之藥熨其寒﹐則痛自除矣。因風而痛者除其風﹐因濕而痛者導其濕。燥而痛者潤之﹐塞而痛者通之﹐虛而痛者補之﹐實而痛者瀉之。因膿郁而閉者開之﹐惡肉浸潰者引之﹐陰陽不和者調之﹐經絡祕濇者利之。臨機應變﹐方爲上醫﹐不可執方而無權也。

用藥增損法

古人用藥﹐因病制宜﹐治不執方﹐隨病增損。療積聚補益﹐可用丸藥以從舊方﹐不加增損。蓋瘡疽危要之際﹐證候多種﹐安有執方之論﹖固可臨時加減﹐以從其法。只如發背腦疽惡疔瘡膿﹐潰前後虛而頭痛者﹐於托裏藥內加五味子。恍惚不寧﹐加人參﹑茯苓。虛而發熱者﹐加地黃﹑﹝艸舌﹞蔞根。往來寒熱並潮熱者﹐加柴胡﹑地骨皮。渴不止者﹐加知母﹑赤小豆。大便不通者﹐加大黃﹑芒硝。小便不通﹐加木通﹑燈艸。虛煩者﹐加枸杞子﹑天門冬。自利者﹐加厚朴。四肢厥逆者﹐加附子﹑生薑。嘔逆者﹐加丁香﹑藿香。多痰者﹐加半夏﹑陳皮。膿多者﹐加當歸﹑川芎。痛甚者﹐加沒藥﹑乳香。肌肉遲生者﹐加白蘞﹑官桂。有風邪者﹐加獨活﹑防風。心驚怯者﹐加丹砂。口目瞤動者﹐加羌活﹑細辛。愚𨿽不才﹐自幼及老﹐凡治瘡疽﹐常依此法加減用藥﹐取效如神。後之學者﹐宜細詳焉。

權變通類法

夫瘡疽之病﹐治療多方。總而論之﹐各有所宜。補瀉淋溻﹐及敷掃貼熁﹐鍼鐮灸烙﹐用之不同。蓋知其道者﹐舉治必效。昧於理者﹐利害不無。嘗見以寒療熱﹐以熱療寒﹐古今之通論也。又有檢方療病﹐妄制加減﹐以意裁之﹐自以爲可。殊不知病有逆從﹐治有緩急﹐法有正權﹐方有奇偶﹐用有輕重。夫醫者意也﹐得其意然後能變通也。達其變通者﹐悟其道而省其理也﹐則左右逢其源矣。愚𨿽不才﹐略陳萬一。嘗見治寒以熱而寒彌甚﹐治熱以寒而熱彌熾者﹐何也﹖蓋不知五臟有陰陽之性﹐其可因其類而取之也。假如心實生熱者﹐當益其腎﹐腎水滋足﹐熱將自除。腎虛水寒當補心火﹐心火旣降﹐寒將自除。此所謂寒之而熱者取之陰﹐熱之而寒者取之陽也。又寒因熱用﹐熱因寒用﹐要在通其理類而已。又聞微者逆之﹐甚者從之。何謂也﹖蓋治寒以熱﹐必涼而行之﹔治熱以寒﹐必溫而行之。此亦欲其調和也。其間有正有權者﹐何也﹖蓋病有微有甚﹐微者逆治﹐理之正也﹐甚者從治﹐理之權也。然爲瘡科於補瀉汗下﹐標本逆從正權之理﹐烏可闕而不知也﹖大凡治療瘡疽之要法﹐曰初覺熱毒﹐發熱鬱結而作瘡疽﹐一二日宜先服五利湯﹐蕩滌邪气﹐疏通臟腑﹐令內消也。古今湯法﹐謂切銼﹝口父﹞咀如麻豆大﹐以猛火急煎﹐無令過熟﹐欲其速利也。次有丸散宣導血脈﹐漸次消磨﹐令緩散也﹔助以淋溻﹐調和榮衛﹐行經絡也。更當膏潤溫養﹐兼磨敷四畔貼熁之藥﹐順其陰陽也。追蝕托裏﹐汗下調補﹐臨時制宜。淺深緩急﹐自有等差。男女貴賤﹐亦當別論。晉尙書褚澄曰﹕寡婦尼僧﹐異於妻妾﹐𨿽無房室之勞﹑而有憂思之苦﹐此深達其情者也。又仲景云﹕物性剛柔﹐餐居亦異﹐治亦不同也。所以黃帝興四方之問﹐岐伯舉四治之能。況病之新舊﹐形志樂苦﹐豈可執方無權﹐以求其愈疾哉﹖亦有瘡疽腫痛初生﹐一二日便覺脈沈細而煩悶﹐臟腑弱而皮寒﹐邪毒猛暴﹐恍惚不寧﹐外證深沈者﹐亦宜卽當用托裏散﹐或增損茯苓湯﹐及溫熱之劑以從治之。

論五發疽

夫五發者﹐謂癰疽發於腦背眉髯鬢是也。大槪論之﹐分爲三等﹕一者疽也﹐二者癰也﹐三者癤也。夫疽初生如黍米大﹐癢痛有異﹐悞觸破之﹐卽焮展四畔﹐赤腫沈悶﹐牽引脇肋疼痛﹔數日之後﹐漸覺肌膚壯熱﹐惡寒煩渴﹐腫暈侵展﹐﹝火廩﹞漿汁出﹐積日不潰﹐抑之則流血。發於背者﹐謂之發背疽也。其發於腦者﹐爲腦疽也。其發於鬢眉髯者﹐以類呼也。又有初生其狀無頭﹐腫闊三四寸﹐始覺注悶疼痛﹐因循數日﹐皮光微軟﹐甚則亦令人發熱惡寒﹐頭痛煩渴者﹐謂之發背癰也。又有初生一頭﹐色浮赤而無根﹐腫見於皮膚之間﹐大小一二寸者﹐癤也。三者之候﹐惟疽最重。此疾初生﹐皆由滋味與厚衣。衣服厚暖則表易招寒﹐滋味過多則五臟生熱。臟腑積熱則血脈不流﹐而毒气凝滯﹐邪气伏畱﹐熱搏於血﹐血聚則肉潰成瘡﹐淺則爲癤﹐實則爲癰﹐深則爲疽矣。亦有因服金石發動而患此疾者﹐亦有平生不服金石藥而亦患此疾者。蓋由祖上曾服餌者﹐其毒气流傳子孫。此病初生認是疽﹐則宜速療之。若气實之人﹐急服五香連翹湯﹑漏蘆湯。若年未五十﹐少壯實者﹐可服五利大黃湯﹑化毒丸﹐取通利臟腑一二行﹐瘡頭上用追毒散之類﹐貼溫熱膏劑。更溻腫湯﹑潰毒湯淋溻之﹐如此調治以待膿成﹐已前不可以諸藥救療﹐以安患人之心﹐愼勿惱觸著。至膿成敗潰﹐宜服五香湯﹐及內托裏散﹑茯苓湯﹑當歸托裏散之類。渴不止者﹐服竹葉黃芪湯﹑乳香散。勿爲大熱服大黃﹑﹝石卜﹞硝苦寒之藥﹐若因服利藥而利不止者死矣。若瘡中惡肉未退﹐膿水不快者﹐卽用追蝕之藥﹐或梃子紝之﹐上用鹿角散﹐以酢熬爲糊貼之。惡肉退去﹐好肉漸生﹐卽用搜膿散翠霞散之類紝之。若瘡中毒气未盡﹐愼勿早斂。若早上生肌之藥﹐縱得平復﹐必再發。其間調理次第﹐臨時制宜﹐兼將護忌愼之法耳。

總論

夫瘡腫之患﹐莫大乎癰疽﹐然而癰疽何以別之﹖經所謂榮衛稽畱於經脈之中則濇不行﹐血脈不行則陽气郁遏而不通﹐故生寒熱穢毒之气﹐騰出於外﹐畜結爲癰﹔久而不散﹐熱气乘之﹐腐化爲膿。然而骨髓不焦枯﹐腑臟不傷敗﹐可治而愈也。何爲疽﹖五臟風毒積熱﹐毒熱熾甚﹐下陷肌膚﹐骨髓皆枯﹐血气涸竭﹐其腫色夭﹐堅如牛領之皮﹐故命曰疽。癰者其腫皮薄以澤﹐此其候也。癰疽之生﹐有內有外﹐內生胸腹臟腑之中﹐外生膚肉筋骨之表。凡此二毒﹐發無定處而有常名。夫郁滯之本﹐始於喜怒憂樂不時﹐飲食居處不節﹐或金石艸藥之發動﹐寒暑燥濕之不調﹐內使陰陽之不平而蘊結﹐外使榮衛凝濇而腐潰。輕者起於六腑﹐浮達而爲癰﹐气行經絡而浮也﹔重者發於五臟﹐沈濇而爲疽﹐气行經絡而沈也。明乎二者﹐腫毒丹疹﹐可以類推矣。

疔瘡

夫疔瘡者﹐以其瘡形如丁蓋之狀者是也。古方論之﹐凡有十種。華元化載之五色疔﹐《千金方》說疔瘡有十三種﹐以至《外臺祕要》﹐神巧萬全﹐其論頗同。然皆不離於气客於經絡五臟﹐內蘊毒熱。初生一頭腫痛﹐靑黃赤黑無復定色﹐便令煩躁悶亂﹐或憎寒頭痛﹐或嘔吐心逆﹐以鍼刺瘡﹐不痛無血﹐是其候也。其候本因甘肥過度﹐不愼房酒﹐以致邪毒畜結﹐遂生疔瘡。《內經》曰﹕膏粱之變﹐足生大疔﹐此之謂也。其治之法﹐急以艾炷灸之。若不覺痛者﹐鍼疔四邊﹐皆令血出﹐以回瘡錠子﹐從鍼孔紝之﹐上用膏藥貼之﹐仍服五香連翹湯﹑漏蘆湯等疏下之爲效。若或鍼之不痛無血者﹐以猛火燒鍼通赤﹐於瘡上烙之﹐令如焦炭﹐取痛爲效﹐亦紝前錠子﹐用膏藥貼之﹐經一二日膿潰根出﹐服托裏湯散﹐依常療之﹐以取平復。如鍼不痛﹐其人眼黑或見火光者不治﹐此邪毒之气入臟腑故也。《養生方》云﹕人汗入肉﹐食之則生疔瘡。不可不愼也。

證治要訣【明戴思恭】

癰疽癤毒證治

發散諸般毒﹐多碾白芙蓉葉﹐入艸烏葉少許蜜調敷﹐重者加入南星末。凡諸毒用膏藥﹐欲散搓入麝香﹐欲潰搓入雄黃。

一應毒證已作渴﹐或膿過多﹐防其爲渴﹐宜於千金內補散之外﹐兼進八味丸﹐用五味者佳。

發熱惡寒﹐狀如傷寒而痛者﹐其痛處欲爲癰疽。癰屬腑﹐故生淺﹐皮薄而腫髙﹔疽屬髒﹐故生深﹐皮厚而腫堅。又有輕於癰疽者﹐名曰癤毒。癰﹐壅也。疽﹐沮也。癤﹐節也。言气血壅滯沮節也。並威靈仙飲微利之﹐或五香連翹散﹐佐以復元通气散。若膿血結成不可發散﹐已潰未潰﹐宜小托裏散﹐或千金內補散﹐加木香﹑羌活﹑白芍藥﹑烏藥等分﹐渴加﹝艸舌﹞蔞根。此數藥皆治陽證。若陰證﹐宜於千金內補散﹐減防風﹑桔梗之半﹐倍加白朮。未效更加熟附﹐與諸藥煎服﹐尢佳。

外有服金石以助欲﹐至精气旣衰﹐藥毒偏勝﹐金石與肺同類﹐肺附於腎﹐所以多成發背之疾。又有用鱉爲臛﹐亦治發背。蓋鱉之陽气﹐皆聚於上甲﹐所以上甲可入藥也。治法同前。若毒發於陰﹐而又未可用附﹑桂諸藥劑。外疼內寒﹐宜五香湯。

毒之初發﹐並宜酒調復元通气散。或病在下者﹐酒糊丸通气散﹐卻與木香湯吞下。

治諸毒方結成者﹐以皂角樹上所生之葚磨烏酢調塗。此葚須預藏在煙閣頭﹐緩急取用。

患背瘡人﹐及諸毒已潰後﹐血去過多﹐津液少者﹐宜換肌散毒。初發頭疼體痛﹐乍寒乍熱﹐恐挾外邪﹐宜香蘇飲加川芎﹑白芷﹑防風﹑當歸﹑陳皮之類。

病消渴之人﹐多生毒﹐此乃津液已耗﹐虛陽外發﹐內外俱虛﹐此爲極病。凡消渴愈後生毒﹐毒愈後消渴﹐皆非可治之病也。

癰疽癤﹐此毒總名﹐亦舉其大槪耳。其他證狀不一﹐名稱亦異。未潰之際﹐憎寒壯熱﹐狂言妄語﹐如見鬼神﹐膿去已多﹐而大熱不休者﹐似爲難治。蓋毒之得膿﹐猶傷寒病証之得汗﹐汗已而反大熱﹐則爲壞傷寒矣。若淋洗貼敷﹐自屬外科。癰疽發背已潰﹐出膿過多而羸瘦者﹐芎歸湯。凡所服藥﹐並不可用白朮﹐能生膿故也。未潰與初發陰證﹐用之卻可。

若其人嘔不喜食﹐不可用千金內補散﹐滯其脾﹐恐挾外邪。未潰者﹐二陳湯加芎﹐或不換金正气散。已潰者﹐谷神嘉禾飲。

又一方﹐治毒並不喜食﹐於不換金正气散加白茯苓﹑半夏等分﹐人參﹑木香減半﹐亦名正气散。

患癰毒人膿血已潰﹐所去過多﹐津液枯竭﹐多病於渴﹐縱有發熱躁擾等證﹐不可以治者﹐用益榮生津之劑。若大熱不止者﹐難治。

瘡毒久不幹成漏者﹐忍冬艸浸酒常服。

瘡毒而大便堅者﹐升麻和气飲和消毒飲﹔加以身上發熱甚者﹐消毒飲和敗毒散。

有火邪逼身﹐及因灸後徧身發爲赤核﹐腫痛旋盤﹐用荊防湯浸取洗。

露﹝疒其﹞名爲羊核﹐生取石菖蒲爛研盦之﹔仍以石首膠一兩許﹐火煆存性﹐研爲末﹐酒調服。

有不敷藥時大痛﹐敷卽不痛﹔有不敷藥時不痛﹐敷之則痛。蓋寒熱風濕並憂怒等气﹐積而內攻﹐則痛不禁﹐藥拔出之﹐故不痛也。血死陰毒在中﹐愈服愈深﹐愈不覺痛。藥發之於外﹐故反痛也。

薛氏醫案【明薛己】

用藥總論

人病不同﹐藥性亦異。有是病而宜是藥﹐不可以誤施也。且如瘡疽痛息自寧﹐飲食知味﹐脈證俱緩﹐緩則治本﹐故可以王道和平之藥﹐徐而治之﹐亦無不愈。若脈沈焮腫﹐寒熱煩躁﹐此脈證俱實﹐宜瀉之﹐非硝黃猛烈之劑不能除﹐投以王道之劑則非也。若瘡瘍聚腫不潰﹐潰而膿水淸稀﹐或瀉利腸鳴﹐飲食不入﹐嘔吐無時﹐或手足並冷﹐此脈證俱虛﹐非大補之藥不能平﹐投以硝黃攻伐之劑亦非也。當推《內經》虛者補之﹐實者瀉之﹐熱者淸之﹐寒者溫之本旨﹐隨證用藥﹐臨機應變﹐庶不誤耳。大抵瘡瘍之證﹐皆由臟腑不和﹐气血凝滯﹐喜怒不常﹐飲食不節﹐或腠理不密﹐邪气客於經絡﹐或服丹石之藥﹐及膏粱厚味﹐不愼房室﹐精虛气竭所致。故治其證者﹐當辧其表裏虛實﹐隨宜治之。若不推陰陽逆順﹐气味攻守﹐率爾投藥﹐以致實實虛虛﹐或槪以王道爲萬全﹐猶執一而無權﹐適以害之矣。

《靈樞經》云﹕癰疽不問虛實寒熱﹐皆由气郁而成。經云﹕气宿於經絡﹐與血俱濇而不行﹐壅結而成﹐此因喜怒憂思也。身有熱﹐被風冷搏之﹐血脈凝滯不行﹐熱气壅結而成﹐此外因也。有陰虛陽气湊襲﹐寒化爲熱﹐熱盛則肉腐爲膿﹐此寒熱風熱所傷也。有因服丹石炙煿面濕牀被厚者﹐有因盡力房室精虛气竭者。《爾雅》云﹕癤者節也﹐癰者壅也﹐疽者沮也。是言陰陽不和﹐有所壅結﹐皆成癰疽也。又云﹕陰滯於陽則發癰﹐陽滯於陰則發疽﹐此二毒發無定處﹐當以脈辧之。浮洪滑數則爲陽﹐微沈緩濇則爲陰。陰則熱治﹐陽則冷治。治法有四節八事。初覺則宜消熱拔毒﹐已潰則宜撥膿止痛﹐膿毒則消惡肉﹐惡肉盡則長敷痂。次第旣明﹐又須別其因以施治﹐觀病淺深凶吉。寒則溫之﹐熱則涼之﹐虛則補之﹐實則瀉之﹐導以鍼﹐灼以艾﹐破毒潰堅﹐以平爲期也。

客問瘡瘍脈洪數﹐身作熱爲陽證﹐亦有死者﹐何也﹖曰﹕經云﹐陰滯於陽則生癰﹐脈見沈細弱濇﹔陽滯於陰則生疽﹐脈見浮洪弦數。此气血爲證﹐瘡疽屬陰屬陽之論也。彼瘡疽𨿽因積熱所成﹐若初起未成膿﹐脈洪數﹐乃陰虛陽亢之證。若膿潰於內﹐不得發泄於外﹐身必發熱﹐故脈洪數瘡疽之病進也。膿旣去則當脈靜身涼腫消痛息﹐如傷寒表証之得汗也。若反發熱作渴脈洪數者﹐此眞气虛而邪气實也﹐死無疑矣。

治法三要

《病機機要》云﹕瘡瘍者火之屬﹐須分內外以治其本。若其脈沈實﹐當先疏其內以絕其源也。其脈浮大﹐當先托裏恐邪气入內也。有內外之中者﹐邪气至盛﹐遏絕經絡﹐故發癰腫﹐此因失托裏及失疏通又失和榮衛也。治瘡之大要﹐須明托裏﹑疏通和榮衛之三法。內之外者﹐其脈沈實﹐發熱煩躁﹐外無焮赤﹐痛深於內﹐其邪气深矣﹐疏通臟腑以絕其源。外之內者﹐其脈浮數﹐焮腫在外﹐形證外顯﹐恐邪气極而內行﹐故先托裏也。內外之中者﹐外無焮惡之气﹐內亦臟腑宣通﹐知其在經當和榮衛也。用此三法之後﹐𨿽未差必無變證﹐亦可使邪气峻減而易愈。

灸法

《元戎》云﹕瘡瘍自外而入者不宜灸﹐自內而出者宜灸。外入者托之而不內﹐內出者接之而令外。故經云﹕陷者灸之。灸而不痛﹐痛而後止其灸。灸而不痛者﹐先及其潰﹐所以不痛﹐而後及良肉﹐所以痛也。灸而痛﹐不痛而後止其灸。灸而痛者﹐先及其未潰﹐所以痛﹐而次及將潰﹐所以不痛也。然此亦約法﹐因以東垣等法附於左﹐宜參用之。凡人初覺發背﹐欲結未結﹐赤熱腫痛﹐先以濕紙覆其上﹐立候視之﹐其紙先漧處﹐卽是結癰頭也。取大蒜切成片如二三錢厚薄﹐安於頭上﹐用大艾炷灸之三壯﹐卽換一蒜片﹐痛者灸至不痛﹐不痛灸至痛時方住。最要早覺早灸爲上。一日二日﹐十灸十活﹔三日四日﹐六七活﹔五六日﹐三四活﹔過七日則不可灸矣。若有十數頭作一處生者﹐卽用大蒜研成膏﹐作薄餅鋪頭上﹐聚艾於蒜餅上燒之﹐亦能活也。若背上初發﹐赤腫一片﹐中間有一粒如黃粟米頭子﹐便用獨蒜切去兩頭﹐取中間半寸厚薄﹐正安於瘡上﹐著艾灸十四壯﹐多至四十九壯。

【注按謂癰疽所發﹐宜灸之也。然諸瘡患久成漏者﹐常有膿水不絕﹐其膿不臭﹐內無歹肉﹐尢宜用附子浸透﹐切作大厚三二分於瘡上﹐著艾灸之。仍服內托之藥﹐隔三二日再灸之﹐不五七次﹐自然肌肉長滿矣。至有膿水惡物漸潰根深者﹐郭氏治用白面﹑硫黃﹑大蒜三物一處搗爛﹐看瘡大小﹐撚作餅子﹐厚約三分﹐於瘡上用艾炷灸二十一壯﹐一灸一易。後隔四五日﹐方用翠霞錠子並信效錠子互相用之﹐紝入瘡內﹐歹肉盡去﹐好肉長平。然後貼收斂之藥﹐內服應病之劑﹐調理卽瘥矣。蓋不止宜灸於瘡之始發也。大抵始發宜炙﹐要汗下補養之藥對證。至灸冷瘡﹐亦須內托之藥切當。設有反逆﹐不惟不愈﹐恐致轉生他病。】

攻補法

《元戎》云﹕陷脈爲瘻﹐畱連肉腠﹐營气不從﹐逆於肉理﹐乃生癰腫。榮逆血郁﹐則熱聚爲膿。《正理論》曰﹕熱之所過﹐則爲癰腫。營气不從﹐亦有不熱者乎﹖答曰﹕膏粱之變﹐芳艸之美﹐金石之過﹐气血不盛﹐榮衛之气充滿而抑遏不能行﹐故閉塞血气﹐腐而爲癰也﹐當泄之以奪盛熱之气。若其人飲食疏﹐精神衰﹐气血弱﹐肌肉消薄﹐營衛之气短促而濇滯﹐故寒薄腠理﹐閉郁而爲癰腫也﹐當補之以接虛怯之气﹐亦當以脈浮沈別之。旣得盛衰﹐泄之則連翹﹑大黃﹐補之則內托之類是也。

【注按辧瘡瘍因熱因寒﹐及气血郁而成﹐當攻補之法不同﹐宜與前後諸篇兼看﹐殆無餘蘊矣。但世俗昧此理﹐而云是瘡不是瘡﹐且服五香連翹湯。然或中或否﹐致悞者多。蓋不審形气虛實﹐瘡毒深淺﹐發表攻裏﹐所因不同故也。今以丹溪先生《外科精要發揮》諸法之義﹐附於後例之下﹐庶學者知所鑑焉。】

分三因

陳無擇云﹕發背癰疽者﹐該三因而有之。論曰﹕癰疽瘰癧﹐不問虛實寒熱﹐皆由气郁而成。經亦云﹕气宿於經絡﹐與血俱濇而不行﹐壅結爲癰疽。不言熱之所作而後成癰者﹐此乃內因喜怒憂思有所郁而成也。身有熱﹐被風冷搏之﹐血脈凝泣不行﹐熱气壅結而成﹐亦有陰虛陽气湊襲﹐寒化爲熱﹐熱盛則肉腐爲膿者﹐此亦外因寒熱風濕所傷而成也。又服丹石及炙煿酒面溫牀厚被所致﹐又盡力房室﹐精虛气竭所致者﹐此乃不因內外所傷而成也﹐故知三因備也。

【注按所分三因𨿽備﹐但未具瘡瘍之邪﹐在經在表在裏之異﹐故其治亦不能詳備也。】

陰滯於陽則生癰陽滯於陰則生疽

丹溪曰﹕《精要》云﹐陽滯於陰﹐脈浮洪弦數﹔陰滯於陽﹐脈沈細弱濇。陽滯以寒治之﹐陰滯以熱治之。切詳其意﹐陽滯陰滯當作熱治寒治。求之寒熱﹐固可作陰陽論﹐於陰於陽﹐分明是於气於血﹐他無可言也。熱滯於气﹐固無寒滯耶﹖寒滯於血﹐固無熱滯耶﹖何寒不能傷气﹐熱不能傷血耶﹖以予觀之﹐气爲陽﹐行脈外﹔血爲陰﹐行脈內。相並分派﹐周流循環﹐一身無停止謂之脈。一呼脈行三寸﹐一吸脈行三寸﹐呼吸定息﹐共得六寸﹐一身通行八十一丈。得熱則行速而太過﹐得寒則行遲而不及。五味之厚﹐七情之偏﹐運气爲滯﹐津液稠厚﹐積而久也﹐爲飲爲痰﹐滲入脈內﹐血爲所亂﹐因而凝濁﹐運行沍泣﹐或爲沸騰﹐此陰滯於陽也﹐正血滯於气也。气病﹐今人或以藥助邪﹐病上生病﹐血之病日增﹐溢出脈外﹐隧道隘塞﹐升降有妨﹐運化失令﹐此陽滯於陰也﹐正气滯於血也。病分寒熱者﹐當是稟受之素偏﹐虛邪之雜合﹐豈可以陽爲熱﹐陰爲寒耶﹖浮洪弦數﹐气病之脈也。豈可遽以此作熱論﹖沈細弱濇﹐血病之脈﹐豈可遽以此作寒論﹖此萬病之根本﹐豈止疥癬瘡瘍癰疽而已﹖幸相評其是否。

明本末

東垣曰﹕生气通天論云﹐營气不從﹐逆於肉理﹐乃生癰腫。又云﹕膏粱之變﹐足生大疔﹐受如持虛。陰陽應象論云﹕地之濕气感則害人皮肉筋脈。是言濕气外傷則營气不行﹐榮衛者﹐皆營气之所經營也。營气者﹐胃气也﹐運气也。營气爲本﹐本逆不行﹐爲濕气所壞而爲瘡瘍也。膏粱之變﹐亦是言厚滋味過度﹐而使營气逆行﹐凝於經絡爲瘡瘍也。此邪不在表﹐亦不在裏﹐惟在其經中道病也。以上《內經》所說﹐俱言因營气逆而作也。徧看諸瘡瘍論中﹐多言二熱相搏﹐熱化爲膿者﹐有只言熱化爲膿者﹐又言濕气生瘡﹐寒化爲熱而爲膿者﹐此皆瘡疽之源也。宜於所見部分﹐用引經藥﹐並兼見證中分陰陽證﹐先瀉營气﹐是其本﹐本逆助火﹐濕熱相合﹐敗壞肌肉而爲膿血者﹐此治之次也﹐宜遠取諸物以比之。一歲之中﹐大熱無過夏﹐當時諸物皆不壞爛者﹐而壞於交秋濕令大行之際也。近取諸身﹐熱病在身﹐止顯熱而不敗壞肌肉﹐此理明矣。標本不得﹐邪气不服。言一而知百者﹐可以爲上工矣。

營气不從﹐逆於肉理﹐乃生瘡癰。且營气者﹐胃气也。飲食入於胃﹐先輸於脾而朝於肺﹐肺朝百脈﹐次及皮毛﹐先行陽道﹐下歸五臟六腑﹐而气口成寸矣。今富貴之人﹐不知其節﹐以飲食肥醲之類﹐雜以厚味﹐日久太過﹐其气味俱厚之物﹐乃陽中之陽﹐不能走空竅先行陽道﹐反行陰道﹐逆於肉理﹐則濕气大勝﹐則子能令母實﹐火乃大旺﹐濕熱旣盛﹐必來克腎﹐若雜以不順﹐又損其眞水﹐腎旣受邪﹐積久水乏﹐水乏則從濕熱之化而上行﹐其瘡多出背出腦﹐此爲大疔之最重者也。若毒气行於肺或脾胃之部分﹐毒之次也。若出於他經﹐又其次也。濕熱之毒﹐所止處無不潰爛。故經言﹕膏粱之變﹐足生大疔﹐受如持虛。如持虛器以受物﹐無不受焉。治大疔之法﹐必當瀉其營气。以標本言之﹐先受病爲本﹐非苦寒之劑﹐爲主爲君﹐不能除其苦楚疼痛也。諸瘡瘍有痛﹐往往多以乳香﹑沒藥﹐雜以芳香之藥止之﹐必無少減之理。若使經絡通流臟腑中﹐去其壅滯﹐必無痛矣。苦寒之劑除其疼痛﹐藥下於咽﹐則痛立已﹐此神品藥也。

瘡瘍食肉﹐乃自棄也。瘡瘍者﹐乃營气而作也﹐今反補之﹐與自棄何異﹖𨿽用藥施治而不能愈。地之濕气﹐自外而入內者﹐瘡癤當先服藥而用鍼。如瘡癤小﹐不欲飲藥﹐或嬰兒之瘡﹐先當溫衣覆蓋﹐令其凝泣壅滯血脈溫和﹐則出血立已者﹐不如此﹐血脈凝滯便鍼﹐則邪毒不瀉﹐反傷良肉﹐又益其瘡勢也。瘡瘍及諸病面赤﹐𨿽伏大熱﹐禁不得攻裏﹐爲陽气怫郁﹐邪气在經﹐宜發表以去之。故曰﹐火郁則發之。𨿽大便數日不見﹐宜多攻其表﹐以發散陽气﹐少加潤燥之藥以潤之。如見風脈風證﹐只可用發表風藥﹐便可以利通﹐得大便行也。若只漧燥祕濇﹐尢宜潤之﹐愼不可下也。瘡瘍鬱冒﹐俗呼昏迷是也﹐宜汗之則愈。驗瘡名色治之﹐當從《素問》《鍼經》。《聖濟總錄》。易老瘡論及諸家治瘡用藥法度﹐此爲緊要﹐臨病之際﹐宜詳審焉﹗

【注按《聖濟總錄》能悉諸瘡之名色﹐但其用藥﹐則多主寒涼﹐而無通變之法。惟已上易老﹑東垣等言﹐深擷《鍼經》之大法﹐陳脈病治例之要﹐學者能熟此等議論﹐則臨證處方﹐便自胸中了然明白。】

膿潰論

夫癰疽瘡癤﹐皆由气血壅滯而生也﹐當推其虛實表裏而早治之。可以內消﹐此卽托裏之意也。若毒气已結者﹐勿泥此內消之法﹐當辧膿之有無淺深。若按之卽復起者有膿也﹐不復起者無膿也﹔大按方痛者膿深也﹐小按便痛者膿淺也。急酌量刺之。緩則穿通臟腑﹐爛筋骨﹐可不愼哉﹗但病者多喜內消﹐而醫者卽用十宣散及敗毒散﹑流气飲之類。殊不知十宣散𨿽有參﹑芪﹐然防風﹑白芷﹑厚朴﹑桔梗﹐皆足以耗气﹐況不分經絡時令气血多少而槪用之乎﹖敗毒散乃表散之藥也﹐𨿽有表證﹐不過一二服﹐況非表證而用之乎﹖流气飲乃行气散血之劑﹐若服之過度﹐則气虛血耗﹐何以爲膿﹖此三藥者﹐不可輕用明矣。若夫瘡旣成膿﹐皮膚不得疏泄﹐昧者待其自穿﹐殊不知少壯而充實者﹐或能自解﹔若老弱之人﹐气血枯槁﹐兼或攻發太過﹐不行鍼刺﹐膿毒乘虛內攻﹐穿腸腐膜﹐鮮不誤事。如沈氏室﹐乳癰膿成﹐予爲鍼刺及時﹐不月而愈。黃上捨腿癰﹐膿熟惡鍼﹐幾至危殆﹐予爲刺之﹐大補三月而愈。練千兵腿癰﹐脈證俱弱﹐亦危甚矣﹐予治以托裏得膿﹐急使鍼刺﹐彼固不從﹐致膿水開泄﹐淋漓不能收斂而歿。王安人發背﹐待其自破﹐毒气內攻﹔王貴腹癰﹐潰透腹脇﹐穢气從瘡口而出﹐予謂其決不起﹐果然。大抵瘡瘍之證﹐感有輕重﹐發有淺深。淺者腫髙而軟﹐發於血脈﹔深者腫下而堅﹐發於筋骨。然又有發於骨髓者﹐則皮肉不變﹐膿成之時﹐气血壯實者或自出﹐怯弱者不行鍼刺﹐鮮有不誤。東垣云﹕毒气無從而解﹐膿瘀無從而泄﹐過時不烙﹐反攻於內﹐內旣消敗﹐欲望其生﹐豈可得乎﹖玆舉一二與同道裁之﹐使患者知所愼云。

生肌止痛

夫肌肉﹐脾之所主也。潰後收斂遲速者﹐乃气血盛衰使然。世之治者﹐但知生肌用龍﹑竭之屬﹐止痛用乳﹑沒之屬﹐恪守不移﹐予謂不然。蓋生肌之法﹐當先理脾胃﹐助气血爲主﹐則肌肉自生﹐豈假龍竭之屬﹖設若膿毒未盡﹐就用生肌﹐反增潰爛。壯者輕者﹐不過復潰或遲斂而已﹔怯者重者﹐必致內攻或潰爛而不斂﹐亦危矣。蓋止痛之法﹐熱者淸之﹐寒者溫之﹐實者損之﹐虛者補之﹐膿郁者開之﹐惡肉侵蝕者去之﹐如是則痛自止﹐豈假乳沒之屬﹖如黃汝耘背發毒气未盡﹐早用生肌﹐竟致潰爛﹐予以解毒藥治之得愈。許序班患此﹐毒气始發﹐驟用生肌﹐其毒內攻而死。王汝道患腿癰﹐因寒作痛﹐與乳香定痛丸﹔周朝儀母患時毒﹐因熱作痛﹐與防風通聖散﹔丁蘭患臀癰膿潰﹐因虛作痛﹐與益气養榮湯﹔劉貴患腹癰﹐因實作痛﹐與黃連內疏湯﹔王州守患腿癰﹐膿成作痛﹐予爲刺之﹔楊千兵母發背﹐腐肉侵蝕作痛﹐予爲取之﹐痛卽自止。嗟夫﹗以寒治熱﹐以熱治寒﹐損實補虛﹐此用藥者之繩墨。若專用龍﹑竭生肌﹐乳﹑沒止痛﹐予恐其功不奏也。

惡肉論

夫惡肉者﹐腐肉也。大凡癰疽瘡潰後﹐腐肉凝滯必取之﹐乃推陳致新之意。若壯者筋骨彊盛﹐气血充溢﹐眞能勝邪﹐或自去﹐或自平﹐不能爲害。若年髙怯弱之人﹐血液少﹐肌肉濇﹐必先迎而奪之﹐順而取之﹐是謂定禍亂以致太平。設或畱而不去﹐則有爛筋腐肉之患。如劉大尹﹑汪太夫人﹐取之及時而新肉卽生﹐得以全愈。金工部﹑陸舍人﹐取之稍遲﹐幾至不救。鄭揮使﹐取之失期﹐大潰而斃。予常見腐肉旣去﹐𨿽少壯者不補其气血﹐尙不能收斂﹐若怯弱者不取惡肉﹐不補气血﹐未見其生也。

腫瘍

腫髙焮痛脈浮者﹐邪在表也﹐宜托之。腫硬痛深脈沈者﹐邪在內也﹐宜下之。外無焮痛﹐內則便利調和者﹐邪在經絡也﹐當調榮衛。焮痛煩躁﹐或咽漧作渴者﹐宜降火。焮痛發熱﹐或拘急或頭痛者﹐邪在表也﹐宜散之。大痛或不痛者﹐邪气實也﹐隔蒜灸之﹐更用解毒。煩躁飲冷﹐焮痛脈數者﹐邪在上也﹐宜淸之。惡寒而不潰者﹐气實兼寒邪也﹐宜宣而補之。焮痛發熱﹐汗多大渴﹐便祕讝語者﹐結陽證也﹐宜下之。不作膿或熟而不潰者﹐虛也﹐宜補之。

潰瘍

膿熟不潰者﹐陽气虛也﹐宜補之。瘀肉不腐者﹐宜大補陽气﹐更以桑木灸之。膿淸或不斂者﹐气血俱虛﹐宜大補之。膿後食少無睡﹐或發熱者﹐虛也﹐宜補之。倦怠懶言﹐食少不睡者﹐虛也﹐宜補之。寒气襲於瘡口不斂﹐或陷下不斂者﹐溫補之。脈大無力或濇微者﹐气血俱虛也﹐峻補之。出血或膿多﹐煩躁不眠者﹐乃亡陽也﹐急補之。

作痛

膿出而反痛者﹐虛也﹐宜補之。脈數虛而痛者﹐屬虛火﹐宜滋陰。脈數實而痛者﹐邪气實也﹐宜泄之。脈實便祕而痛者﹐邪在內也﹐宜下之。脈濇而痛者﹐气血虛寒也﹐溫補之。

發熱

脈浮或弱﹐而熱或惡寒者﹐陽气虛也﹐宜補气。脈濇而熱者﹐血虛也﹐宜補血。午前熱者﹐補气爲主﹔後熱者﹐補血爲主。脈浮數﹐發熱而痛者﹐邪在表也﹐宜散之。脈沈數發熱而痛者﹐邪在內也﹐宜下之。

作渴

尺脈大或無力而渴者﹐宜滋陰降火。上都脈沈實而渴者﹐宜瀉火。上部脈洪數而渴者﹐宜降火。胃脈數而渴者﹐宜淸胃。火气虛不能生津液而渴者﹐宜補中气。脈大無力或微弱而渴者﹐宜補气血。膿血大泄﹐或瘡口出血而渴者﹐大補气血﹔如不應﹐急用獨參湯。

作嘔

喜寒惡熱而嘔者﹐宜降火。喜熱惡寒而嘔者﹐宜養胃气。脈實便祕而嘔者﹐宜瀉火。脈細腸鳴腹痛瀉而嘔者﹐托裏溫中。

便祕

脈沈實而祕者﹐火在內也﹐宜泄之。脈濇而祕者﹐屬血少﹐宜養血。脈浮而祕者﹐屬气虛﹐宜補气。脈浮濇而祕者﹐气血俱虛也﹐宜補气血。

疔瘡

脈浮數者散之﹐脈沈實者下之。表裏俱實者﹐解表攻裏。麻癢或大痛及不痛者並灸之﹐更兼攻毒。古今圖書集成醫部全錄卷三百六十一

外科癰疽疔毒門

薛氏醫案【明薛己】

灸法用藥第一

《精要》曰﹕經云諸痛癢瘡瘍﹐皆屬心火。前輩又謂癰疽多生於丹石房勞之人。凡人生四十以上﹐生發背等瘡﹐宜安心早治。此證如虎入室﹐禦而不善﹐必至傷人。宜先用內托散﹐次用連翹五香湯﹐更以騎竹馬法﹐或隔蒜灸﹐並明灸足三里以發泄其毒。蓋邪之所湊﹐其气必虛﹐畱而不去﹐其病乃實。故癰疽未潰﹐臟腑畜毒﹐一毫熱藥﹐斷不可用﹔癰疽已潰﹐臟腑旣虧﹐一毫冷藥﹐亦不可用。猶宜忌用敷貼之藥﹐閉其毫孔。若熱渴便祕﹐脈沈實洪數﹐宜用大黃等藥以泄其毒﹐後用國老膏﹑萬金散﹑蠟礬丸﹑遠志酒之類﹐選而用之。

【注按前證若熱毒蘊於內﹐大便祕結﹐元气無虧者﹐宜用大黃等藥泄其熱毒。若陰虧陽湊﹐精虛气竭﹐脾胃虛弱者﹐宜用甘溫之劑培其本源。若瘡不焮腫﹐不作膿者﹐𨿽未潰仍須溫補。若瘡已潰而腫不退﹐痛不止者﹐仍宜淸涼之劑治之。若病急而元气實者﹐先治其標﹔病緩而元气虛者﹐先治其本。或病急而元气更虛者﹐必先治本而兼以治標。大抵腫髙焮痛﹐膿水稠粘者﹐元气未損也﹐治之則易﹔漫腫微痛﹐膿水淸稀者﹐元气虛弱也﹐治之則難。不腫不痛﹐或漫腫色黯不潰者﹐發於陰也﹐元气虛甚﹐理所不治。若腫髙焮痛者﹐先用仙方活命飲﹐後用托裏消毒散。漫腫微痛者﹐宜托裏散﹔如不應﹐加姜桂。若膿出而反痛﹐气血虛也﹐八珍散。不作膿﹐不腐潰﹐陽气虛也﹐四君加歸﹑芪﹑肉桂。不生肌﹐不收斂﹐脾气虛也﹐十全大補加姜﹑桂。晡熱﹑內熱﹐陰血虛也﹐四物加參﹑朮。欲嘔作嘔﹐胃气虛也﹐六君加炮姜。自汗盜汗﹐五臟虛也﹐六味丸加五味子。食少體倦﹐脾气虛也﹐補中益气加茯苓﹑半夏。喘促咳嗽﹐脾肺虛也﹐前湯加麥門﹑五味。欲嘔少食﹐脾胃虛也﹐人參理中湯。腹痛泄瀉﹐脾胃虛寒也﹐附子理中湯。小腹痞﹐足脛腫﹐脾腎虛弱也﹐十全大補加山茱﹑山藥﹑肉桂。泄瀉足冷﹐脾腎虛寒也﹐前藥加桂﹑附。熱渴淋閉﹐腎虛陰火也﹐加減八味丸。喘嗽淋閉﹐肺腎虛火也﹐補中益气湯﹑加減八味丸。凡此變證﹐皆因元气虧損﹐失於預補所致。故丹溪先生云﹕但見腫痛﹐參之脈證虛弱﹐便與滋補﹐气血無虧﹐可保終吉。旨哉斯言﹗蓋古今虛實不同﹐因時施治﹐不無少異。是集治論﹐義悉類此。】

備論第二

初虞世云﹕凡癰疽始作﹐須以大黃等藥急轉利之﹐勿以困苦爲念。若與其潰爛而死﹐不若利之而死﹐況有生道哉﹗古人立法﹐率用五香﹑連翹﹑漏蘆等藥﹐貧乏者單煎大黃湯以利之。至於膿潰﹐乃服黃芪等藥以排膿﹐《千金》《外臺》備矣。世以瘡發於外﹐不行轉利而死者﹐多矣。悲夫﹗

【注按前證若腫髙焮痛﹐臟腑閉結﹐屬內外俱實﹐當用前藥瀉之。若漫腫微痛﹐臟腑不實﹐屬內外俱虛﹐當用內托補之。若漫腫無頭﹐肉色不變﹐當助胃壯气﹐令其內消。若疼痛不止﹐焮腫不消﹐當用人參黃芪散以托裏排膿。若飲食少思﹐肌肉不生﹐當用參芪托裏散以補養脾胃。丹溪云﹕癰疽因積毒在臟腑﹐當先助胃壯气﹐使根本堅固﹐次以行經活血藥佐之﹐參以經絡時令﹐使毒气外泄﹐治之早者﹐可以內消。此內托之旨也。又云﹕腫瘍內外皆壅﹐宜以托裏表散爲主。如用大黃﹐寧無孟浪之非﹖潰瘍內外皆虛﹐宜以補托爲主﹐如用香散﹐未免虛虛之失。此蓋古今气稟不同﹐治宜審之。】

灸法論第三

陳無擇云﹕癰則皮薄腫髙﹐疽則皮厚腫堅﹐初發並宜灼艾。惟癰膿成則宜鍼﹐疽膿成則宜烙。當審察其證﹐疏利其毒﹐補托其裏。然癰疽冠於雜病之首﹐治失次序﹐多致夭枉。故集得效灸法﹐以貽學者﹐庶不致妄投也。

【注按前證若發熱煩渴﹐大便祕結者﹐由邪畜於內﹐宜內疏黃連湯﹐以泄內毒。若頭痛拘急﹐發熱惡寒者﹐由邪客於外﹐宜人參敗毒散以散表邪。若腫痛焮赤﹐發熱作渴﹐此毒气凝於肉裏﹐宜仙方活命飲﹐解散其毒。若食少體倦﹐發熱惡寒﹐此中气虛弱﹐宜六君子湯以補脾胃。】

騎竹馬灸法第四

治一切瘡瘍﹐卽用此法﹐無有不愈。其法令病人以肘憑幾﹐豎臂腕要直﹐用篾一條﹐自臂腕中曲處橫紋﹐男左女右﹐貼肉量起﹐直至中指尖盡處截斷爲則﹐不量指甲。卻用竹杠一條﹐令病人脫衣﹐正身騎定﹐前後用兩人杠起﹐令病者腳不著地﹔又令二人扶之﹐勿令傴僂。卻將前所量臂篾﹐從竹杠坐處尾骶骨盡處直貼脊背﹐量至篾盡處爲則﹐用墨筆點定﹐此只是取中﹐非灸穴也。卻用薄篾作則子﹐量病人中指節相去兩橫紋爲則﹐男左女右﹐截爲一則﹐就前所點記處﹐兩邊各量一則﹐盡處卽是灸穴。兩穴各灸五七壯。疽發於左則灸右﹐疽發於右則灸左﹐甚則左右皆灸。蓋此二穴心脈所過之處﹐凡癰疽皆心火畱滯之毒﹐灸此則心火流通而毒散矣。起死回生之功﹐屢試屢驗。

【注按前證若毒旣解﹐而肌肉不生﹐當求其屬而補之。】

男以左手﹐女以右手﹐先屈中指﹐用薄篾量取中間一節兩橫紋盡處爲同身一寸﹐爲則子。【此是第一次法。】

先從男左女右臂腕中曲橫紋起﹐用薄篾一條量至中指齊肉盡處﹐不量指爪爲則﹐剪斷。【此是第二次法。】

先令病人脫去衣服﹐以大竹杠一條﹐跨定﹐令二人徐徐杠起﹐足要離地五寸許﹐兩旁更以兩人扶定﹐毋令動搖不穩﹐卻以第一圖則子貼定竹杠﹐從尾閭起貼脊﹐量至則子盡﹐以墨點定記之﹐非灸穴也。此是取中穴止處。卻以第二圖取同身寸則﹐取兩寸平折自中穴量之﹐以中分取兩旁各一寸﹐方是灸穴也。【此是第三次法。】

隔蒜灸法第五

李氏云﹕治疽之法﹐灼艾之功勝於用藥。蓋使毒气外泄﹐譬諸盜入人家﹐當開戶逐之﹐不然則入室爲害矣。凡瘡初發一二日﹐須用大顆獨蒜﹐切片三分厚﹐貼疽頂﹐以艾隔蒜灸之﹐每三壯易蒜。痛者灸令不痛﹐不痛者灸之令痛。瘡潰貼神異膏。如此則瘡不開大﹐肉不敗壞﹐瘡口易斂﹐一舉三得。此法之妙﹐人所罕知。若頭項見疽﹐則不可用此法。

【注按瘡瘍之證﹐有諸中必形諸外﹐在外者引而拔之﹐在內者疏而下之。苟或毒气鬱結﹐瘀血凝滯﹐輕者藥可解散﹐重者藥無全功﹐是以灼艾之功爲大。凡灸法﹐未潰則拔引郁毒﹐已潰則補接陽气。每治四肢患瘡﹐气血無虧者﹐只以前法灸之皆愈。若中气虛弱﹐不灸而服敗毒之藥﹐復傷中气﹐未有不敗者也。其頭項患者﹐亦宜灸之。但艾炷宜小﹐而少其壯數爲善。】

尋頭灸法第六

李氏云﹕凡患背疽﹐漫腫無頭者﹐用濕紙貼腫處﹐但一點先漧處﹐乃是瘡頭。可用大蒜十顆﹐淡豉半合﹐乳香錢許﹐研爛置瘡上﹐鋪艾灸之﹐痛否皆以前法爲度。

【注按前證或附骨疽﹐及臀腿諸毒﹐初起未明者﹐尋頭用灸﹐多自內消。其毒熾盛﹐更服活命飲﹐其功尢捷。若气血虛弱﹐必以補托爲主。若背疽大潰﹐欲驗穿透內膜者﹐不可用皂角取嚏法﹐但以紙封患處﹐令病者用意呼吸﹐如紙不動者﹐未穿透也。倘用取嚏鼓動內膜﹐反致穿透。愼之﹗愼之﹗】

蒜餅分輕重第七

伍氏曰﹕凡用蒜餅灸者﹐蓋蒜味辛溫有毒﹐主散癰疽﹐假火勢以行藥力。有只用艾炷灸者﹐此可施於頑瘡痼發之類。凡赤腫紫黑毒甚者﹐須以蒜艾同灸爲妙。

【注按前法誠有回生之功。若頑瘡痼疾﹐脾胃虛弱﹐營气不能滋養患處﹐以致寒邪內襲而不愈﹐宜用小艾炷頻灸瘡口﹐以祛寒邪﹐補接營气。其內補之法﹐說見首論及三十二論。】

灸法要論第八

伍氏方論曰﹕夫癰疽發背﹐皆有所因﹐前篇言之詳矣。凡初覺赤腫﹐先從背脊骨第二陷中兩旁﹐相去同身寸各一寸五分﹐名熱腑穴﹐二處各灸七壯﹐此能疏泄諸陽熱气﹐永無癰疽之苦﹔或隔蒜灸﹐不論壯數﹐則邪無所容﹐而眞气不損。但頭項見瘡﹐宜用騎竹馬法﹐及足三里灸之。

【注按前論誠爲良策。其調理之法﹐當求首論。】

灼艾痛癢論第九

伍氏曰﹕凡治癰疽發背疔瘡﹐不痛者必灸使痛﹐痛者必灸使不痛。若初灸卽痛者﹐由毒气輕淺﹔灸而不痛者﹐乃毒气深重。悉宜內服追毒排膿﹐外敷拔毒之藥。大抵癰疽不可不痛﹐又不可大痛。悶亂不知痛者難治。

【注按前論惟疔瘡一證﹐其狀不一﹐其色不同﹐或如小瘡﹐或如水泡﹐或作痛﹐或麻木﹐或有紅絲﹐或寒熱頭疼﹐或嘔吐惡心﹐或肢體拘急﹐其候多端﹐非前灸法並解毒之劑﹐卒難濟事。若不省人事﹐或牙關緊急者﹐卽以奪命丹爲末灌之。若生兩足﹐多有紅絲至臍﹔生於兩手﹐多有紅絲至心﹔生於唇面﹐多有紅絲入喉﹐俱難治。若鍼其紅絲出血﹐多有生者。若患於肢末之處﹐毒愈凝滯﹐藥難導達﹐艾灸之功爲大。如妄服疏利之劑﹐耗損眞气﹐不惟無以去毒而害反隨之矣。】

腦疽灸法第十

李氏云﹕腦疽及頸項有疽﹐不可用隔蒜灸﹐恐引毒上攻﹐宜灸足三里穴五壯﹐气海穴三七壯﹐仍服涼血化毒之藥﹐或以騎竹馬穴法灸之。凡頭項咽喉生疽﹐古法皆爲不治﹐若用此法﹐多有生者。如五香連翹﹑漏蘆等湯﹐國老膏﹑萬金散﹐皆可選用。

【注按前證屬膀胱經﹐或濕熱上壅﹐或陰火上炎。若因濕熱﹐則病气有餘﹐元气不足﹐當用黃連消毒散以除濕毒﹐用補中益气湯以滋化源。若因陰火﹐則元气病气俱不足﹐當用補中益气湯﹐及六味地黃丸﹐以滋腎水。若腎水漧涸﹐中傳末證﹐急用加減八味丸及補中益气湯﹐以固根本﹐引火歸源。若色黯不潰﹐或潰而不斂﹐名曰腦爍﹐不治。大凡腫焮痛甚﹐宜活命飲﹐隔蒜灸之﹐解散瘀血﹐拔引郁毒﹐但艾炷宜小而少。若欲其成膿腐潰﹐生肌收斂﹐並用托裏爲主。】

護臟腑論第十一

李氏云﹕背疽之方𨿽多﹐得效者殊少。今擇用驗者錄之﹐庶不致誤人。如護心散﹐凡有疽疾﹐早進數服﹐使毒气外出而無嘔吐之患﹐否則咽喉口舌生瘡﹐或黑爛如菌。若瘡發四五日之後﹐宜間用別藥治之。

【注按護心散﹐乃解金石發疽之藥。若發熱焮腫作渴﹐飲冷而嘔者﹐宜用。若發熱焮腫作渴﹐飲湯而嘔者﹐不宜用。若脾虛停痰﹐或寒邪內侵﹐或痛傷脾胃﹐宜用六君子湯。若喉舌生瘡﹐口漧作渴﹐或小便頻數﹐宜用六味丸。大凡諸瘡作嘔﹐若飲冷便祕﹐是熱毒也﹐黃連消毒散解之。飲冷便和﹐是胃火也﹐竹葉石膏湯淸之。懶食飲湯﹐是胃虛也﹐補中益气湯以補之。大便不實﹐喜飲熱湯﹐是脾胃虛寒也﹐六君加炮姜以溫之。常見脾胃虛弱者﹐用前散反心間陰冷﹐無不致嘔。其喉舌生瘡﹐乃腎水枯涸﹐虛火炎上﹐其證甚惡﹐急用加減八味丸﹐亦有得生者。】

癰疽論第十二

馬益卿曰﹕夫人有四肢五臟﹐一覺一寐﹐呼吸吐納﹐精气往來﹐流而爲榮衛﹐暢而爲气色﹐發而爲聲音﹐陽用其形﹐陰用其精﹐此又常數之所同也。至其失也﹐蒸則生熱﹐否則生寒﹐結而爲癅贅﹐陷而爲癰疽﹐凝而爲瘡癬﹐憤則結癭﹐怒則結疽。又五臟不和則九竅不通﹐六气不和則流結爲癰。皆經絡濇滯﹐气血不流暢﹐風毒乘之而致然也。

【注按此論可謂善言人身之造化﹐瘡瘍之情狀者矣。治法當參詳前論。】

敍論第十三

癰疽之證﹐若七情虧損﹐气血經絡壅結而成者﹐屬內因﹔若六淫外侵﹐气血受傷﹐寒化而爲癰者﹐屬外因﹔若服丹石補藥膏粱酒面房勞所致者﹐屬內外因也。又曰﹕陰滯於陽則發癰﹐陽滯於陰則發疽。脈浮洪滑數爲陽﹐沈緩遲濇爲陰。陰則熱治﹐陽則冷治。初覺宜淸熱拔毒﹐已潰宜排膿止痛。故用遠志﹑大黃﹑甘艸﹐此三因之法也。治當寒者溫之﹐熱者淸之﹐虛者補之﹐實者瀉之﹐導之以鍼石﹐灼之以艾炷﹐破毒潰堅﹐各遵成法﹐以平爲期。

【注按前證脈沈實﹐大便祕結者﹐屬內因也﹐宜疏利之。脈浮﹐大便調和者﹐屬外因也﹐宜托裏之。脈不浮不沈者﹐屬不內外因也﹐宜調和榮衛。此亦治三因法也。若焮腫大痛﹐煩熱飲冷﹐大便祕結﹐脈洪數實者﹐爲純陽﹐宜苦寒之劑﹐淸熱拔毒。若不腫不痛﹐瀉利不食﹐嘔吐足冷﹐是爲純陰﹐宜辛熱之劑﹐大補陽气。不拘嚴寒盛暑﹐當捨時從證。若微腫微痛﹐似潰不潰﹐時出淸膿者﹐爲半陰半陽﹐宜辛熱之劑溫補胃气。此亦治陰陽證法也﹐治驗詳見首論。】

素問要論第十四

《素問》云﹕陽气湊襲﹐寒化爲熱﹐熱甚則肉腐爲膿。凡發背多因服金石而發者﹐有因上代曾服而發者。其候多發於脾﹐起如粟﹐或痛或癢﹐多致不救﹐外面如拳。古人云外面如麻﹐裏面如瓜。有數十孔﹐以手按之﹐諸孔出膿﹐尋時失喑。凡有此證﹐可用淨土水調﹐量大小作餅﹐厚分許﹐以艾炷灸之﹐內服五香連翹湯﹐及鐵漿酢調蚌殼灰塗之﹐更以騎竹馬法﹐灸之甚良。

【注按前證仍參首論主治﹐恐其表裏熱毒之不同﹐元气虛實之不一也。】

千金要論第十五

《千金》云﹕癰疽始作﹐或大痛﹐或小痛﹐或發如米粒卽便出膿﹐宜急斷口味﹐利去其毒﹐用騎竹馬灸法﹐或就患處灼艾。重者四面中央總灸一二百壯﹐更貼寒藥﹐其效甚速。

【注按前證若因元气虧損﹐或因气血相滯而患者﹐更當調補其內。】

別脈辧證論第十六

伍氏云﹕癰疽之疾﹐有二十餘證﹐熛發﹑痼發﹑石發﹑巖發﹑蜂窠發﹑蓮擬發﹑椒眼發﹑連珠發﹑竟體發﹐有腸癰內發﹑腦背發﹑眉髮﹑腮頷發﹑肺癰﹑瓜瓠發。大率隨病淺深﹐內外施治﹐不可遲緩。初發如傷寒脈浮而緊﹐是其候也。

【注按前證其名𨿽殊﹐處治之法﹐詳具各論。其肺癰胃脘癰別載。】

脈證第十七

陳無擇云﹕癰疽脈數﹐身無熱﹐反灑淅惡寒﹐若有痛處﹐乃發爲癰。以手掩上﹐若熱者爲有膿﹐不熱者爲無膿。若脈不數﹐不熱而疼者﹐發於陰也﹐尢爲惡證。凡熱甚脈數﹐用漏蘆散﹐並單煮大黃等湯﹐不甚熱﹐脈緩弱﹐投五香連翹湯﹐仍依四節八事次序三因以藥之﹐無有不濟者也。

【注按前證灑淅惡寒﹐有屬瘡之表邪者﹐有屬脾肺之气虛者。若潰後焮腫﹐作痛惡寒﹐發熱煩渴脈數﹐乃眞气虛而邪气實也﹐仍參詳首論主之。】

用藥大綱第十八

李氏云﹕余之所著方論﹐靡不周備﹐但欲使治者一玩味﹐次第用之﹐無有不效。今略書用藥要領﹐節次於後。

一初患癰疽﹐便服內托散﹐以免後來口舌生瘡﹐仍用騎竹馬或隔蒜灸。

一服五香連翹湯﹐如大便快卽止﹐仍量人虛實。

一癰疽潰後﹐宜服排膿內補散﹔若嘔逆﹐用木香湯下。

一癰疽初作﹐便宜灼艾﹐及麥飯﹑石膏塗四圍﹐中畱口出毒。如瘡小﹐通敷之﹔旣潰﹐用神異膏貼之。

一癰疽已潰﹐日用豬蹄湯淋洗﹐將愈之際﹐三日一次。

一癰疽將斂﹐宜用神異膏﹔如毒未盡﹐不可遽用生肌之劑。

一癰疽將安﹐宜用加味十全大補湯﹐補其气血﹐庶肌肉易生。

一背疽多先渴而後發﹐或先疽而後渴﹐不救多矣。若服加減八味丸﹐非特杜絕渴疾﹐抑且大滋气血﹐生長肌肉。

【注按前證及諸治法﹐各附四十七等論﹐當審用之。】

一癰疽嘔逆有二﹕一因初發不服內托散﹐伏熱在心﹔一因脾气不正。若因伏熱在心者﹐心煩身熱﹐焮腫作痛﹐宜用內托散三兩服。若因脾气不正者﹐則不煩熱﹐或聞穢气作嘔﹐宜用嘉禾散。如有寒熱﹐用不換金正气散﹐五更初兼服山藥丸以補腎。

【注按前證治法﹐當與第十一論參看。】

嘔逆第十九

李氏云﹕癰疽嘔逆﹐是毒气沖心﹐非脾胃之冷﹐當服內托散。楊氏云﹕鼻衄初愈﹐不曾表汗﹐毒在經絡﹐則背發大疽。自肩下連腰脇﹐腫硬如石﹐其色紫黑﹐以涼藥投之﹐終夜大嘔﹐連進托裏散﹐嘔止瘡潰﹐赤水淋漓﹐四十日而愈。又有患癧者﹐痛過輒嘔﹐服此卽止。今有病疽不服此藥者﹐故引楊氏之言﹐以解世人之惑。

【注按用藥之法﹐有是病必用是藥﹐但今之脾胃虛寒﹐气逆痰滯而嘔吐者十居八九﹐熱毒內攻而嘔吐者十才一二﹐當參首論及第十一論主之。】

論源第二十

夫癰疽之源﹐因於气或因於熱﹐以僕之管見﹐亦有因於膏粱房勞金石等藥者。故治法用菉豆﹑犀角﹑礬石﹑國老膏﹑追毒丸﹐其屬毒明矣。華佗《中藏》所言是毒﹐服宣熱敗毒之藥﹐不必疑矣。

【注按前證若因金石所致﹐元气充實者﹐誠宜此法。若膏粱積熱﹑房勞過度﹑脾腎虛損者﹐當滋其化源﹐不可拘執。】

華佗論第二十一

夫癰疽瘡腫之作﹐皆五臟六腑畜毒不流﹐非獨因榮衛壅塞而發也﹐其行也有處﹐其主也有歸。假令發於喉舌者心之毒﹐發於肌肉者脾之毒﹐發於骨髓者腎之毒﹔發於下者陰中之毒﹐發於上者陽中之毒﹔發於外者六腑之毒﹐發於內者五臟之毒。故內曰壞﹐外曰從﹐下曰逆。發於上者得之速﹐發於下者得之緩。感於六腑則易治﹐感於五臟則難瘳。又近骨者多冷﹐近膚者多熱。近骨者久不愈﹐則化成血虫﹔近膚者久不愈﹐則傳气成漏。成虫則多癢少痛﹐或先癢後痛﹔成漏則多痛少癢﹐或不疼不癢。內虛外實者﹐多痛少癢﹐血不止則多死﹐潰膿則多生。或嘔逆無度﹐飲食無時﹐皆癰疽使然﹐證候多端﹐要當詳治。

【注按瘡瘍生虫乃肝經風熱﹐其成漏乃元气虛弱﹐其出血乃脾虛有火﹐其潰膿乃元气充實。至於嘔逆等證屬脾胃虧損所致﹐當調補元气﹐庶保無虞。】

論原有五第二十二

一天行﹐二瘦弱气滯﹐三怒气﹐四腎气虛﹐五飲冷酒﹐食炙煿﹐服丹藥。

【注按前證所因𨿽殊﹐其治法亦當別經絡﹑陰陽﹑虛實﹑表裏腫潰﹐以助胃壯气爲主﹐使根本堅固﹐庶保無虞。】

分表裏第二十三

伍氏曰﹕癰疽皆因喜怒不測﹐飲食不節﹐陰陽不調﹐臟腑不和﹐腠理不密﹐寒气客於經絡﹐或榮血受寒﹐則濇而不行﹐衛气從之。與寒相搏﹐壅遏不通﹐或陽气蘊積則生寒熱﹐寒熱不散﹐皆致前證。又曰﹕五臟六腑兪穴皆在背。凡患瘡證易傷髒膜﹐多致不救。腑气浮行於表﹐故癰腫浮髙爲易治﹔髒血沈寒主裏﹐故疽腫內陷爲難治。又曰癤者節也﹐癰者壅也﹐疽者沮也。一寸至二寸爲癤﹐三寸至五寸爲癰﹐五寸至一尺爲疽﹐一尺至二尺爲竟體疽。若脈洪數者難治﹐脈微濇者易治。初覺宜淸熱拔毒﹐已潰則排膿止痛﹐膿盡則長肌敷痂。當酌量輕重﹐形證順逆而審治之。

【注按前證若飲食少思﹐用六君子湯以補脾胃﹔如不應﹐加姜桂以溫補之﹐使邪气自退。其不起者﹐由邪气盛﹐正气虛不能發也﹐於旬日之外見之。若已發出﹐用托裏消毒散以壯元气﹐助令潰腐﹔不應﹐須溫補脾胃。其不起者﹐由眞气虛﹐不能潰也﹐於二旬之外見之。若已腐潰﹐用托裏散以補气血生肌肉﹔不應﹐當專補脾胃﹔又不應﹐須溫補脾胃。其不起者﹐乃脾气虛不能收斂也﹐於一月之外而見之。凡此治法﹐竊常用驗﹐詳具首論。】

別內外第二十四

李氏云﹕疽初發一粒如麻豆﹐發熱腫髙﹐熱痛色赤﹐此爲外發。勢𨿽熾盛﹐治得其法﹐可保其生。若初時不發熱﹐體倦怠﹐患處如故﹐數日不腫痛﹐內臟已壞﹐𨿽有盧扁之藥﹐亦未如之何矣。

【注按前證有因元气虛而不能發出者﹐有因敷貼寒藥而不能發出者﹐有因攻伐過傷气血而不能發出者。凡有因熱毒內蘊而失疏托者﹐審而治之﹐多有生者。】

陰陽淺深緩急治法第二十五

曾氏云﹕凡癰疽﹐其脈浮數洪緊﹐腫焮作痛﹐身熱煩渴﹐飲食如常﹐此六腑不和﹐毒發於外而爲癰。其勢𨿽急﹐投以涼劑﹐多保生全。其脈沈細伏緊﹐初發甚微﹐或無瘡頭﹐身不熱而內躁﹐體重煩疼﹐情緒不樂﹐胸膈痞悶﹐飲食無味﹐此五臟不和毒畜於內而爲疽﹐急投五香連翹湯﹐甚者轉毒散﹑神仙截法﹑黃礬丸﹑國老膏﹐防托毒气﹐免致變證內攻。尢宜當頭隔蒜灸。若塗毒藥﹐迷其腠理﹔投諸涼藥﹐虛其眞气。故其善惡之證﹐在乎醫之工拙耳。或噫气﹐痞塞﹐咳逆﹐身冷自汗﹐目瞪耳聾﹐恍惚驚悸﹐語言顚倒﹐皆惡證也。五善見三則瘥﹐七惡見四則危。五善並至﹐則善無以加﹔七惡並臻﹐則惡之劇矣。

【注按前證善者﹐乃五臟未傷﹐病微邪淺﹐使能愼起居﹐節飲食﹐勿藥自愈。惡者乃五臟虧損之證﹐前哲𨿽云不治﹐若能補其脾胃﹐固其根本﹐多有可生者﹐豈可以其惡而遂棄之耶﹖】

善惡第二十六

問曰﹕五善七惡﹐可得聞乎。曰﹕飲食如常﹐一善也﹔實熱而大小便濇﹐二善也﹔內外病相應﹐三善也﹔肌肉好惡分明﹐四善也﹔用藥如所料﹐五善也。渴發而喘﹐眼角向鼻﹐大小便反滑﹐一惡也﹔气綿綿而脈濡﹐與病相反﹐二惡也﹔目不了了﹐睛明內陷﹐三惡也﹔未潰肉黑而陷﹐四惡也﹔已潰靑黑﹐筋腐骨黑﹐五惡也﹔發痰﹐六惡也﹔嘔吐﹐七惡也。

【注按善惡形證﹐治法見附錄。】

生死第二十七

問曰﹕病有甚而至生﹐有微而至死﹐病證難辧﹐生死何從決乎﹖答曰﹕發背潰透內膜者死【此言肝兪已上。】未潰內陷﹐面靑唇黑便污者死【此言髒壞便瘀血。】潰喉者不治。陰患入腹者不治。入囊者不治。鬢深數寸者不治。在頤後一寸三分﹐名銳毒﹐亦不治。無此者生。流注𨿽多﹐療之必愈。

【注按前證有因元气虛弱而毒气內陷者﹐有因初作失於內疏托裏和榮衛者﹐有因毒盛失於消解者﹐有因虛弱失於補托者﹐有因膿成失於鍼刺者﹐有因腐潰失於補養者。若發背腦疽﹐屬濕熱上壅者﹐黃連消毒散﹑補中益气湯以除濕毒﹐補脾肺﹐滋腎水。若鬢疽銳毒屬風熱者﹐柴胡山梔散﹐以淸肝火﹐養肝血。若陰虛﹐用六味地黃丸以生腎水﹐滋化源。若患於小腹﹐補足三陰之血﹐養脾胃之气﹐庶可保其生也。其流注之證﹐或因飲食勞倦﹐房室陰虛﹐或七情內動﹐六淫外侵﹐以致血虛﹐互相凝滯﹐或產後血瘀﹐隨虛流注﹐或結塊﹐或漫腫﹐宜用益气養榮湯以固元气﹐佐以蔥熨解散凝滯﹐更以豆豉餅祛散寒邪。潰久內有瘀肉﹐用鍼頭散腐之﹐多有生者。設若不守禁調攝﹐多致不起﹐愼之﹗】

先明形證逆順第二十八

癰疽潰後﹐形有逆有順。白睛黑小﹐一惡也﹔不能下食﹐納藥而嘔﹐食不知味﹐二惡也﹔傷痛渴甚﹐三惡也﹔體項不便﹐四肢沈重﹐四惡也。聲嘶色脫﹐唇鼻靑黑﹐面目浮腫﹐五惡也﹔煩躁時嗽﹐腹痛渴甚﹐瀉利無度﹐小便如淋﹐六惡也。膿血大泄﹐腫痛尢甚﹐膿色敗臭﹐七惡也﹔喘粗气短﹐恍惚嗜臥﹐八惡也﹔未潰黑陷﹐面靑唇黑﹐便污﹐九惡也﹔气噎痞塞﹐咳嗽身冷﹐自汗無時﹐目瞪耳聾﹐恍惚驚悸﹐語言顚倒﹐十惡也。又腦爲諸陽所會﹐頸項近咽喉﹐腎兪﹐皆致命之所﹐俱不可灼艾﹗

【注按前證未潰黑陷﹑面靑﹑唇黯﹑便污者﹐臟腑內潰之惡證也。气噫痞塞﹑咳嗽身冷﹑自汗者﹐脾肺虛敗之惡證也。不食便瀉﹐腸鳴﹐耳聾目瞪者﹐脾腎虛敗傳變之惡證也。治法詳見附錄。】

審內證用藥附

自瀉嘔吐﹐不進飲食﹐腎脈最虛﹐如是之疾﹐古人皆以爲不治﹐然亦有救療之理焉耳。

【注按前論發《內經》之微旨﹐開萬世之聾瞶﹐其惠博矣﹗此證實命門火衰﹐不能生脾土而虛寒﹐以致自瀉嘔吐﹐或胸膈不利﹐或食而不化﹐或大便不實﹐宜用八味丸及六君子加姜﹑附。若因房勞過度﹐眞陽衰敗﹐或原稟不足﹐不能生脾土而飲食不進者﹐用補中益气加附子﹑姜﹑桂﹐並東垣補眞丸﹐多有得生者。若用參﹑芪之類﹐直補脾胃﹐鮮有不誤。若或以爲毒气內攻而治者﹐俱致不起。】

治貴在早第二十九

伍氏曰﹕夫癰發背者﹐皮薄腫髙﹐多有椒眼數十粒﹔疽發背者﹐皮膚頑硬﹐狀如牛頸之皮﹐二證皆宜灼艾。癰成膿則宜鍼﹐其鍼當以馬銜鐵爲之﹐形如薤葉樣﹐兩面皆利﹐可以橫直裂開五六寸許﹐取去毒血﹐其病頓輕。須先灸而後裂。可服神仙追毒丸﹐利去毒根﹐次服排膿托裏等藥調治。疽成膿則宜烙﹐用銀篦大寸許長六寸燒赤﹐頻烙患處﹐以膿出爲效。大抵癰疽難於諸科﹐非心傳契妙﹐其可以易治耶﹖

【注按前證若气血充實﹐其膿旣成﹐宜速鍼之﹐勿藥可愈。若气血虧損﹐膿不能出﹐或膿出反痛﹐須托裏養胃﹐庶保終吉。詳見第四十。】

津潤墨圍第三十

伍氏曰﹕但覺背兩胛間赤癢腫痛﹐或有白粒﹐且以津唾時潤令濕﹐切勿抓破。大抵在背微有赤腫點﹐或因抓破入浴犯水﹐或因飲食膾炙而作。初未辧證﹐且以津潤﹐時用墨圍之﹔若腫赤﹐急就圍中灼艾﹐最善。人皆疑火熱太過﹐以致廷蔓﹐誤者眾矣﹗

【注按疽發背胛﹐若有瘀肉腐爛﹐膿水淋漓﹐腫痛仍作者﹐此處有筋一層間隔﹐內膿不出故也﹐宜用鍼引之。老弱者﹐若待其自潰﹐多致不救﹐治者審之﹗】

看色灼艾防蔓第三十一

伍氏曰﹕瘡腫赤色﹐按之色不變者﹐此膿已成矣。按之隨手赤色者﹐其亦有膿也。按之白良久方赤者﹐此遊毒已息﹐可就赤白盡處灸斷﹐赤腫自消。凡癰疽以手按之﹐若牢硬﹐未有膿也﹔若半軟半硬﹐已有膿也。又按腫上不熱者爲無膿﹐熱甚者爲有膿﹐宜急破之。

【注按瘡瘍毒气已結而不發者﹐法當補其血气﹐使膿速成而鍼之。其膿旣潰﹐宜培養脾胃﹐以生肌斂口。大凡瘡瘍膿血旣潰﹐當大補血气爲先﹐𨿽有他證﹐當以末治。】

瘡口冷濇難合第三十二

治癰久不合﹐其肉白而膿少者﹐此气血俱虛﹐不能潮運而瘡口冷濇也。每日用艾葉一把煎湯﹐避風熱洗﹐及燒松香煙燻之﹐更以神異膏貼之。必須守禁調理﹐否則不效。

【注按前證果因寒邪凝滯﹐气血不能榮衛﹐宜用斯法﹐祛散寒邪﹐補接陽气﹐其功甚大。若因气血虛弱﹐不能潮會瘡口﹐必用補脾胃生气血爲善。丹溪先生云﹕諸經惟少陽厥陰之生癰疽﹐宜預防之﹐以其多气少血也。血少則肌肉難長﹐瘡久末合﹐必成敗證。苟反用驅利毒藥﹐以伐其陰分之血﹐禍不旋踵矣。】

用藥溫涼防祕泄第三十三

伍氏曰﹕凡瘡家皆宜宣去其毒﹐蕩滌陳莝﹐宜用神仙追毒丸﹑六味車螯散﹑五香連翹湯﹑千金漏蘆湯﹐更當詳辧稟賦彊弱﹐臨時加減。大抵治瘡要法﹐須臟腑堅而不祕﹐通而不泄﹐則眞气不耗﹐邪無所畱。如祕結﹐神效麻仁丸。凡瘡潰後﹐尙覺虛熱﹐可與五香湯加大黃﹑﹝石卜﹞硝。且如治瘡﹐溫藥先用桂以通血脈﹐宣導百藥﹔冷藥必用地黃補不足﹐益气塡髓。近用乳香散﹐乳香消毒﹐菉豆淸熱﹐眞良藥也。

【注按大腸祕結﹐果因血燥﹐胃气不虛﹐最宜前藥。若因精血枯涸﹐用八珍﹑桃仁﹑麻仁。其潰後發熱﹐若因气虛﹐用四君﹑黃芪﹑當歸﹐血虛用四物﹑白朮﹑茯苓﹐气血俱虛用八珍﹑黃芪﹔若大便祕﹐小便赤﹐用四物﹑麥門﹑五味。如不應﹐急用加減八味丸﹐或六味丸。若下後元气傷而發熱﹐用六君﹑當歸﹔胃气虛而發熱﹐用補中益气湯。大凡二便﹐肝腎主之。經云﹕腎主五液﹐開竅於二陰。若津液滋潤﹐大便通利﹔若津液不足﹐必因脾气虧損﹐當培養化源。】

生痂切護第三十四

伍氏曰﹕癰潰之後﹐敗肉漸去﹐新肉漸生﹐日見堆阜﹐方成白膜新肉﹐當滋養平復﹐保無虞。大凡瘡口未可速合﹐日用豬蹄湯洗去惡濁﹐外敷生肌膏﹑神異膏﹔毒膿出盡﹐可用聖效散以合瘡口。更愼起居﹐節飲食﹐戒七情。否則虛證蜂起﹐多致不救﹐愼之﹗

【注按前證敗肉去而新肉生者﹐須先微赤﹐四沿漸生白膜者﹐此胃中生气也﹐用六君子湯以培補之。若赤甚者﹐血虛而有火也﹐用四物加參﹑芪﹑白朮以調補之。若赤而不生膜者﹐气虛也﹐用四君加當歸﹑黃芪。若色白而無神者﹐气血俱虛也﹐用十全大補加姜﹑桂﹔如不應﹐急加附子。大凡瘡疽潰後﹐歹肉漸去﹐新肉漸生﹐此乃脾胃之气充實也。若惡濁已去﹐宜用當歸膏。】

體察愛護第三十五

伍氏曰﹕癰疽一證﹐病人當自體察。凡初作先以墨圍患處﹐卻視浮沈聚散﹐膿出視其多少﹐肉生視其闊狹﹐飲食視其美惡﹐臟腑防其祕泄﹐瘡口防其奢裂。宜戒怒節勞﹐調補元气﹐保愛體察﹐愼不可忽﹗

【注按前論卽丹溪先生所云癰疽當先助胃壯气﹐使根本堅固。東垣先生教人以飲食有節﹐起居有時。《素問》反復言之﹐可不愼哉﹗大凡泄瀉易損元气﹐腫瘍犯之﹐不能成膿﹔潰瘍犯之﹐不能生肌。患者審之﹗】

香藥調治第三十六

伍氏曰﹕气血聞香則行﹐聞臭則逆。大抵瘡瘍多因營气不從﹐逆於肉裏﹐郁聚爲膿﹐得香之味則气血流行﹐故當多服五香連翹湯﹑萬金散﹑金粉散。凡瘡本腥穢﹐又聞臭觸則愈甚﹐若毒入胃﹐則咳逆﹐古人用之﹐可謂有理。且如飲食調令香美﹐以益脾土﹐養其眞元﹐可保無虞矣。

【注按前證說見第十八十九。】

飲食居處戒忌第三十七

李氏云﹕病疽之人﹐當戒酒面﹑炙煿﹑腌臘﹑法酒﹑生冷﹑油膩﹑雞鵝﹑魚鮮之類﹔起居七情﹐尢當深戒。臥室潔淨馨香﹐使气血流暢。仍忌僧道﹑孝子﹑產婦﹑經婦﹑雞犬﹑貓畜。若背疽難於隱幾﹐宜用菉豆十斗作一袋﹐隱伏其上﹐解毒涼心也。

【注按前論愼起居﹐薄滋味﹐恐病者好動四體﹐甘嗜性熱性寒之物﹐使火益熾而胃气益衰﹐則所患淹滯不愈﹐又誰咎哉﹗不若預爲之防﹐當以古人之言爲戒。如菉豆性寒﹐主丹毒煩熱風疹﹐或金石所發實熱煩渴﹐飲食如常﹐證屬純陽者宜用﹐否則不可用也。】

更易良方第三十八

李氏云﹕常見世間醫者﹐每有妙方﹐祕而不傳﹐或更攺以惑人﹐誠可惡也。餘思西華麥飯石膏﹐守死不傳﹐其立心私刻﹐君子責之矣。昔趙公宣教字季修來宰龍泉﹐兼程而進﹐患鼻衄﹐日出數升。時家兄教以服藕汁地黃膏。趙叩諸醫﹐云﹐此爲戒服之劑﹐乃數易醫無效。家兄陰饋前汁﹐服三日而疾愈。兄曰﹕此卽前所獻之方。趙驚嘆曰﹕向非醫者譎計以惑我﹐早信此方﹐豈久受此困也﹗今以屢試屢驗﹐不可易者。如因熱毒衝心而嘔﹐用內托散【一名萬金散】﹔因脾胃虛弱而嘔﹐嘉禾散﹔熱毒腫痛﹐麥飯石膏﹔陰虛作渴﹐加減八味丸。此四方屢爲醫人眩惑﹐使人忽用﹐深憫患者之受苦﹐故舉趙公之事以例之。

【注竊以爲方者仿也﹐仿病因以立方。非謂《內經》無方也﹐若執古方以治今疾﹐猶拆舊宇以對新宇﹐其長短大小﹐豈有捨匠氏之手而能合者乎﹖設或有合﹐以爲亙古不易之方﹐此又先王普濟之神術﹐奚必祕而私之耶﹖余嘗觀太無先生治滇南一僧﹐遠遊江浙﹐思親成疾﹐先生惠之以飲食藥餌﹐復贈金一鎰以資其歸﹐此固我醫道之當然也。今之醫者﹐或泥古﹐或吝祕﹐或嗜利以惑人﹐其得罪於名教多矣。】

麥飯石膏第三十九

李氏云﹕麥飯石膏﹐治發背癰疽神妙﹐惜世罕知。有患者因膿不潰﹐以毒藥罨之﹐其勢益甚﹐毒延咽喉腳膝﹐皆爲不治。余用此膏﹐一夕頓潰。凡疽得膿﹐其毒始解﹐或有不潰者﹐須用此膏。故錄之﹐俾精擇修合﹐以收十全之功也。

【注按前證屬腑屬陽﹐而气血未損者﹐用前膏敷之﹐固無不愈。然亦有屬髒屬陰而气血有虧者﹐當審其因而調治其內可也。大凡瘡瘍之作﹐由胃气不從﹔瘡瘍之潰﹐由胃气腐化﹔瘡瘍之斂﹐由胃气營養。余常治初結成膿者﹐托而散之﹔已成欲作膿者﹐托而腐之﹔膿成未潰者﹐托而開之﹐膿已潰者﹐托而斂之。東垣先生云﹕胃气乃生發之源﹐爲人身之本。丹溪先生亦謂治瘡當助胃壯气﹐使根本堅固。厥有旨哉﹗】

敷神異膏第四十

凡疽證先以麥飯石膏塗之﹐俟瘡根漸收﹐卻敷神異膏斂之。夫癰疽之發有淺深﹐故收斂之功有遲速。斷不可早用收口之藥﹐恐毒气未盡﹐後必復發﹐爲患匪輕。但麥飯石膏﹐難於修合﹐用神異膏亦效。

【注按前證若毒已解﹐而不生肌收斂者﹐元气虛也。用六君子湯壯其脾胃﹐則肌肉自生。設有餘毒﹐亦能自解。】

口緊小硬第四十一

李氏云﹕大抵疽口緊小而硬者﹐蓋因風毒所勝﹐合用蚣蠍散摻瘡口﹐以神異膏貼之。

【注按前證乃風寒滯於瘡口而未傳於內也。凡傷損之證﹐尢多此患。經云﹕風者善行數變﹐入髒甚速﹐死生在乎反掌﹐當急分表裏虛實而治之。其邪在表者﹐善伸數欠﹐筋脈拘急﹐惡寒惕搦﹐脈浮而弦﹐宜羌活防風湯和解之。傳於裏者﹐舌彊口噤﹐項背反張﹐筋惕搐搦﹐痰涎壅盛﹐胸腹滿悶﹐或便閉溺赤﹐時或汗出﹐脈洪數而弦﹐宜大芎黃湯疏導之。其汗初出者﹐由風熱郁於裏﹐亦宜大芎黃湯之類下之。若熱旣退﹐臟腑已和而汗仍出者﹐表虛也﹐宜白朮防風湯以實其表。然解散﹑和解﹑疏導三法﹐此治暴患之證﹐气血未損者。若膿瘀內焮而見前證者﹐宜鍼之﹐急投十全大補。或口噤遺尿﹐乃气血虛極﹐亦用十全大補加炮附子。大抵此證若因膿血去多﹐宜以補中益气加羌活主之。或人素多痰﹐因傷損而見風證﹐宜二陳﹑白朮﹑芎﹑歸﹑梔子﹑芩﹑連。气虛加四君﹐血虛加四物。血气俱虛內熱甚而生風者﹐宜四物﹑參﹑朮﹑柴﹑芩﹑梔子﹐若因怒傷而見前證﹐宜小柴胡湯﹐倍加川芎﹑山梔﹑天麻﹑釣藤鉤。若患破傷風﹐至三五年忽然復發﹐或跌僕而患者﹐皆气虛有痰所致也﹐用二陳﹑參﹑朮﹑芎﹑歸主之。】

喉舌生瘡如菌第四十二

李氏云﹕癰疽不服內托散﹐或失宣內毒﹐致咽喉口舌生瘡﹐甚則生紅黑菌﹐害人甚速﹐當用琥珀犀角膏治之。向有患此證者﹐諸法不效﹐余用此藥一日而安。

【注按前證多因酒色過度﹐虧損腎水﹐虛火上炎﹐或五疳元气消爍﹐虛火上攻而致﹐治當滋其化源。最忌黃蘗﹑知母之類﹐恐復傷胃气也。】

替鍼丸第四十三

曾氏曰﹕癰疽膿熟﹐塗以替鍼丸﹐瘡口自開。古人云﹕癰疽能殺人。若鍼藥得其宜則生﹐失其宜則死。不愼哉﹗

【注按瘡瘍之證﹐若毒气已結﹐腫赤熾盛﹐中央肉死黯黑者﹐內用托裏健脾之劑﹐外用烏金膏塗之﹐則黯處漸低﹐赤處漸起﹐至六七日間﹐赤黯之界自有裂紋﹐如刀劃狀﹐其黯漸潰﹐若用鈹鍼利剪除去尢好。須使不知疼痛﹐不見鮮血爲善。若膿未流利﹐宜用鍼於紋中引之﹔若膿水已出﹐腫痛仍作﹐乃內筋間隔﹐亦用鍼引之。若元气虛弱﹐誤服克伐之劑﹐患處不痛﹐或肉死不潰者﹐急溫補脾胃﹐亦有復生者。後須純補脾胃﹐庶能收斂。若妄用鍼刀﹐去肉出血﹐使陽隨陰散﹐是速其危也。若膿潰而煩痛未痊﹐脈洪滑大散者﹐眞气虛而邪气實也﹐爲難治﹔脈微濇遲緩者﹐邪气虛而眞气將復也﹐爲易治。】

割傷第四十四

李氏云﹕癰疽有悞搽毒藥﹐或鍼刀開割﹐瘡口不合﹐不可用濇斂之藥﹐宜用豬蹄湯﹑北艾湯間洗﹐敷貼神異膏﹐及服內補十宣散﹑內托黃芪丸。

【注按經云脾主肌肉﹐脾健則肉自生。然其勢熾甚﹐宜用前藥以消其毒。毒將盡﹐宜用四君湯以養脾。】

寒熱多汗用藥第四十五

李氏云﹕有數人病背疽﹐或先寒後熱﹐先熱後寒﹐或連日或間日﹐必嘔痰大汗而止﹐皆用柴胡﹑恆山﹐不應。余謂此因脾气不正﹐復感寒邪痰盛而作﹐遂先用不換金正气散﹐次用排膿內補散﹑木香湯﹐三月卽愈。

【注按前證若外邪旣去而仍作﹐宜用六君子湯以補脾胃。大凡胃气虛而作嘔者必喜溫熱﹐毒內攻而作嘔者必喜寒﹐治當辧之﹗】

食毒發熱第四十六

李氏論云﹕凡癰不可食牛羊雞鵝蝦魚酒面煿炙之物﹐犯之必發熱﹐宜服梔子黃芪湯。大凡臟腑已利﹐瘡毒已潰﹐气血旣虛﹐最當調護。若發熱而服涼藥﹐無不致禍。

【注按前證﹐若飲食傷脾胃而發熱﹐用六君﹑神曲﹑山楂﹔若陰血不足而發熱﹐用四物﹑參﹑朮﹑黃芪﹔若膿血出多而發熱﹐用十全大補湯。東垣先生云﹕胃爲五臟之根本。胃气一傷﹐諸髒皆虛﹐七惡蜂起﹐可不愼哉﹗】

作渴調補精气第四十七

伍氏云﹕癰疽發熱大渴﹐毒气熾盛﹐急用神仙追毒丸驅下惡毒﹐次以淸膻湯﹑萬金散﹐五香連翹湯﹑六味車螯散﹑千金漏蘆湯選用之。渴不止﹐用祕傳金粉散﹑人參黃芪散﹑內補散之類﹐以補津液﹑生血气﹐其渴自止。

【注按前證若脈沈實﹐大便祕結﹐宜用前藥﹐驅逐積毒﹔若發熱作渴﹐飲食如故﹐大便如常﹐屬胃經實熱﹐用竹葉石膏湯以淸胃熱﹐生津液﹔若發熱作渴﹐飲食少思﹐大便不實﹐屬胃經虛熱﹐用竹葉黃芪湯以補胃气﹐生津液﹔若發熱惡寒﹐若內熱晡熱﹐口漧作湯﹐屬气血不足﹐用八珍﹑麥門﹑五味以補肝脾﹐生精血。】

將安發熱作渴第四十八

李氏云﹕凡疽愈後﹐忽發渴而不救者﹐十有八九。或先渴而患疽者﹐尢爲難治。急用加減八味丸﹐可免前患。如能久服﹐永不作渴﹐亦無疽證﹐且气血皆壯﹐眞神劑也﹗

【注按前證屬腎水枯涸﹐虛火上炎﹐口漧作渴﹐飲水無度﹐或唇幹作裂﹐小便頻數﹐或痰气上壅﹐煩躁不寧﹐或二三年先作渴飲水﹐或口舌生瘡﹐兩足發熱﹐痰气上壅﹐或瘡愈三四年而口漧作渴﹐小便頻數﹐急用前藥﹐多有復生者。能逆知其因﹐預服前丸﹐可免此患。若兼手足厥冷﹐眞陽虛也﹐宜服八味丸。大凡瘡後審其腎水不足﹐用加減八味丸﹔中气虛弱﹐用補中益气湯﹔气血虛弱﹐用十全大補湯﹔陽气虛寒﹐加姜桂﹔如不應﹐用八味丸。】

口漧作渴不同第四十九

李氏云﹕癰疽已安之後﹐或未安之際﹐口舌燥黃如雞內金者﹐乃腎水枯竭﹐心火上炎﹐此證最惡。古人云﹕玉華池竭七朝亡。若誤投以丹藥﹐禍在反掌。急用加減八味丸﹑桑枝煎﹑五味子湯以滋補之。

【注按前證若不愼房事﹐虧損眞陰而虛火上炎﹐亦多患此。若發熱作渴﹐或口舌生瘡﹐或小便頻數﹐或莖中作痛﹐亦宜用前藥。其桑枝補血气生津液﹐輕身明目﹐補肺腎之良劑也。五味子湯乃六一散﹐生脈散之復方﹐滋化源之良劑。若腎水旣涸﹐虛火上炎﹐而口燥作渴者﹐須佐以加減八味丸。詳見附錄用藥關鍵。】

腎虛發熱第五十

李氏曰﹕一癰疽之熱﹐未有不自腎虛而得之者﹐必須五更服加減八味丸。

【注按癰疽皆由腎經濕熱﹐虛火上炎﹐中傳惡證﹐若非加減八味丸滋腎水以制心火﹐補中益气以生化源﹐欲望其生難矣。啟元子曰﹕大寒而甚﹐熱之不熱﹐是無火也﹐當助其心﹔大熱而甚﹐寒之不寒﹐是無水也﹐當益其腎。夫寒之不寒﹐責其無水﹔熱之不熱﹐責其無火。熱之不久﹐責心之虛﹔寒之不久﹐責水之少。竊謂無火者﹐當用八味丸以益其心﹐無水者當用六味丸以滋其腎。】

將安當補第五十一

李氏云﹕疽疾將安﹐每日當服十全大補湯以補气血﹐宜與排膿內補十宣散相間服。

【注按前云潰瘍屬气血俱虛﹐固在所當補。若患腫瘍而气血虛弱者﹐尢宜預補﹐否則𨿽潰而不斂矣。凡大病之後﹐气血未復﹐多致再發。若不調補﹐必變爲他證而危。或誤以爲瘡毒復發﹐反行攻伐﹐速其不起﹐深可爲戒也。詳見附錄用藥關鍵。】

服藥捷徑第五十二

李氏云﹕凡患瘡疽而腎脈虛者﹐急服補藥﹐尙恐有誤。如鹿茸﹑附子之藥﹐是猶抱薪救火﹐反益其勢﹐而平補之藥﹐亦難奏功。有一貴人苦疽﹐諸藥無效﹐愚謂服山藥丸於五更初﹐物欲未接之際﹐腎門未開之時﹐如法服三日﹐脈證平復。若腎經沈寒痼冷﹐鹿茸附子之藥﹐斯可用矣。

【注按前方誠有回生之功﹐治法見前論。】

調節飲食當平胃气第五十三

論曰﹕《素問》云﹐形不足者﹐溫之以气﹔精不足者﹐補之以味。大凡瘡疽當調脾胃。蓋脾爲倉廩之官﹐胃爲水谷之海﹐主養四旁﹐須進飲食以生气血﹐宜用茯苓開胃散﹑人參內補散﹑內補十宣散。

【注按人參順气散﹐因脾肺腎气盛壅遏﹐宜用此以疏泄之。若气虛壅滯﹐必用益气養榮湯以調補之。今之患者﹐多因气血受傷﹐當隨證而施治。若胃气郁滯﹐宜用茯苓開胃湯。若胃气虛弱﹐用四君子湯。若胃气下陷﹐用補中益气湯。若脾气虛弱﹐用六君子湯。若脾气鬱結﹐用歸脾湯。】

李氏曰﹕胃气弱不進飲食﹐合服嘉禾散﹐每五兩加人參﹑丁香﹑沈香﹑白豆蔻各二錢。有一貴人苦疽﹐用藥失序﹐脾虛不食。余欲用嘉禾散。或云內有丁沈香﹐乃別服藥﹐不應﹐仍用前散﹐飲食頓進。

成漏脈例第五十四

經云﹕陷脈爲漏﹐畱連肉腠。蓋脈得寒則下陷﹐凝滯肌肉﹐故曰畱連肉腠﹐是爲冷漏。須用陷脈散﹑桂附丸溫補之。

【注按瘡瘍爲漏﹐皆因元气不足﹐營气不從﹐逆於肉理﹐或寒气相搏﹐稽畱血脈﹐腐潰旣久﹐陽气虛寒﹐外邪乘虛下陷﹐卽成是患。若治其初患﹐當內用參﹑芪﹑歸﹑朮﹐溫補脾胃﹐外用桑枝蔥熨﹐接引陽气﹐使自消散。若久而不能成膿﹐亦用前二法補助以速之。若膿旣成而不潰﹐用艾於當頭灸數炷以出之﹐卻服十全大補湯。患者又當愼起居﹐節飲食﹐庶幾收斂。若用冷鍼開刺﹐久而內出靑膿﹐外色黑黯﹔或誤用生肌散速其收斂﹐反助其邪﹐必成敗證。】

蜞鍼法第五十五

洪丞相治癰疽﹐初作先以筆管一个﹐入螞蜞一條﹐以管口對瘡頭﹐使蜞吮瘡膿血﹐其毒卽散。如瘡大須換三四條。若吮正穴﹐蜞必死矣。累試累效。若血不止﹐以藕節上泥塗之。若瘡頭未明﹐以井邊泥塗上先漧處卽是。

【注按癰疽旣成﹐毒血凝聚於外﹐可用此法吮去固善﹐但能治其末耳。又當審其邪在表裏﹐並元气虛實而藥之﹐斯內外合一﹐而爲萬全之治也。】

櫽括關鍵處治

一瘡瘍用藥﹐當審其經絡受證標本虛實以治之。不可泥於熱毒內攻﹐專用寒涼克伐之劑﹐虧損脾胃气血﹐多致有誤。若腫髙焮痛者﹐邪气實也﹐先用神仙活命飲﹐後用托裏消毒散。漫腫微痛者﹐眞气虛也﹐用托裏散﹔如不應﹐加姜桂。若不作膿不腐潰﹐陽气虛也﹐用四君子加黃芪﹑肉桂。若膿旣出而反痛﹐气血虛也﹐用八珍散。不生肌﹐不收斂﹐脾气虛也﹐四君子加芍藥﹑木香。又當捨時從證﹐如腫痛﹐煩躁發熱﹐飲冷便祕﹐脈洪數實﹐是爲五實﹐𨿽在嚴寒﹐必用大苦寒之劑﹐瀉其陽以救其陰。若脈細皮寒﹐瀉利腸鳴﹐不食嘔吐﹐手足逆冷﹐是爲五虛﹐𨿽在盛暑﹐必用大辛熱之劑﹐散其陰以回其陽。若執其常法﹐則誤矣。

一瘡瘍作嘔﹐如熱盛焮痛﹐邪气實也﹐用仙方活命飲解之。若因作膿焮痛﹐胃气虛也﹐用托裏消毒散主之。膿熟脹痛﹐气血虛也﹐用托裏散﹐或鍼以泄之。焮痛便祕﹐熱蘊於內也﹐用內疏黃連湯導之。寒藥傷胃者﹐托裏建中湯。食少胃寒者﹐托裏益中湯。中虛寒淫者﹐托裏溫中湯。肝木乘脾土者﹐托裏益淸湯。胃脘停痰者﹐托裏淸中湯。脾虛自病者﹐托裏益黃散。鬱結傷脾者﹐托裏越鞠湯。

一瘡瘍用圍藥﹐如腫痛熱渴﹐證屬純陽﹐宜內服濟陰丹﹐外敷抑陽散。若似腫非腫﹐似痛不痛﹐似潰不潰﹐屬半陰半陽﹐宜內服沖和湯﹐外敷陰陽散。若微腫微痛﹐或色黯不痛﹐或堅硬不潰﹐證屬純陰﹐宜內服回陽湯﹐外敷抑陰散。

一瘡瘍作痛﹐若大便祕結者﹐用內疏黃連湯﹔熱毒熾盛者﹐仙方活命飲﹔瘀血凝滯者﹐乳香定痛散﹔作膿而痛者﹐托裏消毒散。膿脹而痛者﹐鍼之。膿潰而痛者﹐補之。气虛而痛者﹐四君﹑歸﹑芪。血虛而痛者﹐四物﹑參﹑芪。腎虛而痛者﹐六味地黃丸。口漧作渴﹐或小便頻數﹐加減八味丸。

一瘡瘍气脫陷﹐或誤服克伐﹐或膿血大泄﹐或吐瀉勞役﹐或誤行房事﹐若發熱煩熱﹐頭痛頭運﹐便血目赤﹐煩喘﹑自汗﹑盜汗﹐气短唾痰﹐體倦熱渴﹐意欲飲水﹐投水﹐身熱﹐惡寒﹐憎寒﹐惡衣﹐揚手擲足﹐汗出如水﹐腰背反張﹐呻吟不絕﹐脈浮洪大﹐此無根虛火假熱之證﹔若畏寒頭痛﹐咳逆嘔吐﹐耳聵目蒙﹐小便自遺﹐或時淋瀝﹐瀉利腸鳴﹐裏急腹痛﹐玉莖短縮﹐冷汗時出﹐齒浮痛﹐肢體麻痺﹐或厥冷身痛﹐咬舌嚙唇﹐舌本彊硬﹐呃逆喘促﹐脈微沈細﹐此危殆之證﹐但見一二﹐急用大劑參附湯補之﹐多得復生。

一瘡瘍潰後發熱煩躁﹐若發熱無寐﹐血虛也﹐聖愈湯﹔自汗不止﹐气虛也﹐四君子加黃芪﹑五味子﹔發熱煩躁﹐肉瞤筋惕﹐气血虛也﹐八珍湯﹔大渴面赤﹐脈洪大而浮﹐陰虛發熱也﹐當歸補血湯﹔肢體微熱﹐煩躁面赤﹐脈沈微﹐陰盛發躁也﹐四君﹑姜﹑附。

一瘡瘍大便祕結﹐若作渴飲冷﹐其脈洪數而有力者﹐屬實火﹐宜用內疏黃連湯﹔若口漧飲湯﹐其脈浮大而無力者﹐屬气虛﹐宜用加味八珍湯﹔若飲食𨿽多﹐肚腹不脹﹐此內火銷爍﹐切不可通﹔若腹痞脹而不通者﹐乃因直腸漧涸﹐以豬膽汁導之﹔若誤行疏導﹐復傷元气﹐則不能斂潰。

一瘡瘍大便泄瀉﹐若因寒涼傷脾﹐六君加砂仁﹔脾气虛弱﹐六君煎送二神丸﹔脾虛下陷﹐補中益气送二神丸﹔命門火衰﹐用八味丸料煎送四神丸﹔腎虛不固﹐姜附湯加茱萸﹑五味﹔脾腎虛寒﹐參附湯送四神丸﹔脈沈而細﹐飲食不下﹐用姜附湯﹐多有復生者。

一瘡瘍小便頻數﹐或莖中濇痛者﹐乃腎經陽气虧損﹐陰無以化之惡證也﹐用加減八味丸以補陰﹔足脛逆冷者﹐用八味丸以補陽﹔小便頻而黃者﹐四物加參﹑朮﹑麥門﹑五味以滋肺腎﹔小便短而黃者﹐補中益气加山藥﹑麥門﹑五味以補腎﹔若熱結膀胱而不利者﹐五淋散以淸熱﹔脾肺气燥而不化者﹐黃芩淸肺飲以滋陰﹔若膀胱陰虛﹐陽無以生者﹐宜滋腎丸﹔膀胱陽虛﹐陰無以化者﹐宜腎气丸﹔若老人陰痿﹐精內敗者﹐用加減八味丸加車前﹑牛膝﹔如不應﹐加附子﹔若大小便牽痛﹐愈痛則愈便﹐愈便則愈痛﹐以前藥加附子﹐多有生者。苟用黃蘗﹑知母淡滲之劑﹐旣瀉眞陽﹐復損眞陰﹐速其危矣。

一瘡瘍作渴﹐焮痛發熱﹐便利調和者﹐上焦熱也﹐用竹葉石膏湯﹔腫痛發熱﹐大便祕濇者﹐內臟熱也﹐用四順淸涼飲﹔焮腫痛盛者﹐熱毒蘊結也﹐用仙方活命飲﹔漫腫微痛者﹐气血虛壅也﹐用補中益气湯﹔若因胃火消爍而津液短少者﹐用竹葉黃芪湯﹔若因胃气虛而不能生津液者﹐用補中益气湯﹔若因胃气傷而內亡津液者﹐用七味白朮散﹔若因腎水漧涸作渴﹐或口舌漧燥者﹐用加減八味丸。或先口漧作渴﹐小便頻數而後患疽﹔或疽愈後作渴飲水﹐或舌黃漧硬﹐小便數而疽生者﹐尢其惡也。苟能逆知其因﹐預服加減八味丸﹑補中益气湯以滋化源﹐可免是患。

一瘡瘍出血﹐因五臟之气虧損﹐虛火動而錯經妄行也。若因肝熱而血妄行者﹐四物加炒梔﹑丹皮﹑苓﹑朮﹔肝虛不能藏血者﹐六味地黃丸﹔心虛不能主血者﹐四物加炒連﹑丹皮﹑苓﹑朮﹔若脾虛熱不能統血者﹐四君加炒梔﹑丹皮﹔若脾經鬱結者﹐用歸脾湯加五味子﹔若脾肺气虛者﹐用補中益气加五味子﹔若气血俱虛者﹐用十全大補﹔若陰火動者﹐用六味丸加五味子。

一瘡瘍用鍼﹐當辧生熟淺深。若小按卽痛者﹐膿淺也﹔大按方痛者﹐膿深也。按之而不復起者﹐膿未成也﹔按之而卽起者﹐膿已成也。若膿生而卽鍼﹐則徒泄其气血而膿反難成﹔若膿熟而不鍼﹐則腐潰益深﹐瘡口難斂。若瘡深而鍼淺﹐則內膿不出﹐外血反泄﹐若瘡淺而鍼深﹐則內膿𨿽出﹐良肉反傷。其元气虛弱﹐必先補而後鍼﹐不論尻神。若膿出而反痛﹐或煩躁嘔逆﹐皆由血气虧損﹐宜急補之。不論尻神者﹐蓋因患處已潰故也。

一瘡瘍肌肉不生﹕若赤色而不生者﹐血熱也﹐四物湯加牡丹皮﹔晡熟內熱﹐血虛也﹐四君子加歸﹑地﹑丹皮﹔若膿水淸稀﹐气血俱虛也﹐十全大補湯﹔食少體倦﹐脾气虛也﹐補中益气湯﹔煩熱作渴﹐起居如常﹐胃火也﹐竹葉黃芪湯﹔煩熱作渴﹐日晡熱甚﹐腎虛也﹐用加減八味丸。

論多骨疽

多骨疽者﹐由瘡瘍久潰﹐气血不能營於患處﹐邪气陷襲﹐久則爛筋腐骨而脫出﹐屬足三陰虧損之證也﹐用補中益气湯以固根本。若陰火發熱者﹐佐以六味丸﹐壯水之主以鎭陽光﹔陽气虛寒者﹐以八味丸﹐益火之源以消陰翳。外以附子餅蔥熨法﹐祛散寒邪﹐補接榮气﹐則骨自脫﹐瘡自斂也。夫腎主骨﹐若腎气虧損﹐其骨漸腫﹐荏苒歲月﹐潰而出骨﹐亦用前法。若投以克伐之劑﹐復傷眞气﹐鮮有不誤者。古今圖書集成醫部全錄卷三百六十二

外科癰疽疔毒門

醫學入門【明李梴】

癰疽證治

癰者壅也﹐爲陽屬六腑﹐毒騰於外﹐其發暴而所患浮淺﹐不傷筋骨。疽者沮也﹐爲陰屬五臟﹐毒攻於內﹐其發緩而所患深沈﹐傷筋蝕骨。凡年壯气血勝毒則順﹐年老毒盛气血則險。有內因飲食積毒者。經曰﹕膏粱之變﹐足生大疔。榮气不從﹐逆於肉理。榮气卽胃气﹐胃和則榮衛順而滋養皮膚。膏粱金石﹐厚衣烘被﹐以致蘊熱臟腑﹐濕熱聚下﹐燒爍腎水﹐陰火熾盛﹐八脈沸騰﹐經隧凝滯﹐故水谷精微不能上行陽道﹐反逆聚肉之腠理而成癰。有外感風寒濕气蘊毒者。經曰﹕地之濕气﹐感則害人皮肉。又曰﹕諸癰腫筋攣骨痛者﹐此寒气之腫﹐八風之變也。蓋風濕外侵﹐郁久爲熱﹐自膀胱左遷﹐移熱小腸﹐小腸移熱於膽﹐風性上衝﹐瘡形髙色赤作痛﹐小則爲癤﹐大則爲癰而已﹐非若疽之自裏也。有因心气鬱結﹐饑飽勞役﹐房室過度﹐水竭火炎﹐痰气凝滯而成。所謂相火能爲瘡瘍﹐諸痛癢瘡瘍皆屬心火是也。因火有君相﹐瘡分微甚﹐或郁痛而不甚腫﹐或虛腫而不甚痛﹐𨿽然病該三因﹐總皆濕熱。丹溪云﹕人身血行脈中﹐气行脈外﹐气血周流不息﹐惟寒濕搏之則凝滯而行遲﹐火熱搏之則沸騰而行速。气爲邪郁﹐津液爲痰爲飲﹐積久滲入脈中﹐血爲之濁﹐此陰滯於陽而爲癰﹔血爲邪郁﹐隧道或溢或結﹐積久溢出脈外﹐气爲之亂﹐此陽滯於陰而爲疽。蓋陽气無形﹐陰血有質﹐必濕熱泣血而後發爲癰疽。故《局方》曰﹕癰疽皆熱盛血也。又曰﹕二熱相搏﹐熱化爲膿。蓋熱非濕則不能腐壞肌肉爲膿。譬如夏熱諸物皆不壞爛﹐壞爛者必在交秋濕熱大行之際﹐此理甚明。

癰疽有大而愈者﹐有微如豆而死者。陽發﹐初起皮薄作熱﹐色赤焮腫疼痛﹐潰後肉色紅活﹐此爲外發﹔更加身健能食﹐發熱便祕﹐脈數有力﹐爲純陽易治。陰發﹐初起皮厚不熱﹐色黯微腫硬﹐如牛領之皮﹐不痛陷軟﹐不作膿﹐不潰微開闊﹐破後肉色紫黑﹐此爲內發﹔未潰臟腑已經壞爛﹐更加身倦少食﹐不熱便利﹐脈軟無力﹐爲純陰不治。又有半陰半陽﹐似腫非腫﹐似痛非痛﹐似赤非赤﹐似潰非潰﹐脈數無力﹐如陽多陰少﹐用藥托裏﹐變陽者生﹔陰多陽少﹐用藥托亦不起﹐投陰必死。就中尢以有熱無熱爲死生妙訣。蓋陽證有熱則气血行而生肌﹐陰證無熱則气血滯而不斂。遇有熱者﹐切不可退熱﹐但宜溫藥淸滲。些小癤毒﹐無熱亦不妨。

癰疽𨿽止發於一經﹐或兼二經﹐多有挾風﹑挾濕﹑挾痰﹑挾气﹑挾血﹑挾陰虛等證。大槪風气食三種﹐俱以不換金正气散加川芎﹑木香爲主。兼風多癢加祛風藥﹐兼气多痛加調气藥﹐兼食多發寒熱加消積藥﹐兼濕多腫加滲濕藥。又云﹕熱瘡焮痛﹐虛瘡淡白﹐風寒瘡口帶白。古方外因四气﹐單用大黃半生半熟﹑甘艸節等分爲末﹐每空心酒下一匙﹐以利爲度﹔內因七情﹐單用遠志爲末﹐酒調二錢﹐澄淸服﹐以渣敷患處﹔不內外因金石炙煿房勞﹐國老膏。一切熱毒﹐槐花酒﹔金石藥毒則堅硬如石不痛﹐宜甘艸黑豆煎湯解之。虛勞瘦弱﹐榮衛否濇﹐患處重著如負石﹐然因其有骨蒸潮熱也﹐治宜滋補﹐故不可用賽命丹等香燥疏泄之藥﹐亦不可過用降火滯脾之藥﹐惟腎气丸﹑托裏散﹐甚得其宜。且古方謂毒藥衝蒸癰疽極重。

近骨者多冷﹐久則化血爲虫﹐多癢少痛﹔近虛者多熱﹐久則傳气成漏﹐多痛少癢。

腦發﹐屬腎脈﹑足太陽經﹔鬢髮﹐手﹑足﹑少陽經﹔眉髮﹐手足太陽﹑少陽經﹔頤發髭發﹐足陽明經﹔腮發﹐手陽明經﹔背發﹐中屬督脈﹐餘皆足太陽經﹔腋發﹐手太陽經﹔乳發﹐內陽明﹑外少陽經﹔乳頭﹐足厥陰經﹔腎癰﹐足太陽經﹔外腎癰﹐足厥陰經﹔腿發﹐外足三陽﹑內足三陰經﹔喉癰臍癰﹐任脈﹑足陽明經﹔穿襠發﹐督﹑衝﹑任三脈﹐跨馬癰囊癰﹐足厥陰經﹔內疽﹕肺癰﹐手太陰經﹔腸癰﹐手太陽﹑陽明經﹔胃脘癰﹐足陽明經。若少陽少陰太陰多气少血﹐厥陰太陽多血少气﹐肉皆難平。惟手足陽明﹐气血俱多。分經用藥﹐則不犯經禁病禁﹐以致妄下妄汗。且瘡屬腎經者最重﹐脾肺二經者次之﹐他經者又次之。腦乃諸陽所在﹐咽喉飲食所通﹐腎兪命根所系﹐皆至險之地﹐又不可多著艾灸。俗拘於人形瘡樣而忽經絡﹐謬哉﹗

毒因外感發者﹐內無便溺阻隔﹐外有六經形證﹐腫痛𨿽甚﹐飲食如常﹐脈浮數﹐邪在表也﹐宜托裏微汗以表散之﹔如發腦項背分﹐黃連消毒散﹔尻臀分﹐內托羌活湯﹔臂上﹐白芷升麻湯﹔乳胸﹐內托升麻湯﹔兩脇﹐十味中和湯﹔腿外側﹐內托酒煎湯﹔腿內近膝股﹐內托芪柴湯。通用﹕敗毒散﹑九味羌活湯﹐辛熱。手足太陰經分﹐自汗浮腫﹐流注四肢﹐附子六物湯﹐辛溫。發熱﹐十六味流气飲﹑賽命丹。暑月﹐內托復煎散﹔寒月﹐內托十宣散﹐或不換金正气散。丹溪治形實脈浮數﹐冬月背生紅腫及胛骨不痛者﹐用桂麻各半湯加生附﹑酒柏﹑﹝艸舌﹞蔞仁﹑甘艸節﹑羌活﹑靑皮﹑人參﹑黃芩﹑半夏﹐姜煎服六貼而愈﹐此正內托法也。有謂瘡家身痛不可汗﹐汗之則發痓者﹐邪不在表而誤汗也。

內傷飲食積毒者﹐腫痛異常﹐外無六經形證﹐內有便溺阻隔﹐口渴煩躁﹐脈沈實﹐爲邪在裏﹐急與寒涼攻裏﹐內疏黃連湯﹑瀉心湯﹑活命飲﹑四順淸涼飲﹔輕者淸熱消毒飲加紫艸﹐或淸心散滲之。

內積熱毒﹐外又感邪﹐宜發表攻裏﹐五香連翹湯﹑防風通聖散。毒盛者﹐解毒湯下神芎丸﹔濕盛者﹐除濕丹。

毒因內傷虛損房勞﹐鬱怒而發者﹐形𨿽腫痛﹐外無六經之形證﹐內無便溺之阻隔﹐知邪在經也﹐不可妄施汗下﹐只宜補形气﹐調經脈﹐和榮衛﹐或專補脾胃可也。鬱怒者十六味流气飲﹐虛勞者托裏消毒散﹑內托復煎散﹑補中益气湯。古人治癰以寒藥者﹐正治法也﹔治疽以熱藥者﹐從治法也。蓋藥性熱則宣行﹐寒則疏泄。疽乃有形之物﹐非熱藥從治豈能行之乎﹖此內托內疏﹐正治從治之義也。

潰後气血大虛﹐惟恐毒陷﹐托裏之法﹐一日不可缺也。古方托裏散﹑托裏淸中湯﹑托裏定中湯﹑托裏和中湯﹑托裏建中湯﹑托裏抑靑湯﹑托裏益黃湯﹑托裏益气湯選用。蓋托裏則气血壯而脾胃盛﹐膿穢自排﹐毒气自解﹐死肉自潰﹐新肉自生﹐瘡口自斂。若不務補托而誤用寒涼﹐反助邪火﹐膿多臭穢﹐甚則脈洪大渴﹐眞气虛而死矣。丹溪云﹕但見腫痛﹐參之脈證虛弱﹐更與滋補﹐乃可萬全。又不必泥气質素實﹐及參芪滿中滯痰也。但初潰時間有熱毒盛者﹐量加消毒淸劑。如發背搭肩﹐膜破穿心必死﹐尢宜托裏﹐免致毒陷﹐托裏卽護心也。若毒气上攻﹐心神昏悶欲嘔者﹐間服護心散以救之。如帶表邪面赤等證﹐勢未甚起者﹐內托復煎散﹐或內托十宣散暫服。若無熱毒表邪﹐但見穢气觸犯﹐虛熱少食不睡者﹐便進人參黃芪湯﹔但見膿多心煩少睡者﹐便進聖愈湯﹔但見脾虧气弱﹐不能生肌收斂者﹐便進補中益气湯﹔但見腎虛不能消潰收斂﹐或晡熱作渴者﹐便進八味丸或腎气丸。緊急不及作丸﹐大料煎服。預防救危﹐始終妙劑。若不務根本而專用敷圍生肌之藥﹐則斂口太速﹐毒反內攻﹐或旁邊再發一癰者有之﹐或愈後而惡證頓起﹐大命隨去者有之。惟務內治而不貴外治者爲髙。

形傷則痛﹐气傷則腫。或先痛後腫傷乎血﹐先腫後痛傷乎气﹐腫痛並攻气血俱傷﹐皆因臟腑不和而非外治能調。古法隔蒜灸法﹑豆豉餅﹐惟外傷成瘡者不宜﹐自內發者﹐痛則灸至不痛﹐不痛則灸至痛時方住。早覺早灸爲佳。一日二日﹐十灸十活﹔三日四日﹐十灸七活﹔五日六日﹐十灸四活﹔過七日則不可灸矣。其餘點割敷透﹐間有毒盛者﹐量用之則可。

癰疽毒气已成﹐宜托裏以速其膿﹔膿成者當驗其生熟淺深而鍼之。若腫髙而軟者﹐發於血脈﹔腫下而堅者﹐發於筋脈﹔肉色不變者﹐附於骨也。按之熱者有膿﹐不熱者無膿。按之便痛者膿淺﹐大按方痛者膿深。按之陷而不起者膿未成﹐按之而復起者膿已成﹐按之都軟者無膿。不痛者血癅﹐痛者气癅。按之一邊軟者有膿。若膿生而用鍼﹐气血旣泄﹐膿反難成。若膿熟而不鍼﹐腐潰益深﹐瘡口難斂。若瘡深而鍼淺﹐內膿不出﹐外血反泄﹔瘡淺而鍼深﹐內膿𨿽出﹐良肉受傷。元气虛者﹐必先補而後鍼其膿﹐諸證自退。若瘡毒熾盛﹐中有肉黯者﹐宜內壯脾胃﹐外塗單巴豆膏﹐令其黯處漸低﹐赤處漸髙﹐六七日間﹐赤黯之處﹐自有裂紋﹐如刀劃狀﹐黯肉漸潰﹐當用鈹鍼利剪徐徐引去。若膿出肉腐﹐腫痛仍作﹐必內有筋間隔﹐宜再引之﹐急補脾胃﹔不痛者純用補藥﹐庶可收斂。若妄施鍼刀﹐傷肉出血﹐斷之不止者立危。其鈹鍼用馬銜鐵爲之。

人身气血﹐遇溫則散﹐遇寒則凝。槪敷寒涼﹐閉塞腠理﹐气凝血瘀﹐舊肉不潰﹐新肉不生﹐則毒反內攻﹐難以潰斂﹐甚則不起。必內分陰陽用藥﹐外分陰陽敷圍﹐內外夾攻﹐藥气相通爲妙。純陽證﹐內服內疏黃連湯﹑淸熱消毒飲之類﹐外敷抑陽散﹔半陰半陽證﹐內服托裏消毒散﹐外敷陰陽散﹔純陰證﹐內服補中益气湯加姜附入酒煎﹐外敷抑陰散。

點瘀鑪灰膏以去惡肉﹐藥綫三品錠子以透膿管﹐皆欲敗腐盡除﹐不至侵蝕筋骨﹐非得已而用之也。

癰疽不可不痛﹐不可大痛。未潰前痛者爲熱毒便祕﹐宜內疏黃連湯﹑解毒湯。作膿痛者排之﹐膿脹痛者鍼之。已潰膿出反痛者﹐虛也。气虛﹐四君子湯加歸﹑芪﹔血虛﹐四物湯加參﹑芪﹔气血俱虛﹐托裏益气湯﹔脾虛者﹐托裏和中湯﹔腎虛者﹐腎气丸。因登廁犯穢气觸者﹐藥中加乳香﹑芷﹑芍之類和之﹔風寒逼者﹐加防風﹑桂枝之類溫散之。燥者潤之﹐濕者導之。果系瘀血惡肉凝滯者﹐方可乳香止痛散和之。

瘡口不斂由於肌肉不生﹐肌肉不生由於腐肉不去﹐腐肉不去由於脾胃不壯。气血不旺﹐必以補托爲主﹐而佐以行經活血之藥﹐則肌肉受毒者自生﹐死者自潰﹐又何待於點割也﹖大要气虛體倦食少者﹐補中益气湯﹔血虛晡熱內熱者﹐四君子湯加歸﹑地﹑牡丹皮﹔膿水淸稀者﹐气血俱虛﹐十全大補湯。或不痛﹐或大痛﹐或不赤﹐或內膿不潰﹐或外肉不腐者﹐气血虛敗﹐桑枝灸法﹐十全大補湯加姜桂﹐壯其陽气﹐則四畔卽消﹐瘡頭卽腐。若脾胃虛弱﹐慢腫不赤者﹐六君子湯倍白朮。若初起腫痛﹐或因克伐及入房﹐以致色黯而不痛者﹐乃陽脫變陰﹐急用古參附湯以救之。間有血分虛熱者﹐瘡口肉色必赤﹐四物湯加山梔﹑連翹。气分虛熱煩渴者﹐竹葉黃芪湯。要知瘡口難斂﹐或漸大漸開﹐出血者危。俗皆以腫痕所至爲暈﹐非眞暈也。暈生於瘡口之畔﹐狀如紅筋。二暈三暈尙可﹐四暈五暈者死。

洗藥疏通气血﹐膿血焮聚之時﹐所賴朝夕暖酢蘸洗敗肉﹐或洗毒散﹑肉汁湯﹔風冷瘡口白者﹐幹艾煎湯亦好。

膏藥多熱﹐輕小瘡癤貼之卽消﹐發表不遠熱之意也。若大毒初起﹐用之迷塞凝滯﹐爲禍不小。惟潰後只用白蠟膏﹑太乙膏﹐或水粉膏外護﹐不致破傷風寒。

婦人調血開郁爲主﹐值經閉及潰後月水又發﹐所患堅硬不破﹐不腫不疼者﹐凶。小兒主生胎毒﹐或有飲食積熱者﹐藥稍宜淸涼。如素稟受體薄及稍長而久病者﹐仍以補托气血脾胃爲主治之。

脈證俱熱者﹐未潰先內消解毒﹐已潰後托裏消毒。脈證俱虛者﹐未潰前托裏消毒﹐已潰後托裏補中﹐治其瘡而諸證自退。瘡爲本﹐病爲標。若病急而元气實﹐暫治其標﹔病緩而元气虛﹐只治其本。心通諸竅﹐臟腑所包者一膜耳﹐若憂驚入心﹐膜破必死﹐藥中常加茯神﹑遠志爲妙。

五善﹕動息自寧﹐飲食知味﹐一也﹔便利調勻﹐二也﹔膿潰腫消﹐水鮮不臭﹐三也﹔神彩精明﹐語音淸朗﹐四也﹔體气和平﹐五也。此屬腑證﹐病微邪淺。若能愼節﹐勿藥自愈。七惡﹐乃五臟虧損之證﹐外似有餘而內實不足﹐法當純補胃气﹐多有可生。不可因其惡而遂棄不治。大抵元气虛弱﹐或膿水出多﹐气血虧損﹐或汗下失宜﹐榮衛消爍﹐或寒涼克伐﹐气血不足﹐或峻厲猛劑﹐胃气受傷﹐以致眞气虛而邪气實矣。

大渴發熱﹐或泄瀉淋閉者﹐邪火內淫﹐一惡也。

凡瘡腫發熱﹐潮熱煩躁﹐或失血過多﹐或潰膿大泄﹐或汗多亡陽﹐或下多亡陰﹐以致陰血耗散﹐陽無所附﹐浮於肌表而非火也。若發熱不寢﹐虛熱也﹐聖愈湯﹔兼汗不止﹐气虛也﹐單人參湯﹔發熱煩躁﹐肉瞤筋惕﹐气血俱虛也﹐八物湯﹔大渴面赤﹐脈洪大而虛﹐陽虛發熱也﹐古歸芪湯﹔微熱煩躁﹐面赤脈沈而微﹐陰盛發躁也﹐四君子湯加姜附。

凡渴不可專泥於火。若焮痛發熱﹐便利調和者﹐竹葉石膏湯﹔腫痛發熱﹐大便祕濇者﹐四順淸涼飲﹔焮痛熾盛者﹐活命飲﹔膿水多者﹐聖愈湯﹔胃傷內亡津液者﹐錢氏白朮散﹔腎水漧涸者﹐八味丸。有先作渴﹐小便頻數而後患疽者﹐或愈後作渴﹐或舌黃漧硬﹐小便頻數而後患疽者﹐尢其惡也﹐宜預服八味丸﹑補中益气湯以滋化源﹐可免是患。蓋癰疽未有不因腎虛而作。切忌知母﹑黃蘗損陽﹐則陰气無由而生。

泄瀉因寒涼傷脾者﹐六君子湯加砂仁﹐或托裏建中湯﹑托裏溫中湯﹔脾虛下陷者﹐補中益气湯吞二神丸﹔命門火衰者﹐八味丸料煎吞四神丸﹔腎虛不固者﹐古姜附湯加吳萸﹑五味子﹔大孔痛者﹐附子理中湯﹑四逆湯。凡癰疽嘔瀉﹐腎脈虛者死。

便祕因熱毒入髒﹐嘔啘心逆﹐發熱腫硬﹐祕結固宜通之。又有伏熱陽气怫郁﹐面赤便祕者﹐爲邪火﹐在經宜汗以發之。潰後气虛﹐血涸便祕者﹐十全大補湯。或因入房傷腎便祕者﹐加姜附以回陽气﹐則大便自潤。凡便祕能食而肚腹不脹者﹐切不可下。若腹痞脹而祕者﹐豬膽法。用豬膽一枚﹐剪去頭﹐入鹽酢少許﹐以鵝管插入膽中﹐灌穀道內﹐須臾自通。

小便淋濇﹐頻數短少﹐或莖中濇痛﹐皆腎虛惡證。

膿血旣泄﹐腫痛尢甚﹐膿色臭敗者﹐胃虛火盛﹐二惡也﹐人參黃芪湯﹐或十全大補湯加麥門冬﹑五味子。

目視不正﹐黑睛緊小﹐白睛靑赤﹐瞳人上視者﹐肝腎陰虛而目系急﹐三惡也﹐腎气丸料﹐或八物湯﹐俱加炒山梔﹑麥門冬﹑五味子。

喘粗短气﹐恍惚嗜臥者﹐脾肺虛火﹐四惡也﹐六君子湯加姜﹑棗﹐或補中益气湯加麥門冬﹑五味子。心火克肺金﹐人參平肺散。陰火傷肺﹐腎气丸料加五味子煎服。

肩背不便﹐四肢沈重者﹐脾腎虧損﹐五惡也﹐補中益气湯﹑十全大補湯﹐俱加山藥﹑山茱萸﹑五味子。

不能下食﹐服藥而嘔﹐食不知味者﹐胃气虛弱﹐六惡也﹐六君子湯加木香﹑砂仁﹐甚則加附子。挾痰者托裏淸中湯﹔挾火者托裏益黃湯。

瘡腫時作嘔﹐熱毒攻心﹐潰時作嘔﹐陰證﹔潰後作嘔﹐脾虛。如熱盛焮痛﹐活命飲﹑護心散﹔作膿焮痛﹐托裏消毒散﹔膿熟脹痛﹐托裏散﹐或鍼以泄之﹔焮痛便祕者﹐內疏黃連湯。寒涼傷胃者﹐六君子湯加漧薑﹑木香﹔木乘土位﹐加芍藥﹑柴胡﹔胃脘停痰﹐加桔梗﹔脾虛自病﹐或水侮土﹐加益智仁﹑砂仁﹔鬱結傷脾﹐加川芎﹑山梔﹑蒼朮﹑香附﹔濕气侵胃﹐倍白朮。白朮﹐生肌斂口妙劑。又有登廁觸穢作嘔者﹐仍宜補胃。

脾肺俱虛﹐七惡也﹐補中益气湯加姜﹑棗﹐或六君子湯加炮姜﹐甚則加附子﹐或十全大補湯加炮姜。

陽虛皆因誤服寒涼﹐或潰後勞役﹐或吐瀉之後﹐或誤入房夢遺﹐或外邪所乘。初則虛火假證﹐仍發熱頭疼﹐良久寒戰咬牙﹐腹痛雷鳴﹐泄瀉呃逆﹐自汗盜汗﹐陽虛寒气所乘之證﹐八惡也﹐急用托裏溫中湯﹐後用六君子湯加附子﹐或加姜桂﹔甚者用大劑參﹑芪﹑歸﹑朮﹐倍加姜﹑附﹐以手足溫爲度。

潰後發熱惡寒﹐作渴怔忡﹐睡臥不寧﹐陽衰陰盛﹐發躁脈洪大﹐按之微細或無﹐此陽虛極﹐驀然牙關緊急﹐腰背反張﹐變爲痓痙陰病﹐或無汗惡寒﹐或有汗不惡寒﹐九惡也﹐俱宜八味丸料加參﹑芪﹑歸﹑朮﹐大劑煎服。

原稟瘦怯﹐或房欲竭精﹐或瘡出膿多﹐或誤汗下﹐以致日晡潮熱﹐口漧作渴﹐夜寐不著﹐瘡出紫血﹐四物湯﹑托裏益气湯﹑腎气丸主之。

便污黑者不治。便血瘀滯者﹐犀角地黃湯救之。

瘡瘍時或愈後﹐口鼻吐衄﹐牙宣齦露﹐皆因瘡瘍出血﹐虛火動而錯經妄行﹐當求其經﹐審其因而治之。肝熱則血妄行﹐四物湯加山梔﹑牡丹皮﹑黃芩﹑白朮﹔肝虛則不能藏血﹐腎气丸﹔心火不能生血﹐四物湯加炒黃連﹑牡丹皮﹑芩﹑朮﹔脾虛熱不能統血﹐四君子湯加炒山梔﹑牡丹皮﹔脾經鬱結者﹐歸脾湯加五味子﹔脾肺气虛者﹐補中益气湯加五味子﹔气血俱虛者﹐十全大補湯﹔陰火動者﹐腎气丸加五味子。大凡失血過多﹐而見煩熱發渴等證﹐勿論其脈﹐急用單人參湯補之。經云﹕血生於气。苟非甘溫參﹑芪﹑歸﹑朮之類以生心肝之血﹐決不能愈。發熱脈大者死。

《正傳》以善爲順﹐以惡爲逆。瘡瘍仍忌倒陷﹐又增爲九逆﹐殊爲有理。

非癰非疽﹐非瘡非癬﹐狀如惡瘡﹐或瘥或劇﹐名曰無名腫毒。隨其見證在表﹑在裏﹑在經用藥外﹐以槐枝煎洗淨後﹐以赤小豆﹑吳萸﹑白膠香﹑黃連﹑黃蘗﹑貝母﹑硫黃﹑糯米﹑黃丹﹑輕粉爲末﹐麻油調搽。一切惡瘡人所不識者皆同。

疔瘡證治

經曰﹕膏粱之變﹐足生大疔。恣食卒辣厚味﹐炙煿腥葷﹐及誤食自死禽獸﹐蘊毒於中﹐而卽發者有之﹔或卒遇大風大霧﹐大暑大寒﹐天地暴沴之气﹐襲注經絡﹐觸動其毒而發者﹔或因感死畜蛇虫毒气而發者﹐其死尢速。初發或因衣物觸著而疼痛忽生﹐或因發疹抓破而成皰﹐僅一小瘡﹐殺人一二日間﹐比之癰疽尢毒。

疔發無定處﹐在肩背腰猶緩﹐在頭面﹑耳﹑鼻﹑口﹑目﹑舌根﹑唇上及手足骨節間者最急。如生兩足多有紅絲至臍﹐生兩手多有紅絲至心﹐生唇面口內多有紅絲入喉者﹐俱難治。須急看﹐以鍼挑撥其絲出血﹐以泄其毒气﹐方可保生。

瘡頭黑硬如釘﹐四畔帶赤﹐如火盤根﹐突起寸餘﹐隨變焦黑﹐未幾腫大而光﹐轉爲濕爛﹐深孔透肌﹐如大鍼穿之狀。其形初起﹐大小不一﹐或如水泡﹐如吳萸﹐如豆﹐如石橊子。其色有五﹐《內經》分應五臟﹐各有所屬部位。《局方》分別一十三種疔外﹐又有魚臍疔﹐瘡頭黑深﹐形如魚臍﹐破之黃水滲出﹐四畔浮漿﹐其毒尢甚﹐用絲瓜葉連須﹑蔥韭葉檮爛﹐以酒和服﹐其渣貼腋下。如病在左手貼左腋下﹐在左足貼左跨下。右手足同。在中貼心臍。並用布縛住﹐候肉下紅絲處皆白則安。有潮熱者亦宜。卻令人抱住﹐恐其顫倒則難治。或用蛇蛻燒灰﹐雞子淸調敷。又一種水疔﹐用黃荊葉十四片﹐獨頭蒜三个﹐百艸霜二錢﹐擂酒服﹐取汗大效。諸證惟嘔吐最危。

治分虛實﹕實者初服賽命丹三丸﹐以蔥酒發汗﹔表證多者﹐追疔湯﹐或敗毒散加蟬蛻﹑僵蠶﹑金銀花﹔裏證多者﹐活命飲﹑五聖湯﹔便利滿濇者﹐黃連消毒散﹐此散初起服之內消。欲作膿者﹐托裏消毒散。虛者﹐初服保生錠子以解毒﹐或蟾肝丸﹔有表邪不敢汗者﹐補中益气湯加防風﹑白芷。裏證不敢下者﹐蜂蛇散﹔腫痛欲作膿者﹐托裏散﹑內托十宣散﹔不能潰者﹐大料參﹑芪﹑歸﹑朮補之﹐或補中益气湯合生脈散以防毒陷。

豁心气者﹐疔毒入心﹐則神昏口漧煩悶﹐恍惚似醉﹐嘔吐不定﹐危證也。實者用萬病解毒丹﹐以黃連當歸煎湯化下﹔虛者用古芎歸湯加茯苓﹑茯神﹑遠志﹑蓮肉淸之。毒上攻心﹐嘔者護心散﹔有因服賽命丹吐者﹐亦宜此解之。恍惚悶亂﹐坐臥不寧﹐煩渴身痛便祕者﹐漏蘆飲子﹔煩躁作渴者﹐竹葉黃芪湯。

外治﹕輕者﹐單蟾酥爲末﹐以白面和黃丹搜作丸如麥米大﹐用鍼挑破頂頭﹐以一粒納入效。重者賽金丹﹐危篤者提釘錠子。

凡暴死者﹐多是疔毒。急用燈照徧身﹐若有小瘡﹐宜急灸之﹐並服賽命丹﹐亦有復醒者。如偏僻之處﹐藥難尋覓﹐惟灸有回生之功。若專疏利表散者危。

紅絲瘡證治

因喜怒不常﹐血气逆行而生於手足間﹐有黃皰﹐其中忽紫黑色﹐卽有一條紅絲﹐迢遞直上而生﹐若至心腹則使人昏亂不收。或有生兩三條紅絲者﹐急以鍼橫截紅絲所到之處刺之﹐令其出血﹐以膏藥貼﹐或嚼萍艸根敷之﹐立愈。

多骨疽證治

此證由瘡久潰﹐气血不能榮於患處﹐久則腐爛﹐有骨脫出﹐宜補脾胃﹐壯元气﹐十全大補湯﹑腎气丸主之﹐外以附子餅灸﹐或蔥熨法﹐祛散寒邪﹐補接榮气﹐則骨自脫﹐瘡自斂。若腎气虧損﹐其骨漸腫﹐荏苒歲月﹐潰膿出骨﹐亦當用蔥熨法。若投以克伐﹐則正气益虛﹐邪气益甚﹐鮮有不誤。

有上齶腫硬﹐年餘方潰﹐半載未愈﹐內熱體倦作渴﹐用補中益气湯﹑腎气丸。元气漸復﹐出骨一塊﹐仍服前藥而愈。有足背腫落一骨者﹐有手背腫落一骨者。

醫學綱目【明樓英】

行年血忌

十歲﹑二十二歲﹑三十三歲﹑七十三歲﹐以上四人﹐百神在上部﹐不可患癰疽發背﹐見血者死。申子辰年血忌﹐餘年不妨﹐男女同。

二十五歲﹑三十一歲﹑六十八歲﹑七十四歲﹐以上四人﹐百神在額﹐不可患瘡腫﹐見血者死。

十八歲﹑二十四歲﹑三十五歲﹑四十五歲﹑五十六歲﹑六十七歲﹑七十二歲﹑八十九歲﹐以上八人﹐百神在兩肩隅﹐不宜患癰疽瘡腫﹐見血者死。

十二歲﹑二十七歲﹑三十六歲﹑五十九歲﹑六十六歲﹑九十七歲﹐以上六人﹐百神在中部﹐不可患癰疽發背﹐見血者死。巳酉丑年血忌﹐餘年不妨﹐男女同。

三十二歲﹑四十二歲﹑五十五歲﹑六十一歲﹐以上四人﹐百神在肩背﹐不可患疽癰﹐見血者死。

十九歲﹑二十六歲﹑四十九歲﹑五十六歲﹑五十七歲﹑六十二歲﹑八十歲﹑九十一歲﹐以上八人﹐百神在肝肺兪﹐不宜患癰腫﹐見血者死。

十一歲﹑二十三歲﹑二十四歲﹑五十八歲﹑九十六歲﹐以上五人﹐百神在脇肋﹐不可患癰疽﹐見血者死。

十四歲﹑二十九歲﹑三十九歲﹑四十六歲﹑五十二歲﹑六十歲﹑六十九歲﹑七十六歲﹑八十一歲﹑八十八歲﹑九十五歲﹐以上十一人﹐百神在下部﹐不可患瘡漏疾﹐見血者死。下部尢忌見。勞瘵人不宜下部出膿﹐難瘥。

十一歲﹑十五歲﹑二十七歲﹑六十三歲﹑七十五歲﹐以上五人﹐百神在尻尾間﹐不可患癰疽﹐見血者死。

十三歲﹑二十八歲﹑五十二歲﹑七十二歲﹑九十三歲﹐以上五人﹐百神在足下﹐不可患癰疽﹐見血者死。

二十一歲﹑三十八歲﹑四十一歲﹑五十歲﹐以上四人﹐百神在徧身﹐不可患瘡腫﹐見血者不治。

虛實寒熱宜忌

凡發背及癰疽﹐皆在背上﹐不問大小﹐有疼無疼﹐或熱或不熱﹐或冷或不冷﹐但從小至大﹐腫起至一尺以上者﹐其赤腫焮熱者﹐卽用緊急收赤腫藥圍定﹐不令引開﹐中心卽用抽膿聚毒散貼之﹐急令散毒外透﹐內服排膿縮毒內托湯藥。候膿成相次破穴﹐看瘡大小深淺內發其膿汁。膿水大泄﹐急須托裏內補。𨿽破穴膿汁不多﹐再須排膿。拔毒透後﹐愼不令再腫。須疼止腫消﹐患人自覺輕便﹐卽是順疾也。最宜節愼飲食。其熱毒方盛﹐或發大渴﹐多飲冷水﹐及冷漿之類﹐此是毒气攻心﹐令口漧煩渴﹐但以心气藥內補臟腑卽止矣。

不可患癰疽者七處

眼後虛處﹐頤接骨處﹐陰器根上毛間﹐胯與尻骨接處﹐耳門前後車骨接處﹐諸因小腹風水所成癰疽﹐及頷骨下近耳後虛處﹐鼻骨中並能害人﹐但以諸法療之﹐或有得瘥。惟眼後虛處最險。

疔瘡

疔瘡皆生四肢﹐發黃皰﹐中或紫黑﹐必先癢後痛﹐先寒後熱也。

疔瘡者必發於手足之間﹐生黃皰﹐其中或紫黑色﹐有一條如紅綫直上﹐倉卒之際﹐急宜以鍼於紅綫所至處﹐刺出毒血﹐然後以蟾酥乳香膏等藥﹐於正瘡上塗之。鍼時以病者知痛出血爲好。否則紅綫入腹攻心﹐必致危困矣。一法於所屬經絡各瀉之。

證治準繩【明王肯堂】

癰疽之源

方書敍癰疽之源有五﹕一﹑天行時气﹔二﹑七情內郁﹔三﹑體虛外感﹔四﹑身熱搏於風冷﹔五﹑食炙煿﹐飲法酒﹐服丹石等熱毒。總之﹐不出於三因也。外因者﹐運气癰疽有四﹕一﹑火熱助心爲瘡。經云﹕少陰所至爲瘡疹。又云﹕少陰司天﹐熱气下臨﹐肺气上從﹐甚則瘡瘍。又云﹕少陰司天之政﹐初之气﹐寒乃始﹐陽气郁﹐炎暑將起﹐中外瘡瘍。又云﹕少陽所至爲瘡瘍。又云﹕少陽司天之政﹐風熱參布﹐太陰橫流﹐寒乃時至﹐民病熱中﹐外發瘡瘍。初之气候乃太溫﹐其病膚腠中瘡﹔二之气火反郁﹐其病熱郁於上﹐瘡發於中﹔三之气炎暑至﹐民病膿瘡。又云﹕太陽司天之政﹐初之气﹐候乃大溫﹐肌肉瘡瘍。此皆常化﹐病之淺也。又云﹕少陰司天﹐熱淫所勝﹐甚則瘡瘍。又云﹕少陰司天﹐客勝則瘡瘍。又云﹕少陰之復﹐病痱疹瘡瘍癰疽痤痔。又云﹕火太過﹐曰赫耀飄驟﹐瘡疽血流。又云﹕火郁之發﹐民病瘡瘍癰腫。此癰疽爲病之甚也。二曰寒邪傷心爲瘡瘍。經云﹕太陽司天之政。三之气﹐寒气行﹐民病寒反熱中﹐癰疽。注下又云﹕太陽司天﹐寒淫所勝﹐血變於中﹐發爲癰瘍﹐病本於心。又云﹕陽明司天之政﹐四之气﹐寒雨降﹐民病癰腫瘡瘍是也。三曰燥邪傷肝爲瘡瘍。經云﹕木不及曰委和﹐上商與正商同﹐其病支發癰腫瘡瘍﹐邪傷肝也。又云﹕陽明司天﹐燥淫所勝﹐民病瘡瘍痤癰﹐病本於肝是也。四曰濕邪瘡瘍。經云﹕太陰司天﹐濕气變物﹐甚則身後癰。又云﹕太陰之勝﹐火气內郁﹐瘡瘍於中﹐流散於外是也。此四條所謂天行時气者也。《素問》脈要精微論﹕帝曰﹕諸癰腫筋攣骨痛﹐此皆安生﹖岐伯曰﹕此寒气之腫﹐八風之變也。帝曰﹕治之柰何﹖岐伯曰﹕此四時之病﹐以其勝治之愈也。《靈樞經》癰疽篇云﹕血脈榮衛﹐周流不休﹐上應星宿﹐下應經數﹐寒邪客於經絡之中則血泣﹐血泣則不通﹐不通則衛气歸之不得復反﹐故癰腫。寒气化爲熱﹐熱勝則腐肉﹐肉腐則爲膿﹐膿不瀉則爛筋﹐筋爛則傷骨﹐骨傷則髓消。不當骨空﹐不得泄瀉﹐血枯空虛﹐則筋骨肌肉不相榮﹐經脈敗漏﹐燻於五臟﹐髒傷故死矣。又生气通天論云﹕勞汗當風﹐寒薄爲皶﹐郁乃痤。又云﹕陽气者開闔不得。寒气從之﹐乃生大僂。榮气不從﹐逆於肉理﹐乃生癰腫。是亦寒邪從勞汗之隙﹐及陽气開闔不得其理之隙﹐久客之爲癰腫也。所謂體虛外感﹐及身熱搏於風冷者也。治法則精要十宣散﹑五香湯﹑潔古蒼朮復煎散等發表之劑是也。內因者﹕陳無擇云﹕癰疽瘰癧﹐不問虛實寒熱﹐皆由气郁而成。經云﹕气宿於經絡﹐與血俱濇而不行﹐壅結爲癰疽﹐不言熱之所作而後成癰者﹐此乃因喜怒憂思有所郁而成也。治之以遠志酒﹑獨勝散﹐兼以五志相勝之理﹐如怒勝思之類是也。不內外因者﹕經所謂膏粱之變﹐足生大疔﹐受如持虛。又東方之域﹐魚鹽之地﹐其民食魚嗜咸﹐安其處﹐美其食。魚熱中﹐咸勝血﹐故其民黑色疏理﹐其病爲癰瘍。又有服丹石法酒而致者﹐亦膏粱之類是也。李東垣曰﹕膏粱之變﹐亦是滋味過度﹐榮气不從﹐逆於肉理。榮气者﹐胃气也。飲食入胃﹐先輸於脾而朝於肺﹐肺朝百脈﹐次及皮毛﹐先行陽道﹐下歸五臟六腑﹐而气口成寸矣。今富貴之人﹐不知其節﹐法酒肥羊﹐雜以厚味﹐積久大過﹐其气味俱厚之物﹐乃陽中之陽﹐不能走空竅而先行陽道﹐乃反行陰道﹐則濕气大勝﹐子令母實﹐火乃大旺﹐濕熱旣盛﹐必來克腎﹐若不愼房事﹐損其眞水﹐水乏則從濕气之化而上行﹐其瘡多出背上及腦﹐此爲大疔之最重者。若毒气出肺﹐或脾胃之部分﹐毒之次也。若出於他經﹐又其次也。濕熱之毒﹐所止處無不潰爛。故經言膏粱之變﹐足生大疔﹐受如持虛者﹐如持虛器以受物﹐則無不受矣。治大疔之法﹐必當瀉其榮气。以標本言之﹐先受病爲本﹐非苦寒之劑爲主爲君﹐不能除其苦楚疼痛也。如東垣治元好問﹐丹溪治老婦腦疽﹐皆用好酒﹐故以三黃大黃酒制治之。又如排膿散﹑當歸散之類是也。又有盡力房室﹐精虛气積之所致者﹐亦屬不內外因﹐當以補虛內托爲主﹐亦忌用五香之藥﹐耗眞陰而助邪熱。治之之藥﹐如內固黃芪湯﹑神效托裏散之類。經云﹕五臟菀熱﹐癰發六腑。又云﹕六腑不和﹐畱結爲癰。又云﹕諸痛癢瘡﹐皆屬於心。肺乘肝則爲癰。腎移寒於肝﹐癰腫少气。脾移寒於肝﹐癰腫筋攣。此皆臟腑之變﹐亦屬內因者也。東垣曰﹕生气通天論云﹕榮气不從﹐逆於肉理﹐乃生癰腫。又云﹕膏粱之變﹐足生大疔﹐受如持虛。陰陽應象論云﹕地之濕气﹐感則害人皮肉筋脈。是言濕气外傷﹐則榮气不行。營衛者﹐皆營气之所經營也。營气者胃气也﹐運气也。榮气爲本﹐本逆不行﹐爲濕气所壞而爲瘡瘍也。膏粱之變﹐亦是言厚滋味過度﹐而使榮气逆行﹐凝於經絡爲瘡瘍也。此邪不在表﹐亦不在裏﹐惟在其經中道病也。以上《內經》所說﹐俱言因營气逆而作也。徧看諸瘡瘍論中﹐多言二熱相搏﹐熱化爲膿者﹔有只言熱化爲膿者﹔有言濕气生瘡﹐寒化爲熱而爲膿者﹐此皆瘡疽之源也。宜於所見部分﹐用引經藥﹐並兼見證中分陰證陽證﹐先瀉營气是其本﹐本逆助火﹐濕熱相合﹐敗壞肌肉而爲膿血者﹐此治次也﹐宜遠取諸物以比之。一歲之中大熱無過夏﹐當是時諸物皆不壞爛﹐壞爛者交秋濕令大行之際也。近取諸身﹐熱病在身﹐止顯熱而不敗壞肌肉﹐此理明矣。標本不得﹐邪气不服﹐言一而知百者﹐可以爲上工矣。

癰疽之別

《靈樞經》云﹕榮衛稽畱於經脈之中﹐則血泣而不行﹐不行則衛气從之而不通﹐壅遏而不得行﹐故熱。大熱不止﹐熱勝則肉腐﹐肉腐則爲膿。然不能陷骨髓﹐不爲焦枯﹐五臟不爲傷﹐故命曰癰。熱气淳盛﹐下陷肌肉﹐筋髓枯﹐內連五臟﹐血气竭﹐當其癰下筋骨良肉皆無餘﹐故命曰疽。疽者﹐上之皮夭以堅﹐上如牛領之皮﹔癰者﹐其皮上薄以澤﹐此其候也。《鬼遺方》云﹕癰之痛只在皮膚之上﹐其發如火焚茅。初如黍米大﹐三兩日如掌面大﹐五七日如碗麵大﹐卽易治。如腫冷發渴發逆﹐治之難愈。疽發或如小癤﹐觸則徹心痛﹐四邊微起如橘皮﹐其色紅赤不全變﹐膿水不甚出﹐至七八日疼悶喘急不止。若始發腫髙﹐五七日﹐忽平陷者﹐此內攻之候也。又云﹕癰疽有三等﹐毒气浮淺屬腑﹐毒气沈深屬髒﹐毒气猛烈而行經絡﹐或淺或深而定。五臟六腑皆受其毒﹐難爲調理。惟宜急切於癰發諸處﹐不問虛實﹐髙腫起盛﹐光澤疼痛﹐只在皮膚之上﹐熱極脹滿﹐或有癢疼﹐別無惡候﹐初用溫藥平气﹐次用排膿發穴。

治癰所謂平气者﹐乃犀角飲之類﹐其方用犀角﹑連翹﹑漏蘆﹑甘艸﹑當歸﹑肉桂﹐皆發表之藥也。所謂發穴者﹐乃棘鍼之類﹐用皂角刺爲君﹐甘艸﹑川芎﹑乳香爲佐使﹐亦托裏之藥也。然不若潔古﹑東垣諸方發表托裏爲穩當。

疽發諸處﹐不拘大小﹐惟起在背﹐廣一尺﹑二尺﹑三尺﹐皮厚而紫黑﹐髙腫不常﹐內疼如錐刺﹐攻擊滿悶﹐應四肢重疼﹐前心亦痛。余處發猶可﹐惟虛處及近筋骨處﹐若膿毒未潰﹐卽傷爛筋骨。肉損爲疽者﹐屬五臟毒气深沈﹐多气伏硬堅實而不宜緩慢治之。須內實五臟﹐外透皮膚﹐令軟勻和﹐卽膿透﹐宜用內托實髒气之藥﹐排膿勻气乃可﹐不比癰之毒气浮淺也﹐毋作一類治之。凡一切腫瘡﹐始覺患起髙腫﹐五七日忽平陷者﹐此是內攻之候也﹐急以內托散及內補湯藥﹐補塡臟腑令實﹐最怕透膜﹐膜穿十無一生矣。婁全善云﹕癰之邪淺﹐其稽畱壅遏﹐獨在經脈之中﹐而專攻於外。故初發時自表便發熱﹐患處便如碗如盆﹐髙腫而痛﹐甚者縱欲下陷﹐緣正气內固不肯受﹐故或便祕﹐或發渴發逆以拒之﹐是以骨髓終不焦枯﹐五臟終不傷也。疽之邪深﹐其稽畱壅遏﹐內連五臟而不專攻於外。故身體或無熱﹐患處或不腫痛﹐甚者聲嘶气脫﹐眼黑眼小﹐十指腫黑如墨﹐多死也。治之之法﹑癰之初發﹐當以潔古法爲主﹐表者散之﹐裏者下之﹐火以灸之﹐藥以敷之。膿未成者必消膿﹐已成者速潰也。疽之初發﹐當以《鬼遺方》爲主﹐補塡臟腑令實﹐勿令下陷之邪蔓延﹐外以火灸引邪透出﹐使有穴歸著而不亂﹐則可轉死回生﹐變凶爲吉。今世外科﹐不分癰疽﹐一例宣熱拔毒﹐外以五香耗其气﹐內以大黃竭其血﹐終不能自悟其藥之非﹐惜哉﹗《集驗》云﹕癰疽之名。𨿽有二十餘證﹐而其要有二﹐陰陽而已。發於陽者﹐爲癰﹑爲熱﹑爲實﹔發於陰者﹐爲疽﹑爲冷﹑爲虛。故陽發則皮薄色赤腫髙﹐多有椒眼數十而痛﹔陰發則皮厚色淡﹐腫硬狀如牛頸之皮而不痛。又有陽中之陰﹐似熱而非熱﹐𨿽腫而實虛﹐若赤而不燥﹐欲痛而無膿﹐旣浮而復消﹐外盛而肉腐。陰中之陽﹐似冷而非冷﹐不腫而實亦微而燥﹐有膿而痛﹐外𨿽不盛而內實煩悶。陽中之陰﹐其人多肥﹐肉緊而內虛。陰中之陽﹐其人多瘦﹐肉緩而內實。而又有陽變而爲陰者﹐艸醫涼劑之過也﹔陰變而爲陽者﹐大方熱藥之驟也。然陽變陰者﹐其證多﹐猶可返於陽﹐故多生﹔陰變爲陽者﹐其證少﹐不能復爲陰矣﹐故多死。然間有生者﹐此醫偶合於法﹐百中得一耳。觀此則癰疽但有陰陽深淺﹐內外虛實之分﹐而無大小之別。《精要》乃謂二寸至五寸爲癰﹐五寸至一尺爲疽者﹐謬也﹗

脈法

沈實﹐發熱煩躁﹐外無焮赤痛﹐其邪深在裏﹐宜先疏通以絕其源。

浮大數﹐焮腫在外﹐當先托裏﹐恐邪入內。

脈不沈不浮﹐內外證無﹐知其在經﹐當和榮衛。

脈數﹐身無熱﹐內有癰膿。

脈數﹐應當發熱而反惡寒﹐若有痛處﹐當發癰。若數脈不時見﹐當生惡瘡。

浮腫瘍爲虛爲風﹔潰瘍爲虛﹐宜補。

洪腫瘍爲虛爲熱盛﹐宜宣熱拔毒﹐年壯形實宜下﹔潰瘍爲邪气盛﹐服藥久不退者﹐難治。

滑腫瘍爲熱﹔潰瘍爲熱爲虛爲邪气未退。

數腫瘍爲病進爲熱﹐數而洪者欲膿﹔潰瘍爲難愈﹐數甚者難治。

散腫瘍爲气不收斂﹐潰瘍爲痛未退。洪滑大散難治。

芤腫瘍爲血虛﹐潰瘍爲虛﹐爲脈病相應。

長腫瘍宜消退之法﹐潰瘍爲易愈﹐謂長則气治也。

牢腫瘍爲邪盛﹐爲欲膿﹔潰瘍爲邪气不退。

實腫瘍爲邪气太盛﹔潰瘍爲邪不退爲實﹐緩豁大者爲虛。

弦腫瘍爲痛﹐爲欲膿﹔弦洪相搏﹐外緊內熱﹐爲疽發也﹔潰瘍爲血虛爲痛。

緊腫瘍浮而緊﹐發熱惡寒﹐或有痛處﹐是爲癰疽﹔潰瘍主气血沈濇爲痛﹐爲有外寒。

濇腫瘍爲气實﹐爲气滯﹔潰瘍爲血虛﹐爲病脈相應。

短腫瘍爲元气不足﹔潰瘍爲大虛﹐宜補。

微腫瘍爲虛﹐服藥漸充者佳﹔潰瘍若微而勻者爲虛﹐爲病脈相應。

遲腫瘍爲寒爲虛﹐尺遲爲血少﹔潰瘍爲虛﹐爲气血不能滋榮於瘡﹐爲有外寒。

緩腫瘍爲可治﹐大而緩爲虛﹔潰瘍緩而濇者愈﹐以其病脈相應及胃气充也。

沈腫瘍爲邪气深﹐潰瘍爲遺毒在內。寸沈爲胸有痰。

伏腫瘍爲陰中伏陽邪﹔潰瘍爲陽伏陰中爲內蝕﹐爲流注浸淫難治。

虛腫瘍便宜補而內托﹔潰瘍膿旣泄﹐宜大補气血。

弱腫瘍爲元不足﹐宜內補托裏﹔潰瘍爲病脈相應﹐宜補。

結腫瘍爲邪气結﹔潰瘍漸勻則愈﹐不調則危。

促腫瘍爲熱爲病進﹔潰瘍爲熱不減﹐漸進則死﹐漸退卽生。

代腫瘍爲气血敗壞﹐元气損傷﹔潰瘍爲元气竭絕。

分經絡

人身之有經絡﹐猶地理之有界分。治病不知經絡﹐猶捕賊不知界分﹐其能無誅伐無過之咎乎﹖況手足十二經絡﹐有血气多少之分。如手少陽三焦﹑少陰腎﹑太陰脾﹐多气少血﹔手厥陰心包絡﹑太陽小腸﹑足太陽膀胱﹐多血少气﹔手陽明大腸﹑足陽明胃﹐多气多血。此其大較也。多血少气者易愈﹐多气少血者難療。气多之經﹐可行其气﹐血多之經可破其血﹐不可執一也。

頭部﹕巓頂﹐足太陽﹑厥陰﹑督脈﹔頭角直耳上中是少陽﹔中行前直鼻上巓後﹐直須中上巓﹐督脈﹔第二行﹐足太陽一寸五分﹔各開兩旁爲頭第三行﹐第三行足少陽。

面部﹕額﹐足少陽﹑陽明﹔鼻﹐手陽明﹑太陽﹑足陽明﹑督脈﹔人中﹐督脈﹑手足陽明﹔唇﹐足陽明﹔唇內﹐足厥陰﹔承漿﹐足陽明﹑任脈﹔上齒﹐足陽明﹔下齒﹐手陽明﹔舌﹐足太陰﹑少陰﹔目內眥﹐手足陽明﹑手足太陽﹔目銳眥﹐手太陽﹑手足少陽﹔眉至額直鼻而上﹐督脈﹔直目內眥而上﹐足太陽﹔直目瞳子而上﹐足少陽﹔直銳眥而上﹐手足少陽﹔頰直目內皆而下﹐足陽明﹔直目瞳子而下﹐足陽明﹔頰車﹐足少陽﹑陽明﹔耳﹐手足少陽﹑手太陽﹔目系﹐手少陰﹑足太陽。

頸項部﹕項中間﹐督脈﹔挾項大筋中﹐足太陽﹔當完骨下﹐手少陽﹔項大筋之前﹐耳之後也﹐當耳下足少陽﹔當曲頰下﹐手太陽﹔曲頰前一寸﹐手陽明﹔挾喉兩旁動脈﹐足太陽﹑陽明﹔缺盆中﹐任脈﹔咽﹐手太陰﹑少陰﹑足太陰﹔喉嚨﹐足少陰﹑陽明﹔喉嚨後﹐足厥陰。

肩部﹕前廉﹐手陽明﹔後廉﹐手太陽﹔上廉﹐手足少陽。

背部﹕中行督脈﹐第二行足太陽﹐第三行足太陽。

膺胸部﹕中行任脈﹐第二行足少陰﹐第三行足陽明﹐第四行足太陰。

腹部﹕中行任脈﹐第二行足少陰﹐第三行足陽明﹐第四行足太陰。

腋下﹕中間手厥陰﹐前手太陽﹐後手太陰。

脇部﹕腋直下髀樞﹐足少陽。

臑部﹕前廉手陽明﹐後廉手太陽﹐外廉手太陽﹐內廉手少陰﹐內前廉手太陰﹐內後廉手少陰。

臂部﹕上廉手陽明﹐下廉手太陰﹐外廉手少陽﹐內廉手厥陰﹐內上廉手太陰﹐內下廉手少陰。

股脛部﹕前廉足陽明﹐後廉足太陽﹐外廉足少陽﹐內廉足厥陰﹐內前廉足太陰。

諸經向導藥

太陽經﹕上羌活﹐下黃蘗。

陽明經﹕上白芷﹑升麻﹐下石膏。

少陽經﹕上柴胡﹐下靑皮。

太陰經﹕上桔梗﹐下白芍藥。

少陰經﹕上獨活﹐下知母。

厥陰經﹕上柴胡﹐下靑皮。

手太陰肺﹕南星﹑﹝艸款﹞冬花﹑升麻﹑桔梗﹑山藥﹑檀香﹑五味子﹑粳米﹑阿膠﹑蔥白﹑麥門冬﹑杏仁﹑白茯苓﹑麻黃﹑益智﹑丁香﹑桑白皮﹑知母﹑天門冬﹑梔子﹑黃芩﹑石膏﹑白豆蔻﹑砂仁。【檀香﹑豆蔻爲使】

足太陰脾﹕茱萸﹑艸豆蔻﹑砂仁【人參﹑益智爲使﹑】防風﹑代赭石﹑益智﹑甘艸﹑半夏﹑赤茯苓﹑當歸﹑蒼朮﹑白朮﹑麻子仁﹑黃芪﹑膠飴。

通入手足太陰肺脾﹕白芍藥酒浸﹑升麻﹑芍藥﹑木瓜﹑延胡索﹑藿香﹑砂仁。

手陽明大腸﹕升麻﹑麻子仁﹑秦艽﹑薤白﹑石膏﹑白芷﹑肉豆蔻﹑白石脂﹑砂仁。【白石脂爲使】

足陽明胃﹕丁香﹑艸豆蔻﹑砂仁﹑防風﹑石膏﹑知母﹑白朮﹑神曲﹑葛根﹑烏藥﹑半夏﹑升麻﹑蔥白﹑蒼朮﹑白芷。

通入手足陽明﹕酒麻黃﹑連翹﹑升麻﹑白朮﹑酒大黃﹑葛根﹑石膏﹑白芷﹑檀香。【佐以他藥】

手少陽三焦﹕川芎﹑酒大黃﹑柴胡﹑靑皮﹑白朮﹑黃芪﹑熟地黃﹑石膏﹑細辛﹑附子﹑地骨皮。

足少陽膽﹕半夏﹑艸龍膽﹑柴胡。

通入手足少陽﹕靑皮﹑柴胡﹑川芎﹑連翹。

手厥陰心包絡﹕牡丹皮﹑白朮﹑沙參﹑柴胡﹑熟地﹑敗醬。

足厥陰肝﹕艸龍膽﹑山茱萸﹑阿膠﹑瞿麥﹑桃仁﹑蔓荊子﹑代赭石﹑當歸﹑甘艸﹑靑皮﹑羌活﹑吳茱萸﹑白朮﹑紫石英。

通入手足厥陰﹕靑皮﹑熟地﹑柴胡﹑川芎﹑皂角﹑苦茶﹑桃仁。

手太陽小腸﹕白朮﹑生地黃﹑赤石脂﹑羌活﹑赤茯苓﹑砂仁。【赤石脂爲使】

足太陽膀胱﹕滑石﹑蔓荊子﹑豬苓﹑澤瀉﹑桂枝﹑茵陳﹑白茯苓﹑黃蘗﹑羌活﹑麻黃。

通入手足太陽﹕蔓荊子﹑防風﹑羌活﹑槁本﹑酒大黃﹑黃蘗﹑白朮﹑澤瀉﹑防己﹑茴香。

手少陰心﹕麻黃﹑代赭石﹑桂心﹑當歸﹑生地﹑黃連﹑紫石英﹑梔子﹑獨活﹑赤茯苓。

足少陰腎﹕知母﹑地骨皮﹑黃蘗﹑阿膠﹑豬膚﹑元參﹑牡丹皮﹑敗醬﹑牡蠣﹑烏藥﹑山茱萸﹑豬苓﹑白茯苓﹑檀香﹑甘艸﹑益智﹑天門冬﹑澤瀉﹑五味子﹑丁香﹑獨活【或用梢】吳茱萸﹑砂仁【黃蘗﹑茯苓爲使】桔梗【或用梢】

通入手足少陰﹕五味子﹑細辛﹑熟地﹑澤瀉﹑地楡﹑附子﹑知母﹑白朮。

命門﹕附子﹑沈香﹑益智﹑黃芪。

善惡

瘡瘍﹐舊分五善七惡。動息自寧﹐飲食知味﹐一善也﹔便利調勻﹐二善也﹔膿淸腫消不臭﹐三善也﹔神采精明﹐語聲淸爽﹐四善也﹔體气和平﹐五善也。煩躁時嗽﹐腹痛渴甚﹐或泄利無度﹐小便如淋﹐一惡也﹔膿血大泄﹐腫焮尢甚﹐膿色臭敗﹐痛不可近﹐二惡也﹔喘粗短气﹐恍惚嗜臥﹐三惡也﹔目視不正﹐黑睛緊小﹐白睛靑赤﹐瞳子上看﹐四惡也﹔肩背不便﹐四肢沈重﹐五惡也﹔飲食不下﹐服藥而嘔﹐食不知味﹐六惡也﹔聲嘶色敗﹐鼻靑赤﹐面目四肢浮腫﹐七惡也。五善見三則瘥﹐七惡見四則危。

虛實

夫瘡疽膿潰﹐腫毒浸淫﹐證候危惡者﹐須辧虛實。況夫虛者難補﹐實者易瀉。補瀉之法﹐不可輕用。若或少差﹐利害甚大。然而虛實多端﹐有瘡之虛實﹐有臟腑虛實﹐有血气虛實﹐又有上實下虛﹐眞虛邪實者﹐不可不辧也。

夫腫起堅硬膿稠者﹐瘡疽之實也﹔腫下軟慢膿稀者﹐瘡疽之虛也。瀉利腸鳴﹐飲食不入﹐嘔吐無時﹐手足並冷﹐脈弱皮寒﹐小便自利﹐或小便時難﹐大便滑利﹐聲音不出﹐精神不爽者﹐悉臟腑之虛也﹔大便硬﹐小便濇﹐飲食如故﹐腸滿膨脹﹐胸膈痞悶﹐肢節疼痛﹐口苦咽漧﹐煩躁多渴﹐身熱脈大﹐精神昏塞者﹐悉臟腑之實也。如膿水淸稀﹐瘡口不合﹐聚腫不赤﹐肌寒肉冷﹐自汗色脫者﹐气血之虛也﹔腫起色赤﹐寒熱疼痛﹐皮膚壯熱﹐膿水稠粘﹐頭目昏重者﹐气血之實也。頭疼鼻塞﹐目赤心驚﹐咽喉不利﹐口舌生瘡﹐煩渴飲冷﹐睡語咬牙者﹐上實也﹔精滑不斂﹐大便自利﹐腰腳沈重﹐睡臥而不寧者﹐下虛也。肩項不便﹐四肢沈重﹐目視不正﹐睛不了了﹐食不知味﹐音嘶色敗﹐四肢浮腫者﹐眞气之虛也﹔腫焮尢甚﹐痛不可近﹐積日不潰﹐寒熱往來﹐大便祕濇﹐小便如淋﹐心神煩悶﹐恍惚不寧者﹐邪气之實也。又曰﹕眞气奪則虛﹐邪气盛則實。又曰﹕諸痛爲實﹐癢爲虛也。又曰﹕診其脈洪大而數者實也﹐微細而軟者虛也。虛則補之﹐和其气﹐托裏也﹔實則瀉之﹐疏利而自導其气也。《內經》謂血實則決之﹐气虛則掣引之。《元戎》云﹕若人气血壅盛﹐榮衛充滿﹐抑遏不行﹐腐化而爲癰者﹐當泄之以奪盛熱之气﹔若人飲食少思﹐精神衰弱﹐榮衛短濇﹐寒搏而爲癰者﹐當補之以接虛怯之气。此治虛實之大法也。

瘡疽痛息自寧﹐飲食知味﹐脈證俱緩﹐緩則治本﹐故可以王道平和之藥徐而治之﹐亦無不愈。若脈實焮腫﹐煩躁寒熱﹐脈證俱實﹐非硝黃猛烈之劑不能除﹐投以王道之劑則非也。若瘡瘍聚腫不潰﹐或膿水淸稀﹐或泄利腸鳴﹐飲食不入﹐嘔吐無時﹐或手足逆冷﹐此脈證俱虛﹐非大補不能平﹐投以硝黃攻伐之劑﹐亦非也。故治其證者﹐當辧表裏虛實﹐隨宜治之﹐庶得萬全。

內消

癰疽之證﹐發無定處﹐欲令內消於初起紅腫結聚之際﹐施行气活血解毒消腫之藥是也。當審淺深大小﹐經絡處所﹐形脈虛實。如發於腦背腰項臀腨者﹐皆太陽經也﹐宜黃連﹑羌活﹔背連脇處爲近少陽﹐宜柴胡﹐並宜敗毒散﹑仙方活命飲。形實脈實者﹐宜漏蘆湯﹑內疏黃連湯﹑追毒丸等疏利之。气虛者參﹑芪爲主﹐血虛者芎歸爲主﹐佐以消毒之藥。隨分野以引經藥行至病所。六經分野上有癰疽﹐其五經各隨本經標本寒溫气血多少以行補瀉﹐惟少陽一經﹐𨿽曰气多血少﹐而气血皆不足也﹐治與气虛血虛同法。凡﹝艸舌﹞蔞﹑射幹﹑穿山甲﹑金銀花﹑夏枯艸﹑蟾酥﹑連翹﹑地丁﹑黍粘子﹑木鱉子之類﹐爲內消之藥﹔仙方活命飲﹑內消丸﹑柞木飲子﹑牛膠飲子﹑車螯散﹑返魂丹﹑消毒飲﹐爲內消之方﹐眾皆知之。殊不知補瀉虛實﹐平治寒溫﹐使气血各得其常﹐則可內消也。其外用紫葛湯淋洗﹐及用散塗膏貼者﹐亦使气血和平而腫熱消退也。

內托

癰疽已成﹐血气虛者﹐邪气深者﹐邪气散漫者﹐不能突起﹐亦難潰膿﹔或破後膿少﹐或膿淸稀﹐或堅硬不軟﹔或𨿽得膿而根腳紅腫開大﹔或毒气不出﹐瘡口不合﹐聚腫不赤﹐結核無膿者﹐皆气血虛。气血旣虛﹐兼以六淫之邪而變生諸證﹐必用內托﹐令其毒熱出於肌表﹐則可愈也。凡內托之藥﹐以補藥爲主﹐活血祛邪之藥佐之﹐或以芳香之藥行其郁滯﹐或加溫熱之藥禦其風寒。大抵托裏消毒散﹑托裏散﹑小托裏散﹑十宣散皆爲要藥﹐但用隨時加減耳。如冬月並气滯之人﹐五香連翹湯﹐虛弱人去大黃。素不宜寒藥者﹐小五香湯。形脈實﹐膿色稠不可用補藥者﹐忍冬丸之類。大膿出﹐敗肉去﹐紅腫消﹐當用黃芪﹑人參﹑當歸﹑白朮大劑補之﹐令气血滋茂﹐新肉易長也。

敷貼

瘡腫初生﹐似有頭而未起﹐卽當貼溫熱藥引出其熱毒﹐火就燥之義也。若瘡腫初生卽髙起﹐四畔焮赤﹐宜搗生寒藥貼熁﹐折伏其熱勢﹐去逐其邪惡﹐撲火之義也。大抵敷貼之法﹐欲消息腫毒﹐疏通血脈﹐寒熱錯綜﹐皆期於不成膿也。凡腫皮厚者﹐以軟帛或綿紙塗藥貼藥之﹐待其藥乾方換。腫皮薄者﹐用疏紗或薄紙塗藥貼熁之﹐其藥未幹﹐卽當換之。至膿潰之後﹐卽貼溫肌生肉膏藥﹐要在逐臭腐﹐排惡汁﹐取死肌﹐生良肉﹐全借溫熱膏劑之力也。切勿用寒涼藥水調貼﹐令血滯而難瘥﹐蓋血脈喜溫而惡寒故也。

《集驗》云﹕癰疽無頭起者﹐用神豸膏﹑靈龜膏﹑拔毒膏﹑正鐵箍散貼﹐卽令消退。膿潰者﹐用靈龜膏貼之﹐或用追毒膏去膿﹐或用筒子收膿。有頭疽瘡﹐每於洗後視赤暈闊狹﹐用涼水調大鐵箍散成膏﹐隆冬用溫水調﹐如人肉溫貼之﹔腫赤盛﹐用生地黃自然汁調貼。圍貼之法﹐從四畔紅暈處圍貼﹐用皮紙掩上。瘡有旋生白粒﹐散漫如米如豆者﹐用銀篦尾撥去瘡眼﹐用老皮散敷之﹐再換新藥敷上。凡熱多則赤焮腫散﹐熱甚則紫黑﹐外寒郁之亦紫﹐血虛兼寒則靑白。大鐵箍散﹑正鐵箍散﹐乃常用之藥。或因風寒熱及穢气厭觸等證﹐四時寒熱不同﹐又宜從權設法。熱者宜三黃散﹐熱甚宜三消散﹐風者加羌活﹑防風。若气滯者加木香﹐寒郁加桂。穢气觸者宜加香藥燻之﹐腫處脆嫩者去白芨。去貼藥時﹐看毛下竅中﹐當有汗珠﹐此則血脈疏通﹐熱毒消散﹐赤暈漸縮﹐膿潰痛止﹐變逆爲順﹐皮毛潤活﹐要作良肉﹐但疽頂有些少腐開﹐不用刀剪。如藥下不生汗珠﹐腐敗必闊﹐必多也。膿後圍貼則收﹐散漫遺毒﹐盡隨膿出瘡口﹐貼拔毒膏藥。如膿出不順用追毒膏﹐惡肉不去用金寶膏。敗肉去後﹐圍貼則气血活﹐新肉易長。瘡口用長肉膏。敷貼之藥﹐與淋洗藥並行同功。

郭氏法如是﹕有頭瘡疽﹐就便用朱砂備急膏一丸如黃豆大﹐安於瘡頭上﹐卻用軟粘膏藥蓋護之﹐其瘡必破。如瘡暈紫黑色﹐外用宣毒散﹐周圍敷住毒气。如瘡暈赤紅色﹐用水澄膏敷之。次日用堅峻碧玉錠子開了瘡口﹐次用緊緩碧霞錠子去其歹肉﹐稍淨﹐卻用緩慢碧雲錠子生肌。總名靑金錠子。不拘日數﹐直待歹肉去淨﹐單用膏藥貼之。候膿水盡﹐肌肉平﹐方許貼生肌斂口之藥。若依此法﹐免教人受刀剪鍼烙之苦。如是無頭癰腫﹐待膿成用鍼刺破﹐方依法收功也。

淋洗

古人論瘡腫初生﹐經一二日不退﹐卽須用湯水淋射之。其在四肢者﹐濡漬之﹔其在腰腹及背者﹐淋射之﹔其在下部委曲者﹐淹漬之。無非疏導腠理﹐通調血脈﹐使無凝滯也。《集驗》云﹕淋洗之法﹐每用藥二兩﹐水三升﹐煎取一升半﹐去渣﹐以淨帛或新綿蘸之﹐乘熱溻其患處﹐漸覺喜溻﹐仍淋浴之﹔稍冷則急令再換﹐愼勿冷用﹗腫瘍宜紫葛湯一日五七次洗之﹐每洗後拭漧﹐視瘡頂上有白粒如米大者﹐以五灰膏點破之﹐瘡眼敷老皮散﹐次用水調大鐵箍散圍貼四邊紅腫處﹐用正鐵箍散水調貼瘡口。再洗則先去舊藥。每一次洗﹐換新藥如前。潰瘍用豬蹄湯﹐一日一二次洗之﹐仍用大鐵箍散如前圍貼﹐瘡口上用追毒拔毒等藥貼之。敗肉去後﹐間二三日一換之﹐可換長肉膏貼之。淋洗之功﹐癰疽初發﹐則宣拔邪气﹐可使消退﹔已成洗之﹐則疏導腠理﹐調和血脈﹐探引熱毒﹐從內達外﹐易深爲淺﹐縮大爲小。紅腫廷蔓﹐洗之則收﹔殷紫黯黑﹐洗之紅活。逐惡气﹐祛風邪﹐除舊生新。如瘡口冷滯不收者﹐濃煎北艾湯洗﹐燒松香兔毛燻之。淋洗之藥﹐可與鐵箍散並行。

大抵灸烙溻漬﹐各有所宜。凡疽則宜灸不宜烙﹐癰則宜烙不宜灸﹐丹癅腫毒宜溻漬之。腫皮光軟﹐則宜鍼開之﹐以泄其毒。認是疽瘡﹐速以艾炷如菉豆許大﹐灸二百壯﹐灸後覺似焮痛﹐乃火气下徹﹐毒气隨火而出。若其瘡癢﹐宜淡豆豉以椒姜鹽蔥和搗﹐撚作餅子﹐如三錢厚﹐安瘡頭上灸之。覺太熱卽取起﹐又安其上。餅漧再易新者。若其瘡痛﹐卽須更灸﹐壯數以多爲妙。已成膿者﹐不可灸﹐當鍼開之。初覺背上有瘡﹐疼癢略異﹐認是發背﹐卽取淨土水和撚作餅子﹐徑一寸﹐厚二分﹐貼瘡上﹐作艾炷灸之﹐一炷一易。其瘡粟米大時﹐可灸七七壯。如錢大者﹐日夜不住灸﹐以瘥爲度。其疳瘻惡瘡﹐諸法不驗者﹐取蠐螬剪去兩頭﹐安瘡口上﹐以艾灸之﹐七壯一易﹐不過七枚﹐無不效者。又法以乞火婆虫同前灸之﹐累試累效﹐人皆祕之﹐往往父子不傳。古今圖書集成醫部全錄卷三百六十三

外科癰疽疔毒門

證治準繩【明王肯堂】

腫瘍

《集驗》論瘡瘍之法﹐其名有三﹕曰癤﹑曰癰﹑曰疽。癤者初生突起﹐浮赤而無根腳﹐腫見於皮膚間﹐止闊一二寸﹐有少疼痛﹔數日後則微軟﹐薄皮剝起﹐始出淸水﹐後自破膿出﹔如不破﹐用替鍼丸拔毒膏貼之﹐膿出卽愈。癰者初生紅腫﹐突起無頭﹐便用火鍼鍼之卽散。不散﹐鍼侵根腳﹐闊三四寸。發熱惡寒﹐煩渴﹐或不發熱﹐抽掣疼痛﹐四五日後按之微軟。此證毒气浮淺﹐春夏宜用防風敗毒散加蔥頭﹑姜﹑棗煎服﹔秋冬去姜﹑棗﹑蔥頭﹐加木香﹔身半以上加﹝艸舌﹞蔞﹐身半以下宜加射幹。治早者卽散。或用追毒丸﹑返魂丹﹑復元通气散微利之。膿成用鈹鍼破開﹐或用替鍼丸咬開。又一等皮色不變﹐但略微腫﹐肌肉內痛﹐夜間痛甚﹐發熱惡寒煩渴﹐此熱毒深﹐亦名爲疽﹐謂其能傷筋脈骨髓也。日久按之﹐心中微軟﹐膿成後﹐用火烙烙開以決大膿﹐外用拔毒乳香膏貼之﹐宜服內托之藥。初發﹐急用大鍼於腫硬處鍼之則散。疽者初生白粒如粟米大﹐便覺癢痛﹐觸著其痛應心﹐此疽始發之兆也﹐急用火鍼於白粒上鍼開。或誤觸破﹐或入湯﹐便覺微赤腫痛﹐三四日後不散﹐根腳赤暈展開﹐須詳看之﹐方見其暈闊狹﹐如闊四五寸左右﹐渾身發壯熱微渴﹐瘡上亦熱﹐此疽也。用火鍼於初起白粒上刺入一寸餘﹐徑寸之間﹐四邊刺四處﹐便用四味紫葛湯淋洗﹐一日夜共五六次洗之﹐洗了以軟帛拭漧﹐看疽上或有漸生白粒如黍米﹐或多或少﹐可用銀篦兒挑去﹐勿令見血。或有少血亦不妨﹐不見血尢妙。卻用老皮散敷之﹔用涼水調大鐵箍散圍貼﹐卻畱瘡口﹐瘡口處用水調正鐵箍散貼之﹐未可用膏藥。如再要洗﹐須先去圍藥令淨﹐然後洗之。一次洗﹐一次檢點疽上漸生白粒﹐有則如前挑之。六七日瘡頭無數如蜂房﹐膿不肯出﹐仍淋洗圍貼。冬月用五香連翹湯﹐大黃一味隨虛實加減﹔夏秋用黃連羌活散﹔春末夏初用防風敗毒散加蔥白﹑棗煎服﹐秋去之﹐加木香。若形气實脈洪滑有力﹐痛腫焮開﹐壯熱便閉﹐於五利大黃湯﹑漏蘆湯﹑返魂丹﹑追毒丸﹑復元通气散藥一方以通利之﹐若大便潤便止藥。四十歲以前可用之﹐虛弱年老之人﹐𨿽有便閉之證﹐須愼之勿令過也。瘡熱暈赤焮開圍貼﹐如赤暈收斂﹐卻再換鐵箍散﹐不及用火鍼。證七八日後﹐中間初起白粒處﹐此竅已潰通﹐內大膿﹐可用皮紙撚小紙紝﹐撚八竅中令透﹐漸漸流出﹐可不用鍼砭。如要膿透﹐必以大鍼刺開﹐或周圍四五處。其竅四邊如蜂房處﹐膿不肯出﹐用正鐵箍散香油調貼。一證初生白粒﹐誤觸後便覺情懷不舒暢﹐背上沈重﹐如負五七升米樣﹐身體煩疼﹐胸膈痞悶而躁﹐飲食無味﹐怕聞食气﹐所謂外如麻裏如瓜者﹐疽毒深惡﹐內連腑臟也。三五日內﹐皆可用烙﹐於中間左右上下﹐令毒气通暢後﹐膿從諸竅而出。五六日不散﹐疽頂生白粒如椒者﹐數日後漸生多。間有大如蜂房蓮子者﹐指捺有膿血而不流﹐時有淸水流出﹐微腫不突﹐根腳紅暈﹐漸漸展開﹐或癢痛﹐或不痛﹐或根腳暈紫赤﹐焮開至七八寸﹐疽不甚熱﹐此證甚重。用紫葛湯加米酢一盞淋洗﹐可使紅活。如法去白粒﹐敷老皮散﹐圍大箍散﹐瘡口塗正鐵箍散。每用前法﹐如得根腳紅暈收﹐疽突﹐此藥力到﹐變重爲輕。如起第一顆﹐頂上白粒𨿽有膿﹐而紝引不透﹐按之猶硬﹐或漸不疼﹐便宜用火烙開透﹐若根腳仍舊紫黑﹐瘡反陷下﹐如牛領之皮﹐漸變黑色﹐肌骨腐潰﹐恍惚沈重﹐用拔毒乳香膏貼四邊﹐仍用大鐵箍散圍腳﹐用豬蹄湯洗。此數項﹐變證必多﹐又宜隨證調理。脈若虛弱﹐便用大料人參當歸濃湯﹐調解毒行經之藥。凡癰疽必服萬全散﹐夏月用桃紅散﹐服以護心。若見膿之後﹐當以潰瘍法調理。

按《集驗》治法﹐未可盡據爲準繩﹐要當以後論爲主﹐參酌諸方用之。

大法腫髙焮痛﹐脈浮者﹐邪在表也﹐宜托之﹔如內托復煎散。

腫硬痛深脈沈者﹐邪在內也﹐宜下之﹐如黃連內疏湯﹑仙方活命飲﹑苦參丸。外無焮腫﹐內則便利調和者﹐邪在經絡也﹐宜調和榮衛﹐如托裏榮衛湯﹑白芷﹑升麻輩。

焮痛躁煩﹐或咽漧作渴者﹐宜降火﹐如黃連解毒湯。

焮痛發熱﹐或拘急﹐或頭痛者﹐邪在表也﹐宜散之﹐如荊防敗毒散﹑人參敗毒散輩。

大痛或不痛者﹐邪气實也﹐隔蒜灸之﹐更用解毒﹐如仙方活命飲。

煩躁飲冷﹐焮痛脈數者﹐邪在上也﹐宜淸之﹐如淸涼飲﹐或金銀花散。

惡寒而不潰者﹐气實兼寒邪也﹐宜宣而補之﹐如十宣散。

焮痛發熱﹐汗多大渴﹐便祕讝語者﹐結陽證也﹐宜下之﹐如黃連內疏湯﹑破棺丹輩。

不作膿或熟而不潰者﹐虛也﹐宜補之﹐如補中益气湯﹑八物湯﹑十全大補湯輩。

焮痛或不痛及麻木者﹐邪气盛也﹐隔蒜灸之。

腫痛或不作膿者﹐邪气凝結也﹐宜解之﹐如仙方活命飲。

腫痛飲冷﹐發熱睡語者﹐火也﹐宜淸之﹐如淸心湯﹐或防風通聖散加黃連。

不作膿﹐或不潰及不斂者﹐陽气虛也﹐宜補之﹐如托裏消毒散。

潰瘍

《集驗》云﹕癰疽旣破﹐膿出肉腐﹐當用拔毒膏貼之。邪气漸退﹐气血亦虛﹐脈之洪數漸宜減退﹐當內補托裏﹐必使气血滋榮﹐正气彊盛﹐膿色鮮濃﹐赤腫漸收。藥宜補气生血﹐秋冬微加禦風寒之藥﹐十宣散﹑十全大補湯中用桂是也。气滯加香附。如毒勢大退﹐气血未復﹐宜多用人參﹑當歸﹑黃芪﹑四物湯之類。癰疽𨿽已見膿﹐根腳赤暈反展開闊﹐或不痛﹐或大痛﹐此毒气不退﹐金銀白芷散﹐十宣散去厚朴倍人參﹑川歸﹑黃芪﹐加忍冬藤﹑連翹﹑犀角﹑﹝艸舌﹞蔞根消毒之藥。春末夏間及秋初﹐宜加酒芩﹑黃連﹑黃蘗﹑羌活﹔腰以下可去桔梗。見膿後須以補气血藥爲主﹐解毒藥助之。或不宜於補藥者﹐宜忍冬丸。四圍腫焮處﹐用毫鍼燒赤刺之﹐約一米深﹐紅腫則縮。服藥脈得和緩爲佳。或破後不潰﹐瘡口堅硬者﹐風也﹐用蜈蠍散敷之﹔或蠹肉不腐﹐用雄黃﹑輕粉敷之。大忌紅腫不退。或飲食進少﹐從權且調理脾胃﹐或兼他證﹐又另議藥治。腐肉不知痛癢﹐正黑者可去之。但不可傷四畔﹐及裏面之良肉。當去外之黑腐者﹐下皆去黃白如絮之狀。膿內有紅血絲絡﹐又不可動﹐此中大膿﹐次日必自脫落﹐庶免傷其良肉。若怕刀砭﹐三四日必自脫落。但用刀去者﹐新肉易長﹐毒气漸消。凡腐肉亦有長肉膏貼﹐間日用豬蹄湯洗﹐新肉長如梅李﹐如石橊子﹐紅活可愛﹐日見堆阜﹐或上有白膜﹐皆是吉兆。若腐敗去後﹐下面良肉色白而平﹐略無紋理。亦不如粟﹐不見漸生之意﹐或膿水淸淡﹐或臭﹐此積毒內連五臟﹐血气枯竭﹐乃是危證。肉不能長﹐气血不榮﹐衛气不護瘡﹐則風寒著之﹐用北艾黃芪湯燻洗﹐長肌肉藥傅之﹐用乳香膏長肉等膏貼之。或肉𨿽長起色紫者﹐遺毒也﹐用地楡湯﹑活血散﹑敷追毒膏貼之﹐卽自紅活。瘡口漸收﹐仍用長肉膏貼。或瘡口癢﹐用細茶蔥鹽煎湯熱洗。或瘡口易收﹐乃气血中熱毒﹐故不分消﹐卽使長肉﹐必防流注之患。或更迷塞瘡口如錢大時﹐恐轉他證危殆。凡癰疽瘡口已收﹐但皮嫩未可便去膏藥。《鬼遺方》云﹕凡發背及癰疽﹐皆在背上﹐不問大小有疼無疼﹐或熱或不熱﹐或冷或不冷﹐但從小至大﹐腫起至一尺以上者﹐其赤腫焮熱者﹐卽用緊急收赤腫藥圍定﹐不令引開﹐中心卽用抽膿聚毒散貼之﹐急令散毒外透﹐內服排膿縮毒內托湯藥﹔候膿成相次破穴﹐看瘡大小深淺﹐內發其膿汁﹔膿水大泄﹐急須托裏內補。𨿽破穴﹐膿汁不多﹐再須排膿拔毒。透後愼不令再腫﹐須疼止腫消﹐患人自覺輕便﹐卽是順疾也。最宜節愼飲食。其熱毒方盛﹐或發大渴﹐多飲冷水及冷漿之類﹐此是毒气攻心﹐令口漧煩渴﹐但以心气藥內補臟腑卽止矣。

內補謂參﹑芪之屬﹐排膿謂皂角刺之屬。

辧膿

《集驗》云﹕脈緊而數爲膿未成﹐緊去但數爲膿已成。以手按之熱者爲有膿﹐不熱者爲無膿。按之牢硬未有膿也﹐按之半軟已有膿也﹐大軟方是膿成也。大按之痛者膿深也﹐按之不甚痛者未成膿也。按之卽復者爲有膿也﹐不復者無膿也。小按便痛﹐薄皮剝起者﹐膿淺也﹔按之四痛﹐皮色不變﹐不髙阜者﹐膿深也。淺者宜藥點破﹐髙突者宜鈹鍼﹐深者宜烙。更詳虛實何如。腫處軟而不痛者﹐血癅也。發腫日漸增長而不大熱﹐時時牽痛者﹐气癅也。虛腫而黃者﹐水也。气結微腫﹐久而不消﹐後亦成膿﹐此是寒熱所爲也。畱積經久﹐積陰生陽﹐寒化爲熱﹐以此潰必成瘻﹐宜早服內塞藥以排之。諸癭癅疣贅等﹐至年衰皆自內潰﹐不一於補養而妄行攻蝕﹐必有性命之憂。至於瘰癧結核﹐寒熱發渴﹐經久不消﹐其人面色痿黃﹐被熱上蒸﹐已成膿也﹐治見本條。手足指稍及乳上宜膿熟大潰﹐方可開之麻豆大。肢節上癰﹐稍覺有膿﹐便須決破﹐遲則成攣曲之疾。

取膿﹕凡瘡腫以手指從瘡旁按至四畔上赤黑者﹐按之色不變﹐膿已結成﹔又按之隨手赤色﹐此亦有膿﹔按之白﹐良久方赤﹐遊毒已息。可就赤白色盡處灸斷﹐瘡肉平實﹐久而方消。

夫癰則皮薄腫髙﹐疽則皮厚腫堅﹐初發並宜灼艾。惟癰膿成則宜鍼﹐疽膿成則宜烙。

切宜熟視詳審﹐候其潰熟膿透於外﹐其勢盈盈欲出﹐只用替鍼丸自瘡頭咬開﹐不半日許﹐其膿自出﹐切不可用鍼刀也﹗

《鬼遺》云﹕凡癰覺在虛處及眼不見處﹐皆是惡證。如發髙腫紫赤﹐皮薄光澤﹐覺裏有膿毒﹐諸藥貼熁不破者﹐用熟銅鍼於油火上燎透﹐先用墨筆點定﹐卻當頭以鍼淺刺入﹐隨鍼出膿者順也。有不隨鍼出膿﹐當用白紙作紝﹐紝入鍼孔﹐引出膿毒﹐當時腫退﹐可及三分。如腫不退﹐是一逆也﹔腫不退﹐疼不除﹐但膿出﹐二逆也﹔膿疼不退﹐患人不覺瘡輕﹐三逆也﹐𨿽用鍼破出膿﹐亦無所濟﹐須急用引膿托裏湯藥﹐以助其勢力可也。更有癰生實處﹐不問淺深﹐如有膿﹐卽用鍼烙無害﹐稍緩卽恐傷筋骨內疼。凡近筋脈骨節處﹐不得亂行鍼烙﹐反致他病也。

患疽初生赤硬﹐或在虛處毒气淺﹐或在實處毒气深﹐切須仔細辧認。仍問患人疼痛覺深覺淺。其患處瘡頭不拘多少﹐其間須有一个最大者﹐卽是大膿竅﹐當用熟鐵大鍼﹐頭如釵腳者﹐於麻油燈上燒令熱透﹐以大頭處按定﹐插入一寸或至二寸﹐膿當下。恐未有膿毒出﹐卻用白紙作紝子紝入﹐候次日取出﹐其膿卽隨紝下矣。膿色黃白﹐卽好﹔若赤黑色﹐防後有鮮血出﹐卽患人寒戰不禁。其有虛處﹐不得妄行鍼烙。

多骨疽

或問足脛生疽﹐旣潰甚久而不愈﹐腐爛出骨者﹐何如﹖曰﹕此名多骨疽。亦名剩骨﹐又名朽骨。蓋因毒气壅盛結成此骨﹐非正骨也。宜服勝金丹﹐十全大補湯加牛膝﹑防己﹐紫金丹﹐烏金散﹐人參養榮湯加木瓜﹑牛膝﹑防己相間服。此疽因未潰之前﹐補劑太過﹐故結毒而不散耳﹐宜授仙紙黃龍膏貼之。

惡瘡

諸痛癢瘡﹐皆屬於心。諸濕腫滿﹐皆屬於脾。心主血﹐脾主肉。血熱而肉濕﹐濕熱相合﹐潰敗肌膚﹐浸淫不休﹐不可以定名命之﹐故謂之惡瘡也。然有辧焉﹕如疥癰癮疹之屬﹐怫鬱气血在皮膚腠理間者﹐可以表而散﹐《內經》有謂汗之則瘡已者是已。若鬱气血在肌肉之分﹐外連皮膚﹐作寒熱而生膿者﹐或七情所招﹐或膏粱之變﹐皆宜解內熱﹐不宜汗也。張仲景所謂瘡家不可發汗﹐汗之則痙者是已。一瘡而有宜汗不宜汗之別﹐熱有淺深表裏故也。故瘡在皮膚﹐則當因其輕而揚之﹑汗之﹑浴之﹐外以殺虫潤燥和解凝結涎沫之藥敷之。瘡在肌肉﹐則當因其重而減之﹐瀉經絡之熱﹐淸涼气血﹐外以化膿生肌膏熁之。瘡在頭巓﹐則當射而取之﹐用酒制寒涼劑﹐更以風藥升而上之﹐外以殺虫解熱藥敷之。能明此三者﹐其於治瘡思過半矣。

疔瘡

疔瘡者﹐以其瘡形如丁蓋之狀而得名。皆生頭面四肢﹐發黃皰﹐中或紫黑﹐必先癢後痛﹐先寒後熱。凡人一二日間﹐惡寒發熱﹐四肢沈重﹐心悸眼花﹐頭疼體痛﹐稍異如常之證﹐須宜徧身尋認﹐如有小瘡﹐與常患之瘡稍異﹐卽是疔也。大抵起紫皰者多﹐起堆核者少。發於手上者多﹐發於別處者少。生兩足者多有紅絲至臍﹐生兩手者多有紅絲至腋﹐生唇面口內者多有紅絲入喉。以鍼刺瘡﹐不痛無血﹐是其候也。經云﹕膏粱之變﹐足生大疔。大抵多由恣食厚味﹐卒中飲食之毒﹐或感四時不正之气﹐或感蛇虫之毒﹐或感疫死牛馬豬羊之毒﹐或人汗入肉而食之﹐皆生疔瘡﹐各宜審而治之。若嘔逆直視﹐讝語如醉者﹐不可治矣。又有內疔一證﹐與外疔之證大同﹐但瘡形不現﹐過數日間有一處腫起者﹐卽是內疔所發之處﹐但腹痛甚者﹐便須作內疔治之﹐不可緩也﹐緩則殺人。

華元化云﹕疔有五色屬五臟﹕紅屬心﹐發於舌根﹔靑屬肝﹐發於目下﹔黃屬脾﹐發於口唇﹔白屬肺﹐發於右鼻﹔黑屬腎﹐發於耳前。以種類言之﹐《千金方》《外臺祕要》《神巧萬全方》皆稱一十三種﹐殆不止也。

麻子疔﹐狀如麻子﹐稍黑﹐四邊微赤﹐多癢少痛﹔忌食麻子油﹐衣麻衣﹐並入麻田中行﹐見穿麻布人。火疔﹐發於頂門﹐或發於面﹐身熱如火﹐狀如湯火燒灼﹐瘡頭有黑黶﹐四邊煙焰﹐又如赤粟米﹔忌火灸燒鍼烙。脾疔﹐生於唇四白。眉疔﹐生於眉。髭疔﹐生於髭中。龍泉疔﹐生於唇上。虎須疔﹐生於唇下。魚尾疔﹐生於眼角外。顴骨疔﹐生於顴骨上﹐亦名赤面疔﹐其狀色自頂陷如錢孔﹐鼻有紫色者大凶。耳疔﹐生於耳中﹐亦名﹐黑疔﹐連腮赤腫。鼻疔﹐生於鼻內﹐痛引腦門﹐不能運气﹐鼻如大瓶黑色者不治。頰疔﹐生於面頰骨尖髙處。气疔﹐形如气泡﹐感怒而生。腐疔﹐色白有皰﹐三日內頂陷﹐狀如初灸瘡﹐因夏月造豆腐時﹐人汗滴於內﹐食之而生﹔忌食豆腐。鬼疔﹐因中陰邪之毒而生。瓜藤疔﹐廷蔓無數﹔忌瓜田中行。石疔﹐皮肉相連﹐堅鞕如石﹐刺之不入﹐肉微痛﹔忌砂礫。鹽膚疔﹐大如匙面﹐四邊皆赤﹐有黑點如粟粒起﹔忌食鹹物。水洗疔﹐狀如錢形﹐或如錢孔﹐瘡頭白裏黑黶﹐汁出而中鞕﹐極癢透骨﹐搔則快然﹔忌水洗渡河及飲漿水。浮漚疔﹐其狀圓曲﹐少許不合﹐長而狹如薤葉大﹐內黃外黑﹐黑處刺不痛﹐黃處刺則痛。三十六疔﹐其狀頭黑浮起﹐形如黑豆﹐四畔起大赤色﹐今日生一﹐明日二﹐後日三﹐乃至十﹔若滿三十六﹐藥所不能治﹐未滿者﹐可治﹔俗名黑皰﹐忌嗔怒蓄積愁恨。豬疔﹐形圓而小﹐瘡口內有油。羊疔﹐形長而白色。牛疔﹐形圓而小﹐瘡內無油﹐皰起掐不破﹐有寒熱。狗疔﹐色赤而長﹐或帶尖﹐與牛疔同﹔無忌﹐不殺人。驢馬疔﹐其狀三角﹐頂上有黑點﹐根腳有赤色﹐或突起。水疔﹐狀如泡﹐因飲隔宿水而生﹔忌飲水。臍疔﹐生於臍。脇疔﹐生於脇。刀鐮疔﹐狀如薤葉﹐長寸許﹐肉黑如燒烙﹔忌刀鍼。暗疔﹐生兩腋下而無頭﹐但腋下堅鞕﹐四肢拘急﹐寒熱大作﹔陰囊腫痛﹐睪丸附生突兀如疔﹐寒熱並作﹐亦名暗疔。寸疔﹐生手指骨節間。虎口疔﹐生合谷穴。魚臍疔﹐狀如魚臍。菜萸疔﹐中凹邊突。蛇眼疔﹐頭黑皮浮﹐形如小豆﹐狀似蛇眼﹔忌惡眼看並嫉妒人見之及觸毒藥。紅絲疔﹐一名血箭疔﹐一名赤疔﹐一名紅演疔﹐生於舌根下﹐或生頭面﹐或生手足骨節間﹐其證最急﹐宜迎其經刺出惡血則愈﹔稍遲毒气攻心﹐嘔噦迷悶者死﹔若絲近心腹者﹐就於絲盡處刺出惡血﹐更挑破初起瘡頭﹐以泄其毒。芝麻疔﹐走注不定﹐徧身疼痛﹐不能轉側。爛疔﹐潰出膿水﹐大如匙面﹐色稍黑有白斑﹔忌沸湯熱食爛物。雌疔﹐瘡頭稍黃﹐向裏黶﹐亦似灸瘡﹐四面皰漿起﹐心凹色赤﹐大如錢孔﹐又有一枚在他處﹐以水噀之則見﹔大忌房事。雄疔﹐其狀頭黑黶突起﹐四畔仰﹐皰漿起有水出﹐色黃大如錢孔﹔忌房事。黃疔﹐有眼在皮﹐發如齒齦之色﹐手足麻木﹐涎出不語者死。黑疔﹐狀如黑皰。櫻桃疔﹐狀如櫻桃。蛇頭疔﹐生手指頭兩旁﹐狀如蛇頭﹐甚腥穢﹐紫黑色﹐痛引心﹐有潰爛脫落者。足面疔﹐狀如粟米﹐癢極入骨﹐急隔蒜灸之。大抵如豆﹑如臼﹑如金箔﹑如茱萸﹑如石橊子﹐或發疹搔破而靑黃赤色汁出﹐或衣物觸著而疼痛忽生﹐或白而腫實﹐或赤而浮虛﹐其狀不一。初覺頂不起者﹐急隔蒜灸之﹐灸而有皰者吉﹐無者凶。服汗劑得汗則生﹐無汗則死。刺出紫血者危﹐出黑血者死。

緩者﹐一日瘡疔皰色微白﹐二日皰色大白﹐三日色微紫﹐四日色眞紫﹐皆緩之候也。

急者﹐五日色微靑小緊﹐六日色深靑大緊﹔七日色黑﹐其形如魚臍﹐或如灸瘡之狀﹐皆急之候也。

凡生疔瘡﹐身熱頭疼﹐手足溫和﹐飲食如常﹐疔之四圍赤腫﹐名曰護場﹐可治。凡生疔瘡﹐眼白睛癡不轉﹐渴欲飲水﹐內熱瘡盛﹐唇舌靑﹐臥牀不能起﹐五心腫﹐頭運眼花气粗﹐食不進﹐脈伏讝語﹐惡心腹痛﹐冷汗出﹐手足冷﹐滑泄無度﹐疔之四圍無赤腫﹐名曰不護場﹐不可治。

瘡證急者有應﹕如生一疔之外﹐別處肉上再生一小瘡﹐卽是有應﹐可用鍼挑破護場。瘡四圍有赤腫生多瘡者﹐謂之滿天星﹐飲食如常﹐頭痛身熱﹐手足溫。

瘡證凶者無應﹕別處肉上無瘡﹐不護場。疔四圍無赤腫﹐腹痛甚者﹐有內疔。若毒入心腹﹐眼黑如見火光﹐煩悶嘔逆﹐恍惚癡眠﹐瞳人不動﹐赤脈貫睛﹐胸脇赤腫﹐瘡陷不起﹐皆死候也。

凡疔瘡必有紅絲路﹐急用鍼於紅絲所至之處出血﹐及刺疔頭四畔出血。若鍼之不痛﹐或無血者﹐以鍼燒紅頻烙患處﹐以痛爲度。若下部所患﹐多宜隔蒜灸之。痛則灸至不痛﹐不痛則灸至痛。若灸而不痛者﹐宜明灸之﹐及鍼疔四畔出去惡血﹔卻以稜鍼深刺破疔頭﹐瘡口用海馬拔毒散敷之﹐或雄礬丹敷之﹐待疔四圍發黃皰﹐浮腫知痛爲佳。若疔未發﹐用火鍼四畔亂刺﹔如有紅絲脈盡處﹐亦以火鍼三向刺斷﹐刺了卽敷藥。若疔不痛不發者﹐用艾火於疔瘡上灸之三壯﹐候瘡邊起黃皰﹐發後方可貼膏藥。凡疔腫皆刺中心至痛﹐又刺四畔﹐令出惡血﹐去血敷藥﹐藥气入鍼孔佳。若不鍼透瘡內﹐不得力也。若起紫皰初然﹐切不可鍼破﹐服藥趕出﹐自破出血水爲妙。若服藥後又不破﹐方以鍼挑破無妨。若起紫皰腫痛者﹐以萬病解毒丸外塗內服。若成膿不幹者﹐以米酢調鐵銹塗之﹐自然凸出﹐膿水卽幹。

多有患此不覺而暴死者﹐用燈照看﹐徧身有小瘡﹐卽是疔毒﹐宜灸瘡處候蘇﹔更服敗毒藥﹐並追疔奪命湯。若內疔之證﹐用化毒丸置舌上﹐含化出涎﹔或只用蟾酥一粒﹐重者二粒﹐置病人舌上含化﹐化後良久用井水漱去毒涎爲妙。若牙關緊急及喉內患者﹐並宜含蟾酥丸﹐或朱墨丸﹐良久用井水漱去﹔更宜服二丸﹔少停又服二丸﹐又服奪命丹或雄黃丸﹐通利一行﹐得利爲度。又用霹靂火汗之﹐再用前藥調之。或初生一个﹐次生二个﹐逐漸流注者﹐急將初生者用鐵筒拔毒膏點破﹐消蝕惡肉﹐卽不流注﹔卻以油發﹑蛇蛻﹑土蜂房﹑皂角刺各另燒存性等分﹐白芨減半爲末掞之﹐以平瘡口﹐此卽前所謂三十六疔者也。其魚臍疔瘡頭深黑﹐破之黃水滲出﹐四畔浮漿﹐其毒尢甚﹐通用前法﹐及服萬病解毒丸﹐以淸心行血。

治法﹕表實者宜解表﹐以荊防敗毒散﹑追疔奪命湯。初發之時﹐必發熱身疼﹐此乃毒气在表﹐故發表則毒從毛腠而出。

裏實者宜攻裏﹐以救命追黃湯﹑連翹攻裏散。表證皆罷﹐毒气入裏﹐口渴便祕﹐毒在內也﹐故攻裏則毒從臟腑而出。

表裏俱實者﹐宜解表和裏﹐以化毒消腫和裏散加紫河車﹑獨腳蓮﹑紫金藤﹑苦花子。其證發熱身疼﹐口渴便祕﹐乃表裏俱見﹐故攻發並用也。

腫勢盛脈浮數者﹐宜散之﹐蟾酥丸﹑返魂丹。

毒勢盛脈沈實者﹐宜下之﹐奪命丹﹑萬病解毒丸。

無表裏證﹐服散毒消毒藥後﹐以復元通气散加麝香少許。

虛弱人以五香連翹湯合十宣散﹐稍虛者只以人參敗毒散。

按五香連翹湯﹐乃溫熱走竄之藥﹐旣是虛人﹐豈其所宜﹖當用薛氏法爲良。

疔毒拔出﹐用金銀白芷散﹑十宣散調理﹐未潰者不須此藥。

初發惡寒發熱﹐或拘急﹐或頭疼﹐或寒熱交作﹐或肢體重痛﹐或大便祕結﹐宜以敗毒散加防風﹑荊芥﹑連翹﹑黃芩﹑靑木香﹑金銀花﹑天花粉﹑大黃﹑生地黃。若無惡寒﹐但發熱者﹐可服劫瘴消毒散﹑十神散﹑萬全散。若表證皆罷﹐毒气入裏者﹐可用雄黃丸。

怯弱之人﹐不可用峻厲藥攻之﹐宜隔蒜灸五十壯﹐以人參敗毒散數劑。若生道遠位僻之處﹐非峻厲則藥力不到﹔若以峻厲﹐則胃气先傷﹐虛虛之禍﹐有所不免﹐不若灸之爲宜。

疔瘡四畔紅赤漸散開闊﹐走散不止﹐此名疔瘡走黃﹐宜以通聖消毒散通利兩三行﹐次去大黃﹑﹝石卜﹞硝調理而愈。或解毒消瘴散﹐亦可用之有效﹐此宜作瘴气治之﹐無誤。

疔瘡腫硬﹐脈數煩躁﹐喜冷口渴便祕﹐宜以連翹攻裏散一服﹐次用蟾酥丸。若兼有表邪者﹐以荊防敗毒散加金銀花﹑天花粉﹑大黃﹑連翹﹔脈實有熱﹐更加黃連﹑黃芩﹐或只加苦花子﹐退熱治瘴之妙藥也。

若因剝割疫死牛馬豬羊﹐瞀悶身冷﹐徧體俱有紫泡﹐此疔毒也﹐急灸泡處﹐良久遂蘇﹐卽以人參敗毒散加防風﹑荊芥投之。

若忽然惡寒作嘔﹐肩臂麻木﹐手心瘙癢﹐遂瞀悶不自知覺﹐但有一泡﹐此疔毒也﹐急灸五十壯而蘇﹐又五十壯知痛﹐投以荊防敗毒散而愈。古人謂暴死多是疔毒。急用燈照徧身﹐若有小瘡紫泡異常者卽是﹐急灸其瘡﹐但是胸腹溫者可救。

若因開割瘴死牛馬豬羊之毒﹐或食其肉﹐致發疔毒﹐或在手足﹐或在頭面﹐或在胸腹﹐或在脇肋﹐或在背脊﹐或在陰胯﹐或起紫泡﹐或起堆核﹐腫痛創人﹐發熱煩悶﹐頭疼身痛﹐骨節煩疼﹐先用天馬奪命丹﹔次用四神丸﹑解毒消瘴散﹔次以七神散﹐又以萬病解毒丸﹑劫瘴消毒散﹐兼服朱墨丸﹐並用祛瘴散﹔多用毛屎梯根磨水服﹐或仙人薯根磨水服﹐如不熱磨酒服。大熱不退者﹐宜用退熱消毒飲。又要以箍瘴散箍住﹐不使走散。又以洗瘴散淋洗﹐次以刷瘴散塗刷。若成瘡﹐以掞瘴散掞之﹐好膏藥貼之。

若患疔瘡﹐始初不覺﹐不曾用前法出汗﹐過數日外證皆罷﹐或在胸腹之間﹐或在胸之下腫起﹐此乃毒气入裏所致﹐用霹靂火治之。若服當歸散﹐外證不解者﹐亦急用霹靂火發散。

若疔瘡在兩脇間﹐毒气欲奔心﹐乃危急之證也﹐可急於瘡尖上用艾炷灸三五壯﹐仍於灸穴前後左右鍼出少血。灸瘡四圍有皰起吉﹐無皰凶。若疔在虛軟不便處﹐不可用鍼﹐只可用松鍼法﹐鍼斷紅絲路。若生兩胯間﹐毒气欲奔腎者﹐用松鍼法於兩胯紅絲路盡處鍼斷出血。若生頭面上者﹐可於項間紅絲路盡處鍼斷出血。若各處紅絲路亦有不現者﹐亦可以消詳用松鍼法鍼之。凡用松鍼者﹐蓋因紅絲路不現﹐無可下鍼﹐故用此法於項下﹑脇下﹑腋胯虛軟之處﹐鍼斷紅絲路﹐不使毒气攻心攻腎而已。

若手足厥冷﹐六脈俱絕者﹐此毒气已深﹐气血爲毒气所並﹐不能通流﹐故體冷而脈不見。宜木香流气飲連進數服﹐气血通流﹐脈自回矣。然後依法治之﹐萬不失一。

內疔之證﹐與外疔並同﹐亦發寒熱﹐頭疼身痛﹐但瘡形不現。不過數日﹐胸背腹脇頭面手足間﹐或有一處腫起﹐卽內疔所發之處﹐急用霹靂火如前不護場汗法﹐於腫處出汗。若身體寒熱﹐𨿽未有腫起﹐但腹痛甚者﹐便須作內疔證﹐用後法治之﹐不可緩也﹗

治內疔﹐蟾酥﹐須於取時用桑葉小錢大﹐入蟾酥搗和得所﹐丸如珍珠大﹐陰漧用。

外科正宗【明陳實功】

原委論第一

癰疽發背爲何生﹖好好身軀出此形。

【注凡人處世而無疾病者﹐水升火降﹐精祕血盈也。養生篇曰﹕毋搖爾精﹐毋勞爾形﹐皈心靜默﹐可以長生。此皆遠世俗﹐忘名利﹐無貪嗔﹐卻疾病。此惟修身保命之士所能﹐今人豈能及哉﹖蓋謂靜則生水﹐動則生火﹐又水能生萬物﹐火能克萬物﹐故百病由火而生。火旣生﹐七情六欲﹐皆隨應而入之。旣入之後﹐百病發焉。發於內者﹐爲風勞蠱膈﹐痰喘內傷﹔發於外者﹐成癰疽發背﹐對口疔瘡﹐此皆言其大略也。故成癰者壅也﹐六腑毒騰於外﹐其發暴而所患浮淺﹐因病原稟於陽分中。蓋陽气爲陽﹐屬輕淸﹐浮而髙起﹐故易腫易膿易腐易斂﹐誠爲不傷筋骨易治之證也。疽者沮也﹐爲陰屬五臟﹐毒攻於內﹐其發緩而所患深沈﹐因病原稟於陰分中。蓋陰血重濁﹐性質多沈﹐故爲傷筋蝕骨難治之證也。凡年壯气血勝毒則順﹐年老毒勝气血則險。治法載於第二論中﹐宜詳觀之。】

內被七情幹臟腑﹐憂愁思慮總關心。

【注七情六欲者﹐皆盜人元气之賊也。人能疏於此者﹐無不多安多壽﹔人若親於此者﹐無不有損有傷。但人能味之者鮮矣﹗蓋情欲之動作﹐無所不好﹐無所不爲﹐故喜傷心﹑怒傷肝﹑憂傷肺﹑思傷脾﹑悲傷魂魄﹑恐傷腎﹑驚傷膽﹐此等七情﹐皆耗人一身元气之萌蘗也。至於六欲者﹐耳聽聲音﹑眼觀物色﹑鼻聞香气﹑舌貪滋味﹑心帷天地﹑意幄萬方﹐此等六欲﹐皆損人三世鍾靈之眞性也。又所以爲苦爲疾﹐爲實爲疼﹐以及休廢諸衰敗病諸瘡﹐盡皆出於此等之情欲也。醫者患者﹐亦宜愼察之﹗】

外又六淫傷气血﹐風寒暑濕火相臨。

【注六淫者﹐風寒暑濕燥火是也。風爲四時不正浩蕩肅殺之气﹐發而最能中人﹔寒乃節候不調﹐疾風暴雨﹐冰雪嚴寒所傷﹐或口貪生冷之物﹔暑因亢陽酷日﹐爍火流金﹐濕熱燻蒸而中﹔濕從坐臥久陰卑濕之地﹐或身驟臨風雨﹐潮气所侵﹔燥爲陰虛內熱﹐消爍津液﹐不能滋潤臟腑﹐以致皮膚枯槁﹐便漧爲燥﹔火生於心緒煩擾﹐醇酒膏粱﹐房欲不節所動。此六淫者﹐皆從外而入之。體實之人﹐遇而不中者﹐有﹔體弱之人﹐感而隨發者﹐多。又有感之不發﹐邪气客於臟腑經絡關節之內﹐積襲日久﹐或待內傷﹐或因外感邪气觸而發之。旣發之後﹐當參寒熱溫涼﹐邪正勝負而治之。】

膏粱厚味多無忌﹐勞傷房欲致虧陰。

【注膏粱者﹐醇酒肥鮮炙煿之物也。時人多以火炭烘燻﹐或以油酥燖煮﹐其味香燥甘甜﹐其性鹹酸辛辣﹔又至於腌藏厚料﹐頓煮重湯﹐以取其爽口快心﹐不顧其消陰爍髒。又得於寵妾滿前﹐精神飛曠﹐溫牀厚被﹐鑪火圍匡﹔每至於未饑先食﹐未冷先綿﹐快意從心﹐色力太過﹐稍有不及﹐便去興陽﹐惟取快意於一時﹐不覺陰消於平日。況所生是疾者﹐不起於藜藿﹐盡屬於膏粱。誰識膏粱味短﹐不及藜藿味長﹖凡知命者﹐當遠之避之﹐擇而用之可也﹗】

故將五臟多乖變﹐自然六腑不調勻。

【注五臟屬五行﹐金木水火土是也﹐常欲相順相生﹐所謂木生火﹐火生土﹐土生金﹐金生水﹐水生木。此五臟相合相生﹐理稟太和之气﹐其疾何以生焉﹖是爲疾者﹐五臟必相反相克﹐所謂木克土﹐土克水﹐水克火﹐火克金﹐金克木。此五臟相刑相克﹐理返互變之機﹐其疾再無不作者。所謂相生者昌﹐相克者亡﹐此誠爲萬物生克一定之理﹐豈止於疾病言哉﹖又謂五臟不和則六腑不通﹐六腑不通則九竅疲癃﹐九竅疲癃則畱結爲癰。蓋癰疽必出於臟腑乖變﹐關竅不得宣通而發也。治當寒邪而痛者﹐以溫熱散之﹔濕腫彊痛者﹐滲而導之﹔燥搐攣痛者﹐滋而潤之﹔泄而痛者﹐溫之﹔塞而痛者﹐通之﹔虛而痛者﹐補之﹔實而痛者﹐瀉之﹔陰陽不和者﹐調爕之﹔經絡祕濇者﹐沖和之﹔膿脹而痛者﹐開之﹔惡肉侵蝕者﹐去之﹔勞而痛者﹐逸之﹔損而痛者﹐續之。此等皆爲活法﹐惟在用者詳之。】

發於心上多危險﹐五臟相干事可明。

【注五臟者﹐心肝脾肺四髒皆系於背﹐惟腎經一臟獨居於下。𨿽居於下﹐其本髒精華津腋﹐元气元神﹐盡行灌漑﹐榮注於上。故四髒之火﹐皆賴一臟之水以濟之。所謂五臟根本皆系於背﹐卽此之意也。凡發癰疽者﹐未有不先傷五臟而後發之。況背乃太陽膀胱督脈所主﹐太陽者六經之首領也﹐督脈者十二經絡之總脈也﹐所以瘡生於背﹐毒犯於此。況心又屬君主之位﹐豈容毒相犯之﹖凡發於此﹐故多成危險難治之證﹐醫者不可不愼而察之﹗】

心之以下多成順﹐六腑之因亦許輕。

【注凡瘡生於心之以下者﹐除腎兪一穴外﹐皆爲緩。六腑者﹐足陽明胃經﹑手太陽小腸經﹑足太陽膀胱經﹑手厥陰心包絡經手厥陰心包絡經﹕據《霰樞》經脈載六腑經脈有手陽明大腸經﹐無手厥陰心包絡經。﹑手少陽三焦經﹑足少陽膽經﹐此經其名屬腑﹐其形在下﹐其气主表﹐其病爲癰。故疾發於五臟者爲重﹐生於六腑者爲輕﹐此爲表裏臟腑輕重之別也。】

脾家積毒生肩脊。

【注發生於肩下脊上者﹐乃因飲食膏粱積毒所致。發出髙腫鮮明﹐根腳不過兩肩者爲順。先宜解毒護心爲主﹐次宜內托淸心爲要﹐間用蠟礬丸﹑護心散防毒攻心。如腫平堅硬﹐漸大漸開﹐攻注兩肩胸項或腫而不定者﹐危。】

心經火毒對心臨。

【注對心發者﹐乃心火妄動熱極而發之也。況心爲一身之主宰﹐周身蘊熱﹐流會於此﹐共結爲患﹐又稱毒剗君位﹐最易傷人﹐刑截督經﹐害非輕淺。況此穴背脊多坑﹐固難起發﹐瘡形落陷﹐腫不髙尖﹐治當大降心火﹐急疏蘊熱﹐頂用鍼通﹐隨行拔法﹐務使毒气內外疏通﹐各從門出﹐庶不內攻﹐方爲成效。保至十五日後﹐內無變證﹐得膿爲解。如是期變證﹐漸生堅硬﹐漸大不作膿者﹐死在二十二朝前後。但此證貴在乎早治﹐十中可保其三四也。】

兩肩左右雙生發﹐肺肝積受不虛名。

【注左搭屬肝﹐右搭屬肺。生於左右肩骨移動之處爲可治。古云左搭串右﹐右搭串左﹐俱爲難治﹐予以爲不然。每醫左右相串者﹐未嘗見其死﹐惟在治法得宜耳。治之先用萬靈丹發汗﹐疏通內外﹔次以淸肝解郁湯﹑柴胡淸肝湯﹐气用四君子湯﹐血用四物湯﹐潰後八珍湯﹐俱兼六郁湯參而調治﹐誠爲妥當。但此證原起於痰凝气滯火郁﹐气血不調所生﹐正謂郁者開之﹐滯者行之。如悞用瘡科解毒泄气﹐悞補悞攻之藥﹐必致多危。】

蓮子蜂窠防毒陷。

【注蓮子蜂窠﹐多生於背﹐與心相近﹐與脊中平。輕者形長髙腫﹐或偏半背﹔重者形斜平塌﹐兩脇俱傷。孔似蜂窠﹐突如蓮子。瘡形可畏﹐常能多險多生﹔老弱不堪﹐反取常安常穩。大規只怕不純陽﹐治法何妨瘡勢惡﹖護心護膜﹐丸丹須要調停﹔執藥執方﹐活法在乎醫意。機參總論﹐法決存亡。】

腰間腎兪發難生。

【注腎兪發者﹐生於兩腰內腎陷肉之間﹐或正中亦發﹐凡生於此者最爲險候。蓋內腎乃爲性命根本﹐藏精藏气藏神。又謂受命先天﹐育女育男育壽。此等皆出於腎臟一竅也。其爲疾因房勞過度﹐气竭精傷﹐欲火消陰﹐外陽煽感﹐以致眞水眞陰﹐從此而耗散﹔旣散之後﹐其髒必虛﹐所以諸火諸邪乘虛而入﹔旣入之後﹐渾結爲瘡。如本髒稍有眞陰制火﹐瘡形自可紅活髙腫爲膿。治以人參養榮湯加山萸﹑五味子﹑黃蘗﹑知母﹐及加減八味丸﹐以救其源。若瘡形色紫黑﹐漧枯堅硬﹐不作膿者﹐爲眞陰內敗﹐再無可生之理﹐必死在十五日前後爲期也。】

督脈經虛從項發﹐俗名對口故相稱。

【注對口者﹐生於項後而對前口者是也﹐但有偏正之不同。發於正者屬督脈所主﹐發於偏者乃太陽膀胱所司﹐二者皆起於濕熱上攻凝結而成也。督脈者﹐發瘡𨿽正而反爲易治﹐因督脈起於下而貫脊行於上﹐故毒气得之﹐反能衝突髙腫﹐使邪毒不致下流低陷﹐乃爲外發﹐故多易治。膀胱者﹐發瘡𨿽偏而每爲難治﹐蓋膀胱之脈起於巓頂﹐貫項兩旁﹐順下而行﹐乃與瘡毒交會下流﹐故瘡多平塌。又太陽膀胱主司寒水﹐其質多冷多沈﹐故瘡於此多難起發﹐形色多難紅活﹐堅硬難潰﹐又易流注兩肩胸項作腫﹐十五日外無膿者﹐必然變黑歸陰﹐故多不治。俗呼以正爲重﹐以偏爲輕﹐此皆庸說﹐不得其消息故也。治以黃連消毒飲主之﹐餘皆降火化痰﹑解毒淸心﹑托裏爲要也。】

何期耳後多生發﹐夭疽銳毒果非輕。

【注發生於耳後一寸三分致命之處﹐誠爲險惡之候。又左爲夭疽﹐右爲銳毒。夭者妖變之物也﹐故屬肝木﹔銳者鋒利之器也﹐是屬肺金。二者皆起於積想勞心﹐謀慮不決﹐致火旺而又郁﹐郁而又旺﹐以成此疾也。故形多堅硬﹐頭多隱伏﹐未潰先黑﹐未膿先腐﹐臭穢易生﹐元气易敗﹐毒气多致不得外發﹐後必內攻而死。但此證初生﹐起於隱微﹐令人多不知覺﹐及其知覺﹐毒已入內矣。如紅活髙腫﹐易膿易腐者﹐無妨。】

又有脫疽生手足﹐丹房補術孽根因。

【注脫疽之發﹐脫者落也﹐疽者黑腐也。此毒皆起於丹石補藥﹐房術祕法﹐興陽濇精﹐幸圖不泄﹐藥性暴烈﹐或洗或嚼﹐或噙於口﹐或藏臍下﹐霸阻精道﹐久戰不弱﹐取樂一時﹐恣情戲謔﹐毒積臟腑﹐眞陰枯灼﹐種禍在身﹐終久必發。此是根因﹐發者難生。多生手足﹐發在骨筋。初生如粟﹐色似棗形﹐漸開漸大﹐筋骨伶仃。烏烏黑黑﹐痛割傷心﹐殘殘敗敗﹐污气燻人。廷至踝骨﹐性命將傾﹐此非天命﹐自喪其身。古人有法﹐截割可生﹐今人誰肯﹐割截爲名。治法𨿽有﹐詳在後文。】

漫腫難治焮腫易﹐總論中間法可憑。諸瘡另自分門說﹐豈許輕幹紊此呈﹖

【注漫腫者﹐肉腫瘡不腫﹔焮腫者﹐瘡腫肉不腫是也。此二者發瘡陰腸之大體﹐辧證順逆之要節。由此觀之﹐一決而可定也。初起理當升發﹐潰後不可用內消﹐宜用托藥﹔如不應者﹐乃毒勝气血﹐死在旬日。或已發出而不腐潰﹐根腳堅硬﹐或軟而散大者﹐急投托藥大補脾胃﹔不應﹐死在二旬。若已潰而色不變紅活﹐亦不生肌收斂﹐瘡口暈大﹐腫痛不減﹐胃气不回﹐急須峻補﹔不應者﹐乃脾崩﹐死在月餘。】

治法總論第二

癰疽發背怎生醫﹖不論陰陽先灸之。不痛灸至痛﹐疼灸不疼時。

【注凡看大瘡﹐先要從容立定主意﹐以見標日期爲始﹐到今幾日﹐看瘡形與日期可否相對。相應則多吉﹐不應則多險。次看受病之源﹐發於何臟腑﹐出於何部位。但身體有上下﹐部位有險否﹐形色辧順逆﹐精神論有無。再看年紀老壯﹐气血盛衰﹐發陰發陽﹐毒深毒淺﹐以陽爲易治者多生﹐以陰爲難治者多死。方診脈之虛實﹐可知順險﹐以決其終。凡瘡未潰前﹐脈要太過一二至﹐已潰後又宜不及二三分﹐此爲脈病相應﹐首尾自不變生。如其相反﹐恐防不測。但看法全在目力精巧﹐與心相應﹐一一參明﹐表裏透徹﹐然後方定治法。凡瘡七日以前﹐形勢未成﹐元气未弱﹐不論陰陽表裏﹐寒熱虛實﹐俱當先灸。輕者使毒气隨火而散﹐重者拔引郁毒﹐通徹內外﹐邪得火引毒气混合爲陽﹐方能發腫作痛﹐然後可汗可攻﹐或消或托﹐兼求標本參治﹐必以脈合藥﹐以藥合病﹐如此治之﹐自然無錯矣。故藥難執方﹐全在活法﹐大抵首尾俱不可損傷元气脾胃爲要﹗】

內服蟾酥丸一服﹐外將神火照三枝。

【注凡瘡初起七日之前﹐或已灸之後﹐未服他藥﹐宜用蟾酥丸一服得汗解爲妙﹐或萬靈丹發汗亦可。所謂毒气隨汗而散﹐最爲捷徑。如二藥服後﹐或發汗不出﹐此乃表裏閉密之故﹐毒亦不輕﹐當神妙拔根方施治。神燈照法甚妙﹐亦不可用之太早。如瘡四五日之間﹐形未聚﹐毒未出﹐若用之早﹐恐畱郁而內毒反致難出。須用在八九日之後﹐瘡勢已定﹐毒气已聚﹐未成膿腐之時。用此照之﹐已成者自髙﹐未成者自消﹐不潰者自潰﹐不脫者自脫﹐亦且能解毒活血﹐消腫散瘀﹐誠良法也。】

用膏貼頂上﹐敷藥四邊圍。

【注凡瘡最忌風寒所襲﹐初起之時﹐或已灸之後﹐俱當用太乙膏蓋貼頂上﹐功效在於拔毒提頂提膿﹐防禦風寒不入。如焮痛髙腫陽瘡﹐七日已後﹐瘡頭自有黃色稠膿相粘膏上﹐余腫紅色﹐光亮鮮明﹐每日宜用蔥湯洗淨換膏貼之。其正膿定在十一日前後出也﹐此爲易治易安之證。如七日之後﹐瘡不大腫髙﹐四邊又不焮痛﹐瘡頭亦無膿意相粘﹐此爲陰陽相等之證﹐宜用化腐紫霞膏塗瘡頂上﹐外以膏藥蓋之。換至十日外﹐瘡頂漸腐﹐余腫漸髙﹐似有膿意之象﹐其正膿只在十五日之後可出也﹐此爲以險成順之證。至於二十日已後無膿者﹐乃純陰之證﹐縱治亦無效矣。又如瘡之四邊根腳余腫﹐其功又在敷藥收束根本﹐庶不開大。初起時宜用金黃散敷於四邊﹐能拔毒消腫止痛﹔旣潰後當用鐵桶膏箍之﹐庶瘡根漸收漸緊。但諸瘡原因气血凝滯而成﹐切不可純用涼藥﹐冰凝肌肉﹐多致難腐難斂。必當散滯行瘀﹐拔毒活血藥用之﹐方爲妥當也。】

气盛兮頂自髙而突起﹐血盛兮根腳束而無疑。

【注气血者﹐人之所原稟﹐老者或有有餘﹐少者亦有不足﹐身之命脈﹐全賴於此﹐一或有乖﹐百病生焉。獨瘡科尢關系不淺。但腫瘍時﹐若無正气沖托﹐則瘡頂不能髙腫﹐亦不能焮痛潰膿。若無眞陰相滋﹐則瘡根不能收束﹐色亦不能紅活收斂。凡視瘡之頂髙根活﹐不論老少﹐定知气血有餘﹐故知老幼俱可無妨。又宜交會明白。交會者﹐瘡根與好肉交界之處﹐髙低自然分別明白﹐瘡形與好形各無混雜﹐自然分明也。以此觀之﹐了然明白矣。】

髙腫起者﹐忌用攻利之藥以傷元气﹔平塌漫者﹐宜投補托之劑以益其虛。

【注凡瘡初發自然髙起者﹐此瘡原屬陽證而內臟原無深毒﹐亦且毒發於表﹐便宜托裏以速其膿。忌用內消攻伐之藥以傷脾气﹐膿反難成﹐多致不能潰斂。又瘡初起不髙不赤﹐平塌漫者﹐此乃元气本虛﹐急宜投托裏溫中健脾之藥﹐催托毒气在外﹐庶無變證矣。】

內熱甚者﹐量加消毒淸劑﹔便祕燥者﹐必須通利相宜。使臟腑得宣通﹐則气血自流利。

【注腫瘍時內熱口漧﹐脈實煩燥﹐便祕喜冷者﹐此爲邪毒在裏﹐急與寒涼攻利﹐宜內疏黃連湯﹑四順淸涼飲﹑內消沃雪湯﹐俱可選用。又兼有表證者﹐防風通聖散去麻黃﹐或雙解散加桔梗﹑天花粉。又或小便不利者﹐兼入天水散﹑五苓散﹑俱可合用﹐務使二便通利﹐以杜其源。又有元气素虛者﹐恐不勝前藥﹐以托裏消毒散加蜜炒大黃﹐或兼豬膽導法﹐亦得通利爲度。首尾俱要閉而不結﹐通而不泄﹐得臟腑和平﹐表裏透徹﹐方可便用托裏排膿內補之藥。又如潰瘍時﹐𨿽有口漧便閉﹐臟腑不和﹐小水不利等證﹐此因潰後膿水出多﹐內亡津液﹐气血虛耗﹐不能榮潤臟腑所致。其人必脈細而數﹐口和而幹﹐飲食減少﹐好飲熱湯。此乃虛陽之火爲病﹐非前說有餘所比﹐只宜養气血﹑滋津液﹑和臟腑﹑理脾胃。如此治之﹐則二便自和﹐亦無變證。常有悞行攻利﹐多致不救者。】

十日之間瘡尙堅﹐必用鈹鍼當頭點破。

【注凡瘡十日已後﹐自當腐潰爲膿﹐如期不作膿腐﹐仍尙堅硬者﹐此屬陰陽相半之證﹐瘡根必多深固﹐若不將鍼當頭點入寸許﹐開竅發泄﹐使毒气無從而出﹐必致內攻也。倘內有膿﹐又使易出﹐此爲開戶逐賊之意也。亦有十日外瘡𨿽不腐潰﹐形尙紅活焮熱腫痛﹐此𨿽膿遲﹐後必自出﹐不必鍼之。蓋緣元气不能充足﹐或失用補托之藥﹐又悞用寒涼﹐或蓋覆未暖﹐多致膿遲。有此證者﹐宜用補中健脾大托補藥﹐以得膿爲效。又以十五日至二十一日爲期﹐過此外者﹐縱有稀膿﹐但元气被毒相拒﹐日久必致耗散﹐誠難歸結也。】

半月之後膿亦少﹐須將藥筒對頂拔提。有膿血之交粘﹐必腐肉之易脫。

【注如瘡半月後仍不腐潰﹐不作膿者﹐毒必內陷﹐急用鈹鍼品宇樣﹐當原頂寸許點開三孔﹐隨瘡之深淺一寸二寸皆可入之﹐入鍼不痛﹐再深入不妨﹔隨將藥筒頂先煮熟﹐對孔竅合之﹐良久候溫取下。如拔出之物﹐血要紅而微紫﹐膿要黃而帶鮮﹐此爲血气營運活瘡﹐其人必多活。又謂膿血交粘﹐用藥可全﹐色鮮紅活﹐腐肉易脫。如拔出瘀血紫黑﹐色敗气穢﹐稀水無膿者﹐此爲气血內敗死瘡。所謂气敗血衰﹐神仙嘆哉﹗此等之瘡難久候﹐其人必在月終亡。】

且如斯時內有膿而不得外發者﹐以鍼鉤向正面鉤起頑肉﹐用刀剪當原頂剪開寸餘﹐使膿管得流通﹐庶瘡頭無閉塞。

【注已用藥筒拔膿之後﹐外旣有孔﹐內竅亦通﹐瘡期又當大膿發泄之候﹐如尙膿少﹐此瘡頭必有瘀腐塗塞﹐內肉亦有頑膜阻隔﹐多致膿管不通難出也。須用鍼鉤﹐鉤起瘡頂頑肉﹐以鈹鍼利剪﹐隨便取去寸餘頑硬之肉﹐取之微痛﹐或有血出﹐俱不妨。隨用兩手輕重得宜﹐從瘡根焮處漸漸捺至中間﹐剪出膿管處內有聚膿﹐自然湧出﹐以黃色稠厚爲吉。其膿日漸多者爲輕﹐反此爲凶。務使塗塞者開之﹐令膿毒外發也。】

頻將湯洗﹐切忌風吹。

【注凡瘡未潰前﹐或已用照藥後﹐俱要煎蔥艾湯﹐每日淋洗瘡上一次﹐甚者早晚二次﹐使血气疏通﹐易於潰散。又已潰時及藥筒提拔之後﹐尢宜避風。先去舊藥﹐用方盤靠身瘡下放定﹐隨用豬蹄湯以軟絹淋湯瘡上﹐並入孔內﹐輕手捺淨內膿﹐庶敗腐宿膿隨湯而出﹐以淨爲度。再以軟帛疊成七八重﹐勿令大幹﹐帶湯覆於瘡上﹐兩手輕盈﹐旋按片時﹐帛溫再換﹐如此洗按四五次﹐使血气疏通﹐患者自然爽快。亦取瘀滯得通﹐毒气得解﹐腐肉得脫﹐疼痛得減﹐此手功之要法﹐大瘡不可缺也。候腐脫已見紅肉時﹐洗後隨用玉紅膏﹐用抿腳挑膏於手心﹐捺化搽塗新舊肉上﹐外用太乙膏蓋之﹐四邊腳根已消處﹐不必箍藥﹐每日如此用之﹐不數日間膿腐盡脫新肉頓生﹐更加內補調理得宜﹐輕瘡只在月餘﹐大瘡不過七十日﹐必完口而愈。】

關節在於斯時﹐變生出於此候。

【注陽瘡以十四日爲關﹐陰瘡二十一日爲節﹐此時務要出膿勢定﹐膿出則腐脫﹐腐脫則肌生﹐肌生則收斂﹐收斂則瘡平﹐亦由次序來也。如期不得膿者﹐後必有變﹐所謂一關順﹐後必多順﹔一關逆﹐後必多逆也。】

治當大補﹐得全收斂之功﹔切忌寒涼﹐致取變生之局。

【注凡瘡潰後﹐五臟虧損﹐气血大虛﹐外形𨿽有餘而內臟實不足﹐法當純補﹐乃可無虞。但見已潰時發熱惡寒﹐膿多自汗作痛者﹐便進十全大補湯﹔但見虛熱少睡﹐飲食不甘者﹐便進黃芪人參湯﹔但見皮寒骨熱﹐咳嗽有痰者﹐便進托裏淸中湯﹔但見四肢倦怠﹐肌肉消瘦﹐面黃短气者﹐便進人參養榮湯﹐但見膿多心煩﹐少食發躁不睡者﹐便進聖愈湯﹔但見脾虧气弱﹐身涼脈細﹐大便溏泄者﹐便進托裏溫中湯﹔但見飲食不甘﹐惡心嘔吐者﹐便進香砂六君子湯﹔但見脾虛下陷﹐食少﹐虛熱間作者﹐便進補中益气湯﹔但見腎虛作渴﹐不能相制心火者﹐便進加減八味丸﹐仿此選用。蓋托裏則气血壯而脾胃盛﹐膿自排﹐毒自解﹐死肉潰﹐新肉生﹐飲食進﹐瘡口斂。若不務補托而悞用寒涼﹐謂之眞气虛而益虛﹐邪气實而益實﹐多致瘡毒內陷﹐膿多臭穢﹐甚則脈洪大渴﹐面紅气短﹐則眞气虛而死矣。】

蓋瘡全賴脾土﹐調理必要端詳。

【注脾爲倉廩之官﹐胃爲水谷之海﹐胃主司納﹐脾主消導。一表一里﹐一納一消﹐運行不息﹐生化無窮。至於周身气血﹐徧體脈絡﹐四肢百骸﹐五臟六腑﹐皆藉此以生養。蓋脾胃盛者﹐則多食而易饑﹐其人多肥﹐血气亦壯﹔脾胃弱者﹐則少食而難化﹐其人多瘦﹐气血亦衰。所以命賴以活﹐病賴以安﹐況外科尢關緊要。善養生者﹐節飲食﹐調寒暑﹐戒喜怒﹐省勞役﹐此則不損其脾胃也。否則精神气血由此日虧﹐臟腑脈絡由此日損﹐肌肉形體由此日削﹐所謂調理一失﹐百病生焉﹐故知脾胃不可不愛護矣。】

冬要溫牀暖室﹐夏宜淨幾明窻。

【注凡人之气血喜暖而惡寒﹐蓋遇寒則結﹐遇熱則散。況瘡乃肌肉破綻之病﹐若不防禦﹐則風寒最爲易襲。凡看瘡時﹐冬要著柴炭之火﹐烘烘暖气﹐逼盡餘寒﹔夏宜淨幾明窻﹐庶外風不入﹐然後方可揭膏洗貼瘡上。常見患者﹐夏月縱意當風取涼﹐或睡臥陰濕之處﹐冬又不知溫牀暖室﹐多致寒侵﹐輕則有妨生肌完口﹐重則變爲崩塌不膿不斂陰證。】

飲食何須戒口﹐冷硬膩物休餐﹗

【注人賴飲食以生養﹐要適其時。如腫痛自然傷胃气﹐諸味不喜﹐直待潰後﹐膿毒一出﹐胃气便回﹐方能思食。但所喜者﹐便可與之﹐以接補脾胃。如所思之物不與﹐此爲逆其胃气而反致不能食也。但不可太過﹐然生冷傷脾﹐硬物難化﹐肥膩滑腸﹐故禁之。】

癰疽𨿽屬外證﹐用藥卻同內傷。

【注癰疽如腦項疔毒大瘡﹐形勢𨿽出於外﹐而受病之源實在內也﹐治之豈可捨內而治外乎﹖所以外不起者﹐內加托藥﹔表熱甚者﹐內必淸解。血虛宜用四物湯﹔气虛宜用四君子﹔脈虛足冷﹐溫中﹔脈實身熱﹐涼膈。以此推之﹐內外自無兩途。】

脈虛病虛﹐首尾必行補法﹔表實裏實﹐臨時暫用攻方。

【注丹溪云﹕凡瘡未破﹐毒攻臟腑﹐一毫熱藥斷不可用。凡瘡旣破﹐臟腑已虧﹐一毫涼藥亦不可用。誠哉是言也﹗玆說又有不然。且如初病未破時﹐脈得微沈緩濇細數浮空﹐外形又兼身涼自汗﹐便利嘔吐少食﹐瘡形又不起發﹐不焮不痛﹐無潰無膿﹐此等證皆緣气血虛弱之故。若執前云未破﹐毒攻臟腑之說﹐必投涼藥攻之﹐復損元气﹐其能生乎﹖予謂治病﹐不論首尾﹐難拘日數﹐但見脈證虛弱﹐便與滋補﹐乃可萬全。如補不應﹐虛弱甚者﹐須用參朮膏﹑八仙糕﹔陽虛自汗食少者﹐單人參膏﹐或六君子湯加砂仁﹑木香﹐甚則加附子﹔泄瀉腸鳴胃虛嘔逆者﹐參苓白朮散加豆蔻﹑山藥﹑木香﹑柿蒂﹔脾虛下陷﹐溏泄及肛門墜重者﹐補中益气湯加山藥﹑山萸﹑五味子選用。又有表實者﹐身體發熱無汗惡寒﹔裏實者脈大身熱﹐便燥口漧。假如表證急者﹐先用荊防敗毒散以解其表﹔裏證急者﹐先用四順淸涼飲以攻其裏﹔表裏相兼者﹐宜防風通聖散發表攻裏。此隨其表裏先後﹐治以活法。古人謂受補者﹐自無痰火內毒之相雜﹔不受補者﹐乃有陰火濕熱之兼攻。又謂補而應藥者﹐多生﹔虛而不受補者﹐不治。】

病要論久新﹐要法在於寬治猛治。

【注病有新久﹐勢有緩急。如受病之初﹐元气未弱﹐治當隨證迎刃而解﹐若行霸道猛劑﹐定不能決效於危急時也。但要中病卽已。表證盛者﹐用萬靈丹大加表散﹔裏證急者﹐以內疏黃連湯﹐急與通行。又如受病日久﹐邪正相拒﹐其元气未有不衰弱者﹐縱有餘證﹑雜證﹑壞證﹐俱當先固其本﹐而後調之﹑和之﹑散之﹐使病气漸退﹐元气漸醒﹐飲食漸進﹐根本漸實﹐則余患再無不愈之理。常見治者不論病之新久﹐本之盛衰﹐又不悟因虛致病﹐因病致虛﹐其中又有虛熱﹑虛寒之別﹐一例妄行攻治﹐如盲人騎瞎馬﹐半夜臨深池﹐豈不危哉﹗】

藥必求標本﹐功莫別於先醫後醫。若一槪以攻補﹐恐兩途之悞用。

【注以天地運气標本言之﹐五運爲本﹐六气爲標。以身體標本言之﹐五臟爲本﹐六腑爲標。以疾病標本言之﹐初病爲本﹐傳病爲標﹔元气爲本﹐病气爲標。凡治病者﹐必先治其本﹐後活其標﹐誠爲妥當。若先治其標﹐後治其本﹐使邪气滋甚﹐其病益增。又謂緩則治其本﹐急則治其標。假如先得瘡疾而後得泄瀉﹑嘔吐﹑食少等證﹐此又宜捨本從標之法治之﹐候瀉止嘔定食進﹐方再治瘡。餘仿此。若一槪攻補﹐必兩途悞用﹐此屬疾病邪正之標本也。】

又說陽變爲陰﹐內外被寒涼克伐。

【注發於陽者﹐爲癰﹑爲熱﹑爲實﹑爲疼。此原屬陽證易治﹐多因患者不覺﹐以爲小恙﹐不早求治﹐又外受風寒﹐內傷生冷﹔或再被醫者失於補托﹐又以涼藥敷圍﹐圖其內消以合病家之意﹐多致气血冰凝﹐脾胃傷敗﹐使瘡毒不得外發﹐必致內攻以成不救者多矣。如變在十一日未出膿之前﹐形勢與好肉相平﹐不疼不熱﹐軟慢相兼﹐瘡孔止流淸稀肥水﹐更兼身體不熱﹐脈亦微細﹐飲食厭餐﹐精神昏短﹐此乃瘡毒變入眞陰﹐𨿽彊投溫中健脾之劑而不應者﹐百無一生。如變在十五日之後﹐已出膿時﹐毒气已將外發﹐或調攝失宜﹐悞餐冷物﹐忽變爲陰者﹐急投托裏溫中湯﹑十二味異功散﹐輕者十全大補湯﹐俱倍加參﹑芪﹑桂﹑附以救之。須得瘡熱作痛﹐膿出身溫﹐脈起食進者爲吉。若瘡原本於陽﹐自多得生也。】

豈期陰變爲陽﹐首尾得辛熱扶裝。病分眞似﹐理究陰陽。

【注發於陰者﹐爲疽﹑爲冷﹑爲硬﹑爲虛﹐此原屬陰證難治。患者知覺欲其生﹐而故將辛香酒煎大方熱藥以助之﹐醫者又欲患處髙腫﹐焮熱作膿﹐敷以熱藥﹐圖其起發﹐故瘡得藥性大熱而轉陰爲陽。𨿽得微腫微熱微痛微膿﹐但瘡形終不似眞陽紅活﹐亦不能得其眞厚黃膿﹐以瘡原本於陰故多死。若治法得宜﹐內外融和﹐奇偶中節﹐十中亦有一二可生者。要如救焚拯溺﹐可施者毋待少頃﹐恰似履冰臨淵﹐可禁者毋妄絲毫也。】

旣有鍼工之異說﹐豈無綫藥之品詳﹗

【注腫髙而軟者﹐發於肌肉﹐膿熟﹐用鍼只四五分﹔腫下而堅者﹐發於筋脈﹐膿熟﹐用鍼只六七分﹔腫平肉色不變者﹐毒气附於骨也﹐膿熟﹐用鍼必須入深寸許﹐方得見膿。又輕按熱甚便痛者﹐有膿且淺且稠﹔重按微熱方痛者﹐有膿且深且稀。按之陷而不起者﹐膿未成﹔按之軟而復起者﹐膿已成。按之都硬不痛者﹐無膿﹐非是膿卽瘀血也﹔按之都軟不痛者﹐有膿﹐非是膿卽濕水也。所謂有膿卽當鍼﹐膿孔宜順下。若膿生而用鍼﹐气血反泄﹐膿反難成﹔若膿熟而不鍼﹐腐潰益深﹐瘡口難斂。若膿深而鍼淺﹐內膿不出﹐外血反泄﹔膿淺而鍼深﹐內膿𨿽出﹐良肉受傷。元气虛者﹐必先補而後鍼之﹐諸證悉退。又有气癭腫而綿軟不痛者﹔血癭腫而內壘成塊者﹔頑毒結之日久﹐皮腐肉紫﹐根硬四邊﹐紅絲纏繞者﹔結核之證﹐漸大漸腐漸痛者。以上四證﹐俱不可妄破﹐妄破定然出血﹐不止者立危。但用鍼之法﹐妙在膿隨鍼出﹐而寂然無所知覺也。至於癭癅瘰癧痔漏疔毒堅硬頑瘡諸證﹐若非綫藥之功﹐亦不能刻期收效。】

湯散丸丹﹐要在發而必中﹔神聖工巧﹐誠爲學者機關。千方百證﹐難盡短長。治在活法﹐貴在審詳。用之得當﹐醫可稱良。詞𨿽粗鄙﹐後學提綱。

【注嘗言昔者承平﹐今時擾攘。所以動靜世務不同﹐勞逸機關已異。當原受病從外而來﹐今之受病從內而發。古者多實﹐設方宜散宜宣﹔今者多虛﹐治法宜滋宜補。若醫者不識古達今﹐一槪施與﹐必多夭枉也。】

陽證歌第三

癰疽不論上中下﹐惟在陰陽二證推。發背𨿽有正與偏﹐要取髙低兩樣看。純陽初起必焮腫﹐更兼身熱有微寒。頂如尖字髙突起﹐腫似灣弓根有盤。七日之間多焮痛﹐二七之期膿漸漫。動息自寧食知味﹐二便調勻無瀉幹。腫消膿潰精神爽﹐脫腐生新气血完。五善自然稱並至﹐七惡全無半點幹。痛便隨膿減﹐腫退自肌寬。新肉已生紅艷艷﹐腐皮自斂白漫漫。一身多爽快﹐五臟盡和歡。此屬約陽俱易治﹐百人百可保全安。

陰證歌第四

純陰初起不知瘡﹐粟米之形疙瘩僵。不紅不腫不知痛﹐少熱少焮少堤防。七朝之後身體倦﹐瘡根平大喜澆湯。頂不髙兮根不活﹐色不光兮腐不穰。陷軟無膿空結聚﹐脈浮散大細飛揚。飲食不餐身戰栗﹐嘗湯止許意忙忙。瘡上生衣如脫甲﹐孔中結子似含芳。膿多臭穢身難便﹐舉動愴惶韻不長。瘡形成黑紫﹐面色變靑黃。精神昏憒多鼾睡﹐言語無人自發揚。口漧多舌彊﹐痰喘定身亡。此屬純陰俱不治﹐百人百可到泉鄕。

半陰半陽證歌第五

陰陽之證兩相交﹐生死同兼事可招。微熱微寒微赤腫﹐半昏半爽半平髙。脈來𨿽數多無力﹐飲食𨿽餐不易消。腫而不潰因脾弱﹐潰而不斂爲膿饒。大便多溏小便數﹐上身有汗下身焦。五善𨿽兼有﹐七惡未全逃。口渴喜茶腸腹痛﹐面浮饜飲足心髙。心煩不穩睡﹐神亂怕音焦。投方應病方爲妙﹐陰轉爲陽漸可調。心眞造化﹐爾命堅牢。逢之任是神仙手﹐半死餘生定莫逃。

五善歌第六

心善精神爽﹐言淸舌潤鮮﹐瘡疼兼不渴﹐睡醒得安然。肝善身輕便﹐因煩自不煩﹐指頭紅活色﹐坐起覺平康。脾善唇滋潤﹐衾幃蘭麝香﹐凡餐俱有味﹐膿厚更肥黃。肺善聲音響﹐無痰韻更長﹐肌膚多滑潤﹐大便自尋常。腎善誠爲要﹐水升火自降﹐口和兼不渴﹐小水得稀長。

七惡歌第七

一惡神昏憒﹐心煩舌上干﹐瘡形多紫黑﹐言語自呢喃。二惡腰身彊﹐雙睛邪視人﹐瘡頭流血水﹐驚悸是肝迍。三惡形消瘦﹐膿淸臭穢生﹐瘡形多軟陷﹐脾敗不知疼。四惡皮膚槁﹐聲嘶韻不長﹐痰多兼喘息﹐鼻動肺將亡。五惡成消渴﹐飲多口更幹﹐形容多慘黑﹐囊縮腎眞傷。六惡身浮腫﹐腸鳴嘔呃頻﹐大腸多滑泄﹐臟腑並將傾。七惡瘡倒陷﹐形如剝鱔同﹐四肢多冷逆﹐污水自流通。

治病則例歌第八

外科之瘡有治例﹐說與君家須切記﹗病端百出別根因﹐方法甚多豈同類﹖熱與寒﹐通與祕﹐其中消息知端的。通多不足祕多餘﹐熱實寒虛分證治。陽似陰﹐陰似陽﹐似中妙理要推詳。不分表裏一例治﹐輕變重而重變亡。醫者貴乎多應變﹐不可偏執用其方。且如表證惡寒﹐宜用荊防敗毒散﹔裏證發熱﹐可施內疏黃連湯。瘡勢已成﹐托裏消毒散誠爲正法﹔內膿將潰﹐十全大補湯最是相當。人參養榮湯﹐治潰後虛熱發作﹔木香流气飲﹐散結腫寒濕爲殃。飲食不甘﹐定用香砂開胃﹔精神怯少﹐須將參朮回陽。陰虛陽虛﹐須八珍最爲要領﹔盜汗自汗﹐得獨參一味可彊。潰後多疼﹐乳香定痛散功奇莫緩﹔脾虛下陷﹐補中益气湯奏效尢良。口燥讝言﹐瀉實火須黃連解毒湯﹔心煩衄血﹐理虛陽必犀角地黃湯。古法治癰疽﹐稱述仙方活命飲﹔今時醫發背﹐還期神授衛生湯。蟾酥丸在外科稱爲獨品﹐護心散解內毒號曰無雙。詎知蠟礬丸護膜護心﹐可羨淡中有味﹔還贊玉紅膏生肌生肉﹐堪誇壞裏呈祥。身涼自汗﹐腹痛腸鳴嘔逆﹐豈逃異功散﹖睡臥不寧﹐虛陽發躁膿多﹐定用聖愈湯。生脈散接虛羸﹐脈來微細﹔歸脾湯除驚悸﹐睡得安康。竹葉石膏湯洽虛煩﹐身熱者何須疑慮﹖麥冬淸肺飲除膈熱﹐有痰者毋待商量。金鯉湯治肺癰吐膿气急﹐元龜丹攻結毒臭腐頑瘡。風熱生瘡通聖散﹐瘡瘍狂躁破棺丹。小柴胡湯除客邪往來潮熱﹐大防風湯攻腿膝寒濕爲殃。咽腫咽疼﹐定用淸咽利膈散﹔斑紅斑紫﹐豈逃化斑解毒湯﹖八味丸蠲口漧妙藥﹐二神丸治脾泄奇方。香連丸爲臟腑瀉痢通用﹐甘露飲治口齒腐爛相當。六和湯和脾止吐瀉﹐雙解散解表理內傷。逍遙散善治女人諸病﹐保元湯常扶赤子多傷。皮膚毛髮幹焦﹐蘆蒼丸效應甚捷﹔咽喉口齒腫痛﹐冰硼散功實非常。滋腎丸治下元腎虛不固﹐涼膈散解上焦膈熱多煩。九龍丹消魚口﹐吞之滅迹﹔二蛟散行濕腫﹐服下安康。呂祖一枝梅﹐止痢定驚﹐稱爲仙藥﹔眞君妙貼飲﹐消疼止痛﹐號曰神方。痔漏癭癅疔毒﹐古誇三品錠﹔癰疽流注諸風﹐今羨萬靈丹。柴胡淸肝湯﹐治鬢疽肝膽有效﹔黃連消毒飲﹐醫對口督脈尢良。小兒口內生疳﹐必用人中白散﹔大人咽喉腫痛﹐須將金鎖匙湯。下疳新久珍珠散﹐小便淋濇木通湯。玉眞散破傷風效﹐復元湯跌撲稱彊。提肩散治胳膊彊直作痛﹐拈痛湯除痛腿風濕相傷。小便生疳﹐龍膽瀉肝湯可羨﹔大頭腫痛﹐普濟消毒飲何妨﹗便毒懸癰﹐內消散吞何足慮﹖臀癰腿病﹐芪柴湯下自無殃。又有女子陰瘡﹐能腫能疼能至癢﹐在人活法﹐或消或補或虫妨。蓋男子之囊癰﹐瀉肝經之濕熱。小兒赤遊丹﹐解毒兼砭血。凡治楊梅瘡﹐戒燻爲至切。舌下發痰包﹐利剪方能泄﹔出如雞蛋淸﹐消痰是眞訣。結毒與頑瘡﹐紫金膏可貼。風瘡徹骨癢﹐雄黃散效絕。疔瘡先刺血﹐內毒宜汗泄。禁灸不禁鍼﹐怕綿不怕鐵。又有失榮腫﹐堅硬如巖凸。彊陰失道證﹐形狀要分別。婦人之乳巖﹐此中一例決。未破肉峻嶒﹐已潰流臭血。如此幾般證﹐古今無治說。瘡有數百種﹐難以都陳白。惟在一點心﹐何須三寸舌﹖學者若精靈﹐萬事皆通徹。此爲粗糙歌﹐可譏亦可閱。

灸法並禁灸瘡穴第九

凡瘡初起﹐惟除項之以上﹐餘皆並用艾火。隨瘡勢之大小﹐灸艾壯之多少。用蒜切成薄片﹐安於瘡頂﹐上著艾炷﹐蒜上點火﹐三壯一換蒜片。初灸覺痛﹐以不痛似癢爲止﹔初灸不痛﹐以知痛癢爲住。如初灸全然不覺痛癢﹐宜去蒜﹐當明灸之。又陰瘡日數多者﹐艾炷不及事﹐以蒜搗爛鋪於瘡上﹐以艾亦鋪蒜上﹐點火灸之﹐必知痛甚爲效。此爲火气方得入裏﹐知痛深處方是好肉。蓋艾火拔引郁毒﹐透通瘡竅﹐使內毒有路而外發﹐誠爲瘡科首節第一法也。貴在乎早灸爲佳。又有禁灸數證﹐亦以參詳。頭乃諸陽之首﹐純陽無陰之處﹐凡生瘡腫﹐俱是亢陽熱極所致﹐如再加艾火﹐使毒气熾甚﹐隨後反加大腫﹐最能引動內痰﹐發之必死。面生疔毒亦然。又有腎兪一穴﹐在於兩腰脊旁﹐系內腎命根所系之處﹐此穴發瘡﹐多因房勞素虧﹐腎水枯竭而成。若再加艾灸﹐火爍其源﹐必致內外漧涸﹐多成黑陷昏悶而死。又有患者元气素虛﹐發瘡多不髙腫﹐其人體必倦怠﹐精神必短而昏﹐脈必浮散空虛﹐數而不鼓﹐此內無眞气抵當火气﹐如灸之其人必致昏憒而死。常謂艾火不虧人﹐此言悞矣﹗

論病生死法第十

初生如粟﹐裏可容谷﹔外面如麻﹐裏面如瓜﹔外面如錢﹐裏可容拳。起勢大﹐終無害。未老先白頭﹐無膿軟陷休。瘡從疙瘩起﹐有膿生方許。腫潰气昂昂﹐不治自安康。根髙頂又髙﹐八十壽還饒。焮腫易腐爛﹐任大終無恙。瘡髙熱焮疼﹐𨿽苦必然生。瘡軟無神气﹐應補方爲益。肉腫瘡不腫﹐必竟生疑恐。膿穢不進食﹐泄瀉黃泉客。瘡色豬肝紫﹐無膿必定死。綿潰不腐爛﹐內怕葡萄嵌。仰臥不知疼﹐陰證命難生。腐盡有敗气﹐笑裏終生淚。根散瘡平塌﹐神仙無治法。久病目露神﹐必竟命難存。面忽似塗脂﹐十日後分離。敗中有紅肉﹐𨿽重生門路。新肉如板片﹐不食終須變。手足皮枯槁﹐血敗生難保。唇白眼無神﹐腹脹瀉將傾。腌气不滃气﹐𨿽重多生意。眼眶黑色濃﹐癰疽怕此逢。房中香馥馥﹐是病終爲福。瘡熱身微熱﹐輕病何須說﹖生死此中求﹐片言一可決。

察形色順逆第十一

凡看人病﹐兼視其形色﹐後與脈病相參﹐誠識於始﹐以決其終﹐百無一失矣。何以知之﹖陰病見陽色﹐腮顴紅獻﹔陽病見陰色﹐指甲呈靑﹐此二者俱死。又身熱脈細﹐唇吻反靑﹐目珠直視者﹐死。面如塗脂﹐色若土黃﹐油膩黑气塗抹者﹐死。唇舌漧焦﹐鼻生煙煤﹐眼神透露者﹐死。形容憔悴﹐精神昏短﹐身形縮小者﹐死。喘粗气短﹐鼻掀晴露﹐語言讝妄者﹐死。循衣摸牀﹐遺尿失禁﹐撮空者﹐死。頭低項軟﹐眼視無神﹐吸吸短气者﹐死。皮破無血﹐肉綻爛斑﹐麻木不知痛癢者﹐死。齒黃色如煮豆﹐唇白反理無紋﹐耳黑枯焦不聽﹐人中縮而坦平﹐口張气出無回閉﹐鼻煽相隨呼吸行﹐汗出如珠不散﹐痰若膠而堅凝﹐鼻血紅如肺色﹐指甲灣而帶靑﹐神昏神浮﹐神離神亂﹐緇衣生滿面﹐黑气慘天庭﹐逢之都沒命﹐法在此中評。

病有三因受病主治不同論第十二

三因者﹐內因﹑外因﹑不內外因。此說從於先古﹐其詞意尙有發而未盡者。內因者﹐皆起於七情蘊結於內﹐又兼厚味膏粱﹐燻蒸臟腑﹐房欲勞傷﹐虧損元气﹐乃五臟受之﹐其病由此內發者。但發之多在富貴人及肥胖者十有八九﹐其見證瘡多堅硬﹐根蒂深固﹐二便不調﹐飲食少進﹐外軟內堅﹐平陷無膿﹐表實裏虛﹐毒多難出。得此者﹐卽病証之內傷也﹐故曰內因。外因者﹐皆起於六淫﹐體虛之人﹐夏秋露臥﹐當風取涼﹐坐眠濕地﹐以致風寒濕气襲於經絡﹔又有房事後得之﹐其寒毒乘虛深入骨髓﹐與气血相凝者﹐尢重﹔或外感風邪﹐發散未盡﹐遂成腫痛﹐此肌肉血脈筋骨受之。其病由此外來者﹐發之多在不善調攝﹐﹝氵梟﹞薄勞碌人十有八九。見證多寒熱交作﹐筋骨疼痛﹐步履艱辛﹐濕痰流毒﹐以及諸風癱瘓﹐口眼歪斜﹐半身不遂﹐風濕風溫﹐天行時毒等證﹐得此者卽疾病之外感也﹐故曰外因。又有不內外因﹐內無七情幹內﹐外無六淫傷外﹐何由來也﹖其病得之於饑飽勞役﹐喜怒不常﹐飲食者冷熱不調﹐動作者勤勞不惜﹐以致臟腑不和﹐榮衛不順﹐脾胃受傷﹐經絡凝滯﹐故爲疾者外無六經形證﹐內無便溺阻隔﹐其病多生於膜外肉裏肌膚之間﹐似瘰癧痰注气痞癭癅之屬。治法不必發表攻裏﹐只當養气血﹑調經脈﹑健脾和中﹑行痰開郁治之﹐法爲最善。此三因之理盡矣。

調理須知第十三

凡人無病時不善調理﹐而致生百病﹐況旣病之後﹐若不加調攝而病豈能得愈乎﹖其調治有法﹕初起病時先看病者元气虛實﹐次看瘡之陰陽險否﹐然後用藥調治﹐當攻卽攻﹐可補便補﹐不可因循耽悞﹐以致變態不虞也。且患者又當安定心神﹐相忘諸念﹐毋使倉皇﹐乃保神气不得變亂也。再順天時﹐假如夏熱﹐坐臥不可當嵐﹐忌置水於榻前牀下﹔冬寒須避﹐起居常要溫和﹐非燃火不可開瘡看視﹐恐有寒侵﹐致生多變。又未潰之先﹐毒气內作﹐倘有口漧渴證者﹐涼物須當少少與之﹐以滋蘊熱。至膿潰之後﹐生冷硬物一槪禁之﹐不然傷脾損胃﹐膿必難成﹐致瘡軟陷﹐又難收斂。飲食須當香燥甘甜﹐粥飯隨其喜惡﹐毋餐過飽﹐宜少宜熱宜濃﹐方無停滯﹐又得易化故也。如大瘡潰後﹐气血兩虛﹐脾胃並弱﹐必制八仙糕﹐早晚隨食數餅﹐以接補眞元﹐培助根本。再熬參朮膏。如患者脾胃俱虛﹐飲食減少﹐胸膈不寬﹐飲食無味者﹐用白朮膏三匙﹐人參膏二匙﹐淸米湯空心化服﹐喜飲酒者酒化亦可。若精神短少﹐昏沈多睡﹐自汗勞倦﹐懶於動作者﹐用人參膏三匙﹐白朮膏二匙﹐亦酒化服。如肌膚粗濇﹐面蒼不澤﹐或大便血少虛祕﹐以及皮幹發槁者﹐同地黃膏各二匙和服﹐或飲陽春酒更妙。其功彊健精神﹐頓生气血﹐開胃助脾﹐潤肌榮骨。此二藥功甚非小﹐大瘡不可缺之﹐實非艸藥之比。病者當信用之﹐乃無更變。若泛視之﹐則病多反復不常。故有易愈難愈之分﹐實在乎得此失此也。

雜忌須知第十四

凡病𨿽在於用藥調理﹐而又要關於雜禁之法。先要灑掃患房潔淨﹐冬必溫幃﹐夏宜涼帳﹐庶防蒼蠅﹑蜈蚣之屬侵之。一切尼僧孝服﹑經事見行婦女及遠客生人﹐開瘡時俱當忌見。牛犬鮏羴腌臘燻藏之物﹐俱能作渴生幹﹔瓜果梨柿菱棗生冷等類﹐又能損胃傷脾。雞鵝羊肉蚌蛤河豚蝦蟹海腥之屬﹐並能動風發癢﹔油膩煎炒烹炙鹹酸厚味等件﹐最能助火生痰。赤豆蕎面﹐動气發病﹔惱怒急暴﹐多生痞滿﹔飲食太過﹐必致脾殃。瘡愈之後﹐勞役太早﹐乃爲羸證。入房太早﹐後必損壽。不避風寒﹐復生流毒。不減口味﹐後必瘡癢無度。大瘡須忌半年﹐小瘡當禁百日。此誠爲知命君子也。

看法

初起頂髙根活﹐色赤發熱﹐焮腫疼痛﹐日漸髙腫者順。已成焮痛﹐皮薄光亮﹐飲食如常。二便調和﹐身溫者順。已潰膿稠﹐色鮮不臭﹐腐肉自脫﹐焮腫易消﹐身輕者順。潰後膿厚稠黃﹐新肉易生﹐瘡口易斂﹐飲食漸進者順。初起頂平根散﹐色暗微腫﹐不熱不疼﹐身體倦怠者逆。已成腫堅﹐色紫不作膿不腐潰﹐惟口漧多煩躁者逆。已潰皮爛﹐肉堅不腐﹐腫仍不消﹐痛仍不減﹐心煩者逆。潰後膿水淸稀﹐腐肉𨿽脫﹐新肉不生﹐色敗臭穢者死。

腫瘍治法

初起知痛或不痛﹐起發或不發﹐毋論陰陽表裏﹐日數遠近﹐但未見膿者﹐俱宜灸之﹔旣灸﹐不知痛癢﹐明灸之。焮腫發熱﹐疼痛有時﹐脈浮數﹐無便祕者﹐宜藥托之。身體拘急﹐脈緊惡寒﹐飲熱就暖者﹐邪在表也﹐宜汗之。腫硬痛深﹐口漧便祕﹐身熱脈實者﹐邪在裏也﹐宜下之。焮痛勢甚﹐煩躁飲冷﹐舌漧口燥者﹐火在上也﹐宜淸之。腫痛堅硬﹐背如負石﹐惡心漧嘔﹐邪毒在內﹐解毒拔之﹐腫痛日深﹐內膿不出﹐瘀肉塗塞瘡口者﹐急宜開割之。軟漫不作膿及不腐潰者﹐陽气虛也﹐壯脾胃﹐助陽气。身涼自汗﹐手足並冷﹐六脈虛細﹐便泄﹐陽脫也﹐急溫之。

潰瘍治法

膿熟不潰﹐瘡不焮熱﹐食少便溏者﹐脾虛也﹐補托溫中。膿淸或多﹐瘡口散大﹐不生肌者﹐裏虛欲變證﹐峻補之。腐肉𨿽脫﹐新肉生遲﹐如凍色者﹐肉冷肌寒﹐大溫气血。潰後食少﹐心煩不睡﹐發熱作渴﹐脾弱陰虛﹐補中益气。身涼脈細﹐倦怠懶言﹐食不知味者﹐脾弱也﹐醒脾助胃。風寒襲於瘡口﹐皮白綻而不收斂者﹐外照而內溫補。潰後面黃肌瘦﹐膿水淸稀﹐瘡色淡白者﹐當香燥助脾。脈大無力﹐細濇微沈﹐自汗身涼者﹐气血俱虛﹐峻補之。出血或膿多﹐五心煩熱﹐躁甚不眠者﹐亡陽也﹐急補之。瘡口已合﹐經犯房勞﹐或值急暴復崩潰者﹐仍助气血。

瘡名十律

背之左右謂疽癰﹐手膊肩臂亦相同。肺疽居右癰居左﹐蜂癰左右近喉嚨。耳後右爲銳毒看﹐夭疽左耳後相逢。左右兩肩名搭手﹐井疽正發在心中。

流注牽藤六七成﹐發於心下正臍平。脇疽生在脇肋下﹐陰疽大體近期門。穿踝疽穿孤拐下﹐腳气原來腳底生。左爲便毒右魚口﹐鶴膝風從膝眼成。

肩下臑癰腋下疽﹐喉嚨上下气癰醫。當脈兌疽君可記﹐三寸相離穿骨基。紅絲疔從手上起﹐蛾子喉風口內隨。腎疽當腎生左右﹐三里穴發附陰疽。

離臍四寸爲嚇癰﹐再髙三寸號幽癰。腸癰還從臍突起﹐胸疽乳上心肺中。合谷一疔名虎口﹐蛇頭魚肚指頭逢。腦後一疽名玉枕﹐莫作如常一樣同。

肩疽樂疽居右手﹐石橊離肘上三分。左元陰右襠疽發﹐咬骨陰包穴上生。淵疽腎上腿附骨﹐佛頂疽生腦頂門。人世毒瘡當切記﹐管教患者卽安生。

顴骨爲疔唇上疽﹐鬢邊所發亦疽醫。眉中鳳眉旁侵腦﹐黑疔耳內不爲奇。鼻內生疔當速療﹐透腦原來髮際基。眉尾瘭疽是大毒﹐頰疔魚眼近腮齊。

馬刀瘰癧气癭瘡﹐一气生來在頸間。虎毒龍泉唇上下﹐對口原來發下藏。牙根唇上癰莫異﹐牙下生之疽一行。頂牙縫突爲疔治﹐休作人間容易瘡。

心肝脾肺腎癰疽﹐當看胸中穴道醫。更有黃頭並白泡﹐發無定處速如飛。左爲坐馬右下馬﹐尾骨頭尖鸛口疑。此物殺人能致命﹐火急攻醫切莫遲。

婦人之乳有數種﹐髙腫爲癰堅硬疽。還有乳巖眞惡證﹐腫如頑石破如墟。鈕扣之風生頸項﹐裙帶風瘡腳下需。又有濕臁瘡等疾﹐總生下腿上安居。

嬰兒走馬爛牙疳﹐黑腐沿開臭不堪。赤遊丹毒渾身到﹐鵝口瘡苔滿口漫。風瘡奶癬多搔癢﹐血灌膿窠痛欠安。還有心脾胎熱證﹐口疳重舌一般看。

疔瘡論

夫疔瘡者﹐乃外科迅速之病也。有朝發夕死﹐隨發隨死﹔有三日五日而不死﹐一月半月而終死。此在於毒中之淺深﹐臟腑之乖逆﹐節候之寒溫﹐肅殺之瞬息。畜類屍忤﹐性情激變﹐暴戾一時﹐發生立判。人之气血虛者﹐各隨臟腑而中之。且如毒气發於心經者﹐生爲火焰疔。其患多生唇口手掌指節間﹐其發初生一點紅黃小泡﹐抓動癢痛非常﹐左右肢體麻木﹐重則寒熱交作﹐頭運眼花﹐心煩發躁﹐言語昏憒﹐此等出於心經之病也。毒气發於肝經者﹐生爲紫燕疔。其患多生手足腰脇筋骨之間﹐初生便作紫泡﹐次日破流血水﹐三日後串筋爛骨﹐疼痛苦楚﹐重則眼紅目瞇﹐指甲純靑﹐舌彊神昏﹐睡語驚惕﹐此等出於肝經之病也。毒气發於脾經者﹐生爲黃鼓疔。其發初生黃泡﹐光亮明潤﹐四邊紅色纏繞﹐其患初生口角腮顴﹐眼泡上下﹐及太陽正面之處﹐發之便作麻癢﹐繃急硬彊﹐重則惡心嘔吐﹐肢體木痛﹐寒熱交作﹐煩渴幹噦﹐此等出於脾經之病也。毒气發於肺經者﹐生爲白刃疔。其發初生白泡﹐頂硬根突﹐破流脂水﹐癢痛驟然﹐易腐易陷﹐重則腮損咽焦﹐毛聳肌熱﹐咳吐膿痰﹐鼻掀气急﹐此等出於肺經之病也。毒气發於腎經者﹐生爲黑靨疔。其患多生耳竅胸腹腰腎偏僻軟肉之間﹐其發初生黑斑紫泡﹐毒串皮膚﹐漸攻肌肉﹐頑硬如釘﹐痛徹骨髓﹐重則手足靑紫﹐驚悸沈困﹐軟陷孔深﹐目睛透露﹐此等出於腎經之病也。以上五疔﹐相應五臟。又紅絲疔起於手掌節間﹐初起形似小瘡﹐漸發紅絲﹐上攻手髆﹐令人多作寒熱﹐甚則惡心嘔吐。遲者紅絲至心﹐常能壞人。用鍼於紅絲盡處﹐挑斷出血﹐尋至初起瘡上挑破﹐俱用蟾酥條插入膏蓋﹐內服汗藥散之自愈。凡治此證﹐貴在乎早。初起卽治者十全十活﹐稍遲者十全五六﹐失治者十全一二。初起項以上者﹐三陽受毒﹐必用鈹鍼刺入瘡心四五分﹐挑斷疔根﹐令出惡血﹐隨用回疔丹或蟾酥條插入孔內﹐膏蓋之。如項之以下者﹐三陰受毒﹐卽當艾灸。灸之不痛﹐亦須鍼刺插藥方效。隨後俱用蟾酥丸。冬月萬靈丹﹐發其大汗﹐毒方得解﹐庶不稽畱毒气﹐致生變證。今人治法﹐不論陰陽表裏﹐部位上下﹐凡見是瘡﹐便加艾灸。殊不知頭乃諸陽之首﹐亢陽熱極所致﹐其形𨿽小﹐其惡甚大﹐再加艾灸﹐火益其勢﹐逼毒內攻﹐反致倒陷走黃之證作矣。旣作之後﹐頭面耳項﹐俱能發腫﹐形如屍胖﹐七惡頓起﹐治𨿽有法﹐百中難保一二。外又有疔名數種﹐形狀紛紛﹐故有舊說﹐未及重錄也。

看法

初起如疥﹐形如粉刺﹐或小泡﹐或疙瘩﹐結腫不散者﹐順。瘡腫不作寒熱﹐亦不惡心﹐飲食有味﹐手足溫暖者﹐順。形勢已成﹐瘡腫肉不腫﹐四圍白色﹐多痛少癢﹐作膿者﹐順。已潰出膿﹐瘡仍髙腫﹐肉色鮮明﹐根內紅活漸平者﹐順。初起似疔非疔﹐軟慢灰色﹐四邊瘡根平塌漫腫者﹐凶。未發前先作寒熱如瘧﹐惡心不食﹐後出瘡如蚊迹蚤斑﹐或靑紫黑泡﹐軟陷無根﹐腐爛深孔﹐气粗足冷者﹐逆。瘡形似魚臍﹐頂凹灰白﹐軟漫相兼﹐脈細身冷者﹐多逆﹔已成﹐肉腫瘡不腫﹐根腳走散﹐瘡頂空腐﹐血水气穢者﹐死。凡疔生項之以上﹐鍼刺不疼﹔項之以下﹐灸之不痛﹐俱死。已經走散﹐頭項耳面俱腫﹐煩躁脈細﹐痰動喘急者﹐死。日久原瘡無迹﹐走散之處仍復作膿﹐脈數唇焦﹐終死。病𨿽險惡﹐歲運順者﹐可活﹔瘡𨿽微險﹐歲運逆者﹐常危。

治法

初生項之以上者﹐必先鍼刺以去惡血﹐庶毒不攻內。初發項之以下者﹐必先艾灸以殺其勢﹐庶不侵良肉。發熱惡寒﹐身體拘急﹐六脈緊數﹐邪在表也﹐宜汗散之。身體發熱﹐口噪咽漧﹐脈實有力﹐二便祕濇者﹐宜下之。鍼刺之後﹐瘡不作腐﹐邊腫不消﹐仍加插藥內用補托。初起悞灸﹐致毒走黃不住者﹐急當隨走處砭去惡血。惡寒發熱﹐漧嘔心煩作渴﹐悶亂神昏﹐宜解毒淸心﹐托裏護膜。潰後气血受傷﹐神怯食少﹐睡臥不寧﹐宜助脾胃斂神气。將愈後气血漸復﹐飲食當進﹐仍作渴者﹐急滋養腎水。

多骨疽論

多骨疽者﹐由瘡潰久不收口﹐乃气血不能運行至此﹐骨無榮養所致。細骨由毒气結聚﹐化成大骨。由受胎時精血交錯而結﹐日後必成此疽也。但腎主骨﹐宜服腎气丸﹑十全大補湯﹐先補脾腎﹔次用艾附餅灸之﹐令溫暖﹐腐毒朽骨﹐自然脫盡﹐生肌斂口而愈。古今圖書集成醫部全錄卷三百六十四

外科癰疽疔毒門

方

內疏黃連湯治嘔啘心逆﹐發熱而煩﹐脈沈而實﹐腫鞕木悶而皮色不變﹐根腳深大﹐病因在內臟腑祕濇﹐當急疏利之。

黃連芍藥當歸檳榔木香黃芩梔子薄荷桔梗甘艸各一兩連翹二兩

右除檳榔﹑木香爲末外﹐並銼﹐每服一兩﹐水一盞半﹐煎一盞﹐先喫一二服﹔次每服加大黃一錢﹐再加二錢﹐以利爲度。如有熱證﹐止服黃連湯﹔大便祕濇﹐加大黃﹔如無熱證﹐止用復煎散時呷之。如此內外皆通﹐榮衛和調﹐則經絡自不遏絕矣。

內托復煎散治腫焮於外﹐根盤不深﹐形證在表﹐其脈浮﹐痛在皮內﹐恐邪气盛則必侵於內﹐急須內托以救其裏。

地骨皮黃芪防風各二兩桂五錢芍藥黃芩白朮茯苓人參甘艸當歸防己各一兩

右﹝口父﹞咀﹐先將蒼朮一斤﹐用水五升﹐煎至三升﹐去蒼朮滓﹐入前藥十二味﹐再煎至三四盞﹐絞取淸汁﹐作三四服﹐終日服之。又煎蒼朮滓爲湯﹐去滓﹐再依前煎十二味藥滓服之。此除濕散郁熱﹐使胃气和平。如或未已﹐再作半料服之。若大便祕及煩熱﹐少服黃連湯﹔如微利煩熱已退﹐卻服復煎散半料。如此便榮衛俱行﹐邪气不能內侵也。

當歸黃芪湯治瘡瘍﹐臟腑已行而痛不可忍者。

當歸黃芪生漧地黃川芎地骨皮芍藥各半錢

右﹝口父﹞咀﹐水煎服。如發熱﹐加黃芩﹔如煩躁不能睡臥﹐加梔子﹔如嘔則是濕气侵胃﹐倍加白朮。

右三方乃易水師弟治瘡之三法﹐今特列於篇首﹐而以古今諸方臚列於後﹐臨病之工﹐詳審脈證而施用之﹐庶乎可以無失矣。

托裏榮衛湯治癰疽疔腫﹐及無名腫毒。

桂枝七分人參黃芪紅花眞茅朮柴胡連翹當歸身羌活黃芩防風甘艸炙﹐各一錢

右作一服﹐水一鍾﹐酒一鍾﹐煎至一鍾﹐食前服。

加味當歸飲子治諸瘡瘍。諸痛癢瘡﹐皆屬心火。火郁則發之。

當歸生地黃升麻各五錢防風二錢五分荊芥穗何首烏各二錢柴胡白芍藥川芎羌活黃芪各二錢紅花蘇木甘艸各一錢

右﹝口父﹞咀﹐每服五錢﹐水二盞﹐生薑三片﹐煎至八分﹐食遠服。沐浴取微汗效速﹐使血气通和﹐服之應效。

人參敗毒散

人參獨活柴胡桔梗炒枳殼麩炒羌活茯苓川芎前胡甘艸各一錢作一劑﹐水二鍾﹐姜三片﹐煎一鍾﹐服後服內托復煎散。

郭氏神效烏金散治癰疽疔腫時毒附骨疽諸惡瘡等證。若瘡黑陷如石堅﹐四肢冷﹐脈細﹐或時昏昧﹐讝語循衣﹐煩渴﹐危篤者﹐服此汗之瘡起。

蒼耳頭端午午時收艸烏頭火麻頭火日收木賊去節蝦蟆頭樺皮節酥炙麻黃去根節

右曬漧各等分﹐同入磁器內﹐鹽泥固濟﹐炭火內從早煆至申分﹐如黑煤色爲度﹐碾爲末﹐每服二錢﹐病重者三錢﹐用熱酒調下。未乖僖環Ｈ綰骨瑓s服解毒疏利之藥。如修合此藥﹐必選天晴好日﹐於靜室中勿令雞犬貓畜及陰人見之。又名首功元黑散。

奪命丹治諸般腫毒疔疽惡瘡。

蟾酥輕粉各五分朱砂三錢白礬枯寒水石銅綠乳香沒藥麝香各一錢蝸牛二十一粒﹐另研

右件爲細末﹐將蝸牛另碾一處﹐如丸不就﹐用好酒糊爲丸如菉豆大﹐每服一丸﹐生蔥三五莖嚼極爛﹐吐於手心﹐包藥在內﹐熱酒和蔥送下﹐如重車行五七里﹐汗出爲效。重者再服一二丸。

蟾酥丸治疔黃一切惡瘡。

川烏蓮花蕊大朱砂各一錢半乳香沒藥各二錢輕粉蟾酥各一錢麝香五分

右爲細末﹐糊爲丸﹐豌豆大﹐每服一丸﹐病重者二丸﹐依前法服取汗。

右三方﹐郭氏稱爲首藥﹐皆主乎發散。首出太陽例﹐後二方出少陰例。然皆劫劑也﹐智者當較輕重陰陽之分取擇用之。

寸金丹二名返魂丹﹐三名再生圓﹐四名追命丹﹐五名延壽圓﹐六名來蘇圓﹐七名知命圓﹐八名得道圓﹐非人勿示。此方若有人身患瘡未爛者﹐與三圓服之﹐咽下便活。如口噤﹐但斡開牙關﹐研化三圓﹐灌下喉中立生。此方治發背腦疽癰腫﹐徧身附骨腫痛﹐先覺時飲水﹐口中煩渴發熱﹐四肢沈重﹐體壯熱。

麝香一分南乳香烏金石輕粉雄黃狗寶沒藥各一錢粉霜黃蠟各三錢硇砂五錢鯉魚膽狗膽各一个﹐陰漧用金頭蜈蚣七條全者﹐酥炙頭胎男孩兒乳一合蟾酥二錢

右件爲細末﹐除黃蠟﹑乳汁二味熬成膏子﹐同和丸如菉豆大﹐小兒丸如芥子大﹐每服一丸﹐病重者加至三丸﹐白丁香七个研爛﹐新汲水調送下﹐用衣服蓋之睡﹐勿令透風﹐汗出爲度。大段疼痛如無頭瘡腫﹐不過三服﹐立效。服藥後﹐喫白粥瓜虀就睡﹐大妙。

烏金散治疔毒腫痛。

牙皂四分人言制蟾酥麝香各五分血餘煆過蛇蛻煆過露蜂房煆﹐各一錢蟬蛻酒洗血竭乳香僵蠶炒去絲﹐各二錢全蠍三錢﹐湯泡七次辰砂研水飛雄黃穿山甲炙黃﹐各二錢半天龍四錢﹐酒炙去頭足川烏尖沒藥

右各爲細末﹐稱準分兩和勻﹐每服三分﹐赤砂糖調蔥頭酒送下﹐取汗爲度。

勝金丹治證同前。

麝香白砒制﹐各五分蟾酥一錢雄黃辰砂乳香沒藥血竭各錢半全蠍泡炙天龍去頭足炙穿山甲炙﹐各三錢僵蠶炙﹐五錢

右爲細末和勻﹐服法同前。

奪命丹治證同前。

輕粉麝香白砒制﹐各五分白礬煆研血竭各一錢蟾酥酒化銅綠寒水石煆乳香沒藥雄黃各二錢蝸牛二十一个﹐連殼

右爲末﹐先將蝸牛研爛如泥﹐勻和前藥爲丸如菉豆大﹐辰砂一錢爲衣。如丸不就﹐加好酒打三五百下。每服二三丸。先用蔥白三寸與病者嚼爛﹐吐於男左女右手心﹐將藥丸裹入蔥白﹐用無灰酒一鍾熱送下﹐被蓋取汗爲度。重者不過三服。

內托羌活湯

羌活黃蘗酒洗﹐各二錢防風槁本連翹當歸各一錢肉桂三分甘艸炙蒼朮陳皮各五分黃芪一錢五分

右作一服﹐酒二大盞﹐水一大盞﹐煎至一盞﹐去滓熱服﹐空心。以夾被蓋覆其癰﹐使藥行罷去之。一服愈。

托裏溫經湯治寒覆皮毛﹐郁遏經絡﹐不得伸越﹐熱伏榮中﹐聚而赤腫﹐痛不可忍﹐惡寒發熱﹐或相引肢體疼痛。

麻黃去根節白芷當歸各二錢防風去蘆葛根各三錢升麻四錢炙艸白芍各錢半人參蒼朮各一錢

右銼如麻豆大﹐每服稱一兩﹐水二盞﹐先煮麻黃令沸熟去沫﹐再下余藥﹐同煎至一盞﹐去滓﹐大溫服訖﹐臥於暖處﹐卽以綿衣覆之﹐得汗而散。

當歸拈痛湯治一切風濕熱毒﹐浸淫瘡瘍﹐下注濕毒﹐腳膝生瘡赤腫﹐裏外臁瘡﹐膿水不絕﹐或癢或痛﹐脈沈緊實數動滑者﹐並宜服之。

羌活人參苦參酒制葛根眞茅朮升麻各二錢黃芩酒制茵陳葉酒拌炒甘艸炙﹐各半兩防風當歸身知母酒制澤瀉豬苓各三錢白朮一錢半

右﹝口父﹞咀﹐每服一兩﹐水煎﹐空心服﹐臨睡再服之。

復煎散治癰疽發背。

黃蘗黃芩黃連知母生地酒洗﹐各一錢防己山梔羌活黃芪麥門冬甘艸炙獨活人參各半錢當歸尾二錢陳皮防風梢甘艸梢生蘇木當歸身五味子豬苓槁本連翹桔梗各一錢半

右﹝口父﹞咀﹐每服四錢﹐水一盞﹐煎至七分﹐去滓﹐隨證上下﹐食前後服。

金鍼散治發背諸瘡腫。

皂角鍼春取一半新采﹐一半黑者

右一味﹐不拘多少﹐曬榦爲末﹐食後酒調二三錢服。

精要十宣散

人參當歸黃芪各二兩川芎防風厚朴桔梗官桂甘艸白芷各一兩

右爲細末﹐每服二錢﹐加至六錢止﹐熱酒調下。日數服﹐以多爲妙。不飲酒者﹐用木香濃煎湯下﹐然不若酒力之勝也。許學士云﹕此方得於都下異人﹐濟苦者﹐不可勝數。

十六味流气飲治無名惡腫癰疽等證。

川芎當歸芍藥防風人參木香黃芪官桂桔梗白芷檳榔厚朴烏藥甘艸紫蘇枳殼

右﹝口父﹞咀﹐水煎服。

千金托裏散治一切瘡腫﹐發背﹐疔瘡。

黃芪一兩半厚朴防風桔梗各二兩連翹二兩二錢木香不見火沒藥各三錢乳香二錢當歸半兩川芎白芷芍藥官桂人參甘艸各一兩

右爲細末﹐每服三錢﹐酒一大盞﹐煎三二沸﹐和滓溫服。

托毒散【《鬼遺》】治癰疽初起髙腫﹐發痛不定﹐喘息气粗。

附子一枚﹐炮去皮尖當歸麻黃甘艸官桂川芎羌活石葦龍膽艸

右九味等分爲末﹐每服二錢﹐水一大盞﹐姜三片﹐鹽少許同煎。

聖濟射幹湯治癰疽發背諸瘡腫痛﹐脈洪實數者。

射幹犀角升麻元參黃芩麥門冬大黃各一兩山梔半兩

右﹝口父﹞咀﹐每服五錢﹐加竹葉﹑芒硝一錢﹐以利爲度。

托裏散治一切惡瘡發背疔疽便毒始發﹐脈洪實數﹐腫甚欲作膿者﹐三服消盡。

川大黃牡蠣﹝艸舌﹞蔞根皂角鍼﹝石卜﹞硝連翹各三錢當歸金銀花各一兩赤芍藥黃芩各一錢

右爲粗末﹐每半兩﹐水酒各半煎服。

破棺丹治諸熱腫﹐一切風熱瘡證﹐發熱多汗﹐大渴便祕﹐讝語結陽之證。

大黃二兩半﹐半生半熟芒硝甘艸各二兩

右爲末﹐煉蜜丸如彈子大﹐每服半丸﹐病重一丸至二丸﹐食後﹐童便入酒半盞化服﹐或白湯合酒化服。

瀉心湯治瘡毒癰腫﹐發躁煩渴﹐脈實洪數者。

大黃四兩黃連山梔漏蘆澤蘭連翹黃芩蘇木各二兩犀角一兩

右﹝口父﹞咀﹐每服三五錢﹐水煎服。

淸涼飲治瘡瘍煩躁﹐飲冷焮痛﹐脈實大便祕結﹐小便赤濇。

大黃炒赤芍藥當歸甘艸各二錢

右﹐水煎服。

精要漏蘆湯

黃芪生連翹沈香大黃漏蘆各一兩粉艸半兩

右爲細末﹐每服二錢﹐姜棗湯調下。

內消升麻湯治血气壯實﹐若患癰疽﹐大小便不通。

升麻大黃各二兩黃芩一兩半枳實麩炒當歸芍藥甘艸炙﹐各一兩

右﹝口父﹞咀﹐水煎﹐食前服。

孫眞人單煮大黃湯脈實沈而數﹐膏粱食肉之輩﹐大腑祕者﹐詳審用之。

錦文大黃酒洗去皮

右一味﹐剉如麻豆大﹐水煮服。

宣毒散治一切瘡毒﹐其功不可盡述。

大黃煨白芷各五錢作一劑﹐水二鍾﹐煎一鍾﹐食前服。

內托散治諸腫毒惡瘡﹐一服立愈。

大黃牡蠣各半兩﹝艸舌﹞蔞二枚甘艸三錢

右銼﹐每服三錢﹐水一大碗﹐煎七分﹐去滓溫服。

車螯散治癰疽初發腫痛﹐或少年熱盛發背等﹐急宜宣毒利下﹐熱退爲度。大人小兒﹐四季皆可服之。

紫背車螯一雙﹐鹽泥固濟﹐火煆通紅﹐置地上﹐出去火毒用輕粉甘艸各二錢大黃五錢黃芩漏蘆去須瓜根各半兩

右爲末﹐每服二錢﹐薄荷湯下速利﹐酒亦可。

內消丸【《寶鑑》】治瘡腫初生﹐及瘰癧結核﹐熱毒郁滯﹐服之內消。

薄荷葉皂角不蛀者﹐水煮至軟﹐二味煎濃膏牽牛取頭末﹐各半斤靑皮陳皮各一兩沈香半兩廣朮炮京三稜炮﹐各三錢

右爲末﹐入牽牛頭末﹐用煎膏和丸如菉豆大﹐每服三十丸﹐煎連翹湯送下﹐食後。

神仙解毒萬病丸一名追毒丸﹐一名玉樞丹﹐一名紫金錠。治一切毒及菇子鼠莽菌蕈金石﹐或喫疫死牛馬河豚等毒﹐或時行瘟疫﹐山嵐瘴瘧﹐急喉閉﹐纏喉風﹐脾病黃腫﹐赤眼﹐及衝冒寒暑﹐熱毒上攻﹐或自縊或溺水﹐或打撲傷損﹐癰疽發背﹐瘡腫湯火﹐或蛇虫犬鼠所傷﹐或中邪狂走﹐鬼胎鬼气﹐並宜服之。居家出入﹐不可無此藥﹐眞濟世衛身之寶。

文蛤三兩﹐用淡紅黃色者捶碎洗淨﹐一名五倍子山慈姑二兩續隨子去殼研﹐以紙包壓去油再研﹐一兩紅芽大戟洗淨﹐一兩五錢麝香三錢﹐研

右各另爲細末和勻﹐以糯米粥和合於木臼中﹐杵千餘下﹐每料分作四十錠﹐於端午﹑重陽﹑七夕合。如欲急用﹐辰日亦得。勿令婦人孝服不具足人﹐及雞犬之類見之。合宜珍重﹐否則無效。如癰疽發背未破﹐用冷水磨塗痛處並服﹐良久覺癢立消。陰陽二毒﹐傷寒心悶狂語﹐胸膈壅滯﹐邪毒未發﹐及瘟疫山嵐瘴气﹐纏喉風﹐冷水入薄荷一葉同研下。急中顚邪﹐喝叫亂走﹐鬼胎鬼气﹐並用暖無灰酒下。自縊或落水死﹐心頭暖者﹐及驚死鬼迷死﹐未隔宿者﹐並冷水磨灌下。蛇犬蜈蚣傷﹐並用冷水磨塗傷處﹐如腹脹或迷悶者﹐更宜服之。諸般瘧疾﹐不問新久﹐臨發時﹐煎桃柳枝湯下。小兒急慢驚風﹐五疳八痢﹐蜜水薄荷一葉同磨下。牙關緊急﹐磨一錠﹐外塗內服﹐量大小用之。牙痛酒磨塗及含少許吞下。湯火傷﹐東流水磨塗傷處。打撲傷損﹐炒松節酒下。年深日久﹐頭痛太陽疼﹐用酒入薄荷磨紙花貼太陽穴上﹐並服之。諸般癇疾﹐口眼歪斜﹐眼目掣眨﹐夜多唾涎﹐言語謇濇﹐卒中風口噤﹐牙關緊急﹐筋脈攣縮﹐骨節風腫﹐手腳疼痛﹐行步艱難﹐一應風气疼痛﹐並用酒磨下。有孕婦人不可服。

郭氏瑞效丸治腸癰﹑胃癰﹑內積﹐兼治男子婦人積聚證。

當歸京三稜檳榔木鱉山甲炒﹐各一兩牡蠣爲末炒山甲﹐都用連翹枳殼各一兩半硇砂焙琥珀各一兩巴豆二十一粒﹐去油麝香少許

右爲末﹐酒糊爲丸桐子大﹐每服十丸至二三十丸﹐溫酒下﹐臨臥再服。如利動臟腑﹐減丸數。大小便有膿血出者﹐卻用別藥調治之。

萬靈奪命丹郭氏又名廷壽濟世膏。治一切瘡腫疔疽﹐初起脈沈實﹐及服汗藥後﹐毒气在裏不盡者﹐宜此下之。

朱砂鹽花各二錢半雄黃明礬生用楓香各二錢赤石脂黃丹飛過琥珀眞輕粉各一錢五分巴豆去殼水煮十沸蓖麻子另研﹐各七七个麝香片腦各一錢

右爲末﹐用巴豆蓖麻子膏和藥爲丸﹐如和不就﹐加煉蜜就成膏﹐收磁器內。如用時﹐旋丸芡實大﹐每服一丸﹐井華水下﹐或湯亦得。忌熱物半日。大人小兒﹐以意加減與服。

一粒金丹治一切惡瘡癰腫﹐無名腫毒。

沈香木香乳香各五分巴豆霜一錢半各爲細末﹐照稱分數和勻﹐用黑肥棗一个半﹐去皮搗爛爲丸如芡實大﹐每服一丸﹐量人虛實﹐先呷水一口﹐行一次。胃气壯實者﹐只可呷水三四口﹐不可太過。後用水一口送藥下﹐行盡數次﹐以米飲補之。

威靈仙飲

生威靈仙不拘多少爲末每服一錢﹐空心溫酒調服﹐逐日微利爲度。

五香連翹湯治諸瘡腫﹐初覺一二日便厥逆﹐咽喉塞﹐發寒熱。

沈香木香麝香丁香連翹射幹升麻獨活桑寄生甘艸炙﹐各一兩乳香木通各二兩大黃一兩半

右﹝口父﹞咀﹐每服五錢﹐水一盞半﹐煎七分﹐溫服取利。

千金漏蘆湯治癰疽丹痃惡肉﹐時行熱毒赤腫。

漏蘆連翹黃芩白蘞枳殼升麻粉艸麻黃﹝石卜﹞硝各一兩大黃一兩半

右除硝外﹐每服二錢﹐水一盞﹐姜三片﹐薄荷三葉﹐同煎溫服﹐取利爲度。

防風通聖散治時毒熱毒﹐便祕熱燥﹐若時毒饑饉之後﹐胃气虧損者﹐須當審察﹐非大滿大實不用。

防風當歸川芎芍藥大黃芒硝連翹薄荷麻黃桔梗石膏黃芩滑石各一兩白朮山梔荊芥各二錢五分甘艸二兩

右﹐水煎服﹔或爲末﹐白湯調下。仍量人虛實。

中和湯治瘡屬半陰半陽﹐似潰非潰﹐似腫非腫﹐此因元气虛弱﹐失於補托所致。

人參陳皮各二錢黃芪白朮當歸白芷各一錢半茯苓川芎皂角刺炒乳香沒藥金銀花甘艸節各一錢

右﹐水酒各半煎服。

內托散一名護心散。一日至三日內﹐宜連進十數服。

眞菉豆粉一兩明乳香半兩﹐慢火於銀石器中炒﹐手指攪使幹﹐急傾出﹐搧冷﹐研極細

右研令勻﹐每服二錢至三錢﹐濃煎甘艸湯調下﹐時時細呷﹐要藥常在胸膈間。若毒衝心﹐有嘔逆之證﹐大宜服此。如有寒而嘔逆﹐不宜服此﹐當用辛熱。

國老膏治一切癰疽﹐能消腫逐毒﹐使毒不內攻﹐其效不可具述。

甘艸大者二斤

右捶碎﹐河水浸一宿﹐揉令漿汁濃﹐去盡筋滓﹐再用絹濾過﹐銀石器內慢火熬成膏﹐用器收之。每服一二匙﹐無灰酒﹐或白湯亦可。曾服燥藥丹劑者﹐亦解之。《本事方》每甘艸一斤﹐分作三服﹐溫酒調下。今云一二匙﹐恐力少也。

解毒散治癰疽始覺﹐便宜服。

犀角屑升麻﹝石卜﹞硝赤芍木通各一兩﹐銼石膏二兩元參麥冬去心甘艸生銼﹐各半兩

右﹐每服四錢﹐水一中盞﹐煎至六分﹐去滓溫服﹐無時。

淸心內固金粉散又名金花散。

辰砂另研白茯苓人參甘艸各七錢半菉豆粉四兩﹐研白豆蔻仁﹝石卜﹞硝另研﹐各半兩雄黃研腦子研麝香研﹐各二錢半

右以參﹑苓﹑白豆蔻諸藥爲末﹐入研藥令勻﹐每服一錢半﹐蜜湯調下﹐無時候。此藥專治惡瘡熱盛焮痛﹐作渴煩躁。此藥解毒。

內追毒丹淸心解毒散潮。

大朱砂雄黃生犀角琥珀以上並別細研黑角沈香各五錢麝香一錢

右爲末﹐煉蜜丸梧桐子大﹐每服二十丸﹐燈心薄荷湯下。

獨勝散治癰疽﹐皆緣血滯气凝而致者。

香附子去毛令淨﹐以生薑汁淹一宿﹐焙漧﹐研極細

右無時﹐以白湯調二錢服之。又云疽疾多因怒气得之。若有此疾﹐必多怒﹐但服香附﹐進食寬气自有效。

遠志酒治一切癰疽發背癤毒惡候﹐浸有死血陰毒在中﹐則不痛﹐敷之卽痛﹔有憂怒等气積而內攻﹐則痛不可忍﹐敷之卽不痛﹔或蘊熱在內﹐熱逼人手不可近﹐敷之必淸涼﹔或气虛血弱﹐潰而不斂﹐若七情內郁﹐治之必愈。

遠志不以多少泔浸﹐捶去心﹐榦爲末酒一盞﹐調末三錢﹐澄淸飲之﹐以滓敷於患處。

五香散升降諸气﹐宣利三焦﹐疏導壅滯﹐發散邪熱﹐治陰陽之气鬱結不消﹐諸熱蘊毒﹐腫痛結核﹐或似癰癤而非﹐使人頭痛惡心﹐寒熱气急。

木香丁香沈香乳香藿香各等分

右銼散﹐每服三錢﹐水一盞半煎﹐食後溫服。

忍冬酒初發便當服此﹐或貧乏中﹐或居鄕僻田夫野老﹐百發百中。

忍冬藤生取一把﹐以葉入砂盆研爛﹐入酒少許﹐調和得所﹐塗敷四圍﹐中心畱一口﹐又取五兩﹐用木捶搗碎﹐不犯鐵器甘艸生銼﹐一兩

右二味﹐入砂瓶內﹐用水二碗﹐文武火煎至一碗﹐入好酒一大碗﹐煎十數沸﹐去渣﹐分爲三服﹐一日連夜進盡。病勢重﹐一日夜可二劑。

生地黃散治發癰腫熱毒疼痛﹐心神煩悶。

生地黃二兩川大黃銼碎炒川升麻黃芩地骨皮當歸銼微炒木通赤芍藥黃芪元參甘艸生﹐各一兩赤茯苓一兩半

右爲散﹐每服四錢﹐水一中盞﹐入竹葉二七片﹐煎至六分﹐去滓﹐不拘時溫服。

阿膠飲子【《精要》】明阿膠炒如珠粉艸各一兩橘紅半兩

右﹝口父﹞咀﹐分作三服﹐以水一盞﹐煎七分﹐去滓溫服。

牛膠飲截癰疽惡瘡發險處﹐服之﹐使毒气不攻於內。

牛膠通明者﹐四兩用酒一碗入膠內﹐重湯煮﹐鎔透攪勻﹐傾出更浸酒﹐隨意飲﹐能飲者以醉爲度。此方活人甚多。

黃礬丸服過一兩以上﹐無不取效﹐最止疼痛﹐不傷臟腑﹐活人不可勝數。

白礬一兩黃蠟半兩

右﹐和丸如桐子大﹐每服十丸﹐漸加至五十丸﹐溫酒送下。如未破卽消﹐已破卽合。一日服百粒則有效﹐能防毒气內攻﹐尢能護膜﹐始終須服半斤。瘡愈後服之尢佳。

托裏消毒散﹐治胃气虛弱﹐或因克伐不能潰散﹐服之未成卽消﹐已成卽潰﹐腐肉自去﹐新肉自生。若腐肉旣潰﹐而新肉不能收斂﹐屬气虛者四君子湯爲主﹐屬血虛者四物湯爲主﹐气血俱虛者十全大補湯爲主。並忌寒涼消毒之劑。

人參黃芪鹽水拌炒當歸酒拌芍藥炒川芎白朮炒白茯苓各一錢金銀花白芷各七分甘艸炙連翹各五分

右﹐水煎服。

托裏散治瘡瘍因气血虛不能起發腐潰收斂﹐及惡寒發熱者﹐宜用此補托。其屬六淫七情及諸經錯雜之邪而爲患者﹐當各審其因而參以主治之劑。其屬胃气虛弱者﹐當以六君子湯爲主。

人參气虛者多用之黃芪炒﹐各二錢白朮炒陳皮當歸熟地黃自制白芍藥酒炒茯苓各一錢半

右﹐水煎服。

散毒飲子治癰疽初覺﹐腫結未成者﹐可以消散。

黃芪二兩甘艸炙天羅生山藥炒﹐各一兩鬼腰帶葉半兩﹐生竹籬陰濕石岸絡石而生者好﹐絡木者無用﹐其藤柔細兩葉相對﹐形生三角

右爲粗末﹐每服三錢﹐水一盞﹐煎至七分﹐入酒三盞﹐同煎一二沸﹐去渣溫服。

神效托裏散【《精要》】治癰疽發背﹐腸癰﹑奶癰﹐無名腫毒﹐焮赤疼痛﹐憎寒發熱﹐不問老幼虛弱並治之。

黃芪去蘆忍冬藤葉各五兩當歸一兩八錢粉艸炙﹐八錢

右爲細末﹐每服五錢﹐酒一盞半﹐煎至一盞﹐病在上﹐食後服﹐在下﹐食前服﹐少頃再進﹐畱滓外敷。

黃芪散【《本事方》】

綿黃芪皂角刺揀紅紫者銼炒黃色﹐各一兩甘艸半兩細末﹐每服五錢﹐酒一盞﹐乳香一塊﹐煎七分﹐去滓服。

黃芪四物湯

人參黃芪白朮茯苓芍藥甘艸生薑當歸地黃川芎

右﹐多加金銀花﹐水煎服。

內固黃芪丸【《本事》】

綿黃芪人參各半兩

右爲末﹐入眞生龍腦一錢研細﹐生藕汁和丸菉豆大﹐每服三十丸﹐溫熟水下﹐加至四十丸﹐日三服。

回陽湯治脾腎虛寒﹐瘡屬純陰﹔或藥損元气﹐不腫痛﹐不腐潰﹔或腹痛泄瀉﹐嘔吐厥逆﹔或陽气脫陷等證。

漧薑炮大附子炮﹐各二錢人參白朮黃芪各三錢當歸陳皮甘艸炙﹐各二錢柴胡升麻各五分

右﹐酒水煎服。不應﹐姜﹑附倍之。敷藥用回陽玉龍膏。

淸熱消毒散治一切癰疽陽證﹐腫痛發熱作渴。

黃連炒山梔炒連翹當歸各一錢川芎芍藥炒生地黃各一錢半金銀花二錢甘艸八分

右﹐水煎服。

黃連消毒散治腦疽背疽﹐腫焮疼痛﹐或麻木。

黃連制羌活各一分黃芩黃蘗各半錢生地黃知母制獨活防風當歸尾連翹各四分槁本防己桔梗各半錢黃芪蘇木陳皮澤瀉各二分人參甘艸各三分

右﹐水煎服。

黃連解毒湯治瘡瘍焮痛﹐煩躁飲冷﹐脈洪數﹐或發狂言。

黃芩黃蘗炒黃連炒山梔各一錢半

右﹐水煎熱服。

排膿湯【仲景】

甘艸二兩桔梗三兩生薑一兩大棗十枚

右四味﹐以水三升﹐煮取一升﹐溫服五合﹐日再服。

排膿散

枳實十六枚芍藥一兩半桔梗五錢

右三味﹐杵爲散﹐取雞子黃一枚﹐以藥散與雞子黃相等﹐揉和煎如薄粥﹐溫服一升﹐卽瘥。

連翹飲治癰腫瘡癤排膿。

連翹防風去叉﹐各三兩薺苨白芍藥黃芩去黑心元參各二兩白茯苓去黑皮人參桔梗銼炒前胡去蘆甘艸炙﹐各一兩黃芪生﹐四兩桑根白皮銼﹐一兩半搗篩﹐每服五錢﹐水一盞半﹐煎八分﹐去滓溫服﹐日二。

柞木飲子【《精要》】

榦柞木葉四兩半榦荷葉中心蒂幹萱艸根甘艸節地楡各一兩

右細銼﹐每服半兩﹐水二碗﹐煎一碗﹐分作二服﹐早晚各一服。未成者自消﹐潰者自幹。其荷蒂去惡血﹔萱根下水解毒﹐利胸膈﹔柞木有芒刺﹐能驅逐﹔地楡主下焦血病。輕小證候﹐或可倚仗。

車螯散

車螯一兩﹐煆通赤生甘艸二錢半輕粉五分爲細末﹐每服四錢﹐濃煎﹐﹝艸舌﹞蔞酒調﹐五更服﹐轉下惡物爲度。未知再用﹐效在五香之上。

內消散治癰疽結鞕疼痛。

人參去蘆瞿麥白蘞川升麻當歸微炒黃芩防風黃芪沈香甘艸生﹐各一兩赤小豆煮熟﹐一合爲細末﹐每服二錢﹐不拘時溫酒調服。

化毒爲水內托散凡患癰疽發背﹐對口惡疔瘡﹐乳花﹐百種無名無頭歹瘡﹐此藥能令內消﹐去毒化爲黑水﹐從小便出﹐萬不失一。此方不可祕藏﹐不可輕視。寶之﹗寶之﹗

乳香穿山甲白芨知母貝母半夏金銀花皂角刺天花粉各一錢

右﹝口父﹞咀﹐用無灰酒一碗﹐煎半碗﹐去渣﹐作一服﹐溫進﹐不宜加減。將渣搗爛﹐加過秋芙蓉葉細末一兩﹐以蜜水潤﹐過一宿自消﹐不必用第二服。忌發物大效。

仙方活命飲又名眞人活命飲。治一切瘡瘍﹐未成膿者內消﹐已成膿者卽潰。又止痛消毒之聖藥也。

滴乳香研防風白芷貝母赤芍藥當歸尾明沒藥研皂角刺炒天花粉甘艸節山甲炮﹐各一錢陳皮金銀花各三錢在背兪﹐皂角刺爲君﹔在腹募﹐白芷爲君﹔在胸次加﹝艸舌﹞蔞仁二錢﹔在四肢﹐金銀花爲君。如疔瘡﹐加紫河車艸根三錢﹐如無亦可。

右爲粗末﹐大者四兩﹑小者二兩作一劑﹐無灰酒十茶鍾﹐瘡小五茶鍾﹐入有嘴瓶內﹐以厚紙封口﹐勿令泄气﹐煎至三大鍾﹐去渣﹐作三次服。接連不斷﹐隨瘡上下服。能飲酒者﹐服藥後再飲三五杯。此藥並無灑气﹐不動臟腑﹐不傷气血。忌酸薄酒鐵器。服後側睡﹐覺痛定回生﹐神功浩大﹐不可臆度。

保安方潔古治瘡托裏﹐或已成者速潰。

﹝艸舌﹞蔞新者一枚﹐去皮火焙沒藥通明者﹐一錢﹐研金銀花甘艸生薑各半兩

右爲細末﹐用好無灰酒三升﹐於銀石器內煎至一升﹐分作三盞﹐三次飲盡。病微者只一服。如服托裏藥﹐不能發散﹐又作瘡者﹐用此。

祕方托裏散治一應瘡毒﹐始終常服﹐不致內陷。

﹝艸舌﹞蔞大者一枚﹐杵當歸酒拌黃芪鹽水拌炒甘艸白芍藥各一兩半皂角刺炒金銀花天花粉熟地用生者﹐酒拌入瓷器﹐蒸半日﹐各一兩用無灰酒五茶鍾﹐和藥五兩﹐入瓷器內﹐厚紙封口﹐再用油紙重封﹐置湯鍋內煮﹐用蓋覆之﹐煮至藥香﹐取出分服﹐直至瘡愈。

祕方拔毒散治一切癰疽腫毒﹐其功不可盡述。

乳香沒藥穿山甲炮當歸木鱉子連翹各一錢﹝艸舌﹞蔞實八錢甘艸炙﹐五分牙皂角炒貝母各七分大黃生熟各一錢半忍冬藤二錢作一劑﹐用酒水各一鍾﹐煎至一鍾﹐食前服。

歸芪湯治癰疽無頭﹐但腫痛。

黃芪當歸﹝艸舌﹞蔞仁皂角刺金銀花甘艸各一錢

右﹝口父﹞咀﹐水一鍾半﹐煎八分﹐去滓﹐入乳香酒﹐再煎服。

榮衛返魂湯又名通順散﹐又名何首鳥散。

何首烏不犯鐵當歸木通去皮尖赤芍炒白芷不見火茴香炒土烏藥炒甘艸陳枳殼面炒﹐若惡心加薑汁炒

右方止此九味﹐各等分﹐水酒湯使隨證用之﹐水酒相半亦可。惟流注加獨活。每服四錢﹐病在上﹐食後服﹐病在下﹐食前服。

龍虎交加散治發背﹑癰疽﹑發腦﹑發鬢﹑發髭﹐又治腦虛頭運﹐風濕之證。

南木香銼碎﹐用紙墊鍋焙漧﹐研爲細末罌粟殼去頂穰筋銼﹐焙漧爲細末甘艸用濕紙裹煨﹐焙漧爲細末吳白芷面裹煨去面﹐焙漧爲細末

川芎濕紙裹煨﹐焙漧爲細末

右件藥末﹐各另包收﹐看瘡加減用之。

如神托裏散治發背等瘡初起﹔又治疔瘡﹐並一切腫毒﹐及發散傷寒。

蒼耳艸根兔耳艸根金銀藤用花亦可五味子根各等分

右﹝口父﹞咀﹐每服五錢﹐用生白酒二盞﹐煎至七分﹐去渣服。臥蓋取微汁。渣再煎。

前鋒正將治一切癰疽﹐不問發背發肩﹐作臖疼痛﹐其效如神。

荊芥薄荷山蜈蚣老公須天花粉菇片菇荑敗荷心川白芷赤芍藥豬牙皂角切炒﹐以上各等分淮烏大者一个﹐煨紅內消倍其數甘艸每十五文﹐入一文﹐喜甜加用

右爲末﹐每服二錢﹐薄荷茶淸調下。欲快利﹐用酒調服效。若服經日未見效﹐恐是涼藥濇血﹐可加當歸﹑羌活。如熱重﹐雄黃酒調。乳癰﹐加萱艸根研汁調。其餘候只用酒下﹐或麥門冬去心煎湯亦可﹐但較緩耳。

引兵先鋒凡用內消﹐先用此藥退潮止渴解熱﹐以升麻葛根湯表散後服此。

木通瞿麥荊芥薄荷白芷天花粉甘艸赤芍藥麥門冬去心生漧地黃山梔子車前子連翹各等分

右銼﹐每服二錢﹐燈心生地黃煎﹐熱潮加淡竹葉煎﹐溫服﹐上膈食前﹐下膈空心。老人气虛者﹐宜加當歸﹑羌活。

加味十奇散主內護﹐治癰發已成未成﹐服內消藥三五日不效﹐或年四十以上﹐气血衰弱﹐成者速潰﹐未成者速散﹐服至瘡口合而止。內能固濟﹐去舊生新。又名固壘元帥。

當歸酒浸桂心不見火人參土芎桔梗香白芷防風去蘆厚朴去粗皮薑汁炒甘艸五文五文卽藥量﹐疑有脫文。乳香沒藥並別研

右件藥各等分﹐研爲末﹐每服二錢﹐酒調﹐日三服﹐病愈而止。不飲者﹐麥門冬去心煎湯﹐或木香湯。

豨薟散治癰疽發背﹐及一切癤毒等證如神。

豨薟艸其葉長如牛舌﹐其气如豬臭者小薊根五爪龍卽五藤生大蒜

右四物各等分﹐細研﹐用酒和勻﹐濾去渣﹐服一碗﹐得大汗通身而愈。

圍藥

五倍子炒﹐一兩天南星艸烏頭黃蘗白芨各二兩

右爲細末﹐調如糊﹐隨血圍匝如墻壁﹐可移險處於不險處﹐如神。

敷藥

白蘞白芷天南星白芨貝母各等分

右爲末﹐水調敷﹐外用圍藥束定﹐內用敷藥提起﹐制之有理。

將軍鐵箍膏治諸惡毒瘡紅腫突起﹐用藥箍瘡四圍﹐不令滋蔓﹐走疰毒气。

鹽霜白梅南星大黃蒼耳根各一兩白芨白蘞防風川烏頭各半兩艸烏頭雄黃各三錢

右爲末﹐先以蒼耳根﹑霜梅搗爛﹐和余藥調成膏﹐如幹入酢調得所﹐於瘡四圍用藥作鐵箍塗上﹐止畱瘡髙突處﹐如藥幹以雞羽蘸水掃之﹐日換二三次大妙。

又方治一切癰疽腫毒。

艸烏貝母天花粉南星芙蓉葉各等分

右爲細末﹐酢調搽四圍﹐畱頭出毒。如幹以酢潤之。

正鐵箍散

貝母去心白芷蒼耳艸灰酢拌曬漧﹐各二兩。或加龍骨二錢尢妙

右爲細末﹐水調或香油調貼瘡上。

大鐵箍散

芙蓉豬捲皮木鱉子各四兩白芷黃蘗寒水石赤豆白蘞貝母各二兩大黃紫荊皮白芨眞地靑羌活去蘆﹐各一兩防風半兩

右爲末﹐涼水調圍癰四畔。如肉脆﹐去白芨﹑白蘞﹐加生地黃﹑地楡﹐用芭蕉油調敷。熱甚者用三消散。

水黃散圍腫毒。

犀角屑大黃白芨艸烏皮尖白蘞麝香﹝石卜﹞硝各等分

右爲細末﹐蜜酢調﹐薄攤油紙上﹐稍幹揭下﹐再添潤濕﹐貼之卽消。

外用漬毒藥治諸腫毒堅硬不消。

升麻葛根鼠粘子地骨皮金銀花黃花地丁甘艸生﹐各等分

右爲粗末﹐每用五七錢﹐水一升﹐煎十沸﹐於腫處四畔熱用﹐冷則再暖。

圍腫方

艸烏白芨白蘞黃蘗﹝石卜﹞硝各等分

右爲末﹐用蜜酢調圍腫外﹐卽便收起。

神白膏貼五發未破。

南星大黃艸烏白蘞各半兩蚌粉大柏皮赤小豆各一兩

右爲末﹐取芭蕉頭研取油﹐調角四畔。加乳沒尢妙。

雄黃散郭氏治癰疽發背紫暈﹐疼痛不止

粟米小粉﹐三兩﹐炒艸烏頭南星絡石百合各一兩白芨二兩乳香沒藥雄黃黃丹各半兩

右爲極細末﹐溫水調敷之。

鐵井欄治無名腫毒﹐或背疽腫圍。

芙蓉葉重陽前收﹐研末蒼耳端午前收﹐燒灰存性

右同研細﹐以蜜水調敷之。

鳥籠膏一名烏金散。治一切腫毒癰疽﹐收赤暈。

木鱉子去殼切半夏各二兩小粉四兩艸烏頭半兩

右於鐵銚內慢火炒﹐令轉焦爲細末﹐出火毒﹐再研﹐以水調稀稠得所﹐敷瘡四圍﹐中畱頂出毒气。或用酢調亦得。

宣毒散初發或灸後敷貼﹐消腫收暈圍聚。

露蜂房三兩﹐炒焦南星赤小豆各半兩小米一合生艸烏二錢半生白礬半錢

右爲細末﹐用淡酢調塗四畔﹐幹卽再上。

拔毒散癰疽腫結通用﹐能散能潰。

南星上等大白者﹐一兩艸烏頭白芷各半兩木鱉子仁一个﹐研

右爲細末﹐分兩次﹐法酢入蜜調敷﹐紗貼之。

蠲毒散治癰疽腫毒﹐未結則散﹐已結則潰﹐去風排膿。

天南星一兩貝母七錢半白芷赤小豆直僵蠶炒﹐各半兩雄黃二錢

右爲細末﹐初用酢調敷﹐後用蜜水調敷。

退毒散癰腫通用。

木鱉子去油天南星半夏生赤小豆白芷艸烏連皮尖﹐各等分

右爲細末﹐硬則法酢調敷﹐熱焮則蜜水調敷。

神功妙貼散塗敷癰疽暈內﹐使膿血化爲水出﹐收暈斂毒。

大南星圓白者蓖麻子仁各四錢半夏生白芷梢五倍子姜黃貝母白芨各三錢沒藥乳香各二錢花蕊石散二貼

右爲細末﹐夾和井水﹐入蜜調敷。瘡色黯晦﹐薑汁調敷。從暈邊抹收入裏﹐畱中間如錢大﹐貼膏藥。若瘡開大﹐全用紗攤藥﹐以舊茶籠內白竹葉尾剪兩片如瘡勢﹐先貼藥上﹐然後貼瘡。年久蓬上竹葉亦得。竹葉出水借藥以行之。凡敷藥須是細末則不痛。

特異萬靈散治癰疽發背腫毒等患﹐神妙。

軟石膏燒通紅﹐碗覆在泥地上一宿大白南星赤小豆艸烏連皮尖﹐各半兩乳香二錢﹐別研

右爲細末﹐蜜水調成膏﹐從外抹收入﹐畱最髙處如錢勿敷。如瘡已破﹐切忌藥入瘡口﹐恐痛。斂毒排膿﹐不致潰爛﹐屢效。

又方治冷癰靑硬﹐無頭陰毒﹐並瘡疥毒瘡﹐皆效。

生鐵銹輕粉各二錢白松香一兩五錢麝香少許先將鐵銹﹑松香爲細末﹐入銚內﹐加麻油一兩﹐慢火煎數沸﹐離火待熱少退﹐入輕粉﹑麝香末攪勻﹐卽爲膏矣。收貯。量瘡大小﹐攤貼患處。

隔皮取膿法治諸般腫毒。

驢蹄甲細切炒蕎麥麵各一兩白鹽半兩艸烏去皮﹐四錢

右爲末﹐水調作餅子﹐慢火炙黃﹐出火毒﹐研米酢調成膏﹐用白紙攤貼患處﹐毒自毛竅而出﹐其腫自退。

雄黃散治癰疽赤腫疼痛﹐未得膿潰﹐貼之成膿。

雄黃黃蘗檳榔川大黃血竭各七錢半麝香研﹐一錢黃連一兩白芷木香芎藭桂心各半兩當歸炒﹐三錢

右爲細末﹐用臘豬脂調令勻﹐塗於絹上﹐貼腫處。候膿潰後﹐卽用膏藥搜膿生肌。

萬應鍼頭丸【《濟生》】治一切腦背疽惡毒大瘡欲死者﹐一粒卽愈。

麝香二錢血竭如蠟者用﹐散者不用輕粉蟾酥舌試辣者硇砂各三錢片腦一錢蜈蚣一對﹐全用

右爲極細末﹐煉蜜和丸爲劑。如瘡有頭者﹐用鍼頭挑破﹐微有血出﹐將藥一黍米大放挑開瘡內﹐上用紙花﹐周圍唾津﹐濕貼瘡上﹐不過時刻卽愈。如兩腋見無頭瘡﹐卽是暗疔﹐卽將兩手虎口內白土紋﹐用鍼挑破﹐如前法用藥封蓋。忌雞鵝酒濕面一切發熱之物。

萬捶靑雲膏治諸般癰腫﹐未成膿者貼散﹐已成膿者拔毒追膿。腹中痞塊貼塊上﹐瘧疾貼大椎及身柱﹐其效如神。

白松香淨者﹐一斤輕粉二錢蓖麻子去殼杏仁去皮﹐各三百枚乳香沒藥各一兩五錢銅靑三兩

右共作一處﹐用鐵槌木臼於日中搗成膏。如燥﹐少加香油杵之。或用石臼木杵搗亦可。用磁器盛﹐緋帛攤貼﹐湯中做不見火。

四虎散治發背初生﹐筋脈緊急不舒。

附子生去皮﹐一兩天南星半夏狼毒各半兩一方無附子﹐有艸烏各等分。

右爲末﹐熱酒調成膏﹐攤上腫處﹐以熟絹縛定﹐覺患處如火燒不妨。

回陽玉籠膏

艸烏頭三兩﹐炒軍姜二兩﹐煨白芷不見火南星煨赤芍藥各一兩﹐炒肉桂半兩﹐不見火此方治陰發背﹐冷流注﹐鼓椎風﹐久損痛﹐冷痺風濕﹐諸腳气冷腫無紅赤者﹐冷腫不痛者﹐足頑麻痺﹐婦人冷血風﹐諸陰証之第一藥也。用熱酒調塗。

洪寶丹一名金丹﹐又名寸金﹐又名四黃散。

天花粉三兩姜黃白芷各一兩赤芍藥二兩

右爲末﹐茶酒湯使﹐隨證熱塗。

金黃散貼癰毒令內消。

白芷白芨白蘞

右等分﹐爲細末﹐新汲水調敷。

天花靑露散罨圍一切腫毒。

白芨白蘞白薇白芷白蘚皮﹝石卜﹞硝靑黛黃蘗老龍骨各一兩大黃四兩天花粉靑露各三兩

右爲細末﹐酢蜜調勻。如疽毒未成﹐則當頭罨退。若已成﹐四面圍之﹐中畱頭﹐用替鍼膏貼之。

消腫散圍罨腫毒﹐一切瘡癤並治。

大黃水仙子山藥薴根靑露赤小豆寒水石水姜香蛤粉花蕊石

右﹐將前藥搗和﹐如幹加酢蜜調勻。如疽毒未成﹐則當頭罨退。若已成﹐四面圍之﹐畱一頭﹐用替鍼膏貼之。

神護膏圍罨一切腫毒。

小赤豆黃皮白蘞天花粉天南星白芷各等分

右爲末﹐陰用米酢與蜜水調﹔陽用商陸根﹐亦用芭蕉油。此是邵色婆黃金散﹐加黃皮爲主。

水澄膏祕方﹐圍敷腫毒。

郁金白蘞白芨五倍子各一兩乳香雄黃各五錢

右爲細末﹐水調敷。如熱極者﹐用臘水尢妙。

水澄膏祕方﹐圍敷腫毒。

郁金白蘞白芨五倍子各一兩乳香雄黃各五錢

右爲細末﹐水調敷。如熱極者﹐用臘水尢妙。

五金膏一名葵花散。

黃葵花七朵川連二錢﹐去須山梔三个﹐肥者黃蘗五錢川郁金三錢

右爲末﹐井華水調成膏敷。此藥性急﹐宜速打之。

淸水膏治癰疽及一切毒腫堅硬﹐腫痛攻衝﹐四畔焮腫。抽熱毒﹐散腫气。

羊桃根大黃黃芩赤小豆菉豆粉黃蘗各一兩

右爲細末﹐用蕓苔菜取自然汁﹐入蜜少許相和﹐調藥令稀稠得所﹐看四畔腫赤處大小﹐剪生絹上勻攤﹐可厚一錢許﹐貼之﹐幹卽易。

水調膏治癰疽毒熱﹐赤焮疼痛。

川大黃生用研末杏仁去皮尖研鹽花各三分

右爲細末﹐研令勻﹐以新汲水調和﹐稀稠得所﹐旋卽塗腫上﹐幹卽易之。

水澄膏郭氏治風熱腫毒﹐赤紅色﹐攻焮疼痛不止。

白芨白蘞各四錢郁金一對大黃黃蘗黃藥子楡皮各七錢五分乳香沒藥雄黃各半兩

右爲細末﹐用新汲水一碗﹐藥末不以多少﹐澄於水內﹐藥定去水﹐敷於腫處﹐上用白紙封之﹐用雞翎擄此水濕潤。

二黃散治一切腫毒。

黃蘗大黃各等分

右爲末﹐用酢調搽﹐如幹以水潤之

揭毒散

大黃一兩半白芨一兩﹝石卜﹞硝二兩

右爲末﹐用井水調搽﹐如幹再搽。

三消散退極熱證赤腫焮開者。

﹝石卜﹞硝焰硝大黃梔子炒黑色寒水石南星各等分

右爲細末﹐生地黃汁調塗貼﹐芙蓉葉搗汁調亦可。

四面楚歌敷諸般疽發腫赤﹐痛不可忍。未成則散﹐已成則破。至瘡口合而止。

荊芥和根銼碎赤芍藥大蘗根土當歸山大黃土白芷天南星圓白者赤小豆商陸根銼片子焙白芨赤蘞白蘞艸烏寒水石煨或炒﹐各等分

右爲末﹐生地黃汁調角四畔﹐或苦虀根汁。腫用商陸根研汁。未潰則滿塗上﹐或有尖起處則畱出瘡口。

水師晶明治諸發已破未破﹐皆洗。如成膿潰爛﹐最要洗淨。去故肉﹐生新肉。洗後淨幹﹐再用角貼摻藥﹐一日一次。

大蘗皮澤蘭莽艸荊芥赤芍山大黃土白芷土當歸獨活各等分

右銼粗散﹐用水一斗﹐入蔥白﹑大椒﹑橘葉同煎燻洗。如已爛﹐入豬蹄下膝爪骨肉煎﹐可免幹痛。洗淨爲度。

硇砂膏治癰疽腫毒﹐並治瘰癧﹐點落疣痣等。

硇砂生用﹐一錢石礦灰一兩﹐炒黃色白丁香三錢﹐炒黃色黃丹半斤﹐生用碱一斤﹐淋水五碗

右四味﹐研爲極細末﹐次將碱水煎作一碗﹐成膏待冷﹐以前末入膏和勻﹐藏磁器中。一應毒物﹐以此膏點之。白丁香卽麻雀兒屎﹐用堅尖者﹐不用軟頹者。

六灰膏治發背﹑疔瘡﹑癤子﹑腫毒﹑癧瘡﹑痔瘡﹑痣子﹑疣子﹐其功用與硇砂膏同也。

灰莧桑木棗木蕎麥科茄科各燒爲灰石礦灰研細

右件多少不妨﹐和勻﹐湯泡水淋﹐淋下之水﹐煎成膏如糊﹐裝磁器中。一應毒物﹐以膏點之。若點癧瘡痔瘡﹐待爛去少許﹐再點之﹐再爛去﹐如是漸漸點去。

援生膏治諸般惡瘡﹐及瘰癧鼠瘡才起者﹐點破卽愈。

血竭一錢蟾酥輕粉各三錢麝香五分雄黃五錢乳香沒藥各一錢

右件俱爲極細末﹐再用蕎麥稭灰或眞炭灰一斗三升﹐淋灰湯八九碗﹐用栗柴或桑柴文武火煎作三碗﹐取一碗收畱﹐將二碗盛於好磁器內﹐候溫將藥末入灰湯內﹐用鐵瓢或桑柳枝右攪﹐又用好細石灰一升入藥﹐灰湯攪勻﹐取出候冷﹐過宿盛於小白磁罐內。凡遇諸惡瘡﹐點在當頭﹐一日二次﹐次日又一次。瘡頭食破約五分﹐血水出爲妙。恐日久藥幹﹐將前收畱灰湯和用。

替鍼丸治癰疽已潰未破﹐或破後膿出不快者。

白丁香硇砂沒藥乳香各一字石灰藥汁內種糯米十四粒。其法用石灰五升﹐鑪灰三升﹐以水五升﹐淋取淸汁﹐入大鍋內熬濃汁﹐至三二升﹐用瓦器盛貯。臨用時﹐以小靑盞盛取半盞濃汁﹐卻用皮紙貼盞中濃汁面上安定﹐然後取糯米十四粒﹐種在皮紙面上一宿卽是。

右同爲細末﹐糯米飯丸如麥粒大﹐每用一粒﹐未破用津貼瘡頭薄處卽破﹐膿滯不快則用一粒納瘡口內﹐使膿不滯﹐好肉易生。

又方

雄雀糞二十粒硇砂陳倉米沒藥各一字

右研勻﹐以米飯丸如粟大﹐每用一粒﹐貼瘡口眼中﹐卽潰膿出。

替鍼丁香丸

艸烏尖硇砂白丁香堅者

右爲末﹐酸酢調點﹐將破者令速潰。若急則無如刀快。蜞鍼一法亦妙﹐見後。

托裏溫中湯治瘡爲寒變而內陷者﹐膿出淸稀﹐皮膚涼﹐心下痞滿﹐腸鳴切痛﹐大便微溏﹐食則嘔﹐气短促﹐呃逆不絕﹐不得安臥﹐時有昏憒。

丁香陳皮沈香茴香益智仁各一錢木香一錢半黑附子炮去皮臍﹐四錢羌活漧薑炮﹐各三錢甘艸炙﹐二錢

加味十全湯治癰疽潰後﹐補气血﹐進飲食。

黃芪蒸地黃蒸當歸川芎人參茯苓芍藥炒白朮陳皮各一兩粉艸炙桂心五味子各半兩烏藥七錢

右﹝口父﹞咀﹐每服一兩﹐用水一碗﹐生薑五片﹐棗二枚﹐同煎﹐分作二服。畱滓曬榦爲末服之。丹溪云﹕加味十全湯﹐須看年之老壯﹐資之彊弱﹐証之緩急﹐時之寒熱﹐加減用之。

補中益气湯治瘡瘍之人﹐元气不足﹐四肢倦怠﹐口漧發熱﹐飲食無味﹐或飲食失節﹐或勞倦身熱﹐脈洪大而無力﹐或頭痛惡寒自汗﹐或气髙而喘﹐身熱而煩。

黃芪炙﹐一錢五分甘艸炙人參當歸酒拌白朮炒﹐各一錢升麻柴胡陳皮各三分作一劑﹐水二鍾﹐姜三片﹐棗二枚﹐煎一鍾﹐空心服。

人參養榮湯治潰瘍發熱﹐或惡寒﹐或四肢倦怠﹐肌肉消瘦﹐面色痿黃﹐吸吸短气﹐飲食無味﹐不能收斂﹐或气血原不足﹐不能收斂。若大瘡愈後﹐多服之﹐不變他病。

白芍藥一錢半人參陳皮黃芪蜜炙桂心當歸酒拌白朮甘艸炙﹐各一錢熟地黃酒拌五味子炒杵茯苓各七分半遠志去心炒﹐五分作一劑﹐水二鍾﹐姜三片﹐棗一枚﹐煎八分﹐食前服。

四君子湯治脾胃虛弱﹐或因克伐腫痛不散﹐潰斂不能﹐宜用此以補脾胃﹐諸證自愈。若誤用攻毒﹐七惡隨至﹐脾胃虛弱﹐飲食少思﹐或食而難化﹐或欲作嘔﹐或大便不實。若脾胃气虛﹐瘡口出血﹐吐血便血﹐尢宜用之﹐蓋气能攝血故也。凡气血俱虛之證﹐宜於前湯但加當歸。脾胃旣旺﹐飲食自進﹐陰血自生。若用四物沈陰之劑﹐脾胃復傷﹐諸證蜂起。若命門火衰而脾土虛寒﹐必用八味丸以補土母。

人參茯苓白朮各二錢甘艸炙﹐一錢

右﹐姜棗水煎服。

六君子湯治脾胃虛弱﹐或寒涼克伐﹐腫痛不消﹐或不潰斂﹐宜服此湯﹐以壯營气﹐諸證自愈。

卽四君子湯加陳皮﹑半夏。

異功散治脾胃虛弱﹐飲食少思。

卽四君子湯加陳皮。

四物湯洽血虛發熱﹐或因失血﹐或因克伐﹐或因潰後致晡熱內熱﹐煩躁不安﹐皆宜服之。經云﹕血生於脾。若脾虛不能生血者﹐宜用四君子湯﹐加當歸酒炒﹑白朮以補脾。

熟地黃當歸各三錢芍藥二錢川芎一錢半

右﹐水煎服。

八珍湯調和榮衛﹐順理陰陽﹐滋養血气﹐進美飲食﹐退虛熱﹐此气血虛之大藥也。

當歸酒拌川芎芍藥炒熟地黃酒拌人參白朮炒茯苓各一錢甘艸炒﹐五分作一劑﹐水二鍾﹐姜三片﹐棗二枚﹐煎八分﹐食前服。

十全大補湯﹕治潰瘍發熱﹐或惡寒﹐或作痛﹐或膿多或淸﹐或自汗盜汗﹐及流注﹑瘰癧﹑便毒﹐久不作膿﹐或膿成不潰﹐潰而不斂﹐或血气不足之人﹐結腫未成膿者﹐宜加枳殼﹑香附﹑連翹﹐服之自消。

人參肉桂地黃酒洗蒸焙川芎茯苓白芍藥炒白朮土炒黃芪用鹽水拌炒當歸酒拌﹐各一錢甘艸炙﹐五分作一劑﹐用水二鍾﹐姜棗煎服。

歸脾湯治憂思傷脾﹐血虛發熱﹐食少體倦﹔或脾不能攝血﹐以致妄行吐下﹔或健忘怔忡﹐驚悸少寐﹔或心脾作痛﹐自汗盜汗﹔或肢體腫痛﹐大便不調﹔或婦人經候不準﹐晡熱內熱﹔或唇瘡流注等證﹐不能消散潰斂。

白朮白茯苓黃芪炒當歸龍眼肉遠志肉人參酸棗仁炒﹐各一錢木香五分甘艸炙﹐三分

右﹐姜棗水煎服。

黃芪人參湯治諸瘡破後﹐食少無睡﹐及有虛熱﹐穢气所觸者。

黃芪二錢人參白朮麥門冬蒼朮陳皮升麻五味子當歸身甘艸各一錢黃蘗炒﹐四分炒曲五分

右作一服﹐水二鍾﹐煎至一鍾﹐食遠服。

托裏當歸湯治潰瘍气血俱虛﹐瘡口不斂﹐晡熱內熱﹐寒熱往來﹐婦人諸瘡﹐經候不調﹐小便頻數﹐大便不實等證。

當歸黃芪炙人參熟地黃川芎藭芍藥各一錢柴胡甘艸各五分

右﹐水煎服。

人參散治癰疽內虛不足。

人參白朮上白茯苓枸杞子各一兩熟地黃黃芪銼﹐各二兩桂心白芍藥當歸微炒甘艸炙﹐各半兩

右銼碎﹐每服四錢﹐水一中盞﹐入生薑半分﹐棗三枚﹐煎至六分﹐去滓﹐不拘時溫服。

麥門冬湯治癰疽潰後﹐膿水不絕。

麥門冬去心黃芪銼五味子炒人參去蘆白茯苓去黑皮官桂去粗皮當歸切焙遠志去心芎藭各一兩甘艸炙﹐七錢半

右﹝口父﹞咀﹐每服五錢﹐水一盞半﹐入生薑半分擘碎﹐大棗二枚擘破﹐同煎至一盞﹐去滓﹐空心溫服。

護壁都尉治諸發已潰﹐去舊生新。老人气血虛弱﹐宜補之。此潰後服﹐至愈而止。

防風去蘆厚朴去粗皮薑汁炒苦梗白芷黃芪炙﹐各半兩人參二錢川芎甘艸柳桂當歸各三錢

右爲末﹐每服二錢﹐空心﹐溫鹽酒調服。至瘡口合後﹐更服爲佳。不飲酒﹐木香湯。兼服降气湯尢妙。

六味丸一名六味地黃丸。此壯水之劑。夫人之生﹐以腎爲主。凡病皆由腎虛而致。此方乃天一生水之劑﹐無有不可用者﹐世所罕知。若腎虛﹐發熱作渴﹐小便淋祕﹐痰气壅盛﹐咳嗽吐血﹐頭目眩運﹐小便短少﹐眼花耳聾﹐咽喉燥痛﹐口舌瘡裂﹐齒不堅固﹐腰腿痿軟﹐五臟齊損﹐肝經不足之證﹐尢當用之﹐水能生木故也。此腎虛發熱﹐自汗盜汗﹐諸血失血﹐失音﹐水泛爲痰之聖藥﹐血虛發熱之神劑也。

熟地黃生者﹐自制﹐八兩山萸肉山藥各四兩白茯苓牡丹皮澤瀉各三兩

右地黃杵膏﹐余爲末﹐蜜和丸桐子大﹐每服七八十丸﹐滚湯下。

八味丸治命門火衰﹐不能生土﹐以致脾土虛寒而患流注鶴膝等證﹐不能消潰收斂﹔或飲食少思﹐或食而不化﹐臍腹疼痛﹐夜多漩溺。

前方加肉桂﹑附子各一兩。

加減八味丸治證同前。

卽六味丸加肉桂﹑五味子各一兩。

人參內托散治瘡瘍潰膿而作痛者。

人參黃芪當歸川芎厚朴防風桔梗白芷官桂紫艸木香甘艸

右﹐入糯米一撮﹐水煎服。

黃芪散治癰潰後﹐補虛去客熱。

黃芪石膏各二兩知母麥門冬去心白芍藥白茯苓桂心熟地黃人參去蘆川升麻各一兩甘艸炙微赤﹐半兩

右銼碎﹐每服四錢﹐水一中盞﹐煎六分﹐去滓溫服﹐日三四服。

當歸補血湯治瘡瘍潰後﹐气血俱虛﹐肌熱躁熱﹐目赤面紅﹐煩渴引飲﹐晝夜不息﹐脈洪大而虛﹐重按全無。此脈虛﹐血虛也﹐若誤服白虎湯必死。宜此主之。

黃芪炙﹐一兩當歸酒拌﹐三錢作一劑﹐水一鍾半﹐煎六分服。

沈香散治癰膿潰已絕﹐肌肉內虛﹐尙有餘熱。

沈香銼柴胡去苗黃芪麥冬去心﹐各一兩白朮七錢半熟地黃二兩黃芩﹝艸舌﹞蔞根甘艸生銼﹐各半兩

右銼﹐每服四錢﹐水一中盞﹐入竹葉二七片﹐小麥五十粒﹐煎至六分﹐去滓﹐不拘時溫服。

加味逍遙散治肝脾血虛﹐內熱發熱﹐或徧身瘙癢寒熱﹐或肢體作痛﹐頭目昏重﹐或怔忡頰赤﹐口燥咽漧﹐或發熱盜汗﹐食少不寐﹐或口舌生瘡﹐耳內作痛﹐或胸乳腹脹。小便欠利。

甘艸炙當歸芍藥酒炒茯苓白朮炒柴胡各一錢牡丹皮山梔炒﹐各七分

右﹐水煎服。

梔子黃芩湯治發背癰疽潰後﹐因飲食有傷﹐調攝不到﹐發熱不住﹐用以退熱。

漏蘆連翹山梔仁黃芩去心防風石葦如無﹐以桑白皮代生甘艸生犀角屑人參苦參各去蘆茯苓上白者﹐去皮﹐各二錢半生黃芪去叉蘆﹐一兩

右爲粗末﹐每四大錢﹐水一鍾﹐煎至六分﹐去滓溫服。

六合回生丹一名六合奪命散。治發背癰疽潰爛﹐有回生之妙。

鉛粉一兩輕粉銀朱雄黃乳香篛上炙沒藥炙﹐各二分半

右六味﹐各擇眞正好者﹐研爲極細末﹐收貯。凡治其病﹐先煎好濃茶﹐將瘡洗淨﹐軟帛拭漧﹐後剖開豬腰子一枚﹐用藥一分﹐摻於豬腰子上﹐敷患處﹐待豬腰子上發熱如蒸﹐良久取去。自此拔毒气﹐減痛苦﹐定瘡口。出膿穢﹐不可手擠。次日依前法仍敷之﹐第三日亦敷之。瘡勢惡甚﹐可敷七八九次﹐瘡小只敷一次可愈。豬腰子不發熱﹐勿治。又治對口瘡同前。

驪龍散治發背癰疽﹐破與不破二者之間﹐功能捷奏。

珍珠五分牛糞十二月生用﹐餘月燒存性鐵銹各重一兩

右研極細末﹐以豬腦髓和好酢﹐調敷瘡口三五次愈。初起者自消。凡發毒品味忌食之。

麥飯石膏在膿潰後圍瘡口。

麥飯石不拘多少﹐炭火煆至紅﹐以好酢淬之﹐如此煆焠數次﹐研爲末﹐重羅去粗者﹐取細末入乳缽﹐數人更遞研五七日﹐如面極細爲妙白蘞研爲細末鹿角不用自脫者﹐須用帶腦頂骨全者﹐卻是生取之角﹐截作二三寸長﹐炭火燒令煙盡﹐研羅爲末﹐再入乳缽﹐更遞研令極細

右用麥飯石細末二兩﹐白蘞末二兩﹐鹿角灰四兩。最要研得極細方有效。粗則反致甚痛﹐細則能止痛收口排膿﹐精粗之異如此。和合量藥末多寡﹐用經年好米酢入銀石器內﹐熬令魚眼沸﹐卻旋旋入藥末﹐用竹篾子不住手攪﹐熬一二時久﹐令稀稠得所﹐提出﹐以磁器盛之﹐候冷﹐以紙蓋覆﹐勿令著塵。用時先以豬蹄湯洗去膿血﹐以故帛挹幹﹐鵝翎蘸膏塗敷四圍﹐凡有赤處盡塗之﹐但畱中心一口如錢大。未潰能令內消﹐已潰則排膿如湍水﹐逐日瘡口收斂。瘡久﹐肌肉腐爛﹐筋骨出露﹐用舊布片塗藥貼瘡﹐但內膜不穿﹐亦能取安。洗瘡勿可手觸嫩肉﹐亦不可口气吹著。合藥亦忌腋气之人﹐及月經有孕婦人見之。仍可熬好米酢一大碗﹐收磁器內﹐候逐日用藥於瘡上。久則藥幹﹐以鵝翎點酢拂拭藥上﹐勿令繃緊也。初則一日一洗一換藥﹐十日後兩日一換。

解毒百用膏

豬牙皂角煨南星各一兩大米一合炒黑臭小粉幹者四兩炒焦去火毒

右爲末﹐和勻﹐蜜水調圍﹐治顚撲酒酢調圍。

逼毒散劉氏貼發背癰疽﹐膿盡﹐四面皮粘﹐恐有膿毒攻起﹐宜用此。

黃藥子白藥子各一兩透明雄黃一錢赤小豆二兩

右爲末﹐水調敷。

靑散子治發背癰疽﹐膿盡生肉平滿﹐宜用此緊瘡口生肌。

槿花葉盛時收陰漧﹐取四兩爲末靑赤小豆白芨各二兩

右爲末﹐臨時用槿花末三錢匕﹐白芨﹑小豆末各一錢匕相和﹐新汲水調攤紙上﹐貼四畔﹐中心瘡口不用貼。古今圖書集成醫部全錄卷三百六十五

外科癰疽疔毒門

方

雄黃解毒散治一切癰腫潰爛毒勢盛者﹐先用此藥二三次﹐以後用豬蹄湯。

白礬四兩雄黃寒水石煆﹐各一兩用滚水二三碗﹐乘熱入前藥一兩﹐洗患處﹐以太乙膏或神異膏貼之。

豬蹄湯治一切癰疽腫毒﹐消毒气﹐去惡肉。凡瘡有口﹐便用此湯洗。

香白芷不見火黃芩去心赤芍藥羌活露蜂房取有蜂兒者當歸去蘆生甘艸各等分

右爲粗末﹐看疽大小用藥。如疽大﹐加料用。先將獖豬前蹄兩隻一斤﹐只用白水三升煮軟﹐將汁分作二次﹐澄去面上油花﹐盡下面滓肉﹐每次用藥一兩﹐投於汁中﹐再用文武火煎十數沸﹐去滓﹐以故帛蘸藥湯﹐溫溫徐薄揩瘡上﹐死肉惡血﹐隨洗而下。淨洗訖﹐以帛挹幹。仍避風﹐忌人口气吹之。有狐臭人﹑並月經見行婦人﹑雞犬並不許入病人房。洗瘡切勿以手觸著。洗疽之方﹐所敷甚多﹐惟此方極效。其用露蜂房有理﹐蓋以毒驅毒也。

集香散洗癰疽潰爛。

白芷藿香茅香香附子防風各三錢木香甘艸各一錢作一劑﹐用水三碗﹐煎數沸﹐去渣﹐淋洗患處。

燻洗方凡諸發及癰疽瘰癧臁瘡﹐湯蕩火燒等疾﹐或有別作一種穢臭﹐气息不堪聞者﹐最是惡證。或已破未破﹐或小或大﹐皆當作急治之。可用忍冬藤一握擂細﹐用無灰酒濾汁服之﹐以滓敷瘡四圍﹐用雲母膏別研﹐亦可剪開大口﹐以護其瘡之上﹐俟其瘡出膿﹐便以獖豬蹄湯等十分淨洗﹐久洗爲妙﹐至一二時辰不妨。次用後藥燻之。

好降眞香末楓香末

右二味於銚中攪勻﹐丸如彈子大﹐卻取香鑪一枚﹐依鑪口造紙煙筒一个﹐如燒龍涎香樣﹐慢火爇之﹐緊以煙筒口燻瘡上﹐不拘丸數﹐稍倦暫止﹐然後更燻。未出膿者卽出﹐已出膿者卽幹﹐直候生肌合口﹐然後止。向後有赤腫去處﹐又再燻。大槪欲屏去穢气也。

追毒丹治瘡疽黑陷者﹐用刀鍼開瘡﹐內此丹﹐使之潰﹐然後去敗肉排膿﹐隨證治之。癰疽疔瘡附骨疽﹐並皆治之。

巴豆七粒﹐去皮心﹐不去油﹐研如泥白丁香輕粉各一錢雄黃黃丹各二錢

右件研和﹐加白面三錢﹐滴水爲丸如麥大﹐鍼破瘡﹐內之﹐復以乳香膏﹐追出膿血毒物。漏瘡四壁﹐死肌不去﹐不可治﹐亦以此追毒去死肌﹐乃養肉令愈。疾小者﹐用一粒﹐大者加粒數用之。

追毒烏金散治瘡口惡肉﹐毒潰膿血。

巴豆五錢寒食麵一兩好細墨一綻

右爲細末﹐用水和面作餅子﹐將巴豆包定﹐休教透气﹐文武火燒成深黑色爲細末﹐量瘡貼之。用膽汁就和成錠子﹐新水磨用﹐掃五七次妙。

又方【《保命》】治惡瘡有死肉者及追膿。

白丁香輕粉粉霜雄黃麝香各一錢巴豆霜三个

右爲細末﹐新飯和作錠子用之。

神異膏洽癰疽壞爛﹐及諸瘡發毒。

雄黃五錢滑石倍用

右爲末﹐洗後摻瘡上﹐外用綿子覆蓋相護。凡洗後破爛者﹐用此貼之。

止痛拔毒膏治一切瘡發臭爛﹐不可近。未破則貼破﹐已破則生肉。杖瘡疔瘡皆用之。

螌蝥四十九枚柳枝四十九條木鱉子七个乳香沒藥麝香各少許松脂三錢

右用眞淸油十四兩﹐煎黑柳條焦枯﹐濾去渣﹐入黃丹五兩﹐滴入水中﹐成珠爲度﹔卻入諸藥﹐攪令勻﹐入瓷器中收了﹐後用。

靑金錠子郭氏

銅綠三錢靑礬膽礬輕粉白丁香砒霜苦葶藶各﹣錢腦子少許麝香

右將葶藶研細﹐次下諸藥﹐同研極細﹐打稠糊爲錠子﹐或煉蜜加白芨末一錢爲錠﹐如麻黃粗細﹐約二寸長﹐看瘡口深淺紝入。疼者可治﹐不疼難治。第一般緊峻碧雲錠子﹐砒霜生﹐開瘡口用。第二般緊緩碧霞錠子﹐砒霜煆﹐去死肉用。第三般緩慢碧玉錠子﹐去砒霜﹐加枯礬﹐生好肉用。

翠霞錠子治年深冷漏日久﹐惡瘡﹐有歹肉用之。

銅綠寒水石煆滑石各三錢明礬膩粉砒霜雲母石研如粉﹐各一錢二分半

右研極細末﹐糊爲錠子﹐如麻黃粗細﹐長短不拘﹐量瘡口深淺紝之。如修合﹐候天色晴明則可。

信效錠子治一切惡瘡。

紅娘子黃丹砒霜鷹屎土硝白芨銅綠各一錢半腦子麝香各少許

右研細末﹐些少兒乳汁和爲錠子用﹐中病卽止。

紅玉錠子去歹肉生肌。

幹胭脂白礬枯﹐各三錢輕粉砒霜黃丹腦子麝香各少許

右研極細末﹐稠糊和爲錠子用之。

時效鍼頭散追蝕惡瘡歹肉﹐兼治瘰癧。

赤石脂半兩乳香白丁香各二錢砒霜生黃丹各一錢輕粉麝香各半錢蜈蚣一條﹐焙

右爲極細末﹐摻於瘡口﹐歹肉自去矣。若動刀鍼﹐其瘡𨿽可﹐有瘢。

追毒餅治諸般惡瘡﹐因鍼開了口後﹐又閉合生膿﹐脹痛不可忍﹐用此撚成小麥子大﹐放入瘡中﹐永不閉﹐膿水自出﹐瘡自幹好。

極好信石半錢雄黃雌黃大朱砂各一錢輕粉少許

右研爲細末﹐糯米糊丸如麥子大﹐若瘡口閉合生膿﹐將藥入內﹐仍以膏藥貼之。

翠靑錠子又名善效錠子。治腦疽發背惡瘡並潰爛﹐追膿水長肌。

銅靑四錢明礬枯韶粉乳香炙另研靑黛各一錢半白蘞輕粉眞者﹐各一錢麝香半錢杏仁二七粒﹐去皮尖另研如有死肉﹐加白丁香一錢。

右爲細末﹐稠糊爲餅子﹐或糯米飯和亦得﹐看淺深紝之﹐直至瘡平復﹐猶可用之﹐大有神效。如前數方不宜多用。謂犯生砒也。此藥無毒﹐恐病家猜疑是毒藥﹐請口內嘗之爲憑也。

搜膿錠子先用追蝕等錠子﹐蝕去歹肉惡物﹐止有膿水﹐皆宜用之。

自然銅酢淬川芎白芷各半兩黃連白蘞各二錢半木香一錢半麝香少許

右爲極細末﹐糯米飯和爲錠子用之﹔或作散末﹐幹上亦佳。此二方乃潰瘍必用之要藥﹐余用之救人無算。凡瘡口深而窄者﹐先以綿杖子展淨膿水﹐卻以軟飯和成錠子﹐長短大小﹐一以瘡爲準﹐須令藥至底乃效﹐外以膏藥護之。若瘡口淺而闊大者﹐藥湯洗過拭漧﹐只以干末摻之。如瘡口漧燥﹐以自死竹蘸豆油點著﹐以碗承取滴下油瀝﹐調前藥末﹐雞羽蘸塗﹐膿汁自止﹐瘡口又潤﹐新肉自生﹐神效。

神效當歸膏治癰疽瘡毒﹐及湯火杖瘡潰爛﹐最能止痛﹐推陳致新。

當歸二兩麻油四兩白蠟五錢﹐如用黃臘一兩尢效先用當歸入油煎至焦黑色﹐去渣﹐入蠟鎔化﹐卽成膏矣。此方用蠟爲君。前人每云蠟爲外科之要藥﹐生肌定痛﹐續筋補血﹐其功不可盡述。常見善訟者﹐杖後隨食蠟兩許﹐飲酒一兩碗﹐一睡之後﹐血散痛止﹐輕者卽消﹐重者𨿽腐潰亦易愈﹐可見蠟之功甚大﹐用者不可忽之﹗

神異膏【《精要》】治諸般惡毒瘡癤﹐發背癰疽﹐其妙如神。

露蜂房要峯兒多者細剪淨杏仁各一兩全蛇蛻鹽水洗淨焙乾元參去蘆﹐各半兩綿黃芪七錢半黃丹五兩﹐研細水飛﹐後入男子亂髮洗淨焙漧如雞子大眞麻油一斤

右件藥﹐先將麻油入銀銚中﹐同亂髮於風鑪上﹐慢慢文武火熬﹐候發焦鎔盡﹐以杏仁投入﹐候杏仁色變黑﹐好綿濾去渣﹔再將所熬淸油入銀銚內﹐然後入黃芪﹑元參二味﹐慢火熬一二時﹐取出銚子﹐安一冷風鑪上﹐候半時久﹐火力稍息﹐旋入露蜂房﹑蛇蛻二味﹐將柳枝急攪﹐移銚於火上﹐不住手攪﹐慢火熬至黃紫色﹔用綿濾過後﹐復入淸油在銚內﹐乘冷投黃丹﹐急攪片時﹐又移銚於火上﹐文武火慢慢熬﹐不住手用柳枝攪千餘轉﹐候藥油變黑色﹐滴於水中凝結成珠子﹐則是膏成就矣。若珠子稀﹐再熬少時。必候得所﹐然後用瓷器內封收待用。或恐偶然熬火太過﹐稍硬難用﹐卻少入蠟熬﹐添麻油在內﹐瓷器盛封蓋﹐於甑上蒸﹐乘熱攪勻﹐收而用之。膏藥熬成了﹐須用所盛瓷器﹐置淨水盆中﹐出火毒一晝夜﹐歇三日方可用。熬此膏藥極難於火候﹐須耐煩看火緊慢﹐火猛卽藥中火發﹐千萬謹戒。膏藥方甚多﹐效無出於此右者﹗

熱瘡寒膏藥【東垣】

當歸酒洗焙漧﹐一兩杏仁湯浸去皮尖﹐一百个黃丹研細﹐六兩肥嫩柳枝三兩半﹐切寸許洗幹肥嫩桃枝一兩﹐切寸許洗幹麻油一斤

右件先熬麻油熱﹐下桃柳枝熬令半焦﹐以綿裹當歸﹑杏仁同煎﹐至柳枝焦黑爲度﹐去藥渣濾油澄淸﹐抹去銚中渣滓令淨﹐再上火令沸﹐旋旋入黃丹﹐熬成滴水中不散爲度。

神仙太乙膏治八發癰疽及一切惡瘡軟癤﹐不問年月深淺﹐已未成膿﹐並宜治之。蛇虎傷﹑蜈蚣螫﹑犬咬傷﹑湯火刀斧所傷﹐皆可內服外貼。如發背先以溫水洗瘡淨﹐軟帛拭漧﹐卻用緋帛攤膏藥貼瘡﹐卽用冷水下﹐血气不通﹐溫水送下﹔赤白帶下﹐當歸酒下﹔咳嗽及喉閉纏喉風﹐並用新綿裹膏藥置口中含化。

元參白芷當歸赤芍藥肉桂去粗皮大黃生地黃各一兩

右銼碎﹐用麻油貳斤浸﹐春五﹑夏三﹑秋七﹐冬十日﹐火熬黑色﹐濾去渣﹐入黃丹一斤﹐靑柳枝不住手攪﹐候滴水中成珠﹐不粘手爲度。傾入磁器中﹐以磚蓋口﹐掘窖子埋陰樹下﹐以土覆三日﹐出火毒。欲服﹐丸如雞頭子大。

金絲萬應膏治顚撲傷損手足肩背﹐並寒濕腳气﹐疼痛不可忍﹔小兒脾疳瀉痢﹐咳嗽不肯服藥者。

瀝靑二斤半威靈仙黃臘各二兩沒藥乳香各一兩﹐別研木鱉子四七个﹐切片研蓖麻子一百个﹐研麻油夏二兩﹐春秋三兩﹐冬四兩

右先將瀝靑同威靈仙下鍋熬化﹐以槐柳枝攪候焦黑色﹐重綿濾過﹐以瀝靑入水盆候冷成塊﹐取出秤二斤淨﹐再下鍋鎔開﹐下麻油﹑黃臘﹑蓖麻﹑木鱉子泥﹐不住手槐柳枝攪勻﹐須慢火滴入水中不粘手﹐扯拔如金絲狀方可。如硬﹐再旋加油少許﹐如軟加瀝靑﹐試得如法﹐卻下乳沒末﹐起鍋在炭火上﹐再用槐柳條攪數百次﹐又以粗布濾膏在水盆內﹐扯拔如金絲﹐頻換水﹐浸一日﹐卻用小銚盛頓。如落馬墜車﹐於被傷疼痛處﹐火上炙熱﹐貼透骨肉爲驗﹐連換熱水數次浴之﹐則熱血聚處自消。小兒脾疳貼患處﹐瀉痢貼肚上﹐咳嗽貼背心上。

善應膏【《得效》】治諸般惡瘡腫毒﹑發背﹑腦疽﹑癧子﹑牙腫﹑打撲接骨﹐閃肭﹐刀斧傷﹑杖瘡﹑蛇虫毒﹑狗馬咬﹑湯火﹑漆瘡﹑疥癬﹐貼之卽愈。又治婦人吹乳﹐以藥丸如桐子大﹐新汲水下二十丸。肺癰腸癰﹐亦可爲丸吞服﹐溫酒米飲﹐或北梗甘艸煎湯皆可。不可犯葷手及火焙。

上等黃丹八兩﹐研極細白膠香明沒藥滴乳香並別研大當歸川白芷大黃杏仁去皮尖艸烏頭川烏頭赤芍藥檳榔生漧地黃亂髮洗淨瀝靑別研土芎各一兩

右除乳香﹑沒藥外﹐將瓷石銚子盛香油一斤﹐浸藥一宿﹐慢火煎熬諸藥黑色﹐再入蔥白﹑亂髮煎少時﹐用生絹帛濾去滓﹐畱下一兩藥油﹐復將所濾油於慢火上熬﹐卻將黃丹入油內﹐用長柳條﹑槐條不住手攪﹐候有微煙起﹐提起藥銚﹐將柳條點藥滴在水面上﹐凝結成珠不散﹐方成膏。如不成珠﹐上火再熬。直待成膏﹐提起藥銚﹐攪無煙出﹐卻入乳香﹑沒藥﹑白膠香末攪勻﹐傾出瓷器中﹐將元畱下浸藥銚油一並收拾器內﹐用新汲水將藥器坐於水內﹐一日一換﹐過三日出火毒﹐方可用之。如膏藥硬﹐約量加黃蠟﹑淸油入膏內﹐攪勻得所。熬膏極難於火候﹐須耐煩看火緊慢﹐火猛則藥中火發﹐不但失藥性﹐又燎傷制藥人面目﹐愼之﹗

元武膏治癰疽發背﹑疔腫﹑內外臁瘡﹑陰疰下諸惡瘡﹐及頭項癰腫﹐不問已潰未潰皆可用﹐大能排膿散毒﹐止疼生肌﹐累有神驗。若疔腫﹐先用銀篦或鹿角鍼﹐於疔瘡中間及四畔鍼破﹐令惡血出﹐以追毒餅如小麥大﹐插入孔中﹐卻用此膏貼之。如瘡壞爛至甚﹐難以藥貼﹐則將皂角二三片煎油﹐調勻此膏如稠糊﹐薄敷之﹔膿水或轉多﹐不數次敷之幹﹐愈妙。

大巴豆去殼膜木鱉子去殼切片﹐各二兩﹐淨黃丹四兩﹐研細槐柳嫩枝各七寸長﹐七條﹐銼碎眞麻油十兩

右依前法﹐煎熬成膏貼用。

金絲膏治傷筋動骨﹐損痛閃肭﹐風毒惡瘡﹐風濕筋寒諸病。

當歸尾川白芷杏仁去皮尖雙仁元參豬牙皂角去皮弦黃蘗艸烏生銼﹐各三錢白膠香明者﹐八兩連須葉蔥肥大者﹐十根瀝靑明者﹐半斤乳香沒藥別研爲末﹐各半兩黃蠟明者﹐一兩男子亂髮洗淨挼﹐如雞子大

右用淸油半斤﹐將八味依前法熬濾﹐卻入膠香﹑瀝靑攪勻﹐下黃蠟又攪﹐無煙方下乳香﹑沒藥。

長肌膏治年久諸般爛瘡﹐貼之卽愈。

白燭油四錢黃蠟香油各八錢黃連三錢大楓子去殼切細﹐五錢番木鱉肉切細﹐二錢。以上七味﹐同煎濾﹐去渣入後藥枯礬輕粉各三錢密陀僧五分﹐各研細

右將前七味煎濾﹐入後三味﹐拌勻俟凝﹐看瘡口大小﹐做薄餅﹐簪穿小孔十數﹐貼瘡上﹐或日易之。鹽茶湯洗瘡﹐並洗餅再貼﹐以好爲度。

精要生肌散寒水石碎滑石烏鰂骨龍骨各一兩定粉密陀僧白礬灰幹胭脂各半兩

右爲細末﹐幹摻用之。

平肌散治諸瘡久不斂。

密陀僧煆研花蕊石煆研白龍骨各一兩乳香另研輕粉各一錢

右爲細末﹐和勻幹摻。

生肌散

白礬枯檳榔各一兩黃丹血竭各一錢輕粉半錢密陀僧一錢半

紅玉散

軟石膏煆﹐半兩黃丹炒﹐一錢半

完肌散

定粉枯礬黃連乳香龍骨各二錢黃丹輕粉各一錢

右爲極細末﹐貼瘡口﹐生肌長肉﹐看輕重選用之。

生肌散治瘡口不合。

木香輕粉各二錢黃丹枯礬各五錢

右件各另爲細末﹐用豬膽汁拌勻﹐曬漧再研細﹐摻患處。

又方治寒瘡斂口藥。

歸身一錢﹐洗曬漧靑皮去白﹐二分木香一分黃連五分

右四味爲極細末﹐蠟油調塗﹐取效甚速。

保命乳香散治瘡口大者。

寒水石煆滑石各一兩乳香沒藥各半兩腦子少許

右各研細﹐和勻少許﹐摻瘡口上。

聖效散收斂瘡口。

黃蘗一兩﹐去粗皮炒赤黑色穿山甲一兩﹐炒檳榔木香各半兩﹐炒黃色雞﹝月坒﹞胵七枚﹐生用

右爲細末﹐每用少許﹐候大膿出盡﹐洗淨﹐方可幹摻瘡上。

桃紅散斂瘡口﹐定痛﹐辟風邪。

滑石四兩乳香輕粉各二錢小豆粉一兩寒水石三兩﹐煆

右爲細末﹐幹摻口上。一方﹐攺小豆粉爲定粉。

又方治瘡口久不收。

小椒去目炒黑乳香沒藥各一錢定粉風化硝各二錢白礬二錢半

右爲細末﹐摻之。

黃丹散斂瘡口。

黃丹煆枯礬龍骨寒水石乳香黃連木香不見火黃芩檳榔膩粉各三錢腦子少許

右爲末﹐隨瘡幹濕用之。幹則用溫鹽湯洗﹐濕淨幹卻摻其上。用不可太早﹐須膿血去盡﹐臨好方用﹐不然則又臖作。

橘半胃苓湯治癰疽嘔吐不下食﹐不知味。

橘紅半夏姜制﹐各一錢蒼朮米泔浸一宿炒白朮炒厚朴姜制甘艸炙茯苓人參澤瀉茅根各二錢薑汁敷匙水二鍾﹐煎一鍾﹐入薑汁煎一二沸﹐作十餘次飲之。

托裏健中湯治瘡瘍元气素虛﹐或因涼藥傷胃﹐飲食少思﹐或作嘔瀉等證。

肉桂三分人參白朮茯苓各二錢半夏炮姜各一錢炙甘艸五分黃芪一錢五分

右﹐姜棗水煎服。

托裏益中湯治中气虛弱﹐飲食少思﹐或瘡不消散﹐或潰而不斂。

人參白朮土炒陳皮半夏白茯苓炮姜各一錢木香炙甘艸各五分

右﹐姜棗水煎服。

托裏抑靑湯治脾土虛弱﹐肝木所侮﹐以致飲食少思﹐或胸膈不利等證。

人參白朮茯苓陳皮半夏各一錢芍藥柴胡甘艸各五分

右﹐姜棗水煎服。

托裏淸中湯治脾胃虛弱﹐痰气不淸﹐飲食少思等證。

人參白朮陳皮茯苓各一錢半夏八分桔梗七分甘艸五分

右﹐姜棗水煎服。

托裏益黃湯治脾土虛寒﹐水反侮土﹐以致飲食少思﹐或嘔吐泄瀉等證。

人參白朮陳皮茯苓半夏各一錢炮姜丁香炙甘艸各五分

右﹐姜棗水煎服。

托裏越鞠湯治六郁所傷﹐脾胃虛弱﹐飲食少思等證。

人參白朮各二錢陳皮半夏各一錢山梔川芎香附蒼朮各七分炙甘艸五分

右﹐姜棗水煎服。

人參理中湯治瘡瘍﹐脾胃虛寒﹐嘔吐泄瀉﹐飲食少思﹐肚腹作脹﹐或胸膈虛痞﹐飲食不入。

白朮人參漧薑甘艸炙﹐各等分

右﹐姜棗水煎服。

黃芪人參湯癰疽膿血大泄﹐敗臭痛甚﹐宜用。

人參蒼朮米泔浸炒白朮炒麥門冬去心陳皮當歸酒拌神曲炒甘艸炙五味子杵﹐各一錢黃芪炙﹐二錢黃蘗炒升麻各四分

右作一劑﹐水二鍾﹐姜三片﹐棗二枚﹐煎八分﹐食遠服。

加味解毒湯癰疽大痛不止﹐宜用。

黃芪鹽水拌炒黃連炒黃芩炒黃蘗炒連翹當歸酒拌﹐各七分甘艸炙白芍藥梔子仁炒﹐各一錢

右作一劑﹐水二鍾﹐煎八分服之﹐藥下痛卽止。

內補黃芪湯

黃芪鹽水拌炒﹐二錢熟地黃酒拌人參茯苓甘艸炙﹐各五分芍藥炒川芎官桂遠志去心當歸酒拌﹐各八分麥門冬去心五分作一劑﹐水一鍾半﹐姜三片﹐棗二枚﹐煎六分﹐食遠服。

當歸和血散治瘡瘍未發出﹐內痛不可忍﹔及治婦人產前產後腹痛。

當歸二錢乳香半錢沒藥一錢半芍藥三錢

右爲細末﹐每服一錢﹐水一中盞﹐煎七分﹐和滓溫服﹐日二。婦人酒煎。瘡旣發﹐不須用。瘡癢者﹐加人參﹑木香。婦人服之﹐加赤芍藥。

回瘡金銀花散治瘡瘍痛甚﹐色變紫黑者。

金銀花連枝葉俱用﹐銼研二兩黃芪四兩甘艸一兩

右﹝口父﹞咀﹐用酒一升﹐同入壺瓶內﹐閉口﹐重湯煮三兩時辰﹐取出去滓頓服之。一方無黃芪。

郭氏定痛托裏散治一切瘡腫疼﹐痛不可忍。如少壯气充實﹐先用疏利﹐後服此藥。

粟殼去蒂炒﹐二兩當歸芍藥川芎各半兩乳香沒藥桂各三錢

右﹝口父﹞咀﹐每服五錢﹐水煎。

乳香止痛散治一切瘡腫疼痛不止。

粟殼六兩白芷三兩炙艸陳皮各一兩半乳香沒藥各一兩丁香半兩

右﹝口父﹞咀﹐每服三錢﹐水一盞半煎。

乳香黃芪散治一切惡瘡﹑癰疽﹑發背﹑疔瘡﹐疼痛不可忍者﹐或未成者速散﹐已成者速潰﹐敗膿不假刀砭﹐其惡肉自下﹔及治打撲傷損﹐筋骨疼痛。

黃芪去蘆當歸酒洗川芎麻黃去根節甘艸生芍藥人參去蘆粟殼蜜炒﹐各一兩乳香另研沒藥另研﹐各五錢陳皮一兩

右爲細末﹐每服三錢﹐水一盞﹐煎至七分﹐去渣溫服。如瘡在上﹐食後﹔在下﹐食前服之。

人參內托散治瘡瘍潰膿而作痛者。

人參黃芪當歸川芎厚朴防風桔梗白芷官桂紫艸木香甘艸

右﹐入糯米一撮﹐水煎服。

乳香丸治發背及一切疽瘡潰爛﹐痛不可忍。

乳香沒藥並另研極細羌活五靈脂獨活各三錢川芎藭當歸眞菉豆粉交址桂川白芷白膠香各半兩

右爲細末﹐煉蜜丸如彈子大﹐每服一丸﹐細嚼薄荷湯送下。手足損痛﹐不能起者﹐加艸烏﹐用木瓜鹽湯送下。

乳香定痛散治一切瘡瘍潰爛疼痛。

乳香沒藥各五錢滑石寒水石各一兩冰片一錢

右爲細末﹐擦患處﹐痛卽止。敷藥中加南星﹑半夏﹐能止痛﹔更加蓖麻仁尢佳。

乳香膏治諸瘡痛久不瘥。

乳香另研﹐一兩食鹽杏仁去皮尖雙仁研松脂各一兩半生地黃取汁三合黃蠟三兩白羊腎﹝月臣﹞脂半斤

右先熬脂令沸﹐下杏仁﹑地黃汁﹑蠟煎﹐候蠟鎔盡﹐入乳香﹑鹽﹑松脂煎﹐以柳蓖攪令勻﹐稀稠得所﹐磁盒盛﹐敷瘡上﹐日二三度。

乳香膏

木鱉子去殼細銼當歸各一兩柳枝一尺六寸銼﹐同以淸油四兩煎令黑色﹐次用後藥乳香沒藥各半兩白膠香明淨者四兩﹐同研極細﹐入油煎化﹐用綿子濾之右﹐煉藥鐵銚令極淨﹐再傾前藥油蠟在內﹐候溫入黃丹一兩半﹐以兩柳枝攪極得所﹐再上火煎﹐不住手攪﹐候油沸起住攪﹐注在水中成珠不散爲度﹐秋冬欲軟﹐春夏欲堅﹐傾在水中出火毒﹐搜成劑收之。

東垣聖愈湯治諸惡瘡血出不止﹐以寒水石細末摻之﹐立止。或瘡時間作黑色﹐不可潰也﹐藥力去盡﹐卻紅和。如血出多而心煩不安﹐不得眠睡﹐此亡血也﹐此湯主之。

熟地黃生地黃各三錢當歸身一錢半川芎二錢黃芪五分人參三分

右﹝口父﹞咀﹐都作一服﹐水一盞半﹐煎至一盞﹐去滓稍熱服﹐無時。

和气散治癰疽潰後﹐气虛滑泄﹐四肢逆冷。

蒼朮四兩﹐米泔浸三日﹐洗淨曬漧﹐再以米酢炒令香黃色甘艸炙靑皮去穰﹐各一兩良姜炒肉桂漧薑炮﹐各半兩陳粟半升

右七味爲末﹐每服一錢﹐用炒茴香末半錢相和﹐溫酒調下﹐不拘時。

瞿麥散治癰疽發背﹐排膿止痛﹐利小便。

桂心赤芍藥當歸黃芪芎藭瞿麥白蘞麥門冬去心﹐各等分赤小豆一合﹐酒浸炒

右﹝口父﹞咀﹐每服四錢﹐酒煎溫服。如諸癰已潰未潰﹐瘡中膿血不絕﹐痛難忍者﹐加細辛﹑白芷﹑白蘞﹑薏苡仁。

參苓白朮散

人參茯苓白朮炒蓮肉去心砂仁炒杵薏苡仁炒山藥各二兩桔梗炒甘艸炙白扁豆去皮薑汁浸炒﹐各一兩

右爲細末﹐每服二錢﹐用石菖蒲煎湯調下。

調胃白朮散癰疽聲嘶色敗﹐唇鼻靑赤﹐面目浮腫﹐宜用。

白朮炒茯苓各二錢陳皮白芍藥炒檳榔澤瀉各一錢木香五分作一劑﹐水二鍾﹐姜三片﹐煎八分﹐食後服。如腫不退﹐加白朮炒﹑枳實麩炒各一錢。

附子理中湯治瘡瘍﹐脾胃虛寒﹐或誤行攻伐﹐手足厥冷﹐飲食不入﹐或腸鳴腹痛﹐嘔逆吐瀉。

附子人參茯苓白芍藥各三錢白朮四錢

右﹐水煎服。

姜附湯治瘡瘍﹐眞陽虧損﹐或誤行汗下﹐或膿血出多﹐失於補托﹐以致上气喘急﹐自汗盜汗﹐气短頭運。

人參附子炮制去皮臍﹐各一兩漧薑炮白朮各五錢

右作二劑﹐水煎服。

參附湯治失血過多﹐或膿瘀大泄﹐或寒涼汗下﹐眞陽脫陷﹐上气喘急﹐自汗盜汗﹐气短頭運等證﹐急服以救元气﹐緩則不治。

人參一兩附子炮去皮臍﹐五錢

右﹐姜五片﹐水煎服﹔不應倍之。

懷忠丹治內廱有敗膿敗血﹐腥穢殊甚﹐以致臍腹冷痛﹐用此推膿下血。

白芷單葉紅蜀葵花根各一兩白礬枯白芍藥各五錢

右研爲末﹐鎔黃蠟丸如梧子大﹐空心米湯下三十丸﹐推膿下血﹐出盡後﹐服十宣散補之。忌發物。

葶藶大棗瀉肺渴肺渴治肺癰喘不得臥。

葶藶炒黃研細如彈丸大大棗十二枚水三升﹐入棗先煮取二升﹐去棗人葶藶﹐又煮一升頓服之。又曰治肺癰﹐胸滿脹﹐一身並面目浮腫﹐鼻塞淸涕出﹐不知香臭酸辛﹐咳逆上气﹐喘鳴迫塞﹐用前方三日一劑﹐可至三四劑。須先與小靑龍湯一劑乃與之。

桔梗湯治咳而胸滿﹐振寒脈數﹐咽漧不渴﹐時出濁唾鮏臭﹐久久吐膿如粥者﹐肺癰也。

桔梗甘艸炙﹐各一兩用水三升﹐煮取一升﹐去滓分溫再服﹐則吐膿血也。亦治喉痺。《三因》甘艸倍之﹐每四錢﹐名四聖散。《千金》亦名桔梗湯﹐用桔梗三兩﹐甘艸二兩﹐服後必吐膿血。

葦莖湯治肺癰。又云﹕一本治咳﹐有微熱煩滿﹐心胸甲錯。

葦莖三升﹐切桃仁五十枚﹐去皮薏苡仁冬瓜仁各半升用水一斗﹐先煮葦莖得五升﹐去滓﹐入諸仁煮取二升﹐分溫五服﹐當吐如粥。

如聖丸梅師治風熱毒气上攻﹐咽喉痛痺﹐腫塞妨悶﹔及肺癰喘嗽唾膿血﹐胸滿振寒﹐咽漧不渴﹐時出濁沫﹐气臭腥穢﹐久久咯膿﹐狀如米粥。

樟腦牛黃各另研桔梗甘艸生用﹐各一錢爲細末﹐煉蜜丸﹐每兩作二十丸﹐每用一丸噙化。

仲景桔梗白散治咳而胸滿﹐振寒脈數﹐咽漧不渴﹐時出濁唾鮏臭﹐久久吐膿如米粥者﹐爲肺癰。

桔梗貝母各三分巴豆去皮炒研如脂﹐一分

右三味爲散﹐彊人飲服半錢匕﹐羸者減之。病在膈上者吐膿血﹐膈下者瀉出。若下多不止﹐飲冷水一碗則定。

牡丹散【《本事》】治肺癰吐膿血作臭﹐胸乳間皆痛。

牡丹皮赤芍藥地楡苦梗薏苡仁川升麻黃芩生甘艸各一錢半

右作一服﹐水二鍾﹐煎至一鍾﹐食遠服。一方無黃芩﹐加生薑煎﹐名升麻湯。

如金解毒散治肺癰。

桔梗一錢甘艸一錢半黃連黃芩黃蘗山梔並炒﹐各七分作一劑﹐水二鍾﹐煎八分﹐作十餘次呷之﹐勿急服。

桔梗湯治男婦咳而胸膈隱痛﹐兩腳腫滿﹐咽漧口燥﹐煩悶多渴﹐時出濁唾鮏臭﹐名曰肺癰﹐小便赤黃﹐大便多濇。

桔梗貝母當歸酒浸﹝艸舌﹞蔞仁枳殼麩炒薏苡仁微炒桑白皮防己甘艸節各一兩百合蒸黃芪各一兩半北五味子甜葶藶地骨皮知母杏仁各半兩

右銼碎﹐每服四錢﹐水一盞半﹐生薑三片﹐煎七分﹐不拘時溫服。咳者加百藥煎﹐熱加黃芩﹐大便不利加煨大黃少許﹐小便濇甚加木通﹑車前子煎﹐煩躁加白茅根煎﹐咳而疼甚加人參﹑白芷煎。

四順湯治肺癰吐膿﹐五心煩熱﹐壅悶咳嗽。

貝母去心紫菀去苗土桔梗炒﹐各一兩甘艸炙銼﹐半兩

右搗篩﹐每服三錢﹐水一盞﹐煎五七沸﹐去滓不拘時稍冷服。如咳嗽甚﹐加去皮尖杏仁三枚同煎。小兒量減。

瀉白散治肺癰。

桑白皮炒﹐二錢地骨皮甘艸炙貝母去心紫菀桔梗炒當歸酒拌﹐各一錢﹝艸舌﹞蔞仁錢半作一劑﹐水一鍾﹐姜三片﹐煎八分﹐食遠服。

濟生排膿湯治肺癰得吐膿後﹐以此排膿補肺。

生綿黃芪二兩細末﹐每二錢﹐水一碗煎五分服肺癰收斂瘡口﹐止有合歡樹皮﹑白蘞煎湯飲之。

排膿散治肺癰吐膿後﹐宜服此補肺。

黃芪鹽水拌炒白芷五味炒杵人參各等分爲細末﹐每服三錢﹐食後蜜湯調下。

寧肺湯治咳嗽唾膿自汗﹐上气喘急﹐用此補肺﹔及治榮衛俱虛﹐發熱自汗。

人參當歸酒拌白朮熟地黃川芎白芍藥甘艸炙五味子搗麥門冬去心桑白皮炙阿膠蛤粉炒白茯苓各一錢作一劑﹐水二鍾﹐姜二片﹐煎八分﹐食後服。

人參補肺湯治肺證咳喘短气﹔或腎水不足﹐虛火上炎﹐痰涎壅盛﹔或吐膿血﹐發熱作渴﹐小便短濇。

人參黃芪蜜炙白朮土炒白茯苓陳皮當歸各一錢山萸山藥各二錢麥冬七分甘艸炙五味子各五分熟地黃自制﹐一錢半牡丹皮八分

右﹐姜棗水煎服。

人參平肺散治心火克肺﹐傳爲疽瘻﹐咳嗽喘嘔﹐痰涎壅盛﹐胸膈痞滿﹐咽嗌不利。若因肝木太過而致﹐當補肺﹔若因腎水不足而患﹐當補脾肺﹔若因心火旺而自病﹐當利小便。

人參陳皮甘艸炙地骨皮茯苓各一錢知母炒﹐七分五味子杵炒﹐四分天門冬去心靑皮各五分桑白皮炒﹐一錢

右﹐水煎服。

參芪補脾湯治肺疽﹐脾气虧損﹐久咳吐膿涎﹐或中滿不食﹐必服此藥補脾土﹐以生肺金﹐否則不治。

人參白朮各二錢黃芪二錢五分茯苓陳皮當歸各一錢升麻三分麥門冬七分五味子四分桔梗六分甘艸炙﹐五分

右﹐姜棗水煎服。

葶藶散治肺癰﹐咳嗽气急﹐睡臥不安﹐心胸脹滿。

甜葶藶子二兩半﹐隔紙炒至赤色百合炒白附子北五味炒甘艸節人參﹝艸款﹞冬花百藥煎紫菀去木﹐各一兩大朱砂半兩﹐另研

右爲末﹐每服二錢﹐燈心湯調下。

補肺散治肺癰﹐已吐出膿血﹐以此潤護。

眞鍾乳粉一兩白滑石二兩

右研細﹐每服三錢﹐米飲調下。

理肺膏治肺癰正作﹐咳唾不利﹐胸膈迫塞。

訶子去核百藥煎五味子微炒條參去蘆﹝艸款﹞冬花蕊杏仁知母貝母甜葶藶子紫菀百合甘艸節各五錢

右爲末﹐用白茅根淨洗﹐稱三斤﹐研取自然汁﹐入磁石器中熬成膏﹔更添入好蜜二兩﹐再熬勻﹐後調和前藥爲圓如梧子大﹐溫水吞下。

五香白朮散寬中和气﹐滋益脾土﹐生肺金﹐進美飲食。

沈香木香明乳香丁香藿香葉各半兩白朮人參白茯苓薏苡仁山藥扁豆桔梗縮砂白豆蔻粉艸蓮肉各一兩

右爲末﹐蘇鹽湯調﹐空心服﹔棗湯亦可。有汗﹐加浮麥煎湯下。

薏苡附子散治身甲錯﹐腹皮急﹐如腹脹本無積聚﹐身熱脈數者。

附子炮﹐二分敗醬五分薏苡仁一錢

右爲末﹐每服方寸匕﹐以水二合煎頓服﹐小便當下。《三因》薏苡﹑附子同前﹐敗醬用一兩一分﹐每四錢﹐水盞半﹐煎七分﹐去渣﹐空心服。

牡丹湯治腸癰﹐小腹腫痞﹐按之卽痛﹐小便如淋﹐時時發熱﹐自汗惡寒﹐其脈遲緊者﹐膿未成﹐可下之﹐當有血﹔洪數者膿已成﹐不可下。

牡丹皮﹝艸舌﹞蔞仁各一錢桃仁去皮尖雙仁芒硝各二錢大黃五錢

右作一服﹐水二鍾﹐煎至一鍾﹐去滓﹐入硝再煎數沸﹐不拘時服。

薏苡仁湯治腸癰腹中﹝疒丂﹞痛﹐煩躁不安﹐或脹滿不食﹐小便濇。婦人產後虛熱﹐多有此病﹐縱非癰﹐但疑似間便可服。

薏苡仁﹝艸舌﹞蔞仁各三錢牡丹皮桃仁各二錢

右作一服﹐水二鍾﹐煎至一鍾﹐不拘時服。

牡丹散治腸癰冷證﹐腹濡而痛﹐時時利膿。

牡丹皮人參天麻白茯苓黃芪木香當歸川芎官桂桃仁去皮炒﹐各七錢半白芷薏苡仁甘艸炙﹐各五錢爲細末﹐每服三錢﹐用水一鍾﹐煎至七分﹐食前溫服。

梅仁湯治腸癰﹐裏急隱痛﹐大便祕濇。

梅核仁四十九粒﹐去皮尖大黃三兩牡丹皮一兩七錢半芒硝二兩半冬瓜仁四兩犀角鎊﹐一兩半

右銼如麻豆大﹐每服五錢﹐水二盞﹐煎至一盞﹐去滓溫服﹐以利下膿血三兩行爲度。

四聖散治腸癰癰疽﹐生於腦髭背腋乳﹐便毒服之神效。

生黃﹝艸舌﹞蔞一枚﹐去皮粉艸四錢研末沒藥研末三錢乳香研末一錢

右用好紅酒二大碗﹐慢火煎至一碗﹐分作兩服﹐兩日服盡。大便順導惡物﹐妙。若干﹝艸舌﹞蔞﹐則用兩枚。

一方若病在上﹐食後服。病在下﹐食前服毒已結成﹐卽膿化爲水。毒未成﹐卽於小便中出。疾甚﹐再合服以退爲度。

大黃湯治腸癰小腹堅鞕﹐腫大如掌而熱﹐按之則痛﹐其上色或赤或白﹐小便稠數﹐汗出憎寒﹐其脈遲緊者未成膿﹐如脈數則膿已成。

大黃銼炒牡丹皮硝石研芥子桃仁湯浸去皮尖雙仁炒﹐各半兩

右銼碎﹐每服五錢﹐水二盞﹐煎至一盞﹐去渣﹐空心溫服﹐以利下膿血爲度﹐未利再服。

排膿散治腸癰小腹脹痛﹐脈滑數﹐或裏急後重﹐或時時下血。

黃芪鹽水拌炒當歸酒拌金銀花白芷穿山甲用蛤粉炒防風連翹﹝艸舌﹞蔞仁杵甘艸各一錢作一劑﹐水二鍾﹐煎八分﹐食前服。若膿將盡﹐去穿山甲﹑連翹﹐加當歸﹑川芎﹐或爲末﹐每服三錢﹐食後蜜湯調下亦可。

射幹湯治胃脘癰﹐人迎脈逆而盛﹐嗽膿血﹐榮衛不流﹐熱聚胃口成癰

射幹去毛梔仁赤茯苓去皮升麻各一兩赤芍藥一兩半白朮半兩

右爲末﹐每服五錢﹐水二盞﹐煎至一盞﹐去渣﹐入地黃汁一合﹑蜜半合﹐再煎溫服﹐不計時候。

復元通气散【《精要》】治諸气濇耳聾﹐腹癰便癰﹐瘡疽無頭﹐止痛消腫。

靑皮陳皮各四兩甘艸三寸﹐生熟各半穿山甲炮﹝艸舌﹞蔞根各二兩金銀花淨者連翹各一兩

右爲細末﹐熱酒調下。

芍藥湯治胃脘積熱﹐結聚爲癰。

赤芍藥石膏犀角鎊麥門冬薺苨木通各二兩﹝石卜﹞硝升麻元參甘艸各一兩

右﹝口父﹞咀﹐每服五錢﹐水一盞半﹐煎八分﹐去滓﹐不拘時溫服。

荊防敗毒散治疔瘡。

黃連羌活靑皮白僵蠶獨活防風蟬蛻細辛赤芍藥甘艸節獨腳茅各等分

右﹝口父﹞咀﹐每服五錢。先將一服入澤蘭葉少許﹐姜十錢重﹐同擂爛﹐熱酒和服﹔然後用酒水各半盞﹐姜三片煎服。病勢退減後﹐再加大黃少許﹐煎服﹐略下一二行﹐蕩去餘毒﹐更用白梅﹑蒼耳子﹐研爛貼瘡上﹐拔去根腳。加鮮菊花搗汁入藥尢妙。

二活散

羌活獨活當歸烏藥赤芍藥金銀花連翹天花粉甘艸節白芷各四錢半紅花蘇木荊芥蟬蛻漧葛各三錢檀香二錢

右爲細末﹐每服三錢﹐煎蒼耳湯調下。

奪命丹治疔瘡發惡心﹐及諸惡瘡。

蟾酥幹者﹐半錢﹐酒化朱砂水飛﹐三錢枯礬寒水石水飛﹐各一錢輕粉五分銅綠一字麝香一字海羊二十个﹐研。卽蝸牛也。不用亦效

右件爲細末﹐將海羊另研爲泥﹐和藥一處﹐丸如菉豆大。如丸不就﹐加好酒成之。病輕者一丸﹑二丸﹐重者三丸。未效再服。服時嚼蔥白一大口﹐極爛﹐置手心﹐放藥丸於蔥內裹合﹐熱酒送下﹐暖處臥取汗出爲效。忌冰水。薛氏有銅綠﹑麝香﹑沒藥﹑乳香各一錢。

返魂丹【《瑞竹》】治十三種疔。

朱砂膽礬各一兩半血竭銅綠雄黃蝸牛生用枯白礬各一兩輕粉沒藥蟾酥各半兩麝香少許

右將蝸牛﹑蟾酥研爛﹐余藥爲細末﹐同研和丸如雞頭大﹐每服一丸。令病人先嚼蔥白三寸﹐吐在手心﹐將藥丸裹在蔥白內﹐用熱酒一盞吞下﹐如重車行五里許﹐有汗出卽瘥。如不能嚼蔥﹐研爛裹下極效。

返魂丹經云﹕汗之則瘡愈。必用此藥汗之。

乳香沒藥辰砂雄黃各一錢半輕粉片腦麝香各五分蝸牛不拘多少蟾酥靑黛粉艸硼砂各一錢

右爲細末﹐用海羊搗膏爲丸﹐如難丸﹐加酒麵糊些少﹐丸如彈子大﹐每服一丸﹐兼生蔥頭二三个﹐細嚼咽下。疔腫及癰腫毒气入膈者﹐得微汗卽解。一方加銅綠﹑寒水石﹑輕粉﹑枯礬各一錢。

飛龍奪命丹治疔瘡﹑發背﹑腦疽﹑乳癰疽﹑附骨疽﹐一切無頭腫毒惡瘡﹐服之便有頭﹐不痛者服之便痛﹐已成者服之立愈。此乃惡證藥中至寶﹐病危者服之立安矣﹐萬無一失。此乃家傳之祕方﹐不敢輕泄。神速之驗﹐卽日立效。

輕粉腦子無亦可麝香各半錢寒水石血竭膽礬各一錢蟾酥幹者酒化乳香沒藥朱砂爲衣銅綠各二錢雄黃三錢蝸牛二十一个﹐無亦效蜈蚣一條﹐酒炙黃去頭足

右爲細末﹐先將海羊連殼研爲泥﹐和前藥爲丸如菉豆大﹐如丸不就﹐入酒打麵糊爲丸﹐每服二丸。先用蔥白三寸﹐令病人嚼爛﹐吐於手心﹐男左女右﹐將藥丸裹在蔥白內﹐用無灰熱酒三四盞送下﹐於避風處﹐以衣蓋覆之﹐約人行五里之久﹐再用熱酒數杯以助藥力﹐發熱大汗出爲度。初覺﹐二丸卽消。如汗不出﹐重者再服二丸﹐汗出卽效。三五日病重者﹐再進二丸﹐卽愈。如疔瘡走黃過心者﹐難治之﹐汗出冷者亦死矣。如病人不能嚼蔥﹐擂碎裹藥丸在內﹐熱酒送下。瘡在上﹐食後服﹔瘡在下﹐食前服。服此藥後﹐忌冷水﹑黃瓜﹑茄子﹑油膩豬雞魚肉濕面﹐一切發風發瘡毒類之物﹐不可食之。又忌婦人洗換。狐臭﹐百發百中。此藥活人多矣。

走馬赴筵丹治疔瘡。

片腦一分沒藥乳香硼砂硇砂雄黃輕粉各三錢麝香少許

右爲細末﹐蟾酥汁和爲丸如黃米大﹐每服一丸﹐溫酒送下。

羅氏破棺丹治瘡气入腹危者。

大黃二兩﹐半生半熟甘艸芒硝各一兩

右爲細末﹐煉蜜丸如彈子大﹐每服半丸﹐食後溫酒化下﹐或童溺半盞研化之。忌冷水。

破棺丹

山梔牽牛末大黃各一兩甘艸京三稜炮﹐各七錢

右煉蜜丸如彈子大﹐酒化服之。一方有當歸﹑赤芍﹑連翹﹑牡蠣﹑金銀花﹑紫花地丁﹐宜選用之。

內托連翹散疔瘡出時﹐皮色不變﹐及不疼痛﹐按搖不動﹐身發寒熱﹐便是此瘡。有水疔﹑魚臍疔﹑紫燕疔﹑火疔諸般疔瘡。如瘡黃﹐於黃上用鍼刺﹐仍服內托散﹐自然消散。

連翹白芷幹生地黃赤芍藥各一兩大黃去皮山梔去頂蒂薄荷葉各七錢﹝石卜﹞硝二兩黃芩去心﹐半兩甘艸一兩半

右爲粗末﹐每服一兩﹐水一碗﹐燈心竹葉煎七分。其人喘﹐加人參少許。大病只三四服愈。如服了心煩嘔﹐用不二散止之。

不二散

甘艸半兩菉豆粉一兩

右爲末﹐分作二服﹐酸虀水下。

奪命丹治疔瘡大便祕實不通者﹐或心腹痛者。

巴豆去殼大黃各一錢輕粉二分郁金雄黃乳香各五分朱砂黃丹各三分麝香少許蟾酥不拘多少

右末﹐麵糊爲丸如菉豆大﹐隨虛實服之﹐茶淸送下五七丸至九丸止﹐以利爲度。如無此丸﹐以雄黃丸代之。

雄黃丸治證如前。

巴豆十四粒麝香少許全蠍牙皂雄黃大黃郁金各一錢

右末﹐米糊丸如菉豆大﹐朱砂爲衣﹐每服五七丸﹐淸茶送下﹐以利爲度。

追毒丸

海浮石燒赤酢淬七次﹐半兩川烏一兩乳香沒藥各一錢巴豆四十九粒

右爲末﹐酢糊丸如桐子大。若患二三日﹐服十丸﹔五六日服十四丸﹐隨病上下服之。先喫冷酒半盞或一盞﹐又用冷酒吞下。如嘔不妨﹐出藥依上服之。病人大便不動﹐再用三丸。如疔看得端的﹐爪破用頭垢塗患處﹐後服藥。

五聖散治疔瘡。

皂角鍼二兩﹝艸舌﹞蔞一个大黃金銀花生薑甘艸各一兩

右﹝口父﹞咀﹐用好酒二升﹐同煎至八分﹐去渣﹐不拘時溫服。

奪命返魂散治一切疔瘡憎寒發熱﹐昏悶不語﹐腫徧皮膚﹐不思飲食。

大黃連翹山梔子以上各二錢半﹐研爲細末巴豆杏仁各二錢﹐麩皮同炒黑色﹐研爲細末人言五錢﹐用大蒜五个﹐去心塡入人言﹐同燒過性﹐研爲末牽牛頭末苦丁香各一錢

右爲細末研勻﹐每服半錢﹐病重者服一錢﹐用新汲井華水調下﹐一服見效。如病重無脈者﹐喫下藥約一頓飯時吐了藥﹐便醫不得﹐吐不了藥卽活。

立馬回疔奪命散治疔瘡及喉痺乳蛾腫痛大效。

牡蠣當歸牛蒡子僵蠶各半兩大黃一兩

右﹝口父﹞咀﹐每服半兩﹐用靑石磨刀水酒各一盞煎﹐去滓連進二服。疔瘡服後出汗者生﹐無汗者死。

禦史散治疔瘡。

生鐵銹三錢

爲末﹐木香磨酒調下﹐分病上下﹐食前食後服之﹐得微汗而愈。此方乃祕法也﹐未嘗試用。常治疔瘡有赤絲攻心腹者﹐用鐵銹三錢﹑牡蠣二錢﹑靑鹽一錢爲末﹐挑破瘡頭﹐以燈盞內油調搽﹐其絲自回﹐名喚回丹﹐但未用服。考之《本艸》云﹕鐵銹﹐生鐵上衣也﹐治惡瘡疥癬蜘蛛等咬﹐蒜磨敷之﹐亦未云服。家藏方用貓兒眼艸一擔細切﹐以水擔余浸二日﹐煮百餘沸﹐去渣取汁﹐煎至三四碗﹐用生鐵銹細研末三兩﹐徐徐入汁內﹐以鐵杖不住手攪﹐再煎至二碗許﹐成膏子﹐治一切癰疽瘡毒﹐甚效。瘰癧潰後﹐塗瘡孔內尢妙。

加減通聖散治疔瘡﹑瘴气﹑紫遊風等證。

防風荊芥連翹赤芍藥當歸川芎桔梗黃芩梔子靑木香甘艸元參牛蒡子大黃芒硝紫金皮雞屎子詐死子谷藤根芙蓉根嫩桕根靑王叉

右﹐薄荷﹑生地黃煎服。

追疔奪命湯祕方速效﹐能內消腫。

羌活獨活靑皮多用防風多用黃連赤芍藥細辛甘艸節蟬蛻白僵蠶雞爪川黃連各等分再加紫河車澤蘭金銀花

右﹝口父﹞咀﹐每服五錢。先將一服加澤蘭少用葉﹑金銀花各一兩﹐生薑十片﹐同藥擂爛﹐好酒旋之﹐熱服﹐不喫酒者水煎爲妙﹔後用酒水各一盞半﹐生薑十片﹐煎盞半﹐熱服﹐汗出爲度﹔病退減後﹐再加大黃二錢﹐煎如前﹐熱服﹐再利一二次去餘毒爲妙。此方以藥味觀之﹐甚若不切﹐然效速神驗﹐萬無一失﹐累用累效。如有別證再出﹐宜隨證加減治之﹐速效。若心煩嘔吐﹐加甘艸節一錢﹐豆粉酸漿水下。嘔逆惡心﹐加乳香﹐豆粉甘艸湯下。有膿加何首烏﹑白芷。要利﹐加靑木香﹑大黃﹑牽牛﹑梔子。在腳﹐加木瓜。以上各等分。

加減追疔奪命湯治疔瘡及癰疽發背惡瘡﹐焮赤腫痛創人﹔或紫遊風﹑赤遊風﹐並大效。

防風赤芍藥連翹羌活獨活細辛靑皮白僵蠶蟬蛻靑木香甘艸節金銀花紫河車腳蓮

右﹐生薑﹑澤蘭﹑生地黃煎服。病勢退減﹐加大黃取利﹐下三五行﹐去大黃。

防風當歸湯治疔瘡發熱﹐大便實者。

金銀花山慈姑靑木香當歸赤芍藥白芷防風荊芥連翹升麻羌活獨活甘艸大黃

右﹐薄荷﹑生地黃煎服。

雄麝湯解疔毒如神。凡解毒﹐不可無雄黃﹑朱砂。

雄黃朱砂麝香乳香並另研﹐各一錢白芷茜根眞菉豆粉地丁各二錢牡蠣白僵蠶牛蒡子炒﹝石卜﹞硝大黃山梔子金銀花靑木香荊芥穗甘艸各一錢核桃二个﹐去膜殼

右﹐以白芷以後十四味細切﹐用無灰酒一碗浸少時﹐擂細﹐又加水一碗﹐同煎至一碗﹐去渣及濁腳﹐入前雄黃等五味調勻﹐作一服。更審患處經絡分野﹐依東垣引經瀉火藥加之尢妙。欲利倍加大黃﹑﹝石卜﹞硝﹐二味臨後下。茜艸卽過山龍。地丁卽大薊也﹐一云剪刀艸﹐開黃花者名黃花地丁﹐開紫花者名紫花地丁。

解毒消瘴散治疔瘡瘴气發熱者。

柴胡黃芩黃蘗梔

木通赤芍藥當歸防風連翹大黃甘艸靑木香紫金皮雞屎子

詐死子靑王叉嫩桕根苦花子

右﹐薄荷﹑生地黃煎服。

劫瘴消毒散治瘴气腫痛發熱者﹐及因剝割瘴死牛馬豬羊而中其毒者﹐或因食瘴死之肉而中其毒者。先服加減通聖散﹐通利大便﹐次服此藥。

百丈光卽天瓠﹐又名土人參苦花子大小靑金腦香卽社茶根﹐梗葉俱可用臭木待根紫金藤生藍葉水壙根烏苞根嫩桕根靑王叉山烏豆雞屎子晚祥西貍咬柴土木香

右﹐薄荷煎服。腫勢甚﹐加水金鳳﹑水苦薺。手足拘攣﹐加鉤藤根﹑梭婆子根。發熱﹐加吉面消﹑毛蕨根。小便不通﹐加木通﹑梔子。

靑黃消毒散治疔瘡瘴气﹐服涼藥過劑﹐沈而不發不退者。

雄黃研大小靑各一兩八角茴香五錢

右末﹐陳酒調服﹔又以酢和米泔塗患處﹐一日服三次。

四神丹治因剝割瘴死牛馬豬羊﹐不避其气﹐以中其毒﹐或因食瘴死牛馬豬羊之肉者﹐或手足各處發疔毒﹐或起紫泡﹐或起堆核﹐初則創人﹐次漸腫大﹐疼痛不可忍﹐瞀悶發熱﹐口渴心煩﹐四肢彊痛﹐頭目昏花﹐一切瘴毒﹐並皆治之。先服此藥﹐次服劫瘴消毒散。

苦花子又名毛連子﹐又名小葉金雞舌﹐梗葉俱用土木香根名靑木香﹐梗名天仙藤﹐花名馬兜鈴仙人薯用根﹐新鮮生者爲妙﹐幹者次之﹐各二兩晚蠶砂一兩

右鍘碎擂﹐水和煮濃汁﹐冷服。熱極加芭蕉心。小便不利加琉璃艸﹐又名耳環尻﹐擂和前藥服之。

萬全散治瘴气時毒﹑疔瘡﹑蛇犬咬等證。

嫩桕根水壙根貍咬柴烏苞根靑王叉生藍葉溪楓根穿山蜈蚣

右﹐薄荷煎服﹐及調雄黃末服﹐或合七神散更妙。

七聖紫金錠治疔瘡﹑瘴气﹑時毒等證。

土木香苦花子連梗葉仙人薯晚蠶砂桕花各一兩朱砂雄黃各三錢

右末﹐秫米糊爲丸﹐以毛屎梯根磨水化下。

朱墨丸治疔瘡瘴毒。

朱砂京墨各等分

右末﹐以蟾酥汁爲丸如梧桐子大﹐每服二丸﹐以蔥白煎湯吞下﹐日服一二次。

萬病解毒丸治疔瘡﹑癰疽﹑發背﹑腫瘍﹑時毒﹑狐貍毒﹑鼠莽毒。丹毒﹑驚毒﹑瘴毒﹑風毒﹑熱毒﹑蠱毒﹑河豚毒﹑疫死牛馬豬羊毒﹑蛇犬蜈蚣蜂蠍百虫螫咬毒﹑湯火所傷﹑中惡邪气﹑無名腫毒﹑菇毒﹑砒毒﹑藥毒﹑瘡毒﹑光粉輕粉毒﹐一切邪熱毒悉皆治之。

麝香二錢朱砂五錢山豆根續隨子取仁雄黃紫河車獨腳蓮各一兩五倍子三兩紅牙大戟一兩五錢山慈姑二兩

右末﹐秫米糊和勻﹐杵搗一千餘下﹐印作錠子﹐隨意大小﹐每服一錠﹐井水磨化﹐冬月用薄荷湯磨服﹐日可進二三服。

刷瘴散治疔瘡﹑瘴毒﹐服藥後﹐可用此藥刷塗。

生藍葉地薄荷紫金藤

右﹐擂米泔水暖刷患處﹐次加蠶砂﹑淩霄花﹑雞﹝月臣﹞花。二花如無﹐以葉代之。

掞瘴散治疔瘡﹑瘴毒潰爛成瘡。

桕樹皮去外面粗皮側柏葉各等分

右細末﹐以桕油先刷﹐次掞末。

洗瘴方

桕葉朴葉柳枝連叉葉

右﹐煎水淋洗之。

羅氏托裏敝治一切發背疔瘡。

黃芪兩半厚朴川芎防風桔梗各二兩連翹二兩二錢芍藥官桂白芷甘艸節人參各一兩木香沒藥乳香當歸各半兩

右爲細末﹐每服三錢﹐酒一大盞﹐煎二三沸﹐和渣溫服。

連翹黃芪湯治疔瘡。因食瘴死牛羊﹐足生大疔﹐如釘入肉﹐痛不可忍者。

金銀花黃芪當歸蜈蚣一條﹐去頭足酒炙連翹甘艸

右﹐生薑煎服。

羅氏保生錠子治疔瘡﹑背疽﹑瘰癧﹐一切惡瘡。

金腳信輕粉各二錢雄黃硇砂各三錢麝香一錢半蟾酥一錢巴豆生﹐四十九粒﹐另研

右爲細末﹐用黃蠟五錢鎔開﹐將藥和成錠子﹐冷水浸少時取出﹐旋丸﹐捏作餅子如錢眼大﹐將瘡頭撥開﹐每用一餅﹐次用神聖膏﹐後用托裏散。若瘡气入腹危者﹐服破棺丹。世傳疔瘡必有一條紅綫﹐可鍼紅綫所至之處﹐出毒血﹐然後敷藥。

滴滴金治疔瘡。

硇砂輕粉人言雄黃朱砂各一錢麝香少許

右爲細末﹐每用些少﹐先以鍼刺開瘡頭﹐貼藥黃水出﹐效。

疔瘡錠子

硇砂一錢白芷雄黃蒼耳子甘艸各半錢

右爲細末﹐用蟾酥汁和作錠子﹐如前法用。須五月五日合。

回瘡錠子治疔瘡大效。

艸烏頭一兩蟾酥七粒巴豆七个﹐去皮麝香一字

右爲細末﹐麵糊和就﹐撚如錠子。如有惡瘡腫毒﹐不痛無血者﹐用鍼深刺至痛處﹐有血出﹐以此錠子紝之﹐上用膏藥貼之﹐疔瘡四畔紝之﹐其療二三日自然拔出。此藥最宜緊用。此證大抵與傷寒頗類﹐其中亦有可鍼鐮砭射出血者﹐亦有久而潰爛出膿者﹐其間變異百端﹐不可不愼也﹗

神聖膏藥羅氏治一切惡瘡。

木鱉五十个﹐去皮當歸槁本各半兩沒藥乳香各二錢白芨琥珀各二錢半黃丹黃蠟各二兩白膠香三兩巴豆十五粒﹐去油粉霜膽礬各一錢槐柳枝各一百二十枝淸油

右件一處先將槐柳枝下在油內熬焦取出﹐復下余藥﹐熬勿至焦濾出﹐卻將油澄淸﹐下黃丹再熬成膏﹐用緋帛攤之﹐立有神效。

奪命散【《保命集》】治疔瘡。

烏頭尖附子底蠍梢雌黃雄黃各一錢蜈蚣一兩硇砂粉霜輕粉各五分腦子麝香各少許砒二錢半

右爲細末﹐先破瘡出惡血﹐以艸杖頭用紙帶藥末插入於內﹐以深爲度。

郭氏寸金錠子治疔毒惡瘡。

朱砂三錢黃丹明礬枯砒霜輕粉花碱白芨各錢半蟾酥腦子麝香各少許

右研極細末﹐稠糊和爲錠子﹐用之。

郭氏提疔錠子治疔瘡危篤發昏﹐兼治瘰癧。

雄黃朱砂各二錢靑鹽砒霜生白丁香螌蝥去翅足眞輕粉各一錢五分蟾酥麝香各一錢黃蠟蓖麻子三七粒

右爲細末﹐於銀器內或磁器﹐先將蠟鎔化﹐和前藥﹐丸如桐子大﹐撚作餅子﹐用鍼刺破疔瘡﹐放一餅子於瘡頭上﹐又刺四邊五七下﹐惡血出爲妙﹐卻用軟膏藥貼之﹐立驗。內服首功元黑散或蟾酥丸。

郭氏守效散點疔瘡惡肉。

砒霜生白丁香松香眞輕粉川烏生礬各二錢蜈蚣一條﹐焙漧

右爲極細末﹐鈹鍼刺破瘡口﹐令血出﹐唾津調藥貼之瘡上﹐其根自潰。

麝香蟾酥丸治一切癰疽﹑發背﹑疔瘡內毒﹐如未破﹐用鍼刺破﹐撚藥在內﹐膏藥貼之﹐其瘡卽潰。

蟾酥輕粉乳香各五分信

雄黃各一錢巴豆十个﹐去皮油麝香少許寒水石三錢

右爲細末﹐滴水爲丸﹐作錠子如小麥粒大﹐量瘡大小用之。寒食麵糊爲丸。

追毒丹取黃﹐去疔頭﹐追膿毒﹐立效。

蟾酥幹者用酒化硇砂白丁香無此味加巴豆眞輕粉各一錢雄黃朱砂爲衣﹐各二錢蜈蚣酒浸炙漧黃巴豆七粒﹐去殼不去油

右總爲細末﹐面調水爲丸﹐如丸不就﹐用酒打麵糊爲丸﹐如麥大﹐兩頭尖﹐入於鍼破口內﹐用水沈膏貼之﹐後用膏藥及生肌藥追出膿血毒物。又如有黑陷漏瘡者﹐四圍死敗肉不去﹐不生肌者﹐不可治也﹐亦用此藥追毒﹐去死肌敗肉﹐生新肉而愈。小者用一粒﹐大者加用之﹐病輕者不必用鍼﹐只以手指甲爬動於瘡頂上﹐安此藥﹐水沈膏貼之﹐其瘡卽時紅腫爲度﹐去其敗肉爲妙。

海馬拔毒散治疔瘡大效﹐兼治惡瘡發背。

海馬二个﹐炙穿山甲黃土炒﹐去土朱砂水銀各一錢麝香片腦各少許雄黃三分

右爲末﹐鍼破瘡口﹐點藥入內﹐一日一點﹐大有效。

芫花根膏治魚臍疔瘡久治不瘥者。

芫花根一兩黑豆三合豬牙皂角五挺白礬三兩﹐煆研細

右用酢一斗﹐將前三味先浸三日於釜中﹐以火煎至二升﹐去渣﹐卻入鐺中﹐煎至一升﹐入白礬末攪令勻﹐去火成膏。但是魚臍丹惡瘡攤於帛上貼﹐日二易之。

四聖旋疔散治疔瘡生於四肢﹐其勢微者﹐先以好酢調藥塗上﹐以紙封之﹐次內服托裏之藥﹐其疔自旋出根。

巴豆仁五分白僵蠶輕粉硇砂各二錢半

右爲細末﹐酢調用之。

拔毒散治疔瘡。

鹽白霜粉霜膽礬硇砂各一錢﹐另研蜈蚣一條﹐炙

右爲末和勻﹐先用羊骨鍼挑破頭﹐點藥在上﹐酢糊紙貼上﹐其根一時自出。

保生餅子治諸疔等瘡。

金腳信二錢雄黃硇砂各三錢輕粉麝香各一錢巴豆四十九粒﹐泡熟去殼研

右爲末和勻﹐用黃蠟一兩鎔和藥成錠﹐水浸少時取出﹐用時撚作餅如錢眼大﹐以羊角骨鍼挑瘡頭﹐按藥在上﹐以酢糊紙貼之﹐膏藥亦可﹐黃水出爲效。

濟生金砂散取疔瘡。

道人頭微炒存性﹐一兩。卽蒼耳子硇砂三錢半雄黃三錢蟾酥以多爲妙

右﹐將瘡四圍刺破﹐油調藥末於瘡內﹐緋帛封之﹐數日疔自出。如瘡入腹嘔逆者﹐蒼耳搗汁飲之。

鐵罐膏治一切惡瘡內毒﹐此藥止痛﹐追死肉。

桑柴灰蕎麥稭灰石灰各一碗炭灰少許

右用瓦罐一个﹐底旁鉆一穴﹐塞住﹐將前項灰塡在內﹐用水注滿﹐厚紙封固﹐一伏時﹐用蘆筒插在罐孔內淋之﹐盡其水﹐不用灰﹐將淋灰水於鍋內慢火熬﹐用鐵片續續攪﹐以滴水不散爲度﹐鐵罐盛之﹐封口﹐或有諸般瘡及腸風痔漏﹐量瘡用之妙。

又方用鍼刀點破疔頭﹐以蟾酥敷之﹐後用。

野菊花莎艸根甜菜葉擂細﹐以無灰酒盡量調服之﹐酒醒﹐疔化爲水﹐卽痛定。如熱除﹐不必去疔﹐亦自愈也。

鐵粉散專治冷疔瘡經久不效。

多年生鐵三錢﹐炒過松脂一錢黃丹飛過輕粉各五分麝香少許

右爲細末﹐用淸油調搽瘡口﹐立效。

又方治疔瘡。

山慈姑鐵銹生薑江茶鹽少許用銀鍼撥開疔瘡﹐卽以前藥搭作餅子如大棋子﹐放疔頭上﹐甚者半月﹐皮皺可醫﹐不皺難治矣。

雄黃散治疔瘡。

雄黃硇砂蒼耳艸燒灰

右爲末﹐酢調數次﹐將菊花搗爛﹐薑汁調﹐淸者服之﹐濃者敷之。

追毒丸治疔瘡發背。

蝦蟆糞二分麻虫雄黃黃丹各一分

右爲末﹐水丸如米大﹐將瘡撥開頭﹐入藥在內﹐以膏藥貼之。

蜣蜋膏治疔毒。

蜣螂三个﹐肚白者佳黃麻虫十个

右二味搗勻﹐撥破患處貼之。如患在手足間﹐有紅絲上臂﹐絲盡處將鍼挑斷出血﹐仍用前藥。

又方治疔瘡毒气入腹﹐昏悶不食。

紫花地丁蟬蛻貫仲各一兩乳香炙丁香各二錢

右爲細末﹐每服二錢﹐空心溫酒下。

又方治疔瘡危篤者﹐二服卽愈﹐輕者一服立效。

土蜂房一小窠﹐全蛇蛻一條﹐全

右作一處﹐器皿中盛﹐用黃泥封固﹐火煆存性﹐研爲細末﹐每服一錢﹐空心好酒調服﹐少頃腹中大痛﹐痛止﹐其瘡已化黃水矣。仍服五聖散。

五聖散

大黃甘艸各一兩生薑皂角鍼金銀花各二兩﹝艸舌﹞蔞一个

右﹝口父﹞咀﹐用好酒二升同煎至八分﹐去渣﹐不拘時服。

破棺丹治疔黃走蔭不止。

當歸赤芍藥山梔子牽牛各二兩半連翹牡蠣金銀花紫花地丁各一兩半京三稜甘艸各二兩便祕加大黃三兩。

右爲細末﹐煉蜜和丸如彈子大﹐每服一丸﹐食前用童便化開服。忌飲酒及生冷硬物。

立馬回疔丹治疔瘡走蔭不止。

金腳信蟾酥血竭朱砂沒藥各半錢輕粉龍腦麝香各一字

右爲細末﹐用生艸烏汁和如麥子大﹐用時將瘡頂刺破﹐將藥一錠放瘡口內﹐第二日瘡腫是效。

又方治疔走了黃﹐打滚將死者。

牡蠣大黃山梔子金銀花木通連翹牛蒡子地骨皮乳香沒藥﹝艸舌﹞蔞皂角刺

右各等分﹐銼碎﹐每服半兩﹐气壯者加﹝石卜﹞硝﹐用水一碗﹐酒半碗﹐煎一服﹐定愈。

蟾酥走黃丸治疔瘡走黃。

朱砂研黃丹飛白面各等分

右末﹐取蟾酥搜作劑﹐丸如麥粒大。先刺瘡口﹐次安一粒在瘡口內﹐仍以水沈膏貼之﹔又以五七丸蔥湯吞下﹐發汗卽愈。

回瘡蟾酥錠子治疔瘡毒气攻心欲死﹐以鍼刺其瘡向心行處﹐但覺痛有血處下錠子。若累刺至心側近皆不痛無血者﹐急鍼百會穴﹔痛有血者下錠子。若無血以親人熱血代之﹐猶十活三四。初發無有不效。大抵疔瘡生於胸背頭項最急﹐初生痛癢不常﹐中陷如釘﹐撼之有根﹐壯熱惡心是也。

南星﹝艸款﹞冬花巴豆仁黃丹白信各一錢獨活五分螌蝥去頭足﹐十个

右爲極細末﹐用新蟾酥和藥如黍米大﹐撚作錠子。每遇疔瘡﹐先以鍼刺其瘡﹐必不知痛﹐有血出者﹐下錠子﹔如覺痛﹐不須再用。若更不知痛﹐再隨瘡所行處﹐迎奪刺之﹐至有血知痛卽止。其原瘡亦覺疼痛﹐以膏藥貼之﹐膿出自瘥。用錠子法度﹐以銀作細筒子一个﹐約長三寸許﹐隨鍼下至瘡痛處﹐復以細銀絲子內藥於筒內﹐推至痛處。

化毒丸治內疔。

朱砂雄黃各一錢蟬蛻十枚硼砂生輕粉各五分麝香一分片腦半分

右末﹐蟾酥爲丸菉豆大﹐每用一丸﹐舌上含化取涎﹐化後以井水漱淨。無此丸﹐用單蟾酥代之亦可。古今圖書集成醫部全錄卷三百六十六

外科癰疽疔毒門

單方

遠志酒﹕治一切癰疽﹑發背﹑癤毒惡候﹐漬有死血﹐陰毒在中則不痛﹐敷之卽痛﹔有憂怒等气積而內攻﹐則痛不可忍﹐敷之卽不痛﹔或蘊血在內熱逼人﹐手不可近﹐敷之必淸涼﹔或气虛血冷﹐潰而不斂﹐若七情內郁﹐治之必愈。遠志﹐不以多少﹐泔浸﹐捶去心﹐曬榦爲末﹐酒一盞﹐調末三錢﹐澄淸飲之﹐以滓敷於患處。

忍冬藤酒﹕治食膏粱炙煿過多及服金石補藥日久發疽。預服免患。忍冬藤鮮者五兩﹐幹者一兩﹐大甘艸節一兩﹐作一劑﹐用水三鍾﹐煎至二鍾﹐入無灰好酒一鍾﹐再煎十餘沸﹐去渣﹐分三次服﹐能飲酒者一次服。另取藤搗爛﹐酒調塗患處﹐中畱頭出毒﹐幹再搽。一方無甘艸節。

槐花酒﹕治發背一切瘡毒﹐不問已成未成﹐但焮痛者並治之。槐花四五兩微炒黃﹐乘熱入酒二鍾﹐煎十餘沸﹐去渣熱服﹐未成者二三服﹐已成者一二服。

癰疽瘡腫﹕用金鍼散。皂角鍼﹐春取﹐一半新采﹐一半黑者﹐一味不拘多少﹐曬榦爲末﹐食後酒調二三錢服。

癰疽腫痛無頭﹕用貝母﹑穿山甲﹑天花粉共爲末﹐每服三錢﹐水二鍾﹐煎半鍾﹐一日四服﹐其毒自在大小便下矣。可與前方合爲一貼。

一切癰疽能消腫逐毒﹐使毒不內攻﹐其效不可具述﹐名國老膏。用甘艸大者二斤搥碎﹐河水浸一宿﹐揉令漿汁濃﹐去盡筋滓﹐再用絹濾過。銀石器內慢火熬成膏﹐用器收之﹐每服一二匙﹐無灰酒或白湯亦可。曾服燥藥丹劑者亦解之。《本事方》每甘艸一斤分作三服﹐溫酒調下。今云一二匙﹐恐力少也。

截癰疽惡瘡發險處服之﹐使毒气不攻於內﹐名牛膠飲。用牛膠通明者四兩﹐用酒一碗入膠內﹐重湯煮鎔透﹐攪勻傾出﹐更浸酒﹐隨意飲﹐能飲者以醉爲度。此方活人甚多。

黃礬丸﹕服過一兩以上﹐無不取效﹐最止疼痛﹐不傷臟腑﹐活人不可勝數。用白礬一兩﹑黃蠟半兩。

右和丸如桐子大﹐每服十丸﹐漸加至五十丸﹐溫酒送下﹐如未破卽消﹐已破卽合。一日服百粒﹐則有效。能防毒气內攻﹐尢能護膜。始終須服半斤。瘡愈後服之尢佳。一方用明礬飛過研細﹐以雞子二个取淸﹐調礬末稀稠如糊﹐用無灰陳好酒化開服之﹐膿未成者卽消﹐已成膿者從大小便出﹐神效。其功大勝黃礬丸。

一切瘡腫﹕牛蒡根三莖洗淨﹐煮令爛﹐於盆中研令細﹐去筋膜﹐汁中卽下米煮粥﹐鹹淡任性﹐服一碗甚良。無忌。名牛蒡粥。

豬牙皂角﹐去皮如法﹐酢炙焦黃爲末﹐每服半錢﹐加穿山甲全者﹐看患人證在何處﹐就取此處甲用。以蛤粉炒爲末一錢﹐與皂角末相和﹐溫酒調下﹐證在上食後服﹐證在下食前服﹐神效。名破毒無比散。

一切無名腫毒瘡癤﹕貝母一味去心切細﹐一半生曬﹐一半微炒﹐和勻爲末﹐病在上食後服﹐病在下食前服﹐酒調一二錢。名消毒散。

神效蔥熨法﹕治流注結核骨癱鶴膝等證﹐腫硬或先已隔蒜灸而余腫未消﹐最宜用熨以助气血而行壅滯﹐其功甚大。又爲跌撲傷損止痛散血消腫之良法。用蔥白頭搗爛炒熱頻熨患處﹐冷再換。

凡癰腫初起﹐以熱湯頻沃之﹐卽散。

凡腸癰﹐取死人冢土作泥塗之﹐良。

一切癰腫﹕伏龍肝以蒜和作泥貼之﹐幹再易。或雞手黃和亦可。【《外臺祕要》﹐下同。】

瘭疽出汁﹐著手足肩背累累如米﹕用竈突墨﹑竈屋塵﹑釜下土研勻﹐水一斗煮三沸﹐取汁洗﹐日三四度。

石癰不膿﹕梁上塵﹑葵根莖灰等分﹐用酢和敷之。【《千金方》】

惡癰腫毒痛﹕鉛白霜一分﹐甘艸半生半熟爲末﹐綿裹含咽。【《聖惠方》】

骨疽出骨﹕一名多骨瘡。又時出細骨﹐乃母受胎未及一月﹐與六親骨肉交合﹐感其精气﹐故有多骨之名。以密陀僧末桐油調勻﹐攤貼之﹐卽愈。【《壽域方》】

雌雄疔瘡﹕用鐵粉一兩﹐蔓靑根三兩﹐搗如泥封之﹐日二換。【《集元方》】

疔腫拔根﹕用鐵渣一兩﹐輕粉一錢﹐麝香少許爲末﹐鍼畫十字﹐以點藥入內﹐酢調麵糊﹐敷之神效。【《普濟方》】

疔腫初起﹕多年土內銹釘﹐火煆酢焠﹐刮下銹末﹐不論徧次﹐鍛取收之﹐每用少許﹐人乳和﹐挑破敷之﹐仍炒研二錢﹐以蜜水煎滚﹐待冷調服。【《普濟方》﹐下同。】

癰疽楊梅諸惡瘡﹕水銀一兩﹐朱砂﹑雄黃各二錢半﹐白礬﹑綠礬各二兩半﹐研勻罐盛﹐燈盞蓋定﹐鹽泥固濟﹐文武火煉﹐在罐口掃收﹐每以三錢入乳香﹑沒藥各五分﹐灑太乙膏上貼之絕效﹐名曰五寶霜。

魚臍疔瘡四面赤中央黑﹕銀朱﹐水和丸﹐每服一九﹐溫酒下﹐名走馬丹。

疔瘡惡毒﹕刺四邊及中心﹐以雄黃末敷之﹐神驗。

一方﹕用雄黃﹑蟾酥各五分爲末﹐蔥蜜搗丸小米大﹐以鍼刺破瘡頂﹐插入甚妙。

手足甲疽﹕燻黃蛇皮等分爲末﹐以水洗淨﹐割去甲入肉處敷之﹐一頃痛定﹐神效。【《近效方》】

癰疽瘀肉﹕石灰半斤﹐喬麥稭灰半斤﹐淋汁煎成霜﹐密封﹐每以鍼劃破搽之﹐自愈。

疔瘡惡腫﹕石灰﹑半夏等分﹐研末塗之。【《普濟方》﹐下同。】

疔瘡發背﹕白浮石半兩﹐沒藥二錢半爲末﹐酢糊丸梧子大﹐每服六七丸﹐臨臥冷酒下。

疔腫熱毒﹕磁石末酢和封之﹐拔根立出。【《外臺祕要》】

甲疽腫痛﹕石膽一兩﹐燒煙盡﹐研末敷之﹐不過四五度瘥。【《梅師方》】

疔毒腫痛﹕白姜石末和雞子淸敷之﹐幹卽易﹐疔自出神驗。【《崔氏方》】

潰癰作癢﹕以鹽摩其四圍卽止。【《外科精義》】

疔瘡腫毒﹕好硇砂﹑雄黃等分研﹐以銀篦挑破瘡口﹐擠去惡血﹐安藥一豆入內﹐紙花貼住﹐卽效。毒气入腹嘔吐者﹐服護心散。【《瑞竹堂方》】

癰疽不合﹕石硫黃﹐以箸蘸插入孔中﹐以瘥爲度。【《外臺祕要》】

疔瘡腫毒﹕雪白礬末五錢﹐蔥白煨熟﹐搗和丸梧子大﹐每服二錢五分﹐以酒送下﹐未效再服。久病孕婦不可服。【《衛生寶鑑》】

魚睛疔瘡﹕枯礬末﹐寒食麵糊調貼﹐消腫無膿。【《崔氏方》】

疔腫惡瘡﹕二仙散﹐用生礬﹑黃丹等分﹐臨時以三稜鍼刺血﹐待盡敷之﹐不過三次決愈。【《衛生寶鑑》】

諸般癰疽﹕用甘艸三兩微炙切﹐以酒一斗同浸瓶中﹐用黑鉛一片鎔成汁﹐投酒中﹐取出﹐如此九度﹐令病者飲灑至醉﹐寢後卽愈也。

又方﹕甘艸一大兩﹐火炙搗碎﹐水一大升浸之﹐器上橫一小刀子﹐露一宿﹐平明以物攪令沫出﹐去沫服之﹐但是瘡腫發背皆效。

又方﹕用甘艸三大兩生搗篩末﹐大麥麵一兩和勻﹐取好酥少許入內﹐下沸水﹐搜如餅狀﹐方圓大於瘡一分﹐熱敷腫上﹐以綢片及故紙束之﹐仍令通風。冷則換之。已成者膿水自出﹐未成者腫便內消。仍喫黃芪粥爲妙。神效。些小癰癤﹐發熱時﹐卽用粉艸節曬榦爲末﹐熱酒服一二錢﹐連進數服﹐痛熱皆止。【《外科精要》】

疔瘡腫毒﹕生薺苨根搗汁﹐服一合﹐以滓敷之﹐不過三度。

癰疽便閉﹕紫艸﹑﹝艸舌﹞蔞實等分﹐新水煎服。【《直指方》】

疔瘡腫毒﹕白芨末半錢﹐以水澄之﹐去水﹐攤於厚紙上貼之。【《袖珍方》】

癰疽腫毒﹕黃連﹑檳榔等分爲末﹐雞子淸調搽之。【《簡易方》】

癰疽瘡腫﹐已潰未潰﹕胡黃連﹑穿山甲燒存性等分爲末﹐以茶或雞子淸調搽之。【《簡易方》】

瘡口不合﹕秦艽爲末摻之。【《直指方》】

癰疽﹑疔瘡﹑惡瘡及黃疸﹕慈姑連根﹐同蒼耳艸等分搗爛﹐以好酒一鍾﹐濾汁溫服﹐或幹之爲末﹐每酒服三錢。【《乾坤生意》】

癰疽疔腫﹐一切惡瘡﹕金絲艸﹑忍冬藤﹑五葉藤﹑天蕎麥等分﹐煎湯溫洗﹐黑者加酢。

又﹕鐵箍散﹐用金絲艸灰二兩﹐酢拌曬漧﹐貝母五兩去心﹐白芷二兩爲末﹐以涼水調貼瘡上﹐香油亦可。或加龍骨少許。

諸瘡腫痛﹕撫芎煆研﹐入輕粉﹐麻油調塗。【《普濟方》】

疔瘡初起﹕白芷一錢﹐生薑一兩擂﹐酒一盞溫服﹐取汗卽散。【《袖珍方》】

癰疽赤腫﹕白芷﹑大黃等分爲末﹐米飲服二錢。【《經驗方》】

一切癰疽﹑瘡癤﹑惡瘡﹑下癢臁瘡潰後﹐外傷風寒﹐惡汁臭敗不斂﹐並主之﹕木香﹑黃連﹑檳榔等分爲末﹐油調頻塗之﹐取效。【《和劑局方》】

疔腫諸毒﹕荊芥一握切﹐以水五升煮取二升﹐分二服﹐冷飲。【《藥性論》】

一切瘡疥﹕荊芥末﹐以地黃自然汁熬膏﹐和丸梧子大﹐每服三五十丸﹐茶酒任下。【《普濟方》】

熱毒瘡腫﹕秋後收連錢艸﹐陰榦爲末﹐水調敷之﹐生搗亦可。【《寇氏衍義》】

疔腫垂死﹕菊花一握﹐搗汁一升﹐入口卽活。此神驗方也。冬月采根。【《肘後方》】

癰疽疔腫﹐一切無名腫毒﹕用野菊花連莖搗爛﹐酒煎熱服﹐取汗﹐以渣敷之卽效。【《集效方》】

又方﹕用野菊花莖葉﹑蒼耳艸各一握﹐共搗﹐入酒一碗﹐絞汁服﹐以渣敷之﹐取汁卽愈。或六月六日采蒼耳葉﹐九月九日采野菊花爲末﹐每酒服三錢亦可。【《易簡方》】

疔瘡腫毒﹕艾蒿一擔燒灰﹐於竹筒中淋取汁﹐以一二合和石灰如糊﹐先以鍼刺瘡至痛﹐乃點藥三徧﹐其根自拔﹐神驗。【《千金方》】

癰疽不合﹐瘡口冷滯﹕以北艾煎湯洗後﹐白膠香燻之。【《直指方》】

一切癰瘡﹐婦人妒乳﹑乳癰﹐小兒頑瘡﹐及浸淫黃爛熱瘡﹑疥癬﹑陰蝕﹕並用天麻艸切五升﹐以水一斗半煮一斗﹐分數次洗之以殺癢。【《千金方》】

急慢疔瘡﹕用益母艸搗爛敷之﹐仍絞汁五合服卽消。

又方﹕用益母艸四月連花采之﹐燒存性﹐先以小尖刀十字劃開疔根﹐令血出﹔次繞根開破﹐撚出血拭漧﹔以稻艸心蘸藥撚入瘡口﹐令到底﹐良久當有紫血出﹐撚令血淨﹔再撚藥入﹐見紅血乃止。一日夜撚藥三五度。重者二日根爛出﹐輕者一日出。看瘡根腫脹起卽是根出﹐以鍼挑之﹐出後仍敷藥﹐生肌易愈。忌風寒﹑房室﹑酒肉﹑一切毒物。

丁瘡惡腫﹕千鍼艸四兩﹐乳香一兩﹐明礬五錢爲末﹐酒服二錢﹐出汗爲度。

癰疽發背初起未成者﹕薴根熟搗敷上﹐日夜數易﹐腫消卽瘥。【《圖經本艸》】

諸瘡腫毒﹕牛蒡根五莖洗﹐煮爛搗汁﹐入米搗服﹐食一碗甚良。【《普濟方》】

積年惡瘡﹑反花瘡﹑漏瘡不瘥者﹕牛蒡根搗﹐和臘月豬脂﹐日日封之。【《千金方》】

一切疔腫危困者﹕蒼耳根葉搗﹐和小兒尿絞汁﹐冷服一升﹐日三服﹐拔根甚驗。

又方﹕用蒼耳根苗燒灰﹐和酢澱塗之﹐幹再上﹐不十次﹐卽拔根出。

又方﹕蒼耳根三兩半﹐烏梅肉五个﹐連須蔥三根﹐酒二鍾﹐煎一鍾﹐熱服取汗。【《邵眞人方》】

疔瘡腫毒﹕地菘葉浮酒糟同搗﹐敷之立效。【《集效方》】

癰疽腫毒﹐一切惡瘡﹕端午采豨薟艸一兩﹐乳香一兩﹐白礬燒半兩爲末﹐每服二錢﹐熱酒調下。毒重者﹐連進三服﹐得汗妙。【《乾坤祕韞》】

發背疔瘡﹕豨薟艸﹑五葉艸卽五爪龍﹑野紅花卽小薊﹑大蒜等分﹐擂爛入熱酒一碗﹐絞汁服﹐得汗立效。【《乾坤生意》】

疔瘡腫毒﹕端午采豨薟艸暴榦爲末﹐每服半兩﹐熱酒調下﹐汗出卽愈﹐極有效驗。【《集簡方》】

癰疽惡肉﹕白炭皮﹑白荻灰等分﹐煎膏塗之﹐蝕盡惡肉﹐以生肉膏貼之﹐亦去黑子。此藥只可畱十日﹐久則不效。【《肘後方》】

癰疽疔腫惡肉﹕地黃三斤﹐水一斗煮取三升﹐搗敷之﹐或去渣煎稠﹐塗紙上貼之﹐日三易。

癰癤已潰﹕用牛膝根略刮去皮﹐插入瘡口中﹐畱半寸在外﹐以嫩橘葉及地錦艸各一握﹐搗其上。牛膝能去惡血﹐二艸溫涼止痛。隨幹隨換﹐有十全之功也。【《經驗方》】

瘭疽惡毒﹐肉中忽生一黶子﹐大如豆粟﹐或如梅李﹐或赤﹑或黑﹑或白﹑或靑﹐其黶有核﹐核有深根應心﹐能爛筋骨﹐毒入臟腑卽殺人﹐但飲葵根汁﹐可解其熱毒。【《集驗方》】

癰腫無頭﹕三日後取葵子一百粒﹐水吞之﹐當日卽開也。一云只吞一粒卽破﹐如吞兩粒﹐卽有兩頭也。一方葵子爲末﹐水調敷之。

腸胃生癰﹕懷忠丹﹐治內癰有敗血﹐腥穢殊甚﹐臍腹冷痛﹐用此排膿下血。單葉紅蜀葵根﹑白芷各一兩﹐白枯礬﹑白芍藥各五錢爲末﹐黃蠟鎔化和丸梧子大﹐每空心米飲下二十丸﹐待膿血出盡﹐服十宣散補之。【《皆效方》】

諸瘡腫痛不可忍者﹕葵花根去黑皮搗爛﹐入井華水﹐調稠貼之。【《普濟方》】

癰疽腫毒﹕黃蜀葵花用鹽摻收瓷器中﹐密封經年不壞﹐每用敷之﹐自平自潰。無花﹐用根葉亦可。【《直指方》】

便癰初起﹕黃葵子七七粒﹑皂角半挺爲末﹐以石灰同酢調塗之。【《永類鈐方》】

癰腫無頭﹕龍葵莖葉搗敷。【《經驗方》】

發背癰腫成瘡者﹕龍葵一兩爲末﹐麝香一分﹐研勻塗之﹐善。

一切癰疽發背惡瘡﹕用蝦蟆一个﹐同老鴉眼睛艸莖葉搗爛敷之卽散﹐神效。一方無蝦蟆。

疔腫毒瘡﹐黑色焮腫者乃服丹石毒也﹐赤色者肉面毒也。用龍葵根一握洗切﹐乳香末﹑黃連三兩﹐杏仁六十枚﹐和搗作餅﹐厚如三錢﹐依瘡大小敷之﹐覺癢卽換去。癢不可忍﹐切勿搔動﹐候焮久瘡中似石橊子戢戢然﹐乃去餅。時時以甘艸湯溫洗﹐洗後以蠟貼之。終身不得食羊血。如無龍葵﹐以蔓菁根代之。【《聖濟總錄》】

魚臍疔瘡﹕瞿麥燒灰﹐以油和敷之甚佳。【崔氏方】

疔腫初起﹕王不畱行子爲末﹐蟾酥丸黍米大﹐每服一丸﹐酒下﹐汗出卽愈。

發背癰毒﹐痛不可忍﹕龍牙艸卽馬鞭艸搗汁飲之﹐以渣敷患處。

疔瘡惡腫﹕五月五日收旱蓮艸陰漧﹐仍露一夜收﹐遇疾時嚼一葉貼上﹐外以消毒膏護之﹐三二日疔脫。【《聖濟總錄》】

癰疽腫毒﹕連翹艸及根各一升﹐水一斗六升﹐煮汁三升服﹐取汗。【《外臺祕要》】

癰腫惡肉不消者﹕蒴藋灰﹑石灰各淋取汁﹐合煎如膏﹐敷之能蝕惡肉。亦去痣疵。此藥過十日﹐卽不中用。【《千金方》】

惡瘡痂癢作痛﹕萹竹搗封﹐痂落卽瘥。【《肘後方》】

一切疔腫﹕蒺藜子一升﹐熬搗﹐以酢和﹐封頭上拔根。【《外臺祕要》】

諸瘡腫毒﹕蒺藜蔓洗三寸截之﹐以水五升煮取二升﹐去渣納銅器中﹔又煮取一升﹐納小器中﹐煮如飴狀﹐以塗患處。【《千金方》】

一切癰疽﹐及腸癰﹑奶癰﹐赤腫未破或已破﹐而膿血不散﹐發熱疼痛能食者﹐並宜排膿托裏散。用地蜈蚣﹑赤芍藥﹑當歸﹑甘艸等分爲末﹐每服二錢﹐溫酒下。【《和劑局方》】

癰疽惡瘡﹕紫花地丁連根﹐同蒼耳葉等分搗爛﹐酒一鍾攪汁眼。【《經驗方》】

癰疽發背﹐無名諸腫﹕紫花地丁艸三伏時收﹐以白面和成﹐鹽酢浸一夜貼之。昔有一尼﹐患發背﹐夢得此方﹐數日而痊。【《集效方》】

一切惡瘡﹕紫花地丁根日幹﹐以罐盛燒煙﹐封瘡燻之﹐出黃水取盡愈。【《易簡方》】

疔瘡腫毒﹕紫花地丁搗汁服﹐危極者亦效。

又方﹕用蔥頭生蜜共搗貼之。若癅瘡﹐加新黑牛屎。

腫毒初起﹕大黃﹑五倍子﹑黃蘗等分爲末﹐新汲水調塗﹐日四五次。【《簡便方》】

癰腫焮熱作痛﹕大黃末酢調塗之﹐燥卽易﹐不過數易卽退﹐甚驗﹐神方也﹗

一切毒腫﹕商陸根和鹽少許搗敷﹐日三易之。【《千金方》】

石癰如石﹐堅硬不作膿者﹕生商陸根搗擦之﹐燥卽易﹐取軟爲度。亦治濕漏諸癤瘡傷。

瘡傷水毒﹕商陸根搗炙﹐熟布裹熨之﹐冷卽易之。【《千金方》】

緩疽腫痛﹕﹝艸閭﹞茹一兩爲散﹐溫水服二錢。【《聖惠方》】

石癰堅硬不作膿者﹕莨菪子爲末﹐酢和敷瘡頭﹐根卽拔出。【《千金方》﹐下同。】

癰疽腫毒﹕以烏頭炒﹑黃蘗炒各一兩爲末﹐唾調塗之﹐畱頭﹐幹則以米泔潤之。

癰疽肉突﹕烏頭五枚﹐濃酢三升淹五日﹐洗之﹐日夜三四度。【《古今錄驗》】

疔瘡腫痛﹕酢和附子末塗之﹐幹再上。【《千金方》】

疔毒初起﹕艸烏頭﹑川烏頭各三个﹐杏仁九个﹐飛羅面一兩﹐爲末﹐水調搽畱口﹐以紙蓋之﹐幹以水潤之。【《經驗方》】

疔毒惡腫﹕生烏頭切片﹐酢熬成膏﹐攤貼﹐次日根出。

又方﹕兩頭尖一兩﹑巴豆四个搗貼﹐疔自拔出。【《普濟方》】

疔瘡發背﹕艸烏頭去皮爲末﹐用蔥白連須和搗﹐丸豌豆大﹐以雄黃爲衣﹐每服一丸。先將蔥一根細嚼﹐以熱酒送下。或有惡心嘔三四口﹐用冷水一口上之。卽以被厚蓋﹐汗出爲度﹐亦治頭風。【《乾坤祕韞》】

惡毒諸瘡及發背﹑疔瘡﹑便毒等證﹕二烏膏﹐用艸烏頭﹑川烏頭於瓦上﹐以井華水磨汁塗之﹔如有口卽塗諸四邊﹐幹再上。亦可單用艸烏磨酢塗之。

癰腫初起﹕芫花末和膠塗之。【《千金方》】

癰癤已潰﹕芫花根皮搓作撚插入﹐則口不合﹐令膿易竭也。

癰瘡未潰﹕菵艸一兩爲末﹐雞子白調塗帛上貼之﹐日二易﹐取痛爲良。

癰腫初起﹕﹝艸舌﹞蔞根苦酒熬燥搗篩﹐以苦酒和塗紙上貼之。

諸般癰腫﹕新掘天門冬三五兩洗淨﹐沙盆擂細﹐以好酒濾汁頓服﹐未效﹐再服必愈。【《醫學正傳》】

癰疽毒瘡﹕赤何首烏不限多少﹐瓶中文武火熬煎﹐臨熟入好無灰酒相等﹐再煎數沸﹐時時飲之。其渣焙研爲末﹐酒煮麵糊丸梧子大﹐空心溫酒下三十丸。疾退﹐宜常服之。【《外科精要》】

疔瘡發背初起﹕水調白蘞末塗之。【《肘後方》】

一切癰腫﹕白蘞二分﹑藜蘆一分爲末﹐酒和貼之﹐日三上。

諸瘡不斂﹕白蘞﹑赤蘞﹑黃蘗各三錢﹐炒研﹐輕粉一錢﹐用蔥白漿水洗淨敷之。

癰腫不散﹕生白藥根搗貼﹐幹則易之﹐無生者研末﹐水和貼。【《圖經本艸》】

一切癰疽初起﹐不問發於何處﹕用木蓮四十九个﹐揩去毛﹐研細解開﹐溫服﹐功與忍冬艸不相上下。【《外科錄要》】

疔瘡黑凹﹕用發繩札住﹐將尖葉薜荔搗汁﹐和蜜一盞服之﹐外以蔥蜜搗敷四圍。【《聖惠方》】

一切腫毒﹐不問已潰未潰﹐或初起發熱﹕用金銀花俗名甜藤﹐采花連莖葉﹐自然汁半碗﹐﹐煎八分服之﹐以渣敷上﹐敗毒托裏﹐散气和血﹐其功獨勝。疔瘡﹑便毒﹑喉痺﹑乳蛾方皆同。【《積善堂方》】

敷腫拔毒﹕金銀藤大者燒存性﹐葉焙榦爲末﹐各三錢﹐大黃焙爲末四錢﹐凡腫毒初發﹐以水酒調搽四圍﹐畱心泄气。【《經驗方》】

癰疽發背﹕生菖蒲搗貼之﹐瘡幹者爲末﹐水調塗之。

腫毒初起﹕水中萍子艸搗敷之。【《肘後方》】

一切癰疽﹕馬蹄艸卽蒓菜﹐春夏用莖﹐冬月用子﹐就於根側尋取﹐搗爛敷之﹐未成卽消﹐已成卽毒散﹐用菜亦可。【《保生余錄》】

數種疔瘡﹕馬蹄艸又名缺盆艸﹑大靑葉﹑臭紫艸各等分﹐擂爛﹐以酒一碗浸之﹐去渣溫服﹐三服立愈。【《經驗良方》】

熱毒腫並丹毒﹕但取渠中藻菜切搗敷之﹐厚三分﹐幹卽易﹐甚效無比。

熱毒丹瘡﹕《千金方》用愼火艸搗汁拭之﹐日夜拭一二十徧。一方入苦酒搗泥塗之﹐幹則易。

一切腫毒﹕野園荽一把﹐穿山甲燒存性七分﹐當歸尾三錢﹐擂爛﹐入酒一碗絞汁服﹐以渣敷之。【《集簡方》】

瘡瘍﹕刺骨艸血竭搗罨之﹐自出。【《本艸權度》】

一切腫毒初起﹕用透骨艸﹑漏蘆﹑防風﹑地楡等分煎湯﹐綿蘸﹐乘熱不住燙之﹐二三日卽消。

治疔瘡如櫻桃者﹕用佛掌花根同生薑蜜研汁服之﹐外以天茄葉貼之。

疔腫惡瘡﹕胡麻燒灰﹑鍼砂等分爲末﹐酢和敷之﹐日三。【《普濟方》】

癰瘡不合﹕烏麻炒黑搗敷之。【《千金方》】

癰疽發背初作﹕卽以麻油一斤﹐銀器煎二十沸﹐和醇酢三碗﹐分五次﹐一日服盡。【《直指方》】

腫毒初起﹕麻油煎蔥黑色﹐趁熱通手旋塗自消。【《百一選方》】

疽瘡有虫﹕生麻油渣貼之﹐綿裹﹐當有虫出。【《千金方》】

一切疔腫﹕面和臈豬脂封之﹐良。【《梅師方》】

癰疽發背﹐一切腫毒﹕蕎麥麵﹑硫黃各二兩爲末﹐井華水和作餅﹐曬收﹐每用一餅﹐磨水敷之﹐痛則令不痛﹐不痛令痛﹐卽愈。【《直指方》﹐下同。】

瘡頭黑凹﹕蕎麥麵煮食之﹐卽發起。

赤根疔腫﹕白粉熬黑﹐和蜜敷之。【《千金方》】

癰疽發背﹕稷米粉熬黑﹐以雞子白和塗練上﹐剪孔貼之﹐幹則易﹐神效。【《葛氏方》】

疔瘡惡腫﹕小豆花末敷之。

瘡腫﹐傷風中水痛劇者﹕黍穰燒煙燻﹐令汗出愈。【《千金方》】

石癰諸癰﹕赤小豆五合﹐納苦酒中五宿﹐炒研以苦酒和塗卽消﹐加﹝艸舌﹞蔞根等分。【《範汪方》】

癰疽初作﹕赤小豆末水和塗之﹐毒卽消散﹐頻用有效。【《小品方》】

服硫發癰﹕酢和豉研膏敷之﹐燥則易。【《千金方》】

一切腫毒﹕蔥汁漬之﹐日四五度。

疔瘡惡腫﹕刺破﹐以老蔥生蜜杵﹐貼兩時﹐疔出﹐以酢湯洗之﹐神效。【《聖濟總錄》】

瘡犯惡露﹐甚者殺人﹕薤白搗爛﹐以帛裹煨熱﹐去帛敷之﹐冷卽易換﹔亦可擂作餅﹐以艾灸之﹐熱气入瘡水出卽瘥也。【《梅師方》】

一切惡瘡﹕熬豉研敷之﹐不過三四次出。【《楊氏產乳》】

魚臍疔瘡﹕寒食餳塗之﹐良。幹者燒灰。【《千金方》】

風熱腫毒﹕蕓薹苗葉根﹑蔓菁根各三兩爲末﹐以雞子淸和貼之卽消。無蔓菁卽以商陸根代之甚效。【《近效方》】

癰疽不潰﹕苦酒和雀屎如小豆大﹐敷瘡頭上﹐卽穿也。【《肘後方》】

癰疽初起﹕漧薑一兩炒紫﹐研末酢調﹐敷四圍畱頭﹐自愈﹐奇方也﹗【《諸證辧疑》】

惡毒癰腫﹐或連陰卵髀間﹐疼痛攣急﹐牽入小腹﹐不可忍﹐一宿卽殺人者﹕用茴香苗葉﹐搗汁一升服之﹐日三四服﹐其渣以貼腫上。冬月用根。此是外國神方﹐永嘉以來﹐用之起死回生﹐神效。

一切腫毒﹕松香八兩﹐銅靑二錢﹐蓖麻切五錢﹐同搗作膏攤貼。

疔瘡腫毒﹕馬齒菜二分﹑石灰三分爲末﹐雞子白和塗之。

對口惡瘡﹕野苦﹝艸賈﹞搗汁一鍾﹐入薑汁一匙﹐和酒服﹐以渣敷一二次﹐卽愈。

魚臍瘡﹐其頭白似粟﹐腫痛不可忍﹕先以鍼刺破頭及四畔﹐以白苣汁滴孔中﹐卽愈。

疔瘡初起﹐不拘已成未成﹕用翻白艸十科﹐酒煎服﹐出汗卽愈。

疔毒作痛﹕魚鮏艸搗爛敷之﹐痛一二時不可去艸﹐痛後一二日卽愈。

疔瘡惡腫﹕野灰藋菜葉燒灰﹐撥破瘡皮﹐唾調少許點之﹐血出爲度。

腫毒初起﹕帶泥山藥﹑蓖麻子﹑糯米等分﹐水浸研﹐敷之卽散也。【《普濟方》】

熱毒瘡腫﹕生茄子一枚割去二分﹐去瓤二分﹐似罐子形﹐合於瘡上卽消也。如已出膿﹐再用取瘥。【《聖濟總錄》】

癰疽不斂﹐瘡口太深﹕用絲瓜搗汁頻抹之。【《直指方》】

諸瘡久潰﹕絲瓜兒根熬水掃之﹐大涼卽愈。【《應驗方》】

疔腫難拔﹕黑牯牛拋糞在地﹐待生菌子焙漧﹐豨薟艸等分爲末﹐以竹筒去兩頭﹐緊縛合住疔上﹐用水和末一錢﹐入筒內﹐少頃沸起﹐則根拔出﹔未出再作二三次。【《醫學正傳》】

諸瘡腫痛﹕杏仁去皮研濾取膏﹐入輕粉麻油調搽﹐神效。【鮑氏】

癰疽瘡腫﹐已潰未潰﹕皆可用鹽白梅燒存性爲末﹐入輕粉少許﹐香油調塗四圍。【《簡易方》】

卒得惡瘡﹐人不識者﹕桃皮作屑納之。【《孫眞人方》】

諸瘡久壞不愈者﹕棗膏三升﹐煎水噴洗取愈。

疔腫惡毒﹕以鍼刺四畔﹐用橊皮著瘡上﹐以面圍四畔灸之﹐以痛爲度﹐仍內橊末敷上﹐急裹經宿﹐連根自出也。【《肘後方》】

一切癰腫﹑背癰﹑附骨疽未成膿者﹕核桃十个﹐煨熟去殼﹐槐花一兩研末﹐杵勻﹐熱酒調服。【《古今錄驗》】

疔瘡惡腫﹕核桃一个平破﹐取仁嚼爛﹐安殼內﹐合在瘡上﹐頻換甚效。【《普濟方》】

石癰堅硬如石﹐不作膿﹕用橡子一枚﹐以酢於靑石上磨汁塗之﹐幹則易﹐不過十度卽平。【《千金方》】

疔瘡惡腫﹕用荔枝五个或三个﹐不用雙數﹐以狗糞中米淘淨爲末﹐與糯米粥同研成膏﹐攤紙上貼之﹐畱一孔出毒气。

又方﹕用荔枝肉﹑白梅各三个﹐搗作餅子﹐貼於瘡上﹐根卽出也。

瘡腫作痛﹕生椒末﹑釜下土﹑蕎麥粉等分﹐研酢和敷之。

腸癰已成﹐小腹腫痛﹐小便似淋﹐或大便難濇下膿﹕用甜瓜子一合﹐當歸炒一兩﹐蛇蛻皮一條﹐﹝口父﹞咀﹐每服四錢﹐水一盞半﹐煎一盞﹐食前服﹐利下惡物妙。【《聖惠》】

一切腫毒﹕野葡萄根曬研爲末﹐水調塗之﹐卽消也。

諸般癰腫﹐拔毒止痛﹕荷葉中心蒂如錢者﹐不拘多少﹐煎湯淋洗﹐拭漧﹐以飛過寒水石同臘豬脂塗之。

毒腫入腹﹕雞舌香﹑靑木香﹑燻陸香﹑麝香各一兩﹐水四升煮二升﹐分二服。

癰疽惡肉﹕丁香末敷之﹐外以膏藥護之。【《怪證奇方》】

癰疽惡毒﹕番降末﹑楓乳香等分爲末﹐燻之﹐去惡气甚妙。【《集簡方》】

一切惡瘡﹕用白膠香﹑瀝靑各一兩﹐以麻油﹑黃蠟各二錢半﹐同鎔化﹐入冷水中扯千徧﹐攤貼之。【《儒門事親》】

惡瘡疼痛﹕楓香﹑膩粉等分爲末﹐漿水洗淨貼之。

癰疽寒顫﹕乳香半兩﹐熟水研服﹐顫發於脾﹐以乳香能入脾故也。【《直指方》】

收斂瘡口﹕血竭末一字﹐麝香少許﹐大棗燒灰半錢同研﹐津唾調塗之。

癰疽腫毒﹕黃蘗皮炒﹑川烏頭炮等分爲末﹐唾調塗之﹐畱頭﹐頻以米泔水潤濕。【《集簡方》】

斂瘡生肌﹕黃蘗末﹐麵糊調塗效。【《宣明方》】

一切毒腫不問硬軟﹕取楸葉十重敷腫上﹐舊帛裹之﹐日三易之﹐當重重有毒气爲水﹐流在葉上。冬月取榦葉﹐鹽水浸軟﹐或取根皮搗爛敷之﹐皆效。止痛消腫﹐化膿血﹐勝於眾藥。【《東陽方》】

癰疽發背大如盤﹐臭不可近﹕桐葉酢蒸貼上﹐退熱止痛﹐漸漸生肉收口﹐極驗祕方也。【《醫林正宗》﹐下同。】

癰腫初起﹕桐油點燈﹐入竹筒內燻之﹐得出黃水卽消。

疔瘡腫毒﹐一切癰疽發背﹐不問已成未成﹐但焮痛者皆治﹕槐花微炒﹑核桃仁各二兩﹐無灰酒一鍾﹐煎十餘沸熱服﹐未成者二三服﹐已成者一二服﹐效。

疔腫惡瘡﹕皂角去皮酥炙焦爲末﹐入麝香少許﹐人糞少許﹐和塗﹐五日後根出。【《普濟方》】

便癰初起﹕皂角子七个﹐研末敷之。一方照年歲吞之。【《儒門事親》】

腹內生瘡在腸髒不可藥治者﹕取皂角刺不拘多少﹐好酒一碗﹐煎至七分溫服﹐其膿血悉從小便中出﹐極效﹔不飲酒者﹐水煎亦可。【《經驗方》】

瘡腫無頭﹕皂角刺燒灰﹐酒服三錢﹐嚼葵子三五粒﹐其處如鍼刺爲效。

卒生惡瘡﹐不可名識者﹕柳葉或皮﹐水煮汁﹐入少鹽頻洗之。【《肘後方》】

一切惡瘡﹕巴豆三十粒﹐麻油煎黑﹐去豆﹐以油調硫黃輕粉末﹐頻塗取效。

癰疽惡肉﹐一切瘡毒﹕巴豆仁炒黑研膏﹐點痛處則解毒﹐塗瘀肉上則自化。加乳香少許亦可。若毒深不能收斂者﹐宜作撚紝之﹐不致成痛。【《外科精義》】

石癰堅硬不作膿者﹕蜀桑白皮陰榦爲末﹐烊膠和酒調敷﹐以軟爲度。【《千金》】

癰口不斂﹕經霜黃桑葉爲末敷之。【《直指方》】

癰疽癤毒﹕狗頭骨灰﹑蕓臺子等分爲末﹐水和敷之。【《千金》】

惡瘡不愈﹕狗頭骨灰﹐同黃丹末等分敷之。【《壽域方》】

長肉生肌﹕老狗頭腦骨瓦炒二兩﹐桑白皮一兩﹐當歸二錢半爲末﹐麻油調敷。【《直指方》】

癰瘡大痛﹕壁虎焙榦研末﹐油調敷之﹐卽止。【《醫方摘要》】

癰疽不合﹕破蒲席燒灰﹐臘月豬脂和﹐納孔中。【《千金》﹐下同。】

內癰未成﹕取伏雞屎水和服卽瘥。

凡諸般惡瘡﹕取東墻上土﹐及大黃等分爲末﹐用無根井華水調搽﹐幹則再上。【《瑞竹堂方》﹐下同。】

一切惡瘡﹕取燕窠內外泥糞研細﹐油調搽。一加黃蘗末。

凡惡瘡腫毒﹕用松木上白蟻泥同黃丹各炒黑研﹐和香油塗之。

無名惡瘡﹕梁上倒掛塵二條﹐韭地蚯蚓糞少許﹐生蜜和撚作餅﹐如錢大﹐陰漧﹐用蜜水調﹐頻敷之。【《簡便方》】

諸般毒瘡﹕用門臼塵﹐切蒜蘸擦﹐至出汗卽消。

瘡傷水濕﹕胡粉﹑炭灰等分﹐脂和塗孔上﹐水卽出也。【《千金方》】

蛇皮惡瘡﹕鐵漿頻塗之。【《談野翁方》】

一切惡瘡﹕雲母和敷之。【《千金方》】

惡肉毒瘡﹕一女年十四﹐腕軟處生物如黃豆大﹐半在肉中﹐紅紫色﹐痛甚﹐諸藥不效。一方士以水銀四兩﹐白紙兩張﹐揉熟蘸水銀擦之﹐三日自落而愈。

日久頑瘡不收者﹕銀朱一錢﹐千年地下石灰五分﹐松香五錢﹐香油一兩爲末﹐化攤紙上貼之。【《應急良方》】

廣東惡瘡﹕雄黃一錢半﹐杏仁三十粒去皮﹐輕粉一錢爲末﹐洗淨﹐以雄豬膽汁調上﹐二三日卽愈﹐百發百中。【《積徳堂方》】

多年惡瘡﹕多年石灰研末﹐雞子淸和成塊﹐煆過再研﹐薑汁調敷。【《救急方》】

諸般腫毒﹕吸鐵石三錢﹐金銀藤四兩﹐黃丹八兩﹐香油一斤﹐如常熬膏貼。

一切癰疽發背﹐無名腫毒﹐年少气壯者﹕用黑白牽牛各一合﹐布包捶碎﹐以好酢一碗熬至八分﹐露一夜﹐次日五更溫服﹐以大便出膿血爲妙﹐名濟世散。【《張三丰仙方》】

癰腫癤毒﹐潰爛疼痛﹕用薔薇皮更炙熨之。【《千金方》】

年深惡瘡﹕無心艸根﹑漧薑各二錢﹐釣苓根五錢﹐爲末摻之。【《外科精義》】

瘡疽不出﹕紅花子﹑紫艸茸各半兩﹐蟬蛻二錢半﹐水鍾半﹐煎減半﹐量大小﹐加減服。【《傷寒論》】

腫毒已破﹕靑大麥去須炒﹐暴榦爲末敷之﹐成靨揭去﹐又敷﹐數次卽愈。

癰腫熱毒﹕家芥子末同柏葉搗塗﹐無不愈者﹐大驗。得山芥更妙。【《千金翼》﹐下同。】

一切癰腫﹕豬膽汁和芥子末貼之﹐日三上。豬脂亦可。

疔腫惡毒﹕蒼耳蠹虫燒存性研末﹐油調塗之﹐卽效。或以麻油浸死收貯﹐每用一二枚搗敷﹐卽時毒散﹐大有神效。【時珍】

一切疔瘡及無名腫毒惡瘡﹕用蒼耳艸梗中虫一條﹐白梅肉三四分﹐同搗如泥﹐貼之立效。【《經驗方》】

又方﹕麻虫卽蒼耳艸內虫﹐炒黃色﹐白僵蠶﹑江茶各等分爲末﹐蜜調塗之。【《總錄》】

又方﹕用蒼耳節內虫四十九條﹐捶碎﹐入人言少許﹐捶成塊﹐刺瘡令破敷之﹐少頃以手撮出根﹐卽愈。

疔瘡毒腫不被﹐則毒入腹﹕用蟬蛻炒爲末﹐蜜水調服一錢﹐外以津和塗之。【《雜纂》】

又方﹕用蟬蛻﹑僵蠶等分爲末﹐酢調塗瘡口四圍﹐候根出﹐拔去再塗。【《大成》】

一切惡瘡﹐及沙虱水弩惡疽﹕五月五日取蜣螂蒸過﹐陰榦爲末﹐油和敷之。【《聖惠》】

疔腫惡瘡﹕楊柳上大烏殼硬虫﹐或地上新糞內及泥堆中者生取﹐以蜜湯浸死﹐新瓦焙焦爲末﹐先以鍼燒過﹐鍼撥開﹐好酢調敷之。【《普濟方》】

無名惡瘡忽得﹐不識者﹕用死蜣螂杵汁塗之。【《廣利》】

疔腫惡毒﹕透骨膏﹐用八角兒楊柳上者陰漧去殼四个﹐如冬月無此﹐用其窠代之﹐蟾酥五分﹐巴豆仁一枚﹐粉霜﹑雄黃﹑麝香少許﹐先以八角兒研如泥﹐入鎔化黃蠟少許﹐同眾藥末和作膏子﹐密收﹐每以鍼刺瘡頭破出血﹐用楡條送膏子麥粒大入瘡中﹐以雀糞二个放瘡口﹐瘡回卽止﹐不必再用也。忌冷水。如鍼破無血﹐系是著骨疔﹐卽男左女右﹐中指甲末刺出血糊藥﹐又無血﹐卽刺足大拇糊藥﹔如都無血﹐必難醫也。

疔腫有根﹕用大鍼刺作孔﹐削蔓菁根如鍼大產染鐵生衣刺入孔中﹔再以蔓菁根﹑鐵生衣等分﹐搗塗於上﹐有膿卽易出﹐須臾根出立瘥。忌油膩﹑生冷﹑五辛﹑粘滑﹑陳臭。【《肘後方》﹐下同。】

天行熱毒攻手足﹐腫痛欲斷﹕用母豬蹄一具去毛﹐以水一斗﹐蔥白一握煮汁﹐入少鹽漬之。

癰疽不斂﹐不拘發背一切瘡﹕用鱉甲燒存性研摻﹐甚妙。【《怪證奇方》】

腸癰內痛﹕鱉甲燒存性研﹐水服一錢﹐日三。【《傳信方》】

癰腫未成﹐用此拔毒﹕水調牡蠣粉末塗之﹐幹更上。【《集驗方》】

癰疽赤腫﹕用米酢和蚌蛤灰塗之﹐待其幹卽易之。【《千金》】

癰疽有毒虫﹕鹿角燒末﹐苦酒和塗﹐磨汁亦可。

骨疽不合﹐骨從孔中出﹕掘地作坑﹐口小裏大﹐深三尺﹐以干雞屎二升同艾及荊葉搗碎﹐入坑內﹐燒令煙出﹐以疽口就燻﹐用衣擁之﹐勿令泄气﹐半日當有虫出甚效。【《千金方》】

一切諸瘡﹕五倍子﹑黃蘗等分﹐爲末敷之。【《普濟方》】

一切腫毒﹕五倍子炒紫黑色﹐蜜調塗之。

耳垢﹕治癰腫未成膿﹐封之卽散﹔疳虫蝕鼻生瘡﹐及毒蛇螫人﹐並敷之。【時珍】

瘡口不收﹕五倍子焙研末﹐以臘酢腳調塗四圍效。

一切癰腫未潰﹕用幹人屎末﹑麝香各半錢研勻﹐以病人津調貼頭外﹐以酢面作錢護之﹐膿潰去藥。【《衍義》】

疔腫初起﹕刮破﹐以熱屎尖敷之﹐幹卽易﹐不過十五徧卽根出﹐立瘥。【《千金方》】

收斂瘡口﹕血竭末一字﹐麝香少許﹐大棗燒灰半錢﹐同研津調塗之。【《究原方》】

疔腫拔根﹕取戶邊蜘蛛杵爛酢和﹐先挑四畔血出﹐根稍露﹐敷之﹐幹卽易﹐一日夜根拔出﹐大有神效。【《千金方》﹐下同。】

積年諸瘡﹕蜘蛛膜貼之﹐數易。

一切腫毒﹐已成未成﹕用水膠一片水漬軟﹐當頭開孔貼之﹐未百日者自消﹐已潰者令膿自出也。【《外臺祕要》】

諸瘡腫毒﹕全蠍七枚﹐梔子七个﹐麻油煎黑﹐去渣入黃蠟化成膏﹐敷之。【《澹寮方》】

凡疔腫﹕取糞坑下土﹑蟬蛻﹑全蠍等分﹐搗作錢大餅﹐香油煎滚溫服﹐以渣敷瘡四圍﹐疔自出也。【《聖濟總錄》】

疔瘡惡腫﹕牡狗屎﹐五月五日燒灰塗敷﹐數易之。又治馬鞍瘡神效。【《聖惠》】

魚臍疔瘡似新火鍼瘡﹐四邊赤﹐中間黑﹐可刺之﹔若不大痛卽殺人也。用臘月魚頭灰發灰等分﹐以雞溏屎和塗之。【《千金方》】

疔瘡惡腫﹕黑牛耳垢敷之。【《聖惠方》】

疔腫未破﹕白馬齒燒灰﹐先以鍼刺破﹐乃封之﹐用濕面圍腫處﹐酢洗去之﹐根出大驗。【《肘後方》】

赤根疔瘡﹕馬牙齒搗末﹐臘豬脂和敷﹐根卽出也。燒灰敷之﹐亦可愈。【《千金方》】

疔腫傷風作腫﹕以馬屎炒熨瘡上五十徧﹐極效。【《聖惠方》】

疔瘡中風腫痛﹕用驢屎炒熨瘡上五十徧﹐極效。【《普濟方》】

腫毒初起﹕敗龜板一枚燒研﹐酒服四錢。

疔瘡惡腫﹕用田螺入冰片化水﹐點瘡上。【《普濟方》】

繞指毒瘡生手足指上﹕以活田螺一枚生用﹐搗碎敷之卽愈。【《多能鄙事》】

疔瘡惡腫﹕十二月豬膽風漧﹐和生蔥搗敷。【《普濟方》】

拔取疔黃﹕蟾酥以面丸梧子大﹐每用一丸安舌下﹐卽黃出也。【《靑囊雜要》】

拔取疔毒﹕蟾酥以白面﹑黃丹搜作劑﹐每丸麥粒大﹐以指爬動瘡上插入﹐重者挑破納之﹐仍以水澄膏貼之。【《危氏方》】

疔瘡惡腫﹕蟾酥一錢﹐巴豆四个﹐搗爛飯丸錠子如菉豆大﹐每服一丸姜湯下﹔良久﹐以萹蓄根﹑黃荊子研﹐酒半碗服﹐取行四五次﹐以粥補之。【《乾坤祕韞》】

一切瘡毒﹕蟾酥一錢﹐白面二錢﹐朱砂少許﹐井華水調成小錠子如麥大﹐每用一錠﹐井華水服。如瘡勢緊急﹐五七錠﹐蔥湯亦可﹐汗出卽愈。

腸內生癰﹕雄鷄頂上毛並屎燒末﹐空心酒服。【《千金》】

決癰代鍼﹕白雞翅下兩邊第一毛燒灰﹐水服卽破。【《外臺》】

癰疽惡瘡初腫起﹕當歸﹑黃蘗皮﹑羌活爲細末﹐生鷺鷥膝擂汁﹐調敷瘡之四圍﹐自然收毒聚作小頭卽破﹐切不可並瘡頭敷之﹐恐毒气四攻﹐不可收也。【《養屙漫筆》】

癰疽勢腫惡不潰堅硬﹕以利刀將患處劃成十字路﹐用面水調稠厚﹐周圍瘡口外髙起五分許﹐如塘池樣﹐將梧桐淚塡半滿﹐用好米酢滴淚上﹐須臾自沸﹐勿令滚出面外﹔次日用金銀花煎湯洗淨﹐再如前用一次﹐只用酢洗﹐不痛﹐爛肉自去。

疔瘡腫毒﹕用鍼刀旋破疔頭﹐以蟾酥敷之﹐後用野菊花﹑莎艸根﹑甜菜葉擂細﹐以無灰酒盡量調服之。酒醒﹐疔化水﹐卽痛定。如熱除﹐不必去疔﹐亦自愈也。

疔瘡入腹嘔者﹕煎道人頭濃汁飲之。

疔瘡毒气入腹﹐昏悶不食﹕紫花地丁﹑蟬蛻﹑貫仲各一兩﹐丁香二錢爲末﹐每服二錢﹐空心溫酒下。古今圖書集成醫部全錄卷三百六十七

外科癰疽疔毒門

鍼灸

《素問》曰﹕夫癰气之瘜者﹐宜以鍼開除去之。夫气盛血聚者﹐宜石而瀉之。

東方之域﹐其民食魚而食鹹﹐其病皆爲癰瘍﹐其治宜砭石。

癰不知所﹐按之不應手﹐乍來乍已﹐刺手太陰旁三痏﹐與纓脈各二。

《靈樞經》曰﹕凡刺之害﹐中而不去則精泄﹐不中而去則致气﹐精泄則病甚而恇﹐致气則生爲癰疽也。

凡刺癰邪﹐勿迎隴﹐易俗移性﹐不得膿﹐脆道更行﹐去其鄕﹐不安處所﹐乃散亡。諸陰陽過癰者﹐取之其輸瀉之。鈹鍼者末如劍鋒﹐以取大膿。

病之生時有喜怒不測﹐飲食不節﹐陰气不足﹐陽气有餘﹐榮气不行﹐乃發爲癰疽。陰陽不通﹐兩熱相搏﹐乃化爲膿。小鍼能取之乎﹖岐伯曰﹕以小治小者﹐其功小﹔以大治大者﹐多害。故其已成膿血者﹐其惟砭石鈹鍼之所取也。

《甲乙經》曰﹕項腫不可俯仰﹐頰腫引耳﹐完骨主之。

咽腫難言﹐天柱主之。

﹝出頁﹞腫唇癰﹐顴髎主之。

頰腫痛﹐天窗主之。

頭項癰腫不能言﹐天容主之。

身腫﹐關門主之。

胸下滿痛膺腫﹐乳根主之。

面腫目癰﹐刺陷谷出血立已。

犢鼻腫﹐可刺其上﹐堅勿攻﹐攻之者死。

疽﹐竅陰主之。

脈風成爲厲﹐管疽發厲﹐竅陰主之。

管疽﹐商丘主之。

《千金方》曰﹕癰疽始作大﹐大痛或小痛﹐或發如米粒﹐卽便出膿﹐宜急斷口味﹐利去其毒﹐用騎竹馬灸法騎竹馬灸法查《千金》無此灸法。其最初記載見於宋聞人耆年所撰之《備急灸法》﹐該書列有騎竹馬灸法專篇。﹐或就患處灼艾﹐重者四面中央總灸一二百壯﹐更用敷藥﹐其效甚速。

騎竹馬灸法﹐治一切瘡瘍﹐無有不愈。令病人以肘憑幾﹐豎臂腕要直﹐用篾一條﹐自臂腕中曲處橫紋﹐男左女右﹐貼肉量起﹐直至中指尖盡處﹐截斷爲則﹐不量指甲﹔卻用竹杠一條﹐令病人脫衣正身騎定﹐前後用兩人扛起﹐令病者腳不著地﹐又令二人扶之﹐勿令傴僂﹐卻將前所量臂篾﹐從竹杠坐處﹐尾骶骨盡處﹐直貼脊背﹐量至篾盡處爲則﹐用墨筆點定﹐此只是取中﹐非灸穴也。卻用薄篾作則子﹐量病人中指節﹐相去兩橫紋爲則﹐男左女右﹐截爲一則﹐就前所點記處﹐兩邊各量一則﹐盡處卽是灸穴。兩穴各灸五七壯。疽發於左則灸右﹐疽發於右則灸左﹐甚則左右皆灸。蓋此二穴心脈所過之處﹐凡癰疽皆心火畱滯之毒﹐灸此則心火流通而毒散矣。起死回生之功﹐屢試屢驗。

癰腫已潰未潰﹐用香豉三升﹐入少水搗成泥﹐照腫處大小作餅﹐厚三分。瘡有孔﹐勿覆孔。上鋪豉餅﹐以艾列於上灸之﹐但使溫溫﹐勿令破肉。如熱痛卽急易之。患當減﹐覺輕快。一日灸二次。如先有孔﹐以汁出爲妙﹝癰腫……爲妙此卽豉餅灸法﹐見於《千金翼》卷二十三癰疽發背﹐所述意同而文稍異。﹞。

《三因方》曰﹕癰疽初覺腫痛﹐先以濕紙覆其上﹐視之先漧處是頭也。大蒜切片置頭上﹐以大艾炷灸之三壯﹐卽換一蒜﹐痛者灸至不痛﹐不痛者灸至痛乃止。大槪以百壯爲準。最要早覺早灸爲上。如有頭﹐則不必紙覆也。

若十數頭作一處生者﹐卽用大蒜研成膏﹐作薄餅鋪頭上﹐聚艾於餅上灸之。

《直指方》曰﹕初髮小點一二日﹐急以蒜片貼其中心﹐以小艾炷灸五壯而止。

《河間六書》曰﹕凡瘡瘍﹐須分經絡部分﹐气血多少﹐腧穴遠近。

從背出者﹐當從太陽五穴選用﹕至陰在足小指外側﹐去爪甲角如韭葉﹔通谷在足小指外側本節前陷者中﹔束骨在足小指外側本節後陷中﹔昆侖在足外踝後跟骨上陷中﹔委中在腘中央約紋中動脈。

從鬢出者﹐當從少陽五穴選用﹕竅陰足小指次指端﹐去爪甲如韭葉﹔俠溪在足小指次指﹐岐骨間本節之陷中﹔臨泣在足小指次指本節後間陷中﹔陽輔在外踝上四寸輔骨前絕骨端如前三分﹔陽陵泉在膝下一寸外廉陷中。

從髭出者﹐當從陽明五穴選用﹕厲兌在足大指次指﹐去爪甲如韭菜﹔內庭在足大指次指外間陷中﹔陷谷在足大指次指間本節後陷中﹔衝陽在足趺上五寸骨間動脈﹐去陷骨三寸﹔解溪在衝陽後一寸五分﹐腕上陷中。

從腦出者﹐則惟絕骨一穴﹐在外踝上三寸動脈中。

癰疽已覺微漫腫﹐硬皮不變﹐脈沈不痛者﹐當外灸之﹐引邪气出而止。經曰﹕陷下者灸之。如外微覺木硬而不痛者﹐當急灸之﹐是邪气深陷也﹔淺者不可灸。如有膿水﹐亦不可灸﹐當鍼之。

《得效方》曰﹕癰疽初發漸大﹐以濕紙一片搭瘡上﹐其一點先漧處﹐卽是正頂。先以水洗去人皮咸﹐取大筆管一个安於正頂上﹐卻用大水蛭一條安其中﹐頻以冷水灌之﹐蛭當吮其正穴膿血﹐皮皺肉白﹐是毒散無不差。如毒大蛭小﹐須用三四條方見效。如血不止﹐以藕節上泥塗之。

《資生方》曰﹕有善治癰疽者﹐皆於瘡上灸至二三百壯﹐無有不愈。但艾炷小作之﹐小則人不畏灸﹐灸多則作效必矣。堅硬不潰﹐名曰石癰﹐當上灸百壯﹐石子當碎出。

《東垣十書》曰﹕初覺癰疽發背﹐欲結未結﹐赤熱腫痛﹐先以濕紙覆其上﹐立視先漧處卽癰頭也。取蒜切片如三錢厚﹐安頭上﹐用大艾炷灸之三壯﹐換一蒜片﹐痛者灸至不痛﹐不痛者灸至痛﹐早覺早灸爲上﹐一日二日十灸十活﹐三日四日六七活﹐五日六日三四活﹐過十數日者不可灸。若有十數頭作一處者﹐用蒜研成膏作薄餅。鋪頭上﹐聚艾燒之﹐亦能活也。若初發赤腫﹐中間有一黃粟米頭﹐用獨蒜切去兩頭﹐取中間切片安瘡頭上﹐著艾灸十四壯﹐多至四十九壯。

《丹溪心法》曰﹕凡癰疽之發﹐或因內有積熱﹐或因外寒郁內熱﹐若於生發之處艾灸以散其毒﹐治之於早﹐可以移深爲淺﹐攺重爲輕。諸項灸法皆好﹐惟騎竹馬灸法﹐尢爲切要﹐此消患於未形之策。

多灸則內服乳粉托裏散﹐防火气入心。

《醫壘元戎》曰﹕瘡瘍自外而入者不宜灸﹐自內而出者宜灸。外入者托之而不內﹐內出者接之而令外。故經曰﹕陷者灸之。灸而不痛﹐痛而後止其灸。灸而不痛者﹐先及其潰﹐所以不痛﹔而後及良肉﹐所以痛也。灸而痛﹐不痛而後止其灸。灸而痛者﹐先及其未潰﹐所以痛﹔而次及將潰﹐所以不痛也。

《薛己醫案》曰﹕伍氏云﹕凡用蒜餅灸者﹐蓋蒜味辛溫有毒﹐主散癰疽﹐假火勢以行藥力也。有只用艾炷灸者﹐此可施於頑疽痼發之類。凡赤腫紫黑毒甚者﹐須以蒜艾同灸爲妙。

凡治癰疽﹑發背﹑疔瘡﹐若初灸卽痛者﹐由毒气輕淺﹔灸而不痛者﹐乃毒气深重。悉宜內服追毒排膿﹐外敷消毒之藥。大抵癰疽不可不痛﹐又不可大痛﹐悶亂不知痛者難治。

凡隔蒜灸者﹐不論壯數﹐則邪無所容﹐而眞气不損﹐但頭頂見瘡﹐宜用騎竹馬法及足三里灸之。

夫瘡瘍之證﹐有諸中必形諸外﹐在外者引而拔之﹐在內者疏而下之。灼艾之功甚大﹐若毒气鬱結﹐瘀血凝滯﹐輕者或可藥散﹐重者藥無全功矣。東垣曰﹕若不鍼烙﹐則毒气無從而解﹐是故善治毒者﹐必用隔蒜灸。捨是而用苦寒敗毒等劑﹐其壯實內熱者或可﹐彼怯弱气虛者﹐未有不敗者也。又有毒气沈伏﹐或年髙气弱﹐或服克伐之劑﹐气益以虛﹐膿因不潰者﹐必假火力以成功。大凡鍼灸﹐若未潰則拔引郁毒﹐已潰則接補陽气﹐祛散寒邪﹐瘡口自合﹐其功甚大。常治四肢瘡瘍气血不足者﹐只以前法灸之皆愈。疔毒甚者﹐尢宜灸。蓋熱毒中隔﹐內外不通﹐不發泄則不解散。若處貧居僻﹐一時無藥﹐則用隔蒜灸法尢便﹐每三壯一易蒜片﹐大槪以百壯爲度。用大蒜取其辛而能散﹐用艾炷取其火力能透﹐如法灸之﹐必瘡發膿潰﹐繼以神異膏貼之﹐不日自愈。一能使瘡不開大﹐二內肉不壞﹐三瘡口易合﹐見效甚神。丹溪云﹕惟頭爲諸陽所聚﹐艾壯宜小而少。

凡瘡不起者托而起之﹐不成膿者補而成之﹐使不內攻﹐膿成而及時鍼之﹐不數旬卽愈矣。常見患者皆畏鍼痛而不肯用﹐又有恐傷肉而不肯用。殊不知瘡𨿽發於肉薄之所﹐若其膿成必腫髙寸餘﹐瘡皮又厚分許﹐用鍼深不過二分﹐若發於背必腫髙二三寸﹐入鍼止於寸許﹐況患處肉旣已壞﹐何痛之有﹖何傷之慮﹖凡怯弱之人﹐或患附骨等疽﹐待膿自通﹐以致大潰﹐不能收斂﹐气血瀝盡而死者多矣。

凡瘡旣成膿﹐皮膚不得疏泄﹐昧者待其自穿。殊不知少壯而充實者﹐或能自解。若老弱之人﹐气血枯槁﹐或兼攻發太過﹐不行鍼刺﹐膿毒乘虛內攻﹐穿腸腐膜﹐鮮不悞事。若毒結四肢﹐砭刺少緩﹐則腐潰深大﹐亦難收斂。毒結於頰項胸腹緊要之地﹐不問壯弱﹐急宜鍼刺﹔否則難治。大抵瘡瘍之證﹐感有輕重﹐發有深淺﹐淺者腫髙而軟﹐發於血脈﹔深者腫下而堅﹐發於筋骨。然又有發於骨髓者﹐則皮肉不變﹐故古人制法﹐淺宜砭而深宜刺﹐使瘀血去於毒聚之始則易消。若膿成之時﹐气血壯實者或自出。怯弱者﹐不行鍼刺﹐鮮有不悞。凡瘡瘍透膜﹐十無一生﹐𨿽以大補藥治之﹐亦不能救﹐此可爲待膿自出之戒也。故東垣云﹕毒气無從而解﹐膿瘀無從而泄﹐過時不烙﹐反攻於內﹐內旣消敗﹐欲望其生﹐豈可得乎﹖玆舉一二以告同道﹐並使患者知所愼云。

若治元气不足之證﹐卽其初患﹐便當內用參﹑芪﹑歸﹑朮﹐溫補脾胃﹔外用桑枝蔥熨﹐接補陽气﹐使自消散。若久而不能成膿者﹐亦用前二法補助以速之。若膿旣成而不潰﹐用艾於當頭灸數炷以出之﹐卻服十全大補湯。

又云﹕癰有椒眼十數頭﹐或如蜂窠蓮房﹐膿血不出者﹐用鍼橫直裂之。如無椒眼之類﹐只消直入取膿﹐不必裂之。一法當椒眼上个个灸之亦佳﹐不必裂也。又云﹕癰者皮薄腫髙﹐多有椒眼粒﹔疽者皮膚頑硬﹐狀如牛頸之皮。癰成膿則宜鍼﹐鍼宜用馬銜鐵爲之﹐形如韭葉樣﹐兩面皆利﹐可以橫直裂之五六分許﹐攻去毒血﹐須先灸之而後裂。疽成膿則宜烙﹐可用銀篦大二寸﹐長六寸﹐火上燒令赤﹐急於毒上熨烙﹐得膿利爲度。

毒气已成者﹐宜用托裏以速其膿﹔膿成者當驗其生熟深淺而鍼之。膿生而用鍼﹐气血旣泄﹐膿反難成﹔若膿熟而不鍼﹐腐潰益深﹐瘡口難斂。若瘡深而鍼淺﹐內膿不出﹐外血反泄﹔若瘡淺而鍼深﹐內膿𨿽出﹐良肉受傷。若元气虛弱﹐必先補而後鍼﹐其膿一出﹐諸證自退﹔若膿出而反痛﹐或煩躁嘔逆﹐皆由胃气虧損﹐宜急補之。若背瘡熱毒熾盛﹐中央肉黯﹐內用托裏壯其脾胃﹐外用烏金膏塗於黯處。其赤處漸髙﹐黯處漸低﹐至六七日間﹐赤黯分界﹐自有裂紋﹐如刀劃然﹐黯肉漸潰矣﹐當用鈹鍼利剪徐徐去之﹐須使不知疼痛﹐不見鮮血爲妙。𨿽有裂紋﹐膿未流利﹐及膿水𨿽出﹐而仍痛者﹐皆未通於內﹐並用鍼於紋中引之。患於背胛之間﹐肉腐膿出﹐腫痛仍作﹐此內有毒筋間隔﹐膿未通耳﹐尢宜引之。若元气虛弱﹐悞服克伐﹐患處不痛﹐或肉將死﹐急溫補脾胃﹐亦有生者。後須純補之藥﹐庶可收斂。若妄用刀鍼﹐去肉出血﹐則气無所依附﹐气血愈虛﹐元气愈傷矣﹐何以生肌收斂乎﹖

鍼灸之法﹐有太乙人神﹑周身血忌﹑逐年尻神﹑逐日人神﹐而其穴有禁鍼禁灸之論﹐犯之者其病難瘳﹐理固然也。但瘡瘍气血已傷﹐肌肉已壞﹐宜迎而奪之﹐順而取之﹐非平人鍼灸之比﹐何忌之有﹖《外科精義》云﹕瘡瘍之證﹐毒气無從而解﹐膿瘀無從而泄﹐反攻於內﹐內旣消敗﹐欲望其生﹐豈可得乎﹖危惡之發於致命之所﹐禍在反掌﹐腹癰囊癰﹐二便不通﹐胸腹脹悶﹐唇疔喉痺﹐咽喉腫塞﹐其禍尢速﹐患者審之﹗

蜞鍼法﹐治癰疽初作﹐先以筆管一个入螞蜞一條﹐以管口對瘡頭﹐使蜞吮瘡膿血﹐其毒卽散。如瘡大須換三四條。若吮正穴﹐蜞必死矣﹐累試累效。若血不止﹐以藕節上泥塗之。若瘡頭未明﹐以井邊泥塗上先漧處卽是。

癰疽初髮小點﹐一二日間急以大蒜頭橫切如錢﹐貼其中心﹐頓小艾炷灸之五壯而止。若形狀稍大﹐以黃稈紙蘸酒全貼﹐認先漧處爲筋腳﹐於先漧處灸之﹐或兩處先幹皆灸﹐但五七壯止。又法﹐屈指從四圍尋按﹐遇痛處卽是根﹐就此重按深入﹐自覺輕快﹐卽此灸之﹐更於別處灸。若或大腫﹐卽搗蒜爲餅焙漧﹐蘸法酢灸熱﹐更換頻罨﹐或以熨斗火於蒜餅上熨之﹐更換熱餅頻熨。如覺患處走散﹐卽以綿帛覆蓋﹐勿令气泄﹐俟少間敷藥。凡癰疽展大如龜之形﹐且看頭向上下﹐先灸其前兩腳﹐次灸其尾﹐或紅筋走緊而長﹐從盡處灸之﹐須畱頭並後兩腳勿灸。若盡灸之﹐不惟火气壅聚﹐彼毒無所走散﹐又攻入裏也。或辧認不明﹐以白芷三分﹐漢椒﹑桑白皮各一分﹐連須蔥白十片﹐取新汲水煎湯入酸酢半盞﹐淋洗少頃﹐其筋自現﹐可以辧驗頭尾。

豆豉餅治瘡瘍腫硬不潰﹐及潰而不斂﹐並一切頑瘡惡瘡﹐江西豆豉爲末﹐唾津和作餅子﹐如錢大﹐厚如三文﹐置患處﹐以艾壯於餅上灸之。餅漧﹐再用唾津和作如瘡大﹐用漱口水調作餅覆患處﹐以艾鋪於餅上燒之。如未成者用之卽消﹐已成者縱不能全消﹐其毒頓減﹐前人俱稱有奇功﹐不可忽之﹗

霹靂火治內疔之證﹐發汗之妙方也。凡瘡始覺﹐不曾服出汗之藥﹐過數日間﹐外證皆罷﹐或在胸腹﹐或在脇肋﹐赤焮腫起﹐此乃毒气入裏﹐內疔之所發也。宜用此法出汗﹐毒气方能出也。先置水桶一个﹐鐵銚一个﹐令病人側臥於桶上﹐四圍以衣衾蓋護﹐勿令泄气。卻以鵝卵石火燒極紅﹐放銚內﹐以銚安桶內﹐以酢投於銚內淬之﹐燻蒸出汗﹐未透﹐再加火力再淬之﹐須令腫處汗透﹐不必徧身出汗也。

附子餅治潰瘍﹐气血虛不能收斂﹐或風邪襲之﹐以致气血不能運於瘡所﹐不能收斂。用炮附子去皮臍研末﹐以唾津和爲餅﹐置瘡口處﹐艾壯於餅上灸之﹐每日灸數壯﹐但令微熱勿痛。如餅漧﹐再用唾津和做﹐以瘡口濕潤爲度。

《證治準繩》曰﹕砭法治丹毒疔瘡﹐紅絲走散﹐或時毒瘀血壅盛。用細磁器擊碎﹐取有鋒芒者一塊﹐以箸一根劈開頭尖夾之﹐用綫縛定﹐兩手指輕撮箸﹐稍令磁芒正對患處懸寸許﹐再用箸一根頻擊箸頭﹐令毒血遇刺皆出﹐毒入腹膨脹者難治。

灸乃開結破硬之法﹐倘有一點白粒﹐如粟米起﹐四圍微腫如錢﹐便當於米粒上著艾﹐灸十四五壯。三日內灸者﹐只成灸瘡而散﹔三日外者﹐其腫漸少﹐宜多灸之﹐或灸火著處﹐則結熱可伸﹐灸處先潰﹐則毒勢分減﹐庶免展開﹐不致下陷﹐及壞筋骨傷气血也。所謂灸至不痛者﹐謂著皮肉未壞處則痛﹐火至著毒處則不痛﹐必令火气至著毒處方止。所謂灸至痛者﹐謂初著毒處不痛﹐至好肉則痛﹐必令火气至好肉方止。畏灸者﹐或用獨蒜瓣﹑或用豆豉餅﹑或用椒姜鹽爛搗撚作餅子﹐如三錢厚﹐鋪艾灸之﹐熱則易新餅﹐亦可散也。

灸乃從治之意﹐惟頭爲諸陽所聚﹐艾炷宜小而少﹔若少陽分野﹐尢不可灸﹐灸之多至不救。亦有因灸而死者。蓋虛甚﹐孤陽將絕﹐其脈必浮數而大﹐且鼓精神﹐必短而昏﹐無以抵當火气﹐宜其危也。

劉宗厚曰﹕此謂癰疽初發﹐宜灸之也。然諸瘡患久成痛者﹐常有膿水不絕﹐其膿不臭﹐內無歹肉﹐尢宜用附子浸透﹐切作大片﹐厚二三分﹐於瘡上著艾灸之﹐仍服內托之藥﹐隔二三日再灸之﹐不五七次﹐自然肌肉長滿矣。至有膿水惡物﹐漸漬根深者﹐郭氏治用白面﹑硫黃﹑大蒜三物﹐一處搗爛﹐看瘡大小﹐撚作餅子﹐厚約三分﹐於瘡上用艾炷灸二十一壯﹐一灸一易﹐後隔四五日方用翠霞錠子﹐並信效錠子﹐互換用之﹐紝入瘡內﹐歹肉盡去﹐好肉長平﹐然後貼收斂之藥﹐內服應病之劑﹐調理卽瘥矣。蓋不止宜灸於瘡之始發也。大抵始發宜灸﹐要汗下補養之藥對證﹐至灸冷瘡﹐亦須內托之藥切當。設反逆﹐不惟不愈﹐恐致轉生他病之患也。

鍼烙

凡用鍼烙﹐先察癰疽之淺深﹐及膿未成已成。髙阜而軟者﹐發於血脈﹔腫平而堅者﹐發於筋脈﹔皮色不相辧者﹐發於骨髓。髙阜而淺者﹐用鈹鍼開之。疽始生白粒﹐便可消退﹐漸長如蜂窠者﹐尋初起白粒上烙﹐及四圍烙四五處。如牛項之皮者﹐疽頂平而淺者﹐皆宜用火鍼烙之。其鍼用圓鍼﹐如箸如緯﹐鋌大﹐頭圓平﹐長六七寸﹐一樣二枚﹐蘸香油於炭火中燒紅﹐於瘡頭近下烙之﹐宜斜入向軟處﹐一烙不透﹐再烙必得膿也。瘡口烙者﹐名曰熱瘡﹐膿水常流下﹐不假按抑﹐用紝藥使瘡口不合。舊用紙撚及新取牛膝根﹐如瘡口大小﹐略刮去皮﹐一頭系綫紝之。不如用翠靑﹑搜膿等錠子﹐臨用以糯米飯和成軟條子﹐看淺深紝之﹐外用拔毒膏貼之。瘡毒未成﹐烙之可散﹔潰而未破﹐鍼之可消﹐但要用得其宜耳。若當用鍼烙而不用﹐則毒無從而泄﹐膿瘀蝕其膏膜﹐爛筋壞骨﹐難乎免矣。若毒深鍼淺﹐膿不得出﹐毒淺烙深﹐損傷良肉﹐不當其所﹐他處作頭﹐此皆不能愈疾﹐反增痛耳。或瘰癧潰久不愈﹐漏瘡經年﹐或通或閉﹐癰疽瘡口不收﹐皆因冷滯不能收斂﹐亦因瘡口內外四畔烙之。癰疽正發﹐及膿見後紅腫焮開﹐用鐵鍼燒赤﹐四圍刺之﹐則紅腫隨縮矣。

《古今醫統》曰﹕烙法﹐方其已熟未潰之時﹐用鐵一烙﹐極是快意。方扇火欲著時﹐誠是驚人﹗余常用矣﹐臨時猶且顫悸﹐況未曾經歷者乎﹖烙後膿水流通﹐百無所忌﹐名曰熟瘡。其瘡突者鍼口宜向下﹐然須是熟於用烙者﹐識淺深﹐知穴道﹐審生熟。非其時則所出皆生血﹐當其時則出黃膿瘀肉。用尖鍼烙者﹐不得法﹐尖鍼頭細﹐其口易合﹐惟用平圓頭者爲妙。蓋要孔穴透﹐或恐瘡口再合﹐用牛膝根如瘡口之大小﹐略割去粗皮﹐插入瘡口﹐外畱半寸許﹐卽用嫩橘葉﹑地錦艸各一握﹐研成膏敷之。牛膝能使惡血常流﹐二藥溫涼止痛﹐隨幹隨換﹐此十全之功也。

《景嶽全書》曰﹕按立齋云﹕灼艾之法﹐必使痛者灸至不痛﹐不痛者灸至痛﹐則毒必隨火而散﹐否則非徒無益而反害之。愚意癰疽爲患﹐無非血气雍滯﹐畱結不行之所致。凡大結大滯者﹐最不易散﹐必欲散之﹐非借火力不能速也﹐所以極宜用灸。然又有孫道人神仙燻照方﹐其法尢精尢妙。若毒邪稍緩﹐邪深經遠而气有不達﹐灸之爲良﹔若毒邪熾盛﹐其勢猛急而垂危者﹐則宜用燻照方﹐更勝於灸也。

上古有砭石之制﹐《內經》有九鍼之別﹐制𨿽不同﹐而去病之意則一也。其瘡瘍一科﹐用鍼爲貴。用之之際﹐𨿽云量其潰之淺深﹐尢當隨其肉之厚薄﹕若皮薄鍼深﹐則反傷良肉﹐益增其潰﹔肉厚鍼淺﹐則膿毒不出﹐反益其痛﹐用鍼者可不愼哉﹗至於附骨疽﹐气毒流注﹐及有經久不消﹐內潰不痛者﹐宜燔鍼開之。若治咽喉之患﹐當用三稜鍼﹔若丹癅及癰毒四畔焮赤﹐疼痛如灼﹐宜用砭石去血﹐以泄其毒﹐則重者減﹐輕者消。如洪氏室患腹癰﹐膿脹悶瞀﹐以鈹鍼刺膿出﹐卽蘇。一人患囊癱﹐膿熟腫脹﹐小便不利﹐幾殆﹐急鍼之﹐膿水大泄﹐气通而愈。大抵用鍼之法﹐迎而奪之﹐順而取之﹐所謂不治已成治未成﹐正此意也。今之患者﹐或畏鍼而不用﹐醫者又徇患者之意而不鍼﹐遂至膿已成而不得潰﹐或得而潰﹐所傷已深矣﹐卒之夭枉者十常八九﹐亦可悲矣﹗經曰﹕天溫日明﹐則人血淖溢而衛气浮﹐故血易瀉﹐气易行﹔天寒日陰﹐則人血凝濇而衛气沈﹐是以因天時而調血脈也。故凡遇天寒水冰﹐或陰气凝滯之時﹐欲行鍼刺﹐則先當溫衣覆蓋﹐或以艾葉炒熱﹐或熱鹽熱衣類﹐先熨其處﹐務令血脈溫和而後刺之﹐則血瀉气行﹐其病立已。若血寒脈濇﹐遽爾用鍼﹐則邪毒不瀉﹐徒傷良肉﹐反以益其病也。

導引

《保生祕要》曰﹕諸毒瘡腫導引法﹐以兩手交叉抱頸﹐以左右肩一上一下﹐用意使气血和暢﹐內息綿綿﹐周身得汗﹐毒自化解。

運功﹐瘡癤气濇於皮膚﹐疽毒皆發於臟腑﹐患在前﹐歸元發引﹐患在背﹐起艮行庭。瘡癤之疾﹐隨手可運毛竅﹐發散腫毒之憂﹐得力通關﹐逐出大腸﹐繞患處著意爲之。

毒初起時﹐先於患處內小圈而至大圈﹐復用水以洗之。或毒成不散﹐則自內裏用意﹐以火攻出。待出膿後﹐則自外大圈旋轉至小圈﹐仍用水而收口。

醫案

《李杲十書》曰﹕元好問飲酒太過﹐脈候沈數。九月間腦下項上出小瘡﹐不痛不癢﹐如白頭瘡。凡四日後腦項麻木﹐腫勢外散﹐熱毒焮發﹔又二日痛大作﹐夜不得寐。醫處以五香連翹湯﹐後再邀予診視。云﹕膏粱之變﹐不當投五香連翹湯﹐已無及矣﹔且疽已八日﹐當先以火攻之﹐然後用藥。以大艾炷如兩核許者攻之百壯﹐始覺痛。次爲處方﹐是足太陽膀胱之經﹐其病逆﹐當反治﹔脈中得弦緊﹐按之洪大而數﹐又且有力﹐必當伏其所主而先其所因﹐其始則同﹐其終則異﹐必先歲气﹐無伐天和﹐以時令言之﹐可收不可汗﹐經與病俱禁下﹐法當結者散之﹐咸以軟之﹐然受寒邪而禁咸﹐遂制黃連消毒飲治之而愈。

《丹溪心法》曰﹕一男子年五十餘﹐形實色黑﹐背生紅腫﹐近胛骨下痛甚﹐脈數而洪緊﹐食亦嘔﹐正冬月﹐與麻黃桂枝湯加酒黃蘗﹑生附子﹑﹝艸舌﹞蔞子﹑甘艸節﹑羌活﹑靑皮﹑人參﹑黃芪﹑半夏﹑生薑六貼而消﹐此非內托之意歟﹖

嘗治一婦人﹐年將七十﹐形實性急而好酒﹐腦生疽﹐十五日﹐脈弦緊急且濇﹐予急用大黃酒煨細切﹐酒拌炒爲末﹐又酒拌炒人參入姜煎調一錢重﹐又兩時再與﹐得睡而上半身汗﹐睡覺病已﹐此亦內托之意也。

東陽李兄年愈逾三十﹐形瘦膚厚﹐連得憂患﹐又因作勞且過於色﹐忽左腿外廉側上發一紅腫﹐其大如粟。一醫聞其大腑堅實﹐與承气湯二貼下之﹐不效。又一醫教與大黃﹑朱砂﹑生粉艸﹑麒麟竭﹐又二三貼。半月後召余視之﹐曰﹕事去矣﹗又一李兄四十餘﹐面稍白﹐神甚勞﹐忽脇下生一紅腫如桃。一人教用補劑﹐眾笑且排﹐於是以流气飲﹑十宣散雜進之。旬餘後召余視之﹐餘日﹕非惟不與補劑﹐抑且多得解利﹐气血俱憊﹐難矣﹗已而果然。

一男子年近六十﹐形素肥﹐初夏於左髆外廉側生一核﹐方圓二寸餘﹐不甚痛。召余治﹐診其脈息﹐緩大而弱。餘日﹕此因憂悶而生﹐當气升散之時﹐須急與人參膏五六斤﹐又看作何應。病家召他外科﹐以十宣散五六貼而瘡甚。余曰﹕此大虛也﹐勿以輕小視之﹗病家不信﹐一外科仍以十宣散進之﹐又五六貼﹐瘡平陷出淸水而死。此可爲因虛而生癰疽者之戒。

一老人年七十﹐患背疽徑尺餘﹐已雜與五香﹑十宣數十貼﹐膿血腥穢﹐嘔逆不食者旬餘﹐病人自去喫內托散﹐膈中不安﹐且素有淋病三十年﹐今所苦者淋之痛與嘔吐不得睡而已﹐急以參﹑芪﹑歸﹑朮煮膏﹐以牛膝湯入竹瀝飲之﹐三日後盡藥一斤半﹐淋止思食﹔七日後盡藥四斤﹐膿自湧出而得睡﹐又兼旬而安。

一男子年六十餘﹐性好酒肉﹐背疽見膿﹐嘔逆發熱﹐蓋其得內托十宣多矣。醫以嘔逆﹐於嘉禾散中加丁香以溫胃行气。時七月大熱﹐脈洪數有力﹐余因謂此脈證在潰瘍﹐尢爲忌﹐然形气實﹐只與人參膏和竹瀝飲之﹐盡藥十五斤﹐竹百餘竿而安。餘日﹕此病幸安也﹐不薄味﹐必再作。仍厚味自若﹐夏月醉後﹐坐水池中﹐又年餘左脇旁生一軟塊如餅﹐二年後軟塊爲疽。本人見膿血淋漓而脈洪數有力﹐又嘔逆食少﹐遂自以人參膏入竹瀝飲之﹐又百餘竿而安。今八十歲﹐彊健如舊。此病兩次以老年血气弱﹐專服人參竹瀝而愈。若與內托十宣散﹐恐未能若是之安全也。

《衛生寶鑑》曰﹕丁巳夏末余從軍回﹐住於曹州界﹐以事至州﹐有趙同知謂余曰﹕家舅牛經歷病頭目赤腫﹐耳前後尢甚﹐疼痛不可忍﹐發熱惡寒﹐牙關緊急﹐涕唾稠粘﹐飲食難下﹐不得安臥。一瘍醫於腫上砭刺四五百餘鍼﹐腫赤不減﹐其痛益甚﹐不知所由然﹐願請君一見﹗余遂往診﹐視其脈浮緊﹐按之洪緩﹐此證乃寒覆皮毛﹐郁遏經絡﹐熱不得升﹐聚而赤腫。經云﹕天寒則地凍水冰﹐人气在身中﹐皮膚致密﹐腠理閉﹐汗不出﹐血气彊﹐肉堅濇。當是之時﹐善行水者不能往冰﹐善穿地者不能鑿凍﹐善用鍼者亦不得取四厥﹐必待天溫冰釋凍解﹐而後水可行﹐地可穿﹐人脈亦猶是也。又云﹕冬月閉藏﹐用藥多而少鍼石也﹐宜以苦溫之劑﹐溫筋散寒則已﹐所謂寒致腠理﹐以苦發之﹐以辛散之﹐宜以托裏溫經湯。麻黃苦溫﹐發之者也﹐故以爲君。防風辛溫﹐散之者也﹔升麻苦串﹐葛根甘平﹐解肌出汗﹐專治陽明經中之邪﹐故以爲臣。血流而不行者則痛﹐以白芷辛溫﹐當歸身辛甘溫﹐以和血散滯﹔濕熱則腫﹐蒼朮辛甘溫﹐體輕浮﹐力雄壯﹐能泄膚腠間濕熱﹔人參﹑甘艸甘溫﹐白芍藥酸微寒﹐調中益气﹐使托其裏﹐故以爲佐。依方餌之﹐以薄衣覆其首﹐以厚被覆其身﹐臥於暖處﹐使經血溫﹐腠理開﹐寒乃散﹐陽气宣通﹐大汗出後﹐腫減八九分。再服去麻黃﹑防風﹐加連翹﹑鼠粘子﹐腫痛悉去。經言汗之則瘡已﹐信哉斯言﹗或人以仲景言瘡家𨿽身痛﹐不可發汗﹐其理何也﹖余因說此乃營气不從﹐逆於肉理而生瘡腫﹐身作疼痛﹐非外感也。若外感寒邪而作疼痛﹐故戒之以不可發汗﹐汗之則成痓也。

戊午冬﹐余從軍住冬於武城縣﹐有賈倉使父年逾六旬﹐冬至後數日﹐疽發於背﹐五七日腫勢約七寸許﹐不任其痛。瘍醫曰﹕膿已成﹐可開發矣﹐彼懼不從。越三日﹐醫曰﹕不開恐變證生矣。遂以燔鍼開之﹐膿泄痛減。以開遲之故﹐迨二日變證果生﹐覺重如負石﹐熱如焫火﹐痛楚倍常﹐六脈沈數﹐按之有力﹐此膏粱積熱之變也。邪气酷熱﹐固宜以寒藥治之﹐時月嚴凝﹐復有用寒遠寒之戒﹐乃思《內經》曰﹕有假者反之﹐𨿽違其時﹐以從其證可也。與瘍醫議﹐急作淸涼飲子加黃連﹐秤一兩五錢﹐作一服服之﹐利下兩行﹐痛減七分。翌日復進前藥﹐其證悉除。後月餘平復。

陳錄判母年七十有餘﹐亦冬至後腦出疽﹐形可甌而大。命瘍醫診視﹐俟瘡熟以鍼出膿。因怒笞侍女﹐瘡輒內陷凹一韭葉許﹐面色靑黃不澤﹐四肢逆冷﹐汗出身淸﹐時復嘔吐﹐脈極沈細而遲。蓋因衰老之年﹐嚴寒之時﹐病中苦楚﹐飲食淡薄﹐已滌肥膿之气﹐獨存瘦悴之形﹐加之暴怒﹐精神愈損﹐故有此寒變也。病與時同﹐與瘍醫議﹐速制五香湯一劑﹐加丁香﹑附子各五錢﹐劑盡﹐瘍復大發﹐隨證調治而愈。《內經》曰﹕凡治病必察其下﹐謂察時下之宜也。諸痛癢瘡瘍皆屬心火﹐言其常也。如瘡盛形羸﹐邪髙痛下﹐始熱終寒﹐此反常也﹐固當察時下之宜而權治。故曰經者常也﹐法者用也﹐醫者意也﹐隨所宜而治之﹐可收十全之功矣。

至元壬午五月二十八日﹐王伯祿年逾五旬有七﹐右臂膊腫盛﹐上至肩﹐下至手指﹐色變皮膚涼﹐六脈沈細而微。此乃脈證俱寒﹐予與瘍醫孫彥和視之﹐曰﹕此乃附骨癰﹐開發已遲﹐以燔鍼啟之﹐膿解淸稀。次日肘下再開之﹐加呃逆不絕﹐彥和與丁香柿蒂散兩服﹐稍緩。次日呃逆尢甚﹐自利﹐臍腹冷痛脹滿﹐飲食減少﹐時發昏憤﹐於左乳下黑盡處灸二七壯﹔又處托裏溫中湯﹐用漧薑﹑附子﹑木香﹑沈香﹑茴香﹑羌活等藥﹐﹝口父﹞咀一兩半﹐欲與服。或者曰﹕諸痛癢瘡瘍皆屬心火﹐又當盛暑之時﹐用漧薑﹑附子可乎﹖予應之曰﹕理所當然﹐不得不然。《內經》曰﹕脈細皮寒﹐瀉利前後﹐飲食不入﹐此謂五虛。況呃逆者胃中虛寒故也﹐諸痛癢瘡瘍皆屬心火﹐是言其定理也﹐此證內外相反﹐須當捨時從證也﹐非大方辛熱之劑急治之﹐則不能愈也。遂投之﹐諸證悉去﹐飲食倍進﹐瘡勢溫﹐膿色正。彥和復用五香湯數服﹐後月餘平復。噫﹗守常者﹐眾人之見﹔知變者﹐知者之事。知常而不知變﹐細事因而取敗者亦多矣﹐況醫乎哉﹗守常知變﹐豈可同日而語哉﹗

《薛己醫案》曰﹕一男子胸患癰﹐腫髙焮痛﹐脈浮而緊﹐以內托復煎散二劑﹐表證悉減﹐以托裏消毒散四劑而消。

一男子腹患癰腫硬﹐木悶煩熱﹐便祕脈數而實﹐以黃連內疏湯一劑少愈﹔以黃連解毒湯二劑頓退﹔更以金銀花散四劑﹐瘡頭出水而消。

一男子患腿痛而不焮腫﹐內亦便利調和﹐用托裏榮衛湯數劑而消。

一婦人項患毒﹐焮痛發寒熱﹐以荊防敗毒散二劑少愈﹔以小柴胡湯加連翹﹑牛蒡子﹑桔梗四劑而消。

一男子肩患毒﹐焮痛飲冷﹐煩躁便祕﹐脈數而實﹐以淸涼飲二劑少愈﹔以金銀花散四劑悉退﹔又以十宣散去桂加天花粉﹑金銀花數劑﹐瘡頭潰而痊。

一婦人臂患腫﹐惡寒不作膿﹐以十宣散六劑而潰﹔以托裏散數劑而瘳。

一男子患癰﹐腫硬疼痛﹐發熱煩躁﹐飲冷脈沈實大便祕﹐乃邪在髒也﹐用內疏黃連湯疏通之以絕其源。先投一劑﹐候行一次﹐勢退一二﹔再進一劑﹐諸證悉退﹐乃用黃連消毒散四劑而消。

一男子內股患毒﹐腫硬痛甚﹐不作膿﹐隔蒜灸五十餘壯﹐勢退七八﹔以仙方活命飲四劑而膿成﹔用十宣散六劑膿潰而愈。凡瘡大痛﹐或不痛麻木﹐灸最良。

一婦人臂腫未成膿﹐飲食少思﹐遇勞作痛﹐發熱﹐以補中益气湯二劑﹐痛少止﹔以補气血健脾胃而消。

一男子素弱﹐胸患癰﹐飲食少而倦﹐以六君子湯加芎﹑歸﹑黃芪﹐膿成鍼之﹔更以托裏藥而愈。

一婦人脇患癰﹐未成膿﹐惡寒脈緊﹐以十宣散加柴胡二劑﹐表證悉退﹔更以托裏散數劑﹐膿潰而愈。

一婦人臂患毒腫硬﹐咽喉壅塞﹐四肢逆冷﹐發寒熱﹐以五香連翹湯二劑頓愈﹐以瘡科流气飲四劑而消。

一男子臂患癰﹐脈弦緊有力﹐以白芷升麻湯二劑頓退﹐又二劑而消。

一婦人肩下患毒﹐脈弦緊﹐以白芷升麻湯二劑﹐表證已退﹔更以托裏藥潰之而愈。

一男子臂患癰不作膿﹐灸以豆豉餅及飲托裏藥三十餘劑而潰﹐又月餘而瘳。

一男子膿熟不潰﹐余欲鍼之﹐補以托裏。彼不信﹐乃服攻毒藥﹐反致惡心少食﹐始悟而用鍼﹔更以六君子湯加藿香﹑當歸四劑少可﹔再以加味十全大補湯數劑而斂。凡瘡膿熟不行鍼刺﹐膿內侵蝕﹐輕者難療﹐重者不治。老弱之人﹐或偏僻之處﹐乃緊要之所﹐若一有膿﹐宜急鍼之﹐更以托裏﹐庶無變證。

一男子患毒作痛﹐服寒涼藥﹐痛𨿽止而食愈少﹐瘡亦不潰﹐以六君子湯而食進﹔再以托裏藥潰之而愈。大抵瘡疽之證﹐寒熱虛實﹐皆能爲痛。熱毒之痛者﹐以寒涼之劑折之﹔寒邪之痛者﹐以溫熱之劑散之﹔因風而痛者除其風﹔因濕而痛者導其濕﹔燥而痛者潤之﹔塞而痛者通之﹔虛而痛者補之﹐實而痛者瀉之﹔膿郁而閉者開之﹔惡肉侵蝕者去之﹔陰陽不和者調之﹔經絡祕濇者利之。愼勿槪用寒涼之藥。況血脈喜溫而惡寒﹐若冷气入裏﹐血卽凝滯﹐反爲難瘥之證矣。

一男子素弱﹐肘患腫﹐欲內消﹐服涼藥反致作瀉少食﹐以二神丸及香砂六君子湯加肉豆蔻而瀉止食進﹐又以托裏藥而腫亦消。丹溪云﹕癰疽因積毒在臟腑﹐當先助胃壯气﹐使根本堅固﹔次以行經活血藥佐之﹐參以經絡時令﹐使毒气外發﹐施治之早﹐可以內消﹐此內托之意也。又云﹕腫瘍內外皆壅﹐宜以托裏表散爲主。如欲用大黃﹐寧無孟浪之過﹖潰瘍內外皆虛﹐宜以接補爲主。如欲用香散﹐未免虛虛之失。大抵癰腫之證﹐不可專泥爲火。經云﹕營气不從﹐逆於肉理﹐乃生癰腫。又云﹕形傷腫﹐气傷痛。六淫七情皆能致之﹐況稟有虛實及老弱不同﹐豈可槪用寒涼之藥﹖設若毒始聚﹐膿未作﹐勢不盛﹐庶可消。尢當推其病因﹐別其虛實。若槪用寒涼藥﹐必致悞事。如膿將成﹐邪盛气實﹐用消毒之劑﹐先殺其毒﹐𨿽作膿不爲大苦﹐潰亦不甚。若就用托裏﹐必益其勢。如膿將成不成﹐及不潰﹐方用托裏﹐膿成勢盛者鍼之﹐膿一出﹐諸證悉退矣。

一男子膿熟不潰﹐微痛少食﹐倦怠發熱。予爲鍼之﹐膿湧出﹐熱益甚﹐乃虛故也﹐急以人參黃芪湯二劑﹐熱愈甚﹐此藥力尙未及也﹐又二劑果應﹐再以當歸補血湯數劑而痊。東垣云﹕發熱惡熱﹐大渴不止﹐煩躁肌熱﹐不欲近衣﹐脈洪大按之無力﹐或目痛鼻幹者﹐非白虎湯證也﹐此血虛發躁﹐宜當歸補血湯主之。

一婦人脾气素弱﹐患毒未作膿﹐發寒熱兼嘔﹐以不換金正气散二劑而止﹔以托裏散六劑而潰﹔更以健脾藥而斂。

一男子患癰﹐膿成不潰﹐投以補劑而潰﹐更以健脾藥而愈﹕气血壯實﹐膿自湧出。信夫﹗

一男子潰而瘀血不腐﹐以參﹑芪﹑歸﹑朮峻補气血﹔更以桑木灸之腐而愈。

一童子腋下患癰﹐不斂膿淸﹐脈大倦怠﹐懶食少寐﹐自汗口漧﹐以內補黃芪湯及豆豉餅灸之﹐兩月而愈。凡瘡膿潰而淸﹐或瘡口不合﹐或聚腫不赤﹐肌寒肉冷﹐自汗色脫者﹐皆气血俱虛也﹐非補不可。

一男子腰患毒﹐膿熟不潰﹐鍼之膿大泄﹐反加煩躁﹐以聖愈湯四劑而寧﹔更以人參養榮湯加麥門冬﹑五味子兩月而愈。此人後患濕气﹐遂爲痼疾。凡瘡膿血去多﹐瘡口𨿽合﹐尢當補益﹐務使气血平復﹐否則更患他證﹐必難治療。愼之﹗

一婦人患臂癰﹐瘡口紫陷﹐膿淸不斂。彼以爲毒未盡﹐欲服攻毒之劑。予謂瘡瘍之證﹐腫起堅硬﹐膿稠者﹐實也﹔腫下軟慢﹐膿稀者﹐虛也。遂用附子餅灸之﹐及飲十全大補湯百劑始愈。

一婦人患附骨癰﹐久而不斂﹐致腿細短軟﹐脈來遲緩﹐以十全大補湯加牛膝﹑杜仲﹐及附子餅灸之﹐兩月餘而愈。凡膿潰之後﹐脈濇遲緩者易愈﹐以其有胃气故也﹔脈來細而沈﹐時止者﹐裏虛而欲變證也。若煩痛尙未痊也。洪滑粗散者難療﹐以其正气虛而邪气實也。

一男子風襲瘡口﹐牙關緊急﹐腰背反張﹐以玉眞散一服而愈﹐仍以托裏藥而斂。

一男子患癰將斂﹐徧身作癢﹐脈浮﹐以消風散二服而止﹔更以托裏藥而愈。

一男子肩下患疽﹐已數日﹐漫腫微痛﹐頭甚多﹐皆如粟許﹐色不變﹐不起發﹐此气血虛也﹐診其脈果然。先以仙方活命二劑殺其大勢﹔更以托裏藥而起發瘡頭﹐𨿽潰﹐但流血水﹐气血尙虛﹐不能爲膿也。彼欲服太乙錠子﹐予謂此藥止能攻毒﹐不能托裏。彼不深信﹐至四次飲食不進﹐瘡色黑陷﹐喫逆不絕﹐胃气虛極也﹐不治。彊投溫中健脾之劑﹐不應而死。

一男子近脇患疽﹐腫而不潰﹐投大補之劑﹐潰而已愈﹐後患弱證而歿。

一男子腰中患疽﹐發而不潰﹐其气血止能起發﹐不能培養爲膿也。投大補藥數劑而潰﹐又數劑膿出尙淸。乃服參芪歸朮膏斤余﹐膿少稠﹔數斤﹐膿漸稠﹐肌肉頓生。凡大癰疽﹐借气血爲主。若患而不起﹐或潰而不腐﹐或不收斂﹐及膿少或淸﹐皆气血之虛也﹐宜大補之﹐最忌攻伐之劑。亦有膿反多者﹐乃气血虛而不能禁止也。若潰後發熱作渴﹐脈大而膿愈多﹐屬眞气虛而邪气實也﹐俱不治。常見气血充實之人﹐患瘡皆腫髙色赤﹐易腐潰而膿且稠﹐又易於收斂﹔怯弱之人﹐多不起發﹐不腐潰﹐及難於收斂。若不審察而妄投攻劑﹐虛虛之禍不免矣。及患後當調養﹐若瘰癧流注之證﹐尢當補益也﹔否則更患他證﹐必難措治。愼之﹗

一男子肩患毒﹐腫硬作痛﹐惡證疊見﹐用白礬末三錢糊丸﹐以蔥頭七莖煎湯送下﹐腫痛悉退﹔再服﹐諸證亦退﹔更以仙方活命飲二劑出水而消。此祕方﹐名千金化毒湯﹐本礬末蔥湯調服﹐因末難服﹐故易爲丸。

一男子胸患癰﹐焮痛煩躁﹐發熱作渴﹐脈數而實﹐時季冬﹐予謂此熱毒內畜也﹐須捨時從證﹐欲治以內疏黃連湯。彼以時當隆冬﹐乃雜用敗毒藥﹐愈熾﹐仍求治。投前湯二劑﹐後去二次﹐諸證悉退﹔以金銀花散加連翹﹑山梔四劑﹐出水而消。大抵證有主末﹐治有權宜。治其主則末病自退﹐用其權則不拘於時﹐泥於守常必致病勢危甚。況雜用攻劑﹐動損各經﹐故丹溪云﹕凡瘡發於一經﹐只當求責本經﹐不可干擾餘經。羅謙甫云﹕守常者﹐眾人之見﹔知變者﹐智者之事。知常而不知變﹐細事因而取敗者多矣。

一上捨年逾四十﹐因怒脇內作痛不止﹐數日後外結一塊﹐三寸許﹐漫腫色不赤﹐按之微痛﹐余謂怒气傷肝﹐致血傷气郁爲患﹐以小柴胡湯對四物﹐倍用芎﹑歸﹑黃芪﹑貝母﹑肉桂治之。彼謂丹溪云﹕腫瘍內外皆壅﹐宜托裏表散爲主。又云﹕凡瘡未破﹐毒攻臟腑﹐一毫熱藥﹐斷不可用。況此證爲气血凝滯﹐乃服流气飲﹐愈虛﹐始信而復求。始視之﹐虛證並臻﹐診之胃气更虛。彼欲服余前藥﹐余謂急者先治﹐遂以四君子湯加酒炒芍藥﹑炮漧薑四劑少安﹔更加當歸﹐又四劑﹐胃气漸醒﹔乃去漧薑﹐又加黃芪﹑芎﹑歸﹑肉桂數劑﹐瘡色少赤﹐並微作痛﹔又二十餘劑而膿成﹐鍼之﹐卻與十全大補湯。喜其謹疾﹐又兩月餘而瘳。夫气血凝滯﹐多因營衛之气弱﹐不能運散﹐豈可復用流气飲以益其虛﹖況各經血气﹐多寡不同﹐心包絡﹑膀胱﹑小腸﹑肝經﹐多血少气﹔三焦﹐膽﹑腎﹑心﹑脾﹑肺﹐少血多气。然前證正屬膽經少血之髒﹐人年四十以上﹐陰血日衰﹐且脈證俱屬不足﹐腫瘍內外皆壅﹐宜托裏表散爲主﹐乃補气血藥而加之以行散之劑﹐非專攻之謂也。若腫焮痛甚﹐煩躁脈大﹐辛熱之劑﹐不但腫瘍不可用﹐𨿽潰瘍亦不可用也。凡患者須分經絡气血﹐地部遠近﹐年歲老幼﹐稟气虛實﹐及七情所感﹐時令所宜而治之。常見以流气﹑十宣二藥﹐槪治結腫之證﹐以致取敗者多矣。

一婦人瘡潰後﹐吐鮮血三碗許﹐余用獨參湯而血止﹔用四君﹑熟地﹑芎﹑歸而瘡愈。此血脫補气﹐陽生陰長之理也。若用涼血降火沈陰之劑﹐脾土生气復傷﹐不惟血不歸源﹐而死無疑矣。

一武職患腦疽﹐內潰熱渴﹐頭面腫脹如斗﹐胸背色焮如塗丹﹐煩熱便祕﹐此表裏俱實﹐若非苦寒之劑﹐內疏外泄﹐則不救。遂鍼周項出膿﹐及用淸涼飲一劑加大黃五錢﹐再用消毒散而痊。

一男子瘡潰而煩渴不安﹐以聖愈湯二劑而寧﹔以人參﹑黃芪﹑當歸﹑地黃四劑渴止﹔又以八珍湯二十餘劑而愈。大抵潰後有此證﹐屬气血不足﹐須用參﹑芪以補气﹐當歸﹑地黃以養血。若用苦寒之劑﹐必致有悞。

一男子患毒作渴﹐右關脈數﹐以竹葉黃芪湯治之少愈﹔更以補中益气湯加黃芩而愈。

一男子潰後口漧﹐遇勞益甚﹐以補中益气湯加五味子﹑麥門冬治之而愈﹐更以黃芪六一湯而斂。

一男子患毒﹐潰後作痛﹐肢體倦怠﹐瘡口不合﹐飲食不甘﹐以六君子湯加黃芪﹑川芎﹑當歸﹐四劑而愈﹔更以托裏散﹐月餘而斂。

一男子潰後作痛﹐脈數而無力﹐以托裏散加生地黃﹑黃蘗二劑而止﹔更以托裏散數劑而安。

一男子潰後發熱﹐左手脈數而有力﹐以人參敗毒散一劑而止﹔更以托裏散而瘥。

一男子潰後﹐發熱﹐焮痛不止﹐煩躁便祕﹐右手脈沈實﹐以淸涼飲一劑而止﹔更以托裏消毒散四劑而瘳。

一男子潰後作痛﹐而脈濇﹐以定痛托裏散飲之﹐敷乳香定痛散而止﹔更以托裏散數劑而愈。

一男子潰而作痛﹐脈浮緊﹐以內補黃芪湯四劑而止﹐又二十餘劑而愈。

一男子項患毒﹐潰而作痛﹔以參﹑芪﹑地黃﹑芎﹑歸補之而止﹔更以八珍湯加黃芪﹑桔梗﹐三十餘劑而愈。

一男子患癰﹐潰而作痛﹐脈軟而濇。余謂气血虛﹐欲補之。彼不信﹐乃服攻伐之劑。反發寒熱﹐始信之。仍投大補藥而痊。大抵瘡之始作也﹐先發爲腫﹐气血郁積﹐蒸肉爲膿﹐故多痛。膿潰之後﹐腫退肌寬﹐痛必漸減﹐若反痛﹐乃虛也。丹溪云﹕膿出而反痛﹐此爲虛也﹐宜以補之。亦有穢气所觸者﹐和解之﹔風寒所逼者﹐溫散之。齊氏云﹕瘡疽之證﹐有臟腑﹑气血﹑上下﹑眞邪虛實不同也﹐不可不辧。如漫腫堅硬膿稠者﹐瘡疽之實也﹔腫下軟慢膿稀者﹐瘡疽之虛也。瀉利腸鳴﹐飲食不入﹐嘔吐無時﹐手足並冷﹐脈弱皮寒﹐小便自利﹐或小便時難﹐大便滑利﹐聲音不出﹐精神不爽者﹐悉臟腑之虛也﹔大便鞕﹐小便濇﹐飲食如故﹐腹滿膨脹﹐胸膈痞悶﹐肢體疼痛﹐口苦喉幹﹐煩躁多渴﹐身熱脈大﹐精神昏塞者﹐悉臟腑之實也。凡諸瘡疽﹐膿水淸稀﹐瘡口不合﹐聚腫不赤﹐肌寒肉冷﹐自汗色脫者﹐气血之虛也﹔腫起色赤﹐寒熱疼痛﹐皮膚壯熱﹐膿水稠粘﹐頭目昏重者﹐气血之實也。頭痛鼻塞﹐目赤心驚﹐咽喉不利﹐口舌生瘡﹐煩渴飲冷﹐睡語咬牙者﹐上實也﹔精滑不禁﹐大便自利﹐腰腳沈重﹐睡臥不寧者﹐下虛也。肩項不便﹐四肢沈重﹐目視不正﹐睛不了了﹐食不知味﹐音嘶色敗﹐四肢浮腫者﹐眞气虛也﹔腫焮尢甚﹐痛不可近﹐多日不潰﹐寒熱往來﹐大便祕濇﹐小便如淋﹐心神煩悶﹐恍惚不寧者﹐邪气之實也。又日﹕眞气奪則虛﹐邪气勝則實。又曰﹕諸瘡爲癢﹐爲虛也。又曰﹕診其脈洪大而數者實也﹐細微而軟者虛也。虛則補之﹐和其气托裏也﹔實則泄之﹐疏利而導其气。《內經》謂血實則決之﹐气虛則掣引之﹐是也。

一男子潰後發熱作痛﹐脈浮數﹐按之無力﹐勞而尢甚﹐以補中益气湯治之而止﹔更以十全大補湯而愈。常治左手脈小於右手而熱者﹐用血藥多於气藥﹔右手脈小於左手而熱者﹐用气藥多於血藥。

一男子潰後﹐發熱頭痛﹐脈浮緊﹐虛而兼表邪也﹐以補中益气湯加川芎﹑白芷二劑而止﹔更以托裏藥而愈。

一婦人潰後﹐發熱少寐﹐四肢倦怠﹐以黃芪人參湯治之而安﹔更以十全大補湯加貝母﹑遠志﹑麥門冬﹑酸棗仁﹑香附﹐月餘而愈。

一婦人潰後發熱﹐服淸熱敗毒藥愈甚﹐診之脈濇﹐以四物湯加粟殼﹑乳香﹑沒藥二劑少止﹔又二劑而安。

一男子潰後﹐發熱頭微痛﹐日晡尢甚﹐脈浮﹐按之則濇﹐以人參養榮湯加柴胡﹑地骨皮而愈﹔又月餘而斂。

一男子潰而惡寒﹐用四君子湯加桂﹐倍用黃芪大料﹐四劑而止﹔膿水尙多﹐投八珍湯加桂﹐數劑漸少﹔惟瘡口不合﹐以附子餅及十全大補湯﹐每劑加炮附子五分﹐數劑乃去附子﹐又服月餘而愈。

一男子潰後將愈﹐因勞四肢發熱﹐煩躁不寐﹐以聖愈湯四劑而寧﹔更以托裏藥而愈。丹溪云﹕有四肢熱﹐逢風寒如炙於火者﹐是人陰气虛而陽气盛也。

一男子潰後畏寒﹐脈虛﹐以四君子湯加炮姜四劑而愈﹔以十全大補湯月餘而斂。仲景云﹕脈虛則血虛﹐血虛生寒﹐陽气不足也。瘡腫脈虛﹐宜托裏養血。信夫﹗

一婦人潰後發熱﹐服涼藥﹐反畏寒﹐以十全大補湯二劑而止﹔又以托裏藥而痊。

一男子潰後發熱﹐服涼藥益甚﹐診之脈浮﹐乃气虛也﹐以補中益气湯加五味子﹑麥門冬﹐治之而止﹔更以托裏藥而斂。

一婦人潰後發熱﹐脈浮而數﹐虛而兼表證也﹐以補中益气湯倍柴胡﹑升麻一劑而止﹔以托裏藥月餘而斂。

一男子患癰潰而飲酒﹐焮痛發熱﹐服黃連解毒湯二劑而止﹔更以托裏消毒散而愈。常治痛而大便祕脈實者﹐用淸涼飲治之。

一男子患癰﹐時值陰寒﹐忽惡寒﹐右手脈有而似無﹐此胃气虛而不任風寒也﹐以四君子湯加炮姜﹑肉桂二劑少止﹔又四劑而安。丹溪云﹕有衛气虛衰﹐不能溫分肉實表而惡寒者﹔又有上焦之邪﹐隔絕榮衛﹐不能升降出表而惡寒者。東垣云﹕夜則惡寒﹐晝則安靜﹐是陰血自旺於陰分也﹔夜則惡寒﹐晝亦惡寒﹐是重陰無陽也﹐當急瀉其陰﹐峻補其陽﹔夜則安靜﹐晝則惡寒﹐是陰气上溢於陽中也。

一男子胸患毒焮腫﹐作嘔喜冷﹐脈洪數﹐以黃連解毒湯二劑頓退﹔更以金銀花散六劑而消。

一男子因瘡痛傷胃气﹐少食作嘔惡寒﹐以六君子湯加當歸四劑少愈﹔以十宣散加白朮﹑茯苓﹑陳皮數劑而膿成﹔鍼之﹐又以前散去防風﹑白芷﹐數劑而痊。

一婦人脾气素弱﹐患毒未作膿﹐發寒熱兼嘔﹐以不換金正气散二劑而止﹔以托裏散六劑而潰﹔更以健脾藥而斂。

一男子作渴﹐欲發疽﹐以加減六味丸治之而消。

一男子患腦疽發熱﹐脈數無力﹐以前丸治之。不信﹐自服滋陰藥﹐以致不救。

一男子日飲水數碗﹐冬月亦然﹐彼恃壯竊喜﹐後口舌生瘡﹐欲治以前丸。彼以爲謬﹐乃服生津液藥﹐渴不能止﹐發背疽而歿。

一男子腳面發疽﹐愈而作渴﹐以前丸治之而愈。夫加減八味丸﹐治陰虛火動之聖藥也﹐有是證者﹐何以捨此﹖

一富商稟賦頗厚﹐素作渴﹐日飲水數碗。面發一毒﹐用消毒藥潰而𨿽愈﹐尺脈尙數﹐渴亦不止。時孟秋﹐余謂心火﹐難免疽毒之患﹐須服加減八味丸﹐以補腎水。彼不信﹐至夏果腳背發疽﹐脈數﹐重按之則濇而無力﹐此水涸火旺之脈也﹐足竟黑腐而死。

一男子稟頗實﹐乏嗣﹐服附子等藥致作渴﹐左足大指患疽﹐色紫不痛﹐脈亦數而濇﹐亦死。大抵發背腦疽脫疽﹐腫痛色赤﹐水衰火旺之色﹐尙可治﹔若黑若紫﹐火極似水之象也﹐乃腎水已竭﹐精气已涸﹐決不治。

又一貴人病疽疾﹐未安而渴作﹐一日飲水數升﹐愚遂獻加減八味丸方。諸醫大笑云﹕此藥若能止渴﹐我輩當不復業醫矣。乃用木瓜﹑紫蘇﹑烏梅﹑人參﹑茯苓﹑百藥煎等生津液之藥止之而渴愈甚﹐數劑之後﹐茫無功效﹐不得已而用此﹐服之三日﹐渴止。因此相信﹐遂久服﹐不特渴疾不作﹐血气亦壯﹐飲食加倍﹐彊健過於少壯之年。蓋用此藥﹐非余敢自執鄙見﹐實有源流。自爲兒時﹐聞先君云﹕有一士夫病渴疾﹐諸醫皆用渴藥﹐治療累載不安﹐有一名醫診之﹐使服加減八味丸﹐不半載而疾痊。因疏其病源。今醫者治癰﹐卻以生津液止渴之藥﹐誤矣﹗其疾本起於腎水枯竭﹐不復上潤﹐是以心火上炎﹐不能旣濟﹐煎熬而生渴﹐今服八味丸﹐降其心火﹐生其腎水﹐則渴自止矣。復疏其藥性﹐云內北五味子最爲得力﹐此一味獨能生腎水﹐平補降心火﹐大有功效。家藏此方﹐親用有驗﹐故敢詳著之﹐使有渴疾者信其言﹐專志服餌取效﹐無爲庸醫所惑﹐庶廣前人之志。如臂痛﹑腳气﹑風气﹐四肢拘攣﹐上气眼運﹐肺气喘嗽﹐消食利小便﹐久服輕身﹐聰明耳目﹐令人光澤多子。

一婦人面患毒﹐焮痛發熱作渴﹐脈數﹐按之則實﹐以涼膈散二劑少愈﹔以消毒藥數劑而平。

一男子肩患疽作渴﹐脈數有力﹐以黃連解毒湯三劑而止﹔更以仙方活命飲四劑潰而愈。

一男子患毒作渴﹐右關脈數﹐以竹葉黃芪湯治之少愈﹔更以補中益气湯加黃芩而愈。

一人年三十﹐面患瘡﹐已潰作渴﹐自服托裏及降火藥不應。余診其脈﹐浮而弱。丹溪云﹕潰瘍作渴屬气血俱虛﹐況脈浮虛﹖投以參﹑芪各三錢﹐歸﹑朮﹑熟地各二錢﹐數服渴止﹔又以八珍湯加黃芪數劑﹐脈斂而愈。余治瘡瘍作渴﹐不問腫潰﹐但脈數發熱而渴﹐以竹葉黃芪湯治之。脈不數﹐不發熱﹐或脈數無力而渴﹐或口漧﹐以補中益气湯。若脈數而便祕﹐以淸涼飲。尺脈洪大﹐按之無力而渴﹐以加減八味丸並效。若治口燥舌黃﹐飲水不歇﹐此丸尢妙。

一男子患癰﹐未作膿﹐焮痛煩躁﹐便閉脈實﹐以內疏黃連湯二劑﹐諸證悉退﹔以四物加芩連四劑而消。

一男子潰後便濇﹐脈浮﹐按之則濇﹐以八珍湯加紅花﹑桃仁﹑陳皮﹑杏仁﹐治之而愈。

一弱人潰後﹐便祕而脈濇﹐以四物湯加紅花﹑桃仁﹑黃芪﹐治之而愈。

一男子潰後便祕而脈浮﹐以四君子湯加陳皮﹑杏仁﹑當歸﹐治之而愈。

一老人潰後﹐大便祕﹐小便赤濇﹐診之脈浮數而濇﹐以八珍湯加黃蘗﹑知母治之而已愈﹐後小便復數而赤﹐大便祕﹐口漧目花﹐以加減八味丸滋腎丸治之而愈。此證乃陰血虛﹐陽火盛﹐故用前藥有效。向投苦寒之劑﹐必致有悞矣。

一男子潰後﹐便濇肌膚作癢﹐余以气血虛不能營於腠理﹐用補劑治之。彼不信﹐乃服風藥﹐以致不救。大抵瘡瘍始作﹐便祕脈數而濇者﹐宜降火涼血爲主﹐潰後便祕脈濇者﹐宜補血气爲主。若投風藥﹐禍在反掌。

舉人於廷器腿患多骨疽年餘﹐出腐骨少許﹐午前畏寒﹐午後發熱﹐口漧唾痰涎﹐便頻數﹐余以爲足三陰虧損﹐朝用補中益气湯﹐暮用八味丸加黃芪﹑當歸﹑五味子各三十餘劑﹐外用敷藥﹐諸證漸愈﹔又以十全大補之類﹐喜其愼疾而愈。

一男子上齶腫硬﹐年餘方潰﹐內熱作渴﹐肢體消瘦﹐六脈洪大﹐左手尢甚﹐用補中益气湯﹑六味丸﹐出腐骨一塊﹔仍服前藥﹐諸證悉去﹐瘡口亦斂。

一婦人年三十餘﹐素弱﹐左手背漸腫﹐二年後潰出淸膿﹐腫黯連臂﹐內熱晡熱﹐自汗盜汗﹐經水兩月一至﹐此肝脾气血虧損﹐朝用歸脾湯﹐夕用逍遙散﹐腫處頻用蔥熨法﹐兩月餘諸證漸愈﹐瘡出腐骨﹔仍服前藥﹐前後共三百餘劑得愈。

一婦左手指患疔﹐麻癢﹐寒熱惡心﹐左半體皆麻﹐脈數不時見。曰﹕凡瘡不宜不痛﹐不可大痛﹔煩悶者不治。今作麻癢﹐尢其惡也﹐用奪命丹二服不應﹔又用解毒之劑﹐麻癢始去﹐乃作腫痛。余曰︰勢𨿽危﹐所喜作痛﹐但毒气無從而泄﹐乃鍼之﹐諸證頓退﹔又用解毒之劑而瘥。

蘇庠盛厚博掌後患疔﹐紅絲至腕﹐惡寒發熱﹐勢屬表證﹐與奪命丹一服﹐紅絲頓消﹔又用和解之劑﹐大勢已退。彼又服敗毒藥﹐發渴發熱﹐紅絲仍見﹐脈浮大而虛﹐此气血受傷而然﹐以補中益气湯主之而愈。蓋奪命旣服﹐瘡邪已散﹐而復用敗毒之劑﹐是誅伐無過﹐失《內經》之旨矣。

一儒者患疔﹐元气素弱﹐余補其气血﹐出膿而愈。後因勞役﹐瘡痕作癢﹐乃別服敗毒散一劑﹐以致口噤舌彊﹐手足搐搦﹐痰涎上湧﹐自汗不止。此气血復傷而致痙也。用十全大補加附子一錢﹐灌服而蘇。

一男子患疔﹐服奪命湯﹐汗不止﹐瘡不痛﹐熱不止﹐便不利﹐此汗多亡陽而眞气傷矣﹐用參﹑芪﹑歸﹑朮﹑芍﹑防﹑五味二劑﹐諸證悉退﹐惟以小便不利爲憂。余曰﹕汗出故小便不利﹐汗止則陽气復而自利矣。仍用前藥去防風加麥冬﹐倍用黃芩﹑當歸﹐四劑而小便利﹐瘡潰而愈。

表甥居富﹐右手小指患疔色紫﹐或云小瘡﹐鍼刺出血﹐敷以涼藥﹐掌指腫三四倍﹐黯而不痛﹐神思昏憒﹐煩躁不寧﹐此眞气奪而邪气實也﹐先以奪命丹一服﹐活命飲二劑﹐稍可。余因他往﹐或徧刺其手﹐出鮮血碗許﹐腫延臂腕﹐焮大如瓠﹐手指腫數倍﹐不能潰。余用大劑參﹑芪﹑歸﹑朮之類﹐及頻灸徧手而腫漸消。但大便不實﹐時常泄气﹐此元气下陷﹐以補中益气加骨脂﹑肉蔻﹑吳茱萸﹑五味﹐大便實而气不泄﹔又日以人參五錢﹐麥冬三錢﹐五味二錢﹐水煎代茶飲之﹔又用大補藥五十餘劑而漸愈。此證初若不用解毒之劑﹐後不用大補之劑﹐欲生也難矣﹗

一人年二十﹐唇患疔四日矣﹐有紫脈自瘡廷至口內﹐將及於喉。余曰﹕此眞气虛而邪气實也﹐若紫脈過喉則難治矣﹗須鍼紫脈並瘡頭出惡血以泄其毒則可。乃別用解毒之劑﹐頭面俱腫﹐求治甚篤。余曰﹕前日之言不誣矣﹗診其脈洪數﹐按之如無﹐口中腫脹﹐鍼不能入﹐爲砭面與唇﹐出黑血碗許﹐勢𨿽少退﹐略進湯水﹐終至不起。

都憲張恆山左足指患疔﹐痛不可忍﹐急隔蒜灸三十餘壯﹐卽能行步。欲速愈﹐或用涼藥敷貼﹐遂致血凝肉死﹐毒气復熾。再灸百壯﹐服活命飲﹐出紫血﹐毒才得解。腳底通潰﹐腐筋爛肉甚多﹐將愈﹐誤用生肌藥﹐反助其毒﹐元气虧損而不能愈。余治以托裏藥﹐喜其稟實﹐客處三月餘方愈。大凡疔患於肢節﹐灸法有回生之功。設投以涼劑﹐收斂腠理﹐隧道壅塞﹐邪气愈甚﹐多致不起。若毒未盡﹐驟用生肌﹐輕者反增潰爛﹐重者必致危亡。

一男子足指患疔﹐腫焮痛赤﹐用隔蒜灸﹑人參敗毒散加金銀花﹑白芷﹑大黃二劑痛止﹔又用十宣散加天花粉﹑金銀花去桂﹐數劑而愈。

一男子足患疔瘡作癢﹐惡心嘔吐﹐時發昏亂﹐脈浮數﹐明灸二十餘壯﹐始痛﹔以奪命丹一服腫起﹔更以荊防敗毒散而愈。

一男子患疔﹐發熱煩躁﹐脈實﹐以淸涼飲下之而愈。

一男子胸患疔﹐徧身麻木﹐脈數而實﹐急鍼出惡血﹐更明灸數壯始痛﹔服防風通聖散得利而愈。

一男子左手背患疔﹐當日一臂麻木﹐次日半體皆然﹐神思昏憒﹐遂明灸至二十餘壯﹐尙不知痛﹔又三十餘壯始不麻﹐至百壯始痛﹔以奪命丹一服﹐腫始起﹔更用神異膏及荊防敗毒散而愈。

一老婦足大指患疔甚痛﹐令灸之﹐彼不從﹐專服敗毒散﹐致眞气虛而邪气愈實﹐竟至不救。蓋敗毒散𨿽能表散瘡毒﹐然而所感有表裏﹐所發有輕重﹐體段有上下﹐所稟有虛實﹐豈可一槪而用之耶﹖且至陰之下﹐藥力難到﹐專假藥力則緩不及事﹐不若灸之爲良。故下部患瘡﹐皆宜隔蒜灸之﹐痛則灸至不痛﹐不痛則灸至痛。若灸之而不痛者﹐宜明灸之﹐及鍼疔四畔﹐去惡血﹐以奪命丹一粒入瘡頭孔內﹐仍以膏藥貼之。若鍼之不痛﹐或無血者﹐以鍼燒赤頻烙患處﹐以痛爲度。或不痛﹐眼黑如見火光者﹐此毒气入臟腑也﹐不治。若患在手足﹐紅絲攻心腹者﹐就於絲盡處刺去惡血﹐宜服荊防敗毒散。若絲近心腹者﹐宜挑破瘡頭去惡水﹐亦以膏藥貼之。如麻木者﹐服奪命丹。如牙關繁急﹐或喉內患者﹐並宜噙一二丸。凡人暴死﹐多是疔毒﹐用燈照看徧身﹐若有小瘡﹐卽是﹐宜急灸之﹐俟醒更服敗毒藥或奪命丹。人汗入肉﹐食之則生疔瘡﹐不可不愼﹗

《外科正宗》曰︰一監生右顴下生疔﹐三日形如魚目﹐詢問起居﹐但麻癢不常﹐此卽肺經受毒之證也﹐用鍼刺入四五分﹐其硬如骨有聲﹔隨用蟾酥條插至三日﹐猶不腐化。此堅頑結聚之病﹐藥力不及﹐換用三品一條槍﹐插至七日﹐外用糊紙封蓋﹐至十一日脫出疔根一塊﹐約有指許﹔以長肉玉紅膏漸搽慚長﹔先服托裏消毒散加金銀花二錢﹑白芷五分﹔脫後用八珍湯加天花粉﹑麥冬﹑黃芪﹑陳皮各一錢﹐調理月餘﹔候瘡生肉已平﹐用珍珠散摻上﹐結皮而愈。

一監生中年喪妻﹐繼娶幼室﹐乃嬌態人也﹐自服補腎助陽之藥﹐以致腎水受傷﹐不能上制心火﹐左顴發生一泡﹐先紫後黑﹐麻木不知痛癢。凡黑者腎經之毒也﹐其毒不淺。且喜瘡之四邊﹐尙未走散﹐此猶可取﹐隨用鍼刺疔上。量別藥不濟其事﹐用冰螄散厚糊作條﹐插入患孔﹐用糊紙密封﹐勿令泄气。朝服加減八味丸以滋腎水﹐午服益气養榮湯接補眞气以滋不足﹐晚用琥珀蠟礬丸護心解毒﹐候至十一日外﹐疔根與藥結成一塊﹐依期脫落。次用生肌斂口﹐補助調理脾胃之劑﹐二十日而愈。後因其不愼調理﹐失於保節﹐幾及三年﹐復成虛損癆瘵而歿。

一婦人年近四旬﹐夫主不和﹐愁郁種種﹐抱懷不散﹐時值季夏﹐歲荒之極﹐腮發一疔﹐六日後方延余視。其時疔毒已經走散﹐頭目唇項俱腫﹐形色紫赤。余曰﹕肉腫瘡不腫﹐疔毒走黃﹐不治之證。彼婦流涕嘆曰﹕一家皆絕也﹗余問曰﹕何其如此﹖婦又曰︰吾夫乃不肖之人。婦有一女二子﹐俱未適配﹐設若婦死﹐寄托於夫﹐子女日後必爲流蕩輩也。故婦在﹣家生﹐婦逝一家死﹐自然之理。余時聞之﹐沈吟不已﹐如此何以得生﹖不忍棄之。況此瘡勢大﹐又非藥力可回。思之﹐當先雇一貧人﹐以飯餐飽﹐再用火酒數杯﹐隨用鍼刺腫上十餘處﹐令彼噙吸惡血數碗﹐將溫湯洗淨﹐用蟾酥錠磨濃塗之﹐四圍敷金黃散﹐早晚二次﹔內以護心散﹑蠟礬丸﹑淸心護裏﹐兼服降火化痰開郁安神之藥調治﹐庶保不變。吸血之後﹐余腫稍退。至六日﹐因夫妻反目﹐復腫﹐比前尢甚﹐復用鍼刺其甚腫之上約十餘處﹐出血三四碗﹐鍼孔上小膏蓋貼﹐余腫仍敷。其人出血多而其內必虛﹐以人參養榮湯加香附﹑貝母服﹐數日後鍼口漸膿﹐余腫漸消﹐原瘡處復得髙腫﹐仍用蟾酥條插化﹐亦漸腐潰﹐外用生肌斂口﹐內服開郁和中養血健脾等劑﹐調理百日外方愈。此病設若相論瘡勢形色﹐則百無一生之理﹐此功出於勉彊行之﹐亦得其生。後二子一女﹐相繼婚配﹐其夫亦守其終﹐見今已六旬半矣。

一婦人年二十二歲﹐右耳垂向前一寸生疔二日﹐請余視之。形有豆大﹐頂陷灰色﹐此肺經感毒發爲白刃疔也。又驗其根腳綿軟﹐毒不結聚﹐爲陷伏陰證也。未及鍼刺。伊舅曰﹕何恙也﹖余直告曰﹕疔瘡證。彼聽冷笑不信。余因辭不用藥﹐隨其信否。彼復請客醫治之﹐視曰﹕風熱疙瘩﹐乃小恙也。彼家告以某醫曾曰是疔瘡﹐醫者點頭而笑曰﹕此眞胡說﹗患家喜悅。天下事大相懸絕。醫用消風散二服﹐毒气全收﹐隨發昏憒喘急而死。

一年少婦顴下生疔﹐疙瘩作癢。余欲鍼之﹐彼家不信。辭後自灸﹐次日四邊漸腫﹐瘡漸軟陷﹔又三日頭面大腫﹐復請治之。余觀原瘡灸上已結黑靨﹐幹陷無膿﹐此毒气內陷﹐外肉已死﹔又面目浮腫﹐光亮發熱﹐形狀不堪﹐此正气衰而邪气實也﹐𨿽治亦不效﹐後必終死。彼家方悔。後延半月果歿。

一男子上齶腫痛月餘﹐以散風淸熱藥﹐俱已不效。又兩月破流血水﹐百日外方出細骨﹐大小三十餘塊。以十全大補湯並吹生肌散﹐兩月餘而斂。中存一小孔﹐簪腳大﹐通鼻透气﹐致難全斂﹐爲愈而不愈也。

一男子左手上髆結腫年餘﹐方出爛斑﹐破流稀膿﹔延至半年﹐方出多骨一條﹐如鵝髆骨一樣﹐長約四寸。內服養血健脾藥﹐外搽玉紅膏﹐又月餘而斂。

一男子小腿正面臁骨腫痛二年﹐諸藥不應﹐此多骨瘡也。後破出骨一塊﹐肌肉腐爛﹐元气虛弱﹐以十全大補湯加山茱萸﹑牛膝﹑木瓜﹐服至兩月餘不斂。每日以神燈照法﹐將火气助之﹐又出朽骨一塊﹐上有蛀眼數十孔。以二骨炭火煆紅爲末﹐入生肌藥中用之收斂。問曰﹕用骨者何﹖此骨原稟气血結成﹐故用之復還元气也。此理合天然之數矣。

一女人口左上牙根突腫如粟﹐堅硬如石﹐不痛﹐此多骨疽也﹐藥亦不效。後三年始痛﹐破流臭膿﹐後出多骨﹐形如小鱉﹐腫仍不退﹐此骨未盡。稍久又出小骨二塊﹐色枯峻嶒﹐其腫方退。以四君子湯加升麻﹑陳皮﹐外以甘艸煎湯漱口﹐生肌散日搽三次而收斂。

《寓意艸》曰﹕黃鴻軒手臂忽生癰痛﹐漫腫無頭﹐痛極莫耐﹐外科醫者咸謂熱毒所致。揆之平素﹐淡泊明志﹐寧靜居心﹐絕無生熱致毒之因﹐究莫識其所起也。尊公我兼謂昌善議病﹐盍捨樽俎而一代庖人乎﹖昌曰︰吾議此證﹐請先爲致賀﹐後乃言之。瘡瘍之起﹐莫不有因﹕外因者天行不正之時毒也﹐起居傳染之穢毒也﹔內因者﹐醇酒厚味之熱毒也﹐鬱怒橫決之火毒也。治火毒與治諸毒﹐原自天淵。蓋火與元气﹐勢不兩立﹐以寒涼折之﹐則元气轉漓矣。鴻軒於四者總無其因﹐不問知爲胎毒之餘也。凡人稟受天地之气﹐有淸濁之不同﹐惟純粹以精之體﹐其福澤壽算﹐俱不可限量。然從父母媾精而有身﹐未免夾雜欲火於形骸﹐所賴者惟在痘瘡一舉﹐暗將所藏欲火﹐運出軀外﹐復其粹精之恆體。如礦金相似﹐必經紅鑪煆煉﹐而渣滓與精瑩始分之爲兩。吾嘗以此法觀出痘者之眸子﹐七八日後眼開之時﹐黑白分明者精金也﹐赤筋紅膜包裹者混金也。至於瞳人模糊﹐神光不現﹐則全非金矣。鴻軒幼時出痘太多﹐元气不能充貫﹐又爲雜證所妨﹐臟腑中之火毒𨿽盡﹐而軀殼間之畱滯猶存﹐所以痘癰之發﹐必於手足之委中﹑曲池者﹐則以零星小毒無處可容﹐而潛避於呼吸難到之處耳。今之癰癤﹐正當委中之穴﹐其爲痘毒何疑﹖毒伏肘腋之下﹐原無所害﹐但粹精之體﹐微有夾雜﹐是亦寶鑑之纖塵﹐白璧之微颣也。日者太和元气充滿周身﹐將十五年前之餘滓﹐盡欲化爲膿血而出﹐他人見之爲毒﹐吾早已卜其爲興者機矣。豈有暢於四肢而不發於事業者哉﹖治法﹐外用馬齒莧熬膏攻之速破﹐內用保元湯托之盡出﹐仍以痘癰門藥爲治﹐卽日自當痊愈﹐必不似瘡毒之曠日持久。但不識證而以治瘡毒寒涼瀉火諸藥投之﹐適以增楚貽患耳。孰謂外科小恙可無樽俎折衝之人耶﹖如法治之﹐潰出膿水甚多﹐果不用生肌長肉而自愈。

