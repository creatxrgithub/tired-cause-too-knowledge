古今圖書集成醫部全錄卷九十三

臟腑門

黃帝素問

生气通天論

四時之气﹐更傷五臟。

【注四時之气﹐風寒暑濕也﹐言四時之邪匪只病陽陰之气化﹐而更傷五臟之有形﹐蓋病久則傳化也。】

金匱眞言論

夏气者病在髒。

【注夏時陽气發越在外﹐髒气內虛﹐故風气乘虛而內薄。】

夫言人之陰陽﹐則外爲陽﹐內爲陰。言人身之陰陽﹐則背爲陽﹐腹爲陰。言人身臟腑中之陰陽﹐則髒者爲陰﹐腑者爲陽。

【注夫人之始生也﹐負陽而抱陰﹐是以背爲陽﹐腹爲陰。督脈循於背﹐總督一身之陽﹔任脈循於腹﹐統任一身之陰。夫外爲陽而有腹背之陰陽者﹐陽中有陰陽也﹔內爲陰而有臟腑之陰陽者﹐陰中有陰陽也。】

肝心脾肺腎﹐五臟皆爲陰﹔膽胃大腸小腸膀胱三焦﹐六腑皆爲陽。

【注經脈生於地之五行﹐而上應天之六气﹐故凡論經脈先配合五臟五行﹐而後論及於六腑。】

故背爲陽﹐陽中之陽﹐心也﹔背爲陽﹐陽中之陰﹐肺也。腹爲陰﹐陰中之陰﹐腎也﹔腹爲陰﹐陰中之陽﹐肝也﹔腹爲陰﹐陰中之至陰﹐脾也。

【注夫心爲陽髒﹐位處上焦﹐以陽居陽﹐故謂陽中之陽。肺爲陰髒﹐位處上焦﹐以陰居陽﹐故謂陽中之陰。腎爲陰髒﹐位處下焦﹐以陰居陰﹐故謂陰中之陰。肝爲陽髒﹐位處下焦﹐以陽居陰﹐故謂陰中之陽。脾爲陰髒﹐位處中焦﹐以太陰居陰﹐故謂陰中之至陰也。】

陰陽應象大論

淸陽發腠理﹐濁陰走五臟。淸陽實四肢﹐濁陰歸六腑。

【注腠者﹐三焦通會元眞之處﹔理者﹐皮膚臟腑之文理。言淸陽之气﹐通會於腠理﹔而陰濁之精血﹐走於五臟﹐五臟主藏精者也。四肢爲諸陽之本﹐六腑者﹐傳化物而不藏。此言飲食所生之淸陽充實於四肢﹐而渾濁者歸於六腑也。夫脾主四肢﹐又曰手太陰獨受其濁﹐蓋濁中之淸者﹐由脾之轉輸而充實於四肢﹐濁中之濁者歸於六腑也。】

人有五臟化五气﹐以生喜怒悲憂恐。

【注化五气者﹐化五行之气也。肝志爲怒﹐心志爲喜﹑脾志爲悲﹐肺志爲憂﹐腎志爲恐﹐以五气而生五臟之志也。】

故天之邪气﹐感則害人。五臟水谷之寒熱﹐感則害於六腑。地之濕气﹐感則害皮肉筋脈。

【注天之邪气﹐由形層而入於裏陰﹐故感則害人。五臟水谷入胃﹐寒溫不適﹐飲食不節﹐而病生於腸胃﹐故害於六腑。淸濕地气之中人也﹐必從足始﹐故感則害皮肉筋脈。夫髒爲陰﹐腑爲陽﹐筋脈血分爲陰﹐皮肉气分爲陽。天地之邪有陰有陽﹐水谷之气有熱有寒﹐而病人之形身臟腑﹐亦有陰陽之別也。】

陰陽別論

所謂生陽死陰者﹐肝之心謂之生陽﹐心之肺謂之死陰﹐肺之腎謂之重陰﹐腎之脾謂之辟陰﹐死不治。

【注夫肝脈傳肺﹐肺傳大腸﹐大腸傳胃﹐胃傳脾﹐脾傳心﹐心傳小腸﹐小腸傳膀胱﹐膀胱傳腎﹐腎傳心包絡﹐包絡傳三焦﹐三焦傳膽﹐膽傳肝﹐一臟一腑﹐一雌一雄﹐陰陽相間﹐循環無端。如肝之心﹐心之肺﹐肺之腎﹐腎之脾﹐此皆經气絕而死不治者也。如肺之腎﹐亦生陽之屬﹐因肺腎爲牝髒﹐以陰傳陰﹐故名重陰。以水髒而反傳所不勝之脾土﹐故謂之辟陰。此皆不治之死候也。】

六節髒象論

故形髒四﹐神髒五﹐合爲九髒以應之也。

【注形髒者﹐藏有形之物也。神髒者﹐藏無形之神也。藏有形之物者﹐胃與大腸﹑小腸﹑膀胱也。藏無形之神者﹐心藏神﹐肝藏魂﹐脾藏意﹐肺藏魄﹐腎藏志也。蓋五味入口﹐藏於腸胃﹐津液藏於膀胱﹐以養五臟之神气。故以形髒神髒合而爲九髒﹐以配地之九野九州也。】

天食人以五气﹐地食人以五味。五气入鼻﹐藏於心肺﹐上使五色修明﹐音聲能彰。五味入口﹐藏於腸胃﹐味有所藏﹐以養五气。气和而生﹐津液相成﹐神乃自生。

【注五气﹐臊焦香腥腐也。在天爲气﹐故食人以五气。在地爲化﹐化生五味﹐故食人以五味也。天位居髙而包乎地之外﹐故五气從外竅而內入心肺﹐心肺居上爲陽也。心榮色而華於面﹐故使五色修明。肺主聲故音聲能彰也。地位居下而處乎天之內﹐故五味藏於腸胃以養五臟之气﹐气得味養﹐則陰陽和而相生矣。水谷皆入於口﹐其味有五。津液各走其道﹐气和津成而五臟之神乃自生矣。】

五臟生成篇

心欲苦﹐肺欲辛﹐肝欲酸﹐脾欲甘﹐腎欲咸﹐此五味之所合也。

【注五味入口﹐藏於腸胃﹐以養五臟气﹐故五味爲五臟之所欲﹐無有偏勝則津液相成而神自生矣。】

色味當五臟﹐白當肺辛﹐赤當心苦﹐靑當肝酸﹐黃當脾甘﹐黑當腎咸。

【注色味之應五臟者﹐色外而味內也。故曰﹕白當肺辛﹐言辛生肺﹐而肺生白也。】

五臟別論

黃帝問曰﹕余聞方士或以腦髓爲髒﹐或以腸胃爲髒﹐或以爲腑。敢問更相反皆自爲是﹐不知其道﹐願聞其說﹗

【注凡藏物者皆可名髒名腑﹐故方士皆自以爲是也。】

岐伯對曰﹕腦﹑髓﹑骨﹑脈﹑膽﹑女子胞﹐此六者地气之所生也﹐皆藏於陰而象於地﹐故藏而不瀉﹐名曰奇恆之腑。

【注地主閉藏而上升﹐天主化施而下降﹐言人之臟腑形骸﹐應象天地陰陽之气﹐此六者與傳化之腑不同﹐故名曰奇恆之腑。】

夫胃﹑大腸﹑小腸﹑三焦﹑膀胱﹐此五者﹐天气之所生也。其气象天﹐故瀉而不藏。此受五臟濁气﹐名曰傳化之腑﹐此不能久畱輸瀉者也。魄門亦爲五臟﹐使水谷不得久藏。

【注髒爲陰﹐地爲陰﹐地之濁气升於天﹐天受之而復降於下﹐故名曰傳化之腑﹐天主化施也。魄門﹐肛門也﹐上合於肺﹐故名魄門。五臟之濁從此而出﹐故亦爲五臟之下竅。腸胃之腐穢從此而瀉出﹐故曰﹐水谷不得久藏。】

所謂五臟者﹐藏精气而不瀉也﹐故滿而不能實。

【注精气爲滿﹐水谷爲實。但藏精气﹐故滿而不能實也。】

六腑者﹐傳化物而不藏﹐故實而不能滿也。所以然者﹐水谷入口﹐則胃實而腸虛﹐食下則腸實而胃虛。故曰﹐實而不滿﹐滿而不實也。

【注水谷充實於內﹐而不得久畱﹐故實而不能滿。】

玉機眞髒論

五臟受气於其所生﹐傳之於其所勝﹔气捨於其所生﹐死於其所不勝。病之且死﹐必先傳行至其所不勝﹐病乃死。此言气之逆行也﹐故死。

【注言五臟之气逆回﹐失其旋轉之機而死也。平脈篇曰﹕水行乘金﹐火行乘木﹐名曰逆。金行乘水﹐木行乘火﹐名曰順。蓋神轉而不回者﹐母行乘子也﹔回則不轉者﹐子行乘母也。五臟受气於所生之子﹐而反舍气於所生之母﹐是生气之逆行也。傳之於其所勝﹐是克賊相傳也﹐是以至其所不勝而死﹐此皆气之逆行故也。如肝受气於心﹐而肝气反舍於腎則腎气盛﹐腎气盛則火气衰﹐火气衰則金無所畏而傷肝﹐所謂舍气於其生﹐死於其所不勝也。病之且死﹐必先傳行﹐言必先克賊相傳﹐而後病至其所不勝而後死。故當先治其未病焉。《金匱要略》曰﹕上工治未病者﹐見肝之病﹐知肝傳脾﹐當先實脾﹐四季脾王不受邪﹐卽勿補之。中工不曉相傳﹐見肝之病﹐不解實脾﹐惟治肝也。夫肝之病補用酸﹐助用焦苦﹐益用甘味之藥調之。酸入肝﹐焦苦入心﹐甘入脾﹐脾能傷腎﹐腎气微弱則水不行﹐水不行則心火气盛而傷肺﹐肺受傷則金气不行﹐金气不行則肝气盛﹐則肝自愈﹐此治肝補脾之要妙也。肝虛則用此法﹐實則不可用之。經曰﹕虛虛實實﹐補不足﹐損有餘﹐是其義也﹐余髒準此。所謂病之且死﹐必先傳行﹐上工能治其未病﹐則不至於死矣。】

肝受气於心﹐傳之於脾﹐气捨於腎﹐至肺而死。心受气於脾﹐傳之於肺﹐气捨於肝﹐至腎而死。脾受气於肺﹐傳之於腎﹐气捨於心﹐至肝而死。肺受气於腎﹐傳之於肝﹐气捨於脾﹐至心而死。腎受气於肝﹐傳之於心﹐气捨於肺﹐至脾而死。此皆逆死也。一日一夜五分之﹐此所以占死生之早暮也。

【注復申明五臟之气逆傳至其所不勝而死

黃帝曰﹕五臟相通﹐移皆有次。五臟有病﹐則各傳其所勝。

【注言五臟相通﹐有順傳之次序﹔如逆傳其所勝者﹐蓋因其病而逆之也。】

因而喜大虛則腎气乘矣﹐怒則肝气乘矣﹐悲則肺气乘矣﹐恐則脾气乘矣﹐憂則心气乘矣﹐此其道也。故病有五﹐五五二十五變﹐及其傳化。傳﹐乘之名也。

【注肝當作肺﹐肺當作肝﹐悲當作思。夫喜爲心志﹐喜大則傷心。如外因於邪﹐始傷皮毛﹐內捨於肺﹐肺傳之肝﹐肝傳之脾﹐脾傳之腎。其間因而喜大則心气虛﹐而腎气乘於心矣﹔怒則肝气傷﹐而肺气乘於肝矣﹔思則脾气傷﹐而肝气乘於脾矣﹔恐則腎气傷﹐而脾气乘於腎矣﹔憂則肺气傷﹐而心气乘於肺矣。如一臟虛而受乘﹐卽相傳之五臟﹐故病有五。五臟有五變及其傳化﹐則五五有二十五變矣。如喜大而腎气乘心﹐心卽傳之肺﹐肺傳之肝﹐肝傳之脾﹐脾傳之腎﹐是五臟傳化亦各乘其所勝。故曰傳者﹐乘之名也。】

髒气法時論

五行者﹐金木水火土也。更貴更賤﹐以知死生﹐以決成敗﹐而定五臟之气﹐間甚之時﹐死生之期也。

【注五行﹐金木水火土也。言天之十干四時﹐地之五穀五味﹐人之五臟五气﹐皆合於此五者﹐以此五者而合參之﹐則成敗死生可決矣。更貴更賤者﹐貴賤更互也。間者持愈之時﹐甚者加甚之時也。】

宣明五气篇

五味所入﹕酸入肝﹐辛入肺﹐苦入心﹐鹹入腎﹐甘入脾﹐是謂謂原作「爲」﹐據《素問》宣明五气篇攺。五入。

【注伯髙曰﹕胃者﹐五臟六腑之海也﹐水谷皆入於胃﹐五臟六腑皆稟气於胃。五味各走其所喜﹐酸先走肝﹐苦先走心﹐甘先走脾﹐辛先走肺﹐鹹先走腎﹐穀气津液已行﹐榮衛大通﹐乃化糟粕﹐以次傳下。東方生風﹐風生木﹐木生酸﹐酸生肝﹐故味之酸者﹐入肝以養肝气。西方生燥﹐燥生金﹐金生辛﹐辛生肺﹐故味之辛者﹐入肺以養肺气。南方生熱﹐熱生火﹐火生苦﹐苦生心﹐故味之苦者﹐入心以養心气。北方生寒﹐寒生水﹐水生鹹﹐咸生腎﹐故味之鹹者﹐入腎以養腎气。中央生濕﹐濕生土﹐土生甘﹐甘生脾﹐故味之甘者﹐入脾以養脾气。】

五气所病﹕心爲噫﹐肺爲咳﹐肝爲語﹐脾爲吞﹐腎爲欠﹑爲嚏。胃爲气逆﹑爲噦﹑爲恐﹔大腸﹑小腸爲泄﹔下焦溢爲水﹔膀胱不利爲癃﹐不約爲遺溺﹔膽爲怒。是爲五病。

【注五气所病﹐謂五臟气逆而爲病。噫﹐不平之气。本經曰﹕所謂上走心爲噫者﹐陰气而上走於陽明﹐陽明絡屬心﹐故上走心爲噫。此因胃气上逆於心也。陰陽應象論曰﹕肺在變動爲咳。肝爲將軍之官﹐在志爲怒﹐肝气欲達﹐則爲語。診要經終篇曰﹕春刺冬分﹐邪气著髒﹐病不愈﹐又且欲言語。此言春令之肝气不舒也。脾主爲胃行其津液﹐脾气病而不能灌漑於四髒﹐則津液反溢於脾竅之口﹐故爲吞咽之證。《靈樞經》曰﹕陽者主上﹐陰者主下﹐陽引而上﹐陰引而下﹐陰陽相引﹐故數欠﹐當瀉足少陰補足太陽。蓋少陰之气在下﹐病則反逆於上則嚏﹐此腎絡上通於肺也。口問篇曰﹕人之噦者﹐谷入於胃﹐胃气上注於肺﹐今有故寒气與新穀气俱還入於胃﹐新故相亂﹐眞邪相攻﹐气並相逆﹐復出於胃﹐故爲噦。蓋谷入於胃﹐乃傳之肺﹐而肺反還入於胃﹐胃受肺之寒气所逆而欲復出於胃﹐故爲噦。胃之逆气下並於腎﹐則爲恐﹐蓋腎與胃戊癸相合也。大腸小腸﹐受盛水谷﹐變化糟粕﹐病則不能化物而爲泄矣。下焦如瀆﹐水道出焉﹐病則反溢而爲水病。《靈樞經》曰﹕三焦下兪出於委陽﹐並太陽之正﹐入絡膀胱﹐約下焦﹐實則閉癃﹐虛則遺溺﹐遺溺則補之﹐閉癃則瀉之。膽爲中正之官﹐性秉剛決﹐病則气郁而爲怒。此病五臟五行之气﹐而六腑亦配合於五行。】

五精所並﹕精气並於心則喜﹐並於肺則悲﹐並於肝則憂﹐並於脾則畏﹐並於腎則恐﹐是謂五並﹐虛而相並者也。

【注五並﹐五臟精气相並也。多陽者多喜﹐心爲陽髒﹐陰精並之﹐故喜。本經曰﹕神有餘則笑不休。肝悲哀動中則傷魂﹐肺虛而肝气並於肺﹐則悲。脾憂愁不解則傷意﹐肝虛而脾气並於肝﹐則憂。恐懼不解則傷精。脾虛而腎气並於脾﹐則畏。本經曰﹕所謂恐﹐如人將捕之者。陰气少﹐陽气入陰﹐陰陽相薄﹐故恐。蓋心腎爲水火陰陽之主宰﹐是以心虛而陰精並之﹐則喜﹔腎虛而陽气並之﹐則恐。此水火二气上下交並。其餘三髒皆所勝之气相並﹐所謂气不及則所勝妄行。虛而相並者﹐申明並者因虛而相並也。】

五臟所惡﹕心惡熱﹐肺惡寒﹐肝惡風﹐脾惡濕﹐腎惡燥﹐是謂五惡。

【注金木水火土﹐五臟之本气也。風寒熱燥火﹐五行之所生也。五臟之气﹐喜於生化﹐故本气自勝者惡之。心爲火髒﹐故惡熱﹔肺屬淸金﹐故惡寒﹔肝主風木﹐故惡風﹔脾爲陰土﹐故惡濕﹔腎爲水髒﹐故惡燥。三髒惡本气之勝﹐肺惡腎之寒﹐腎惡肺之燥﹐此亦陰陽變換之道﹐而肺腎子母之气互爲本末也。】

五臟化液﹕心爲汗﹐肺爲涕﹐肝爲淚﹐脾爲涎﹐腎爲唾﹐是謂五液。

【注水谷入口﹐其味有五﹐津液各走其道﹐五臟受水谷之津液﹐淖注於外竅﹐化爲五液。心主血﹐汗乃血之液﹔出於肺竅之鼻而爲涕﹔出於肝竅之目而爲淚﹔出於脾竅之口而爲涎﹔腎絡上貫膈入肺﹐中循喉嚨挾舌本﹐舌下廉泉玉英﹐上液之道也﹐故腎爲唾。經曰﹕液者﹐所以灌精濡空竅者也。又曰﹕五液者﹐腎爲水髒﹐受五臟之精而藏之。腎之液復入心而爲血﹐入肝爲淚﹐入肺爲涕﹐入脾爲涎﹐自入爲唾﹐是以五液皆咸。】

五味所禁﹕辛走气﹐气病無多食辛﹔咸走血﹐血病無多食鹹﹔苦走骨﹐骨病無多食苦﹔甘走肉﹐肉病無多食甘﹔酸走筋﹐筋病無多食酸。是謂五禁﹐無令多食。

【注陰之所生﹐本在五味﹐陰之五官﹐傷在五味﹐故禁多食。肺主气﹐辛入肺﹐故走气﹐气病而多食之﹐反辛散而傷气。心主血﹐潤下作咸﹐咸走血者﹐水气上交於心也﹐血病而多食之﹐則水反勝火矣。腎主骨﹐炎上作苦﹐苦走骨者﹐火气下交於腎也﹐骨病而多食之﹐則火气反勝矣。此與並於心則喜﹑並於腎則恐之義相同。蓋心腎水火之气﹐時相旣濟﹐故所走互更。其餘三髒﹐是本髒之味而走本髒所主之筋肉也。脾主肌肉﹐甘爲土味﹐脾病而多食之﹐則反傷脾气。肝合筋﹐酸走肝﹐筋病而多食之﹐則反傷其肝气。夫五味所以養五臟之气者也﹐病則气虛﹐故無令多食﹐蓋少則補﹐多則反傷其气。】

五病所發﹕陰病發於骨﹐陽病發於血﹐陰病發於肉﹐陽病發於冬﹐陰病發於夏﹐是謂謂原作「爲」﹐據《素問》宣明五气篇攺。五發。

【注腎爲陰髒﹐在體爲骨﹐故腎陰之病發於骨。心爲陽中之太陽﹐在體爲脈﹐故心陽之病發於血。脾爲陰中之至陰﹐在體爲肉﹐是以太陰之病發於肌肉。肝爲陰中之少陽﹐逆冬气則奉生者少﹐春爲痿厥﹐故肝臟之陽病發於冬。肺爲牝髒﹐逆夏气則奉收者少﹐秋爲痎瘧﹐故肺臟之陰病而發於夏也。夫所謂陽病發於骨﹑陰病發於血者﹐卽調神論之所謂逆夏气則太陽不長﹐心气內洞﹔逆冬气則少陰不藏﹐腎气獨沈之義。此因本气自傷而爲病也。曰陽病發於冬﹑陰病發於夏者﹐因所生之母气逆而爲病也。陰陽之道﹐推變無窮﹐若膠執於心腎發於骨血﹐肝肺發於冬夏﹐又不可與論陰陽矣。五發者﹐謂五臟皆有所發之處﹐各有所發之因。】

五臟所藏﹕心藏神﹐肺藏魄﹐肝藏魂﹐脾藏意﹐腎藏志﹐是謂五臟所藏。

【注髒﹐藏也﹐主藏而不瀉也。經曰﹕兩精相搏謂之神。是神乃陰精所生而藏於心臟﹐並精而出謂之魄﹐魄乃陰精所生﹐肺爲陰髒﹐故主藏魄。隨神往來謂之魂﹐肝爲陽髒﹐故主藏魂。所以任物謂之心﹐心之所憶謂之意﹐心生血脈﹐血生脾﹐故心所之之意而藏於脾也。心之所之謂之志﹐神生於精﹐志生於心﹐亦心腎交濟之義﹐此謂五臟所藏之神。】

五臟所主﹕心主脈﹐肺主皮﹐肝主筋﹐脾主肉﹐腎主骨﹐是謂謂原作「爲」﹐據《素問》宣明五气篇攺。五主。

【注五臟在內而各有所主之外合。心主血﹐故所主在脈。肺主气﹐气主皮毛﹐故肺合皮。肝生於腎﹐筋生於骨﹐故在髒爲肝﹐在體爲筋。五臟元眞之气﹐通會於肌肉腠理﹐脾气通於五臟﹐故所主在肉。腎藏精髓而注於骨﹐故所主在骨。五主者﹐謂人身之皮腠形層﹐各屬五臟之所主。】

寶命全形論

木得金而伐﹐火得水而滅﹐土得木而達﹐金得火而缺﹐水得土而絕。萬物盡然﹐不可勝竭。

【注五臟五行之气﹐有相勝更立者﹐如木得金則伐﹐火得水則滅﹐金得火則缺﹐水得土則絕﹐此所勝之气而爲賊害也﹔如土得木而達﹐此得所勝之气而爲制化也。萬物之理皆然﹐而不可勝竭。】

太陰陽明篇

故犯賊風虛邪者﹐陽受之則入六腑﹐陰受之則入五臟。入六腑則身熱﹐不時臥﹐上爲喘呼﹔入五臟則﹝月眞﹞滿閉塞﹐下爲飧泄﹐久爲腸澼。

【注六腑爲陽﹐故陽受之邪入六腑﹔五臟爲陰﹐故陰受之邪入五臟﹐各從其類也。入六腑者﹐謂陽明爲之行气於三陽﹐陽明病則六腑之气皆爲之病矣。陽明主肉﹐故身熱。不時臥者﹐謂不得以時臥也。陽明者胃脈也﹐胃者六腑之海﹐其气亦下行﹐陽明逆不得從其故道﹐故不得臥也。《下經》曰﹕胃不和則臥不安。此之謂也。陽明气厥﹐則上爲喘呼。入五臟者﹐謂太陰爲之行气於三陰﹐太陰病則五臟之气皆爲之病矣。脾气逆則脹滿﹐太陰爲開﹐開折則倉廩無所輸而爲飧泄﹐久則爲腸澼矣。】

刺禁論

髒有要害﹐不可不察。肝生於左﹐肺藏於右。心部於表﹐腎治於裏。脾爲之使﹐胃爲之市。膈肓之上﹐中有父母。七節之旁﹐中有小心。從之有福﹐逆之有咎。

【注五臟有緊要爲害之處。肝主東方乙木﹐肺主西方辛金﹐是以肝左而肺右也。曰生曰藏者﹐謂髒體藏於內﹐髒气之從左右而出於外也。心爲陽髒而主表﹐腎爲陰髒而主裏。脾主爲胃行其津液﹐以灌四旁﹐故爲之使。胃爲水谷之海﹐無物不容﹐故爲之市。膈﹐膈膜也﹐內之膈肉前連於胸之鳩尾﹐旁連於腹脇﹐後連於脊之十一椎。肓卽募原之屬﹐其原出於臍下﹐名脖胦。中有父母﹐謂心居膈之上﹐腎居肓之上﹐膈肓之上﹐其間有陰陽水火之神藏焉。七節之旁﹐乃膈兪之間。中有小心者﹐謂心气之出於其間﹐極微極細﹐不可逆刺以傷其心也。臟腑之气﹐皆從膈而出﹐惟心气之上出於兪也。從之者﹐順其髒气之所出﹐神轉而不回者也。逆之者﹐逆其髒气回還﹐而有回則不轉之咎矣。】

調經論

夫心藏神﹐肺藏气﹐肝藏血﹐脾藏肉﹐腎藏志﹐而成此形。志意通內連骨髓﹐而成身形五臟。五臟之道﹐皆出於經隧﹐以行血气。血气不和﹐百病乃變化而生﹐是故守經隧焉。

【注言五臟所藏之血气﹐以成此形。志意者﹐所以禦精神﹐收魂魄﹐適寒溫﹐和喜怒者也。志意通內連骨髓而成身形五臟﹐然五臟之道﹐又皆歸於經隧。經隧者﹐五臟之大絡﹐以行血气者也。血气不和﹐百病乃變化而生﹐故調治之道﹐亦守其經隧焉。】

五臟者﹐故得六腑與爲表裏。經絡絡原作「脈」﹐據《素問》調經論攺。支節﹐各生虛實﹐其病所居﹐隨而調之。

【注五臟內合五行﹐外合皮脈肉筋骨﹐故得與六腑爲表裏﹐以應十二經脈。故五者之虛實﹐止歸五臟。若經絡支節﹐各生其虛實﹐則隨其病處而調之。】

示從容論

五臟六腑﹐膽﹑胃﹑大小腸﹐脾﹑胞﹑膀胱﹐腦﹑髓﹑涕﹑唾﹐哭泣悲哀﹐水所從行﹐此皆人之所生。治之過失﹐子務明之﹐可以十全。卽不能知﹐爲世所怨。

【注腎藏精而爲水髒﹐然津液之生﹐原出於胃腑水谷之精微。脾主爲胃行其津液。大腸主津﹐小腸主液。膀胱者﹐津液之所藏﹐與腎臟雌雄相合﹐通於腦髓﹐出於上竅而爲涕唾哭泣。此人之津水所從行﹐亦如天之精水在泉而上通於天也。膽主藏津汁﹐通於廉泉玉英﹐廉泉玉英者﹐津液之道也。胞者水之所由泄也。悲哀者謂心悲志悲故泣出也。此言腎液又上通於心而出於上竅也。】

肝虛﹑腎虛﹑脾虛﹐皆令人體重煩冤。

【注三髒之經脈﹐外絡於形身﹐上貫於心膈﹐故皆令人體重煩冤。】

陰陽類論

三陽一陰﹐太陽脈勝﹐一陰不能止﹐內亂五臟﹐外爲驚駭。

【注三陽主開﹐一陰主闔﹐二气類聚而太陽脈勝﹐是一陰不能止其開﹐則內亂五臟﹐外爲驚駭。蓋三陰之气繆通五臟﹐陰不能內守而從陽外出﹐是以五臟內亂。經云﹕東方肝木﹐其病發驚駭。】

靈樞經

九鍼十二原篇

黃帝曰﹕願聞五臟六腑所出之處。岐伯曰﹕五臟五腧﹐五五二十五腧。六腑六腧﹐六六三十六腧。經脈十二﹐絡脈十五﹐凡二十七气以上下。所出爲井﹐所澑爲滎﹐所注爲輸﹐所行爲經﹐所入爲合。二十七气所行﹐皆在五腧也。

【注夫榮衛气血﹐生於胃腑水谷之精﹐榮行脈中﹐衛行脈外﹐血行脈中﹐气行脈外﹐然脈內之血气而滲灌於脈外﹐脈外之气血從絡脈而澑注於脈中﹐內外出入之相通也。五臟內合五行﹐故其腧五﹔六腑外合六气﹐故其腧六。蓋六气生於五行而有二火也。經脈十二﹐六髒六腑之經脈也。絡脈十五﹐臟腑之十二大絡﹐及腎脈之長彊﹐任脈之尾翳﹐脾之大包。凡二十七脈之血气﹐出入於上下手足之間。所出爲井﹐所澑爲榮﹐所注爲輸﹐所行爲經﹐所入爲合。此二十七气之所行﹐皆在於五腧。蓋十二經脈之血气﹐本於五臟五行之所生﹐而脈外皮膚之气血﹐出於五臟之大絡﹐澑注於榮輸﹐而與脈內之血气相合於肘膝間。此論臟腑經脈之血气出入也。】

五臟有六腑﹐六腑有十二原。十二原出於四關﹐四關主治五臟。五臟有疾﹐當取之十二原。十二原者﹐五臟之所以稟三百六十五節气味也。五臟有疾也﹐應出十二原。十二原各有所出。明知其原﹐觀其應﹐而知五臟之害矣。陽中之少陰﹐肺也﹐其原出於太淵﹐太淵二。陽中之太陽﹐心也﹐其原出於大陵﹐大陵二。陰中之少陽﹐肝也﹐其原出於太衝﹐太衝二。陰中之至陰﹐脾也﹐其原出於太白﹐太白二。陰中之太陰﹐腎也﹐其原出於太溪﹐太溪二。膏之原出於鳩尾﹐鳩尾一。肓之原出於脖胦﹐脖胦一。凡此十二原者﹐主治五臟六腑之有疾者也。脹取三陽﹐飧泄取三陰。

【注津液者﹐水穀气味之所生。中焦之气蒸津液﹐化其精微﹐發泄於腠理﹐淖澤注於骨﹐補益腦髓﹐潤澤皮膚﹐是津液注於三百六十五節﹐而滲灌於皮膚肌腠者也。溢於外則皮肉膏肥﹐余於外則膏肓丰滿。蓋膏者臟腑之膏膜﹐肓者腸胃之募原也。气味所生之津液﹐從內之膏肓而淖澤於外﹐是以膏肥之人﹐其肉淖而皮縱緩﹐故能縱腹垂腴﹐外內之相應也。癰疽篇曰﹕中焦出气如露﹐上注溪谷而滲孫脈﹐津液和調﹐變化而赤爲血﹐血和則孫脈先滿溢﹐乃注於絡脈﹐皆盈乃注於經脈。陰陽已張﹐因息乃行﹐行有經紀﹐周有道理﹐與天合同﹐不得休止。夫溪谷者﹐皮膚之分肉﹐是津液外注於皮膚﹐從孫絡化赤而注於臟腑之原。故經曰﹕十二原者﹐五臟之所以稟三百六十五節气味也。四關者﹐兩肘﹑兩腋﹑兩髀﹑兩腘﹐皆機關之室﹐眞气之所過﹐血絡之所遊行者也。十二原出於四關﹐四關主治五臟者﹐謂髒合腑而腑有原。原有關而關應髒﹐臟腑陰陽相合﹐外內出入之相通也。故曰﹕明知其原﹐睹其應﹐而知五臟之害矣。肝心脾肺腎﹐內之五臟也。陽中之少陰﹐陰中之少陽﹐五臟之气也。故臟腑有病﹐取之經脈之原。脹取三陽﹐飧泄取三陰﹐此病在三陰三陽之气﹐而取之气也。】

今夫五臟之有疾也﹐譬猶刺也﹐猶污也﹐猶結也﹐猶閉也。刺𨿽久﹐猶可拔也﹔污𨿽久﹐猶可雪也﹔結𨿽久﹐猶可解也﹔閉𨿽久﹐猶可決也。或言久疾之不可取者﹐非其說也。

【注百病之始生也﹐皆生於風雨寒暑﹐陰陽喜怒﹐飲食居處﹐大驚卒恐﹐則血气分離﹐陰陽破散﹐經絡厥絕﹐脈道不通。夫風雨寒暑大驚卒恐﹐猶刺猶污﹐病從外入者也。陰陽喜怒飲食居處﹐猶結猶閉﹐病由內生者也。千般疢難﹐不出外內二因。是以拔之雪之﹐仍從外解。解之決之﹐從內解也。】

本輸篇

肺合大腸﹐大腸者傳道之腑。心合小腸﹐小腸者受盛之腑。肝合膽﹐膽者中精之腑。脾合胃﹐胃者五穀之腑。腎合膀胱﹐膀胱者津液之腑也。少陽屬腎﹐腎上連肺﹐故將兩髒。三焦者﹐中瀆之腑也﹐水道出焉﹐屬膀胱﹐是孤之腑也。是六腑之所與合者。

【注此六髒六腑﹐陰陽相合。藏貨物曰府。六腑受盛水谷﹐傳化糟粕﹐受藏精汁﹐故名曰腑。大腸者傳道之官﹐變化出焉﹐故爲傳道之腑。小腸者受盛之官﹐化物出焉﹐故爲受盛之腑。膽主藏精汁﹐故爲中精之腑。胃爲倉廩之官﹐主受納水谷﹐故爲五穀之腑。膀胱者﹐州都之官﹐津液藏焉﹐故爲津液之腑。少陽﹐三焦也。水熱穴論曰﹕腎者至陰也﹐至陰者盛水也。肺者太陰也﹐少陰者冬脈也。故其本在腎﹐其末﹝末原作「脈」﹐據《素問》水熱穴論攺。﹞在肺﹐皆積水也。是一腎配少陽而主火﹐一腎上連肺而主水﹐故腎將兩髒也。三焦之脈出於中胃入絡膀胱﹐約下焦而主決瀆﹐故爲中瀆之腑﹐水道出焉﹐而下屬膀胱。夫三焦者﹐少陽之气﹐水中之生陽也。手厥陰包絡之相火﹐出於右腎﹐歸於心下之包絡而爲一臟﹐三焦爲之腑﹐是兩腎以膀胱爲腑。三焦歸於中胃﹐爲包絡之腑﹐故爲孤之腑也。夫兩腎者﹐主天一之水﹐地二之火。分而論之﹐猶兩儀也。故少陽屬腎﹐腎上連肺而爲兩髒。合而論之﹐陰陽相貫﹐水火互交﹐並主藏精而爲生气之原﹐故皆以膀胱爲腑。三焦上合包絡﹐而爲孤之腑也。】

邪气臟腑病形篇

身之中於風也﹐不必動髒。故邪入陰經﹐則其髒气實。邪气入而不能客﹐故還之於腑。故中陽則澑於經﹐中陰則澑於腑。

【注五臟之脈屬髒絡腑﹐六腑之脈屬腑絡髒﹐臟腑經脈之相通也。夫血脈爲陰﹐五臟之所主也﹐故邪入於經﹐其髒气實。邪气入而不能客﹐故還之於腑﹐散於腸胃。陽明居中土﹐爲萬物之所歸﹐邪歸於陽明之腸胃﹐而無所復傳矣。】

黃帝曰﹕余聞五臟六腑之气﹐滎輸所入爲合。令何道從入﹖入安連過﹖願聞其故。岐伯答曰﹕此陽脈之別﹐入於內﹐屬於腑者也。

【注五臟六腑之气﹐滎輸所入爲合﹐令何道從入﹐入安連而爲合﹐安所行過而相連﹖帝總問五臟六腑者﹐蓋欲訪明髒之五輸﹐腑之六兪﹐所出所入之原流。然已論於本輸篇內﹐故伯止答六腑之合皆在於足之原因。再按脈外之衛气﹐出於足之陽明﹐上衝於頭面﹐散行於三陽。脈外之气血﹐從手陽明之五里布散於膚表。是手足諸陽之气皆從上而下﹐復從足指井入於脈中﹐從足而交於手。故曰﹕六腑之經脈皆出於足之三陽﹐上合於手也。此陽气之出於地中﹐運行於天表﹐復從下而貫於地脈經水之中。】

黃帝曰﹕滎輸與合﹐各有名乎﹖岐伯答曰﹕滎輸治外經﹐合治內腑。黃帝曰﹕治內腑柰何﹖岐伯曰﹕取之於合。黃帝曰﹕合各有名乎﹖岐伯答曰﹕胃合於三里﹐大腸合入於巨虛上廉﹐小腸合入於巨虛下廉﹐三焦合入於委陽﹐膀胱合入於委中央﹐膽合入於陽陵泉。

【注太陽﹑少陽﹑陽明者﹐三陽之气也。運行於脈外﹐與六腑之經脈相合。脈外之气﹐與經脈合於滎輸之間﹐是以滎輸治外經﹐治在外之經脈也。脈內之血气﹐與三陽之气﹐合於肘膝之間﹐是以合治內腑。蓋脈中之血气﹐六腑之所出也。取諸外經者﹐取五臟六腑之滎輸也。】

本神篇

肝藏血﹐血捨魂﹐肝气虛則恐﹐實則怒。脾藏滎﹐滎捨意﹐脾气虛則四肢不用﹐五臟不安﹐實則腹脹﹐經溲不利。心藏脈﹐脈捨神﹐心气虛則悲﹐實則笑不休。肺藏气﹐气捨魄﹐肺气虛則鼻塞不利少气﹐實則喘喝﹐胸盈仰息。腎藏精﹐精舍志﹐腎气虛則厥﹐實則脹。五臟不安﹐必審五臟之病形﹐以知其气之虛實﹐謹而調之也。

【注五臟各有所藏﹐五志各有所捨。如五志受傷﹐則有五志之病﹔如髒气不平﹐則見髒气之證。故必審五臟之病形﹐以知其气之虛實也。肝者將軍之官﹐故气虛則恐﹐气實則怒。脾主四肢﹐故虛則四肢不用﹔土灌四髒﹐是以五臟不安。腹乃脾土之郛郭﹐故實則腹脹﹔經溲不利者﹐不轉輸其水也。夫神慈則悲﹐喜爲心志﹐故心气虛則悲盛﹐實則笑不休。肺主气以司呼吸﹐故肺气虛則鼻塞不利少气﹐實則喘喝胸滿而不得偃息也。腎爲生气之原﹐故虛則手足厥冷﹔腎者﹐胃之關也﹐故實則關門不利而爲脹矣。此五臟之气各有太過不及而不得安和﹐當審其所見之气而調之也。】

脈度篇

五臟常內閱於上七竅也。故肺气通於鼻﹐肺和則鼻能知香臭矣。心气通於舌﹐心和則舌能知五味矣。肝气通於目﹐肝和則目能辧五色矣。脾气通於口﹐脾和則口能知五穀矣。腎气通於耳﹐腎和則耳能聞五音矣。五臟不和﹐則七竅不通﹔六腑不和﹐則畱爲癰。故邪在腑則陽脈不和﹐陽脈不和則气畱之﹐气畱之則陽气盛矣。陽气太盛則陰脈不利﹐陰脈不利則血畱之﹐血畱之則陰气盛矣。陰气太盛﹐則陽气不能滎也﹐故曰關。陽气太盛﹐則陰气弗能滎也﹐故曰格。陰陽俱盛﹐不得相滎﹐故曰關格。關格者﹐不得盡期而死也。

【注夫手足之六陽﹐內通於六腑﹔六陰﹐內通於六髒。十二經脈之血气﹐由臟腑之所生。故虛者飲藥以補之﹐是臟腑之气榮於脈內者也。此論臟腑之气﹐通於脈外之皮膚七竅﹐以應天地之紀閱歷也。五臟常內閱於七竅﹐是以五臟不和﹐則七竅不通矣。在內者六腑爲陽﹐在外者皮膚爲陽。本經曰﹕陽气有餘﹐榮气不行﹐乃發爲癰。是以六腑不和﹐則血气畱滯於皮腠而爲癰﹐此病從內而外也。故邪在腑者﹐謂邪在於表陽﹐則陽脈不和﹐謂左之人迎不和也。陽脈不和則气畱之﹐气畱之﹐則陽气盛矣。陽气太盛﹐則陰脈不利﹐謂右之气口不利也。陰脈不利則血畱之﹐血畱之則陰气盛矣。陰气太盛﹐則陽气不能榮也﹐故曰關。謂關陰於內﹐陽气不得以和之。陽气太盛﹐則陰气弗能榮也﹐故曰格。謂格陽於外﹐陰气不得以和之。如是則陰陽俱盛﹐不得相滎﹐故曰關格。關格者﹐不得盡期而死也。此病因於外也。是五臟六腑應天地之五運六气﹐有升降出入之神機如此。】

黃帝曰﹕气獨行五臟﹐不滎六腑﹐何也﹖岐伯答曰﹕气之不得無行也﹐如水之流﹐如日月之行不休。故陰脈滎其髒﹐陽脈滎其腑﹐如環之無端﹐莫知其紀﹐終而復始。其流溢之气﹐內漑五臟﹐外濡腠理。

【注衛气之行﹐日行於陽二十五周﹐夜行於陰二十五周﹐周於五臟。其始入於陰﹐常從足少陰入於腎﹐腎注於心﹐心注於肺﹐肺注於肝﹐肝注於脾﹐脾復注於腎﹐爲一周。脈外之血气相將﹐婦隨夫轉﹐是止榮於五臟而不滎於六腑也。滎於脈中者﹐如水之流﹔運於脈外者﹐如日月之行。隨天道之運行無息﹐故陰脈滎其髒﹐陽脈滎其腑﹐如環之無端﹐莫知其紀﹐終而復始。其流溢之气﹐內漑五臟﹐外濡腠理。腠理者﹐皮膚肌肉之文理﹐五臟募原之肉理也。】

脹論篇

夫胸腹﹐臟腑之廓也。膻中者﹐心主之宮城也。胃者﹐太倉也。咽喉小腸者﹐傳送也。胃之五竅者﹐閭裏門戶也。廉泉玉英者﹐津液之道也。故五臟六腑者﹐各有畔界﹐其病各有形狀。

【注胸腹者﹐臟腑之郛郭。膻中者﹐心主之宮城。胃主受納水谷爲太倉﹐而居中焦。在上爲咽喉﹐主傳气而送水谷﹐在下口爲小腸﹐主傳送糟粕津汁。胃之五竅﹐猶閭裏之門戶。蓋水谷入胃﹐其味有五﹐津液各走其道﹐酸先入肝﹐苦先入心﹐甘先入脾﹐辛先入肺﹐鹹先入腎。五臟主藏水谷之精者也﹐其流溢於下焦之津液﹐從任脈而出於廉泉玉英﹐以濡上之空竅。故五臟六腑﹐各有畔界﹐其病各有形狀也。】

五癃津液別篇

五臟六腑﹐心爲之主﹐耳爲之聽﹐目爲之候﹐肺爲之相﹐肝爲之將﹐脾爲之衛﹐腎爲之主外。故五臟六腑之津液﹐盡上滲於目。心悲气並則心系急﹐心系急則肺舉﹐肺舉則液上溢。夫心系與肺不能盡舉﹐乍上乍下﹐故咳而泣出矣。

【注心爲君主之官﹐乃五臟六腑之主。耳目者﹐上之空竅﹐津液之所注也。將相衛者﹐爲君主之臣使也。腎主外者﹐腎主藏津液﹐所以灌精濡空竅者也。心悲气並者﹐心悲則臟腑之气皆上並於心﹐聽令於君主也﹔气並於心則心系急﹐心系急則肺舉。肺乃心之蓋也﹐肺舉則液上溢﹐肺主气而水隨气行也。心系與肺不能盡舉﹐乍上乍下﹐下則爲咳﹐上則泣出矣。】

五閱五使篇

黃帝曰﹕願聞五官。岐伯曰﹕鼻者﹐肺之官也。目者﹐肝之官也。口唇者﹐脾之官也。舌者﹐心之官也。耳者﹐腎之官也。

【注官之爲言司也。所以聞五臭﹐別五色﹐受五穀﹐知五味﹐聽五音﹐乃五臟之气外應五竅﹐而五竅之各有所司也。】

陰陽系日月篇

心爲陽中之太陽﹐肺爲陽中之少陰﹐肝爲陰中之少陽﹐脾爲陰中之至陰﹐腎爲陰中之太陰。

【注心屬火而應日﹐故爲陽中之太陽。肺居髙而屬金﹐故爲陽中之少陰。肝居下而屬木﹐故爲陰中之少陽。腎居下而屬水﹐故爲陰中之太陰。脾位中央而主坤土﹐故爲陰中之至陰。五臟爲陰﹐而陰中有陽也。】

本髒篇

五臟者﹐所以藏精神血气魂魄者也。六腑者﹐所以化水谷而行津液者也。故有大小﹑髙下﹑堅脆﹑端正﹑偏傾者﹐六腑亦有小大﹑長短﹑厚薄﹑結直﹑緩急。

【注五臟六腑﹐本於天地陰陽﹑四時五行之气而成此形﹐故宜中正堅厚﹐以參副天地陰陽之正气。】

五臟六腑﹐邪之舍也。五臟皆小者﹐少病﹐苦焦心﹐大愁憂。五臟皆大者﹐緩於事﹐難使以憂。五臟皆髙者﹐好髙舉措。五臟皆下者﹐好出人下。五臟皆堅者﹐無病。五臟皆脆者﹐不離於病。五臟皆端正者﹐和利得人心。五臟皆偏傾者﹐邪心而善盜﹐不可以爲人平﹐反復言語也。

【注五臟者﹐所以藏精神﹑血气﹑魂魄﹑志意者也。故小則血气收藏而少病﹐小則神志畏怯﹐故苦焦心﹐大憂愁也。五臟皆大者﹐神志充足﹐故緩於事﹐難使以憂。五臟皆髙者好髙舉措﹐五臟皆下者好出人下﹐此皆因形而情志隨之也。和於中﹐則著於外﹐故得人心。善盜者﹐貪取之小人﹐語言反復﹐不可以爲平正人也。】

五色篇

庭者﹐首面也。闕上者﹐咽喉也。闕中者﹐肺也。下極者﹐心也。直下者﹐肝也。肝左者﹐膽也。下者﹐脾也。方上者﹐胃也。中央者﹐大腸也。挾大腸者﹐腎也。當腎者﹐臍也。面王以上者﹐小腸也。面王以下者﹐胱膀子處也。

以五色命髒﹐靑爲肝﹐赤爲心﹐白爲肺﹐黃爲脾﹐黑爲腎。肝合筋﹐心合脈﹐肺合皮﹐脾合肉﹐腎合骨也。

【注以五色命髒﹐則五臟各有五者之色。至於肩臂膺背膝脛手足之部﹐俱各有五臟所合之皮脈肉筋骨﹐視其五色﹐則知病在內之五臟﹐在外合之形層。此五臟內合五行﹐外見五色。若外因風寒暑濕之邪而見於色者﹐六气之應於色也。】

五味篇

五穀﹕秔米甘﹐麻酸﹐大豆咸﹐麥苦﹐黃黍辛。五果﹕棗甘﹐李酸﹐栗咸﹐杏苦﹐桃辛。五畜﹕牛甘﹐犬酸﹐豬咸﹐羊苦﹐雞辛。五菜﹕葵甘﹐韭酸﹐藿咸﹐薤苦﹐蔥辛。五色﹕黃色宜甘﹐靑色宜酸﹐黑色宜咸﹐赤色宜苦﹐白色宜辛。凡此五者﹐各有所宜。所謂五色者﹕脾病者﹐宜食秔米飯﹑牛肉﹑棗﹑葵。心病者﹐宜食麥﹑羊肉﹑杏﹑薤。腎病者﹐宜食大豆黃卷﹑豬肉﹑栗﹑藿。肝病者﹐宜食麻﹐犬肉﹑李﹑韭。肺病者﹐宜食黃黍﹑雞肉﹑桃﹑蔥。

【注五穀爲養﹐五果爲助﹐五畜爲益﹐五菜爲充。气味合而服之﹐以補精益气﹐是以五色合五味而各有所宜也。五臟內合五行﹐外合五色。五味入胃﹐各歸所喜﹐津液各走其道﹐以養五臟。故五臟病者﹐隨五味所宜也。】

五禁﹕肝病禁辛﹐心病禁鹹﹐脾病禁酸﹐腎病禁甘﹐肺病禁苦。

【注五味五气﹐有生有克﹐有補有瀉﹐故五臟有病﹐禁服勝克之味。】

肝色靑﹐宜食甘﹐秔米飯﹑牛肉﹑棗﹑葵皆甘。心色赤﹐宜食酸﹐犬肉﹑麻﹑李﹑韮皆酸。脾色黃﹐宜食鹹﹐大豆﹑豕肉﹑栗﹑藿皆鹹。肺色白﹐宜食苦﹐麥﹑羊肉﹑杏﹑薤皆苦。腎色黑﹐宜食辛﹐黃黍﹑雞肉﹑桃﹑蔥皆辛。

【注髒气法時論曰﹕肝苦急﹐急食甘以緩之﹔心苦緩﹐急食酸以收之﹔脾苦濕﹐急食苦以燥之﹔肺苦气上逆﹐急食苦以泄之﹔腎苦燥﹐急食辛以潤之。夫色者﹐气之華也﹐緩急燥濕﹐髒气之不和也。五臟有五气之苦﹐故宜五味以調之﹐用陰而和於陽也。按脾苦濕急食苦以燥之﹐而又曰脾色黃﹐宜食鹹﹐大豆﹑豕肉﹑栗﹑藿皆鹹﹐蓋脾爲陰中之至陰﹐而主濕土之气﹐乃喜燥而惡寒濕者也﹐故宜食苦以燥之﹔然灌漑於四髒﹐土气潤濕﹐而後乃流行﹐故又宜食鹹以潤之。是以玉機眞髒論曰﹕脾者﹐土也﹐孤髒以灌四旁者也。其來如水之流者﹐此爲太過﹐病在外﹐故宜急食苦以燥之﹔如鳥之喙者﹐此爲不及﹐病在中﹐謂如黔喙之屬艮止而不行﹐是以食鹹以滋其潤濕而灌漑也。蓋脾爲土髒﹐位居中央﹐不得中和之气﹐則有太過不及之分﹐是以食味之有兩宜也。】

百病始生篇

憂思傷心﹔重寒傷肺﹔忿怒傷肝﹔醉以入房﹐汗出當風傷脾﹔用力過度﹐若入房汗出則傷腎。此內外三部之所生病者也。

【注此外因於天之風雨﹐地之淸濕﹐內因於五臟之情志﹐而成上中下三部之積也。】

邪客篇

肺心有邪﹐其气畱於兩肘﹔肝有邪﹐其气畱於兩腋﹔脾有邪﹐其气畱於兩髀﹔腎有邪﹐其气畱於兩腘。凡此八虛者﹐皆機關之室﹐眞气之所過﹐血絡之所遊﹐邪气惡血固不得住畱﹐住畱則傷經絡﹐骨節機關不得屈伸﹐故病攣也。

【注九鍼篇曰﹕節之交﹐神气之所遊行﹐出入兩肘﹑兩腋﹑兩髀﹑兩腘﹐乃關節交會之處﹐心臟之神气從此而出。如五臟有邪﹐則气畱於此而不得布散矣。眞气之所過﹐謂五臟之經脈各從此而經過。邪气住畱﹐則傷經絡﹐謂邪在於皮膚畱而不去﹐則傷經絡矣。此言機關之室﹐在於骨節之交﹐五臟之血气從此而出於分肉皮膚﹐不涉於血脈也。故五臟有邪﹐則气畱於此﹐如外感於邪气﹐惡血畱滯於此﹐則骨節機關不得屈伸而病攣也。】

論疾診尺篇

目赤色者病在心﹐白在肺﹐靑在肝﹐黃在脾﹐黑在腎。黃色不可名者﹐病在胸中。

【注五臟之血气﹐行於脈中而變見於寸口﹔五臟之气血﹐變見於色而出於目中。蓋五臟之精﹐皆上注於目而爲之睛也。黃色不可名者﹐色黃而有黑白靑赤之間色也。胸中﹐膈中也。五臟之气﹐皆從內膈而出﹐故所見之色若是。】古今圖書集成醫部全錄卷九十四

臟腑門

扁鵲難經

臟腑

三十二難曰﹕五臟俱等﹐而心肺獨在鬲上者﹐何也﹖然。心者血﹐肺者气。血爲榮﹐气爲衛﹐相隨上下﹐謂之榮衛。通行經絡﹐營周於外﹐故令心肺在膈上也。

【注滑氏曰﹕心榮肺衛﹐通行經絡﹐營周於外﹐猶天道之運於上也。鬲者﹐隔也。凡人心下有膈膜﹐與脊脇周回相著﹐所以遮隔濁气﹐不使上燻於心肺也。四明陳氏曰﹕此特言其位之髙下耳。若以五臟徳化論之﹐則尢有說焉。心肺旣能以血气生育人身﹐則此身之父母也﹐以父母之尊﹐亦自然居於上矣。《內經》曰﹕鬲肓之上﹐中有父母。此之謂也。】

三十三難曰﹕肝靑象木﹐肺白象金。肝得水而沈﹐木得水而浮﹔肺得水而浮﹐金得水而沈。其意何也﹖然。肝者非爲純木也﹐乙角也﹐庚之柔。大言陰與陽﹐小言夫與婦﹐釋其微陽﹐而吸其微陰之气﹐其意樂金﹐又行陰道多﹐故令肝得水而沈也。肺者非爲純金也﹐辛商也﹐丙之柔。大言陰與陽﹐小言夫與婦﹐釋其微陰﹐婚而就火﹐其意樂火﹐又行陽道多﹐故令肺得水而浮也。肺熟熟《難經匯注箋正》﹕熟字可疑。古今作注各家﹐皆從熟字敷衍﹐無一不牽彊難通﹐不如徐靈胎本作「熱」字爲長。而復浮者﹐何也﹖故知辛當歸庚﹐乙當歸甲也。

【注四明陳氏曰﹔肝屬甲乙木﹐應角音而重濁。析而言之﹐則甲爲木之陽﹐乙爲木之陰﹔合而言之﹐則皆陽也。以其屬少陽而位於人身之陰分﹐故爲陰中之陽。夫陽者必合陰﹐甲乙之陰陽﹐本自爲配合﹐而乙與庚通剛柔之道﹐乙乃合甲之微陽而反樂金﹐故吸受庚金微陰之气﹐爲之夫婦。木之性本浮﹐以其受金之气而居陰道﹐故得水而沈也。及熟之﹐則所受金之气去﹐乙復歸之甲﹐而木之本體自然還浮也。肺屬庚辛金﹐應商音而輕淸。析而言之﹐則庚爲金之陽﹐辛爲金之陰﹔合而言之﹐則皆陰也。以其屬太陰而位於人身之陽分﹐故爲陽中之陰。夫陰者必合陽﹐庚辛之陰陽本自爲配合﹐而辛與丙通剛柔之道﹐辛乃合庚之微陰而反樂夫火﹐故就丙火之陽爲之夫婦。金之性本沈﹐以其受火之气炎上而居陽道﹐故得水而浮也。及熟之﹐則所受之火气乃去﹐辛復歸之庚﹐而金之本體自然還沈也。古益袁氏曰﹕肝爲陰木乙也﹐肺爲陰金辛也﹐角商各其音也。乙與庚合﹐丙與辛合﹐猶夫婦也﹐做皆暫捨其本性而隨夫之气習﹐以見陰陽相感之義焉。況肝位鬲下﹐肺居鬲上﹐上陽下陰所行之道性隨而分﹐故木浮而反肖金之沈﹐金沈而反肖火之上行而浮也。凡物極則反﹐及其經制化變革則歸根復命焉﹐是以肝肺熟而各肖其木金之本性矣。紀氏曰﹕肝爲陰中之陽﹐陰性尙多﹐不隨於木﹐故得水而沈也。肺爲陽中之陰﹐陽性尙多﹐不隨於金﹐故得水而浮也。此乃言其大者耳。若言其小﹐則乙庚﹑丙辛﹐夫婦之道也﹐及其熟而浮沈反者﹐各歸其所屬﹐見其本性故也。周氏曰﹕肝蓄血﹐血陰也﹐多血少气﹐體凝中窒﹐𨿽有脈絡內經﹐非玲瓏空虛之比﹐故得水而沈也。及其熟也﹐濡而潤者轉爲漧燥﹐凝而窒者變爲通虛﹐宜其浮也。肺主气﹐气陽也﹐多气少血﹐體四垂而輕泛﹐孔竅玲瓏﹐脈絡旁達﹐故得水而浮也。熟則體皆揪斂﹐孔竅窒實﹐輕舒者變而緊縮﹐宜其沈也。斯物理之當然﹐與五行造化默相符合耳。謝氏曰﹕此因物之性而推其理也。愚謂肝爲陽﹐陰中之陽也﹐陰性尙多﹐故曰微陽﹐其居在下﹐行陰道也。肺爲陰﹐陽中之陰也﹐陽性尙多﹐故曰微陰﹐其居在上﹐行陽道也。熟則無所樂而反其本矣﹐何也﹖物熟而相交之气散也。】

三十四難曰﹕五臟各有聲色臭味﹐皆可曉知以不﹖然。《十變》言﹕肝色靑﹐其臭臊﹐其味酸﹐其聲呼﹐其液泣。心色赤﹐其臭焦﹐其味苦﹐其聲言﹐其液汗。脾色黃﹐其臭香﹐其味甘﹐其聲歌﹐其液涎。肺色白﹐其臭腥﹐其味辛﹐其聲哭﹐其液涕。腎色黑﹐其臭腐﹐其味鹹﹐其聲呻﹐其液唾。是五臟聲色臭味也。

【注此五臟之用也。聲色臭味﹐下欠液字。肝色靑臭臊﹐木化也﹐呼出木也﹔味酸﹐曲直作酸也﹔液泣通乎目。心色赤臭焦﹐火化也﹐言揚火也﹔味苦﹐炎上作苦也﹔液汗﹐心主血﹐汗爲血之屬也。脾色黃臭香﹐土化也﹔歌﹐緩土也﹐一云脾神好樂﹐故其聲主歌﹔味甘﹐稼穡作甘也﹔液涎﹐通乎口也。肺色白臭腥﹐金化也﹔哭﹐慘金也﹔味辛﹐從革作辛也﹔液涕﹐通乎鼻也。腎色黑臭腐﹐水化也﹔呻﹐吟誦也﹐象水之聲﹔味鹹﹐潤下作咸也﹔液唾﹐水之屬也。四明陳氏曰﹕腎位遠﹐非伸之則气不得及於息﹐故聲之呻者自腎出也。然肺主聲﹐肝主色﹐心主臭﹐脾主味﹐腎主液。五臟錯綜﹐互相有之﹐故云十變也。】

五臟有七神﹐各何所藏耶﹖然。髒者﹐人之神气所捨藏也。故肝藏魂﹐肺藏魄﹐心藏神﹐脾藏意與智﹐腎藏精與志也。

【注髒者藏也﹐人之神气藏於內焉。魂者﹐神明之輔弼也﹐隨神往來謂之魂。魄者﹐精气之匡佐也﹐並精而出入者謂之魄。神者精气之化成也﹐兩精相薄謂之神。脾主思﹐故藏意與智。腎者作彊之官﹐技巧出焉﹐故藏精與志也。此因五臟之神﹐是故五用著於外﹐七神蘊於內也。】

三十五難曰﹕五臟各有所腑﹐皆相近﹐而心肺獨去大腸小腸遠者﹐何也﹖然。經言心榮肺衛﹐通行陽气﹐故居在上。大腸小腸傳陰气而下﹐故居在下。所以相去而遠也。

【注心榮肺衛行陽气而居上﹐大腸小腸傳陰气而居下﹐不得不相遠也。】

又﹕諸腑者皆陽也﹐淸淨之處。今大腸小腸胃與膀胱﹐皆受不淨﹐其意何也﹖

【注又問諸腑旣皆陽也﹐則當爲淸淨之處﹐何故大腸小腸胃與膀胱皆受不淨耶﹖】

然。諸腑者謂是﹐非也。經言﹕小腸者受盛之腑也﹔大腸者傳瀉行道之腑也﹐膽者淸淨之腑也﹐胃者水谷之腑也﹐膀胱者津液之腑也﹐一腑猶無兩名﹐故知非也。小腸者心之腑﹐大腸者肺之腑﹐膽者肝之腑﹐胃者脾之腑﹐膀胱者腎之腑。

【注謂諸腑爲淸淨之處﹐其說非也。今大腸小腸胃與膀胱﹐各有受任﹐則非陽之淸淨矣。各爲五臟之腑﹐固不得而兩名也。蓋諸腑體爲陽而用則陰﹐經所謂濁陰歸六腑是也。云諸腑皆陽﹐淸淨之處﹐惟膽足以當之。】

小腸謂赤腸﹔大腸謂白腸﹔膽者謂靑腸﹔胃者謂黃腸﹔膀胱謂黑腸﹐下焦之所治也。

【注此以五臟之色分別五腑﹐而皆以腸名之也。下焦所治一句﹐屬膀胱﹐謂膀胱當下焦所治﹐主分別淸濁也。】

三十七難曰﹕五臟之气於何發起﹖通於何許﹖可曉以不﹖然。五臟者﹐當上關於九竅也當上關於九竅也《靈樞》脈度篇作「常內閱於上七竅也」。。故肺气通於鼻﹐鼻和則知香臭矣﹔肝气通於目﹐目和則知黑白矣﹔脾气通於口﹐口和則知谷味矣﹔心气通於舌﹐舌和則知五味矣﹔腎气通於耳﹐耳和則知五音矣。

【注謝氏曰﹕本篇問五臟之气﹐發於何起﹐通於何許﹐答文止言五臟通九竅之義﹐而不及五臟之發起﹐恐有缺文。愚按五臟發起﹐當如二十三難流注之說。上關九竅﹐《靈樞》作七竅者是﹐下同。】

五臟不和﹐則九竅不通。六腑不和﹐則畱結爲癰。

【注此二句結上起下之辭。五臟﹐陰也﹐陰不和則病於內。六腑﹐陽也﹐陽不和則病於外。】

邪在六腑則陽脈不和﹐陽脈不和則气畱之﹐气畱之則陽脈盛矣。邪在五臟則陰脈不和﹐陰脈不和則血畱之﹐血畱之則陰脈盛矣。陰气太盛﹐則陽气不得相營也﹐故曰格。陽气太盛﹐則陰气不得相營也﹐故曰關。陰陽俱盛﹐不得相營也﹐故曰關格。關格格原缺﹐據《難經》三十七難補。者﹐不得盡其命而死矣。

【注此與《靈樞》十七篇文大同小異。或云二十八難其受邪气﹐蓄則腫熱﹐砭射之也十二字﹐當爲此章之結語。蓋陰陽之气太盛而至於關格者必死。若但受邪气蓄﹐則宜砭射之。其者指物之辭﹐因上文六腑不和及邪在六腑而言之也。】

經言气獨行於五臟﹐不營於六腑者﹐何也﹖然。夫气之所行也﹐如水之流﹐不得息也﹐故陰脈營於五臟﹐陽脈營於六腑﹐如環無端﹐莫知其紀﹐終而復始﹐其不覆溢﹐人气內溫於臟腑﹐外濡於腠理。

【注此因上章營字之意而推及之﹐亦與《靈樞》十七篇文大同小異。所謂气獨行於五臟﹐不營於六腑者﹐非不營於六腑也。謂在陰經則營於五臟﹐在陽經則營於六腑﹐脈气周流﹐如環無端﹐則無關格覆溢之患。而人之气內得以溫於臟腑﹐外得以濡於腠理矣。四明陳氏曰﹕腑有邪則陽脈盛﹐髒有邪則陰脈盛﹔陰脈盛者陰气關於下﹐陽脈盛者陽气格於上﹐然而未至於死。陰陽俱盛﹐則旣關且格﹐格則吐食而不下﹐關則二陰閉不得大小便而死矣。臟腑气和而相營﹐陰不覆﹐陽不溢﹐又何關格之有﹖】

三十八難曰﹕髒惟有五﹐腑獨有六者﹐何也﹖然。所以腑有六者﹐謂三焦也。有原气之別焉﹐主持諸气﹐有名而無形﹐其經屬手少陽。此外腑也﹐故言腑有六焉。

【注三焦主持諸气﹐爲原气別使者﹐以原气賴其導引﹐潛行默運於一身之中﹐無或間斷也。外腑指其經爲手少陽而言﹐蓋三焦外有經而內無形﹐故云。詳見六十六難。】

三十九難曰﹕經言腑有五﹐髒有六者﹐何也﹖然。六腑者﹐正有五腑也。五臟亦有六髒者﹐謂腎有兩髒也。其左爲腎﹐右爲命門。命門者﹐精神之所捨也﹐男子以藏精﹐女子以系胞﹐其气與腎通﹐故言髒有六也。腑有五者何也﹖然。五臟各一腑﹐三焦亦是一腑。然不屬於五臟﹐故言腑有五焉。

【注前篇言髒有五﹐腑有六。此言腑有五﹐髒有六者﹐以腎之有兩也。腎之兩𨿽有左右命門之分﹐其气相通﹐實皆腎而已。腑有五者﹐以三焦配合手心主也。合諸篇而觀之﹐謂五臟六腑可也﹐五臟五腑亦可也﹐六髒六腑亦可也。】

四十難曰﹕經言肝主色﹐心主臭﹐脾主味﹐肺主聲﹐腎主液。鼻者肺之候﹐而反知香臭﹔耳者腎之候﹐而反聞聲﹐其意何也﹖然。肺者﹐西方金也﹐金生於巳﹐巳者南方火﹐火者心﹐心主臭﹐故令鼻知香臭。腎者﹐北方水也﹐水生於申﹐申者西方金﹐金者肺﹐肺主聲﹐故令耳聞聲。

【注四明陳氏曰﹕臭者心所主﹐鼻者肺之竅﹐心之脈上肺﹐故令鼻能知香臭也。耳者腎之竅﹐聲者肺所主﹐腎之脈上肺﹐故令耳能聞聲也。愚按越人此說﹐蓋以五行相生之理而言﹐且見其相因而爲用也。】

五十一難曰﹕病有欲得溫者﹐有欲得寒者﹐有欲得見人者﹐有不欲得見人者﹐而各不同﹐病在何臟腑也﹖然。病欲得寒而欲得見人者﹐病在腑也﹔病欲得溫而不欲見人者﹐病在髒也。何以言之﹖腑者陽也﹐陽病欲得寒﹐又欲見人。髒者陰也﹐陰病欲得溫﹐又欲閉戶獨處﹐惡聞人聲。故以別知臟腑之病也。

【注紀氏曰﹕腑爲陽﹐陽病則熱有餘而寒不足﹐故飲食衣服居處﹐皆欲就寒也。陽主動而應乎外﹐故欲得見人。髒爲陰﹐陰病則寒有餘而熱不足﹐故飲食衣服居處皆欲就溫也。陰主靜而應乎內﹐故欲閉戶獨處而惡聞人聲也。】

五十二難曰﹕腑臟發病﹐根本等不﹖然。不等也。何﹖然。髒病者止而不移﹐其病不難其處。腑病者仿佛賁響﹐上下行流﹐居處無常。故以此知臟腑根本不同也。

【注丁氏曰﹕髒爲陰﹐陰主靜﹐故止而不移。腑爲陽﹐陽主動﹐故上下流行﹐居處無常也。與五十難文義互相發明。】

五十三難曰﹕經言七傳者死﹐間髒者生﹐何謂也﹖然。七傳者﹐傳其所勝也。間髒者﹐傳其子也。何以言之﹖假令心病傳肺﹐肺傳肝﹐肝傳脾﹐脾傳腎﹐腎傳心﹐一臟不再傷﹐故言七傳者死也。

【注紀氏曰﹕心火傳肺金﹐肺金傳肝木﹐肝木傳脾土﹐脾土傳腎水﹐腎水傳心火。心火受水之傳﹐一也﹔肺金復受火之傳﹐再也。自心而始﹐以次相傳至肺之再﹐是七傳也。故七傳死者﹐一臟不受再傷也。】

假令心病傳脾﹐脾傳肺﹐肺傳腎﹐腎傳肝﹐肝傳心﹐是子母相傳﹐竟而復始﹐如環無端﹐故曰生也。

【注呂氏曰﹕間髒者﹐間其所勝之髒而相傳也。心勝肺﹐脾間之﹔脾勝腎﹐肺間之﹔肺勝肝﹐腎間之﹔腎勝心﹐肝間之﹔肝勝脾﹐心間之﹐此謂傳其所生也。滑氏曰﹕按《素問》標本病傳論曰﹕謹察間甚﹐以意調之。間者並行﹐甚者獨行。並者﹐並也﹐相並而傳﹐傳其所間﹐如呂氏之說是也。獨者﹐特也﹐特傳其所勝﹐如紀氏之說是也。越人之義本諸此﹐詳見本篇及《靈樞》四十二篇。但二經之義﹐則以五臟與胃膀胱七者相傳﹐發其例﹐而其篇題皆以病傳爲名。今越人則以七傳間髒之目﹐推明二經﹕假心爲例以見病之相傳﹐若傳所勝﹐至一臟再傷則死﹔若間其所勝﹐是子母相傳﹐則生也。尢簡而明。】

五十四難曰﹕髒病難治﹐腑病易治﹐何謂也﹖然。髒病所以難治者﹐傳其所勝也。腑病易治者﹐傳其子也。與七傳間髒同法也。

【注四明陳氏曰﹕五臟者﹐七神內守﹐則邪之微者不易傳﹔若大气之入﹐則神亦失守而病深﹐故病難治﹐亦或至於死矣。六腑爲轉輸傳化者﹐其气常通﹐況膽又淸淨之處﹐𨿽邪入之終難深畱﹐故腑病易治也。愚按以越人之意推之﹐則髒病難治者﹐以傳其所勝也﹔腑病易治者﹐以傳其所生也。𨿽然﹐此特各舉其一偏而言爾。若髒病傳其所生亦易治﹐腑病傳其所勝亦難治也。故龐安常云﹕世之醫書﹐惟扁鵲之言爲深﹐所謂《難經》也者。越人寓術於其書﹐而言之有不詳者﹐使後人自求之歟﹖今以此篇詳之﹐龐氏可謂得越人之心者矣。】

六十六難曰﹕經言肺之原出於太淵﹐心之原出於大陵﹐肝之原出於太衝﹐脾之原出於太白﹐腎之原出於太溪﹐少陰之原出於兌骨﹐膽之原出於丘墟﹐胃之原出於衝陽﹐三焦之原出於陽池﹐膀胱之原出於京骨﹐大腸之原出於合谷﹐小腸之原出於腕骨。

【注肺之原太淵﹐至腎之原太溪﹐見《靈樞》第一篇

。其第二篇

曰﹕肺之兪太淵﹐心之兪大陵﹐肝之兪太衝﹐脾之兪太白﹐腎之兪太溪。膀胱之兪束骨﹐過於京骨爲原。膽之兪臨泣﹐過於丘墟爲原。胃之兪陷谷﹐過於衝陽爲原。三焦之兪中渚﹐過於陽池爲原。小腸之兪後溪﹐過於腕骨爲原。大腸之兪三間﹐過於合谷爲原。蓋五臟陰經﹐以兪爲原﹔六腑陽經﹐旣有兪﹐仍別有原。或曰﹐《靈樞》以大陵爲心之原﹐《難經》亦然﹐而又別以兌骨爲少陰之原。諸家鍼灸書並以大陵爲手厥陰﹐心主之兪以神門在掌後兌骨之端者﹐爲心經所注之兪﹐似此不同者﹐何也﹖按《靈樞》七十一篇曰﹕少陰無輸﹐心不病乎﹖岐伯曰﹕其外經病而髒不病﹐故獨取其經於掌後兌骨之端也。其餘脈出入屈折﹐其行之疾徐皆如手少陰心主之脈行也。又第二篇

曰﹕心出於中衝﹐澑於勞宮﹐注於大陵﹐行於間使﹐入於曲澤﹐手少陰也。又《素問》繆刺篇曰﹕刺手心主少陰兌骨之端各一﹐病立已。又气穴篇曰﹕髒兪五十穴。王氏注五臟兪﹐惟有心包經井兪之穴﹐而亦無心經井兪穴。又七十九難曰﹕假令心病﹐瀉手心主兪﹐補手心主井。詳此前後各經文義﹐則知手少陰與心主同治也。】

十二經皆以兪爲原者﹐何也﹖然。五臟兪者﹐三焦之所行﹐气之所畱止也。三焦所行之兪爲原者﹐何也﹖然。臍下腎間動气者﹐人之生命也﹐十二經之根本也﹐故名曰原。三焦者﹐原气之別使也﹐主通行三气﹐經歷於五臟六腑。原者三焦之尊號也﹐故所止輒爲原。五臟六腑之有病者﹐皆取其原也。

【注十二經皆以兪爲原者﹐以十二經之兪﹐皆系三焦所行气所畱止之處也。三焦所行之兪爲原者﹐以臍下腎間動气﹐乃人生之命﹐十二經之根本。三焦則爲原气之別使﹐主通行上中下之三气﹐經歷於五臟六腑也。通行三气﹐卽紀氏所謂下焦稟眞元之气﹐卽原气也﹔上達至於中焦﹐中焦受水谷精悍之气﹐化爲榮衛﹔榮衛之气﹐與眞元之气通行達於上焦也。所以原爲三焦之尊號﹐而所止輒爲原﹐猶警蹕所至稱行在所也。五臟六腑之有病者﹐皆於是而取之﹐宜哉﹗】

六十七難曰﹕五臟募皆在陰﹐而兪在陽者﹐何謂也﹖然。陰病行陽﹐陽病行陰﹐故令募在陰﹐兪在陽。

【注募與兪﹐五臟空穴之總名也。在腹爲陰﹐則謂之募﹔在背爲陽﹐則謂之兪。募猶募結之募﹐言經气之聚於此也。兪﹐《史記》扁鵲傳作輸﹐猶委輸之輸﹐言經气由此而輸於彼也。五臟募在腹﹐肺之募中府﹐二穴﹐在胸部雲門下一寸﹐乳上三肋間﹐動脈陷中﹔心之募巨闕﹐一穴﹐在鳩尾下一寸﹔脾之募章門﹐二穴﹐在季脇下直臍﹔肝之募期門﹐二穴﹐在不容兩旁各一寸五分﹔腎之募京門﹐二穴﹐在腰中季脇本。五臟兪在背﹐行足太陽之經﹐肺兪在第三椎下﹐心兪在五椎下﹐肝兪在九椎下﹐脾兪在十一椎下﹐腎兪在十四椎下﹐皆俠脊兩旁各一寸五分。陰病行陽﹐陽病行陰者﹐陰陽經絡气相交貫﹐臟腑腹背﹐气相通應﹐所以陰病有時而行陽﹐陽病有時而行陰也。鍼法曰﹕從陽引陰﹐從陰引陽。】

六十八難曰﹕五臟六腑﹐皆有井滎兪經合﹐皆何所主﹖然。經言所出爲井﹐所流爲滎﹐所注爲兪﹐所行爲經﹐所入爲合。井主心下滿﹐滎主身熱﹐兪主體重節痛﹐經主喘咳寒熱﹐合主逆气而泄。此五臟六腑井滎兪經合所主病也。

【注主﹐主治也。井如谷井水源之所出也。滎﹐絕小水也﹐井之源本微﹐故所流尙小而爲滎。兪﹐輸也﹐注也﹐自滎而注﹐乃爲兪也。由兪而經過於此﹐乃謂之經。由經而入於所合﹐謂之合。合者﹐會也。《靈樞》第一篇

曰﹕五臟五兪﹐五五二十五腧﹔六腑六腧﹐六六三十六腧。經脈十二﹐絡脈十五﹐凡二十七气﹐所行皆井滎兪經合之所系﹐而所主病各不同。井主心下滿﹐肝木病也。足厥陰之支﹐肝別貫膈﹐上注肺﹐故井主心下滿。滎主身熱﹐心火病也。兪主體重節痛﹐脾土病也。經主喘咳寒熱﹐肺金病也。合主逆气而泄﹐腎水病也。】

七十四難曰﹕經言春刺井﹐夏刺滎﹐季夏刺兪﹐秋刺經﹐冬刺合者﹐何謂也﹖然。春刺井者﹐邪在肝﹔夏刺滎者﹐邪在心﹔季夏刺兪者﹐邪在脾﹔秋刺經者﹐邪在肺﹔冬刺合者﹐邪在腎。

【注滎兪之系四時者﹐以其邪各有所在也。】

其肝心脾肺腎而系於春夏秋冬者﹐何也﹖然。五臟一病﹐輒有五也。假令肝病﹐色靑者肝也﹐臊臭者肝也﹐喜酸者肝也﹐喜呼者肝也﹐喜泣者肝也。其病眾多﹐不可盡言也。四時有數﹐而並系於春夏秋冬者也。鍼之要妙﹐在於秋毫者也。

【注五臟一病﹐不止於五﹐其病尢眾多也。𨿽其眾多﹐而四時有數﹐故病系於春夏秋冬及井滎兪經合之屬也。用鍼者﹐必精察之﹗】

七十五難曰﹕經言東方實﹐西方虛﹐瀉南方﹐補北方﹐何謂也﹖然。金木水火土﹐當更相平。東方木也﹐西方金也。木欲實﹐金當平之﹔火欲實﹐水當平之﹔土欲實﹐木當平之﹔金欲實﹐火當平之﹔水欲實﹐土當平之。東方肝也﹐則知肝實﹔西方肺也﹐則知肺虛。瀉南方火﹐補北方水。南方火﹐火者木之子也﹔北方水﹐水者木之母也。水勝火﹐子能令母實﹐母能令子虛。故瀉火補水﹐欲令金不得平木也。經曰﹕不能治其虛﹐何問其餘﹖此之謂也。

【注金不得平木﹐不字疑衍。東方實﹐西方虛﹐瀉南方﹐補北方者﹐木金水火欲更相平也。木火土金水之欲實﹐五行之貪勝而務權也﹔金木水火土之相平﹐以五行所勝而制其貪也。經曰﹕一臟不平﹐所勝平之。東方肝也﹐西方肺也﹐東方實則知西方虛矣。若西方不虛﹐則東方安得而過於實耶﹖或瀉﹐或補﹐要亦抑其甚而濟其不足﹐損過就中之道也。水能勝火﹐子能令母實﹐母能令子虛。瀉南方火者﹐奪子之气﹐使食母之有餘﹔補北方水者﹐益子之气﹐使不食於母也。如此﹐則過者退而抑者進﹐金得平其木﹐而東西二方無復偏勝偏虧之患矣。越人之意﹐大抵謂東方過於實﹐而西方之气不足﹐故瀉火以抑其木﹐補水以濟其金﹐是乃使金得與木相停。故曰﹕欲令金得平木也。】

七十七難曰﹕經言上工治未病﹐中工治已病者﹐何謂也﹖然。所謂治未病者﹐見肝之病則知肝當傳之與脾﹐故先實其脾气﹐無令得受肝之邪﹐故曰治未病焉。中工者見肝之病﹐不曉相傳﹐但一心治肝﹐故曰治已病也。

【注見肝之病﹐先實其脾﹐使邪無所入﹐治未病也﹐是爲上工。見肝之病一心治肝﹐治已病也﹐是爲中工。《靈樞》五十五篇曰﹕上工刺其未生者也﹐其次刺其未盛者也﹐其次刺其已衰者也。下工刺其方襲者也﹐與其形之盛者也﹐與其病之與脈相逆者也。故曰﹕方其盛也﹐勿敢毀傷。刺其已衰﹐事必大昌。】

八十一難曰﹕經言無實實虛虛﹐損不足而益有餘﹐是寸口脈耶﹖將病自有虛實耶﹖其損益柰何﹖然。是病非謂寸口脈也﹐謂病自有虛實也。假令肝實而肺虛﹐肝者木也﹐肺者金也﹐金木當更相平﹐當知金平木。假令肺實而肝虛﹐微少气﹐用鍼不補其肝﹐而反重實其肺﹐故曰實實虛虛﹐損不足而益有餘。此者中工之所害也。

【注是病字非誤卽衍。肝實肺虛﹐金當平木﹐如七十五難之說。若肺實肝虛﹐則當抑金而扶木也。用鍼者乃不補其肝而反重實其肺﹐此所謂實其實而虛其虛﹐損不足而益有餘﹐殺人必矣。】

金匱要略【漢張機】

臟腑傳乘治法

問曰﹕上工治未病﹐何也﹖師曰﹕夫治未病者﹐見肝之病﹐知肝傳脾﹐當先實脾﹐四季脾王不受邪﹐卽勿補之。中工不曉相傳﹐見肝之病﹐不解實脾﹐惟治肝也。夫肝之病﹐補用酸﹐助用焦苦﹐益用甘味之藥調之。酸入肝﹐焦苦入心﹐甘入脾。脾能傷腎﹐腎气微弱則水不行﹐水不行則心火气盛﹐則傷肺﹐肺被傷則金气不行﹐金气不行則肝气盛﹐則肝自愈。此治肝補脾之要妙也。肝虛則用此法﹐實則不在用之。經曰﹕虛虛實實﹐補不足﹐損有餘﹐是其義也。余髒準此。

師曰﹕五臟病﹐各有得者愈﹔五臟病各有所惡﹐各隨其所不喜者爲病。病者素不應食而反暴思之﹐必發熱也。夫諸病在髒﹐欲攻之﹐當隨其所得而攻之﹐如渴者與豬苓湯。餘皆仿此。

傷寒論【漢張機】

辧在髒在腑並治法

寸口脈浮爲在表﹐沈爲在裏﹔數爲在腑﹐遲爲在髒。假令脈遲﹐此爲在髒也。

脈浮而大﹐心下反鞕﹐有熱﹐屬髒者攻之﹐不令發汗﹔屬腑者﹐不令溲數﹐溲數則大便鞕。汗多則熱愈﹐汗少則便難。脈遲尙未可攻。

五臟絕候

又未知何髒先受其災。若汗出發潤﹐喘而不休者﹐此爲肺先絕也﹔陽反獨畱﹐形體如煙燻﹐直視搖頭者﹐此爲心絕也﹔唇吻反靑﹐四肢漐習者﹐此爲肝絕也﹔環口黧黑﹐柔汗發黃者﹐此爲脾絕也﹔溲便遺失﹐狂言﹐目反直視者﹐此爲腎絕也。

乘腑乘髒

問曰﹕何以知乘腑﹖何以知乘髒﹖師曰﹕諸陽浮數爲乘腑﹐諸陰遲濇爲乘髒也。

中藏經【漢華佗】

腑病水法有六

病起於六腑者﹐陽之系也﹐陽之發也﹔或上或下﹐或內或外﹐或反在其中﹐行之極也。有能歌笑者﹐有能悲泣者﹐有能奔走者﹐有能呻吟者﹐有自委曲者﹐有自髙賢者﹐有寤而不寐者﹐有不能言而聲昧者﹐各各不同﹐皆生於六腑也。喜其通者﹐因以通之﹔喜其塞者﹐因以塞之﹔喜其水者﹐以水濟之﹔喜其冰者﹐以冰助之。病者之樂喜好勿違背﹐亦不可彊抑之也。如此從隨﹐則十生其十﹐百生其百﹐疾無不愈耳。

髒病火法有六

病起於五臟者﹐皆爲陰之所屬。其法也﹐或偏枯﹐或痿厥﹐或外寒而內熱﹐或外熱而內寒﹐或心腹脹滿﹐或手攣拳﹐或口眼不正﹐或皮膚不仁﹐或行步艱難﹐或身體彊硬﹐或吐瀉不息﹐或疼痛未寧﹐或暴無語﹐或久無音﹐綿綿默默﹐狀若死人﹐如斯之候﹐備出於陰。陰之盛也﹐陽必不足﹔陽之盛也﹐陰必不盈。前論云陽不足則助之以火﹐精陰不足則濟之以水母者﹐是也。故喜其汗者汗之﹐喜其溫者溫之﹐喜其熱者熱之﹐喜其火者火之﹐喜其湯者湯之。喜其汗溫熱火湯﹐亦在其宜﹐又勿彊之。如是﹐則萬全其萬。水火之法﹐眞陰陽也。治救之道﹐當詳明矣。

論五臟六腑寒熱虛實生死順逆之法

夫人有五臟六腑虛實寒熱﹐生死順逆﹐皆見於形證脈气﹐若非診察﹐無由識也。虛則補之﹐實則瀉之﹐寒則溫之﹐熱則涼之﹐不虛不實以經調之﹐此良醫之大法。

臟腑虛實論

病有髒虛髒實﹐腑虛腑實。狀各不同﹐宜深消息。

腸鳴气走﹐足冷手寒﹐食不入胃﹐吐逆無時﹐皮毛憔悴﹐肌肉皺皴﹐耳目昏塞﹐語聲破散﹐行步喘促﹐精神不收﹐此五臟之虛也。診其脈舉指而滑﹐按之而微﹐看在何部以斷其髒。按之沈小微弱短濇軟濡﹐俱爲髒虛也。飲食過多﹐大小便難﹐胸膈滿悶﹐肢節疼痛﹐身體沈重﹐頭目悶眩﹐唇口腫脹﹐咽喉閉塞﹐腸中气急﹐皮肉不仁﹐暴生喘乏﹐偶作寒熱﹐瘡瘍並起﹐悲喜時來﹐或自痿弱﹐或自髙彊﹐气不舒暢﹐血不流通﹐此五臟之實也。診其脈﹐舉按俱盛者實也﹐又長浮數疾﹐洪緊弦大﹐俱曰實也﹐看在何經而斷其髒也。

頭疼目赤﹐皮熱骨寒﹐手足舒緩﹐血气壅塞﹐丹癅更生﹐咽喉腫痛﹐輕按之痛﹐重按之快﹐食欲如故﹐曰腑實也。診其脈浮而實大者是也。

皮膚搔癢﹐肌肉﹝月眞﹞脹﹐食飲不化﹐大便滑而不止﹐診其脈輕手按之得滑﹐重手按之得平﹐此乃腑虛也﹐看在何經而正其時也。

千金方【唐孫思邈】

臟腑論

夫人稟天地而生﹐故內有五臟﹑六腑﹑精气﹑骨髓﹑筋脈﹐外有四肢﹑九竅﹑皮毛﹑齒爪﹑咽喉﹑唇舌﹑肛門﹑胞囊﹐以此總而成軀。故將息得理﹐則百脈安和﹔役用非宜﹐卽爲五勞七傷六極之患。有方可救﹐𨿽病無他﹔無法可憑﹐奄然永往。所以備述五臟六腑血脈根源﹐循環流注﹐與九竅應會處﹔並論五臟六腑輕重﹑大小﹑長短﹑闊狹﹐受盛多少﹐仍列對治方法﹐丸散酒煎湯膏摩熨及鍼灸孔穴﹐並窮於此。凡畱心醫術者﹐可考而行之。其冷熱虛實風气﹐凖藥性而用之﹐則內外百屙無所逃矣。凡五臟在天爲五星﹐在方爲五嶽﹐在時爲五行﹐在人爲五臟。五臟者﹐精神魂魄意也。論陰陽﹐察虛實﹐知病源﹐用補瀉﹐應稟三百六十五節三百六十五節原作「三十六骨節」﹐據《千金》卷十一肝臟脈論攺。﹐終會通十二經焉。

診五臟六腑气絕證候

病人肝絕八日死﹐何以知之﹖面靑﹐但欲伏眠﹐目視而不見﹐人汗出如水不止。病人膽絕七日死﹐何以知之﹖眉爲之傾。病人筋絕九日死﹐何以知之﹖手足爪甲靑﹐呼罵不休。病人心絕一日死﹐何以知之﹖肩息回視立死。病人腸絕六日死﹐何以知之﹖發直如幹麻﹐不得屈伸﹐自汗不止。病人脾絕十二日死﹐何以知之﹖口冷足腫﹐腹熱臚脹﹐泄利不覺﹐出無時度。病人胃絕五日死﹐何以知之﹖脊痛腰中重﹐不可反復。病人肉絕六日死﹐何以知之﹖耳幹﹐舌皆腫﹐溺血﹐大便赤泄。病人肺絕三日死﹐何以知之﹖口張﹐但气出而不還。病人大腸絕不治﹐何以知之﹖泄利無度﹐利絕則死。病人腎絕四日死﹐何以知之﹖齒爲暴枯﹐面爲正黑﹐目中黃色﹐腰中欲折﹐白汗出如流水。病人骨絕齒黃落十日死。諸浮脈無根者皆死。已上五臟六腑爲根也。

五臟六腑變化旁通訣

凡五臟六腑﹐變化無窮﹐散則諸經﹐其事隱沒﹐難得具知。今纂集相附以爲旁通﹐令學者少畱意推尋﹐造次可見矣。

五臟

腎【水一】心【火二】肝【木三】肺【金四】脾【土五】

六腑

膀胱小腸膽大腸胃三焦

五臟經

足少陰手少陰足厥陰手太陰足太陰

六腑經

足太陽手太陽足少陽手陽明足陽明手少陽

五臟脈

沈濡洪盛弦長浮短緩大

五臟斤兩

一斤二兩【又云一斤一兩】十二兩【三毛七孔】四斤四兩【左三葉右四葉】三斤三兩【六葉兩耳】二斤三兩

六腑斤兩

九兩二銖二斤十四兩三兩三銖二斤十二兩二斤十四兩

六腑丈尺

廣七寸【又云九寸】長二丈四尺【廣二寸四分】二寸四分原作「一寸四分」﹐按《千金》卷二十九五臟六腑旁通訣攺。三寸三分一丈二尺【廣六寸】大一尺五寸

六腑所受

九升二合【又云九升九合】二斗四升一合【《難經》作三合】三合原作「二合」﹐據《難經》四十二難攺。一斗二升三斗五升

五臟官

後宮列女帝王上將軍【又爲郎官】尙書【又爲上將軍】諫議大夫

六腑官

水曹掾監倉吏將軍決曹吏監倉掾內嗇吏

五臟腧

十四椎五椎九椎三椎十一椎

六腑腧

十九椎十八椎十椎十六椎十二椎十三椎

五臟募

京門巨闕期門中府章門

六腑募

中極關元日月天樞中脘石門

五臟脈出

出湧泉中衝【此心包絡經﹐心經出少衝】大惇少商隱白隱白原本「隱白」下有「此心包絡經出少陽」﹐據《千金要方》刪除。

流然谷勞宮【心經流少府】行間魚際大都

注太溪大陵【心經注神門】太衝太淵太白

過水泉內關【心經過通裏】中封列缺公孫

行伏澑間使

六腑脈出

出至陰少澤竅陰商陽厲兌關衝【此三焦經出入】

流通谷前谷俠溪二間內庭液門

注束骨後溪臨泣三間陷谷中渚

過京骨腕骨丘墟

合谷衝陽陽池

行昆侖陽谷陽輔

陽溪解溪支溝

入委中小海陽陵泉曲池三里天井

五竅

耳【二陰】舌【口】目

鼻唇

五養

骨【積】血【脈】筋

皮毛

五液

唾汗

淚涕

涎

五聲

呻【噫】言

呼哭

歌

六气

呬吹

呼呵

噓唏

五神

志【精】神【性又作脈神】血【魂】气【魄】意【智又作營意】

五有餘病

脹滿笑不止怒

喘喝仰息經溲不利

五不足病

厥逆憂【一作悲】恐

息利少气四肢不用

六情

惡哀怵慮【一作惠好】好喜【一作直喜】威怒樂愚

貪狠廉貞寬大公正陰賊姦邪

八性

欲忌友愛慈【惠悲】气【正】公私【怨】

五常

智【謹】禮【哲】仁【肅】義【義】信【聖】

五事

聽【聰】視【明】貌【恭】言【從】思【睿】

五咎

急豫

狂僭

蒙

五音

吟詠肆呼諷

唱歌

五聲

羽【四十八絲】徵【五十四絲】角【六十四絲】商【七十二絲】宮【八十一絲】

五色

黑赤

靑白

黃

五味

鹹苦

酸辛

甘

五臭

腐焦

膻【臊】腥

香

五宜【子來扶母】

酸甘

苦鹹

辛

五惡【味之惡】

甘鹹

辛苦

酸

五惡【气之惡】

燥熱

風寒

濕

五數

一【六】二【七】三【八】四【九】五【十】

五行

水火

木金

土

五時

冬夏

春秋

季夏

五形【《外臺》云﹕外應五行之形﹐內法五形之象】

曲兌

直屈

圓

五畜

豕【《外臺》云豕鼠】羊【《外臺》云蛇馬】雞【《外臺》云虎兔】犬【《外臺》云猴雞】牛【《外臺》雲龍羊犬牛】

五穀

大豆麥

麻稻【黃黍】稷

五果

栗杏

李桃

棗

五菜

藿薤

韭蔥

葵

假令人腎﹑心﹑肝﹑肺﹑脾爲髒﹐則膀胱﹑小腸﹑膽﹑大腸﹑胃爲腑。足少陰爲腎經﹐足太陽爲膀胱經﹐下至五臟﹑五果﹑五菜皆爾﹐觸類長之也。餘皆仿此。

河間六書【金劉完素】

五臟六腑應五運六气

五臟六腑﹐應五運六气﹐凡病微則當其本化﹐甚則兼其鬼賊之化﹐亢則害承乃制﹐微則是其本經。本﹐髒之本﹔化﹐造化之化也。病甚﹐則如金衰不能化木﹐木則生火﹐木火者﹐皆陽也﹐故風火多兼化﹐則風熱相搏﹐賊其金也。

臟腑之气﹐應乎三陰三陽﹐實則行乎本化之气﹐瀉之﹔衰則行其勝己之气﹐瀉之是爲殺其鬼也。

東垣十書【元李杲】

五臟之气交變論

五臟別論云﹕五气入鼻﹐藏於心肺。《難經》曰﹕肺主鼻﹐鼻和則知香臭。潔古云﹕視聽明則淸涼﹐香臭辧而溫暖。此內受天之气﹐而外利於九竅也。夫三焦之竅開於喉﹐出於鼻﹐鼻乃肺之竅。此體也。其聞香臭者﹐用也。心主五臭﹐捨於鼻﹐蓋九竅之用﹐皆稟長生焉。夫心長生於酉﹐酉者肺﹐故知鼻爲心之所用而聞香臭也。耳者上通天气﹐腎之竅也﹐乃腎之體而爲肺之用。蓋肺長生於子﹐子乃腎之舍﹐而肺居其中而能聽音聲也。一說﹕聲者天之陽﹐音者天之陰﹐在地爲五律﹐在人爲喉之竅﹐在口乃三焦之用﹐肺與心合而爲言出於口也。此口心之竅開於舌爲體﹐三焦於肺爲用﹐又不可不知也。肝之竅通於目﹐離爲火﹐能耀光而見物﹐故分別五色也。肝爲之舍﹐腎主藏精﹐鼻通气於心肺﹐故曰主百脈而行陽道。經云脫气者目盲﹐脫精者耳聾﹐心肺有病而鼻爲之不利﹐此明耳目口鼻爲淸气所奉於天﹐而心勞胃損﹐則受邪也。

六腑者﹐六陽也。五臟者﹐五陰也。肺開竅於鼻﹐心開竅於舌﹐脾開竅於口﹐肝開竅於目﹐腎開竅於耳﹐是五陰也。又有厥陰與督脈會於巓﹐是六陰也。耳者腎也﹐復能聽聲﹐聲爲金﹐是耳中有肺也。鼻者肺也﹐復能聞臭﹐是鼻中有心也。舌者心也﹐復能知味﹐是舌中有脾也。目有五輪﹐通貫五臟。口爲脾﹐脾爲坤土﹐主靜而不動﹐故無所兼。言耳鼻舌各兼一﹐目兼四﹐此與督脈共計十三陰也。腦爲諸體體疑作「髓」。之會﹐卽海也﹐腎主之﹐是爲十四陰矣。

其用在下﹐膽﹑胃﹑膀胱﹑大腸﹑小腸。天﹐六腑﹐气表﹐其體在上﹐其用在下。

其用在上﹐兩目﹑兩耳﹑鼻﹑口﹑舌。地﹐五臟﹐血裏﹐其體在下﹐其用在上。

問臟腑有幾

答曰﹕肝﹑心﹑脾﹑肺﹑腎兼包絡﹐一名命門﹐爲六髒。膽﹑小腸﹑胃﹑大腸﹑膀胱﹑兼三焦爲六腑﹐計之十二矣﹐故包則爲一腑矣﹐是爲十三矣。經曰﹕包移熱於膀胱﹐則癃溺血。又云﹕包痺者﹐少腹膀胱按之內痛者﹐若沃以湯。注云﹕膀胱﹐包內居之內外二境。圖云﹕膀胱者﹐包之室也﹐以是知爲十三臟腑矣。

假令脾肺虛﹐則補其母﹐謂肺病而補其脾也﹐則腎自平矣。假令脾肺實則瀉其子﹐謂脾病而瀉其肺也﹐則心自平矣。《難經》云﹕從前來者爲實邪﹐從後來者爲虛邪﹐從所不勝來者爲賊邪﹐從所勝來者爲微邪﹐自病者爲正邪。

假令心病﹐中風得之爲虛邪﹐傷暑得之爲正邪﹐飲食勞倦得之爲實邪﹐傷寒得之爲微邪﹐中濕得之爲賊邪。

假令心病得脾脈﹐土在火之分也。克火之水退而不敢至﹐火獨王於南方﹐是從前來者爲實邪也。前後虛實圖﹝缺圖﹞

假令心病得肝脈﹐木在火之分也。土退而不敢至﹐土退而不至﹐則克火之水隨木而至﹐是從後來者爲虛邪也。

假令脾肺虛﹐脾母能令肺子虛也。用理中湯﹐非補脾也﹐脾中補肺也。故曰﹐虛則補其母。以其脾爲生肺之本也﹐則用人參﹑白朮之類。故經曰﹕滋苗者﹐必固其根。此之謂也。

假令脾肺實﹐肺子能令脾母實也。用瀉黃散﹐非瀉脾也﹐脾中瀉肺也。故曰﹐實則瀉其子。以其脾爲生肺之上源﹐則用梔子﹑石膏之類。故經曰﹕伐下者﹐必枯其上。此之謂也。

臟腑標木陰陽論

天陽無圓﹐气上外升生浮﹐晝動輕﹐燥六腑。

地陰有方﹐血下內降殺沈﹐夜靜重﹐濕五臟。

夫治病者﹐當知標本。以身論之﹐則外爲標﹐內爲本﹔陽爲標﹐陰爲本。故六腑屬陽爲標﹐五臟屬陰爲本﹐此臟腑之標本也。又臟腑在內爲本﹐各臟腑之經絡在外爲標﹐此臟腑經絡之標本也。更人身之臟腑﹑陰陽﹑气血﹑經絡﹐各有標本也。以病論之﹐先受病爲本﹐後傳流病爲標。凡治者必先治其本﹐後治其標。若先治其標﹐後治其本﹐邪气滋甚﹐其病益蓄。若先治其本﹐後治其標﹐𨿽病有數十證皆去矣。謂如先生輕病﹐後滋生重病﹐亦先治輕病後治重病﹐如是則邪气乃伏﹐蓋先治本故也。若有中滿﹐無問標本﹐先治中滿﹐謂其急也。若中滿後有大小便不利﹐亦無問標本﹐先利大小便﹐次治中滿﹐謂尢急也。除大小便不利及中滿三者之外﹐皆治其本﹐不可不愼也。從前來者謂實邪﹐從後來者謂虛邪﹐此子能令母實﹐母能令子虛是也。治法云﹕虛則補其母﹐實則瀉其子。假令肝受心火之邪﹐是從前來者爲實邪﹐皆瀉其子火也。然非直瀉其火﹐十二經中各有金木水火土﹐當木之分﹐瀉其火也。故標本論云﹕本而標之﹐先治其本﹐後治其標。旣肝受火邪﹐先於肝經五穴中瀉榮火行間穴是也﹔後治其標者﹐於心經五穴內瀉榮火少府穴是也。以藥論之﹐入肝經藥爲之引﹐用瀉心火藥爲君﹐是治實邪之病也。假令肝受腎邪﹐是從後來者爲虛邪﹐虛邪則當補其母。故標本論云﹕標而本之﹐先治其標﹐後治其本。旣受水邪﹐當先於腎經湧泉穴中補水﹐是先治其標﹔後於肝經曲泉穴中瀉水﹐是後治其本﹐此先治其標者﹐推其至理﹐亦是先治其本也。以藥論之﹐入腎經藥爲引﹐用補肝經藥爲君是也。

五方之正气味

東方甲風乙木﹐其气溫﹐其味甘﹐在人以肝膽應之。

南方丙熱丁火﹐其气熱﹐其味辛﹐在人以心小腸三焦包絡應之。

中央戊濕﹐其本气平﹐其兼气溫涼寒熱﹐在人以胃應之。

中央己土﹐其本味鹹﹐其兼味辛甘酸苦﹐在人以脾應之。

西方庚燥辛金﹐其气涼﹐其味酸﹐在人以肺大腸應之。

北方壬寒癸水﹐其气寒﹐其味苦﹐在人以腎膀胱應之。

臟腑瀉火藥

黃連瀉心火。木通瀉小腸火。黃芩瀉肺火﹐梔子佐之。黃芩瀉大腸火。柴胡瀉肝火﹐黃連佐之。柴胡瀉膽火﹐亦以黃連佐之。白芍藥瀉脾火。石膏瀉胃火。知母瀉腎火。黃蘗瀉膀胱火。柴胡瀉三焦火﹐黃芩佐之。

以上諸藥﹐各瀉其火﹐不惟止能如此﹐更有治病合爲君﹑合爲臣處。詳其所宜而用﹐勿執一也。

用藥升降浮沈補瀉法

肝膽味辛﹐補酸﹐瀉气﹐溫補涼瀉。肝膽之經﹐前後寒熱不同﹐逆順互換﹐入求責法。

心小腸味鹹﹐補甘﹐瀉气﹐熱補寒瀉。三焦命門補瀉同。

脾胃味甘﹐補苦﹐瀉气﹐溫涼寒熱補瀉﹐各從其宜﹐逆從互換﹐入求責法。

肺大腸味酸﹐補辛﹐瀉气﹐涼補溫瀉。

腎膀胱味苦﹐補鹹﹐瀉气﹐寒補熱瀉。

五臟更相平也﹐一臟不平﹐所勝平之﹐此之謂也。故云安谷則昌﹐絕谷則亡。水去則榮散﹐谷消則衛亡﹐榮散衛亡﹐神無所居。又仲景雲﹕水入於經﹐其血乃成﹔谷入於胃﹐脈道乃行。故血不可不養﹐衛不可不溫。血溫衛和﹐榮衛將行﹐常有天命矣。

醫學正傳【明虞摶】

五臟病傳

或問《難經》五十三難曰﹕經言七傳者死﹐間髒者生。然。七傳者傳其所勝也﹐間髒者傳其子也。何以言之﹖假令心病傳肺﹐肺病傳肝﹐肝病傳脾﹐脾病傳腎﹐腎病傳心﹐一臟不再傷﹐故言七傳者死也。間髒者﹐傳其所生也。假令心傳脾﹐脾傳肺﹐肺傳腎﹐腎傳肝﹐肝傳心﹐是子母相傳﹐周而復始﹐如環無端﹐故言生也。夫經文所謂七傳者﹐據其數止六傳而已。謂一臟不再傷﹐按其數乃有四髒不再受傷。且其間髒之理未聞有發明之旨﹐釋者止是隨文解義而已﹐請明辧以釋吾疑﹐可乎﹖曰﹕夫此條言虛勞之證也。其所謂七傳者﹐心病上必脫腎病傳心一句。其一臟不再傷﹐當作三髒不再傷。皆傳寫之誤耳。蓋虛勞之證必始於腎經﹐五臟從相克而逆傳已盡﹐又復傳於腎與心﹐則水絕滅而火大旺﹐故死而不復再傳彼之三髒矣。其有從相生而順傳者﹐蓋腎水欲傳心火﹐卻被肝木乘間﹐而遂傳肝木﹐然後傳心火﹐次第由順行而及於彼之三髒﹐而有生生不息之義﹐故曰間髒者生。

醫學綱目【明樓英】

五臟病傳

《靈樞》標本病傳篇﹕夫病傳者云云﹐謂之大气入髒﹐蓋傳之急者也。王注云﹕有緩傳者﹐有急傳者。緩者或一歲二歲三歲而死﹐其次或三月六月而死﹐急者或一日二日三日四日或五六日而死﹐則此類也。王氏此言﹐甚得推廣經意﹐然不能驗日數者﹐但驗病之以傳。如心先病心痛﹐次傳於肺﹐或咳或喘﹔次傳於肝﹐或脇痛﹐或頭眩﹔次傳於脾胃﹐或閉塞不通﹐或身痛體重﹐或脹或泄﹔次傳於腎﹑膀胱﹐或少腹腰脊痛脛酸﹐或背膂筋痛小便閉。如此必死﹐累驗有準。鄰人趙氏始肝病脇痛﹐半載﹐次傳之脾﹐腹脹而死。又卜叔英嫂氏始肺病咳喘﹐次傳之肝﹐頭眩不寐﹐次傳之脾﹐腹脹而死。又楊白鹿師始脾病腹痛﹐次傳之膀胱﹐小便淋閉﹐次傳之心﹐胸膈痛﹐通身靑脈而死矣。蓋心主血脈故也。

《難經》五十三難云﹕經言七傳者死。經言謂《素問》《靈樞》二經之病傳論所言也。七傳當作次傳﹐次傳者死﹐卽《素》《靈》二經病傳論言諸病以次相傳﹐皆有死期不可刺者是也。心火傳所勝之肺金﹐肺金傳所勝之肝木﹐故曰傳其所勝也。間髒者生﹐卽《素》《靈》二經病傳論言間一臟及至三四髒乃可刺者是也。蓋心病本傳肺﹐肺本傳肝﹐肝本傳脾﹐今心病間肺一臟傳肝﹐或間肺肝二髒傳脾﹐肝木生心火﹐心火生脾土﹐故曰傳其所生也。《難經》諸證﹐惟呂廣釋七傳爲次傳﹐爲得經旨。

薛氏醫案【明薛己】

求五臟病

經云﹕治病必求其本﹐本於四時五臟之根也。故潔古云﹕五臟子母虛實﹐鬼邪微正﹐若不達其意旨﹐不易得而入焉。徐用誠云﹕凡心臟得病﹐必先調其肝腎二髒。腎者﹐心之鬼。肝气通則心气和﹐肝气滯則心气乏﹐此心病先求於肝﹐淸其源也。五臟受病﹐必傳其所勝﹐水能勝火﹐則腎之受邪﹐必傳之心﹐故先治其腎﹐逐其邪也。故有退腎邪﹑益肝气兩方。或診其脈﹐肝腎兩髒俱和而心自主疾﹐然後察其心家虛實治之。

醫學入門【明李梴】

臟腑不可不知

髒者﹐藏平也﹐藏諸神而精气流通也。腑者﹐府庫也﹐出納轉輸之謂也。臟腑﹐兄弟也﹐同气而異形耳。觀《素問》《難經》所論臟腑﹐分陰分陽﹐而脾胃乃人身中之太極矣乎。至於气血多少﹐體用上下﹐亦不可不知。詩曰﹕多血多气經須記﹐手經大腸足經胃。多气少血有六經﹐三焦膽腎心脾肺。多血少气心胞絡﹐膀胱小腸肝所異。

內景全圖

見圖

醫宗必讀【明李中梓】

五臟苦欲補瀉論

夫五臟之苦欲補瀉﹐乃用藥第一義也﹐不明乎此﹐不足以言醫。如肝苦急﹐急食甘以緩之。肝欲散﹐急食辛以散之﹐以辛補之﹐以酸瀉之﹐虛則補之。

【注肝爲將軍之官﹐其性猛銳﹐急則有摧折之意﹐用甘艸以緩之﹐卽寬解慰安之義也。扶蘇條達﹐木之象也。用川芎之辛以散之﹐而解其束縛。然辛𨿽主散﹐遂其所欲﹐卽名爲補。如太過則制之﹐勿使逾分。酸可以收﹐故云瀉﹐芍藥之屬。虛補﹐陳皮﹑生薑之屬。】

脾苦濕﹐急食苦以燥之﹐脾欲緩﹐急食甘以緩之﹐以甘補之﹐以苦瀉之﹐虛則補之。

【注脾爲倉廩之官﹐屬土﹐喜燥。濕則不能健運﹐白朮之燥﹐遂其性之所喜也。稼穡作甘﹐甘主緩﹐是其本性也。脾喜健運﹐補之气旺則行﹐人參是也。濕土主長夏之令﹐溫熱太過﹐脾斯困矣﹐急以黃連之苦瀉之。甘艸益气﹐大棗益血﹐俱甘入脾。】

肺苦气上逆﹐急食苦以瀉之。肺欲收﹐急食酸以收之﹐以辛瀉之﹐以酸補之﹐虛則補之。

【注肺爲華蓋之髒﹐相傅之官﹐藏魄而主气者也。气常則順﹐气變則逆﹐逆則違其性矣﹐宜黃芩苦以泄之。肺主上焦﹐其政斂肅﹐故喜收﹐宜白芍之酸以收之。金受火制﹐急食辛以瀉之﹐桑白皮是也。不斂則气無管束﹐肺失其職矣﹐宜五味子補之。蓋酸味遂其收斂之性﹐以淸肅乎上焦也。】

腎苦燥﹐急食辛以潤之。腎欲堅﹐急食苦以堅之﹐以苦補之﹐虛則補之。

【注腎爲作彊之官﹐藏精﹐爲水髒﹐主五液﹐其性本潤﹐是故惡燥﹐宜知母之辛以潤之。腎非堅無以稱作彊之職﹐四气遇濕熱則軟﹐遇寒冷卽堅﹐五味得鹹則軟﹐得苦卽堅﹐故宜黃蘗﹔然堅卽補也﹐宜地黃之微苦。藏精之髒﹐苦固能堅﹐然非益精﹐無以爲補﹐宜地黃﹑山茱萸。】

夫五臟者﹐違其性則苦﹐遂其性則欲。本髒所惡﹐卽名爲瀉﹔本髒所欲﹐卽名爲補。苦欲旣明﹐而五味詳審。水曰潤下﹐潤下作咸﹔火曰炎上﹐炎上作苦﹔木曰曲直﹐曲直作酸﹔金曰從革﹐從革作辛﹔土爰稼穡﹐稼穡作甘。苦者直行而瀉﹐辛者橫行而散﹐酸者束而收斂﹐咸者止而軟堅﹐甘則可上可下。土位居中而兼五行﹐淡則五臟無歸﹐專入太陽而利小便。善用藥者不廢準繩﹐亦不囿於準繩。如熱應寒療﹐投寒而火熱反生﹔寒應熱治﹐進熱而沈寒轉盛﹐此喜攻增气之害也。治寒有法﹐當益心陽﹔治熱有權﹐宜滋腎水﹐此求本化源之妙也。益心之陽﹐寒亦通行﹔彊腎之陰﹐熱之猶可﹐此變化通神之法也。知此數者﹐其於苦欲補瀉﹐無膠固之失矣。

古今醫統【明徐春甫】

瀉南方補北方論

七十五難曰﹕經言東方實﹐西方虛﹐瀉南方﹐補北方﹐何謂也﹖然。金木水火土﹐更當相平。東方木也﹐西方金也。木欲實﹐金當平之﹔火欲實﹐水當平之﹔土欲實﹐木當平之﹔金欲實﹐火當平之﹔水欲實﹐土當平之。東方者肝也﹐則知肝實﹔西方者肺也﹐則知肺虛。瀉南方火﹐補北方水﹐火者木之子﹐水者木之母也。水勝火﹐子能令母實﹐母能令子虛。故瀉火補水﹐欲令金不得平木也。經曰﹕不能治其虛﹐何問其餘﹖此之謂也。予每嘆越人之得經旨而悼後人之失經旨也。先哲有言﹕凡讀書不可先看注解﹐且將經文反復而詳味之﹐待自家有新主意﹐然後卻以注解參校﹐庶乎經意昭然﹐而不爲他說所蔽。若先看注解﹐則被其說橫吾胸中﹐自家竟無心意矣。予平生佩服此訓﹐所益甚多。如《難經》此言﹐周備純至﹐足以爲萬世法﹐後人紛紛之論﹐其可憑乎﹖夫實則瀉之﹐虛則補之﹐常道也﹔實則瀉其子﹐虛則補其母﹐亦常道也﹐人皆知之。今肝實肺虛﹐乃不瀉肝而瀉心﹐此亦人知之﹔至不補肺補脾而補腎﹐此則人不能知﹐惟越人知之耳。夫子能令母實﹐母能令子虛﹐以常情觀之﹐則曰心火實﹐致肝木亦實﹐此子能令母實也。脾土虛﹐致肺金亦虛﹐此母能令子虛也。心火實乃由自旺﹐脾土虛乃由肝木﹐制之法當瀉心補脾﹐則肝肺皆平矣。越人則不然﹐其子能令母實﹐子謂火﹐母謂木﹐固與常情無異﹔其母能令子虛﹐母謂水﹐子謂木﹐則與常情不同矣。故曰﹐水者木之母也﹐子能令母實一句﹐言病因也﹔母能令子虛一句﹐言治法也。其意蓋曰﹕火爲木之子﹐子助其母使之過分而爲病矣﹐今將何以處之﹖惟有補水瀉火之治而已。夫補水者何謂也﹖蓋水爲木之母﹐若補水之虛﹐則力可勝火﹐火勢退而木勢亦退﹐此則母能虛子之義﹐所謂不治之治也。若曰不然﹐則母能令子虛一句﹐將歸之於肺脾乎﹖旣歸於肺脾﹐今何不補脾乎﹖夫五行之道﹐其所畏者﹐畏所克耳。今火太旺﹐水大虧﹐火何畏乎﹖惟其無畏﹐故愈旺而莫能制﹐自非滋水以求勝之﹐孰能勝也﹖水勝火三字﹐此越人寓意處﹐當細觀之﹐勿輕忽也。𨿽瀉水補火並言﹐然其要又在於補水耳。後人乃曰獨瀉火而不用補水﹐又曰瀉火則是補水﹐得不大違越人與經之意乎﹖若果不用補水﹐經必不言補北方﹐越人必不言補水矣。𨿽然﹐水不虛而火獨暴旺者﹐固不必補水亦可也。若先因水虛而致火旺者﹐不補水可乎﹖水虛火旺而不補水﹐則藥至暫息﹐藥過而復作﹐將積年累月無有窮也。安能絕其根哉﹖𨿽苦寒之藥﹐通爲抑陽扶陰﹐不過瀉火邪而已﹐終非腎臟本藥不能以滋養北方之眞陰也。欲益其陰﹐非地黃﹑黃柏之屬不可也。且夫肝之實也﹐其因有二﹕心助肝﹐肝實之一因也﹔肺不能制肝﹐肝實之二因也。肺之虛也﹐其因亦有二﹕心克肺﹐肺虛之一因也﹔脾受肝克而不能生肺﹐肺虛之二因也。今補水而瀉火﹐火退則木气削﹐又金不受克而制木﹐東方不實矣﹐金气得平。又土不受克而生金﹐西方不虛矣。若以虛則補母言之﹐肺虛則當補脾﹐豈知肝勢正盛﹐克土之深﹐𨿽曰補脾﹐安能敵其正盛之勢哉﹖縱使土能生金﹐金受火克﹐亦所得不償所失﹐此所以不補土而補水也。或疑木旺補水﹐恐水生木而木愈旺﹐故獨瀉火不補水之論﹐欣然而從之﹐殊不知木已旺矣﹐何待生乎﹖況水之虛﹐𨿽峻補尙不能復其本气﹐安有餘力生木哉﹖若能生木﹐則能勝火矣。或又謂補水者﹐欲其不食於母也﹐不食於母﹐則金气還矣。豈知火克金﹐土不能生金﹐金之虛已極﹐尙不能自給﹐水𨿽欲食之﹐何所給乎﹖若如此﹐則金虛不由於火之克﹐土之不生﹐而由於水之食耳﹐豈理也哉﹗縱水不食金﹐金亦未必能復常也。金不得平木一句﹐多一不字﹐所以瀉火補水者﹐正欲使金得平木也。不字當刪去。不能治其虛﹐何問其餘﹖虛指肺虛而言也。瀉火補水﹐使金得平木﹐正所謂能治其虛不補土﹐不補金﹐乃瀉火補水﹐使金自平﹐此法之巧而妙者。苟不曉此法﹐而不能治此虛﹐則不須問其他﹐必是無能之人矣。故曰不能治其虛﹐何問其餘﹖若夫上文所謂金木水火土更相平之義﹐不勞解而自明﹐玆故弗具也。夫越人亞聖也﹐論至於此﹐敢不斂衽﹖但恨說者之釋蝕之﹐故辧。古今圖書集成醫部全錄卷九十五

臟腑門

醫貫【明趙獻可】

形景圖說

臟腑內景﹐各有區別。咽喉二竅﹐同出一脘﹐異途施化。喉在前﹐主出﹔咽在後﹐主吞。喉系堅空﹐連接肺﹐本爲气息之路﹐呼吸出入﹐下通心肝之竅﹐以及諸脈之行气要道也。咽系柔空﹐下接胃﹐本爲飲食之道路﹐水谷同下﹐並歸胃中﹐乃運糧之關津也。二道並行﹐各不相犯。蓋飲食必歷气口而下﹐气口有一會厭﹐當飲食方咽﹐會厭卽垂﹐厥口乃閉﹐故水谷下咽﹐了不犯喉。言語呼吸﹐則會厭開張。當食言語﹐則水谷乘气逆入喉脘﹐遂嗆而咳矣。喉下爲肺﹐兩葉白瑩﹐謂之華蓋﹐以覆諸髒﹐虛如蜂窠﹐下無透竅﹐故吸之則滿﹐呼之則虛﹐一吸一呼﹐水之有源﹐無有窮也﹐乃淸濁之交運﹐人身之橐鑰。肺之下爲心﹐心有系絡﹐上系於肺﹐肺受淸气﹐下乃灌注。其象尖長而圓﹐其色赤﹐其中竅數﹐多寡各異﹐迵不相同﹐上通於舌﹐下無透竅。心之下有心包絡﹐卽膻中也﹐象如仰盂﹐心卽居於其中﹐九重端拱﹐寂然不動。凡脾﹑胃﹑肝﹑膽﹑兩腎﹑膀胱各有一系﹐系於包絡之旁﹐以通於心﹐此間有宗气積於胸中﹐出於喉嚨﹐以貫心脈而行呼吸﹐卽如霧者是也。如外邪干犯﹐則犯包絡。心不可犯﹐犯心卽死矣。此下有膈膜與脊脇﹐周回相著﹐遮蔽濁气﹐使不得上燻心肺。膈膜之下有肝﹐肝有獨葉者﹐有二三葉者﹐其系亦上絡於心包﹐爲血之海﹐上通於目﹐下亦無竅。肝短葉中有膽附焉﹐膽有汁藏而不瀉。此喉之一竅也。施气運化﹐燻蒸流行﹐以成脈絡者。如此咽至胃長一尺六寸﹐通謂之咽門。咽下是膈膜﹐膈膜之下有胃﹐盛受飲食而腐熟之。其左有脾﹐與胃同膜而附其上﹐其色如馬肝赤紫﹐其形如刀鐮﹐聞聲則動﹐動則磨胃﹐食乃消化。胃之左有小腸﹐後附脊脇﹐左環回周疊積﹐其注於回腸者外附臍上﹐共盤十六曲。右有大腸卽回腸﹐當臍左環回周疊積而下﹐亦盤十六曲。廣腸附脊以受回腸﹐左環疊積下辟﹐乃出滓穢之路。廣腸左側爲膀胱﹐乃津液之腑﹐五味入胃﹐其津液上行﹐精者化爲血脈以成骨髓﹐津液之餘畱入下部﹐得三焦之气施化﹐小腸滲出﹐膀胱滲入而溲便注泄矣。凡胃中腐熟水谷﹐其精气自胃之上口曰賁門傳於肺﹐肺播於諸脈。其滓穢自胃之下口曰幽門﹐傳於小腸﹐至小腸下口曰闌門﹐泌別其汁﹐淸者滲出小腸而滲入膀胱﹐滓穢之物則轉入大腸。膀胱赤白瑩淨﹐上無所入之竅﹐止有下口﹐全假三焦之气化施行﹐气不能化﹐則閉格不通而爲病矣。此咽之一竅﹐資生血气﹐轉化糟粕而出入如此。三焦者﹐上焦如霧﹐中焦如漚﹐下焦如瀆﹐主持諸气以象三才﹐故呼吸升降﹐水谷腐熟﹐皆待此通達﹐與命門相爲表裏。上焦出於胃口﹐並咽以上貫膈而布胸中﹐走腋循太陰之分而行﹐傳胃中谷味之精气於肺﹐肺播於諸脈﹐卽膻中气海所畱宗气是也。中焦在中脘﹐不上不下﹐主腐熟水谷﹐泌糟粕﹐蒸津液﹐化其精微﹐上注於肺脈﹐乃化爲血液以奉生身﹐莫貴於此﹐卽腎中動气﹐非有非無﹐如浪花泡影是也。下焦如瀆﹐其气起於胃下脘﹐別回腸注於膀胱﹐主出而不納﹐卽州都之官﹐气化則能出者﹐下焦化之也。腎有二﹐精所捨也﹐生於脊膂十四椎下兩旁各一寸五分﹐形如豇豆﹐相並而曲﹐附於脊﹐外有黃脂包裹﹐裏白外黑﹐各有帶二條﹐上條系於心包﹐下條過屏翳穴後趨脊骨。兩腎俱屬水﹐但一邊屬陰﹐一邊屬陽。越人謂左爲腎右爲命門﹐非也。命門卽在兩腎各一寸五分之間﹐當一身之中。《易》所謂一陽陷於二陰之中。《內經》曰七節之旁﹐中有小心是也。名曰命門﹐是爲眞君眞主﹐乃一身之太極﹐無形可見。兩腎之中﹐是其安宅也。其右旁有一小竅卽三焦﹐三焦者是其臣使之官﹐稟命而行﹐周流於五臟六腑之間而不息﹐名曰相火。相火者﹐言如天君無爲而治﹐宰相代天行化﹐此先天無形之火﹐與後天有形之心火不同。其左旁有一小竅﹐乃眞陰眞水气也﹐亦無形﹐上行夾脊﹐至腦中爲髓海﹐泌其津液﹐注之於脈﹐以榮四末﹐內注五臟六腑以應刻數﹐亦隨相火而潛行於周身﹐與兩腎所主後天有形之水不同。但命門無形之火﹐在兩腎有形之中爲黃庭﹐故曰五臟之眞惟腎爲根。褚齊賢云﹕人之初生受胎﹐始於任之兆﹐惟命門先具﹔有命門然後生心﹐心生血﹔有心然後生肺﹐肺生皮毛﹔有脾然後生腎﹐腎生骨髓﹐有腎則與命門合﹐二數備﹐是以腎有兩岐也。可見命門爲十二之經主﹐腎無此﹐則無以作彊而技巧不出矣﹔膀胱無此﹐則三焦之气不化﹐而水道不行矣﹔脾胃無此﹐則不能蒸腐水谷而五味不出矣﹔肝膽無此﹐則將軍無決斷而謀慮不出矣﹔大小腸無此﹐則變化不行而二便閉矣﹔心無此﹐則神明昏而萬事不能應矣。所謂主不明則十二官危矣。余有一譬焉﹕譬之元宵之鰲山走馬燈﹐拜者﹑舞者﹑飛者﹑走者﹐無一不具﹐其中間惟是一火耳。火旺則動速﹐火微則動緩﹐火熄則寂然不動﹐而拜者﹑舞者﹑飛者﹑走者﹐軀殼未嘗不存也。故曰汝身非汝所有﹐是天地之委形也。所以諄諄必欲明此論者﹐欲世之養身者﹑治病者﹐的以命門爲君主﹐而加意於火之一字。夫旣曰立命之門﹐是火乃人身之至寶﹐何世之養身者﹐不知保養節欲﹐而日夜戕賊此火﹖旣病矣﹐治病者不知溫養此火﹐而日用寒涼以直滅此火﹐焉望其有生气耶﹖經曰﹕主不明則十二官危。以此養生則殃﹐戒之戒之﹗余今直指其歸元之路而明示之﹐命門君主之火﹐乃水中之火﹐相依而永不相離也。火之有餘﹐緣眞水之不足也﹐毫不敢去火﹐只補水以配火﹐壯水之主以鎭陽光。火之不足﹐因見水之有餘也﹐亦不必瀉水﹐就於水中補火﹐益火之原以消陰翳。所謂原與主者﹐皆屬先天無形之妙﹐非曰心爲火而其原在肝﹐腎爲水而其主屬肺。蓋心脾腎肝肺﹐皆後天有形之物也﹐須以無形之火﹐配無形之水﹐直探其君主之穴宅而求之﹐是爲同气相求﹐斯易以入也。所謂知其要者一言而終也。若夫風﹑寒﹑暑﹑濕﹑燥﹑火六者之入於人身﹐此客气也﹐非主气也。主气固﹐客气不能入﹐今之談醫者﹐徒知客者除之﹐漫不加意於主气﹐何哉﹖縱有言固主气者﹐專以脾胃爲一身之主焉。知坤土是離火所生﹐而艮土又屬坎木所生耶﹖明乎此﹐不特醫學之淵源有自﹐而聖賢道統之傳亦自此不昧。而所謂一貫也﹐浩然也﹐明徳也﹐元牝也﹐空中也﹐太極也﹐同此一火而已。爲聖爲賢爲仙爲佛﹐不過克全此火而歸之耳。小子之一論﹐闡千古之未明見者﹐愼勿以爲迂也。

形象圖

見圖

《系辭》曰﹕易有太極﹐是生兩儀。周子懼人之不明而制爲太極圖。無極而太極。無極者﹐未分之太極也﹔太極者﹐已分之陰陽也。一中分太極﹐中字之象形﹐正太極之形也。一卽伏羲之奇﹐一而圓之﹐卽是無極。旣曰先天太極﹐天尙未生﹐盡屬無形。何爲伏羲畫一奇﹐周子畫一圈﹐又涉形迹矣﹖曰﹕此不得已而開示後學之意也。人受天地之中以生﹐亦具有太極之形﹐在人身之中﹐余按古銅人圖畫一形象﹐而人身太極之妙宛然可見。豈好事哉﹖亦不得已也。

五行論

以水火土金木﹐配心肝脾肺腎﹐相生相克﹐素知之矣。諸書有云﹕五行惟獨火有二﹐此言似是而非。論五行俱各有二﹐奚獨一火哉﹖若論其至五行各各有五﹐五五二十五﹐各具一太極﹐此所以成變化而行鬼神也。今以五行之陰陽生死言之﹕木有甲木屬陽﹐乙木屬陰。人身之膽是甲木﹐屬足少陽﹔肝是乙木﹐屬足厥陰。甲木生於亥而死於午﹐乙木生於午而死於亥。火有丙火屬陽﹐丁火屬陰。人身之相火屬手少陽﹐心火屬手少陰。丙火生於寅而死於酉﹐丁火生於酉而死於寅。水有壬水屬陽﹐癸水屬陰。人身之腎水屬足少陰﹐膀胱屬足太陽。壬水生於申而死於卯﹐癸水生於卯而死於申。土有戊土屬陽﹐己土屬陰。人身之胃土屬足陽明﹐脾土屬足太陰。戊土生於寅而死於酉﹐己土生於酉而死於寅。金有庚金有辛金﹐庚金屬陽﹐辛金屬陰。人身之肺金屬手太陰﹐大腸金屬手陽明。庚金生於巳而死於子﹐辛金生於子而死於巳。欲察病情者﹐專以時日之生旺休囚而驗其陰陽之屬。如膽火旺則寅卯旺而午未衰﹐肝火旺則午未甚而亥子衰。五行主客﹐各以其類推之。

獨土金隨母寄生﹐故欲補土金者﹐從寄生而補其母。是以東垣有隔二之治﹐是從母也﹔有隔三之治﹐又從母之外家也。土金惟寄生﹐故其死爲眞死。惟水火從眞生﹐故其死不死﹐絕處逢生矣。歸庫者﹐絕其生气而收藏也。返魂者﹐續其死气而變化也。況水火隨處有生機﹐鉆木可取﹐擊石可取﹐圓珠可取。方諸取水﹐掘地取水﹐承露取水。若金死不救﹐土死不救﹐木死不救﹐是以余於五行中獨重水火﹐而其生克之妙用﹐又從先天之根﹐而與世論不同。

世人皆曰水克火﹐而余獨曰水養火﹔世人皆曰金生水﹐而余獨曰水生金﹔世人皆曰土克水﹐而余獨於水中補土﹔世人皆曰木克土﹐而余獨升木以培土。若此之論﹐顚倒拂常﹐誰則信之﹖詎知君相二火﹐以腎爲宮。水克火者﹐後天有形之水火也﹔水養火者﹐先天無形之水火也。海中之金未出沙土﹐不經煆煉﹐不畏火﹐不克木﹐此黃鐘根本。人之聲音出自肺金﹐淸濁輕重丹田所系﹐不求其原﹐徒事於肺﹐抑末也。今之言補肺者﹐人參﹑黃芪﹐淸肺者黃芩﹑麥冬﹐斂肺者五味﹑訶子﹐瀉肺者葶藶﹑枳殼﹐病之輕者豈無一效﹖若本源虧損﹐毫不相干。蓋人肺金之气﹐夜臥則歸藏於腎水之中﹐丹家謂之母藏子宮﹐子隱母胎。此一臟名曰嬌髒﹐畏熱畏寒。腎中有火﹐則金畏火刑而不敢歸﹔腎中無火﹐則水冷金寒而不敢歸。或爲喘脹﹐或爲咳噦﹐或爲不寐﹐或爲不食﹐如喪家之狗。斯時也﹐欲補土母以益子﹐喘脹愈甚﹔淸之瀉之﹐肺气日消﹐死期迫矣。惟收斂者僅似有理﹐然不得其門﹐從何而入﹖《仁齋直指》云﹕肺﹐出气也。腎﹐納气也。肺爲气之主﹐腎爲气之本。凡气從臍下逆奔而上者﹐此腎虛不能納气歸元也。毋徒從事於肺﹐或壯水之主﹐或益火之原﹐虎向水中生矣。若夫土者隨火寄生﹐卽當隨火而補。然而補火有至妙之理﹐陽明胃土隨少陰心火而生﹐故補胃土者補心火﹐而歸脾湯一方又從火之外家而補之﹐俾水生火﹑火生土也。太陰脾土﹐隨少陽相火而生﹐故補脾土者補相火﹐而八味丸一方合水火旣濟而蒸腐之。此一理也﹐至理也﹐人所不知﹐人所不信﹐余特申言之。蓋混沌之初﹐一气而已﹐何嘗有土﹖自天一生水﹐而水之凝成處始爲土﹐此後天卦位﹐艮土居坎水之次也。其堅者爲石﹐而最堅者爲金﹐可見水土金先天之一原也。又有補子之義﹐蓋肺爲土之子﹐先補其子﹐使子不食母之乳﹐其母不衰。亦見金生土之義﹐又有化生之妙﹐不可不知。甲木﹐戊土所畏﹐畏其所勝﹐不得已以己妹嫁之﹐配爲夫婦﹐後歸外氏成家。此甲己化土﹐其間遇龍則化﹐不遇龍則不化。凡化物以龍爲主。張仲景立建中湯以建脾土﹐木曰曲直﹐曲直作酸﹐芍藥味酸﹐屬甲木。土曰稼穡﹐稼穡作甘﹐甘艸味甘﹐屬己土﹐酸甘相合﹐甲己化土﹐再加肉桂﹐蓋桂屬龍火﹐使助其化也。仲景制方之妙類如此﹐又以見木生土之義。蓋土無定位﹐旺於四季﹐四季俱有生理﹐故及之。至於木克土﹐以其克土﹐舉世欲伐之﹐余意以爲木借土生﹐豈有反克之理﹐木郁於下﹐故其根下克。蓋以木者乃生生之气﹐始於東方﹐盍不觀之爲政乎﹖未立農事﹐先祀芒神。芒神者﹐木气也﹐春升之气也﹐陽气也﹐元气也﹐胃气也﹐同出而異名也﹐我當調護而已﹐雨以潤之﹐風以散之﹐日以暄之﹐使得遂其發生長養之天耳。及其發達旣久﹐生意已竭﹐又當斂其生生之气﹐而歸於水土之中﹐以爲來春發生之本﹐焉有伐之之理﹖此東垣《脾胃論》中用升柴以疏木气﹐諄諄言之詳也。但未及雨潤風散﹐與夫歸根復命之理﹐余於木郁論中備言之﹐總之申明五行之妙用﹐專重水火耳。

圖書編【明章潢】

五臟六腑咽喉說

喉嚨以下﹐言五臟爲手足三陰﹐咽喉以下﹐言六腑爲手足三陽。蓋諸髒屬陰爲裏﹐諸腑屬陽爲表。以髒者藏也﹐藏諸神而精神流通也﹔腑者庫也﹐腑主出納水谷糟粕﹐轉輸之謂也。

自喉嚨已下五臟﹐喉應天气﹐乃肺之系也。以肺屬金﹐乾爲天。幹﹐金也。故天气通於肺而肺應天﹐上運會厭。會厭者﹐五臟聲音之門戶。肺屬金﹐音聲應金石也。《九墟》云﹕咽喉﹐喘息之道﹐其中空長﹐可以通气息。楊元操云﹕喉嚨與咽並行﹐其實兩異﹐而人多惑之。蓋喉中爲息通﹐咽中下水谷﹐其喉嚨下接肺兩葉之間﹐與今所繪者同。若吳簡序宋景所畫希範喉中三竅者非﹐果喉中具三竅﹐則水谷與气各從一竅而俱下肺中﹐肺下無竅﹐何由傳道水谷入於下焦﹖

臟腑始生總論

夫人之有生也﹐稟天地之陰陽﹐假父母之精血﹐交感凝結以爲胞胎也。乾道成男﹐坤道成女。始自𦇤褓以至髫齔﹐迨其成童與夫壯年﹐豈易言哉﹗故一月之孕﹐有白露之稱﹔二月之胚﹐有桃花之譬。及其三月﹐先生右腎﹐則爲男﹐陰包陽也﹔先生左腎﹐則爲女﹐陽包陰也。其次腎生脾﹐脾生肝﹐肝生肺﹐肺生心﹐以生其勝己者。腎屬水﹐故五臟由是爲陰。其次心生小腸﹐小腸生大腸﹐大腸生膽﹐膽生胃﹐胃生膀胱﹐膀胱生三焦﹐以生其己勝者。小腸屬火﹐六腑由是爲陽。其次三焦生八脈﹐八脈生十二經﹐十二經生十二絡﹐十二絡生一百八十系絡﹐系絡生一百八十纏絡﹐纏絡生三萬四千孫絡﹐孫絡生三百六十五骨節﹐骨節生三百六十五大穴﹐大穴生八萬四千毛竅﹐則耳目口鼻四肢百骸之身皆備矣。所謂四月形像具﹐五月筋骨成﹐六月毛髮生﹐正謂此也。至七月則遊其魂而能動左手﹐八月遊其魄而能動右手﹐九月三轉身﹐十月滿足﹐母子分解。其有過月生者﹐必系富貴之子﹔不足月生者﹐必爲貧薄之人。誕生之後﹐有變蒸之熱﹐長其精神﹐壯其骨髓﹐生其意智。三十二日一變蒸﹐生腎气焉﹔六十四日二變蒸﹐生膀胱之气焉。腎與膀胱屬水﹐其數一也。九十六日三變蒸﹐生心气焉﹔一百二十八日四變蒸﹐生小腸之气焉。心與小腸屬火﹐其數二也。一百六十日五變蒸﹐生肝气焉﹔一百九十二日六變蒸﹐生膽气焉。肝與膽屬木﹐其數三也。二百二十四日七變蒸﹐生肺气焉﹔二百五十六日八變蒸﹐生大腸之气焉。肺與大腸屬金﹐其數四也。二百八十八日九變蒸﹐生脾气焉﹔三百二十日十變蒸﹐生胃气焉。脾與胃屬土﹐其數五也。變蒸已畢﹐一期歲焉﹐齒生發長﹐神智有異於前也。八歲腎气實﹐發長齒更。二八腎气盛﹐天癸至﹐精气溢瀉﹐陰陽和﹐故能有子。三八腎气平均﹐筋骨勁彊﹐故眞牙生而長極。四八筋骨隆盛﹐肌肉滿壯。五八腎气衰﹐發墮齒槁。六八陽气衰竭於上﹐面焦﹐發鬢頒白。七八肝气衰﹐筋不能動﹐精少腎臟衰﹐形體皆極。八八則齒髮去﹐五臟皆衰﹐筋骨解墮﹐天癸盡矣﹐故發墮身重﹐行步不正而無子。故曰齒者骨之餘﹐發者血之餘﹐爪者筋之餘﹐神者气之餘。吁﹗人身之難得也﹐如此哉﹗

夫天主陽﹐食人以五气﹔地主陰﹐食人以五味。陰陽相成﹐結爲五臟之气﹐以入四肢﹑十二部﹑三百六十關節﹐引爲經脈﹑津液﹑骨髓﹐蘊成六腑﹑三焦﹑十二經﹐通爲九竅。可見五臟爲人形之主﹐一臟損則百病生﹐五臟損則百形滅。故曰五臟者﹐神明魂魄志意之所主﹐是以心主神﹐肝主魂﹐肺主魄﹐脾主智﹐腎主精﹐發外爲五事﹐若能存神修養﹐克己勵志﹐其道成矣。

五臟藏於中者難知﹐九竅通於外者易見。卽其通於外﹐以察其藏於中者﹐亦易易也。況口之於味也﹐目之於色也﹐耳之於聲也﹐鼻之於臭也﹐喉舌之於聲音也﹐尢有易知者在乎﹖𨿽然﹐五臟九竅﹐合外內之道也﹐苟心不在焉﹐則視而不見﹐聽而不聞﹐食而不知其味﹐果於此握其養徳養生之樞焉﹐則一以貫之﹐何病之有﹖

臟腑全圖說

崇寧五年﹐梁少保知大名府。有羣盜起﹐內一彊寇楊宗﹐以計擒之﹐案首惡論死。臨刑﹐命醫官並畫工畫之。適徐州歐希範作惡﹐當刑三十人﹐亦送來刑﹐命畫工於法場割開諸人胸腹﹐詳視畫之。見喉嚨中排三竅﹐曰水﹑曰食﹑曰气。相推惟水食同一竅走胞中入胃﹐上口一竅通肺﹐循腹抵脊脇﹐轉臍下﹐兩腎與任衝督三脈會。丹田者﹐气海也。喉管下有肺兩葉﹐爲華蓋﹐蓋諸臟腑。肺下有心﹐外有黃脂裹之﹐其色赤黃。割視其心﹐个个不同﹐有竅無竅﹐有毛無毛﹐尖者長者。心下有羅膈﹐羅膈下有胃﹐積曲可容一斗物﹐外有黃脂﹐如旗焰。左有肝﹐一二三四五葉者﹐亦各不同。內歐患眼﹐肝有白黑﹔子兩張气喘而且嗽﹐其肺皺而黑﹐所謂表裏相應也。其肝短葉上有膽﹐右胃左脾﹐與胃同膜﹐狀如馬肝赤紫。下有小腸盤十六曲﹐極瑩淨﹐化物通行。右有大腸亦十六曲﹐內有所出糟粕之路﹐外有黃脂粘作一塊。下有膀胱居脬﹐亦瑩淨﹐外無所入穴﹐全借气施行津液﹐入胞爲尿。此君子小人之體各異如此。

三陰三陽

一陽手足少陽膽三焦﹐二陽手足陽明大腸胃﹐三陽手足太陽小腸膀胱﹐俱屬人迎。一陰手足厥陰包絡肝﹐二陰手足少陰心腎﹐三陰手足太陰脾肺﹐俱屬气口。

髒气髒徳

脾以養气﹐肺以通气﹐腎以泄气﹐心以役气﹐肝則气常生。心虛气入爲悸﹐肺虛气入爲喘﹐肝虛气入目昏﹐腎虛气入腰疼﹐脾獨不與﹐受食不化﹐气將日微﹐安能有餘以入虛﹖曰﹕脾之系於生人大矣﹗思則傷脾﹐多食則胃塞而脾不能運﹐亦受傷。是以養脾者﹐養气也。養气者﹐養生之要也。

數者所以順性命之理也。一爲水而腎﹐其徳智也﹔二爲火而心﹐其徳禮也﹔三爲木而肝﹐其徳仁也﹔四爲金而肺﹐其徳義也﹔五爲土而脾﹐其徳信也。

神气爲臟腑之主

學問之道﹐崇徳安身﹐其要也。然气和則身安﹐神存則徳邃﹐似乎二之矣。孰知气充乎體﹐賴神以宰之﹐養其气正以存其神﹐而身之安也﹐其徳之所由崇乎﹖先儒謂人以外物奉身﹐事事要好﹐只自家一个身與心卻不要好。以愚觀之﹐豈特不要好而已哉﹗凡人於身外之物﹐莫不知之詳﹐處之當﹐自以爲智﹐自以爲能也﹔及反諸一身﹐其精神﹑血气﹑骨骸﹑脈理﹐茫然莫之省焉﹐尙可以爲智且能乎﹖夫人生長壽﹐止百年耳。百年之外﹐骨骸且莫之保也﹐況外物乎﹖胡爲乎百年之中﹐晝焉懂懂於營爲﹐夜焉擾擾於夢寐﹐身心不護一息之安﹐而形神兩脫不自覺也﹖試反而思之﹐寧不自哀哉﹗蓋人身之造化﹐卽天地之造化也。天地之大﹐不外乎陰陽五行焉耳。而人之爲人﹐亦同此陰陽﹐同此五行也。果能安身以崇徳﹐則人與天地可並立而爲三矣。試自人之形體言之﹕外而四肢百骸﹐內而五臟六腑﹐豈判然不相關乎﹖心火﹑腎水﹑肝木﹑肺金﹑脾土﹐此人身之五行也。故五臟𨿽在內也﹐然肺養皮毛﹐心養血脈﹐脾養肌肉﹐肝養筋膜﹐腎養骨髓﹐內外相貫也。亦非五行各一其屬而不相涉也。肺主聲也﹐入心爲言﹐入肝爲呼﹐入脾爲歌﹐入腎爲呻吟﹐自入則爲泣矣﹔肝主色也﹐入肺爲白﹐入心爲赤﹐入脾爲黃﹐入腎爲黑﹐自入則爲靑矣﹔心主臭也﹐入肝爲燥臭﹐入肺爲鮏臭﹐入脾爲香臭﹐入腎爲腐臭﹐自入則爲焦臭矣﹔脾主味也﹐入心爲苦﹐入肝爲酸﹐入肺爲辛﹐入腎爲咸﹐自入則爲甘矣﹔腎主液也﹐入心爲汗﹐入肝爲淚﹐入肺爲涕﹐入脾爲涎﹐自入則爲唾矣。惟其自相貫通﹐是以內外自無間隔﹐肝竅於目而辧五色﹐肺竅於鼻而別五香﹐心竅於舌而知五味﹐脾竅於口而納五穀﹐腎竅於耳而通五聲。故一歲之間﹐肝主春而其脈弦﹐象甲乙木也﹔心主夏而其脈鉤﹐象丙丁火也﹔肺主秋而其脈毛﹐象庚辛金也﹔腎主冬而其脈石﹐象壬癸水也﹔脾𨿽旺於長夏﹐而主乎四季弦鉤毛石﹐一以脾胃爲本﹐象戊己土也。五行相生﹐循環無端﹐在天時爲十二月﹐在地支爲十二位﹐在人身爲十二經﹐曾何間乎﹖非特一歲爲然﹐卽一晝夜日經二十八宿﹐周天三百六十五度﹐而人身經脈與之相運旋而不停焉。如子注膽﹐丑注肝﹐寅注肺﹐卯注大腸﹐辰注胃﹐巳注脾﹐午注心﹐未注小腸﹐申注膀胱﹐酉注腎﹐戌注心包﹐亥注三焦﹐周而復始﹐候脈者候此而已。一歲春以肝爲主﹐一日子以膽爲主。天地人身﹐一气周流﹐合此爲平﹐太過則數﹐不及則遲﹐惟人身違天地之沖和而百病生焉者﹐又豈特一日爲然﹖呼吸何其速也﹗呼出心與肺﹐吸入腎與肝﹐呼爲陽而應乎天﹐吸爲陰而應乎地﹐一呼一吸﹐與天地陰陽相貫徹也。是故五行相生相克﹐要不出乎陰陽二者而已。自頂至踵﹐凡骨節﹑皮毛﹑臟腑﹑經絡﹐其所以相流通者﹐不過精津﹑涕唾﹑血液﹐而其所以運行之者非气乎﹖彼以气血分陰陽者﹐謂气爲衛﹐衛行脈外﹐血爲營﹐營行脈中﹐气血盛則脈盛﹐气血衰則脈衰﹐气血和則脈平﹐气血亂則脈病﹐气血熱則脈數﹐气血寒則脈遲﹐是亦不知脈與气血一也。不然﹐任督二脈爲一身陰陽之海﹐元气之會﹐𨿽欲二之﹐不可得也。又有以魂魄分陰陽者﹐气之呼吸爲魂﹐耳目精明爲魄﹐魄主納受﹐魂主經營﹐故魄屬陰魂屬陽也。然精气爲物﹐遊魂爲變﹐亦自有不可得而離者﹐離之則非人矣。或又以髒爲神气所藏﹐肝藏魂﹐肺藏魄﹐心藏神﹐脾藏意與智﹐腎藏精與與原作「於」﹐據文意攺。志﹐而謂之七神者﹐然神豈有七乎﹖蓋人心之神﹐乘气機以出入﹐𨿽曰神統於心﹐气統於腎﹐其實神藏气中﹐猶天气下降於地﹐气載乎神﹐猶地道順承乎天。故幹統天﹐坤順承天﹐乾坤合﹐斯萬物由之以化生﹔神气合﹐斯萬化由之以運用﹐而坤道無成而代有終﹐則又總歸之幹也。气載乎神﹐而人身非神以爲之主乎﹖所以請五行一陰陽﹐陰陽一太極。夫固三才合一之道﹐韓持國問精住﹑气住﹑神住之說﹐明道總歸之求於心者﹐此也。故曰﹕養徳養生非二事﹐而安身正所以崇其徳也。否則﹐神不足以宰气﹐喜怒哀樂失其節而戕於中﹐寒暑燥濕失其調而攻於外﹐五色適以害吾目﹐五聲適以害吾耳﹐五香五味適以害吾口與鼻﹐而百凡思慮適以亂吾之心矣。心亂則神疲﹐神昏則气衰﹐精血枯竭﹐神气兩離﹐形且不能保矣﹐又何徳之足云﹖卽是觀之﹐人之元神完具﹐而和气沖融於一身﹐常與陰陽五行相爲貫徹﹐則天地合徳﹐殆有不以生死爲存亡者矣。非謂徳盛則身可長生不死也。神本生生不息﹐卽朝聞道可以夕死﹐卽三不朽而太上以徳之謂也。嗚乎﹗世之人孰不欲其身之安﹐使百病不相侵乎﹖然未有不致中和以養其徳而能安其身者﹐有志之士孰不欲其徳之修使百行之皆全乎﹖然未有不能燮理陰陽以養其身而能修其徳者。信乎﹗養徳養生安身崇徳非二事也﹐但養其小者爲小人﹐養其大者爲大人。志學者其明辧之﹗

臟腑緒論

神統於心﹐气統於腎﹐形統以首﹐形以气交而神主乎中﹐三才之道也。日爲心﹐月爲膽﹐星爲脾﹐辰爲腎臟也。石爲肺﹐土爲肝﹐火爲胃﹐水爲膀胱腑也﹐備者謂之人。邵子曰﹕目﹑耳﹑鼻﹑口﹑心﹑膽﹑脾﹑腎之气全﹐謂之人。心之靈曰魄﹐脾之靈曰魂﹐腎之靈曰精。心之神發乎目則謂之視﹐腎之精發乎耳則謂之聽﹐脾之魂發乎鼻則謂之臭﹐膽之魂發乎口則謂之言﹐八者具備﹐然後謂之人。夫人者天地萬物之秀气也﹐然而亦有不中者﹐各求其類也﹐若全得人類則謂之全人。

按人身卽小天地也。人之气卽天地之气﹐人之五臟﹑六腑﹑十二絡﹐猶五嶽﹑四鎭﹑十二州﹐人之七竅﹐猶天之七曜。凡人之臟腑十二絡有病﹐則面色異而變常﹐猶嶽鎭十二州之有災﹐則天象隨之而變異。惟心臟之病﹐面色易形﹐故養心爲要。心皆指虛靈之气而言﹐气本寓理爲性﹐理從气發爲情﹐而心能主宰者亦气也。人之面備耳目鼻口舌﹐猶天之五行也﹔腹備肝肺脾腎心﹐猶地之五行也。耳鼻縱而孔竅凹﹐靜而陰也﹔目口橫而睛凸﹐動而陽也。腎屬耳﹐肺屬鼻﹐反動而爲陽﹔肝屬目﹐脾屬口﹐反靜而爲陰。心舌居動靜間﹐而心聲形於舌﹐舌音發於心﹐是心舌又一身之主﹐然項圓而頦方﹐天地定位也。鼻嶽聳而口淵深﹐山澤通气也。眼外耀而舌下津﹐水火不相射也。喉出響而耳收聲﹐雷風相薄﹐皆與天地造化相肖也。

邵子曰﹕神者人之主﹐將寐在脾﹐熟寐在腎﹐將寤在肝又言在膽﹐正寤在心。又曰﹕天之神棲於日﹐人之神發於目﹐寤則棲心﹐寐則棲腎。愚謂人之一身﹐首乾腹坤﹐而心居其中﹐其位猶三才也。气統於腎﹐形統於首﹐一上一下﹐本不相交﹐所以使之者﹐神交也。神運乎中則上下渾融﹐與天地同流﹐此非三才之道歟﹖夫神守於腎﹐則靜而藏伏﹐坤之道也﹔守於首﹐則動而運行﹐幹之道也。藏伏則妙合而凝之﹐行則周流不息。妙合而凝﹐周流不息者﹐乾坤合徳也。以身外比太空﹐以心腎比天地﹐以气液比陰陽﹐以子午比冬夏。子時乃曰坎卦﹐腎中气生﹐午時乃曰離卦﹐气到心﹐腎气與心气相合而太極生液。所以生液者﹐以气自腎中來﹐气中有眞水﹐眞水無形。離卦到心气﹐則太極生液﹐如此離卦﹐心中液生﹐坎卦液到﹐腎液與腎水相合而太極復生於气。所以生气者﹐以液自心中來﹐液中有眞气﹐眞气無形。坎卦到腎接著水則太極而生气﹐如此可以比陰陽升降﹐至太極而相生所生﹐蓋陽中藏水﹐陰中藏气也。

醫門法律【淸諭昌】

內經十問

問﹕逆春气則傷肝﹐夏爲寒變﹐此何病也﹖曰﹕寒變者﹐夏月得病之總名也。緣肝木弗榮﹐不能生其心火﹐至夏心火當旺反衰﹐北方腎水得以上淩﹐其候掩抑而不光明﹐收引而不發露﹐得食則飽悶﹐遇事則狐疑﹐下利奔迫﹐慘然不樂﹐甚者戰栗如喪神守。證與啟元子益火之源以消陰翳﹐似同而實大異。蓋彼所謂益火之源者﹐主君相二火而言﹐非用黃連﹐卽用桂﹑附﹔而此所謂益火之源者﹐全在發舒肝之郁遏﹐與黃連﹑桂﹑附絕不相干也。

問﹕逆秋气則傷肺﹐冬爲飧泄﹐與春傷於風﹐夏生飧泄有別否﹖曰﹕傷風而飧泄﹐以風爲主﹐風者東方木也。傷肺而飧泄﹐以肺爲主﹐肺者西方金也。其候各異﹐安得比而同之﹖風邪傷人﹐必入空竅﹐而空竅惟腸胃爲最﹐風旣居於腸胃﹐導引之機如順風揚帆﹐不俟脾之運化﹐食入卽出﹐以故飧已卽泄也。不知者以爲脾虛完谷不化﹐如長夏洞泄寒中及冬月飧泄之泄﹐反以補脾剛燥之藥﹐助風性之勁﹐有泄無已﹐每至束手無策。倘知從春令治之﹐用桂枝領風﹐從肌表而出﹐一二劑而可愈也。而秋月之傷肺﹐傷於肺之燥也﹐與秋傷於燥冬生咳嗽﹐同是一病。但在肺則爲咳嗽﹐在大腸則爲飧泄。所謂肺移熱於大腸﹐久爲腸澼者﹐卽此病也。但使肺熱不傳於大腸﹐則飧泄自止。不知者惟務止泄﹐以燥益燥﹐吾目中所見諸大老之誤﹐歷歷可指也。冤哉﹗

問﹕逆冬气則傷腎﹐春爲痿厥﹐同一病乎﹖曰﹕痿自痿﹐厥自厥﹐本是二病。然痿者必至於厥﹐厥者必至於痿﹐究竟是一病也。但肝气可持﹐則痿病先見﹔筋脈未損﹐則厥病先見耳。肝主筋﹐肝病則筋失所養﹐加以夙有筋患﹐不覺忽然而痿矣。肝气以條達爲順﹐素多鬱怒﹐其气不條達而橫格﹐漸至下虛上盛﹐气髙不返﹐眩暈不知人而厥矣。厥必气通始蘇也﹐此皆冬時失養藏之道﹐正气不足之病﹐與治痰治風絕不相干。治痰治風﹐虛者益虛矣。一味培補腎水﹐生津養血﹐其筋自柔和﹐肝自條達可也。若精枯血削﹐亦難爲矣。

問﹕秋傷於濕﹐上逆而咳﹐發爲痿厥﹐與逆冬气則傷腎﹐春爲痿厥有別否﹖曰﹕此痿厥與春月之痿厥大異。秋傷於濕﹐吾已力辯其爲傷燥矣。傷於燥﹐則肺先病也。咳者肺之本病﹐其候不一﹐上逆而咳﹐燥之徵也。至發而爲痿則肺金摧乎肝木﹐發而爲厥則肺气逆而不行﹐燥之極矣。此蓋燥火內燔﹐金不寒﹐水不冷﹐秋冬不能收藏與春月不能發生之故﹐相去不亦遠乎﹗

問﹕逆春气則少陽不生﹐肝气內變﹔逆夏气則太陽不長﹐心气內洞﹔逆秋气則太陰不收﹐肺气焦滿﹔逆冬气則少陰不藏﹐腎气獨沈。與前寒變等病又不同者﹐何也﹖曰﹕前言逆春气而夏始病﹐此言逆春气而春卽病也。春气屬少陽木﹐主生﹔夏气屬太陽火﹐主長﹔秋气屬太陰金﹐主收﹔冬气屬少陰水﹐主藏。春未至而木先芽﹐夏未至而火先朗﹐此爲休徵﹔春已至而木不生﹐夏已至而火不長﹐此爲咎徵。若春已過而不生﹐夏已過而不長﹐則死期迫矣。收藏亦然。肝气內變﹐卽所謂不條達而橫格也﹔心气內洞﹐洞開也﹐心虛則洞然而開。有人覺心大於身﹐身大於室﹐少頃方定者﹐正此病也。惟心洞開﹐北方寒水得乘機竊入爲寒變之病﹐非心气內洞別爲一病也。

問﹕寒變與煎厥皆屬夏月之病﹐究竟何別﹖曰﹕寒變者﹐南方心火無權﹐爲北方寒水所變也。煎厥者﹐北方腎水無權﹐而南方心火亢甚無制也。兩者天淵﹐不可同論。煎者火性之內燔﹐厥者火气之上逆。卽經文陽气者煩勞則張﹐精絕﹐辟積於夏之說。可見陽根於陰﹐深藏腎水之中﹐惟煩勞無度﹐則陽張於外﹐精絕於內﹐延至夏月火王﹐而煎厥之病生矣。

問﹕逆冬气則少陰不藏﹐腎水獨沈﹔又云味過於甘﹐心气喘滿﹐色黑﹐腎气不衡。此何解也﹖曰﹕此未經闡發之義。蓋少陰主藏者也﹐冬月水旺﹐腎臟甚富﹐源泉混混﹐盈科而進。若冬無所藏﹐新舊不相承接﹐有獨沈而已。《太素》不解其旨﹐謂獨沈爲沈濁﹐何況後人耶﹖味過於甘﹐腎气不衡﹐注作不平﹐亦屬膚淺。蓋人身心腎相交﹐水火相濟者﹐其恆也。味過於甘﹐腎气爲土掩而不上交於心﹐則心气亦不得下交於腎﹐所以郁抑而爲喘滿也。腎气不衡﹐卽腎气獨沈之變文。見心腎交﹐則腎脈一髙一下﹐猶權衡然﹐知獨沈爲有權無衡也﹐則不衡二字恍然矣。夫腎間之气﹐升灌於上則爲榮華﹐獨沈於下則爲枯謝。《難經》謂﹕五臟脈平而死者﹐生气獨絕於內。不滿五十動一止者﹐腎气先盡。故知腎气獨沈﹐非細故也。

問﹕味過於酸﹐肝气以津﹐脾气乃絕﹐此何解也﹖曰﹕此人身消息之所在。王注牽彊﹐不合乎道。夫人天眞之气﹐全在於胃﹐津液之多寡﹐卽關眞气之盛衰﹐而胃復賴脾以運行其津液﹐一臟一腑﹐相得益彰。所以胃不至於過濕﹐脾不至於過燥也。觀下文味過於苦﹐脾气不濡﹐胃气乃厚﹐其爲脾過燥﹑胃過濕可知。然終是相連臟腑﹐默相灌滲﹐所以脾气但言不濡﹐病反在胃﹐且未甚也。至以過酸之故﹐助其曲直﹐將胃中津液日漸吸引﹐注之於肝﹐轉覺肝气津潤有餘矣。肝木有餘﹐勢必克土﹐其脾气坐困﹐不至於絕不已耳。若胃中津液尙充﹐縱脾气不濡﹐有濡之者在也﹐亦安得坐斃哉﹗

問﹕味過於苦﹐胃气乃厚﹔味過於辛﹐精神乃央。注謂厚爲彊厚﹐央爲久長。豈五味中酸鹹甘多所損﹐苦與辛多所益乎﹖曰﹕二義原不作此解﹐王注與經文全相背謬。觀於胃气乃厚﹐繇於脾气不濡﹐明系脾困不爲胃行津液﹐胃气積而至厚也。胃气一厚﹐容納遂少﹐反以有餘成其不足﹐更難施治。今人守東垣一家之學﹐遇胃病者咸用補法﹐其有餘愈補愈脹者﹐正坐此獘。如西北之人喜食生硬面酪﹐迨至受病﹐投以牽牛﹑巴豆乃始暢適﹐卽香﹑砂﹑橘﹑半用且不應﹐況用參朮之補乎﹖《內經》有言﹕胃气實則脹﹐虛則泄﹐蓋可知矣。至精神乃央﹐上文旣云筋脈沮弛﹐明是筋脈得辛而緩散不收也﹐況人之精神全貴收藏﹐不當耗散﹐寧有辛散旣久而不爲殃害者耶﹖則其爲病且有卒暴之虞矣。相傳多食辛令人夭﹐豈不然哉﹗

問﹕味過於鹹﹐大骨气勞。從前無解﹐請一明之。曰﹕身中消息﹐有謂心未有不正﹐腎未有不邪者﹐以腎爲作彊之官也。有謂腎未有不正﹐心未有不邪者﹐以心爲情欲之府也。大骨气勞﹐心腎兩有所涉﹐而實有不盡然者。嘗見髙僧髙道﹐棲眞習定﹐忽焉气動精傾﹐乃知味過於鹹﹐大骨气勞之說﹐不盡關於情欲耳。蓋食鹹過多﹐峻補其腎﹐腰骨髙大之所﹐其气忽積﹐喜於作勞﹐气旣勃勃內動﹐則精關勃勃欲開﹐𨿽不見可欲﹐而不覺關開莫制矣。經謂彊力入房﹐腎气乃傷﹐髙骨乃壞﹐此固嗜欲無節者之本病。柰何淸修卓練之士﹐每於蔬菜間多食腌藏厚味﹐以虧道體﹐無有以《內經》之典一陳其前者。及病已成而食淡齋﹐長年累月自苦﹐亦足補偏救獘﹐然不如當日味勿過鹹之超矣。因並及之。

一申治病不本四時之律

逆春气則少陽不生﹐肝气內變﹔又夏爲寒變。蓋陽气不能鼓動而出﹐內郁於肝﹐則肝气混揉﹐變而傷矣。肝傷則心火失其所生﹐故當夏令而火有不足﹐寒水侮之﹐變熱爲寒也。

逆夏气則太陽不長﹐心气內洞﹔又秋爲痎瘧。蓋陽气不能條達而外茂﹐內薄於心﹐燠熱內消﹐故心中洞然而空也。心虛內洞﹐則諸陽之病作矣。心傷則暑气乘之﹐至秋而金气收斂﹐暑邪內郁﹐於是陰欲入而陽拒之﹐故爲寒﹔火欲出而陰束之﹐故爲熱。金火相爭﹐故寒熱往來而爲痎瘧。

逆秋气則太陰不收﹐肺气焦滿﹔又冬爲飧泄。夫肺熱葉焦則爲脹滿﹐肺傷則腎水失其所生﹐故當冬令而爲腎虛飧泄。飧泄者﹐水谷不分而寒泄也。

逆冬气則少陰不藏﹐腎气獨沈﹔又春爲痿厥。蓋少陰主藏﹐少陰之气不伏藏﹐而至腎气獨沈﹐則有權無衡﹐如冷竈無煙﹐而注泄沈寒等病作矣。腎傷則肝木失其所主﹐肝主筋﹐故當春令而筋病爲痿。陽貴深藏﹐故冬不能藏﹐則陽虛爲厥。

此可見春夏生長之令﹐不可以秋冬收藏之气逆之﹔秋冬收藏之令﹐不可以春夏生長之气逆之。醫者而可悖春夏養陽﹐秋冬養陰之旨乎﹗

先哲格言

心肺爲髒陰也﹐以通行陽气而居上﹐陰體而陽用也。大腸小腸爲腑陽也﹐以傳陽气而居下﹐陽體而陰用也。

足相火屬膽﹐配肝主血﹔手相火屬三焦﹐配腎之命門主精。肝與命門皆屬風木﹐木中有火﹐則精血之中有熱气也。然精血體潤﹐水也。火與水相守故不發﹐至發而爲熱﹐則皆精血將枯之所致也。譬如木枯則火易焚耳﹐故相火發者難治。今虛勞骨蒸之病﹐皆相火發熱之證也。小水不能滅大火﹐法當補陰﹐則熱自退。

景嶽全書【明張介賓】

五臟內傷

七情內傷﹕過於喜者﹐傷心而气散﹔心气散者﹐收之養之。過於怒者﹐傷肝而气逆﹔肝气逆者﹐平之抑之。過於思者﹐傷脾而气結﹔脾气結者﹐溫之豁之。過於憂者﹐傷肺而气沈﹔肺气沈者﹐舒之舉之。過於恐者﹐傷腎而气怯﹔腎气怯者﹐安之壯之。

五臟受傷﹐本不易辧﹐但有諸中必形諸外。故肝病則目不能視而色靑﹐心病則舌不能言而色赤﹐脾病則口不知味而色黃﹐肺病則鼻不聞香臭而色白﹐腎病則耳不能聽而色黑。

五臟虛實

心實者﹐多火而多笑。肝實者﹐兩脇少腹多有疼痛﹐且復多怒。脾實者﹐爲脹滿气閉﹐或爲身重。肺實者﹐多上焦气逆﹐或爲咳喘。腎實者﹐多下焦壅閉﹐或痛﹐或脹﹐或熱﹐見於二便。

心虛者﹐陽虛而多悲。肝虛者﹐目﹝目巟﹞﹝目巟﹞無所見﹐或陰縮筋攣而善恐。脾虛者﹐爲四肢不用﹐或飲食不化﹐腹多痞滿而善憂。肺虛者﹐少气息微﹐而皮毛燥濇。腎虛者或爲二陰不通﹐或爲兩便失禁﹐或多遺泄﹐或腰脊不可俯仰﹐而骨酸痿厥。

髒象別論

髒象之義而同中有不同﹐及有先同而後異者﹐俱不可以不辧也。夫人身之用﹐止此血气﹐𨿽五臟俱有血气﹐而其綱領則肺出气也﹐腎納气也。故肺爲气之主﹐腎爲气之本也。血者水谷之精也﹐源源而來﹐而實生化於脾﹐總統於心﹐藏受於肝﹐宣布於肺﹐施泄於腎﹐而灌漑一身。所謂气主噓之﹐血主濡之﹐而血气爲人之橐鑰﹐是皆人之所同也。若其同中之不同者﹐則髒气各有彊弱﹐稟賦各有陰陽。髒有彊弱﹐則神志有辧﹐顏色有辧﹐聲音有辧﹐性情有辧﹐筋骨有辧﹐飲食有辧﹐勞逸有辧﹐精血有辧﹐勇怯有辧﹐剛柔有辧也。彊中彊者﹐病其太過﹔弱中弱者﹐病其不及。因其外而察其內﹐無弗可知也。稟有陰陽﹐則或以陰髒喜溫暖﹐而宜姜桂之辛熱﹔或以陽髒喜生冷﹐而宜芩連之苦寒。或以平髒熱之則可陽﹐寒之則可陰也。有宜肥膩者﹐非潤滑不可也﹔有宜淸素者﹐惟膻腥是畏也。有气實不宜滯﹐有气虛不宜破者﹔有血實不宜濇﹐有血虛不宜泄者﹔有飲食之偏忌﹐有藥餌之獨礙者。有一臟之偏彊﹐常致欺淩他髒者﹔有一臟之偏弱﹐每因受制多虞者。有素挾風邪﹐必因多燥﹐多燥由於血也﹔有善病濕邪者﹐必因多寒﹐多寒由於气也。此固人之有不同也。亦有一人之稟而先後之不同者﹐如素稟陽剛而恃彊無畏﹐縱嗜寒涼﹐及其久也而陽气受傷﹐則陽變爲陰矣﹔或以陰柔而素耽辛熱﹐久之則陰日以涸﹐而陰變爲陽矣。不惟飲食﹐情欲皆然。病有出入﹐朝暮變遷。滿而更滿﹐無不覆矣﹔損而又損﹐無不破矣。故曰﹕久而增气﹐物化之常也﹔气增而久﹐夭之由也。此在經文固已明言之矣。夫不變者常也﹐不常者變也。人之气質有常變﹐醫之治病有常變﹐欲知常變﹐非明四診之全者不可也﹐設欲以一隙之偏見而應無窮之變機﹐吾知其害於人者多矣﹐故於此篇之義﹐尢不可不深察。

身經通考【淸李瀠】

臟腑問答

長春子曰﹕敢問五臟六腑之義﹐何謂也﹖曰﹕髒者藏也﹐如寶藏然﹐藏物而不泄也。髒陰而根於陽﹐故其數奇。腑者聚也﹐如府庫然﹐聚物轉輸﹐其用不窮也。腑陽而根於陰﹐故其數耦。肺﹐沛也﹐中有二十四孔﹐分布淸濁之气﹐沛然莫禦也。市者人气之所聚﹐膻中爲气海﹐故從市。心﹐新也﹐神明之官﹐變化日新也。大火﹐心星之形﹐象天之夏也﹐去腎八寸四分﹐位離生陰﹐故能生血。脾﹐裨也﹐掩乎太倉﹐裨助胃气也﹐居心肺之下﹐故從卑。太陰濕土﹐與血類﹐故裹血。肝﹐幹也﹐將軍之官﹐謀慮出焉﹐足以干事也﹐居震而爲龍雷﹐故多驚多怒。木生火﹐爲血之母﹐故藏血。腎﹐愼也﹐愼守精室﹐不可妄泄也﹔又引也﹐引水下行﹐其精管自兩腎脊骨間發源﹐繞大腸之右﹐從溺管之下出前陰而泄精。是爲五臟。胃﹐衛也﹐水谷之精气布濩周身﹐足以衛外而爲固也﹔上爲賁門﹐下爲幽門﹐倉廩之官﹐五穀之腑﹐故從田。膽﹐擔也﹐十一經皆取決於膽﹐足以擔天下之事也。腸有大小。腸﹐暢也﹐暢達胃气﹐令穢濁下降也﹔上爲闌門﹐下爲魄門﹐又曰肛門。三焦統領周身元气﹐上焦不治﹐則水泛髙原﹔中焦不治﹐則水澑下脘﹔下焦不治﹐則水亂二便﹐故名決瀆之官。上焦治膻中﹐直兩乳間﹔中焦治臍上四寸﹔下焦治臍下一寸﹐當膀胱。膀﹐滂也﹔胱﹐光也。气海足則運化有常﹐滂沛光滑﹐水道利也。是謂六腑。敢問魂魄何謂也﹖曰﹕魂者隨神往來之謂﹐魄者並精出入之謂。魂神而魄靈﹐魂動而魄靜。肝藏魂﹐肺藏魄。

臟腑名位

以四時合於身者言之﹕春曰肝﹐夏曰心﹐長夏曰脾﹐秋曰肺﹐冬曰腎。以人之臟腑言之﹕上爲肺與心﹐中爲脾﹐下爲肝與腎。經云﹕呼出肺與心﹐吸入腎與肝。呼吸之間有一至﹐是爲脾脈﹐其不符於四時﹐何也﹖蓋以腎者肺之所生﹐肺爲金而屬幹。幹﹐天也。故肺通天气而居上﹐天一生水而爲腎。腎之上爲肝﹐肝之上爲心﹐心屬火而生土﹐火土同原而生金﹐故肺居上也。天上有水﹐山上有泉﹐水出髙原﹐頭在九天之上﹐尾徹九地之下。故先儒曰﹕天地四旁皆水也﹐此天漢之源流也。

臟腑陰陽

以陰陽之常論之﹕腎爲坎水﹐陽少陰多﹐宜曰太陰。心爲離火﹐陰少陽多﹐宜曰太陽。肝爲震木﹐陰多陽少﹐宜曰少陽。肺爲兌金﹐陽多陰少﹐宜曰少陰。脾居戊己土之中气﹐宜曰陰陽之中﹐則人可無疑矣。乃以運气經絡論之﹕腎居北方﹐謂之寒水可也﹐何以配太陽乎﹖心居南方﹐謂之君火可也﹐何以配少陰乎﹖肝在東方陽位﹐謂之少陽可也﹐何以曰厥陰乎﹖肺在西方陰位﹐謂之少陰可也﹐何以曰太陰而又配陽明乎﹖脾在中州﹐明爲陰陽之中﹐乃以胃屬陽明﹐脾屬太陰﹐與肺之臟腑相同﹐又何說也﹖種種疑端﹐豈古聖人有遺義乎﹖曰﹕勿疑也﹗按《內經》云﹕陰陽之道﹐推之可千可萬﹐未可以常理執也。今特爲辯之﹕腎配太陽﹐心宜配太陰﹐而配以少陰者﹐陽常饒而陰常乏﹐猶《易》陽用九陰用六也。肝居陽位而曰厥陰者﹐木生於秋冬之後﹐論其本爲陰之盡﹐故曰厥陰也。大腸居陰位而燥金﹐曰陽明者﹐金生於春夏之後﹐論其本﹐陽明於前﹐故曰陽明也。若腎爲寒水﹐心爲君火﹐肝爲風木﹐此無疑也。至肺與脾﹐共爲太陰﹐乃土主濕﹐金主燥﹐則又不能無疑矣。蓋老陽必變爲陰﹐火當至盛之時﹐已變爲土﹐士濕﹐故曰太陰。試觀季夏之時﹐大雨時行﹐土生金而爲水之母﹐則其气之相通﹐而同爲太陰可知矣。若膀胱之配腎﹐膽之配肝﹐小腸之配心﹐大腸之配肺﹐胃之配脾﹐三焦之配手心主﹐以其小絡之相通也。然小腸爲太陽﹐而膀胱亦爲太陽。膀胱之爲太陽也﹐與小腸俱至目內眥﹐同居頭面午位﹐故皆曰太陽也。肝爲厥陰﹐而心包亦爲厥陰﹐相火爲風木所生﹐子母同气﹐故皆曰厥陰也。心爲少陰﹐而腎亦爲少陰﹐子午相通﹐水火互根﹐故皆曰少陰也。脾曰太陰﹐而肺亦曰太陰﹐肺金爲脾土所生﹐子母同气﹐故亦曰太陰也。胃曰陽明﹐而大腸亦曰陽明﹐子母相親﹐故皆曰陽明也。膽爲少陽﹐而三焦亦曰少陽者﹐三焦起於亥﹐膽起於子﹐俱在耳目銳眥之間﹐故皆曰少陽也。心爲君火﹐脾爲濕土﹐此無疑也。肝木之爲風也﹐將克乎土﹐故風爲之揚也。肺金之爲燥也﹐方離於火﹐已脫乎濕﹐故燥气未去也。風極生火﹐故曰﹐風從火斷汗之宜。燥極生寒﹐故曰﹐燥與濕兼下之可。

石室祕籙【淸陳士鐸】

五臟生克

五行﹐火木土金水﹐配心肝脾肺腎﹐人盡知之也。然而生中有克﹐克中有生﹐生不全生﹐克不全克﹐生畏克而不敢生﹐克畏生而不敢克﹐人未必盡知之也。何以見生中有克﹖腎生肝也﹐腎之中有火存焉﹐腎水漧枯﹐腎不能生肝木矣。火無水制﹐則腎火沸騰﹐肝木必致受焚燒之禍﹐非生中有克乎﹖治法當急補其腎中之水﹐水足而火息﹐腎不克木而反生木矣。肝﹐生心也﹐肝之中有水存焉﹐肝火燥烈﹐肝不能生心火矣﹔木無水養﹐則肝木焦枯﹐心火必有寒冷之虞﹐非生中有克乎﹖治當急補其肝中之水﹐水足而木旺﹐則肝不克火而反生火矣。心中之火君火也﹐心包之火相火也﹐二火之中﹐各有水焉。二火無水﹐則心燔灼而包絡自焚矣﹐又何能火生脾胃之土乎。火無所養﹐則二火熾盛﹐必有燎原之害﹐此生中有克﹐不信然乎﹗治法當補其心中之水以生君火﹐更當補其腎中之水以滋相火﹐水足而二火皆安﹐不去克脾胃之土﹐而脾胃之土自生矣。脾土﹐克水者也﹐然土必得水以潤之﹐而後可以生金﹐倘土中無水﹐則過於亢熱﹐必有赤地千里﹐爍石流金之災﹐不生金而反克金矣。治法當補脾陰之水﹐使水足於潤土﹐而金之气有所資﹐庶幾金有生而無克也。肺金﹐生水者也﹐然金亦必得水以濡之﹐而後可以生水﹐倘金中無水﹐則過於剛勁必有煆煉太甚﹐崩鑪飛汞之憂﹐不生水而反克水矣。治法當補其肺中之水﹐使水足以濟金﹐而水之源有所出﹐庶幾水有生而無克也。以上五者﹐言生中有克﹐實有至理﹐非漫然立論。倘腎中無水﹐用六味地黃丸湯大劑與之﹔肝中無水﹐用四物湯﹔心中無水﹐用天王補心丸﹔心包無水﹐用歸脾湯﹔脾胃無水﹐用六君﹑四君﹔肺經無水﹐用生脈散。舉一而類推之﹐可也。

何以見克中有生乎﹖肝﹐克土也﹐而肝木非土又何以生﹖然而肝木未嘗不能生土﹐土得木以疏通﹐則土有生气矣。脾﹐克水也﹐而脾土非水又何以生﹖然而脾土未嘗不生水﹐水得土而蓄積﹐則水有根基矣。腎﹐克火也﹐而腎水非火不能生﹐無火則腎無溫暖之气矣﹔然而心火必得腎水以生之也﹐水生火而火無自焚之禍。心﹐克金也﹐而心火非金不能生﹐無金則心無淸肅之气矣﹔然而肺金必得心火以生之也﹐火生金而金無寒冷之憂。肺﹐克木也﹐而肺金非木不能生﹐無木則金無舒發之气矣﹔然而肝木必得肺金以生之也﹐金生木而木無痿廢之患。以上五者﹐亦至理焉﹐知其顚倒之奇﹐則治病自有神異之效。

何以見生不全生乎﹖腎﹐生肝也﹐而不能全生肝木。蓋腎水無一臟不取資也。心得腎水﹐而神明始煥發也。脾得腎水而精微始化導也。肺得腎水而淸肅始下行也。肝得腎水而謀慮始決斷也。六腑亦無不得腎水而後可以分布之。此腎經之不全生﹐而無乎不生也。

何以見克不全克乎。腎﹐克火也﹐而不至全克心火。蓋腎火無一臟不焚燒也。心得腎火﹐而煩躁生焉﹔脾得腎火﹐而津液幹焉﹔肺得腎火﹐而喘嗽病焉﹔肝得腎火﹐而龍雷出焉。六腑亦無不得腎火而燥渴枯竭之證見矣。此腎經之不全克﹐而無乎不克也。

何以見生畏克而不敢生乎﹖肝木﹐本生心火也﹐而肝木畏肺金之克﹐不敢去生心火﹐則心气愈弱不能制肺金之盛﹐而金愈克木矣。心火﹐本生胃土也﹐而心火畏腎水之侵﹐不敢去生胃土﹐則胃气轉虛不能制腎水之勝﹐而水益侵胃土矣。心包之火﹐本生脾土也﹐而心包之火﹐畏腎水之泛﹐不敢去生脾土﹐則脾气更困不能伏腎水之淩﹐而水益欺脾土矣。脾胃之土﹐所以生肺金也﹐而脾胃之土﹐畏肝木之旺﹐不敢去生肺金﹐則肺气轉衰﹐不敢制肝木之犯而木愈侮土矣。腎經之水﹐所以生肝木也﹐而腎水畏脾胃之土燥﹐不敢去生肝木﹐則肝木更雕﹐不能制脾胃二土之並﹐而土愈制水矣。見其生而制其克﹐則生可全生﹔忘其克而助其生﹐則克且更克﹐此醫道之宜知﹐而用藥者所宜究心也。

何以見克畏生而不敢克乎﹖金﹐克木也﹐肺金之克肝﹐又何畏於腎之生肝乎﹖不知腎旺則肝亦旺﹐肝旺則木盛﹐木盛則肺金必衰﹐𨿽性欲克木﹐見茂林而自返矣。故木衰者﹐當補腎以生肝﹐不必制肺以扶肝。木﹐克土也﹐肝之克脾又何畏於心之生脾乎﹖不知心旺則脾亦旺﹐脾旺則土盛﹐土盛則肝木自弱﹐𨿽性思克土遇焦土而自頹矣。故土衰者﹐皆補心以培土﹐不必制木以救土。土﹐制水者也﹐脾之克腎﹐又何畏於肺之生腎﹖不知肺旺則腎亦旺﹐腎旺則水盛﹐水盛則脾土自微﹐𨿽性欲制水﹐見長江而自失矣。故水衰者﹐當補肺以益水﹐不必制土以蓄水。水﹐制火者也﹐腎水之克心﹐又何畏肝之生心乎﹖不知肝旺則心亦旺﹐心旺則火盛﹐火盛則腎水必虛﹐𨿽性喜克火﹐見車薪而自退矣。故火衰者﹐當補肝以助心﹐不必制水以援心。火﹐制金者也﹐心之克肺﹐又何畏脾之生肺乎﹖不知脾旺則肺亦旺﹐肺旺則金盛﹐金盛則心火自衰﹐𨿽性欲克金﹐見頑金而難煆矣。故金衰者﹐當補土以滋金﹐不必息火以全金也。此五行之妙理﹐實醫道之精微﹐能於此深造之﹐醫不稱神﹐未之前聞也﹗

論臟腑

五臟六腑﹐人所知也。然而五臟不止五﹐六腑不止六﹐人未之知也。心肝脾肺腎﹐此五臟也。五臟之外﹐胞胎亦爲髒﹐𨿽胞胎系婦人所有﹐然男子未嘗無胞胎之脈。其脈上系於心﹐下連於腎﹐此脈乃通上通下﹐爲心腎接續之關﹐人無此脈則水火不能相濟﹐下病則玉門不關﹐上病則怔忡不寧矣。若婦人上病﹐與男子同﹐下病則不能受妊﹐是生生之機﹐屬陰而藏於陽﹐實另受一臟也。然旣爲一臟﹐何以不列入五臟之中﹖因五臟分五行﹐而胞胎居水火之兩岐﹐不便分配﹐所以止言五臟而不言六髒也。或疑胞胎旣是一臟﹐不列入五臟之中﹐何以千古治病者不治胞胎﹐竟得無恙﹖是胞胎亦可有可無之脈﹐其非五臟之可比﹐而不知非也。蓋胞胎不列入五臟﹐亦因其兩岐﹐故病在上則治心﹐而心气自通於胞胎之上﹔病在下則治腎﹐而腎气自通於胞胎之下﹐故不必更列爲一臟﹐而非胞胎之不爲髒也。或又疑女子有胞胎以懷妊﹐以胞胎爲一臟固宜﹔而男子亦曰有胞胎﹐其誰信之﹖不知男子之有胞胎﹐論脈之經絡﹐而非胞胎之有無也。於心之膈膜間﹐有一系﹐下連於兩腎之間﹐與婦人無異﹔惟婦人下大而上細﹐男子上下俱細耳。婦人下有口﹐而男子下無口爲別。此脈男女入房﹐其气下行﹐而婦人之脈﹐其口大張﹐男子泄精直射其口﹐而胞胎之口始閉而受妊矣。若男子精不能射﹐或女子气不下行﹐或痰塞﹐或火燒﹐或水冷﹐其口俱不敢開﹐斷不能受妊﹐此胞胎之爲一臟甚重也。至小腸﹑大腸﹑膀胱﹑膽﹑胃﹑三焦﹐此六腑也。六腑外更有膻中﹐亦一腑也。膻中卽心包絡﹐代君火司令者也。膻中與心原爲一臟一腑﹐兩相表裏﹐今獨稱心而遺膻中﹐非膻中不可爲腑﹐尊心爲君﹐不得不抑膻中爲相也。或曰千古不治膻中﹐何以治心而皆效﹖不知心與膻中爲表裏﹐表病則裏亦病﹐故治裏而表自愈。況膻中爲脾胃之母﹐土非火不生﹐心火不動﹐必得相火之往來以生之﹐而後胃气能入﹐脾气能出也。膻中旣爲脾胃母﹐謂不足當一腑之位乎﹖此膻中之爲一腑﹐人當畱意。

髒治法

髒治者﹐五臟中有病而治之者也。髒有五﹐治法惟三﹐脾肺同一治﹐腎肝同一治﹐心腎同一治也。肺气之傷﹐必補脾气﹐脾气旣傷﹐肺气亦困﹐故補肺必須補脾﹐而補脾必須補肺。如人或咳嗽不已﹐吐瀉不已﹐此脾肺之傷。人以爲咳嗽宜治肺﹐吐瀉宜治脾﹐殊不知咳嗽由於脾气之衰﹐而吐瀉由於肺气之衰。蓋肺無淸肅之下行﹐始上吐而下瀉﹐脾气斡旋之令不行﹐則上爲咳嗽矣。方用人參﹑車前子﹑柴胡﹑甘艸各一錢﹐麥冬﹑茯苓各三錢﹐神曲五分﹐薏仁五錢﹐水煎服﹐此方乃治肺治脾之藥合而用之者也。咳嗽病之盡除﹐吐瀉証之各去﹐所謂一方兩用者也。腎肝同治者﹐腎水不能滋肝﹐則肝木抑鬱而不舒﹐必有兩脇飽悶之證﹔肝木不能生腎中之火﹐則腎水日寒﹐必有腰脊難於俯仰之證。故補肝必須補腎中之水﹐補腎中之水﹐又不可不補肝木。倘補肝而不補腎﹐則脇痛何以頓除﹖補腎而不補肝﹐則腰脊何以立愈﹖方用熟地一兩﹐山茱萸﹑白芍﹑當歸各五錢﹐柴胡二錢﹐肉桂一錢﹐水煎服。此方熟地﹑山茱萸補腎之藥﹐而當歸﹑白芍﹑柴胡﹑肉桂補肝之藥﹐旣兩髒平補﹐似乎藥不該輕重﹐今補肝之藥反多於補腎者﹐可見腎爲肝之母﹐肝又爲命門之母也。命門是一身之主宰﹐當生五臟之气﹐不宜爲五臟所生﹐然而五臟疊爲生克﹐肝旣是木﹐豈木獨不可以生命門之火乎﹖此有至理存焉。心腎二髒合而治之者﹐腎﹑水髒也﹐心﹑火髒也﹐是心腎二經爲讎敵﹐似乎不宜牽連而一治之﹐不知心腎𨿽相克﹐其實相須。無心之火則成死灰﹐無腎之水則成冰炭。心必得腎水以滋養﹐腎必得心火而溫暖。如人驚惕不安﹐夢遺精泄﹐豈非心腎不交乎﹖人以爲驚惕不安﹐心之病﹐我以爲腎之病。夢遺精泄﹐人以爲腎之病﹐我以爲心之病。豈我好爲顚倒乎﹖誠以有至當不易之理焉﹐故也。方用人參﹑棗仁﹑山茱萸﹑麥冬﹑山藥﹑柏子仁去油﹑茯神各三兩﹐遠志一兩﹐炒熟芡實﹑白朮各五兩﹐砂仁三錢﹐橘紅﹑菖蒲﹐北五味各一兩﹐熟地五兩﹐麥冬三兩﹐共爲末﹐蜜爲丸﹐白滚水送下五錢。此丸之妙﹐乃治腎之藥少於治心﹐蓋心君寧靜﹐腎气自安﹔腎气旣安﹐何至心動﹖此治心正所以治腎﹐而治腎正所以治心也。此治髒之法﹐幸人加之意哉﹗

腑治法

腑治甚多﹐我舉其一二證﹐取以爲法﹐餘可類推。如人病小便不通﹐大便甚結者是也。小便不通﹐乃膀胱之病﹐膀胱之气化不行﹐小便卽不能出﹐小便閉塞﹐治膀胱之經而已矣﹐然而治法全不在治膀胱也。方用人參﹑車前子﹑蓮子﹑王不畱行各三錢﹐白果二十个﹐甘艸一錢﹐肉桂三分﹐水煎服一劑卽如注。此方之奇妙﹐全在用人參﹐其次則用肉桂三分。蓋膀胱必得气化而始出﹐气化者何﹖心包絡之气也。膀胱必得心包絡之气下行﹐而水路能出。尢妙用白菓二十个﹐人多不識此意。白果通任督之脈﹐又走膀胱﹐引參桂之气直奔於膀胱之中﹐而車前﹑王不畱行盡是泄走之物﹐各隨之趨出於陰器之口也。此治腑之妙法﹐人知之乎﹖

大便閉結者﹐人以爲大腸燥甚﹐誰知是肺气燥乎﹖肺燥則淸肅之气不能下行於大腸﹐而腎經之水僅足以自顧﹐又何能旁流以潤溪澗哉﹖方用熟地﹑元參各三兩﹐火麻子一錢﹐升麻二錢﹐牛乳一碗﹐水二鍾﹐煎六分﹐將牛乳同調一碗服之﹐一劑不解﹐兩劑必大便矣。此方之妙﹐全在不潤大腸而補腎﹐尢妙不止補腎而且補肺﹐更妙不止補肺而且升肺。蓋大腸居於下流﹐最難獨治﹐必須從腎經以潤之﹐從肺經以淸之。气旣下行﹐沈於海底﹐非用升提之法﹐則水注閉塞而不通﹐啟其上孔﹐則下孔自然流動﹐此下病治上之法﹐亦腑病治髒之法也。其餘治腑之法﹐可卽此以悟。

凡人膽怯不敢見人者﹐少陽膽經虛也。而所以致少陽膽經之虛者﹐肝木之衰也。而肝木之衰﹐又因腎水之不足。法當補腎以生肝木。方用熟地一兩﹐山茱萸四錢﹐芍藥﹑茯神﹑當歸各五錢﹐柴胡﹑白芥子﹑生棗仁﹑肉桂各一錢。此方之妙﹐補腎之中用補肝之品﹐尢妙再去補心﹐使心不取給於肝膽之血﹐則膽之汁有餘而怯形可去。又妙在用肉桂以入肝﹐如人得勇往之人﹐自然頃刻膽壯矣。此治腑實有妙理﹐人知之乎﹖

嘔吐之證﹐人以爲胃虛﹐誰知由於腎虛。無論食入卽出是腎之衰﹐凡有吐證﹐無非腎虛之故。故治吐不治腎﹐未窺見病之根也。方用人參三錢﹐白朮﹑薏仁﹑芡實各五錢﹐砂仁三粒﹐吳茱萸五分﹐水煎服。此方似乎治脾胃之藥﹐不知皆治腎之法。方中除人參救胃之外﹐其餘藥品俱入腎經而不止畱在脾也﹐腎火生脾﹐脾土始能生胃﹐胃气一轉﹐嘔吐始平。此治胃而用治腎之藥﹐人知之乎﹖

【李子永曰﹕嘗論五臟各相生相克﹐實各相成。一經之病﹐每兼數經以治﹐此經之邪﹐或向別經而求﹐故用藥不得膠柱﹐過於區別。然論其大槪﹐亦不可混。肺爲金髒﹐其質嬌﹐畏寒畏熱﹐而過寒過熱之藥不可以之治肺也。脾爲土髒﹐其質厚﹐可寒可熱﹐而偏寒偏熱之藥無不可以之治脾也。心爲火髒﹐體居上﹐忌用熱﹐其有以熱藥治心者﹐乃腎虛而坎不交離﹐本腎病而非心病也。腎爲水髒﹐體居下﹐忌用寒﹐其有以寒藥治腎者﹐乃心實而陽亢爍陰﹐本心病而非腎病也。至於肝爲木髒﹐木生於水﹐其源從癸﹐火以木熾其權挾丁﹐用熱不得遠寒﹐用寒不得廢熱。古法治肝之藥﹐寒熱配用﹐反佐雜施﹐職此故也。其五臟之不同如此。】古今圖書集成醫部全錄卷九十六

臟腑門【肝】

黃帝素問

四气調神大論

春三月﹐此謂發陳﹐天地俱生﹐萬物以榮。夜臥早起﹐廣步於庭﹐被髮緩形﹐以使志生﹐生而勿殺﹐予而勿奪﹐賞而勿罰﹐此春气之應養生之道也。逆之則傷肝﹐夏爲寒變﹐奉長者少。

【注春陽上升﹐發育萬物﹐啟故從新﹐故曰發陳。天地之气俱主生發﹐而萬物亦以生榮。夜臥早起﹐發生气也。廣﹐寬緩也﹐所以運動生陽之气也。東方風木之气﹐直上巓頂﹐被髮者疏達肝木之气也。舉動緩徐﹐以應春和之气。志者﹐五臟之志﹐所以禦精神﹐收魂魄﹐適寒溫和喜怒者也。是以四時皆當順其志焉﹐勿奪勿罰﹐皆所以養生發之徳。故君子啟蟄不殺﹐方長不折也。夫四時之令﹐春生夏長﹐秋收冬藏﹐故春气以應生長之道。逆謂逆其生發之气﹐肝屬木﹐主於春﹐春生之气逆則傷肝﹐肝傷則至夏爲寒變之病﹐因奉長者少故也。蓋木傷而不能生火﹐故於夏月火令之時﹐反變而爲寒病。】

逆春气﹐則少陽不生﹐肝气內變。

【注少陽主春生之气。春气逆﹐則少陽不生﹐致肝气郁而內變矣。】

上古天眞論

男子七八肝气衰﹐筋不能動﹐天癸竭﹐精少﹐腎臟衰﹐形體皆極。

【注肝乃腎之所生﹐腎气衰﹐故漸及於肝矣。肝主筋﹐肝气衰﹐故筋不能運動。腎主骨﹐筋骨皆衰﹐故形體疲極也。】

生气通天論

風客淫气﹐精乃亡﹐邪傷肝也。

【注風爲陽邪﹐客於膚表﹐則淫傷於气矣。陽气傷﹐則陰寒﹐精自出矣。風木之邪﹐內通肝气﹐肝主藏血﹐肝气受邪﹐則傷其血矣。】

是故味過於酸﹐肝气以津﹐脾气乃絕。

【注酸味入肝﹐若過於酸﹐則肝多津液﹐而脾气乃絕其轉輸矣。】

金匱眞言論

東風生於春﹐病在肝﹐兪在頸項。

東方靑色﹐入通於肝﹐開竅於目﹐藏精於肝﹐其病發驚駭﹐其味酸﹐其類艸木﹐其畜雞﹐其穀麥﹐其應四時﹐上爲歲星﹐是以春气在頭也。其音角﹐其數八﹐是以知病之在筋也。其臭臊。

【注天之五方气色﹐入通於髒﹐以養五臟之精。肝之精气開竅於目而通乎天气﹐是天气通乎人﹐而人气通乎天也。其陰精藏於本髒﹐春時陽气上升﹐故其病亦如气之震發而爲驚駭。木曰曲直﹐曲直作酸﹐故味酸。肝屬木﹐故與地之艸木同類。易曰﹕巽爲雞﹐東方木畜也。麥爲五穀之長﹐故東方應之。木之精气上爲歲星﹐十二年一周天﹐以地之艸﹑木﹑谷﹑畜應天之四時﹐上而爲歲星也。春气上升﹐春風在上﹐春病在頭者﹐同气相感也。與別髒之因气虛而病者不同。故曰春气在頭而不言病。角木音﹐其應在春﹐木成數八。肝主筋﹐故病在筋﹐气因木變則爲臊。】

陰陽應象大論

東方生風﹐風生木﹐木生酸﹐酸生肝﹐肝生筋﹐筋生心。肝主目﹐其在天爲元﹐在人爲道﹐在地爲化。化生五味﹐道生智﹐元生神。神在天爲風﹐在地爲木﹐在體爲筋﹐在髒爲肝﹐在色爲蒼﹐在音爲角﹐在聲爲呼﹐在變動爲握﹐在竅爲目﹐在味爲酸﹐在志爲怒。怒傷肝﹐悲勝怒。風傷筋﹐燥勝風。酸傷筋﹐辛勝酸。

【注風乃東方春生之气﹐故云東方生風。風生木者﹐寅卯屬木﹐春气之所生也。木生酸者﹐地之五行生陰之五味也。陰之所生﹐本在五味﹐故酸生肝。肝之精气生筋﹐筋之精气生心﹐肝气通於目﹐肝和則目能辧五色﹐故目爲肝所主。夫陰陽變化之道﹐其在天爲元﹐元生神﹐神者陰陽不測之謂﹐是以在天爲六气﹐在地爲五行也。其在人爲道﹐道者陰陽五行不易之常理也。道生智﹐智者五臟之神志魂魄﹐因思慮而處物﹐是以人之五臟生五神﹐化五志也。其在地爲化﹐物生之謂化﹐化生萬物而五味之美不可勝極也。蒼﹐薄靑色﹐東方木色也。角爲木音﹐和而長也。肝在志爲怒﹐故發聲爲呼。變動髒气﹐變動於經兪也。握者拘急之象﹐筋之證也。目者肝之竅﹐酸乃木之味也。肝者將軍之官﹐故其志在怒﹐用志太過﹐則反傷其體﹐故云怒傷肝。悲爲肺志﹐以情勝情﹐故云悲勝怒。能生我者﹐亦所能害我﹐故云風傷筋。燥屬西方之金气﹐四時五行之气﹐有相生而有相制﹐故云燥勝風。酸傷筋者﹐能養我﹐亦能傷我也。辛爲金味﹐故能勝酸﹐金勝木也。】

風气通於肝。

【注風生木﹐木生肝﹐外內之气相通也。】

靈蘭祕典論

肝者﹐將軍之官﹐謀慮出焉。

【注肝气急而志怒﹐故爲將軍之官。主春生之气﹐潛發未萌﹐故謀慮出焉。】

六節髒象論

肝者﹐罷極之本﹐魂之居也。其華在爪﹐其充在筋﹐以生血气﹐其味酸﹐其色蒼。此爲陽中之少陽﹐通於春气。

【注動作勞甚謂之罷﹐肝主筋﹐人之運動皆由乎筋力﹐故爲罷極之本。肝藏魂﹐故爲魂之居。爪者筋之餘﹐故其華在爪﹐其充在筋。肝屬木位﹐居東方﹐爲發生之始﹐故以生血气。木旺於春﹐陽气始生﹐故爲陽中之少陽﹐以通於春气。】

五臟生成篇

肝之合筋也﹐其榮爪也﹐其主肺也。多食辛﹐則筋急而爪枯。

【注髓生肝﹐肝生筋﹐故所合在筋。爪乃筋之餘﹐故其榮在爪。多食辛﹐是金味太過而傷肝﹐則筋縮急而爪漧枯矣。】

診要經終論

正月二月﹐天气始方﹐地气始發﹐人气在肝。

【注春者﹐天气始開﹐地气始泄﹐而人气在肝。肝主東方﹐寅卯木也。】

平人气象論

髒眞散於肝﹐肝藏筋膜之气也。

【注髒眞者﹐眞髒所藏之神也。散於肝﹐而主藏筋膜之气。如春木微弦之脈﹐乃因胃气而至於手太陰﹐故曰脈不得胃气﹐肝不弦﹐腎不石﹐是弦﹑鉤﹑毛﹑石之脈﹐亦皆胃气之所生。肝主疏泄﹐故曰散。】

髒气法時論

肝主春﹐足厥陰少陽主治﹐其日甲乙。肝苦急﹐急食甘以緩之。

【注肝主春木之气﹐足厥陰主乙木﹐少陽主甲木﹐二者相爲表裏﹐而主治其經气。甲爲陽木﹐乙爲陰木﹐在時爲春﹐在日主甲乙。肝主春生怒發之气﹐故苦於太過之急﹐宜食甘以緩之。】

病在肝﹐愈於夏﹔夏不愈﹐甚於秋﹔秋不死﹐持於冬﹐起於春。禁當風。肝病者﹐愈在丙丁﹔丙丁不愈﹐加於庚辛﹔庚辛不死﹐持於壬癸﹐起於甲乙。肝病者平旦慧﹐下晡甚﹐夜半靜。肝欲散﹐急食辛以散之﹐用辛補之﹐酸瀉之。

【注病在肝﹐愈於夏者﹐子制其鬼賊﹐能令母實也。夏不愈甚於秋者﹐子休而賊旺﹐至其所不勝而甚也。秋不死持於冬者﹐賊气休而得母气之養﹐至其所生而持也。自得其位﹐故復起於春也。此論死生之月節也。風气通於肝﹐故禁而勿犯。愈在丙丁者﹐至其所生而愈也。加於庚辛者﹐金克木也。持於壬癸者﹐得母气之所生也。本气復旺﹐故起於甲乙。此論死生之期日也。平旦乃木气生旺之時﹐故爽慧。下晡乃金旺之時﹐故病甚。夜半得母之生气﹐故安靜。此論間甚之時也。夫肝病者﹐厥陰之勝也。邪盛則正虛﹐故以辛之發散﹐以散其木郁。以辛之潤﹐以補其肝气。以酸之泄﹐以瀉其有餘。所謂以所利而行之﹐調其气使其平也。余髒準此。】

肝色靑﹐宜食甘。粳米﹑牛肉﹑棗﹑葵皆甘。

【注肝色靑﹐則其气苦急﹐故宜食甘以緩之。蓋五味所以養五臟之气者也。】

刺熱篇

肝熱病者﹐左頰先赤。

【注五色之見﹐各有其部﹐肝屬木而位居東方﹐故左頰先赤。】

气厥論

脾移寒於肝﹐癰腫筋攣。

【注肝主血﹐寒則血凝注。經曰﹕榮气不行﹐乃發爲癰。肝主筋﹐故筋攣也。】

脾移熱於肝﹐則爲驚衂。

【注東方肝木﹐其病發驚駭。肝主血﹐故熱甚則衂。】

大奇論

肝壅兩胠滿﹐臥則驚﹐不得小便。

【注壅者謂髒气滿而外壅於經絡也。肝脈環陰器﹐抵小腹﹐屬肝絡膽﹐上貫膈﹐布脇肋﹐故兩胠滿而不得小便﹔髒气壅滿﹐臥則神魂不安﹐故發驚也。】

標木病傳論

肝病頭目眩﹐脇支滿﹐三日體重身痛﹐五日而脹﹐三日腰脊少腹痛﹐脛酸。三日不已﹐死。冬日入﹐夏早食。

【注病先發於肝﹐則頭目眩﹐脇支滿。三日而之脾﹐則體重身痛﹔五日而之胃﹐則脹﹔三日而之腎﹐則腰脊少腹痛﹐脛酸﹔三日不已﹐死。夏早食者﹐寅卯之時木气絕而不生也。冬日入者﹐申酉之時金气旺而木气絕也。】

方盛衰論

肝气虛則夢見菌香生艸﹐得其時則夢伏樹下﹐不敢起。

【注菌香﹐香蕈之小者﹐蓋𨿽有生气而無根。夢伏樹下﹐得春令之木气也。不敢起者﹐𨿽得時令之助而亦不能勝也。】

靈樞經

本輸篇

肝出於大惇﹐大惇者﹐足大指之端及三毛之中也﹐爲井木。澑於行間﹐行間﹐足大指間也﹐爲滎。注於太衝﹐太衝﹐行間上二寸陷者之中也﹐爲腧。行於中封﹐中封﹐內踝之前一寸半陷者之中﹐使逆則宛﹐使和則通﹐搖足而得之﹐爲經。入於曲泉﹐曲泉﹐輔骨之下大筋之上也﹐屈膝而得之﹐爲合。足厥陰也。

【注所行爲經者﹐如經行之道路﹐所以通往來之行使。故所行之血气厥逆﹐則郁滯其間而不行。如往來之血气相和﹐則通行於經脈中矣。】

本神篇

肝悲哀動中則傷魂﹐魂傷則狂忘不精﹐不精則不正。當人陰縮而攣筋﹐兩脇骨不舉﹐毛悴色夭﹐死於秋。

【注悲哀﹐肺之情也﹐如肝因悲哀動中﹐則傷肝臟所藏之魂﹐魂傷則狂忘不精。蓋肝者將軍之官﹐謀慮出焉﹐肝志傷﹐則不能處事精詳矣。膽爲中正之官﹐決斷出焉﹐髒气傷則腑志亦不正而無決斷矣。肝主筋而脈絡陰器﹐陰縮筋攣﹐脇骨不舉﹐情志傷而及於形也。】

經脈篇

肝足厥陰之脈﹐起於大指叢毛之際﹐上循足跗上廉﹐去內踝一寸﹐上踝八寸﹐交出太陰之後﹐上腘內廉﹐循股陰﹐入毛中﹐過陰器﹐抵小腹﹐挾胃﹐屬肝﹐絡膽﹐上貫膈﹐布脇肋﹐循喉嚨之後﹐上入頏顙﹐連目系﹐上出額﹐與督脈會於巓。其支者從目系下頰裏﹐環唇內﹔其支者﹐復從肝別貫膈﹐上注肺。是動則爲腰痛﹐不可以俯仰﹔丈夫﹝疒貴﹞疝﹔婦人少腹腫﹐甚則嗌漧﹐面塵脫色。是主肝所生病者﹐胸滿﹐嘔逆﹐飧泄﹐狐疝﹐遺溺﹐閉癃。

【注是在厥陰之動气﹐則病腰痛不可以俯仰﹐甚則嗌漧﹐面塵脫色諸證﹐蓋厥陰從少陽中气之化﹐厥陰之气化病也。丈夫﹝疒貴﹞疝﹐婦人少腹腫﹐厥陰之本气病也。是主肝所生之病者﹐胸滿嘔逆﹐蓋食气入胃﹐散精於肝﹐行气於經﹐肝所生病﹐則肝气厥逆﹐不能行散谷精﹐故胸滿嘔逆也。肝主疏泄﹐肝气虛則飧泄遺溺﹐實則閉癃。狐疝﹐隨經脈晝夜出入之疝也。】

【肝經諸穴歌足厥陰﹐十三穴終。起大惇﹑行間﹐循太衝﹑中封。蠡溝﹑中都之會﹐膝關﹑曲泉之宮。陰包﹑五里﹐陰廉乃發羊矢﹐章門﹑期門可攻原本附有肝經諸穴之圖﹐與後卷一百七經絡門重﹐後文膽經﹑心經﹑小腸經﹑脾經﹑胃經﹑肺經﹑大腸經﹑腎經﹑膀胱經﹑三焦經﹑心包絡經﹐均附各經諸穴圖﹐均與後卷一百七經絡門重﹐均刪﹐余不注。。】

【分寸歌足大指端名大惇﹐行間大指縫中存。太衝本節後二寸﹐跟前一寸號中封。蠡溝踝上五寸是﹐中都踝後七寸中。膝關犢鼻下二寸﹐曲泉曲膝盡橫紋。陰包膝上方四寸﹐气沖三寸下五里。陰廉衝下有二寸﹐羊矢衝下一寸許。气沖卻是胃經穴﹐鼠鼷之上一寸主。鼠鼷橫骨端盡處﹐相去中行四寸止。章門下脘旁九寸﹐肘尖盡處側臥取。期門又在巨闕巨闕原作巨「關」﹐據文義攺。旁﹐四寸五分無差矣。】

經水篇

足厥陰外合於澠水﹐內屬於肝。

【注澠水自東來﹐故應足厥陰﹐東方之肝木。】

病傳篇

病先發於肝﹐三日而之脾﹐五日而之胃﹐三日而之腎。三日不已﹐死。冬日入﹐夏早食。

【注病發於肝故頭目眩而脇支滿。三日之脾﹐則體重身痛﹔五日之胃﹐則脹﹔三日之腎﹐則腰脊小腹痛﹐脛酸。冬日入﹐夏早食﹐木气絕於卯酉金旺之時也。】

淫邪發夢篇

肝气盛則夢怒。厥气客於肝﹐則夢山林樹木。

【注厥气者﹐虛气厥逆於臟腑之間。客者﹐薄於臟腑之外也。客於肝﹐則夢山林樹木﹐肝气之變幻也。】

順气一日分爲四時篇

肝爲牡髒﹐其色靑﹐其時春﹐其音角﹐其味酸﹐其日甲乙﹐是爲肝之變也。

【注肝屬木﹐故爲牡髒。】

本髒篇

肝小則髒安﹐無脇下之痛﹔肝大則逼胃迫咽﹐迫咽則苦膈中﹐且脇下痛。肝髙則上支賁切脇﹐悗爲息賁﹔肝下則逼胃﹐脇下空﹐脇下空則易受邪。肝堅則髒安難傷﹔肝脆則善病消癉易傷。肝端正則和利難傷﹐肝偏傾則脇下痛也。

【注肝居脇下﹐故小則髒安﹐而無脇下之痛。肝居胃之左﹐故大則逼胃﹐而胃脘上迫於咽也。肝在膈之下﹐故大則苦於膈中﹐且脇下痛。肝脈貫膈上注肺﹐故髙則上支賁切脇﹐悗爲息賁。肝居胃旁﹐故下則逼胃而脇下空﹐空則易受於邪。蓋脇乃邪正出入之樞部也。肝堅則髒安難傷﹐脆則善病消癉易傷。肝藏血﹐血捨魂﹐端正則神志和利﹐偏傾則脇痛也。】

靑色小理者肝小﹐粗理者肝大。廣胸反骹者肝髙﹐合脇兔骹者肝下。胸脇好者肝堅﹐脇骨弱者肝脆。膺腹好相得者肝端正﹐脇骨偏舉者肝偏傾也。

【注骹者﹐胸脇交分之扁骨。內膈前連於胸之鳩尾﹐旁連於脇﹐後連於脊之十一椎﹐肝在膈之下﹐故廣胸反骹者肝髙﹐合脇兔骹者肝下。兔者﹐骨之藏伏也。肝脈下循於腹之章門﹐上循於膺之期門﹐在內者從肝別貫膈﹐故膺腹好相得者肝端正。脇骨偏舉者肝偏傾也。】

扁鵲難經

肝臟形象

四十一難曰﹕肝獨有兩葉﹐以何應也﹖然。肝者東方木也﹐木者春也。萬物始生﹐其尙幼小﹐意無所親﹐去太陰尙近﹐離太陽不遠﹐猶有兩心﹐故有兩葉﹐亦應木葉也。

【注肝有兩葉﹐應東方之木。木者﹐春也﹐萬物始生﹐艸木甲坼兩葉之義也。其曰太陰太陽﹐不必指髒气及月令而言。但隆冬爲陰之極﹐首夏爲陽之盛﹐謂之太陰太陽﹐無不可也。】

肝臟斤兩

四十二難曰﹕肝重二二《難經集注》作「四」。斤四兩﹐左三葉﹐右四葉﹐凡七葉﹐主髒魂。

肝臟形象之圖

見圖

金匱要略【漢張機】

肝死髒

肝死髒﹐浮之弱﹐按之如索不來﹐或曲如蛇行者死。

肝著

肝著其人﹐常欲蹈其胸上﹐先未苦時﹐但欲飲熱﹐旋復花湯主之。

中藏經【漢華佗】

論肝臟虛實寒熱生死逆從脈証之法

肝者與膽爲表裏﹐足厥陰少陽是其經也。旺於春﹐春乃萬物之始生﹐其气嫩軟虛而寬﹐故其脈弦﹐軟不可發汗﹐弱不可下。弦長曰平﹐反此曰病脈。虛而弦﹐則爲太過﹐病在外﹐太過則令人善忘﹐忽忽眩冒﹔實而微﹐則爲不足﹐病在內﹐不及則令人胸脇脹滿。大凡肝實引兩脇下痛喜怒﹐虛則如人將捕之。其气逆則頭痛耳聾﹐頰赤﹐其脈沈而急﹐浮而急亦然。主脇肢滿﹐小便難﹐頭痛眼眩。其脈急甚惡言﹐微急气在脇下﹔緩甚嘔逆﹐微緩主脾﹔太急內癰吐血﹐大甚筋痺﹔小甚多飲﹐微小消癉﹔滑甚則﹝疒頹﹞疝微滑遺溺﹐濇甚畱飲﹐微濇瘲攣。又肝之積气在脇久不去﹐發咳逆﹐或爲瘧疾也。虛則夢花艸茸茸﹐實則夢山林茂盛。肝病旦慧﹐晚甚﹐夜靜。肝病則頭痛﹐目眩﹐肢滿﹐囊縮﹐小便不通﹐十日死。又身熱惡寒﹐四肢不舉﹐其脈當弦長而急﹐反短濇﹐乃金克木﹐十日死不治。又肝中寒﹐則兩臂不舉﹐舌本燥﹐多太息﹐胸中痛不能轉側﹐其脈左關上遲而濇者是也。肝中熱則喘滿多怒﹐目疼腹脹﹐不嗜食﹐所作不定﹐睡中驚怖﹐眼赤﹐視不明﹐其脈左關陰實者是也。肝虛冷則脇下堅痛﹐目盲﹐臂痛﹐發寒如瘧狀﹐不欲食﹐婦人月水不來﹐气急﹐其脈左關上沈而弱者是也。

脈訣【晉王叔和】

肝臟歌

肝臟應春陽﹐連枝膽共房。

【注肝屬木而應春。連枝﹐卽心臟﹐弟兄之義也。共房﹐肝膽同一處也。】

色靑形象木﹐位列在東方。

【注肝之色靑﹐木之色亦猶是也。肝臟之形是木之幹。東方屬木﹐木所居之位﹐故列在東方也。】

含血榮於目﹐牽筋爪運將。

【注肝藏血而爲血海﹐故能含血。其候在目﹐其華在爪﹐其充在筋。所含之血榮於目﹐牽引於筋爪﹐故目能視﹐足能步﹐掌能握﹐指能撚而運動也。】

逆時生恚怒﹐順候脈弦長。

【注肝屬木而應春﹐反得秋脈﹐浮短而濇﹐謂之逆時﹐乃金來克木﹔木受克則不得舒暢﹐故生恚怒。順候其脈弦而長也。】

泣下爲之液﹐聲呼是本鄕。

【注腎主液﹐入肝爲泣﹔肺主聲﹐入肝爲呼。泣與呼﹐皆屬於肝﹐故曰本鄕。】

味酸宜所納﹐麻谷應隨糧。

【注肝其味酸﹐宜納穀麥。或云麻字疑誤。應隨糧者﹐應肝家之糧食也。】

實夢山林樹﹐虛看細艸芒。

【注甲剛爲木﹐故實夢山林樹。乙柔爲艸﹐故虛看細艸芒也。】

積因肥气得﹐杯覆脇隅旁。

【注經曰﹕肺病傳肝﹐肝當傳脾﹐脾季夏適旺﹐旺者不受肝邪﹐復欲還肺﹐肺不肯受﹐故畱滯爲積﹐名曰肥气。以季夏戊己日得之﹐狀如覆杯﹐在左脇下突出﹐如肉肥盛之狀也。】

翠羽身將吉﹐顏同枯艸殃。

【注肝臟色靑﹐翠羽色靑而紅﹐枯艸色靑而白。紅屬心火﹐白屬肺金。木生火﹐故曰吉﹔金克木﹐故曰殃。】

四斤餘四兩﹐七葉兩分行。

【注肝重四斤四兩﹐左三葉﹐右四葉﹐共七葉而兩行分也。】

千金方【唐孫思邈】

肝臟病脈論

肝主魂﹐爲郎官。隨神往來謂之魂。魂者﹐肝之藏也。目者肝之官﹐肝气通於目﹐目和則能辧五色矣。左目甲﹐右目乙﹐循環紫宮﹐榮華於爪。外主筋﹐內主血。肝重四斤四兩﹐左三葉﹐右四葉﹐凡七葉﹐有六童子三玉女守之。神名藍﹐藍主藏魂﹐號爲魂髒﹐隨節應會。故云肝藏血﹐血捨魂﹐在气爲語﹐在液爲淚。肝气虛則恐﹐實則怒。肝气虛﹐則夢見園苑生艸﹔得其時﹐夢伏樹下不敢起。肝气盛﹐則夢怒﹔厥气客於肝﹐則夢山林樹木。

肝脈來濯濯如倚竿﹐如琴瑟弦﹐再至曰平﹐三至曰離經病﹐四至脫精﹐五至死﹐六至命盡﹐足厥陰也。

假令肝病西行﹐若食雞肉﹐得之當以秋時﹐發病以庚辛日也。家有血腥死。女子見之﹐以明要爲災﹔不者﹐若感金銀物得之。

襄公問扁鵲曰﹕吾欲不診脈﹐察其音﹐觀其色﹐知其病生死﹐可得聞乎﹖答曰﹕乃聖道之大要﹐師所不傳﹐黃帝貴之﹐過於金玉。入門見病﹐觀其色﹐聞其呼吸﹐則知往來吉凶之相。角音人者主肝聲也﹐肝聲呼﹐其音琴﹐其志怒﹐其經足厥陰。厥逆少陽則榮衛不通﹐陰陽交錯﹐陰气外傷﹐陽气內擊﹐擊則寒﹐寒則虛﹐虛則卒然喑啞不聲﹐此爲厲風入肝﹐續命湯主之。但踞坐不得低頭﹐面目靑黑﹐四肢緩弱﹐遺失便利﹐甚則不可治﹐賒賒原作「余」﹐據《千金》卷十一肝臟脈論攺。則旬月之內﹐桂枝酒酒原作「湯」﹐據《千金》卷十一肝臟脈論攺。主之。又﹕呼而哭﹐哭而反吟﹐此爲金克木﹐陰擊陽﹐陰气起而陽气伏﹐伏則實﹐實則熱﹐熱則喘﹐喘則逆﹐逆則悶﹐悶則恐畏﹐目視不明﹐語聲切急﹐謬說有人﹐此爲邪熱傷肝﹐甚則不可治。若唇色𨿽靑向眼不應可治﹐地黃煎主之。

肝病爲瘧者﹐令人色蒼蒼然太息﹐其狀若死者﹐烏梅丸主之。若其人本來少於悲恚﹐忽爾嗔怒﹐出言反常﹐乍寬乍急﹐言未竟以手向眼﹐如有所畏﹐若不卽病﹐禍必至矣。此肝病聲之候也。若其人虛﹐則爲寒風所傷﹔若實﹐則爲熱气所損。陽則瀉之﹐陰則補之。靑爲肝﹐肝合筋。靑如翠羽者吉。肝主目﹐目是肝之餘。

凡人分部陷起者﹐必有病生。膽少陽爲肝之部﹐而髒气通於內﹐外部亦隨而應之。沈濁爲內﹐浮淸爲外。若色從外走內者﹐病從外生部處起﹔若色從內出外者﹐病從內生部處陷。內病前治陰﹐後治陽﹔外病前治陽﹐後治陰。陽主外﹐陰主內。凡人死生休否﹐則髒神前變形於外。人肝前病﹐目則爲之無色﹔若肝前死﹐目則爲之脫精﹔若天中等分墓色應之﹐必死不治。看應增損﹐斟酌賒促﹐賒則不出四百日內﹐促則不延旬月之間。肝病少愈而卒死﹐何以知之﹖曰﹕靑白色加拇指大黶點見顏頰上﹐此必卒死。肝絕八日死﹐何以知之﹖面黑目赤﹐但欲伏眠﹐目視而不見人﹐汗出如水不止。【一日二日死。】面黑目靑者不死﹐靑如艸滋者死。吉凶之色在於分部﹐順順而見。靑白入目必病﹐不出其年。若年上不應﹐三年之中﹐禍必應也。

肝實熱

左手關上脈陰實者﹐足厥陰經也。病苦心下堅滿﹐常兩脇痛﹐息忿忿如怒狀﹐名曰肝實熱也。

肝虛寒

左手關上脈陰虛者﹐足厥陰經也。病苦脇下堅﹐寒熱﹐腹滿不欲飲食﹐腹脹悒悒不樂﹐婦人月經不利﹐腰腹痛﹐名曰肝虛寒也。

肝膽俱實

左手關上脈陰陽俱實者﹐足厥陰與少陽經俱實也。病苦胃脹嘔逆﹐食不消﹐名曰肝膽俱實也。

肝勞

肝勞病者﹐補心气以益之﹐心旺則感於肝矣。人逆春气﹐則足少陽不生﹐而肝气內變。順之則生﹐逆之則死﹔順之則治﹐逆之則亂。反順爲逆﹐是謂關格﹐病則生矣。

濟生方【宋嚴用和】

肝膽虛實論治

夫肝者足厥陰之經﹐位居東方﹐屬乎甲乙木﹐開竅於目﹐候於左脇﹐其政變動﹐病發驚駭﹐藏魂養筋者也。與足少陽膽之經相爲表裏﹐謀慮過度﹐喜怒不節﹐疲勞之極﹐擾亂其經﹐因其虛實﹐由是寒熱見焉。方其虛也﹐虛則生寒﹐寒苦脇下堅脹﹐時作寒熱﹐腹滿不食﹐悒悒不樂﹐如人將捕﹐眼生黑花﹐視物不明﹐口苦頭痛﹐關節不利﹐筋脈攣縮﹐爪甲漧枯﹐喜怒悲恐﹐不得太息﹐診其脈沈細而滑者﹐皆虛寒之候也。及其實也﹐實則生熱﹐熱則心下堅滿﹐兩脇下痛﹐痛引小腹﹐令人善怒﹐气逆頭暈﹐眥赤悒悒﹐先寒後熱﹐頸直背彊﹐筋急不得屈伸﹐診其脈浮大而數者﹐皆實熱之候也。脈來弦而長﹐乃不病之脈﹐脈來弦而濇﹐或急而益勁﹐如新張弓弦﹐或脈至中外﹐急急如循刀刃﹐責責然如按琴瑟弦者﹐此皆肝死矣。治之之法﹐當分虛實冷熱而調之﹐以平爲期。

河間六書【金劉完素】

薄厥證【主肝】

陽气大怒﹐則形气絕而血脈菀於上﹐令人薄厥於胸中﹐赤茯苓湯主之。

疢筋證【主肝】

人有尺脈數甚﹐筋急而見腹必急﹐數亦爲虛﹐筋見以名耳。柏子仁散主之。

東垣十書【元李杲】

肝臟苦欲補瀉藥味

肝苦急﹐急食甘以緩之﹐甘艸﹔欲散﹐急食辛以散之﹐川芎﹔以辛補之﹐細辛﹔以酸瀉之﹐芍藥﹔虛﹐以生薑﹑陳皮之類補之。經曰﹕虛則補其母。水能生木﹐腎乃肝之母﹐腎水也﹐苦以補腎﹐熟地黃﹑黃蘗是也﹔如無他證﹐錢氏地黃丸主之。實則白芍藥瀉之﹐如無他證﹐錢氏瀉靑丸主之。實則瀉其子﹐心乃腎之子﹐以甘艸瀉心。

醫學入門【明李梴】

肝臟賦

肝者將軍之官﹐謀慮出焉。

【注勇而能斷﹐故曰將軍。潛發未萌﹐故謀慮出焉。】

罷極之本﹐魂所居也。

【人身運動皆筋力所爲﹐肝養筋﹐故曰罷極之本。肝藏魂﹐魂者神明之輔弼﹐故又曰肝爲宰相。】

兩分七葉﹐色象春木繁榮。

【肝有二布葉一小葉﹐左三右四﹐共七葉﹐分兩行﹐如木之多葉也。】

四斤四兩﹐沈重﹐庚辛吸射。

【肝重四斤四兩。《難經》曰﹕肝得水而沈﹐木得水而浮﹔肺得水而浮﹐金得水而沈。其義何也﹖肝非純木﹐乙與庚合而吸其微陰之气﹐其意樂金﹐故令肝得水而沈也。肺非純金﹐辛與丙合而就火﹐其意樂火﹐故令肺得水而浮也。肺熟而覆沈﹐肝熟而覆浮者﹐何也﹖故辛當歸庚﹐乙當歸甲也。】

連膈膜而形有軟堅。

【肝之系者﹐自膈下著右脇肋﹐上貫膈入肺中﹐與膈膜相連也。筋脈皆肝所主。】

名血海而歸收暮夜。

【肝藏血﹐故名血海。血海有餘﹐則常想其身大﹔不足﹐則常想其身狹小。晝則運行﹐眼受血能視﹐足受血能步﹐掌受血能握﹐指受血能攝。夜臥則血歸於肝。如有謀慮不決﹐肝虛爲他髒移熱﹐則妄行於口鼻﹐或爲便溺﹐乃肝不藏血也。又思色不遂﹐意淫於外﹐入房太甚﹐宗筋弛縱﹐發爲筋痿﹐及爲白淫。故經曰﹕筋痿者主於肝﹐使內又轉筋﹐亦肝所主也。】

風動筋脈蜷縮﹐胠滿不便癰疽。

【肝之合筋也。凡外瘡發於筋脈者﹐皆肝所主也。經曰﹕脾移寒於肝﹐癰腫筋攣。】

气逆頭頂眩痛﹐積肥杯覆脇罅。

【有所大怒﹐气上而不下﹔气逆於上﹐則頭痛眩暈﹔積於脇﹐則爲肥气突出﹐如肉肥盛之狀也。】

熱爭﹐目赤驚狂﹐脇痛肢躁﹐爲疝﹝疒頹﹞。

【經絡𨿽已受熱﹐本髒猶未受邪﹐曰爭。肝血熱則目赤腫﹐虛則眼前生花。肝性靜﹐熱則狂言多驚駭﹐四肢躁擾﹐臥不得安。肝熱郁﹐則脇痛小腹牽莖囊痛者﹐多﹝疒頹﹞疝。肝經濕熱﹐爲疝之本也。】

虛則關節不利﹐腰連腳弱﹐多懼怕。

【血虛則周身關節不利﹐甚則筋骨蜷痿。血枯則腰疼腳弱。挾濕熱者膝脛痿痺。血不足則多懼﹐有餘則多怒。】

血枯食至聞腥。

【有病胸脇支滿者﹐妨於食﹐食至則先聞腥臊臭气﹐唾出淸液﹐先唾血﹐四肢淸﹐目眩﹐時時前後泄血﹐病名血枯。此得之年少時﹐大脫血﹐若醉入房中﹐气竭肝傷﹐故月事衰少不來也。】

痰冷遺溺吐瀉。

【冷則痰气郁凝﹐胸滿吐淸水﹐惡食鮮菜﹐甚則遺溺不禁。】

補以木瓜﹑阿膠。

【木瓜﹑阿膠﹑川芎﹑黃芪﹑人參﹑沙參﹑薏苡仁﹑五加皮﹑酸棗仁﹑芡實﹑胡黃連﹑龍膽艸之類。】

瀉必靑皮﹑芍藥。

【靑皮﹑芍藥﹑柴胡﹑前胡﹑靑黛﹑橘葉﹑犀角﹑萎蕤﹑款冬花﹑吳萸﹑靑皮之類。】

涼以鱉甲﹑菊花。

【鱉甲﹑菊花﹑艸決明﹑車前子﹑三稜﹑蕪荑之類。】

溫必木香﹑肉桂。

【木香﹑肉桂﹑半夏﹑肉豆蔻﹑陳皮﹑檳榔﹑蓽撥之類。】

縱怒過勞病之源﹐被髮餐麻勿任霸。

【春三月﹐宜夜臥早起﹐被髮緩形﹐生而勿殺﹐賞而勿罰﹐此春气之應﹐養生之道也。逆之則傷肝。麻者﹐東方所用之糧也﹐肝病宜食麻與粳米﹑牛肉﹑棗﹑葵﹐味皆甘也。不拘何月得病﹐宜體春气以養之。】

圖書編【明章潢】

肝臟說

肝﹐木官也﹐居心下﹐少近左﹐七葉。丈夫六十肝气衰﹐汁減葉薄﹐故目不明也。肝者凝血之本﹐魂之變也。肝脈出於大惇﹐發竅於目﹐左目甲﹐右目乙。淚者肝之液﹐腎邪入肝則多淚。膽爲肝之腑﹐膽與肝合。眼爲膽之官﹐肝气通則眼分明﹐肝實則眼赤。肝合於筋﹐其榮爪筋。緩而不能收持者﹐肝先死也。故人之肝虧則筋急。人之皮枯者﹐肝中熱也。人之肌肉斑點﹐肝風也。人之色靑者﹐肝盛也。人之好食酸物者﹐肝不足也。人之發枯者﹐肝傷也。人之手足多汗者﹐肝無疾也。肺邪入肝則多哭。肝苦急﹐急食甘以緩之﹔欲散﹐急食苦以散之。用咸補之﹐用辛瀉之。禁當風﹐肝惡風也。

肝部食忌

正月勿食蔥﹐二三月勿食蒜子﹑蓼子﹑及百藥心﹐勿食諸物肝肺。宜食麻子﹐巨勝子﹐李子。禁辛味。

養肝法言

肝屬木藏血﹐魂所居焉。人之七情惟怒爲甚﹐故血枯而魂散。善養肝臟者﹐莫切於戒暴怒。

體仁匯編【明彭用光】

肝臟藥性

肝乃足厥陰之經。

【在左手關部。其經起自大惇穴﹐在足大指端﹔終於陰包穴﹐在膝四寸上。】

多血少气﹐乙木之髒﹐將軍之官﹐謀慮出焉。

【勇而能斷﹐故曰將軍。潛發未萌﹐故謀慮出焉。】

气旺於春。

【肝木春旺。】

乃罷極之本也。

【人之運動者﹐皆筋力之所爲﹐肝養筋﹐故爲罷極之本也。】

其味酸而其色靑﹐其聲呼而其志怒。

【《洪範》曰﹕曲直作酸。肝主色靑﹐呼由肝出﹐怒由肝生。】

內藏魂而藏血。

【肝藏魂﹐更藏血。】

外榮爪而榮筋。

【爪與筋﹐皆肝所榮。】

淚出於肝。

【淚爲肝液﹐肝熱則淚出矣。】

候在於脇﹐開竅於目。

【目所以司形色﹐目和視物分明。】

脈在左關。

【沈診候肝﹐浮診候膽。】

是髒也﹐實則脈實﹐兩脇痛而目腫疼。

【脇爲肝候﹐目爲肝竅﹐肝實故痛。】

虛則脈虛﹐七葉薄而睛昏淚。

【人年老而目昏者﹐由肝葉薄﹐肝汁減。】

資心火以補肝虛。

【子能令母實﹐當補也。】

抑陽光而瀉子實。

【實則瀉其子。】

故味辛補而酸瀉。

【味辛者補肝﹐酸者瀉肝。】

气涼瀉而溫補。

【凡气涼者能瀉肝﹐气溫者能補肝。】

姜﹑橘﹑細辛補之宜。芎﹑芍﹑大黃瀉之可。目勝離婁﹐君神曲而佐磁﹑砂。

【《得效方》加味磁朱丸云﹕丹砂之畏磁石﹐猶火之畏水﹐今合用之﹐砂法火入心﹐磁法水入腎﹐各得其養﹐則目自然明。蓋目疾多因脾胃有痰飲﹐漬浸於肝﹐久則昏眩。神曲倍於二味﹐用以健脾胃﹐消痰飲﹐極有奇效。用神曲四兩﹐辰砂一兩﹐磁石二兩醋煆淬七次﹐右爲末煉蜜丸如梧桐子大﹐每服五十丸﹐食前米飲﹐日進三服﹐常服益眼力。一方加夜明砂。】

明開瞽瞶﹐搗羊肝以丸連末。

【羊肝丸治肝經有熱﹐目赤睛痛﹐視物昏濇。治目方用黃連多矣﹐而羊肝丸猶奇異。用黃連末一兩﹐白羊肝二具去膜﹐同於砂盆內研令極細﹐眾手爲丸﹐如梧桐子大﹐每服三十丸﹐以溫水送下。連作五劑。治諸般目疾及障翳靑盲等證。忌豬肉冷水。唐崔承元者﹐因官治一死囚﹐出活之﹐囚後數年﹐以病自致死。一旦崔爲內障所苦﹐喪明逾年﹐後半夜嘆息獨坐﹐忽聞階除悉率之聲。崔問爲誰﹖徐曰﹕是昔蒙活之囚﹐今故報恩至此。遂以此方告﹐言訖而沒。崔依此合服﹐不數月﹐昏復明。又方﹕白羯羊肝﹐只用子肝一片﹐薄切﹐新瓦上煿幹﹔熟地黃一兩半﹔兔絲子﹑車前子﹑麥門冬﹑蕤仁﹑決明子﹑澤瀉﹑地膚子去殼﹑防風﹑黃芩﹑白茯苓﹑五味子﹑枸杞子﹑茺蔚子﹑杏仁大者炒﹑細辛﹑葶藶﹑桂心﹑靑葙子﹐以上各一兩﹐爲細末﹐煉蜜丸如梧桐子大﹐每服三四十丸﹐溫水下﹐日三服﹐不拘時候。張臺卿嘗苦目暗﹐京師醫者令灸肝腧﹐遂轉不見物﹐因得此方服之﹐遂明。有一男予內障﹐醫治無效﹐因以余劑遺之。一夕燈下﹐語其家曰﹕適偶有所見如隔門縫見火者﹐及旦視之﹐眼中翳障﹐俱裂如綫。張云此藥靈﹐勿妄與人﹐忽之則無驗。予隘之﹐且欲廣其傳也。】

气疼兩脇﹐君枳實﹑芍藥﹑參﹑芎。

【用枳實一兩﹐白芍藥炒黃﹑川芎﹑人參各五錢﹐爲細末﹐姜棗湯調下二錢﹐好酒亦可。】

痰攻雙臂﹐施朮﹑艸﹑橘﹑半﹑香﹑苓。

【治臂痛﹐半夏一錢﹐南星﹑陳皮﹑茯苓各半錢﹐甘艸﹑蒼朮﹑白朮﹑香附子各半錢﹐﹝口父﹞咀﹐姜煎服。】

右脇脹痛﹐桂心﹑枳殼﹑艸姜黃。

【病右脇疼痛﹐脹滿不食﹐用枳殼﹑炒桂心去皮不見火﹑片子姜黃各半兩﹐炙甘艸二錢﹐爲末﹐每服二錢﹐姜棗湯調服﹐酒亦可﹐不拘時候。一方﹝口父﹞咀﹐每服五錢﹐姜棗煎服。】

左脇刺痛﹐粉艸﹑川芎和枳實。

【病左脇刺痛不可忍者﹐枳實﹑炒川芎各半兩﹐甘艸二錢半﹐爲末﹐每服二錢﹐姜棗湯調服﹐酒亦可﹐不拘時候。作﹝口父﹞咀﹐姜棗煎服﹐亦所宜也。】

悲怒傷肝雙肋痛﹐芎﹑辛﹑枳﹑梗﹑防風﹑漧葛﹑艸﹑姜煎。

【病因悲哀煩惱傷肝气﹐至兩肋骨疼﹐筋脈拘急﹐腰腳重滯﹐兩股筋急﹐兩脇牽痛﹐四體不能舉﹐漸至背膂攣急膝痛。治用防風去蘆﹑川芎﹑枳殼﹑細辛﹑桔梗炒各四兩﹐甘艸二兩﹐漧薑一兩半﹐銼散﹐每服四錢﹐水一鐘半﹑生薑三片﹐煎至一鍾﹐去渣﹐空心溫服﹐渣再煎服。】

風寒撼木一囊疼﹐茴香﹑烏藥﹑靑橘﹐良姜調酒飲。

【肝屬木﹐風寒傷之﹐至囊莖抽痛﹐俗名小腸气。痛不可忍者﹐用烏藥杵碎﹐酒浸一宿﹐良姜﹑小茴香﹑靑皮去白各一兩﹐爲末﹐每服二錢﹐熱酒調下。】

疝本肝經﹐何藥可療﹖附子﹑山梔力最髙。

【寒疝﹐人心腹卒痛﹐及小腸膀胱气﹝疒丂﹞刺肝腎﹐气攻攣急﹐極痛不可忍﹐屈伸不能﹐腹中冷重如石﹐自汗出﹐用山梔四兩半炒過﹐附子一枚炮去皮臍﹐銼散﹐每服二錢﹐水一盞﹐酒一盞﹐煎七分﹐入鹽一撮﹐溫服卽愈。】

全蠍﹑延胡功不小。

【小腸疝气﹐用延胡索五錢﹐入鹽炒過﹐又入全蠍一錢﹐爲末﹐每服一錢﹐溫酒調服。】

上燥下寒﹐梅膏搗圓歸﹑鹿。

【黑丸治精血枯竭﹐面色黧黑﹐耳聾目暗﹐口漧多渴﹐腰痛腳軟﹐小便白濁﹐上燥下寒﹐不受峻補。用鹿茸酒蒸﹐當歸去蘆酒浸﹐各等分﹐爲細末﹐煮烏梅膏丸﹐如梧桐子大﹐每服五十丸﹐空心用米飲送下﹐其效如神。】

頭疼气厥﹐烏藥末﹑細川芎。

【芎烏散﹐治男子气厥頭疼﹐婦人气盛頭疼﹐及產後頭疼皆治之。川芎﹑天麻﹑烏藥各等分﹐爲細末。每服二錢﹐臘茶淸調﹐食前服﹐神效。】

寒濕腳气踏椒囊。

【治寒濕腳气﹐用川椒三斤﹐實於疏布囊中﹐置火踏上﹐跣足踏椒囊﹐蓋椒性熱﹐加以火气﹐寒濕自然避去。或碎檳榔﹑熟艾各三兩﹐亦奇妙。】

風熱膝疼煎蘗﹑朮。

【蒼朮散﹐治一切風寒濕熱﹐令足膝痛﹐或膝腫骨間作熱疼﹐及腰膝臂髀大骨疼痛﹐令人痿躄﹐一切腳气﹐百用百效。蒼朮用米泔水浸一日夜﹐鹽炒﹔黃蘗去粗皮﹐酒浸一日夜﹐炙焦﹐銼碎﹐每服一兩﹐水二鍾﹐煎至一鍾﹐食前服﹐日進二三服﹐立效。】

推行動若盤珠﹐無使刻舟求劍。

本經補瀉溫涼藥

補胡黃連﹑阿膠﹑沙參﹑酸棗仁﹑薏苡仁﹑艸龍膽﹑芡實﹑木瓜。

瀉橘葉﹑靑皮﹑川芎﹑芍藥﹑柴胡﹑前胡﹑款冬花﹑吳茱萸﹑靑黛﹑犀角。

溫木香﹑肉桂。

涼菊花﹑柴胡﹑陳皮﹑艸決明﹑車前子。

東垣報使引本經藥﹕柴胡﹑川芎行上﹐靑皮行下。

身經通考【淸李瀠】

肝臟得病虛實橫逆

凡肝經得病﹐必先察其肺腎兩髒﹐原其起病﹐然後復審肝經之虛實。然腎者肝之母﹐肺者木之賊﹐今肝得病﹐若非腎水不能相生﹐必是肺金鬼賊相克﹐故須審其來在肺﹐先治肺攻其鬼也﹐其來在腎﹐先補滋其源也。方審本髒之虛實而治之。

肝虛以生薑﹑陳皮補之。水能生木﹐腎乃肝母﹐苦以補腎﹐熟地黃﹑黃蘗補之﹔如無他證﹐地黃丸主之。

肝實以白芍藥瀉之。如無他證﹐瀉靑丸主之。心乃肝子﹐以甘艸瀉心。

肝主風﹐自病則風搐拘急﹐急食甘以緩之﹐佐以酸苦﹐以辛散之。實搐力大﹐瀉靑丸﹔虛搐力小﹐地黃丸。

心乘肝﹐實邪﹐壯熱而搐﹐利驚丸。

肺乘肝﹐賊邪﹐气盛則前伸呵欠﹐微搐。法當瀉肺﹐先補本髒肝﹐地黃丸﹔後瀉肺﹐瀉白散。

脾乘肝﹐微邪﹐多睡﹐體重﹐搐。先當定搐﹐瀉靑丸﹔搐止再見後證﹐則以別法治之。

腎乘肝﹐虛邪﹐憎寒﹐呵欠而搐﹐羌活膏。

鍼灸

《素問》曰﹕肝病者兩脇下痛引少腹﹐令人善怒。虛則目﹝目巟﹞﹝目巟﹞無所見﹐耳無所聞﹐善恐﹐如人將捕之。取其經厥陰與少陽。气逆則頭痛﹐耳聾不聰﹐頰腫﹐取血者。

【注病者﹐邪气實也。肝脈布脇肋抵少腹﹐故兩脇下痛引少腹。肝爲將軍之官而志怒﹐肝气郁而不舒使然。虛者﹐精气奪也。肝藏血而開竅於目﹐肝虛故﹝目巟﹞﹝目巟﹞無所見。少陽經脈入耳中﹐故無所聞。肝與膽爲表裏﹐膽病者﹐心下淡淡如人將捕之。故取二經以通其气﹐厥陰與督脈會於巓﹐肝气逆故頭痛。少陽气逆﹐故耳不聰而頰腫也。取血者﹐謂取其經之多血者而去之。蓋足少陽與厥陰爲表裏﹐少陽常少血多气﹐厥陰常多血少气﹐臟腑經气相通﹐宜從厥陰之多血者而瀉之。】

肝熱病者﹐小便先黃﹐腹痛多臥﹐身熱﹔熱爭則狂言及驚﹐脇滿痛﹐手足躁﹐不得安臥。庚辛甚甲乙。大汗气逆﹐則庚辛死。刺足厥陰少陽﹐其逆則頭痛員員﹐脈引衝頭也。

【注先謂先有此內因之熱﹐而先見是證也。肝主疏泄﹐故小便赤黃。肝脈環陰器﹐抵少腹而上﹐故腹痛也。肝藏魂﹐魂傷故多臥。木火主气﹐故身熱也。熱爭者﹐寒與熱爭也﹐此言外淫之邪﹐內幹五臟﹐與內因之熱交爭而爲重病也。魂傷則狂言。東方肝木﹐其病發驚駭。肝脈布脇肋﹐故脇滿痛。風木之熱甚﹐故淫於四末也。人臥則血歸於肝﹐肝气傷而不能納血﹐故不得臥也。病在肝﹐加於庚辛﹐庚辛不死﹐起於甲乙。大汗者﹐正勝邪而外出也﹔气逆者﹐熱淫而反內逆也。黃帝曰﹕外因之病﹐難易之治﹐柰何﹖伯髙答曰﹕形先病而未入髒者﹐刺之半其日﹐髒先病而形乃應者﹐刺之倍其日﹐此外內難易之治也。夫形先病而未入髒者﹐謂外因之邪未入內﹐而與髒熱交爭也。髒先病而形乃應者﹐謂五臟之熱出於形身﹐而與外熱相應也。蓋邪並而逆於內者難治﹐內熱外出﹐而合於形身之間﹐刺之易愈也。員員﹐周轉也﹐此言肝臟之熱發於外﹐而與形熱相應﹐熱甚而上逆於頭﹐故頭痛而員轉也。蓋三陽之脈﹐上循於頭﹐肝熱與少陽交爭﹐因脈引而上衝於頭也。】

邪在肝﹐則兩脇中痛﹐寒中﹐惡血在內﹐行善掣節﹐時腳腫。取之行間以引脇下﹐補三里以溫胃中﹐取血脈以散惡血﹐取耳間靑脈以去其掣。

【注肝脈循於兩脇﹐故邪在肝﹐則脇中痛。兩陰交盡﹐是爲厥陰﹐病則不能生陽﹐故爲寒中。蓋邪在肝﹐脇中痛﹐乃病經髒之有形。寒中﹐病厥陰之气也。行善掣節者﹐行則掣節而痛﹐此惡血畱於脈內﹐脈度循於骨節也。時腳腫者﹐厥陰之經气下逆也。當取足厥陰肝經之行間以引脇下之痛﹐補足陽明之三里以溫胃中寒﹐取血脈以散在內之惡血。耳間靑脈﹐乃少陽之絡循於耳之前後﹐入耳中﹐蓋亦從腑陽以去其掣節。】

《千金方》曰﹕左手關上陰絕者﹐無肝脈也。苦癃﹐遺溺難言﹐脇下有邪气﹐善吐。刺足少陽治陽。

左手關上陰實者﹐肝實也﹐苦肉中痛動善轉筋吐﹐刺足厥陰治陰。

導引

《千金方》曰﹕若患肝病卽呵出。其法夜半後八十一﹐雞鳴七十二﹐平旦六十三﹐日出五十四﹐辰時四十五﹐巳時三十六。欲作此法﹐先左右導引三百四十徧。病有四種﹐一冷痺﹐二气疾﹐三邪風﹐四熱毒。若有患者﹐安心調气﹐此法無有不瘥也。

肝病用呵。肝臟病者﹐憂愁不樂﹐悲思﹐喜頭眼疼痛。相法﹕肝色靑﹐夢見人著靑衣捉靑刀杖﹐或獅子虎豹來﹐恐怖人。療法﹕用呵气出。又云﹕肝病者﹐用大呵三十徧﹐細呵三十徧﹐皆須左右導引三百六十徧﹐然後乃爲之。

《養性書》曰﹕修養法﹕常以正月﹑二月﹑三月朔旦﹐東面平坐﹐叩齒三通﹐吸震宮靑气入口﹐九吞之﹐閉气九十息。吐納法﹐肝病用噓﹐法須正身端坐﹐先調气和勻﹐以鼻微長引气﹐然後細細噓之﹐令耳不聞﹐大略以三十六徧爲則。去肝家虛熱﹐亦除四肢壯气與夫眼赤一切熱疾。噓後仍向東三吸之﹐咽津叩齒而止。

導引法﹕正坐以手兩相重按脇﹝月坒﹞下﹐徐緩身左右各三五度。又可正坐﹐兩拽相叉﹐翻覆向胸三五度﹐能去肝家積聚風邪毒气。爲之畢﹐良久﹐閉目三咽﹐三叩齒而止。

《保生祕要》曰﹕肝气滯濇。古云﹕醫道通仙道﹐第要淸明气血二字之理。气爲先天之用﹐屬於陽﹐無形而有影﹔血爲後天之體﹐屬於陰﹐有形而成質。气旺則血榮而調潤﹐气絕則血枯而滅形。故气虛血弱﹐滯濇而成病。濇於肝﹐則肝气不順﹐或搠脇而疼﹐或成疸證﹐或傳目疾﹐或成風患。諸風掉眩﹐皆屬於肝也。春月木旺﹐宜常噓吸爲補瀉之法﹐和其肝气。勿食諸肝﹐以免死气入肝傷其魂也。宜燒蒼朮香﹐淸晨飲屠蘇酒﹑馬齒莧﹐以袪一年不正之气。大抵春陽初升﹐景物融和﹐當眺覽園林﹐尋春郊外﹐以暢春生之气。古今圖書集成醫部全錄卷九十七

臟腑門【膽】

黃帝素問

靈蘭祕典論

膽者中正之官﹐決斷出焉。

【注膽秉剛果之气﹐故爲中正之官。有膽量則有果斷﹐故決斷出焉。】

六節髒象論

凡十一臟取決於膽也。

【注五臟六腑﹐共爲十一臟。膽主甲子﹐爲五運六气之首﹐膽气升則十一臟腑之气皆升﹐故取決於膽也。所謂求其至也﹐皆歸始春。】

气厥論

胃移熱於膽﹐亦曰食﹝亻亦﹞。

【注五臟六腑之生气﹐皆取決於膽。膽气燥熱則生陽不升﹐故身體懈惰。胃气熱則消穀善饑﹐故亦曰食﹝亻亦﹞。瘧論曰﹕足少陽之瘧﹐令人身體解﹝亻亦﹞。今胃移熱於少陽﹐故亦名曰食﹝亻亦﹞也。】

靈樞經

本輸篇

膽出於竅陰﹐竅陰者﹐足小指次指之端也﹐爲井金。澑於俠溪﹐俠溪﹐足小指次指之間也﹐爲滎。注於臨泣﹐臨泣﹐上行一寸半陷者中也﹐爲兪。過於丘墟﹐丘墟﹐外踝之前下陷者中也﹐爲原。行於陽輔﹐陽輔﹐外踝之上﹐輔骨之前﹐及絕骨之端也﹐爲經。入於陽之陵泉﹐陽之陵泉﹐在膝外陷者中也﹐爲合﹐伸而得之。足少陽也。

【注五臟合五行﹐六腑而應六气。六气之中有二火﹐故多火之原而原附於經也。五臟之兪出於井水者﹐五臟合地之五行﹐以應生長化收藏之气。故從木火土金水而順行。六腑之兪出於井金者﹐六腑應天之六气﹐六气生於陰而初於地﹐故從秋冬而春夏。此陰陽逆順之气也。】

經脈篇

膽足少陽之脈﹐起於目銳眥﹐上抵頭角﹐下耳後﹐循頸﹐行手少陽之前﹐至肩上﹐卻交出手少陽之後﹐入缺盆。其支者﹐從耳後入耳中﹐出走耳前﹐至目銳眥後﹔其支者﹐別銳眥﹐下大迎﹐合手少陽﹐抵於﹝出頁﹞﹐下加頰車﹐下頸﹐合缺盆﹐以下胸中﹐貫膈﹐絡肝﹐屬膽﹐循脇裏﹐出气街﹐繞毛際﹐橫入髀厭中。其直者﹐從缺盆﹐下腋﹐循胸﹐過季脇﹐下合髀厭中﹐以下循髀陽﹐出膝外廉﹐下外輔骨之前﹐直下抵絕骨之端﹐下出外踝之前﹐循足跗上﹐入小指次指之間。其支者﹐別跗上﹐入大指之間﹐循大指岐骨內﹐出其端﹐還貫爪甲﹐出三毛。是動則病口苦﹐善太息﹐心脇痛﹐不能轉側﹐甚則面微有塵﹐體無膏澤﹐足外反熱﹐是爲陽厥。是主骨所生病者﹐頭痛頷痛﹐目銳眥痛﹐缺盆中腫痛﹐脇下腫﹐馬刀俠癭﹐汗出振寒﹐瘧﹐胸脇肋髀﹑膝外至脛絕骨﹑外踝前及諸節皆痛﹐小指次指不用。

【注是動則病口苦﹐善太息﹐心脇痛﹐不能轉側﹐少陽之气不升也。少陽主初陽生气﹐故膽气升﹐十一臟腑之气皆升。經云﹕精明五色者﹐气之華也。平脈篇曰﹕陽气長則其色鮮﹐其顏光﹐其聲商﹐毛髮長。少陽之動气爲病則厥逆而不升﹐故甚則面有微塵﹐體無膏澤。少陽相火主气﹐足下反熱者﹐火逆於下也。是爲陽气厥逆之所致也。少陽屬膽﹐故主骨所生病者﹐爲頭痛﹑頷痛﹑目銳眥痛﹐缺盆﹑腋下﹑胸脇﹑髀膝﹑脛踝皆痛。乃足少陽經脈所循之部分而爲病也。血脈畱滯﹐則爲馬刀俠癭。陽加於陰﹐則爲汗出﹔陽逆於下﹐則爲振寒。少陽主骨﹐故諸節皆痛也。】

膽經諸穴歌足少陽兮四十三﹐瞳子髎近聽會間。客主人在頷厭集﹐懸顱懸釐曲鬢前。率谷天衝浮白見﹐竅陰完骨本神連。陽白臨泣目窻近﹐正營承靈腦空焉。風池肩井兮淵液﹐輒筋日月京門聯。帶脈五樞而下﹐維道居髎相沿。環跳風市抵中瀆﹐陽關之下陽陵泉。陽交外丘光明穴﹐陽輔懸鍾穴可瞻。丘墟臨泣地五會﹐俠溪竅陰膽經全。

分寸歌足少陽﹐四十三﹐頭上廿穴分三折﹐起自瞳子至風池﹐積數陳之次序說。瞳子髎近眥五分﹐耳前陷中聽會穴。客主人名上關同﹐耳前起骨開口空。頷厭懸顱之二穴﹐腦空下釐曲角中。懸釐之穴異於玆﹐腦空下廉曲角上。曲鬢耳上髮際隅﹐率谷耳上寸半安。天衝耳後入發二﹐浮白入發一寸間。竅陰卽是枕骨穴﹐完骨之上有空連。完骨耳後入髮際﹐量得四分須用記。本神神庭旁二寸﹐入發一寸耳上系。陽白眉上方一寸﹐發上五分臨泣是。發上一寸當陽穴﹐發上寸半目窻至。正營發上二寸半﹐承靈發上四寸諦。腦空發上五寸半﹐風池耳後發陷寄。肩井肩上陷中求﹐大骨之前一寸半。淵液腋下方三寸﹐輒筋期下五分判。期門卻是肝經穴﹐相去中庭四寸半。日月期門下五分﹐京門監骨下腰絆。帶脈章門下寸八﹐五樞章下寸八貫。維道章下五寸三﹐居髎章下八寸三。章門緣是肝經穴﹐下脘之旁九寸含。環跳髀樞宛宛中﹐屈上伸下取穴同。風市垂手中指盡﹐膝上五寸中瀆逢。陽關陽陵上三寸﹐陽陵膝下一寸從。陽交外踝上七寸﹐外丘踝上六寸容。踝上五寸光明穴﹐踝上四寸陽輔通。踝上三寸懸鍾在﹐丘墟踝前之陷中。此去俠溪四寸五﹐卻是膽經原穴功。臨泣俠溪後寸半﹐五會去溪一寸窮。俠溪在指歧骨內﹐竅陰四五二指中。

經水篇

足少陽外合於渭水﹐內屬於膽。

【注渭水出於雍州﹐合涇﹑汭﹑漆﹑沮﹑沔水﹐而渭水獨淸﹐諸陽皆濁﹐而膽爲中精之腑獨淸﹐故內屬於膽。】

淫邪發夢篇

厥气客於膽﹐則夢鬭訟自刳。

【注厥气者﹐虛气厥逆於臟腑之間。客者﹐薄於臟腑之外也。膽爲中正之官﹐決斷出焉﹐故厥气客於膽﹐則夢鬭訟自剖。】

扁鵲難經

膽腑形象

四十二難曰﹕膽在肝之短葉間﹐重三兩三銖﹐盛精汁三合。

膽腑形象之圖

見圖

中藏經【漢華佗】

論膽虛實寒熱生死脈証之法

膽者﹐中淸之腑也﹐號曰將軍﹐決斷出於此焉﹐能喜怒剛柔﹐與肝爲表裏也﹐足少陽是其經也。虛則傷寒﹐寒則恐畏頭眩﹐不能獨臥﹔實則傷熱﹐熱則驚怖﹐精神不守﹐臥起不寧。又元水發其根在膽。又肝厥不已﹐傳邪入膽﹐嘔淸汁。又膽有水則從頭腫至足也。又膽病則口苦太息﹐嘔宿汁﹐心中淡淡﹐恐人將捕之﹐咽中介介然﹐數唾。又膽脹則口苦﹐舌下痛﹐太息。邪气客於膽﹐則夢鬭訟。其脈診在左關上浮而得之者﹐是其部也。膽實則熱﹐精神不守﹐膽熱多睡﹐膽冷則無眠。又關上脈陽微者膽虛﹐陽數者膽實﹐陽虛者膽絕也。

千金方【唐孫思邈】

膽腑脈論

膽腑者﹐主肝也。肝合气於膽。膽者﹐中淸之腑也。號將軍﹐決曹吏﹐重三兩三銖﹐長三寸三分。在肝短葉間﹐下貯水精汁二合﹐能怒能喜﹐能剛能柔﹐目下果大﹐其膽乃橫。凡膽﹑腦﹑髓﹑骨﹑脈﹑女子胞﹐此六者﹐地气之所生也﹐皆藏於陰而象於地﹐故藏而不瀉﹐名曰奇恆之腑。若胃﹑大腸﹑小腸﹑三焦﹑膀胱﹐此五者﹐天气之所生也﹐其气象天﹐故瀉而不藏﹐此受五臟濁气﹐名曰傳化之腑﹐此不能久畱輸瀉者也。所謂五臟者﹐藏精气而不瀉﹐故滿而不能實﹔六腑者﹐傳化物而不藏﹐故實而不能滿。所以然者﹐水谷入口則胃實而腸虛﹐食下則腸實而胃虛。故曰實而不滿﹐滿而不實也。

膽實熱

左手關上脈陽實者﹐足少陽經也。病苦腹中气滿﹐飲食不下﹐咽漧頭痛﹐灑灑惡寒﹐脇痛﹐名曰膽實熱也。

膽虛寒

左手關上脈陽虛者﹐足少陽經也。病苦眩﹐厥痿﹐足指不能搖﹐臂不能起﹐僵僕﹐目黃﹐失精﹝目巟﹞﹝目巟﹞﹐名曰膽虛寒也。

河間六書【金劉完素】

膽癉證

謀慮不決﹐膽虛﹐气上衝口中﹐上溢則口苦。是淸淨之腑﹐濁擾之气上溢﹐益膽湯主之。

醫學入門【明李梴】

膽腑

異哉膽也﹗無出入竅而附於肝之葉間﹐水色金精﹐名淸淨腑﹐而避乎胃之私污。

【膽者金之精﹐水之色﹐其色元﹐其形如懸瓠﹐其神爲龜蛇﹐無入水竅﹐附肝之短葉間﹐不同六腑傳化﹐而爲淸淨之腑。】

藏精汁三合﹐而驗五爪靑紅。

【肝𨿽應爪而膽合於肝。經云﹕爪厚色黃者﹐膽厚﹐爪薄色紅者膽薄﹐爪堅色靑者膽急﹐爪濡色赤者膽緩﹐爪直色白無約者膽直﹐爪惡色黑多紋者膽急。】

行榮衛二气﹐而重三兩零數。

【榮衛𨿽主於肺﹐而其流行又主於膽﹐故膽气始於子。云膽重三兩三銖﹐三銖﹐今之一錢二分半也。】

气痛心脇﹐膊項不便﹐或發燥﹑體枯﹑面塵。

【足少陽之正繞髀入毛際﹐合於厥陰。別者入季脇之間﹐循胸裏﹐屬膽﹐散之上肝﹐貫心以上﹐挾咽出頤頷中﹐散於面﹐系目系﹐合少陽於外眥﹐故气病如是。不便者﹐肝循陰器上貫膈絡布脇肋﹐故兩胠滿不得小便也。發燥者﹐膽有怒火也。膽合膀胱﹐上榮毛髮﹐風气盛則焦燥﹐汁竭則身體枯。面色蒙塵者﹐气滯則榮衛道濇也。】

風攻頭眉﹐耳目多傾﹐或癲癇吐沫口苦。

【少陽脈上抵頭角﹐下耳後﹐循項﹐風邪上攻﹐則頭痛眉傾﹐耳暴聾﹐目銳眥腫赤。風甚則瘈瘲癲癇﹐輕則常吐黃水﹐口爲之苦。】

熱壅鼻淵﹐咽腫食亦﹐痿躄難行。

【膽候咽門﹐故熱壅則生瘡腫痛。食亦者﹐胃移熱於膽﹐食入移易而過﹐不生肌膚﹐亦者易也。痿躄坐不能起者﹐熱則筋縮。足少陽之別名曰光明﹐去踝上五寸﹐故主之。】

虛怯昏淚﹐不眠善恐﹐如人將捕。

【人數謀慮不決﹐故膽气虛而溢爲淚。淚者﹐類也。膽受水气與坎同位﹐眼亦水也。人心悲則淚出者﹐水得火而煎﹐陰必從陽﹐故悲則淚出。老人膽汁慳﹐哭則無淚﹐笑則有淚﹐火盛水虧也。故膽熱者亦流淚。熱則多眠﹐虛則不眠。獨臥神無所附﹐尢生驚畏﹐善太息﹐恐如人將捕﹐或夢細艸。】

冷不食菜﹐或吐酸水﹐痛脹煩悶。左邊五肋之中﹐血瘀生癭﹐或生瘰癧馬刀。兩腋缺盆﹐皆膽之路。

【補以胡黃連﹑龍膽﹑木通﹔瀉必靑皮﹑柴胡﹑黃連﹔溫以橘﹑半﹑生薑﹑川芎﹔涼必黃連﹑柴胡﹑竹茹。】

公直果斷自降衷。

【膽生於金﹐金主武﹐故爲中正之官﹐決斷出焉。人稟剛正果斷﹐直而無疑無私者﹐膽气正也。】

壯膽安神資藥餌。

【所稟怯者參棗丸﹐朱雀丸亦可資助以全膽气。】

圖書編【明章潢】

膽腑說

膽薄著肝﹐膽者筋之應也﹐六腑之精也。膽合於膀胱﹐上主毛髮﹐故人之發枯者﹐膽竭也。人之爪幹者﹐膽虧也。人之發燥者﹐膽有風也。人之毛焦者﹐膽熱也。人之目無光有淚者﹐亦膽熱也。好食苦味者﹐膽不足也。顏色靑或光白者﹐膽無病也。夫心主火﹐膽主水﹐火得水而滅﹐水得火而煎﹐陰陽交爭﹐水勝火﹐故淚目出也。膽與肝同道﹐有病用肝臟方。

相膽病法

膽有病﹐太息﹐口苦﹐嘔宿汁﹐心憺憺恐人將捕之﹐眉傾也。膽若實傷熱﹐熱則精神不守﹐臥起無定。若虛則傷寒﹐寒則恐畏頭眩﹐不能獨臥。虛損則爪枯發燥﹐目中淚出﹐膀胱連腰﹐小腹俱痛。

體仁匯編【明彭用光】

膽腑藥性

膽爲足少陽之經﹐少血多气。

【其經起自竅陰穴﹐循足小指次指端﹐出爪甲岐縫間﹔終於瞳子髎穴﹐在目外眥五分。】

甲木之腑﹐中正之官。剛正果決﹐故官爲中正﹐決斷出焉。

直而不疑﹐故決斷出焉。

附肝葉﹐在短葉間﹐而藏汁三合﹐喉咽門而著象多靑﹐開竅隨肝﹐在關脈候。其脈與肝同位診﹐是腑也。病則眉傾口苦而嘔宿汁﹐善太息﹐恐如人捕。實則脈實而精神不守﹐半夏湯瀉之最良。

【思濟堂方﹕半夏湯治膽腑實熱﹐精神不守﹐瀉熱方用半夏﹑宿姜各三兩﹐黃芩一兩﹐生地黃五兩﹐遠志﹑茯苓各二兩﹐秫米一升﹐棗仁五兩﹐八味﹝口父﹞咀﹐每服一兩﹐以千里長流水一鍾﹐煮秫米令蟹目沸﹐揚三千餘徧﹐澄淸﹐取一鍾食前服。集驗方治虛煩不得眠﹐無地黃﹑遠志﹐有麥門冬三兩﹐甘艸二兩﹐人參一兩。】

虛則脈虛﹐而煩擾不眠﹐溫膽湯補之﹐卻善。

【溫膽湯﹕治大病差後﹐虛煩不得眠﹐此膽寒也。用半夏﹑竹茹﹑枳實各三兩﹐橘皮三兩﹐生薑三兩﹐甘艸一兩﹐六味﹝口父﹞咀﹐每服一兩﹐水二鍾﹐食前服。渣再煎﹐或加人參﹑遠志﹑茯神尢良。】

滋陰養火全心气﹐茯神四倍沈香。

【朱雀丸﹕治心神不定﹐恍惚不樂﹐火不下降﹐時復振跳﹐常服滋陰養火全心气﹐用茯神二兩去皮﹐沈香五錢爲細末﹐煉蜜丸如小豆大﹐每服三十丸﹐食後人參湯下。】

安驚鎭癇壯膽神﹐鉛汞結同珠乳。

【抱膽丸﹕治男子婦人一切癲癇風狂﹐或因驚恐怖畏所至﹐及婦人產後血虛﹐驚气入心﹐並室女經脈通行﹐驚邪蘊結﹐頓服累驗經效。用水銀二兩﹑珠砂一兩細研﹐黑鉛一兩五錢﹐乳香一兩細研。將鉛入銚子內﹐水銀結成砂子﹐次下朱砂滴乳﹐乘熱用柳木錘研勻﹐丸如雞頭實大﹐每服一丸﹐空心井華水吞下。病者得睡﹐切莫驚動﹐覺來卽安。再服一丸﹐除根。】

膈壅咽喉腫痛﹐每收破毒之功。

【禦藥院方龍腦破毒散﹕治不測急慢喉痺﹐咽喉腫塞不通。用盆硝研細四兩﹐白僵蠶微炒去嘴爲末八錢﹐甘艸生末秤八錢﹐靑黛八錢﹐馬勃末三錢﹐蒲黃半兩﹐腦子一錢﹐麝香一錢﹐右同研令勻細用磁盒子收﹐若有病證﹐每藥一錢﹐用新汲水小半盞﹐調勻細呷咽﹐如是喉痺卽破﹐出血便愈。如不是喉痺﹐自然消息也。若是諸般舌脹﹐用藥半錢﹐以指蘸藥擦在舌上﹐下咽津。如是小兒﹐一錢作四五服﹐亦如前法用﹐並不計時候。】

膽虛睡臥憂驚﹐累仗人參之力。

【思濟堂方人參散﹕治膽虛﹐常多畏恐﹐不能獨臥﹐如人捕狀﹐頭目不利。人參﹑枳殼﹑五味子﹑桂心各三分﹐柏子仁﹑熟地黃各一兩﹐山茱萸﹑甘菊花﹑茯神﹑枸杞子各三分爲細末﹐每服二錢溫酒下。】

淸熱寬咽﹐薄荷縮甘芎腦子。

【《得效方》薄荷煎﹕治口舌生瘡﹐痰涎壅塞﹐咽喉腫痛。用薄荷一斤﹐取頭末二兩半﹕川芎三錢﹐取末二錢﹔甘艸取末二錢半﹔炒砂仁取末二錢半﹔腦子五分。俱另秤和勻﹐煉蜜成劑﹐任意不拘時嚼咽。一方去腦子﹐加桔梗。】

驚心怖膽﹐人參酸棗乳辰砂。

【用人參一兩﹐酸棗仁一兩﹐辰砂半兩﹐乳香二錢爲細末﹐煉蜜和杵丸如彈子大﹐每服一粒﹐薄荷湯化下。許學士族弟婦﹐緣兵恐懾心﹐制此方與之﹐服二十粒愈。新舊多傳此法﹐服之皆驗。】

驚神昏亂﹐記學士之良方。

【驚气丸﹕治驚憂積气﹐感受風邪﹐發則牙關緊急﹐涎潮昏塞﹐醒則精神若癡。附子﹑南木香﹑白僵蠶﹑花蛇﹑橘紅﹑天麻﹑麻黃各半兩﹐幹蠍一分﹐紫蘇子一兩﹐天南星半兩﹑洗浸切片﹑薑汁浸一夕﹐朱砂一分﹐畱少許﹐作衣爲末﹐研腦麝少許﹐同研極勻﹐煉蜜杵丸﹐如龍眼大﹐每服一粒﹐金銀薄荷湯下﹐溫酒亦可。此方乃許學士家祕傳也。戊申年﹐軍中人犯法大辟﹐將受刑得釋﹐神志如癡﹐與一粒服之而寐﹐及覺﹐病已失矣。二東提轄張一揚﹐其妻因避寇﹐失心已數年﹐予授此方﹐不終劑而愈。又黃山沃巡校彥﹐其妻狂厥者逾年﹐更十餘醫而不驗﹐予授此方﹐去附子加鐵粉﹐亦不終劑而愈。鐵粉非但化涎鎭心至神﹐如摧抑肝邪特異﹐若多恚怒﹐肝邪太盛﹐鐵粉能制服之。《素問》云﹕陽厥狂怒治以鐵落飲。金制木之意也。此亦前人未嘗論及。】

風引癇生﹐修眞人之祕散。

【《千金方》紫石散﹕治大人風引﹐小兒驚癇瘈瘲﹐日數十發﹐醫所不療。紫石英﹑滑石﹑白石脂﹑凝水石﹑赤石脂﹑石膏各六兩﹐甘艸﹑桂心﹑牡蠣各五兩﹐大黃﹑龍骨﹑漧薑各四兩﹐十二味治下篩爲粗散﹐盛以韋囊﹐懸於髙涼處。欲用﹐取一二指撮﹐以新井水三升﹐煮取一升二合﹐大人頓服。未百日兒服一合﹔未能者綿蘸著口中。熱多者進五六服﹐以意消息﹐累用效。】

膽虛寒而不眠﹐炒酸棗調煎竹葉。

【《聖惠方》﹕膽虛寒不眠﹐寒也。酸棗仁炒香﹐用竹葉煎湯服。】

膽實熱而多睡﹐生棗仁末和姜茶。

【思濟堂曰﹕膽實多睡﹐熱也﹐酸棗仁生用末﹐茶薑汁調服。】

藥生熟﹐治尙不同。

【如酸棗仁炒熟﹐便補虛寒不眠﹔生用便瀉實熱多睡。奇矣哉﹗】

劑多寡﹐安容不異﹗

【如心肝在上﹐宜小其劑﹐緩煎而呷﹔腎肝在下﹐宜大其劑﹐急煎而頓服﹐脾胃則適中而已。】

輕重必操乎權衡﹐方圓難捨乎規矩。

本經補瀉溫涼藥

補胡黃連﹑艸龍膽﹑木通。

瀉靑皮﹑柴胡﹑黃連。

溫川芎﹑半夏﹑陳皮﹑生薑。

涼黃連﹑柴胡﹑竹茹。

東垣報使引本經藥﹕柴胡﹐川芎【行上﹑】靑皮【行下。】

鍼灸

《靈樞》曰﹕膽病者善太息﹐口苦﹐嘔宿汁﹐心下淡淡﹐恐人將捕之﹐嗌中吤吤然數唾。在足少陽之本末﹐亦視其脈之陷下者﹐灸之。其寒熱者﹐取陽陵泉。

【注膽病﹐則膽气不升﹐故太息以伸出之。口苦嘔宿汁者﹐膽汁也。心下淡淡﹐恐人將捕之者﹐膽气虛也。嗌中吤吤然數唾者﹐少陽之脈病也。足少陽經脈之本在下﹐其末在頸嗌之間﹐宜灸之以起陷下之脈气。其寒熱者﹐少陽之樞證也﹐當以經取之。少陽之經气外內出入者也。】

善嘔﹐嘔有苦﹐長太息﹐心中淡淡恐人將捕之﹐邪在膽﹐逆在胃。膽液泄則口苦﹐胃气逆則嘔苦﹐故曰嘔膽。取三里以下胃气逆﹐則刺少陽血絡以閉膽逆﹐卻調其虛實﹐以去其邪。

【注嘔有苦﹐膽气逆在胃也。膽气欲升﹐故長太息以伸之。病則膽气虛﹐故心中淡淡﹐恐人將捕之。病在膽逆在胃者﹐木邪乘土也。膽汁通於廉泉﹑玉英﹐故膽液泄則口苦。膽邪在胃﹐故胃气逆則嘔苦也。取三里以下胃气之逆﹐刺少陽之血絡以閉膽逆﹐調其虛實﹐以去其邪。】

《千金方》曰﹕左手關上陽絕者﹐無膽脈也﹐苦膝疼﹐口中苦﹐瞇目﹐善畏如見鬼﹐多驚﹐少力。刺足厥陰治治原作「刺」﹐據《千金》卷十二膽腑脈論攺。陰﹐在足大指間﹐或刺三毛中。

左手關上陽實者﹐膽實也。苦腹中不安﹐身軀習習也。刺足少陽治陽﹐在足上第二趾﹐本節後一寸是也。

膽病灸濁浴隨年壯﹐穴在俠膽腧旁行相去五寸。

膽虛灸三陰交各二十壯﹐穴在內踝上一尺。古今圖書集成醫部全錄卷九十八

臟腑門【心】

黃帝素問

四气調神大論

夏三月﹐此爲蕃秀﹐天地气交﹐萬物華實。夜臥早起﹐無厭於日。使志無怒﹐使華英成秀﹐使气得泄﹐若所愛在外。此夏气之應﹐養長之道也。逆之則傷心﹐秋爲痎瘧﹐奉收者少﹐冬至重病。

【注夏三月陽气浮長﹐故茂盛而華秀也。夏至陰气微上﹐陽气微下﹐故爲天地气交。陽气施化﹐陰气結成﹐成化相合﹐故萬物華實也。夜臥早起﹐養長之气也。無厭於長日﹐气不宜惰也。長夏火土用事﹐怒則肝气易逆﹐脾土易傷﹐故使志無怒。而使華英成秀華者﹐心之華卽神气也。夏气浮長﹐故欲其疏泄﹐气泄則膚腠宣通時气疏暢﹐有若好樂之在外也。凡此應夏气者﹐所以養長气之道也。心屬火﹐王於夏﹐逆夏長之气﹐則傷心矣﹐心傷至秋爲痎瘧﹐因奉收者少故也。蓋夏之陽气﹐浮長於外﹐至秋而收斂於內﹐夏失其長﹐秋何以收﹖至秋時陰气上升﹐下焦所出之陰﹐與上焦所逆之陽相搏﹐而爲寒熱之陰瘧也。夫陽气發原於下焦陰髒﹐春生於上﹐夏長於外﹐秋收於內﹐冬藏於下﹐今夏逆於上﹐秋無以收﹐收機有礙﹐則冬無所藏﹐陽不歸原﹐是根气已損﹐至冬時寒水當令﹐無陽熱溫配﹐故冬時爲病甚危也。】

逆夏气﹐則太陽不長﹐心气內洞。

【注太陽主夏長之气﹐太陽不長﹐則心气虛而內洞矣。】

生气通天論

味過於鹹﹐大骨气勞﹐短肌﹐心气抑。

【注大骨腰髙之骨﹐腎之腑也。過食鹹則傷腎﹐故骨气勞傷。水邪盛則侮土﹐故肌肉短縮。水上淩心﹐故心气抑鬱也。】

金匱眞言論

南風生於夏﹐病在心﹐兪在胸脇。

南方赤色﹐入通於心﹐開竅於耳﹐藏精於心﹐故病在五臟。其味苦﹐其類火﹐其畜羊﹐其穀黍﹐其應四時﹐上爲熒惑星﹐是以知病之在脈也。其音徵﹐其數七﹐其臭焦。

【注心屬火﹐受南方之赤色﹐通於心而養精於內也。邪气臟腑病形篇曰﹕十二經脈三百六十五絡﹐其气血皆上於面而走空竅﹐其別气走於耳而爲聽。別气者﹐心主之气也。病在五臟者﹐病五臟之气也。炎上作苦﹐火之味也。心气通於南方﹐故與五行之火同類。五常政論曰﹕其畜馬﹐蓋以午未皆屬火也。黍﹐糯小米也﹐性溫而赤色﹐故爲心之谷。其應天之四時﹐則上爲熒惑。熒惑﹐火之精也﹐七百四十日一周天。心主脈﹐故病在脈。脈以應地﹐曰是以者﹐以地之五味﹑五行﹑羊畜﹑黍谷﹐以應病之在脈也。徵﹐火音﹐其應在夏。七﹐火之成數。焦﹐气因火變也。】

陰陽應象大論

南方生熱﹐熱生火﹐火生苦﹐苦生心﹐心生血﹐血生脾。心主舌﹐其在天爲熱﹐在地爲火﹐在體爲脈﹐在髒爲心﹐在色爲赤﹐在音爲徵﹐在聲爲笑﹐在變動爲憂﹐在竅爲舌﹐在味爲苦﹐在志爲喜。喜傷心﹐恐勝喜。熱傷气﹐寒勝熱。苦傷气﹐鹹勝苦。

【注南方主夏令﹐故生熱。夫火生熱﹐今以在天之熱而生火﹐正陰陽不測之變化。炎上作苦﹐火生苦味也。苦生心﹐蓋苦乃心之味﹐味爲陰﹐髒亦爲陰﹐故味生髒也。心生血﹐蓋血乃中焦之汁﹐奉心神而化赤。血生脾者﹐由本髒之所生而生及相生之髒也。心气通於舌﹐心和則知五味﹐故心主舌。風寒暑濕燥火﹐天之陰陽也﹔木火土金水火﹐地之陰陽也﹔人有五臟化五气﹐以生喜怒悲憂恐﹐人之陰陽也。在天成像﹐在地成形﹐人則參天而地者也。先言體而後言髒者﹐人秉天地之生气自外而內也。赤﹐南方之火色也。徵爲火音﹐和而美也。心志喜﹐故發聲爲笑。心獨無兪﹐故變動在志﹐心气並於肺則憂也。舌者心之官﹐苦者火之味。在志爲喜者﹐心中和樂則喜也﹐過於喜則心志自傷。恐勝喜者﹐恐爲腎志﹐水勝火也。熱則气泄﹐故熱傷气。有亢害則有承制﹐陰陽五行之自然﹐故寒勝熱。苦乃火味﹐故亦傷气也。鹹爲水味﹐故勝苦。】

雷气通於心。

【注雷﹐火之發聲也。心爲火髒﹐气相感召﹐故與心相通。】

靈蘭祕典論

心者﹐君主之官也﹐神明出焉。

【注心位南面﹐靈應萬機﹐故爲君主之官。淸靜虛靈而主藏神﹐故神明出焉。】

故主明則下安。以此養生則壽﹐歿世不殆。

【注五臟六腑﹐心爲之主﹐君主神明﹐則十二官各安其職。以此養生﹐則壽終身而不致危殆﹐蓋心正則身修也。】

主不明﹐則十二官危﹐使道閉塞而不通﹐形乃大傷。以此養生則殃。

【注心爲身之主﹐卽我之神明﹐心主不明﹐則十二官皆不安矣。心主包絡爲臣使之官﹐代君行令而主脈。脈者﹐血脈也﹔血者﹐神气也。神明昏亂﹐則血脈凝泣而使道閉塞矣。血气者﹐充膚熱肉﹐滲皮膚﹐生毫毛﹐濡筋骨﹐利關節者也。血脈不通﹐而形乃大傷矣。故以此養生﹐則殃折不壽。】

六節髒象論

帝曰﹕髒象何如﹖岐伯曰﹕心者生之本﹐神之變也。其華在面﹐其充在血脈﹐爲陽中之太陽﹐通於夏气。

【注臟腑之形像﹐以應天地之陰陽﹐心主血﹐中焦受气取汁﹐化赤而爲血﹐以奉生身﹐莫貴於此﹐故爲生身之本。心藏神而應變萬事﹐故曰神之變也。十二經脈三百六十五絡﹐其气血皆上於面﹐心主血脈﹐故其華在面也。在體爲脈﹐故其充在血脈。其類火而位居尊髙﹐故爲陽中之太陽﹐而通於夏气﹐夏﹐主火也。】

五臟生成篇

心之合脈也﹐其榮色也。是主腎也。是故多食鹹﹐則脈凝泣而色變。

【注心主血脈﹐故合脈。心之華在面﹐故其榮在色。夫五臟合五行﹐各有相生相制﹐制則生化。心主火而受制於腎水﹐是腎乃心臟生化之主﹐故其主腎也。多食鹹﹐則水味太過而傷心﹐故其脈凝泣而色變矣。】

診要經終論

九月十月﹐陰气始冰﹐地气始閉﹐人气在心。

【注收藏之气﹐從天而降﹐肺屬幹金而主天﹐爲心臟之蓋﹐故秋冬之气從肺而心﹐心而腎也。少陰主冬令﹐故先從手少陰而至於足少陰。】

平人气象論

髒眞通於心。心藏血脈之气也。

【注夏髒之元眞通於心﹐而主藏血脈之气﹐心主血脈﹐故曰通。】

髒气法時論

心主夏﹐手少陰太陽主治﹐其日丙丁。心苦緩﹐急食酸以收之。

【注心主夏﹐火之气﹐手少陰主丁火﹐太陽主丙火﹐二者相爲表裏﹐而主治其經气﹐丙爲陽火﹐丁爲陰火﹐在時主夏﹐在日爲丙丁。】

病在心﹐愈在長夏。長夏不愈﹐甚於冬﹔冬不死﹐持於春﹔起於夏。禁溫食熱衣。心病者愈在戊己﹔戊己不愈﹐加於壬癸﹔壬癸不死﹐持於甲乙﹔起於丙丁。心病者日中慧﹐夜半甚﹐平旦靜。心欲軟﹐急食鹹以軟之﹐用咸補之﹐甘瀉之。

【注持於春起於夏者﹐不死則能持﹐能持則能愈矣。禁溫食熱衣者﹐心惡熱也。當愈不愈﹐故有所加﹐值死不死﹐故有所起。一日分爲四時﹐朝則爲春﹐日中爲夏﹐日入爲秋﹐夜半爲冬﹐故自得其位而慧﹐至其所不勝而甚﹐至其所生而靜也。心爲火髒﹐心病則剛燥矣﹐故宜食鹹以軟之。鹹味下泄上湧﹐而從水化﹐能泄心气以下交﹐湧水气以上濟﹐水火旣濟﹐則心气自益。火欲炎散﹐以甘之發散而瀉之。】

心色赤﹐宜食酸﹐小豆﹑犬肉﹑李﹑韭皆酸。

【注心志喜﹐喜則气緩﹐緩則心神懈弛﹐故宜食小豆﹑犬﹑李之酸﹐以收養心气。】

刺熱篇

心熱病者﹐顏先赤。

【注心合火而位居南方﹐故額顏先赤。】

气厥論

肝移寒於心﹐狂﹐膈中。

【注肝爲陽髒而木火主气﹐陽並於陽﹐故狂。心居膈上﹐肝處膈下﹐母子之气上下相通﹐肝邪上移於心﹐畱於心下﹐故爲膈中。蓋言髒不受邪﹐五臟之寒熱相移﹐畱薄於髒外而幹髒气﹐不傷髒眞者也。】

肝移熱於心則死。

【注心主君火而不受邪﹐邪熱乘之﹐故死。】

標本病傳論

心病先心痛﹐一日而咳﹐三日脇支痛﹐五日閉塞不通﹐身痛體重。三日不已﹐死。冬夜半﹐夏日中。

【注心先痛者﹐病先發於心。欬者﹐一日而之肺也。脇支痛者﹐三日而之肝也。閉塞不通﹐身痛體重者﹐五日而之脾也。此皆逆傳其所勝﹐是以三日不已而死。心爲火髒﹐冬之夜半者﹐水勝而火滅也。夏之日中者﹐亢極而自焚矣。】

方盛衰論

心气虛﹐則夢救火﹔陽物得其時﹐則夢燔灼。

【注救火﹐心气虛也。陽物﹐龍也﹐乃龍雷之火遊行也。得其時气之助﹐則君相二火並炎﹐故夢燔灼。】

靈樞經

本輸篇

心出於中衝﹐中衝﹐手中指之端也﹐爲井木。澑於勞宮﹐勞宮﹐掌中中指本節之內間也﹐爲榮。注於大陵﹐大陵﹐掌後髙骨之間方下者也﹐爲腧。行於間使﹐間使之道﹐兩筋之間三寸之中也﹐有過則至﹐無過則止﹐爲經。入於曲澤﹐曲澤﹐肘內廉下陷者之中也﹐屈而得之﹐爲合。手少陰也。

【注心出於中衝者﹐心臟所出之血气﹐滲於皮膚之間﹐從中衝之井而行於手厥陰之經也。有過則至﹐無過則止﹐謂止於經處而不行。過於肘中﹐與胞絡之血脈相合﹐乃自入於手少陰之經也。蓋血者心神之化﹐心與胞絡血脈相通﹐心臟所出之血气﹐間行於手少陰厥陰之經也。】

本神篇

心怵惕思慮則傷神﹐神傷則恐懼自失。破﹝月囷﹞脫肉﹐毛悴色夭﹐死於冬。

【注思慮脾之情﹐如心因怵惕思慮﹐則傷心臟之神﹐神傷﹐則不能主持而恐懼自失矣。脾主土而主肌肉﹐肺主气而主皮毛﹐肉之膏肥曰﹝月囷﹞﹐色者气之華。﹝月囷﹞肉者地所成之形﹐毛色者天所生之气也。破﹝月囷﹞脫肉﹐毛悴色夭﹐天地所生之命絕矣。死於冬者﹐五行之气﹐死於四時之勝克也。】

經脈篇

心手少陰之脈﹐起於心中﹐出屬心系﹐下膈絡小腸。其支者﹐從心系上挾咽﹐系目系。其直者﹐復從心系卻上肺﹐下出腋下﹐循臑內後廉﹐行手太陰心主之後﹐下肘內﹐循臂內後廉﹐抵掌後銳骨之端﹐入掌內後廉﹐循小指之內出其端。是動則病咽干心痛﹐渴而欲飲﹐是爲臂厥。是主心所生病者﹐目黃脇痛﹐臑臂內後廉痛﹐厥﹐掌中熱痛。

【注少陰之上﹐君火主之﹐故是動則病嗌干心痛﹐渴而欲飲﹐少陰之气盛也。是主心所生病者﹐目黃﹐心系上系於目﹐心火盛﹐故黃也。臑臂掌中﹐心脈所循之部分。蓋心所生之病而外及於經脈也。】

【心經諸穴歌手少陰﹐九穴成﹐極泉﹑靑靈﹑少海行。自靈道﹑通裏﹑過陰郤﹑神門。抵於少府﹐少衝可尋。】

【分寸歌少陰心起極泉中﹐腋下筋間脈入胸。靑靈肘上三寸取﹐少海肘後五分容。靈道掌後一寸半﹐通裏腕後一寸同。陰郤腕後方半寸﹐神門掌後兌骨隆。少府節後勞宮直﹐小指內側取少衝。】

經水篇

手少陰外合於濟水﹐內屬於心。

【注濟水發源王屋山﹐截河而流﹐不混其淸﹐故名曰淸濟。尊居四瀆﹐故手少陰外合濟水﹐內屬於心。】

病傳篇

病先發於心﹐一日而之肺﹐三日而之肝﹐五日而之脾。三日不已﹐死。冬夜半﹐夏日中。

【注五臟秉五方五行之气而生﹐故生於相生﹐而死於相勝也。病先發於心﹐一日而傳之肺﹐三日而傳之肝﹐五日而傳之脾﹐皆逆傳其所不勝。再至三日不已而死。夫心爲火髒﹐冬主水﹐夏主火。冬夜半者﹐水勝而火滅也﹔夏日中者﹐亢極而自焚也。】

淫邪發夢篇

心气盛﹐則夢善笑恐畏。厥气客於心﹐則夢見丘山煙火。

【注厥气者﹐虛气厥逆於臟腑之間。客者﹐薄於臟腑之外也。夢丘山煙火﹐心屬火而心气虛也。】

順气一日分爲四時篇

心爲牡髒﹐其色赤﹐其時夏﹐其日丙丁﹐其音徵﹐其味苦。

【注屬火﹐故爲牡髒。】

本髒篇

心小則安﹐邪弗能傷﹐易傷以憂﹔心大則憂不能傷﹐易傷於邪。心髙則滿於肺中﹐悗而善忘﹐難開以言﹔心下則髒外易傷於寒﹐易恐以言。心堅則髒安守固﹔心脆則善病消癉熱中。心端正則和利難傷﹔心偏傾則操持不一﹐無守司也。

【注心小則神气收藏﹐故邪弗能害﹐而易傷以憂。心大則神旺而憂不能傷﹐大則神气外弛﹐故易傷於邪也。肺者心之蓋﹐故心髙則滿於肺中﹐在心主言﹐在肺主聲﹐滿則心肺之竅閉塞﹐故悶而善忘﹐難開以言也。經云﹕心部於表﹐故心下則髒外易傷於寒﹐心卑下故易恐以言也。心堅則髒安守固﹐心脆則善病消癉熱中。按邪气臟腑病形篇曰﹕五臟脈微小爲消癉。蓋五臟主藏精者也。五臟脆弱﹐則津液微薄﹐故皆成消癉。心正則精神和利﹐而邪病難傷。心偏傾﹐則操持不一﹐無守司也。】

赤色小理者心小﹐粗理者心大。無﹝骨曷﹞骭者心髙﹐﹝骨曷﹞骭小短舉者心下。﹝骨曷﹞骭長者心下堅﹐﹝骨曷﹞骭弱小以薄者心脆。﹝骨曷﹞骭直下不舉者心端正﹐﹝骨曷﹞骭倚一方者心偏傾也。

【注小理者﹐肌肉之文理細密。粗理者﹐肉理粗疏。大肉﹝月囷﹞脂﹐五臟之所生也。故候肉理之精細﹐卽知髒形之大小。﹝骨曷﹞骭﹐胸下蔽骨也。】

心合小腸﹐小腸者脈其應。心應脈﹐皮厚者脈厚﹐脈厚者小腸厚。皮薄者脈薄﹐脈薄者小腸薄。皮緩者脈緩﹐脈緩者小腸大而長。皮薄而脈衝小者﹐小腸小而短。諸陽經脈皆多紆屈者﹐小腸結。

【注邪气臟腑病形篇曰﹕脈急者﹐尺之皮膚亦急﹔脈緩者﹐尺之皮膚亦緩。皮脈之相應也。故皮厚者脈厚﹐脈厚者小腸厚。皮薄者脈薄﹐脈薄者小腸薄。】

邪客篇

少陰心脈也。心者五臟六腑之大主也﹐精神之所捨也。其髒堅固﹐邪弗能容也。容之則傷心﹐心傷則神去﹐神去則死矣。故諸邪之在於心者﹐皆在於心之包絡。

【注血脈﹐心所主也。君主無爲而神明內藏。包絡之相﹐代君行其令也。精神內藏﹐其髒堅固﹐故邪弗能傷﹐傷則死矣。少陰﹐心脈。包絡者﹐心主之脈也。】

扁鵲難經

心臟形象

四十二難曰﹕心重十二兩﹐中有七孔三毛﹐盛精汁三合。主藏神。

心臟形象之圖

見圖

【巵言曰﹕心深也﹐言深居髙拱﹐相火代之行事也。】

金匱要略【漢張機】

心臟死傷

心傷者﹐其人勞倦卽頭面赤而下重﹐心中痛而自煩發熱﹐當臍跳﹐其脈弦﹐此爲心臟傷所致也。

心死髒﹐浮之實如丸豆﹐按之益躁疾者死。

心虛

邪哭使魂魄不安者﹐血气少也。血气少者﹐屬於心。心气虛者﹐其人則畏﹐合目欲眠﹐夢遠行而精神離散﹐魂魄妄行。陰气衰者爲癲﹔陽气衰者爲狂。

中藏經【漢華佗】

論心臟虛實寒熱生死逆順脈証之法

心者髒之尊號﹐帝王之稱也。與小腸爲表裏﹐神之所捨。又主血﹐屬於火﹐旺於夏﹐手少陰是其經也。凡夏脈鉤﹐來盛去衰﹐故曰鉤。反此者病﹐來盛去亦盛﹐爲太過﹐病在外﹔來衰去盛﹐爲不足﹐病在內。太過則令人熱而骨痛﹐口瘡﹐舌焦﹐引水﹔不及則令人煩躁﹐上爲咳唾﹐下爲气泄。其脈來如連珠﹐如循瑯玕﹐曰平。脈來累累連屬﹐其中微曲﹐曰病。來前曲後倨﹐如操帶鉤﹐曰死。又思慮過多﹐怵惕傷心﹐心傷神失﹐神失則恐懼。又心痛手足寒過五寸﹐則旦得夕死﹐夕得旦歿。又心有水气﹐則身腫不得臥﹐煩躁﹐心中風﹐則翕翕然發熱不能行﹐主饑而不食﹐食則吐嘔。夏心旺﹐左寸脈洪浮大而散曰平﹐反此則病。若沈而滑者﹐水克火﹐十死不治。弦而長者﹐木來歸子﹐其病自愈﹔緩而大者﹐土入火﹐微邪相干無所害。心病則胸中痛﹐四肢滿脹﹐肩背臂膊皆病。虛則多悸﹐惕然無眠﹐胸腹及腰背引痛﹐喜悲時眩僕。心積气久不去﹐則憂煩。心中疼﹐喜笑不息﹐夢火發。心气盛﹐則夢喜笑恐畏。邪气客於心﹐則夢煙火。心脹則短气﹐夜臥不寧﹐懊憹腫气往來腹中﹐熱喜水涎出。心病則日中慧﹐夜半甚﹐平旦靜。又左寸脈大﹐則手熱赤腫﹐大甚則胸中滿而煩﹐淡淡面赤目黃也。心病則先心痛而咳不止﹐關膈不通﹐身重不已﹐三日死。心虛則畏人﹐暝目欲眠﹐精神不倚﹐魂魄妄亂。心脈沈小而緊浮﹐气喘﹐若心下气堅不下﹐喜咽唾﹐手熱煩滿﹐多忘﹐太息﹐此得之思慮太過。其脈急甚則瘈瘲﹔微急心中痛引腰背﹐病不下食。太緩則發狂笑﹔微緩則吐血。大甚則喉閉﹔微大則痛引背多淚。小甚則噦﹔微小則消癉。滑甚則爲渴﹐微滑則心痛引臍﹐腹鳴﹔濇甚瘖不能言。又心脈搏堅而長﹐主彊舌不能語軟而散﹐當懾怯不食也。又急則心疝﹐臍下有病形﹐煩悶少气﹐大熱上煎。又心病狂言﹐汗出﹐躁﹐身厥冷﹐其脈當浮而大﹐反沈濡而滑﹐其色當赤反黑者﹐水克火﹐十死﹐不可治也。又心積沈而空空然﹐上下往來無常處﹐病胸滿悸﹐腰腹中熱﹐頰赤﹐咽喉漧燥﹐掌熱﹐甚則嘔﹐春瘥冬甚﹐宜急療之﹐止於旬日也。又赤黑色﹐入口必死也。面目赤黃亦死﹐赤如衃血亦死。又憂喜思慮太過﹐心气內去﹐其色反和而盛者﹐不出十日死。扁鵲曰﹕心絕一日﹐死色見﹐凶多。人𨿽健敏﹐名爲行屍。一歲之中﹐禍必至矣。又其人語聲前寬而後急﹐後語不接前聲﹐其聲濁惡﹐其口不正﹐冒昧喜笑﹐此風入心也。又心傷則心壞﹐爲水所乘﹐身體手足不遂﹐骨節解舒緩不自由﹐下利無休﹐此病急宜治之﹐不治十死。又笑不待呻而後憂﹐此水乘火也。陰系於陽﹐陰起陽伏﹐伏則生熱﹐熱則生狂﹐冒昧亂妄﹐言語錯誤﹐不可采問﹐心已損矣。扁鵲云﹕其人唇口赤色可治﹐靑黑則死。又心瘧先煩而後渴﹐翕翕然發熱也﹐其脈浮緊而大者是也。心气實則小便不利﹐腹滿身熱而重溫﹐溫欲吐﹐吐而不出﹐喘息﹐急不安臥﹐其脈左寸口與人迎皆實大者是也。心虛則恐懼多驚﹐憂思不樂﹐胸腹中苦痛﹐言語顫栗﹐惡寒恍惚﹐面赤目黃﹐喜衂﹐診其脈﹐左右寸口兩虛而微者是也。

脈訣【晉王叔和】

心臟歌

心臟身之精﹐小腸爲弟兄。

【注心也者﹐隨機應變﹐主宰萬物而爲一身之主﹐故曰身之精。朱子曰﹕天君泰然﹐百體從令。丙屬小腸而剛﹐丁屬心火而柔﹐剛在先而爲兄﹐柔在後而爲弟。二者俱系君火﹐同气連枝﹐故言兄弟而不言夫婦。心之夫﹐膀胱是也﹔小腸之婦﹐肺金是也。】

象離隨夏旺﹐屬火向南生。

【注離卦中虛。心臟屬火﹐亦猶是也。火旺於夏﹐所以隨夏而旺。南方乃火之位﹐故向南生。】

任物無纖巨﹐多謀最有靈。

【注任物者﹐任親萬物也。人心之應物﹐隨其大小無不任親也。朱子曰﹕人心之靈﹐莫不有知。所以多謀。】

內行於血海﹐外應舌將榮。

【注血海﹐肝也。心主血﹐肝藏之﹐故內行血海。舌乃心竅﹐心气通於舌﹐故外應舌。而舌能榮﹐則知味也。】

七孔多聰慧﹐三毛上智英。

【注多聰慧者﹐心有七孔。上智英者﹐心有三毛。其次則不全矣。】

反時憂不解﹐順候脈洪驚。

【注心脈屬火而旺夏﹐反得冬脈﹐沈濡而滑﹐此乃腎邪干心﹐水來克火﹐謂之賊邪﹐是可憂也。順候診得夏脈也﹐驚者大而散也﹐其脈洪大而散﹐謂之順候。】

液汗通皮潤﹐聲言爽气淸。

【注腎主液﹐入心爲汗﹔肺主聲﹐入心爲言。水能克火﹐汗通則腎水平而皮潤﹐火不受水制矣。火能克金﹐言爽則肺金平而气消﹐金不受火侵矣。】

伏梁秋得積﹐如臂在臍縈。

【注經曰﹕腎病傳心﹐心當傳肺﹐肺旺者﹐不受邪﹐心復欲還腎﹐腎不肯受﹐畱滯爲積。故知伏梁以秋庚辛日得之。其積形如手臂﹐環於臍畔﹐縈系不動也。】

順視雞冠色﹐凶看瘀血凝。

【注雞冠色之赤者﹐瘀血赤而黑者也。赤乃本色而爲順﹐黑則水來克火而凶矣。通津子曰﹕心﹐其色赤﹐然心藏於內﹐不得見﹐此云順視雞冠﹐凶看瘀血﹐叔和以經云﹕五臟有五色﹐皆得見於面﹐當與寸口尺內相應。假令色赤者﹐赤脈浮大而散。赤﹐心色也。浮大而散﹐心脈也。以此言之﹐五臟之色皆可察之於面也。】

診時須審委﹐細察在叮嚀。

【注凡醫必從望聞問切四字。上文言視其血色而知其吉凶﹐聞其聲言爽而知其气淸﹐切其脈而知其反時順候﹐獨缺問之一字﹐故於此言診脈必須詳審委曲﹐細察病源﹐不致差誤也。此叔和致囑後學之意也。】

實夢憂驚怪﹐虛翻煙火明。

【注心臟有餘﹐則夢憂或驚或怪異之事。心臟不足﹐則夢煙火光明﹐化竭而見本矣。】

秤之十二兩﹐大小與常平。

【注心重十二兩﹐不分大小皆等﹐其斤兩之數﹐皆起於同身寸也。】

千金方【唐孫思邈】

心臟脈論

心主神﹐神者﹐五臟專精之本也﹐爲帝王﹐監領四方。夏王七十二日﹐位在南方﹐離宮火也。有生之來謂之精﹐兩精相搏謂之神﹐所以任物謂之心。神者心之髒﹐舌者心之官﹐故心气通於舌。舌和則能審五味矣。心在竅爲耳。夫心者火也﹐腎者水也﹐水火相濟﹐心气通於舌﹐非竅也﹐其通於竅者﹐寄見於耳。左耳丙﹐右耳丁﹐循環炎宮﹐上出唇口﹐知味﹐榮華於耳。外主血﹐內主五音。心重十二兩﹐中有三毛七孔﹐盛精汁三合。神名呴呴﹐主藏神﹐號五神居﹐隨節應會﹐故云心臟脈﹐脈捨神﹐在气爲吞﹐在液爲汗。心气虛則悲不已﹐實則笑不休。心气虛則夢救火﹐陽物得其時則夢燔灼。心气盛則夢喜笑及恐畏。厥气客於心﹐則夢丘山煙火。凡心臟象火﹐與小腸合爲腑﹐其經手少陰﹐與太陽爲表裏。其脈洪﹐相於春﹐王於夏。夏時萬物洪盛﹐垂枝布葉﹐皆下垂如曲﹐故名鉤。心脈洪大而長﹐洪則衛气實﹐實則气無從出﹐大則榮气萌﹐萌洪相薄﹐可以發汗﹐故名曰長。長洪相得﹐卽引水漿﹐漑灌經絡津液皮膚。太陽洪大﹐皆得母軀。幸得戊己﹐用牢根株。陽气上出﹐汗見於頭。五內漧枯﹐胞中空虛。醫反下之﹐此爲重虛。脈浮有表無裏﹐陽無所使﹐不但危身﹐並中其母。

假令心病北行﹐若食豚魚得之。不者當以冬時發﹐得病以壬癸日也﹝得病以壬癸日也原作「得以任癸日方」﹐據《千金》卷十三心臟脈論攺。﹞。

徵音人者﹐主心聲也。心聲笑﹐其音竽﹐其志喜﹐其經手少陰。厥逆太陽﹐則榮衛不通﹐陰陽反錯﹐陽气外擊﹐陰气內傷﹐傷則寒﹐寒則虛﹐虛則驚掣心悸﹐定心湯主之。語聲前寬後急﹐後聲不續﹐前混後濁﹐口喎﹐冒昧自笑﹐此爲厲風入心﹐荊瀝湯主之。

心虛風寒﹐半身不遂﹐骨節離解﹐緩弱不收﹐便利無度﹐口面喎邪﹐姜附湯主之。此病不盈旬日﹐宜急治之。又笑而呻﹐呻而反憂﹐此爲水克火﹐陰擊陽﹐陰起而陽伏﹐伏則實﹐實則傷熱﹐熱則狂悶亂﹐冒昧﹐言多謬誤﹐不可采聽﹐此心已傷。若其人口唇正赤﹐可療﹔靑黃白黑﹐不可療也。

凡人部分陷起者﹐必有病生。小腸太陽爲心之部﹐其處陷起﹐卽病生矣。髒捨內外﹐部亦內外﹐沈濁屬內﹐浮淸居外。若外病內入﹐小腹滿起﹔內病裏出﹐所部陷沒。外入內﹐前治陽後補陰﹔內出外﹐前補陰后瀉陽。陽則實熱﹐陰則虛寒。在陽主外﹐在陰主內。凡人死生休咎﹐則髒神前變形於外。人心前病﹐則口爲之開張。若心前死﹐則枯黑﹐語聲不轉。若天中等分﹐墓色應之﹐卽死不治。看應增損斟酌賒促﹐賒則不出四百日內﹐促則不延旬月之間。心病少愈而卒死﹐何以知之﹖曰﹕赤黑色黯點如博棋見顏度年上﹐此必卒死。心絕一日死﹐何以知之﹖兩目回回﹐直視肩息﹐立死。凡面赤目白﹐憂恚思慮﹐心气內索﹐面色反好﹐急求棺槨﹐不過十日死。又面黃目赤不死﹐赤如衃血死。吉凶之色若在於分部﹐朏朏而見。赤黑入口﹐此必死﹐不出其年﹐名曰行屍。若年上無應﹐三年之中﹐病必死矣。

心實熱

左手寸口人迎以前脈陰實者﹐手少陰經也。病苦閉﹐大便不利﹐腹滿﹐四肢重﹐身熱﹐名曰心實熱也。

心虛寒

左手寸口人迎以前脈陰虛者﹐手少陰經也。病苦悸恐不樂﹐心腹痛﹐難以言﹐心如寒﹐恍惚﹐名曰心虛寒也。

心小腸俱實

左手寸口人迎以前脈陰陽俱實者﹐手少陰與巨陽經俱實也。病苦頭痛﹐身熱﹐大便難﹐心腹煩滿﹐不得臥﹐以胃气不轉水谷實也﹐名曰心小腸俱實。

心小腸俱虛

左手寸口人迎以前脈陰陽俱虛者﹐手少陰與巨陽經俱虛也。病苦洞泄﹐苦寒﹐少气﹐四肢厥﹐腸澼﹐名曰心小腸俱虛。

心勞

心勞病者﹐補脾气以益之﹐脾王則感於心矣。人逆夏气﹐則手太陽不長而心气內洞。順之則生﹐逆之則死。順之則治﹐逆之則亂。反順爲逆﹐是謂關格﹐病則不得生矣。

脈極

凡脈極者﹐主心也。心應脈﹐脈與心合。心有病﹐從脈起。又曰﹐以夏遇病爲脈痺﹐脈痺不已﹐復感於邪﹐內捨於心﹐則飲食不爲肌膚﹐咳脫血﹐色白不澤。其脈空虛﹐口唇見赤色。凡脈气衰﹐血焦發墮﹐以夏丙丁日得之於傷風。損脈爲心風。心風之狀多汗惡風。若脈气實則熱﹐熱則傷心﹐使人好怒﹐口唇色赤﹐甚則言語不快﹐血脫﹐色漧燥不澤﹐飲食不爲肌膚。若脈气虛則寒﹐寒則咳﹐咳則心痛﹐喉中介介如哽﹐甚則咽腫痺﹐故曰心風﹐虛實候也。若陽經脈病治陰絡﹐陰絡脈病治陽經。定其血气﹐各守其鄕。脈實宜瀉﹐气虛宜補。善治病者定其虛實﹐治之取痊。病在皮毛肌膚筋脈﹐則全治之。若至六腑五臟﹐則半死矣。

脈虛實

凡脈虛者﹐好驚跳不定﹔脈實者洪滿。凡脈虛實之應﹐主於心小腸。若其腑臟有病﹐從熱生則應髒﹐寒則應腑也。

濟生方【宋嚴用和】

心小腸虛實論治

夫心者手少陰之經﹐位居南方﹐屬乎丙丁。火爲形之君﹐外應於舌﹐主宰一身﹐統攝諸髒血脈﹐灌漑溪谷﹐內潤五臟﹐外衛腠理﹐與手太陽小腸之經相爲表裏。若憂愁思慮傷之﹐因其虛實﹐由是寒熱見焉。方其虛也﹐虛則生寒﹐寒則血脈虛少﹐時多恐畏﹐情緒不樂﹐心腹暴痛﹐時唾淸涎﹐心膈脹滿﹐好忘多驚﹐夢寐飛揚﹐精神離散﹐其脈浮而虛者﹐是虛寒之候也。及其實也﹐實則生熱﹐熱則心神煩亂﹐面赤身熱﹐口舌生瘡﹐咽燥頭痛﹐喜笑恐悸﹐手心煩熱﹐汗出衂血﹐其脈洪實者﹐是實熱之候也。診其脈浮大而散﹐是不病之脈﹔反得浮濇而短﹐或前曲後倨﹐如操帶鉤﹐此皆心死矣。治之之法﹐熱則淸之﹐寒則溫之﹐又當審其所自焉。

河間六書【金劉完素】

風消證【主心脾】

二陽之病發心脾﹐不得隱曲﹐女人月水病﹐血不流﹐脾病食不化﹐風勝眞气消。黃芪羌活散主之。

心掣證【主心】

一陽發病﹐少气嗽泄﹐三焦不利﹐上咳下瀉﹐心火不寧﹐其動若掣。調中散主之。

心疝證【主心痛】

心脈急﹐小腹有形。心不受邪﹐必傳於腑﹐故小腹有形。心气逆不順﹐當痛不已。當兼心气治。不止﹐爲有寒邪所中。木香散主之。

伏梁證【主心積】

若梁之伏隱也。居臍上逆﹐臍下順。不可移動﹐爲水溺﹐故有二等。鱉甲湯主之。

東垣十書【元李杲】

心臟苦欲補瀉藥味

心苦緩﹐急食酸以收之﹐五味子﹔欲軟﹐急食鹹以軟之﹐芒硝﹔以咸補之﹐澤瀉﹔以甘瀉之﹐人參﹑黃芪﹑甘艸。虛以炒鹽補之﹐虛則補其母﹐木能生火﹐肝乃心之母﹐肝木也﹐以生薑補肝﹔如無他證﹐錢氏安神丸主之。實則甘艸瀉之。如無他證﹐錢氏方中重則瀉心湯﹐輕則導赤散。

安養心神調理脾胃論

靈蘭祕典云﹕心者君主之官﹐神明出焉。凡怒忿悲思恐懼﹐皆損元气。夫陰火之熾盛﹐由心生凝滯﹐七情不安故也。心脈者神之舍﹐心君不寧﹐化而爲火。火者﹐七神之賊也。故曰﹐陰火太盛﹐經營之气不能頤養於神﹐乃脈病也。神無所養﹐津液不行﹐不能生血脈也。心之神﹐眞气之別名也﹐得血則生﹐血生則脈旺。脈者神之舍﹐若心生凝滯﹐七神離形﹐而脈中惟有火矣。善治斯疾者﹐惟在調和脾胃﹐使心無凝滯﹐或生歡忻﹐或逢喜事﹐或天气暄和﹐居溫和之處﹐或食滋味﹐或眼前見欲愛事﹐則慧然如無病矣。蓋胃中元气得舒伸故也。

醫學入門【明李梴】

心臟

心﹐君髒也﹐神明居焉。

【心者一身之主﹐君主之官。有血肉之心﹐形如未開蓮花﹐居肺下肝上是也。有神明之心。神者﹐气血所化﹐生之本也﹐萬物由之盛長﹐不著色象﹐謂有何有﹖謂無復存﹐主宰萬事萬物﹐虛靈不昧者是也。然形神亦恆相因﹐凡心之病皆因憂愁思慮﹐而後邪得以入之。此聖人所以無病也。】

七竅三毛﹐星應熒惑臺斗。

【熒惑南嶽火星﹐七孔以應北斗七星﹐三毛以應三臺﹐故此心至誠﹐則帝宰無所不應之。此上智聰明之人也。中智五竅三毛﹐下智三竅一毛﹐常人二竅無毛﹐愚人一竅﹐下愚一小竅。無竅則神無出入之門。】

十有二兩﹐系通肺葉關元。

【心重十二兩﹐不論大小皆然﹐以同身寸法秤量故也。五臟系通於心﹐心通五臟系﹐心之系與五臟之系相連﹐輸其血气﹐滲灌骨髓﹐故五臟有病﹐先幹於心。其系上系於肺﹐其別者自肺兩葉之中﹐向後通脊著腎﹐自腎而至於膀胱﹐與膀胱膜絡並行而之溲溺處﹐乃關元下極部分。】

內主血而外應舌﹐盛則榮發華面。

【人心動則血行於諸經﹐靜則血藏於肝臟﹐故肝爲血海﹐心乃內運行之﹐是心主血也。舌者心之苗﹐故外應舌。舌和則知五味。發者血之苗﹐血盛則發潤心榮﹐色其華在面。】

所惡熱而所喜靜﹐衰則懶語錯言。

【心本熱﹐故惡熱﹐虛則寒耳。心靜則安﹐心動則躁﹐延年不老﹐心靜而已。人年六十﹐則心气衰而言多錯忘。】

丙丁傷風﹐癲癇嗜臥脈痿。

【丙丁日傷於風者爲心風﹐其狀多汗惡風﹐唇焦赤剝皮﹐甚則言不可快﹐嗜臥而爲癲癇神亂﹐善怒嚇人。心之風爲行痺。五痺以夏遇之﹐則爲脈痺﹐膝腕樞紐如折﹐脛筋縱緩﹐不能任用於地。或疑下體肝腎所主﹐而不知心火內燔﹐陰上隔陽﹐下不守位﹐肝腎亦隨火炎而筋脈上逆也。又心痺則脈不通利﹐心下鼓滿﹐喜噫之以出其气﹐上气喘急﹐嗌漧气逆﹐則生恐懼。或問丙丁傷風﹐不亦泥歟﹖曰﹕此陰陽自然之妙也。春甲乙傷風爲肝風﹐秋庚辛爲肺風﹐冬壬癸爲腎風﹐四季戊己爲脾胃風﹐推之南風捨於心﹐則爲心風﹐東肝﹑西肺﹑北腎﹐皆此意也。】

庚辛滯气﹐伏梁縈痛生煩。

【伏梁以秋庚辛日得之。其積形有似乎臂﹐而在臍畔縈系﹐伏而不動﹐如屋之棟梁然。久不愈﹐令人心煩而悶﹐或夜眠不安。】

熱則火炎﹐喜笑而口糜﹑目黃﹑咽瘡﹐甚則狂渴﹐無汗﹐流衂。

【笑者火之象﹐心實則笑﹐心虛則悲。口糜乃口瘡糜爛。目黃爲濕熱燻蒸。咽瘡者﹐手少陰之正別入於淵液兩肋之間﹐屬於心﹐上走喉嚨﹐出於面合目內眥﹐此爲四合也。譫語發狂﹐熱則神慌而亂渴者﹐火盛則腎液幹而咽絡焦。汗爲心液﹐熱則無汗﹐得汗則腎水平而皮潤﹐火不受克矣。血乃心主﹐熱逼上行﹐虛則爲衂﹐爲唾。凡熱者頤必先赤﹐當預防之。】

虛則神昏﹐夢飛而健忘﹐驚悸不樂﹐甚則胸腹腰脇痛牽。

【心實則夢憂驚可怪之事﹐虛則魂夢飛揚﹐气逆於心﹐則夢丘山煙火﹐健忘失記﹐驚悸不安﹐心內懊憹不樂﹐皆心血少也。胸腹腰脇相引痛者﹐手心主厥陰之脈﹐從胸中出﹐屬心胞下膈歷絡三焦﹐其支別者循胸出脇﹐心系下膈絡小腸﹐故病如是也。】

血滯經閉可治。

【女子不月﹐多因勞極驚悸﹐暴憂思慮﹐以致心气不足﹐而後血滯不行﹐不治其血﹐而通其心可也。】

冷痰眞痛難援。

【冷證卽眞心痛﹐手足俱冷﹐痰壅﹐乃水克火﹐必死。以上風﹑气﹑血﹑熱﹑冷﹑虛﹐纂華氏﹑丹溪之法。有非本髒病而兼見者何故﹖蓋五臟病邪自相互入﹐卽如心風證爲癇者﹐肝風入心也﹔爲頭重嘔吐者﹐脾風入心也﹔爲咳嗽唾衂血者﹐肺風入心也﹔爲眼旋生花者﹐腎風入心也。心气證爲脇痛伏梁者﹐肝气入心也﹔爲背膊妨悶者﹐脾气入心也﹔爲胸背痛短气夜臥不安者﹐肺气入心也﹔爲痃癖面黃者﹐腎气入心也。心熱證爲舌漧少睡者﹐肝熱入心也﹔爲目黃惡心者﹐脾熱入心也﹔爲咳逆喘气生瘡者﹐肺熱入心也﹔爲顚狂骨煩者﹐腎熱入心也。心冷證爲吐酸手足冷心痛者﹐肝腎冷入心﹐不治﹔爲痰冷吐瀉者﹐脾冷入心也﹔爲悲思不樂者﹐肺冷入心也。心虛證爲驚悸不欲聞人語者﹐肝虛入心也﹔爲食了旋饑﹐心中往往多熱嗜臥者﹐脾虛入心也﹔爲悲思鼻塞驚怖者﹐肺虛入心也﹔爲四肢無力多汗者﹐腎虛入心也。舉此心臟爲例﹐餘可類推。】

涼以犀黃。

【犀角﹑牛黃﹑生地﹑竹葉﹑丹砂﹑礬石﹑元明粉﹑珍珠﹑麥門冬﹑郁金﹑黃連﹑知母﹑貝母﹑連翹﹑蘆根之類。】

溫則萸桂。

【吳萸﹑肉桂﹑當歸﹑芍藥﹑蒼朮﹑白朮﹑石菖蒲﹑藿香﹑丁香﹑蘇子之類。】

瀉以連艽。

【黃連﹑秦艽﹑苦參﹑枳實﹑葶藶﹑貝母﹑半夏﹑杏仁﹑郁金﹑延胡索﹑前胡﹑木香之類。】

補則兔茯。

【兔絲﹑茯神﹑遠志﹑菖蒲﹑天冬﹑麥冬﹑棗仁﹑山藥﹑天竺黃﹑金銀屑﹑當歸﹑紅花﹑川芎﹑羚羊角之類。又分風﹑气﹑熱﹑冷﹑虛用藥﹐大槪風宜涼藥爲主兼以溫瀉﹐气宜溫瀉並用﹐熱則純用瀉藥﹐冷則純用熱藥﹐虛則用補藥。各髒皆然。】

吀黍羊韭李﹐每食宜設。

【其穀黍﹐其畜羊﹐心病宜食酸﹐小豆﹑犬肉﹑李﹑韭皆酸。】

早夜歡樂﹐夏气常存。

【夏三月天地气交﹐夜臥早起﹐無厭於日﹐使志無怒。長養之道也。】

三才圖會【明王圻】

心神

神名丹元﹐字守靈。心之狀如朱雀﹐主藏神。象如蓮花下垂﹐色如縞映絳﹐生居肺中肝上﹐對鳩尾下一寸。心脈出於中衝﹐中衝在手指端去甲二分許﹐陷者之中。

圖書編【明章潢】

心臟說

心﹐火官也。居肺下肝上﹐對鳩尾下一寸。丈夫六十心气衰。脈出於中衝。心者﹐生之本﹐神之處也。汗者心之液﹐腎邪入心﹐則多汗。小腸爲心之腑。舌爲心之苗﹐心气通則舌知五味﹔心病則舌焦捲而短﹐不知五味矣。合於脈﹐其榮色也﹐心之合也。血脈虛少﹐而不榮於臟腑者﹐心先死也。口漧舌僵﹐或咽喉中痛﹐咽唾不便﹐口內生瘡﹐忘前失後﹐心气衰也。或因怒气傷肝﹐或因驚气入膽﹐母能令子虛﹐而心血爲之不足。又遇事繁冗﹐思想無窮﹐則心君爲之不寧﹐故神明不安﹐而怔忡驚悸之證作矣。

心部食忌

四月勿食大蒜﹐令人發白及墮齒。五月勿食薤﹐損心。並勿食各物心腎﹐令人心痛。宜食大小麥黍藿。禁鹹味。

養心法言

心者身之主宰﹐萬事由之應酬﹐而病否之所系也。故相思一病﹐神仙難治。正心之人﹐鬼神亦憚﹐養與不養故也。未事不可先迎﹐旣事不可畱滯﹐忿懥恐懼﹐好樂憂患﹐皆得其正﹐此養心之法也。

治心要法

心臟之病﹐必先調肝腎兩髒。蓋腎者心之鬼﹐肝者心之母也。故心病者先求乎肝﹐淸其源也。五臟受病﹐必傳其所勝﹐水能制火﹐則腎之受邪﹐必傳於心﹐故先治腎﹐逐其邪也。若診脈肝腎俱和﹐而心自生病﹐然後察其心象之虛實而調治之﹐斯得之矣。

醫貫【明趙獻可】

心主論

玩《內經》十二官之文﹐卽以心爲主。愚謂人身別有一主﹐非心也。謂之君主之官﹐當與十二官平等﹐不得獨尊心之官爲主。若以心之官爲主﹐則下文主不明則十二官危﹐當云十一官矣。此理甚明﹐何注《內經》者昧此邪﹗蓋此一主者气血之根﹐生死之關﹐十二經之綱維。醫不達此﹐醫云乎哉﹖

或問心旣非主﹐而君主又是一身之要﹐然則主果何物耶﹖何形耶﹖何處安頓耶﹖余曰﹕悉乎問也。若有物可指﹐有形可見﹐人皆得而知之矣﹔惟其無形與無物也﹐故自古聖賢﹐因心立論﹐而卒不能直指。其實孔門之一貫﹐上繼精一執中之統﹐惟曾子﹑子貢得其傳。然而二子俱以心悟而非言傳也﹔可以言傳﹐當時門人之所共聞不應復有何謂之問也。後來子思衍其傳而作《中庸》﹐天命之謂性﹐以中爲大本﹐而終於無聲無臭。孟子說不動心有道﹐而根於浩然之气﹐及問浩然之气﹐而又曰難言也。老氏《道徳經》云﹕谷神不死﹐是謂元牝﹔元牝之門﹐造化之根。又曰恍恍惚惚﹐其中有物。佛氏《心經》云﹕空中無色﹐無受想行識﹐無眼耳鼻舌身意。又曰﹕萬法歸一﹐一歸何處﹖夫一也﹐中也﹐性也﹐浩然也﹐元牝也﹐空中也﹐皆虛名也﹐不得已而彊名之也。立言之士﹐皆可以虛名著論。至於行醫濟世﹐將以何味的爲君主之藥﹐而可以綱維一身之疾病耶﹖餘一日遇一髙僧﹐問之曰﹕心是佛﹐佛在胸中也﹖僧曰﹕非也﹐在胸中者是肉團心﹐有一眞如心是佛。又問僧曰﹕眞如心有何形狀﹖僧曰﹕無形。余又問在何處安寄﹖僧曰﹕想在下邊。余曰﹕此可幾於道矣。因與談《內經》諸書及《銅人圖》﹐豁然超悟﹐唯唯而退。

醫門法律【淸諭昌】

心志

本神篇曰﹕心怵惕思慮則傷神﹐神傷則恐懼自失。邪气臟腑病形篇曰﹕憂愁恐懼則傷心。口問篇曰﹕悲哀憂愁則心動﹐心動則五臟六腑皆搖。可見心爲五臟六腑之大主﹐而總統魂魄﹐兼該志意。故憂動於心則肺應﹔思動於心則脾應﹔怒動於心則肝應﹔恐動於心則腎應。此所以五志惟心所使也。設能善養此心﹐而居處安靜﹐無爲懼懼﹐無爲忻忻﹐婉然從物而不爭﹐與時變化而無我﹐則志意和﹐精神定﹐悔怒不起﹐魂魄不散﹐五臟俱寧﹐邪亦安從柰我何哉﹗

體仁匯編【明彭用光】

心臟藥性

且夫心乃手少陰之經。

【居左手寸部。其經起自少衝穴﹐在手小指內廉之端﹔終極泉穴﹐在腋下筋間﹐動脈入腦。】

多气少血﹐丁火之髒。君主之官﹐神明出焉。

【任治於物﹐故云君主之官﹔淸靜棲靈﹐故曰神明出焉。】

其旺於夏。

【心火旺於夏。】

爲生之本也。

【君主者﹐萬物系之以興王﹐故爲生之本也。】

內合脈而外榮乎色。

【徧行榮衛而養血也。】

味喜苦而志在乎笑。

【《洪範》曰﹕炎上作苦。心屬於火﹐故喜則笑者﹐火之象也。】

發乃血苗﹐汗爲心液﹐開竅於舌。

【熱則汗出﹐司辧五味﹐舌和則知五味矣。】

脈在左寸。

【沈取候心﹐浮取候小腸。】

是心也﹐實則熱而虛則寒。

【守眞云﹕心本熱﹐虛則寒。】

靜則安﹐而動則躁。

【養心惟靜。老子曰﹕延年不老﹐心靜而已。】

虛寒者怯怕多驚﹐健忘恍惚﹐淸便自可﹐脈必濡細遲虛。實熱者顚狂讝語﹐腮赤舌漧﹐二腑濇黃﹐脈須數洪沈實。心盛則熱見乎標。

【左心臟實熱﹐則口舌生瘡﹐漧裂腫痛。】

心虛則熱收於內。

【心虛煩熱也。】

虛則補其母。

【肝乃心之母﹐心虛當補肝。】

實則瀉其子。

【脾乃心之子﹐心實當瀉脾土。余髒皆然。】

虛實旣知﹐補瀉必當﹐味甘瀉而補之以咸。

【凡味甘者能瀉心﹐味鹹者能補心。】

气熱補而瀉之以冷。

【凡气熱者能補心﹐气寒者能瀉心。】

心陽不足﹐桂心﹑代赭﹑紫石英﹐補須參﹑附。

【參附湯﹐姜煎服。】

離火有餘﹐竹葉﹑大黃﹑山梔子﹐瀉用芩連。涼心者朱砂﹐壯心者琥珀。舌長過寸﹐研冰片敷之卽收。血衂如泉﹐炒槐花糝之卽止。除瘡落菌膏﹐犀角與辰砂。

【琥珀犀角膏﹐治咽喉口舌生瘡菌﹐用眞琥珀研一錢﹐生犀角屑一錢﹐辰砂研一錢﹐茯神二錢﹐眞腦子研一字﹐人參去蘆二錢﹐酸棗仁去殼研二錢﹐以人參﹑茯神﹑犀角爲細末﹐入乳缽內別研﹐藥味和勻﹐用煉蜜杵爲膏子﹐以瓦瓶收貯﹐俟疾作﹐每服一彈子大﹐以麥門冬去心濃煎湯化服﹐一日進五服﹐取效。】

定志寧神丸﹐朱砂共連艸。

【《拔萃方》朱砂安神丸﹐治心煩懊憹﹐心亂怔忡﹐心中气亂﹐心下痞悶﹐食入反吐出﹐朱砂四錢研﹐黃連五錢﹐甘艸生二錢半﹐爲末﹐蒸餅丸如黃米大﹐每服十丸﹐唾津送下。】

蔓荊子涼諸經之血﹐艸連翹瀉六經之火。驚悸不安﹐須龍齒﹑沙參﹑小艸﹔健忘失記﹐必茯神﹑遠志﹑當歸。多睡兮飲盧同之苦茶﹔不眠兮服雷公之酸棗。涼血補陰生地黃﹐行津止渴天花粉。文蛤末敷愈口瘡﹐銹鐵粉噙消舌腫。中風不語﹐燒竹瀝涼之更良﹔感熱多言﹐末朱砂鎭之又善。胸間痞痛﹐開之枳實﹑瓜蔞﹔心內懊憹﹐治之梔子﹑豆豉。心熱痛﹐炒菖蒲﹑川楝﹑梔子宜焦﹔冷心痛﹐須木香﹑肉桂﹑元胡可炒。心驚盜汗﹐末白芷與辰砂。

【有一男子﹐因驚恐自汗無度﹐以致倦怠困弱﹐服麻黃根﹑黃芪﹑牡蠣輩無效。潛溪曰﹕汗爲心液﹐以白芷一兩﹑朱砂半兩爲細末﹐每二錢酒調下﹔如不用酒﹐用麥門冬﹑茯神煎湯調服﹐良愈甚妙。】

鼻衂流紅﹐煮黃芩與芍藥。驚熱獨妙珍珠﹐顚狂惟加鐵粉。

【鐵拍作片置醋槽中﹐積久衣生﹐刮取爲鐵粉。】

安鎭靈臺﹐琥珀﹑丹砂和玉屑﹔開精神府﹐茯神﹑遠志共菖蒲。病在心詳﹐藥須心悟。

本經補瀉溫涼藥

補﹕酸棗仁﹑天竺黃﹑金屑﹑銀屑﹑麥門冬﹑遠志﹑山藥﹑紅花﹑川芎﹑羚羊角﹑川歸。

瀉﹕枳實﹑葶藶﹑苦參﹑貝母﹑半夏﹑杏仁﹑郁金﹑延胡﹑前胡﹑黃連﹑木香。

溫﹕石菖蒲﹑藿香﹑蘇子。

涼﹕竹葉﹑丹砂﹑礬石﹑珍珠﹑牛黃﹑郁金﹑黃連﹑知母﹑貝母﹑連翹﹑蘆根﹑元明粉﹑麥門冬﹑柴胡。

東垣報使引本經藥﹕獨活﹑細辛。

身經通考【淸李瀠】

心臟得病虛實橫逆

凡心臟得病﹐必先調其肝腎二髒。腎者心之鬼﹐肝气通則心气和﹐肝气滯則心气乏﹐故心病先求於肝﹐是澄其源也。五臟有病﹐必先傳其所勝﹐水能制火﹐則腎邪必傳於心﹐故先制其腎﹐逐其邪﹐不便腎邪干心。用萆薢﹑牛膝﹑茯苓﹑石斛﹑續斷各五錢﹐羌活﹑獨活﹑木香﹑川芎各一錢爲末﹐以小便少許﹐化麝香三銖﹐煉蜜爲丸﹐空心鹽湯下三十丸。

心虛以炒鹽補之。

虛則補其母﹐木能生火﹐肝乃心之母﹐以生薑補肝。如無他證﹐用安神丸主之。

心實以甘艸瀉之。如無他證﹐用瀉心湯﹐輕則導赤散。

心實則煩熱﹐黃連瀉心湯。虛則驚悸﹐生犀散。

肺乘心﹐微邪﹐喘熱﹐瀉白散。

肝乘心﹐虛邪﹐風濕﹐煎大羌活湯﹐下大靑丸。

脾乘心﹐實邪﹐泄瀉身熱﹐瀉黃散。

腎乘心﹐賊邪﹐恐怖惡寒﹐安神丸。

鍼灸

《素問》曰﹕心病者胸中痛﹐脇支滿﹐脇下痛﹐膺背肩胛間痛﹐兩臂內痛﹐虛則胸腹大﹐脇下與腰相引而痛﹐取其經少陰太陽舌下血者﹐其變病﹐刺郤中血者。

【注手少陰心脈起心中﹐上挾咽出脇﹐下循臑內﹐下肘中﹐循臂內後廉。手太﹝太原作「少」﹐據《靈樞》經脈攺。﹞陽小腸脈上手臂﹐循臑內﹐出肩解﹐繞肩胛。二經气實﹐故有是痛。脇支滿者﹐少陰之支絡滿痛於脇下也。心火气虛﹐則水濁上乘﹐故胸腹大。經云﹕濁气在上﹐則生﹝月眞﹞脹。心气不能交於陰﹐故脇下與腰相引而痛也。心脈上循咽喉﹐開竅於舌﹐故取舌下血者﹐蓋手足陰陽所苦﹐必先去其血﹐乃去其所苦﹐然後瀉有餘﹐補不足。設有變病﹐而邪不在經絡者﹐亦取其郤中出血﹐蓋臟腑經气之相通也。】

心熱病者先不樂﹐數日乃熱。熱爭則卒心痛﹐煩悶善嘔﹐頭痛面赤無汗。壬癸甚﹐丙丁大汗。气逆則壬癸死。刺手少陰太陽。

【注心志喜而恐勝之﹐先不樂者﹐爲恐所傷也。夫心爲君主之官﹐髒熱乃神志之病﹐故獨舉心臟以申明五臟之熱﹐乃五志之爲病也。外內交爭﹐熱幹神髒﹐故卒然煩痛也。少陰病者﹐欲吐不吐﹐故善嘔。心爲陽中之太陽﹐故頭痛。心之華在面﹐故面赤。心主血﹐故無汗也。心病者加於壬癸﹐壬癸不死﹐起於丙丁﹐逆則無起色矣。手少陰太陽相爲表裏﹐故宜刺二經﹐以瀉其熱。】

《靈樞》曰﹕邪在心則病心痛﹐喜悲﹐時眩僕﹐視有餘不足﹐而調之其輸也。

【注邪在心﹐邪薄於心之分也。喜爲心志﹐心气病﹐故喜悲。神气傷﹐故時眩僕。視有餘不足﹐而調其輸也。】

《難經》七十九難曰﹕經言迎而奪之﹐安得無虛﹖隨而濟之﹐安得無實﹖虛之與實﹐若得若失﹔實之與虛﹐若有若無。何謂也﹖然。迎而奪之者﹐瀉其子也﹔隨而濟之者﹐補其母也。假令心病﹐瀉手心主兪﹐是謂迎而奪之者也。補手心主井﹐是謂隨而濟之者也。

【注迎而奪之﹐瀉也﹔隨而濟之﹐補也。假令心病﹐心火也。土爲火之子。手心主之兪﹐大陵也。實則瀉之﹐是迎而奪之也。木者火之母﹐手心主之井﹐中衝也。虛則補之﹐是隨而濟之也。迎者迎於前﹐隨者隨其後。】

《千金方》曰﹕心病其色赤﹐心痛短气﹐手掌煩熱﹐或啼笑罵詈﹐悲思愁慮﹐面赤身熱﹐其脈實大而數﹐此爲可治﹐宜服【闕宜服者藥。】春當刺中衝﹐夏刺勞宮﹐季夏刺大陵﹐皆補之。秋刺間使﹐冬刺曲澤﹐皆瀉之。又當灸巨闕五十壯﹐背第五椎百壯。邪在心則病心痛痛原作「病」﹐據《千金》卷十二心臟脈論攺。善悲﹐時眩僕﹐視有餘不足而調其腧。

左手關前寸口陰絕者﹐無心脈也。苦心下熱痛﹐掌中熱﹐時時善嘔﹐口中傷爛﹐刺手少陽治陽。左手關前寸口陰實者﹐心實也。苦心下有水气﹐憂恚發之﹐刺手心主治陰。

凡心病之狀﹐胸內痛﹐脇支滿﹐兩脇下痛﹐膺背肩胛間痛﹐兩臂內痛﹐虛則胸腹大﹐脇下與腰背相引而痛﹐取其經手少陰太陽舌下血者﹔其變病﹐刺郤中血者。

心悶痛﹐上气牽引小腸﹐灸巨闕二七壯。

導引

《千金方》曰﹕若患心冷病﹐气卽呼出﹔若熱病﹐气卽吹出。其法夜半後八十一﹐雞鳴七十二﹐平旦六十三﹐日出五十四﹐辰時四十五﹐巳時三十六。欲作此法﹐先左右導引三百六十徧。病有四種﹕一冷痺﹑二气疾﹑三邪風﹑四熱毒﹐若有患者﹐安心調气﹐此法無有不瘥也。

心病用呼吹。心臟病者﹐體冷熱﹐相法﹕心色赤﹐患者夢中見人著赤衣﹐持赤刀杖﹐火來怖人。療法﹕用呼吹二﹝二原作「方」﹐據《千金》卷二十七調气法攺。﹞气﹐呼療冷﹐吹治熱。

《養性書》曰﹕修養法常以四月﹑五月朔望淸旦﹐面南端坐﹐叩金梁九﹐漱元泉三﹐靜思注想﹐吸離宮赤色气入口﹐三吞之﹐閉气三十息。

吐納法﹕心病用呵﹐呵爲瀉﹐吸爲補。須正身端坐﹐先調气和勻﹐以鼻微長引气﹐然後細細呵之﹐令耳不得聞。大略以三十六徧爲則﹐能去心部一切煩熱。病愈則止﹐過則損。

導引法﹕正坐以兩手作拳用力﹐左右互相築﹐各六度。又可正坐以手按腕上﹐一手向下拓空如重石。又以兩手相叉﹐以腳踏手中各六度﹐能去心胸中風邪諸疾﹐閉气爲之畢﹐良久﹐三咽三叩齒而止。

《保生祕要》曰﹕心气滯濇。古云醫道通仙道﹐第要淸明气血二字之理。气爲先天之用﹐屬於陽﹐無形而有影﹔血爲後天之行﹐屬於陰﹐有形而成質。气旺則血榮而潤調﹐气絕則血枯而滅形。故气虛血弱﹐滯濇而成病。濇於心﹐心爲一身之主﹐統領血海﹐故心血少則神不定﹐寢不安﹐百病集作。諸痛癢瘡瘍皆屬心火﹐當常呵以泄其火﹐吸以和其心。諸心切勿食﹐穢气觸我靈。夏至夜半後﹐地气一陰生。大熱勿食冷﹐受寒霍亂侵。更忌房中事﹐元气離命門。大抵甚暑天善於養心﹐則無秋患﹐時當飲六一燈心湯﹑豆蔻香茹水。飽醉勿頂風前﹐愼此﹐則無患矣。

心邪導引﹐用一指認眞尻尾穴而行泄法﹐後二指從胸至胸分之。

運功守黃庭或歸元﹐注念太乙救苦默咒﹐以正其心﹐邪自不見。

臟腑門【小腸】

黃帝素問

靈蘭祕典論

小腸者﹐受盛之官﹐化物出焉。

【注小腸居胃之下﹐胃之運化者賴以受盛﹐而凡物之所化者從是出焉。】

气厥論

膀胱移熱於小腸﹐鬲腸不便﹐上爲口糜。【注小腸之脈﹐絡心﹐循咽下膈屬小腸。小腸之下﹐名曰闌門。濟泌別汁﹐滲入膀胱。膀胱反移熱於小腸﹐是以膈腸不能下滲濕熱之气﹐反隨經上逆﹐而口爲之糜爛矣。】

靈樞經

本輸篇

手太陽小腸者﹐上合於太陽。出於少澤﹐少澤﹐小指之端也﹐爲井金。澑於前谷﹐前谷﹐在手外廉﹐本節前陷者中也﹐爲滎。注於後溪﹐後溪者﹐在手外側本節之後也﹐爲兪。過於腕骨﹐腕骨﹐在手外側腕骨之前﹐爲原。行於陽谷﹐陽谷﹐在銳骨之下陷者中也﹐爲經。入於小海﹐小海﹐在肘內大骨之外﹐去端半寸陷者中也﹐伸臂而得之﹐爲合。手太陽經也。

【注大腸小腸﹐皆屬於胃﹐出於陽明之巨虛下廉﹐故曰手太陽小腸者﹐上合於太陽。】

邪气臟腑病形篇

小腸病者﹐小腹痛﹐腰脊控睪而痛﹔時窘之後﹐當耳前熱﹔若寒甚﹐若獨肩上熱甚﹐及手小指次指之間熱﹔若脈陷者﹐此其候也﹐手太陽病也。取之巨虛下廉。

【注小腸爲受盛之腑﹐其气與膀胱相通﹐是小腹痛﹐腰脊控睪而痛。時窘之後﹐當耳前熱者﹐病腑气而痛窘之後﹐則入於手之經脈矣。手太陽之脈起於小指之端﹐循臂出肩解﹐上頰入耳中﹐至目眥脈陷者﹐此太陽之經脈病也。腑气之從下而上﹐合於手太陽之經﹐故當取之巨虛下廉。】

經脈篇

小腸手太陽之脈﹐起於小指之端﹐循手外側﹐上腕﹐出踝中﹐直上循臂骨下廉﹐出肘內側兩筋之間﹐上循臑外後廉﹐出肩解﹐繞肩胛﹐交肩上﹐入缺盆﹐絡心﹐循咽下膈﹐抵胃屬小腸。其支者﹐從缺盆循頸上頰﹐至目銳眥﹐卻入耳中﹔其支者﹐別頰上﹝出頁﹞﹐抵鼻﹐至目內眥﹐斜絡於顴。是動則病咽痛﹐頷腫不可以顧﹐肩似拔﹐臑似折。是主液所生病者﹐耳聾﹐目黃﹐頰腫﹐頸頷﹑肩臑﹑肘臂外後廉痛。

【注是動則病嗌痛頷腫﹐乃病气而及於有形。小腸化水谷之精微﹐故主液所生病者﹐爲耳聾﹑目黃﹑頰腫﹑頸項肘臂痛﹐皆經脈所循之部分而爲病也。】

【小腸經諸穴歌小腸穴﹐十九終﹐少澤﹑前谷﹐後溪隆。腕骨﹑陽谷﹑養老崇。得支正於小海﹐逐肩貞以相從。值臑兪兮遇天宗﹐乘秉風兮曲垣中。肩外兪兮肩中兪﹐啟天窻兮見天容。匪由顴髎﹐易造聽宮﹖】

【分寸歌小指端外爲少澤﹐前谷外側節前覓。節後捏拳取後溪﹐腕骨腕前骨陷側。兌骨下陷陽谷討﹐腕上一寸名養老。支正腕後量五寸﹐小海肘端五分好。肩貞胛下兩骨解﹐臑兪大骨下陷保。天宗秉風後骨中﹐秉風髎外舉有空。曲垣肩中曲胛陷﹐外兪胛後一寸從。肩中二寸大杼旁﹐天窻扶突後陷詳。天容耳下曲頰後﹐顴髎面頄銳端量。聽宮耳端大如菽﹐此爲小腸手太陽。】

經水篇

手太陽外合於淮水﹐內屬於小腸﹐而水道出焉。

【注小腸受盛胃之水液﹐而濟泌於膀胱﹐故外合淮水﹐內屬小腸。】

淫邪發夢篇

厥气客於小腸﹐則夢聚邑衝衢。

【注厥气者﹐虛气厥逆於臟腑之間。客者﹐薄於臟腑之外也。夢聚貨物之衢邑者﹐小腸之气虛也。】

扁鵲難經

小腸形象

四十二難曰﹕小腸大二寸半﹐徑八分﹑分之少半﹐長三丈二尺﹐受谷二斗四升﹐水六升三合﹑合之大半。重二斤十四兩﹐長三丈二尺﹐廣二寸半﹔徑八分﹑分之少半﹐左回疊積十六曲﹐盛谷二斗四升﹐水六升三合﹐合之大半。

小腸腑形象之圖

見圖

金匱要略【漢張機】

小腸寒熱

小腸有寒者﹐其人下重便血﹔有熱者必痔。

中藏經【漢華佗】

論小腸虛實寒熱生死逆順脈証之法

小腸者﹐受盛之腑也﹐心爲表裏也﹐太陽是其經也。心與小腸絕者﹐六日死。絕則發直如麻﹐汗出不已﹐不得屈伸者是也。又心病久﹐則傳小腸﹐小腸咳﹐則气咳一齊出也。小腸實則傷熱﹐熱則口瘡。虛則傷寒﹐寒則泄膿血﹐或泄黑水﹐其根在小腸。又小腸寒則下腫重﹐熱久不出則漸生痔疾。若積多發熱則上病﹐若气多發冷則腰下重﹐食則窘迫而難﹐是其候也。小腹脹﹐則小腹膜脹﹐引腰疼﹐厥則邪入小腸﹐則夢聚井邑中﹐或咽痛頷腫﹐不可回首﹐肩如杖﹐腳如折。又黃帝曰﹕心也者﹐神之舍也。其髒周密而不傷﹐傷則神去﹐神去則身死矣。故人心多病﹐病卽死﹐不可治也﹐小腸受病也。又左手寸口陽絕﹐則無小腸也﹐六日死﹐病則臍旁小腹中有疝瘕也。右手寸口實大者﹐小腸實也﹐有熱﹐小便赤濇。又實則口瘡﹐身熱去來﹐心中煩滿﹐體重。又小腸主於舌之官也﹐和則能言﹐而機關利健﹐善別其味也。虛則左寸口脈浮而微﹐軟弱不禁按﹐病驚狂無所守﹐下空空然不能語者是也。

千金方【唐孫思邈】

小腸腑脈論

小腸腑者﹐主心也﹐舌是候也﹐心合於小腸。小腸者﹐受盛之腑也﹐號監倉吏。重二斤十四兩﹐長二丈四尺﹐廣二寸四分﹐後附脊﹐左回疊積。其注於回腸者﹐外傅臍上﹐回運環反十六曲﹐常畱水谷二斗四升﹐其一斗二升是水﹐一斗二升是谷﹐應主二十四气也。唇厚人中長﹐以候小腸。小腸病者﹐小腹痛﹐腰脊控睪而痛﹐時窘乏﹐復耳前熱﹐若寒甚﹐獨肩上熱﹐及手小指次指之間熱﹐若脈滑者﹐此其候也。

小腸實熱

左手寸口人迎以前脈陽實者﹐手太陽經也。病苦身熱來去﹐汗不出﹐心中煩滿﹐身重﹐口中生瘡﹐名曰小腸實熱也。

小腸虛寒

左手寸口人迎以前脈陽虛者﹐手太陽經也。病苦顱際偏頭痛﹐耳頰痛﹐名曰小腸虛寒也。

河間六書【金劉完素】

控睪證【主小腸】

小腸病結於腰上而不下﹐痛衝心﹐肺邪所系﹐茴香楝實丸主之。

醫學入門【明李梴】

小腸腑賦

小腸上接胃口﹐受盛其糟粕﹐傳化下達膀【胱】廣【廣腸﹑大腸﹐】泌別其淸濁宣通。

【小腸者﹐受盛之官﹐化物出焉。凡胃中腐熟水谷﹐其滓穢自胃之下口﹐傳入於小腸上口﹐自小腸下口泌別淸濁水﹐入膀胱上口﹐滓穢入大腸上口。】

居臍上而長三丈二尺﹐脈紆則結﹐曲十六而大二寸有四﹐形小難容。

【左回疊積六十曲﹐胃之下口﹐乃小腸之上口﹔臍上一寸水分穴﹐則小腸下口。受谷二斗四升﹐水六升三合﹑合之大半。但腸有厚薄大小之分﹐從脈知之﹐諸陽經脈皆紆曲﹐小腸气結。】

熱入口渴生瘡﹐火逆嘔脹有異。

【心熱入小腸者﹐血熱煩悶作渴﹐或虛火反逆入胃而爲嘔噦﹐小便不通﹐中滿腹硬脹急不作渴者﹐未可以淡滲也﹐古方滋腎丸最宜。】

虛陷遺精懊憹﹐隱曲帶濁相同。

【心虛入小腸者﹐神魂恍惚狂亂﹐夢中遺精﹐男子赤白濁﹐婦人赤白帶﹐或陰中瘡瘍﹐隱曲不利﹐皆宜淸上固下﹐未可以大寒大熱峻攻也。】

冷凝水谷不化。

【寒入下焦腸痛。】

血滯肩頷腫紅。

【气熱反上﹐則爲頭痛咽痛﹐頷腫不可以顧﹐肩如拔﹐臑似折。血熱反上﹐則爲耳聾﹐目黃﹐腮頰腫痛。】

溫則茴﹑戟。

【大茴﹑小茴﹑巴戟﹑烏藥之類。】

涼以通﹑芩。

【通艸﹑黃芩﹑天花粉﹑茅根之類。】

補以牡蠣﹑石斛﹐瀉則金砂﹑續隨。

【補用牡蠣﹑石斛。瀉用海金砂﹑續隨子﹑蔥白﹑荔核﹑紫蘇之類。】

降火邪二便自順﹐灸水分一陽遂充。

體仁匯編【明彭用光】

小腸藥性

小腸乃手太陽之經﹐多血少气。

【其經起自少澤穴﹐在手小指之端﹔終於秉風穴﹐在肩上舉臂有空。】

丙火之髒﹐受盛之官﹐化物出焉。

【謂司受糟粕﹐受已復化﹐傳入大腸﹐故云受盛之官﹐化物出焉。《千金》號監倉吏。】

合心臟而長三丈二尺﹐曲十六﹐而廣二寸有四﹐泌淸別濁﹐各歸前後。

【胃之下口﹐乃小腸上口也﹔臍上一寸水分穴﹐則小腸下口也。至是而泌別淸濁水液﹐膀胱渣穢入大腸也。】

候在人中。

【《千金》云唇厚人中長﹐以候小腸。】

脈詳左寸是腑也﹐病則小腸痛連腰脊﹐控睪而疼。

【與心脈同位﹐若輕診而陽實者﹐小腸實也。】

實則脈實煩滿﹐而口舌生瘡。

【左寸浮診而實。】

虛則脈虛懊憹﹐而唇靑下白。

【左寸浮診而虛。】

气涼補而溫瀉。

【藥性气涼者補小腸﹐溫者瀉小腸。】

味辛瀉而酸補。

【藥性辛瀉酸補。】

小便頻而美縮泉。

【縮泉丸﹕治脬气不足﹐小便頻數。用天臺烏藥﹑益智仁各等分爲細末﹐酒煮山藥末糊丸﹐如梧桐子大﹐每服七十丸﹐臨臥鹽酒送下﹐甚效。】

精不固而佳威喜。

【威喜丸﹕治精气不固﹐夢泄白濁。用白茯苓去皮﹑切作塊﹐以豬苓一分同放於磁器內﹐用水煮二十餘沸﹐取出焙漧﹐研爲細末四兩﹐將黃蠟四兩鎔化﹐搜和茯苓末爲丸﹐如彈子大﹐空心細嚼﹐滿口生津﹐徐徐咽津服﹐以小便淸爲度﹐仍忌食醋。】

智神遠志能淸濁。

【遠志丸﹕治小便赤濁如神。用遠志半斤﹐以甘艸水煮﹐去心茯神﹑去木益智仁各二兩﹐爲細末﹐酒煮麵糊爲丸﹐如梧桐子大﹐每服五十丸﹐臨臥用棗湯送下。】

龍益石蓮果濇精。

【思濟堂曰﹕治小便白濁夢遺泄精等疾﹐用石蓮肉﹑益智仁﹑龍骨五色者各等分爲細末﹐每服二錢﹐空心淸米飲調下。】

小腸疝气﹐茴香姜浸入靑鹽。

【去鈴丸﹕治疝消鈴。用角茴香一斤﹐以老生薑二斤﹐取自然汁浸茴香一夜﹐約薑汁盡入茴香內﹐以好靑鹽二兩同炒赤﹐取出焙燥﹐碾羅爲末﹐無灰酒煮糊丸﹐如梧桐子大﹐每日空心食前服三十丸﹐溫酒米飲下。此藥專實脾胃﹐以其有鹽引入下部﹐遂大治小腸疝气﹐服之累有效。尋常治疝气藥﹐多是疏導﹐久而未有不爲害者。此藥用薑汁﹐專一發散而無疏導之害﹐所以爲妙也。】

川楝炒成加木破。

【川楝子丸﹕治一切下部之疾﹐悉皆治之﹐腫痛縮小﹐𨿽多年﹐服此藥去根。川楝子一斤﹐淨肉四兩﹐用麩一合﹐螌蝥四十九个﹐同麩炒﹐黃色﹐去麩﹐蝥不用﹔又四兩四兩指前用麩及螌蝥同炒黃之四兩川楝子肉。下同。﹐用麩一合﹐巴豆四十九粒﹐同炒﹐黃色﹐去麩﹐巴豆不用﹔又四兩﹐用麩一合﹐巴戟一兩同炒﹐麩黃色﹐去麩﹐巴戟不用﹔又四兩﹐用鹽一兩﹐茴香一兩﹐同炒﹐黃爲度﹐去鹽﹐茴香不用﹔同木香一兩不見火﹐破故紙一兩炒黃爲度﹐爲末﹐酒糊丸﹐如梧桐子大﹐每服五十丸﹐鹽湯下。甚者日進三兩服﹐空心食前服。】

滑石寒而治諸淋。

【透膈散﹕治諸淋。用滑石一兩﹐細研﹐勞碌勞倦虛損則發﹐用葵花末煎湯﹐調二錢服﹐效。又方白花散﹕治小便不通﹐膀胱濕熱﹐用﹝石卜﹞硝爲末﹐每服二錢﹐煎茴香湯調服。】

沈香溫而行諸气。

【沈香散﹕治气淋﹐多因五內鬱結不舒﹐此陰滯於陽而致壅塞﹐小腹脹滿﹐尿不通﹐大便多泄﹐小便不利。用沈香﹑石葦去毛﹑滑石﹑王不畱行﹑當歸各五錢﹐葵子﹑白芍各三錢﹐甘艸﹑橘皮各一錢﹐爲細末﹐每服二錢﹐大麥湯送下。】

尿血煮苦蕒菜根。

【用水與酒煎服﹐出自生經中。】

血淋煎車前子葉。

【用車前根葉子﹐用水煎﹐多飲佳。】

淸泉旋汲飲發灰。

【用自己頭髮燒灰﹐或他人者亦可﹐細研﹐淸水調服。或用溫酒調服二錢﹐立有效驗。】

薄荷時煎調琥珀。

【小便尿血﹐用琥珀研爲細末﹐每服二錢﹐燈心﹑薄荷煎湯調服﹐神效。】

熱入小腸爲赤帶﹐茴香苦楝當歸。

【《拔萃方》苦楝丸﹕治婦人帶病。熱入小腸爲赤﹐熱入大腸爲白﹐皆任脈經虛也。宜苦楝碎﹑酒炒茴香﹑炒當歸各五錢﹐爲細末﹐酒糊丸﹐每服五十丸﹐空心溫酒送下﹐立效。】

邪歸六腑變膏淋﹐滑石﹑金砂﹑甘艸。

【海金砂散﹕治膏淋。海金砂﹑滑石末各一兩﹐甘艸末一分﹐研勻﹐每一匙用麥門冬湯下﹐燈心湯亦可。】

自朝至夜思經義﹐果痊欲死之癃。

【《發明》曰﹕長安王善夫病小便不通﹐漸成中滿﹐腹大﹐堅硬如石﹐壅塞之極﹐腿腳堅脹﹐裂出黃水。雙睛凸出﹐晝夜不得眠﹐飲食不下﹐痛苦不可名狀。伊戚趙謙甫求治。視歸﹐從夜至日﹐耿耿不寐。究記《素問》有云﹕無陰則陽無以生﹐無陽則陰無以化。又云﹔膀胱者﹐州都之官﹐津液藏焉﹐气化則能出矣。此病小便癃閉﹐是無陰而陽气不化。凡利小便之藥﹐皆淡味﹐滲泄爲陽﹐止是陽中之陰﹐非北方寒水陰中之陰所化者也﹐此乃奉養太過﹐膏粱積熱﹐損北方之陰﹐腎水不足﹐膀胱腎之室﹐久而漧涸小便。火反逆上而爲嘔噦﹐非膈上所生也﹐獨爲關﹐非格病也。潔古云﹕熱在下焦﹐﹝月眞﹞塞不便﹐須用關格之法。今病者內關外格之病悉具﹐死在旦夕﹐但治下焦可愈。隨處以北方寒水所化大苦寒之味者﹐黃蘗﹑知母﹐用桂爲引﹐丸如梧桐子大﹐沸湯下﹐二百丸。少時來人云﹕服藥須臾﹐如刀刺前陰火熱之痛﹐溺如暴泉湧出﹐臥具皆濕﹐牀下成流﹐顧盼之間﹐腫脹消散。余驚喜曰﹕大哉聖人之言﹐豈可不徧覽而執一者也﹗其證小便閉塞而不渴﹐時見燥者是也。凡諸病居下焦﹐皆不渴也﹐二者之病﹐一居上焦﹐在气分而必渴﹔一居下焦﹐在血分﹐必不渴。血中有濕﹐故不渴也。二者之殊﹐至易分別耳。】

考古驗今得論詳﹐幸濟將危之祕。升坎水以沃心陽﹐降離火而溫腎水。

【適有一富人﹐因事系獄﹐得大便祕。醫以大黃藥通之﹐不行﹐兼小便閉濇﹐肚腹急脹﹐食寐俱廢。診其脈﹐虛弱不渴﹐此因體虛傷於七情﹐致三焦气濇﹐運掉不行﹐乃气祕耳。遂與三和散一貼﹐大小便頓利而勿藥﹐見古人處方之良也。又一童男﹐年十二歲﹐夏得疾﹐證熱似瘧﹐食飲少貪﹐余無所苦。余以藿茹飲﹑六和湯﹐病減﹐熱未甚除。彼請小方脈治之﹐用諸苦寒之劑﹐熱愈甚。數日往白余曰﹕求其退熱而反甚。然﹐目從之﹐若見腳浮﹐可止藥。數日腳果浮﹐小便赤濁﹐少時凝如糊﹐熱日甚。有欲進至寶丹者﹐余曰﹕非熱甚也﹐乃苦多瀉脾傷气耳。脾得瀉而虛﹐虛則熱甚而至浮﹐气傷則小便赤濁如糊。經曰﹕苦傷气﹐气傷則不化﹐故赤濁而熱也。思擇處方﹐用白朮﹑赤茯苓﹑澤瀉﹑豬苓﹐大腹皮﹑蓬朮各五錢﹐神曲四錢﹐木香一錢﹐陳皮﹑靑皮﹑縮砂﹑三稜各三錢半﹐滑石﹑麥門冬去心各二錢半﹐甘艸一錢半﹐﹝口父﹞咀每服四錢﹐水一大鍾﹐燈心二十根煎至七分﹐食前服。未盡劑﹐則食進熱除﹐便淸腫退﹐治得其本矣。】

本經補瀉溫涼藥

補﹕牡蠣﹑石斛。

瀉﹕海金砂﹑續隨子﹑荔枝核﹑蔥白﹐紫蘇。

溫﹕巴戟﹑小茴香﹑八角茴香﹑烏藥。

涼﹕通艸﹑茅根﹑黃芩﹑天花粉。

東垣報使引本經藥﹕槁本﹑羌活【行上﹐】黃蘗【行下。】

鍼灸

《靈樞》曰﹕小腸控睪引腰脊﹐上衝心﹐邪在小腸者﹐連睪系屬於脊﹐貫肝肺﹐結心系﹐气盛則厥逆上衝﹐腸胃燻肝﹐散於肓﹐結於臍﹐故取之肓原以散之﹐刺太陰以予之﹐取厥陰以下之﹐取巨虛下廉以去之﹐按其所過之經以調之。

【注控睪引腰脊上衝心者﹐小腸之疝气也。肓乃小腸外之脂膜﹐故取肓之原以散之﹐刺手太陰以奪之﹐取足厥陰以下之﹐取巨虛下廉以去小腸之邪﹐按其所過之經以調其气。】

《千金方》曰﹕小腸熱滿﹐灸陰都隨年壯。穴俠中脘兩邊相去一寸是也。

小腸泄痢膿血﹐灸魂捨一百壯﹐小兒減之。穴在俠臍兩邊﹐相去各一寸。又灸小腸腧七壯。古今圖書集成醫部全錄卷九十九

臟腑門【脾】

黃帝素問

生气通天論

味過於苦﹐脾气不濡﹐胃气乃厚。

【注陽明絡屬心﹐子母之气相通也。苦先入心﹐味過於苦﹐則母气盛而胃气彊﹐胃彊則與脾陰相絕矣。脾不爲胃轉輸其津液﹐而脾气不濡﹐故胃气乃厚。】

金匱眞言論

中央爲土﹐病在脾﹐兪在脊。

【注兪者﹐經气之所注也。】

中央黃色﹐入通於脾﹐開竅於口﹐藏精於脾﹐故病在舌本。其味甘﹐其類土﹐其畜牛﹐其谷稷﹐其應四時﹐上爲鎭星﹐是以知病之在肉也。其音宮﹐其數五﹐其臭香。

【注土旺四季﹐位居中央﹐脾爲土髒﹐其气相通。黃者土之色﹐口者脾之竅。《靈樞經》曰﹕脾者﹐主爲衛﹐使之迎糧﹐視唇舌好惡以知吉凶﹐是脾气通於舌也。土爰稼穡﹐稼穡作甘﹐脾屬土﹐故與五行之土同類。牛色黃而屬土﹐故爲脾畜。稷色黃而味甘﹐故爲脾谷。土之精气﹐上爲鎭星﹐二十八年一周天。脾主肌肉﹐故知病在肉。宮﹐士音也﹐五音以宮爲主。五﹐土之生數﹐土居五位之中﹐故獨主生數。气因土變則爲香﹐故其臭香。】

陰陽應象大論

中央生濕﹐濕生土﹐土生甘﹐甘生脾﹐脾生肉﹐肉生肺﹐脾主口﹐其在天爲濕﹐在地爲土﹐在體爲肉﹐在髒爲脾﹐在色爲黃﹐在音爲宮﹐在聲爲歌﹐在變動爲噦﹐在竅爲口﹐在味爲甘﹐在志爲思。思傷脾﹐怒勝思。濕傷肉﹐風勝濕。甘傷肉﹐酸勝甘。

【注中央主土而灌漑四旁﹐故生濕。濕生土者﹐在天爲气﹐在地成形﹐以气生形也。土生甘者﹐土主稼穡﹐稼穡作甘也。地食人以五味﹐甘先入脾﹐故主生脾。脾之精气﹐主生肌肉。夫五行之相生者﹐以所生之气而相生也﹐故肉生肺。脾气通於口﹐脾和則能知谷味﹐故脾主口。其爲濕﹑爲土﹑爲肉﹑爲脾者﹐蓋人之形身臟腑﹐由五气五行而生﹐五气五行又歸於神化也。黃乃中央土色。宮爲土音﹐大而和也。爲歌者脾志思﹐思而得之﹐則發聲爲歌也。胃之上﹐肺之下﹐脾之分也﹐故气逆於肺胃之間﹐則爲噦。脾者主爲衛﹐使之迎糧﹐故脾竅在口也。甘﹐土之味也。因志而在變﹐謂之思﹐脾主運用﹐故所志在思。思傷脾者﹐五臟化五气以生五志﹐用志則傷气﹐气傷則髒傷也。怒爲肝志﹐故能勝思。脾主肉而惡濕﹐故濕勝則傷肉。風乃木气﹐故勝土濕。甘傷肉者﹐味傷形也。酸乃木味﹐故勝土之甘。】

穀气通於脾。

【注脾爲土髒﹐而主司轉運。穀气﹐山谷之通气也﹐故與脾气相通。】

靈蘭祕典論

脾胃者﹐倉廩之官﹐五味出焉。

【注脾胃運納五穀﹐故爲倉廩之官。五味入胃﹐脾爲轉輸﹐以養五臟气﹐故五味出焉。】

六節髒象論

脾﹑胃﹑大腸﹑小腸﹑三焦﹑膀胱者﹐倉廩之本﹐榮之居也﹐名曰器﹐能化糟粕﹐轉味而入出者也。其華在唇四白﹐其充在肌﹐其味甘﹐其色黃。此至陰之類﹐通於土气。

【注足太陰獨受水谷之濁﹐爲轉輸之官﹐腸胃主受傳水谷﹐三焦主決瀆水道﹐膀胱爲水精之腑﹐故皆爲倉廩之本。脾藏榮﹐故爲榮之居。器者生化之宇﹐具升降出入之气﹐脾能運化糟粕﹐轉味而入養五臟﹐輸出腐穢於二陰﹐故名之曰器也。四白﹐唇之四際白肉也。口爲脾竅而主肌﹐故華在唇四白﹐其充在肌。甘者土之味﹐黃者土之色也。脾爲陰中之至陰﹐通於土气﹐受濁者爲陰﹐故曰至陰之類。】

五臟生成篇

脾之合肉也﹐其榮唇也﹐其主肝也。多食酸﹐則肉胝﹝月芻﹞而唇揭。

【注脾主中央土﹐乃倉廩之官﹐主運化水谷之精﹐以生養肌肉﹐故合肉。脾開竅於口﹐故榮在唇。多食酸﹐是木味太過而傷脾﹐則肉胝﹝月芻﹞而唇掀揭矣。】

診要經終論

三月四月﹐天气正方﹐地气定發﹐人气在脾。

【注三月四月﹐天地之气正盛﹐而人气在脾。辰巳二月﹐足太陰陽明之所主也。】

平人气象論

髒眞濡於脾﹐脾藏肌肉之气也。

【注土髒之元眞濡於脾﹐而主藏肌肉之气。脾主灌漑﹐故曰濡。】

髒气法時論

脾主長夏﹐足太陰陽明主治﹐其日戊己。脾苦濕﹐急食苦以燥之。

【注長夏六月﹐火土相生之時﹐足太陰主己土﹐陽明主戊土﹐二經相爲表裏﹐而主治其經气。戊爲陽土﹐己爲陰土﹐位居中央。脾屬陰土﹐喜燥惡濕﹐苦乃火味﹐故宜食苦以燥之。】

病在脾﹐愈在秋﹔秋不愈﹐甚於春﹔春不死﹐持於夏﹔起於長夏。禁溫食﹑飽食﹑濕地﹑濡衣。脾病者愈在庚辛﹐庚辛不愈﹐加於甲乙﹔甲乙不死﹐持於丙丁﹔起於戊己。脾病者﹐日昳慧﹐日出甚﹐下晡靜。脾欲緩﹐急食甘以緩之﹐用苦瀉之﹐甘補之。

【注胃欲淸飲﹐故禁溫﹐飽食傷脾﹐故禁飽。脾屬陰土而惡濕﹐故濕地濡衣﹐咸宜禁之。夫天之十干﹐化生地之五行﹐地之五行﹐化生人之五臟。人生於地﹐懸命於天﹐是以生於五行﹐歸命於十干﹐而驗於愈﹑加﹑持﹑起也。昳﹐日昃也﹐應長夏之時﹐故慧。日出乃木旺之時﹐故甚。下晡乃申酉之分﹐應秋金之令﹐故靜。土徳和厚﹐故欲緩﹐病則失其中和之气﹐故宜食甘以緩之。脾病則土郁﹐故用苦味之湧泄以瀉奪之﹐以甘之緩補之。《金匱要略》曰﹕五臟病各有所得者愈﹐五臟病各有所惡﹐隨其所不喜者爲病﹐是以順其所欲之味爲補也。】

脾色黃﹐宜食鹹。大豆﹑豕肉﹑栗﹑藿皆咸。

【注脾土之所以灌漑四髒者﹐主上滲於心肺﹐下泄於肝腎﹔如脾苦濕﹐則不能上滲矣﹐土气惇阜﹐則不能下泄矣。經曰﹕酸苦湧泄爲陰﹐鹹味滲泄爲陰。故宜食苦者﹐取其燥土气以湧滲於上也。宜食鹹者﹐取其行土气以滲泄於下也。】

太陰陽明篇

帝曰﹕脾病而四肢不用﹐何也﹖岐伯曰﹕四肢皆稟气於胃﹐而不得至經﹐必因於脾﹐乃得稟也。

【注胃爲陽﹐脾屬陰﹐暢於四肢﹐坤之徳也。】

今脾病不能爲胃行其津液﹐四肢不得稟水穀气﹐气日以衰﹐脈道不利﹐筋骨肌肉皆無气以生﹐故不用焉。

【注四肢者﹐五臟六腑之經兪也。四肢受水谷之气者﹐由脾臟之轉輸﹐脾之轉輸﹐各因其臟腑之經隧而受气於陽明﹐是以脈道不利﹐則筋骨肌肉﹐皆無气以生養矣。】

帝曰﹕脾不主時﹐何也﹖岐伯曰﹕脾者土也﹐治中央﹐常以四時長四髒﹐各十八日寄治﹐不得獨主於時也。

【注春夏秋冬﹐肝心肺腎之所主也。土位中央﹐灌漑於四髒﹔是以四季月中各主十八日﹐是四時之中皆有土气﹐而不獨主於時也。】

脾臟者﹐常著胃土之精也。土者生萬物而法天地﹐故上下至頭足﹐不得主時也。

【注言脾之所以長旺於四髒者﹐得胃土之精也。陰陽並交﹐雌雄輸應﹐故能生萬物﹐而法則天地﹐交會於上下﹐分王於四時。】

帝曰﹕脾與胃以膜相連耳﹐而能爲之行其津液﹐何也﹖

【注膜﹐募原也。言有形之津液﹐不能以膜相通。】

岐伯曰﹕足太陰者﹐三陰也。其脈貫胃﹑屬脾﹑絡嗌﹐故太陰爲之行气於三陰。

【注太陰者﹐三陰也﹐三陰者﹐至陰也。以其陰之至﹐故能行气於三陰也。其脈貫胃屬脾﹐上膈絡嗌﹐臟腑之經絡相通﹐故能爲胃行其津液。】

刺熱篇

脾熱病者﹐鼻先赤。

【注土位中央﹐故鼻先赤。】

气厥論

腎移寒於肝﹐癰腫少气。

【注按肝字當作脾宇﹐蓋脾主肌肉﹐寒气化熱﹐則腐肉而爲癰膿。脾統攝元眞之气﹐脾臟受邪﹐故少气也。】

腎移熱於脾﹐傳爲虛﹐腸澼﹐死不可治。

【注太陰濕土﹐主气不能制水﹐而反受濕熱相乘﹐脾气虛傷﹐則不能磨運水谷﹐而爲腸澼下利。穀气已絕﹐故爲不治之死證。】

標本病傳論

脾病身痛體重﹐一日而脹﹔二日少腹腰脊痛﹐脛酸﹔三日背﹝月呂﹞筋痛﹐小便閉﹔十日不已﹐死。冬人定﹐夏晏食。

【注病先發於脾﹐則身痛體重﹐一日而之胃則脹﹔二日而之腎﹐則少腹腰脊痛﹐脛酸﹔三日而之膀胱﹐則背﹝月呂﹞筋痛﹐小便閉﹔十日不已﹐死。馬蒔謂冬之人定在亥﹐謂土敗而水勝也。夏之晏食在寅﹐木旺而土絕也。】

方盛衰論

脾气虛﹐則夢飲食不足。得其時﹐則夢築垣蓋屋。

【注脾气虛﹐則夢取﹐故爲飲食不足。夢築垣蓋屋﹐得時令之土气也。】

靈樞經

本輸篇

脾出於隱白﹐隱白者﹐足大指之端內側也﹐爲井木。澑於大都﹐大都﹐本節之後﹐下陷者之中也﹐爲滎。注於太白﹐太白﹐腕骨之下也﹐爲兪。行於商丘﹐商丘﹐內踝之下﹐陷者之中也﹐爲經。入於陰之陵泉﹐陰之陵泉﹐輔骨之下﹐陷者之中也﹐伸而得之﹐爲合。足太陰也。

【注天气在上﹐水泉在下﹐地居於中。脾爲陰中之至陰﹐而主坤土。不曰陰陵泉而曰陰之陵泉﹐謂地下之泉水也。】

本神篇

脾憂愁而不解則傷意﹐意傷則悗亂﹐四肢不舉。毛悴色夭﹐死於春。

【注憂愁﹐肺之情也﹐如脾因憂愁不解﹐則傷脾臟之意。意傷﹐則悶亂而四肢不舉﹐蓋意乃心之所生﹐而脾主四肢也。】

經脈篇

脾足太陰之脈﹐起於大指之端﹐循指內側白肉際﹐過核骨後﹐上內踝前廉﹐上踹後﹐循脛骨後﹐交出厥陰之前﹐上膝股內前廉﹐入腹﹐屬脾﹐絡胃﹐上膈﹐挾咽﹐連舌本﹐散舌下。其支者﹐復從胃別上膈﹐注心中。是動則病舌本彊﹐食則嘔﹐胃脘痛﹐腹脹﹐善噫﹐得後與气﹐則快然如衰﹐身體皆重。是主脾所生病者﹐舌本痛﹐體不能動搖﹐食不下﹐煩心﹐心下急痛﹐溏瘕泄﹐水閉﹐黃疸﹐不能臥﹐彊立﹐股膝內腫厥﹐足大指不用。

【注是動則病气而及於經﹐從經而及於腑臟﹐故爲舌本彊﹑食則嘔﹑胃脘痛﹑腹脹諸證。善噫者﹐脾气上走心爲噫。得後與气﹐則快然如衰者﹐厥逆從上下散也。身體皆重﹐太陰之气逆也。是主脾所生之經脈病者﹐舌本痛﹐蓋病太陰之气﹐則爲舌本彊﹐食則嘔﹐气逆之爲病也。在脾臟所生之經脈病者﹐則爲舌本痛﹐食不下。經脈之爲病也﹐气主噓之﹐病在气﹐故身體皆重。經脈者﹐所以濡筋骨而利關節﹐病在血脈﹐故體不能動搖﹐此太陰之是動﹐脾臟之所生﹐外內出入﹐而見証之少有別也。脾脈注心中﹐故煩心﹐心下急痛。脾家實﹐則爲瘕泄﹐水閉﹐黃疸﹐此髒病之在內也。不能臥﹐彊立膝股內腫﹐足大指不用﹐經病之在外也。】

【脾經諸穴歌足太陰念一穴﹐隱白大都和太白。公孫商丘三陰交﹐漏谷地機陰陵接。血海箕門入衝門﹐府捨腹結大橫列。腹哀食竇連天溪﹐胸鄕周榮大包結。】

【分寸歌大指內側起隱白﹐節後陷中求大都。太白內側核骨下﹐節後一寸公孫呼。商丘內踝陷中遭﹐踝上三寸三陰交。踝上六寸漏谷是﹐漏上五寸地機朝。膝下內側陰陵泉﹐血海膝臏上內廉。箕門穴在魚腹取﹐動脈應手越筋間。衝門期下尺五分﹐府捨期下九寸判。腹結期下六寸八﹐大橫期下五寸半。腹哀期下方二寸﹐期門肝經穴道現。巨闕之旁四寸五﹐卻連脾穴休胡亂。自此以上食竇穴﹐天溪胸鄕周榮貫。相去寸六無多寡﹐又上寸六中府換。大包腋下有六寸﹐淵液腋下三寸絆。】

經水篇

足太陰外合於湖水﹐內屬於脾。

【注脾位中央而灌漑四旁﹐故外合湖水﹐內屬於脾。】

病傳篇

病先發於脾﹐一日而之胃﹐二日而之腎﹐三日而之膂膀胱﹐十日不已﹐死。冬人定﹐夏晏食。

【注按《素問》標本病傳論云﹕脾病身重體痛﹐一日而脹﹔二日少腹腰脊痛脛酸﹔三日背膂筋痛﹐小便閉﹔十日不已﹐死。冬人定﹐夏晏食。蓋病發於脾﹐則身痛體重﹐一日而之胃則脹﹔二日而之腎﹐則少腹腰脊痛﹐脛酸。膂﹑膀胱者﹐膀胱附於脊背之膂筋也﹐是以三日而之膂膀胱﹐則背膂筋痛﹐小便閉。人定在寅﹐木旺而土絕也。夏之晏食在亥﹐水泛而土敗也。】

淫邪發夢篇

脾气盛﹐則夢歌樂﹐身體重不舉。厥气客於脾﹐則夢見丘陵大澤﹐壞屋風雨。

【注厥气者﹐虛气厥逆於臟腑之間。客者﹐薄於臟腑之外。夢丘陵大澤﹐士虛而水泛也。脾主肌肉形骸﹐乃人之宇﹐夢風雨壞屋者﹐脾气虛爲風雨壞也。】

順气一日分爲四時篇

脾爲牝髒﹐其色黃﹐其時長夏﹐其日戊己﹐其音宮﹐其味甘﹐是爲變也。

【注脾屬土﹐故爲牝髒。】

本髒篇

脾小則髒安﹐難傷於邪也﹔脾大則苦湊﹝月少﹞而痛﹐不能疾行。脾髙則﹝月少﹞引季脇而痛﹔脾下則下加於大腸﹐下加於大腸則髒苦受邪。脾堅則髒安難傷﹔脾脆則善病消癉易傷。脾端正則和利難傷﹔脾偏傾則善滿善脹也。

【注脾爲中土而主四旁﹐故小則髒安而難傷於邪也。脾居於腹﹐在脇骨之杪﹐故大則苦湊﹝月少﹞而痛。脾主四肢﹐故不能疾行也。脇在﹝月少﹞之上﹐故髙則﹝月少﹞引季脇而病。下則加於大腸﹐則髒苦受邪﹐蓋髒虛其本位也。脾堅則髒安難傷。脾脆則善病消癉而易傷也。脾藏意﹐意捨榮﹐端正則神志和利﹐偏傾則善滿善脹也。】

黃色小理者脾小﹐粗理者脾大。揭唇者脾髙﹐唇下縱者脾下。唇堅者脾堅﹐唇大而不堅者脾脆。唇上下好者脾端正﹐唇偏舉者﹐脾偏傾也。

【注唇者脾之候﹐故視唇之好惡﹐以知脾臟之吉凶也。】

脾合胃﹐胃者肉其應。脾應肉﹐肉﹝月囷﹞堅大者﹐胃厚﹔肉﹝月囷﹞麼者胃薄﹔肉﹝月囷﹞小而麼者胃不堅﹔肉﹝月囷﹞不稱身者胃下﹐胃下者下脘約不利﹔肉﹝月囷﹞不堅者胃緩﹔肉﹝月囷﹞無小裹累者胃急﹔肉﹝月囷﹞多少裹累者胃結。胃結者﹐上脘約不利也。

【注倪氏曰﹕﹝月囷﹞﹐肥脂也。麼﹐亦小也。約﹐約束也。胃有上脘﹑中脘﹑下脘﹐故胃下則下脘約不利﹐結則上脘約不利也。】

扁鵲難經

脾臟形象

四十二難曰﹕脾重二斤三兩﹐扁廣三寸﹐長五寸﹐有散膏半斤﹐主裹血﹐溫五臟﹐主藏意。

脾臟形象之圖

見圖

【《遺篇》剌法論曰﹕脾爲諫議之官﹐知周出焉。脾胃屬土﹐俱從田字﹐胃居正中﹐田字亦中﹐脾居於右﹐田亦偏右。】

金匱要略【漢張機】

脾死髒

脾死髒浮之大堅﹐按之如覆杯﹐潔潔狀如搖者死。

脾約

趺陽脈浮而濇﹐浮則胃气彊﹐濇則小便數﹐浮濇相搏﹐大便則堅﹐其脾爲約﹐麻子仁丸主之。

中藏經【漢華佗】

論脾臟虛實寒熱生死逆順脈証之法

脾者﹐土也﹐諫議之官﹐主意與智﹐消磨五穀﹐寄在其中﹐養於四旁﹐王於四季﹐正王長夏。與胃爲表裏﹐足太陰是其經也。扁鵲云﹕其病則面色痿黃﹐實則舌彊直﹐不嗜食﹐嘔逆﹐四肢緩﹔虛則多癖﹐喜吞酸﹐痢不已。脾虛則精不勝﹐元气之失﹐溺不能自持﹐其脈來似水流﹐曰太過﹐病在外﹔如鳥之距﹐曰不及﹐病在內。太過則令人四肢沈重﹐語言蹇澀﹔不及則令人中滿﹐不食乏力﹐手足緩弱不遂﹐涎引口中﹐四肢腫脹﹐溏泄不時﹐夢中飲食。脾脈來而緩柔﹐去似鳥距踐地﹐曰平﹔脈實而滿﹐稍數舉足﹐曰病﹔又如烏之啄﹐如鳥之距﹐如屋之漏﹐曰死。中風﹐則翕翕然發熱﹐狀若醉人﹐腹中煩滿﹐皮肉瞤而短气者也。王時其脈阿阿然緩﹐曰平﹔反弦急者﹐肝克脾﹐眞鬼相逢﹐大凶之兆。及微濇而短者﹐肺來乘脾﹐不治而自愈。反季而得者﹐腎來從脾﹐亦爲不妨。反浮而洪﹐心來生脾不疾耳。脾病也﹐色黃體重﹐失便﹐目直視﹐唇反張﹐爪甲靑﹐四逆吐食﹐百節疼痛﹐不能舉﹐其脈當浮大而緩﹔今反弦急﹐其色反靑﹐此十死不可治也。又脾病其色黃﹐飲食不消﹐腹脹滿﹐身體重﹐骨節痛﹐大便硬﹐小便不利﹐其脈微緩而長者﹐可治。脾气虛則大便泄﹐小便利﹐汗出不止﹐五液注下﹐爲五色注下利也。又積在中久不愈﹐則四肢不收﹐黃疸﹐食不爲肌膚﹐气滿脹喘而不足也。又脾實則時夢築墻蓋屋﹐盛則夢歌樂﹐虛則夢飲食不足。厥邪客於脾﹐則夢大澤丘陵﹐風雨壞室。脾脹則喜噦﹐四肢急﹐體重﹐不食﹐善噫。脾病則日昧慧﹐平旦甚﹐日中持﹐下晡靜。脈急甚則瘈瘲﹔微急則膈中不利﹐食不入而還出。脈緩甚則痿厥﹔微緩則風痿﹐四肢不持。大甚則寒熱作﹔微大則消癉。滑甚則﹝疒頹﹞疝﹔微滑則虫毒腸鳴中熱。濇甚則腸﹝疒頹﹞﹔微濇則內潰下膿血。脾脈至大而虛﹐有積﹐脾气絕則十日死。又臍出者亦死。唇焦枯無紋理而靑黑者死﹐脾先死也。脾病面黃目赤者﹐可治﹔靑黑色入節﹐半歲而死。色如枳實者一月死。凶吉休否﹐皆見其色﹐出部分也。又口噤﹐唇黑﹐四肢重如山﹐不能自持﹐大小便利無休歇﹐食飲不入﹐七日死。又唇𨿽痿黃﹐語聲囀囀者﹐可治。脾病瘧气久不去﹐腹中鳴痛﹐徐徐熱汗出﹐其人本意寬緩﹐反急怒者﹐語而鼻笑﹐不能答人者﹐此過一月﹐禍必至矣。又脾中寒足熱﹐則皆使人腹中痛﹐不下食﹐又病其舌彊﹐語濇轉﹐卵縮牽陰﹐股中引痛﹐身重不思食﹐鼓脹﹐變則水泄不能臥者﹐死不治也。脾正熱﹐則面黃目赤脇痛滿﹔寒則吐涎沫而不食﹐四肢痛﹐滑泄不已﹐手足厥﹐甚則顫栗如瘧也。臨病之時﹐要在明證詳脈﹐然後投湯丸期瘳耳。

脈訣【晉王叔和】

脾臟歌

脾臟象中坤﹐安和對胃門。

【注脾屬土﹐位居金木水火之中。以八卦論之﹐寄於西南坤位。前木火﹐後金水﹐亦居其中﹐故象坤。其體靜而其用動也。安和者﹐不爲飲食勞倦所傷也。胃爲戊﹐其化火﹐象於天﹐其气熱。脾爲己﹐其化濕﹐象於地﹐故下熱而上濕。其气相通﹐故云對胃門也。】

旺時隨四季﹐自與土爲根。

【注四季﹐辰戌丑未月也。土於辰戌丑未之月後﹐各旺一十八日﹐故云隨四季。脾屬土﹐土旺則脾亦旺﹐故云與土爲根也。】

磨穀能消食﹐榮身性本溫。

【注脾濕胃熱﹐濕與熱相爲燻蒸﹐故能消磨谷食也。熱盛則傷胃﹐寒盛則傷脾﹐溫者不寒亦不熱也﹐溫則脾胃和平﹐於是谷入於胃﹐脈道乃行﹐水入於經﹐其血乃成。脾主裹血﹐胃主行气﹐而播敷各髒﹐榮衛於一身也。】

應唇通口气﹐連肉潤肌唇。

【注脾之華在唇四白﹐故應唇。脾气通於口﹐脾和則口知五味﹐故通口气潤肥澤也。脾主肉分﹐气壯則肌膚肥澤。】

形扁才三五﹐膏凝散半斤。

【注形扁﹐廣闊也。脾之形長三寸﹐闊五寸﹐旁有散膏半斤﹐主裹血。】

順時脈緩慢﹐失則气連吞。

【注脾旺四季﹐脈气之來﹐阿阿緩慢﹐若春之楊柳﹐謂之順時。气﹐卽脈气也。脈气如連吞咽而來﹐卽雀啄水漏之脈﹐脾衰乃見﹐故曰失也。】

實夢歌歡樂﹐虛爭飲食分。

【注脾實則夢與﹐故多歡樂而歌唱。脾虛則夢取﹐故致爭競也。】

濕多成五泄﹐腸走若雷奔。

【注五泄者﹐胃泄﹑脾泄﹑大腸泄﹑小腸泄﹑大瘕泄也。五十七難言之詳矣。雷奔者﹐腸走鳴也﹐虛寒相薄﹐則爲腸鳴。】

痞气冬爲積﹐皮黃四體昏。

【注《難經》曰﹕脾之積﹐名曰痞气﹐在胃脘﹐覆大如盤﹐久不愈﹐令人四體不收﹐致發黃疸﹐飲食不消﹐肌膚黃瘦﹐以冬壬癸日得之。何以言之﹖肝病傳脾﹐脾當傳腎﹐腎以冬適旺﹐旺者不受邪﹐脾復欲還肝﹐肝不肯受﹐故畱結爲積。故知痞气以冬壬癸日得之也。】

二斤十四兩﹐三斗五升存。

【注胃重一斤十四兩﹐盛谷二斗﹐水一斗五升。此歌言脾今並及胃者﹐脾胃相連故耳。】

千金方【唐孫思邈】

脾臟病脈論

脾主意。脾臟者意之舍﹐意者存憶之志也。爲諫議大夫﹐並四髒之所受。心有所憶謂之意﹐意之所存謂之志﹐因志而存變謂之思﹐因思而遠慕謂之慮﹐因慮而處物謂之智。意者脾之髒也。口唇者脾之官﹐脾气通於口﹐口和則能別五穀味矣。故云口爲戊﹐舌唇爲己﹐循環中宮﹐上出頤頰﹐次候於唇﹐下回脾中﹐榮華於舌﹐外主肉﹐內主味。脾重二斤三兩﹐扁廣三寸﹐長五寸﹐有散膏半斤﹐主裹血﹐溫五臟。神名俾﹐俾主藏營【一作意。】秩祿號爲意髒﹐隨節應會﹐故曰脾藏營。營捨意﹐在气爲噫﹐在液爲涎。脾气虛則四肢不用﹐五臟不安﹔實則腹脹﹐涇溲不利。脾气虛則夢飲食不足﹐得其時則夢築垣蓋屋﹔脾气盛則夢歌樂體重﹐手足不舉。厥气客於脾﹐則夢丘陵大澤﹐壞屋風雨。凡脾臟象土﹐與胃合爲腑﹐其經足太陰﹐與陽明爲表裏。其脈緩﹐相於夏﹐王於季夏。脾者﹐土也﹐惇而福。惇者﹐厚也﹐萬物眾色不同﹐故名曰徳。福者﹐廣也﹐萬物懸根住莖﹐其葉在巓﹐蜎蜚蠕動﹐蚑蠷喘息﹐皆蒙土恩。徳則爲緩﹐恩則爲遲﹐故令太陰脈緩而遲﹐尺寸不同。酸醎苦辛﹐大妙而生﹐互行其時﹐而以各行﹐皆不羣行﹐盡可常服。土寒則溫﹐土熱則涼。土有一子﹐名之曰金﹐懷挾抱之﹐不離其身。金乃畏火﹐恐熱來燻﹐遂棄其母﹐逃於水中。水爲金子﹐而藏火神﹐閉門塞戶﹐內外不通。此謂冬時﹐土失其子﹐其气衰微﹐水爲洋溢﹐浸漬其地﹐走擊皮膚﹐面目浮腫﹐歸於四肢。愚醫見水﹐直往下之﹐虛脾空胃﹐水遂居之。肺爲喘浮﹐肝反畏肺﹐故下沈沒。下有荊棘﹐恐傷其身﹐避在一邊﹐以爲水流﹐心衰則伏﹐肝微則沈﹐故令脈伏而沈。上醫遠占﹐因轉孔穴﹐利其溲便﹐遂通水道﹐甘液下流﹐停其陰陽﹐喘息則微﹐汗出正流。肝著其根﹐心气因起﹐陽行四肢﹐肺气亭亭﹐喘息則安。腎爲安聲﹐其味爲鹹﹐倚坐母敗﹐朽臭如腥。土得其子﹐卽成爲山﹐金得其母﹐名曰丘矣。

宮音人者﹐主脾聲也。脾聲歌﹐其音鼓﹐其志愁﹐其經足太陰。厥逆陽明﹐則榮衛不通﹐陰陽翻作﹐陽气內擊﹐陰气外傷。傷則寒﹐寒則虛﹐虛則舉體消瘦﹐語音沈濇﹐如破鼓之聲﹐舌彊不轉﹐而好咽唾﹐口噤唇黑﹐四肢不舉﹐身重如山﹐便利無度﹐甚者不可治﹐依源麻黃湯主之。又言聲憂懼﹐舌本卷縮﹐此是木克土﹐陽擊陰﹐陰气伏﹐陽气起﹐起則實﹐實則熱﹐熱則悶亂﹐體重不能轉側﹐語言拖聲﹐气深不轉而心急﹐此爲邪熱傷脾﹐甚則不可治。若唇𨿽萎黃﹐語音若轉﹐可治。

黃爲脾﹐脾合肉。黃如鱔腹者吉。脾主口唇﹐唇是脾之餘。凡人分部中陷起者﹐必有病生。胃陽明爲脾之部﹐而髒气通於內﹐外部亦隨而應之。沈濁爲內﹐浮淸爲外。若表病外入﹐所部則起﹐起則前瀉陽﹐後補陰。若裏病內出﹐所部則陷﹐陷則前治陰﹐後治陽。陽則實熱﹐陰則虛寒。寒主外﹐熱主內。凡死生休否﹐則髒神前變形於外﹐人脾前病﹐唇則焦枯無潤﹔若脾前死﹐唇則幹靑白﹐漸縮急﹐齒噤不開﹔若天中等分﹐墓色應之﹐必死不治。看色厚薄﹐決判賒促﹐賒則不盈四百日內﹐促則旬朔之間。脾病少愈而卒死﹐何以知之﹖曰﹕靑黑如拇指﹐黶點且顏頰上﹐此必卒死。脾絕十二日死﹐何以知之﹖口冷足腫﹐腹熱臚脹﹐泄利不覺其出時﹐【一日五日死。】面靑目黃者﹐五日死。病人著牀﹐心痛气短﹐脾竭內傷﹐百日復愈﹐欲起仿徨﹐因坐於地。其亡倚牀﹐能治此者﹐可謂神良。又面黃目赤不死﹐黃如枳實死。吉凶之色﹐在於分部﹐霏霏而見黑黃入唇必病﹐不出其年。【其穴在鼻﹐上當兩眼﹐是其分部也。】若年上不應﹐三年之內禍必應也。季夏土脾﹐脈色黃﹐主足太陰脈也。其脈本在中封前上四寸之中﹐應在背腧與舌本。中封在內踝前一寸大筋裏宛宛中﹐脈本從中封上四寸是也。其脈根於隱白﹐隱白在足大指端內側是也。其筋起於足大指之端內側﹐上結於內踝。其直者上結於膝內輔骨﹐上循陰股﹐結於髀﹐聚於陰器﹐上腹﹐結於臍﹐循腹裏﹐結於脇﹐散於胸中。其內者著於脊。

脾實熱

右手關上脈陰實者﹐足太陰經也。病苦足寒脛熱﹐腹脹滿﹐煩擾不得臥﹐名曰脾實熱也。

脾虛冷

右手關上脈陰虛者﹐足太陰經也。病苦泄注﹐腹滿气逆﹐霍亂﹐嘔吐﹐黃癉心煩﹐不得臥﹐腸鳴﹐名曰脾虛冷也。

脾胃俱實

右手關上脈陰陽俱實者﹐足太陰與陽明經俱實也。病苦脾脹腹堅﹐搶脇下痛﹐胃气不轉﹐大便難﹐時反泄利﹐腹中痛﹐上衝肺肝﹐動五臟﹐立喘鳴﹐多驚﹐身熱﹐汗不出﹐喉痺﹐精少﹐名曰脾胃俱實也。

脾胃俱虛

右手關上脈陰陽俱虛者﹐足太陰與陽明經俱虛也。病苦胃中如空狀﹐少气不足以息﹐四逆寒﹐泄注不已﹐名曰脾胃俱虛也。

脾勞

脾勞病者﹐補肺气以益之﹐肺旺則感於脾﹐故聖人春夏養陽﹐秋冬養陰﹐以順其根本。肝心爲陽﹐脾肺腎爲陰﹐逆其根則伐其本。陰陽四時者﹐萬物之終始也。

濟生方【宋嚴用和】

脾胃虛實論

夫脾者﹐足太陰之經﹐位居中央﹐屬乎己土﹐王於中州﹐候身肌肉﹐與足陽明胃之經相爲表裏。表裏溫和﹐水谷易於腐熟﹐運化精微﹐灌漑諸經。若飲食不節﹐或傷生冷﹐或思慮過度﹐沖和失布﹐因其虛實﹐由是寒熱見焉。方其虛也﹐虛則生寒﹐寒則四肢不舉﹐食飲不化﹐喜噫吞酸﹐或食卽嘔吐﹐或卒食不下﹐腹痛腸鳴﹐時自溏泄﹐四肢沈重﹐常多思慮﹐不欲聞人聲﹐夢見飲食不足﹐脈來沈細軟弱者﹐皆虛寒之候也。及其實也﹐實則生熱﹐熱則心胸煩悶﹐唇焦口漧﹐身熱頰痛﹐體重腹脹﹐善饑善瘈﹐甚則舌根腫彊﹐口內生瘡﹐夢見歌樂﹐四肢怠墮﹐脈來緊實者﹐是實熱之候也。況土旺四季各十八日﹐脈來常欲中緩而短﹐乃不病之脈也。如鳥之啄﹐如屋之漏﹐如水之澑﹐此皆脾死矣。

河間六書【金劉完素】

蠱病證【主脾風】

脾病傳腎﹐一名疝气。小腹痛﹐出白液﹐名曰蠱。《左傳》云﹕以喪志名爲蠱病﹐乃眞精不守也﹐大建中湯主之。

東垣十書【元李杲】

脾胃虛實傳變論

五臟別論云﹕胃﹑大腸﹑小腸﹑三焦﹑膀胱﹐此五者天气之所生也﹐其气象天﹐故瀉而不藏﹐此受五臟濁气﹐名曰傳化之腑﹐此不能久畱輸瀉者也。所謂五臟者﹐藏精气而不瀉也﹐故滿而不能實。六腑者傳化物而不藏﹐故實而不能滿﹐所以然者﹐水谷入口﹐則胃實而腸虛﹐食下則腸實而胃虛﹐故曰實而不滿﹐滿而不實也。陰陽應象大論云﹕穀气通於脾﹐六經爲川﹐腸胃爲海﹐九竅爲水注之气。九竅者﹐五臟主之﹐五臟皆得胃气﹐乃能通利。通評虛實論云﹕頭痛耳鳴﹐九竅不利﹐腸胃之所生也。胃气一虛﹐耳目口鼻俱爲之病。經脈別論云﹕食气入胃﹐散精於肝﹐淫气於筋。食气入胃﹐濁气歸心﹐淫精於脈﹐脈气流經﹐經气歸於肺﹐肺朝百脈﹐輸精於皮毛﹐毛脈合精﹐行气於腑﹐腑精神明﹐畱於四髒﹐气歸於權衡﹐權衡以平﹐气口成寸﹐以決死生。飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐合於四時五臟陰陽﹐揆度以爲常也。又云﹕陰之所生﹐本在五味﹔陰之五官﹐傷在五味。至於五味﹐口嗜而欲食之﹐必自裁制﹐勿使過焉﹐過則傷其正也。謹和五味﹐骨正筋柔﹐气血以流﹐腠理以密﹐如是則骨气以精﹐謹道如法﹐長有天命。平人气象論云﹕人以水谷爲本﹐故人絕水谷則死﹐脈無胃气亦死。所謂無胃气者﹐非肝不弦﹐腎不石也。歷觀諸篇而參考之﹐則元气之充足﹐皆由脾胃之气無所傷﹐而後能滋養元气。若胃气之本弱﹐飲食自倍﹐則脾胃之气旣傷﹐而元气亦不能充﹐而諸病之所由生也。《內經》之旨﹐皎如日星﹐猶恐後人有所未達﹐故《靈樞經》中復申其說。經雲﹕水谷入口﹐其味有五﹐各注其海﹐津液各走其道。胃者水谷之海﹐其輸上在气街﹐下至三里。水谷之海有餘則腹滿﹔水谷之海不足則饑不受谷食。人之所受气者﹐谷也。谷之所注者﹐胃也。胃者﹐水穀气血之海也。海之所行雲气者﹐天下也。胃之所出气血者﹐經隧也。經隧者﹐五臟六腑之大絡也。又云﹕五穀入於胃也﹐其糟粕﹑津液﹑宗气﹐分爲三隧﹐故宗气積於胸中﹐出於喉嚨﹐以貫心肺而行呼吸焉。榮气者必其津液注之於脈﹐化而爲血﹐以榮四末﹐內注五臟六腑﹐以應刻數焉。衛者出其悍气之慓疾﹐而行於四末分肉皮膚之間﹐而不休者也。又云﹕中焦之所出﹐亦並胃中﹐出上焦之後﹐此所受气者﹐泌糟粕﹐蒸津液﹐化爲精微﹐上注於肺脈﹐乃化而爲血﹐以奉生身﹐莫貴於此。聖人諄復其辭﹐而不憚其煩者﹐仁天下後世之心亦惓惓矣。故夫飲食失節﹐寒溫不適﹐脾胃乃傷﹐此因喜怒憂恐﹐損耗元气﹐資助心火﹐火與元气不兩立﹐火勝則乘其土位﹐此所以病也。調經篇云﹕病生陰者﹐得之飲食居處﹐陰陽喜怒。又云﹕陰虛則內熱﹐有所勞倦﹐形气衰少﹐穀气不盛﹐上焦不行﹐下脘不通﹐胃气熱﹐熱气燻胸中﹐故爲內熱。脾胃一傷﹐五亂互作﹐其始病徧身壯熱﹐頭痛目眩﹐肢體沈重﹐四肢不收﹐怠惰嗜臥﹐爲熱所傷﹐元气不能運用﹐故四肢困怠如此。聖人著之於經﹐謂人以胃土爲本﹐成文演義﹐互相發明﹐不一而止。粗工不解讀﹐妄意施用﹐本以活人﹐反以害人。今舉經中言﹐病從脾胃所生﹐及養生當實元气者﹐條陳之。生气通天論云﹕蒼天之气淸淨﹐則志意治﹐順之則陽气固﹐𨿽有賊邪﹐弗能害也。此因時之序﹐故聖人傳精神﹐服天气而通神明﹐失之﹐內閉九竅﹐外壅肌肉﹐衛气散解﹐此謂自傷﹐气之削也。陽气者﹐煩勞則張精絕﹐辟積於夏﹐使人煎厥﹐目盲耳閉﹐潰潰乎若壞都﹐故蒼天之气貴淸淨﹐陽气惡煩勞。病從脾胃生者一也。五常政大論云﹕陰精所奉其人壽﹐陽精所降其人夭。陰精所奉謂脾胃旣和﹐穀气上升﹐春夏令行﹐故其人壽。陽精所降﹐謂脾胃不和﹐穀气下流收藏令行﹐故其人夭。病從脾胃生者二也。六節髒象論云﹕脾﹑胃﹑大腸﹑小腸﹑三焦﹑膀胱者﹐倉廩之本﹐榮之居也﹐名曰器﹐能化糟粕﹐轉味而入出者也。其華在唇四白﹐其充在肌﹐其味甘﹐其色黃﹐此至陰之類﹐通於土气。凡十一臟皆取決於膽也。膽者﹐少陽春升之气﹐春气升﹐則萬化安﹐故膽气春升﹐則余髒從之﹐膽气不升﹐則飧泄腸澼不一而起矣。病從脾胃生者三也。經云﹕天食人以五气﹐地食人以五味。五气入鼻﹐藏於心肺﹐上使五色修明﹐音聲能彰﹔五味入口﹐藏於腸胃﹐味有所藏﹐以養五气﹐气和而生﹐津液相成﹐神乃自生。此謂之气者﹐上焦開發﹐宣五穀味﹐燻膚充身澤毛﹐若霧露之漑﹐气或乖錯﹐人何以生﹖病從脾胃生者四也。豈特四者﹐至於經論天地之邪气﹐感則害人﹐五臟六腑及形气俱虛﹐乃受外邪﹐不因虛邪﹐賊邪不能獨傷人﹐諸病從脾胃而生明矣。聖人旨意﹐重見疊出﹐詳盡如此。且垂戒云﹕法於陰陽﹐和於術數﹐食飲有節﹐起居有常﹐不妄作勞﹐故能形與神俱﹐而盡終其天年﹐度百歲乃去。飲食起居之際﹐可不愼哉﹗

髒气法時升降浮沈補瀉說

五行相生﹐木火土金水﹐循環無端。惟脾無正﹐行於四季之末﹐各旺一十八日﹐以生四髒。四季者﹐辰戌丑未是也。人身形以應九野﹕左足主立春﹐丑位是也﹔左手主立夏﹐辰位是也﹔右手主立秋﹐未位是也﹔右足主立冬﹐戌位是也。戊﹐濕其本气﹐平其兼气﹐溫涼寒熱﹐在人以胃應之﹔己﹐土其本味﹐鹹其兼味﹐辛甘酸苦﹐在人以脾應之。脾胃兼化其病﹐治之當從其宜﹐不可定體。肝肺之病﹐在水火之間﹐順逆傳變不同﹐溫涼不定﹐當求責耳。

脾胃勝衰論

胃中元气盛﹐則能食而不傷﹐過時而不饑。脾胃俱旺﹐則能食而肥。脾胃俱虛﹐則不能食而瘦﹐或少食而肥﹐𨿽肥而四肢不舉﹐蓋脾實而邪气盛也。又有善食而瘦者﹐胃伏火邪於气分則能食﹐脾虛則肌肉削﹐卽食

亦也。叔和云﹕多食亦肌虛。此之謂也。夫飲食不節則胃病﹐胃病則气短﹐精神少﹐而生大熱﹐有時而顯火上行﹐獨燎其面。《黃帝鍼經》云﹕面熱者足陽明病。胃旣病則脾無所稟受﹐脾爲死陰不主時也﹐故亦從而病焉。形體勞役則脾病﹐脾病則怠惰嗜臥﹐四肢不收﹐大便泄瀉。脾旣病﹐則其胃不能獨行津液﹐故亦從而上焉。大抵脾胃虛弱﹐陽气不能生長﹐是春夏之令不行﹐五臟之气不生。脾病則下流乘腎﹐土克水﹐則骨毛無力﹐是爲骨痿﹐令人骨髓空虛﹐足不能履地﹐是陰气重疊﹐此陰盛陽虛之證。大法云﹕汗之則愈﹐下之則死。若用辛甘之藥滋胃﹐當升當浮﹐使生長之气旺。言其汗者﹐非正發汗也﹐爲助陽也。夫胃病其脈緩﹐脾病其脈遲﹐且其人當臍有動气﹐按之牢若痛。若火乘土位﹐其脈洪緩﹐更有身熱心中不便之證﹐此陽气衰弱不能生發﹐不當於五臟中用藥法治之﹐當從髒气法時論中升降浮沈補瀉法用藥耳。如脈緩病怠惰﹐嗜臥﹐四肢不收﹐或大便泄瀉﹐此濕勝﹐從平胃散。若脈弦气弱﹐自汗﹐四肢發熱﹐或大便泄瀉﹐或皮毛枯槁﹐發脫落﹐從黃芪建中湯。脈虛而血弱﹐於四物湯中摘一味或二味﹐以本顯證中加之。或眞气虛弱﹐及气短脈弱﹐從四君子湯。或渴﹐或小便閉塞﹐赤黃多少﹐從五苓散去桂﹐摘一二味加正藥中。以上五藥﹝藥據文意作「方」。﹞﹐當於本證中隨所兼見證加減。假令表虛自汗﹐春夏加黃芪﹐秋冬加桂。如腹中急縮﹐或脈弦﹐加防風﹔急甚加甘艸﹐腹中窄狹或气短者亦加之﹔腹滿气不轉者勿加﹔𨿽气不轉而脾胃中气不和者﹐勿去﹔但加厚朴以破滯气﹐然亦不可多用﹐於甘艸五分中加一分可也。腹中夯悶﹐此非腹脹﹐乃散而不收﹐可加芍藥收之。如肺气短促﹐或不足者﹐加人參﹑白芍藥。中焦用白芍藥﹐則脾中升陽﹐使肝膽之邪不敢犯也。腹中窄狹及縮急者去之﹐及諸酸濇藥亦不可用。腹中痛者﹐加甘艸﹑白芍藥。稼穡作甘﹐甘者己也﹔曲直作酸﹐酸者甲也。甲己化土﹐此仲景妙法也。腹中痛兼發熱﹐加黃芩﹔惡寒或腹中覺寒﹐加桂。怠惰嗜臥有濕﹐胃虛不能食﹐或沈困﹐或泄瀉﹐加蒼朮﹔自汗加白朮。小便不利加茯苓﹐渴亦加之。气弱者加白茯苓﹑人參。气盛者加赤茯苓﹑縮砂仁。气復不能轉運有熱者﹐微加黃連﹔心煩亂亦如之。小便少者加豬苓﹐澤瀉﹔汗多﹐津液竭於上勿加之﹐是津液還入胃中欲自行也。不渴而小便閉塞不通﹐加炒黃蘗﹑知母。小便濇者加炒滑石﹐小便淋濇者加澤瀉。且五苓散治渴而小便不利無惡寒者﹐不得用桂。不渴而小便自利﹐妄見妄聞﹐乃瘀血證﹐用炒黃蘗﹑知母﹐以除腎中燥熱。竅不利而淋加澤瀉﹑炒滑石。只治竅不利者﹐六一散中加木通亦可。心臟熱者用錢氏方中導赤散。中滿或但腹脹者加厚朴﹐气不順加橘皮﹐气滯加靑皮一﹑橘皮三。气短小便利者﹐四君子湯中去茯苓﹐加黃芪以補之。如腹中气不轉者﹐更加甘艸一半。腹中刺痛或周身刺痛者﹐或裏急者﹐腹中不寬快是也﹔或虛坐而大便不得者﹐皆血虛也﹐血虛則裏急﹔或血气虛弱﹐而目睛痛者﹔皆加當歸身。頭痛者加川芎﹐苦頭痛加細辛﹐此少陰之頭痛也。發脫落及臍下痛﹐加熟地黃。予平昔調理脾胃虛弱﹐於此五藥中加減。如五臟證中互顯一二證﹐各對證加藥﹐無不驗。然終不能使人完復﹐後或有因而再至者﹐亦由督任衝三脈爲邪﹐皆胃气虛弱之所致也。法𨿽依證加減﹐執方療病﹐不依《素問》法度耳。是以檢討《素問》《難經》及《黃帝鍼經》中說脾胃不足之源﹐乃陽气不足陰气有餘﹐當從六气不足﹐升降浮沈法﹐隨證用藥治之。蓋脾胃不足﹐不同余髒﹐無定體故也。其治肝心肺腎有餘不足﹐或補或瀉﹐惟益脾胃之藥爲切。經言至而不至是爲不及﹐所勝妄行﹐所生受病﹐所不勝乘之也。至而不至者﹐謂從後來者爲虛邪﹐心與小腸來乘脾胃也。脾胃脈中見浮大而弦﹐其病或煩躁悶亂﹐或四肢發熱﹐或口苦﹑舌漧﹑咽漧﹐飲食不節﹐勞役所傷以致脾胃虛弱﹐乃血所生病﹐主口中津液不行﹐故口漧咽漧也。病人自以爲渴﹐醫者治以五苓散﹐謂止渴燥﹐而反加渴燥﹐乃重竭津液以至危亡。經云虛則補其母﹐當於心與小腸中以補脾胃之根蒂者。甘溫之藥爲之主﹐以苦寒之藥爲之使﹐以酸味爲之臣佐。以其心苦緩﹐急食酸以收之。心火旺則肺金受邪﹐金虛則以酸補之﹐次以甘溫及甘寒之劑﹐於脾胃中瀉心火之亢盛﹐是治其本也。所勝妄行者﹐言心火旺能令母實﹐母者肝木也﹐肝木旺﹐則挾火勢無所畏懼而妄行也﹐故脾胃先受之。或身體沈重﹐走疰疼痛﹐蓋濕熱相搏﹐而風熱郁而不得伸﹐附著於有形也。或多怒者﹐風熱下陷於地中也。或目病而生內障者﹐脾裹血﹐胃主血﹐心主脈﹐脈者血之腑也﹔或云心主血﹐又云肝主血﹐肝之竅開於目也。或妄見妄聞﹐起妄心﹐夜夢亡人﹐四肢滿閉﹐轉筋﹐皆肝木大盛而爲邪也。或生痿﹐或生痺﹐或生厥﹐或中風﹐或生惡瘡﹐或作腎痿﹐或爲上熱下寒﹐爲邪不一﹐皆風熱不得升長﹐而木火遏於有形中也。所生受病者﹐言肺受土火木之邪﹐而淸肅之气傷。或胸滿少气短气者﹐肺主諸气﹐五臟之气皆不足而陽道不行也。或咳嗽寒熱者﹐濕熱乘其內也。所不勝乘之者﹐水乘木之妄行﹐而反來侮土。故腎入心爲汗﹐入肝爲泣﹐入脾爲涎﹐入肺爲痰﹑爲嗽﹑爲涕﹑爲嚏﹑爲水出鼻也。一說下元土盛克水﹐致督﹑任﹑衝三脈盛﹐火旺煎熬﹐令水沸騰而乘脾肺﹐故痰涎唾出於口也。下行爲陰汗﹐爲外腎冷﹐爲足不任身﹐爲腳下隱痛﹐或水附木勢﹐而上爲眼濇﹑爲眵﹑爲冷淚﹐此皆由肺金之虛而寡於畏也。夫脾胃不足皆爲血病﹐是陽气不足陰气有餘﹐故九竅不通。諸陽气根於陰血中﹐陰血受火邪則陰盛﹐陰盛則上乘陽分而陽道不行﹐無生發升騰之气也。夫陽气走空竅者也﹐陰气附形質者也﹐如陰气附於土﹐陽气升於天﹐則各安其分也。今所立方中有辛甘溫藥者﹐非獨用也﹐復有甘苦大寒之劑﹐亦非獨用也﹐以火酒二制爲之使﹐引苦甘寒藥至頂﹐而復入於腎肝之下﹐此所謂升降浮沈之道﹐自耦而奇﹐奇而至耦者也。【陽分奇﹐陰分耦。】瀉陰火。以諸風藥﹐升發陽气﹐以滋肝膽之用﹐是令陽气生上出於陰分﹐末用辛甘溫藥接其升藥﹐使大發散於陽分﹐而令走九竅也。經云﹕食入於胃﹐散精於肝﹐淫气於筋。食入於胃﹐濁气歸心﹐淫精於脈﹐脈气流經﹐經气歸於肺﹐肺朝百脈﹐輸精於皮毛﹐毛脈合精﹐行气於腑﹐且飲食入胃﹐先行陽道而陽气升浮也。浮者陽气散滿皮毛﹐升者充塞頭頂﹐則九竅通利者﹐若飲食不節﹐損其胃气﹐不能克化散於肝﹐歸於心﹐溢於肺﹐食入則昏冒欲睡﹐得臥則食在一邊﹐气暫得舒﹐是知生發之气不行者此也。經云﹕飲入於胃﹐遊溢精气﹐上輸於脾。脾气散精﹐上歸於肺。病人飲入胃﹐遽覺至臍下﹐便欲小便﹐由精气不輸於脾﹐不歸於肺﹐則心火上攻﹐使口燥咽漧﹐是陰气大盛﹐其理甚易知也。況脾胃病﹐則當臍有動气﹐按之牢若痛﹐有是者﹐乃脾胃虛﹐無是則非也。亦可作明辯矣。

脾胃不足﹐是火不能生土﹐而反抗拒﹐此至而不至﹐是爲不及也。以白朮爲君﹐人參﹑黃芪爲臣﹐甘艸﹑芍藥﹑桑白皮爲佐﹐黃連爲使。若諸風藥皆是風能勝濕也﹐及諸甘溫藥亦可。

心火亢盛﹐乘於脾胃之位﹐亦至而不至﹐是爲不及也。以黃連爲君﹐黃蘗﹑生地黃爲臣﹐芍藥﹑石膏﹑知母﹑黃芩﹑甘艸爲佐也。

肝木妄行﹐胸脇痛﹐口苦舌漧﹐往來寒熱而嘔﹐多怒﹐四肢滿閉﹐淋溲便難﹐轉筋﹐腹中急痛﹐此所不勝乘之也。以柴胡爲君﹐防風﹑芍藥﹑肉桂爲臣﹐羌活﹑獨活﹑豬苓﹑澤瀉﹑槁本﹑川芎﹑細辛﹑蔓荊﹑白芷﹑石膏﹑黃蘗﹑知母﹑滑石爲佐﹐升麻爲使也。

肺金受邪﹐由脾胃虛弱不能生肺﹐乃所生受病也。故咳嗽气短气上﹐皮毛不能禦寒﹐精神少而渴﹐情慘慘而不樂﹐皆陽气不足﹐陰气有餘﹐是體有餘而用不足也。以人參爲君﹐橘皮﹑靑皮﹑黃芪爲臣﹐白朮﹑白芍藥﹑桂枝﹑桑白皮﹑甘艸﹑木香﹑檳榔﹑五味子爲佐﹐桔梗爲引用也。

腎水反來侮土﹐所勝者妄行也﹐作涎及淸涕﹐唾多溺多﹐而惡寒者是也。土火復之而二脈爲邪﹐則足不任身﹐足下痛﹐不能踐地﹐骨乏無力﹐喜睡﹐兩丸冷﹐腹陰陰而痛﹐妄聞妄見﹐腰脊背胛皆痛。以漧薑爲君﹐白朮﹑川烏頭爲臣﹐蒼朮﹑茯苓﹑豬苓爲佐﹐澤瀉爲使﹐少佐以炮附子﹑肉桂。

夫飲食入胃﹐陽气上行﹐津液與气入於心﹐貫於肺﹐充實皮毛﹐散於百脈。脾稟气於胃﹐而澆灌四旁﹐榮養气血者也。今飲食損胃﹐勞倦傷脾﹐脾胃虛則火邪乘之而生大熱﹐當先於心分補脾之源。蓋土生於火﹐兼於脾胃中瀉火﹐主生化之源。足陽明爲十二經之海﹐主經營之气﹐諸經皆稟之﹐言陽明厥陰與何經相並而爲病﹐酌中以用藥﹐如權之在衡﹐在兩則有在兩之中﹐在斤則有在斤之中也。所以言此者﹐發明脾胃之病﹐不可一例而推之﹐不可一途而取之﹐欲人知百病皆由脾胃衰而生也。毫釐之失﹐則災害立生。假如時在長夏﹐於長夏之令中立方﹐謂正當主气衰而客气旺之時也﹐後之處方者﹐當從此法﹐加時令藥﹐名曰補脾胃瀉陰火升陽湯。

肺之脾胃虛

脾胃之虛﹐怠惰嗜臥﹐四肢不收﹐時值秋燥令行﹐濕熱少退﹐體重節痛﹐口苦舌漧﹐食無味﹐大便不調﹐小便頻數﹐不嗜食﹐食不消﹐兼見肺病﹐灑淅惡寒﹐慘慘不樂﹐面色惡而不和﹐乃陽气不伸故也。當升陽益胃﹐名之曰升陽陽原作「胃」﹐據文意攺。益胃湯。

腎之脾胃虛

凡脾胃之證﹐調治差誤﹐或妄下之﹐末傳寒中﹐復遇時寒﹐則四肢厥逆﹐而心胃絞痛﹐冷汗出。舉痛論云﹕寒气客於五臟﹐厥逆上泄﹐陰气竭﹐陽气未入﹐故卒然痛﹐死不知人﹐气復則生矣。夫六气之勝﹐皆能爲病﹐惟寒毒最重﹐陰主殺故也。聖人以辛熱散之﹐復其陽气﹐故曰寒邪客之﹐得炅則痛立止﹐此之謂也。神聖復气湯主之。

飲食勞倦所傷始爲熱中論

古之至人﹐窮於陰陽之化﹐究乎生死之際。所著《內經》﹐悉言人以胃气爲本。蓋人受水谷之气以生﹐所謂淸气﹑榮气﹑衛气﹑春升之气﹐皆胃气之別稱也。夫胃爲水谷之海﹐飲食入胃﹐遊溢精气﹐上輸於脾﹐脾气散精上歸於肺﹐通調水道﹐下輸膀胱﹐水精四布﹐五經並行﹐合於四時五臟陰陽揆度﹐以爲常也。若飲食失節﹐寒溫不適﹐則脾胃乃傷﹐喜怒憂恐﹐勞役過度﹐而損耗元气。旣脾胃虛衰﹐元气不足﹐而心火獨盛。心火者﹐陰火也。起於下焦﹐其系系於心﹐心不主令﹐相火代之。相火﹐下焦包絡之火﹐元气之賊也。火與元气不能兩立﹐一勝則一負。脾胃气虛則下流於腎肝﹐陰火得以乘其土位﹐故脾胃之證始得之則气髙而喘﹐身熱而煩﹐其脈洪大而頭痛﹐或渴不止﹐皮膚不任風寒而生寒熱。蓋陰火上衝﹐則气髙而喘﹐身煩熱﹐爲頭痛﹐爲渴﹐而脈洪大。脾胃之气下流﹐使穀气不得升浮﹐是春生之令不行﹐則無陽以護其榮衛﹐不任風寒﹐乃生寒熱﹐此皆脾胃之气不足所致也。然而與外感風寒所得之證﹐頗同而實異。內傷脾胃﹐乃傷其气﹔外感風寒﹐乃傷其形。傷外爲有餘﹐有餘者瀉之﹔傷內爲不足﹐不足者補之。汗之﹑下之﹑吐之﹑克之﹐皆瀉也﹔溫之﹑和之﹑調之﹑養之﹐皆補也。內傷不足之病﹐苟誤認作外感有餘之病而反瀉之﹐則虛其虛也。《難經》云﹕實實虛虛﹐損不足而益有餘。如此死者﹐醫殺之耳。然則柰何﹖曰﹕惟當以甘溫之劑補其中﹐升其陽﹐甘寒以瀉其火則愈矣。經曰﹕勞者溫之﹐損者溫之。蓋溫能除大熱﹐大忌苦寒之藥損其脾胃耳。

脾胃虛弱隨時爲病隨病制方

夫脾胃虛弱﹐必上焦之气不足。遇夏天气熱盛﹐損傷元气﹐怠惰嗜臥﹐四肢不收﹐精神不足﹐兩腳痿軟﹐遇早晚寒厥﹐日髙之後﹐陽气將旺﹐復熱如火﹐乃陰陽气血俱不足﹐故或熱厥而陰虛﹐或寒厥而气虛。口不知味﹐目中澑火﹐而視物﹝目巟﹞﹝目巟﹞無所見﹐小便頻數﹐大便難而結祕﹐胃脘當心而痛﹐兩脇痛或急縮﹐臍下周圍如繩束之﹐急甚則如刀刺﹐腹難舒伸﹐胸中閉塞﹐時顯嘔噦﹐或有痰嗽﹐口沃白沫﹐舌彊﹐腰背胛眼皆痛﹐頭痛時作﹐食不下﹐或食入卽飽﹐全不思食﹐自汗尢甚﹐若陰气覆在皮毛之上﹐皆天气之熱﹐助本病也。乃庚大腸辛肺金爲熱所乘而作。當先助元气﹐理治庚辛之不足。黃芪人參湯主之。

脾胃虛不可妄用吐藥論

六元正紀大論云﹐木郁則達之者﹐蓋木性當動蕩軒舉﹐是其本體。今乃郁於地中﹐無所施爲﹐卽是風失其性。人身有木郁之證者﹐當開通之﹐乃可用吐法以助風木﹐是木郁則達之之義也。又說木郁達之者﹐蓋謂木初失其性﹐郁於地中﹐今旣開發行於天上﹐是發而不郁也﹐是木復其性也﹐有餘也﹐有餘則兼其所勝﹐脾土受邪﹐見之於木郁達之條下﹐不止此一驗也。又厥陰司天﹐亦風木旺也。厥陰之勝﹐亦風木旺也。俱是脾胃受邪﹐見於上條﹐其說一同。或者不悟木郁達之四字之義﹐反作木郁治之﹐重實其實﹐脾胃又受木制﹐又復其木﹐正謂補有餘而損不足也。旣脾胃之气先已不足﹐豈不因此而重絕乎﹖再明胸中窒塞當吐﹐气口三倍大於人迎﹐是食傷太陰﹐上部有脈﹐下部無脈﹐其人當吐﹐不吐則死﹐以其下部無脈﹐知其木郁在下也﹐塞遏不行﹐而肝气下絕矣。兼肺金主塞而不降﹐爲物所隔﹐金能克木﹐肝木受邪﹐食塞胸咽﹐故曰在上者因而越之。仲景云﹕實煩﹐以瓜蒂散吐之。如經汗下﹐謂之虛煩﹐又名懊憹。煩躁不得眠﹐知其木郁也﹐以梔子豉湯吐之。昧者將膈咽不通﹐上支兩脇腹脹﹐胃虛不足﹐乃濁气在上則生﹝月眞﹞脹之病﹐吐之。況胃虛必怒﹐風木已來乘淩胃中﹐《內經》以鐵落鎭墜之﹐豈可反吐﹐助其風木之邪﹖不主吐而吐﹐其差舛如天地之懸隔。大抵胸中窒塞﹐煩悶不止者﹐宜吐之耳。

脾胃虛則九竅不通論

眞气又名元气﹐乃先身而生之精气也﹐非胃气不能滋之。胃气者﹐穀气也﹐榮气也﹐運气也﹐生气也﹐淸气也﹐衛气也﹐陽气也。又天气﹑地气﹑人气﹐乃三焦之气﹐分而言之則異﹐其實一也﹐不當作異名異論而觀之。飲食勞役所傷﹐自汗﹐小便數﹐陰火乘土位﹐淸气不生﹐陽道不行﹐乃陰血伏火﹐況陽明胃土﹐右燥左熱﹐故化燥火而津液不能停。且小便與汗﹐皆亡津液﹐津液至中宮變化爲血也。脈者﹐血之腑也。血亡則七神何依﹖百脈皆從此中變來也。人之百病莫大於中風﹐有汗則風邪客之﹐無汗則陽气固密﹐腠理閉拒﹐諸邪不能傷也。或曰﹕經言陽不勝其陰﹐則五臟气爭﹐九竅不通。又脾不及﹐則令人九竅不通﹐名曰重彊。又五臟不和﹐則九竅不通。又頭痛耳鳴﹐九竅不通利﹐腸胃之所生也。請析而解之。答曰﹕夫脾者﹐陰土也﹐至陰之气主靜而不動。胃者陽土也﹐主動而不息。陽气在於地下﹐乃能生化萬物﹐故五運在上﹐六气在下。其脾長一尺掩太倉。太倉者﹐胃之上口也。脾受胃稟﹐乃能燻蒸腐熟五穀者也。胃者十二經之源﹐水谷之海也。平則萬化安﹐病則萬化危。五臟之气﹐上通九竅﹐五臟稟受气於六腑﹐六腑受气於胃。六腑者﹐在天爲風寒暑濕燥火﹐此無形之气也。胃气和平﹐榮气上升﹐始生溫熱。溫熱者﹐春夏也﹐行陽二十五度。六陽升散之極﹐下而生陰﹐陰降則下行﹐爲秋冬﹐行陰道﹐爲寒涼也。胃旣受病﹐不能滋養﹐故六腑之气已絕﹐致陽道不行﹐陰火上行。五臟之气﹐各受一腑之化﹐乃能滋養皮膚血脈筋骨﹐故言五臟之气已絕於外﹐是六腑生气先絕﹐五臟無所稟受﹐而气後絕矣。肺本收下﹐又主五气﹐气絕則下流﹐與脾土疊於下焦﹐故曰重彊。胃气旣病﹐則下澑。經云﹕濕從下受之。脾爲至陰﹐本乎地也﹐有形之土﹐下塡九竅之源﹐使不能上通於天﹐故曰五臟不和﹐則九竅不通。胃者行淸气而上﹐卽地之陽气也。積陽成天﹐曰淸陽出上竅﹐曰淸陽實四肢﹐曰淸陽發腠理者也。脾胃旣爲陰火所乘﹐穀气閉塞而下流﹐卽淸气不升﹐九竅爲之不利﹐胃之一腑病﹐則十二經元气皆不足也﹐气少則津液不行﹐津液不行﹐則血虧﹐故筋骨皮肉血脈皆弱﹐是气血俱羸弱矣。勞役動作﹐飲食饑飽﹐可不愼乎﹖凡有此病者﹐𨿽不變易他疾﹐已損其天年。更加之鍼灸用藥差悞﹐欲不夭枉﹐得乎﹖

脾胃虛臟腑經絡皆無所受气而俱病論

夫脾胃虛則濕土之气澑於臍下﹐腎與膀胱受邪。膀胱主寒﹐腎爲陰火﹐二者俱弱﹐潤澤之气不行。大腸者﹐庚也﹐燥气也﹐主津﹔小腸者丙也﹐熱气也﹐主液﹐此皆屬胃。胃虛則無所受气而亦虛﹐津液不濡﹐睡覺口燥咽漧﹐而皮毛不澤也。甲膽風也﹐溫也﹐主生化周身之血气﹔丙小腸熱也﹐主長養周身之陽气﹐亦皆稟气於胃﹐則能浮散也﹐升發也。胃虛則膽及小腸溫熱生長之气俱不足﹐伏畱於有形血脈之中﹐爲熱病﹐爲中風﹐其爲病不可勝紀。靑黃赤白黑﹐五腑皆滯。三焦者﹐乃下焦元气生發之根蒂﹐爲火乘之﹐是六腑之气俱衰也。腑者﹐府庫之府﹐包含五臟及形質之物而藏焉。且六腑之气外無所主﹐內有所受﹐感天之風气而生甲膽﹐感暑气而生丙小腸﹐感濕化而生戊胃﹐感燥气而生庚大腸﹐感寒气而生壬膀胱﹐感天一之气而生三焦﹐此實父气無形也。風寒暑熱燥火﹐乃溫熱寒涼之別稱也。行陽二十五度﹐右遷而升浮降沈之化也﹐其虛也﹐皆由脾胃之弱。以五臟論之﹕心火亢甚﹐乘其脾土﹐曰熱中﹐脈洪大而煩悶。《難經》云﹕脾病當臍有動气﹐按之牢若痛﹐動气築築然堅牢﹐如有積而硬﹐若似痛也﹐甚則亦大痛﹐有是則脾虛病也﹐無則非也。更有一辧﹕食入則困倦﹐精神昏冒而欲睡者﹐脾虧弱也。且心火大盛﹐左遷入於肝木之分﹐風濕相搏﹐一身盡痛﹐其脈洪大而弦時緩﹐或爲眩運戰搖﹐或爲麻木不仁﹐此皆風也。脾病體重節痛﹐爲痛痺﹐爲寒痺﹐爲諸濕痺﹐爲痿軟無力﹐爲大疽大癰﹐若以辛熱助邪﹐則爲熱病﹐爲中風﹐其變不可勝紀。木旺運行北越﹐左遷入地﹐助其腎水﹐水得子助﹐入脾爲痰涎﹐自入爲唾﹐入肝爲淚﹐入肺爲涕﹐乘肝木而反克脾土明矣。當先於陰分補其陽气升騰﹐行其陽道而走空竅﹐次如寒水之藥﹐降其陰火﹐黃蘗﹑黃連之類是也。先補其陽﹐後瀉其陰﹐脾胃俱旺而復於中焦之本位﹐則陰陽气平矣。火曰炎上﹐水曰潤下﹐今言腎主五液﹐上至頭出於空竅﹐俱作泣涕汗涎唾者﹐何也﹖曰﹕病癇者﹐涎沫出於口﹐冷汗出於身﹐淸涕出於鼻﹐皆陽蹺﹑陰蹺﹑督﹑衝四脈之邪﹐上行腎水﹐不任煎熬﹐沸騰上行爲之也。此奇邪爲病﹐不系五行陰陽十二經所拘﹐當從督衝二蹺四穴﹝穴據文意作「經」。﹞中奇邪之法治之。五臟外有所主﹐內無所受﹐謂外主皮毛﹑血脈﹑肌肉﹑筋骨及各空竅是也。若胃气一虛﹐無所稟受﹐則四髒經絡皆病。況脾全借胃土平和﹐則有所受而生榮﹐周身四髒皆旺﹐十二神守職﹐皮毛固密﹐筋骨柔和﹐九竅通利﹐外邪不能侮也。

脾臟苦欲補瀉藥味

脾苦濕﹐急食苦以燥之﹐白朮﹔欲緩﹐急食甘以緩之﹐甘艸﹔以甘補之﹐人參﹔以苦瀉之﹐黃連。虛則以甘艸﹑大棗之類補之﹔如無他證﹐錢氏益黃散主之。心乃脾之母﹐以炒鹽補心。實則以枳實瀉之﹐如無他證﹐以瀉黃散瀉之。肺乃脾之子﹐以桑白皮瀉肺。

脾數三

問﹕脾寄於坤﹐如何是損至第三﹖若從脾爲第二﹐從腎爲第四﹐請言脾數。答曰﹕脾𨿽寄於坤﹐實用於巳。從上肺心﹐從下腎肝﹐脾中得三數也。如气寄於辛而用於寅﹐包絡三焦寄於丑而用於申也。此人之所以肖天地而生。《易》曰﹕幹爲首﹐坤爲腹﹐震爲足﹐巽爲股﹐坎爲耳﹐離爲目﹐艮爲手﹐兌爲口。

飲食傷脾論

四十九難曰﹕飲食勞倦則傷脾。經云﹕飲食自倍﹐腸胃乃傷﹐腸澼爲痔。夫脾者行胃津液﹐磨胃中之谷﹐主五味也。胃旣傷﹐則飲食不化﹐口不知味﹐四肢倦困﹐心腹痞滿﹐兀兀欲吐而惡食﹐或爲飧泄﹐或爲腸澼﹐此胃傷脾亦傷明矣。大抵傷飲傷食﹐其治不同。傷飲者﹐無形之气也﹐宜發汗利小便以導其濕。傷食者有形之物也﹐輕則消化﹐或損其谷﹐此最爲妙也﹔重則方可吐下。

脾胃損在調飲食適寒溫

十四難曰﹕損其脾者﹐調其飲食﹐適其寒溫。夫脾﹑胃﹑大腸﹑小腸﹑三焦﹑膀胱﹐倉廩之本﹐營之所居﹐名曰器﹐能化糟粕轉味而出入者也。若飲食熱無灼灼﹐寒無淒淒﹐寒溫中適﹐故气將持乃不致邪僻。或飲食失節﹐寒溫不適﹐所生之病﹐或溏泄無度﹐或心下痞悶﹐腹脇﹝月眞﹞脹﹐口失滋味﹐四肢困倦﹐皆傷於脾胃所致而然也。腸胃爲市﹐無物不受﹐無物不入﹐若風寒暑濕燥一气偏勝﹐亦能傷脾損胃﹐觀證用藥者﹐宜詳審焉。

脾胃將理法

白粥﹑粳米﹑菉豆﹑小豆﹑鹽豉之類﹐皆淡滲利小便﹐且小便數不可更利。況大泄陽气﹐反行陰道﹐禁濕面。如食之覺快﹐勿禁。

藥中不可用澤瀉﹑豬苓﹑茯苓﹑燈心﹑琥珀﹑通艸﹑木通﹑滑石之類﹐皆行陰道而瀉陽道也。如渴﹐如小便不利﹐或閉塞不通則服﹔得利勿再服。

忌大咸﹐助火邪而瀉腎水眞陰﹐及大辛味﹑蒜韭﹑五辣﹑醋﹑大料物﹑官桂﹑漧薑之類﹐皆傷元气。

若服升沈之藥﹐先一日將理﹐次日腹空服﹔服畢﹐更宜將理十日﹐先三日尢甚﹐不然則反害也。古今圖書集成醫部全錄卷一百

臟腑門【脾二】

醫學入門【明李梴】

脾臟賦

脾鎭黃庭﹐磨水谷﹐以養四髒。

【黃﹐脾色﹔庭﹐中也。脾居中脘一寸二分﹐上去心三寸六分﹐下去腎三寸六分。中間一寸二分﹐名曰黃庭﹐在天爲太陽﹐在地爲太陰﹐在人爲中黃祖气。脾气壯﹐則能磨消水谷﹐以養四髒。】

職兼諫議﹐卻生硬﹐以輔心君。

【脾乃倉廩之官﹐五味出焉。飲食﹐人之大欲﹐凡生冷堅硬之物﹐心所欲食而脾不能化﹐則不敢食﹐故又名諫議大夫。誤食者畱而傷質﹐甚於傷气也。】

中理五气﹐運布於體面。

【脾居於中﹐和合四象﹐中理五气﹐運布水谷精微﹐以潤肌體﹐而面肉滑澤。脾壯﹐則臀肉肥滿﹔脾絕﹐則臀之大肉去矣。】

上應兩眉﹐榮通乎口唇。

【脾神上通兩眉間﹐明堂穴內一寸。脾裹血﹐主藏榮﹐上通於口而知五味﹐其華在唇。】

扁似馬蹄﹐廣三寸無差﹐而長有五寸。

【形扁似馬蹄﹐又如刀鐮。】

膜連胃腑﹐重二斤三兩﹐而散膏半斤。

【脾之有大絡﹐其系自膈下正中﹐微著左脇於胃之上﹐與胃包絡相附。其胃之包在脾之上﹐與胃相並﹐結絡周回﹐漫脂徧布。上下有二系﹐上者貫膈入肺中﹐與肺系相並﹐而在肺系之後﹐其上卽咽門也。咽下胃脘也﹐胃脘下卽胃之上口也﹐其處謂之賁門。水谷自此而入胃﹐以胃出穀气﹐傳之於肺﹐肺在膈上﹐因曰賁門。其門膈膜相貼之間﹐亦漫脂相包也。若胃中水谷腐熟﹐則自幽門而傳入於小腸﹐故言太倉之下口爲幽門。散膏爲裹血﹐各髒血脈﹐皆其所主也。】

气痛膨脹水腫﹐久則右臍有痞。

【气滯則心腹﹝疒丂﹞痛﹐膨脹水腫。痞者痞塞不通﹐脾之積名痞气﹐詳見《難經》。】

風羈癱瘓肉蠕﹐輕則四肢不動。

【輕則怠惰﹐重則癱瘓﹐皆脾精不行﹐陰道不利﹐筋骨肌肉﹐無气以生﹐故不用焉。夫肉屬脾﹐脾受風濕﹐則衛气不榮而肌肉蠕動﹐或痿痺不仁﹐謂之肉痿。經曰﹕肉痿者﹐得之濕地也。又曰﹕脾熱者﹐色黃而蠕動也。】

肥甘熱泛口瘡﹐舌彊中消發疸。

【唇燥口瘡﹐舌根彊痛﹐此肥甘之發也。食肥則腠理密而陽气不得外泄﹐故肥令人內熱。甘者性气和緩﹐故甘令人中滿。然內熱則陽气炎上﹐炎上則欲飲而嗌漧﹐中滿則陽气有餘﹐有餘則脾土上溢﹐故其气上溢轉爲消渴。蓋脾溢則胃液滲泄﹐故幹而渴。疸者﹐濕熱甚也。】

酒色虛羸節緩﹐腸癖吐瀉轉筋。

【凡脾病則夢飲食﹐虛則夢取﹐實則夢與﹐得其時則夢築垣蓋屋。酒入於胃﹐則絡脈滿而經脈虛﹐經脈之陰气虛﹐則陽气入而胃不和。前陰乃太陰陽明之所合﹐胃旣不和﹐則精气竭而四肢不榮矣。醉飽入房則气聚脾中不得散。酒气與穀气相薄﹔熱盛於中﹐故徧於身內熱而溺赤也。羸瘦者﹐能食不生肌膚﹐乃大腸移熱於胃﹐亦名食﹝亻亦﹞。節緩者﹐脾之大絡名曰大包﹐出淵液下三寸﹐布胸脇﹐實則身體盡痛﹐虛則百節盡皆縱緩﹐此脈若羅絡之血者﹐皆取之脾之大絡脈也。凡此十五絡者﹐實則必見﹐虛則必下﹐視之不見﹐求之上下﹐人經不同﹐絡脈異所別也。腸癖者﹐腎之精气內消﹐下焦無主以守持﹐乃移熱於脾﹐脾虛不能制水而受病﹐久爲虛損﹐腸癖除而气不禁止者死。吐瀉轉筋﹐緣飲食傷風﹐木乘土也。】

血瘕癥而臥立皆倦。

【血瘀則爲瘕癥﹐令人彊立﹐嗜臥或不臥。】

手足冷而痰飲宜分。

【凡脾胃病手足冷而不渴者﹐乃冷痰壅滯﹐宜溫散分消。】

補以參﹑芪﹑苓﹑朮。

【人參﹑黃芪﹑茯苓﹑白朮﹑甘艸﹑蒼朮﹑陳皮﹑半夏﹑蓮肉﹑芡實﹑山查﹑扁豆﹑麥芽﹑滑石﹑山藥﹑白芍﹑漧薑﹑大腹皮﹑升麻﹑柴胡﹑枳殼之類。】

瀉必巴﹑稜﹑枳殼。

【巴豆﹑三稜﹑枳殼﹑赤芍藥﹑葶藶﹑桑白皮﹑靑皮﹑鱉甲之類。】

涼以梔﹑連﹑滑石。

【山梔﹑黃連﹑滑石滑石原缺﹐據文意補。﹑羚羊角﹑甘艸﹑白芍藥﹑連翹﹑升麻﹑澤瀉﹑萎蕤﹑仙靈脾之類。】

溫必香附﹑砂仁。

【香附﹑砂仁﹑漧薑﹑生薑﹑木香﹑肉桂﹑肉豆蔻﹑川芎﹑益智仁﹑吳萸﹑丁香﹑藿香﹑胡椒﹑附子﹑良姜﹑紅豆蔻之類。】

豆﹑栗﹑藿﹑豕宜於病。

【大豆﹑豕肉﹑栗﹑藿皆鹹﹐脾病宜食。】

飲食歌樂養其眞。

【凡脾病﹐皆因飲食勞倦致虛﹐而後邪得以入之。然飲食一日不可無者﹐但宜調節﹐或歌樂鼓動脾气﹐以養眞元。】

醫宗必讀【明李中梓】

脾爲後天本論

經曰﹕治病必求於本。本之爲言根也﹐源也。世未有無源之流﹐無根之木。澄其源而流自淸﹐灌其根而枝乃茂﹐自然之經也。故善爲醫者﹐必責根本﹐而本有先天後天之辧。先天之本在腎﹐腎應北方之水﹐水爲天一之源。後天之本在脾﹐脾應中宮之土﹐土爲萬物之母。脾何以爲後天之本﹖蓋嬰兒旣生﹐一日不再食則饑﹐七日不食則腸胃涸絕而死。經云﹕安谷則昌﹐絕谷則亡。猶兵家之餉道也﹐餉道一絕﹐萬眾立散﹐胃气一敗﹐百藥難施。一有此身﹐必資穀气﹐谷入於胃﹐灑陳於六腑而气至﹐和調於五臟而血生﹐而人資之以爲生者也。故曰﹕後天之本在脾。上古聖人見脾胃爲後天之本﹐故著脈曰﹕有胃气則生﹐無胃气則死。所以傷寒必診太溪﹐以察腎气之盛衰﹔必診衝陽﹐以察胃气之有無。兩脈若在﹐他脈可弗問也。治後天根本﹐則有飲食勞倦之分。飲食傷者﹐枳朮丸主之﹔勞倦傷者﹐補中益气湯主之。每見立齋治病﹐多用前方﹐不知者妄議其偏﹐惟明於求本之說﹐而後可以窺立齋之微耳。王應震曰﹕見痰休治痰﹐見血休治血﹔無汗不發汗﹐有熱莫攻熱﹔喘生勿耗气﹐精遺勿濇泄。明得个中趣﹐方是醫中傑。此眞知本之言夫﹗

古今醫統【明徐春甫】

治病先顧脾胃

徐東臯曰﹕百凡治病﹐胃气實者﹐攻之則去﹐而疾恆易愈。胃气虛者﹐攻之不去﹐蓋以本虛﹐攻之則胃气益弱﹐反不能行其藥力﹐而病所以自如也。非藥不能去病﹐亦以王气不行藥力故也。若峻攻之﹐則元气傷而病益甚﹐若不知機﹐攻盡元气﹐則死矣。如虛熱者﹐服寒涼之藥而熱反甚﹐何也﹖經曰﹕服寒而反熱者﹐柰何﹖岐伯曰﹕治其王气﹐是以反也。若胃气不虛﹐𨿽有病者﹐不攻自愈。故中醫用藥﹐亦常效焉。觀夫藜藿野人之病﹐常不藥自愈可知矣。故曰﹕治病不察脾胃之虛實﹐不足以爲大醫。

又曰﹕漢張仲景著《傷寒論》﹐專以外傷爲法﹐其中顧肹脾胃元气之祕﹐世醫鮮有知之者。觀其少陽證小柴胡湯﹐用人參則防邪气之入三陰﹔或恐脾胃稍虛﹐邪乘而入﹐必用人參﹑甘艸﹐固脾胃以充元气﹐是外傷未嘗忘內因也。至於陽毒升麻湯﹐人參敗毒散﹐化斑湯﹑黃連湯﹑白通湯﹑理中湯﹑炙甘艸湯﹑橘皮湯﹑五味子湯﹑栝蔞根湯﹑建中等湯﹐未嘗不用參﹑芪以治外感﹐可見仲景之立方﹐神化莫測。或者只以外傷是其所長﹐而內傷非所知也﹐此誠不知公者也。何今世之醫不識元气之旨﹖惟見王綸《雜著》﹐戒用人參之謬說﹐執泥不移﹐樂用苦寒攻病之標﹐致誤蒼生死於非命﹐抑何限也﹗間有病家疑信相半﹐兩勿之從﹐亦但不速其死耳。直以因循﹐俟其元气自盡﹐終莫之救而致斃者﹐可謂知乎﹖況斯世斯時﹐人物劇繁﹐稟气益薄﹐兼之勞役名利之場﹐甚至蹈水火而不知卹﹐耽酒色以竭其眞﹐不謂內傷元气﹐吾弗信也﹗觀其雜病稍用攻擊﹐而脾胃遂傷﹐甚則絕谷而死者﹐皆可類推矣。

醫貫【明趙獻可】

發明東垣《脾胃論》

人身以脾胃爲主﹐人皆知之﹐而先天隱於無形者﹐舉世置而弗論。故余旣立先天要論矣﹐復於後天論中發明東垣《脾胃論》﹐亦用先天無形者爲主。讀《脾胃論》者讀至人受水谷之气以生﹐所謂淸气﹑榮气﹑衛气﹑元气﹑穀气﹑春升之气﹐皆胃气之別名﹐則可見矣。飲食入胃﹐猶水谷在釜中﹐非火不熟﹐脾能化食﹐全借少陽相火之無形者﹐在下焦蒸腐始能運化也。此時若用寒涼之藥﹐飲食亦不運化矣。蓋脾胃中之火﹐土中之火﹐納音所謂鑪中火養鑪中火者﹐須頻加煤炭。蓋以熱灰溫養其火﹐而火气自存﹐一經寒水﹐便成死灰﹐將以何者蒸腐水谷﹖以何者接引燈燭﹖舉目皆地獄光景﹐可不戒哉﹗故經曰﹕勞者溫之﹐損者溫之。正取溫養之義也。東垣曰﹕岐伯云﹐有所勞倦﹐形气衰少﹐穀气不盛﹐上焦不行﹐下脘不通而胃气熱﹐熱气燻胸中﹐故內熱。舉痛論云﹕勞則气耗。勞則喘且汗出﹐外內背越﹐故气耗。夫喜怒不節﹐起居不時﹐有所勞傷﹐皆損其气﹐气衰則火旺﹐火旺則乘其脾土﹐脾主四肢﹐故因熱無气以動﹐懶於言語﹐動作喘乏﹐表熱自汗﹐心煩不安。當病之時﹐宜安心靜坐以養其气﹐以甘寒瀉其熱火﹐以酸味收其散气﹐以甘溫補其中气。經言勞者溫之﹐損者溫之是也。《金匱要略》云﹕平人脈大爲勞﹐脈極虛亦爲勞。夫勞之爲病﹐其脈浮大﹐手足煩熱﹐春夏劇﹐秋冬瘥﹐以黃芪建中湯治之﹐此亦溫之之意也。蓋人受水谷之气以生﹐所謂淸气﹑榮气﹑元气﹑衛气﹑春升之气﹐皆胃气之別名也。夫胃气爲水谷之海﹐飲食入胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐合於四時五臟陰陽﹐揆度以爲常也。若飲食失節﹐寒溫不適﹐脾胃乃傷﹐喜怒憂恐﹐損耗元气。脾胃气衰﹐元气不足﹐而火獨盛。火者陰火也﹐起於下焦﹐元气之賊也﹐壯火食气﹐少火生气﹐火與元气不兩立﹐一勝則一負。脾胃气虛﹐則下流肝腎﹐名曰重彊。陰火得以乘其土位﹐故脾證始得則气髙而喘﹐身熱而煩﹐其脈洪大而頭痛﹐或渴不止﹐其皮膚不任風寒﹐而生寒熱。蓋脾胃之气下流﹐使穀气不得升浮﹐是春生之令不行﹐則無陽以護其榮衛﹐遂不任風寒而生寒熱﹐此皆脾胃之气不足所致也。然與外感風寒之證頗同而實異。內傷脾胃﹐乃傷其气﹔外感風寒﹐乃傷其形。傷其外則有餘﹐有餘者瀉之﹔傷其內則不足﹐不足者補之。汗之﹑下之﹑吐之﹑克之之類皆瀉也。溫之﹑和之﹑調之﹑養之之類皆補也。內傷不足之病﹐苟誤認作外感有餘之證而反瀉之﹐則虛其虛也。實實虛虛﹐如此死者﹐醫殺之耳。然則柰何﹖惟當以辛甘溫劑補其中而升其陽﹐則愈矣。經曰﹕勞者溫之﹐損者溫之。又曰﹕溫能除大熱。大忌苦寒之藥﹐損其脾胃。今立補中益气湯主之。夫因饑飽勞役﹐損傷脾胃﹐或專因飲食不調﹐或專因勞力過度﹐或饑飽之後﹐加之勞力﹐或勞力之後加之饑飽﹐皆爲內傷。脾胃一虛﹐肺气先絕﹐故用黃芪以益皮毛而閉腠理﹐不令自汗﹐損其元气。上喘气短﹐人參以補之。心火乘脾﹐須炙甘艸之甘以瀉火熱﹐而補脾胃中元气。若脾胃急痛﹐並大虛腹中急縮者﹐宜多用之。經曰﹕急者緩之。白朮﹐苦甘溫﹐除胃中熱﹐利腰臍間血。胃中淸气在下﹐必加升麻﹑柴胡﹐以引黃芪﹑甘艸甘溫之气味上升﹐能補衛气之散解﹐而實其表也。又緩帶脈之縮急﹐二味皆苦平味之薄者﹐陰中之陽﹐引胃中淸气升於陽道﹐及諸經生發之气﹐以滋春气之和也。气亂於胸中﹐爲淸濁相干﹐用去白陳皮以理之﹐淸升而濁自降矣。胃气虛﹐不能升浮﹐爲陰火傷其生發之气﹐榮血大虧﹐榮气不營﹐陰火熾起﹐日漸熬煎﹐血气日減﹐心主血﹐減則心無所養﹐致使心亂而煩﹐故以當歸和之。如煩猶未止﹐加服地黃丸以補腎水﹐水旺而心火自降。以手捫之而肌表熱者﹐表證也﹐只服補中益气湯一二服﹐得微汗則已。非正發汗﹐乃陰陽气和自然汗出也。

補脾不如補腎

人但知土之爲地﹐而不知土亦水也。自天一生水﹐而水之凝成處始爲土﹐土之堅者爲石﹐此後天卦位坎之後繼之艮﹐艮爲山爲土﹐艮土者﹐先天之土﹐水中之土也。土無定位﹐隨母寄生﹐隨母而補﹐故欲補太陰脾土﹐當先補腎中少陽﹑相火。若水谷在釜中﹐非釜底有火﹐則谷不熟。補腎者﹐補腎中火也﹐須用八味丸。醫不達此﹐而日從事於人參﹑白朮﹐非探本之術。蓋土之本初﹐原是水也。世謂補腎不如補脾﹐余謂補脾不如補腎。

三才圖會【明王圻】

脾神

神名常在﹐字魂庭。脾之狀如神鳳﹐主藏魂﹐象如覆盆﹐色如縞映黃﹐正掩臍上﹐近前橫覆於胃。脈出於隱白﹐隱白在足大指端側白肉際﹐如韭葉。

圖書編【明章潢】

脾臟說

脾﹐土官也。掩太倉﹐在臍上三寸﹐丈夫七十脾气虛而皮膚枯瘦也。脾者肉之本﹐意之處也。涎者脾之液﹐腎邪入脾則多涎。胃與脾合爲谷腑﹐口爲脾之官﹐脾气通則口知五味。脾病則口漧不能食﹐不知五味。脾合於肉﹐則榮肉也。肌肉消瘦而不能肥﹐脾先死也。脾之於胃﹐如轉磨也。化其生而爲熟也。食不消﹐脾不轉也。食堅物者﹐脾磨不盡化﹐則爲食患﹐故諸髒不調則傷質﹐傷質則損神﹐此傷人之速也。故不欲食堅物者﹐養身之妙道也。人之不欲食者﹐脾中有不化之食也。人多惑者﹐脾臟不安也。人之多食﹐脾虛也。人之食不下者﹐脾寒也。人之無顏色者﹐脾傷也。人之好食甘味者﹐脾不足也。人之明潤鮮白﹐脾無病也。肝邪入脾則多歌。脾病濕﹐宜食苦以燥之﹔欲緩﹐食甘以緩之。甘則補之﹐苦則瀉之。禁燥。

相脾病法

脾熱者﹐鼻赤色黃而濡。脾病者﹐體上游風習習﹐徧體悶疼﹐身重善饑﹐肉萎﹐足不能行﹐善噦﹐腳下痛。脾虛﹐腹脹腸鳴﹐或溏痢﹐食多不化。脾寒之疾﹐多汗﹐惡風﹐身體怠惰﹐四肢無力不用﹐癥痞﹐不嗜飲食。診在鼻﹐其色黃。旺於季夏。足太陰陽明主治﹐其日戊己。

脾部食忌

六月勿食茱萸﹐令人患赤白痢。四季勿食諸物脾肝﹑羊血﹐宜食粳米﹑棗﹑葵﹐禁酸。

養脾法言

脾居五臟之中﹐出納穀气以輸貫四肢百骸者也。欲養脾者﹐須節爽口之物﹐愼無邪之思﹐則外不傷乎飲食﹐內不傷乎思慮﹐而脾可永安矣。

治脾要法

凡脾之得病﹐必先察肝心之虛實而調治之﹐義同心臟。

醫方考【明吳昆】

脾胃證治

脾胃﹐人身之坤元也。至哉坤元﹐萬物資生﹐故脾胃爲百骸之母。東垣所以擅名當世者﹐無他長焉﹐知脾胃之爲要爾。庸師治病﹐壞人脾胃者多矣。此欲養其子者﹐先戕其母也﹐豈豫養之道哉﹖今考六方於左﹐庶幾乎調元之補也。

脾胃虛弱﹐不思飲食者﹐參苓白朮散主之。夫脾胃者﹐土也。土爲萬物之母。諸臟腑百骸受气於脾胃﹐而後能彊。若脾胃一虧﹐則眾體皆無以受气﹐日見羸弱矣。故治雜證者﹐宜以脾胃爲主。然脾胃喜甘而惡苦﹐喜香而惡穢﹐喜燥而惡濕﹐喜利而惡滯。是方也人參﹑扁豆﹑甘艸﹐味之甘者也﹔白朮﹑茯苓﹑山藥﹑蓮肉﹑薏苡仁﹐甘而微燥者也﹔砂仁辛香而燥﹐可以開胃醒脾﹔桔梗甘而微苦﹐甘則性緩﹐故爲諸藥之舟楫﹔苦則喜降﹐則能通天气於地道矣。

小兒脾虛﹐米谷不化﹐滑腸滯頤者﹐錢氏益黃散主之。夫胃主受納﹐脾主消磨﹐故能納而不能化者﹐責之脾虛。滑腸者﹐腸滑而飧泄也。滯頤者﹐頤頷之下多涎滯也。凡此皆土弱不能制水之象﹐火能生土﹐故用丁香﹔甘能補土﹐故用甘艸﹔香能快脾﹐故用陳皮﹔濇能去滑﹐故用訶子﹔用靑皮者﹐謂其快膈平肝﹐能抑其所不勝爾。

饑困勞倦﹐中气虛弱者﹐補中益气湯主之。蓋中气者﹐脾胃之气也。五臟六腑﹐百骸九竅﹐皆受气於脾胃而後治。故曰﹕土者萬物之母。若饑困勞倦﹐傷其脾胃﹐則眾體無以受气而皆病。故東垣諄諄以脾胃爲言也。是方也﹐人參﹑黃芪﹑甘艸﹐甘溫之品也﹐甘者中之味﹐溫者中之气﹐气味皆中﹐故足以補中气。白朮甘而微燥﹐故能健脾。當歸質潤辛溫﹐故能澤土。朮以燥之﹐歸以潤之﹐則不剛不柔而土气和矣。復用升麻﹑柴胡者﹐升淸陽之气於地道也。蓋天地之气一升﹐則萬物皆生﹔天地之气一降﹐則萬物皆死。觀乎天地之升降﹐而用升麻﹑柴胡之意從可知矣。或曰﹕東垣謂脾胃一虛﹐肺气先絕。故用黃芪以益皮毛﹐不令自汗而泄肺气﹐其辭切矣。子考古人之方而更其論﹐何也﹖余曰﹕東垣以脾胃爲肺之母故耳。余以脾胃爲眾體之母﹐凡五臟六腑百骸九竅﹐莫不受其气而母之。是發東垣之未發而廣其意耳。豈曰更論﹗

脾胃不調而气弱者﹐調中益气湯主之。夫脾胃不調者﹐腸鳴飧泄膨脹之類也。气弱者語言輕微﹐手足倦怠也﹐補可以去弱。故用人參﹑黃芪﹑甘艸﹐甘溫之性行﹐則中气不弱﹐手足不倦矣﹔蒼朮辛燥﹐能平胃中惇阜之气﹔升麻﹑柴胡輕淸﹐能升胃家陷下之气﹔木香﹑陳皮辛香﹐能去胃中陳腐之气。夫惇阜之气平﹐陷下之气升﹐陳腐之气去﹐寧有不調之中乎﹖

淸气在下﹐濁气在上﹐令人胸膈飽脹﹐大便溏泄者﹐升陽順气湯主之。蓋此病由於飲食傷其脾气﹐不能升淸降濁。是方升﹑柴辛溫﹐升其淸﹐淸升則陽气順﹔蘗皮苦寒﹐降其濁﹐濁降則陰气順﹔人參﹑黃芪﹑當歸﹑甘艸補其虛﹐虛補則正气順﹔半夏﹑陳皮利其膈﹐膈利則痰气順﹔豆蔻﹑神曲消其食﹐食消則穀气順矣。

濕淫於內﹐體重節痛﹐口漧無味﹐大便不調﹐小便頻數﹐飲食不消﹐灑淅惡寒﹐面色不樂者﹐升陽益胃湯主之。夫濕淫於內者﹐脾土虛弱不能制濕﹐而濕內生也。濕流百節故體重節痛。脾胃虛衰﹐不能運化精微﹐故口漧無味。中气旣弱﹐則傳化失宜﹐故大便不調﹐小便頻數﹐而飲食不消。灑淅惡寒者﹐濕勝也。濕爲陰邪﹐故令惡寒。面色不樂者﹐陽气不伸也。是方半夏﹑白朮能燥濕﹔茯苓﹑澤瀉能滲濕﹔羌﹑獨﹑防﹑柴能升舉淸陽之气﹐而搜百節之濕﹔黃連苦而燥﹐以療濕熱﹔陳皮辛而溫﹐以平胃气﹔人參﹑黃芪﹑甘艸以益胃气﹔白芍藥之酸收以和榮气﹐而協羌﹑防﹑柴﹑獨辛散之性耳。仲景於桂枝湯中用芍藥﹐亦是和榮之意。古人用辛散﹐必用酸收﹐所以防其峻厲﹐猶兵家之節制也。

伏龍肝者﹐竈中之土也。土性可以益脾﹐久於薪火可以溫中。脾胃虛弱者﹐藥內宜加入之。

體仁匯編【明彭用光】

脾臟藥性

脾乃足太陰之經。

【其經起自隱白穴﹐在足大指端內側﹔終於大包穴﹐在淵液下三寸﹐九肋間。】

少血多气﹐己土之髒。倉廩之官﹐五味出焉。

【包容五穀爲倉廩之官﹐榮養四旁﹐斯五味所出。】

其華在唇四白﹐其气通土四季。

【四白﹐謂唇四際白肉也。通四季﹐土旺於四時也。】

其味甘而其色黃。

【《洪範》曰﹕稼穡作甘。黃者﹐中央土色也。】

其聲歌而其志思。

【歌﹐脾聲也﹐人聞樂則脾磨。思所以知遠也﹐思甚則脾自傷。】

內藏意﹐而主四肢。

【脾藏意﹐四肢乃脾之外候也。】

外合肉而統五臟。

【脾主肉而惡濕﹐土爲萬物之母﹐脾土爲五臟主。】

涎爲脾液。

【脾熱則涎出。】

噦爲脾病。

【噦謂噦噫﹐胃虛寒所生。】

開竅於口。

【口所以司納水谷。】

脈在右關。

【沈取候脾﹐浮取候胃。】

是髒也﹐實則飲食消﹐而肌肉滑澤﹔虛則身體瘦﹐而四肢不舉。臍凸肢浮生之難﹐口靑唇黑死之易。【脾病極矣。】去病安生﹐理宜調理。戒滿意之食﹐省爽口之味。

【痺論曰﹕陰气者﹐靜則神藏﹐躁則消亡。飲食自倍﹐腸胃乃傷。諸食物勿務於多﹐貴在能節﹐所以保沖和而遂頤養也。若貪多務飽﹐飫塞難消﹐徒積暗傷﹐以召疾患。蓋食物飽甚﹐耗气非一。或食不下﹐而上湧嘔吐﹐以耗靈源﹔或飲不消﹐而作痰咯唾﹐以耗神水。大便頻數而泄﹐耗骨气之化生﹐溲便滑利而濁﹐耗源泉之浸潤。至於精气冷而下漏﹐汗淋漉而外泄﹐莫不由食物之過傷﹐滋味之太厚。如能節滿意之食﹐少爽口之味﹐常不至於飽﹐則食必無傷﹐物皆爲益。糟粕變化﹐早晚溲便﹐精華按時﹐和凝上下﹐津液含蓄﹐神藏內守﹐榮衛外固﹐邪毒不能犯﹐疾病無由作。故聖人立言垂教﹐爲養生之大經也。】

因飲食勞倦之災﹐定溫多辛少之劑。

【東垣云﹕大抵治飲食勞倦所得之病﹐乃虛勞內傷證也。當用溫平﹑甘多﹑辛少之藥治之﹐是其本法也。如四時見寒熱病﹐或將理不如法﹐或酒食過多﹐或辛熱之食作病﹐或寒冷之食作病﹐或居大寒大熱之處﹐當臨時制宜﹐暫用大寒大熱治法而取效。此從權也﹐不可以得效之故﹐而久用之。】

飲食審寒熱之傷﹐湯藥兼補瀉之制。

【凡人飲食所傷﹐多因脾胃虛弱﹐必當細問物之冷熱﹐看時之寒暑﹐而必以白朮﹑人參﹑黃芪爲君﹐枳實﹑靑皮﹑陳皮﹑神曲﹑麥蘗﹑縮砂﹑艸豆蔻﹑香附子﹑甘艸﹑蓬朮﹑木香﹑半夏﹑茯神﹑厚朴﹑黃芩﹑升麻﹑黃連﹑柴胡﹑大黃﹑丁香﹑澤瀉﹐隨宜酌用﹐求其適中病情而已。】

气別寒熱溫涼﹐用適其宜﹔味必甘補苦瀉﹐行當熟記。

【脾胃𨿽以甘補苦瀉而難定以法﹐務要求气之寒熱溫涼﹐逆從互換而補瀉之。】

如白朮健脾﹐消食必靑皮﹑枳實﹔人參緩土﹐和气須半夏﹑橘紅。柴胡除不足之熱﹐佐之甘艸﹑升麻﹔黃芪去有汗之火﹐輔之川芎﹑芍藥。气虛嘔而人參﹑茱萸﹔脾寒吐而丁香﹑半夏。

【物頓出謂吐﹐物旋出謂嘔。】

泄瀉手足伶而不渴兮﹐附子﹑漧薑﹔霍亂吐瀉而不藥兮﹐胡椒﹑菉豆。

【吐瀉不能服藥﹐用胡椒﹑菉豆各四十九粒﹐研細﹐水煎服﹔如渴甚﹐新汲水調服。】

脾冷而食不磨兮﹐參﹑苓﹑艸﹑朮等陳皮﹐再加砂﹑蔻﹔胃寒而飲不消兮﹐蒼﹑朴﹑橘﹑甘如豆蔻﹐更入參﹑苓。香附微寒﹐與縮砂消食化气﹐更妙安胎﹔沈香少溫﹐共藿香助土調中﹐奇消水腫。破血消癥兮﹐三稜﹑蓬朮﹔去瘀除疼兮﹐蒲黃﹑五靈。茴香治霍亂轉筋﹐共濟木瓜﹑烏藥﹔辣桂主中焦气滯﹐相扶枳殼﹑生薑。

【生薑七錢﹐枳殻二錢﹐辣桂五錢。】

心腹﹝疒丂﹞痛兮﹐元胡散有胡椒。

【二味等分爲末﹐每服二錢﹐酒調下。】

胃脘寒疼兮﹐良姜炒同香附。

【每一兩各炒過﹐每服二錢﹐入鹽少許﹐二味同炒則不效﹐米飲調服。】

肚實脹兮﹐大黃﹑滑石﹑朴﹐牽牛﹑木香﹑苓﹑瀉。

【祕方治實脹﹐用木香﹑茯苓﹑厚朴各一兩﹐大黃﹑澤瀉各一兩半﹐滑石﹑黑牽牛頭末各六兩﹐爲細末﹐水丸如梧桐子大﹐每服五十丸﹐姜湯下。】

腹虛膨兮﹐參﹑苓﹑朴﹑朮﹑橘﹐陳﹑砂﹑曲﹑蘗﹑附﹑豆。

【若虛膨﹐用以上十一味﹐加減用之﹐效。】

大抵物滯气傷﹐補益兼行乎消導。

【凡物滯气傷者﹐法當消導補益兼行。消導必靑皮﹑枳實﹑神曲﹑麥蘗﹑三稜﹑蓬朮﹑砂仁﹑豆蔻﹐又以人參﹑白朮﹑蒼朮﹑茯苓之屬以滋之﹐如橘皮枳朮丸是也。】

食多胃壅﹐推陳並貴乎和中。

【所滯之物﹐非枳朮丸所能去者﹐安可泥於消導而不變乎﹖故備急丸﹑煮黃丸﹑感應丸﹑瓜蒂散推逐之。物積一去﹐急與和中﹐少進飲食﹐靜養待其來復。】

大黃誠蕩滌之材﹐巴豆果推逐之劑﹐用宜消息﹐行當仔細。

【此二藥其性猛烈﹐古人號爲將軍﹐用之者量其輕重﹐病去卽止。】

抑又聞天食人以五气﹐地食人以五味。

【天以五气食人者﹐燥气湊肝﹐焦气湊心﹐香气湊脾﹐鮏气湊肺﹐腐气湊腎也。地以五味食人者﹐酸味入肝﹐苦味入心﹐甘味入脾﹐辛味入肺﹐鹹味入腎也。】

五气入鼻﹐藏於心肺﹔五味入口﹐藏於腸胃。

【五气藏於心肺﹐上使五色修明﹐音聲彰著。五味藏於腸胃﹐淸者爲榮﹐濁者爲衛﹐周行表裏﹐於病何有﹖】

五气得之而和﹐五神因之而著。气壯神生﹐形全徳備。倘食飲以傷和﹐務按法而調理。

【气爲水母﹐故味藏於腸胃養五气﹐五气和化﹐津液方生。津液與气相副﹐化成神气﹐乃能生而宣化也。】

本經補瀉溫涼藥

補﹕人參﹑白朮﹑黃芪﹑蓮子﹑芡實﹑山查﹑陳皮﹑白扁豆﹑大麥芽﹑滑石﹑甘艸﹑山藥﹑白芍藥﹑漧葛﹑蒼朮﹑半夏﹑大腹皮﹑白茯苓﹑升麻﹑柴胡﹑枳實。

瀉﹕赤芍藥﹑枳殼﹑巴豆﹑葶藶﹑桑皮﹑靑皮。

溫﹕漧薑﹑生薑﹑木香﹑肉蔻﹑砂仁﹑川芎﹑益智子﹑吳茱萸﹑丁香﹑藿香﹑胡椒﹑附子﹑良姜﹑紅豆﹑官桂。

涼﹕黃連﹑滑石﹑甘艸﹑升麻﹑連翹﹑山梔﹑白芍藥。

東垣報使引本經藥﹕升麻﹑白芍藥【酒浸炒。】

醫門法律【淸諭昌】

論脾胃

人之臟腑﹐以脾胃爲主。蓋人之飲食﹐皆入於胃而運以脾﹐猶地之土也。然脾胃能化物與否﹐實由於水火二气﹐非脾胃所能也。火盛則脾胃燥﹐水盛則脾胃濕﹐皆不能化物﹐乃生諸病。水腫之證﹐蓋水盛而火不能化也。火衰而不能化水﹐故水之入於脾胃﹐皆滲入血脈骨肉﹐血亦化水﹐肉發腫脹﹐皆自然之理也。導其水使水气少減﹐復補其火﹐使二气平和﹐斯病去矣。丹溪謂脾失運化﹐由肝木侮脾﹐乃欲淸心經之火﹐使肺金得令﹐以制肝木﹐則脾土全運化之職﹐水自順道﹐乃不爲腫。其詞迂而不切。

崆峒子云﹕脾土上應乎天﹐亦屬濕化﹐所以水谷津液不行﹐卽停聚而爲痰飲也。夫人之病痰火者﹐十之八九。老人不宜速降其火﹐虛人不宜盡去其痰。攻之太甚﹐則病轉劇而致危殆﹐須以固元气爲本。凡病推類而行之﹐亦思過半矣。昌按藥以勝病﹐乃致脾胃不能勝藥﹐猶不加察﹐元气一壞﹐變證多端。如脾虛而气短﹐不能以續變而似喘促﹐尙用降气定喘之藥﹔如脾虛衛气不行﹐變而爲浮腫﹐尙用耗气利水之藥﹔如脾虛郁滯變而作寒熱﹐尙謂外感用發散之藥﹐虛而益虛﹐直令气盡身亡﹐全不悔禍﹐復以此法施之他人﹐展轉戕生﹐可勝誅哉﹗

夫陰虛火動﹐脾胃衰弱﹐眞陰者水也﹐脾胃者土也。土𨿽喜燥﹐然太燥則艸木枯槁﹔水𨿽喜潤﹐然太潤則艸木濕爛。是以補脾滋潤之劑﹐務在燥濕得宜﹐隨證加減焉耳。

景嶽全書【明張介賓】

論脾胃

脾胃爲水谷之海﹐得後天之气也。何也﹖蓋人之始生﹐本乎精血之原﹔人之旣生﹐由乎水谷之養。非精血無以立形體之基﹐非水谷無以成形體之壯。精血之司在命門﹐水谷之司在脾胃。故命門得先天之气﹐脾胃得後天之气也。是以水谷之海﹐本賴先天爲之主﹔而精血之海﹐又必賴後天爲之資。故人之自生至老﹐凡先天之有不足者﹐但得後天培養之力﹐則補天之功﹐亦可居其彊半﹐此脾胃之气所關於人生者不小。且先天如朝廷﹐後天如司道﹐執政在先天﹐布政在後天。故人自有生以後﹐無非後天爲之用﹐而形色動定﹐一無胃气則不可。故經曰﹕平人之常气稟於胃。胃者平人之常气也。人無胃气曰逆﹐逆者死。又曰﹕人以水谷爲本﹐人絕水谷則死﹐脈無胃气亦死。正以人之胃气卽土气也﹐萬物無土皆不可﹐故土居五行之中﹐而王於四季﹐卽此義也。由此推之﹐則凡胃气之關於人者﹐無所不至。卽臟腑聲色脈候形體﹐無不皆有胃气。胃气若失﹐便是凶候。如五臟胃气之病﹐則凡气短气奪而聲啞喘急者﹐此肺之胃敗也。神魂失守﹐昏昧日甚﹐而畏寒異常者﹐此心之胃敗也。躁擾煩劇﹐囊縮痙彊而恐懼無已者﹐此肝膽之胃敗也。脹滿不能運﹐飲食不能入﹐肉脫痰壅而服藥不應者﹐此脾之胃敗也。關門不能禁﹐水泉不能化﹐熱蒸不能退﹐骨痛之極不能解者﹐此腎之胃敗也。又如五色之有胃气者﹐無論靑﹑紅﹑黑﹑白皆宜兼蒼黃明潤。若色赤如赭或如衃血﹐色靑如藍或如艸滋﹐色白如鹽或如枯骨﹐色黃如枳實或如黃土﹐色黑如炲或如地蒼而加之沈晦﹐是皆五色之胃敗也。又如脈之有胃气者﹐經曰﹕脈弱以滑﹐是有胃气﹔脈實以堅﹐謂之益甚﹔脈逆四時﹐爲不可治。故無論浮沈遲數﹐皆宜兼見緩滑﹐方是脈中之胃气。若見但弦﹐但鉤﹑但毛﹑但石﹑但代﹐或弦搏之極而全無和气﹐或微渺之極而全無神气﹐總云眞髒之見是皆五脈之胃敗也。不獨此也﹐卽如情性气質﹐亦無不關於胃气。蓋土性厚重而輕薄者少胃气﹐土色蒼固而夭嫩者少胃气。是可知土气爲萬物之源﹐胃气爲養生之主。胃彊則彊﹐胃弱則衰﹔有胃則生﹐無胃則死。是以養生家必當脾胃爲先﹐而凡脾胃受傷之處﹐所不可不察也。蓋脾胃之傷於外者﹐惟勞倦最能傷脾﹐脾傷則表裏相通﹐而胃受其困者爲甚。脾胃之傷於內者﹐惟思憂忿怒最爲傷心﹐心傷則母子相關﹐而化源隔絕者爲甚。此脾胃之傷於勞倦情志者﹐較之飲食寒暑爲更多也。故經曰﹕二陽之病發心脾﹐有不得隱曲﹐女子不月﹐其傳爲風消﹐其傳爲息賁者﹐死不治。再此之外﹐則脾胃屬土﹐惟火能生﹐故其本性則常惡寒喜暖﹐使非眞有邪火﹐則寒涼之物最宜愼用﹐實所以防其微也。若待受傷救之﹐能無晚乎﹖此脾胃之傷於寒涼生冷者﹐又飲食嗜好之最易最多者也。故昔有柳公度者善於攝生﹐或問其致壽之術﹐則曰﹕我無他也﹐但不以气海熟生冷物﹐亦不以元气佐喜怒耳。此得善養脾胃之道﹐所以便能致壽。故凡欲察病者﹐必須先察胃气。凡欲治病者﹐必須常顧胃气。胃气無損﹐諸可無慮。柰何今之醫家習焉不察﹐初不知元气胃气爲何物﹐動輒止知攻病﹐開口便云有火﹐以致敗人胃气﹐絕人穀气者﹐不可勝紀﹗殊不知病之與命﹐孰爲輕重﹖正之與邪﹐孰爲緩急﹖矧此中的確之用﹐孰者宜先﹖孰者宜後﹖自有標本一定之理﹐原非可以意湊猜摸者也。世有庸流﹐每借竊一二成語﹐東扯西拽﹐以似爲是﹐偏執惑亂﹐欺人誤人﹐倘不幸遇之﹐而不能燭其眞僞﹐其亦命之使然乎﹖悲夫﹗悲夫﹗

論東垣《脾胃論》

人以水谷爲本故脾胃爲養生之本。惟東垣獨知其義﹐發其《脾胃論》曰﹕歷觀《內經》諸篇而參考之﹐則元气之充足﹐皆由脾胃之气無所傷﹐而後能滋養元气﹔若胃气之本弱﹐飲食自倍﹐則脾胃之气旣傷而元气亦不能充﹐此諸病之所由生也。因引《內經》之義﹐如生气通天論曰﹕蒼天之气淸淨﹐則志意治﹐順之則陽气固﹐𨿽有賊邪﹐弗能害也。陽气者﹐煩勞則張﹐故蒼天之气貴淸淨﹐陽气惡煩勞﹐此病從脾胃生者一也。又引五常政大論曰﹕陰精所奉﹐其人壽﹔陽精所降﹐其人夭。陰精所奉﹐謂脾胃旣和﹐穀气上升﹐春夏令行﹐故其人壽。陽精所降﹐謂脾胃不和﹐穀气下流﹐收藏令行﹐故其人夭。此病從脾胃生者二也。又引六節髒象論曰﹕脾﹑胃﹑大腸﹑小腸﹑三焦﹑膀胱者﹐倉廩之本營之居也。此至陰之類﹐通於土气﹐凡十一臟者﹐皆取決於膽也。夫膽者少陽春生之气﹐春气升則萬化安﹐故膽气春升﹐則余髒從之。膽气不升﹐則飧泄腸澼﹐不一而起﹐此病從脾胃生者三也。又引本論曰﹕天食人以五气﹐地食人以五味。此之謂气者﹐上焦開發﹐宣五穀味﹐燻膚﹑充身﹑澤毛﹐若霧露之漑﹐是謂气。气或乖錯﹐人何以生﹖此病從脾胃生者四也。夫內傷脾胃﹐乃傷其气﹔外感風寒﹐乃傷其形。傷其外爲有餘﹐有餘者瀉之﹔傷其內爲不足﹐不足者補之。內傷不足之病﹐苟誤認作外感有餘之病﹐而反瀉之﹐則虛其虛也。虛虛實實﹐如此死者﹐醫殺之耳。然則柰何﹖惟當以辛甘溫之劑﹐補其中而升其陽﹐甘寒以瀉其火則愈矣。經曰﹕勞者溫之﹐損者溫之。又曰﹕溫能除大熱﹐大忌苦寒之藥。諸如此論﹐皆東垣獨得之見也。玆察其所謂蒼天貴淸淨﹐陽气惡煩勞者﹐此指勞倦之爲病也。所謂收藏令行﹐故其人夭者﹐此指陰盛陽衰之爲病也。所謂春气升﹐則萬物安者﹐此指降則無生之爲病也。所謂气或乖錯﹐人何以生者﹐此指陽气受傷之爲病也。東垣此言﹐其垂惠後世﹐開導末學之功﹐誠非小矣﹗獨怪其前論中﹐又有矛盾之談﹐如曰﹕飲食失節﹐寒溫不適﹐脾胃乃傷。此固喜怒憂恐﹐損耗元气﹐資助心火﹐心不主令﹐相火代之﹐相火者﹐下焦包絡之火﹐元气之賊也。火與元气不兩立﹐火勝則乘其土位﹐此所以爲病。若此數語﹐則大見矛盾矣。第觀其前四條﹐則總慮陽气之受傷也。故曰﹕大忌苦寒之藥。此一節又云火勝之爲病﹐更當何法以治之﹖且所云喜怒憂恐﹐損傷元气﹐資助心火﹐火勝則乘其土位﹐此何說也﹖夫元气旣損﹐多見生陽日縮﹐神气日消﹐何以反助心火﹖脾胃屬土﹐得火則生﹐何謂火勝則乘其土位﹖且人之元气﹐本貴淸和﹐寒固能病﹐熱亦能病。然熱傷元气﹐而因勞動火者﹐固常有之﹐此自不得不從淸補。若因勞犯寒而寒傷脾胃者﹐尢酷尢甚﹐此可槪言爲火乎﹖第熱證顯而寒證隱﹐故熱證易見而寒證不之覺也。眞熱證尢易辧﹐而假熱證尢不易辧也。矧元气屬陽﹐火其類也﹐而熱爲同气﹐邪猶可制﹐陰爲陽賊﹐寒其讎也﹐而生機被伐﹐無不速亡。故經云少火生气﹐未聞少寒生气也。又云﹕避風如避箭﹐未聞避熱如避箭也。由此觀之﹐則何不曰寒與元气不兩立﹐而反云火與元气不兩立乎﹖玆舉火字﹐特以爲言﹐致令後生之妄言火者﹐反盡忘東垣前四條之格言﹐而單執不兩立之說﹐用爲治火之成按。是東垣戒之而反以誨之﹐此其白璧之瑕﹐余實不能不爲東垣惜也。及再考東垣之方﹐如補中益气湯﹐升陽益胃湯﹐黃芪人參湯﹐淸暑益气湯等方﹐每用升﹑柴﹐此卽其培養春生之意﹐而每用芩﹑連﹐亦卽其制伏火邪之意。第以二三分之芩﹑連﹐固未必卽敗陽气﹔而以五七分之參﹑朮﹐果卽能斡旋元气乎﹖用是思及仲景﹐見其立方之則﹐用味不過三四品﹐用數每至二三兩。且人之气血本不同﹐疾病多相類﹐而仲景之方大而簡﹐東垣之方小而雜﹐何其懸絕一至如此﹖此其中要必有至道存焉。賓以後學﹐固不敢直判其孰是孰非﹐而私心向往﹐則不能不霄壤於其間也。

論治脾胃

脾胃有病﹐自宜治脾。然脾爲土髒﹐灌漑四旁﹐是五臟中皆有脾气﹐而脾胃中亦皆有五臟之气﹐此其互爲相使﹐有可分而不可分者在焉。故善治脾者﹐能調五臟﹐卽所以治脾胃也。能治脾胃﹐而使食進胃彊卽所以安五臟也。今人止知參﹑苓﹑枳﹑朮﹑山楂﹑麥芽﹑神曲﹑厚朴之類﹐乃爲脾胃之藥﹐而不知風寒濕熱皆能犯脾﹐飲食勞倦皆能傷脾。如風邪勝者宜散之﹐則麻黃﹑桂枝﹑柴胡﹑漧葛之類皆是也。寒邪勝者宜溫之﹐則桂﹑附﹑漧薑﹑丁香﹑吳茱萸之類皆是也。熱邪勝者宜寒之﹐則芩﹑連﹑知﹑柏﹑梔子﹑石膏之類皆是也。濕邪勝者宜燥之﹐則蒼朮﹑白朮﹑半夏﹑豬苓之類皆是也。飲食停積者宜行之﹐則三稜﹑蓬朮﹑大黃﹑芒硝之類皆是也。勞倦內傷者宜補之﹐則人參﹑黃芪﹑白朮﹑杜仲之屬皆是也。然臟腑𨿽分十一﹐而同有陰陽﹐同此血气。矧太陰常多血少气﹐陽明常多血多气﹐使此中之血瘀﹐則承气﹑抵當之類﹐總屬脾胃之藥。使此中之血虛﹐則四物﹑五物﹑理陰﹑五福之類﹐又孰非脾胃之藥乎﹖再若五臟之邪﹐皆通脾胃。如肝邪之犯脾者﹐肝脾俱實﹐單平肝气可也。肝彊脾弱﹐捨肝而救脾可也。心邪之犯脾者﹐心火熾盛﹐淸火可也。心火不足﹐補火以生脾可也。肺邪之犯脾者﹐肺气壅塞﹐當泄肺以蘇脾之滯﹐肺气不足﹐當補肺以防脾之虛。腎邪之犯脾者﹐脾虛則水能反克﹐救脾爲主﹔腎虛則啟閉無權﹐壯腎爲先。至若胃司受納﹐脾主運化﹐若能納而不化﹐此脾虛之兆易見﹔若旣不能納﹐又不能運﹐此脾胃之气俱已大虧﹐卽速用十全大補﹑六味回陽等劑﹐尢恐不及﹐而尙欲以楂﹑苓﹑枳﹑朮之類﹐冀爲脾胃之永賴乎﹖是以脾胃受傷﹐但使能去傷脾者﹐卽俱是脾胃之藥。此中理奧機圓﹐姑舉此以見其槪﹐而隨宜應變﹐誠有非言能盡悉者。且諸藥入口﹐必先入胃而後行及諸經﹐若妄用相妨相礙等物﹐亦豈有旣入其腑﹐能不先犯脾胃而竟走他髒者乎﹖倘不明此理﹐而徒執一二成方﹐曰﹕此可攻邪﹐此可健胃﹐則其胸次可知矣。

身經通考【淸李瀠】

脾臟得病虛實橫逆

凡脾之得病﹐必先察其肝心兩髒之虛實﹐原其所始而療之。蓋肝爲脾鬼﹐心是脾母。肝气勝則鬼勝﹐心气虧則脾之生气不足。盛者抑之使退﹐虧者益之使平﹐故有抑肝益心二藥。診其脈﹐肝心二髒俱和﹐是脾自生疾矣。須察本經之虛實治之﹐入求責法。

脾虛﹐以甘艸﹑大棗之類補之﹔如無他證﹐益黃散補之。

心乃脾之母﹐以炒鹽補之。

脾實﹐以枳實瀉之﹔如無他證﹐以黃連瀉之。

肺乃脾之子﹐以桑白皮瀉之。

脾主濕﹐自病則泄瀉﹑多睡﹑體重倦怠﹐急以苦燥之。

實則瀉赤黃﹐睡不露睛﹐瀉黃散。

虛則瀉白色﹐睡則露睛﹐白朮散。

肝乘脾﹐賊邪﹐風勝泄而嘔﹐茯苓半夏湯。

心乘脾﹐虛邪﹐壯熱﹐體重而瀉﹐羌活黃芩蒼朮甘艸湯。

肺乘脾﹐實邪﹐能食﹐不大便而嘔嗽﹐煎檳榔大黃湯﹐下葶藶丸。

腎乘脾﹐微邪﹐惡寒而泄﹐理中丸。

鍼灸

《素問》曰﹕脾病者﹐身重﹐善肌肉痿﹐足不收﹐行善瘈﹐腳下痛。虛則腹滿﹑腸鳴﹑飧泄﹑食不化。取其經太陰﹑陽明﹑少陰血者。

【注脾主肌肉﹐主通會五臟元眞之气。脾气傷﹐故身重而肌肉善痿。痿者﹐肌肉委棄不仁也。足太陰經脈循脛膝﹐邪在經絡﹐故足不收。气傷﹐故善瘈而痛。腹滿﹑腸鳴﹑飧泄﹑食不化﹐此因脾气虛而不能轉輸水谷故也。榮衛气血﹐始於足少陰腎﹐生於足陽明胃﹐輸於足太陰脾﹐故取此三經以通經气。】

脾熱病者﹐先頭重﹑頰痛﹑煩心﹑顏靑﹑欲嘔﹑身熱。熱爭則腰痛﹐不可用俯仰﹐腹滿泄﹐兩頜痛。甲乙甚﹐戊己大汗﹐气逆則甲乙死。刺足太陰陽明。

【注陰气從足上行至頭﹐故先頭重。陽明之脈循頰﹐故頰痛。脾絡注心中﹐故心煩而顏靑。熱邪干胃﹐故欲嘔。脾主肌肉﹐故身熱也。經云﹕陽病者腰反折不能俯﹐陰病者不能仰。陽者﹐天气也﹐主外﹔陰者﹐地气也﹐主內。陰熱甚於內﹐陽熱甚於外﹐陰陽內外交爭﹐故腰痛不可用俯仰也。腹者﹐脾土之郛郭﹐故腹滿泄。胃之悍气上衝頭者﹐循牙車下人迎﹐故頜下痛也。脾病者加於甲乙﹐甲乙不死﹐起於戊己﹐如反逆而內幹於髒﹐則不能外出而汗解矣。足太陰陽明相爲表裏﹐故刺之。】

《靈樞》曰﹕邪在脾胃﹐則病肌肉痛。陽气有餘﹐陰气不足﹐則熱中善饑。陽气不足﹐陰气有餘﹐則寒中腸鳴腹痛。若陰陽俱有餘﹑若俱不足﹐則有寒有熱﹐皆調於三里。

【注脾胃主肌肉﹐故邪在脾胃﹐則肌肉痛。脾乃陰中之至陰﹐胃爲陽熱之腑﹐故陽明從中見太陰之化﹐則陰陽和平﹐雌雄相應。若陽气有餘﹐陰气不足﹐則熱中而消穀善饑。若陽气不足﹐陰气有餘﹐則寒中而腸鳴腹痛。陰陽俱有餘者﹐邪病之有餘﹔俱不足者﹐正气之不足。故皆當調之三里而補瀉之﹐亦從腑而和髒也。】

《千金方》曰﹕右手關上陰絕者﹐無脾脈也。若少气﹑下利﹑腹滿﹑身重﹑四肢不欲動﹑善嘔﹐刺足陽明治陽。

右手關上陰實者﹐脾實也。若腸中伏﹐伏如堅狀﹐大便難﹐刺足太陰治陰。

脾病其色黃﹐飲食不消﹐腹苦脹滿﹐體重節痛﹐大便不利﹐其脈微緩而長﹐此爲可治﹔宜服平胃丸﹑瀉脾丸﹑茱萸丸﹑附子湯。春當刺隱白﹐冬刺陰陵泉﹐皆瀉之。夏刺大都﹐季夏刺公孫﹐秋刺商丘﹐皆補之。又當灸章門五十壯﹐背第十一椎百壯。

脾熱者四肢寒熱﹐腰疼不得俯仰﹐身黃﹐腹滿﹐食嘔﹐舌根直﹐灸第十一椎上及左右各一寸五分﹐三處﹐各七壯。

導引

《千金方》曰﹕六字訣﹐若脾病卽唏出。其法﹕夜半後八十一﹐雞鳴七十二﹐平旦六十三﹐日出五十四﹐辰時四十五﹐巳時三十六。欲作此法﹐先左右導引三百六十徧。病有四種﹕一冷痺﹑二气疾﹑三邪風﹑四熱毒。若有患者﹐安心調气﹐此法無有不瘥也。

脾病用唏。脾臟病者﹐體上游風習習﹐徧身痛煩悶。相法﹕脾色黃﹐通土色﹐夢或作小兒擊歷人﹐邪猶人﹐或如旋風團轉。治法﹕用唏气出。又云﹕脾病者用大唏三十徧﹐細唏十徧﹐須左右導引三百六十徧﹐然後乃可爲之。

《養性書》曰﹕吐納法﹕脾病用呼法﹐用三十六數﹐能去脾家一切冷气﹐發熱﹐霍亂﹐宿食不化﹐徧體頑痺﹐腹內結塊。疾愈則止。

導引法﹕可大坐﹐伸一腳﹐屈一腳﹐以兩手向後反掣三五度﹔亦可跪坐﹐以兩手拒地﹐回顧用力更視﹐各三五度。能去脾臟一切風邪﹐喜食。爲之畢﹐良久閉目﹐三咽三叩齒而止。

修養法﹕常以季夏之月朔旦﹐並四季之末十八日旭旦﹐正坐中宮﹐禁气五息﹐鳴天鼓十二通﹐吸坤宮之黃气入口﹐十二咽之﹐閉气五十息。

《保生祕要》曰﹕論脾气滯濇﹐古云醫道通仙道﹐第要淸明气血二字之理。气爲先天之用﹐屬於陽﹐無形而有影﹔血爲後天之行﹐屬於陰﹐有形而成質。气旺則血榮而調潤﹐气絕則血枯而滅形﹐故气虛血弱﹐滯濇而成病。濇於脾則腎口凝滯﹐飲食不克﹐而多瀉泄﹐久不疏通﹐則成中滿之證。諸濕腫滿﹐皆屬於脾。四季脾居土﹐輕呼稍寬胸﹐大病須服气﹐能伏養谷神。蓋脾爲一身之主气﹐滯於內五臟之患﹐滯於外防癤疥之憂﹐皮裏膈膜有積熱而內外相感。猶防疽毒所感者﹐七情六欲而生也。古今圖書集成醫部全錄卷一百一

臟腑門【胃】

黃帝素問

陽明脈解篇

黃帝問曰﹕足陽明之脈﹐病惡人與火﹐聞木音則惕然而驚。鐘鼓不爲動﹐聞木音而驚﹐何也﹖願聞其故。岐伯對曰﹕陽明者胃脈也﹐胃者土也。故聞木音而驚者﹐土惡木也。

【注陽明之脈者﹐乃胃之悍气別走陽明﹐悍熱之气盛﹐則胃腑之气虛。】

帝曰﹕善。其惡火﹐何也﹖岐伯曰﹕陽明主肉﹐其脈血气盛﹐邪客之則熱﹐熱甚則惡火。

【注太陽之气主皮毛﹐陽明之气主肌肉﹐少陽之气主胸脇﹐言三陽之气主於膚腠气分之間者也。夫邪之中人﹐始於皮毛﹐次於肌肉﹐以及於經脈。邪在肌腠﹐則合於陽明﹐气分之陽入於經脈﹐而陽明又多血多气﹐是以邪客之則熱﹐熱甚則惡火也。】

帝曰﹕其惡人何也﹖岐伯曰﹕陽明厥則喘而惋﹐惋則惡人。

【注厥气上逆於肺則喘﹐逆於心則驚。陽明之熱上逆於少陰﹐陰陽相薄﹐則恐而惡人也。】

帝曰﹕或喘而死者﹐或喘而生者﹐何也﹖岐伯曰﹕厥逆連髒則死﹐連經則生。

【注連謂臟腑經絡之相連也﹐蓋手太陰之脈﹐還循胃陽明之絡﹐通於心。如熱邪厥逆於上﹐幹於心肺之經﹐而喘惋者生﹐幹於心肺之髒則死矣。】

帝曰﹕善。病甚則棄衣而走﹐登髙而歌﹐或至不食數日﹐逾垣上屋。所上之處﹐皆非其素所能也﹐病反能者﹐何也﹖岐伯曰﹕四肢者﹐諸陽之本也。陽盛則四肢實﹐實則能登髙也。

【注陽主腑﹐陽受气於四末﹐故四肢爲諸陽之本。陽盛則四肢實﹐實則能登髙矣。蓋陽盛則升﹐四旁俱盛﹐故能升髙。】

帝曰﹕其棄衣而走者﹐何也﹖岐伯曰﹕熱盛於身﹐故棄衣欲走也。

【注陽明之气主肌肉﹐故熱盛於身﹐身熱故棄衣而走也。《傷寒論》曰﹕陽明病﹐外證云何﹖答曰﹕身熱汗自出﹐不惡寒﹐反惡熱也。蓋熱在外﹐故不欲衣。】

帝曰﹕其妄言罵詈﹐不避親疏而歌者﹐何也﹖岐伯曰﹕陽盛則使人妄言罵詈﹐不避親疏﹐而不欲食。不欲食﹐故妄走也。

【注胃絡上通於心﹐陽盛則心神昏亂﹐故使人妄言罵詈﹐不避親疏。如熱盛於胃則不欲食﹐不欲食﹐故妄走。蓋四肢稟气於胃也。】

太陰陽明篇

陽明者﹐表也﹐五臟六腑之海也﹐亦爲之行气於三陽。

【注陽明者﹐表陽也﹐爲五臟六腑之海﹐亦爲之行气於三陽﹐如海之行雲气於天下也。】

臟腑各因其經而受气於陽明﹐故爲胃行其津液。四肢不得稟水穀气﹐气日以衰四肢不得稟水穀气﹐气日以衰原作「四肢不得稟水谷﹐气日以益衰」﹐據《素問》太陰陽明論攺。﹐陰道不利﹐筋骨肌肉無气以生﹐故不用焉。

【注三陰三陽﹐所以受气於太陰。陽明者﹐气也。如臟腑四肢受水谷之津液者﹐各因其經脈而通於太陰陽明也。】

气厥論

大腸移熱於胃﹐善食而瘦﹐又謂之食亦。

【注胃主受納水谷﹐大腸爲傳導之官。大腸熱﹐邪逆乘於胃﹐胃熱則消穀善食﹐陽明燥熱則榮衛津液不生﹐故𨿽能食而瘦。亦﹑解﹝亻亦﹞也﹐又謂之食亦。】

標本病傳論

胃病脹滿﹐五日少腹腰脊痛﹐胻酸﹔三日背﹝月呂﹞筋痛﹐小便閉﹔五日身體重﹔六日不已﹐死。冬夜半後﹐夏日昳。

【注病先發於胃﹐故脹滿。五日而之腎﹐則少腹腰脊痛脛酸﹔三日而之﹝月呂﹞膀胱﹐則背﹝月呂﹞筋痛小便閉﹔五日而之脾﹐則身體重﹔再六日不已而死。冬夜半後者﹐土敗而水勝也﹔夏日昳者﹐乃陽明所主之時﹐土絕而不能生也。】

靈樞經

本輸篇

胃出於厲兌﹐厲兌者﹐足大指內次指之端也﹐爲井金。澑於內庭﹐內庭﹐次指外間也﹐爲滎。注於陷谷﹐陷谷者﹐上中指內間上行二寸陷者中也﹐爲兪。過於衝陽﹐衝陽﹐足跗上五寸陷者中也﹐爲原﹐搖足而得之。行於解溪﹐解溪﹐上衝陽一寸半陷者中也﹐爲經。入於下陵﹐下陵﹐膝下三寸胻骨外三里也﹐爲合。復下三里三寸爲巨虛上廉﹐復下上廉三寸爲巨虛下廉也。大腸屬上﹐小腸屬下﹐足陽明胃脈也﹐大腸小腸皆屬於胃。是足陽明也。

【注陰陽離合論曰﹕未出地者﹐命曰陰中之陰﹔已出地者﹐命曰陰中之陽。太陽根起於至陰﹐名曰陰中之陽﹔陽明根起於厲兌﹐名曰陰中之陽﹔少陽根起於竅陰﹐名曰陰中之少陽。是三陽之气皆生於陰而出於地﹐自下而升﹐從足而上﹐無分手與足也。以手足之六經合三陽之气﹐而後有手足之分焉。然論手足之六經﹐非三陽之气也。故曰﹕六腑皆出足之三陽﹐上合於手者也。】

邪气臟腑病形篇

黃帝曰﹕願聞六腑之病。岐伯答曰﹕面熱者足陽明病﹐魚絡血者手陽明病﹐兩跗之上脈堅陷者足陽明病。此胃脈也。

【注衛气﹐乃陽明之悍气上衝於頭﹐循目眥耳前﹐散行於三陽﹐復循牙車合陽明並下人迎﹐合於頷脈注足陽明以下﹐行至跗上。故曰面熱者﹐足陽明病。蓋以徵衛气之悍熱太過而上行於面也。兩跗之上脈堅陷者﹐足陽明病﹐蓋以徵陽明之气合於頷脈以下﹐行至跗上也。陽明之气下合於胃脈﹐故曰此胃脈也。夫五臟六腑之經脈﹐外合於六气﹐則爲陽明﹑爲太陽﹑爲太陰﹐內合於臟腑則爲胃脈﹑爲心脈﹑腎脈也。蓋臟腑之气內合五行﹐五行外合於六气者也。胃腑所出之血气﹐別走於脈外者﹐注臟腑之大絡﹐從大絡而外滲於孫絡。皮膚循手陽明之經﹐大會於尺膚以上魚﹐猶脈內之血气﹐大會於手太陰之尺寸也。故曰魚絡血者﹐手陽明病。蓋以徵脈外之气血﹐大會於手陽明也。】

經脈篇

胃足陽明之脈起於鼻之交頞中﹐旁約太陽之脈﹐下循鼻外﹐上入齒中﹐還出挾口環唇﹐下交承漿﹐卻循頤後下廉出大迎﹐循頰車﹐上耳前﹐過客主人﹐循髮際至額顱。其支者﹐從大迎前下人迎﹐循喉嚨﹐入缺盆﹐下膈﹐屬胃絡脾。其直者﹐從缺盆下乳內廉﹐下挾臍﹐入气街中。其支者﹐起於胃口﹐下循腹裏﹐下至气街中而合﹐以下髀關﹐抵伏兔﹐下膝臏中﹐下循脛外廉﹐下足跗﹐入中指內間﹔其支者﹐下廉三寸而別下入中指外間﹔其支者﹐別跗上﹐入大指間﹐出其端。是動則病灑灑振寒﹐善呻﹐數欠﹐顏黑﹔病至則惡人與火﹐聞木聲則惕然而驚﹐心欲動﹐獨閉戶塞牖而處﹔甚則欲上髙而歌﹐棄衣而走﹐賁向腹脹﹐是爲骭厥。是主血所生病者﹐狂瘧溫淫﹐汗出鼽衂﹐口喎唇胗﹐頸腫喉痺﹐大腹水腫﹐膝臏腫痛﹐循膺乳﹑气街﹑股﹑伏兔﹑骭外廉﹑足跗上皆痛﹐中指不用﹔气盛則身以前皆熱﹐其有餘於胃﹐則消穀善饑﹐溺色黃﹔气不足﹐則身以前皆寒栗﹐胃中寒﹐則脹滿。

【注陽明者午也﹐陽盛而陰气加之﹐故灑灑振寒。善呻者﹐陽气郁而欲伸出之。數欠者﹐陽欲引而上。顏黑者﹐陰气加於上。陽明之脈病﹐則惡人與火﹐聞木音則惕然而驚。胃絡上通心﹐故心欲動也。陰陽相薄﹐故欲獨閉戶牖而居。陽盛則四肢實﹐實則能登髙而歌。熱盛於身﹐故棄衣而走也。陽明之脈﹐下膈﹑屬胃﹑絡脾﹐故賁向腹脹。是主血所生病者﹐爲狂爲溫瘧。汗出者﹐胃气熱而蒸發水液之汗也。鼽衂者﹐經气熱也。口喎唇胗﹐頸腫喉痺﹐腹腫膝痛﹐膺股骭跗皆痛者﹐陽明經脈之爲病也。如陽明气盛於外﹐則身以前皆熱﹐盛於內﹐則有餘於胃﹐而消穀善饑﹐溺色黃。如气不足﹐則身以前皆寒栗。胃中寒﹐則脹滿也。】

【胃經諸穴歌足陽明﹐四十五。是承泣四白而數﹐巨髎有地倉之積﹐大迎乘頰車之夥。下關頭維及人迎﹐水突气捨與缺盆。气戶兮庫房屋翳﹐膺窻兮乳中乳根。不容承滿梁門關門﹐太乙滑肉天樞外陵。大巨從水道歸來﹐气沖入髀關之境。伏兔至陰市梁丘﹐犢鼻自三里而行。上巨虛兮條口﹐下巨虛兮丰隆。解溪衝陽入陷谷﹐下內庭厲兌而終。】

【分寸歌胃之經兮足陽明﹐承泣目下七分尋。四白目下方一寸﹐巨髎鼻孔旁八分。地倉夾吻四分近﹐大迎頷下寸三分。頰車耳下八分穴﹐下關耳前動脈行。頭維神庭旁四五﹐人迎喉旁寸五眞。水突筋前迎下在﹐气捨突下穴相乘。缺盆舍下橫骨內﹐各去中行寸半明。气戶璇璣旁四寸﹐至乳六寸又四分。庫房屋翳膺窻近﹐乳中正在乳頭心。次有乳根出乳下﹐各一寸六不相侵。卻去中行須四寸﹐以前穴道與君陳。不容巨闕旁三寸﹐卻近幽門寸五新。其下承滿與梁門﹐關門太乙滑肉門。上下一寸無多少﹐共去中行三寸尋。天樞臍旁二寸間﹐樞下一寸外陵安。樞下二寸大巨穴﹐樞下四寸水道全。樞下六寸歸來好﹐共去中行二寸邊。气沖鼠鼷上一寸﹐又去中行四寸專。髀關膝上有尺二﹐伏兔膝上六寸是。陰市膝上方三寸﹐梁丘膝上二寸記。膝臏陷中犢鼻存﹐膝下三寸三里至。膝下六寸上廉穴﹐膝下七寸條口位。膝下八寸下廉看﹐膝下九寸丰隆系。卻是踝上八寸量﹐比那下廉外邊綴。解溪去庭六寸半﹐衝陽庭後五寸換。陷谷庭後二寸間﹐內庭次指外間現。厲兌大指次指端﹐去爪如韭胃井判。】

經水篇

足陽明外合於海水﹐內屬於胃。

【注海水汪洋於地之外﹐而地居海之中。陽明居中土﹐爲萬物之所歸﹐又爲水谷之海﹐故足陽明外合於海水﹐而內屬於胃。】

海論篇

胃者水谷之海﹐其輸上在气沖﹐下至三里。

【注胃者﹐水谷之海﹐其輸上在气沖﹐气在腹者止之背兪﹐下至足之三里﹐是水谷之海﹐上通於天气﹐而下通於經水也。】

水谷之海有餘﹐則腹滿﹔水谷之海不足﹐則饑不受谷食。

【注胃气有餘﹐故腹脹滿。胃气不足﹐故饑不受谷食。】

病傳篇

病先發於胃﹐五日而之腎﹐三日而之膂膀胱﹐五日而上之心。二日不已﹐死。冬夜半﹐夏日昳。

【注按《素問》標本病傳論曰﹕胃病脹滿﹐五日少腹腰脊痛﹐胻酸。三日背﹝月呂﹞筋痛﹐小便閉。五日身體重。六日不已﹐死。冬夜半﹐夏日昳也。蓋病先發於胃故脹滿五日而之腎﹐則少腹腰脊痛胻酸。三日而之膂膀胱﹐則背﹝月呂﹞筋痛。五日而上之心﹐則身體重。蓋心主血脈﹐血脈者﹐所以濡筋骨而利關節者也。二乃火之生數﹐死於二日者﹐火之生气絕也。冬夜半者﹐水乘火滅之義。夏日昃者﹐亦太陽之生气絕也。】

論痛篇

胃厚色黑大骨及肥者皆勝毒。故其瘦而薄胃者﹐皆不勝毒也。

【注陽明居中土﹐主受納水谷﹐借少陰之气上升﹐戊癸相合﹐化大火土之气﹐而後能蒸泌水谷之精微。是以胃厚色黑大骨及肥者﹐少陰陽明之气並盛﹐故皆能勝毒。】

五味篇

胃者﹐五臟六腑之海也。水谷皆入於胃﹐五臟六腑皆稟气於胃。五味各走其所喜﹐谷味酸﹐先走肝﹔谷味苦﹐先走心﹔谷味甘﹐先走脾﹔谷味辛﹐先走肺﹔谷味鹹﹐先走腎。穀气津液已行﹐榮衛大通﹐乃化糟粕﹐以次傳下。

【注夫谷入於口﹐其味有五﹐各歸所喜﹐津液各走其道。穀气津液已行﹑榮衛大通﹐所化之糟粕﹐乃傳於小腸大腸﹐循下焦而滲入膀胱也。】

谷始入於胃﹐其精微者﹐先出於胃之兩焦﹐以漑五臟。別出兩行﹐榮衛之道。其大气之摶而不行者﹐積於胸中﹐命曰气海﹐出於肺﹐循喉咽﹐故呼則出﹐吸則入。天地之精气﹐其大數常出三入一﹐故谷不入半日則气衰﹐一日則气少矣。

【注上焦出胃上口﹐中焦亦並胃中﹐故曰胃之兩焦。谷入於胃以傳於肺﹐五臟六腑賴以受气﹐別出兩行﹐榮衛之道﹐其淸者爲榮﹐濁者爲衛﹐榮行脈中﹐衛行脈外。大气宗气也﹐胸中膻中也﹐其宗气之摶而不行者﹐乃積於胸中﹐命曰气海。上出於肺﹐循咽喉以司呼吸﹐呼則气出﹐吸則气入也。夫天食人以五气﹐地食人以五味﹐谷入於胃﹐化其精微﹐有五气五味﹐故爲天地之精气﹐五穀入於胃也﹐其糟粕﹑津液﹑宗气分爲三隧﹐故其大數常出三入一。蓋所入者谷﹐而所出者乃化糟粕﹐以次傳下﹐其津腋漑五臟而生榮衛﹐其宗气積於胸中以司呼吸﹐其所出有三者之隧道﹐故谷不入半日則气衰﹐一日則气少矣。】

師傳篇

胃中熱﹐則消穀﹐令人懸心善饑﹐臍已上皮熱。胃中寒﹐則腹脹。胃中寒﹐腸中熱﹐則脹而且泄。胃中熱﹐腸中寒﹐則疾饑﹐小腹痛脹。

【注此言寒熱外內之相應也。】

扁鵲難經

胃腑形象

四十二難曰﹕胃重二斤一兩﹔紆曲屈伸﹐長二尺六寸﹐大一尺五寸﹑徑五寸﹔盛谷二斗﹐水一斗五升。

胃腑形象之圖

見圖

胃之上口﹐名曰賁門﹐飲食之精气從此上輸於脾肺﹐宣播於諸脈。《巵言》曰﹕胃者匯聚﹐何所不容﹐萬物歸土之義。

胃之下口﹐卽小腸上口﹐名幽門。

中藏經【漢華佗】

論胃腑虛實寒熱生死逆順脈証之法

胃者﹐腑也﹐又名水谷之海﹐與脾爲表裏。胃者人之根本﹐胃气壯﹐五臟六腑皆壯也﹐足陽明是其經也。胃气絕﹐五日死。實則中脹﹐便難﹐肢節疼痛﹐不下食﹐嘔吐不已。虛則腸鳴脹滿﹐引出滑泄。寒則腹中痛﹐不能食冷物。熱則面赤如醉人﹐四肢不收持﹐不安眠﹐語狂目亂﹐便硬者是也。痛甚則腹脇脹滿﹐吐嘔不入食﹐當心上下不通﹐惡聞食臭﹐嫌人語﹐振寒﹐喜伸欠。胃中熱則唇黑﹐熱甚則登髙而歌﹐棄衣而走﹐顚狂不定﹐汗出額上﹐衂不止。虛則四肢腫滿﹐胸中短气﹐谷不化﹐中消也。胃中風﹐則溏泄不已。胃不足﹐則多饑不消食。病人胃不平﹐則胃中病渴者不能治。胃脈堅而長﹐其色黃赤﹐病折腰﹔其脈軟而散﹐病食痺。關上脈浮大者虛也﹐浮而短濇者實也﹐浮而微滑者亦虛﹐浮而遲者寒也﹐浮而數者熱也。虛實寒熱﹐生死之證﹐察其脈理﹐卽成神妙也。

千金方【唐孫思邈】

胃腑脈論

胃腑者﹐主脾也。口唇者﹐是其候也。脾合气於胃。胃者﹐水谷之腑也﹐號倉庫守內嗇吏﹔重二斤十四兩﹐迂曲屈伸﹐長二尺六寸﹐大一尺五寸﹐徑五寸﹐受水谷三斗五升﹐其中常畱谷二斗﹐水一斗五升。廣頦大頸張胸﹐五穀乃容而滿。上焦泄气﹐出其精微﹐栗悍滑疾﹔下焦下漑﹐泄諸小腸﹐此腸胃所受水谷之數也。平人則不然﹐胃滿則腸虛﹐腸滿則胃虛﹐更滿更虛﹐气得上下﹐五臟安定﹐血脈和利﹐精神乃居。故神者﹐水谷精气也。五臟不足調於胃﹐故腸胃之中﹐常畱谷二斗四升﹐水一斗一升。故人一日再至後﹐後二升半﹐一日中五升﹔七日﹐五七三斗五升而畱水谷盡。故平人不飲不食七日而死者﹐水谷精气津液皆盡﹐故七日而死矣。趺陽脈浮大者﹐此胃家微虛煩﹐圊必日再行。動作頭痛重﹐熱气潮者屬胃。

胃實熱

右手關上脈陽實者﹐足陽明經也。病苦頭痛﹐汗不出﹐如溫瘧﹐唇口漧﹐善噦﹐乳癰﹐缺盆腋下腫痛﹐名曰胃實熱也。

胃虛寒

右手關上脈陽虛者﹐足陽明經也。病苦脛寒﹐不得臥﹐惡風寒灑灑﹐目急﹐腹痛虛鳴【《外臺》作耳虛鳴﹐】時寒時熱﹐唇口漧﹐面目浮腫﹐名曰胃虛寒也。

河間六書【金劉完素】

風厥證【主脾胃】

一陽一陰病發驚駭﹐背痛﹐噫欠﹐名風厥。蓋胃土肝木﹐爲木克土﹐風勝濕﹐不制腎水﹐故令上逆。遠志散主之。

胃疸證【主胃熱】

食已如饑﹐胃熱能消穀。陽明脈絡心﹐火上行﹐心憎煩﹐面黃﹐小便赤濇也。茯苓加減湯主之。

食﹝亻亦﹞證【主胃病】

大腸移熱於胃﹐善食而瘦﹔或胃熱遺於膽﹐能食善飲﹐木勝土也。參苓丸主之。

鼓脹證【主胃病气逆】

病有心腹脹滿﹐旦食不能暮食﹐致令胃逆不散﹐大腸不傳逆滿。雞屎醴散主之。

胃寒腸熱證【主胃】

胃寒主收﹐水谷不化﹐泄瀉。胃寒之气在上﹐腸熱之气在下﹐故脹而泄。妙應丸主之。

胃熱腸寒證【主胃】

胃熱則消穀善食而饑﹐腸寒則血凝脈重﹐小便痛而脹。靑橘皮丸主之。

東垣十書【元李杲】

大腸小腸五臟皆屬於胃﹐胃虛則俱病論

《黃帝鍼經》云﹕手陽明大腸﹐手太陽小腸﹐皆屬足陽明胃。小腸之穴在巨虛下廉﹐大腸之穴在巨虛上廉﹐此二穴皆在足陽明胃三里穴下也。大腸主津﹐小腸主液﹐大腸小腸受胃之榮气﹐乃能行津液於上焦﹐灌漑皮毛﹐充實腠理。若飲食不節﹐胃气不支﹐大腸小腸無所稟受﹐故津液涸竭焉。《內經》云﹕耳鳴耳聾﹐九竅不利﹐腸胃之所生也。此胃弱不能滋養手太陽小腸﹑手陽明大腸﹐故有此證。然亦止從胃弱而得之﹐故聖人混言腸胃之所生也。或曰﹕子謂混言腸胃所生﹐亦有據乎﹖予應之曰﹕玉機眞髒論云﹕脾不及﹐令人九竅不通。謂脾爲死陰﹐受胃之陽气﹐能上升水谷之气於肺﹐上充皮毛﹐散入四髒。今脾無所稟﹐不能行气於臟腑﹐故有此證。此則脾虛九竅不通之謂也。𨿽言脾虛﹐亦胃之不足所致耳。此不言脾﹐不言腸胃﹐而言五臟者﹐又何也﹖予謂此說與上二說無以異也。蓋謂脾不受胃之稟命﹐致五臟所主九竅﹐不能上通天气﹐皆閉塞不利也。故以五臟言之﹐此三者止是胃虛所致耳。然亦何止於此﹖胃虛則五臟﹑六腑﹑十二經﹑十五絡﹑四肢皆不得營運之气﹐而百病生焉﹐豈一端能盡之乎﹖

格致餘論【元朱震亨】

病邪𨿽實胃气傷者勿使攻擊論

凡言治國者﹐多借醫爲諭﹐仁哉斯言也﹗眞气﹐民也﹔病邪﹐盜賊也。或有盜賊﹐勢須剪除而後已。良相良將﹐必先審度兵食之虛實﹐與時勢之可否﹐然後動兵。兵涉輕妄﹐則吾民先困於盜﹐次困於兵﹐兵困而國弱矣。行險僥幸﹐小人所爲。萬象森羅﹐果報昭顯。其可不究心乎﹖大凡攻擊之藥﹐有病則病受之﹐病邪輕而藥力重﹐則胃气受傷。夫胃气者﹐淸純沖和之气也﹐惟與谷肉菜果相宜。蓋藥石皆是偏勝之气﹐𨿽參﹑芪輩爲性亦偏﹐況攻擊之藥乎﹖

醫學入門【明李梴】

胃腑賦

胃號太倉﹐俗呼爲肚。

【無所不容﹐若倉庫然。】

上透咽門【食管】﹐而受其所吞﹔曲接小腸﹐而傳其所腐﹔容三斗五升﹐而畱亦如之。

【橫屈受水谷三斗五升﹐其中常畱谷二斗﹐水一斗五升。平人日再至圊﹐一行二升半﹐日中五升﹐七日五七三斗五升而水谷盡矣。故平人不飲食七日而死者﹐水谷津液俱盡也。】

長二尺六寸而大一尺五。

【徑五寸﹐重二斤十四兩。】

形驗於腘﹐而厚薄不同。

【腘者﹐肉之際﹐卽腿肚也。】

气通於口﹐而脈息是主。

【五味入口藏於胃﹐以養五臟。气﹐气口﹐亦太陰。是以五臟六腑之气味﹐皆出於胃﹐變見於气口﹐在手魚際之後。所候動脈者﹐是手太陰脈气所行﹐故言气口﹐亦太陰也。】

淸升濁降﹐六腑大源﹔食化飲消﹐五臟安堵。

【胃中淸气升則濁气降﹐飲食消化則百病不生﹐五臟調和﹐安然如堵﹐是胃主陽气﹐發生而爲六腑之源也。噫﹐至濁之中﹐而有至淸者存焉。】

風中口喎﹐喉痺頸汗﹐膈塞腹大﹐或時目黃目泣。

【胃脈起於鼻交頞中﹐循鼻外人齒縫﹐還出俠口環唇﹐下交承漿﹐循頤後下廉至人迎﹐循咽入缺盆下乳膈﹐循腹裏﹐至气沖而合﹐故病如是。目黃者﹐人肥﹐風气不得外泄﹐則熱中而上蒸於目﹐變黃色。目泣者﹐人瘦腠理開﹐風得外泄﹐則寒中而目淚自出。】

气逆喘急﹐不臥食脹﹐妨悶嘔噦﹐或時心痛乳痛。

【陰气下而復上﹐上則邪客臟腑爲水﹐故喘。又陽明气盛﹐不得從其道﹐故胃不和而臥不安﹐且息有音也。脈屬脾絡胃脈屬脾絡胃據《靈樞》經脈﹕胃脈當屬胃絡脾。﹐故病則妨悶﹐喫食則脹滿也。得後與气則快然如衰者﹐陰气衰而陽气將出也。陽明病气至則善嘔﹐嘔已乃衰﹐挾寒則嘔腥水﹐挾風則嘔甜水﹐挾濕則嘔酸水也。其人舊有寒气﹐因穀气入胃﹐上注於肺﹐寒气與新穀气相攻相並﹐復出於胃﹐故爲幹噦也。心痛者﹐气郁胃脘也。乳痛者﹐陽明主乳房也。】

熱惡火气【入聲亦惡。】腋腫口渴流涎﹐甚則登髙發狂。

【發狂逾垣上屋者﹐陽盛則能升髙也。經曰﹕陽明之厥﹐則顚疾欲走呼﹐腹滿不得臥﹐面赤而熱﹐妄言妄見。】

虛惡木音。呵噫腹向脛枯﹐甚則身嚲腰俯。

【胃土也﹐虛則聞木音惕然而驚﹐聞鐘鼓則不動﹐土惡木喜金也。陰气上走入陽明﹐陽明絡屬心﹐故曰上走心爲噫﹐所以時時心悶欲食﹐不喜食來欠多也。腹向者﹐腹中谷谷﹐便溺難﹐多寒气也。胃陽虛﹐則陰气上與陽拒﹐故脛寒或腫或枯而股不能收也。虛寒者﹐面目俱浮﹐骨節皆痛﹔虛甚則筋脈解墮﹐气不復用﹐故爲身嚲也。腰俯者﹐陽明腰痛﹐不可以顧﹐顧而有見者善悲。】

冷則振寒鼓頷﹐翻胃吐淸。

【陽虛則寒栗鼓頷﹐又陰气虛而陽气加之﹐故灑灑振寒也。翻胃吐淸水不止﹐爲冷敗證也。】

熱則吐衂腸風﹐酒癥食蠱。

【血熱則衂或吐﹐在下則爲腸風下血﹐在上則爲面腫酒癥﹐食瘕虫疰﹐皆胃气不行﹐而瘀血與痰相結而成也。】

巴豆﹑大黃立瀉﹐石膏﹑連翹頗涼。

【瀉用巴豆﹑大黃﹑枳殼﹑芒硝﹑硝石﹔涼用石膏﹑連

翹﹑玉屑﹑元明粉﹑滑石﹑寒水石﹑白朮﹑石斛﹑茅根﹑黃連﹑黃芩﹑漧葛﹑天花粉﹐升麻﹑紫參﹑山梔﹑松脂﹑竹茹﹑韭汁之類。】

丁香﹑豆蔻從溫﹐白朮﹑山藥最補。

【溫用丁香﹑肉豆蔻﹐白豆蔻﹑良姜﹑香附﹑生薑﹑艸豆蔻﹑木香﹑川芎﹑藿香﹑厚朴﹑益智仁﹑吳茱萸﹑辛荑﹑胡椒﹑香茹之類﹔補用白朮﹑山藥﹑蓮肉﹑芡實﹑山查﹑陳皮﹑扁豆﹑麥芽﹑神曲﹑黃芪﹑半夏﹑百合﹑蒼朮之類。】

水榮谷衛﹐脾胃相通。

【胃爲水谷之海﹐脾爲消化之器。水入於經﹐其血乃成﹔谷入於胃﹐脈道乃行。故血不可不養﹐衛不可不溫。血溫衛和﹐榮衛通行﹐天命常存。】

春實秋虛﹐陰陽逆忤。

【春夏﹐陽明爲實爲從﹐太陰爲虛爲逆﹐秋冬﹐太陰爲實爲從﹐陽明爲虛爲逆。此脾胃病常相更疊而不定也。】

體仁匯編【明彭用光】

胃腑藥性

胃乃足陽明之經﹐多血多气﹐戊土之腑。

【其經起於厲兌穴﹐在足大指次指之端﹐去爪甲如韭葉﹔終於頭維穴﹐在額角入髮際﹐本神旁一寸五分﹐與脾臟合。】

長一尺六﹐大一尺五﹐容受水谷﹐吏號倉庫。

【其官與脾同﹐重一斤十四兩﹐長一尺六寸﹐大一尺五寸﹐徑五寸﹐受水谷三斗五升﹐《千金》號倉庫吏。】

候在口唇﹐脈右關部。

【與脾同位。】

胃气平調﹐五臟安堵。

【孫眞人曰﹕五臟不足﹐宜調於胃。胃調則五臟安定﹐血脈和調﹐精神乃居。】

是腑也﹐實則脈實。

【右關脈浮﹐診陽實也。】

唇口漧而腋下腫疼﹐宜瀉胃土。

【《千金》瀉胃熱湯﹕治右關脈陽實﹐病苦頭疼﹐汗不出﹐如溫瘧﹐唇口漧﹐善噦﹐乳癰﹐缺盆腋下腫痛﹐此胃實熱也。宜用梔子仁﹑射幹﹑升麻﹑茯苓各三錢﹐芍藥四錢﹐白朮五錢﹐生地黃汁﹑赤蜜各一合﹐上七味﹝口父﹞咀分作二貼﹐水二鍾﹐煎至一鍾﹐去滓入地黃汁煮一兩沸﹐次下蜜煮三五沸﹐食前服。】

風則脈虛。

【右關脈浮診虛﹐此爲有風也。】

腹痛鳴而面目虛浮﹐藥行溫補。

【補胃湯﹕治關上陽脈虛﹐病脛寒不得臥﹐腹痛虛鳴﹐時寒熱﹐唇幹﹐面目浮腫﹐少气﹐口苦﹐身體無澤。宜用柏子仁﹑防風﹑細辛﹑桂心﹑橘皮各四錢﹐芎藭﹑吳茱萸﹑人參各六錢﹐甘艸炙二錢﹐上九味﹝口父﹞咀分作四貼﹐水二鍾﹐煎至一鍾﹐食前服。】

驗實熱兮必口內壅幹﹐瀉黃散而得效。

【瀉黃散﹕治脾胃壅實﹐口內生瘡﹐煩悶多渴﹐頰痛心煩﹐唇口漧燥﹐壅滯不食。藿香七錢﹐石膏煆﹑縮砂仁﹑山梔子仁﹑甘艸炙各半兩﹐防風去蘆四兩﹐銼碎﹐同蜜酒炒香共爲細末﹐每服三錢﹐水一大盞﹐煎至七分服﹐不拘時候。】

審虛寒兮須骨節皆痛﹐人參散而眞奇。

【人參補胃虛寒﹐關上陽脈必虛﹐病脛寒﹑面浮﹑身枯絕﹑諸骨節皆痛。用人參﹑甘艸﹑細辛各一兩半﹐麥門冬﹑桂心﹑當歸各一兩七錢半﹐漧薑二兩﹐遠志一兩﹐吳茱萸半兩﹐蜀胡椒七錢半﹐以上十味爲細末﹐每服食前用溫酒調下。】

橘皮竹茹兮﹐胃熱渴而頻頻嘔噦。

【《濟生方》橘皮竹茹湯﹕治胃熱多渴﹐嘔噦不食。用赤茯苓去皮﹑橘皮去白﹑枇杷葉拭去毛﹑麥門冬去心﹑靑竹茹半夏湯泡七次各一兩﹐人參﹑炙甘艸各半兩﹐以上﹝口父﹞咀﹐每服五錢﹐水一盞半﹐生薑五片﹐煎至八分去渣﹐溫服﹐不拘時候。】

烏藥沈香兮﹐胃寒疼而日日攢眉。

【《和劑》烏沈湯﹕治一切气﹐除一切冷﹐調中補五臟﹐益精壯陽道﹐暖腰膝﹐去邪气﹐治嘔瀉﹐療癥癖疼痛﹐風水毒腫﹐冷風麻痺﹔又主中惡心腹痛﹐蠱毒疰忤鬼气﹐宿食不消﹐天行瘴疫﹐膀胱腎間冷气攻衝背膂﹐俯仰不利﹐及婦人血气攻擊﹐心腹作痛﹐並宜服之。用天臺烏藥一兩﹐沈香半兩﹐人參三分﹐甘艸四分爲細末﹐每服五分﹐生薑三片﹐鹽少許﹐食前煎服。或加香附﹑烏藥﹑縮砂﹑陳皮﹑半夏﹐﹝口父﹞咀﹐姜煎﹔或加枳殼﹑神曲﹑麥蘗﹑蓬朮﹑靑皮﹑木香﹐隨宜加入﹐卽古復方之法也。】

人參治翻胃之良。

【方用人參二兩拍破﹐每服一兩﹐水鍾半﹐煎至四分熱服。兼以人參汁煮粥喫﹐愈。有人患翻胃﹐諸方不瘥﹐只服人參而愈。若卒嘔吐逆粥飲入口卽吐﹐困弱﹐爲丸尢良。】

豆蔻消積气之冷。

【豆蔻辛溫﹐治胃冷喫食欲吐。以白豆蔻五錢﹐搗細末﹐用好酒一盞溫調﹐服三二盞佳﹐大抵胃冷所宜。】

粥藥不停﹐藿葉﹑人參﹑橘﹑夏。

【四味生薑煎服。】

心脾刺痛﹐砂仁﹑香附﹑烏﹑沈。

【四味生薑煎服。】

胃冷生痰﹐半夏姜煎生附子。

【奇方用附子去皮臍﹑半夏各五錢﹐每服用五錢﹐水一盞半﹐生薑十片﹐煎至七分去滓﹐空心服。加木香少許尢妙。】

中寒停水﹐神曲﹑蒼朮﹑久陳皮。

【治中脘有宿食畱飲﹐酸蜇心痛﹐口吐淸水﹐噯宿腐气。神曲三兩﹐炒蒼朮米泔水浸三宿日爆幹﹑炒陳皮各一兩﹐爲細末﹐用生薑汁別煮神曲末爲糊丸﹐如梧桐子大﹐每服三五十丸﹐不拘時﹐姜湯下。】

芫花消癥癖﹐丸共朱砂。

【治瘧母﹑停水﹑結癖﹑腹脇堅痛﹐用芫花﹑炒朱砂研細等分爲末﹐煉蜜丸﹐如豆大﹐每服十丸﹐濃煎棗湯化下﹐去癖須用。】

黃芪治消渴﹐兼同甘艸。

【治諸虛不足﹐胸中煩悸﹐時常消渴﹐或先渴而欲發瘡﹐或病癰疽而後渴者﹐宜服之。用黃芪去蘆蜜炙九錢﹐甘艸炙一錢半﹐作一貼﹐水二鍾﹐棗二枚﹐煎至一鍾﹐不拘時候﹐食前溫服。】

硫汞結成砂子﹐吐逆立痊。

【嚴氏靑金丹﹕治一切吐逆﹐用水銀一錢﹐生硫黃一錢﹐別研﹐上二件入無黝銚內﹐慢火化開﹐以柳木棍子撥炒﹐或有煙焰﹐以醋灑之﹐結成砂子﹐再研爲細末﹐用粽尖杵和爲丸﹐如菉豆大﹐每服三十丸﹐用生薑橘皮煎湯送下﹐不拘時服。《靑囊》治反胃﹐久藥不效﹐及小兒吐不止者﹐好硫黃五錢細研﹐入水銀二錢半同研無星﹐每服三錢。先取生薑汁﹑酒一盞煎熱調藥﹐空心服﹐調時逐漸漸著酒﹐須要緩調令勻﹐服了用被蓋﹐汗出安。】

參茱煎用棗姜﹐咽酸卽可。

【用吳茱萸八錢﹐生薑三錢﹐人參二錢﹐大棗二枚﹐口父咀分作二貼﹐水一鍾半﹐煎七分﹐食前服。日進三貼方可。】

霍亂轉筋肢逆冷﹐木瓜鹽炒吳茱萸。

【《靑囊》治霍亂吐瀉﹐或因飲冷﹑或冒寒﹑或失饑﹑或大怒﹑或乘車船傷動胃气﹐令人上吐下瀉不止﹐頭旋眼花﹐手足轉筋﹐四肢逆冷。方用吳茱萸五錢﹐木瓜一錢﹐食鹽五錢同炒焦。先用瓦器貯水三升﹐煮百沸﹐卻入前三味﹐同煎二升﹐服之。潛溪曰﹕用枯白礬爲末每服一大錢﹐百沸湯點服。】

食癥酒癖脇胸疼﹐蓬朮芫稜同醋煮。

【治食癥酒癖血瘕气塊﹐時發刺痛﹐全不思食﹐及積滯不消﹐心腹堅脹﹐痰逆吐噦﹐噫酸﹐脇肋刺痛﹐胸膈痞悶。用京三稜﹑蓬莪朮各四兩﹐芫花一兩去梗葉﹐同入磁器中﹐用米醋五升浸﹐泥封器口﹐以灰火煨令幹﹐取出京朮﹐將芫花以余醋炒令微焦﹐焙榦爲末﹐醋糊丸﹐如菉豆大﹐每服十五丸﹐生薑湯下﹔又治婦人血病﹐及男子脾气橫泄﹐腫滿如水﹐桑白皮湯下。】

胃虛咳逆﹐人參甘艸倍陳皮。

【用陳皮二兩﹐人參一兩﹐甘艸二錢半﹐每七錢水煎服﹐效。】

中寒嘔噦﹐藿葉丁皮增半夏。

【治胃虛中寒﹐停痰畱飲﹐嘔吐噦逆。用藿香二錢﹐半夏湯泡七次﹐炒黃色三錢半﹐丁香皮一錢半﹐作一服﹐水二鍾﹐生薑七片﹐好紅棗三枚﹐煎至一鍾﹐食前服。加人參一錢半﹐尢妙﹐立效。】

補虛降火﹐竹茹甘艸橘陳皮﹐或加朮枳。

【治吐痢後胃虛膈熱而咳逆者﹐用橘皮三錢﹐竹茹二錢﹐人參二錢﹐甘艸炙黃一錢﹐作一服﹐水二鍾﹐生薑五片﹐用好紅棗三枚煎一鍾﹐不拘時候服﹐或加白朮炒枳殼。】

扶弱驅寒﹐柿橘良姜丁半夏﹐參艸姜苓。

【治吐痢及病後胃中虛寒咳逆﹐至七八聲相連﹐收气不回者﹐難治。用丁香﹑柿蒂﹑人參﹑茯苓﹑橘皮﹑良姜﹑半夏﹐以上各一兩﹐生薑一兩半﹐甘艸三分爲末﹐每三錢水一盞煎﹐乘熱頓服。或用此藥調蘇合香丸﹐亦妙。】

當知胃爲水谷之海﹐脾爲消化之器。安谷則昌﹐絕谷則亡。水去榮散﹐谷消衛亡。榮散衛亡﹐神無所居。水入於經﹐其血乃成。谷入於胃﹐脈道乃行。故血不可不養﹐衛不可不溫。血溫衛和﹐榮衛通行﹐天命常存。表嘉言﹐景仰乎先哲﹔作法度﹐敬報乎後人。

本經補瀉溫涼藥

補﹕白朮﹑蓮子﹑芡實﹑山楂﹑陳皮﹑扁豆﹑神曲﹑滑石﹑黃芪﹑山藥﹑半夏﹑大麥芽﹑百合﹑蒼朮。

瀉﹕枳實﹑巴豆﹑硝石﹑芒硝﹑大黃。

溫﹕良姜﹑香附﹑生薑﹑木香﹑川芎﹑藿香﹑厚朴﹑益智﹑丁香﹑辛荑﹑胡椒﹑肉豆蔻﹑白豆蔻﹑艸豆蔻﹑吳茱萸﹑香薷。

涼﹕玉屑﹑滑石﹑石膏﹑白朮﹑石斛﹑茅根﹑黃連﹑黃芩﹑漧葛﹑升麻﹑連翹﹑紫艸﹑松枝﹑竹茹﹑元明粉﹑寒水石﹑天花粉﹑韭汁﹑山梔仁。

東垣報使引本經藥﹕葛根﹑白芷﹑升麻【行上﹐】石膏【行下。】

醫門法律【淸諭昌】

胃宜甘溫

陰陽形气俱不足者﹐調以甘藥。甘之一字﹐聖人用意深矣。蓋藥食之入﹐必先脾胃﹐而後五臟得稟其气。胃气彊則五臟俱盛﹐胃气弱則五臟俱衰。胃屬土而喜甘﹐故中气不足者﹐非甘溫不可。土彊則金王﹐金王則水充﹐此所以土爲萬物之母﹐而陰陽俱虛者﹐必調以甘藥也。𨿽至眞要等論所列五味﹐各有補瀉﹐但彼以五行生克之理推衍而言。然用之者﹐但當微兼五味﹐而以甘爲主﹐庶足補中。如四气無土气不可﹐五臟無胃气不可﹐而春但微弦﹑夏但微鉤之義皆是也。觀陰陽應象大論曰﹕形不足者溫之以气﹐精不足者補之以味。故气味之相宜於人者﹐謂之爲補則可﹐若用苦劣難堪之味﹐而求其能補﹐無是理也。气味攻補之學﹐倘不善於調和﹐則動手便錯﹐此醫家第一著要義。

鍼灸

《靈樞》曰﹕飲食不下﹐膈塞不通﹐邪在胃脘。在上脘則抑而下之﹔在下脘則散而去之。

【注飲食不下﹐膈塞不通。如邪在上脘﹐則不能受納水谷﹐故當抑而下之﹔如邪在下脘﹐則不能傳化糟粕﹐故當散而去之。】

胃病者腹﹝月眞﹞脹﹐胃脘當心而痛﹐上支兩脇﹐膈咽不通﹐食飲不下﹐取之三里也。

【注腹者腸胃之郛郭﹐胃脘在鳩尾內﹐正當心處﹐故病則腹﹝月眞﹞脹﹐胃脘當心而痛。上支心肺之分﹐兩脇肝之分也。食飲入胃﹐散精於肝﹐濁气歸心﹐輸布於肺﹐胃病則气逆而不能轉輸﹐是以上支兩脇膈咽不通﹐食飲不下﹐當取之三里也。】

《千金方》曰﹕右手關上陽絕者﹐無胃脈也。苦吞酸﹑頭痛﹑胃中有冷。刺足太陰治陰﹐在足大指本節後一寸。

右手關上陽實者﹐胃實也。苦腸中伏﹝伏一作愊﹐愊﹐不思食﹐得食不能消。﹞刺足陽明治陽﹐在足上動脈。古今圖書集成醫部全錄卷一百二

臟腑門【肺】

黃帝素問

四气調神大論

秋三月此爲容平﹐天气以急﹐地气以明。早臥早起﹐與雞俱興。使志安寧﹐以緩秋刑。收斂神气﹐使秋气平。無外其志﹐使肺气淸。此秋气之應﹐養收之道也。逆之則傷肺﹐冬爲飧泄﹐奉藏者少。

【注容﹐盛也﹐萬物皆盛而平定也。寒气上升﹐故天气以急﹔陽气下降﹐故地气以明。雞鳴早而出塒晏﹐與雞俱興﹐與春之早起少遲﹐所以養秋收之气也。陽和日退﹐陰寒日生﹐故使神志安寧﹐以避肅殺之气也。收斂神气﹐無外其志﹐皆所以順秋收之气﹐而使肺金淸淨也。凡此應秋气者﹐所以養收气之道也。肺屬金﹐王於秋﹐逆秋收之气﹐則傷肺矣。肺傷﹐至冬爲飧泄之病﹐因奉藏者少故也。蓋秋收而後冬藏﹐陽藏於陰﹐而爲中焦釜底之燃﹐以腐化水谷。秋失其收﹐則奉藏者少﹐至冬寒水用事﹐陽气下虛﹐則水谷不化而爲飧泄矣。】

逆秋气則太陰不收﹐肺气焦滿。

【注太陰主秋收之气﹐不收﹐則肺葉熱焦而脹滿矣。】

金匱眞言論

西風生於秋﹐病在肺﹐兪在肩背。

【注兪者﹐經气之所注也。】

西方白色﹐入通於肺﹐開竅於鼻﹐藏精於肺﹐故病在肩。其味辛﹐其類金﹐其畜馬﹐其穀稻﹐其應四時﹐上爲太白星﹐是以知病之在皮毛也。其音商﹐其數九﹐其臭腥。

【注肺屬金﹐故受西方之白色。入通於肺。鼻者肺之竅。秋气者﹐病在肩背。金曰從革﹐從革爲辛﹐肺屬幹金﹐故其畜馬。稻爲肺之谷。太白爲金之星。肺主皮毛﹐故知病在皮毛。商主西方之音。九﹐金之成數也。气因金變則爲腥﹐故其臭腥。】

陰陽應象大論

西方生燥﹐燥生金﹐金生辛﹐辛生肺﹐肺生皮毛﹐皮毛生腎。肺主鼻﹐其在天爲燥﹐在地爲金﹐在體爲皮毛﹐在髒爲肺﹐在色爲白﹐在音爲商﹐在聲爲哭﹐在變動爲咳﹐在竅爲鼻﹐在味爲辛﹐在志爲憂。憂傷肺﹐喜勝憂。熱傷皮毛﹐寒勝熱。辛傷皮毛﹐苦勝辛。

【注西方主秋金之令﹐故其气生燥。因气而生形﹐故燥生金。因形而成味﹐故金生辛。因味而生髒﹐故辛生肺。因髒而生形﹐故肺生皮毛。皮毛生腎者﹐肺气主於皮毛﹐因金气而生腎也。肺開竅於鼻﹐肺和則鼻能知香臭。爲燥爲金者﹐在天爲气﹐在地成形﹐形气相感﹐而化生萬物﹐人爲萬物之靈也。在體爲皮毛﹐在髒爲肺者﹐感天地之形气而化生也。白乃肺金之色。商乃西方之音﹐輕而勁也。肺志在悲﹐故發聲爲哭。髒气變動則及於喉﹐故爲咳。鼻者﹐肺之竅也。辛者﹐金之味也。精气並於肺則憂﹐過憂則損肺也。喜則气散﹐故能勝憂鬱。秋令燥熱﹐故反傷皮毛。寒勝熱者﹐嚴肅之令復﹐則炎爍之气消也。气主皮毛﹐辛散气﹐故傷皮毛。苦勝辛者﹐火味勝金也。】

天气通於肺。

【注肺臟屬乎幹金﹐位居至髙﹐而主周身之气﹐故與天气相通。】

靈蘭祕典論

肺者相傅之官﹐治節出焉。

【注位髙近君﹐猶之宰輔﹐主行榮衛陰陽﹐故治節由之。】

五臟生成篇

肺者气之本﹐魄之處也。其華在毛﹐其充在皮﹐爲陽中之太陰﹐通於秋气。

【注肺主气而藏魄﹐故爲气之本﹐魄之處也。肺主皮毛﹐故華在毛﹐充在皮也。髒眞居髙而屬陰﹐故爲陽中之太陰﹐而通於秋气﹐秋主肺也。】

五臟生成篇

肺之合皮也﹐其榮毛也﹐其主心也。多食苦﹐則皮槁而毛拔。

【注肺气主表﹐故合於皮。《傷寒論》曰﹕寸口脈緩而遲﹐緩則陽气長。其聲商﹐毛髮長。毛附於皮﹐气長則毛榮。多食苦﹐則火味太過而傷肺﹐則皮槁而毛落。】

診要經終論

七月八月﹐陰气始殺﹐人气在肺。

【注始殺﹐气始肅殺也。申酉二月屬金﹐而人气在肺。】

平人气象論

髒眞髙於肺﹐以行榮衛陰陽也。

【注金髒之元眞髙居於肺﹐而主行榮衛陰陽。肺主周身之气而朝百脈也。肺臟居髙﹐故曰髙。】

髒气法時論

肺主秋﹐手太陰﹑陽明主治。其日庚辛。肺苦气上逆﹐急食苦以泄之。

【注肺主秋金之令。手太陰主辛金﹐陽明主庚金﹐二經相爲表裏而主治經气。庚爲陽金﹐辛爲陰金﹐在時主秋﹐在日主庚辛。肺主收降之令﹐故苦气上逆﹐宜食苦以泄下之。】

病在肺﹐愈在冬﹔冬不愈﹐甚於夏﹔夏不死﹐持於長夏﹔起於秋。禁寒飲食寒衣。肺病者愈在壬癸﹔壬癸不愈﹐加於丙丁﹔丙丁不死﹐持於戊己﹔起於庚辛。肺病者下晡慧﹐日中甚﹐夜半靜。肺欲收﹐急食酸以收之﹔用酸補之﹐辛瀉之。

【注形寒飲冷則傷肺﹐故皆禁之。愈﹑加﹑持﹑起﹐始病則以歲月期之﹐病重則以旬日期之﹐垂死則以旦暮計之。慧﹑甚﹑靜者﹐以一日一夜五分之﹐而各有生克間甚之時。肺主秋收之令﹐病則反其常矣﹐故急食酸以收之。酸收以補正﹐辛散以瀉邪。】

肺色白﹐宜食苦。麥﹑羊肉﹑杏﹑薤皆苦。

【注肺色白﹐其气主秋金之降令﹐而苦上逆。故宜食羊﹑麥﹑杏﹑薤之苦﹐以收降其肺气。】

刺熱篇

肺熱病者﹐右頰先赤。

【注肺屬金位﹐居西方﹐故右頰先赤。】

气厥論

心移寒於肺﹐肺消。肺消者﹐飲一溲二﹐死﹐不治。

【注肺受心邪﹐則不能通調水液﹐而惟下泄矣。肺爲金水之原﹐寒隨心火﹐消爍肺精﹐是以飲一溲二者﹐肺液並消﹐故爲不治之死證。】

心移熱於肺﹐傳爲膈消。

【注心肺居於膈上﹐火熱淫於肺金﹐則金水之液涸。膈消者﹐膈上之津液耗竭而爲消渴也。】

大奇論

肺之壅﹐喘而兩胠滿。

【注壅者髒气滿而外壅於經絡也。蓋滿在气﹐則腫在肌肉﹔壅在經﹐則隨經絡所循之處而爲病也。肺主呼吸﹐其脈從肺系橫出腋下﹐故喘而胠滿。】

標本病傳論

肺病﹐喘咳三日而脇支滿痛﹐一日身重體痛﹐五日而脹。十日不已﹐死。冬日入﹐夏日出。

【注肺病喘咳者﹐病先發於肺﹐三日而之肝則脇支滿痛﹐一日而之脾則身重體痛﹐五日而之胃則脹。再十日不已﹐死。夫冬气收藏﹐夏气浮長﹐日出气始生﹐日入气收引﹐肺主气﹐故終於气之出入也。】

陰陽類論

二陰二陽病在肺。少陰脈沈﹐勝肺傷脾﹐外傷四肢。

【注腎精之上通於肺者﹐從脾土而上升﹐二陰二陽相類而病在肺者﹐腎水從陽明而直乘於肺﹐是以肺反病也。少陰脈沈﹐是心腎不交矣。水不濟火﹐則火熱炎上而勝肺﹔水不灌於土中﹐則土燥而脾气損傷﹐外傷四肢。蓋土受水津之濕﹐而後能灌漑於四旁。】

方盛衰論

肺气虛﹐則使人夢見白物﹐見人斬血藉藉。得其時﹐則夢見兵戰。

【注白物﹐金之象﹐斬血﹐刑傷也。得其時﹐謂得其秋令之時﹐則夢見兵戰﹐蓋得其時气之助而金气盛也。】

靈樞經

本輸篇

肺出於少商﹐少商者﹐手大指端內側也﹐爲井木。澑於魚際﹐魚際者﹐手魚也﹐爲滎。注於太淵﹐太淵﹐魚後一寸陷者中也﹐爲腧。行於經渠﹐經渠﹐寸口中也﹐動而不居﹐爲經。入於尺澤﹐尺澤﹐肘中之動脈也﹐爲合。手太陰經也。

【注肺出於少商者﹐臟腑之血气﹐從大絡而注於孫絡皮膚之間。肺臟所出之血气﹐從少商而合於手太陰之經也。少商在手大指內側﹐去爪甲如韭葉許﹐爲井木。魚際在大指下髙起之白肉際爲滎火﹐有如魚腹﹐因以名之。太淵在魚後陷中﹐爲腧土。經渠在寸口中動脈﹐爲經金。尺澤在肘中﹐爲合水。】

本神篇

肺喜樂無極則傷魄﹐魄傷則狂﹐狂者意不存。人皮革焦﹐毛瘁色夭﹐死於夏。

【注喜樂﹐心之情﹐如肺因喜樂無極則傷肺臟之魄﹐魄傷則狂﹐狂者意不存﹐意者心之發﹐蓋喜樂無極﹐則神亦憚散而不存矣。肺主皮毛﹐故人皮革焦。】

經脈篇

肺手太陰之脈﹐起於中焦﹐下絡大腸﹐還循胃口﹐上膈屬肺﹐從肺系橫出腋下﹐下循臑內﹐行少陰心主之前﹐下肘中﹐循臂內﹐上骨下廉﹐入寸口上魚﹐循魚際出大指之端。其支者﹐從腕後直出次指內廉﹐出其端。是動則病肺脹滿膨膨而喘咳﹐缺盆中痛﹔甚則交兩手而瞀﹐此爲臂厥。是主肺所生病者﹐咳上气喘﹐渴煩﹐心胸滿﹐臑臂內前廉痛﹐厥﹐掌中熱。气盛有餘﹐則肩背痛﹐風寒﹐汗出﹐中風﹐小便數而欠。气虛﹐則肩背痛寒﹐少气不足以息﹐溺色變。

【注三陰三陽之气﹐本於陽明胃腑所生﹐從手陽明之五里而散﹐行於膚表。肺主气而外主皮毛﹐是以手太陰與手足陽明論气之盛虛﹐其餘諸經略而不論也。夫三陰三陽之气﹐有因於本气之盛虛﹐有因於外感風寒﹐以致气之盛者﹐故提於十二經之首。曰風寒﹑汗出﹑中風﹐蓋以申明三陰三陽之气在表﹐而合於天之六气也。】

【肺經諸穴歌手太陰﹐十一穴。中府雲門天府列。俠白下尺澤﹐孔最見列缺。經渠太淵下魚際﹐抵指少商如韭葉。】

【分寸歌太陰肺兮出中府﹐雲門之下一寸許。雲門璇璣旁六寸﹐巨骨之下二骨數。天府腋下三寸求﹐俠白肘上五寸主。尺澤肘中約橫紋﹐孔最腕上七寸取。列缺腕側一寸半﹐經渠寸口陷中主。太淵掌後橫紋頭﹐魚際節後散脈舉。少商大指端內側﹐相去爪甲韭葉許。】

經水篇

手太陰外合於河水﹐內屬於肺。

【注肺屬幹金﹐而主天爲水之生源﹐故手太陰外合於河水﹐而內屬於肺。】

病傳篇

病先發於肺﹐三日而之肝﹐一日而之脾﹐五日而之胃。十日不已﹐死。冬日入﹐夏日出。

【注肺主气﹐日出而气始隆﹐日入而气收引。冬日入者﹐气入而絕於內也。夏日出者﹐气出而絕於外也。】

淫邪發夢篇

肺气盛﹐則夢恐懼哭泣飛揚。厥气客於肺﹐則夢飛揚﹐見金鐵之奇物。

【注客於肺﹐則夢飛揚﹐肺主气而肺气虛也。金鐵之奇物﹐金气虛而見異象也。】

順气一日分爲四時篇

肺爲牝髒﹐其色白﹐其音商﹐其時秋﹐其日庚辛﹐其味辛。

【注肺屬金﹐故爲牝髒。】

本髒篇

肺小則少飲﹐不病喘喝﹔肺大則多飲﹐善病胸痺﹑喉痺﹑逆气。肺髙則上气肩息咳﹔肺下則居賁迫肺﹐善脇下痛。肺堅則不病咳上气﹔肺脆則苦病消癉易傷。肺端正則和利難傷﹔肺偏傾則胸偏痛也。

【注肺主通調水道﹐故小則少飲﹐大則多飲。肺司呼吸﹐故小則不病喘喝﹐大則善病胸痺﹑喉痺。肺主气﹐故髙則上气息肩而咳也﹔下則肺居賁間而胃脘迫肺﹐血脈不通﹐故脇下痛。肺堅則气不上逆而咳﹐肺脆則苦病消癉而肺易傷也。】

扁鵲難經

肺臟形象

四十二難曰﹕肺重三斤三兩﹐六葉兩耳﹐凡八葉﹐主藏魄。

中藏經【漢華佗】

論肺臟虛實寒熱生死逆順脈証之法

肺者﹐魄之舍﹐生气之源﹐乃五臟之華蓋也。外養皮毛﹐內榮腸胃﹐與大腸爲表裏﹐手太陰陽明是其經也。气通則能知其香味。有病則喜嗽。實則鼻流淸涕﹐虛實寒熱皆使人喘嗽。實規夢刀兵恐懼﹐肩息胸滿﹔虛則寒生咳息利下﹐少气力﹐多悲感。王於秋。其脈浮而毛﹐曰平。又浮而短濇者﹐肺脈也。其脈來毛而中央堅﹐兩旁虛曰太過﹐病在外﹔其脈來毛而微﹐曰不及﹐病在內。太過則令人气逆﹑胸滿﹑背痛﹔不及則令人喘呼而咳﹐上气見血﹐下聞病音。又肺脈厭厭聶聶﹐如落楡葉住曰平﹔來如循雞羽曰病﹔如物之浮﹐如風之吹鳥背上毛者死。其肺脈來至大虛﹐又如以毛羽中人膚﹐其色赤﹐其毛折者死。又微曰平﹐毛多曰病﹐毛而弦曰春病﹐弦甚曰卽死。又肺病吐衂血﹐皮熱脈數﹐頰赤者死。又久咳而見血﹐身熱而短气﹐脈當濇今反浮大﹐色當白今反赤者﹐火克金﹐十死不治也。肺病喘咳﹐身寒無熱﹐脈遲微者﹐可治。秋旺於肺﹐其脈當浮濇而短﹐曰平﹔反此爲病。又反洪而大而長﹐是火焚金﹐亦不可治。反得軟而滑者﹐腎來乘肺﹐不治自愈。反浮大而緩者﹐是脾來生肺﹐不治而差。反弦而長者﹐是肺被肝從爲微邪﹐𨿽病不妨。虛則不能息﹐耳重嗌漧﹐喘咳上气﹐肩背痛。有積則脇痛。中風則口燥而喘﹐身運而重﹐汗出而冒悶。其脈按之虛弱﹐如蔥葉﹐下無根者死。中熱則唾血﹐其脈細緊浮數芤皆主失血﹐此由躁擾嗔怒﹐勞傷得之﹐气結壅所爲也。又其人喘而目脫﹐其脈浮大者是也。又肺痿則吐涎沫﹐而咽漧欲飲者﹐欲愈﹔不飲則未差。又咳而遺小便者﹐上虛不能制下故也。其沈濁者病在內﹐浮淸者病在外。肺死則鼻孔開而黑﹐喘而目直視也。又肺絕則十三日死。其病足滿瀉痢不覺出也﹐面白目靑﹐此謂經亂也。此𨿽天命亦不足治。又飲酒中風﹐言則肺發咳嗽﹐喘悶﹐見血者不可治﹔無血者可治。面黃色白亦可治﹐肺病頰赤者死。又言音喘急短气而睡﹐此爲眞鬼相害﹐十死十﹐百死百﹐大逆之兆也。又湯上而下降燔於肺﹐肺自結邪脹滿喘急﹐狂言目瞑﹐非常所說而口鼻張﹐大小便頭俱脹﹐飲水無度﹐此因熱傷陽爲肺化血不可治﹐半歲死。又肺瘧使人心寒﹐寒甚則發熱﹐寒熱往來﹐休作不定﹐多驚咳喘如有所見者是也。其脈浮而緊﹐又滑而數﹐又遲濇而小﹐皆爲肺瘧之脈也。又其素聲淸而雄烈﹐暴不響亮﹐而拖气用力﹐言語難出﹐視不轉睛﹐𨿽未爲病﹐其人不久。又肺病實則上气喘急咳嗽﹐身熱脈大也。虛則力乏喘促﹐右脇脹﹐語言气短者是也。又乍寒乍熱﹐鼻塞頤赤白﹐皆病之候也。

脈訣【晉王叔和】

肺臟歌

肺臟最居先﹐大腸通道宣。

【注體居各髒之上﹐用爲各經之始﹐故曰居先。肺主气﹐大腸乃肺之腑而行气宣化﹐爲傳送之官也。】

兌爲八卦地﹐金屬五行牽。

【注肺居兌方而屬金。以八卦論之﹐居於兌地﹔五行論之﹐木水火土皆起於金也。】

皮與毛相應。

【注肺主皮毛﹐故曰相應。】

魂將魄共連。

【注肝藏魂﹐肝木受气於申﹔肺藏魄﹐肺金受气於寅﹐故曰連。】

鼻聞香臭辧﹐壅塞气相煎。

【注經曰﹕肺气通於鼻﹐鼻和則知香臭矣。壅塞﹐不通也。相煎﹐邪气迫於肺也。】

語過多成嗽。

【注肺主气﹐語言太過則气傷矣﹐嗽疾於是而作焉。】

瘡浮酒灌穿。

【注酒﹐濕熱之物也。瘡多起於濕熱﹐肺主皮毛﹐酒過多則濕熱傷肺﹐而皮分生瘡﹐故曰瘡浮。】

脂膏凝者吉﹐枯骨命難全。

【注肺金色﹐白而光澤﹐白者金也。光澤者﹐水也﹐是金能生水﹐故云吉也。枯骨之色白而不澤﹐白是金也﹐不澤者內失其水﹐以火就燥也﹐火來克金﹐故云命難全也。】

本積息賁患﹐乘春右脇邊。

【注經曰﹕肺之積名曰息賁﹐在右脇下﹐覆大如杯﹐以甲乙日得之。何以言之﹖心病傳肺﹐肺當傳肝﹐肝以春適王﹐王則不受邪﹐肺欲復還心﹐心不肯受而畱結爲積﹔故知息賁以春甲乙日得之也。】

順時浮濇短﹐反卽大洪弦。

【注肺屬金而旺秋﹐其脈當秋浮濇而短﹐謂之順時﹔若洪大而弦﹐風火勝金﹐謂之反候。】

實夢兵戈競﹐虛行涉水田。

【注金盛主殺﹐肺气盛﹐故夢兵戈相競。北方屬水﹐乃金衰墓之鄕﹐肺气虛﹐故夢涉於水田也。】

三斤三兩重﹐六葉散分懸。

【注肺重三斤三兩凡六葉﹐分散而懸各髒之上。】

千金方【唐孫思邈】

肺臟病脈論

肺主魄﹐魄髒者﹐任物之精也。爲上將軍﹐使在上行﹐所以肺爲五臟之華蓋。並精出入謂之魄。魄者肺之髒也。鼻者肺之官﹐肺气通於鼻﹐鼻和則能知香臭矣。循環紫宮﹐上出於頰﹐候於鼻﹐下回肺中﹐榮華於發。外主气﹐內主胸。與乳相當﹐左乳庚﹐右乳辛。肺重三斤三兩﹐六葉兩耳﹐凡八葉﹐有十四童子七女子守之。神名鴻﹐鴻主藏魄﹐號爲魄髒。隨節應會﹐故云肺藏气﹐气捨魄。在气爲咳﹐在液爲涕。肺气虛﹐則鼻息利﹐少气﹔實則喘喝﹐胸憑仰息。肺气虛則夢見白物﹐見人斬血藉藉﹐得其時﹐則夢見兵戰。气盛則夢恐懼哭泣﹐厥气客於肺﹐則夢飛揚﹐見金鐵之器及奇物。

白爲肺﹐肺合皮﹐白如豕膏者吉。肺主鼻﹐鼻是肺之餘。凡人分部陷起者必有病生。大腸陽明爲肺之部﹐而髒气通於內﹐外部亦隨而應之。沈濁爲內﹐浮淸爲外。若外病內入則所部起﹐內病裏出則所部陷。外入前治陽﹐後治陰﹔內出前治陰﹐後治陽。實瀉虛補。陽主外﹐陰主內。凡人死生休否﹐則髒神前變形於外。人肺前病﹐鼻則爲之孔開焦枯﹔若肺前死﹐鼻則爲之梁折﹐孔閉﹐靑黑色﹔若天中等分﹐墓色應之﹐必死不治。看色深淺﹐斟酌賒促。遠不出一年﹐促不延時月。肺疾少愈而卒死﹐何以知之﹖曰﹕赤黑如拇指﹐黶點見顏頰上﹐此必卒死。肺絕三日死﹐何以知之﹖口張但气出而不還﹐面白目靑﹐是謂亂經。飲酒當風﹐風入肺經﹐膽气妄泄﹐目則爲靑﹐𨿽有天救﹐不可復生。面黃目白﹐如枯骨死。吉凶之色﹐在於分部。若見赤白入鼻必病﹐不出其年。若年間不應﹐三年之中禍必應也。

假令肺病南行﹐若食馬肉及獐肉得之。不者當以夏時發﹐得病以丙丁日也。宜赤藥。

肺實熱

右手寸口气口以前脈陰實者﹐手太陰經也。病苦肺脹﹐汗出若露﹐上气喘逆﹐咽中塞﹐如欲嘔狀﹐名曰肺實熱也。

肺虛冷

右手寸口气口以前脈陰虛者﹐手太陰經也。病苦少气﹐不足以息﹐嗌漧不津液﹐名曰肺虛冷也。

肺與大腸俱實

右手寸口气口以前脈陰陽俱實者﹐手太陰與陽明經俱實也。病苦頭痛目眩﹐驚狂﹐喉痺痛﹐手臂捲﹐唇吻不收﹐名曰肺與大腸俱實也。

肺與大腸俱虛

右手寸口气口以前脈陰陽俱虛者﹐手太陰與陽明經俱虛也。病苦耳鳴嘈嘈﹐時妄見光明﹐情中不樂﹐或如恐怖﹐名曰肺與大腸俱虛也。

肺勞

肺勞病者﹐補腎气以益之﹐腎王則感於肺矣。人逆秋气則手太陰不收﹐肺气焦滿﹐順之則生﹐逆之則死。順之則治﹐逆之則亂。反順爲逆﹐是爲關格﹐病則不得生矣。

气極

凡气者主肺也﹐肺應气﹐气與肺合。又曰﹕以秋遇病爲皮痺﹐皮痺不已﹐復感於邪﹐內捨於肺﹐則寒濕之气客於六腑也。若肺有病﹐則先發气﹐气上衝胸﹐常欲自恚﹐以秋庚辛日傷風邪之气爲肺風。肺風之狀多汗﹐若陰傷則寒﹐寒則虛﹐虛則气逆咳﹐咳則短气﹐暮則甚﹐陰气至﹐濕气生﹐故甚。陰畏陽气﹐晝日則瘥。若陽傷則熱﹐熱則實﹐實則气喘息﹐上胸臆﹐甚則唾血。然陽病治陰﹐陰是其裏﹔陰病治陽﹐陽是其表。是以陰陽表裏衰王之源﹐故知以陽調陰﹐以陰調陽。陽气實則決﹐陰气虛則引。善治病者﹐初入皮毛肌膚筋脈則治之﹐若至六腑五臟﹐半死矣。

濟生方【宋嚴用和】

肺大腸虛實論治

夫肺者手太陰之經﹐位居西方﹐屬乎庚辛金﹐爲五臟之華蓋。其气象天﹐其候胸中之气﹐布淸气於皮膚。其政涼﹐其令肅﹐其主魄﹐是肺之司化也。與手陽明大腸之經相爲表裏。貴無偏勝之患。或因叫呼﹐或過食煎煿﹐或飲酒過度﹐或饑飽失宜﹐因其虛實﹐由是寒熱見焉。方其虛也﹐虛則生寒﹐寒則聲嘶﹐語言用力﹐顫掉﹐緩弱﹐少气不足﹐咽中幹無津液﹐虛寒之气﹐恐怖不樂﹐咳嗽及喘﹐鼻有淸涕﹐皮毛焦枯。診其脈沈緩者﹐是肺虛之候也。及其實也﹐實則生熱﹐熱則胸膈滿﹐鼻赤口張﹐飲水無度﹐上气咳逆﹐咽中不利﹐肩背生瘡﹐尻陰股膝髀腨胻足皆痛。脈來浮濇而短﹐是不病之脈﹔脈來不上不下﹐如循雞羽曰病﹔按之消索如風吹毛曰死。

河間六書【金劉完素】

肺消證

心移寒於肺﹐肺消﹐飲少溲多﹐當補肺平心。死而可治﹐乃心肺爲賊也。黃芪湯主之。

膈消證

心移熱於肺﹐名曰膈消。二者心膈有熱﹐久則引飲爲消渴耳。麥門冬飲子主之。

東垣十書【元李杲】

肺臟苦欲補瀉藥味

肺苦气上逆﹐急食苦以瀉之﹐訶子皮【一作黃芩。】欲收﹐急食酸以收之﹐白芍藥﹔以辛瀉之﹐桑白皮﹔以酸補之﹐五味子。虛則五味子補之﹔如無他證﹐錢氏阿膠散補之。脾乃肺之母﹐以甘艸補脾﹐實則桑白皮瀉之﹔如無他證﹐以瀉白散瀉之。腎乃肺之子﹐以澤瀉瀉之。

醫學入門【明李梴】

肺臟賦

肺系喉管而爲气之宗。

【肺系有二﹕一系上通喉嚨﹐其中與心系相通脈之系者﹐自膈正中微近左脇﹐居胃之上﹐並胃胞絡及胃脘相連﹐貫膈與心肺相通﹐膈膜相綴也。一系自心入於肺兩大葉間﹐曲折向後﹐並脊膂細絡相連貫﹐通脊髓而與腎系相通。腎納气﹐肺主气。肺主行榮衛﹐爲相傅之官﹐治節出焉﹐爲气之本也。】

形似人肩﹐而爲髒之蓋。

【形似人肩﹐又如磬懸於五臟之上﹐而爲華蓋。】

三斤三兩﹐空空相通﹔六葉兩耳﹐脈脈朝會。

【重三斤三兩﹐六葉兩耳﹐共八葉﹐下無竅﹐葉中有二十四空行列﹐分布諸髒淸濁之气。脈气流經﹐經气歸肺﹐肺朝百脈﹐輸精於皮毛﹔毛脈合精﹐行气於腑﹐腑精神明﹐畱於四髒﹐气歸於權衡﹐權衡以平﹐气口成寸﹐以決死生。】

義配於心。

【肺在徳爲義﹐心爲禮﹐肝爲仁﹐脾爲信﹐腎爲智﹐然皆統於心也。】

卦象乎兌。

【肺在卦象兌。又曰肺气通而象幹﹐心象離﹐肝象震﹐脾象坤﹐腎象坎﹐膽象巽﹐胃象艮。以外像言之﹐則幹爲左腳﹐坎爲外腎﹐艮爲右腳﹐震爲右身﹐巽爲右手﹐離爲頭頂﹐坤爲左手﹐兌爲左身。然人稟兩儀而生﹐配合八卦﹐大槪如此。其實一气流行﹐每子時自左腳湧泉穴起陽﹐循左足腹脇手而上﹐至頭頂顖門午位而止﹔午時自頂門循右手﹐脇腹足而下﹐至右腳心而止﹐是坎離爲陰陽消息。】

穀稻畜馬﹐魄藏於中。

【稻色白﹐爲肺之谷﹐馬善鬭象金﹐爲肺之畜。並精出入謂之魄﹐乃精气之匡佐也。肺藏魄﹐肝藏魂。魂乃陽之精﹐魄乃陰之精。陽動而陰靜﹐魂遊而魄守﹔陰陽相濟﹐魂魄相守。魂不遊而魄不守﹐陰陽俱喪魄不收而魂枯﹐陽亦消亡。陰陽宜常相濟。故叔和云﹕魂將魄共連。凡人之夢寐﹐皆魂魄合而成者也。肺熱則夢美女相依﹐或兵戈相競﹔虛則夢涉水田。】

合皮榮毛﹐鼻應於外。

【肺主皮毛﹐上榮於眉﹐開竅於鼻。】

气逆胸痞背疼﹐喘哮息賁。

【肺气太過則令人喘咳﹐逆气﹐背痛慍慍然﹐或胸膈膹悶之气牽引背疼。又有起居如故﹐而息有音者﹐乃肺之絡脈逆而不得隨經上下故也。息賁者﹐肺之積名。】

風浮涕塞聲重﹐癮疹瘡疥。

【涕乃肺液﹐傷風則涕流﹐鼻塞聲重﹐其聲哭﹐其志憂﹐故哭則淚出。又云肺熱涕出﹐凡黃涕如膿﹐大如彈丸﹐從鼻中出﹐不出則傷肺。肺主皮毛﹐風盛則生癮疹瘡疥。】

熱著﹐咽膈尻陰﹐股膝皆痛﹐鼻齇﹑鼻痔或成淵。

【肺通喉舌﹐候在胸中﹐故熱壅則喉舌腫痛﹐胸膈滿悶。尻陰股膝痛爲痿躄者﹐肺熱葉焦也。鼻端紫紅粉刺﹐謂之鼻齇。內生息肉﹐謂之鼻痔。流涕不止﹐謂之鼻淵。皆上熱下虛也。】

虛極﹐呼吸息微﹐欠伸溺頻﹐肺痿﹑肺癰或成瘵。

【肺主气﹐虛則呼吸少气﹐不足以息﹐小便頻數﹐或遺。虛甚爲相火所乘﹐則咳而見血﹐或爲癆瘵﹑肺癰﹑肺痿。】

衛冷身顫嘔涎。

【用力顫掉﹐聲嘶气虛﹐衛冷甚也。肺脈起於中焦﹐下絡大腸﹐循胃口上膈屬肺﹐故虛寒則善嘔涎沫也。】

血燥掌熱漧咳。

【手太陰之別名列缺﹐起於腕上﹐並太陰之經直入掌中﹐故肺經血燥﹐掌心熱。漧咳者﹐肺無津液也。】

補以參﹑芪﹑阿膠﹑五味。

【人參﹑黃芪﹑阿膠﹑五味子﹑山藥﹑紫菀﹑酸棗仁﹑麥門冬﹑車前子﹑百部﹑白膠﹑瓜蔞仁﹑白茯苓之類。】

溫必陳皮﹑半夏﹑漧薑。

【陳皮﹑半夏﹑漧薑﹑款冬花﹑生薑﹑白豆蔻﹑肉桂﹑木香﹑杏仁﹑蘇子之類。】

涼必知母﹑瓜蔞﹑桔梗。

【知母﹑瓜蔞﹑桔梗﹑沙參﹑天門冬﹑元參﹑貝母﹑馬兜鈴﹑香茹﹑枯芩﹑冬瓜子﹑蘿卜子﹑犀角﹑百部﹑山梔﹑枇杷葉﹑人溺﹑石膏﹑靑黛之類。】

瀉必葶藶﹑桑皮﹑蛤蚧。

【葶藶﹑桑皮﹑蛤蚧﹑防風﹑檳榔﹑枳殼﹑通艸﹐澤瀉﹑赤茯苓﹑琥珀﹑冬葵子之類。】

輕聲美食自淸虛﹐夙興夜寐防災害。

【凡肺病皆因呼叫過度﹐或煎煿酒面姜椒太過﹐以致虛實見焉。病者宜輕聲緩語以養其气。食苦﹐麥﹑羊肉﹑杏﹑薤皆苦﹐以潤其燥也。秋三月天地容平﹐早臥早起﹐與雞俱興﹐收斂神气﹐養收之道也。】

三才圖會【明王圻】

肺神

神名皓華﹐字虛成。肺之狀爲虎﹐主藏魄﹐象如懸磬﹐色如縞映紅﹐生心上﹐對胸有六葉﹐脈出於少商。

圖書編【明章潢】

肺臟說

肺﹐金官也。爲髒之華蓋﹐居上﹐對胃﹐六葉兩耳。丈夫八十肺气衰﹐魄離散也。肺脈出於少商﹐開竅於鼻﹐左孔爲庚﹐右孔爲辛。肺者﹐髒之長﹐气之本也﹐是以諸气屬焉。久臥則傷气。涕者﹐肺之液﹐腎邪入肺則作涕。肺在形爲皮毛﹐故肺合於皮﹐其榮毛也。皮緩而毛落者﹐肺气先死也。肺合於大腸﹐大腸爲肺之腑。上主鼻﹐鼻爲肺之竅﹐故人肺傷風則鼻塞。人之容色枯者﹐肺幹也。人之鼻癢者﹐肺有虫也。人之多汗者﹐肺魄離於外也。人之體黧者﹐肺气衰也。人之多聲者﹐肺之盛也。人之不耐寒者﹐肺衰也。人之好食辛味者﹐肺气不足也。人之腸鳴者﹐肺壅也。人之顏色鮮白者﹐肺無病也。肺病食酸以收之﹐辛以補之﹐苦以瀉之。禁勿寒﹐肺惡寒也。

相肺病法

肺病熱則右顴赤。肺病者﹐色白而毛瘁﹐喘咳逆气﹐胸背四肢煩痛﹐或夢美女相依。肺虛則少气不能報息﹐鼻燥喉幹。肺風則多汗畏風﹐時欲咳嗽上气。晝日則止﹐暮則甚。診在眉上﹐其色白。

肺病食忌

七月勿食茱萸﹐成血痢。八月九月勿食姜﹐並諸物肝心肺﹐損肺。肺病宜食黍﹐禁苦味。

養肺法言

肺在諸髒之上﹐而諸髒之气鹹由之以吐納也。惟气得所養﹐以鼻息調勻﹐肺嘗滋潤﹐故魄與之俱凝﹐而晬然見於面﹐盎於背﹐皆以肺气驗之也。是故善養肺臟者﹐莫要於養气。

治肺病要法

凡肺之得病﹐必先觀心脾二髒之虛實。蓋心火克肺﹐脾土生金﹐子母鬼賊之義也。診其脈﹐心脾旣和﹐然後察肺家之虛實以調治焉。

體仁匯編【明彭用光】

肺臟藥性

肺乃手太陰之經﹐少血多气。

【在手寸口脈名太淵者。其經起自少商穴﹐在手大拇指端內側﹔終於中府穴﹐在乳上三肋正間﹐動脈應手處是也。】

辛金之髒﹐相傅之官﹐治節出焉。

【位髙非君﹐故官爲相傅。主行榮衛﹐故治節由之。】

其旺於秋﹐爲气之本也。

【肺金旺於秋﹐而爲諸气之本也。】

其味辛而其色白﹐其聲哭而其志憂。

【從革作辛。白﹐西方金之色。哭﹐哀聲。憂﹐深慮也。】

內藏魄而外養皮毛。

【肺內藏魄﹐肺之精气﹐生養皮毛。】

上榮眉而中生液涕。

【眉毛肺所生﹐涕乃肺之液﹐哭則涕出可見。又云肺熱涕出。】

開竅於鼻。

【鼻所以司呼吸﹐鼻和則知香臭。】

脈在右寸。

【沈診候肺﹐浮診候大腸。】

是髒也﹐實則脈實。

【右手气口沈診見實者﹐肺必實。】

上熱气粗兼鼻壅﹐瀉必辛涼。

【凡瀉用味辛气涼之藥﹐如黃芩﹑山梔子﹑桑白皮﹑杏仁﹑麻黃﹑薄荷﹑石膏﹑地骨皮﹑桔梗﹑枳殼之類﹐淸火通竅。】

虛則脈虛。

【脈診虛細無力。】

少气不足息低微﹐補須酸熱。

【凡補肺用味酸气溫之藥﹐如阿膠﹑五味子﹑茯苓﹑縮砂﹑芍藥﹑天門冬﹑麥門冬﹑陳皮﹑甘艸﹑肉桂﹑鍾乳﹑黃芪之屬。】

陳皮﹑甘艸﹐下痰气之神方。

【用橘皮陳者去白四兩﹐甘艸炙一兩﹐爲細末﹐湯點服﹐治痰極有效驗。世醫但知用半夏﹑南星﹑枳實﹑茯苓之類﹐何足語此﹖王內史曰﹕外舅莫彊中服之疼痛﹐利下物數塊﹐如鐵彈子﹐臭不可聞﹐胸中滿疾豁然頓愈矣。】

神曲橘姜﹐去气嗽之聖藥。

【治久患病嗽﹐用陳皮﹑生薑同搗焙漧各二兩﹐神曲二兩另研﹐打糊爲丸﹐如梧桐子大﹐食後臨臥﹐米飲下三十丸。】

七情鬱結因而喘﹐沈香﹑烏藥﹑參﹑檳。

【治七情鬱結﹐上气喘急﹐用沈香﹑檳榔﹑烏藥﹑人參﹐各磨濃水﹐取一盞﹐煎三五沸﹐不拘時溫服。】

胸痞喘急徹而痛﹐半夏﹑瓜蔞﹑枳﹑梗。

【治胸中痞﹐胸中痛徹背﹐喘急妨悶﹐用瓜蔞實別研﹑枳殼去穰麩炒﹑半夏湯泡七次﹑桔梗去蘆麩炒各一兩﹐爲細末﹐薑汁搗糊爲丸﹐如梧桐子大﹐每服五十丸﹐食後用淡姜湯送下。】

鼻塞不通气﹐荊芥﹑澄茄﹑薄荷。

【治小兒鼻塞不通﹐大人亦可。澄茄五錢﹐薄荷三錢﹐荊芥穗一錢半﹐爲細末﹐煉蜜丸如芡實大﹐每一丸噙化津咽下。如小兒噙不得﹐用薄荷湯磨化服﹐不拘時﹐大人三四丸。】

鼻淵不止沫﹐龍腦﹑蒼﹑芷﹑辛荑。

【治鼻流濁涕不止﹐名曰鼻淵。用辛荑仁半兩﹐蒼耳子炒三錢半﹐香白芷一兩﹐薄荷龍腦葉並曬榦爲末﹐每服二錢。用蔥茶淸﹐食後調服效。】

百花卻去紅痰。

【百花膏﹕治喘咳不已﹐或痰有血﹐用款冬花﹑百合蒸焙﹐二味等分﹐爲細末﹐煉蜜丸如龍眼大﹐每服一丸﹐食後臨臥﹐細嚼姜湯咽下﹐噙化尢佳。若虛弱人﹐最宜服之。】

二母偏除熱嗽。

【治熱嗽﹐辰時服藥﹐酉時可安﹐兼治痰喘。知母一兩新瓦上焙﹐貝母一兩﹐巴豆七粒﹐同貝母炒略熟﹐揀去巴豆不用。】

黃連﹑赤茯﹑阿膠﹐抑心火而淸肺臟。

【黃連阿膠丸﹕治肺熱咯血﹐亦治熱血瀉痢。用黃連淨三兩﹐赤茯苓二兩﹐阿膠炒一兩。將黃連﹑茯苓爲末﹐水調阿膠和丸﹐如梧桐子大﹐每服三十丸﹐食後米飲下。黃連﹑茯苓能抑心火﹐肺得其淸而嗽止。】

訶子﹑杏仁﹑通艸﹐利久嗽以出喉音。

【訶子散﹕治久嗽﹐語聲不出。訶子去核一兩﹐杏仁泡去皮尖一兩﹐通艸二錢﹐爲﹝口父﹞咀﹐每服四錢﹐水一盞半﹐煨生薑切五片﹐煎至八分去渣﹐食後溫服。】

流注疼痛因痰飲﹐半夏倍於﹝石卜﹞硝。

【《易簡方》﹕治痰飲流注疼痛﹐用大半夏二兩﹐湯浸洗過爲末﹐風化﹝石卜﹞硝一兩﹐以生薑自然汁打糊丸如梧桐子大﹐每服五丸﹐姜湯下。痛在上﹐臨臥服﹔痛在下﹐空心服。】

癢疼癮疹爲風熱﹐苦參少於皂莢。

【《奇效良方》﹕治肺風皮膚搔癢﹐或生癮疹。有人病徧身風熱﹐細疹疼不可任者﹐連胸頸臍腹及近陰處皆然﹐痰涎亦多﹐夜不得睡。用苦參一斤﹐皂角去皮並子二斤﹐以水一斗浸揉﹐取濃汁濾去滓﹐熬成膏﹐將苦參搗爲細末﹐用皂莢膏丸如梧桐子大﹐每服三十丸﹐荊芥薄荷酒下。一方無荊芥薄荷﹐惟酒調下﹐治徧身風熱細疹﹐癢痛亦可治之﹐立效。】

哮嗽﹝鼻合﹞﹝鼻合﹞﹐兜鈴﹑蟬蛻﹑杏除尖﹐砒霜少入。

【《濟生方》﹕治男子婦人久患咳嗽﹐肺气喘而促﹐倚息不得睡臥﹐鼻合鼻合嗽﹐亦宜服之。用杏仁去皮尖炒﹐別研﹐將兜鈴﹑蟬蛻﹑杏仁﹑砒霜四件爲末﹐蒸棗肉爲丸如葵子大﹐每服六七丸﹐臨臥用蔥茶淸放冷送下﹐須忌熱物。】

熱壅咽喉﹐雞蘇﹑荊芥﹑桔﹑防風﹑參﹑牛﹑甘艸。

【潛溪曰﹕利膈湯治虛煩上盛﹐脾肺有熱﹐咽喉生瘡。用雞蘇葉﹑荊芥穗﹑防風﹑桔梗﹑人參﹑牛蒡子隔紙炒﹑甘艸各一兩﹐爲細末﹐每服一錢﹐沸湯點服。如痛口瘡盛者﹐加僵蠶一兩。此國醫都君子方。】

消酒齇輕粉﹑硫黃﹐去鼻痔白礬﹑甘遂。

【治酒齇鼻及婦人鼻上黑粉刺者﹐用生硫黃十文﹐輕粉十文﹐杏仁五文爲細末﹐用餅藥調﹐臨睡時塗上﹐早則洗去。又消鼻痔方﹐用瓜蒂四錢炒﹐甘遂四錢﹐白礬半錢﹐枯螺殼半錢炒﹐艸烏尖半錢炒﹐爲細末﹐用眞麻油搜令得硬些子﹐不可爛﹐旋丸如鼻孔大﹐用藥入鼻內﹐令達痔肉上﹐則痔化爲水﹐肉皆爛下。每日一次﹐妙不可言。】

白砒石性情實重﹐入豆豉偏治喘齁。

【紫金丹﹕治齁喘及痰喘﹐不得安臥。信石一錢半研﹐淡豆豉一兩﹐水潤去皮﹐研成膏﹐共研和丸如菉豆大﹐每服七丸或十丸﹐臨臥用冷茶淸送下。只一二服後﹐不可喫一應物湯水之類。今以信八分﹐豉一兩﹐每服二十丸。一法二件成膏﹐搽碗內﹐艾燻﹐入生朱末丸。昔一婦人患此十年﹐徧求醫者皆不效﹐忽有一道人貨此藥﹐謾贖一服﹐是夜減半﹐數服頓愈。遂多金丐﹐得此方。予屢用以救人﹐特爲神異。】

百艸霜气味𨿽輕﹐和海鹽卻消舌腫。

【治舌上腫硬方﹕百艸霜﹑海鹽等分﹐研爲細末﹐以井水調服。】

甜葶藶良治肺癰。

【甜葶藶隔紙炒﹐研爲細末﹐每服一二錢﹐食後水煎服。】

苦熊膽寒塗腸痔。

【用熊膽磨水﹐以鵝翎刷痔。】

似華蓋而本淸。

【肺形似華蓋﹐而本則淸虛。】

象幹金而生水。

【肺金生腎水而主气。潛溪曰﹕气爲水母。呵气水生可知矣。】

本經補瀉溫涼藥

補﹕人參﹑黃芪﹑山藥﹑五味﹑紫菀﹑棗仁﹑阿膠﹑麥門冬﹑車前子﹑百部根﹑白膠﹑瓜蔞仁﹑白茯苓。

瀉﹕葶藶﹑防風﹑檳榔﹑桑皮﹑枳殼﹑蛤蚧﹑通艸﹑澤瀉﹑琥珀﹑赤茯苓﹑冬葵子。

溫﹕﹝艸款﹞冬花﹑漧薑﹑生薑﹑白豆蔻﹑肉桂﹑木香﹑杏仁﹑蘇子﹑半夏﹑橘紅。

涼﹕沙參﹑天門冬﹑元參﹑貝母﹑桔梗﹑馬兜鈴﹑香薷﹑瓜蔞仁﹑枯黃芩﹑王瓜子﹑萊菔子﹑犀角﹑百部根﹑山梔子﹑枇杷葉﹑知母﹑人溺﹑石膏﹑靑黛。

東垣報使引本經藥﹕白芷﹑升麻﹑蔥白。

身經通考【淸李瀠】

肺臟得病虛實橫逆

凡肺之得病﹐先觀其心之虛實。若心火盛而爍金﹐卽當先抑心气﹐後服肺藥。若心气和﹐更診脾脈虛實。若脾气虛冷﹐不能相生﹐則肺不足而易感風邪﹐故患肺惡寒者﹐多由脾虛得之。若脾气盛實﹐則又痞滿中焦﹐而大腸與肺表裏不能相通。夫中焦膈熱﹐肺與大腸不通﹐其熱气必上蒸於肺。故患肺熱者﹐多由脾實得之。心气盛者瀉之﹐脾气虛者益之﹐脾气實者通之﹐須隨其气之寒熱以治之﹐故有抑心气脾气之藥。當診其脈﹐若心脾俱和﹐肺自生疾﹐則察肺之虛實而治之。

肺虛﹐五味子補之﹔如無他證﹐阿膠散補之。補母脾土以甘艸。

肺實﹐桑白皮瀉之﹔如無他證﹐以瀉白散瀉之。若曰實﹐則瀉其子腎水﹐無實不可瀉。

肺主燥﹐自病則喘嗽﹐必須潤之。實則喘而气盛﹐虛則喘而少气。

心乘肺﹐賊邪﹐熱而喘嗽﹐先地黃丸﹐中導赤散﹐後阿膠散。

肝乘肺﹐微邪﹐惡風眩冒﹐昏憒而嗽﹐羌活膏。

脾乘肺﹐虛邪﹐體重﹐吐痰﹐泄瀉嗽﹐人參白朮散。

腎乘肺﹐實邪﹐憎寒嗽泄利﹐百部丸。

鍼灸

《素問》曰﹕肺病者﹐喘咳逆气﹐肩背痛﹐汗出﹐尻陰股膝髀腨胻足皆痛﹐虛則少气﹐不能報息﹐耳聾嗌漧。取其經太陰﹑足太陽之外厥陰內血者。

【注肺主气而發原於腎﹐母子之經气相通﹐病則气逆﹐故喘咳也。肺兪在肩背﹐气逆於上﹐則肩背痛而汗出﹔逆於下﹐則尻陰胻膝皆痛也。腎爲生气之原﹐肺主周身之气以司呼吸。生气衰於下﹐故不能報息於上。腎气衰﹐則耳聾。金水之气不足﹐則嗌漧也。太陰﹐手太陰﹐肺經之本脈。啟元子曰﹕足太陽之外厥陰內者﹐正謂腨內側內踝後之直上則少陰脈也。視左右足脈少陰部分有血滿異於常者﹐卽而取之。】

肺熱病者﹐先淅然厥﹐起毫毛﹐惡風寒﹐舌上黃﹐身熱﹐熱爭則喘咳﹐痛走胸膺背﹐不得太息﹐頭痛不堪﹐汗出而寒。丙丁甚﹐庚辛大汗﹐气逆則丙丁死。刺手太陰陽明﹐出血如大豆﹐立已。

【注皮毛者﹐肺之合。髒气熱於內﹐故淅然寒栗於外而惡風寒﹐蓋熱盛則寒也。肺上連喉嗌﹐故舌黃。髒眞髙於肺﹐主行榮衛陰陽﹐故身熱也。熱幹肺臟﹐故喘咳不得太息。肺主胸中之气﹐气傷﹐故痛走胸背也。五臟之應天者肺﹐而手陽明之脈上循於頭﹐故頭痛不堪。熱爭於內﹐故汗出而身寒也。肺病者加於丙丁﹐丙丁不死﹐起於庚辛。如气逆﹐則遇勝克之日卽死矣。刺血如大豆者﹐六經之刺﹐皆宜瀉而不宜補者也。肺乃五臟之長﹐故舉肺以申明之。】

《靈樞》曰﹕邪在肺﹐則病皮膚痛﹐寒熱﹐上气喘﹐汗出﹐咳動肩背。取之膺中外兪﹐背三節五臟之旁﹐以手疾按之快然﹐乃刺之﹐取之缺盆中以越之。

【注五臟六腑之應於皮肉骨筋者﹐臟腑雌雄之相合也。五臟之外應者﹐陰陽之气皆有出有入也。肺主皮毛﹐故邪在肺﹐則病皮膚痛。寒熱者﹐皮寒熱也。蓋髒爲陰﹐皮膚爲陽﹐表裏之气﹐外內相乘﹐故爲寒爲熱也。上气喘者﹐肺气逆也。汗出者﹐毛腠疏也。咳動肩背者﹐肺兪之在肩背也。膺中外兪﹐肺脈所出之中府﹑雲門處。背三節五臟之旁﹐乃肺兪旁之魄戶也。缺盆中者﹐手陽明經之扶突﹐蓋從腑以越陰髒之邪。】

《千金方》曰﹕右手關前寸口陰絕者﹐無肺脈也。苦短气咳逆﹐喉中塞噫逆。刺手陽明治陽。

右手關前寸口陰實者﹐肺實也。苦少气﹐胸中滿膨膨﹐與肩相引。刺手太陰治陰。

凡肺病之狀﹐必喘咳逆气﹐肩息背痛﹐汗出﹐尻陰股膝攣髀﹐腨胻足皆痛﹐虛則少气不能報息﹐耳聾嗌漧。取其經手太陰﹑足太陽之外厥陰內少陰血者。

肺病其色白﹐身體寒﹐但無熱時時咳﹐其脈微遲爲可治。宜服五味子大補肺湯﹑瀉肺散。春當刺少商﹐夏刺魚際﹐皆瀉之﹔季夏刺太淵﹐秋刺經渠﹐冬刺尺澤﹐皆補之。又當灸膻中百壯﹐第三椎二十五壯。

邪在肺﹐則皮膚痛﹐發寒熱﹐上气气喘﹐汗出﹐咳動肩背。取之膺中外腧﹐背第三椎之旁﹐以手重按之快然﹐乃刺之﹐取之缺盆中以越之。

肺脹气搶﹐脇下熱痛﹐灸陰都隨年壯﹐穴在俠胃脘兩邊相去一寸﹐胃脘在心下三寸。

治肺風﹐气痿絕﹐四肢滿脹﹐喘逆胸滿﹐灸肺腧各二壯。肺腧﹐對乳引繩度之﹐在第三椎下﹐兩旁相去各一寸五分。

導引

《千金方》曰﹕六字訣﹕若肺病﹐卽噓出。其法夜半後八十一﹐雞鳴七十二﹐平旦六十三﹐日出五十四﹐辰時四十五﹐巳時三十六。欲作此法﹐先左右導引三百四十徧。病有四種﹕一冷痺﹐二气疾﹐三邪風﹐四熱毒。若有患者﹐安心調气﹐此法無有不瘥也。

肺病用噓。肺臟病者胸背脹滿﹐四肢煩悶。相法﹕肺色白﹐患者喜夢見美女美男﹐詐親附人﹐共相抱持﹐或作父母兄弟妻子。療法﹕用噓气出。又云肺病者﹐用大噓三十徧﹐細噓十徧﹐須左右導引三百六十徧﹐然後乃爲之。

《養性書》曰﹕吐納法﹕肺病用呬。呬爲瀉﹐吸爲補﹐先調气令和﹐以鼻微長引气﹐然後呬之﹐令自己耳不聞呬聲﹐聞則瀉之太過也。大呬三十六徧﹐細呬十二徧﹐能去肺家勞熱。凡一切逆气咳嗽﹐皮膚瘡瘍﹐四肢煩疼﹐鼻塞胸背痛﹐皆宜數呬之。疾愈則止﹐過度則損矣。大凡呬噓呵吹呼﹐俱宜向西北﹐徐向東南﹐三吸生气以補之。

導引法﹕正坐以兩手據地﹐縮身曲脊﹐向上五舉﹐能去肺家風熱積勞。又反拳捶脊上左右各三五度﹐去胸臆間風毒﹐閉气爲之良久﹐瞑目咽液﹐三叩齒而止。

又法﹕常以七月八月九月朔望旭旦﹐西面坐﹐鳴天鼓也。飲玉漿三﹐然後瞑目正心﹐思兌宮白气入口七吞之﹐閉气七十息。

《保生祕要》曰﹕論肺气滯濇﹐古云醫道通仙道﹐第要淸明气血二字之理。气爲先天之用﹐屬於陽﹐無形而有影﹔血爲後天之行﹐屬於陰﹐有形而成質。气旺則血榮而調潤﹐气絕則血枯而滅形。故气虛血弱﹐滯濇而成病。濇於肺﹐則肺气不淸﹐液凝滯而生痰。諸气膹郁﹐皆屬肺上焦之疾﹐或傳於大腸。秋月金旺﹐宜常呬吸以和其肺气。愼勿用諸肺﹐則不厭其魄。時秋初夏末﹐熱气酷甚﹐少貪風涼﹐免傷背之腧穴﹐中風之證﹐蓋感此也。肅殺之天﹐殺中有生﹔秋風之日﹐戒傷生命。大抵萬物收斂﹐人心更要持守﹐勿爲馳逞發揚。

臟腑門【大腸】

黃帝素問

靈蘭祕典論

大腸者﹐傳道之官﹐變化出焉。

【注大腸居小腸之下﹐小腸之受盛者﹐賴以傳道﹐濟泌別汁﹐變化糟粕﹐從是出焉。】

气厥論

小腸移熱於大腸﹐爲虙瘕﹐爲沈。【虙音伏。】

【注瘕者﹐假也。假津血而爲聚汁也。蓋小腸主液﹐大腸主津﹐小腸移熱於大腸﹐則津液畱聚而爲伏瘕矣。沈﹐痔也。小腸主火﹐大腸主金﹐火熱淫金﹐則爲腸痔。邪气臟腑病形篇曰﹕腎脈微濇爲沈痔。】

靈樞經

本輸篇

大腸上合手陽明﹐出於商陽﹐商陽在大指次指之端也﹐爲井金。澑於本節之前二間﹐爲滎。注於本節之後三間﹐爲兪。過於合谷﹐合谷在大指歧骨之間﹐爲原。行於陽溪﹐陽溪在兩筋間陷者中也﹐爲經。入於曲池﹐在肘外輔骨陷者中﹐屈臂而得之﹐爲合。手陽明也。

【注大腸小腸﹐皆屬於胃﹐三焦出於足太陽之絡而上合於手少陽之經﹐故六腑皆出於足之三陽﹐上合於手者也。】

邪气臟腑病形篇

大腸病者﹐腸中切痛﹐而鳴濯濯。冬日重感於寒卽泄﹐當臍而痛﹐不能久立﹐與胃同候。取巨虛上廉。

【注大腸者﹐傳道之官﹐故病則腸中切痛﹐而鳴濯濯。陽明秉淸金之气﹐故冬日重感於寒卽瀉﹐當臍而痛。大腸主津液﹐津液者淖澤注於骨﹐故病則不能久立也。大腸屬胃﹐故與胃同候。取胃經之巨虛上廉。】

經脈篇

大腸手陽明之脈﹐起於大指次指之端﹐循指上廉﹐出合谷兩骨之間﹐上入兩筋之間﹐循臂上廉﹐入肘外廉﹐上臑外前廉﹐上肩﹐出髃骨之前廉﹐上出於柱骨之會上﹐下入缺盆﹐絡肺下膈屬大腸。其支者﹐從缺盆上頸貫頰﹐入下齒中﹐還出挾口﹐交人中﹐左之右﹐右之左﹐上挾鼻孔。是動則病齒痛﹐頸腫。是主津液所生病者﹐目黃口漧﹐鼽衄﹐喉痺﹐肩前臑痛﹐大指次指痛不用﹐气有餘則當脈所過者熱腫﹐虛則寒栗不復。

【注是動則病齒痛頸腫﹐蓋气傷痛﹐形傷腫﹐因气以及形也。大腸傳導水谷﹐變化精微﹐故主所生津液病則津液竭而火熱盛﹐故爲目黃﹑口漧﹑鼽衄﹑喉痺諸證。肩臑及大指之次指﹐皆大腸經脈所循之部分。如腑气有餘﹐則當脈所過之處熱腫﹐腑气虛則寒栗不復﹐手陽明之主气也。】

【大腸經諸穴歌手陽明﹐廿穴名。循商陽二間三間而行﹐歷合谷陽溪之兪﹐過偏歷溫澑之濱。下廉上廉﹐三里而近﹔曲池肘髎﹐五里之程。臂臑肩髃上於巨骨﹐天鼎紆乎扶突。禾髎唇連﹐迎香鼻迫。】

【分寸歌商陽食指內側邊﹐二間來尋本節前。三間節後陷中取﹐合谷虎口岐骨間。陽溪上側腕中是﹐偏歷腕後三寸安。溫澑腕後去五寸﹐池前五寸下廉看。池前三寸上廉中﹐池前二寸三里逢。曲池屈骨紋頭盡﹐肘髎大骨外廉近。大筋中央尋五里﹐肘上三寸行向裏。臂臑肘上七寸量﹐肩髎肩端舉臂取。巨骨肩尖端上行﹐天鼎喉旁四寸眞。扶突天突旁五寸﹐禾髎水溝旁五分。迎香禾髎上一寸﹐大腸經穴是分明。】

經水篇

手陽明外合於江水﹐內屬於大腸。

【注江水曲折入於海。大腸傳道水谷﹐濟泌別汁﹐回腸十六折而滲入膀胱﹐故外合江水﹐內屬大腸。】

腸胃篇

黃帝問於伯髙曰﹕余願聞六腑傳谷者﹐腸胃之小大長短﹐受谷之多少﹐柰何﹖伯髙曰﹕請盡言之。谷所從出入淺深遠近長短之度﹕唇至齒長九分﹐口廣二寸半﹐齒以後至會厭深三寸半﹐大容五合。舌重十兩﹐長七寸﹐廣二寸半。咽門重十兩﹐廣二寸半。至胃長一尺六寸。胃紆曲屈伸之長二尺六寸﹐大一尺五寸﹐徑五寸﹐大容三斗五升。小腸後附脊﹐左環回周疊積﹐其注於回腸者外附於臍上﹐回運環十六曲﹐大二寸半﹐徑八分分之少半﹐長三丈三尺。回腸當臍﹐左環回周葉積而下﹐回運環反十六曲﹐大四寸﹐徑一寸寸之少半﹐長二丈一尺。廣腸傅脊以受回腸﹐左環葉脊上下辟﹐大八寸﹐徑二寸寸之大半﹐長二尺八寸。腸胃所入至所出﹐長六丈四寸四分﹐回曲環反三十二曲也。

【注胃主受納水谷﹐腸主傳導變化﹐其津液血气﹐由此而生。越人曰﹕唇爲飛門﹐齒爲戶門﹐會厭爲吸門﹐胃爲賁門﹐太倉下口爲幽門﹐大小腸會爲闌門﹐下極爲魄門。蓋唇齒乃始受水谷之門﹐故先論唇齒之廣長。舌者主爲衛使之迎糧﹐舌和而後能知五味。會厭者喉之上套﹐所以分別咽喉。咽乃胃之門﹐主受納水谷﹔喉乃肺之竅﹐以司呼吸者也。】

平人絕谷篇

黃帝曰﹕願聞人之不食七日而死。何也﹖伯髙曰﹕臣請言其故。胃大一尺五寸﹐徑五寸﹐長二尺六寸﹐橫屈受水谷三斗五升﹐其中之谷常畱二斗﹐水一斗五升而滿。上焦泄气﹐出其精微﹐慓悍滑疾﹔下焦下漑諸腸。小腸大二寸半﹐徑八分分之少半﹐長三丈二尺﹐受谷二斗四升﹐水六升三合合之大半。回腸大四寸﹐徑一寸寸之少半﹐長二丈一尺﹐受谷一斗﹐水七升半。廣腸大八寸﹐徑二寸寸之大半﹐長二尺八寸﹐受谷九升三合八分合之一。腸胃之長凡五丈八尺四寸﹐受水谷九斗二升一合合之大半﹐此腸胃所受水谷之數也。平人則不然﹐胃滿則腸虛﹐腸滿則胃虛﹐更虛更滿﹐故气得上下﹐五臟安定﹐血脈和﹐則精神乃居。故神者﹐水谷之精气也。故腸胃之中﹐常畱谷二斗﹐水一斗五升﹐故平人日再後﹐後二升半﹐一日中五升﹐七日五七三斗五升﹐而畱水谷盡矣。故平人不食飲七日而死者﹐水谷精气津液皆盡故也。

【注此論人之臟腑形骸﹐精神气血﹐皆借水谷所資生。水谷絕﹐則形與气俱絕矣。六節髒象論曰﹕五味入口﹐藏於腸胃﹐味有所藏﹐以養五气。气和而生﹐津液相成﹐神乃自生﹐故神者﹐水谷之精气也。平人不然者﹐謂平常無病之人﹐胃滿則腸虛﹐腸滿則胃虛﹐日夜消化﹐止畱三斗五升﹐無有如此之畱積也。是以不飲食七日﹐則所畱之水谷盡矣。水谷盡﹐則精气津液皆盡矣。】

淫邪發夢篇

厥气客於大腸﹐則夢田野。

【注田野者﹐水谷所生也。大腸爲傳導之官﹐主受水谷之餘﹐濟泌別汁﹐夢見田野者﹐大腸之气虛也。】

本髒篇

肺合大腸﹐大腸者皮其應。肺應皮﹐皮厚者大腸厚﹐皮薄者大腸薄﹔皮緩腹裏大者大腸大而長﹐皮急者大腸急而短﹔皮滑者大腸直﹐皮肉不相離者大腸結。

【注五臟內合六腑﹐外應於皮脈肉筋骨﹐是以肺應皮。而皮厚者大腸厚﹐皮薄者大腸薄。臟腑之形气﹐外內交相輸應者也。】

師傳篇

腸中熱則出黃如糜﹐臍以下皮寒。腸中寒﹐則腸鳴飧泄。胃中寒﹐腸中熱﹐則脹而且泄。胃中熱﹐腸中寒﹐則疾饑﹐小腹痛脹。

【注臍以下皮寒者﹐胃中寒﹐寒熱外內之相應也。】

扁鵲難經

大腸形象

四十二難曰﹕回腸大四寸﹐徑一寸半﹐長二丈一尺。受谷一斗﹐水七升半。廣腸大八寸﹐徑二寸半﹐長二尺八寸﹐受谷九升三合八分合之一。

【注回腸卽大腸﹑廣腸﹑肛門之總稱也。】

大腸重二斤十二兩﹐長二丈一尺﹐廣四寸﹐徑一寸﹐當臍右回十六曲﹐盛谷一斗﹐水七升半。肛門重十二兩﹐大八寸﹐徑二寸大半﹐長二尺八寸﹑受谷九升三合八分合之一。

大腸腑形象之圖

見圖

大腸上口卽小腸下口

金匱要略【漢張機】

大腸寒熱

大腸有寒者多鶩溏﹐有熱者便腸垢。

中藏經【漢華佗】

論大腸腑虛實寒熱逆順生死脈証之法

大腸者﹐肺之腑也。爲傳送之司﹐號監倉之官。肺病久則傳入大腸﹐手陽明是其經也。寒則泄﹐熱則結﹐絕則利下不止而死。熱極則便血。又風中大腸則下血。又實熱則脹滿﹐大便不通﹔虛寒則滑泄不定。大腸乍虛乍實﹐乍來乍去﹐寒則溏﹐熱則垢﹐有積物則發熱﹐栗而寒﹐其發渴如瘧狀﹐積冷脾痛﹐不能久立﹐痛已則泄﹐何物是也。虛則喜滿咳喘﹐咽中如核妨也。

千金方【唐孫思邈】

大腸腑脈論

大腸腑者﹐主肺也﹐鼻柱中央是其候也。肺合气於大腸﹐大腸者﹐爲行道傳瀉之腑也﹐號監倉掾。重二斤十二兩﹐長一丈二尺﹐廣六寸﹐當臍右回疊積還反十二曲﹐貯水谷一斗二升。主十二時﹐定血脈﹐和利精神。鼻隧以長以候大腸。

大腸實熱

右手寸口气口以前脈陽實者﹐手陽明經也。病苦腸滿﹐善喘咳﹐面赤身熱﹐喉咽中如核狀﹐名曰大腸實熱也。

大腸虛冷

右手寸口气口以前脈陽虛者﹐手陽明經也。病苦胸中喘﹐腸鳴虛渴﹐唇幹目急﹐善驚泄白﹐名曰大腸虛冷也。

河間六書【金劉完素】

三焦約證【主大小腸】

小腹痛不得大小便﹐邪气入客﹐約而不行﹐故穀气不得通也。枳殼丸主之。

腸痺證

𨿽多飲不得溲﹐不成大便﹐使糟粕不化﹐故气喘急而飧泄。木香丸主之。

虙瘕證【主女病】

大腸小腸移熱﹐名虙瘕。津液耗散﹐不能滑利﹐菀結而大腸閉濇。檳榔丸主之。

醫學入門【明李梴】

大腸腑賦

大腸又名回腸﹐長二丈一尺而大四寸﹐受水谷一斗七升半。

【回腸者當臍右回疊積十六曲﹐徑一寸半﹐受谷一斗水七升半。】

魄門上應闌門﹐長二尺八寸﹐而大八寸﹐受谷九升三合八分。

【魄門者﹐肺藏魄也。又曰廣腸﹐言廣闊於大小腸也。又曰肛門﹐言其處似車缸形也。《內經》以此爲一臟﹐故俗名墜髒。熱則重墜或突出﹐虛則脫下不收。受谷九升三合八分合之一﹐專主出而不納。凡腸胃合受水谷八斗七升六合八分合之一。闌門者﹐大小腸各受物傳化而相會於此﹐滓入廣腸﹐水入膀胱﹐關闌分隔﹐故曰闌門。】

肛之重也僅十二兩﹐腸之重也再加二斤。

【肛門重十二兩﹐大腸重二斤十二兩。】

總通於肺﹐而心腎膀胱連絡系膈。

【肛門亦大腸之下截也﹐總與肺爲表裏。大小腸之系﹐自膈下與脊膂連﹐心腎膀胱相系脂膜筋絡﹐散布包裹﹐然各分紋理﹐羅絡大小腸與膀胱。其細脈之中﹐乃气血精液﹐流走之道。】

外應在皮﹐而气血津液潤燥不均。

【肺應皮。若气血津液調和﹐則大便亦調﹔燥熱則便堅而濇﹔寒濕則便潤而利。】

風搏耳鳴﹐齒痛便血﹐或時欲食不食﹐嘔吐淸水。

【便血有遠近者﹐腸系心腎膀胱故也。食則嘔吐者﹐肺風傳入大腸﹐令腸中宛轉搏上﹐不欲食﹐食卽嘔吐淸冷水也。】

血壅鼻衄﹐目黃喉痺﹐或時大指次指﹐肩臑痛頻。

【手陽明脈起大指次指之端﹐循臂臑外上肩髃之前廉﹐下齒還出口﹐交人中﹐左之右﹐右之左﹐俠鼻孔交目側﹐故病如是。】

气祕腹滿切痛﹐外注皮膚堅硬。

【气滯﹐腸中切痛﹐或鳴﹐腹滿﹐大便祕濇。重感於寒﹐當臍而疼﹐卽泄﹐不能久立。若气注於外﹐挾痰則皮膚堅而不痛。】

熱祕臍滿口瘡﹐內結痔癰痢騂。

【俠臍滿痛﹐大便不通﹐或喘不能立﹐或口生瘡﹐皆熱證也。濕熱內結﹐則爲痔漏﹐腸癰﹐痢下赤白。騂者﹐赤色也。】

虛則腸鳴身易瘦﹐冷則滑脫耳難聞。

【腸气虛則鳴﹐身枯瘦﹐如雞皮有鱗。虛冷﹐則滑泄﹑脫肛﹑耳聾。】

補以粟殼﹑五倍﹑棕櫚。

【粟殼﹑五倍子﹑棕櫚皮﹑牡蠣﹑木香﹑肉豆蔻﹑蓮肉﹑榛子﹑訶子﹑龍骨之類。】

瀉必硝﹑黃﹑續隨﹑桃仁。

【芒硝﹑大黃﹑續隨子﹑桃仁﹑枳殼﹑麻仁﹑石斛﹑檳榔﹑旋復花﹑榧實﹑巴豆﹑蔥白﹑牽牛之類。】

溫以吳萸﹑人參﹑姜﹑桂。

【吳萸﹑人參﹑漧薑﹑肉桂﹑半夏﹑桃花石﹑木香﹑石蜜之類。】

涼必芩﹑連﹑槐花﹑茅根。

【黃芩﹑黃連﹑槐花﹑茅根﹑天花粉﹑元參﹑砂糖之類。】

吁﹗水谷變化自然妙﹐食息調燮由於人。

【經曰﹕大腸爲傳道之官﹐變化出焉。《難經》曰﹕唇爲飛門。言唇開則食入如飛也。齒爲戶門﹐飲食由此而入也。咽爲吸門﹐言咽入不得復出也。胃爲賁門﹐言咽下賁向於胃也。太倉下口爲幽門﹐在臍下三寸居於幽暗﹐故名。並闌門﹑魄門﹐合之爲七衝門﹐皆水谷變化出入相衝之要路也。但水谷淸芳甘美﹐運布則爲精微﹐腐熟則爲滓穢﹐乃陰陽自然之妙用也。】

體仁匯編【明彭用光】

大腸藥性

大腸乃手陽明之經﹐多血多气。

【其經起自商陽穴﹐在手指頭內側端﹔終於迎香穴﹐在鼻孔旁五分邪縫中。】

庚金之腑。

【大腸乃肺之腑。】

傳道之官﹐變化出焉。

【謂傳不潔之道﹐變化物之形。】

合髒而長二丈之一﹐曲十六而廣四寸。

【大腸乃肺之腑。《難經》云﹕長二丈一尺﹐廣四寸﹐疊十六曲。《千金》云﹕藏一斗二升﹐廣六寸﹐右回疊十二曲﹐盛水谷一斗二升﹐重一斤十四兩。】

候在鼻頭﹐脈詳右寸。

【浮取而陽實者﹐大腸實也。陽絕者﹐無太陽脈也。】

此腑也﹐實則脈實而腸滿不通﹐辛溫可瀉。

【《千金》生薑泄腸湯﹕治大腸實熱﹐腹脹不通﹐口爲生瘡。方用生薑﹑橘皮﹑竹茹﹑黃芩﹑梔子仁﹑白朮各三錢﹐桂心一錢﹐茯苓﹑芒硝各二錢﹐生地黃一兩﹐大棗二枚﹐十一味口父咀﹐每服一兩﹐水二鍾﹐煎至一鍾﹐去滓下芒硝﹐食前服。】

虛則脈虛﹐傷寒而腸鳴泄痛﹐補必酸涼。

【黃連補腸湯﹕治大腸虛冷﹐痢下靑白﹐腸中雷鳴相逐。方用黃連四錢﹐茯苓﹑川芎各三錢﹐酸石橊皮五片﹐地楡五錢﹐伏龍肝指頭大一塊﹐六味﹝口父﹞咀﹐每服八錢﹐水二鍾﹐煎至一鍾﹐食前溫服。】

蒸黃連而解酒毒。

【酒蒸黃連丸﹕厚腸胃﹐解酒毒。用黃連一斤淨銼﹐用好酒四升浸瓦器中﹐置甑上累蒸至爛﹐取出曬漧﹐細末滴水爲丸﹐如梧桐子大﹐每服五十丸﹐食前用溫水送下。】

炒厚朴而止便紅。

【厚朴煎﹕本方治腸胃本無血﹐緣气虛腸薄﹐自榮衛滲入故有也。用厚朴五兩﹐以生薑五兩搗爛﹐二味拌炒黃燥﹐白朮﹑神曲﹑麥蘗﹑五味各一兩﹐同炒黃﹐爲細末﹐水糊丸﹐如梧桐子大﹐疾作空心米飲下百丸﹐平時只服五十丸。厚朴厚腸胃﹐麥蘗消酒食﹐白朮導水﹐血自不作也。五痔諸下血論不及此﹐亦以腸胃爲主也。】

腸風炒川烏﹑荊芥。

【《局方》烏金丸﹕治腸風髒毒﹐下血不止﹐久服令人悅顏色﹐彊筋力﹐身體輕健﹐須髮不白。用川烏炮去皮臍一兩﹐荊芥穗二兩爲末﹐醋麵糊丸﹐如梧桐子大﹐每服二十丸﹐酒或熱水下。有疾﹐食空時日三四次﹐無疾早只一服。有郭監丞病風攣搐﹐頭眩掉不收﹐手戰﹐能食﹐服此六七服遂瘥﹐遂常服之﹐已五十餘年﹐七十餘彊健﹐須無白者。此藥療腸風下血尢妙﹐累有人得效。見下血人服而瘥者﹐一歲之內已數人矣。】

髒毒奇捲柏﹑黃芪。

【《奇效方》捲柏散﹕治腸風髒毒神效。捲柏取葉焙漧﹑黃芪各一兩﹐爲細末﹐每服二錢﹐空心米飲調服﹐立效。】

痢中六神丸﹐宜調則調。

【《良方》六神丸﹕治赤白痢疾。用麥芽﹑茯苓﹑陳皮﹑枳殼麩炒黃﹑木香煨白痢倍之﹑黃連赤痢倍之﹐上六味等分爲細末﹐用神曲末打糊爲丸﹐如梧桐子大﹐每服五十丸﹐赤痢甘艸湯下﹐白痢漧薑湯下﹐赤白痢漧薑甘艸湯下。詳此方黃連可與解暑毒﹐淸臟腑﹐厚腸胃﹔木香能溫脾胃﹐逐邪气上下痛﹔枳殼能寬腸胃﹔茯苓能利水﹔神曲麥芽可以消滯。眞痢中之要藥也。】

滯下百中散﹐可止則止。

【百中散﹕治一切痢﹐不問赤白﹐一日之間百行者﹐只一服便疏﹐再二三服卽愈。用罌粟三斤﹐去粗皮﹐以生薑自然汁淹一宿﹐炙令薑汁盡爲度﹐淨秤爲細末﹐每服二三錢﹐空心米飲調下。忌生冷油膩魚鮓毒物三日。】

潤腸通祕﹐麻仁丸果有神效。

【《精要神功》麻仁丸﹕麻仁去殼﹐研令極細﹐大黃各三兩﹐紙裹煨﹐人參七錢半﹐煨當歸一兩﹐除麻仁外爲細末﹐合和麻仁﹐令勻﹐煉蜜爲丸﹐如梧桐子大﹐每服三十丸﹐熱水任下﹐食後睡服。】

行滯推堅﹐六磨湯豈無奇功﹖

【《奇效良方》六磨湯﹐治气滯腹急﹐大腸祕濇。用木香﹑沈香﹑檳榔﹑烏藥﹑枳殼﹑大黃各等分﹐將六味熱湯磨服﹐以通爲度。】

痔瘡熱痛﹐腦麝研入蝸牛。

【痔瘡腫痛﹐用蝸牛一錢﹐片腦﹑麝香各少許﹐同研爛﹐用磁盒盛﹐次早取汁敷痔上﹐痛止腫消。】

膽冰磨敷井水。

【熊膽膏﹕治痔極效。用熊膽﹑片腦各研細﹐用井華水調﹐以雞翎掃痔上﹐良驗。】

痢疾腹痛﹐姜茶煎治出坡仙。

【姜能助陽﹐茶能助陰﹐二者皆能消散﹐又且調平陰陽﹐況於暑毒酒食毒皆能解之也。不問赤白冷熱通用之。老生薑切如豆許﹐與茶葉等分﹐用新汲水煎服。東坡醫文潞公作效。】

梅蜜飲方書登父。

【潛溪云﹕熱痢﹐陳年白梅﹐好茶﹑蜜水各半煎服﹔冷痢﹐生梅汁﹑蜜水各半煎服。仍將木香﹑生蜜﹑肉豆蔻爲佐﹐最治痢﹐立效。】

腸內生癰﹐返魂湯而加減隨宜。

【《靑囊雜纂》榮衛返魂湯﹕治肚腸內癰﹐宜服十宣散﹐與此方相間用之﹐並加忍冬藤。此藥專治內癰﹐但當審其虛實﹐或通或補﹐補則用附子﹐通則用大黃。如不明虛實﹐則此方亦自能通順。十宣自能內補﹐可無他變。榮衛返魂湯《西江月》﹕血气逆於肉裏﹐故令壅結癰疽﹐調和榮衛孰堪宜﹖赤芍﹑木通﹑白芷。何首烏同枳殼﹐茴香﹑烏藥﹑當歸﹐更加國老等無疑﹐水酒同藥濟世。上九味各等分﹐水酒湯使隨證用之﹐水酒相半亦可。惟流注加獨活﹐每服四錢。病在上﹐食後服﹔病在下﹐食前服。其十宣散﹐若天炎熱﹐可去桂﹐加瓜蔞子﹑赤茯苓。】

十宣散而去增適可﹐驗寒熱而用溫涼﹐定虛實而施補瀉。

【十宣散﹕用人參﹑當歸﹑黃芪各一錢﹐甘艸炙﹑白芷﹑川芎﹑桔梗炒各一錢﹐厚朴姜制五分﹐防風﹑肉桂各三分﹐用水二鍾﹔煎至八分﹐不拘時溫服。】

本經補瀉溫涼藥

補﹕罌粟殼﹑牡蠣﹑木香﹑肉豆蔻﹑棕櫚子﹑五倍子﹑蓮子﹑蓁子﹑訶梨勒﹑龍骨。

瀉﹕胡桃仁﹑枳殼﹑麻子仁﹑芒硝﹑續隨子﹑石斛﹑大黃﹑檳榔﹑旋復花﹑榧實﹑巴豆﹑蔥白﹑牽牛子。

溫﹕吳茱萸﹑人參﹑漧薑﹑石蜜﹑桃花石﹑木香﹐肉桂﹑半夏。

涼﹕條芩﹑槐花﹑茅根﹑花粉﹑元參﹑黃連﹑沙糖。

東垣報使引本經藥﹕葛根﹑白芷﹐升麻【行上﹑】石膏【行下。】

鍼灸

《靈樞》曰﹕腹中常鳴﹐气上衝胸﹐喘不能久立﹐邪在大腸。刺肓之原﹑巨虛上廉﹑三里。

【注此邪在大腸而爲病也。大腸爲傳導之官﹐病則其气反逆﹐是以腹中常鳴﹐气上衝胸﹐喘﹐不能久立。膏肓卽臟腑之募原﹐膏在上而肓在下。肓之原在臍下一寸五分﹐曰脖胦﹐乃大腸之分。巨虛上廉﹐在三里下三寸﹐取臣虛﹑三里者﹐大腸屬胃也。】

《千金方》曰﹕右手關前寸口陽絕者﹐無大腸脈也。苦少气﹐心下有水气﹐立秋節卽咳。刺手太陽治陰﹐在魚際間。

右手關前寸口陽實者﹐大腸實也。苦腸中切痛﹐如鍼刃所刺﹐無休息時。刺手陽明治陽﹐在手腕中瀉之。

大腸病者﹐腸中切痛而鳴濯濯。冬日重感於寒則泄﹐當臍而痛﹐不能久立﹐與胃同候﹐取巨虛上廉。

腸中臚脹不消﹐灸大腸輸四十九壯。

大腸有熱﹐腸鳴腹滿﹐俠臍痛﹐食不化﹐喘不能久立﹐巨虛上廉主之。

腸中雷鳴相逐﹐痢下﹐灸承滿五十壯﹐穴在俠巨闕相去五寸﹐巨闕在心下一寸。灸之者俠巨闕兩邊各二寸半。

腸中常鳴﹐時上衝心﹐灸臍中。

食飲不下﹐腹中雷鳴大便不節﹐小便赤黃﹐陽綱主之。

腹脹腸鳴﹐气上衝胸﹐不能久立﹐腹中痛濯濯。冬日重感於寒﹐則泄﹐當臍而痛﹐腸胃間遊气切痛﹐食不化﹐不嗜食﹐身腫﹐俠臍急﹐天樞主之。

腸鳴而痛﹐溫澑主之。古今圖書集成醫部全錄卷一百三

臟腑門【腎】

黃帝素問

上古天眞論

女子三七腎气平均﹐故眞牙生而長極。

【注腎气者﹐腎所生之气也。气生於精﹐故先天癸至﹐而後腎气平足﹐眞牙乃生。眞牙者﹐盡根牙也。】

丈夫八歲腎气實﹐發長齒更。二八腎气盛﹐天癸至﹐精气溢瀉﹐陰陽和﹐故能有子。三八腎气平均﹐筋骨勁彊﹐故眞牙生而長極。四八筋骨隆盛﹐肌肉滿壯。五八腎气衰﹐發墮齒槁。六八陽气衰竭於上﹐面焦發鬢頒白。七八肝气衰﹐筋不能動﹐天癸竭﹐精少﹐腎臟衰﹐形體皆極。八八則齒髮去。腎者主水﹐受五臟六腑之精而藏之﹐故五臟盛乃能瀉。今五臟皆衰﹐筋骨解墮﹐天癸盡矣。故發鬢白﹐身體重﹐行步不正﹐而無子耳。

【注八爲少陰之數﹐男本陽體﹐而得陰數者﹐陽中有陰也。男子天癸溢於衝任﹐充膚熱肉﹐而生髭須。二八精气滿溢﹐陰陽和合﹐瀉泄其精﹐故能有子。三八則眞牙生而筋骨所長﹐以至於極。四居八數之半﹐是以隆盛之極。腎爲生气之原﹐男子衰於气﹐五八則根气先衰﹐而發墮齒槁。至六八而標陽漸竭﹐故面焦發白。肝乃腎之所生﹐七八則腎气衰﹐故漸及於肝。肝主筋﹐肝气衰﹐故筋不能運動。腎主骨﹐筋骨皆衰﹐故形體疲極。八八爲數終﹐衰極﹐是以不惟頒白枯槁而更脫落矣。腎者﹐主藏精水也﹐受五臟六腑之精而藏之者﹐受後天水谷之精也。蓋五味入胃﹐各歸所喜﹐津液各走其道。腎爲水髒﹐受五臟之精而藏之﹐腎之精液入心﹐化赤而爲血﹐流溢於衝任爲經血之海﹐養肌肉﹐生毫毛﹐所謂流溢於中﹐布散於外者是也。故曰天癸者﹐天一所生之精也。是男子天癸至而精气溢瀉﹐腎之精﹐化赤爲血﹐溢於衝任﹐生髭須﹔女子天癸至﹐而月事以時下。故精血皆謂天癸也。】

四時調神大論

冬三月此爲閉藏。水冰地坼﹐無擾乎陽。早臥晚起﹐必待日光。使志若伏若匿﹐若有私意﹐若已有得﹐去寒就溫﹐無泄皮膚﹐使气極奪。此冬气之應﹐養藏之道也。逆之則傷腎﹐春爲痿厥﹐奉生者少。

【注冬三月﹐萬物收藏閉塞而成冬﹐人之陽气於是亦收藏﹐故不可煩擾以泄陽气。早臥晚起﹐順養閉藏之气。必待日光﹐避寒邪也。若伏若匿﹐使气無外也。若有私意﹐若已有得﹐神气內藏也。去寒就溫﹐養標陽也。膚腠者﹐陽气之所主也。夫陽气根於至陰﹐發於膚表﹐外不固密﹐則裏气亟起以外應﹐故無泄皮膚之陽﹐而使急奪其根气。蓋冬令𨿽主深藏﹐而標陽更宜固密。凡此應冬气者﹐所以養藏气之道也。夫腎屬水﹐王於冬﹐逆冬藏之气﹐則傷腎﹐腎气傷﹐至春爲痿厥之病﹐因奉生者少故也。蓋肝木生於冬水﹐主春生之气而養筋。筋失其養﹐則爲痿﹐生气下逆則爲厥。】

逆冬气﹐則少陰不藏﹐腎气獨沈。

【注少陰主冬藏之气﹐少陰不藏﹐則腎气虛而獨沈矣。】

生气通天論

風客淫气﹐精乃亡﹐邪傷肝也。因而彊力﹐腎气乃傷﹐髙骨乃壞。

【注風客於表﹐則淫傷於气﹐陽气傷不能爲陰之固﹐致精血亦傷。夫精已亡﹐而復彊用其力﹐是更傷其腎气。腰者腎之腑﹐腰髙之骨壞而不能動搖﹐腎將憊矣。】

味過於甘﹐心气喘滿﹐色黑﹐腎气不衡。

【注味過於甘﹐則土气實矣﹐土實則心气不能傳之於子﹐故喘滿也。腎主水﹐其色黑﹐土亢則傷腎﹐故色黑而腎气不平。】

金匱眞言論

北風生於冬﹐病在腎﹐兪在腰股。

【注兪者﹐經气之所注也。】

北方黑色﹐入通於腎﹐開竅於二陰﹐藏精於腎﹐故病在溪。其味鹹﹐其類水﹐其畜彘﹐其穀豆﹐其應四時﹐上爲辰星﹐是以知病之在骨也。其音羽﹐其數六﹐其臭腐。

【注腎屬水﹐色黑。腎在下﹐故開竅於二陰。夫髒眞藏於內﹐而五臟之气發於外﹐見於色﹐是以五方之色入通於髒﹐以養五臟之精﹐而髒气復外通於九竅﹐其眞精藏於內也。溪乃小分之肉﹐水曰潤下﹐潤下作咸﹐故味爲鹹而類水也。彘色黑而屬亥﹐故爲腎之畜。豆色黑而性沈﹐故爲水之谷。水之精气上爲辰星。腎主骨﹐故知病在骨。羽﹐水之音也。六﹐水之成數也。气因水變﹐則爲腐﹐故其臭腐。】

陰陽應象大論

北方生寒﹐寒生水﹐水生鹹﹐咸生腎﹐腎生骨髓﹐髓生肝。腎主耳。其在天爲寒﹐在地爲水﹐在體爲骨﹐在髒爲腎﹐在色爲黑﹐在音爲羽﹐在聲爲呻﹐在變動爲栗﹐在竅爲耳﹐在味爲鹹﹐在志爲恐。恐傷腎﹐思勝恐。寒傷血﹐燥勝寒。鹹傷血﹐甘勝咸。

【注北方主水﹐故生寒。寒生水者﹐形生气而气生形也。水味鹹﹐故水生咸。味之鹹者﹐主生養腎﹐故鹹生腎。而腎之精气生長骨髓﹐腎之精髓復生肝木﹐此五臟之相生﹐由天之五气﹑地之五味之所生也。腎气通於耳﹐腎和則耳能通五音﹐故腎气所主在耳。夫五方生五气﹐五气生五行﹐五行生五味﹐五味生五體。五臟者﹐言人本天地之形气而生成也。其在天爲寒﹑在地爲水﹑在體爲骨﹑在髒爲腎者﹐言天地人之成像成形者﹐皆本於陰陽不測之變化也。爲黑者﹐色有陰陽也。爲羽者﹐聲有陰陽也。呻者伸也﹐腎气在下﹐故聲欲太息而伸出之。寒﹐水之气變也。腎開竅於耳﹐故爲耳。咸﹐水之味也。恐﹐腎之志也。腎藏志而爲作彊之官﹐故慮事而時懷惕厲也。

《靈樞經》曰﹕恐懼而不解則傷精。此恐傷腎。思慮深者處事精詳﹐故勝恐。寒甚則血凝泣﹐故傷血。燥主秋熱之令﹐故能勝寒。咸走血﹐過食鹹﹐則傷血矣。甘爲土味﹐故勝鹹。】

雨气通於腎。

【注腎爲水髒。雨气﹐寒水之气也。】

靈蘭祕典論

腎者作彊之官﹐伎巧出焉。

【注腎藏志﹐志立則彊於作用。能作用於內﹐則伎巧施於外矣。】

六節髒象論

腎者﹐主蟄﹐封藏之本﹐精之處也。其華在發﹐其充在骨﹐爲陰中之少陰﹐通於冬气。

【注冬令之時陽气封閉﹐蟄虫深藏﹐腎主冬藏﹐故爲蟄﹐封藏之本。蓋蟄乃生動之物﹐以比生陽之气﹐至春一陽初生﹐而蟄虫復振矣。腎爲水髒﹐受五臟之精液而藏之﹐故爲精之處也。發乃血之餘﹐血乃精之化﹐故其華在發。腎主骨﹐故其充在骨也。腎爲陰髒﹐而有坎中之陽﹐故爲陰中之少陰﹐而通於冬气。冬﹐主水也。】

五臟生成篇

腎之合骨也﹐其榮發也﹐其主脾也。多食甘﹐則骨痛而發落。

【注腎藏精而主髓﹐故所合在骨。發乃精血之餘﹐故其榮在發。多食甘﹐是土味太過而傷脾﹐則骨痛而發落矣。】

診要經終論

十一月﹑十二月﹐冰覆地气合﹐人气在腎。

【注冰覆者﹐一陽初復也。地气合者﹐地出之陽復歸於地﹐而與陰合也。腎主冬藏之气﹐故人气在腎。】

脈要精微論

腰者腎之腑﹐轉搖不能﹐腎將憊矣。

【注兩腎在於腰內﹐故腰爲腎之外腑。】

平人气象論

髒眞下於腎﹐腎藏骨髓之气也。

【注水髒之元眞﹐下藏於腎﹐而主藏骨髓之气。腎爲水髒﹐故曰下。】

髒气法時論

腎主冬﹐足少陰太陽主治。其日壬癸。腎苦燥﹐急食辛以潤之﹐開腠理﹐致津液通气也。

【注腎主冬﹐足少陰主癸水﹐太陽主壬水﹐二經相爲表裏而主治。在時主冬﹐在日爲壬癸。腎者水髒﹐喜潤而惡燥﹐宜食辛以潤之﹐謂辛能開腠理﹐使津液行而能通气﹐故潤。】

腎病者﹐愈在甲乙﹔甲乙不愈﹐甚於戊己﹔戊己不死﹐持於庚辛﹐起於壬癸。腎病者﹐夜半慧﹐四季甚﹐下晡靜。腎欲堅﹐急食鹹以堅之﹐用苦補之﹐咸瀉之。

【注四季﹐辰戌丑未時也。腎病者﹐水王則慧﹐土王則甚﹐金王則靜也。腎體沈石﹐徳性堅凝﹐病則失其常﹐故宜食苦以堅之﹐用苦堅以補之﹐鹹泄以瀉之。】

腎色黑﹐宜食辛﹐黃黍﹑雞﹑肉﹑桃﹑蔥皆辛。

【注腎色黑﹐則其气喜潤。辛能開腠理﹐致津液﹐蓋從革作辛﹐能通母之化源也。】

刺熱篇

腎熱病者﹐頤先赤。

【注腮下謂之頤。腎屬水而位居北方﹐故頤先赤﹐此後天之卦象也。】

气厥論

肺移寒於腎爲湧水。湧水者﹐按腹不堅﹐水气客於大腸﹐疾行則鳴濯濯﹐如囊裹漿水之病也。

【注腎爲水髒﹐肺主生原﹐是以肺之寒邪下移於腎﹐而腎之水气反上湧於肺矣。大腸乃肺之腑﹐肺居膈上﹐故水气客於大腸﹐疾行則鳴﹐濯濯有聲。如以囊裹漿者﹐水走於腸間也。】

肺移熱於腎﹐傳爲柔痓。

【注蓋腎﹐水也﹐而生骨。腎臟燥熱﹐則髓精不生﹐是以筋骨痿弱而爲柔痓。】

大奇論

腎雍雍《甲乙》作「癰」。﹐腳下腳下《甲乙》作「胠下」。至少腹滿﹐脛有大小﹐髀胻大跛﹐易偏枯。

【注腎脈起於足下﹐循內踝上腨﹐內屬腎絡膀胱﹐故自腳下至少腹滿。腎主骨而寒水主气﹐故足脛有大小﹐髀胻大而跛﹐變易爲偏枯。】

水熱穴論

黃帝問曰﹕少陰何以主腎﹖腎何以主水﹖岐伯曰﹕腎者至陰也﹐至陰者盛水也。肺者太陰也﹐少陰者冬脈也。故其本在腎﹐其末在肺﹐皆積水也。

【注盛者﹐受盛之多也。夫肺主天气﹐太陰之气主濕土﹐土气上升於天而爲云﹐天气下降而爲水。是水由天降﹐云自地生﹐故曰肺者太陰﹐謂天地之气相合也。少陰主水而司冬令﹐其脈貫膈入肺中﹐故其本在腎﹐其末在肺﹐上下皆積水也。】

帝曰﹕腎何以能聚水而生病﹖岐伯曰﹕腎者胃之關也。關門不利﹐故聚水而從其類也。上下溢於皮膚﹐故爲胕腫。胕腫者﹐聚水而生病也。

【注水由中焦入胃之飲而生﹐從下焦決瀆而出﹐故關門不利﹐則聚水而從其類。蓋腎者主水﹐水不沾流﹐則水亦類聚矣。胕腫﹐脹也。皮膚者肺之合。水聚於下﹐則反溢於上﹐故腫脹於皮膚之間﹐蓋因水聚而生此病也。】

帝曰﹕諸水皆生於腎乎﹖岐伯曰﹕腎者牝髒也。地气上者﹐屬於腎而生水液也﹐故曰至陰。

【注夫胃爲陽腑﹐腎爲牝髒。腎气上交於陽明﹐戊癸合化而後入胃之飲﹐從地土之气上輸於肺﹐肺气通調而下輸決瀆﹐故曰地气上者屬於腎而生水液也。夫水在地之下﹐地气上者﹐直從泉下之气而生﹐故曰至陰。是地气上通於天﹐而水气亦上通於天也。】

勇而勞甚則腎汗出﹐腎汗出逢於風﹐內不得入於臟腑﹐外不得越於皮膚﹐客於元府﹐行於皮裏﹐傳爲胕腫﹐本之於腎﹐名曰風水。所謂元府者﹐汗空也。

【注勇而勞甚則傷骨﹐骨卽腎﹐腎气動則水液上升而爲汗矣。逢於風﹐則內不得入於臟腑﹐外不得越於皮膚﹐客於元府﹐行於皮裏﹐傳爲胕腫﹐本之於腎﹐名曰風水﹐蓋因風而致水腫於皮膚間也。元府者﹐乃汗所出之空竅﹐又名鬼門﹐蓋幽元而不可見者也。夫腎者主水﹐受胃腑之津液而藏之。腎之精液復還入胃中﹐而資養其臟腑﹐又入心爲汗﹑入肝爲淚﹑入肺爲涕﹑入脾爲涎﹑自入爲唾﹐是五液皆出於腎﹐而五臟六腑之气﹐亦借腎臟之津液以濡養﹐故曰﹕內不得入於臟腑。】

標本病傳論

腎病﹐少腹腰脊痛﹐胻酸﹔三日背﹝月呂﹞筋痛﹐小便閉﹔三日腹脹﹔三日兩脇支痛。三日不已﹐死。冬大晨﹐夏晏晡。

【注病先發於腎﹐則小腹腰脊痛。三日而之膂膀胱﹐則背﹝月呂﹞筋痛﹐小便閉。三日而之胃﹐則腹脹。三日而之肝﹐則兩脇支痛。冬之大明在辰﹐土旺而水滅也﹔夏之晏晡在亥﹐水絕而不能生也。】

陰陽類論

二陰一陽﹐病出於腎﹐陰气客遊於心。脘下空竅﹐堤閉塞不通﹐四肢別離。

【注二陰謂少陰所主之兩腎﹐一陽乃腎臟所生之少陽﹐空竅乃肺主之毛竅。如水不隨气而運行於膚表﹐則空竅閉塞不通矣。堤所以防水者﹐水不滲入於土中之理路﹐則堤閉塞不通﹐而四肢不能受气於中土矣。此緣腎臟病而津液少﹐不能滲灌於脾肺﹐其虛气反從少陽而客遊於心下也。】

方盛衰論

腎气虛﹐則使人夢見舟船溺人。得其時﹐則夢伏水中﹐若有畏恐。

【注夢見舟船溺人﹐腎水之虛弱也。得冬令之水气﹐故夢伏水中。若有畏恐﹐腎志虛也】

靈樞經

本輸篇

腎出於湧泉﹐湧泉者﹐足心也﹐爲井木﹕澑於然谷﹐然谷﹐然骨之下者也﹐爲滎﹔注於太溪﹐太溪﹐內踝之後﹐跟骨之上陷者中也﹐爲兪﹔行於復澑﹐復澑﹐上內踝二寸﹐動而不休﹐爲經﹔入於陰谷﹐陰谷﹐輔骨之後﹐大筋之下﹐小筋之上也﹐按之應手﹐屈膝而得之﹐爲合。足少陰經也。

【注地之泉水﹐天一之所生也﹐故少陰之始出﹐名曰湧泉。復澑者﹐復澑於地中﹐故合穴曰陰谷。】

本神篇

腎盛怒而不止則傷志﹐志傷則喜忘其前言﹐腰脊不可以俯仰屈伸。毛悴色夭﹐死於季夏。

【注腎盛怒不止則傷腎臟之志﹐志傷則喜忘其前言﹐神志皆傷也。腰者腎之腑﹐故腰脊不可以俯仰屈伸。】

經脈篇

腎足少陰之脈﹐起於小指之下﹐邪趨足心﹐出於然谷之下﹐循內踝之後﹐別入跟中以上踹內﹐出腘外廉﹐上股內後廉﹐貫脊屬腎絡膀胱。其直者﹐從腎上貫肝膈入肺中﹐循喉嚨挾舌本﹔其支者﹐從肺出絡心﹐注胸中。是動則病饑不欲食﹐面如漆柴﹐咳唾則有血﹐喝喝而喘﹐坐而欲起﹐目﹝目巟﹞﹝目巟﹞如無所見﹐心如懸若饑狀。气不足則善恐﹐心惕惕如人將捕之﹐是爲骨厥。是主腎所生病者﹐口熱﹐舌漧﹐咽腫﹐上气﹐嗌漧及痛﹐煩心﹐心痛﹐黃疸﹐腸澼﹐脊股內後廉痛﹐痿厥﹐嗜臥﹐足下熱而痛。

【注少陰之上﹐君火主之。少陰是動爲病﹐則上下之气不交﹐故饑不欲食﹐心如懸若饑狀。气不足於下則善恐﹐不足於上則心惕惕如人將捕之。少陰屬腎﹐上連肺而爲生气之原。面如漆柴者﹐少陰之气不升也。咳唾則有血﹐喝喝而喘者﹐少陰之生气不上交於肺﹐而肺气上逆也。坐而欲起者﹐躁動之象﹐少陰之气厥於下而欲上也。骨之精爲瞳子﹐目﹝目巟﹞﹝目巟﹞無所見者﹐精气不升也。此少陰腎臟之生气厥逆於下﹐而爲此諸病﹐故爲骨厥也。夫腎主藏精﹐如主腎所生之病﹐則津液不能上滋而爲口熱﹑舌漧﹑嗌痛﹑煩心諸證﹐蓋水不上濟則火盛於上矣﹐气逆於下則爲痿厥諸證矣。彊食牲肉﹐以助腎气上升﹐而與火土之相合也。緩帶者﹐取其伸舒也。夫腎臟之精﹐奉心神化赤而爲血﹐發乃血餘﹐披髮者﹐使神气之下交也。大杖重履者﹐運筋骨之气也。】

【腎經諸穴歌足少陰﹐穴廿七﹐湧泉流於然谷﹔太溪大鍾兮水泉綠﹐照海復澑兮交信續﹔從築賓兮上陰谷﹐撩橫骨兮大赫麓﹔气穴四滿兮中注﹐肓兪上通於商曲﹔守石關兮陰都寧﹐閉通谷兮幽門肅﹔步廊神封而靈墟存﹐神藏彧中而兪府足。】

【分寸歌足掌心中是湧泉﹐然谷踝下一寸前。太溪踝後跟骨上﹐大鍾跟後踵中邊。水泉溪下一寸覓﹐照海踝下四寸安。復澑踝上前二寸﹐交信踝上二寸聯。二穴止隔筋前後﹐太陽之後少陰前。築賓內踝上腨分﹐陰谷膝下曲膝間。橫骨大赫並气穴﹐四滿中注亦相連。各開中行止寸半﹐上下相去一寸便。上隔肓兪亦一寸﹐肓兪臍旁半寸邊。肓兪商曲石關來﹐陰都通谷幽門開。各開中行五分俠﹐六穴上下一寸裁。步廊神封靈墟存﹐神藏彧中兪府尊。各開中行計二寸﹐上下寸六六穴分。兪府璇璣旁二寸﹐取之得法自然眞。】

經水篇

足少陰外合於汝水﹐內屬於腎。

【注汝水發源於河南天息山﹐居天地之中。蓋天气包於地之外﹐又從中而通﹐上應於喉﹐以司呼吸。故足少陰外合於汝水﹐而內屬於腎。】

病傳篇

病先發於腎﹐三日而之膂膀胱﹐三日而上之心﹐三日而之小腸。三日不已﹐死。冬大晨﹐夏晏晡。

【注《素問》標本病傳論曰﹕腎病者少腹腰脊痛﹐胻酸﹔三日背﹝月呂﹞筋痛﹐小便閉﹔三日腹脹﹔三日兩脇支痛。三日不已﹐死。蓋病先發於腎﹐故少腹腰脊痛﹐胻酸。三日而之膂膀胱﹐則背﹝月呂﹞筋痛﹐小便閉。三日而上之心﹐則腹脹。蓋足少陰腎脈下絡膀胱﹐上從腹注胸中﹐入肺絡心﹐此邪入於髒﹐亦從血脈流傳也。從膀胱而上傳於心﹐復從心而下傳小腸﹐故腹脹也。冬大晨者﹐乃寅卯木旺之時﹐木旺則泄其水之气。夏晏晡﹐土气所主之時﹐土克水也。三日者﹐水火之生气並絕﹔二日者﹐火之生气絕也。蓋病之死﹐有死於先發之髒气絕者﹐有死於所傳之髒气絕者﹐少有不同也。】

淫邪發夢篇

腎气盛﹐則夢腰脊兩解不屬。厥气客於腎﹐則夢臨淵﹐沒居水中。

【注虛气厥於臟腑之間﹐客气薄於臟腑之外。客於腎則夢臨淵﹐沒居水中者﹐腎气虛陷也。】

順气一日分爲四時篇

腎爲牝髒﹐其色黑﹐其時冬﹐其日壬癸﹐其音羽﹐其味鹹﹐是腎之變也。

【注腎屬水﹐故爲牝髒。】

本髒篇

腎小則髒安難傷﹔腎大則善病腰痛﹐不可以俯仰﹐易傷以邪。腎髙則苦背膂痛﹐不可以俯仰﹔腎下則腰尻痛﹐不可以俯仰﹐爲狐疝。腎堅則不病腰背痛﹔腎脆則苦病消癉易傷。腎端正則和利難傷﹔腎偏傾則苦腰尻痛也。

【注髒者﹐藏也。故小則髒安難傷﹐大則善病腰痛。腰乃腎之腑﹐爲身之大關節也。故腰痛﹐背膂痛﹐腰尻痛﹐皆不可以俛仰。腎附於腰脊間﹐故病諸痛也。狐疝者﹐偏有大小﹐時時上下﹐此腎臟之疝也。腎堅則不病腰背痛﹐脆則苦病消癉而易傷也。腎藏精﹐精舍志﹐髒體端正則神志和利而難傷﹐偏傾則苦腰尻痛也。】

黑色小理者腎小﹐粗理者腎大﹔髙耳者腎髙﹐耳後陷者腎下﹔耳堅者腎堅﹐耳薄不堅者腎脆﹔耳好前居牙車者腎端正﹐耳偏髙者腎偏傾也。凡此變者﹐持則安﹐減則病也。

【注耳者腎候﹐故視耳好惡﹐以知腎臟髙下偏正。】

腎合三焦膀胱。三焦膀胱者﹐腠理毫毛其應。腎應骨。密理厚皮者﹐三焦膀胱厚﹔粗理薄皮者﹐三焦膀胱薄。疏腠理者﹐三焦膀胱緩﹔皮急而無毫毛者﹐三焦膀胱急。毫毛美而粗者﹐三焦膀胱直﹔稀毫毛者﹐三焦膀胱結也。

【注太陽之气主皮毛﹐三焦之气通腠理﹐是以視皮膚腠理之厚薄﹐則內應於三焦膀胱矣。又津液隨三焦之气﹐以溫肌肉﹐充皮膚。本經云﹕燻膚﹑充身﹑澤毛﹐是謂气。是以皮毛皆應於三焦膀胱。】

扁鵲難經

腎臟形象

三十六難曰﹕髒各有一耳﹐腎獨有兩者﹐何也﹖然。腎兩者﹐非皆腎也﹐其左者爲腎﹐右者爲命門。命門者。諸神精之所捨﹐原气之所系也﹐男子以藏精﹐女子以系胞﹐故知腎有一也。

【注腎之有兩者﹐以左者爲腎﹐右者爲命門。男子於此而藏精﹐受五臟六腑之精而藏之也﹔女子於此而系胞﹐是得精而能施化﹐胞則受胎之所也。原气謂臍下腎間動气﹐人之生命十二經之根本也。此篇言非皆腎也﹐三十九難亦言左爲腎﹐右爲命門﹐而又云其气與腎通﹐是腎之兩者﹐其實則一爾。故《項氏家說》引沙隨程可久曰﹕北方常配二物﹐故惟坎加習﹐於物爲爲蛇﹐於方爲朔爲北﹐於大元爲罔爲冥﹐故曰髒有一而腎獨兩﹐此之謂也。】

四十二難曰﹕腎有兩枚﹐重一斤一兩﹐主藏志。

腎臟形象之圖

見圖

命處於中﹐兩腎左右開闔﹐正如門中棖闑﹐故曰命門。一陽處二陰之間﹐所以成坎也。

金匱要略【漢張機】

腎著

腎著之病﹐其人身體重﹐腰中冷﹐如坐水中﹐形如水狀﹐反不渴﹐小便自利﹐飲食如故﹐病屬下焦﹐身勞汗出﹐衣【一作表】裏冷濕﹐久久得之﹐腰以下冷痛腹重﹐如帶五千錢﹐甘姜苓朮湯主之。

腎臟死

腎死髒﹐浮之堅﹐按之亂如轉丸﹐益下入尺中者﹐死。

中藏經【漢華佗】

論腎臟虛實寒熱生死逆順脈証之法

腎者﹐精神之舍﹐性命之根﹐外通於耳﹐男以閉精﹐女以包血﹐與膀胱爲表裏﹐足少陰太陽是其經也。腎气絕﹐則不盡其天命而死也。旺於冬。其脈沈濡曰平﹐反此者病。其脈彈石﹐名曰太過﹐病在外﹔其去如數者﹐爲不及﹐病在內。太過則令人體瘠而少气﹐不欲言﹔不及則令人心如懸﹐小腸腹滿﹐小便滑﹐變黃色。又腎脈來喘喘累累如鉤﹐按之堅﹐曰平。又來如引葛﹐按之益堅﹐曰病﹔來如轉索﹐辟辟如彈石﹐曰死。又腎脈但石﹐無胃气亦死。腎有水﹐則腹大﹑臍腫﹑腰重痛﹑不得溺﹐陰下濕如牛鼻﹐頭汗出﹐是爲逆寒﹐大便難。腎病手足冷﹐面赤目黃﹐小便不禁﹐骨節煩痛﹐小腹結痛﹐气上衝心﹐脈緩當沈而滑﹐今反浮大﹐其色當黑﹐其翕翕少气﹐兩耳若聾﹐精自出﹐飲食少﹐便下淸﹐脈遲可治。冬則脈沈而滑﹐曰平﹔反大而緩﹐是土克水﹐不可治﹔反浮濇而短﹐肺乘腎易治﹔反弦而長者﹐肝乘腎﹐不治自愈﹔反浮大而洪﹐心乘腎不爲害。腎病﹐腹大體重滿﹐咳嗽﹐汗出憎風﹐虛則胸中痛。陰邪入腎﹐則骨痛腰痛﹐上引脊背疼。遇房汗出﹐當風浴水﹐久立﹐則腎病。又其脈急甚則腎痿﹐瘕疾﹔微急則沈厥奔豚﹐足不收。緩甚則折脊﹔微緩則洞泄﹐食不化﹐入咽還出。大甚則陰痿﹔微大則石水起臍下﹐其腫埵埵而上至胃者死。小甚則洞泄﹔微小則消癉﹐消甚則癃﹝疒頹﹞。微滑則骨痿﹐坐弗能起﹐目視見花。濇甚則大壅塞﹔微濇則痔疾。又其脈之至上堅而大﹐有膿气在陰中及腹內﹐名腎癉﹐得之因浴冷水。脈來沈而大堅﹑浮而緊﹐手足腫﹐厥陰痿﹐腰背疼﹐小腸心下有水气﹐時脹滿洞泄﹐此皆浴水中身未幹而合房。得虛夢船溺人﹐得其時夢伏水中﹔盛實則夢臨深投水中。腎脹則腰痛滿引背﹐怏怏然腰痺痛。腎病﹐夜半慧﹐四季甚﹐晡則靜。腎生病則口熱﹑舌漧﹑咽腫﹑上气﹑嗌漧及煩而痛﹐黃疸﹐腸病久不愈則腿筋痛﹐小便閉﹐兩脇脹滿﹐目盲者死。腎乏精﹐徹脊與腰相引而疼﹐饑見飽減﹐又腎中寒結在臍下也。腎脈來﹐細而軟﹐附於骨者是也。又面黑目白﹐腎已內傷﹐八日死。又陰縮﹐小便不出而不快者亦死。又其色靑黃﹐連耳左右﹐其人年三十許﹐百日死。若偏在一邊﹐一日死。實則煩悶﹐臍下重。熱則舌漧口焦而小便濇黃。寒則陰中與腰脊俱疼﹐面黑耳幹﹐噦而不食﹐或嘔血是也。又喉鳴﹐坐而喘咳血出﹐亦爲腎虛寒气欲絕也。寒熱虛實旣明﹐須詳調救﹐卽十可治十﹐全生之道也。

脈訣【晉王叔和】

腎臟歌

腎臟對分之﹐膀胱共合宜。

【注腎有兩枚﹐相對而垂。但右爲命門﹐有水火之異。命門以三焦爲腑﹐然其气與腎相通﹐況三焦有名無形﹐膀胱一腑﹐腎與命門﹐共合爲宜。】

旺冬身屬水﹐位北定無欺。

【注腎屬水﹐旺於冬﹐位列北方。定無欺﹐言不虛也。】

兩耳通爲竅﹐三焦附在斯。

【注耳者﹐腎之竅﹐腎气通於耳﹐故叔和以兩耳爲腎气所通而爲腎竅。三焦者﹐手少陽之經也。三焦有名無形﹐爲原气之別﹐依附於兩腎之間。】

味鹹歸藿豆﹐

【注腎象水而味鹹。藿者﹐藿菜。豆者﹐黑豆也。】

精志自相隨。

【注腎藏志﹐命門藏精。精完則志備﹐志備則精完﹐二者自相隨也。】

沈滑當時本﹐

【注脈沈而滑﹐是本髒之脈無他幹也。】

浮癱厄在脾。

【注癱﹐緩也。腎旺冬﹐其脈當沈而滑﹐今反浮而緩﹐是土來乘水﹐故厄在脾。】

色同烏羽吉﹐形似炭煤危。

【注腎色本黑色﹐似烏羽﹐黑而帶靑者也。靑屬肝﹐是水生木﹐故曰吉。色似炭煤﹐黑而帶黃者也。黃屬土﹐是土克水﹐故曰危。】

冷卽多成唾﹐焦煩水易虧。

【注水盛則火滅﹐火滅則气冷﹐冷則水溢於上而多唾。火盛則水漧於內而煩焦﹐煩焦則精液衰而好飲也。】

奔豚臍下積﹐究竟骨將痿。

【注經曰﹕腎之積名曰奔豚﹐發於小腹﹐上至心﹐下若豚狀﹐或上或下﹐舉發無時。久不已﹐令人喘逆﹐骨痿少气。此病多在夏月﹐丙丁日得之。】

實夢腰難解﹐虛行溺水湄。

【注經曰﹕腰者腎之腑﹐腎邪實﹐則精血畱滯而不通﹐故常夢腰間有所系。腎气虛﹐則化竭而見本﹐故常夢溺於水湄。】

一斤餘二兩﹐脇下對相垂。

【注腎有兩枚共重一斤二兩﹐相垂於左右。】

千金方【唐孫思邈】

腎臟病脈論

腎主精。腎者﹐生來精靈之本也﹐爲後宮內官則爲女主。所以天之在我者徳也﹐地之在我者气也﹐徳流气薄而生者也。故生來謂之精。精者腎之藏﹐耳者腎之官也。腎气通於耳﹐耳和則能聞五音矣。腎在竅爲耳﹐然則腎气上通於耳﹐下通於陰也。左腎壬﹐右腎癸﹐循環元宮﹐上出耳門﹐候聞四遠﹐下回玉海﹐俠脊左右﹐與臍相當。經於上焦﹐榮於中焦﹐衛於下焦。外主骨﹐內主膀胱。腎重一斤一兩﹐有兩枚。神名﹝氵剽﹞﹐﹝氵剽﹞主藏精﹐號爲精髒。隨節應會﹐故云腎藏精﹐精舍志。在气爲欠﹐在液爲唾。腎气虛則厥逆﹐實則脹滿﹐四肢正黑。虛則使人夢見舟船溺人﹐得其時﹐夢伏水中﹐若有怖畏。腎气盛則夢腰脊兩解不相屬。厥气客於腎﹐則夢臨淵﹐沒居水中。

凡腎臟象水﹐與膀胱合爲腑。其經足少陰﹐與太陽爲表裏。其脈沈﹐相於秋﹐王於冬。冬時萬物之所藏﹐百虫伏蟄﹐陽气下陷﹐陰气上升﹐陽气中出﹐陰气冽而爲霜﹐遂不上升﹐化爲霜雪﹐猛獸伏蟄﹐蜾虫匿藏。其脈爲沈﹐沈爲陰﹐在裏﹐不可發汗﹔發之者如蜾虫出見其霜雪。陰气在表﹐陽气在髒﹐愼不可下﹔下之者傷脾﹐脾土弱卽水﹝水原作「土」﹐據《千金要方》卷十九腎臟脈論攺。﹞气妄行﹐如魚出水﹑蛾入湯。重客在裏﹐愼不可燻﹔燻之逆客﹐其息則喘﹐無持客熱﹐令口爛瘡﹐陰脈且解﹐血散不通﹐正陽遂厥﹐陰不往從﹐客熱狂入﹐內爲結胸﹐脾气遂弱﹐淸溲痢通。

羽音人者﹐主腎聲也。腎聲呻﹐其音瑟﹐其志恐﹐其經足少陰。厥逆太陽﹐則榮衛不通﹐陰陽翻祚祚原爲「作」﹐據《千金要方》卷十九腎臟脈論攺。祚﹐位也。﹐陽气內伏﹐陰气外升。升則寒﹐寒則虛﹐虛則厲風所傷﹐語音謇喫﹐不轉偏枯﹐腳偏跛蹇。若在左則左腎傷﹐在右則右腎傷。其偏枯風體從鼻而分半邊至腳﹐緩弱不遂﹐口亦欹﹐語聲混濁﹐便利仰人﹐耳偏聾塞﹐腰背相引﹐甚則不可治﹐腎瀝湯主之。又呻而好恚﹐恚而善忘﹐恍惚有所思﹐此爲土克水。陽擊陰﹐陰气伏而陽气起﹐起則熱﹐熱則實﹐實則怒﹐怒則忘﹐耳聽無聞﹐四肢滿急﹐小便赤黃﹐語音口動而不出﹐笑而看人﹐此爲邪熱傷腎﹐甚則不可治。若面黑黃﹐耳不應﹐亦可治亦可治原作「亦不可治」﹐據《千金要方》卷十九腎臟脈論攺。。

腎病爲瘧者﹐令人淒淒然腰脊痛宛轉﹐大便難﹐目眴眴然﹐身掉不定﹐手足寒﹐恆山湯主之。若其人本來不喫﹐忽然謇喫﹐而好嗔恚﹐反於常性﹐此腎已傷﹐𨿽未發覺﹐已是其候見。人未言而前開口笑﹐還閉口不聲﹐舉手柵腹﹐此腎病聲之候也。虛實表裏﹐浮沈淸濁﹐宜以察之﹐遂以治之。黑爲腎﹐腎合骨﹐黑如烏羽者﹐吉。腎主耳﹐耳是腎之餘。凡人分部骨陷者﹐必死不免。俠膀胱並太陽爲腎之部﹐骨當其處陷也﹐而髒气通於內﹐外部亦隨而應之。沈濁爲內﹐浮淸爲外。若色從外走內者﹐病從外生﹐部處起﹔若色從內出外者﹐病從內生﹐部處陷。內病前治陰﹐後治陽﹔外病前治陽﹐後治陰。陽主外﹐陰主內。凡人生死休否﹐則髒神前變形於外。人腎前病﹐耳則爲之焦枯。若腎前死﹐耳則爲之黯黑焦癖。若天中等分﹐墓色應之﹐必死不治。看應增損斟酌賒促﹐賒不出四百日內﹐促則旬月之間。腎病少愈而卒死﹐何以知之﹖曰﹕黃黑色黶點如拇指應耳﹐此必卒死。腎絕四日死﹐何以知之﹖齒爲暴黑﹐面爲正黑﹐目中黃﹐腰中欲折﹐白汗出如流﹐面黑目靑【一作白】﹐賢气內傷﹐病因畱積﹐八日當亡﹐是死變也。面黃目黑﹐不死。黑如炲﹐死。吉凶之色﹐天中等分﹐左右發色不正﹐此是陰陽官位相法。若不遭官事而應死也。其人面目帶黃黑連耳左右﹐年四十以上百日死。若偏在一邊﹐最凶﹐必死。兩邊有﹐年上無﹐三年之內﹐禍必重矣。

假令腎病中央﹐若食牛肉及諸土中物得之。不者當以長夏時發﹐得病以戊己日也。

腎實熱

左手尺中神門以後脈陰實者﹐足少陰經也。病苦舌燥咽腫﹐心煩嗌漧﹐胸脇時痛﹐喘咳汗出﹐小腹脹滿﹐腰背彊急﹐體重骨熱﹐小便赤黃﹐好怒好忘﹐足下熱痛﹐四肢黑﹐耳聾﹐名曰腎實熱也。

右手尺中神門以後脈陰實者﹐足少陰經也。病苦痺﹐身熱心痛﹐脊脇相引痛﹐足逆熱煩﹐名曰腎實熱也。

腎虛寒

左手尺中神門以後脈陰虛者﹐足少陰經也。病苦心中悶﹐下重足腫﹐不可以按地﹐名曰腎虛寒也。

右手尺中神門以後脈陰虛者﹐足少陰經也。病苦足脛小弱﹐惡寒﹐脈代絕時不至﹐足寒﹐上重下輕﹐行不按地﹐气少腹脹﹐滿上搶胸﹐痛引脇下﹐名曰腎虛寒也。

腎膀胱俱實

左手尺中神門以後脈陰陽俱實者﹐足少陰與太陽經俱實也。病苦脊彊﹐反折戴眼﹐气上搶心﹐脊痛不能自反側﹐名曰腎與膀胱俱實也。

右手尺中神門以後脈陰陽俱實者﹐足少陰與太陽經俱實也。病苦癲疾頭重﹐與目相引﹐痛厥欲走﹐反眼﹐大風多汗﹐名曰腎膀胱俱實也。

腎膀胱俱虛

左手尺中神門以後脈陰陽俱虛者﹐足少陰與太陽經俱虛也。病苦小便利﹐心痛背寒﹐時時小腹滿﹐名曰腎膀胱俱虛也。

右手尺中神門以後脈陰陽俱虛者﹐足少陰與太陽經俱虛也。病苦心痛﹐若下重不自收﹐篡反出﹐時時苦洞泄﹐寒中泄﹐腎心俱痛﹐名曰腎膀胱俱虛也。

腎勞

凡腎勞病者﹐補肝气以益之﹐肝王則感於腎矣。人逆冬气﹐則足少陰不藏﹐腎气沈濁﹐順之則生﹐逆之則死﹐順之則治﹐逆之則亂。反順爲逆﹐是爲關格﹐病則不得生矣。

濟生方【宋嚴用和】

腎膀胱虛實論治

夫腎者足少陰之經﹐其位居於北方﹐屬乎壬癸水。左爲腎經﹐右爲命門﹐與足太陽膀胱之經相爲表裏。腎精貴乎專濇﹐膀胱常欲气化者也。若快情縱欲﹐失志傷腎﹐過投丹石﹐因其虛實﹐由是寒熱見焉。方其虛也﹐虛則生寒﹐寒則腰背切痛﹐不能俯仰﹐足脛酸弱﹐多惡風寒﹐手足厥冷﹐呼吸少气﹐骨節煩疼﹐臍腹結痛﹐面色黧黑﹐兩耳虛鳴﹐肌骨榦枯﹐小便滑數﹐診其脈浮細而數者﹐是腎虛之候也。及其實也﹐實則生熱﹐熱則舌燥咽腫﹐心煩咽漧﹐胸脇時痛﹐喘嗽汗出﹐小腹脹滿﹐腰背拘急﹐體重骨熱﹐小便赤黃﹐足下熱痛﹐診其脈浮緊者﹐是腎實之候也。脈沈濡而滑者﹐不病之脈也﹔脈來如引葛﹐按之益堅者﹐腎病﹔至堅而沈﹐如彈石辟辟然者﹐死。

河間六書【金劉完素】

懈﹝亻亦﹞證【主腎實】

冬脈太過緩而濇﹐腎實精不運。懈者緩﹔﹝亻亦﹞﹐寒熱類也。利腎湯主之。

骨痺證【主腎气弱】

身寒大衣不能熱﹐腎脂枯涸不行﹐髓少筋弱﹐凍栗﹐故攣急。附子湯主之。

湧水證【主腎水】

肺移寒於腎﹐名曰湧水。其證如以囊裹漿﹐或徧身腫滿﹐按腹不堅﹐疾行則濯濯有聲﹐或咳喘不定。葶藶丸主之。

喑俳證【主腎虛】

內奪而厥﹐舌喑不能言﹐二足廢不爲用﹐腎脈虛弱﹐其气厥不至﹐舌不仁。經云﹕喑俳足不履用﹐音聲不出。地黃飲子主之。

厥逆頭疼證【主腎】

腎虛犯大寒﹐頭疼齒亦痛﹐痛之甚數不已者是也。以天南星丸主之。

東垣十書【元李杲】

腎臟苦欲補瀉藥味

腎苦燥﹐急食辛以潤之﹐知母﹑黃蘗。欲堅﹐急食苦以堅之﹐知母﹔以苦補之﹐黃蘗﹔以咸瀉之﹐澤瀉。虛則熟地黃﹑黃蘗補之。腎本無實﹐不可瀉﹐錢氏止有補腎地黃丸﹐無瀉腎之藥。肺乃腎之母﹐以五味子補肺。

醫學正傳【明虞摶】

腎分左右

或問﹕人身之兩腎﹐猶車之有兩輪﹐其形同﹐色亦無異。不知王叔和何所見而獨謂左腎屬水而右腎屬火﹖又指右腎爲命門﹐以配三焦之經﹖常聞有生之初﹐胚胎未成之際﹐先生二腎﹐卽造化天一生水之義。今以水火岐之﹐冰炭相反﹐何歟﹖曰﹕予嘗私淑丹溪而得其說矣。按《內經》以心胞絡爲三焦相火之配﹐而並行於經也。其兩腎本爲一臟﹐初未嘗有左右之分﹐而越人始分之﹐亦不言其爲相火之髒。叔和立說以三焦合命門爲表裏﹐亦有深意存焉。蓋謂腎屬陰而本主乎靜﹐靜則陽孕於其中﹐陽旣孕矣﹐其能純乎﹖靜而無生气之動歟﹖若經所謂腎屬水﹐受五臟六腑之精而藏之﹐是陽歸之陰而成孕者也。又謂腎爲作彊之官﹐伎巧出焉﹐是陽出之陰﹐而化生者也。是故腎爲一臟配五行而言者﹐則屬之水矣。以其兩腎之形有二象而言者﹐亦得以左右分陰陽剛柔﹐而命爲五臟之根元也。以左爲陰﹐右爲陽﹔陰爲水﹐陽爲火﹔水爲血﹐火爲气。於是左腎之陰水生肝木﹐肝木生心火﹐右腎之陽火生脾土﹐脾土生肺金﹐其四髒之於腎﹐猶枝葉之出於根也。𨿽然﹐但不可獨指右腎爲命門耳。經曰﹕太衝之地名曰少陰﹐少陰之上名曰太陽﹐太陽根起於至陰﹐結於命門。按《靈樞經》云﹕命門者﹐目也。抑考《明堂》《銅人》等經﹐命門一穴﹐在脊中行﹐第十四椎下陷中﹐兩腎之間。夫兩腎固爲眞元之根本﹐性命之所關﹐𨿽爲水髒而實有相火寓乎其中﹐象水中之龍﹐火因其動而發也。愚意當以兩腎總號爲命門﹐此命門穴﹐正象門中之棖闑可開闔之象也。惟其靜而闔﹐涵養乎一陰之眞水﹔動而開﹐鼓舞乎龍雷之相火。夫水者常也﹐火者變也。若獨指乎右腎爲相火﹐以爲三焦之配﹐尙恐認理之未淸也。

命門主壽夭

或問﹕人之壽夭不齊﹐何歟﹖曰﹕元气盛衰不同耳。夫人有生之初﹐先生二腎﹐號曰命門﹐元气之所司﹐性命之所系焉。是故腎元盛則壽延﹔腎元衰則壽夭﹐此一定之理也。或曰﹕今見肥白之人多壽夭﹐元气反衰乎﹖瘦黑之人多壽延﹐元气反盛乎﹖曰﹕丹溪謂白者肺气弱﹐黑者腎气足。又曰﹕肥不如瘦﹐白不如黑。或曰﹕四方之人皆同乎﹖曰﹕不同也。《內經》五常政大論云﹕陰精所奉其人壽﹐陽精所降其人夭。又曰﹕東南方陽也﹐陽者其精降於下﹐故右熱而左溫﹔西北方陰也﹐陰者其精奉於上﹐故左寒而右涼。王注曰﹕陰精所奉﹐髙之地也﹔陽精所降﹐下之地也。陰方之地﹐陽不妄泄﹐寒气外持﹐邪不數中﹐而正气堅守﹐故壽延。陽方之地﹐陽气耗散﹐發泄無度﹐風濕數中﹐其气煩渴﹐故夭折。或曰﹕嘗聞天人之理﹐同一揆也﹐今見於天地之四方者﹐旣得聞命矣﹐而具於人之五臟者﹐未之聞也﹐請申明其說﹐可乎﹖曰﹕西北二方﹐在人爲腎水肺金所居之地﹐二髒常恐其不足。東南二方﹐在人爲肝木心火所處之位﹐二髒常恐其有餘。《難經》曰﹕東南實﹐西北虛﹐瀉南方﹐補北方等語﹐卽此之義也。夫腎水旣實﹐則陰精時上奉於心肺﹐故東方之木气不實﹐而西方之金气不虛﹐此子能令母實﹐使金得以平木也。是故水日以盛﹐而火日以虧﹐此陰精所奉於上而令人壽延也。若夫腎水一虛﹐則無以制南方之心火﹐故東方實而西方虛﹐其命門與胞絡之相火皆挾心火之勢﹐而來侮所不勝之水﹐使水日虧而火日盛﹐此陽精所降於下﹐故令人夭折也。大抵王冰主天地之四方言﹐越人主人身之五臟論﹐皆不失《內經》之旨﹐同歸於一理也。

明醫雜著【明王綸】

補陰丸論

人之一身﹐陰常不足﹐陽常有餘。況節欲者少﹐過欲者多。精血旣虧﹐相火必旺。火旺則陰愈消而癆瘵﹑咳嗽﹑咯血﹑吐血等證作矣。故宜常補其陰﹐使陰與陽齊﹐則水能制火﹐而水升火降﹐斯無病矣。故丹溪先生發明補陰之說﹐謂專補左尺腎水也。古方滋補藥﹐皆兼補右尺相火。不知左尺原虛﹐右尺原旺﹐若左右平補﹐依舊火勝於水﹐只補其左﹐制其右﹐庶得水火相平也。右尺相火﹐固不可衰。若果相火衰者﹐方宜補火。但世之人火旺致病者十居八九﹐火衰成疾者百無二三。且少年腎水正旺﹐似不必補﹐然欲心正熾﹐妄用太過﹐至於中年﹐欲心𨿽減﹐然少年斫喪旣多﹐焉得復實﹖及至老年﹐天眞漸絕﹐只有孤陽﹐故補陰之藥﹐自少至老﹐不可缺也。丹溪先生發明先聖之旨﹐以正千載之訛﹐其功盛哉﹗今立補陰丸方治之。

【注設若腎經陰精不足﹐陽無所化﹐虛火妄動﹐以致前證者﹐宜用六味地黃丸補之﹐使陰旺則陽化。若腎經陽气燥熱﹐陰無以生﹐虛火內動而致前證者﹐宜用八味丸補之﹐使陽旺則陰生。若脾肺虛不能生腎﹐陰陽俱虛而致前證者﹐宜用補中益气湯﹑六味地黃丸﹐培補元气以滋腎水。若因陽絡傷﹐血隨气泛行﹐而患諸血證者﹐宜用四君子加當歸﹐純補脾气以攝血歸經。太僕先生云﹕大寒而盛﹐熱之不熱﹐是無火也﹔大熱而盛﹐寒之不寒﹐是無水也。又云﹕倏忽往來﹐時發時止﹐是無水也﹔晝見夜伏﹐夜見晝止﹐不時而動﹐是無火也。當求其屬而主之﹐無火者宜益火之源以消陰翳﹐無水者宜壯水之主以鎭陽光﹐不可泥用沈寒之劑。】

醫學入門【明李梴】

腎臟賦

腎有兩枚﹐左屬水而右屬火﹔重各九兩九兩據本段注文﹐當爲六兩。兩腎之重﹐文獻載述不一﹐《難經》《千金》作一斤一兩﹐《脈訣》作一斤二兩。﹐右主女而左主男。

【左右兩枚﹐共一斤二兩﹐男以左腎爲主﹐女以右腎爲主。】

連脇系心﹐貼脊膂兮裹以脂膜﹔裏白外紫﹐如豇豆兮相合若環。

【腎連脇下﹐對臍﹐形如豇豆﹐相並如環曲﹐貼脊膂膜中﹐裏白外紫﹐兩腎二系相通﹐下行其上﹐則與心系通而爲一﹐所謂坎北離南﹐水火相感者也。左右气常相通﹐靜養極者﹐左右相合﹐則精不泄矣。】

以左言其槪﹐位北水惟慳。

【此條專言左腎天一生水。腎以慳爲事﹐所以五臟俱有補瀉﹐惟腎有補無瀉。】

納气收血化精﹐爲封藏之本。

【左腎主納气收血化精﹐司冬之令﹐專主收藏﹐故曰封藏之本。】

壯志造無成有﹐號作彊之官。

【腎藏志。意之所存者謂之志。精完則志壯﹐志壯則精益完﹐故曰精志自相隨﹐造無爲有﹐男女交媾﹐造化形容。經曰﹕作彊之官﹐伎巧出焉﹐言精志完而彊於作用也。又男曰作彊﹐女曰伎巧。】

候在腰而充骨塡髓。

【腎之候在腰﹐其充在骨﹐諸髓皆屬於腦﹐而腎實主之。】

竅於耳而榮發駐顏。

【須髮顏面皆督脈所絡﹐陽精盛駐於外﹐則須髮榮盛﹐面體光潤。】

風旋目﹝目巟﹞無見﹐或面浮咳水而隱曲不利。

【腎風多汗﹐惡風面浮﹐目視﹝目巟﹞﹝目巟﹞無所見﹐若伏有水气﹐則目下亦腫﹐名曰風水。不能偃臥﹐偃則咳出淸水﹐男子身重難行﹐溺黃﹔女人月事不行﹐俱謂之隱曲不利。風盛者膝脛攣急﹐不能久立。】

气動饑不欲食﹐或喘急奔豚而脇脊痛酸。

【饑不欲食﹐喘嗽喉中鳴者﹐腎气病也。奔豚者﹐腎之積也。】

熱則口燥舌漧咽痛﹐甚則小腹脹而背亦彊。

【少陰脈貫腎絡於肺系舌本﹐故口燥舌漧而渴﹐邪克於少陰之絡﹐令人咽嗌腫痛﹐不可納食。腎病則大小腹脹痛﹐背痛引心厥心痛﹐引腰者屬腎﹐引脇者屬膀胱。】

虛則心懸骨痿齒搖﹐甚則夢泄精而囊亦寒。

【腎气虛﹐心懸如饑善恐﹐惕惕如人將捕﹐水不勝火﹐則骨枯而髓虛﹐故足不任身﹐發爲骨痿。經曰﹕腎气熱則腰脊不舉﹐骨枯而髓減﹐發爲骨痿﹐言虛中有熱也。齒者骨之屬﹐腎虛則動搖不固。夢泄者﹐腎气虛而下脫﹐或挾火邪也。囊寒者﹐腎气衰也。人年六十﹐气衰﹐發墮﹐齒落﹐經脈空虛﹐七十形體皆極﹐九十如樹之有根耳。】

血證﹐口唾腸癖足心熱﹐並濕必發黃疸。

【經曰﹕咳則有血﹐陽脈傷也。陽气未盛於上而脈滿﹐滿則咳嗽﹐故血見於鼻與口也。又少陰不足﹐脈濇病積﹐溲血。足心熱者﹐心風入腎也。黃疸者﹐腎虛爲濕熱乘之﹐必口淡腳軟﹐是爲虛疸。】

冷證﹐胸痺莖縮股內痛﹐並郁必然黑顏。

【骨痺者﹐腎脂髓枯而不滿﹐故寒冷。甚則至骨痺痛蜷攣﹐其人身寒﹐湯火不能熱﹐厚衣不能溫。然不能振栗者﹐肝爲一陽﹐心爲二陽﹐腎孤髒﹐一水不勝二火﹐故不能振栗也。莖縮者﹐腎竅二陰﹐冷則痿弱不舉﹐甚則縮入﹐俗云脫陽證也。股內後廉痛者﹐少陰脈起於足小指﹐下斜趨足心﹐循內踝後入筋中﹐上內廉股內後廉貫脊故也。黑顏者﹐冷郁久則精枯﹐不能上注﹐故面黑顏衰﹐肌枯肉瘦。】

補以熟地﹑枸杞﹑鹿茸﹐

【熟地﹑枸杞﹑鹿茸﹑鍾乳粉﹑龜板﹑龍骨﹑虎骨﹑五味子﹑鎖陽﹑山茱萸﹑杜仲﹑山藥﹑知母﹑蓮肉﹑芡實﹑覆盆子﹑桑螵蛸﹑牡蠣﹑小艸﹑牛膝﹑當歸﹑元參﹑石楠﹑合歡﹑五加皮﹑楮實之類。】

瀉必苦茗﹑豬苓﹑琥珀。

【苦茗﹑豬苓﹑琥珀﹑澤瀉﹑茯苓之類。腎本無瀉﹐此言瀉者﹐伐其邪水邪火也。】

溫以沈香﹑菟絲﹑附子﹐

【沈香﹑菟絲﹑附子﹑漧薑﹑肉桂﹑巴戟﹑葫蘆巴﹑補骨脂﹑柏子仁﹑烏藥﹑石楠藤之類。】

涼必知母﹑黃蘗﹑丹皮。

【知母﹑黃蘗﹑牡丹皮﹑地骨皮﹑元參﹑竹瀝之類。】

吁﹗早臥晚起陽气復﹐

【冬三月﹐天地閉藏﹐早臥晚起﹐必待日光﹐去寒就溫﹐無泄皮膚﹐此養藏之道也。逆之則傷腎﹐四時有腎病者﹐亦宜體此﹐以養微陽。凡腎病皆因快情縱欲﹐失志傷腎﹐過服丹藥也。】

靜坐獨眠藿豆餐。

【靜坐則腎水自升﹐獨眠則房色自節。藿﹑葵﹑黑豆味鹹﹐黃黍﹑雞﹑桃味辛﹐腎病宜食。】古今圖書集成醫部全錄卷一百四

臟腑門【腎】

醫宗必讀【明李中梓】

腎爲先天本論

經曰﹕治病必求其本。本之爲言根也﹐源也。世未有無源之流﹐無根之木。澄其源而流自淸﹐灌其根而枝乃茂﹐自然之經也。故善爲醫者﹐必責根本﹐而本有先天後天之辧。先天之本在腎﹐腎應北方之水﹐水爲天一之源。後天之本在脾﹐脾應中宮之土﹐土爲萬物之母。腎何以爲先天之本﹖蓋嬰兒未成﹐先結胞胎﹐其象中空﹐一莖透起﹐形如蓮蕊﹐一莖卽臍帶﹐蓮蕊卽兩腎也﹐而命寓焉。水生木而後肝成﹐木生火而後心成﹐火生土而後脾成﹐土生金而後肺成﹐六腑隨之﹐四肢乃具﹐百骸乃全。《仙經》曰﹕借問如何是元牝﹖嬰兒初生先兩腎。未有此身先有兩腎﹐故腎爲臟腑之本﹐十二脈之根﹐呼吸之本﹐三焦之源﹐而人資之以爲始者也。故曰﹕先天之本在腎。上古聖人見腎爲先天之本﹐故著之脈曰﹕人之有尺﹐猶樹之有根﹐枝葉𨿽枯槁﹐根本將自生。所以傷寒必診太溪以察腎气之盛衰﹐必診衝陽以察胃气之有無﹐兩脈旣在﹐他脈可弗問也。治先天根本﹐則有水火之分。水不足者﹐用六味丸壯水之源﹐以制陽光﹔火不足者﹐用八味丸益火之主﹐以消陰翳。每見立齋治病﹐多用前方。不知者妄議其偏﹐惟明於求本之說﹐而後可以窺立齋之微耳。王應震曰﹕見痰休治痰﹐見血休治血﹔無汗不發汗﹐有熱莫攻熱﹔喘生勿耗气﹐精遺勿濇泄﹔明得个中趣﹐方是醫中傑。此眞知本之言夫﹗

三才圖會【明王圻】

腎神

神名元冥﹐字育嬰。腎之狀如元鹿兩頭﹐主藏志﹐象如圓石子﹐二色如縞映紫﹐生對臍﹐搏著腰脊。左爲正腎﹐配五臟﹔右爲命門﹐男以藏精﹐女以系胞。腎脈出於湧泉﹐湧泉在足中心。

圖書編【明章潢】

腎臟說

腎﹐水官也。左腎右腎﹐前對臍﹐後著於脊。丈夫六十腎气衰﹐發落齒槁﹐陽气衰﹐毛髮焦﹐經脈空虛。人之有腎﹐猶樹之有根也。腎開竅於二陰﹐左爲壬﹐右爲癸﹐在形爲骨﹐久立損腎。腎脈出於湧泉。腎者﹐髒之本﹐精之處也。經於上焦﹐榮於中焦﹐衛於下焦。腎之餘气﹐通於前後兩竅﹐爲液爲唾。邪气入腎﹐則多唾。膀胱爲腎腑﹐耳爲腎宮﹐腎气通則聞五音﹐腎病則耳聾骨痿也。腎合於骨﹐其榮發也﹐腎之合也。骨痿不能起牀者﹐腎气先死也。上主齒﹐齒痛者腎傷也。又主耳﹐耳不聞聲者﹐腎虧也。人之骨痛者﹐腎虛也。人之齒多齟者﹐腎弱也。人之齒齲者﹐腎有風也。人之耳痛者﹐腎气壅也。人之多呵欠者﹐腎邪也。人之腰不伸者﹐腎水枯也。人之色黃黑者﹐腎衰也。人之容色光紫者﹐腎無病也。人之骨鳴者﹐腎羸也。肺邪入腎多呻。腎苦燥﹐急食辛以潤之。腎欲堅﹐急食鹹以堅之﹐用苦補之﹐咸瀉之。禁無犯熱食溫衣﹐腎畏燥也。

相腎病法

臍下有動气﹐按之牢若痛。苦腹滿﹐食不消﹐體重﹐肢節痛﹐嗜臥。

腎臟食忌

十月勿食椒﹐令人口漧﹐成赤白痢。十一月﹑十二月勿食鱗甲鮮物﹐並勿食諸物脾腎。宜食大豆黃卷﹑粟。

養腎法言

腎於諸髒爲最下﹐屬水藏精。蓋天一生水﹐乃人生身之本﹐立命之根也。天地間凡有血气者﹐莫不有牝牡之欲﹐故火與水違行﹐欲情一動﹐精卽離原﹐而生身者﹐亦所以戕身者也。君子學易玩損之大象﹐而窒欲如防水之源﹐塞水之漏﹐損之又損﹐以至於無焉。是欲固壽命之原﹐莫先於色欲之戒也。

治腎要法

五臟惟腎之一臟﹐母勝而子反受邪﹐肺與腎是也。肺主气﹐气之輕浮能上而不能下。腎主精﹐精之沈重能下而不能上。若肺勝則熱作﹐气得熱上蒸﹐則不能下生腎水﹐而腎之邪生矣。須急食涼劑以解之﹐此腎病必先求諸肺是也。

體仁匯編【明彭用光】

腎經藥性

腎乃足少陰之經﹐少血多气。

【其經起自湧泉穴﹐在足心陷中﹔終於腧府穴﹐胸前巨骨下璇璣旁各二寸。其經左右共五十四穴。】

癸水之髒﹐作彊之官﹐伎巧出焉。

【彊於作用﹐故男曰作彊。造化形容﹐故女曰伎巧。】

其旺於冬﹐封藏之本也。

【腎水冬旺而主藏精﹐故爲封藏之本也。】

其味鹹而其色黑。

【《洪範》曰﹕潤下作咸。黑者﹐北方水色也。】

其聲呻而其志恐。

【呻﹐吟也。恐﹐所以懼惡也。】

內藏精而藏志。

【腎藏精與志。】外榮骨而榮須。

【其充在骨﹐精盛則髭須不白﹐容貌不衰。】

其候在腰﹐其液爲唾。

【腎敗則腰痛轉搖不便也。凡唾皆出乎腎。】

開竅於兩耳部﹐脈在左尺。

【耳爲腎之竅。左尺﹐浮診候膀胱﹐沈診候腎。】

是髒也﹐對命門﹐一而爲二﹕左名腎﹐男子以藏精﹔右命門﹐女子以系胞﹐元气之根﹐精神之舍。

【腎有兩枚﹐左爲腎﹐右爲命門。腎與命門﹐其气相通﹐男子藏精﹐女子系胞﹐五臟六腑之精﹐若有餘則悉歸於腎﹐腎受精气﹐故神生焉。傳曰﹕聚精會神者﹐此也。】

受病同歸於膀胱﹐診候兩分於水火。

【潛溪曰﹕夫命門與腎脈同者﹐謂其所受病同歸於膀胱一腑也。其各受病也﹐當用心辧水火之異。何以別之﹖如外證小便淸利﹐及脈沈而遲﹐是冷气﹐屬腎水。如小便赤濇﹐脈沈數﹐是其气熱﹐屬命門火。故所受者同﹐所主者異。夫所受者同﹐乃命門與腎同歸膀胱一腑也﹔所主者異﹐謂有寒熱之別﹐一歸於寒水﹐一歸於相火也。】

實則脈實﹐

【左尺沈診候腎。】

小腹脹滿﹐而腰背急彊﹐便黃舌燥者﹐瀉腎湯可以廣推。

【千金瀉腎湯﹕治腎實熱小腹脹滿﹐四肢靑黑﹐耳聾﹐夢腰脊離解﹐伏水气急。用芒硝﹑茯苓﹑黃芩各三錢﹐生地黃汁﹑石菖蒲各五錢﹐大黃切一合用蜜水器中漬一宿﹐磁石碎如雀頭各八錢﹐元參﹑細辛各四錢﹐甘艸二錢。十味口父咀﹐每服一兩。以水二鍾﹐去滓﹔下大黃內藥汁中更煮﹐減一分﹔去大黃﹐內地黃汁﹐微煎一二沸﹐下芒硝。食前溫服。】

虛則脈虛﹐气寒陰痿﹐而言音混濁﹐脛弱脈代者﹐蓯蓉散宜加尋討。

【治腎气虛寒﹐陰痿﹐腰脊痛﹐身重緩弱﹐言音混濁﹐陽气頓絕﹐用蓯蓉﹑白朮﹑巴戟﹑天門冬﹑茯苓﹑甘艸﹑牛膝﹑五味子﹑杜仲各八錢﹐車前子﹑漧薑各五錢﹐生漧地黃半斤﹐共爲細末﹐食前酒服方寸匕﹐日三服。】

腎气不和腰脇痛﹐散號異香。

【有人患腰痛傴僂將半年餘﹐與灸腎腧﹐是日不能動﹐遂合異香散二服﹐卽行如故。何效速哉﹗】

陽經郁滯背肩疼﹐湯名通气。

【通气防風湯﹕治肩背疼不能回顧者﹐此手太陽寒郁而不行﹐以風藥散之。脊痛項彊﹐腰似折項似拔者﹐足太陽經不通﹐用羌活﹑獨活各一錢半﹐槁本﹑防風﹑甘艸炙各一錢﹐蔓荊子﹑川芎各二錢﹐作一服﹐水二鍾﹐煎至一鍾﹐食遠服。如身重﹐腰沈沈然﹐經中有寒濕也﹐更加酒浸漢防己一錢﹔輕者加附子一錢﹔重者加川烏一錢。】

腰痛散八角茴香。

【治腰重痛﹐用八角茴香﹐炒爲末﹐每服二錢﹐食前用溫酒調服。】

精泄末一升韮子。

【治夢泄失精﹐用韭子一升炒治下篩﹐酒服方寸匕﹐立效。】

气滯腰疼堪順气﹐血凝臂痛可舒經。

【人參順气散﹕治气滯腰疼﹐用人參﹑川芎﹑桔梗﹑白朮﹑白芷﹑陳皮﹑枳殼﹑麻黃節﹑烏藥﹑白姜炮﹑甘艸炙各一錢﹐作一服﹐水二鍾﹐煎一鍾﹐食前服。或爲細末﹐食前甘艸湯服。一方加五加皮一錢。舒經湯﹕治臂痛不能舉。有人常苦左背痛﹐或以爲飲﹑爲風﹑爲濕﹐諸藥悉投﹐繼以鍼灸﹐俱不得效﹐用此方而愈。蓋是气血凝滯﹐經絡不行所致﹐非風非濕。腰以下食前服﹐腰以上食後服。用片姜黃二錢﹐如無則以嫩莪朮代之。赤芍﹑當歸﹑海桐皮去粗皮﹑白朮﹐以上各一錢半﹐羌活﹑甘艸炙各一錢﹐作一服﹐水二鍾﹐生薑三片﹐卽煎至一鍾﹐去滓﹐磨沈香汁少許﹐食前服。】

五味能交心腎﹐須茯神﹑遠志﹑川歸﹑山藥﹑蓯蓉﹑枸杞。龍骨安養精神﹐與益智﹑茴香﹑故紙﹑鹿茸﹑牛膝﹑黃芪。地黃補腎益陰﹐加當歸而補髓【二宜丸】。附子驅寒去濕﹐倍人參而壯陽【參附湯】。虎骨治骨虛酸痛。

【治骨髓中疼﹐用虎骨四錢﹐芍藥一兩六錢﹐生地黃八兩﹐三味﹝口父﹞咀﹐以淸酒一升浸﹐曬漧﹐復入酒中﹐如此取酒浸爲度﹐搗﹐酒服方寸匕﹐日三服。】

豬腎濟腎弱腰虧。

【用童子尿二盞﹐無灰酒一盞﹐以新磁瓶貯之﹐取全豬腰子一對入內﹐鹽泥密封﹐晚時以慢火養熟﹐至中夜止﹐待五更初以火溫之﹐發瓶飲酒食腰子。病篤者只一月效﹐平日瘦怯者亦可服。此蓋以血養血﹐絕勝金石艸木之藥也。】

乾坤立而易道行﹐坎離交而人身泰。

【異香散石蓮肉去皮半錢﹐蓬朮煨﹑益智仁炒﹑京三稜泡﹑甘艸炙各二錢﹐靑皮﹑陳皮各去白五分﹐厚朴姜制一錢﹐作一服﹐水姜棗鹽一撚煎﹐空心溫服。】

木經補瀉溫涼藥

補﹕知母﹑蓮子﹑芡實﹑龍骨﹑鹿茸﹑覆盆子﹑石鍾乳﹑桑螵蛸﹑虎骨﹑牡蠣﹑小艸﹑敗龜板﹑熟地黃﹑五味子﹑山藥﹑鎖陽﹑牛膝﹑五加皮﹑山茱萸﹑楮實子﹑當歸﹑元參﹑石楠﹑枸杞子﹑合歡﹑杜仲。

瀉﹕琥珀﹑苦茗﹑豬苓﹑澤瀉﹑茯苓。

【但利水之藥﹐皆是瀉水之劑﹐故不備錄。以五臟俱有補有瀉﹐惟腎臟有補無瀉耳﹐臨時酌處。】

溫﹕漧薑﹑附子﹑柏實﹑烏藥﹑肉桂﹑兔絲子﹑破故紙﹑葫蘆巴﹑南藤﹑沈香。

涼﹕黃柏﹑知母﹐竹瀝﹑元參﹑地骨皮﹑丹皮。

東垣報使引本經藥﹕獨活﹑肉桂。

景嶽全書【明張介賓】

治腎須分陽虛陰虛

色欲傷腎﹐而陽虛無火者﹐兼培其气血。陰虛有火者﹐純補其眞陰。

小兒補腎論

觀王節齋曰﹕小兒無補腎法。蓋小兒稟父精而生﹐男至十六而腎始充滿﹐旣滿之後﹐妄用虧損﹐則可用藥補之。若受胎之時﹐稟之不足﹐則無可補﹐稟之原足﹐又何待於補耶﹖嗚呼﹗此言之謬﹐謬亦甚矣﹗夫二五之精﹐妙合而凝﹐精合而形成。夫此形卽精也﹐精卽形也。治精卽所以治形﹐治形卽所以治精也。但時有初中﹐則精有盛衰。故小兒於初生之時﹐形體𨿽成﹐而精气未裕﹐所以女必十四﹐男必十六﹐而後天癸至。天癸旣至﹐精之將盛也。天癸未至﹐精之未盛也。玆以其未盛而遽謂其無精也可乎﹖且精以至陰之液﹐本於十二髒之生化﹐不過藏之於腎﹐原非獨出於腎也。觀上古天眞論曰﹕腎者主水﹐受五臟六腑之精而藏之。此精之所源﹐其不止於腎也可知矣。王節齋止知在腎﹐而不知在五臟。若謂腎精未泄﹐不必補腎﹐則五臟之精其有稟賦之虧﹑人事之傷者﹐豈因其未泄而總皆不必補耶﹖夫小兒之精气未盛﹐後天之陰不足也﹔父母之多欲水虧﹐先天之陰不足也。陰虛不知治本﹐又何藉於人爲以調其元贊其化乎﹖此本原之理﹐有當深察者如此。再以小兒之病气論之﹕凡小兒之病最多者﹐惟驚風之屬﹐而驚風之作﹐則必見反張戴眼﹐斜視抽搐等證﹐此其爲故﹐總由筋急而然。蓋血不養筋﹐所以筋急﹐眞陰虧損﹐所以血虛﹐此非水衰之明驗乎﹖夫腎主五液﹐而謂血不屬腎﹐吾不信也。肝腎之治同一治﹐今筋病如此﹐而欲捨腎水以滋肝木﹐吾亦不信也。且太陽少陰相爲表裏﹐其經行於脊背﹐而爲目之上綱﹐今以反折戴眼之證﹐偏多見於小兒﹐而謂非水髒陰虛之病﹐吾更不信也。矧以陽邪亢極﹐陰竭則危﹔髒气受傷﹐腎窮則死。此天根生息之基﹐尢於小兒爲最切﹐然則小兒之病﹐其所關於腎气者非渺﹐而顧可謂小兒無補腎法耶﹗

身經通考【淸李瀠】

腎臟得病虛實橫逆治法

五行之理﹐惟腎之一臟﹐母盛而子反受邪。是物之性有不可一槪論者﹐肺腎是也。何則﹖肺屬金﹐應乎皮毛﹐所主者气﹔腎屬水﹐主乎骨髓﹐所藏者精。气之輕浮﹐能上而不能下﹔精之沈重能下而不能上﹐此物理之自然。今肺盛乃熱作也﹐气得熱而上蒸﹐則肺不能下生於腎﹐而腎受邪矣。急以涼藥解之﹐使髒气溫和﹐自能下生於腎矣。此腎病必先求之於肺。若肺和而腎忽受病﹐不過脾濕相刑刑原作「形」﹐據文意攺。﹐所以有解肺熱﹑去脾邪二藥。若脾肺自和而腎受病﹐亦當察本髒虛實而治之。

腎虛以熟地﹑黃柏補之。腎無實﹐不可瀉﹐故無瀉腎之藥。虛則補其母﹐以五味子補肺。腎主寒﹐自病則足脛寒而逆。人之五臟惟腎無實﹐小兒痘變黑陷﹐是腎水克退心火﹐多不治也。

心乘腎﹐微邪﹐內熱不惡寒﹐桂枝丸。肺乘腎﹐虛邪﹐喘嗽﹐皮濇而寒﹐百部丸。肝乘腎﹐實邪﹐拘急气搐﹐身寒﹐理中丸。脾乘腎﹐賊邪﹐體重﹐泄瀉﹐身寒﹐理中丸。

鍼灸

《素問》曰﹕腎熱病者﹐先腰痛胻酸﹐苦渴數飲﹐身熱。熱爭則項痛而彊﹐胻寒且酸﹐足下熱﹐不欲言。其逆則項痛員員淡淡然。戊己甚﹐壬癸大汗﹐气逆則戊己死。刺足少陰太陽。

【注腰者腎之腑﹐故先腰痛。腎主骨﹐故胻酸。腎爲水髒﹐津液不能上資﹐故苦渴數飲。外熱在太陽﹐則頭痛而彊﹔內熱在腎﹐故胻寒且酸。足下熱者﹐熱流陰股也。不欲言者﹐腎爲生气之原也。其爭气上逆﹐則爲項痛。員員淡淡﹐痛之微也。膀胱者腎之腑﹐太陽爲諸陽主气﹐其气上升﹐腎臟之熱隨太陽之气而上衝於頭也。此陰陽熱气﹐外內交爭﹐一隨脈引﹐一隨气升﹐皆陰出之陽﹐故止頭痛而不死。腎病者加於戊己﹐戊己不死﹐起於壬癸。從則外出於形身﹐故汗出﹔逆則內幹於眞髒﹐故死。足少陰太陽﹐相爲表裏﹐五臟六腑經气之相通也﹐故刺之。】

腎病者﹐腹大﹐脛腫﹐喘咳﹐身重﹐寢汗出﹐憎風。虛則胸中痛﹐大腹小腹痛﹐淸厥﹐意不樂。取其經少陰太陽血者。

【注腎少陰脈起於足而上循臑俠臍﹐循腹裏上行而入肺。病在經絡﹐故腹大脛腫。水邪逆於上則喘咳﹐生气衰於下則身重也。太陽之气司表而下出於膀胱經﹐气逆則表气虛﹐故寢汗出而惡風。腎气虛而不能上交於心﹐故胸中痛。少陰之气上與陽明相合﹐生气虛於下﹐故大腹小腹皆痛也。陽气虛﹐故手足逆冷也。膻中者﹐臣使之官﹐代君行令﹐喜樂出焉﹐以胸中之心气不足﹐故意不樂也。少陰與太陽爲表裏﹐臟腑之經气相通﹐故髒病而兼及於腑經也。】

《靈樞》曰﹕邪在腎﹐則病骨痛陰痺。陰痺者﹐按之而不得﹐腹脹腰痛﹐大便難﹐肩背頸項痛﹐時眩。取之湧泉﹑昆侖﹐視有血者﹐盡取之。

【注在外者﹐筋骨爲陰﹐病在陰者名曰痺。陰痺者﹐病在骨也。按之而不得者﹐病在骨髓也。腹脹者﹐髒寒生滿病也。腰者﹐腎之腑也﹐腎開竅於二陰﹐大便難者﹐腎气不化也。肩背頸項痛時眩者﹐髒病而及於腑也。故當取足少陰之湧泉﹑足太陽之昆侖﹐視有血者盡取之。】

《千金方》曰﹕左手關後尺中陰絕者﹐無腎脈也。苦足下熱﹐兩髀裏急﹐精气竭少﹐勞倦所致。刺足太陽治陽。

左手關後尺中陰實者﹐腎實也。苦恍惚健忘﹐目視﹝目巟﹞﹝目巟﹞﹐耳聾悵悵﹐善鳴。刺足少陰治陰。

右手關後尺中陰絕者﹐無腎脈也。苦足逆冷﹐上搶胸痛﹐夢入水見鬼﹐善魘寐黑色物來掩人。刺足太陽治陽。

右手關後尺中陰實者﹐腎實也。苦骨痛腰脊痛﹐內寒熱。刺足少陰治陰。

腎病其色黑﹐其气虛弱﹐吸吸少气﹐兩耳苦聾﹐腰痛﹐時時失精﹐飲食減少﹐膝以下淸﹐其脈沈滑而遲﹐此爲可治。宜服內補散﹑建中湯﹑腎气丸﹑地黃煎。春當刺湧泉﹐秋刺伏澑﹐冬刺陰谷﹐皆補之﹔夏刺然谷﹐季夏刺太溪﹐皆瀉之。又當灸京門五十壯﹐背第十四椎百壯。

邪在腎﹐則骨痛陰痺。陰痺者﹐按之而不得﹐腹脹腰痛﹐大便難﹐肩背頸項彊痛﹐時眩﹐取之湧泉﹑昆侖﹐視有血者盡取之。有所用力舉重﹐若入房過度﹐汗出而浴水﹐則傷腎。

腎風虛寒﹐灸腎腧百壯﹐對臍兩邊向後﹐俠脊相去各一寸五分。

導引

《千金方》曰﹕六字訣﹕凡調气之法﹐若腎病﹐卽呬出。其法夜半後八十一﹐雞鳴七十二﹐平旦六十三﹐日出五十四﹔辰時四十五﹐巳時三十六。欲作此法﹐先左右導引三百六十徧。病有四種﹕一冷痺﹐二气疾﹐三邪風﹐四熱毒。若有患者﹐安心調气﹐此法無有不瘥也。

腎病用呬。腎臟病者﹐體冷陰衰﹐面目惡痿。相法﹕腎色黑﹐夢見黑衣及獸物﹐捉刀杖相怖﹐用呬气出。又云﹕腎病者用大呬五十徧﹐細呬三十徧。須左右導引三百六十徧﹐然後乃爲之。

《養性書》曰﹕吐納法﹕腎病用吹法﹐須三十六數﹐能去腎家一切冷气﹑腰痛﹑膝沈重﹑久立不得﹑陽道衰弱﹑耳中蟬鳴及口中有瘡﹐一切腎部煩熱之疾﹐疾愈則止。

導引法﹕正坐以兩手上從耳左右引脇三五度。亦可以手著胸﹐馳射﹐左右同﹐放身三五度﹔亦可以足前後逾左右各十數度﹐能去腰腎膀胱間風邪積聚。爲之畢﹐良久開目﹐三咽三叩齒而止。

修養法﹕常以十月﹑十一月﹑十二月朔望旭旦﹐北面平坐﹐鳴金梁﹐七飲玉漿﹐三吸元宮﹐黑色气入口五吞之﹐閉气六十息。

《養老書》曰﹕擦腎兪穴法﹕臨臥時坐於牀﹐垂足解衣﹐閉气﹐舌拄上齶﹐目視頂﹐仍提縮穀道﹐以手摩擦兩腎兪穴各一百二十次﹐以多爲妙﹐畢﹐叩齒臥。專治腎元虛冷﹐小便滑數。

《保生祕要》曰﹕論腎气滯濇﹐古云醫道通仙道﹐但要淸明气血二字之理。气爲先天之用﹐屬於陽﹐無形而有影。血爲後天之行﹐屬於陰﹐有形而成質。气旺則血榮而調潤﹐气絕則血枯而滅形。故气虛血弱﹐滯濇而成病。濇於腎﹐諸寒收引﹐皆屬腎水﹐气弱或作腰痛﹐水枯瞳人昏暗﹐兩耳難察律音。冬月水旺﹐宜吐納﹐按節吹气﹐調和會意。掌心所忌﹐須避寒冷﹐最宜早臥。大抵冬月斂藏气閉﹐至陰已極﹐宜節欲養一陽之初生。蓋陰陽交精﹐子男合璧﹐萬物气微在下﹐不可搖動﹐守此則保壽無疆。

臟腑門【膀胱】

黃帝素問

靈蘭祕典論

膀胱者﹐州都之官﹐津液藏焉﹐气化則能出矣。

【注膀胱爲水腑﹐乃水液都會之處﹐故爲州都之官。水谷入胃﹐濟泌別汁﹐循下焦而滲入膀胱﹐故爲津液之所藏﹐气化則水液運行而下出矣。】

气厥論

胞移熱於膀胱﹐則癃溺血。

【注膀胱者﹐胞之室也﹐衝任起於胞中﹐爲經血之海。胞移熱於膀胱﹐是經血之邪移於膀胱﹐故溺血。熱則水道燥涸﹐故癃閉也。】

標木病傳論

膀胱病小便閉﹐五日少腹脹﹐腰脊痛胻酸﹐一日腹脹﹐一日身體痛。二日不已﹐死。冬雞鳴﹐夏下晡。

【注此腑邪傳髒﹐水泛土敗而死。病先發於膀胱﹐則小便閉﹔五日而之腎﹐則少腹脹腰脊痛﹔一日而之胃﹐則腹脹﹔一日而之脾﹐則身體痛。冬雞鳴在醜﹐乃少陽太陽生气之時﹐气絕而不能生也。夏下晡﹐乃陽明生气之時﹐陽明之气亦絕矣。】

靈樞經

本輸篇

膀胱出於至陰﹐至陰者﹐足小指之端也﹐爲井金﹔澑於通谷﹐通谷﹐本節之前外側也﹐爲滎﹔注於束骨﹐束骨﹐本節之後陷者中也﹐爲兪﹔過於京骨﹐京骨﹐足外側大骨之下﹐爲原﹔行於昆侖﹐昆侖在外踝之後﹐跟骨之上﹐爲經﹔入於委中﹐委中﹐腘中央﹐爲合﹐委而取之。足太陽也。

【注至陰者﹐盛水也。肺者﹐天也。水中之生陽﹐上合於天。水隨气而運行於膚表。】

經脈篇

膀胱足太陽之脈﹐起於目內眥﹐上額交巓。其支者﹐從巓至耳上角﹔其直者﹐從巓入絡腦﹐還出別下項﹐循肩膊內﹐挾脊抵腰中﹐入循膂﹐絡腎屬膀胱﹔其支者﹐從腰中下挾脊﹐貫臀入腘中﹔其支者﹐從膊內左右別下貫胛﹐挾脊內﹐過髀樞﹐循髀外﹐從後廉下合腘中以下﹐貫踹內﹐出外踝之後﹐循京骨至小指外側。是動則病衝頭痛﹐目似脫﹐項如拔﹐脊痛腰似折﹐髀不可以曲﹐腘如結﹐踹如裂﹐是爲踝厥。是主筋所生病者﹐痔﹐瘧﹐狂癲疾﹐頭顖項痛﹐目黃﹐淚出﹐鼽衂﹐項背﹑腰尻﹑腘﹑踹﹑腳皆痛﹐小指不用。

【注太陽是動則病衝頭痛﹑目似脫﹑項如拔﹑腰似折﹑腘如結者﹐病在太陽之气而有似乎形證也。太陽爲諸陽主气而養筋﹐故是主筋所生之病則爲痔﹐經絡內薄則爲瘧﹐厥逆於下則爲癲狂。顖﹑項﹑鼽﹑目﹑腰﹑背﹑腘﹑踹諸證﹐皆經脈所循之部分而爲病也。】

【膀胱經諸穴歌足太陽﹐六十三。睛明攢竹﹐詣曲差五處之鄕﹔承光通天﹐見絡郤玉枕之行。天柱髙兮大杼抵﹐風門開兮肺兪當。厥陰心膈之兪﹐肝膽脾胃之藏。三焦腎兮大腸小腸﹐膀胱兪兮中膂白環。自從大杼至此﹐去脊中寸半之旁。又有上次中下四髎﹐在腰四空以相將﹔會陽居尻尾之側﹐始了背中二行。仍上肩胛而下附兮二椎之旁﹐三椎魄戶﹐四椎膏肓。神堂譩嘻兮鬲關﹐魂門兮陽綱。意捨兮胃倉肓門﹐志室秩邊胞肓。承扶浮郤與委陽﹐殷門委中而合陽。承筋承山﹐到飛揚輔陽。昆侖至僕參申脈﹐金門探京骨之場﹐束骨通谷﹐抵至陰小指之旁。】

【分寸歌足太陽兮膀胱經﹐目內眥角始睛明。眉頭陷中攢竹取﹐曲差髮際上五分。五處發上一寸是﹐承光發上二寸半。通天絡郤玉枕穴﹐相去寸五調勻看。玉枕夾腦一寸三﹐入發二寸枕骨現。天柱陷後髮際中﹐大筋外廉陷中獻。自此夾脊開寸五﹐第一大杼二風門。三椎肺兪厥陰四﹐心兪五椎之下論。膈七肝九十膽兪﹐十一脾兪十二胃。十三三焦十四腎﹐大腸十六之下椎。小腸十八膀十九﹐中膂內兪二十椎。白環廿一椎下當﹐以上諸穴可排之。更有上次中下髎﹐一二三四腰空好。會陽陰尾尻骨旁﹐背部二行諸穴了。又從脊上開三寸﹐第二椎下爲附分。三椎魄戶四膏肓﹐第五椎下神堂尊。第六譩嘻膈關七﹐第九魂門陽綱十。十一意捨之穴存﹐十二胃倉穴已分。十三肓門端正在﹐十四志室不須論。十九胞肓廿秩邊﹐背部三行諸穴勻。又從臀下陰文取﹐承扶居於陷中主。浮郤扶下方六分﹐委陽扶下寸六數。殷門扶下六寸長﹐腘中外廉兩筋鄕。委中膝骨約紋裏﹐此下三寸尋合陽。承筋腳跟上七寸﹐穴在腨腸之中央。承山腨下分肉間﹐外踝七寸上飛揚。輔陽外踝上三寸﹐昆侖後跟陷中央。僕參亦在踝骨下﹐申脈踝下五分張。金門申脈下一寸﹐京骨外側骨際量。束骨本節後陷中﹐通谷節前陷中彊。至陰卻在小指側﹐太陽之穴始周詳。】

經水篇

足太陽外合於淸水﹐內屬於膀胱而通水道焉。

【注淸水與黃河分流﹐而膀胱爲津液之腑。六腑皆濁﹐而膀胱之水獨淸﹐故合淸水屬膀胱而通水道焉。】

病傳篇

病先發於膀胱﹐五日而之腎﹐一日而之小腸﹐一日而之心。二日不已﹐死。冬雞鳴﹐夏下晡。

【注按此發明標本病傳論膀胱病一節未發之意也。】

淫邪發夢篇

厥气客於膀胱﹐則夢遊行。

【注客於膀胱﹐則夢遊行﹐太陽之气虛行也。】

扁鵲難經

膀胱腑形象

四十二難曰﹕膀胱重九兩二銖﹐縱廣九寸﹐盛溺九升九合﹐口廣二寸半。

中藏經【漢華佗】

論膀胱腑虛實寒熱生死逆順脈証之法

膀胱者﹐津液之腑也﹐與腎爲表裏﹐號水曹掾﹐名玉海也。足太陽是其經也。總通於五腑﹐所以五腑有疾卽應膀胱﹐膀胱有疾卽應胞囊。小便不利﹐熱入膀胱﹐則甚气急而小便黃濇也。膀胱寒﹐則小便數而淸白也。又石水發則根在膀胱﹐腹脹大者是也。又膀胱咳而不已﹐則傳之三焦﹐腸滿而不飲食也。然上焦主心肺之病﹐人有熱則食不入﹐寒則精神不守﹐泄利不止﹐語聲不出也。實則上絕於气不行也﹐虛則引起气入肺。其三焦之气和﹐則五臟六腑皆和﹐逆則皆逆。膀胱中有厥陰气﹐則夢行不快﹐滿脹則小便不下。臍下重悶或有痛絕﹐則三日死﹐死雞鳴也。

膀胱腑形象之圖

見圖

下連前陰﹐溺之所出。

千金方【唐孫思邈】

膀胱腑論

膀胱者﹐主腎也﹐耳中是其候也。腎合气於膀胱。膀胱者﹐津液之腑也﹐號水曹掾﹐名玉海。重九兩二銖﹐左回疊積﹐上下縱廣九寸﹐受津液九升九合﹐兩邊等﹐應二十四气。鼻空在外﹐膀胱漏泄。

膀胱實熱

左手尺中神門以後脈陽實者﹐足太陽經也。病苦逆滿﹐腰中痛﹐不可俯仰勞也﹐名曰膀胱實熱也。

右手尺中神門以後脈陽實者﹐足太陽經也。病苦胞轉﹐不得小便﹐頭眩痛﹐煩滿﹐脊背彊﹐名曰膀胱實熱也。

膀胱虛冷

左手尺中神門以後脈陽虛者﹐足太陽經也。病苦腳中筋急﹐腹中痛引腰背不可屈伸﹐轉筋﹐惡風﹐偏枯﹐腰痛﹐外踝後痛﹐名曰膀胱虛冷也。

右手尺中神門以後脈陽虛者﹐足太陽經也。病苦肌肉振動﹐腳中筋急﹐耳聾﹐忽忽不聞﹐惡風颼颼作聲﹐名曰膀胱虛冷也。

胞囊論

胞囊者﹐腎膀胱候也﹐貯精津液並尿。若髒中熱病者﹐胞濇小便不通﹐尿黃赤。若腑中寒﹐病者胞滑﹐小便數而多白。若至夜則尿偏甚者﹐夜則內陰气生。故熱則瀉之﹐寒則補之﹐不寒不熱依經調理﹐病不生矣。

醫學入門【明李梴】

膀胱腑賦

膀胱上口闊二寸半﹐而盛溺九升九合﹐中廣九寸而重九兩二銖。無出竅也﹐資气海以施化﹐腑名津液。

【膀胱以虛受水﹐爲津液之腑﹐有上竅而無下竅﹐得气海之气施化﹐則溲便注瀉﹐气海之气不足﹐則祕隱不通。】

透絕頂也﹐司升降之消息﹐官號州都。

【經曰﹕膀胱者﹐州都之官﹐津液藏焉。】

應在毛髮﹐系通心肺﹔驗於皮骨﹐髒屬腎兪。

【腎應骨﹐經云密理厚皮者﹐三焦膀胱厚云云。】

風搏頭疼﹐眼旋﹑目淚﹑惡心﹐筋骨不利﹔气滯項拔﹐背彊﹑腰折﹑尻痛﹐腘脛尢拘。

【膀胱脈起於目內眥﹐上額交巓。其別者﹐從巓至耳上角。其直行者﹐從巓入絡腦﹐還出別下項﹐循肩膊﹐挾脊抵腰中﹐入循膂﹐絡腎屬膀胱。其支別者﹐從腰中下脊﹐貫臀入腘中。其支別者﹐從膊內左右別下貫胛﹐俠脊內﹐過髀樞﹐循髀外後廉下合腘中以下﹐貫腨內﹐出外踝之後﹐循京骨至小指外側端﹐故病如是。惡心者﹐膀胱移邪於小腸﹐故惡聞食臭。】

熱則腹滿而胞塞﹐甚則狂發﹔

【熱結下焦﹐則小腹苦滿﹐難於俯仰﹐胞轉閉塞﹐不得小便﹐令人發狂。】

冷卽多唾而帶下﹐甚則瀝余。

【冷則濕痰上溢﹐則爲多唾﹐濕痰下滲﹐則爲帶濁﹐甚則小便瀝余或頻數。叔和云﹕冷敗則遺尿不知。】

虛證腦轉耳聾﹐房事舉亦無力﹔血病鼻衄淋痔﹐莖囊腫或被吹。

【陰莖陰囊腫大﹐皆濕熱以致血瘀﹐小兒多虫蟻地風所吹。】

溫以蓽茄﹑茴香﹑烏藥﹐涼必生地﹑防己﹑地膚。

【溫則蓽澄茄﹑茴香﹑烏藥之類。涼則生地﹑防己﹑地膚子﹑黃蘗﹑防風﹑甘艸梢﹑防葵之類。】

瀉以車前﹑瞿麥﹑滑石。

【車前﹑瞿麥﹑滑石﹑芒硝﹑澤瀉﹑萱艸根之類。】

補必橘核﹑益智﹑菖蒲。

【橘核﹑益智﹑菖蒲﹑龍骨﹑續斷﹑黃芩之類。】

吁﹗寡欲一念眞秋石﹐

【今人不知吾身自有秋石﹐諺云﹕泄盡眞藥服假藥﹐十字街頭買秋石。】

節飲三杯固尾閭。

【酒水好停下焦爲邪﹐節之尾閭自固﹐不患漏泄。】

體仁匯編【明彭用光】

膀胱腑藥性

膀胱乃足太陽之經﹐多血少气。

【其經起自至陰﹐穴在足小指外側﹐去爪甲如韭葉﹔終於睛明﹐穴在目內眥。】

名玉海而津液藏﹐號都官而气化出。

【《脈經》云﹕气者升而爲雨露﹐降而作淵源。膀胱者﹐州都之官﹐气化則出。《千金》號水曹掾﹐名玉海﹐而藏津液。得气海之气施化﹐則便注瀉。气海之气不及﹐則祕塞不通。《內經》名都官﹐言位當孤腑﹐故名都官。居下內空﹐故藏津液。】

重九兩二銖而廣九寸﹐量九升九合而其气堪容。候在耳中﹐脈居左尺。

【與腎同位。】

是腑也﹐實則脈實﹐

【左手尺中神門從陽脈實者。】

病胞轉不得小便﹐苦煩滿難於俯仰﹐藥用寒涼利竅﹐石膏﹑梔子﹑蜜同煎。

【治膀胱實熱﹐用石膏八錢﹐梔子﹑人參﹑茯苓﹑知母各三錢﹐蜜一合﹐生地黃﹑淡竹葉各切一合﹐七味﹝口父﹞咀﹐每每原作「各」﹐據文意攺。服一兩﹐水二鍾﹐煎一鍾去滓﹐下蜜煮二沸﹐食飯前服。不利﹐加芒硝三錢。】

虛則脈虛﹐

【左手尺中脈虛者﹐足太陽經也。】

腸痛引腰背﹐難利屈伸﹐腳中筋緊急﹐耳鳴重聽。

【腎虛證候。】

補磁石﹑五味﹑黃芪﹐配苓﹑朮﹑石英﹑杜仲。

【治膀胱虛冷﹐饑不欲飲食﹐面黑如炭﹐腰脇疼痛﹐用磁石六錢﹐黃芪﹑茯苓各三錢﹐五味子﹑杜仲﹑白朮﹑白石英各五錢﹐七味﹝口父﹞咀﹐每服一兩﹐水二鍾﹐煎一鍾去滓﹐食前溫服。】

大腑熱蒸腸內濇﹐木通﹑生地﹑黃芩。

【大腑丹﹕治心經熱﹐小便濇﹐及治五淋。許學士治渴疾良驗。生地黃二兩﹐木通﹑黃芩各一兩﹐爲細末﹐煉蜜丸﹐如梧桐子大﹐每服三五十丸﹐木通湯下。】

小便不利莖中疼﹐葶藶﹑茯苓﹑通艸。

【潛溪曰﹕治小便不利﹐莖中疼痛﹐小便急痛﹐用通艸﹑茯苓各三兩﹐葶藶二兩﹐三味爲細末﹐水調服方寸匕﹐日三服。】

腎大如斗﹐靑皮﹑荔核﹑小茴香。

【危氏方荔枝散﹕治腎大如鬥﹐不過三劑﹐除根。用舶上茴香﹑靑皮全者﹐荔枝核等分﹐銼散﹐炒黃﹐出火毒﹐爲細末﹐酒調二錢﹐日進三服。】

胞轉如塞﹐葵﹑滑三般寒水石。

【治丈夫婦人胞轉﹐不得小便八九日者﹐冬葵子一升﹐滑石﹑寒水石一升﹐三味﹝口父﹞咀﹐以水一斗煮取五升﹐分作三服。】

冷熱熨可利便難。

【《千金方》冷熱熨法﹕若大小便閉塞不通﹐或淋瀝溺血﹐陰中疼痛﹐此是熱气所致﹐用此法卽愈。其法先以冷物熨小腹幾次﹐後以熱物熨之﹐又以冷物熨之﹐自通﹐將理自愈。】

屈伸導引和腰痛。

【法見導引中。】

風熱相乘囊腫﹐服三白而立消。

【三白散﹕治膀胱蘊熱﹐風濕相乘﹐陰囊腫脹﹐大小便不利﹐用白牽牛二兩﹐棗白皮﹑白朮﹑木通去節﹑陳皮去白各半兩﹐爲細末﹐每服二錢﹐姜湯調﹐空心服。】

虫蟻吹著陰脬﹐用蟬蛻而卽散。

【蟬蛻散﹕治陰囊忽腫﹐多坐地爲風濕所侵﹐或虫蟻吹著﹐用蟬蛻半兩﹐水一碗﹐煎湯洗腫處﹐其痛立止﹐腫亦消﹐再溫再洗﹐洗後仍與五苓散加燈心煎服。又方﹕用蔥園內蚯蚓糞﹐甘艸汁調﹐塗上﹐立效。】

治病執方﹐須達要旨。苦寒平升﹐甘辛平降。

【《寶鑑》云﹕藥性要旨﹐苦藥平升﹐微寒平亦升﹐甘辛藥平降。甘寒瀉火﹐苦寒瀉實熱﹐苦甘寒瀉濕熱。】

髙者宜抑﹐下者可舉。

【潛溪云﹕假令髙者抑之﹐非髙者固當抑也﹔以其本下而失太髙﹐固抑之而使下﹔若本髙﹐何抑之有﹖假令下者舉之﹐亦非下固當舉也﹔以其本髙而失之太下﹐故舉之而使髙﹔若本下﹐何舉之有﹖】

求巧必事乎公輸﹐求聰當宗乎師曠。

本經補瀉溫涼藥

補﹕益智﹑橘核﹑龍骨﹑菖蒲﹑續斷﹑黃芩。

瀉﹕芒硝﹑滑石﹑澤瀉﹑瞿麥﹑車前子﹑萱艸根。

溫﹕蓽澄茄﹑茴香﹑烏藥。

涼﹕生地黃﹑黃蘗﹑防風﹑防己﹑甘艸梢﹑地膚子﹑防葵。

東垣報使引本經藥﹕槁本﹑羌活【行上】﹐黃蘗【行下】。

鍼灸

《靈樞》曰﹕膀胱病者﹐小腹偏腫而痛﹐以手按之﹐卽欲小便而不得﹐肩上熱﹐若脈陷﹐及足小指外廉及脛踝後皆熱﹐若脈陷﹐取委中央。

【注膀胱者﹐津液之腑﹐气化則出。腑气病﹐故小腹腫痛而不得小便也。肩上足小指外廉及脛踝後﹐乃足太陽經脈之所循﹐若熱而脈陷﹐此病腑而及於經矣﹐故當取委中之中央。】

小腹痛腫﹐不得小便﹐邪在三焦約﹐取之太陽大絡﹐視其絡脈與厥陰小絡結而血者﹔腫上及胃脘﹐取三里。

【注此邪在膀胱而爲病也﹐三焦下兪出於委陽﹐並太陽之正入絡膀胱﹐約下焦﹐實則閉癃﹐虛則遺溺。小腹腫痛﹐不得小便﹐邪在三焦約也﹐故取足太陽之大絡。足太陽厥陰交絡於跗腘之間﹐視其結而血者去之。蓋肝主疏泄﹐結在厥陰之絡﹐亦不得小便矣。如小腹腫﹐上及胃脘﹐取足三里。】

《千金方》曰﹕左手關後尺中陽絕者﹐無膀胱脈也。病苦逆冷﹐婦人月水不調﹐王月則閉﹐男子失精﹐尿有餘瀝﹐刺足少陰經治陰﹐足內踝下動脈是也。

右手關後尺中陽絕者﹐無子戶脈也。病苦足逆寒﹐絕產帶下無子﹐陰中寒﹐刺足少陰經治陰。

左手關後尺中陽實者﹐膀胱實也。病苦逆冷﹐脇下邪气相引痛﹐刺足太陽經治陽﹐在足小趾外側﹐本節後陷中。

右手關後尺中陽實者﹐膀胱實也。病苦小腹滿引腰痛﹐刺足太陽經治陽。

膀胱寒﹐灸膀胱腧百壯﹐對臍兩邊向後﹐俠脊相去各一寸五分。

導引

《體仁匯編》曰﹕膀胱虛﹐腰痛﹐正東坐﹐雙手抱心。一人於前據攝其兩膝﹐一人後捧其頭﹐徐牽﹐令偃臥﹐頭倒﹐三起三臥﹐久久便瘥。古今圖書集成醫部全錄卷一百五

臟腑門【三焦】

黃帝素問

靈蘭祕典論

三焦者﹐決瀆之官﹐水道出焉。

【注三焦下兪﹐出於委陽﹐並太陽之正﹐入絡膀胱﹐約下焦﹐實則閉癃﹐虛則遺溺。三焦主气﹐气化則水行﹐故爲決瀆之官也。】

靈樞經

本輸篇

三焦者﹐上合手少陽﹐出於關衝﹐關衝者﹐手小指次指之端也﹐爲井金﹔澑於液門﹐液門﹐小指次指之間也﹐爲滎﹔注於中渚﹐中渚﹐本節之後陷者中也﹐爲兪﹔過於陽池﹐陽池﹐在腕上陷者之中也﹐爲原﹔行於支溝﹐支溝﹐上腕三寸兩骨之間陷者中也﹐爲經﹔入於天井﹐天井﹐在肘外大骨之上陷者中也﹐爲合﹐屈肘乃得之。三焦下兪在於足大指之前﹐少陽之後﹐出於腘中外廉﹐名曰委陽﹐是太陽絡也﹐手少陽經也。三焦者﹐足少陽太陰之所將﹐太陽之別也﹐上踝五寸﹐別入貫腨腸﹐出於委陽﹐並太陽之王﹐入絡膀胱﹐約下焦﹐實則閉癃﹐虛則遺溺。遺溺則補之﹐閉癃則瀉之。

【注三焦上合於手少陽﹐爲決瀆之腑﹐故下兪出於太陽之絡﹐入絡膀胱﹐約下焦﹐气閉則癃﹐气虛則遺溺﹐三焦之主气也。夫直行者爲經﹐斜絡者爲絡﹐此太陽之別絡間於足少陽太陰之間﹐故曰少陽太陰之所將﹐太陽之別也。】

邪气臟腑病形篇

三焦病者﹐腹气滿﹐小腹尢堅﹐不得小便﹐窘急﹐溢則水畱卽爲脹。候在足太陽之外大絡﹐大絡在太陽少陽之間﹐亦見於脈﹐取委陽。

【注三焦者﹐下約膀胱﹐爲決瀆之腑。病則气不輸化﹐故腹气滿而不得小便也。不得小便﹐則窘急而水溢於上﹐畱於腹中而爲脹﹐候在足太陽經外之大絡。大絡在太陽少陽經脈之間﹐其脈亦見於皮部﹐當取之委陽。】

經脈篇

三焦手少陽之脈﹐起於小指次指之端﹐上出兩指之間﹐循手錶腕出臂外兩骨之間﹐上貫肘﹐循臑外﹐上肩而交出足少陽之後﹐入缺盆﹐布膻中﹐散絡心包﹐下膈﹐循屬三焦。其支者﹐從膻中上出缺盆﹐上項﹐系耳後直上﹐出耳上角以屈下頰至﹝出頁﹞﹔其支者﹐從耳後入耳中﹐出走耳前﹐過客主人前交頰﹐至目銳眥。是動則病耳聾﹐渾渾焞焞﹐嗌腫喉痺。是主气所生病者﹐汗出﹐目銳眥痛﹐頰腫﹐耳後﹑肩臑肘臂外皆痛﹐小指次指不用。

【注少陽之上﹐相火主之﹐是故動則病耳聾﹐渾渾焞焞﹐嗌腫喉痺﹐相火之有餘於上也。少陽乃一陽初生之气﹐故主气所生病者汗出﹐陽加於陰則汗出也。目銳眥痛﹑頰腫﹐耳後﹑肩臑﹑肘臂﹑小指次指﹐皆經脈所循之部分而爲病也。】

【三焦經諸穴歌手少陽﹐廿三穴﹐關衝﹑液門﹑中渚別﹔陽池外關支溝連﹐會宗三陽四瀆接﹔天井淸冷消濼駢﹐臑會肩髎天髎越﹔天牖翳風承﹐瘈脈顱息別﹔角孫近耳絲竹空﹐禾髎相近耳門接。】

【分寸歌無名之外端關衝﹐液門小次指陷中。中渚液下去一寸﹐陽池腕上之陷中。外關腕後方二寸﹐腕後三寸支溝容。腕後三寸內會宗﹐空中有穴用心攻。腕後四寸三陽絡﹐四瀆肘前五寸著。天井肘外大骨後﹐骨罅中間一寸摸。肘後二寸淸冷淵﹐消爍對腋臂外落。臑會肩前三寸量﹐肩髎臑上陷中央。天髎缺盆陷處上﹐天牖天容之外旁。翳風耳後尖角陷﹐瘈脈耳後靑脈現。顱息亦在靑絡脈﹐角孫耳廓中間上。耳門耳前起肉中﹐禾髎耳前動脈張。欲知絲竹空何在﹖眉後陷中仔細量。】

經水篇

手少陽外合於漯水﹐內屬於三焦。

【注漯合濟而入於兗豫諸州。少陽爲君主之相﹐陰陽相合﹐故手少陽外合於漯水﹐而內屬於三焦。】

榮衛生會篇

黃帝曰﹕願聞三焦之所出。岐伯答曰﹕上焦出於胃上口﹐並咽以上﹐貫膈而布胸中﹐走腋﹐循太陰之分而行﹐還至陽明﹐上至舌下足陽明﹐常與榮俱行於陽二十五度﹐行於陰亦二十五度﹐一周也﹐故五十度而復大會於手太陰矣。

【注上焦出於胃上口者﹐上焦所歸之部署也﹐並胃咽以上貫膈而布胸中﹐出走腋下﹐循太陰之雲門﹑中府之分而行﹐還至陽明之天鼎﹑扶突而上﹐至舌復下於足陽明之分﹐常與榮俱行於陽二十五度﹐行於陰亦二十五度﹐一周也﹐故五十度而復大會於手太陰。蓋從胸腋太陰之分而出行﹐故復大會於太陰也。夫手之三陰﹐從髒走手﹐足之三陰﹐從足走髒。榮气行於二十八脈之中﹐二百七十息﹐以應漏下二刻爲一周﹐則陰陽內外﹐經脈臟腑﹐俱已循行。蓋以一日分爲晝夜﹐而爲五十榮﹐非日行於陽而夜行於陰也。凡日行於陽二十五度﹐行於陰亦二十五度﹐乃榮衛之行於脈外﹐陰陽出入者也。按三焦乃少陽之相火﹐生於腎陰﹐從下而上﹐通會於周身之腠理﹐臟腑之膜原﹐總屬一气耳﹐歸於有形之部署﹐始分而爲三。气之在上者﹐卽歸於上部﹐主宣五穀之气味﹐卽從上而出﹐燻膚﹐充身﹐澤毛。气之在中者﹐卽歸於中部﹐主蒸化水谷之津液而爲榮﹐血卽從中而出以奉生身。气之在下者﹐卽歸於下部﹐主濟泌別汁﹐卽從下而出﹐以供決瀆之職。此气由陰而生﹐從下而上﹐歸於上中下之三部﹐卽從上中下而分布流行。馬氏復以下焦之气﹐升於中上﹐上焦之气﹐降於中下﹐此緣不明經理而彊爲臆說也。】

黃帝曰﹕願聞中焦之所出。岐伯曰﹕中焦亦並胃中﹐出上焦之後﹐此所受气者﹐泌糟粕﹐蒸精液﹐化其精微上注於肺脈﹐乃化而爲血﹐以奉奉原作「養」﹐據《靈樞》營衛生會攺。生身﹐莫貴於此。故獨得行於經隧﹐命曰榮气。

【注此論榮出於中焦﹐中焦亦並胃中在胃中脘之分﹐中焦所歸之部署也。此所受气者﹐主泌水谷之糟粕﹐蒸精液﹐化其精微﹐上注於肺脈﹐奉心神化赤而爲血﹐以奉生身﹐莫貴於此﹐故獨得行於經隧﹐命曰榮气﹐此津液化血而名榮气也。】

黃帝曰﹕願聞下焦之所出。岐伯答曰﹕下焦者﹐別回腸注於膀胱而滲入焉。故水谷者﹐常並居於胃中﹐成糟粕而俱下於大腸﹐而成下焦﹐滲而俱下﹐濟泌別汁﹐循下焦而滲入膀胱焉。

【注下焦之部署﹐在胃之下口﹐別走於回腸﹐注於膀胱而滲入焉。故水谷者﹐常並居於胃中成糟粕﹐而俱下於大腸﹐就下焦之气﹐濟泌別汁﹐循下焦之經而滲入膀胱﹐气化則出矣。】

五癃津液別篇

水谷皆入於口﹐其味有五﹐名注其海﹐津液各走其道﹐故三焦出气﹐以溫肌肉充皮膚爲其津﹐其流而不行者爲液。

【注此論水谷之精﹐別而爲津爲液也。蓋胃者﹐五臟六腑之海也。水谷皆入於胃﹐五臟六腑皆稟气於胃﹐五味各歸其所喜﹐其津液各走其道﹐隨三焦出气以溫肌肉充皮膚者爲津﹐其流而不行者爲液。】

扁鵲難經

三焦稟生始終

三十一難曰﹕三焦者﹐何稟何生﹖何始何終﹖其治常在何許﹖可曉以不﹖然。三焦者﹐水谷之道路﹐气之所終始也。上焦者﹐在心下﹐下膈﹐在胃上口﹐主內而不出﹔其治在膻中﹐玉堂下一寸六分﹐直兩乳間陷者是。中焦者﹐在胃中脘﹐不上不下﹐主腐熟水谷﹔其治在臍旁。下焦者﹐當膀胱上口﹐主分別淸濁﹐主出而不內﹐以傳道也﹔其治在臍下一寸。故名曰三焦﹐其腑在气街。

【注人身腑臟﹐有形有狀﹐有稟有生。如肝稟气於木﹐生於水﹔心稟气於火﹐生於木之類﹐莫不皆然。三焦旣無形狀﹐而所稟所生﹐則元气與胃气而已﹐故雲水谷之道路﹐气之所終始也。上焦其治在膻中﹐中焦其治在臍旁天樞穴﹐下焦其治在臍下一寸陰交穴。】

三焦爲腑

三十八難曰﹕髒惟有五﹐腑獨有六者﹐何也﹖然。所以腑有六者﹐謂三焦也﹐有原气之別焉﹐主持諸气﹐有名而無形﹐其經屬手少陽﹐此外腑也。故言腑有六焉。

【注三焦主持諸气﹐爲原气別使者﹐以原气賴其導引﹐潛行默運於一身之中﹐無或間斷也。外腑指其經爲手少陽而言﹐蓋三焦外有經而內無形也。】

三十九難曰﹕腑有五者何也﹖然。五臟各一腑﹐三焦亦是一腑﹐然不屬於五臟﹐故言腑有五焉。

【注腑有五者﹐以三焦配合手心主也。合諸篇而觀之﹐謂五臟六腑可也﹐五臟五腑亦可也﹐六髒六腑亦可也。】

三焦爲陽故所行爲原

六十二難曰﹕髒井滎有五﹐腑獨有六者何謂也﹖然。腑者陽也﹐三焦行於諸陽﹐故置一兪﹐名曰原。腑六﹐六者亦與三焦共一气也。

【注髒之井滎有五﹐謂井滎兪經合也。腑之井滎有六﹐以三焦行於諸陽﹐故又置一兪而名曰原。所以腑有六者﹐與三焦共一气也。】

六十六難曰﹕十二經皆以兪爲原者﹐何也﹖然。五臟兪者﹐三焦之所行﹐气之所畱止也。三焦所行之兪爲原者何也﹖然。臍下腎間動气者﹐人之生命也﹐十二經之根本也﹐故名曰原。三焦者﹐原气之別使也﹐主通行三气﹐經歷於五臟六腑。原者﹐三焦之尊號也﹐故所止輒爲原﹐五臟六腑之有病者﹐皆取其原也。

【注十二經皆以兪爲原者﹐以十二經之兪﹐皆系三焦所行﹐气所畱止之處也。三焦所行之兪爲原者﹐以臍下腎間動气﹐乃人之生命﹐十二經之根本。三焦則爲原气之別使﹐主通行上中下之三气﹐經歷於五臟六腑也。通行三气﹐卽紀氏所謂下焦稟眞元之气﹐卽元气也﹐上達至於中焦﹐中焦受水谷精悍之气﹐化爲榮衛﹐榮衛之气與眞元之气通行達於上焦也。所以原爲三焦之尊號﹐而所止輒爲原﹐猶警蹕所至稱行在所也。五臟六腑之有病者﹐皆於是而取之﹐宜哉﹗】

三焦腑形象之圖

見圖

上焦出於胃口之上﹐主內而不出﹔下焦起於闌門之下﹐主出而不內﹔中焦當胃之中脘﹐主腐熟水谷﹐蒸津液﹐化精微﹐上注於肺﹐化而爲血﹐以奉生身。

金匱要略【漢張機】

三焦竭

問曰﹕三焦竭部﹐上焦竭﹐善噫﹐何謂也﹖師曰﹕上焦受中焦气﹐未和﹐不能消穀﹐故能噫耳。下焦竭卽遺溺失便﹐其气不和﹐不能自禁制﹐不須治﹐久則愈。

三焦熱

師曰﹕熱在上焦者﹐因咳爲肺痿。熱在中焦者﹐則爲堅。熱在下焦者﹐則尿血﹐亦令淋祕不通。

中藏經【漢華佗】

論三焦腑虛實寒熱生死逆順脈証之法

三焦者﹐人之三元之气也。號曰中淸之腑﹐總領五臟六腑﹑榮衛經絡﹑內外左右上下之气也。三焦通﹐則內外左右上下皆通也。其於周身灌體﹐和內調外﹐榮左養右﹐導上宣下﹐莫大於此也。又名玉海﹑水道﹐上則曰三管﹐中則曰霍亂﹐下則曰走哺﹐名𨿽三而歸一﹐有其名而無形者也﹐亦號曰孤獨之腑。而衛出於上﹐榮出於下。上者絡脈之系也﹐中者經脈之系也﹐下者人气之系也。亦又屬膀胱之宗始﹐主通陰陽﹐調虛實呼吸。有病則苦腹脹气滿﹐小腹堅﹐溺而不得﹐便而窘迫也﹐溢則作水﹐畱則爲脹﹐手少陽是其經也。又上焦實熱則額汗出﹐能食而气不利﹐舌漧口焦﹐咽閉之類﹐腹脹脇肋痛。寒則不入食﹐吐酸水﹐胸背引痛﹐嗌漧﹐津不納也。實則食已虛﹐虛則還出﹐膨膨而不樂。虛則不能制﹐下遺便溺﹐頭面腫也。中焦實熱﹐則上下不通﹐腹脹喘咳﹐下气不上﹐上气不下﹐關格而不通也。寒則下痢不止﹐食飲不消﹐中滿。虛則腸鳴膨脹也。下焦實熱﹐則小便不通﹐大便難苦重痛也。虛寒﹐則大小便泄下不止。三焦之气和﹐則內外和﹐逆則內外逆。故云三焦者﹐人之三元气也﹐宜矣﹗

千金方【唐孫思邈】

三焦脈論

夫三焦者﹐一名三關也。上焦名三管反射﹐中焦名霍亂﹐下焦名走哺﹐合而爲一﹐有名無形﹐主五臟六腑往還神道﹐周身貫體﹐可聞不可見﹐和利精气﹐決通水道﹐息气腸胃之間﹐不可不知也。三焦名中淸之腑﹐別號玉海﹑水道。出屬膀胱合者𨿽合而不同。上中下三焦同號爲孤腑﹐而榮出中焦﹐衛出上焦。榮者﹐絡脈之气道也﹔衛者﹐經脈之气道也。其三焦形相厚薄大小﹐並同膀胱之形云。

三焦脹者﹐气滿於皮膚﹐殼殼而不堅痛。

三焦虛實

夫上焦如霧﹐其气起於胃上脘﹐並咽以上﹐貫膈布胸中﹐走腋﹐循足太陰之分而行﹐還注於手陽明﹐上至舌﹐下注足陽明﹐常與榮衛俱行於陽二十五度﹐行於陰二十五度爲一周﹐日夜五十周於身﹐周而復始﹐大會於手太陰也。主手少陽心肺之病﹐內而不出。人有熱則飲食下胃﹐其气未定﹐汗則出﹐或出於面﹐或出於背。身中皆熱﹐不循衛气之道而出者﹐何也﹖此外傷於風﹐內開腠理﹐毛蒸理泄﹐衛气走之﹐固不得循其道。此气慓悍滑疾﹐見開而出﹐故不得從其道﹐名曰漏气。其病則肘攣痛﹐食先吐而後下﹐其气不續﹐膈間厭悶﹐所以飲食先吐而後下也。寒則精神不守﹐泄下便痢﹐語聲不出﹐若實則上絕於心﹐若虛則引气於肺也。

中焦如漚﹐其气起於胃中脘﹐在上焦之後﹐此受气者﹐主化水谷之味﹐泌糟粕﹐蒸津液﹐化爲精微﹐上注於肺脈﹐乃化而爲血﹐以奉生身﹐莫貴於此。故獨得行於經隧﹐名曰榮气﹐主足陽明。陽明之別號曰丰隆﹐在外踝上﹐去踝八寸﹐別走太陰﹐合諸經之脈下絡太倉﹐主腐熟五穀﹐不吐不下。實則生熱﹐熱則閉塞不通﹐上下隔絕。虛則生寒﹐寒則腹痛洞泄﹐便痢霍亂﹐主脾胃之病。夫血與气異形而同類﹐衛气是精﹐血气是神﹐故血與气異名同類焉。而脫血者無汗﹐此是神气﹔奪汗者無血﹐此是精气。故人有兩死而無兩生﹐猶精神之气隔絕也。若虛則補於胃﹐實則瀉於脾。調其中﹐和其源﹐萬不遺一也。

下焦如瀆﹐其气起胃下脘﹐別回腸﹐注於膀胱而滲入焉。故水谷者﹐常並居於胃中﹐成糟粕而俱下於大腸﹐主足太陽﹐灌滲津液﹐合膀胱﹐主出不主入﹐別於淸濁﹐主肝腎之病候也。若實則大小便不通利﹐气逆不續﹐嘔吐不禁﹐故曰走哺。若虛則大小便不止﹐津液气絕。人飲酒入胃﹐谷未熟而小便獨先下者何﹖蓋酒者﹐熟谷之液也﹐其气悍以滑﹐故後谷入而先谷出也。所以熱則瀉於肝﹐寒則補於腎也。

東垣十書【元李杲】

問三焦有幾

手少陽三焦之經﹐起於小指次指之外側﹐出其端﹐終於目銳眥。足少陽膽之經﹐起於目銳眥﹐終足大指三毛。頭至心爲上焦﹐心至臍爲中焦﹐臍至足爲下焦﹐此又足太陽之別也。又《靈樞》云﹐臍下膀胱至足爲足三焦。右手尺脈爲命門﹐包絡同診。此包絡亦有三焦之稱﹐爲命門之火﹐遊行於五臟之間﹐主持於內也。手三焦主持上也﹐足三焦主持下也。上中下三焦通爲一气﹐衛於身也﹐爲外護旣已﹐頭至心﹑心至臍﹑臍至足爲狀也。呼爲三焦﹐有名也﹔以爲無狀﹐可乎﹖經云﹕三焦者水谷之道路也﹐卻是有形狀﹐何以然﹖上焦者﹐主內而不出﹔中焦者﹐主腐熟水谷﹔下焦者﹐主出而不納。故經曰﹕上焦如霧﹐中焦如漚﹐下焦如瀆也。手經者﹐主持上也﹔足經者﹐主持下也﹔命門者﹐主持中也﹔爲衛者﹐護持外也。三焦元气﹐爲父之气也﹐包絡相從﹐母也﹐並行而不相離﹐母之元气也﹐故俱會於胸中。經云﹕膻中之分﹐父母居之﹐气之海也﹐如天地之尊﹐不系五行。淸邪中於上焦﹐名曰潔也﹐頭痛﹑項彊﹑腰脊痛。濁邪中於下焦﹐名曰渾也﹐陰气爲栗﹐便溺妄出﹐表虛裏急。上焦下焦與中焦相混﹐上焦怫郁﹐髒气相燻﹐中焦不治﹐胃气上衝﹐榮衛不通﹐血凝不流。若衛气前通者﹐小便赤黃﹐與熱相搏﹐因熱作使遊於經絡﹐出入臟腑。若陰气前通﹐陽气厥微﹐陰無所使﹐客气內入﹐嚏而出之﹐聲嗢咽塞﹐寒厥熱壅﹐必然下血。陰陽俱厥﹐脾弱液下。下焦不闔﹐淸便下重﹐便數而難﹐臍腹湫痛﹐命將難全。此命門之脈﹐診在右手尺也。經曰﹕五臟不和﹐五液注下﹐當闔不闔﹐便溺俱脫﹐生气絕矣。所以臍腹湫痛也。故曰命將難全。前三焦自外而入﹐後三焦自內而出﹐如霧不散而爲喘滿﹐此出而不內也。漚不利而爲畱飲﹐畱飲不散﹐久爲中滿﹐上不能內﹐下不能出也。瀆不利而爲腫滿﹐此因上內而下不出也。此三焦之所不歸也。三焦有髒而無腑﹐在內則遊行﹐是在血也﹐在外則固護﹐是在气也。上焦如霧者﹐气也﹔下焦如瀆者﹐血也﹔中焦者﹐气血分之也。下焦在臍下膀胱上口﹐主分別淸濁﹐出而不內卽傳道也﹐治在臍下。名曰三焦﹐其腑在气沖中。又云有髒無腑。成氏云﹕血室者﹐血之所居也﹐榮衛停止之所﹐經脈流會之處﹐衝脈是矣。衝者奇經之一也﹐起於腎下﹐出於气沖﹐並足陽明經俠臍上行﹐至胸中而散﹐爲諸經之會。啟元子云﹕衝爲血海﹐諸經朝會﹐男子則運而行之﹐女子則停而止之﹐皆謂之血室。《內經》曰﹕任脈通﹐衝脈盛。男旣運行﹐女旣停止﹐故運行者﹐無積而不滿也﹐停止者﹐有積而能靜也。不滿者陽也﹐气也﹔能滿者﹐陰也﹐血也。故滿者有時﹐而溢爲之信﹐有期也。溢﹐動也。乾道成男﹐坤道成女。故運行者﹐陽之象也﹐停止者﹐陰之象也。气血榮衛﹐男女皆有﹐內外諧和﹐其脈同診。脈者血之腑也﹐故爲气血之先。室爲藏物之舍﹐亦爲腑也。三焦之腑在气沖中﹐爲男女血海之腑。經又曰﹕有髒而無腑﹐從無形而言之﹔有髒有腑﹐從有形而言之也。淸邪濁邪所傷﹐三焦齊病﹐亦同兩感。經云﹕心包絡主之脈﹐出胸中下膈﹐歷絡三焦﹐此其所以與相火並行﹐與命門之脈同診於右尺中也。

醫學正傳【明虞摶】

三焦體用

或問三焦爲腑﹐有以心胞絡爲髒﹐有以命門爲髒者。《脈訣》云﹕三焦無髒空有名。或問三焦與心胞絡﹐皆有名無實之腑臟﹐而其位俱在胸膈之中。或謂心胞絡乃胸中之脂膜﹐又或謂之裹心之肉。凡此議論不一﹐其孰非而孰是歟﹖請明以告我。曰﹕其理蘊奧﹐甚矣難言。𨿽然﹐若夫天人之理不明﹐其可謂之醫乎﹖請略陳其梗槪如左。凡萬物之有形質著乎地者﹐必有象以應乎天也。且以五行之理論之﹕如在地有木火土金水之五形﹐在天則有風熱濕燥寒火之六气﹐蓋人肖天地﹐其五臟六腑之具於身者﹐與天地造化生成之理﹐若合符節。是故在天爲風﹐在地爲木﹐在人臟腑爲肝爲膽﹔在天爲熱﹐在地爲火﹐在人臟腑爲心爲小腸﹔在天爲濕﹐在地爲土﹐在人臟腑爲脾爲胃﹔在天爲燥﹐在地爲金﹐在人臟腑爲肺爲大腸﹔在天爲寒﹐在地爲水﹐在人臟腑爲腎爲膀胱。五者之外﹐又有水火遊行於大地上下气交之中﹐故合爲五運六气﹔人爲之相火﹐亦遊行於腔子之內﹐上下肓膜之間﹐命名三焦﹐亦合於五臟六腑。丹溪曰﹕天非此火不能生物﹐人非此火不能有生。夫《內經》以心胞絡爲髒﹐配合三焦而爲六髒六腑﹐總爲十二經也。其兩腎本爲一臟﹐初無左右之分﹐越人始分之﹐亦未嘗言其爲相火之髒。王叔和始立說以三焦合命門爲表裏﹐亦有深意寓焉。蓋命門𨿽爲水腑﹐實爲相火所寓之地﹐其意蓋謂左屬陽﹐右屬陰﹔左屬血﹐右屬气﹔左屬水﹐右屬火。靜守常而主乎水﹐動處變而化爲火者也。然而相火固爲定體﹐在上則寄於肝膽胞絡之間﹐發則如雷火飛躍於霄漢而爲雷霆也﹔在下則寓於兩腎之內﹐發則如龍火鼓舞於湖海而爲波濤也。或曰﹕嘗聞人身之有腑者﹐若府庫然﹐能盛貯諸物之名也﹐若大小腸胃膀胱膽五腑﹐皆有攸受而盛之者﹐未審三焦爲腑﹐何所盛乎﹖曰﹕三焦者﹐指腔子而言﹐包涵乎腸胃之總司也。胸中肓膜之上曰上焦﹐盲膜之下臍之上曰中焦﹐臍之下曰下焦﹐總名之曰三焦﹐其可謂之無攸受乎﹖其體有脂膜﹐在腔子之內﹐包羅乎六髒五腑之外也。其心胞絡實乃裹心之膜﹐包於心外﹐故曰心胞絡﹐其系與三焦之系連屬。故指相火之臟腑皆寄於胸中﹐此知始而未知終也。其餘諸說﹐皆展轉傳訛之語云耳。

醫學入門【明李梴】

三焦腑賦

如霧如漚如瀆﹐𨿽有名而無形﹔主气主食主便﹐𨿽無形而有用。

【上焦﹐玉堂下一寸六分﹐直兩乳間陷處﹔中焦﹐臍上中脘﹔下焦﹐臍下膀胱上口。上焦主出陽气﹐溫於皮膚分肉之間﹐若霧露之漑焉﹐故曰上焦如霧。中焦主變化水谷之味﹐其精微上注於肺﹐化而爲血﹐行於經隧﹐以榮五臟周身﹐故曰中焦如漚。下焦主通利溲便﹐以時傳下﹐出而不納﹐開通祕塞。故曰下焦如瀆。又曰﹕三焦者﹐決瀆之官﹐水道出焉。上焦主納心肺﹐若無上焦﹐何以宗主榮衛﹖中焦主不上不下﹐脾胃若無中焦﹐何以腐熟水谷﹖下焦主出﹐腎間動气應焉﹐肝腎若無下焦﹐何以疏決津液﹖是三焦者﹐引導陰陽﹐分別淸濁﹐所以主持諸气﹐有其名而無其形﹐寄於胸中﹐以應呼吸﹐而行气血。夫气者﹐上至頭而不能下﹐而血者下至足而不能上﹐皆三焦之擁逼﹐使气血由是而貫通焉。故謂無形而有用。】

發爲無根之相火﹐寒熱異常。

【三焦爲丙火之腑﹐故其發也﹐則爲無根之相火。遊行諸經﹐令人惡寒發熱異常。】

位寄膻中與血海﹐男女相共。

【膻中卽上焦﹐血海卽下焦﹐男女均有此气血﹐均有此血海。又名血室﹐乃榮衛停止之所﹐經脈流會之處。但男子則運而行之﹐無積而不滿﹔女人則停而止之﹐有積而溢下爲月經。】

募在石門﹐貞元會合以始終。

【石門在臍下二寸﹐爲三焦之募﹐諸气之所會聚﹐聚而復分於十二經﹐與手少陽厥陰相爲表裏﹐故曰爲元气之始終也。】

腑在气沖﹐水谷資胃以傳送。

【气沖在小腹毛中﹐去中行各二寸﹐乃陰陽道路﹐陽明脈之所發。足陽明主腐熟水谷之气﹐三焦發用﹐貫通十二經絡﹐往來上下﹐腐熟水谷﹐營運气血皆其所主﹐是知气沖爲三焦行气之腑﹐蓋气血必賴胃气以爲本也。】

升中淸﹐降下濁﹐造化出納無窮。

【胃中濁气下降而爲溲便﹐淸气上升而爲榮衛。上極必返於下﹐下極必復於上﹐造化自然之妙﹐循環無窮。至於水谷之所入者﹐自上而中﹐自中而下﹐糟粕轉輸﹐傳導而無底滯﹐故雲水谷之道路也。】

養精神﹐柔筋骨﹐襟懷喜气若烘。

【粹然淸和之气﹐上入中焦﹐則佐土徳﹐翕受五穀﹐變化精微﹐內養精神﹐外柔筋骨。中焦旣治﹐其气上烘﹐入於膻中﹐以司出納﹐襟懷開豁﹐喜樂由生。】

虛則引气於肺﹐而中寒痞脹﹐甚則溺窘耳鳴。

【經曰﹕三焦病者﹐腹气滿﹐小腹尢堅﹐不得小便﹐窘急﹐溢則水流﹐卽爲脹。候耳鳴者﹐手少陽支脈從耳後入耳中也。】

熱則上結於心﹐而胸中煩滿﹐甚則口渴咽腫。

【手少陽脈﹐從膻中出缺盆﹐上項系耳後﹐直上出耳上角﹐以屈下頰至﹝出頁﹞。】

風若縈纏﹐小指次指﹐肘臂肩臑﹐肋外皆疼。

【實則攣痛﹐虛則不收﹐皆手少陽脈所行之爲病也。】

气爲是動﹐時祕時泄﹐耳後胸前﹐目銳作痛。

【气證或祕或泄。手少陽別脈﹐繞臂注胸中﹐合心主病﹐其支脈﹐自耳中走耳前交頰﹐至目銳眥﹐故气滯則作痛。】

血凝痿痺泣流﹐冷敗汗多振栗。

【血凝於膚者﹐則爲痺。凝於脈者﹐則爲泣。凝於足者﹐則爲痿。因臥汗出而風吹之也。凡吐衂便溺諸血﹐皆三焦所生也。冷敗則自汗不止﹐發爲振栗﹐四肢冰冷如凍﹐甚則陰頭縮入﹐名脫陽證。】

瀉心脾以去中焦之熱﹐連蘗豬牛相宜。

【瀉心﹕黃連﹑黃蘗﹑山梔﹑連翹﹑薄荷﹑生地﹑麥門冬﹑柴胡﹑桔梗﹑木通﹑龍腦之類﹐瀉脾﹕豬苓﹑牽牛﹑澤瀉﹑赤茯苓﹑枳殼﹑木通﹑檳榔﹑芒硝﹑大黃﹑厚朴之類。】

補肺胃以濟中焦之寒﹐參芪姜朮可供。

【人參﹑黃芪﹑漧薑﹑白朮﹑甘艸﹑益智仁﹑良姜之類。】

下熱涼肝﹐荊防地骨皮劑輕。

【荊芥﹑防風﹑地骨皮﹑銀柴胡﹑菊花﹑石膏之類。】

下寒溫腎﹐附子補骨脂性重。

【附子﹑補骨脂﹑當歸﹑熟地﹑木香﹑地楡﹑阿膠﹑蒲黃之類。】

噫﹗觀三焦妙用﹐而後知臟腑異而同﹐同而異。分之則爲十二﹐合之則爲三焦。約而言之﹐三焦亦一焦也﹐焦者元也﹐一元之气而已矣。

圖書編【明章潢】

三焦有形考

蘇黃門《龍川志》云﹕彭山有隱者﹐通古醫術﹐與世諸醫用法不同﹐人莫知之。單驤從之學﹐盡得其術﹐遂以醫名於世。予與驤遇於廣都﹐論古今術同異。驤旣言其略﹐復嘆曰﹕古今論五臟六腑﹐其說有謬者﹐而相承不察﹐今欲以告人﹐人誰信者﹖古說左腎其腑膀胱﹐右腎命門﹐其腑三焦﹐丈夫以藏精﹐女子以系胞。據此則三焦當如膀胱﹐有形質可見。而王叔和言三焦有髒無形﹐不亦大謬乎﹗蓋三焦有形如膀胱﹐故可以藏﹐可以系﹔若其無形﹐尙可以藏系哉﹖且其所以謂三焦者﹐何也﹖三焦分布人體﹐有上中下之異方﹐人心湛寂﹐欲念不起﹐則精散在三焦﹐榮華百體﹔及其欲念一起﹐心火熾然翕撮三焦精气﹐入命門之腑﹐輸瀉而去﹐故號此腑爲焦耳。世承叔和之謬而不悟﹐可爲長太息也。予甚異其說。後爲齊州從事﹐有一舉子徐遁者﹐石守道之婿也﹐少嘗學醫於衛州﹐聞髙敏之遺說﹐療病有精思。予爲道驤之言﹐遁喜曰﹕齊嘗大饑﹐羣凶相臠割而食。有一人皮肉盡而骨脈全者﹐遁以學醫﹐故往視其五臟﹐見右腎下有脂膜如手大者﹐正與膀胱相對﹐有二白脈自其中出﹐夾脊而上貫腦﹐意此卽導引家所謂夾脊雙關者﹐而不悟脂膜如手大者之爲三焦也。單君之言﹐與所見懸合﹐可以正古人之謬矣。今醫家者流﹐皆執叔和三焦無狀﹐空有名以自信﹐不聞有此說﹐故錄之。

按叔和言三焦有名無狀﹐容窻所錄﹐則言脂膜如手大﹐與膀胱相對﹐是有形狀之可睹矣。然黃帝書云﹕上焦如霧﹐中焦如漚﹐下焦如瀆。又扁鵲曰﹕焦﹐原也﹐爲水谷之道路﹐气之所終始也。上焦在心下﹐下膈﹐在胃上口﹔中焦在胃中脘﹐不上不下﹔下焦在臍下﹐當膀胱上口﹐是三焦各有在也。𨿽有形狀﹐而止以一處言之可乎哉﹖或者如仲景所云﹕下焦不闔﹐淸便下重﹐此特下焦之一處乎﹖故並存之以俟知者。

體仁匯編【明彭用光】

三焦腑藥性

三焦乃手少陽之經﹐少血多气。

【其經起自關衝穴﹐在手小指之端﹐去爪甲角如韭葉﹔終於耳門穴﹐在耳前起肉當耳觸者。】

丙火之腑。

【《千金》名中淸之腑。】

決瀆之官﹐水道出焉。

【引導陰陽﹐開通閉塞﹐故官司決瀆﹐水道出焉。】

具無形而有用﹐行气血而不停。

【潛溪曰﹕三焦者﹐上焦如霧﹐中焦如漚﹐下焦如瀆﹐有名無形﹐寄生胸中﹐以應呼吸而行血气。夫气者上至頭而不能下﹐血者下至足而不能上﹐皆三焦擁逼﹐使气血由是而貫通焉﹐故謂無形而有用。老子曰﹕有之以爲利﹐無之以爲用。是也。】

竅寄於耳﹐脈在右尺﹐是三焦也。

【與命門脈同位。】

虛實驗其寒熱﹐補瀉分其臟腑。實則上結於心﹐虛則引气於肺。上實熱而瀉心陽﹐涼膈散﹑雞蘇丸﹑湯名澤瀉。上虛寒而補肺气﹐厚朴湯﹑理中湯﹑丸號黃連。瀉脾土去中焦之熱﹐補腎气濟中焦之寒。下熱瀉肝﹐下寒補腎。引數者爲證驗﹐在君子而擴充。

【涼膈散﹕山梔﹑連翹﹑大黃﹑甘艸﹑﹝石卜﹞硝﹑黃芩﹑竹葉﹑石膏﹑薄荷﹐蜜水煎服。理中湯﹕漧薑﹑甘艸﹑人參﹑白朮﹑生薑﹐水煎服。黃連丸﹕黃連﹑黃柏﹑厚朴﹑當歸﹑漧薑﹑木香﹑地楡﹑阿膠﹐共爲末﹐煉蜜爲丸﹐每服二十丸。厚朴湯﹕厚朴﹑枳殼﹑髙良姜﹑檳榔﹑﹝石卜﹞硝﹑大黃﹐水煎服。雞蘇丸﹕雞蘇葉﹑黃芪﹑防風﹑荊芥﹑菊花﹑片腦﹑川芎﹑生地黃﹑桔梗﹑甘艸﹐煉蜜爲丸﹐每服一丸﹐細嚼﹐麥門冬去心煎湯下﹐不拘時服。澤瀉散﹕澤瀉﹑赤茯苓﹑枳殼﹑豬苓﹑木通﹑檳榔﹑牽牛﹐共爲細末﹐每服二錢﹐用生薑蔥白煎湯調下﹐不拘時溫服。】

本經補瀉溫涼藥

補﹕黃芪﹑甘艸﹑益智子。

溫﹕川附子。

瀉﹕澤瀉。

涼﹕石膏﹑地骨皮。

東垣報使引本經藥﹕柴胡﹑川芎【行上﹐】靑皮【行下。】

醫門法律【淸諭昌】

論三焦

蔡西山《脈經》有論三焦一篇﹐後引《禮運》記曰﹕上焦若竅﹐中焦若編﹐下焦若瀆。然未曾發明其義。新安孫景思氏因推其義而解之﹐曰﹕上焦若竅﹐竅者竅漏之義﹐可以通達之物﹐必是胃之上脘。經曰﹕上焦在胃之上口﹐主納而不出是也。中焦若編﹐編者編絡之義﹐如有物編包之象﹐胃之外有脂如网﹐包羅在胃之上﹐以其能磨化飲食﹐故《脈訣》云﹕膏凝散半斤者﹐此也。是必脾之大絡﹐此爲中焦。經曰﹕主腐熟水谷是也。下焦若瀆﹐瀆者溝瀆之義﹐可以決瀆﹐可以傳導﹐乃是小腸之下﹐曰闌門﹐泌別水谷﹐自此而分淸濁之所﹐此爲下焦。經曰﹕在膀胱上口﹐主瀉而不藏。又曰﹕主出而不納。又曰﹕下焦爲傳化之腑。又曰﹕三焦爲水谷之道路﹐气所終始也。蓋水谷之所入﹐自上而中﹐自中而下﹐至於糟粕轉輸﹐傳道而下﹐一無底滯﹐如此尢可表其爲有形明矣。所謂形者﹐非謂臟腑外別生一物﹐不過指其所而爲形耳。按西山據《禮運記》而言﹐《白虎通》性情篇﹐漚亦作編﹐二說安得俱誤﹖恐漚與編殆相似而訛之耳。三焦取火能腐物之義﹐火之性自下而上﹐三焦者始於原气﹐由於中脘﹐散於膻中﹐皆相火之自下而上也。其曰上焦主納而不出﹐下焦主出而不納﹐其納其出﹐皆系乎中焦之腐熟﹐焦之爲義可見矣。

景嶽全書【明張介賓】

三焦火候

一陽之元气﹐必自下而升﹐而三焦之普濩﹐乃各見其候。蓋下焦之候﹐如地土化生之本也﹔中焦之候﹐如竈釜水谷之鑪也﹔上焦之候﹐如太虛神明之宇也。下焦如地土者﹐地土有肥瘠而出產異﹐山川有厚薄而藏蓄異。聚散操權﹐總由陽气。人於此也﹐得一分卽有一分之用﹐失一分則有一分之虧﹐而凡壽夭生育﹐及勇怯精血病治之基﹐無不由此。元气之足與不足﹐以爲消長盈縮之主﹐此下焦火候之謂也。

上焦如太虛者﹐凡變化必著於神明﹐而神明必根於陽气。蓋此火生气﹐則無气不至﹔此火化神﹐則無神不靈。陽之在下則溫暖﹐故曰相火以位。陽之在上則昭明﹐故曰君火以明。是以陽長則陰消﹐而離照當空﹐故五官治而萬類盛﹔陽衰則陰勝﹐而陽爲陰抑﹐故聰明奪而神气減。而凡人之聲色動定﹐以及智愚賢不肖之有不齊者﹐何莫非陽徳爲之用﹖此上焦火候之謂也。

此以三焦論火候﹐則各有所司﹐而皆歸之命門。蓋水中之火﹐乃先天眞一之气﹐藏於坎中﹐此气自下而上與後天胃气相接而化﹐此實生生之本也。是以花萼之榮在根柢﹐竈釜之用在柴薪。使眞陽不發於淵源﹐則總屬無根之火矣。火而無根﹐卽病气也﹐非元气也﹐故《易》以雷在地下而爲復﹐可見火之標在上﹐而火之本則在下。且火知就燥﹐性極畏寒﹐若使命門陰勝﹐則元陽畏避﹐而龍火無藏身之地﹐故致遊散不歸﹐而爲煩熱格陽等病。凡善治此者﹐惟從其性﹐但使陽和之气﹐直入坎中﹐據其窟宅﹐而招之誘之﹐則相求同气﹐而虛陽無不歸原矣。甘溫除大熱﹐正此之謂也。柰何昧者不明此理﹐多以虛陽作實熱﹐不思溫養此火﹐而但知寒涼可以滅火﹐安望其尙畱生意而不使之速斃耶﹗此實醫家第一活人大義﹐旣從斯道﹐不可不先明斯理﹗倘三焦有客熱邪火﹐皆凡火耳﹐固不得不除﹐而除火何難﹖是本非正气火候之謂也。學者於此當深明邪正二字﹐則得治生之要道矣。

身經通考【淸李瀠】

三焦說

相火之用﹐分布命門元气﹐主升降出入﹐總領五臟六腑營衛經絡﹐上主納﹐中主化﹐下主出。

三焦病腹脹气滿﹐小腹尢堅﹐不得小便﹐溢則爲水﹐畱則爲脹。熱在上焦﹐因咳爲肺痿﹐中焦因堅﹐下焦因溺血﹐嗌腫喉痺﹐汗出﹐目銳眥痛﹐頰腫﹐耳後肩臑肘臂外皆痛﹐小指次指不用。凡吐衄便溺諸血﹐皆三焦所生。

補瀉應用藥品

實火瀉之﹕麻黃﹑柴胡﹑葛根﹑荊芥﹑升麻﹑薄荷﹑羌活﹑石膏以汗之﹔瓜蒂﹑滄鹽﹑虀汁﹑白礬﹑皂莢﹑梔子以吐之﹔大黃﹑芒硝﹑元明粉以下之。虛火補之﹕上用人參﹑天雄﹑桂心﹔中用人參﹑黃芪﹑丁香﹑木香﹑艸果﹔下用附子﹑桂心﹑硫黃﹑人參﹑沈香﹑烏藥﹑補骨脂。本熱寒之﹐用涼藥﹔標熱散之﹐用解表藥。然三焦相火也﹐味﹐甘補苦瀉﹔气﹐熱補寒瀉。

三焦體用

三焦者﹐稟腎間動气以資始﹐借胃中穀气以資生。水谷自上焦而入﹐自下焦而出﹐膻中爲气海﹐又气海在臍下一寸半﹐故曰﹕水谷之道路﹐气之所終始也。

鍼灸

《靈樞》曰﹕腸中不便取三里﹐盛瀉之﹐虛補之。

【注此病在三焦而爲腸中不便也。三焦之气蒸化水谷﹐濟泌別汁。水谷者﹐常並居於胃中﹐成糟粕而俱下於大腸﹐是以腸中不便者﹐三焦之气虛也。三焦之部署在胃腑上中下之間﹐故獨取足陽明之三里﹐邪盛者瀉之﹐正虛者補之。】

《千金方》曰﹕三焦病者﹐腹脹气滿﹐小腹尢堅﹐不得小便﹐窘急﹐溢則爲水﹐畱則爲脹。候在足太陽之外大絡﹐在太陽少陽之間﹐亦見於脈﹐取委陽。

小腹腫痛﹐不得小便﹐邪在三焦約﹐取太陽大絡﹐視其結脈與厥陰小絡結而血者。腫上及胃管﹐取三里。

中焦膈气﹐聚痛好吐﹐灸厥陰腧穴﹐在第四椎兩邊各相去一寸五分﹐隨年壯。

中焦寒﹐四肢不可舉動﹐多汗﹐洞痢。灸大橫﹐隨年壯﹐穴在俠臍兩邊各二寸五分。

膀胱三焦津液下大小腸中寒熱﹐赤白泄痢及腰脊痛﹐小便不利﹐婦人帶下﹐灸小腸腧五十壯。

三焦寒熱﹐灸小腸腧﹐隨年壯。

三焦膀胱腎中熱气﹐灸水道﹐隨年壯﹐穴在俠屈骨相去五五原作「止」﹐據《千金》卷二十三焦脈論攺。寸。屈骨在臍下五寸﹐屈骨端。水道俠兩邊各二寸半。

臟腑門【心包絡】

黃帝素問

靈蘭祕典論

膻中者﹐臣使之官﹐喜樂出焉。

【注膻中者﹐心主之宮城。心主包絡﹐位居膻中而代君行令﹐故爲臣使之官。心志喜﹐心主代君宣布﹐故喜樂出焉。】

靈樞經

經脈篇

心主手厥陰心包絡之脈﹐起於胸中﹐出屬心包絡﹐下膈﹐歷絡三焦。其支者﹐循胸中﹐出脇﹐下腋三寸﹐上抵腋下﹐循臑內﹐行太陰少陰之間﹐入肘中﹐下臂﹐行兩筋之間﹐入掌中﹐循中指﹐出其端﹔其支者﹐別掌中﹐循小指次指出其端。是動則病手心熱﹐臂肘攣急﹐腋腫﹐甚則胸脇支滿﹐心中憺憺大動﹐面赤目黃﹐喜笑不休。是主脈所生病者﹐煩心﹐心痛﹐掌中熱。

【注是動則病心中熱﹐臂肘攣急﹐腋腫﹐經气之病於外也。甚則胸脇支滿﹐心中憺憺大動﹐面赤目黃﹐喜笑不休﹐蓋甚則從外而內﹐其有餘於內也。主心血﹐而包絡代君行令﹐故主脈。是主脈之包絡所生病者﹐煩心﹐心痛﹐掌中熱﹐蓋自內而外也。】

【心包絡諸穴歌手厥陰心包之脈﹐計有九穴而終。自天池天泉爲始﹐逐曲澤郤門而通。間使行於內關﹐大陵近乎勞宮。旣由掌握﹐抵於中衝。】

【分寸歌心包起自天池間﹐乳後一寸腋下三。天泉曲腋下二寸﹐曲澤屈肘陷中央。郤門去腕方五寸﹐間使腕後三寸量。內關去腕止二寸﹐大陵掌後兩筋間。勞宮屈中名指取﹐中指之末中衝良。】

經水篇

手心主外合於漳水﹐內屬於心包。

【注漳水有二﹕一出於上黨沾縣大黽谷﹐名爲淸漳﹔一出於上黨長子縣鹿谷山﹐名爲濁漳。二漳異源而下流相合。夫血者神气﹐陰中之淸﹐心所主也﹐合厥陰包絡而流行於經脈之中﹐猶二水之合流﹐故手心主外合於漳水﹐內屬於心包。此人之所以參天地而應陰陽也。】

海論篇

膻中者﹐爲气之海。其輸上在柱骨之上下﹐前在於人迎。

【注膻中爲气之海﹐在膺胸之內﹐宗气之所聚也。宗气流於海﹐其下者注於气街﹐其上者走於息道﹐故气在胸者止之膺與背兪﹐故其輸上在背之天柱﹐前在膺胸之人迎。】

气海有餘者﹐气滿﹑胸中悗息﹑面赤。气海不足﹐則气少不足以言。

【注膻中﹐宗气之所居﹐上出於喉﹐以司呼吸。故气海有餘者﹐气滿胸中﹐气息悗亂﹐气上逆﹐故面赤也。气海不足﹐則气少﹐故不足於言。】

扁鵲難經

心主與三焦爲表裏

二十五難曰﹕有十二經﹐五臟六腑十一耳﹐其一經者﹐何等經也﹖然。一經者﹐手少陰與心主別脈也。心主與三焦爲表裏﹐俱有名而無形﹐故言經有十二也。

【注手少陰與心主各別爲一脈﹐心主與三焦爲表裏﹐俱有名而無形﹐以此一經並五臟六腑﹐共十二經也。或問手厥陰代君火行事﹐以用而言﹐故曰手心主﹐以經而言﹐則曰心包絡﹐一經而二名﹐實相火也。虞庶云﹕諸家言命門爲相火﹐與三焦相表裏。按《難經》只言手心主與三焦爲表裏﹐無命門三焦表裏之說。夫左寸火﹐右寸金﹔左關木﹐右關土﹔左尺水﹐右尺火。職之部位﹐其義灼然於乎﹗如虞氏此說﹐則手心主與三焦相爲表裏而攝行君火明矣。】

身經通考【淸李瀠】

心包絡經說

手厥陰心包絡之脈﹐起於胸中﹐出屬心包﹐下膈﹐歷絡三焦。經云﹕膻中者﹐臣使之官﹐喜樂出焉。謂心包也。其經在心下橫膜之上﹐豎膜之下﹐與橫膜相粘而黃脂裹者心也﹐其脂膜之外﹐有細筋如絲﹐與心肺相連者﹐卽包絡也。

心包絡病﹐笑不休﹐手心熱﹐心中大熱﹐面黃目赤﹐心中動。其餘見證與心臟同。

心包絡腑形象之圖

見圖

補瀉應用藥品

補用地黃﹐濕用肉桂﹐瀉用枳殼﹑烏藥﹐涼用梔子。引經用柴胡﹑川芎以行上﹐靑皮以行下。

臟腑門【命門】

扁鵲難經

左爲腎右爲命門

三十六難曰﹕髒各有一耳﹐腎獨有兩者﹐何也﹖然。腎兩者﹐非皆腎也﹐其左者爲腎﹐右者爲命門。命門者﹐諸神精之所捨﹐原气之所系也﹐男子以藏精﹐女子以系胞﹐故知腎有一也。

【注腎之有兩者﹐以左者爲腎﹐右者爲命門也。男子於此而藏精﹐受五臟六腑之精而藏之也。女子於此而系胞﹐是得精而能施化﹐胞則受胎之所也。原气謂臍下腎間動气﹐人之生命﹐十二經之根本也。此篇言非皆腎也。三十九難亦言左爲腎﹐右爲命門。而又云﹕其气與腎通﹐是腎之兩者﹐其實則一耳。】

命門與腎相通

三十九難曰﹕五臟亦有六髒者﹐謂腎有兩髒也﹐其左爲腎﹐右爲命門。命門者﹐精神之所捨也。男子以藏精﹐女子以系胞﹐其气與腎通﹐故言髒有六也。

【注此言腑有五﹐髒有六者﹐以腎之有兩也。腎之兩𨿽有左右命門之分﹐其气相通﹐實皆腎而已。】

醫學入門【明李梴】

命門髒賦

命門下寄腎右﹐而絲系曲透膀廣之間。

【命門卽右腎﹐言寄者﹐命門非正髒﹐三焦非正腑也。命門系屈曲下行﹐接兩腎之系﹐下尾閭﹐附廣腸之右﹐通二陰之間﹐前與膀胱下口溲溺之處相並而出﹐乃是精气所泄之道也。若女子則子戶胞門﹐亦自廣腸之右﹐膀胱下口﹐相並而受胎﹐故精气血脈腦皆五臟之眞﹐以是當知精血來有自矣。】

上爲心包﹐而膈膜橫連脂漫之外。

【心包卽命門﹐其經手厥陰﹐其腑三焦﹐其髒心包絡﹐其部分在心下橫膈膜之上﹐豎斜膈膜之下﹐與橫膜相粘。其處黃脂漫包者﹐心也﹔其漫脂之外﹐有細筋膜如絲﹐與心肺相連者﹐此胞絡也。】

配左腎以藏眞精﹐男女陰陽攸分。

【命門爲配成之官﹐左腎收血﹐化精運入﹐藏諸命門﹐男以此而藏精﹐女以此而系胞胎。男子以气爲主﹐坎水用事﹐故蒸气爲精而色白﹐如帶火者﹐精亦能紅。女子以血爲主﹐離火用事﹐故血盈爲經而色紅﹐如挾痰气者﹐經亦能白。女人屬陰﹐陰極則必自下而上衝﹐故乳房大而陰戶縮也。男子屬陽﹐陽極則必自上而下垂﹐故陰物垂而乳頭縮也。蓋陽無形﹐陰有質。男子內陽而外陰﹐女子內陰而外陽﹔男子背屬陽而腹屬陰﹐女子腹屬陽而背屬陰。又男子督脈主事﹐自背尾閭行至齗交穴止﹐故血盛者感陽气而髭須生。女子任脈主事﹐自小腹上行至咽喉而止﹐故不上與陽合而無須﹐宦官去勢﹐亦無須﹐一理也。】

相君火以系元气﹐疾病死生是賴。

【相火之髒﹐元气系焉。凡病𨿽危﹐命脈有神者生﹐命脈無神者死。】

風則肘臂攣急﹐腋下腫紅。

【心包支脈循胸出脇﹐下腋三寸﹐上抵腋下﹐下循臑﹐內行太陰少陰之間﹐入肘中下臂﹐行兩筋之間。】

气則胸膈支結﹐脇不舒泰。

【心包脈起於胸中下膈﹐歷絡三焦﹐故病有胸病及息賁者。】

熱逼五心煩﹐而目赤善笑﹐溲便亦難。

【火盛故也。】

虛乏四體軟﹐而頭旋耳痛﹐精力不銳。

【火衰則土不運﹐而四體若無骨然。頭旋者﹐命門系上透泥丸﹐陽虛則頭旋也。耳痛者﹐腎開竅於耳﹐虛气壅則痛﹐壅塞則聾也。精力不銳者﹐交感精來不快﹐平時無力﹐不足以息。】

血衰面黃﹐而心下崩且煩。

【面色紫光者﹐腎無苦也。色黃黑者﹐腎衰也。經曰﹕悲哀太甚﹐則心下崩﹐數溲血也。蓋悲哀則心系急﹐肺布葉舉﹐而上焦不通﹐榮衛不散﹐熱气在中﹐故包絡絕而陽气內鼓動﹐發則心下崩﹐數溲血也。心下崩﹐謂心包內崩而下血也。】

冷極陰痿﹐而肢體厥且痺。

【腎气冷極﹐前陰痿弱不舉﹐病則四肢發厥如冰﹐骨痛爲冷痺。】

瀉以烏藥﹑枳殼﹐補必蓯蓉﹑胡巴。

【瀉則烏藥﹑枳殼之類﹐補則蓯蓉﹑胡蘆巴﹑黃芪﹑沈香﹑肉桂之類。】

涼以黃蘗﹑山梔﹐溫必附子﹑肉桂。

【涼用黃蘗﹑山梔﹑黃連﹑柴胡之類﹐溫用附子﹑肉桂﹑膃肭臍﹑川芎﹑補骨脂﹑沈香之類。】

抑又疑左右受病﹐同歸於膀胱。

【小便淸利﹐脈沈而遲﹐是冷气歸腎。小便赤濇﹐脈沈而數﹐是熱气歸命門。而命門與腎脈同者﹐謂其所受病同歸於膀胱一腑也。】

冬夏司天﹐兩分於水火。

【所以左屬水﹑右屬火者﹐左尺膀胱﹐停注腎水﹐右尺三焦﹐腐熟谷食。俗呼小便曰水﹐大便曰火﹐水火之義較然。況六气司天﹐左爲寒水﹐司冬爲寒﹔右爲相火﹐司夏爲暑。】

蓋其同者有形之質﹐均屬乎水。其異者無形之火﹐不同乎寒。司天旣有寒暑之異﹐在人豈無水火之分﹖

【腎合膀胱左尺之脈﹐純乎水﹔命合三焦右尺之脈﹐純乎火。】

似同而實異者﹐陰陽之所以爲妙也。宜靜不宜動者﹐左右之所以相同也。

【凡病莫非火之所爲﹐火盛則熱怯虛勞﹐火衰則陽虛气弱。左右之脈皆沈診而貴乎沈滑﹐惟相火司令﹐則滑而帶浮﹐非其時而數且大者﹐皆謂火動。】

叔和脈不立部﹐同斷乎腎。丹溪圖不盡意﹐妙存乎心。

【丹溪脈圖始補命門包絡。】

醫貫【明趙獻可】

命門爲人身之本

命門在人身之中﹐對臍附脊骨﹐自上數下﹐則爲十四椎﹐自下數上﹐則爲七椎。經曰﹕七節之旁﹐中有小心﹐此處兩腎所寄﹐左邊一腎屬陰水﹐右邊一腎屬陽水﹐各開一寸五分﹐中間是命門所居之宮﹐卽太極圖中之白圈也。其右旁一小白竅﹐卽相火也﹐其左旁之小黑竅﹐卽天一之眞水也。此一水一火﹐俱屬無形之气。相火稟命於命門﹐眞水又隨相火。自寅至申﹐行陽二十五度﹔自酉至醜﹐行陰二十五度。日夜周流於五臟六腑之間﹐滯則病﹐息則死矣。人生男女交媾之時﹐先有火會而後精聚﹐故曰火在水之先。人生先生命門火﹐此褚齊賢之言也﹐發前人之所未發。世謂父精母血非也。男女俱以火爲先﹐男女俱有精。但男子陽中有陰﹐以火爲主﹔女子陰中有陽﹐以精爲主﹐謂陰精陽气則可。男女合此二气交聚﹐然後成形﹐成形俱屬後天矣。後天百骸俱備﹐若無一點先天火气﹐盡屬死灰矣。故曰﹕主不明則十二官危。

或又問曰﹕如上所言﹐心爲無用之物耶﹖古之聖賢﹐未有不以正心﹑養心﹑盡心爲訓﹐而先生獨欲外心以言道﹐恐心外之道非至道也。余曰﹕子細玩經文﹐自得之矣。經曰﹕神明出焉。則所系亦重矣﹐豈爲無用哉﹖盍不觀之朝廷乎﹖皇極殿﹐是王者向明出治之所也。幹淸宮﹐是王者向晦晏息之所也。指皇極殿而卽謂之君身可乎﹖蓋元陽君主之所以應事接物之用者﹐皆從心上起經綸﹐故以心爲主。至於棲眞養息而爲生生化化之根者﹐獨藏於兩腎之中﹐故尢重於腎﹐其實非腎﹐而亦非心也。

體仁匯編【明彭用光】

命門髒藥性

命門乃手厥陰之經。

【多血少气﹐是病則手心熱也。其經起於天池穴﹐終於中衝穴。】

傳手少陽﹐三焦經也。故曰﹕手厥陰心包絡經流注﹐從胸走手﹐長二尺五寸﹐共七尺﹐是命門也。對腎一而爲二﹐左名腎﹐男子以藏精﹐右爲命門﹐女子以系胞﹐元气之根﹐精神之舍。

【天錫曰﹕人之初生﹐受胎之始於任之兆﹐惟命門先具﹐有命門﹐然後生心﹐心生血﹐有心然後生肺﹐肺生皮毛﹐有脾然後生腎﹐腎生骨髓﹐有腎則與命門合﹐二數備﹐故腎有兩岐也。左者爲腎﹐右者爲命門﹐腎與命門所生﹐𨿽有先後之異﹐其气亦相通。夫命門所生﹐自無爲有﹐作諸神精之所捨﹐元气系之﹐故男子爲藏精之處﹐女子系於胞囊。蓋精者乃五臟六腑之精﹐若有餘則悉歸於腎﹐腎受精气﹐故神出焉。傳曰﹕聚精會神者﹐此也。】

受病同歸於膀胱﹐診候兩分於水火﹐實則脈實。

【潛溪曰﹕命門受病﹐當辧水火之異﹐如小便淸利﹑脈沈遲﹐是气寒﹐屬腎水。小便赤濇﹑脈沈數﹐是气熱﹐屬命門火。所受同者﹐謂命門與腎同歸膀胱一腑也。所主異者﹐謂有寒熱之別﹐而一歸於寒水﹐一歸於相火也。右尺沈診候命門。】

是經也﹐配成之髒﹐號心包﹐屬命門﹐主相火﹐司暑熱。

【左爲腎﹐右爲命門者﹐男子以藏精﹐女子以系胞﹐其气與腎通﹐旣雲气通﹐其脈同也﹐較此推之﹐五部分脈﹐亦當同腎部斷焉﹐庶不失經意耳。𨿽曰如是﹐學宜圓變體認﹐豈在執泥而已﹗】

本經補瀉溫涼藥

補﹕沈香﹑黃芪﹑肉桂﹑肉蓯蓉﹑胡蘆巴。

瀉﹕烏藥﹑枳殼。

溫﹕附子﹑川芎﹑肉桂﹑沈香﹑膃肭臍﹑補骨脂。

涼﹕黃連﹑黃蘗﹑柴胡﹑山梔仁。

東垣報使引本經藥﹕柴胡【行上﹐】川芎﹑靑皮【行下】

景嶽全書【明張介賓】

命門余義

命門之義﹐《內經》本無﹐惟越人云﹕腎有兩者﹐非皆腎也。左者爲腎﹐右者爲命門。命門者﹐諸神精之所捨﹐原气之所系﹐男子以藏精﹐女子以系胞也。余以其義有未盡﹐且有可疑﹐故著有三焦胞絡命門辯﹐附梓《類經》之末﹐似已盡其槪矣。然而猶有未盡者﹐恐不足以醒悟後人﹐玆因再悉其蘊﹐條列於左。

一命門爲精血之海﹐脾胃爲水谷之海﹐均爲五臟六腑之本。然命門爲元气之根﹐爲水火之宅﹐五臟之陰气非此不能滋﹐五臟之陽气非此不能發。而脾胃以中州之土﹐非火不能生﹐然必春气始於下﹐則三陽從地起﹐而後萬物得以化生﹐豈非命門之陽气在下﹐正爲脾胃之母乎﹖吾故曰﹕脾胃爲灌注之本﹐得後天之气也。命門爲化生之源﹐得先天之气也。此其中固有本末之先後。觀東垣曰﹕補腎不若補脾。許知可曰﹕補脾不若補腎。此二子之說﹐亦各有所謂﹐固不待辯而可明矣。

一命門有火候﹐卽元陽之謂也﹐卽生物之火也。然稟賦有彊弱﹐則元陽有盛衰﹐陰陽有勝負﹐則病治有微甚﹐此火候之所以宜辯也。以三焦論火候﹐則各有所司﹐而何以皆歸之命門﹖不知水中之火﹐乃先天眞一之气﹐藏於坎中﹐此气自下而上﹐與後天胃气相接而化﹐此實生生之本也。是以花萼之榮在根柢﹐竈釜之用在柴薪﹐使眞陽不發於淵源﹐則總屬無根之火矣。火而無根﹐卽病气也﹐非元气也。故《易》以雷在地下而爲復﹐可見火之標在上﹐而火之本在下。且火知就燥﹐性極畏寒﹐若使命門陰勝﹐則元陽畏避﹐而龍火無藏身之地﹐故致遊散不歸﹐而爲煩熱﹑格陽等病。凡善治此者﹐惟從其性﹐但使陽和之气﹐直入坎中﹐據其窟宅﹐而招之誘之﹐則同气相求﹐而虛陽無不歸原矣。故曰﹕甘溫除大熱﹐正此之謂也。柰何昧者不明此理﹐多以虛陽作實熱﹐不思溫養此火﹐而但知寒涼可以滅火﹐安望其尙畱生意﹐而不使之速斃耶﹖此是醫家第一活人大義﹐旣從斯道﹐不可不先明此理。倘三焦有客熱邪火﹐皆凡火耳﹐因不得不除﹐而除火何難﹖是本非正气火候之謂也。學者於此﹐當深明邪正二字﹐則得治生之要矣。

一命門有生气﹐卽乾元不息之機也﹐無生則息矣。蓋陽主動﹐陰主靜﹐陽主升﹐陰主降。惟動惟升﹐所以陽得生气﹔惟靜惟降﹐所以陰得死气。故乾元之气﹐始於下而盛於上升﹐則向生也﹔坤元之气﹐始於上而盛於下降﹐則向死也。故陽生子中而前升後降﹐陰生午中而前降後升。此陰陽之岐﹐相間不過如毛髮﹐及其竟也﹐則謬以千里﹐而死生之柄﹐實惟此毫釐升降之機耳。又如水暖則化气﹐化气則升﹐無不生也。水寒則成冰﹐成冰則降﹐無不死也。故腎气獨沈﹐則奉生者少﹐卽此生气之理也。至若人之生气﹐則無所不在﹐亦無所不當察。如臟腑有生气﹐顏色有生气﹐聲音有生气﹐脈息有生气﹐七竅有生气﹐四肢有生气﹐二便有生气﹐生气卽神气﹐神自形生﹐何不可辧﹖衰者速培﹐猶恐不生﹐尙堪伐乎﹖而況其甚者乎﹖故明師察此﹐必知孰者已虧﹐孰者猶可﹔孰者能益生气﹐孰者能損生气﹔孰者宜先攻病气以保生气﹐孰者宜先固生气以禦病气。務思病气𨿽如此﹐生气將如何﹖見在𨿽如此﹐日後將如何﹖使不有原始要終之明﹐則皆寸光之流耳。𨿽然﹐此徒以斯道爲言也。而斯道之外﹐又有說焉。夫生气者﹐少陽之气也。少陽之气﹐有進無退之气也。此气何來﹖無非來自根本。此气何用﹖此中尢有元眞。蓋人生所貴﹐惟斯气耳﹐而出入之權在呼吸﹐斯气數之寶藏也。河車之濟在轆轤﹐實轉運之神機也。其進其退﹐其得其失﹐總在生息之間﹐而彭殤之途﹐於斯判矣。經曰﹕得神者昌﹐失神者亡。卽此生气之謂也。予見遭剝於是者﹐不可勝紀﹐故特明其義於此。

一命門有門戶﹐爲一身鞏固之關也。經曰﹕倉廩不藏者﹐是門戶不要也﹔水泉不止者﹐是膀胱不藏也。得守者生﹐失守者死。又曰﹕腎者﹐胃之關也。關門不利﹐故聚水而從其類也。又曰﹕北方黑色﹐入通於腎﹐開竅於二陰。是可見北門之主﹐總在乎腎﹐而腎之政令﹐則總在乎命門。蓋命門爲北辰之樞﹐司陰陽之柄﹐陰陽和則出入有常﹔陰陽病則啟閉無序。故有爲癃閉不通者﹐以陰竭水枯漧涸之不行也﹔有爲滑泄不禁者﹐以陽虛火敗收攝之無主也。陰精旣竭﹐非壯水則必不能行﹔陽气旣虛﹐非益火則必不能固﹐此固其法也。然精無气不行﹐气無水不化﹐此其中又有可分不可分之妙用﹐亦在乎慧者之神悟﹐有非可以筆楮盡言者。

一命門有陰虛﹐以邪火之偏勝也。邪火之偏勝﹐緣眞水之不足也。故其爲病﹐則或爲煩渴﹐或爲骨蒸﹐或爲咳血吐血﹐或爲淋濁遺泄﹐此𨿽明是火證﹐而本非邪熱實熱之比。蓋實熱之火﹐其來暴而必有感觸之故﹔虛熱之火﹐其來徐而必有積損之因﹐此虛火實火之大有不同也。凡治火者﹐實熱之火可以寒勝﹐可以水折﹐所謂熱者寒之也。虛熱之火不可以寒勝﹐所謂勞者溫之也。何也﹖蓋虛火因其無水﹐只當補水以配火﹐則陰陽得平而病自可愈。若欲去火以復水﹐則旣虧之水未必可復﹐而並火去之﹐豈不陰陽兩敗乎﹖且苦寒之物﹐絕無升騰之生气﹐而欲其補虛﹐無是理也。故予之治此﹐必以甘平之劑﹐專補眞陰﹐此𨿽未必卽愈﹐自可無害。然後察其可乘﹐或暫以淸解﹐或漸加溫潤﹐必使生气漸來﹐庶乎脾可健則熱可退﹐肺漸潤則嗽漸寧﹐方是漸復之佳兆﹐多有得生者。若但知知﹑蘗爲補陰﹐則愈敗其腎而致泄瀉食減﹐必速其殆矣。

石室祕籙【淸陳士鐸】

論命門

命門爲十二經之主﹐《內經》已詳言之。余再取而尙論者﹐蓋命門之經𨿽彰﹐而命門之旨尙晦也。命門旣爲十二經之主﹐而所主者何主也﹖人非火不能生活﹐有此火而後十二經始得其生化之機。命門者﹐先天之火也﹐此火無形﹐而居於水之中。天下有形之火﹐水之所克﹔無形之火﹐水之所生。火克於水者﹐有形之水也﹔火生於水者﹐無形之水也。然而無形之火﹐偏能生無形之水﹐故火不藏於火而轉藏於水也。命門之火﹐陽火也﹐一陽陷於二陰之間者也。人先生命門而後生心﹐其可專重夫心乎﹖心得命門而神明有主﹐始可以應物﹔肝得命門而謀慮﹔膽得命門而決斷﹔胃得命門而能受納﹔脾得命門而能轉輸﹔肺得命門而治節﹔大腸得命門而傳導﹔小腸得命門而布化﹔腎得命門而作彊﹔三焦得命門而決瀆﹔膀胱得命門而收藏﹔無不借命門之火以溫養之也。此火宜補而不宜瀉﹐宜於水中以補火﹐尢宜於火中以補水﹐使火生於水﹐而還以藏於水也。倘日用寒涼以伐之﹐則命門之火微﹐又何能生養十二經耶﹖此《內經》所謂主不明則十二官危。非重言命門歟﹗

