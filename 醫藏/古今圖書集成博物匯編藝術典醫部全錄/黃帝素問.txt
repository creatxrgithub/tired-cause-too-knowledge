古今圖書集成醫部全錄卷一

黃帝素問

【馬蒔曰﹕《素問》者﹐黃帝與岐伯﹑鬼臾區﹑伯髙﹑少師﹑少兪﹑雷公六臣平素問答之書﹐卽本紀所謂咨於岐伯而作《內經》者是也。此書出於岐伯者多﹐故本紀不及諸臣耳。帝以人之生也﹐負陰而抱陽﹐食味而被色﹐寒暑蕩之於外﹐喜怒攻之於內﹐夭昏凶札﹐君民代有﹐乃上窮下際﹐察五气﹐立五運﹐洞性命﹐紀陰陽﹐咨於岐伯而作《素問》八十一篇﹐而復有《靈樞》八十一篇。書中止以天師夫子尊岐伯﹐而鬼臾區諸臣不與焉。至雷公則自名曰小子細子﹐黃帝亦有訓之之語﹐意者所造未及諸臣﹐而年亦最少歟。且其曰公﹐曰伯﹐曰師﹐似皆以爵稱之。卽如寶命全形論有曰天子﹐曰君王﹐移精變气論﹑五常政大論﹑《靈樞》官能篇皆稱曰聖王﹐著至教論﹑疏五過論有封君侯王﹐《靈樞》根結篇有王公大人等稱﹐則其爲爵無疑也。至於鬼臾區﹑少兪﹑伯髙﹐皆諸臣名耳﹐後世謂出於韓諸公子之手﹐或謂秦儒所作﹐是皆泥於爵號文字﹐而未繹全書者。今詳考六節髒象論﹑天元紀大論﹑五運行大論﹑六微旨大論﹑气交變大論﹑五常政大論﹑六元正紀大論﹑至眞要大論等篇﹐則論天道歷法萬象﹐人身經絡脈體﹐人事治法﹐辭古理微﹐非子書中有能偶及雷同者﹐眞惟天神至聖始能作也。愚意上天以仁愛斯民爲心﹐而伐命惟病﹐治病惟書﹐然元默無言﹐故挺生神聖以代之言﹐蚤出此書﹐以救萬古民命耳。況六書制自伏羲﹐醫藥始於神農﹐自伏羲以至黃帝千有餘年﹐其文字制作明甚﹐外紀本紀俱載黃帝紀官奉禮﹐明歷作樂﹐制爲衮冕舟車﹐畫野分州﹐經上設井﹐播百谷﹐制城郭﹐凡爵號文字﹐時已咸備﹔歷金天髙陽髙辛諸氏﹐又經三百四十餘年﹐始迄陶唐﹐則諸凡制作﹐人知唐虞爲盛﹐而不知肇自羲黃﹐其所由來者漸也。至春秋時﹐秦越人發爲《難經》﹐誤難三焦營衛﹐關格晦冥。後學晉皇甫謐次《甲乙經》多出《靈樞》﹐義未闡明。唐寶應年間﹐啟元子王冰有注﹐隨句解釋﹐逢疑暗默﹐章節不分﹐前後混淆。元﹖滑伯仁《讀素問》鈔類有未盡﹐所因皆王注。惟宋嘉佑年間﹐敕髙保衡等較正﹐深有裨於王氏﹐但仍分二十四卷﹐甚失神聖之義。按班固《藝文志》曰﹕《黃帝內經》十八卷﹐《素問》九卷﹐《靈樞》九卷﹐乃其數焉。又按《素問》離合眞邪論﹐黃帝曰﹕夫九鍼九篇﹐夫子乃因而九之﹐九九八十一篇﹐以起黃鐘數焉。大都神聖經典﹐以九爲數﹐而九九重之﹐各有八十一篇﹐愚今析爲九卷者﹐一本之神聖遺意耳。竊慨聖凡分殊﹐古今世異﹐愚不自揣而僭釋者﹐痛後世槪暗此書而蠡測之﹐以圖萬一之小補云耳。知我罪我﹐希避云乎哉﹗】

上古天眞論篇第一

【馬蒔曰﹕內言上古之人﹐在上者自然知道﹐在下者從教以合於道﹐皆能度百歲乃去。惟眞人壽同天地﹐正以其全天眞故也﹐故名篇。篇內凡言道者五﹐乃全天眞之本也。後篇仿此。】

【張志聰曰﹕天眞﹐天乙始生之眞元也。首四篇論調精神气﹐血所生之來謂之精﹐故首論精﹔兩精相搏謂之神﹐故次論神﹔气乃精水中之生陽﹐故後論气。】

昔在黃帝生而神靈﹐弱而能言﹐幼而徇齊﹐長而惇敏﹐成而登天。【徇﹐徐倫切。齊﹐莊皆切。長﹐上聲。】

【馬蒔曰﹕此總述黃帝始末之辭。按《史記》黃帝姓公孫名軒轅﹐有熊國君之子﹐母曰附寶﹐之祁野﹐見大電繞北斗樞星﹐感而懷孕﹐二十四月而生帝於軒轅之丘﹐因名軒轅。《易》曰﹐陰陽不測之謂神。靈者﹐隨感而能應也。蓋未合能言之時﹐而黃帝卽言﹐所以爲神異也。】

乃問於天師曰﹕余聞上古之人﹐春秋皆度百歲﹐而動作不衰﹐今時之人﹐年半百而動作皆衰者﹐時世異耶﹖人將失之耶﹖

【馬蒔曰﹕天乃至尊無對之稱﹐而稱之爲師﹐又曰天師﹐帝之尊岐伯者如此。《尙書》洪範篇以百二十歲爲壽﹐則越百歲矣。】

岐伯對曰﹕上古之人﹐其知道者﹐法於陰陽﹐和於術數﹐食飲有節﹐起居有常﹐不妄作勞﹐故能形與神俱﹐而盡終其天年﹐度百歲乃去。

【王冰曰﹕知道﹐謂知修養之道也。夫陰陽者﹐天地之常道﹐術數者﹐保生之大倫﹐故修養者﹐必謹先之。四時調神大論曰﹕陰陽四時者﹐萬物之終始﹐死生之本﹐逆之則災害生﹐從之則苛疾不起﹐是謂得道。食飲者﹐充虛之滋味﹐起居者﹐動止之綱紀﹐故修養者謹而行之。廣成子曰﹕必靜必淸﹐無勞汝形﹐無搖汝精﹐乃可以長生。故聖人先之也。】

【馬蒔曰﹕此言上古之人﹐所以春秋皆度百歲而動作不衰者﹐非但以其時世之異﹐實出於人事之得也。術數者﹐修養之法則也﹐上古之人﹐爲聖人而在上者﹐能知此大道而修之﹐法天地之陰陽﹐調人事之術數﹐飲食則有節﹐起居則有常﹐而不妄作勞﹐故有此形﹐則有此神﹐而盡終其天年﹐越百歲乃去也。《靈樞》天年篇云﹕血气已和﹐營衛已通﹐五臟已戍﹐神气捨心﹐魂魄畢具﹐乃成爲人。卽形與神俱之義。】

【張志聰曰﹕陰陽天地四時五行﹐六气也。術數者﹐調養精气神之法也。《靈樞》決气篇曰﹕上焦開發﹐宣五穀味﹐燻膚﹐充身﹐澤毛﹐若霧露之漑﹐是謂气。飲食有節﹐養其气也。生气通天論曰﹕起居如驚﹐神气乃浮。起居有常﹐養其神也。煩勞則張﹐精絕。不妄作勞﹐養其精也。夫神气去﹐形獨居﹐人乃死。能調養其神气﹐故能與形俱存﹐而盡終其天年。】

今時之人不然也﹐以酒爲漿﹐以妄爲常﹐醉以入房﹐以欲竭其精﹐以耗散其眞﹐不知持滿﹐不時禦神﹐務快其心﹐逆於生樂﹐起居無節﹐故半百而衰也。【樂﹐音洛。】

【王冰曰﹕今人不然﹐謂動之死地﹐離於道也。以酒爲漿﹐溺於飲也。以妄爲常﹐寡於信也。醉以入房﹐過於色也。樂色不節則精竭﹐輕用不止則眞散﹐是以聖人愛精重施﹐髓滿骨堅。不知持滿﹐不時禦神﹐言輕用而縱欲也。愛精保神﹐如持盈滿之器﹐不愼而動﹐則傾竭天眞﹐苟快於心欲之用﹐則逆養生之樂矣。夫甚愛而不能救﹐議道而以爲未然者﹐伐生之大患也。半百而衰者﹐亦耗散而致是也。夫道者不可須離也﹐離於道﹐則壽不能終盡於天年矣。】

【馬蒔曰﹕此言今時之人﹐年半百而動作皆衰者﹐非但以其時世之異﹐實由於人事之失也。彼則以酒爲漿﹐異於上古之人飲食有節者矣。以妄爲常﹐異於上古之人不妄作勞者矣。醉以入房﹐以情欲而竭其精﹐以竭精而耗散其眞﹐當精滿之時﹐不知持之﹐吾形有神﹐不時時禦之﹐務快其心而悖夫養生之樂﹐其起居則無節﹐又異於上古之人起居有常者矣。所以年半百而衰﹐不能如上古之人﹐春秋皆度百歲而動作不衰也。】

【張志聰曰﹕酒能傷脾﹐脾气傷則不能宣五穀味﹐而生气傷矣。以妄爲常﹐傷其神矣。醉以入房﹐傷其精矣。眞者﹐元眞之气也。不知持滿﹐不愼謹也。不時禦神﹐不能四時調禦其神也。心藏神﹐務快其心﹐喪其神守矣。樂則气緩﹐而更逆之﹐傷其气矣。起居無節﹐耗其精矣。言今時之人﹐惟務快樂﹐不能積精全神﹐是以半百而衰也。】

夫上古聖人之教下也﹐皆謂之虛邪賊風﹐避之有時﹐恬惔虛無﹐眞气從之﹐精神內守﹐病安從來﹖是以志閒而少欲﹐心安而不懼﹐形勞而不倦。气從以順﹐各從其欲﹐皆得所願。故美其食﹐任其服﹐樂其俗﹐髙下不相慕﹐其民故曰朴。是以嗜欲不能勞其目﹐淫邪不能惑其心﹐愚智賢不肖不懼於物﹐故合於道。所以能年皆度百歲而動作不衰者﹐以其徳全不危也。【恬﹐音甜。惔﹑淡同。樂﹐音洛。】

【王冰曰﹕邪乘虛入﹐是謂虛邪。竊害中和﹐謂之賊風。《靈樞經》曰﹕邪气不得其虛﹐不能獨傷人﹐明人虛乃邪勝之也。恬惔虛無﹐靜也。法道淸靜﹐精气內持﹐故其气邪不能爲害。內機息故少欲﹐外紛靜故心安﹐然情欲兩亡﹐是非一貫﹐起居皆適﹐故不倦也。志不貪﹐故所欲皆順。心易足﹐故所願必從。以不異求﹐故無難得也。美其食﹐順精粗也。任其服﹐隨美惡也。樂其俗﹐去傾慕也。髙下不相慕﹐至無求也。是所謂心足也。不恣於欲﹐是則朴同。目不妄視﹐故嗜欲不能勞。心與元同﹐故淫邪不能惑。不懼於物﹐則情計兩亡﹐不爲謀府﹐冥心一視﹐勝負俱捐﹐故心志保安﹐合同於道。徳全不危者﹐不涉於危﹐故徳全也。莊子曰﹕執道者徳全﹐徳全者形全﹐形全者聖人之道也。又曰﹕無爲而性命不全者﹐未之有也。】

【馬蒔曰﹕此言上古聖人教下有法﹐而在下者從之﹐故皆能度百歲而不衰也。上文言上古聖人自然知道﹐故能度百歲乃去矣。其所以教下者﹐有曰﹐太一居九宮之日﹐有虛邪賊風﹐當避之有時﹐如《靈樞》九宮八風篇云﹕凡從其所居之鄕來﹐爲實風﹐主生長養萬物。從其衝後來﹐爲虛風﹐傷人者也﹐主殺主害者﹐謹候虛風而避之。故聖人日避虛邪之道﹐如避矢石然。又能恬惔而靜﹐虛無而空﹐則眞气自順﹐精神內守﹐病何從來﹖是以志閒而少欲﹐心安而不懼﹐形𨿽勞而不倦﹐气隨以順﹐各從其欲﹐皆慰所願﹐故爲下者能率從此教而不悖也。有所食﹐則以爲美而不求過味。有所服﹐則任用之而不求其華。與風俗相安相樂而不相疑忌﹐髙者不陵下﹐下者不援上﹐而不出位以相慕﹐其民誠曰朴。是以嗜欲不能勞斯民之目﹐淫邪不能惑斯民之心﹐𨿽有愚智賢不肖之異﹐而皆能不懼於外物﹐故與在上聖人所知之道亦相合焉﹐所以能年皆度百歲而動作不衰者﹐正以其徳全而不危也。蓋修道而有得於心﹐則徳全矣。危者卽動作之衰也。】

【張志聰曰﹕虛無﹐不爲物欲所蔽也。言上古之人﹐得聖人之教化﹐內修養生之道﹐外避賊害之邪﹐所以年皆度百歲而動作不衰。恬惔無爲﹐是以志閒而少欲矣﹐精神內守﹐是以心安而不懼﹐形勞而不倦矣﹐眞气從之﹐是以气從以順矣。五方之民﹐衣食居處﹐各從其欲﹐是以皆得所願也。上古之人﹐無貴賤賢愚﹐皆全徳不危﹐故不外懼於物﹐而合於養生之道焉。全而不危者﹐不爲物欲所傷也。】

帝曰﹕人年老而無子者﹐材力盡耶﹖將天數然也﹖

【馬蒔曰﹕天數﹐凡人所稟於天之數也。觀下文所對﹐則系於材力可知矣。蓋年老則無子﹐豈盡關於天數也﹖】

【張志聰曰﹕陰陽者﹐萬物之終始也﹐此復論男女陰陽气血﹐有始有終﹐有盛有衰﹐各有自然之天數也。】

岐伯曰﹕女子七歲腎气盛﹐齒更發長﹔二七而天癸至﹐任脈通﹐太衝脈盛﹐月事以時下﹐故有子﹔三七腎气平均﹐故眞牙生而長極﹔四七筋骨堅﹐發長極﹐身體盛壯﹔五七陽明脈衰﹐面始焦﹐發始墮﹔六七三陽脈衰於上﹐面皆焦﹐發始白﹔七七任脈虛﹐太衝脈衰少﹐天癸竭﹐地道不通﹐故形壞而無子也。【更﹐平聲。任﹐如林反。】

【王冰曰﹕老陽之數極於九﹐少陽之數次於七﹐女子爲少陰之气﹐故以少陽數偶之。明陰陽气和乃能生成其形體﹐故七歲腎气盛﹐齒更﹐發長。任脈衝脈﹐皆奇經脈也﹐腎气全盛﹐衝任流通﹐經血漸盈﹐應時而下﹐天眞之气降與之從事﹐故云天癸也。然衝爲血海﹐任主胞胎﹐二者相資﹐故能有子。所以謂之月事者﹐乎和之气﹐常以三旬而一見也。故愆期者﹐謂之有病。眞牙﹐謂牙之最後生者﹐腎气平而眞牙生者﹐表牙齒爲骨之餘也。女子天癸之數﹐七七而終﹐年居四七材力之半﹐故身體盛壯﹐長極於斯。陽明之脈气榮於面﹐故其衰也﹐發墮面焦。《靈樞經》曰﹕足陽明之脈﹐起於鼻交頞中﹐下循鼻外﹐入上齒中﹐還出俠口﹐環唇﹐下交承漿﹐卻循頤後下廉﹐出大迎﹐循頰車上耳前﹐過客主人﹐循髮際至額顱。手陽明之脈﹐上頸貫頰﹐入下齒中﹐還出俠口﹐故面焦發墮也。三陽之脈盡上於頭﹐故三陽衰則面皆焦﹐發始白﹐所以衰者﹐婦人之生也﹐有餘於气﹐不足於血﹐以其經水數泄脫之故。經水絕止﹐是爲地道不通﹐衝任衰微﹐故云形壞無子。】

【馬蒔曰﹕此與下節言男女之年老無子者﹐由於材力之盡﹐非皆天數使然﹐而此一節﹐則先以女言之也。女子先天之气﹐方父母交媾之時﹐陽气不勝其陰﹐則爲女。陰中有陽﹐其卦象坎﹐惟陽精蘊蓄於內﹐至七歲乃少陽之數其腎气始盛。仙經云﹕先生左腎則爲男﹐先生右腎則爲女﹐蓋指始妊時言也。故女子七歲曰腎气始盛﹐男子八歲曰腎气實﹐皆從腎始也。腎主骨﹐齒亦屬骨﹐故齒齔更生。發爲血餘﹐故發亦漸長。二七則天癸自至﹐天癸者﹐陰精也。蓋腎屬水﹐癸亦屬水﹐由先天之气﹐蓄極而生﹐故謂陰精爲天癸也。任主胞胎﹐衝爲血海﹐今二脈俱通﹐月事應時而下。每月有事﹐故曰月事﹐以其有常故﹐又曰月經。按血海之血﹐𨿽曰旣行而空﹐至七日後而漸滿﹐如月之盈虧相似然。當知血之有餘﹐以十二經皆然﹐故始得以行耳﹐非特血海之滿也。嘗論三才之道﹐惟陰陽而己。天之陰有餘﹐故月滿而散彩﹔地之陰有餘﹐故爲潮而溢﹔人之陰有餘﹐故女子有月事之下。今二七而精血盈盛如此﹐其有子也宜矣。三七腎气平均﹐故牙之最後生者﹐名曰眞矛﹐由此而生﹐且長極矣。四七肝主筋﹑腎主骨者﹐皆堅﹐發長極﹐身體壯盛。五七陽明脈衰﹐面始焦﹐發始墮﹐擴子大體有餘於陰﹐不足於陽﹐故其衰也﹐自足陽明始。蓋以胃爲六腑之長﹐其脈上行於頭﹐故面焦發墮也。六七則手之三陽從手走頭﹐足之三陽從頭走足者﹐皆衰於上﹐故面皆焦﹐發始白。七七任脈虛﹐太衝脈衰少﹐天癸已竭﹐應前天癸至而言。地道者﹐坤也﹐不通者﹐月事止也﹐應前月事以時下而言。至是而形體衰壞﹐不能有子矣。】

【張志聰曰﹕七爲少陽之數﹐女本陰體而得陽數者﹐陰中有陽也。人之初生﹐先從腎始。女子七歲腎气方盛﹐故齒更發長也。按陰陽之道﹐孤陽不生﹐獨陰不長﹐陰中有陽﹐陽中有陰﹐是以天一生水﹐地二生火﹐離爲女﹐坎爲男﹐皆陰陽互換之道﹐故女得陽數而男得陰數也。天癸﹐天一所生之癸水也。衝任二脈﹐並起於少腹之內胞中﹐循腹上行﹐爲經血之海。女子主育胞胎﹐夫月爲陰﹐女爲陰﹐月一月而一周天﹐有盈有虧﹐故女子二七亦一月而經水應時下泄也。虧卽復生﹐故於初生之時﹐男女媾精﹐當爲有子﹐虛則易受故也。腎气者﹐腎臟所生之气也。气生於精﹐故先天癸至而後腎气平。腎气足故眞牙生﹐眞牙者﹐盡根牙也。腎生骨髓﹐髓生肝﹐肝生筋﹐母子之相生也。血气盛則充膚熱肉﹐是以身體盛壯。五七乃面焦發墮﹐夫气爲陽﹐血脈爲陰﹐故女子先衰於脈﹐而男子先衰於气也。再按足陽明之脈﹐並衝任俠臍上行﹐衝任脈虛而陽明脈亦虛矣。地道﹐下部之脈道也。三部九候論曰﹕下部地﹐足少陰也。癸水藏於腎﹐七七天癸竭﹐是足少陰下部之脈道不通﹐衝任虛﹐是以形衰而無子也。】

丈夫八歲腎气實﹐發長齒更﹔二八腎气盛﹐天癸至﹐精气溢瀉﹐陰陽和﹐故能有子﹔三八腎气平均﹐筋力勁彊﹐故眞牙生而長極﹔四八筋骨隆盛﹐肌肉滿壯﹔五八腎气衰﹐發墮齒槁﹔六八陽气衰竭於上﹐面焦﹐發鬢頒白﹔七八肝气衰﹐筋不能動﹐天癸竭﹐精少﹐腎气衰﹐形體皆極﹔八八則齒髮去。腎者主水﹐受五臟六腑之精而藏之﹐故五臟盛乃能瀉。今五臟皆衰﹐筋骨解墮﹐天癸盡矣﹐故發鬢白﹐身體重﹐行步不正而無子耳。【頒﹑斑同。解﹑懈同。】

【王冰曰﹕老陰之數極於十﹐少陰之數次於八﹐男子爲少陽之气﹐故以少陰數合之。《易》系辭曰﹕天九地十﹐則其敷也。男女有陰陽之質不同﹐天癸則精血之形亦異。陰靜海滿而去血﹐陽動應合而泄精﹐二者通和﹐故能有子。三八以其好用﹐故云勁彊。丈夫天癸﹐八八而終﹐四八亦材之半也。腎主於骨﹐齒爲骨餘﹐腎气旣衰﹐精無所養﹐故令發墮﹐齒復漧枯。陽气﹐亦陽明之气也。《靈樞經》曰﹕足陽明之脈﹐起於鼻交頞中﹐下循鼻外﹐入上齒中﹐還出俠口﹐環唇下交承漿﹐卻循頤後下廉﹐出大迎﹐循頰車上耳前﹐過客主人﹐循髮際至額顱﹐故衰於上則面焦發鬢白也。肝气養筋﹐肝衰故筋不能動﹐腎气養骨﹐腎衰故形體疲極﹐天癸已竭﹐故精少也。匪惟材力衰謝﹐固當天數使然。八八則陽气竭﹐精气衰﹐故齒髮不堅﹐離形骸矣。五臟六腑﹐精气淫溢而滲灌於腎﹐腎臟乃受而藏之。何以明之﹖《靈樞經》曰﹕五臟主藏精﹐藏精者不可傷﹐由是則五臟各有精﹐隨用而灌注於腎﹐此乃腎爲都會關司之所﹐非腎一臟而獨有精﹐故曰五臟盛﹐乃能瀉也。五臟皆衰云者﹐所謂物壯則老﹐謂之天道者也。】

【馬蒔曰﹕此則以男言之也。男子先天之气﹐方父母交媾之時﹐陰气不勝其陽﹐則成男。陽中有陰﹐其卦象離﹐惟陰精蘊蓄於內至八歲乃少陰之數﹐其腎气始實﹐發長齒更。二八腎气已盛﹐天癸始至﹐天癸者﹐陽精也﹐蓋男女之精皆主腎水﹐故皆可稱爲天癸也。惟精气溢瀉﹐故陰陽之精已和﹐而遂能有子矣。三八腎气平均﹐筋骨勁彊﹐故眞矛生而長極。四八筋骨隆盛﹐肌肉滿壯。五八腎气始衰﹐發墮齒槁﹐男子大體有餘於陽﹐不足於陰﹐故其衰也﹐自足少陰始。六八陽气衰竭於上﹐面皆焦﹐發鬢頒白﹐七八肝气已衰﹐筋不能動﹐天癸竭﹐精已少﹐腎臟衰﹐形體皆極。八八則精血俱衰﹐齒髮皆去。夫腎者屬水﹐主受五臟六腑之精而藏之﹐五臟盛乃能瀉。今五臟皆衰﹐筋骨懈惰﹐天癸盡矣﹐故發鬢白﹐身體重﹐行步不正而無子耳。然則男女之老而無子者﹐皆由於材力之盡﹐非由於天數之適值也。若少而無子者﹐則謂之天數斯可矣。】

【張志聰曰﹕八爲少陰之數﹐男本陽體而得陰數者﹐陽中有陰也。《靈樞經》曰﹕衝脈任脈﹐皆起胞中﹐上循腹裏﹐爲經絡之海﹐其浮而外者﹐循腹右上行﹐會於咽喉﹐別而絡唇口。血气盛則充膚熱肉﹐血獨盛則淡滲皮膚﹐生毫毛﹐今婦人之生﹐有餘於气﹐不足於血﹐以其數脫血也﹐衝任之脈﹐不榮唇口﹐故須不生焉。故男子天癸溢於衝任﹐充膚熱肉而生髭須﹐女子天癸溢於衝任﹐充膚熱肉爲經行而妊子。男子二八精气滿溢﹐陰陽和合﹐瀉泄其精﹐故能有子。三八則眞牙生﹐而筋骨所長以至於極。四居八數之半﹐故盛之極也。五八腎爲生气之原﹐男子衰於气根﹐气衰而發墮齒槁。六八標陽漸竭矣﹐平脈篇曰﹕寸口脈遲而緩﹐緩則陽气長﹐其色鮮﹐其顏光﹐其聲商﹐毛髮長﹐陽气衰﹐故顏色焦而發鬢白也。七八肝气衰﹐肝本腎生﹐腎气衰故及於肝﹐肝主筋﹐肝气衰故筋不能運動﹐腎主骨﹐筋骨皆衰故形體疲極。八八則數終衰極﹐故不惟頒白枯槁而更脫落矣。夫先天癸水﹐必藉後天津液所資益也。腎者主水﹐言腎臟之主藏精水也。受五臟六腑之精而藏之者。受後天水谷之精也。蓋五味入胃﹐各歸所喜﹐津液各走其道﹐腎爲水髒﹐受五穀之精而藏之。腎之精液﹐入心化赤而爲血﹐流溢於衝任爲經血之海﹐養肌肉﹐生毫毛﹐所謂流溢於中布散於外者是也。故曰天癸者﹐天一所生之精也。是以男子天癸至而精气溢瀉﹐腎之精﹐化赤爲血﹐溢於衝任﹐生髭須﹐女子天癸至而月事以時下﹐故精血皆謂之天癸也。按經云﹕榮血之道﹐內谷爲寶﹐谷入於胃﹐乃傳之肺﹐流溢於中﹐布散於外﹐專精者行於經隧﹐常榮無已。男子八八﹐女子七七﹐天地之數終而天癸絕﹐然行於經隧之榮血未竭也﹐是以老年之人﹐能飲食而脾胃健者﹐尙能筋骨堅彊﹐气血猶盛﹐此篇論天癸絕而筋骨衰﹐其後天水谷之精﹐又不可執一而論也。再按女子過七七而經淋不絕者﹐此系行於經隧之血﹐反從衝任而下﹐是以面黃肌瘦﹐骨憊筋柔﹐當知經隧之血﹐行於脈中﹐衝任之血﹐兼滲脈外。】

帝曰﹕有其年已老而有子者﹐何也﹖岐伯曰﹕此其天壽過度﹐气脈常通﹐而腎气有餘也。此𨿽有子﹐男不過盡八八﹐女不過盡七七﹐而天地之精气皆竭矣。

【王冰曰﹕帝言年已老而有子﹐似非天癸之數﹐伯謂爲所稟天眞之气﹐本自有餘也﹐𨿽老而生子﹐子壽亦不能過天癸之數。】

【馬蒔曰﹕此言年老而有子者﹐正以其天壽過度﹐气脈常通﹐而腎气有餘也。夫曰年老有子﹐則𨿽八八已後﹐亦能有子也﹐然此等之人﹐𨿽或有子﹐大略天地間之爲男者不過八八之數﹐爲女者不過七七之數﹐而天地所稟之精气皆竭矣。能如此等之有子者﹐不亦少乎﹖精气者﹐天癸也。】

【張志聰曰﹕此復申明天地陰陽之數﹐止盡終於七七八八也。天壽過度﹐先天所秉之精气盛也﹐气脈常通﹐後天之地道尙通也﹐是以腎气有餘而有子。此𨿽有子﹐然天地之精气﹐盡竭於七八之數者也。】

帝曰﹕夫道者年皆百數﹐能有子乎﹖岐伯曰﹕夫道者能卻老而全形﹐身年𨿽壽﹐能生子也。

【馬蒔曰﹕上文言年老者不能生子﹐又有年老而有子者﹐皆主平人而言﹐帝遂以修道而年皆百數者﹐問其能生子否﹐蓋承第三節

第五節

之在上在下者而言也。伯言上古之世﹐其在上者知道﹐在下者合道﹐皆能卻老而全形﹐非若平人之年老而形體皆極者﹐此其身年𨿽過百歲﹐亦能生子也。】

【張志聰曰﹕此承上文而言﹐惟修道者能出於天地陰陽之數也。】

黃帝曰﹕余聞上古有眞人者﹐提挈天地﹐把握陰陽﹐呼吸精气﹐獨立守神﹐肌肉若一﹐故能壽敝天地﹐無有終時﹐此其道生。

【王冰曰﹕眞人﹐謂成道之人也。夫眞人之身﹐隱見莫測。其爲小也﹐入於無間﹔其爲大也﹐徧於空境。其變化也﹐出入天地﹐內外莫見﹐迹順至眞﹐以表道成之證。凡如此者﹐故能提挈天地﹐把握陰陽也。眞人心合於气﹐气合於神﹐神合於無﹐故呼吸精气﹐獨立守神﹐肌膚若冰雪﹐綽約如處子﹐體同於道﹐壽與道同﹐故能無有終時﹐而壽盡天地也。惟至道生乃能如是。】

【馬蒔曰﹕此下四節﹐帝述其素所聞者而言之也。帝言上古之世﹐有等曰眞人者﹐不待於修﹐而此眞渾然全具﹐故謂之眞人也。天地陰陽﹐眞人與之合一﹐故能提挈天地﹐把握陰陽。呼吸己之精气﹐一如天地之默運也。獨立守神﹐一如天地之存主也。無少無老﹐肌肉若一。天地此無極﹐則眞人亦此無極﹐相與同敝﹐無有終時。蓋道不變﹐故天地亦不變。眞人之有道如此﹐其生同天地也宜矣。】

【張志聰曰﹕上古眞人者﹐言所生之來﹐自然合道﹐而能全其天眞之人也。天眞完固﹐故能斡旋造化﹐燮理陰陽﹐吐納精气﹐與道獨存﹐

全形﹐是以肌膚若冰雪﹐綽約如處子﹐壽過天地﹐無有終極之時。此由道之所生﹐故無爲而道自合也。】

中古之時﹐有至人者﹐淳徳全道﹐和於陰陽﹐調於四時﹐去世離俗﹐積精全神﹐遊行天地之間﹐視聽八達之外。此蓋益其壽命而彊者也﹐亦歸於眞人。

【王冰曰﹕全其至道﹐故曰至人﹐然至人以此淳朴之徳﹐全彼妙用之道。和謂同和﹐調謂調適﹐言至人動靜必適中於四時生長收藏之令﹐參同於陰陽寒暑升降之宜﹐心遠世紛﹐身離俗染﹐故能積精而復全神﹐遊行天地﹐視聽八達﹐神全故也。庚桑楚曰﹕神全之人﹐不慮而﹐不謀而當﹐精照無外﹐志凝宇宙﹐若天地然。又曰﹕體合於心﹐心合於气﹐气合於神﹐神合於無﹐其有介然之有惟然之音﹐𨿽遠際八荒之外﹐近在眉睫之內﹐來於我者﹐吾必盡知之﹐夫如是者神全﹐故所以能矣。此所以同歸於眞人之道。】

【馬蒔曰﹕中古有至人者﹐至極之人也。淳徳全道者﹐其徳淳而不漓﹐則道自全矣。和於陰陽﹐調於四時﹐去世離俗﹐誌異於人也。積精全神﹐亦獨立守神之意也﹐惟神旣全﹐則形自固﹐遊行天地之間﹐視聽八達之外﹐此蓋益其壽命而身自彊固﹐所以遊行視聽者﹐以此亦與眞人同歸耳。】

【張志聰曰﹕中古至人者﹐謂有爲以入道﹐而能全所生之天眞者也。天眞𨿽泄﹐復能修徳全道﹐積精養神﹐故令神气充塞於天地之間﹐耳目聰明於八達之外﹐此蓋從修煉保固得來﹐亦能復完天眞﹐而同歸大道。夫眞人者﹐得先天之眞者也﹔至人者﹐得後天之气者也。其趨則一﹐故亦歸於眞人。】

其次有聖人者﹐處天地之和﹐從八風之理﹐適嗜欲於世俗之間﹐無恚嗔之心﹐行不欲離於世﹐被服章﹐舉不欲觀於俗﹐外不勞形於事﹐內無思想之患﹐以恬愉爲務﹐以自得爲功﹐形體不敝﹐精神不散﹐亦可以百數。【恚﹐於桂切。愉﹐音兪。】

【王冰曰﹕與天地合其徳﹐與日月合其明﹐與四時合其序﹐與鬼神合其吉凶﹐故曰聖人。所以處天地之淳和﹐順八風之正理者﹐欲其養正﹐避彼虛邪﹐其志深於道﹐故適於嗜欲﹐心全廣愛﹐故不有恚嗔﹐是以常徳不離﹐歿身不殆。至於舉事行止﹐𨿽常在時俗之間﹐然其見爲則與時俗有異爾。何者﹖貴法道之淸靜也。爲無爲﹐事無事﹐是以內無思想﹐外不勞形﹐法道淸靜﹐適性而動﹐故悅而自得也。外不勞形﹐內無思想﹐故形體不敝﹐精神保全﹐神守不離﹐故年登百數﹐此蓋全性之所致爾。庚桑楚曰﹕聖人之於聲色滋味也﹐利於性則取之﹐害於性則捐之﹐此全性之道也。】

【馬蒔曰﹕上言至人﹐與眞人同歸﹐則夫上者。下此而有聖人﹐又下此而有賢人﹐故皆曰其次。言中古有聖人者﹐處天地之和﹐順八風之理﹐有所嗜欲﹐與世俗相安﹐而無恚嗔之心﹐行同於世﹐服同於時﹐以道而同也。舉動不觀於俗﹐以道而異也。外不勞形於事﹐內無妄想之患﹐以恬惔愉悅爲要務﹐以悠然自得爲己功﹐故形體不敝﹐精神不散﹐其壽亦可以百數也。此猶第三節

言上古之知道者耳。上文言至人遊行天地之間﹐視聽八達之外﹐而聖人不然﹐故不及至人者以此。】

【張志聰曰﹕至人眞人者﹐去世離俗﹐修道全眞﹐無妻室之愛﹐無嗜欲之情﹐所謂遊方之外﹐髙出人類者也。聖人者﹐處天地之內﹐順八方之理﹐教以人偸﹐法於制度﹐黻冕於朝堂之上﹐不欲離於世俗章服﹐無爲而治﹐不勞其形﹐隨機而應﹐不役其神﹐此治世之聖人也﹐亦可以優遊泮奐而長享百年矣。如五帝﹑三皇﹑周公﹑孔子﹐壽不越百歲而靈明眞性﹐與太虛同體﹐萬劫常存。】

其次有賢人者﹐法則天地﹐象似日月辧列星辰﹐逆從陰陽﹐分別四時﹐將從上古﹐合同與道﹐亦可使益壽而有極時。

【王冰曰﹕次聖人者﹐謂之賢人﹐然自彊不息﹐精了百端﹐不慮而通﹐發謀必當﹐志同於天地﹐心燭於洞幽﹐故云法則天地﹐象似日月也。辧列者﹐謂定內外星官座位之所﹐與天三百六十五度遠近之分次也。逆從陰陽者﹐謂以六甲等法﹐逆順數而推步吉凶之徵兆也。《陰陽書》曰﹕人中甲子﹐從甲子起﹐以乙丑爲次﹐順數之。地下甲子﹐從甲戌起﹐以癸酉爲次﹐逆數之。此之謂逆從也。分別四時者﹐謂分其气序也。春溫和﹐夏暑熱﹐秋淸涼﹐冬凜冽﹐此四時之气序也。將從上古﹐合同於道﹐謂如上古知道之人﹐法於陰陽﹐和於術數﹐飲食有節﹐起居有常﹐不妄作勞也。上古知道之人﹐年度百歲而去﹐故可使益壽而有極時也。】

【馬蒔曰﹕下此有賢人者﹐法則象似﹐皆仰稽之意。法天地日月自然之運﹐辧列星辰之位﹐逆順以推陰陽之數﹐分別四時之气序﹐蓋占天道以盡人事也。此猶第五節

言上古之教下者﹐合同於道﹐故曰將從上古合同於道也。亦可使益其壽﹐而比之至人﹐聖人﹐則有所終極焉耳。】

【張志聰曰﹕賢人者﹐處塵俗之內﹐鮮拘蔽之習﹐取法天地﹐如日月之光明﹐推測象緯﹐順逆二气﹐序別四時﹐將與上古天眞之聖﹐同合於道﹐亦可使益壽而至於壽敝天地之極﹐此修道之賢人﹐而由人以合天﹐超凡以至聖者也。此帝勉人修爲﹐而不得以凡庸自棄。故移精變气章曰﹕去故就新﹐乃得眞人。】

四气調神大論篇第二

【馬蒔曰﹕此篇應是岐伯所言﹐發前篇修道未盡之意﹐篇內以春夏秋冬四時異气﹐當有善養生長收藏之道﹐及聖人春夏養陽﹐秋冬養陰﹐皆調神之要道也﹐故名篇﹐凡言道者也。】

【張志聰曰﹕神藏於五臟﹐故宜四气調之。脾不主時﹐旺於四季月。】

春三月﹐此謂發陳﹐天地俱生﹐萬物以榮。夜臥早起﹐廣步於庭﹐被髮緩形﹐以使志生﹐生而勿殺﹐予而勿奪﹐賞而勿罰﹐此春气之應養生之道也。逆之則傷肝﹐夏爲寒變﹐奉長者少。【以﹐已同。長﹐上聲﹐後同。】

【王冰曰﹕春陽上升﹐气潛發散﹐生育庶物﹐陳其姿容﹐故曰發陳也。所謂春三月者﹐皆因節候而命之﹐夏秋冬亦然。天气溫﹐地气發﹐溫發相合﹐故萬物滋榮。溫气生﹐寒气散﹐故夜臥早起﹐廣步於庭也。被髮緩形者﹐法象也﹐春气發生於萬物之首﹐故被髮緩形﹐以使志意發生也。勿殺勿奪勿罰者﹐春气發生﹐施無求報﹐故養生者﹐必順於時也。此春气之應養生之道者﹐所謂因時之序也。當春陽布發生之令﹐而養生者﹐必謹奉天時也。逆﹐謂反行秋令也﹐肝象木﹐王於春﹐故行秋令則肝气傷。夏火王而木廢﹐故病生於夏。然四時之气﹐春生夏長﹐逆春傷肝﹐故少气以奉於夏長之令也。】

【馬蒔曰﹕此以下四節﹐言當隨時善養也。正二三月﹐春之三月也。陽气已生﹐最能發生而敷陳之﹐故气象謂之發陳也。當是之時﹐天地以生物爲徳﹐萬物榮茂。吾人於此﹐當有善養之術。其臥則夜﹐其起則早﹐以陽气正舒也﹐起而廣步於庭﹐以布夜臥之气﹐被髮而無所束﹐緩形而無所拘﹐使志意於此而發生。其待物也﹐當生則生之而勿之殺﹐當與則與之而勿之奪﹐當賞則賞之而勿之罰。凡若此者﹐蓋以春時主生﹐皆以應夫春气而盡養生之道也。否則春屬木﹐肝亦屬木﹐逆春气則傷肝木﹐而肝木不能生心火﹐至夏之時﹐有寒變之病。寒變者﹐水來侮火﹐爲寒所變也﹐豈不少气以迎心臟欲長之气哉﹖奉之爲言迎也。】

【張志聰曰﹕春陽上升﹐發育萬物﹐啟故從新﹐故曰發陳。天地之气俱主生發﹐而萬物亦以生榮﹐夜臥早起﹐發生气也。緩步所以運動生陽之气﹐東方風木之气﹐直上巓頂。被髮者﹐疏達肝木之气也﹐舉動舒徐﹐以應春和之气。志者﹐五臟之志也。志意者﹐所以禦精神﹐收魂魄﹐適寒溫﹐和喜怒者也﹐是以四時皆當順其志焉。勿殺﹐勿奪﹐勿罰﹐皆所以養生發之徳也﹐故君子啟蟄不殺﹐方長不折。四時之令﹐春生夏長﹐秋收冬藏﹐此春气以應養生之道。逆﹐謂逆其生發之气也。肝屬木﹐王於春﹐春生之气逆則傷肝﹐肝傷則至夏爲寒變之病﹐因奉長者少故也。蓋木傷而不能生火﹐故於夏月火令之時﹐反變而爲寒病。】

夏三月﹐此謂蕃秀﹐天地气交﹐萬物華實。夜臥早起﹐無厭於日﹐使志無怒﹐使華英成秀﹐使气得泄﹐若所愛在外﹐此夏气之應養長之道也。逆之則傷心﹐秋爲痎瘧﹐奉收者少﹐冬至重病。【重﹐平聲。】

【王冰曰﹕陽自春生﹐至夏洪盛﹐物生以長﹐故蕃秀也。天地气交﹐萬物華實﹐舉夏至也。脈要精微論曰﹐夏至四十五日﹐陰气微上﹐陽气微下﹐由是則天地气交也。然陽气施化﹐陰气結成﹐成化相合﹐故萬物華實也。夜臥早起﹐無厭於日﹐使志無怒者﹐何也﹖緩陽气則物化﹐寬志意則气泄﹐物化則華英成秀﹐气泄則膚腠宣通﹐時令發揚﹐故所愛亦順陽而在外也。當夏气揚蕃秀之令﹐而養生者﹐必敬順天時也。逆﹐謂反行冬令也。心象火﹐王於夏﹐故行冬令則心气傷。秋金王而火廢﹐故病發於秋而爲痎瘧也。然四時之气﹐秋收冬藏﹐逆夏傷心﹐故少气以奉於秋收之令也。冬水勝火﹐故重病於冬至之時也。】

【馬蒔曰﹕四五六月﹐夏之三月也﹐陽气己盛﹐物蕃且秀﹐故气象謂之蕃秀也。當是之時﹐天地气交﹐萬物有得陰气而斂﹐華英成實者﹐正以陽化气而陰成形也。吾人於此﹐當有善養之術﹐其臥則夜﹐其起則早﹐與春同也。起早而無厭於日﹐蓋夏日晝行之度﹐較夜最永﹐人所易厭也。其持己也﹐使此志無怒﹐其愛艸木也﹐使華英成秀。曰艸木﹐則凡物可知矣。無怒則气易郁﹐又必使此气得泄﹐若有所愛於外而無所郁。凡若此者﹐以夏气主長﹐皆以應夫夏气而盡養長之道也。否則夏屬火﹐心亦屬火﹐逆夏气則傷心火﹐心火不能生長夏之脾上﹐脾土不能生秋時之肺金﹐至秋之時﹐有痎瘧之病﹐正以心屬火﹐暑亦屬火﹐心衰則暑感﹐故夏傷於暑﹐秋必痎瘧也﹐豈不少气以迎肺臟欲收之气哉﹖然不特秋時爲病也﹐肺金不能生腎水﹐則冬爲重病者有矣。】

【張志聰曰﹕陽气浮長﹐故爲茂盛而華秀也。天地气交﹐陽气施化﹐陰气結成﹐成化相合﹐故萬物華實也。夜臥早起﹐養長之气也。無厭於長日﹐气不宜惰也。長夏火土用事﹐怒則肝气易逆﹐脾土易傷﹐故使志無怒﹐而使華英成秀。華者﹐心之華﹐言神气也。夏气浮長﹐故欲其疏泄﹐气泄則膚腠宣通﹐時气疏暢﹐有若好樂之在外也。凡此應夏气者﹐所以養長气之道也。心屬火﹐王於夏﹐逆夏長之气則傷心矣。心傷至秋爲痎瘧﹐因奉收者少故也。蓋夏之陽气浮長於外﹐至秋而收斂於內﹐夏失其長﹐秋何以收﹖至秋時陰气上升﹐下焦所出之陰﹐與上焦所逆之陽﹐陰陽相搏﹐而爲寒熱之陰瘧也。夫陽气發原於下焦陰髒﹐春生於上﹐夏長於外﹐秋收於內﹐冬藏於下﹐今夏逆於上﹐秋無以收﹐收機有礙﹐則冬無所藏﹐陽不歸原﹐是根气已損﹐至冬時寒水當令﹐無陽熱溫配﹐故冬時爲病﹐甚危險也。有云﹕逆夏气則暑气傷心﹐至秋成痎瘧﹐此亦邪气伏藏於上﹐與陽气不收之義相同。但四時皆論髒气自逆﹐而不涉外淫之邪﹐是不當獨以夏時爲暑病也。】

秋三月﹐此謂容平﹐天气以急﹐地气以明。早臥早起﹐與雞俱興﹐使志安寧﹐以緩秋刑﹐收斂神气﹐使秋气平﹐無外其志﹐使肺气淸。此秋气之應養收之道也。逆之則傷肺﹐冬爲飧泄﹐奉藏者少。【以﹑已同。】

【王冰曰﹕萬物夏長﹐華實已成﹐容狀至秋平而定也。天气以急﹐風聲切也﹐地气以明﹐物色變也。懼中寒露﹐故早臥﹐欲使安寧﹐故早起。志气躁則不愼其動﹐不愼其動則助秋刑急﹐順殺伐生﹐故使志安寧﹐緩秋刑也。神蕩則欲熾﹐欲熾則傷和气﹐和气旣傷﹐則秋气不平調也﹐故收斂神气﹐使秋气平也。無外其志﹐使肺气淸﹐亦順秋气之收斂﹐而養生者必謹奉天時也。逆﹐謂反行夏令也。肺象金﹐王於秋﹐故行夏令則气傷。冬水王而金廢﹐故病發於冬。飧泄者﹐食不化而泄出也。逆秋傷肺﹐故少气以奉於冬藏之令也。】

【馬蒔曰﹕七八九月﹐秋之三月也﹐陰气已上﹐萬物之容﹐至此平定﹐故气象謂之容平。天气以燥而急﹐地气以燥而明﹐吾人於此﹐當有善養之術。其臥則早﹐較春夏異﹐懼中寒露也。其起亦早﹐與雞俱興﹐較春夏尢早也。使此志安寧而不妄動﹐使秋刑緩用而不妄殺。蓋用刑不緩﹐志仍不寧也﹐必收斂神气﹐使秋气之在吾身者和平也。無外馳其志﹐使肺气之藏吾內者淸淨也。凡若此者﹐蓋以秋時主收﹐皆以應夫秋气﹐而盡養收之道也。否則秋主金﹐肺亦屬金﹐逆秋气則傷肺金﹐肺金不能生冬時之腎水﹐而至冬之時﹐有飧泄之病。正以肺爲陽明燥金﹐脾土惡濕喜燥﹐肺金旣衰不能生水﹐腎水又衰不能攝水﹐而脾土又不能制水﹐故脾濕而飧泄自生也﹐豈不少气以迎腎臟欲藏之气哉﹖】

【張志聰曰﹕容平﹐萬物皆盛實而平定也。寒气上升﹐故天气以急﹐陽气下降﹐故地气以明。雞鳴早而出塒晏﹐與雞俱興﹐與春夏之早起少遲﹐所以養秋收之气也。陽和日退﹐陰寒日生﹐故使神志安寧﹐以避肅殺之气。收斂神气﹐無外其志﹐皆所以順秋收之气﹐而使肺金淸淨也。凡此應秋气者﹐所以養收气之道也。肺屬金﹐王於秋﹐逆秋收之气則傷肺矣。肺傷至冬爲飧泄之病﹐因奉藏者少故也。蓋秋收而後冬藏﹐陽藏於陰﹐而爲中焦釜底之燃﹐以腐化水谷﹐秋失其收﹐則奉藏者少﹐至冬寒水用事﹐陽气下虛﹐則水谷不化而爲飧泄矣。】

冬三月﹐此謂閉藏﹐水冰地坼﹐無土﹖憂乎陽。早臥晚起﹐必待日光﹐使志若伏若匿﹐若有私意﹐若已有得﹐去寒就溫﹐無泄皮膚﹐使气亟奪。此冬气之應養藏之道也。逆之則傷腎﹐春爲痿厥﹐奉生者少。【坼﹑拆同。亟﹐音器。】

【王冰曰﹕冬三月﹐艸木雕﹐蟄虫俯﹐地戶閉塞﹐陽气伏藏﹐水冰地坼﹐故宜周密﹐不欲煩擾也。早臥晚起﹐必待日光﹐避於寒也。使志若伏若匿﹐若有私意﹐若已有得﹐皆謂不欲妄出於外﹐觸冒寒气也。去寒就溫﹐言居深室也。《靈樞經》曰﹕冬日在骨﹐蟄虫周密﹐君子居室。無泄皮膚﹐謂勿汗也。汗則陽气發泄﹐陽气發泄則數爲寒气所追奪也。當冬气正養藏之令﹐而養生者必謹奉天時也。逆﹐謂反行夏令也。腎象水﹐王於冬﹐故行夏令則腎气傷。春木王而水廢﹐故病發於春也。逆冬傷腎﹑故少气以奉於春生之令。】

【馬蒔曰﹕十月﹑十一﹑十二月﹐冬之三月也﹐陽气已伏﹐萬物潛藏﹐故气象謂之閉藏也。當此之時﹐水以寒而冰﹐地以寒而坼﹐君子居室﹐如蟄虫之周密﹐無擾亂衛气可也。其臥則早﹐與秋同也。其起則晚﹐必待日光與秋異也。使其志若有所伏匿然。若有私意﹐若已有得﹐皆無擾乎陽之意也。去寒以就溫﹐無泄皮膚之汗﹐而使陽气之數奪。凡若此者﹐蓋冬時主藏﹐皆以應夫冬气而盡養藏之道也。否則冬主水﹐腎亦主水﹐逆冬气則傷腎水腎水不能生肝木﹐而至春之時﹐有痿厥之病。正以肝主筋﹐筋之不能舉者爲痿﹐春木王水廢﹐則陽气上逆而爲厥﹐厥之爲言逆也﹐豈不少气以迎肝臟欲生之气哉﹖】

【張志聰曰﹕萬物收藏閉塞而成冬也。陽气收藏﹐故不可煩擾以泄陽气。早臥晚起﹐順養閉藏之气﹐必待日光﹐避寒邪也。若伏若匿﹐使志無外也。若有私意﹐若已有得﹐神气內藏也。夫腎藏志﹐心藏神﹐用三若字者﹐言冬令𨿽主閉藏﹐而心腎之气﹐時相交合﹐故曰私者﹐心有所私得也。去寒就溫﹐養標陽也。膚腠者﹐陽气之所主也。夫陽气根於至陰﹐發於膚表﹐外不固密﹐則裏气亟起以外應﹐故無泄皮膚之陽﹐而使急奪其根气也。此言冬令𨿽主深藏﹐而標陽更宜固密。凡此應冬气者﹐所以養藏气之道也。腎屬水﹐王於冬﹐逆冬藏之气則傷腎﹐腎气傷﹐至春爲痿厥之病﹐因奉生者少故也。蓋肝木生於冬水﹐主春生之气而養筋﹐筋失其養則爲痿﹐生气下逆則爲厥。】

天气﹐淸淨光明者也。藏徳不止﹐故不下也。天明則日月不明﹐邪害空竅。陽气者閉塞﹐地气者冒明。雲霧不精﹐則上應白露不下﹐交通不表﹐萬物命故不施﹐不施則名木多死。惡气不發﹐風雨不節﹐白露不下﹐則菀槁不榮。賊風數至﹐暴雨數起﹐天地四時不相保﹐與道相失﹐則未央絕滅。惟聖人從之﹐故身無奇病﹐萬物不失﹐生气不竭。【塞﹐入聲。菀﹐於遠切。槁﹑槁同。數﹐音朔﹐下同。】

【王冰曰﹕言天明不竭﹐以淸淨故﹐致人之壽延長﹐亦由順動而得﹐故言天气以示人也。四時成序﹐七曜周行﹐天不形言﹐是藏徳也。徳隱則應用不屈﹐故不下也。老子曰﹕上徳不徳。言天至尊髙﹐徳猶見隱也﹐況全生之道而不順天乎﹖天所以藏徳者﹐爲其欲隱大明﹐故大明見則小明滅﹐故大明之徳不可不藏﹐天若自明﹐則日月之明隱矣﹐諭人之眞气亦不可泄露﹐當淸淨法道以保天眞﹐苟離於道則虛邪入於空竅也。陽謂天气﹐亦風熱也﹐地气謂濕﹐亦雲霧也。風熱之害人﹐則九竅閉塞﹐霧濕之爲病﹐則掩翳精明﹐取類者﹐在天則日月不光﹐在人則兩目藏曜也。《靈樞經》曰﹕天有日月﹐人有眼目。霧者云之類﹐露者雨之類﹐夫陽盛則地不上應﹐陰虛則天不下交﹐故雲霧不化精微之气﹐上應於天而爲白露不下之咎矣。陰陽應象大論曰﹕地气上爲云﹐天气下爲雨﹐雨出地气﹐云出天气﹐明二气交合﹐乃成雨露。方盛衰論曰﹕至陰虛﹐天气絕﹐至陽盛﹐地气不足。明气不相召﹐亦不能交合也。夫雲霧不化其精微﹐雨露不沾於原澤﹐是爲天气不降﹐地气不騰﹐變化之道旣虧﹐生育之原斯泯﹐故萬物之命﹐無稟而生﹐然其死者﹐則名木先應﹐故云名木多死也。表﹐謂表陳其狀也。《易》系辭曰﹕天地絪縕﹐萬物化醇。然不表交通﹐則爲否也。《易》曰﹕天地不交﹐否。惡﹐謂害气也。發﹐謂散發也。節﹐謂節度也。菀﹐謂蘊積也。槁﹐謂枯槁也。言害气伏藏而不散發﹐風雨無度﹐折傷復多﹐槁木蘊積﹐春不榮也。豈惟其物獨遇是而有之哉﹗人離於道﹐亦有之矣。故不順四時之和﹐數犯八風之害﹐與道相失﹐則天眞之气﹐未期久遠而致滅亡也。道非遠於心﹐人心遠於道﹐惟聖人心合於道﹐故壽命無窮。從﹐謂順四時之令也。然四時之令不可逆也﹐逆之則五臟內傷而他疾起。】

【馬蒔曰﹕上文言人當順四時之气﹐此言天地有升降之妙﹐惟聖人從之﹐故病卻而壽永也。言上天之气至淸淨﹐至光明﹐似可亢之以自髙矣﹐然惟藏此徳而不止﹐萬古有下降之妙﹐故𨿽降而實未之下﹐其尊仍在焉。設使天道自專其淸淨光明﹐則日月無以借之生明矣﹐猶人之邪气塞害空竅﹐而空竅不通也。蓋天气者﹐陽气也﹐陽气不降﹐轉爲閉塞﹐故地道亦不升﹐適與天气昏冒﹐而天無以開之也。所以應之於上者﹐雲霧不精﹐白露不下﹐應之於下者﹐交通不能表萬物之命﹐以施生生之理﹐正以其不能交通也。凡有名之木亦多死者﹐不寧惟是﹐乖惡之气不能發散﹐風雨不能有節﹐白露不能下降﹐而菀槁之物不能榮茂。凡若此者﹐皆以天地不交通耳。當是之時﹐賊風數至﹐暴雨數起﹐𨿽天地四時不能相保如平常矣。爲吾人者﹐失前四气調神之道﹐陰陽升降﹐俱乖其度﹐猶之天地不交也。則身多奇病﹐萬事多失﹐生气已竭﹐至未半之時而絕滅矣。惟聖人能順天道﹐處天地之和﹐從八風之理﹐法於陰陽﹐和於術數﹐所以身無奇病﹐萬物得所﹐其生生之气不竭﹐而亦可以百數也。】

【張志聰曰﹕上節論順四時之气﹐而調養其神。然四時順序﹐先由天气之和﹐如天地不和﹐則四時之气亦不正矣﹐故以下復論天地之气焉。上天之气﹐至淸淨光明﹐然明徳惟藏而健運不息者也。夫天气下降﹐地气上升﹐斯成地天之泰﹐惟其運用不止﹐故不必下而後謂之下也。蓋言天气布於六合九州﹐化生萬物﹐而體位仍尊髙也。天气至光明者也﹐明徳藏隱﹐故晝明者日焉﹐夜明者月焉。若不藏而彰著於外﹐是天明而日月不明矣。天徳不藏﹐則虛其淸淨髙明之體﹐而邪乘虛以害之。故曰﹕天運當以日光明﹐陽因而上衛外者也。如人之陽不固密於上﹐不衛護於外﹐則邪走空竅而爲害矣。此言天包乎地﹐陽抱於陰﹐然當藏隱固密﹐而不宜外張下泄者也。天徳惟藏﹐而無運用不息之機﹐則地气上乘﹐而昏冒其光明矣。上言虛其藏徳之體﹐此言失其不止之機﹐地气升而爲雲爲霧﹐天气降而爲雨爲露﹐雲霧不精﹐是地气不升也﹐地气不升﹐則天气不降﹐是以上應白露不下。上言天气閉塞﹐此言地气伏藏﹐天地不交而爲否矣。天地之气﹐𨿽上下交通﹐而不表彰於六合九州之外﹐則萬物之命不能受其施化矣。不施則名木多死﹐蓋木爲萬物之始生也。上言不交通於上下﹐此言不運用於四方。惡气﹐忿怒之气也﹐脈要精微論曰﹕彼秋之忿﹐成冬之怒。惡气不發﹐則失其勁肅嚴凜之令矣。風雨不節﹐則失其溫和明曜之政矣。白露不下﹐則無溽蒸濕澤之濡矣。四時失序﹐𨿽茂木嘉禾﹐而亦不能榮秀也。上言天地之气不施﹐則名木多死﹐此言四時之气不應﹐則艸木不榮。蓋天地之气不和﹐而四時之气亦不正矣。按歲運四時之气﹐大暑﹑立秋﹐處暑﹑白露﹐乃太陰濕土主气。蓋濕熱之气上蒸﹐而後淸涼之露下降。故曰﹕惡气不發者﹐言秋冬之令不時也﹔風雨不節者﹐言春夏之气不正也﹔白露不下者﹐言長夏之气不化也。賊風數至﹐陽气不正而太過也。暴雨數起﹐陰气不正而偏勝也。此總結上文﹐而言天地四時不相保其陰陽和平﹐而又失其修養之道﹐則未久而有絕滅之患矣。惟聖人能順天地四時之不和﹐而修養其神气﹐故無奇暴之害。夫萬物有自然之生气﹐𨿽遇不正之陰陽﹐而不至於絕滅﹐惟人爲嗜欲所傷﹐更逆其時則死。聖人內修養生之道﹐外順不正之時﹐與萬物不失其自然﹐而生气不絕也。】

【朱濟公曰﹕此卽與萬物浮沈於生長之義﹐此言萬物之有生气﹐後言萬物之有根本。】

逆春气則少陽不生﹐肝气內變﹔逆夏气則太陽不長﹐心气內洞﹔逆秋气則太陰不收﹐肺气焦滿﹔逆冬气則少陰不藏﹐腎气獨沈。【長﹐上聲。】

【王冰曰﹕生謂動出也﹐陽气不出﹐內郁於肝﹐則肝气混擾﹐變而傷矣。長謂外茂也。洞謂中空也﹐陽不外茂﹐內薄於心﹐燠熱內消﹐故心中空也。收謂收斂﹐焦謂上焦也。太陰行气﹐主化上焦﹐故肺气不收﹐上焦滿也。沈謂沈伏也﹐少陰之气﹐內通於腎﹐故少陰不伏﹐腎气獨沈。】

【馬蒔曰﹕此承首四節而言四時之气﹐不可以有逆者﹐正以其當時而病﹐不必奉气而病也。吾謂逆之則傷肝﹐夏爲寒變者﹐何哉﹖蓋不能盡養生之道﹐以逆此春气﹐則少陽不生。少陽者﹐足少陽膽經也。膽爲甲木﹐肝爲乙木﹐肝與膽爲表裏﹐今少陽不生﹐則肝气內變﹐其肝尙不能自兔於病矣﹐復有何气以迎心經欲長之气﹐而無寒變之病耶﹖吾謂逆之則傷心﹐秋爲痎瘧者﹐何哉﹖蓋不能盡養長之道﹐以逆此夏气﹐則太陽不長。太陽者﹐手太陽小腸經也。小腸屬丙火﹐心屬丁火﹐心與小腸爲表裏﹐今太陽不長﹐則心气內洞。內洞者﹐空而無气也。其心尙不能自免於病矣﹐復有何气以迎肺金﹐欲收之气﹐而無痎瘧之病耶﹖吾謂逆之則傷肺﹐冬爲飧泄者﹐何哉﹖蓋不能盡養收之道﹐以迎此秋气﹐則肺屬手太陰經者也。太陰不能收﹐而肺气枯焦脹滿尙不能自免於病矣﹐復有何气以迎腎經欲藏之气﹐而無飧泄之病耶﹖吾謂逆之則傷腎﹐春爲痿厥者﹐何哉﹖蓋不能盡養藏之道﹐以逆此冬气﹐則腎屬足少陰經者也。少陰不能藏﹐而腎气已獨沈﹐尙不能自免於病矣﹐復有何气以迎肝經欲生之气﹐而無痿厥之病耶﹖然春夏以表言﹐秋冬以裏言﹐以春夏屬陽﹐秋冬屬陰也。】

【張志聰曰﹕此論陰陽之气﹐隨時出入﹐逆則四時所主之髒﹐自病於內也。少陽主春生之气﹐春气逆則少陽不生﹐致肝气郁而內變矣。太陽主夏長之气﹐太陽不長﹐則心气虛而內洞矣。太陰主秋收之气﹐太陰不收﹐則肺葉熱焦而脹滿矣。少陰主冬藏之气﹐少陰不藏﹐則腎气虛而獨沈矣。首論所奉者少﹐而所生之髒受病﹐此論四時之气逆﹐而四時所主之髒气﹐亦自病焉。朱濟公曰﹕少陽主厥陰中見之化﹐故少陽不生而肝气內變。心爲陽中之太陽﹐故太陽不長而心气內虛。】

夫四時陰陽者﹐萬物之根本也。所以聖人春夏養陽﹐秋冬養陰﹐以從其根﹐故與萬物浮沈於生長之門。逆其根﹐則伐其本﹐壞其眞矣。故陰陽四時者﹐萬物之終始也﹐死生之本也﹐逆之則災害生﹐從之則苛疾不起﹐是謂得道。道者﹐聖人行之﹐愚者佩之。從陰陽則生﹐逆之則死。從之則治﹐逆之則亂﹐反順爲逆﹐是謂內格。

【王冰曰﹕時序運行﹐陰陽變化﹐天地合气﹐生育萬物﹐故萬物之根﹐悉歸於此。陽气根於陰﹐陰气根於陽﹐無陰則陽無以生﹐無陽則陰無以化。全陰則陽气不極﹐全陽則陰气不窮。春食涼﹐夏食寒﹐以養於陽﹐秋食溫﹐冬食熱﹐以養於陰。滋苗者必固其根﹐伐下者必枯其上﹐故以斯調節﹐從順其根﹐二气常存。蓋由根固百刻﹐曉暮食亦宜然。故聖人所以身無奇病﹐生气不竭者﹐以順其根也。逆其根則伐其本﹐壞其眞﹐是則失四時陰陽之道也。得道﹐謂得養生之道﹐聖人心合於道﹐故勤而行之﹐愚者性守於迷﹐故佩服而已。內格﹐謂內性格拒於天道也。】

【馬蒔曰﹕此承第五節

﹐而申言聖人盡善養之道。彼不善養者﹐失之也。夫萬物生於春﹐長於夏﹐收於秋﹐藏於冬﹐則此四時陰陽者﹐萬物之根本也。所以聖人於春夏而有養生養長之道者﹐養陽气也﹐秋冬而有養收養藏之道者﹐養陰气也﹐正以順其根耳﹐故與萬物浮沈於生長之門。若逆其根﹐則伐本壞眞矣。故知陰陽四時者﹐旣爲萬物之根本﹐則是萬物之所成始成終爲死爲生之根本﹐逆之則災害自生﹐如上文寒變﹑痎瘧﹑飧泄﹑痿厥﹑內變﹑內洞﹑焦滿﹑獨沈之類﹐順之則苛重之疾不起﹐而無上文寒變痎瘧等病﹐是謂得養生之道者矣。是道也﹐惟聖人爲能行之﹐彼愚人則當佩之。蓋以從陰陽則生﹐不但苛疾不起也。逆陰陽則死﹐不但災害自生也。順陰陽則此身之气治﹐治則必能有生也。逆陰陽則此身之气亂﹐亂則必至於死也。若果不能順而反之以爲逆﹐則吾身之陽不能入﹐陰不能出﹐而在外者﹐格拒於內矣﹐其災害死亡之至﹐良有故哉。】

【張志聰曰﹕四時陰陽之气﹐生長收藏﹐化育萬物﹐故爲萬物之根本。春夏之時﹐陽盛於外而虛於內﹐秋冬之時﹐陽盛於外而虛於內﹐故聖人春夏養陽﹐秋冬養陰﹐以從其根而培養也。萬物有此根而後能生長﹐聖人知培養其根本﹐故能與萬物同歸於生長之門。根者如樹之有根﹐本者如樹之有幹﹐眞者如艸木之有性命也﹐逆春气則少陽不生﹐逆夏气則太陽不長﹐所謂逆其根矣。逆春气則奉長者少﹐逆夏气則奉收者少﹐所謂逆其根則伐其本矣。逆之則災害生﹐逆之則死﹐是謂壞其眞矣。故天地之陰陽四時化生萬物﹐有始有終﹐有生有死﹐如逆之則災害生﹐從之則苛疾不起﹐是謂得陰陽順逆之道矣。然不能出於死生之數﹐惟聖人能修行其道﹐積精全神﹐而使壽敝天地﹐無有終時﹐愚者止於佩服﹐而不能修爲﹐是知而不能行者﹐不可謂得道之聖賢也。夫天地四時之陰陽﹐有順逆死生之道﹐而吾身中之陰陽﹐亦有順逆死生之道焉。蓋天地之陰陽﹐不外乎四時五行﹐而吾身之陰陽﹐亦不外乎五行六气﹐是以順之則生﹐逆之則死。所謂順之者﹐陰陽相合﹐五气相生。東方肝木而生南方心火﹐火生脾土﹐土生肺金﹐金生腎水﹐水生肝木﹐五臟相通﹐移皆有次﹐若反順爲逆﹐是謂內格。內格者﹐格拒其五臟相生之气而反逆行也。楊君舉問曰﹕上言秋冬之時﹐陰主收藏﹐此復言秋冬之時﹐陰盛於外﹐陰陽之道有二義與﹖曰﹕天爲陽﹐地爲陰﹐天包乎地之外﹐地居於天之中﹐陰陽二气﹐皆從地而出﹐復收藏於地中﹐故曰﹕未出地者﹐名曰陰中之陰﹐已出地者﹐名曰陰中之陽。所謂陰主收藏者﹐收藏所出之陽气也。朱濟公曰﹕陰陽出入﹐故謂之門。】

是故聖人不治已病治未病﹐不治已亂治未亂﹐此之謂也。夫病已成而後藥之﹐亂已成而後治之﹐譬猶渴而穿井﹐鬭而鑄錐﹐不亦晚乎﹗

【王冰曰﹕治未病﹐治未亂﹐知之至也﹐渴而穿井﹐鬭而鑄錐﹐知不及時也﹐備禦虛邪﹐事符握虎﹐噬而後藥﹐𨿽悔何爲。】

【馬蒔曰﹕此承上節而引言以戒之也。昔有言聖人不治已病治未病。不治已亂治未亂﹐此正所謂聖人預養生長收藏之气﹐不待寒變﹑痎瘧﹑飧泄﹑痿厥等病已生而始治之也。凡病則气亂﹐未病則气治﹐病成而藥﹐亂成而治﹐譬猶渴而穿井﹐鬭而鑄錐﹐其渴必不能濟﹐而鬭必不能禦也﹐信晚已哉。】

【張志聰曰﹕《金匱玉函》曰﹐上工治未病﹐何也﹖師曰﹕夫治未病者﹐見肝之病﹐知肝傳脾﹐當先實脾﹐蓋不使脾受逆气﹐而使肝气仍復順行於心﹐是反逆爲順﹐反亂爲治也。若五臟之气已亂﹐而五臟之病已成﹐然後治之﹐是猶渴而穿井﹐戰而鑄兵﹐無濟於事矣。按此篇以天地之陰陽四時﹐順養吾身中之陰陽五臟﹐蓋五臟以應五行四時之气者也。玉機論曰﹕五臟相通﹐移皆有次﹐五臟有病﹐則各傳其所勝。故所謂從者﹐四時五臟之气﹐相生而順行也。逆者五臟四時之气﹐相勝而逆行也。】古今圖書集成醫部全錄卷二

生气通天論篇第三

【馬蒔曰﹕《靈樞》營衛生會篇言宗气積於上焦﹐營气出於中焦﹐衛气出於下焦。蓋積陽爲天﹐積陰爲地﹐人稟天地之气而生﹐亦有陰陽二气﹐陽气者﹐衛气也﹐由下焦之气陰中有陽者﹐從中焦之气以升於上焦﹐而生此陽气﹐故謂衛气出於下焦﹐又謂濁者爲衛是也。目張則气上行於頭﹐出於足太陽膀胱經睛明穴﹐而晝行於手足六陽經﹐夜行於手足六陰經﹐如本篇所謂陽气者一日而主外等語是也。惟其不隨宗气同行於經隧之中﹐而自行於各經皮膚分肉之間﹐故又謂之衛行脈外者是也。陰气者﹐營气也。由中焦之气﹐陽中有陰者﹐隨上焦之气以降於下焦﹐而生此陰气﹐故謂之營气出於中焦﹐又謂淸者爲營是也。但陰气精專﹐而必隨宗气以同行於經隧之中﹐始於手太陰肺經太淵穴﹐而行於手陽明大腸經﹐足陽明胃經﹐足太陰脾經﹐手少陰心經﹐手太陽小腸經﹐足太陽膀胱經﹐足少陰腎經﹐手厥陰心胞絡經﹐手少陽三焦經﹐足少陽膽經﹐足厥陰肝經﹐而又始於手太陰肺經﹐故營衛生會篇謂之太陰主內﹐又謂之營行脈中者是也。卽本篇有營气不從之營气是也。惟此篇營气之營字﹐正與《靈樞》營气之營字同﹐其餘《素問》營字﹐俱書榮字﹐蓋古營榮互書﹐大義當以營字爲是。蓋陰气在內﹐如將軍之守營﹐陽气在外﹐如士卒之衛外。本篇有云﹕陽气者精則養神﹐柔則養筋。痺論有云﹕陰气者靜則神藏﹐躁則消亡。此神聖論營衛二气至精之義也。然二气均爲人之所重﹐而本篇所重﹐在人衛气﹐但人之衛气﹐本於天之陽气﹐惟人得此陽气以有生﹐故曰生气通天。惟聖人全此陽气﹐而苛疾不起﹐常人則反是焉。《靈樞》禁服篇云﹕審察衛气﹐爲百病母者。信哉。本篇凡言陽气者七﹐諄諄示人以當全此陽气也。要之﹐陽气一全﹐則營气自從矣。大義當以《靈樞》營衛生會篇﹑衛气行篇參看爲的。】

黃帝曰﹕夫自古通天者﹐生之本﹐本於陰陽。天地之間﹐六合之內﹐其气九州﹑九竅﹑五臟﹑十二節﹐皆通乎天气。其生五﹐其气三﹐數犯此者﹐則邪气傷人﹐此壽命之本也。蒼天之气淸淨﹐則志意治﹐順之則陽气固。𨿽有賊邪﹐弗能害也。此因時之序。故聖人傳精神﹑服天气而通神明﹐失之則內閉九竅﹐外壅肌肉﹐衛气散解。此謂自傷﹐气之削也。【數﹐音朔。】

【王冰曰﹕外布九州而內應九竅﹐故云九州九竅也。五臟﹐謂五神髒也。五神髒者﹐肝藏魂﹐心藏神﹐脾藏意﹐肺藏魄﹐腎藏志﹐而此成形矣。十二節者﹐十二气也﹐天之十二節气﹐人之十二經脈﹐而外應之﹐咸同天紀﹐故云皆通乎天气也。十二經脈者﹐謂手三陰三陽﹐足三陰三陽也。人生之所運爲﹐則內依五气以立﹐然其鎭塞天地之內﹐則气應三元以成。三﹐謂天气﹑地气﹑運气也。犯﹐謂邪气觸犯於生气也。邪气數犯﹐則生气傾危﹐故保養天眞以爲壽命之本也。《靈樞經》曰﹕血气者人之神﹐不可不謹養﹐此之謂也。春爲蒼天發生之主也。陽气者﹐天气也。陰陽應象大論曰﹕淸陽爲天﹐則其義也﹐本天全神全之﹐理全則形亦全矣﹐因天四時之气序﹐故賊邪之气﹐弗能害也。夫精神可傳﹐惟聖人得道者乃能爾﹐久服天眞之气﹐則妙用自通於神明也。失﹐謂逆蒼天淸淨之理也。然衛气者﹐合天之陽气也﹐上篇曰陽气者閉塞﹐謂陽气之病人﹐則竅爲閉塞也。《靈樞經》曰﹕衛气者所以溫分肉而充皮膚﹐肥腠理而司開闔。故失其度則內閉九竅﹐外壅肌肉。以衛不營運﹐故言散解也。夫逆蒼天之气﹐違淸淨之理﹐使正眞之气﹐如削去之者﹐非天降之﹐人自爲之耳。】

【馬蒔曰﹕此帝言人气通乎天气﹐惟聖人全此天气﹐以固壽命之本﹐而眾人則矢之也。夫自古通天者﹐生人之本也。天以陰陽生萬物﹐而人之生也本於陰陽﹐故天地之間﹐六合之內﹐其气之在地者曰九州﹐气之在人者曰九竅﹐陽竅在頭者七﹕耳二﹐目二﹐鼻二﹐口一﹔陰竅之在下者二﹐前陰後陰也。曰五臟﹐心﹑肝﹐脾﹑肺﹑腎也。曰十二節﹐手有三陰三陽經﹐足有三陰三陽經也。皆以通乎天气者也。其所以生者五﹐金木水火土也。所以爲气者三﹐天气﹑地气﹑運气也。苟數犯邪气﹐則邪气傷人﹐故不使邪气傷人者﹐乃壽命之本也。蓋蒼天之气﹐至淸淨者也﹐吾能法天地之淸淨﹐則志意自治﹐陽气自固﹐當是之時﹐𨿽有賊邪﹐弗能害也。此因時之序﹐所以弗能害耳。惟聖人知之﹐隨四時以運此身之精气﹐服蒼天之陽气以通天气之神明﹐彼常人則失之﹐所以內閉九竅﹐外壅肌肉﹐而衛气已散解﹐此之謂自傷﹐陽气之所以削也。】

【張志聰曰﹕凡人有生﹐受气於天﹐故通乎天者﹐乃所生之本。天以陰陽五行﹐化生萬物﹐故生之本﹐本乎陰陽也。是以天地之間﹐六合之內﹐其地气之九州﹐人气之九竅﹑五臟﹑十二節﹐皆通乎天气。十二節者﹐骨節也﹐兩手兩足各三大節﹐合小節之交﹐共三百六十五會。《靈樞經》曰﹕地有九州﹐人有九竅﹔天有五音﹐人有五臟﹔歲有十二月﹐人有十二節﹔歲有三百六十五日﹐人有三百六十五節﹔地有十二經水﹐人有十二經脈。人十二節﹐乃神气之所遊行﹐故應天之歲月。十二脈﹐乃血液之所流注﹐故應地之經水。九竅乃髒气之所出入﹐五臟乃陰陽二气之所捨藏﹐故皆通乎天气。此篇論陰陽二气與天气相通﹐故曰地之九州﹐人之五臟。天爲陽﹐是以先論陽而後論陰也。天之十干化生地之五行﹐故曰其生五。地之五行﹐上應三陰三陽之气﹐故曰其气三。三陰者﹐寒﹑燥﹑濕也。三陽者﹐風﹑火﹑暑也。如不能調養﹐而數犯此三陰三陽之气者﹐則邪气傷人而爲病矣。夫人稟五行之气而生﹐犯此五行之气而死﹐有如水之所以載舟而亦能覆舟﹐故曰﹐此壽命之本也。生气通乎天﹐是以蒼天之气淸淨﹐則人之志意亦治。人能順此淸淨之气﹐而吾身之陽气外固﹐𨿽有賊邪﹐勿能爲害﹐此因四時之序而能調養者也。故聖人傳運其精神﹐餐服蒼天之淸气﹐以通吾之神明。逆蒼天淸淨之气﹐則九竅內閉﹐肌肉外壅衛外之陽气散解﹐此不能順天之气而自傷﹐以致气之消削。蓋人气通乎天﹐逆天气則人气亦逆矣。】

【朱濟公曰﹕天一生水气﹐乃坎中之滿也。曰自古者﹐言自上古天眞所生之气也。本乎陰陽者﹐天眞之有陰有陽也。】

陽气者﹐若天與日﹐失其所則折壽而不彰。故天運當以日光明﹐是故陽因而上﹐衛外者也。因於寒﹐欲如運樞﹐起居如驚﹐神气乃浮。因於暑﹐汗煩則喘喝﹐靜則多言﹐體若燔炭﹐汗出而散。因於濕﹐首如裹。濕熱不攘﹐大筋緛短﹐小筋弛長﹐緛短爲拘﹐弛長爲痿。因於气爲腫﹐四維相代﹐陽气乃竭。【緛﹐音軟。】

【王冰曰﹕此明前陽气之用也。言人之有陽﹐若天之有日﹐天失其所則日不明﹐人失其所則陽不固﹐日不明則天境暝昧﹐陽不固則人壽夭折。天運當以日光明﹐言人之生﹐固宜藉其陽气也。陽因而上衛外者﹐正明陽气運行之部分﹐輔衛人身之正用也。欲如運樞﹐謂內動也。起居如驚﹐謂暴卒也。言因天之寒﹐當深居周密﹐如樞紐之內動﹐不當煩擾筋骨﹐使陽气發泄於皮膚﹐而傷於寒毒也。若起居暴卒﹐馳騁荒佚﹐則神气浮越﹐無所綏寧矣。脈要精微論曰﹕冬日在骨﹐蟄虫周密﹐君子居室。四气調神大論曰﹕冬三月﹐此謂閉藏﹐水冰地坼﹐無擾乎陽。又曰﹐使志若伏若匿﹐若有私意﹐若已有得﹐去寒就溫﹐無泄皮膚﹐使气亟奪。此之謂也。不能靜愼﹐傷於寒毒﹐至夏而變暑病也。煩謂煩躁﹐靜謂安靜﹐喝謂大呵出聲也。言病因於暑﹐則當汗泄不爲發表﹐邪熟內攻﹐中外俱熱﹐故煩躁喘數﹐大呵而出其聲也。若不煩躁﹐內熱外涼﹐瘀熱攻中﹐故多言而不次也。體若燔炭之炎熱者﹐何以救之﹖必以汗出﹐乃熱气施散﹐此重明可汗之理也。表熱爲病當汗泄之﹐反濕其首﹐若濕物裹之﹐望除其熱﹐熱气不釋﹐兼濕內攻﹐大筋受熱則縮而短﹐小筋得濕則引而長﹐縮短故拘攣而不伸﹐引長故痿弱而無力。攘﹐除也。緛﹐縮也。弛﹐引也。素常气疾﹐濕熱加之﹐气濕熱爭故爲腫也。然邪气漸盛﹐正气侵微﹐筋骨血肉﹐互相代負﹐故云四維相代也。致邪代正﹐气不宣通﹐衛無所從﹐便至衰弱﹐故言陽气乃竭也。衛者﹐陽气也。】

【馬蒔曰﹕此言陽气所以衛外﹐而陽气不固者﹐則四時必傷於邪气而爲病也。夫所謂陽气者﹐衛气也。人有此陽气﹐猶天之有日也。日得天之明而能久照﹐陽气必不失其所而能久壽﹐若失其所而不能衛外﹐必折夭而不彰。失其所者﹐衛气衰弱而不能衛外也。故天運當有此日以爲之光明﹐人當有此陽气以爲之衛外。是故陽气因而上行於皮膚分肉之間﹐所以衛外者也。惟陽气不固﹐故凡四時之邪气﹐皆從之而傷矣。所謂不能因時之序者是也。是故因於冬之嚴寒者﹐當深居周密﹐凡有意欲﹐心有所運而身不妄動﹐如運樞以開辟其戶﹐戶不太勞﹐若起居卒暴﹐有所驚駭﹐則神气浮露﹐無復中存矣。因於夏之暑气者﹐其體必有汗﹐或煩躁而動﹐則爲喘喝﹐或不煩躁而靜﹐則亦不免於多言。暑證者﹐熱證也。故合動靜而皆不能靜者﹐如此一身之熱如燔炭然﹐必從而汗之﹐則邪從汗散矣。因於濕气之所感者﹐凡人之有濕﹐有內濕﹐有外濕﹐外濕足先受之﹐內濕者﹐多飲酒漿潼酪所致也﹐其血气燻蒸﹐上行如霧﹐首如有所包裹﹐而昏且重矣。惟濕蒸爲熱﹐而不能除卻﹐大筋受濕侵熱蒸﹐則軟而短﹐小筋受濕侵熱蒸﹐則懈弛而長﹐軟短故手足拘攣而不伸﹐弛長故手足痿弱而無力矣。因於气證所致者﹐凡怒則傷肝﹐肝气有餘﹐來侮脾土﹐脾土不能制水﹐水气泛溢於四肢﹐而爲腫脹之疾。其手足先後而腫﹐此四維之所以相代也。四維者﹐四肢也﹐斯時也﹐上文所謂內閉九竅﹐外壅肌肉﹐衛气散解者是也﹐其陽气豈不竭盡矣乎﹖】

【張志聰曰﹕上節言順蒼天之气﹐以養吾身之陽﹐此復言人之陽气﹐又當如天與日焉﹐若失其所居之位﹐所運之機﹐則短折其壽而不能彰著矣。夫天气淸淨光明者也﹐然明徳惟藏而健運不息﹐故天運當以日光明﹐天之藏徳不下﹐故人之陽气亦因而居上﹐天之交通表彰於六合九州之外﹐故人之陽气所以衛外者也。夫陽气生於至陰﹐由樞轉而外出風寒之邪﹐皆始傷皮毛气分﹐是故因於寒﹐而吾身之陽气﹐當如運樞以外應。陽气司表﹐邪客在門﹐故起居如驚﹐而神气乃浮出以應之。神气﹐神髒之陽气也。天之陽邪﹐傷人陽气﹐气傷外弛﹐故汗出也。气分之邪﹐熱盛則追及所生﹐心主脈﹐故心煩。肺乃心之蓋﹐故煩則喘喝也。如不煩而靜此邪仍在气分﹐而气傷神气虛﹐故多言也。脈要精微論曰﹕言而微﹐終日乃復言者﹐此奪气也。天之陽邪﹐傷人陽气﹐兩陽相搏﹐故體若燔炭﹐陽熱之邪﹐得吾身之陰液而解﹐故汗出乃散也。按《傷寒論》曰﹕病常自汗出者﹐此衛气不和也。復發其汗﹐榮衛和則愈。故因於暑而汗出者﹐暑傷陽而衛气不和也。汗出而散者﹐得榮衛和而汗出乃解也。陽气者﹐若天與日﹐因而上者也。傷於濕者﹐下先受之。陰病者﹐下行極而上﹐陰濕之邪﹐上干陽气而冒明﹐故首如裹也。濕傷陽气﹐則因陽而化熱矣。陽气者﹐柔則養筋﹐陽气傷而不能榮養於筋﹐故大筋緛短﹐小筋弛長﹐蓋大筋連於骨節之內﹐故郁熱而緛短﹐小筋絡於骨肉之外﹐故因濕而弛長﹐短則縮急而爲拘攣﹐長則放縱而爲痿棄﹐此言寒暑濕邪﹐傷人陽气者如此。如因外淫之邪﹐有傷於气﹐則爲腫矣。陰陽別論曰﹕結陽者腫四肢。蓋陽气傷而不能運行﹐則榮血泣而爲腫矣。四肢爲諸陽之本﹐气爲邪傷﹐是以四肢之陽﹐交相代謝﹐而陽气乃竭也。此總結上文而言。】

【莫仲超曰﹕按傷寒始傷皮毛气分﹐得陽气以化熱﹐熱𨿽盛不死﹐此能運樞而外應者也。如太陽病發熱頭疼﹐脈反沈﹐當救其裏﹐此神气不能運浮於外﹐故急用漧薑﹑附子﹐以救在裏之陽气而外出焉。夫在天陰寒之邪﹐藉吾身之陽气以對待﹐故因於寒者﹐欲其陽气如此而出﹐所謂陽因而上衛外者也。】

【朱濟公曰﹕四維﹐四時也。至眞要論曰﹕謹按四維﹐斥候皆歸﹐其終可見﹐其始可知。蓋手足三陽之气﹐旺於四時﹐有盛有衰﹐如四時之代謝﹐故曰四維相代也。又問曰﹕六淫之邪﹐止言三气者﹐何也﹖曰﹕六气生於五行﹐暑熱總屬於火﹐陽气與衛气各有分別﹐風傷衛而兼傷陽﹐故另提曰風客淫气。經曰﹕燥勝則漧。燥淫之邪﹐傷人血液而不傷气。】

陽气者﹐煩勞則張﹐精絕﹐辟積於夏﹐使人煎厥﹐目盲不可以視﹐耳閉不可以聽﹐潰潰乎若壞都﹐汨汨乎不可止。【汨﹐古沒反。】

【王冰曰﹕此又誡起居暴卒﹐煩擾陽和也。然煩擾陽和﹐勞疲筋骨﹐動傷神气﹐耗竭天眞﹐則筋脈﹖﹖眞脹﹐精气竭絕﹐旣傷腎气﹐又損膀胱﹐故當於夏時﹐使人煎迫而气逆。厥﹐謂气逆也。按脈解云﹕所謂少气善怒者﹐陽气不治﹐陽气不治﹐則陽气不得出﹐肝气當治而未得﹐故善怒﹐善怒者名曰煎厥﹐旣且傷腎﹐又竭膀胱﹐腎經內屬於耳中﹐膀胱脈生於目眥﹐故目盲所視﹐耳閉厥聽﹐大矣哉斯乃房之患也。旣盲目視﹐又閉耳聰﹐則志意心神﹐筋骨腸胃﹐潰潰乎若壞都﹐汨汨乎煩悶而不可止也。】

【馬蒔曰﹕此又言陽气不固者﹐夏時有煎厥之證﹐不特病暑而已。陽气者貴於淸淨﹐若煩勞而不淸淨﹐則勞爾形﹐搖爾精﹐神气張弛於外﹐精气竭絕於中﹐惟春秋冬時﹐尙有可以彊支者﹐及廷積於夏﹐暑熱令行﹐使人煎迫而厥逆矣。何以見之﹖目盲耳聾﹐視聽皆廢。潰潰乎若都之壞也﹐眞汨汨乎不可止者。都﹐所以防水。潰潰﹐壞貌。汨汨﹐流貌。蓋言疾勢不可遏也。】

【張志聰曰﹕此言煩勞而傷其陽气也。按《金匱要略》云﹕勞之爲病﹐其脈大﹐手足煩﹐春夏劇﹐秋冬瘥﹐陰寒精自出﹐酸削不能行。蓋陰陽之要﹐陽密乃固﹐煩勞則陽气外張﹐陰不得陽之溫固﹐則精自出而絕於內矣。秋冬之陽气﹐內而收藏﹐夏則陽气張浮於外﹐故益虛而煎厥也。精气虛﹐故目盲不可以視﹐耳閉不可以聽也。膀胱者﹐州都之官﹐精液藏焉﹐而又屬太陽之腑﹐太陽爲諸陽主气﹐陽气傷則壞其腑矣。潰﹐漏也﹐言其州都之壞﹐而不能藏精。汨﹐流貌﹐言其陰寒﹐精出而不可止也。】

陽气者﹐大怒則形气絕﹐而血菀於上﹐使人薄厥。有傷於筋﹐縱其若不容。汗出偏沮﹐使人偏枯。汗出見濕﹐乃生痤痱。膏粱之變﹐足生大丁﹐受如持虛。勞汗當風﹐寒薄爲皶﹐郁乃痤。【菀﹐音郁。沮﹐子魚切。痤﹐作和反。疿﹐方味反。丁﹑疔同。皶﹐織加反。】

【王冰曰﹕此又誡喜怒不節﹐過用病生也。然怒則傷肝﹐甚則气絕﹐大怒則气逆而陽不下行﹐陽逆故血積於心胸之內矣。上﹐謂心胸也。然陰陽相薄﹐气血奔並﹐因薄厥生﹐故名薄厥。舉痛論曰﹕怒則气逆﹐甚則嘔血。《靈樞經》曰﹕盛怒而不止則傷志。陰陽應象大論曰﹕喜怒傷气。由此則怒盛气逆﹐血積於心胸之內矣。怒而過用﹐气或迫筋﹐筋絡內傷﹐機關縱緩﹐形容痿廢﹐若不維持。夫人之身常偏汗出而濕潤者﹐久久偏枯﹐半身不隨﹐陽气發泄﹐寒水制之﹐熱怫內余﹐郁於皮裏﹐甚爲痤癤﹐微作痱瘡﹐痱﹐風癮也。不忍之人﹐汗出淋洗﹐則結爲痤痱。膏粱之人﹐內多滯熱﹐皮厚肉密﹐故內變爲丁矣。外濕旣侵﹐中熱相感﹐如持虛器﹐受此邪毒﹐故曰受如持虛。所以丁生於足者﹐四肢爲諸陽之本也﹐以其甚虛於下﹐邪毒襲虛故爾。時月寒涼﹐形勞汗發﹐淒風外薄﹐膚腠居寒﹐脂液遂凝﹐稸於元府﹐依空滲涸﹐皶刺長於皮中﹐形如米﹐或如鍼﹐久者上黑長一分﹐余色白黃﹐而瘦於元府中﹐俗曰粉刺﹐解表已。元府謂汗空也。痤謂色赤﹖﹖眞憤﹐內蘊血膿﹐形小而大如酸棗﹐或如豌豆﹐此皆陽气內郁所爲﹐待軟而攻之﹐大甚焫出之。】

【馬蒔曰﹕此又言陽气不固者﹐有爲厥﹐爲脹﹐爲偏枯﹐爲痤痱﹐爲大丁﹐爲皶痤諸證也。陽气者貴於淸淨﹐若大怒而不淸淨﹐則形气經絡﹐阻絕不通﹐而血積於心胸之間其气有升而無降﹐使人依薄下上而厥逆矣。然而血不榮筋﹐筋將受傷﹐縱緩無策﹐胸隔﹖﹖眞脹﹐眞若有不能容物者矣。所謂鼓脹而有粗筋見於腹者是也。又人當汗出之時﹐或左或右﹐一偏阻塞而無汗﹐則無汗之半體﹐他日必有偏枯之患﹐所謂半身不隨者是也。又人當汗出之時﹐元府未閉﹐乃受水濕﹐則陽气方泄﹐寒水制之﹐熱郁皮內﹐濕邪凝結﹐遂爲痤痱。又人有嗜用膏粱美味者﹐肥厚內熟﹐其變饒生大丁。足之爲言饒也﹐非手足之足﹐蓋中熱旣甚﹐邪熱易侵﹐如持空虛之器以受彼物者矣。又人於勞苦汗出之時﹐當風取涼﹐使寒气薄於元府之中﹐始則爲皶﹐郁久則爲痤﹐較皶則稍大矣。凡若此者﹐皆陽气不固使然也。】

【張志聰曰﹕此因怒而傷其陽气也。陽气者通會於皮膚腠理之間﹐大怒則气上逆﹐而形中之气﹐絕其旋轉之機矣。血隨气行而菀於上﹐此爲血气並逆﹐而使人迫厥也。陽气者柔主養筋﹐血脈者所以濡筋骨利關節者也。陽气傷而血逆於上﹐則有傷於筋矣。筋傷而弛縱﹐則四體有若不容我所用也。前節論外因而傷其陽气﹐此因勞傷大怒而亦傷其陽气焉。夫陽气者﹐外衛於皮膚﹐充塞於四體﹐若天气之運用於六合九州之外﹐而爲陰之固也。如汗出而止半身沮濕者﹐是陽气虛而不能充身徧澤﹐必有偏枯之患矣。如汗出見濕﹐濕熱郁於皮膚之間﹐則生痤痱矣。味厚傷形﹐气傷於味﹐形气傷則肌腠虛矣﹐膏粱所變之熱毒﹐逆於肉理﹐而多生大丁。蓋膚腠虛而熱毒乘之﹐有如持虛器而受之也。勞汗當風﹐寒濕薄於皮膚之間﹐則爲皶爲痤矣。夫皶與痤痱﹐乃血滯於膚表之輕證﹐蓋言陽气外衛於皮膚之間﹐爲邪所薄﹐則淡滲於皮毛之血而爲病矣。故曰汗出偏沮﹐使人偏枯者﹐言陽气之若天與日﹐宜普徧於九州也。乃生痤痱﹐寒薄爲皶者﹐言陽气之外衛而在於皮毛之間也。膏粱之變﹐足生大丁者﹐言陽气之通會於腠理也。】

【朱濟公曰﹕經云﹕微者衛气疏﹐疏則其膚空。又曰﹕腠理者﹐三焦通會元眞之處。夫形食味﹐形气虛﹐則膏粱之味毒乘之﹐故曰受如持虛。】

陽气者﹐精則養神﹐柔則養筋。開闔不得﹐寒气從之﹐乃生大僂。陷脈爲瘻﹐畱連肉腠。兪气化薄﹐傳爲善畏﹐及爲驚駭。營气不從﹐逆於肉理﹐乃生癰腫。魄汗未盡﹐形弱而气爍﹐穴兪以閉﹐發爲風瘧。故風者﹐百病之始也。淸淨則肉腠閉拒。𨿽有大風苛毒﹐弗之能害。此因時之序也。故病久則傳化﹐上下不並﹐良醫弗爲。故陽蓄積病死﹐而陽气當隔﹐隔者當瀉﹐不亟正治﹐粗乃敗之。【僂﹐盧侯反。瘻﹐力鬭反。兪﹐音舒。亟﹐音棘。】

【王冰曰﹕此又明陽气之運養也。然陽气者﹐內化精微﹐養於神气﹐外爲柔耎﹐以固於筋﹐動靜失宜﹐則生諸疾。開謂皮腠發泄﹐闔謂元府閉封﹐然開闔失宜﹐爲寒所襲﹐內深筋絡﹐結固虛寒﹐則筋絡拘緛﹐形容僂俯矣。《靈樞經》曰﹕寒則筋急。此其類也。陷脈﹐謂寒气陷缺其脈也。積寒畱捨﹐經血稽凝﹐久瘀內攻﹐結於肉理﹐故發爲瘍瘻。肉腠相連﹐若寒中於背兪之气﹐變化入深﹐而薄於臟腑者﹐則善爲恐畏﹐及發爲驚駭也。營逆則血郁﹐血郁則熱聚爲膿﹐故爲癰腫也。《正理論》云﹕熱之所過﹐則爲癰腫是也。汗出未止﹐形弱气消﹐風寒薄之﹐穴兪隨閉﹐熱藏不出﹐以至於秋﹐秋陽復收﹐兩熱相合﹐故令振栗﹐寒熱相移﹐以所起爲風﹐故名風瘧也。金匱眞言論曰﹕夏暑汗不出者﹐秋成風瘧﹐蓋論從風而爲是也。夫嗜欲不能勞其目﹐淫邪不能惑其心﹐不妄作勞﹐是爲淸淨﹐以其淸淨﹐故能肉腠閉﹐皮膚密﹐眞正內拒﹐虛邪不侵。然大風苛毒﹐不必常求於人﹐蓋由人之冒犯爾。故淸淨則肉腠閉﹐陽气拒﹐大風苛毒﹐弗能害之。淸淨者﹐但因循四時气序﹐養生調節之宜﹐不妄作勞﹐起居有度﹐則生气不竭﹐永保康寧。並﹐謂气交通也。然病之深久﹐變化相傳﹐上下不通﹐陰陽否隔﹐𨿽醫良法妙﹐亦何以爲之﹖陰陽應象大論曰﹕夫善用鍼者﹐從陰引陽﹐從陽引陰﹐以右治左﹐以左治右﹐若是气相格拒﹐故良醫弗可爲也。三陽蓄積﹐怫結不通﹐不急瀉之﹐亦病而死。何者﹖蓄積不已﹐亦上下不並矣。何以驗之﹖隔塞不便﹐則其證也。若不急瀉﹐粗工輕侮﹐必見敗亡也。陰陽別論曰﹕三陽結謂之隔。又曰﹕剛與剛﹐陽气破散﹐陰气乃消亡。淖則剛柔不和﹐經气乃絕。】

【馬蒔曰﹕此又言陽气不固者﹐有爲僂﹑爲瘻﹑爲善畏﹑爲驚駭﹑爲癰腫﹑爲風瘧﹑爲隔諸證也。陽气者﹐內化精微﹐養人之神﹐外則柔和﹐養人之筋﹐惟開闔失宜﹐則陽气擾亂﹐無以養神﹐柔者腠理不密﹐寒气客之﹐筋絡拘急﹐形容極俯僂矣。又如陽气不固﹐邪气入陷脈中﹐則發爲鼠瘻之類。凡肉之所會﹐名曰肉腠者﹐皆畱聚而連結焉﹐且各經皆有兪穴﹐邪气變化依薄﹐傳爲善畏及爲驚駭之疾。畏主心腎言﹐駭主肝言﹐蓋以正虛邪盛﹐故不足之證如此。惟陽气不固﹐則營气者陰气也﹐營气不能與衛气相順﹐而衛气逆於各經分肉之間﹐亦生癰腫之疾。肺經內主藏魄﹐外主皮膚﹐故所出之汗﹐亦可謂之魄汗也。方其魄汗未盡﹐穴兪未閉﹐形體弱而气消爍﹐乃外感風寒﹐致穴兪已閉﹐當發爲風瘧之疾也。瘧論言瘧之爲證﹐非獨至秋有之﹐四時皆能成瘧也。故知風者百病之始﹐非獨瘧也。必陽气淸淨﹐則內焉志意自治外焉肉腠閉拒﹐𨿽有大風苛毒﹐弗之能害﹐此乃因時之序﹐凡上文諸病無由而作矣。惟人不能淸淨﹐又不能因時之序﹐故諸病日久﹐傳遞變化﹐上不升﹐下不降﹐而不能相並以爲和﹐𨿽有良醫﹐弗能爲也。惟此陽气者﹐不能衛外﹐徒爾蓄積於內﹐其病久久當死﹐斯時也﹐且當成隔﹐隔者﹐乖隔不通之謂也。隔者當瀉﹐若不急瀉﹐以正治之﹐此粗工之所以敗也。】

【張志聰曰﹕承上文而言陽气者﹐內養五臟之神﹐出而榮養筋骨﹐匪則通會於肌腠﹐外衛於皮毛﹐蓋有開有闔﹐有出有入者也。本經曰﹕五味入口﹐藏於腸胃﹐味有所藏﹐以養五气﹐气和而生﹐津液相成﹐神乃自生。陽气者﹐水谷之精也﹐故先養於五臟之神。柔者少陽初生之气也﹐初出之微陽而榮養於筋﹐是以少陽之主筋也。開者一日而主外﹐闔者暮而收引也﹐如失其開闔之機﹐則寒气從而內薄矣。背爲陽﹐陽虛則寒邪痺閉於背﹐而形體爲之俯僂﹐《金匱》所謂痺俠背行是也。如陽虛不能爲榮血之衛﹐邪陷於脈中而爲瘻﹐畱連於肉腠之間﹐《金匱》所謂馬刀俠癭是也。如經兪之气化虛薄﹐則傳入於內﹐而幹及髒神矣。心主脈﹐神傷則恐懼自失﹐肝主血﹐故其病發驚駭也。《金匱要略》云﹕經絡受邪﹐入臟腑﹐爲內所因﹐邪入於經兪﹐故內幹髒气也。如邪逆於肉理气分﹐而陰陽不和﹐則生癰腫。經曰﹕陽气有餘﹐營气不行﹐乃發爲癰﹐陰陽不通﹐兩熱相搏﹐乃化爲膿。此言陽气不固﹐致邪薄於所養之筋而爲瘻﹐內及於所養之神而爲驚﹑爲畏﹐重陽气之外衛也。若表气與邪气並陷於肌腠之間﹐則爲瘧也。夫肺主皮毛﹐魄汗未盡﹐表邪未去也。形弱﹐肌腠虛也﹐腠理空疏﹐則表陽邪气同陷於其間﹐寒邪在表﹐則隨陽而化熱﹐故气爍也。邪𨿽陷於肌腠﹐而表气不入於經﹐是以穴兪以閉。風瘧﹐但熱不寒之瘧也。夫表气者﹐太陽之气也。肌腠者﹐三焦通會元眞之處也。而寒暑始傷於皮毛﹐風邪直透於肌腠﹐風者善行而數變﹐入於肌腠則及經脈﹐或爲熱中﹐或爲寒中﹐或爲偏枯﹐或成積聚﹐或入腑而生﹐或幹髒而死﹐邪气淫泆﹐不可勝論﹐故曰﹕風者﹐百病之始也。人能順蒼天淸淨之气﹐而調攝其元神﹐則肉腠固密﹐𨿽有大風苛毒﹐勿之能害﹐此因四時之序而能順養者也。夫肌腠之气﹐乃五臟之元眞﹐故宜順四時五行之气而調養。《要略》云﹕若使五臟元眞通暢﹐人卽安和﹐不使形體有衰﹐病則無由入其腠理。前節論寒暑濕邪﹐傷其表陽﹐故無煩勞而傷其陽﹐此論風邪直傷於肌腠﹐又當固密其元眞也。病久者﹐邪畱而不去也。傳者﹐始傷皮毛﹐畱而不去﹐則入於肌腠﹐畱而不去﹐則入於經脈衡兪﹐畱而不去﹐則入於募原臟腑。化者﹐或化而爲寒﹐或化而爲熱﹐或化而爲燥結﹐或化而爲濕瀉﹐蓋天有六淫之邪﹐而吾身有六气之化也。久而傳化﹐則上下陰陽不相交並﹐𨿽有良工﹐勿能爲已。故病在陽分﹐而蓄積至死者﹐以其病久而傳化也。故病在陽分﹐而良工當亟助陽气﹐以隔拒其邪﹐勿使其傳化﹐隔者當瀉卻其邪﹐勿使其畱而不去﹐若不急用此正治之法﹐粗工之敗事也。】

故陽气者﹐一日而主外﹐平旦人气生﹐日中而陽气隆﹐日西而陽气已虛﹐气門乃閉。是故暮而收拒﹐無擾筋骨﹐無見霧露﹐反此三時﹐形乃困薄。

【王冰曰﹕夫气皆自少而之壯﹐積暖以成炎﹐炎極又涼﹐物之理也。故陽气平曉生﹐日中盛﹐日西而已減也。气門﹐謂元府也。所以發泄經脈營衛之气﹐故謂之气門也。暮而收拒﹐無擾筋骨﹐無見霧露﹐皆所以順陽气也。陽出則出﹐陽藏則藏﹐暮則陽气衰﹐內行陰分﹐故宜收斂以拒虛邪﹐擾筋骨則逆陽精耗﹐見霧露則寒濕俱侵﹐故順此三時﹐乃天眞久遠也。】

【馬蒔曰﹕此言陽气在人﹐當開闔得宜以順之也。陽气者﹐一日而主外。人气卽衛气﹐按《靈樞》衛气行篇伯髙曰﹕衛气之行﹐一日一夜五十周於身﹐晝日行於陽二十五周﹐卽手足六陽經﹐夜行於陰二十五周﹐卽手足六陰經。平旦陰盡﹐陽气出於目﹐目張則气上行於頭﹐循睛明穴下足太陽膀胱經﹐手太陽小腸經﹐足少陽膽經﹐手少陽三焦經﹐足陽明胃經﹐手陽明大腸經。所謂一日而主外者如此。夜則行足少陰腎經﹐注手少陰心經﹐手太陰肺經﹐足厥陰肝經﹐足太陰脾經﹐亦如陽行之二十五度而復合於目﹐所謂乎旦人气生者﹐卽上行於頭﹐復合於目之謂也。至日中而陽气隆﹐日西而陽气已虛﹐气門乃閉﹐惟暮時陽气已衰﹐宜收斂陽气以拒虛邪﹐無煩擾筋骨﹐無見霧露﹐蓋至暮時屬陰﹐故所當收斂者如此。若不能如暮時之收斂﹐而復如平旦日中日西之所爲﹐則陽气不得淸淨﹐而形無所衛﹐未免困窘而衰薄矣。】

【張志聰曰﹕總結上文而言陽气之有開有闔﹐然又重其衛外而爲固也。《靈樞經》云﹕春生夏長﹐秋收冬藏﹐是气之常也﹐人亦應之。以一日分爲四時﹐朝則爲春﹐日中爲夏﹐日入爲秋﹐夜半爲冬﹐朝則人气始生﹐故旦慧﹐日中人气長﹐長則勝邪﹐夕則人气始衰﹐夜半人气入藏﹐是故暮而收斂其气﹐隔拒其邪。無擾筋骨﹐無煩勞也﹐無見霧露﹐宜淸淨也﹐若反此而欲如三時之動作﹐則形體乃爲邪所困薄矣。三時﹐平旦日中日西也。】

岐伯曰﹕陰者﹐藏精而起亟也﹔陽者﹐衛外而爲固也。陰不勝其陽﹐則脈流薄疾﹐並乃狂﹔陽不勝其陰﹐則五臟气爭﹐九竅不通。是以聖人陳陰陽﹐筋脈和同﹐骨髓堅固﹐气血皆從。如是則內外調和﹐邪不能害﹐耳目聰明﹐气立如故。

【王冰曰﹕陰者藏精而起亟﹐陽者衛外而爲固﹐言在人之用也。亟﹐數也﹐薄疾﹐謂極虛而急數也。並﹐謂盛實也。狂﹐謂狂走或妄攀登也。陽並於四肢則狂﹐陽明脈解曰﹕四肢者﹐諸陽之本也﹐陽盛則四肢實﹐實則能登髙而歌也。熱盛於身﹐故棄衣欲走也。夫如是者﹐皆爲陰不勝其陽也。九竅者﹐內屬於髒﹐外設爲官﹐故五臟气爭則九竅不通也。言九竅﹐謂前陰後陰不通﹐兼言上七竅也。若兼則目爲肝之官﹐口爲脾之官﹐耳爲腎之官﹐舌爲心之官﹐舌非通竅也。金匱眞言論曰﹕南方赤色﹐入通於心﹐開竅於耳﹐北方黑色﹐入通於腎﹐開竅於二陰故也。循陰陽法﹐近養生道﹐則筋脈骨髓﹐各得其宜﹐故气皆能順時和气也。邪气不克﹐故眞气獨立而如常。若失聖人之道﹐則致疾於身。】

【馬蒔曰﹕此伯承上文陽气主外之義﹐遂言營衛相須爲用﹐而偏勝者病﹐惟聖人則善調之也。言營气者卽陰气也。營气藏五臟之精隨宗气以運行於經脈之中﹐而外與衛气相表裏﹐衛气有所應於外﹐營气卽隨之而起矣﹐夫是之謂起亟也。陽气者﹐衛气也。衛气不隨宗气而行﹐而自行於各經皮膚分肉之間﹐乃所以衛營气之外而爲固﹐亦與營气爲表裏也。苟使營气不足﹐衛气有餘﹐是陰不勝其陽也﹐則脈气之流行者薄疾。薄爲依薄﹐疾爲急疾﹐甚則並而爲狂﹐正以陽气有餘﹐故發之而爲熱證者如此。又使衛气不足﹐營气有餘﹐是陽不勝其陰也﹐則五臟在內﹐其气與陽气爭拒﹐九竅自不通矣﹐正以陰气有餘﹐故發之而爲寒證者如此。是以爲聖人者﹐陳示營衛臟腑﹐分爲陰陽﹐出入表裏﹐使在內爲筋﹐在中爲脈﹐在內爲骨髓者﹐和同堅固﹐气血各順﹐如是則內外調和﹐邪不能害﹐其耳聰目明﹐營衛如常﹐尙何偏勝之爲病哉﹖】

【張志聰曰﹕生之本﹐本於陰陽。陽生於陰也﹐故帝先論陽﹐而伯復論其陰焉。陰者主藏精﹐而陰中之气﹐亟起以外應。陽者﹐主衛外而爲陰之固也。气爲陽﹐血脈爲陰﹐陽盛而陰不能勝之﹐則脈行急迫也﹐陽盛則狂﹐蓋盛則自亦爲病﹐故曰並乃狂。五臟爲陰﹐九竅爲水注之气﹐乃精气所注之門戶﹐如陰盛而陽不能勝之﹐則五臟之气﹐交爭於內﹐而九竅爲之不通。蓋五臟之气﹐出而爲陽﹐在內爲陰也。夫髒爲陰﹐精血爲陰﹐气爲陽﹐九竅爲陽﹐內爲陰﹐外爲陽。五臟﹐主藏精者也。膀胱者﹐州都之官﹐精液藏焉。表陽之气﹐生於膀胱之精水﹐肌腠之气﹐乃五臟之元眞﹐是陽气生於陰精也。故曰﹐生之本﹐本於陰陽。陰者﹐藏精而起亟也。下經云﹕陽予之正﹐陰爲之主﹐蓋陽气出而衛外﹐內則歸陰﹐一晝一夜﹐有開有闔﹐如四時寒暑之往來﹐是爲陰陽之和平也。陽气養筋﹐陰气注脈﹐少陽主骨﹐少陰主體﹐气爲陽﹐血爲陰﹐聖人能敷陳其陰陽﹐和平則筋脈骨髓血气皆和順堅固矣。內爲陰﹐外爲陽﹐如是則外內之陰陽調和﹐而邪勿能害﹐精气注於耳﹐血气注於目﹐邪不外淫﹐則陰气內固﹐是能耳目聰明﹐气立如故也。本經曰﹕根於中者命曰神機﹐根於外者命曰气立。又曰﹕出入廢則神機化滅﹐升降息則气立孤危。惟聖人敷陳其陰陽﹐使升降出入﹐外內調和﹐是以气立如故。】

風客淫气﹐精乃亡﹐邪傷肝也。因而飽食﹐筋脈橫解﹐腸澼爲痔﹔因而大飲﹐則气逆﹔因而彊力﹐腎气乃傷﹐髙骨乃壞。凡陰陽之要﹐陽密乃固。兩者不和﹐若春無秋﹐若冬無夏。因而和之﹐是謂聖度。故陽彊不能密﹐陰气乃絕。陰平陽祕﹐精神乃治。陰陽離決﹐精气乃絕。【澼﹐普擊反。】

【王冰曰﹕自此以下四科﹐並謂失聖人之道也。風气應肝﹐故風淫精亡﹐則傷肝也。全元起雲﹕淫气者﹐陰陽之亂气﹐因其相亂﹐而風客之則傷精﹐傷精則邪入於肝也。甚飽則腸胃橫滿﹐腸胃滿則筋脈解而不屬﹐故腸澼而爲痔也。痺論曰﹕飲食自倍﹐腸胃乃傷﹐此傷之信也。飲多則肺布葉舉﹐故气逆而上奔也。彊力﹐謂彊力入房也。髙骨﹐謂腰髙之骨也。然彊力入房則精耗﹐精耗則腎傷﹐腎傷則髓气內枯﹐故髙骨壞而不用也。聖人交會則不如此﹐要在於陰陽閉密而不妄泄爾。密不妄泄﹐乃生气彊固而能久長﹐此聖人之道也。兩﹐謂陰陽﹐和﹐謂和合﹐卽交會也。言絕陰陽和合之道者﹐如天四時﹐有春無秋﹐有冬無夏也。所以然者﹐絕廢於生成也。故聖人不絕和合之道﹐但貴於閉密以守﹐固天眞法也﹐因而和之。因陽气盛發﹐中外相應﹐賈勇有餘﹐乃相交合﹐則聖人交會之制度也。陽自彊而不能閉密﹐則陰泄瀉而精气竭絕矣。陰陽和平﹐陽气閉密﹐則精神之用日益治也。若陰不和平﹐陽不閉密﹐彊用施瀉﹐損耗天眞﹐二气分離﹐經絡決憊﹐則精气不化﹐乃絕流通也。】

【馬蒔曰﹕此言病有傷肝者﹐不愼則爲腸病﹐爲肺病﹐爲腎病﹐遂因腎傷之義﹐而示人以陰陽交會之要也。風者百病之長﹐風來客之﹐侵淫以亂營衛之气﹐則風薄而熱起﹐熱盛而水漧﹐水漧而腎气不營﹐故精气乃亡。然邪之所傷﹐何髒爲始﹖以風气通於肝﹐故邪傷肝經爲始耳。惟風气入肝﹐以致腎精乃亡﹐則凡飲食起居﹐皆當愼矣。苟因所食太飽﹐至於腸胃塡滿﹐筋脈橫解而不屬﹐其腸日當澼積﹐漸出肛門而爲痔﹐蓋以人之腸胃筋脈有度﹐故不可多食者如此。又因所飲亦多﹐則上文風客淫气﹐腎肝已傷﹐由是气逆於上﹐不能下行﹐而咳嗽喘急者有矣。蓋肺爲五臟華蓋﹐故飲多而肺布葉舉﹐其爲疾者如此。腎者作彊之官﹐因而過於彊力﹐則腎气乃傷﹐精髓內枯﹐腰髙之骨﹐從玆而壞矣。余曾見有傷腎經者﹐已成弱證﹐其腰間命門穴上﹐有骨髙起寸餘。何以見腎气不可傷也。凡陰陽交媾﹐必有要法﹐惟陽气祕密而不妄用﹐則精自固而不至於傷矣。正以陰陽不和﹐若有春無秋﹐有冬無夏﹐必因而和之﹐是謂聖人之度數耳。故陽气專以彊力爲事﹐而不能祕密﹐則彼陰气與此相絕﹐而兩者不和﹐必彼之陰气得其平和﹐而此之陽气知所祕密﹐則精神乃治。何也﹖蓋以陰陽相離而決散﹐致吾之精神乃絕故耳。】

【張志聰曰﹕此復申明陽者衛外而爲陰之固也。風爲陽邪﹐客於膚表﹐則淫傷於气矣。陽气傷則陰寒精自出矣。風木之邪﹐內通肝气﹐肝主藏血﹐肝气受邪﹐則傷其血矣。此言陽爲陰藏精血之固。夫肝主血而主筋﹐食气入胃﹐散精於肝﹐淫气於筋﹐邪傷肝而復飽食﹐不能淫散其食气﹐而筋脈橫解於下矣。食气畱滯﹐則濕熱之气﹐澼積於陽明大腸而爲痔。蓋腸胃相通﹐入胃之食﹐不能上淫﹐則反下泆矣。夫飲入於胃﹐脾爲輸轉﹐肺气通調﹐肺主周身之气﹐气爲邪傷而復大飲﹐則水津不能四布﹐而气反逆矣。夫精已亡而復彊用其力﹐是更傷其腎气矣。腰者腎之府﹐髙骨壞而不能動搖﹐腎將憊矣。此言外淫之邪﹐傷人陽气﹐復因飲食勞傷﹐而更傷其陰也。陰陽之要﹐陽密乃固﹐此總結上文之義﹐而歸重於陽。蓋陽密則邪不外淫﹐而精不內亡矣。無煩勞﹐則陽不外張而精不內絕矣。陰陽和平﹐而後能升降出入﹐如兩者不和﹐有若乎惟生升而無收降﹐惟閉藏而無浮長矣﹐故必因而和之﹐是謂聖人調養之法度。此復結陽气之有開有闔﹐惟聖人能陳陰陽﹐而內外調和也。陽彊﹐邪客於陽而陽气盛也﹐陽病而不能爲陰之固密﹐則陰气乃絕於內矣。此復結風客淫气﹐精乃亡也。調養精气神者﹐當先平祕其陰陽﹐惟聖人能敷陳其陰陽之和平也。】

【張二中曰﹕《丹書》云﹕一陰一陽謂之道﹐偏陰偏陽謂之疾。故聖人和合陰陽之道﹐以平四時之气者也。】

因於露風﹐乃生寒熱。是以春傷於風﹐邪气流連﹐乃爲洞泄。夏傷於暑﹐秋爲痎瘧。秋傷於濕﹐上逆而咳﹐發爲痿厥。冬傷於寒﹐春必病溫。四時之气﹐更傷五臟。

【王冰曰﹕因於露體﹐觸冒風邪﹐風气外侵﹐陽气內拒﹐風陽相薄﹐故寒熱由生。風气通肝﹐春肝木王﹐木勝脾土﹐故洞泄生也。夏熱已甚﹐秋陽復收﹐陽熱相攻﹐則爲痎瘧。濕﹐謂地濕气也﹐秋濕旣勝﹐冬水復王﹐水來乘肺﹐故咳逆病生。濕气內攻於臟腑則咳逆﹐外散於筋脈則痿弱也。陰陽應象大論曰﹕地之濕气﹐感則害皮肉筋脈﹐故濕气之資﹐發爲痿厥。厥﹐謂逆气也。冬寒且凝﹐春陽气發﹐寒不爲釋﹐陽怫於中﹐寒怫相持﹐故爲溫病。寒暑溫涼﹐遞相勝負﹐故四時之气﹐更傷五臟之和也。】

【馬蒔曰﹕此言四時傷於邪者之爲諸病﹐亦由上文陽气不固﹐而不能因時之序所致也。上文言魄汗未盡﹐形弱而气爍﹑穴兪已閉﹐發爲風瘧﹐又言風客淫气者﹐精乃亡﹐邪傷肝也﹐皆感於風邪而有寒熱之意矣。此又言因於露風者﹐正如上文暮而不能收拒﹐擾筋骨見霧露之謂。故感於寒而熱從生焉﹐正寒熱爲之往來也。然不能因時之序者﹐隨四時而有其病。是以春傷於風﹐風气通於肝﹐肝邪有餘﹐來侮脾土﹐故邪气畱連而爲洞泄之證。夏傷於暑﹐不能發散﹐至秋當爲痎瘧之證﹐蓋心屬少陰君火﹐暑亦屬火﹐故暑能傷心。上文言體若燔炭﹐汗出而散﹐惟其不能發散﹐則熱邪內蘊﹐至秋濕气相蒸﹐而爲寒熱往來之痎瘧矣。痎瘧者﹐瘧之總稱也。秋傷於濕﹐當上逆而爲咳嗽及爲痿厥之證﹔蓋秋時濕气方行﹐從而感之﹐則濕蒸而爲熱。熱者﹐火也﹐火乘肺金﹐故咳嗽自不能已也。上文言因於濕者﹐小筋弛長﹐而弛長爲痿﹐大筋緛短﹐而緛短爲拘。太陰陽明篇岐伯曰﹕濕者下先受之。《靈樞》小鍼解曰﹕淸气在下﹐言淸濕地气之中人也﹐必從足始。故筋脈因濕而弛長則爲痿﹐人足從濕而上蒸則爲厥者﹐良有自也。四時調神論以冬時失養藏之道者﹐春爲痿厥﹐蓋彼以腎水不能生肝木﹐故春時有痿厥之病﹐主正气不足而言。此以濕气傷筋爲痿﹐气從濕升爲厥﹐主邪气有餘而言﹐病名𨿽同﹐而致病則異﹐故彼之病在春﹐而此之病在秋冬也。冬傷於寒者﹐至春必爲溫病﹐蓋冬時嚴寒中之卽病者﹐謂之傷寒﹐其有傷於寒而不卽病者﹐至春陽气發生﹐邪從內作﹐故爲溫病之證。夫曰溫者﹐寒非純寒而有熱﹐熱非純熱而有寒﹐正以前此而冬則爲寒﹐後此而夏則爲熱﹐則此春時乃爲溫病也。何也﹖正以四時之气﹐更傷五臟﹐故其爲諸病者如此。】

【張志聰曰﹕露﹐陰邪也。風﹐陽邪也。寒﹐陰病也。熱﹐陽病也。言陰陽不能固密﹐則在天陰陽之邪﹐傷吾身之陰陽而爲寒熱病矣。是以有傷四時之陽邪而爲陰病者﹐傷四時之陰邪而爲陽病者﹐皆吾身中之陰陽上下出入而變化者也。夫喉主天气﹐咽主地气﹐陽受風气﹐陰受濕气﹐傷於風者﹐上先受之﹐傷於濕者﹐下先受之﹐陽病者﹐上行極而下﹐是以春傷於風﹐乃爲洞泄﹐陰病者﹐下行極而上﹐是以秋傷於濕﹐上逆而咳﹐此陰陽上下之相乘也。夏傷於暑﹐暑汗不泄﹐炎气伏藏﹐秋時陰气外出﹐於熱相遇﹐發爲痎瘧﹐冬傷於寒﹐邪不卽發﹐寒气伏藏﹐春時陽气外出﹐邪隨气而化熱﹐發爲溫病﹐此陰陽出入之气化也。夫風爲陽邪﹐洞泄陰病也。濕爲陰邪﹐咳逆陽病也。暑爲陽邪﹐痎瘧陰病也。寒爲陰邪﹐溫病陽病也。此皆人身中之陰陽气化也。天有陰陽之邪﹐人有陰陽之气﹐有病天之陰陽而爲寒熱者﹐有感人之气化而爲陰病陽病者﹐邪正陰陽﹐變化不測﹐陰陽二气﹐可不和平而祕密與﹖經曰﹕地之濕气﹐感則害人皮肉筋骨。上逆而咳﹐病陰陽之气也。發爲痿厥﹐病有形之筋骨也。四時之气﹐風寒暑濕也﹐言四時之邪﹐匪只病陰陽之气化﹐而更傷五臟之有形﹐蓋病久則傳化也。楊君舉問曰﹕秋主燥气﹐而曰秋傷於濕者﹐何也﹖曰﹕長夏濕土主气﹐是以四之气﹐大暑﹑立秋﹑虛暑﹑白露﹐乃太陰所主﹐然六淫之邪﹐正風寒暑濕﹐傷人陽气也。】

陰之所生﹐本在五味﹐陰之五宮﹐傷在五味。是故味過於酸﹐肝气以津﹐脾气乃絕﹔味過於鹹﹐大骨气勞﹐短肌﹐心气抑﹔味過於甘﹐心气喘滿﹐色黑﹐腎气不衡﹔味過於苦﹐脾气不濡﹐胃气乃厚﹔味過於辛﹐筋脈沮弛﹐精神乃央。是故謹和五味﹐骨正筋柔﹐气血以流﹐腠理以密。如是則气骨以精﹐謹道如法﹐長有天命。

【王冰曰﹕所謂陰者﹐五神髒也。宮者﹐五神之舍也。言五臟所生﹐本資於五味﹐五味宣化﹐各湊於本宮﹐𨿽因五味以生﹐亦因五味以損﹐正爲好而過節﹐乃見傷也。酸多食之令人癃﹐小便不利﹐則肝多津液﹐津液內溢則肝葉舉﹐肝葉舉則脾經之气絕而不行﹐水制土也。咸多食之令人肌膚縮短﹐又令心气抑滯而不行﹐何者﹖咸走血也。大骨气勞﹐鹹歸腎也。甘多食之﹐令人心悶﹐甘性滯緩﹐故令气喘滿而腎不平﹐土抑水也。苦性堅燥﹐又養脾胃﹐故脾气不濡﹐胃气彊厚。辛性潤澤﹐散養於筋﹐故令筋緩脈潤﹐精神長久何者﹖辛補肝也。髒气法時論曰﹕肝欲散﹐急食辛以散之﹐用辛補之。謹和五味﹐骨正筋柔﹐气血以流﹐腠理以密。是所謂修養天眞之至道也。】

【馬蒔曰﹕此言五味能傷五臟﹐而善養者愼之也。陰陽應象大論岐伯曰﹕酸生肝﹐苦生心﹐甘生脾﹐辛生肺﹐鹹生腎。則陰之所生﹐本在五味。陰者﹐五臟皆屬陰。手太陰肺﹐手少陰心﹐足太陰脾﹐足少陰腎﹐足厥陰肝﹐然陰之五宮﹐所傷亦在五味。陰陽應象大論岐伯曰﹕酸傷筋﹐苦傷气﹐甘傷肉﹐辛傷皮毛﹐鹹傷血。蓋五味過節﹐則五臟亦傷於五味也。其曰傷气血者﹐夫諸气皆屬於肺﹐而苦本入心﹐何乃傷之﹖正以火來乘金﹐傷己之所勝也。諸血皆屬於心﹐而鹹本入腎﹐何乃傷之﹖正以水來乘火﹐亦傷己之所勝也。則五味信能傷五宮矣。是故酸所以傷肝也﹐味過於酸﹐則肝气津淫而木盛土虧﹐脾气從玆而絕矣。鹹所以生腎也﹐味過於鹹﹐則大骨者﹐卽上節之所謂髙骨也。腎气反傷﹐大骨气勞﹐水邪克火﹐令人肌肉短縮﹐心气抑滯矣。甘所以生肉也﹐味過於甘﹐則脾邪有餘﹐子來乘母﹐從前來者爲實邪﹐而心气喘滿﹐且土往克水﹐傳其所勝﹐黑色外見﹐腎气不得其平矣。苦所以生心也﹐味過於苦﹐則苦反傷心﹐母邪乘子﹐火气爍土﹐脾气不能濡澤﹐胃气乃反加厚﹐以邪气有餘﹐則胃厚也。蓋人之脾胃﹐必有二層﹐心气太過﹐土气亦有餘﹐故胃乃作脹而反厚﹐不能納受水谷﹐宜用淸火收斂﹐如芩連烏梅之類﹐今人不識此證﹐以爲飲食不進者﹐多是胃气已弱﹐仍用參朮等類﹐則胃邪益增﹐飲食反減﹐愈補愈脹﹐病終不愈矣。脈要精微論曰﹕胃脈實則脹﹐虛則泄。所謂脹者﹐正胃气乃厚之謂也﹐須於胃脈之實者驗之﹐若眞虛則宜補耳。辛所以生肺也﹐味過於辛﹐金邪克木﹐筋脈沮弛﹐精神至半而廢矣。是故人能謹和五味而調之﹐庶乎長有天命也。】

【張志聰曰﹕神气生於陰精﹐五臟之精﹐生於五味﹐故首論气而末論味。六節髒象論曰﹕五味入口﹐藏於腸胃﹐味有所藏﹐以養五气﹐气和而生﹐津液相成﹐神乃自生。本神篇曰﹕五臟主藏精者也﹐不可傷﹐傷則失守而陰虛﹐陰虛則無气﹐無气則死矣。是以謹和五味﹐長有天命﹐蓋精神气血﹐皆由五味之所資生而資養者也。傷在五味者﹐味有所偏勝也。酸味入肝﹐若過於酸﹐則肝多津液﹐津溢於肝﹐則脾气乃絕其轉輸矣。過食鹹則傷腎﹐故骨气勞傷﹐水邪盛則侮土﹐故肌肉短縮﹐水上淩心﹐故心气抑鬱也。味過於甘﹐則土气實矣﹐土實則心气不能傳之於子﹐故喘滿也。腎主水﹐其色黑﹐土亢則傷腎﹐故色黑而腎气不平﹐陽明絡屬心﹐子母之气相通也。五味入胃﹐苦先入心﹐味過於苦﹐則母气盛而胃气彊﹐胃彊則與脾陰相絕矣。脾不爲胃轉輸其津液﹐而脾气不濡矣。脾不轉輸﹐故胃气乃厚﹐金气偏盛﹐則肝气受傷﹐故筋脈弛懈也。辛甚則燥﹐津液不能相成﹐而精神乃受其殃也。腎主藏精而主骨﹐肝主藏血而主筋﹐夫風客淫气﹐則邪傷肝而精乃亡﹐謹和五味﹐則骨正筋柔﹐而腠理以密﹐是陽气生於陰精﹐而爲陰之外衛。故曰﹐陰者藏精而起亟也﹐陽者衛外而爲固也。知陰陽外內之道﹐無煩勞以傷其陽﹐節五味以養其陰﹐謹能調養如法﹐則陰陽和平而長有天命矣。】

金匱眞言論篇第四

【馬蒔曰﹕金匱者﹐藏書之器也。眞言者﹐至眞之言也﹐故名篇。】

【張志聰曰﹕此篇論經脈之道﹐乃上帝之所貴。藏之心意﹐非其人弗教﹐非其眞弗受﹐乃金匱中之眞言﹐不知道者﹐不易得也。】

黃帝問曰﹕天有八風﹐經有五風﹐何謂﹖岐伯對曰﹕八風發邪﹐以爲經風﹐觸五臟﹐邪气發病。所謂得四時之勝者﹐春勝長夏﹐長夏勝冬﹐冬勝夏﹐夏勝秋﹐秋勝春﹐所謂四時之勝也。

【王冰曰﹕經謂經脈﹐所以流通營衛血气者也。原其所起﹐則謂八風發邪﹐經脈受之﹐則循經而觸於五臟﹐以邪干正﹐故發病也。四時之相勝者﹐不謂八風中人則病﹐謂隨其不勝則發病也。勝﹐謂制克也。】

【馬蒔曰﹕此言八風能傷五臟﹐凡以傷其所勝者而已。八風者﹐按《靈樞》九宮八風篇﹐有大弱風﹑謀風﹑剛風﹑折風﹑大剛風﹑凶風﹑嬰兒風﹑弱風也。五風者﹐按《素問》風論﹐有肝風﹑心風﹑脾風﹑肺風﹑腎風也。夫天之有八風﹐則人之所傷﹐在此八風也﹐而復有五風之謂﹐豈八風之外﹐復有五風乎﹖殊不知五風者﹐卽八風之所傷也﹐特所傷髒異而名亦殊耳。八風發其邪气﹐以入幹五臟之經﹐風觸五臟﹐邪气發病﹐若是者﹐凡以勝所不勝﹐故不勝者受病。試以四時之勝者言之﹕春勝長夏﹐長夏勝冬﹐冬勝夏﹐夏勝秋﹐秋勝春也。彼五臟受八風之病者﹐亦以其相勝故耳。如九宮八風篇之所傷者是也。】

【張志聰曰﹕八風﹐八方之風。經﹐謂五臟之經兪。五風﹐五經之風也。上章論陽气﹐此章論經脈﹐故首提曰﹕經有五風。末結曰﹐善爲脈者﹐八風發邪﹐謂八方不正之邪風﹐發而爲五經之風﹐觸人五臟﹐則邪气在內而發病也。蓋言在天則爲八方之風﹐在人則爲五經五臟之風矣。所謂得四時之勝者﹐如春時之西南風﹐長夏之北風﹐冬之南風﹐夏之西風﹐秋之東風﹐此得四時所勝之气﹐而不爲風所觸﹐蓋五臟因時而旺﹐能勝其所不勝也。言八風發邪者﹐發所勝之風﹐而克賊所不勝之時也。言得四時之勝者﹐得四時所勝之气﹐而能勝所不勝之邪風也﹐以上皆論四時不正之風气。】

東風生於春﹐病在肝﹐兪在頸項﹔南風生於夏﹐病在心﹐兪在胸脇﹔西風生於秋﹐病在肺﹐兪在肩背﹔北風生於冬﹐病在腎﹐兪在腰股﹔中央爲土﹐病在脾﹐兪在脊。故春气者﹐病在頭﹔夏气者﹐病在髒﹔秋气者﹐病在肩背﹔冬气者﹐病在四肢。故春善病鼽衂﹐仲夏善病胸脇﹐長夏善病洞泄寒中﹐秋善病風瘧﹐冬善病痺厥。故冬不按蹻﹐春不鼽鼻﹖刃﹐春不病頸項﹐仲夏不病胸脇﹐長夏不病洞泄寒中﹐秋不病風瘧﹐冬不病痺厥﹐飧泄而汗出也。夫精者﹐身之本也。故藏於精者﹐春不病溫。夏暑汗不出者﹐秋成風瘧。此平人脈法也。

【王冰曰﹕春气發榮於萬物之上﹐故肝兪在頸項。歷忌日甲乙不治頸﹐此之謂也。心少陰脈﹐循胸出脇﹐故兪在胸脇焉。肺處上焦﹐背爲胸府﹐肩背相次﹐故兪在肩背焉。腰爲腎府﹐股接次之﹐以气相連﹐故兼言也。以脊應土﹐言居中爾。春气謂肝气﹐病在頭﹐各隨其髒气之所應也。夏气病在髒者﹐心之應也。秋气病在肩背者﹐肺之應也。冬气病在四肢者﹐四肢气少﹐寒毒善傷﹐隨所受邪﹐則爲病處。春善病鼽衂者﹐以气在頭也。仲夏善病胸脇者﹐心之脈﹐循胸脇故也。長夏善病洞泄寒中者﹐土主於中﹐是爲倉廩糟粕水谷﹐故爲洞泄寒中也。秋善病風瘧者﹐以涼折暑﹐乃爲是病。生气通天論曰﹕魄汗未盡﹐形弱而气爍﹐穴兪以閉﹐發爲風瘧﹐此謂以涼折暑之義也。冬善病痺厥者﹐血象於水﹐寒則水凝﹐以气薄流﹐故爲痺厥。按謂按摩﹐蹺謂如蹺捷者之舉動手足﹐是所謂導引也。然擾動筋骨則陽气不藏﹐春陽气上升﹐重熱燻肺﹐肺通於鼻﹐病則形之﹐故冬不按蹺﹐春不鼽衂。鼽謂鼻中水出﹐衂謂鼻中血出。春不病頸項五句﹐並爲冬不按蹺之所致也。精者﹐身之本也﹐故藏於精者﹐春不病溫﹐此正謂冬不按蹺﹐則精气伏藏﹐以陽不妄升﹐故春無溫病。夏暑汗不出者﹐秋成風瘧﹐此正謂以風涼之气折暑汗也。此平人脈法﹐謂平病人之脈法也。】

【馬蒔曰﹐此言五臟隨時爲病﹐然必冬藏其精﹐而四時不爲病也。春主甲乙木﹐其位東﹐故東風生於春。陰陽應象大論謂在天爲風﹐在髒爲肝﹐故人之受病﹐當在於肝。凡外而頸項之所﹐乃甲乙木气之所主也﹐則兪穴之在頸項者﹐其病從之而外應矣。夏主丙丁火﹐其位南﹐故南風生於夏。陰陽應象大論謂在天爲熱﹐在髒爲心﹐故人之受病當在於心。凡外而胸脇之所﹐乃丙丁火气之所主也﹐則兪穴之在胸脇者﹐其病從之而外應矣。秋主庚聿金﹐其位西﹐故西風生於秋。陰陽應象大論謂在天爲燥﹐在髒爲肺﹐故人之受病﹐當在於肺。凡外而肩背之所﹐乃肺之所系也﹐則兪穴之在肩背者﹐其病從之而外應矣。冬主壬癸水﹐其位北﹐故北風生於冬。陰陽應象大論謂在天爲寒﹐在髒爲腎﹐故人之受病﹐當在於腎。凡外而腰股之所﹐乃腎之部分也﹐則兪穴之在腰股者﹐其病從之而外應矣。中央屬戊己土﹐故脾屬土﹐當病在脾。脊者﹐體之中也﹐則兪穴之在脊者﹐其病從之而外應矣。由是觀之﹐則春气者病在頭﹐頸項卽頭也。夏气者﹐病在髒﹐外爲胸脇而內爲髒也。秋气者病在肩背﹐冬气者病在四肢﹐上文言腰股而此言四肢者﹐以四肢爲末﹐如木之枝得寒而雕﹐故不但腰股爲病﹐而四肢亦受病也。其病維何﹖春气所升﹐善病鼽衂﹐蓋內有鼽衂爲病﹐而外有頭與頸項爲病也。據下文旣云﹐春不鼽衂﹐又云﹐春不病頸項﹐分明以內外爲分﹐故此解宜然。仲夏善病在胸脇﹐以心之脈循胸脇也。長夏善病洞泄寒中﹐以土主於中﹐脾气衰也。秋善病風瘧﹐以涼气折暑﹐故病如是也。冬善病痺厥﹐蓋以冬气者病在腰股﹐又在四肢﹐故痺病厥病從之而生矣。然不翕聚則不能發散﹐不專一則不能直遂﹐故必冬時宜藏﹐而後春夏秋冬﹐不能爲病。生所意欲﹐當如運樞以轉戶﹐戶動而樞不動也。使起居如驚﹐斯神气浮散於外矣。生气通天論云﹕因於寒﹐欲如運樞﹐起居如驚﹐神气乃浮。正言冬時宜藏﹐故有冬而按蹺﹐則不能藏精﹐神气浮散﹐而春夏秋冬各有其病﹐故冬不按蹺﹐則春夏秋之病如上文者皆少矣。何也﹖精者﹐身之本也﹐冬不按蹺以藏其精﹐故春不病溫﹐不特不病鼽衂﹐及不病頸項已也。且精之在內者不可出﹐而邪之在外者不可入﹐彼秋病風瘧者﹐𨿽由冬不藏精而然﹐亦由夏時暑汗不出所致也。此皆因時爲病﹐脈亦宜知﹐乃平病人之脈法也﹐可不合病脈而觀之哉﹖】

【張志聰曰﹕此言四時正气﹐而亦能爲五臟經兪作病也。五運行論曰﹕東方生風﹐風生木﹐木生肝。蓋人稟五行﹐因風气而生長﹐風气𨿽能生萬物﹐亦能害萬物﹐如水能浮舟﹐亦能覆舟﹐故先言風气之傷五臟﹐而後言五臟之气﹐稟於五方正气而生也。兪者﹐經气所注也﹐首言八風發邪以爲經風﹐觸五臟發病者﹐言天之陽邪始傷陽气﹐由气而經由經而髒也。此言東風生於春﹐病在肝﹐兪在頸項者﹐言髒气實則病气﹐髒气虛則病髒﹐故下文反復申明之。所謂气者﹐言四時五臟之气﹐而爲病也。肝兪在頸項﹐而春病在頭者﹐春气生升﹐陽气在上也。故病在气者﹐病在頭﹐病在經者﹐別下項也。故下文之有病在气者﹐有病在經者﹐有病在髒者﹐有病鼽衂之在上者﹐有病洞泄之在內者﹐有病風瘧之在外內出入者﹐分別髒气經兪之有虛實也。夏時陽气發越在外﹐髒气內虛﹐故風气乘虛而內薄﹐秋气降收﹐不能主持於皮膚肌腠之間﹐故風气入於兪也。四肢爲諸陽之本﹐冬气內藏﹐陽虛於外﹐故病在四肢也。以上論四時五臟之气﹐以下三故字﹐皆頂上文東風生於春等文而言也。善病者﹐言五臟之經兪在外﹐風傷肌腠﹐則易入於經也。鼽衂﹐頭面之經證也。春气在頭﹐故善病鼽衂﹐仲夏善病胸脇﹐心之經兪在胸脇也。夏時陽气在外﹐裏气虛寒﹐長夏濕土主气﹐風入於經兪﹐卽內薄而爲洞泄﹐風木乘虛而勝土也。脾爲陰中之至陰﹐不能化熱而爲寒中也。秋時陽气內收﹐陰气外出。瘧論云﹕風气畱其處﹐瘧气隨經絡。風入於經﹐卽欲內薄﹐經脈之陰气外出﹐邪正相持﹐故成風瘧也。此言經絡受邪﹐在外則爲鼽衂痺厥﹐在內則爲洞泄寒中﹐在外內之間﹐邪正相搏﹐則爲風瘧。四肢爲諸陽之本﹐冬時陽气下藏﹐經气外虛﹐風入於經﹐故手足痺厥也。《金匱要略》曰﹕但臂不遂者名曰痺。厥者﹐手足逆冷也。以上論經絡爲病也﹐復申明陽气者衛外﹐而爲經兪之固也。按蹺者﹐按摩導引陽气之通暢於四肢也﹐冬時陽气伏藏﹐若引導其四出﹐則無以奉春生夏長之气﹐故鼽衂頭頸之經病矣。春病在頭﹐邪熱迫於經﹐則爲鼽衂﹐別出下項﹐則爲頸項之病矣。《靈樞經》曰﹕是主心﹐所生病者胸脇痛﹔是主脾﹐所生病者溏泄﹔是主肺﹐所生病者肩背痛。所生者﹐經脈爲病也。又曰﹕病在陽者名曰風﹐病在陰者名曰痺﹐痺者風入於經兪也。此復言陽气固密者﹐四時無經兪之病也。復曰飧泄而汗出者﹐言人能藏養元眞之气﹐必不使邪傷經脈﹐病在內而爲飧泄﹐亦不使邪傷陽气﹐病在外而汗出﹐甚言陽气之不可傷也。夫神气血脈皆生於精﹐故精乃生身之本﹐能藏其精﹐則血气內固﹐邪不外侵﹐故春不溫病﹐夏不浮長﹐則暑气伏藏﹐至秋成風瘧﹐陰陽開闔﹐生長收藏﹐此平人之脈法也。夫血脈生於陰精﹐此篇論經脈之道﹐故曰精者身之本﹐曰此平人之脈法。】

【朱濟公問曰﹕止言胸脇而無所見之證者﹐何也﹖曰﹕上下三節﹐反復辧論髒气經兪之有外內出入﹐故曰有病在頭者﹐有病在髒者﹐有病在肩背胸脇者﹐而皆不言病。至於鼽衂洞泄諸證﹐言病在經而在頭者﹐則有鼽衂之證﹐在經而在腹者﹐則爲洞泄寒中﹐然總不重在論病。】

故曰﹕陰中有陰﹐陽中有陽。平旦至日中﹐天之陽﹐陽中之陽也。日中至黃昏﹐天之陽﹐陽中之陰也。合夜至雞鳴﹐天之陰﹐陰中之陰也。雞鳴至乎旦﹐天之陰﹐陰中之陽也。故人亦應之。夫言人之陰陽﹐則外爲陽﹐內爲陰﹔言人身之陰陽﹐則背爲陽﹐腹爲陰﹔言人身之臟腑中陰陽﹐則髒者爲陰﹐腑者爲陽。肝﹑心﹑脾﹑肺﹑腎五臟皆爲陰﹐膽﹑胃﹑大腸﹑小腸﹑膀胱﹑三焦六腑皆爲陽。所以欲知陰中之陰﹐陽中之陽者﹐何也﹖爲冬病在陰﹐夏病在陽﹔春病在陰﹐秋病在陽。皆視其所在爲施鍼石也。故背爲陽﹐陽中之陽﹐心也﹔背爲陽﹐陽中之陰﹐肺也﹔腹爲陰﹐陰中之陰﹐腎也﹔腹爲陰﹐陰中之陽﹐肝也﹔腹爲陰﹐陰中之至陰﹐脾也。此皆陰陽表裏內外雌雄相輸應也。故以應天之陰陽也。

【王冰曰﹕陰中有陰﹐陽中有陽﹐言其初起與其王也。髒謂五神髒﹐腑謂六化腑﹐《靈樞經》曰﹕三焦者﹐上合於手心主。又曰﹕足三焦者﹐太陽之別名也。《正理論》曰﹕三焦者﹐有名無形﹐上合於手心主﹐下合右腎主﹐謁道諸气名﹐爲使者也。心爲陽髒﹐位處上焦﹐以陽居陽﹐故謂陽中之陽也。肺爲陰髒﹐位處上焦﹐以陰居陽﹐故謂陽中之陰也。腎爲陰髒﹐位處下焦﹐以陰居陰﹐故謂陰中之陰也。肝爲陽髒﹐位處中焦﹐以陽居陰﹐故謂陰中之陽也。脾爲陰髒﹐位處中焦﹐以太陰居陰﹐故謂陰中之至陰也。以其气象參合﹐故能上應於天。】

【馬蒔曰﹕此言天有陰陽﹐而人身與病皆應之也。平旦至日中﹐屬天之陽﹐然由日之升而至於中天﹐乃陽中之陽也。日中至黃昏﹐屬天之陽﹐然由日之晏而至於日入﹐乃陽中之陰也。合夜至雞鳴﹐屬天之陰也﹐然時正沈晦﹐乃陰中之陰也。雞鳴至平旦﹐屬天之陰﹐然時已近曉﹐陰中之陽也﹐故人亦應之。夫以人身之內外分陰陽﹐則在外爲陽﹐在內爲陰﹔以人身之前後分陰陽﹐則在背爲陽﹐在腹爲陰﹔以人身之臟腑分陰陽﹐則在髒爲陰﹐在腑爲陽﹐蓋以肝﹑心﹑脾﹑肺﹑腎五臟皆爲陰﹐膽﹑胃﹑大腸﹑小腸﹑膀胱﹑三焦六腑皆爲陽。所以欲知陰中之有陰﹐陽中之有陽者﹐何也﹖爲冬者陰也﹐而冬病在陰經﹐故當知陰中之有陰也。夏者陽也﹐而夏病在陽經﹐故當知陽中之有陽也。春則去冬未遠﹐其病猶在於陰經﹐秋則去夏未遠﹐其病猶在於陽經﹐各視其病之所在爲施鍼石耳。用藥亦然。故背爲陽﹐心肺居鬲上﹐附於背爲陽﹐然心爲牡髒﹐爲陽中之陽﹐肺爲牝髒﹐爲陽中之陰。腹爲陰﹐脾肝腎皆居鬲下﹐脾居大腹之中﹐腎肝居小腹之中﹐皆附於腹﹐故皆爲陰﹐然腎爲牝髒﹐爲陰中之陰﹐肝爲牡髒﹐爲陰中之陽﹐脾爲牝髒﹐爲陰中之至陰﹐此皆陰陽表裏內外雌雄相輸應也。故以人之陰陽﹐而應天之陰陽者如此。惟能知人之陰陽﹐斯可以知病矣。】

【張志聰曰﹕陰中有陰者﹐陰气在內也。陽中有陽者﹐陽气在外也。此陰陽開闔外內之道也。雞鳴至平旦﹐陽气始生﹐應春升之气﹐故爲陰中之陽。平旦至日中﹐陽气正隆﹐應夏長之气﹐故爲陽中之陽。日中至黃昏﹐陽气始衰﹐應秋收之气﹐故爲陽中之陰。合夜至雞鳴﹐陽气在內﹐應冬藏之气﹐故爲陰中之陰。故曰一日之中﹐亦有四時﹐人之陰陽出入﹐一日之中﹐而亦有四時也。故平人之脈法而亦應之。下則論經脈之道﹐經脈內連臟腑﹐外絡形身﹐陰陽出入﹐外內循環﹐是以四時之生長收藏。以應平人脈法﹐人之形身臟腑﹐以應天之陰陽。夫人之始生也﹐負陽而抱陰﹐是以背爲陽﹐腹爲陰﹐督脈循於背﹐總督一身之陽﹐任脈循於腹﹐統任一身之陰也。夫外爲陽﹐而有腹背之陰陽者﹐陽中有陰陽也。內爲陰﹐而有臟腑之陰陽者﹐陰中有陰陽也。經脈生於地之五行﹐而上應天之六气﹐故凡論經脈先配合五臟五行﹐而後論及於六腑。冬病在腎﹐腎爲陰中之陰﹐故冬病在陰。夏病在心﹐心爲陽中之陽﹐故夏病在陽。春病在肝﹐肝爲陰中之陽﹐故春病在陰。秋病在肺﹐肺爲陽中之陰﹐故秋病在陽。鍼石所以治經脈者也﹐故當知陰中之陰﹐陽中之陽﹐皆視其五臟之經兪所在而施治之。雌雄﹐臟腑也。輸應﹐交相授受也。蓋臟腑之經脈﹐互相連絡﹐表裏外內﹐循環無端﹐與天之晝夜四時﹐出入相應﹐故以應天之陰陽。】

帝曰﹕五臟應四時﹐各有收受乎﹖岐伯曰﹕有。東方靑色﹐入通於肝﹐開竅於目﹐藏精於肝﹐其病發驚駭。其味酸﹐其類艸木﹐其畜雞﹐其殺麥﹐其應四時上爲歲星﹐是以春气在頭也。其音角﹐其數八﹐是以知病之在筋也﹐其臭臊。

【王冰曰﹕精謂精气也。陽升之方﹐以目爲用﹐故開竅於目。病發驚駭﹐象木屈伸有搖動也。其味酸﹐其類艸木性柔脆而曲直也。知病之在筋﹐以木之堅柔類筋气也。】

【馬蒔曰﹕此以下五節﹐言五臟上應四時而各有所收受也。如曰精曰病曰味之類﹐皆其所收受者。東方甲乙木﹐其色靑﹐吾人之肝屬木﹐故內入通於肝﹐而外開竅於目﹐正以目爲肝之外候也﹐其精則仍藏之於肝耳。木精之气﹐其神魂﹐所謂精者魂也。肝藏魂﹐病象木而有屈伸﹐故發爲驚駭。陰陽應象大論曰﹕木生酸﹐酸生肝﹐故曰味酸。肝性柔而能曲直﹐故其類爲艸木也。《易》曰﹕巽爲雞﹐木主巽﹐故其畜雞。麥爲五穀之長﹐故肝之爲穀曰麥。木之精气上爲歲星﹐故應四時之星﹐當爲歲星也。歲星十二年而一周天﹐春气上升﹐故其應在頭。其在五音則爲角﹐蓋以角者木音也。其數八﹐《易》曰﹕天三生木﹐地八成之。肝主筋﹐是以知病之在筋也。其在五臭則爲臊﹐蓋气因木變則爲臊也。肝之所收受者如此。】

【張志聰曰﹕帝言﹕人之五臟﹐應天之陰陽四時﹐而五臟亦能收五方之气色﹐受四時之陰陽乎﹖岐伯曰﹕有。天之五方气色﹐入通於髒﹐以養五臟之精﹐肝之精气開竅於目﹐而復通乎天气﹐是天气通乎人﹐而人气通乎天也。其陰精藏於本髒。本神篇曰﹕五臟﹐主藏精者也。春气上升﹐春風在上﹐春病在頭者﹐同气相感也﹐與別髒之因气虛而病者不同﹐故曰春气在頭而不言病。夫五音五數﹐應天之气也﹐皮肉筋骨﹐應地之有形也﹐以天之應而病有形之筋骨者﹐天之陽气﹐通乎五臟之陰也。是以東方文義﹐與下文少有差別者﹐言天地陰陽之气﹐互相交感也。其下四方﹐言天地之气色通乎髒﹐而病五臟之气﹐地之五味五行五穀五畜﹐以應皮肉脈骨之有形﹐此皆陰陽變換之道。】

南方赤色﹐入通於心﹐開竅於耳﹐藏精於心﹐故病在五臟。其味苦﹐其類火﹐其畜羊﹐其穀黍﹐其應四時﹐上爲熒惑星﹐是以知病之在脈也。其音徵﹐其數七﹐其臭焦。

【王冰曰﹕舌爲心之官﹐當言於舌﹐舌用非竅﹐故云耳也。繆刺論曰﹕手少陰之絡﹐會於耳中。病在五臟﹐以夏气在髒也。知病之在脈﹐以火之躁動﹐類於脈气也。】

【馬蒔曰﹕南方丙丁火﹐其色赤﹐吾人之心屬火﹐故內入通於心﹐而外開竅於耳。陰陽應象大論曰﹕心在竅爲舌﹐腎在竅爲耳。而此又以耳爲心之竅﹐可見心之爲竅﹐不但在舌﹐而又在耳也﹐其精則仍藏之於心耳。火精之气﹐其神神﹐所謂精者神也。心爲五臟之君主﹐故心有病﹐五臟應之。陰陽應象大論曰﹕火生苦﹐苦生心﹐故曰其味苦。心屬火而上炎﹐故曰其類火。五常政大論曰﹕其畜馬。而此曰羊者﹐意以午未皆屬南方耳。黍色赤﹐故曰其穀黍。南方火星曰熒惑﹐其應四時之星﹐當爲熒惑也。熒惑星七百四十日一周天。心主血脈﹐是以知病之在脈也。其在五音則爲徵﹐以徵者火音也。其數七﹐地二生火﹐天七成之。凡物火變則爲焦﹐故其臭焦﹐心之所收者如此。】

【張志聰曰﹕心屬火﹐受南方之赤色﹐入通於心而養精於內也。邪气臟腑篇曰﹕十二經脈﹐三百六十五絡﹐其气血皆上於面而走空竅﹐其別气走於耳而爲聽。別气者﹐心主之气也。此篇以心气開竅於耳﹐腎气開竅於二陰者﹐謂五臟之气﹐通於九竅。九竅五臟﹐皆通乎天气也。五臟者﹐病五臟之气也。上文曰﹐夏气者病在髒﹐五臟六腑心爲之主﹐故心气病﹐而及於五臟之气也。曰故者﹐言天之气色通於髒﹐而爲病亦在气也。心主脈﹐故病在脈﹐地之五味五行羊畜黍谷﹐以應病之在脈也。】

中央黃色﹐入通於脾﹐開竅於口﹐藏精於脾﹐故病在舌本。其味甘﹐其類土﹐其畜牛﹐其谷稷﹐其應四時﹐上爲鎭星﹐是以知病之在肉也。其音宮﹐其數五﹐其臭香。

【王冰曰﹕脾爲化谷﹐口主迎糧﹐故開竅於口﹐知病之在肉﹐以土之柔厚類肉气也。】

【馬蒔曰﹕中央戊己土﹐其色黃﹐吾人之脾屬土﹐故內入通於脾﹐而外則開竅於口﹐其精則仍藏之於脾耳。蓋土精之气﹐其神意﹐所謂精者意也。脾之脈上連於舌本﹐故病在舌本。土爰稼穡﹐稼穡作甘﹐故其味甘。脾性安靜而統貫四髒﹐故曰其類土﹐土旺四季而丑。牛色黃﹐故其畜牛。稷之色黃﹐而其味甘﹐故其谷稷。土之精气﹐上爲鎭星﹐故脾應四時﹐當爲鎭星也。鎭星二十八年一周天。脾在體爲肉﹐是以知病之在肉也。宮者土之音﹐故其音宮。天以五生土﹐而地以十成之﹐故其數五。凡物因土變則爲香﹐故其臭香。脾之所收受者如此。】

【張志聰曰﹕《靈樞經》曰﹕脾者主爲衛使之迎糧﹐視唇舌好惡以知吉凶﹐是脾气之通於舌也。宮﹐土音也﹐五音以宮爲主﹐五土之生數也。土居五位之中﹐故獨主於生數。】

西方白色﹐入通於肺﹐開竅於鼻﹐藏精於肺﹐故病在背﹐其味辛﹐其類金﹐其畜馬﹐其穀稻﹐其應四時﹐上爲太白星﹐是以知病之在皮毛也。其音商﹐其數九﹐其臭腥。

【王冰曰﹕知病之在皮毛﹐以金之堅密類皮毛也。】

【馬蒔曰﹕西方庚辛金﹐其色白﹐吾人之肺屬金﹐故內入通於肺﹐而外則開竅於鼻﹐肺主气﹐鼻通气﹐故開竅於鼻﹐其精則仍藏之於肺耳。蓋金精之气﹐其神魄﹐所謂精者魄也。肺在胸中﹐懸於背﹐背爲胸中之腑﹐故病在背。陰陽應象大論曰﹕金生辛﹐辛生肺。故其味辛。肺主聲而堅勁﹐故其類金。《易》以幹爲金﹐幹爲馬﹐故其畜馬。稻之性堅而色白﹐故其穀稻。金之精气﹐上爲太白星﹐故上應四時之星﹐當爲太白星也。太白星三百六十五日一周天。肺主身之皮毛﹐是以知病之在皮毛也﹐時至秋而肅殺﹐故在音則爲商﹐地以四生金﹐而天以九成之﹐故其數九。凡气受金變則爲腥﹐故其臭腥﹐肺之所收受者如此。】

北方黑色﹐入通於腎﹐開竅於二陰﹐藏精於腎﹐故病在溪﹐其味鹹﹐其類水﹐其畜彘﹐其穀豆﹐其應四時﹐上爲辰星﹐是以知病之在骨也。其音羽﹐其數六﹐其臭腐。

【王冰曰﹕腎藏精﹐陰泄注﹐故開竅於二陰也。其類水﹐性潤下而滲灌。水之精气﹐上爲辰星。三百六十五日一周天。知病之在骨﹐以腎主幽暗﹐骨體內藏﹐以類相同﹐故病居骨也。】

【馬蒔曰﹕北方壬癸水﹐其色黑﹐吾人之腎屬水﹐故內入通於腎﹐而外開竅於二陰。二陰者﹐前陰後陰也﹐以二陰居下﹐腎主水﹐實主之﹐其精則仍藏之於腎耳。水精之气﹐其神志﹐所謂精者志也。气穴論曰﹕肉之大會爲谷﹐肉之小會爲溪。水之流注在溪﹐故病在溪。陰陽應象大論曰﹕水性鹹﹐咸生腎。故其味鹹。腎主水而性潤﹐故其類水。《易》曰﹕坎爲豕。腎之所屬在坎﹐故其畜彘。豆主黑色﹐故其穀豆。本艸以豆之黑色者入藥。水之精气﹐上爲辰星﹐故上應四時之星﹐當爲辰星也。腎主骨﹐是以知病之在骨也。羽者水之音﹐故其音羽。天以一生水﹐而地以六成之﹐故其數六。凡物因水變則爲朽腐之气﹐故其臭腐。腎之所收受者如此。】

【張志聰曰﹕夫藏眞藏於內﹐而五臟之气發於外﹐見於色﹐是以五方之色﹐入通於髒﹐以養五臟之精﹐而髒气復外通於九竅﹐其眞精藏於內也。下經云﹕溪谷屬骨﹐皆有所起。溪乃小分之肉﹐連於筋骨之間。是腎主骨而溪乃骨气所生之分肉也。下經云﹕肝生筋﹐心生血﹐脾生肉﹐肺生皮毛﹐腎生骨。是筋骨皮肉五臟之所生而爲病也。上經云﹕春气者病在頭﹐夏气者病在髒﹐秋气者病在肩背﹐冬气者病在四肢。是頭髒肩背溪骨﹐乃髒气之爲病也。】

故善爲脈者﹐謹察五臟六腑﹐一逆一從﹐陰陽表裏雌雄之紀﹐藏之心意﹐合心於精﹐非其人勿教﹐非其眞勿授﹐是爲得道。

【王冰曰﹕心合精微則深知通變﹐隨其所能而與之﹐是謂得師資教授之道也。《靈樞經》曰﹕明目者可使視色﹔聰耳者可使聽音﹔捷疾辭語者可使論語﹔徐而安靜﹐手巧而心審諦者﹐可使行鍼艾理血气而調諸逆順﹐察陰陽而兼諸方論﹔緩節柔筋而心和調者﹐可使導引行气﹔疾毒言語輕人者﹐可使唾癰咒病﹔爪苦手毒爲事善傷者﹐可使按積抑痺。由是則各得其能﹐方乃可行﹐其名乃彰。故曰﹐非其人勿教﹐非其眞勿授也。】

【馬蒔曰﹕此結上文而言善脈者之必察臟腑也。反四時者爲逆﹐順四時者爲從﹐善爲脈者﹐必察臟腑之逆從﹐及陰陽表裏雌雄相應之紀﹐藏之心意之中﹐合於精微之內﹐彼非可教則不輕教﹐此非眞言則不輕授﹐是謂得正道之傳者矣。】

【張志聰曰﹕此總結經脈之道﹐生於五臟﹐連於六腑﹐外合於五方五行。陰陽六气﹐表裏循環﹐有順有逆。善爲脈者藏之心意﹐合於精神﹐得之於心﹐應之於手﹐不可以言語相傳﹐故曰非其眞勿授﹐是謂得脈之道者也。蓋色脈者上帝之所貴也﹐故非學道之人勿教﹐非眞誠之人勿傳﹐至眞之言﹐猶藏之金匱﹐而庸人不易得也。以上四篇﹐論精神气血﹐然神气血脈皆本於天乙之眞精﹐故論神則曰﹐逆其根則伐其本﹐壞其眞﹐論气則曰﹐自古通天者生之本﹐論血脈則曰﹐精者身之本﹐此平人之脈法也。】古今圖書集成醫部全錄卷三

陰陽應象大論篇第五上

【馬蒔曰﹕此篇以天地之陰陽﹐萬物之陰陽﹐合於人身之陰陽﹐其象相應﹐故名篇。其義無窮﹐學者當熟玩之。】

【張志聰曰﹕此篇言天地水火﹐四時五行﹐寒熱气味﹐合人之臟腑形身﹐淸濁气血﹐表裏上下﹐成像成形者﹐莫不合乎陰陽之道。至於診脈察色﹐治療鍼砭﹐亦皆取法於陰陽﹐故曰陰陽應象大論。】

黃帝曰﹕陰陽者﹐天地之道也﹐萬物之綱紀﹐變化之父母﹐生殺之本始﹐神明之府也。

【王冰曰﹕道﹐謂變化生成之道也。老子曰﹕萬物負陰而抱陽﹐沖气以爲和《易》系辭曰﹕一陰一陽之謂道。卽此之謂也。萬物之綱紀﹐滋生之用也。陽與之正气以生﹐陰爲之主持以立﹐故謂萬物之綱紀也。陰陽離合論曰﹕陽與之正﹐陰爲之主。則此謂也。變化之父母﹐異類之用也。生殺之本始﹐寒暑之用也。萬物假陽气溫而生﹐因陰气寒而死﹐故知生殺本始﹐是陰陽之所運爲也。府﹐宮府也。言所以生殺變化之多端者何哉﹖以神明居其中也。下文曰﹐天地之動靜﹐神明爲之綱紀﹐故《易》系辭曰﹕陰陽不測之謂神﹐亦謂居其中也。】

【馬蒔曰﹕此言陰陽盡天地之道﹐而萬物賴之以爲主也。帝言自太極分而爲陰陽﹐陰陽分而爲五行﹐故五行一陰陽﹐陰陽一太極﹐則是陰陽者﹐所以代太極而總五行者也。天地之道﹐盡於是矣。萬物得是陰陽而統之爲綱﹐散之爲紀。天元紀大論曰﹕物生謂之化﹐物極謂之變。萬物得是陰陽而或變或化﹐皆以是爲父母焉。萬物得是陰陽而或生或殺﹐皆以之爲本爲始焉。然所以爲變化生殺之端者﹐實有神明居其中耳。】

【張志聰曰﹕道者陰陽之理﹐太極靜而生陰﹐動而生陽﹐天生於動﹐地生於靜﹐故陰陽爲天地之道﹐總之曰綱﹐周之曰紀。萬物得是陰陽而統之爲綱﹐散之爲紀。《易》曰﹕在天成像﹐在地成形﹐變化見矣。朱子曰﹕變者化之漸﹐化者變之成。陰可變爲陽﹐陽可化爲陰﹐變化之道﹐由陰陽之所生﹐故謂之父母。天以陽生陰長﹐地以陽殺陰藏﹐神化天之五气﹐地之五行﹐以生萬物﹐故爲神明之府。】

治病必求於本。故積陽爲天﹐積陰爲地。陰靜陽躁﹐陽生陰長﹐陽殺陰藏﹐陽化气﹐陰成形。寒極生熱﹐熱極生寒。寒气生濁﹐熱气生淸。淸气在下﹐則生飧泄﹔濁气在上﹐則生﹝月眞﹞脹。此陰陽反作﹐病之逆從也。

【王冰曰﹕本謂陰陽與萬類生殺變化﹐而與人身同相參合﹐故治病之道﹐必先求其本。積陽爲天﹐積陰爲地﹐言陰陽爲天地之道者﹐亦皆以此。陰靜陽躁﹐言應物類運用之標格也。陽生陰長﹐陽殺陰藏﹐明前天地殺生之殊用也。神農曰﹕天以陽生陰長﹐地以陽殺陰藏。陽化气﹐陰成形﹐明前萬物滋生之綱紀也。寒極生熱﹐熱極生寒﹐明前之大體也。寒气生濁﹐熱气生淸。言正气也。熱气在下則谷不化﹐故飧泄﹐寒气在上則气不散﹐故﹝月眞﹞脹。何者﹖以陰靜而陽躁也。反﹐謂反復﹐作﹐謂作務﹐反復作務則病如是。】

【馬蒔曰﹕由上文觀之﹐則陰陽者萬物之本也﹐人身有是陰陽﹐而有病亦以陰陽爲本﹐凡治病者﹐必求於本可也。試以天地以陰陽爲本﹐而推及人身之有病者觀之﹐故天位乎上﹐乃陽气之所積也。地位乎下﹐乃陰气之所積也。地之陰主靜而有常﹐天之陽主躁而不息﹐然天𨿽主陽﹐而陽中有陰﹐故其於萬物之生長也﹐陽生之﹐而陰長之﹐地𨿽主陰﹐而陰中有陽﹐故其於萬物之殺藏也﹐陽殺之﹐而陰藏之。殺者肅殺之殺﹐非殺戮之謂也。故陽化萬物之气﹐而吾人之气﹐由陽化之﹐陰戍萬物之形﹐而吾人之形﹐由陰成之。是以吾人有寒﹐寒極則生而爲熱﹐如今傷寒而反爲熱證者﹐此其一端也。吾人有熱﹐熱極則生而爲寒﹐如今內熱已極而反生寒栗者﹐此其一端也。寒气主陰﹐陰主下凝而不散﹐故濁气生焉。熱气主陽﹐陽主上升而不凝﹐故淸气生焉。淸气主陽﹐宜在上﹐今反在下﹐則生飧泄﹐蓋有降而無升也。濁气主陰﹐宜在下﹐今反在上﹐則生﹖﹖眞脹﹐蓋有升而無降也。此其陰陽相反而作此病﹐病之所以爲逆也。反是則爲從矣。故曰治病必求於本﹐正以人身之有病﹐無非陰陽以爲之本也。按自陽化气以下﹐卽當著人身說者﹐觀下淸气濁气之爲在下在上生病﹐口气緊頂﹐則陽化气四句﹐不得泛說。】

【張志聰曰﹕本者﹐本於陰陽也。人之臟腑气血﹐表裏上下﹐皆本乎陰陽﹔而外淫之風寒暑濕﹐四時五行﹐亦總屬陰陽之二气﹔至於治病之气味﹐用鍼之左右﹐診別脈色﹐引越髙下﹐皆不出乎陰陽之理﹐故曰治病必求於本﹐謂求其病之本於陽邪﹐或本於陰邪也﹔求其病之在陽分﹑陰分﹐气分﹑血分也﹐審其湯藥之宜用气之升﹑味之降﹑溫之補﹑苦之泄也。此篇論治道當取法乎陰陽﹐故首提曰治病必求於本。後節曰治不法天之紀﹐用地之理﹐則災害並至。天地者﹐陰陽之道也﹐積陽至髙而爲天﹐積陰至厚而爲地﹐承上文而言治病者﹐當法天地陰陽之理。地之陰﹐主靜而有常﹐天之陽﹐主動而不息。春夏者﹐天之陰陽也﹐故主陽生陰長﹔秋冬者﹐地之陰陽也﹐故主陽殺陰藏。天主生物﹐地主成物﹐故陽化萬物之气﹐而吾人之气由陽化之﹐陰成萬物之形﹐而吾人之形由陰成之。陰寒陽熱﹐乃陰陽之正气﹐寒極生熱﹐陰變爲陽也﹐熱極生寒﹐陽變爲陰也。邵子曰﹕動之始則陽生﹐動之極則陰生﹐靜之始則柔生﹐靜之極則剛生。此《周易》老變而少不變之義。故陰陽之理﹐極則變生﹐人之病亦然。如熱甚則發寒﹐寒甚則反熱。治病之道亦然﹐如久服苦寒之味則反化火矣。寒气下凝﹐故生濁陰﹐熱气上散﹐故生淸陽﹐如淸气當在於上而反下降﹐故生飧泄﹐濁气當在於下而反上凝﹐故生﹖﹖眞脹﹐此吾身之陰陽反作﹐气之逆從而爲病也。此論陰陽之體位﹐各有上下。】

故淸陽爲天﹐濁陰爲地﹐地气上爲云﹐天气下爲雨﹐雨出地气﹐云出天气。故淸陽出上竅﹐濁陰出下竅﹐淸陽發腠理﹐濁陰走五臟﹐淸陽實四肢﹐濁陰歸六腑。

【王冰曰﹕陰凝上結﹐則合而成云﹐陽散下流﹐則注而爲雨﹐雨從雲以施化﹐故言雨出地﹐云憑气以交合﹐故言云出天﹐天地之理且然﹐人身淸濁亦如是也。气本乎天者親上﹐气本乎地者親下﹐各從其類也。上竅謂耳目鼻口﹐下竅謂前陰後陰。腠理謂滲泄之門﹐故淸陽可以散發﹔五臟爲包藏之所﹐故濁陰可以走之。四肢外動﹐故淸陽實之﹔六腑內化﹐故濁陰歸之。】

【馬蒔曰﹕此亦卽天地由陰陽以爲之升降﹐而及人身之凡屬陰陽者﹐亦有升降之妙也。故積陽爲天﹐則陽气之至淸者爲天也。積陰爲地﹐則陰气之至濁者爲地也。然地𨿽在下﹐而陰中之陽者升﹐故其上也爲云。天𨿽在上﹐而陽中之陰者降﹐故其下也爲雨。由云而後有雨﹐則兩𨿽天降﹐而實本之地气所升之云也﹐故雨出地气。由雨之降而後有云之升﹐則云𨿽地升﹐而實本之天气所降之雨也﹐故云出天气。夫陰陽升降﹐惟一气以爲合一之妙者如此﹐曷卽人身觀之﹖凡人身之物﹐有屬淸陽者焉﹐如涕唾气液之類﹐則出於上竅﹐耳目口鼻之爲七竅者﹐皆淸陽之所出也。有屬濁陰者焉﹐如污穢溺之類﹐則出於下竅﹐前陰後陰之爲二竅者﹐皆濁陰之所出也。凡人身所用之物﹐亦有屬淸陽者焉﹐如飲食藥物之性﹐有屬陽之類﹐據曰發﹑曰走﹑曰實﹑曰歸﹐知其爲在外之物﹐惟陽者宅升﹐故發於腠理﹐以腠理主表爲陽也。亦有屬濁陰者焉﹐如飲食藥物﹐有屬陰之類﹐惟陰者主降﹐故走於五臟﹐以五臟主裏爲陰也。凡淸陽之物﹐實於四肢﹐以四肢爲諸陽之本也。凡濁陰之物﹐歸於六腑﹐以六腑受化物而不藏也。人身之有陰陽﹐其淸濁升降之妙﹐何以異於天地哉﹖】

【張志聰曰﹕此承上文而言陰陽之位﹐各有上下﹐而陰陽之气﹐上下相交﹐然後雲行雨施﹐而化生萬物也。天地之陰陽﹐與人之陰陽相合﹐是以一言天地陰陽水火﹐卽言淸濁臟腑精形﹐以天人相間而言也。人之淸陽本乎天﹐而出上竅﹔人之濁陰本乎地﹐而出下竅。言人之陰陽﹐猶云之升﹐雨之降﹐通乎天地之气也。腠者﹐三焦通會元眞之處﹐理者﹐皮膚臟腑之文理。言淸陽之气﹐通會於腠理﹐而陰濁之精血﹐走於五臟。五臟主藏精者也。四肢爲諸陽之本﹐六腑者傳化物而不藏。此言飲食所生之淸陽﹐充實於四肢﹐而渾濁者歸於六腑也。夫脾主四肢﹐又曰手太陰獨受其濁﹐蓋濁中之淸者﹐由脾之轉輸而充實於四肢﹐濁中之濁者﹐歸於六腑也。首言淸陽之在上﹐次言發於外內之腠理﹐此言充實於四旁。蓋陽气者﹐若天與日﹐位居尊髙﹐而運用於六合九州之外內者也。】

水爲陰﹐火爲陽﹐陽爲气﹐陰爲味。味歸形﹐形歸气﹐气歸精﹐精歸化。精食气﹐形食味﹐化生精﹐气生形。

【王冰曰﹕水寒而靜﹐故爲陰。火熱而躁﹐故爲陽。气惟散布﹐故陽爲之。味曰從形﹐故陰爲之。形食味﹐故味歸形。气養形﹐故形歸气。精食气﹐故气歸精。化生精﹐故精歸化。气化則精生﹐味和則形長﹐故云食之也。精微之液惟血﹐化而成形﹐質之有資气行營立﹐故斯二者﹐各奉生乎。】

【馬蒔曰﹕夫陰陽者﹐萬物之父母﹐而水火者﹐實陰陽之徵兆﹐舉水火而足以盡陰陽矣。故水爲陰﹐而凡物之成於水者屬陰﹔火爲陽﹐而凡物之成於火者屬陽。凡物必有气﹐陽成之也﹐故陽爲气。凡物必有味﹐陰成之也﹐故陰爲味。凡物之味﹐所以養吾人之形﹐故味歸於形﹐正以形體屬陰﹐而味亦爲陰也。然吾人之形﹐必歸於吾人之气﹐豈非形必資气而後生乎﹖此主人身之气言。凡物之气﹐所以養吾人之精﹐故气歸於精﹐正以精屬陽而气亦屬陽也。然吾人之精﹐必歸於吾精之化﹐豈非精必資化而後有乎﹖所謂气歸精者﹐以精能食萬物之气也。精賴气而生﹐猶云食此气耳。主物之气言﹐所謂味歸於形者﹐以形能食萬物之味也。形賴味而滋﹐猶云食此味耳。所謂精歸化者﹐以化生此精也﹐化爲精之母﹐故精歸於化耳。所謂形歸气者﹐以气生此形也﹐气爲形之父﹐故形歸於气耳。指人身之气言。其曰水爲陰﹐火爲陽﹐陽爲气﹐陰爲味﹐表萬物之气味所由成也。其曰味歸形﹐形歸气﹐言味歸人身之形﹐而形又歸於人身之气﹐皆根第一味字而言也。其曰气歸精﹐精歸化﹐言气歸人身之精﹐而精又歸於人身之化﹐皆根第一气字而言也。此指萬物之气言。其曰精食气者﹐明上文气歸精也。其曰形食味者﹐明上文味歸形也。其曰化生精者﹐明上文精歸化也。其曰气生形者﹐明上文形歸气也。指人身之气言。末四句﹐明上文中四句也。其曰陽爲气﹐气歸精﹐精食气﹐三气字﹐指萬物之气也。其曰形歸气﹐气生形﹐二气字﹐指人身自有之气也。後世不明此節之義者﹐凡以其气字混看耳。】

【張志聰曰﹕水性潤下﹐故爲陰﹔火性炎上﹐故爲陽。淸陽上升﹐故爲气﹔濁陰下降﹐故爲味。蓋以水火而徵兆气味之陰陽也。陰爲味﹐陰成形﹐地食人以五味以養此形﹐故味歸形。陽化气﹐諸陽之气﹐通會於皮膚肌腠之間﹐以生此形﹐故形歸气。陽气生於陰精﹐故气歸於精。水谷之精气﹐以化生此精﹐故精歸化。水谷之精气﹐以生此精﹐故精食气。五味入胃以養此形﹐故形食味。水谷之精气以化生此精﹐諸陽之神气以生養此形。蓋天食人以五气﹐地食人以五味﹐气味化生此精气﹐以生養此形也。】

味傷形﹐气傷精﹐精化爲气﹐气傷於味。

【王冰曰﹕味傷形﹐气傷精﹐過其節也。精承化養則食气﹐精若化生則不食气﹐精血內結郁爲穢腐﹐攻胃則五味倨然不得入也。女人重身﹐精化百日﹐皆傷於味也。】

【馬蒔曰﹕此言過者﹐反有所傷﹐而亦互有所傷也。夫味歸形﹐而形食味﹐則凡物之味﹐固所以養形也﹐然味或太過﹐適所以傷此形耳。气歸精﹐而精食气﹐則凡物之气﹐固所以養精也﹐然气或太過﹐適所以傷此精耳。指萬物之气言。上文言味能傷形﹐則萬物有味必有气﹐其气豈不傷精﹖又嘗互以推之﹐化生精者﹐不自化也﹐其始由气以化之﹐然精歸於化﹐則旣而精必化爲气﹐蓋不但气之能生形﹐而形歸於气也。正以精气形三者﹐相須以有成耳。然則凡物之味﹐旣能傷人之形﹐獨不能傷人之气乎﹖故曰精化爲气﹐气傷於味。又嘗由此推之﹐彼人之气能生形﹐而形又歸於人之气﹐則凡物之气﹐旣能傷人之精﹐獨不能傷人之形乎﹖】

【張志聰曰﹕夫形食味﹐精食气﹐如飲食之气味太過﹐則反傷其精形矣。精爲元气之本﹐气乃精之化也﹐形食味而味歸形﹐味傷形則及於气矣。此節論飲食之陰陽气味﹐以生精气之陰陽而養此形。】

陰味出下竅﹐陽气出上竅。味厚者爲陰﹐薄爲陰之陽。气厚者爲陽﹐薄爲陽之陰。味厚則泄﹐薄則通。气薄則發泄﹐厚則發熱。壯火之气衰﹐少火之气壯。壯火食气﹐气食少火。壯火散气﹐少火生气。

【王冰曰﹕味有質﹐故下流於便瀉之竅。气無形﹐故上出於呼吸之門。火之壯者﹐壯已必衰。火之少者﹐少已則壯。气散壯火﹐故云壯火食气。少火滋气﹐故雲气食少火。以壯火食气﹐故气得壯火則散﹐以少火益气﹐故气得少火則生。人之陽气﹐壯少亦然。】

【馬蒔曰﹕此言凡物之气味有厚薄﹐而人身之气所由以盛衰也。凡物之有味者屬陰﹐而人身之下竅亦屬陰﹐故味出於下竅。凡物之有气者屬陽﹐而人身之上竅亦屬陽﹐故气出於上竅。然味之大體固爲陰﹐而其陰中亦有陽。故味之厚者爲純陰﹐而味之薄者乃爲陰中之陽也。气之大體固爲陽﹐而其陽中亦有陰﹐故气之厚者爲純陽﹐而气之薄者乃爲陽中之陰也。惟味之厚者爲純陰﹐所以用之則泄瀉其物於下﹐如大黃气大寒﹐味極厚﹐爲陰中之陰﹐主於泄瀉是也。味之薄者爲陰中之陽﹐所以用之則流通不至於泄瀉也﹐如木通澤瀉﹐爲陰中之陽﹐主於流通是也。气之薄者爲陽中之陰﹐所以用之則發其汗於上﹐如麻黃爲气之薄者﹐陽也﹐升也﹐故能發表出汗。气之厚者爲純陽﹐所以用之則發熱不止於發汗也﹐如用附子則大熱之類。若是者何也﹖蓋以气味太厚者﹐火之壯也﹐用壯火之品﹐則吾人之气不能當之而反衰矣。如用烏附之類﹐而吾人之气不能勝之﹐故發熱。气味之溫者﹐火之少也﹐用少火之品﹐則吾人之气﹐漸爾生旺而益壯矣。如用參歸之類﹐而气血漸旺者是也。何以壯火之气衰也﹖正以壯火能食吾人之气﹐故壯火之气自衰耳。何以少火之气壯也﹖正以吾人之气﹐能食少火﹐故少火之气漸壯耳。惟壯火爲能食人之气﹐此壯火所以能散吾人之气也。食則必散﹐散則必衰﹐故曰壯火之气衰。惟吾人之气爲能食少火之气﹐此少火所以能生吾人之气也。食則必生﹐生則必壯﹐故曰少火之气壯。按此節前三气字﹐主凡物之气言﹐後六气字﹐主人身之气言。】

【張志聰曰﹕此節論气味之陰陽升降。夫气爲陽﹐火爲陽﹐合而言之﹐气卽火也﹐少陽三焦之气﹐生於命門﹐遊行於外內﹐合於包絡而爲相火﹐然卽少陽初生之气也。歸於上焦而主納﹐歸於中焦而主化﹐納化水谷之精微﹐而生此精以養此形﹐故承上文而言五味太過﹐則有傷於气﹐而陰火太過﹐亦有傷於气矣。蓋气生於精﹐而精之所生﹐由气之所化﹐形食其味﹐而味之入胃﹐亦由气化以養此形﹐是气之不可有傷者也。故曰﹕壯火之气衰﹐少火之气壯。蓋陽亢則火壯而生气反衰﹐陽和則火平而气壯盛矣。如火壯於內則食气﹐气盛於內則食火﹐食猶入也﹐言火壯則气並於火﹐气盛則火歸於气﹐气火之合一也。如火壯於外則散气﹐火平於外則生气﹐故曰相火爲元气之賊﹐欲養此精气形者﹐又當平息其火焉。】

【王子芳曰﹕壯火之气﹐少火之气﹐是气卽火之气也。】

气味辛甘發散爲陽﹐酸苦湧泄爲陰。陰勝則陽病﹐陽勝則陰病。陽勝則熱﹐陰勝則寒。重寒則熱﹐重熱則寒。寒傷形﹐熱傷气。气傷痛﹐形傷腫。故先痛而後腫者﹐气傷形也﹔先腫而後痛者﹐形傷气也。【重平聲。】

【王冰曰﹕非惟气味分正陰陽﹐然辛甘酸苦之中﹐復有陰陽之殊气爾。何者﹖辛散甘緩﹐故發散爲陽﹐酸收苦泄﹐故湧泄爲陰。勝則不病﹐不勝則病。陽勝則熱﹐陰勝則寒者﹐是則太過而致也。重寒則熱﹐重熱則寒者﹐物極則反﹐亦猶壯火之气衰﹐少火之气壯也。寒則衛气不利﹐故傷形﹔熱則營气內消﹐故傷气﹐𨿽陰成形﹐陽化气﹐一過其節﹐則形气被傷。气傷則熱結於肉分﹐故痛﹔形傷則寒薄於皮腠﹐故腫。先气證而病形﹐故曰气傷形﹔先形證而病气﹐故曰形傷气。】

【馬蒔曰﹕此申言气味太過者﹐必有所傷﹐而又推言形气受傷於寒熱者﹐有各病互病之機也。夫凡物之气﹐大體爲陽﹔凡物之味﹐大體爲陰。然而气主發散者固爲陽﹐其味之辛甘者亦爲陽﹐味主酸苦者固爲陰﹐其气之湧泄者亦爲陰﹐正以气之陽中有陰﹐味之陰中有陽也。故用酸苦湧泄之品﹐至於太過﹐則陰勝矣。陰承上文物類而言﹐陰勝則吾人之陽分不能敵陰﹐而陽分斯病也。陽主人身陽分言﹐凡人身之屬陽分﹐與手足六陽經皆是。用辛甘發散之品﹐至於太過則陽勝矣。陽承上文物類言﹐陽勝則吾人之陰分不能敵陽﹐而陰分斯病也。陰主人身陰分言﹐凡人身之屬陰分與手足六陰經皆是。所謂陽勝則陰病者﹐何也﹖蓋以陽勝則太熱﹐彼陰分安得而不病乎﹖所謂陰勝則陽病者﹐何也﹖蓋以陰勝則大寒﹐彼陽分安得而不病乎﹖然陰勝𨿽寒﹐而寒之又寒﹐是重寒也﹐寒久則熱生。如今冬感於寒﹐是重寒也﹐而至春爲溫﹐至夏爲熱﹐非重寒則熱乎﹖陽勝𨿽熱﹐而熱之又熱﹐是重熱也﹐熱久則寒生。如今病熱極者而反生寒栗之類。不惟是也﹐凡天時物類之寒熱﹐皆能致吾人之病﹐故寒者能傷吾人之形﹐正以寒爲陰﹐而形亦屬陰﹐寒則气收而形斯傷矣。熱者能傷吾人之气﹐正以熱爲陽﹐而气亦屬陽﹐熱則气散而气斯病矣。夫惟熱之傷气也﹐則气之傷者﹐其痛生焉﹐所謂諸痛皆屬於火者是也。夫惟寒之傷形也﹐則形之傷者﹐其腫生焉﹐所謂寒則堅凝而腫斯作也。然其爲腫爲痛﹐復有相因之機﹐先有是痛而後發腫者﹐蓋以气先受傷﹐而形亦受傷﹐謂之气傷形也。先有是腫而後爲痛者﹐蓋以形先受傷﹐而气亦受傷﹐謂之形傷气也。形非气不充﹐气非形不生﹐形气相爲依附﹐而病之相因者又如此。】

【張志聰曰﹕言气味固分陰陽﹐而味中復有陰陽之別。辛走气而性散﹐甘乃中央之味﹐而能灌漑四旁﹐故辛甘主發散爲陽也。苦主泄下而又炎上作苦﹐酸主收降而又屬春生之木﹐味皆能上湧而下泄﹐故酸苦湧泄爲陰也。苦化火﹐酸化木﹐久服酸苦之味﹐則反有木火之熱化矣。辛化金﹐甘化土﹐久服辛甘之味﹐則反有陰濕之寒化矣。所謂久而增气﹐物化之常也﹐气增而久﹐夭之由也。陽化气﹐陰成形。寒則陰甚﹐故傷形﹐熱則陽盛﹐故傷气。气無形﹐故痛﹔陰有形﹐故腫也。夫形歸气而气生形﹐陰陽形气之相合也﹐故气傷則傳及於形﹐形傷則病及於气矣。以上論气味陰陽寒熱偏勝之爲病。】

風勝則動﹐熱勝則腫﹐燥勝則幹﹐寒勝則浮﹐濕勝則濡瀉。

【王冰曰﹕風勝則庶物皆搖故爲動﹐熱勝則陽气內郁﹐故洪腫暴作﹐甚則榮气逆於肉理﹐聚爲癰膿之腫。燥勝則津液竭涸﹐故皮膚燥幹﹐寒勝則陰气結於元府﹐元府閉密﹐陽气內攻﹐故爲浮。濕勝則內攻於脾胃﹐脾胃受濕則水谷不分﹐水谷相和﹐故大腸傳道而注瀉也。以濕內盛而瀉﹐故謂之濡瀉。】

【馬蒔曰﹕此因上文言寒熱之所傷者﹐而又悉推之也。天有六气﹐不但寒熱已也。故風气勝者﹐吾人之體從之而動焉﹐如振掉搖動之類皆是也。熱气勝者﹐吾人之體從之而腫焉﹐凡癰腫之類皆是也。上文言熱傷气﹐气傷痛﹐而此止言腫者﹐未有腫而不痛也。但此乃癰腫之腫﹐與上文形傷腫之腫有不同耳。彼所謂腫﹐乃寒气之所傷者﹐卽下文之所謂浮也。燥气勝者﹐吾人之體從之而幹焉﹐如津液枯涸﹐皮膚燥澀之類是也。寒气勝者﹐吾人之體從之而浮焉﹐卽上文之寒傷形而形傷腫者是也。濕气勝者﹐吾人之體從之而濡瀉焉﹐脾胃惡濕喜燥﹐而濕气太過﹐則土不勝水﹐而濡瀉之病作矣﹐甚則水閉胕腫。蓋濡瀉者病之未甚也﹐惟土不勝水﹐則不能下輸膀胱﹐而內則爲水閉﹐及水气泛溢四肢﹐而外則爲胕腫﹐較之濡瀉﹐爲尢甚焉。】

【張志聰曰﹕此以下論天之四時五行﹐人之五臟五气﹐外感六淫﹐內傷五志﹐亦有陰陽寒熱之爲病也。風性動搖﹐故風勝則動。熱气傷陰﹐故熱勝則腫。燥傷津液﹐故燥勝則幹﹐寒气傷陽﹐故神气乃浮也。濕淫所勝﹐則脾土受傷﹐而爲濡瀉之病矣。風熱﹐天之陽气也﹐寒燥濕﹐天之陰气也﹐乃四時五行之陰陽偏勝而爲病也。】

天有四時五行﹐以生長收藏﹐以生寒暑燥濕風﹔人有五臟﹐化五气﹐以生喜怒悲憂恐。故喜怒傷气﹐寒暑傷形﹐暴怒傷陰﹐暴喜傷陽。厥气上行﹐滿脈去形。喜怒不節﹐寒暑過度﹐生乃不固。故重陰必陽﹐重陽必陰。故曰冬傷於寒﹐春必病溫﹐春傷於風﹐夏生飧泄﹔夏傷於暑﹐秋必痎瘧﹔秋傷於濕﹐冬生咳嗽。

【王冰曰﹕四時之气﹐土𨿽寄王﹐原其所主﹐則濕屬中央﹐故云五行以生寒暑燥濕風五气也。五气﹐謂喜怒悲憂恐﹐然是五气﹐更傷五臟之和气矣。喜怒之所生﹐皆生於气﹐故云喜怒傷气。寒暑之所勝﹐皆傷於形﹐故云寒暑傷形。近取舉凡則如斯矣。細而言者﹐則熱傷於气﹐寒傷於形﹐怒則气上﹐喜則气下﹐故暴卒气上則傷陰﹐暴卒气下則傷陽。厥﹐气逆也﹐逆气上行﹐滿於經絡﹐則神气浮越﹐去離形骸矣。《靈樞經》曰﹕智者之養生也﹐必順四時而適寒暑﹐和喜怒而安居處﹐然喜怒不恆﹐寒暑過度﹐天眞之气﹐何可長久﹖重陰必陽﹐重陽必陰﹐言傷寒傷暑亦如是。夫傷於四時之气﹐皆能爲病﹐以傷寒爲毒者﹐最爲殺厲之气﹐中而卽病﹐故曰傷寒﹐不卽病者﹐寒毒藏於肌膚至春變爲溫病﹐至夏變爲暑病﹐故養生者﹐必愼傷於邪也。風中於表則內應於肝﹐肝气乘脾﹐故飧泄。生气通天論云﹕春傷於風﹐邪气畱連﹐乃爲洞泄。夏暑已甚﹐秋熱復壯﹐兩熱相攻﹐故爲痎瘧。秋濕旣多﹐冬水復王﹐水濕相得﹐肺气又衰﹐故冬寒甚則爲嗽。】

【馬蒔曰﹕此承上文言六气所傷﹐而合內傷外感者以悉推之也。夫寒暑燥濕風﹐皆能有所傷矣﹐然是寒暑燥濕風﹐乃天之所生也﹐天有春夏秋冬之四時﹐金木水火土之五行﹐以生長收藏﹐而寒暑燥濕風之六气從玆而生焉。蓋春屬木主生﹐而風之所以生也。夏屬火主長﹐而暑之所以生也。長夏屬土主化﹐而濕之所以生也。秋屬金主收﹐而燥之所以生也。冬屬水主藏﹐而寒之所以生也。人有肝心脾肺腎之五臟﹐以化五臟之气﹐而喜怒悲憂恐之五志﹐從玆而生焉。蓋肝在志爲怒﹐心在志爲喜﹐脾在志爲思﹐肺在志爲憂﹐腎在志爲恐也。故喜怒之所生者﹐皆生於吾人之節﹐則喜怒不節﹐遂能傷吾人之气也﹐舉喜怒而凡思憂恐可知矣。如怒傷肝﹐喜傷心﹐思傷脾﹐憂傷肺﹐恐傷腎者是也。寒暑之所勝者﹐皆勝於形﹐則寒暑能傷吾人之形也﹐舉寒暑而凡燥濕風可推矣。如上文風勝則動五句是也。上文言寒傷形﹐熱傷气﹐而此皆言傷形者﹐蓋彼乃析而言之﹐以寒形屬陰﹐熱气屬陽﹐此乃統而言之﹐則形可以兼气也。不惟是也﹐暴怒者﹐猝暴而怒也﹐肝在志爲怒﹐舉痛論言怒則气上﹐則暴怒者气皆並於上﹐而營气不能下生矣。暴喜者﹐猝暴而喜也﹐心在志爲喜﹐舉痛論言喜則气緩﹐則暴喜者气爲之緩﹐無所主持﹐而衛气不能外達矣。正以怒之過者﹐气必厥逆上行﹐而其喜之過者﹐脈必因暴而滿﹐均足以有傷也。故知喜怒不節﹐寒暑過度者﹐其生乃不固耳。何以見寒暑不可過度也﹖蓋時之屬陰者﹐而復感於寒﹐則重陰必陽﹐熱證乃作。時之屬陽者﹐而復感於熱﹐則重陽必陰﹐寒病乃生。試觀冬傷於寒﹐寒毒藏於肌膚﹐至春當爲溫病。春傷於風﹐風气通於肝﹐肝邪有餘﹐來侮脾土﹐畱連至夏﹐當爲飧泄之證。夏傷於暑﹐暑汗不出﹐至秋涼風相薄﹐而爲寒熱往來之瘧。秋傷於濕﹐則濕蒸而爲熱﹐熱者火也﹐火乘肺金而至冬﹐寒與熱搏﹐當爲咳嗽之證。故卽春夏之病﹐則重陽必陰之義可識矣﹔卽秋冬之病﹐則重陰必陽之義可識矣。】

【張志聰曰﹕天之十干﹐化生地之五行﹐地之五行﹐上呈天之六气。故在地爲水﹐在天爲寒﹔在地爲火﹐在天爲暑﹔在地爲金﹐在天爲燥﹔在地爲土﹐在天爲濕﹔在地爲木﹐在天爲風。天有四時五行之生長收藏﹐而化生陰陽之六气也。此言天之四時五行﹐成像成形者﹐而應乎陰陽也。化五气者﹐化五行之气也﹐以五气而生五臟之志也。此言人之五臟﹐化生五气五志﹐有形無形者﹐而應乎陰陽也。喜怒由內發﹐故傷陰陽之气。外淫之邪﹐由皮毛而入於肌絡臟腑﹐故寒暑傷形。多陽者多喜﹐多陰者多怒﹐喜屬陽而怒屬陰也。是以卒暴而怒﹐則有傷於陰矣﹔卒暴而喜﹐則有傷於陽矣。陰陽之气﹐厥逆上行﹐則五臟之气﹐滿於脈而離脫於眞髒之形矣。此言寒暑傷在外形﹐身之陰陽﹐喜怒傷於內臟﹐气之陰陽也。若喜怒不恆﹐寒暑過度﹐則表裏陰陽俱損﹐生何可以固久乎﹖此總結上章之意也。又言天有四時之寒暑﹐人有五气之陰陽﹐合而論之﹐在天陰陽之邪﹐又由吾人之陰陽气化也。是以受天之陰邪而必陽﹐受陽邪而必陰。秋冬﹐時之陰也﹐寒濕﹐气之陰也。冬傷寒﹐秋傷濕﹐謂之重陰。冬傷寒而春必溫﹐秋傷濕而冬咳嗽﹐乃重陰而變陽病也。春夏﹐時之陽也﹔風暑﹐气之陽也。春傷風而夏傷暑﹐謂之重陽。春傷風而飧泄﹐夏傷暑而秋病痎瘧﹐乃重陽而變陰病也。夫寒邪伏藏﹐春時陽气外出﹐化寒而爲溫熱也。暑气伏藏﹐秋時陰气外出﹐化熱而爲陰瘧也。此天之陰陽﹐又由吾身之陰陽而變化也。傷於風者﹐上先受之﹐傷於濕者﹐下先受之。陽病者﹐上行極而下﹐故變爲飧泄之陰病矣。陰病者﹐下行極而上﹐故變爲咳嗽之陽證矣。此四時之陰陽﹐又由吾身之陰陽而升降也。王子芳曰﹕四時之气﹐總屬寒暑之往來﹐五志內傷﹐亦歸重於陰陽之二气﹐故下文曰暴怒傷陰﹐暴喜傷陽。本神篇曰﹕順四時而適寒暑﹐和喜怒而安居處。是以五行五气論陰陽可也﹐以寒暑喜怒論陰陽亦可也。若膠執文字﹐以論陰陽則固矣。此篇論天之四時五行﹐合人之五臟五气﹐是以有言天節﹐有言人節﹐有分而論者﹐有合而論者﹐故曰者引生气篇之文以證明之也。】

帝曰﹕余聞上古聖人﹐論理人形﹐列別臟腑﹐端絡經脈﹐會通六合﹐各從其經。气穴所發﹐各有處名。溪谷屬骨﹐皆有所起。分部逆從﹐各有條理。四時陰陽﹐盡有經紀。外內之應﹐皆有表裏。其信然乎﹖

【王冰曰﹕六合﹐謂十二經脈之合也。《靈樞經》曰﹕太陰陽明爲一合﹐少陰太陽爲一合﹐厥陰少陽爲一合﹐手足之脈各三﹐則爲六合也。手厥陰則心包絡脈也。气穴論曰﹕肉之大會爲谷﹐肉之小會爲溪。肉分之間﹐溪谷之會﹐以行榮衛﹐以會大气。屬骨者﹐爲骨相連屬處。表裏者﹐諸陽經脈皆爲表﹐諸陰經脈皆爲裏。】

【馬蒔曰﹕帝問上古聖人﹐人有形體則論理之﹐如《靈樞》骨度﹑脈度等篇﹔人有臟腑則列別之﹐如《靈樞經》水﹑腸胃﹑海論等篇﹔人有經脈則端絡之﹐如《靈樞》經脈等篇﹔脈有六合則會通之﹐如《靈樞》經別篇。有六合使之各從其經。凡气穴所發﹐各有其處﹐且有其名﹐如本經有气穴論﹔凡豁谷屬骨﹐皆有所起﹐如本經有气穴論﹑气府論﹑骨空論等篇﹔分部逆從﹐各有條理﹐如本經有皮部論等篇﹔四時陰陽﹐盡有經紀﹐如本篇下節所云﹔外內之應﹐皆有表裏﹐如本經血气形志論﹐有太陰與陽明爲表裏之謂。】

【張志聰曰﹕帝言人之臟腑形身﹐與天之四時陰陽外內相應﹐惟上古聖人﹐能論理人形﹐與天地參合﹐是以岐伯論天之五方﹑五气﹐五色﹐五音﹐地之五行﹑五味﹐以應人之五體﹑五臟﹑五竅﹑五志也。六合﹐謂十二經脈之合也。足太陽與足少陰爲一合﹐足少陽與足厥陰爲二合﹐足陽明與足太陰爲三合﹐手太陽與手少陰爲四合﹐手少陽與手厥陰爲五合﹐手陽明與手太陰爲六合者﹐各從其經正而相通也。气穴者﹐經气所注之穴﹐有三百六十五穴﹐以應一歲﹐而各有定處﹐各有定名也。溪谷者﹐大小之分肉﹐連於骨而生起也。分部者﹐皮之分部也。皮部中之浮絡﹐分三陰三陽﹐有順有逆﹐各有條理也。言天地之四時陰陽﹐盡有經緯紀綱﹐應人形之外內﹐皆有表有裏也。】

岐伯對曰﹕東方生風﹐風生木﹐木生酸﹐酸生肝﹐肝生筋﹐筋生心。肝主目﹐其在天爲元﹐在人爲道﹐在地爲化。化生五味﹐道生智﹐元生神。神在天爲風﹐在地爲木﹐在體爲筋﹐在髒爲肝﹐在色爲蒼﹐在音爲角﹐在聲爲呼﹐在變動爲握﹐在竅爲目﹐在味爲酸﹐在志爲怒。怒傷肝﹐悲勝怒﹐風傷筋﹐燥勝風﹐酸傷筋﹐辛勝酸。

【王冰曰﹕陽气上騰﹐散而爲風。風者﹐天之號令。風爲教始﹐故生自東方。風鼓木榮﹐則風生木。凡物之味酸者﹐皆木气之所生。凡味之酸者﹐皆先生長於肝。肝生筋﹐肝之精气生養筋也。木生火﹐然肝之木气內養筋已乃生心也。主目者﹐目見日明﹐類齊同也。元謂天色髙遠﹐尙未盛明。道謂道化﹐以道而化﹐人則歸從。化謂造化﹐庶類時育﹐皆造化者也。萬物生﹐五味具﹐皆變化爲母而使生成也。智從正化而有﹐故曰道生智。元冥之內﹐神處其中﹐故曰元生神。夫飛揚鼓圻﹐風之用也﹐然發而周遠﹐無所不通﹐信乎神化而能爾。柔軟曲直﹐木之性也。在體爲筋﹐束絡連綴而爲力也。在髒爲肝﹐其神魂也。道經義曰﹕魂居肝﹐魂靜則至道不亂。蒼謂薄靑色﹐象木色也。角謂木音﹐調而直也。呼謂叫呼﹐亦謂之嘯。握所以牽就。目所以司見形色。酸可用收斂。怒所以禁非。𨿽志爲怒﹐甚則自傷。悲則肺金並於肝木﹐故勝怒也。宣明五气篇曰﹕精气並於肺則悲﹐風勝則筋絡拘急。燥爲金气﹐故勝木。風酸傷筋﹐過節也。辛金味﹐故勝木酸。】

【馬蒔曰﹕此五節﹐伯詳五臟之通於三才者而對之。見上古聖人所以如上節所云者﹐以其盡三才之道也。東方主春﹐陽气上升﹐故東方生風。風鼓則木榮﹐故風生木。木之性曲直作酸﹐故木生酸。人身之肝屬木﹐木性屬酸﹐故酸生肝﹐諸筋者皆屬於肝﹐故肝生筋。木主生火﹐故筋生心。目者肝之竅﹐故肝主目。又嘗卽天地人而統言之﹐不過一理焉耳。其在天也爲元﹐元者冥漠之稱﹔其在人也爲道﹐道者共由之理﹔其在地也爲化﹐化者造物之能。惟地有是化﹐則品物形而五味生﹔惟人有是道﹐則大道彰而明智生﹔惟天有是元﹐則元工若而至神生﹐此可見三才惟一理也。又嘗卽前所言者而極推之﹐其在天五气爲風﹐在地五形爲木﹐在人五體爲筋﹐在五臟爲肝。在五色爲蒼﹐在五音爲角﹐在五聲爲呼﹐在五變爲握﹐在五竅爲目﹐在五味爲酸﹐在五志爲怒﹐名𨿽萬殊﹐理無二致﹐皆屬之於木而已。然本髒之太過者﹐反有所傷﹐而惟本髒之所不勝者﹐爲能制之也。故在志爲怒﹐怒太過則傷肝﹐惟肺金主悲﹐爲能勝怒﹔在天爲風﹐風气通於肝則傷筋﹐惟西方燥金﹐爲能勝風﹔在味爲酸﹐酸太遇則傷筋﹐惟西方味辛﹐爲能勝酸。此皆金能克木﹐故制其所勝如此。】

【張志聰曰﹕風乃東方春生之气﹐故主生風。寅卯屬木﹐春气之所生也。地之五行﹐生陰之五味﹐故木生酸。陰之所生﹐本在五味﹐故酸生肝。此言內之五臟﹐外之筋骨皮肉﹐皆收受四時五行之气味而相生﹐故曰外內之應皆有表裏也。肝之精气生筋﹐筋之精气生心﹐內之五臟﹐合五行之气﹐而自相資生也。肝气通於目﹐肝和則目能辧五色﹐故目爲肝所主。又言在天之五方五气﹐在人之五臟五體﹐在地之五味五行﹐皆陰陽變化之爲用也。陰陽變化之道﹐其在天爲元。元﹐幽遠也。元生神﹐神者陰陽不測之謂。是以在天爲六气﹐而在地爲五行也。其在人爲道。道者﹐陰陽五行不易之理也。道生智。智者﹐五臟之神志魂魄﹐因思慮而處物﹐是以人之五臟﹐生五神﹐化五志也。其在地爲化。物生謂之化﹐化生萬物﹐而五味之美不可勝極也。按天元紀論曰﹕陰陽不測謂之神。神在天爲風﹐在地爲木﹔在天爲熱﹐在地爲火﹔在天爲濕﹐在地爲土﹔在天爲燥﹐在地爲金﹔在天爲寒﹐在地爲水。故在天爲气﹐在地成形﹐形气相感而化生萬物矣。此陰陽不測之變化﹐是以在天則爲風﹑爲熱﹑爲濕﹑爲燥﹑爲寒﹐在地則爲木﹑爲火﹑爲土﹑爲金﹑爲水﹐在體則爲筋﹑爲脈﹑爲肉﹑爲皮毛﹑爲骨﹐在髒則爲肝﹑爲心﹑爲脾﹑爲肺﹑爲腎﹐在聲則爲呼﹑爲笑﹑爲歌﹑爲哭﹑爲呻﹐在變動則爲握﹑爲憂﹑爲噦﹑爲咳﹑爲栗﹐在竅則爲目﹑爲舌﹑爲口﹑爲鼻﹑爲耳﹐在色則爲蒼黃赤白黑﹐在味則爲酸苦甘辛鹹﹐在音則爲宮商角徵羽﹐在志則爲喜怒憂思恐﹐此皆陰陽應象之神化也。蒼﹐薄靑色﹐東方木色也。角爲木音﹐和而長也。在志爲怒﹐故發聲爲呼﹐變動髒气﹐變動於經兪也。握者拘急之象﹐筋之證也。目者﹐肝之官也。酸者﹐木之味也。肝者將軍之官﹐故其志在怒﹐用志太過﹐則反傷其體﹐故怒傷肝。悲爲肺志﹐以情勝情也。風傷筋﹐是能生我者﹐亦所能害我也。燥屬西方之金气﹐四時五行之气﹐有相生而有相制也。酸傷筋﹐是能養我者﹐亦能傷我也。辛爲金味﹐故能勝酸。金勝木也。】

南方生熱﹐熱生火﹐火生苦﹐苦生心﹐心生血﹐血生脾。心主舌﹐其在天爲熱﹐在地爲火﹐在體爲脈﹐在髒爲心﹐在色爲赤﹐在音爲徵﹐在聲爲笑﹐在變動爲憂﹐在竅爲舌﹐在味爲苦﹐在志爲喜。喜傷心﹐恐勝喜﹐熱傷气﹐寒勝熱﹐苦傷气﹐鹹勝苦。

【王冰曰﹕陽气炎燥﹐故生熱。鉆燧攺火﹐惟熱是生﹐故熱生火。凡物之味苦者﹐皆火气之所生﹐故火生苦。凡味之苦者﹐皆先生長於心﹐故苦生心。心生血者﹐心之精气生養血也。內養血已﹐乃生脾土。心別是非﹐舌以言事﹐故主舌。在天爲熱者﹐暄暑熾燠﹐熱之用也。在地爲火者﹐炎上翕赩﹐火之性也。在體爲脈者﹐通行榮衛﹐而養血也。其神心。道經義曰﹕神處心﹐神守則血气流通。赤象火色﹐徵謂火音﹐和而美也。憂可以成務﹐楊上善云﹕心之憂在心變動﹐肺之憂在肺之志。是則肺主於秋﹐憂爲正也。心主於夏﹐變而生憂也。舌所以司辧五味也﹐金匱眞言論曰﹕南方赤色﹐入通於心﹐開竅於耳。尋其爲竅﹐則舌義便乖﹐以其主味﹐故云舌也。苦可用燥泄﹐喜所以和樂。𨿽志爲喜﹐甚則自傷。恐則腎水並於心火﹐故勝喜也。宣明五气篇曰﹕精气並於腎則恐﹐熱勝則喘息促急。寒爲水气﹐故勝火熱。苦傷气﹐以火生也。咸水味﹐故勝火苦。林億曰﹕詳此篇論所傷之旨﹐其例有三﹕東方云﹐風傷筋﹐酸傷筋﹔中央云﹐濕傷肉﹐甘傷肉﹐是自傷者也。南方云﹐熱傷气﹔北方云﹐寒傷血﹐鹹傷血﹐是傷己所勝者也。西方云﹐熱傷皮毛﹐是被勝傷己。串傷皮毛﹐是自傷者也。凡此五方所傷﹐有此三例不同也。】

【馬蒔曰﹕南方主夏﹐陽气炎蒸﹐故生熱。熱極則生火﹐火性炎上﹐其味作苦﹐故火主苦。人心屬火﹐火性屬苦﹐故苦生心。諸血者皆屬於心﹐故心生血。脾屬土﹐火生土﹐故血生脾。舌爲心之苗﹐故心主舌。此缺在天爲元六句者﹐緣天地人之大義﹐盡於上節﹐餘四節不必重言也。又嘗卽前所言者而極推之﹐其在天五气爲熱﹐在地五行爲火﹐在人五體爲脈﹐在五臟爲心﹐在五色爲赤﹐在五音爲徵﹐在五聲爲笑﹐在五變爲憂﹐在五竅爲舌﹐在五味爲苦﹐在五志爲喜﹐名𨿽萬殊﹐理無二致﹐皆屬之於火而已。然本髒之太過者﹐反有所傷﹐而惟本髒之所不勝者爲能制之也。故在志爲喜﹐喜太過者則傷心﹐惟腎志爲恐﹐爲能勝喜。在天爲熱﹐熱勝則傷气﹐惟北方之寒﹐爲能勝熱。在味爲苦﹐苦太過則傷气﹐惟北方之咸﹐爲能勝苦。此皆水能克火﹐故制其所勝者如此。】

【張志聰曰﹕南方主夏令﹐故生熱。夫火生熱﹐今以在天之熱而生火﹐正陰陽不測之變化。炎上作苦﹐火生苦味也。苦﹐心之味也﹐味爲陰﹐髒亦陰﹐故味生髒。血乃中焦之汁﹐奉心神而化赤﹐故血者神气也。血生脾﹐乃由本髒之所生﹐而生及相生之髒。心气通於舌﹐心和則能知五味﹐故舌乃心之主。風寒暑濕燥火﹐天之陰陽也﹐水火土金水火﹐地之陰陽也。人有五臟﹐化五气以生喜怒悲憂恐﹐人之陰陽也。在天成像﹐在地成形﹐人則參天兩地者也。先言體而後言髒者﹐人稟天地之生气﹐自外而內也。赤﹐南方之火色。徵爲火音﹐和而美也。心志喜﹐故發聲爲笑。心獨無兪﹐故變動在志。心气並於肺則憂。舌者﹐心之官也。苦﹐火之味也。心中和樂則喜﹐過於喜則心志自傷。恐爲腎志﹐水勝火也。熱則气泄﹐故熱傷气。寒勝熱者﹐有亢害則有承制﹐陰陽五行之自然也。苦乃火味﹐故亦傷气﹐鹹爲水味﹐故勝苦。】

中央生濕﹐濕生土﹐土生甘﹐甘生脾﹐脾生肉﹐肉生肺﹐脾生口。其在天爲濕﹐在地爲土﹐在體爲肉﹐在髒爲脾﹐在色爲黃﹐在音爲宮﹐在聲爲歌﹐在變動爲噦﹐在竅爲口﹐在味爲甘﹐在志爲思。思傷脾﹐怒勝思﹐濕傷肉﹐風勝濕﹐甘傷肉﹐酸勝甘。

【王冰曰﹕陽气盛薄﹐陰气固升﹐升薄相合﹐故生濕也。《易》義曰﹕陽上薄陰﹐陰能固之﹐然後蒸而爲雨﹐明濕生於固﹐陰之气也。土濕則固﹐明濕生也。楊上善云﹕四陽二陰﹐合而爲濕﹐蒸腐萬物成土也。土生甘﹐謂凡物之味甘者﹐皆土气之所生。甘生脾﹐謂凡味之甘者﹐皆先生長於脾。脾生肉﹐脾之精气生養肉也。內養肉已﹐乃生肺金。脾受水谷﹐口納五味﹐故主口。在天爲濕﹐霧露雲雨﹐濕之用也。在地爲土﹐安靜稼穡﹐土之用也。在體爲肉﹐復裹筋骨﹐充其形也。在髒爲脾﹐其神意也。道經義曰﹕意托脾﹐意寧則志無散越。黃象土色﹐宮謂土音﹐大而和也。噦謂噦噫﹐胃寒所生。楊上善云﹕噦﹐气忤也。口所以司納水谷﹐甘可用寬緩也。思所以知遠也。𨿽志爲思﹐甚則自傷﹐怒則不思﹐勝可知矣。脾主肉而惡濕﹐故濕勝則肉傷。風爲木气﹐故勝土。濕甘傷肉﹐亦過節也。酸木味﹐故勝土甘。】

【馬蒔曰﹕中央主長夏﹐長夏者﹐六月建未之月也。四陽盡見﹐二陰已生﹐陽上薄陰﹐陰能固之﹐蒸而爲雨﹐其濕遂生。濕气燻蒸﹐濁者下凝﹐故濕生土。土气沖和﹐故土生甘。五臟惟脾屬土﹐甘味主之﹐故甘生脾。脾之所屬者肉﹐故脾生肉。肺屬金﹐土生金﹐故肉生肺。脾化水谷﹐口實納之﹐則口爲脾竅﹐故脾主口。又卽前所言者而極推之﹐其在天五气爲濕﹐在地五行爲土﹐在人五體爲肉﹐在五臟爲脾﹐在五色爲黃﹐在五音爲宮﹐在五聲爲歌﹐在五變爲噦﹐在五竅爲口﹐在五味爲甘﹐在五志爲思﹐名𨿽萬殊﹐理無二致﹐皆屬之於土而已。然本髒之太過者﹐反有所傷﹐而惟本髒之所不勝者爲能制之也。故在志爲思﹐思太過者則傷脾﹐惟肝木主怒﹐爲能勝思。在天爲濕﹐濕太過者則傷肉﹐惟東方之風﹐爲能勝濕。在味爲甘﹐甘太過者則傷肉﹐惟木味之酸﹐爲能勝甘。此皆木能克土﹐故制其所勝者如此。】

【張志聰曰﹕中央主土而灌漑四旁﹐故生濕。濕生土者﹐在天爲气﹐在地成形﹐以气而生形也。土主稼穡﹐稼穡作甘﹐地食人以五味﹐甘先入脾﹐故主生脾。脾之精气﹐主生肌肉﹐肉生肺﹐謂五行之相生者﹐以所生之气而相生也。脾气通於口﹐脾和則能知谷味﹐故脾主口。人之形身臟腑﹐由五行五气而生﹐五气五行又歸於神化。黃﹐中央土色也。宮爲土音﹐大而和也。脾志思﹐思而得之﹐則發聲爲歌。气逆於肺胃之間﹐則爲噦。胃之上﹐肺之下﹐脾之分也﹐故脾气變動則爲噦。脾者主爲衛﹐使之迎糧﹐故脾竅在口。甘﹐土之味也﹐因志而存變謂之思。脾主運用﹐故所志在思。思傷脾者﹐五臟化五气﹐以生五志﹐用志則傷气﹐气傷則髒傷。怒爲肝志﹐故能勝思。脾主肉而惡濕﹐故濕勝則傷肉。風乃木气﹐故勝土濕。甘傷肉﹐味傷形也。酸乃木味﹐故勝土之甘。】

西方生燥﹐燥生金﹐金生辛﹐辛生肺﹐肺生皮毛﹐皮毛生腎﹐肺主鼻。其在天爲燥﹐在地爲金﹐在體爲皮毛﹐在髒爲肺﹐在色爲白﹐在音爲商﹐在聲爲哭﹐在變動爲咳﹐在竅爲鼻﹐在味爲辛﹐在志爲憂。憂傷肺﹐喜勝憂﹐熱傷皮毛﹐寒勝熱﹐辛傷皮毛﹐苦勝辛。

【王冰曰﹕天气急切﹐故生燥金﹐燥有聲則生金。物之味辛者﹐皆金气之所生﹐而味之辛者﹐皆先生長於肺﹐故曰金生辛﹐辛生肺也。肺之精气﹐生養皮毛﹐養皮毛已﹐乃生腎水。肺藏气﹐鼻通息﹐故主鼻。在天爲燥﹐輕急勁彊﹐燥之用也。堅勁從革﹐金之性也。在體爲皮毛﹐包藏膚腠﹐扞其邪也。在髒爲肺﹐其神魄也。魄在肺﹐魄安則徳修壽延。白象金色。商謂金聲﹐輕而勁也。咳所以利咽喉﹐鼻所以司呼吸﹐辛可用散潤。憂﹐深慮也。𨿽在志爲憂﹐過則損也。喜則心火並於肺金﹐故勝憂。熱從火生﹐能耗津液﹐故傷皮毛。寒勝熱﹐陰制陽也。辛傷皮毛﹐過而招損。苦爲火味﹐故勝金辛。】

【馬蒔曰﹕西方主秋﹐秋气急切﹐故西方生燥金。燥則有聲﹐故燥生金。金之性從革作辛﹐凡物之味辛者﹐皆金气之所生﹐故金生辛。人之五臟﹐惟肺屬金﹐故辛生肺。肺主身之皮毛﹐故肺生皮毛。腎主水﹐金實生之﹐故皮毛生腎。肺主气﹐鼻通气﹐故肺主鼻。又嘗卽前所言者而極推之﹐其在天五气爲燥﹐在地五行爲金﹐在人五體爲皮毛﹐在五臟爲肺﹐在五色爲白﹐在五音爲商﹐在五變爲咳﹐在五竅爲鼻﹐在五味爲辛﹐在五志爲憂﹐名𨿽萬殊﹐理無二致﹐皆屬之於金而已。然本髒之太過者﹐反有所傷﹐而惟本髒之所不勝者﹐爲能勝之也。故在志爲憂﹐憂之過者則傷肺﹐惟心火之喜﹐爲能勝憂在天爲燥﹐燥之過者則熱﹐熱傷皮毛﹐惟北方之寒﹐爲能勝熱。在味爲辛﹐辛之過者﹐則傷皮毛﹐惟火味之苦﹐爲能勝辛。此皆火能克金﹐故制其所勝者如此。】

【張志聰曰﹕西方主秋金之令﹐故其气生燥。燥生金﹐因气而生形。金生辛﹐因形而成味﹐辛生肺﹐因味而生髒。肺生皮毛﹐因髒而生形也。肺气主於皮毛﹐因金气而生腎。肺气通於鼻﹐肺和則鼻能知香臭﹐故肺主開竅在鼻。在天爲气﹐在地成形﹐此爲燥爲金之有異也。形气相感而化生萬物﹐人爲萬物之靈﹐在體爲皮毛﹐在髒爲肺者﹐感天地之形气而化生也。白﹐肺金之色也。商﹐西方之音﹐輕而勁也。肺志在悲﹐故發聲爲哭。髒气變動﹐則及於喉而爲咳﹐鼻者肺之竅﹐辛者金之味也。精气並於肺則憂﹐過則損也。喜則气散﹐故能勝憂鬱。秋令燥熱﹐反傷皮毛﹐嚴肅之令復﹐則炎爍之气消﹐故寒勝熱。气主皮毛﹐辛散气﹐故傷皮毛。火味勝金﹐故苦勝辛。】

北方生寒﹐寒生水﹐水生鹹﹐咸生腎﹐腎生骨髓﹐髓生肝﹐腎主耳。其在天爲寒﹐在地爲水﹐在體爲骨﹐在髒爲腎﹐在色爲黑﹐在音爲羽﹐在聲爲呻﹐在變動爲栗﹐在竅爲耳﹐在味爲鹹﹐在志爲恐。恐傷腎﹐思勝恐﹐寒傷血﹐燥勝寒﹐鹹傷血﹐甘勝咸。

【王冰曰﹕陰气凝冽﹐故生寒。寒气盛凝﹐變爲水。物之味鹹者﹐皆水气之所生﹐凡味之鹹者﹐皆生長於腎﹐故曰水生鹹﹐咸生腎。腎之精气﹐生養骨髓﹐養骨髓已﹐乃生肝木。腎屬北方﹐位居幽暗﹐聲入故主耳。在天爲寒﹐凝淸慘冽﹐寒之用也。在地爲水﹐淸潔潤下﹐水之用也。在體爲骨﹐端直貞幹﹐以立身也。在髒爲腎﹐其神志也。腎藏志﹐志營則骨髓滿實。黑象水色﹐羽謂水音﹐沈而深也。呻﹐吟聲也。栗﹐謂戰栗﹐甚寒大恐而悉有之。耳﹐所以司聽五音。咸可用柔軟。恐所以懼惡﹐恐而不已﹐則內感於腎﹐故傷腎也。《靈樞經》曰﹕恐懼而不解﹐則傷精﹐明感腎也。思深慮遠﹐則見事源﹐故勝恐﹐寒則血凝﹐傷可知也。燥從熱生﹐故勝寒也。食鹹而渴則傷血。甘土味﹐故勝水咸。】

【馬蒔曰﹕北方主冬﹐冬時陰气凝冽﹐故北方生寒。寒則水气濡潤﹐故寒生水。水性潤下作咸﹐凡物之味鹹者﹐皆水气之所生﹐故水生鹹。腎主水﹐咸性屬水﹐故鹹生腎。腎主身之骨髓﹐故腎生骨髓。肝主木﹐水生之﹐故髓生肝。腎屬北方﹐位居幽隱﹐聲入則通﹐故腎主耳。又嘗卽前所言者而極推之﹐其在天五气爲寒﹐在地五行爲水﹐在人五體爲骨﹐在五臟爲腎﹐在五色爲黑﹐在五音爲羽﹐在五聲爲呻﹐在五變爲栗﹐在五竅爲耳﹐在五味爲鹹﹐爲五志爲恐﹐名𨿽萬殊﹐理無二致﹐皆屬之於水而已。然本髒之太過者﹐反有所傷﹐而惟本髒之所不勝者爲能制之也。故在志爲恐﹐恐之過者則傷腎﹐惟脾土之思爲能勝恐﹕在天爲寒﹐寒之過者則傷血﹐惟燥從熱生者爲能勝寒﹔在味爲咸﹐鹹之過者則傷血﹐惟五味之甘爲能勝咸。此皆土能克水﹐故制其所勝者如此。】

【張志聰曰﹕北方主水﹐故生寒也。寒生水者﹐形生气而气生形也。水味鹹﹐故鹹生於水﹐而味之鹹者主生養腎﹐腎之精气﹐生長骨髓﹐腎之精髓﹐復生肝木﹐言五臟之相生由天之五气﹐地之五味之所生也。腎气通於耳﹐腎和則耳能聞五音﹐故腎气所主在耳。五方生五气﹐五气生五行﹐五行生五味﹐五味生五體五臟者﹐言人本天地之形气而生成也。其在天爲寒﹐在地爲水﹐在體爲骨﹐在髒爲腎者﹐言天地人之成像成形﹐皆本於陰陽不測之變化也。爲黑爲羽者﹐色聲有陰陽也。呻者﹐伸也。腎气在下﹐故聲欲太息而伸出之。栗﹐戰栗貌﹐寒水之气變也。腎開竅於耳﹐咸水之味也。腎藏志﹐而爲作彊之官﹐故慮事而時懷惕厲﹐恐懼而不解則傷精。思慮深則處事精詳﹐故勝恐。寒甚則血凝泣﹐故傷血。燥主秋熱之令﹐故能勝寒。咸走血﹐過食鹹則傷血矣。甘爲土味﹐故能勝咸。王子芳問曰﹕風傷筋﹐濕傷肉﹐以本气而傷本體也。在心則曰熱傷气﹐在腎則曰寒傷血者﹐何也﹖曰﹕气爲陽﹐血爲陰﹔火爲陽﹐水爲陰。心主火而爲熱﹐腎主水而爲寒﹐是以熱傷气而寒傷血者﹐同气相感也。下文曰﹕陰陽者﹐血气之男女也。水火者﹐陰陽之徵兆也。心腎爲水火陰陽之主宰﹐故所論𨿽與別髒不同﹐而亦是本气自傷之意也。莫子晉問曰﹕五方注釋﹐曷多不同﹖曰﹕陰陽之道﹐變化無窮﹐是以五方之經文﹐亦少有差別﹐愚故引經注經﹐各盡其義﹐學者引而伸之﹐總不外乎陰陽之大道也。】

故曰﹕天地者﹐萬物之上下也﹔陰陽者﹐血气之男女也﹔左右者﹐陰陽之道路也﹔水火者﹐陰陽之徵兆也﹔陰陽者﹐萬物之能始也。故曰﹕陰在內﹐陽之守也﹔陽在外﹐陰之使也。

【王冰曰﹕觀其復載﹐而萬物之上下可見矣。夫陰主血﹐陽主气﹔陰主女﹐陽主男。故曰﹕陰陽者血气之男女。陰陽間气﹐左右循環﹐故左右爲陰陽之道路。使觀水火之气﹐則陰陽徵兆可知矣。萬物之能始﹐謂能爲變化生成之元始也。陰靜﹐故爲陽之鎭守﹔陽動﹐故爲陰之役使。】

【馬蒔曰﹕夫由上文四時五方之所生所屬所傷所勝者之類觀之﹐亦不外乎天地陰陽五行之妙而已﹐故此節首以故曰承之。上下者﹐每歲司天爲天﹐在泉爲地﹐而爲萬物之上下也。萬物生於陽﹐成於陰﹐而自人言之﹐血爲陰﹐气爲陽。故男爲陽﹐而不專有气且有血﹐陽中有陰也﹔女爲陰﹐而不專有血且有气﹐陰中有陽也。則陰陽在人﹐卽有血有气之男女也﹐而萬物可類推矣。言水火之寒熱﹐彰信陰陽之先兆也。又言陰陽者﹐萬物之所以成其始也﹐而能成其終也可推矣。夫天地陰陽之妙如此﹐自人身而言之﹐有陰气焉﹐乃所謂營气也﹔有陽气焉﹐乃所謂衛气也。營气者由中焦之气﹐陽中有陰者﹐隨上焦之气﹐以降於下焦而生此陰气﹐故謂之曰營气。《靈樞》營衛生會篇所謂營气出於中焦﹐又曰淸者爲營是也。然陰性精專﹐必隨宗气以同行於經隧之中﹐故曰陰在內﹐所以爲陽之守也。陽气者﹐由下焦之气﹐陰中有陽者﹐隨中焦之气﹐以升於上焦而生此陽气﹐故謂之曰衛气。《靈樞》營衛生會篇所謂衛气出於下焦﹐又曰濁者爲衛是也。然陽性慓悍﹐不隨宗气行﹐而自行於各經皮膚分肉之間﹐故曰陽在外﹐所以爲陰之使也。其升降之妙﹐無非天地陰陽之理﹐故人身陰陽之气﹐其符合者如此。】

【張志聰曰﹕天覆於上﹐地載於下﹐天地位而萬物化生於其間也。陰陽之道﹐其在人則爲男爲女﹐在體則爲气爲血﹐在天地六合東南爲左﹐西北爲右。陰陽二气﹐於上下四旁﹐晝夜環轉﹐而人之陰陽﹐亦同天地之气﹐晝夜循環﹐故左右爲陰陽之道路。天一生水﹐地二生火。火爲陽﹐水爲陰。水火有形﹐故爲陰陽之徵兆。幹知大始﹐坤以簡能﹐而生萬物﹐故曰萬物之能始也。陰靜於內﹐陽動於外﹐陰陽動靜而萬物化生。上文論天地陰陽之气﹐運用於上下四旁﹐此復言陰陽之气﹐又有外內之所主也。在天地﹐則天包乎地之外﹔其在人﹐則陽爲陰之衛也。】古今圖書集成醫部全錄卷四

陰陽應象大論篇第五下

帝曰﹕法陰陽柰何﹖岐伯曰﹕陽勝則身熱﹐腠理閉﹐喘粗﹐爲之俯仰﹐汗不出而熱﹐齒幹以煩寃﹐腹滿死﹐能冬不能夏。陰勝則身寒﹐汗出身常淸﹐數栗而寒﹐寒則厥﹐厥則腹滿死﹐能夏不能冬。此陰陽更勝之變﹐病之形能也。【爲﹐去聲。俛﹐同俯。幹﹐音幹。寃﹐烏員切。能﹐音耐。數﹐音朔。】

【王冰曰﹕陽勝故能冬﹐熱盛故不能夏。厥謂厥逆。陰勝故能夏﹐寒甚故不能冬。】

【馬蒔曰﹕夫人身之陰陽﹐有同於天地之陰陽﹐則人之善養者﹐當法天地之陰陽也。蓋營衛和平﹐斯無偏勝之病﹐若營气不足﹐衛气有餘﹐則陽勝。陽勝則身熱﹐熱則腠理閉﹐喘息粗﹐气不得平﹐故身俯仰。腠理閉﹐故汗不出而熱。陽明熱盛﹐故齒幹。熱內蒸﹐故煩寃﹐至腹滿而死。蓋熱極成脹也。冬則寒盛﹐夏則熱盛﹐今陽勝而諸熱皆盛﹐所以耐冬不耐夏也。若營气有餘﹐衛气不足﹐則陰勝﹐陰勝則身冷而腠理開﹐開則冷汗出﹐身常淸冷﹐數栗而寒﹐寒則厥而腹滿死﹐蓋寒極亦能成脹也。夏則熱盛﹐冬則寒盛﹐今陰勝而諸寒皆盛﹐所以耐夏不耐冬也。】

【張志聰曰﹕此帝欲明天地陰陽之气﹐而爲調治之法也。陽勝乃火熱用事﹐故身熱。熱在表則腠理閉﹐熱在裏則喘粗。陰勝在腹則爲之俯﹐陽勝在背則爲之仰。陽勝於周身﹐則汗不出而熱也。腎主精液﹐齒幹精液竭矣。心主血液﹐煩寃﹐血液枯矣。腹滿﹐中焦之生气絕矣。此陽熱偏勝之死證。然能苟延於冬﹐而不能幸免於夏﹐蓋言人之陰陽﹐又配合天地四時之陰陽而爲生死也。陰勝則陽虛﹐故汗出﹐陰寒在表則身常淸﹐在裏則數栗而寒也。四肢爲諸陽之本﹐表裏俱寒則四支厥冷﹐四肢厥冷則腹虛滿矣。乃陰寒偏勝之死證。得夏月之陽熱﹐尙可救其陰寒﹐此陰陽之變﹐能爲形身作病也。】

【髙士宗曰﹕按以下岐伯所答如陽勝則身熱﹐陰勝則身寒﹐乃陰陽偏勝之爲害也。如能知七損八益﹐是能調養吾身中之陰陽損益﹐而不能爲邪所傷也。如人之右耳目不如左明﹐左手足不如右彊﹐乃法象天地四方之盛虛也。如賢人上配天以養頭﹐下象地以養足﹐中傍人事以養五臟﹐乃取法天地以養人也。如天气通於肺﹐地气通於嗌﹐風气通於肝﹐雷气通於心﹐是天地之气而應象於人。如暴气象雷﹐逆气象陽﹐是人之气而應象於天地也。如善用鍼者﹐從陰引陽﹐從陽引陰﹐是取法陰陽之道﹐而爲用鍼之法。如善診者﹐察色按脈﹐先別陰陽﹐是取法陰陽之理而爲診視之法也。如髙者因而越之﹐其下者引而竭之﹐陽病治陰﹐陰病治陽﹐是審別陰陽而爲救治之法也。此篇論天地陰陽五方五行之气﹐以應人之形身臟腑﹐至於診治調養﹐亦皆取法乎陰陽﹐故曰陰陽應象大論。】

帝曰﹕謂此二者柰何﹖岐伯曰﹕能知七損八益﹐則二者可調。不知用此﹐則早衰之節也。年四十而陰气自半也﹐起居衰矣﹔年五十體重﹐耳目不聰明矣﹔年六十陰痿﹐气大衰﹐九竅不利﹐下虛上實﹐涕泣俱出矣。故曰知之則彊﹐不知則老﹐故同出而名異耳。智者察同﹐愚者察異。愚者不足﹐智者有餘。有餘則耳目聰明﹐身體輕彊﹐老者復壯﹐壯者益治。是以聖人爲無爲之事﹐樂恬惔之能﹐從欲快志於虛無之守﹐故壽命無窮﹐與天地終。此聖人之治身也。

【王冰曰﹕調謂順天癸性﹐而治身之血气精气也。用謂房色﹐女子以七七爲天癸之終﹐丈夫以八八爲天癸之極﹐然知八可益﹐知七可損﹐則各隨气分修養天眞﹐終其天年以度百歲。內耗故陰減﹐中幹故气力始衰。《靈樞經》曰﹕人年四十﹐腠理始疏﹐榮華稍落﹐發斑白。由此節言之﹐亦起居衰於欲也。五十衰之漸﹐六十則衰之甚矣。知謂知七損八益﹐全形保性之道。同謂同於好欲﹐異謂異其老壯之名。智者察同欲之間而能性道﹐愚者察形容別異﹐方乃效之。自性則道益有餘﹐方效則治生不足﹐何也﹖先行故有餘﹐後學故不足也。夫保性全形﹐蓋由知道之所致﹐故曰﹕道者不可斯須離﹐可離非道﹐此之謂也。聖人不爲無益以害有益﹐不爲害性而順性﹐故壽命長遠﹐與天地終。庚桑楚曰﹕聖人之於聲色滋味也﹐利於性則取之﹐害於性則損之﹐此全性之道。】

【馬蒔曰﹕帝問陰陽偏勝者病﹐何以調之﹖伯言營衛者﹐卽人身之陰陽﹐營衛不足﹐當以人身同類之陰陽益之。故能知七損八益﹐則陰陽偏勝者﹐可以調和。蓋女子以二七爲天癸之始﹐男子以二八爲天癸之始﹐惟於七者損之﹐八者益之﹐卽生气通天論所謂凡陰陽之要﹐陽密乃固是也。則吾之衛气不至於衰﹐而彼之陰气有以助吾之營气﹐二者可調矣。苟不知用此﹐則是早衰之節耳。何也﹖人年四十以至六十﹐年以漸而髙﹐則體以漸而病﹐故曰能早知七損八益之法﹐則身體自彊﹐不知此者﹐年已徒老。故陰陽之要﹐人所同然﹐而或彊或老﹐其名則異﹐正以智者察同﹐方其未老而圖之﹐故智者則有餘﹐而耳目聰明﹐身體輕彊﹐老者復壯﹐壯者益治矣。彼愚者察異﹐必待已老而圖之﹐故愚者不足﹐而不及智者遠矣。然此乃調陰陽偏勝之術耳﹐惟聖人則不然。無爲之事則爲之﹐恬惔之能則樂之﹐守其虛無﹐而從欲快志於其中﹐故壽命無窮﹐與天地終﹐此乃聖人之治身也﹐固不至於陰陽偏勝﹐而亦無假於七損八益之知者矣。】

【張志聰曰﹕女子以七爲紀﹐男子以八爲紀。七損八益者﹐言陽常有餘而陰常不足也。然陽气生於陰精﹐知陰精之不足而無使其虧損﹐則二者可調﹐不知陰陽相生之道﹐而用此調養之法﹐則年未半百而早衰矣。男子以八爲期﹐故四十而居半。陰气﹐腎气精气也。陰气漸虛﹐則起居倦矣。經曰﹕腎虛﹑肝虛﹑脾虛﹐皆令人體重煩寃。又曰﹕液脫者﹐骨肉屈伸不利。年五十而精液血液皆虛﹐是以體重而不輕便也。精气虛而不能並於上﹐則耳目不聰明矣。人年六十﹐已逾七八之期﹐天癸竭腎气大衰﹐而陰事痿矣。九竅爲水注之气﹐精水竭而精气衰﹐則九竅爲之不利也。精竭於下﹐水泛於上﹐而涕泣俱出矣。解精微論曰﹕精神去﹐目涕泣出。苟知七損八益﹐而能固守其精﹐則陰陽俱益﹐而筋骨壯彊﹐不知陰陽所生之原﹐以欲竭其精﹐以耗散其眞﹐至半百而衰老矣。同出而名異者﹐謂神气生於陰精﹐故同出於天乙之眞﹐而有精气神三者之異名耳。智者省察其陰陽同出與天眞﹐不妄作勞﹐則陽完而陰亦內固矣。精神內守﹐則陰盛而气亦外彊﹐知陰陽之交相生固﹐則精气常爲有餘。愚者止知名之有異﹐如煩勞則陽气外張﹐而不知精亦內絕﹐如逆之傷腎﹐則春陽之气亦無所資生﹐不知陽爲陰之固﹐陰爲陽之根﹐而精气恆不足矣。若有餘則陽气充而耳目聰明﹐精血足而身體彊健﹐精神完固﹐能卻老而全形﹐壯者益充滿而平治也。𨿽然﹐治世之聖人﹐與逸世之眞人﹐至人不同﹐壽僅可以百數﹐然亦有修身之道﹐壽命無窮﹐與天地終始。行所無事﹐則外不勞形﹐內無思想﹐恬惔虛無﹐則精神內守﹐眞气從之﹐其知道者﹐亦歸於眞人。】

【王子芳曰﹕調此二者﹐重在七損﹐故曰陰气自半﹐曰體重﹐曰陰痿。夫起居動作爲陽﹐耳目九竅爲陽﹐曰起居衰矣﹐曰耳目不聰明﹐九竅不利﹐自陰虛而衰及於陽也。】

天不足西北﹐故西北方陰也﹐而人右耳目不如左明也。地不滿東南﹐故東南方陽也﹐而人左手足不如右彊也。帝曰﹕何以然﹖岐伯曰﹕東方陽也﹐陽者其精並於上﹐並於上則上明而下虛﹐故使耳目聰明﹐而手足不便也。西方陰也﹐陰者其精並於下﹐並於下則下盛而上虛﹐故其耳目不聰明﹐而手足便也。故俱感於邪﹐其在上則右甚﹐在下則左甚﹐此天地陰陽所不能全也﹐故邪居之。

【王冰曰﹕在上故法天﹐在下故法地。夫陰陽之應天地﹐猶水之在器也﹐器圓則水圓﹐器曲則水曲﹐人之血气亦如是﹐故隨不足則邪气畱居之。】

【馬蒔曰﹕此言人身之形體﹐無非象乎天地﹐始如上文所謂法陰陽者有由也。人以耳目爲上體也﹐凡右耳目不如左耳目之聰明者﹐何也﹖亦以頭象乎天而已。蓋天位乎上﹐其形體東南𨿽滿﹐而西北不足﹐故西北方陰也。左耳目屬東南爲陽﹐右耳目屬西北爲陰﹐今天不足西北﹐宜乎人之右耳目不如左耳目之聰明也。人以手足爲下體也﹐凡左手足不如右手足之彊者何也﹖亦以身象乎地而已。蓋地位乎下﹐西北𨿽滿而東南不滿﹐故東南方陽也。右手足屬西北爲陰﹐左手足屬東南爲陽﹐今地不滿東南﹐宜乎人之左手足不如右手足之彊也。然此乃天地陰陽之气使然耳。東方者陽也﹐陽者其精气上升而並於上﹐並於上則人稟天地之气者﹐上明而下虛﹐故天足東南﹐左耳目宜聰明也﹐地不滿東南﹐左手足宜不便也。西方者陰也﹐陰者其精气下降而並於下﹐並於下則人稟天地之气者﹐下盛而上虛﹐故天不足西北﹐右耳目宜不聰明也﹐地滿西北﹐右手足宜便也。故使在上之頭在下之手足者﹐俱感於邪﹐其在上者﹐則右耳目之病甚﹐以天不足西北也﹐其在下者﹐則左手足之病甚﹐以地不滿東南也。凡曰甚者﹐以天地之陰陽所不能全也﹐故邪居之者爲尢甚耳。由此觀之﹐則人之形體無非與天地相參也﹐其所以法陰陽者如此。】

【張志聰曰﹕此言天地陰陽之所不能全﹐惟其陰陽精气運行﹐故能生長收藏﹐化生萬物。其在人亦當配天地以養頭足﹐勿使邪气居之。天不足西北者﹐陽中之陰不足也﹐故西北方陰也。而人之右耳目不如左明也﹐左爲陽而右爲陰﹐陰不足於上也。地不滿東南者﹐陰中之陽不足也﹐故東南方陽也。而人左手足不如右彊也﹐右爲陰而左爲陽﹐陽不足於下也。天有精﹐地有形﹐東方陽也﹐其精气上升而並於上﹐並於上則上盛而下虛﹐故使人之耳目聰明而手足不便也。西方陰也﹐其精气下降而並於下﹐並於下則下盛而上虛﹐故其人之耳目不聰明而手足便也。此以天地之左右而言也。以人之形身論之﹐其在上則右虛﹐在下則左虛﹐是天地陰陽之所不能全﹐而人身亦有左右之不足也。上文言天地左右之上下﹐此言人身上下之左右。】

【王子芳曰﹕上篇論陽气生於陰精﹐此復言天有精﹐而精气上下交並﹐是陰精又生於天也。】

故天有精﹐地有形﹐天有八紀﹐地有五里﹐故能爲萬物之父母。淸陽上天﹐濁陰歸地﹐是故天地之動靜﹐神明爲之綱紀﹐故能以生長收藏﹐終而復始。惟賢人上配天以養頭﹐下象地以養足﹐中傍人事以養五臟。天气通於肺﹐地气通於嗌﹐風气通於肝﹐雷气通於心﹐穀气通於脾﹐雨气通於腎。六經爲川﹐腸胃爲海﹐九竅爲水注之气。以天地爲之陰陽﹐陽之汗﹐以天地之雨名之﹔陽之气﹐以天地之疾風名之。暴气象雷﹐逆气象陽。故治不法天之紀﹐不用地之理﹐則災害至矣。【裏﹐當作理。嗌﹐音益。】

【王冰曰﹕陽爲天﹐降精气以施化﹔陰爲地﹐布和气以成形。五行爲生育之井裏﹐八風爲變化之綱紀﹐八紀謂八節之紀﹐五里謂五行化育之裏。陽天化气﹐陰地成形﹐五里運行﹐八風鼓坼﹐收藏生長﹐無替時宜﹐夫如是故能爲萬物變化之父母也。所以能爲萬物之父母者﹐何以有是淸濁之升降也﹖淸陽上天﹐濁陰歸地﹐然其動靜誰所主司﹖蓋由神明之綱紀爾。上文曰﹐神明之府﹐此之謂也。生長收藏﹐終而復始﹐神明之運﹐乃能如是﹐頭員故配天﹐足方故象地﹐人事更易﹐五臟遞遷﹐故從而養也。肺居髙﹐故天气通﹔嗌次下﹐故地气通。風生木﹐故通肝﹐雷象火之有聲﹐故通心﹔穀空虛﹐脾受納﹐故通谷﹔腎主水﹐故通雨气﹔六經流注不息﹐故通川﹔腸胃受納﹐故通海也。《靈樞經》曰﹕胃爲水谷之海是也。淸明者﹐象水之內明﹔流注者﹐象水之流注。以人事配象﹐則近指天地以爲陰陽﹐汗泄於皮腠者﹐是陽气之發泄爾﹐然其取類於天地之間﹐則雲騰雨降而相似也。故曰﹐陽之汗﹐以天地之雨名之。陽气發散﹐疾風飛揚﹐故以應之。暴气鼓擊﹐雷霆震驚﹐故以象之。逆气陵上﹐陽气亦然﹐故象陽。背天之紀﹐違地之理﹐則大紀反作﹐五气更傷﹐眞气旣傷﹐則災害之至可知矣。】

【馬蒔曰﹕此承上文而極言之﹐見人之一身﹐無非象乎天地﹐而人之治身者﹐當法天地也。故在上爲天﹐其气至精﹐在下爲地﹐其體成形﹐天有八節之紀﹐地有五行之理﹐故天以精﹐地以形﹐形气相感而化生萬物﹐所以爲萬物之父母。其淸陽則上於天﹐其濁陰則歸於地﹐陰陽升降﹐卽天地之動靜也﹐是故天地之動靜﹐有神明存焉﹐以爲之綱紀﹐卽首章所謂神明之府者是也。故能以生長收藏乎萬物﹐終而復始﹐循環無端也。惟賢人者﹐以頭象乎天也﹐乃上配天以養其頭﹔以足象乎地也﹐乃下象地以養其足﹔以五臟在人身之中也﹐乃中傍人事而修之以養五臟。通三才以善養其身﹐非賢人不能也。然人所同與天地者﹐不寧惟是。人之五臟﹐七通於喉嚨﹐其气至淸﹐吾人之聲音﹐從此而發。《靈樞》憂恚無言篇少師曰﹕喉嚨者﹐气之所以上下者也。俗雲气喉是也。此喉在前﹐通於五臟﹐凡聲音之出入﹐有會厭以爲之開闔﹐若飲食入於咽喉者﹐經此而過﹐亦賴會厭以爲之遮閉﹐惟肺爲五臟之華蓋﹐而上天之气至淸者也﹐乃於吾肺而相通焉。人之六腑﹐上通於咽喉﹐咽喉者卽嗌也﹐吾人之飲食﹐從此而入。《靈樞》憂恚無言篇少師曰﹕咽喉者﹐水谷之道路也。俗云食喉是也。名曰嗌。此喉在後﹐通於六腑﹐惟咽喉爲水谷之道路﹐而地气至濁者也﹐乃於此嗌而相通焉。足厥陰肝經﹐屬木﹐上文曰﹐風生木﹐木生酸﹐酸生肝。又曰﹐在天爲風﹐在地爲木﹐在髒爲肝。此天之風气所以通於肝也。雷爲火﹐心亦屬火﹐雷主有聲﹐而心之聲爲笑﹐亦主有聲﹐此天之雷气所以通於心也﹐谷至空虛。脾能運化其所納﹐此地之穀气﹐所以能通於脾也。雨爲水﹐腎亦主水﹐此天之雨气﹐所以通於腎也。手有三陽三陰經﹐足有三陽三陰經﹐各有六經也。手之陽經﹐白手走頭﹐陰經自腹走手﹐足之陽經﹐自頭走足﹐陰經自足走腹﹐如川之流﹐脈絡貫通﹐此六經之所以爲川也。胃爲倉廩之官﹐凡物從此而藏﹐猶海之藏垢納污﹐小腸爲受盛之官﹐大腸爲傳道之官﹐此腸胃之所以爲海也。頭有七陽竅﹐下有二陰竅﹐人身止有此九竅耳﹐有此九竅﹐則气從此泄﹐猶水之流注而不閉也。又以天地之陰陽﹐爲吾身之陰陽而論之﹐人之有汗﹐乃陽气之發泄﹐是卽陽之汗也。陽气者﹐衛气也。其可名以天地之雨乎﹖人有陽气﹐發散通達﹐其可名以天地之疾風乎﹖﹑張子《正蒙》云﹕陽在外者不得入﹐則周旋不捨而爲風﹐人有暴戾之气﹐鼓擊有聲﹐其可以象天之雷乎﹖《正蒙》曰﹕陽在內者不得出﹐則奮擊而爲雷霆。人有逆气﹐其气必上﹐天之陽气﹐上積而升﹐其可以象天之陽乎﹖夫人之一身﹐通於天地者如此﹐故凡治身者﹐當法天之紀﹐用地之理可也﹐否則災害至矣。】

【張志聰曰﹕天有所生之精﹐地有所成之形﹐天有八方之綱紀﹐地有五行之道理﹐其精气交通於九州八方之外﹐故能爲萬物生長之父母﹐又非止於上下之交並而已。然天地之體位﹐𨿽有東西南北之不足﹐而神明爲之綱紀﹐故能以生長收藏﹐終而復始﹐化生萬物。神明者﹐生五气化五行者也﹐惟賢人上配天以養耳目之聰明﹐下象地以養腰以下之不足﹐節五味﹐適五志﹐以養五臟之大和﹐𨿽有賊邪而勿能居之矣。此篇曰聖人﹐曰賢人﹐謂惟聖賢能法則天地﹐逆從陰陽﹐恬惔虛無﹐精神內守﹐可使益壽無有終極之時﹐而皆歸於眞人也。夫肺臟屬乎幹金﹐位居至髙﹐而主周身之气﹐故與天气相通﹐此復言非惟頭之上竅通乎天﹐從腰以下以象地﹐而五臟六腑九竅六經﹐皆與天地之气相通﹐惟賢人能法天之紀﹐用地之理﹐以治身﹐故災害不能及也。嗌乃胃腑之門﹐主受濕濁之气以入胃﹐故與地气相通。太陰陽明篇曰﹕喉主天气﹐嗌主地气。風生木﹐木生肝﹐外內之气相通也。雷﹐火之發聲也﹐心爲火髒﹐气相感召﹐故與心相通。脾爲土髒﹐而主司轉運。穀气﹐山谷之通气也﹐故與脾气相通。腎爲水髒﹐雨气寒水之气也﹐故通腎。六經﹐手足三陰三陽之經脈也﹐外內環轉﹐如川流之不息﹐故爲川。腸胃受盛水谷﹐如海之無所不容﹐又胃爲水谷之海﹐而外合海水﹐腸爲受盛之官﹐故皆爲海。精气通上竅﹐濁水出下竅﹐故曰九竅爲水注之气。陰陽者﹐天地之道也﹐以天地之道﹐通吾身之陰陽﹐汗出於陰液﹐由陽气之宣發﹐故曰陽加於陰謂之汗。雨乃地之陰濕﹐亦由天气之所化施﹐故可方人之汗。風出於地之隧谷﹐陽气發於裏陰﹐以疾風名之者﹐言陽气之行身有道﹐無少逆滯者也。气暴如雷火之發﹐气逆如陽熱之勝﹐此復言陽气之如風行於上下四旁﹐無暴無逆也。是故人之陰陽﹐通乎天地者也。夫天有八紀﹐地有五里﹐苟爲治而不取法天地之陰陽﹐則災害至矣。】

故邪風之至﹐疾如風雨。故善治者治皮毛﹐其次治肌膚﹐其次治筋脈﹐其次治六腑﹐其次治五臟。治五臟者﹐半死半生也。故天之邪气﹐感則害人五臟﹔水谷之寒熱﹐感則害於六腑﹔地之濕气﹐感則害皮肉筋脈。

【王冰曰﹕至謂至於身形。治皮毛﹐止於萌也。治肌膚﹐救其已生。治筋脈﹐攻其已病。治六腑﹐治其已甚。治五臟﹐治其已成。神農曰﹕病勢已成﹐可謂半愈。然初成者獲愈﹐固久者伐形。故治五臟者﹐半死半生也。其四時之气﹐八正之風﹐皆天邪也。金匱眞言論曰﹕八風發邪以爲經風﹐觸五臟﹐邪气發病。故天之邪气﹐感則害人五臟。熱傷胃及膀胱﹐寒傷腸及膽气﹐故感則害於六腑。濕气勝則榮衛之气不行﹐故感則害於皮肉筋脈。】

【馬蒔曰﹕此承上文而言﹐善治邪者﹐圖之貴早﹐正以天地之邪各有所害﹐而不得不治之也。故邪風之至於人身也﹐猶之風雨之速﹐卽上古天眞論之虛邪賊風﹐風論云風者善行而數變也。其至由皮毛而入肌膚﹐入筋脈﹐入六腑﹐入五臟﹐其行甚速也。善治者﹐方其入皮毛時﹐卽從皮毛而治之﹔其次者﹐則從肌膚而治之﹔又其次者﹐則從筋脈而治之﹔又其次者﹐則從六腑而治之﹔又其次者﹐則從五臟而治之。但治五臟者﹐邪已入深﹐猝難爲力﹐誠半死而半生也。上文言天气通於肺﹐肺爲五臟之華蓋﹐言肺則五臟皆通矣﹐故天之邪气﹐感則害人五臟﹐凡風寒暑濕燥火皆是也。上文言地气通於嗌﹐由嗌而入﹐乃六腑也﹐故水谷之寒熱﹐感則害人六腑﹐蓋水谷𨿽所以養生﹐而凡寒熱之非時失宜﹐皆足以傷人也。太陰陽明論岐伯曰﹕濕者下先受之。《靈樞》邪气臟腑病形篇岐伯曰﹕身半以下者﹐濕中之也。又小鍼解云﹕淸气在下者﹐言淸濕地气之中人也﹐必從足始。故地之濕气﹐感則害人皮肉筋脈。夫邪之傷人也不同﹐其行爲至速者無異﹐人可以治之不早也哉﹖】

【張志聰曰﹕天之邪气﹐始傷皮毛﹐由皮毛而至肌肉筋脈﹐由筋脈而入於臟腑﹐故如風雨之驟至﹐而易入於內也。獨言風者﹐風爲百病之長﹐而能開發皮腠。夫陽气者﹐衛外而爲固也。天之陽邪﹐始傷皮毛气分﹐故善治者﹐助陽气以宣散其邪﹐不使內入於陰也。邪在皮毛﹐畱而不去﹐則入於肌膚矣﹐肌膚尙屬外之气分﹐亦可使邪從外解﹐故其治之次也。邪在肌膚﹐畱而不去﹐則入於經絡矣﹐經脈內連臟腑﹐外絡形身﹐善治者知邪入於經﹐卽從經而外解﹐不使內幹臟腑﹐此爲治之法﹐又其次也。治六腑者﹐《金匱要略曰》﹐經絡受邪入臟腑﹐爲內所因﹐邪入於經﹐畱而勿治﹐則入於裏矣﹐故止可從腑而解。治五臟者﹐五臟之脈屬髒絡腑﹐六腑之脈屬腑絡髒﹐臟腑經气﹐連絡相通﹐邪入於內﹐而又不從腑解﹐則幹及於髒矣。邪在五臟經气之間﹐尙可救治而生﹐如幹髒則死矣﹐故曰半死半生也。夫皮膚气分爲陽﹐經絡血分爲陰﹐外爲陽﹐內爲陰﹐腑爲陽﹐髒爲陰﹐邪在陽分爲易治﹐邪在陰分爲難治﹐此論爲治之道﹐當取法乎陰陽也。天之邪气﹐由形表而入於裏陰﹐故感則害人五臟﹐水谷入胃﹐寒溫不適﹐飲食不節﹐而病生於腸胃﹐故感則害人六腑。淸濕地气之中人也﹐必從足始﹐故感則害人皮肉筋脈。夫髒爲陰﹐腑爲陽﹐筋脈血分爲陰﹐皮肉气分爲陽﹐天地之邪﹐有陰有陽﹐水谷之气﹐有熱有寒﹐而病人之形身臟腑﹐亦有陰陽之別也。】

故善用鍼者﹐從陰引陽﹐從陽引陰﹐以右治左﹐以左治右﹐以我知彼﹐以表知裏﹐以觀過與不及之理﹐微得過﹐用之不殆。

【王冰曰﹕凡此皆深明用鍼之法也。】

【馬蒔曰﹕此言善鍼者之有法也。上文言由皮毛而漸入臟腑﹐則在外爲表﹐在內爲裏﹐在表爲陽﹐在裏爲陰。善用鍼者﹐知陽病必行於陰也﹐故從陰以引之而出於陽﹐知陰病必行於陽也﹐故從陽以引之而入於陰。《難經》六十七難曰﹕五臟募皆在陰﹐而兪在陽者何謂也﹖然。陰病行陽﹐陽病行陰﹐故令募在陰﹐兪在陽。此乃指背腹爲陰陽﹐特一端耳﹐然鍼法之從陰引陽﹐從陽引陰﹐不止於此。《靈樞》終始﹑禁服﹑四時气篇人迎脈盛爲陽經病﹐則瀉陽補陰﹔气口脈盛爲陰經病﹐則瀉陰補陽。補瀉施而陰陽和﹐亦從陰引陽﹐從陽引陰法也。凡人身經絡﹐左與右同﹐我與彼同﹐表與裏同﹐故以右治左﹐以左治右﹐以我知彼﹐以表知裏﹐如繆刺論以邪之入於經者爲巨刺﹐流溢於大絡而生奇病者爲繆刺。繆刺者﹐以左取右﹐以右取左。其所謂大絡者﹐十五絡也﹔巨刺者﹐正刺也﹔繆刺者﹐與經脈異處也。凡病之邪气盛﹐則實者失之太過﹔正气奪﹐則虛者失之不及。當觀過與不及之理﹐所見精微﹐而知其病在何經﹐則施以用鍼之法﹐庶不至於危殆矣。】

【張志聰曰﹕此言用鍼者﹐當取法乎陰陽也。夫陰陽气血外內左右交相貫通﹐故善用鍼者﹐從陰而引陽分之邪﹐從陽而引陰分之气﹐病在左者取之右﹐病在右者取之左﹐以我之神﹐得彼之情﹐以表之證﹐知裏之病﹐觀邪正虛實之理而補瀉之﹐見病之微萌﹐而得其過之所在﹐以此法用之﹐而不至於危殆矣。】

善診者察色按脈﹐先別陰陽。審淸濁﹐而知部分﹔視喘息﹐聽音聲﹐而知所苦﹔觀權衡規矩﹐而知病所主﹔按尺寸﹐觀浮沈滑濇﹐而知病所生。以治無過﹐以診則不失矣。

【王冰曰﹕別於陽者﹐則知病處﹐別於陰者﹐則知死生之期。淸濁謂察色之靑赤黃白黑。部分謂臟腑之位﹐可占候處。聽音聲﹐謂聽聲之宮商角徵羽。視喘息﹐謂候呼吸之長短也。權也者﹐所以察中外﹔衡也者﹐所以定髙卑﹔規也者﹐所以表柔虛﹔矩也者﹐所以明彊盛。故善診之用必備見焉。所主者﹐謂應四時之气所主生病之在髙下中外也。浮脈者﹐浮於手下也。沈脈者﹐按之乃得也。滑脈者﹐往來易。濇脈者﹐往來難。故審尺寸﹐觀浮沈﹐而知病之所生以治之也。有過無過﹐皆以診之﹐則所主治無誤失也。】

【馬蒔曰﹕此言善診者之有法也。診﹐視驗也﹐必察其色﹐以色者神之所形也。按其脈﹐以脈者血之府也。先別其病之或在陰經﹐或在陽經﹐復審其面之气色淸濁﹐而知其病之在部分者何經。如《靈樞》五色篇黃帝曰﹕庭者首面也﹐闕上者咽喉也﹐闕中者肺也﹐下極者心也﹐直下者肝也﹐肝左者膽也﹐下者脾也﹐方上者胃也﹐中央者大腸也﹐挾大腸者腎也﹐當腎者臍也﹐面王以上者小腸也﹐面王以下者膀胱子處也﹐顴者肩也﹐顴後者臂也﹐臂下者手也﹐目內眥上者膺乳也﹐挾繩而上者背也﹐循牙車以下者股也﹐中央者膝也﹐膝以下者脛也﹐當脛以下者足也﹐巨分者股裏也﹐巨屈者膝臏也﹐此五臟六腑肢節之部也。沈濁爲內﹐浮澤爲外﹐黃赤爲風﹐靑黑爲痛﹐白爲寒﹐黃而膏潤爲膿﹐赤甚者爲血﹐痛甚爲攣﹐寒甚爲皮不仁。視其喘息﹐聽其音聲﹐而知其病候之所苦者何經﹐如肝聲呼﹐音應角﹐調而直﹐音聲相應則無病﹐角亂則病在肝﹔心聲笑﹐音應徵﹐和而長﹐音聲相應則無病﹐徵亂則病在心﹔脾聲歌﹐音應宮﹐大而和﹐音聲相應則無病﹐宮亂則病在脾﹔肺聲哭﹐音應商﹐輕而勁﹐音聲相應則無病﹐商亂則病在肺﹔腎聲呻﹐音應羽﹐沈而深﹐音聲相應則無病﹐羽亂則病在腎也。觀權衡規矩而知病時之所主者何經﹐如脈要精微論云﹕春應中規﹐言陽气柔軟如規之圓也。夏應中矩﹐言陽气彊盛如矩之方也。秋應中衡﹐言陰升陽降﹐髙下必平。冬應中權﹐言陽气居下﹐如權之重也。按其尺寸﹐觀脈之浮沈滑濇﹐而知病脈之所生以治者何經﹐如平人气象論言﹕欲知寸口太過與不及﹐以診諸病。《靈樞》論疾診尺篇可以診尺知病之類。然此乃有病之人也。及無病者而皆診以知之﹐則不至於有所失矣。】

【張志聰曰﹕夫色爲陽﹐血爲陰﹐然色有陰陽﹐而脈有陰陽﹐故善診者﹐察色按脈﹐當先審別其陰陽也。夫色有淸明﹐有濁暗﹐五色之見於面也﹐各有部分﹐審淸濁則知病之從來﹐知部分則知病之所在。《金匱要略》曰﹕息搖肩者心中堅﹐息引心中上气者咳﹐息張口短气者肺痿唾沫。又曰﹕吸而微數﹐其病在中焦﹐實也﹐當下之則愈﹐虛者不治。在上焦者其吸促﹐在下焦者其吸遠﹐此皆難治。呼吸動搖振振者不治。又曰﹕病人語聲寂然喜驚呼者﹐骨節間病。語聲喑喑然不徹者﹐心膈間病。語聲啾啾然細而長者﹐頭中病。平脈篇曰﹕病人欠者﹐無病也﹔脈之而呻者﹐病也。言遲者﹐風也﹔搖頭者﹐裏痛也。裏實護腹﹐如懷卵物者﹐心痛也。此以望聞而知其病之所苦也。觀權衡規矩而知病所主者﹐觀四時所應之脈﹐而知病之所主爲何髒也。按尺寸而知病所生以治者﹐寸主在上爲陽﹐尺主在下爲陰﹐浮爲在表爲陽﹐沈爲在裏爲陰﹐滑主气爲陽﹐濇主血爲陰﹐審脈之上下表裏气血﹐而知病之生於陰生於陽﹐而以法治之也。夫診有五過。診無差誤﹐則治之不失矣。】

故曰﹕病之始起也﹐可刺而已﹐其盛可待衰而已。故因其輕而揚之﹐因其重而減之﹐因其衰而彰之。

【王冰曰﹕可刺﹐以輕微也。若病盛取之﹐毀傷眞气﹐故其盛者﹐必可待衰。夫輕者發揚則邪去﹐重者節減而去之﹐或因病气衰攻令邪去﹐則眞气堅固﹐血色彰明。】

【馬蒔曰﹕此言善治者之有序也。方知病之始起也﹐其邪未盛﹐可卽刺之﹐而病自已。其邪盛者﹐可待其勢之旣衰以刺之﹐而病亦已。夫病之始起而刺之卽已﹐所謂因其病勢之輕而發揚之耳。如下文﹐其在皮者汗而發之﹐及其盛而必待其衰﹐所謂因其病勢之重而漸減之也。至於末後﹐則病勢旣衰﹐當因其邪气之衰﹐而使正气之彰﹐斯則初中末三治之法﹐所謂初則發攻﹐中則調和﹐末則收補者是也。治病者可不知哉﹖然本節𨿽言用鍼﹐而用藥之理﹐亦不外是也。】

【張志聰曰﹕此以下言治病者﹐亦當取法乎陰陽也。夫鍼石所以治外者也﹐病之始起﹐尙在於外﹐故可刺而已。其病盛者﹐勿去其鍼﹐待其衰而後已。言始起在外﹐在陽﹐盛則在裏﹐在陰也。病之始起﹐則輕而淺﹐久則重而深﹐故因其輕而發揚之﹐因其重而少減之﹐因其病勢少衰而彰逐之﹐蓋病之盛者不可急逆。經曰﹕微者逆之﹐盛者從之﹐避其來銳﹐擊其惰歸。此之謂也。】

形不足者﹐溫之以气﹐精不足者﹐補之以味。

【王冰曰﹕气謂衛气﹐味謂五臟之味也。《靈樞經》曰﹕衛气者﹐所以溫分肉而充皮膚﹐肥腠理而司開闔﹐故衛气溫則形分足矣。上古天眞論曰﹕腎者主水﹐受五臟六腑之精而藏之﹐故五臟盛乃能瀉。由此則精不足者﹐補五臟之味也。】

【馬蒔曰﹕此言用藥者之不偏也。上文曰味歸形﹐形食味﹐則形不足者﹐當溫之以味也而玆曰溫之以气。上文曰气歸精﹐精食气﹐則精不足者﹐當補之以气也﹐而玆曰補之以味。正以上文又曰味傷於形﹐則傷於味者﹐亦能傷形也。而味不可以無气﹐故戒之曰﹐形不足者當溫之以气﹐毋專用味焉可也。所謂獨陰不生者是也﹐如用陰味之藥﹐必兼以陽气之藥。上文又曰﹐气傷精﹐則偏於气者﹐亦能傷精也﹐而气不可以無味。故戒之曰﹐精不足者當補之以味﹐毋專用气焉可也。所謂孤陽不成者是也。如用陽气之藥﹐必兼以陰味之藥。王注以气爲衛气者非。蓋溫之以气﹐以衛气爲解﹐則補之以味﹐豈人身亦有味乎﹖然气爲陽﹐故曰溫。味爲陰﹐故曰補。神聖之立身有法也如是。】

【張志聰曰﹕形謂形體肌肉﹐精謂五臟之陰精。夫形歸气﹐气生形﹐溫熱气勝者﹐主補陽气﹐故形不足者﹐當溫之以气。五臟﹐主藏精者也﹐五味入口﹐各歸所喜﹐津液各走其道﹐故五味以補五臟之精。《靈樞經》曰﹕諸部脈小者﹐血气皆少﹐其陰陽形气俱不足﹐勿以鍼﹐而當調以甘和之藥可也。是不足者﹐不可妄用其鍼﹐當溫補其气味。】

其髙者﹐因而越之﹔其下者﹐引而竭之﹔中滿者﹐瀉之於內﹔其有邪者﹐漬形以爲汗﹔其在皮者﹐汗而發之﹔其慓悍者﹐按而收之﹔其實者﹐散而瀉之。審其陰陽﹐以別柔剛﹐陽病治陰﹐陰病治陽﹐定其血气﹐各守其鄕。血實宜決之﹐气虛宜制﹖牛引之。【漬﹐資賜切。慓﹐必遙切。悍﹐音汗。】

【王冰曰﹕越謂越揚也﹐引謂泄引也﹐內謂腹內﹐邪謂气邪之气。風中於表﹐則汗而發之﹐皮在外﹐故汗發泄。其气候疾利者﹐則按而收斂之。實則散瀉者﹐陽實則發散﹐陰實則宣瀉也。陰曰柔﹐陽曰剛﹐所謂從陰引陽﹐從陽引陰﹐以右治左﹐以左治右者也。鄕謂本經之气位﹐決謂決破其血﹐制﹖牛讀爲導﹐導引則气行條暢也。】

【馬蒔曰﹕此舉治病之法也。制﹖牛當作掣。病之在髙者﹐因而越之﹐謂吐之使上越也﹐病之在下者﹐引而竭之﹐謂疏之使下竭也。如濕在下﹐宜利小便之義。中滿者﹐瀉之於內﹐謂蓄積有餘﹐腹中脹滿﹐當從而瀉之也。如《靈樞》脹論謂﹕五臟六腑皆有脹﹐而言無問虛實﹐工在疾瀉。但今之醫工﹐不敢言瀉﹐而病人恐瀉﹐致使中滿之疾﹐綿延日久﹐經絡閉塞而死。噫﹗與其瀉遲而死﹐孰若瀉早而愈﹖故《靈樞》疾瀉之旨深哉﹗其有邪者﹐當從而汗之﹐而其汗頗多﹐其形似漬也。蓋以邪之在皮者﹐當汗而發之耳。卽上文所謂善治者治皮毛是也。其慓悍者﹐謂邪气慓悍疾利﹐旣按摩以散之﹐而復有以收之﹐使正气不散也。其有實者﹐謂有形如積塊之類﹐當散而瀉之﹐蓋上文之中滿來必有形也。而此爲痞滿之類。審其病之在陰在陽﹐以別其邪之爲柔爲剛。《難經》十難以五臟之邪相干爲剛﹐以六腑之邪相干爲柔。蓋陽經爲腑﹐邪始感故爲柔﹔陰經爲髒﹐邪入深故爲剛。然陽病必行於陰﹐故陽病治陰﹐則從陰以引於陽﹐而陽病可去。陰病必行於陽﹐故陰病治陽﹐則從陽以引於陰﹐而陰病可去。凡六經血气﹐或血多气少﹐或血少气多﹐或气血皆少﹐或气血皆多﹐各守其鄕﹐其血實者宜疏決之﹐謂破去其血﹐如決水之義﹐其气虛者﹐宜掣引之﹐謂導引其气﹐使至於條暢。如此則治病之法盡矣。】

【張志聰曰﹕人有三部﹐在上爲陽﹐在下爲陰。病在胸膈之上者﹐因其上而發越之﹔其在胸腹之下者﹐因其下而引去之﹔其在中者﹐宜從內而瀉泄之。此言病之有上下陰陽而治之有法也。漬﹐浸也。古者用湯液浸漬取汗﹐以去其邪﹐此言有邪之在表也。邪在皮毛﹐取汗而發散之。气之悍利者﹐宜按摩而收引。陽實者宜散之﹐陰實者宜瀉之。此言病之有表裏陰陽﹐而治之亦有法也。陰陽者﹐天之道也﹔剛柔者﹐地之道也﹔參合天地之气者﹐人之道也。如感天之陽邪﹐則當治人之陰气﹐陰气盛而陽熱之邪自解矣。如感天之陰邪﹐則當治人之陽气﹐陽气盛而陰寒之邪自散矣﹐此邪正陰陽之各有對待而善治者之有法也。如邪在气分﹐則當守其陰血﹐而勿使邪入於陰﹔如邪在血分﹐則當守其陽气﹐而勿使陰邪傷陽。定其血分气分之邪﹐而各守其部署。蓋陽邪傷气﹐陰邪傷血﹐气血內守則邪不敢妄侵﹐此卽上文對待之意也。經曰﹕邪之所湊﹐其正必虛。實者邪气實﹐而虛者正气虛也。血實者決之使行﹐气虛者掣之使升﹐蓋陽气發原於下也。上節言各守其陰陽气血﹐使邪之不敢妄傳﹐此復言邪在血分﹐而血實者宜行血以驅邪﹐邪在气分﹐而气虛者宜提掣陽气以助正﹐此又邪正對待之一法也。按此篇論天地人之陰陽相應﹐而鍼石診治﹐亦皆法乎陰陽。故曰﹐天地者﹐萬物之上下也﹐陰陽者﹐血气之男女也。蓋陰陽之在人爲男爲女﹐在身爲气爲血﹐故末結其气血焉。】古今圖書集成醫部全錄卷五

陰陽離合論篇第六

【馬蒔曰﹕陰陽者﹐陰經陽經也。其義論離合之數﹐故名篇﹐此與《靈樞》根結篇相爲表裏。】

黃帝問曰﹕余聞天爲陽﹐地爲陰﹔日爲陽﹐月爲陰。大小月三百六十日成一歲﹐人亦應之。今三陰三陽﹐不應陰陽﹐其故何也。岐伯對曰﹕陰陽者﹐數之可十﹐推之可百﹔數之可千﹐推之可萬﹔萬之大不可勝數﹐然其要一也。【三數字﹐俱上聲。】

【王冰曰﹕人以四時五行運於內﹐故應天。其要一﹐謂離合也。陰陽𨿽不可勝數﹐然其要妙以離合推步﹐悉可知之。】

【馬蒔曰﹕此言天地陰陽之數無窮﹐而人身必應之也。帝問天爲陽﹐地爲陰﹐而一歲之中﹐日象陽﹐月象陰﹐月有大小﹐積至三百六十日以成一歲﹐而人亦應之﹐今人手有三陰三陽﹐足有三陰三陽﹐亦當與天地之陰陽相應﹐而玆有不應者﹐何也﹖伯言天地之陰陽﹐數爲至賾﹐其始也﹐數之可十﹐推之則可百﹔其旣也﹐數之可千﹐推之則可萬﹔至千萬之大﹐有不可勝數﹐然數之不可勝數者離也﹐析而言之也。其數之萬而千﹐百而十者合也﹐統而言之也。其爲要則一也﹐豈有人之三陰三陽﹐而不應天地之陰陽也哉﹖】

【張志聰曰﹕按此篇論三陰三陽之气﹐皆出於地之陰﹐出則爲陽﹐合則歸陰﹐與天地定位日月呈象之陰陽不同﹐故帝設此問﹐而名曰陰陽離合論也。陰陽系日月論曰﹕天爲陽﹐地爲陰﹐日爲陽﹐牙爲陰。其合之於人﹐腰以上爲天﹐腰以下爲地﹐故足之十二經脈﹐以應十二月。月生於水﹐故在下者爲陰。手之十指以應十日。日主火﹐故在上者爲陽。曰大小月三百六十日成一歲﹐人亦應之﹐與日月論文義相同。夫陰陽者﹐有名而無形﹐不可勝數﹐然其要道歸於一也。《易》曰一陰一陽之謂道。】

【莫子晉曰﹕天地定位﹐日月運行﹐寒暑往來﹐陰陽出入﹐總歸於太極一炁之所生。】

天覆地載﹐萬物方生﹐未出地者命曰陰處﹐名曰陰中之陰。則出地者命曰陰中之陽。陽予之正﹐陰爲之主。故生因春﹐長因夏﹐收因秋﹐藏因冬。失常則天地四塞。陰陽之變﹐其在人者﹐亦數之可數。【塞﹐入聲。末數字﹐上聲。】

【王冰曰﹕處陰之中﹐故曰陰處。形未動出﹐是則爲陰。以陰居陰﹐故曰陰中之陰。形動出者﹐是則爲陽。以陽居陰﹐故曰陰中之陽。陽施正气﹐萬物方生﹐陰爲主持﹐羣形乃立。春夏爲陽﹐故生長﹐秋冬爲陰﹐故收藏。若失其常道﹐則春不生﹐夏不長﹐秋不收﹐冬不藏。夫如是則四時之气閉塞﹐陰陽之气無所運行矣。天地陰陽𨿽不可勝數﹐在於人形之用者﹐則數可知之。】

【馬蒔曰﹕此承上文而言萬物之生﹐必本於陰陽﹐遂推人身之陰陽﹐亦數之有可數也。天覆乎上﹐而其气下降﹐地載於下﹐而其气上升﹐則萬物在其中者﹐於是乎生長收藏也。方其未出地者﹐地之下爲陰﹐處於陰之中﹐命曰陰處﹐又名曰陰中之陰﹔及其出於地而生者﹐地之上爲陽﹐似當命曰陽處﹐然亦不離乎陰也﹐命曰陰中之陽。陽施正气而萬物以生﹐陰爲主持而羣形乃立﹐故生長收藏﹐因於四時﹐而未始失其常也。使四時之气失其常﹐則天地之气爲之四塞﹐此乃陰陽之變﹐不可勝數﹐而其在於人﹐則數之可數﹐豈有三陰三陽﹐而不應天地之陰陽者乎﹖】

【張志聰曰﹕天覆地載﹐萬物方生﹐言有天地然後萬物生焉。然天地之化育萬物﹐由四時之陰陽出入﹐而能生長收藏﹐爲萬物之終始。未出地者命曰陰處﹐言處於陰中﹐而爲陰中之陰﹐則出地者爲陽﹐其名曰陰中之陽﹐言從陰中所出而爲陽也。向明處曰正﹐予﹐我也﹐言在地之气﹐乃陰中之陰﹐故陰爲之主﹐以我所主之气﹐而向明處欲出者爲陽﹐故曰﹕陽﹐予之正也。如聖人南面而立﹐前曰廣明﹐乃室之向明處也﹔後曰太衝﹐乃陰爲之主也。是以三陽皆根起於陰。生長收藏者﹐地之陰陽也﹐春夏秋冬者﹐天之陰陽也。此復言地气之出入﹐又因天气之四時﹐而爲之生長收藏﹐此天地陰陽離合之常理﹐失常則天地四時之气皆閉塞矣。夫天有陰陽﹐地有陰陽﹐三陰三陽之气﹐𨿽出於地﹐而又當與天之陰陽相交﹐天地之陰陽﹐數之可十可百﹐推之可千可萬。陰陽之變﹐其在人者﹐亦不可勝數也。如人之身半以上爲陽﹐身半以下爲陰﹐手之十指爲陽﹐足之十二經脈爲陰﹐背爲陽﹐腹爲陰﹐左爲陽﹐右爲陰﹐外爲陽﹐內爲陰﹐腑爲陽﹐髒爲陰﹐與三陰三陽相應也。】

帝曰﹕願聞三陰三陽之離合也。岐伯曰﹕聖人南面而立﹐前曰廣明﹐後曰太衝。太衝之地﹐名曰少陰﹔少陰之上﹐名曰太陽。太陽根起於至陰﹐結於命門﹐名曰陰中之陽。中身而上﹐名曰廣明﹔廣明之下﹐名曰太陰﹔太陰之前﹐名曰陽明﹐陽明根起於厲兌﹐名曰陰中之陽。厥陰之表﹐名曰少陽﹐少陽根起於竅陰﹐名曰陰中之少陽。是故三陽之離合也﹐太陽爲開﹐陽明爲闔﹐少陽爲樞。三經者不得相失也﹐搏而勿浮﹐命曰一陽。

【王冰曰﹕南方丙丁﹐火位主之。陽气盛明﹐故曰大明。響明治物﹐故聖人南面而立。《易》曰﹕相見乎離﹐蓋謂此也。然在人身中﹐則心臟在南﹐故謂前曰廣明﹔衝脈在北﹐故謂後曰太衝。然太衝者﹐腎脈與衝脈﹐合而盛大﹐故曰太衝﹐太衝之地﹐名曰少陰﹐此正明兩脈相合而爲表裏也。少陰之上名曰太陽者﹐腎臟爲陰﹐膀胱腑爲陽﹐陰气在下﹐陽气在上﹐此爲一合之經气也。《靈樞經》曰﹕足少陰之脈者﹐腎脈也﹐起於小指之下﹐斜趨足心。又曰﹕足太陽之脈者﹐膀胱脈也﹐循京骨至小指外側。由此故少陰之上名太陽也。至陰﹐穴名﹐在足小指外側。命門者﹐藏精光照之所﹐則兩目也。太陽之脈﹐起於目﹐而下至於足﹐故根於指端﹐結於目也。又曰﹕命門者﹐目也。以太陽居少陰之地﹐故曰陰中之陽。夫天爲陽﹐地爲陰﹐腰以上爲天﹐腰以下爲地﹐分身之旨﹐則中身之上﹐屬於廣明﹐廣明之下屬太陰﹐又心廣明。髒下則太陰脾臟也。胃爲陽明脈﹐行在脾脈之前﹐脾爲太陰脾﹐行於胃脈之外。又曰﹕足太陰之脈者﹐脾脈也﹐起於大指之端﹐循指內側白肉際﹐過核骨後上內踝前廉上腨內循胻骨之後。足陽明之脈者﹐胃脈也﹐下膝三寸而別以下入中指外間。故太陰之前名陽明也。厲兌﹐穴名﹐在足大指次指之端﹐以陽明居太陰之前﹐故曰陰中之陽。膽少陽脈行肝脈之分外﹐肝厥陰脈行膽脈之位內。又曰﹕足厥陰之脈者﹐肝脈也﹐起於足大指聚毛之際﹐上循足跗上廉。足少陽之脈者﹐膽脈也﹐循足跗上出小指次指之端。故厥陰之表名少陽也。厥陰﹐穴名﹐在足小指次指之端﹐以少陽居厥陰之表﹐故曰陰中之少陽。離謂別離應用﹐合謂配合於陰﹐別離則正位乎三陽﹐配合則表裏而爲臟腑矣。開闔樞者﹐言三陽之气﹐多少不等﹐動用殊也。夫開者﹐所以司動靜之基。闔者﹐所以執禁固之權﹐樞者﹐所以主動轉之微。由斯殊气之用﹐故此三變之也。若三經之至搏擊於手﹐而無輕重之異﹐則止可謂一陽之气﹐無復有三陽差降之爲用也。】

【馬蒔曰﹕此言足三陽經有離合之數也。帝問人身有三陰經﹐有三陽經﹐分之而爲各經﹐合之而爲表裏﹐其離合何如﹖伯以足之三陽言之﹐其曰聖人南面而立者﹐蓋對君而言也。然𨿽曰聖人﹐而眾人形體亦猶是耳。在前者名曰廣明﹐廣明者心也﹐心位南方﹐火位主之﹐陽气盛明﹐故曰廣明。前者﹐上也﹔廣者﹐大也﹔上﹐南方也。入之形體﹐以心胸爲前爲南﹐以腰腎爲後爲北﹐衝脈在後﹐名曰太衝者﹐腎脈與衝脈﹐合而盛大﹐故曰太衝。骨空論云﹕衝脈者﹐起於气沖。則比所謂太衝者﹐正此衝脈也。按上古天眞論亦稱曰﹕太衝蓋尊之之辭﹐非足厥陰肝經之太衝穴也。太衝之地﹐名曰少陰﹐少陰者﹐腎也。少陰之上﹐名曰太陽﹐太陽者﹐膀胱也。太陽經脈之行﹐其根起於足小指外側之至陰﹐結於命門。《靈樞》根結篇岐伯曰﹐太陽根於至陰﹐結於命門。命門者﹐目也﹐卽所謂睛明穴也。故太陽名曰陰中之陽﹐蓋言爲足少陰經之陽經也。夫然則足之太陽﹐與足少陰爲表裏也可知矣。上文曰﹐前曰廣明﹐是中身而上﹐名曰廣明﹐然廣明之下﹐名曰太陰﹐太陰者﹐脾也。太陰之前﹐名曰陽明﹐陽明者﹐胃也。胃脈行腹中任脈之旁﹐計在三行﹐而脾脤行在胃脈之旁﹐計在四行﹐則太陰之前名曰陽明者可推也。不惟經脈爲然﹐其胃之形體居中﹐脾居右旁﹐其前後亦猶是也。陽明經脈之行﹐其根起於足次指端之厲兌﹐名曰陰中之陽﹐蓋言爲足太陰經之陽經也。《靈樞》根結篇岐伯曰﹕陽明起於厲兌﹐結於顙大。顙大者﹐鉗耳也。鉗耳者﹐頭維穴也。夫然則足之陽明﹐與足太陰相爲表裏也可知矣。厥陰者﹐肝也。厥陰之表名曰少陽﹐少陽者膽也。少陽經脈之行﹐其根起於足四指端之竅陰﹐名曰陰中之少陽﹐蓋言爲足厥陰經之陽經也。《靈樞》根結篇岐伯曰﹕少陽根於竅陰﹐結於窻籠﹐窻籠者﹐耳中也。耳中者﹐聽宮也。是故三陽經之離合也﹐其離有太陽﹑陽明﹑少陽之分﹐然太陽者三陽也﹐爲陽之表﹐其義曰開。陽明者二陽也﹐爲陽之中﹐其義曰闔。少陽者﹐一陽也。爲陽之裏﹐其義曰樞。非樞則無所立﹐非闔則無所入﹐非開則無所出﹐誠離之不能以無合也﹐此三陽經之所以不得相失也。其脈搏擊於手﹐脈宜主浮﹐然勿至太浮﹐彼此相似方爲一體﹐𨿽有三陽之分﹐而不得有三陽之異﹐其實名之曰一陽也。一陽者﹐脈之皆爲陽也﹐所謂三陽之離合者如此。】

【張志聰曰﹕離則爲三陰三陽﹐合則爲一陰一陽。南面者人君聽治之位﹐故曰聖人﹐然人皆面南而背北﹐左東而右西﹐以聖人而推及於萬民也。南面爲陽﹐故曰廣明。背北爲陰﹐故曰太衝。太衝乃陰血之原﹐位處下焦﹐上循背裏﹐是以三陰以太衝爲主。太衝所起之地﹐爲足少陰之處﹐少陰與太陽合﹐陽出於陰﹐故在陰之上。太陽經脈之根﹐起於至陰。《靈樞》根結篇曰﹕太陽結於命門﹐命門者目也﹐陽明結於顙大﹐顙大者鉗耳也﹔少陽結於窻籠﹐窻籠者耳中也。太陰結於太倉﹐少陰結於廉泉﹐厥陰結於玉英。身半以上﹐天气主之﹔身半以下﹐地气主之。陽出於陰﹐從下而上﹐故中身而上名曰廣明。先以前面爲陽﹐此復以中身而上爲陽。太陰主中土﹐而爲陰中之至陰﹐故位居廣明之下。太陽與陽明合﹐並主中土﹐故位居太陰之前。厲兌乃足陽明經脈之所起﹐太陽之气在上﹐故曰少陰之上。兩陽合明曰陽明﹐在二陽之間而居中土﹐故曰太陰之前。厥陰處陰之極﹐陰極於裏﹐則生表出之陽﹐故曰厥陰之表。蓋以前爲陽﹐上爲陽﹐表爲陽也。曰上﹑曰前﹑曰表者﹐言三陽之气也。曰至陰﹑厲兌﹑竅陰者﹐言三陽之經脈也。手足十二經脈﹐主三陰三陽之气﹐在經脈則分爲三陰三陽﹐在气相搏﹐命曰一陰一陽耳。竅陰乃少陽﹐主初生之气﹐故名陰中之少陽。三陽之气﹐皆出於陰﹐故曰陰中之陽﹐而止論足之三經也。陰陽之气﹐分而爲三陰三陽﹐故有開闔樞也。太陽者﹐巨陽也﹐爲盛陽之气﹐故主開﹔陽明合於二陽之間﹐故主闔﹔少陽乃初出之气﹐故主樞。開闔者﹐如戶之扉﹐樞者﹐扉之轉柱也﹐捨樞不能開闔﹐捨開闔不能轉樞。是以三經者不得相失也。開主外出﹐闔主內入﹐樞主外內之間﹐若搏於中而勿浮﹐則合而爲一陽矣。】

帝曰﹕願聞三陰。岐伯曰﹕外者爲陽﹐內者爲陰。然則中爲陰﹐其衝在下﹐名曰太陰。太陰根起於隱白﹐名曰陰中之陰。太陰之後名曰少陰﹐少陰根起於湧泉﹐名曰陰中之少陰。少陰之前名曰厥陰﹐厥陰根起於大惇﹐陰之絕陽﹐名曰陰之絕陰。是故三陰之離合也﹐太陰爲開﹐厥陰爲闔﹐少陰爲樞。三經者不得相失也﹐搏而勿沈﹐名曰一陰。

【王冰曰﹕外者爲陽﹐內者爲陰﹐言三陽爲外運之離合﹐三陰爲內用之離合也。衝脈在脾之下﹐故言其衝在下。《靈樞經》曰﹕衝服者﹐與足少陰之絡﹐皆起於腎下﹐上行者過於胞中。由此衝脈之上﹐太陰位也。隱白﹐穴名﹐在足大指端﹐以太陰居陰﹐故曰陰中之陰。少陰者﹐髒位及經脈之次也。太陰﹐脾也。少陰﹐腎也。脾臟之下﹐近後則腎之位也。又曰﹕足太陰之脈﹐起於大指之端﹐循指內側及上內踝前廉上腨﹐內循骨﹖行骨後﹐足少陰之脈﹐起於小指之下﹐斜趨足心﹐出於然骨之下﹐循內踝之後以上腨內。由此則太陰之下﹐名少陰也。湧泉﹐穴名﹐在足心下﹐蜷指宛宛中。厥陰﹐亦髒位及經脈之次也。少陰﹐腎也。厥陰﹐肝也。腎臟之前﹐上則肝之位也。又曰﹕足少陰脈循內踝之後﹐上腨內廉﹐足厥陰脈﹐循足跗上廉﹐去內踝一寸﹐上踝八寸﹐交出太陰之後上腘內。由此故少陰之前﹐名厥陰也。大惇﹐穴名﹐在足大指之端﹐三毛之中也。兩陰相合﹐故曰陰之絕陽。厥﹐盡也﹐陰气至此而盡﹐故名曰陰之絕陰。開闔樞者﹐亦气之不等也。林億曰﹕開折則倉廩無所輸﹐隔洞者取之太陰。闔折則气﹝施去方攺弓﹞而善悲﹐悲者取之厥陰。樞折則脈有所結而不通﹐不通者取之少陰。沈﹐言殊見也﹐陽浮亦然。若經气應至無沈浮之異﹐則悉可謂一陰之气﹐非復有三陰差降之殊用也。】

【馬蒔曰﹕此言足三陰經有離合之數也。言在外者爲陽經﹐則在內者爲陰經。然則人身之中半當爲陰經﹐其衝脈則在下﹐而居衝脈之上者脾也﹐脾者名曰太陰。太陰經脈之行﹐其根起於足大指內側之隱白﹐結於太倉﹐名曰陰中之陰﹐蓋言爲陰經中之太陰也。夫然﹐則太陰爲足陽明之陰經也可知矣。脾之下爲腎﹐故太陰之後名曰少陰﹐少陰者腎也。少陰經脈之行﹐其根起於足之湧泉﹐結於廉泉﹐名曰陰中之少陰﹐蓋言爲陰經中之少陰也。夫然﹐則少陰爲足太陽之陰經也可知矣。腎之前﹐近上則爲肝﹐故少陰之前名曰厥陰﹐厥陰者肝也。厥陰經脈之行﹐其根起於足大指端之大惇穴﹐結於玉英﹐玉英卽任脈經玉堂穴﹐乃陰經中之絕陽。絕陽者純陰也﹐名曰陰之絕陰。絕陰者﹐盡陰也﹐所謂厥者盡也。夫然﹐則厥陰爲少陽少陰經也可知矣﹐是故三陰經之離合也﹐其離者有太陰﹑少陰﹑厥陰之分。然太陰者三陰也﹐爲陰之外﹐其義爲開﹐厥陰者一陰也﹐爲陰之盡﹐其義爲闔﹔少陰者二陰也﹐爲陰之中﹐其義爲樞。非樞則無所主﹐非闔則無所入﹐非開則無所出﹐誠離之不能以無合也﹐此三陰經之所以不得相失也。其脈搏擊於手﹐脈宜主沈﹐然勿至太沈﹐彼此相似﹐方爲一體﹐𨿽有三陰之分﹐而不得有三陰之異﹐其實名之曰一陰也。一陰者﹐脈之皆爲陰也﹐所謂三陰之離合者如此。】

【張志聰曰﹕陽气出而主外﹐陰气升而主內﹐陰陽二气﹐皆出於下﹐陰气出而在內﹐是以中爲陰﹐其所出之太衝在下﹐而衝之上名曰太陰。衝脈爲十二經脈之原﹐故三陰三陽﹐皆以太衝爲主。太陰根起於隱白﹐故爲陰中之至陰。中爲陰﹐故曰後﹐曰前﹐言陰气出於下﹐而並處於裏之中也。少陰乃一陰初生之气﹐故爲陰中之少陰。少陰主水﹐厥陰主水生之木﹐故在少陰之前。大惇﹐足厥陰肝經所出之井穴﹐陰在下﹐故論足之三陰也。十一月一陽初生﹐厥陰主十月﹐爲陽之盡﹐故曰陰之絕陽。兩陰交盡名曰厥陰﹐故爲陰之絕陰。太陰者﹐三陰也﹐爲陰之盛﹐故主開。厥陰爲兩陰之交盡﹐故主闔。少陰爲一陰之初生﹐故主樞。陰气從下而出在內之中搏﹐聚而勿沈﹐命爲一陰也。陽气主浮﹐故曰勿浮﹔陰气主沈﹐故曰勿沈。蓋三陽之气﹐開闔於形身之外內﹔三陰之气﹐開闔於內之前後。故曰陽在外﹐陰之使也﹔陰在內﹐陽之守也。】

陰陽﹝雩重﹞﹝雩重﹞﹐積傳爲一周﹐气裏形表而爲相成也。【﹝雩重﹞作衝。】

【王冰曰﹕﹝雩重﹞﹝雩重﹞﹐言气之往來也。積﹐謂積脈之動也。傳﹐謂陰陽之气流傳也。夫脈气往來﹐動而不止﹐積其所動﹐气血循環﹐應水下二刻而一周於身﹐故曰積傳爲一周也。然榮衛之气﹐因息遊布﹐周流形表﹐拒捍虛邪﹐中外主司﹐互相成立﹐故言气裏形表而爲相成也。】

【馬蒔曰﹕此承上文而言陰陽𨿽有離合﹐然必﹝雩重﹞﹝雩重﹞往來﹐始自手太陰肺﹐行手陽明大腸﹐足陽明胃﹐足太陰脾﹐手太陽小腸﹐手少陰心﹐足太陽膀胱﹐足少陰腎﹐手厥陰心包絡﹐手少陽三焦﹐足少陽膽﹐足厥陰肝。積傳至於水下二刻爲一周身﹐水下百刻爲五十周於身﹐其脈气則行於裏﹐其形體則表於外﹐而陰陽離合之際﹐實有相成之妙﹐尙何人之陰陽﹐有不合於天地之陰陽哉﹖】

【張志聰曰﹕陰气積於內﹐陽气傳於外﹐日出而陽气始生﹐日中而陽气隆﹐日晡而陽气衰﹐日入而陽气內歸於陰﹐一晝夜而爲之一周。陰气開闔於裏﹐陽气出入於形表﹐而爲陰陽離合之相成也。】

陰陽別論篇第七

【馬蒔曰﹕此言陰經陽經及陰脈陽脈﹐皆當知所分別﹐故名篇。】

黃帝問曰﹕人有四經十二從﹐何謂﹖岐伯對曰﹕四經應四時﹐十二從應十二月﹐十二月應十二脈。

【王冰曰﹕經謂經脈﹐從謂順從﹐春脈弦﹐夏脈洪﹐秋脈﹐冬脈沈﹐謂四時之經脈也。從謂天气順行十二辰之分﹐故應十二月也。十二月謂春建寅卯辰﹐夏建巳午未﹐秋建申酉戌﹐冬建女子丑之月也。十二脈謂手三陰三陽﹐足三陰三陽之脈也﹐以气數相應﹐故參合之。】

【馬蒔曰﹕此卽前篇人有陰陽合於天地之陰陽之意也。四經者﹐肝心肺腎爲四經﹐而不言脾者﹐寄旺於四經之中也。十二從者﹐手有三陰三陽﹐足有三陰三陽﹐而十二經脈之行﹐相順而不悖也。伯言四經應春夏秋冬之四時﹐十二從應十二月﹐蓋以十二月正應十二脈也。應十二月者﹐春建寅卯辰﹐夏建巳午未﹐秋建申酉戌﹐冬建亥子丑。應十二脈者﹐春應肝膽﹐夏應心與小腸﹐秋應肺與大腸﹐冬應腎與膀胱﹐而辰戌丑未之月﹐則合四經而兼之脾與胃也。】

【張志聰曰﹕四經者﹐春脈鉤﹐夏脈弦﹐秋脈毛﹐冬脈石﹐四時之經脈﹐以應四時之气也。十二從者﹐手足三陰三陽之气﹐從手太陰順行至足厥陰也。應十二月者﹐手太陰應正月寅﹐手陽明應二月卯﹐足陽明應三月辰﹐足太陰應四月巳﹐手少陰應五月午﹐手太陽應六月未﹐足膀胱應七月申﹐足少陰應八月酉﹐手厥陰應九月戌﹐手少陽應十月亥﹐足少陽應十一月子﹐足厥陰應十二月丑。十二脈者﹐六腑六髒之經脈也﹐三陰三陽之气﹐以應歲之十二月﹐十二月復應有形之十二脈也。此篇論分別陰陽以知死生﹐故曰陰陽別論。】

脈有陰陽﹐知陽者知陰﹐知陰者知陽。凡陽有五﹐五五二十五陽。所謂陰者眞髒也﹐見則爲敗﹐敗必死也。所謂陽者﹐胃脘之陽也。別於陽者﹐知病處也﹔別於陰者﹐知死生之期。三陽在頭﹐三陰在手﹐所謂一也。別於陽者﹐知病忌時﹐別於陰者﹐知死生之期。謹熟陰陽﹐無與眾謀。

【王冰曰﹕五陽謂五臟之陽气也。五臟應時﹐各形一脈﹐一脈之內﹐包總五臟之陽﹐五五相乘﹐故二十五陽也。五臟爲陰﹐故曰﹐陰者眞髒也。見者﹐謂肝脈至中外急﹐如循刀刃責責然﹐如按琴瑟弦﹔心脈至堅而搏﹐如循薏苡子累累然﹔肺脈至大而虛﹐如以毛羽中人膚﹔腎脈至搏而絕﹐如以指彈石辟辟然﹔脾脈至弱﹐而乍數乍疏。夫如是脈見者皆爲髒敗神去﹐故必死也。胃脘之陽﹐謂人迎之气也﹐察其气脈動靜大小﹐與脈口應否也。胃爲水谷之海﹐故候其气而知病處。人迎在結喉兩旁﹐脈動應手﹐其脈之動常左小而右大﹐左小常以候髒﹐右大常以候腑。夫陽者衛外而爲固﹐然外邪所中﹐別於陽則知病處。陰者藏神而內守﹐若考眞正成敗﹐別於陰則知病者死生之期。頭爲人迎﹐手爲气口﹐兩者相應﹐俱往俱來﹐若引繩小大齊等者﹐名曰平人﹐此所謂一也。气口在手魚際之後一寸﹐人迎在結喉兩旁一寸五分﹐皆可以候臟腑之气﹐誠能識气定期﹐故知病忌﹐審明成敗﹐故知死生之期。謹量气候﹐精熟陰陽﹐病忌之準可知﹐生死之疑自決﹐正行無惑﹐何用眾謀議也。】

【馬蒔曰﹕此言合。經分陰陽﹐乃診脈者﹐當別其陰陽也。言脈分陰陽諸經﹐知陽經者當知陰經﹐知陰經者當知陽經﹐正以陰陽離合相爲表裏也。如《靈樞》經脈篇診肺脈之盛者﹐則寸口大三倍於人迎﹐診大腸之盛者﹐則人迎大三倍於寸口﹔診肺脈之虛者﹐則寸口反小於人迎﹔診大腸之虛者﹐則人迎反小於寸口之類。凡陽經有五﹐正以一腑之中﹐包藏五腑之脈﹐故五五有二十五陽。由此推之﹐則一臟之中﹐包藏五臟之脈﹐亦五五有二十五陰。所謂陰經者﹐五臟之眞脈也。眞髒來現﹐其髒已敗﹐敗者必至於死也。所謂陽經者﹐乃胃脘之陽也。蓋胃爲五臟六腑之大主﹐𨿽有五五二十五陽之異﹐而實不外乎胃脈之見耳﹐必吉者爲有胃气﹐而凶則無胃气也。人惟分別陽經﹐有病者﹐則知其生病之處﹐分別陰經﹐有病者﹐則知其生死之期﹐卽陰陽應象論所謂其次治六腑者﹐未必至死﹐而其次治五臟者﹐誠半死半生也。故生死之期可決耳。然知之似有不同。陰陽本無二致﹐卽如手之三陽﹐自足走頭﹐手之三陰﹐自胸走手﹐表裏無間﹐一而已矣。故能分別陽經者﹐不但知病之處﹐抑亦知病所忌之時。分別陰經者﹐眞可以知生死之期。謹熟此分別陰陽之法﹐無與眾人謀之﹐而爲其所惑也。此節陰陽﹐言陰經陽經。】

【張志聰曰﹕十二經脈﹐乃臟腑陰陽配合﹐故知陽者可以知陰﹐知陰者可以知陽﹐能知陰陽﹐可別死生。夫胃脘之陽﹐資養五臟﹐五臟相生而各有五﹐是以五五二十五陽也。此以胃气髒眞﹐而分別其陰陽也。五臟爲陰﹐髒者藏也﹐神藏而不外見者也﹐如無陽和之胃气﹐而眞髒之脈見﹐見則髒气爲敗﹐敗必死也。所謂二十五陽者﹐乃胃脘所生之陽气也。胃脘者中焦之分﹐主化水谷之精气﹐以資養五臟者也。夫四時之脈﹐春弦﹑夏洪﹐秋浮﹑冬沈﹐長夏和緩。五臟之脈﹐肝弦﹑心洪﹑脾緩﹑肺濇﹑腎沈。如春時之肝脈微弦而長﹐心脈微弦而洪﹐脾脈微弦而緩﹐肺脈微弦而濇﹐腎脈微弦而沈。夏時之肝脈微洪而弦﹐心脈微洪而大﹐脾脈微洪而緩﹐肺脈微洪而濇﹐腎脈微洪而沈。四時五臟﹐皆得微和之胃气﹐故爲二十五陽也。能別陽和之胃气﹐則一有不和。便可知病處。能別眞髒之陰脈﹐則知肝脈至者期十八日死﹐心脈至者九日死也。此論眞髒爲陰﹐胃气爲陽﹐與上下文論經脈之陰陽不同也。三陽在頭﹐三陰在手﹐此復論十二經脈之陰陽也。手足三陽之脈﹐手走頭而頭走足﹐故曰三陽在頭﹐手足三陰之脈﹐足走腹而腹走手﹐故曰三陰在手也。十二經脈﹐𨿽有手足陰陽之分﹐然皆一以貫通﹐手太陰肺脈交於手陽明大腸﹐大腸交足陽明胃﹐胃交足太陰脾﹐脾交手少陰心﹐心交手太陽小腸﹐小腸交足太陽膀胱﹐膀胱交足少陰腎﹐腎交手厥陰心包絡﹐包絡交手少陽三焦﹐三焦交足少陽膽﹐膽交足厥陰肝﹐肝復交於手太陰肺﹐故所謂一也。能別於陽之脈證者﹐知一陽二陽三陽之發病﹐及陽結之爲病也。至於三陽搏鼓﹐三日死﹔二陽俱搏﹐十日死。別於陽者﹐知所病之證及死忌時也。別於陰之脈者﹐知一陰二陰三陰之發病﹐及肝之心﹐心之肺﹐以至於陰搏之死證﹐此論別手足三陰三陽之脈證也。所謂陰陽者﹐胃脘之陽﹐眞髒之陰﹐手足之三陽﹐手足之三陰也。言審別陰陽之脈﹐謹熟之於心﹐應之於手﹐無與眾相謀論也。此總結上文之意。】

所謂陰陽者﹕去者爲陰﹐至者爲陽﹔靜者爲陰﹐動者爲陽﹔遲者爲陰﹐數者爲陽。【數﹐音朔。】

【王冰曰﹕凡此言脈動之中也。】

【馬蒔曰﹕此言脈體分陰陽﹐亦診脈者所當知也。凡脈有去來﹐故卽去至而陰陽分﹔脈有動靜﹐故卽動靜而陰陽分﹔脈有遲速﹐故卽遲速而陰陽分。其法有如此者。以此而別陰經陽經之病﹐則臟腑表裏﹐眾不能惑﹐凡病處忌時死生之期昭然矣。此節陰陽﹐言陰脈陽脈也。】

【張志聰曰﹕此審別十二經脤之陰陽也。夫藏爲陰﹐腑爲陽﹐手足之陰陽﹐乃六髒六腑之經脈﹐故當以脈之來去動靜遲數而分別其陰陽。】

凡持眞脈之髒脈者﹐肝至懸絕急﹐十八日死﹔心至懸絕﹐九日死﹔肺至懸絕﹐十二日死﹔腎至懸絕﹐七日死﹔脾至懸絕﹐四日死。

【王冰曰﹕眞脈之髒脈者﹐謂眞髒之脈也。十八日﹐金木成數之餘也。九日者﹐水火生成數之餘也。十二日者﹐金火生成數之餘也。七日者﹐水土生數之餘也。四日者﹐木生數之餘也。故平人气象論曰﹕肺見庚辛死﹐心見壬癸死﹐肝見丙丁死﹐腎見戊己死﹐脾見甲乙死者以此。如是者皆至所期﹐不勝而死也。何者﹖以不勝克賊之气也。】

【馬蒔曰﹕上文言陰者眞髒也﹐見則爲敗﹐敗必死矣﹐又言別於陰者﹐知死生之期﹐此遂以五臟眞脈見者﹐而決其死期也。平人气象論曰﹕肝見庚辛死﹐心見壬癸死﹐肺見丙丁死﹐腎見戊己死﹐脾見甲乙死﹐蓋以五行之相克﹐爲期至所不勝而死也。今凡眞髒脈來見者﹐肝脈至於懸絕﹐肝屬木﹐自甲乙日而數之﹐至庚辛日爲一八﹐又至庚辛日爲十﹐共十八日當死。心脈至於懸絕﹐心屬火﹐自丙丁日而數之﹐至壬癸日爲八﹐今曰九日者﹐亦八日之盡﹐交九日也﹐當死。肺脈至於懸絕﹐肺屬金﹐自庚辛日而數之﹐至八日爲丙丁﹐又至丙丁日爲十八日﹐當死。今曰十二日者﹐自庚辛而數之﹐乃庚辛見庚辛也。腎脈至於懸絕﹐腎屬水﹐自壬癸日而數之﹐至戊己日爲七日﹐當死。脾脈至於懸絕﹐脾屬土﹐自戊己日而數之﹐至甲乙爲八日﹐今曰四日﹐除戊己日至甲日也﹐當死。】

【張志聰曰﹕此審別眞髒胃脘之陰陽也。懸絕者﹐眞髒孤懸將絕﹐無胃气之陽和也。急者﹐肝死脈來急益﹐勁如張弓弦也。六節髒象論曰﹕天以六六爲節﹐地以九九制會﹐計人亦有三百六十五節﹐以爲天地久矣。此气之數也。木生於地﹐故死於九九之敷﹐肺主天气﹐絕於六六之期﹐水火本於先天﹐故死於生成之數﹐脾土寄於四季﹐故絕於四日之周﹐五臟死期﹐總合大衍之數。按王氏皆以天地生成之數論之﹐馬氏論天干之五行相克﹐其間多有不合。夫臟腑具五行之气﹐各有陰陽剛柔不同﹐不必執一而論。是以以下﹐陰陽相搏﹐亦止少陰太陽死於天地生成之數﹐餘皆不合也。此節論眞髒脈見之死期﹐與後節陰陽相搏之死期﹐又少有異同也。】

曰二陽之病發心脾﹐有不得隱曲﹐女子不月。其傳爲風消﹐其傳爲息賁者﹐死不治。【賁同奔。】

【王冰曰﹕二陽﹐謂陽明大腸及胃之脈也。隱曲﹐謂隱蔽委曲之事也。夫腸胃發病﹐心脾受之﹐心受之則血不流﹐脾受之則味不化。血不流﹐故女子不月﹐味不化﹐則男子少精。是以隱蔽委曲之事不能爲也。陰陽應象大論曰﹕精不足者補之以味。由是則味不化而精气少也。奇病論曰﹕胞胎者系於腎。又評熱病論曰﹕月事不來者胞脈閉。胞脈者屬於心而絡於胞中﹐今气上迫肺心﹐气不得下通﹐故月事不來﹐則其義也。又上古天眞論曰﹕女子二七天癸至﹐任脈通﹐太衝脈盛﹐月事以時下。丈夫二八天癸至。精气溢瀉。由此則在女子爲不月﹐在男子爲少精。不治﹐言其深久者也。胃病深久﹐傳入於脾﹐故爲風熱以消削大腸﹐甚則傳入於肺爲喘息而上賁。然腸胃脾肺﹐兼及於心﹐三髒二腑﹐互相克薄﹐故死不治。】

【馬蒔曰﹕上文言別於陽者知病處也﹐別於陽者知病忌時﹐故此下三節乃言陽經之病﹐而此一節則舉二陽之病言之也。夫二陽者﹐足陽明胃經也﹐爲倉廩之官﹐主納水谷﹐而乃不能納受者﹐何也﹖此病由心脾所發耳。正以女子有不得隱曲之事﹐郁之於心﹐故心不能生血﹐血不能養脾﹐始焉胃有所受﹐脾不能運化﹐而繼則胃漸不能納受矣。故知胃病發於心脾也。由是則水谷衰少﹐無以化精微之气﹐而血脈遂枯﹐月事不能時下矣。《靈樞》營衛生會篇云﹕中焦泌糟粕﹐蒸津液﹐化其精微﹐上注於肺脈﹐化而爲血﹐以奉生身。今血旣不化﹐月事何由而下﹖由是則血枯气郁而熱生﹐熱極則風生﹐而肌肉自爾消爍矣﹐故謂之風消也。由是則火乘肺金﹐而喘息上賁﹐痰嗽靡寧矣﹐此乃肺積之息賁﹐乃喘息而賁。若是則心主血﹐肺主气﹐脾爲五臟之原﹐胃爲六腑之海者﹐無不受病﹐而欲生也得乎﹖故決之曰﹐死不治也。王注謂腸胃爲病﹐心脾受之﹐何以知心脾受腸胃之病﹖又以心血不流﹐爲女子不月﹔脾味不化﹐爲男子少精。豈女子無關於脾﹐而男子無關於心乎﹖況此節專爲女子而發﹐未及論男子少精之義﹐學者當詳推之。】

【張志聰曰﹕此審別三陰三陽之發病也。二陽者﹐足陽明胃經也。夫人之精血﹐由胃腑水谷之所資生﹐脾主爲胃行其精液者也。二陽病﹐則中焦之汁竭﹐無以奉心神而化赤﹐則血虛矣。水谷之精﹐脾無轉輸於五臟﹐則腎無所藏而精虛矣。男子無精﹐有不得爲隱曲之事﹐在女子無血﹐則月事不得以時下矣。此病本於二陽而發於心脾也。精血兩虛﹐則熱盛而生風﹐風熱交熾﹐則津液愈消竭矣。火熱爍金﹐而傳爲喘急息肩者﹐死不治﹐蓋胃乃津液之生原﹐肺乃津液之化原也。按陰陽離合論止論足之三陰三陽﹐此章亦先論足經﹐至末章曰三陰俱搏﹐三陽俱搏﹐是兼手經而言﹐故曰俱也。】

曰三陽爲病﹐發寒熱﹐下爲癰腫及爲痿厥腨﹝疒肙﹞。其傳爲索澤﹐其傳爲頹疝。【腨﹐音善。﹝疒肙﹞﹐音淵。】

【王冰曰﹕三陽﹐謂太陽小腸及膀胱之脈也。小腸之脈起於手﹐循臂繞肩膊上頭。膀胱之脈﹐從頭別下背貫臀入腘中循腨。故在上爲病則發寒熱﹐在下爲病則爲癰腫腨﹝疒肙﹞﹐及爲痿厥。﹝疒肙﹞﹐酸疼也。痿﹐無力也。厥﹐足冷﹐卽气逆也。熱甚則精血枯涸﹐故皮膚潤澤之气﹐皆散盡也。然陽气下墜陰脈上爭﹐上爭則寒多﹐下墜則筋緩﹐故睪垂縱緩﹐內作頹疝。】

【馬蒔曰﹕此舉三陽之病以言之也。三陽者﹐足太陽膀胱經也。膀胱之脈﹐從巓入絡腦﹐還出別下項﹐故在上有邪﹐爲病則發寒熱﹐在下有邪﹐爲病則爲癰腫及爲痿爲厥爲腨﹝疒肙﹞也。及其傳也﹐熱甚則精血枯涸﹐故皮膚潤澤之气皆散盡矣。又其傳也﹐陽气下墜﹐陰脈上爭﹐上爭則寒多﹐下墜則筋緩﹐故睪垂縱緩﹐內作頹疝。】

【張志聰曰﹕三陽者﹐太陽之爲病也。太陽之气主表﹐邪之中人始於皮毛﹐邪正相搏﹐發爲寒熱之病矣。太陽主開﹐病則開闔不得﹐邪气從之﹐逆於肉理﹐乃生癰腫。太陽爲諸陽主气而主筋﹐筋傷則爲痿﹐气傷則爲厥也。腨﹐腘股也。此皆太陽筋脈之爲病也。太陽之气主表﹐而經脈發原於下﹐是以始病寒熱之在上在表﹐而漸爲癰腫痿厥頹疝之在內在下也。太陽之經气﹐生於膀胱﹐膀胱者﹐主藏津液﹐气化則出﹐太陽之气﹐病熱於表﹐傳入於裏﹐則水津枯索而澤竭矣。頹疝﹐小腹控卵腫痛﹐所謂膀胱疝也。蓋始病標而及本﹐始病气而及經與筋也。】

曰一陽發病﹐少气﹐善咳﹐善泄。其傳爲心掣﹐其傳爲膈。

【王冰曰﹕一陽﹐謂少陽膽及三焦之脈也。膽气乘胃﹐故善泄。三焦內病﹐故少气。陽上燻肺﹐故善咳。何也﹖心火內應也。膈气乘心﹐心熱故陽气內掣。三焦內結﹐中熱故膈塞不便。】

【馬蒔曰﹕此舉一陽之病言之也。一陽者﹐足少陽膽經也。一陽爲陽之初生﹐今已發病則气少。少陽本有相火﹐火盛則乘肺﹐故善咳。肝木來侮土﹐故善泄。木盛則火衰﹐心气不足﹐故其傳也﹐其心必掣﹐不能自寧。又其傳也﹐則木盛土衰﹐如《靈樞》上膈篇所謂食飲入而還出者是也。其病主爲膈。】

【張志聰曰﹕一陽者﹐少陽之气病也。少陽主初生之气﹐病則生气少矣。足少陽相火主气﹐气少則火壯矣。火爍金﹐故善咳。木火之邪﹐賊傷中土﹐故善泄也。飲食入胃﹐濁气歸心脾﹐胃受傷而爲泄﹐故心虛而掣痛矣。《靈樞經》云﹕脾脈微急爲膈中。又曰﹕飲食不下﹐膈塞不通﹐邪在胃脘。此皆少陽之木邪干土﹐亦始病气﹐而後及經與腑也。】

二陽一陰發病﹐主驚駭背痛﹐善噫善欠﹐名曰風厥。

【王冰曰﹕一陰謂厥陰心主及肝之脈也。心主之脈﹐起於胸中﹐出屬心。經云﹕膺背肩胛間痛。又在气爲噫﹐故背痛善噫﹐心气不足﹐則腎气乘之。肝主驚駭﹐故驚駭善欠。夫肝气爲風﹐腎气陵逆﹐旣風又厥﹐故名曰風厥。】

【馬蒔曰﹕此舉二陽二陰之病以言之也。二陽者﹐胃也。一陰者﹐肝也。金匱眞言論謂肝經爲病發驚駭﹐《靈樞》經脈篇謂胃病聞木聲則惕然而驚。二經之病﹐胃自頭以行於足﹐肝自足走腹﹐皆無與於背者﹐而此曰背痛﹐意者陰病必行於陽也。噫﹐气轉也﹐又曰﹐飽出息也。脈解篇所謂上走心爲噫者﹐陰盛而上走於陽明﹐陽明絡屬心﹐故上走心爲噫也。欠﹐气相引也。《靈樞》經脈篇言胃脈爲病有數欠﹐又按宣明五气論《靈樞》九鍼論皆曰﹐腎爲欠﹐今曰善欠者﹐胃之病也。若此者﹐必並四病而兼有之病。名曰風厥﹐蓋外感於風﹐肝實主之﹐胃气不能升降﹐而厥乃生耳。】

【張志聰曰﹕二陽一陰者﹐陽明厥陰之爲病也。東方肝木﹐其病發驚駭﹐足陽明之脈病﹐聞木音則惕然而驚﹐背爲陽﹐厥陰主春陽肝木﹐故引背痛也。邪气客於胃﹐厥逆從上下散﹐復出於胃﹐故爲噫也。欠者﹐气引而上也﹐胃是動病﹐善伸數欠﹐此厥陰風木厥逆之爲病也。風木爲病﹐幹及胃土﹐故名風厥。】

二陰一陽發病﹐善脹﹐心滿﹐善气。

【王冰曰﹕二陰﹐謂少陰心腎之脈也。腎膽同逆﹐三焦不行﹐气稸於上﹐故心滿﹐下虛上盛﹐故气泄出也。】

【馬蒔曰﹕此舉二陰一陽之病以言之也。二陰者﹐腎經也﹔一陽者﹐膽經也。膽邪有餘﹐來侮脾土﹐故善脹。腎邪有餘﹐來乘心火﹐故心滿。膽气有餘﹐故善气。宣明五气論云膽爲怒者是也。】

【張志聰曰﹕二陰一陽者﹐少陰少陽也。少陽之气﹐生於腎臟水中﹐經云腎气實則脹﹐三焦病者﹐腹气滿﹐小腹尢堅﹐此腎气與生陽並逆﹐故善脹。心腎之气﹐不能相交﹐故心滿善气也。善气者﹐太息也﹐心系急則气道約。故太息以伸出之﹐此三焦气也。夫一陽之气病﹐故伸引於三焦。】

三陽三陰發病﹐爲偏枯痿易﹐四肢不舉。

【王冰曰﹕三陰不足則發偏枯﹐三陽有餘則爲痿易﹐易謂變易常用﹐而痿弱無力也。】

【馬蒔曰﹕此舉三陽三陰之病以言之也。三陽者﹐膀胱經也﹐三陰者﹐脾經也﹐膀胱之脈﹐自頭背下行於足﹐而脾脈主於四支﹐故二經不足﹐發爲偏枯﹐及爲痿易﹐與四支不舉。痿易者﹐左右變易爲痿也。】

【張志聰曰﹕三陽三陰者﹐太陽太陰之爲病也。偏枯者半身不遂﹐痿易者委棄而不能如常之動作也。太陽爲諸陽主气而主筋﹐陽气虛則爲偏枯﹐陽虛而不能養筋則爲痿﹐脾屬四支﹐故不舉也。此水腑爲病而逆乘脾土也。】

鼓一陽曰鉤﹐鼓一陰曰毛﹐鼓陽勝急曰弦﹐鼓陽至而絕曰石﹐陰陽相過曰澑。

【王冰曰﹕何以知陰陽之病脈耶﹖一陽鼓動﹐脈見鉤也。何以然﹖一陽謂三焦﹐心脈之腑﹐然一陽鼓動者﹐則鉤脈當之﹐鉤脈則心脈也﹐此言正見者也。一陰﹐厥陰肝木气也﹐毛﹐肺金脈也﹐金來鼓木﹐其脈則毛﹐金气內乘﹐木陽尙勝﹐急而內見﹐脈則爲弦也。若陽气至而急脈名曰弦﹐屬肝﹐陽气至而或如斷絕脈﹐名曰石﹐屬腎﹐陰陽之气相過﹐無能勝負﹐則脈如水澑也。】

【馬蒔曰﹕此舉五臟之脈體言之也。一陽者微陽也﹐指下鼓動一陽﹐而脈卽來盛去衰者曰鉤﹐乃微鉤也﹐心之脈也。一陰者微陰也﹐指下鼓動一陰﹐而脈來輕虛以浮者曰毛﹐乃微毛也﹐肺之脈也。鼓動陽脈﹐而其勢勝急不至於太急者曰弦﹐乃微弦也﹐肝之脈也。鼓動陽脈﹐而陽脈似絕曰石﹐乃微石也﹐腎之脈也。陰陽二脈相過﹐無能勝負﹐正平和之脈﹐其名曰澑﹐如水之緩流也﹐脾之脈也。此曰陰陽以脈體言﹐就其浮沈大小之間﹐以意而得之者也。】

【張志聰曰﹕此論四經之脈以應四時也。一陽之气初升﹐故其脈如弦之端﹐直以應春生之气也。一陰之气初升﹐故其脈如毛之輕柔﹐以應秋陰之气也。陽气正盛﹐故其脈來盛去悠﹐如鉤之急﹐以應夏熱之气也。至者爲陽﹐陽气伏藏﹐故脈𨿽鼓至而斷絕﹐以應冬藏之气也。澑﹐滑也﹐陰陽相遇﹐其脈則滑﹐長夏之時﹐陽气微下﹐陰气微上﹐陰陽相過﹐故脈滑也。此言人有四經以應四時之气也。】

【按張注﹐鉤當作弦﹐弦當作鉤。】

陰爭於內﹐陽擾於外﹐魄汗未藏﹐四逆而起﹐起則燻肺﹐使人喘鳴。陰之所生﹐和本曰和﹐是故剛與剛﹐陽气破散﹐陰气乃消亡。淖則剛柔不和﹐經气乃絕。

【王冰曰﹕若金鼓不已﹐陽气大勝﹐兩气相持﹐內爭外擾﹐則流汗不止﹐手足反寒﹐甚則陽气內燔﹐流汗不藏﹐則熱攻於肺﹐故起則燻肺﹐使人喘鳴也。陰謂五神髒也﹐言五臟之所以能生﹐而全天眞和气者﹐以各得自從其和性而安靜爾。苟乖所適﹐則爲他气序乘﹐百端之病﹐由斯而起﹐奉生之道﹐可不愼哉﹗剛謂陽也﹐言陽气內蒸﹐外爲流汗﹐灼而不已﹐則陽勝﹐故陽盛則不能久存而日散。陽已破敗﹐陰不獨存﹐故陽气破散﹐陰气亦消亡﹐此乃爭勝招敗矣。血淖者陽常勝﹐視人之血淖者﹐宜謹和其气﹐常使流通﹐若不能深思寡欲﹐使气序乖違﹐陽爲重陽﹐內燔臟腑則死﹐𨿽欲待生﹐其能久乎﹖】

【馬蒔曰﹕此言營衛二气﹐貴於和不貴於偏勝﹐而和則陰陽之气生﹐偏則陰陽之气滅﹐所以經气從是而絕也。陰气者營气也﹐陰在內﹐爲陽之守。陽气者衛气也﹐陽在外﹐爲陰之使。苟陰气偏勝而爭於內﹐或陽气偏勝而擾於外﹐則偏勝者爲剛而不能柔﹐肺經內主藏魄﹐外主皮毛﹐魄汗外泄﹐未能閉藏﹐燥極熱生﹐熱極寒生﹐四肢厥逆而起﹐起則燻肺﹐肺因气迫﹐喘鳴交作﹐蓋肺爲五臟之華蓋﹐而肺經若此﹐余經之病至矣。殊不知陰之所生和則曰和﹐不和所以爲爭爲擾而爲剛也。是故剛與剛﹐則陽气不能勝陰﹐而從是破散﹐或陰气不能勝陽﹐而從是消亡。所謂剛與剛者﹐气血俱淖之謂也。淖則剛柔不和﹐諸經之气﹐以漸而絕矣。此節陰陽言營衛二气也。】

【張志聰曰﹕內爲陰﹐外爲陽﹐髒爲陰﹐腑爲陽。承上文而言人之經气陰陽相貫﹐外內循環﹐如陰不得陽气以和之﹐則陰爭於內矣﹐陽不得陰气以和之﹐則陽擾於外矣。汗者﹐血之液也。魄汗﹐肺之汗也。夫經气歸於肺﹐肺朝百脈輸精於皮毛﹐皮毛汗出而精血仍藏於陰﹐如魄汗未藏﹐是奪汗而傷其精血矣。髒眞髙於肺﹐主行營衛陰陽﹐肺臟之陰液外泄﹐則四髒之陰並逆而起﹐起則上燻於肺﹐而使人喘急喉鳴﹐蓋五藏主藏精者也。精化而爲血﹐血化而爲汗﹐百脈𨿽朝於肺﹐而五臟相通﹐移皆有次﹐四逆而起﹐則失其次序旋轉之機矣。此言陰和於陽﹐而陰液不宜外泄者也。夫外脈爲陽﹐腑脈爲陽﹐然皆本於五臟五行而生﹐故曰陰之所生也。陰之所生之陽脈﹐與所本之陰脈相和﹐而始名曰和。蓋陽予之正﹐陰爲之主﹐旣有所出﹐當有所入﹐是故剛與剛則陽散而陰亡矣。此言陽和於陰而後謂之和也。剛與剛﹐是陽不與陰和矣。陽不歸陰﹐則陽气破散﹐陽气外散﹐而孤陰亦內亡矣。淖﹐和也﹐陰與陰和而剛柔不和﹐則陰無所生之陽矣。孤陰不生﹐則經气乃絕﹐經气已絕﹐不過三日四日而死也。此言柔與柔而生气絕也。髙士宗曰﹕陰爭於內﹐陽擾於外﹐言陰陽之气不和﹐則爲陽結陰結之病。若夫剛與剛﹐是陽傳於陽﹐陰傳於陰﹐乃陰陽相絕之死候也。】

死陰之屬﹐不過三日而死﹐生陽之屬﹐不過四日而死。所謂生陽死陰者﹐肝之心謂之生陽﹐心之肺謂之死陰﹐肺之腎謂之重陰﹐腎之脾謂之辟陰﹐死不治。【辟﹐音辟。】

【王冰曰﹕死陰不過三日而死者﹐火乘金也。生陽不過四日而死者﹐木乘火也。肝之心母來親子﹐故曰生陽﹐匪惟以木生火﹐亦自陽气主生爾﹐陰主刑殺﹐心之肺火﹐復乘金﹐金得火亡﹐故云死。肺之腎﹐亦母子也﹐以俱爲陰气﹐故曰重陰。土气辟並。水乃可升﹐土並水升﹐故云辟陰。】

【馬蒔曰﹕此言髒病相傳者﹐有生死之分也。本經屬陰﹐而以克我者來克之﹐謂之死陰﹐如下文火乘肺金之謂。凡死陰之屬﹐其病不過三日而死。本經屬陽﹐而以生我者來生之﹐謂之生陽﹐如木來乘火之謂。凡生陽之屬﹐其病不過四日而死。所謂生陽死陰者﹐如肝之心謂之生陽﹐木來生火也。心之肺謂之死陰﹐火來克金也。不但是也﹐腎屬足少陰﹐肺屬手太陰﹐以肺乘腎﹐乃母來乘子﹐陰以乘陰﹐謂之重陰﹐病日深矣。脾屬足太陰﹐腎屬足少陰﹐乃乘所不勝﹐陰以侮陰﹐謂之辟陰﹐病日危矣。皆死陰之屬之義也﹐故謂之曰死不治也。】

【張志聰曰﹕五臟相克而傳謂之死陰﹐相生而傳謂之生陽。如肝之心﹐心之脾﹐脾之肺﹐肺之腎﹐皆謂之生陽。如心之肺﹐肺之肝之類﹐皆謂之死陰也。以陽髒相生而傳﹐故不過四日之偶數而死﹐以陰髒相克而傳﹐故不過三日之奇數而死也。夫肝脈傳肺﹐肺傳大腸﹐大腸傳胃﹐胃傳脾﹐脾傳心﹐心傳小腸﹐小腸傳膀胱﹐膀胱傳腎﹐腎傳心包絡﹐包絡傳三焦﹐三焦傳膽﹐膽傳肝﹐一臟一腑﹐一雌一雄﹐陰陽相同﹐循環無端﹐如肝之心﹐心之肺﹐肺之腎﹐腎之脾﹐此皆經气絕而死不治者也。肺之腎﹐亦生陽之屬﹐因肺腎爲牝髒﹐以陰傳陰﹐故名重陰。辟﹐偏辟也。以水髒而反傳所不勝之脾土﹐故謂之辟陰。此皆不治之死候也。莫子晉曰﹕三日者不過天地之生數﹐四日者不能盡五行之數終。】

結陽者﹐腫四肢。結陰者﹐便血一升﹐再結二升﹐三結三升。陰陽結斜﹐多陰少陽曰石水﹐少腹腫。二陽結謂之消﹐三陽結謂之膈﹐三陰結謂之水﹐一陰一陽結謂之喉痺。

【王冰曰﹕結陽者腫四肢﹐以四肢爲諸陽之本﹐結陰者便血一升﹐陰主血也。二盛謂之再結﹐三盛謂之三結。陰陽結斜﹐所謂失法也。二陽結﹐謂胃及大腸俱熱結也﹐腸胃藏熱﹐則喜消水谷。三陽結﹐謂小腸膀胱熱結也﹐小腸結熱則血脈燥﹐膀胱熱則津液涸﹐故膈塞而不便瀉。三陰結謂脾肺之脈俱寒結也﹐脾肺寒結則气化爲水。一陰謂心主之脈﹐一陽謂三焦之脈也﹐三焦心主脈並絡喉﹐气熱內結﹐故爲喉痺。】

【馬蒔曰﹕此歷舉各經之結者﹐其病有爲腫﹑爲便血﹑爲石水﹑爲消﹑爲膈﹑爲水﹑爲喉痺諸證也。結者﹐气血不疏暢也﹐非結脈之結。若是結脈﹐則下一結二結三結。何以診之﹖王注以二盛爲再結﹐三盛爲三結﹐則盛脈非可以言結。凡手足陽經爲腑﹐主表﹐陽經結者﹐四肢必腫﹐蓋四肢爲諸陽之本也。凡手足陰經爲髒﹐主裏﹐陰經結者必主便血。蓋營气屬陰﹐營气化血以奉生身﹐惟陰經旣結﹐則心必瘀稸﹐而初結則一升﹐再結則二升﹐三結則三升﹐結以漸而加﹐則血以漸而多矣。陰經陽經爲邪所結﹐陰气多而陽气少﹐卽陰盛陽虛也﹐則陽不能久之陰﹐而內之所聚者爲石水﹐其少腹則必腫也。石者有形﹐水者有水與聲﹐蓋積聚之類也。二陽者﹐足陽明胃也﹐胃中熱盛﹐津液枯涸﹐水穀卽消﹐謂之曰消。三陽者﹐手太陽小腸經足太陽膀胱經也﹐心主血而小腸與心爲表裏者﹐爲受盛之官﹐膀胱爲州都之官﹐津液所藏﹐今小腸熱結則血脈燥﹐膀胱熱結則津液涸﹐故膈塞而不便。至眞要大論論少陰之復有膈腸不便者是也。三陰者﹐手太陰肺經足太陰脾經也﹐肺爲邪結則不能生腎水﹐而腎水虛弱﹐泛溢四肢﹐脾爲邪結則不能勝水气﹐而水气泛溢﹐周身浮腫﹐故水證從是而作焉。一陰者﹐手厥陰心包絡之脈也﹔一陽者﹐手少陽三焦之脈也。二脈並絡於喉﹐气熱內結﹐故爲喉痺。】

【張志聰曰﹕此言陰陽之气不和﹐自結而爲病也。四肢爲諸陽之本﹐气歸形﹐气結故形腫也。此槪三陽而言也。陰气結於內而不得流行﹐則血亦畱聚而下泄矣﹐一陰結便血一升﹐二陰並結便血二升﹐三陰俱結便血三升﹐此槪三陰而言也。辧脈篇曰﹕脈有陽結陰結者﹐何以別之﹖答曰﹕其脈浮而數﹐能食不大便者﹐名曰陽結也。其脈沈而遲﹐不能食﹐身體重大﹐便反鞕﹐名曰陰結也。蓋欲審別陰陽之气結者﹐當以脈之去至動靜﹐浮沈遲數﹐以分陰陽以証之。腫四肢﹐知三陽並結﹔便血三升﹐知三陰並結也。以証之消﹐知結在二陽﹐當以二陽之法治之﹐証之膈﹐知結在三陽﹐當以三陽之法治之可也。結斜者﹐偏結於陰陽之間也。夫外爲陽﹐內爲陰﹐胃爲陽﹐腎爲陰﹐此結於形身之內﹐臟腑之外﹐胃腎空廓之間而爲腫也。石水﹐腎水也﹐腎者胃之關﹐關門不利﹐故聚水而從其類也。此多偏於腎臟﹐故爲多陰少陽而少腹腫也。二陽﹐陽明胃气也﹐消﹐消渴也﹐蓋陽明气結﹐則水谷之津液不生﹐以致消渴而爲病也。按《靈樞》以五臟之脈微爲消癉﹐蓋水谷之津液不資﹐則五臟之精气俱微弱矣。三陽﹐太陽也﹐太陽爲諸陽主气﹐太陽之气生於膀胱。從內膈而出於胸脇﹐從胸脇而達於膚表﹐陽气結則膈气不通內﹐膈之前當胃脘賁門之處﹐膈气逆﹐則飲食亦膈塞而不下矣。三陰﹐太陰脾土也﹐脾爲轉運之官﹐脾气結則入胃之水液不行而爲水逆矣。一陰一陽者﹐厥陰少陽也。厥陰風木主气﹐而得少陽之火化﹐風火气結﹐則金气受傷﹐是以喉痛而爲痺也。痺者﹐痛也﹐閉也。】

陰搏陽別﹐謂之有子。陰陽虛﹐腸澼﹐死。陽加於陰謂之汗。陰虛陽搏謂之崩。

【王冰曰﹕陰﹐謂尺中也。搏﹐謂搏觸於手也。尺脈搏結﹐與寸口殊別﹐陽气挺然﹐則爲有妊之兆。何者﹖陰中有別陽也。澼﹐陰也﹐然胃气不畱﹐腸開勿禁﹐陰中不廩﹐是眞气竭絕﹐故死。陽在下﹐陰在上﹐陽气上搏﹐陰能固之﹐則蒸而爲汗。陰脈不足﹐陽脈盛搏﹐則內崩而血流下也。】

【馬蒔曰﹕此舉尺寸之脈﹐而爲有子﹐爲腸澼﹐爲有汗﹐爲崩諸證也。陰搏者﹐尺爲陰﹐其脈搏擊於手也。陽別者﹐寸爲陽﹐言尺脈搏擊於指﹐而與寸脈不同也。此則有子之脈﹐卽《脈訣》之所謂尺脈不止眞胎婦者是也。陰陽者﹐尺寸俱虛也﹐腸澼者﹐脾气不化﹐澼積腸內﹐气血日耗﹐所以至於死也。尺寸俱虛者爲死﹐蓋沈小緩而無神也。陽加於陰者﹐亦指尺寸而言也﹐寸主動﹐尺主靜﹐尺部而見陽脈﹐乃陽加於陰﹐則陰虛火盛﹐其汗自泄。平人气象論云﹕尺濇脈滑﹐謂之多汗者是也。陰虛陽搏者﹐亦指尺寸而言也﹐尺脈旣虛﹐陰血已損﹐寸脈搏擊﹐虛火愈熾﹐謂之曰崩﹐蓋火逼而血妄行也。此則指女子而言耳。夫婦人血崩之證﹐其血從胞絡宮而來﹐血久下行爲熟路﹐則本宮血乏﹐其十二經之血﹐皆從玆而滲漏。然胞絡宮則系於腎﹐而上通於心﹐故此證實關於心腎兩經﹐宜有陰虛陽搏之脈。痿論云﹕悲哀太甚則胞絡絕﹐胞絡絕則陽气內動﹐發則心下崩﹐數溲血也。惟李東垣《試效錄》用十二經引經之藥﹐使血歸於十二經﹐然後用黑藥以止之。若徒用黑藥﹐而不先服領血歸經之藥﹐其病難愈。】

【張志聰曰﹕此以下論脈也。陰搏者﹐尺脈滑利而搏擊應手也。陽別者﹐與寸口之陽似乎別出而不相貫﹐此當主有妊。蓋有諸內而是以尺脈滑利如珠也。陰陽指尺寸而言。腸澼﹐澼積下利也。夫榮衛气血﹐皆由水谷之所資生﹐胃爲受納之腑﹐腸爲傳導之官﹐陰陽兩虛﹐而又失其所生之本﹐故無望其生機矣。此言陰陽由腸胃水谷之所生也。汗乃陰液﹐由陽气之宣發﹐而後能充身澤毛﹐若動數之陽脈加於尺部﹐是謂之汗。當知汗乃陽气之加於陰液﹐而脈亦陽脈之加於陰部也。陰虛陽搏謂之崩﹐陰虛陽盛則迫血妄行也。】

三陰俱搏﹐二十日夜半死。二陰俱搏﹐十三日夕時死。一陰俱搏﹐十日死。三陰俱搏且鼓﹐三日死。三陰三陽俱搏﹐心腹滿發盡﹐不得隱曲﹐五日死。二陽俱搏﹐其病溫﹐死不治﹐不過十日死。

【王冰曰﹕二十日者﹐脾肺成數之餘也﹐搏謂伏鼓異於常候﹐陰气盛極﹐故夜半死。十三日者﹐心腎之成數也﹐陰气未極﹐故死在夕時。十日者﹐肝心生成之數也。三日者﹐陽气速急也。五日者﹐兼陰气也。隱曲謂便瀉。十日者﹐腸胃之正數也。】

【馬蒔曰﹕此舉各經之脈異於常者﹐而決其死期也。三陰者﹐手太陰肺經足太陰脾經也。二脈搏擊於手﹐異於常候﹐計其死期﹐當二十日夜半死。二十日者﹐天五生土﹐而地以十成之﹐其成數計十。地四生金﹐而天以九成之﹐其成數計九。據二經成數之餘﹐當死於二十日﹐而夜半死者﹐陰病死於陰也。二陰者﹐手少陰心經足少陰腎經也﹐二脈搏擊於手﹐異於常候﹐計其死期當十三日夕時死。十三日者﹐地二生火﹐而天以七成之﹐其成數計七。天一生水﹐而地以六成之﹐其成數計六﹐七六十三故也。曰夕時者﹐少陰之時候也。一陰者﹐手厥陰心包絡經﹑足厥陰肝經也﹐二脈搏擊於手﹐異於常候﹐計其死期﹐當十日死。十日者﹐天三生木而地以八成之﹐地二生火而天以七成之﹐肝取生數而心則成數﹐共十日也。三陽者﹐手太陽小腸經﹑足太陽膀胱經也﹐二脈搏擊於手而鼓﹐異於常候﹐計其死期當在三日。三日者﹐天一生水﹐地二生火﹐計三日也。三陰者﹐手太陰肺經﹑足太陰脾經﹔三陽者﹐手太陽小腸經﹑足太陽膀胱經。四經之脈﹐俱搏擊於手﹐異於常候﹐心腹﹝月眞﹞滿﹐至於發盡而不得隱曲﹐大小便爲之不利也﹐計其死期﹐當在五日。五日者﹐土中央之候﹐病經多而死期速也。二陽者﹐手陽明大腸經﹑足陽明胃經也﹐二脈搏擊於手﹐異於常候﹐其病熱溫﹐當死不治﹐不過十日死。十日者﹐地四生金﹐天五生土﹐止九日﹐而十則九日之餘也。】

【張志聰曰﹕三陰者﹐太陰也。俱搏者﹐脾肺二部﹐俱搏擊應手而無陽和之气也。二者偶之始﹐十者陰之終﹐夜半者陰盡而一陽初生之時。太陰者﹐至陰也﹐以至陰之气而絕無生陽﹐故死於陰極之數也。二陰者﹐少陰也。懼搏者﹐心腎二部俱搏擊應手也。少陰主水火陰陽之气。天一生水﹐地六成之﹐地二生火﹐天七成之。十三日者成數之終也。夕時者﹐日之終也。以水火之陰髒﹐故死於成數而終於日終也。一陰者﹐厥陰也。俱搏者﹐肝與心主二部﹐俱搏擊應手也。十日者﹐陰之終也﹐厥陰者﹐陰之盡也﹐以陰盡之气﹐而死於陰數之終也。三陽者﹐太陽也。鼓動也﹐俱搏且鼓者﹐手足太陽之脈﹐俱搏擊而且鼓動﹐陽極而絕無陰之和也。太陽與少陰爲表裏﹐並主水火之气﹐天一生水﹐地二生火﹐以水火之陽腑﹐故死於天地之生數也。蓋天爲陽﹐地爲陰﹐天主生﹐地主成﹐故太陽死於生數﹐而少陰死於成數也。三陰三陽者﹐五行之气也﹐陰陽二气﹐俱搏擊而不和﹐故盡五行之數終而死也。心滿﹐陽搏於上也﹐不得隱曲﹐陰搏於下也﹐腹居身半之中﹐陰陽相交者也﹐腹發盡者﹐陽盡發於上﹐陰盡發於下﹐而無陰陽中見之和也。此言上下陰陽之病﹐下文言寒熱陰陽之病。二陽者﹐陽明也。俱搏者﹐手足陽明俱搏擊也。病溫者﹐病寒熱也。夫人之陰陽﹐由陽明水谷之所資生﹐二陽俱搏﹐則絕其陰陽所生之原矣。陰不得陽則病寒﹐陽不得陰則病熱﹐陰陽俱絕﹐不治之死證也。九乃陽之終﹐十乃陰之盡﹐不過十日者﹐死於陰陽之交盡也。上節言三陽在頭﹐三陰在手﹐所謂一也﹐陰陽二气﹐不能一以貫通﹐而自相搏擊﹐其爲病死也若此。此言胃脘之陽﹐以生養陰陽五臟﹐二陽俱搏﹐則陰陽並絕﹐其病死也如此﹐故未獨表出其病證焉。】

【董帷園曰﹕陰結陽結者﹐論陰陽之气結﹐剛與剛者﹐言腑脈傳腑﹐髒脈傳髒也。陰搏陽搏者﹐言十二經脈之陰陽不和也。按張注心腹滿發盡﹐當作心滿腹發盡。】古今圖書集成醫部全錄卷六

靈蘭祕典論篇第八

【馬蒔曰﹕未有藏靈蘭之室等語﹐故名篇。】

黃帝問曰﹕願聞十二髒之相使﹐貴賤何如﹖岐伯曰﹕悉乎哉問也﹐請遂言之。心者君主之官也﹐神明出焉。肺者相傅之官﹐治節出焉。肝者將軍之官﹐謀慮出焉。膽者中正之官﹐決斷出焉。膻中者臣使之官﹐喜樂出焉。脾胃者倉廩之官﹐五味出焉。大腸者傳道之官﹐變化出焉。小腸者受盛之官﹐化物出焉。腎者作彊之官﹐伎巧出焉。三焦者決瀆之官﹐水道出焉。膀胱者州都之官﹐津液藏焉﹐气化則能出矣。凡此十二官者﹐不得相失也。故主明則下安﹐以此養生則壽﹐歿世不殆﹐以爲天下則大昌。主不明則十二官危﹐使道閉塞而不通﹐形乃大傷﹐以此養生則殃﹐以爲天下者﹐其宗大危﹐戒之戒之﹗【相使並去聲。樂﹐入聲。道導同。伎音技。】

【王冰曰﹕心者任治於物﹐故爲君主之官﹐淸靜棲靈﹐故曰神明出焉。若肺之位居髙非君﹐故官爲相傅﹔主行榮衛﹐故治節由之。肝則勇而能斷﹐故曰將軍﹔潛發未萌﹐故謀慮出焉。膽則剛正果決﹐故官爲中正﹔直而不疑﹐故決斷出焉。膻中者在胸中兩乳間﹐爲气之海﹐然心主爲君﹐以敷宣教令﹐膻中主气以分布陰陽﹐气和志適﹐則喜樂由生﹐陰陽分布﹐故官爲臣使。脾胃則包容五穀﹐是爲倉廩之官﹔榮養四旁﹐故云五味出焉。傳道謂傳不潔之道﹐變化謂變化物之形﹐故大腸爲傳道之官﹐變化出焉。小腸承奉胃司﹐受盛糟粕﹐受已復化﹐傳入大腸﹐故云受盛之官﹐化物出焉。腎者彊於作用﹐故曰作彊﹔造化形容﹐故云伎巧﹔在女則當其伎巧﹐在男則正曰作彊。三焦引導陰陽﹐開通閉塞﹐故官司決瀆﹐水道出焉。膀胱位當孤府﹐故謂州都﹔居下內空﹐故藏津液﹔若得气海之气施化﹐則溲便注泄﹔气海之气不及﹐則閉隱不通﹐故曰气化則能出矣。若十二官之職失﹐則災害至﹐故不得相失。主謂君主﹐心之官也。夫主腎明則刑賞一﹐刑賞一則吏奉法﹐吏奉法則民不獲罪於枉濫矣﹐故主明則天下安也。夫心內明則銓善惡﹐銓善惡則察安危﹐察安危則身不夭傷於非道矣﹐故以此養生則壽﹐歿世不至於危殆矣。然施之於養生﹐歿世不殆﹐施之於君主﹐天下獲安﹐以其爲天下主﹐則國祚昌盛矣。使道﹐謂神气行使之道也。夫心不明則邪正一﹐邪正一則損益不分﹐損益不分則動之凶咎﹐陷身於羸瘠矣﹐故形乃大傷﹐以此養生則殃也。夫主不明則委於左右﹐委於左右則權勢妄行﹐權勢妄行則吏不得奉法﹐吏不得奉法則人民失所﹐而皆受枉曲矣。且人爲邦本﹐本固邦寧﹐本不獲安﹐國將何有﹖宗廟之立﹐安有不至於傾危乎﹖故曰﹐戒之戒之者﹐言當深懼也。】

【馬蒔曰﹕此言十二髒相使之貴賤﹐而遂歸重於心也。十二髒者﹐不分臟腑而皆謂之髒也。據下文所答﹐內以心爲一臟﹐而未及心包絡一臟﹐蓋以心爲主而統之也。其膻中爲一臟﹐以膻中爲气之海﹐乃宗气所積﹐故亦得以髒稱也。帝問諸髒相使之貴賤者﹐卽諸髒而較其輕重耳。伯言心者君主之官﹐乃五臟六腑之大主也﹐至虛至靈﹐具眾理而應萬事﹐神明從此出焉。肺與心皆居膈上﹐經脈會於太淵﹐死生決於外陰﹐故肺爲相傅之官﹐佐君行令﹐凡爲治之節度﹐從是而出焉。刺禁論以父母比心肺﹐乃曰膈肓之上﹐中有父母﹐而此規以君相比心肺﹐其尊同矣。肝屬木﹐木主發生﹐故爲將軍之官﹐而謀慮所出﹐猶運籌於帷幄之中也。膽爲肝之腑﹐謀慮貴於得中﹐故爲中正之官﹐而決斷所出﹐猶決勝於千里之外也。宗气會於上焦之膻中﹐穴主行脈气於諸經而分布陰陽﹐爲君主之臣使﹐樂趨君令﹐喜樂出焉。脾胃屬土﹐納受運化﹐乃倉廩之官﹐而所受之五味﹐從是出焉。大腸居小腸之下﹐小腸之受盛者﹐賴以傳導﹐而凡物之變化者﹐從是出焉。小腸居胃之下﹐脾之運化者﹐賴以受盛﹐而凡物之所化者﹐從是出焉。五臟在人﹐惟腎爲能作彊﹐而男女媾精﹐人物化生﹐伎巧從是而出﹐王注所謂在男則當其作彊﹐在女則當其伎巧是也。血气形志論謂少陽與心主爲表裏者﹐言三焦與心包絡爲表裏也。居於右腎之中﹐謂太陽與少陰爲表裏者﹐言膀胱與腎爲表裏也﹐居於左腎之中。又《靈樞》本髒篇謂腎合三焦膀胱﹐言右腎合三焦﹐左腎合膀胱﹐故三焦在下部之右﹐爲決瀆之官﹐水道所出﹐膀胱在下部之左﹐爲州都之官﹐津液所藏。然是三焦膀胱者﹐必得气海之气施化﹐則溲便泄注﹐气海之气不及﹐則隱閉不通﹐故曰气化則能出矣。凡此十二官者﹐上下相使﹐彼此相濟﹐不得相失也。故十二官之中﹐惟心爲君主﹐君主不病則百體自寧﹐猶人主明則下民自安也。以人身而言﹐用此法以養生﹐心泰而體寧﹐必有壽而終身不殆。以人主而言﹐用此法以治世﹐君明而下安﹐必大昌而天下盛治。否則心主不明﹐則十二官危﹐凡各經轉輸之路﹐皆閉塞而不通﹐其形乃大傷矣﹐以此養生則受殃﹐以此治世則宗危﹐可不知所戒哉﹗】

【張志聰曰﹕六髒藏神﹐六腑藏物﹐六髒六腑皆謂之髒﹐故云十二髒也。相使者﹐六髒六腑相爲傳使也。受淸者貴﹐受濁者賤﹐五臟之中﹐惟足太陰獨受其濁﹐故曰脾胃者倉廩之官。上章論手足三陰三陽之經脈﹐陰陽相間而傳﹐然所本於六髒六腑﹐故帝復問臟腑之相使貴賤﹐而伯稱其詳悉焉。心者位居南面﹐靈應萬機﹐故爲君主之官﹔淸靜虛靈而主藏神﹐故神明出焉。肺者位髙近君﹐猶之宰輔﹐主行榮衛陰陽﹐故治節由之。肝气急而志怒﹐故爲將軍之官﹔主春生之气﹐潛發未萌﹐故謀慮出焉。膽秉剛果之气﹐故爲中正之官﹔有膽量則有果斷﹐故決斷出焉。膻中者心主之宮城﹐心主包絡位居膻中﹐而代君行令﹐故爲臣使之官﹔心志喜﹐心主代君宣布﹐故喜樂出焉。脾胃運納五穀﹐故爲倉廩之官﹔五味入胃脾爲轉輸﹐以養五臟气﹐故五味出焉。大腸居小腸之下﹐小腸之受盛者﹐賴以傳道濟泌別汁﹐變化糟粕從是出焉。小腸居胃之下﹐胃之運化者﹐賴以受盛﹐而凡物之所化者﹐從是出焉。腎藏志﹐志立則彊於作用﹐能作用於內﹐則伎巧施於外矣。三焦下兪出於委陽﹐並太陽之正﹐入絡膀胱約下焦﹐實則閉癃﹐虛則遣溺﹔三焦主气﹐气化則水行﹐故爲決瀆之官也。膀胱爲水﹐腑乃水液都會之處﹐故爲州都之官﹔水谷入胃﹐濟泌別汁﹐循下焦而滲入膀胱﹐故爲津液之所藏﹐气化則水液運行而下出矣。凡此十二官者﹐經脈相通﹐剛柔相應﹐失則災害至矣。夫五臟六腑﹐心爲之主﹐君主神明﹐則十二官各安其職﹐以此養生則壽終身﹐而不致危殆﹐蓋心正則身修也。以此而及於治國平天下﹐未有不大昌者矣。心者離也﹐離也者明也﹐心爲一身之主﹐卽我之神明﹐心主不明﹐則十二官皆不安矣。心主包絡爲臣使之官﹐代君行令而主脈。脈者血脈也﹐血者神气也﹐神明昏亂則血脈凝泣而使道閉塞矣。血气者﹐充膚熱肉﹐滲皮膚﹐生毫毛﹐濡筋骨﹐利關節者也。血脈不通﹐而形乃大傷矣。故以此養生則殃折不壽﹐在治天下則其宗大危﹐正心明徳之道﹐豈不重可戒哉﹖此言心爲一身之主﹐主明卽可以養生﹐推而大之﹐可以治國平天下﹐如心不明﹐卽此身亦不可保矣。】

【王子芳曰﹕血者神气也﹐心藏神﹐心主脈﹐故十二臟腑經脈﹐皆以心爲主。】

至道在微﹐變化無窮﹐孰知其原﹖窘乎哉﹗消者瞿瞿﹐孰知其要﹖閔閔之當﹐孰者爲良﹖恍惚之數﹐生於毫釐﹐毫釐之數﹐起於度量﹐千之萬之﹐可以益大﹐推之大之﹐其形乃制。黃帝曰﹕善哉﹗余聞精光之道﹐大聖之業﹐而宣明大道﹐非齋戒擇吉日不敢受也。黃帝乃擇吉日良兆﹐而藏靈蘭之室以傳保焉。【瞿﹐音據。】

【王冰曰﹕孰知其原﹐言孰知至道之用也。小之則微妙而細無不通﹐大之則廣遠而變化無窮﹐然其淵原誰所知察窘要也﹐瞿瞿﹐勤勤也﹐人身之要者道也﹐然以消息異同﹐求諸物理﹐而欲以此知變化之原本者﹐𨿽瞿瞿勤勤以求明悟﹐然其要妙誰得知乎﹖旣未得知﹐轉成深遠﹐閔閔元妙﹐復不知誰者爲善。知要妙者﹐元妙深遠固不以理求而可得。近取諸身﹐則十二官粗可探尋而爲治身之道爾。恍惚者﹐謂似有似無也。似有似無﹐而毫釐之數生其中。夫毫釐𨿽小﹐積而不已﹐命數乘之﹐則起至於尺度斗量之繩準﹐千之萬之亦可增益﹐而至載之大數推引其大則應通人形之制度也﹐齋卜以藏祕之至也。】

【馬蒔曰﹕此言十二官之道﹐乃至道也。微妙而難測﹐變化而無窮﹐孰知其原之所在耶﹖彼不知此養生之法者﹐有消而無長﹐瞿瞿然驚顧﹐擬而議之﹐窘迫哉﹗此消者瞿瞿也。孰知其有要耶﹖不知其要﹐所以不知其原也。閔閔者﹐《說文》以爲病與傷痛也﹐惟不知其要﹐則閔閔然獨當其病﹐孰知何法爲善耶﹖且是十二官之數﹐恍惚者無形也﹐毫釐從此而生﹐毫釐者至小也﹐度量從此而起﹐顧推之而千﹐又推之而萬﹐可以益大。惟心爲君主之官﹐有以制此形耳。帝乃深贊此書﹐而藏之靈蘭之室﹐故此篇曰靈蘭祕典論者﹐良有故也。】

【張志聰曰﹕承上文而言修身養生﹐以及於爲天下之至道﹐始在於微。蓋心之變化無窮﹐苟正其心﹐在養生則壽﹐爲天下則昌﹔其心不正﹐在此身則殃﹐爲天下則殆。當知壽夭治亂之機﹐在此心一念之發萌﹐而人莫知其原也。窘乎哉者﹐嘆其至道之難明而窘極也。消者﹐消息其道之微。瞿瞿﹐驚顧貌。視其道之要妙﹐而孰能知之也。閔﹐憂也。憂其理之切當﹐而孰者爲良也。恍惚﹐謂心神之萌動﹐生於毫釐之間。度量﹐長短輕重也。言毫釐之間﹐而有邪正明昧之分﹐以至於千之萬之不可勝極也。制﹐正也。以毫釐之誠意﹐推而大之﹐其形乃正﹐言其心正而後形正也。精光之道﹐言正心明徳之道也。大聖之業者﹐能正心修身以及於治國平天下也。齋戒者﹐誠意滌慮也。擇吉者﹐從善避惡也。靈蘭之室﹐心之宮也﹐乃擇其良善而藏之於心以傳保者﹐保於無窮﹐流於無極﹐守而勿失也。】

【吳氏曰﹕靈臺蘭室﹐黃帝藏書之所。祕典﹐祕密典籍也。】

六節髒象論篇第九

【馬蒔曰﹕篇內首問六六之節﹐後又問髒象何如﹐故名篇。】

黃帝問曰﹕余聞天以六六之節﹐以成一歲﹐人以九九制會﹐計人亦有三百六十五節以爲天地久矣﹐不知其所謂也﹖岐伯對曰﹕昭乎哉問也﹗請遂言之。夫六六之節﹐九九制會者﹐所以正天之度﹐气之數也。天度者﹐所以制日月之行也。气數者﹐所以紀化生之用也。天爲陽﹐地爲陰﹔日爲陽﹐月爲陰。行有分紀﹐周有道理﹐日行一度﹐月行十三度而有奇焉。故大小月三百六十五日而成歲﹐積气余而盈閏矣。立端於始﹐表正於中﹐推余於終﹐而天度畢矣。帝曰﹕余已聞天度矣﹐願聞气數何以合之﹖岐伯曰﹕天以六六爲節﹐地以九九制會﹐天有十日﹐日六竟而周甲﹐甲六復而終歲三百六十日﹐法也。夫自古通天者生之本﹐本於陰陽﹐其气九州九竅﹐皆通乎天气。故其生五﹐其气三﹔三而成天﹐三而成地﹐三而成人﹔三而三之﹐合則爲九﹔九分爲九野﹐九野爲九髒。故形髒四﹐神髒五﹐合爲九髒以應之也。

【王冰曰﹕六六之節﹐謂六竟於六甲之日﹐以成一歲之節﹐限九九制會﹐謂九周於九野之數﹐以制人形之會通也。言人之三百六十五節﹐以應天之六六之節﹐六竟若復以九九爲紀法﹐則兩歲大半﹐乃曰一周﹐不知其法眞原安謂也。六六之節﹐天之度也。九九制會﹐气之數也。所謂气數者﹐生成之气也。周天之分﹐凡三百六十五度四分度之一﹐以十二節气均之﹐則歲有三百六十日而終兼之﹐小月日又不足其數矣﹐是以六十四气而常置閏焉。何者﹖以其積差分故也。天地之生育﹐本址於陰陽﹐人神之運爲﹐始終於九气﹐然九之爲用﹐豈不大哉﹖《律書》曰﹕黃鐘之律﹐管長九寸﹐冬至之日﹐气應灰飛。由此則萬物之生﹐咸因於九气矣。古之九寸﹐卽今之七寸三分﹐大小不同﹐以其先秬黍之制而有異也。制謂準度﹐紀謂綱紀。準日月之行度者﹐所以明日月之行遲速也。紀化生之爲用者﹐所以彰气至而斯應也。气應無差﹐則生成之理不替﹐遲速以度﹐而大小之月生焉。故日異長短﹐月移寒暑﹐收藏生長﹐無失時宜也。日行遲﹐故晝夜行天之一度﹐而三百六十五日一周天﹐而猶有度之奇分矣。月行速﹐故晝夜行天之十三度余﹐而二十九日一周天也。言有奇者﹐謂十三度外﹐復行十九度分之七﹐故雲月行十三度而有奇也。《禮義》及漢《律曆志》云﹕二十八宿及諸星﹐皆從東而循天西行﹐日月及五星皆從西而循天東行。今太史說云﹐並循天而東行﹐從東而西轉也。諸歷家說月一日至四日﹐月行最疾﹐日夜行十四度余﹔自五日至八日﹐行次疾﹐日夜行十三度余﹔自九日至十九日﹐其行遲﹐日夜行十二度余﹔二十日至二十二日行又小疾﹐日夜行十三度余﹔二十四日至晦日﹐行又大疾﹐日夜行十四度余。今太史說月行之率不如此矣。月行有十五日前疾﹐有十五日後遲者﹔有十五日前遲﹐有十五日後疾者。大率一月四分之﹐而皆有遲疾遲速之度﹐固無常準矣。𨿽爾終以二十七日月行一周天﹐凡行三百六十一度﹐二十九日日行二十九度﹐月行三百八十七度﹐少七度而不及日也。至三十日﹐日復遷﹐計率至十三分日之八﹐月方及日矣﹐此大盡之月也。大率其計率至十三分日之半者﹐亦大盡法也。其計率至十三分日之五之六而及日者﹐小盡之月也。故云大小月﹐三百六十五日而成歲也。正言之者﹐三百六十五日四分日之一乃一歲﹐法以奇不成日﹐故舉大以言之。若通以大小爲法﹐則歲止有三百五十四日﹐歲少十一日余矣。取月所少之辰﹐加歲外余之日﹐故從閏後三十二日而盈閏焉。《尙書》曰﹕期三百有六旬有六日﹐以閏月定四時成歲。則其義也。積余盈閏者﹐蓋以月之大小﹐不盡天度故也。正﹐斗建也。中﹐月半也。推﹐退位也。言立首气於初節之日﹐示斗建於月半之辰﹐退餘閏於相望之後﹐是以閏之前則气不及月﹐閏之後則月不及气﹐故常月之制﹐建初立中﹐閏月之紀﹐無初無中﹐縱歷有之﹐皆他節气也。故歷無雲某候閏某月節閏某月中也﹐推終之義斷可知乎。故曰﹐立端於始﹐表正於中﹐推余於終也。由斯推日成閏﹐故能令天度畢焉。十日﹐謂甲乙丙丁戊己庚辛壬癸之日也。十者天地之至數﹐《易》系辭曰﹐天九地十﹐則其義也。六十日而周甲子之數﹐甲子六周而復始﹐則終一歲之日﹐是三百六十日之歲法﹐非天度之數也。此蓋十二月各三十日者﹐若除小月﹐其日又差也。通天謂元气﹐卽天眞也。然形假地生﹐命惟天賦﹐故奉生之气﹐通系於天﹐稟於陰陽而爲根本也。寶命全形論曰﹕人生於地﹐懸命於天﹐天地合气﹐命之曰人。四气調神大論曰﹕陰陽四時者﹐萬物之終始也﹐死生之本也。又曰﹕逆其根則伐其本﹐壞其眞矣。此其義也。九州﹐謂冀﹑兗﹑靑﹑徐﹑揚﹑荊﹐豫﹑梁﹑雍也。然地列九州﹐人施九竅﹐精神往復﹐气與參同﹐故曰九州九竅也。《靈樞經》曰﹕地有九州﹐人有九竅。則其義也。先言其气者﹐謂天眞之气﹐常系屬於中也。天气不絕﹐眞靈內屬﹐行藏動靜﹐悉與天通﹐故曰皆通乎天气也。形之所存﹐假五行而運用﹐徵其本始﹐後三气以生成﹐故云其生五﹐其气三也。气之三者﹐亦副三元﹐非惟人獨由三气以生﹐天地之道亦如是矣﹐故《易》乾坤諸卦﹐皆必三焉。九野者﹐應九髒而爲義也。形髒四者﹐一頭角﹐二耳目﹐三口齒﹐四胸中也。形分爲髒﹐故以名焉。神髒五者﹐一肝﹑二心﹑三脾﹑四肺﹑五腎也。神藏於內﹐故以名焉。所謂神髒者﹐肝藏魂﹐心藏神﹐肺藏魄﹐腎藏志﹐合則爲九髒爾。】

【馬蒔曰﹕此詳言六六九九之會也。按六微旨大論帝曰﹕願聞天道六六之節盛衰何也﹖岐伯曰﹕上下有位﹐左右有紀﹐故少陽之右﹐陽明治之﹔陽明之右﹐太陽治之﹔太陽之右﹐厥陰治之﹔厥陰之右﹐少陰治之﹔少陰之右﹐太陰治之﹔太陰之右﹐少陽治之。此所謂气之標﹐蓋南面而待之也。故曰﹐因天之序﹐盛衰之時﹐移光定位﹐正立而待之﹐此之謂也。蓋言天道六六之節盛衰者﹐天之三陰三陽﹐右旋天外﹐更治歲政﹐每歲各一盛衰﹐至六歲周徧﹐通得盛衰之數六六也。上下有位﹐左右有紀者﹐謂每歲陰陽盛衰之位﹐上下謂司天在泉二位也﹐左右謂司天之左間右間也。在泉之左間右間爲四紀也。凡天右旋之陰陽﹐臨司天之位者﹐其天之政盛。至三之气始布﹐臨在泉之位者﹐其地之气盛﹐至終之气始布﹐而上下二位﹐有二節陰陽盛衰也。臨司天之左間者﹐其气至四之气盛﹔右間者﹐其气至二之气盛。臨在泉之左間者﹐其气至初之气盛﹔右間者﹐其气至二之气盛﹐而左右四紀﹐有四節陰陽盛衰也。故此六節陰陽﹐每歲各一盛衰﹐而數得六﹔寅申歲﹐少陽旋來司天﹐治之爲初六少陽之右﹔卯酉歲﹐陽明旋來司天﹐治之爲六二陽明之右﹔辰戌歲﹐太陽旋來司天﹐治之爲六三太陽之右﹔巳亥歲﹐厥陰旋來司天﹐治之爲六四厥陰之右﹔子午歲﹐少陰旋來司天﹐治之爲六五少陰之右﹔丑未歲﹐太陰旋來司天﹐治之爲六六太陰之右。周而復始﹐於少陽治之﹐故曰六六之節盛衰也。本篇帝問所重在六六之節﹐不及盛衰與標本之義。其所謂九九制會者﹐卽下文自古通天者生之本﹐至合爲五臟以應之也。凡此六六之節﹐九九之會﹐所以正天之度﹐而天之有度﹐正所以制日月之行也﹐亦所以正气之數﹐而气之有數﹐正所以紀化生之用也。何以見天度制日月之行也﹖天本屬陽﹐地本屬陰﹐日爲陽之精﹐故爲陽﹔月爲陰之精﹐故爲陰。其行也﹐各有分紀﹔其周也﹐各有道理。蓋天自西而東轉﹐其日月五星﹐循天從東而西轉﹐日則晝夜行天之一度﹐月則晝夜行天之十三度有奇者﹐謂復行一度之中﹐作十九分﹐分之得七﹐大率月行疾速﹐終以二十七日月行一周天﹐是將十三度及十九分之七數總之﹐則二十九日﹐計行天三百八十七度有奇﹐計月行疾之數﹐比日行遲之數﹐則二十九日日方行天二十九度﹐月已先行一周天三百六十五度外﹐又行天之二十二度﹐反少七度﹐而不及日也。陰陽家說謂日月之行﹐自有前後遲速不等﹐固無常準﹐則有大小月盡之異也。本三百六十五日四分度之一﹐卽二十五刻當爲一歲﹐自除歲外之異﹐則有三百六十日﹐又除小月所少之日六日﹐止有三百五十四日而成一歲﹐通少十一日二十五刻﹐乃盈閏爲十二月之制﹐則有立之之歲气﹐乃三候之至﹐月半示斗建之方﹐乃十二辰之方也。閏月之紀﹐則無立气﹐建方皆他气﹐但依歷以八節見之﹐推其所餘乃成閏﹐天度畢矣。按天體至圓﹐周圍三百六十五度四分度之一﹐繞地左旋﹐常一日一周而過一度。日麗天而少遲﹐故日行一日﹐亦繞地一周﹐而較天爲不及一度﹐積三百六十五日九百四十分日之二百三十五而與天會﹐是一歲日行之數也。月麗天而尢遲﹐一日常不及天十三度十九分度之七﹐積二十九日九百四十分日之四百九十九而與日會﹐十二會得全日三百四十八餘分之積義五千九百八十八﹐如日法九百四十而一得六﹐不盡三百四十八﹐通計得日三百五十四九百四十分日之三百四十八﹐是一歲月行之數也。歲有十二月﹐月有三十日。三百六十者﹐一歲之常數也﹐故日與天會而多五日九百四十分日之二百三十五者﹐爲气盈﹐月與日會而少五日九百四十分日之五百九十二者爲朔虛﹐合气盈朔虛而閏生焉。故一歲閏率﹐則十日九百四十分日之八百二十七﹔三歲一閏﹐則三十二日九百四十分日之六百單一﹔五歲再閨﹐則五十四日九百四十分日之二百七十五﹔十有九歲七閏﹐則气朔分齊﹐是爲一章也。故三年而不置閏﹐則春之一月入於夏﹐而時漸不定矣﹔子之一月入於丑﹐而歲漸不成矣。積之之久﹐至於三失閏﹐則春皆入夏﹐而時全不定矣﹔十二失閏﹐子皆入丑﹐歲全不成矣。其名實差戾﹐寒暑反易﹐農桑庶務﹐皆失其時﹐故必以此餘日置閏於其間﹐然後四時不差而歲功得成﹐以此信治百官﹐而眾功皆廣也。立端於始﹐步歷者以冬至日爲歲首也。表正於中﹐舉中气以正月也。推余於終﹐月有餘日﹐則歸之於終積而爲閏也。何以見气數紀化生之用也﹖蓋天以六六爲節﹐地以九九制會。天有十日謂甲乙丙丁戊己庚辛壬癸之日也。六十日而周甲子之數﹐甲子六周而復始﹐則終一歲之日﹐是三百六十日之歲法﹐非天度之數也。此則十二月各三十日﹐若除小月﹐其日又差矣。故有此天度﹐則自然有此气數﹐而日異長短﹐月移寒暑﹐生長收藏﹐無失其宜矣。何以見地之與人皆九九制會也﹖夫自古通天者生之本﹐以人皆本於天地之陰陽而生也﹐故在地爲九州﹐在人爲九竅﹐皆本之於天气。其所以生者五﹐金木水火土也﹔其所以爲气者三﹐天气﹑地气﹑運气也。非獨人由三气以生﹐天地之道亦然﹐故天地人之道﹐三而三之則爲九﹐以地則有九野﹐故人則有九髒﹐曰頭角﹐曰耳目﹐曰口齒﹐曰胸中﹐此形髒計有其四﹔曰肝﹐曰心﹐曰脾﹐曰肺﹐曰腎﹐此神髒計有其五。合爲九髒﹐正所以應九野也。】

【張志聰曰﹕天以六六之節者﹐十干主天﹐六十日甲子一周而爲一節﹐六六三百六十日以成一歲也。人以九九制會者﹐人之九竅九髒﹐以會合生五气三之數也。《靈樞經》曰﹕歲有三百六十五日﹐人有三百六十五節。言人亦有六六之節﹐以應天六六之數也。按下文曰﹐地以九九制會﹐蓋人有九竅九髒﹐地有九州九野﹐以會三而成天﹐三而成地﹐三而成人﹐故先言人以九九制會﹐而後言地以九九制會也。此篇乃論歲運之總綱﹐天之十干﹐成六六之節﹐以應一歲﹐而天之十干﹐化生地之五行﹐地之五行﹐上呈天之六气。五運行論內云﹕帝曰﹐寒暑燥濕風火﹐在人合之﹐柰何﹖伯曰﹕東方生風﹐風生木﹐木生酸﹐酸生肝。是在天之六气﹐在地之五行五味﹐而又化生人之五臟也。然人之五臟﹐地之五行﹐皆由天之十干所化﹐故曰六節髒象論也。夫人之五臟﹐又化生六气﹐六气者﹐卽末章之所謂人迎一盛﹐病在少陽﹐二盛病在太陽是也。蓋人之五臟﹐應地之五行﹐食地之五味。人之六气﹐復應天之六气﹐气亢害而無承制﹐則爲病矣。夫先以九九制會﹐以應六六之節者﹐言地有九州﹐人有九竅﹐天有六節﹐而皆合乎生五气三之數。夫六六之節﹐所以正天之度﹐蓋歲有三百六十五日﹐而天有三百六十五度也。九九制會﹐所以紀气之數也。制﹐度也﹐天度者﹐周天三百六十五度﹐日﹐日行一度﹐一歲而一周天。月﹐日行十三度﹐一月而一周天。蓋以天之度數﹐以紀日月之行也。气數者﹐生五气三之數也。化者陰陽之化﹐在天而成六六﹐在地在人而成九九﹐皆陰陽气化之爲用也。行有分紀者﹐謂日月之行﹐有分野紀度。周有道理者﹐謂日月之周天﹐有南道北道之理路也。按歷法周天三百六十五度四分度之一﹐左旋於地﹐一晝一夜﹐則其行一周而又過一度。日月皆右行於天﹐一晝一夜﹐則日行一度﹐月行十三度十九分度之七﹐故曰有奇也。故日一歲而一周天﹐月二十九日有奇而一周天﹐以二十九日有奇﹐故有大月小月也。每歲朔虛五日有奇﹐故止三百五十四日﹐又气盈五日有奇﹐合气盈朔虛而閏生焉。故每歲連閏﹐共計三百六十五日有奇也。漢《歷志》云﹕日月五星﹐從西而循天東行﹐天道從東西行一晝一夜﹐日月隨天西轉一周﹐如蟻行磨上﹐磨轉一回﹐而日往東行止一度﹐月從西而東行十三度﹐故月行疾﹐而一月與日一會而一周天﹐是以每歲冬至夏至﹐日行有南道北道之分﹐每月上弦下弦﹐而月有南道北道之分也。此復申明天度以紀日月之行也。立端﹐豎端正之木以正天表也。上古樹八尺之臬﹐度其日出入之影以正東西﹐參日中之影與極星以正南北﹐以周天三百六十五度之餘四分度之一﹐推日月行度之有奇气盈五日之有餘朔虛五日之有餘﹐推而﹖﹖具之﹐以終一歲之數﹐以終天道之周﹐而天度畢矣。气數何以合者﹖此帝復以九九之數﹐以合六六之數而爲問也。首言人之九九﹐以應天之六六﹐此言地之九九﹐以應天之六六也。夫十干主天﹐故曰天有十日﹐此言天以六六爲節而成一歲也。陰陽者﹐五行所生之三气也。是以地之九州﹐人之九竅﹐皆通乎天气﹐蓋天有此三气﹐地有此三气﹐人有此三气也。此言地之九九﹐人之九九﹐而通乎天之六六者﹐皆本於陰陽。生五者﹐天之十干﹐化生地之五行也。气三者﹐五行所生三陰三陽之气也。承上文而言﹐以五行所生之三气﹐而後能合六六九九之數也。以此三气三而三之﹐以成天之六气﹐地之六气﹐人之六气也。天之六气者﹐以冬至後得甲子少陽王﹐復得甲子陽明王﹐復得甲子太陽王﹐復得甲子厥陰王﹐復得甲子少陰王﹐復得甲子太陰王﹐所謂天以六六之節以成一歲也。地之六气者﹐顯明之右﹐君火之位也。君火之右﹐退行一步﹐相火治之﹔復行一步﹐土气治之﹔復行一步﹐金气治之﹔復行一步﹐水气治之﹔復行一步﹐木气治之﹔復行一步﹐君火治之﹐此地理之應六節气位也。人之六气者﹐臟腑三陰三陽之气也。是以人迎一盛病在少陽﹐二盛病在太陽﹐三盛病在陽明﹔寸口一盛病在厥陰﹐二盛病在少陰﹐三盛病在太陰。所謂亢則害﹐承乃制﹐害則敗亂生化大病也。再以天地人之六气﹐三而三之﹐合則爲九九﹐九九分爲地之九野﹐人之九髒﹐蓋以九州配九竅﹐九野配九髒﹐故曰九野爲九髒也。以地之九州通乎天气﹐天之三气分爲九野﹐是地以九九制會﹐而合天之六六也。以人之九竅通乎天气﹐天之三气分爲九髒﹐是人以九九制會﹐而合天之六六也。脹論曰﹕胸腹﹐腸胃之郭也。膻中者﹐心主之宮城也。蓋以九野在內九州在八方之外﹐九髒在內﹐九竅在形身之外﹐故曰九野爲九髒也。以九野之艸生五色﹐普徧於九州八荒﹐是五色之變﹐不可勝視矣。五气五味藏於心肺腸胃﹐外使九竅之五色修明﹐音聲能彰﹐此五味之美﹐不可勝極矣。是人之九竅﹐與天气相通﹐而九髒之又與地气相通也。形髒者﹐藏有形之物也。神髒者﹐藏五臟之神也。藏有形之物者﹐胃與大腸小腸膀胱也。藏五臟之神者﹐心藏神﹑肝藏魂﹑脾藏意﹑肺藏魄﹑腎藏志也。蓋五味入口﹐藏於腸胃﹐津液藏於膀胱﹐以養五臟之神气﹐故以形髒神髒合而爲九髒﹐以配地之九野九州也。按臟腑各六﹐止五臟藏神。腸胃膀胱受盛水谷﹐膽乃奇恆之腑﹐不藏有形。三焦𨿽主決瀆﹐乃無形之气﹐而亦不藏有形者也。故以九髒在內以應九野﹐九竅在外以應九州﹐而王氏諸賢﹐妄以頭角耳目爲形髒﹐卽三部九候論之所謂天以候頭角之气者﹐候足太陽膀胱之气也﹐地以候口齒之气者﹐候足陽明胃腑之气也﹔小腸之脈至目銳眥卻入耳中人以候耳目之气者﹐候手太陽小腸之气也。豈可以頭角耳目爲形髒乎﹖】

帝曰﹕余已聞六六九九之會也﹐夫子言積气盈閏﹐願聞何謂气﹖請夫子發蒙解惑焉﹗岐伯曰﹕此上帝所祕﹐先師傳之也。帝曰﹕請遂言之﹗岐伯曰﹕五日謂之候﹐三候謂之气﹐六气謂之時﹐四時謂之歲﹐而各從其主治焉。五運相襲﹐而皆治之﹐終期之日﹐周而復始﹐時立气布﹐如環無端﹐候亦同法。故曰﹐不知年之所加﹐气之盛衰﹐虛實之所起﹐不可以爲工矣。

【王冰曰﹕上帝﹐謂上古帝君也。先師﹐岐伯祖之師僦貸季﹐上古理色脈者。候者﹐日行天之五度﹐則五日也﹐三候正十五日也。六气凡九十日﹐正三月也。設其多之矣﹐故十八候爲六气﹐六气謂之時也。四時凡三百六十日﹐故曰四時謂之歲也。各從主治﹐謂一歲之日﹐各歸從五行之气﹐而爲之主治者也。五運﹐謂五行之气﹐應天之運而主化者也。五行之气﹐如父子相承﹐主統一周之日﹐常如是無已﹐周而復始也。時謂立春之前﹐當至時也。气謂當王之脈气也。春前气至﹐脈气亦至﹐故曰時立气布也。候亦同法﹐卽日行五度之候也。言一候之日﹐亦五气相生﹐而直之差則病矣。工﹐謂工於修養者也﹐言必明於此﹐乃可橫行天下矣。】

【馬蒔曰﹕此言積气盈閏之法也。五日謂之候﹐三候謂之气。如立春之初五日﹐東風解凍﹔次五日﹐蟄虫始振﹔後五日﹐魚陟負冰﹐合三候而謂之一气也。六气謂之時﹐則六气計有三月﹐而謂之春。四時謂之歲﹐計春夏秋冬之四時﹐而謂之一歲。各有其時﹐則五行各從其所主而主治之也。五運相襲﹐而皆治之﹐終期之日﹐周而復始﹐時立气布﹐如環無端。其所候者﹐每年同法﹐故必知年之加臨﹐气有盛衰﹐病有虛實﹐而始可以稱上工矣。】

【張志聰曰﹕三五十五日爲一气﹐每一气盈二十一刻有奇﹐合气盈朔虛而生閏﹐故曰積气盈閏也。此以下論五運之主歲主時﹐各有太過不及﹐故復設此問﹐上帝貴道而祕密﹐師所以傳教者也。上帝者﹐天帝也﹐蓋天不言而四時代序﹐惟師能闡明而傳道之也。《月令》曰﹕立春節初五日﹐東風解凍﹐次五日﹐蟄虫始振﹔後五日﹐魚陟負冰。故五日謂之候﹐候物气之生長變化也。三五十五日而成一气﹐六气九十日而爲一時﹐四時合二十四气而成一歲﹐以四時之气﹐而各從其主治焉。甲己之歲﹐土運主之﹔乙庚之歲﹐金運主之﹔丙辛之歲﹐水運主之﹔丁壬之歲﹐木運主之﹔戊癸之歲﹐火運主之。以五行之相生沿襲﹐而各主一歲﹐一歲之中所主之气﹐而皆治之。終期年之三百六十日﹐五歲一周而復始也。時立气布者﹐一歲之中﹐又分立五運所主之時﹐而分布五行之气﹐五气相傳﹐而如環無端﹐其候環轉之气﹐亦如五歲沿襲之法同也。此論五運之主歲也。每歲有六气之加臨﹐五運之太過不及﹐气有盛衰﹐則虛實之乘侮勝復所由起也。歲气之盛虛﹐主民病之生死﹐故不知气運者﹐不可爲良工也。】

帝曰﹕五運之始﹐如環無端﹐其太過不及何如﹖岐伯曰﹕五气更立﹐各有所勝﹐盛虛之變﹐此其常也。帝曰﹕平气何如﹖岐伯曰﹕無過者也。帝曰﹕太過不及柰何﹖岐伯曰﹕在經有也。

【王冰曰﹕在經有者﹐言玉機眞髒論篇已具言五气平和太過不及之旨也。】

【馬蒔曰﹕此言五運之有平气﹐有太過﹐有不及也。按气交變大論帝以五運之化太過爲問﹐而伯以歲本太過﹐歲火太過﹐歲土太過﹐歲金太過﹐歲水太過﹐各有天時﹐民病應星爲答。又以不及爲問﹐而伯以歲木不及﹐歲火不及﹐歲土不及﹐歲金不及﹐歲水不及﹐各有天時民病爲答。又按五常政大論﹐帝以平气不及太過爲問﹐而伯以木曰敷和﹐火曰升明﹐土曰備化﹐金曰審平﹐水曰靜順爲平气﹐木曰委和﹐火曰伏明﹐土曰卑監﹐金曰從革﹐水曰涸流爲不及﹐木曰發生﹐火曰赫曦﹐土曰惇阜﹐金曰堅成﹐水曰流衍爲太過﹐故謂之曰在經有也。】

【張志聰曰﹕五運之始﹐始於甲己化土﹑土生金﹐金生水﹐水生木﹐木生火﹐火復生土﹐五歲而右遷﹐如環無瑞。五行所主之歲﹐而各有太過不及。五運之气﹐五歲更立。太過之年﹐則勝己所勝﹐而侮所不勝﹔不及之年﹐則爲己所不勝而勝之﹐己所勝而侮之﹐故各有所勝也。所勝之气﹐不務其徳﹐則反虛其本位﹐而復受其乘侮﹐此盛虛之變﹐理之常也。無太過不及之歲﹐是爲平气。故曰無過者﹐謂不愆常候也。此篇乃歲運之提綱﹐後天元紀﹑五運行﹑六微旨﹑气交變﹑五常政﹑至眞要諸篇﹐詳論天地有淫勝郁復之變﹐生物有艸木昆虫之眚﹐民病有胸脇腹背之災﹐故曰在經有也。】

帝曰﹕何謂所勝﹖岐伯曰﹕春勝長夏﹐長夏勝冬﹐冬勝夏﹐夏勝秋﹐秋勝春﹐所謂得五行時之勝﹐各以气命其髒。帝曰﹕何以知其勝﹖岐伯曰﹕求其至也﹐皆歸始春。未至而至﹐此謂太過﹐則薄所不勝而乘所勝也﹐命曰气淫不分﹐邪僻內生﹐工不能禁。至而不至﹐此謂不及﹐則所勝妄行﹐而所生受病﹐所不勝薄之也﹐命曰气迫。所謂求其至者﹐气至之時也。謹候其時﹐气可與期﹐失時反候﹐五治不分﹐邪僻內生﹐工不能禁也。

【王冰曰﹕春應木﹐木勝土﹐長夏應土﹐土勝水﹐冬應水﹐水勝火﹐夏應火﹐火勝金﹐秋應金﹐金勝木﹐常如是矣。四時之中﹐加之長夏﹐故謂得五行時之勝也。所謂長夏者﹐六月也﹐用生於火﹐長在夏中﹐旣長而王﹐故曰長夏也。以气命髒者﹐春之木內合肝﹐長夏土內合脾﹐冬之水內合腎﹐夏之火內合心﹐秋之金內合肺﹐故曰各以气命其髒也。始春﹐謂立春之日也﹐春爲四時之長﹐故候气皆歸於立春前之日也。凡气之至﹐皆謂在春前十五日﹐乃候之初也。未至而至﹐謂所直之气﹐未應至而先期至也。先期而至﹐是气有餘﹐故曰太過。至而不至﹐謂所直之气﹐應至不至而後期至。後期而至﹐是气不足﹐故曰不及。太過則薄所不勝而乘所勝﹐不及則所勝妄行﹐而所生受病﹐所不勝薄之者。凡五行之气﹐我克者爲所勝﹐克我者爲所不勝﹐生我者爲所生。假令肝木有餘﹐是肺金不足﹐金不制木﹐故木太過﹐木气旣余﹐則反薄肺金﹐而乘於脾土矣。故曰﹐太過則薄所不勝而乘所勝也。此皆五臟之气﹐內相淫並爲疾﹐故命曰气淫也。余太過例同之。又如肝木气少﹐不能制土﹐土气無畏而遂妄行﹐水被土陵﹐故云所勝妄行而所生受病也。肝木之气不平﹐肺金之气自薄﹐故曰所不勝薄也。然木气不平﹐土金交薄﹐相迫爲疾﹐故曰气迫也﹐余不及例皆同。時﹐謂气至時也。候其年﹐則始於立春之日﹔候其气﹐則始於四气定期﹔候其日﹐則隨於候日。故曰謹候其時﹐气可與期也。反﹐謂反背也。五治﹐謂五行所治﹐主統一歲之气也。然不分五治﹐謬引八邪﹐天眞气運﹐向未該通﹐人病之由﹐安能精達﹖故曰工不能禁也。】

【馬蒔曰﹕此明勝之爲義﹐不分太過不及﹐而皆有所勝也。所謂勝者﹐卽五行相克之謂。如春屬木﹐夏屬火﹐長夏屬土﹐秋屬金﹐冬屬水﹐故春勝長夏﹐木克土也﹐長夏勝冬﹐土克水也﹐冬勝夏﹐水克火也﹐夏勝秋﹐秋克金也﹐秋勝春﹐金克木也。此乃五行以時相勝﹐而在人則以气命其髒﹐肝勝脾﹐脾勝腎﹐腎勝心﹐心勝肺﹐肺勝肝者是已。然欲知其勝之爲候﹐則在於立春前十五日﹐乃候之初也﹐斯時气候未當至而先至者﹐是气有餘﹐故曰太過則薄所不勝而乘所勝。假令肝木有餘。則肺金不足﹐金不克木﹐故木太過﹐木气有餘﹐則反薄肺金﹐而乘於脾土矣﹐故曰太過則薄所不勝而乘所勝也。此皆五臟之气﹐內相淫並爲疾﹐故曰气淫也。气候應至不至﹐而後期始至﹐是气不足﹐故曰不及則所勝妄行﹐而所生受病﹐所不勝薄之。又如肝木气少不能制土﹐土气無畏而遂妄行﹐水被土陵﹐故云所勝妄行﹐而心亦受病也。肝木之气不乎﹐肺金之气薄之﹐故曰所不勝薄之。然木气不平﹐土金交薄﹐相迫爲疾﹐故曰气迫。何也﹖蓋我克者爲所勝﹐克我者爲所不勝﹐生我者爲所生耳。故必謹候其气至之時﹐凡候其年則始於立春之日﹐候其气則始於四气定期﹐候其日則隨於候日﹐故曰謹候其時﹐气可與期也。若失時反候﹐而五行所治主統一歲之气者﹐不能分之﹐則邪僻內生﹐醫工不能禁之矣。】

【張志聰曰﹕此言五運之所勝也。春應木﹐木勝土﹐長夏應土﹐土勝水﹐冬應水﹐水勝火﹐夏應火﹐火勝金﹐秋應金﹐金勝木。所謂得五行之主時而爲勝也。春木合肝﹐夏火合心﹐長夏土合脾﹐秋金合肺﹐冬水合腎﹐各以四時五行之气以名其髒焉。然歲運之气至﹐有太過不及﹐而皆歸始於春﹐蓋春爲气之始也。六元正紀論曰﹕運太過則其至先﹐運不及則其至後。此天之道﹐气之常也。運非有餘﹐非不足﹐是謂正歲﹐其至當其時也。是以春未至而天气溫和﹐此爲至先﹐運之太過也。主歲之气太過﹐則薄己所不勝之气﹐而乘侮己所勝之气也。至眞要論曰﹕气至謂之至﹐气分謂之分﹐至則气同﹐分則气異。所謂天地之正紀也。如所主歲運之气﹐惟太過淫勝而不分﹐則民之邪僻內生﹐𨿽有良工不能禁也。《下經》曰﹐太過者暴﹐不及者徐。暴者爲病甚﹐徐者爲病持。是以太過之歲﹐如木淫不政﹐衝陽絕者死不治﹔歲火太過﹐太淵絕者死不治。故不及之气﹐止云所生受病﹐而不致於工不能禁也。若春已至而天未溫和﹐是至而不至﹐此謂气之不及也。主歲之運气不及﹐則所勝之气妄行﹐而所生受病﹐所不勝薄之也。如歲木不及﹐則己所勝之土气妄行﹐而所生我之水气受病矣。木火之气虛﹐則己所不勝之金气﹐薄而侮之﹐名曰气迫﹐謂主气不及而所勝所不勝之气﹐交相逼迫也。復申明气淫不分之義﹐所謂求其至者﹐求其四時之气﹐應至而至之時也。謹候其春夏秋冬之時﹐則春時之气﹐可期而溫﹔夏時之气﹐可期而熱﹔秋時之气﹐可期而涼﹔冬時之气﹐可期而寒。失時反候﹐而五行所主之時气不分﹐以致邪僻內生﹐而工不能禁也。】

帝曰﹕有不襲乎﹖岐伯曰﹕蒼天之气﹐不得無常也﹐气之不襲﹐是謂非常﹐非常則變矣。帝曰﹕非常而變柰何﹖岐伯曰﹕變至則病﹐所勝則微﹐所不勝則甚﹐因而重感於邪﹐則死矣。故非其時則微﹐當其時則甚也。

【王冰曰﹕不襲﹐言五行之气有不相承襲者。變﹐謂變易天常也。蒼天布气﹐尙不越於五行﹐人在气中﹐豈不應於天道﹖四時之气亂﹐不順天常﹐故有病死之徵矣。假令木直之年﹐有火气至﹐後二歲病矣﹔土气至﹐後三歲病矣﹔金气至﹐後四歲病矣﹔水气至﹐後五歲病矣。眞气不足﹐復重感邪﹐眞气內微﹐故重感於邪則死也。假令非主直年而气相干者﹐宜爲微病﹐不必內傷於神髒﹐故非其時則微而且持也。若當所直之歲﹐則易中邪气﹐故當其直時則病疾甚也。諸气當其王者﹐皆必受邪﹐故曰非其時則微﹐當其時則甚也。通評虛實論曰﹕非其時則生﹐當其時則死。當謂正直之年也。】

【馬蒔曰﹕此言五運之气有不襲者﹐乃所以爲變﹐而民病之微甚﹐生死系之也。按六元正紀大論云﹕陰陽之气﹐各有多少﹐故曰三陰三陽也。形有盛衰﹐謂五行之治﹐各有太過不及也。故其始也﹐有餘而往﹐不足隨之﹔不足而往﹐有餘從之。知迎知隨﹐气可與期。若余已復余﹐少已復少﹐則天地之气變常﹐而苛疾至矣。假如木令太過﹐木克脾土﹐然肺金足以制之﹐是因所勝而病微也。若肺金不足以制之﹐而脾土爲肝之所不勝﹐其病當甚矣。但所不勝者﹐其病旣甚﹐而又重感於邪﹐則必死耳。故非其所勝之時﹐則病必微﹐當其所勝之時﹐則病必甚也。】

【張志聰曰﹕襲﹐承襲也。木承水而王於春﹐火承木而王於夏﹐土承火而王於長夏﹐金承土而王於秋﹐水承金而王於冬﹐五運之气﹐交相沿襲而主治也。夫蒼天之气﹐四時代序﹐自有經常﹐然五運之气﹐有徳化政令變異災眚之不同﹐設有不襲﹐是謂反常而變易矣﹐變易則爲民病之災眚矣。五運相襲﹐气之常也﹐反常則爲變易矣﹐﹐變常之气至﹐則爲民病矣。如春木主時﹐其變爲驟注﹐是主气爲風木﹐變气爲濕土﹐變气爲主气之所勝﹐而民病則微﹔如變爲肅殺﹐是主气爲風木﹐變气爲燥金﹐變气爲主气之所不勝﹐而民病則甚﹐因而重感於邪則死矣。故變易之气﹐至非其克我之時﹐爲病則微﹔當其克我之時﹐爲病則甚。】

帝曰﹕善。余聞气合而有形﹐因變以正名﹐天地之運﹐陰陽之化﹐其於萬物﹐孰少孰多﹐可得聞乎﹖岐伯曰﹕悉哉問也﹗天至廣不可度﹐地至大不可量﹐大神靈問﹐請陳其方。艸生五色﹐五色之變﹐不可勝視。艸生五味﹐五味之美﹐不可勝極。嗜欲不同﹐各有所通。天食人以五气﹐地食人以五味。五气入鼻﹐藏於心肺﹐上使五色修明﹐音聲能彰。五味入口﹐藏於腸胃﹐胃有所藏﹐以養五气﹐气和而生﹐津液相成﹐神乃自生。

【王冰曰﹕夫天地廣大﹐不可度量﹐而得之造化元微﹐豈可以人心而徧悉﹖大神靈問﹐贊聖深明﹐舉大說凡﹐粗言綱紀﹐故曰請陳其方。五色五味之變﹐不可極竅者﹐言物生之眾﹐稟化各殊﹐目視口味﹐尙無能盡之﹐況於人心乃能包括耶﹖嗜欲不同﹐各有所通者﹐言色味之眾﹐𨿽不可徧盡所由﹐然人所嗜所欲﹐則自隨己心之所愛耳。天以五气食人者﹐臊气湊肝﹐焦气湊心﹐香气湊脾﹐鮏气湊肺﹐腐气湊腎也。地以五味食人者﹐酸味入肝﹐苦味入心﹐甘味入脾﹐辛味入肺﹐鹹味入腎也。淸陽化气而上爲天﹐濁陰成味而下爲地﹐故天食人以气﹐地食人以味也。心榮面色﹐肺主音聲﹐故气藏於心肺﹐上使五色修潔分明﹐音聲彰著。气爲水母﹐故味藏於腸胃﹐內養五气﹐五气和化﹐津液方生﹐津液與气相副化成﹐神气乃能生而宣化也。】

【馬蒔曰﹕此帝以萬物稟气多少爲問﹐伯乃大其問﹐而以天地之气味養人者槪之也。萬物皆有形﹐必气合而後成之﹔萬物皆有名﹐必因變而正其名。變者﹐異也。是皆天地之所運﹐陰陽之所化。但萬物稟此陰陽之气者﹐必有多少﹐可盡得而聞之。伯言天地至爲廣大﹐難以盡言﹐其間陰陽所化者﹐萬物有色﹐而艸之五色﹐有出於天成者﹐有出於人爲者﹐極之而有不可勝視者也。萬物有味﹐而艸之五味﹐有出於天成者﹐有出於人爲者﹐極之而有不可勝美者也。惟人之嗜欲無窮﹐气味皆有以通之。故陽爲气﹐气本於天﹐而上天之五气﹐乃天之所以食人者也。故五气入於鼻以通於五臟﹐而藏於心肺﹐遂使五色修明﹐音聲能彰矣。《靈樞》憂恚無言論云﹕喉嚨者﹐气之所以上下者也。此乃入於鼻﹐上下於喉嚨﹐而通於五臟者歟﹖陰爲味﹐味本於地﹐而萬物之五味乃地之所以食人者也。故五味入於口﹐以通於六腑﹐而藏於腸胃﹐遂使味有所藏﹐以養五气﹐則气和而生﹐津液相成﹐神气乃自生矣。憂恚無言論云﹕咽喉者﹐水谷之道路也。此乃入於口﹐由於咽喉﹐而通於六腑者歟﹖孰謂气味不盡萬物陰陽之妙﹐而卽人又不可以盡萬物稟賦之大耶﹖吁﹗非帝不能問﹐非伯不能答﹐其一時神聖﹐聚會於一堂﹐而講究元理﹐以救萬古之民命者如此。】

【張志聰曰﹕此復言地气與天气相合﹐而後化生萬物之有形也。五常政論曰﹕气始而生化﹐气散而有形﹐气布而蕃育﹐气終而象變。然而五味所資﹐生化有厚薄﹐成熟有多少﹐終始不同。蓋在天爲气﹐在地成形﹐形气相合而化生萬物﹐物生謂之化﹐物極謂之變﹐物變已成而後定名﹐此皆天地之運﹐陰陽之化。然生化有厚薄﹐成熟有多少﹐故帝設此問焉。所謂太虛寥廓﹐肇基化元﹐萬物資始﹐五運經天﹐布气眞靈﹐總統坤元﹐幽顯旣位﹐寒暑弛張﹐生生化化﹐萬物咸章﹐故曰大神靈問。神靈指天地陰陽而言﹐言大哉天地陰陽之問也。陳其方﹐言其略也。艸者﹐五穀五菜槪及果木而言也。蓋天三生木﹐故先言艸木而及於昆虫萬物也。艸生五色者﹐其色爲蒼﹐其化爲榮﹐其色爲赤﹐其化爲茂﹐其色爲黃﹐其化爲盈﹐其色爲白﹐其化爲斂﹐其色爲黑﹐其化爲肅﹐物極而象變﹐不可勝視也。艸生五味者﹐其味爲酸﹐其味爲苦﹐其味爲甘﹐其味爲辛﹐其味爲鹹﹐以艸生之五味﹐而及於五菜五穀五果五畜之美﹐不可勝極也。但人之嗜欲不同﹐而五味各歸所喜﹐如苦先入心﹐酸先入肝﹐五气入鼻﹐藏於心肺﹐五味入口﹐以養五气﹐故各有所通也。五气﹐臊焦香腥腐也﹐在天爲气﹐故食人以五气﹐在地爲化﹐化生五味﹐故食人以五味也。天位居髙而包乎地之外﹐故五气從外竅而內入於心肺﹐心肺居上﹐爲陽也。心榮色而華於面﹐故使五色修明。肺主聲﹐故音聲能彰也。地位居下而處乎天之內﹐故五味藏於腸胃﹐以養五臟之气﹐气得味養﹐則陰陽和而相生矣。水谷皆入於口﹐其味有五﹐津液各走其道﹐气和津成﹐而五臟之神乃自生矣。】

【朱濟公曰﹕神气爲陽﹐故曰生﹔津液爲陰﹐故曰成。】

帝曰﹕髒象何如﹖岐伯曰﹕心者生之本﹐神之變也。其華在面﹐其充在血脈﹐爲陽中之太陽﹐通於夏气。肺者气之本﹐魄之處也。其華在毛﹐其充在皮﹐爲陽中之太陰﹐通於秋气。腎者主蟄封藏之本﹐精之處也。其華在發﹐其充在骨﹐爲陰中之少陰﹐通於冬气。肝者罷極之本﹐魂之居也。其華在爪﹐其充在筋﹐以生血气﹐其味酸﹐其色蒼﹐此爲陽中之少陽﹐通於春气。脾﹑胃﹑大腸﹑小腸﹑三焦﹑膀胱者﹐倉廩之本﹐營之居也﹐名曰器﹐能化糟粕﹐轉味而入出者也。其華在唇四白﹐其充在肌﹐其味甘﹐其色黃﹐此至陰之類﹐通於土气。凡十一臟﹐取決於膽也。【罷﹐音皮。】

【王冰曰﹕象謂所見於外﹐可閱者也。心者君主之官﹐神明出焉﹐然君主者﹐萬物系之以興亡﹐故曰心者生之本﹐神之變也。火气炎上﹐故華在面也。心養血﹐其主脈﹐故充在血脈也。心王於夏﹐气合太陽﹐以太陽居夏火之中﹐故曰陽中之太陽﹐通於夏气也。肺藏气﹐其神魄﹐其養皮毛﹐故曰肺者气之本﹐魄之處﹐華在毛﹐充在皮也。肺臟爲太陰之气﹐主王於秋﹐晝日爲陽气所行﹐位非陰處﹐以太陰居於陽分﹐故曰陽中之太陰﹐通於秋气也。地戶封閉﹐蟄虫深藏﹐腎又主水﹐受五臟六腑之精而藏之﹐故曰腎者主蟄封藏之本﹐精之處也。腦者髓之海﹐腎主骨髓﹐發者腦之所養﹐故華在發﹐充在骨也。以盛陰居冬陰之分﹐故曰陰中之少陰﹐通於冬气也。夫人之運動者﹐皆筋力之所爲也。肝主筋﹐其神魂﹐故曰肝者罷極之本﹐魂之居也。爪者筋之餘﹐筋者肝之養﹐故華在爪﹐充在筋也。東方爲發生之始﹐故以生血气也。陰陽應象大論曰﹕東方生風﹐風生木﹐木生酸﹐肝合木﹐故其味酸也。又曰﹕神在髒爲肝﹐在色爲蒼﹐故其色蒼也。以少陽居於陽位而王於春﹐故曰陽中之少陽﹐通於春气也﹐脾胃大腸小腸三焦膀胱﹐皆可受盛﹐轉運不息﹐故爲倉廩之本﹐名曰器也。營起於中焦﹐中焦爲脾胃之位﹐故云營之居也。然水谷滋味﹐入於脾胃﹐脾胃轉化其味﹐出於三焦膀胱﹐故曰轉味而入出者也。口爲脾官﹐脾主肌肉﹐故曰華在唇四白﹐充在肌也。四白﹐謂唇四際之白色肉也。又曰﹕中央生濕﹐濕生土﹐土生甘﹐脾合土﹐故其味甘也。又曰﹕在髒爲脾﹐在色爲黃﹐故其色黃也。脾臟土气﹐土合至陰﹐故曰此至陰之類﹐通於土气也。金匱眞言論曰﹕陰中之至陰﹐脾也。十一臟者﹐上從心臟﹐下至於膽﹐爲十一也。然膽者中正剛斷無私偏﹐故十一臟取決於膽也。】

【馬蒔曰﹕此明十一臟象﹐而總其取決於膽也。夫髒在內而形之於外者可閱﹐斯之謂髒象也。《靈樞》本神篇帝問徳﹑气﹑精﹑神﹑魂﹑魄﹑心﹑意﹑志﹑思﹑智﹑慮﹐伯言天之在我者徳也﹐地之在我者气也﹐徳流气薄而生者也﹐故生之來謂之精﹐兩精相搏謂之神﹐隨神往來者謂之魂﹐並精而出入者謂之魄﹐所以任物者謂之心﹐心有所憶謂之意﹐意之所存謂之志﹐因志而存變謂之思﹐因思而遠慕謂之慮﹐因慮而處物謂之智。此篇心臟則曰生之本﹐神之變﹐肺臟則曰气之本﹐魄之處﹐腎臟則曰精之處﹐肝臟則曰魂之居﹐正當以彼義而釋此義也。試以心臟言之﹕心者爲君主之官﹐神明出焉﹐故吾身與萬事萬物之所以生﹐以之爲本﹐神明應用﹐以之變化。面居上﹐心則華之火炎上也。血脈在中﹐心則充之﹐心主血脈也。心肺居於膈上﹐皆屬陽﹐而心則爲陽中之陽﹐當爲陽中之太陽也。自時而言﹐夏主火﹐心亦屬火﹐其通於夏气乎﹖以肺臟言之﹕五臟生成篇云﹕諸气者皆屬於肺﹐故吾身之气以之爲本﹐肺藏魄﹐故魄以之爲處。肺主身之皮毛﹐故其華在毛﹐其充在皮。肺與心居於膈上﹐皆屬陽﹐而肺爲陽中之陰﹐當爲陽中之太陰也。自時而言﹐秋主金﹐肺亦屬金﹐其通於秋气乎﹖以腎臟言之﹕腎主冬﹐冬主閉藏﹐故腎主蟄封藏之本也。腎者主水﹐主受五臟六腑之精而藏之﹐故爲精之處也。腎主骨髓﹐腦爲髓海﹐故其華在發﹐其充在骨。腎肝居於膈下﹐皆屬陰而腎爲陰中之陰﹐當爲陰中之少陰也。蓋肺爲手太陰﹐故卽以太陰名之﹐而腎爲足少陰﹐故卽以少陰名之耳。冬主水﹐腎亦屬水﹐其通於冬气乎﹖以肝臟言之﹕肝主筋﹐故勞倦罷極﹐以肝爲本﹐肺藏魂﹐故爲魂所居。《靈樞》本髒篇云﹕肝應爪。故其華在爪。肝主筋。故其充在筋。陰陽應象大論云﹕木生酸﹐酸生肝﹐肝生筋﹐筋生心﹐心生血﹐血生脾﹐脾生肉﹐肉生肺﹐肺生皮毛。又諸气皆屬於肺﹐則吾身之血气﹐皆由肝而生也。又曰﹕在味爲酸﹐在色爲蒼﹐故其味酸﹐其色蒼也。東方爲陽生之始﹐而肝則爲五臟之長﹐故肝屬陽中之少陽也。春主木﹐肝亦屬木﹐其通於春气乎﹖然脾𨿽屬於五臟﹐而與胃以膜相連﹐故此脾胃爲倉廩之官﹐大腸爲傳導之官﹐小腸爲受盛之官﹐三焦爲決瀆之官﹐膀胱爲州都之官﹐然六腑皆所以受物﹐實而不滿者也﹐故皆可以爲倉廩之本耳。痺論謂營气者水谷之精气也。《靈樞》營衛生會篇謂營气出於中焦﹐故此六髒者﹐誠爲營气之所居﹐又爲營气所居之器也。凡所以化糟粕轉味而或入或出者﹐皆由此六腑耳。陰陽應象大論云﹕脾主口。故其華在唇四白也。四白者﹐口唇四際之白色也。又曰﹕在味爲甘﹐在色爲黃。故曰﹐其味甘﹐其色黃也。脾居中州﹐爲陰中之至陰﹐故曰至陰之類通土气也。靈蘭祕典論云﹕膽者中正之官﹐決斷出焉。故凡十一臟﹐皆取決於膽耳。蓋肝之志爲怒﹐心之志爲喜﹐脾之志爲思﹐肺之志爲憂﹐腎之志爲恐﹐其餘六髒﹐孰非由膽以決斷之者乎﹖】

【張志聰曰﹕象者像也﹐論臟腑之形像﹐以應天地之陰陽也。心主血﹐中焦受气﹐取汁化赤而爲血﹐以奉生身﹐莫貴於此﹐故爲生身之本。心藏神而應變萬事﹐故曰神之變也。十二經脈﹐三百六十五絡﹐其气血皆上於面﹐心主血脈﹐故其華在面也。在體爲脈﹐故其充在血脈。其類火而位居尊髙﹐故爲陽中之太陽﹐而通於夏气。夏主火也。肺主气而藏魄﹐故爲气之本﹐魄之處也。肺主皮毛﹐故華在毛﹐充在皮也。髒眞居髙而屬陰﹐故爲陽中之太陰﹐而通於秋气。秋主肺也。冬令之時﹐陽气封閉﹐蟄虫深藏﹐腎主冬藏﹐故爲蟄封藏之本﹐蓋蟄乃生動之物﹐以比生陽之气﹐至春一陽初生﹐而蟄虫復振矣。腎爲水髒﹐受五臟之精液而藏之﹐故爲精之處也。發乃血之餘﹐血乃精之化﹐故其華在發﹐腎主骨﹐故其充在骨也。腎爲陰髒而有坎中之陽﹐故爲陰中之少陰﹐而通於冬气。冬主水也。動作勞甚謂之罷﹐肝主筋﹐人之運動皆由於筋力﹐故爲罷極之本。肝藏魂﹐故爲魂之居。爪者筋之餘﹐故其華在爪﹐其充在筋。肝屬木﹐位居東方﹐爲發生之始﹐故以生血气。酸者木之味﹐蒼者木之色﹐木旺於春﹐陽气始生﹐故爲陽中之少陽﹐以通於春气。足太陰獨受水谷之濁﹐爲轉輸之官﹐腸胃主受傳水谷﹐三焦主決瀆水道﹐膀胱爲水精之腑﹐故皆爲倉廩之本。脾藏榮﹐故爲榮之居。器者生化之宇﹐具升降出入之气。脾能運化糟粕﹐轉味而入養五臟﹐輸出腐穢於二陰﹐故名之曰器也﹐四白唇之四際白肉也。口爲脾竅而主肌﹐故華在唇四白﹐其充在肌﹐甘者土之味﹐黃者土之色也﹐脾爲陰中之至陰﹐通於土气﹐此指脾而言﹐以腸胃三焦膀胱﹐並受傳水谷之精粗﹐故總爲倉廩之本。受濁者爲陰﹐故曰至陰之類。五臟六腑﹐共爲十一臟﹐膽主甲子﹐爲五運六气之首﹐膽气升則十一臟腑之气皆升﹐故取決於膽也。所謂求其至也﹐皆歸始春。】

故人迎一盛病在少陽﹐二盛病在太陽﹐三盛病在陽明﹐四盛已上爲格陽。寸口一盛病在厥陰﹐二盛病在少陰﹐三盛病在太陰﹐四盛已上爲關陰。人迎與寸口俱盛﹐四倍已上爲關格。關格之脈贏﹐不能極於天地之精气﹐則死矣。

【王冰曰﹕少陽﹐膽脈也﹔太陽﹐膀胱脈也﹔陽明﹐胃脈也。《靈樞經》曰﹕一盛而躁在手少陽﹐二盛而躁在手太陽﹐三盛而躁在手陽明。手少陽﹐三焦脈也﹔手太陽﹐小腸脈也﹔手陽明﹐大腸脈也。一盛者﹐謂人迎之脈﹐大於寸口一倍也﹐余盛同法。四倍已上﹐陽盛之極﹐故格拒而食不得入也。此陽脈法也。厥陰﹐肝脈也﹔少陰﹐腎脈也﹔太陰﹐脾脈也。又曰﹕一盛而躁在手厥陰﹐二盛而躁在手少陰﹐三盛而躁在手太陰﹐手厥陰﹐心包脈也﹔手少陰﹐心脈也﹔手太陰﹐肺脈也。盛法同陽。四倍已上﹐陰盛之極﹐故關閉而溲不得通也。此陰脈法也。俱盛﹐謂俱大於平常之脈四倍也。物不可以久﹐盛極則衰敗﹐故不能極於天地之精气則死矣。又曰﹕陰陽俱盛﹐不得相營。故曰關格。關格者﹐不得盡期而死﹐此之謂也。】

【馬蒔曰﹕此言關格之脈﹐而決其爲死也。上文言十一臟之髒象矣﹐然胃膽小腸大腸三焦膀胱之脈﹐見於左手寸部人迎﹐肝心脾肺腎之脈﹐見於右手寸部气口﹐故《靈樞》終始經脈四時气等篇﹐皆云人迎一盛病在足少陽﹐一盛而躁病在手少陽﹐人迎二盛病在足太陽﹐二盛而躁病在手太陽﹐人迎三盛病在足陽明﹐三盛而躁病在手陽明﹐人迎四盛﹐且大且數﹐名曰溢陽﹐溢陽爲外格﹐故此篇名之曰格陽﹐正以拒六陰於內﹐而使之不得出耳。王注止言手經而不言足經者﹐未考諸篇大義故也。又言脈口一盛﹐病在足厥陰﹐一盛而躁病在手心主﹐脈口二盛﹐病在足少陰﹐二盛而躁病在手少陰﹐脈口三盛﹐病在足太陰﹐三盛而躁病在手太陰﹐脈口四盛且大且數者名曰溢陰﹐溢陰爲內關﹐故此篇名之曰關陰﹐正以關六陽在外﹐而使之不得入耳。王注止引躁脈而不兼手足者非。又云人迎與脈口俱盛四倍以上﹐則是兩手寸部兼盛之極也﹐名曰關格。關格者﹐與之短期﹐故此篇曰關格之脈贏﹐不能極於天地之精气﹐則死矣。贏與盈同﹐卽俱盛之謂也。】

【張志聰曰﹕此論臟腑之六气﹐以應天地之六六也。左爲人迎﹐右爲气口﹐蓋陽气從左而行於右﹐陰气從右而行於左﹐故以人迎以候三陽之气。故者承上文而言人之臟腑﹐以應三陰三陽之六气也。一盛病在少陽﹐少陽主春升之气也﹐太陽主夏﹐陽明主秋﹐四盛以上者﹐言人之陰陽﹐惟陽太盛﹐名曰格陽。蓋陽主在外﹐陽格於外﹐不得三陰中見之化以和之﹐此三陽之太過也。寸口﹐手太陰之兩脈口﹐以候三陰之气也。厥陰主乙木﹐春生之气﹐故寸口一盛病在厥陰﹐二之气少陰﹐三之气太陰。四盛以上者﹐人之陰陽﹐惟陰太盛﹐名曰關陰﹐蓋陰气主內﹐關陰於內﹐不得三陽中見之化以和之﹐此三陰之太過也。此論寸口人迎之病脈﹐以應四時之三陰三陽﹐卽四時之六气不平﹐而亦爲三陰三陽之民病也。故六微旨大論曰﹕至而不至﹐來气不及﹐未至而至﹐來气有餘﹐物生其應也﹐气脈其應也。《靈樞經》曰﹕持其脈口人迎﹐以知陰陽有餘不足﹐平與不平﹐天道畢矣。所謂平人者不病﹐不病者脈口人迎應四時也。上下相應而俱往來也。上下相應者﹐脈口與人迎平等﹐所謂陰中有陽﹐陽中有陰也。此言天地之陰陽﹐以應人之臟腑﹐臟腑之六气﹐以應天地之陰陽也。俱四倍已上者﹐陰陽俱亢極也。極﹐至也。蓋天有陰陽﹐地有陰陽﹐陽盛之下﹐陰精承之﹐陰盛之下﹐陽气承之﹐陰陽承制而交相生化者也。人生於天地气交之中﹐陰陽和平﹐是爲無病。如陰陽俱盛而不和﹐是不能及於天地陰陽精气之承制﹐則死矣。卽六微旨之所謂亢則害﹐承乃制﹐制則生化﹐外列盛衰﹐害則敗亂﹐生化大病之旨也。】古今圖書集成醫部全錄卷七

五臟生成篇第十

【王冰曰﹕按此篇直記五臟生成之事﹐而無問答之辭﹐故不云論﹐後皆仿此。】

【馬蒔曰﹕按篇內以五臟之所主所傷所合﹐五色之見死見生﹐五臟所生之外榮﹐五色當五臟之味﹐五色當五臟之合﹐及後半篇能合色脈之義﹐推之皆本於天地生成﹐如《易》之所謂天一生水﹐而地以六成之﹔地二生火﹐而天以七成之﹔天三生木﹐而地以八成之﹔地四生金﹐而天以九成之﹔天五生土﹐而地以十成之。五臟之義有如此﹐故名曰五臟生成篇。】

【張志聰曰﹕夫色以應天﹐脈以應地﹐天主生﹐地主成。此篇無問答﹐而直曰心之合脈﹐似承上篇天地之陰陽﹐而復應乎色脈也。】

心之合脈也﹐其榮色也﹐其主腎也。肺之合皮也﹐其榮毛也﹐其主心也。肝之合筋也﹐其榮爪也﹐其主肺也。脾之合肉也﹐其榮唇也﹐其主肝也。腎之合骨也﹐其榮發也﹐其主脾也。

【王冰曰﹕火气動躁﹐脈類齊同﹐心臟應火﹐故合脈。火炎上而色赤﹐故榮美於面而赤色。主謂主與腎相畏也。主腎者﹐火畏於水﹐水與爲官﹐故畏於腎。金气堅定﹐皮象亦然﹐肺臟應金﹐故合皮。毛附皮革﹐故外榮。主心者﹐金畏於火﹐火與爲官﹐故主畏於心也。木性曲直﹐筋體亦然﹐肝臟應木﹐故合筋。爪者筋之餘﹐故外榮。主肺者木畏於金﹐金與爲官﹐故主畏於肺也。土性柔厚﹐肉體亦然﹐脾臟應土﹐故合肉。口爲脾之官﹐故榮於唇。唇謂四際白色之處﹐非赤色處也。主肝者土畏於木﹐木與爲官﹐故主畏於肝也。水性流濕﹐精气亦然﹐骨通精髓﹐故合骨。腦爲髓海﹐腎气主之﹐故外榮發。主脾者﹐水畏於土﹐土與爲官﹐故主畏於脾也。】

【馬蒔曰﹕此一節舉五臟之所合所榮所主者而言之也。吾身有脈﹐心則合之﹔吾身有色﹐心則榮之。然心屬火﹐腎屬水﹐火之所畏者惟水﹐則心之所主者惟腎也﹐故曰其主腎也。吾身有皮﹐肺則合之﹔吾身有毛﹐肺則榮之。然肺屬金﹐心屬火﹐金之所畏者惟火﹐則肺之所主者惟心也﹐故曰其主心也。吾身有筋﹐肝則合之﹐吾身有爪﹐肝則榮之。然肝屬木﹐肺屬金﹐木之所畏者惟金﹐則肝之所主者惟肺也﹐故曰其主肺也。吾身有肉﹐脾則合之﹔吾身有唇﹐脾則榮之。然脾屬土﹐肝屬木﹐土之所畏者惟木﹐則脾之所主者惟肝也﹐故曰其主肝也。吾身有骨﹐腎則合之﹔吾身有發﹐腎則榮之。然腎屬水﹐脾屬土﹐水之所畏者惟土﹐則腎之所主者惟脾也﹐故曰其主脾也。】

【張志聰曰﹕心主血脈﹐故合於脈。經云﹕脈出於气口﹐色見於明堂。心之華在面﹐故其榮在色。五臟合五行﹐各有相生相制﹐制則生化。心主火而受制於腎水﹐是腎乃心臟生化之主﹐故其主腎也。肺主气﹐气主表﹐故合於皮﹐《傷寒論》曰﹕寸口脈緩而遲﹐緩則陽气長﹐其聲商﹐毛髮長。毛附於皮﹐气長則毛榮。髓生肝﹐肝生筋﹐故肝所合在筋﹐爪乃筋之餘﹐故其榮在爪。脾主中央土﹐乃倉廩之官﹐主運化水谷之精﹐以生養肌肉﹐故合肉。脾開竅於口﹐故榮在唇。腎藏精而主體﹐故所合在骨。發乃精血之餘﹐故其榮在發。五運行論曰﹕北方生寒﹐寒生水﹐水生鹹﹐咸生腎﹐腎生骨髓﹐髓生肝﹐肝生筋﹐筋生心﹐心生血﹐血生脾﹐脾生肉﹐肉生肺﹐肺生皮毛﹐皮毛生腎。此天一生水而五臟之相生也。六微旨論云﹕帝曰地理之應六節气位何如﹖岐伯曰﹕相火之下﹐水气治之﹔水位之下﹐土气承之﹔土位之下﹐風气承之﹔風位之下﹐金气承之﹔金位之下﹐火气承之﹔君火之下﹐陰精承之。亢則害﹐承乃制﹐制則生化。故曰心之合脈也﹐肺之合皮也﹐言五臟之相生也。其主腎也﹐其主心也﹐言五臟之相成也。朱濟公問曰﹕先心而肺﹐肺而肝﹐肝而脾﹐脾而腎﹐乃歸重於成與﹖曰﹕然。】

是故多食鹹﹐則脈凝泣而色變。多食苦﹐則皮槁而毛拔。多食辛﹐則筋急而爪枯。多食酸﹐則肉胝﹝月芻﹞而唇揭。多食甘﹐則骨痛而發落。此五味之所傷也。【泣﹑濇同。胝﹐音抵。﹝月芻﹞﹐音縐。】

【王冰曰﹕心合脈﹐其榮色﹐鹹益腎﹐勝於心﹐心不勝﹐故脈凝泣而顏色變易也。肺合皮﹐其榮毛﹐苦益心﹐勝於肺﹐肺不勝﹐故皮枯槁而毛拔去也。肝合筋﹐其榮爪﹐辛益肺﹐勝於肝﹐肝不勝﹐故筋急而爪漧枯也。脾合肉﹐其榮唇﹐酸益肝﹐勝於脾﹐脾不勝﹐故肉胝﹝月芻﹞而唇皮揭舉也。腎合骨﹐其榮發﹐甘益脾﹐勝於腎﹐腎不勝﹐故骨痛而發墮落也。夫五味入口﹐輸於腸胃﹐而內養五臟﹐各有所欲﹐欲則互有所傷。】

【馬蒔曰﹕此承上文五臟之所主者﹐有相克之義﹐而此遂以所主之所傷者言之也。心之所主者惟腎﹐故腎之味﹐主鹹者也﹔多食鹹﹐則心爲腎傷﹔心之合在脈﹐脈則凝泣而不通﹔心之榮在色﹐色則變常而黧黑矣。肺之所主者惟心﹐故心之味﹐主苦者也﹔多食苦﹐則肺爲心傷﹐肺之合在皮﹐皮則枯槁而不澤﹔肺之榮在毛﹐毛則脫落而似拔矣。肝之所主者惟肺﹐故肺之味﹐主辛者也。多食辛﹐則肝爲肺傷﹐肝之合在筋﹐筋則緊急而不柔﹔肝之榮在爪﹐爪則漧枯而不潤矣。脾之所主者惟肝﹐故肝之味﹐主酸者也。多食酸﹐則脾爲肝傷﹔脾之合在肉﹐肉則胝﹝月芻﹞而憔瘁﹔脾之榮在唇﹐唇則揭舉而枯薄矣。腎之所主者惟脾﹐故脾之味﹐主甘者也。多食甘﹐則腎爲脾傷﹔腎之合在骨﹐骨則疼痛而不快﹔腎之榮在發﹐發則漸墮而零落矣。此五味之所傷者如此。】

【張志聰曰﹕此承上文而言太過之爲害也。夫五行有相生相制﹐不可偏廢者也﹐如制之太過﹐則又有克賊之害矣。是故多食鹹﹐則水味太過而傷心﹐其脈凝泣而色變矣。多食苦﹐是火味太過而傷肺﹐則皮槁而毛落矣。多食辛﹐是金味太過而傷肝﹐則筋縮急而爪漧枯矣。多食酸﹐是木味太過而傷脾﹐則肉胝﹝月芻﹞而唇掀揭矣。多食甘﹐是上味太過而傷腎﹐則骨痛而發落矣。五味所以養五臟者也﹐髒有偏勝﹐則所不勝之髒受傷﹐此又承制之不可太過。】

故心欲苦﹐肺欲辛﹐肝欲酸﹐脾欲甘﹐腎欲咸﹐此五味之所合也。

【王冰曰﹕苦合火﹐辛合金﹐酸合木﹐甘合土﹐咸合水﹐各隨其欲而歸湊之。】

【馬蒔曰﹕此言五臟有所欲之味﹐乃其所合者也。合者﹐猶所謂相宜也。陰陽應象大論云﹕南方生熱﹐熱生火﹐火生苦﹐苦生心。西方生燥﹐燥生金﹐金生辛﹐辛生肺。東方生風﹐風生木﹐木生酸﹐酸生肝﹐中央生濕﹐濕生土﹐土生甘﹐甘生脾。北方生寒﹐寒生水﹐水生鹹﹐咸生腎。故心之所欲惟苦﹐肺之所欲惟辛﹐肝之所欲惟酸﹐脾之所欲惟甘﹐腎之所欲惟咸。此乃五臟之气﹐合於五味﹐故其所以欲之者如此。】

【張志聰曰﹕五味入口﹐藏於腸胃﹐以養五臟气﹐故五味爲五臟之所欲﹐無有偏勝﹐則津液相成﹐而神自生矣。】

五臟之气﹐故色見靑如艸玆者死﹐黃如枳實者死﹐黑如炲者死﹐赤如衃血者死﹐白如枯骨者死。此五色之見死也。靑如翠羽者生﹐赤如雞冠者生﹐黃如蟹腹者生﹐白如豕膏者生﹐黑如烏羽者生。此五色之見生也。【玆﹐作滋。炲﹐音臺。衃﹐鋪杯切。】

【王冰曰﹕如艸玆者﹐如艸初生之靑色也﹐如枳實者﹐色靑黃也﹔如炲者﹐如炲煤也﹔如衃血者﹐如敗惡凝聚之血色赤黑也﹔白而枯槁如幹骨之白也。髒敗﹐故見死色也﹐三部九候論曰﹕五臟已敗﹐其色必夭﹐夭必死矣。此之謂也。翠羽﹑雞冠﹑蟹腹﹑豕膏﹑烏羽﹐此謂光潤也。色𨿽可愛﹐若見朦朧尢善矣。】

【馬蒔曰﹕此歷舉五臟之五色﹐而決其爲死生之外見也。五色以黃爲主﹐黃以明潤爲難。靑如艸之玆汁﹐其色靑沈﹔黃如枳實﹐其色靑黃﹔黑如炲煤﹐其色純黑﹔赤如衃血﹐其色赤黑﹔白如枯骨﹐其色漧枯。此皆色不明潤者也﹐故見之則爲死者如此。靑如翠羽﹐赤如雞冠﹐黃如蟹腹﹐白如豕膏﹐黑如烏羽﹐此皆色之明潤者也﹐故見之則爲生者如此。】

【張志聰曰﹕五味藏於腸胃﹐以養五臟之气﹐五臟內藏五神﹐五气外見五色﹐此以下論五臟之經气﹐而見死生之色﹐與生於心生於肺之色﹐各有不同﹐故首提曰五臟之气。故者承上文而言五臟之气受傷﹐則見五行之敗色矣。玆﹐蓐席也﹐玆艸者﹐死艸之色﹐靑而帶白也。枳實﹐黃而帶靑色也。炲﹐煙塵也﹐如炲黑而帶黃也。衃者﹐敗惡凝聚之血﹐色赤黑也。枯骨﹐死白而枯漧也。五色漧枯﹐而兼有所勝之色﹐故死。五色正而華彩光潤﹐故生。】

生於心﹐如以縞裹朱﹔生於肺﹐如以縞裹紅﹔生於肝﹐如以縞裹紺﹔生於脾﹐如以縞裹栝樓實﹔生於腎﹐如以縞裹紫。此五臟所生之外榮也。【樓﹐蔞同。】

【王冰曰﹕是乃眞見生色也。縞﹐白色。紺﹐薄靑色。榮﹐美色也。】

【馬蒔曰﹕此舉五臟所生之正色﹐而指其爲外榮也。縞﹐素練也。彼色之生於心者﹐如以縞裹朱﹐此赤之明潤者也﹔生於肺者﹐如以縞裹紅﹐白中有血色﹐此白之明潤者也﹔生於肝者﹐如以縞裹紺﹐紺者深靑揚赤色﹐此靑之明潤者也﹔生於脾者﹐如以縞裹栝樓實﹐此黃之明潤者也﹔生於腎者﹐如以縞裹紫﹐此黑之明潤者也。此乃五臟所生之外榮者如此。脈要精微論曰﹕赤欲如帛裹朱﹐不欲如赭﹔白欲如鵝羽﹐不欲如鹽﹔靑欲如蒼璧之澤﹐不欲如藍﹔黃欲如羅裹雄黃﹐不欲如黃土﹔黑欲如重漆﹐不欲如地蒼﹐皆以明潤爲貴也。】

【張志聰曰﹕此言五臟所生之榮色見於外也。上節言五臟之气﹐見五色於外﹐此復言髒眞之榮﹐隱見於皮膚之間﹐有若縞裹者也。朱﹐紅之深也﹔紅﹐淡白紅也。栝樓實﹐紅黃色也﹔紫﹐赤黑之間色也。此五行之色而俱兼紅者也。蓋气主白而榮主紅﹐如以縞裹者﹐五臟之气包於外也。五色之俱兼紅者﹐五臟之榮隱見於內也。上節言五臟之气色﹐此論五臟之血色。

王子芳問曰﹕气色有死生﹐血色無死生耶﹖曰﹕外因之病﹐由气而經﹐經而髒﹔內因之病﹐由髒而經﹐經而气。內外二因﹐俱傷五臟之气而後死。是以五色之見死者﹐五臟之气絕也。】

色味當五臟﹕白當肺辛﹐赤當心苦﹐靑當肝酸﹐黃當脾甘﹐黑當腎咸。故白當皮﹐赤當脈﹐靑當筋﹐黃當肉﹐黑當骨。

【王冰曰﹕此言各當其所應﹐而爲色味﹐各歸其所養之髒气也。】

【馬蒔曰﹕此以五色五味配五臟也。肺之味在辛﹐白色當之。心之味在苦﹐赤色當之。肝之味在酸﹐靑色當之。脾之味在甘﹐黃色當之。腎之味在鹹﹐黑色當之。不惟是也﹐肺之合在皮﹐白色當之。心之合在脈﹐赤色當之。肝之合在筋﹐靑色當之。脾之合在肉﹐黃色當之。腎之合在骨﹐黑色當之。此所謂色味當五臟也。】

【張志聰曰﹕當﹐承也﹐值也﹐謂色味之應五臟者﹐色外而味內也。故曰白當肺辛﹐言辛生肺而肺生白也。此復結五臟死生之色﹐生於五臟之气﹐五臟之神气﹐生於五味也。肺合皮﹐心合脈﹐肝合筋﹐脾合肉﹐腎合骨﹐此言生於心生於肺之色﹐承五臟之合而見於外也。】

諸脈者皆屬於目﹐諸髓者皆屬於腦﹐諸筋者皆屬於節﹐諸血者皆屬於心﹐諸气者皆屬於肺。此四肢八溪之朝夕也。

【王冰曰﹕脈者血之府。宣明五气篇曰﹕久視傷血。由此明諸脈皆屬於目也。腦爲髓海﹐故諸髓屬之。而筋气之堅結者﹐皆絡於骨節之間。宣明五气篇曰﹕久行傷筋。由此明諸筋皆屬於節。血居脈內﹐屬於心。八正神明論曰﹕血气者人之神﹐然神者心之主。由此故諸血皆屬於心。諸气屬肺﹐肺臟主气故也。溪者﹐肉之小會名也。八溪﹐謂肘膝腕也。如是气血筋脈﹐互有盛衰﹐故爲朝夕矣。】

【馬蒔曰﹕吾身諸脈﹐皆屬於目。解精微論曰﹕心者﹐五臟之專精也﹐目者其竅也。《靈樞》大惑論岐伯曰﹕目者﹐五臟六腑之精也。《靈樞》口問篇岐伯曰﹕目者﹐宗脈之所聚也。脈要精微論曰﹕脈者血之府。宣明五气論云﹕久視傷血。夫心主脈﹐爲五臟之專精﹐而目爲之竅﹐然脈爲血之府﹐而久視傷血﹐則傷脈矣。血脈本爲同類﹐此諸脈皆屬於目也。吾身有髓﹐皆屬於腦﹐蓋骨中有髓﹐非止於腦﹐而腦爲髓海﹐故諸髓皆腦屬之也。吾身諸筋﹐皆屬於節。《靈樞》九鍼十二原篇云﹕所謂節之交﹐三百六十五會。又云﹕所謂節者﹐神气之所遊行出入也﹐非皮肉筋骨也。小鍼解云﹕節之交三百六十五會者﹐絡脈滲灌諸節者也。蓋骨節曰節﹐筋則絡於諸節之間。宣明五气篇云﹐久行傷筋﹐則筋屬於節可知矣。吾身諸血﹐皆屬於心。陰陽應象大論云﹕心主血。痿論曰﹕心主身之血脈。則血屬於心可知矣。吾身諸气﹐皆屬於肺。《靈樞》本神篇云﹕肺藏气。則气屬於肺可知矣。此四肢八溪﹐朝夕各有所屬﹐而流通無間者也。四肢者﹐手足也﹔八溪者﹐手之肘與腕﹐足之膝與腕也﹐蓋肉之小會爲溪也。】

【張志聰曰﹕五臟六腑之精﹐十二經脈﹐皆上注於目﹐屬於腦後﹐出於項﹐故曰諸脈皆屬於目。此節論五臟經气之所循行﹐蓋髒而經﹐經而气﹐气而色也。頭痛巓疾﹐過在足少陰巨陽﹐是气而經﹐經而髒也。是以此節與頭痛巓疾節﹐照應五臟之气節﹐故人臥血歸於肝節﹐與赤脈之至節﹐照應生於心如以縞裹朱節。腦爲精髓之海也。筋生於骨﹐連絡於骨節之間。血者﹐神气也。中焦之汁﹐五臟之精﹐奉心神化赤而爲血﹐故諸血皆屬於心。上焦開發﹐宣五穀味﹐燻膚﹐充身﹐澤毛﹐若霧露之漑﹐是謂气。五穀入胃﹐淫精於脈﹐肺居上焦﹐朝百脈而輸精於皮毛﹐故主周身之气也。四肢﹐五臟經兪之所出也。八溪﹐卽四肢股肱之肉﹐五臟元眞之所通會也。此言五臟之經血﹐總屬於心﹐五臟之气﹐總屬於肺﹐經气循行於四肢八溪﹐注於目﹐會於腦﹐濡筋骨﹐利關節﹐朝夕循行﹐外內出入﹐如環無端者也。故善察色者﹐當知五臟之气﹐善診脈者﹐當以五脈爲始也。】

故人臥﹐血歸於肝。肝受血而能視﹐足受血而能步﹐掌受血而能握﹐指受血而能攝。臥出而風吹之﹐血凝於膚者爲痺﹐凝於脈者爲泣﹐凝於足者爲厥。此三者血行而不得反其空﹐故爲痺厥也。【泣﹐音濇。空﹐與孔同。】

【王冰曰﹕肝藏血﹐心行之﹐人動則血運於諸經﹐人靜則血歸於肝臟﹐何者﹖肝主血海故也。視﹐言其用也。目爲肝之官﹐故肝受血而能視。气行血乃流﹐故足受血而能行步也。掌受血以當把握之用﹐指受血以當攝受之用。血气者人之神﹐故所以受血者﹐皆能運用。痺謂﹝疒君巾﹞痺﹐泣謂血行不利﹐厥謂足逆冷。空者血流之道﹐大經隧也。】

【馬蒔曰﹕《靈樞》本髒篇云﹕肝藏血。然動則運於諸經﹐靜則歸於肝臟﹐肝旣受血﹐則肝本藏精於目﹐遂能視矣。下而爲足﹐乃足之三陽三陰經也﹐足旣受血﹐遂能步矣。上而爲掌爲指﹐乃手之三陽三陰經也﹐掌與指旣已受血﹐遂能握能攝矣。然血𨿽充足於人身﹐而風爲百病之始﹐若臥出之際﹐元府未閉﹐魄汗未藏﹐爲風所吹﹐則血凝於膚﹐當爲痺證。痺論云﹕以風勝者爲行痺﹐血凝於脈﹐當濇滯不通﹐血凝於足﹐當爲厥證。厥論分厥有寒熱﹐陽經勝則爲熱厥﹐陰經勝則爲寒厥。今風吹血凝而成厥﹐又當驗陰陽偏勝而分寒熱也。此三者血行而不得反其空穴﹐故爲痺與厥者如此。不曰濇者﹐言痺厥皆血凝於脈也。】

【張志聰曰﹕此復論血隨衛气之行於脈外也。夫血乃水谷之精﹐流溢於中﹐布散於外﹐專精者行於經隧﹐是行於經隧者﹐經脈之榮血也。流溢於中者﹐流溢於衝任也。衝任起於胞中﹐上循背裏爲經絡之海﹐其浮而外者﹐循腹右上行﹐布散於外﹐滲皮膚﹐生毫毛﹐寤則隨衛行於膚表﹐臥則隨衛內入而歸於肝﹐是衝任主發源﹐而肝主受納﹐是以傷寒熱入血室﹐而刺肝之期門。故者承上文而言。經脈之血﹐隨榮气行於四肢之三陰三陽﹐晝夜環轉﹐衝任之血隨衛气而日行於陽﹐夜歸於陰也。肝開竅於目﹐故肝受此血而能視。夫色見於明堂者﹐五臟之气色也。五臟所生之外榮者﹐血色而見於目也。故曰五色之奇脈者﹐奇經之血色也。夫水谷入胃﹐津液各走其道。五臟﹐主藏精者也。五臟之精﹐化赤而爲血﹐溢於衝任﹐歸受於肝﹐開竅於目﹐是以五臟所生之色﹐外榮於目﹐而肝主色也。夫血者﹐所以濡筋骨﹐利關節者也。能步﹑能握﹑能攝﹐言衝任之血﹐亦循行於四肢﹐滲於指掌﹐而無處不到也。《金匱要略》曰﹕血痺病從何得之﹖師曰﹕汗出臥﹐不時動搖﹐加被微風﹐遂得之。汗出者﹐言衛气之虛於外也。臥則衛歸於陰﹐出則血行於外﹐如被風吹﹐則血凝於皮膚而爲痺矣。痺者痺閉而不遂也﹐此言衛气之畱於陰也久﹐不能爲血之外衛故也。脈者﹐見於皮膚之絡脈也﹐衝任之血﹐溢於皮膚﹐滲於絡脈﹐故凝於皮膚則爲痺﹐凝於絡脈則泣濇而不能流行矣。厥者﹐逆冷也。夫陰陽气不相順接則爲厥。下爲陰﹐血爲陰﹐如血凝於下﹐則上下陰陽不相順接﹐而爲厥矣。此言血隨衛行﹐而陰陽之不相和者也。空﹐骨空也。骨空者﹐節之交三百六十五穴﹐會絡脈之滲灌諸節者也。血行於皮膚﹐不得反循於穴會﹐故爲痺厥也。諸門人起躍曰﹕榮衛之循行﹐經旨似乎矛盾﹐久爲人所疑﹐今夫子發明之﹐始知血隨衛气之日行於陽夜行於陰者﹐皮膚之血也。陰經行盡﹐陽經繼之﹐陽經行盡﹐陰經繼之者﹐十二臟腑之經榮也。】

人有大谷十二分﹐小溪三百五十四名﹐少十二兪﹐此皆衛气之所畱止﹐邪气之所客也。鍼石緣而去之。診病之始﹐五決爲紀﹐欲知其始﹐先建其母。所謂五決者﹐五脈也。【分﹐去聲。】

【王冰曰﹕大經所會﹐謂之大谷。十二分者﹐謂十二經脈之部分。小絡所會﹐謂之小溪。然以三百六十五小絡言之者﹐除十二兪外﹐則當三百五十三名﹐經言三百五十四者﹐傳寫誤以三爲四也。衛气滿塡以行﹐邪气不得居止﹐衛气虧缺畱止﹐則爲邪气所客﹐故言邪气所客。夫邪气所客﹐衛气畱止﹐鍼其溪谷﹐則邪气夤緣﹐隨脈而行去也。五決﹐謂以五臟之脈﹐爲決生死之綱紀也。母﹐謂應時之王气也。先立應時王气﹐而後乃求邪正之气。五脈﹐五臟脈也。】

【馬蒔曰﹕大經所會謂之大谷。十二分者﹐十二經脈之部分也。小絡所會謂之小溪。穴有三百六十五﹐除十二兪外﹐止有三百五十三名耳﹐其四字誤也。十二兪者﹐肝兪﹑心兪﹑肺兪﹑脾兪﹑腎兪﹑气海兪﹑膽兪﹑胃兪﹑三焦兪﹑大腸兪﹑小腸兪﹑膀胱兪也。此皆衛气之所畱止﹐邪气之所客﹐宜以鍼石循其部分而去之。且診病之始﹐當決五臟之脈以爲之紀。故欲知其始﹐先建其母。母者﹐五臟相乘之母也﹐此正所謂病之始也。其所謂五決者﹐卽五臟之脈以決之也。下文正詳言之。】

【張志聰曰﹕此言衛气之行於溪谷也。溪谷者﹐分肉之交會處也。气穴論曰﹕肉之大會爲谷﹐肉之小會爲溪。分肉之間﹐溪谷之會﹐以行榮衛﹐以會大气。溪谷三百六十五穴會﹐以應一歲。人有大谷十二分者﹐肉之大分處也﹔小溪三百五十四名者﹐肉之小分處也。分者﹐肉分而有紋理也。名﹐穴名也。蓋肉分之間而有交會﹐交會之處而有穴名也。溪谷之數﹐以應一歲者﹐歲止三百六十日﹐內朔虛六日﹐止三百五十四日以應小溪之數也。少十二兪者﹐言大谷十二分﹐而有十二兪穴也。气盈五日﹐九百四十分﹐朔虛五日﹐九百四十分﹐共計十二日以應十二兪也。以歲之三百五十四日﹐合气盈朔虛之十二日﹐共三百六十五日有奇﹐以成一歲﹐故曰期三百有六旬有六日﹐以閏月定四時而成歲也。衛气者行於脈外﹐溫分肉﹐充皮膚﹐肥腠理﹐司開闔者也。此腠理分肉之間﹐皆衛气之所畱止﹐臥出而風吹之﹐則血凝而爲痺厥矣。鍼石緣而去之者﹐言分肉之間﹐亦有三百六十五穴也。始者﹐言邪始在三陰三陽之气分也。五決者﹐審別五臟陰陽之經气以決其病也。欲知其病之始在某經﹐先分立五臟爲根本﹐審其邪病某經之气﹐某髒之經也。夫五臟之體藏於內﹐而五臟之經气行於外﹐故色見艸玆者死﹐靑如翠羽者生﹐是五臟死生之經气﹐發於外而成於色也。診病之始﹐五決爲紀者﹐復言邪之始病在气﹐气而經﹐經而髒也。楊君立問曰﹕气穴論云﹐溪谷三百六十五穴會以應一歲﹐今則三百六十六矣。曰﹕歲緣三百六十六日﹐而少有不足﹐故合而論之﹐則曰三百六十五日。今分而論之﹐則每歲有三百五十四日﹐而又有气盈朔虛之十二日也。】

是以頭痛巓疾﹐下虛上實﹐過在足少陰巨陽﹐甚則入腎。徇蒙招尢﹐目瞑耳聾﹐下實上虛﹐過在足少陽厥陰﹐甚則入肝。腹滿﹝月眞﹞脹﹐支膈胠脇﹐下厥上冒﹐過在足太陰陽明。咳嗽上气﹐厥在胸中﹐過在手陽明太陰。心煩頭痛﹐病在膈中﹐過在手巨陽少陰。

【王冰曰﹕足少陰﹐腎脈也。巨陽﹐膀胱脈也。足少陰之脈﹐起於小指之下﹐斜趨足心﹐出於然谷之下﹐循內踝之後﹐別入跟中﹐以上腨內出腘內廉上股內後廉﹐貫脊屬腎絡膀胱﹐其直者從腎上貫肝膈﹐入肺中﹐循喉嚨﹐挾舌本。其支者﹐從肺出絡心﹐注胸中。足巨陽之脈﹐起於目內眥﹐上額交巓上﹐其支別者﹐從巓至耳上角﹐其直行者﹐從巓入絡腦﹐還出別下項﹐循肩膊內挾脊﹐抵腰中﹐入循膂絡腎屬膀胱。然腎虛而不能引巨陽之气﹐故頭痛而爲上巓之疾也。經病甚已則入於髒。徇﹐疾也。蒙﹐不明也。目暴疾而不明。招﹐掉也﹐搖掉不定也。尢﹐甚也。目疾不明﹐首掉尢甚﹐謂暴病也。目瞑耳聾﹐謂漸病也。足少陽﹐膽脈也。厥陰﹐肝脈也。足厥陰之脈﹐從少腹上挾胃屬肝絡膽﹐貫膈布脇肋﹐循喉嚨之後﹐入頏顙上﹐出額與督脈會於巓﹐其支別者﹐從目系下頰裏。足少陽之脈﹐起於目銳眥﹐上抵頭角下耳﹐後循腦﹐入缺盆﹐其支別者﹐從耳後入耳中﹐出走耳前﹐至目銳眥﹐又支別者﹐別目銳眥下顴加頰車下頸﹐合缺盆以下胸中﹐貫膈絡肝屬膽。今气不足﹐故爲是病。胠﹐謂脇上也。下厥上冒者﹐謂气從下逆上而冒於目也。足太陰﹐脾脈也。陽明﹐胃脈也。足太陰之脈﹐自股內前廉入腹﹐屬脾絡胃﹐上膈。足陽明之脈﹐起於鼻交頞中﹐下循鼻外﹐入齒環唇﹐下絡頤頷﹐出大迎﹐從喉嚨入缺盆﹐屬胃絡脾。其直行者﹐從缺盆下乳內廉下挾齊入气街中。其支別者﹐起胃下口循腹裏至气街中﹐而合以下髀關﹐故爲是病。手陽明﹐大腸脈也。太陰﹐肺脈也。手陽明之脈﹐自肩髃前廉上出於柱骨之會﹐上下入缺盆絡肺﹐下膈入大腸。手太陰之脈﹐起於中焦﹐下絡大腸﹐還循胃口﹐上膈屬肺﹐從肺系橫出腋下﹐故爲咳嗽上气﹐厥在胸中也。手巨陽﹐小腸脈也。手少陰﹐心脈也。手巨陽之脈﹐從肩上入缺盆絡心﹐循咽下膈﹐抵胃屬小腸﹐其支別者﹐從缺盆循頸上頰至目銳眥。手少陰之脈﹐起於心中﹐出屬心系﹐下膈絡小腸﹐故心煩頭痛﹐病在膈中也。】

【馬蒔曰﹕此正所謂五決也。但此節止言證以分其經﹐而下節則兼色與脈以言之耳。巓﹐頂也。下﹐足也。上﹐頭也。過者﹐病也。凡《內經》以人之有病﹐如人之有過誤﹐故稱之曰過。脈要精微論曰﹕故乃可診有過之脈。此非過與不及之過﹐亦非經過之過﹐乃指病而言也。足少陰﹐腎之脈﹐屬腎絡膀胱﹔足太陽﹐膀胱之脈﹐屬膀胱絡腎﹐二經相爲表裏。今頭痛而巓頂有疾者﹐正以下虛上實﹐其病在於腎與膀胱也。虛者正气不足也﹐實者邪气有餘也。且經病不已﹐當入於髒﹐故甚則入於腎矣。按此篇與熱論稱膀胱爲巨陽﹐而下文稱小腸亦爲巨陽﹐蓋二經皆爲太陽﹐而太陽名爲三陽。陰陽類論曰﹕三陽爲父。則三陽正所以爲陽之表﹐宜稱爲巨陽也。足厥陰﹐肝之脈﹐屬肝絡膽﹐足少陽﹐膽之脈﹐屬膽絡肝﹐二經相爲表裏﹐今目暴疾不明﹐首掉尢甚﹐目暗耳聾﹐皆暴病也。正以下部肝膽之邪有餘﹐而上部則虛﹐故爲病若是﹐其病正系於膽與肝也。且經病不已﹐當入於髒﹐故甚則入於肝矣。足太陰﹐脾之脈﹐屬脾絡胃﹔足陽明﹐胃之脈﹐屬胃絡脾﹐二經相爲表裏。今腹滿﹝月眞﹞脹﹐凡支膈胠脇等所﹐气從下上﹐而上焦昏冒﹐其病正在脾胃也。手太陰﹐肺之脈﹐屬肺絡大腸﹔手陽明﹐大腸之脈﹐屬大腸絡肺﹐二經相爲表裏。今咳嗽上气﹐厥在胸中﹐其病正在大腸與肺也。手少陰﹐心之脈﹐屬心絡小腸﹔手巨陽﹐小腸之脈﹐屬小腸絡心﹐二經相爲表裏。今心煩頭痛﹐膈中有病﹐其病正在小腸與心也。後三段不言甚則入脾入肺入心者﹐可因腎肝以推之耳。】

【張志聰曰﹕少陰巨陽﹐相爲表裏﹐陽气生於水髒水腑之中﹐而上出於巓頂﹐實者邪實﹐虛者正虛﹐是以頭痛巓疾﹐乃邪气實於上﹐而使正气虛於下也。蓋邪之中人﹐始於皮毛气分﹐畱而不去﹐則轉入於經﹐是以過在巨陽少陰之經﹐而甚則入腎。蓋經絡受邪﹐則內幹臟腑矣。足少陽厥陰經脈﹐布脇肋而下循足跗﹐厥陰肝臟﹐開竅於目﹐少陽經脈﹐上出於耳﹐邪實於下﹐而經气不能上通﹐是以目冥耳聾﹐正气虛於上﹐致動視而昏。冒﹐搖掉之甚也。此始傷气而致正虛於上﹐過在經而復邪實於下也。上節論邪實爲病﹐此復論正虛爲病﹐蓋邪之所湊﹐其正必虛。腹者﹐脾胃之郛郭也﹐腹滿﹝月眞﹞脹﹐邪薄於太陰陽明之气分支支絡。膈﹐內膈也﹐太陰陽明之支絡貫膈﹐气分之邪﹐轉入於經﹐是以連及支膈胠脇﹐皆脹滿也。手太陰主气而主皮毛﹐邪傷皮毛气分﹐則咳嗽而气上逆矣。手太陰之脈﹐起於中焦﹐循胃上膈﹔手陽明之脈﹐入缺盆絡肺下膈﹐屬大腸。邪過在經﹐是以胸中厥逆也。經曰﹕心部於表。君火之气﹐外受於邪﹐則心煩於內矣。太陽之气受邪﹐則頭痛於上矣。手太陽之脈﹐循咽下膈﹐手少陰之脈﹐出屬心系下膈﹐絡小腸﹐病在膈中﹐是過在手太陽少陰之經矣。此節以審證而知五臟之病。蓋臟腑之經气﹐上下內外﹐各有部分﹐故曰診病之始﹐五決爲紀也。診﹐視也。王子芳曰﹕五臟之邪﹐止言甚則入腎入肝﹐何也﹖曰﹕邪入於經﹐則內幹臟腑﹐然幹髒者半死半生﹐故曰不必動髒﹐邪入於陰經﹐其髒气實則畱於腑﹐此章論五臟三陰三陽之經气﹐故曰甚則入腎入肝﹐如不甚則或澑於經﹐或澑於腑﹐是以首提二髒而不盡言之者﹐欲使後學之不可執一而論也。】

夫脈之大小滑濇浮沈﹐可以指別﹔五臟之象﹐可以類推﹔五臟相音﹐可以意識﹔五色微診﹐可以目察。能合色脈﹐可以萬全。赤脈之至也﹐喘而堅﹐診曰﹐有積气在中﹐時害於食﹐名曰心痺﹐得之外疾﹐思慮而心虛﹐故邪從之。白脈之至也﹐喘而浮﹐上虛下實﹐驚﹐有積气在胸中﹐喘而虛﹐名曰肺痺﹐寒熱﹐得之醉而使內也。靑脈之至也﹐長而左右彈﹐有積气在心下支胠﹐名曰肝痺﹐得之寒濕﹐與疝同法﹐腰痛﹐足淸﹐頭痛。黃脈之至也﹐大而虛﹐有積气在腹中﹐有厥气﹐名曰厥疝﹐女子同法﹐得之疾使四肢﹐汗出當風。黑脈之至也﹐上堅而大﹐有積气在小腹與陰﹐名曰腎痺﹐得之沐浴淸水而臥。【相﹐去聲。】

【王冰曰﹕脈小者細小﹐大者滿大﹐滑者往來流利﹐濇者往來蹇難﹐浮者浮於手下﹐沈者按之乃得也﹐如是𨿽眾狀不同﹐然手巧心諦﹐而指可分別也。五臟之象﹐謂五臟之气象也﹐言五臟𨿽隱而不見﹐然其气象性用﹐猶可以物類推之。何者﹖肝象木而曲直﹐心象火而炎上﹐脾象土而安靜﹐肺象金而剛決﹐腎象水而潤下。夫如是皆大舉宗兆﹐其中隨事變化﹐象法旁通者﹐可以同類而推之耳。音謂五音﹐肝音角﹐心音徵﹐脾音宮﹐肺音商﹐腎音羽﹐此其常應也。然其互相勝負﹐聲見否臧﹐則耳聰心敏者﹐猶可以意識而知之。色謂顏色也﹐夫肝色靑﹐心色赤﹐脾色黃﹐肺色白﹐腎色黑﹐此其常色也﹐然其气象交互﹐微見吉凶﹐則自明知遠者﹐可以占視而知之。合色脈者﹐如色靑者其脈弦﹐色赤者其脈鉤﹐色黃者其脈代﹐色白者其脈毛﹐色黑者其脈堅﹐此其常色脈也。然其參校異同﹐斷言成敗﹐則審而不惑﹐萬舉萬全。赤脈之至﹐喘而堅﹐喘謂脈至如卒喘狀也。心臟居髙﹐病則脈爲喘狀﹐故心肺二髒而獨言之爾。喘爲心气不足﹐堅則病气有餘。心脈起於心胸之中﹐故積气在中﹐時害於食。積謂病气積聚﹐痺謂髒气不宣行也﹐若思慮則心虛﹐故外邪因之而居止矣。白脈之至﹐喘而浮﹐喘爲不足﹐浮者肺虛﹐肺不足是謂心虛﹐上虛則下當滿實﹐以其不足﹐故善驚而气積胸中矣。然脈喘而浮﹐是肺自不足﹐喘而虛者﹐是心气上乘﹐肺受熱而气不得營﹐故名肺痺﹐而外爲寒熱也﹐此得之醉而使內也。夫酒味苦燥﹐內益於心﹐醉甚入房﹐故心气上勝於肺矣。靑脈之至﹐若長而左右彈﹐是謂弦緊﹐緊爲寒气﹐中濕乃弦﹐肝主胠脇近於心﹐故气積心下及支胠也。夫脈緊爲寒﹐脈長爲濕﹐而疝之爲病﹐亦寒濕所生﹐故言與疝同法也。寒濕在下﹐故腰痛也。肝脈者﹐起於足﹐上行至頭出額﹐與督脈會於巓﹐故病則足冷而頭痛也。淸﹐卽冷也。黃脈之至﹐若脈大則爲气脈虛﹐旣气脈虛﹐故脾气積於腹中﹔若腎气逆上則是厥疝﹐腎气不上則但虛而脾气積也。女子同法﹐言同其候。風气通於肝﹐故汗出當風﹐則脾气積滿於腹中。黑脈之至﹐上堅而大。上謂寸口﹐腎主下焦﹐故气積聚於小腹與陰也。濕气傷下﹐自歸於腎﹐況沐浴而臥﹐得無病乎﹖《靈樞經》曰﹕身半以下﹐濕之中也。】

【馬蒔曰﹕此正合色脈以圖萬全﹐乃五決之法也。五臟在內﹐而气象則見於外﹐皆五行相生相克之類也﹐可以類而推之。人之相與音𨿽見於外﹐而五臟主於其中﹐可以意會而識之。五臟有五色﹐其診最微﹐可以目而察之﹐夫小大滑濇浮沈者﹐爲脈在於內﹐曰象﹐曰相﹐曰音﹐曰五色者﹐總名曰色﹐在於外﹐人能合於色脈﹐可以萬全無失矣。何言之﹖如診人之色已赤矣﹐及其脈之至也﹐湧盛如喘之狀﹐而按之則甚堅﹐當診之曰﹐心脈起於心胸之中﹐必有積气在中﹐時害於食﹑名曰心痺。斯疾也﹐得之旣有外感﹐而又思慮而心虛﹐故積气之邪﹐從而成耳。如診人之色已白矣﹐及其脈之至也﹐湧盛如喘之狀﹐而舉指則甚浮﹐肺居上﹐故曰上虛﹐病不在下﹐故曰下實﹐且有驚﹐當稱之曰﹐有積气在胸中﹐其脈喘﹐當爲虛﹐名曰肺痺﹐而外有寒熱﹐斯疾也﹐得之醉而使內也。蓋酒味苦燥﹐內入於心﹐醉甚入房﹐故心气上勝於肺﹐而爲驚﹑爲喘﹑爲虛﹑爲寒熱者宜也。如診人之色已靑矣﹐及其脈之至也﹐脈甚弦長﹐而鼓擊﹐如彈醫工左右之指﹐當診之曰﹐有積气在心下支胠﹐名曰肝痺﹐斯疾也﹐得之寒濕所致﹐與疝同法以積之。蓋積於支胠則爲肝痺﹐積於小腹睪丸則爲疝﹐正以肝脈者﹐起於足之大指﹐上入頏顙﹐連目系﹐上出額﹐與督脈會於巓﹐故病必腰痛足冷頭痛也。如診人之色已黃矣﹐及其脈之至也﹐旣大且虛﹐當診之曰﹐必有脾經積气在腹中﹐宜有厥逆之气﹐名曰厥疝﹐不特男子﹐而女子亦皆有之﹐其法相同。斯疾也﹐得之速使四肢汗出當風﹐故風气通肝﹐而爲積气與厥气如此﹐正以木盛則克土﹐故脾色之外見者黃也。如診人之色已黑矣﹐及其脈之至也﹐尺脈之上﹐堅而且大﹐當診之曰﹐有積气在小腹與陰器之中﹐名曰腎痺﹐斯疾也﹐得之沐浴冷水而臥﹐蓋濕气傷下﹐必歸於腎﹐而腎旣受寒﹐故爲積气在小腹與陰者如此。凡若此者﹐皆合色脈以圖萬全﹐而五決之法盡矣。】

【張志聰曰﹕此以診脈察色而知五臟之病也。小者正气虛﹐大者邪气盛﹐滑主血傷﹐濇爲少气﹐浮爲在外在腑﹐沈爲在裏在髒﹐此六者﹐脈之提綱而可以指別也。五臟在內﹐而气象見於外﹐以五行之理﹐可類而推之。五臟之相合於五音﹐發而爲聲﹐可以意識。視五色之微見可以目內察之。能審色脈之相應﹐以辧病之死生﹐則萬全而無失矣。此與上節審證以決五脈之病﹐又一法也。赤當脈﹐脈合心﹐故曰赤脈之至也。喘﹐急疾也。堅﹐牢堅也。心脈之至﹐急而牢堅﹐主積气於中﹐當時害於食。蓋食气入胃﹐濁气歸心﹐淫精於脈﹐有積於中﹐故害於食也。名曰心痺﹐積气痺閉於心下也﹐此得之外淫之邪﹐因思慮而心虛﹐故邪气乘虛而畱於內也。經曰﹕心怵惕思慮則傷神。神傷則心虛矣。此節照應生於心如以縞裹朱節﹐故曰赤脈之至﹐白脈之至也。前論五臟之色﹐生於髒而見於外﹐此言五臟之病﹐成於內而見於脈也。頭痛巓疾﹐過在足少陰巨陽﹐言六淫之邪生於外也﹐此言五臟之病成於內也。辧脈篇曰﹕呼吸者脈之頭也。蓋呼吸急則脈亦急﹐故以呼吸之喘急﹐以形容脈之急疾也。肺主气而虛﹐故脈浮﹐病气而不病血﹐病上而不病下﹐故脈上虛而下實也﹐陽气虛則善爲驚駭矣。胸中爲气之海﹐上注於肺﹐以司呼吸﹐邪積於上﹐則膻中之正气反虛﹐故爲虛喘也。髒眞髙於肺﹐主行榮衛陰陽﹐陰陽虛乘則爲往來之寒熱矣。酒者﹐熟谷之液﹐其气慓悍﹐入於胃中﹐則胃脹。气上逆則滿於胸中﹐醉而使內﹐則气上逆﹐故有積气在胸中也。入房太過則傷腎﹐腎爲本﹐肺爲末﹐本傷故肺虛也。脈長而彈﹐弦而急也。弦則爲減諸急爲寒﹐此得之寒濕而陽气受傷﹐故弦急也。心下爲膈﹐脇下爲胠﹐內膈下連於兩胠﹐邪在心下支胠間﹐故脈左右彈也。淸濕地气之中人也﹐必從足始﹐足厥陰之脈﹐從足上腘入毛中﹐過陰器﹐抵小腹﹐布脇肋﹐故病證與疝病相同﹐而腰痛足冷也。厥陰與督脈會於巓﹐故頭痛也。腹中乃脾土之郛郭﹐脾屬四肢﹐上灌四末﹐四肢汗出當風﹐則風濕內乘於脾﹐而爲積气。蓋風木之邪﹐內幹脾土﹐濕與陰土同气相感﹐故畱聚而爲積也。脾气不能灌漑於四旁﹐則逆於中而爲厥气矣﹐名曰厥疝者﹐气逆而痛也。夫男女气血相同﹐受病亦屬同法﹐故於中央上髒﹐而曰女子同法者﹐欲類推於四髒也。尺以候腎﹐黑脈之至﹐上堅而大者﹐堅大在上而不沈﹐乃腎臟有積﹐故腎脈堅大也。在小腹與陰者﹐小腹而兼於前陰也。淸水﹐冷水也。腎臟寒水主气﹐亦同气相感也。經云﹕積生於風雨寒暑淸濕喜怒﹐喜怒不節則傷髒﹐髒傷則病起於陰。陰旣虛矣﹐則風雨襲陰之虛﹐病起於上而生積﹐淸濕襲陰之虛﹐病起於下而成積。夫風雨天之邪也﹐淸濕地之邪也﹐言五臟之積﹐由天生而地成也。王子芳曰﹕淸邪中上﹐濁邪中下。陽受風气。陰受濕气。陰病者下行極而上﹐故頭痛也。】

凡相五色之奇脈﹐面黃目靑﹐面黃目赤﹐面黃目白﹐面黃目黑者﹐皆不死也。面靑目赤﹐面赤目白﹐面靑目黑﹐面黑目白﹐面赤目靑﹐皆死也。

【王冰曰﹕奇脈﹐謂與色不相偶合。凡色見黃﹐皆爲有胃气﹐故不死。無黃色而皆死者﹐以無胃气也。五臟以胃气爲本﹐故無黃色﹐皆曰死焉。】

【馬蒔曰﹕上文言合色脈以圖萬全﹐而此又卽五色所重者﹐以決其死生也。人知色脈可以決死生﹐而相色有訣﹐亦可以決死生﹐故謂之曰相五色之奇脈。當知色見於面﹐而五色以黃爲主﹐故五色皆有黃色來參﹐是有胃气﹐不死也。若無黃色相參﹐是無胃气﹐必死也。人以胃气爲本﹐信哉﹗】

【張志聰曰﹕奇脈﹐奇經衝任之脈色也。衝任爲經血之海﹐五臟之血﹐皆歸於肝﹐故外榮於目也。面主气色﹐目主血色﹐目之五色而俱見面黃者﹐五臟之陰﹐而俱得胃脘之陽也。經云﹕人無胃气者死﹐面無黃色﹐無胃土之陽矣。面之靑黑赤色﹐皆髒邪乘陽﹐純陰無陽﹐故皆死也。夫生於心如以縞裹朱者﹐論五臟之生色也﹐察於目者﹐論五臟病成之色也。】

五臟別論篇第十一

【馬蒔曰﹕此乃五臟之另是一論﹐故名篇。】

黃帝問曰﹕余聞方士或以腦髓爲髒﹐或以腸胃爲髒﹐或以爲腑﹐敢謂更相反﹐皆自謂是。不知其道﹐願聞其說。岐伯對曰﹕腦﹑髓﹑骨﹑脈﹑膽﹑女子胞﹐此六者地气之所生也﹐皆藏於陰而象於地﹐故藏而不瀉﹐名曰奇恆之腑。夫胃﹑大腸﹑小腸﹑三焦﹑膀胱﹐此五者﹐天气之所生也﹐其气象天﹐故瀉而不藏﹐此受五臟濁气﹐名曰傳化之腑﹐此不能久畱輸瀉者也。魄門亦爲五臟使﹐水谷不得久藏。【奇﹐音稽。使﹐去聲。】

【王冰曰﹕方士﹐謂明悟方術之士也。言互爲臟腑之差異者﹐經中猶有之矣。靈蘭祕典論以腸胃爲十二髒相使之次。六節髒象論云﹕十一臟取決於膽。五臟生成篇云﹕五臟之象可以類推﹐五臟相音可以意識。此則互相矛盾爾。腦髓爲髒﹐應在別經。夫腦髓骨脈𨿽名爲腑﹐不正與神髒爲表裏﹐膽與肝合而不同肺腑之傳瀉﹐胞𨿽出納﹐納則受納精气﹐出則化出形容﹐形容之出﹐謂化極而生﹐然出納之用﹐有殊於六腑﹐上言藏而不瀉﹐而名曰奇恆之腑﹐水谷入已糟粕﹐變化而泄出不能久﹐久畱住於中﹐但當化已輸瀉﹐今故去已傳瀉諸化﹐故名曰傳化之腑。魄門﹐謂肛門也﹐內通於肺﹐故曰魄門﹐受已化物﹐則爲五臟之行使﹐所以水谷亦不得久藏於中也。】

【馬蒔曰﹕此節因帝有臟腑之疑而明言之也。帝問心肝脾肺腎爲五臟﹐而又有腦髓或指之以爲髒﹐腸胃爲六腑之二﹐而或者亦指以爲髒﹐又或以爲腑﹐其相反如此﹐而各自謂其是者何也﹖伯言方士以腦髓爲髒﹐然腦髓亦可以爲腑﹐方士以腸胃爲髒﹐然腸胃終所以爲腑﹐故腦髓骨脈膽與女子胞﹐此六者屬陰﹐乃地气之所生也﹐皆所以藏陰而象乎地﹐蓋藏垢納污者莫如地﹐六者主藏而不瀉﹐此所以象地也。其髒爲奇﹐無所與偶﹐而至有恆不變﹐名曰奇恆之腑。胃大小腸三焦膀胱﹐此五者屬陽﹐乃天气之所生也﹐蓋天主變化﹐五者瀉而不能藏﹐此所以象天也。此則受五臟之濁气而傳化之﹐名曰傳化之腑﹐惟其爲傳化之腑﹐所以不能久畱諸物﹐有則輸瀉者也。然肺藏魄肛門﹐上通於大腸﹐大腸與肺爲表裏﹐故亦可稱之曰魄門﹐此魄門者﹐亦爲五臟之使﹐水谷下此﹐亦不能藏者也﹐較之傳化之腑﹐何以異哉﹖】

【張志聰曰﹕方士﹐修煉方術之士。道﹐理也。大凡藏物者皆可名髒名腑﹐故皆自以爲是也。按以上十篇﹐首四篇﹐論精神气血﹐後六篇﹐論臟腑陰陽﹐是以此篇中明藏精气者名髒﹐傳化物者爲腑﹐然又有腦髓骨脈膽女子胞﹐亦所以藏精神气血者也。修養之士﹐欲積精全神通元牝﹐養胎息結靈孕者﹐不可不知也。腦名泥丸宮﹐爲上丹田﹐骨藏髓﹐脈藏血﹐諸髓血脈皆會於腦﹐故腦爲精髓之海。舌下爲華池﹐有廉泉玉英二竅通於膽液。《黃庭經》曰﹕玉池淸水灌靈根﹐審能修之可常存。女子﹐元母也﹐胞者﹐養胎息結靈胎者也。《胎息經》曰﹕胎從伏气中結﹐气從有胎中息結﹐精育胞﹐化生身﹐畱胎止精可長生。故曰﹐腦﹑髓﹑骨﹑脈﹑膽﹑女子胞﹐此六者更當藏密而不可虛瀉者也。地主閉藏而上升﹐天主化施而下降﹐言人之臟腑形骸﹐應象天地陰陽之气。此六者﹐與傳化之腑不同﹐故名曰奇恆之腑。夫髒爲陰﹐地爲陰﹐地之濁气升於天﹐天受之而復降於下﹐故名曰傳化之腑。天主化施也﹐魄門五臟之濁﹐從此而出﹐故亦爲五臟之下竅﹐腸胃之腐穢﹐從此而瀉出﹐故曰水谷不得久藏。】

所謂五臟者﹐藏精气而不瀉也﹐故滿而不能實﹔六腑者﹐傳化物而不藏﹐故實而不能滿也。所以然者﹐水谷入口則胃實而腸虛﹐食下則腸實而胃虛﹐故曰實而不滿﹐滿而不實也。

【王冰曰﹕精气爲滿﹐水谷爲實﹐五臟但藏精气﹐故滿而不能實﹐六腑則不藏精气﹐但受水谷﹐故實而不滿也。胃實而腸虛﹐以水谷未下也﹔腸實而胃虛﹐以水谷旣下也。】

【馬蒔曰﹕此言五臟主於藏精﹐六腑主於傳物﹐乃臟腑之的義﹐所以折方士之謬也。夫謂心肺脾肝腎爲五臟者﹐正以五臟各有精﹐藏精气而不瀉﹐故𨿽至於滿而不至於有所實﹐惟不實則不至於有所瀉也。謂膽胃大小腸三焦膀胱爲六腑者﹐正以六腑傳化物而不藏﹐故一至於實而不能有所滿﹐惟不能滿則不能不有所瀉也。所以實而不能滿者﹐方其水谷入口之時﹐上之爲胃者實﹐而下之爲腸者尙虛﹐及其食下下脘之後﹐則下之爲腸者實﹐而上之爲胃者已虛﹐故一有所實﹐則不能有所滿﹐而必至於瀉也。故曰實而不滿者以此。彼五臟無水谷之出入﹐特其精微之气焉耳﹐故𨿽至於滿而不至於有所實﹐自不必有所瀉也。故曰滿而不實者以此。】

【張志聰曰﹕按王氏曰﹕精气爲滿﹐水谷爲實﹐五臟但藏精气﹐故滿而不能實﹐若六腑則水谷充實於內﹐而不得久畱﹐故實而不能滿。胃實而腸虛﹐腸實而胃虛﹐此復申明實而不滿之義﹐實而不滿﹐滿而不實﹐此總結上文兩節之義。】

帝曰﹕气口何以獨爲五臟主﹖岐伯曰﹕胃者水谷之海﹐六腑之大源也。五味入口﹐藏於胃以養五臟气﹐气口亦太陰也。是以五臟六腑之气味﹐皆出於胃﹐變見於气口。故五气入鼻﹐藏於心肺﹐心肺有病﹐而鼻爲之不利也。【見﹐音現。爲去聲。】

【王冰曰﹕气口﹐卽寸口也﹐亦謂脈口。以寸口可候气之盛衰﹐故雲气口﹔可以切脈之動靜﹐故云脈口﹐皆同取於手魚際之後同身寸之一寸﹐是則寸口也。夫人有四海﹐胃爲水谷之海﹐則其一也﹐受水谷以榮養四旁﹐以其當運化之源﹐故爲六腑之大源也。气口之所候﹐脈動者是手太陰脈气所行﹐故言气口亦太陰也。榮气之道﹐內谷爲寶﹐谷入於胃﹐气傳於肺﹐精專者循肺气行於气口﹐故云變見於气口也。】

【馬蒔曰﹕此明气口之脈獨爲五臟主﹐遂卽五味入口之語﹐以明五气入鼻之義焉。气口者﹐右手之寸口脈﹐卽手太陰肺經太淵穴也。此篇與經脈別論﹑《靈樞》五色四時气篇皆名之曰气口﹐《靈樞》終始篇名之曰脈口﹐皆以脈气必會於此也。六節髒象論﹑《靈樞》禁服篇名之曰寸口﹐以此部卽太淵穴﹐去魚際僅一寸也。其左手寸部﹐則《內經》諸篇﹐皆謂之人迎耳。經脈別論謂气口成寸﹐以決死生。故帝問气口何以獨爲五臟主﹐而可以決脈之動靜﹐气之盛衰﹐人之死生有如是也﹖伯言脈𨿽見於气口﹐而實本之於脾胃也。胃者﹐足陽明也。脾者﹐足太陰也。足陽明爲六腑之先﹐足太陰爲五臟之本。胃主納受﹐凡水谷以是爲市﹐爲六腑之大源。五味入口﹐藏於胃﹐而得脾以爲之運化﹐致五臟之气﹐無不藉之以資養﹐則是脾者足太陰也﹐肺者手太陰也﹐其气本相爲流通﹐而气口亦手太陰耳。是以五臟六腑之气味﹐皆出於胃﹐變見於气口耳。惟脈出於胃﹐變見於气口﹐故凡胃脾有積聚痰物﹐其气口必大而滑。凡胃脾之虛者﹐其气口脈必虛。蓋谷入於胃﹐气傳於肺﹐而肺於行於气口﹐故云變見於气口也。玉機眞髒論云﹕五臟者﹐皆稟气於胃﹐胃者五臟之本也﹐髒气者不能自致於手太陰﹐必因於胃气﹐乃至於手太陰也。蓋言胃而脾可知矣。其與此意互相發歟﹖然五味入口者如此﹐彼五气入鼻者何如﹖六節髒象論云﹕天食人以五气﹐地食人以五味﹐五气入鼻﹐藏於心肺﹐上使五色修明﹐音聲能彰﹐五味入口﹐藏於腸胃﹐味有所藏﹐以養五臟之气﹐气和而生﹐津液相成﹐神乃自生。故五味入口﹐入於六腑﹐五气入鼻﹐入於五臟﹐五臟惟心肺居於膈上﹐受此五气﹐故心肺有病而鼻爲之不利矣。然則脾有病者﹐安能辧其五味哉﹖】

【張志聰曰﹕气口﹐手太陰之兩脈口。五臟之气﹐皆變見於气口﹐故爲五臟主。此論水谷入胃以養五臟﹐五臟之精气復榮於脈﹐以見於气口也。蓋水谷之淸者榮於五臟﹐水谷之濁者出於六腑。淸中之淸者﹐榮於經脈﹔淸中之濁者﹐復傳化於腸胃膀胱。此論飲食於胃﹐有气味淸濁上下出入之分﹐當知奇恆之腑﹐亦受淸中之淸者也。水谷入胃﹐由足太陰脾臟轉輸以灌漑四髒﹐然水入於胃﹐又由手太陰肺臟之通調四布。谷入於胃﹐淫精於脈﹐肺朝百脈﹐輸精於皮毛﹐毛脈合精﹐行气於臟腑﹐是五臟六腑之气味﹐皆出於胃﹐變見於气口﹐故曰气口亦太陰也。言足太陰轉輸水谷之精﹐而手太陰亦爲胃以養五臟气﹐是以五臟之气﹐皆見於气口也。心肺居上爲陽﹐肺乃心之蓋而主气﹐開竅於鼻﹐故引髒象論而言味歸陰而气歸陽也。《道書》云﹕鼻爲天門﹐口爲地戶。】

凡治病必察其下﹐適其脈﹐觀其志意與其病也。拘於鬼神者﹐不可與言至徳。惡於鍼石者﹐不可與言至巧。病不許治者﹐病必不治﹐治之無功矣。

【王冰曰﹕下謂目下所見可否也。謂適其脈之盈虛﹐觀量志意之邪正﹐及病淺深成敗之宜﹐乃守法以治之也。若志意邪則好祈禱﹐言至徳則事必逢﹐故不可與言至徳也。惡於鍼石則巧不得施﹐故不可與言至巧。心不許人治之﹐是其必死﹐彊爲治者﹐功亦不成﹐故曰治之無功矣。】

【馬蒔曰﹕此言凡治病者﹐當詳其法﹐擇其人與病也。察其下者﹐察其下竅通否也。適其脈者﹐調其脈之大小滑濇浮沈也。人有志意則審觀之﹐然後與其病之可治與否也。彼拘於鬼神者﹐專事祈禱﹐惑於渺茫﹐與言修身養性之至徳﹐必不見信。惡於鍼石者﹐謂鍼無益﹐與言鍼石之至巧﹐必不肯從。又有病勢危篤﹐難以輕許者﹐不可與治﹐治之有何功哉﹖】

【張志聰曰﹕下﹐謂腸胃水谷之所出也。玉機論曰﹕五實死﹐五虛死。脈盛﹑皮熱﹑腹脹﹑前後不通﹑悶瞀﹐此謂五實。脈細﹑皮寒﹑气少﹑泄利前後﹑飲食不入﹐此謂五虛。漿粥入胃﹐泄注止﹐則虛者活﹐身汗得後利﹐則實者活。又曰﹕倉廩不藏者﹐是門戶不要也。得守者生﹐失守者死。是以凡病必察其下二便也。適其脈者﹐調適其太陰气口之脈﹐以決臟腑之气也。志意者﹐所以禦精神﹐收魂魄﹐適寒溫﹐和喜怒者也。故當觀其志意﹐與其所受之病焉。拘於鬼神者﹐欲其祝由而愈病也。然祝由之道﹐移精變气﹐以我之神而通神明﹐有至道存焉。若惟拘於鬼神之事﹐不可與言至徳矣。用鍼石者﹐有至巧之妙道﹐故惡於鍼石者﹐不可與言至巧。旣不能藏此精神以通神明﹐當以鍼石治其外﹐湯藥治其內矣。若惡於鍼石﹐不許治以湯藥﹐治之亦無功矣。然按以上七篇﹐論陰陽臟腑﹐而陰陽臟腑之病﹐必須審證辧脈﹐治以鍼石醪醴。是以下篇論五方有五治之法﹐病在外者治以鍼石﹐病在內者治以醪醴湯液。卽欲祝由愈病﹐亦須移精變气﹐而後能通於神明。故此篇末結曰﹐拘於鬼神者﹐不可與言至徳﹐惡於鍼石者不可與言至巧﹐乃承上起下之文也。】

異法方宜論篇第十二

【馬蒔曰﹕治病各法﹐始於五方﹐而聖人則之﹐雜合以治﹐各得其宜﹐故名篇。】

【張志聰曰﹕治病之法﹐各有異同﹐五方之民﹐居處衣食﹐受病治療﹐各有所宜。】

黃帝問曰﹕醫之治病也﹐一病而治各不同﹐皆愈﹐何也﹖岐伯對曰﹕地勢使然也。

【王冰曰﹕不同﹐謂鍼石灸焫毒藥導引按蹺也。地勢﹐謂法天地生長收藏及髙下燥濕之勢也。】

【馬蒔曰﹕帝問均一病耳﹐而或以砭石﹐或以毒藥﹐或以灸焫﹐或以九鍼﹐或以導引按蹺﹐治各不同﹐何其病之皆愈也﹖伯言四方地勢不同﹐故所治亦異﹐不必拘用一法也。】

【張志聰曰﹕夫九州八方﹐皆通於天气﹐天有春夏秋冬之四時﹐地有生長化收藏之五气﹐而人亦應之。是以東方主春生之令﹐而人气亦發生於外﹐故宜鍼石以治其外﹔南方主夏長之令﹐而人气更發越於外﹐故宜微鍼以治其皮毛﹔西方主秋收之令﹐人气亦收藏於內﹐故宜毒藥以治其內﹔北方主冬藏之令﹐而人之陽气亦沈潛於下﹐故宜艾焫以起陽气於至陰﹔中央濕上主生化之令﹐而人气亦守於中﹐故宜導引按蹺使灌通於四末。此地勢有生長收藏之不同﹐而治法是亦有別也。】

故東方之域﹐天地之所始生也。魚鹽之地﹐海濱傍水﹐其民食魚而嗜咸﹐皆安其處﹐美其食。魚者使人熱中﹐鹽者勝血﹐故其民皆黑色疏理﹐其病皆爲癰瘍﹐其治宜砭石﹐故砭石者﹐亦從東方來。

【王冰曰﹕東方法春气之方﹐魚鹽之地﹐海之利也。水際以隨業近之﹐丰其利﹐故居安。恣其味﹐故食美。魚發瘡﹐則熱中之信﹔鹽發渴﹐則勝血之徵。血弱而熱﹐故喜爲癰瘍。砭石﹐謂以石爲鍼也。《山海經》曰﹕髙氏之山有石如玉﹐可以爲鍼﹐則砭石也。故砭石東人今用之。】

【馬蒔曰﹕此言砭石之所自始也。天地發生之气﹐始於東方﹐故東方之域﹐天地之所始生也。魚鹽最多﹐海濱近水﹐其民食魚而嗜咸﹐居此土以爲安﹐食土味以爲美。然魚性屬火﹐使人熱中﹐鹽味至鹹﹐最能勝血。宣明五气論云﹕鹹走血﹐血病無多食鹹。故熱中則水虧﹐血勝則陰衰﹐其民黑色疏理﹐病爲癰瘍﹐故東方用砭石以治之。後世用砭石者﹐自東方來也。】

【張志聰曰﹕天地始生之气﹐由東方之九野﹐以及於宇內之九州也。夫五方之生物﹐所以養生﹐如偏於嗜食﹐皆能致病也。地不滿東南﹐故多傍水﹐海濱之地﹐利於魚鹽﹐傍水故民多食魚﹐近海故嗜咸﹐得魚鹽之利﹐故居安食美也。魚性屬火﹐故使人熱中﹐心主血脈﹐故咸勝血也。嗜咸故色黑血弱﹐致肉理空疏也。五臟生成篇曰﹕多食鹹則脈凝泣而色變。《靈樞經》曰﹕飲食不節﹐陰气不足﹐陽气有餘﹐榮气不行﹐乃發爲癰。又曰﹕血泣不通﹐則衛气歸之不得復反﹐故癰腫也。東方之地﹐人气發生於外﹐故其治諸病﹐宜於砭石也。夫春生之气從東方﹐而普及於宇內﹐故砭石之法﹐亦從東方而來﹐以施及於九州也。金西銘曰﹕首言地勢使然﹐繼言天地之所始生﹐地气通於天也。】

西方者﹐金玉之域﹐砂石之處﹐天地之所收引也。其民陵居而多風﹐水土剛彊﹐其民不衣而褐薦﹐其民華食而脂肥﹐故邪不能傷其形體。其病生於內﹐其治宜毒藥﹐故毒藥者﹐亦從西方來。

【王冰曰﹕西方法秋气之方﹐引謂牽引﹐使收斂也。居室如陵故曰陵居。金气肅殺﹐故水土剛彊。不衣絲綿﹐故曰不衣。褐﹐謂毛布。薦﹐謂細艸。華﹐謂鮮美﹐酥酪骨肉之類也。以食鮮美﹐故人體脂肥。水土剛彊﹐飲食脂肥﹐膚腠閉封﹐血气充實﹐故邪不能傷也。內﹐謂喜怒悲憂恐及飲食男女之過甚也。能攻其病﹐則謂之毒藥﹐以其血气盛﹐肌肉堅﹐飲食華﹐水土彊﹐故病宜毒藥﹐方制禦之。藥﹐謂艸木虫魚鳥獸之類皆能除病者也。故毒藥爲西方人方術﹐今奉之。】

【馬蒔曰﹕此言毒藥之所自始也。天地肅殺之气﹐盛於西方﹐故西方者屬金﹐而金玉生之﹐砂石產之﹐天地之所收引也。其民倚髙陵以爲居﹐而耐受乎風﹐水土得金之气﹐甚爲剛彊﹐故斯民衣不用絲綿﹐而用毛布之褐﹐細艸之薦﹐食必用鮮華﹐而體則脂肥﹐所以外邪不能傷﹐而內傷之病生﹐凡七情飲食皆是也﹐必宜用毒藥以治之。後世之用毒藥者﹐自西方來也。】

【張志聰曰﹕天地降收之气﹐從西北而及於東南﹐其民依山陵而居﹐故多風。金气堅肅﹐故水土剛彊。不衣﹐不事服飾也。飲食華厚﹐故人多脂肥。水土剛彊﹐膚腠肥厚﹐是以外邪不能傷其形﹐惟飲食七情之病生於外也。毒藥﹐有毒之藥也。五常政論曰﹕大毒治病﹐十去其六﹐常毒治病﹐十去其七﹐小毒治病﹐十去其九。蓋上古以神農之上品無毒者﹐可以久服長生﹐而中品下品有毒之藥﹐以治病攻疾也。邪不外入﹐病從內生﹐故宜毒藥治其內。天地秋收之气﹐從西以及於九州﹐故毒藥治病之法﹐亦從西方來也。】

北方者﹐天地所閉藏之域也。其地髙陵居﹐風寒冰冽﹐其民樂野處而乳食﹐髒寒生滿病﹐其治宜灸焫﹐故灸焫者﹐亦從北方來。【樂﹐音洛。焫﹐音萃。】

【王冰曰﹕北方法冬气之方﹐野處乳食﹐又水寒冰冽﹐故生病於髒寒也。火艾燒灼謂之灸焫﹐故灸焫北人正行其法。】

【馬蒔曰﹕此言灸焫之所自始也。天地嚴凝之气﹐盛於北方﹐故北方者﹐天地閉藏之域也﹐其地最髙﹐其居如陵﹐風寒冰冽﹐民思避之﹐故樂於野處﹐多食獸乳﹐乳性頗寒﹐是以人之髒气亦寒﹐而中滿之病生。故北方之人﹐必用灸焫以暖之。後世之用灸焫者﹐從北方來也。】

【張志聰曰﹕西北方陰也﹐是以閉藏之气﹐惟北更甚。地髙陵居﹐西北之勢也。風寒冰冽﹐陰气勝也。野處乳食﹐北人之性也。夫秋收之气收於內﹐冬藏之气直閉藏於至陰之下﹐是以中上虛寒﹐而胸腹之間﹐生脹滿之病矣。艾名冰臺﹐削冰令圓舉而向日﹐以艾承其影﹐則得火。夫陽生於陰﹐火生於水﹐艾能得水中之眞陽者也。北方陰气獨盛﹐陽气閉藏﹐用艾焫灸之﹐能通接元陽於至陰之下﹐是以灸焫之法﹐亦從北方而來也。夫人與天地參也﹐天有寒暑之往來﹐人有陰陽之出入。經曰﹕陷下則灸之。卽四方之民﹐陽气陷藏﹐亦宜焫艾﹐故曰艾焫之法﹐亦從北方來。】

【董帷園曰﹕故凡虛寒脹滿之病﹐治宜溫補啟發元陽﹐不可誤用寒涼克伐之劑。】

南方者﹐天地所長養﹐陽之所盛處也。其地下﹐水土弱﹐霧露之所聚也。其民嗜酸而食胕﹐故其民皆致理而赤色﹐其病攣痺﹐其治宜微鍼﹐故九鍼者﹐亦從南方來。【胕﹑腐同。】

【王冰曰﹕南方法夏气之方﹐地下則水流歸之﹐水多故土弱﹐而霧露聚。嗜酸而食胕﹐言其所食不芬香也。酸味收斂﹐故人皆肉理密致﹐陽盛之處故色赤。濕气內滿﹐熱气內薄﹐故筋攣脈痺。微﹐細小也。細小之鍼﹐調脈衰盛也﹐故九鍼南人甚崇之。】

【馬蒔曰﹕此言九鍼之所自始也。天地溫厚之气﹐在於南方﹐故南方者﹐天地所長養﹐陽气最盛之處也。地不滿東南﹐故其地最下﹐而水土弱﹐霧露由地而升﹐惟地下則爲霧露之所聚。其民嗜酸味而食胕﹐胕者气之腐者也。酸味收斂﹐故肉理致密。陽盛之處﹐故色赤。濕气內滿﹐熱气內薄﹐故其病爲筋攣濕痺也。南方之人﹐乃用九鍼以治之。後世之用九鍼者﹐自南方來也。】

【張志聰曰﹕南方主夏長之气﹐是以爲陽熱所盛之處﹐低下則濕﹐故霧露之所聚。胕如豉﹑鮓﹑酰﹑醢之類﹐物之腐者也。酸味收斂﹐故肉理致密﹔酸乃木味﹐故外見赤色。多霧露濕气﹐故其病攣痺也。南方之气﹐浮長於外﹐故宜微鍼以刺其皮。夫鍼有九式﹐微鍼者﹐其鋒微細淺刺之鍼也。金西銘曰﹕五方之民﹐舉東方之嗜咸者﹐則見本色之黑﹐南方之嗜酸者﹐則見所生之赤﹐蓋色生於味也。夫气爲陽﹐味爲陰。東方主春之气﹐而民嗜藏下之咸﹐南方主浮長之气﹐而民嗜收斂之酸﹐有若陽鹿之嗜陰龜﹐潛龍之嗜飛燕﹐皆出於天性之自然也。】

中央者﹐其地平以濕﹐天地之所以生萬物也眾。其民食雜而不勞﹐故其病多痿厥寒熱﹐其治宜導引按蹺﹐故導引按蹺者﹐亦從中央出也。

【王冰曰﹕中央法土徳之用﹐故生物眾。然東方海﹐南方下﹐西方北方髙﹐中央之地平以濕﹐則地形斯異﹐生病殊焉。其四方輻輳而萬方交歸﹐故人食紛雜而不勞。濕气在下﹐故多病痿弱气逆及寒熱也。陰陽應象大論曰﹕地之濕气﹐感則害皮肉筋。居近於濕故爾。導引﹐謂搖筋骨﹐動支節。按﹐謂折按皮肉。蹺﹐謂捷舉手足。導引按蹺﹐中人用爲養神調气之正道也。】

【馬蒔曰﹕此言導引按蹺之所自始也。東方海﹐南方下﹐西北方髙﹐故中央者其地平以濕﹐土徳正王﹐故天地所以生萬物者至眾。濕气在下﹐故民病爲痿爲厥爲寒熱﹐故治之宜導引按蹺也。後世之用導引按蹺者﹐亦從中央來也。】

【張志聰曰﹕中央﹐土之位也。地平﹐土之體也。濕者﹐土之气也。化生萬物﹐土之徳也。位居中央而气漑四方﹐是以所生萬物之廣眾也。四肢爲諸陽之本﹐痿痺者﹐手足之气逆而痿弱不用也。乎脈篇曰﹕陽脈不足﹐陰往乘之﹐則灑淅惡寒。陰脈不足﹐陽往乘之﹐則發熱。寒熱者﹐手足三陰三陽之脈病也。蓋言中土之民﹐不勞其四體﹐而气血不能灌漑於四旁﹐是以多痿厥寒熱之病矣。導引者﹐擎手而引欠也。按蹻者﹐蹻足以按摩也。蓋中央之化气﹐不能充達於四旁﹐故宜導按其四肢以引气血之流通也。夫中央之化气﹐由中而及於四方﹐故導引按蹺之法﹐亦從中而四出也。】

【莫子晉曰﹕由東南而及於西北﹐由西北而及於東南﹐故曰來。由中央而及於四方﹐故曰出。】

故聖人雜合以治﹐各得其所宜﹐故治所以異﹐而病皆愈者﹐得病之情﹐知治之大體也。

【王冰曰﹕隨方而用﹐各得其宜﹐惟聖人法乃能然矣。治之能達性情﹐故病皆愈。】

【馬蒔曰﹕上文言各法始於五方﹐而聖人治病﹐則互用而且合者﹐此病之所以皆愈也。】

【張志聰曰﹕夫天有四時之气﹐地有五方之宜﹐民有居處飲食之殊﹐治有鍼灸藥餌之異﹐故聖人或隨天之气﹐或合地之宜﹐或隨人之病﹐或用鍼灸毒藥﹐或用導引按摩﹐雜合以治﹐各得其宜。所謂病同而異治者﹐如癰瘍之熱毒盛於外者﹐治宜鍼砭﹐毒未盡出者﹐治宜毒藥﹐陰毒之內陷者﹐又宜於艾焫也。又如濕邪之在四肢而病痿厥者﹐宜於鍼砭﹐气血之不能疏通者﹐宜按蹺導引﹐所以治異而病皆愈也。得病之情者﹐知病之因於天時﹐者因於地气﹐或因於人之嗜欲﹐得病之因情也。或因五方之民﹐而治以五方之法﹐或因人气之生長收藏﹐而宜於鍼砭艾焫﹐或宜於毒藥按蹺﹐是知治之大體﹐而又不必膠執於東方之治宜砭石﹐西方之治宜毒藥也。是以聖人雜合以洽﹐而皆得其所宜。再按上古之民﹐動作以避寒﹐則陽气不致陷藏﹐而無脹滿之病矣。陰居以避暑﹐則元气不致外弛﹐而無攣痺之證矣。形勞而不倦﹐則气血得以流通﹐而無痿厥寒熱之疾矣。是以毒藥不能治其內﹐鍼石不能治其外﹐此修養吾身中之精气﹐而能勝天地之陰陽者也。】

移精變气論篇第十三

【馬蒔曰﹕篇內有移精變气﹐故名之。】

黃帝問曰﹕余聞古之治病﹐惟其移精變气﹐可祝由而已。今世治病﹐毒藥治其內﹐鍼石治其外﹐或愈或不愈﹐何也﹖岐伯對曰﹕往古人居禽獸之間﹐動作以避寒﹐陰居以避暑﹐內無眷慕之累﹐外無伸宦之形﹐此恬惔之世﹐邪不能深入也。故毒藥不能治其內﹐鍼石不能治其外﹐故可移精祝由而已。當今之世不然﹐憂患緣其內﹐若形傷其外﹐又失四時之從﹐逆寒暑之宜﹐賊風數至﹐虛邪朝夕﹐內至五臟骨髓﹐外傷空竅肌膚﹐所以小病必甚﹐大病必死﹐故祝由不能已也。帝曰﹕善。【數﹐音朔。空﹐上聲。】

【王冰曰﹕移謂移易﹐變謂變攺﹐皆使邪不傷正﹐精神復彊而內守也。生气通天論曰﹕聖人傳精神﹐服天气。上古天眞論曰﹕精神內守﹐病安從來。是也。古者巢居穴處﹐夕隱朝遊禽獸之間﹐斷可知矣。然動躁陽盛﹐故身熱足以禦寒﹐涼气生寒﹐故陰居可以避暑矣。夫志捐思想﹐則內無眷慕之累﹐心亡願欲﹐故外無伸宦之形。靜保天眞﹐自無邪勝。是以移精變气﹐無假毒藥﹐祝說病由﹐不勞鍼石而已。當今之世﹐情慕云爲而動遠於道也。】

【馬蒔曰﹕此言上古之人﹐可以祝由已病﹐而後世則不能也。往古內無眷慕之累﹐而後世則憂患緣其內。往古外無伸宦之形﹐而後世則苦形傷其外。往古動作以避寒﹐陰居以避暑﹐故邪不能入。而後世則失四時之順﹐逆寒暑之宜。故賊風數至﹐虛邪內生﹐五臟骨髓﹐外傷空竅肌膚﹐所以病之小者甚而大者死也。是以往古不必用毒藥以治其內﹐鍼石以治其外﹐而祝說病由﹐遂能移精變气而已病也。後世必得毒藥以治其內﹐鍼石以治其外﹐乃可以已病﹐而非祝由之所能施也。其不同者如此。】

【張志聰曰﹕移精變气者﹐移益其精﹐傳變其气也。對神之辭曰祝。由﹐從也。言通祝於神明﹐病從而可愈也。按此篇帝曰移精變气﹐伯曰得神者昌﹐失神者亡。言能養其精气神者﹐可祝由而愈病。湯藥鍼石亦能治之。如精神散失﹐𨿽有靈丹﹐無能爲已。故有愈有不愈也。伯言往古之人﹐精神完固﹐故可視由而已﹐蓋以神而後可通神明也。居禽獸之間﹐不懼於物也。寒暑得宜﹐四時之气調矣。無眷慕之累﹐精得其養矣。無伸宦之形﹐不勞其神矣。居恬憺之世﹐志意自適矣。邪不入五臟骨髓﹐是以毒藥不能治其內﹐不外傷空竅肌膚﹐是以鍼石不能治其外也。故可移精變气以通神明。陰陽不測謂之神﹐神用無方謂之聖﹐精气充足﹐可通神明﹐則陰陽和而神气通暢﹐又何患邪賊之爲害乎﹖當今之世不然﹐心志憂慮則傷神﹐苦形煩勞則傷精﹐逆其四時則傷气。賊風﹐賊害之風。虛邪﹐虛鄕不正之气也。精神內虛﹐故小病必甚﹐無正气以勝邪﹐故大病必死也。】

余欲臨病人﹐觀死生﹐決嫌疑﹐欲知其要﹐如日月光﹐可得聞乎﹖岐伯曰﹕色脈者﹐上帝之所貴也﹐先師之所傳也。上古使僦貸季理色脈而通神明﹐合之金木水火上﹐四時八風六合﹐不離其常﹐變化相移﹐以觀其妙﹐以知其要﹐欲知其要﹐則色脈是矣。色以應日﹐脈以應月﹐常求其要﹐則其要也。夫色之變化﹐以應四時之脈﹐此上帝之所貴以合於神明也﹐所以遠死而近生﹐生道以長﹐命曰聖王。

【王冰曰﹕上帝﹐謂上古之帝。先師﹐謂岐伯祖世之師僦貸季也。先師以色白脈毛﹐而合金應秋。以色靑脈弦而合木應春。以色黑脈石而合水應冬。以色赤脈洪而合火應夏。以色黃脈代而合土應長夏及四季。然以是色脈﹐下合五行之休王﹐上副四時之往來。故六合之間﹐八風鼓圻﹐不離常候﹐盡可與期。何者﹖以見其變化而知之也。所以知四時五行之气﹐變化相移之要妙者。何以﹖色脈故也。脈應月﹐色應日者﹐占候之期準也。常求色脈之差忒﹐是則平人之診要也。能觀色脈之臧否﹐斯曉死生之徵兆﹐故能常遠於死而近於生也。夫上帝聞道﹐勤而行之﹐生道以長﹐惟聖王乃能乎﹖】

【馬蒔曰﹕此至末節詳言色脈爲治病之要法也。蓋色之變化最速﹐可以應日﹐脈之變化稍常﹐可以應月﹐此正治病之要法也。上帝能然﹐所以遠於死而近於生﹐稱爲聖王也宜矣。】

【張志聰曰﹕嫌疑者﹐不能決其死生也。色脈之要道﹐如日月之光明﹐顯而易識也。色脈之道﹐上帝之所祕藏﹐非其人弗教﹐非其眞弗授。八風者﹐天有八風﹐在人則有五經之風﹐謂調理五脈之邪也。上古之師﹐經理色脈﹐而通神明﹐總不外乎天地陰陽四時五行之常理也。色者气之華﹐脈乃精之液。變化相移者﹐移精變气也。觀其移精變气﹐以通神明之妙﹐欲知其要道﹐則色脈是矣。蓋言理色脈而通神明﹐則知精气之盛衰矣。日月者﹐天地陰陽之精也。夫色爲陽﹐脈爲陰﹐常求其色脈之要﹐總不外乎陰陽﹐故知色以應日﹐脈以應月﹐則其要在是矣。上言色脈之道﹐合於五行四時八風六合﹐而其要又總歸於陰陽﹐此復言陰陽色脈之相合也。色之變化五色﹐以應四時之脈﹐色生於脈也﹐能貴重色脈以合於神明﹐所以遠死而近生。生道以長﹐是謂聖王。聖王者﹐上古之聖﹐能修其養生之道﹐亦歸於眞人。】

中古之治病﹐至而治之。湯液十日﹐以去八風五痺之病。十日不已﹐治以艸蘇艸荄之枝。本末爲助﹐標本已得﹐邪气乃服。

【王冰曰﹕八風謂八方之風﹐五痺謂皮肉筋骨脈之痺。《靈樞經》曰﹕風從東方來﹐名曰嬰兒風﹐其傷人也﹐外在筋紐﹐內捨於肝。風從東南方來者﹐名曰弱風﹐其傷人也﹐外在於肌﹐內捨於胃。風從南方來﹐名曰大弱風﹐其傷人也﹐外在於脈﹐內捨於心。風從西南來﹐名曰謀風﹐其傷人也﹐外在於肉﹐內捨於脾。風從西方來﹐名曰剛風﹐其傷人也﹐外在於皮﹐內捨於肺。風從西北來﹐名曰折風﹐其傷人也﹐外在於手太陽之脈﹐內捨於小腸。風從北方來﹐名曰大剛風﹐其傷人也﹐外在於骨﹐內捨於腎。風從東北來﹐名曰凶風﹐其傷人也﹐外在於腋脇﹐內捨於大腸。林億按痺論曰﹕風寒濕三气雜至﹐合而爲痺﹐以冬遇此者爲骨痺﹐以春遇此者爲筋痺﹐以夏遇此者爲脈痺﹐以至陰遇此者爲肌痺﹐以秋遇此者爲皮痺。是所謂八風五痺之病也。艸蘇﹐謂藥煎也。艸荄﹐謂艸根也。枝﹐謂莖也。言以諸藥根苗合成其煎﹐俾相佐助而以服之。凡藥有用根者﹐有用莖者﹐有用枝者﹐有用華實者﹐有用根莖枝華實者﹐湯液不去則盡用之﹐故云本末爲助也。標本已得邪气乃服者﹐言工人與病主療相應﹐則邪气率服而隨時順也。湯液醪醴論曰﹕病爲本﹐工爲標﹐標本不得﹐邪气不服。此之謂主療不相應也。或謂取標本論﹐末云鍼也。】

【馬蒔曰﹕此言中古以湯液艸煎治病也。中古治病﹐方其病之始至﹐用湯液十日﹐以去八風五痺之病﹐及其十日不已﹐則治以艸蘇艸荄之枝﹐本末爲助﹐而煎之使服﹐病爲本﹐工爲標﹐標本不得﹐邪气不服﹐蓋有病人而後用醫工﹐故亦以本標名之。今醫藥合其病情﹐則標本得而邪气服矣。此中古治病之得其法者如此。】

【張志聰曰﹕此言中古之人﹐不能移精變气以通神明﹐而治以湯藥﹐亦有法也。病至而治之者﹐言不如恬惔虛無之世﹐𨿽有賊邪﹐不能爲害﹐設有病至﹐而卽以湯藥治之。八風者﹐八方之風﹐觸五臟邪气發病﹐五痺者﹐五臟之痺也﹐人之五臟﹐應地之五行﹐天之十干﹐化生五行﹐是以湯液十日﹐十干已周而五痺可去矣。十日不已﹐治以艸蘇艸荄之枝﹐本末爲助者﹐以蘇荄爲本﹐而旁枝爲末也。夫五臟有經兪之外榮﹐有筋脈皮毛骨肉之外合﹐是五臟爲本﹐而經兪筋骨爲標也。艸生五味以養五臟气﹐是以五臟有病﹐則以蘇荄治之﹐如邪在經脈之外合者﹐則以艸蘇艸荄之枝治之﹐是以本治本而以末治標也。心肺居上爲陽﹐而治以艸蘇﹐是本乎上者親上也。肝腎居下爲陰﹐而治以艸荄﹐是本乎下者親下也。以艸之本末爲助﹐而病之標本已得﹐又何有邪气之不服哉﹖此中古用藥之有法也。】

暮世之治病也則不然。治不本四時﹐不知日月﹐不審逆從。病形已成﹐乃欲微鍼治其外﹐湯液治其內﹐粗工凶凶﹐以爲可攻﹐故病未已﹐新病復起。

【王冰曰﹕四時之气﹐各有所在﹐不本其處﹐而卽妄攻﹐是反古也。四時刺逆從論曰﹕春气在經脈﹐夏气在孫絡﹐長夏气在肌肉﹐秋气在皮膚﹐冬气在骨髓。工當各隨所在﹐而辟伏其邪耳。不知日月者﹐謂日有寒溫明暗﹐月有空滿虧盈也。八正神明論曰﹕凡刺之法﹐必候日月星辰四時八正之气﹐气定乃刺之。是故天溫日明﹐則人血淖液而衛气浮﹐故血易瀉﹐气易行。天寒日陰﹐則人血凝泣而衛气沈﹐月始生則血气始精﹐衛气始行。月郭滿則血气盛﹐則肉堅。月郭空則肌肉減﹐經絡虛。衛气去形獨居﹐是以因天時而調气血也。是故天寒無刺﹐天溫無凝﹐月生無瀉﹐月滿無補﹐月郭空無治﹐是謂得時而調之。因天之序﹐盛虛之時﹐移光定位﹐正立而待之。故曰月生而瀉﹐是謂藏虛。月滿而補﹐血气盈溢﹐絡有畱血﹐命曰重實。月郭空而治﹐是謂亂經。陰陽相錯﹐眞邪不別﹐沈以畱止﹐外虛內亂﹐淫邪乃起﹐此之謂也。不審逆從者﹐謂不審量其病可治與不可治也。迨病形已成﹐乃欲微鍼治外﹐湯液治內﹐必至心意粗略﹐不能精審。凶凶﹐謂不量事宜之可否也。何以言之﹖假令饑人形气羸劣﹐食令極飽﹐能不霍乎﹖豈其與食而爲惡邪﹖蓋爲失時過節﹐非病逆﹐鍼石湯液﹐失時過節﹐則其害反增矣。】

【馬蒔曰﹕此言後世治病之失也。言後世治病不本四時﹐不知日月﹐不審逆從。病形已成﹐乃欲用微鍼以治其外﹐湯液以治其內。此粗工者凶凶然﹐以爲可攻﹐殊不知舊病未已﹐而新病又起矣。此後世治病之失其法者如此。】

【張志聰曰﹕不本四時﹐洽不法五方五气也。不知日月﹐不識陰陽色脈也。不審逆從﹐不別標本順逆也。上古聖人不治已病﹐治未病。暮世之治病﹐已成而後治之﹐是猶渴而穿井﹐不亦晚乎﹖而粗工凶凶﹐又妄攻之﹐是故其邪病未去而妄攻之﹐新病復起﹐此暮世之工﹐不審色脈精气之盛虛﹐而爲治亦不知標本之法也。】

帝曰﹕願聞要道。岐伯曰﹕洽之要極﹐無失色脈﹐用之不惑﹐治之大則。逆從到行﹐標本不得﹐亡神失國﹐去故就新﹐乃得眞人。帝曰﹕余聞其要於夫子矣。夫子言不離色脈﹐此余之所知也。岐伯曰﹕治之極於一。帝曰﹕何謂一﹖岐伯曰﹕一者因得之。帝曰﹕柰何﹖岐伯曰﹕閉戶塞牗﹐系之病者﹐數問其情﹐以從其意﹐得神者昌﹐失神者亡。帝曰﹕善。【到﹐同倒。數﹐音朔。】

【王冰曰﹕夫色脈之慮﹐昭然不欺﹐但順用而不亂紀綱﹐則治病審當之大法也。逆從到行﹐謂反順爲逆﹐標本不得﹐謂工病失宜﹐以反理到行﹐所爲非順﹐豈惟治人而神气受害﹐若使之輔佐君王﹐亦令國祚不保康寜矣。去故﹐去逆理之人﹐就新﹐就明悟之士﹐乃得至眞精曉之人以全已也。一者因得之﹐言因問而得其神气也。然後問其所欲﹐而察其是非。】

【馬蒔曰﹐此詳言治法以色脈爲要之極﹐而其要之一﹐惟在於得神而已。神者﹐病者之神气也。】

【張志聰曰﹕色脈者﹐陰陽之道也。臨病人﹐觀色脈﹐知死生而無嫌疑﹐治之大法﹐盡於是矣。此復結前節之義也。逆從到行者﹐失四時之從﹐逆寒暑之宜也。標本不得者。不知病之標本﹐而以本末爲助也。言暮世之人﹐旣不能順時調養﹐又不能洽卻其邪﹐是必神亡而形失矣。夫心藏神而爲一身之主﹐主明則十二官皆安﹐以爲天下則大昌﹐神亡則失國矣。上古天眞論曰﹕能形與神俱﹐而盡終其天年。《道書》曰﹕神行則气行﹐神住卽气住﹐知神气可以長生。故此篇獨歸重於神焉。去故﹐去其故染之病﹐就新﹐就其新變化之精神﹐乃得眞人之道﹐而亦歸於眞人。此言暮世之人﹐能修養其精气﹐將從上古合同與道﹐亦可使益壽而有極時。帝止知要道不離於色脈﹐伯因帝知其要在色脈﹐故復曰治之要道﹐原於至極﹐總歸一而已矣。一者﹐神也﹐得其神則色脈精气﹐因其情意而亦得﹐閉戶塞牗﹐無外其志也﹐神捨於心﹐心性之動處是謂情﹐志意者所以禦精神﹐收魂魄﹐適寒溫﹐和喜怒﹐是以無外其志﹐數問其情﹐以從其意﹐則得其神之存亡矣。失神者死﹐得神者生。首篇論上古眞人﹐呼吸精气﹐獨立守神。此篇言往古之人﹐能移精變气以通神明﹐命曰聖王。暮世之人﹐去故就新﹐乃得眞人﹐是精神完固﹐皆可歸於眞人。如神气散失﹐𨿽有良工﹐無能爲已。臨病之士﹐可不察其色脈神气﹐而徒以鍼石湯液爲事乎﹖】古今圖書集成醫部全錄卷八

湯液醪醴論篇第十四

【馬蒔曰﹕內有湯液醪醴﹐故名篇。】

黃帝問曰﹕爲五穀湯液及醪醴柰何﹖岐伯對曰﹕必以稻米﹐炊之稻薪。稻米者完﹐稻薪者堅。帝曰﹕何以然﹖岐伯曰﹕此得天地之和﹐髙下之宜﹐故能至完﹐伐取得時﹐故能至堅也。

【王冰曰﹕液﹐淸液。醪醴﹐酒之屬。堅﹐謂資其堅勁。完﹐謂取其完全。完全則酒淸冷﹐堅勁則气迅疾而效速。夫稻者生於陰水之精﹐首戴天陽之气﹐二者和合然乃化成﹐故云得天地之和﹐而能至完。秋气勁切﹐霜露凝結﹐稻以冬采﹐故云伐取得時而能至堅。】

【馬蒔曰﹕此言爲湯液醪醴者﹐必有取於稻米稻薪也。蓋稻米生於陰月﹐成於陽月﹐得天地之和﹐髙下之宜﹐故其性至完﹐稻薪采之以冬﹐故其性至堅﹐所以制爲湯液醪醴也。】

【張志聰曰﹕此承上章而復問也。五穀﹐黍﹑稷﹑稻﹑麥﹑菽五行之谷﹐以養五臟者也。醪醴﹐甘旨之酒﹐熟谷之液也。帝以五穀爲問﹐是五穀皆可爲湯液醪醴﹐以養五臟。而伯答以中央之稻米稻薪﹐蓋謂中谷之液﹐可以灌養四髒故也。夫天地有四時之陰陽﹐五方之異域﹐稻得春生﹑夏長﹑秋收﹑冬藏之气﹐具天地陰陽之和者也﹐爲中央之土﹐谷得五方髙下之宜﹐故能至完﹐以養五臟。天地之政令﹐春生秋殺﹐稻薪至秋而刈﹐故伐取得時﹐金曰堅成﹐故能至堅也。炊以稻薪者﹐取丙辛化水之義﹐以化生五臟之津。上章云﹐移精變气以通神明﹐論神气生於先天之精也。此章復論精气又借後天水谷之所資生﹐蓋五穀之液以養五气﹐气和津成﹐神乃自生。是以上古之人﹐能完其天眞者﹐𨿽有湯液醪醴﹐爲而勿服﹐以神全故也。中古之時﹐道徳稍衰﹐邪气時至﹐服之萬全﹐以稻米之液﹐能生養精气神也。暮世之人﹐止知毒藥攻內﹐鍼石治外﹐不知精气壞﹝施去方攺弓﹞﹐其功不立﹐以神去故也。是以上章曰﹐移精變气﹐得神者昌﹐此章曰故精自生﹐巨气乃平﹐凡治病必先求其本也。】

帝曰﹕上古聖人﹐作湯液醪醴﹐爲而不用﹐何也﹖岐伯曰﹕自古聖人之作湯液醪醴者﹐以爲備耳。夫上古作湯液﹐故爲而弗服也﹐中古之世﹐道徳稍衰﹐邪气時至﹐服之萬全。帝曰﹕今之世不必已﹐何也﹖岐伯曰﹕當今之世﹐必齊毒藥攻其中﹐鑱石鍼艾治其外也。【鑱﹐初銜切。】

【王冰曰﹕聖人湣念生靈﹐先防萌漸﹐陳其法制以備不虞﹐蓋聖人不治已病﹐治未病﹐故但爲備用而不服也。中古𨿽道徳稍衰﹐心猶近道﹐故服用萬全。今之世不必如中古之世﹐何也﹖以法殊於往古也。】

【馬蒔曰﹕此言上古聖人﹐制湯液醪醴以爲備﹐然無邪則不必服。中古則邪气時生﹐故服之萬全。後世則邪气太甚﹐非毒藥鍼灸以治之不可也。然後世有用醪醴者﹐入之以藥﹐而上占之醪醴﹐乃以五穀成之﹐其性頗醇﹐故不能治後世之邪﹐所謂世代漸遠﹐而治法漸加也。】

【張志聰曰﹕伯言上古聖人之作湯液醪醴者﹐恐爲邪气所傷﹐故以爲備耳。然上古之人﹐多能完其天眞﹐𨿽有賊邪﹐弗之能害﹐故𨿽爲而弗服也。天眞論曰﹕夫道者﹐能卻老而全形﹐所以年度百歲﹐而動作不衰者﹐以其徳全不危也。言中古之人﹐道徳𨿽衰﹐而不致於精神壞﹝施去方攺弓﹞﹐故服之萬全。不必已者﹐不能必其邪已而獲萬全也。齊﹐疾也。鑱﹐銳也。鍼有九式﹐一曰鑱鍼。言當今之世﹐只知攻疾而不知調養其正气也。】

帝曰﹕形獘血盡而功不立者何﹖岐伯曰﹕神不使也。帝曰﹕何謂神不使﹖岐伯曰﹕鍼石﹐道也。精神不進﹐志意不治﹐故病不可愈。今精壞神去﹐榮衛不可復收﹐何者﹖嗜欲無窮而憂患不止﹐精气﹝施去方攺弓﹞壞﹐榮泣衛除﹐故神去之而病不愈也。【泣﹑濇同。】

【王冰曰﹕神不使﹐言神不能使鍼石之妙用也。何者﹖志意違背於師示﹐而精神不進﹐志意不治﹐動離於道﹐耗散天眞故爾。夫精神者生之源﹐榮衛者气之主﹐气主不輔﹐生源復消﹐神不內居﹐病何能愈哉﹖】

【馬蒔曰﹕此承上文而言也。鍼法之不能立功者﹐以病者之不能有神也。蓋病者嗜欲無窮﹐而憂患不止﹐精神志意﹐精气榮衛﹐皆非其故﹐故其神已去﹐而病不能愈﹐安望鍼法之能立功哉﹖】

【張志聰曰﹕經曰﹕鍼石之道﹐在皮肉筋脈骨﹐各有所處。病各有所宜﹐各不同形﹐各以任其所宜。獘﹐止也。形獘者﹐在皮肉筋骨﹐刺已止矣。血盡者﹐在血脈﹐亦已盡其疏通矣﹐而不能奏功者﹐用鍼之工﹐神不使也。《靈樞經》曰﹕粗守形﹐上守神﹐神乎神﹐客在門。又曰﹕神在秋毫﹐屬意﹐病者神屬勿去﹐知病存亡。又曰﹕凡刺之眞必先治神﹐靜意視義﹐觀適之變﹐淺深在志﹐遠近若一﹐如臨深淵﹐手如握虎﹐神無營於眾物。今粗工不知鍼石之道﹐精神不進﹐志意不治﹐故病不可愈也。此申明工不守神也。夫气生於精﹐精陽之气﹐化水谷之精微﹐而後生此榮衛﹐精壞神去故榮衛不可復收。此論榮衛之生於精气也。或者嗜欲無窮﹐則壞其精矣﹐憂患不止﹐則傷其气矣﹐精气壞弛﹐則榮血凝泣而衛气除去矣﹐故神去而病不愈﹐此言神由榮衛精气之所生也。生於精气者﹐先天所生之神也。神生於榮衛者﹐後天谷液之所生也。】

帝曰﹕夫病之始生也﹐極微極精﹐必先入結於皮膚﹐今良工皆稱曰病成﹐名曰逆﹐則鍼石不能治﹐良藥不能及也。今良工皆得其法﹐守其數﹐親戚兄弟遠近﹐音聲日聞於耳﹐五色日見於目﹐而病不愈者﹐亦何暇不早乎﹖岐伯曰﹕病爲本﹐工爲標﹐標本不得﹐邪气不服﹐此之謂也。

【王冰曰﹕此言醫與病不相得也。然工人或親戚兄弟﹐該明情﹐疑勿用﹐工先備識﹐不謂知方﹐鍼艾之妙靡容﹐藥石之攻匪預﹐如是則道𨿽昭著﹐萬舉萬全﹐病不許治﹐欲奚爲療﹖五臟別論曰﹕拘於鬼神者﹐不可與言至徳﹐惡於鍼石者﹐不可與言至巧。病必不治﹐治之無功。此皆謂工病不相得﹐邪气不賓服也﹐豈惟鍼艾之有惡哉﹐藥石亦有之矣。】

【馬蒔曰﹕上文言病者之神至於去固不可愈﹐而此又言始時病工之不得宜﹐其病至於成也。帝嘆凡病始生﹐𨿽極精微﹐難以測識﹐然必先入於皮膚﹐當是之時﹐何弗之察﹐至今病成而良工稱之曰病成﹐又名之曰逆﹐則鍼石良藥﹐不能及已。且此良工者﹐素能得法守數﹐與病之至親﹐日逐聞聲見色﹐亦何不早治而使病之至於斯也。伯言病非遽至於成也﹐蓋病者爲本﹐醫工爲標﹐始時醫工不得病者之情﹐如本篇嗜欲無窮之謂﹐病者不得醫工之能﹐如前篇不本四時等義之謂﹐所以邪气不服而病至於成也。由此觀之﹐則病者不可不預﹐而醫者不可不先﹐忽之其始﹐而徒悔於終﹐奚益哉﹖】

【張志聰曰﹕此節論湯液治病之當有法也。夫察色聽聲﹐問其情﹐從其意﹐此良工得其法矣。如湯液不得其法﹐而病亦不愈﹐故詳設此問焉。帝曰﹕病之始生﹐極微極細﹐必先畱結於皮膚﹐如十日不已﹐良工皆稱曰病已成﹐名曰逆﹐𨿽鍼石不能治﹐而良藥不能及也。今良工皆得其審証之法﹐守其數﹐問其情﹐親戚兄弟﹐或遠或近﹐系之病者﹐可謂從其意﹐得其情矣。音聲日聞於耳﹐五色日見於目﹐可謂察其色﹐知其聲矣﹐而病不愈者﹐亦何暇不早治而使病成乎﹖伯言病爲本﹐工爲標﹐蓋以工之治法爲標也。言不得艸蘇艸荄﹐本末爲助之法治之﹐是以邪气之不服也。上節論鍼石治病﹐重在得神﹐此節論湯液治病﹐貴在得法﹐下節論湯液治病﹐重在調服精气﹐此三者良工之不可缺一者也。夫審證辧脈﹐得病之情﹐固良工之首務﹐而治病之湯液﹐又不可不得其法也。金西銘曰﹕此之謂也句﹐乃引標本已得﹐邪气乃服而言也。】

帝曰﹕其有不從毫毛而生﹐五臟陽已竭也。津液充郭﹐其魄獨居﹐孤精於內﹐气耗於外﹐形不可與衣相保﹐此四極急而動中﹐是气拒於內﹐而形施於外﹐治之柰何﹖岐伯曰﹕平治於權衡﹐去宛陳莝﹐微動四極﹐溫衣﹐繆刺其處以復其形。開鬼門﹐潔淨府﹐精以時服﹐五陽已布﹐疏滌五臟﹐故精自生﹐形自盛﹐骨肉相保﹐巨气乃平。帝曰﹕善。【以﹑已同。莝﹐音剉。】

【王冰曰﹕不從毫毛﹐言生於內也。陰气內生﹐陽气竭也﹐不得入於腹中﹐故言五臟陽已竭也。津液者﹐水也。郭﹐皮也。陰稸於中﹐水气脹滿﹐上攻於肺﹐肺气孤危﹐魄者肺神﹐腎爲水﹐害子不救母﹐故云其魄獨居也。夫陰精損削於內﹐陽气耗減於外﹐則三焦閉溢﹐水道不通﹐水滿皮膚﹐身體否腫﹐故云形不可與衣相保也。凡此之類﹐皆四肢脈數急﹐而內鼓動於肺中也。動中者﹐謂气急而咳也。言如是者﹐皆水气格拒於腹膜之內﹐浮腫施張於身形之外﹐欲窮標本﹐其可得乎﹖四極﹐四肢也。《靈樞經》曰﹕陽受气於四末。平治權衡﹐謂察脈浮沈也。脈浮爲在表﹐脈沈爲在裏﹐在裏者泄之﹐在外者汗之。去宛陳銼﹐謂去積久之水物﹐猶如艸莖之不可久畱於身中也。微動四極﹐謂微動四肢﹐令陽气漸以宣行﹐故又曰溫衣也。經脈滿則絡脈溢﹐絡脈溢則繆刺之以調其絡脈﹐使形容如舊而不腫﹐故云繆刺其處以復其形也。開鬼門﹐是啟元府遣气也。五陽﹐是五臟之陽气也。潔淨府﹐謂瀉膀胱水去也。脈和則五精之气以時賓服於腎臟也。然五臟之陽漸而宣﹐布五臟之外气穢復除也。如是故精髓自生﹐形肉自盛﹐臟腑旣和﹐則骨肉之气更相保抱﹐大經脈气乃復平爾。】

【馬蒔曰﹕此帝承上文而舉病成一證者問之﹐伯遂以治法爲對也。陽者﹐衛气也。郭﹐皮膚也﹐人以皮膚爲郭﹐猶以外城爲郭也。魄﹐肺神也。四極﹐四肢也。平治權衡﹐察脈之輕重浮沈也。宛﹐積也。陳莝﹐陳艸也。邪气之在人身﹐猶艸莝之陳積也。開鬼門﹐發汗也。潔淨府﹐利水也。五陽﹐五臟皆有陽气也。巨气﹐大气也﹐卽正气也。帝言病有不從毫毛而生﹐非由於外﹐而生於內﹐五臟陽气﹐皆已竭盡﹐津液充溢皮膚﹐發爲腫脹﹐上攻於肺﹐肺神獨居﹐是孤精在內﹐而陽气耗散於外﹐形體軟弱﹐不可與衣相保。四肢脹急﹐中气喘促﹐邪气入內﹐以與正气相拒﹐腫脹之形施張於外﹐宜何法治之﹖伯言當察其脈之浮沈﹐如權衡然﹐浮則在表宜汗﹐沈則在裏宜泄﹐如去宛積之陳艸。又微動四肢以導引之﹐溫暖其衣以流通之﹐繆刺其處以復其形體。蓋經脈滿則絡脈溢﹐絡脈溢則繆刺之﹐以調其經脈﹐如繆刺論之所云也。開鬼門以發其汗﹐潔淨府以利其水﹐庶使五臟之精﹐漸以時服﹐五臟之陽﹐漸以宣布﹐正以疏滌五臟﹐故邪气去而精自生﹐形自盛﹐骨肉相保﹐巨气乃平也。非由邪气之去﹐何以致正气之復哉﹖是證也﹐其《靈樞》水脹論五癃津液篇之所謂水脹歟。】

【張志聰曰﹕此節論气生於精﹐精由气化。欲治病者﹐當究其原﹐原本旣淸﹐則生機自盛﹐精生气平﹐邪气自服﹐不可徒以攻疾爲首務也。夫陽气主於皮毛﹐不從毫毛而生﹐五臟陽已竭者﹐不因外邪傷於表陽﹐而五臟之元眞已竭於內也。肺主气而外主皮毛﹐气化則水津四布﹐而下輸膀胱﹐气耗於外﹐不能布化水液﹐是以津液充溢於郛郭﹐而肺臟之陰魄孤精獨居於內也。水液充於皮膚﹐則身體腫脹﹐而不可與衣相保。四肢爲諸陽之本﹐陽虛於外﹐是以四極腫急﹐喘而動中﹐是气逆於內﹐而形腫施於外﹐爲治之法柰何﹖必也腐穢去而形復﹐形復而气布﹐气布而水行﹐水行而精生﹐精生而气平﹐所謂形歸气﹐气歸精也。平權衡者﹐平治其脈﹐卽繆刺也。肺朝百脈﹐輸精於皮毛﹐毛脈合精而後行气於臟腑﹐故先平治其權衡﹐權衡已平﹐則气血和而水津散矣。積者謂之宛﹐久者謂之陳﹐腐者謂之莝。夫脾主爲胃﹐行其津液﹐灌於四髒﹐行於四肢﹐充於肌肉﹐脾家實則不能行其津液﹐而下輸膀胱﹐是以腐穢當去而後形復也。微動四肢﹐運脾气也。溫衣﹐暖肺气也。繆刺﹐調气血也。肌肉血脈和調﹐則腫滿消而復其舊日之形矣。鬼門﹐毛孔也。開鬼門﹐發表汗也。潔淨府﹐瀉膀胱也。鬼門開﹐則肺窮通而水津布﹐所謂外竅開則裏竅通﹐上竅通則下竅泄矣。膀胱者津液之所藏﹐都府潔淨﹐則精以時復矣。巨陽爲諸陽主气﹐而生於膀胱﹐精已復則气自生﹐而五臟之陽和已布矣。夫腸胃膀胱﹐受五臟濁气﹐名傳化之腑﹐陳莝去﹐都府潔﹐則五臟之濁﹐得已疏滌矣。夫水谷入胃﹐津液各走其道﹐五臟疏滌﹐故精自生而形自盛矣。精主骨﹐气主肉﹐精气足則骨肉相保﹐而巨气乃平。巨气者﹐太陽之气也。夫膀胱精復而五臟布陽者﹐太陽爲諸陽主气也﹐五臟精生而巨气乃平者﹐州都之精﹐五臟之所生也。此章言上古之聖﹐能完其先天之眞﹐中古以來﹐當養其後天之气﹐故曰必以稻米﹐炊以稻薪﹐蓋後天之精气﹐由胃中水谷之所生也。髙士宗曰﹕腹者腸胃之郛郭﹐足太陰脾土之所主也。津液充郭者﹐脹滿於腹也。形不可與衣相保﹐四極急而動中者﹐腫脹於皮膚四肢也。是以去宛陳莝﹐消其腹滿也。開鬼門﹐潔淨府者﹐行泄皮膚之水也。先治其權衡者﹐脾土之運輸﹐必由肺气之通調也。金西銘曰﹕四肢者﹐井榮經兪之所出入﹐十二經脈﹐交相貫通﹐胸中爲气之海﹐宗气積於胸中﹐出喉嚨以司呼吸﹐同榮气行於十二經脈之中﹐气行則脈行﹐气拒於內則脈泣於外矣。外內气血﹐交相拒逆﹐是以四肢脹急而喘動於中矣。此節爲治脹滿水腫之要法。】

玉版論要篇第十五

【馬蒔曰﹕篇內有著之玉版﹐及至數之要﹐其末云﹐論要畢矣﹐故名篇。】

黃帝問曰﹕余聞揆度奇恆﹐所指不同﹐用之柰何﹖岐伯對曰﹕揆度者﹐度病之淺深也。奇恆者﹐言奇病也。請言道之至數。五色脈變﹐揆度奇恆﹐道在於一﹐神轉不回﹐回則不轉﹐乃失其機。至數之要﹐迫近以微﹐著之玉版﹐命曰合玉機。【度﹐入聲。】

【王冰曰﹕一謂色脈之應也。知色脈之應﹐則可以揆度奇恆矣。血气者﹐神气也。八正神明論曰﹕血气者人之神﹐不可不謹養也。夫血气應順四時﹐遞遷自王﹐循環五气﹐無相奪倫﹐是則神轉不回也。回﹐謂卻行也。然血气隨王﹐不合卻行﹐卻行則反常﹐反常則回而不轉也。回而不轉﹐乃失生气之機矣。何以明之﹖夫木衰則火王﹐火衰則土王﹐土衰則金王﹐金衰則水王﹐水衰則木王﹐終而復始循環﹐此之謂神轉不回也。若木衰水王﹐水衰金王﹐金衰土王﹐土衰火王﹐火衰木王﹐此之謂回而不轉也。然反天常軌﹐生之何有耶﹖至數之要﹐迫近以微﹐言五色五脈變化之要道﹐迫近於天常而又微妙也。玉機篇名言﹐以此回轉之要旨﹐著之玉版﹐合同於玉機論文也。】

【馬蒔曰﹕此因帝疑經旨之異﹐而深明其道之一也。五色脈變揆度奇恆﹐俱古經篇名﹐揆度者﹐度病之淺深也。奇恆者﹐言奇病也。所謂奇者﹐使奇病不得以四時死也。恆者﹐得以四時死也。所謂揆者﹐方切求之也﹐言切求其脈理也。度者﹐得其病處以四時度之也。試言道之至數﹗凡五色脈變揆度奇恆﹐其經𨿽異﹐而其道則歸於一﹐一者何也﹖以人之有神也。前篇《移精變气論》有得神者昌﹐湯液醪醴論有神去之而病不愈﹐八正神明論有血气者人之神﹐不可不愼養﹐上古天眞論有形與神俱而盡終其天年﹐則知神者人之主也﹐有此神而運轉於五臟﹐必不至於有所回。回者﹐卻行而不能前也。設有所回﹐必不能運轉矣﹐此乃自失其機也。是可見機在於神﹐要在於機﹐故至數之要﹐至迫至近﹐至精至微﹐吾將此數語而著之玉版﹐命之曰合玉機。蓋玉機眞髒論亦載此數語﹐故曰合玉機也。】

【張志聰曰﹕奇恆者﹐異於恆常也﹐言奇恆之道﹐有色脈陰陽淺深順逆﹐指示多有不同﹐將用何法以得其要﹖伯言脈因度數出入五臟之气﹐相生而傳﹐一以貫通﹐外內環轉﹐如逆回則爲病矣﹐與脈要精微﹑平人气象諸論之脈病不同﹐故曰奇病也。夫脈始於足少陰腎﹐生於足陽明胃﹐輸於足太陰脾﹐故太陰爲之行气於三陰﹐灌漑於四髒。至數者﹐脈因出入之度數也。五色脈變者﹐五臟之脈變見於色也。一者﹐神也。神者﹐五臟血脈之神气也。蓋脾爲孤髒中央土﹐以灌四旁﹐五臟受气轉而不回者也。如逆傳其所勝﹐是回則不轉﹐乃失其相生旋轉之機矣。故曰五臟相通﹐移皆有次﹐五臟有病﹐則各傳其所勝。至數之要﹐迫近以微﹐言五臟經气相通﹐陰陽並合﹐至切近而微﹐故曰診合微之事﹐追陰陽之變。玉版玉機﹐二篇名﹐言脈行至數之要﹐若版籍之有格有序﹐故方盛衰論曰﹕脈事因格。玉機論曰﹕五臟相通﹐移皆有次。合玉機者﹐又如璇璣玉衡之旋轉也。莫子晉問曰﹕此篇章旨與辧脈篇之趺陽脈浮而濇﹐少陰脈如經者﹐平脈篇之寸口脈弱而遲諸節同義與﹖曰﹕仲景造《傷寒論》﹐原本於《靈》《素》諸經﹐而更闡發其未盡之旨﹐子也知此﹐可予言會悟矣。】

容色見上下左右﹐各在其要。其色見淺者﹐湯液主治﹐十日已﹔其見深者﹐必齊主治﹐二十一日已﹔其見大深者﹐醪酒主治﹐百日已﹔色夭面脫﹐不治。百日盡已﹐脈短气絕﹐死。病溫虛甚﹐死。色見上下左右﹐各在其要。上爲逆﹐下爲從。女子右爲逆﹐左爲從。男子左爲逆﹐右爲從。易﹐重陽死﹐重陰死。陰陽反他﹐治在權衡相奪。奇恆事也﹐揆度事也。【齊﹐作劑。】

【王冰曰﹕容色者﹐他气也﹐如肝木部內見赤黃白黑色﹐皆謂他气也﹐余髒率如此例。所見皆在明堂上下左右﹐要察去處﹐故云各在其要。色淺則病輕﹐故十日乃已﹐色深則病甚﹐故必終齊乃已﹐病深甚﹐故百日之多﹐若色見大深﹐兼之夭惡面肉又脫﹐不可治也。色不夭﹐面不脫﹐治之百日盡可已﹐使脈短已虛﹐加之漸絕﹐眞气將竭﹐故必死。若甚虛而病溫﹐溫气內涸其精血﹐亦死。色見於下者﹐病生之气也﹐故從。色見於上者﹐傷神之兆也﹐故逆。左爲陽﹐故男子右爲從而左爲逆。右爲陰﹐故女子右爲逆而左爲從。若女子色見於左﹐男子色見於右﹐是變易也。男子色見於左﹐是曰重陽﹐女子色見於右﹐是曰重陰﹐气極則反﹐故皆死也。權衡相奪﹐謂陰陽二气不得髙下之宜﹐是奇於恆常之事﹐當揆度其气﹐隨宜而處療之。】

【馬蒔曰﹕上文言五色脈變﹐合揆度奇恆﹐而道在於一矣。此節以五色之變者而極言之。凡人容色見於上下左右部者﹐各在其要處爲宜。其色見淺者﹐病未深也﹐用湯液以治之﹐十日可已。據湯液醪醴論則此湯液者﹐乃五穀所爲﹐非如後世之湯藥也。其見深者﹐病勢深也。必用藥劑以治之﹐二十一日可已。藥劑者﹐如移精變气論治以艸莖艸荄之枝者是也。其見大深者﹐病勢深也﹐必用醪酒以治之﹐百日可已。醪酒者﹐入藥於酒中﹐如腹中論有雞矢醴之謂。其間有顏色沈夭﹐而面肉已脫者不治﹐然𨿽曰不治﹐期在百日之盡﹐則其命斯決也。蓋脈短气絕者必死﹐病溫虛甚者必死﹐故知其百日盡而必死也。所謂色見上下左右﹐各在其要者﹐正以色見於上﹐病勢方炎﹐故爲逆﹐色見於下﹐病勢已衰﹐故爲從。《靈樞》五色篇云﹕其色上行者病益甚﹐其色下行如雲徹散者病方已。女子色見於右﹐則女子屬陰﹐而右亦屬陰﹐是爲獨陰也﹐故爲逆。若在於左﹐則陽以和陰﹐豈非從乎﹖男子色見於左﹐則男子屬陽﹐而左亦屬陽﹐是爲獨陽也﹐故曰逆。若在於右﹐則陰以和陽﹐豈非從乎﹖何也﹖夫男子色見於左﹐乃重陽也。故曰死﹐女子色見於右﹐乃重陰也﹐故曰死﹐此陰陽相反而作此病﹐治法在於察其脈之浮沈﹐如權衡然﹐以相奪之﹐正奇恆揆度二篇之事也。陰陽應象大論云﹕陰陽反作﹐病之逆從也。正此之謂歟。】

【張志聰曰﹕容﹐面也。五過論曰﹕上經下經﹐揆度陰陽﹐奇恆五中﹐決以明堂﹐審於終始﹐可以橫行﹐言奇恆之病﹐發於五臟之中﹐而五脈之气色﹐外見於明堂之上下左右﹐各在其淺深順逆之要耳。色見淺﹐其病亦微﹐故以湯液治之﹐而十日可愈。夫奇恆之道﹐五臟皆稟气於胃﹐足太陰爲之轉輸﹐病則逆回而色見於面﹐故用湯液治之。蓋以稻米之液﹐助土气之資生﹐十干已周﹐俾五臟之气復。色見深﹐其病亦深矣﹐故必齊毒藥攻其中。二十者偶數之終﹐一者生陽之始﹐以十干而再周復﹐得甲而化土﹐五臟爲陰﹐气色爲陽﹐二十一日﹐五臟之生气已復轉矣。若色大深﹐則病更深﹐醪醴熟谷之液﹐其气慓悍﹐飲酒者﹐衛气先行皮膚﹐先充絡脈﹐榮衛運行﹐則所逆之色亦散矣﹐因色大深﹐至甲十復而後已也。所謂色者﹐因五臟之變而見於五色也。色夭面脫不治者﹐以五臟之气榮於脈﹐五經之脈見於色﹐气血衰則面色脫而夭然不澤﹐故至百日﹐五臟之气盡而而已矣。若脈短气絕﹐乃虛脫已極﹐喪無日矣。上言回則不轉﹐而見色之淺深﹐此言气血虛脫﹐而爲不治之死證﹐下言受外淫之邪﹐而致榮衛內陷也。溫病者外感風寒﹐發爲溫熱之病。辧脈篇曰﹕風則傷衛﹐寒則傷榮﹐榮衛內陷﹐其數先微﹐蓋榮衛气機﹐從內達外﹐風寒之邪﹐從外內侵﹐榮衛受傷﹐則脈气反陷﹐然猶借其根气盛彊﹐則邪隨正而復出於外﹐若正气虛甚﹐邪惟內侵﹐邪盛正虛﹐必死之候也。上言脈气之從內而外﹐此論榮衛受邪﹐反從外而內﹐卽下文所謂八風之勝﹐終而復始﹐玉機篇之所謂風寒客於人﹐從毫毛皮膚傳於五臟是已。色見上下左右者﹐五色篇曰﹕其色上行者病益甚﹐其色下行如雲徹散者﹐病方已。女爲陰﹐右亦爲陰﹐故女子色見於右爲逆﹐見於左爲從。男爲陽﹐左亦爲陽﹐故男子色見於左爲逆﹐見於右爲從。如男女之左右反易﹐是爲重陽者死﹐重陰者死﹐此言色見上下左右﹐各有男女順逆之要焉。反他﹐言男女陰陽之色反逆也。權衡﹐脈也。相奪者﹐奪其逆於右者從左﹐逆於左者從右﹐蓋色生於脈治﹐其脈順則色亦順矣。按方盛衰論曰﹕陽從左﹐陰從右﹐蓋男子之血气從左旋﹐女子之血气從右轉﹐是以男子之色﹐見於右而從左散者順也。女子之色﹐見於左而從右散者順也。揆度﹐度事也﹐言揆度奇恆者﹐度脈之事也。方盛衰論曰﹕度事上下﹐脈事因格。度事者﹐度陰陽順逆上下之事也。脈事者﹐言脈因前後度數出入﹐而有一定之格也。此承上文而言奇恆脈事也。】

搏脈痺躄﹐寒熱之交﹐脈孤爲消气﹐虛泄爲奪血﹐孤爲逆﹐虛爲從。行奇恆之法﹐以太陰始。行所不勝曰逆﹐逆則死﹔行所勝曰從﹐從則活。八風四時之勝﹐終而復始﹐逆行一過﹐不復可數﹐論要畢矣。

【王冰曰﹕脈擊搏於手﹐而病﹝疒帬﹞痺及攣躄者﹐皆寒熱之气﹐交合所爲﹐非邪气虛實之所生也。夫脈有表無裏﹐有裏無表﹐皆曰孤亡之气﹐若有表有裏而气不足者﹐皆曰虛衰之气也。孤無所依﹐故曰逆﹐虛衰可復﹐故曰從。凡揆度奇恆之法﹐先以气口太陰之脈﹐定四時之正气﹐然後度量奇恆之气也。若木見金脈﹐金見火脈﹐火見水脈﹐水見土脈﹐土見木脈﹐如是皆行所不勝也﹐故曰逆。賊勝不已﹐故逆則死。木見水火土脈﹐火見金土木脈﹐土見金水火脈﹐金見土木水脈﹐水見金火木脈﹐如是者皆可勝之脈﹐故曰從﹐從則無所克殺傷敗﹐故從則活也。終而復始者﹐以不越於五行﹐故𨿽相勝﹐猶循環終而復始也。過謂徧也﹐然逆行一過﹐徧於五气者﹐不復可數爲平和矣。】

【馬蒔曰﹕此節又以五脈之變者而極言之。脈之搏擊於手者﹐乃曰痺﹑曰躄﹑曰寒熱之交﹑則有此脈來現也。脈之有陰而無陽﹐有陽而無陰者﹐孤脈也。有陰而無陽者爲衛气消﹐有陽而無陰者爲營气消﹐脈之虛者而有泄證﹐乃爲奪血也。蓋血乃陰類﹐泄𨿽非血﹐而血從此虛﹐故曰奪血。然孤者爲偏勝﹐是爲逆﹔虛者猶可補﹐是爲從。凡欲行奇恆篇之法﹐自太陰始﹐蓋气口成寸﹐以決死生﹐故當於此部而取之。五行之克我者﹐爲所不勝也。行所不勝者﹐是爲逆﹐逆則死。如木部見金脈﹐金部見火脈﹐火部見水脈﹐水部見土脈﹐土部見木脈之類。五行之我克者﹐曰所勝﹐行所勝者是爲從﹐從則活﹐如木部見土脈﹐土部見水脈﹐水部見火脈﹐火部見金脈﹐金部見木脈之類是也。故八風四時之勝﹐或行所不勝﹐或行所勝﹐皆終而復始﹐若逆行一過﹐則行所不勝﹐其病必死﹐不必復數矣。】

【張志聰曰﹕此言脈不循度旋轉﹐而反陰陽相搏﹐則又爲痺躄寒熱之病矣。但臂不遂者名曰痺﹐躄乃足之疾也。蓋經脈五兪出於手足﹐陰陽相貫﹐上下循行﹐如反相搏擊﹐故爲手足痺躄寒熱之病。蓋陰乘於陽則爲寒﹐陽乘於陰則爲熱﹐陰陽相搏則爲寒熱之交也。血隨气行﹐神气虛消﹐則脈不能至於手太陰而脈孤弱矣。此太陰陽明之生气漸消﹐乃危殆之逆證也。如經虛下泄﹐此爲奪血﹐非生气消滅﹐故爲從。辧脈篇曰﹕趺陽脈浮而濇。故知脾气不足﹐胃气虛也。又曰﹕趺陽脈不出﹐脾不上下。身冷膚鞕。此脾胃之气虛消﹐而脈不能循經外轉﹐致有身冷膚鞕之危﹐所謂逆者此也。又曰﹕少陰脈反滑而濇者﹐故知當屎膿也。陽明脈微沈﹐少陰脈微滑﹐此爲陰實﹐其人必股內汗出﹐陰下濕也。《金匱要略》曰﹕少陰脈滑而數者﹐陰中卽生瘡﹐狼牙湯洗之。又曰﹕胃气下泄﹐陰吹而正喧﹐膏發煎導之。此皆虛陷之證﹐治之卽愈﹐所謂順者此也。行奇恆之法﹐以太陰始者﹐以五臟皆稟气於胃﹐而不得至﹐經必因於脾乃得稟也。脾爲孤髒中央土﹐以灌四旁﹐五臟相通﹐次序環轉﹐是行奇恆之法﹐從太陰始。行所不勝者﹐五臟相克而傳﹐卽回則不轉也。行所勝者﹐五臟相生而傳﹐卽神轉不回也。故曰五臟相通﹐移皆有次﹐五臟有病﹐則各傳其所勝。八風﹐八方之風也。四時之勝者﹐春勝長夏﹐長夏勝冬﹐冬勝夏﹐夏勝秋﹐秋勝春也。終而復始者﹐言脈之逆行﹐而亦循度環轉也。前節論本气虛消之逆傳﹐此復論八風之邪﹐四時之勝﹐以致脈气逆行﹐榮衛內陷﹐而亦循度回轉也。逆行一過﹐不復可數者﹐言風寒客於人﹐始傷皮毛﹐而內捨於肺﹐肺傳之肝﹐肝傳之脾﹐脾傳之腎﹐腎傳之心﹐逆行一過則死矣。不復如順行之循環無端之可數也。夫論奇恆之要﹐五臟次序﹐通移而不回﹐病則回而不轉﹐以至於外﹐因八風之邪﹐四時之勝﹐逆行環轉﹐一周不復可數﹐奇恆之道﹐盡於此矣。】

診要經終論篇第十六

【馬蒔曰﹕前七篇論診脈之要﹐後六篇論十二經之終﹐故名篇。】

【張志聰曰﹕診要者﹐診度奇恆之要﹔經終者﹐六經之气已終。蓋奇恆之道﹐論五臟之三陰﹐陰陽合並而成六﹐是其生五﹐其終六也。】

黃帝問曰﹕診要何如﹖岐伯對曰﹕正月二月﹐天气始方﹐地气始發﹐人气在肝。三月四月﹐天气正方﹐地气定發﹐人气在脾。五月六月﹐天气盛﹐地气髙﹐人气在頭。七月八月﹐陰气始殺﹐人气在肺。九月十月﹐陰气始冰﹐地气始閉﹐人气在心。十一月十二月﹐冰復﹐地气合﹐人气在腎。

【王冰曰﹕方﹐正也﹐言天地气正發生其萬物也。木治東方王七十二日﹐猶當三月節後一十二日﹐是木之用事﹐以月而取﹐則正月二月﹐人气在肝。三月四月﹐天气正方﹐以陽气明盛地气定發﹐爲萬物華而欲實也﹐然季終土寄而王﹐土又生於丙﹐故人气在脾。五月六月﹐天陽赫盛﹐地焰髙升﹐故言天气盛﹐地气髙﹔火性炎上﹐故人气在頭也。七月三陰支生﹐八月陰始肅﹐故云陰气始殺也。然陰气肅殺﹐類合於金﹐肺气象金﹐故人气在肺也。九月十月﹐陰气始凝﹐地气始閉﹐隨陽而入﹐故人气在心。十一月十二月﹐陽气深伏﹐故气在腎也。夫气之變也﹐故發生於木﹐長茂於土﹐盛髙而上﹐肅殺於金﹐避寒於火﹐伏藏於水﹐斯皆隨順陽气之升沈也。】

【馬蒔曰﹕此舉天气地气人气而言之﹐見人气所在﹐乃診家之至要也。正二月者﹐寅卯月也﹐月建屬木﹐木治東方﹐天气始正﹐地气始發﹐人气在肝﹐以肝屬東方木也。三四月者﹐辰巳月也﹐月建屬土﹐與火治東南方﹐天气正方﹐地气之發者已定﹐人气在脾﹐以脾屬土﹐而土又生火也。五六月者﹐午未月也﹐月建屬火﹐火治南方﹐天气已盛﹐地气已髙﹐人气在頭﹐頭屬南方火也。七八月者﹐申酉月也﹐月建屬金﹐金治西方﹐天地之陽气已下﹐陰气已上﹐始皆肅殺﹐人气在肺﹐以肺屬西方金也。九十月者﹐戌亥月也﹐月建屬水﹐陰气始冰﹐地气始閉﹐人气在心﹐陽气入藏也。十一二月者﹐子丑月也﹐月建屬水﹐水治北方﹐水已復凝﹐地气已合﹐人气在腎﹐以腎屬北方水也。善診者﹐當以是爲法矣。】

【張志聰曰﹕此承上章而復問也。伯言春者天气始開﹐地气始泄﹐而人气在肝﹐肝主東方寅卯木也。夫奇恆之勢﹐乃六十首﹐蓋以六十日而气在一臟爲首﹐五臟相通﹐而次序旋轉者也。三月四月﹐天地之气正盛﹐而人气在脾﹐辰巳二月﹐足太陰陽明之所主也。五月六月﹐生長之气﹐從地而升﹐故肝而脾﹐脾而直上於巓頂也。歲六甲而以五月六月在頭者﹐止論五臟也。故曰奇恆五中﹐又曰章五中之情。按奇恆之道﹐論五臟之神气﹐五臟者﹐三陰之所主也。人气在頭者﹐厥陰與督脈會於巓﹐與五臟合而爲三陰也。三之气乃少陽相火所主﹐相火者﹐卽厥陰包絡之火也。始殺者﹐气始肅殺也。申酉二月屬金﹐而人气在肺﹐九月十月收藏之气﹐從天而降﹐肺屬幹金﹐而主天爲心臟之蓋﹐故秋冬之气﹐從肺而心﹐心而腎也。少陰主冬令﹐故先從手少陰而至於足少陰。冰復者﹐一陽初復也。地气合者﹐地出之陽﹐復歸於地﹐而與陰合也。腎主冬藏之气﹐故子丑二月﹐人气在腎。】

故春刺散兪及與分理﹐血出而止﹐甚者傳气﹐間者環也。夏刺絡兪﹐見血而止﹐盡气閉環﹐痛病必下。秋刺皮膚﹐循理﹐上下同法﹐神變而止。冬刺兪竅於分理﹐甚者直下﹐間者散下。春夏秋冬﹐各有所刺﹐法其所在。【兪﹐音輸。間﹐去聲。冬刺兪竅於分理之於字﹐當作與字。】

【王冰曰﹕散兪謂閒穴﹐分理謂肌肉分理﹐傳謂相傳﹐環謂循環也。相傳則傳所不勝﹐循環則周回於五气﹐此辧疾气之閒甚也。盡气謂出血而盡鍼下取所病脈盛邪之气也。邪气盡已﹐穴兪閉密﹐則經脈循環﹐而痛病之气必下去矣。以陽气大盛﹐故爲是法刺之。循理﹐謂循肌肉之分理也。上謂手脈﹐下謂足脈﹐神變謂脈气變易﹐與未刺時異也。直下﹐謂直爾下之。散下﹐謂散布下之。】

【馬蒔曰﹕承上文而言四時所診﹐旣有定髒矣﹐而此遂言四時當各有所刺也。甚者﹐病相克爲甚﹐傳其所勝也﹐如心傳肺肺傳肝之類。閒者﹐閒其所勝之髒﹐而傳於所生之髒也﹐如心當傳肺者﹐閒其所勝之肺﹐而傳其所生之脾之類。標本病傳論岐伯曰﹕謹察閒甚以意調之﹐閒者並行﹐甚者獨行。蓋並者並也﹐傳其所閒而病勢並行也。獨者特也﹐特傳其所勝也。春刺散兪及與分理﹐散兪者﹐各經分散之穴也。四時刺逆從論云﹕春气在經脈。此散兪者﹐卽經兪也。以義推之﹐春之經脈當在肝膽經也。分理者﹐亦肝膽經之分理也。分理者﹐紋理也。肝之經穴在中封穴﹐膽之經穴在陽輔穴﹐候至血出而止鍼﹐其病之甚者﹐則气本傳於所勝﹐而至此不傳﹐閒髒而傳之者﹐則環時而病已矣。如夏刺絡兪﹐以義推之﹐當在心與小腸之絡穴也。心之絡穴在通裏﹐或心包絡﹐絡穴在閒使﹐小腸絡穴在支正也。見血而止鍼﹐邪气已盡﹐周時穴閉﹐痛病自然下矣。如秋刺皮膚﹐四時刺逆從論云﹕秋气在皮膚。水熱穴論云﹕取兪以瀉陰邪﹐取合以虛陽邪。以義推之﹐肺經之兪在太淵﹐太陽之合在合谷也。循其皮膚之分理﹐上下同法﹐候其神變於未刺之先而止鍼矣。如冬刺兪竅與分理﹐蓋腎與膀胱之兪竅分理也﹐四時刺逆從論云﹕冬气在骨髓。正以腎主骨也。其病之甚者﹐當水克火﹐腎傳心也﹐卽直下其鍼以深取之﹔其病之閒者﹐當腎傳肝也﹐乃散布其鍼以淺刺之﹐則病自愈矣。凡此春夏秋冬﹐各有所刺﹐正以法其人气之所在以爲刺耳。】

【張志聰曰﹕此言五臟之气﹐外循於皮膚絡脈分肉而環轉也。夫診有十度﹐度人脈﹑度髒﹑度肉﹑度筋﹑度兪﹑度陰陽气盡。度人脈者﹐言人之脈气﹐從奇恆之勢﹐而有陰陽順逆也。度髒者﹐度五臟之气﹐從內膈而外出﹐不可逆刺以傷其髒也。度肉﹑度筋﹑度兪者﹐度五臟之气﹐外循於分肉兪絡之間﹐各有淺深﹐而四時之刺法不同也。度陰陽气盡者﹐言五臟之气﹐合於三陰三陽﹐而各有經終也。散兪﹐絡脈之兪穴也。分理﹐分肉之腠理也。蓋春气生升於外﹐故當於散兪溪谷之間而淺刺之﹐血出則脈气通而病止矣。如逆之甚者﹐深取之而傳導其气﹐輕者不待傳气而卽環轉矣。夫經兪絡脈溪谷﹐各有三百六十五穴﹐皆臟腑之气所遊行﹐是以四時之刺﹐或在皮膚﹐或在兪穴也。《鍼經》曰﹕刺之气不至﹐無問其數﹐刺之而气至﹐乃去之勿復鍼。刺之要﹐气至而有效﹐效之信若風之吹云﹐明乎若見蒼天﹐刺之道畢矣。是以四時之刺﹐必候其气至之所在而刺之也。絡兪者﹐孫絡之兪﹐見於皮膚之間﹐蓋夏气浮長於外﹐而更宜淺刺者也。若盡傳其气﹐則反閉其環轉之機﹐而痛病於下矣。蓋言經隨气轉﹐夏時之气浮越於外﹐气至卽止﹐而不宜太過﹐此反結上文之義也。《傷寒論》曰﹕臟腑相連﹐其痛必下。言經气逆於上﹐病必痛於下﹐謂其經絡上下之相通也。刺逆從論曰﹕秋气在皮膚。蓋七月八月﹐人气在肺﹐而肺主皮毛﹐是以或上或下﹐皆宜刺皮膚﹐循於肉理﹐神气變轉﹐而脈卽循行矣。神者五臟之神﹐卽轉而不回之神气也。兪竅﹐諸兪之穴竅﹐更深於散兪而近於筋骨者也。分理者﹐分肉之腠理﹐乃溪谷之會﹐溪谷屬骨而外連於皮膚﹐是以春刺分理者﹐外連皮膚之腠理也。冬刺兪竅於分理者﹐近筋骨之腠理也。蓋冬气閉藏而宜於深刺也。直下者﹐循經而下鍼﹐欲深而畱之也。散下者﹐循絡而下鍼﹐言病之輕者不必太深也。此四時之序﹐气之所處﹐病之所捨﹐髒之所宜也。此總結上文而言四時之刺法﹐各有深淺之所在也。】

春刺夏分﹐脈亂气微﹐入淫骨髓﹐病不能愈﹐令人不嗜食﹐又且少气。春刺秋分﹐筋攣﹐逆气環爲咳口﹖敕﹐病不愈﹐令人時驚﹐又且哭。春刺冬分﹐邪气著藏﹐令人脹病不愈﹐又且欲言語。

【王冰曰﹕心主亂﹐故脈亂气微。水受气於夏﹐腎主骨﹐故下淫於骨髓也。心火微則胃土不足﹐故不嗜食而少气也。木受气於秋﹐肝主筋﹐故刺秋分則筋攣也。若气逆環周則爲咳嗽。肝主驚﹐故時驚。肺主气﹐故气逆又且哭也。冬主陽气伏藏﹐故邪气著藏﹐腎實則脹﹐故刺冬分則令人脹也。火受气於冬﹐心主言﹐故欲言語也。】

【馬蒔曰﹕此舉春時所刺者﹐不能法其所在﹐而反生他病也。春當刺肝膽之散兪分理矣﹐若刺夏分﹐則取心與小腸之絡兪也。心主脈﹐故脈亂气微﹐水受气於夏﹐腎主骨﹐故邪气入淫骨髓﹐而前病不能愈﹐況心火微則胃土不足﹐故不嗜食﹐不嗜食故少气也。四時刺逆從論云﹕春刺絡兪﹐血气外溢﹐令人少气也。若春刺秋分﹐則取肺與大腸之皮膚矣。木受气於秋﹐肝木主筋﹐故刺秋分則筋攣也。肺主气﹐故气逆旋爲咳嗽﹐而前病不能愈﹐況肝主驚﹐故時驚﹐肺在聲爲哭﹐故又且哭也。至若春刺冬分﹐則取腎與膀胱之兪竅與分理矣。冬主陽气內藏﹐故邪气著藏﹐邪气內入﹐故令人脹病不愈。火受气於冬﹐心主言﹐故欲言語也。四時刺逆從論云﹕春刺筋骨﹐血气內著﹐令人腹脹。】

【張志聰曰﹕厥陰心主主脈﹐無故而隕之﹐故脈亂﹐血气外溢﹐故令人气微也。少陽主骨厥陰﹐不從標本﹐從少陽中見之化﹐故入淫骨髓也。病不在夏分﹐故病不能愈﹐肝气仍逆﹐故令人不嗜食。肝主春生之气﹐故又且少气也。髒眞髙於肺﹐主行榮衛陰陽者也。榮衛气血﹐所以濡筋骨﹐利關節。春刺秋分﹐是病在肝而反傷其肺﹐是以筋攣﹐血气環逆﹐故令人气逆而轉爲咳嗽也。東方肝木﹐其病發驚駭﹐肝藏魂﹐魂魄不安﹐故使人邪哭也。春主生升﹐冬主閉藏﹐春刺冬分﹐反導其血气內著﹐故令人腹脹﹐肝主語﹐故又且欲言語也。病不愈者﹐言四時所主之髒病不愈﹐又且者﹐言不惟病不愈﹐而又有此證也。】

夏刺春分﹐病不愈﹐令人解墮。夏刺秋分﹐病不愈﹐令人心中欲無言﹐惕惕如人將捕之。夏刺冬分﹐病不愈﹐令人少气﹐時欲怒。【解﹑懈同。墮﹑惰同。】

【王冰曰﹕肝養筋﹐傷春分則肝气不足﹐故筋力解墮。肝木爲語﹐傷秋分則肝木虛﹐故恐如人將捕之。肝不足﹐故欲無言而復恐也。夏傷於腎﹐則心勃勃之志內熾﹐故令人少气﹐時欲怒也。】

【馬蒔曰﹕此舉夏時所刺者﹐不能法其所在﹐而反生他病也。夏當刺心與小腸之絡兪矣。若夏刺春分﹐則取肝膽之經穴也。肝養筋﹐肝气不足﹐故筋力解墮。四時刺逆從論云﹕夏刺經脈﹐血气乃竭﹐令人解墮也。夏刺秋分﹐則取肺與大腸之皮膚矣。肺气不足﹐故病旣不愈﹐又令人心中欲無言﹐惕惕如人將捕之﹐蓋虛之甚故也。如夏刺冬分﹐則取腎與膀胱之兪竅與分理也﹐腎水泄而心火炎﹐病旣不愈﹐元气衰少﹐火气內熾﹐來助母气﹐時欲怒也。四時刺逆從論云﹕夏刺筋骨﹐血气上逆﹐令人善怒。】

【張志聰曰﹕三月四月﹐人气在脾﹐脾病不愈﹐故令人解墮。五月六月﹐人气在心主包絡。心主言﹐心主不能代君行令﹐故心中欲無言。經曰﹕所謂恐如人將捕之者﹐秋气萬物未有畢去﹐陰气少﹐陽气入﹐陰陽相搏﹐故恐也。夏刺秋分﹐則陽气入而與陰相搏﹐故如人將捕之。夏刺冬分﹐令人少气﹐時欲怒﹐經曰﹕所謂少气善怒者﹐陽气不治﹐陽气不治則陽气不得出。蓋夏月陽气外張﹐而反逆歸於冬分﹐故不惟病不愈﹐而更令人少气善怒也。】

秋刺春分﹐病不已﹐令人惕然﹐欲有所爲﹐起而忘之。秋刺夏分﹐病不已﹐令人益嗜臥﹐又且善夢。秋刺冬分﹐病不已﹐令人灑灑時寒。

【王冰曰﹕惕然欲有所爲﹐起而忘者。刺不當﹐則肝虛故也。心气少則脾气孤﹐故令嗜臥。心主夢﹐神爲之﹐故令善夢。陰气上干﹐故時寒也。】

【馬蒔曰﹕此舉秋時所刺者﹐不能法其所在﹐而反生他病也。秋當刺肺與大腸之皮膚矣﹐若秋刺春分﹐則取肝膽之經穴也。肝气不足﹐病不能已﹐令人惕然﹐欲有所爲﹐起而忘之。四時刺逆從論云﹕秋刺經脈﹐血气上逆﹐令人善忘也。若秋刺夏分﹐則取心與小腸之絡兪也﹐病旣不已﹐心气益少﹐脾气亦孤﹐令人嗜臥。心主夢﹐故又且善夢也。四時刺逆從論云﹕秋刺絡脈﹐气不外行﹐令人臥不能動。至若秋刺冬分﹐則取腎與膀胱之兪竅與分理也﹐病旣不已﹐陰气上升﹐故令人灑灑時寒。四時刺逆從論云﹕秋刺筋骨﹐血气內散﹐令人寒栗。】

【張志聰曰﹕秋主下降﹐刺春分是反導其血气上行﹐故令人惕然﹐欲有所爲。刺逆論曰﹕秋刺經脈﹐血气上逆﹐令人善忘。秋气在皮膚气分﹐刺夏分之絡脈﹐則气不外行﹐故令人益嗜臥。肺藏魄﹐經曰﹕魂魄飛揚﹐使人臥不安而喜夢。秋刺冬分﹐冬主閉藏而反傷之。則血气內散﹐故令人寒栗也。】

冬刺春分﹐病不已﹐令人欲臥不能眠﹐眠而有見。冬刺夏分﹐病不愈﹐气上發爲諸痺。冬刺秋分﹐病不已﹐令人善渴。【而當作如。】

【王冰曰﹕肝气少﹐故令欲臥不能眠。肝主目﹐故眠而如見有物之形狀也。气上發爲諸痺﹐泄脈气故也。肺气不足﹐故發渴。】

【馬蒔曰﹕此舉冬時所刺者﹐不能法其所在﹐而反生他病也。冬當刺腎與膀胱之兪竅與分理矣。若冬刺春分﹐則刺肝膽之經穴也。病旣不愈﹐肝气衰少﹐故令人欲臥﹐而臥時又不能眠﹐𨿽至眠時﹐如有所見也。四時刺逆從論云﹕冬刺經脈﹐血气皆脫﹐令人目不明也。若冬刺夏分﹐則取心與小腸之絡兪也。病旣不愈﹐而脈气發泄諸痺當發。四時刺逆從論云﹕冬刺經脈﹐血气外泄﹐畱爲大痺。至若冬刺秋分﹐則取肺與大腸之皮膚也。病旣不愈﹐而肺气不足﹐令人火燥而善渴也。四時刺逆從論云﹕冬刺肌肉﹐陽气竭絕﹐令人善渴。】

【張志聰曰﹕春令所以泄冬藏之气也。人臥則气歸於陰﹐而反刺春分以泄之﹐故令人欲臥不能眠。气行於陽則目張﹐行於陰則目瞑﹐眠有所見者﹐目不得瞑也。冬主閉藏﹐夏令浮長﹐气應藏而刺夏分﹐使之外泄﹐故發爲諸痺。痺者﹐閉也。气畱閉於外而爲痛也。腎藏津液﹐肺乃水之化原﹐刺秋分﹐故善渴也。此言五臟之气﹐隨時而升降浮沈﹐非五臟經脈之謂也。】

凡刺胸腹者﹐必避五臟。中心者環死。中脾者五日死。中腎者七日死。中肺者五日死。中膈者皆爲傷中﹐其病𨿽愈﹐不過一歲必死。刺避五臟者﹐知逆從也。所謂從者﹐膈與脾腎之處﹐不知者反之。刺胸腹者﹐必以布憿著之﹐乃從單布上刺。刺之不愈復刺﹐刺鍼必肅﹐刺腫搖鍼﹐經刺勿搖﹐此刺之道也。【中﹐去聲。憿﹐當作巾﹖敫。】

【王冰曰﹕心肺在膈上﹐腎肝在膈下﹐脾象土而居中﹐故刺胸腹必避之。五臟者﹐所以藏精神魂魄意志﹐損之則五神去﹐神去則死至﹐故不可不愼也。中心環死者﹐气行如環之一周則死﹐謂周十二辰也。中脾五日死者﹐土數五也。中腎七日死者﹐水成數六﹐水數畢﹐當至七日而死。中肺五日死者﹐金生數四金數畢﹐當至五日而死。五臟之气﹐同主一年﹐膈傷則五臟之气互相克伐﹐故不過一歲必死。處﹐謂腎著於脊﹐脾臟居中﹐膈連於脇際﹐知者爲順﹐不知者反傷其髒。著以布憿﹐從單布上刺﹐形定則不誤中於五臟也。刺之不愈復刺﹐要以气至爲效也。《鍼經》曰﹕刺之气不至﹐無問其數﹐刺之气至﹐去之勿復鍼。此之謂也。肅﹐謂靜肅﹐所以候气之存亡。搖鍼所以出大膿血。勿搖者﹐以經气不欲泄也。】

【馬蒔曰﹕此言刺不避五臟者﹐各有死期﹐而遂指刺胸腹者之有法也。五臟者﹐所以藏精神血气魂魄者也﹐凡刺胸腹者﹐必當避之。苟不避之﹐則中心者環死。蓋心爲君主之官﹐故其死最速﹐當周環一日之時而死也。中脾者五日死﹐蓋以五乃土之生數也。中腎者七日死﹐蓋六乃水之成數﹐成數旣畢﹐當至七日也。中肺者五日死﹐蓋四乃金之生數﹐生數旣畢﹐當至五日而死也。中膈者皆爲傷中。蓋人之有隔﹐前齊鳩尾﹐從齊十一椎﹐所以遮隔濁气﹐不使上燻心肺也。心肺居於隔上﹐腎肝居於膈下﹐而脾則居於隔中﹐故五臟之气﹐同受膈气﹐今膈旣受傷﹐則五臟之气互相克伐﹐其病𨿽暫時得愈﹐猶誤傷其中﹐不過一歲而死矣。凡刺五臟者﹐在乎知其順逆也。所謂順者﹐知膈與脾腎有上中下之異處﹐不知者反之﹐所以謂之逆耳。且凡刺胸腹者﹐自有其道﹐必以布爲憿﹐憿者巾也﹐著之胸腹之間﹐乃從單布上刺﹐蓋不欲深入也。刺之愈者可以止鍼﹐若刺之不愈則復刺之。況刺鍼者﹐其志當肅﹐卽寶命全形篇所謂深淺在志﹐遠近如一﹐如臨深淵﹐手如握虎﹐神無營於眾物者是也。其刺腫者﹐必搖其鍼﹐以出大膿血故也。若非腫而刺經脈者﹐勿搖其鍼﹐以經气不可泄也﹐此乃鍼刺之道耳。】

【張志聰曰﹕此言五臟之神气﹐從內膈而外達於胸脇﹐從胸脇而環轉於形身﹐故不可逆刺其膈以傷其髒焉。內膈上連於胸﹐中連於腹﹐下連於脇髒﹐气從此而外出﹐故曰刺避五臟者﹐知逆從也。所謂從者﹐膈與脾腎之處﹐不知者反之﹐反之者﹐逆刺其所出之神气也﹐環者﹐一周時也﹐蓋日爲陽﹐心爲陽中之太陽﹐一晝一夜﹐日環轉一周﹐故至周轉而气終也。五日者﹐土數終也。天一生水﹐地六成之﹐七日者生成之數終也。天數五﹐地數五﹐肺屬幹金而主天﹐脾屬坤土而主地﹐故皆死於五日也。止言四髒而不及肝者﹐或簡脫也。楊元如曰﹕五臟經脈﹐俱不上循於頭﹐惟厥陰與督脈會於巓。故曰﹐五月六月﹐人气在頭。抑厥陰之气﹐不從胸脇外出﹐而直上於頭與﹖夫五臟六腑之气﹐俱從內膈而外出於胸脇﹐故刺中膈者﹐皆爲傷中﹐一歲死者﹐盡五行六气之終而死也。按內膈上連胸之鳩尾﹐中兩分於腹上﹐下連兩旁季脇﹐後連脊之十一椎﹐刺中膈者﹐卽不中髒速死﹐其中臟腑之气﹐皆爲所傷矣。行鍼者當愼諸。避五臟者﹐避五臟神气之所出也。五臟之气所從而出者﹐膈與脾腎處也。膈者﹐胸膈之上鳩尾處也。脾處者﹐胸骨兩分之下交﹐腹之處也。腎處者﹐兩脇之下也。言五臟之气﹐從膈外出﹐旋轉不回﹐若反刺之﹐是逆其气而傷其髒矣。憿﹐定也﹐以布定著於胸腹﹐乃從單布上刺之﹐蓋欲其極淺也。不愈而復刺者﹐言其至淺而或不得其气也。若气之難得﹐宜肅靜其鍼以候焉。搖鍼者﹐刺之瀉法也。腫乃邪實﹐故宜搖鍼以瀉其邪﹐經刺勿搖﹐守其正也。此補瀉之法﹐刺之要道也。此言刺胸腹者﹐宜微鍼而淺刺之﹐勿使有傷膈气也。莫子晉曰﹕此復兼六腑之气而言﹐卽陰陽合並之義﹐蓋中髒气者死之速﹐中腑气者死之遲也。】

帝曰﹕願聞十二經脈之終柰何﹖岐伯曰﹕太陽之脈﹐其終也﹐戴眼﹑反折﹑瘛瘲﹐其色白﹐絕汗乃出﹐出則死矣。

【王冰曰﹕戴眼﹐謂睛不轉而仰視也。然足太陽脈起於目內眥﹐上額交巓﹐從巓入絡腦﹐還出別下項﹐循肩髆內俠脊﹐抵腰中﹐其支別者﹐下循足至小指外側。手太陽脈起於手小指之端﹐循臂上肩﹐入缺盆﹐其支別者﹐上頰至目內眥﹐抵足太陽﹐又其支別者﹐從缺盆循頸上頰至目外眥﹐故戴眼反折﹐瘛瘲色白﹐絕汗乃出也。絕汗﹐謂汗暴出如珠而不流﹐旋復幹也。太陽極則絕汗出﹐故死。】

【馬蒔曰﹕此以下詳十二經脈終時之狀﹐而此一節﹐則先以太陽之終者言之也。反折瘛瘲﹐謂手足身體反張﹐而或急爲瘛﹐或緩爲瘲﹐戴眼反折瘛瘲﹐皆太陽經脈之過也。其色則白﹐足太陽之水主黑﹐手太陽之火主赤﹐其二色不見﹐而色止白也。絕汗乃出﹐謂汗暴出如珠而不復滲入也。蓋至於絕汗出而死矣。】

【張志聰曰﹕此論臟腑陰陽之合並也。所論五臟之气者﹐三陰之所主也﹐三陰之气﹐與三陽交並﹐陽气先至﹐陰气後至﹐合於十二經脈﹐內絡臟腑﹐外絡形身﹐外內出入﹐循環無端﹐故曰診合微之事﹐追陰陽之變﹐不知並合﹐診故不明﹐陰陽並交﹐至人之所行﹐當知五行而生三气﹐三而三之合爲六气﹐六六之气以應十二經脈﹐一經之气巳終﹐是不復陰陽相貫﹐而環轉無端矣。戴眼﹐目上視也。反折﹐背反張也。瘛瘲﹐手足屈伸也。太陽主筋而爲諸陽主气﹐陽气者柔則養筋﹐太陽之經气巳絕﹐是以筋脈急而戴眼反折﹐手足牽引也。手太陽主液﹐膀胱者﹐津液之所藏﹐絕汗者津液外亡也﹐色白者亡血也﹖津液外脫則血內亡矣。】

少陽終者﹐耳聾﹑百節皆縱﹑目睘絕系﹐絕系一日半死。其死也﹐色先靑白乃死矣。

【王冰曰﹕足少陽脈起於目銳眥﹐上抵頭角下耳後。其支別者﹐從耳後入耳中﹐出走耳前﹐手少陽脈﹐其支別者﹐從耳後亦入耳中﹐出走耳前﹐故終則耳聾﹐目睘絕系也。少陽主骨﹐故气終則百節縱緩﹖色靑白者﹐金木相薄也﹐故見死矣。睘﹐謂直視﹐如驚貌。】

【馬蒔曰﹕此舉少陽之終者言之也。少陽之脈皆循於耳﹐故終則耳聾。少陽主筋﹐故終則百節皆縱。其目睘之系則絕。目睘者﹐眼圈也。蓋至於系絕而一日半則死。且其死也﹐色必靑白﹐以金木相薄也。】

【張志聰曰﹕手足少陽經脈﹐皆循於耳經﹐气絕故耳聾也。少陽主骨﹐諸節皆屬於骨﹐少陽气終﹐故百節皆縱。經絡篇曰﹕少陽是主骨﹐所生病者﹐諸節皆痛。手足少陽之脈﹐皆至目銳眥﹐終則牽引於目﹐故目如驚而邪視也。少陽屬腎﹐腎藏志﹐系絕則志先絕﹐故一日半死也。靑者﹐甲木之气外脫也。白者﹐三焦之榮內亡也。夫陽生於陰﹐色生於气﹐是以六經之气終而先見於色。】

陽明終者﹐口目動作﹐善驚妄言﹐色黃﹐其上下經盛﹐不仁則終矣。

【王冰曰﹕足陽明脈﹐起於鼻交頞中﹐下循鼻外﹐入上齒縫中﹐還出俠口﹐環唇下交承漿﹐卻循頤後下廉﹐出大迎﹐循頰車上耳前﹐過客主人﹐循髮際至額顱。其支別者﹐從大迎前﹐下人迎﹐循喉嚨﹐入缺盆﹐下膈。手陽明脈起於手﹐循臂至肩﹐上出於柱骨之會﹐上下入缺盆﹐絡肺。其支別者﹐從缺盆上頸貫頰﹐人下齒中﹐還出俠口﹐交人中左之右右之左﹐上俠鼻孔﹐抵足陽明﹐故終則口目動作也。口目動作﹐謂目睒睒而鼓頷也。胃病則惡人與火﹐聞木音則惕然而驚﹐詈罵不避親疏﹐故善驚妄言也。黃者土色。上謂手脈﹐下謂足脈也。經盛﹐謂面目頸頷﹐足跗腕脛﹐皆躁盛而動也。不仁﹐謂不知善惡。如是者﹐皆气竭之徵也﹐故終矣。】

【馬蒔曰﹕此舉陽明之終者言之也。不仁﹐謂不知痛癢也。】

【張志聰曰﹕手足陽明之脈﹐皆俠口承目﹐故口目動作而牽引歪邪也。聞木音則惕然而驚﹐是陽明之善驚也。罵詈不避親疏﹐是陽明之妄言也。色黃﹐陽明之土气外脫也。上下經盛﹐胃气絕而無柔和之象也。榮衛者﹐中焦水谷之所生﹐肌膚不仁者﹐榮衛之气絕也。】

少陰終者﹐面黑齒長而垢﹐腹脹閉﹐上下不通而終矣。

【王冰曰﹕手少陰气絕則血不流﹐足少陰气絕則骨不軟﹐骨硬則齗上宣﹐故齒長而積垢﹐血枯則皮色死﹐故面色如漆而不赤也。足少陰脈從腎上貫肝膈﹐入肺中。手少陰脈起於心中﹐出屬心系下膈﹐絡小腸。故其終則腹脹閉﹐上下不通也。】

【馬蒔曰﹕此舉少陰之終者言之也。】

【張志聰曰﹕心之華在面﹐面黑者水气上乘﹐火气滅而水气脫矣。齒長而垢﹐骨气泄也。腹脹閉而上下不通者﹐心腎之气並絕﹐而不能上下交通矣。】

太陰終者﹐腹脹閉不得息﹐善噫善嘔﹐嘔則逆﹐逆則面赤﹐不逆則上下不通﹐不通則面黑皮毛焦而終矣。

【王冰曰﹕足太陰脈﹐上膝股內前廉﹐入腹屬脾﹐絡胃﹐上膈。手太陰脈﹐起於中焦﹐下絡大腸﹐還循胃口﹐上膈﹐屬肺。故終則腹脹﹐閉不得息﹐善噫嘔也。嘔則气逆﹐故面赤﹐然嘔則上通﹐故但面赤﹐不嘔則下已閉﹐上復不通﹐心气外燔﹐故皮毛焦而終矣。何者﹖足太陰脈支別者﹐復從胃別﹐上膈注心中﹐由是則皮毛焦﹐乃心气外燔而生也。】

【馬蒔曰﹕此舉太陰之終者言之也。】

【張志聰曰﹕足太陰脈﹐入腹屬脾﹐故爲腹脹。手太陰脈﹐上膈屬肺﹐而主呼吸﹐故爲不得息。脹滿則升降難﹐不得息則气道滯﹐故爲噫爲嘔。嘔則气逆於上﹐故爲面赤。不逆則否塞於中﹐故爲上下不通。脾气敗則無以制水﹐故黑色見於面。肺气敗則治節不行﹐故皮毛焦。】

厥陰終者﹐中熱嗌漧﹐善溺心煩﹐甚則舌捲卵上縮而終矣。此十二經之所敗也。

【王冰曰﹕足厥陰絡﹐循脛上睪結於莖﹐其正經入毛中﹐下過陰器﹐上抵小腹俠胃﹐上循喉嚨之後﹐入頏顙。手厥陰脈起於胸中﹐出屬心包。故終則中熱嗌漧﹐善溺心煩矣。《靈樞經》曰﹕肝者筋之合也﹐筋者聚於陰器﹐而脈絡於舌本﹐故甚則舌捲卵上縮也。又以厥陰之脈過陰器故爾。手三陰三陽﹐足三陰三陽﹐則十二經也。敗謂气盡而敗壞也。】

【馬蒔曰﹕此舉厥陰之終者言之也。若此者十二經皆至於敗﹐故其死也宜矣。】

【張志聰曰﹕厥陰木火之气欲絕﹐故中熱嗌漧也。肝所生病者遺溺﹐善溺者﹐肝气下泄也。心煩者﹐包絡之气上炎也。此十二經之所敗﹐三陰三陽之气終也。按天之十干﹐化生地之五行﹐地之五行﹐化生天之六气﹐五行生五臟﹐六气合六經﹐是六經之气﹐五臟之所生也。故曰﹕診要者﹐診五行相生之要﹐經終者﹐陰陽之气有終﹐蓋言人之生於五行而終於六气也。莫子晉曰﹕地之五行﹐合天之十干﹐天之六气﹐合地之十二支﹐此皆天地陰陽互相生化之道。】古今圖書集成醫部全錄卷九

脈要精微論篇第十七

【馬蒔曰﹕此篇論診脈之要﹐至精至微﹐故名篇。】

黃帝問曰﹕診法何如﹖岐伯對曰﹕診法常以平旦﹐陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐故乃可診有過之脈。

【王冰曰﹕動﹐謂動而降卑﹐散﹐謂散布而出也。過﹐謂異於常候也。】

【馬蒔曰﹕此以診脈之時候言之也。陰气者﹐營气也。陽气者﹐衛气也。經脈者﹐十二經脈气之行﹐如手太陰自中府以至少商之類。絡脈者﹐十五絡穴﹐如手太陰以列缺爲絡之類。《靈樞》口問篇岐伯曰﹕陽气盡﹐陰气盛﹐則目瞑。陰气盡﹐而陽气盛﹐則寤矣。惟平旦之時﹐則夜盡方晝﹐營气隨宗气以行陽經者﹐寤後而末動﹐陽气之出睛明穴而行陽經者﹐方寤而未散﹐飲食猶未進﹐而胃气尙靜﹐經脈則未盛﹐以諸經之脈未淖也。絡脈則調勻﹐以絡脈未甚旁行也。气血則未亂﹐以事未甚擾也。故乃可診有過之脈。蓋人之有病﹐如事之有過誤﹐故曰有過之脈。全經仿此。】

【張志聰曰﹕此篇首論診脈之法。夫色脈之道﹐至精至微﹐然本於陰陽气血﹐陰靜而陽動﹐有所動作﹐則靜者動而動者散亂矣。故診法當以平旦。夫飲食入胃﹐淫精於脈﹐脈气流經﹐經脈盛則絡脈虛﹐是以飲食未進則經絡調勻﹐血气未亂﹐故可診有過之脈。蓋言平旦之時﹐知有過在病﹐而不在陰陽之正气耳。以下四篇﹐皆論診脈之法﹐而各有不同焉。】

【楊元如曰﹕經脈屬髒﹐則絡脈絡腑﹐經脈屬腑﹐則絡脈絡髒﹐經絡不調﹐則臟腑之气不和矣。】

切脈動靜﹐而視精明﹐察五色﹐觀五臟﹐有餘不足﹐六腑彊弱﹐形之盛衰﹐以此參伍﹐決死生之分。

【馬蒔曰﹕此以診脈之要訣言之也。凡切脈者﹐當視脈之動靜矣﹐而尢當視精明﹐察五色。蓋精明者﹐指神气也。移精變气論有得神者昌﹐湯液醪醴論有神去之而病不愈﹐玉版論有神轉不回﹐則神气精明﹐不俟於昏沈者﹐最爲診法之要耳。其五色亦所當兼察也。五臟有有餘不足﹐六腑有彊弱﹐形有盛衰﹐皆當有以觀之。以此數者而參伍焉﹐則死生之分決矣。】

【張志聰曰﹕動靜者﹐陰陽動靜也。精明﹐五臟之精神見於聲色也。切脈觀色。以審臟腑之彊弱虛實﹐兼視形體之盛衰﹐以此參伍錯綜而斟酌之﹐以決其死生之分焉。此篇論切脈﹐察色﹐聽音聲﹐觀臟腑﹐審形體﹐四診咸備﹐斯成脈要之精微。】

夫脈者﹐血之府也。長則气治﹐短則气病﹐數則煩心﹐大則病進﹐上盛則气髙﹐下盛則气脹﹐代則气衰﹐細則气少﹐濇則心痛。渾渾革至如湧泉﹐病進而色獘﹔綿綿其去如弦絕﹐死。【數﹐音朔。】

【王冰曰﹕府﹐聚也。言血之多少﹐皆聚見於經脈之中。故刺志論曰﹕脈實血實﹐脈虛血虛。此其常也。反此者病由是故也。】

【馬蒔曰﹕此以診脈之脈體言之也。脈長則气治﹐以气足故應手而長。脈短則气病﹐以气滯故應手而短。脈來六至爲數﹐數則火盛而煩心。脈來洪盛爲大﹐大則邪盛而病進。上者寸也﹐寸盛者﹐爲气居於髙。下者寸之下﹐卽關也。下盛者﹐爲气脹於中。脈來中止﹐不能自還者爲代﹐代則正气已衰﹐故不能自還也。猶人負重以至中途﹐而力乏不前﹐欲求代於人者耳。脈來細細如絲者曰細﹐細則正气已少﹐故脈息微細也。脈來如刀刮竹﹐而往來甚難者﹐曰濇﹐濇則心血不足﹐而有時作痛也。然則气病气髙气脹之气﹐邪气也﹐邪气合內傷外感而皆有之。气衰气少之气﹐皆正气之衰也﹐煩心病﹐進心痛者﹐皆病也﹐正气治爲無病耳。不惟是也﹐脈之四五至者爲平﹐脈气渾渾而濁亂﹐其革至如湧泉﹐出而不返﹐蓋六至已上之脈也。其病當進﹐其色當獘﹐與前大爲病進者相類也。又有不足而脈气綿綿﹐至微至細﹐蓋三至已下之脈也。甚則去如弦之斷絕﹐不復再來﹐此皆死脈之候也。】

【張志聰曰﹕此言脈所以候陰陽气血也。血行脈中﹐故爲血之府﹐榮气宗气行於脈中﹐衛气行於脈外﹐脈隨气行﹐是以脈長則气平﹐脈短則气病矣。心主血脈﹐數乃熱迫所生則煩心﹐大則病進於脈內。上二句辧脈气﹐下二句審血脈。上盛謂寸口脈盛﹐主气上升而气髙。下盛謂尺中脈盛﹐主气下逆而爲脹。代脈者動而中止﹐不能自還﹐主气之衰敗也。辧脈篇曰﹕縈縈如蜘蛛絲者﹐陽气衰也。言脈中之榮气宗气不足﹐是以脈細如絲。濇主少血﹐則心虛而爲痛矣。渾渾革至﹐言血脈受邪而內亂如湧泉也。夫色生於血﹐病進於脈而色亦敗惡矣。又曰﹕綿綿如瀉漆之絕者﹐亡其血也。綿綿其去如弦細而欲絕者﹐形容其脈去之象也。病進而脈至如此之盛﹐血亡而脈去如此之衰。血者﹐神气也。邪盛正亡﹐不治之死證矣。以上論切脈之大槪﹐以別陰陽气血之盛衰﹐此復形容病進之脈象。邪甚血亡而爲死證也。莫子晉曰﹕代則气衰﹐陽气衰也﹐細則气少﹐陰气少也。】

夫精明五色者﹐气之華也。赤欲如白裹朱﹐不欲如赭﹔白欲如鵝羽﹐不欲如鹽﹐靑欲如蒼璧之澤﹐不欲如藍﹔黃欲如羅裹雄黃﹐不欲如黃土﹔黑欲如重漆色﹐不欲如地蒼。五色精微象見矣﹐其壽不久也。夫精明者﹐所以視萬物﹐別白黑﹐審短長。以長爲短﹐以白爲黑﹐如是則精衰矣。【白裹朱之白﹐當作帛。赭﹐音者。重﹐平聲。】

【王冰曰﹕五气之精華者﹐上見爲五色﹐變化於精明之間也。六節髒象論曰﹕天食人以五气。五气入鼻﹐藏於心肺﹐上使五色修明﹐此則明察五色也。赭色﹐鹽色﹐藍色﹐黃土色﹐地蒼色﹐見者皆精微之敗象﹐故其壽不久。以長爲短﹐以白爲黑者﹐誡其誤也﹐夫如是者皆精明﹐衰乃誤也。】

【馬蒔曰﹕此節復以精明五色之義申之也。夫五色以精明爲主﹐精明繇五色見之﹐故精明五色者﹐乃吾人之正气精華也。故赤欲如帛裹朱﹐色赤而明潤﹐不欲如赭﹐蓋赭則赤帶焦黑矣。白欲如鵝羽﹐色白而明潤﹐不欲如鹽﹐蓋鹽則白帶雜暗矣。靑欲如蒼璧之澤﹐色靑而明潤﹐不欲如藍﹐蓋藍則靑帶沈晦矣。黃欲如羅裹雄黃﹐色黃而明潤﹐不欲如黃土﹐蓋黃土則黃帶沈滯矣。黑欲如重漆﹐色黑而明潤﹐不欲如地蒼﹐蓋地蒼則黑帶沈滯矣。曰赭﹐曰鹽﹐曰藍﹐曰黃土﹐曰地蒼﹐皆五色之精微不足。气象所見﹐其壽當不久也。觀五色如此﹐觀精明何如﹖夫人之精明者﹐其神在目﹐所以視萬物﹐別黑白﹐審短長﹐若以長爲短﹐以白爲黑﹐則人之精气衰矣。故凡觀其五色者﹐必觀其精明也。】

【張志聰曰﹕此言色生於气﹐气生於髒﹐欲其气華於色﹐而不欲髒象見於外也。赤如白裹朱﹐白如鵝羽﹐靑如蒼碧﹐黃如羅裹雄黃﹐黑如重漆﹐乃五臟之气﹐章華於色也。赤如赭﹐白如鹽﹐靑如藍﹐黃如土﹐黑如地蒼﹐此五臟之精象見於外也。夫髒者藏也﹐如五臟之眞色見而不藏﹐則其壽不久矣。是故五臟主藏精者也﹐精有所藏﹐而後能視萬物﹐審短長﹐如精微象見於外﹐則精气內衰﹐視物昏憒﹐而壽不久矣。此反結察色之義而言。視精明者﹐由髒精之所資也。】

五臟者﹐中之守也。中盛髒滿﹐气勝傷恐者﹐聲如從室中言﹐是中气之濕也。言而微﹐終日乃復言者﹐此奪气也。衣被不斂﹐言語善惡不避親疏者﹐此神明之亂也。倉廩不藏者﹐是門戶不要也。水泉不止者﹐是膀胱不藏也。得守者生﹐失守者死。

【王冰曰﹕身形之中﹐五神安守之所也。此則明觀五臟也。中謂腹中﹐盛謂气盛﹐髒謂肺臟﹐气勝﹐謂勝於呼吸而喘息變易也。夫腹中气盛﹐肺臟充滿﹐气勝息變﹐善傷於恐﹐言聲不發﹐如在室中者﹐皆腹中有濕气乃爾。若言微音細﹐聲斷不續﹐甚奪其气乃如是也。倉廩謂脾胃﹐門戶謂魄門。靈蘭祕典論曰﹕脾胃者倉廩之官也。五臟別論曰﹕魄門亦爲五臟使﹐水谷不得久藏也。魄門﹐肛門也。要﹐謂禁要。水泉﹐謂前陰之流注也。是以倉廩不藏﹐气勝傷恐﹐衣被不斂﹐水泉不止者﹐皆神气得居所守則生﹐失其所守則死也。夫何以知神气之不守耶﹖衣被不斂﹐言語善惡﹐不避親疏﹐是亂之證﹐亂甚則不守於髒也。】

【馬蒔曰﹕此言五臟爲身之守﹐而失守則死也。夫五臟在人﹐乃爲中之守也﹐今腹中甚盛﹐髒气脹滿﹐气勝而喘﹐善傷於恐﹐其聲如從室中所言﹐混濁難聞﹐是乃中气之濕所致也。言之所發者﹐本非終日之久﹐而聲不接續﹐言而復言者﹐此乃正气之奪也。衣被不知斂束﹐言語善惡不避親疏者﹐此乃神明之亂也。蓋心爲君主之官﹐神明出焉﹐非神明之亂﹐必不至是矣。脾胃爲倉廩之官﹐而魄門則其所出之門戶矣﹐今倉廩不藏﹐而竟從下泄﹐是其門戶不能禁要也。膀胱爲州都之官﹐津液藏焉﹐气化乃能出矣﹐今水泉下注而不止﹐是膀胱不能藏耳。幾若此者﹐蓋五臟在內而得守﹐則不至有諸證而爲生﹐惟五臟在內而失守﹐故有諸證而至死矣。】

【張志聰曰﹕此論五臟之精气而發於音聲也。五臟守於中而外發於音聲者﹐髒精之所發也。蓋言聲色見於外﹐而五臟之精﹐守而不溢者也。經曰﹕五臟主藏精者也。故曰﹕五臟者﹐中之守也。腎爲水髒﹐受五臟之精而藏之﹐如腎不受藏﹐則中盛髒滿矣。恐爲腎志﹐如腎气不藏﹐而反勝於中﹐則傷動其腎志矣。气勝傷恐﹐則精亦外溢﹐故曰此中气之濕也。聲如從室中言者﹐音不響亮而聲不外出也﹐此言腎爲生气之原﹐音聲由腎气之所發﹐如腎臟之精气不藏﹐則發聲之如是也。微者﹐聲气衰微也。終日復言者﹐气不接續也。《傷寒論》曰﹕實則譫語﹐虛則鄭聲。鄭聲者﹐重語也。此言五臟之精气虛而發聲之如是也。神明者﹐五臟之神气也﹐語言善惡﹐不避親疏者﹐神亂而譫語也。上論正气之盛衰﹐此論邪气盛而正气昏亂也。夫五臟之精气﹐由中焦水谷之所資生﹐藏於腎臟膀恍之腑﹐脾胃爲倉廩之官﹐主運化水谷﹐如倉廩不藏﹐則谷精下泄﹐而魄門幽戶之不能禁也。膀胱者州都之官﹐津液藏焉﹐气化則出水泉不止﹐是水惟下泄而津液不藏也。如泄注止而得守者生﹐失守則死矣。此蓋言視精明﹐發音聲﹐皆由腎臟所藏之精。如精盛髒滿﹐則津液上溢﹐而聲如從室中言﹐如倉廩不固﹐則精气奪而生气漸絕矣。膀胱主下焦之決瀆﹐津液𨿽藏﹐而气化則出﹐然有行有止﹐有闔有開﹐而又不可過泄者也。】

夫五臟者﹐身之彊也。頭者﹐精明之府﹐頭傾視深﹐精神將奪矣。背者﹐胸中之府﹐背曲肩隨﹐府將壞矣。腰者﹐腎之府﹐轉搖不能﹐腎將憊矣。膝者﹐筋之府﹐屈伸不能﹐行則僂附﹐筋將憊矣。骨者﹐髓之府﹐不能久立﹐行則振掉﹐骨將憊矣。得彊則生﹐失彊則死。【附﹐一作俯。憊﹐音敗。】

【王冰曰﹕髒安則神守﹐神守則身彊﹐故曰身之彊也。府﹐所居所由也。彊﹐謂中气彊固以鎭守也。】

【馬蒔曰﹕此言五臟爲身之彊﹐而失彊則死也。夫五臟在人﹐乃爲中之彊也。故頭爲諸陽之首﹐七竅之會﹐實吾人精明之府也。今頭傾視深﹐精神將奪矣。胸在前﹐背在後﹐而背懸五臟﹐實爲胸中之府﹐今背曲肩隨﹐脊中之府將壞矣。腎附於腰之十四椎間兩旁﹐相去脊中各一寸半﹐故腰爲腎之府﹐今腰間轉搖不能﹐正以兩腎將憊﹐病應有如是也。膝者筋之府﹐故筋會於陽陵泉﹐今屈伸不能﹐行則僂俯﹐正以筋將憊壞﹐病應有如是也。骨者髓之府﹐而髓爲骨中之脂﹐今不能久立﹐行則振掉﹐正以骨將憊壞﹐病應有如是也。凡若此者﹐蓋五臟在內而得彊﹐則不至有已前諸證而爲生﹐惟五臟在內而失彊﹐故有以前諸證而至死矣。】

【張志聰曰﹕此言四體百骸﹐髓精筋骨﹐亦皆由髒精之所資也。《靈樞》經脈篇曰﹕人始生先成精﹐精成而腦髓生﹐骨爲幹﹐脈爲榮﹐筋爲剛﹐肉爲墻﹐皮膚堅而毛髮長﹐谷入於胃﹐脈道以通﹐血气乃行。蓋言人之气血聲色筋骨肌肉﹐靡不由先天始生之精﹐後天水谷之液所資生而資養者也。諸陽之神气﹐上會於頭﹐諸髓之精﹐上聚於腦﹐故頭爲精髓神明之府。髓海不足﹐則頭爲之傾﹐神气衰微﹐則視深目陷也。肩背爲陽﹐胸腹爲陰﹐陽爲腑﹐陰爲髒﹐心肺居於胸中﹐而兪在肩背﹐故背爲胸之府。兩腎在於腰內﹐故腰爲腎之外府。筋會陽陵泉﹐膝乃筋之會府也。僂﹐曲其身。附﹐依附而行。筋乃肝之合﹐筋將憊者﹐肝臟之精气衰也。髓藏於骨﹐故骨爲髓之府﹐不能久立﹐髓竭於內也﹐髓竭則骨將憊矣。此五者得腑气之彊則生﹐失彊則腑壞而髒將絕矣。以上論觀五臟有餘不足﹐六腑彊弱﹐形之盛衰。楊元如曰﹕彊者﹐六腑之气彊也。腑者﹐髒之合﹐腑陽而髒陰﹐陽外而陰內﹐是以頭背腰膝將憊﹐猶藉腑气之彊﹐故曰觀六腑之彊弱。】

【莫子晉曰﹕六腑之气彊﹐由五臟之有餘﹐五臟之不足﹐又藉腑气之盛彊﹐故曰腰者腎之府﹐轉搖不能﹐腎將憊矣﹐陰陽臟腑之互相資生者也。】

岐伯曰﹕反四時者﹐有餘爲精﹐不足爲消。應太過﹐不足爲精﹔應不足﹐有餘爲消。陰陽不相應﹐病名曰關格。【不相應之應去聲﹐余俱平聲。】

【王冰曰﹕此廣陳其脈應也。夫反四時者﹐諸不足皆爲血气消損﹐諸有餘皆爲邪气勝精也。陰陽之气不相應合﹐不得相營﹐故曰關格也。】

【馬蒔曰﹕此舉關格之脈言之也。《靈樞》禁服篇言﹕春夏人迎微大﹐秋冬寸口微大﹐名曰平人。若反四時者﹐如春夏之時﹐人迎當有餘而反不足﹐气口當不足而反有餘﹐是气口有餘爲精﹐六陰經之陰气無有所傷也﹐人迎不足爲消﹐六陽經之陽气眞有所消也。又如秋冬之時﹐气口當有餘而反不足﹐人迎當不足而反有餘﹐是人迎有餘爲精﹐六陽經之陽气無有所傷也﹐气口不足爲消﹐六陰經之陰气眞有所消也。蓋春夏人迎應太過也﹐今春夏而使气口爲精﹔秋冬气口應太過也﹐今秋冬而使人迎爲精﹐是使不足者反爲精也。春夏气口應不足也﹐今春夏而使人迎爲消﹔秋冬人迎應不足也﹐今秋冬而使气口爲消﹐是使有餘者反爲消也﹐乃陰經陽經各不相應﹐病名曰關格。《靈樞》終始﹑經脈﹑五色﹑禁服﹑四時气等篇之論關格﹐而皆指之爲死不治者﹐宜也。】

【張志聰曰﹕此總結上文﹐而言視精明﹐亮音聲﹐彊筋骨﹐健形體﹐皆由精之所資﹐而臟腑之精气﹐與四時之气相反者也。蓋髒爲陰﹐腑爲陽。秋冬爲陰﹐春夏爲陽。腎主冬令閉藏之气﹐而反中盛髒滿﹐是有餘者爲腎臟之精。膀胱主太陽﹐夏盛之气﹐而反水泉下泄﹐是不足者爲膀胱之消﹐是與四時相反者矣。若應太過而反不足爲精﹐是腎臟之精﹐反泄於外矣。應不足而反有餘爲消﹐是膀胱之水反蓄於內矣。此臟腑陰陽之不相應﹐病名曰關格﹐關則不得小便也。此蓋言州都之津﹐气化則出﹐而視精明﹐發音聲﹐資神明﹐堅筋骨﹐皆由腎臟所藏之精﹐而气血亦由此精之所生化也。莫子晉問曰﹕反四時而止言冬夏﹐病關格而止曰不得尿﹐恐與經旨不合與﹖曰﹕日月運行一寒一暑﹐故下文曰﹐彼春之暖﹐爲夏之暑﹐彼秋之忿﹐爲冬之怒﹐𨿽四時成歲﹐而總屬寒暑之往來。平脈篇曰﹕下微本大者﹐則爲關格﹐不通不得尿。又曰﹕趺傷脈伏而濇﹐伏則吐逆﹐水谷不化﹐濇則食不得入﹐名曰關格。是不得小便者病名關格。吐逆者亦名關格也。】

帝曰﹕脈其四時動柰何﹖知病之所在柰何﹖知病之所變柰何﹖知病乍在內柰何﹖知病乍在外柰何﹖請問此五者可得聞乎﹖岐伯曰﹕請言其與天運轉大也。萬物之外﹐六合之內﹐天地之變﹐陰陽之應﹐彼春之暖﹐爲夏之暑﹐彼秋之忿﹐爲冬之怒﹐四變之動﹐脈與之上下。以春應中規﹐夏應中矩﹐秋應中衡﹐冬應中權。是故冬至四十五日﹐陽气微上﹐陰气微下。夏至四十五日﹐陰气微上﹐陽气微下。陰陽有時﹐與脈爲期。期而相失﹐知脈所分。分之有期﹐故知此時。微妙在脈﹐不可不察。察之有紀﹐從陰陽始。始之有經﹐從五行生。生之有度﹐四時爲宜。補瀉勿失﹐與天地如一。得一之情﹐以知死生。是故聲合五音﹐色合五行﹐脈合陰陽。

【王冰曰﹕春暖爲夏暑﹐言陽生而至盛﹐秋忿爲冬怒﹐言陰少而之壯。忿至爲急﹐言秋气勁急也。春脈耎弱輕虛而滑如規﹐中外皆然﹐故應中規。夏脈洪大滑數﹐如矩可正平之﹐故應中矩。秋中衡冬中權者﹐言脈之髙下異處如此爾。此則隨陰陽之气﹐故有斯四應不同也。察陰陽升降之準﹐則知經脈逓遷之象﹐審气候逓遷之失﹐則知气血分合之期﹐分期不差﹐故知人死之時節。然欲推陰陽升降﹐精微妙用﹐皆在經脈之气候﹐是以不可不察﹐故始以陰陽爲察候之綱紀。其始所以知有經脈之察候司應者何哉﹖蓋從五行衰王而爲準度也。徵求太過不及之形診﹐皆以應四時者爲生﹐气所宜也。有餘者瀉之﹐不足者補之﹐是則應天地之常道也。然天地之道﹐損有餘而補不足﹐是法天地之道也﹐瀉補之宜工切審之﹐其治气亦然。能曉天地之道﹐補瀉不差﹐旣得一情﹐亦可知死生之準的。聲表宮﹑商﹑角﹑徵﹑羽﹐故合五音﹐色見靑﹑黃﹑赤﹑白﹑黑﹐故合五行﹐脈彰寒暑之休王﹐故合陰陽之气也。】

【馬蒔曰﹕此帝欲以脈知五者。伯言當法天之四時陰陽五行而已。上文言反四時者爲關格﹐故帝以脈動四時爲問﹐及病在何經﹐病分內外﹐皆欲知之。伯言吾人之脈﹐不外乎四時﹐而四時不外乎五行﹐五行不外乎陰陽﹐陰陽不外乎天運而已。彼萬物之外﹐卽六合之內也﹐皆由於天地之變﹐陰陽之應﹐故當春而气暖﹐至夏則不止於暖而爲暑矣﹐當秋而气忿﹐至冬則不止於忿而爲怒矣。蓋四時有變﹐而吾人之脈﹐特隨之而上下耳。上下者﹐浮沈也。正以春時之脈﹐其應如中乎規﹐規者所以爲圓之器也﹐春脈軟弱輕虛而滑﹐如規之象圓活而動﹐故曰春應中規也。夏時之脈﹐其應如中乎矩﹐矩者所以爲方之器也﹐夏脈洪大滑數﹐如矩之象方正而盛﹐故曰夏應中矩也。秋時之脈﹐其應如中乎衡﹐秋脈浮毛輕濇而散﹐如衡之象﹐其取在平﹐故曰秋應中衡也。冬時之脈﹐其應如中乎權﹐冬脈如石兼沈而滑﹐如權之象﹐其勢下垂﹐故曰冬應中權也。若是者何也﹖蓋以冬至四十五日以後﹐乃小寒大寒﹐以至立春也﹐陽气漸上﹐陰气漸下﹐惟陽气漸上﹐故在春爲暖﹐而漸至於夏則爲暑﹐春脈之所以中規﹐夏脈之所以中乎矩者﹐有由然矣。夏至四十五日以後﹐乃小暑大暑以至立秋也﹐陰气漸上﹐陽气漸下﹐惟陽气漸下﹐故在秋爲忿﹐而漸至於冬則爲怒﹐秋脈之所以中衡﹐冬脈之所以中權者﹐有由然矣。陰陽有時﹐與脈之上下有期﹐期有不同﹐知脈有四時之分﹐分之有期﹐知脈有死生之時﹐微妙在脈﹐不可以不察也。察之有紀﹐從陰陽之气而始﹐始之有經﹐從五行之配而生﹐生之有度﹐臥時各有所宜﹐用鍼者能補瀉隨時而勿失﹐與天地陰陽升降之气﹐合而爲一﹐則得此一者之情﹐可以知死生矣。惟人身能合天之陰陽也﹐故聲合五音﹐色合五行﹐脈合陰陽﹐何者而非一理以貫之哉﹖】

【張志聰曰﹕以上論切脈气﹐察精明﹐聽音聲﹐審臟腑之有餘不足﹐觀形體之盛衰﹐參伍錯綜﹐以決死生之分。此以下復論脈合陰陽四時﹐診脈而知病之所在﹐病成而變爲他病﹐候尺寸以分別臟腑之外內上下左右﹐曲盡其脈要精微之理﹐故復設此問焉。夫人之陰陽出入﹐與天道運轉之大相合﹐如寒暑相推而歲成﹐一陰一陽之謂道﹐言四時之气﹐總屬寒暑之往來﹐脈應四時之變﹐亦與陰陽之上下耳。天气包乎萬物之外﹐運轉於六合之內﹐其變動之應﹐彼春之暖﹐爲夏之暑﹐言陽气從生升而至於盛長也。彼秋之忿﹐爲冬之怒﹐言陰气自淸肅而至於凜冽也。此四時陰陽之變動﹐而脈亦與之上下浮沈。至於脈應四時之變﹐春時天气始生﹐其脈軟弱輕虛而滑﹐如規之圓轉而動也﹐夏時天气正方﹐其脈洪大﹐如矩之方正而盛也﹔秋時天气始降﹐其脈浮平﹐有如衡之平準也﹔冬時天气閉藏﹐其脈沈石﹐有如權之下垂也。然四時之變﹐總屬陰陽之出入﹐而脈與之上下也。四十五日者﹐從冬至而至立春﹐從夏至而至立秋。冬至一陽初生﹐陽气微上﹐陰气微下﹐至春而陽气始方﹐至夏盛長而陰气下藏矣。夏至一陽初生﹐陰气微上﹐陽气微下﹐至秋而陰气淸涼﹐至冬凜冽而陽气伏藏矣。陰陽升降出入﹐離合有期﹐而脈亦與之相應﹐如期而脈气相失﹐則知脈之所分﹐分之有期﹐故知死時也。平脈篇曰﹕寸脈下﹐不至關爲陽絕﹐尺脈上不至關爲陰絕。此皆不治決死也。若計其餘命生死之期﹐期以月節克之﹐卽所謂分之有期而知死時也。如冬至四十五日﹐陽气微上﹐夏至四十五日﹐陰气微上﹐而尺脈上不至關﹐爲陰絕於下矣。夏至四十五日﹐陽气微下﹐冬至四十五日﹐陰气微下﹐而寸脈下不至關﹐爲陽絕於上矣。此上下陰陽不相交合而反分離﹐與四時之期相失﹐故知脈之所分而知死時也。知死時者﹐期以四離四絕之月節克之而死也。故脈應陰陽四時之微妙﹐不可不細察焉。察脈之綱領﹐當從陰陽始﹐卽冬至陽气微上﹐夏至陰气微上﹐陰陽上下自有綱常之理﹐然又從五行而生﹐如春木生夏火﹐火生長夏土﹐土生秋金﹐金生冬水﹐水生春木﹐生之有度﹐而四時爲五行相生之宜。夫四時有未至而至﹐至而不至﹐至而太過﹐至而不及﹐而人亦應之。是以脈之不及則補之﹐太過則瀉之﹐與天地四時之太過不及﹐治之如一﹐與天地陰陽之道﹐合之如一焉。得一之情﹐可以知死生矣。如髒象論之所謂﹕謹候其時﹐气可與期﹐失時反候﹐五治不分﹐邪僻內生﹐工不能禁。此因天地四時之气而爲人之死生也。如平脈篇之所謂﹕寸脈下不至關爲陽絕﹐尺脈上不至關爲陰絕。此脈與天地四時之气期而相失而爲死生也。是以聲合天地之五音﹐色合天地之五行﹐脈合天地之陰陽﹐而始能得一之情以知死生。】

是知陰盛則夢涉大水恐懼﹐陽盛則夢大火燔灼﹐陰陽懼盛則夢相殺毀傷。上盛則夢飛﹐下盛則夢墮。甚飽則夢予﹐甚饑則夢取。肝气盛則夢怒﹐肺气盛則夢哭。短虫多則夢聚眾﹐長虫多則夢相擊毀傷。

【馬蒔曰﹕此承上文而言人身之有夢﹐亦不外乎陰陽而已。是故五臟爲陰﹐而陰之邪气盛﹐則夢涉大水恐懼。六腑爲陽﹐而陽之邪气盛﹐則夢大火燔灼。若臟腑之邪皆盛﹐則陰陽相爭﹐其夢主於相殺毀傷。邪气盛於上則夢飛。邪气盛於下則夢墮。甚飽則夢以物與人﹐以其有所餘也。甚饑則夢取人之物﹐以其有不足也。肝在志爲怒﹐故肝气盛則夢怒。肺在志爲哭﹐故肺气盛則夢哭。虫之短者勢不相爭﹐故短虫多但夢聚眾焉耳。虫之長者力必相角﹐故長虫多則夢相擊毀傷矣。此皆人身之陰陽﹐有合於天地萬物之陰陽﹐而諸夢有如是也。】

【張志聰曰﹕此言天地之陰陽五行﹐而合於人之陰陽臟腑也。夢者魂魄神气之所遊行﹐肝主血而藏魂﹐肺主气而藏魄﹐心主火而爲陽﹐腎主水而爲陰﹐故夢水火夢予夢取﹐言中焦脾胃之气﹐有虛有實而形諸夢也。聚眾毀傷﹐言腑气實而徵之於夢也。長虫短虫﹐腸胃之所生也。】

是故持脈有道﹐虛靜爲保。春日浮﹐如魚之遊在波﹔夏日在膚﹐泛泛乎萬物有餘﹔秋日下膚﹐蟄虫將去﹔冬日在骨﹐蟄虫周密﹐君子居室。故曰﹐知內者﹐按而紀之﹔知外者﹐終而始之。此六者持脈之大法。

【王冰曰﹕前明脈應﹐此舉持脈所由也。然持脈之道﹐必虛其心﹐靜其志﹐乃保定盈虛而不失。春日浮﹐如魚遊波﹐是𨿽出猶未全浮﹐迨陽气太盛﹐脈气亦象萬物之有餘易取﹐泛泛乎而洪大也。秋則隨陽气之漸降﹐故曰下膚。何以明陽气之漸降﹖蟄虫將欲藏去也。冬日在骨﹐言脈深沈﹐蟄虫周密﹐言陽气伏藏﹐君子居室﹐此人事也。知內者﹐謂知脈气﹐故按而爲之綱紀。知外者﹐謂知色象﹐故以五色終而復始。見是六者﹐然從可以知脈之遷變也。】

【馬蒔曰﹕此一節言持脈之法﹐正以答脈有四時之動也。】

【張志聰曰﹕欲知四時五行陰陽內外﹐在診脈之精微﹐而人與昆虫萬物﹐生於天地之間﹐同順生長收藏之气﹐是以脈象如之。故欲知在內臟腑陰陽之虛實者﹐按其脈而紀之﹐欲知外之四時陰陽者﹐終而始之。蓋陽气之始者﹐陰气之將終﹔陰气之始者﹐陽气之將終也。以陰陽之出入而應四時之脈也。此以上答帝脈其四時動柰何之問也。莫子晉曰﹕君子居室者﹐言修養精气之賢﹐人順四時之气﹐行藏出入﹐與萬物同歸於生長之門。】

心脈搏堅而長﹐當病舌捲不能言。其軟而散者﹐當消環自己。

【王冰曰﹕搏﹐謂搏擊於手也﹐諸脈搏堅而長者﹐皆爲勞心而髒脈气虛極也。心手少陰脈﹐從心系上俠咽喉﹐故令舌捲短而不能言。諸脈軟散﹐皆爲气實血虛也。消謂消散﹐環謂環周﹐言其經气如環之周﹐當其火王自消散也。】

【馬蒔曰﹕此以下六節﹐正以答知病所在四句之問。而此一節言心脈有剛柔而病亦以異也。心脈搏擊於手而且堅且長﹐乃心經邪盛﹐當令人舌捲短而不能言也﹐蓋手少陰之脈﹐從心系上俠咽喉﹐故病如是耳。其脈若軟而散﹐則剛脈漸柔﹐當完一周日之時而病自己也。】

【張志聰曰﹕此言按其脈而知臟腑虛實之病。搏堅而長者﹐搏擊應手有力而長﹐此爲太過之脈。心火太過﹐故當病舌捲﹐心主言﹐故不能言也。其軟而散者﹐此爲不足之脈。《靈樞經》曰﹕心脈微小爲消癉。蓋心液不足﹐則火欝而爲消渴之病﹐心藏神﹐得神機環轉﹐而病自已也。張兆璜曰﹕先心而肺﹐肺而肝﹐亦逆傳之爲病也﹐故曰消環自已。】

肺脈搏堅而長﹐當病唾血。其耎而散者﹐當病灌汗﹐至令不復散發也。

【王冰曰﹕肺虛極則絡逆﹐絡逆則血泄﹐故唾出也。汗泄元府﹐津液奔湊﹐寒水灌洗﹐皮密汗藏﹐因灌汗藏﹐故言灌汗﹐至令不復散發也。灌謂灌洗﹐盛暑多爲此也。】

【馬蒔曰﹕此言肺脈有剛柔﹐而病亦以異也。肺脈搏擊於手﹐而至堅且長﹐乃肺气火盛﹐當病唾血。若脈漸軟而散﹐則病非唾血之證也﹐特以汗出之際﹐寒水灌洗﹐至使不復發散﹐一發散之而病可已矣。】

【張志聰曰﹕《靈樞經》云﹕肺脈微急爲唾血﹐蓋肺主气而主行營衛﹐陰陽气盛太過﹐則血隨而上逆矣﹐其不及當病灌汗。灌汗者﹐脾上灌漑之汗也。蓋脾气散津上歸於肺﹐肺气通調而後水津四布﹐令肺气虛而不能輸布水液﹐脾气自灌於肌腠皮膚﹐至令肺气不復通調而散發也。】

肝脈搏堅而長﹐色不靑﹐當病墜若搏。因血在脇下﹐令人喘逆。其軟而散﹐色澤者﹐當病溢飲。溢飲者﹐渴暴多飲﹐而易入肌皮腸胃之外也。【易﹐去聲。】

【王冰曰﹕諸脈見本經之气﹐而色不應者﹐皆非病從內生﹐是外病夾勝也。夫肝臟之脈端直以長﹐故曰色不靑﹐當病墜若搏也。肝主兩脇﹐故曰因血在脇下也。肝厥陰脈﹐布脇肋﹐循喉嚨之後﹐其支別者﹐復從肝別貫膈上注肺。今血在脇下﹐則血气上燻於肺﹐故令人喘逆也。面色浮澤﹐是爲中濕血虛﹐中濕水液不消﹐故言當病溢飲也。以水飲滿溢﹐故滲溢易﹐而入肌皮腸胃之外也。】

【馬蒔曰﹕此言肝脈有剛柔﹐而病亦以異也。肝脈搏擊於手而且堅且長﹐其色又不靑﹐當病或墜或搏﹐因血積於脇下﹐令人喘逆不止也。其脈若耎而散﹐其色澤者﹐當病溢飲。蓋面色浮澤﹐是爲中濕血虛﹐中濕水液不消﹐故病溢飲。溢飲者當渴之時﹐暴多飲水﹐而水不內消﹐故易入於肌皮腸胃之外也。按諸脈見本經之气而色不應者﹐皆非病從內生﹐是外病夾勝也﹐諸臟腑皆言色﹐而心肺不言色者﹐以病從內生也。】

【張志聰曰﹕肝主血而主色﹐脈盛而色不見者﹐血蓄於下也﹐當病墜傷或爲手搏所傷﹐因血凝脇下﹐故令人喘逆。蓋肝脈貫膈上注肺﹐血積於下﹐則經气上逆而爲喘也。其不及而色澤者﹐當病溢飲。《金匱要略》云﹕夫病水人面目鮮澤﹐蓋水溢於皮膚﹐故其色潤澤也。肝主疏泄﹐肝气虛而渴暴多飲﹐以致溢於皮膚腸胃之外而爲飲也。】

胃脈搏堅而長﹐其色赤﹐當病折髀。其軟而散者﹐當病食痺。

【王冰曰﹕胃虛色赤﹐火气救之﹐心象於火﹐故色赤也。胃陽明脈從气沖下髀﹐抵伏兔﹐故病則髀如折也。痺﹐痛也。胃陽明脈﹐其支別者﹐從大迎前下人迎﹐循喉嚨﹐入缺盆﹐下膈屬胃絡脾﹐故食則痛悶而气不散也。】

【馬蒔曰﹕此言胃脈有剛柔﹐而病亦以異也。胃脈搏擊於指﹐而至堅且長﹐是胃气虛極母气乘之﹐其色乃赤﹐若是者當病折髀。蓋足陽明之脈病﹐則髀乃如折也。其軟而散者﹐當病食則痛悶爲痺﹐而气不散﹐此亦經脈爲病耳﹐若一散之而病自已矣。】

【張志聰曰﹕飲食入胃﹐由中焦之腐化﹐胃气不足﹐故當病食痺。】

脾脈搏堅而長﹐其色黃﹐當病少气。其軟而散﹐色不澤者﹐當病足胻腫﹐若水狀也。

【王冰曰﹕脾虛則肺無所養﹐肺主气﹐故少气。色气浮澤﹐爲水之候﹐色不潤澤﹐故言若水狀也。脾太陰脈﹐自上內踝前廉上喘內﹐循胻骨後交出厥陰之前﹐上循膝股內前廉入腹﹐故病足胻腫也。】

【馬蒔曰﹕此言脾脈有剛柔﹐而病亦以異也。脾脈搏堅於指而至堅且長﹐則脾气虛極﹐其色之黃者外見。然脾虛則肺無所生﹐故脾主气者當少气也。若脈軟而散﹐色不潤澤者﹐當病足胻浮腫﹐若水腫之狀。蓋色潤澤乃水腫之候﹐今色不潤澤﹐故若水狀而非眞水也﹐足太陰之脈所循﹐故如是也。】

【張志聰曰﹕五臟元眞之气﹐脾所主也。濕熱太過﹐則色黃脈盛而少气矣。其不及當病足脛腫。脾气虛故足腫也。若水狀而非水病﹐故其色不澤。】

腎脈搏堅而長﹐其色黃而赤者﹐當病折腰。其軟而散者﹐當病少血﹐至令不復也。

【王冰曰﹕其色黃赤﹐是心脾幹腎﹐腎受客傷﹐故腰如折也。腰爲腎府﹐故病發於中。夫腎主水以生化津液﹐今腎气不化﹐故當病少血﹐至令不復也。】

【馬蒔曰﹕此言腎脈有剛柔﹐而病亦以異也。腎脈搏堅於指﹐而至堅且長﹐其色黃而且赤﹐是心脾幹腎﹐腎受客傷﹐故病腰如折也。若脈之軟而散者﹐當病少血。蓋腎主水以生津液﹐今腎气不化﹐故當病少血﹐不能遽復也。】

【張志聰曰﹕腰者腎之府﹐腰傷故腎脈盛也﹐傷於骨者﹐其色赤黃﹐則外應於肌肉間也。其不及當病少血﹐蓋腎爲牝髒﹐受五臟之精而藏之﹐腎之精液﹐復上入心而爲血﹐精虛﹐至令不復化赤而爲血也。】

帝曰﹕診得心脈而急﹐此爲何病﹖病形何如﹖岐伯曰﹕病名心疝﹐少腹當有形也。帝曰﹕何以言之﹖岐伯曰﹕心爲牡髒﹐小腸爲之使﹐故曰少腹當有形也。【使﹐去聲。】

【王冰曰﹕心爲牡髒﹐其气應陽﹐今脈反寒﹐故爲疝也。諸脈勁急者﹐皆爲寒形﹐謂病形少腹小腸也。靈蘭祕典論曰﹕小腸者受盛之官﹐以其受盛﹐故形居於內也。】

【馬蒔曰﹕此言脈有心疝之證也。診得心脈而急﹐其病名曰心疝﹐心气有所積也。其病當在少腹。少腹者小腹也﹐蓋以心與小腸爲表裏﹐而心爲陽中之少陽﹐乃牡髒也。小腸爲心之使﹐則小腸旣在少腹﹐故少腹當有形耳。】

【張志聰曰﹕此論診得髒脈而病在於腑也。病形﹐病气見於形證也。蓋臟腑經絡相連﹐陰陽相應﹐是以脈見於髒而形見於腑也。經曰﹕諸急气寒。心爲陽髒而畏寒﹐故脈急。心爲君主之官而不受邪﹐故形見於少腹也。】

帝曰﹕診得胃脈病形何如﹖岐伯曰﹕胃脈實則脹﹐虛則泄。帝曰﹕病成而變何謂﹖岐伯曰﹕風成爲寒熱﹐癉成爲消中﹐厥成爲巓疾﹐久風爲飧泄﹐脈風成爲癘。病之變化﹐不可勝數。【癉﹐徒幹切。癘﹐音賴。勝﹐平聲。數﹐上聲。】

【王冰曰﹕脈實者气有餘﹐故脹滿﹐脈虛者气不足﹐故泄利。生气通天論曰﹕因於露風﹐乃生寒熱﹐故風成爲寒熱也。癉謂濕熱﹐熱積於內﹐故變爲消中。消中之證善食而溲數。厥﹐謂气逆也﹐气逆上而不已﹐則變爲上巓之疾。久風不變﹐但在胃中﹐則食不化而泄利也。此以肝气內合而乘胃﹐故生是病焉。陰陽應象大論曰﹕風气通於肝﹐故內應於肝。風論曰﹕風寒客於脈而不去﹐名曰癘風。又曰﹕癘者﹐有榮气熱附﹐其气不淸﹐故使其鼻柱壞而色敗﹐皮膚瘍潰。夫如是者﹐皆脈風成結變而爲也。】

【馬蒔曰﹕此言胃脈之實者爲脹﹐虛者爲泄。而病之變化﹐有爲寒熱﹐爲消中﹐爲巓疾﹐爲飧泄﹐癘風等疾也。蓋胃爲六腑五臟之海﹐故脈之有餘者爲實﹐其病當爲脹﹔脈之不足者爲虛﹐其病當爲泄。及其病成而變化也﹐胃風而成﹐則爲寒熱往來之疾﹐胃熱而成﹐則爲消中之疾。多食而瘦謂之消中。气逆而厥﹐則爲上巓之疾﹐蓋气升而上﹐則頂巓眩暈﹐或時作痛者有之。胃中久風﹐以肝气內合而成之﹐則當食不化而泄利也。蓋惟肝經爲能感風﹐而木來侮土﹐故病成於胃者如是也。脈中有風而成﹐當爲癘風之證﹐風寒客於脈而不去也。夫曰寒熱﹐曰消中﹐曰巓疾﹐曰飧泄﹐曰癘風﹐病之變化﹐皆由於病成於胃﹐而至於不可勝數者如此﹐與他經有不同也。】

【張志聰曰﹕此論診得腑脈﹐而病在於髒也。經曰﹕脾气實則腹脹﹐不足則爲溏泄。蓋脾與胃以膜相連耳。胃爲陽﹐脾爲陰﹐陽病者上行極而下﹐是以脈見於胃而病見於脾也。此皆陰陽表裏上下雌雄相輸應也。以上答帝知病之所在柰何之問﹐復問知病之變柰何也。變者﹐言病已成而又變爲別病。風者﹐善行而數變﹐腠理開則灑然寒﹐閉則熱而悶﹐此風病已成而變爲寒熱也。濕熱已成則中土受傷﹐久則津液不生﹐變成中消之證。厥者﹐气上逆而手足厥冷也。气惟上逆﹐則變爲巓頂之病。方盛衰論曰﹕气上不下﹐頭痛巓疾。風乃木邪﹐久則內幹脾土而成飧泄矣。故曰﹐春傷於風﹐邪气畱連﹐乃爲洞泄。癘者﹐麻癜惡癘之疾。風乃陽熱之邪﹐血乃陰濕之液﹐濕熱生虫﹐是以風入於脈﹐久則變爲虫癩之癘瘍。若病之變化不可勝數﹐舉此數者﹐以類推之。】

帝曰﹕諸癰腫筋攣骨痛﹐此皆安生﹖岐伯曰﹕此寒气之腫﹐八風之變也。帝曰﹕治之柰何﹖岐伯曰﹕此四時之病﹐以其勝治之愈也。

【王冰曰﹕八風﹐八方之風也。然癰腫者﹐傷東南西南風之變也。筋攣骨痛者﹐傷東風北風之變也。《靈樞經》曰﹕風從東方來﹐名曰嬰兒風﹐其傷人也﹐外在筋紐。風從東南來﹐名曰弱風﹐其傷人也﹐外在於肌。風從西南來﹐名曰謀風﹐其傷人也﹐外在於肉。風從北方來﹐名曰大剛風﹐其傷人也﹐外在於骨。由此四風之變而三病乃生。勝謂勝克﹐如金勝木﹐木勝土﹐土勝水﹐水勝火﹐火勝金﹐此則相勝也。】

【馬蒔曰﹕此言癰腫筋攣骨痛之三者﹐有得病之由﹐治病之法也。陰陽應象大論云﹕寒傷形﹐形傷腫﹐故諸癰腫者﹐寒气之所變也。然八風之變﹐能使人筋攣骨痛也﹐凡此等之疾﹐各以其所勝治之。如患東方之風﹐則助金以勝木﹐如患北方之風﹐則助土以勝水之類﹐而病得愈矣。】

【張志聰曰﹕此復言四時風寒之邪﹐變爲癰腫攣痛之熱病﹐以勝治之者﹐以五行气味之勝治之而愈也。如寒淫於內﹐治以甘熱﹔如東方生風﹐風生木﹐木生酸﹐辛勝酸之類。】

帝曰﹕有故病五臟發動﹐因傷脈色﹐各何以知其久暴至之病乎﹖岐伯曰﹕悉乎哉問也﹗徵其脈小﹐色不奪者﹐新病也﹔徵其脈不奪﹐其色奪者﹐此久病也。徵其脈與五色俱奪者﹐此久病也﹔徵其脈與五色俱不奪者﹐新病也。

【王冰曰﹕重以色气明前五臟堅長之脈﹐有自病故病及因傷候也。脈小色不奪者﹐气乏而神獨彊也。脈不奪﹐其色奪者﹐神持而邪淩其气也。脈與五色俱奪者﹐神與气俱衰也。脈與五色俱不奪者﹐神與气俱彊也。】

【馬蒔曰﹕此言徵之脈色﹐可以知有故病暴病之異也。故病者﹐卽下文之所謂久病也。暴病者﹐卽下文之所謂新病也。言欲知病有久新﹐必合脈與色而參論之。故徵其脈小﹐小者虛也﹐而色則不奪﹐神不病也﹐正以其暫時得病﹐顏色無攺﹐脈則一時之虛﹐所以謂之新病也。徵其脈不奪﹐其色奪者﹐正以脈气不奪﹐故能久延﹐而色則以病久而奪﹐所以謂之久病也。徵其脈與五色俱奪者﹐必其病久所致﹐此亦謂之久病也。徵其脈與五色俱不奪者﹐正以病日不久﹐故脈色俱全﹐此亦謂之新病也。由此觀之﹐則脈小色不奪者﹐𨿽曰新病﹐而脈病形不病﹐未必能易治也。若脈與五色俱不奪者﹐則新病之易愈者矣。脈與五色俱奪者﹐旣曰久病﹐則病之難治者也。若形色奪而脈不奪﹐則久病之易愈者矣。】

【張志聰曰﹕有故病而因傷五臟之色脈﹐復感暴至之病﹐有似乎病成而變﹐故帝有此問﹐而伯嘉其詳悉焉。夫病久則色脈傷﹐脈小而色不奪﹐故知其爲新病也。大凡病者由五臟而見於脈﹐由五脈而見於色﹐至於色脈之敗傷﹐又由色而脈﹐脈而髒也。若脈色俱奪者﹐此血气俱傷﹐故爲久病也。暴至之病﹐自外而內﹐色脈之傷﹐從內而外﹐故有病而色脈俱不奪者﹐知其爲新感之病也。此言有故久之病﹐至五臟之气發作﹐而後見於色脈也。】

肝與腎脈並至﹐其色蒼赤﹐當病毀傷不見血。已見血﹐濕若中水也。【中﹐去聲。】

【王冰曰﹕肝色蒼﹐心色赤﹐赤色見﹐當脈洪﹐腎脈見﹐當色黑﹐今腎脈來﹐反見心色﹐故當因傷而血不見也。若已見血﹐則是濕气與水在腹中也。何者﹖以心腎脈色﹐中外之候不相應也。】

【馬蒔曰﹕此舉色與脈反者﹐而詳診其病之不同也。上文言病之新故﹐必以色脈而參之矣。至有色脈相反者﹐亦必細診而詳參可也。試以一端言之﹕假如肝之脈弦﹐腎之脈沈﹐則肝與腎脈並至﹐宜乎肝之色蒼﹐腎之色黑﹐其二色當並見也﹐今則見其蒼﹐不見其黑﹐而見其赤﹐有心血之義參焉者。何也﹖須知肝脈而見肝色﹐必曾有恚怒﹐當病毀傷之疾﹐然見腎之沈脈﹐則色𨿽見赤而必不見血也。若赤色不爲徒見﹐而已曾見血﹐或口有所吐﹐或傷處亦有所出﹐則腎脈亦必不徒見而中水﹐而濕必有之也﹐正以沈脈屬水故耳。否則色與脈反﹐寧無諸經之病互見於其中乎﹖】

【張志聰曰﹕此言毀傷形身之暴病﹐而卽見於色脈也。《金匱要略》云﹕寸口脈沈而弱﹐沈卽主骨﹐弱卽主筋﹐沈卽爲腎﹐弱卽爲肝﹐汗出入水中﹐如水傷心﹐歷節黃汗出。此言毀傷筋骨﹐故肝與腎脈並至﹐而其色蒼赤不見血者﹐謂筋骨傷而血不傷也。如已見血而血傷﹐則又若中水傷心﹐而心脈亦並至矣。蓋言筋卽爲肝﹐骨卽爲腎﹐血卽爲心﹐毀傷筋骨而卽見肝腎之脈﹐又非見肝腎之脈﹐而期病之必生於肝腎也。此篇首論診脈之要﹐極精極微﹐有病在五臟而外見五色五脈者﹐有診得髒脈而病在腑者﹐有診得腑脈而病在髒者﹐有傷在外合之筋骨而內見於髒脈者﹐皆診法之要也。蓋人之血气﹐外絡於形身﹐內屬於臟腑﹐外內出入﹐交相貫通﹐故善診者揆陰度陽﹐持雌守雄﹐審察外內﹐明於始終。診道始備﹐斯爲上工。】

尺內兩旁﹐則季脇也﹐尺外以候腎﹐尺裏以候腹中。附上左﹐外以候肝﹐內以候鬲。右﹐外以候胃﹐內以候脾。上附上右﹐外以候肺﹐內以候胸中。左﹐外以候心﹐內以候膻中。前以候前﹐後以候後。上竟上者﹐胸喉中事也。下竟下者﹐少腹腰股膝脛足中事也。

【王冰曰﹕尺內﹐謂尺澤之內也。兩旁﹐謂尺之外側也。季脇近腎﹐尺主之﹐故尺內兩旁﹐則季脇也。尺外﹐謂尺之外側﹔尺裏﹐謂尺之內側也。次尺外下兩旁則季脇之分﹐季脇之上腎之分﹐季脇之內則腹之分也。肝主賁﹐賁鬲也﹐脾居中﹐故以內候之﹐胃爲市﹐故以外候之。肺葉垂外﹐故以外候之﹐胸中主气管﹐故以內候之。心主鬲中也﹐膻中卽气海也﹐嗌也。前以候前﹐後以候後﹐上前謂左寸口﹐下前謂胸之前膺及气海也。上後謂右寸口﹐下後謂胸之後背及气管也。上竟上﹐至魚際也。下竟下﹐謂盡尺之脈動處也。少腹胞气海﹐在膀胱腰膝脛足中之气﹐動靜皆分﹐其近遠及連接處名目以候之﹐知其善惡也。】

【馬蒔曰﹕此言臟腑之脈﹐見之於各部者如此。尺內者﹐左右尺部也。尺內與季脇相近。季脇者﹐肋骨盡處也﹐其穴名章門。尺之外側﹐所以候腎﹐尺之內側﹐所以候腹中。腹中者﹐小腹中也。附而上之﹐乃關脈也。左關之外﹐所以候肝﹔左關之內﹐所以候鬲。右關之外﹐所以候胃﹔右關之內﹐所以候脾。又附而上之﹐卽寸部也。右寸之外﹐所以候肺﹔右寸之內﹐所以候胸中。左寸之外﹐所以候心﹔左寸之內﹐所以候膻中。大抵人身之脈﹐左手爲春爲夏﹐爲東爲南﹐爲前爲外﹔右手爲秋爲冬﹐爲西爲北﹐爲後爲內。左之寸口﹐卽人迎也﹐名曰前﹐前之所候﹐皆胸之前膺﹐及膻中之事。右之寸口﹐卽气口也﹐名曰後﹐後之所候﹐皆胸之後背﹐及气管之事。凡脈推而升之﹐謂自尺而寸﹐乃上竟上也﹐所以候胸與喉中之事。凡脈推而下之﹐謂白寸而尺﹐乃下竟下也﹐所以候少腹腰股膝脛足中之事。其左右上下之脈﹐各有所屬如此。】

【張志聰曰﹕此審別形身臟腑外內之法也。首言兩旁﹐次言前後﹐次言上下﹐蓋以左右三部之脈﹐兼候形身之上下四旁﹐是關部之兩旁﹐卽形身之兩脇﹐寸部之兩旁﹐卽形身之兩腋﹐書不盡言﹐欲後學之引伸也。此答帝乍在內乍在外柰何之問。尺以候腎﹐以左右兩尺而候兩腎也。兩腎附於季脇﹐是季脇之內乃是兩腎。兩腎之內﹐乃是腹中﹐故以尺內候腹中﹐尺外以候腎。尺之兩旁以候季脇﹐是兩旁更出於外也。所謂外內者﹐脈體本圓﹐用指向外以候內﹐向內以候外﹐候脈之兩側也。平按以候中﹐乃五臟之本位也。夫五臟之气﹐行於脈中﹐出於脈外﹐如脈气之向內數急﹐則在內之皮膚亦急﹐脈气之向外數急﹐則在外之皮膚亦急﹐故所謂季脇者﹐卽腎气之出於季脇也﹐而以尺部向外之兩旁以候之。所謂腹中者﹐卽兩腎之中也﹐故以尺部之向裏以候之。卽如胸中膻中者﹐肺臟與中气相通﹐膻中乃心主之相位中。附上者﹐附左尺而上左手之關脈也。心肝居左﹐故左以候肝。鬲者﹐胸脇內之鬲也。肝居脇內﹐故以關候肝﹐鬲气在中﹐故以內候鬲。右外者﹐附右尺而上右手之關脈也。脾主中土﹐故以關內候脾﹔陰內而陽外﹐故以關外候胃。上附上右者﹐從右關而上右寸口也。心肺居上爲陽﹐故以兩寸候气。胸中者﹐宗气之所居也。經曰﹕宗气積於胸中﹐命曰气海﹐上出於肺﹐循喉嚨而行呼吸。左外﹐左寸口也。膻中者臣使之官﹐心主之相位也。前曰廣明﹐後曰太衝﹐寸爲陽﹐尺爲陰﹐故以兩手關前以候形身之前﹐關後以候形身之後。上竟上者﹐從尺關而直上於魚也。下竟下者﹐從寸關而直下於尺也。夫身半以上爲天﹐身半以下爲地。此又以陰陽之气﹐竟上竟下﹐而候形身之上下。】

【張兆璜問曰﹐此章以形身配天地之上下四旁﹐以土居中央﹐故以關內候脾也﹐如經言心肝居左﹐脾肺居右﹐是髒气之出於左右與﹖抑髒體之偏與﹖曰﹕天爲陽﹐地爲陰﹐東南爲陽﹐西北爲陰﹐聖人南面而立﹐左爲陽﹐右爲陰﹐天一生水﹐水生木﹐木生火﹐是以心肝居左也。地二生火﹐火生土﹐土生金﹐是以脾肺居右也。此先天之五行﹐本於陰陽﹐水火分而上生﹐非髒體之謂也。又心主脈﹐肝主血﹐血脈生於水精﹐是以左手三部俱主血。肺主周身之气﹐脾主元眞之气﹐气生於火﹐是以右手三部皆主气。此皆陰陽互換之妙﹐善診者不可不知。】

【莫子晉問曰﹕六腑止候胃﹐而別腑﹐何以候之﹖曰﹕五臟之血气﹐皆胃腑之所生﹐故髒气不能自至於手太陰﹐必因於胃气乃至於手太陰也。是以本經凡論五臟必及於胃﹐而余腑多不與焉。然而臟腑雌雄﹐各有並合﹐故曰診合微之事﹐追陰陽之變﹐知陰者知陽﹐知陽者知陰﹐會心者自明也。莫仲超曰﹕診候之法﹐各有不同﹐如此篇之法﹐以左右之前後兩旁上下﹐而候形身之外內上下者也。如三部九候之法﹐以脈之上中下﹐而候形身臟腑之上中下也。有以心肝居左﹐脾肺居右﹐浮爲在腑﹐沈爲在髒﹐蓋以臟腑之經气相通﹐故於一部之中﹐而可以候髒候腑也。髒以皮毛之气候肺﹐肌脈之气候心脾﹐筋骨之气候肝腎﹐蓋五臟之气﹐外合於皮肉筋骨﹐故以舉按輕重而候五下之气者也。診法不同﹐各具其理。善診者俱宜明了於心中﹐隨機應變於指下。】

粗大者陰不足﹐陽有餘﹐爲熱中也。

【馬蒔曰﹕凡脈之粗大者﹐卽洪脈﹐乃陽脈也。惟陰气不足﹐陽气有餘﹐故脈如此﹐其病當爲熱中也。】

【張志聰曰﹕上章以脈體而候形身臟腑之定位﹐此下以脈象而候陰陽邪正之盛衰。脈者﹐陰陽血气之榮行。粗大者﹐陽乘於陰也。陽在外﹐陰在內﹐陽乘於陰﹐故熱中也。】

來疾去徐﹐上實下虛﹐爲厥巓疾。

【王冰曰﹕疾徐實虛﹐皆脈狀也。】

【馬蒔曰﹕凡脈之來者甚急﹐其去甚緩﹐蓋在上最實﹐故來自疾上﹐必形於表也﹔在下頗虛﹐故去白緩下﹐必形於裏也﹐其病當爲厥疾及巓疾焉。正以气逆於上及巓頂﹐有疾所以來之甚速也。苟非病之在上﹐則去必不徐也。】

【張志聰曰﹕此以脈之來去上下﹐以候陰陽上下外內之虛實。來疾去徐者﹐來盛去悠也。上實下虛者﹐寸實尺虛也。此气惟上逆﹐陽盛陰虛﹐所謂一上不下﹐寒厥到膝﹐气上不下﹐頭痛巓疾是也。】

來徐去疾﹐上虛下實﹐爲惡風也。故中惡風者﹐陽气受也。

【王冰曰﹕上虛﹐故陽气受也。】

【馬蒔曰﹕凡脈之來者甚緩﹐其去甚速﹐蓋在上頗虛﹐故來自徐﹐在下最實﹐故去自速﹐其病當爲惡風證焉。正以人之感風者﹐陽气受之﹐陽爲表﹐今上虛則表虛﹐風必易感﹐故不得不惡風也。】

【張志聰曰﹕來徐去疾者﹐來微去盛也。上虛下實者﹐寸虛尺實也。此陽虛陰盛爲惡風也。蓋風爲陽邪﹐傷人陽气在於皮膚之間﹐風之惡厲者﹐從陽而直入於裏陰﹐是以去疾下實也。此言內因之病﹐從內而外﹐自下而上﹔外因之邪﹐從外而內﹐自上而下也。夫外淫之邪﹐從陽而陰﹐自表而裏也﹐陽气受邪﹐則正气虛傷﹐故來徐上虛﹐邪气內陷﹐故去疾下實。】

有脈俱沈細數者﹐少陰厥也。【數音朔﹐下同。】

【王冰曰﹕尺中之有脈沈細數者﹐是腎少陰气逆也。何者﹖尺脈不當見數﹐有數故言厥也。俱沈細數者﹐言左右尺中也。】

【馬蒔曰﹕沈細者﹐腎脈也﹐沈細而帶數﹐則腎經之气厥逆也。故曰﹐少陰厥也。以下文推之﹐其殆熱厥也歟﹖】

【張志聰曰﹕此論脈因度數出入之有順逆也。有脈者﹐言又有厥脈之因﹐厥脈之象﹐與上文之上盛下虛之厥脈厥因不同也。夫脈始於足少陰腎﹐生於足陽明胃﹐輸於足太陰脾﹐轉而不回者也。如脈俱沈細而數者﹐此少陰厥也。少陰之气﹐不上合於陽明﹐轉輸於臟腑﹐故惟見少陰本脈之沈細也。陽明之熱﹐反下入於陰中﹐故數也。】

沈細數散者﹐寒熱也。

【王冰曰﹕陽幹於陰﹐陰气不足﹐故寒熱也。《正理論》曰﹕數爲陽。】

【馬蒔曰﹕上文言沈細數者﹐爲少陰厥矣﹐然沈細數中而脈有散意者﹐陰陽相干。故沈細者﹐陰脈也。數者﹐陽脈也。而又見散﹐此其所以爲寒熱往來也。】

【張志聰曰﹕沈細數散者﹐此陰中所陷之陽散﹐而陰陽相乘﹐故爲寒熱也。】

浮而散者﹐爲眴僕。

【王冰曰﹕脈浮爲虛﹐散爲不足﹐气虛而血不足﹐故爲頭眩而僕倒也。】

【馬蒔曰﹕脈浮爲虛﹐散爲無神气﹐虛而神不足﹐故爲頭眩而僕倒也。然浮主有風﹐則中風眩暈者亦有之也。】

【張志聰曰﹕浮而散者﹐此復上逆於陽分﹐故爲眴僕。經曰﹕淸濁之气相干﹐亂於頭則爲厥逆眩僕。此言陰陽之气不能上下和平﹐循度環轉。如陽陷於陰中﹐則爲沈細而數。如陰陽相乘﹐則爲數散寒熱。如陰反上逆於陽﹐則爲浮散而眩僕矣。】

諸浮不躁者皆在陽﹐則爲熱。其有躁者在手。諸細而沈者皆在陰﹐則爲骨痛。其有靜者在足。

【王冰曰﹕此言大法也。但浮不躁﹐則病在足陽脈之中。躁者﹐病在手陽脈之中也。故又曰﹐其有躁者在手也。陽爲火气故爲熱。若細沈而躁﹐則病生於手陰脈之中﹐靜者﹐病生於足陰脈之中也﹐故又曰﹐其有靜者在足也。陰主骨﹐故骨痛。】

【馬蒔曰﹕此言脈有浮沈﹐當分陽經陰經﹐又卽其躁靜而辧手足也。言諸脈皆浮﹐而浮中不躁﹐其病當在足之陽經。蓋浮爲陽﹐故屬陽經﹐而不躁爲陽中之陰﹐乃知其在足也。惟浮爲陽脈﹐病當在表有熱。若浮而帶躁﹐則爲陽中之陽﹐而火升於上﹐其病不在足經而在手經矣。諸脈皆沈細﹐而沈細中不靜﹐其病當在手之陰經。蓋沈細爲陰﹐故屬陰經﹐而不靜爲陰中之陽﹐乃知其在手也。惟沈細爲陰脈﹐病當在裏﹐骨痛。若沈細帶靜則爲陰中之陰﹐而寒入於下﹐其病不在手經而在足經矣。浮沈躁靜之間﹐乃陰陽手足之所由分者如此。】

【張志聰曰﹕此以浮沈躁靜而分手足之陰陽也。諸浮者﹐無論左右三部之浮﹐而皆在於陽分。其浮而躁者﹐在手之三陽也。終始篇曰﹕人迎一盛在足少陽﹐一盛而躁在手少陽。卽此意也。無論左右三部之細而沈者﹐皆在於陰分。其沈細而有靜者﹐在足之三陰也。陰陽系日月論曰﹕手之十指﹐以應天之十干。足之十二經脈﹐以應地之十二支。故其有靜者知在足也。太陽少陰﹐爲水火陰陽之主﹐故爲熱爲骨痛也。】

數動一代者﹐病在陽之脈也﹐泄及便膿血。

【王冰曰﹕代﹐止也。數動一代﹐是陽气之生病﹐故言病在陽之脈。所以然者﹐以泄利及膿血脈乃爾。】

【張志聰曰﹕此申明浮沈之在气而不在經也。所謂諸浮在陽﹐諸沈在陰者﹐在陰陽之气也。故爲熱﹐爲骨痛。如在陽之脈﹐則脈見數動﹐而爲便膿血之經證矣。陽熱在經﹐故脈數動﹔熱傷血分﹐故便膿血﹔經血下泄﹐故一代也。】

諸過者切之。濇者陽气有餘也。滑者陰气有餘也。陽气有餘﹐爲身熱無汗。陰气有餘﹐爲身寒多汗。陰陽有餘﹐則無汗而寒。

【王冰曰﹕陽有餘則血少﹐故脈濇。陰有餘則气多﹐故脈滑也。身熱無汗﹐身寒多汗﹐血少气多﹐斯可知也。夫陽余無汗﹐陰余身寒。若陰陽有餘﹐則當無汗而寒。】

【張志聰曰﹕此論外淫之邪﹐而致陰陽气之爲病者﹐脈證各有別也。諸過者﹐謂諸邪所傷而爲有過之脈也。有餘者﹐邪气之有餘也﹐陽气有餘﹐則陽气受傷﹐故脈濇。如邪入於陰﹐則經血沸騰﹐故脈滑也。邪在陽分﹐故身熱無汗。邪在陰分﹐故身寒多汗。陰陽並受其邪﹐則無汗而寒也。】

推而外之﹐內而不外﹐有心腹積也。推而內之﹐外而不內﹐身有熱也。

【王冰曰﹕脈附臂筋﹐取之不審﹐推筋令遠﹐使脈外行﹐內而不出外者﹐心腹中有積乃爾。脈遠臂筋﹐推之令近﹐遠而不近﹐是陽气有餘﹐故身有熱也。】

【馬蒔曰﹕此言脈之偏於內外者﹐其證異也。按指於皮膚之間﹐宜乎脈之浮也。但沈而不浮﹐則內而不外﹐是必心腹有積在內﹐故內而不外如此。按指於筋骨之間﹐宜乎脈之沈也。但浮而不沈﹐則外而不內﹐是必在表身熱﹐故外而不內如此。】

【張志聰曰﹕此復結首章之義。首章以脈體而定形身臟腑之外內上下﹐此以邪病於形身臟腑之外內上下﹐而以脈象証之﹐以推詳其脈气之偏於外內上下也。推而外之者﹐以左右之三指﹐向外以按之﹐脈偏盛向內而不外者﹐此邪在心腹之間而成積也。推而內之者﹐以左右三指向內以候之﹐脈偏盛於外而不內者﹐邪在外而身有熱也。】

推而上之﹐上而不下﹐腰足淸也。推而下之﹐下而不上﹐頭項痛也。

【王冰曰﹕推筋按之尋之而上﹐脈上湧盛﹐是陽气有餘﹐故腰足冷也。推筋按之尋之而下﹐脈沈下掣﹐是陰气有餘﹐故頭項痛也。】

【馬蒔曰﹕此言脈之偏於上下者﹐其證異也。推而上之﹐以按其上部﹐但脈止見於上部﹐而下部則無﹐則气有升而無降﹐其腰足必不足而淸冷也。推而下之﹐以按其下部﹐但脈止見於下部﹐而上部則無﹐則气有降而無升﹐其頭項必不足而痛也。】

【張志聰曰﹕推而上之者﹐以三指平按而審之﹐上而不下者﹐其气上盛下虛﹐當主腰足淸冷也。推而下之﹐下而不上者﹐其气下盛上虛﹐當主頭項痛也。外內﹐論邪病之有餘﹔上下﹐論正气之不足。】

按之至骨﹐脈气少者﹐腰脊痛而身有痺也。

【王冰曰﹕此乃陰气太過故爾。】

【馬蒔曰﹕此言脈之按而無力者﹐其病當在下也。】

【張志聰曰﹕此反結上文而言。所謂外內上下者﹐非浮沈舉按之法也。若謂浮爲在外﹐沈爲在內﹐病腰脊痛而身有痺者﹐直按之至骨﹐如心腹之積﹐又當何如而按之﹖聖賢反復辧論﹐曲盡婆心。楊元如曰﹕病在陰者名曰痺﹐故當按之至骨。此復以浮沈舉復﹐以候皮肉筋骨之淺深﹐類而推之﹐亦可內合於五臟﹐然又一法也。】古今圖書集成醫部全錄卷十

平人气象論篇第十八

【馬蒔曰﹕詳論平人病人脈體气象﹐故名篇。】

黃帝問曰﹕平人何如﹖岐伯對曰﹕人一呼﹐脈再動﹐一吸﹐脈亦再動﹐呼吸定息脈五動﹐閏以太息﹐命曰平人。平人者﹐不病也。常以不病調病人﹐醫不病﹐故爲病人平息以調之爲法。【上爲去聲﹐下爲平聲。】

【王冰曰﹕平人﹐謂气候平調之人也。經脈一周於身﹐凡長十六丈二尺﹐呼吸脈各再動﹐定息脈又一動﹐則五動也。計二百七十定息﹐气可環周﹐然盡五十營以一萬三千五百定息﹐則气都行八百一十丈﹐如是則應天常度﹐脈气無不及太過﹐气象平調﹐故曰平人也。】

【馬蒔曰﹕此言一息五至之脈爲無病也。鼻中出气曰呼﹐入气曰吸﹐呼吸定息﹐總爲一息﹐一息五至﹐名曰平人。平人者﹐不病也。蓋醫者一息﹐則無病之人亦一息﹐所以知其脈之五動爲不病也。當以不病之人﹐調彼有病之人﹐緣醫者自己不病﹐故因彼病人乃平自己之息以調候之耳﹐所以爲診法也。】

【張志聰曰﹕閏﹐余也。太息者﹐呼吸定息之時。有餘不盡而脈又動﹐如歲餘之有閏也。蓋人之呼吸﹐乃陰陽之气出入循環﹐有若寒暑往來而成歲﹐故宜閏以太息之有餘。不病者其息平﹐病者其息亂﹐故爲病人平息以調之﹐是爲候診之法。】

人一呼脈一動﹐一吸脈一動﹐曰少气。

【王冰曰﹕若呼吸脈各一動﹐準候減平人之半﹐計二百七十定息﹐气凡行八丈一尺﹐以一萬三千五百定息﹐气都行四百五丈﹐少气之理﹐從此可知。】

【馬蒔曰﹕此言一息二至之脈爲少气﹐自平脈之不及者言之也。一呼脈當再動﹐而今止一動﹐一吸亦當再動﹐而今亦止一動﹐則一呼一吸總爲一息之間﹐止得二至而已。《脈訣》以二至爲敗脈。《難經》以爲離經脈。由正气衰少﹐故脈如是也。】

【張志聰曰﹕榮气宗气行於脈中﹐衛气行於脈外﹐榮衛相將﹐脈隨气轉﹐人一呼一動﹐一吸一動﹐減於平人過半﹐故主气之衰微。】

人一呼脈三動﹐一吸脈三動而躁﹐尺熱曰病溫。尺不熱﹐脈滑曰病風。脈濇曰痺。

【王冰曰﹕呼吸脈各三動﹐準過平人之半﹐計二百七十息﹐气凡行二十四丈三尺﹐病生之兆﹐自斯著矣。夫尺者陰分位也﹐寸者陽分位也﹐然陰陽俱熱﹐是則爲溫。陽獨躁盛﹐則風中陽也。脈要精微論曰﹕中惡風者﹐陽气受也。滑爲陽盛﹐故病爲風。濇爲無血﹐故爲﹝疒帬﹞痺也。】

【馬蒔曰﹕此言一息六至之脈﹐爲諸病自平脈之太過者言之也。一呼脈當再動﹐而今則三動﹐一吸脈當再動﹐而今則三動﹐則一呼一吸總爲一息爲六動矣。《脈訣》以爲數脈﹐《難經》亦以爲離經脈﹐是六至而躁躁者動之甚也。今尺脈躁動﹐當尺有熱。尺部者﹐下部也。主腎水不足﹐其病爲溫。若有躁動之脈﹐而尺部不熱﹐其六至之脈帶滑﹐則滑者卽前篇陰气有餘陽气不足也﹐陽气不足﹐當爲表虛而感風。其六至之脈帶濇﹐則濇者卽前篇陰气不足陽气有餘也﹐陰气不足﹐當爲裏虛而成痺。其脈病相應者如此。】

【張志聰曰﹕吸而躁者﹐有餘之邪﹐從外而內也。溫病者﹐冬傷於寒﹐至春發爲溫病。冬傷於風﹐至春發爲風溫。此皆伏匿之邪﹐由內而外﹐從陰而陽﹐故尺中熱也。風爲陽邪﹐傷人陽气﹐故尺不熱﹐气分之邪畱而不去﹐則追於經﹐故脈滑也。邪積而不行﹐故脈濇也。蓋言從內而外者爲溫病﹐從外而內者爲風邪﹐畱著幹外內之間者爲痺也。上節言不及者﹐緣正气衰少﹐此言太過者﹐乃邪气有餘﹐而有餘之邪﹐又有陰陽外內出入之別。】

人一呼吸脈四動以上曰死﹐脈絕不至曰死﹐乍疏乍數曰死。平人之常气稟於胃﹐胃者平人之常气也。人無胃气曰逆﹐逆者死。【數﹐音朔﹐下同。】

【王冰曰﹕呼吸脈各四動﹐準候過平人之倍﹐計二百七十息﹐气凡行三十二丈四尺﹐況其以上耶。《脈法》曰﹕脈四至曰脫精﹐五至曰死。然四至以上﹐亦近五至也﹐故死矣。然脈絕不至﹐天眞之气已無﹐乍數乍疏﹐胃殼之精亦敗﹐故皆死之候。夫常乎之气﹐胃海致之。《靈樞經》曰﹕胃爲水殼之海也。《正理論》曰﹕谷人於胃﹐脈道乃行。逆謂反平人之候也。《甲乙經》云﹕人稟气於胃。脈以胃气爲本﹐無胃气曰逆﹐逆者死。】

【馬蒔曰﹕此舉三者之脈爲必死﹐以其無胃气爲逆也。人一呼脈當再動﹐而今日四動﹐則一吸脈當再動﹐而亦四動﹐所謂一息八至脈也。《脈訣》以八至爲脫脈﹐《難經》以爲奪精脈﹐且曰四動已上﹐則《脈訣》以九至爲死脈﹐十至爲歸墓脈﹐十一十二爲絕魂脈﹐故皆謂之死脈也。此則自五至以上之太過者言之耳。若脈絕不至﹐則一呼一吸﹐脈絕不來﹐正气衰盡﹐故亦謂之死脈也。此則自五至以下之不及者言之耳。又有乍時而疏﹐脈不應指而來﹐乍時而數﹐脈或連指而來﹐是乃胃气不和﹐正气無主﹐亦謂之死也。此則非太過非不及而脈之雜亂者耳。蓋以平人常時之脈气﹐必稟於胃气而生﹐人無胃气﹐則以上諸脈見矣。矢是之謂逆﹐逆則知其爲死也。】

【張志聰曰﹕四動以上﹐太過之極也。脈絕不至﹐不及之極也。乍疏乍數﹐或太過或不及﹐气之亂也。此皆不平之甚﹐故爲死脈。以上論脈平者﹐命曰乎人﹐太過不及﹐則病劇者死矣。故四時之脈﹐當以胃气爲奉也。平人之常受气於谷﹐谷人於胃﹐五臟六腑皆以受气﹐故胃者﹐平人之常气也。人無胃气﹐則生機已絕﹐絕則死矣。】

春胃微弦曰平﹐弦多胃少曰肝病﹐但弦無胃曰死。胃而有毛曰秋病﹐毛甚曰今病。髒眞散於肝﹐肝藏筋膜之气也。

【王冰曰﹕微弦﹐言微似弦﹐不是微而弦也。鉤及耎弱毛石義並同。但弦無胃者﹐謂急而益勁﹐如新張弓弦也。毛﹐秋脈﹐金气也。毛甚﹐謂木受金邪﹐故今病。肝气象陽之敵發﹐故髒眞敝也。髒气法時綸曰﹕旰欲敝﹐急食辛以敞之。取其順气。】

【馬蒔曰﹕此承上文入無胃气曰逆﹐故此下五節﹐遂言五臟皆以胃气爲本﹐而此一節﹐則自旰脈而言之也。春時肝脈﹐必主於弦﹐然春有胃气﹐則脈斯微弦﹐夫是之謂平。微者﹐和也。若弦脈甚多﹐而胃气甚少﹐則弦而不微﹐是不和也﹐肝臟當有病矣。幸而曰少﹐止謂之病﹐設止有弦脈﹐而全無胃气﹐則當謂之死耳。夫曰弦多胃少﹐曰但弦無胃﹐皆自脈體之太過者言之也。有等有胃气而毛脈兼見﹐是肺脈來見也。肺主秋故病當見於秋。有等胃气少而毛脈甚﹐是金來克木也﹐肝主春﹐故病當見於今。皆自脈體之不及者言之也。何也﹖肝臟奉有眞气﹐惟春則發於肝﹐肝藏筋膜之气﹐故肝主木﹐木主春﹐肝主筋﹐筋病見於春。金匱眞言論曰﹕是以知病任筋也。】

【張志聰曰﹕胃气者﹐中上柔和之气也。弦乃東方春木之象﹐微乃胃气之和﹐故春得胃气而脈微弦曰平。弦多而少柔和之气曰肝病。但弦無胃曰死。毛爲秋脈﹐屬金﹐春脈微弦而毛﹐此金克木﹐至秋則病矣。如毛脈過甚﹐此木受金刑﹐當上卽病。髒眞者﹐眞髒所藏之神也。神在髒爲肝﹐在體爲筋﹐言眞髒之神敵於肝﹐而主藏筋膜之气。如春木微弦之脈﹐乃因胃气而至於手太陰﹐故曰脈不得胃气﹐肝不弦﹐腎不石﹐是弦鉤毛石之脈﹐亦皆胃气之所生。楊元如曰﹕春胃微弦者﹐言四時之中有此胃气﹐由胃气而養此五臟之眞。此節以四時而合於五臟﹐末節以五臟之气而合於四時。】

夏胃微鉤曰平﹐鉤多胃少曰心病﹐但鉤無胃曰死。胃而有石曰冬病﹐石甚曰今病。髒眞通於心﹐心藏血脈之气也。

【王冰曰﹕但鉤無胃﹐謂前曲後居﹐如操帶鉤也。石﹐冬脈﹐水气也。石甚爲火被水侵﹐故今病。心臟象陽气之炎盛﹐髒气法時論曰﹕心欲軟﹐急食鹹以軟之﹐取其順气。】

【馬蒔曰﹕此以心脈之病言之也。夏時心脈必主於鉤﹐然夏有胃气﹐則脈斯微鉤﹐矢是之謂平。若鉤脈甚多而胃气甚少﹐則鉤而不微﹐是不和也﹐心臟當有病矣。幸而曰少﹐止謂之病﹐設止有鉤脈﹐而全無胃气﹐則當謂之死矣。夫曰鉤多胃少﹐曰但鉤無胃﹐皆自脈體之太過者言之也。有等有胃气而石脈兼見是腎脈來見也﹐腎主冬﹐故病當見於冬。有等胃气少而石脈甚﹐是水來克火也﹐心主夏﹐故病當見於今。皆白脈體之不及者言之也。何也﹖心臟奉有眞气﹐惟夏則通於心﹐心藏血脈之气﹐故心主火﹐火主夏﹐心主血脈﹐血脈病見於夏。金匱眞言論曰﹔是以知病在脈也。】

【張志聰曰﹕鉤乃南方夏火之象﹐微則柔和之胃气也﹐夏得胃气而脈微鉤曰平﹐鉤甚而少微和之气曰心病﹐但鉤無胃曰死。石乃冬令之脈﹐微鉤而帶石﹐乃火中有水﹐至冬水气所主之時而爲病矣。如水气太甚﹐此火受水克﹐當卽病矣。夏髒之元眞通於心﹐而主藏血脈之气。】

長夏胃微軟弱曰平﹐弱多胃少曰脾病﹐但代無胃曰死。耍弱有石曰冬病﹐弱甚曰今病。髒眞濡於脾﹐脾藏肌肉之气也。【按《甲乙經》﹐弱甚作石甚。】

【王冰曰﹕但代無胃﹐謂動而中止﹐不能自還也。石﹐冬脈﹐水气也。次其勝克﹐石當爲弦﹐長夏上絕﹐故云石也。弱甚爲土气不足﹐故今病。脾以含藏水谷﹑故髒眞濡也。】

【馬蒔曰﹕此舉胃脈之病言之也。長夏六月﹐建未之月也。長夏屬上﹐胃亦屬土﹐故胃脈主於長夏。長夏胃脈軟弱﹐而又能微和﹐夫是之謂平。若弱脈甚多而胃气甚少﹐則弱而不微﹐是不和也﹐脾臟當有病矣﹐以睥與胃爲表裹也。幸而曰少﹐止謂之病﹐設止有代脈﹐而且無胃气﹐則當謂之死矣。代者﹐脾气衰弱之甚也。夫曰弱多胃少﹐曰但代無胃﹐皆自脈體之太遇者言之也。有等脈來軟弱﹐而至沈如石﹐以石主冬脈﹐故病當見於冬。有等脈已如石﹐而石之又甚﹐是水來克火﹐不能生土也﹐胃主長夏﹐故病當見於今。皆自脈體之不及者言之也。何也﹖脾臟本有眞气﹐惟長夏則通於睥﹐脾藏肌肉之气﹐故睥主土﹐土主長夏﹐脾主肌肉﹐肌肉病於長夏。金匱眞言論曰﹕是以知病在肉也。】

【張志聰曰﹕長夏濕土﹐主气微軟弱﹐中土柔和之气也。代者相離之脈﹐蓋脾主四季四時﹐有交相更代之气﹐是以柔和相離﹐脾之平脈也。如但代而無微軟之和﹐此胃气已絕﹐故爲死脈。蓋脾之得以灌漑於四髒者﹐由胃气之所生﹐故但代無胃曰死。軟弱有石﹐是所不勝之水气﹐反來侮土﹐至冬時水气反虛而爲病矣。弱甚者脾气太弱﹐當主卽病﹐蓋言乘侮太甚者卽病﹐而本气虛者亦卽病也。土﹐髒之元眞濡於脾﹐而主藏肌肉之气。楊元如曰﹕肝主疏泄故曰散﹐心主血脈故曰通﹐脾主灌漑故曰濡﹐肺臟居尊故曰髙﹐腎爲水髒故曰下。】

秋胃微毛曰平﹐毛多胃少曰肺病﹐但毛無胃曰死。毛而有弦曰春病﹐弦甚曰今病。髒眞髙於肺﹐以行榮衛陰陽也。

【王冰曰﹕但毛無胃﹐謂如物之浮﹐如風吹毛也。弦﹐春脈﹐木气也。次其乘克﹐弦當爲鉤﹐金气逼肝﹐則脈來見﹐故不鉤而反弦也。弦甚爲木气逆來乘金﹐則今病。肺處上焦﹐故髒眞髙。《靈樞經》曰﹕榮气之道﹐內谷爲實﹐谷人脾胃﹐气傳與肺﹐流溢於中﹐而散於外﹐精專者行於經隧。以其自肺宣布﹐故云以行榮衛陰陽也。】

【馬蒔曰﹕此舉肺脈之病言之也。秋時肺脈﹐必主於毛﹐輕虛以浮﹐謂之毛也。然秋有胃气﹐則脈斯微毛﹐夫是之謂平。若毛脈甚多﹐而胃气甚少﹐則毛而不微﹐是不和也﹐肺臟當有病矣。幸而曰少﹐止謂之病﹐設止有毛脈﹐而全無胃气﹐則當謂之死矣。夫曰毛多胃少﹐曰但毛無胃﹐皆自脈體之太過者言之也。有等有毛脈而又有弦脈﹐是肝脈來見也﹐肝主春﹐故病當見於春。有等毛脈少而弦脈甚﹐則金來克木也﹐肺主秋﹐故病當見於今。皆自脈體之不及者言之也。何也﹖肺臟自有眞气﹐惟秋則髙於肺﹐肺行營衛二气﹐陰陽諸經﹐故肺脈衰而已前諸證因之也。】

【張志聰曰﹕按平脈篇曰﹕脈有相乘﹐有縱有橫。水行乘火﹐金行乘木﹐名曰縱﹔火行乘水﹐木行乘金﹐名曰橫。是四時之中﹐皆有縱有橫。縱者𨿽得胃气﹐而所不勝乘之﹐故曰胃而有毛﹐胃而有石﹔橫者髒气不足﹐而所勝妄行﹐故曰毛而有弦﹐石而有鉤。此髒气橫行﹐是以本位虛而反招讎。復按四季長夏之中﹐文義三換﹐當知四時之气﹐皆有縱有橫﹐有客气甚而有奉气虛也。且金髒之元眞﹐髙居於肺﹐而主行營衛陰陽﹐肺主周身之气而朝百脈也。】

【楊元如曰﹕相傅之官﹐燮理陰陽﹐宣布政令。】

冬胃微石曰平﹐石多胃少曰腎病﹐但石無胃曰死。石而有鉤曰夏病﹐鉤甚曰今病。髒眞下於腎﹐腎藏骨髓之气也。

【王冰曰﹕但石無胃﹐謂如奪索辟辟如彈石也。鉤﹐夏脈﹐火兼土气也。次其乘克﹐鉤當云弱﹐土主長夏﹐不見正形﹐故石而有鉤﹐兼其土也。鉤甚爲水受火土之邪﹐故今病。腎居下焦﹐故髒眞下也。腎生骨髓﹐故藏骨髓之气也。】

【馬蒔曰﹕此舉腎脈之病言之也。冬時腎脈必主於石﹐如石之沈於水也﹐然冬有胃气則腎斯微石﹐夫是之謂平。若石脈甚多而胃气甚少﹐則石而不微﹐是不和也﹐腎臟當有病矣。幸而曰少﹐止謂之病﹐設止有石脈﹐而全無胃气﹐則當謂之死矣。夫曰石多胃少﹐曰但石無胃﹐皆自脈體之太遇者言之也。有等有石脈而鉤脈兼見﹐是心脈來見也﹐心主夏﹐故病當見於夏。有等石脈少而鉤脈甚﹐則火盛生上﹐水受火七之邪﹐腎主冬﹐故病當見於今。皆自脈體之不及者言之也。何也﹖腎臟奉有眞气﹐惟冬則通於腎﹐腎臟通骨髓之气﹐故腎主水﹐水主冬﹐腎主骨髓﹐骨髓病於冬﹐金匱眞言論曰﹕是以知病之在骨也。】

【張志聰曰﹕石乃冬藏之脈﹐微則柔和之胃气也。腎得胃气而脈微石曰平﹐石多而少柔和之气曰腎病﹐但石而無胃气曰死。石而有鉤﹐火侮水也﹐立夏火气反虛而爲病矣。若乘侮太甚﹐當主今病。水髒之元眞﹐下藏於腎﹐而主藏骨髓之气。五運行論曰﹕腎生骨髓﹐髓生肝。】

胃之大絡名曰虛裏﹐貫鬲絡肺﹐出於左乳下﹐其動應衣。脈宗气也﹐盛喘數絕者﹐則病在中﹐結而橫有積矣。絕不至曰死。乳之下﹐其動應衣﹐宗气泄也。

【王冰曰﹕宗謂十二經脈之尊主也。貫鬲絡肺﹐出於左乳下者﹐自鬲而出於乳下﹐乃絡肺也。絕﹐謂暫斷絕也。中﹐謂腹中。泄﹐謂發泄。】

【馬蒔曰﹕此承上文而言五臟皆以胃气爲本﹐故胃有大絡﹐其脈气不同﹐而病死亦異也。人但知十二經及督任二經﹐共十五絡穴﹐以睥有公孫﹑大包二絡故也。然脾以大包爲大絡﹐而不知胃絡丰隆之外﹐亦有大絡曰虛裏者﹐則不止於十五絡﹐而當謂之十六絡矣。此虛裏者﹐貫鬲絡肺﹐出於左乳之下﹐其脈气動時﹐必至應衣。蓋以宗气者﹐卽大气也﹐積於膻中﹐而與此相通也。若虛裏之脈盛而發喘﹐或數而兼絕﹐則病當在胃之中﹐其脈結而且橫﹐則內必有積﹐此脈之太過也。其脈絕而不至﹐則胃气已絕﹐所以謂之曰死﹐此脈之不及也。大凡左乳之下﹐其動應衣﹐正以宗气由此而泄﹐故衣爲之動耳。前曰動衣﹐不至於動之甚﹐可以驗宗气之動﹐而此曰動衣﹐則動之甚而宗气之泄也﹐故謂之曰死。】

【張志聰曰﹕此言五臟之脈﹐資生於胃﹐而胃气之通於五臟者﹐乃宗气也。宗气者﹐胃腑水谷之所生﹐積於胸中﹐上出喉嚨以司呼吸﹐行於十二經隧之中﹐爲臟腑經脈之宗﹐故曰宗气。胃之大絡﹐以候宗气者也。四時胃少曰病者﹐宗气之爲病也。五臟無胃气曰死者﹐宗气或絕於內而或泄於外也。宗脈貫鬲絡肺﹐如喘盛而乳下之脈數絕者﹐宗气病於膻中也。如脈結而有止者﹐虛裏之橫絡有積滯也。是胃气少而爲五臟之病者﹐宗气之有虛有實也。如虛堅之脈絕不至者﹐胃腑之生气絕於內也﹐乳之下﹐其動甚而應衣者﹐宗气欲泄於外也。此無胃气而爲五臟之死脈也。】

欲知寸口太過與不及﹐寸口之脈中手短者﹐曰頭痛﹔寸口脈中手長者﹐曰足陘痛﹔寸口脈中手促上擊者﹐曰肩背痛﹔寸口脈沈而堅者﹐曰病在中﹔寸口脈浮而盛者﹐曰病在外﹔寸口脈沈而弱﹐曰寒熱及疝瘕少腹痛﹔寸口脈沈而橫﹐曰脇下有積﹐腹中有橫積痛﹔寸口脈沈而喘﹐曰寒熱。脈盛滑堅者﹐曰病在外。脈小實而堅者﹐曰病在內。脈小弱以濇﹐謂之久病。脈滑浮而疾者﹐謂之新病。脈急者﹐曰疝瘕少腹痛。脈滑曰風。脈濇曰痺。緩而滑曰熱中﹐盛而緊曰脹。

【王冰曰﹕短爲陽气不及﹐故病於頭。長爲陰气太遇﹐故病於足。陽盛於上﹐故肩背痛。沈堅爲陰﹐故病在中。浮盛爲陽﹐故病在外也。沈爲寒﹐弱爲熱﹐故曰寒熱。又沈爲陰盛﹐弱爲陽余﹐余盛相薄﹐正當寒熱﹐不當爲疝瘕而少腹痛﹐應古之錯簡爾。脇下有積﹐腹中有橫積痛﹐亦陰气內結也。喘爲陽吸﹐沈爲陰爭﹐爭吸相薄﹐故爲寒熱。盛滑爲陽﹐小實爲陰﹐陰病病在內﹐陽病病在外也。小爲气虛﹐濇爲無血﹐血气虛弱﹐故云久遠之病。滑浮爲陽足﹐脈疾爲气全﹐陽足气全﹐故云新淺之病。脈急者疝瘕﹐少腹痛﹐此復前疝瘕少腹痛之脈也。言沈弱不必爲疝瘕﹐沈急乃與診相應也。滑爲陽﹐陽受病則爲風濇爲陰﹐陰受病則爲痺。緩謂縱緩之狀﹐非動之遲緩也。陽盛於中﹐故脈滑緩。寒气否滿﹐故脈盛緊也。】

【馬蒔曰﹕此言寸口之脈可以驗諸病也。】

【張志聰曰﹕此以寸口而候外因之病也。夫寸爲陽﹐尺爲陰﹐外爲陽﹐內爲陰﹐皮肉筋骨爲陽﹐腹中脇內爲陰﹐蓋天地四時之气﹐從外而內﹐由陽而陰﹐故以寸口之浮沈以候外因之外內也。寸口之脈中手短者﹐此惟在寸之陽部﹐故主頭痛﹐諸陽气之在上也。寸口脈中手長者﹐寸脈直下於尺中﹐此陽邪直行於下部﹐故主足脛痛也。中手促上擊者﹐浮而搏擊應手﹐此陽邪不上不下﹐故主在肩背之中也。此以外邪在於形身之外﹐而有上中下之分也。沈主在裏﹐浮主在外。寸口脈沈而堅﹐主病邪堅積在裏﹔若浮而盛﹐主邪病在外。此以寸口之浮沈﹐而別外邪之在形身之外內也。寸爲陽﹐沈爲陰。寸口脈沈而弱﹐此正气虛而陽邪直入於裏陰﹐陰陽相乘﹐故主寒熱。陽邪入裏﹐故又主疝瘕而少腹痛也。此緣正气弱﹐而陽邪直入於裏陰之下也。脇下主身半之中﹐腹中爲形身之裏﹐寸口脈沈而橫﹐是外邪入於裏陰之中﹐故主脇下腹中有橫積也。邪气上逆則喘﹐寸口脈沈而喘﹐此外因之陽邪﹐入於裏陰而上逆﹐陰陽相搏﹐故爲寒熱。此又以寸口之沈﹐候外因之邪﹐入於裏陰﹐而亦有上中下之不同﹐而復以寸關尺之三部﹐而候病之外內新故也。曰脈盛脈小者﹐槪左右三部而言也。夫以寸口之浮沈﹐以候病之外內上下者﹐候表裏陰陽之气也。蓋天地四時之邪﹐始傷气分﹐畱而不去﹐則入於經﹐然亦有始終畱於气分者﹐有卽轉入於經者。邪之中人﹐變幻不一﹐故當以脈甄之。是以气分之邪﹐止見寸口之浮沈長短﹐如入於經﹐則有滑濇緊急之形象矣。夫脈乃陰血气分之陽邪入經﹐陰陽相搏﹐其脈則滑﹐是以脈盛滑者﹐病在外﹐有餘之病故堅而有力也。夫經脈外絡形身﹐內連臟腑﹐病在內者﹐故小實而堅也。此以三部之盛滑小實﹐而分別邪正之在外在內也。始受之病﹐邪正相持﹐故滑浮而疾﹔久則血脈已傷﹐故小弱以濇也。諸急爲寒﹐故主疝瘕﹐在內。滑主陽熱﹐故主風邪﹐在陽。此又以三部之急滑﹐以別邪病之在陽絡陰絡也。風寒濕邪﹐皆能爲痺﹐或在於皮肉筋骨之間﹐或內捨於五臟六腑﹐故庳病於外內之間者﹐其脈皆主濇也。緩爲脾脈﹐滑則熱盛於中﹐緊則爲寒﹐故主腹脹也。此外因之邪入於腹中﹐而有寒熱之分也。】

【莫子晉曰﹕春胃微弦﹐夏胃微鉤﹐乃天地四時之气﹐而合於人之五臟也。是以天地四時之邪﹐亦從外而內﹐故當以寸口之浮沈別之。】

脈從陰陽﹐病易已﹔脈逆陰陽﹐病難已。【易﹐去聲。】

【王冰曰﹕脈病相應謂之從﹐脈病相反謂之逆。】

【馬蒔曰﹕此言脈當與病相順也。凡人有陽病﹐或外感﹐或內傷﹐皆當見陽脈。人有陰病﹐外感則陰病當見陽脈﹐內傷則陰病當見陰脈也。故脈順陰陽﹐則病易已。有等脈逆陰陽﹐則病外感者﹐陽病見陰脈﹐陰病見陽脈﹐內傷者陽病見陰脈﹐陰病見陽脈﹐皆病之難已者也。】

【張志聰曰﹕所謂陰陽者﹐气血外內上下也。言臟腑之脈﹐陰陽並交﹐雌雄相應﹐內外循環﹐此爲順也。如陰陽反逆﹐其病爲難愈。】

脈得四時之順﹐曰病無他﹔脈反四時及不問髒﹐曰難已。

【王冰曰﹕春得秋脈﹐夏得冬脈﹐秋得夏脈﹐冬得四季脈﹐皆謂反四時﹐气不相應﹐故難已也。】

【馬蒔曰﹕此言脈當與時相順也。如春病得弦脈﹐夏病得鉤脈﹐秋病得毛脈﹐長夏得緩脈﹐冬病得石脈﹐則脈得四時之順﹐曰病無他。若脈反四時則春得濇脈﹐夏得石脈﹐長夏得弦脈﹐秋得鉤脈﹐冬得緩脈﹐是謂反四時者也。間髒者﹐如肝病乘土﹐當傳之於脾﹐乃不傳之於脾﹐而傳之於心﹐則間其所勝之髒﹐而傳之於所生之髒矣。《難經》五十三難所謂間髒者生﹐是也。及無間髒之脈﹐皆謂之難已耳。】

【張志聰曰﹕脈得四時之順者﹐春脈微弦﹐夏脈微鉤﹐此得四時生气之順而無他變也。反四時者﹐春胃而有毛﹐夏胃而有石也。間髒者﹐相生而傳也。不間髒者﹐相克而傳也。如外淫之邪﹐始傷皮毛﹐則內合於肺﹐肺欲傳肝而腎間之﹐腎欲傳心而肝間之﹐旰欲傳脾而心間之﹐心欲傳肺而脾間之﹐脾欲傳腎而肺間之。此節乃總結上文之義。】

臂多靑脈﹐曰脫血。尺脈緩濇﹐謂之解﹝亻亦﹞。安臥脈盛﹐謂之脫血。尺濇脈滑﹐謂之多汗。尺寒脈細﹐謂之後泄。脈尺粗常熱者﹐謂之熱中。【解﹐同懈。﹝亻亦﹞﹐音亦。】

【王冰曰﹕血少脈空客寒﹐因人寒凝血汁﹐故脈色靑也。尺爲陰部﹐腹腎主之。緩爲熱中﹐濇爲無血﹐熱而無血﹐故解﹝亻亦﹞﹐並不可名之。然寒不寒﹐熱不熱﹐弱不弱﹐壯不壯﹐﹝亻亦﹞不可名謂之解也。脈要精微論曰﹕尺外以候腎﹐尺裏以候腹中﹐則腹腎主尺之義也。臥久傷气﹐气傷則脈診應微﹐今脈盛而不微﹐則血去而气無所主乃爾。盛謂數急而大鼓也。尺濇脈滑﹐謂尺膚濇而尺脈滑也。膚濇者﹐榮血內涸﹐脈滑爲陽气內余﹐血涸而陽气尙餘﹐多汗而脈乃如是也。尺主下焦﹐診應腸腹﹐故膚寒脈細﹐泄利乃然。《脈法》曰﹕陰微卽下﹐言尺气虛少。熱中謂下焦中也。】

【馬蒔曰﹕此言尺脈亦可以驗諸證也。臂多靑脈者﹐大凡筋脈之中皆血也﹐血多則赤﹐血少則靑﹐故知脈靑爲脫血之證耳。尺脈緩濇﹐緩爲熱中﹐濇爲血少﹐熱而血少﹐故曰解﹝亻亦﹞。安臥者﹐不能起也。脈盛者﹐火愈熾也。火熱則血妄行﹐故亦謂之脫血。蓋上文脫血有數脫之義﹐非一時火盛而暴脫。故其脈不盛﹐其脈當靑﹐此曰脫血者﹐有火盛而暴脫之義﹐其脈亦未必不靑也。尺脈來濡而又兼滑﹐濇爲陰虛﹐滑爲陽盛﹐謂之多汗。陰陽別論云﹕陽咖於陰謂之汗。尺部見冷而脈又兼細﹐是寒气在腹﹐泄利未已﹐謂之後泄。尺部常熱而脈又粗大﹐是熱气在腹﹐謂之熱中也。】

【張志聰曰﹕此論內因之病﹐自內而外﹐從尺而寸﹐由血而經﹐經而气也。臂多靑脈者﹐臂內浮見之絡脈多靑﹐蓋因血脫而不華於色也。《靈樞經》曰﹕脈急者尺之皮膚亦急﹐脈緩者尺之皮膚亦緩﹐故善調尺者﹐不待於寸﹐善調脈者﹐不待於色﹐能參合而行之﹐可爲上工。緩爲脾脈﹐濇主髒气不足﹐解﹝亻亦﹞﹐懈惰也﹐此脾臟之爲病也。尺屬陰而主血﹐脈宜沈靜﹐盛者肝臟之火盛﹐而血不藏也。《靈樞》診尺篇曰﹕尺膚濇者﹐風痺也。夫邪追於經﹐其脈則滑﹐以風之陽邪﹐閉於皮膚之間﹐而迫於經脈﹐故主多汗﹐所謂陽加於陰謂之汗﹐汗乃陰之液也。此以診尺而知肺合之表汗也。診尺篇曰﹕尺膚寒﹐其脈小者泄﹐少气。夫陽气生於陰中﹐尺膚寒﹐生陽之气少矣。陽气衰於下﹐故主虛泄﹐泄則亡陰﹐故脈細也。此以診尺而知腎臟之生陽下焦之虛泄也。尺膚粗常熱者﹐火熱下行﹐故主熱中﹐此診尺而知心火之下行也。夫陰陽气血﹐由陰而陽﹐從下而上﹐是以診尺而知病之外內上下也。】

肝見庚辛死。心見壬癸死。脾見甲乙死。肺見丙丁死。腎見戊己死。是謂眞髒見皆死。

【王冰曰﹕此亦通明三部九候論中眞髒脈見者勝死也。尺粗而髒見亦然。】

【馬蒔曰﹕此言眞髒脈見者﹐各有相克之死期也。庚辛者﹐金日也。肝之眞髒脈見﹐而全無胃气﹐則至庚辛日而死﹐以金克木也。壬癸者﹐水日也。心之眞髒脈見﹐而全無胃气﹐則至壬癸日而死﹐以水克火也。甲乙者﹐木日也。睥之眞髒脈見﹐而全無胃气﹐則至甲乙日而死﹐以木克上也。丙丁者﹐火日也。肺之眞髒脈見﹐而全無胃气﹐則至丙丁日而死﹐以火克金也。戊己者﹐土日也。腎之眞髒脈見﹐而全無胃气﹐則至戊己日而死﹐以土克水也。是謂眞髒脈見﹐故皆死也。】

【張志聰曰﹕夫五臟之气﹐地之五行而生﹐地之五行﹐天之十干所化﹐是以生於五行而死於十干也。按此節當在篇末辟辟如彈石曰腎死之下﹐誤脫在此者也。楊元如曰﹕此章引《靈樞》診尺篇之文﹐以證診尺之義。《靈樞》篇內亦無此節文﹐宜攺正爲是。】

頸脈動喘疾咳﹐曰水。目裹微腫﹐如臥蠶起之狀﹐曰水。溺黃赤安臥者黃疸。已食如饑者胃疸。面腫曰風。足脛腫曰水。目黃者曰黃疸。

【王冰曰﹕水气上溢﹐則肺被熱燻﹐陽气上逆﹐故頸脈盛鼓而咳喘。頸脈﹐謂耳下及結喉旁人迎脈者也。評熱病論曰﹕水者陰也﹐目下亦陰也﹐腹者至陰之所居。故水在腹中者﹐必使目下腫也。疸﹐勞也。腎勞胞熱﹐故溺黃赤也。《正理論》曰﹕謂之勞癉﹐以女勞得之也。已食如饑﹐是則胃熱﹐熱則消穀﹐故食已如饑也。若加面腫﹐則胃風之診也。何者﹖胃陽明脈起於鼻交頞中﹐下循鼻外故爾。腎少陰脈出於足心﹐上循脛﹐過陰股﹐從腎上貫肝鬲﹐故下焦有水﹐足脛腫也。陽怫於上﹐熱積胸中﹐陽气上燔﹐故目黃也。《靈樞經》曰﹕目黃者﹐病在胸。】

【馬蒔曰﹕此言卽諸證而可以辧曰水﹑曰黃疸﹑曰胃疸﹑曰風之異也。水气上逆﹐則頸脈者人迎﹑大迎等穴也﹐其脈則動﹐其气則喘﹐其咳則疾﹐及目裹者目下也﹐目下微腫﹐如臥蠶起之狀﹐是皆水之證也。溺色黃赤而又且嗜臥﹐是之謂黃疸也。已食如饑﹐是之謂胃疸也。然水證有兼風者﹐其面發腫﹐蓋面爲諸陽之會﹐風屬陽﹐上先受之﹐故感於風者﹐面必先腫﹐不可誤以爲止於水也。惟足脛之腫﹐則止謂之水耳。蓋足少陰腎經之脈﹐上循脛至陰股﹐故病如是也。且黃疸之目必黃﹐以熱積胸中﹐上燻於目而然也。】

【張志聰曰﹕此以視疾而知其病也。按此節引《靈樞》論疾診尺之文﹐少加刪攺﹐以證診尺之義。上節論診尺﹐此節論疾。所謂無視色持脈﹐獨調其尺﹐以言其病從外知內也。是以見頸脈動疾﹐目內微腫﹐足脛腫者﹐知水病之在裏也。溺赤安臥﹐已食如饑者﹐知爲黃疸﹑胃疸也。面睡者﹐知爲風水也。此又不待持脈而知其病也。楊元如曰﹕診尺而知解﹝亻亦﹞﹐多汗之病在外﹐視疾而知水飲黃疽之病在內﹐故日論疾診尺﹐謂論證視尺﹐皆可以知病。】

婦人手少陰脈動甚者﹐妊子也。

【王冰曰﹕手少陰脈謂掌後陷者中﹐當小指動而應手者也。《靈樞經》曰﹕少陰無輸﹐心不病乎﹖岐伯曰﹕其外經病而髒不病﹐故獨取其經於掌後銳骨之端。此之謂也。動﹐謂動脈也。動脈者﹐大如豆厥厥動搖也。《正理論》曰﹕脈陰陽相薄名曰動。又經脈別論曰﹕陰薄陽別﹐謂之有子。】

【馬蒔曰﹕此言婦人妊子之脈也。左手寸部屬手少陰心經。而手太陽小腸經之脈﹐爲之表裏。《脈賦》云﹕太陽大是男娠。故知手少陰之脈動甚者﹐爲妊男子也。《靈樞》論疾診尺篇與此同。後世更手爲足﹐蓋不考二經皆同故也。由此推之﹐則右手寸部屬手太陰肺經﹐當爲妊女子者可推矣。】

【張志聰曰﹕此復言診尺之微妙﹐非惟知病﹐而婦人之妊子﹐亦可以分別也。子﹐男子也。以婦人之兩手尺部候之﹐若左手之少陰腎脈動盛者﹐當娠子﹐以左男而右女也。】

脈有逆從四時﹐未有髒形﹐春夏而脈瘦﹐秋冬而脈浮大﹐命曰逆四時也。

【王冰曰﹕春夏脈瘦﹐謂沈細也。秋冬浮大﹐不應時也。大法﹐春夏當浮大而反沈細﹐秋冬當沈細而反浮大﹐故曰不應時也。】

【馬蒔曰﹕此舉脈之與時相逆者言之也。脈有順四時者﹐卽上文脈得四時之順﹐曰病無他是也。脈有逆四時者﹐未有正髒之脈相形﹐而他髒之脈反見﹐春夏脈宜浮大﹐今反沈細而瘦﹐秋冬脈宜沈細﹐今反浮大而肥﹐此卽所謂逆四時也。】

【張志聰曰﹕後章論五臟之气﹐外合於四時﹐故𨿽未有春弦﹑夏鉤﹑秋毛﹑冬石之髒形﹐而陰陽出入之大槪不可逆也。】

風熱而脈靜﹐泄而脫血脈實﹐病在中脈虛﹐病在外脈濇堅者﹐皆難治﹐命曰反四時也。

【王冰曰﹕風熱當脈躁而反靜﹐泄而脫血﹐當脈虛而反實﹐邪气在內﹐當脈實而反虛﹐病气在外﹐當脈虛滑而反濇堅﹐故皆難治也。何也﹖皆反四時之气﹐乃如是矣。】

【馬蒔曰﹕此言脈與病反者﹐是亦脈與時反之意也。病由風熱﹐脈宜浮大而反沈靜﹐則陽病見陰脈也。泄利脫血二證﹐脈宜沈細而反實大﹐則陰病見陽脈也。病在中者﹐脈爲有力﹐則中气方盛﹐今脈反虛﹐病在外者﹐脈宜浮虛﹐則表病易痊﹐今脈反濇堅﹐是皆難治之證﹐猶脈之反四時也。】

【張志聰曰﹕夫天地有四時之寒暑﹐而人之气血﹐有浮大沈瘦之陰陽。卽受病之脈气﹐亦有外內虛實之相應﹐是以脈不應病者﹐命曰反四時也。】

人以水谷爲本﹐故人絕水谷則死﹐脈無胃气亦死。所謂無胃气者﹐但得眞髒脈﹐不得胃气也。所謂脈不得胃气者﹐肝不弦﹐腎不石也。

【王冰曰﹕不弦不石﹐皆謂不微似也。】

【馬蒔曰﹕此言五臟以胃气爲本﹐而胃气以水谷爲本﹐是無水谷者無胃气﹐無胃气者﹐眞髒之脈見也。卽如肝脈當弦而不弦﹐腎脈當石而不石之類。】

【張志聰曰﹕此言五臟元眞之气﹐亦皆胃腑水谷之所生也。五臟者皆稟气於胃﹐胃气者水谷之所資生﹐故人以水谷爲本﹐胃絕水殺則死﹐脈無胃气亦死也。所謂無胃气者﹐眞髒脈見而不得微和之气也。又非惟微和之爲胃气也﹐卽眞髒之脈﹐亦胃气之所生也。故曰髒气者﹐不能自致於手太陰﹐必因於胃气乃至於手太陰也。故五臟各以其時自爲﹐而至於手太陰者。春爲弦﹐夏爲鉤﹐秋爲毛﹐冬爲石﹐皆得胃气而爲之也。故曰脈不得胃气者﹐肝不弦﹐腎不石也。是以前章論四時之脈得胃气之和者﹐命曰平人。後章論五臟之眞﹐亦四時以胃气爲本也。】

太陽脈至﹐洪大以長。少陽脈至﹐乍數乍疏﹐乍短乍長。陽明脈至﹐浮大而短。

【王冰曰﹕洪大以長者﹐气盛故然爾。《扁鵲陰陽脈法》云﹕太陽之脈﹐洪大以長﹐其來浮於筋上﹐動搖九分﹐三月四月甲子王。呂廣云﹕太陽王五月六月﹐其气大盛。故其脈洪大而長也。乍數乍疏﹐乍短乍長者﹐以气有暢有末暢也。《扁鵠陰陽法》云﹕少陽之脈﹐乍小乍大﹐乍長乍短﹐動搖六分﹐王十一月甲子夜半﹐正月二月甲子王。呂廣云﹕少陽王正月二月﹐其气尙微。故其脈來﹐進退無常。浮大而短者﹐殺气滿盛也。呂廣云﹕陽明王三月四月﹐其气始萌末盛。故其脈來﹐浮大而短。《扁鵠陰陽脈法》云﹕少陽之脈緊細﹐動搖六分﹐王五月甲子日中﹐七月八月王。太陰之脈﹐緊細以長﹐乘於筋上﹐動搖九分﹐九月十月甲子王。厥陰之脈﹐沈短以緊﹐動搖三分﹐十一月十二月甲手王。】

【馬蒔曰﹕此舉三陽之脈而言之﹐正見脈貴順四時也。按《難經》之意﹐以爲得第三甲子太陽王﹐歲有閏﹐月有大小﹐大約四五六月也﹐其气大盛﹐其候大熱﹐故脈之至也﹐旣洪且大﹐又見其長。蓋洪大而長﹐皆陽脈也﹐而陽之甚聖﹐故純見陽脈而無陰脈者如此。得第一甲子少陽王大約在十一二正月也﹐其气尙微﹐其候當寒﹐故脈之至也﹐乍數乍疏﹐乍短乍長。蓋長數爲陽﹐疏短爲陰﹐而陽之初生﹐故陽脈𨿽乍至﹐而猶未離乎陰脈者如此。得第二甲子陽明王﹐大約在正二三月也﹐其气始萌未盛﹐其候始暄﹐故脈之至也﹐旣浮且大﹐又見其短。蓋浮大爲陽﹐短則爲陰﹐而陽氧方壯﹐故陽脈盛而陰脈微者如此。此則《難經》之與《內經》相同者。《難經》又云﹕太陰之至﹐緊大而長。少陰之至﹐緊細而微。厥陰之至﹐沈短而惇。其意以爲得第四甲子太陰之气王﹐大約在五六七月也﹐其氧承夏餘陽﹐陰气始至﹐其候暑溫﹐故脈之至也﹐緊大而長。蓋緊爲陰脈﹐大者長者爲陽脈﹐而陰之初生﹐故陰脈微而陽脈盛者如此。得第五甲子少陰王﹐大約在七八九月也。陽气衰微﹐陰气漸盛﹐其候淸涼﹐故脈之至也﹐緊細而微。蓋緊細與微﹐皆陰脈也﹐而陰之方盛﹐故陰脈之全見者如此。得第六甲子厥陰王﹐大約在十月十一二月也﹐陰气極盛﹐其候寒凝﹐故其脈之來也﹐沈短而軟。蓋沈短而惇﹐陰脈之極也﹐而陰之正盛﹐故陰脈之甚重者如此。此則《內經》之所遺﹐而《難經》之所備﹐其必有所本也。】

【張志聰曰﹕此言陽明胃气不獨行於五臟﹐而亦行气於三陽也。夫脾與胃以膜相連耳﹐是以胃气之行於五臟者﹐由脾气之轉輸﹐故太陰爲之行气於三陰。陽明者表也﹐五臟六腑之海也﹐亦爲之行气於三陽﹐是以臟腑各因其經而受气於陽明焉。故太陽之洪大﹐陽气之盛也﹐少陽之乍忽﹐初生之象也﹐陽明之浮大而短者﹐兩陽合明﹐陽盛而間於二陽之間也。此三陽之气﹐亦胃腑之所生也。】

夫平心脈來﹐累累如連珠﹐如循瑯玕﹐曰心平。夏以胃气爲本。病心脈來﹐喘喘連屬﹐其中微曲﹐曰心病。死心脈來﹐前曲後居﹐如操帶鉤﹐曰心死。

【王冰曰﹕瑯玕﹐珠類﹐言脈滿而盛﹐微似珠形之中手也。脈有胃气﹐則累累而微似連珠也。】

【馬蒔曰﹕上文第五節

至第九節

﹐論五臟乎脈﹑病脈﹑死脈旣已悉矣﹐而此下五節又詳諭之﹐此一節則自心經而言之也。夏胃微鉤爲平脈﹐平心脈來﹐累累如連珠﹐如循瑯玕﹐曰心平﹐蓋脈滿而盛﹐來如連珠﹐按之如循瑯玕﹐乃來盛去衰﹐有鉤而且和之義﹐所以謂之平也。夏以胃气爲本﹐故取其鉤而且和也。鉤多胃少曰心病﹐病心脈來﹐喘喘連屬﹐其中微曲﹐曰心病﹐蓋其來如喘﹐又喘而連屬﹐且中手而偃曲﹐則有鉤多胃少之義﹐所以謂之病也。但鉤無胃曰死﹐而心脈來前曲後居﹐如操帶鉤﹐曰心死。蓋前𨿽似曲﹐而後則居然不動﹐如操執帶鉤﹐則全無和意﹐所以謂之死也。】

【張志聰曰﹕此言髒眞之脈﹐四時以胃气爲本也。累累如連珠者﹐滑利如珠﹐連綿相貫﹐心臟和平之象也。瑯玕美石之似珠者﹐取其溫潤而柔滑也。此髒眞之脈柔耎更和平者﹐得四時之胃气也。前節以四時胃气資於髒眞﹐故曰春胃微弦﹐夏胃微鉤。此節以五臟之眞得四時胃气﹐故曰平心脈來。夏以胃气爲本﹐乎肺脈來﹐秋以胃气爲本﹐是以脈象之少有不同也。蓋弦鉤毛石者﹐髒眞主气象也。如連珠如楡莢者﹐髒眞之體象也。喘喘﹐急疾貌。喘喘連屬﹐心气不安也。曲者鉤之象﹐其中微曲﹐心气虛也﹐故當主心病。曲而不動﹐如操帶鉤﹐無如珠生動之象矣。楊元如曰﹕前論四時之气生五臟﹐故肝而心﹐心而脾﹐序四時之相生。此論五臟之眞合四時﹐故心而肺﹐肺而肝﹐序五行之相制﹐制則生化也。】

平肺脈來﹐厭厭聶聶﹐如落楡莢﹐曰肺平。秋以胃气爲本。病肺脈來﹐不上不下﹐如循雞羽﹐曰肺病。死肺脈來﹐如物之浮﹐如風吹毛﹐曰肺死。

【王冰曰﹕厭厭聶聶﹐如落楡莢﹐浮薄而虛也。脈有胃气﹐則微似楡莢之輕虛﹐不上不下﹐如循雞羽﹐中央堅而兩旁虛也。如物之浮﹐瞥瞥然如風吹毛也。】

【馬蒔曰﹕此卽肺經之平脈﹑病脈﹑死脈而諭之也。秋胃微毛曰平﹐平肺脈來﹐厭厭聶聶﹐如落楡莢﹐曰肺平。蓋厭厭聶聶者﹐恬靜之意﹐楡莢非甚粗大﹐而如落楡莢﹐則有輕虛以浮之意﹐故謂之平也。秋以胃气爲本﹐故取其毛而且和也。毛多胃少曰肺病﹐病肺脈來﹐不上不下﹐如循雞羽﹐曰肺病。蓋雞羽者﹐輕虛之物也﹐不上不下﹐如循雞羽﹐則雞羽兩旁𨿽虛﹐而中央頓有堅意所以謂之病也。但毛無胃曰死﹐死肺脈來﹐如物之浮﹐如風吹毛﹐曰肺死﹐蓋如物之浮﹐而如風吹毛﹐則毛而全無胃气﹐所以謂之死。】

【張志聰曰﹕厭厭﹐安靜貌。聶聶﹐輕小也。如楡莢者﹐輕薄而中不虛﹐蓋肺脈𨿽主收降輕虛之象﹐而資生於脾土﹐是以有如楡莢之輕而中不虛也。不上不下﹐往來濇滯也﹐如循雞羽﹐較之楡莢﹐更屬輕虛其中﹐又不得生我之土象﹐而反有賊我之木體﹐故主肺病。如物之浮﹐虛無根也﹐如風吹毛﹐散亂劇也。】

平肝脈來﹐軟弱招招﹐如揭長竿末梢﹐曰肝平。春以胃气爲本。病肝脈來﹐盈實而滑﹐如循長竿﹐曰肝病。死肝脈來﹐急益勁﹐如新張弓弦﹐曰肝死。【軟﹐軟同。】

【王冰曰﹕如竿末梢﹐言長軟也。脈有胃气﹐乃長軟如竿之末梢矣。長而不軟﹐故若循竿。勁﹐謂勁彊﹐急之甚也。】

【馬蒔曰﹕此卽肝經之平脈﹑病脈﹑死脈而諭之也。春胃微弦曰平。平肝脈來﹐軟弱招招如揭長竿末梢門肝平。招招然長竿末梢﹐最爲軟弱﹐揭之則似弦而甚和﹐所以謂之平也。春以胃气爲本﹐故取其弦而且和也。弦多胃少曰肝病。病肝脈來﹐盈實而滑﹐如循長竿﹐曰肝病。蓋盈實而滑﹐似有堅意﹐而長竿如循末梢﹐則弦而不和﹐所以謂之病也。但弦無胃曰死。死肝脈來﹐急益勁﹐如新張弓弦﹐曰肝死﹐蓋急而益勁﹐如弓弦新張﹐是全無胃气而不和﹐所以謂之死也。】

【張志聰曰﹕軟弱﹐初生柔和之气也。以手相呼曰招﹐招招乍起乍伏之象﹐形容其初生之脈象也。長竿梢末﹐長而軟也﹐此皆本於胃气﹐故髒眞之脈﹐得以柔軟和平﹐盈實則非軟弱招招之象矣。如循長竿﹐非若梢末之軟弱矣。滑脈如珠﹐弦長帶滑﹐如竿之有節矣。辧脈篇曰﹕累累如循長竿者﹐名陰結也。此肝气病而阻結也。急益勁﹐如新張弓弦﹐彊勁之劇﹐胃气絕也。】

平脾脈來﹐和柔相離﹐如雞踐地﹐曰脾平。長夏以胃气爲本。病脾脈來﹐實而盈數﹐如雞舉足﹐曰脾病。死脾脈來﹐銳堅如烏之喙﹐如鳥之距﹐如屋之漏﹐如水之流﹐曰脾死。

【王冰曰﹕和柔相離﹐如𨿽踐地﹐言脈來動數相離﹐緩急和而調﹐若胃少﹐故脈實急矣。舉足﹐謂如雞足之舉也。烏喙鳥距﹐言銳堅也。水流屋漏﹐言其至也。水流謂平至不鼓﹐屋漏謂時動復住。】

【馬蒔曰﹕此卽脾經之平脈病脈死脈而諭之也。長夏胃微耎弱曰平﹐平脾脈來﹐和柔相離﹐如雞踐地﹐曰脾平。蓋雞之踐地﹐至和而柔﹐所以謂之平也。正以長夏以胃气爲奉﹐故取其弱而且和也。弱多胃少曰脾病﹐病脾脈來﹐實而盈數﹐如雞舉足﹐日脾病。蓋如𨿽舉足﹐𨿽爲和緩﹐而實盈且數﹐則少和意﹐所以謂之病也。但弱無胃曰死﹐死脾脈來﹐銳而且堅﹐是弱而不和也﹐如鳥之喙﹐其喙不靜﹐如鳥之距﹐其距必前﹐如屋之漏﹐其勢必間﹐如水之流﹐其勢不及﹐所以謂之死也。】

【張志聰曰﹕和柔﹐中土柔和之气也。相離﹐時一代也。蓋脾爲孤髒中央土以貫四旁﹐故柔和之中而有相離之代散也。雞足有四爪﹐踐地極和緩﹐形容脾上之灌漑四髒﹐有如雞之踐地和緩而四散也。實而盈數﹐阜實而無柔和之气也。如雞舉足﹐拳而收斂﹐不能灌漑於四髒也。如鳥之喙者﹐堅止而無柔和相離之象也。如鳥之距者﹐較雞舉足更拳急也。如屋之漏者﹐點滴稀疏而不能灌漑也。如水之流者﹐濕上之气四散也。蓋言脾主中和之气﹐如太過不及之甚者﹐皆爲死脈也。】

平腎脈來﹐喘喘累累﹐如鉤﹐按之而堅﹐曰腎平。冬以胃气爲本。病腎脈來﹐如引葛﹐按之益堅﹐曰腎病。死腎脈來﹐發如奪索﹐辟辟如彈石﹐曰腎死。辟﹐音劈。

【王冰曰﹕喘喘累累﹐如鉤﹐按之而堅﹐謂如心脈而鉤按之小堅爾。胃少則不按亦堅也。形如引葛﹐言不按且堅﹐明按之則尢甚也。發如奪索﹐猶蛇之走﹐辟辟如彈石﹐言促而又堅也。】

【馬蒔曰﹕此卽腎經之平脈﹑病脈﹑死脈而諭之也。冬胃微石曰平﹐脈沈而滑﹐喘喘累累如鉤﹐按之而堅﹐曰腎平。蓋石沈於水﹐靜而不動﹐喘喘累累﹐按之而堅﹐所以謂之平也。石多胃少曰腎病﹐病腎脈來﹐如引葛﹐按之益堅﹐曰腎病。蓋葛根若附而引之不絕﹐按之大堅﹐則石而不和﹐所以謂之病也。但石無胃曰死﹐死腎脈來﹐發如奪索﹐辟辟如彈石﹐曰腎死。蓋發如奪索﹐辟如彈石﹐則全無沈意﹐是全無胃气﹐所以謂之死也。】

【張志聰曰﹕喘喘累累﹐沈石生動之象也。如鉤者﹐浮而中空﹐水之體也。按之堅者﹐石之象也。如葛如索者﹐木象也。蓋沈石者腎之本體﹐如引葛而按之益堅﹐是腎气不藏而外泄矣。如奪索者﹐較引葛更堅勁矣。如彈石者﹐無喘累生動之气﹐腎之死象也。莫子晉曰﹕鉤﹐乃心之脈也。心脈如循瑯玕﹐腎脈如鉤者﹐心腎水火之气﹐互相交濟者也。】古今圖書集成醫部全錄卷十一

玉機眞髒論篇第十九

【馬蒔曰﹕第六節

有曰﹐名曰玉機﹐內又論眞髒脈﹐故名篇。】

黃帝問曰﹕春脈如弦﹐何如而弦﹖岐伯對曰﹕春脈者﹐肝也﹐東方木也﹐萬物之所以始生也。故其气來﹐軟弱輕虛而滑﹐端直以長﹐故曰弦。反比者病。帝曰﹕何如而反﹖岐伯曰﹕其气來實而彊﹐此謂太過﹐病在外。其气來不實而微﹐此謂不及﹐病在中。帝曰﹕春脈太過與不及﹐其病皆何如﹖岐伯曰﹕太過則令人善忘﹐忽忽眩冒而巓疾﹔其不及則令人智痛引背﹐下則兩脇胠滿。帝曰﹕善。【胠﹐去魚切。】

【王冰曰﹕弦者﹐端直而長﹐狀如弦也。越人云﹕春脈弦者﹐東方木也﹐萬物始生﹐未有枝葉﹐故其脈來濡弱而長。反﹐謂反常平之候。夫气余則病形於外﹐气少則病在於中也。呂廣云﹕實彊者﹐陽气盛也。少陽當微弱﹐今更實彊﹐謂之太過。陽處表﹐故令病在外。厥陰之气養於筋﹐其脈弦﹐今更虛微﹐故曰不及。陰虛中﹐故令病在內。忽忽﹐不爽也。眩﹐謂目眩﹐視如轉包。冒﹐謂冒悶也。胠﹐脇也。忘﹐當作怒。《靈樞》曰﹕肝气實則怒。肝厥陰脈﹐自足而上入毛中﹐又上貫鬲﹐布脇肋﹐循喉嚨之後﹐上入頏顙上出額﹐與督脈會於巓﹐故病如是。】

【馬蒔曰﹕此言五臟有應時之脈﹐其有所反者﹐必有所病﹐而此一節﹐則先舉肝經以言之也。春時東方屬木﹐萬物始生﹐肝亦主木﹐故脈有始生之義﹐脈端直以長﹐其狀似弓弦而輕虛而滑﹐則弦而和也。上盛者邪必盛﹐故曰病在外。其气來不實而微﹐此謂不及﹐病當在內。蓋肝自大惇上行章門﹑期門﹐故胸內作痛﹐而引及於背下﹐則兩胠脇中﹐亦皆脹滿﹐由在內正气虛﹐故爲不及之疾有如是也。正以痛與滿在內﹐故曰病在內。】

【張志聰曰﹕春弦夏鉤﹐秋毛冬石﹐髒眞之神也。此篇言眞髒之脈﹐資生於胃﹐輸稟於脾﹐合於四時﹐行於五臟﹐五臟相通﹐移皆有次﹐如璇璣玉衡﹐轉而不回者也。如五臟有病﹐則逆傳其所勝﹐至其所不勝則死。有爲風寒外乘﹐亦逆傳所勝而死者﹐有爲五志內傷﹐交相乘傳而死者﹐有春得肺脈﹐夏得腎脈﹐眞髒之神爲所不勝之气乘之者﹐皆奇恆之爲病也。故曰﹐奇恆者﹐言奇病也。所謂奇者﹐言奇病不得以四時死也。恆者﹐得以四時死也。是以岐伯對曰﹕春脈者肝也。言春時之脈﹐肝臟主气﹐而合於東方之木﹐如萬物之始生﹐故其气來﹐軟弱輕虛而滑﹐端直以長﹐蓋以髒眞之气而合於四時﹐非四時之气﹐而爲五臟之順逆也。自玉版篇至此﹐凡五篇皆辧脈理之微妙﹐而各有不同﹐學者宜潛心體會﹐而詳悉其旨焉。實而彊者﹐盈實而如循長竿也。不實而微﹐無端長之體也。言五臟之神气由中而外﹐環轉不息﹐如气盛彊﹐乃外出之太過﹐如气不足﹐則衰微而在中。太過不及﹐皆髒眞之气﹐不得其和平而爲病也。夫五臟之脈﹐行气於其所生﹐受气於所生之母﹐肝行气於心﹐受气於腎﹐春脈太過﹐則气並於上﹐經曰﹕气並於上﹐亂而喜忘。气上盛而與督脈會於巓﹐故眩冒而巓疾也。《金匱要略》曰﹕胸痛引背﹐陽虛而陰弦故也。蓋春木之陽﹐生於腎水之陰﹐陰气虛寒﹐以致生陽不足﹐故胸痛引背也。脇胠﹐乃肝腎之部分﹐生气虛而不能外達﹐故逆滿於中也。】

夏脈如鉤﹐何如而鉤﹖岐伯曰﹕夏脈者心也﹐南方火也﹐萬物之所以盛長也﹐故其气來盛去衰﹐故曰鉤﹐反比者病。帝曰﹕何如而反﹖岐伯曰﹕其气來盛去亦盛﹐此謂太過﹐病在外﹔其气來不盛﹐去反盛﹐此謂不及﹐病在中。帝曰﹕夏脈太過與不及﹐其病皆何如﹖岐伯曰﹕太過則令人身熱而膚痛﹐爲浸淫﹔其不及則令人煩心﹐上見咳唾﹐下爲气泄。帝曰﹕善。【長﹐上聲】

【王冰曰﹕鉤者言其脈來盛去衰﹐如鉤之曲也。越人云﹕夏脈鉤者﹐南方火也。萬物之所盛﹐垂枝布葉﹐皆下曲如鉤﹐故其脈來疾去遲。呂廣云﹕陽盛故來疾﹐陰虛故去遲。脈從下上至寸口﹐疾還尺中﹐遲也﹐其脈來盛去盛﹐是陽之盛也。心气有餘﹐是謂太過。心少陰脈起於心中﹐出屬心系﹐下鬲絡小腸﹐又從心系卻上肺﹐故心太過﹐則身熱膚痛﹐而浸淫流布於形分﹔不及則心煩﹐上見咳唾﹐下爲气泄。】

【馬蒔曰﹕此言心經有應時之脈﹐其有所反者﹐必有所病也。夏時南方屬火﹐萬物盛長﹐心亦主火﹐故脈有盛長之義。】

【張志聰曰﹕心脈通於夏﹐气如火之發焰﹐如物之盛長﹐其气惟外出﹐故脈來盛而去悠﹐有如鉤象﹐其本有力而肥﹐其環轉則秒而微也。來盛者﹐盛長之本气也﹔去亦盛者﹐太過於外也。來不盛者﹐盛長之气衰於內也﹔去反盛者﹐根本虛而末反盛也。身熱膚痛者﹐心火太過﹐而淫气於外也。浸淫﹐膚受之瘡﹐火熱盛也。其不及則反逆於內﹐上燻肺而爲咳唾﹐下走腹而爲气泄矣。矢心气逆則爲噫﹐虛逆之气﹐不上出而爲噫﹐則下行而爲气泄。气泄者﹐得後與气快然如衰也。】

秋脈如浮﹐何如而浮﹖岐伯曰﹕秋脈者肺也﹐西方金也﹐萬物之所以收成也﹐故其气來輕虛以浮﹐來急去散﹐故曰浮。反此者病。帝曰﹕何如而反﹖岐伯曰﹕其气來毛而中央堅﹐兩旁虛﹐此謂太過﹐病在外﹔其气來毛而微﹐此謂不及﹐病在中。帝曰﹕秋脈太過與不及﹐其病皆何如﹖岐伯曰﹕太過則令人逆气而背痛﹐慍慍然﹔其不及則令人喘﹐呼吸少气而欽﹐上气見血﹐下聞病音。帝曰﹕善。

【王冰曰﹕脈來輕虛曰浮﹐來急以陽未沈下﹐去散以陰气上升也。越人云﹕秋脈毛者﹐西方金也。萬物之所終﹐艸木華葉皆秋而落﹐其枝獨在若毫毛也。其脈來輕虛以浮曰毛﹐肺手太陰脈起於中焦﹐下絡大腸﹐還循胃口﹐上鬲屬肺﹐從肺系橫出腋下﹐循臑內爲咳﹐主喘息﹐故气盛則肩背痛﹐气逆不及則喘息變易﹐呼吸少气而咳﹐上气見血也。下聞病音﹐謂喘息則肺中有聲也。】

【馬蒔曰﹕此言肺經有應時之脈﹐其有所反者﹐必有所病也。秋時西方屬金﹐萬物收藏﹐肺亦主金﹐故肺有收成之義﹐其脈來輕虛以浮﹐來𨿽似急而去則散﹐又非前來盛去不盛之比也。若與此相反﹐則其脈气之來如毛﹐而中央則堅﹐兩旁如虛﹐此爲太過﹐病當在外﹐令人气逆而背痛﹐及慍慍然不舒暢也。其脈气之來如毛﹐而毛又至微﹐此謂不及﹐病當在內﹐令人作喘﹐其呼吸之气皆少﹐而發之爲咳﹐在上則气逆而見血﹐在下則肺中有喘息之音也。】

【張志聰曰﹕秋气降收﹐外虛內實﹐內實故脈來急﹐外虛故浮而散也。如楡莢而兩旁虛﹐中央實﹐此肺之平脈﹐堅則爲太過矣。毛而微﹐是中央兩旁皆虛﹐此所生之母气不足﹐而致肺气更衰微也。肺主周身之气﹐太過則反逆於外﹐而爲背痛﹐肺之兪在肩背也。經曰﹕气並於肺則憂。其不及則令人气虛而喘﹐呼吸少气而咳﹐虛气上逆﹐則血隨而上行﹐虛气下逆﹐則聞呻吟之病音﹐蓋肺主气而司呼吸開闔﹐其太過則盛逆於外﹐其不及則虛逆於內也。】

【楊元如曰﹕諸急爲寒﹐陰气漸來﹐故脈來急﹐陽气漸去﹐故去散也。】

冬脈如營﹐何如而營﹖岐伯曰﹕冬脈者腎也﹐北方水也﹐萬物之所以合藏也﹐故其气來沈以搏﹐故曰營。反此者病。帝曰﹕何如而反﹖岐伯曰﹕其气來如彈石者﹐此謂太過﹐病在外﹐其去如數者﹐此謂不及﹐病在中。帝曰﹕冬脈太過與不及﹐其病皆何如﹖岐伯曰﹕太過則令人解﹝亻亦﹞﹐脊脈痛而少气﹐不欲言﹔其不及則令人心懸如病饑﹐﹝月少﹞中淸﹐脊中痛﹐少腹滿﹐小便變。帝曰﹕善。【數﹐上聲。解﹐同懈。﹝月少﹞﹐音渺。】

【王冰曰﹕營者﹐脈沈而深如營動也。其气來沈以搏﹐言沈而搏擊於手也。越人云﹕冬脈石者﹐北方水也。萬物之所藏﹐盛冬之時﹐水凝如石﹐故其脈來沈濡而滑﹐故曰石。腎少陰脈﹐自股內後廉﹐貫脊屬腎﹐絡膀胱﹐其直行者﹐從腎上貫肝鬲﹐入肺中﹐循喉嚨俠舌本﹐其支別者﹐從肺出絡心﹐注胸中﹐故病如是也。﹝月少﹞者﹐季脇之下﹐俠脊兩旁空軟處也。腎外當﹝月少﹞﹐故﹝月少﹞中淸冷也。】

【馬蒔曰﹕此言腎經有應時之脈﹐其有所反者﹐必有所病也。冬時北方屬水﹐萬物合藏﹐腎亦主水﹐故脈有合藏之義﹐其气來沈矣﹐而沈中帶搏﹐所謂沈濡而滑﹐謂之曰營。營者﹐如將之守營內而不出也。若與此相反﹐則气來如石之彈﹐此謂太過﹐病當在外﹐令人熱不熱﹐寒不寒﹐壯不壯﹐弱不弱﹐而病成解﹝亻亦﹞﹐脊脈甚痛而元气衰少﹐不欲言語。其脈气之去﹐如數物然﹐此爲不及﹐病當在內﹐令人心中虛懸﹐如病饑餓﹐其﹝月少﹞中甚淸冷﹐脊中則甚痛﹐少腹則脹滿﹐小便則變色也。】

【張志聰曰﹕營﹐居也﹐言冬气之安居於內﹐如萬物之所以合藏也。沈而搏者﹐沈而有石也﹐如彈石者﹐石而彊也。腎爲生气之原﹐數則爲虛﹐生气不足也。腎爲生气之原﹐而主閉藏﹐太遇則气外泄而根本反傷﹐故爲懈惰。少气﹐生陽之气不足﹐故脊中痛。心主言而發原於腎﹐根气傷故不欲言也。其不及則心腎水火之气﹐不能交濟﹐故令人心懸如病饑﹐腎之生陽不足﹐故﹝月少﹞中冷也。腎合膀胱﹐腎虛而不能施化﹐故小便變而少腹滿也。】

帝曰﹕四時之序﹐逆從之變異也﹐然脾脈獨何主﹖岐伯曰﹕脾脈者土也﹐孤髒以灌四旁者也。帝曰﹕然則脾善惡可得見之乎﹖岐伯曰﹕善者不可得見﹐惡者可見。帝曰﹕惡者何如可見﹖岐伯曰﹕其來如水之流者﹐此謂太過﹐病在外﹔如烏之喙者﹐此謂不及﹐病在中。帝曰﹕夫子言脾爲孤髒﹐中央土﹐以灌四旁﹐其太過與不及﹐其病皆何如﹖岐伯曰﹕太過則令人四肢不舉﹐其不及則令人九竅不通﹐名曰重彊。【重彊之重﹐平聲。】

【王冰曰﹕脈春弦夏鉤﹐秋浮冬營﹐爲逆順之變見異狀也。主謂主時月。灌四旁﹐謂脾納水谷﹐化津液﹐漑灌肝心肺腎。不正主四時﹐故謂孤髒。其不正主時而寄王於四季﹐故善不可見﹐惡可見也。以主四肢﹐故病四肢不舉。脾爲孤髒以灌四旁﹐今病則五臟不和﹐故九竅不通也。《八十一難經》曰﹕五臟不和﹐則九竅不通。重﹐謂髒气重疊。彊﹐謂气不和順。】

【馬蒔曰﹕此舉脾經之脈﹐灌乎四髒﹐其有惡與善﹑反者亦必有所病也。四髒循四時之序曰從﹐其有過與不及而爲諸病曰逆﹐從逆之變異﹐故有如上文所言也。然脾脈於四時屬土﹐以孤髒而灌於四髒之中﹐方脾之無病﹐其有功於四髒﹐日常如是﹐𨿽有其善﹐不可得而見﹐及脾之有病﹐則四髒亦隨以病﹐其惡遂可得而見也。故其來如水之流﹐脾气降而下也﹐此謂太過﹐病當在外﹐令人四肢不舉﹐以脾主四肢也。其來如烏之喙﹐脾气濇而傷也﹐此謂不及﹐病當在中﹐令人九竅不通。夫脾不和平﹐固爲彊矣﹐則九竅不通﹐則病邪方盛﹐名曰重彊﹐此皆脾之惡者可見也。】

【張志聰曰﹕總結上文而言髒眞之气﹐合於四時﹐有升降浮沈之序﹐如逆其順序和平之气﹐則有變異之病矣。然四時之脈﹐上合四髒﹐而脾臟之脈各王四季月十八日﹐不得獨主於時﹐故爲孤髒。脾灌四髒﹐四髒受脾之气﹐而各見其善﹐是善在四髒﹐而不自見其善耳。如水之流者﹐灌漑太過也。如烏之喙者﹐黔喙之屬艮止而不行也。脾爲濕上﹐太過故令四肢不舉。經曰﹕五臟不和則九竅不通。脾气不足﹐則五臟之气皆不和矣。夫胃爲陽土而气彊﹐脾爲陰土而气弱﹐脾弱而不得稟水谷之气﹐則胃气益彊﹐故名曰重彊。蓋言脾气虛而不能爲胃行其津液者﹐胃彊脾弱﹐臟腑之剛柔不和也。】

帝瞿然而起﹐再拜而稽首曰﹕善。吾得脈之大要﹐天下至數﹐五色脈變﹐揆度奇恆﹐道在於一﹐神轉不回﹐回則不轉﹐乃失其機。至數之要﹐迫近以微﹐著之玉版﹐藏之臟腑﹐每旦讀之﹐名曰玉機。

【王冰曰﹕言以太過不及而一貫之﹐揆度奇恆皆通也。五气循環﹐不愆時敍﹐是爲神气流轉不回﹐若卻行衰王﹐反天之常气﹐是則卻回而不轉﹐卻回不轉﹐乃失生气之機矣。迫﹐切也﹐得至數之要道﹐則應用切近以微妙也。著之玉版﹐故以爲名﹐而爲玉版生气之機。】

【張志聰曰﹕此言五臟受气於胃﹐一以貫通﹐次序環轉﹐如璇璣五衡﹐合之玉版﹐乃揆度奇恆之大要也。至數者﹐五脈之至數也﹐蓋天地之間﹐六合之內﹐不離於五﹐人亦應之﹐故曰天下至數。五色脈變﹐揆度奇恆﹐道在於一﹐一者五臟之神﹐轉而不回﹐如逆回則失其旋轉之機矣。五臟相通﹐陰陽並合﹐脈之至數﹐迫近以微﹐著之玉版者﹐有格有序也。藏之臟腑者﹐陰陽雌雄之相應也。每旦讀之者﹐血气未亂也。名曰玉機者﹐如璇璣玉衡也。以上論眞髒之神﹐五臟相通﹐外內環轉﹐如太過不及﹐則病若回而不轉﹐乃矢其機而死矣。】

五臟受气於其所生﹐傳之於其所勝﹐气捨於其所生﹐死於其所不勝。病之且死﹐必先傳行﹐至其所不勝﹐病乃死﹐此言气之逆行也﹐故死。肝受气於心﹐傳之於脾﹐气捨於腎﹐至肺而死。心受气於脾﹐傳之於肺﹐气捨於肝﹐至腎而死。脾受气於肺﹐傳之於腎﹐气捨於心﹐至肝而死。肺受气於腎﹐傳之於肝﹐气捨於脾﹐至心而死。腎受气於肝傳之於心﹐气捨於肺﹐至脾而死。此皆逆死也。一日一夜五分之﹐此所以占死生之早暮也。

【王冰曰﹕受气所生者﹐謂受病气於己之所生者也。傳所勝者﹐謂傳於己之所克者也。气捨所生者﹐謂捨於生己者也。死所不勝者﹐謂死於克己者之分位也。所傳不順﹐故必死焉。肝死於肺﹐位秋庚辛﹐餘四髒仿此。然朝主甲乙﹐晝主丙丁﹐四季土主戊己﹐晡主庚辛﹐夜主壬癸﹐由此死生之早暮可知也。】

【馬蒔曰﹕此言五臟之病气﹐有所受﹐有所傳﹐有所捨﹐有所死﹐始之於我所生﹐而終之於克我者也。受气者﹐受病气也。凡五臟之病﹐以子病方盛﹐反乘其母﹐故母受病气於其所生也﹐卽肝受气於其心之類。自此而病气漸盛﹐輾轉相克﹐傳之於其所勝﹐乃我之所克者也﹐卽肝來克脾之類。所傳者﹐又傳之於所勝﹐則彼不勝者﹐乃生我者也﹐病气從玆而益盛﹐已捨居於此髒矣﹐卽脾往克腎﹐而腎本生肝﹐故肝之病气﹐捨於其腎之類。又自是而傳之於其所勝﹐卽腎來克心﹐心來克肺﹐肺又來克肝﹐則肝至是而死矣。蓋凡病之至死﹐必先傳之至其所不勝而死﹐此皆五臟相克﹐乃爲气之逆行也﹐故至於死。試以肝經言之。心經有病來乘其母﹐則肝之病气﹐受之於心﹐肝木克土則傳之於脾﹐脾土赳水則气捨於腎﹐腎水克火則又傳之於心﹐心火克金則又傳之於肺﹐故曰至肺而死﹐蓋以肝克於肺也。由此推之﹐則肝之受气在心﹐心之受气在脾﹐脾之受气在肺﹐肺之受气在腎﹐腎之受气在肝﹐皆以母而受之於所生之子也。肝之所傳在脾﹐心之所傳在肺﹐脾之所傳在腎﹐肺之所傳在肝﹐腎之所傳在心﹐皆傳於己之所勝者也。肝之所捨在腎﹐心之所捨在肝﹐脾之所捨在心﹐肺之所捨在脾﹐腎之所捨在肺﹐皆捨於生己者也。肝之所死在肺﹐心之所死在腎﹐脾之所死在肝﹐肺之所死在心﹐腎之所死在脾﹐皆死於所不勝者也。此皆气逆而克﹐必至於死﹐吾又以一日一夜﹐計五分而分之﹐豈特以歲而論﹖如肝死在秋﹐以日而論﹐如肝死庚辛之類也。故朝主甲乙﹐晝主丙了﹐四季主戊己﹐辰戌丑未時﹐日晡主庚辛﹐夜主壬癸﹐今肝至肺而死﹐則其死在日晡時也。心至腎而死﹐則其死在壬癸時也。脾至肝而死﹐則其死在甲乙時也。肺至心而死﹐則其死在丙丁時也。腎至脾而死﹐則其死在戊己及辰戌丑未時也。此所以占死生之早暮也。】

【張志聰曰﹕此言五臟之气逆回﹐失其旋轉之機而死也。平脈篇曰﹕水行乘金﹐火行乘木﹐名曰逆。金行乘水﹐木行乘火﹐名曰順。蓋神轉而不回者﹐母行乘子也﹐回則不轉者﹐子行乘母也。五臟受气於所生之子﹐而反舍气於所生之母﹐是生气之逆行也。傳之於其所勝﹐是克賊相傳也。是以至其所不勝而死﹐此皆气之逆行故也。如肝受气於心﹐而肝气反舍於腎﹐則腎气盛﹐腎气盛則火气衰﹐火气衰則金無所畏而傷肝﹐所謂舍气於其所生﹐死於其所不勝也。病之且死﹐必先傳行﹐言必先克賊相傳﹐而後病至其所不勝而後死﹐故當先治其未病焉。《金匱要略》曰﹕上工治未病者何也﹖師曰﹕夫治未病者﹐見肝之病﹐知肝傳脾﹐當允實脾﹐四季脾王不受邪﹐卽勿補之。中工不曉相傳﹐見肝之病﹐不解實脾﹐惟治肝也。夫肝之病﹐補用酸﹐助用焦苦﹐蓋用甘味之藥調之。酸入肝﹐焦苦入心﹐甘入脾﹐脾能傷腎﹐腎气微弱則水不行﹐水不行則心火气盛而傷肺﹐肺受傷則金气不行﹐金气不行則肝气盛而肝自愈﹐此治肝補脾之要妙也。肝虛則用此法﹐實則不可用之。經曰﹕虛虛實實﹐補不足﹐損有餘﹐是其義也。余髒準此。所謂病之且死﹐必先傳行﹐上工能治其未病﹐則不至於死矣。復申明五臟之气﹐逆傳至其所不勝而死。昧旦主甲乙﹐晝主丙丁﹐日昃主戊己﹐暮主庚辛﹐夜主壬癸﹐一日一夜而五分之。如眞髒脈見﹐至肺而死﹐死於薄暮﹔至腎而死﹐死於中夜﹔至肝而死﹐死於昧旦﹔至心而死﹐死於日中﹐至脾而死﹐死於日昃﹐此所以占死生之早暮也。夫逆傳至死﹐有三歲﹑有六歲﹐有三月﹑有六月﹐有三日﹑有六日﹐當知日之早暮﹐亦有三時有六時也。】

黃帝曰﹕五臟相通﹐移皆有次﹐五臟有病﹐則各傳其所勝﹐不治。法三月﹐若六月﹐若三日﹐若六日﹐傳五臟而當死﹐是順傳所勝之次。故曰﹕別於陽者﹐知病從來﹔別於陰者﹐知死生之期。言知至其所困而死。

【王冰曰﹕此以上文逆傳而死﹐故言是逆傳所勝之次。三月者﹐謂一臟气之遷移六月者﹐謂至其所勝之位。三日者﹐三陽之數以合日也﹔六日者﹐謂兼三陰以數之爾。熱論曰﹕傷寒一日巨陽受﹐二日陽明受﹐三日少陽受﹐四日太陰受﹐五日少陰受﹐六日厥陰受。則此義也。能別三陰三陽之候﹐則知中風邪气之所不勝矣。困﹐謂至所不勝也。上文曰﹐死於其所不勝是也。】

【馬蒔曰﹕此帝承上文而言逆傳者﹐固至其所勝而死﹐而有順傳者﹐亦至其所困而死也。逆傳者﹐如卜文所言是也。順傳者﹐如熱論謂﹕一日巨陽受之﹐二日陽明受之﹐三日少陽受之﹐四日太陰受之﹑五日少陰受之﹐六日厥陰受之。又如陰陽類論以太陽爲三陽﹐陽明爲二陽﹐少陽爲一陽﹐太陰爲三陰﹐少陰爲二陰﹐厥陰爲一陰。而自表至裏﹐故謂之順傳也。然熱論止論外感﹐而由下文三月六月三日六日觀之﹐則月與日同﹐不但傷寒爲然﹐凡內傷外感﹐皆有順傳之義。帝問由仁文而觀﹐則五臟本相通者也﹐故逆行而栘﹐皆有次第。凡五臟有病﹐皆各傳其所勝者如此﹐有等順傳所勝之次﹐亦至於死﹐非法所能治者。試觀前三月病在陽經﹐則至六月在陰經之盡﹔前三日病在陽經﹐則至六日在陰經之盡。傳至五臟已周﹐而其病當死﹐是乃由三陽﹑二陽﹑一陽﹐三陰﹑二陰﹑一陰﹐順傳所勝之次也。故曰﹐別於陽經者﹐知病從來﹐從何陽經而至此也﹔別於陰經者﹐知死生之期﹐卽陰陽應象論所謂﹕其次治六腑者﹐未必至死﹐而其次治五臟者﹐誠半死半生也﹐故可以知死生之期。是何也﹖至於陰經﹐則至其所困而死故耳。】

【張志聰曰﹕此總結上文而言五臟相通﹐有順傳之次序﹐如逆傳其所勝者﹐蓋因其病而逆之也。然逆傳所勝之死﹐有時而有月有日也。如見肝之病﹐中工不曉傳脾而不治﹐則脾傳之腎﹐腎傳之心﹐心傳之肺﹐法三月而傳之所勝之次﹐則死矣。假如心病而欲傳之肺﹐時值秋三月﹐而金旺不受邪﹐法當六月而傳之所勝之次﹐則死矣﹐所謂法三月﹐若六月也。如傳於值死之月﹐假如肝病傳脾﹐而戊日受之﹐眞髒之脈見﹐則當庚日而死﹐己日受之﹐則當辛日而死﹐此法當三日而死也。如甲乙日受之﹐眞髒脈見﹐亦當死於庚辛﹐此法當六日而死﹐所謂若三日若六日也。五臟相傳而當死者﹐是順傳所勝之次﹐如甲乙肝木受病﹐順傳至庚辛而死﹐丙丁心火受病﹐順傳至壬癸而死﹐戊己脾土受病﹐復傳至甲乙而死﹐故日順傳所勝之次而死也。此五臟逆傳﹐而知死之月死之日死之時也。別於陽者﹐下文所謂風寒之邪﹐從皮毛陽分而入﹐故別於陽者﹐知病所從來。五臟爲陰﹐知五臟逆傳而死者﹐卽此所謂肝病傳脾﹐至肺而死﹐脾病傳腎﹐至肝而死﹐故別於陰者﹐知至所困而死也。】

是故風者﹐百病之長也。今風寒客於人﹐使人毫毛畢直﹐皮膚閉而爲熱﹐當是之時﹐可汗而發也。或痺不仁﹐腫痛﹐當是之時﹐可湯熨及火灸﹐刺而去之。弗治﹐病人捨於肺﹐名日肺痺﹐發咳上气。弗治﹐肺卽傳而行之肝﹐病名曰肝痺﹐一名日厥﹐脇痛出食﹐當是之時﹐可按若刺耳。弗治﹐肝傳之脾﹐病名日脾風﹐發癉﹐腹中熱﹐煩心﹐出黃﹐當此之時﹐可按可藥可浴。弗治﹐脾傳之腎﹐病名日疝瘕﹐少腹冤熱而痛﹐出白﹐一名曰蠱﹐當此之時﹐可按可藥。弗治﹐腎傳之心﹐病筋脈相引而急﹐病名曰瘈﹐當此之時﹐可灸可藥。弗治﹐滿十日法當死。腎因傳之心﹐心卽復反傳而行之肺﹐發寒熱﹐法當三歲死﹐此病之次也。【長﹐上聲。瘈﹐尺制切。】

【王冰曰﹕百病之長﹐言先百病而有之。客謂客止於人形。風擊皮膚﹐寒勝腠理﹐故毫毛畢直﹐元府閉密而熱生也。邪在皮毛﹐故可汗泄。陰陽應象大論曰﹕善治者﹐治皮毛。此之謂也。熱中血气﹐則﹝疒帬﹞痺不仁﹔寒气傷形﹐故爲痛。陰陽應象大論云﹕寒傷形﹐熱傷气﹐气傷痛﹐形傷腫。是也。湯熨火灸刺﹐皆能釋散寒邪﹐宣揚正气。弗治﹐則邪入諸陰病而爲痺﹐故入於肺﹐名曰肺痺。宣明五气論曰﹕邪入於陽則狂﹐邪入於陰則痺。肺在變動爲軟﹐咳則气上﹐故曰上气也。肺金伐木﹐气下入肝﹐故曰弗治行之肝也。肝气通膽﹐膽善爲怒﹐怒者气逆﹐故一名厥也。肝厥陰脈﹐從少腹屬肝絡膽﹐上貫鬲﹐布脇肋﹐循喉嚨之後﹐上入頏顙﹐故脇痛﹐而食人腹則出﹐故曰出食。肝气應風木勝脾土﹐土受風气﹐故曰脾風﹐蓋爲風气通肝而爲名也。脾之爲病﹐善發黃癉﹐脾太陰脈﹐入腹屬脾﹐絡胃﹐上鬲俠咽﹐連舌本﹐散舌下﹐其支別者﹐復從胃別上鬲注心中﹐故腹中熱而煩心﹐出黃色於便瀉之所也。腎少陰脈﹐自股內後廉﹐貫脊屬腎﹐絡膀胱﹐故少腹冤熱而痛﹐溲出白液也。冤熱內結﹐消鑠脂肉﹐如蠱之食﹐日內損削﹐故一名日蠱。腎不足則水不生﹐水不生則筋燥急﹐故相引也。陰气內弱﹐陽气外燔﹐筋脈受熱而自跳掣﹐故名曰瘈﹐至心而气極﹐弗治﹐滿十日法當死矣。若腎傳之心﹐心不受病﹐卽而復反﹐傳與肺金﹐肺已再傷﹐故寒熱也。三歲者﹐肺至腎一歲﹐腎至肝一歲﹐肝至心一歲﹐火又乘肺﹐故云三歲死。病次﹐謂傳勝之次第。】

【馬蒔曰﹕此亦言五臟病傳之次﹐亦自其相克者而言之也。風寒客於人﹐正以邪從外來﹐如客之至﹐故不曰感而曰客﹐使人毫毛盡直﹐皮膚受之﹐則閉而爲熱﹐當是之時﹐可汗而發。漸至爲﹝疒帬﹞痺﹐爲痛癢﹐不知爲腫爲痛﹐此時可用湯熨灸刺等法以去之﹐卽上文可汗而發也。弗治則爲肺痺之證﹐蓋邪入於陰﹐則病必爲痺﹐而肺主皮毛﹐故爲肺痺﹐肺變動則爲咳也。弗治﹐則金來克木﹐乃傳之肝﹐名曰肝痺﹐一名曰厥。脇痛﹐蓋肝之經絡皆在脇也﹐食入卽出﹐木來侮土之漸也﹐當是之時﹐可按可刺。弗治﹐則木來克土﹐乃傳之脾﹐名曰脾風﹐發爲癉熱也。腹中亦熱﹐心中必煩﹐表裏皆熱也。其所出者﹐黃色﹐黃者上也﹐亦主熱也﹐當此之時﹐可按可藥可浴。弗冶﹐則土來克水﹐乃傳之腎﹐病名曰疝瘕﹐腎之經絡在少腹﹐故少腹煩冤作熱而痛﹐其所溲出者白液也。如虫之食物內損﹐故一名曰蠱﹐當此之時﹐可按可藥。弗治﹐則水來克火﹐乃傳之心﹐其病筋脈相引而急﹐病名曰瘈﹐當此之時﹐可灸可藥。弗治﹐則心不宜受病﹐今旣受病﹐則滿十日﹐法當死也。若腎傳於心之時﹐其心不受﹐病卽復反傳於肺﹐則病不在心﹐不必以十日爲期也。但肺金再傷﹐宜發寒熱﹐法當延至三歲而死。蓋肺至腎一歲﹐腎至肝一歲﹐肝至心一歲﹐火又乘肺﹐故云三歲死也。由第七節

至此觀之﹐則病傳之次有三﹕一則如肝受病气於心﹐傳之於脾﹐病气捨於其腎﹐傳至於肺而死﹐謂之逆傳之次也﹐一則三月若六月﹐三日若六日﹐由三陽以至一陰﹐自外而內﹐謂之順傳之次也﹐一則如此節始感於風﹐成爲肺痺﹐而五臟相克﹐漸至於死﹐亦謂之逆傳之次也﹐特死期有不同耳。】

【張志聰曰﹕此復言外因之邪﹐亦逆傳於所勝而死。風爲陽邪﹐傷人陽气。爲百病之長者﹐言四時八方之邪風﹐𨿽從陽分而入﹐而善行數變﹐乃爲他病。气主皮毛﹐風寒之邪﹐始傷陽气﹐故使人毫毛畢直。太陽之气﹐主表而主開﹐病則反閉而爲熱矣。言風寒之邪﹐始傷表陽之時﹐可發汗而愈也。气傷痛﹐形傷腫﹐痺不仁而腫痛者﹐气傷而病及於形也﹐如在皮腠气分者﹐可用湯熨﹐在經絡血分者﹐可灸刺而去之。皮毛者肺之合﹐邪在皮毛﹐弗以汗解﹐則邪气乃從其合矣。夫皮膚气分爲陽﹐五臟爲陰。病在陽者名曰風﹐病在陰者名曰痺。病捨於肺﹐名肺痺也。邪閉於肺﹐故咳而上气。失而弗治﹐肺卽傳其所勝而行之肝﹐病名曰肝痺。厥者逆也﹐脇乃肝之分﹐逆於脇下而爲痛﹐故一名厥。脇痛﹐蓋言痺乃厥逆之痛證也。食气入胃﹐散精於肝﹐肝气逆﹐故食反出也。按者﹐按摩導引也。木郁欲達﹐故可按而導之。肝主血﹐故若可刺也。所謂肺痺肝痺者﹐非病在肝肺﹐乃在肝肺之分耳﹐失而弗治﹐肝因傳之脾﹐病名曰脾風﹐蓋肝乃風木之邪﹐賊傷脾土﹐故名脾風﹐風淫濕土而成熟﹐故濕熱而發癉也。濕熱之气﹐上蒸於心則煩心﹐火熱下淫則溺黃﹐蓋熱在中土﹐而變及於上下也。夫病在形身者﹐可按可浴﹐病在內者可藥﹐發癉﹐濕熱發於外也﹐腹中熱煩心出黃﹐熱在內也﹐是以當此之時﹐可按可藥可浴而治之。在脾弗治﹐則土邪乘腎﹐病名疝瘕﹐邪聚下焦﹐故少腹冤熱而痛﹐溲出淫濁也。蠱者﹐言其陰邪居下﹐而壞事之極也。心主血脈而屬火﹐火熱盛則筋脈燥縮而手足拘急也﹐當此危邪之證﹐尙可灸可藥﹐言不可以其危篤而棄之也。矢而弗治﹐滿十日法當死﹐五傳已周﹐當盡十干而死矣。心主神明而多不受邪﹐如腎傳之心﹐心不受邪則反傳之肺﹐是從肺而再傳矣﹐邪復出於皮膚絡脈之間﹐陰陽气血相乘﹐是以發往來之寒熱﹐法當至三歲而死。蓋心不受邪而復傳﹐故又有三年之入﹐此邪病復傳之次第也。夫瘕痺之病﹐不卽傳行﹐而亦不卽速死。是初傳而死者﹐法當三歲。如心不受邪而復再傳者﹐是又當三歲矣﹐所謂若三歲若六歲也。夫病發於五臟之陰者﹐若三月若六月﹐若三日若六日﹔病發於五臟之陽者﹐若三歲若六歲。所謂其生五﹐其數三﹐是五臟之气生於五行﹐而終於三數﹐三而兩之﹐則爲六數矣。】

然其卒發者﹐不必治於傳﹐或其傳化有不以次。不以次入者﹐憂恐悲喜怒﹐令不得以其次﹐故令人有大病矣。因而喜大虛則腎气乘矣﹐怒則肝气乘矣﹐悲則肺气乘矣﹐恐則脾气乘矣﹐憂則心气乘矣﹐此其道也。故病有五﹐五五二十五變﹐及其傳化。傳﹐乘之名也。【卒﹐音猝。令﹐平聲。】

【王冰曰﹕其卒發者﹐不必依傳之次﹐故不必以傳治之。憂恐悲喜怒﹐發無常分﹐觸遇則發﹐故令病气亦不次而生。喜則心气移於肺﹐心气不守﹐故腎气乘矣。怒則气逆﹐故肝气乘脾。悲則肺气移肝﹐肝气受邪﹐故肺气乘矣。恐則傷腎﹐移於心﹐腎气不守﹐故脾气乘矣。憂則肝气移於脾﹐肝气不守﹐故心气乘矣。精气並於心則喜﹐並於肺則悲﹐並於腎則恐﹐並於肝則憂﹐此其不次之常道也。然五臟相並而各五之﹐五而乘之﹐則二十五變也。然其變化以勝相傳﹐傳而不次﹐變化多端﹐言傳者何﹖相乘之異名爾。】

【馬蒔曰﹕此言病有猝時暴發而爲大病者﹐不必以次而入﹐故不必治其相傳之次也。上文所言者﹐乃傳化以次﹐此則不以其次﹐因一時五志驟傷﹐使人不得以其次也。喜者心之志也﹐惟心气大虛﹐則腎气乘之﹐心之所以大病也。怒者肝之志也﹐惟脾气大虛﹐則肝气乘之﹐脾之所以大病也。悲者肺之志也﹐惟肝气大虛﹐則肺气乘之﹐肝之所以大病也。恐者腎之志也﹐惟腎气大虛﹐則脾气乘之﹐腎之所以大病也。憂與悲同﹐亦肺之志也﹐惟肺气大虛﹐則心气乘之﹐肺之所以大病也。或以有餘而乘彼﹐或以不足而受乘﹐皆乘所不勝﹐此其不以次而入之道也。故每髒之病有五﹐凡五五二十有五﹐皆以五臟之互相傳化﹐如上節所云及五臟之互相傳乘﹐與本節所云其名目不同有如此者。但上節所云者以外感﹐而此節所云者以內傷也。】

【張志聰曰﹕卒發者﹐卽仲景《傷寒論》之中風﹑傷寒卒病﹐三陰三陽之气﹐一時寒熱交作﹐气脈不通﹐與病形髒之傳邪而爲瘕痺之證者不同﹐故不必以病傳之法治之。風則傷衛﹐寒則傷營﹐營衛內陷﹐髒气逆傳﹐而五臟相移﹐亦皆有次﹐設不以次入者﹐此因五志內傷﹐故令不得以次相傳﹐致令人有大病矣。肝當作肺﹐肺當作肝﹐悲當作思。矢喜爲心志﹐喜大則傷心。如外因於邪﹐始傷皮毛﹐內捨於肺﹐肺因傳之肝﹐肝傳之脾﹐脾傳之腎﹐其間因而喜大則心气虛而腎气乘於心矣﹐怒則肝气傷而肺气乘於肝矣﹐思則脾气傷而肝气乘於脾矣﹐恐則腎气傷而脾气乘於腎矣﹐憂則肺气傷而心气乘於肺矣。如一臟虛而受乘卽相傳之五臟﹐故病有五。五臟有五變及其傳化﹐則五五有二十五變矣。如喜大而腎气乘心﹐心卽傳之肺﹐肺傳之肝﹐肝傳之脾﹐脾傳之腎﹐是五臟傳化﹐亦各乘其所勝﹐故曰傳者乘之名也。】

大骨枯藳﹐大肉陷下﹐胸中气滿﹐喘息不便﹐其气動形﹐期六月死。眞髒脈見﹐乃予之期日。大骨枯藳﹐大肉陷下﹐胸中气滿﹐喘息不便﹐內痛引肩項﹐期一月死。眞髒見﹐乃予之期日。大骨枯槁﹐大肉陷下﹐胸中气滿﹐喘息不便﹐內痛引肩項﹐身熱脫肉破﹝月囷﹞﹐眞髒見﹐十日之內死。大骨枯槁﹐大肉陷下﹐肩髓內消﹐動作益衰﹐眞喊未見﹐期一歲死﹐見其眞髒﹐乃予之期日。大骨枯槁﹐大肉陷下﹐胸中气滿﹐腹內痛﹐心中不便﹐肩項身熱﹐破﹝月囷﹞脫肉﹐目眶陷﹐眞髒見﹐目不見人﹐立死。其見人者﹐至其所不勝之時則死。

【王冰曰﹕皮膚幹著﹐骨間肉陷﹐謂大骨枯槁﹐大肉陷下也。諸附骨際及空窳處﹐亦同其類。胸中气滿﹐喘息不便﹐肺無主也。肺司治節﹐气息由之﹐其气動形﹐爲無气相接﹐故聳舉肩背﹐以遠求報气矣。夫如是皆形髒已敗﹐神髒亦傷﹐見是證者﹐期後一百八十日內死矣。候見眞髒之脈﹐乃與死日之期爾。眞髒脈診﹐《下經》備矣﹐此肺之髒也。火精外出﹐陽气上燔﹐金受火災﹐故內痛引肩項﹐如是者期後三十日內死﹐此心之髒也。陰气微弱﹐陽气內燔﹐故身熱。﹝月囷﹞者肉之標﹐脾主肉﹐故肉如脫盡﹐﹝月囷﹞如破敗也。見斯證者﹐期後三百日內死。﹝月囷﹞﹐謂肘膝後肉如塊者﹐此脾之髒也。肩髓內消﹐謂缺盆深也。衰於動作﹐謂交接漸微。以余髒尙全﹐故期後三百六十五日內死﹐此腎之髒也。木生其火﹐肝气通心脈﹐抵少腹﹐上布脇肋﹐循喉嚨之後﹐上入頏顙﹐故腹痛﹐心中不便﹐肩項身熱﹐破﹝月囷﹞脫肉也。肝主目﹐故目眶陷﹐及不見人﹐立死也。不勝之時﹐謂於庚辛之月。此肝之髒也。】

【馬蒔曰﹕此舉諸證漸盛者﹐必以眞髒脈見﹐乃期其所死之日時也。大骨者﹐卽生气通天論之所謂髙骨也。大肉者﹐臀肉也。大骨大內之榮枯肥瘦﹐可以驗諸骨肉也。大骨枯槁﹐腎之衰也﹐大肉陷下﹐脾之衰也﹐胸中气滿﹐喘息不便﹐其气動形﹐上盛下虛﹐肺之衰也。三經漸衰﹐肝心末及﹐期半歲之內當死﹐必其有五臟之眞脈來見﹐乃與之期所死之日矣。大骨枯槁﹐大肉陷下﹐胸中气滿﹐喘息不便﹐腎脾肺三經衰矣。心內作痛而上引﹐肩項亦因以痛﹐則心經亦衰﹐期一月之內當死﹐必其有五臟之眞脈來見﹐乃與之期所死之日耳。大骨枯藳﹐大肉陷下﹐胸中气滿﹐喘息不便﹐內痛引肩項﹐則腎脾肺心衰矣。身加發熱﹐諸肉皆脫﹐﹝月囷﹞肉已破﹐﹝月囷﹞者肉之分理也﹐則脾經更衰﹐而又五臟眞脈來見﹐則十日之內當死矣。大骨枯藳﹐大肉陷下﹐腎脾已衰﹐而肩髓內消﹐動作益衰﹐則腎臟尢衰﹐余證尙未盡具﹐其眞髒之脈未見﹐期一歲之內當死。若五臟之眞脈來見﹐乃與之期所死之日也。大骨枯藳﹐大肉陷下﹐胸中气滿﹐腹內作痛﹐心中不便﹐肩項與身皆熱﹐其﹝月囷﹞破肉脫﹐腎脾肺心衰矣。而目眶下陷﹐眞髒脈見﹐目不見人﹐是肝經已衰﹐而五臟俱已竭也﹐其人立死。幸而目猶見人﹐至其所不勝者之時則死。如肝死於日晡申酉之時﹐卽前一日一夜五分之之謂也。】

【張志聰曰﹕此復申明五志內傷﹐亦各傳其所勝﹐察其形證﹐審其髒脈﹐而知死生之期也。夫气血發原於腎﹐生於胃﹐而輸於脾﹐回則不轉而無相生之機﹐是以大骨枯藳﹐大肉陷下﹐而令人有大病也。大骨﹐兩臂兩腿之骨﹐大肉卽兩臂兩腿之肉。蓋腎主骨而脾胃主肌肉四肢也。夫胃气之資養於五臟者﹐宗气也。宗气積於胸中﹐從虛裏之大絡﹐貫於十二經脈﹐經脈逆行﹐故胃中气滿﹐陽明气厥﹐故喘息不便。其气動形者﹐心病欲傳於肺﹐肺主气﹐故气盛而呼吸動形也。期以六月死者﹐心始傳肺﹐肺傳肝﹐肝傳脾﹐脾傳腎而後死﹐故有六月之久。眞髒脈見﹐堅而搏﹐如循薏苡子累累然﹐予之期日者﹐當死於壬癸日之中夜﹐此言心病至腎而死也。內痛者﹐肺受其傷﹐肺之兪在肩背﹐故痛引肩項也。肝病而已傳及於所勝之髒﹐故當期以本月之內而死也。眞髒脈見﹐如循刀刃責責然﹐如按琴瑟弦﹐予之期日﹐當死於庚辛日之薄暮也﹐此言肝病至肺而死也。肺病﹐故痛引肩背﹐傳及於心﹐故身熱也。夫心主血而生於腎臟之精血﹐气盛則充膚熱肉﹐心腎傷而精血衰﹐故日脫肉破﹝月囷﹞。眞髒脈見﹐大而虛﹐如羽毛中人膚﹐病傳於心﹐故期以十日之內死。蓋心不受邪﹐故死之速也。此言肺病至心而死也。脾主爲胃行其津液﹐津液者﹐淖澤注於骨﹐補益腦髓。脾病而津液不行﹐故肩髓先內消也。肩髓者﹐大椎之骨髓﹐上會於腦﹐是以項骨傾者﹐死不治也。脾主四肢﹐脾病則四肢懈惰﹐故動作益衰。眞髒來見者﹐如水之流﹐如烏之喙。脾土王於四時﹐脾气灌於四髒﹐故𨿽有眞髒來見﹐尙期有一歲之久﹐蓋以四時五臟之气﹐終而後死也。期死之月﹐見其眞髒之乍數乍疏﹐乃與之期日﹐謂當死於甲乙之昧旦也。此言脾病而終於一歲也。本經曰﹕腎病者大小腹痛﹐腎傳之心﹐故心中不便﹐心傳之肺﹐肺傳之肝﹐故肩項身熱﹐肝傳之脾﹐故目眶陷也。眞髒脈見﹐搏而絕﹐如指彈石﹐辟辟然。如目不見人﹐腎之精气已絕﹐故立死﹐其見人者﹐餘气未盡﹐至所不勝之時而死﹐謂當死於日昃也。夫腎爲生气之原﹐生气絕於下﹐故死之更速也。此言腎病而死於脾也。】

急虛身中卒至﹐五臟絕閉﹐脈道不通﹐气不往來﹐譬於墮溺﹐不可爲期。其脈絕不來﹐若人一息五六至﹐其形肉不脫﹐眞髒𨿽不見﹐猶死也。【中﹐去聲。卒﹐音猝。按馬注﹐一息作一呼爲妥。】

【王冰曰﹕此言五臟相移﹐傳其不勝﹐則可待眞髒脈見﹐乃與死日之期。卒急虛邪﹐中於身內﹐則五臟絕閉﹐脈道不通﹐气不往來﹐譬於墮墜沒溺﹐不可與爲死日之期也。脈絕不來﹐或一息五六至﹐是皆急虛卒至之脈。】

【馬蒔曰﹕此承上文而言有等急虛中邪者易死﹐不可拘前證與前脈也。以言其勢則急﹐以言其人則虛﹐而此身猝然中邪﹐致使五臟閉絕﹐脈道不通﹐諸經之气不能往來﹐譬之墮溺水中﹐立時死亡﹐不可以日期必之也。其脈或絕而不來﹐或有一呼五六至﹐則一吸亦五六至﹐是一息有十二至﹐皆絕魂脈也。脈之太過不及𨿽有不同﹐而皆爲死脈﹐故𨿽形肉不脫﹐眞髒脈𨿽不見﹐其人亦必死也﹐豈可拘於上文所期之日時哉﹖】

【張志聰曰﹕此言卒發者不必治其傳也。夫邪气勝者﹐精气虛﹐風寒之邪﹐卒中於身﹐精气一時虛奪﹐故急虛也。此病三陰三陽之气﹐而不病於有形﹐故五臟之气﹐一時絕閉﹐脈道一時不通﹐而气不往來﹐譬若墮溺﹐乃倉卒一時之病﹐而生死亦在於時日之間﹐與風寒之病形髒﹐弗治而爲肺痺﹐弗治而傳之肝﹐肝傳之脾﹐脾傳之腎﹐腎傳之心。期以三歲六歲死者﹐不相同也﹐故不可以爲期。然倉卒之病﹐非但不可爲期﹐並不待形肉脫而眞髒見也。脈絕不來﹐生气絕於內也。一息五六至﹐邪气盛於外也。此邪气盛而正气絕﹐不必眞髒見而猶死也。】

眞肝脈至﹐中外急如循刀刃責責然﹐如按琴瑟弦﹐色靑白不澤﹐毛折乃死。眞心脈至﹐堅而搏﹐如循薏苡子累累然﹐色赤黑不澤﹐毛折乃死。眞肺脈至﹐大而虛﹐如以毛羽中人膚﹐色白赤不澤﹐毛折乃死。眞腎脈至﹐搏而絕﹐如指彈石辟辟然﹐色黑黃不澤﹐毛折乃死。眞脾脈至﹐弱而乍數乍疏﹐色黃靑不澤﹐毛折乃死。諸眞髒脈見者﹐皆死不治也。【折﹐音舌﹐去聲。辟﹐音劈。數﹐音朔。】

【楊上善曰﹕無餘物和雜﹐故名眞也。五臟之气﹐皆胃气和之﹐不得獨用。如至剛不得獨用﹐獨用則折﹐和柔用之卽固也。五臟之气﹐和於胃气﹐卽得長生﹐若眞獨見必死。欲知五臟眞見爲死﹐和胃爲生者﹐於寸口診卽可知。見者如弦﹐是肝脈也。微弦爲平和。微弦謂二分胃气﹐一分弦气﹐俱動爲微弦﹐三分並是弦而無胃﹐謂爲見眞髒。餘四髒準此。】

【馬蒔曰﹕此卽眞髒脈而擬之﹐又當驗其气色皮毛而決其死也。眞肝脈至﹐如循刀刃之形﹐責責然可畏也﹔又如琴瑟之弦至急。蓋脈不微弦﹐非脈來軟弱輕虛而滑端直以長之本體﹐乃但弦而無胃者也。色𨿽見靑﹐而白來克之﹐不復潤澤﹐金克木也﹔其毛已折﹐元气敗也﹐故曰死。眞心脈至﹐堅而搏﹐如循薏苡子﹐殊累累然。是脈不微鉤﹐非來盛去衰之奉體﹐乃但鉤而無胃者也。色𨿽見赤﹐而黑來克之。不復潤澤﹐水克火也﹔其毛已折﹐元气敗也﹐故曰死。眞肺脈至﹐大而虛﹐過於盛也﹐如以毛羽中人膚﹐浮而無著也﹐蓋脈不微浮﹐非輕虛以浮來急去散之本體﹐乃但浮而無胃者也。色𨿽見白﹐而赤來乘之﹐不復潤澤﹐火克金也﹔其毛已折﹐元气敗也﹐故曰死。眞腎脈至﹐搏擊而絕﹐如指彈石﹐殊辟辟然﹐是脈不微沈﹐非沈以博之本體﹐乃但沈而無胃者也。色𨿽見黑﹐而黃來克之﹐不復潤澤﹐土克水也﹔其毛已折﹐元气敗也﹐故曰死。眞脾脈至﹐𨿽云軟弱而乍數乍疏﹐是如水之流﹐如烏之喙﹐非和柔相離﹐如雞踐地之本體﹐乃但弱而無胃者也。色𨿽見黃﹐而靑來克之﹐不復潤澤﹐木克土也﹔其毛已折﹐元气敗也﹐故曰死。】

【張志聰曰﹕此審別眞髒之脈象﹐乃可予之期日也。如循刀刃﹐如按琴瑟弦﹐肝木之象也﹔如薏苡子﹐如彈石﹐心腎之象也﹐皆堅勁之極﹐而無柔和之气也。乍數乍疏﹐欲灌不能﹐脾气欲絕之象也。如羽毛中人膚﹐肺气虛散之象也。蓋堅勁虛散﹐皆不得胃气之中和﹐人無胃气則死矣。色靑白不澤﹐赤黑不澤﹐皆兼克賊所勝之色﹐色生於血﹐脈气將絕﹐故不澤也。夫脈气流經﹐經气歸於肺﹐肺朝百脈﹐輸精於皮毛﹐毛脈合精而後行气與髒俯﹐是臟腑之气欲絕﹐而毛必折焦也。《靈樞經》曰﹕血獨盛則淡滲皮膚﹐生毫毛。又曰﹕經脈空虛﹐血气弱枯﹐腸胃﹝亻聶﹞辟﹐皮膚薄著﹐毛腠夭焦﹐予之死期。是皮毛夭折者﹐血气先絕也。】

黃帝曰﹕見眞髒曰死﹐何也﹖岐伯曰﹕五臟者﹐皆稟气於胃。胃者﹐五臟之本也。髒气者﹐不能自致於手太陰﹐必因於胃气﹐乃至於手太陰也﹐故五臟各以其時自爲而至於手太陰也。故邪气勝者﹐精气衰也。故病甚者﹐胃气不能與之俱至於手太陰﹐故眞髒之气獨見。獨見者﹐病勝髒也﹐故曰死。帝曰﹕善。

【王冰曰﹕胃爲水榖之海﹐故五臟稟焉。平人之常﹐稟气於胃﹐胃气者﹐平入之常气﹐故髒气因胃﹐乃能至於手太陰也。自爲者﹐自爲其狀至於手太陰也。眞髒之气獨見﹐是所謂脈無胃气也。平人气象論曰﹕人無胃气曰逆﹐逆者死。】

【馬蒔曰﹕此承上文而言無胃气者﹐乃眞髒脈也。脈必始於手太陰肺經﹐而後行之於諸經﹐又必有胃气﹐而後五臟之气﹐始會於手太陰肺經﹐故五臟各以其所屬之時﹐而借胃气以至於手太陰肺經也。彼邪气勝者﹐正气必衰﹐安得有胃气以至於手太陰﹖但見各髒之眞髒脈獨見耳。此其病气勝於髒气﹐所以至於死也。】

【張志聰曰﹕五臟之气﹐皆胃腑水谷之所資生﹐故胃爲五臟之本。手太陰者﹐兩脈口也。髒气者﹐五臟之精气也。五臟之气﹐必因於胃气﹐乃至於手太陰也。又非惟微和之爲胃气也﹐卽五臟之弦鉤毛石﹐各以其時﹐自爲其象﹐而至於手太陰者﹐皆胃气之所資生。故邪气勝者﹐五臟之精气已衰﹐而不能爲弦鉤毛石之象矣﹐故令人有大病﹐而病甚者﹐胃气絕而眞髒見﹐眞髒見者﹐病气勝而髒气絕也。】

黃帝曰﹕凡治病察其形气色澤﹐脈之盛衰﹐病之新故﹐乃治之﹐無後其時。形气相得﹐謂之可治。色澤以浮﹐謂之易已。脈從四時﹐謂之可治。脈弱以滑﹐是有胃气﹐命曰易治﹐取之以時。形气相失﹐謂之難治。色夭不澤﹐謂之難已。脈實以堅﹐謂之益甚。脈逆四時﹐爲不可治。必察四難﹐而明告之。【易﹐俱去聲。】

【王冰曰﹕無後其時者﹐言必先時而取之也。气盛形盛﹐气虛形虛﹐是謂相得。若气色浮潤﹐血气相營﹐故易已。其脈春弦夏鉤﹐秋浮冬營﹐謂順四時﹐故可治。取之以時者﹐候可取之時而取之﹐則萬舉萬全﹐當以四時血气所在而爲療爾。形盛气虛﹐气盛形虛﹐皆相失也。夭謂不明而惡﹐不澤謂枯燥。脈實以堅﹐是邪气盛﹐故益甚也。脈逆四時﹐爲不可治﹐以气逆也。形气相失四句﹐是謂四難﹐此四難粗之所易語﹐工之所難爲。】

【馬蒔曰﹕此言凡治病者﹐必察形气色脈而決其生死也。形气色脈四者﹐其間有气盛形盛气虛形虛﹐謂之相得﹐其病可治﹐蓋气盛形盛之气﹐主邪气言﹐而气虛形虛之气﹐主正气言﹐其形則形體也。若形盛气虛﹐气盛形虛﹐謂之相失﹐則難治矣。蓋形盛气虛之气﹐主正气言﹐而气盛形虛之气﹐主邪气言﹐所以曰難治也。色浮而澤﹐血气相榮﹐其病易已﹐若色夭而晦﹐枯燥不澤﹐則難已矣。脈之弦鉤毛石﹐順於四時﹐共病可治﹐若沈濇浮大﹐逆於四時﹐則爲不可治矣。脈弱以滑﹐是有胃气﹐又必分時以取之﹐其病易治﹐若脈實以堅是無胃气﹐則病爲益甚。此四者未易明辧﹐謂之四難﹐必察此而明告病人可也。】

【張志聰曰﹕帝以伯所言之五臟乘傳﹐有淺有深﹐而胃气不資﹐有虛有絕﹐故當察其形气色脈﹐治病者宜急治之無後其時﹐而致於死不治也。形气相得﹐病之新也。色澤以浮﹐乘逆淺也。脈從四時者﹐五臟各以其時自爲而至於手太陰也。脈弱以滑者﹐胃气能於之俱至於手太陰也。察此四易﹐當急治之而無後其時。取之以時者﹐春刺散兪﹐夏刺絡兪﹐秋刺皮膚﹐冬刺兪竅也。形气相失﹐病之久也。色夭不澤﹐乘傳深也。脈實以堅﹐無胃气也。脈逆四時﹐克賊勝也。察此四難﹐而明告其病者焉。】

所謂逆四時者﹐春得肺脈﹐夏得腎脈﹐秋得心脈﹐冬得脾脈。其至皆懸絕沈濇者﹐命曰逆四時。未有髒形﹐於春夏而脈沈濇﹐秋冬而脈浮大﹐名曰逆四時也。

【王冰曰﹕懸絕﹐謂如懸物之絕去也。未有。謂未有髒脈之形狀也。】

【馬蒔曰﹕此舉脈逆四時者而申言之也。所謂脈逆四時者﹐春得肺脈﹐金克木也﹔夏得腎脈﹐水克火也﹔秋得心脈﹐火克金也﹔冬得脾脈﹐土克水也。四脈之至皆懸絕沈濇﹐是無胃气﹐命曰逆四時也。此皆析而言之耳。又嘗統而言之﹐大凡春夏陽气漸上﹐脈宜弦洪而反沈濇﹐秋冬陽气漸下﹐脈宜沈濇而反浮大﹐此謂逆四時之脈也。】

【張志聰曰﹕春得肺脈﹐夏得腎脈者﹐髒精衰而所不勝乘之也。其至皆懸絕沈濇者﹐無胃气之資生也。夫五臟各以其時自爲而至於手太陰者﹐髒眞之神气也。如未有弦鉤毛石之象形﹐而升降浮沈之气不可逆﹐蓋气順則脈順﹐气逆則脈逆﹐脈隨气行者也。】

病熱脈靜﹐泄而脈大﹐脫血而脈實﹐病在中脈實堅﹐病在外脈不實堅者﹐皆難治。

【王冰曰﹕皆難治者﹐以其與證不相應也。】

【馬蒔曰﹕此舉脈與證反者﹐而決其爲難治也。熱病宜洪大﹐而反沈靜﹐後泄脈宜靜而反脈大﹐脫血宜沈而反脈實。病在中者﹐脈不當虛﹐然亦不可太實而堅﹐今日實堅﹐則邪气在內未已也。病在外者﹐脈不宜濇堅﹐今曰實堅﹐則邪气在外方盛﹐皆謂之難治也。】

【張志聰曰﹕脈病不相應者﹐病勝髒也﹐故皆難治。】

黃帝曰﹕余聞虛實以決死生﹐願聞其情。岐伯曰﹕五實死﹐五虛死。帝曰﹕願聞五實五虛。岐伯曰﹕脈盛﹐皮熱﹐腹脹﹐前後不通﹐悶瞀﹐此謂五實。脈細﹐皮寒﹐气少﹐泄利前後﹐飲食不入﹐此謂五虛。帝曰﹕其時有生者何也﹖岐伯曰﹕漿粥入胃﹐泄注止則虛者活﹐身汗得後利則實者活﹐此其候也。【瞀﹐音茂。】

【王冰曰﹕五實謂五臟之實﹐五虛謂五臟之虛﹐實謂邪气盛實﹐然脈盛﹐心也﹔皮熱﹐肺也﹔腹脹﹐脾也﹔前後不通﹐腎也﹔悶瞀﹐肝也。虛謂眞气不足也﹐然脈細﹐心也﹔皮寒﹐肺也﹔气少﹐肝也﹔瀉利前後﹐腎也﹔飲食不入﹐脾也。】

【馬蒔曰﹕此言五實爲邪气有餘﹐五虛爲正气不足﹐皆爲死。而正气復﹐則虛者可生﹐邪气去﹐則實者亦可生也。五臟有邪﹐五邪各實﹐所以曰死﹐然使身汗而邪從外散﹐後利而邪從下行﹐則五實漸去﹐實者亦有可活也。五臟各虛﹐所以曰死。然使漿粥入胃﹐胃气漸復﹐瀉利漸止﹐正气不瀉﹐則五虛漸補﹐虛者亦有可活也。以理推之﹐五實自外感而言﹐五虛自內傷而言﹐然必五實五虛各備﹐方可曰死﹐而虛實止見一證﹐未可以輕決也。】

【張志聰曰﹕實者謂邪气實﹐虛者謂正气虛。心主脈﹐脈盛﹐心气實也。肺主皮毛﹐皮熱﹐肺气實也。脾主腹﹐腹脹﹐脾气實也。腎開竅於二陰﹐前後不通﹐腎气實也。瞀﹐目不明也。肝開竅於目﹐悶瞀﹐肝气實也。脈細心气虛也。皮寒﹐肺气虛也。肝主春生之气﹐气少﹐肝气虛也。泄利前後﹐腎气虛也。飲食不入﹐脾气虛也。蓋邪之所湊﹐其正必虛﹐是以邪气盛者死﹐正气虛者亦死也。五臟之气﹐皆由胃气之所資生﹐漿粥入胃﹐泄注止﹐胃气復也。身汗﹐外實之邪從表散也。得後利﹐裏實之邪從下出也。此言卒發之病而有死有生也。】古今圖書集成醫部全錄卷十二

三部九候論篇第二十

【馬蒔曰﹕中有三部九候等法﹐故名篇。】

黃帝問曰﹕余聞九鋮於夫子﹐眾多博大﹐不可勝數。余願聞要道以屬子孫﹐傳之後世﹐著之骨髓﹐藏之肝肺﹐歃血而受﹐不敢妄泄﹐令合天道﹐必有終始﹐上應天光星辰歷紀﹐下副四時五行﹐貴賤更互﹐冬陰夏陽﹐以人應之柰何﹖願聞其方﹗岐伯對曰﹕妙乎哉問也﹗此天地之至數。【首數字上聲﹐末去聲。屬﹑囑同。令﹐平聲。】

【王冰曰﹕歷紀謂日月行歷於天﹐二十八宿三百六十五度之分紀也。言以人形血气榮衛周流﹐合時候之遷移﹐應日月之行道﹐然斗極旋運﹐黃赤道差﹐冬時日依黃道近南﹐故陰多。夏時日依黃道近北﹐故陽盛。夫四時五行之气以王者爲貴﹐相者爲賤也。道貫精微﹐故云妙問。至數﹐謂至極之數也。】

【張志聰曰﹕此論九鍼九候之道。夫天地之大﹐數始於一而終於九﹐聖人明天地之數﹐一而九之﹐故立九野﹐九而九之﹐九九八十一﹐以起黃鐘數焉。鍼應其數。一者天也﹐天者陽也﹐肺應天爲五臟六腑之華蓋。皮者肺之合也﹐人之陽也。二者地也﹐人之所以應土者肉也。三者人也﹐人之所以生成者血脈也。四者時也﹐時者四時八風之气也。五者音也﹐音者冬夏之分﹐分於子午﹐陰與陽別﹐寒與熱爭﹐兩气相搏也。六者律也﹐律者調陰陽四時﹐合於十二經脈也。七者星也﹐星者人之七竅也。八者風也﹐風者人之股肱﹐八節八正之虛風﹐八風之邪﹐捨於骨節腠理之間也。九者野也。野者人之節解﹐皮膚之間也。此天地之至數﹐上應天光星辰歷紀﹐下副四時五行﹐中合人之九髒九竅三部九候也。貴賤更互者﹐四時五行之气﹐以王爲貴而相爲賤也。冬陰夏陽者﹐下文所謂沈細懸絕爲陰﹐主冬﹐躁盛喘數爲陽﹐主夏也。帝言九鍼之道﹐以通其意於《鍼經》﹐今願聞簡要之道﹐是以伯答三部九候之法。】

帝曰﹕願聞天地之至數﹐合於人形﹐血气通﹐決死生﹐爲之柰何﹖岐伯曰﹕天地之至數﹐始於一﹐終於九焉。一者天﹐二者地﹐三者人。因而三之﹐三三者九﹐以應九野。故人有三部﹐部有三候﹐以決死生﹐以處百病﹐以調虛實而除邪疾。

【王冰曰﹕九﹐奇數也﹐故天地之數﹐斯爲極矣。三部者﹐言身之上中下部﹐非謂寸關尺也。三部之內﹐經隧由之﹐故察候存亡﹐悉因於是。鍼之補瀉﹐邪疾可除也。】

【張志聰曰﹕始於一﹐終於九者﹐天之數也。曰天地之至數者﹐言天包乎地﹐地气通於天也。一者﹐奇也﹐陽也﹐故應天。二者﹐偶也﹐陰也﹐故應地。三者﹐參也﹐故應人。因三才而三之﹐則爲九﹐以應九野。九野者﹐九州分野﹐上應天之二十八宿也。人有三部﹐部有三候者﹐三而成天﹐三而成地﹐三而成人也。決死生者﹐觀其形气﹐別其陰陽﹐調其血脈﹐察其腑臟﹐以知死生之期也。處百病者﹐表裏陰陽寒熱虛實之爲病也。調虛實者﹐實則瀉之﹐虛則補之也。除邪疾者﹐去血脈除邪風也。】

帝曰﹕何謂三部﹖岐伯曰﹕有下部﹐有中部﹐有上部。部各有三候﹐三候者﹐有天﹑有地﹑有人也。必指而導之﹐乃以爲眞。上部天﹐兩額之動脈﹔上部地﹐兩頰之動脈﹔上部人﹐耳前之動脈。中部天﹐手太陰也﹔中部地﹐手陽明也﹔中部人﹐手少陰也。下部天﹐足厥陰也﹔下部地﹐足少陰也﹔下部人﹐足太陰也。故下部之天以候肝﹐地以候腎﹐人以候脾胃之气。帝曰﹕中部之候柰何﹖岐伯曰﹕亦有天﹐亦有地﹐亦有人。天以候肺﹐地以候胸中之气﹐人以候心。帝曰﹕上部以何候之﹖岐伯曰﹕亦有天﹐亦有地﹐亦有人。天以候頭角之气﹐地以候口齒之气﹐人以候耳目之气。三部者各有天﹐各有地﹐各有人。三而成天﹐三而成地。三而成人﹐三而三之﹐合則爲九﹐九分爲九野﹐九野爲九髒﹐故神髒五﹐形髒四﹐合爲九髒。五臟已敗﹐其色必夭﹐夭必死矣。

【王冰曰﹕指而導之乃以爲眞﹐言必當諮受於師也。徵四失論曰﹕受師不卒﹐妄作雜術﹐謬言爲道﹐更名自功﹐妄用砭石﹐後遺身咎。此其誡也。下部之天以候肝﹐足厥陰脈行其中也。地以候腎﹐足少陰脈行其中也。人以候脾胃之气﹐足太陰脈行其中也。脾臟與胃以膜相連﹐故以候脾兼胃也。中部之天以候肺﹐手太陰脈當其處也。地以候胸中之气﹐手陽明脈當其處也。經云﹕腸胃同候。故以候胸中也。人以候心﹐手少陰脈當其處也。上部之天﹐位在頭角之分﹐故以候頭角之气﹐上部之地﹐位近口齒﹐故以候之﹐上部之人﹐位當耳前﹐脈抵於目外眥﹐故以候之。所謂神髒者﹐肝藏魂﹐心藏神﹐脾藏意﹐肺藏魄﹐腎藏志也。以其皆神气居之﹐故云神髒也。所謂形髒者﹐如气外張虛而不屈﹐含藏於物﹐故云形髒也。所謂形髒四者﹐一頭角﹑二耳目﹑三口齒﹑四胸中也。夭﹐謂死色﹐異常之候也。色者神之旗﹐髒者神之舍﹐故神去則髒敗﹐髒敗色見異常之候﹐故死也。】

【馬蒔曰﹕此詳論人必有三部﹐各部有三候﹐而合爲九髒﹐應於九野﹐所以爲天地之至數也。上部有天﹑有地﹑有人。天者兩額之動脈﹐卽下文天以候頭角之气﹐此脈在額兩旁瞳子髎﹑聽會等處﹐數應於指﹐足少陽脈气所行也。地者兩頰之動脈﹐卽下文地以候口齒之气﹐此脈在鼻孔下兩旁﹐近於巨髎之分﹐動應於指﹐足陽明脈气所行也。人者耳前之動脈﹐卽下文人以候耳目之气﹐此脈在耳前陷者中絲竹空﹑和髎等處﹐動應於指﹐手少陽脈气所行也。凡此者﹐皆所以候之於頭面﹐故謂之上部也。中部有天﹑有地﹑有人。天者﹐手太陰肺經也﹐卽下文天以候肺之謂﹐脈在掌後寸口中﹐是謂經渠﹐動應於指﹐卽手太陰脈气所行也。地者﹐手陽明大腸經也﹐卽下文地以候胸中之气﹐此脈在手大指次指岐骨間合谷之分﹐動應於指﹐手陽明脈气所行也。人者﹐手少陰心經也﹐卽下文人以候心之謂﹐此脈在掌後銳骨之端﹐神門之分﹐動應於指﹐卽手少陰脈气所行也。凡此者皆所以候之於手﹐故謂之中部也。下部有天﹑有地﹑有人﹐天者﹐足厥陰肝經也﹐卽下文下部之天以候肝﹐此脈在毛際外羊矢下一寸半五里之分﹐臥而取之﹐動應於指﹐卽足厥陰脈气所行也。女子取太衝﹐在足大指本節後二寸陷中。地者﹐足少陰腎經也﹐卽下文地以候腎﹐此脈在足內踝後跟骨上陷中太溪之分﹐動應於指﹐卽足少陰脈气所行也。人者足太陰脾經也﹐卽下文人以候脾胃之气﹐此脈在魚腹上越筋間直五里下箕門之分﹐動應於指﹐卽足太陰脈气所行也。凡此者皆所以候之於足﹐故謂之下部也。頭手足﹐分上中下爲三部矣﹐而三部之中﹐又各有天地人﹐合則爲九﹐所以應九野﹐而九野正合於吾身之九髒﹐故人有九髒﹐地有九野﹐乃天地之至數有如此者。五臟已敗﹐則其色必夭﹐夭者異於常候也﹐其人死矣。】

【張志聰曰﹕夫人生於地﹐懸命於天﹐天地合气命之曰人﹐是以一身之中有三部﹐一部之中而各有天地人。不知三部者﹐陰陽不別﹐天地不分﹐以實爲虛﹐以邪爲眞﹐絕人長命﹐予人夭殃﹐故必捫循三部九候之盛虛而調之﹐乃以爲刺法之眞。足太陽爲諸陽主气﹐故主上部天﹐二陽之气而主土﹐故爲上部地﹐心主血而小腸爲之﹐使人之所以生成者血脈也﹐故主上部人﹐此陽气之在上也。朱永年所謂天主气﹐足太陽爲諸陽主气也﹔地應肉﹐足陽明胃土之主肌肉也﹐人主血脈﹐手太陽與少陰相爲表裏是也。五臟之應天者肺﹐然髒爲陰﹐故主中部天。陽明居中土﹐故主中部地。三以應人﹐人主血脈﹐心藏血脈之气﹐故主中部人。厥陰爲陰中之少陽﹐主春生之气﹐故主下部天。腎爲牝髒而居下﹐故主下部地。脾爲陰髒而居中﹐故主下部人。下部之天以候肝﹐地以候腎﹐人以候脾胃之气者﹐是以下部之三候﹐以候膈下之三神髒焉。肺屬金﹐主气﹐故中部天以候肺。心主血脈而居肺之下﹐故人以候心。胸中﹐膻中也﹐宗气之所聚也。宗气者﹐陽明水谷之所資生﹐故地以候胸中之气。此以中部之三候﹐以候膈上之二神髒﹐中土之二形髒焉。太陽爲諸陽主气﹐其經脈上額交巓﹐會於腦﹐出於項﹐故天以候頭角之气。足陽明之气﹐胃腑之所生也﹐其經脈起於鼻交頞中﹐上入齒中﹐還出俠口﹐環唇下﹐故地以候口齒之气。手太陽者﹐少陰心臟之腑也﹐其經脈上目銳眥﹐入耳中爲聽宮﹐故人以候耳目之气。此以膺喉頭首以候上部三形髒焉。蓋陽髒之气在上也。九野者﹐言身形之應九野也。左足應立春﹐左脇應春分﹐左手應立夏﹐膺喉頭首應夏至﹐右手應立秋﹐右脇應秋分﹐右足應立冬﹐腰尻下竅應冬至﹐六腑膈下三髒應中州。凡此九者﹐以候臟腑陰陽之气﹐故九野爲九髒﹐蓋以身形應九野﹐九野而合九髒﹐九髒外通九竅﹐九野外合九州﹐而皆通乎天气﹐是以兼三才而三之﹐合爲九九之數。《下經》云﹕人生有形﹐不離陰陽﹐天地合气﹐列爲九野﹐分爲四時。卽此義也。夫五味入口﹐藏於腸胃﹐味有所藏﹐以養五气﹐气和而生﹐津液相成﹐神乃自生﹐是五臟之神﹐由腸胃津液之所生也。胃主化水谷之津液﹐大腸主津﹐小腸主液﹐膀胱者津液之所藏﹐故以四腑爲形髒﹐而人之陰陽气血肌肉經脈﹐皆由此九髒之所生。五臟之神气﹐由形髒之資生﹔五色之外榮﹐由五臟之所發。此以九髒九候之气﹐而復歸重於五臟之神气焉。】

帝曰﹕以候柰何﹖岐伯曰﹕必先度其形之肥瘦﹐以調其气之虛實。實則瀉之﹐虛則補之。必先去其血脈﹐而後調之。無問其病﹐以平爲期。【度﹐音鐸。】

【王冰曰﹕實瀉虛補﹐此所謂順天之道。老子曰﹕天之道﹐損有餘補不足也。血脈滿堅﹐病邪畱止﹐故先刺去血﹐而後乃調之﹐不當詢問病者盈虛﹐要以脈气平調爲之期準爾。】

【馬蒔曰﹕此承上文而言調病之法也。三部九候﹐固如上文所言矣﹐然醫工診候之法﹐必先度其形之肥﹐則知其气之實﹐而實者有餘﹐可以瀉之。度其形之瘦﹐則知其气之虛﹐而虛者不足﹐可以補之。凡此病者﹐皆必有邪﹐必先去其脈中之結血﹐以去其邪﹐而後調其虛實﹐以行補瀉﹐且無問其病之何如﹐惟補之瀉之﹐而以平爲期可也。此論用鍼之法﹐而用藥者﹐亦可以類推矣。】

【張志聰曰﹕候者﹐候三部九候之脈而刺之也。肥人者﹐血气充盈﹐膚革堅固﹐其气濇以遲﹐刺此者﹐宜深而畱之。瘦人者﹐皮薄色少﹐血淸气滑﹐易脫於气﹐易損於血﹐刺此者﹐宜淺而疾之。實者﹐邪气盛也。虛者﹐精气奪也。宜瀉者﹐迎而奪之。宜補者﹐追而濟之。去血脈者﹐除宛陳也。蓋凡治病必先去其血﹐乃去其所苦﹐然後瀉有餘﹐補不足﹐無間其病之可否﹐必候其气至和平﹐而後乃出其鍼也。】

帝曰﹕決死生柰何﹖岐伯曰﹕形盛脈細﹐少气不足以息者危。形瘦脈大﹐胸中多气者死。形气相得者生。參伍不調者病。三部九候皆相失者死。上下左右之脈﹐相應如參舂者﹐病甚。上下左右相失﹐不可數者死。中部之候𨿽獨調﹐與眾髒相失者死。中部之候相減者死。目內陷者死。【數﹐去聲。】

【王冰曰﹕度形肥瘦﹐調气盈虛﹐不問病人﹐以平爲準﹐死生之證以決之也。若形气相反﹐故生气至危。玉機眞髒論曰﹕形气相得﹐謂之可治。今脈气不足﹐形盛有餘﹐證不相符﹐故當危也。危者﹐言其近死﹐猶有生者也。刺志論曰﹕气實形實﹐气虛形虛﹐此其常也﹐反此者病。今脈細少气﹐是爲气弱﹔體壯盛﹐是爲形盛。形盛气弱﹐故生气傾危。其形瘦脈大﹐胸中多气則死者﹐蓋形瘦脈大﹐胸中气多﹐形髒已傷﹐故云死也。凡如是類﹐皆形气不相得也。參謂參校﹐伍謂類伍﹐參校類伍而有不調﹐謂不率其常則病也。失﹐謂气候不相類也。相失之候﹐診凡有七﹐卽下獨小﹑獨大是也。三部九候上下左右﹐凡十八診也。如參舂者﹐謂大數而鼓﹐如參舂杵之上下也。脈要精微論曰﹕大則病進﹐故病甚。不可數者﹐謂一息十至已上也。《脈法》曰﹕人一呼而脈再至﹐一吸脈亦再至曰平﹐三至曰離經﹐四至曰脫精﹐五至曰死﹐六至曰命盡。今相失而不可數者﹐是過十至之外也。五至尙死﹐況十至者乎。中部左右﹐凡六診也﹐上部下部﹐已不相應﹐中部獨調﹐固非其久減於上下﹐是亦气衰﹐故皆死也。減﹐謂偏少也。目內﹐太陽也。太陽之脈﹐起於目內眥。目內陷者﹐太陽絕也﹐故死。所以言太陽者﹐太陽主諸陽之气﹐故獨言之。】

【馬蒔曰﹕比亦承上文而言決死生之法也。形盛脈細﹐气少息不足﹐形瘦脈大﹐多气喘滿﹐卽前篇形气相失﹐謂之難治也。若形气相得﹐卽形盛脈大﹐形瘦脈細﹐乃前篇形气相得﹐謂之可治﹐所以曰生。參之伍之﹐而眾脈相失﹐乖其常度﹐其人必病。夫不調曰病﹐而相失曰死﹐則有輕重之別也。曰病甚﹐曰死﹐亦有別也。上文言三部之不相應者﹐爲病爲死﹐故中部之候𨿽獨調和﹐然與上下二部之脈﹐彼此相失﹐其死必也。且中部之候﹐亦至相減﹐不得調和﹐則其死亦可必矣。不惟是也﹐足太陽之脈﹐起於目內眥﹐主諸陽經之气﹐乃衛气之行從玆而始者﹐今曰目已內陷﹐則亦必死之驗也。】

【張志聰曰﹕形瘦者﹐正气衰也。脈大者﹐病气進也。胸中多气者﹐气勝形也。气勝形者﹐邪气盛而正气脫也。天之生命所以立形定气﹐形气和平﹐是爲相得也。參伍不調者﹐卽獨大﹑獨小﹑獨疾﹑獨徐之意﹐此總言其不調者病﹐下節分言之﹐以知病之所在。皆相失者﹐非止於參伍不調矣﹐此臟腑陰陽之气皆病﹐故死。夫脈之來去﹐隨气降升﹐是以九候之相應﹐上下若一﹐如參舂者﹐言脈之上至下去﹐左至右去﹐有如舂者之參差﹐彼上而此下也﹐此因邪病甚﹐而正爲邪傷故也。然止言其來去之參差﹐至相失不可數﹐則其至數亦並錯亂也﹐此邪病更甚﹐而正气將脫﹐故死。中部天﹐主气﹔中部人﹐主血﹔中部地﹐主胸中之宗气。夫上下左右之脈交相應者﹐血气之循環也﹐臟腑之脈﹐得胃气而至於手太陰者﹐宗气之所通也﹐如中部之候𨿽獨調﹐與眾髒相失者﹐不得中焦之血气以資養﹐故死。目者﹐五臟六腑之精气也﹐目內陷則死者﹐蓋由五臟六腑之精气消滅﹐故驗之目也。】

帝曰﹕何以知病之所在﹖岐伯曰﹕察九候獨小者病﹐獨大者病﹐獨疾者病﹐獨遲者病﹐獨熱者病﹐獨寒者病﹐獨陷下者病。

【王冰曰﹕相失之候﹐凡診有七者﹐此之謂也。然脈見七診﹐謂參伍不調﹐隨其獨異以言其病爾。】

【馬蒔曰﹕此言九候之中﹐有七診之法也。言察九候之中﹐大小偏者病﹐疾遲偏者病﹐寒熱偏者病﹐脈獨陷下者病﹐名曰七診之法﹐而可以識九候中之病也。】

【張志聰曰﹕夫九候之相應也﹐上下若一﹐不得相失﹐如一部獨異﹐卽知病之所在﹐而隨證治之。大小者﹐脈之體象也。疾遲者﹐脈之气數也。寒熱者﹐三部皮膚之寒熱也。陷下者﹐沈陷而不起也。《鍼經》曰﹕上下左右﹐知其寒溫﹐何經所在﹐審皮膚之寒溫滑濇﹐知其所苦。】

以左手足上﹐上去踝五寸按之﹐庶右手足當踝而彈之﹐其應過五寸以上﹐蠕蠕然者不病﹔其應疾中手渾渾然者病﹐中手徐徐然者病﹔其應上不能至五寸﹐彈之不應者死。是以脫肉身不去者死﹐中部乍疏乍數者死。其脈代而鉤者﹐病在絡脈。九候之相應也﹐上下若一﹐不得相失。一候後則病﹐二候後則病甚﹐三候後則病危﹐所謂後者應不俱也。察其腑臟﹐以知死生之期﹐必先知經脈﹐然後知病脈。眞髒脈見者﹐勝死。【踝﹐胡瓦切。蠕﹐音軟。中﹐去聲。數﹐音朔。】

【馬蒔曰﹕此言診脈之有定所﹐正可以施七診而知諸病也。手踝之上﹐手太陰肺經脈也﹐應於中部﹐去踝五寸﹐手之踝骨在下﹐而從內廉至太淵穴﹐計有五寸。足踝之上﹐足太陰脾經脈也﹐應於下部﹐去內踝骨之上五寸﹐乃三陰交之上﹐漏谷之下也。蓋漏谷去踝六寸也。以其左手上去踝五寸卽太淵穴﹐左足上去踝五寸卽漏谷之下﹐兩處按其脈﹐則於右手右足﹐當踝而彈之。若按右手右足之脈﹐則於左手左足彈之﹐蓋使左右相應也。其應過五寸以上﹐蠕蠕然脈軟而和﹐故曰不病﹔其脈應而速﹐中指渾渾然不淸者病﹐中指徐徐然不應手者病。其應上不能至五寸﹐左右手足互相彈之不應者死﹐蓋气絕故不應也。凡曰應者﹐應醫工之指下也。足太陰脾經之脈﹐應在肉﹐是以脫肉不能行去者死﹔手太陰肺經之脈主乎气﹐故中部乍疏乍數者死﹐气之衰也。其脈代如鉤者﹐病在絡脈。鉤爲夏脈﹐又夏气在絡﹐故病在絡脈。絡脈受邪﹐則經脈自滯﹐故脈來中止而代也。九候之相應者﹐上下若一﹐不得相失﹐則遲速大小相等﹐斯爲可貴。其有不等者﹐一候後則病﹐二候後則病甚﹐三候後則病危。所謂候後曰病﹑曰甚﹑曰危者﹐脈來應手之際﹐左右上下不得齊一也。又必察其腑臟﹐以知死生之期﹐卽陰陽別論之所謂﹕別於陽者﹐知病忌時﹔別於陰者﹐知死生之期也。又必先知各經自然之經脈﹐然後知各經適然之病脈。凡眞髒脈來見者﹐至於相勝之日時而死矣。】

【張志聰曰﹕比候生陽之气﹐以知病之死生也。諸陽气者﹐太陽之所主也。根結篇曰﹕太陽爲開﹐開折則肉節瀆而暴病起矣。故暴病者﹐取之足太陽﹐視有餘不足。瀆者﹐皮膚宛焦而弱也﹐是以知病之所在﹐而又當候太陽之气焉。衛气篇曰﹕足太陽之本﹐在跟上五寸中﹐而气在脛者﹐止之於气街與承山踝上以下﹐必先按而在久﹐應於手乃刺而予之。按承山乃足太陽穴﹐在外踝上七寸﹐故以左手於病者足上上去踝五寸按之﹐是在承山之下矣﹐庶右手於病者足上當踝而彈之﹐蓋以左手取脈﹐庶右手得以在下而彈。其應過五寸以上﹐蠕蠕然者不病﹐是更過踝上五寸而及於承山矣﹐故曰踝上以下﹐必先按而在久。踝上者﹐謂去跺五寸以上而及於承山以下者﹐謂承山以下而至去踝五寸之間﹐蓋以左手之三指於踝上五寸承山以下﹐以候太陽之气﹐以察病之死生。故下文一足太陽气絕者﹐其足不可屈伸﹐死必戴眼。蓋九鍼之要﹐候气爲先﹐足太陽爲諸陽主气也。蠕蠕﹐微動貌﹐气之和也﹐故不病。其應疾﹐而中手渾渾然者﹐急疾而太過也﹔徐徐然者﹐气之不及也﹐故皆主病。彈之不應﹐生气絕於下故也。能上應也﹐脫肉者﹐皮肉宛焦而弱也。身不去者﹐開折而暴病畱於身也。言正气虛而肉脫﹐邪畱於身而不去者﹐死也。太陽之气者﹐論先天之生陽﹔榮衛气血者﹐乃後天水谷之精气。中部乍數乍疏者﹐中焦之生气欲絕也。夫血脈生於心而輸於脾﹐代乃脾脈﹐鉤乃心脈﹐此後申明候足上中部者﹐候中下二焦之生气。如病在絡脈者﹐其脈代而鉤也。夫人生有形﹐不離陰陽天地合气﹐別爲九野﹐是以九候之相應也﹐上下若一﹐不得相失。一候後不應是天地人之气﹐失其一﹐故主病﹔二候後不應﹐是三部之中失其二矣﹐故主病甚﹔三候後不應﹐是三者皆失﹐故主病危。察腑臟知死生之期者﹐腑爲陽﹐髒爲陰﹐知陽者﹐知病所從來﹐知陰者﹐知死生之期也。尢必先知經脈﹐而後知病脈所從來。眞髒脈見者﹐至其所勝克之日時而死。】

足太陽气絕者﹐其足不可屈伸﹐死必戴眼。

【王冰曰﹕足太陽脈起於目內眥﹐上額交巓上﹐從巓入絡腦﹐還出別下項﹐循肩髆內俠脊﹐抵腰中﹐其支者﹐從肩髆別下貫臀過髀樞﹐下合腘中﹐貫腨循踵﹐至足外側﹐太陽气絕﹐死如是矣。】

【馬蒔曰﹕此舉足太陽經之气絕者﹐必其証之可驗也。】

【張志聰曰﹕此復結上文﹐其應上不能至五寸﹐彈之不應者﹐足太陽之气絕也。足太陽主筋﹐陽气者柔則養筋﹐是以太陽气絕﹐筋攣急而足不可屈伸。太陽之脈﹐起於目內眥﹐爲目上綱﹐脈系絕﹐故死必戴眼。】

【張二中云﹕足不可屈伸﹐太陽之气絕也。死必戴眼﹐太陽之脈絕也。】

帝曰﹕冬陰夏陽柰何﹖岐伯曰﹕九候之脈﹐皆沈細懸絕者爲陰﹐主冬﹐故以夜半死﹔盛躁喘數者爲陽﹐主夏﹐故以日中死。是故寒熱病者﹐以平旦死﹔熱中及熱病者﹐以日中死﹔病風者﹐以日夕死﹔病水者﹐以夜半死。其脈乍疏乍數乍遲乍疾者﹐日乘四季死。

【王冰曰﹕冬陰夏陽﹐言死時也。位無常居﹐物極則反。乾坤之義﹐陰極則龍戰於野﹐陽極則亢龍有悔﹐是以陰陽極脈﹐死於夜半日中也。平旦木旺﹐木气爲風﹐故寒熱病死﹐亦物極則變﹐是寒熱病風薄所爲也。熱病日中死﹐陽之極也。病風日夕死﹐卯酉衝也。病水夜半死﹐水王也。乍疏乍數﹐乍遲乍疾﹐脾气絕也。辰戌丑未﹐土寄王之﹐脾气絕﹐故日乘四季死。】

【馬蒔曰﹕脈凡沈細懸絕者爲陰﹐必死於夜半﹐以脈與時皆陰也。盛躁喘數者爲陽﹐必死於日中﹐以脈與時皆陽也。病發寒熱者﹐本於感風﹐風爲足厥陰肝經所感﹐其死必以平旦﹐屬甲乙木也。內熱及凡熱病者本於有火﹐火爲手少陰心經所屬﹐其死必以日中﹐屬丙丁火也。病風者﹐必足厥陰肝經感之﹐其死又以日夕﹐屬申酉金而與木相克也。凡病水者﹐必足少陰腎經主之﹐其死必以夜半﹐屬壬癸水也。脾絕﹐其死必以日乘四季﹐屬辰戌丑未土也。】

【張志聰曰﹕冬至之子﹐陰之極也﹐陰極而一陽初生﹐陰气始下﹐夏至之午﹐陽之極也﹐陽極而一陰初生﹐陽气始下﹐是陰陽之气﹐分於子午也。至春分之時﹐陽气直上﹐陰气直下﹐秋分之時﹐陰气直上﹐陽气直下﹐是陰陽離別也。寒熱者﹐陰陽之气也。陰陽分別而復有交合﹐故寒與熱爭而兩气相搏也。此言三部九候之中﹐有天地陰陽四時五行之气﹐若九候之脈皆沈細﹐而絕無陽气之和﹐此爲陰而主冬﹐故死於夜半之子﹔如盛躁喘數﹐而無陰气之和﹐此爲陽主夏﹐故死於日中之午﹐皆陰陽偏絕之爲害也。寒熱病者﹐陰陽相乘而爲寒爲熱也。本經云﹕因於露風﹐乃生寒熱。病風者﹐亦爲寒熱病也。平旦日夕﹐系陰陽兩分之時﹐寒熱者﹐乃陰陽兩傷之病﹐是以應時而死。熱中熱病者﹐陽盛之極﹐故死於日中之午。病水者﹐陰寒之邪﹐故死於夜半之中。土位中央﹐王於四季﹐其脈乍疏乍數乍疾乍遲﹐乃土气敗而不能灌漑四髒﹐故死於辰戌丑未之時也。】

形肉已脫﹐九候𨿽調猶死。七診𨿽見﹐九候皆從者﹐不死。所言不死者﹐風气之病及經月之病﹐似七診之病而非也﹐故言不死。若有七診之病﹐其脈候亦敗者死矣﹐必發噦噫。

【王冰曰﹕形肉已脫﹐九候𨿽調猶死﹐亦謂形气不相得也﹐證前脫肉身不去者﹐九候𨿽平調亦死也。但九候順四時之令﹐𨿽七診互見亦生矣。風病之脈大而數﹐經月之病脈小以微﹐𨿽候與七診之狀略同﹐而死生之證乃異﹐故不死也。𨿽七診見九候從者不死﹐若病同七診之狀﹐而脈應敗亂﹐縱九候皆順﹐猶不得生也。胃精內竭﹐神不守心﹐故死之時發爲噦噫。宣明五气篇曰﹕心爲噫﹐胃爲噦也。】

【馬蒔曰﹕此舉形肉已脫者爲死。七診見者﹐惟風气與經月之病爲不死﹐余則九候敗而亦爲死也。夫形肉在人﹐猶堂室之有墻壁也。形肉已脫﹐則九候之脈﹐𨿽調猶死﹐卽上文所謂脫肉身不去者死也。上文言七診爲病者詳矣﹐若七診𨿽見﹐九候之脈皆與各經相宜者﹐不死。所謂不死者﹐以其有風气之病爲有外邪﹐月經不行之病爲有妊娠﹐則似有七診之病﹐而實非眞七診也﹐故言不死。若除風气經病之外﹐而有七診之病﹐其九候亦敗者死矣。】

【張志聰曰﹕形歸气﹐气生形﹐形气已敗﹐血脈𨿽調﹐猶死。言七診之死﹐因气而見於脈﹐非血脈之爲病也。七診者﹐謂沈細懸絕﹑盛躁﹑喘數﹑寒熱﹑熱中﹑病風﹑病水﹐土絕於四季也。九候皆從者﹐謂上下若一﹐無獨大獨小也。夫七診者﹐乃陰陽之气自相分離﹐是以應時而死。若因邪病而有似乎七診者﹐不死也。風气之病﹐病風也﹐病風而陰陽相離﹐期以日夕死。如病風而陰陽和平﹐九候若一﹐不死也。經月之病﹐病水也﹐病水而沈細懸絕﹐期以夜半死。病水而陰陽和平﹐九候皆從﹐不死也。蓋言七診之死﹐死於陰陽分離﹐不因邪病而有應時之死也。復申明七診之病﹐見沈細盛躁之脈者﹐病气而見於脈也。若七診之病﹐其脈亦敗者﹐病气而脈亦病也﹐故必發噦噫。蓋胃气敗者﹐其聲噦﹐胃气逆而上走心爲噫﹐胃主气而心主脈也。】

必審問其所始病﹐與今之所方病﹐而後各切循其脈﹐視其經絡浮沈﹐以上下逆從循之。其脈疾者不病﹐其脈遲者病﹐脈不往來者死﹐皮膚著者死。

【王冰曰﹕方﹐正也﹐言必當原其始而要其終也。脈疾則气彊盛﹐故不病﹔脈遲則气不足﹐故病﹔脈不往來則精神去﹐故死。皮膚著者死﹐骨榦枯也。】

【馬蒔曰﹕此亦詳診脈之法也。】

【張志聰曰﹕始病者﹐病久而深也。方病者﹐新受之邪﹐病之淺也。各切循其脈者﹐切其病之在陰﹑在陽﹑在髒﹑在腑也。夫病久者其脈沈而逆﹐方病者其脈從而浮﹐故當視其經絡浮沈﹐以上下之逆從循之。夫邪傷經脈﹐則脈數疾﹐故其脈疾者﹐知不病在七診也。陰陽髒气受傷﹐則其脈遲﹐故脈遲者﹐知其病在七診也。脈不往來者﹐有七診之病﹐而脈候亦敗也。皮膚著者﹐病久而肉脫也。根結篇曰﹕皮膚薄著﹐毛腠夭焦﹐予之死期。此言方病而傷於形身經絡者不死。病久而傷五臟陰陽之气者死。故曰﹕經病者治其經﹐孫絡病者治其孫絡血。若五臟陰陽之气已絕於內﹐而欲以鍼石治其外者﹐未之有也。】

帝曰﹕其可治者柰何﹖岐伯曰﹕經病者治其經。孫絡病者治其孫絡血。血病身有痛者﹐治其經絡。其病者在奇邪﹐奇邪之脈則繆刺之。畱瘦不移﹐節而刺之。上實下虛﹐切而從之﹐索其結絡脈﹐刺出其血﹐以見通之。

【王冰曰﹕經病治經﹐謂求其有過者。治孫絡血﹐言有血畱止﹐刺而去之。《靈樞經》曰﹕經脈爲裏﹐支而橫者爲絡﹐絡之別者爲孫絡。由是孫絡則經之別支而橫者。奇謂奇繆不偶之气﹐而與經脈繆處也﹐由是故繆刺之﹐繆刺者﹐刺絡脈左取右右取左也。畱瘦不移﹐謂病气淹畱﹐形容減瘦﹐證不移易﹐則消息節級養而刺之。此又重明前經﹐無問其病﹐以平爲期者也。結﹐謂血結於絡中也﹐血去則經隧通矣。前經云﹕先去血脈而後調之。明其結絡﹐乃先去也。】

【馬蒔曰﹕此詳言諸病之刺法也。病有在經者﹐治其經穴﹐如肺病治經渠之謂。病有在孫絡者﹐治其孫絡之結血。血病及身有痛者﹐合經穴﹑絡穴而治之。其有奇邪適然所中者﹐則取絡脈以繆刺之﹐左取右﹐右取左也。有等上實下虛﹐當切而從之﹐必其有結絡之脈﹐故上下不通﹐當索其結處而刺出其血以見通之﹐卽上文刺孫絡﹑絡脈之謂也。】

【張志聰曰﹕孫絡病﹐去其孫絡血者﹐蓋病在孫絡﹐其邪更淺﹐故當出其血而瀉之。血病者﹐邪傳捨於絡脈﹐在絡之時痛於肌肉﹐故身有痛也。蓋言病在經之深者﹐治其經﹔病在孫絡之淺者﹐治其孫絡﹐病在經絡淺深之間﹐而痛及於肌肉者﹐治其經與絡也。奇邪者﹐邪不入於經﹐流溢於大絡而生奇病也。夫邪客大絡者﹐左注右﹐右注左﹐上下左右﹐與經相干﹐而布於四末﹐其气無常處﹐不入於經兪﹐故宜繆刺之。畱瘦不移者﹐畱淫日深﹐著於骨髓﹐故卽於節而刺之。蓋病在脈絡者取之脈﹐病在骨節者治其節也。刺節眞邪篇曰﹕六經調者謂之不病﹐𨿽病謂之自已﹐一經上實下虛而不通者﹐此必有橫絡盛加於大經﹐令之不通﹐視而瀉之﹐所謂解結也。故上實下虛者﹐有橫絡盛加於經﹐以致上下不通而有虛實也。切而從之者﹐切其某經之所阻而從治之也。索其結絡者﹐索其橫絡之結﹐而刺出其血以見通之者﹐視而瀉之也。以上言病在經脈﹐爲可治也。】

瞳子髙者﹐太陽不足﹔戴眼者﹐太陽已絕。此決死生之要﹐不可不察也。

【王冰曰﹕此復明前太陽气欲絕及已絕之候也。】

【馬蒔曰﹕上文言足太陽气絕者﹐其足不可屈伸﹐死必戴眼。然須知瞳子髙者﹐乃太陽不足﹐欲絕而未絕﹔戴眼者﹐乃太陽已絕﹐欲蘇而不能﹐此內有死生之分﹐不可不察也。】

【張志聰曰﹕夫九鍼九候之道﹐貴在神與气。心藏神而爲陽中之太陽﹐腎爲生气之原﹐而膀胱爲之表裏﹐是以獨候手足之太陽者﹐太陽主諸陽之气也。瞳子髙者﹐乃太陽之神气不足﹐蓋手太陽之脈﹐上頰至目銳眥﹐其支者抵鼻﹐至目內眥﹐虛則經气急而瞳子髙大矣。足太陽之脈﹐起於目內眥﹐系气絕﹐故死必戴眼。𨿽然﹐手足之經气﹐交相貫通﹐手經之不足﹐緣生气之衰微﹐如生气脫於下﹐手太陽先絕於上矣﹐故虛於上者宜補之。絕於下者爲死證﹐所謂木敷者其葉發﹐弦敗者其音嘶。】

手指及手外踝上五指畱鍼。

【王冰曰﹕手指云云﹐蓋錯簡文也。】

【馬蒔曰﹕疑是第七節

中手徐徐然下之脫簡文。】

【張志聰曰﹕此復申明瞳子髙者﹐太陽不足於上也。手太陽之脈﹐起於小指之端﹐循手外側上腕﹐出踝中外踝上者﹐在手外側踝上也。五指者﹐第五之小指也。言太陽不足﹐當於手指及外踝上之後溪﹐五指之少澤上﹐畱鍼以補之。蓋候足太陽之气者﹐於足上去踝五寸而彈之。補手太陽者﹐當於手外踝上五指而取之。此手足之經气交相貫通﹐先不足於上而後絕於下也。】

【張二中曰﹕瀉者出血﹐補者畱鍼。】

經脈別論篇第二十一

【馬蒔曰﹕內言太陽﹑陽明﹑少陽﹑太陰﹑少陰﹑厥陰之脈﹐各有分別﹐故名篇。】

【張志聰曰﹕言經脈﹑病脈之各有分別。】

黃帝問曰﹕人之居處動靜勇怯﹐脈亦爲之變乎﹖岐伯對曰﹕凡人之驚恐恚勞動靜﹐皆爲變也。是以夜行則喘出於腎﹐淫气病肺。有所墮恐﹐喘出於肝﹐淫气害脾。有所驚恐﹐喘出於肺﹐淫气傷心。度水跌僕﹐喘出於腎與骨。當是之時﹐勇者气行則已﹐怯者則著而爲病也。故曰﹕診病之道﹐觀人勇怯骨肉皮膚﹐能知其情﹐以爲診法也。【首爲﹐去聲。恚﹐音惠。】

【王冰曰﹕變謂變易常候。腎王於夜﹐气合幽冥﹐故夜行則喘息內從腎出也。夜行甚勞﹐因而喘息﹐气淫不次則病肺也。恐生於肝﹐墮損筋血﹐因而奔喘﹐故出於肝﹐肝木妄淫﹐害脾土也。驚則心無所倚﹐神無所歸﹐气亂胸中﹐故喘出於肺。驚則神越﹐故气淫反傷心矣。濕气通腎﹐骨腎主之﹐故度水跌僕﹐喘出腎骨矣。气有彊弱﹐神有壯懦﹐故殊狀也。通達性情﹐得其情狀﹐乃深識診契物宜也。】

【馬蒔曰﹕言五臟受傷﹐脈因此而變﹐診者當以此爲法也。蓋腎屬少陰﹐衛气夜行於陰﹐營气以寐而養﹐夜行則喘息內出於腎﹐肺爲腎母﹐子气受淫﹐上干於肺﹐肺斯病焉。或墮墜而恐﹐則筋旣受傷﹐血亦不納﹐其喘息內出於肝﹐而肝气反余﹐淫气乘脾矣。驚則气亂﹐喘息出於肺﹐心無所倚﹐神無所歸﹐所勝妄行﹐心反傷焉。渡水跌僕﹐水通於腎﹐則喘出於腎與骨﹐苟勇者气散則無病﹐怯者气著則爲病矣。故診病之道﹐旣觀人之勇怯﹑骨肉﹑皮膚﹐又知病肺﹑害脾﹑傷心﹑著腎之詳﹐則診法備矣。】

【張志聰曰﹕此論三部九候之法﹐必先知經脈生始之原﹐而後知九候之病脈﹐知五臟生克之理﹐而後知死生之期。如人之居處安靜﹐其气和平﹐自有經常之脈﹐若動作過用﹐則變而爲病脈矣。腎屬亥子﹐而气主閉藏﹐夜行則腎气外泄﹐故喘出於腎。腎爲本﹐肺爲末﹐腎气上逆﹐故淫傷於肺也。夫喘屬肺證﹐又曰陽明厥則喘﹐汗出於肺主之皮毛﹐而生於胃腑之津液。此章首論喘﹐次論汗者﹐言經脈榮衛﹐生於胃腑水谷之津﹐而通會於肺气﹐是有經常之理。如勞動過傷﹐則五臟气逆﹐而脈亦爲之變﹐故先論其變﹐而後論其常焉。墮驚度水跌僕﹐此數者﹐皆傷五臟之气。勇者逆气已過﹐正气復順﹔怯者則畱著爲病﹐而見病脈矣。夫气有勇怯﹐理有疏密﹐皮膚有厚薄﹐骨肉有堅脆﹐能知其情﹐以爲診法之要。】

故飲食飽甚﹐汗出於胃﹔驚而奪精﹐汗出於心﹔持重遠行﹐汗出於腎﹔疾走恐懼﹐汗出於肝﹔搖體勞苦﹐汗出於脾。故春秋冬夏﹐四時陰陽﹐生病起於過用﹐此爲常也。

【王冰曰﹕飽甚胃滿﹐故汗出於胃。驚奪心精﹐神气浮越﹐陽內薄之﹐故汗出於心。骨勞气越﹐腎復過疲﹐故持重遠行﹐汗出於腎。暴役於筋﹐肝气罷極﹐故疾走恐懼﹐汗出於肝。搖體勞苦﹐謂動作施力﹐非疾走遠行也﹐然動作用力﹐則谷精四布﹐脾化水谷﹐故汗出於脾。過用謂不適其性而彊勞﹐爲過卽病生﹐此其常理。五臟受气蓋有常﹐於用而過﹐則是以病生。】

【馬蒔曰﹕此言人之四時臟腑生病﹐皆起於過用﹐亦診病者所當知也。飲食入胃﹐太過於飽﹐食气蒸迫﹐故汗出於胃。事有驚怖﹐致奪精神﹐心神外越﹐故汗出於心。所持則重﹐所行則遠﹐必骨以當之﹐惟腎主於骨﹐故汗出於腎。其走過疾﹐兼之恐懼﹐必筋以當之﹐惟肝主於筋﹐故汗出於肝。搖動其體﹐勞苦其形﹐必肉以當之﹐惟脾主於肉﹐故汗出於脾。此乃四時之在髒爲陰﹐在腑爲陽﹐其有病皆起於過用也。】

【張志聰曰﹕汗者水谷之津液﹐飽甚則胃滿﹐故汗出焉。血乃心之精﹐汗乃血之液。驚傷心气﹐汗出於心﹐故曰奪精。若持重遠行則傷骨﹐故汗出於腎也。疲勞傷筋﹐故汗出於肝也。如勞傷四體﹐故汗出於脾。春秋冬夏﹐四時陰陽﹐自有經常﹐血气循行﹐各有調理﹐如動作過傷﹐則血气妄逆而生病﹐此自然之理也。口問篇曰﹕百病之始生也﹐皆生於風雨寒暑﹐陰陽喜怒﹐飲食居處﹐大驚卒恐﹐則血气分離﹐陰陽破散﹐經絡厥絕﹐脈道不通﹐陰陽相逆﹐衛气稽畱﹐經脈空虛﹐血气不次﹐乃失其常。是以驚恐恚勞動作飲食﹐以致喘汗出者﹐皆使气血不次﹐脈道失常﹐故欲知經度之循行﹐先識變常之逆气。】

食气入胃﹐散精於肝﹐淫气於筋。食气入胃﹐濁气歸心﹐淫精於脈﹐脈气流經﹐經气歸於肺﹐肺朝百脈﹐輸精於皮毛﹐毛脈合精﹐行气於腑﹐腑精神明﹐畱於四髒﹐气歸於權衡﹐權衡以平﹐气口成寸﹐以決死生。飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐合於四時五臟﹐陰陽揆度﹐以爲常也。

【王冰曰﹕肝養筋﹐故胃散谷精之气入於肝﹐則浸淫滋養於筋絡矣。濁气﹐穀气也。心居胃上﹐故濁气歸心﹐淫溢精微入於脈﹐心主脈故也。脈气流運﹐乃爲大經﹐經气歸宗﹐上朝於肺﹐肺爲華蓋﹐位復居髙﹐治節由之﹐故受百脈之朝會也。平人气象論曰﹕髒眞髙於肺﹐以行榮衛陰陽。由此故肺朝百脈﹐然後乃布化精气﹐輸於皮毛矣。腑謂气之所聚處﹐是謂气海﹐在兩乳間名曰膻中﹐膻中之布气者﹐分爲三隧﹐其下者走於气街﹐上者走於息道﹐宗气畱於海﹐積於胸中﹐命曰气海。如是分化﹐乃四髒安定﹐三焦平均﹐中外上下各得其所也。中外髙下﹐气緒均平﹐則气口之脈而成寸。夫气口者﹐脈之大要會也﹐百脈盡朝﹐故以其分決死生。水飲流下﹐至於中焦﹐水化精微﹐上爲雲霧﹐雲霧散變﹐乃注於脾。《靈樞經》曰﹕上焦如霧﹐中焦如漚。此之謂也。水土合化﹐上滋肺金﹐金气通腎﹐故調水道﹐轉注下焦﹐膀胱稟化﹐乃爲溲矣。《靈樞經》曰﹕下焦如瀆。此之謂也。從是水精布﹐經气行﹐筋骨成﹐血气順﹐配合四時寒暑﹐證符五臟陰陽﹐揆度盈虛﹐用爲常道也。】

【馬蒔曰﹕此言食入於胃者﹐精气散於肝﹐歸於心﹐而會於肺。飲入於胃者﹐輸於脾﹐歸於肺﹐而下行於膀胱﹐亦診病者所當知也。食气者﹐穀气也﹐穀气入胃﹐運化於脾﹐而精微之气﹐散之於肝﹐則浸淫滋養於筋矣﹐以肝主筋也。穀气入胃﹐其已化之气﹐𨿽曰精气﹐而生自穀气﹐故可名爲濁气也。心居胃上﹐而濁气歸之﹐則浸淫滋養於脈矣﹐以心主脈也。心爲諸經之君主﹐而主血脈﹐脈气流於諸經﹐諸經之气歸於肺﹐肺爲五臟之華蓋﹐受百脈之朝會﹐其精气運於皮毛矣﹐以肺主皮毛也。肺曰毛﹐心曰脈﹐毛脈合精﹐而精气行於腑﹐腑者膻中也。《靈樞》五味篇謂大气積於胸中﹐邪客篇謂宗气積於胸中﹐刺節眞邪篇謂宗气流於海者是也。膻中爲腑﹐其精气最爲神明﹐而司呼吸﹐行經隧﹐始行於手太陰肺經﹐通於心肝脾腎之四髒﹐而四髒之精﹐皆其所畱﹐是气也平如權衡﹐惟其始於手太陰肺經而行之﹐故气口者﹐卽手太陰經之太淵穴也﹐與魚際相去一寸﹐又成寸口之名﹐眞可以診吉凶而決死生也。然所食之谷有精气﹐則所飲之水亦有精气。方其飲入於胃﹐其精微之气﹐遊溢升騰﹐上輸於脾﹐蓋脾附於胃之右﹐比胃爲上﹐故脾气散精﹐上歸於肺﹐而肺行百脈﹐通調水道﹐下輸膀胱﹐水精分布於四髒﹐五臟並行乎水精﹐眞有合於四時五臟及古經陰陽揆度等篇之常義也﹐診病者可弗知歟﹖】

【張志聰曰﹕肝者土之勝﹐制則生化﹐故散精於肝。肝者筋其應﹐故淫气於筋。經曰﹕谷入於胃﹐脈道乃通﹐血气乃行﹐是榮衛气血皆水谷之所資生﹐而水谷入胃﹐各有淫散輸轉之道﹐故又必先知經脈生始之原﹐而後知病脈也。又曰﹕受谷者濁﹐胃之食气故曰濁气﹐胃絡上通於心﹐故入胃之食气歸於心﹐子令母實也。心气通於脈﹐故淫精於脈﹐脈气者水谷之精气﹐而行於經脈中也。經﹐大經也﹐言入胃之穀气﹐先淫气於脈﹐百脈之經气﹐總歸於大經﹐經气歸於肺﹐是以百脈之气﹐皆朝會於肺也。肺合皮毛﹐故復輸精於皮毛。夫皮膚主气﹐經脈主血﹐毛脈合精者﹐血气相合也。六腑爲陽﹐故先受气﹐腑精神明者﹐六腑之津液相成﹐而神乃自生也。穀气入胃﹐淫精於脈﹐乃傳之肺﹐肺气散精﹐行气於腑﹐腑精畱於四髒﹐以養五臟之气﹐故曰﹕谷入於胃﹐乃傳之肺﹐五臟六腑﹐皆以受气。權衡﹐平也﹐言脈之浮沈出入﹐陰陽和平﹐故曰權衡以平。五臟六腑﹐受气於谷﹐淫精於脈﹐變見於气口﹐以決其死生也。入胃之飲﹐精气上輸於脾﹐脾气散精﹐上歸於肺﹐蓋脾主爲胃行其津液者也。肺應天而主气﹐故能通調水道﹐而下輸膀胱﹐所謂地气升而爲云﹐天气降而爲雨也。水精四布者﹐气化則水行﹐故四布於皮毛。五經並行者﹐通灌於五臟之經脈也。平脈篇曰﹕谷入於胃﹐脈道乃行﹐水入於經而血乃成﹐故先論食而後論飲焉。五臟﹐五行之气也﹐揆度﹐度數也﹐總結上文而言經脈之道﹐合於四時五行之次序﹐陰陽出入之度數﹐以爲經脈之經常。】

太陽髒獨至﹐厥喘虛气逆﹐是陰不足陽有餘也﹐表裏當俱瀉﹐取之下兪。陽明髒獨至﹐是陽气重並也﹐當瀉陽補陰﹐取之下兪。少陽髒獨至﹐是厥气也﹐蹺前卒大﹐取之下兪。少陽獨至者﹐一陽之過也。太陰髒搏者﹐用心省眞﹐五脈气少﹐胃气不平﹐三陰也。宜治其下兪﹐補陽瀉陰。一陽獨嘯﹐少陽厥也﹐陽並於上﹐四脈爭張﹐气歸於腎﹐宜治其經絡﹐瀉陽補陰。一陰至﹐厥陰之治也。眞虛﹝疒肙﹞心﹐厥气畱薄﹐發爲白汗﹐調食和藥﹐治在下兪。【重﹐平聲。﹝疒肙﹞音淵。和﹐去聲。】

【王冰曰﹕陰謂腎﹐陽謂膀胱。陽獨至﹐謂陽气盛至也。陽獨至爲陽有餘﹐陰不足則陽邪入﹐故表裏俱瀉﹐取足穴兪。下兪﹐足兪也﹐陽气重並﹐故瀉陽補陰。蹺謂陽蹺﹐脈在足外踝下﹐足少陽脈行抵絕骨之端﹐下出外踝之前﹐循足跗﹐然蹺前卒大﹐則少陽之气盛﹐故取足兪少陽也。一陽﹐少陽也﹐以其太過﹐故蹺前卒大焉。若見太陰之脈伏鼓﹐則當用心省察之﹔若是眞髒之脈﹐不當治也。三陰﹐太陰脾之脈也﹐五臟脈少﹐胃气不調﹐是亦太陰之過也﹐陰气太過﹐故補陽瀉陰。嘯﹐謂耳中嗚如嘯聲也。膽及三焦脈皆入耳﹐故气逆上則耳中嗚。心脾肝肺四脈爭張﹐陽並於上者﹐是腎气不足﹐故气歸於腎也。瀉陽補陰﹐則陰气足而陽气不復並於上矣。厥陰﹐一陰也。上言二陰至﹐則當少陰治﹔下言厥陰﹐治則當一陰至也。】

【馬蒔曰﹕此言三陽三陰脈證各見者﹐宜分經而治也。太陽髒者﹐足太陽膀胱經也﹐其脈獨至﹐厥者气逆﹐喘者難息﹐虛者不實﹐諸證上行﹐是腎經不足﹐膀胱經有餘也。蓋膀胱與腎爲表裏﹐裏不足﹐則在表有餘之邪乘之﹐其表裏俱當瀉﹐取之下兪。蓋下者足也﹐兪者膀胱經之兪穴﹐束骨腎經之兪穴太溪﹐由是三陽入於二陽﹐則爲足陽明胃經矣。陽明脈气獨至﹐是足太陽之邪重並於陽明也。胃屬陽﹐脾屬陰﹐惟陽气重並﹐當瀉足陽明胃經之兪穴陷谷﹐足太陰脾經之兪穴太白﹐由是二陽入於一陽﹐則爲足少陽膽經矣。少陽脈气獨至﹐是足少陽之气逆也。然足少陽之脈﹐起於絕骨之端﹐當外踝之前﹐循足跗﹐故陽蹺者﹐本於足太陽經之申脈﹐而陽蹺之前﹐乃足少陽之脈﹐今猝然而大﹐是少陽之气盛也﹐當瀉膽經之兪穴臨泣﹐蓋少陽獨至者﹐正一陽之有過也﹐故卽此經治之﹐而其肝經則無及耳﹐由是一陽入於三陰﹐則爲足太陰脾經矣。太陰髒搏者﹐下節之所謂伏鼓脈者是也。眞者﹐眞髒之脈也﹐宜用心省之﹐若眞髒脈來則不可治矣。此髒之脈搏者﹐何也﹖五臟之脈气少而胃气不平﹐故言此三陰眞髒之脈來見也﹐當補足陽明胃經之兪穴陷谷﹐瀉足太陰脾經之兪穴太白﹐由是三陰入於二陰﹐則爲足少陰腎經矣。陰陽應象大論曰﹕腎在竅爲耳。今二陰獨嘯﹐是少陰之气逆於上也。足太陽之气並於上而行﹐而太陽﹑陽明﹑少陽﹑太陰之四脈爭張而有餘﹐故邪气歸之於腎﹐宜瀉足太陽膀胱經之經穴昆侖﹑絡穴飛揚﹐補足少陰腎經之經穴復澑﹑絡穴大鍾﹐由是而二陰入於一陰﹐則一陰之脈至者﹐乃足厥陰肝經治事也﹐至此則虛者眞﹐﹝疒肙﹞者在心﹐其逆气畱薄﹐發爲白汗﹐白汗者﹐肝虛爲金所乘也﹐宜調和藥食﹐並取肝經之兪穴太衝。不言補瀉者﹐上文腎經尙補﹐而此肝經亦宜曰補﹐況旣曰眞虛﹐則豈可再瀉乎﹖】

【張志聰曰﹕此言臟腑經脈有陰陽相合之常度﹐如偏陰偏陽之獨至﹐則爲厥喘諸病﹐所謂先知經脈﹐今識病脈也。太陽髒獨至者﹐太陽之經气獨至﹐而無陰气之和也﹐陽气惟上﹐故下厥上喘﹐而虛气上逆也﹐是陰不足而陽有餘﹐表裏俱當瀉。蓋太陽經气發原於下﹐而上出於膚表﹐故當表裏俱瀉而取之下兪。陽明之獨至﹐是太少重並於陽明﹐陽盛故陰虛矣。此言陰陽並合﹐乃經脈之常﹐如陽並於陽﹐陰並於陰﹐則爲病脈矣。故曰持雌守雄﹐棄陰附陽﹐不知並合﹐診故不明。夫少陽主初生之气﹐生气厥逆於下﹐致髒脈之獨大於蹺前也。蹺者﹐奇經之蹺脈﹐足少陽經脈在陽蹺之前﹐故蹺前卒大﹐然而經气之各有別也。夫一陰一陽﹐分而爲三陰三陽﹔三陰三陽﹐合於手足十二經脈﹔十二經脈合於十二臟腑﹐所以藏物﹐故亦名髒也。所謂太陽﹑陽明﹑少陽髒獨至者﹐言三陽經脈之獨盛也。三陽經脈之獨盛者﹐是三陽气之太過也﹐夫三陰三陽之經气﹐皆有手有足也。手之太陰﹐足之太陰﹐是爲三陰﹐是以太陰之髒脈相搏者﹐須用心省察其爲手之太陰﹑足之太陰乎﹖如五脈气少者﹐手太陰之過也﹐蓋肺朝百脈而輸精於臟腑﹐肺气搏而不行﹐則五脈之气皆少﹐是以五脈气少者﹐知在手之太陰也。脾主爲胃行其津液﹐脾气搏而不行﹐是以胃气不平﹐胃气不平者﹐知在足之太陰也。手之太陰﹐足之太陰﹐而後謂之三陰也。足之三陰﹐從足走腹﹐手之三陰﹐從腹走手﹐手足經气交相貫通﹐然陰陽之气皆從下而上﹐故獨取之下兪。夫气激於喉中而濁﹐謂之言﹐气激於舌端而淸﹐謂之嘯﹐蓋气郁而欲伸出之﹐一陽之气獨嘯者﹐蓋因少陽之經气厥逆也﹐所謂少陽獨至一陽之過者﹐言气盛而及於經也。一陽獨嘯﹐少陽厥者﹐言經逆而及於气也。分而論之﹐有气有經﹐合而論之﹐經气之相關也。陽並者﹐太陽﹑陽明之气相並也。四脈者﹐太陽之小腸膀胱﹐陽明之胃與大腸﹐卽四形髒之脈也。四脈爭張﹐以致陽並於上﹐亦經厥而及於气也。腎爲生气之原﹐此三陰之气虛陷於下﹐不能與陽相接﹐故宜瀉其陽之絡﹐補其陰之經﹐陰陽平而經气和矣。一陰者﹐厥陰也﹐是以一陰气至﹐當厥陰主治﹐而反見髒眞之虛﹐心爲﹝疒肙﹞痛﹐蓋厥陰之气﹐發於命門﹐爲心主之包絡﹐厥陰气逆﹐以至眞虛而心痛也。厥逆之气﹐畱薄於心下﹐則上迫於肺﹐故發爲白汗。夫眞虛痛心﹐病在內也﹔經气厥逆﹐病在外也。病在內者﹐治以藥食﹔病在外者﹐治以鍼砭。故宜調食和藥﹐治其下兪。夫所謂一陽﹑二陽﹑三陽﹐一陰﹑二陰﹑三陰者﹐陰陽之二气也。所謂太陽﹑陽明﹑少陽﹑太陰﹑厥陰﹑少陰者﹐槪臟腑經气而言也。人稟天地陰陽之气而成此形﹐是有有形之臟腑經脈﹐有無形之陰陽六气也。𨿽然﹐髒不離乎經﹐經不離乎气﹐气不離乎髒﹐經气貫通﹐髒气並合﹐陰陽出入﹐上下循環﹐是以有論三陽之獨至者﹐有論在於經足經者﹐有論經病而及於气﹐气病而及於經者﹐有論陰陽之不相合者﹐有論經气逆而病及於髒者﹐此皆陰陽之道﹐可合可分﹐書不盡言﹐舉一以槪十﹐學者當知一經之气若是﹐則十二經可知﹐能引而伸之﹐進乎技矣。朱衛公曰﹕言蹺前卒大者﹐釋明三陽之脈﹐候足之三陽也。蓋生陽之气﹐皆從下而上﹐由陰而陽﹐故俱取之下兪。又申明三陰三陽之候﹐候十二經之本脈也﹐如蹺前少陽之脈卒大﹐而厥陰之動脈微小者﹐是爲少陽獨至也。】

帝曰﹕太陽髒何象﹖岐伯曰﹕象三陽而浮也。帝曰﹕少陽髒何象﹖岐伯曰﹕象一陽也。一陽髒者﹐滑而不實也。帝曰﹕陽明髒何象﹖岐伯曰﹕象大浮也。太陰髒搏﹐言伏鼓也。二陰搏至﹐腎沈不浮也。

【王冰曰﹕明前獨至之脈狀也。】

【馬蒔曰﹕此總承上文而明六經之脈象也。帝言太陽﹑陽明﹑少陽﹐俱曰獨髒至﹐而太陰髒則曰髒搏﹐二陰則曰獨嘯﹐一陰則曰至﹐其脈體果何象耶﹖伯言太陽之脈主於浮﹐蓋太陽爲三陽﹐陽行於表﹐故脈宜象三陽而浮也。少陽爲陽之裏﹐陰之表﹐所謂半表半里者是也﹐其髒爲陽之初生﹐故脈體滑而不實﹐象一陽之爲初陽也。陽明𨿽爲太陽之裏﹐而實爲少陽之表﹐比之滑而不實者﹐則大而浮矣﹐仿髴乎太陽之浮也。太陰則入於陰分﹐脈𨿽始伏﹐而實鼓擊於手﹐未全沈也。二陰𨿽相搏而至﹐然腎脈沈而不浮也。由是觀之﹐則厥陰爲沈之甚﹐又非二陰比矣。】

【張志聰曰﹕太陽髒者﹐謂小腸膀胱之經脈也。此復論經气之見於脈者﹐各有別也。三陽﹐陽盛之气也﹐言太陽之髒﹐脈象陽盛之气而浮也。少陽髒者﹐三焦甲膽之經气﹐故象一陽初動之生陽。所謂一陽二陽者﹐乃三陽之气也。气應脈外﹐故以脈之浮沈﹐以效象陰陽之气。如在一陽之髒脈﹐則見脈體之滑象矣﹐蓋陽气搏於脈中﹐其脈則滑﹐陽欲外浮﹐故不實也。此反結上文而言一陽之髒脈﹐與一陽之气見於脈者之不同也。陽明髒者﹐胃與大腸之經脈也。陽明者﹐兩陽合明﹐陽气合並﹐則陽熱盛﹐故其象大浮﹔象大浮者﹐二陽之气也﹔而復結陰髒之經脈﹐與陰气之見於脈者之不同也。太陰髒搏者﹐乃太陰之經脈相搏﹐故見脈象之伏鼓﹐如二陰之气相搏﹐𨿽至於少陰之腎﹐止見乎沈而不浮﹐蓋以脈象之浮沈﹐以別陰陽之气以脈體之滑動不實﹐鼓動而伏﹐以別陰陽之脈也。此篇論欲識病脈﹐先知經脈﹐然欲知經脈﹐又當體析其經與气焉。】古今圖書集成醫部全錄卷十三

髒气法時論篇第二十二

【馬蒔曰﹕五臟之气必應天時﹐而人之治髒气者﹐當法天時﹐故名篇。】

黃帝問曰﹕合人形以法四時五行而治﹐何如而從﹖何如而逆﹖得失之意﹐願聞其事﹗岐伯對曰﹕五行者﹐金木水火土也。更貴更賤﹐以知死生﹐以決成敗﹐而定五臟之气﹐間甚之時﹐死生之期也。帝曰﹕願卒聞之。【間﹐去聲。】

【馬蒔曰﹕此因帝欲法時以治髒气﹐而伯言以五行爲主﹐可以爲治病之準也。】

【張志聰曰﹕此承上章而復間也。經脈篇曰﹕合於四時五臟陰陽揆度﹐以爲經脈之常﹐故帝以臟腑陰陽合於人形﹐法於四時五行﹐而爲救治之法。何如而從﹖何如而逆﹖反逆爲從謂之得﹐反順爲逆謂之失。伯言能察其臟腑﹐而知死生之期﹐然須法於四時五行生克之順逆﹐而後死生可必。故曰五行者﹐金木水火土也﹐言天之十干四時﹐地之五穀五味﹐人之五臟五气﹐皆合於此五者﹐以此五者而合參之﹐則成敗死生可決矣。更貴更賤者﹐貴賤更互也。間者﹐持愈之時﹔甚者﹐加甚之時也。】

岐伯曰﹕肝主春﹐足厥陰少陽主治﹐其日甲乙﹔肝苦急﹐急食甘以緩之。心主夏﹐手少陰太陽主治﹐其日丙丁﹔心苦緩﹐急食酸以收之。脾主長夏﹐足太陰陽明主治﹐其日戊己﹔脾苦濕﹐急食苦以燥之。肺主秋﹐手太陰陽明主治﹐其日庚辛﹔肺苦气上逆﹐急食苦以泄之。腎主冬﹐足少陰太陽主治﹐其日壬癸﹔腎苦燥﹐急食辛以潤之﹐開腠理﹐致津液﹐通气也。

【馬蒔曰﹕此言五臟應乎四時而治之者﹐必法時也。春屬木﹐肝亦屬木﹐故肝主春。斯時也﹐足厥陰肝者乙木也﹐足少陽膽者甲木也﹐正治其時。春之日有甲乙﹐乃肝气之尢旺者﹐然肝脈主弦﹐最苦在急﹐急則肝病也﹐惟甘性緩﹐急宜食甘者以緩之。夏屬火﹐心亦屬火﹐故心主夏。斯時也﹐手少陰心者丁火也。手太陽小腸者丙火也﹐正治其時。夏之日有丙丁﹐乃心气之尢旺者﹐然心脈洪﹐最苦在緩﹐緩則心虛也﹐惟酸性收﹐急宜食酸者以收之。長夏屬土﹐脾亦屬土﹐故脾主長夏。斯時也﹐足太陰脾者己土也﹐足陽明胃者戊土也﹐正治其時。長夏之日有戊己﹐乃脾气之尢旺者﹐然脾爲太陰濕土﹐最苦在濕﹐濕則脾病也﹐惟苦性燥﹐急宜食苦者以燥之。秋屬金﹐肺亦屬金﹐故肺主秋。斯時也﹐手太陰肺者辛金也﹐手陽明大腸者庚金也﹐正治其時。秋之日有庚辛﹐乃肺气之尢旺者﹐然肺苦气上逆﹐惟性苦者可以泄逆﹐急宜食苦者以泄之。冬屬水﹐腎亦屬水﹐故腎主冬。斯時也﹐足少陰腎者癸水也﹐足太陽膀胱者壬水也﹐正治其時。冬之日有壬癸﹐乃腎气之尢旺者﹐然腎屬水﹐最苦燥﹐惟辛性潤急﹐宜食辛者以潤之﹐庶乎腠理自開﹐津液自致﹐五臟之气自相通也。】

【張志聰曰﹕肝主春木之气﹐足厥陰主乙木﹐少陽主甲木﹐二者相爲表裏﹐而主治其經气﹐甲爲陽木﹐乙爲陰木﹐在時爲春﹐在日主甲乙﹐肝主春生怒發之气﹐故苦於太過之急﹐宜食甘以緩之。心主夏火之气﹐手少陰主丁火﹐太陽主丙火﹐二者相爲表裏﹐而主治其經气﹐丙爲陽火﹐丁爲陰火﹐在時主夏﹐在日爲丙丁﹐苦緩者﹐心以長養爲令﹐志喜而緩﹐緩則心气散逸﹐自傷其神矣﹐急宜食酸以收之。長夏六月也﹐謂火土相生之時﹐足太陰主己土﹐陽明主戊土﹐二經相爲表裏﹐而主治其經气﹐戊爲陽土﹐己爲陰土﹐位居中央﹐脾屬陰土﹐喜燥惡濕﹐苦乃火味﹐故宜食苦以燥之﹐蓋脾臟之喜燥者﹐喜母气以資生﹐苦濕者﹐惡所勝之乘侮也。肺主秋金之令﹐手太陰主辛金﹐陽明主庚金﹐二經相爲表裏﹐而主治經气﹐庚爲陽金﹐辛爲陰金﹐在時主秋﹐在日主庚辛﹐肺主收降之令﹐故苦气上逆﹐宜食苦以泄下之。腎主冬水之令﹐足少陰主癸水﹐太陽主壬水﹐二經相爲表裏﹐而主治經气﹐壬屬陽水﹐癸屬陰水﹐在時主冬﹐在日爲壬癸﹐腎者水髒﹐喜潤而惡燥﹐宜食辛以潤之﹐謂辛能開腠理﹐使津液行而能通气故潤。以上論五臟之本气﹐而合於四時五行五味也。】

病在肝﹐愈於夏﹐夏不愈﹐甚於秋﹐秋不死﹐持於冬﹐起於春﹐禁當風。肝病者﹐愈在丙丁﹐丙丁不愈﹐加於庚辛﹐庚辛不死﹐持於壬癸﹐起於甲乙。肝病者﹐平旦慧﹐下哺甚﹐夜半靜。肝欲散﹐急食辛以散之﹐用辛補之﹐酸瀉之。

【王冰曰﹕平旦木旺之時﹐故爽慧﹔下晡金旺之時﹐故加甚﹔夜半水旺之時﹐故靜退也。然慧與靜小異。急食辛者﹐以髒气常散﹐故以辛發散也。】

【馬蒔曰﹕病在肝者﹐以肝性屬木﹐其病從春始也。至於夏屬火﹐則火能克金﹐而金不能克木﹐故肝病當愈於夏﹐所謂子制其鬼者是也。但夏不愈當甚於秋時﹐甚則淪於死矣﹐乃金來克木﹐子休而鬼旺也﹐故當死。設秋不死﹐當持於冬﹐蓋冬屬水而生肝木﹐得母气一旺﹐肝气有資﹐故可與病气相支﹐蓋肝病至冬﹐乃鬼休而母養﹐故能相持於父母之鄕也。至冬能與相持﹐故病復起於春﹐蓋肝气之病﹐又當至春而起﹐所謂自得其位而起者是也。然吾之肝﹐正屬厥陰木﹐而風气必通於肝﹐故凡有肝病者﹐必禁當風以犯之也。斯則一歲之中﹐可以計其所愈﹑所甚﹑所持﹑所起者如此。以日而計之﹐肝病者﹐愈於丙丁之日﹐以丙丁火旺﹐所制者金﹐而金不克木﹐木病自愈也。設丙丁不愈﹐加甚於庚辛之日﹐以庚辛金旺﹐必來克木﹐而木病必甚也。設庚辛不死﹐持於壬癸之日﹐以壬癸水旺﹐必母來助子﹐而木病可支也。𨿽能支於水旺之日﹐而又必起於甲乙之日﹐以木病當復於本日也。以時而計之﹐肝病者平旦慧﹐以平旦應甲乙木﹐故病主慧﹐時旺木亦旺也。下晡者﹐申酉時也﹐應在庚辛﹐故病主甚﹐金來克木也。夜半者﹐亥子時也﹐應在壬癸﹐故病主靜﹐水來生木也。肝之所苦在急﹐則其所欲在散﹐惟味之辛者主散﹐宜急食辛以散之。性欲散而辛能散﹐此補之者所以用辛也。性苦急而酸能收﹐此瀉之者所以用酸也。】

【張志聰曰﹕病在肝愈於夏者﹐子制鬼賊﹐令母實也。甚於秋者﹐子休賊旺﹐至不勝而甚也。持於冬者﹐賊气休而得母气之養﹐至所生而持也。起於春者﹐自得其位也。風气通於肝﹐故禁而勿犯。愈在丙丁者﹐至所生而愈也。加於庚辛﹐金克木也。持於壬癸﹐得母气之所生也。起於甲乙﹐本气復旺也。平旦乃木气生旺之時﹐故爽慧﹔下晡乃金旺之時﹐故病甚﹔夜半得母之生气﹐故安靜。肝气受邪﹐則木郁而欲散﹐故急食辛以散之﹐以辛補之。以酸瀉之。厥陰之勝也﹐邪盛則正虛﹐故以辛之發散以散其木郁﹐以辛之潤以補其肝气﹐以酸之泄以瀉其有餘﹐所謂以所利而行之﹐調其气﹐使其平也。】

病在心﹐愈在長夏﹐長夏不愈﹐甚於冬﹐冬不死﹐持於春﹐起於夏﹐禁溫食熱衣。心病者﹐愈在戊己﹐戊己不愈﹐加於壬癸﹐壬癸不死﹐持於甲乙﹐起於丙丁。心病者﹐日中慧﹐夜半甚﹐平旦靜。心欲軟﹐急食鹹以軟之﹐用咸補之﹐甘瀉之。

【馬蒔曰﹕以心經言之﹕凡病在心者﹐以心性屬火﹐其病從夏始也。至於長夏屬土﹐則土能克水﹐而水不能克火﹐故心病當愈於長夏。但長夏不愈﹐當甚於冬﹐以水能克火也。若冬不死﹐當持於春﹐以木能生火也。其病之復起﹐又當在於夏﹐以火病當起於火候也。且熱則心躁﹐故食溫衣熱﹐類皆當禁用之﹐此乃以歲而計之者如此。至於以日而計之者何如﹖心病者﹐愈在戊己日﹐以土旺則水衰﹐水衰不能克火也。戊己不愈﹐加於壬癸﹐以水旺則火必受克也。壬癸不死﹐持於甲乙﹐以木旺則火生也。然心病必起於丙丁﹐以火病當復於火日也。又至於以時而計之者何如﹖心病者﹐日中慧﹐以日中正屬丙丁火也。夜半甚﹐以夜半正屬壬癸水也。平旦靜﹐以平旦正屬甲乙木也。然所以治之者﹐心欲軟﹐惟咸爲能軟堅﹐急食鹹以軟之。惟其所欲在軟﹐此咸之所以爲補也。惟其所苦在緩﹐此甘之所以爲瀉也﹐此乃因其性而治之耳。】

【張志聰曰﹕不死則能持﹐能持則能愈矣。禁溫食熱衣﹐心惡熱也。當愈不愈﹐故有所加﹔值死不死﹐故有所起。《靈樞經》曰﹕春生夏長秋收冬藏﹐是气之常也﹐人亦應之。以一日分爲四時﹐朝則爲春﹐日中爲夏﹐日入爲秋﹐夜半爲冬﹐自得其位而慧﹐至其所不勝而甚﹐而其所生而靜也。心爲火髒﹐心病則剛燥矣﹐故宜食鹹以軟之。鹹味下泄上湧而從水化﹐能泄心气以下交﹐湧水气以上濟﹐水火旣濟﹐則心气自益。火欲炎散﹐以甘之發散而瀉之。】

病在脾﹐愈在秋﹐秋不愈﹐甚於春﹐春不死﹐持於夏﹐起於長夏。禁溫食飽食﹐濕地濡衣。脾病者﹐愈在庚辛﹐庚辛不愈﹐加於甲乙﹐甲乙不死﹐持於丙丁﹐起於戊己。脾病者﹐日昳慧﹐日出甚﹐下晡靜。脾欲緩﹐急食甘以緩之﹐用苦瀉之﹐甘補之。【昳﹐音耋。】

【王冰曰﹕五臟之病﹐皆以勝相加﹐至其所生而愈﹐至其所不勝而甚﹐至於所生而持﹐自得其位而起﹐由是故皆有間甚之時﹐死生之期也。】

【馬蒔曰﹕以脾經言之﹐凡病在脾者﹐以脾性屬土﹐其病從長夏始也。至於秋屬金﹐則金能克木﹐而木不能克土﹐故脾病當愈於秋。但秋不愈﹐當甚於春﹐以木能克土也。若春不死﹐當持於夏﹐以火能生土也。其病之復起﹐又當在於長夏﹐以土病當復於土月也。且食或溫熱﹐過於太飽﹐或濕地濕衣﹐皆脾土所惡﹐俱宜禁之。此乃以歲而計之者如此。至於以日而計之者何如﹖脾病者﹐愈在庚辛日﹐以金旺則木衰﹐木衰不能克土也。庚辛不愈﹐加於甲乙﹐以木旺則土必受克也。甲乙不死﹐持於丙丁﹐以火旺則土生也。然脾病必起於戊己﹐以土病當復於土日也。又至於以時而計之者何如﹖脾病者﹐日昳慧﹐以日昳則未土正旺﹐土性耐也。日出甚﹐以日出則木旺也。下晡靜﹐以金旺則木退也。然所以治之者﹐脾欲緩﹐惟甘者能緩﹐急食甘以緩之。惟甘能緩之。此甘之所以爲補也。脾苦濕﹐惟苦性堅燥﹐此苦之所以爲瀉也。】

【張志聰曰﹕胃欲淸飲﹐故禁溫食。飽食傷脾﹐故禁飽食﹐脾屬陰土而惡濕﹐故濕地濡衣﹐咸宜禁之。夫天之十干﹐化生地之五行﹔地之五行﹐化生人之五臟。人生於地﹐懸命於天﹐是以生於五行而歸命於十干也。土徳和厚﹐故欲緩﹐病則失其中和之气矣﹐故宜食甘以緩之。脾病則土郁矣﹐故用苦味之湧泄﹐以瀉奪之﹐以甘之緩補之。《金匱要略》曰﹕五臟病各有所得者愈﹐五臟病各有所惡﹐隨其所不喜者爲病﹐是以順其所欲之味爲補也。】

病在肺﹐愈在冬﹐冬不愈﹐甚於夏﹐夏不死﹐持於長夏﹐起於秋。禁寒飲食﹐寒衣。肺病者﹐愈在壬癸﹐壬癸不愈﹐加於丙丁﹐丙丁不死﹐持於戊己﹐起於庚辛。肺病者﹐下晡慧﹐日中甚﹐夜半靜。肺欲收﹐急食酸以收之﹐用酸補之﹐辛瀉之。

【馬蒔曰﹕以肺經言之﹐凡病在肺者﹐以肺經屬金﹐其病從秋始也。至冬屬水﹐則水能克火﹐而火不能克金﹐故肺病當愈於冬。但冬不愈﹐當甚於夏﹐以火能克金也。若夏不死﹐當持於長夏﹐以土能生金也。其病之復起﹐又當在於秋﹐以金病當起於金候也。且肺惡寒﹐故衣食之寒者皆禁用之。此乃以歲而計之者如此。至於以日而計之者何如﹖肺病者﹐愈在壬癸日﹐以水旺則火衰﹐火衰不能克金也。壬癸不愈﹐加於丙丁﹐以火旺則金必受克也。丙丁不死﹐持於戊己﹐以土旺則金旺也。然肺病必起於庚辛﹐金病當復於金日也。又至於以時而計之者何如﹖肺病者﹐下晡慧﹐以下晡正屬庚辛金也。日中甚﹐以日中正屬丙丁火也。夜半靜﹐以夜半正屬壬癸水也。然所以治之者﹐肺欲收﹐惟酸爲能收﹐急食酸以收之。惟其所欲在收﹐此酸之所以爲補也。所苦在散﹐此辛之所以爲瀉也。】

【張志聰曰﹕形寒飲冷則傷肺﹐故皆禁之。凡始病則以歲月期之﹐病重則以旬日期之﹐垂死則以旦暮計之。肺主秋收之令﹐病則反其常矣﹐故急食酸以收之。用酸收以補正﹐辛散以瀉邪。】

病在腎﹐愈在春﹐春不愈﹐甚於長夏﹐長夏不死﹐持於秋﹐起於冬。禁犯焠﹝火矣﹞熱食﹐溫炙衣。腎病者﹐愈在甲乙﹐甲乙不愈﹐甚於戊己﹐戊己不死﹐持於庚辛﹐起於壬癸。腎病者﹐夜半慧﹐四季甚﹐下晡靜。腎欲堅﹐急食苦以堅之﹐用苦補之﹐咸瀉之。【焠﹐音猝。﹝火矣﹞。音哀。】

【馬蒔曰﹕以腎經言之﹐凡病在腎者﹐以腎經屬水﹐其病從冬始也。至春屬木﹐則木能克土﹐而土不能克水﹐故腎病當愈於春。若春不愈﹐當甚於長夏﹐以土能克水也。若長夏不死﹐當持於秋﹐以金能生水也。其病能復起﹐又當在於冬﹐以水病必在於水候也。且腎性惡燥﹐故凡焠﹝火矣﹞之熱食﹐溫炙之衣﹐宜弗犯之。此乃以歲而計之者如此。至於以日而計之者何如﹖腎病者﹐愈在甲乙日﹐以木旺則土衰﹐土衰不能克水也。甲乙不愈﹐甚於戊己﹐以土旺則水必受克也。戊己不死﹐持於庚辛﹐以金旺則水生也。然腎病必起於壬癸﹐以水病當復於水日也。又至於以時而計之者何如﹖腎病者夜半慧﹐以夜半屬壬癸水也。四季甚﹐以四季屬土也。下晡靜﹐以下晡屬庚辛金也。然所以治之者﹐腎欲堅﹐惟苦爲能堅﹐急食苦以堅之。惟其所欲在苦﹐此苦之所以爲補也。所苦在軟﹐此咸之所以爲瀉也。】

【張志聰曰﹕焠﹝火矣﹞﹐爆漬之熱食也。溫炙衣﹐烘焙之熱衣也。在四髒曰加者﹐言所勝之气加於我﹐而使病加之﹐是客勝也。在腎臟曰甚於戊己﹐乃至其所不勝而甚﹐是主弱也。本經凡論五臟多不一其辭﹐蓋陰陽之道﹐推之無窮﹐四季辰戌丑未時也﹐腎體沈石﹐徳性堅凝﹐病則失其常﹐故宜食苦以堅之﹐用苦堅以補之﹐鹹泄以瀉之。】

夫邪气之客於身也﹐以勝相加﹐至其所生而愈﹐至其所不勝而甚﹐至於所生而持﹐自得其位而起。必先定五臟之脈﹐乃可言間甚之時﹐死生之期也。【間﹐去聲。】

【王冰曰﹕邪者不正之目﹐風寒暑濕﹐饑飽勞逸皆是﹐非惟鬼毒疫癘也。能知五臟之經脈﹐則可言死生間甚矣。三部九候論曰﹕必先知經脈﹐然後知病脈。此之謂也。】

【馬蒔曰﹕此總結上文之爲病﹐爲愈﹑爲甚﹑爲持﹑爲起者﹐必當先定五臟之本脈而始知之也。肝病始於春﹐心病始於夏﹐脾病始於長夏﹐肺病始於秋﹐腎病始於冬者﹐皆由邪气感於吾身﹐以勝相加。如肝病由肺而傳﹐心病由腎而傳﹐脾病由肝而傳﹐肺病由心而傳﹐腎病由脾而傳之謂也。至其所生而愈﹐如肝病愈於夏﹐心病愈於長夏﹐脾病愈於秋﹐肺病愈於冬﹐腎病愈於春者﹐皆我之所生也。至其所不勝而甚﹐如肝病甚於秋﹐心病甚於冬﹐脾病甚於春﹐肺病甚於夏﹐腎病甚於長夏者﹐皆我之所不勝而能克我也。至其所生而持﹐如肝病持於冬﹐心病持於春﹐脾病持於夏﹐肺病持於長夏﹐腎病持於秋者﹐皆彼能生我也。自得其位而起﹐如肝病起於春﹐心病起於夏﹐脾病起於長夏﹐肺病起於秋﹐腎病起於冬者﹐皆得其自旺之時而病復起也。夫五臟之病﹐由於相生相勝者如此﹐至於日時可推矣。又當先定五臟之本脈﹐如春脈弦﹐夏脈鉤﹐長夏脈代﹐秋脈毛﹐冬脈石﹐或有胃气及無胃气﹐則彼之生我克我﹐我得而知。故凡爲愈者﹐我所生﹐持者生乎我﹐其病爲間而爲生之期爲甚者克乎我﹐爲起者得本位其病爲甚﹐而爲死之期可得而言之矣。若不定五臟之脈﹐則彼於我之相生相克﹐胡從而知之哉﹖】

【張志聰曰﹕邪气者﹐風寒暑濕﹐外淫之邪也。】

肝病者﹐兩脇下痛引少腹﹐令人善怒﹐虛則目﹝目巟﹞﹝目巟﹞無所見﹐耳無所聞﹐善恐﹐如人將捕之﹐取其經厥陰與少陽。气逆則頭痛﹐耳聾不聰﹐頰腫﹐取血者。【﹝目巟﹞﹝目巟﹞﹐音荒。】

【王冰曰﹕取血者﹐謂脈中血滿﹐獨異於常﹐乃气逆之診﹐隨其左右﹐有則刺之。】

【馬蒔曰﹕上文五節言五臟之病﹐用五味以補瀉﹐則用藥之意寓矣﹐而此下五節﹐又言五臟之病﹐復有用鍼之法也。試以肝經言之﹕足厥陰之脈﹐循股陰入毛中﹐過陰器﹐抵少腹﹐又上貫鬲布脇肋﹐故兩脇下痛﹐以下引少腹﹐其气實則善怒﹐此則邪气有餘之證也。至於正气之虛﹐則目﹝目巟﹞﹝目巟﹞無所見﹐耳無所聞。蓋足厥陰之脈﹐自脇肋循喉嚨﹐上入頏顙﹐連目系足少陽之脈﹐其支者從耳後入耳中﹐出走耳前﹐至目銳眥後﹐故虛則耳目無所見聞也。惟其虛也﹐故善於恐懼﹐如人有將捕之意﹐正以肝藏魂﹐魂不安﹑故其病如此。當取足厥陰之經穴中封﹐在足內踝骨前一寸﹐筋裏宛宛中﹐鍼四分﹐畱七呼﹐灸三壯。足少陽之經穴陽輔﹐在足外踝上四寸﹐輔骨前絕骨端三分﹐去丘墟七寸﹐鍼三分﹐畱七呼﹐灸三壯﹐以肝與膽相爲表裏也。實則瀉其有餘﹐虛則補其不足耳。然足厥陰之脈﹐自目系上出額﹐與督脈會於巓﹐故頭必痛。足少陽之脈﹐支別者﹐從耳中出走耳前﹐又支別者﹐抵於﹝出頁﹞﹐加頰車﹐又足厥陰之脈支別者﹐從目系下頰裏﹐故耳聾不聰而頰又腫也。此則气逆於上﹐故見之於頭耳頰者如此﹐亦是有餘之證也。取其兩經以出血而已﹐此不言穴﹐意者﹐亦是上文之經穴耳。此下五節﹐皆言用鍼不言用藥﹐然各經證候甚明﹐惟智者明此經絡﹐識此證候﹐則凡藥屬肝膽者可任用矣。後仿此。】

【張志聰曰﹕病者邪气實也。《靈樞經》曰﹕肝气實則怒。蓋肝爲將軍之官而志怒﹐肝气郁而不舒﹐故怒也。虛者﹐精气奪也。肝藏血而開竅於目﹐肝虛﹐故﹝目巟﹞﹝目巟﹞無所見。經﹐謂經脈也﹐足少陽與厥陰爲表裏﹐故取二經以通其气。取血者﹐謂取其經之多血者而去之。蓋足少陽與厥陰爲表裏﹐少陽常少血多气﹐厥陰常多血少气﹐臟腑經气相通﹐宜從厥陰之多血者而瀉之。】

心病者﹐胸中痛﹐脇支滿﹐脇下痛﹐膺背肩甲間痛﹐兩臂內痛﹐虛則胸腹大﹐脇下與腰相引而痛﹐取其經少陰太陽舌下血者。其變病﹐刺郤中血者。【甲﹑胛同。】

【馬蒔曰﹕以心病言之﹐手少陰心經之脈﹐其直者從心系卻上肺下出腋下﹐手厥陰心包絡之脈﹐其支者循胸中﹐出脇下腋三寸﹐上抵腋下﹐下循臑內﹐行太陰少陰之間﹐入肘中﹐下循臂行兩筋之間﹐又手太陽小腸經之脈﹐自臂臑上繞肩胛﹐交肩上﹐故胸中必痛﹐脇支必滿﹐脇下亦痛﹐膺背肩胛間兩臂內皆痛﹐此則邪气有餘之證也。至於正气之虛﹐則胸腹之中﹐大脇之下﹐與腰相引而痛﹐蓋手厥陰之脈﹐從胸中出屬心包絡﹐下隔歷絡三焦﹐其支者循胸出脇﹐手少陰之脈﹐自心系下鬲絡小腸﹐故曰胸﹐曰脇﹐曰腰﹐皆主痛也。當取手少陰之經穴靈道﹐在掌後一寸五分﹐鍼三分﹐灸三壯﹔手太陽之經穴陽谷﹐在手外側腕中銳骨下陷中﹐鍼三分﹐畱三呼﹐灸三壯。以心與小腸相爲表裏也﹐實則瀉其有餘﹐虛則補其不足耳。其舌本下並出其血者﹐正以手少陰之脈﹐從心系上俠咽喉﹐所以出舌下之血也。曰出血﹐乃治有餘之證耳。舌下卽廉泉穴﹐系任脈經頷下結喉上四寸中﹐鍼二分﹐畱七呼﹐灸三壯。及有變病﹐則又不止前證而已﹐又當取手少陰之郤曰陰郤穴者﹐以出其血也。穴在掌後脈中﹐去腕半寸﹐當小指之後﹐鍼三分﹐灸七壯。】

【張志聰曰﹕脇支滿者﹐少陰之支絡﹐滿痛於脇下也。心火气虛﹐則水濁上乘故胸腹大。經云﹕濁气在上﹐則生﹝月眞﹞脹﹐心气不能交於陰﹐故脇下與腰相引而痛也。心脈上循咽喉﹐開竅於舌﹐故取舌下血者。蓋手足陰陽所苦﹐必先去其血﹐乃去其所苦﹐然後瀉有餘﹐補不足﹔設有變病而邪不在經絡者﹐亦取其郤中出血﹐蓋臟腑經气之相通也。】

【徐公遐問曰﹕師言取經之多血者而去之﹐少陰常少血﹐奚獨取其舌下郤中﹖曰﹕處有常變﹐用有經權。少陰少血者﹐言其常也。病有所苦﹐必先去其血﹐而後瀉有餘。補不足者﹐言其變也﹐蓋虛者亦不宜去血。變病者又取於郤中﹐此皆處變用權之法﹐故獨舉少陰一經﹐而曰舌下血﹐曰變病﹐蓋欲其類推於諸經也。】

脾病者﹐身重﹐善肌肌﹕《甲乙》作「饑」。肉痿﹐足不收﹐行善瘛﹐腳下痛。虛則腹滿腸鳴﹐飧泄食不化﹐取其經太陰陽明少陰血者。

【王冰曰﹕取其經太陰陽明少陰血者﹐以行善瘛腳下痛﹐故取之而出血﹐血滿者出之。】

【馬蒔曰﹕以脾病言之﹐脾象土而主肉﹐故身重﹐善肌肉痿無力也。足太陰脾經之脈﹐起於足大指之端﹐循指內側﹐上內踝前廉﹐上踹內。足陽明胃經之脈﹐自下髀關﹐抵伏兔﹐下膝臏中﹐下循股外廉﹐下足跗﹐入中指間。足少陰腎經之脈﹐起於足小指之下﹐斜趨足心﹐上腨內出腘內廉。脾病故足不收﹐行善瘛腳下痛﹐此則邪气有餘之證也。至於正內之虛﹐則腹中滿﹐腸中鳴﹐飧泄而食不化。蓋足太陰之脈﹐從股內前廉﹐入腹屬脾絡胃﹐足陽明之脈﹐入缺盆﹐下隔屬胃絡脾﹐其支者﹐起胃口﹐下循股裏﹐故其爲病如此。當取足太陰之經穴商丘﹐在足內踝骨下微前陷中﹐鍼三分﹐灸三壯﹔足陽明之經穴解溪﹐在衝陽後一寸半﹐鍼五分﹐畱三呼﹐灸三壯﹔足少陰之經穴復澑﹐在足內踝上三寸陷中﹐鍼三分﹐畱七呼﹐灸五壯﹐以出其血耳。夫曰出血﹐則治前有餘之證而已﹐而虛則補之﹐又非可以出血治也。】

【張志聰曰﹕脾主肌肉﹐主通會五臟元眞之气﹐脾气傷故身重﹐而肌肉委棄不仁也。足太陰脈循脛﹐邪在經絡﹐故足不收。气傷故善瘛而痛。腹滿腸鳴﹐飧泄食不化﹐此脾气虛而不能轉輸水谷也。榮衛气血﹐始於足少陰腎﹐生於足陽明胃﹐輸於足太陰脾﹐故取此三經以通經气。】

肺病者﹐喘咳﹐逆气﹐肩背痛﹐汗出﹐尻陰股膝﹐髀腨胻足皆痛﹐虛則少气不能報息﹐耳聾嗌漧﹐取其經太陰足太陽之外厥陰內血者。【尻﹐苦刀切。腨﹐音善。胻﹐胡郎切。嗌﹐音益。】

【王冰曰﹕肺虛則腎不能上潤﹐故嗌漧。足太陽之外厥陰內者﹐謂腨內側內踝後之直上少陰脈也﹐視左右足脈﹐少陰部分﹐有血滿異於常者取之。】

【馬蒔曰﹕以肺病言之﹐肺藏气而主喘息﹐在變動爲咳﹐故病則喘咳逆气。肩近於背﹐而背爲胸中之腑﹐故肩背痛也。肺主皮毛﹐邪盛則心液外泄﹐故汗出也。足少陰之脈﹐從足下上循腨內﹐出腘內廉﹐上股內後廉﹐貫脊屬腎絡膀胱。今肺病則腎爲之子﹐亦必受邪﹐故尻陰股膝髀腨胻足皆痛﹐此乃邪气有餘之證也。至於正气之虛﹐則少气不能報息﹐耳聾嗌漧﹐蓋手太陰之絡會於耳中﹐故爲耳聾。腎脈從腎上貫肝鬲﹐入肺中﹐循喉嚨俠舌本﹐今肺虛則腎臟不足以上潤於嗌﹐故嗌漧。當取手太陰經之經渠穴﹐在寸口陷中﹐鍼二分﹐畱三呼﹐禁灸。足太陽之外﹐足厥陰之內﹐卽足少陰之脈也﹐亦取其經之復澑穴以出其血焉可也。三部九候論口﹕必先度其形之肥瘦﹐以調其气之虛實﹐實則瀉之﹐虛則補之。必先去其血脈﹐而後調其虛實﹐無問其病﹐以平爲期。則皆於出血之後﹐又當用補瀉以調之耳。余節仿此。】

【張志聰曰﹕此言肺腎之經气相通也。夫肺主气而發原於腎﹐腎爲本﹐肺爲末﹐母子之經气相通。肺兪气在肩背﹐气逆於上則肩背痛而汗出﹐逆於下﹐則尻陰胻膝皆痛也。腎爲生气之原﹐肺主周身之气以司呼吸﹐生气衰於下﹐故不能報息於上耳。腎气衰則耳聾﹐金水之气不足則嗌漧也。】

腎病者﹐腹大脛腫﹐喘咳身重﹐寢汗出憎風﹐虛則胸中痛﹐大腹小腹痛﹐淸厥﹐意不樂﹐取其經少陰太陽血者。【樂﹐音洛。】

【王冰曰﹕脛旣腫矣﹐汗後津泄﹐陰凝元府﹐陽爍上焦﹐內熱外寒﹐故憎風也。腎脈從肺出絡心﹐注胸中﹐然腎气旣虛﹐心無所制﹐心气燻肺﹐故痛聚胸中也。淸謂气淸冷﹐厥謂气逆也。以淸冷气逆﹐故大腹小腹痛﹐志不足則神躁擾﹐故不樂也。凡刺之道﹐虛則補之﹐實則瀉之﹐不盛不虛以經取之﹐是謂得道。經絡有血﹐刺而去之﹐是謂守法。猶當揣形定气﹐先去血脈﹐而後乃平有餘不足。三部九候論曰﹕必先度其形之肥瘦﹐以調其气之虛實﹐實則瀉之。虛則補之﹐必先去其血脈而後調之。此之謂也。】

【馬蒔曰﹕以腎經言之﹐足少陰之脈﹐起於足心﹐上循腨內﹐出腘內廉﹐上股內後廉﹐貫脊屬腎絡膀胱﹐其直者從腎上貫肝膈﹐入肺中﹐故腹大脛腫喘咳也。腎病則骨不能用﹐故身重也。腎主五液﹐在心爲汗﹐腎邪攻肺﹐心气內微﹐故寢後卽有汗也。大凡有汗之疾多惡風﹐以腠理不密﹐故汗出而表虛者必惡風也。此皆邪气有餘之證耳。至於正气之虛﹐則足少陰之脈﹐從肺出絡心﹐注胸中﹐今腎气旣虛﹐胸中自痛﹐其大腹小腹亦從而痛﹐正以腎脈自小腹中行大腹至兪府而止也。足太陽膀胱經之脈﹐從項下行而至足﹐今腎气旣虛﹐而太陽之气不能盛行於足﹐故足淸冷而气逆也。腎之神爲志﹐惟志不足﹐故意不樂也。當取足少陰之經穴復澑﹐足太陽之經穴昆侖﹐在足外踝後跟骨上陷中﹐鍼三分﹐畱七呼﹐灸三壯﹐以出其血可也。】

【張志聰曰﹕水邪逆於上則喘咳﹐生气衰於下則身重也。太陽之气司表﹐而下出於膀胱﹐經气逆則表气虛﹐故寢汗出而惡風。腎气虛而不能上交於心﹐故胸中痛。少陰之气上與陽明相合﹐生气虛於下﹐故大腹小腹痛也。淸厥﹐冷之輕者﹐陽气虛﹐故手足逆冷也。心有所憶謂之意﹐膻中者﹐臣使之官﹐代君行令﹐喜樂出焉。胸中之心气不足﹐故意不樂也。少陰與太陽爲表裏﹐臟腑之經气相通﹐故髒病而兼及於腑經也。以上論病生於經脈肌肉﹐宜治之以鍼石者﹐審其臟腑經絡之虛實而取之。】

肝色靑﹐宜食甘﹐粳米﹑牛肉﹑棗﹑葵皆甘。心色赤﹐宜食酸﹐小豆﹑犬肉﹑李﹑韭皆酸。肺色白﹐宜食苦﹐麥﹑羊肉﹑杏﹑薤皆苦。脾色黃﹐宜食鹹﹐大豆﹑豕肉﹑栗﹑藿皆鹹。腎色黑﹐宜食辛﹐黃黍﹑雞肉﹑桃﹑蔥皆辛。辛散﹐酸收﹐甘緩﹐苦堅﹐咸軟。毒藥攻邪﹐五穀爲養﹐五果爲助﹐五畜爲益﹐五菜爲充﹐气味合而服之﹐以補精益气。此五者有辛酸甘苦鹹﹐各有所利﹐或散或收﹐或緩或急﹐或堅或軟﹐四時五臟病﹐隨五味所宜也。

【王冰曰﹕夫辛散﹐酸收﹐甘緩﹐苦堅﹐咸軟﹐皆自然之气也。然辛味苦味﹐匪惟堅散而已。辛亦能潤能散﹐苦亦能燥能泄﹐故上文曰脾苦濕﹐急食苦以燥之﹐肺苦气上逆﹐急食苦以泄之﹐則其謂苦之燥泄也。又曰﹐腎苦燥﹐急食辛以潤之﹐則其謂辛之濡潤也。藥謂金﹑玉﹑土﹑石﹑艸﹑木﹑菜﹑果﹑虫﹑魚﹑鳥﹑獸之類﹐皆可以祛邪養正者也﹐然辟邪安正﹐惟毒乃能﹐以其能然﹐故通謂之毒藥也。五穀﹐謂粳米﹑小豆﹑麥﹑大豆﹑黃黍也。五果﹐謂桃﹑李﹑杏﹑栗﹑棗也。五畜﹐謂牛﹑羊﹑豕﹑犬﹑雞也。五菜﹐謂葵﹑藿﹑薤﹑蔥﹑韭也。气爲陽化﹐味曰陰施﹐气味合和則補益精气矣。陰陽應象大論曰﹕陽爲气﹐陰爲味﹐味歸形﹐形歸气﹐气歸精﹐精歸化﹐精食气﹐形食味。又曰﹕形不足者溫之以气﹐精不足者補之以味﹐由是則補精益气﹐其義可知。用五味而調五臟。配肝以甘﹑心以酸﹑脾以鹹﹑肺以苦﹑腎以辛者﹐各隨其宜﹐欲緩﹑欲收﹑欲軟﹑欲泄﹑欲散﹑欲堅而爲用﹐非以相生相養而爲義也。】

【馬蒔曰﹕此承首節論五臟肝苦急﹐急食甘以緩之等義而詳言之也。東方甲乙木﹐其色靑﹐肝屬木﹐故色亦靑﹔肝苦急﹐惟甘爲能緩之﹐故宜食甘﹐凡粳米﹑牛肉﹑棗﹑葵皆甘﹐皆可食也。南方丙丁火﹐其色赤﹐心屬火﹐故色亦赤﹔心苦緩﹐惟酸爲能收之﹐故宜食酸﹐凡小豆﹐犬肉﹑李﹑韭皆酸﹐皆可食也。西方庚辛金﹐其色白﹐肺亦屬金﹐故色亦白﹔肺苦气上逆﹐惟苦爲能泄之﹐故宜食苦﹐凡麥﹐羊肉﹑杏﹑薤皆苦﹐皆可食也。中央戊己土﹐其色黃﹐脾亦屬土﹐故色亦黃﹔上文脾苦濕急食苦以燥之﹐故宜食苦﹐然腎爲胃關﹐脾與腎合﹐當假咸之柔軟以利其關﹐關利而胃气乃行﹐胃行而穀气方化﹐故脾與各髒不同。宜食味之鹹者﹐乃調利機關之義也﹐凡大豆﹑豕肉﹑栗﹑藿皆咸﹐皆可食也。北方壬癸水﹐其色黑﹐腎亦屬水﹐故其色亦黑﹔腎苦燥﹐急食辛以潤之﹐故宜食辛﹐凡黃黍﹑雞肉﹑桃﹑蔥皆辛﹐皆可食也。以辛主散﹐酸主收﹐甘主緩﹐苦主堅﹐咸主軟故耳。彼補正气者﹐必有取於良藥﹐治邪气者﹐必有取於毒藥﹐此毒藥之所以攻邪也。五穀所以養此元气也﹐五果所以助此元气也﹐五畜所以益此元气也﹐五菜所以充此元气也。此皆陽爲气者﹐气歸精而精歸化﹐陰爲味者﹐味歸形而形歸气﹐故合气味而服之﹐所以補精益气也。自毒藥攻邪以下至此﹐其間谷﹑果﹑畜﹑菜各有五者﹐各有五味﹐各有散﹑收﹑緩﹑急﹑堅﹑軟之宜﹐在因四時五臟之病﹐隨五味所宜以異用耳。蓋至是而髒气法時之義﹐無餘蘊矣。】

【張志聰曰﹕夫精明五色者﹐气之華也。肝色靑﹐則其气苦急﹐故宜食甘以緩之﹐蓋五味所以養五臟之气者也。心志喜﹐喜則气緩﹐緩則心神懈弛﹐故宜食酸以收養心气也。肺色白﹐其气主秋金之降令﹐而苦上逆﹐故宜食苦以收降其肺气。夫脾土之所以灌漑四髒者﹐主上滲於心肺﹐下泄於肝腎﹐如脾苦濕則不能上滲矣﹐土气惇阜則不能下泄矣。經曰﹕酸苦湧泄爲陰﹐鹹味滲泄爲陰。故宜食苦者﹐取其燥土气以湧滲於上也。宜食鹹者﹐取其行土气以滲泄於下也。腎色黑﹐則其气喜潤﹐辛能開腠理﹐致津液﹐蓋從革作辛﹐能通母之化源也。辛散﹑酸收﹑甘緩﹑苦堅﹑咸軟﹐此言發散湧泄之外﹐而又有或收﹑或緩﹑或堅﹑或耎之性﹐善用者隨其所利而行之﹐如五穀以供養五臟之气﹐五果以助其養﹐五畜以爲補益五臟者也﹐五菜以爲充實於臟腑者也。然谷﹑肉﹑果﹑菜﹐皆有五气五味﹐宜和合而食之﹐無使偏勝﹐以補益精气﹐如偏食焦苦之气味則增火化﹐如偏食鹹腐之物則增寒化﹐經曰﹕久而增气﹐物化之常也。气增而久﹐天之由也。故宜气味和合而食之。五者﹐謂毒藥﹑谷﹑畜﹑菜﹑果也。言此五者﹐皆有辛甘之發散﹐有酸苦鹹之湧泄﹐又有辛散﹑酸收﹑苦堅﹑咸軟﹐或隨四時之宜散﹑宜收﹐或隨五臟之所苦﹑所欲﹐各隨其所利而行之。此篇論察五臟以知間甚死生之期﹐審貴賤以施鍼砭藥食之別。】

宣明五气篇第二十三

【馬蒔曰﹕此篇宣明五臟之气﹐故名篇。】

【張志聰曰﹕天地之間﹐六合之內﹐不離於五﹐人亦應之。此篇承上章而宣明五气五味五臟五邪﹐故無問答之辭﹐而不曰論。】

五味所入﹕酸入肝﹐辛入肺﹐苦入心﹐鹹入腎﹐甘入脾﹐是謂五入。

【王冰曰﹕肝合木而味酸﹐肺合金而味辛﹐心合火而味苦﹐腎合水而味鹹﹐脾合土而味甘。至眞要大論云﹕夫五味入胃﹐多歸所喜。故酸先入肝﹐苦先入心﹐甘先入脾﹐辛先入肺﹐鹹先入腎是也。】

【馬蒔曰﹕此言五味各入五臟也。陰陽應象大論云﹕木生酸﹐酸生肝﹔金生辛﹐辛生肺﹔火生苦﹐苦生心﹔水生鹹﹐咸生腎﹔土生甘﹐甘生脾。此酸之所以入肝﹐串之所以入肺﹐苦之所以入心﹐咸之所以入腎﹐甘之所以入脾也。五味隨五臟而入﹐遂名之曰五入。】

【張志聰曰﹕伯髙云﹕胃者五臟六腑之海也。水谷皆入於胃﹐五臟六腑皆稟气於胃。五味各走其所喜﹐酸先走肝﹐苦先走心﹐甘先走脾﹐辛先走肺﹐鹹先走腎。穀气津液已行﹐榮衛大通﹐乃化糟粕﹐以次傳下。味之酸者﹐入肝以養肝气﹔味之辛者﹐入肺以養肺气﹔味之苦者﹐入心以養心气﹔味之鹹者﹐入腎以養腎气﹔味之甘者﹐入脾以養脾气也。】

五气所病﹕心爲噫﹐肺爲咳﹐肝爲語﹐脾爲吞﹐腎爲欠﹑爲嚏﹐胃爲气逆﹑爲噦﹑爲恐﹐大腸小腸爲泄﹐下焦溢爲水﹐膀胱不利爲癃﹑不約爲遺溺﹐膽爲怒﹐是謂五病。

【王冰曰﹕心爲噫﹐象火炎上﹐煙隨焰出﹐心不受穢﹐故噫出之。肺爲咳﹐象金堅勁﹐扣之有聲﹐邪擊於肺﹐故爲咳也。肝爲語﹐象木枝條而形支別﹐語宣委曲﹐故出於肝。脾象土包容﹐物歸於內﹐翕如皆受﹐故爲吞也。腎爲欠爲嚏﹐象水下流﹐乃生雲霧﹐气郁於胃﹐故欠生焉。太陽之气和利而滿於心﹐出於鼻則生嚏也。胃爲水谷之海﹐腎與爲關﹐關閉不利﹐則气逆而上行也。以包容水谷﹐性喜受寒﹐寒谷相薄﹐故爲噦也。寒盛則噦起﹐熱盛則恐生﹐何者﹖胃熱則腎气微弱﹐故爲恐也。下文曰﹕精气並於腎則恐是也。大腸爲傳道之腑﹐小腸爲受盛之腑﹐受盛之气旣虛﹐傳道之司不禁﹐故爲泄利也。下焦爲分注之所﹐气窒不瀉﹐則溢而爲水。膀胱爲津液之腑﹐水注由之﹐然足三焦脈實﹐約下焦而不通﹐則不得小便﹐足三焦脈虛﹐不約下焦則遺溺也。《靈樞經》曰﹕足三焦者﹐太陽之別也﹐並太陽之正﹐入絡膀胱﹐約下焦﹐實則閉癃﹐虛則遺溺。膽則中正決斷﹐無私無偏﹐其性剛決﹐故爲怒。六節髒象論曰﹕凡十一臟取決於膽也。】

【馬蒔曰﹕此言五臟邪气各有所病也。心有不平﹐气郁於心﹐故噫出之﹐象火炎上而煙焰出也。肺爲咳﹐蓋肺本屬金﹐扣之當有聲﹐故邪擊於肺則爲咳也。肝爲語﹐象木有枝條而下宣委曲﹐故出於肝也。脾爲吞者﹐象土包容物歸於內﹐故爲吞也。腎爲欠爲嚏﹐按《靈樞》口問篇岐伯曰﹕衛气晝日行於陽﹐夜半則行於陰﹐陰者主夜﹐夜者主臥﹐陽者主上﹐陰者主下﹐故陰气積於下﹐陽气未盡﹐陽引而上﹐陰引而下﹐陰陽相引﹐故數欠。又曰﹕陽气和利滿於心﹐出於鼻﹐故爲嚏。今曰爲腎之病者﹐蓋腎屬乎陰﹐故欠由之﹐足太陽之气﹐和利於心﹐而太陽與腎爲表裏﹐故嚏由之。觀口問篇下文有補足太陽眉上等語﹐則知陽气爲太陽﹐而嚏出於鼻﹐故補眉上也。眉上者﹐攢竹穴也。縱陽气爲衛气﹐亦由膀胱穴而上行之﹐所謂目張則上行於頭﹐故必刺攢竹穴。胃爲气逆爲噦爲恐﹐蓋胃爲水谷之海﹔故胃气不和則气逆。按《靈樞》口問篇岐伯曰﹕谷入於胃﹐胃气上注於肺﹐今有故﹐寒气與新穀气俱還入於胃﹐新故相亂﹐眞邪相攻﹐气並相逆﹐復出於胃﹐故爲噦。又按陰陽應象大論曰﹕腎在志爲恐。又按此篇下文有曰﹕精气並於腎則恐。今以爲胃之病者﹐蓋胃寒則噦起﹐胃熱則恐生。何者﹖胃熱則腎气亦熱﹐故爲恐也。蓋腎者胃之關也。大腸小腸爲泄﹐蓋大腸爲傳道之腑﹐小腸爲受盛之腑﹐今受盛之气旣虛﹐傳道之司不禁﹐故爲泄利之證也。下焦者﹐卽《靈樞》營衛生會篇上中下之下焦也。按營衛生會篇岐伯曰﹕下焦者﹐別回腸﹐注於膀胱而滲入焉。故水谷者常並居於胃中﹐成糟粕而俱下於大腸﹐而成下焦﹐滲而俱下﹐濟泌別汁﹐循下焦而滲入膀胱。故《難經》三十一難曰﹕下焦者在臍下﹐當膀胱上口﹐主分別滲泄﹐主出而不納以傳道也。又三十五難曰﹕膀胱者爲黑腸﹐下焦所治也。今下焦之气窒而不瀉﹐故溢而爲水病。靈蘭祕典論云﹕膀胱者﹐州都之官﹐津液藏焉﹐气化則能出矣。今曰不利﹐則爲癃﹐癃者﹐水道不通之病也。不約則爲遣溺﹐遺溺者﹐溺不止也。膽者﹐中正之官﹐決斷出焉﹐惟決斷無私﹐秉正疾邪﹐故病爲怒。陰陽應象大論曰﹕肝在志爲怒。而此云然者﹐以其與肝爲表裏也。是爲五臟之病也。其曰大腸﹑小腸﹑胃﹑膽﹑膀胱者﹐腑病同髒﹐髒病腑亦病也。】

【張志聰曰﹕五气所病者﹐五臟气逆而爲病也。噫﹐不平之气。本經云﹐所謂上走心爲噫者﹐陰气而上走於陽明﹐陽明絡屬心﹐故上走心爲噫﹐蓋此因胃气上逆於心故爲噫。肺爲咳者﹐陰陽應象大論曰﹕肺在變動爲咳。肝爲將軍之官﹐在志爲怒﹐肝气欲連則爲語。診要經終篇曰﹕春刺冬分﹐邪气著髒﹐病不愈﹐又且欲言語。此言春令之肝气不舒故也。脾主爲胃行其津液﹐脾气病而不能灌漑於四髒﹐則津液反溢於脾竅之口﹐故爲吞咽之證。《靈樞經》曰﹕陽者主上﹐陰者主下﹐陽引而上﹐陰引而下﹐陰陽相引﹐故數欠﹐當瀉足少陰﹐補足太陽。蓋少陰之气在下﹐病則反逆於上﹐而欲引於下﹐欲引於下則欠﹐反逆於上則嚏﹐蓋腎絡上通於肺也。谷入於胃乃傳之肺﹐而肺反還入於胃﹐胃受肺之寒气所逆﹐而欲復出於胃﹐故爲噦。胃之逆气下並於腎﹐則爲恐。蓋腎與胃﹐戊癸相合也。噦﹐呃逆也﹔噦噦﹐車鑾聲﹐言呃聲之有輪序﹐故曰噦。大腸小腸受盛水谷﹐變化糟粕﹐病則不能化物而爲泄矣。下焦如瀆﹐水道出焉﹐病則反溢而爲水病。《靈樞經》曰﹕三焦下兪出於委陽﹐並太陽之正﹐入絡膀胱﹐約下焦﹐實則閉癃﹐虛則遺溺﹐遺溺則補之﹐閉癃則瀉之。膽爲中正之官﹐性秉剛決﹐病則气郁而爲怒。五病謂病五臟五行之气﹐而六腑亦配合於五行。】

五精所並﹕精气並於心則喜﹐並於肺則悲﹐並於肝則憂﹐並於脾則畏﹐並於腎則恐﹐是謂五並。虛而相並者也。

【王冰曰﹕精气謂火之精气也。肝虛而心精並之﹐則爲喜。《靈樞經》曰﹕喜樂無極則傷魄﹐魄爲肺神﹐明心火並於肺金也。肝虛而肺气並之﹐則爲悲﹐經曰﹕悲哀動中則傷魂﹐魂爲肝神﹐明肺金並於肝木也。脾虛而肝气並之﹐則爲憂﹐經曰﹕愁憂不解則傷意﹐意爲脾神﹐明肝木並於脾土也。腎虛而脾气並之﹐則爲畏﹐經曰﹕恐懼而不解則傷精﹐精爲腎神﹐明脾土並於腎水也。心虛而腎气並之﹐則爲恐﹐經曰﹕怵惕思慮則傷神﹐神爲心主﹐明腎水並於心火也。此皆正气不足而勝气並之﹐乃爲是矣。】

【馬蒔曰﹕此言五臟旣虛﹐故精气並之﹐則志不能禁也。陰陽應象大論曰﹕肝在志爲怒﹐心在志爲喜﹐脾在志爲思﹐肺在志爲憂﹐腎在志爲恐。今心虛而余髒之精气皆並之則善喜﹐蓋喜者同其所志﹐而太過於喜則爲病也。肺虛而余髒精气並之則善悲﹐陰陽應象大論曰﹕憂而玆曰悲者﹐蓋憂與悲相類也。肝虛而余髒精气並之則善憂﹐陰陽應象大論曰﹕怒而玆曰憂者﹐以肺气得以乘之也。脾虛而余髒精气並之則善畏﹐陰陽應象大論曰﹕思而玆曰畏者﹐蓋思過則反畏也。腎虛而余髒精气並之則善恐。是之爲五並者﹐惟其本髒旣虛﹐而余髒精气並之﹐則本髒之志不能禁﹐而失之太過者有之。調經論以相並爲實﹐蓋實亦爲病也。】

【張志聰曰﹕五精所並﹐謂五臟之精气相並也。並於心則喜﹐蓋多陽者多喜﹐心爲陽髒﹐陰精並之故喜。經曰﹕神有餘則笑不休。並於肺則悲者﹐肝悲哀動中則傷魂﹐肺虛而肝气並於肺故悲。並於肝則憂者﹐憂愁不解則傷意﹐肝虛而脾气並於肝則憂也。並於脾則畏者﹐恐懼不解則傷精﹐脾虛而腎气並於脾故畏也。並於腎則恐者﹐本經曰﹕所謂恐﹐如人將捕之者。陰气少﹐陽气入陰﹐陰陽相薄故恐也。蓋心腎爲水火﹑陰陽之主宰﹐是以心虛而陰精並之則喜﹐腎虛而陽气並之則恐。此水火二气﹐上下交並﹐其餘三髒﹐皆所勝之气相並﹐所謂气不及則所勝妄行。徐公遐曰﹕有精相並者﹐有气相並者﹕故首提曰精气。】

五臟所惡﹕心惡熱﹐肺惡寒﹐肝惡風﹐脾惡濕﹐腎惡燥﹐是謂五惡。【惡﹐俱去聲。】

【王冰曰﹕心惡熱﹐熱則脈潰濁。肺惡寒﹐寒則气畱滯。肝惡風﹐風則筋燥急。脾惡濕﹐濕則肉痿腫。腎惡燥﹐燥則精竭涸。楊上善云﹕肺惡燥﹐今言肺惡寒﹐腎惡燥者﹐燥在於秋﹐寒之始也﹔寒在於冬﹐燥之終也。肺在於秋﹐以肺惡寒之甚﹔故言其終﹐腎在於冬﹐腎惡不甚﹐故言其始也。】

【馬蒔曰﹕此言五臟之性有所惡也。心本屬火﹐火之性熱﹐而受熱則病﹐故惡熱。肺本屬金﹐金之體寒﹐而受寒則病﹐故惡寒。肝屬木﹐其性與風气相通﹐而感風則傷筋﹐故惡風。脾屬土﹐土濕則傷肉﹐故惡濕。腎屬水﹐其性潤﹐而得燥則精涸﹐故惡燥。是謂五臟之所惡也。】

【張志聰曰﹕金木水火土﹐五臟之本气也。風寒熱燥火﹐五行之所生也。五臟之气﹐喜於生化﹐故本气自勝者惡之。三髒惡本气之勝﹐肺惡腎之寒﹐腎惡肺之燥﹐此亦陰陽變換之道﹐而肺腎子母之气﹐互爲本末也。】

五臟化液﹕心爲汗﹐肺爲涕﹐肝爲淚﹐脾爲涎﹐腎爲唾﹐是謂五液。

【王冰曰﹕心爲汗﹐泄於皮腠也。肺爲涕﹐潤於鼻竅也。肝爲淚﹐流於眼目也。脾爲涎﹐溢於唇口也。腎爲唾﹐生於牙齒也。】

【馬蒔曰﹕此言五臟各有其液也。飲食入胃﹐其精微之气有所化而爲液者﹐在心爲汗﹐故得熱則汗出﹐心气有餘也﹔在肺爲涕﹐故鼻爲肺之竅﹐涕出於肺也﹔在肝爲淚﹐故目爲肝之竅者﹐淚注於目也﹔在脾爲涎﹐故唇口主脾者﹐涎出於脾也﹔在腎爲唾﹐故齒爲骨類者﹐唾生於齒也。是謂五臟之液也。】

【張志聰曰﹕水殺入口﹐其味有五﹐津液各走其道﹐五臟受水谷之津﹐淖注於外竅而化爲五液。心主血﹐汗乃血之液也。出於肺竅之鼻而爲涕﹐出於肝竅之目而爲淚﹐出於脾竅之口而爲涎。腎絡上貫膈﹐入肺中﹐循喉嚨﹐挾舌本﹐舌下廉泉玉英﹐上液之道也﹐故腎爲唾。經曰﹕液者﹐所以灌精濡空竅者也。又曰﹕五液者﹐腎爲水髒﹐受五臟之精而藏之﹐腎之液復入心而爲血﹐入肝爲淚﹐入肺爲涕﹐入脾爲涎﹐自入爲唾﹐是以五液皆咸。】

五味所禁﹕辛走气﹐气病無多食辛﹔咸走血﹐血病無多食鹹﹔苦走骨﹐骨病無多食苦﹔甘走肉﹐肉病無多食甘﹔酸走筋﹐筋病無多食酸。是謂五禁﹐無令多食。

【王冰曰﹕病﹐謂力少不自勝也。皇甫士安云﹕鹹先走腎。此雲走血者﹐腎合三焦﹐血脈𨿽屬肝心﹐而爲中焦之道﹐故咸入而走血也。苦走心。此雲走骨者﹐水火相濟﹐骨气通於心也。甘走肉﹐酸走筋﹐是皆爲行其气速﹐故不欲多食﹐多食則病甚﹐故病者無多食也。《太素》五禁云﹕肝病禁辛﹐心病禁鹹﹐脾病禁酸﹐肺病禁苦﹐腎病禁甘﹐名此爲五裁。楊上善云﹕口嗜而欲﹐食之不可多也﹐必自裁之﹐名曰五裁。】

【馬蒔曰﹕此言五臟之病﹐各有禁食之味也。按《靈樞》五味論曰﹕酸走筋﹐多食之﹐令人癃﹔咸走血﹐多食之﹐令人渴﹐辛走气﹐多食之﹐令人洞心﹔苦走骨﹐多食之﹐令人變嘔﹔甘走肉﹐多食之﹐令人悗心。其少兪之所答者﹐尢爲詳悉﹐宜參看之。】

【張志聰曰﹕陰之所生﹐奉在五味﹐陰之五官﹐傷在五味﹐故禁多食。肺主气﹐辛入肺﹐故走气﹐气病而多食之﹐反辛散而傷气也。心主血﹐潤下作咸﹐咸走血者﹐水气上交於心也﹐血病而多食之﹐則水反勝火矣。腎主骨﹐炎上作苦﹐苦走骨者﹐火气下交於腎也﹐骨病而多食之﹐則火气反勝矣。此與並於心則喜﹐拌於腎則恐之義相同。蓋心腎水火之气﹐時相旣濟﹐故所走互更﹐其餘三髒﹐是本髒之味﹐而走本髒所主之筋肉也。脾主肌肉﹐甘爲土味﹐脾病而多食之﹐則反傷脾气。肝合筋﹐酸走肝﹐筋病而多食之﹐則反傷其肝气。五味所以養五臟之气者也﹐病則气虛﹐故無令多食﹐蓋少則補﹐多則反傷其气。】

五病所發﹕陰病發於骨﹐陽病發於血﹐陰病發於肉﹐陽病發於冬﹐陰病發於夏﹐是謂五發。

【王冰曰﹕骨肉陰靜﹐故陽气從之﹔血脈陽動﹐故陰气乘之。夏陽气盛﹐故陰病發於夏﹔冬陰气盛﹐故陽病發於冬﹐各隨其少也。】

【馬蒔曰﹕此言五臟之病﹐各有所發也。陰經之病﹐發之在骨與肉﹐以骨屬足少陰﹐肉屬太陰也。陽經之病﹐發之於血﹐以血生於營气﹐營气屬陰﹐陰不勝陽﹐故陽經有病﹐而血隨以病焉。冬時陰气盛﹐故陽病發於冬﹐以陽不能敵陰也﹔夏時陽气盛﹐故陰病發於夏﹐以陰不能敵陽也。】

【張志聰曰﹕承上文而言五臟之病﹐各有所發。腎爲陰髒﹐在體爲骨﹐故腎陰之病而發於骨。心爲陽中之太陽﹐在體爲脈﹐故心陽之病而發於血。脾爲陰中之至陰﹐在體爲肉﹐是以太陰之病﹐而發於所主之肌肉。肝爲陰中之少陽﹐逆冬气則奉生者少﹐春爲痿厥﹐故肝臟之陽病發於冬。肺爲牝髒﹐逆夏气則奉收者少﹐秋爲痎瘧﹐故肺臟之陰病而發於夏也。夫所謂陽病發於骨﹐陰病發於血者﹐卽調神論之所謂逆夏气則太陽不長﹐心气內洞﹐逆冬气則少陰不藏﹐腎气獨沈之義﹐此因本气自傷而爲病也。曰陽病發於冬﹐陰病發於夏者﹐因所生之母﹐气逆而爲病也。陰陽之道﹐推變無窮﹐若膠執於心腎發於骨血﹐肝肺發於冬夏﹐又不可與論陰陽矣。是謂五發﹐謂五臟皆有所發之處﹐各有所發之因。】

五邪所亂﹕邪入於陽則狂﹐邪入於陰則痺﹐搏陽則爲巓疾﹐搏陰則爲喑﹐陽入之陰則靜﹐陰出之陽則怒﹐是謂五亂。

【王冰曰﹕邪居於陽脈之中﹐則四肢熱盛﹐故爲狂。邪入於陰脈之內﹐則六經凝泣而不通﹐故爲痺。邪內博於陽﹐則脈流薄疾﹐故爲上巓之疾。邪內搏於陰﹐則脈不流﹐故令喑不能言。陽人之陰則靜﹐陰出之陽則怒﹐隨所之而爲疾也。】

【馬蒔曰﹕此言五臟之邪﹐各有所亂也。邪气不入於陰﹐而入於陽﹐則陽邪有餘而爲狂。生气通天論曰﹕陰不勝其陽﹐則脈流薄疾﹐並乃狂。邪气不入於陽而入於陰﹐則陰邪有餘而爲痺﹐故經脈不通而成﹝疒帬﹞痺也。《靈樞》九鍼論曰﹕邪入於陽則爲巓疾。蓋陽脈搏擊﹐則陽主上升﹐故頂巓自疾也。又曰﹕邪入於陰﹐轉則爲喑。今日搏陰則爲喑﹐蓋陰脈搏擊﹐則陰气爲邪所傷﹐故轉則爲喑也。陽脈之邪入於陰經﹐則其病也靜﹐陰脈之邪出於陽經﹐則其病也怒。是因气亂而爲病也﹐遂以五亂名之。】

【張志聰曰﹕此言正气爲邪气所亂也。邪入於陽則陽盛﹐陰不勝其陽﹐則脈流薄疾﹐並乃狂。又四肢爲諸陽之本﹐陽盛則四肢實﹐實則能登髙也﹔熱盛於身﹐則棄衣欲走也﹔陽盛則使人罵詈﹐不避親疏也。痺者﹐閉也﹐痛也。邪入於陰﹐閉而不行﹐則畱著而爲痺痛之證﹐故曰病在陽者名曰風﹐病在陰者名曰痺。方盛衰論曰﹕气上不下﹐頭痛巓疾。蓋邪气與陽气搏擊於上﹐則爲頭痛巓頂之疾。足之少陰﹐上系於舌﹐絡於橫骨﹐終於會厭。邪搏於陰﹐則會厭不能發﹐發不能下﹐至其開闔不致﹐故爲喑。陽分之邪而入之陰﹐則病者靜﹐蓋陰盛則靜也。陰分之邪而出之陽﹐則病者多怒﹐蓋陽盛則怒也。五亂謂邪气亂於五臟之陰陽。】

五邪所見﹕春得秋脈﹐夏得冬脈﹐長夏得春脈﹐秋得夏脈﹐冬得長夏脈﹐名曰陰出之陽﹐病善怒不治﹐是謂五邪皆同﹐命死不治。

【馬蒔曰﹕此言五臟之邪﹐有所見之脈也。春得秋脈﹐金克木也﹔夏得冬脈﹐水克火也﹔長夏得春脈﹐木克土也﹔秋得夏脈﹐火克金也﹔冬得長夏脈﹐土克水也。是謂五邪﹐皆同﹐名曰死不治耳。】

【張志聰曰﹕夫五邪之亂於陰陽者﹐亂五臟陰陽之气也。正气爲賊邪所傷﹐則五邪之勝气﹐外見於脈矣。如春弦﹑夏鉤﹑秋毛﹑冬石﹐五臟陰陽之正气也。反得所勝之脈者﹐邪賊盛而見於脈也。夫內爲陰﹐外爲陽﹐在內五臟爲陰﹐在外皮肉絡脈爲陽。在內所傷之髒气而外見於脈﹐故名曰陰出之陽。邪出於脈則血有餘﹐經曰﹕血有餘則怒﹐此正气爲邪气所勝﹐故爲不治。所謂不治者﹐謂五脈皆爲邪勝也。如五臟之气﹐爲邪所勝﹐見四時相克之脈﹐皆爲死不治矣。】

五臟所藏﹕心藏神﹐肺藏魄﹐肝藏魂﹐脾藏意﹐腎藏志﹐是謂五臟所藏。

【王冰曰﹕心藏神﹐精气之化成也。肺藏魄﹐精气之匡佐也。肝藏魂﹐神气之輔弼也。脾藏意﹐記而不忘者也。腎藏志﹐專意而不移者也。腎受五臟六腑之精﹐元气之本﹐生成之根﹐爲胃之關﹐是以志能則命通。楊上善云﹕腎有二枚﹐左爲腎藏志﹐右爲命門藏精也。】

【馬蒔曰﹕此言五臟各有所藏之神也。按《靈樞》本神篇黃帝曰﹕何爲徳气生精神魂魄心意志思智慮﹖岐伯曰﹕天之在我者徳也﹐地之在我者气也﹐徳流气薄而生者也。故生之來謂之精﹐兩精相搏謂之神﹐隨神往來者謂之魂﹐並精而出入者謂之魄﹐所以任物者謂之心﹐心有所憶謂之意﹐意之所存謂之志﹐因志而存變謂之思﹐因思而遠慕謂之慮﹐因慮而處物謂之智。神之所藏在心﹐以神屬陽﹐心爲牡髒﹐故藏之。魄之所藏在肺﹐以魄屬陰﹐肺爲牝髒﹐故藏之。魂之所藏在肝﹐以肝屬陽﹐肝爲牡髒﹐故藏之。意之所藏在脾﹐以脾在志爲思﹐惟意者心之所之﹐故藏之。志之所藏在腎﹐以志者心之所立也﹐志主於堅﹐腎主作彊﹐故藏之。是謂五臟所藏也。】

【張志聰曰﹕髒者藏也﹐主藏而不瀉也。經曰﹕兩精相搏謂之神﹐是神乃陰精所生而藏於心臟﹐魄乃陰精所生﹐肺爲陰髒﹐故主藏魄。肝爲陽髒﹐故主藏魂。心生血﹐脈血生脾﹐故心所之之意而藏於脾也。神生於精﹐志生於心﹐亦心腎交濟之義﹐是爲五臟所藏之神也。朱永年曰﹕所生之來謂之精。又曰﹐神者水谷之精气也。是先天所生之精﹐與後天水谷之精而生此神﹐故曰兩精相搏。】

五臟所主﹕心主脈﹐肺主皮﹐肝主筋﹐脾主肉﹐腎主骨﹐是謂五主。

【王冰曰﹕心主脈﹐壅遏榮气﹐應息而動也。肺主皮﹐包裹筋肉﹐間拒諸邪也。肝主筋﹐束絡機關﹐隨神而運也。脾主肉﹐復藏筋骨﹐通行衛气也。腎主骨﹐張筋化髓﹐幹以立身也。】

【馬蒔曰﹕此言五臟之所主也。】

【張志聰曰﹕五臟在內﹐而各有所主之外合。心主血﹐故所主在脈。肺主气﹐气主皮毛﹐故肺合皮。肝生於腎﹐筋生於骨﹐故在髒爲肝﹐在體爲筋﹐五臟元眞之气﹐通會於肌肉腠理﹐脾气通於五臟﹐故所主在肉。腎藏精髓而注於骨﹐故所主在骨﹐是謂五主。謂人身之皮腠形層﹐各屬五臟之所主。】

五勞所傷﹕久視傷血﹐久臥傷气﹐久坐傷肉﹐久立傷骨﹐久行傷筋﹐是謂五勞所傷。

【王冰曰﹕久視傷血﹐勞於心也。久臥傷气﹐勞於肺也。久坐傷肉﹐勞於脾也。久立傷骨﹐勞於腎也。久行傷筋﹐勞於肝也。】

【馬蒔曰﹕此言五臟所勞﹐各有所傷也。】

【張志聰曰﹕勞謂太過也。上古之民﹐形勞而不倦﹐久視損神﹐故傷血。久臥則气不行﹐故傷气。脾喜運動﹐故久坐傷肉﹐久立則傷腰腎膝脛﹐故傷骨。行走罷極則傷筋。是五勞而傷五臟所主之血气筋骨。】

五脈應象﹕肝脈弦﹐心脈鉤﹐脾脈代﹐肺脈毛﹐腎脈石﹐是謂五臟之脈。

【王冰曰﹕弦者﹐軟虛而滑﹐端直以長也。鉤者﹐如鉤之偃﹐來盛去衰也。代者﹐軟而弱也。毛者﹐輕浮而虛如羽毛也。石者﹐沈堅而搏﹐如石之投也。】

【馬蒔曰﹕此言五臟之脈象也﹐大義見玉機眞髒論中。】

【張志聰曰﹕五臟之脈﹐以應四時五行之象。肝脈弦﹐象木體之條達也。心脈鉤﹐象火炎盛﹐而秒則環轉如鉤。脾脈代﹐象四時之更代也。秋令淸肅﹐故象羽毛之淸虛。腎脈石﹐象石之沈水也。夫九候之道﹐必先定五臟五脈﹐審辧其五實五虛﹐而後立五法調五味以治之﹐故此篇宣明五臟之气焉。】古今圖書集成醫部全錄卷十四

血气形志篇第二十四

【馬蒔曰﹕內有血气多少形志苦樂等義﹐故名篇。】

夫人之常數﹐太陽常多血少气﹐少陽常少血多气﹐陽明常多气多血﹐少陰常少血多气﹐厥陰常多血少气﹐太陰常多气少血﹐此天之常數。

【馬蒔曰﹕此言陰陽各經﹐有血气之多少﹐乃天生人之常數也。其間有气血多少不同﹐太陽者﹐手太陽小腸經﹐足太陽膀胱經﹐其血多﹐其气少﹐少陽者﹐手少陽三焦經﹐足少陽膽經﹐其血少﹐其气多﹔陽明者﹐手陽明大腸經﹐足陽明胃經﹐其气血俱多﹔少陰者﹐手少陰心經﹐足少陰腎經﹐其血少﹐其气多﹔厥陰者﹐手厥陰心包絡經﹐足厥陰肝經﹐其血多﹐其气少﹔太陰者﹐手太陰肺經﹐足太陰脾經﹐其气多﹐其血少﹔此𨿽人之常數﹐實天有陰陽太少所生﹐故曰此天生人之常數也。】

【張志聰曰﹕夫气爲陽﹐血爲陰﹐腑爲陽﹐髒爲陰﹐臟腑陰陽﹐雌雄相合﹐而气血之多少﹐自有常數。如太陽多血少气﹐則少陰少血多气﹐少陽少血多气﹐則厥陰多血少气﹐陽有餘則陰不足﹐陰有餘則陽不足﹐此天地盈虛之常數也。惟陽明則气血皆多﹐蓋血气皆生於陽明也。】

足太陽與少陰爲表裏﹐少陽與厥陰爲表裏﹐陽明與太陰爲表裏﹐是謂足之陰陽也。手太陽與少陰爲表裏﹐少陽與心主爲表裏﹐陽明與太陰爲表裏﹐是謂手之陰陽也。今知手足陰陽所苦﹐凡治病必先去其血﹐乃去其所苦﹐伺之所欲﹐然後瀉有餘﹐補不足。

【王冰曰﹕先去其血﹐謂見血脈盛滿﹐獨異於常者﹐乃去之。不謂常刺﹐則先去其血也。】

【馬蒔曰﹕此言手足各有陰陽兩經爲之表裏也。表裏者﹐內外也。足太陽者﹐膀胱也。足少陰者﹐腎也。膀胱之井滎兪原經合﹐始於足小指之外側﹔腎之井滎兪經合﹐始於足心﹐故皆稱曰足。膀胱爲腑﹐故曰表﹔腎爲髒﹐故曰裏﹐是足太陽與足少陰爲表裏者如此。足少陽者﹐膽也。足厥陰者﹐肝也。膽之井滎兪原經合﹐始於足之第四指之端﹔肝之井滎兪經合﹐始於足大指外側之端﹐故皆稱曰足。膽爲腑﹐故曰表﹔肝爲髒﹐故曰裏﹐是足少陽與厥陰爲表裏者如此。足陽明者﹐胃也。足太陰者﹐脾也。胃之井滎兪原經合﹐始於足次指之端﹔脾之井滎兪經合始於足大指內側之端﹐故皆稱曰足。胃爲腑﹐故曰表﹔脾爲髒﹐故曰裏﹐是足陽明與太陰爲表裏者如此。此乃所以爲足之陽經陰經也。手太陽者﹐小腸也。手少陰者﹐心也。小腸之井滎兪原經合﹐始於手小指外側之端﹔心之井滎兪經合﹐始於手小指內之端﹐故皆稱曰手。小腸爲腑﹐故曰表﹔心爲髒﹐故曰裏﹐是手太陽與少陰爲表裏者如此。手少陽者﹐三焦也。手厥陰者﹐心包絡經也。三焦之井滎兪原經合﹐始於手第四指之端﹔心包絡經之井滎兪經合﹐始於手中指之端﹐故皆稱之曰手。夫曰手心主者﹐蓋包絡居心之下﹐代心主以行事﹐心不受邪﹐而治病者亦治手心主﹐故卽稱之曰心主。三焦爲腑﹐故曰表﹔心主爲髒﹐故曰裏﹐是手少陽與心主爲表裏者如此。手陽明者﹐大腸經也。手太陰者﹐肺也。大腸之井滎兪原經合﹐始於手次指之端﹔肺之井滎兪經合﹐始於手大指之端﹐故皆稱曰手。大腸爲俯﹐故曰表﹔肺爲髒﹐故曰裏﹐是手陽明與太陰爲表裏者如此。此乃所以爲手之陽經陰經也。今欲知手足陰經陽經所苦之疾﹐果在何經﹐乃去其所苦﹐如肝苦急﹐心苦酸﹐脾苦濕﹐肺苦气上逆﹐腎苦燥之類﹔又伺其所欲﹐如肝欲散﹐心欲耎﹐肺欲收﹐脾欲燥﹐腎欲堅之類﹐然後於有餘之經而瀉之﹐不足之經而補之﹐則用鍼之道盡矣。】

【張志聰曰﹕夫手有三陰三陽﹐足有三陰三陽﹐以合十二經脈﹐陰陽並交﹐表裏相應﹐是以聖人持診之道﹐先後陰陽而持之﹐診合微之事﹐追陰陽之變﹐章五中之情﹐取虛實之要﹐知此乃足以診。如切陰不得陽﹐診消亡﹐得陽不得陰﹐守學不湛﹐是故臟腑陰陽﹐相爲表裏﹐此皆診候之要﹐不可不知。知所苦者﹐知邪病在手足之何經也。先去其血﹐除宛陳也﹐宛陳去則無所苦矣。伺之所欲者﹐伺其欲散欲軟欲緩欲收﹐蓋必先定五臟之病﹐五臟已定﹐九候已備﹐而後乃存鍼。有餘者邪气盛也﹐不足者精气奪也。有餘則瀉之﹐不足則補之。】

欲知背兪﹐先度其兩乳間﹐中折之﹐更以他艸度去半已﹐卽以兩隅相拄也。乃舉以度其背﹐令其一隅居上﹐齊脊大椎﹐兩隅在下﹐當其下隅者﹐肺之兪也﹔復下一度﹐心之兪也﹔復下一度﹐左角肝之兪也﹐右角脾之兪也﹔復下一度﹐腎之兪也。是謂五臟之兪﹐灸刺之度也。【兪﹐音輸。度﹐如字。令﹐平聲。】

【王冰曰﹕度﹐量也。以艸量乳間﹐四分去一﹐使斜與橫等﹐折爲三隅﹐以上隅齊脊大椎﹐則兩隅下當肺兪也。復下一度﹐謂以上隅齊脊三椎心兪也。《靈樞經》及《中誥》鹹云﹕肺兪在三椎之旁﹐心兪在五椎之旁﹐肝兪在九椎之旁﹐脾兪在十一椎之旁﹐腎兪在十四椎之旁。尋此經艸量之法﹐則合度之人﹐其初度兩隅之下﹐約當肺兪﹐再度兩兪之下﹐約當七椎﹐七椎之旁乃鬲兪之位﹐此經云左角肝之兪﹐右角脾之兪﹐與《中誥》等經不同。又四度則兩兪之下﹐約當九椎﹐九椎之旁﹐乃肝兪也﹐經云腎兪﹐未究其源。】

【馬蒔曰﹕此言五臟有兪﹐而有度之之法也。背兪﹐卽下文五臟兪也﹐屬足太陽膀胱經﹐以其在背﹐故總名之曰背兪也。言人欲知背中五臟之兪者﹐當先度其兩乳之間﹐居中相半折之﹐正膻中也。其中豎起分爲三隅之象﹐另以他艸量其去半之中﹐卽對半折之﹐乃以兩頭對豎下之兩隅﹐所謂以兩隅相拄也。其兩隅當以三寸爲闊﹐則各兪正合去脊一寸五分之度﹐乃舉此革以度量其背﹐令其一隅居上﹐齊脊中之大椎穴﹐又名百勞﹐系督脈經穴﹐居於項骨之下﹐平肩取之﹐兩隅在下﹐當其下之兩隅者﹐卽肺兪也﹐在三椎之旁﹐左右各開一寸五分。復下一度﹐將上隅拄第三椎間﹐卽肺兪之中央﹐其下兩隅之穴﹐卽心兪也。復下一度﹐將上隅拄第五椎間﹐其下兩隅﹐左角爲肝兪穴﹐右角爲脾兪穴。復將上隅拄第七椎間﹐其下兩隅﹐乃腎兪穴也。是謂五臟之兪。欲灸五兪者﹐可以是法爲準矣。按兩隅左右各開一寸五分﹐宜爲隔兪穴﹐乃第七椎旁﹐今云肝兪穴﹑脾兪穴者誤也。腎兪在第十四椎之旁﹐各開一寸五分。此宜爲肝兪﹐今曰腎兪者亦誤也。】

【張志聰曰﹕此論取五兪之法。五臟之兪﹐皆在於背。蓋九鍼九候之道﹐先以五臟爲主﹐兪﹑輸同﹐五臟血气輸轉傳布也。吳鶴臯曰﹕此取五臟兪法﹐與《甲乙經》不合﹐蓋古人別爲一法者也。】

形樂志苦﹐病生於脈﹐治之以灸刺﹔形樂志樂﹐病生於肉﹐治之以鍼石﹔形苦志樂﹐病生於筋﹐治之以熨引﹔形苦志苦﹐病生於咽嗌﹐治之以甘藥﹔形數驚恐﹐經絡不通﹐病生於不仁﹐治之以按摩醪藥。是謂五形志也。【樂﹐音洛。數﹐音朔。】

【王冰曰﹕形謂身形﹐志謂心志﹐細而言之﹐則七神殊守﹐通而論之﹐則約形志以爲中外爾。然形樂謂不甚勞役﹐志苦謂結慮深思。不甚勞役則筋骨平調﹐結慮深思則榮衛乖否﹐气血不順﹐故病生於脈焉。夫盛瀉虛補﹐是灸刺之道﹐猶當去其血絡而後調之。故上文曰凡治病必先去其血﹐乃去其所苦﹐伺之所欲﹐然後瀉有餘﹐補不足﹐則其義也。志樂謂悅懌忘憂也﹐然筋骨不勞﹐心神悅懌﹐則肉理相比﹐气道滿塡﹐街道怫結﹐故病生於肉也。夫衛气流滿﹐以鍼瀉之﹔結聚膿血﹐石而破之。石謂石鍼﹐則砭石也﹐今亦以﹝金非﹞鍼代之。形苦謂修業就役也﹐然修業以爲就役而作﹐一過其用﹐則致勞傷﹐勞用以傷﹐故病生於筋。熨謂藥熨﹐引謂引導﹐修業就役﹐結慮深思﹐憂則肝气並於脾﹐肝與膽合﹐嗌爲之使﹐故病生於嗌也。宣明五气論曰﹕精气並於肝則憂。奇病論曰﹕肝者中之將也﹐取決於膽﹐咽爲之使也。驚則脈气並﹐恐則神不收﹐脈並神遊﹐故經絡不通﹐而爲不仁之病矣。夫按摩者﹐所以開通閉塞﹐導引陰陽。醪藥者﹐所以養正祛邪﹐調中理气。故方之爲用﹐宜以此焉。醪藥謂酒藥也。不仁謂不應其用﹐則﹝疒帬﹞痺矣。】

【馬蒔曰﹕此以下五節﹐言病由有不同﹐而治之者心異其法也。世有身形快樂﹐而心志則苦﹐故病生於脈者﹐以心主脈也﹐當灸刺隨宜以治之。世有身形快樂﹐而心志亦然﹐逸居飽暖﹐無所運用﹐肉理相比﹐而衛气怫結﹐病生於肉﹐宜以石爲鍼而刺之。世有身形勞苦﹐勤於事務﹐而志則無慮﹐故苦傷筋者﹐病生於筋﹐當用藥以熨之﹐導引以疏之可也。世有形體已苦﹐心志亦苦﹐故病生於咽嗌﹐《靈樞》經脈篇心系挾咽系目﹐膽爲決斷者不遂﹐所以咽嗌爲病﹐當治之以甘藥。世有形體勞苦﹐數受驚恐﹐則志亦不樂﹐其經絡不通﹐而不仁之病生。不仁者﹐謂﹝疒帬﹞重而不知寒熱痛癢也﹐當治以按摩﹐及飲之以酒藥﹐使血气之宣暢耳。】

【張志聰曰﹕君子勞心﹐小人勞力。形樂志苦﹐形樂志樂﹐貴人也。形苦志樂﹐形苦志苦﹐常人也。所謂更貴更賤﹐以知死生﹐以決成敗也。《金匱要略》曰﹕血痺病從何得之﹖師曰﹕夫尊榮人骨弱肌膚盛﹐重困疲勞﹐汗出﹐臥不時動搖﹐加被微風﹐遂得之﹐宜引鍼引陽气令脈緊﹐去則愈。蓋形樂則肌膚盛﹐肌膚盛則陽气畱於陰也。久陽不在表﹐則邪直傷於陰。志苦則傷神﹐神傷則血脈虛而邪气易入﹐故病生於脈也﹐宜灸以啟畱陷之陽﹐宜刺以去血脈之痺。若形樂志樂﹐則過於安逸矣。遇於安樂則神機不轉﹐气血由是羇畱﹐故病生於肉﹐治之宜以鍼石引而通之也。勞苦其形則傷筋﹐志逸而樂﹐則血脈未嘗受病﹐故治之以熨烙導引﹐使血脈榮養於筋則就安矣。形苦志苦﹐謂百憂感其心﹐萬事勞其形﹐則陰陽气血皆傷矣。夫嗌主天气﹐咽主地气﹐天者陽气﹐地者陰气﹐此陰陽气血皆傷﹐故病主咽嗌﹐是宜甘藥以調其脾胃焉。終始篇曰﹕陰陽俱不足﹐補陽則陰竭﹐瀉陰則陽脫﹐如是者可將以甘藥﹐不可飲以至劑﹐如此者弗灸。驚則气亂﹐恐則气下者﹐蓋血隨气行﹐气數亂逆﹐則經絡不通﹐榮衛不行﹐故病生於不仁﹐宜按摩醪藥以行其榮衛血气焉。五形志謂大人布衣﹐有此五者之形志也。】

刺陽明﹐出血气﹔刺太陽﹐出血惡气﹔刺少陽﹐出气惡血﹔刺太陰﹐出气惡血﹔刺少陰﹐出气惡血﹔刺厥陰﹐出血惡气也。【惡﹐去聲。】

【王冰曰﹕明前三陰三陽血气多少之刺約也。】

【馬蒔曰﹕此承首節而言刺各經者﹐須知出气出血不可不愼也。上文言陽明常多气多血﹐故刺手足陽明經者﹐並血气而出之無害也。太陽常多血少气﹐故刺手足太陽經者﹐當出血而惡气﹐不可使气之或出也。少陽常少血多气﹐故刺手足少陽經者﹐當出气而惡血﹐不可使血之或出也。太陰常多气少血﹐故刺手足太陰經者﹐當出气而惡血﹐不可使血之或出也。少陰常少血多气﹐故刺手足少陰經者﹐當出气而惡血﹐不可使血之或出也。厥陰常多血少气﹐故刺手足厥陰經者﹐當出血而惡气﹐不可使气之或出也。由此觀之﹐則太陽厥陰均當出血惡气﹐少陽太陰少陰﹐均當出气惡血﹐惟陽明則气血皆出也。】

【張志聰曰﹕此言六經之气血﹐各有多少﹐宜從其多者而去之。蓋邪在气分者可從血出﹐邪在血分者可從气出﹐此論气血之常數﹐鍼刺之常法也。《鍼經》曰﹕刺榮者出血﹐刺衛者出气。《靈樞》經水篇曰﹕十二經之多血少气﹐與其少血多气﹐與其皆多血气﹐與其皆少血气﹐皆有大數﹐其治以鍼艾﹐各調經气﹐固其常有合。足陽明﹐五臟六腑之海也﹐其脈大血多﹐气甚熱壯﹐刺此者﹐不深不散﹐不畱不瀉也。足陽明刺深六分﹐畱十呼﹔足太陽深五分﹐畱七呼﹔足少陽深四分﹐畱五呼﹔足太陰深三分﹐畱四呼﹔足少陰深二分﹐畱三呼﹔足厥陰深一分﹐畱二呼。手之陰陽﹐其受气之道近﹐其气之來疾﹐其刺深者﹐皆無過二分﹐其畱皆無過一呼。其少長大小肥瘦﹐以心療之﹐命曰法天之常﹐灸之亦然。灸而過此者﹐得惡火則骨枯脈濇﹐刺而遇此者則脫气。】

寶命全形論篇第二十五

【馬蒔曰﹕篇內首節有盡欲全形﹐故名曰寶命者﹐以次節有懸命﹐蓋非寶惜天命﹐其形難以全耳。】

黃帝間曰﹕天覆地載﹐萬物悉備﹐莫貴於人。人以天地之气生﹐四時之法成。君王眾庶﹐盡欲全形﹐形之疾病﹐莫知其情﹐畱淫日深﹐著於骨髓﹐心私慮之。余欲鍼除其疾病﹐爲之柰何﹖岐伯對曰﹕夫鹽之味鹹者﹐其气令器津泄﹐弦絕者其音嘶敗﹐木敷者其葉發﹐病深者其聲噦﹐人有此三者﹐是謂壞腑﹐毒藥無治﹐短鍼無取﹐此皆絕皮傷肉﹐血气爭黑。【爲﹐去聲。】

【王冰曰﹕天以徳流﹐地以气化﹐徳气相合而乃生焉。《易》曰﹕天地絪縕﹐萬物化醇﹐此之謂也。則假以溫涼寒暑﹐生長收藏﹐四時運行而方成立﹐貴賤𨿽殊﹐然其寶命一矣﹐故好生惡死者﹐貴賤之常情也。虛邪之中人微﹐先見於色﹐不知於身有形無形﹐故莫知情狀也。畱而不去﹐淫衍日深﹐邪气襲虛﹐故著於骨髓﹐帝矜不度﹐故請行其鍼。咸謂鹽之味﹐苦﹐浸淫而潤物者也。夫咸爲苦﹐而生咸從水﹐而有水也﹐潤下而苦泄﹐故能令器中水津液潤滲泄焉。凡虛中而受物者﹐皆謂之器﹐其於體外則謂陰囊﹐其於身中所同﹐則謂膀胱矣。然以病配於五臟﹐則心气伏於腎中而不去﹐乃爲是矣。何者﹖腎象水而味鹹﹐心合火而味苦﹐苦流汗液﹐咸走胞囊﹐火爲水持﹐故陰囊之外﹐津潤如汗而滲泄不止也。凡咸之爲气﹐天陰則潤﹐在上則浮﹐在人則囊濕而皮膚剝起﹐陰囊津泄﹐而脈弦絕者﹐診當言音嘶嗄﹐敗易舊聲爾。何者﹖肝气傷也。肝气傷則金本缺﹐金本缺則肺气不全。肺主音聲﹐故言音嘶嗄。木敷者其葉發﹐言木气散布外榮於所部者﹐其病當發於肺葉之中也﹐何者﹖以木气發散故也。平人气象論曰﹕髒眞散於肝﹐肝又合木也。噦﹐謂聲濁惡也。肺藏惡血﹐故聲噦。腑謂胸也﹐以肺處胸中故也。壞﹐謂損壞其腑而取病也。三者﹐謂脈弦絕﹐肺葉發﹐聲濁噦也。病內潰於肺中﹐故毒藥無治﹔外不在於經絡﹐故短鍼無取。是以絕皮傷肉﹐乃可攻之﹐以惡血久與肺气交爭﹐故當血見而色黑也。楊上善云﹕欲知病微者﹐須知其候﹐鹽之在於器中﹐津液泄於外﹐見津而知鹽之有咸也。聲嘶知琴瑟之弦將絕﹐葉落者知陳木之已盡。舉此三物衰壞之微以比聲噦﹐識病深之候。人有聲噦同三譬者﹐是爲腑壞之候。中腑壞者﹐病之深也﹐其病旣深﹐故鍼藥不能取﹐以其皮肉血气﹐各不相得故也。林億曰﹕詳上善作此等注義﹐方與黃帝上下問答義相貫穿﹔王氏解鹽咸器津﹐義𨿽淵微﹐至於注弦絕音嘶﹐木敷葉發﹐殊不與帝問相協﹐考之不若楊義之得多也。】

【馬蒔曰﹕此帝欲用鍼以除民病﹐而伯以病有難治者告之也。試觀鹽在器中﹐其味甚鹹﹐而味鹹者潤﹐故器外之津泄焉﹔又觀琴瑟之弦幾於絕者﹐其音嘶敗而無足聽焉﹔又觀木之已敷者﹐當秋冬之間﹐其葉飄髮而墮落焉。凡此皆物類之日久傷潰使然也﹐況於人乎﹖是以病深者其聲噦。按《靈樞經》口問篇以噦出於胃﹐正以胃爲五臟六腑之大原﹐胃旣受病﹐噦斯發焉。今人病至於噦﹐而有類於三者之勢﹐是謂大腑壞矣﹐當是時也﹐毒藥不能施其力﹐短鍼無以庸其巧﹐其皮粗絕﹐其肉內傷﹐血與气爭﹐而血色變黑﹐𨿽欲借鍼以全形﹐烏可得哉﹖】

【張志聰曰﹕此言臟腑經絡﹐皆由胃气之所資生﹐如胃气已敗﹐𨿽毒藥無所用其功﹐鍼石無所施其力﹐欲寶命全形者﹐當先養其胃气焉。夫鹽之味鹹者﹐性本潤下﹐如置之器中﹐其气上升﹐令津泄澤於器之上。如弦欲絕者﹐其音必先嘶敗。如木气敷散﹐其葉蚤發生。此三者以其有諸內而形諸外﹐以比噦之腑壞﹐而後發於音聲。夫噦有三因﹐如因肺气逆而欲復出於胃者﹐橘皮竹茹湯主之﹐此噦之逆證也﹔如噦而腹滿﹐當視其前後﹐知何部不利﹐利之而愈者﹐此噦之實證也﹔如有此三者之比﹐而其聲噦者﹐噦之敗證也。此因病深而胃腑已壞﹐𨿽毒藥無可治其內﹐短鍼無可取其外﹐此皆皮毛焦絕﹐肌肉損傷﹐而气血爭爲腐敗矣﹐黑者﹐腐之色也。朱永年曰﹕《金匱要略》云﹕六腑气絕於外者﹐手足寒上气腳縮﹔五臟气絕於內者﹐利不禁手足不仁。此噦之壞證也。所謂壞腑者﹐言病深而五臟六腑﹐血气皮肉﹐俱已敗壞也。】

帝曰﹕余念其痛﹐心爲之亂惑反甚﹐其病不可更代﹐百姓聞之以爲殘賊﹐爲之柰何﹖岐伯曰﹕夫人生於地﹐懸命於天﹐天地合气﹐命之曰人。人能應四時者﹐天地爲之父母。知萬物者﹐謂之天子。天有陰陽﹐人有十二節﹔天有寒暑﹐人有虛實。能經天地陰陽之化者﹐不失四時。知十二節之理者﹐聖智不能欺也。能存八動之變﹐五勝更立。能達虛實之數者﹐獨出獨入﹐呿吟至微﹐秋毫在目。【呿﹐音區。】

【王冰曰﹕殘賊言恐涉於不仁﹐致慊於黎庶也。形假物成﹐故生於地﹔命惟天賦﹐故懸於天﹔徳气同歸﹐故謂之人也。《靈樞經》曰﹕天之在我者徳﹐地之在我者气﹐徳流气薄而生者也。然徳者道之用﹐气者生之母﹐人能應四時和气而養生者﹐天地恆蓄養之﹐故爲父母。四气調神大論曰﹕夫四時陰陽者﹐萬物之根本也。所以聖人春夏養陽﹐秋冬養陰﹐以從其根﹐故與萬物浮沈於生長之門也。知萬物之根本者﹐天地常育養之﹐故謂曰天之子。節謂節气﹐外所以應十二月﹐內所以主十二經脈也。寒暑有盛衰之紀﹐虛實表多少之殊﹐故人以虛實應天寒暑也。人能常應順天地陰陽之道而修養者﹐則合四時生長之宜﹐能知十二節气之所遷至者﹐𨿽聖智亦不欺侮而奉行之也。存謂心存﹐呿謂欠呿﹐吟謂吟嘆。秋毫在目﹐言細必察也。八動﹐謂八節之風變動。五勝﹐謂五行之气相勝。立謂當其王時。變謂气至而變易。知是三者﹐則應效明著﹐速猶影響﹐皆神之獨出獨入﹐亦非鬼靈能召遣也。】

【馬蒔曰﹕此帝念民病不除﹐則民怨必深﹐而伯言能達天人之理者﹐斯可以與其能也。更代者﹐病離人身﹐如更代而去也。伯言人合天地以生﹐則天之理吾之理一也﹐故人能應四時者﹐天地爲之父母﹐愛之育之﹐如親之視子也。天有陰陽﹐陰陽有寒暑。人有十二經脈之節﹐十二節有虛實。吾於天而經理其天地陰陽之化﹐不失乎四時以應之。吾於人而知其十二節之理﹐有合於天地陰陽四時之妙﹐則𨿽聖智不能欺之也。八節之風有所變動﹐彼則存而悟之﹔五行之運更有所勝﹐彼則立而排之﹔十二節虛實之數﹐彼則通而達之。其气獨出獨入﹐何其神也﹗呿吟至微至細﹐何其幽也﹗目視秋毫﹐何其明也﹗則用鍼以除民病﹐抑亦有起死回生之功歟﹖】

【張志聰曰﹕更代﹐更易時月也。殘賊﹐殘忍其死而賊害不仁也。吳昆曰﹕知萬物則能參天地﹐贊化育﹐是謂天之子也。邪客篇曰﹕歲有十二月﹐人有十二節。生气通天論曰﹕夫自古通天者生之本﹐本於陰陽。天地之間﹐六合之內﹐其气九州九竅﹐五臟十二節﹐皆通乎天气。十二節者﹐手足之十二大節也。蓋天有陰陽寒暑以成歲﹐人有十二節以合手足之三陰三陽﹐十二經脈以應天之十二月也。寒暑者﹐天之陰陽消長也。虛實者﹐人之陰陽消長也。若能經理天地陰陽之造化者﹐不失四時之運行﹐知十二經脈之理﹐而合於天之陰陽﹐惟聖智者能之﹐又何欺之有﹖存﹐存心也。八動﹐八風之變也。五勝﹐五行之勝克也。更立者﹐言五行之有勝制﹐勝則賊害﹐制則生化﹐萬物盡然﹐不可勝竭也。獨出獨入者﹐言能存心於八動五勝﹐明達於虛實之數﹐而出入補瀉之有獨見也。呿﹐臥聲﹐口張而不合﹐气之虛也﹔呻吟之聲﹐气之實也。言其呿吟之至微﹐而虛實之秋毫﹐皆在吾目矣。】

帝曰﹕人生有形﹐不離陰陽。天地合气﹐別爲九野﹐分爲四時。月有小大﹐日有短長。萬物並至﹐不可勝量。虛實呿吟﹐敢問其方﹖岐伯曰﹕木得金而伐﹐火得水而滅﹐土得木而達﹐金得火而缺﹐水得土而絕﹐萬物盡然﹐不可勝竭。故鍼有懸布天下者五﹐黔首共餘食﹐莫知之也。一曰治神﹐二日知養身﹐三曰知毒藥爲眞﹐四曰制砭石小大﹐五日知腑臟血气之診。五法俱立﹐各有所先。今末世之刺也﹐虛者實之﹐滿者泄之﹐此皆眾工所共知也。若夫法天則地﹐隨應而動﹐和之者若響﹐隨之者若影。道無鬼神﹐獨來獨往。

【王冰曰﹕此詳說用鍼之意﹐物類𨿽不可竭盡而數﹐要之皆如五行之气﹐而有勝負之性分爾。夫鍼之道﹐有若髙懸示人﹐彰布於天下者五矣。而百姓共知餘食﹐咸棄蔑之﹐不務於本而崇乎末﹐莫知眞要深在其中。所謂五者﹕一曰治神﹐專精其心不妄動亂也﹐所以云手如握虎﹐神無營於眾物﹐蓋欲調治精神﹐專其心也。二曰知養身﹐夫知養己身之法﹐亦知養人之道矣。陰陽應象大論曰﹕用鍼者﹐以我知彼﹐用之不殆﹐此之謂也。三曰知毒藥爲眞﹐毒藥攻邪﹐順宜而用﹐正眞之道﹐其在玆乎﹖四曰制砭石小大﹐占者以砭石爲鍼﹐故不舉九鍼﹐但言砭石耳﹐當制其小大﹐隨病所宜而用之。五曰知腑臟血气之診﹐蓋諸陽爲腑﹐諸陰爲髒﹐故血气形志篇曰﹕太陽多血少气﹐少陽少血多气﹐陽明多气多血﹐少陰少血多气﹐厥陰多血少气﹐太陰多气少血﹐是以刺陽明出血气﹐刺太陽出血惡气﹐刺少陽出气惡血﹐刺太陰出气惡血﹐刺少陰出气惡血﹐刺厥陰出血惡气也。精知多少﹐則補瀉萬全﹐而事宜則應者先用也﹐隨應而動﹐言其效也。若影若響﹐言其近也。夫如影之隨形﹐響之應聲﹐豈復有鬼神之召遣耶﹖蓋由隨應而動之自得爾。】

【馬蒔曰﹕此言欲用鍼者有五法﹐而其法爲甚神也。伯言用鍼之法有五﹐其妙法乎五行。正以五行者﹐木伐於金﹐火滅於水﹐土達於木﹐金缺於火﹐水絕於土﹐萬物皆具五行﹐其勝負之理盡然﹐非止一物而已。故用鍼之法﹐亦有五者懸布於天下之廣﹐特黔首日用飲食﹐飽則棄余﹐莫能知其妙耳。五者惟何﹖一曰治神。蓋人有是形﹐必有是神﹐吾當平日預全此神﹐使神气旣充﹐然後可用鍼以治人也。二曰知養身。蓋人有是身﹐不可不善養之﹐吾當平日預養己身﹐使吾身卻疾﹐然後可因己以治人也。三曰知毒藥爲眞。蓋毒藥攻病﹐气味異宜﹐吾當平日皆眞知之﹐然後可用之不謬也。四曰制砭石小大。蓋砭石爲鍼﹐可以治疾﹐吾當平日預制此鍼﹐小大得宜﹐庶不至於臨時乏用也。五曰知腑臟血气之診。蓋人之腑臟﹐有虛有實﹐其血气有多有少﹐吾當平日預知診法﹐凡虛補實瀉﹐出血出气惡血惡气之義﹐無不知之﹐庶不至於冥行也。是五法旣立﹐各有所先﹐卽本文謂治神先於養身之謂﹐則用鍼之方﹐正有合於五行之妙矣。今末世補虛瀉實﹐𨿽眾所共知﹐而法則天地﹐隨應而動﹐如響隨聲﹐如影隨形﹐無鬼無神﹐如有鬼神﹐獨往獨來﹐此乃用鍼之法﹐可謂至神﹐實非眾人所能知也。下節乃詳言之。】

【張志聰曰﹕人秉天地陰陽之气而生此形﹐是以與天地合气而成九候也。別爲九野者﹐以身形之應九野也。分爲四時者﹐左足應立春﹐左脇應春分﹐左手應立夏﹐膺喉頭首應夏至﹐右手應立秋﹐右脇應秋分﹐右足應立冬﹐腰尻下竅應冬至也。月有小大﹐日有短長﹐言气候之有盈虛﹐人與天地萬物之气皆然﹐而不可勝量也。虛實呿吟者﹐以呿吟之至微﹐而知其虛實也。欲法天則地而爲鍼刺之法﹐故問其方也。夫鍼石之道﹐必先定五臟﹐備九候而後乃存鍼。然五臟五行之气﹐有相勝更立﹐不可不知﹐如木得金則伐﹐火得水則滅﹐金得火則缺﹐水得土則絕﹐此所勝之气而爲賊害也﹐如土得木而達﹐此得所勝之气而爲制化也﹐萬物之理皆然﹐而不可勝竭。懸布天下者﹐先立《鍼經》以示人﹐而百姓止可力田以供租稅﹐有餘粟以供養﹐其於治鍼之道﹐莫之知也。一曰治神。神在秋毫﹐屬意病者﹐神屬勿去﹐知病存亡。二曰知養身。以身之虛﹐而逢天之虛﹐兩虛相感﹐其气至骨﹐入則傷五臟﹐故當知日之寒溫﹐月之虛盛﹐四時气之浮沈﹐而調之於身﹐工候救之﹐勿能傷也。三曰知毒藥爲眞。毒藥所以攻邪者也﹐如知之不眞﹐用之不當﹐則反傷其正气矣。故帝曰﹕余欲弗使被毒藥﹐欲以微鍼通其經脈﹐調其血气。四曰制砭石小大。上古之世﹐未有冶鑄﹐以砭石爲鍼﹐制有大小﹐隨病所宜﹐黃帝始造九鍼以代鑱石。經曰﹕小之則無內﹐大之則無外。蓋治外者制小其鍼﹐治內者制其大也。五曰知腑臟血气之診。腑爲陽﹐髒爲陰﹐气爲陽﹐血爲陰﹐人生有形﹐不離陰陽﹐故必先知臟腑气血之虛實﹐而後可以行鍼。上古之世﹐立此五法﹐而各有所宜先者﹐今末世止知瀉有餘﹐補不足﹐此粗工之所共知也。若夫法天則地者﹐必候日月星辰四時八正之气﹐隨气應而用其鍼﹐是因天地之時而調和气血也。迎之隨之﹐以意和之﹐如響應聲﹐如影隨形﹐得心應手﹐取效若神﹐而離合出入﹐自有獨見﹐不與眾聞。徐公遐曰﹕來者爲陽﹐往者爲陰。鬼神者陰陽之气也﹐言道在純一﹐而若無鬼神矣。】

帝曰﹕願聞其道。岐伯曰﹕凡刺之眞﹐必先治神﹐五臟已定﹐九候已備﹐後乃存鍼。眾脈不見﹐眾凶弗聞﹐外內相得﹐無以形先﹐可玩往來﹐乃施於人。人有虛實﹐五虛勿近﹐五實勿遠﹐至其當發﹐間不容瞚。手動若務﹐鍼耀而勻﹐靜意視義﹐觀適之變﹐是謂冥冥﹐莫知其形﹐見其烏烏﹐見其稷稷﹐從見其飛﹐不知其誰﹐伏如橫弩﹐起如發機。【間﹐去聲。瞚﹐瞬同。】

【王冰曰﹕專其精神﹐寂無動亂﹐刺之眞要﹐其在斯焉。尢必先定五臟之脈﹐備循九候之診﹐而有太過不及者﹐然後乃存意於用鍼之法。眾脈﹐謂七診之脈。眾凶﹐謂五臟相乘﹐外內相得﹐言形气相得也。無以形先﹐言不以己形之衰盛寒溫﹐料病人之形气使同於己也。玩謂玩弄﹐言精熟也。陰陽別論曰﹕謹熟陰陽﹐無與眾謀。此其類也。然人之虛實﹐非其遠近而有之﹐蓋由血气一時之盈縮爾。然其末發﹐則如雲垂而視之可久﹐至其發也﹐則如電滅而指所不及﹐遲速之殊有如此矣。手動用鍼﹐心如專務於一事也。《鍼經》曰﹕一其形﹐聽其動靜﹐而知邪正﹐此之謂也。鍼耀而勻﹐謂鍼形光淨﹐而上下勻乎。冥冥﹐言血气變化之不可見也﹐故靜意視息﹐以義斟酌﹐觀所調適經脈之變易爾。𨿽且鍼下﹐用意精微﹐而測量之﹐猶不知變易形容﹐誰爲其象也。烏烏﹐嘆其气至。稷稷﹐嗟其已應。言所鍼得失﹐如從空中見飛鳥之往來﹐豈復知其所使之元主耶﹖是但見經脈盈虛而爲信﹐亦不知其誰之所召遣爾。如當血气之未應﹐鍼則伏如橫弩之安靜﹔其應鍼也﹐則起如機發之迅疾。】

【馬蒔曰﹕此言用鍼者﹐當始終曲盡其妙法也。凡刺家眞要之法﹐必先治己之神气﹐上曰治神者平日之功﹐而此曰治神者臨鍼之法﹐蓋惟神气旣肅﹐而後可以專心用鍼也。病人五臟﹐吾乃定之﹐或虛或實﹐無不明也。病人之脈﹐吾能診之﹐九候所在﹐無不周也﹐夫然後存心於鍼而用之﹐然猶未敢輕用其鍼也。方其始也﹐眾脈不見﹐眾凶弗聞之時﹐必察形气相得之何如﹐或形盛气衰﹐或气盛形衰﹐或形气俱衰俱盛﹐莫不知之。切不可以吾形之盛衰寒溫﹐而料病人之形气﹐使之彊同於己也。然猶未敢輕用其鍼也﹐吾方神气不散﹐意念精專﹐當玩其鍼以施用﹐則病人之气往來於鍼下者何如﹐乃可以施鍼於人也。然猶未收輕用其鍼也﹐刺虛者必待其實﹐刺實者必待其虛﹐此乃末後去鍼之法﹐今則亦預玩之。人有五虛﹐五臟皆當至於旣實﹐而後可以去鍼﹔人有五實﹐五臟皆當至於旣虛而後可以去鍼。但五虛勿可以近速﹐恐實邪之尙畱﹔五實勿可以遲遠﹐恐正虛之難復。至其已虛已實﹐可以發鍼之際﹐則所間特止瞬息耳。此法必皆熟玩於心﹐夫然後可以施鍼也。及將施鍼之時﹐手動用鍼﹐若專於事務而不敢貳﹔目耀其鍼﹐自有上中下等而極其勻。斯時也﹐入鍼淺深﹐各隨經絡矣。《靈樞》經水論曰﹕刺足陽明深六分﹐畱十呼﹔足太陽深五分﹐畱七呼﹔足少陽深四分﹐畱五呼﹔足太陰深三分﹐畱四呼﹔足少陰深二分﹐畱三呼﹔足厥陰深一分﹐畱二呼。手之陰陽﹐其受气之道近﹐其气之來疾﹐其刺深者皆無過二分﹐其畱皆無過一呼。當入鍼之時﹐此法正宜施矣。但鍼正在穴﹐吾必靜其志意﹐潛視鍼下之妙﹐默觀適然之變﹐是謂至冥﹐至冥無形可測。八正神明論云﹕觀其冥冥者﹐言知血气營衛之不形於外而工獨知之。以日之寒溫﹐月之盛虛﹐四時气之浮沈﹐參伍相合而調之。工常先見之﹐然而不形於外也。及其气之至也﹐如烏之集﹐其气之盛也﹐如稷之盛﹐但見其气有往來如鳥之飛﹐並不知誰爲之主而然也。若刺虛者而未實﹐刺實者而未虛﹐則鍼猶在穴﹐伏如橫弩﹐不敢輕發。及刺虛者而已實﹐刺實者而已虛﹐則鍼方去穴﹐起如發機﹐不敢復畱。用鍼始終﹐妙法如此。故曰﹐道無鬼神﹐獨來獨往﹐若有鬼神也。】

【張志聰曰﹕眞者眞一無妄﹐神者陰陽不測之謂。言刺之道﹐𨿽有陰陽虛實之分﹐而必先歸於治神。凡刺之道﹐畢於終始﹐明知終始﹐五臟爲紀﹐陰陽定矣。必知診三部九候之病脈處﹐而後存鍼以治之。九鍼篇曰﹕皮肉筋脈﹐各有所處﹐病各有所宜﹐各不同形﹐各以任其所宜﹐取五脈者死﹐取三脈者恇。故曰眾脈不見﹐眾凶弗聞﹐言不可以濫取也。臟腑在內﹐皮膚筋脈在外﹐外內之相應者﹐貴在得神﹐而無以形先﹐蓋言上守神﹐粗守形也。可玩往來﹐乃施於人。言知機之道﹐而後乃施於人也。故又曰粗守關﹐上守機。機之動不離其空。空中之機﹐淸淨而微。其來不可逢﹐其往不可追。知機之道者﹐不可掛以發﹔不知機道﹐叩之不發。知其往來﹐要與之期。五虛者﹐五臟之精气奪也﹔五實者﹐五脈之邪气盛也。夫用鍼者﹐觀察病人之態﹐以知精神魂魄之存亡得失之意。五者已傷﹐鍼不可以治之﹐故曰五虛弗近。邪實者急取而瀉之﹐故曰五實弗遠。刺之微在遲速﹐其當發時﹐知其可取有如發機﹐間不容於瞬息也。適﹐至也。靜己之意﹐視鍼之義﹐以觀气至之變。冥冥者﹐視之無形也。莫知其形﹐言形气營衛之不形於外﹐而工獨知之。】

【張介賓曰﹕見其烏烏﹐見其稷稷﹐從見其飛﹐不知其誰﹐此形容用鍼之象有如此者。烏烏﹐言气至如烏之集也。稷稷﹐言气盛如稷之繁也。從見其飛﹐言气之或往或來如烏之飛也。然此皆無中之有﹐莫知其誰爲之也。】

帝曰﹕何如而虛﹖何如而實﹖岐伯曰﹕刺虛者須其實﹐刺實者須其虛。經气已至﹐愼守勿失。深淺在志﹐遠近若一。如臨深淵﹐手如握虎﹐神無營於眾物。

【王冰曰﹕言血气旣伏如橫弩﹐起如發機﹐然其虛實﹐豈畱呼而可爲準定耶﹖虛實之形﹐何如而約之﹖要在以气至有效而爲約﹐不必守息數而爲定法也。經气已至﹐愼守勿失者﹐無變法而失經气也。深淺在志﹐遠近若一﹐臨淵握虎﹐無營於物﹐言精心專一也。所鍼經脈﹐𨿽深淺不同﹐然其補瀉皆如一兪之專意﹐故手如握虎﹐神不外營焉。林億曰﹕按鍼解論云﹕刺實須其虛者畱鍼﹐陰气隆至﹐乃去鍼也。刺虛須其實者﹐陽气隆至﹐鍼下熱乃去鍼也。經气已至﹐愼守勿失者﹐勿變更也。深淺在志者﹐知病之內外也。遠近如一者﹐深淺其候等也。如臨深淵者﹐不敢墮也。手如握虎者﹐欲其壯也。神無營於眾物者﹐靜志觀病﹐人無左右視也。】

【馬蒔曰﹕此言刺虛刺實﹐以虛與實爲候﹐而余法皆當愼守也。凡刺病人之虛者﹐必待其實﹐卽鍼解論之所謂陽气隆至鍼下熱乃去鍼也。凡刺病人之實者﹐必待其虛﹐卽鍼解論之所謂畱鍼﹐陰气隆至乃去鍼也。正以待其各經之气已至﹐或虛或實﹐然後去鍼﹐此乃愼守其法而勿失﹐卽鍼解論之所謂勿變更也。不惟是也﹐病之或淺或深﹐在吾志以運之﹐卽鍼解論之所謂知病之內外也。气來或遠或近﹐正與病之深淺而若一﹐卽鍼解論之所謂深淺其候等也。用鍼之際﹐始終愼守﹐如臨深淵﹐心不敢墮﹐如握虎然﹐手不敢肆﹐自始時治神以迄於今﹐其神專一凝靜﹐無敢營營於眾物﹐卽鍼解論之所謂靜志以觀病人無左右視也。斯則用鍼之法﹐無有不全﹐始可乘其已虛已實而出鍼矣。吁﹗觀伯之所言﹐其叮嚀之意切矣﹐惜乎萬世而下﹐能知此道者誰歟﹗】

【張志聰曰﹕此帝復間治虛實之法也。伯言刺虛者﹐須俟其气至而實﹐刺實者﹐須俟其气泄而虛也。】

八正神明論篇第二十六

【馬蒔曰﹕內有八正虛邪之當避﹐鍼法神明之當知﹐此篇大義出自《靈樞》官能篇﹐故名篇。】

黃帝問曰﹕用鍼之服﹐必有法則焉﹐今何法何則﹖岐伯對曰﹕法天則地﹐合以天光。帝曰﹕願卒聞之。岐伯曰﹕凡刺之法﹐必候日月星辰四時八正之气﹐气定乃刺之。是故天溫日明﹐則人血淖液而衛气浮﹐故血易瀉﹐气易行﹔天寒日陰﹐則人血凝泣而衛气沈。月始生則血气始精﹐衛气始行﹐月郭滿則血气實﹐肌肉堅﹔月郭空則肌肉減﹐經絡虛﹐衛气去﹐形獨居。是以因天時而調血气也。是以天寒無刺﹐天溫無凝﹐月生無瀉﹐月滿無補﹐月郭空無治﹐是謂得時而調之。因天之序﹐盛虛之時﹐移光定位﹐正立而待之。故曰﹕月生而瀉﹐是謂髒虛。月滿而補﹐血气揚溢﹐絡有畱血﹐命曰重實。月郭空而治﹐是謂亂經。陰陽相錯﹐眞邪不別﹐沈以畱止﹐外虛內亂﹐淫邪乃起。【泣﹐音濇。空﹐平聲。重﹐平聲。】

【王冰曰﹕服﹐事也。法天則地﹐合以天光﹐謂合日月星辰之行度。候日月者﹐謂候日之寒溫﹐月之空滿也。星辰者﹐謂先知二十八宿之分﹐應水漏刻者也。略而言之﹐常以日加之於宿上﹐則知人气在太陽﹐若日行一舍﹐人气在三陽與陰分矣﹐細而言之﹐從房至畢十四宿﹐水下五十刻﹐半日之度也﹔從昴至心亦十四宿﹐水下五十刻﹐終日之度也。是故從房至畢者爲陽﹐從昴至心者爲陰﹐陽主晝﹐陰主夜也。凡日行一舍﹐故水下三刻與七分刻之四也。《靈樞經》曰﹕水下一刻﹐人气在太陽﹔水下二刻﹐人气在少陽﹔水下三刻﹐人气在陽明﹔水下四刻﹐人气在陰分。水下不止﹐气行亦爾。又曰﹕日行一舍﹐人气行於身一周與十分身之八﹔日行二舍﹐人气行於身三周與十分身之六﹔日行三舍﹐人气行於身五周與十分身之四﹔日行四舍﹐人气行於身七周與十分身之二﹔日行五舍﹐人气行於身九周。然日行二十八舍﹐人气亦行於身五十周與十分身之四﹑由是故必候日月星辰也。四時八正之气者﹐謂四時正气八節之風﹐來朝於太一者也。謹候其气之所在而刺之﹐气定乃刺之者﹐謂八節之風气靜定﹐乃可以刺經脈調虛實也。故歷忌云﹕八節前後各五日﹐不可刺灸﹐凶。是則謂气未定﹐故不可灸刺也。泣﹐謂如水中居雪也。天寒則血凝泣而衛气沈﹐天溫則血淖液而气易行也。得時﹐謂得天時也。是故候日遷移﹐定气所在﹐南面正立﹐待气至而調之也。髒虛﹐血气弱也。重實﹐血气盛也。气失紀﹐故淫邪起。】

【馬蒔曰﹕此言用鍼者﹐必法天地天光之妙也。天光者﹐日月星辰也﹐凡刺之法﹐必候日月星辰四時八正之气﹐而气定乃刺之。八正者﹐八節之正气也。四立二分二至曰八正。是故天溫日明﹐天之陽气盛矣﹐而吾人之血淖溢﹐故血易瀉﹔衛气浮﹐故气易行。此則可以用鍼之時﹐所以天溫無凝也。凝者﹐不使其血气復凝結也。天寒日陰﹐天之陰气盛矣﹐而吾人之血凝濇﹐衛气沈﹐所以天寒無刺也﹐刺者補瀉皆不可也。月始生者﹐上下二弦之時﹐吾人之血气始精﹐衛气始行﹐所以月生無瀉也。苟日月生而瀉﹐是謂髒气益虛耳。朔望之日﹐月郭正滿﹐吾人之血气實﹐肌肉堅﹐所以月滿無補也。苟月滿而補﹐則血气揚溢﹐絡有畱血﹐是謂髒气重實也。兩弦之前﹐月郭正空﹐吾人之肌肉減﹐經絡虛﹐衛气去﹐形獨居﹐所以月郭空無治其病也。苟月郭空而治﹐是謂亂經。故陰陽諸經﹐至於相錯﹐眞邪二气﹐無所分別﹐反致沈以畱止﹐而外虛內亂﹐淫邪乃起矣。由此觀之﹐則用鍼以天溫日明爲主﹔而欲行瀉法﹐宜於朔望月滿之時﹔欲行補法﹐宜於兩弦初生之際﹔若天寒日陰﹐月郭正空﹐皆不可用鍼也。後之妄行鍼法者﹐禍人多矣。】

【張志聰曰﹕服﹐事也。法天則地﹐合以天光者﹐謂合天之寒暑﹐日之寒溫﹐月之盈虛﹐星辰之行度也。候日月者﹐謂日之寒溫﹐月之空滿也。星辰者﹐先知二十八宿之分﹐以紀日月之行也。四時八正之气者﹐謂四時之气﹐八方之風也。气定乃刺之者﹐謹候其气之安靜而刺之也。天溫日明﹐則陽气盛﹐人之血气亦應之﹐故血和潤而易瀉﹐衛气浮而易行﹐天寒日陰﹐則陰气盛﹐故人血凝泣而衛气沈﹐凝則難行﹐沈則不應矣。精﹐純至也。月乃陰水之精﹐故潮汐之消長﹐應月之盈虧。人之形體屬陰﹐精血屬水﹐故其虛實浮沈﹐亦應於月。天寒無刺﹐血泣而衛沈也。天气溫和﹐則血气無凝滯而易行﹐月生無瀉﹐恐伐其生气也。月滿無補﹐恐重實也。月郭空無治﹐恐正气虛而邪气不去也。得時而調之﹐謂得天時而調其血气也。因天气之和﹐月之盛滿﹐候日遷移﹐定气所在﹐南面正立﹐待气至而刺之。髒虛﹐謂虛其裏陰初生之血气也。月滿則血气充溢於形身之外﹐若重補之﹐則絡有畱血﹐是謂重實也。用鍼之要﹐在於知調陰陽﹐月郭空則陰陽營衛皆虛﹐正不勝邪﹐則邪畱不去﹐而正气反錯亂矣。】

帝曰﹕星辰八正何候﹖岐伯曰﹕星辰者﹐所以制日月之行也。八正者﹐所以候八風之虛邪以時至者也。四時者﹐所以分春秋冬夏之气所在以時調之也。八正之虛邪﹐而避之勿犯也。以身之虛而逢天之虛﹐兩虛相感﹐其气至骨。入則傷五臟﹐工候救之﹐弗能傷也。故曰﹐天忌不可不知也。

【王冰曰﹕定星辰則可知日月行之制度矣。略而言之﹐周天二十八宿三十六分﹐人气行一周天﹐凡一千八分周身十六丈二尺﹐以應二十八宿﹔合漏水百刻﹐都行八百一十丈﹐以分晝夜也。故人十息﹐气行六尺﹐日行二分﹔二百七十息﹐气行十六丈二尺﹐一周於身﹐水下二刻﹐日行二十分﹐五百四十息﹐气行再周於身﹐水下四刻﹐日行四十分﹔二千七百息﹐气行十周於身﹐水下二十刻﹐日行五宿二十分﹔一萬三千五百息﹐气行五十周於身﹐水下百刻﹐日行二十八宿也。細而言之﹐則常以一十周加之一分又十分分之六﹐乃奇分盡矣。是故星辰所以制日月之行度也。】

【馬蒔曰﹕此論天忌之當知也。】

【張志聰曰﹕伯髙曰﹐歲有十二月﹐日有十二辰﹐子午爲經﹐卯酉爲緯﹐周天二十八宿﹐而一面七星﹐四七二十八星﹐房昴爲緯﹐虛張爲經﹐是故房至畢爲陽﹐昴至心爲陰。蓋日月經天﹐有南陸北陸之行﹐有朔望虛盈之度﹐故星辰者﹐所以制日月之行﹔而人之榮衛﹐亦有陰陽虛實之應也。八正者﹐八方之正位也。八方之气﹐以時而至﹐謂之八風。風從其所居之鄕來爲實風﹐主生長養萬物﹐如月建在子﹐風從北方來﹐冬气之正也﹔月建在卯﹐風從東方來﹐春气之正也﹔月建在午﹐風從南方來﹐夏气之正也﹔月建在酉﹐風從西方來﹐秋气之正也﹔如春夏之交﹐風從東南來﹐夏秋之交﹐風從西南來﹔秋冬之交﹐風從西北來﹔春冬之交﹐風從東北來﹐此四方四維之正气﹐主生長萬物者也。從其衝後來爲虛風﹐傷人者也﹐主殺主害。衝後來者﹐從衝犯之方而來﹐如太一居子﹐風從南方來﹐火反沖水也﹔太一居卯風﹐從西方來﹐金來犯木也。故以八方之位﹐以候八風之正气﹐八節之虛邪也。四時之气所在﹐如春气在經脈﹐夏气在孫絡﹐長夏气在肌肉﹐秋气在皮膚﹐冬气在骨髓。又如正月二月﹐人气在肝﹔三月四月﹐人气在脾﹔五月六月﹐人气在頭﹔七月八月﹐人气在肺﹔九月十月﹐人气在心﹔十一月十二月﹐人气在腎。此皆气之所在﹐以時而調之也。八方之虛邪﹐主殺主害者﹐謹候而避之﹐故聖人日避虛邪之道﹐如避矢石然﹐邪勿能害也。身之虛﹐血气虛也﹐天之虛﹐虛鄕之邪風也。兩虛相感﹐故邪气至骨﹐而入傷五臟﹐上工調其九候而救之﹐始弗能傷害其性命。天忌者﹐謂太一徙居中宮﹐乃天道所當避忌之日。太一﹐北極也﹐斗杓所指之辰﹐謂之月建﹐卽气令所主之方。如冬至四十六日﹐月建在北﹐太一居葉蟄之宮﹐葉蟄﹐坎宮也﹔立春四十六日居天畱﹐天畱﹐艮宮也﹔春分四十六日居倉門﹐倉門﹐震宮也﹔立夏四十五日居陰洛﹐陰洛﹐巽宮也﹔夏至四十六日居天宮﹐天宮﹐離宮也﹔立秋四十六日居元委﹐元委﹐坤宮也﹔秋分四十六日居倉果﹐倉果﹐兌宮也﹔立冬四十五日居新洛﹐新洛﹐乾宮也。明日復居葉蟄之宮﹐曰冬至矣。此太一一歲所居之宮也。又太一日遊﹐以冬至之日居葉蟄之宮﹐數所在日﹐從一處至九﹐日復反於一﹐常如是無已﹐終而復始。太一移日﹐天必應之以風雨﹐以其日風雨則吉﹐歲美民安少病矣。移日者﹐始移宮之第一日也。如太一徙立於中宮﹐乃朝八風以占吉凶﹐其日大禁者也。徙人中官日者﹐乃九日之中第五日也。其日風從南方來﹐名曰大弱風﹐其傷人也﹐內捨於心﹐外在於脈气主熱﹔風從西南方來﹐名曰謀風﹐其傷人也﹐內捨於脾﹐外在於肌﹐其气主爲弱﹔風從西方來﹐名曰剛風﹐其傷人也﹐內捨於肺﹐外在於皮膚﹐其气主爲燥﹔風從西北方來﹐名曰折風﹐其傷人也﹐內捨於小腸﹐外在於手太陽脈﹐脈絕則溢﹐脈閉則結不通﹐善暴死﹔風從北方來﹐名曰大剛風﹐其傷人也﹐內捨於腎﹐外在於骨與肩背之膂筋﹐其气主爲寒也﹐風從東北方來﹐名曰凶風﹐其傷人也﹐內捨於大腸﹐外在於兩脇腋骨﹐下及肢節﹔風從東方來﹐名曰嬰兒風﹐其傷人也﹐內捨於肝﹐外在於筋紐﹐其气主爲身濕﹔風從東南方來﹐名曰弱風﹐其傷人也﹐內捨於胃﹐外在肌肉﹐其气主體重。此八風皆從其虛之鄕來﹐乃能病人。三虛相搏﹐則爲暴病卒死﹔兩實一虛﹐病則爲淋露寒熱﹐犯其雨濕之地則爲痿﹐故曰大禁。太一所在之日﹐是爲天忌﹐言太一所在中宮之日﹐大宜禁忌﹐此天時之不可不知也。又身形之應九野﹐左足應立春﹐其日戊寅己丑﹔左脇應春分﹐其日乙卯﹔左手應立夏﹐其日戊辰己巳﹔膺喉頭首應夏至﹐其日丙午﹔右手應立秋﹐其日戊申﹔己米右脇應秋分﹐其日辛酉﹔右足應立冬﹐其日戊戌己亥﹔腰尻下竅應冬至﹐其日壬子﹔六腑膈下三髒應中州﹐其大禁。大禁﹐太一所在日及諸戊己﹐是謂天忌﹐宜避鍼刺﹐此醫者之不可不知也。】

帝曰﹕善。其法星辰者﹐余聞之矣﹐願聞法往古者。岐伯曰﹕法往古者﹐先知鍼經也。驗於來今者﹐先知日之寒溫﹐月之虛盛﹐以候气之浮沈﹐而調之於身﹐觀其立有驗也。觀其冥冥者﹐言形气榮衛之不形於外﹐而工獨知之﹐以日之寒溫﹐月之虛盛﹐四時气之浮沈﹐參伍相合而調之﹐工常先見之﹐然而不形於外。故曰﹐觀於冥冥焉﹐通於無窮者﹐可以傳於後世也。是故工之所以異也。然而不形見於外﹐故俱不能見也。視之無形﹐嘗之無味﹐故謂冥冥﹐若神仿髴。

【王冰曰﹕候气不差﹐故立有驗﹐觀其冥冥﹐如寶命全形篇靜意視義﹐觀適之變﹐是謂冥冥﹐莫知其形也。𨿽形气榮衛﹐不形見於外﹐而工以心神明悟﹐獨得知其衰盛焉﹐善惡悉可明之。夫工所以常先見者何哉﹖以守法而神通明也。法著故可傳後世﹐後世不絕﹐則應用通於無窮矣。以獨見知﹐故工所以異於人也。工異於粗者﹐以粗俱不能見也。夫形气榮衛不形於外﹐以不可見故視無形﹐嘗無味﹐伏如橫弩﹐起如發機﹐窈窈冥冥﹐莫知元主﹐謂如神運仿髴焉。】

【馬蒔曰﹕此下歷解《鍼經》之辭也。《鍼經》者﹐卽《靈樞經》也。】

【張志聰曰﹕法往古者﹐先取法乎《鍼經》也。驗於來今者﹐取驗於《鍼經》之所未發明也。是以三部九候諸篇﹐皆補論《鍼經》未盡之旨。官鍼篇曰﹕用鍼者不知年之所加﹐气之盛衰﹐虛實之所起﹐不可以爲工。故本經補論歲運八篇﹐立敷萬餘言﹐亦詳悉《靈樞》之所未盡者。夫人生於地﹐懸命於天﹐天地合气﹐命之曰人。是以本卷九篇論三部九候﹐而各有天﹐各有地﹐各有人﹐以天之日月盈虛﹐地之經水動靜﹐以候气之浮沈﹐血之凝淖﹐所謂法天則地﹐調之於身﹐故曰三部九候爲之原﹐九鍼之論不必存矣。上工取法天地﹐先知日之寒溫。月之虛盈﹐四時气之浮沈﹐與人之形气榮衛﹐參伍相合而調之﹐是𨿽形气榮衛之不形於外﹐而工已獨知之﹐故曰觀於冥冥焉。故通於天地陰陽無窮之道者﹐可傳於萬世也。夫觀於冥冥者﹐不形見於外﹐視之無形﹐嘗之無味﹐仿髴乎若神﹐是以粗工之不能俱見也。上工獨知之者﹐先以日月四時之气﹐調之於身﹐故常先見之﹐是故工之所以有異也。】

虛邪者﹐八正之虛邪气也。正雅者﹐身形若用力﹐汗出腠理開﹐逢虛風﹐其中人也微﹐故莫知其情﹐莫見其形。上工救其萌芽﹐必先見三部九候之气﹐盡調不敗而救之﹐故曰上工。下工救其已成﹐救其已敗。救其已成者﹐言不知三部九候之相失﹐因病而敗之也。

【王冰曰﹕八正之虛邪﹐謂八節之虛邪也。以從虛之鄕來﹐襲虛而入爲病﹐故謂之八正虛邪。正邪者﹐不從虛之鄕來也﹐以中人微﹐故莫知其情意﹐莫見其形狀。】

【張志聰曰﹕虛邪者﹐乃八方虛鄕所來之邪气﹐其入於身也深。正邪者﹐八方之正气也﹐正气者﹐正風也﹐從一方來﹐非實風﹐又非虛風﹐其中人也淺﹐是以逢人之汗出腠理開﹐而後入於肌腠絡脈之間﹐然其中人也亦微﹐故莫知其情﹐莫見其形。矢虛邪之始中人也﹐亦起於毫毛﹐發於腠理﹐其入深則搏於筋骨﹐傷人五臟﹐故上工救其萌茅﹐始發見其灑淅動形而卽治之﹐不使有傷三部九候之气﹐是爲上工也。已成者﹐入傷榮衛而病已成﹐已敗者﹐三部九候之气已爲邪所傷敗﹐下工救其已成者﹐言不知三部九候之相失者因邪病而敗之也。此言上工救其萌芽﹐不使邪傷正气﹐下工救其已成﹐則正气已敗﹐不亦晚乎﹖】

知其所在者﹐知診三部九候之病脈處而治之﹐故曰守其門戶焉。莫知其情﹐而見邪形也。

【王冰曰﹕三部九候﹐爲侯邪之門戶也。守門戶故見邪形﹐以中人微﹐故莫知其情狀也。】

【張志聰曰﹕此言正邪之中人也微﹐莫知其情﹐莫見其形。上工知診三部九候之病脈﹐故能知其所在﹐卽於病脈處而治之﹐故曰守其門戶焉。言守其眞气而邪自去矣。朱永年曰﹕上工知診三部九候之病脈﹐故能見其邪形。下工不知所診﹐則亦莫見其形矣。】

帝曰﹕余聞補瀉﹐未得其意。岐伯曰﹕瀉必用方。方者﹐以气方盛也﹐以月方滿也﹐以日方溫也﹐以身方定也。以息方吸而內鍼﹐乃復候其方吸而轉鍼﹐乃復候其方呼而徐引鍼﹐故曰瀉必用方﹐其气而行焉。補必用員。員者行也﹐行者移也﹐刺必中其榮﹐復以吸排鍼也。故員與方﹐非鍼也。故養神者﹐必知形之肥瘦﹐榮衛血气之盛衰﹐血气者人之神﹐不可不謹養。【內﹐納同。中﹐去聲。】

【王冰曰﹕瀉邪气出則眞气流行。行謂宣不行之气﹐令必宣行。移謂移未復之脈﹐俾其平復。鍼入至血﹐謂之中榮。所言方員者﹐非謂鍼形﹐正謂行移之義。夫神安則壽延﹐神去則形獘﹐故不可不謹養也。】

【張志聰曰﹕天包乎地﹐員者天之象也。气生於地﹐方者地之象也。蓋以天地陰陽四時之气﹐合人形之虛實﹐而爲補瀉之法﹐故曰員與方非鍼也。气方盛﹐月方滿﹐日方溫﹐則人之眞气充而邪气易瀉也。身方定﹐陰陽不相錯也。息方吸而內鍼﹐吸天地之气以助其气也。故瀉必用方﹐其气盛而行焉。補必用員者﹐員活其气之周行於外內也。經气周行﹐則移其眞气之隆至矣。必中榮者﹐刺血脈也。排﹐推也﹐候其吸而推運其鍼也。蓋瀉者﹐候其呼出而徐引鍼以瀉之﹔補者﹐候其吸入而推內以補之也。方圓之道﹐非用鍼之妙﹐在得气與神也。如形之肥瘦﹐則知用鍼之淺深﹐知血气之盛衰﹐則知方員之補瀉。血气者﹐五臟之神气也。能知形之肥瘦﹐气之盛衰﹐則鍼不妄用﹐而神得其養矣。】

帝曰﹕妙乎哉論也﹗合人形於陰陽四時虛實之應﹐冥冥之期﹐其非夫子孰能通之﹖然夫子數言形與神﹐何謂形﹖何謂神﹖願卒聞之﹗岐伯曰﹕請言形。形乎形﹐目冥冥﹐問其所病﹐索之於經﹐慧然在前﹐按之不得﹐不知其情﹐故曰形。帝曰﹕何謂神﹖岐伯曰﹕請言神。神乎神﹐耳不聞﹐目明心開而志先﹐慧然獨悟﹐口弗能言﹐俱視獨見﹐適若昏﹐昭然獨明﹐若風吹云﹐故曰神。三部九候爲之原﹐九鍼之論不必存也。

【王冰曰﹕神謂神智通悟﹐形謂形診可觀。外隱其無形﹐故目冥冥而不見﹐內藏其有象﹐故以診而可索於經也。慧然在前﹐按之不得﹐言三部九候之中﹐卒然逢之﹐不可爲之期準也。離合眞邪論曰﹕在陰與陽不可爲度﹐從而察之。三部九候卒然逢之﹐早遏其路﹐此其義也。耳不聞﹐言神用之微密也。目明心開而志先者﹐言心之通如昏昧開卷﹐目之見如氛翳辟明﹐神𨿽內融﹐志已先往矣。慧然獨悟﹐口弗能言者﹐謂心中淸爽而了逢﹐口不能宣吐以瀉心也。俱視獨見適若昏者﹐嘆見之異速也﹐言與眾俱視﹐我忽獨見﹐適猶若昏昧爾﹐卽獨見了﹔心眼昭然﹐獨能明察﹐若云隨風捲﹐日麗天明﹐至哉神乎﹐妙用如是﹐不可得而言。夫能以三部九候經脈爲之本原﹐則可通神悟之妙用﹐若以九鍼之論僉議﹐則其旨惟博﹐其知彌遠矣。故曰﹐三部九候爲之原﹐九鍼之論不必存。】

【馬蒔曰﹕此伯狀形與神之義而告之也。帝欲知形之爲義﹐伯言形乎哉此形也﹐目若冥冥﹐不能見物﹐問病人之所患者何病﹐索病之所在者何經﹐似乎亦爽然在其前矣﹐然終不能如君子之引而不發﹐躍如也。故按之而此工者不得其眞﹐問之而此工者不知其情﹐此則滯於形迹之粗﹐而非可以言上達之妙﹐故曰形﹐形之爲義﹐其下工乎﹖又帝欲知神之爲義﹐伯言神乎哉此神也﹐耳無所聞﹐病人未及言病情也﹐彼則目已明﹐心已開﹐而志已先病人而知矣﹐爽然獨悟﹐其妙有不可以言狀者﹐人所俱視﹐而彼則有獨見﹐適若昏然﹐而彼則能獨明﹐心能去病﹐如風吹云。此則同與神明之道﹐而有莫知之妙﹐故曰神。神之爲義﹐其上工乎﹖正以三部九候之論爲之本原﹐而九鍼之論﹐涉於形迹﹐特魚兔之筌蹄也﹐烏足存哉﹖不然﹐何以若是之神耶﹖】

【張志聰曰﹕形謂身形﹐神謂神气。所謂神者﹐觀其冥冥而知病之所在也。邪气篇曰﹕虛邪之中人也﹐灑淅動形。正邪之中人也﹐微先見於色﹐不知於身若有若無﹐若亡若存﹐著形無形﹐莫知其情。故曰﹐按之不得﹐不知其情。所謂神者﹐謂气至之若神也。耳不聞者﹐毋聞人聲以收其精也。目明者﹐觀於冥冥也。志者﹐心之所之也﹐言心開而志先慧悟也。口弗能言者﹐得气之妙﹐不可以言語形容也。俱視獨見者﹐眾人之所共視而我獨知之也。適﹐至也。言气至若昏﹐而我昭然獨明也。气至而有效﹐效之信若風之吹云﹐明乎若見蒼天﹐刺之道畢矣。原﹐謂十二原也。蓋言九鍼之論﹐以十二原主治五臟六腑之病。今法則天地而以天地人之三部九候爲之原﹐則九鍼之論不必存矣。此言法往古者﹐已先知其《鍼經》驗於來今者﹐知三部九候之道。今論三部九候之本原﹐則九鍼之論﹐不必存心而再問矣。】古今圖書集成醫部全錄卷十五

離合眞邪論篇第二十七

【馬蒔曰﹕內言經脈合於宿度經水﹐及末有眞气邪气等義﹐故名篇。】

【朱永年曰﹕邪气入於血脈之中﹐眞气與邪气有離有合﹐故以名篇。】

黃帝問曰﹕余聞九鍼九篇﹐夫子乃因而九之﹐九九八十一篇﹐余盡通其意矣。經言气之盛衰﹐左右傾移﹐以上調下﹐以左調右。有餘不足﹐補瀉於榮腧﹐余知之矣。此皆榮衛之傾移﹐虛實之所生﹐非邪气從外入於經也。余願聞邪气之在經也﹐其病人何如﹖取之柰何﹖岐伯對曰﹕夫聖人之起度數﹐必應於天地。故天有宿度﹐地有經水﹐人有經脈。天地溫和﹐則經水安靜﹔天寒地凍﹐則經水凝泣﹔天暑地熱﹐則經水沸溢。卒風暴起﹐則經水波湧而隴起。夫邪之入於脈也﹐寒則血凝泣﹐暑則气淖澤﹐虛邪因而入客﹐亦如經水之得風也。經之動脈﹐其至也亦時隴起﹔其行於脈中﹐循循然﹔其至寸口中手也﹐時大時小﹐大則邪至﹐小則平﹔其行無常處﹐在陰與陽﹐不可爲度。從而察之﹐三部九候。卒然逢之﹐早遏其路。吸則內鍼﹐無令气忤。靜以久畱﹐無令邪布。吸則轉鍼﹐以得气爲故。候呼引鍼﹐呼盡乃去。大气皆出﹐故命曰瀉。【隴﹐隆同。內﹑納同。】

【王冰曰﹕宿謂二十八宿﹐度謂天之三百六十五度也。經水者﹐謂海水﹑瀆水﹑渭水﹑湖水﹑沔水﹑汝水﹑江水﹑淮水﹑漯水﹑河水﹑漳水﹑濟水也。以其內合經脈﹐故名之經水焉。經脈者﹐謂手足三陰三陽之脈﹐所以言者﹐以內外參合﹐人气應通﹐故言之也。《甲乙經》云﹕足陽明外合於海水﹐內屬於胃﹔足太陽外合於瀆水﹐內屬膀胱﹔足少陽外合於渭水﹐內屬於膽﹔足太陰外合於湖水﹐內屬於脾﹔足厥陰外合於沔水﹐內屬於肝﹔足少陰外合於汝水﹐內屬於腎﹔手陽明外合於江水﹐內屬於大腸﹔手太陽外合於淮水﹐內屬於小腸﹐手少陽外合於漯水﹐內屬於三焦﹔手太陰外合於河水﹐內屬於肺﹔手心主外合於漳水﹐內屬於心包﹔手少陰外合於濟水﹐內屬於心也。經水之安靜凝泣﹐沸溢隴起﹐而人經脈亦應之﹐而隨順經脈之動息﹐因循呼吸之往來﹐但形狀或異爾。大謂大於平常之形診﹐小者非細小之謂也。以其比大則謂之小﹐若無大以比﹐則自是平常之經气爾。然邪气者﹐因其陰气則入陰經﹐因其陽气則入陽脈﹐故其行無常處也。在陰與陽﹐不可爲度者﹐隨經脈之流運也。三部之中﹐九候之位﹐卒然逢遇﹐當按而止之﹐卽而瀉之﹐徑路旣絕﹐則大邪之气無能爲也。按經之旨﹐先補眞气﹐乃瀉其邪也。何以言之﹖下文補法呼盡內鍼﹐靜以久畱﹐此段瀉法﹐吸則內鍼﹐又靜以久畱。然呼盡則次其吸﹐吸至則不兼呼﹐內鍼之候旣同﹐久畱之理復一﹐則先補之義﹐昭然可知。《鍼經》云﹕瀉曰迎之﹐迎之意必持而內之﹐放而出之﹐排陽出鍼﹐疾气得泄。補曰隨之﹐隨之意若忘之﹐若行若悔﹐如蚊虻止﹐如畱如還﹐則補之必久畱也。所以先補者﹐眞气不足﹐鍼乃瀉之﹐則經脈不滿﹐邪气無所排遣﹐故先補眞气﹐令足後乃瀉出其邪矣。引謂引出﹐去謂離穴﹐候呼而引至其門﹐呼盡而乃離穴戶﹐則經气審以平定﹐邪气無所勾畱﹐故大邪之气隨鍼而出也。轉﹐謂轉動也。大气﹐謂大邪之气﹐錯亂陰陽者也。】

【馬蒔曰﹕此言天有宿度﹐地有經水﹐人有經脈﹐三才相應﹐而邪入人身﹐當有以瀉之也。人與天地相通﹐故溫和寒冷暑熱﹐卒風暴至﹐而經水或靜或動或湧或起者如此﹐則是邪者天地之邪也﹐入於人身﹐安得不然﹖寒則血凝濇﹐暑則气淖澤﹐邪因而入﹐何異經水之得風也。各經動脈﹐其至也﹐亦時隴起﹐而行脈中殆循循然﹐其應於脈也﹐時大時小﹐大則邪至﹐小則邪平﹐其行無常處﹐或在陽經﹐或在陰經﹐不可爲度﹐醫工當察以三部九候之法﹐卒然與逢﹐早絕其路可也。所謂絕其路者﹐惟瀉法耳。故凡瀉者﹐必先使病人口吸其气﹐而吾方納鍼﹐無令鍼與气逆。蓋瀉曰迎之﹐迎之者方其气來未盛﹐乃逆鍼以奪其气﹐正謂無令气忤也。鍼旣入矣﹐當靜以久畱﹐無易以出鍼﹐而使邪气復布於病經也。又令病人吸气﹐而吾復轉鍼﹐必候眞气旣得﹐爲復其舊﹐由是復令病人再呼﹐而吾引出其鍼﹐呼盡乃去此鍼﹐則大邪之气皆出矣﹐故命曰瀉。】

【張志聰曰﹕此承上章言九鍼之道﹐備載《鍼經》八十一篇﹐其大略余巳知之﹐而《鍼經》多論正气之虛實﹐未詳言邪气之入經也﹐天之二十八宿﹐房至畢爲陽﹐昴至心爲陰。地之十二經水﹐漳以南爲陽﹐海以北爲陰。宿度經水之相應也。上章論日月星辰四時八正之气﹐以應人之榮衛气血。此復論地之經水﹐以應人之經脈。斯天地合气而爲三部九候焉。夫人之經脈﹐應地之經水﹐經水之動靜﹐隨天气之寒溫。所謂地之九州﹐人之九髒﹐皆通天气﹐如邪入於經﹐寒則血如經水之凝泣﹐暑則气如經水之沸溢而淖澤。虛風﹐虛鄕之邪風也。經之動脈﹐謂經血之動於脈也。言虛風之邪﹐因而入客於經﹐亦如經水之得風﹐其至於所在之處﹐亦波湧而隴起。循循﹐次序貌。言邪在於經﹐𨿽有時隴穡渦蜓校瑹o有常處﹐故有時而脈大﹐有時而脈小﹐大則邪至而隴起﹐小則邪平而不起﹐此以寸口之脈而候邪之起伏也。惟其無有常處﹐故或在於陰﹐或在於陽。寸口者﹐左右之兩脈口﹐槪寸尺而言也。如邪在陽分﹐則兩寸大而兩尺平﹐邪在陰分﹐則兩尺大而兩寸平﹐然止可分其在陰與陽﹐而不可爲度數﹐蓋言以寸口分其陰陽﹐以九候分其度數﹐此又以寸口之脈﹐而候其邪之在陰在陽也。卽從其邪之在陰在陽而察之﹐則三部九候之中﹐卒然逢之矣。早遏其路者﹐知气之所在而守其門戶焉﹐此以下論刺邪之法﹐以息方吸而內鍼﹐無令其气逆也。鍼解篇曰﹕刺實須其虛者﹐畱鍼陰气隆至﹐乃去鍼也。故當靜以久畱﹐以候气至﹐眞陰之气至﹐則陽邪無能傳布矣。吸則气入﹐易於得气﹐故復候其方吸而轉鍼﹐以欲其得气故也。呼則气出﹐故復俟其方呼而徐引鍼﹐俟呼盡乃去其鍼﹐則大邪之气隨气而出﹐故命曰瀉。徐公遐曰﹕風乃六气之首﹐爲百病之長﹐故曰大气。朱永年曰﹕神髒爲陰﹐形髒爲陽﹐知在陽分﹐卽從陽之諸經而察之﹐三部之中﹐有獨大獨盛者﹐病之所在矣。知在陰分﹐卽從陰之諸經而察之﹐三部之中﹐有獨大獨盛者﹐病之所在矣。卽從所在之處迎而取之﹐則遏其行路矣。】

帝曰﹕不足者補之柰何﹖岐伯曰﹕必先捫而循之﹐切而散之﹐推而按之﹐彈而怒之﹐抓而下之﹐通而取之﹐外引其門﹐以閉其神﹐呼盡內鍼﹐靜以久畱﹐以气至爲故。如待所貴﹐不知日暮。其气以至﹐適而自護。候吸引鍼﹐气不得出﹐各在其處﹐推闔其門﹐令神气存﹐大气畱止﹐故命曰補。【捫﹐音門。抓﹐音爪。】

【王冰曰﹕外引其門﹐以閉其神﹐則推而按之者也﹐謂蹙按穴外之皮﹐令當應鍼之處﹐鍼以放去﹐則按不破之皮﹐蓋其所刺之門﹐門不開則神气內守﹐故云以閉其神也。調經論曰﹕外引其皮﹐令當其門戶。又曰﹕推闔其門﹐令神气存。此之謂也。呼盡內鍼赤同吸也﹐言必以气至而爲去鍼之故﹐不以息之多數而便去鍼也。《鍼經》曰﹕刺之而气不至﹐無問其數﹐刺之气至﹐去之勿復鍼﹐此之謂也。無間息數以爲遲速之約﹐要當以气至而鍼去﹐不當以鍼下﹐气未至而鍼出﹐乃更爲也﹐如待所貴﹐不知日暮﹐諭人事於候气也。適﹐調適也。護﹐愼守也。言气已平調﹐則當愼守﹐勿令攺變﹐使疾更生也。《鍼經》曰﹕經气已至﹐愼守勿失。此其義也。外門已閉﹐神气復存﹐候吸引鍼﹐大气不泄﹐補之爲義﹐斷可知焉。然此大气﹐謂大經之气流行榮衛者。】

【馬蒔曰﹕此言補虛之法也。未用鍼時﹐必先捫而循之﹐謂以指捫循其穴﹐使气舒緩也﹔切而散之﹐謂以指切按散其穴﹐使气布散也﹔推而按之﹐謂以指推其穴﹐卽排蹙其皮也﹔彈而怒之﹐謂以指屢屢彈之﹐使病者覺有怒意﹐使之脈气﹝月眞﹞滿也﹔抓而下之﹐謂以左手爪甲﹐掐其正穴﹐而右手方下鍼也﹔鍼始入矣﹐必通而取之﹐謂如用下文全法以取其气也。候气已至﹐外引鍼以至於穴門﹐卽推闔以閉神气﹐此始終用鍼之法﹐而其間尢有節要也。方其抓而下之之時﹐使病人呼以出气﹐而吾納其鍼﹐必靜以久畱﹐候正气已至﹐爲復其舊﹐無慢心如待所貴﹐無躁心不知日暮。眞气已至﹐必調適而護守之﹐又候病人吸入其气﹐而吾方引鍼﹐正气不得與鍼皆出﹐正气在內而鍼在外﹐各在其處﹐遂推闔穴門﹐令神气內存。正气之大者卽爲畱止﹐故命曰補。】

【張志聰曰﹕先以手捫循其處﹐欲令血气循行也﹐蓋邪之所湊﹐其正必虛﹐故又當補其眞气之不足。次以指切捺其穴﹐欲其气之行散也﹔再以指推按其肌膚﹐欲鍼道之流利也﹔又以指彈其穴﹐欲其意有所注﹐則气必隨之﹐故絡脈﹝月眞﹞滿如怒起﹐然後以左手爪甲﹐掐其正穴﹐而右手方下鍼。下鍼之後﹐必令气通﹐以取其气門者﹐气至之門也。外引其門者﹐徐往徐來也。以閉其神者﹐閉其門戶以致其神焉。呼盡則气出﹐气出內鍼追而濟之也。故虛者可實﹐所謂刺虛者刺其去也。故補曰隨之﹐隨其气去而追之﹐追其陷下之陽﹐復隨气而隆至也。靜以久畱﹐以俟气至﹐如待貴人﹐不敢厭忽﹐其气已至﹐必調適而愛護之。寶命全形論曰﹕經气已至﹐愼守勿失。此之謂也。候吸引鍼﹐則气充於內﹐推闔其門﹐則气固於外。神存气畱﹐故謂之補。九鍼篇曰﹕外門已閉﹐中气乃實。】

帝曰﹕候气柰何﹖岐伯曰﹕夫邪去絡人於經也﹐捨於血脈之中﹐其寒溫未相得﹐如湧波之起也。時來時去﹐故不常在。故曰﹐方其來也﹐必按而止之﹐止而取之﹐無逢其衝而瀉之。眞气者﹐經气也。經气大虛﹐故曰﹐其來不可逢﹐此之謂也。故曰﹐候邪不審﹐大气已過﹐瀉之則眞气脫﹐脫則不復﹐邪气復至而病益蓄。故曰﹐其往不可追﹐此之謂也。不可掛以發者﹐待邪之至時而發鍼瀉矣。若先若後者﹐血气已盡﹐其病不可下。故曰﹐知其可取如發機﹐不知其取如扣椎。故曰﹐知機道者﹐不可掛以發﹐不知機者﹐扣之不發。此之謂也。帝曰﹕補瀉柰何﹖岐伯曰﹕此攻邪也。疾出以去盛血﹐而復其眞气。此邪新客﹐溶溶未有定處也。推之則前﹐引之則止。逆而刺之﹐溫血也。刺出其血﹐其病立已。

【王冰曰﹕候气﹐謂候可取之气也。繆刺論曰﹕邪之客於形也﹐必先捨於皮毛﹐畱而不去﹐入舍於孫脈﹐畱而不去﹐入舍於絡脈﹐畱而不去﹐入舍於經脈。故云去絡入於經也。邪周遊於十六丈二尺經脈之分﹐故不常在所候之處。衝﹐謂應水刻數之平气也。《靈樞經》曰﹕水下一刻﹐人气在太陽﹐水下二刻﹐人气在少陽﹐水下三刻﹐人气在陽明﹐水下四刻﹐人气在陰分。然气在太陽則太陽獨盛﹐气在少陽則少陽獨盛。夫見獨盛者﹐便謂邪來﹐以鍼瀉之﹐則反傷眞气。眞气者﹐經气也﹐經气應刻乃謂爲邪﹐工若瀉之﹐則深誤也。故曰﹐其來不可逢。苟不悟其邪﹐反誅無罪﹐則眞气泄脫﹐邪气復侵﹐經气大虛﹐故病彌蓄積﹐其往不可追者﹐言已隨經脈之流去﹐不可復追召使還。不可掛以發者﹐言輕微而有尙且知之﹐況若湧波不知其至也。若先若後者﹐言不可取而取失時也。機者﹐動之微﹐言貴知其微也。疾出以去盛血者﹐言視有血者乃取之也。邪之新客﹐未有定居﹐推鍼補之﹐則隨補而前進。若引鍼致之﹐則隨引而畱止﹐若不出盛血而反溫之﹐則邪气內勝﹐反增其害。】

【馬蒔曰﹕此言候邪之妙﹐在早遏其路。無使盛則瀉邪气以害眞气也。帝因上文邪入於脈﹐行無常處﹐在陰與陽﹐不可爲度﹐察三部九候﹐卒然逢遇﹐當早遏其路﹐故宜用鍼以瀉之。然所以候此邪者﹐其法何在﹖伯言邪之客於形也﹐必先入於皮毛﹐畱而不去﹐人捨於孫絡﹐畱而不去﹐入舍於絡脈﹐故邪去絡入經也。捨於血脈之中﹐寒則血凝澀﹐與血之溫尙未相得﹐暑則气淖澤﹐與血之寒尙未相得﹐亦如經水之得風也。脈如湧波之起﹐行於脈中循循然﹐至於寸口中手也﹐時大時小﹐時來時去﹐故行無常處﹐所以不常在也。斯時也﹐在陰與陽﹐不可爲度。從而察之﹐三部九候。卒然逢遇﹐知其邪之來者﹐猶未盛也。故曰方其來也﹐按而止之﹐止而瀉之﹐早遏其路﹐使大邪之气﹐無能爲矣。若不早遏其路﹐必至於邪气甚盛﹐如气逢其衝而瀉之﹐致使邪气難去﹐眞气反虛。何也﹖眞气者﹐經气也。經气因瀉邪而太虛﹐故曰其來不可逢﹐正邪气盛而不可逢之謂也。是以候气不審﹐大邪之气過盛﹐當是之時﹐瀉之則眞气脫﹐脫則不復﹐邪气復至而病益蓄﹐故曰其往不可追﹐正眞气虛而不可追之謂也。故不可掛以發之妙﹐乃用鍼者之所當知也。所謂不可掛以發者﹐不但在絲毫間也﹐待邪初至﹐卽宜發鍼瀉之﹐則邪斯瀉矣。《靈樞》小鍼解篇所謂气之易失者此也。若在於先則邪未至﹐若在於後﹐則眞气虛﹐所謂血气已盡﹐而病不可下也。故日知其可取而取之﹐正如發弩中之機﹐萬發萬中﹐不知其可取而取之﹐如扣椎然﹐取之不動也。故曰知發機之道者﹐妙在至微﹐不可掛以發﹐不知發機之道者﹐𨿽扣之亦不能發。止如扣椎而已也。然帝又以邪气當瀉﹐眞气當補﹐則瀉者不可以爲補﹐補者不可以爲瀉﹐故又以補瀉柰何爲問。伯言此法正所以攻邪也﹐疾出其鍼以去盛血﹐而復其眞气﹐則瀉中有補矣。何也﹖此邪新感﹐溶溶未定﹐推鍼補之﹐則隨補而前。引鍼致之﹐而不使邪畱。若不出盛血而反溫之﹐則邪气內勝﹐反增其害﹐故必當刺出其血﹐其病立已﹐奚必以眞邪俱在﹐補瀉難施爲疑哉﹖】

【張志聰曰﹕候气謂候邪气之至﹐邪气由淺而深﹐故自絡而後入於經脈。寒溫欲相得者﹐眞邪未合也﹐故邪气波隴而起﹐來去於經脈之中而無有常處也。設眞邪已合﹐如眞气虛寒則化而爲寒﹐眞气盛熱則化而爲熱﹐此皆邪隨正气所化﹐故曰寒溫未相得。方其來者﹐三部九候﹐卒然逢之﹐卽按而止之﹐以鍼取之﹐早遏其路。衝者﹐邪盛而隆起之時也。《兵法》曰﹕無迎逢逢之气﹐無擊堂堂之陣。故曰方其盛也﹐勿敢毀傷﹐刺其已衰﹐事必大昌。眞气者﹐榮衛血气也﹐邪盛於經﹐則眞气大虛﹐故曰其來不可逢﹐言邪方盛﹐𨿽經气虛而不可刺也。《鍼經》曰﹕其來不可逢者﹐气盛不可補也。言邪气方盛﹐𨿽正气大虛而亦不可補。故曰迎而奪之﹐惡得無虛﹖言迎奪其邪气﹐惡得不反虛其正气乎﹖然發鍼又不可太遲也﹐大气﹐風邪之气也﹐候邪而不詳審其至﹐使邪气已過其處而後瀉之﹐則反傷其眞气矣。眞气已脫而不能再復﹐邪气循序而復至﹐正气已虛﹐則邪病益畱蓄而不能去﹐故曰其往不可追﹐謂邪气已過不可瀉也。蓋言邪气方來不可逢迎﹐邪气已過不可追迫﹐待邪之至﹐及時而發鍼﹐不可差遲於毫髮之間﹐斯可謂之瀉矣。若先者﹐邪气之盛也。若後者﹐邪气之已遇也。若差之毫釐﹐則反傷其血气﹐眞气虛則邪病益蓄而不可下。知其可取者﹐當其可取之時﹐用鍼取之﹐如發機之迅速﹐不知其可取者﹐朴鈍如椎﹐扣之不發﹐甚言其知機之妙﹐旣無逢其衝﹐又無使其過﹐不可遲早於毫髮之間﹐知機之道其神乎﹖帝以邪气盛則精气奪﹔將先固正气而補之乎﹖抑先攻邪气而瀉之耶﹖伯言此宜先攻其邪也﹐疾出其鍼以去其盛滿之血﹐則邪病自去﹐邪病去而眞气卽復矣。若先補之﹐則血下得散而邪不得出也。蓋邪之新客於經脈之中﹐溶溶流轉﹐未有定處﹐推之則前﹐引之則止﹐蓋流動而易瀉者也。若逆而刺之﹐是謂內溫﹐血不得散﹐气不得出也。夫瀉邪之妙﹐刺出其血﹐其病立已﹐邪病已去而眞气卽復。】

帝曰﹕善。然眞邪以合﹐波隴不起﹐候之柰何﹖岐伯曰﹕審捫循三部九候之盛虛而調之。察其左右上下﹐相失及相減者﹐審其病髒以期之。不知三部者﹐陰陽不別﹐天地不分。地以候地﹐天以候天﹐人以候人。調之中府﹐以定三部。故曰﹕刺不知三部九候病脈之處﹐𨿽有大過且至﹐工不能禁也。誅罰無過﹐命曰大惑﹐反亂大經﹐眞不可復。用實爲虛﹐以邪爲眞。用鍼無義﹐反爲气賊。奪人正气﹐以從爲逆。榮衛散亂﹐眞气已失。邪獨內著。絕人長命﹐予人夭殃。不知三部九候﹐故不能久長。因不知合之四時五行﹐因加相勝﹐釋邪攻正﹐組人長命。邪之新客來也﹐未有定處﹐推之則前﹐引之則止﹐逢而瀉之﹐其病立已。【眞邪以合之以﹐同已。】

【王冰曰﹕審捫循三部九候之盛虛而調之者﹐如盛者瀉之﹐虛者補之﹐不盛不虛﹐以經取之﹐則其法也。气之在陰﹐則候其气之在於陰分而刺之﹐气之在陽﹐則候其气之在於陽分而刺之﹐是謂逢時。《霞樞經》曰﹕水下一刻﹐人气在太陽﹐水下四刻﹐人气在陰分也。積刻不已﹐气亦隨在﹐周而復始。故審其病髒﹐以期其气而刺之。若候邪之處﹐尙未能知﹐豈復能禁止其邪气耶﹖使識非精辧﹐學未該明﹐且亂大經﹐又爲气賊﹐動爲殘害﹐安可久乎﹖非惟昧三部九候之爲獘﹐若不知四時五行之气序﹐亦足以損絕其生靈也。再言推之則前﹐引之則止﹐逢而瀉之﹐其病立已者﹐以見其法必然也。】

【馬蒔曰﹕此承上文言察三部九候﹐卒然遇邪﹐早遏其路﹐故此節備論三部九候之當知﹐而丁寧早遏其路之爲宜也。】

【張志聰曰﹕此言眞邪之有離合也。眞气者所受於天﹐與穀气並而充於經脈者也。虛邪者﹐虛鄕之風﹐邪賊傷人者也。邪新客於經脈之中﹐眞邪未合﹐則如波湧之起﹐時來時去﹐無有常處﹐如眞邪已合﹐而波隴不起矣﹐蓋邪正已合﹐則正气受傷﹐榮衛內陷﹐邪隨正而入深﹐是以經脈無波隴之象﹐而三部九候之脈﹐相失而相減矣。審者審其病﹐捫者切其脈﹐盛者邪气盛﹐虛者正气虛﹐調之者﹐補其正而卻其邪也。左右上下﹐謂左右手足膺喉頭首腰尻以下也。邪气入深﹐則傷五臟﹐九候之脈﹐九髒之神气也﹐髒气受傷﹐是以脈气減失﹐審其病在神髒形髒﹐而以死生期之﹐蓋在形髒者生﹐在神髒者有生而有死期也。經云﹕用鍼之要﹐在於知調陰與陽。調陰與陽﹐精气乃光。合神與气﹐使神內藏。夫天爲陽﹐地爲陰﹐人則參天兩地者也。故身半以上爲天﹐身半以下爲地。然陰中有陽﹐陽中有陰。是以上部有地﹐下部有天﹐不知三部者﹐陰陽不別﹐天地不分。以上爲天﹐以下爲地﹐以中爲人。中府﹐胃腑也。羞三部陰陽之脈﹐皆陽明水谷之所資生﹐太陰爲之行气於三陰﹐陽明爲之行气於三陽﹐陽者天气﹐陰者地气﹐陰气從足上行至頭﹐陽气從頭下行至足﹐陰陽異位﹐外內逆從﹐土者生萬物而法天地﹐故當調之中府﹐以定三部之脈焉。大過且至者﹐歲運之气至也﹐蓋用鍼之道﹐當知三部九候﹐合之四時五行﹐加臨相勝而各治之。不知三才之合气﹐九候之交通﹐𨿽有大過之气且至﹐而五治不分﹐邪僻內生﹐工不能禁也。按帝問曰﹕平气何如﹖伯曰﹕無過者也。蓋太過不及之歲﹐皆勝气妄行﹐故曰大過。乎气之歲爲無過也。粗工不知三部九候﹐不分眞邪﹐不知虛實﹐不審逆從。賊害眞气﹐乃與人夭殃也。蓋用鍼之道﹐有如用兵﹐務在殺賊﹐不害良民。無義之兵﹐徵伐無過﹐反亂大經。復言不知三部九候者﹐因而不知合於四時五行之道﹐六气之加臨﹐五運之相勝﹐邪反釋之﹐正反攻之﹐則絕人長命矣。再言新客來者﹐言乘風邪新客未定之時﹐卽當逢而瀉之﹐愼勿使眞邪之相合也。】

通評虛實論篇第二十八

【馬蒔曰﹕內評論病有虛實之義﹐故名篇。】

黃帝問曰﹕何謂虛實﹖岐伯對曰﹕邪气盛則實﹐精气奪則虛。

【王冰曰﹕奪謂精气減少﹐如奪去也。】

【馬蒔曰﹕此先明虛實二字之義也。言人非無故而實﹐以邪气盛則實耳。邪气盛者﹐外感也。非無故而虛﹐以正气奪則虛耳。正气虛者﹐內傷也。】

【張志聰曰﹕此亦承上章而復間也。邪气者﹐風寒暑濕之邪﹐精气者﹐榮衛之气也。蓋邪气有微盛﹐故邪盛則實﹐正气有彊弱﹐故精奪則虛。奪﹐失也﹐或爲邪所奪也。】

帝曰﹕虛實何如﹖岐伯曰﹕气虛者﹐肺虛也。气逆者﹐足寒也。非其時則生﹐當其時則死。余髒皆如此。

【王冰曰﹕虛實﹐言五臟虛實之大體也。非時﹐謂年直之前後也。當時﹐謂正直之年也。】

【馬蒔曰﹕此舉肺虛一臟﹐其生死必隨乎時﹐而可以例諸髒也。肺主气﹐气虛者﹐肺虛也。气逆者﹐气上行而逆﹐則在下之足﹐以無气而寒﹐故此肺虛而非相克之時則生﹐如春秋冬是也﹐如遇相克之時則死﹐如夏時之火是也。余髒虛者﹐其生死亦如此。】

【張志聰曰﹕伯言虛實者﹐皆從物類始﹐如肺主气﹐其類金。五行之气﹐先虛於外﹐而後內傷五臟。蓋邪從表入裏﹐在外之气血骨肉﹐先爲邪病所虛。是以骨肉滑利﹐則邪不內侵﹐而裏亦實。表气虛則內傷五臟﹐而裏亦虛。此表裏之虛實也。如气逆於上﹐則下虛而足寒﹐比上下之虛實也。如值其生旺之時則生﹐當其勝之克時則死﹐此四時之虛實也。夫肝主筋﹐其類木﹐心主血﹐其類火﹐脾主肉﹐其類土﹐肺主气﹐其類金﹐腎主骨﹐其類水。蓋五臟之气﹐外合於五行﹐五行之气﹐歲應於四時﹐故皆有生旺克勝之气﹐而各有死生之分。】

帝曰﹕何謂重實﹖岐伯曰﹕所謂重實者﹐言大熱病﹐气熱脈滿﹐是謂重實。

【馬蒔曰﹕此言病有重實之義也。大熱爲病﹐邪气甚熱﹐其脈甚滿﹐是實而又實﹐謂之重實也。以後文寒气暴上﹐脈滿而實照之﹐則此气熱者邪气熱也﹐非人之中气也。】

【張志聰曰﹕大熱者﹐邪气盛也。气爲陽﹐血脈爲陰。邪盛而气血皆傷﹐故爲重實。此論血气之陰陽虛實也。】

帝曰﹕經絡俱實何如﹖何以治之﹖岐伯曰﹕經絡皆實﹐是寸脈急而尺緩也﹐皆當治之。故曰滑則從﹐濇則逆也。夫虛實者﹐皆從其物類始﹐故五臟骨肉﹐滑利可以長久也。帝曰﹕絡气不足﹐經气有餘﹐何如﹖岐伯曰﹕絡气不足﹐經气有餘者﹐脈口熱而尺寒也。秋冬爲逆﹐春夏爲從﹐治主病者。帝曰﹕經虛絡滿何如﹖岐伯曰﹕經虛絡滿者﹐尺熱滿﹐脈口寒濇也。此春夏死秋冬生也。帝曰﹕治此者柰何﹖岐伯曰﹕絡滿經虛﹐灸陰刺陽﹔經滿絡虛﹐刺陰灸陽。【重﹐平聲﹐後同。】

【王冰曰﹕脈急謂脈口﹐物生則滑利﹐物死則枯濇﹐故濇爲逆﹐滑爲從。春夏陽气髙﹐故脈口熱尺中寒爲順也。十二經十五絡﹐各隨左右而有太過不足﹐當尋其至應以施鍼艾﹐故云治主病者。秋冬陽气下﹐故尺中熱脈口寒爲順也。絡滿經虛﹐灸陰刺陽﹐經滿絡虛﹐刺陰灸陽者﹐以陰分主絡﹐陽分主經也。】

【馬蒔曰﹕此節卽經絡俱實﹐絡虛經實﹐經虛絡實者﹐而擬其脈體﹐決其死生﹐分其治法也。虛者﹐卽前精气奪則虛也。實者﹐卽前邪气盛則實也。經爲陽﹐絡爲陰﹐故經中亦有屬陰者﹐而以絡並之﹐則經皆爲陽。絡中亦有屬陽者﹐而以經並之﹐則絡皆爲陰。寸部爲陽﹐尺部爲陰﹔急脈爲陽﹐緩脈爲陰﹔滑脈爲陽﹐濇脈爲陰﹔脈熱爲陽﹐脈寒爲陰。今寸部急而見陽﹐是經實也。尺脈緩而見陰﹐是絡亦實也﹐所謂經絡俱實也。必其急緩之脈﹐帶滑則爲順而生﹐帶濇則爲逆而死﹐何也﹖大凡物類皆有虛實﹐必滑澤則生﹐枯濇則死﹐非特脈爲然也。故五臟骨肉滑利﹐所以其脈亦滑﹐可以長久而生也。若五臟濇滯﹐側其脈亦濇﹐必不能長久而死矣。何以異於物類也戰﹖其有絡气不足﹐經气有餘﹐是絡虛經滿也。惟經气有餘﹐故脈口熱﹐惟絡气不足﹐故尺部寒。春夏屬陽﹐合經典寸﹔秋冬屬陰﹐合絡與尺。惟脈口熱而尺部寒﹐故時逢秋冬則陰气盛﹐而脈口不宜熱﹐熱爲逆而死。時逢春夏則陽气髙而脈口宜熱﹐尺中宜寒﹐當爲順而生。卽主病者而治之﹐何經有餘則瀉之﹐何絡不足則補之。其有經气不足﹐絡气有餘者﹐卽經虛絡滿也。滿者實也﹐惟絡脈滿﹐故尺部亦熱滿﹐惟經脈虛﹐故脈口亦寒濇。春夏應經與寸﹐所以寒濇則死。秋冬應絡與尺﹐所以熱滿而生﹐不言治主病者﹐卽上文可以例椎也。治主病者何如﹖絡爲陰﹐今滿則灸之﹐虛則刺之。經爲陽﹐今滿則灸之﹐虛則刺之。由此觀之﹐則大抵灸主於瀉﹐而刺則可補也。】

【張志聰曰﹕此論經絡之陰陽虛實也。夫膚腠气分爲陽﹐經絡血分爲陰。然經絡又有深淺陰陽之別﹐所謂陽中有陰﹐陰中有陽也。邪盛於經﹐則寸口脈急﹐緩爲內熱﹐熱在於絡則尺脈緩也﹐皆當以鍼取之﹐此以寸尺而候血脈之陰陽也。滑主气血皆盛﹐故爲從。濇主血气皆少﹐故爲逆。五行者﹐天地之陰陽也﹐五臟者﹐人之陰陽也。《易》曰﹕方以類聚﹐物以羣分。皮肉筋骨﹐五臟之外合也﹔金木水火土﹐五臟之外類也。夫邪之中人﹐始於皮膚﹐次於肌肉﹐畱而不去﹐則入於經脈﹐以及於筋骨﹐故邪之中人﹐先從其物類始。是以壯者之血气盛﹐其肌肉滑﹐气道通﹐榮衛之行不失其常﹐可以長久其天命﹔如五臟不堅﹐使道不長﹐空外以張﹐數中風寒﹐血气虛﹐脈不通﹐眞邪相攻﹐亂而相引﹐故不壽而盡也。不足者精气奪﹐有餘者邪气盛﹐此邪去絡而入於經也。經絡之气﹐虛實則何如﹖寒熱者尺寸之膚﹐寒熱而應於經絡也。絡脈外連皮膚爲陽﹐主外﹐經脈內連臟腑爲陰﹐主內。經云﹕榮出中焦﹐衛出下焦﹐衛气先行皮膚﹐先充絡脈﹐絡脈先盛﹐衛气已平﹐榮气乃滿﹐而經脈大盛。經脈之虛實也﹐以气口知之﹐故以尺膚候絡﹐而以寸候經。夫邪气之從外而內﹐猶借正气之從內而外以捍禦﹐使邪仍從膚表而出。秋冬之气降沈﹐不能使邪外散﹐故爲逆。春夏之气生浮﹐故爲從也。邪病在經﹐當從其經而取之﹐此論外因之虛實也。尺脈熱滿﹐故主絡滿﹐脈口寒濇﹐故主經虛﹐春夏之气﹐生長於外﹐气惟外弛﹐而根本虛脫﹐故死。秋冬之气﹐收藏於內﹐故生。蓋外因之病﹐宜神機外運﹐內因之病﹐宜根本實堅。絡爲陽﹐經爲陰﹐刺者瀉其盛滿之气﹐灸者啟其陷下之陽﹐蓋不足者病﹐而太過者亦爲病也。】

帝曰﹕何謂重虛﹖岐伯曰﹕脈气上虛尺虛﹐是爲重虛。帝曰﹕何以治之﹖岐伯曰﹕所謂气虛者﹐言無常也﹔尺虛者﹐行步恇然﹔脈虛者﹐不象陰也。如此者﹐滑則生﹐濇則死也。【恇﹐音匡。】

【王冰曰﹕此反問前重實也。重虛﹐謂尺寸脈俱虛﹐寸虛則脈動無常﹐尺虛則行步惟然不足。不象陰者﹐不象太陰之候也。何以言之﹖气口者﹐脈之要會手太陰之動也。】

【馬蒔曰﹕此言病有重虛之義也。脈虛气虛尺虛﹐謂之重虛。气虛者﹐眞气不足也﹐故脈動無常。尺虛者﹐腎气不足也﹐故行步惟然。脈虛者﹐手太陰寸口所見之脈﹐按之不應手也。如此三虛﹐是謂重虛。若帶滑利則生﹐否則濇滯而死矣。】

【張志聰曰﹕此論脈气皆虛也。上節論經絡之實﹐卽可類推於虛﹐此節論气分之虛﹐亦可類推於實。血者神气也。榮气宗气行於脈中﹐衛气行於脈外﹐故曰脈气。蓋以气口之脈﹐可以候血﹐亦可以候气也。上虛者﹐寸口之脈气虛也。尺虛者﹐脈气虛於下也。上下皆虛﹐故曰重虛。朱永年曰﹕气逆於上而足寒者﹐上實下虛也。此上下皆虛﹐故曰重虛。气者﹐謂陽明所生之榮衛宗气也。經曰﹕谷始入於胃﹐其精微者先出於胃之兩焦﹐以漑五臟﹐別出兩行榮衛之道﹐其大气之搏而不行者﹐積於胸中﹐命曰气海﹐出於肺﹐循喉嚨以司呼吸﹐是陽气者﹐陽明所生也。言無常者﹐宗气虛而語言無接續也。《鍼經》曰﹕盡瀉三陽之气﹐令病人恇恇然虛怯也。謂陽明之气虛於上﹐則言語無常﹐陽明之气虛於下﹐則令人行步恇然﹐蓋气從太陰出注手陽明﹐上行注足陽明﹐下行至跗上﹐故曰身半以上﹐手太陰陽明皆主之﹐身半以下﹐足太陰陽明皆主之。按帝問何以治之﹖而伯答以所病之因﹐蓋知陽气生始之原﹐則知所以治矣。此論後天主气也。夫气爲陽﹐血脈爲陰﹐陽明之生气爲陽﹐少陰之精气爲陰﹐蓋以寸尺之脈﹐而候陽明之生气﹐有不效象其陰之虛者乎﹖然气生於陽明﹐而發原在腎﹐少陰之气上與陽明相合﹐陰陽相搏﹐其脈則滑﹐搏則化水谷之精微而气生﹐故主生。濇主少气﹐生原已絕﹐故死。朱聖公問曰﹕上節以尺膚而候絡脈之虛﹐此以寸尺之脈而候气分之陽﹐豈以皮膚候血脈﹐而反以脈候气耶﹖曰﹕經言善調尺者﹐不待於寸﹐脈急者﹐尺之皮膚亦急﹐脈緩者﹐尺之皮膚亦緩﹐蓋陰陽虛實之气﹐由臟腑而達於經脈﹐由經脈而出於膚表﹐以尺膚之緩急滑濇﹐而候臟腑血气之虛實者﹐是猶以色診也。上節以絡脈在皮之部﹐故以尺膚審之﹐此候脈气之虛實﹐故以尺寸之脈診也。論疾診尺篇曰﹕尺膚寒﹐其脈小者﹐少气。是尺膚尺脈﹐皆可以候气候血也﹐診候之道﹐通變無窮﹐不可執一而論也。】

帝曰﹕寒气暴上﹐脈滿而實﹐何如﹖岐伯曰﹕實而滑則生﹐實而逆則死。

【王冰曰﹕言气熱脈滿﹐已謂重實﹐滑則從﹐濇則逆﹐今气寒脈滿﹐亦可謂重實乎﹖其於滑濇生死逆從何如﹖】

【馬蒔曰﹕此言气寒而脈實者﹐亦以滑爲生而濇爲死也。帝言上文气熱脈滿﹐已謂重實﹐必滑則從﹐濇則逆﹐今者寒气暴上﹐脈亦盛滿﹐與气熱脈滿者異﹐其於滑濇逆從生死何如﹖伯言不問寒熱﹐止論滑濇﹐𨿽因寒而實﹐必其脈滑而爲順則生﹐脈濇而爲逆則死也。】

【張志聰曰﹕此承上文之意而復問也。蓋脈气生於胃腑﹐而發原在於少陰﹐是以上節論生气之原﹐此以下復論發原之始。夫腎臟主水﹐在气爲寒﹐寒气暴上者﹐水寒之气﹐暴上而滿於脈也。實而滑者﹐得陽明之气相和﹐故生。逆者﹐少陰之生气已絕﹐故死。蓋寒气上乘﹐則眞气反下逆矣。平脈篇曰﹕少陰脈弱而濇﹐弱者微煩﹐濇者厥逆﹐謂少陰之气不生而手足逆冷也。王子芳曰﹕水寒之气暴上﹐曰脈滿而實﹔少陰之气暴上﹐而曰脈實滿。陰寒之气﹐皆實滿於脈﹐而各有意存焉。朱聖公曰﹕水寒之气暴上﹐則少陰之眞气不升﹐故無論其寒气﹐而後論其眞气﹐後又復論其水气也。】

帝曰﹕脈實滿﹐手足寒﹐頭熱﹐何如﹖岐伯曰﹕春秋則生﹐冬夏則死。

【王冰曰﹕大略言之﹐夏手足寒﹐非病也﹐是夏行冬令﹐夏得則冬死。冬脈實滿頭熱﹐亦非病也﹐是冬行夏令﹐冬得則夏亡﹐反冬夏以言之﹐則皆不足﹐春秋得之是病﹐故生死皆在時之孟月也。】

【馬蒔曰﹕此卽脈證雜見陰陽者﹐而以時決其死生也。脈實滿者﹐是陽脈也﹐頭熱者﹐是陽證也﹐皆邪气有餘也。手足又寒﹐是陰證也﹐乃眞气又虛也﹐若此者﹐眞邪不分﹐陰陽相雜﹐然春秋者﹐陰陽未盛之時也﹐正平和之候﹐故生。冬夏者﹐偏陰偏陽之時也﹐脈盛頭熱者﹐不能支於夏﹐手足寒者﹐不能支於冬﹐故死。】

【張志聰曰﹕腎主生气之原﹐膀胱爲太陽之腑﹐脈實滿者﹐少陰之寒气充於外也。手足寒者﹐少陰之生气虛於內也。頭熱者﹐太陽之气發越於上也。腎與膀胱﹐陰陽並交﹐咸主生气﹐若盛於外則反虛於內矣。春時陽气微上﹐陰气微下﹐秋時陰气微上﹐陽气微下﹐陰陽二气﹐交相資生﹐故主生。冬時陰气盡出於外﹐夏時陽气盡虛於內﹐故主死。言陰陽之根气﹐不可虛脫者也。】

脈浮而濇﹐濇而身有熱者死。

【馬蒔曰﹕此言證與脈反者死也。脈浮而濇﹐乃肺脈之應於秋者也﹐而身有熱﹐則火盛金衰﹐主死。此前後無問答之語﹐疑爲錯簡者。】

【張志聰曰﹕脈浮而濇﹐陰越於外而虛於內也。濇而身熱﹐陽脫於內而弛於外也。此復言陰陽之根气脫者﹐皆爲死證﹐非但冬夏死而春秋可生。】

帝曰﹕其形盡滿何如﹖岐伯曰﹕其形盡滿者﹐脈急大堅﹐尺濇而不應也。如是者﹐故從則生﹐逆則死。帝曰﹕何謂從則生﹐逆則死﹖岐伯曰﹕所謂從者﹐手足溫也﹔所謂逆者﹐手足寒也。

【王冰曰﹕形盡滿﹐謂四形髒盡滿也。】

【馬蒔曰﹕此言陽病者﹐當得陽脈陽證也。身形盡滿﹐乃陽病也﹐脈口之脈﹐急大而堅﹐是陽脈也﹐宜尺部則濇而不相應耳。然必手足溫者﹐是陽證也﹐故有是脈﹐有是證﹐則爲從而生﹐否則脈𨿽急大堅﹐而手足反寒﹐是謂逆而死也。】

【張志聰曰﹕腎爲水髒﹐在气爲寒。上節論寒气暴上﹐此復論其水體泛溢﹐故其形盡滿也。形謂皮膚肌腠﹐蓋經脈之內﹐有有形之血﹐是以無形之气乘之﹐肌腠之間﹐主無形之气﹐是以有形之水乘之﹐而爲腫脹也。諸急爲寒﹐寒水充溢於形身﹐故脈急而堅大。水邪外溢﹐則少陰之正气不升﹐故尺濇而不應也。《靈樞經》曰﹕脈堅大以濇者﹐脹也。夫少陰之气﹐從下而上合於陽明﹐戊癸合而化火﹐火土之气﹐故有如是之證者。得少陰之气﹐仍從下而上者生﹐逆而下者死。手足溫者﹐少陰之生气復也﹐生气復則火土之气漸旺﹐水寒之邪漸消。手足寒者﹐少陰之生气已絕﹐故死。以上論生陽之气﹐發原於下焦﹐如寒水之邪實﹐則眞陰之气虛。】

帝曰﹕乳子而病熱﹐脈懸小者﹐何如﹖岐伯曰﹕手足溫則生﹐寒則死。帝曰﹕乳子中風熱喘鳴肩息者﹐脈何如﹖岐伯曰﹕喘鳴肩息者﹐脈實大也﹐緩則生﹐急則死。

【王冰曰﹕懸﹐謂如懸物之動也。緩﹐謂如縱緩﹐急謂如弦張之急﹐非往來之緩急也。《正理傷寒論》曰﹕緩則中風。故乳子中風﹐脈緩則生﹐急則死。】

【馬蒔曰﹕此言乳子脈與病反者﹐復有他證可驗﹐病澄俱甚者﹐復有脈體可據﹐而決其死生也。乳子而病熱﹐陽證也﹐而脈則懸小﹐是陽證見陰脈也。然手足溫和﹐正气猶存﹐脈𨿽懸小﹐特未大耳﹐故可以得生﹐否則手足寒而死矣。又乳子中風發熱﹐喘鳴肩息者﹐陽證也﹐脈當實大﹐惟實大中而緩﹐則邪气漸退﹐可以得生﹐若實大中而急﹐則邪气愈增﹐其病當死矣。】

【張志聰曰﹕夫病熱者﹐皆傷寒之類也。凡傷於寒﹐借陽气以化熱﹐熱𨿽盛不死。然陽气生於精水之中﹐男子八歲﹐女子七歲﹐腎气始實。乳子天癸未至﹐腎气未盛﹐故帝復有此問焉。夫心主脈而資生於腎﹐心腎水火之气﹐上下時交﹐腎气不能上資於心﹐則心懸如病饑﹐而寸口之脈懸絕小者﹐腎气未盛也。蓋乳子之生陽﹐借後天之气也。四肢皆稟气於胃﹐故陽受气於四末﹐是以手足溫者﹐胃气尙盛﹐故生。寒則胃气已絕﹐故死。夫水谷入於胃﹐津液各走其道﹐腎爲水髒﹐受五臟之精而藏之﹐是先天之精﹐猶借後天之所資益者也。又別出兩行榮衛之道﹐其大气之搏而不行者﹐名曰宗气﹐積於胸中﹐上出於肺﹐以司呼吸﹐是四肢之原兪﹐又受資於胃腑所生之榮衛宗气﹐是以手足溫者生﹐寒者死﹐蓋此後天所生之宗气﹐而不可傷也。夫宗气者﹐五臟六腑十二經脈之宗始﹐故曰﹐宗气。肩息者﹐呼吸搖肩也。風熱之邪﹐始傷皮毛﹐喘鳴肩息﹐是風熱盛而內幹肺气宗气﹐故脈實大也。夫脈之所以和緩者﹐得陽明之胃气也﹐急則胃气已絕故死。朱永年曰﹕當知少陰陽明之气﹐皆主手足之寒溫而不可不審。徐公遐曰﹕夫水谷之精﹐𨿽借先天之气以生化﹐然先天之气﹐又借水谷之精以相資﹐是以天癸至﹐腎气盛﹐齒髮長﹐筋骨堅﹐皆受後天之養﹐非但於乳子也﹐故復設此問焉。】

帝曰﹕腸澼便血何如﹖岐伯曰﹕身熱則死﹐寒則生。帝曰﹕腸澼下白沫何如﹖岐伯曰﹕脈沈則生﹐脈浮則死。帝曰﹕腸澼下膿血何如﹖岐伯曰﹕脈懸絕則死﹐滑大則生。帝曰﹕腸澼之屬﹐身不熱﹐脈不懸絕﹐何如﹖岐伯曰﹕滑大者曰生﹐懸涪者曰死﹐以髒期之。

【王冰曰﹕熱爲血敗﹐故死﹐寒爲榮气在﹐故生也。脈浮則死者﹐陰病而見陽脈﹐與證相反﹐故死。】

【馬蒔曰﹕此言腸澼之屬﹐有便血者﹐有下白沫者﹐有下膿血者﹐隨證隨脈而可以決其死生也。腸澼者﹐大小腸有所辟積而生諸證﹐故腸澼爲總名﹐而下三者爲諸證也。便血者﹐大便中下純血也﹐是血爲陰﹐而下血爲陰證。若身熱則火盛﹐故主死﹔身寒則火衰﹐故主生。其下白沫者﹐非膿非血而白沫下行﹐是肺气受傷也﹐然亦陰証之類﹐故脈沈則生﹐以陰證宜見陰脈也﹐若脈浮則死﹐以陰證見陽脈也。其下膿血者﹐赤白相兼﹐气血俱傷。然脈以懸絕爲死﹐正气不足也﹔滑大則生﹐正气有餘也。帝問凡腸澼之屬﹐有身不熱則證不死﹐脈不懸絕則脈不死。伯言終當以元气爲主﹐故脈必滑大則生﹐若懸濇則死﹐其死者以髒期之。所謂肝見庚辛死﹐心見壬癸死﹐肺見丙丁死﹐腎見戊己死﹐脾見甲乙死是也。】

【張志聰曰﹕上節言气之虛實﹐此復論其血焉。腸澼者﹐邪僻積於腸間而爲便利也。經言陽絡傷則血外溢﹐血外溢則衂血﹐陰絡傷則血內溢﹐血內溢則便血﹐腸胃之絡傷﹐則血溢於腸外﹐腸外有寒汁沫與血相搏﹐則合並凝聚而積成矣。是以腸澼便血者﹐陰絡之血溢也﹐腸澼下白沫者﹐腸外之寒汁沫也﹐腸澼下膿血者﹐汁沫與血相搏﹐並合而下者也。夫便血﹐陰泄於內也﹐發熱﹐陽脫於外也。本經曰﹕陰陽虛﹐腸澼死﹐此陰陽血气之相離也。下白沫者﹐陰液下注﹐故脈沈者爲順﹐如脈浮是經气下泄﹐脈气上浮﹐此經脈相離﹐故爲死證。夫血脈始於足少陰腎﹐生於足陽明胃﹐主於手少陰心﹐輸於足太陰脾。懸絕者﹐足少陰之陰液絕也。滑大者﹐足少陰之生气盛也。滑大者生﹐懸濇者死﹐此復申明血气之生原又重於陽明之胃气也。身不熱者﹐陽不外脫也﹔脈不懸絕﹐陰不下絕也。懸濇者﹐陽明之生气已脫﹐故死。辧脈篇曰﹕趺陽脈浮而濇﹐故知脾气不足﹐胃气虛也。懸則胃气絕矣﹐胃气已絕﹐則眞髒之脈見矣﹐故當以髒期之。肝至懸絕﹐十八日死﹔心至懸絕﹐九日死﹔肺至懸絕﹐十二日死﹔腎至懸絕﹐七日死﹔脾至懸絕﹐四日死。懸絕者﹐絕無陽明之胃气﹐而眞髒孤懸也。】

帝曰﹕癲疾何如﹖岐伯曰﹕脈搏大滑﹐久自已﹔脈小堅急﹐死不治。帝曰﹕癲疾之脈﹐虛實何如﹖岐伯曰﹕虛則可治﹐實則死。

【王冰曰﹕脈小堅急爲陰﹐陽病而見陰脈﹐故死不治﹐實則死者﹐以反證故也。】

【馬蒔曰﹕此言癲疾之脈﹐得陽脈虛脈而生也。癲疾者﹐陽證也﹐故搏大滑則陽證得陽脈﹐所以病久自已。若脈小堅急則得陰脈﹐故死不治。然癲疾之脈﹐當有取於虛也﹐必搏大滑中帶虛可治﹐若帶實則邪气有餘﹐乃死候也。】

【張志聰曰﹕此論五臟之外合爲病﹐而有虛實也。《靈樞經》曰﹕肺脈急甚爲癲疾﹐腎脈急甚爲骨癲疾。骨癲疾者﹐﹝成頁﹞齒諸兪分肉皆滿﹐而骨居汗出﹐煩悗﹐嘔多沃沫﹐气下泄﹐不治。筋癲疾者﹐身倦攣急﹐嘔沫﹐气下泄﹐不治。脈癲疾者﹐暴僕四肢之脈﹐皆脹而縱﹐嘔沫﹐气泄﹐不治。是肺合形﹐腎合骨﹐心合脈﹐肝合筋﹐爲病於外﹐而有死生之分。脈搏大者﹐气盛於外﹐故生。小堅急者﹐气泄於下﹐故死。虛則可治﹐實則死者。經曰﹕重陰則癲。蓋癲乃血實之證﹐是以脈堅實者死﹐气滑大者生。上節之大小者﹐論气之虛實﹐此言血脈之虛實﹐蓋癲乃陰盛之病﹐故宜气盛而不宜血實也。】

帝曰﹕消癉虛實何如﹖岐伯曰﹕脈實大﹐病久可治﹔脈懸小堅﹐病久不可治。

【王冰曰﹕久病血气衰﹐脈不當實大﹐故不可治。】

【馬蒔曰﹕此言消癉之病﹐得陽脈而生也。消癉者﹐熱證也﹐故脈實大﹐𨿽病久亦可治。若懸小堅﹐又至於病久﹐則益不可治矣。】

【張志聰曰﹕此論五臟之內因而有虛實也。少兪曰﹕五臟皆柔弱者﹐善病消癉。消癉者﹐五臟之精气皆虛﹐轉而爲熱﹐熱則消肌肉﹐故爲消癉也。脈實大者﹐精血尙盛﹐故爲可治。脈懸小者﹐精气漸衰﹐故爲難治。上節論五臟之外實﹐此論五臟之內虛。《靈樞》病形篇五臟之脈﹐微小爲消癉。】

帝曰﹕形度骨度脈度筋度﹐何以知其度也﹖

【馬蒔曰﹕方盛衰論云﹕診有十度。《靈樞》有骨度脈度經筋等篇﹐今有問無答﹐乃他篇之錯簡也。】

【張志聰曰﹕此言五臟之外合﹐各有度數﹐而應於四時者也。經曰﹕形寒飲冷則傷肺﹐謂皮毛膚腠爲形而內合於肺者也。骨者腎之合﹐脈者心之合﹐筋者肝之合﹐然皆有淺深兪穴之度數。】

帝曰﹕春亟治經絡﹐夏亟治經兪﹐秋亟治六腑﹐冬則閉塞。閉塞者﹐用藥而少鍼石也。所謂少鍼石者﹐非癰疽之謂也。癰疽不得頃時回。

【王冰曰﹕閉塞﹐謂气之門戶閉塞也。冬月𨿽气門閉塞﹐然癰疽气烈﹐內作大膿﹐不急瀉之﹐則爛筋腐骨﹐故𨿽冬月﹐亦宜鍼石以開除之。所以癰疽之病﹐冬月猶得用鍼石者何﹖此病頃時回轉之間﹐過而不瀉﹐則內爛筋骨﹐穿通臟腑。】

【馬蒔曰﹕此言三時治病﹐各有所宜﹐而冬時則用藥而不用鍼也。春時治病﹐治其各經之絡穴﹐夏則治其各經之兪穴﹐秋則治其六腑﹐冬則閉塞﹐但用藥而不用鍼石。所謂冬時少用鍼石者﹐非謂冬時癰疽亦不用鍼石也﹐彼癰疽不得頃刻挽回﹐若不用鍼石以瀉之﹐則內爛筋骨臟腑﹐豈得不用鍼石哉﹖特謂他病則冬時不用鍼石耳。】

【張志聰曰﹕伯言五臟之气合於四時﹐而刺度之各有淺深也。亟﹐急也。春气生升﹐故亟取絡脈﹐夏取分腠﹐故宜治經兪﹐蓋經兪隱於肌腠間也。治六腑者﹐取之於合﹐胃合入於三里﹐大腸合入於巨虛上廉﹐小腸合入於巨虛下廉﹐三焦合入於委陽﹐膀胱合入於委中央﹐膽合入於陽陵泉。蓋五臟內合於六腑﹐六腑外合於原兪﹐秋气降收﹐漸入於內﹐故宜取其合以治六腑也。冬時之气閉藏於內﹐故宜用藥而少鍼石﹐蓋鍼石治外﹐毒藥治內者也。夫癰疽之患﹐榮衛血气並實﹐皮肉筋骨皆傷﹐非若四時之有淺深﹐冬時之少鍼石也。癰者壅也﹐疽者阻也﹐謂熱毒外壅內阻﹐宜卽刺之﹐不得遲延時頃﹐而使邪毒之回轉也。】

癰不知所﹐按之不應手﹐乍來乍已﹐刺手太陰旁三痏與纓脈各二。掖癰大熱﹐刺足少陽。五刺而熱不止﹐刺手心主三﹐刺手太陰經絡者大骨之會各三。暴癰筋緛﹐隨分而痛﹐魄汗不盡﹐胞气不足﹐治在經兪。【痏﹐音委。緛﹑軟同。】

【王冰曰﹕但覺似有癰疽之候﹐不的知發在何處﹐故按之不應手也。乍來乍已﹐言不定痛於一處也。癰若暴發﹐隨脈所遇﹐筋怒緛急﹐肉分中痛﹐汗液滲泄如不盡﹐兼胞气不足者﹐悉可以本經脈穴兪補瀉之。】

【馬蒔曰﹕此承上文而言治癰之法有此三等也。凡癰疽痛無定所﹐故按之不應手﹐亦無定時﹐故乍來而乍已﹐當刺手太陰肺經之旁三痏﹐蓋肺經之穴在胸兩旁曰雲門﹐今曰肺經之旁﹐則是足陽明胃經气戶等穴也。刺瘡曰痏﹐三痏者三次也。其曰纓脈各二者﹐亦皆謂胃經之穴﹐如人迎水穴﹐在結喉旁一寸五分﹐則是結纓之所﹐故曰纓脈也。所謂各二者﹐左右各二也。有等腋下生癰﹐其體大熱﹐當刺足少陽膽經之穴五痏﹐宜是膽經之淵液穴也。穴在腋下三寸宛宛中﹐舉臂得之﹐鍼三分﹐禁灸。若刺之而熱不止﹐當刺手厥陰心包絡經﹐卽手心主之穴三痏﹐宜是天池穴也。穴在腋下三寸﹐乳後一寸﹐鍼二分﹐灸三壯。又刺手太陰肺經之經穴經渠﹐穴在寸口陷中﹐鍼三分﹐禁灸﹔絡穴列缺穴﹐去腕側上一寸半﹐鍼二分﹐灸三壯。及大骨之會各三痏﹐當是手太陽小腸經之肩貞穴也。穴在曲胛下兩骨解間﹐肩髃後陷中﹐鍼三分﹐灸三壯。有等暴發爲癰﹐隨其分肉筋緛而痛﹐在外之魄汗﹐出之不盡﹐在內之胞气則不足﹐而小便不通﹔當治受患本經之兪穴﹐如手太陰肺經列缺爲兪之類也。】

【張志聰曰﹕此言癰毒之在气分者﹐宜刺手太陰足陽明也。毒在气分﹐故癰不知所﹔毒气流傳﹐故脈按之不應手﹐而乍來乍已也。腋內動脈﹐手太陰也﹐名曰天府﹐宜刺太陰動脈之旁各三痏﹐手太陰之生气也。痏者﹐皮膚腫起之象﹐言刺在絡脈之旁﹐皮膚之間﹐气隨鍼出﹐而鍼眼微腫如小瘡﹐故曰痏也。蓋皮膚溪谷之間﹐亦有三百六十五穴會﹐毒在气分﹐故宜刺在皮膚而不刺經絡也。如四時气篇曰﹕風﹝疒水﹞膚脹爲五十七痏﹐取皮膚之血者盡取之是也纓脈﹐結纓處兩旁動脈人迎穴間﹐乃衛气別走陽明之道路。若癰毒在血分者﹐宜刺足少陽手心主也。如腋癰在兩旁之腋間﹐乃足厥陰少陽之分也。經云﹕陽气有餘﹐榮气不行﹐乃發爲癰。陰陽不通﹐兩熱相搏﹐乃化爲膿。毒在血分﹐故大熱也。厥陰主血﹐故從其所合而瀉之。如刺之而熱不止者﹐宜刺手心主之脈以瀉之﹐心主主火而主血脈也。本輸篇曰﹕腋下三寸﹐手心主也﹐名曰天池﹐蓋宜刺此也。夫肺朝百脈﹐而主行榮衛陰陽﹐若欲刺手太陰之經絡者﹐宜刺在大骨之會各三﹐謂臂骨交會之處尺澤間也。骨之大會曰谷﹐絡脈之滲灌諸節者也。至若癰毒之在筋骨間者﹐宜刺其經兪。如暴癰者﹐其毒气更深﹐爲毒凶暴。筋緛者﹐筋爲熱邪所傷也。隨分而痛者﹐在於分肉之處而痛﹐謂不腫痛於外而隱然痛於內也。熱毒在深﹐故表汗不出﹐骨傷髓消﹐故胞气不足也。宜治在經兪者﹐隨其所痛之處而深取之也。夫癰毒之患﹐或外因風寒之邪﹐或內因喜怒不測﹐五臟外合之皮肉筋骨﹐胃腑所生之榮衛血气﹐皆爲邪毒盛而正气虛﹐故當審其陰陽虛實以刺之也。】

腹暴滿﹐按之不下﹐取手太陽經絡者﹐胃之募也。少陰兪去脊椎三寸旁五﹐用圓利鍼。

【王冰曰﹕手太陽﹐經絡之所生﹐故取中脘穴﹐卽胃之募也。《中誥》曰﹕中脘﹐胃募也﹐居蔽骨與齊中﹐手太陽少陽足陽明脈所生﹐故云經絡者胃募也﹐取足少陰兪外去脊椎三寸兩旁穴各五痏也。少陰兪﹐謂第十四椎下兩旁腎之兪也。林億曰﹕《甲乙經》云﹕用圓利鍼﹐刺已如食頃久立已。必視其經之過於陽者數刺之。】

【馬蒔曰﹕此言治腹暴滿之法也。凡腹中暴滿﹐按之不下﹐取手太陽經之絡穴支正﹐在手腕後五寸﹐鍼三分﹐灸三壯。胃之募﹐曰中脘是也﹐在臍上四寸。又取足少陰曰腎兪穴者﹐去脊十四椎間﹐左右各開一寸五分﹐共爲三寸﹐刺之五痏。此穴本屬足太陽膀胱經﹐今曰足少陰者﹐以腎爲足少陰也﹐當用圓利鍼以刺之﹐卽《靈樞》九鍼論之第六鍼也。】

【張志聰曰﹕此論中焦之虛實也。經云﹕胃病者腹脹滿。腹暴滿而按之不下﹐胃之實證也﹐宜取手太陽之經絡。太陽之絡﹐乃胃之募也﹐蓋小腸爲受盛之腑﹐故從手太陽以瀉其胃焉。又腎者胃之關也﹐關門不利﹐則聚水而爲脹﹐故曰當刺足少陰之兪焉。手太陽之絡名曰支正﹐在腕後五寸間﹐足少陰之兪在脊下第十四椎兩旁﹐各開一寸五分﹐故曰三寸旁也。圓利鍼者﹐且圓且利﹐以取暴气者也。或曰﹐脊椎兩旁各開三寸﹐名曰志室﹐亦足少陰之兪。】

霍亂﹐刺兪旁五﹐足陽明及上旁三。

【王冰曰﹕霍亂者﹐取少陰兪旁志室穴。楊上善云﹕刺主霍亂腧旁五﹐取之足陽明﹐言胃兪也。取胃兪兼取少陰兪外兩旁向上第三穴﹐則胃倉穴也。】

【馬蒔曰﹕此言治霍亂之法也。凡霍亂者﹐刺上節腎兪之旁﹐卽志室穴也﹐刺之五痏。在十四椎兩旁﹐相去脊中各三寸﹐共六寸﹐鍼五分﹐灸七壯。又取足陽明曰胃倉穴﹐在十二椎下兩旁﹐相去脊中各三寸﹐共六寸﹐鍼三分﹐灸七壯。及上有意捨穴各三痏﹐在十一椎下兩旁﹐相去脊中各三寸﹐鍼三分﹐灸七壯。此二穴亦屬足太陽膀胱經﹐今曰足陽明者﹐以其爲胃穴也。】

【張志聰曰﹕霍亂者﹐胃爲邪干﹐胃气虛逆也。夫陽明胃土﹐借足少陰之气以合化﹐故宜刺少陰兪旁以補之。五者﹐追而濟之﹐漸至於骨也。又及上刺陽明兪旁三﹐三者﹐先淺刺絕皮以出陽邪﹐後刺深之以出陰邪﹐最後極深入於分肉之間﹐以致穀气﹐邪气出而穀气至﹐則胃气和而霍亂止矣。上節用瀉﹐故曰圓利﹔此法用補﹐故不云鍼。徐公遐曰﹕取足少陰者﹐當刺骨﹐三刺而至分肉﹐是五則至骨矣。】

刺癇驚脈五﹕鍼手太陰各五﹐刺經太陽五﹐刺手少陰經絡旁者一﹐足陽明一﹐上踝五寸﹐刺三鍼。

【王冰曰﹕刺癇驚脈﹐謂陽陵泉在膝上外陷者中。經太陽謂足太陽。手太陰五謂魚際穴﹐在手大指本節後內側散脈。經太陽五﹐謂承山穴﹐在足腨腸下分肉間陷者中也。手少陰經絡旁者﹐謂支正穴﹐在腕後同身寸之五寸骨上廉分肉間手太陽絡﹐別走少陰者。足陽明一者﹐謂解溪穴﹐在足腕上陷者中也。上踝五寸﹐謂足少陽絡光明穴。按《內經》《明堂》《中誥圖經》﹐悉主霍亂﹐各具明文。】

【馬蒔曰﹕此言刺癇驚之法也。言刺癇驚之脈有五﹕其一刺手太陰肺經穴各五痏﹐乃刺其經穴經渠也﹐在寸口陷中﹐鍼二分﹐畱二呼﹐禁灸﹔其一刺手太陽小腸經穴各五痏﹐當是經穴陽谷也﹐在手外側腕中銳骨下陷中﹐鍼二分﹐灸三壯﹔其一刺手少陰心經絡穴通裏﹐然謂之絡旁﹐則是手太陽小腸經支正穴也﹐鍼三分﹐灸三壯﹐刺之者一痏而已﹔其一刺足陽明胃經之解溪﹐鍼五分﹐灸三壯﹔其一刺足踝上之五寸﹐卽足少陰腎經之築賓穴也﹐鍼三分﹐畱五呼﹐灸三壯﹐刺之者三痏而已。】

【張志聰曰﹕此論刺五行之實證也。癇驚者﹐癇瘈筋攣﹐或外感六气﹐或內傷七情﹐或飲食生痰﹐或大驚卒恐﹐病涉五臟五行﹐故當取其五脈。九鍼之制﹐皆所以瀉邪者也。此刺五脈之實﹐故首句曰鍼手太陰﹐末句曰刺三鍼﹐謂當以鍼瀉之而不宜補之也。鍼手太陰﹐瀉金實也﹔鍼太陽五﹐瀉水實也﹔鍼手少陰﹐瀉火實也﹔鍼足陽明﹐瀉土實也。上踝五寸﹐乃足少陽光明穴﹐刺三鍼以瀉木實。蓋臟腑相連﹐陰陽相合﹐故或刺髒之經﹐或瀉腑之絡。朱永年曰﹕心肺居上爲陽﹐故從髒﹔肝腎脾居下爲陰﹐故從腑。蓋五脈之陰邪﹐宜從陽以瀉出。朱聖公曰﹕太陽不言手足﹐知其爲手乎﹖爲足乎﹖曰﹕上文曰手太陰﹐下文曰手少陰﹐則其爲足也可知。若接上句而爲手太陽﹐則下句不必復云手矣。五刺之中﹐曰手﹑曰足﹑曰太陽﹑曰足上﹐宜細玩以見經言錯綜之妙。】

凡治消癉﹑僕擊﹑偏枯﹑痿厥﹑气滿﹑發逆﹐肥貴人﹐則髙粱之疾也。隔塞閉絕﹐上下不通﹐則暴憂之病也。暴厥而聾﹐偏塞閉不通﹐內气暴薄也。不從內外中風之病﹐故瘦畱著也。跖跛﹐寒風濕之病也。【髙﹑膏同。跖﹐音職。跛﹐音波﹐上聲。】

【王冰曰﹕消謂內消﹐癉謂伏熱﹐厥謂气逆﹐跖謂足也。夫肥者令人熱中﹐甘者令人中滿﹐故熱气內薄﹐發爲消渴偏枯气滿逆也。逆者﹐謂違悖常候﹐與平人異也。然愁憂者﹐气閉塞而不行﹐故隔塞否閉﹐气脈斷絕﹐而上下不通也。气固於內﹐則大小便道偏不得通泄也。何者﹖臟腑气不化﹐禁固而不宣散也。外風中人﹐伏藏不去﹐則陽气內受﹐爲熱外燔﹐肌肉消爍﹐故畱薄肉分﹐消瘦而皮膚著於筋骨也。濕勝於足則筋不利﹐寒勝於足則攣急﹐風濕寒勝則衛气結聚﹐衛气結聚則肉痛﹐故足跛而不可履也。】

【馬蒔曰﹕此言凡治諸病者﹐皆當知病所由起也。肥貴人用膏粱之品﹐肥者令人熱中﹐甘者令人中滿﹐故凡爲消癉﹐爲僕擊﹐爲偏枯﹐爲痿厥﹐爲气滿﹐爲發逆等證﹐由之而生也。人暴時有憂者﹐气閉塞而不行﹐故凡爲隔塞﹐爲閉絕﹐爲上下不通等證﹐所由生也。人有內气暴時上薄﹐故凡爲暴時而厥爲聾﹐爲前後一偏而塞﹐爲前後俱閉不通等證﹐由之而生也。然此皆從內而生﹐又有外中於風﹐熱極肉消﹐筋脈不利﹐故有爲瘦爲畱著之病也。其有寒有風有濕者﹐則又爲跖爲跛之病也。】

【張志聰曰﹕此言百病之始生也﹐皆生於風雨寒暑﹐陰陽喜怒﹐飲食居處。大驚卒恐﹐則血气分離﹐陰陽破散。經絡厥絕﹐脈道不通。陰陽相逆﹐衛气稽畱。經脈空虛﹐血气不次﹐乃失其常。故有爲消癉癲僕諸證﹐然皆有表有裏﹐有實有虛﹐更貴更賤﹐或逆或從﹐皆當詳審其臟腑經兪﹐三部九候﹐而治以補瀉也。凡治消瘦﹐五臟之內虛也﹔僕擊﹐癲癇之外實也﹔偏枯﹐邪气之在上也﹔痿厥﹐淸气之在下也﹔气滿發逆﹐濁气之在中也。貴人者形樂而肌膚盛重﹐在貴人則爲膏粱之濁澑於腸胃﹐以致气滿而發逆也。隔塞閉絕﹐中焦之气不通也。上下不通﹐上下之气閉塞也。憂鬱則三焦不通﹐五郁之爲病也。暴厥而聾﹐厥气仁逆﹐上竅不通也﹔偏塞閉結﹐厥气下逆﹐下竅不通也。此因气暴薄而爲外竅之不通也。如不從內之憂怒﹐外之中風而多病夭者﹐此緣形弱气衰﹐墻基卑薄﹐故肌肉瘦而皮膚薄著也。跖跛﹐行不正而偏廢也﹐此風寒濕邪﹐皆能爲此疾也。夫陽受風气﹐陰受濕气﹐傷於風者上先受之﹐傷於濕者下先受之。然陽病者上行極而下﹐陰病者下行極而上﹐是以跖跛之疾﹐亦有因風邪之所致。蓋言邪隨气轉﹐而外內上下之無常也。此言百病之生﹐皆有虛有實﹐然總不外乎內因於七情飲食﹐外因於暑濕風寒﹐及不內外因之瘦畱薄著也。徐公遐曰﹕跖跛﹐爲風寒濕之病者﹐乃反結邪气在上淸气在下之義﹐知跖跛之有風邪﹐則知偏枯之有濕邪矣。】

黃帝曰﹕黃疸暴痛﹐癲疾厥狂﹐久逆之所生也。五臟不平﹐六腑閉塞之所生也。頭痛耳鳴﹐九竅不利﹐腸胃之所生也。

【王冰曰﹕足之三陽﹐從頭走足﹐然久厥逆而不下行﹐則气怫積於上焦﹐故爲黃疸暴痛﹐癲狂气逆矣。飲食失宜﹐吐利過節﹐故六腑閉塞﹐而令五臟之气不和平也。腸胃否塞﹐則气不順序﹐气不順序﹐則上下中外﹐互相勝負﹐故頭痛耳鳴﹐九竅不利也。】

【馬蒔曰﹕此帝亦言病有所由生者﹐皆從內而生也。足之三陽﹐從頭走足﹐足之三陰﹐從足走腹﹐然各經脈气久逆於上而不下行﹐則怫積於上中二焦﹐故爲黃疸﹐爲暴病﹐爲巓疾﹐爲厥狂諸證﹐所由生也。六腑者﹐傳化物而不藏﹐故實而不能滿﹔五臟者﹐藏精气而不瀉﹐故滿而不能實。五臟本與六腑相爲表裏﹐今飲食失宜﹐吐利過節﹐以致六腑不能傳其化物﹐而六腑閉塞﹐則五臟亦不和平﹐各病自生也。大腸爲傳導之腑﹐小腸爲受盛之腑﹐胃爲倉廩之腑﹐今腸胃否塞﹐則升降出入﹐脈道阻滯﹐故爲頭痛耳鳴﹐爲九竅不利﹐諸證所由生也。】

【張志聰曰﹕此言臟腑陰陽﹐表裏上下﹐交相輸應者也。如黃疸者﹐濕熱內郁﹐而色病見於外也。暴痛者﹐五臟之气不平﹐卒然而爲痛也。癲疾厥狂﹐陰陽偏勝之爲病也。此皆陰陽五行之气﹐久逆不和之所生也。夫五臟之气﹐久逆而不得和平者﹐六腑閉塞之所生也。六腑不和﹐則九竅爲之不利﹐蓋臟腑陰陽﹐表裏相應﹐是以證見於外者﹐病本於內﹐閉塞於內者﹐而外竅爲之不通。蓋言百病之生﹐總不外乎表裏陰陽﹐血气虛實﹐讀者無僅視爲癉疸癲癇癰疽腸澼之虛實可也。徐公遐曰﹕此節照應首節气虛者肺虛也之義。首節論邪病之從外而內﹐此節言凡病之從內而外。】

太陰陽明論篇第二十九

【馬蒔曰﹕太陰者﹐足太陰脾也。陽明者﹐足陽明胃也。詳論脾胃病之所以異名異狀等義﹐故名篇。】

黃帝問曰﹕太陰陽明爲表裏﹐脾胃脈也﹐生病而異者﹐何也﹖岐伯對曰﹕陰陽異位﹐更虛更實﹐更逆更從﹐或從內﹐或從外﹐所從不同﹐故病異名也。帝曰﹕願聞其異狀也﹖岐伯曰﹕陽者天气也﹐主外﹔陰者地气也﹐主內。故陽道實﹐陰道虛。故犯賊風虛邪者﹐陽受之﹔食飲不節﹐起居不時者﹐陰受之。陽受之則入六腑﹐陰受之則入五臟。入六腑則身熱﹐不時臥﹐上爲喘呼。入五臟則﹝月眞﹞滿閉塞﹐下爲飧泄﹐久爲腸澼。故喉主天气﹐咽主地气。故陽受風气﹐陰受濕气。故陰气從足上行至頭﹐而下行循臂至指端。陽气從手上行至頭﹐而下行至足。故曰﹕陽病者上行極而下﹐陰病者下行極而上。故傷於風者上先受之﹐傷於濕者下先受之。【更﹐平聲。】

【王冰曰﹕脾胃臟腑﹐皆合於土﹐病生而異﹐故問不同。夫脾臟爲陰﹐胃腑爲陽﹐陽脈下行﹐陰脈上行﹐陽脈從外﹐陰脈從內﹐故言所從不同﹐病異名也。陽者天气﹐主外﹐陰者地气﹐主內﹐是所謂陰陽異位也。腸道實﹐陰道虛﹐是所謂更實更虛也。賊風虛邪﹐陽受之﹐食飲不節﹐起居不時﹐陰受之﹐是所謂或從內或從外也。陽受之則入六腑而身熱﹐不時臥﹐上爲喘呼﹐陰受之則入五臟﹐而﹝月眞﹞滿閉塞﹐飧泄腸澼﹐是所謂所從不同﹐病異名也。喉主天气﹐咽主地气﹐陽受風气﹐陰受濕气﹐乃同气相求爾。陰气從足上行至頭﹐下行循臂至指端﹐陽气從手上行至頭﹐下行至足﹐是所謂更逆更從也。《靈樞經》曰﹕手之三陰﹐從髒走手﹔手之三陽﹐從手走頭﹔足之三陽﹐從頭走足﹔足之三陰﹐從足走腹。所行而異﹐故更逆更從也。陽病上行極而下﹐陰病下行極而上﹐此言其大凡爾。然足少陰脈下行﹐則不同諸陰之气也。陽气炎上﹐故受風﹔陰气潤下﹐故受濕﹐亦同气相合耳。】

【馬蒔曰﹕此言脾胃𨿽爲表裏﹐而其爲病則異名異狀也。脾臟爲陰﹐胃腑爲陽﹐是陰陽異位也。春夏陽明爲實﹐太陰爲虛﹐秋冬太陰爲實﹐陽明爲虛﹐是更虛更實也。春夏太陰爲逆﹐陽明爲從﹐秋冬陽明爲逆﹐太陰爲從﹐是更逆更從也。陽脈從外﹐陰脈從內﹐是從內從外也。故脾胃𨿽爲表裏﹐而其病異名也。人身本與天地相參﹐故天在外﹐主包夫地﹐地在內﹐主承於天。人身六陽气猶天气也﹐主運於外﹐人身六陰气猶地气也﹐主運於內﹐陽運於外者爲實﹐陰運於內者爲虛﹐故大凡賊風虛邪﹐陽經受之﹐飲食起居之失﹐陰經受之﹐陽經受之﹐則入六腑﹐而爲身熱﹐爲寢臥不時﹐爲上爲喘呼﹐皆陽證也。陰經受之﹐則入五臟﹐而上爲﹝月眞﹞滿閉塞﹐下爲飧泄﹐久爲腸澼﹐皆陰證也。不惟是也﹐喉嚨者﹐气之所以上下者也﹐主乎天气。咽喉者﹐水谷之道路也﹐主乎地气﹐惟通天气﹐故受風气﹐惟通地气﹐故受濕气。且足之三陰﹐從足上行至腹﹐以至於頭﹐而手之三陰﹐從髒以至於手﹐是以凡陰經受病者﹐自下之行極而復上行也。手之三陽﹐從手上行至頭﹐而足之三陽﹐從頭下至於足﹐是以凡陽經受病者﹐自上之行極而復下行也。故凡傷於風者﹐必上先受之﹐以陽气在上也。傷於濕者﹐必下先受之﹐以陰气在下也。故觀陽經受病﹐而胃之受病在其中﹐觀陰經受病﹐而脾之受病在其中矣。病之異狀有如是夫﹐王注以陰陽異位﹐更實更虛﹐彊入者非。殊不知此乃總論六陽六陰之理﹐而脾胃自在其中也。】

【張志聰曰﹕按此篇乃總結。三部九候﹐十二經脈﹐榮衛血气﹐皆陽明胃气之所資生﹐足太陰之所輸轉。太陰爲之行气於三陰﹐陽明爲之行气於三陽﹐通於四時﹐施於四體﹐是以帝問其病﹐而伯答以陰陽順逆之道焉。陰陽異位者﹐謂太陰居上﹐陽明居下也。更虛更實者﹐謂陽道實﹐陰道虛﹐然陽中有陰﹐陰中有陽也。更逆者﹐謂喉主天气﹐咽主地气﹐陰气至頭﹐陽气至足也。更從者﹐謂天气主外﹐地气主內﹐陽受風气﹐陰受濕气也。或從內者﹐或因於飲食不節﹐起居不時﹐而爲腹滿飧泄之病﹐或從外者﹐或因於賊風虛邪﹐而爲身熱喘呼﹐故其病異名也。蓋言陰陽二气﹐總屬陽明之所生﹐一陰一陽﹐分而爲三陰三陽﹐三陰三陽﹐分而爲十二經脈。三部九候之中﹐各有天﹐各有地﹐此皆陰陽互交﹐上下相貫﹐上生萬物而法天地者也。狀﹐形象﹐謂無形之气象﹐有形之形身也。天包乎地﹐故陽外而陰內﹐陽剛陰柔﹐故陽道常實﹐陰道常虛。系辭曰﹕陰陽之義配日月。《白虎通》曰﹕日之爲言實也﹐常滿有節﹐月之爲言闕也﹐有滿有闕也。所以有闕者何﹖歸功於日也。陽气主外﹐故主受風邪﹐言邪气之在上也。飲食勞倦則傷脾﹐故陰受之﹐言濁气之在中也。六腑爲陽﹐故陽受之邪入六腑﹐五臟爲陰﹐故陰受之邪入五臟﹐各從其類也。入六腑者﹐謂陽明爲之行气於三陽﹐陽明病則六腑之气皆爲之病矣。陽明主肉﹐故身熱。不時臥者﹐謂不得以時臥也。陽明胃脈也﹐胃者六腑之海﹐其气亦下行﹐陽明逆不得從其故道﹐故不得臥也。《下經》曰﹕胃不和則臥不安。此之謂也。陽明气厥則上爲喘呼。入五臟者﹐謂太陰爲之行气於三陰﹐太陰病則五臟之气皆爲之病矣。脾气逆則脹滿﹐太陰爲開﹐開拆則倉廩無所輸而爲飧泄﹐久則爲腸澼矣。故者承上文而言臟腑陰陽之爲病者﹐總屬太陰陽明之所主也。喉乃太陰呼吸之門﹐主气而屬天﹐咽乃陽明水谷之道路﹐屬胃而主地﹐所謂陰陽異位是也。夫陰陽二气﹐總屬陽明水谷之所生﹐淸中之淸者﹐上出於喉以司呼吸﹐所謂淸陽出上竅也。淸中之濁者足太陰爲之輸稟於四肢﹐資養於五臟﹐所謂淸陽實四肢﹐濁陰走五臟﹐故經言足太陰獨受其濁。陽明者上也﹐位居中央﹐故主地。是在臟腑陰陽而言﹐則太陰爲陰﹐陽明爲陽。在天地陰陽而言﹐是受淸者爲天﹐受濁者爲地。是以九侯之中﹐陽明與足太陰主地手太陰主天也。又手太陰主气而主皮毛﹐故風气乘之。身半以下﹐足太陰陽明皆主之﹐故感地之濕气。夫上者生萬物而法天地﹐天气下降﹐地气上升﹐是以上下四旁﹐無處不到。蓋臟腑陰陽十二經脈之精神气血﹐皆中土之所生﹐陰者注陰﹐陽者注陽﹐然邪隨气而轉也﹐人之陰陽出入﹐隨時升降﹐故陽病在上者﹐久而隨气下行﹐陰病在下者﹐久而隨气上逆也。上先受之者﹐言邪气之中人也髙﹐故邪气在上也。下先受之者﹐言淸濕地气之中人也﹐必從足始﹐故淸气在下也。】

帝曰﹕脾病而四肢不用﹐何也﹖岐伯曰﹕四肢皆稟气於胃﹐而不得至經﹐必因於脾乃得稟也。今脾病不能爲胃行其津液﹐四肢不得稟水穀气﹐气日以衰﹐脈道不利﹐筋骨肌肉﹐皆無气以生﹐故不用焉。【爲﹐去聲。】

【王冰曰﹕脾气布化水谷精液﹐四肢乃得稟受焉。】

【馬蒔曰﹕脾在內﹐四肢在外﹐脾有病而四肢不用者﹐何也﹖蓋四肢皆稟气於胃﹐而胃气不能自至於四肢之各經﹐必因於脾气之所運﹐則胃中水谷之气﹐化爲精微之气者﹐乃得至於四肢也。今脾經受病﹐如上文﹝月眞﹞滿閉塞﹐飧泄腸澼之類﹐則不能爲胃化其水谷﹐行其津液﹐故四肢者不得稟水谷所化之气﹐而各經之气﹐日以衰微﹐脈道不利﹐筋骨肌肉﹐皆無气以生﹐故四肢安得而舉焉﹖】

【張志聰曰﹕胃爲陽土﹐脾屬陰土。陽主四肢﹐坤之徳也。四肢者﹐五臟六腑之經兪也。經云﹕人之所受气者谷也﹐谷之所注者胃也﹐胃者水谷之海也﹐海之所行雲气者天下也。胃之所出血气者﹐經隧也。經隧者﹐五臟六腑之大絡也。蓋四肢受水谷之气者﹐由脾臟之轉輸﹐脾之轉輸﹐各因其臟腑之經隧﹐而受气於陽明﹐是以脈道不利﹐則筋骨肌肉﹐皆無气以生養矣。】

帝曰﹕脾不主時何也﹖岐伯曰﹕脾者土也﹐治中央﹐常以四時長四髒﹐各十八日寄治﹐不得獨主於時也。脾臟者﹐常著胃土之精也。上者生萬物而法天地﹐故上下至頭足﹐不得主時也。【長﹐上聲。】

【王冰曰﹕肝主春﹐心主夏﹐肺主秋﹐腎主冬﹐四髒皆有正應﹐而脾無正主也。治﹐主也。著﹐謂常約著於胃也。脾外主四季﹐則在人內應於手足也。】

【馬蒔曰﹕此言脾之所以不主時也。脾屬土﹐胃亦屬土﹐脾與胃土之精﹐相爲依著﹐惟土生萬物而法天地﹐所以脾主胃土﹐上下至於各經﹐而不得專主於一時耳。】

【張志聰曰﹕春夏秋冬﹐肝心肺腎之所主也﹐土位中央﹐灌漑於四髒﹐是以四季月中﹐各王十八日﹐是四時之中皆有土气﹐而不獨主於時﹐此五臟之气﹐各王七十二日以成一歲也。然脾之所以長王於四髒者﹐得胃土之精也﹐陰陽並交﹐雌雄輸應﹐故能生萬物而法則天地﹐交會於上下﹐分王於四時。】

帝曰﹕脾與胃以膜相連耳﹐而能爲之行其津液﹐何也﹖岐伯曰﹕足太陰者三陰也﹐其脈貫胃屬脾絡嗌﹐故太陰爲之行气於二陰。陽明者表也﹐五臟六腑之海也﹐亦爲之行气於三陽。臟腑各因其經而受气於陽明﹐故爲胃行其津液。四肢不得稟水穀气﹐日以益衰﹐陰道不利﹐筋骨肌肉﹐無气以生﹐故不用焉。【爲﹐俱去聲。】

【王冰曰﹕陽明者表﹐言胃是脾之表也。因復明脾主四肢之義也。】

【馬蒔曰﹕此承上文而言脾經行气於各陰﹐胃經行气於各陽﹐而脾必爲胃行其津液﹐故脾病者﹐所以四肢不能舉也。豈以一膜相連﹐而謂之不能行其津液哉﹖】

【張志聰曰﹕膜﹐募原也。帝以有形之津液﹐不能以膜相通﹐伯言太陰之爲胃行其津液者﹐由經脈之相通也。太陰者﹐三陰也。三陰者﹐至陰也。以其陰之至﹐故能行气於三陰也。其脈貫胃屬脾﹐上膈絡嗌﹐臟腑之經絡相通﹐故能爲胃行其津液。陽明者表陽也﹐爲五臟六腑之海﹐亦爲之行气於三陽﹐如海之行雲气於天下也。然三陰三陽﹐所以受气於太陰陽明者气也。如臟腑四肢﹐受水谷之津液者﹐各因其經脈而通於太陰陽明也﹐故反復以申明之。朱衛公曰﹕曰臟腑﹐曰四肢﹐蓋四肢之榮兪﹐臟腑之經絡也。】古今圖書集成醫部全錄卷十六

陽明脈解篇第三十

【馬蒔曰﹕詳論足陽明胃經脈病之義﹐故名篇。】

黃帝問曰﹕足陽明之脈病﹐惡人與火﹐聞木音則惕然而驚﹐鐘鼓不爲動。聞木音而驚﹐何也﹖願聞其故。岐伯曰﹕陽明者胃脈也﹐胃者土也。故聞木音而驚者﹐土惡木也。帝曰﹕善。其惡火何也﹖岐伯曰﹕陽明主肉﹐其脈血气盛﹐邪客之則熱﹐熱甚則惡火。帝曰﹕其惡人何也﹖岐伯曰﹕陽明厥則喘而惋﹐惋則惡人。【惡﹐去聲﹐下同。惋﹐音腕。】

【馬蒔曰﹕此言胃之所以聞木音而驚﹐見火與人而皆惡也。陽明屬土﹐木能克之﹐故聞木音而驚者﹐土惡木也。鐘鼓不爲動者﹐鐘鼓屬金﹐金乃土之子也﹐陽明主肉﹐其脈多气多血﹐邪客之則熱﹐熱甚故惡火也。陽明气逆則喘而惋熱﹐惋熱則煩悗﹐故惡人煩擾也。】

【張志聰曰﹕此篇論陽明乃陽熱之經﹐病則熱盛而爲狂也。陰陽系日月論曰﹕寅者﹐正月之生陽也﹐主左足之少陽。未者六月﹐主右足之少陽。卯者二月﹐主左足之太陽。午者五月﹐主右足之太陽。辰者三月﹐主左足之陽明。巳者四月﹐主右足之陽明。此兩陽合於前﹐故曰陽明﹐是陽明乃三陽合並﹐陽熱獨盛之經矣。夫三部九候之道﹐總不外於臟腑陰陽﹐血气虛實﹐是以通評虛實論曰癲疾﹐曰厥狂﹐曰癇驚﹐蓋癲疾者三陰之實證也﹐厥狂者三陽之熱狂也﹐癇驚者陰陽五行之實邪也﹐是以此篇復論其陽盛之狂焉。夫陽明之所以熱盛者﹐乃脈病也。陽明之脈者﹐乃胃之悍气﹐別走陽明﹐悍熱之气盛﹐則胃腑之气虛﹐胃者土也﹐故聞木音而驚者﹐土惡木也﹐太陽之气主皮毛﹐陽明之气主肌肉﹐少陽之气主胸脇﹐言三陽之气﹐主於膚腠气分之間者也。夫邪之中人﹐始於皮毛﹐次於肌肉以及於經脈。邪在肌腠則合於陽明气分之陽﹐入於經脈﹐而陽明又多血多气﹐是以邪客之則熱﹐熱甚則惡火也。惋驚﹐恐貌。夫胃絡上通於心者也﹐今厥气上逆於肺則喘﹐逆於心則驚。經言陽气入陰﹐陰陽相薄則恐﹐如人將捕之﹐蓋陽明之熱﹐上逆於少陰﹐陰陽相薄﹐則恐而惡人也。】

帝曰﹕或喘而死者﹐或喘而生者﹐何也﹖岐伯曰﹕厥逆連髒則死﹐連經則生。

【王冰曰﹕經謂經脈﹐髒謂五神髒。所以連髒則死者﹐神去故也。】

【馬蒔曰﹕此承上文言陽明厥則喘﹐而因明其有生死之異也。蓋厥逆內連五臟﹐則邪入已深﹐所以至死。厥逆外連經脈﹐則邪尙在外﹐所以得生﹐未可以其喘而均疑之也。】

【張志聰曰﹕連﹐謂臟腑經絡之相連也。蓋手太陰之脈﹐還循胃陽明之絡﹐通於心﹐如熱邪厥逆於上﹐幹於心肺之經而爲喘惋者生﹐幹於心肺之髒則死矣。】

帝曰﹕善。病甚則棄衣而走﹐登髙而歌﹐或至不食數日﹐逾垣上屋﹐所上之處﹐皆非其素所能也﹐病反能者﹐何也﹖岐伯曰﹕四肢者﹐諸陽之本也﹐陽盛則四肢實﹐實則能登髙也。帝曰﹕其棄衣而走者﹐何也﹖岐伯曰﹕熱盛於身﹐故棄衣欲走也。帝曰﹕其妄言罵詈﹐不避親疏而歌者﹐何也﹖岐伯曰﹕陽盛則使人妄言罵詈﹐不避親疏而不欲食﹐不欲食故妄走也。

【王冰曰﹕逾垣謂驀墻﹐怪其異於常也。陽受气於四肢﹐故四肢爲諸陽之本﹐足陽明胃脈﹐下膈屬胃絡脾﹐足太陰脾脈﹐入腹屬脾絡胃﹐上膈俠咽連舌本散舌下﹐故病妄言﹑不食﹑妄走也。】

【馬蒔曰﹕此言胃病所以能登髙而歌﹐棄衣而走﹐妄言罵詈者﹐皆以其邪气之盛也。邪盛故熱盛﹐熱盛故陽盛﹐陽盛則三者之證生矣。】

【張志聰曰﹕經言陰者主髒﹐陽者主腑﹐陽受气於四末﹐陰受气於五臟﹐故四肢爲諸陽之本﹐陽盛則四肢實﹐實則能登髙矣。蓋陽盛則升﹐四旁俱盛﹐故能升髙。陽明之气主肌肉﹐故熱盛於身﹐身熱故棄衣而走也。《傷寒論》曰﹕陽明病外證云何﹖答曰﹕身熱汗自出﹐不惡寒﹐反惡熱也。蓋熱在外﹐故不欲衣﹐胃絡上通於心﹐陽盛則心神昏亂﹐故使人妄言罵詈﹐不避親疏﹐如熱盛於胃則不欲食﹐不欲食故妄走﹐蓋四肢稟气於胃故也。此言熱盛於形身之外內上下﹐而見証之各有不同焉。以上十一篇﹐論三部九候之道﹐各有天﹐各有地﹐各有人﹐有寒熱陰陽﹐有臟腑虛實﹐故曰﹐土者生萬物而法天地﹐是以末結脾胃之陰陽﹐並交雌雄輸應﹐而並論陽明之實證焉。】

熱論篇第三十一

【馬蒔曰﹕首言熱病者﹐皆傷寒之類﹐故卽以熱論名篇。】

黃帝問曰﹕今夫熱病者﹐皆傷寒之類也。或愈或死﹐其死皆以六七日之間﹐其愈皆以十日以上者﹐何也﹖不知其解﹐願聞其故。岐伯對曰﹕巨陽者﹐諸陽之屬也﹐其脈連於風府﹐故爲諸陽主气也。人之傷於寒也﹐則爲病熱﹐熱𨿽甚不死﹔其兩感於寒而病者﹐必不免於死。

【王冰曰﹕寒者冬之气也。冬時嚴寒﹐萬類深藏﹐君子固密﹐不傷於寒。觸冒之者﹐乃名傷寒。其傷於四時之气﹐皆能爲病。以傷寒爲毒者﹐最乖殺厲之气。中而卽病﹐名曰傷寒﹔不卽病者﹐寒毒藏於肌膚﹐至夏至前變爲溫病﹐夏至後變爲熱病。然其發起﹐皆爲傷寒致之。故曰熱病者﹐皆傷寒之類也。太陽之气﹐經絡气血榮衛於身﹐故諸陽气皆所宗屬。風府﹐穴名﹐在項上﹐入髮際﹐同身寸之一寸宛宛中。足太陽脈浮气之在頭中者﹐凡五行﹐故統主諸陽之气。寒毒薄於肌膚﹐陽气不得散發而內怫結﹐故傷寒者反爲病熱。臟腑相應而俱受寒﹐謂之兩感。】

【馬蒔曰﹕此承帝問傷寒之有愈有死者﹐而伯先舉大略以告之也。帝言人傷於寒﹐傳爲熱病﹐故幾有熱病者﹐皆傷寒之類也。然有愈者﹐愈必在十日已上﹔有死者﹐死必在六七日間﹐其故何也﹖伯言三陽者﹐謂之巨陽﹐卽足太陽膀胱經也﹐乃諸陽經之所屬﹐其脈自睛明而始﹐上連於督脈經之風府穴﹐自頭項至背至足﹐凡一身手足陽經﹐皆屬於此。故穴有一百二十六﹐眞爲諸陽經主气也。人之傷於寒也﹐自足太陽而始﹐或在本經﹐或傳陽明少陽﹐或傳太陰少陰厥陰﹐皆成熱病﹐其死皆在六七日間。但熱𨿽已甚﹐亦有不至於死者﹐蓋就中亦有可汗可泄而已﹐此皆謂之不死也。惟兩感於寒而病者﹐則一日兩經受病﹐三日六經受病﹐所以其人必六日而死耳。下文乃詳言之。】

【張志聰曰﹕此論外因之熱病也。太陽之气主表﹐陽明之气主肌。凡外淫之邪﹐始傷表陽﹐皆得陽气以化熱﹐故曰凡病熱者﹐皆傷寒之類也。六日气周﹐七日來復﹐死於六七日之間者﹐六經之气已終而不能復也。愈於十日以上者﹐七日不作﹐再經十三日﹐六气已復﹐故愈。巨﹐大也。屬﹐會也。謂太陽爲諸陽之會﹐風府乃督脈陽維之會。督脈者﹐總督一身之陽﹐與太陽之脈﹐俠背下行﹐言太陽之气﹐生於膀胱﹐出於胸脇﹐升於頭項﹐主於膚表﹔太陽之脈﹐起於睛明﹐會於風府﹐俠督脈循行於背﹐經气皆陽﹐故爲諸陽主气。爲者﹐謂太陽之气爲之也。太陽標陽而本寒﹐天之寒邪﹐始病太陽之气者﹐同气相感也。得太陽標陽之化﹐是以則爲病熱。所謂病反其本﹐得標之病﹐治反其本﹐得標之方﹐言本寒邪而反爲熱病﹐反以涼藥治之﹐是病太陽之標熱﹐而不病天之陰寒﹐是以熱𨿽甚不死也。傷寒一日﹐太陽受之﹐二日陽明﹐三日少陽﹐是陰寒之邪﹐得陽气以化熱﹐𨿽傳入於三陰而亦爲熱病。七日來復於太陽﹐不作再經﹐而其病自愈。若兩感於寒者﹐陰陽交逆﹐榮衛不通﹐故不免於死。】

帝曰﹕願聞其狀。岐伯曰﹕傷寒一日﹐巨陽受之﹐故頭項痛腰脊彊。二日﹐陽明受之﹐陽明主肉﹐其脈俠鼻絡於目﹐故身熱目疼﹐而鼻幹不得臥也。三日﹐少陽受之﹐少陽主膽﹐其脈循脇絡於耳﹐故脇胸痛而耳聾。三陽經絡皆受其病﹐而未入於髒者﹐故可汗而已。四日﹐太陰受之﹐太陰脈布胃中﹐絡於嗌﹐故腹滿而嗌漧。五日﹐少陰受之﹐少陰脈貫腎絡於肺﹐系舌本﹐故口燥舌漧而渴。六日﹐厥陰受之﹐厥陰脈循陰器而絡於肝﹐故煩滿而囊縮。三陰三陽五臟六腑皆受病﹐榮衛不行﹐五臟不通則死矣。其不兩感於寒者﹕七日巨陽病衰﹐頭痛少愈﹔八日陽明病衰﹐身熱少愈﹔九日少陽病衰﹐耳聾微聞﹐十日太陰病衰﹐腹減如故﹐則思飲食﹔十一日少陰病衰﹐渴止不滿﹐舌漧已而嚏﹔十二日厥陰病衰﹐囊縱少腹微下﹐大气皆去﹐病日已矣。【幹﹐音幹。嗌﹐音益。嚏﹐音帝。】

【王冰曰﹕先舉非兩感者之形證也。夫三陽之气﹐太陽脈浮﹐脈浮者外在於皮毛。故傷寒一日﹐太陽先受之。足太陽脈從巓入絡腦﹐還出別下項﹐循肩髆內﹐俠脊抵腰中﹐故頭項痛﹐腰脊彊。以陽感熱﹐同气相求﹐故自太陽入陽明也。陽明則身熱者﹐以肉受邪﹐胃中熱煩﹐故不得臥﹐余隨脈絡之所生也。少陽未入於髒﹐以病在表﹐故可汗。四日﹐則陽極而陰受也。死猶﹝歹斯﹞也﹐言精气皆﹝歹斯﹞也﹐是故其死皆病六七日間者以此也。其不兩感於寒者﹐以邪气漸退﹐經气漸和﹐故少愈。大气﹐謂大邪之气也。是故其愈皆病十日已上者﹐以大气去也。全元起三日未入於髒﹐髒作腑﹐注云傷寒之病﹐始入於皮膚之腠理﹐漸勝於諸陽而未入腑﹐故須汗發其寒熱而散之。】

【馬蒔曰﹕此承上文而詳論傷寒傳經之證﹐除可汗可泄而已者﹐其死皆以六七日間﹐其愈皆以十日已上也。人之一身﹐三陽爲表﹐三陰爲裏。其巨陽爲三陽﹐最在外﹐陽明爲二陽﹐在太陽之內﹐少陽爲一陽﹐在陽明之內﹐此三陽者爲表也。其太陰爲三陰﹐在少陰之內﹐少陰爲二陰﹐在太陰之內﹐厥陰爲一陰﹐在二陰之內﹐此三陰者爲裏也。皆由內以數至外﹐故一二三數之次如此。人之感邪﹐自表經以入裏經﹐其始先感於皮毛﹐畱而不去﹐入舍於孫絡﹐畱而不去﹐入舍於絡脈﹐畱而不去﹐入舍於經脈﹐畱而不去﹐入舍於內腑﹐畱而不去﹐入舍於內臟。試以傷寒之邪行於經脈者言之﹐足太陽膀胱脈﹐起於目內眥上額交巓﹐從巓入絡腦﹐還出別下項﹐循肩膊內﹐挾脊抵腰中﹐故傷寒一日﹐受者巨陽也﹐惟其經脈如此﹐故頭項痛腰脊彊之證見矣。自太陽以入陽明﹐故二日陽明受之。陽明胃經屬土﹐主肉﹐其脈挾鼻﹐絡於目﹐所以身熱目疼﹐鼻幹而不得臥也。自陽明以入少陽﹐故三日少陽受之。少陽主膽﹐其脈循脇絡於耳﹐所以胸脇痛而耳聾也。此則三陽經絡皆受其病﹐而未入於三陰之髒者﹐可汗而已。已者﹐病勢之止也。所謂髒者﹐非內臟也﹐卽後三陰經也﹐以三陰屬五臟﹐故以髒字言。或失汗則自少陽以入太陰﹐故四日太陰受之。太陰脾經之脈﹐布胃中絡於嗌﹐所以腹滿而嗌漧也。自太陰以入少陰﹐故五日少陰受之。少陰貫腎絡於肺﹐系舌本﹐故口燥舌漧而渴。自少陰以入厥陰﹐故六日厥陰受之。厥陰肝經之脈﹐循陰器而絡於肝﹐所以煩滿而囊縮也。斯時也﹐皆三日已滿之後﹐可泄而已。若非泄之而已者﹐則三陽三陰﹐五臟六腑﹐皆以受病﹐榮衛不行﹐五臟不通﹐其人必死﹐所以其死皆在六七日間者此也。此由六經而傳﹐原非兩感於寒﹐故七日之際﹐巨陽病衰﹐頭痛少愈﹐正以初時所感之邪太甚﹐旣於二日傳之陽明矣﹐而其未盡傳者尙在太陽﹐則至此而比之一日之證則少愈焉﹐非厥陰之邪﹐復出而傳之足太陽也。後世以再傳爲說者非﹐本篇與張仲景《傷寒論》原無此義﹐乃成無己注釋之謬。蓋三陽爲表﹐三陰爲裏﹐自太陽以至厥陰﹐猶人入戶升堂以入於室矣。厥陰復出傳於太陽﹐柰有二陰三陰一陽二陽以隔之﹐豈有遽出而傳之太陽之理﹖故謂初時所感之邪﹐傳之陽明者尙未盡衰則可﹐斷非厥陰之邪﹐又再出而傳之太陽也。至於已後余經亦非相傳﹐皆初時所傳之邪至此方衰也。八日陽明病衰﹐身熱少愈﹔九日少陽病衰﹐耳聾微聞﹔十日太陰病衰﹐腹滿已減如故﹐且思飲食﹔十一日少陰病衰﹐渴止不滿﹐其舌漧旣已﹐而且有嚏﹔十二日厥陰病衰﹐囊縱﹐其少腹亦微下。斯時也﹐大邪之气皆去﹐病日已矣﹐所以其愈皆在十日已上者此也。】

【張志聰曰﹕狀﹐形象也。傷寒之邪﹐病三陰三陽之气﹐而兼涉於皮膚肌絡之形層﹐故曰﹐狀者謂無形之气象﹐有形之形層。太陽之气主皮毛﹐故傷寒一日太陽受之﹔陽气在上﹐故頭項痛﹔背爲陽﹐故腰脊彊﹐此言始病太陽之气也。傷寒一日太陽﹐二日陽明。三日少陽﹐四日太陰﹐五日少陰﹐六日厥陰﹐七日來復於太陽者﹐此六气之相傳﹐不涉有形之經絡﹐故首論太陽而不言太陽之經也。然傷寒爲病﹐變幻無常﹐有病在六气而不涉六經者﹐有經气之兼病者﹐有气分之邪轉入於經者﹐爲病多有不同﹐是以太陽止言气而不言經﹐陽明少陽兼經气而言也﹐陽明之气主肌肉﹐身熱者﹐病陽明之气也﹐病𨿽在气﹐而陽明之脈俠鼻絡目而屬胃﹐故有目疼鼻幹之形證﹐胃不和﹐故不得臥也。曰太陽﹐曰陽明者﹐謂無形之气也﹐以有形之病﹐證無形之气﹐非實病於經也。若邪在經則澑於腑﹐不復再傳少陽及三陰矣。少陽之气﹐主樞主膽﹐膽气升則諸陽之气皆升﹐所謂因於寒欲如運樞也。諸陽之气﹐從樞脇而出於膚表﹐太陽主表﹐陽明主肌﹐少陽主胸脇﹐胸脇痛而耳聾者﹐病在气而見有形之經證也。髒者﹐裏也﹐陰也。言三陽之經絡﹐皆受三陽邪熱之病﹐然在形身之外﹐而未入於裏陰﹐可發汗而解也。四日太陰受之﹐太陰脈布胃中絡於嗌﹐故腹滿而嗌漧﹐言六經之脈﹐皆外絡形身﹐內連臟腑。三陰之脈﹐言內而不言外者﹐謂傷寒之邪﹐隨陰气而循於內﹐卽此可見病在气而見於經證也。六气相傳﹐𨿽入於裏陰﹐而皆爲熱證﹐故燥渴也。厥陰木火主气﹐故煩滿﹐脈循陰器﹐故囊縮也。夫經絡受邪﹐則內幹臟腑。三陰三陽﹐五臟六腑皆病﹐此乃六气相傳﹐而經脈亦病﹐是以榮衛不行﹐臟腑皆傷而爲死證也。所謂兩感者﹐承上文而言榮衛血气皆傷﹐以致臟腑俱病﹐故不免於死﹐若止於气分相傳﹐六日已周﹐七日來復於表陽﹐則太陽之病气漸衰﹐而頭痛少愈﹐以至日漸增而病漸減矣。傷寒之邪﹐爲毒最厲﹐故曰大气。邪气漸衰﹐則正气漸復矣。】

帝曰﹕治之柰何﹖岐伯曰﹕治之各通其髒脈﹐病日衰已矣。其未滿三日者﹐可汗而已﹔其滿三日者﹐可泄而已。

【王冰曰﹕此言表裏之大體也。《正理傷寒論》曰﹕脈大浮數﹐病爲在表﹐可發其汗﹔脈細沈數﹐病在裏﹐可下之。由此則𨿽日過多﹐但有表證﹐而脈大浮數﹐猶宜發汗﹔日數𨿽少﹐卽有裏證﹐而脈沈細數﹐卽宜下之﹐正應隨脈證以汗下之。】

【馬蒔曰﹕此言治之之法也。言三日未滿之前﹐邪猶在表﹐故可發汗﹔三日已滿之後﹐邪已入裏﹐故可下泄。此乃所以通其臟腑之脈﹐而病之所以日衰已也。】

【張志聰曰﹕髒脈謂手足三陰三陽之經脈。病傳六气﹐故當調其六經﹐經气和調﹐則榮衛運行﹐而不內幹臟腑矣。未滿三日在陽分﹐故當從汗解﹐已滿三日在陰分﹐故當從下解﹐此言六气相傳﹐表裏陰陽之大槪耳。然傷寒病有傳者﹐有不傳者﹐有八九日仍在表陽而當汗者﹐有二三日邪中於裏陰而當急下者﹐此又不在陰陽六气之常法也。】

帝曰﹕熱病已愈﹐時有所遺者﹐何也﹖岐伯曰﹕諸遺者﹐熱甚而彊食之﹐故有所遺也。若此者皆病已衰﹐而熱有所藏﹐因其穀气相薄﹐兩熱相合﹐故有所遺也。帝曰﹕善。治遺柰何﹖岐伯曰﹕視其虛實﹐調其逆從﹐可使必已矣。

帝曰﹕病熱當何禁之﹖岐伯曰﹕病熱少愈﹐食肉則復﹐多食則遺﹐此其禁也。【彊﹐上聲。】

【王冰曰﹕有所遺者﹐邪气衰去不盡﹐如遺之在人也。視其虛實﹐調其逆從﹐謂審其虛實而補瀉之﹐則必已。食肉則復﹐多食則遺﹐是所謂戒食勞也。熱𨿽少愈﹐猶未盡除﹐脾胃气虛﹐故未能消化﹐肉堅食駐﹐故熱復生。復謂復舊病也。】

【馬蒔曰﹕此言病之所以遺者﹐由於彊食﹐而有治之之方﹐復有禁之之要也。熱病已愈﹐而邪气不得盡衰﹐若有所遺而在者﹐以其熱甚而彊食之﹐則邪气與穀气相蒸﹐兩熱相合﹐所以病之有所遺也。必視其虛實﹐調其逆從﹐則可使必已矣。然與其治之於旣遣之後﹐孰若禁之於未遺之先。病熱少愈﹐胃气尙虛﹐而彊食大肉﹐則肉本性熱而難化﹐所以熱病復生﹐或多食之則熱病仍遺矣﹐此其當禁者也。上文言谷則非肉﹐亦能病於彊食﹐而此止云肉﹐正以肉較之谷﹐尢所當禁者耳。】

【張志聰曰﹕《傷寒論》曰﹕大病差後勞復者﹐枳實梔子湯主之﹐若有宿食者﹐加大黃如博棋子五六枚﹐蓋因傷寒熱甚之時﹐而彊食其食﹐故有宿食之所遺也。又曰﹕病人脈已解而日暮微煩﹐以病新差﹐人彊與谷﹐脾胃气尙弱﹐不能消穀﹐故令微煩﹐損谷則愈﹐謂其餘熱未盡而彊增谷食也﹐此卽復釋上文之意也。夫邪之所湊﹐其正必虛。正气虛者﹐補其正气﹔餘熱未盡者﹐淸其餘邪。《傷寒論》曰﹕傷寒差已後更發熱﹐小柴胡湯主之﹐脈浮者以汗解之﹐脈沈者以下解之。此之謂調其逆從也。少愈者﹐邪熱未盡也。肉謂豕肉﹐豕乃水畜﹐其性躁善奔﹐蓋天之寒邪﹐卽太陽寒水之气﹐邪未盡而食以豕肉﹐是動吾身之寒﹐以應病之餘熱﹐似猶寒傷太陽而復病也。此言天之六淫﹐與人之六气相合者也。水畜之肉﹐其性寒冷﹐是以多食則遺。】

帝曰﹕其病兩感於寒者﹐其脈應與其病形何如﹖岐伯曰﹕兩感於寒者﹕病一日則巨陽與少陰俱病﹐則頭痛口漧而煩滿﹔二日則陽明與太陰俱病﹐則腹滿身熱﹐不欲食﹐譫言﹔三日則少陽與厥陰俱病﹐則耳聾囊縮而厥﹐水漿不入﹐不知人﹔六日死。帝曰﹕五臟已傷﹐六腑不通﹐榮衛不行﹐如是之後﹐三日乃死﹐何也﹖岐伯曰﹕陽明者﹐十二經脈之長也﹐其血气盛﹐故不知人。三日﹐其气乃盡﹐故死矣。【譫﹐音占。長﹐上聲。】

【王冰曰﹕譫言﹐謂妄謬而不次也。巨陽與少陰爲表裏﹐陽明與太陰爲表裏﹐少陽與厥陰爲表裏﹐故兩感寒气﹐同受其邪。三日死者﹐以陽明上承气海﹐故三日气盡乃死。】

【馬蒔曰﹕此言兩感於寒者﹐大約六日而死﹐然亦有三日而死者也。兩感於寒者﹐一日則巨陽少陰受之﹐巨陽病則頭痛﹐而少陰病則口漧與煩滿也。二日則陽明太陰受之﹐陽明病則身熱譫言﹐而太陰病則腹滿不欲食也。三日則少陽厥陰受之﹐少陽病則耳聾﹐而厥陰病則囊縮而厥也。此則自其經脈之行而爲病者言之。惟其陰陽兩經相感﹐所以各證互見者如此。至此則水漿不入﹐且不知人﹐故六日而死也。其有至三日而死者﹐正以陽明者爲十二經脈之長也﹐陽明多气多血﹐故感邪則熱愈盛﹐病愈甚﹐而三日之際﹐元气已盡﹐所以速死也。】

【張志聰曰﹕此復論陰陽兩感之爲病也。】

【倪衝之曰﹕傷寒重在胃气神气﹐胃气已絕則水漿不入。邪傷神髒﹐則昏不知人﹐卽病在三陽﹐亦系危證。如兩感於寒而胃气尙存﹐神气淸爽者﹐卽不致於死也。至於榮衛血气﹐臟腑精神﹐皆陽明之所資生﹐如胃气先絕者﹐不待六气之終﹐三日乃卽死矣。】

凡病傷寒而成溫者﹐先夏至日者爲病溫﹐後夏至日者爲病暑。暑當與汗皆出勿止。

【王冰曰﹕此以熱多少盛衰而爲義也。陽熱未盛﹐爲寒所制﹐故爲病曰溫。陽熱大盛﹐寒不能制﹐故爲病曰暑。然暑病者﹐當與汗之令愈﹐勿反止之令其盛也。】

【馬蒔曰﹕此言溫病暑病各有其時也。傷寒之病﹐發於冬者爲正傷寒﹐如上文所言是也。若夫夏至已前﹐則爲病溫﹐後夏至日者爲病暑。然人感乎暑﹐當令暑與汗皆出﹐而勿止之可也。生气通天論曰﹕體若燔炙﹐汗出而散是也。後世用香薷﹑木通﹑澤瀉利水等藥者﹐何也﹖蓋感暑者手少陰心﹐以暑屬火而入心也﹐心與小腸爲表裏﹐使之滲入膀胱而下行﹐則暑從小便而去矣﹐設若發汗﹐則暑傷气而汗又亡陽﹐此利水之所以勝於發汗也。】

【張志聰曰﹕此復論邪气畱連之熱病也。凡傷於寒則爲病熱者﹐此卽病之傷寒也。如邪气畱連而不卽病者﹐至春時陽气外出﹐邪隨正出﹐而發爲溫病﹐蓋春溫夏暑﹐隨气而化﹐亦隨時而命名也。伏匿之邪﹐與汗共並而出﹐故不可止之。諸弟子問曰﹕本篇論三陰三陽之脈﹐皆屬足經﹐是以有傳足不傳手之說﹐蓋本諸此乎﹖曰﹕傷寒相傳﹐病在三陰三陽之六气﹐蓋以六經配合六气﹐經之所循﹐卽气之所至﹐故兼論其脈﹐非病在有形之經﹐而可以計日相傳者也。夫天爲陽﹐地爲陰。風寒暑濕燥火﹐天之陰陽也﹔木火土金水者﹐地之陰陽也。天之十干﹐化生地之五行﹐地之五行﹐上呈天之六气。故在地爲水﹐在天爲寒﹔在地爲火﹐在天爲暑﹔在地爲木﹐在天爲風﹔在地爲金﹐在天爲燥﹔在地爲土﹐在天爲濕。故在天爲气﹐在地成形﹐形气相感而化生萬物。是以東方生風﹐風生木﹐木生酸﹐酸生肝﹐肝生筋。南方生熱﹐熱生火﹐火生苦﹐苦生心﹐心生血。中央生濕﹐濕生土﹐土生甘﹐甘生脾﹐脾生肉。西方生燥﹐燥生金﹐金生辛﹐辛生肺﹐肺生皮毛。北方生寒﹐寒生水﹐水生鹹﹐咸生腎﹐腎生骨髓。是人之形骸臟腑﹐感在天無形之六气﹐在地有形之五行﹐而生長成形者也。是以人身有無形之六气﹐以配三陰三陽之經脈﹔有有形之臟腑骨肉經脈皮毛﹐以應在地之五行。而三陰三陽之經气﹐又由五臟五行之所生﹐此亦陰陽形气之相合也。是以有病在無形之气而涉於有形之經者﹐有病在有形之皮毛肌脈筋骨臟腑而涉於無形之气者﹐此形气之相感也。若夫傷寒之邪﹐系感天之六气﹐故當於吾身之六气承之﹐病在六气﹐而六經之經脈應之﹐此人與天地之气相參合者也。按六微旨論曰﹕上下有位﹐左右有紀。厥陰之右﹐少陰治之﹔少陰之右﹐太陰治之﹔太陰之右﹐少陽治之﹔少陽之右﹐陽明治之﹔陽明之右﹐太陽治之。太陽爲諸陽主气﹐故先受邪﹐是以一日太陽﹐二日陽明﹐三日少陽﹐四日太陰﹐五日少陰﹐六日厥陰﹐六日經盡﹐七日來復而病气卽衰﹐如七日不愈﹐又從太陽而當作再經﹐此病在無形之六气﹐故能六經傳徧而來復於太陽﹐若病在有形之經脈﹐此系轉屬一經之病﹐而不相傳於別經者也。再按本篇曰﹕太陽之上﹐寒气治之﹐中見少陰﹐陽明之上﹐燥气治之﹐中見太陰﹔少陽之上﹐火气治之﹐中見厥陰﹔太陰之上﹐濕气治之﹐中見陽明﹔少陰之上﹐君火治之﹐中見太陽﹔厥陰之上﹐風气冶之﹐中見少陽。又曰﹕太陽少陰﹐從本從標﹐少陽太陰﹐從本﹐陽明厥陰﹐不從標本﹐從乎中也。故從本者化生於本﹐從標本者有標本之化﹐從中者以中气爲化也。蓋太陽標陽而本寒﹐少陰標陰而本熱﹐此皆有寒熱之化﹐故曰從本從標。如天之寒邪﹐卽太陽之本气﹐而病在太陽之標陽﹐得太陽陽熱之气﹐而反化爲熱病﹐是反天之本寒﹐而反病標陽之熱﹐所謂病反其本﹐得標之病。旣病太陽標陽之熱﹐而反以涼藥治之﹐所謂治反其本﹐得標之方﹐此太陽之從標也。如病在太陽﹐而不得標陽之熱化﹐則太陽經中有四逆湯及諸附子湯﹐以救太陽之本寒﹐此太陽之從本也。如少陰經中有急下之大熱證﹐此少陰之從本也。有急溫之大寒證﹐此少陰之從標也。故曰太陽少陰﹐從本從標。如陽明感陽熱之悍气﹐則爲大下之熱病。如得中見陰濕之化﹐則爲汗出和平之緩證。如厥陰得中見少陽之火化﹐則爲便利膿血之熱證。如病本气之陰寒﹐則爲手足厥逆之危證﹐此皆寒熱陰陽之气化者也。奉篇論太陽爲諸陽主气﹐先受天之寒邪﹐得太陽標陽以化熱﹐卽六經傳徧﹐熱𨿽甚而不死。故篇名曰熱病論﹐蓋專論病熱之傷寒﹐而不論傷寒之變證﹐以其得太陽陽熱之气化故也。至如其脈連於風府﹐循脇絡嗌﹐皆病在無形之六气﹐而見有形之經證﹐非太陽之脈可傳於陽明﹐陽明之脈可傳於少陽﹐少陽之脈可傳於三陰者也。能明乎天地陰陽五行六气之化﹐庶可與論傷寒之爲病。諸生復問曰﹕是傷寒之邪﹐止病在足經﹐而不病手經耶﹖曰﹕六髒六腑﹐配合十二經脈﹐十二經脈以應三陰三陽之气﹐然陰陽之气。皆從下而生﹐自內而外﹐故《靈樞經》云﹕六腑皆出於足之三陽﹐上合於手者也。是以本經以三陰三陽之气﹐始應足之六經﹐足之六經﹐復上與手經相合。】

刺熱篇第三十二

【馬蒔曰﹕詳論五臟熱病﹐而有刺之之法﹐故名篇。】

肝熱病者﹐小便先黃﹐腹痛﹐多臥﹐身熱。熱爭則狂言及驚﹐脇滿痛﹐手足躁﹐不得安臥。庚辛甚﹐甲乙大汗﹐气逆則庚辛死﹐刺足厥陰少陽。其逆則頭痛員員﹐脈引衝頭也。

【王冰曰﹕寒薄生熱﹐身故熱焉。經絡𨿽已受熱﹐而神髒猶未納邪﹐邪正相薄﹐故云爭也。余爭同。員員﹐似急也。肝性靜﹐主驚駭﹐故病則驚躁﹐擾臥不安也。】

【馬蒔曰﹕此篇備言刺熱病之法﹐而先以肝經言之也。言凡五臟成熱病者﹐未遽熱也。各有先見之證﹐而及其邪正相爭﹐則熱病乃加﹐然其甚其死﹐必以克我之日﹐得汗而愈﹐必以自得其位之日﹐在各隨其腑臟以治之而已。試以肝經言之﹕肝熱病者﹐其始必先小便黃﹐先腹痛﹐先多臥﹐而此身乃熱﹐蓋肝經之脈﹐環陰器﹐抵少腹而上﹐故小便先黃﹐腹痛多臥也。及其邪气與正气相爭﹐則狂言而驚﹐脇滿而痛﹐手足皆躁﹐臥不得安﹐正以肝經之脈﹐從小腹上俠胃﹐貫鬲布脇肋﹐循喉嚨之後﹐絡舌本﹐故此諸證兼見也。肝之病發爲驚駭﹐故病則驚。胃不和則臥不安﹐今木來乘土﹐故不得安臥也。然以庚辛而甚﹐金克木也。以甲乙日而大汗﹐本經气王之日也。必以庚辛日而死﹐以其气甚逆也。惟肝與膽爲表裏﹐故刺此二經之穴耳。所謂气逆者﹐必其頭痛員員﹐脈引街頭也。蓋肝經目舌本循喉嚨之後﹐上出額與督脈會於巓﹐故病气逆則如是也。員員者﹐靡定也。】

【張志聰曰﹕此論五臟之熱病。夫五臟者﹐五行之所生也。天之十干﹐化生地之五行﹔人之十二經脈﹐上應天之六气。傷寒之邪﹐病三陰三陽之气﹐是以死於三日﹑六日﹐而愈以十二日也。五臟之熱病﹐病涉於五行﹐是以死生皆系於十干也。病六气者﹐外因之邪﹐病在肌形﹐病五臟者﹐內因之病﹐傷五臟之神志。《靈樞經》之所謂風寒傷形﹐憂恐忿怒傷气﹐气傷髒乃病髒﹐寒傷形乃病形也。曰先者﹐謂先有此內因之熱﹐而先見是證也。肝主疏泄﹐故小便赤黃﹔肝胍環陰器抵少腹而上﹐故腹痛也﹔肝藏魂﹐魂傷故多臥﹔木火主气﹐故身熱也。此言內因之病﹐始在气分﹐先下而上內而外也。熱爭者﹐寒與熱爭也。此言外淫之邪﹐內幹五臟﹐與內因之熱﹐交爭而爲重病也。外因之邪﹐內幹五臟者﹐卽陰陽應象論之所謂天之邪气﹐感則害人五臟是也。蓋風寒之邪﹐始傷皮毛﹐畱而不治﹐則入於肌腠以及於經脈﹐畱而不治﹐則內幹五臟﹐故曰治五臟者﹐半死半生也。與內因之熱交爭而爲重病者﹐卽玉機論之所謂傳化有不以次入者﹐憂恐悲喜怒﹐令不得以其次﹐故令人有大病者是也。謂外感風寒之邪﹐內傷五臟﹐移皆有次﹐又因五志內傷﹐故令不得以次相傳﹐致令人有大病也。魂傷則狂言﹐東方肝木﹐其病發驚駭。肝脈布脇肋﹐故脇滿痛。風木之熱甚﹐故淫於四末也。人臥則血歸於肝﹐肝气傷而不能納血﹐故不得臥也。病在肝﹐加於庚辛﹐庚辛不死﹐起於甲乙。大汗者﹐正勝邪而外出也。气逆者﹐熱淫而反內逆也﹐當刺足厥陰少陽。黃帝曰﹕外因之病﹐難易之治柰如﹖伯髙答曰﹕形先病而未入於髒者﹐刺之半其日﹐髒先病而形乃應者﹐刺之倍其日﹐此外內難易之治也。夫形先病而未入髒者﹐謂外因之邪﹐未內入而與髒熱交爭也。髒先病而形乃應者﹐謂五臟之熱﹐出於形身﹐而與外熱相應也。蓋邪並而逆於內者難治﹐內熱出而外合於形身之間﹐刺之易愈也。員員﹐周轉也。此言肝臟之熱發於外﹐而與形熱相應﹐熱甚而上逆於頭﹐故頭痛而員轉也。蓋三陽之脈﹐上循於頭﹐肝熱與少陽交爭﹐因脈引而上衝於頭也。當知病在气者關於脈﹐病在脈者關於气﹐脈气之道﹐大宜體會。】

心熱病者﹐先不樂﹐數日乃熱。熱爭則卒心痛﹐煩悶﹐善嘔﹐頭痛﹐面赤﹐無汗。壬癸甚﹐丙丁大汗﹐气逆則壬癸死﹐刺手少陰太陽。【樂﹐音洛。卒﹐音猝。】

【馬蒔曰﹕此以心熱病者言之也。心熱病者﹐其始先不樂數日﹐蓋邪气入於經絡﹐則神不安﹐故不樂也。然後身乃發熱。及其邪與正爭﹐則卒然心痛﹐煩悶﹐善嘔﹐頭亦疼痛﹐面赤﹐無汗。蓋心脈起於心中﹐其支別者﹐從心系上俠咽小腸之脈﹐直行者﹐循咽下鬲抵胃﹐其支別者﹐從缺盆循頸上頰至目外眥﹐故此諸證兼見也。心在液爲汗﹐今病熱﹐故無汗以出耳。然以壬癸日而甚﹐水克火也﹔以丙丁日而大汗﹐本經气王之日也。必以壬癸日而死﹐以其气甚逆也。惟心與小腸爲表裏﹐故刺此二經之穴耳。】

【張志聰曰﹕心志在喜﹐而恐勝之﹐先不樂者﹐爲恐所傷也。夫心爲君主之官﹐髒熱乃神志之病﹐故獨舉心臟以申明五臟之熱﹐乃五志之爲病也。外內交爭﹐熱幹神髒﹐故卒然煩痛也。少陰病者﹐欲吐不吐﹐故善嘔。心爲陽中之太陽﹐故頭痛。心之華在面﹐故面赤。心主血﹐故無汗也。心病者﹐加於壬癸﹐壬癸不死﹐起於丙丁﹐逆則無起色矣。手少陰太陽相爲表裏﹐故宜刺二經以瀉其熱。】

脾熱病者﹐先頭重﹐頰痛﹐煩心﹐顏靑﹐欲嘔﹐身熱。熱爭則腰痛﹐不可用俯仰﹐腹滿泄﹐兩頷痛。甲乙甚﹐戊己大汗﹐气逆則甲乙死﹐刺足太陰陽明。

【馬蒔曰﹕此以脾熱病者言之也。脾熱病者﹐其始先頭重頰痛﹐煩心顏靑﹐而且欲嘔。蓋胃之脈起於鼻交頞中﹐下循鼻外﹐入上齒中﹐還出俠口環唇﹐下交承漿﹐卻循頤後下廉﹐出大迎﹐循頰車上耳前﹐過客主人﹐循髮際至額顱﹐故先頭重頰痛顏靑也。脾之脈其支別者﹐復循胃別上鬲﹐注心中﹐其直行者﹐上鬲俠咽﹐故煩心欲嘔﹐然後身乃發熱也。及其邪與正爭﹐則腰痛不可以俯仰﹐腹滿而泄﹐兩頷皆痛。蓋胃之脈﹐支別者﹐起胃下口﹐循腹裏下至气街中﹐而合以下髀關气街者﹐腰之前故腰痛也。脾之脈入腹屬脾絡胃﹐又胃之脈自交承漿﹐卻循頤後下廉﹐出大迎﹐循頰車﹐故腹滿泄而兩頷痛也。然以甲乙日而甚﹐木克土也。以戊己日而大汗﹐以本經气王之日也。必以甲乙日而死﹐以其气逆則死也。惟脾與胃爲表裏﹐故刺此二經之穴耳。】

【張志聰曰﹕陰气從足上行至頭﹐故先頭重。陽明之脈循頰﹐故頰痛也。脾絡注心中﹐故心煩而顏靑。熱邪干胃﹐故欲嘔。脾主肌肉﹐故身熱也。經云﹕陽病者腰反折不能俯﹐陰病者不能仰。陽者天气也﹐主外﹔陰者地气也﹐主內。陰髒熱於內﹐陽熱甚於外﹐陰陽外內交爭﹐故腰痛不可用俯仰也。腹者脾土之郛郭﹐故腹滿泄。胃之悍气上衝頭者﹐循牙車﹐下人迎﹐故頷下痛也。脾病者﹐加於甲乙﹐甲乙不死﹐起於戊己﹐如反逆而內幹於髒﹐則不能外出而汗解矣。刺足太陰陽明者﹐足太陰陽明相爲表裏也。董帷園曰﹕論熱爭﹐當在內因外因之證兼看。】

肺熱病者﹐先淅然厥起毫毛﹐惡風寒﹐舌上黃﹐身熱。熱爭則喘咳﹐痛走胸膺背﹐不得太息﹐頭痛不堪﹐汗出而寒。丙丁甚﹐庚辛大汗﹐气逆則丙丁死﹐刺手太陰陽明﹐出血如大豆﹐立已。

【馬蒔曰﹕此以肺熱病者言之也。肺熱病者﹐其始先淅然而厥﹐毫毛皆起﹐惡風與寒﹐舌上先黃﹐蓋肺主皮毛﹐故熱中之則先淅然惡風起毫毛也。肺之脈起於中焦﹐下絡大腸﹐還循胃口﹐今肺熱入胃﹐胃熱上升﹐故舌上黃﹐然後身乃發熱也。及其邪與正爭﹐則喘咳交作﹐痛走胸膺背﹐不得太息﹐頭痛不堪﹐汗出而寒。蓋肺居鬲上﹐气主胸膺﹐在變動爲咳﹔背爲胸中之府﹐故喘咳而痛走胸膺背﹐不得太息也。肺之絡脈﹐上會耳中﹐今熱气上燻﹐故頭痛不堪﹐汗出而寒也。然以丙丁日而甚﹐火克金也。以庚辛日而大汗﹐以本經气王之日也。必以丙丁日而死﹐以其气甚逆也。惟肺與大腸爲表裏﹐故刺二經。出血如大豆狀﹐其病當立已也。】

【張志聰曰﹕皮毛者肺之合﹐髒气熱於內﹐故淅然寒慓於外而惡風寒﹐蓋熱盛則寒也。肺上連於喉嗌﹐故舌黃。髒眞髙於肺﹐主行榮衛陰陽﹐故身熱也。熱於肺臟故喘咳不得太息﹐肺主胸中之气﹐气傷故痛走胸背也。五臟之應天者肺﹐而手陽明之脈上循於頭﹐故頭痛不堪。熱爭於內﹐故汗出而身寒也。肺病者加於丙丁﹐丙丁不死﹐起於庚辛﹐如气逆﹐則遇勝克之日卽死矣。刺手太陰陽明出血者﹐此言六經之刺﹐皆宜瀉而不宜補者也。肺乃五臟之長﹐故舉肺以申明之。】

腎熱病者﹐先腰痛﹐胻酸﹐苦渴數飲﹐身熱。熱爭則項痛而彊﹐胻寒且酸﹐足下熱﹐不欲言﹐其逆則項痛員員淡淡然。戊己甚﹐壬癸大汗﹐气逆則戊己死﹐刺足少陰太陽。【數﹐音朔。】

【馬蒔曰﹕此以腎熱病者言之也。腎熱病者﹐其始必先腰痛﹐胻先酸﹐先苦渴而數飲。蓋膀胱之脈﹐從肩髆內俠脊﹐抵腰中﹐又腰爲腎之腑﹐故腰先痛也。腎之脈自循內踝之後﹐上腨內﹐出腘內廉﹐又直行者﹐從腎上貫肝鬲﹐入肺中﹐循喉嚨﹐俠舌本﹐故胻酸苦渴數飲﹐然後身乃發熱也。及其邪與正爭﹐則項乃彊﹐胻寒且酸﹐足下又熱﹐不欲言語。蓋膀胱之脈﹐從腦出別下項﹐腎之脈﹐起於小指之下﹐斜趣足心﹐出於然骨之下﹐循內踝之後﹐別入跟中﹐以上腨內﹐又其直行者﹐從腎上貫肝鬲﹐入肺中﹐循喉嚨﹐俠舌本﹐故爲諸證如此也。其气之甚逆﹐則頭痛員員然而靡定﹐淡淡然而無意味也。然以戊己日而甚﹐土克水也。以壬癸日而大汗﹐以本經气王之日也。必以戊己日而死﹐以气之甚逆也。惟腎與膀胱爲表裏﹐故取此二經之穴耳。】

【張志聰曰﹕腰者腎之腑﹐故先腰痛﹐腎主骨﹐故胻酸。腎爲水髒﹐津液不能上資﹐故苦渴數飲也。按五臟之熱病﹐皆主身熱﹐蓋內因之熱﹐從內而外也。五臟之熱爭﹐多主內證﹐蓋外淫之熱﹐交爭於內也。外熱在太陽﹐則頭痛而彊﹐內熱在腎﹐故胻寒且酸。足下熱者﹐熱流陰股也。不欲言者﹐腎爲生气之原也。其爭气上逆﹐則爲項痛﹐員員淡淡﹐痛之微也。膀胱者﹐腎之腑﹐太陽爲諸陽主气﹐其气上升﹐腎臟之熱﹐隨太陽之气而上衝於頭也。此陰陽熱气﹐外內交爭﹐一隨脈引﹐一隨气升﹐皆陰出之陽﹐故止頭痛而不死。腎病者加於戊己﹐戊己不死﹐起於壬癸﹐從則外出於形身﹐故汗出﹐逆則內幹於眞髒﹐故死。刺足少陰太陽者﹐足少陰太陽相爲表裏﹐五臟六腑經气之相通也。】

諸汗者﹐至其所勝日﹐汗出也。

【王冰曰﹕气王日爲所勝﹐王則勝邪﹐故各當其王日汗出。】

【馬蒔曰﹕此承上文而言汗出之日﹐必在於所勝之日也。肝以甲乙日而汗﹐以木勝也。心以丙丁日而汗﹐以火勝也。脾以戊己日而汗﹐以土勝也。肺以庚辛日而汗﹐以金勝也。腎以壬癸日而汗﹐以水勝也。本髒𨿽病﹐而髒气未衰﹐猶能勝邪﹐故汗出有如此耳。】

【張志聰曰﹕本气旺日謂之所勝﹐汗出則熱隨外泄而自愈矣。所謂自得其位而起也。按此節乃論經气之兼證﹐故曰大汗﹐曰汗出﹐蓋气分之汗大﹐經脈之汗微。】

肝熱病者﹐左頰先赤﹔心熱病者﹐顏先赤﹔脾熱病者﹐鼻先赤﹔肺熱病者﹐右頰先赤﹔腎熱病者﹐頤先赤。病𨿽未發﹐見赤色者刺之﹐名曰治未病。

【馬蒔曰﹕此言治五臟之熱病﹐必於其所先見者治之也。】

【張志聰曰﹕此言內因五志之熱病者﹐必先見於色也。五色之見﹐各有其部﹐肝屬木而位居東方﹐故左頰先赤。夫精明五色者﹐气之華也。憂恐忿怒傷气﹐气傷髒乃病髒﹐今始見於色者﹐尙在气也﹐故曰治未病。未病者﹐病未及於髒也。五色篇曰﹕首面上於闕庭﹐王宮在於下極。心合火而位居南方﹐故顏先赤。顏﹐額也。土位中央﹐故鼻先赤。肺屬金而位居西方﹐故右頰先赤。腮下謂之頤﹐腎屬水而位居北方﹐故頤先赤﹐此後天之卦象也。髒气熱於內﹐必先見於色。病𨿽未發者﹐謂𨿽病而未與外熱交爭也。見其色而卽刺之﹐名曰刺未病﹐言髒气病而形未應者﹐當先刺之﹐勿使榮交而爲難治也。】

熱病從部所起者﹐至期而已。

【馬蒔曰﹕此又卽熱病而決其病已之期﹐卽上文汗愈之日之義也。凡熱病從面部所起者﹐如肝起於左頰﹐則甲乙日而已﹐心起於顏﹐則丙丁日而已﹐脾起於鼻﹐則戊己日而已﹐肺起於右頰﹐則庚辛日而已﹐腎起於頤﹐則壬癸日而已也。】

【張志聰曰﹕此復申明五臟之熱﹐先見於色者易愈也。部﹐面部也。從部所起者﹐如肝熱病﹐左頰先赤﹐至甲乙大汗而病已矣。此病在五臟之本气﹐而不與外熱交爭﹐故至期而愈。如小便先黃﹐腹痛身熱﹐是涉於有形之形層﹐將與外熱交爭﹐而有反逆之危險矣。】

其刺之反者﹐三周而已﹐重逆則死。

【王冰曰﹕反﹐謂反取其气﹐如肝病刺脾﹐脾病刺腎﹐腎病刺心﹐心病刺肺﹐肺病刺肝者﹐皆是反刺五臟之气也。三周﹐謂三周於三陰三陽之脈狀也。又太陽病而刺瀉陽明﹐陽明病而刺瀉少陽﹐少陽病而刺瀉太陰﹐太陰病而刺瀉少陰﹐少陰病而刺瀉厥陰﹐如此﹐是爲反取三陰三陽之脈气也。先刺已反﹐病气流傳﹐又反刺之﹐是爲重逆。一逆刺之﹐尙至三周乃已﹐況其重逆而得生耶﹖】

【馬蒔曰﹕此言誤刺五臟之熱病者﹐一誤則三周而已﹐再誤則必死也。刺之反者﹐如肝病刺脾﹐脾病刺腎﹐腎病刺心﹐心病刺肺﹐肺病刺肝﹐皆刺之相反者是也。當三遇所勝日而病始已。重逆者初刺之誤﹐尙待三周﹐況可再誤乎﹖故謂之死也。】

【張志聰曰﹕反者﹐謂反逆爲順也﹐言不能治其未病﹐以致外內交爭﹐其气反逆於內者﹐急當以刺取之﹐至三日而後已。如再不急治﹐使外內陰陽之熱﹐重逆於內則死矣。按伯髙曰﹕風寒傷形﹐憂恐忿怒傷气﹐气傷髒乃病髒﹐寒傷形乃病形﹐此形气外內之相應也。帝曰﹕刺之柰何﹖伯髙答曰﹕病九日者﹐三刺而已。三刺者﹐三周也。九日者﹐病久而外內交爭也。】

諸當汗者﹐至其所勝日﹐汗大出也。

【馬蒔曰﹕前言諸汗者﹐至其所勝日汗出﹐指各髒自汗之日而言﹐此言凡用鍼以發汗者﹐亦至所勝之日而刺之﹐則汗亦可大出也。】

【張志聰曰﹕此言熱病從部所起者﹐至期當自大汗而病已也。勝日謂本气勝王之日﹐如肝之甲乙﹐心之丙丁。】

諸治熱病﹐以飲之寒水﹐乃刺之﹐必寒衣之﹐居止寒處。身寒而止也。

【王冰曰﹕寒水在胃﹐陽气外盛﹐故飲寒乃刺。熱退則涼生﹐故身寒而止鍼。】

【馬蒔曰﹕此言治諸熱病者﹐必飲之以寒水﹐衣之以寒衣﹐居之以寒所也。凡治熱病者﹐必先以寒水飲之﹐乃用鍼以刺之﹐刺之之後﹐必寒其衣﹐寒其處﹐則熱退身涼﹐乃可以止鍼也。】

【張志聰曰﹕諸熱者﹐謂表之三陽﹐裏之五臟﹐外內之熱交爭也。飲之寒水﹐裏之使寒也。寒衣寒處﹐表之使寒也。以刺取之﹐必俟其身寒而後止。】

熱病先胸脇痛﹐手足躁﹐刺足少陽﹐補足太陰。病甚者爲五十九刺。

【王冰曰﹕此則舉正取之例。然足少陽本病﹐而瀉足少陽之木气﹐補足太陰之土气者﹐恐木傳於土也。胸脇痛﹐巨虛主之。巨虛在足外踝下﹐如前陷者中﹐足少陽脈之所過也﹐刺可入同身寸之五分﹐畱七呼﹐若灸者﹐可灸三壯。熱病手足躁﹐經無所主﹐治之自然補足太陰之脈﹐當於井榮取之也。五十九刺者﹐謂頭上五行﹐行五者﹐以越諸陽之熱道也。大杼﹑膺兪﹑缺盆﹑背兪﹐此八者以瀉胸中之熱也﹔气街﹑三里﹑巨虛上下廉﹐此八者以瀉胃中之熱也﹐雲門﹑髃骨﹑委中﹑髓空﹐此八者以瀉四肢之熱也﹔五臟兪旁五﹐此十者以瀉五臟之熱也。凡此五十九穴者﹐皆熱之左右也﹐故病甚則爾刺之。然頭上五行者﹐當中行謂上星﹑顖會﹑前頂﹑百會﹑後頂﹐次兩旁謂五處﹑承光﹑通天﹑絡卻﹑玉枕﹐又次兩旁謂臨泣﹑目窻﹑正營﹑承靈﹑腦空也。上星在顱上直鼻中央﹐入髮際同身寸之一寸陷者中容豆﹐刺可入同身寸之四分。顖會在上星後同身寸之一寸陷者中﹐刺如上星法。前頂在顖會後同身寸之一寸五分骨間陷者中﹐刺如顖會法。百會在前頂後同身寸之一寸五分﹐頂中央旋毛中陷可容指﹐督脈足太陽脈之交會﹐刺如上星法。後頂在百會後同身寸之一寸五分﹐枕骨上﹐刺如顖會法。然是五者﹐皆督脈气所發也。上星畱六呼﹐若灸者﹐並灸五壯。次兩旁穴﹕五處在上星兩旁同身寸之一寸五分﹐承光在五處後同身寸之一寸﹐通天在承光後同身寸之一寸五分﹐絡卻在通天后同身寸之一寸五分﹐玉枕在絡卻後同身寸之七分。然是五者﹐並足太陽脈气所發﹐刺可入同身寸之三分。五處﹐通天各畱七呼﹐絡卻畱五呼﹐玉枕畱三呼﹐若灸者﹐可灸三壯。又次兩旁﹕臨泣在頭﹐直目上﹐入髮際同身寸之五分﹐足太陽少陽陽維三脈之會﹔目窻﹑正營﹐遞相去同身寸之一寸﹔承靈﹑腦空﹐遞相去同身寸之一寸五分。然是五者﹐並足少陽陽維二脈之會。腦空一穴﹐刺可入同身寸之四分﹐余並可刺入同身寸之三分﹐臨泣畱七呼﹐若灸者可灸五壯。大杼在項第一椎下﹐兩旁相去各同身寸之一寸半陷者中﹐督脈別絡﹑足太陽﹑手太陽三脈气之會﹐刺可入同身寸之三分﹐畱七呼﹐若灸者可灸五壯。膺兪者﹐膺中兪也﹐正名中府﹐在胸中行兩旁﹐相去同身寸之六寸﹐雲門下一寸﹐乳上三肋間﹐動脈應手陷者中﹐仰而取之﹐手足太陰脈之會﹐刺可入同身寸之三分﹐畱五呼﹐若灸者可灸五壯。缺盆在肩上橫骨陷者中﹐手陽明脈气所發﹐刺可入同身寸之二分﹐畱七呼﹐若灸者可灸三壯。背兪當是風門熱府﹐在第二椎下兩旁﹐各去同身寸之一寸半﹐督脈足太陽之會﹐刺可入同身寸之五分﹐畱七呼﹐若灸者可灸五壯。气街在腹齊下橫骨兩端鼠鼷上﹐同身寸之一寸﹐動脈應手﹐足陽明脈气所發﹐刺可入同身寸之三分﹐畱七呼﹐若灸者可灸五壯。三里在膝下﹐同身寸之三寸﹐胻外廉兩筋肉分間﹐足陽明脈之所入也﹐刺可入同身寸之一寸﹐畱七呼﹐若灸者可灸三壯。巨虛上廉﹐足陽明與大腸合﹐在三里下同身寸之三寸﹐足陽明脈气所發﹐刺可入同身寸之八分﹐若灸者可灸三壯。巨虛下廉﹐足陽明與小腸合﹐在上廉下﹐同身寸之三寸﹐足陽明脈气所發﹐刺可入同身寸之三分﹐若灸者可灸三壯。雲門在巨骨下﹐胸中行兩旁相去同身寸之六寸﹐動脈應手﹐中府當其下同身寸之一寸。雲門﹐手太陰脈气所發﹐舉臂取之﹐刺可入同身寸之七分﹐若灸者可灸五壯。髃骨穴﹐疑卽肩髃穴﹐在肩端兩骨間﹐手陽明蹺脈之會﹐刺可入同身寸之六分﹐畱六呼﹐若灸者可灸三壯。委中在足膝後屈處腘中央約文中﹐動脈應手﹐足太陽脈之所入也﹐刺可入同身寸之五分﹐畱七呼﹐若灸者可灸三壯。髓空者正名腰兪﹐在脊中第二十一椎節下間﹐督脈气所發﹐刺可入同身寸之二分﹐畱七呼﹐若灸者可灸三壯。五臟兪旁五者﹐謂魄戶﹑神堂﹑魂門﹑意捨﹑志室五穴也﹐在俠脊兩旁﹐各相去同身寸之三寸﹐並足太陽脈气所發。魄戶在第三椎下兩旁﹐正坐取之﹐刺可入同身寸之五分﹐若灸者可灸五壯。神堂在第五椎下兩旁﹐刺可入同身寸之三分﹐若灸者可灸五壯。魂門在第九椎下兩旁﹐正坐取之﹐刺可入同身寸之五分﹐若灸者可灸三壯。意捨在第十一椎下兩旁﹐正坐取之﹐刺可入同身寸之五分﹐若灸者可灸三壯。志室在第十四椎下兩旁﹐正坐取之﹐刺可入同身寸之五分﹐若灸者可灸三壯。是所謂五十九刺法也。若《鍼經》所指五十九刺﹐則殊與此經不同﹐𨿽俱治熱病之要穴﹐然合用之理全向背﹐猶當以病候形證所應經法﹐卽隨所證而刺之。】

【馬蒔曰﹕此以下皆卽熱病先見之證﹐而分經以治之﹐此則以先胸脇痛者言之也。】

【張志聰曰﹕此言外因之熱﹐病在三陽者﹐各有刺取之法也。先胸脇痛者﹐病發於少陽也。足少陽主筋﹐熱甚則筋急﹐故手足躁擾。《靈樞經》曰﹕熱病手足躁﹐取之筋間﹐故當刺足少陽以瀉陽分之熱﹐補足太陰以禦外入之邪﹐蓋邪在少陽三陽爲盡﹐太陰當受邪也。病甚者﹐陽熱甚而及於內也。水熱穴論帝曰﹕人傷於寒而傳爲熱何也﹖伯曰﹕夫寒甚則生熱也。此言凡傷於寒則爲病熱﹐熱甚於表陽﹐而入於內者﹐當爲五十九刺也。】

熱病始手臂痛者﹐刺手陽明太陰而汗出止。

【王冰曰﹕手臂痛﹐列缺主之。列缺者﹐手太陰之絡﹐去腕上同身寸之一寸半﹐別走陽明者也﹐刺可入同身寸之三分﹐畱三呼﹐若灸者可灸五壯。欲出汗﹐商陽主之。商陽者﹐手陽明脈之井﹐在手大指次指內側﹐去爪甲角如韭葉﹐手陽明脈之所出也﹐刺可入同身寸之一分﹐畱一呼﹐若灸者可灸三壯。】

【馬蒔曰﹕此言熱病始於手臂痛者﹐當刺手陽明大腸經﹐手太陰肺經也。】

【張志聰曰﹕身半以上﹐手太陰陽明皆主之。熱病始於手臂者﹐病在上而發於陽也﹐故當刺手陽明太陰﹐手太陰之主表也。】

熱病始於頭首者﹐刺項太陽而汗出止。

【王冰曰﹕天柱主之。天柱在俠項後髮際﹐大筋外廉陷者中﹐足太陽脈气所發﹐刺可入同身寸之二分﹐畱六呼﹐若灸者可灸三壯。】

【馬蒔曰﹕此言熱病始於頭者﹐當刺足太陽膀胱經也。】

【張志聰曰﹕始於頭首者﹐太陽之爲病也。刺項者﹐刺風池﹑風府也。太陽爲諸陽主气﹐其脈連於風府﹐故刺之而汗出乃止。】

熱病始於足脛者﹐刺足陽明而汗出止。

【王冰曰﹕三里主之。】

【馬蒔曰﹕此言熱病始於足脛者﹐當刺足陽明胃經也。】

【張志聰曰﹕陽气起於足五指之表﹐熱病始於足脛者﹐發於陽而始於下也﹐故當刺足陽明以取汗。】

熱病先身重骨痛﹐耳聾好瞑﹐刺足少陰﹐病甚爲五十九刺。

【王冰曰﹕據經無正主穴﹐當補瀉井滎爾﹐爲五十九刺﹐如古法。】

【馬蒔曰﹕此言熱病始於身重骨痛﹐耳聾好瞑者。當刺足少陰腎經也。蓋腎主骨﹐故刺之。如病甚﹐當刺前五十九穴。】

【張志聰曰﹕此病發於陰而爲熱病者﹐當取足少陰也。腎主骨而爲生气之原﹐气傷故身重。腎開竅於耳﹐故耳聾。少陰病但欲寐﹐故好瞑也。病甚者﹐亦當爲五十九刺﹐《靈樞》熱病篇曰﹕熱病身重骨痛﹐耳聾﹐而好瞑﹐取之骨﹐以第四鍼五十九刺骨。蓋足少陰主骨﹐故取之刺也。五十九刺骨者﹐取骨空之穴也。夫少陽少陰主樞。熱在少陽者﹐可入於裏陰﹔熱在少陰者﹐可樞轉而外出。故在陰分陽分之病﹐甚者皆當爲五十九刺也。張兆璜曰﹕少陽之上﹐火气治之﹔少陰之上﹐熱气治之。故病在少陽少陰﹐而皆爲熱甚。】

熱病先眩冒而熱﹐胸脇滿﹐刺足少陰少陽。

【王冰曰﹕亦井滎也。】

【馬蒔曰﹕此言熱病始於眩冒而胸脇滿者﹐當刺足少陰腎經﹐足少陽膽經也。】

【張志聰曰﹕此言少陽少陰之二气相通也。夫陰陽出入﹐皆從樞轉。熱病先眩冒﹐而熱病發於少陽也﹔胸脇滿﹐將入於裏陰矣。故當刺足少陰少陽﹐從樞轉而外出。按以上三節﹐用十六先字﹐蓋言有先於內者﹐有先於外者﹐有先從气分者﹐有先見於色者﹐皆當先治之﹐勿使外內之交爭也。張兆璜曰﹕首節論熱甚於少陽﹐上節論熱甚於少陰﹐此論少陰與少陽相合﹐蓋君火與相火相合也。】

太陽之脈﹐色榮顴骨﹐熱病也。榮未交﹐曰今且得汗﹐待時而已。與厥陰脈爭見者﹐死期不過三日﹐其熱病內連腎﹐少陽之脈色也。【少陽之脈色也﹐六字衍文。】

【王冰曰﹕榮謂赤色﹐見於顴骨﹐如榮飾也。太陽合火﹐故見赤色。然色𨿽明盛﹐但陰陽之气不交錯者﹐故法云今且得汗之而已。待時者﹐謂肝病待甲乙﹐心病待丙丁﹐脾病待戊己﹐肺病待庚辛﹐腎病待壬癸﹐是謂待時而已。外見太陽之赤色﹐內應厥陰之弦脈﹐然太陽受病﹐當傳入陽明﹐今反厥陰之脈來見者﹐是土敗而木賊之也﹐故死。然土气已敗﹐木復狂行﹐木生數三﹐故死期不過三日。若赤色气內連鼻兩旁者﹐是少陽之脈色﹐非厥陰色﹐何者﹖腎部近於鼻也。】

【馬蒔曰﹕此舉太陽之熱病而決其生死也。足太陽膀胱經之病﹐脈赤色﹐榮於顴骨﹐乃太陽熱病也。蓋顴爲諸骨之宗﹐太陽與腎爲表裏﹐腎主骨也。然𨿽榮於顴骨﹐而猶未交於他部﹐則當謂病者曰﹐今且得汗﹐待其所勝之時而已﹐謂太陽之病﹐待壬癸日可愈也。若外見太陽之赤色﹐內應厥陰之弦脈﹐則厥陰脈爭見者﹐死期不過三日。蓋太陽受病﹐當傳入於陽明﹐今又厥陰之脈來見﹐是土敗而木賊之也。木生數三﹐死期不過三日﹐何也。其熱病內連腎也。楊上善云﹕足太陽﹐水也﹐厥陰木也﹐水能生木﹐木盛水衰﹐故太陽水色見時﹐有木气爭見者﹐水死﹐以其熱病內連於腎﹐腎爲熱傷﹐故死也。】

【張志聰曰﹕此言外病六气之熱﹐內有五臟之熱﹐始在气分﹐而未及於經榮者﹐當急取汗而解﹐勿使外內相交而成不救也。《傷寒論》曰﹕太陽之爲病﹐脈浮。見太陽之脈者﹐乃六气之病。始在太陽之表陽﹐此外因之熱病也。赤色之榮於顴頰之間﹐乃五臟之熱﹐始病气而見於色﹐此內因之熱病也。曰骨者﹐謂尙在內而隱見於皮膚之間﹐當此之時﹐五臟之榮色﹐尙未與表陽之气相交﹐表陽之熱﹐尙未與五臟之榮气相交﹐故良工曰﹐病在太陽者﹐可從表汗而解﹔熱在五臟者﹐病𨿽未發﹐見赤色者刺之﹐名曰治未病。今且得汗﹐是可待時而已矣。若不急從汗解﹐則太陽之熱﹐與髒熱相交﹐而太陽與厥陰之脈爭見者﹐死期不過三日矣。此言表陽之熱﹐與髒熱交爭﹐不以次入﹐惟少陽與腎脈相連耳。本輸篇曰﹕少陽屬腎。蓋少陽之气發原於腎﹐故熱病內連腎者﹐少陽之脈色也。按此節與玉機眞髒論之所謂傳化有不以次入者﹐憂恐悲喜怒﹐令不得以其次﹐故令人有大病之義相同。蓋表陽之邪﹐始病太陽﹐六气相傳﹐移皆有次。不以次入者﹐因五志內傷﹐而五臟內熱﹐太陽之脈﹐與厥陰脈爭見者﹐是太陽之熱﹐與肝熱相交矣。蓋太陽爲陽之始﹐厥陰爲陰之終﹐舉太陽與厥陰交爭﹐是表陽之邪不以次入﹐而與五臟之熱﹐隨所乘傳﹐陽脈與陰脈爭見者﹐皆爲死證﹐故不必備言五臟也。當知表陽之熱﹐先气而經﹐經而髒﹐五臟之熱﹐亦先從气而經﹐內而外也。外內之熱﹐交出於陽分者生﹐重逆於陰髒者死。首節論內熱與外熱交爭﹐此論外熱與內熱交爭。】

少陽之脈﹐色榮頰前﹐熱病也。榮未交﹐曰今且得汗﹐待時而已。與少陰脈爭見者﹐死期不過三日。

【王冰曰﹕頰前﹐卽顴骨下近鼻兩旁。少陽受病﹐當傳入於太陰﹐今反少陰脈來見﹐亦土敗而木賊之也﹐故死不過三日﹐亦木之數然。】

【馬蒔曰﹕此舉少陽膽經熱病﹐而決其生死也。少陽之脈﹐赤色榮於頰前﹑則是顴骨下近鼻兩旁﹐乃少陽之熱病也。然𨿽榮於頰前﹐而未交於他部﹐則當謂病者曰﹐今且得汗﹐待其所勝之時而已。謂少陽之病待甲乙日可愈也。楊上善云﹕少陽爲木﹐少陰爲水。少陽色見之時﹐有少陰脈爭見者﹐是母勝子故木死。】

【張志聰曰﹕頰﹐前頤也。外見少陽之脈﹐少陽之熱病也。色榮煩前﹐腎臟之熱病也。】

熱病气穴﹕三椎下間﹐主胸中熱﹔四椎下間﹐主鬲中熱﹔五椎下間﹐主肝熱﹔六椎下間﹐主脾熱﹔七椎下間﹐主腎熱。榮在骶也。項上三椎陷者中也。

【王冰曰﹕脊節之謂椎﹐脊窮之謂骶﹐言腎熱之气﹐外通尾骶也。此舉數脊椎之大法也。三椎下間﹐主胸中熱者﹐何以數之﹖皆當以陷者中爲气發之所。】

【馬蒔曰﹕按督脈經三椎下間名身柱﹐四椎下間無穴﹐五椎下間名神道﹐六椎下間名靈臺﹐七椎下間名至陽。然數笫一椎者﹐項骨之上有三椎﹐乃項骨也。三椎之下陷者中﹐乃大椎也。由此而下數之﹐則諸椎得矣。末句舉數椎之大法也。】

【張志聰曰﹕此言腎未病者當取之气穴也。气穴者﹐瀉五臟气分之熱﹐故曰三椎下間﹐四椎下間﹐乃溪谷之穴會﹐與五臟之兪穴不同也。胸中鬲上﹐乃心肺之宮城。主胃中熱者﹐瀉肺熱也﹔鬲中熱者﹐瀉心熱也。不曰心肺而曰胸中鬲中者﹐意言熱在气分而不幹於髒眞也。若此言五臟之熱入於經榮者﹐當取之骨穴也。脊骨之盡處曰骶﹐謂如取榮穴﹐當在骶﹐而至項上之三椎陷者中而取之。蓋气爲陽﹐榮血爲陰﹐故取气穴在三椎至七椎之間﹐從上而下也。取榮兪之穴﹐在骶骨之十四椎﹐而上至項上之三椎陷者中而取之也。張兆璜曰﹕此所謂刺之反者。】

頰下逆顴爲大瘕。下牙車爲腹滿。顴後爲脇痛。頰上者﹐鬲上也。

【王冰曰﹕此所以候面部之色﹐發明腹中之病證。】

【馬蒔曰﹕此總面部之色﹐而知腹中之病也。色見於頰之下﹐而又逆顴而上行﹐乃大瘕泄之疾也。色見於下牙車者﹐爲腹滿之疾。色見於顴之後者﹐爲脇痛之疾。色見於頰之上者﹐爲鬲上之疾也。】

【張志聰曰﹕此復結內病五臟之熱﹐不重感於外邪者﹐無外內之交爭﹐而止於在內之臟腑自相乘傳也。頰下爲頤﹐如頰下之色﹐上逆於顴﹐是腎熱乘肝﹐當爲大瘕泄。如下於牙車是腎熱乘胃﹐當主腹滿。逆於顴後﹐是熱邪乘膽﹐當爲脇痛。如逆於頰上者﹐是在鬲上﹐心肺之分也。蓋言五臟之熱﹐色見於面部﹐而有外邪之熱者﹐當治其未病交爭﹐勿使外內相合﹐而成不救之死證。如五臟之熱見於面部﹐而無外因之熱病者﹐亦當治未病乘傳﹐勿使其有瘕泄腹滿之病。張兆璜曰﹕此篇首言五臟之熱病﹐末結五臟之熱色﹐自相乘傳﹐蓋五臟之熱有重感外邪者﹐必有外內之交爭﹐如止病在內而不感於外邪者﹐只當於在內之臟腑中求之。張應略曰﹕有在外之熱病﹐有在內之熱病﹐有病在外而內不病者﹐有病在內而外不病者﹐不必定有外內之交爭﹐故復以此證明之。】古今圖書集成醫部全錄卷十七

評熱病論篇第三十三

【馬蒔曰﹕首二節論熱病﹐故名篇﹐後二節則論勞風腎風也。】

黃帝問曰﹕有病溫者﹐汗出輒復熱﹐而脈躁疾不爲汗衰﹐狂言不能食﹐病名爲何﹖岐伯對曰﹕病名陰陽交﹐交者死也。帝曰﹕願聞其說。岐伯曰﹕人所以汗出者﹐皆生於谷﹐谷生於精﹐今邪气交爭於骨肉而得汗者﹐是邪卻而精勝也。精勝則當能食而不復熱﹐復熱者邪气也。汗者﹐精气也。今汗出而輒復熱者﹐是邪勝也。不能食者﹐精無俾也。病而畱者﹐其壽可立而傾也。且夫熱論曰﹕汗出而脈尙躁盛者死。今脈不與汗相應﹐此不勝其病也﹐其死明矣。狂言者是失志﹐失志者死。今見三死﹐不見一生﹐𨿽愈必死也。

【王冰曰﹕交﹐謂交合陰陽之气﹐不分別也。汗生於谷﹐谷生於精﹐言穀气化爲精﹐精气勝乃爲汗﹐邪卻精勝﹐言初汗也。無俾﹐言無可使爲汗也。谷不化則精不生﹐精不化流故無可使﹐若汗出疾速﹐畱著而不去﹐則其人壽命立至傾危也。熱論﹐謂上古熱論也。凡汗後脈當遲靜而反躁急以盛滿者﹐是眞气竭而邪盛﹐故知必死也。脈不靜而躁盛﹐是不相應。志捨於精﹐今精無可使﹐是志無所居。志不畱居﹐則失志也。汗出脈躁盛﹐一死。不勝其病﹐二死。狂言失志者﹐三死也。】

【馬蒔曰﹕此言熱病汗後者爲脈躁﹐爲狂言﹐爲身熱不食者之必死也。病名曰陰陽交﹐爲陰陽之气不分別也。今夫精气盛而穀气消﹐穀气消而汗自能出﹐今邪气交爭而得汗﹐是邪卻而精勝也﹐精勝則當能食而不復熱矣。乃復熱而不能食﹐是精气不能使之食也﹐所以其壽可傾也。邪盛則脈盛﹐邪退則脈靜﹐彼熱論有謂汗出而脈尙躁盛者死﹐今脈尙躁疾﹐不爲汗衰﹐是亦邪盛而精衰﹐不能勝其病也。至於志捨於精﹐精气已衰﹐志不能藏﹐今狂言者且失志也﹐失志者死。由此觀之﹐則身熱而不能食者﹐一死也﹔脈躁盛者﹐二死也﹔狂言者﹐三死也。有三死而無一生﹐𨿽愈爲必死也。夫曰𨿽愈﹐亦暫似可愈﹐而終不能有成功矣。】

【張志聰曰﹕溫病者冬傷於寒﹐先夏至日發者爲病溫也。陰陽交者﹐謂汗乃陰液﹐外出於陽﹐陽熱不從汗解﹐復入之陰﹐名曰陰陽交。交者﹐乃正不能勝邪﹐而邪復傷正气﹐故爲死證。汗生於水谷之精﹐水谷之精由精气之所化﹐故曰谷生於精。夫汗之發原有二﹐一出於水谷之精﹐一出於腎臟之精。而曰皆生於谷者﹐言腎臟之精﹐亦水谷之所生也。交爭於骨肉者﹐邪气伏匿於骨肉之間﹐至春時與正气交爭﹐而發爲溫病。得汗﹐是精气勝而邪气當共並而出矣。是故胃主肉﹐腎主骨﹐谷精之汗出於胃﹐血液之汗原於腎。邪在肉者得水谷之汗而解﹔邪在骨者﹐得腎精之汗而後解也。夫水谷之精﹐由腎臟精气之所化﹐所謂谷生於精也。夫腎爲水髒﹐受水谷之精而藏之﹐其精气上與陽明相合﹐戊癸合而化火﹐火土之气﹐消水谷之精微﹐而復生此精﹐是先後二天互相資生者也。今汗出而邪畱不去﹐則熱邪復傷其陰精矣。精气受傷﹐則不能復與陽明合化而使之食﹐是精气之生原並絕﹐其壽命可立而傾也。復引熱論以釋明汗生於谷﹐谷生於精﹐不能食而精無俾者之義。《靈樞》熱論篇曰﹕熱病已得汗而脈尙躁盛﹐此陰脈之極也﹐死﹔其得汗而脈靜者生。熱病者脈尙躁而不得汗者﹐此陽脈之極也﹐死﹔脈盛躁得汗﹐靜者生。夫汗者精气也﹐汗出而脈尙躁盛者﹐是邪气盛而精不勝也。陰脈﹐少陰之脈極終也﹐此邪熱盛而少陰之气終也。脈尙躁而不得汗者﹐是陽熱盛而胃气絕也。今脈不與汗相應者﹐胃气虛而不勝其邪﹐正不勝邪﹐是胃气將絕﹐其死明矣。腎藏志﹐狂言者﹐是精气傷而志先死﹐志先死者﹐不過一日半而死矣。三死﹐謂病而畱者﹐一死也﹔胃气絕者﹐一死也﹔腎气絕者﹐一死也。夫腎爲生气之原﹐腎之精气﹐由水谷之所生﹐水谷之精﹐由腎气之所化﹐如汗不勝邪﹐而腎臟之精气尙在﹐一生也﹔如精气受傷﹐而陽明之生原未絕﹐一生也。愈者﹐謂邪病去也。邪𨿽去而生气已絕﹐必死之道也。此論邪正陰陽之理﹐而歸重於正气之生原﹐不可傷也。】

帝曰﹕有病身熱﹐汗出煩滿﹐煩滿不爲汗解﹐此爲何病﹖岐伯曰﹕汗出而身熱者﹐風也﹔汗出而煩滿不解者﹐厥也。病名曰風厥。帝曰﹕願卒聞之。岐伯曰﹕巨陽主气﹐故先受邪﹐少陰與其爲表裏也。得熱則上從之﹐從之則厥也。帝曰﹕治之柰何﹖岐伯曰﹕表裏刺之﹐飲之服湯。

【王冰曰﹕上從之謂少陰﹐隨從於六陽而上也。表裏刺之者﹐謂瀉太陽補少陰也。飲之湯者﹐謂止上逆之腎气也。】

【馬蒔曰﹕言病熱汗後而煩滿不解者﹐以其太陽感風﹐少陰气厥﹐名爲風厥之證﹐而當行補瀉之法也。汗出之後﹐而身有復熱﹐以風气尙在也。汗出之後﹐而煩滿不解﹐以下气上逆也。其病名曰風厥﹐正以足太陽膀胱經受風﹐少陰腎經與其爲表裏也﹐腎經得膀胱之風﹐熱則气上從之而爲厥耳。所以治之者﹐亦惟瀉太陽之風﹐補少陰之气﹐而合表裏以刺之﹔又當飲之以湯劑﹐以止上逆之腎气﹐則可以治斯疾也。】

【張志聰曰﹕按此篇評論陽熱之邪﹐惟借陰精以制勝。汗者精气也﹐一出於水谷之精﹐一出於腎臟之液。水谷入胃﹐津液四布﹐汗出溱溱﹐水谷之精气也。又腎爲水髒﹐受五臟之精而藏之﹐所藏之精﹐奉心化赤而爲血﹐血之液爲汗﹐此腎臟之精气也。是以上節論汗生於谷﹐此以下復論風傷腎臟之精焉。蓋風行則水渙﹐水气泛溢則精气自虛﹐此乃論風動腎臟之精气。勞風節論風動腎臟之水气﹐腎風節論風動腎臟之水邪﹐而總屬精气皆虛。風爲陽邪﹐開發肌腠﹐腠理之汗﹐水谷之精也。津液外泄﹐風熱畱之﹐故身熱也。風熱不去﹐則傷動其腎气而上逆﹐逆於上則心煩﹐乘於脾土則中滿﹐病名曰風厥﹐謂因風邪而使腎气之厥逆也。上節論病𨿽愈而正气絕者死﹐此以下論邪病𨿽畱而根本不壞者不死。邪正虛實﹐大有死生之關系﹐而學者不可不審。巨陽﹐太陽也。太陽之气主表﹐風爲陽邪﹐傷人陽气﹐兩陽相搏﹐則爲病熱。少陰與太陽相爲表裏﹐陽熱在上則陰气從之﹐從之則爲厥逆矣。表裏者﹐陰陽也。刺表以瀉風熱之陽邪﹐刺裏以下少陰之逆气﹐飲之服湯以助水津之汗。】

帝曰﹕勞風爲病何如﹖岐伯曰﹕勞風法在肺下。其爲病也﹐使人彊上冥視﹐唾出若涕﹐惡風而振寒﹐此爲勞風之病。帝曰﹕治之柰何﹖岐伯曰﹕以救俛仰。巨陽引精者三日﹐中年者五日﹐不精者七日。咳出靑黃涕﹐其狀如膿﹐大如彈丸﹐從口中若鼻中出。不出則傷肺﹐傷肺則死也。

【王冰曰﹕從勞風生﹐故曰勞風。勞謂腎勞也﹐腎脈者從腎上貫肝鬲﹐入肺中﹐故腎勞風生﹐上居肺下也。】

【楊上善云﹕彊上﹐好仰也。冥視﹐謂合眼視不明也。膀胱脈起於目內眥﹐上額交巓上﹐入絡腦﹐還出別下項﹐循肩髆內﹐俠脊抵腰中﹐入循膂絡腎。今腎精不足﹐外吸膀胱﹐膀胱气不能上營﹐故使人頭項彊而視不明也。肺被風薄﹐勞气上燻﹐故令唾出若鼻涕狀。腎气不足﹐陽气內攻﹐勞熱相合﹐故惡風而振寒。巨陽者﹐膀胱之脈也﹐膀胱與腎爲表裏﹐故巨陽引精也。然太陽之脈﹐吸引精气﹐上攻於肺者三日﹐中年者五日﹐素不以精气用事者七日﹐當故出稠涕﹐其色靑黃如膿狀。平調咳者﹐從咽而上出於口。暴卒咳者﹐气衝突於蓄門而出於鼻。夫如是者皆腎气勞竭﹐肺气內虛﹐陽气奔迫之所爲﹐故不出則傷肺也。肺傷則榮衛散解﹐魄不內治﹐故死。蓄門當是賁門。】

【馬蒔曰﹕此言勞風之證﹐當有治之之法也。愚細玩此節之辭﹐似爲醫籍中之勞證﹐其治之之法﹐止有以救俯仰一句﹐當爲鍼法及導引之法﹐但其法不傳﹐不敢彊爲之附。】

【張志聰曰﹕此論勞汗當風而傷其腎也。煩勞則陽气外張﹐精气內絕﹐陽虛於外則易於受風﹐精虛於內則反動其水气矣。風動寒水之气﹐法當在肺下。水熱穴論曰﹕腎者至陰也﹐至陰者盛水也﹐肺者太陰也﹐少陰者冬脈也﹐故其本在腎﹐其末在肺﹐皆積水也。彊上者﹐頭項彊也。陽气張而重感於風﹐則使人彊於上﹐陰精竭而更受其傷﹐故目盲不可以視也。腎之水液﹐入肺爲涕﹐自入爲唾﹐風動腎水﹐法在肺下﹐故唾出若涕。肺主皮毛﹐肺受風寒﹐故惡風而振寒﹐此爲勇而勞甚則腎汗出﹐腎汗出而逢於風也。《金匱》水气篇曰﹕气彊則爲水﹐難以俯仰。此水寒之气厥逆於上﹐則有形之水將欲隨之﹐故當急救其水邪﹐勿使其上溢﹐以致不能俯仰也。至於救俯仰之法﹐當從小便而出﹐巨陽引精者﹐謂太陽膀胱之腑津液藏焉﹐气化則出。巨陽气盛﹐能引腎精之邪水﹐從小便而出者﹐三日而愈。中年精气虛者五日﹐老年精气衰者七日。三五七者﹐陽之數也﹐謂得陽气之化﹐而陰水自出矣。若水寒之邪﹐逆於肺下者﹐又當從上竅以出之﹐此上下分消之法也。夫腎爲水髒﹐受五臟之精而藏之。今腎臟之水气反逆於上﹐則四髒之津﹐皆爲之凝聚而不下矣。靑黃涕者﹐肝脾之津也。膿乃赤白之間色﹐如膿狀者﹐心肺之津也。四髒之津﹐不下歸於腎﹐反凝聚於肺下﹐故當咳而出之。肺之下﹐脾之上也﹐或從脾而出之口﹐或從肺而出之鼻﹐皆涕唾所出之外竅也。肺主气而至淸虛﹐故邪濁傷之則死。】

帝曰﹕有病腎風者﹐面胕痝然壅﹐害於言﹐可刺否﹖岐伯曰﹕虛不當刺。不當刺而刺﹐後五日其气必至。帝曰﹕其至何如﹖岐伯曰﹕至必少气時熱﹐時熱﹐從胸背上至頭汗出﹐手熱﹐口漧苦渴﹐小便黃﹐目下腫﹐腹中鳴﹐身重難以行﹐月事不來﹐煩而不能食﹐不能正偃﹐正偃則咳﹐病名曰風水﹐論在刺法中。帝曰﹕願聞其說。岐伯曰﹕邪之所湊﹐其气必虛。陰虛者陽必湊之﹐故少气時熱而汗出也。小便黃者﹐少腹中有熱也﹐不能正偃者﹐胃中不和也。正偃則咳甚﹐上迫肺也。諸有水气者﹐微腫先見於目下也。帝曰﹕何以言﹖岐伯曰﹕水者陰也﹐目下亦陰也﹐腹者至陰之所居﹐故水在腹者﹐必使目下腫也。眞气上逆故口苦舌漧﹐臥不得正偃﹐正偃則咳出淸水也。諸水病者﹐故不得臥﹐臥則驚﹐驚則咳甚也。腹中鳴者﹐病本於胃也。薄脾則煩不能食。食不下者﹐胃脘隔也。身重難以行者﹐胃脈在足也。月事不來者﹐胞脈閉也。胞脈者﹐屬心而絡於胞中。今气上迫肺心﹐气不得下通﹐故月事不來也。帝曰﹕善。

【胕﹐音附。痝﹐音芒。】

【王冰曰﹕痝然﹐腫起貌。壅﹐謂目下壅如臥蠶形也。腎之脈從腎上貫肝鬲﹐入肺中﹐循喉嚨﹐俠舌本﹐故妨害於言語。至﹐病气來至也。謂一臟配一日﹐而五日至腎。夫腎已不足﹐風內薄之﹐謂腫爲實﹐以鍼大泄﹐反傷髒气﹐眞气不足﹐不可復﹐故刺後五日﹐其邪气必至也。陰不足而陽有餘﹐故熱從胃背上至頭而汗出﹐口漧苦渴﹐又以少陰之脈所過故也。然心者陽髒也﹐其脈行於臂手﹔腎者陰髒也﹐其脈循於胸足。腎不足則心气有餘﹐故手熱矣。又以心腎之脈﹐俱是少陰脈也。】

【馬蒔曰﹕此節詳腎風有風水之名﹐必有諸證可驗也。面者﹐首面也。胕者﹐足面也。面胕痝然而腫﹐又害於言者﹐蓋腎之脈﹐從腎上貫肝鬲﹐入肺中﹐循喉嚨﹐俠舌本﹐故妨於言也。然其腎气旣虛﹐則不當刺。有不當刺而刺﹐則五日間邪气當復至矣。當邪气復至之時﹐必少气﹐必時熱﹐必熱從胸背上至頭皆汗出﹐必手熱﹐口必幹苦渴﹐必小便黃﹐必目下腫﹐必腹中鳴﹐必身重難以行﹐必月事不來﹐必煩而不能食﹐必不能正臥﹐正臥則咳﹐此固腎風之病﹐而其名又曰風水﹐何也﹖凡邪之所湊於陽經者﹐其陽經之气必虛﹔邪之所湊於陰經者﹐其陰經之气必虛。今腎虛者陰虛也﹐陰虛則陽邪湊之﹐故少气及時當發熱而汗出也。小便黃者﹐以腎脈絡於少腹﹐少腹中有熱也。不能正偃者﹐以腎脈注胸中﹐胃中不和也。正偃則咳甚者﹐以腎脈入肺中﹐今邪气上迫於肺也。諸凡有水气者﹐微腫先見於目下也。蓋水者陰也﹐目下亦陰也。腹乃至陰之所居﹐故水在腹者﹐必使目下腫也。口苦舌漧者﹐以眞气上逆也。不得正偃者﹐以正偃則咳出淸水也。諸水病者不得臥﹐臥則驚﹐驚則咳甚也。腹中鳴者﹐以病本於胃﹐胃中作鳴也。煩而不能食者﹐以邪气薄脾﹐則煩而不能食也。其食不下者﹐以胃脘隔塞也。身重難以行者﹐以胃脈在足也。月事不來者﹐以胞絡宮中之經脈閉也。正以胞脈者屬心而絡於胞中﹐今气上迫肺心﹐气不得下通﹐故月事不來也。月事不來﹐似爲婦人而論﹐然男子之腎風諸證俱同﹐惟此一證則有異耳。】

【張志聰曰﹕腎風者﹐因風而動腎臟之水﹐故又名風水﹐其證則面足痝然而腫也。少陰之脈貫腎﹐系舌本﹐水邪上逆﹐故壅害於言。腎爲風邪所傷﹐則精气已虛﹐故不當刺﹐虛反刺之﹐後五日其逆气必至。平脈篇曰﹕腎气微少﹐精血奔﹐气促迫﹐上入胸膈﹐謂精气虛則水邪之气反上逆矣。五日者﹐言風邪亦始病太陽五日﹐則病及少陰而動其气矣。病名風水者﹐因風而動其水也。在刺法中﹐謂在本經水穴論中。風邪傷腎﹐精气必虛﹐陰虛則陽往乘之﹐故時時發熱。腎爲生气之原﹐故少气也。陽加於陰則汗出﹐濕熱上蒸﹐故從胸背而直上於頭。熱在下焦﹐故小便黃也。蓋以足太陽與足少陰﹐標本相合﹐風邪傷腎﹐始病太陽﹐甚則入腎﹐今腎熱上蒸﹐亦隨太陽之气而上﹐故從胸背而上至頭也。正偃則咳者﹐陽邪傷陰而動腎臟之水也。正偃﹐仰臥也﹐水上乘於胃﹐則胃中不和﹐故不得正偃。肺脈下絡大腸﹐還循胃口﹐故上迫於肺也。上論陽熱傷其精气﹐此復論動其水焉。太陰者至陰也﹐水邪上乘於腹﹐始傷胃而漸及於脾﹐故微腫先見於目下﹐脾主約束也。眞气者﹐髒眞之心气也﹐心屬火而惡水邪﹐水气上乘則迫其心气上逆﹐是以口苦舌漧﹐正偃則咳出淸水者﹐此水气上乘﹐始胃而脾﹐脾而心﹐心而肺也。腎爲本﹐肺爲末﹐金水子母之髒﹐皆積水也。是以水气上逆於肺則咳出淸水。臥則驚﹐驚則咳甚者﹐此腎邪上乘於胃﹐則胃气上薄於心﹐胃气薄於心﹐則心气迫於肺矣。水邪乘胃故不得臥。胃絡上通於心﹐陽气入陰﹐陰陽相薄﹐故驚恐也。心气上乘於肺﹐金畏火熱﹐故咳甚也。上乃論水气從下而上﹐此復論腑臟之气﹐亦從下而上焉。若水气乘於經脈之中﹐隨經環轉﹐復從上而下也。水病奉於胃﹐而隨經下泄﹐故腹作雷鳴。薄於脾則煩而不能食﹐蓋脾絡上膈注心中﹐故煩﹐上焦主納﹐故不能食也。胃脘阻隔﹐故食不下。水气隨經下流﹐故身重難以行也。中焦之汁﹐流溢於腎而爲精﹐奉心化赤而爲血﹐血之液爲汗。此論風傷腎臟之精﹐末論不能奉心化赤而爲血﹐蓋此篇評論陽熱之邪﹐惟借陰精汗液以制勝﹐前論谷精之汗不能勝邪者死。此言腎臟之精爲風邪所傷﹐而又不得心气下通以化赤﹐是風邪亦不得從汗解矣。再按榮气之道﹐納谷爲寶﹐谷入於胃﹐乃傳之肺﹐流溢於中﹐布散於外﹐專精者榮於經隧﹐常榮無已。是血乃中焦水谷之汁﹐而行於經脈﹐滲於皮膚﹐有二道焉。夫中焦受气取汁﹐變化而赤﹐此專精而行於經隧之血也。流溢於中﹐布散於外者﹐是流溢於胞中﹐布散於皮膚之血也。胞脈屬心﹐得心气下通而爲血﹐衝脈任脈皆起於胞中﹐上循腹裏爲經絡之海﹐其浮而外者﹐循腹右上行﹐會於咽喉﹐別而絡唇口﹐血气盛則充膚熱肉﹐血獨盛則淡滲皮膚﹐生毫毛﹐男子至唇口而長髭須﹐女子至胸中而下爲月事﹐是血之液爲汗者﹐乃滲於皮膚之血﹐非經脈之血也﹐故舉女子之月事﹐以申明之。气上迫肺者﹐眞气上逆﹐口苦舌漧﹐驚則咳甚﹐是心气上炎而不下通也。倪衝之曰﹕勞風法在肺下﹐謂水气追於肺下﹐所出之涕﹐乃是肺液﹐非腎臟之水也。蓋肺乃水之生原﹐腎气反逆則水源凝聚於上矣。今正偃追肺﹐亦系胃气上乘﹐而非腎臟之水﹐卽目下微腫﹐亦屬水邪在腹﹐而腫見於目下。當知腎虛水泛﹐止至於腹耳。又曰﹕按經旨水邪止乘於胃﹐其薄脾幹肺迫心﹐乃胃气之轉乘﹐非水邪直至於心下﹐蓋腎者胃之關也﹐水出於關則邪畱在胃﹐故曰病本於胃。】

逆調論篇第三十四

【馬蒔曰﹕內論諸證﹐或陰陽偏勝﹐或營衛俱虛﹐或臥行喘息﹐皆逆調使然﹐故名篇。】

【張志聰曰﹕調﹐和也﹐順也。言人之陰陽水火﹐營衛气血﹐表裏上下﹐皆當和調﹐逆調則爲病矣。】

黃帝問曰﹕人身非常溫也﹐非常熱也﹐爲之熱而煩滿者﹐何也﹖岐伯對曰﹕陰气少而陽气勝﹐故熱而煩滿也。【爲﹐去聲。】

【馬蒔曰﹕此言病有熱而煩滿者﹐以其陰气少而陽气多也。陰气者﹐諸陰經之气及營气也。陽气者﹐諸陽經之气及衛气也。人身有非常之溫﹐有非常之熱﹐爲之極熱而煩躁脹滿者﹐是乃陰气衰少﹐陽气太勝故然耳。據第三節

而較之﹐則此節當爲內傷耳。】

【張志聰曰﹕此論上下陰陽之不和也。非常溫者﹐謂非常有溫熱之病在表也。非常熱者﹐謂非常有五臟之熱在裏也。爲之者﹐乃陽熱之气爲之也。火爲陽而居上﹐水爲陰而居下﹐陰气少而陽气勝﹐故熱而煩滿於上也。】

帝曰﹕人身非衣寒也﹐中非有寒气也﹐寒從中生者何﹖岐伯曰﹕是人多痺气也。陽气少﹐陰气多﹐故身寒如從水中出。

【王冰曰﹕言不知誰爲元主邪﹐然總由形气陰陽之爲﹐是非衣寒而中有寒也。】

【馬蒔曰﹕此言病有寒從中生者﹐以其陽气少而陰气多也。人身非衣服之本寒﹐非寒气之在中﹐而身寒從中生者﹐是人必多痺气也。陽气少而陰气多﹐故身寒如從水中出也。陰气陽气﹐與上節同。】

【張志聰曰﹕身非衣寒﹐表無寒也。中非有寒气﹐裏無寒也。寒從中生者﹐謂寒從陰中而生也。痺气者﹐气閉也。陽气少而陰气多者﹐因是人多痺气故也。病在陰者名曰痺﹐寒濕之气閉於裏陰﹐則火熱不得下交於陰﹐而陰气盛﹐陰气盛則陽气少﹐而陰寒之气過多﹐故身寒如從水中出﹐蓋熱出於陽火故煩﹐寒出於陰水﹐故如從水中出﹐此上下水火陰陽之不和也。】

帝曰﹕人有四肢熱﹐逢風寒如炙如火者﹐何也﹖岐伯曰﹕是人者﹐陰气虛﹐陽气盛。四肢者陽也﹐兩陽相得而陰气虛少﹐少水不能滅盛火﹐而陽獨治﹐獨治者不能生長也﹐獨勝而止耳。逢風而如炙如火者﹐是人當肉爍也。

【王冰曰﹕水爲陰﹐火爲陽。今陽气有餘﹐陰气不足﹐故雲少水不能滅盛火也。治者﹐王也。勝者﹐盛也﹐故云獨勝而止。爍﹐言消也﹐言久久此人當肉消削也。】

【馬蒔曰﹕此言病者有四肢熱﹐遇風寒而愈熱者﹐亦以陰气虛而陽气盛也。四肢者屬陽﹐風亦屬陽﹐一逢風寒﹐兩陽相得﹐況陰气衰少﹐則水少不能滅盛火﹐而一身之陽气獨王﹐獨王則不能生水﹐惟陽气獨勝而止﹐是以遇風寒而如炙於火﹐如火之熱﹐且人有是病者﹐久則其肉必當消爍也。】

【張志聰曰﹕此論表裏陰陽之不和也。四肢爲諸陽主气﹐四肢熱者﹐陽熱之气在表也。逢風寒而如炙如火者﹐邪正相搏﹐因表陽之熱而熱更盛極也。陰陽虛者﹐裏陰之气虛也。陽气盛者﹐表陽之气盛也。陽受气於四肢﹐陰受气於五臟﹐四肢者陽明之所主也。兩陽陽明也﹐兩陽合明﹐故曰陽明﹐相得者﹐自相得而爲熱也。陰气少者﹐少陰之气少也。少水者﹐津液少也。津液少而不能還入胃中﹐則火盛而不能滅矣。夫腎主藏精﹐陽明之所生也。腎之精气﹐復上與陽明相合﹐戊癸合而化火﹐火气盛則陰气虛少﹐而陽獨治矣。然獨陽不生﹐謂不能再生長﹐其陽熱惟此獨勝而止矣。是以能滅盛火者﹐卽是陰陽和調也。夫陽明之气主於四肢﹐而又所主肌肉﹐蓋二陽之气在於皮膚肌腠之間﹐而又逢風熱之陽邪﹐邪正相搏﹐則火熱熾而銷爍其肌肉矣。】

帝曰﹕人有身寒﹐湯火不能熱﹐厚衣不能溫﹐然不凍栗﹐是爲何病﹖岐伯曰﹕是人者﹐素腎气勝﹐以水爲事﹐太陽气衰﹐腎脂枯不長﹐一水不能勝兩火。腎者水也﹐而生於骨﹐腎不生則髓不能滿﹐故寒甚至骨也。所以不能凍栗者﹐肝一陽也﹐心二陽也﹐腎孤髒也﹐一水不能勝二火﹐故不能凍栗﹐病名曰骨痺﹐是人當攣節也。【長﹐上聲。】

【王冰曰﹕以水爲事﹐言盛欲也。腎不生則髓不滿﹐髓不滿則筋幹縮﹐故節拘攣。】

【馬蒔曰﹕此言病有極寒者﹐固以腎水之至衰﹐而不知凍栗者﹐又以肝心之有火也。人有身極寒者﹐湯火不能熱之﹐厚衣不能溫之﹐而不至凍栗者﹐何也﹖正以是人者﹐平素腎气頗勝﹐恃其勝而專以水爲事﹐縱欲忘返﹐故足太陽膀胱之气衰少﹐足少陰腎經之脂枯﹐況腎經止有一水﹐而肝心共有二火﹐一水不能勝二火﹐火盛則水益衰﹐所以腎水不能生骨﹐骨不能生髓而寒甚至骨﹐自非湯火厚衣之所能熱也。其所以極寒者﹐信由於此。然所以不凍栗者﹐亦以肝固一陽也﹐內有足少陽之火﹐心則二陽也﹐心有君火﹐而心包絡中又有手少陽三焦經之相火﹐一水不能勝此肝心之二火﹐故不至凍栗耳。且此病又曰骨痺﹐是人當有骨節拘攣之證也﹐豈特身寒而已哉﹖】

【張志聰曰﹕身寒而湯火不能熱﹐厚衣不能溫者﹐太陽气衰而寒在表也。不凍栗者﹐二陽火熱之在裏也。腎气勝者﹐腎水之气勝也。以水爲事者﹐膀胱之水勝也﹐謂其人水寒之气偏勝﹐水寒偏勝則太陽气衰﹐太陽气衰則孤陰不長矣。水﹐精水也﹐腎臟之精枯不長﹐而膀胱之一水不能勝二火矣。夫腎生骨髓﹐髓生肝﹐腎脂不生則髓不能滿於骨﹐是以寒至骨也。此兼論陰陽水火互相生長之道也。肝者﹐一陽初生之木火也。心者地二所生之君火也。腎爲牝髒﹐孤髒也﹐孤髒之陰﹐借太陽標本以合化﹐太陽气衰則孤陰不長矣。膀胱之津液﹐不能勝二火﹐故其人不能凍栗者﹐二陽之火熱在內也。病名曰骨痺﹐病在髓枯而骨痛也﹐故其人當骨節拘攣。此論表裏陰陽之不調也。】

帝曰﹕人之肉苛者﹐𨿽近衣絮﹐猶尙苛也﹐是謂何疾﹖岐伯曰﹕榮气虛﹐衛气實也。榮气虛則不仁﹐衛气虛則不用﹐榮衛俱虛則不仁且不用﹐肉如故也。人身與志不相有曰死。

【王冰曰﹕苛謂﹝疒帬﹞重﹐身用志不應﹐志爲身不親﹐兩者似不相有也。】

【馬蒔曰﹕此言人之肉苛者﹐以其榮衛俱虛﹐身志不應﹐其死必也。苛卽不仁不用也。不仁者﹐不知寒熱痛癢也。不用者﹐不能舉也﹐言有肉苛者﹐非不近衣絮也﹐而其苛自若﹐正以榮气者陰气也﹐運於內﹐爲陽之守﹐故其气虛﹐衛气者﹐陽气也﹐運於外﹐爲陰之使﹐故其气實。太陰陽明論曰﹕陽者天气也﹐主外﹐陰者地气也﹐主內﹐故陽道實﹐陰道虛﹐此卽本節虛實二句之義﹐指大凡榮衛二气之義論之﹐非就肉苛者一人而言也。惟此肉苛者﹐榮气虛則榮不能生血﹐而血無以充其形﹐故不仁﹔衛气虛則衛不能溫分肉﹐充皮膚﹐肥腠理﹐司開闔﹐故不用。不仁且不用﹐肉甚﹝疒帬﹞重﹐其肉未必有減於昔也。且其身用而志不內應﹐志爲而身不外隨﹐兩者若不相有然﹐故曰死。】

【張志聰曰﹕此論榮衛之气不和也。苛﹐虐也﹐謂𨿽近衣絮﹐而苛虐如故也。虛實者﹐不和也﹐言榮气不得衛气之和﹐則榮气虛﹐衛气不與榮气相和﹐則衛气實也。蓋陽道常實﹐故曰實﹐然則過猶不及也。榮衛不和﹐則兩者皆虛矣。榮衛兩虛者﹐不仁且不用﹐不仁不用而肉苛如故者﹐不和而致虛也。人身者﹐榮衛之所循行也﹐志者﹐五臟之神志也。本髒篇曰﹕經脈者﹐所以行气血而榮陰陽﹐濡筋骨﹐利關節者也。衛气者﹐所以溫分肉﹐充皮膚﹐肥腠理﹐司關闔者也。志意者﹐所以禦精神﹐收魂魄﹐適寒溫﹐和喜怒者也。故气血和則經脈流行﹐榮復陰陽﹐筋骨勁彊﹐關節淸利矣。衛气和則分肉解利﹐皮膚調柔﹐腠理致密矣。志意和則精神專直﹐魂魄不散﹐悔怒不起﹐五臟不受邪矣。寒溫和則六腑化谷﹐經脈通利﹐肢節得安矣。此人之平常也。是三者之所當和調者也。如三者皆相失而不相有﹐則气血不行﹐魂魄離散而死矣。此言榮气當與衛气和調﹐榮衛之气又當與神志和調者也。】

帝曰﹕人有逆气﹐不得臥而息有音者﹐有不得臥而息無音者﹐有起居如故而息有音者﹐有得臥行而喘者﹐有不得臥不能行而喘者﹐有不得臥臥而喘者﹐皆何髒使然﹖願聞其故。岐伯曰﹕不得臥而息有音者﹐是陽明之逆也。足三陽者下行﹐今逆而上行﹐故息有音也。陽明者胃脈也﹐胃者六腑之海﹐其气亦下行﹐陽明逆不得從其道﹐故不得臥也。《下經》曰﹕胃不和則臥不安﹐此之謂也。夫起居如故而息有音者﹐此肺之絡脈逆也。絡脈不得隨經上下﹐故畱經而不行。絡脈之病人也微﹐故起居如故而息有音也。夫不得臥臥則喘者﹐是水气之客也。夫水者循津液而流也﹐腎者水髒﹐主津液﹐主臥與喘也。帝曰﹕善。

【王冰曰﹕六腑之海﹐水谷海也。《下經》﹐上古經也。尋經所解之旨﹐不得臥而息無音﹐有得臥行而喘﹐有不得臥不能行而喘﹐此三義悉闕而未論﹐亦古之脫簡也。】

【馬蒔曰﹕此言人有逆气諸證﹐有關於胃者﹐有關於肺者﹐有關於腎者之不同也。言人有不得臥者﹐是不能安臥也﹐而鼻息呼吸﹐喉間有音﹐此其故何也﹖乃胃病也。胃者﹐足陽明也﹐凡足之三陽﹐其脈自頭走足﹐今足陽明之气逆而上行﹐故息有音也。陽明者﹐胃脈也﹐胃者六腑之海﹐其气亦下行﹐今陽明逆不得從其道﹐故不得臥也。正《下經》所謂胃不和則臥不安也。人有或臥或行﹐起居如故﹐而其息有音者﹐何也﹖乃肺病也。肺之絡脈逆也。絡脈者﹐列缺爲絡穴﹐其气旁行於手陽明經﹐今絡脈不得隨經上下﹐故畱於本經﹐而不能行之別經﹐然絡脈之病人也微﹐故起居如故﹐而息有音也。人有不得安臥﹐而臥則必喘者﹐何也﹖是腎病也﹐乃水气之所客也。水循津液而流﹐故水客則臥不安﹐縱臥則喘﹐正以腎者乃水髒也﹐主津液﹐今腎經客水﹐宜乎其臥則喘也。夫帝之所問者六﹐而伯之所答者三﹐有脫簡耳。愚今以意推之﹐其所謂不得臥而息無音者﹐是胃不和而其气不甚逆也。有得臥得行而喘者﹐是胃不病而肺腎病也。肺﹑主气﹐故肺病則喘﹐腎主骨﹐故行則骨勞亦喘也。有不得臥不能行而喘者﹐是胃腎肺病也。行臥皆難﹐喘則甚於有音﹐此傷之甚者。】

【張志聰曰﹕此論經气上下之不調也。經气生於臟腑﹐故曰何髒使然。息有音者﹐呼吸有聲﹐气逆之所致也。足之三陽﹐從頭走足﹐故三陽者下行﹐今反逆而上﹐以致呼吸之有音也。十二經脈﹐皆足陽明胃腑之所生﹐胃气上注於肺﹐以司呼吸﹐下注於腎﹐以資十二經脈﹐故曰陽明者胃脈也。言胃者﹐水谷血气之海也。胃之所出血气者﹐從大絡而上注於肺﹐從胃脈而下注足少陰也。如陽明逆不得從其道﹐則爲不得臥而息有音。手太陰逆則爲起居如故而息有音﹐足少陰逆則爲不得臥而喘也。此論經脈呼吸之逆調也。下經者﹐卽下文之所謂不得臥臥則喘者﹐是水气之客也。蓋陽明之津液﹐隨气而下注於腎﹐如陽明逆不得從其道﹐而腎之水气反上客於陽明﹐是以胃不和而臥不安也。肺主呼吸﹐肺之絡脈逆﹐故呼吸不利而息有音也。夫脈之循於裏曰經﹐浮而外者爲絡﹐外內上下﹐經絡相貫﹐循環無端﹐絡脈逆則气畱於經而不行於絡矣。絡脈浮於皮膚之間﹐其病輕微﹐故止息有音而起居如故也。夫津液者﹐水谷之所生﹐腎者胃之關也。胃之水液﹐從關而下入於腎者順也﹐如陽明逆不得從其道﹐而下入於腎﹐則腎之水气﹐反循津液之道路﹐而上乘於胃矣﹐是以胃不和而臥不安也。故曰﹐腎者水髒﹐主藏津液﹐又主臥與喘也。夫手太陰足少陰陽明﹐主血气生始之根原﹐經脈呼吸之道路﹐人之一身﹐總不外乎水火陰陽﹐榮衛气血﹐是以上論水火陰陽之寒熱﹐後論呼吸經脈之逆調也。楊君立問曰﹕帝問有不得臥而息無音者﹐有得臥行而喘者﹐有不得臥不能行而喘者﹐岐伯皆未詳答﹐後人有言簡脫者﹐有增補其文者﹐是耶非耶﹖曰﹕此節專論气之呼吸﹐脈之順逆﹐蓋經脈者﹐所以行气血而榮陰陽﹐濡筋骨﹐利關節者也。是以三陽之脈上行﹐則气逆而爲息有音﹐如三陽之脈順行而下止﹐陽明不得從其道﹐是當不得臥而息無音矣。如病在經脈﹐則陰陽不和而不得臥﹐筋骨不利而不能行﹐今病在絡脈故止息有音而起居如故也。聖人立言﹐渾然櫽括﹐或言在意中﹐或意居言表也。】

瘧論篇第三十五

【馬蒔曰﹕瘧﹐淩虐之義﹐故名篇﹐當與《靈樞》歲露篇第七十九參看。】

黃帝問曰﹕夫痎瘧皆生於風﹐其蓄作有時者﹐何也﹖岐伯對曰﹕瘧之始發也﹐先起於毫毛﹐伸欠乃作﹐寒栗鼓頷﹐腰脊俱痛。寒去則內外皆熱﹐頭痛如破﹐渴欲冷飲。帝曰﹕何气使然﹖願聞其道。岐伯曰﹕陰陽上下交爭﹐虛實更作﹐陰陽相移也。陽並於陰則陰實而陽虛﹐陽明虛則寒栗鼓頷也﹐巨陽虛則腰背頭項痛﹐三陽俱虛則陰气勝﹐陰气勝則骨寒而痛﹐寒生於內﹐故中外皆寒。陽盛則外熱﹐陰虛則內熱。外內皆熱﹐則喘而渴﹐故欲冷飲也。此皆得之夏傷於暑﹐熱气盛藏於皮膚之內﹐腸胃之外﹐此榮气之所捨也。此令人汗空疏﹐腠理開﹐因得秋气﹐汗出遇風﹐及得之以浴水﹐气捨於皮膚之內﹐與衛气並居。衛气者﹐晝日行於陽﹐夜行於陰﹐此气得陽而外出﹐得陰而內薄﹐內外相薄﹐是以日作。【痎﹐音皆。】

【王冰曰﹕痎﹐老也﹐又上也。栗謂戰栗﹐鼓謂振動。陽气者下行極而上﹐陰气者上行極而下﹐故曰陰陽上下交爭也。陽虛則外寒﹐陰虛則內熱﹐陽盛則外熱﹐陰盛則內寒﹐由此寒去熱生﹐則虛實更作﹐陰陽之气相移易也。陽並於陰﹐言陽气入於陰分也。陽明﹐胃脈也﹐胃之脈﹐自交承漿﹐卻分行循頤後下廉出大迎﹐其支別者﹐從大迎前下人迎﹐故气不足則惡寒戰栗﹐而頤頷振動也。巨陽者﹐膀胱也﹐其脈從頭別下項﹐循肩骨內﹐挾脊﹐抵腰中﹐故气不足則腰背頭項痛也。熱傷气﹐故內外皆熱則喘而渴。腸胃之外﹐榮气所主﹐故云榮气所捨也。】

【馬蒔曰﹕此言瘧之始發所以寒﹐繼而所以熱﹐然所以成此疾者﹐以夏傷於暑﹐秋遇乎風﹐故隨衛气之出入而一日而作也。痎瘧者﹐瘧之總稱也。不發之謂蓄﹐發時之謂作。呻爲腎之聲﹐欠爲腎之病。道猶路也。瘧之始發﹐一身毫毛先起﹐隨卽呻欠交至﹐寒栗鼓頷﹐腰脊俱痛﹐可謂寒之極矣。及其寒稍過時﹐則內外皆熱﹐頭痛如破﹐渴欲冷飲﹐此乃瘧疾始終之大略也。陽病者上行極而下﹐陰病者下行極而上﹐是陰陽之上下交爭也。陽入之陰﹐則陽虛而陰實﹐陰出之陽﹐則陽實而陰虛﹐是陰陽之虛實更作也。或上或下﹐或出或入﹐皆陰陽之相移也。何也﹖瘧之始發也﹐陽入之陰﹐是陽並於陰也﹐當是之時﹐則內之陰气實而外之陽气虛矣。陽虛者﹐三陽虛也。以言陽明之虛﹐則寒栗而鼓頷。以言巨陽之虛﹐則腰背頭項皆痛﹐此皆經脈所行﹐此正下文所謂外無气故寒也。觀二陽經則少陽經亦虛矣。三陽俱虛則气並於內﹐內之陰气勝﹐所以骨寒而痛﹐以寒之生於內也。外焉寒栗鼓頷﹐而內焉骨寒而痛﹐故中外皆寒矣。由是陰气逆極﹐則復出之陽﹐陽與陰復並於外﹐則外之陽气盛﹐而內之陰气虛﹐陽盛則外熱﹐陰虛則內熱﹐內外皆熱﹐所以發喘而渴﹐必欲得冷飲以救之也。由此觀之﹐則瘧气者陽並於陰則陰勝﹐陰並於陽則陽勝﹐陰勝則寒﹐陽勝則熱﹐此可知其陰陽之气使然﹐亦可知其內外之气相通也。然所以致此疾者﹐始於夏之暑﹐發於秋之風寒﹐而由衛气以爲之出入耳。此皆得之夏傷於暑﹐熱气盛藏於皮膚之內﹐腸胃之外﹐彼榮气在內﹐爲陽之守者﹐乃陰气也﹐此暑伏於陰气之中﹐特未之發焉耳。至於人之汗空疏腠理開﹐因得秋气﹐汗出遇風﹐又浴之以水﹐則此風水之气﹐亦捨於皮膚之內﹐又與衛气並居﹐下文所謂秋傷於風則病成者是也。夫暑熱伏於榮﹐而風寒居於衛﹐榮專在內﹐無自而發﹐衛行於外﹐二邪隨之以出入焉。故衛气者﹐晝行於足手六陽經二十五度﹐此邪气者得陽而外出﹐瘧之所以發也。夜行於足手六陰經二十五度﹐此邪气者得陰而內入﹐瘧之所以蓄也。內外相薄﹐隨衛而行﹐是以一日一作也。病之始末﹐蓋至是而備矣。然玩下文語意﹐則此當爲先寒而後熱之寒瘧歟。】

【張志聰曰﹕吳昆云﹐夜病者爲痎﹐晝病者爲瘧﹐蓄病息邪伏也。衛气同邪气將入於陰表气虛﹐故先起於毫毛伸欠也。邪正陰陽之气﹐上下出入﹐故交爭於上下。病並於陰﹐則陰實而陽虛﹐並於陽﹐則陽實而陰虛。是虛實更作﹐陰陽寒熱相移﹐然邪與衛气內薄﹐則三陽之气同並於陰矣。並於陰﹐則陰實於內而陽虛於外。陽明之气主肌肉﹐而經脈交於頷下﹐是以寒栗鼓頷。太陽之气主表﹐而上升於頭﹐其經脈上會於腦﹐出於項下﹐循背膂﹐故腰背頭項俱痛也。陽虛於外則陰勝於裏﹐經云﹕二陰主裏﹐是以骨寒而痛﹐而寒生於內也。陰气逆極則復出之陽﹐並於陽則陰虛而陽盛﹐陽盛則外熱﹐陰虛則內熱﹐外內皆熱﹐是以喘渴而欲冷飲也。其所以不列少陽之形證者﹐以太陽爲開﹐陽明爲闔﹐少陽爲樞﹐而開之能開﹐闔之能闔﹐樞轉之也。設捨樞則無開闔矣﹐離開闔無從覓樞矣。故開闔旣陷﹐樞機豈能獨畱﹖倘中見樞象﹐卽爲開闔兩持﹐所以持則俱持﹐陷則俱陷也。夫榮气之舍暑﹐以夏气通於心﹐心主榮血故也。經云﹕以奉生身者﹐莫貴於經隧。故不注之經而澑之舍也。含卽經隧所歷之界分﹐每有界分﹐必有其捨﹐如行人之有傳捨也。夫暑令人汗空疏﹐腠理開者﹐以暑性暄發﹐致腠理但開不能旋闔耳。不卽病者﹐時值夏出之從內而外﹐衛气仗此﹐猶可捍禦﹐因遇秋風﹐機衡已轉自外而內矣。其畱捨之暑﹐令汗空疏腠理開﹐風遂乘之以入﹐或得之以沐浴﹐水气捨於皮膚之內﹐與衛气並居。衛气者﹐晝日行於陽﹐夜行於陰﹐風與水气亦得陽隨衛而外出﹐得陰隨衛而內薄﹐內外相薄﹐是以日作也。】

【倪衝之曰﹕天之暑熱﹐與君火之气相合﹐心主榮血﹐故邪藏於榮捨。衛气者﹐陽明之悍气也。風木寒水﹐乘侮士气﹐故風水之邪﹐與衛气並居。莫子晉問曰﹕衛气日行於陽﹐奚先入於陰而致寒栗伸欠也﹖曰﹕邪得陰而內入﹐得陽而外出﹐邪气與衛气並居﹐故同邪內陷﹐非衛气之行於陰也。夫內爲陰﹐外爲陽﹐邪畱於形身之外﹐與衛應乃作﹐衛气日行於陽﹐故發作於日也。】

帝曰﹕其間日而作者﹐何也﹖岐伯曰﹕其气之舍深﹐內薄於陰﹐陽气獨發﹐陰邪內著﹐陰與陽爭不得出﹐是以間日而作也。【間﹐去聲。】

【王冰曰﹕間日謂隔日﹐不與衛气相逢會﹐故隔日發也。】

【馬蒔曰﹕此言瘧之所以間日而作也。言間日而作者﹐由於邪气之舍深﹐內薄於榮气間﹐與夫五臟之橫連募原﹐其道遠﹐其气深﹐其行遲﹐彼衛气每日獨發於外﹐而此陰邪附著於內﹐獨發者其行速﹐而內著者其發難﹐陰邪方與衛气相拒而爭﹐不能與衛气俱行而不得皆出也﹐是以間日而作耳。】

【張志聰曰﹕言邪气捨深﹐內薄於裏陰之分﹐陽气獨發於外﹐裏陰之邪﹐畱著於內﹐陰邪與陽气交爭而不得皆出於外﹐是以間日而作也。按此節經文與薄於五臟募原之因不同。】

帝曰﹕善。其作日晏與其日早者﹐何气使然﹖岐伯曰﹕邪气客於風府﹐循膂而下﹐衛气一日一夜﹐大會於風府﹐其明日日下一節﹐故其作也晏﹐此先客於脊背也。每至於風府則腠理開﹐腠理開則邪气入﹐邪气入則病作﹐以此日作稍益晏也。其出於風府﹐日下一節﹐二十五日下至骶骨﹐二十六日入於脊﹐內注於伏膂之脈﹐其气上行九日﹐出於缺盆之中﹐其气日髙﹐故作日益早也。

【王冰曰﹕風府﹐穴名﹐在項上入髮際﹐同身寸之二寸﹐大筋內宛宛中也。膂謂脊兩旁﹐節謂脊骨之節。然邪气遠則逢會遲﹐故發暮也。肺者缺盆爲之道﹐陰气之行速﹐故其气上行九日﹐則出於缺盆之中。】

【馬蒔曰﹕此承第一節

言瘧發有日遲者﹐以其邪之入者日下﹐而其後漸至於早者﹐以其邪之出者日髙也。帝問瘧有始發日遲一日﹐而後至日早一日者﹐何气使然﹖伯言風寒等邪﹐初客於風府﹐卽督脈經穴也。自項脊循膂下行﹐衛气一日一夜﹐則五十度已畢﹐而明旦復出於足太陽膀胱經之晴明穴﹐上至於項﹐轉行後項﹐大會於督脈之風府穴。大凡人之項骨有三椎﹐而三椎以下﹐乃是大椎﹐以下至尾骶骨﹐有二十一節﹐共爲二十四節﹐其明日日下一節﹐故其作也晏矣。蓋此邪先客於脊背也。衛气每至於風府﹐則腠理開而邪气入﹐邪气入而病成﹐不與衛气相逢﹐則不先衛气而出﹐以此日作稍逞也。及其出之於風府也﹐始時入於風府﹐連下項骨三椎﹐日下一節﹐至二十五日下至骶骨﹐則二十六日乃入於脊﹐內注於伏膂之脈﹐卽膂筋之間﹐蓋督脈循腰內後廉貫脊屬腎﹐其直行者﹐從腎上貫肝鬲入肺中﹐以其貫脊循膂伏行﹐故謂之伏膂之脈也。由是循伏膂之脈﹐而上行約有九日﹐此邪上行缺盆之中﹐卽陽明胃經穴也。在前頷下橫骨陷中﹐其气日髙。故瘧之作也﹐隨衛气而出者﹐較之於前而日早耳。】

【張志聰曰﹕此言邪從風府而客於脊背之間者﹐發作有早晏也。衛气一日一夜﹐行陰陽五十度﹐而大會於風府﹐其明日日下一節﹐故其作也晏﹐此邪先客於脊背﹐而與衛气相遇故也。蓋衛气每至於風府﹐則腠理開﹐開則客於脊背之邪﹐還入風府﹐而與衛气相遇﹐則病作。其衛气出於風府﹐日下一節﹐則上會於風府也稍晏﹐故病作稍晏。二十一日下至骶骨﹐則上會於風府也益晏﹐故病作益晏也。伏膂﹐伏衝膂筋也﹐衛气外循督脈而下﹐內循衝脈而上﹐其气上行九日﹐出於缺盆﹐其气日髙﹐則會於風府也日早﹐故作日益早也。】

其間日發者﹐由邪气內薄於五臟橫連募原也。其道遠﹐其气深﹐其行遲﹐不能與衛气俱行﹐不得皆出﹐故間日乃作也。

【王冰曰﹕募原﹐謂鬲募之原系。】

【馬蒔曰﹕此承第二節

言瘧之間日而作者﹐而又重明之也。】

【張志聰曰﹕募原者﹐橫連臟腑之膏膜﹐卽《金匱》所謂皮膚臟腑之文理﹐乃衛气遊行之腠理也﹐不得與衛气皆出﹐故間日也。】

帝曰﹕夫子言衛气每至於風府﹐腠理乃發﹐發則邪气入﹐入則病作。今衛气日下一節﹐其气之發也﹐不當風府﹐其日作者柰何﹖岐伯曰﹕此邪气客於頭項循膂而下者也。故虛實不同﹐邪中異所﹐則不得當其風府也。故邪中於頭項者﹐气至頭項而病﹔中於背者﹐气至背而病﹔中於腰脊者﹐气至腰脊而病﹔中於手足者﹐气至手足而病。衛气之所在﹐與邪气相合則病作。故風無常府﹐衛气之所發﹐必開其腠理。邪气之所合﹐則其府也。【中去聲。】

【王冰曰﹕衛气之所在﹐與邪气相合﹐則病者虛實不同﹐邪中異所。衛邪相合﹐病則發焉﹐不必悉當風府而發作也。】

【馬蒔曰﹕此亦承第一節

而言瘧有日作者﹐乃邪气因衛气而出﹐而有等邪中異所﹐則其所發亦隨衛气之所出也。帝言衛气每至於風府﹐則腠理乃開﹐開則邪气乃入﹐入則病作。夫曰衛气至風府﹐而邪气反入﹐此乃衛气之虛者也。今邪气與衛气﹐日下一節﹐則邪气所發﹐去風府已遠﹐不必盡畱於風府﹐乃因衛气之每日大會於風府﹐而其瘧日作者﹐何也﹖伯言邪气者﹐必客於頭項之風府﹐循膂而下﹐如第三節

之所言也。然衛气所行之分肉﹐有虛實不同﹐故邪之所中者﹐亦隨虛而異其處﹐不必盡當於風府而入也。是以邪中於頭項者﹐邪气至頭項而病﹐中於背者﹐邪气至於背而病﹔中於腰脊者﹐邪气至腰脊而病﹔中於手足者﹐邪气至手足而病。衛气所在之分肉﹐與邪气相合則病發。故風之所感無常所﹐則無常府。府者﹐凡物之所聚﹐皆可以言府也﹐非風府之府也。衛气之所發﹐必開其腠理﹐邪气乘虛而合之﹐或頭項﹐或背﹐或腰脊﹐或手足﹐皆府也。此皆不由風府而入者﹐則邪气亦不盡出入於風府﹐故隨衛气而發也如此。】

【張志聰曰﹕帝間邪有不從風府而入﹐其病亦以日作者﹐何也﹖客於頭項者﹐謂客於風府也。伯言邪入於風府﹐循膂而下﹐畱其處者﹐有虛實之不同﹐若邪中異所﹐則無有早晏矣。虛實者﹐早晏也﹐言衛气虛而日下﹐則其發日晏﹐衛气實而日上﹐則其發日早﹐此邪從風府而畱於脊膂之間者也。若邪中異所﹐則不得當其風府矣。如邪中於頭項﹐衛气行至頭項而病作﹐中於腰背手足﹐邪卽捨於腰背手足之間﹐衛气行至腰背﹐與腰背所捨之邪﹐相遇而病作﹐衛气行至手足﹐與手足所捨之邪﹐相遇而病作。此或發於早者每日早發﹐或發於晏者每日晏發﹐非若客於風府之邪﹐日晏而日早也。衛气之所在者﹐謂衛气行至邪气所在之處﹐與邪相合而病作﹐故風邪或中於頭項﹐或中於腰背手足﹐無有常處﹐非定客於風府也。夫衛气之行﹐至於所在之處而發﹐必開其腠理﹐腠理開然後邪正相合﹐邪與衛合之處﹐卽其府也。張兆璜曰﹕風府循督脈而下至脊內﹐循衝脈而上﹐乃衛气之隧道﹐故邪畱於此內者﹐遇衛气之日上日下﹐而病有早晏之分。】

帝曰﹕善。夫風之與瘧也﹐相似同類﹐而風獨常在﹐瘧得有時而休者﹐何也﹖岐伯曰﹕風气畱其處﹐故常在﹔瘧气隨經絡﹐沈以內薄﹐故衛气應乃作。

【王冰曰﹕風瘧皆有盛衰﹐故云相似同類。】

【馬蒔曰﹕此言風證無時而休﹐瘧證有時而休﹐皆各有其由也。帝問風証之之所感者﹐風也﹐瘧証之所感者﹐有暑有寒亦有風也。本相似同類﹐而風證常在﹐無時休止﹐瘧則有時而作﹐有時而休者﹐何也﹖伯言風气客於其處﹐則亦常畱其處﹐故常在而無作止之時﹐惟瘧气則隨經絡而入﹐日沈而依薄於內﹐如上文日下一節﹐捨於榮气﹐捨於五臟橫連募原之謂﹐故必因衛气之出﹐而邪气乃作也。】

【張志聰曰﹕夫痎瘧皆生於風﹐然病風者常在其處﹐病瘧者休作有時﹐何也﹖風邪則傷衛﹐故病風者﹐畱於肌腠筋骨之間而不移。瘧气捨於榮故隨經絡以內薄﹐與衛气相應乃作也。】

帝曰﹕瘧先寒而後熱者﹐何也﹖岐伯曰﹕夏傷於大暑﹐其汗大出﹐腠理開發﹐因遇夏气淒滄之水寒﹐藏於腠理皮膚之中﹐秋傷於風則病成矣。夫寒者陰气也﹐風者陽气也。先傷於寒而後傷於風﹐故先寒而後熱也。病以時作﹐名曰寒瘧。帝曰﹕先熱而後寒者﹐何也﹖岐伯曰﹕此先傷於風而後傷於寒﹐故先熱而後寒也。亦以時作﹐名曰溫瘧。其但熱而不寒者﹐陰气先絕﹐陽气獨發﹐則少气煩寃﹐手足熱而欲嘔﹐名曰癉瘧。【癉。音丹。】

【王冰曰﹕暑爲陽气﹐中風者﹐陽气受之﹐故秋傷於風則病成矣。露形冒力﹐則風寒傷之﹐以其先熱﹐故謂之溫。癉﹐熱也﹐極熱爲之也。】

【馬蒔曰﹕此言瘧有寒瘧﹑溫瘧﹑癉瘧之殊也。夏時傷於大暑矣﹐其汗有大出﹐時腠理開發﹐因遇夏气淒滄之小寒﹐藏於腠理皮膚之中﹐猶未遽發瘧也﹐至秋傷於風則瘧成矣。但其作時﹐則先寒而後熱耳﹐正以寒气屬陰﹐風气屬陽﹐今小寒重感於夏﹐而風气又感於秋﹐則先感陰气﹐後感陽气﹐此所以先寒而後熱也。然其病𨿽曰夏傷於暑﹐而感暑之後﹐感其小寒﹐又先於感風﹐則寒气以爲之病機﹐名曰寒瘧。有等先傷於風﹐而後傷於寒﹐則先感陽气﹐後感陰气﹐所以先熱而後寒也﹐此則風气以爲之病機﹐名曰溫瘧。又有但熱而不寒者﹐肺气者﹐陰气也﹐肺气熱盛於身﹐厥逆上衝﹐乃陰气阻絕也﹐因有所用力﹐腠理開﹐風寒舍於皮膚分肉之間﹐則陽气盛而獨發﹐所以但熱而不寒也。其證少气者﹐气虛也﹔煩寃者﹐裏熱也﹔欲嘔者﹐胃熱而不和也。表裏俱熱﹐名曰癉瘧。蓋凡病熱者﹐皆可名爲癉也。據後第十四節

之義﹐則知陰气爲肺气﹐而陽气爲風气﹐心肺先熱﹐而又有風气之熱﹐所以爲癉瘧也。此證也﹐亦必發之於秋者歟﹖】

【張志聰曰﹕風寒曰淒﹐水寒曰滄﹐蓋夏時暑熱溽蒸﹐腠理開發﹐或汗濕從風﹐或得之於沐浴﹐水寒藏於腠理皮膚之中﹐至秋時復傷於風﹐風寒兩感﹐是以寒熱之病成矣。按此節所論﹐先寒後熱﹐與上節不同﹐上節以夏傷之暑﹐藏於榮之所捨﹐秋受之風寒﹐與衛气並居﹐蓋榮爲陰﹐衛爲陽﹐此气得陰而內薄﹐得陽而外出﹐是以榮捨之邪﹐先行於陰而爲寒﹐復行於陽而爲熱。此乃吾身中之陰陽寒熱也。此乃論夏受淒滄之水寒﹐秋傷於風之陽邪﹐是論天之陰陽寒熱也。天之陰邪﹐感吾身之陰寒﹐天之陽邪﹐感吾身之陽熱﹐是以先受之寒﹐先從陰而病寒﹐後受之風﹐復從陽而病熱﹐病以時作者﹐應時而作﹐無早晏也。若溫瘧則先傷於風﹐後傷於寒乃天之陰陽﹐病人身之陰陽﹐陰陽兩感﹐是以寒熱交作﹐𨿽有先後之感﹐與故病新病不同﹐學者亦宜體認。其者承上文而言﹐上文之所謂溫瘧者﹐邪气藏於骨髓之中﹐骨髓者﹐腎臟之精气所生﹐故久而不去﹐則與腎气相合﹐是以溫瘧之病﹐气藏於腎﹐其气先從內而出之外也﹐從內出之外﹐故陽病極而復反入之陰。其但熱不寒者﹐邪气藏於骨髓之中﹐而腎陰之气﹐先與骨气相絕﹐是外邪不及於裏陰﹐而獨發於陽也。熱傷气﹐故少气。心惡熱﹐故煩冤。手足爲諸陽之本﹐故手足熱。經云﹕諸嘔吐酸﹐皆屬於熱。此溫瘧之不復寒者﹐名曰癉瘧。癉﹐單也﹐謂單發於陽而病熱也。】

帝曰﹕瘧先寒而後熱者﹐何也﹖岐伯曰﹕夏傷於大暑﹐其汗大出﹐腠理開發﹐因遇夏气淒滄之水寒﹐藏於腠理皮膚之中﹐秋傷於風則病成矣。夫寒者陰气也﹐風者陽气也。先傷於寒而後傷於風﹐故先寒而後熱也。病以時作﹐名曰寒瘧。帝曰﹕先熱而後寒者﹐何也﹖岐伯曰﹕此先傷於風而後傷於寒﹐故先熱而後寒也。亦以時作﹐名曰溫瘧。其但熱而不寒者﹐陰气先絕﹐陽气獨發﹐則少气煩寃﹐手足熱而欲嘔﹐名曰癉瘧。【癉。音丹。】

【王冰曰﹕暑爲陽气﹐中風者﹐陽气受之﹐故秋傷於風則病成矣。露形冒力﹐則風寒傷之﹐以其先熱﹐故謂之溫。癉﹐熱也﹐極熱爲之也。】

【馬蒔曰﹕此言瘧有寒瘧﹑溫瘧﹑癉瘧之殊也。夏時傷於大暑矣﹐其汗有大出﹐時腠理開發﹐因遇夏气淒滄之小寒﹐藏於腠理皮膚之中﹐猶未遽發瘧也﹐至秋傷於風則瘧成矣。但其作時﹐則先寒而後熱耳﹐正以寒气屬陰﹐風气屬陽﹐今小寒重感於夏﹐而風气又感於秋﹐則先感陰气﹐後感陽气﹐此所以先寒而後熱也。然其病𨿽曰夏傷於暑﹐而感暑之後﹐感其小寒﹐又先於感風﹐則寒气以爲之病機﹐名曰寒瘧。有等先傷於風﹐而後傷於寒﹐則先感陽气﹐後感陰气﹐所以先熱而後寒也﹐此則風气以爲之病機﹐名曰溫瘧。又有但熱而不寒者﹐肺气者﹐陰气也﹐肺气熱盛於身﹐厥逆上衝﹐乃陰气阻絕也﹐因有所用力﹐腠理開﹐風寒舍於皮膚分肉之間﹐則陽气盛而獨發﹐所以但熱而不寒也。其證少气者﹐气虛也﹔煩寃者﹐裏熱也﹔欲嘔者﹐胃熱而不和也。表裏俱熱﹐名曰癉瘧。蓋凡病熱者﹐皆可名爲癉也。據後第十四節

之義﹐則知陰气爲肺气﹐而陽气爲風气﹐心肺先熱﹐而又有風气之熱﹐所以爲癉瘧也。此證也﹐亦必發之於秋者歟﹖】

【張志聰曰﹕風寒曰淒﹐水寒曰滄﹐蓋夏時暑熱溽蒸﹐腠理開發﹐或汗濕從風﹐或得之於沐浴﹐水寒藏於腠理皮膚之中﹐至秋時復傷於風﹐風寒兩感﹐是以寒熱之病成矣。按此節所論﹐先寒後熱﹐與上節不同﹐上節以夏傷之暑﹐藏於榮之所捨﹐秋受之風寒﹐與衛气並居﹐蓋榮爲陰﹐衛爲陽﹐此气得陰而內薄﹐得陽而外出﹐是以榮捨之邪﹐先行於陰而爲寒﹐復行於陽而爲熱。此乃吾身中之陰陽寒熱也。此乃論夏受淒滄之水寒﹐秋傷於風之陽邪﹐是論天之陰陽寒熱也。天之陰邪﹐感吾身之陰寒﹐天之陽邪﹐感吾身之陽熱﹐是以先受之寒﹐先從陰而病寒﹐後受之風﹐復從陽而病熱﹐病以時作者﹐應時而作﹐無早晏也。若溫瘧則先傷於風﹐後傷於寒乃天之陰陽﹐病人身之陰陽﹐陰陽兩感﹐是以寒熱交作﹐𨿽有先後之感﹐與故病新病不同﹐學者亦宜體認。其者承上文而言﹐上文之所謂溫瘧者﹐邪气藏於骨髓之中﹐骨髓者﹐腎臟之精气所生﹐故久而不去﹐則與腎气相合﹐是以溫瘧之病﹐气藏於腎﹐其气先從內而出之外也﹐從內出之外﹐故陽病極而復反入之陰。其但熱不寒者﹐邪气藏於骨髓之中﹐而腎陰之气﹐先與骨气相絕﹐是外邪不及於裏陰﹐而獨發於陽也。熱傷气﹐故少气。心惡熱﹐故煩冤。手足爲諸陽之本﹐故手足熱。經云﹕諸嘔吐酸﹐皆屬於熱。此溫瘧之不復寒者﹐名曰癉瘧。癉﹐單也﹐謂單發於陽而病熱也。】

【張志聰曰﹕陽熱爲有餘﹐陰寒爲不足﹐經言引《靈樞》順逆篇而言勿刺﹐謂當此之時﹐邪病甚而正气逆﹐故未可刺也。蓋以寒熱始盛之時﹐乃陰陽之气交並﹐正气錯亂未分﹐故未可刺也。夫瘧之始發﹐熱爲陽實而有餘﹐寒爲無气而不足﹐所謂有餘不足者﹐陽气邪气也。夫並於陽則陽勝﹐並於陰則陰勝﹐陰勝則寒﹐陽勝則熱﹐蓋前論陽气虛實之寒熱﹐此論陰陽盛並之寒熱﹐皆屬陰陽未和﹐而邪气方盛﹐俱未可刺﹐而在天陰陽之邪而爲寒熱也﹐則又不同。風者陽邪也﹐寒者陰邪也﹐風寒之气﹐變幻不常﹐如病風而爲熱極﹐則陰邪之寒气復至﹐病寒而爲寒極﹐則風邪之陽熱復至﹐當知寒熱虛實之有三因也。凡此皆陰陽交並﹐正气未分﹐邪气方盛﹐故未可刺也。蓋邪气之發﹐如火之烈﹐如風雨之不可當﹐故經言方其盛時而取之﹐必毀傷其正气﹐因其衰也﹐事必大昌﹐此之謂也。邪气未發則正气未亂﹐因而謂之眞气得安﹐邪气乃去﹐所謂治未病也。若待其已發﹐𨿽良工弗能爲﹐爲其气逆故也。上論治其已衰﹐此先治其未發。倪衝之曰﹕如火之熱。陽熱盛也﹐如風雨不可當﹐陰寒盛也。】

帝曰﹕善。攻之柰何﹖早晏何如﹖岐伯曰﹕瘧之且發也﹐陰陽之且移也﹐必從四末始也。陽已傷﹐陰從之﹐故先其時﹐堅束其處﹐令邪气不得入﹐陰气不得出﹐審候見之﹐在孫絡盛堅而血者皆取之﹐此眞往而未得並者也。

【王冰曰﹕堅束其處﹐言牢縛四肢﹐令气各在其處﹐則邪所居處﹐必自見之﹐旣見之﹐則刺出其血爾。】

【馬蒔曰﹕此承上文而言瘧气未發之時﹐當有治之之法也。言瘧本可攻﹐攻之宜早﹐方瘧之將發﹐陰陽將移﹐必從四末而始。四末者﹐手足之指也。四末爲十二經井榮兪經合之所行﹐故陰陽相移﹐必從此始。如手大指屬手太陰肺經﹐次指屬手陽明大腸經﹐肺經行於大腸﹐一陽一陰爲之表裏﹐故陽已爲邪所行而傷﹐陰必從之而行﹐必先於未移之時﹐堅束其四肢之處﹐使邪气在此經者﹐不得入於彼﹐內之陰气不得出於外﹐又必細審詳候﹐見其邪在孫絡﹐至盛且堅者﹐皆刺出其血﹐此則眞气自往﹐而邪未得並﹐所以堅束刺血之法﹐皆有可行者如此。】

【張志聰曰﹕早者謂病之未發﹐晏者謂病之已衰﹐此申明治未病之法也。且足之井榮而更移也。如病在陽而陽已傷﹐則陰經將從而受之﹐故當先其未發者未定之辭﹐言瘧之將發﹐陰陽之將移﹐必從四末始。蓋三陰三陽之气﹐從手之時﹐堅束其四末﹐令邪在此經者﹐不得入於彼經﹐彼經之經气﹐不得出而並於此經﹐審其證而候其脈﹐見其孫絡盛堅而血者﹐皆取而去之﹐此陰陽眞气﹐往來和平﹐而未得交並者也。倪仲宣曰﹕瘧气捨於皮膚肌腠之間﹐故病見於孫絡。】

帝曰﹕瘧不發﹐其應何如﹖岐伯曰﹕瘧气者必更盛更虛﹐當气之所在也。病在陽則熱而脈躁﹐在陰則寒而脈靜﹐極則陰陽俱衰﹐衛气相離﹐故病乃休﹐衛气集則復病也。

【王冰曰﹕陰靜陽躁﹐故脈亦隨之相薄至極。物極則反﹐故極則陰陽俱衰。】

【馬蒔曰﹕此言瘧未發時之所驗﹐以衛气離而病得休也。帝問瘧不發時﹐其應何如﹖應者﹐驗也。伯言瘧气之發﹐必更盛更虛﹐陽入之陰﹐則陰盛而陽虛﹐陰出之陽﹐則陽盛而陰虛。當瘧气之所在﹐在陽經盛則身熱而脈躁﹐在陰經盛則身寒而脈靜﹐極則陰陽俱衰﹐寒熱皆已﹐始焉隨衛气而出者﹐至此與衛气相離而休矣。其可驗者如此。必待衛气再集﹐則此瘧復發耳。視此未發之驗﹐大有不同者矣。】

【張志聰曰﹕瘧气者﹐有陰陽更並之盛虛﹐皆當气之所在也。欲知脈與病之相應﹐但審証之寒熱﹐脈之躁靜﹐則知病之在陰在陽也。而陰陽之所以更盛更虛者﹐衛气行之也。衛气者﹐行陰而行陽者也﹐是以衛气相離﹐其病得休﹐衛气集則復病也。】

帝曰﹕時有間二日或至數日發﹐或渴或不渴﹐其故何也﹖岐伯曰﹕其間日者﹐邪气與衛气客於六腑﹐而有時相失﹐不能相得﹐故休數日乃作也。瘧者﹐陰陽更勝也﹐或甚或不甚﹐故或渴或不渴。【間﹐去聲。】

【王冰曰﹕气不相會﹐故數日不能發也。陽勝陰甚則渴﹐陽勝陰不甚則不渴。勝﹐謂彊盛於彼之气也。】

【馬蒔曰﹕此言瘧有間二日而發﹐有數日而發﹐有發時必渴﹐有發時不渴﹐皆各有其由也。瘧之相間而發者﹐正以邪气之發﹐必隨衛气而出﹐凡衛在六腑﹐而邪亦客於六腑﹐邪气有時不與衛气相值﹐故邪气不隨衛气而出也﹐所以有間二日﹐有間數日而發者耳。至於渴之有甚有不甚者﹐亦以瘧之爲病﹐陰出之陽﹐則陽勝而熱甚﹐熱甚故渴也﹐陽入之陰﹐則陰勝而熱不甚﹐故不渴也。】

【張志聰曰﹕六腑者﹐謂六腑之募原也。六腑之募原者﹐連於腸胃之脂膜也。相失者﹐不與衛气相遇也。蓋六腑之募原﹐其道更遠﹐气有所不到﹐故有時相失﹐不能相得﹐其邪故或間二日或數日乃作也。陰陽更勝﹐而有甚與不甚﹐故陽熱盛則渴﹐或不甚則不渴矣。】

【倪衝之曰﹕藏之膜原而間日發者﹐乃胸中之膈膜﹐其道近六腑之膜原﹐更下而遠﹐故有間二日或至於數日也。】

【張介賓曰﹕按本經言瘧之間二日及數日發者﹐以邪气深客於六腑之間﹐時與衛气相失﹐其理甚明。丹溪以作於子午卯酉日者爲少陰瘧﹐作於寅申巳亥日者爲厥陰瘧﹐作於辰戊丑未日者爲太陰瘧﹐此不過以六气司天之義爲言。然子午𨿽曰少陰﹐而卯酉則陽明矣﹔巳亥𨿽曰厥陰﹐而寅申則少陽矣﹔丑未𨿽曰太陰﹐而辰戌則太陽矣。如三日作者﹐猶可借此爲言﹐若四五日者﹐又將何以辧之﹖殊屬牽彊﹐倘按此施治﹐未必無誤﹐學者不可執以爲訓。】

帝曰﹕論言夏傷於暑﹐秋必病瘧﹐今瘧不必應者﹐何者﹖岐伯曰﹕此應四時者也。其病異形者﹐反四時也。其以秋病者寒甚﹐以冬病者寒不甚﹐以春病者惡風﹐以夏病者多汗。

【王冰曰﹕瘧不必應者﹐言不必皆然也。秋气淸涼﹐陽气下降﹐熱藏肌肉﹐故寒甚也。冬气嚴冽﹐陽气伏藏﹐不與寒爭﹐故寒不甚。春气溫和﹐陽气外泄﹐肉腠開發﹐故惡於風﹐夏气暑熱﹐津液充盈﹐外泄皮膚﹐故多汗也。】

【馬蒔曰﹕此言瘧有四時發者﹐其證不同﹐不止於秋時之病瘧也。生气通天論陰陽應象大論﹐皆言夏傷於暑﹐秋必病瘧﹐則瘧必以秋而發也﹐而今不必應於秋者﹐何也﹖伯言四時皆有所應之瘧﹐其病異狀﹐正以四時各相反耳。】

【張志聰曰﹕夏傷於暑﹐秋必病瘧者﹐此應四時者也。應四時者﹐隨四時陰陽之气﹐升降出入而爲病也。其病異形者﹐反四時也﹐反四時者﹐非畱蓄之邪﹐乃感四時之气而爲病也。秋時陽气下降﹐天气淸涼﹐故感秋涼之气而爲病者寒甚。冬時陽气伏藏於內﹐卽受時行之寒﹐得陽气以化熱﹐故寒不甚。春時陽气始出﹐天气尙寒﹐故惡風。夏時陽气外泄腠理空疏﹐故多汗。此隨感四時之邪而卽爲病瘧也。】

【倪衝之曰﹕春傷於風﹐故惡風。夏傷於暑﹐故多汗。秋傷於濕﹐故寒甚。冬傷於寒﹐則爲病熱故寒不甚。蓋言風寒暑濕之邪在四時﹐皆能病瘧也。】

帝曰﹕夫病溫瘧與寒瘧﹐而皆安捨﹐捨於何髒﹖岐伯曰﹕溫瘧者得之冬中於風﹐寒气藏於骨髓之中﹐至春則陽气大發﹐邪气不能自出﹐因遇大暑﹐腦髓爍﹐肌肉消﹐腠理發泄﹐或有所用力﹐邪气與汗皆出。此病藏於腎﹐其气先從內出之於外也。如是者﹐陰虛而陽盛﹐陽盛則熱矣。衰則气復反入﹐入則陽虛﹐陽虛則寒矣。故先熱而後寒﹐名曰溫瘧。【涉﹑中﹐並去聲。】

【王冰曰﹕髒謂五神髒也。腎主於冬﹐冬主骨髓﹐腦爲髓海﹐上下相應﹐厥熱上燻﹐故腦髓消爍﹐消爍則熱气外薄﹐故肌肉減削﹐而病藏於腎也。陰虛謂腎臟气虛﹐陽盛謂膀胱太陽气盛。衰謂病衰退也。復反入﹐謂入腎陰脈中。】

【馬蒔曰﹕此詳溫瘧之義也。溫瘧得之冬中於風﹐其寒气藏於骨髓之中﹐正以腎主骨也。至春气大發﹐邪气不能自出﹐因遇大暑﹐腦髓爍﹐肌肉消﹐腠理發泄﹐或有所用力﹐邪气與汗皆出﹐蓋亦隨衛气而出耳。此病始時﹐何所捨藏﹐實藏之於腎也。正以腎主於冬﹐冬時藏邪﹐由風府下行於伏膂之脈﹐故曰腎藏之也。又復上行出於缺盆之中﹐則從內而出之外矣。如是者﹐始而陰出之陽﹐則陰虛而陽盛﹐陽盛則熱矣。旣而陽气逆極﹐則气復反入而陽虛﹐陽虛則寒矣。故先熱而後寒﹐病名溫瘧﹐則溫瘧之所捨者腎耳。若寒瘧之所捨藏﹐已見於第一節

中。】

【張志聰曰﹕此復問前節溫瘧之病﹐因是以帝間溫瘧與寒瘧﹐病皆安捨﹐而伯止答其溫瘧焉。蓋寒瘧之因﹐已論悉於前矣。但前節以先傷於風﹐後傷於寒爲溫瘧﹔此論先出於陽﹐後入於陰﹐爲先熱後寒。一論在天陰陽之邪﹐一論形身中之陰陽出入。文義𨿽殊﹐而理則合一。髒眞下於腎﹐腎藏骨髓之气也。冬气通於腎﹐故邪藏於骨髓之中﹐而內與腎气相合。夫至春陽气大發﹐而邪不能自出者﹐邪藏於骨髓之中﹐而气行骨外故也。腦爲精髓之海﹐腦髓爍者﹐暑气盛而精髓爍熱也。肌肉消者﹐腠理開而肌肉消疏也。汗乃腎臟精髓之所化﹐或有所用力﹐則傷動其腎气﹐是以所藏之邪﹐得與汗共並而出矣。夫骨气與腎气相合﹐故病气藏於腎﹐其气先從內出之外也。從內出外﹐則陰虛而陽盛﹐陽盛則熱矣。气從內出之外﹐故病復反入之陰。張兆璜曰﹕故先熱而後寒者﹐名曰溫瘧﹔其但熱而不寒者﹐名曰癉瘧矣。故字宜著眼。】

帝曰﹕癉瘧何如﹖岐伯日﹕癉瘧者﹐肺素有熱﹐气盛於身﹐厥逆上衝﹐中气實而不外泄﹐因有所用力﹐腠理開﹐風寒舍於皮膚之內﹐分肉之間而發﹐發則陽气盛﹐陽气盛而不衰則病矣。其气不及於陰﹐故但熱而不寒。气內藏於心﹐而外舍於分肉之間﹐令人消爍脫肉﹐故命曰癉瘧。帝曰﹕善。

【馬蒔曰﹕此詳言癉瘧之義也。肺經素有熱﹐气盛於其身﹐以致气逆上衝﹐其中气頗實而不能外泄﹐因有所用力之時﹐腠理乃開﹐遂使風寒舍於皮膚之內﹐分肉之間﹐而熱病乃發。發則陽气盛﹐陽气盛而不衰﹐病之所以大熱也。與內陰分之气﹐甚不相及﹐故止熱而不寒。此熱气者﹐內藏於心肺﹐而外舍於分肉﹐令人消爍脫肉﹐病命曰癉瘧。由此觀之﹐則癉瘧之所捨者﹐肺與心耳。】

【張志聰曰﹕此復論癉瘧之有因於內熱者也。肺主周身之气﹐肺素有熱﹐故气盛於身﹐其气厥逆上街﹐故不泄於外﹐而但實於中﹐此外內皆實者矣。气止實於外則邪不能外侵﹐故因有所用力﹐腠理開而後邪捨於皮膚之內﹐中气實則邪不能內入﹐故其气不及於陰﹐而單發於陽也。心主血脈之气﹐气內藏於心者﹐謂邪藏於血脈之中﹐而气內通於心也。內藏於血脈之裏﹐外舍於分肉之間﹐陽气盛而無陰气以和之﹐是以陽熱不衰﹐而令人消爍脫肉也。前節論外因之癉瘧﹐此論兼內因之癉瘧﹐故《金匱要略》曰﹕陰气孤絕﹐陽气獨發﹐則熱而少气﹐煩冤﹐手足熱而欲嘔﹐名曰癉瘧。若但熱不寒者﹐邪气內藏於心﹐外舍分肉之間﹐令人消爍脫肉﹐是陰气絕而陽气獨發者﹐名曰癉瘧﹐是癉瘧有二證也。張兆璜曰﹕邪捨於血脈之中﹐而气內藏於心﹐與邪藏於骨髓之中﹐而病藏於腎者同義。但腎爲陰髒﹐故邪復反入之陰﹐心爲陽髒﹐故气不及於陰而單發於陽也。】古今圖書集成醫部全錄卷十八

刺瘧篇第三十六

【張志聰曰﹕此承上章以記刺瘧之法﹐故不曰論。】

足太陽之瘧﹐令人腰痛頭重﹐寒從背起﹐先寒後熱﹐熇熇暍暍然﹐熱止﹐汗出難已﹐刺郤中出血。

【王冰曰﹕足太陽脈﹐從巓入絡腦﹐還出別下項﹐循肩髆內挾脊﹐其支別者﹐從髆內左右別下貫胛﹐過髀樞。故令腰痛頭重﹐寒從背起。熇熇﹐甚熱狀﹐暍暍﹐亦熱甚也。太陽不足﹐故先寒﹐寒極則生熱﹐故後熱也﹐熱生是爲气虛﹐熱止則爲气復﹐气復而汗反出﹐此邪气盛而眞不勝﹐故難已。郤中卽委中﹐在腘中央約文中﹐動脈足太陽脈之所入也﹐刺可入同身寸之五分﹐畱七呼﹐若灸者可灸三壯。】

【馬蒔曰﹕此言膀胱經之瘧證也。腰痛頭重﹐寒從背起者﹐足太陽經脈病也。其先寒者﹐固以熱極生寒﹐而後寒者﹐亦以寒極則熱。但先寒之寒﹐則內熱之極耳。熇熇暍暍者﹐熱盛之狀也。熱生本爲眞气虛﹐熱止則爲眞气復﹐今气復而汗反出﹐是乃邪气盛而眞气不勝﹐故此瘧難已﹐當刺郤中以出其血。郤中者﹐卽委中穴﹐系本經也。】

【張志聰曰﹕此論三陰三陽經气之爲病也。太陽是動﹐病者腰似折﹐衝頭痛。太陽標陽而本寒﹐故先寒後熱。背爲陽﹐故寒從背起也。熇熇﹐如火之熾﹐暍暍﹐暑熱气也。太陽乃日中之陽火﹐故熇熇暍暍然也。如熱在气分者﹐熱止汗出﹐其病則愈﹐此乃經气之兼證﹐故病難全已﹐當刺郤中出血﹐以瀉在經之邪焉。謂郤中出血者﹐是當取項上之絡郤﹐腰下之浮郤也。】

足少陽之瘧﹐令人身體解﹝亻亦﹞﹐寒不甚﹐熱不甚﹐惡見人﹐見人心惕惕然﹐熱多汗出甚﹐刺足少陽。【解﹑懈同。﹝亻亦﹞﹐音亦。惡﹐去聲。】

【王冰曰﹕寒不甚﹐熱不甚﹐以陽气未盛﹐故令其然。膽與肝合﹐肝虛則恐邪薄其气﹐故惡見人﹐見人心惕惕然也。邪盛則熱多﹐中風故汗出。足少陽﹐俠溪主之。俠溪在足小指次指岐骨間﹐本節前陷者中﹐少陽之滎﹐刺可入同身寸之三分﹐畱三呼﹐若灸者可灸三壯。】

【馬蒔曰﹕此言膽瘧之證也。足少陽之瘧﹐令人身體解﹝亻亦﹞﹐如見人則此心惕惕然而恐懼也。蓋膽本屬木﹐木邪盛則胃受之。胃熱盛則惡人﹐但胃气虛﹐見人則有恐懼意耳。陽明脈解篇謂陽明盛則喘而惋﹐惋則惡人者是也。及其後也﹐熱多汗出甚﹐正以熱盛則熱多﹐而中風則汗出﹐當刺足少陽本經之穴耳。】

【張志聰曰﹕少陽主初生之气﹐病則生陽不升﹐故身體懈惰。少陽主樞﹐寒不甚﹐熱不甚﹐樞象也。膽病者﹐心中憺憺﹐恐人將捕之。少陽相火主气﹐故熱多。少陽所生﹐病者汗出﹐當取俠溪﹐此足少陽之榮也。】

足陽明之瘧﹐令人先寒灑浙﹐灑浙寒甚﹐久乃熱﹐熱去汗出﹐喜見日月光火气﹐乃快然﹐刺足陽明跗上。

【王冰曰﹕陽虛則外先寒﹐陽虛極則復盛﹐故寒甚久乃熱也。熱去汗已﹐陰又內彊﹐陽不勝陰﹐故喜見日月光火气乃快然也。跗上﹐衝陽穴也﹐在足跗上同身寸之五寸骨間﹐動脈上去陷谷同身寸之三寸﹐陽明之原﹐刺可入同身寸之三分﹐畱十呼﹐若灸者可灸三壯。】

【馬蒔曰﹕此言胃瘧之證也。足陽明之瘧﹐令人先寒﹐灑淅﹐其寒最甚。久乃寒變爲熱﹐蓋以熱盛則外先寒而久﹐寒久則始變而爲熱。至於熱去則汗出﹐亦邪气勝而眞气不勝故也。喜見日月光﹐又欲見火气乃快然﹐陽明脈解篇謂﹕陽明之脈病﹐惡人與火﹐蓋陽明本多气多血﹐熱邪盛則惡人與火﹐而今反喜之者﹐乃胃气之虛故也﹐當刺足陽明跗上之衝陽穴耳。】

【張志聰日﹕陽明者﹐兩陽合明﹐陽熱光明之气也。病則反其本而灑淅寒甚﹐熱去汗出則病气去而喜見光明﹐復其陽明之本气也。本气復而仍取足陽明者﹐經邪未去也。故當取足跗上衝陽﹐此足陽明原也。按三陰三陽之病﹐論在六气﹐則不涉經絡之有形﹐是以見太陽之先寒後熱﹐少陽之寒熱從樞﹐如少陰之標寒本熱﹐此病無形之六气也。又如膽病之恐人將捕﹐脾土之灌漑四旁﹐少陰之嘔吐﹐厥陰之腰痛﹐是又涉於有形之經。當知經不離乎气﹐气不離乎經﹐可分而可合者也﹐能明乎經气之理﹐進乎道矣。】

足太陰之瘧﹐令人不樂﹐好太息﹐不嗜食﹐多寒熱﹐汗出﹔病至則善嘔﹐嘔已乃衰﹐卽取之。【樂﹐音洛。好﹐去聲。】

【王冰曰﹕心气流於肺則喜﹐今脾臟受病﹐心母救之﹐火气下入於脾﹐不上行於肺。足太陰脈支別者﹐復從胃上鬲注心中﹐故令人不樂﹐好太息也。脾主化谷﹐榮助四旁﹐今邪薄之﹐諸髒無稟﹐土寄四季﹐王則邪气交爭﹐故不嗜食﹐多寒熱而汗出。又脈入腹屬脾絡胃上鬲挾咽﹐故病气來至則嘔﹐嘔已乃衰退也。待病衰去﹐卽取之井兪公孫也。公孫在足大指本節後﹐同身寸之一寸﹐太陰絡也﹐刺可入同身寸之四分﹐畱七呼﹐若灸者可灸三壯。】

【馬蒔曰﹕此言脾瘧之證也。心之志爲喜﹐今子旣受病﹐母必憂之﹐乃不樂﹐惟不樂﹐故好太息也。脾主化谷﹐邪气薄之﹐故不嗜食。脾之外爲三陽經﹐脾之內爲三陰經﹐正陰陽出入之界﹐故多寒亦多熱也。】

【張志聰曰﹔足太陰脾土﹐主气﹐主灌四髒﹐心肺居上爲陽﹐肝腎居下爲陰﹐脾爲孤髒﹐中央土間於陰陽之間﹐膻中者﹐臣使之官﹐喜樂出焉。膻中乃宗气之所居﹐上出於肺﹐以司呼吸。經云﹕心系急則气道約﹐約則不利﹐故太息以伸出之。令人不樂好太息者﹐足太陰病瘧而上及於心肺也。腎病者﹐寢汗出。肝脈緩甚爲善嘔﹐所生病者爲嘔逆汗出。病至則善嘔者﹐下及於肝腎也。病至者﹐言病至於肝臟則善嘔﹐嘔已則肝臟之病已衰﹐而卽當取之。蓋言脾瘧而病至於四髒﹐見四髒之病已衰﹐而卽當取之足太陰也。不嗜食﹐多寒熱﹐太陰之本病也。脾病而不能轉輸﹐故不嗜食。太陰居中土﹐間於陰陽之間﹐故多寒熱也。】

足少陰之瘧﹐令人嘔吐甚﹐多寒熱﹐熱多寒少﹐欲閉戶牖而處﹐其病難已。

【王冰曰﹕足少陰腎脈﹐貫肝鬲﹐入肺中﹐循喉嚨﹐故嘔吐甚﹐多寒熱也﹐腎爲陰髒﹐陰气生寒﹐今陰气不足﹐故熱多寒少。胃陽明脈病﹐欲獨閉戶牖而盧﹐今謂胃土病證﹐反見腎水之中﹐土刑於水﹐故其病難已也﹐太鍾﹑太溪悉主之。太鍾在足內踝後街中﹐少陰絡也﹐刺可入同身寸之三分﹐畱七呼﹐若灸者可灸三壯。太溪在足內踝後跟骨上動脈陷者中﹐少陰兪也﹐刺可入同身寸之三分﹐畱七呼﹐若灸者可灸三壯。】

【馬蒔曰﹕此言腎瘧之證也。】

【張志聰曰﹕足太陰寒水主气﹐故嘔吐甚﹐少陰標陰而本熱﹐故多寒熱﹐熱多寒少﹐本气勝也。大凡病熱多而陽气勝者易愈﹐寒多而陰气勝者難已﹐欲閉戶牖而處者﹐陰寒甚也﹐故其病難已。本經曰﹕陽盡而陰盛﹐故欲獨閉戶牖而居。】

【王芳侯曰﹕陽熱甚者﹐宜刺泄其邪﹐陰盛故不言刺也。】

足厥陰之瘧﹐令人腰痛﹐少腹滿﹐小便不利如癃狀﹐非癃也﹐數便﹐意恐懼﹐气不足﹐腹中悒悒﹐刺足厥陰。【癃﹐音隆。數﹐音朔。悒﹐音邑。】

【王冰曰﹕足厥陰脈﹐循股陰﹐入毛中﹐環陰器﹐抵少腹﹐故病如是。癃﹐謂不得小便也。悒悒﹐不暢之貌。刺足厥陰﹐太衝主之﹐在足大指本節後﹐同身寸之二寸陷者中﹐厥陰兪也﹐刺可入同身寸之三分﹐畱十呼﹐若灸者可灸三壯。】

【馬蒔曰﹕此言肝瘧之證也。癃非眞癃也﹐數﹐欲小便之意耳。腎之志爲恐﹐故恐懼者腎气不足﹐且腹中悒悒然而不暢也﹐當刺足厥陰之穴耳。李東垣治足六經瘧方﹐足太陽用羌活加生地黃湯﹑柴胡加桂湯﹔足陽明桂枝二﹑白虎﹑黃芩芍藥加桂湯﹔足少陽小柴胡湯﹔足太陰小建中湯﹑異功散﹔足少陰小柴胡﹑半夏湯﹔足厥陰四物﹑元胡﹑苦楝﹑附子湯。𨿽未必盡中病情﹐姑備此以俟采擇。】

【張志聰曰﹕腰痛少腹滿﹐厥陰之經證也。木乃水中之生陽﹐故肝主疏泄。水液如癃非癃﹐而小便頻數不利者﹐厥陰之气不化也。志意者﹐所以禦精神﹐收魂魄。經云﹕肝气虛則恐﹐蓋肝臟之神魂不足﹐故意恐懼也。木主春生之气﹐厥陰受邪﹐故生气不足。木郁不達﹐故腹中悒悒也。】

肺瘧者﹐令人心寒﹐寒甚熱﹐熱間善驚﹐如有所見者﹐刺手太陰陽明。【間﹐去聲。】

【王冰曰﹕刺手太陰﹐列缺主之﹐列缺在手腕後同身寸之一寸半﹐手太陰絡也﹐刺可入同身寸之三分﹐畱三呼﹐若灸者可灸五壯。陽明穴合谷主之﹐合谷在手大指次指岐骨間﹐手陽明脈之所過也﹐刺可入同身寸之三分﹐畱六呼﹐若灸者可灸三壯。】

【馬蒔曰﹕上文言足之六經已盡矣﹐而此下五節﹐又以肺心肝脾腎言之。其肝脾腎已爲上文足三陰之瘧﹐而後又重言其詳耳。此節言肺瘧之證也。肺瘧令人心寒者﹐邪盛乘所不勝也。寒甚則熱﹐熱間善驚。如有所見者﹐心气不足﹐肺邪有餘所致也。當刺手太陰肺經﹐與手陽明大腸經耳。】

【張志聰曰﹕肺者心之蓋﹐救令人心寒。熱心气虛則善驚﹐如有所見。經云﹕心者神之舍也﹐神精亂而不轉﹐卒然見非常物。盧之頤曰﹕邪不幹髒﹐列髒證者﹐非眞髒之病﹐乃髒募之气化證也。莫仲超曰﹕邪入於五臟六腑募原之間﹐不幹臟腑之气﹐則爲間日之瘧﹔幹臟腑之气﹐則爲五臟六腑之瘧﹔涉於三陰三陽﹐則爲六經之瘧。故曰﹐瘧者風寒之气不常也。】

心瘧者﹐令人煩心甚﹐欲得淸水﹐反寒多不甚熱﹐刺手少陰。

【王冰曰﹕刺手少陰﹐神門主之﹐神門在掌後銳骨之端陷者中﹐手少陰兪也﹐刺可入同身寸之三分﹐畱七呼﹐若灸者可灸三壯。】

【馬蒔曰﹕此言心瘧之證也。煩心者﹐心熱則煩且甚﹐故欲得水以救之。惟其熱甚則反寒多﹐蓋熱極生寒也。寒旣久則火少衰﹐所以不甚熱也。當刺手少陰心經之穴耳。】

肝瘧者﹐令人色蒼蒼然﹐太息﹐其狀若死者﹐刺足厥陰見血。

【王冰曰﹕刺足厥陰見血﹐中封主之。中封在足內踝前同身寸之一寸半陷者中﹐仰足而取之﹐伸足乃得之﹐足厥陰經也﹐刺出血止。常刺者﹐可入同身寸之四分﹐畱七呼﹐若灸者可灸三壯。】

【馬蒔曰﹕比又言肝瘧之證也。上文言足厥陰之瘧﹐令人腰痛﹐少腹痛﹐小便不利如癃狀﹐恐懼﹐气不足﹐腹中悒悒然不止﹐此在經而不在髒也。肝色蒼蒼然者﹐色不明潤也。太息者﹐病气不舒也。其狀若死者﹐厥陰爲陰之盡﹐而邪气入深﹐身不能動也。當刺足厥陰肝經之穴以出血耳。】

【張志聰曰﹕蒼乃東方之靑色﹐肝主色﹐故令人色蒼蒼然。膽病者善太息﹐膽附於肝﹐故肝病必及於膽。肝膽主春生之气﹐膽气升則髒俯之气皆升﹐生陽不升﹐故其狀若死。】

脾瘧者﹐令人寒﹐腹中痛﹐熱則腸中鳴﹐鳴已汗出﹐刺足太陰。

【王冰曰﹕刺足太陰﹐商丘主之。商丘在足內踝下微前陷者中﹐足太陰經也﹐刺可入同身寸之三分﹐畱七呼﹐若灸者可灸三壯。】

【馬蒔曰﹕此又言脾瘧之證也。上文言足太陰之瘧﹐令人不樂﹐好太息﹐不嗜食﹐多寒熱﹐汗出﹐病至則善嘔﹐嘔已乃衰。然在經而不在髒也。腹中痛者﹐脾脈病也。熱則腸中鳴﹐水與火相擊而成聲也。鳴已汗出﹐熱久邪散也。當刺足太陰脾經之穴耳。】

【張志聰曰﹕脾爲陰中之至陰﹐故令人寒。腹乃脾土之郛郭﹐故腹中痛。濕熱下行則腸鳴﹐上蒸則汗出也。鳴已汗出者﹐下行極而上也。】

腎瘧者﹐令人灑灑寒﹐腰脊痛宛轉﹐大便難﹐目眴眴然﹐手足寒﹐刺足太陽少陰。

【王冰曰﹕刺足太陽委中少陰﹐太鍾主之﹐取如前足少陰瘧中法。】

【馬蒔曰﹕此又言腎瘧之證也。上文言足少陰之瘧﹐令人嘔吐甚﹐多寒熱﹐熱多寒少﹐欲閉戶牖而處﹐其病難已﹐然在經而不在髒也。腰者腎之腑﹐今腎有熱﹐則令人灑灑寒﹐腰脊痛也﹐宛轉而難於轉身也。大便難以腎主二便﹐而腎气不足﹐故大便難也。目眴眴然﹐水虧則火盛﹐故目不明也。當刺足太陽膀胱經與足少陰腎經之穴耳。李東垣治五臟瘧方﹐肺瘧用黃芩加芍藥湯﹐心瘧用桂枝黃芩湯﹐肝瘧用四逆湯﹑通脈四逆湯﹐脾瘧用小建中湯﹑芍藥甘艸湯﹐腎瘧用桂枝加當歸芍藥湯﹐胃瘧用理中湯丸﹐𨿽未必盡中病情﹐姑備此以俟采擇。】

【張志聰曰﹕足少陰寒水主气﹐故令人灑灑寒。腰乃腎之腑﹐故腰脊痛而欲其宛轉也。腎開竅於二陰﹐故大便難。眴眴﹐目搖動而不明﹐骨之精爲瞳子﹐故目眴眴然也。腎主生气之原手足爲諸陽之本﹐邪病則有傷生气﹐故手足寒也。】

胃瘧者﹐令人且病也﹐善饑而不能食﹐食而支滿腹大﹐刺足陽明太陰橫脈出血。

【王冰曰﹕胃熱脾虛﹐故善饑不能食﹐食而支滿腹大﹐故下文兼刺太陰也。刺足陽明﹐厲兌﹑解溪﹑三里主之。厲兌在足大指次指之端﹐去爪甲如韭葉﹐陽明井也﹐刺可入同身寸之一分﹐畱一呼﹐若灸者可灸一壯。解溪在街陽後同身寸之三寸半腕上陷者中﹐陽明經也﹐刺可入同身寸之五分﹐畱五呼﹐若灸者可灸三壯。三里在膝下同身寸之三寸﹝骨行﹞骨外廉兩筋肉分間﹐陽明合也﹐刺可入同身寸之一寸﹐畱七呼﹐若灸者可灸三壯。然足陽明取此三穴﹐足太陰刺其橫脈出血也。橫脈﹐謂足內踝前斜過大脈﹐則太陰之經脈也。】

【馬蒔曰﹕此言胃瘧之證也。上文言足陽明之瘧﹐令人先寒灑淅灑淅﹐寒甚久乃熱﹐熱去汗出﹐喜見日月光﹐火气乃快然﹐然在經而不在腑也。又以胃瘧重言者﹐蓋胃爲六腑之長也。且﹐將也。將病之時﹐善饑而不能食﹐縱有所食﹐而支滿腹大﹐以胃熱脾虛也。當刺足陽明胃經足太陰脾經之橫脈出血。】

【張志聰曰﹕胃主受納水谷﹐故胃瘧者﹐令人病饑而不能食。中焦受邪不能主化﹐故支滿腹大。橫脈﹐脾胃之橫絡脈也。】

瘧發身方熱﹐刺跗上動脈﹐開其空﹐出其血﹐立寒。

【王冰曰﹕刺跗上動脈﹐則陽明之脈也。陽明之脈﹐多血多气﹐熱盛气壯﹐故出其血而立可寒也。】

【馬蒔曰﹕此言瘧發將欲熱者﹐當有刺之之法也。凡瘧發身方熱﹐則刺跗上之動脈﹐當足衝陽穴也。蓋足陽明胃經者﹐乃五臟六腑之長也﹐故取其穴以刺之﹐開其空﹐出其血﹐其瘧立可寒矣。】

【張志聰曰﹕此言瘧之寒熱﹐乃病在陰陽之气分﹐當取於陽明太陰焉。夫三陽主表﹐三陰主裏﹐瘧發身方熱﹐是邪將出於表陽﹐陽明者﹐兩陽合明﹐間於二陽之間﹐主行气於周身﹐陽盛之气也﹐故當取陽明之衝陽﹐搖鍼以開其穴﹐瀉出其血﹐則陽熱去而立寒矣。】

瘧方欲寒﹐刺手陽明太陰﹐足陽明太陰。

【王冰曰﹕此亦謂開穴而出其血也﹐當隨四經之井兪而刺之。】

【馬蒔曰﹕此言瘧發將欲寒者﹐當有刺之之法也。凡瘧發身方欲寒﹐𨿽未發熱﹐而熱盛將寒也。肺爲气之主﹐而胃爲六腑之先﹐脾爲五臟之主﹐腸胃爲海﹐當刺此四經﹐開其空以出其血﹐則可以無寒矣。】

【張志聰曰﹕夫身半以上爲天﹐身半以下爲地﹔手太陰陽明主天﹐足太陰陽明主地。故從腰以上者﹐手太陰陽明皆主之﹔從腰以下者﹐足太陰陽明皆主之。又陽者天气也﹐主外﹔陰者地气也﹐主內。瘧方欲寒﹐是邪將入於裏陰﹐故當刺手足陽明太陰﹐使天地陰陽之气﹐上下外內和平﹐而無偏陰之患矣。】

瘧脈滿大急﹐刺背兪﹐用中鍼﹔旁五胠兪各一﹐適肥瘦出其血也。【胠﹐去魚切。】

【王冰曰﹕瘦者淺刺﹐少出血﹐肥者深刺﹐多出血。背兪﹐謂大杼。五胠兪﹐謂譩嘻。】

【馬蒔曰﹕此言瘧脈滿大急者﹐當有刺之之法也。】

【張志聰曰﹕此言瘧病在經絡者﹐當取其背兪焉。蓋經脈內合五臟五行之气﹐五臟之兪在背﹐故當取背兪以瀉之。脈滿大急者﹐邪盛於經脈中也。胠兪者﹐五臟兪之旁﹐近於胠脇﹐乃魄戶﹑神堂﹑魂門﹑意捨﹑志室也。】

瘧脈小實急﹐灸陘少陰﹐刺指井。

【王冰曰﹕灸脛少陰﹐是謂復澑。復澑在內踝上同身寸之二寸陷者中﹐足少陰經也﹐刺可入同身寸之三分﹐畱三呼﹐若灸者可灸五壯。刺指井﹐謂刺至陰。至陰在足小指外側﹐去爪甲角如韭葉﹐足太陽井也﹐刺可入同身寸之一分﹐畱五呼﹐若灸者可灸三壯。】

【馬蒔曰﹕此言脈有小實急者﹐而有灸刺之法也。蓋足少陰之井在足心﹐名湧泉穴﹐故不曰指。今曰指井﹐則是足太陽膀胱之井穴至陰﹐與腎爲表裏﹐故刺之耳。】

【張志聰曰﹕此言經脈之气虛陷者﹐宜灸足少陰也。蓋經脈之气﹐發原於少陰腎臟﹐脈小者脈气虛也。經云﹕諸急爲寒。小實急者﹐脈气虛寒而邪气實也。艾名冰臺﹐能於水中取火﹐能啟陷下之陽﹐故當灸少陰脛下之太溪﹐以啟經脈之生气﹐刺足小指之井穴﹐以瀉經脈之實邪。】

瘧脈滿大急﹐刺背兪﹐用五胠兪﹐背兪各一﹐適行至於血也。

【王冰曰﹕謂調遺肥瘦穴度深淺﹐循三備法而行鍼﹐令至於血脈也。背兪﹐謂大杼。五胠兪﹐謂譩嘻。】

【馬蒔曰﹕比重言瘧脈滿大急者之刺法也。適行至於血者﹐卽適肥瘦出其血也。】

【張志聰曰﹕此復申明背兪與胠兪之經气相通也。曰背兪五胠兪﹐背兪各一者﹐言背旁之五胠兪﹐與背兪各刺其一也。背兪者﹐離脊骨兩旁各一寸五分﹐乃五臟之兪也。胠兪者﹐去脊骨兩旁各三寸﹐近於胠脇﹐乃五臟神气之所捨﹐故曰魄戶者﹐謂肺藏魄也。曰神堂者﹐謂心藏神也。曰魂門者﹐謂肝藏魂也。曰意捨者﹐謂脾藏意也。曰志室者﹐謂腎藏志也。此胠兪與背兪之气相通﹐故當各取之﹐適其吧瘦﹐以行其鍼而至於出血也。此蓋言邪盛於血脈者﹐取五胠兪﹐甚而及於五臟者﹐兼取背兪﹐是以上節之灸脛﹐此下之用藥﹐亦少有別焉。莫子晉曰﹕血者神气也﹐故病在經脈而邪傷血者﹐宜取髒神所捨之兪。然經脈內合五臟﹐故又當兼取其背兪也。】

瘧脈緩大虛﹐便宜用藥﹐不宜用鍼。

【王冰曰﹕緩者中風﹐大爲气實﹐虛者血虛。血虛气實﹐風又攻之﹐故宜藥治以遣其邪﹐不宜鍼瀉而出血也。】

【馬蒔曰﹕此言瘧脈緩大虛者﹐當用藥而不用鍼也。蓋瘧脈緩大﹐與前滿大急小實急者異矣﹐而又兼虛﹐則便宜用藥以調理之﹐不宜輕用鍼以出血也。若出血則益虛矣。】

【張志聰曰﹕此承上文而言五臟之經气虛者﹐便於用藥而不宜用鍼也。脈緩大虛﹐血气兩虛也。《靈樞經》云﹕少气者則陰陽俱不足﹐補陽則陰竭﹐瀉陰則陽脫﹐如懸者可將以甘藥﹐不可飲以至劑﹐如此者弗灸﹐不已者因而瀉之﹐則五臟气壞矣。上節論經脈生始之原﹐奉於足少陰腎﹐此言經兪血气﹐又五臟五行之所生﹐然有邪有正﹐有實有虛﹐而灸刺用藥﹐各有所宜也。】

凡冶瘧先發如食頃﹐乃可以治﹐過之則失時也。

【王冰曰﹕先其發時﹐眞邪異居﹐波隴不起﹐故可治。遇時則眞邪相合﹐攻之則反傷眞气﹐故曰失時。】

【馬蒔曰﹕此言治瘧貴在未發之前﹐其時候止如食頃﹐卽可以治之也。前篇曰﹐無刺熇熇之熱﹐無刺渾渾之脈﹐無刺漉漉之汗﹐爲其气逆未可治也。又曰﹐方其盛時必毀﹐因其衰也﹐事必大昌。又曰﹐瘧之未發也﹐陽未並陰﹐陰未並陽﹐因而調之﹐眞气得安﹐邪气乃亡。故工不能治其已發﹐爲其气逆也。皆言當治之於未發之先﹐而不可治之於已發之後耳。此則言治之於未發之先者﹐其時候止如一食之頃﹐或用鍼﹐或用藥﹐卽可以治之矣。若過此食頃﹐而至於已發﹐則失時不可爲矣。】

【張志聰曰﹕此論治瘧毋先後其時。先發如食頃者﹐俟其瘧發如一飯之頃﹐而後取之﹐方其衰也﹐乃可以治。若太過之﹐則又失其時矣。】

諸瘧而脈不見﹐刺十指間出血﹐血去必已。先視身之赤如小豆者﹐盡取之。

【馬蒔曰﹕此言諸瘧之脈不見者﹐當有刺之之法也。諸瘧而脈不見﹐邪盛故脈沈﹐當刺手足十指間井穴出血﹐血去則瘧可已。又必先視其身之赤如小豆者﹐盡取之以出血也。】

【張志聰曰﹕此言邪在皮膚气分者﹐宜刺十指之井穴也。瘧在气分﹐故不見於脈。脈不見者﹐謂不見滿大急之脈也。當刺十指之井穴出血﹐血去其病立已﹐蓋所出爲井﹐乃經气始相交會之處﹐故刺之可泄气分之邪。身有赤如小豆者﹐邪在膚表﹐气分有傷﹐淡滲皮膚之血﹐故赤如小豆﹐當先取而去之。比言邪在經脈之血﹐與淡滲皮膚之血﹐所見脈證不同﹐而取刺亦各有別。】

十二瘧者﹐其發各不同時﹐察其病形﹐以知其何脈之病也。先其發時﹐如食頃而刺之﹐一刺則衰﹐二刺則知﹐三刺則已。不已﹐刺舌下兩脈出血。不已﹐刺郤中盛經出血﹐又刺項已下俠脊者必已。舌下兩脈者廉泉也。

【王冰曰﹕察其病形﹐以知其何脈之病﹐言隨其形證而病脈可知也。郤中盛經﹐並足太陽之脈气也。郤中則委中也。俠脊者﹐謂大杼﹑風門熱府穴也。大杼在項第一椎下兩旁﹐相去各同身寸之二寸半陷者中﹐刺可入同身寸之三分﹐畱七呼﹐若灸者有灸五壯。風門熱府在第二椎下兩旁﹐各去同身寸之一寸半﹐刺可入同身寸之五分﹐畱七呼﹐若灸者可灸五壯。舌下兩脈者﹐廉泉也﹐在頷下結喉上﹐舌本下﹐陰維任脈之會﹐刺可入同身寸之三分﹐畱三呼﹐若灸者可灸三壯。】

【馬蒔曰﹕此言刺十二經之瘧者﹐當曲盡剌之之法也。十二經之瘧﹐其發各不同時﹐察其病形﹐以知其何經脈气之病﹐先其發時﹐如食頃而刺之﹐一刺則勢衰﹐二刺則知其甚衰﹐三刺則病己矣。如不已﹐當刺舌下兩脈出血﹐乃任脈經之廉泉穴也。如不已﹐當刺足太陽膀胱經之委中盛經以出血﹐又兼刺項已下俠脊者必已。俠脊者﹐則大杼﹑風門穴也。】

【張志聰曰﹕此言邪在臟腑經脈者﹐更有刺之之法也。十二瘧者﹐謂六經五臟胃瘧也。其發各不同者﹐言厥陰與肝瘧﹐陽明與胃瘧﹐太陰與脾瘧﹐少陰與腎瘧﹐各有臟腑經气之不同也。故當時察其病形﹐或腰痛頭重﹐或心寒善驚﹐以知其何脈之病。蓋經脈乃胃腑之所生﹐五臟之所主﹐故曰以知何脈之病。先其發時如食頃者﹐先於未發之前而刺之也。刺之者﹐以足太陽之瘧取郤中﹐陽明之瘧取足跗﹐肺瘧刺手太陰陽明﹐心瘧刺手少陰也。一刺則病衰﹐二刺則知﹐三刺則病已。按上古以小便利﹑腹中和爲知。舌下兩脈﹐任脈之廉泉穴也。盛經者﹐謂血气盛於此也。項以下俠脊者﹐胠兪﹑背兪也。蓋任脈統任一身之陰﹐爲經絡之海﹐而臟腑之經兪﹐皆屬於太陽﹐故刺本經不愈﹐而復取任脈及足太陽之郤中背兪﹐其病立已也。楊元如曰﹕邪在气分者﹐宜後其時以刺之﹐蓋气爲陽﹐其性銳﹐故當避其來銳。邪在血分者﹐宜先其時以取之﹐蓋血爲陰﹐其性柔﹐故當迎而奪之。】

刺瘧者﹐必先問其病之所先發者先刺之。先頭痛及重者﹐先刺頭上及兩額兩眉間出血。先項背痛者﹐先刺之。先腰脊痛者﹐先刺郤中出血。先手臂痛者﹐先刺手少陰陽明十指間。先足脛酸痛者﹐先刺足陽明十指間出血。

【王冰曰﹕先刺陽明十指出血者﹐邪居之所而瀉之。】

【馬蒔曰﹕此言凡刺瘧者﹐必先問其病之所先發者﹐以先刺之也。瘧發時﹐先頭痛及重者﹐先刺頭上上星﹑百會穴﹐及兩額之懸顱穴﹐兩眉間之攢竹穴﹐以出其血。先項背痛者﹐先刺其項之風池﹑風府穴﹐背之大杼﹑神道穴﹐以出其血。先腰脊痛者﹐先刺委中出血。先手臂痛者﹐先刺手少陰心經﹑手陽明大腸經﹐及十指俱出其血﹐皆井穴也。先足脛酸痛者﹐先刺足陽明胃經﹐及足十指間之井穴以出其血。】

【張志聰曰﹕此言邪中於頭項者﹐气至頭項而病。中於背者﹐气至背而病。中於腰脊者﹐气至腰脊而病。中於手足者﹐气至手足而病。必先問其所先發者先刺之。手少陰陽明十指間者﹐謂十指間之少衝﹑商陽也。足陽明十指間者﹐足十指間之厲兌也。蓋少陰心臟主血脈﹐而手足井榮之血气﹐皆陽明之所生﹐是以手足痛者﹐獨取於少陰陽明。張兆璜曰﹕惟項背之瘧﹐見證不一﹐有邪入於風府﹐隨衛气上下﹐而日作早晏者﹐有邪畱於項背﹐而遇衛气以日作晏者﹐有邪畱於項背之間﹐而不與衛气之日作晏者﹐故槪而言之日先刺之。】

風瘧﹐瘧發則汗出惡風﹐刺三陽經背兪之血者。

【馬蒔曰﹕此言刺風瘧之法也。風瘧之發﹐則汗出惡風﹐當刺足三陽經背兪之血者﹐卽足太陽膀胱兪﹐足陽明胃兪﹐足少陽膽兪是也。膀胱兪﹐十九椎下兩旁﹐相去脊中各一寸半﹐鍼三分﹐畱六呼﹐灸三壯。胃兪﹐十二椎下兩旁﹐相去脊中各一寸半﹐鍼三分﹐畱七呼﹐灸七壯。膽兪﹐十椎下兩旁﹐相去脊中各一寸半﹐鍼三分﹐畱七呼﹐灸五壯。】

【張志聰曰﹕此言病風瘧者﹐亦當取足太陽之經也。瘧發則汗出惡風者﹐表陽之气虛也。三陽﹐太陽也。背兪﹐太陽之經兪也。蓋太陽之气主表﹐邪傷太陽﹐則表气虛而惡風﹐故宜瀉太陽之邪。】

胻酸痛甚﹐按之不可﹐名曰跗髓病﹐以饞鍼鍼絕骨﹐出血立已。【胻﹐何庚切。鑱﹐鋤銜切。】

【王冰曰﹕絕骨﹐陽輔穴也﹐取如气穴論中腑兪法。】

【馬蒔曰﹕此言刺胻酸痛甚之法也。胻酸痛甚不可按者﹐按之益痛也﹐名曰跗髓有病。當以《靈樞》九鍼論中第一鍼曰鑱鍼者﹐鍼其足少陽膽經之絕骨穴以出其血﹐則病自已矣。】

【張志聰曰﹕比風邪深入於骨髓中者﹐宜刺足少陽之絕骨穴﹐蓋少陽之气主骨也。胻﹐足骨﹔跗﹐足面也。風邪入傷骨髓﹐故酸痛不可按。鑱鍼﹐主瀉陽熱之气者也。絕骨在足外踝上三寸動脈中﹐鍼二分﹐畱七呼。】

身體小痛﹐刺至陰。

【馬蒔曰﹕此言刺身體小痛之法也。身體小痛則邪感太陽經﹐而其邪未深﹐當刺足太陽膀胱經之井穴至陰也﹐在足小指外側﹐去爪甲如韭葉﹐鍼一分﹐畱五呼﹐灸三壯。】

【張志聰曰﹕此言風瘧之病﹐身體痛者﹐宜取至陰之經也。脾爲陰中之至陰﹐而外主四肢肌肉﹐故經云﹕脾絡實則一身盡痛﹐是以身體小痛者﹐宜刺脾臟之經﹐蓋亦風木之邪﹐賊傷脾土也。】

諸陰之井無出血﹐間日一刺。

【王冰曰﹕諸井皆在指端﹐足少陰井在足心宛宛中也。】

【馬蒔曰﹕此承上文而言刺諸陰經井穴之法也。上文言太陽至陰之穴﹐乃井穴也。凡刺手足六陰經之井穴﹐愼無出血﹐當間日一刺之﹐則其邪气自泄﹐不必至於出血也。】

【張志聰曰﹕此承上文而言手足三陰之井穴﹐不宜出血﹐蓋井穴乃經气之交﹐故邪在陽之气分者﹐宜瀉出其血﹐病在陰之經﹐而宜取陰之井者﹐可間日一刺﹐則邪气自泄﹐不必出血以泄眞陰之气。】

【張兆璜曰﹕此申明上文之所謂刺至陰者﹐當刺至陰之井穴﹔並申明所謂至陰者﹐非太陽之至陰也。】

瘧不渴﹐間日而作﹐刺足太陽﹔渴而間日作﹐刺足少陽。

【馬蒔曰﹕此言瘧有間日而作者﹐卽其渴不渴﹐而當分經以刺之也。瘧有間日而作﹐但不渴者﹐熱未甚也﹐當刺足太陽膀胱經之穴。亦有間日作而發渴者﹐熱之甚也﹐當刺足少陽膽經之穴。蓋邪有淺深﹐斯有渴不渴之分也。故刺之者﹐有三陽一陽之異如此。】

【張志聰曰﹕此言瘧之渴與不渴者﹐又有水火寒熱之气化也。太陽之上﹐寒水主之﹐故不渴者﹐取足太陽。少陽之上﹐相火主之﹐故渴者取足少陽。間日者﹐邪入於裏也。夫邪入於裏則渴﹐是以間二日或間數日者﹐有陰陽更勝之或甚或不甚﹐若陽分之邪入裏﹐則有水火寒熱之或渴或不渴也。】

溫瘧汗不出﹐爲五十九刺。

【馬蒔曰﹕此言刺溫瘧而汗不出者﹐當另有刺之之法也。五十九刺﹐見刺熱篇第三十二﹐《靈樞》熱病第二十三。】

【張志聰曰﹕溫瘧者﹐得之冬中於風寒﹐病气藏於腎﹐若汗不出﹐是邪不能出之於陽﹐故當爲五十九刺。五十九刺者﹐以第四鍼刺骨也。】

气厥論篇第三十七

【馬蒔曰﹕凡寒熱相移﹐皆气厥也﹐故名篇。】

黃帝問曰﹕五臟六腑﹐寒熱相移者何﹖岐伯對曰﹕腎移寒於肝﹐癰腫少气。脾移寒於肝﹐癰腫筋攣。肝移寒於心﹐狂﹐隔中。心移寒於肺﹐肺消。肺消者﹐飲一溲二﹐死不治。肺移寒於腎爲湧水。湧水者﹐按腹不堅﹐水气客於大腸﹐疾行則鳴濯濯﹐如囊裹漿﹐水之病也。【腎移寒於肝﹐肝字當作脾﹐王冰誤作肝。】

【王冰曰﹕肝臟藏血﹐然寒入則陽气不散﹐陽气不散﹐則血聚气濇﹐故爲癰腫﹐又爲少气也。脾臟主肉﹐肝臟主筋﹐肉溫則筋舒﹐肉冷則筋急﹐故筋攣也。肉寒則衛气結聚﹐故爲癰腫。心爲陽髒﹐神處其中﹐寒薄之則神亂離﹐故狂。陽气與寒相薄﹐故隔塞而中不通也。心爲陽髒﹐反受諸寒﹐寒气不消﹐乃移於肺﹐寒隨心火﹐內鑠金精﹐金受火邪﹐故中消也。然肺臟消鑠﹐气無所持﹐故令飲一而溲二也。金火相賊﹐故死不能治。肺藏气﹐腎主水。夫肺寒入腎﹐腎气有餘﹐腎气有餘則上奔於肺﹐故雲湧水也。大腸爲肺之腑﹐然肺腎俱爲寒薄﹐上下皆無所之﹐故水气客於大腸。腎受凝寒﹐不能化液﹐大腸積水而不流通﹐故疾行則腸鳴而濯濯有聲﹐如囊裹漿而爲水病也。】

【馬蒔曰﹕此因帝以臟腑寒熱相移爲問﹐而先卽五臟之移寒者告之也。腎傷於寒而傳於脾﹐傳其所勝己者﹐其寒盛矣。惟胃主肉﹐肉得寒則爲堅﹐堅久則化爲熱﹐故輕則爲腫﹐而重則爲癰也。脾病不能運化﹐故元气亦衰少矣。又脾移寒於肝﹐亦傳其所勝己者﹐其寒盛矣﹐肉寒而衛气結聚﹐故爲癰腫。肝臟主筋﹐肉寒而筋脈拘急﹐故爲筋攣之病。又肝移寒於心﹐傳其我所生之心﹐心爲陽髒﹐神處其中﹐今寒薄之而神气亂離﹐故爲狂。且心脈起於心中﹐出屬心系下膈﹐故爲隔塞不通等病。又心移寒於肺﹐傳其所不勝之金﹐金被火刑﹐肺精燥爍﹐故爲肺消。肺消者﹐飲𨿽止於一分﹐而溲則倍之。入少出多﹐精气耗散﹐故主死不治。又肺移寒於腎﹐傳其我所生者﹐則肺寒入腎﹐腎邪干母﹔上奔於肺﹐故爲湧水。大腸爲肺之腑﹐今肺腎俱爲寒薄﹐上下皆無所之﹐其水气當客於大腸也。方其疾行﹐則腸中似鳴﹐濯濯有聲﹐如以囊裹漿﹐此乃水之病耳。】

【張志聰曰﹕帝突問臟腑寒熱相移﹐則爲何如之病﹐蓋承上章而復論瘧气之厥逆也。寒熱者﹐邪正陰陽之气也。如邪捨於臟腑募原之間﹐陰陽外內相乘﹐則爲往來之寒熱。如髒邪傳移於髒﹐腑邪傳移於腑﹐則爲气厥之變病矣。是以此篇單論五臟六腑寒熱相移之病也。蓋瘧邪不解﹐多生變病者﹐當皆爲气厥之所致也。然瘧不死人﹐病瘧而有死者﹐傳髒故也。夫脾主肌肉﹐寒气化熱﹐則腐肉而爲癰膿。脾統攝元眞之气﹐脾臟受邪﹐故少气也。肝主血﹐寒則血凝注。經曰﹕榮气不行﹐乃發爲癰。肝主筋﹐故筋攣也。肝爲陽髒﹐而木火主气﹐陽並於陽故狂。心居膈上﹐肝處隔下﹐母子之气﹐上下相通﹐肝邪上移於心﹐畱於心下﹐故爲膈中。蓋言髒不受邪﹐五臟之寒熱相移﹐畱薄於髒外而幹髒气﹐不傷髒眞者也。肺受心邪﹐則不能通調水液﹐而惟下泄矣。肺爲金水之原﹐寒隨心火消爍肺精﹐是以飲一溲二者﹐肺液並消﹐故爲不治之死證。夫在地爲水﹐在天爲寒﹐腎爲水髒﹐腑主生原﹐是以肺之寒邪﹐下移於腎﹐而腎之水气﹐反上湧於肺矣。大腸乃肺之腑﹐肺居膈上﹐故水气客於大腸﹐疾行則鳴﹐濯濯有聲﹐如以囊裹漿者﹐水不沾流走於腸間也。】

【倪衝之曰﹕肺移於腎﹐肝移於心﹐傳其我所生也。腎移於脾﹐脾移於肝﹐侮其所不勝也。心移於肺﹐乘其己所勝也。】

脾移熱於肝﹐則爲驚衂。肝移熱於心﹐則死。心移熱於肺﹐傳爲鬲消。肺移熱於腎﹐傳爲柔痓。腎移熱於脾﹐傳爲虛﹐腸澼﹐死不可治。【痓﹐音熾。】

【王冰曰﹕肝藏血﹐又主驚﹐故熱薄之﹐則驚而鼻中血出。兩陽和合﹐火木相燔﹐故肝熱入心則當死也。心肺兩間﹐中有斜鬲膜﹐鬲膜下際﹐內連於橫鬲膜﹐故心熱入肺﹐久久傳化﹐內爲鬲熱﹐消渴而多飲也。柔謂筋柔而無力﹐痓謂骨痓而不隨﹐气骨皆熱﹐髓不內充﹐故骨痓彊而不舉﹐筋柔緩而無力也。脾土制水﹐腎反移熱以與之﹐是脾土不能制水而受病﹐故久久傳爲虛損也。腸澼死者﹐腎主下焦﹐象水而冷﹐今乃移熱﹐是精气內消﹐下焦無主以守持﹐故腸澼除而气不禁止。】

【馬蒔曰﹕此又卽五臟之移熱者告之也。肝藏血﹐又主驚﹐今脾移熱於肝﹐傳其所勝己者﹐其熱盛矣﹐則肝气必虛。故被所勝者乘所不勝﹐當爲驚爲衂﹐衂者﹐鼻中出血也。又心屬君火﹐肝有相火﹐肝移熱於心﹐傳其我所生者﹐然心不受邪﹐以母傳子﹐而二火炎熾﹐病不可支﹐故死也。人有膈膜﹐前齊鳩尾﹐後齊十一椎﹐居心肺之下﹐而有斜膜﹐上與心肺相連﹐故心移熱於肺﹐傳其我所勝之金﹐上文心移寒於肺﹐寒蒸爲熱而成肺消﹐今則鬲亦被熱而成鬲消﹐由此推之﹐則肺消難免矣。上文曰死不治﹐而此亦非易治之證也。夫肺主气﹐腎主骨﹐肺熱有餘﹐傳之於腎﹐傳其我所生之水﹐則气與骨皆熱﹐其骨成痓而難舉﹐柔則痿弱而無力也。脾土制水﹐腎反移熱以與之﹐傳其所不勝者﹑其熱盛矣。是脾土不能制水而受病﹐久則爲益虛也。脾气不能運化﹐而小腸大腸皆有遊積﹐如通評虛實論所謂或便血﹐或下白沫﹐或下膿血者是也。比則土絕水竭﹐死不可治。】

【張志聰曰﹕東方肝木﹐其病發驚駭。肝主血﹐故熱甚則衂。心主君火而不受邪﹐邪熱乘之﹐故死。心肺居於鬲上﹐火熱淫於肺金﹐則金水之液涸矣。鬲消者﹐鬲上之津液耗竭而爲消渴也。腎者﹐水也而生骨﹐腎臟燥﹐熱則髓精不生﹐是以筋骨痿弱而爲柔痓也。太陰濕土主气不能制水﹐而反受濕熱相乘﹐脾气虛傷則不能磨運水谷﹐而爲腸澼下利﹐穀气已絕﹐故爲不治之死證。】

胞移熱於膀胱則癃﹐溺血。膀胱移熱於小腸﹐鬲腸不便﹐上爲口糜。小腸移熱於大腸﹐爲虙瘕爲沈。大腸移熱於胃﹐善食而瘦﹐又謂之食亦。胃移熱於膽﹐亦曰食亦。膽移熱於腦﹐則辛頞鼻淵。鼻淵者﹐濁涕下不止也。傳爲衂蔑瞑目﹐故得之气厥也。【虙﹐伏同。頞﹐音遏。蔑﹐莫結切。】

【王冰曰﹕膀胱爲津液之府﹐胞爲受納之司﹐故熱入膀胱﹐胞中外熱﹐陰絡內溢﹐故不得小便而溺血也。《正理論》曰﹕熱在下焦則溺血﹐此之謂也。小腸脈絡心﹐循咽下鬲﹐抵胃屬小腸﹐故受熱以下令腸鬲塞而不便﹐上則口生瘡而糜爛也。小腸熱已﹐移入大腸﹐兩熱相薄﹐則血溢而爲伏瘕﹐血澀不利﹐則月事沈滯而不行﹐故云爲虙瘕爲沈也。胃爲水谷之海﹐其气外養肌肉﹐熱消水谷﹐又鑠肌肉﹐故善食而瘦﹐又謂之食亦者﹐謂食入移易而過﹐不生肌膚也。腦液下滲則爲濁涕﹐涕下不已如水泉﹐故曰鼻淵。頞﹐謂鼻頞也。足太陽脈﹐起於目內眥﹐上額交巓﹐上入絡腦。足陽明脈﹐起於鼻交頞中﹐旁約太陽之脈。今腦熱則足太陽逆與陽明之脈﹐俱盛薄於額中﹐故鼻頭辛也。辛﹐謂酸痛﹐足陽明脈交頞中﹐旁約太陽之脈﹐故爾。熱盛則陽絡溢﹐陽絡溢則衂出汗血也。蔑﹐謂汗血也。血出甚﹐陽明太陽脈衰﹐不能榮養於目﹐故目瞑皆由气逆而得之也。】

【馬蒔曰﹕此以六腑之移熱者告之也。王安道曰﹕膀胱固爲津液之腑﹐又有胞居膀胱之中﹐《靈樞》五味篇曰﹕膀胱之胞薄以懦。《類纂》曰﹕膀胱者胞之室。今胞中熱極﹐乃移熱於膀胱﹐則爲癃爲溺血。癃者﹐小便不通也。宣明五气論曰﹕膀胱不利爲癃。蓋熱極則胞與膀胱皆脹﹐而溺不得出也。溺血者﹐血隨溺下也。《正理論》曰﹕熱在下焦則溺血也。膀胱上口﹐上連於小腸﹐今膀胱之熱移之﹐是水能勝火也。故小腸本受盛之官﹐化物所出﹐今火熱燻蒸﹐其腸鬲塞而熱燥不下﹐不得二便﹐且熱上出於口﹐亦爲口瘡而糜爛。蓋七竅在上﹐口通腸胃﹐其病如此耳。又小腸下口﹐大腸之上口也﹐小腸移熱於大腸﹐是傳其所勝也﹐兩熱相搏﹐則血積而爲伏瘕﹐其伏瘕則沈於其中也。又胃爲水谷之海其气外養肌肉﹐今大腸之熱移之﹐是傳其生我者也﹐則胃火愈盛﹐食已如饑﹐故𨿽多食而肌肉瘦削﹐又謂之食亦。其亦當作易﹐蓋飲食移易而過﹐不生肌膚也。又胃移熱於膽﹐是傳其所勝我者﹐則胃病如故﹐而膽木生火﹐亦當善食而瘦也﹐亦名曰食亦。又膽脈起於目銳眥上抵頭角下耳後﹐凡腦後之穴﹐曲折布繞﹐故膽移熱於腦﹐則辛頞鼻淵。辛頞者﹐鼻頞辛酸也。鼻淵者﹐濁涕下不止也。此皆熱使之然。及其久而傳也﹐則爲衂蔑﹐爲瞑目﹐蓋鼻熱旣久﹐血從上湧﹐故鼻中出血﹐其目亦瞑暗也。凡此五臟六腑﹐寒熱相移者如此﹐皆得之气逆所致也。能隨各經之气以預治﹐則寒熱可以不至於相移矣。】

【張志聰曰﹕膀胱者﹐胞之室也。衝任起於胞中﹐爲經血之海﹐胞移熱於膀胱﹐是經血之邪移於膀胱﹐故溺血。熱則水道燥涸﹐故癃閉也。小腸之脈﹐絡心循咽﹐下鬲屬小腸﹐小腸之下﹐名曰闌門﹐濟泌別汁﹐滲入膀胱﹐膀胱反移熱於小腸﹐是以鬲腸不能下滲﹐濕熱之气﹐反隨經上逆﹐而口爲之糜爛矣。瘕者﹐假也﹐假津血而爲聚汁也。蓋小腸主液﹐大腸主津﹐小腸移熱於大腸﹐則津液畱聚而爲伏瘕矣。沈﹐痔也。小腸主火﹐大腸主金﹐火熱淫金﹐則爲腸痔。邪气臟腑篇曰﹕腎脈微濇爲沈痔。胃主受納水谷﹐大腸爲傳導之官﹐大陽熱邪﹐反逆乘於胃﹐是以胃熱則消穀善食﹐陽明燥熱﹐則榮衛津液不生﹐故𨿽能食而瘦﹐亦懈﹝亻亦﹞也。然能食而身體懈惰﹐故又謂之食亦。夫五臟六腑之生气﹐皆取決於膽﹐膽气燥熱則生陽不升﹐故身體懈惰。胃气熱則消穀善饑﹐故亦曰食﹝亻亦﹞。膽气上升﹐則熱隨入腦﹐俠鼻兩旁曰頞。腦爲精髓之海﹐髓者骨之充也。腦者陰也﹐故腦滲則爲涕。愚按胞膽腦髓﹐奇恆之腑也﹔腸胃膀胱﹐四形髒也。論奇恆之俯相傳者﹐謂膽與腦﹐胞與膀胱﹐無經絡之相通﹐乃熱邪在气而气相乘也。至於腸胃之逆傳﹐亦邪熱在气而不在腑﹐故爲伏瘕食亦之證﹐而不得從下解。又總釋臟腑寒熱相移﹐皆在气而不在經﹐故曰得之气厥也。夫熱气上升﹐迫於絡脈則爲衂﹐淡滲皮毛之血﹐不能化液爲汗則爲蔑。邪熱傷气﹐而陽气虛則目瞑﹐言邪出於腦﹐則傳於气分而爲衂蔑瞑目之證﹐並釋經脈內連臟腑﹐如髒邪在經﹐入髒則死﹐腑邪在經﹐則澑於腸胃而從下解。此邪在髒俯气分﹐故外內相乘﹐則爲寒熱之往來﹐臟腑相移﹐則爲寒熱之气厥﹐此在气而不在經﹐故篇名气厥論﹐而末結曰得之气厥也。】古今圖書集成醫部全錄卷十九

咳論篇第三十八

【馬蒔曰﹕內論五臟六腑之咳﹐各有形狀治法﹐故名篇。】

黃帝問曰﹕肺之令人欬﹐何也﹖岐伯對曰﹕五臟六腑﹐皆令人咳﹐非獨肺也。帝曰﹕願聞其狀。岐伯曰﹕皮毛者﹐肺之合也。皮毛先受邪气﹐邪气以從其合也。其寒飲食入胃﹐從肺脈上至於肺則肺寒﹐肺寒則外內合邪﹐因而客之則爲肺咳。五臟各以其時受病﹐非其時各傳以與之。人與天地相參﹐故五臟各以治時﹐感於寒則受病﹐微則爲咳﹐甚則爲泄﹐爲痛。乘秋則肺先受邪﹐乘春則肝先受邪﹐乘夏則心先受之﹐乘至陰則脾先受之﹐乘冬則腎先受之。

【王冰曰﹕邪謂寒气﹐肺脈起於中焦﹐下絡大腸﹐還循胃口﹐上鬲屬肺﹐故雲從肺脈上至於肺也。時﹐謂王月也﹐非王月則不受邪﹐故各傳以與之。寒气微則外應皮毛﹐內通肺﹐故咳。寒气甚則入於內﹐內裂則痛﹐入於腸胃則泄痢。然必當用事之時﹐故先受邪气。】

【馬蒔曰﹕此言五臟六腑﹐皆能成咳﹐然必肺先受邪﹐而傳之於各經也。言皮毛爲肺之合﹐皮毛先受風寒邪气﹐而邪气遂入於所合﹐則肺當受此風邪也。但風邪𨿽受於其後﹐而肺寒則必病於其先﹐其始因用寒冷飲食﹐以入於胃﹐從肺脈上至於肺﹐則肺寒矣。肺寒則內寒﹐因外受風邪則外寒﹐外內皆寒﹐所以肺臟遂成其咳﹐而傳之各臟腑也。大凡五臟各以其所主之時受病﹐非所主之時﹐則由別經傳以與之﹐正以人身與天地相參耳。故五臟各以五時感於寒則受病﹐感之微者則爲咳﹐感之甚者則爲泄﹐爲痛。卽如肺主於秋﹐故肺先受邪﹔肝主於春﹐故肝先受邪﹔心主於夏﹐故心先受邪﹔脾主於至陰﹐故脾先受邪﹔腎主於冬﹐故腎先受邪﹐皆因五時而受邪也。惟咳則肺先受邪爲咳﹐而傳之別髒﹐斯五臟六俯﹐皆得以成咳也﹐豈特肺而已哉﹖】

【張志聰曰﹕肺主气而位居尊髙﹐受百脈之朝會﹐是咳𨿽肺證﹐而五臟六腑之邪﹐皆能上歸於肺而爲咳。肺爲陰﹐主秋金淸肅之气﹐是以形寒飲冷則傷肺。皮毛者肺之合﹐天之寒邪﹐始傷皮毛﹐皮毛受邪﹐則邪气從其合而內傷肺矣。手太陰之脈﹐起於中焦﹐還循胃口﹐寒飲入胃﹐則冷飲之邪﹐從肺脈而上至於肺﹐外內之邪合並﹐因而客之﹐則爲肺咳矣。此論咳屬肺臟之本病也。至於五臟之邪﹐上歸於肺﹐而亦爲咳也。乘春則肝先受邪﹐乘夏則心先受邪﹐乘秋則肺先受邪﹐是五臟各以所主之時而受病。如非其秋時﹐則五臟之邪﹐各傳與肺而爲之咳也。夫人與天地參也﹐五臟之气﹐與四時五行之气相合﹐故五臟各以所主治之時﹐而感於寒則受病﹐微則上乘於肺而爲咳﹐甚則上行極而下爲泄痛矣。先受之者﹐謂次卽傳及於肺而爲咳也。欬乃肺之本病﹐故言肺先受邪。】

帝曰﹕何以異之﹖岐伯曰﹕肺咳之狀﹐咳而喘息有音﹐甚則唾血。心咳之狀﹐咳則心痛﹐喉中介介如梗狀﹐甚則咽腫喉痺。肝咳之狀﹐咳則兩脇下痛﹐甚則不可以轉﹐轉則兩胠下滿。脾咳之狀﹐咳則右脇下痛﹐陰陰引肩背﹐甚則不可以動﹐動則咳劇。腎咳之狀﹐咳則腰背相引而痛﹐甚則咳涎。

【馬蒔曰﹕肺主气﹐受邪則發而爲喘息有音﹐金必有聲也﹐甚則血隨唾出﹐肺气受傷也﹐肺咳之狀如此。又手少隱心經之脈﹐起於心中﹐出屬心系﹐其支別者﹐從心系上俠咽喉﹐手厥陰心主之脈﹐起於胸中﹐出屬心包絡﹐故心受邪﹐則咳必心痛﹐喉中介介如有梗狀﹐甚則咽腫喉痺﹐心咳之狀如此。又足厥陰肝經之脈﹐上貫鬲﹐布脇肋﹐故肝受邪則兩脇下痛﹐痛甚則脇不可轉﹐轉則兩胠下脹滿﹐肝咳之狀如此。又足太陰脾經之咳﹐必右胠下痛﹐以脾居於右也﹐其痛陰陰然引於肩背﹐蓋脾气連肺故也﹐如痛甚則不可動﹐動則咳劇﹐脾咳之狀如此。又足少陰腎經之脈﹐貫脊屬腎絡膀胱﹐其直者入肺中循喉嚨﹐又腰者腎之腑﹐故腎受邪則咳必腰背相引而痛﹐甚則咳涎﹐以腎主涎也﹐腎咳之狀如此。李東垣治肺咳用麻黃湯﹐心咳用桔梗湯﹐肝咳用小柴胡湯﹐脾咳用升麻湯﹐腎咳用麻黃附子細辛湯﹐𨿽未必盡中病情﹐姑備此以俟采擇。】

【張志聰曰﹕喉乃肺竅﹐心火刑金﹐故喉中介然如梗﹐不可轉﹐不可俯仰也。肝邪乘肺則咳﹐逆於經而不可轉﹐轉則胠下滿﹐脾居右故咳則右脇下痛。脾气通肺﹐肺兪在肩背﹐故陰陰引之。不可以動﹐不能動搖也。腎脈貫鬲﹐入肺故咳﹐則肺兪相引而痛也。】

帝曰﹕六腑之欬柰何﹖安所受病﹖岐伯曰﹕五臟之久咳﹐乃移於六腑。脾咳不已﹐則胃受之﹐胃咳之狀﹐咳而嘔﹐嘔甚則長虫出。肝咳不已﹐則膽受之﹐膽咳之狀﹐咳嘔膽汁。肺咳不已﹐則大腸受之﹐大腸咳狀﹐咳而遺失。心咳不已﹐則小腸受之﹐小腸咳狀﹐咳而失气﹐气與咳俱失。腎咳不已﹐則膀胱受之﹐膀胱咳狀﹐咳而遺溺﹐久咳不已﹐則三焦受之﹐三焦咳狀﹐咳而腹滿﹐不欲食飲。此皆聚於胃﹐關於肺﹐使人多涕唾而面浮腫气逆也。

【王冰曰﹕三焦者﹐謂上焦中焦也。上焦者﹐出於胃上口﹐並咽以上貫鬲﹐布胸中走腋。中焦者﹐亦至於胃口出上焦之後﹐此所受气者﹐泌糟粕﹐蒸津液﹐化其精微﹐上注於肺脈﹐乃化而爲血﹐故言皆聚於胃﹐關於肺也。兩焦受病﹐則邪气燻肺﹐而肺气滿﹐故使人多涕唾而面浮腫气逆也。腹滿不欲食者﹐胃寒故也。胃脈者﹐從缺盆下乳內廉下﹐循腹至气街﹐其支者﹐復從胃下口﹐循腹裏至气街中而合﹐今胃受邪﹐故腹滿不欲食飲也。何以明其不謂下焦﹖然下焦者﹐別於回腸﹐注於膀胱﹐故水谷者﹐常並居於胃中﹐盛糟粕而俱下於大腸﹐泌別汁﹐循下焦而滲入膀胱﹐尋此行化﹐乃與胃口懸遠﹐故不謂此也。】

【馬蒔曰﹕此言六腑咳狀﹐由五臟所移﹐而久咳則三焦受之﹐然合五臟六腑之咳﹐而未有不聚於胃﹐關於肺者也。咳必以肺受邪﹐而後傳之於五臟﹐故五臟咳甚﹐而後各傳於六腑。脾之脈屬脾絡胃﹐胃之脈屬胃絡脾﹐相爲表裏﹐故脾咳不已則胃受之﹐胃脈循喉嚨﹐入缺盆下鬲屬胃﹐故咳則必嘔﹐嘔甚則長虫出﹐胃咳之狀如此。又肝之脈屬肝絡膽﹐膽之脈屬膽絡肝﹐相爲表裏﹐故肝咳不已則膽受之﹐膽脈從缺盆以下胃中貫鬲﹐故咳則嘔出膽汁﹐其味苦也﹐膽咳之狀如此。又肺之脈屬肺絡大腸﹐大腸之脈﹐屬大腸絡肺﹐相爲表裏﹐故肺咳不已則大腸受之﹐大腸之脈﹐入缺盆絡肺下鬲﹐爲傳導之腑﹐故咳則遺失穢物也﹐大腸咳狀如此。又心之脈屬心絡小腸﹐小腸之脈層小腸絡心﹐相爲表裏﹐故心咳不已﹐則小腸受之﹐小腸之下﹐卽大腸也﹐今咳則下失其气﹐其气與咳而俱失也﹐小腸咳狀如此。又腎之脈屬腎絡膀胱﹐胱膀之脈屬膀胱絡腎﹐相爲表裏﹐故腎咳不已﹐則膀胱受之﹐膀胱爲津液之腑﹐故遺溺也﹐膀胱咳狀如此。又六腑之咳不已﹐則三焦受之﹐此三焦者﹐非手少陽之三焦﹐乃上中下之三焦也﹐上焦在於膻中﹐中焦在於中脘﹐下焦在於臍下陰交﹐皆在於腹﹐故欲則腹滿不欲食飲也﹐三焦咳狀如此。夫五臟六腑之咳如此﹐然皆聚之於胃﹐以胃爲五臟六腑之主也。關之於肺﹐以肺先受邪而後傳之於別髒別腑也。使人多涕唾而面浮腫﹐皆以气逆於上故耳。此乃臟腑咳疾之總證也。按李東垣治胃咳用烏梅丸﹔膽咳用黃芩加半夏生薑湯﹔大腸咳用赤石脂禹餘糧湯桃仁湯﹐不止用豬苓湯分水﹔小腸咳用芍藥甘艸湯﹔膀胱咳用茯苓甘艸湯﹔三焦咳用錢氏異功散。𨿽未必盡中病情﹐姑備此以俟采擇。】

【張志聰曰﹕五臟之气﹐與天地四時五行之气相參合﹐故各以時受病。而六腑之病﹐又從髒气而轉移﹐脾與胃合﹐脾病移於胃﹐則胃气反逆故嘔﹐嘔甚則穀气消﹐谷消則虫上下作﹐故甚則長虫出。長虫﹐蛔虫也。膽汁﹐苦汁也。邪在膽則逆在胃﹐膽液泄則口苦﹐胃气逆則嘔苦﹐故曰嘔膽汁也。大腸者肺之俯﹐爲傳道之官﹐是以上逆則咳﹐下逆則遺失。失當作矢。失气﹐後气也。夫厥气上逆則咳﹐下逆則爲失﹐爲遺气﹐與咳俱失者﹐厥逆從上下散也。腎合膀胱﹐膀胱者津液之府﹐水道出焉﹐故咳而遺溺。三焦者﹐中瀆之腑也﹐水道出焉﹐屬膀胱﹐是孤腑也。是六腑之所與合者﹐是以腎咳不已﹐膀胱受之﹐久咳不已﹐三焦受之﹐是腎爲兩髒而合於六腑者也。三焦爲中瀆之府﹐故腹滿﹐咳則上焦不能主納﹐故不欲食飲也。然膀胱三焦之咳﹐皆邪聚於胃而上關於肺故也。夫三焦爲決瀆之腑﹐膀胱者津液之所藏﹐關門不利﹐則聚水而從其類矣。水聚於胃﹐則上關於肺而爲咳﹐咳則肺舉﹐肺舉則液上溢﹐故使人涕唾﹐水气上乘﹐故面浮腫而气逆也。】

帝曰﹕治之柰何﹖岐伯曰﹕治髒者治其兪﹐治腑者治其合﹐浮腫者治其經。帝曰﹕善。

【王冰曰﹕諸髒兪者﹐皆脈之所起第三穴﹔諸腑合者﹐皆脈之所起第六穴也。經者﹐髒脈之所起第四穴﹐腑脈之所起第五穴。《甲乙經》曰﹕脈之所注爲兪﹐所行爲經﹐所入爲合。此之謂也。】

【馬蒔曰﹕此言治欬之法。五臟必治其兪穴﹐六腑必治其合穴﹐浮腫必治其臟腑之經穴也。五臟兪穴者﹐肺兪太淵﹐脾兪太白﹐心兪神門﹐腎兪太溪﹐肝兪太衝是也。六腑合者﹐大腸合曲池﹐胃合三里﹐小腸合小海﹐膀胱合委中﹐三焦合天井﹐膽合陽陵泉是也。若臟腑之咳﹐而面皆浮腫﹐則隨臟腑之經穴﹐而各分治之。肺之經穴經渠﹐大腸之經穴陽溪﹐胃之經穴解溪﹐脾之經穴商丘﹐心之經穴靈道﹐小腸之經穴陽谷﹐膀胱之經穴昆侖﹐腎之經穴復澑﹐心包絡之經穴間使﹐三焦之經穴支溝﹐膽之經穴陽輔﹐肝之經穴中封是也。】

【張志聰曰﹕咳在五臟﹐當治其兪。五臟之兪。皆在於背。欲知背兪﹐先度其兩乳間﹐以艸度其背﹐是謂五臟之兪﹐灸刺之度也。合治內腑﹐故咳在六腑者﹐取之於合。浮腫者﹐取肺胃之經脈以治之。】

舉痛論篇第三十九

【馬蒔曰﹕首節悉舉諸痛以爲問﹐故名篇。】

黃帝問曰﹕余聞善言天者﹐必有驗於人﹔善言古者﹐必有合於今﹔善言人者﹐必有厭於己。如此則道不惑而要數極﹐所謂明也。今余問於夫子﹐令言而可知﹐視而可見﹐捫而可得﹐令驗於己而發蒙解惑﹐可得而聞乎﹖岐伯再拜稽首對曰﹕何道之問也﹖

【王冰曰﹕善言天者﹐言天四時之气﹐溫涼寒暑﹐生長收藏﹐在人形气﹐五臟參應﹐可驗而指示善惡﹐故曰必有驗於人。善言古者﹐謂上古聖人﹐與今人養生損益之道理﹐可合而與論成敗﹐故曰必有合於今。善言人者﹐謂形骸骨節﹐更相支拄﹐筋脈束絡﹐皮肉包裹﹐而五臟六腑﹐次居其中﹐假七神五臟而運用之﹐气絕神去﹐則之於死﹐是以知彼浮形﹐不能堅久﹐靜慮於己﹐亦與彼同﹐故曰必有厭於己也。夫如此是知道要數之極﹐悉無疑惑﹐深明至理而然。發蒙解惑﹐言令一一條理﹐而目視手循驗之可得也。】

【張志聰曰﹕本經云﹐气傷痛﹐蓋痛在有形之形身﹐而傷於無形之气分﹐是病皆生於寒熱七情﹐而證見於臟腑經脈﹐舉痛而論﹐百病皆然﹐能會通此道﹐庶明而不惑。是以帝言知天道者﹐苟能驗於人﹐知往古者﹐苟能合於今﹐善言人者﹐必有足於己﹐如此則道不惑而知要數之極﹐此所謂明道者也。此帝欲知望色按脈問病三者之應驗﹐而開發於未明。】

帝曰﹕願聞人之五臟卒痛﹐何气使然﹖岐伯對曰﹕經脈流行不止﹐環周不休。寒气入經而稽遲﹐泣而不行﹐客於脈外則血少﹐客於脈中則气不通﹐故卒然而痛。帝曰﹕其痛或卒然而止者﹐或痛甚不休者﹐或痛甚不可按者﹐或按之而痛止者﹐或按之無益者﹐或喘動應手者﹐或心與背相引而痛者﹐或脇肋與少腹相引而痛者﹐或腹痛引陰股者﹐或痛宿昔而成積者﹐或卒然痛死不知人﹐有少間復生者﹐或痛而嘔者﹐或腹痛而後泄者﹐或痛而閉不通者。凡此諸痛﹐各不同形﹐別之柰何﹖岐伯曰﹕寒气客於脈外則脈寒﹐脈寒則縮蜷﹐縮蜷則脈絀急﹐絀急則外引小絡﹐故卒然而痛﹐得炅則痛立止﹐因重中於寒則痛久矣。寒气客於經脈之中﹐與炅气相薄則脈滿﹐滿則痛而不可按也。寒气稽畱﹐炅气從上﹐則脈充大而血气亂﹐故痛甚不可按也。寒气客於腸胃之間﹐膜原之下﹐血不得散﹐小絡急引故痛﹐按之則血气散﹐故按之痛止。寒气客於俠脊之脈﹐則深按之不能及﹐故按之無益也。寒气客於衝脈﹐衝脈起於關元﹐隨腹直上﹐寒气客則脈不通﹐脈不通則气因之﹐故喘動應手矣。寒气客於背兪之脈則脈泣﹐脈泣則血虛﹐血虛則痛。其兪注於心﹐故相引而痛。按之則熱气至﹐熱气至則痛止矣。寒气客於厥陰之脈﹐厥陰之脈者﹐絡陰器系於肝﹐寒气客於脈中﹐則血泣脈急﹐故脇肋與少腹相引痛矣。厥气客於陰股﹐寒气上及少腹﹐血泣在下相引﹐故腹痛引陰股。寒气客於小腸膜原之間﹐絡血之中﹐血泣不得注於大經﹐血气稽畱不得行﹐故宿昔而成積矣。寒气客於五臟﹐厥逆上泄﹐陰气竭﹐陽气未入﹐故卒然痛死不知人﹐气復反則生矣。寒气客於腸胃﹐厥逆上出﹐故痛而嘔也。寒气客於小腸﹐小腸不得成聚﹐故後泄腹痛矣。熱气畱於小腸﹐腸中痛﹐癉熱焦渴﹐則堅幹不得出﹐故痛而閉不通矣。【卒﹐音猝。泣﹐音濇。絀﹐丁骨切。炅﹐音炯。重﹐平聲。中﹐去聲。幹﹐音幹。】

【王冰曰﹕此帝欲明異候之所起也。脈左右環﹐故得寒則縮蜷而絀急﹐縮蜷絀急﹐則衛气不得通流﹐故外引於小絡脈也。衛气不入﹐寒內薄之﹐脈急不縱﹐故痛生。得熱則衛气復行﹐寒气退辟﹐故痛止。重寒難釋﹐故痛久不消。脈旣滿大﹐血气復亂﹐按之則邪气攻內﹐故不可按也。膜﹐謂鬲間之膜。原﹐謂鬲肓之原。血不得散﹐謂鬲膜之中小絡脈內血也。絡滿則急﹐故牽引而痛生也。手按之則寒气散﹐小絡緩﹐故痛止。俠脊之脈者﹐當中督脈也﹐次兩旁足太陽脈也。督脈者循脊裹。太陽者貫膂筋﹐故深按之不能及也。若按當中﹐則膂節曲﹐按兩旁則膂筋蹙﹐合曲與蹙合﹐皆衛气不得行過﹐寒气益聚而內蓄﹐故按之無益。衝脈﹐奇經脈也。關元﹐穴名﹐在臍下三寸。言起自此穴﹐卽隨腹而上﹐非生出於此也。其本生出﹐乃起於腎下也。直上者﹐謂上行會於咽喉也。气因之﹐謂衝脈不通﹐足少陰气因之上滿衝脈﹐與少陰並行﹐故喘動應於手也。背兪﹐謂心兪足太陽脈也。夫兪者﹐皆內通於髒﹐故曰其兪注於心﹐相引而痛也。按之則溫气入﹐溫气入則心气外發﹐故痛止。厥陰﹐肝之脈﹐絡陰器系於肝﹐脈急故引脇與少腹痛也。厥气客陰股﹐寒气上少腹﹐亦厥陰肝脈之气也﹐以其脈循陰股﹐入毛中﹐環陰器﹐上抵少腹﹐故曰厥气客陰股﹐寒气上及於少腹也。血泣不得注於大經﹐言血爲寒气之所凝結﹐而乃成積气。復反則生者﹐言髒气被寒壅遏而不行﹐气復得通則已也。腸胃客寒畱止﹐則陽气不得下流而反上行﹐寒不去則痛生﹐陽上行則嘔逆﹐故痛而嘔也。小腸爲受盛之腑﹐中滿則寒邪不居﹐故不得結聚﹐而傳下入於回腸﹐回腸﹐廣腸也﹐爲傳導之腑﹐物不得停﹐故後泄而通﹐熱滲津液﹐故便堅也。】

【馬蒔曰﹕此言諸痛之異﹐皆由於寒﹐惟痛而便閉不通者﹐則以熱气畱於小腸散也。人之卒然而痛者﹐蓋以經脈流行不止﹐環周不休﹐寒气入於經脈﹐而脈气稽遲﹐濇滯不行﹐或客於經脈之外﹐則血原少而愈濇﹐或客於經脈之中﹐則脈遂濇而不通﹐皆能卒然而痛也。有等痛能卒然而止者﹐蓋以寒气客於經脈之外﹐則經脈亦寒﹐遂致縮蜷絀急﹐衛气不得流通﹐外則牽引小絡之脈﹐故卒然而痛。偶得炅气﹐或火或湯之類﹐則衛气行於外﹐故卒然而痛又止也。炅者﹐熱气也。有等痛甚不休者﹐蓋以寒气客於經脈之外﹐旣中於前﹐而又中於後﹐則重中於寒﹐故痛之愈久也。有等痛甚不可按者﹐蓋以寒气客於經脈之中﹐內有內熱之气外出﹐寒气與熱气相薄﹐則經脈自滿﹐惟其滿則脈充大時﹐血與气亂﹐故痛甚而不可按也。有等按之而痛止者﹐蓋以寒气客於腸胃之間﹐膜原之下﹐內有血因寒而不散﹐內有小絡因寒而急引﹐故痛﹐按之則血气自散﹐小絡自緩﹐故按之而痛止也。但按後復痛﹐當有去寒之法耳。有等按之無益﹐而痛自若者﹐蓋以寒气客於俠脊之脈﹐則中爲督脈﹐而兩旁爲足太陽膀胱經之脈﹐俠脊而行者也﹐寒气入於風門﹐則日深一日﹐𨿽按之亦不能及﹐故按之無益也。有等痛至發喘﹐應手而動者﹐蓋以寒气客於衝脈﹐衝脈起於關元﹐隨腹直上﹐卽俠臍上行至胸中而散也﹐寒气客之則衝脈不通﹐气不能上﹐故發喘而動﹐則應手而痛也。有等心與背相引而痛者﹐蓋以寒气客於背兪之脈﹐屬足太陽膀胱經﹐凡五臟六腑之兪穴﹐皆屬於此經也。寒客之則脈自淸﹐其血虛﹐虛則痛﹐其兪內通於心﹐正以陽病行於陰也﹐故背與心相引而痛﹐但按之則腹中之熱气至﹐熱气至則痛亦止矣。有等脇肋與少腹相引而痛者﹐蓋以寒气客於足厥陰肝經之脈﹐則血濇脈急﹐故脇肋與少腹相引而痛矣。有等腹痛引陰股者﹐蓋肝脈循陰股而上﹐寒气客之﹐上抵少腹﹐則血濇不行﹐上下相引﹐故腹痛引陰股也。有等痛之宿昔而成積者﹐蓋以寒气客於小腸膜原之間﹐絡血之中﹐其血凝泣﹐不得外注於大經之脈﹐血气稽畱而不行﹐故痛至宿昔而成積聚也。有等卒然痛死不知人﹐少間卽復生者﹐蓋以寒气客於五臟﹐五臟之气厥逆而上泄﹐不附諸髒﹐則陰經之气竭﹐衛气不得入﹐故寒气壅滯﹐卒然痛死不能知人﹐待髒气復反﹐衛气旣入則生矣。有等痛而嘔者﹐蓋以寒气客於腸胃﹐腸胃之气﹐厥逆而上出﹐故痛而作嘔也。有等腹痛而後泄者﹐蓋以寒气客於小腸﹐小腸爲受盛之腑﹐寒邪客之﹐則不得結聚而傳入於大腸﹐所以後泄而痛也。有等痛而便閉不通者﹐蓋以熱气畱於小腸﹐腸中作痛﹐癉熱焦渴﹐則且堅而幹不得出﹐故痛而便閉不通也。由此觀之﹐則諸痛皆寒﹐而惟便閉不通爲有熱者﹐此皆言而可知者也。】

【張志聰曰﹕經气流轉﹐如環無端﹐寒气客之﹐則凝泣而不行矣。客於脈外﹐則脈縮蜷而血少﹐客於脈中﹐則脈滿而气不通﹐故卒然而痛也。絀﹐猶屈也。寒則血凝泣﹐故脈縮蜷﹐縮蜷則絀急而外引小絡﹐夫經脈爲裏﹐浮而外者爲絡﹐外內引急﹐故卒然而痛也。炅气﹐太陽之气也。脈寒而得陽熱之气﹐則縮絀卽舒﹐故其痛立止。若復感於寒﹐則陽气受傷﹐故痛久而不止。榮血行於脈中﹐陽气行於脈外﹐寒邪在脈﹐與陽气相搏﹐則血气淖澤而脈滿矣﹐脈滿故痛而不可按也。寒气稽畱於脈中﹐陽气惟升而從上﹐血气不能相將﹐而循行則亂矣。膜原者﹐連於腸胃之脂膜﹐亦气分之腠理。《金匱要略》云﹕腠者是三焦通會元眞之處﹐理者皮膚臟腑之文理也。蓋在外則爲皮膚肌肉之腠理﹐在內則爲橫連臟腑之膜原﹐皆三焦通會元气之處。如寒气客於腸胃膜原之間﹐則內引小絡﹐故痛也。夫痛者陰也﹐气爲陽﹐經絡爲陰﹐是以本篇論痛﹐皆邪傷於經脈﹐如邪客於脈外之气分﹐而迫於經絡爲痛者﹐或得炅或按之則痛止﹐蓋寒邪得气而易散也。如邪入於經絡而爲痛者﹐甚則不可按﹑或𨿽按之無益﹐蓋陰分之邪難散也。此邪在膜原之气分﹐牽引小絡而痛﹐故按之卽止。俠脊之脈﹐伏衝之脈也。伏衝之脈﹐上循背裏﹐邪客之則深﹐按之不能及﹐故按之無益也。則深者謂邪客於俠脊之衝脈則深﹐在於腹之衝脈則浮於外而淺矣。夫衝脈之循於背者﹐注於經﹐其浮而外循於腹者﹐至胸中而散於脈外之气分﹐故脈不通﹐則气因之而喘動應手﹐謂脈逆於胸之下﹐而气因病於胸之上。喘動應手者﹐人迎气口喘急應手也。至若太陽爲炅熱之气﹐𨿽寒客於經兪﹐得气至則痛止矣。背兪之脈者﹐足太陽之脈也。太陽之脈循於背﹐而五臟六腑之兪﹐皆在太陽之經﹐故曰背兪之脈。臟腑之血气﹐皆注於兪﹐故寒客之﹐則脈濇而血虛﹐血虛則痛矣。夫心主血脈﹐五臟六腑之兪皆注於心﹐故相引心而痛。心爲陽中之太陽﹐蓋與太陽之气標本相合﹐是以按之則熱气至而痛止矣。肝主血﹐故寒气客於厥陰之脈﹐則血濇脈急。肝脈布脇肋﹐循陰气﹐故脇肋與少腹相引而痛。腹痛引陰股者﹐以寒气在上﹐厥气在下﹐上下相引而爲痛也。厥陰之脈﹐上抵少腹﹐下循陰股﹐故腹痛引陰股﹐蓋言經气上下相通﹐故邪正相引而爲痛。夫膜原之間﹐亦有血絡﹐寒气客於膜原之血絡﹐不得入於大經而成積也。百病始生篇曰﹕邪在絡之時﹐痛於肌肉﹐其痛之時息﹐大經乃代﹐畱而不去﹐傳捨於腸胃之外﹐膜原之間﹐畱著於脈﹐稽畱而不去﹐息而成積。蓋言邪在於外內之絡脈者﹐必轉入於大經﹐而後乃代謝﹐如血气稽畱於絡脈﹐則宿昔而成積矣。宿昔﹐稽畱久也。息﹐止也。大經﹐臟腑之大絡也。寒气客於五臟﹐髒陰之气﹐厥逆於上﹐而從上泄﹐則陰气內竭矣。陽熱之气﹐又未入於內﹐則裏气虛傷﹐故卒然痛死不知人﹐得陰陽之气﹐復反於內則生矣。寒气客於腸胃之間﹐從胃上出﹐故痛而嘔。愚按在髒之邪﹐澑腑而解﹐在腸胃之邪﹐從下泄而解﹐今臟腑之邪﹐皆從上逆而出者﹐病气而不入經也﹐故痛而嘔。寒气客於小腸之間﹐轉入於腸內﹐故不成積聚﹐而爲後泄腹痛也。夫小腸之邪﹐不得後泄而爲熱閉也。熱气者﹐寒气稽畱而化熱也。小腸爲赤腸﹐乃心臟之腑﹐故感火气而化熱。癉﹐消癉也。小腸主液﹐腸中熱則液消而爲癉熱矣。焦者火之气﹐感火熱之气而爲焦渴也。液消熱燥﹐則受盛之物﹐堅幹而不得出﹐故痛閉不通矣。】

【楊元如曰﹕此篇論寒气﹐而末結熱气一條者﹐謂寒邪稽畱不去﹐得陽熱之气而能化熱者也。】

帝曰﹕所謂言而可知者也﹐視而可見﹐柰何﹖岐伯曰﹕五臟六腑﹐盡有部﹐視其五色﹐黃赤爲熱﹐白爲寒﹐靑黑爲痛﹐此所謂視而可見者也。

【王冰曰﹕部謂面上之分部。中熱則色黃赤。陽气少﹐血不上榮於色故白。血凝泣則變惡﹐故色靑黑則痛。】

【馬蒔曰﹕此言視之而可見者﹐惟辧其面部之色而已。蓋五臟六腑﹐𨿽在於內﹐而面上分部﹐皆盡有之。視其五色﹐黃赤爲熱﹐非內熱則外不黃赤也。白爲寒﹐非內寒則外不白也。靑黑爲痛﹐非內痛則外不靑黑也。此所謂視之而可見者如此。】

【張志聰曰﹕言而可知者﹐言其病而知其處也。視而可見者﹐觀其色而見其病也。五臟六腑之气色﹐皆見於面﹐而各有所主之部位。觀其五色而可見其病矣。中有熱則色見黃赤﹐寒則血凝泣﹐故面白脫色也。靑黑乃陰寒凝滯之色﹐故爲痛。】

帝曰﹕捫而可得柰何﹖岐伯曰﹕視其主病之脈﹐堅而血及陷下者﹐皆可捫而得也。

【馬蒔曰﹕此言捫之而可得者﹐惟按其主病之脈﹐堅而不散﹐及血結脈陷而已。蓋臟腑各有主病﹐必有其脈﹐而分肉之部﹐其血必結﹐其脈必陷﹐故可捫之而知病也。】

【張志聰曰﹕捫而可得﹐謂按其脈而得其病也。主病之脈者﹐臟腑所主之病脈也。堅而血者﹐邪气實也。﹐陷下者﹐正气虛也。言邪正虛實﹐皆可捫而得之。】

帝曰﹕善。余知百病生於气也﹐怒則气上﹐喜則气緩﹐悲則气消﹐恐則气下﹐寒則气收﹐炅則气泄﹐驚則气亂﹐勞則气耗﹐思則气結﹐九气不同﹐何病之生﹖岐伯曰﹕怒則气逆﹐甚則嘔血及飧泄﹐故气上矣。喜則气和志達﹐榮衛通利﹐故气緩矣。悲則心系急﹐肺布葉舉﹐而上焦不通﹐榮衛不散﹐熱气在中﹐故气消矣。恐則精卻﹐卻則上焦閉﹐閉則气還﹐還則下焦脹﹐故气不行矣。寒則腠理閉﹐气不行﹐故气收矣。炅則腠理開﹐榮衛通﹐汗大泄﹐故气泄矣。驚則心無所倚﹐神無所歸﹐慮無所定﹐故气亂矣。勞則喘息汗出﹐外內皆越﹐故气耗矣。思則心有所存﹐神有所歸﹐正气畱而不行﹐故气結矣。

【王冰曰﹕百病生於气﹐言虛實逆順緩急﹐皆能爲病也。怒則陽气逆上而肝气乘脾﹐故甚則嘔血及飧泄作。何以明其然﹖怒則面赤﹐甚則色蒼。《靈樞經》曰﹕怒而不止則傷志﹐明怒則气逆上而不下也。喜盛則气脈和調﹐故志達暢。榮衛通利﹐故气徐緩。悲則損於心﹐心系急則動於肺﹐肺气系諸經逆﹐故肺布而葉舉﹐恐則陽精卻上而不下流﹐故卻則上焦閉也。上焦旣閉﹐气不行流﹐下焦陰气﹐亦還回不散﹐而聚爲脹也。然上焦固禁﹐下焦气還﹐各守一處﹐故气不行也。腠﹐謂津液滲泄之所。理﹐謂文理縫會之中。气﹐謂衛气。身寒則衛气沈﹐故皮膚文理及滲泄之處﹐皆閉密而气不流﹐衛气收斂於中而不發散也。陽則舒﹐陰則慘﹐故熱則膚腠開發﹐榮衛大通﹐津泄外滲而汗大泄也。奔气越故不調理而亂﹐疲力役則气奔速﹐故喘息。气奔速則陽外泄﹐故汗出。然喘且汗出﹐內外皆逾越於常紀﹐故气耗損也。思則系心不散﹐故气亦停畱。】

【馬蒔曰﹕此因帝以九气爲問﹐而伯明言之也。怒則气上行者﹐正以肝主於怒﹐怒則厥气上逆﹐故甚則嘔血也。肝木乘脾﹐則脾爲木侮﹐故下爲飧泄﹐所謂暴注下迫者也。喜則气緩者﹐正以喜屬於心﹐喜則气已和﹐志已達﹐榮行經脈之內﹐衛行分肉之間﹐自然通利而無間﹐大气自覺舒緩也。悲則气消者﹐正以精气並於肺則悲﹐悲則心系必急。《靈樞》口問篇云﹕悲哀愁憂則心動。肺與心皆在鬲上﹐惟心系急﹐故肺隨系急而上布﹐其肺葉皆舉﹐所以上焦不通﹐榮气在內﹐不能行之經脈之中﹐衛气不得出以行於諸陽之表﹐榮衛不散而熱气相蒸於其中﹐故上焦之大气﹐自爲之漸消也。恐則气下者﹐正以精气並於腎則恐﹐腎脈自足心湧泉出內踝﹐上股內後廉﹐貫脊屬腎絡膀胱﹐其直行者﹐從腎貫肝鬲﹐入肺中﹐循喉嚨﹐俠舌本﹐其支者﹐從肺出絡心﹐注胸中﹐今恐則精气卻而不能上行﹐上焦自閉﹐閉則气復還於下﹐下焦遂脹﹐故气不能上行而仍在於下也。寒則气收者﹐蓋以身寒則腠理閉﹐衛气不得行於外﹐故臟腑之气﹐收斂於內也。炅則气泄者﹐以熱則腠理開﹐榮衛通﹐汗大泄﹐故气泄於外也。驚則气亂者﹐正以心之志爲神﹐驚則心無所倚著﹐神無所歸宿﹐盧無所定一﹐故气因之而亂也。勞則气耗者﹐正以人有勞役﹐則气動而喘息﹐其汗必出於外。夫喘則內气越﹐汗出則外气越﹐故气以之而耗散也。思則气結者﹐正以心之官則思﹐思則心有所存﹐神有所歸﹐其气畱蓄而不行﹐故气結也。】

【張志聰曰﹕夫寒暑運行﹐天之陰陽也﹐喜怒七情﹐人之陰陽也。是以舉痛而論陰陽寒熱﹐知百病之皆生於气焉。然寒熱七情﹐皆傷人气﹐而气有上下消耗之不同﹐是何病之所生也﹖怒爲肝志﹐肝主藏血﹐怒則肝气上逆﹐故甚則嘔血。木气乘脾﹐故爲飧泄。脾位中州﹐肝臟居下﹐故嘔血飧泄﹐皆爲气上也。喜乃陽和之气﹐故志意和達﹐榮衛疏通﹐其气舒徐而和緩矣。心气並於肺則悲﹐心悲气並則心系急﹐心系上連於肺﹐心系急則肺布葉舉矣。肺主气而位居上焦﹐主行榮衛陰陽者也。肺臟布大而肺葉上舉﹐則上焦之气不通﹐而榮衛不能行散矣。气郁於中﹐則熱中气不運行﹐故潛消也。气者﹐水中之生陽也。腎爲水髒﹐主藏精而爲生气之原﹐恐傷腎﹐是以精气退卻而不能上升。膻中爲气之海﹐上出於肺﹐以司呼吸﹐然其原出於下焦﹐故精气卻則上焦閉﹐閉則生升之气﹐還歸於下﹐而下焦脹矣。上下之气不相交通﹐故气不行矣。腠理者﹐肌肉之文理﹐乃三焦通會元眞之處﹐寒气客之﹐則腠理閉而气不通﹐故气收於內矣。衛行脈外之腠理﹐汗乃榮血之陰液。夫气爲陰之固﹐陰爲陽之守﹐炅則腠理開﹐汗大泄﹐則陽气從而外泄矣。驚則心气散而無所倚﹐神志越而無所歸﹐思慮惑而無所定﹐故气亂矣。勞則腎气傷而喘息於內﹐陽气張而汗出於外﹐外內皆越﹐故气耗散矣。所以任物謂之心﹐心之所之謂之志﹐因志而存變謂之思﹐故思則心神內藏﹐正气畱中而不行﹐故气結矣。】

腹中論篇第四十

【馬蒔曰﹕篇內所論者﹐皆腹中之病﹐故名篇。】

【張志聰曰﹕此篇論外不涉於形身﹐內不關乎臟腑﹐在於宮城空郭之中﹐或气或血﹐或風或熱﹐以至於女子之妊娠﹐皆在於空腹之中﹐故篇名腹中論。】

黃帝問曰﹕有病心腹滿﹐旦食則不能暮食﹐此爲何病﹖岐伯對曰﹕名爲鼓脹。帝曰﹕治之柰何﹖岐伯曰﹕治之以雞矢醴﹐一劑知﹐二劑已。帝曰﹕其時有復發者何也﹖岐伯曰﹕此欺食不節﹐故時有病也。𨿽然﹐其病且巳時﹐故當病气聚於腹也。

【王冰曰﹕心腹脹滿﹐不能再食﹐形如鼓革﹐故名鼓脹。飲食不節則傷胃﹐胃脈者循腹裏而下行﹐故飲食不節﹐時有復病者﹐病气聚於腹中也。】

【馬蒔曰﹕此論鼓脹之病也。帝問病有心腹脹滿﹐旦食而不能暮食﹐蓋以脹則不能再食耳。伯言名之爲鼓脹也。治之者以雞屎爲醴飲之。服一劑則覺病有退意﹐服二劑則病自已矣。方用雞屎幹者八合﹐炒香﹐以無灰好酒三碗入之﹐共煎至幹一半許﹐用布濾出其汁﹐五更熱飲則腹鳴﹐辰巳時行後二三次皆黑水也。次日覺足面漸有縐紋﹐又飲一次﹐則漸縐至膝上而病愈矣。但雞屎用雄鷄者气全﹐又山間蓄之者更效﹐要知山間多吞毒虫﹐而有以毒攻毒之意。其愈後有腹脹者﹐特以飲食不節故耳。正以病將愈時﹐而飲食復傷﹐則邪气復聚於腹﹐所以爲之再脹也。愼哉﹗】

【張志聰曰﹕心腹滿者﹐謂胸膈間乃心主之宮城﹐腹中乃臟腑之郛郭也。鼓脹者﹐如鼓革之空脹也。此因脾土气虛﹐不能磨谷﹐故旦食而不能暮食﹐以致虛脹如鼓也。雞矢﹐取雞屎上之白色者﹐雞之精也。雞屬陽明秋金﹐在卦配巽風木﹐此乃脾土艱於運化﹐以致脹滿不食。風木制化土气﹐陽明燥合太陰﹐醴乃熟谷之液﹐釀以稻米﹐炊之稻薪﹐主補益中土﹐而先行於榮衛者也。故一劑則腹中溫和﹐二劑其病則已。飲食不節﹐則復傷其脾﹐故時有復發也。或𨿽非飲食不節﹐值其病且已之時﹐而卽受其飲食﹐故當病气聚於腹﹐此深戒其愼節於飲食也。】

帝曰﹕有病胸脇支滿者﹐妨於食﹐病至則先聞腥臊臭﹐出淸掖﹐先唾血﹐四肢淸﹐目眩﹐時時前後血﹐病名爲何﹖何以得之﹖岐伯曰﹕病名曰血枯﹐此得之年少時﹐有所大脫血﹐若醉入房中﹐气竭肝傷﹐故月事衰少不來也。帝曰﹕治之柰何﹖復以何術﹖岐伯曰﹕以四烏鰂骨﹐一藘茹﹐二物並合之﹐丸以雀卵﹐大如小豆﹐以五丸爲後飯﹐飲以鮑魚汁﹐利腸中及傷肝也。【鰂﹐賊同。藘﹐閭同。】

【王冰曰﹕淸涕從窈漏中漫液而下﹐水出淸冷也。前後血﹐謂前陰後陰出血也。出血多者﹐謂之脫血漏下。鼻衂嘔吐出血皆同焉。夫醉則血脈盛﹐血脈盛則內熱﹐因而入房﹐髓液皆下﹐故腎中气竭也。肝藏血以養人﹐脫血故肝傷也。然於丈夫則精液衰乏﹐女子則月事衰少而不來。飯後藥先﹐謂之後飯。】

【馬蒔曰﹕此論血枯之病也。帝問病有胸脇支肋俱滿者﹐妨害於食﹐方病將至之時﹐則先聞腥臊臭﹐先出淸液﹐先唾血﹐先四肢冷﹐先目瞑眩﹐及其病至﹐則時時前後皆出血﹐此爲何病﹖伯言此名爲血枯也﹐是得之年少之時﹐曾大脫血﹐凡鼻衂﹑便血﹑吐血者是也。其人不知所愼﹐醉以入房﹐致使醉則損傷其中气而竭絕﹐入房則勞其肝气而受傷。蓋司閉藏者腎也﹐司疏泄皆肝也﹐故入房不惟傷腎﹐而且傷肝也。在丈夫則精液衰乏﹐女子則月事衰少不來也。但本節則主女子而言耳﹐馴至其後﹐則腎肝肺三經日以益衰﹐所以先有將病諸證﹐而時時前後下血也。治之者﹐惟用烏鰂骨四﹐藘茹一﹐二物並合之﹐以雀卵爲丸﹐大如小豆﹐每用五丸﹐先服其藥﹐而飯則後之﹐且又飲以鮑魚之汁﹐利其腸中﹐及肝气必受傷必有積血﹐所以用此物也。】

【張志聰曰﹕上節論腹中气虛﹐其病在脾﹐此論腹中血脫﹐所傷在肝也。夫血乃中焦水谷之汁﹐專精者行於經隧﹐爲經脈之血﹐其流溢於中者﹐注於腎臟而爲精﹐復奉心化赤而爲血﹐從胞中而注於衝脈﹐循腹上行至胸中而散﹐充膚熱肉﹐淡滲於皮膚而生毫毛﹐臥則歸藏於肝﹐寤則隨衛气而復行於皮膚之气分﹐男子絡唇口而生髭須﹐女子以時下爲月事﹐此流溢於中布散於外之血也。是以此血虛脫﹐則肝气大傷﹐有病胸脇支滿者﹐肝虛而脹滿也。食气入胃﹐散精於肝﹐肝气傷﹐故妨於食也。肝臭臊﹐肺臭腥﹐不能淡滲皮毛﹐則肺虛﹐無所歸藏於肝則肝虛﹐肝腑兩虛﹐是以病至則先聞腥臊臭也。肺气虛﹐出淸液﹐肝臟虛﹐先唾血也。不能充膚熱肉﹐則四肢冷﹐肝開竅於目﹐故目眩也。肝主疏泄﹐時時前後血者﹐肝無所藏而虛泄矣。有所大脫血則傷肝﹐肝傷﹐在女子則月事衰少不來矣。醉以入房﹐在男子則傷精﹐精傷則無從而化赤矣。气生於精血﹐精血虛脫則气竭矣。烏鰂骨﹐烏賊魚之骨也。蓋烏者腎之色﹐骨乃腎所生﹐主補益腎臟之精血者也。藘茹﹐一名茜艸﹐又名地血﹐汁可染絳﹐其色紫赤﹐廷蔓空通﹐乃生血通經之艸也。夫魚乃水中動物﹐屬陰中之陽﹐血中之气﹐故用烏鰂骨四者﹐以布散於四肢也。血乃中焦所生﹐用藘茹一者﹐主生聚於中焦也。夫飛者主气﹐潛者主血。卵白主气﹐卵黃主血。雀乃羽虫﹐潛入大水爲蛤﹐故丸以雀卵者﹐因气竭肝虛﹐補血而補气也。豆乃腎之谷﹐五者土之數﹐气血皆中焦所生﹐故宜飯後而服五豆許也。鮑魚味鹹气臭﹐主利下行﹐故飲鮑魚汁以利腸中﹐而後補肝之傷也。按詩茹藘在阪﹐茹藘卽茜也﹐可以染絳。又李時珍云﹐牽別爲茹﹐連復爲藘﹐故名茹藘。今諸本皆曰藘茹﹐亦相承於誤耳。】

帝曰﹕病有少腹盛﹐上下左右皆有根﹐此爲何病﹖可治否﹖岐伯曰﹕病名曰伏梁。帝曰﹕伏梁何因而得之﹖岐伯曰﹕裹大膿血﹐居腸胃之外不可治﹐治之每切按之致死。帝曰﹕何以然﹖岐伯曰﹕此下則因陰﹐必下膿血﹐上則迫胃脘﹐生鬲俠胃脘內癰﹐此久病也﹐難治。居齊上爲逆﹐居齊下爲從。勿動亟奪﹐論在刺法中。【齊﹐臍同。下俱同。亟﹐音气。】

【王冰曰﹕伏梁﹐心之積也﹐正當衝脈帶脈之部分也。病當二脈之分﹐則少腹盛﹐上下左右皆有根也。以其上下堅盛﹐如有潛梁﹐故病名伏梁﹐不可治也。以裹大膿血居腸胃之外﹐按之痛悶不堪﹐故每切按之致死也。以衝脈下行者絡陰﹐上行者循腹故也。上則迫近於胃脘﹐下則因薄於陰器也。若因薄於陰﹐則便下膿血﹐若迫近於胃﹐則病气上出於鬲﹐復俠胃脘內長癰也。何以然哉﹖以本有大膿血在腸胃之外故也。若裹大膿血居齊上﹐則漸傷心臟﹐故爲逆﹐居齊下﹐則去心稍遠﹐猶得漸攻﹐故爲從。勿動亟奪﹐言不可移動﹐但數數去之則可矣。】

【馬蒔曰﹕此論伏梁之證﹐而有亟奪之法也。帝問有病少腹盛滿﹐在上在下﹐在左在右﹐皆有根相連﹐此爲何病及可治否﹖伯言病名曰伏梁﹐蓋此伏梁者﹐裹大膿血居於腸胃之外﹐不可輕易以治之﹐若治之而每每切按﹐則痛悶幾死。何也﹖少腹之中﹐正衝帶二脈之部分﹐帶脈起於季脇﹐回身一周﹐橫絡於齊下﹐衝脈與足少陰腎經之脈﹐起於腎下﹐出於气沖﹐循陰股﹐其上行者出齊下關元﹐俠齊直上﹐循腹各行﹐會於咽喉。故病當其分﹐則少腹盛﹐上下左右皆有根﹐且其下與足之三陰而相因﹐必有時亦下有餘之膿血。三陰气升﹐故上則迫近於胃脘﹐且生膈俠胃脘內之癰。蓋腸胃之外旣有膿血﹐而胃脘之中亦有膿血也﹐此豈朝夕所致哉﹖乃日久所積也。最爲難治。使此積日升迫胃﹐而居於齊上則爲逆﹐若仍如初時﹐而居於齊下則爲順﹐然所以治之者無他法﹐斷不可輕動之也。如上文切按之謂﹐必數數瀉以奪之﹐則可以漸減﹐而不使之上迫耳。】

【張志聰曰﹕盛﹐滿也。少腹﹐齊下也。上下左右皆有根﹐此病在血分﹐有脈絡之連絡於上下四旁也。伏梁﹐如梁之橫伏於內也。上二節論气血之虛脹﹐下論伏梁胃脘癰﹐乃气血之實脹也。裹大如囊﹐裹物之大也。居腸胃外﹐在空郭之間也。不可治者﹐不可治以按摩也﹐如急切欲其解散而按摩之﹐必致痛而欲死。蓋有形之邪﹐則不易散也。此下謂少腹陰前後二陰也。衝脈起於胞中﹐並足陽明﹐俠齊左右﹐循腹上行﹐此因陰中必下膿血﹐循經而上﹐則迫及胃脘﹐生鬲俠胃脘內癰﹐以致畱積膿血於腸胃之外﹐而如囊裹之大也。久病者﹐謂癰生於鬲胃之間﹐病者不覺﹐故癰膿漸積於腹中而成裹大也。齊上乃腹中之气分﹐故爲逆。齊下乃胞中之血分﹐易於行泄﹐故爲從。勿動者﹐不可按摩引動也﹐亟當迎而奪之。其刺取之法用圓利鍼﹐微大其末﹐反小其身﹐令可深納以取癰痺﹐此論在《鍼經》之刺法中。張兆璜曰﹕胃脘正當鬲間﹐曰鬲俠胃脘內癰者﹐謂癰生於鬲胃之間﹐乃在胃外之膜原而非胃上也。朱聖公曰﹕此系熱中之病﹐故在陰則下膿血﹐上則迫生胃癰。】

帝曰﹕人有身體髀股胻皆腫﹐環齊而痛﹐是爲何病﹖岐伯曰﹕病名伏梁﹐此風根也。其气溢於大腸﹐而著於肓﹐肓之原在齊下﹐故環齊而痛也。不可動之﹐動之爲水溺濇之病。

【王冰曰﹕肓之原﹐卽衝脈也。齊下謂脖胦﹐在齊下同身寸之二寸半。】

【馬蒔曰﹕此亦論伏梁之證﹐而戒其不可以輕動也。衝脈與足少陰之絡﹐起於腎下﹐出於气街﹐循陰股內廉﹐斜入腘中﹐循胻骨內廉﹐並足少陰經﹐下入內踝之後﹐入足下﹐其上行者﹐出齊下三寸關元之分﹐俠齊直上﹐循腹各行﹐會於咽喉﹐故身體髀股胻皆腫﹐繞齊而痛也。病𨿽名曰伏梁﹐亦有風入﹐此以爲諸証之根。且衝脈與大腸相附﹐故其病气溢於大腸而著於肓。肓之原出於脖胦﹐正在齊下﹐故環齊而痛者此耳。大凡得此疾者﹐愼不可輕易動之。若動之當爲水溺難濇之病﹐正以衝脈起於腎下﹐出於气街﹐其上行者起於胞中﹐上出齊下關元之分﹐故不可動之者如此。何也﹖蓋用毒藥以大下之﹐則病本在下﹐又復重下﹐將使气壅於下﹐而不復得疏也。由此觀之﹐則日逐升散之法爲可施矣。】

【張志聰曰﹕此論邪畱气分而爲伏梁也。气行於肌腠之間﹐是以身體股胻皆腫。風爲陽邪﹐傷人陽气﹐此風邪傷气﹐而畱於齊腹之間﹐故曰此風根也。大腸謂大腸之外﹐空郭之間﹐風邪之气充溢於大腸之外﹐而畱著於膏肓﹐膏肓卽膜原之屬﹐正在齊下﹐故繞齊而痛也。不可動者﹐不可妄攻以動之也。蓋風邪之根畱於齊下﹐動之則風气淫俠而鼓動其水﹐水溢於上﹐則小便爲之不利矣。】

帝曰﹕夫子數言熱中消中﹐不可服髙梁﹑芳艸﹑石藥。石藥發癲﹐芳艸發狂。夫熱中消中者﹐皆富貴人也。今禁膏粱﹐是不合其心﹔禁芳艸石藥﹐是病不愈。願聞其說。岐伯曰﹕夫芳艸之气美﹐石藥石藥原本作「藥石」﹐據《素問﹖腹中論篇》攺。之气悍﹐二者其气急疾堅勁﹐故非緩心和人﹐不可以服此二者。帝曰﹕不可以服此二者﹐何以然﹖岐伯曰﹕夫熱气慓悍﹐藥气亦然﹐二者相遇﹐恐內傷脾。脾者土也而惡木﹐服此藥者﹐至甲乙日更論。【數﹐音朔。髙﹑膏同。惡﹐去聲。】

【王冰曰﹕多飲數溲﹐謂之熱中。多食數溲﹐謂之消中。多喜曰癲﹐多怒曰狂。熱中消中者﹐脾气之上溢甘肥之所致﹐故禁食髙粱芳美之艸也。通評虛實論曰﹕凡治消癉甘肥貴人﹐則膏粱之疾也。奇病論曰﹕夫五味入於口﹐藏於胃﹐脾爲之行其精气﹐津液在脾﹐故令人口甘﹐此肥美之所發也﹐此人必數食甘美而多肥也。肥者令人內熱﹐甘者令人中滿﹐故其气上溢﹐轉爲消渴﹐此之謂也。夫富貴人者﹐驕恣縱欲﹐人無能禁之﹐禁之則逆其志﹐順之則加其病也。脾气溢而生病﹐气美則重盛於脾﹐消熱之气躁疾﹐气悍則又滋其熱﹐若人性和心緩﹐气候舒勻﹐不與物爭﹐釋然寬泰﹐則神不躁迫﹐無懼內傷﹐故非緩心和人﹐不可以服此二者。熱气慓盛則木气內余﹐故心非和緩﹐則躁怒數起﹐躁怒數起﹐則熱气因木以傷脾﹐故至甲乙日更論脾病之增減也。】

【馬蒔曰﹕此詳論熱中消中﹐不可服膏粱﹑芳艸﹑石藥也。多飲數溲﹐謂之熱中。多食數溲﹐謂之消中。犯此二疾者﹐不可服膏粱之味與芳艸石藥﹐正以多喜曰癲﹐多怒曰狂﹐彼石藥發癲﹐芳艸發狂故耳。然而熱中消中﹐乃富貴人之疾﹐今禁膏粱則不合其心﹐禁芳艸石藥則病又不愈﹐此帝之所以疑也。伯言芳艸气美﹐石藥气悍﹐皆急疾堅勁﹐非性緩心和者﹐不可以輕服。何也﹖正以熱消二證﹐熱气在內者慓悍﹐而藥气急疾堅勁﹐苟輕服之﹐則二者相遇﹐恐傷脾气。至甲乙日診之﹐則脾气之傷否見矣。蓋脾者上也﹐土惡木克﹐凡服此藥者﹐遇甲乙日﹐則木必勝土﹐藥之爲害﹐不容掩也。】

【張志聰曰﹕熱中謂膿血風邪﹐畱中而爲熱也。消中謂气虛血脫﹐而爲消中之虛滿也。髙粱﹐厚味也。芳艸﹐芳香之艸。石藥﹐金石之藥也。芳艸之气﹐升散爲陽﹐故令人發狂。金石之藥﹐沈重爲陰﹐故令人發癲也。富貴之人﹐形樂而志苦﹐華食而縱淫。夫四體不勞則血气畱滯﹐心志煩苦則中气內傷﹐膏粱華食則脾胃有虧﹐放縱淫欲則精血耗竭﹐是以熱中消中﹐多生於富貴之人。如不丰美其食﹐是不合其心﹐畱中之病﹐宜於上下分消﹐若禁芳艸石藥﹐故病不能愈。芳艸者﹐其气急﹐疾於馨散。石藥者﹐其性堅﹐勁於下沈。故非中心和緩之人服之﹐則中气易於虛散。何也﹖腹中之气﹐脾所主也﹐和柔惇化﹐土之徳也。熱中消中﹐有虛有實﹐皆爲熱气畱中﹐若更服芳香悍熱之藥﹐二者相遇﹐則內傷中和之脾土矣。肺病者加於甲乙﹐至甲乙日恐有勝克之變﹐故至期更當別論也。】

帝曰﹕善。有病膺腫﹑頸痛﹑胸滿﹑腹脹﹐此爲何病﹖何以得之﹖岐伯曰﹕名厥逆。帝曰﹕治之柰何﹖岐伯曰﹕灸之則喑﹐石之則狂﹐須其气並﹐乃可治也。帝曰﹕何以然﹖岐伯曰﹕陽气重上﹐有餘於上﹐灸之則陽气入陰﹐入則喑﹔石之則陽气虛﹐虛則狂。須其气並而治之﹐可使全也【重﹐平聲。】

【王冰曰﹕石謂以石鍼開破之。灸之則火气助陽﹐陽盛則入陰﹐陽入陰故喑。石之則陽气出﹐陽气出則內不足﹐故狂。待自並合﹐則兩气俱全﹐故可治。若不爾而灸石之﹐則偏致勝負﹐故不得全而喑狂也。】

【馬蒔曰﹕此論厥逆之證﹐必待其陰陽气並而後可治之也。膺頸胸腹﹐皆在上中二焦﹐今膺腫﹑頸痛﹑胸滿﹑腹脹﹐則下气逆上﹐病名曰厥逆。斯時也﹐陽气重上﹐而在上爲有餘﹐灸之則陽气隨火而入陰分﹐火與陽俱入﹐陰不能支﹐故爲喑。石之則陽气在上﹐而又乘鍼出﹐則陽气益虛﹐虛則狂﹐必須其陽气從上而降﹐陰气從下而升﹐陰陽相並﹐然後治之﹐或灸或鍼﹐可使全也。所謂陽气者﹐衛气也。陰气者﹐榮气也。按此則內傷之證﹐非由於外感者歟﹖】

【張志聰曰﹕以下三節﹐復申明腹中之气與血焉。腹气者﹐脾气也﹐內主於腹﹐外主於肌﹐與手足三陰三陽之气不同也。腹中之血者﹐起於胞中﹐散於脈外﹐與十二經脈之血不同也。是以腹中之气血虛脫﹐則爲消中之虛脹﹐腹中之血裹气傷﹐皆爲有餘之伏梁。今復論腹中之气﹐反厥逆於上﹐則爲膺頸胸腹之腫痛滿脹。下節論腹中之血气和平﹐則爲懷子之且生。末節論三陽之气﹐反下入於陰﹐則爲腹中之﹝月眞﹞脹。當知血气流行﹐而又各有所主之部署也。夫諸陽之气上升﹐而腹气又厥逆於上﹐是陽气重上﹐而有餘於上矣。夫陽气陷下則灸之﹐今陽盛於上而反灸之﹐則陽熱之气﹐反入於經脈之陰﹐則爲喑。若以石砭之﹐則陽气外泄而虛﹐虛則狂矣。气並者﹐血气合並也。須其厥逆之气﹐與血相井﹐而後治之﹐可使全也。】

【倪衝之曰﹕胸腹脹滿者﹐因中气厥逆於上而虛脹也。張兆璜曰﹕脾气主於腹中﹐行於肌肉﹐乃五臟元眞之气也。衝脈之血﹐亦從胸中而散於肌腠皮膚之間﹐故與脾气合並。須其气並者﹐使气歸於肌腠﹐而與血交並。如石之則泄於皮膚之外﹐灸之則逆於經脈之中。】

帝曰﹕善。何以知懷子之且生也﹖岐伯曰﹕身有病而無邪脈也。

【馬蒔曰﹕此言懷子之將生者﹐身𨿽有病而脈則無病也。身有病者﹐經閉也。無邪脈者﹐尺中之脈和勻也。大凡婦人懷妊一月﹐則陰陽之精尙未變化﹐二月則精气正變﹐其气燻蒸﹐衝胃而爲惡阻﹐至三四月則惡阻少止﹐脈甚滑疾。蓋男女正成形質﹐其气未定也。至五六月已後﹐則形質已定﹐男女旣分﹐及八九十月﹐其脈平和﹐如無娠然。非醫工深明脈理﹐病家肯明言者﹐難以診而知也。身𨿽有經閉之病﹐而實無經閉之脈﹐彼經閉之脈﹐尺中來而斷絕﹐或按之全無者是也。此則脈體乎和勻靜﹐乃無病之脈﹐蓋至於八九十月而然﹐正懷子將生之候耳。】

【張志聰曰﹕此論腹中之血气和平﹐而有生成之造化也。夫气主生物﹐血主成物。懷子者﹐血气之相和也。且生者﹐謂血气之所以成胎者﹐虛系於腹中﹐而無經脈之牽帶﹐故至十月之期﹐可虛脫而出。當知月事懷妊之血﹐在气分而不在經脈也。身有病者﹐月事不來也。無邪脈者﹐血气和平也。楊元如曰﹕至哉坤元﹐萬物資生。腹中之气﹐坤土之气也。是以白朮補脾﹐爲養胎之聖藥。衝任之血﹐原於腎臟之精﹐陽主施化﹐陰主成形﹐是以歸芎熟地﹐乃胎產之神方。】

帝曰﹕病熱而有所痛者﹐何也﹖岐伯曰﹕病熱者﹐陽脈也。以三陽之動也。人迎一盛少陽﹐二盛太陽﹐盛陽明﹐入陰也。夫陽入於陰﹐故病在頭與腹﹐乃﹝月眞﹞脹而頭痛也。帝曰﹕善。

【馬蒔曰﹕此言病熱而有所痛者﹐正以外感之疾﹐陽畢入陰﹐故外頭痛而內腹脹也。蓋凡病熱者﹐屬於陽脈﹐乃三陽經之脈動也﹐故左手寸部﹐名曰人迎﹐正三陽經之脈動﹐所以候外感也。六節髒象論。《靈樞》終始﹑禁服﹑五色﹑四時气等篇皆云﹕人迎一盛﹐病在足少陽﹔一盛而躁﹐病在手少陽。人迎二盛﹐病在足太陽﹔二盛而躁﹐病在手太陽。人迎三盛﹐病在足陽明﹔三盛而躁﹐病在手陽明。三陽旣畢﹐則入之三陰經分矣。陽入於陰﹐故頭主陽﹐腹主陰﹐在陰當腹﹝月眞﹞脹﹐而在陽當頭痛也。熱病之有所痛者﹐其義如此。】

【張志聰曰﹕此言三陽之气﹐主於形身之表﹐如下入於陰中﹐則爲腹脹矣。夫病熱者﹐陽脈盛也。陽脈盛者﹐三陽之气動之也。是以人迎之脈﹐一盛盛在少陽之气﹐二盛盛在太陽之气﹐三盛盛在陽明之气﹐三陽俱盛﹐當主病熱﹐頭痛。腹爲陰﹐陰中之至陰﹐脾也。如陽入於陰﹐又當病在頭與腹﹐乃﹝月眞﹞脹而頭痛也。蓋言表裏陰陽之气﹐各有所主之部署﹐如陰气厥逆於上﹐則爲膺頸腫痛﹐陽气下入於陰中﹐則爲腹中﹝月眞﹞脹也。莫仲超曰﹕伯言病熱者﹐陽脈也。以三陽之動也﹐謂陽脈之盛﹐乃三陽之气動之。兼申明陽入於陰﹐乃是三陽之气﹐而非三陽之經脈也。《傷寒論》曰﹕臟腑相連﹐邪髙痛下。此言經病於表陽之上﹐而下連於裏陰﹐經脈上下相連﹐故病在上而痛在下也。當知病在經脈﹐而隨經下入於裏陰者﹐則痛而不脹﹐此病在气分﹐而陽气下入於腹中﹐故脹而不痛也。】古今圖書集成醫部全錄卷二十

刺腰痛篇第四十一

【馬蒔曰﹕言刺腰痛﹐故名。後人不知諸經皆能爲腰痛﹐止曰腎虛者淺矣。】

足太陽脈﹐令人腰痛﹐引項脊尻背如重狀﹐刺其郤中太陽正經出血。春無見血。【尻﹐熬枯切。】

【馬蒔曰﹕此言膀胱經之腰痛也。足太陽脈別下項﹐循肩膊內﹐俠脊抵腰中﹐別下貫臀﹐故令人腰痛﹐引項脊尻背如重狀。刺之者﹐亦惟卽委中以刺之﹐在腘中央約文中﹐鍼五分﹐畱七呼﹐灸三壯。及太陽正經出血﹐乃昆侖穴也﹐在足外踝後跟骨上陷中﹐細脈應手﹐鍼三分﹐灸三壯。但春時木旺則水衰﹐故春無見血﹐余時則不拘也。】

【張志聰曰﹕按此篇承上章而復言病在形身之外﹐經絡之間﹐令人腰痛者﹐有刺取之法也。夫身半之中﹐在內爲腹﹐在外爲腰﹐腹中之血气﹐不循經而灌於膜原郛郭之間﹐是以爲病則胸滿腹脹﹐爲治所不宜灸砭。至於陰陽經脈﹐皆從腰而循轉﹐是以爲病則痛於有形﹐爲治皆所當刺取﹐此形身外內之各有別也。所謂經脈者﹐足之三陰三陽﹐及奇經之八脈﹐皆循腰而上﹐惟足太陰之脈﹐從膝股內廉﹐入腹屬脾﹐以主腹中﹐故不論於外也。夫足太陽之脈﹐從巓別下項﹐俠脊抵腰中﹐經脈阻滯於其間則腰痛﹐上下不能疏通﹐故引項脊尻背如重狀也。刺郤中正經出血者﹐瀉而疏之也。春無見血者﹐正月太陽寅﹐故不宜出血﹐以泄太陽方盛之气。按此篇記經脈爲病﹐而痛於腰之實證﹐與內傷肝腎﹐外病筋骨之虛痛者不同。張兆璜曰﹕腰以上爲天﹐腰以下爲地﹐而帶脈橫束於其間。若天地交﹐經脈調﹐則無病﹔若經气阻滯則痛﹐故諸脈皆令人腰痛也。】

少陽令人腰痛﹐如以緘刺其皮中﹐循循然不可以俯仰﹐不可以顧﹐刺少陽成骨之端出血。成骨在膝外廉之骨獨起者。夏無見血。

【馬蒔曰﹕此言膽經之腰痛﹐足少陽之脈﹐繞毛際橫入髀厭中﹐故令腰痛﹐如以鍼刺其皮中﹐循循然不可俯仰。又足少陽之脈﹐起於目銳眥﹐上抵頭角﹐下耳後﹐循頸﹐行手少陽之前﹐至肩上﹐交出手少陽之後﹐其支別者﹐別銳眥下人迎﹐合手少陽於﹝出頁﹞﹐下加頰車﹐下頤合缺盆﹐故不可以顧。刺之者﹐亦惟刺其成骨之端出血﹐在膝外近下胻骨上端兩起骨之間﹐陷中容指。然少陽合肝﹐肝王於春﹐夏時火王﹐則木衰於夏﹐故無見血﹐余時則不拘也。】

【張志聰曰﹕少陽之气主夏﹐而夏气在皮膚﹐故皮中如鍼刺。循循﹐漸次也。少陽主樞﹐循循不可以俯仰者﹐經脈病而樞折也。足少陽之脈﹐從目銳眥﹐循頸至肩﹐故不可以回顧。膝外廉陽陵泉之下﹐有獨起之骨爲成骨﹐蓋足少陽主骨﹐至此筋骨交會之處爲成骨也。少陽爲心之表﹐主夏之三气﹐故夏無見血。莫仲超曰﹕太陽之气生於水中﹐故主正月寅而始盛。少陽爲君火之相﹐故爲心之所表。夫少陽主初生之气者﹐少陽先天之所生也。少陽爲心之表者﹐少陽之上﹐相火主之也。太陽正月寅者﹐太陽從水中之所生也。太陽主夏火之气者﹐太陽之後天也。陰陽之道﹐推散無窮﹐學者當詳究其妙。】

陽明令人腰痛﹐不可以顧﹐顧如有見者﹐善悲﹐刺陽明於胻前三痏上下和之出血。秋無見血。

【馬蒔曰﹕此言胃經腰痛也。足陽明脈起於鼻交頞中﹐下循鼻外﹐入上齒中﹐還出俠口環唇﹐下交承漿﹐卻循頤後下廉﹐出大迎﹐其支別者﹐從大迎前下人迎﹐循喉嚨入缺盆﹐又其支別者﹐起胃下口﹐循腹裏至气沖﹐而合以下髀﹐故令人腰痛不可顧﹐顧如有見。陽虛﹐故悲也。刺之者﹐亦惟於腑前三里﹐刺三痏上下和之出血﹐在膝下三寸胻骨外廉兩筋間﹐刺一寸﹐畱七呼﹐灸三壯。但陽明合脾主長夏﹐秋時金王則土衰﹐故秋無見血﹐余時則不拘也。】

【張志聰曰﹕顧﹐回視也。足陽明之脈﹐循喉嚨﹐入缺盆﹐經脈彊急於前﹐故不可回顧於後。夫血脈榮衛﹐陽明之所生也﹐血脈和則精神乃居。故神者﹐水谷之精气也。陽明脈病﹐則神气乃虛﹐精神虛亂﹐卒然見非常物。神不足則悲也。胻前三痏者﹐足之三里及上廉﹐下廉也。陽明居中土﹐故當上下以和之。陽明主秋令﹐故秋無見血。楊元如曰﹕少陽太陽之气﹐生於下焦水中﹐而合於上焦﹐君相之火﹐故有先後天之分。陽明之气﹐生於中焦水谷﹐而居中土﹐故獨主於秋令也。】

足少陰令人腰痛﹐痛引脊內廉﹐刺少陰於內踝上二。春無見血﹐出血太多﹐不可復也。

【馬蒔曰﹕上文言足三陽之腰痛者盡矣﹐而已下二節﹐則言足少陰厥陰。但足太陰之腰痛﹐據繆刺論則本篇末節所言者是也。此一節言腎經之腰痛。足少陰脈上股內後廉貫脊屬腎﹐故令人腰痛﹐痛引脊之內廉也。刺之者﹐亦惟於內踝上復澑穴刺之二痏﹐在足內踝上二寸筋骨陷中﹐鍼三分﹐灸五壯。但春時木王則水衰﹐故春無見血﹐與足太陽同。若出血太多﹐則腰痛如故﹐腎气不可復也。】

【張志聰曰﹕內踝上二痏﹐取左右之太溪也。夫血乃精水之所生﹐腎主閉藏﹐以奉春生之气﹐春時出血﹐則泄其所藏﹐是以多則不可復矣。】

厥陰之脈﹐令人腰痛﹐腰中如張弓弩弦﹐刺厥陰之脈﹐在腨踵魚腹之外﹐循之累累然﹐乃刺之。其病令人善言﹐默默然不慧﹐刺之三痏。【腨﹐音善。】

【馬蒔曰﹕此言肝經之腰痛也。足厥陰脈自陰股環陰器﹐抵少腹﹐其支別者﹐與太陰少陽結於腰髁下俠脊第三第四骨空中﹐其穴卽中髎下髎﹐故腰痛則中如張弓弩之弦也。如張弦者﹐言筋急之甚耳。刺之者﹐亦惟在腨之下﹐踵之上﹐魚腹之外。蓋腨形本如魚腹﹐故魚腹卽腨也。循其分肉﹐有血絡累累然﹐乃刺之。此正當蠡溝穴﹐卽內踝骨前上五寸﹐屬肝之絡穴﹐鍼二分﹐畱三呼﹐灸七壯。且厥陰之脈﹐循喉嚨之後﹐上入頏顙﹐故病則善言。然風盛則昏冒﹐故默默然不爽慧也。曰善者﹐猶善欠善呻之謂。刺之者﹐止三痏而已。】

【張志聰曰﹕足厥陰之脈﹐抵少腹﹐布脇肋﹐故腰痛如張弓弦。蓋軟弱端長﹐肝之平脈也﹐肝脈病故彊急如弓弩弦。腨﹐腿肚也。踵﹐足跟也。魚腹﹐謂腨之形如魚腹也。視腨腫之間﹐魚腹之外﹐循之有脈累累然者﹐乃刺之。肝主語﹐故其病令人善言。默默﹐安靜貌﹐謂𨿽善言而不狂妄也。不慧﹐語言之不明爽也。其病若此者﹐於腨踵之外﹐刺之三痏。三痏者﹐取經外穴也。按腰中如弓弦者﹐所病在經也。善言不慧者﹐病厥陰之气而有是證也。三陰三陽之主腰痛﹐有單病在經者﹐有病經而及於气者﹐故以此節分而論之。】

解脈令人腰痛﹐痛引肩﹐目﹝目巟﹞﹝目巟﹞然﹐時遺溲﹐刺解脈在膝筋肉分間郤外廉之橫脈出血﹐血變而止。解脈令人腰痛如引帶﹐常如折腰狀﹐善恐﹐刺解脈在郤中﹐結絡如黍米﹐刺之﹐血射以黑﹐見赤血而已。

【馬蒔曰﹕此兩言解脈腰痛之狀﹐而刺之亦異其法也。解脈者﹐膀胱經之脈也。足太陽之脈﹐起於目內眥﹐上額交巓上﹐循肩膊﹐俠脊抵腰中﹐入循膂絡腎屬膀胱﹐下入腘中﹐又其支別者﹐從膊內別下貫胛﹐循髀外後廉﹐而下合於腘中兩脈﹐如繩之解散﹐故名解脈。解者﹐散行意也﹐言不合而別行也。故解脈令人腰痛﹐痛必引肩﹐目﹝目巟﹞﹝目巟﹞然不明﹐時遺溲﹐皆膀胱之證候也。刺解脈者﹐在膝後筋肉相分之間﹐正郤中外廉之橫脈﹐有血絡橫見﹐迢然紫黑而盛滿者﹐乃刺之當見黑血﹐必候其血色變赤﹐乃止鍼也。不惟是也﹐又足太陽之別脈﹐自肩而別下循背脊至腰﹐而橫入髀外後廉﹐下合腘中﹐故解脈令人腰痛﹐又如引帶﹐如折腰之狀﹐又且善恐。膀胱與腎爲表裏﹐腎虛則多恐也。刺解脈者﹐在郤中結絡如黍米處刺之﹐其血射必黑﹐刺之見赤血而止鍼。上文言郤之外廉橫脈﹐而此曰郤中﹐此其有不同耳。郤中卽委中穴﹐膝後曲處﹐腘中央約文中﹐刺五分﹐畱七呼﹐灸三壯。按此節𨿽言解脈﹐其實是膀胱經腰痛也。】

【張志聰曰﹕解脈者﹐散行橫解之絡脈也。蓋經脈爲裏﹐浮而橫者爲絡﹐絡脈橫散於皮膚之間﹐故名曰解脈﹐諸絡脈者﹐主皮之部﹐皮主太陽之气分﹐故痛引肩﹐目目﹖巟目﹖巟然不明﹐時遺溲﹐而宜取太陽之郤也。《鍼經》云﹕支而橫者爲絡﹐絡之別者爲孫﹐盛而血者疾誅之。故宜瀉出其血﹐黑變赤而止。若橫絡盛加於大經﹐是以不通﹐則令人腰痛如引帶。腰似折者﹐太陽之气病也。橫盛於中則上虛下實﹐下實則气並於陰﹐故善恐也。有結絡如黍米﹐視而瀉之﹐此所謂解結也。】

同陰之脈﹐令人腰痛﹐痛如小錘居其中﹐怫然腫﹐刺同陰之脈﹐在外踝上絕骨之端爲三痏。【《太素》小錘作小鍼。佛﹐音弗。】

【王冰曰﹕同陰之脈﹐足少陽之別絡也﹐並少陽經上行﹐去足外踝上同身寸之五分﹐乃別走厥陰﹐並經下絡足跗﹐故曰同陰脈。怫﹐怒也﹐言腫如嗔怒也。】

【馬蒔曰﹕此言同陰脈之腰痛也。同陰之脈者﹐謂膽經之脈﹐同於足厥陰肝經也。足少陽之別﹐循髀陽﹐出膝外廉下輔骨﹐抵絕骨下出外踝﹐循足跗上小指次指﹐又其支者﹐別跗上入大指岐骨間﹐故曰同陰之脈也。其腰痛如小鍼居其中﹐而怫然發腫﹐當取外踝上絕骨之端曰陽輔穴者﹐刺之爲三病﹐在足外踝上四寸絕骨端三分﹐刺五分﹐畱七呼﹐灸三壯。】

【張志聰曰﹕此論陽蹺之脈而令人腰痛也。蹺脈有陰陽﹐男子數其陽﹐女子數其陰。當數者爲經﹐不當數者爲絡。是男女陰陽經絡交並﹐故爲同陰之脈。其脈行健﹐故名曰蹺。有阻於中﹐則不上行﹐故痛如小錘居其中。卽裏急陰疝之證也。陽蹺者﹐足太陽之別脈﹐起於跟中﹐出於外踝下足太陽申脈穴﹐當踝後繞跟﹐以僕參爲本﹐上外踝三寸﹐以附陽爲郤﹐直上循股外廉﹐故宜取外踝絕骨之處。】

陽維之脈﹐令人腰痛﹐痛上怫然腫﹐刺陽維之脈﹐脈與太陽合腨下間﹐去地一尺所。

【王冰曰﹕陽維起於陽﹐則太陽之所生奇經八脈﹐此其一也。乃太陽所主﹐與正經並行﹐而上至腨下﹐復與太陽合而上也。腨下去地﹐正同身寸之一尺﹐是則承光脈在銳腨腸下肉分間陷者中﹐刺可入同身寸之七分﹐若灸者﹐可灸五壯。以其取腨腸下肉分間﹐故云合腨下間。】

【馬蒔曰﹕此言陽維脈之腰痛也。陽維起於諸陽之會﹐起於金門﹐則足太陽者﹐乃其脈气之所發也﹐故令人腰痛﹐痛之上如怫然而腫。刺之者﹐亦以其脈與太陽相合也。】

【張志聰曰﹕陽維總維一身之陽﹐陽气盛﹐故痛上怫然腫。陽維起於諸陽之會﹐其脈發於足太陽金門穴﹐在足外踝下一寸五分﹐上外踝七寸﹐會足少陽於陽交﹐爲陽維之郤﹐故當與太陽合腨下間而取之﹐蓋取陽維之郤也。郤上踝七寸﹐是離地一尺所矣。】

衡絡之脈﹐令人腰痛不可以俯仰﹐仰則恐僕﹐得之舉重傷腰﹐衡絡絕﹐惡血歸之。刺之在郤陽筋之間﹐上郤數寸衡居﹐爲二痏﹐出血。【衡﹐橫同。】

【馬蒔曰﹕此言衡絡脈之腰痛也。太陽之外絡﹐自腰中橫入髀外後廉﹐而下合於腘中﹐今舉重傷腰﹐則橫絡之脈阻絕﹐惡血乃歸﹐故腰痛不可以俯仰﹐仰則恐僕也。刺之者﹐在郤中外筋之間﹐上郤數寸橫居之穴曰委陽殷門者爲二痏出血。委陽在承扶下六寸六分﹐鍼七分﹐畱五呼﹐灸三壯。殷門在浮郤下六寸﹐鍼七分。其六寸與六寸六分。不甚相遠﹐故總曰數寸。】

【張志聰曰﹕帶脈橫絡於腰間﹐故曰橫絡之脈。夫足之三陽﹐循腰而下﹐足之三陰﹐及奇經之脈﹐皆循腰而上﹐病則上下不通﹐陰陽間阻﹐而爲腰痛之證。惟帶脈橫束於其間﹐無上下之相貫﹐故必因舉重傷腰﹐以致橫絡之脈絕傷﹐而惡血歸之﹐令人腰痛不可以俯仰也。郤陽﹐謂足太陽之浮郤﹐在臀下腿筋之間﹐上郤數寸﹐是在腰尻之下矣。橫取二痏者﹐蓋隨帶脈之橫形而取之。按《靈樞經》曰﹕足少陽之正主腘中﹐別走太陽而合上至腎﹐當十四椎出屬帶脈﹐是帶脈之下﹐連於足少陰太陽﹐故當從浮郤而上循太陽之絡以取之。】

會陰之脈﹐令人腰痛﹐痛上漯漯然汗出﹐汗幹令人欲飲﹐飲已欲走﹐刺直陽之脈上三痏﹐在蹺上郤下五寸橫居﹐視其盛者出血。

【王冰曰﹕會陰之脈﹐足太陽之中經也。其脈循腰下會於後陰﹐故曰會陰之脈。其經自腰下行至足﹐今陽气大盛﹐故痛上漯然汗出。汗液旣出﹐則腎燥陰虛﹐故汗幹令人欲飲水以救腎也。水入腹已﹐腎气復生﹐陰气流行﹐太陽又盛﹐故飲水已反欲走也。直陽之脈﹐則太陽之脈﹐俠脊下行﹐貫臀下﹐至腘中﹐下循腨過外踝之後﹐條直而行者﹐故曰直陽之脈也﹐蹺爲陽蹺所生申脈穴﹐在外踝下也。郤下﹐則腘下也。言此刺處在腘下﹐同身寸之五寸﹐上承郤中之穴﹐下當申脈之位﹐是謂承筋穴﹐卽腨中央如外陷者中也﹐太陽脈气所發﹐禁不可刺﹐可灸三壯。今云刺者﹐謂刺其血絡之盛滿者也。兩腨皆有太陽經气下行﹐當視兩腨中央有血絡盛滿者﹐乃刺出之﹐故曰視其盛者出血。】

【馬蒔曰﹕此言會陰脈之腰痛也。會陰者﹐本任脈經之穴名。督脈由會陰而行於背﹐則會陰之脈﹐自腰下會於後陰﹐其脈受邪﹐亦能使人腰痛也。】

【張志聰曰﹕任脈起於至陰﹐與督脈交會﹐分而上行﹐故名曰會陰。任脈統任一身之陰﹐汗乃陰液﹐故漯漯然汗出也。汗幹則液竭﹐故令人欲飲。走者﹐陽象也。任與督脈上下相交﹐飲已欲走者﹐陰液周而交於陽也。直陽之脈﹐督脈也。督脈總督一身之陽﹐貫脊直上﹐故曰直陽。其原起於腎﹐下胞中﹐循陰器﹐繞臀至少陰﹐與太陽中絡者合﹐故取蹺上郤下者﹐循足太陽之絡以瀉之也。按會陰節後﹐當有刺條﹐刺直陽前﹐宜有腰痛﹐或簡脫歟﹖抑督與任交﹐病在陰而取之陽也﹖】

飛陽之脈﹐令人腰痛﹐痛上怫怫然﹐甚則悲以恐﹐刺飛陽之脈﹐在內踝上五寸少陰之前﹐與陰維之會。

【王冰曰﹕飛陽之脈﹐是陰維之脈也﹐去內踝上同身寸之五寸腨分中﹐並少陰經而上也。少陰之脈前﹐則陰維脈所行也。足少陰之脈﹐其支別者﹐從肺出絡心﹐注胸中﹐故甚則悲以恐也。恐者生於腎﹐悲者生於心。刺飛陽之脈﹐在內踝後上﹐同身寸之五寸﹐復澑穴﹐少陰脈所行﹐刺可入同身寸之三分﹐內踝之後築賓穴﹐陰維之郤﹐刺可入同身寸之三分。若灸者﹐可灸五壯。少陰之前﹐陰維之會﹐以三脈會在此穴位分也﹐刺可入同身寸之一二分﹐若灸者可灸五壯。】

【馬蒔曰﹕飛陽爲足太陽之絡﹐別走少陰﹐令人腰痛﹐痛上怫怫然腫﹐如有怒而然。惟其別走少陰﹐少陰之脈支別者﹐從肺出絡心﹐注胸中﹐故甚則悲以恐也。恐者生於腎﹐悲者生於心﹐刺之者亦惟刺內踝上五寸之築賓穴﹐系足少陰腎經也。在少陰之前﹐與陰維交合﹐正所以治飛陽之腰痛耳。在內踝上五寸腨分中﹐陰維之別﹐鍼四分﹐畱五呼﹐灸三壯。】

【張志聰曰﹕足太陽之別名曰飛陽﹐去踝七寸﹐別走少陰。陰維之脈﹐起於足少陰築賓穴﹐爲陰維之郤﹐故名飛陽者﹐謂陰維之原﹐從太陽之脈﹐走少陰而起者也。腎病者意不樂﹐气並於腎則恐也。】

昌陽之脈﹐令人腰痛﹐痛引膺﹐目﹝目巟﹞﹝目巟﹞然﹐甚則反折﹐舌捲不能言﹐刺內筋爲二痏﹐在內踝上大筋前﹐太陰後上踝二寸所。

【王冰曰﹕昌陽﹐陰蹺脈也﹐爲足少陰之別﹐起於然骨之後﹐上內踝之上﹐直上循陰股入陰﹐而循腹上入胸裏﹐入缺盆﹐上出人迎之前﹐入頄內廉﹐屬目內眥﹐合於太陽陽蹺而上行﹐故腰痛之狀如此。內筋﹐謂大筋之前分肉也。太陰後大筋前﹐卽陰蹺之郤交信穴也。在內踝上同身寸之二寸﹐少陰前太陰後筋骨之間陷者之中﹐刺可入同身寸之四分﹐畱五呼﹐若灸者可灸三壯。】

【馬蒔曰﹕此言昌陽脈之腰痛也。昌陽﹐系足少陰腎經穴名﹐又名復澑。故昌陽之脈﹐令人腰痛﹐其痛引膺﹐足少陰脈所行也。目﹝目巟﹞﹝目巟﹞然不明﹐陰蹺脈所行也。甚則反折﹐腰不能伸也。舌捲不能言﹐以脈循喉嚨也。刺之者亦惟以復澑在內筋中爲二痏。復澑在足內踝上二寸筋骨陷中﹐鍼三分﹐畱七呼﹐灸五壯﹐腎虛補之。】

散脈令人腰痛而熱﹐熱甚生煩﹐腰下如有橫木居其中﹐甚則遺溲﹐刺散脈在膝前骨肉分間絡外廉束脈﹐爲三痏。

【王冰曰﹕散脈﹐足太陰之別也﹐散行而上﹐故以名焉。其脈循股內入腹中﹐與少陰少陽結於腰髁下骨空中﹐故病則腰下如有橫木居其中﹐甚乃遺溲也。散脈在膝前內側骨肉分﹐謂膝內輔骨之下﹐下廉腨肉之兩間絡外廉﹐則太陰之絡色靑而見者也。輔骨之下﹐後有大筋﹐擷束膝胻之骨﹐令其連屬﹐取此筋骨系束之處脈﹐以去其病﹐是曰地機﹐三刺而已﹐故曰束脈爲之三痏也。】

【馬蒔曰﹕此言散脈之腰痛也。束脈在膝下五寸﹐膝內側輔骨下陷中﹐伸足取之﹐足太陰郤別走上一寸有空﹐鍼五分﹐灸三壯。愚於此節散脈有疑﹐何王注便以爲足太陰之地機﹖徧考他處﹐又無散脈之說﹐但按地機穴亦治腰痛﹐不可俯仰﹐故且從王注耳。髙明者正之﹗】

【張志聰曰﹕衝脈者起於胞中﹐上循背裏﹐爲經絡之海﹐其浮而外者﹐循腹右上行至胸中﹐而散灌於皮膚﹐滲於脈外﹐故名散脈也。衝脈爲十二經脈之原﹐心主血脈﹐故痛而熱﹐熱甚生煩。其循於腹者﹐出於气街﹐俠齊下兩旁各五分﹐至橫骨一寸﹐經脈阻滯於其間﹐故腰下如有橫木居其中。起於胞中﹐故甚則遺溺。其兪上在於大杼﹐下出於巨虛之上下廉﹐故取膝前外廉者﹐取衝脈之下兪也。以上論奇經之八脈﹐皆循腰而上﹐故並主腰痛。】

肉裏之脈﹐令人腰痛不可以咳﹐咳則筋縮急﹐刺肉裏之脈爲二痏﹐在太陽之外﹐少陽絕骨之後。

【王冰曰﹕肉裏之脈﹐少陽所生﹐則陽維之脈气所發也。刺肉裏之脈﹐在太陽之外﹐少陽絕骨之後也。分肉穴在足外踝直上﹐絕骨之端如後﹐同身寸之二分﹐筋肉分間﹐陽維脈气所發﹐刺可入同身寸之五分﹐畱五呼﹐若灸者可灸三壯。】

【馬蒔曰﹕此言肉裏脈之腰痛也。足少陽膽經﹐有陽輔穴﹐又名分肉。肉裏之脈﹐令人腰痛﹐痛則不可以咳﹐咳則筋縮急﹐蓋足少陽主筋故也。刺之者﹐亦惟取分肉之脈爲二痏﹐其穴在足太陽膀胱經之外﹐本經絕骨穴之後﹐去足外踝四寸﹐乃其正穴也。】

【張志聰曰﹕肉者分肉﹐裏者肌肉之文理也。經云﹕肉之大會爲谷﹐肉之小會爲溪。分肉之間﹐溪谷之會﹐以行榮衛﹐以會大气﹐其小痺淫溢﹐循脈往來﹐微鍼所及﹐與法相同。蓋謂溪谷分肉之間﹐亦有穴會循脈往來﹐邪气淫溢﹐用微鍼取之﹐與取絡脈之法相同。夫分肉起於筋骨﹐屬於气分﹐咳則動气﹐故不可以咳﹐咳則筋縮急也。爲二痏者﹐取左右二足穴也。足少陽陽輔穴﹐又名分肉穴﹐在太陽膀胱經之外﹐少陽絕骨穴之後﹐去足外踝四寸﹐乃其脈也。夫肌肉之文理﹐屬骨而生﹐從筋而起﹐足少陽屬骨主筋﹐故取少陽之分肉穴也。按分肉之間﹐溪谷之會﹐小痺淫溢﹐循脈往來﹐能令人腰痛也。孫絡之脈別經者﹐其血盛而當瀉者﹐亦令人腰痛。是以首論橫解之絡脈爲痛﹐末論肉裏之間﹐循脈而爲腰痛也。】

腰痛俠脊而痛至頭﹐幾幾然﹐目﹝目巟﹞﹝目巟﹞﹐欲僵僕﹐刺足太陽郤中出血。【幾﹐音除。】

【馬蒔曰﹕此言腰痛之證﹐有關於足太陽者﹐當卽其本經而刺之也。足太陽膀胱經之脈﹐起於目內眥﹐上額交巓﹐其直者從巓入絡腦﹐還出別下項﹐循肩膊內﹐俠脊抵腰中﹐故腰痛之疾﹐有俠脊而痛者至頭。幾幾然﹐伸頸之貌也。目﹝目巟﹞﹝目巟﹞然者﹐以其起於內眥睛明穴﹐故目中似有不明也。气並於上﹐故病在上。刺之者亦惟取下委中也。刺之出血﹐則气降而疾愈矣。】

【張志聰曰﹕五臟六腑之兪﹐皆在太陽之經﹐而足太陽之脈﹐俠脊抵腰﹐上至於頭目﹐是以腰痛俠脊而上及於頭目者﹐邪入於經兪也。幾幾﹐短羽之鳥背彊欲舒之象。陽盛者不能俯﹐故欲僵僕也。夫邪之傷於人也﹐先客於皮膚﹐傳入於孫絡﹐孫絡滿則傳入於絡脈﹐畱而不去﹐傳捨於經脈﹐畱而不去﹐傳入於經兪。邪中於人﹐𨿽有淺深﹐然皆在於形身上下之間﹐故並主腰痛。是以論肉裏之膚腠﹐解脈之橫絡﹐足之三陰三陽﹐及奇經之經脈﹐以至於太陽俠脊之經兪﹐爲痛之見證各有不同﹐而取刺亦各有法也。】

腰痛上寒﹐刺足太陽陽明﹔上熱﹐刺足厥陰﹔不可以俯仰﹐刺足少陽﹔中熱而喘﹐刺足少陰﹐刺郤中出血。

【王冰曰﹕此法元妙﹐《中誥》不同﹐莫可窺測﹐當用知其應﹐不爾﹐皆應先去血絡﹐乃調之也。】

【馬蒔曰﹕此言腰痛而可顧者有此四證﹐當分經以治之也。卽下節觀之﹐則此節乃腰痛而可顧者也。故言腰痛而可顧者﹐其腰痛之上寒﹐則刺足太陽膀胱經足陽明胃經之穴﹐而使之熱焉可也。其所痛之上熱﹐則刺足厥陰肝經之穴﹐而使之寒焉可也。其痛不可以俯仰﹐則刺足少陽膽經之穴可也。其痛時中熱而喘﹐則刺足少陰腎經之穴與足太陽膀胱經之郤中出血可也。】

【張志聰曰﹕此論陰陽之气不和﹐而令人腰痛也。痛上寒者﹐腰以上寒也。痛上熱者﹐腰以上熱也。夫陰陽二气﹐皆出於下焦﹐陽气不能上升﹐則腰痛而上寒﹐陰气不能上升﹐則腰痛而上熱﹐蓋气阻於陰陽上下之間﹐故腰痛也。太陽﹐巨陽也﹐爲諸陽主气。陽明間於二陽之間﹐爲陽盛之經。故上寒者﹐當取此二經以疏三陽之气。少陽主樞﹐故不可俯仰者﹐當取足少陽也。厥陰主一陰初生之气﹐故上熱者﹐取足厥陰。少陰之气﹐中合於陽明﹐上合於肺臟﹐陰气逆於下﹐故中熱而喘也。經穴之空隙爲郤﹐陰郤者﹐足少陰之築賓穴也。】

腰痛上寒不可顧﹐刺足陽明﹔上熱﹐刺足太陰﹔中熱而喘﹐刺足少陰。

【王冰曰﹕上寒﹐陰市主之。陰市在膝上同身寸之三寸﹐伏兔下陷者中﹐拜而取之﹐足陽朋脈气所發﹐刺可入同身寸之三分﹐畱七呼﹐若灸者可灸三壯。不可顧﹐三里主之。三里在膝下同身寸之三寸﹐胻外廉兩筋肉分間﹐足陽明脈之所入也﹐刺可入同身寸之一寸﹐畱七呼﹐若灸者可灸三壯。上熱﹐地機主之。地機在膝下同身寸之五寸﹐足太陰之郤也﹐刺可入同身寸之三分﹐若灸者可灸三壯。中熱而喘﹐湧泉﹑太鍾悉主之。湧泉在足心陷者中﹐屈足蜷指宛宛中﹐足少陰脈之所出﹐刺可入同身寸之三分﹐畱三呼﹐若灸者可灸三壯。太鍾在足跟後街中動脈﹐足少陰之絡﹐刺可入同身寸之二分﹐畱七呼﹐若灸者可灸三壯。馬蒔曰﹕此言腰痛不可顧者﹐有此三證﹐亦當分經以治之也。又言腰痛不可顧者﹐其腰痛之上寒﹐則刺足陽明胃經之穴﹐禁灸。其所痛之上熱﹐則刺足太陰脾經之穴。其痛時中熱而喘﹐則刺足少陰腎經之穴。】

大便難﹐刺足少陰。

【王冰曰﹕大便難﹐湧泉主之。】

【馬蒔曰﹕此言腰痛而大便難者﹐當刺足少陰腎經之穴也。】

少腹滿﹐刺足厥陰。

【王冰曰﹕少腹滿﹐太衝主之。太衝在足大指本節後內間﹐同身寸之二寸陷者中﹐脈動應手﹐足厥陰脈之所注也﹐刺可入同身寸之三分﹐畱十呼﹐若灸者可灸三壯。】

【馬蒔曰﹕此言腰痛而少腹滿者﹐當刺足厥陰肝經之穴也。】

如折﹐不可以俯仰﹐不可舉﹐刺足太陽。

【王冰曰﹕如折﹐束骨主之。不可以俯仰﹐京骨﹑昆侖悉主之。不可舉﹐申脈﹑僕參悉主之。束骨在足小指外側本節後赤白肉際陷者中﹐足太陽脈之所注也﹐刺可入同身寸之三分﹐畱三呼﹐若灸者可灸三壯。京骨在足外側大骨下赤白肉際陷者中﹐按而得之﹐足太陽脈之所過也﹐刺可入同身寸之三分﹐畱七呼﹐若灸者可灸三壯。昆侖在足外踝後跟骨上陷者中﹐細脈動應手﹐足太陽脈之所行也﹐刺可入同身寸之五分﹐畱十呼﹐若灸者可灸三壯。申脈在外踝下同身寸之五分﹐容爪甲﹐陽蹺之所生也﹐刺可入同身寸之六分﹐畱十呼﹐若灸者可灸三壯。僕參在跟骨下陷者中﹐足太陽陽蹺二脈之會﹐刺可入同身寸之三分﹐畱七呼﹐若灸者可灸三壯。】

【馬蒔曰﹕此言腰痛而有此三證者﹐當刺足太陽膀胱經之穴也。】

引脊內廉﹐刺足少陰。

【王冰曰﹕引脊內廉﹐復澑主之﹐取同飛陽。】

【馬蒔曰﹕此言腰痛引脊內廉者﹐當刺足少陰腎經之穴也。】

腰痛引少腹控﹝月少﹞﹐不可以仰﹐刺腰尻交者﹐兩踝胂上﹐以月生死爲痏數﹐發鍼立已。左取右﹐右取左。【胂﹐音申。】

【王冰曰﹕腰痛引少腹控﹝月少﹞不可以仰﹐此邪客於足太陰之絡也。控﹐通引也。﹝月少﹞﹐謂季脇下之空軟處也。腰尻交者﹐謂踝下尻骨兩旁四骨空﹐左右八穴﹐俗呼此骨爲八膠骨也。此腰痛取腰踝下第四髎﹐卽下髎穴也。足太陰厥陰少陽三脈﹐左右交結於中﹐故曰腰尻交者也。兩踝胂﹐謂兩踝骨下堅起肉也。胂上﹐非胂之上巓﹐謂正當胂肉也。踝骨﹐卽腰脊兩旁起骨也。俠脊兩旁腰踝之下﹐各有胂肉隴起﹐而斜趣於踝骨之後﹐內承其踝﹐故曰兩踝胂也。下承踝胂肉﹐左右兩胂﹐各有四骨空﹐故曰上髎﹑次髎﹑中髎﹑下髎。上髎當踝骨下陷者中﹐餘三髎少斜下﹐按之陷中是也。四空悉主腰痛﹐惟下髎所主文與經同﹐卽太陰厥陰少陽所結者也﹐刺可入同身寸之二寸﹐畱十呼﹐若灸者可灸三壯。以月生死爲痏數者﹐月初向圓爲月生﹐月半向空爲月死﹐死月刺少﹐生月刺多。繆刺論曰﹕月生一日一痏﹐二日二痏﹐漸多之﹔十五日十五痏﹐十六日十四痏﹐漸少之。其痏數多少﹐如此卽知也。痛在左鍼取右﹐痛在右鍼取左﹐所以然者﹐以其脈左右交結於尻骨中也。】

【馬蒔曰﹕按此節備見繆刺論﹐彼云邪客於足太陰之絡﹐令人腰痛﹐則知此系脾經腰痛也。足太陰之絡﹐從髀合陽明﹐上貫尻骨﹐與厥陰少陽結於下髎而循尻骨入腹﹐上絡嗌貫舌中﹐故腰痛則引小腹而皆痛﹐按其﹝月少﹞則絡脈拘急﹐不可以仰伸而喘息也。刺之者﹐亦惟在腰尻之交﹐兩踝胂之上﹐卽八髎中之第四髎下髎穴也。以月死生爲痏數者﹐望日已前爲月生﹐漸次加多﹐望日似後爲月死﹐漸次加少。左痛則取右﹐右痛則取左﹐正所謂繆刺也。】

【張志聰曰﹕此復結足太陰之絡而爲腰痛也。按此篇承上章之論腹中﹐而並記刺形身之腰痛。足之三陰三陽﹐皆循腰而上下﹐而足太陰之脈﹐從股內廉入腹屬脾﹐以主腹中﹐是以首節止論少陰厥陰﹐而不及於足太陰也。然太陰之支財﹐從髀貫尻﹐亦令人腰痛﹐故復記於篇末﹐以使後學知形身外內之經絡﹐各有別也。以月生死爲痏敷者﹐蓋月生則人之血气漸盛﹐月虧則人之血气漸衰﹐用鍼者﹐隨气盛衰以爲痏敷﹐蓋鍼過其日數則脫气﹐不及日數則气不瀉﹐故以月之生死爲期。】

【張兆璜曰﹕月晦始蘇曰朔。每月朔日﹐是月始生之一日也。脈之大絡﹐左注右﹐右注左﹐此邪客於大絡﹐故當以左右兩間取之。若在橫解之浮絡﹐是又當總取郤外廉之橫脈矣。】

風論篇第四十二

【馬蒔曰﹕內論五臟六腑之風﹐故名。後世論風﹐當祖此篇。柰以中風傷風及癘風偏枯﹐各立爲一門﹐致使後人視中風爲重﹐傷風爲輕﹐不知此篇曰中曰傷﹐無以異也。】

黃帝問曰﹕風之傷人也﹐或爲寒熱﹐或爲熱中﹐或爲寒中﹐或爲癘風﹐或爲偏枯﹐或爲風也﹐其病各異﹐其名不同﹐或內至五臟六腑﹐不知其解﹐願聞其說。【癘﹐音賴。】

【馬蒔曰﹕此帝悉舉風病諸名爲問也。】

【張志聰曰﹕風乃陽動之邪﹐而人之表裏陰陽﹐血气臟腑﹐又有虛有實﹐故其爲气也﹐善行而數變﹐因其善行數變﹐是以或爲寒熱或爲偏枯﹐或外在於形身﹐或內至於臟腑﹐其病各異﹐其名不同。】

岐伯對曰﹕風气藏於皮膚之間﹐內不得通﹐外不得泄。風者善行而數變﹐腠理開則灑然寒﹐閉則熱而悶。其寒也則衰食飲﹐其熱也則消肌肉﹐故使人佚栗而不能食﹐名曰寒熱。【數﹐音朔。】

【王冰曰﹕腠理開疏﹐則邪風入﹐風气入已﹐元府閉封﹐故內不得通﹐外不得泄也。腠理開則風飄揚﹐故寒。腠理閉則風混亂﹐故悶。寒風入胃﹐故食飲衰。熱气內藏﹐故消肌肉。寒熱相合﹐故怢栗而不能食﹐名曰寒熱也。】

【馬蒔曰﹕此卽風証之有寒熱﹐自皮膚而入者也。】

【張志聰曰﹕此論風邪客於膚腠而爲寒熱也。皮膚肌腠之間﹐乃三焦通會元眞之盧﹐風邪客之﹐則气不內通﹐邪不外泄。風動之邪﹐善行而數變﹐動而腠理開﹐則元气弛而灑然寒。變而腠理閉﹐則邪熱畱而胸膈悶。其爲寒也﹐則三焦虛而食飲衰。其爲熱也﹐則邪熱盛而肌肉鑠。怢栗﹐振寒貌。蓋言邪之所湊﹐其正必虛﹐正气爲邪所傷﹐故使人怢栗而不能食也﹐名曰寒熱。】

風气與陽明入胃﹐循脈而上至目內眥。其人肥﹐則風气不得外泄﹐則爲熱中而目黃﹔人瘦﹐則外泄而寒﹐則爲寒中而泣出。

【馬蒔曰﹕此言風證有熱中寒中二證﹐皆自陽明而入者也。陽明者﹐卽足陽明胃經脈也。胃脈起於鼻交頞中﹐下循鼻外﹐入上齒中﹐還出俠口環唇﹐下交承漿﹐卻循頤後下廉﹐循喉嚨﹐入缺盆﹐下鬲屬胃﹐故風气與陽明經入胃﹐循脈而上至目內眥也。其人肥者﹐則腠理密﹐故風气不得外泄﹐所以風气內熱﹐則爲熱中而目黃。其人瘦者﹐則腠理開疏﹐風气乃得外泄而寒﹐所以內無風气﹐則內無所蒸﹐乃爲寒中而泣出。夫熱中寒中﹐以人有肥瘦不同﹐而目有爲黃爲泣之可驗者如此。】

【張志聰曰﹕此論風邪客於脈中而爲寒熱也。夫血脈生於陽明胃腑﹐如風傷陽明﹐邪正之气﹐並入於胃﹐則循脈而上至於目﹐蓋諸脈皆系於目也。其人肥厚﹐服熱畱於脈中而目黃﹔其人瘦薄﹐則血脈之神气外泄而爲寒﹐脈中寒則精神去而涕泣出。】

風气與太陽俱入﹐行諸脈兪﹐散於分肉之間﹐與衛气相干﹐其道不利﹐故使肌肉憤﹝月眞﹞而有瘍﹐衛气有所凝而不行﹐故其肉有不仁也。

【王冰曰﹕分肉之間﹐衛气行處﹐風與衛气相薄﹐俱行於分肉之間﹐故气道濇而不利也。气道不利﹐風气內攻﹐衛气相持﹐故肉憤﹝月眞﹞而瘡出也。若衛气被風吹之﹐不得流轉所在﹐偏並凝而不行﹐則肉有不仁之處也。】

【馬蒔曰﹕此言風証之肉有不仁﹐自太陽而入者也。十一經以足太陽爲巨陽﹐凡五臟六腑之兪穴﹐皆在於背而屬之於太陽經也。風气與太陽俱入﹐必自風門而感者﹐行諸脈兪散於分肉之間﹐彼衛气天明目開﹐則出自睛明穴﹐亦行諸脈兪而散之分肉之間。今風气欲入﹐而衛气欲出﹐彼此相犯﹐則所行之道路不利﹐故風寒凝聚於肌肉﹐而肌肉憤﹝月眞﹞瘡瘍徧體﹐衛气亦有所凝而不能行﹐故其肉有不仁﹐𨿽冷熱痛癢而皆不知也。蓋果核中有仁﹐惟肉無所知﹐則若有不能如仁有生意矣﹐遂以不仁名之也。】

【張志聰曰﹕此論風邪傷衛﹐而爲腫瘍不仁也。足太陽之脈﹐從巓入絡腦﹐還出別下項﹐循背膂而絡臟腑之脈兪﹐衛气一日一夜﹐大會於項之風府﹐亦循背膂而日下一節﹐是以風客太陽﹐與太陽之气俱入於項背之間﹐行諸脈兪﹐散於分肉﹐轉於衛气﹐以致衛气所行之道不利﹐故使肌肉憤然髙起而有瘡瘍﹐街气凝滯於項背之間﹐不能循行於周身之膚腠﹐故其肌肉麻痺而不知痛癢也。】

【張兆璜曰﹕風傷陽明之气﹐入胃而循於脈中﹐風行太陽之脈兪﹐復散於肌肉﹐而轉於衛气﹐是太陽之气主表﹐陽明主肌而主脈也。】

癘者有榮气熱胕﹐其气不淸﹐故使其鼻柱壞而色敗﹐皮膚瘍潰﹐風寒客於脈而不去﹐名曰癘風﹐或名曰寒熱。

【王冰曰﹕此則風入於經脈之中也。榮行脈中﹐故風入脈中﹐內攻於血﹐與榮气合﹐合熱而血胕壞也。其气不淸﹐言潰亂也。然血脈潰亂﹐榮復俠風﹐陽脈盡上於頭﹐鼻爲呼吸之所﹐故鼻柱壞而色惡﹐皮膚破而潰爛也。始則名爲寒熱﹐熱成乃名曰癘風。】

【馬蒔曰﹕此言風証之有癘者﹐自榮气受傷而然也。榮气者﹐陰气者﹐榮气行於經脈之中﹐今風气感之﹐則榮气熱腐﹐其气不淸。惟鼻爲呼吸之所﹐外焉五气入於鼻﹐內焉腐气出於鼻﹐致使鼻柱變壞而色敗惡﹐皮膚成瘡瘍而潰爛。其風寒客於脈而終不能去﹐名曰癘風。然亦有時而發寒熱﹐故或者亦以寒熱名之也。】

【張志聰曰﹕此論風傷榮气而爲癘瘍也。胕﹐肉也。夫榮衛皆精陽之气﹐浮气之不循於經者爲衛﹐精气之榮於經者爲榮﹐有榮气熱胕者﹐言有因風傷榮气﹐搏而爲熱﹐熱出於胕肉之間﹐則肌脈外內之气不淸矣。鼻者肺之竅﹐髒眞髙於肺﹐主行榮衛陰陽﹐風邪與榮熱搏於皮膚之外﹐則榮衛之气不淸﹐故使其鼻柱陷壞﹐面色敗惡﹐而皮膚潰爛也。如風寒之邪客於脈中而不去者﹐亦名曰癘也。風寒﹐寒風也。風寒之邪﹐客於脈中而不去﹐則榮气受傷﹐亦名曰癘風。夫榮之生病也﹐寒熱少气﹐故或名曰寒熱﹐蓋亦或爲寒中熱中之病。此論風傷榮气﹐皆名曰癘。如榮熱搏於脈外者﹐爲敗壞之癘瘍﹔風寒畱於脈中者﹐爲寒熱之癘風。故曰﹐癘者有榮气熱胕﹐言有一種癘者﹐因榮气之熱﹐外出於胕肉之間﹐榮衛邪正之气相搏﹐陰陽淸濁之气不淸﹐以致鼻柱敗壞﹐皮膚癘瘍﹐此毒癘之甚者也。有因風寒客於脈中﹐久而不去﹐或爲紫雲白癜之癘風﹐故爲寒中熱中之榮病﹐此爲癘之輕者也。】

【張兆璜曰﹕寒傷榮﹐故風寒客於脈中而不去。風乃陽熱鼓動之邪﹐故與榮气爲熱﹐而復出於胕肉之外。】

【張應略曰﹕前二節論風傷气血﹐後二節論風傷榮衛。榮與血气與衛﹐各有分別﹐故爲病不同。】

以春甲乙﹐傷於風者爲肝風。以夏丙丁﹐傷於風者爲心風。以季夏戊己﹐傷於邪者爲脾風。以秋庚辛﹐於邪者爲肺風。以冬壬癸﹐中於邪者爲腎風。

【馬蒔曰﹕肝主於春﹐心主於夏﹐脾主於季夏﹐肺主於秋﹐腎主於冬。然五臟之正气虛﹐則邪气反勝者感之。故春之甲乙日﹐肝傷於風﹐而爲肝風。夏之丙丁日﹐心傷於風﹐而爲心風。季夏之戊己日﹐脾傷於風﹐而爲脾風。秋之庚辛日﹐肺傷於風﹐而爲肺風。冬之壬癸日﹐腎傷於風﹐而爲腎風。此五臟之風所由成也。】

【張志聰曰﹕此論風傷五臟之气﹐而爲五臟之風也。夫天之十干﹐化生地之五行﹐地之五行﹐以生人之五臟。是以人之髒气﹐合天地四時五行﹐十干之气化而各以時受病也。風者﹐虛鄕不正之邪風。故曰風。曰邪﹑曰傷﹑曰中﹐蓋言不正之風﹐或傷之輕﹐或中之重也。】

風中五臟六腑之兪﹐亦爲臟腑之風﹐各人其門戶﹐所中則爲偏風。

【王冰曰﹕隨兪左右而偏中之﹐則爲偏風。】

【馬蒔曰﹕此言風証之有偏風者﹐自風各入臟腑而然也。風中五臟六腑之兪穴﹐各入其門戶﹐則或左或右﹐或上或下﹐偏於一所﹐是之謂偏風也。此正所以答首節偏枯之問耳。】

【張志聰曰﹕此論風中五臟六腑之兪﹐而亦爲臟腑之風也。夫五臟之气﹐外合於四時﹐故各以時受病者﹐病五臟之气也。如風中於經兪﹐則內連臟腑﹐故亦爲臟腑之風﹐病五臟之經也。以上答帝問臟腑之風有二因也。愚按此二因與《金匱》之所謂﹕邪入於腑﹐卽不識人﹐邪入於髒﹐舌卽難言口吐涎之因證不同。《金匱》之所謂中髒中腑者﹐邪直中於臟腑﹐而傷臟腑之元神。本篇之論﹐一因隨時而傷髒气﹐一因經絡受邪而內連於臟腑﹐是以五臟之風狀止見色證﹐而不致如傷髒神之危險者也。復論風邪偏客於形身而爲偏風也。門戶者﹐血气之門戶也。夫上節之所謂風傷血气者﹐乃通體之皮膚脈絡也。如各入其門戶﹐而中其血气者﹐則爲偏枯﹐謂偏入於形身之半也。】

風气循風府而上﹐則爲腦風﹔風入系頭﹐則爲目風﹐眼寒﹐飲酒中風﹐則爲漏風﹔入房汗出中風﹐則爲內風﹔新沐中風﹐則爲首風﹔久風入中﹐則爲腸風飧泄﹔外在腠理﹐則爲泄風。故風者百病之長也﹐至其變化﹐乃爲他病也﹐無常方﹐然致有風气也。

【王冰曰﹕飲灑則熱郁腠疏中風汗出﹐多如液漏﹐故曰漏風﹐風在腸中﹐上燻於胃﹐故食不化而下出焉。飧泄者﹐食不化而出也﹐故曰腸風。風居腠理則元府開通﹐風薄汗泄﹐故云泄風。百病之長﹐先百病而有也。】

【馬蒔曰﹕此言風之所感有不同﹐故病之所成者﹐或爲腦風﹐爲目風﹐爲漏風﹐爲內風﹐爲首風﹐爲陽風﹐爲泄風也。風府者﹐督脈經穴也﹐在項後入髮際一寸大筋內宛宛中。風气循風府而上﹐乃腦戶穴也﹐亦督脈經穴﹐故風入腦而爲腦風﹐目在於前﹐而其系則在於頭之腦﹐風入系頭則傳入於目﹐而爲目風﹐其眼當畏寒也。飲酒中風﹐則風不得入而在腠理﹐每遇飲酒則汗出﹐是之謂漏風也。入房汗出而中風﹐則內耗其精﹐外開腠理﹐因內而風襲之﹐是之謂內風也。沐首中風﹐則首爲風痛﹐而遇風則發﹐是之謂首風也。風久入於其中﹐則爲腸風﹐其食有時不化而出也。風初薄時﹐外在腠理﹐內熱相拒﹐不得入內﹐汗則常泄﹐是之謂泄風也。故風者本爲百病之長﹐至其變化﹐則不止於風﹐而變爲他病﹐如方回之無定所也。此皆爲風气所致﹐養生者其愼之。】

【張志聰曰﹕風府在項後中行﹐乃督脈腸維之會﹐上循於腦戶﹐故風气客於風府﹐循脈而上﹐則爲腦風。足太陽有通頂入於腦者﹐正屬目本﹐名曰眼系﹐風入於頭﹐幹太陽之目系﹐則爲目風。足太陽寒水主气﹐故爲眼寒也。酒者﹐熟谷之液﹐其性慓悍﹐其气先行於皮膚﹐故飲酒中風﹐則腠理開而爲汗泄之漏風也。夫內爲陰﹐外爲陽﹔精爲陰﹐气爲陽﹔陽爲陰之衛﹐陰爲陽之守。入房則陰精內竭﹐汗出則陽气外弛﹐是以中風則風气直入於內﹐而爲內風矣。以水灌首曰沐﹐新沐則首之毛腠開﹐中風則風入於首之皮膚而爲首風矣。入中則爲腸風飧泄﹐在外則爲泄風﹐蓋脾胃之气﹐外主肌腠﹐內主腹中﹐風邪久在肌腠﹐而入於中﹐則脾胃之气受傷﹐而爲腸風飧泄﹐蓋大腸小腸﹐皆屬於胃也。若久在外之腠理﹐則陽气外弛而爲泄風。泄風者﹐腠理開而汗外泄也。以上論風气之善行數變﹐所中不一其處﹐而見證各有不同。夫風乃東方之生气﹐爲四時之首﹐能生長萬物﹐亦能害萬物﹐如水能浮舟﹐亦能覆舟﹐故爲百病之長。至其變化無常﹐故爲病不一。如春時之非東風﹐夏時之非南風﹐或從虛鄕來之剛風謀風之類﹐皆其變化而爲他病也。方﹐處也﹐言風邪之客於人﹐無有常處﹐如風气客於皮膚之間則爲寒熱﹐客於脈中則爲寒中熱中﹐客於臟腑則爲臟腑之風﹐循於風府則爲腦風﹐風入系頭則爲目風﹐無有常處而致有風气也。故風者三句﹐言風气之變化﹐下二句﹐論風客於人而無有常方。】

帝曰﹕五臟風之形狀不同者何﹖願聞其診及其病能。岐伯曰﹕肺風之狀﹐多汗惡風﹐色皏然白﹐時咳短气﹐晝日則差﹐暮則甚﹐診在眉上﹐其色白。心風之狀﹐多汗惡風﹐焦絕善怒嚇﹐赤色﹐病甚則言不可快﹐診在口﹐其色赤。肝風之狀﹐多汗惡風﹐善悲﹐色微蒼﹐嗌漧﹐善怒﹐時憎女子﹐診在目下﹐其色靑。脾風之狀﹐多汗惡風﹐身體怠墮﹐四肢不欲動﹐色薄微黃﹐不嗜食﹐診在鼻上﹐其色黃。腎風之狀﹐多汗惡風﹐面痝然浮腫﹐脊痛不能正立﹐其色炲﹐隱曲不利﹐診在肌上﹐其色黑。【能﹑耐同。皏﹐音駢。差﹑瘥同。嗌﹐音益。墮﹐惰同。炲﹐音臺。】

【王冰曰﹕診謂可言之證﹐能謂內作病形。凡內多風气則熱有餘﹐熱則腠理開﹐故多汗也。風薄於內﹐故惡風焉。肺色白﹐在變動爲咳﹐主藏气﹐風內迫之﹐故色皏然白﹐時效短气也。晝則陽气在表﹐故差﹔暮則陽气入裏﹐風內應之﹐故甚也。眉上﹐謂兩眉間之上闕庭之部﹐所以外司肺候﹐故診在焉。白﹐肺色也。焦絕﹐謂唇焦而文理斷絕﹐蓋熱則皮剝也。風薄於心則神亂﹐故善怒而嚇人也。心脈支別者﹐從心系上俠咽喉而主舌﹐故病甚則言不可快也。口唇色赤﹐故診在焉。赤者﹐心色也。肝病則心臟無養﹐心气虛故善悲。肝合木﹐木色蒼﹐故色微蒼也。肝脈者﹐循股陰﹐抵少腹﹐俠胃屬肝絡膽﹐上貫鬲﹐循喉嚨之後﹐入頑顙﹐故嗌漧善怒而時憎女子﹐診在目下。靑﹐肝色也。脾病故身體怠墮﹐四肢不欲動而不嗜食。脾气合土﹐主中央﹐鼻於面部﹐亦居中﹐故診在焉。黃﹐脾色也。痝然﹐言腫起也。腎者﹐陰也﹐目下﹐亦陰也﹐故腎臟受風﹐則面痝然而浮腫。腎脈貫脊﹐故脊痛不能正立也。隱曲者﹐謂隱蔽委曲之處也。腎藏精﹐外應交接﹐今髒被風薄﹐精气內微﹐故隱蔽委曲之事﹐不利所爲也。精气不注皮﹐故肌皮上黑。黑﹐腎色也。】

【馬蒔曰﹕此舉五臟之風狀也。凡內多風气則熱有餘﹐熱則腠理開﹐故多汗。風薄於內﹐故惡風。凡五臟之感風﹐無不多汗而惡風也。心受邪﹐正在中﹐故上中下三焦之气﹐升降頗難而似有阻絕。且心不受邪﹐今則神亂火盛﹐善怒嚇人﹐其色當赤也。肝風時憎女子者﹐以女子之性易與之忤﹐而彼正值肝病﹐其憎益甚也。】

【張志聰曰﹕病能者﹐謂髒气受邪﹐能爲形身作病也。風爲陽邪﹐開發腠理﹐故多汗。風气傷陽﹐邪正不合﹐故惡風也。皏然﹐淺白貌。肺屬金﹐其色白。肺主气﹐在變動爲咳﹐風邪迫之﹐故時咳短气也。晝則陽气盛而能勝邪﹐故差﹔暮則气衰﹐故病甚也。所謂皏然白者﹐謂肺气受風﹐而髒气之見於色也。所謂診在眉上﹐其色白者﹐謂五臟之病色見於面也。《靈樞》五色篇曰﹕五色各有髒部﹐有外部﹐有內部也。色從外部走內部者﹐其病從外走內。其色從內走外部者﹐其病從內走外。病生於內者﹐先治其陰﹐後治其陽﹐反者益甚。其病生於陽者﹐先治其外﹐後治其內﹐反者益甚。故先言五色﹐而復言五色之見於面部者﹐謂病之從內而外也。聖人設教渾然﹐𨿽不言治﹐而治法已在其中矣。心爲火髒﹐風淫則火盛﹐故唇舌焦而津液絕也。風化木﹐木火交熾﹐故善爲怒嚇。心主舌﹐病甚則舌本彊而言不可快。心和則舌能知五味﹐故診驗在口﹐口者﹐兼唇舌而言也。肝開竅於目而主泣﹐故善悲。本經曰﹕心悲名曰志悲。志與心精共湊於目﹐是以悲則泣出﹐蓋言先悲而後泣出也。足厥陰之脈﹐循喉嚨之後﹐上入頏顙﹐今風木合邪﹐則火熱盛而嗌漧﹐肝气病﹐故善怒也。怒勝思﹐故時憎女子。目者﹐肝之官也﹐故診在目下。脾主肌肉四肢﹐身體怠墮﹐四肢不欲動﹐脾气病也。足太陰之脈﹐屬脾絡胃﹐上鬲俠咽﹐連舌本。經絡篇云﹕是主脾所生病者﹐食不下。土位中央﹐故所診在鼻。風邪干腎﹐則气上升﹐故面痝然浮腫﹐風行則水渙也。腎主骨﹐故脊痛不能正立。炲﹐煙煤黑色也。腎主藏精﹐少陰與陽明會於宗筋﹐風傷腎气﹐故隱曲不利﹐水气上升﹐故黑在肌上﹐水乘土也。應略曰﹕診在眉間目上者﹐肺肝之本部也。心診在口﹐脾診在鼻者﹐母病而傳見於子位也。腎病而見肌色黑者﹐乘其所不勝也。是以本篇五臟之診﹐與《靈樞經》之五閱五色篇之法少有不同﹐蓋言五臟之色﹐有見於面部之本位﹐而又有乘傳之變者也。張兆璜曰﹕五臟四時之風﹐始於髒气﹐而後病於形身﹐自內而外也。夫邪干髒則死﹐此病在髒气而不傷於髒眞也。如風中五臟六腑之兪﹐乃經絡受邪﹐亦內幹臟腑。然身之中於風也﹐不必動髒﹐故邪入於陰經則澑於腑。是以後止言胃風者﹐乃經絡之邪﹐總歸於胃﹐陽明爲萬物之所歸也。】

胃風之狀﹐頸多汗﹐惡風﹐食飲不下﹐鬲塞不通﹐腹善滿﹐失衣則﹝月眞﹞脹﹐食寒則泄﹐診形瘦而腹大。

【王冰曰﹕胃之脈支別者﹐下鬲屬胃絡脾﹐故頸多汗﹐食飲不下﹐鬲寒不通﹐腹善滿也。然失衣則外寒而中熱﹐故腹﹝月眞﹞脹﹐食寒則寒物薄胃而陽不內消﹐故泄利﹐胃合脾而主肉﹐胃气不足﹐則肉不長﹐故瘦也。胃中風气稸聚﹐故腹大也。】

【馬蒔曰﹕此言胃風之狀也。首節帝岡五臟六俯之風﹐故此節以胃風爲對﹐然止言胃風而未及他腑者﹐意胃爲六腑之長也。第四節

中有腸風﹐亦六腑中有二矣。】

【張志聰曰﹕頸有風池﹑風府﹐乃經脈之要會﹐故頸多汗。胃腑受邪﹐故食飲不下﹐鬲塞不通﹐腹善滿也。胃气不足﹐則身以前皆寒﹐腹脹滿﹐是以形寒則﹝月眞﹞脹。飲冷則泄者﹐胃气虛傷也。胃者肉其應﹐腹者胃之郛﹐故主形瘦而腹大。】

首風之狀﹐頭面多汗﹐惡風﹐當先風一日則病甚﹐頭痛不可以出內﹐至其風日﹐則病少愈。漏風之狀﹐或多汗﹐常不可單衣﹐食則汗出﹐甚則身汗﹐喘息﹐惡風﹐衣常濡﹐口漧﹐善渴﹐不能勞事。泄風之狀﹐多汗﹐汗出泄衣上﹐口中幹﹐上漬其風﹐不能勞事﹐身體盡痛﹐則寒。帝曰﹕善。

【王冰曰﹕頭者諸陽之會﹐風客之則皮腠疏﹐故頭面多汗也。夫人陽气外合於風﹐故先當風一日則病甚﹐以先風甚﹐故亦先衰﹐是以至其風日﹐則病少愈。不可以出屋之內者﹐以頭痛甚而不喜外風故也。漏風則脾胃風熱﹐故不可單衣。腠理開疏﹐故食則汗出。甚則風薄於肺﹐故身汗﹐喘息﹐惡風﹐衣常濡﹐口漧﹐善渴也。形勞則喘息﹐故不能勞事。上漬﹐謂皮上濕如水漬也﹐以多汗出故爾。汗多則津液涸﹐故口中幹。形勞則汗出甚﹐故不能勞事﹐身體盡痛﹐以其汗多﹐汗多則亡陽﹐故寒也。】

【馬蒔曰﹕此申言第八節

首風漏風泄風之狀也。】

【張志聰曰﹕頭乃諸陽之會﹐因沐中風﹐則頭首之皮腠疏而陽气弛﹐故多汗惡風也。風者天之陽气﹐人之陽气﹐以應天之風气﹐諸陽之气﹐上出於頭﹐故先一日則病甚﹐頭痛不可以出戶內﹐蓋風將發而气先病也。至其風發之日﹐气隨風散﹐故其病少愈。飲酒者﹐胃气先行皮膚﹐先充絡脈﹐或因胃气熱而腠理疏﹐或絡脈滿而陰液泄﹐故常多汗也。酒性悍熱﹐與風气相搏﹐故𨿽單衣而亦不可以常服。酒入於胃﹐熱聚於脾﹐脾胃內熱﹐故食則汗出﹐甚則上薄於肺﹐而身汗﹐喘息﹐惡風﹐身常濕也。津液內竭﹐故口漧善渴。陽气外張﹐故不能煩勞於事。泄風之病﹐風久在腠理而傷气﹐故多汗﹐汗泄衣上﹐漸漬滲泄﹐元府不閉也。津液外泄﹐故口中漧燥。上漬其風者﹐謂身半以上﹐風濕相搏﹐則陽气受傷﹐故不能煩勞其事。若妄作勞﹐則身體盡痛而發寒矣。按偏風而下﹐止論首風漏風泄風之狀﹐蓋此三者﹐皆在皮膚之分﹐風气相搏而善行數變﹐故曰肺風之狀﹐腎風之狀﹐胃風之狀﹐言風气變動之病狀也。如入於經脈﹐正經絡則爲半身不遂﹐循經入腦則爲腦風﹐循系入頭則爲目風眼寒﹐不復再有變證﹐故不復論也。】

痺論篇第四十三

【馬蒔曰﹕後世醫書止有痛風一門﹐並無痺門﹐蓋不考《內經》痺爲何病﹐致使痺證不明於後世﹐惜哉﹗此篇當與《靈樞》周痺篇參看。】

黃帝問曰﹕痺之安生﹖岐伯對曰﹕風寒濕三气雜至﹐合而爲痺也。其風气勝者爲行痺﹐寒气勝者爲痛痺﹐濕气勝者爲著痺也。【痺﹐必至反。】

【馬蒔曰﹕此言三气成痺﹐而痺之證有不同也。痺者﹐卑也。有病則有日降日深之義﹐又有不得自如之義﹐故名曰痺﹐卽下文行痛著三證也。夫風寒濕之三邪气錯雜而至﹐則合之於體而痺生﹐合之於經而痺分﹐故曰合而爲痺也。其風气勝者﹐則風以陽經而受之﹐故當爲行痺之證﹐如虫行於頭面四體也。其寒气勝者﹐則寒以陰經受之﹐故當爲痛痺之證﹐寒气傷血而傷處作痛也。其濕气勝者﹐則濕以皮肉筋脈而受之﹐故當爲著痺之證﹐當沈著不去﹐而舉之不痛也。】

【張志聰曰﹕痺者閉也﹐邪閉而爲痛也。言風寒濕三气錯雜而至﹐相合而爲痺。風者善行而數變﹐故其痛流行而無定處﹐寒爲陰邪﹐痛者陰也﹐是以寒气勝者爲痛痺。濕流關節﹐故爲畱著之痺。按《靈樞經》有風痺﹐《傷寒論》有濕痺﹐是感一气而爲痺也。本篇論風寒濕三气雜至﹐合而爲痺﹐是三邪合而爲痺也。《靈樞》周痺篇曰﹕風寒濕气﹐客於外分肉之間﹐迫切而爲沫﹐沫得寒則聚﹐聚則排分肉而分裂也。分裂則痛﹐痛則神歸之﹐神歸之則熱﹐熱則痛解﹐痛解則厥﹐厥則他痺發﹐發則如是。是寒痺先發而他痺後發也。本篇論風气勝者爲行痺﹐濕气勝者爲著痺﹐是三气雜合而以一气勝者爲主病也。經論不同﹐因證各別也。】

帝曰﹕其有五者何也﹖岐伯曰﹕以冬遇此者爲骨痺﹐以春遇比者爲筋痺﹐以夏遇此者爲脈痺﹐以至陰遇此者爲肌痺﹐以秋遇此者爲皮痺。

【馬蒔曰﹕此言五痺之證﹐因五時而成者也。帝問風寒濕三气異勝則三痺生﹐其有五痺者﹐則止有三气﹐將以何气之勝而名之爲五痺耶﹖伯言五痺之生﹐不外於風寒濕之三气也。特以時有五者﹐而遇此三气則異病耳﹐非復有五气以入五臟也。故冬遇此三者則爲骨痺﹐蓋腎主冬﹐亦主骨﹐腎气衰則三气入骨﹐故名之曰骨痺。肝主春﹐亦主筋﹐肝气衰則三气入筋﹐故名之曰筋痺。心主夏﹐亦主脈﹐心气衰則三气入脈﹐故名之曰脈痺。脾主至陰﹐至陰者六月也﹐亦主肌肉﹐脾气衰則三气入肌﹐故名之曰肌痺。肺主秋﹐亦主皮﹐肺气衰則三气入皮﹐故名之曰皮痺。然猶在皮脈肌筋骨﹐而未入於臟腑﹐但痺有在髒在腑者﹐故帝復於下文而再問之。】

【張志聰曰﹕五者﹐五痺也。上節論天之三邪﹐此下論人之五气。皮肉脈筋骨﹐五臟之外合也﹐五臟之气﹐合於四時五行﹐故各以其時受病﹐同气相感也。】

帝曰﹕內捨五臟六腑﹐何气使然﹖岐伯曰﹕五臟皆有合﹐病久而不去者﹐內捨於其合也。故骨痺不已﹐復感於邪﹐內捨於腎﹔筋痺不已﹐復感於邪﹐內捨於肝﹔脈痺不已﹐復感於邪﹐內捨於心﹔肌痺不已﹐復感於邪﹐內捨於脾﹔皮痺不已﹐復感於邪﹐內捨於肺。所謂痺者﹐各以其時﹐重感於風寒濕之气也。

【馬蒔曰﹕此言痺之入五臟者﹐以五痺不去﹐三气重感而入之於五臟也。帝問五痺在體﹐五臟在內﹐至有內捨於五臟者﹐何气使之然也﹖捨者﹐藏也。伯言五臟皆有合﹐卽如腎之合在骨﹐肝之合在筋﹐心之合在脈﹐脾之合在肌﹐肺之合在皮﹐五痺病久而不去﹐則內捨於其合矣。故骨痺不已﹐而又重感於三气﹐則內捨於腎。筋痺不已﹐而又重感於三气﹐則內捨於肝。脈痺不已﹐而又重感於三气﹐則內捨於心。肌痺不已﹐而又重感於三气﹐則內捨於脾。皮痺不已﹐而又重感於三气﹐則內捨於肺。所謂五臟之痺者﹐各以其所主之時﹐重感於風寒濕之三气﹐故使之人於五臟也。】

【張志聰曰﹕邪之中人﹐始傷皮肉筋骨﹐久而不去﹐則內捨於所合之髒﹐而爲臟腑之痺矣。所謂五臟之痺者﹐各以五臟所合之時﹐重感於風寒濕之气也。蓋皮肉脈筋骨﹐內合於五臟﹐五臟之气﹐外合於四時﹐始病在外之有形﹐復傷在內之五气﹐外內形气相合﹐而邪捨於內矣。所謂捨者有如館捨﹐邪客畱於其間者也。邪薄於五臟之間﹐幹髒气而不傷其髒眞﹐故曰捨曰客﹐而止見其煩滿喘逆諸證﹐如入髒則死矣。】

凡痺之客五臟者﹕肺痺者﹐煩滿喘而嘔﹔心痺者﹐脈不通﹐煩則心下鼓﹐暴上气而喘﹐嗌漧善噫﹐厥气上則恐﹔肝痺者﹐夜臥則驚﹐多飲數小便﹐上爲引如懷﹔腎痺者﹐善脹﹐尻以代踵﹐脊以代頭﹔脾痺者﹐四肢解墮﹐發咳嘔汁﹐上爲大塞。【尻﹐枯熬切。解﹑懈同。墮﹑惰同。】

【馬蒔曰﹕此承上文而遂言五臟之痺各有其證也。夫以五痺重感乎三气﹐固五臟各成其痺矣。試以肺痺言之﹕肺脈起於中焦﹐下絡大腸﹐還循胃口﹐上鬲屬肺﹐又主息﹐故其爲痺﹐則煩滿喘息而嘔也。又以心痺言之﹕心合脈﹐今受邪則脈不通﹐邪气內擾﹐故爲煩。手少陰心脈﹐起於心中﹐出屬心系﹐下鬲絡小腸﹐其支別者﹐從心系上俠咽喉﹐其直者復從心系卻上肺﹐手厥陰心包絡之脈﹐起於胸中﹐出屬心包下鬲﹐故煩則心下鼓戰﹐暴時上气而爲喘﹐又嗌喉漧燥也。心主爲噫﹐以其鼓滿﹐故噫之以出气也。逆气上乘於心﹐神气不足﹐神弱則懼淩﹐故爲恐也。又以肝痺言之﹕肝主驚駭﹐故夜臥多驚。肝脈循股陰入毛中﹐環陰器﹐抵少腹﹐俠胃屬肝絡膽﹐上貫鬲布脇肋﹐循喉嚨之後﹐上入頏顙﹐故多飲水而數小便﹐上引少腹而痛﹐如懷妊之狀也。又以腎痺言之﹕蓋腎者胃之關也﹐關門不利﹐則胃气不轉﹐故善脹。尻﹐腰尻骨也。踵﹐足跟也。腎脈起於足小指之下﹐斜趨足心﹐出於然骨之下﹐循內踝之後﹐別入跟中﹐以上腨內﹐出腘內廉上股內後廉﹐貫脊屬腎絡膀胱﹔其直行者﹐從腎上貫肝鬲﹐入肺中。气不足而受邪﹐故踵本在足﹐而尻則伏地而不伸﹐其尻反以代踵也。脊本在中﹐而頭則俯伏而不上﹐其脊反以代頭也。又以脾痺言之﹕土主四季﹐外主四肢﹐故四肢懈墮。又以其脈起於足﹐循腨胻上膝股﹐然脾脈入腹﹐屬脾絡胃﹐上鬲俠咽﹐故發咳嗽﹐嘔出淸汁也。脾气養肺﹐胃復連咽﹐故上爲大塞也。】

【張志聰曰﹕此論五臟之气﹐受邪而形諸於病也。肺主气而司呼吸﹐其脈起於中焦﹐還循胃口﹐上鬲屬肺﹐故痺則煩喘而嘔。心主脈﹐故痺閉而令脈不通﹐邪薄心下﹐鼓動而上干心臟則煩﹐故煩財心下鼓也。肺者心之蓋﹐而心脈上通於肺﹐故逆气暴上則喘而嗌漧。心主噫﹐心气上逆而出則善噫也。夫水火之气﹐上下時交﹐心气厥逆於上﹐則不能下交於腎﹐腎气虛﹐故悲也。肝藏魂﹐臥則神魂不安﹐故發驚駭。肝气痺閉則木火郁熱﹑故在上則多飲﹐在下則便數﹐上引於中﹐而有如懷妊之狀也。腎者胃之關﹐關門不利﹐則胃气不轉﹐故善脹也。脊椎盡處爲尻﹐腎主骨﹐骨痿而不能行﹐故尻以代踵。陰病者不能仰﹐故脊以代頭。脾气不能行於四肢﹐故四肢懈墮。脾脈上鬲俠咽﹐气痺不行﹐故發咳也。入胃之飲﹐上輸於脾肺﹐脾气不能轉輸﹐故嘔汁。肺气不能通調﹐故上爲大塞。】

腸痺者﹐數飲而出不得﹐中气喘爭﹐時發飧泄。胞痺者﹐少腹膀胱按之內痛﹐若沃以湯﹐濇於小便﹐上爲淸涕。【數﹐音朔。】

【馬蒔曰﹕此言腸痺胞痺六腑痺中之二﹐亦各有其證也。夫五臟各有其痺﹐而六腑亦有其痺也。試以腸痺言之﹕大腸之脈﹐入缺盆絡肺下鬲﹐屬大腸。小腸之脈﹐入缺盆絡心﹐循咽下鬲﹐抵胃屬小腸﹐今小腸有邪﹐則脈不下鬲﹐胃气蓄熱﹐小腸燥滯﹐故數飲水而不得下出也。其小腸與胃﹐邪气奔喘﹐故中气喘爭也。有時小腸邪盛﹐熱飧從上而降下﹐則大腸火迫﹐飧卽泄出﹐此乃腸痺之證也。又以胞痺言之﹕膀胱在少腹之內﹐胞在膀胱之內﹐胞受風寒濕气而爲痺﹐則少腹膀胱﹐按之內痛﹐若沃以湯﹐濇於小便也。膀胱之脈﹐上額交巓上﹐入絡腦﹐故邪气上蒸於腦而爲淸涕也﹐此乃胞痺之證也。言胞痺者﹐大約是膀胱爲病耳。】

【張志聰曰﹕腸痺者﹐兼大小腸而言﹐小腸爲心之腑﹐而主小便﹐邪痺於小腸﹐則火熱郁於上而爲數飲﹐下爲小便不得出也。大腸爲肺之腑﹐而主大便﹐邪痺於大腸﹐故上則爲中气喘爭﹐而下爲飧泄也。胞者﹐膀胱之室﹐內居少腹邪閉在胞﹐故少腹膀胱﹐按之內痛﹐水閉不行﹐則蓄而爲熱﹐故若沃以湯﹐且濇於小便也。膀胱之脈﹐從巓入腦﹐腦滲則爲涕。上爲淸涕者﹐太陽之气﹐痺閉於下﹐不能循經而上升也。愚按六腑之痺﹐止言其三﹐蓋榮气者﹐胃腑之精气也﹔衛气者﹐陽明之悍气也。榮衛相將﹐出入於外內三焦之气﹐遊行於上下甲膽之气﹐先臟腑而升。夫痺者閉也。正气運行﹐邪不能畱﹐三腑之不病痺者﹐意在斯歟﹖】

陰气者﹐靜則神藏﹐躁則消亡。飲食自倍﹐腸胃乃傷。

【王冰曰﹕陰謂五神髒也﹐所以說神藏與消亡者﹐言人安靜﹐不涉邪气﹐則神气寧以內藏﹐人躁動﹐觸冒邪气﹐則神被害而離散﹐髒無所守﹐故曰消亡。此言五臟受邪之爲痺也。髒以躁動致傷﹐腑以飲食見損﹐皆謂過用則受其邪﹐此六腑受邪之爲痺也。】

【馬蒔曰﹕此言臟腑所以成痺者﹐以其內傷爲本﹐而後外邪得以乘之也。陰气者榮气也﹐陰气精專隨宗气以行於經脈之中﹐惟其靜﹐則五臟之神﹐自藏而不消亡﹐若躁則五臟之神﹐消亡而不能藏矣。所以有五痺者﹐必重感於邪﹐而成五臟之痺也。至於六腑之所以成痺者﹐何哉﹖飲食固所以養人﹐而倍用適反以害人﹐故飲食自倍﹐腸胃乃傷也。腸胃旣傷﹐則邪得以乘兪﹐入之而爲痺矣。按生气通天論云﹕陽气者精則養神﹐柔則養筋。論衛气也。此節論榮气也﹐此乃論榮衛至精至妙之義耳。】

【張志聰曰﹕此言髒气不藏﹐而邪痺於髒也。陰气者﹐髒气也。神者﹐五臟所藏之神也。五臟爲陰﹐陰者主靜﹐故靜則神气藏而邪不能侵﹐躁則神气消亡而痺聚於髒矣。若居處失宜﹐則風寒濕气中其兪矣。然當節其飲食﹐勿使邪气內入﹐如食飲應之﹐邪卽循兪而入﹐各捨其腑矣。】

淫气喘息﹐痺聚在肺﹔淫气憂思﹐痺聚在心﹔淫气遺溺﹐痺聚在腎﹔淫气乏竭﹐痺聚在肝﹔淫气肌絕﹐痺聚在脾。諸痺不已﹐亦益內也。其風气勝者﹐其人易已也。

【王冰曰﹕淫气謂气之妄行者﹐各隨髒之所主而入爲痺也。益內者﹐從外不去﹐則益深至於身內也。】

【馬蒔曰﹕此言因諸證而可驗五臟之痺﹐其間有難愈易愈之分焉。夫五臟之痺﹐其證備見以前矣。然又有他證可驗﹐而知其痺之在五臟者﹐難於去也。是故邪气浸淫﹐喘息靡寧﹐正以肺主气﹐惟邪聚在肺﹐故喘息若是。邪气浸淫﹐憂思不已﹐正以心主思﹐惟痺聚在心﹐故憂思若是。邪气浸淫﹐膀胱遺溺﹐正以腎與膀胱爲表裏﹐惟痺聚在腎﹐故遣溺若是。邪气浸淫﹐陰血乏竭﹐正以肝主血﹐惟痺聚在肝﹐故乏竭若是﹐邪气浸淫﹐肌气阻絕﹐正以脾主肌﹐惟痺聚在脾﹐故肌絕若是。凡此諸痺不已﹐亦以日深一日而不能愈也。故風寒濕三气皆能爲病﹐惟風气勝者﹐則較之寒濕二气﹐其病易已﹐蓋風勝爲行痺﹐而寒濕則爲著痺痛痺﹐其勢似難愈耳。】

【張志聰曰﹕此申明陰气躁亡﹐而痺聚於髒也。淫气者﹐陰气淫佚﹐不靜藏也。淫气而致於喘息﹐則肺气不藏﹐而痺聚在肺矣。淫气而致於憂思﹐則心气不藏﹐而痺聚在心矣。淫气而致於遣溺﹐則腎气不藏﹐而痺聚在腎矣。淫气而致於陰血乏竭﹐則肝气不藏﹐而痺聚在肝矣。淫气而致於肌肉焦絕﹐則脾气不藏﹐而痺聚在脾矣。是以在臟腑經兪﹐諸痺畱而不已﹐亦進益於內﹐而爲臟腑之痺矣。夫寒濕者﹐天之陰邪﹐傷人經兪筋骨。風者天之陽邪﹐傷人皮膚气分﹐是以三邪中於臟腑之兪﹐而風气勝者﹐其性善行﹐可從皮腠而散﹐故其人易已也。愚按下文云﹐六腑亦各有兪﹐蓋言五臟六腑俱各有兪﹐如風寒濕气中於五臟之兪﹐而髒气淫躁﹐則邪循兪內入﹐而各聚於髒矣。中於六腑之兪﹐而飲食自倍﹐腸胃乃傷﹐邪亦循兪而入﹐各捨其腑矣。上節所謂各以其時﹐重感於風寒濕之气﹐而爲五臟之痺者﹐合五臟之气而捨於內也。此節論邪中臟腑之兪﹐循兪而亦進益於內﹐先言陰气消亡﹐痺聚於髒﹐故後止言六腑亦各有兪云。】

帝曰﹕痺其時有死者﹐或疼久者﹐或易已者﹐其故何也﹖岐伯曰﹕其入髒者死﹐其畱連筋骨間者疼久﹐其畱皮膚間者易已。

【王冰曰﹕入髒者﹐以神去也﹔筋骨疼久﹐以其定也﹔皮膚易已﹐以浮淺也。由斯深淺﹐故有是不同。】

【馬蒔曰﹕此言痺有死生病久之異﹐皆各有其由也。痺有死者﹐正以邪气入於內臟﹐故髒气已絕﹐所以死也。有疼久者﹐正以邪气畱連筋骨之間﹐外不出而內不得入﹐所以疾久未已也。有易已者﹐正以邪气畱於皮膚之間﹐淺而易散﹐所以易已也。】

【張志聰曰﹕比言五臟之痺﹐循兪而入髒者死也。夫風寒濕气中其兪﹐其髒气實則邪不動髒﹐若神气消亡﹐則痺聚在髒而死矣。按邪從皮肉脈筋骨﹐而內合五臟者﹐此邪干髒气﹐而不傷於髒眞﹐故痺客於髒﹐則爲煩滿﹑喘嘔﹑脈不通﹑心下鼓﹑嗌漧﹑善噫諸證。其畱連筋骨間﹐而不內捨於其合者﹐疼久。其畱皮膚間者﹐隨气而易散。若中其兪﹐則內通五臟﹐兼之陰气不藏﹐則邪直入於髒而爲死證矣。】

帝曰﹕其客於六腑者何也﹖岐伯曰﹕此亦其食飲居處﹐爲其病本也。六腑亦各有兪﹐風寒濕气﹐中其兪而食飲應之﹐循兪而入﹐各捨其腑也。

【王冰曰﹕四方𨿽土地溫涼髙下不同﹐物性剛柔﹐食居有異﹐但動過其分﹐則六腑致傷。陰陽應象大論曰﹕水谷之寒熱﹐感則害六腑。六腑兪﹐亦謂背兪也。膽兪在十椎之旁﹐胃兪在十二椎之旁﹐三焦兪在十三椎之旁﹐大腸兪在十六椎之旁﹐小腸兪在十八椎之旁﹐膀胱兪在十九椎之旁﹐隨形分長短而取之如是﹐各去脊同身寸之一寸五分﹐並足太陽脈气之所發也。】

【馬蒔曰﹕此言六腑之成痺者﹐先以內傷爲之本﹐而後外邪得以乘之也。第三節

帝問內捨五臟六腑﹐固合臟腑而並問之矣﹐第四節

𨿽主腸痺胞痺﹐而六腑之痺不盡於此﹐故此節帝以六腑之痺爲問。伯言六腑成痺﹐亦以其飲食失節﹐居處失宜﹐爲之病根也。上文所謂飲食自倍﹐腸胃乃傷者﹐正以此耳。蓋內無所傷﹐則外邪無自而乘之也。故六腑之分肉﹐皆各有兪穴﹐風寒濕之三气﹐外中其兪﹐而內之飲食失節應之﹐則邪气循兪而入﹐各捨於六腑之中﹐此痺之所以成也。按三百六十五穴﹐皆可以言兪﹐今曰兪者﹐凡六腑之穴﹐皆可以入邪﹐而王注止以足太陽經在背之六兪穴爲解﹐則又理之不然者也。若止以井滎兪原經合之兪穴解之﹐猶未盡通﹐況背中之六兪乎。】

【張志聰曰﹕此言六腑之痺﹐乃循兪而內入者也。夫居處失常﹐則邪气外客﹐飲食不節﹐則腸胃內傷﹐故食飲居處﹐爲六腑之病本。食飲入胃大小腸﹐濟泌糟粕﹐膀胱決瀆水﹐濁蒸化精液。榮養經兪﹐如居處失常﹐而又食飲應之於內﹐則經脈虛傷﹐邪循兪而入﹐捨其腑矣。張兆璜曰﹕邪中五臟之兪﹐而陰气淫躁應之﹐邪中六腑之兪﹐而食飲應之﹐故曰六腑亦各有兪﹐而食飲應之。再按《靈樞》口問篇曰﹐夫百病之始生也﹐皆生於風雨寒暑﹐陰陽喜怒﹐飲食居處﹐大驚卒恐。夫風寒雨濕合而爲痺矣。居處失常﹐則邪中臟腑之兪矣。喜怒病髒﹐驚恐傷陰﹐則陰气消亡矣。飲食自倍﹐則腸胃乃傷矣。是以上古之人﹐食飲有節﹐起居有常﹐不妄作勞﹐和於陰陽﹐故能形與神居﹐度百歲乃去。】

帝曰﹕以鍼治之柰何﹖岐伯曰﹕五臟有兪﹐六腑有合﹐循脈之分﹐各有所發﹐各隨其過﹐則病瘳也。

【王冰曰﹕五臟有兪﹕肝之兪曰太衝﹐心之兪曰太陵﹐脾之兪曰太白﹐肺之兪曰太淵﹐腎之兪曰太溪﹐皆經脈之所注也。太衝在足大指間本節後二寸陷者中﹐動脈應手﹐刺可入同身寸之三分﹐畱十呼﹐若灸者﹐可灸三壯。太陵在手掌後骨兩筋間陷者中﹐刺可入同身寸之六分﹐畱七呼﹐若灸者﹐可灸三壯。太白在足內側核骨下陷者中﹐刺可入同身寸之三分﹐畱七呼﹐若灸者﹐可灸三壯。太淵在手掌後陷者中﹐刺可入同身寸之二分﹐畱二呼﹐若灸者﹐可灸三壯。太溪在足內踝後跟骨上動脈陷者中﹐刺可入同身寸之三分﹐畱七呼﹐若灸者﹐可灸三壯。六腑有合﹕胃合入於三里﹐膽合入於陽陵泉﹐大腸合入於曲池﹐小腸合入於小海﹐三焦合入於委陽﹐膀胱合入於委中。三里在膝下三寸胻外廉兩筋間﹐刺可入同身寸之一寸﹐畱七呼﹐若灸者﹐可灸三壯。陽陵泉在膝下一寸胻外廉陷者中﹐刺可入同身寸之六分﹐畱十呼﹐若灸者﹐可灸三壯。小海在肘內大骨外去肘端五分陷者中﹐屈肘乃得之﹐刺可入同身寸之二分﹐畱七呼﹐若灸者﹐可灸五壯。曲池在肘外輔屈肘曲骨之中﹐刺可入同身寸之五分﹐畱七呼﹐若灸者﹐可灸三壯。委陽在足腘中外廉兩筋間﹐刺可入同身寸之七分﹐畱五呼﹐若灸者﹐可灸三壯﹐屈伸而取之。委中在腘中央約文中動脈﹐刺可入同身寸之五分﹐畱七呼﹐若灸者﹐可灸三壯。】

【馬蒔曰﹕此言治痺者﹐五臟取其兪﹐六腑取其合﹐各分刺之而病愈也。夫五臟有兪﹐六腑有合﹐循臟腑經脈所行之分﹐各有所發病之經﹐乃隨其病之所在而刺之﹐則或兪或合﹐其病無有不瘳也。】

【張志聰曰﹕此論治臟腑之痺而各有法也。夫榮兪治經﹐故痺在髒者﹐當取之於兪﹐合治內腑﹐故痺在腑者﹐取之於合也。又當循形身經脈之分﹐皮肉脈筋骨各有所發﹐各隨其有過之處而取之﹐則其病自瘳矣。】

帝曰﹕榮衛之气﹐亦令人痺乎﹖岐伯曰﹕榮者﹐水谷之精气也﹐和調於五臟﹐灑陳於六腑﹐乃能入於脈也﹐故循脈上下﹐貫五臟﹐絡六腑也。衛者﹐水谷之悍气也﹐其气慓疾滑利﹐不能入於脈也﹐故循皮膚之中﹐分肉之間﹐燻於肓膜﹐散於胸腹。逆其气則病﹐從其气則愈﹐不與風寒濕气合﹐故不爲痺。

【王冰曰﹕《正理論》云﹕谷入於胃﹐脈道乃行﹐水入於經﹐其血乃成。又《靈樞經》曰﹕榮气之道﹐內谷爲實。蓋谷入於胃﹐气傳與肺﹐精專者上行經隧﹐由此故水谷精气﹐合榮气運行而入於脈也。貫五臟﹐絡六腑者﹐榮行脈內﹐故無所不至也。悍气﹐謂浮盛之气也﹐以其浮盛之气﹐故慓疾滑利﹐不能入於脈中也。皮膚之中﹐分肉之間﹐謂脈外也。肓膜﹐謂五臟之間鬲中膜也﹐以其浮盛﹐故能布於胸腹之中﹐空虛之處﹐燻其盲膜﹐令气宣通也。】

【馬蒔曰﹕此言榮衛二气﹐不與風寒濕三气相合﹐故不爲痺也。榮者﹐陰气也﹐由水谷入胃而成﹐此精微之气﹐故謂之水谷之精气也。《靈樞》榮衛生會等篇曰﹕宗气積於上焦﹐榮气出於中焦﹐衛气出於下焦。是言宗气者﹐大气也﹐大气積於膻中﹐其中焦之气﹐陽中有陰者﹐隨上焦之气﹐以降於下焦而生此陰气﹐故謂之淸者爲榮﹐又謂之榮气出於中焦者是也。然陰性精專﹐必隨宗气以行於經隧之中﹐由手太陰肺行手陽明大腸﹐足陽明胃﹐足太陰脾﹐手少陰心﹐手太陽小腸﹐足太陽膀胱﹐足少陰腎﹐手厥陰心包絡﹐手少陽三焦﹐足少陽膽﹐足厥陰肝。行於晝二十五度﹐行於夜二十五度﹐共五十度周於身﹐始於手太陰﹐而復會於手太陰﹐所謂太陰主內者此也。此篇曰﹐和調於五臟﹐言其行於手足六陰經也。灑陳於六腑﹐言其行於手足六陽經也。乃能入於脈者﹐言其隨宗气以行於經脈之中也。又總之曰﹐故循脈上下﹐貫五臟﹐絡六腑也。髒气者﹐陽气也﹐亦由水谷入胃而成﹐此精微之气﹐故謂之水谷之悍气也。其下焦之气﹐陰中有陽者﹐隨中焦之气﹐以升於上焦﹐而生此陽气﹐故謂之濁者爲衛﹐又謂之衛气出於下焦者是也。然陽气慓悍﹐不隨宗气而行﹐而自行於各經皮膚分肉之間。平旦陰盡﹐陽气出於目﹐目張則气上行於頭﹐由足太陽行手太陽﹑足少陽﹑手少陽﹑足陽明﹑手陽明﹐晝行陽經二十五度﹐日入則行足少陰﹑手少陰﹑手太陰﹑足厥陰﹑足太陰﹐夜行於陰二十五度﹐亦一晝一夜而共爲五十度周於身﹐所謂太陽主外者此也。故曰﹐其气慓悍滑利﹐不能入於脈也。故循皮膚之中﹐分肉之間﹐燻於肓膜﹐散於胸腹也。夫榮衛之所行者如此﹐必逆榮衛之气則病﹐而順榮衛之气則愈﹐則此榮衛乃气也﹐非筋骨肌皮脈與五臟六腑之有形者也。不與風寒濕三气相合﹐故榮衛在人不爲痺也。】

【張志聰曰﹕谷入於胃﹐乃傳之肺﹐流溢於中﹐布散於外﹐專精者行於經隧﹐常榮無已﹐是水谷之精气﹐從肺气而先和調於臟腑﹐五臟六腑皆以受气﹐而乃能入於脈也。入於脈﹐故循脈上下﹐復貫五臟﹐絡六腑。蓋言五臟六腑﹐受谷精之气﹐榮行於經脈﹐經榮之气﹐復貫絡於臟腑﹐互相資生而資養者也。衛者﹐水谷之悍气﹐其气慓疾滑利﹐不能入於脈﹐不入於脈﹐故在外則循於皮膚分肉之間﹐在內則行於絡髒絡腑之膜原。絡小腸之脂膜謂之肓。是以在中焦則燻蒸於盲膜﹐行於胸鬲之上﹐則散於心肺之膜理﹐行於腹中﹐散於腸胃肝腎之膜原﹐是外內上下﹐皮肉臟腑﹐皆以受气。一日一夜五十而周於身﹐榮行脈中﹐衛行脈外﹐營周不休﹐五十而復大會﹐陰陽相貫﹐如環無端﹐旋轉而不休息者也。故逆其气則病﹐從其气則愈﹐不與風寒濕邪合﹐而畱連於皮膚脈絡之間﹐故不爲痺也。蓋言痺在皮者﹐肺气之所主也﹐痺在肌者﹐脾气之所主也﹐痺在脈者﹐心气之所主也﹐榮衛之气﹐𨿽在皮膚脈絡之間﹐行而不畱﹐故不與邪合。】

帝曰﹕善。痺或痛﹐或不痛﹐或不仁﹐或寒﹐或熱﹐或燥﹐或濕﹐其故何也﹖岐伯曰﹕痛者寒气多也﹐有寒故痛也。其不痛不仁者﹐病久入深﹐榮衛之行濇﹐經絡時疏﹐故不通。皮膚不營﹐故爲不仁。其寒者﹐陽气少﹐陰气多﹐與病相益﹐故寒也。其熱者﹐陽气多﹐陰气少﹐病气勝﹐陽遭陰﹐故爲痺熱。其多汗而濡者﹐此其逢濕甚也。陽气少﹐陰气盛﹐兩气相感﹐故汗出而濡也。【不通﹐當作不痛。】

【王冰曰﹕風寒濕气﹐客於肉分之間﹐迫切而爲沫﹐得寒則聚﹐聚則持分肉﹐肉裂則痛﹐故有寒則痛也。與病相益﹐言病本生於風寒濕气﹐故陰气益之也。陽遭陰爲痺熱﹐言遇於陰气﹐陰气不勝故爲熱。兩气相感﹐言中表相應則相感也。】

【馬蒔曰﹕此言痺證有痛﹑有不痛﹑有不仁﹑有寒﹑有熱﹑有燥﹑有濕者﹐皆各有其故也。蓋痺之所以痛者﹐以其寒气多也﹐有寒故痛也。故曰﹐其寒气勝者﹐爲痛痺也。又痺之所以不痛者﹐以病久則邪气日深﹐榮衛之行濇﹐經絡之脈有時而疏﹐故亦不爲痛也。又痺之所以不仁者﹐以其皮膚之中﹐少气血以爲之營運﹐故皮頑不動而爲不仁也。又痺之所以體寒者﹐以衛气少﹐榮气多﹐惟榮气多則與病气相益﹐故寒冷也。又痺之所以體熱者﹐以衛气多﹐榮气少﹐故邪气勝則風气爲陽﹐陽與榮气相遭﹐而陰气不能勝之﹐故爲痺熱也。又痺之所以濕者﹐以其遇濕甚也。衛气少﹐榮气盛﹐兩陰相感﹐故汗出而濕也。又痺之所以燥者﹐𨿽未之言﹑而卽濕者以反觀之﹐則衛气多﹐榮气少﹐遇熱太甚﹐兩陽相感﹐則可以知其爲燥矣。】

【張志聰曰﹕不仁﹐不知痛癢也。燥者﹐謂無汗。濕者﹐多汗而濡濕也。寒气勝者爲痛痺﹐故痛者﹐寒气多也。《下經》曰﹕病痛者﹐寒也。人有陰寒﹐故痛也。上寒字﹐言天之寒邪﹐下寒字﹐言人之寒气。蓋天有陰陽﹐人有陰陽﹐如感天之陰寒﹐而吾身之陽盛﹐則寒可化爲熱。如熱寒相搏﹐則凝聚而爲痛痺矣。病久入深者﹐久而不去﹐將內捨於其合也。邪病久﹐則榮衛之道傷而行濇﹐邪入深﹐則不痺閉於形身﹐而經絡時疏﹐故不痛也。榮衛行濇﹐則不能榮養於皮膚﹐故爲不仁。夫寒熱者﹐由人身之陰陽气化也。人之陽气少而陰气多﹐則與病相益其陰寒矣。邪正惟陰﹐故爲寒也。若陽气多而陰气少﹐邪得人之陽盛而病气勝矣。人之陽气盛﹐而遇天之陰邪﹐則邪隨气化而爲痺熱矣。濕者﹐天之陰邪也﹐感天地之陰寒﹐而吾身陰气又盛﹐兩气相感﹐故汗出而濡也。】

【張兆璜曰﹕與病相益者﹐言人之陰气多﹐而益其病气之陰寒也。病气勝者﹐言人之陽气多﹐而益其病气之熱勝也。此論天有陰陽之邪﹐而人有寒熱之气化也。又陽熱盛者多汗出﹐濡濕之汗﹐又屬陰寒﹐醫者審之。】

帝曰﹕夫痺之爲病﹐不痛何也﹖岐伯曰﹕痺在於骨則重﹐在於脈則血凝而不流﹐在於筋則屈不伸﹐在於肉則不仁﹐在於皮則寒。故具此五者則不痛也。凡痺之類﹐逢寒則虫﹐逢熱則縱。帝曰﹕善。

【王冰曰﹕虫謂皮中如虫行﹐縱謂縱緩不相就。】

【馬蒔曰﹕此言痺在五者不爲痛﹐除寒气勝者而言之也。帝意痺之爲病﹐皆當痛也﹐而今曰﹐以寒气勝者爲痛痺﹐其風濕所感者不爲痛﹐何也﹖伯言風濕所感者﹐𨿽不爲痛﹐亦不能盡脫然無累也。在於骨則重﹐在於脈則血凝而不流﹐在於筋則不伸﹐在於肉則不仁﹐在於皮則體寒﹐故具此五者則不痛耳。且凡痺病之類﹐逢天寒則其體急諸證皆當急﹐逢天熱則其體縱諸證皆當緩﹐此其大略也。】

【張志聰曰﹕經雲气傷痛﹐此論邪痺骨肉經脈之有形﹐而不傷其气者﹐則不痛也。夫骨有骨气﹐脈有脈气﹐筋有筋气﹐肌有肌气﹐皮有皮气﹐皆五臟之气﹐而外合於形身。如病形而不傷其气﹐則止見骨痺之身重﹐脈痺之血凝不行﹐筋痺之屈而不伸﹐肉痺之肌肉不仁﹐皮痺之皮毛寒冷﹐故具此五者之形證而不痛也。凡此五痺之類﹐如逢吾身之陰寒﹐則如虫行皮膚之中﹐逢吾身之陽熱﹐則筋骨並皆放縱﹐又非若病气之有寒則痛﹐陽气多則爲痺熱也。此言形气之病﹐各有分別焉。】古今圖書集成醫部全錄卷二十一

痿論篇第四十四

【馬蒔曰﹕內詳五臟之痿﹐必始於肺﹐其本髒自有所合﹐其成痿各有其由﹐其驗之有色有證﹐其治之有法有穴﹐故名篇。】

黃帝問曰﹕五臟使人痿﹐何也﹖岐伯對曰﹕肺主身之皮毛﹐心主身之血脈﹐肝主身之筋膜﹐脾主身之肌肉﹐腎主身之骨髓。故肺熱葉焦﹐則皮毛虛弱急薄﹐著則生痿躃也。心气熱則下脈厥而上﹐上則下脈虛﹐虛則生脈痿﹐樞折挈﹐脛縱﹐而不任地也。肝气熱則膽泄口苦﹐筋膜幹﹐筋膜幹則筋急而攣﹐發爲筋痿。脾气熱則胃幹而渴﹐肌肉不仁﹐發爲肉痿。腎气熱則腰脊不舉﹐骨枯而髓減﹐發爲骨痿。【躃﹐音碧。】

【王冰曰﹕痿謂痿弱無力以運動。膜者﹐人皮下肉上筋膜也。脾主肌肉﹐腎主骨髓﹐所主不同﹐痿生亦各歸其所主。躄謂攣躄﹐足不得伸以行也。肺熱則腎受熱气故爾。心熱盛則火獨光﹐火獨光則內炎上。腎之脈常下行﹐今火盛而上炎用事﹐故腎脈亦隨火炎爍而逆上行也。陰气厥逆﹐火復內燔﹐陰上隔陽﹐下不守位﹐心气通脈﹐故生脈痿。腎气主足﹐故膝腕樞紐如折去而不相提挈﹐脛筋縱緩而不能任用於地也。膽約肝葉而汁味至苦﹐故肝熱則膽液滲泄﹐膽病則口苦。今膽滲泄﹐故口苦也。肝主筋膜﹐故熱則筋膜幹而攣急﹐發爲筋痿也。脾與胃以膜相連﹐脾气熱則胃液滲泄﹐故幹而且渴。脾主肌肉﹐今熱薄於內﹐故肌肉不仁而發爲肉痿也。腰爲腎腑﹐又腎脈上股內貫脊屬腎﹐故腎气熱則腰脊不舉也。腎主骨髓﹐故熱則骨枯而髓減﹐發爲骨痿。】

【馬蒔曰﹕此言五臟各有所合﹐故五臟熱則其所合者﹐有皮毛焦而爲痿躄﹐有脈痿﹐有筋痿﹐有肉痿﹐有骨痿也。正以五臟皆有合﹐肺主身之皮毛﹐心主身之血脈﹐肝主身之筋膜﹐脾主身之肌肉﹐腎主身之骨髓﹐然五臟之痿皆始於肺﹐而後四髒之痿所由成。試以肺痿言之﹕肺痿者﹐皮毛痿也﹐肺本屬金﹐肺气熱爲火來乘金﹐故肺葉皆焦﹐凡皮毛皆虛弱急薄矣。夫肺爲母﹐腎爲子﹐腎受熱气﹐著而不去﹐則足攣而不得伸﹐致成痿躄之證矣。又以心痿言之﹕心痿者﹐脈痿也﹐正以心气熱則火獨炎上﹐凡在下之脈﹐皆厥逆而上﹐上則下脈虛﹐下脈虛則生脈痿﹐脈痿者﹐膝腕爲樞﹐如折脫而不相提挈﹐足脛縱緩而不能任於地也。又以肝痿言之﹕肝痿者﹐筋痿也﹐正以肝气熱﹐則膽在肝之短葉間者﹐其汁泄而口苦﹐筋膜爲火蒸而漧燥﹐筋膜漧燥則拘急而攣﹐故發而爲筋痿也。又以脾痿言之﹕脾痿者﹐肉痿也﹐脾與胃以膜相連﹐脾气熱故胃幹而渴﹐脾主肌肉﹐今熱薄於內﹐則肌肉不仁﹐不仁者不知痛癢﹐故發而爲肉痿也。又以腎痿言之﹕腎痿者﹐骨痿也﹐腰爲腎府﹐腎气熱故腰脊不舉﹐腎主骨﹐則骨枯而髓減﹐發而爲骨痿也。夫凡曰痿者﹐皆有痿躄之義﹐而惟肺痿名曰痿躄﹐其餘脈筋肉骨﹐皆成此痿﹐亦不免於痿躄﹐則知痿躄爲病之同肺气爲病之本矣。下文首節﹐乃詳言之。】

【張志聰曰﹕痿者﹐四肢無力委弱﹐舉動不能﹐若委棄不用之狀。夫五臟各有所合﹐痺從外而合病於內﹐外所因也。痿從內而合病於外﹐內所因也。夫形身之所以能舉止動靜著﹐由髒气之呴養於筋脈骨肉也。是以髒病於內﹐則形痿於外矣。肺屬金﹐肺熱則金燥而葉焦矣。肺主皮毛﹐肺熱﹐葉焦則皮毛虛薄矣。夫食飲入胃﹐其精液乃傳之肺﹐肺朝百脈﹐輸精於皮毛﹐毛脈合精行气於臟腑﹐是五臟所生之精神气血﹐所主之皮肉筋骨﹐皆由肺臟輸布之精液以資養﹐皮膚薄著﹐則精液不能轉輸﹐是以五臟皆熱而生痿躄矣。《靈樞經》云﹕皮膚薄著﹐毛腠夭焦。著者皮毛燥著而無生轉之气﹐故曰﹐著則生痿躄也。心爲火髒﹐心气熱則气惟上炎﹐心主脈﹐故脈气亦厥而上矣。上則身半以下之脈虛﹐而成脈痿也。夫經脈者﹐所以行气血而營陰陽﹐濡筋骨以利關節﹐故經脈虛則樞折於下矣。樞折卽骨繇而不安於地﹐骨繇者﹐節緩而不收﹐故筋骨縣挈不收﹐足脛緩縱而不能任地也。膽者中精之腑﹐其應在筋﹐是周身之筋膜﹐由膽髒之精汁以榮養﹐膽附於肝﹐肝气熱則膽痿泄而口苦矣。膽汁泄﹐則筋膜無以榮養而漧燥矣。筋膜幹﹐則攣急而發爲筋痿也。陽明燥金主气﹐從中見太陰之濕化﹐是以脾气熱則胃幹而渴矣。脾胃之气﹐並主肌肉﹐陽明津液不生﹐太陰之气不至﹐故肌肉不仁而發爲肉痿也。腎主藏精﹐腎气熱則精液燥竭矣。腰者腎之腑﹐故腰脊不能伸舉﹐腎生骨髓﹐在體爲骨﹐腎气熱而精液竭﹐則髓減骨枯﹐而發爲骨痿也。】

帝曰﹕何以得之﹖岐伯曰﹕肺者﹐髒之長也﹐爲心之蓋也。有所失亡﹐所求不得﹐則發肺鳴﹐鳴則肺熱葉焦。故曰﹐五臟因肺熱葉焦﹐發爲痿躃﹐此之謂也。悲哀太甚則胞絡絕﹐胞絡絕則陽气內動﹐發則心下崩﹐數溲血也。故本病曰﹕大經空虛﹐發爲肌痺﹐傳爲脈痿。思想無窮﹐所願不得﹐意淫於外﹐入房太甚﹐宗筋弛縱﹐發爲筋痿及爲白淫。故《下經》曰﹐筋痿者生於肝﹐使內也。有漸於濕﹐以水爲事﹐若有所畱﹐居處相濕﹐肌肉濡漬﹐痺而不仁﹐發爲肉痿。故《下經》曰﹐肉痿者得之濕地也。有所遠行勞倦﹐逢大熱而渴﹐渴則陽气內伐﹐內伐則熱捨於腎。腎者水髒也﹐今水不勝火﹐則骨枯而髓虛﹐故足不任身﹐發爲骨痿。故《下經》曰﹐骨痿者﹐生於大熱也。【長﹐上聲。音尖。】

【王冰曰﹕肺位髙而布葉於胸中﹐故爲五臟之長﹐心之蓋也。有所失亡﹐所求不得﹐則志苦不暢而气郁﹐肺臟气郁不利﹐故喘息有聲而肺熱葉焦也。肺者所以行榮衛﹐治陰陽﹐故引曰﹐五臟因肺熱而發爲痿躃也﹐悲則心系急﹐肺布葉舉﹐而上焦不通﹐榮衛不散﹐熱气在中﹐故胞絡絕而陽气內鼓動﹐發則心下崩﹐數溲血也。心下崩﹐謂心胞內崩而下血也。本病﹐古經論篇名。大經﹐謂大經脈也。以心崩溲血﹐故大經空虛﹐脈空則熱內薄﹐衛气盛﹐榮气微﹐故發爲肌痺也。先見肌痺﹐後漸脈痿﹐故曰傳爲脈痿也。思想所願﹐爲祈欲也。施瀉勞損﹐故爲筋痿及白淫也。白淫﹐謂白物淫衍如精之狀﹐男子因溲而下﹐女子陰器中綿綿而下也。《下經》﹐上古之經名。使內﹐謂勞役陰力﹐費竭精气也。業惟近濕﹐居處澤下﹐皆以水爲事也。平居久而易忽﹐感之者尢甚矣。內屬於脾﹐脾气惡濕﹐濕著於內則衛气不榮﹐故肉爲痿也。肉痿得之濕地者﹐陰陽應象大論曰﹕地之濕气﹐感則害皮肉筋脈﹐此之謂害肉也。陽气內伐﹐謂伐腹中之陰气也。水不勝火﹐以熱捨於腎中也。腎性惡燥﹐熱反居下﹐熱薄骨榦﹐故骨痿無力也。】

【馬蒔曰﹕此承上文而言肺痿爲諸痿之由﹐又詳諸痿之所以成也。上文所重在合﹐故揭皮脈肉筋骨爲五臟之痿﹐此節所重在諸痿之由﹐故較上節爲更詳也。言肺痿之所以得者﹐以肺爲五臟之長﹐爲心之蓋﹐其病始於有所失亡﹐所求不得﹐則郁火炎極﹐發爲肺鳴﹐金得火而有聲也﹐時則肺熱葉焦﹐發爲痿躃。然五臟之痿﹐皆成痿躃﹐實由於肺熱葉焦而始。古語有之﹐特以皮毛之痿爲肺經本髒之痿耳。又脈痿之所以得者﹐奇病論云﹕胞脈者系於腎。評熱論云﹕胞脈者屬心﹐而絡於胞中。蓋婦人有胞絡宮乃受胎之所﹐惟胞絡系於腎而屬於心﹐故悲哀太甚﹐則心系必急﹐胞之絡脈阻絕﹐衛气不得外出。而動幹其內﹐所以心主血脈者﹐從下崩潰﹐數溲其血。故本病篇云﹕血脫過多﹐大經空虛﹐發爲肌痺﹐傳爲脈痿者此也。又筋痿之所以得者﹐肝主身之筋膜﹐思想旣已無窮﹐所願又不得遂﹐其意久淫於外﹐或至入房太甚﹐宗筋弛縱﹐發爲筋痿及爲白淫﹐故《下經》曰﹐筋痿者生於肝﹐使內也。蓋肝主筋﹐其使內之際﹐腎主閉藏﹐肝主疏泄﹐二髒相須爲用﹐故筋弛而成筋痿者如此。又肉痿之所以得者﹐此人有漸於濕﹐業惟事水﹐濕有所畱﹐其居處又濕﹐肌肉濡漬﹐痺而不仁﹐發爲肉痿﹐彼《下經》言肉痿得之濕地者﹐此也。又骨痿之所以得者﹐有所遠行勞倦﹐時逢大熱而發爲渴﹐渴則衛气內伐其陰气﹐陰气被伐﹐熱捨於腎﹐腎爲水髒﹐不勝其火﹐則骨枯髓虛﹐故足不任身﹐發爲骨痿﹐彼《下經》言骨痿生於大熱者﹐此也。】

【張志聰曰﹕此申明五臟之熱而成痿者﹐由肺熱葉焦之所致也。髒眞髙於肺﹐朝百脈而行气於臟腑﹐故爲髒之長。肺屬幹金而主天﹐居心主之上﹐而爲心之華蓋。有所失亡﹐所求不得﹐則心志靡寧而火气炎上﹐肺乃心之蓋﹐金受火刑﹐卽發喘嗚﹐而肺熱葉焦矣。肺熱葉焦則津液無從輸布﹐而五臟皆熱矣。故曰﹐五臟因肺熱葉焦而成痿躄者﹐此之謂也。躄者﹐足痿而不能任地﹐故曰﹐謂《下經》本病篇有此語也。復論心肝脾腎﹐各有所因而自成痿躄也。胞絡者胞之大絡﹐卽衝脈也。衝脈起於胞中﹐爲十二經脈之海﹐心主血脈﹐是以胞絡絕則心气虛而內動矣。陽气﹐心气也﹐心爲陽中之太陽﹐故曰陽气。夫水之精爲志﹐火之精爲神﹐悲哀太甚﹐則神志俱傷﹐而上下之气不交矣。是以胞絡絕而陽气內動﹐心气動則心下崩而數溲血矣。本病﹐卽本經第七十三篇

之本病論。大經﹐胞之大絡也。胞乃血室中焦之汁﹐奉心化赤﹐流溢於中﹐從衝脈而上循背裏者﹐貫於脈中﹐循腹右上行者﹐至胸中而散於脈外﹐充膚熱肉﹐生毫毛﹐是胞絡之血﹐半行於脈中﹐半行於皮腠﹐脈外之血少則爲肌痺﹐脈內之血少則爲脈痿﹐是溲崩之血﹐從大經而下﹐先傷皮膚气分之血﹐而復及於經脈之中﹐故曰﹐大經空虛﹐發爲肌痺﹐傳爲脈痿。按皮膚之血﹐臥則歸肝。五臟生成篇曰﹕人臥﹐血歸於肝。正此血也。故臥出而風吹之﹐血凝於膚者爲痺。再按男子絡唇口而生髭須﹐女子月事以時下者﹐肝經衝脈之血也﹐是以崩溲或大吐衂而不致於死。若心主脈中之血﹐一息不運則機緘窮﹐一毫不續則穹壤判矣。至若肝气自傷而發爲筋痿﹐則何如也﹖肝者將軍之官﹐謀慮出焉。思想無窮﹐所願不得﹐則肝气傷矣。前陰者﹐宗筋之所聚﹐足厥陰之脈﹐循陰股入毛中﹐過陰器﹐意淫於外﹐則欲火內動﹐入房太甚﹐則宗筋縱弛﹐是以發爲陰痿及爲白淫。白淫者﹐欲火盛而淫精自出也。《下經》卽以下七十三篇之本病論﹐今遺亡矣。言本篇所論筋痿者﹐又生於所願不遂而傷肝﹐兼之使內入房之太甚也。有漸於濕者﹐淸濕地气之中於下也。以水爲事者﹐好飲水漿濕濁之畱於中也。若有濕濁之所畱﹐而居處又兼卑下﹐外內皆濕﹐以致肌肉濡漬﹐痺而不仁﹐發爲肉痿也。遠行勞倦則傷腎﹐逢大熱則暑暍傷陰﹐渴則陰液內竭﹐是以陽熱之气﹐內伐其陰﹐而熱捨於腎矣。腎者水髒﹐水盛則能制火﹐今陽盛陰消﹐水不勝火﹐以致骨枯髓虛﹐足不任用於身﹐而發爲骨痿也。】

帝曰﹕何以別之﹖岐伯曰﹕肺熱者﹐色白而毛敗﹔心熱者﹐色赤而絡脈溢﹔肝熱者﹐色蒼而爪枯﹔脾熱者﹐色黃而肉蠕動﹔腎熱者﹐色黑而齒槁。【蠕﹐軟平聲。】

【王冰曰﹕各求髒色及所主養而命之﹐則其應也。】

【馬蒔曰﹕此言別五臟之痿﹐當驗五色五合之證。】

【張志聰曰﹕痿病之因﹐皆緣五臟熱而精液竭﹐不能榮養於筋脈骨肉﹐是以有因肺熱葉焦﹐致五臟熱而成痿者﹐有因悲思內傷﹐勞倦外熬﹐致精血竭而髒气熱者﹐皆當診之於形色也。爪者筋之慮﹐齒者骨之餘。】

帝曰﹕如夫子言可矣。論言治痿者﹐獨取陽明何也﹖岐伯曰﹕陽明者﹐五臟六腑之海﹐主潤宗筋﹐宗筋主束骨而利機關也。衝脈者﹐經脈之海也﹐主滲灌溪谷﹐與陽明合於宗筋。陰陽總宗筋之會﹐會於气街而陽明爲之長﹐皆屬於帶脈而絡於督脈﹐故陽明虛則宗筋縱﹐帶脈不引﹐故足痿不用也。

【王冰曰﹕宗筋﹐謂陰毛中橫骨上下之豎筋也﹐上絡胸腹﹐下貫髖尻﹐又經於背腹上頭項﹐故云宗筋主束骨而利機關也。然腰者身之大關節﹐所以司屈伸﹐故曰機關。橫骨上下臍兩旁豎筋﹐正宗筋也。衝脈循腹俠臍旁﹐各同身寸之五分而上﹐陽明脈亦俠臍旁各同身寸之一寸五分而上﹐宗筋脈於中﹐故云與陽明合於宗筋也。以爲十二經海﹐故主滲灌溪谷。宗筋脈會會於橫骨之中﹐從上而下﹐故云陰陽總宗筋之會也。宗筋俠臍下合於橫骨﹐陽明輔其外﹐衝脈居其中﹐故云會之气街而陽明爲之長也。气街則陰毛兩脈動處帶脈者﹐起於季脇﹐回身一周﹐而絡於督脈。督脈者﹐起於關元﹐上下循腹﹐故云皆屬於帶脈而絡於督脈也。督脈任脈衝脈﹐三脈者同起而異行﹐故經文或參差而引之﹐陽明虛則宗筋縱緩﹐帶脈不引﹐而足痿弱不可用也。引謂牽引。】

【馬蒔曰﹕此言治痿獨取陽明者﹐以陽明虛則宗筋不能引帶脈而爲痿也。帝意五臟之痿﹐似當分經以治之﹐然論言治痿獨取足陽明胃經者﹐何也﹖伯言宗筋在人﹐乃足之彊弱所系﹐但陽明實則宗筋潤﹐陽明虛則宗筋縱﹐所以獨有取於足陽明也。蓋陽明爲五臟六腑之海﹐主潤宗筋﹐宗筋主束骨而利機關者﹐所系之重如此。彼衝脈乃奇經之一﹐爲經脈之海﹐主滲灌溪谷﹐與陽明合於宗筋。凡陽經陰經﹐總與宗筋而相會﹐會於陽明經之气沖穴﹐所以陽明爲之長也。帶脈亦奇經之一﹐起於季脇﹐回身一周。此宗筋者﹐與帶脈而相屬﹐與督脈而爲絡﹐正以奇經八脈﹐任衝督三脈﹐皆起於會陰之穴﹐而帶脈亦相連屬也。故陽明虛則宗筋縱弛而不能牽引帶脈﹐故足痿而不能舉。然則足痿而不能舉者﹐由於陽明之虛﹐則治痿獨取陽明者﹐宜也。】

【張志聰曰﹕論言﹐卽本病論中之言也。帝以伯言痿病之因於髒熱﹐當從五臟所合之皮肉筋骨以治之﹐如夫子言可矣。然論言治痿﹐何獨取於陽明﹖蓋陽明爲水谷血气之海﹐五臟六腑皆受气於陽明﹐故爲臟腑之海。宗筋者﹐前陰也。前陰者﹐宗筋之所聚﹐太陰陽明之所合。諸筋皆屬於節主束骨﹐而利機關。宗筋爲諸經之會﹐陽明所生之血气爲之潤養﹐故諸痿獨取於陽明。溪谷者﹐大小分肉腠理也。衝脈起於胞中﹐上循背裏爲經絡之海﹐其浮而外者﹐滲灌於溪谷之間﹐與陽明合於宗筋﹐是以宦者去其宗筋﹐則傷衝任﹐血瀉不復而須不生也。少陰太陰陽明衝任督脈﹐總會於宗筋﹐循腹上行而復會於气街。气街者﹐腹气之街﹐在衝脈於臍左右之動脈間﹐乃陽明之所主﹐故陽明爲之主長。帶脈起於季脇﹐圍身一周﹐如束帶然。三陰三陽十二經脈﹐與奇經之任督衝維經循於上下﹐皆屬帶脈之所約束。督脈起於會陰﹐分三岐爲任衝而上行腹背﹐是以衝任少陰陽明﹐與督脈皆爲連絡。夫陽明爲水谷之海﹐主潤宗筋﹐陽明虛則宗筋縱﹐宗筋縱弛不能束骨而利機關﹐則成痿躄矣。故諸痿獨取於陽明。陰陽經脈﹐皆屬帶脈之所約束﹐如帶脈不能延引﹐則在下之筋脈縱弛﹐而足痿不用矣。】

帝曰﹕治之柰何﹖岐伯曰﹕各補其滎而通其兪﹐調其虛實﹐和其逆順﹐筋脈骨肉﹐各以其時受月﹐則病已矣。帝曰﹕善。

【王冰曰﹕時受月者﹐受气時月也。如肝王甲乙﹐心王丙丁﹐脾王戊己﹐肺王庚辛﹐腎王壬癸﹐皆王气法也。時受月﹐則正謂五常受气月也。】

【馬蒔曰﹕此言治痿之有法也。蓋筋脈骨肉﹐各以其時而有受病之月﹐如肝受病於春爲筋痿﹐心受病於夏爲脈痿﹐脾受病於至陰爲肉痿﹐肺受病於秋爲皮痿﹐腎受病於冬爲骨痿。今曰獨取陽明﹐又必兼取所受病之經﹐假如治筋痿者﹐合胃與肝而洽之﹐補陽明之滎穴內庭﹐肝之滎穴行間﹐胃之兪穴陷谷﹐肝之兪穴太衝﹐調其虛實﹐虛則補之﹐實則瀉之﹐和其逆順﹐補則逆取﹐瀉則順取﹐則病已矣。他如心之滎穴少府﹑兪穴神門﹐脾之滎穴大都﹑兪穴太白﹐肺之滎穴魚際﹑兪穴太淵﹐腎之榮穴然谷﹑兪穴太溪﹐是皆與胃而兼取者也。】

【張志聰曰﹕伯言治痿之法﹐𨿽取陽明﹐而當兼取其五臟之滎兪也。各補其滎者﹐補五臟之眞气也。通其兪者﹐通利五臟之熱也。調其虛實者﹐气虛則補之﹐熱盛則瀉之也。和其順逆者﹐和其气之往來也。筋脈骨肉。內合五臟﹐五臟之气﹐外應四時﹐各以其四時受气之月﹐隨其淺深而取之﹐其病已矣。按診要經終篇曰﹕正月二月﹐人气在肝﹔三月四月﹐人气在脾﹔五月六月﹐人气在頭﹔七月八月﹐人气在肺﹔九月十月﹐人气在心﹔十一月十二月﹐人气在腎。故春刺散兪﹐夏刺絡兪﹐秋刺皮膚﹐冬刺兪竅﹐春夏秋冬﹐各有所刺。謂各隨其五臟受气之時月﹐察其淺深而取之﹐如皮痿者治皮﹐而骨痿者刺骨也。】

厥論篇第四十五

【馬蒔曰﹕詳論寒厥熱厥之分﹐及手足十二經之各有其厥﹐故名篇。】

黃帝問曰﹕厥之寒熱者何也﹖岐伯對曰﹕陽气衰於下則爲寒厥﹐陰气衰於下則爲熱厥。

【馬蒔曰﹕此言厥病之分寒熱者﹐以足之陰陽六經﹐其气有偏勝也。蓋足有三陽經﹐足太陽膀胱經﹐足少陽膽經﹐足陽明胃經也。足有三陰經﹐足太陰脾經﹐足少陰腎經﹐足厥陰肝經也。三陽經气衰於下﹐則陽气少陰气盛﹐而厥之所以爲寒。三陰經气衰於下﹐則陰气衰陽气盛﹐而厥之所以爲熱。下者﹐足也。】

【張志聰曰﹕厥﹐逆也。气逆則亂﹐故忽爲眩僕﹐卒不知人﹐比名爲厥﹐與中風不同。有寒熱者﹐有陰有陽也。陰陽二气﹐皆從下而上﹐是以寒厥熱厥之因﹐由陰陽之气衰於下也。】

帝曰﹕熱厥之爲熱也﹐必起於足下者何也﹖岐伯曰﹕陽气起於足五指之表﹐陰脈者集於足下而聚於足心﹐故陽气勝則足下熱也。

【王冰曰﹕足太陽脈出於足小指之端外側﹐足少陽脈出於足小指次指之端﹐足陽明脈出於足中指及大指之端﹐並循足陽而上﹐肝脾腎脈集於足下﹐聚於足心﹐陰弱故足下熱也。】

【馬蒔曰﹕此言熱厥之熱在陰分者﹐以其陽勝陰也。帝問熱厥之熱﹐宜在陽分﹐而反足下熱者﹐何也﹖正以陽脈起於足五指之表﹐並循五指之表而上行﹐彼肝脾腎之陰脈﹐皆聚於足心﹐其所行者皆陰分也。惟陽經气勝則陰經气衰﹐陰不能勝其陽﹐所以熱厥之熱﹐必起於足下也。】

【張志聰曰﹕陽气勝則陰气虛﹐而陽往乘之﹐故熱厥起於足下也。】

【張兆璜曰﹕足心﹐足少陰經脈之所出。陰陽類論曰﹕三陽爲表﹐三陰爲裏。蓋太陽爲諸陽主气﹐少陰爲諸陰主气也。】

帝曰﹕寒厥之爲寒也﹐必從五指而上於膝者﹐何也﹖岐伯曰﹕陰气起於五指之裏﹐集於膝下﹐而聚於膝上﹐故陰气勝則從五指至膝上寒。其寒也﹐不從外﹐皆從內也。

【王冰曰﹕足太陰脈起於足大指之端內側﹐足厥陰脈起於足大指之端三毛中﹐足少陰脈起於足小指之下﹐斜趨足心﹐並循足陰而上循股陰入腹﹐故云﹐集於膝下而聚於膝之上也。】

【馬蒔曰﹕此言寒厥之厥上於膝﹐以其陰勝陽也。帝問寒厥之寒﹐宜在足下﹐反從五指而上於膝者﹐何也﹖正以陰脈起於五指之裏﹐並循五指之裏﹐而上行膝上膝下之裏也。惟陰經气勝則陽經气衰﹐陽不能勝其陰﹐所以寒厥之寒﹐從五指至膝上寒﹐但內屬陰分﹐故其寒也﹐不從外之所入﹐而實由於內之所出也。】

【張志聰曰﹕集於膝下者﹐三陰交於踝上也。聚於膝上者﹐三陰經脈皆循內股而上。故其寒也﹐不從外皆從內也。】

【張兆璜曰﹕陰陽二气皆起於足﹐是以傷寒病足經而不病手經也。】

【張應略曰﹕陰陽六气﹐止合六經﹐足之六經﹐復上合於手者也。】

帝曰﹕寒厥何失而然也﹖岐伯曰﹕前陰者﹐宗筋之所聚﹐太陰陽明之所合也。春夏則陽气多而陰气少﹐秋冬則陰气勝而陽气衰。此人者質壯﹐以秋冬奪於所用﹐下气上爭不能復﹐精气溢下﹐邪气因從之而上也。气因於中﹐陽气衰不能滲營其經絡﹐陽气日損﹐陰气獨在﹐故手足爲之寒也。【因。當作困。】

【王冰曰﹕宗筋俠齊下﹐合於陰器﹐故云前陰者﹐宗筋之所聚也。太陰者脾脈﹐陽明者胃脈﹐脾胃之脈﹐皆輔近宗筋﹐故云太陰陽明之所合。奪於所用謂多欲而奪其精气也。】

【馬蒔曰﹕此言寒厥之由﹐以腎經縱欲而然也。前陰者﹐外腎也﹐本宗筋之所聚﹐而太陰陽明之脈﹐各入於腹﹐皆與宗筋而相合者也。大凡人處春夏之時﹐則三陽經之气多﹐而三陰經之气少﹔處秋冬之時﹐則三陰經之气多﹐而三陽經之气少﹐此寒厥之人﹐必恃其質壯﹐而秋冬多欲﹐以奪於腎經之用事﹐是在下之腎气﹐乃因彊力而遂與上焦之气相爭﹐不能復如其舊﹐其精气爲之溢下﹐故寒邪之气﹐因從相爭之气而齊上也。蓋由腎气旣困於中﹐秋冬三陽本衰﹐而至此益衰﹐不能滲營其經絡﹐故陽气日損﹐陰气獨在﹐今寒邪入之﹐則手足皆爲之寒也。】

【張志聰曰﹕此下二節論寒厥熱厥之因﹐寒厥因失其所藏之陽﹐故曰失也。宗筋根起於胞中﹐而內連於腎臟﹐陰陽二气生於胃腑﹐輸於太陰﹐藏於腎臟﹐太陰陽明合聚於宗筋者﹐乃中焦之太陰陽明﹐與下焦之少陰太陽﹐中下相合﹐而會合於前陰之間也。蓋寒厥之因﹐因虛其所藏之陽而致之也。夫秋冬之時﹐陽气收藏﹐陰气外盛﹐此寒厥人者﹐因恃其質壯﹐過於作勞﹐則下气上爭﹐不復藏於下矣﹐陽气上出﹐則陰髒之精气﹐亦溢於下矣。所謂煩勞則張精絕也。邪气者﹐謂陰髒水寒之邪﹐夫陽气藏於陰髒﹐精陽外出﹐則陰寒之邪﹐因從之而上矣。夫气因於中焦﹐水谷之所生﹐然借下焦之气﹐爲陽明釜底之燃﹐如秋冬之時﹐過於作勞﹐奪其陽气﹐爭擾於上﹐陰寒之邪﹐又因而從之﹐則中焦所生之陽亦衰﹐不能滲營於經絡矣。中下之气﹐不能互相資生﹐陽气日損﹐陰气獨在﹐故手足爲之寒也。】

【張兆璜曰﹕滲者滲於脈外﹐營者營於脈中。營气宗气﹐皆精陽之气﹐營行於脈中﹐諸陽之气﹐淡滲於脈外﹐非獨衛气之行於脈外也。又曰﹐論寒厥曰﹐太陰陽明之所合﹐論熱厥曰﹐脾主爲胃﹐行其津液﹐是陰陽二气﹐本於先天之下焦﹐而生於焦也。】

帝曰﹕熱厥何如而然也﹖岐伯曰﹕酒入於胃﹐則絡脈滿而經脈虛。脾主爲胃行其津液者也﹐陰气虛則陽气入﹐陽气入則胃不和﹐胃不和則精气竭﹐精气竭則不營於四肢也。此人必數醉﹐若飽以入房﹐气聚於脾﹐中不得散﹐酒气與穀气相薄﹐熱盛於中﹐故熱徧於身﹐內熱而溺赤也。夫酒气盛而慓悍﹐腎气日衰﹐陽气獨勝﹐故手足爲之熱也。【爲﹐去聲。數﹐音朔。】

【王冰曰﹕前陰爲太陰陽明之所合﹐故胃不和則精气竭也。內精不足﹐故四肢無气以營之。醉飽入內亡精气﹐中虛熱入﹐由是腎衰﹐陽盛陰虛﹐故熱生於手足也。】

【馬蒔曰﹕此言熱厥之由﹐以腎經縱欲﹐胃經縱酒而然也。蓋凡酒入於胃﹐則絡脈滿而經脈虛﹐以絡脈橫行﹐經脈直行﹐酒性慓悍而溢﹐故絡脈滿。惟絡脈旣滿﹐則經脈必虛。彼脾主爲胃行其津液者也﹐今腎屬足少陰者以欲而虛﹐胃屬足陽明者以酒而盛﹐陰气虛則陽气入﹐陽气入則胃气下陷而不和﹐胃不和則脾气亦衰﹐穀气不得化爲精微之气﹐而運之以行於四肢矣。何也﹖此熱厥之人﹐每爲醉飽以入房﹐下气上爭﹐聚於脾中﹐脾胃旣受穀气﹐又受酒气﹐熱盛於中﹐故熱徧於身﹐自內形外也﹐其內熱以溺赤爲驗。夫酒气本盛而慓悍﹐惟腎陰旣衰﹐胃陽獨勝﹐手足皆爲之熱者﹐宜也。】

【張志聰曰﹕此言熱厥之因﹐因傷其中焦所生之陰气也。《靈樞經》云﹕飲酒者﹐衛气先行皮膚﹐先充絡脈。矢衛气者﹐水谷之悍气也。酒亦水谷悍熱之液﹐故從衛气先行於皮膚﹐從皮膚而充於絡脈﹐是不從脾气而行於經脈﹐故絡脈滿而經脈虛也。夫飲入於胃﹐其津液上輸於脾﹐脾气散精於肺﹐通調於經脈﹐四布於皮毛﹐是從經脈而行於絡脈﹐從絡脈而散於皮膚﹐自內而外也。酒入於胃﹐先行於皮膚﹐先充於絡脈﹐是從皮膚而入於絡脈﹐反從外而內矣。不從脾气通調於經脈﹐則陰气虛矣。悍熱之气﹐反從外而內﹐則陽气入矣。陽明乃燥熱之腑﹐借太陰中見之陰化﹐陰气虛而陽熱之气內入﹐則胃气不和矣。胃不和則所生之精气竭﹐精气竭則不能營於四肢而爲熱厥矣。夫飲酒數醉﹐則悍熱之气﹐反從外而內﹐而酒气聚於脾中矣。若飽以入房﹐則谷食畱於胃中﹐脾臟不能轉輸其精液﹐而穀气聚於脾中矣。气聚於中而不得散﹐酒气與穀气交相侵薄﹐則熱盛於中矣。中土之熱﹐灌於四旁﹐故熱徧於身也。入胃之飲食﹐不能遊溢精气﹐下輸膀胱﹐故內熱而溺赤也。夫腎爲水髒﹐受水谷之精而藏之﹐酒气熱盛而慓悍﹐則腎臟之精气日衰﹐陰气衰於下﹐而陽气獨勝於中﹐故手足爲之熱也。張兆璜曰﹕寒厥因失其所藏之陽﹐而致中气日損﹐熱厥因傷其所生之陰﹐而致腎气日衰﹐當知中下二焦﹐互相資生者也。】

帝曰﹕厥或令人腹滿﹐或令人暴不知人﹐或至半日﹐遠至一日﹐乃知人者﹐何也﹖岐伯曰﹕陰气盛於上則下虛﹐下虛則腹脹滿﹔陽气盛於上﹐則下气重上而邪气逆﹐逆則陽气亂﹐陽气亂則不知人也。【重﹐平聲。】

【王冰曰﹕不知人﹐謂悶甚不知識人也。或謂屍厥﹐陰謂足太陰气也。】

【馬蒔曰﹕此言厥有腹滿者﹐以陰气行於上﹐其不知人者﹐以陽气盛於上﹐而陰气又行於上也。陰气者﹐據上文觀之﹐則是足少陰也。足少陰奪於所用﹐醉以入房﹐下气上爭﹐而行之於上則下虛﹐故气在腹而不在足﹐所以腹中脹滿也。陽气者﹐由上文觀之﹐則是足陽明也。足陽明酒气盛於上﹐足少陰腎气又上﹐彼邪气從之而上﹐則邪气與陽气爲逆﹐逆則陽气亂﹐陽气亂則昏暈而不知人也。夫曰﹕陰气盛於上則腹脹滿者﹐乃上文之寒厥﹐陽气盛於上則不知人者﹐乃上文之熱厥耳。】

【張志聰曰﹕暴不知人﹐卒然昏憒或傾僕也。半日气周之半﹐一日气行之周。陰气盛於上﹐謂中焦之陽气日損﹐陰气獨盛於上也。陰盛於上﹐則下焦之陽气亦虛﹐陽虛於下﹐是以腹脹滿也。下气謂下焦之元陽。邪气﹐腎臟水寒之邪也。陽气盛於上﹐謂陰气虛而陽气獨勝也。陽盛於上則下气重上﹐下气上乘則寒邪隨之而上逆﹐逆則陽气亂於上﹐而卒不知人。《靈樞經》曰﹕淸濁之气﹐亂於頭則爲厥逆眩僕﹐此論陰陽二气之並逆也。張兆璜曰﹕前論下气上爭﹐則中焦之陽气日損﹐陰气虛中﹐則下焦之腎气日衰﹐此復論陰气盛於上﹐則下气亦虛﹐陽气盛於上﹐則下气重上﹐又一轍也。】

帝曰﹕善。願聞六經脈之厥狀病能也。岐伯曰﹕巨陽之厥﹐則腫首頭重﹐足不能行﹐發爲眴僕。陽明之厥﹐則癲疾欲走呼﹐腹滿不得臥﹐面赤而熱﹐妄見而妄言。少陽之厥﹐則暴聾頰腫而熱﹐脇痛﹐胻不可以運。太陰之厥﹐則腹滿﹝月眞﹞脹﹐後不利﹐不欲食﹐食則嘔﹐不得臥。少陰之厥﹐則口漧溺赤﹐腹滿心痛。厥陰之厥﹐則少腹腫痛﹐腹脹﹐涇溲不利﹐好臥屈膝﹐陰縮腫﹐胻內熱。盛則瀉之﹐虛則補之﹐不盛不虛﹐以經取之。【能﹐音耐。】

【王冰曰﹕不盛不虛﹐謂邪气未盛﹐眞气未衰﹐如是則以穴兪經法﹐畱呼多少而取之。】

【馬蒔曰﹕此言足六經之厥狀病能也。巨陽之厥﹐首腫頭重者﹐以其脈上額交巓﹐從巓絡腦也。其足不能行者﹐以其脈之支者﹐過髀樞貫腨內﹐出外踝也。發爲眴僕者﹐眴眩而僕倒﹐乃上重下輕之證也。又足陽明胃經之厥﹐胃本多气多血﹐故邪盛則爲癲疾而欲走且呼也。腹滿者﹐胃脈下鬲屬胃絡脾也。不得臥者﹐胃不和則臥不安也。面赤而熱者﹐其脈循頤下交承漿也。又足少陽膽經之厥﹐猝暴而聾者﹐以其脈下耳後﹐其支者從耳後入耳中﹐出走耳前也。頰腫者﹐以其脈之下大迎加頰車下頸也。脇痛者﹐以其脈下腋循胸過季脇下合髀厭中也。胻不可以運者﹐以其脈直下抵絕骨之端﹐下出外踝之前也。又足太陰脾經之厥﹐腹滿﹝月眞﹞脹者﹐以其脈入腹屬脾絡胃也。後不利者﹐以其脈之入腹屬脾絡胃﹐而厥逆則不利也。不欲食﹐食則嘔者﹐以其脈之上鬲俠咽連舌本散舌下也。不得臥者﹐胃不和則臥不安﹐脾與胃同也。又足少陰腎經之厥﹐溺赤者﹐以其脈貫脊屬腎絡膀胱也。口漧者﹐以其脈之循喉嚨俠舌本也。腹滿心痛者﹐以其脈絡心注胸中也。又足厥陰肝經之厥﹐少腹腫痛者﹐以其脈之下環陰器﹐入少腹也。大腹脹者﹐以其脈之俠胃屬肝絡膽上貫鬲也。涇溲不利及下陰縮腫者﹐以其脈入毛中下環陰器也。好臥屈膝者﹐以膽脈出膝外廉下﹐循輔骨抵絕骨﹐足軟欲臥而膝屈也。胻內熱者﹐肝脈行於內胻也。凡此六經之厥﹐其治法盛則瀉之﹐虛則補之﹐不盛不虛﹐以經取之。按《靈樞經》脈﹑終始等篇皆言﹔人迎一盛﹐病在足少陽﹐則人迎大於气口一倍也﹐乃足少陽膽經爲盛﹐足厥陰肝經爲虛﹐卽補膽而瀉肝。气口一盛﹐病在足厥陰﹐則气口大於人迎一倍也﹐乃足厥陰肝經爲盛﹐足少陽膽經爲虛﹐卽補肝而瀉膽。此所謂盛則瀉之﹐虛則補之。若不盛不虛﹐則在膽取膽而不取之肝﹐在肝取肝而不取之膽﹐所謂自取其經也。卽名之曰經治﹐又曰經刺﹐餘經皆然。《難經》七十九難﹐以實則瀉子﹐是肝膽病瀉心﹐虛則補母﹐是肝膽病補腎﹐此說似通﹐但求之經旨則不合耳。】

【張志聰曰﹕上節論陰陽二气之厥﹐故帝復問其經脈之厥狀焉。病能者﹐能爲奇恆之病也。夫奇恆之病﹐不應四時﹐多主厥逆﹐是以六經之厥﹐能爲諸脈作病者﹐皆屬奇恆。因於論厥﹐故列於厥論篇中。原屬厥逆奇恆之病﹐故先提曰病能﹐而列於病能篇之前也。巨陽﹐太陽也。足太陽之厥﹐厥逆於上則爲首腫頭痛﹐厥逆於下則爲足不能行﹐此皆經脈所過而爲病也。神气昏亂則爲眴僕。太陽爲諸陽主气也﹐此病在經而轉及於气分﹐故曰發癲狂走呼﹐妄言妄見﹐陽明之脈病也。經气厥逆﹐故腹滿﹐胃不和﹐不得臥也。陽明乃燥熱之經﹐其經气上出於面﹐故面赤而熱。足少陽之脈﹐逆則暴聾﹐頰腫﹐脇痛﹐足胻不可以運行也。足太陰之脈﹐入腹屬脾絡胃﹐故厥則腹滿﹝月眞﹞脹。食飲入胃﹐脾爲轉輸﹐逆气在脾﹐故後便不利。脾不轉運﹐則胃亦不和﹐是以食則嘔而不得臥也。足少陰之經脈厥逆﹐而陰液不能上資﹐是以口干心痛。肺金不能通調於下﹐故溺赤。水火陰陽之气﹐上下不交﹐故腹滿也。足厥陰之厥﹐涇溲不利﹐陰縮而腫﹐亦經脈所行也。肝主筋﹐膝者筋之會﹐經脈厥逆不能濡養筋骨﹐故好臥而屈膝。厥陰木火主气榮兪﹐厥逆故胻內腫熱也。陰陽二气﹐皆起於足﹐故止論足之六經焉。夫厥在經脈﹐故當隨經以治之。如經气盛者﹐用鍼瀉而疏之。經气虛者﹐以鍼補之。不盛不虛﹐卽於本經以和調之﹐名曰經刺。】

太陰厥逆﹐胻急攣﹐心痛引腹﹐治主病者。少陰厥逆﹐虛滿嘔變﹐下泄淸﹐治主病者。厥陰厥逆﹐攣腰痛虛滿﹐前閉﹐譫言﹐治主病者。三陰俱逆﹐不得前後﹐使人手足寒﹐三日死。太陽厥逆﹐僵僕﹐嘔血﹐善衂﹐治主病者。少陽厥逆﹐機關不利﹐機關不利者﹐腰不可以行﹐項不可以顧﹐發腸癰不可治﹐驚者死。陽明厥逆﹐喘咳身熱﹐善驚﹐衂嘔血。

【馬蒔曰﹕此申足六經厥逆之證。其三陰各厥者﹐各治本經。三陰俱厥者易死﹐太陰陽明厥者可治﹐惟少陽厥者﹐發之爲癰而驚﹐則不可治也。足太陰厥逆﹐其胻急且攣者﹐以其脈循胻骨後上膝股內前廉入腹也。心痛引腹者﹐以其脈之從胃別上鬲注心中也。此則太陰本經之病﹐而取本經以治之也。又足少陰厥逆﹐虛滿嘔變者﹐以其脈之上貫肝鬲入肺中循喉嚨也。下泄淸者﹐以其脈之開竅於二便也。此亦治本經之主病者耳。又足厥陰厥逆﹐拘攣腰痛﹐虛而腹滿﹐前陰自閉﹐譫言不次者﹐以其脈之循股陰﹐入毛中﹐環陰器﹐抵少腹﹐挾胃上貫鬲﹐布脇肋﹐循喉嚨﹐絡舌本也。此亦治本經之主病耳。凡此三陰俱厥﹐前後不通﹐手足皆寒﹐至三日死﹐以其三陰之气絕也。又足太陽之厥逆﹐僵僕者﹐以其脈之自項下挾脊抵腰中也。嘔血善衂者﹐《靈樞》經脈篇亦謂其病則鼽衂也。此則本經之證而治其本經耳。又足少陽之厥逆﹐機關不利﹐腰不可以行﹐項不可以顧者﹐以其脈之循頸下﹐繞毛際﹐橫入髀厭中也。但此足少陽脈貫鬲絡肝屬膽﹐循脇裏﹐出气街﹐若發腸癰﹐則經气絕﹐故不可治。肝之病發爲驚駭﹐而膽與之爲表裏﹐故驚則死矣。又足陽明之厥逆﹐喘咳身熱﹐善驚衂嘔血者﹐以陽明多气多血﹐其脈之循喉嚨﹐入缺盆﹐下鬲屬胃絡脾也。】

【張志璁曰﹕夫手足三陰三陽之气﹐五臟六腑之所生也。臟腑之气逆於內﹐則陰陽之气厥於外矣﹐故復論手足十二經气之厥逆焉。中土之气﹐主漑四旁﹐足太陰气厥﹐故胻爲急攣。食气入胃﹐濁气歸心﹐脾气逆而不能轉輸其精气﹐是以心气虛而痛引於腹也。此是主脾所生之病﹐故當治主病之脾气焉。按首言陽气起於足五指之表﹐陰气起於足五指之裏﹐是以先論足六經脈之厥狀﹐次言陰陽二气由中焦水谷之所生﹐脾主爲胃行其津液﹐是太陰爲之行气於三陰﹐陽明爲之行气於三陽﹐五臟六腑皆受气於陽明﹐故復論手足三陰三陽之气厥也。少陰之气﹐上與陽明相合而主化水谷﹐少陰气厥﹐以致中焦虛滿而變爲嘔逆﹐上下水火之气不交﹐故下泄淸冷也。按嘔變當作變嘔﹐《靈樞經》云﹕苦走骨﹐多食之﹐令人變嘔。言苦寒之味﹐過傷少陰﹐轉致中胃虛寒﹐而變爲嘔逆﹐與此節大義相同。且有聲無物曰嘔﹐故不當作嘔出變異之物解。攣者﹐肝主筋也。腰者﹐肝之表也。虛滿者﹐食气不能散精於肝也。前閉者﹐肝主疏泄也。肝主語﹐譫語者﹐肝气郁也。三陰俱逆﹐是陰與陽別矣。不得前後者﹐陰關於下也。諸陽之气﹐皆生於陰﹐三陰俱逆則生气絕滅﹐是以手足寒而三日死矣。此厥在气分﹐故主三日死﹐謂三陰之气厥絕也。若厥在經脈﹐則爲厥狀病能﹐而不至於死矣。若太陽則主諸陽之气﹐陽气厥逆﹐故僵僕也。陽气上逆則嘔血﹐陽熱在上則衂血﹐此太陽之气厥逆於上﹐以致迫血妄行也。少陽主樞﹐是以少陽气厥﹐而機關爲之不利。頸項者﹐乃三陽陽維之會﹔腰脊者﹐身之大關節也。故機關不利者﹐腰不可以轉行﹐項不可以回顧。夫少陽相火主气﹐火逆於內﹐故發爲腸癰。不可治者﹐謂病在气分﹐而癰腫在內﹐非鍼刺之可能治也。若發驚者﹐其毒气幹髒故死。陽明气厥則喘﹐上逆則咳也。陽明之气主肌肉﹐故厥則身熱。經云﹕二陽發病﹐主驚駭衂血嘔血者。陽明乃悍熱之气﹐厥气上逆則迫血妄行﹐此病在气而及幹經血﹐故皆曰善。】

手太陰厥逆﹐虛滿而咳﹐善嘔沫﹐治主病者。手心主少陰厥逆﹐心痛引喉﹐身熱﹐死不可治。手太陽厥逆﹐耳聾泣出﹐項不可以顧﹐腰不可以俯仰﹐治主病者。手陽明少陽厥逆﹐發喉痺﹐嗌腫痓﹐治主病者。【痓﹐音熾。】

【馬蒔曰﹕此言手六經之厥逆﹐惟心經則死﹐余則不言生死也。手太陰肺經之厥逆﹐虛滿而咳﹐善嘔沫者﹐以其脈之還循胃口上鬲屬肺也。又手心主包絡經﹐手少陰心經之厥逆﹐心痛引喉﹐身熱者﹐以心主之脈﹐起於胸中﹐出屬心包﹐手少陰脈其支別者﹐從心系上俠咽喉也。《靈樞》邪客篇言﹕心者五臟六腑之大主也﹐精神之所捨也﹐其髒堅固﹐邪弗能客也﹐客之則心傷﹐心傷則神去﹐神去則死矣。此所以死不可治。又手太陽小腸經之厥逆﹐耳聾泣出﹐項不可以顧者﹐以其脈之從缺盆﹐循頸上頰﹐至目銳眥﹐入耳中出項﹐又從頰上﹝出頁﹞抵鼻﹐至目內眥也。腰不可以俯仰者﹐經脈不合﹐恐是足少陽之證也。此亦治其主病者耳。又手陽明大腸經手少陽三焦經之厥逆﹐發喉痺及嗌腫。痓者﹐以大腸之脈﹐從缺盆上頸﹐手少陽之脈﹐從腹中出缺盆上項也。此亦治其主病者耳。】

【張志聰曰﹕手太陰厥逆﹐肺气逆也。肺主气﹐故虛滿而咳﹐不能通布水津﹐故善嘔沫﹐此是主肺所生之病﹐故當治主病之肺气焉。夫陰陽之气﹐皆出於足﹐此論臟腑之气﹐故並及於手焉。手心主者﹐手厥陰胞絡之气也。手少陰者﹐心臟之气也。胞絡爲君主之相火﹐二火並逆﹐將自焚矣﹐故爲死不可治。手太陽所生病者耳聾﹐小腸主液﹐故逆則泣出也。夫心主血脈﹐小腸主液而爲心之表﹐小腸气逆﹐則津液不能榮養於經脈﹐是以項不可以顧﹐腰不可以俯仰﹐蓋腰項之間﹐乃絡脈經兪之大會也。手陽明者﹐肺之腑也。手少陽者﹐手厥陰三焦也。陽明主嗌﹐肺主喉﹐兼三焦之火气並逆﹐是以發喉痺而嗌腫也。陽明乃燥熱之經﹐三焦屬龍雷之火﹐火熱並逆﹐故發痓也。張兆璜問曰﹕手之六經﹐獨心主少陰與陽明少陽合論者﹐何也﹖曰﹕天之六气﹐化生地之五行﹐地之五行﹐以生人之五臟﹐五臟配合五腑﹐是止五臟﹑五腑以應五方﹑五行﹑五色﹑五味﹑五音﹑五數也。所謂六髒六腑者﹐心主與三焦爲表裏﹐俱有名而無形﹐合爲六髒六腑﹐復應天之六气﹐是以論手心主而兼於少陰﹐論手陽明而合少陽也。曰﹕手厥陰爲心臟之胞絡﹐固可合並而論﹐手陽明與少陽並論者﹐其義何居﹖曰﹕三焦者﹐中瀆之腑也。中上二焦﹐並出於胃口﹐下焦別手陽明之回腸而出﹐故論手陽明而兼於少陽也。】

病能論篇第四十六

【馬蒔曰﹕能音耐﹐言病之形狀耐受﹐故此以病能名篇。】

【張志聰曰﹕按以下四篇﹐論奇恆之爲病﹐篇名病能者﹐言奇病之不因於四時六气﹐而能爲臟腑經脈作病也。疏五過論曰﹕《上經》《下經》﹐揆度陰陽﹐奇恆五中﹐決以明堂﹐審於終始﹐可以橫行。方盛衰論曰﹕診有大方﹐坐起有常﹐出入有行﹐以轉神明﹐必淸必靜﹐上觀下觀﹐司八正邪﹐別五中部﹐按脈動靜﹐循尺滑濇寒溫之意﹐視其大小合之病能﹐逆從以得﹐復知病名﹐診可十全。蓋言本經之《上經》論气之通於天﹐《下經》言病之變化﹐臨病之士﹐審證辧脈﹐察色觀形﹐分時候气﹐別正甄邪﹐再當比類奇恆﹐合之病能﹐診可十全﹐方爲得道。是以本卷一十五篇﹐目熱病論至厥論﹐論疾病之變化﹐而以奇恆四篇續於其後﹐謂疾病變化之外﹐而又有奇恆之病﹐診恆病之脈證﹐又當合參於病能﹐庶無五過四失之誤。】

黃帝問曰﹕人病胃脘癰者﹐診當何如﹖岐伯對曰﹕診此者當候胃脈﹐其脈當沈細﹐沈細者气逆﹐逆者人迎甚盛﹐甚盛則熱。人迎者﹐胃脈也﹐逆而盛﹐則熱聚於胃口而不行﹐故胃脘爲癰也。

【王冰曰﹕胃者水谷之海﹐其血盛气壯﹐今反脈沈細者﹐是逆常平也。沈細爲寒﹐寒气格陽﹐故人迎脈盛。人迎者﹐陽明之脈﹐故盛則熱也。人迎謂結喉旁脈應手者﹐胃脈循喉嚨而入缺盆﹐故云人迎者胃脈也。血气壯盛﹐而熱內薄之。兩气合熱﹐故結爲癰。】

【馬蒔曰﹕此言診胃脘有癰之脈﹐胃脈則沈細﹐而人迎則甚盛也。蓋胃爲水谷之海﹐其經多气多血﹐脈見右關﹐本宜洪盛﹐而今反沈細﹐則是胃气已逆﹐故沈細如此。人迎者﹐胃經穴名﹐其脈見於左寸。今右關沈細而人迎甚盛﹐則是熱聚胃口而不行耳。按《靈樞》經脈篇謂人迎大三倍於寸口﹐則胃經爲實﹐卽此二脈以驗之﹐而知胃脘之有癰矣。】

【張志聰曰﹕首論胃脘癰者﹐言榮衛血气由陽明之所生﹐血气壅逆則爲癰腫之病﹐與外感四時六淫﹐內傷五志七情之不同也。胃脈者﹐手太陰之右關脈也。人迎者﹐結喉兩旁之動脈也。蓋胃气逆則不能至於手太陰﹐而胃脈沈細矣。气逆於胃﹐則人迎甚盛﹐人迎甚盛﹐則熱聚於胃矣。人迎者﹐胃之動脈也﹐故胃气逆則人迎脈盛﹐熱聚於胃口而不行﹐則畱滯而爲癰矣。】

帝曰﹕善。人有臥而有所不安者﹐何也﹖岐伯曰﹕髒有所傷﹐及精有所之寄則安﹐故人不能懸其病也。

【王冰曰﹕五臟有所傷損﹐及水谷精气有所之寄扶其下﹐則臥安﹐以傷及於髒﹐故人不能懸其病處於空中也。】

【馬蒔曰﹕此言人有臥而不安者﹐以髒气傷而精气耗也。蓋五臟爲陰﹐各藏其精﹐髒有所傷﹐及精有所之﹐則髒傷而精耗者﹐臥不安也。必精有所寄﹐各在本髒而無失﹐斯安矣。寄者﹐藏也﹐如肝藏魂﹐肺藏魄之類。故凡人有臥不安者﹐血不歸肝﹐榮气以躁而消亡﹐衛气不能入於陰﹐此人之所以不能懸絕其病也。】

【張志聰曰﹕此言胃不和而臥不安也。夫五臟所以藏精者也。精者﹐胃腑水谷之所生﹐而分走於五臟﹐如髒有所傷﹐及精有所往而不受﹐則爲臥不安矣。蓋五味入胃﹐津液各走其道﹐是胃腑所生之精﹐能分寄於五臟則安﹐逆畱於胃﹐卽爲臥不安之病。上節論胃中气逆則爲脘癰﹐此言胃腑精逆則臥有所不安﹐是奇恆之道。如璇璣玉衡﹐神轉不回。如回而不轉﹐則失其相生之機﹐如有所畱阻﹐則爲癰逆之病﹐故人不能少空懸其病也。】

帝曰﹕人之不得偃臥者﹐何也﹖岐伯曰﹕肺者﹐髒之蓋也﹐肺气盛則脈大﹐脈大則不得偃臥﹐論在奇恆陰陽中。

【王冰曰﹕肺居髙布葉﹐四髒下之﹐故言肺者﹐髒之蓋也。若气盛滿﹐偃臥則气促喘奔﹐故不得偃臥也。】

【馬蒔曰﹕此言人之不得偃臥者﹐以其肺之邪气盛也。】

【張志聰曰﹕此言肺气逆而爲病也。髒眞髙於肺﹐爲五臟之華蓋﹐朝百脈而輸精於臟腑﹐肺气逆則气盛而脈大﹐脈大則不得偃臥矣。偃﹐仰也。奇恆陰陽﹐謂玉機諸論篇中﹐言行奇恆之法﹐以太陰始也。】

帝曰﹕有病厥者﹐診右脈沈而緊﹐左脈浮而遲﹐不然﹐病主安在﹖岐伯曰﹕冬診之右脈﹐固當沈緊﹐此應四時。左脈浮而遲﹐此逆四時。在左當主病在腎﹐頗關在肺﹐當腰痛也。帝曰﹕何以言之﹖岐伯曰﹕少陰脈貫腎絡肺﹐今得肺脈﹐腎爲之病﹐故腎爲腰痛之病也。

【王冰曰﹕不然﹐言不沈也。】

【馬蒔曰﹕此言腎有浮遲之脈﹐當知其有腰痛之病也。據本節大義﹐所謂右脈沈而緊﹐左脈浮而遲者﹐此脈當見於兩尺也。春夏脈浮﹐秋冬脈沈﹐此四時之脈也。今冬時診之﹐右尺之脈沈而帶緊﹐與冬時相應﹐所謂應四時也。左尺之脈逞而兼浮﹐與冬時相反﹐所謂逆四時也。遲爲腎脈﹐浮爲肺脈﹐左尺浮而遲﹐當主病在腎﹐特脈頗關在肺﹐故腎當腰痛而脈經則無疾也。何也﹖足少陰腎經之脈﹐貫腎絡肺。今得肺脈者﹐豈肺脈來見於此哉﹖以左腎不足﹐而脈不能沈﹐故得肺脈耳﹐其實非肺病也﹐當知其爲腰痛之病耳。】

【張志聰曰﹕此論腎气逆而爲病也。夫左脈主血當沈﹐右脈主气當浮﹐故冬診之﹐左右脈皆當沈緊﹐今左脈反浮而遲﹐是逆四時之气矣。腎主冬气﹐而又反浮在左﹐故當主病在腎﹐頗關涉於肺﹐當爲腰痛之病。蓋行奇恆之法﹐以太陰始﹐五臟相通﹐移皆有次﹐是水谷所生之精气﹐先至於手太陰﹐肺金相生而順傳於腎﹐腎當復傳之於肝﹐今反見浮遲之肺脈﹐是腎臟有病﹐而气反還逆之於母髒﹐故當主腎病之腰痛﹐而頗關涉之於肺也。】

帝曰﹕善。有病頸癰者﹐或石治之﹐或鍼灸治之而皆已﹐其眞安在﹖岐伯曰﹕此同名異等者也。夫癰气之息者﹐宜以鍼開除去之。夫气盛血聚者﹐宜石而瀉之。此所謂同病異治也。

【王冰曰﹕帝言所攻則異﹐所愈則同﹐欲聞眞法何所在﹖伯言𨿽同曰頸癰﹐然其皮中別異不一等也。息﹐瘜也﹐死肉也。石﹐砭石也﹐可以破大癰出膿﹐今以﹝金非﹞鍼代之。】

【馬蒔曰﹕此言有病頸癰者﹐當同病異治也。頸中有癰者﹐或以石爲鍼治之﹐或以小鍼治之﹐或以艾灸之﹐而病皆愈者﹐豈無眞要之法哉﹖蓋病名𨿽同﹐而實有微甚之異耳。所謂以小鍼開除而去病者﹐正以癰間有气頓息﹐未至甚也。所謂以石爲鍼而瀉之者﹐正以气盛血聚故也。惟共同名異等﹐此所以同病異治也。】

【張志聰曰﹕經曰腎移寒於肝﹐癰腫少气﹐此言五臟相通﹐𨿽順傳有次﹐然不得相生之正气﹐而反受母髒之寒邪﹐則爲癰腫之病矣。同名異等﹐言癰𨿽同名﹐而爲病之因各有其類。《靈樞》癰疽篇曰﹕血脈之道﹐因息乃行﹐寒邪客於經絡之中則血泣﹐血泣則不通﹐故癰腫。蓋言邪客於脈絡之中而爲癰腫者﹐宜用鍼開除以去之。夫腎脈上貫肝膈﹐腎與肝脈皆循喉嚨入頏顙﹐故癰腫在頸﹐此病因於腎也。肝臟之血﹐行於皮膚气分﹐如腎臟之寒邪﹐順傳於肝﹐肝气盛而血聚於皮膚之間而爲癰腫者﹐宜石而瀉之。蓋石者﹐砭其皮膚出血﹔鍼者﹐刺入經穴之中。故病在脈絡者宜鍼﹐病在皮膚者宜石﹐是以同病異治而皆已也。】

【張兆璜曰﹕陷下者又宜灸﹐始言鍼灸﹐而後止言鍼石者﹐蓋此篇論五臟之相傳﹐而腎臟之气﹐已傳於肝﹐故止宜鍼宜石。設或有回陷於腎者﹐又當灸之。此𨿽不明言﹐蓋欲人意會﹐讀者宜潛心參究﹐不可輕忽一字。】

帝曰﹕有病怒狂者﹐此病安生﹖岐伯曰﹕生於陽也。帝曰﹕陽何以使人狂﹖岐伯曰﹕陽气者﹐因暴折而難決﹐故善怒也﹐病名曰陽厥。帝曰﹕何以知之﹖岐伯曰﹕陽明者常動﹐巨陽少陽不動﹐不動而動大疾﹐此其候也。帝曰﹕治之柰何﹖岐伯曰﹕奪其食卽已。夫食入於陰﹐長气於陽﹐故奪其食卽已。使之服以生鐵洛爲飲。夫生鐵洛者﹐下气疾也。【長﹐上聲。洛﹑落同。】

【王冰曰﹕暴折而難決﹐言陽气被折郁不散也。此人多怒﹐亦曾因暴折而心不疏暢故爾。如是者皆陽逆躁急所生﹐故病名陽厥。陽明常動者﹐言頸項之脈皆動不止也。陽明之動﹐動於結喉旁﹐是謂人迎气捨之分位也。若少陽之動﹐動於曲頰下﹐是謂天窻﹑天牖之分位也。若巨陽之動﹐動於項兩旁大筋前陷者中﹐是謂天柱﹑天容之分位也。不應常動而反動甚者﹐動當病也。食少則气衰﹐故節去其食而病自止。鐵洛味辛微溫平﹐主治下气﹐方俗或呼爲鐵漿﹐非是生鐵液也。】

【馬蒔曰﹕此言病怒狂者之病﹐有診法洽法也。人有病狂者﹐以其陽气之逆也。陽气者﹐足三陽經﹐卽下陽明﹑巨陽﹑少陽之气也。此人者﹐因猝暴之頃有所挫折﹐而事有難決﹐志不得伸﹐故三陽之气厥逆上行﹐而善怒而狂﹐病名曰陽气之厥逆。然所以知此疾者﹐必診之三陽經之動脈耳。足陽明經常動者﹐《靈樞》動輸篇言足陽明獨動不休﹐故凡衝陽﹑地倉﹑大迎﹑下關﹑人迎﹑气沖之類﹐皆有動脈不止﹐而衝陽爲尢甚。彼足太陽膀胱經足少陽膽經﹐則不動者也。𨿽膀胱經有天窻﹑委中﹑昆侖﹐膽經有天容﹑懸鐘﹑聽會﹐而皆不及胃經之尢動也。夫二經不動﹐而今至於動之甚速﹐此其病之怒狂﹐故諸陽之脈有如此耳。至於所以治之者﹐亦惟奪其飲食﹐飲以生鐵洛焉可也。蓋食化於太陰脾經﹐而气乃長於陽明胃經﹐故胃本多气多血﹐而又加多食﹐則陽愈盛而狂愈甚﹐所以必減其食也。生鐵洛者屬金﹐金能克木﹐則肝气可下而怒不至甚﹐以其性之能下气疾﹐故可爲飲以服之也。】

【張志聰曰﹕經云﹐肝移寒於心狂膈中﹐又肝病者善怒﹐此肝𨿽順傳於心﹐而不得相生之正气﹐反受肝之寒邪﹐寒淩心火﹐故爲怒狂。折﹐屈逆也。決﹐流行也。本經曰﹐所謂少气善怒者﹐陽气不治﹐陽气不治則陽气不得出﹐肝气當治而未得﹐故善怒。善怒者﹐名曰煎厥。此言肝气上逆﹐則陽气暴折而不得出﹐陽气難於流行﹐則肝气亦未得而治﹐故善怒也。夫心爲陽中之太陽。巨陽者﹐心之標陽也。少陽者﹐肝之表气也。夫陽明乃胃之悍气﹐故獨動而不休。巨陽少陽﹐不動者也﹐今不動之气反動而大疾﹐故使人怒狂也。食气入胃﹐散精於肝﹐濁气歸心﹐淫精於脈﹐毛脈合精﹐行气於腑﹐是食入於陰而長气於陽也。此言巨陽少陽受气於心肝二髒之陰﹐肝心之气上逆﹐以致巨陽少陽之動大疾﹐故奪其食則陰气衰而陽動息矣。夫所謂怒狂者﹐肝邪上乘於心﹐鐵乃烏金﹐能伐肝木﹐故下肝气之疾速也。】

帝曰﹕善。有病身熱解墮﹐汗出如浴﹐惡風少气﹐此爲何病﹖岐伯曰﹕病名曰酒風。帝曰﹕治之柰何﹖岐伯曰﹕以澤瀉﹑朮各十分﹐麋銜五分﹐合以三指撮﹐爲後飯。【解﹑懈同。墮﹑惰同。惡﹐去聲。】

【王冰曰﹕酒風﹐飲酒中風者也。夫極飲者﹐陽气盛而腠理疏﹐元府開發﹐陽盛則筋痿弱﹐故身體解惰也。腠理疏則風內攻元府﹐發則气外泄﹐故汗出如浴也。風气外薄﹐膚腠理開﹐汗多內虛﹐癉熱燻肺﹐故惡風少气也。因酒而病﹐故曰酒風。朮味苦溫平﹐主治大風﹐止汗。麋銜味苦寒平﹐主治風濕筋痿。澤瀉味甘寒平﹐主治風濕益气。由此功用﹐方故先之。飯後藥先﹐謂之後飯。】

【馬蒔曰﹕此言酒風之證也。風論曰﹕飲酒中風則爲漏風﹐漏風之狀﹐或多汗﹐常不可單衣﹐食則汗出﹐甚則身汗喘息﹐惡風﹐衣常濡口漧善渴﹐不能勞事。故凡極飲者﹐陽气盛而腠理疏﹐元府開﹐惟陽盛則熱盛筋萎﹐故身熱懈惰也。腠理開則風內入﹐元府開則气外泄﹐所以多汗如浴也。風气外薄腠理﹐汗多內虛﹐熱燻於肺﹐肺气亦虛﹐故惡風少气也。治之者﹐用澤瀉﹑朮各十分﹑麋銜五分﹐合以三指撮煎服。其藥後飯而服﹐謂之後飯也。王注以爲先用藥者﹐不知此證在表﹐先服藥則入裏﹐故後飯者﹐藥在飯後也。】

【張志聰曰﹕此言脾气逆而爲病也。夫飲酒數醉﹐气聚於脾中﹐熱盛於中﹐故熱徧於身﹐而四肢懈惰也。熱盛則生風﹐風熱相搏﹐是以汗出如浴﹐而惡風少气也。酒气聚於脾﹐則不能上輸於肺﹐而下輸膀胱矣。《易》曰﹕山澤通气。澤瀉服之能行水上﹐如澤气之上升爲云﹐而復下瀉爲雨也。朮乃山之精﹐得山土之气﹐能通散脾气於四旁。麇銜艸有風不偃﹐無風獨搖﹐能去風除濕者也。合三指撮者﹐三乃木之生數﹐取制化土气之義。後飯者﹐復以穀气助脾也。夫奇恆之病﹐行所不勝曰逆﹐逆則死。今論胃腑所生之精气﹐以太陰始而順傳於腎﹐腎傳之肝﹐肝傳之心﹐心傳之脾﹐是五臟相通﹐移皆有次﹐而又有不得偃臥腰痛頸癰諸病﹐是四時六淫七情五志之外﹐而有奇恆之逆傳﹐奇恆之中﹐而又有順傳之奇病﹐故人不能虛懸其病也。按本經八十一篇﹐內論疾病者﹐止二十有奇﹐而論奇恆者有十篇﹐當知人之生病也﹐多起於厥逆。】

所謂深之細者﹐其中手如鍼也﹐摩之切之。聚者堅也﹐博者大也。《上經》者﹐言气之通天也﹔《下經》者﹐言病之變化也﹔《金匱》者﹐決死生也﹔《揆度》者﹐切度之也﹔《奇恆》者﹐言奇病也。所謂奇者﹐使奇病不得以四時死也。恆者﹐得以四時死也。所謂揆者﹐方切求之也﹐言切求其脈理也。度者﹐得其病處﹐以四時度之也。【度﹐俱音鐸。】

【馬蒔曰﹕此歷舉古經篇名而釋其義也。首四句﹐似以鍼法爲解。《上經》《下經》《金匱》《揆度》《奇恆》俱古經篇名﹐今皆失之。《上經》者﹐必以衛气爲論﹐如生气通天論之義﹐故曰言气之通天也。《下經》者﹐言病之變化。《金匱》疑是藏之金匱﹐如金匱眞言論之類﹐然其義則決死生也。《揆度》以度病爲言﹐奇病不得以四時而死﹐如奇病論﹑大奇論之類。恆病得以四時而死﹐如髒气法時論合於四時而死之類。揆以切求其脈理﹐度以得其病處﹐遂以四時度之﹐此皆古經篇之義也。】

【張志聰曰﹕此論切求奇恆之脈法也。夫胃腑五臟之病能者﹐其气逆者﹐其脈沈細﹐故所謂沈之而細者﹐其應手如鍼之細而沈也。再按而摩之﹐切而求之。如胃精之聚於胃﹐脾气之聚於脾者﹐其脈堅牢而不鼓也﹔又如肺气之盛﹐腎气之上搏於肝﹐肝气之上搏於心者﹐其脈應指而大也。《上經》者﹐謂上古天眞﹑生气通天至六節髒象﹑髒气法時諸篇﹐論人之臟腑陰陽﹐地之九州九野﹐其气皆通於天气。《下經》者﹐謂通評虛實以下至於脈解諸篇﹐論疾病之變化。《金匱》者﹐如金匱眞言﹑脈要精微﹑平人气象諸篇﹐論脈理之要妙﹐以決死生之分﹐藏之金匱﹐非其人勿教﹐非其眞勿授﹐故曰金匱者﹐所以決死生也。《揆度》者﹐切度奇恆之脈病。《奇恆》者﹐言奇病之異於恆常也。所謂奇者﹐病五臟之厥逆﹐不得以四時之气應之。所謂恆者﹐奇恆之勢﹐乃六十首﹐亦得以四時之气而爲死生之期。揆度奇恆﹐所指不同﹐故當切求其脈理﹐而復度其病處﹐如本篇論五臟之病能﹐當摩之切之﹐以脈求之﹐如太陽之腰椎腫﹐少陽之心脇痛﹐陽明之振寒﹐大陰之病脹﹐又當得其病處而以四時度之。】古今圖書集成醫部全錄卷二十二

奇病論篇第四十七

【馬蒔曰﹕內論諸病皆異﹐故名篇。】

【張志聰曰﹕此論奇恆之腑﹐而爲奇恆之病也。五臟別論曰﹕腦﹑髓﹑骨﹑脈﹑膽﹑女子胞﹐此六者名爲奇恆之腑。是以本篇所論﹐有犯大寒內至骨髓﹐上逆於腦之腦髓骨病﹐脈解篇之脈病﹐口苦之膽病﹐九月而喑﹐及母腹中受驚之女子胞病﹐皆奇恆之腑而爲病也。】

黃帝問曰﹕人有重身九月而喑﹐此爲何也﹖岐伯對曰﹕胞之絡脈絕也。帝曰﹕何以言之﹖岐伯曰﹕胞絡者系於腎﹐少陰之脈貫腎系舌本﹐故不能言。帝曰﹕治之柰何﹖岐伯曰﹕無治也﹐當十月復。刺法曰﹕無損不足﹐益有餘﹐以成其疹﹐然後調之。所謂無損不足者﹐身羸瘦無用鑱石也。無益其有餘者﹐腹中有形而泄之﹐泄之則精出而病獨擅中﹐故曰疹成也。【重﹐平聲。瘖﹐音音。】

【王冰曰﹕重身﹐謂身中有身﹐則懷妊者也。喑﹐謂不得言語也。妊娠九月﹐足少陰脈﹐養胎約气﹐斷則喑不能言也。絕謂脈斷﹐絕而不通流﹐則不能言﹐非天眞之气斷絕也。少陰﹐腎脈也。气不榮養﹐故舌不能言。十月胎去﹐胞絡復通﹐腎脈上榮﹐故復舊而言也。疹謂久病。反法而治﹐則胎死不去﹐遂成久痼之疹病。妊娠九月﹐筋骨瘦勞﹐力少身重﹐又拒於谷﹐故身形羸瘦﹐不可以鑱石傷也。胎約胞絡﹐腎气不通﹐因而泄之﹐腎精隨出﹐精液內竭﹐胎則不全﹐胎死腹中﹐著而不去﹐由此獨擅﹐故疹成焉。】

【馬蒔曰﹕此言重身而喑者﹐當產後愈﹐不必彊施以攻補之法也。重身九月而喑者﹐醫書謂人之受孕者﹐一月肝經養胎﹐二月膽經養胎﹐三月心經養胎﹐四月小腸經養胎﹐五月脾經養胎﹐六月胃經養胎﹐七月肺經養胎﹐八月大腸經養胎﹐九月腎經養胎﹐十月膀胱經養胎﹐先陰經而後陽經﹐始於木而終於水﹐以五行之相生爲次也。然以理推之﹐則手足十二經之經脈﹐晝夜流行無間﹐無日無時而不共養胎气也﹐必無分經養胎之理﹐今日九月而喑﹐蓋時至九月﹐則妊胎已久﹐兒體日長﹐胞絡宮之絡脈﹐系於腎經者﹐阻絕而不通﹐故間有爲之喑者﹐非人人然也。此乃阻絕之絕﹐非斷絕之謂﹐何也﹖腎經之脈﹐下貫於腎﹐而上系舌本﹐故脈道阻絕者﹐不能言也﹐此所以不必彊爲施治﹐當至十月分娩之後﹐而自能復言矣。刺法篇有云﹕無損不足﹐無益有餘﹐以成痼病﹐必俟十月之後﹐然後調理之耳。所謂無損不足者﹐卽如身體羸瘦﹐無用鑱石以鍼之之謂也。所謂無益有餘者﹐卽如腹中有形﹐而又用鍼以治之﹐則反以泄之也。泄之則腎之精气反出﹐而胎亦隨損﹐胎死腹中﹐著而不下﹐是乃病獨擅中﹐故曰疹之已成也。吾故曰無治也﹐當十月復。愚意古人用鍼﹐故曰無治﹐若今人用藥﹐則當用藥治之﹐但當以補心腎爲宜耳。按大奇論以胞精不足者﹐善言爲死﹐不言爲生﹐此可以驗九月而喑﹐非胞精之不足﹐故十月而復也。】

【張志聰曰﹕胞之絡脈﹐胞絡之脈也。蓋妊至九月﹐胞長已足﹐設有礙於胞絡﹐卽使阻絕而不通聲音之道﹐在心主言﹐在肺主聲﹐然由腎間之動气﹐上出於舌﹐而後能發其音聲﹐故曰﹐舌者音聲之機也。胞之絡脈系於腎﹐足少陰之脈貫腎系舌本﹐胞之絡脈阻絕﹐則少陰之脈亦不通﹐是以舌不能發機而爲喑矣。至十月胎出﹐則胞絡通而音聲復矣。刺法謂《鍼經》內之法也。疹病也﹐言毋損其不足﹐益其有餘﹐使成其病而後復調治之。《鍼經》曰﹕形气不足﹐病气不足﹐此陰陽气俱不足也﹐不可刺之﹐刺之則重不足﹐重不足則陰陽俱竭﹐血气皆盡﹐五臟空虛﹐筋骨髓枯﹐老者絕滅﹐壯者不復矣。是以身羸瘦者﹐不可妄用鍼石﹐此蓋重在有餘而兼引其不足也。泄謂用緘瀉之﹐《鍼經》曰﹕刺之害中而不去則精泄﹐精泄則病益甚而恇﹐按腹中胞積﹐皆爲有形﹐在女子胞則曰無益其有餘﹐在息積曰不可灸刺﹐在伏梁曰不可動之﹐是腹中有形者﹐皆不可刺泄﹐刺𨿽中病﹐而有形之物不去﹐則反泄其精气﹐正气出而邪病反獨擅於其中﹐故爲疹成也。朱聖公曰﹕女子胞﹑腹中積﹐皆爲有餘。】

帝曰﹕病脇下滿气逆﹐二三歲不已﹐是爲何病﹖岐伯曰﹕病名曰息積。此不妨於食﹐不可灸刺。積爲導引服藥﹐藥不能獨治也。

【王冰曰﹕腹中無形﹐脇下逆滿﹐頻歲不愈﹐息且形之﹐气逆息難﹐故名息積也。气不在胃﹐故不妨於食也。灸之則火熱內爍﹐气化爲風﹐刺之則必瀉其經﹐轉成虛敗﹐故不可灸刺﹐是可積爲導引﹐使气流行久﹐以藥攻內消瘀稸則可矣。若獨憑其藥﹐而不積爲導引﹐則藥亦不能獨治之也。】

【馬蒔曰﹕此言息積之病﹐當兼導引服藥以治之。】

【張志聰曰﹕此肺積之爲病也。肺主气而司呼吸定息﹐故肺之積曰息奔﹐在本經曰息積。積者漸積而成﹐是以二三歲不已。夫肝肺之積﹐皆主脇下滿﹐積在肝則妨於食﹐此積在肺﹐故不妨於食也。此病腹中有形﹐不可灸刺。凡積當日用導引之功﹐調和之藥﹐二者並行﹐斯病可愈﹐若止用藥而不導引﹐則藥不能以獨治也。】

帝曰﹕人有身體髀股胻皆腫﹐環齊而痛﹐是爲何病﹖岐伯曰﹕病名曰伏梁﹐此風根也。其气溢於大腸而著於肓﹐肓之原在齊下﹐故環齊而痛也﹐不可動之﹐動之爲水溺濇之病也。【肓﹐音荒。】

【王冰曰﹕以衝脈病﹐故名曰伏梁。然衝脈者﹐與足少陰之絡﹐起於腎下﹐出於气街﹐循陰股內廉﹐斜入腘中﹐循胻骨內廉﹐並足少陰經下入內踝之後入足下﹐其上行者﹐出齊下同身寸之三寸關元之分﹐俠齊直上循腹各行會於咽喉﹐故身體髀皆腫﹐繞齊而痛﹐名曰伏梁。動之爲水溺濇之病者﹐以衝脈起於腎下﹐出於气街﹐其上行者起於胞中﹐上出齊下關元之分﹐故動之則爲水而溺濇也。動謂齊其毒藥而擊動之﹐使其大下也。】

【馬蒔曰﹕此節大義與腹中論第四十以爲奇病﹐故重出於此﹐其釋義具彼。】

【張志聰曰﹕此其气積於大腸之外而爲伏梁也。大腸爲肺之腑﹐气逆不通﹐是以身體髀股胻皆腫﹐此根因於風邪傷气﹐畱溢於大腸之間而著於肓﹐肓者卽腸外之膏膜﹐其原出於脖胦﹐正在齊下﹐故環齊而痛也。不可動者﹐不可妄攻以動之﹐蓋風气畱溢於齊下﹐與水髒水腑相連﹐動之則風行水渙而爲水病矣。水逆於上﹐則小便爲之不利矣。】

【張兆璜曰﹕奇恆之病﹐多因於積聚厥逆﹐前論腹中﹐此論奇恆也。】

帝曰﹕人有尺脈數甚﹐筋急而見﹐此爲何病﹖岐伯曰﹕此所謂疹筋。是人腹必急﹐白色黑色﹐見則病甚。【數﹐音朔。】

【王冰曰﹕筋急﹐謂掌後尺中兩筋急也。脈要精微論曰﹕尺外以候腎﹐尺裏以候腹中。今尺脈數急﹐脈數爲熱﹐熱當筋緩﹐反尺中筋急而見腹中筋當急﹐何也﹖腹急謂俠齊腎筋俱急﹐蓋尺裏候腹中﹐故見尺中筋急﹐則必腹中拘急矣。色見﹐謂見於面部也。夫相五色者﹐白爲寒﹐黑爲寒﹐故二色見﹐病彌甚也。】

【馬蒔曰﹕此言尺數筋急者﹐不必據其腎之熱﹐而當據其腹之寒也。尺脈數甚﹐則腎經有熱﹐熱宜筋緩﹐而今掌後尺中﹐反見筋急者﹐何也﹖此所謂病在手筋也。尺脈𨿽數﹐而筋則肝經主之﹐於腎無與﹐尺中筋急﹐其人腹中當有筋急﹐所謂尺裏以候腹中也。腹中有寒﹐故急﹐不可以其腎之熱﹐而疑其筋之不宜急矣。且其人白黑二色見於面部﹐則白黑爲寒﹐其病爲尢甚也。】

【張志聰曰﹕此論諸筋之爲病也。夫奇恆之勢﹐診有十度﹐度脈﹐度髒﹐度肉﹑度筋﹑度兪﹑度陰陽气。如心脈滿大﹐肝脈小急﹐脈來懸鉤﹐脈至如喘之類﹐皆所以度脈也。如肝滿﹑腎滿﹑肺滿則爲腫﹐肝气予不足﹐木葉落而死﹐腎气予不足﹐去棗華而死﹐皆所以度髒也。如肌气予不足﹐膚脹身腫﹐大肉陷下﹐皆所以度肉也。診筋之病﹐所以度筋也。如十二兪之予不足水凝而死﹐所以度兪也。如正月太陽﹐三月厥陰﹐五月陽明﹐十月少陰﹐所以度陰陽气也。皆爲病之異於恆常者也。夫內有陰陽﹐外有陰陽﹐在外者皮膚爲陽﹐筋骨爲陰﹐是以筋病急而尺脈數也。夫諸筋之會聚於宗筋衝脈者﹐主滲灌溪谷﹐與陽明合於宗筋﹐是以筋病而腹必急也。夫十二經之筋病﹐惟手太陰甚﹐則成息賁脇急吐血﹐足少陰筋病甚者﹐死不治﹐是以白色黑色見者﹐則病甚也。】

帝曰﹕人有病頭痛以數歲不已﹐此安得之﹖名爲何病﹖岐伯曰﹕當有所犯大寒﹐內至骨髓﹐髓者以腦爲主﹐腦逆故令頭痛齒亦痛﹐病名曰厥逆。帝曰﹕善。

【王冰曰﹕頭痛之疾﹐不當逾月﹐數年不愈﹐故帝怪而問之。夫腦爲髓主﹐齒是骨餘﹐腦逆反寒﹐骨亦寒入﹐故令頭痛齒亦痛。】

【馬蒔曰﹕此言歲久頭痛者﹐以其寒入於腦﹐气有所逆而然也。人有頭痛數歲不已者﹐其人曾犯於大寒﹐大寒至於骨髓﹐腦者爲髓之海﹐故髓以腦爲主。今大寒入體﹐而气逆上行﹐故令頭痛﹐齒爲骨餘﹐亦兼齒痛也。此病气逆而然﹐故亦名之曰厥逆耳。】

【張志聰曰﹕此論腦骨髓之爲病也。夫在地爲水﹐在天爲寒﹐寒生水﹐水生鹹﹐咸生腎﹐腎生骨髓﹐故所犯大寒之气﹐而內至骨髓也。諸髓皆屬於腦﹐故以腦爲主體﹐邪上逆則入於腦﹐是以頭痛數歲不已。齒乃骨之餘﹐故齒亦痛也。此下受之寒﹐上逆於巓頂﹐故名曰厥逆。】

帝曰﹕有病口甘者﹐病名爲何﹖何以得之﹖岐伯曰﹕此五气之溢也﹐名曰脾癉。夫五味入口﹐藏於胃﹐脾爲之行其精气﹐津液在脾﹐故令人口甘也。此肥美之所發也﹐此人必數食甘美而多肥也。肥者令人內熱﹐甘者令人中滿﹐故其气上溢﹐轉爲消渴。治之以蘭﹐除陳气也。

【爲﹐去聲。癉﹐得爛反。數﹐音朔﹐下同。】

【王冰曰﹕癉﹐謂熟也。脾熱則四髒同稟﹐故五气上溢也。生因脾熱﹐故曰脾癉。脾熱內滲﹐津液在脾﹐胃谷化余﹐精气隨溢﹐口通脾气﹐故口甘。津液在脾﹐是脾之濕﹐食肥則腠理密﹐陽气不得外泄﹐故肥令人內熱。甘者性气和緩而發散逆﹐故甘令人中滿。然內熱則陽气炎上﹐炎上則欲飲而嗌漧﹐中滿則陳气有餘﹐有餘則脾气上溢﹐故曰其气上溢﹐轉爲消渴也。蘭艸味辛熱平﹐利水道﹐辟不祥﹐除陳久甘肥不化之气者﹐以辛能發散故也。】

【馬蒔曰﹕此言有脾癉之疾者﹐當轉爲消渴也。五气者﹐五臟之气也。肝主酸﹐心主苦﹐脾主甘﹐肺主辛﹐腎主咸。人有病口甘者﹐乃脾气之溢也﹐名曰脾癉。脾癉者﹐脾气之熱也。正以五味入口藏於胃﹐脾爲胃行其精气津液﹐今津液在脾﹐脾熱則口甘﹐此病必發之於多食肥美也。蓋肥者陽气有餘﹐令人內熱﹔甘者性緩不散﹐令人中滿。多食肥美﹐故其气至溢﹐口爲之甘。口甘日久﹐則熱气燥甚﹐轉爲消渴之證。治之者以蘭艸除其陳郁之气﹐則辛能發散病愈矣。】

【張志聰曰﹕五气者﹐土气也。土位中央﹐在數爲五﹐在味爲甘﹐在味爲香﹐在髒爲脾﹐在竅爲口﹐多食甘美﹐則臭味畱於脾中﹐脾气溢而證見於外竅也。脾主爲胃行其津液者也﹐五味入口﹐津液各走其道﹐苦先入心﹐酸先入肝﹐甘先入脾﹐辛先入肺﹐鹹先入腎。此人必數食甘美而多肥﹐美者香美﹐肥者厚味也。厚味令人內熱﹐甘者主於畱中津液﹐不能輸布於五臟﹐而獨畱在脾﹐脾气上溢﹐發爲口甘﹐內熱不淸﹐轉爲消渴。治之以蘭者﹐蓋味有所積﹐以臭行之﹐從其類而治之也。】

帝曰﹕有病口苦﹐取陽陵泉。口苦者病名爲何﹖何以得之﹖岐伯曰﹕病名曰膽癉。夫肝者中之將也﹐取決於膽﹐咽爲之使。此人者數謀慮不決﹐故膽虛﹐气上溢﹐而口爲之苦。治之以膽募兪﹐治在陰陽十二官相使中。【咽﹐音煙。使﹐去聲。】

【王冰曰﹕膽汁味苦﹐故口苦。靈蘭祕典論曰﹕肝者將軍之官﹐謀慮出焉。膽者中正之官﹐決斷出焉。肝與膽合﹐气性相通﹐故諸謀慮取決於膽﹐咽膽相應﹐故咽爲使焉。胸腹曰募﹐背脊曰兪。膽募在乳下二肋外期門下﹐同身寸之五分﹐兪在脊第十椎下兩旁﹐相去各同身寸之一寸半﹐鍼三分﹐灸五壯。其治法具於陰陽十二官相使篇﹐今經已亡。】

【馬蒔曰﹕此言有膽癉之疾也。病有口苦﹐取足少陽膽經之陽陵泉以治之者﹐何也﹖此病乃膽气之熱也。夫謀慮在肝﹐決斷在膽﹐故肝爲中之將﹐而取決於膽也。肝脈上循喉嚨﹐其支者從目系下環唇內﹐故咽爲之使。此人數謀慮而不決斷﹐故膽气以煩勞而致虛﹐膽气上溢﹐口爲之苦﹐治之者﹐不但在陽陵泉也。凡五臟之募穴在腹﹐今曰膽之募者﹐卽肝之募也﹐名曰期門。任脈經有巨闕穴在鳩尾下一寸﹐其期門開巨闕旁四寸五分﹐直乳二肋端﹐不容旁一寸半﹐又曰乳直下一寸半﹐鍼四分﹐灸五壯。】

【張志聰曰﹕膽病者口苦。陽陵泉﹐膽之合穴也。按《靈樞經》曰﹕其寒熱者取陽陵泉。夫寒熱實證也﹐此系膽虛气溢﹐當取募兪﹐不當取其合穴﹐故口苦之不愈也。肝脈挾胃貫鬲﹐循喉嚨﹐入頏顙﹐環唇內﹐故咽爲肝之外使﹐是以肝病而證亦見於口也。謀慮不決﹐則肝气郁而膽气虛矣。膽之虛气上溢﹐而口爲之苦矣。上節論脾气實﹐此論膽气虛﹐虛實之气﹐皆能爲熱而成癉。】

帝曰﹕有癃者﹐一日數十溲﹐此不足也。身熱如炭﹐頸膺如格﹐人迎躁盛﹐喘息气逆﹐此有餘也。太陰脈微細如發者﹐此不足也。其病安在﹖名爲何病﹖岐伯曰﹕病在太陰﹐其盛在胃﹐頗在肺﹐病名曰厥﹐死不治。此所謂得五有餘﹐二不足也。帝曰﹕何謂五有餘﹐二不足﹖岐伯曰﹕所謂五有餘者﹐五病气之有餘也﹔二不足者﹐亦病气之不足也。今外得五有餘﹐內得二不足﹐此其身不表不裏﹐亦正死明矣。

【王冰曰﹕陽气太盛於外﹐陰气不足﹐故有餘也。癃﹐小便不得也。溲﹐小便也。頸膺如格﹐言頸與胸膺﹐如相格拒﹐不順應也。人迎躁盛﹐謂結喉兩旁脈動盛滿﹐急數非常。躁﹐速也。胃脈也。太陰脈細縷如發者﹐謂手大指後同身寸之一寸骨髙脈動處﹐脈則肺脈也﹐此正手太陰脈气之所流﹐可以候五臟也。病癃數溲﹐身熱如炭﹐頸膺如格﹐息气逆者﹐皆手太陰脈當洪大而數﹐今太陰脈反微細如發者﹐是病與脈相反也﹐何以致之﹖肺气逆陵於胃而爲是上使人迎躁盛也。故曰病在太陰﹐其盛在胃也。以喘息气逆﹐故云頗亦在肺也。病因气逆﹐證不相應﹐故病名曰厥﹐死不治也。外五有餘者﹐一身熱如炭﹐二頸膺如格﹐三人迎躁盛﹐四喘息﹐五气逆也。內二不足者﹐一病癃﹐一日數十溲﹐二太陰脈微細如發。夫如是者﹐謂其病在表﹐則內有二不足﹔謂其病在裏﹐則外得五有餘。表裏旣不可憑﹐補瀉固難爲法﹐故曰﹐此其身不表不裏﹐亦正死明矣。】

【馬蒔曰﹕此言表裏俱病者﹐而決其爲死也。病有癃者﹐謂膀胱不利爲癃﹐一日𨿽數十溲﹐而小便不得出﹐此不足也。身熱如炭﹐熱如火也。頸膺如格﹐謂膺之旁爲胸﹐其頸與膺如相格拒﹐而不得通暢也。左手寸口人迎之脈﹐三倍而躁﹐其息爲喘﹐其气甚逆﹐此有餘也。右手气口太陰之脈﹐微細如發﹐此不足也。病在何經﹖名爲何病﹖此病在太陰經之不足﹐觀气口微細之脈可知也﹔其气盛在於胃﹐觀人迎躁盛之脈可知也。六節髒象論﹑《靈樞》終始﹑禁服等篇﹐皆以人迎三盛爲病在陽明﹐所以謂之其盛在胃也。至於喘息气逆﹐頗關在肺﹐然肺虛也﹐非盛也﹐特邪气耳。病名曰厥﹐當至死不治。蓋人迎盛於气口者爲格﹐以陽气上逆﹐而陰气不得運於外也。曰身熱如炭﹐曰頸膺如格﹐曰人迎躁盛﹐曰喘息﹐曰气逆﹐此得五有餘也。曰病癃一日數十溲﹐曰太陰脈微細如發﹐此二不足也。所謂得五有餘者﹐病气有餘也。有謂得二不足者﹐正气不足也。卽五有餘而欲瀉之﹐則其裏甚虛﹐而不能以當夫瀉﹔卽二不足而欲補之﹐則其表甚盛﹐而不可以施夫補。此其不表不裏﹐正以必死而無疑也。】

【張志聰曰﹕此論陰陽二气﹐生於太陰陽明﹐陰陽不和而爲死證也。夫水谷入胃﹐脾主行其津液﹐太陰爲之行气於三陰﹐陽明爲之行气於三陽﹐太陰不足則陽明甚盛﹐太過不及則陰陽不和﹐陰陽不和則表裏之气皆絕矣。夫入胃之飲﹐上輸於脾﹐脾气散精﹐上歸於肺﹐通調水道﹐下輸膀胱﹐今太陰病而不能轉輸於上﹐頗在肺﹐而不能通調於下﹐則病癃矣。夫地气升而爲云﹐天气降而爲雨﹐今地气不能上升而惟下泄﹐是以一日數十溲﹐此太陰之不足也。陽明者表也。身熱如炭﹐陽明盛也。陽明脈俠喉﹐其兪在膺中﹐頸膺如格﹐胃气彊也。陽明盛彊則人迎躁急﹐頗關在肺﹐故喘息气逆﹐此陽明之有餘也。陽明盛彊﹐則與脾陰相絕﹐太陰不得受水谷之精﹐是以脈微如發﹐此太陰之不足也。夫陽明乃燥熱之經﹐從中見太陰之濕化﹐太陰不足﹐則胃气熱而人迎躁盛矣。胃气上逆﹐頗關在肺﹐而爲喘息气逆矣。胃气盛彊﹐不能遊溢精气﹐而太陰不足矣。太陰不足﹐則五臟六腑皆無所受气﹐而爲厥逆之死證也。五有餘者﹐謂身熱如炭﹑頸膺如格﹑人迎躁盛﹑喘息而气逆﹐此五病气之有餘也。二不足者﹐病癃一日數十溲﹑太陰脈微細如發﹐亦病气之不足也。陽明者表也﹐外得五有餘﹐不能行气於表之三陽矣。太陰主裏﹐內得二不足﹐不能行气於裏之三陰矣。此其身之表裏陰陽﹐皆爲斷絕﹐亦正死也明矣。】

帝曰﹕人生而有病巓疾者﹐病名曰何﹖安所得之﹖岐伯曰﹕病名爲胎病。此得之在母腹中﹐時其母有所大驚﹐气上而不下﹐精气並居﹐故令子發爲巓疾也。

【王冰曰﹕夫百病者﹐皆生於風雨寒濕﹐陰陽喜怒也。然始生有形﹐未犯邪气﹐已有巓疾﹐豈邪气素傷耶﹖巓﹐頭首也。精气﹐謂陽之精气也。】

【馬蒔曰﹕此言人之初生﹐而有發項巓之疾者﹐乃胎中之有病也。項巓之病﹐凡病在頂巓者﹐皆是也﹐非止頭痛而已。帝問初生之子﹐未犯邪气﹐遽有此疾﹐必有其由﹐伯言此病乃得之於胎中者耳。方其在腹之時﹐其母曾有大驚﹐气上而不下﹐精气並居於上﹐故令子發爲巓疾者如此。】

【張志聰曰﹕此女子胞之爲病也。有所大驚﹐則气暴上而不下。夫精以養胎﹐而精風並居者也﹐母受驚而气上﹐則子之精气亦逆﹐故令子發爲巓疾也﹐愚謂巓當作癲﹐按嬰兒癲癇﹐多因母腹中受驚所致。然癲疾者﹐逆气之所生也﹐故因气上逆而發爲癲疾。張兆璜曰﹕胎中受病﹐非止驚癇﹐妊娠女子飲食起居﹐大宜謹愼﹐則生子聰俊﹐無病長年。】

帝曰﹕有病痝然如有水狀﹐切其脈大緊﹐身無痛者﹐形不瘦﹐不能食﹐食少﹐名爲何病﹖岐伯曰﹕病生在腎﹐名爲腎風。腎風而不能食﹐善驚﹐驚已心气痿者死。帝曰﹕善。

【王冰曰﹕痝然﹐謂面目浮起而色雜。大緊﹐謂如弓弦也。大卽爲气﹐緊卽爲寒﹐寒气內薄而反無痛﹐與眾別異常﹐何也﹖脈如弓弦﹐大而且緊﹐勞气內稸﹐寒復內爭﹐勞气薄寒﹐故化爲風。風勝於腎﹐故曰腎風。不能食善驚﹐驚已心气痿者﹐此腎水受風﹐心火痿弱﹐水火俱困﹐故必死。】

【馬蒔曰﹕此言腎風之證﹐而至於心痿則死也。腎屬水﹐故腎虛則水稸。腎不宜感風﹐故風在則體浮起﹐形之爲外證者﹐痝然而壅﹐如有水狀﹐其身又無痛﹐慮其形又不至瘦。形之爲脈體者﹐風熱則脈大﹐風與水搏則脈緊。形之爲內證者﹐脹滿則薄脾而不能食﹐𨿽食亦少。又腎者胃之關﹐關門不利﹐故聚水而成其病﹐則欲其能食也難矣。此病乃生於腎﹐名爲腎風。腎風而不能食﹐最善驚﹐以水盛則心火衰﹐故神喪而必多驚耳。若驚後而心經痿弱無气者﹐則心本不受邪﹐今者心傷則神去﹐神去則死矣。】

【張志聰曰﹕痝然﹐浮腫貌。如有水狀者﹐水气上乘﹐非有形之水也。足少陰寒水主气﹐大則爲風﹐緊則爲寒﹐故其脈大緊也。夫病風水者﹐外證骨節疼痛﹐此病在腎﹐非外受之風邪﹐故身無痛也。水气上乘﹐故形不瘦。風木水邪﹐乘侮土气﹐故不能食﹐卽食而亦不能多也。腎爲水髒﹐水生風木﹐此腎臟自生之風﹐非外受之邪﹐故曰病生在腎。水者火之勝﹐不能食者﹐水邪直入於上焦也。善驚驚者﹐水气薄於心下也。夫心不受邪。驚已而心气痿者﹐心受邪傷也。張兆璜曰﹕邪干上焦則不能食﹐在中焦則食少也。又曰﹕天有六淫﹐人亦有六气﹐奇恆之病﹐多不因於外邪。】

大奇論篇第四十八

【馬蒔曰﹕內論諸病尢異﹐故以大奇名篇。】

【張志聰曰﹕此承上章記奇病之廣大。】

肝滿﹑腎滿﹑肺滿皆實﹐卽爲腫。

【王冰曰﹕滿﹐謂脈气滿實也。腫﹐謂癰腫也。髒气滿乃如是。】

【馬蒔曰﹕此言肝腎肺經之滿者﹐其脈必實﹐其證必腫也。滿﹐脹滿也。腫﹐浮腫也。其皮部當爲腫也。】

【張志聰曰﹕滿﹐謂髒气充滿也。夫五臟者﹐藏精气而不瀉﹐故滿而不實。如滿而皆實﹐是爲太過﹐當卽爲腫。然此論髒气實而爲腫﹐與气傷痛形傷腫之因證不同也。】

肺之雍﹐喘而兩胠滿﹔肝雍﹐兩胠滿﹐臥則驚﹐不得小便﹔腎雍﹐腳下至小腹滿﹐脛有大小﹐髀胻大跛﹐易偏枯。

【王冰曰﹕衝脈者﹐經脈之海﹐與少陰之絡﹐俱起於腎下﹐出於气街﹐循陰股內廉﹐斜入腘中﹐循胻骨內廉﹐並少陰之經下入內踝之後﹐入足下﹐其上行者﹐出齊下同身寸之三寸﹐故腳下至少腹滿﹐若血气變易爲偏枯也。】

【馬蒔曰﹕此承上文而言肺肝腎气之雍者﹐又必合有其證也。人之肺气雍滯者﹐以肺藏气而主息﹐其脈支別者﹐從肺系橫出腋下﹐故旣發喘而兩胠亦必滿也。肝气雍滯者﹐肝之脈從股陰入毛中﹐環陰器﹐抵少腹﹐上貫肝鬲﹐布脇肋﹐故脹滿不得小便也。且其臥也多驚﹐以肝病主驚駭耳。腎气雍滯者﹐腎脈循內踝之後﹐別入跟上腨內﹐出腘內廉﹐上股內後廉﹐貫脊屬腎絡膀胱﹐其支者從肺出絡心注胸中﹐故自腳下上至少腹必脹滿也。其左右足脛﹐有大小不同﹐其髀至胻大跛爲患﹐當易至有偏枯之疾。夫上節三經之證曰腫﹐而此則不止於腫而已﹐故諸證不同又如是也。】

【張志聰曰﹕雍者﹐謂髒气滿而外壅於經絡也。蓋滿在气則腫在肌肉﹐雍在經則隨經絡所循之處而爲病也。喘﹐兩胠滿﹐不得小便﹐皆經絡爲病。髒气壅滿﹐臥則神魂不安﹐故發驚也。自腳下至少腹滿﹐亦腎經脈所行也。腎主骨而寒水主气﹐故足脛有大小﹐髀胻大而跛﹐變易爲偏枯。此論髒气壅於經脈而爲此諸病﹐與邪在三焦之不得小便﹐虛邪偏客於形身﹐而發爲偏枯之因證不同也。】

心脈滿大﹐癇瘛筋攣。肝脈小急﹐癇瘛筋攣。【癇﹐音閒。瘛﹐音熾。】

【王冰曰﹕心脈滿大則肝气下流﹐熱气內薄﹐筋幹血涸﹐故癇瘛而筋攣。肝養筋﹐內藏血﹐肝气受寒﹐故癇瘛而筋攣。脈小急者﹐寒也。】

【馬蒔曰﹕此言癇瘛筋攣之證﹐心肝二經皆能成之﹐而以其脈之異者驗之也。癇證似癲﹐瘛證體緩。筋攣者﹐筋脈拘攣也。然心屬火﹐火有餘則脈滿大﹐其血漧涸﹐故當發之爲癇瘛筋攣也。肝屬木﹐木感寒則脈小急﹐其血窘急﹐故亦當發之爲癇瘛筋攣也。夫病一也﹐心肝二經皆有之﹐一以內熱﹐一以外寒﹐故脈證不同有如此。】

【張志聰曰﹕癇瘛﹐抽掣也。心爲火髒﹐火熱太過﹐是以脈大而癇瘛筋攣。肝主筋而主血﹐小則爲虛﹐急則爲寒﹐比肝臟虛寒而不能榮養於筋﹐故爲攣瘛之病。此論筋之爲病﹐有因心气之有餘﹐有因肝气之不足﹐與風傷筋脈﹐筋脈乃應之爲病不同也。】

肝脈騖暴﹐有所驚駭﹐脈不至若喑﹐不治自己。【騖﹐音務。】

【王冰曰﹕騖謂馳騖﹐言其迅急。陽气內薄﹐故發爲騖也。肝气若厥﹐厥則脈不通﹐厥退則脈復通矣。又其脈布脇肋循喉嚨之後﹐故脈不至若喑。不治亦自己。】

【馬蒔曰﹕此言肝脈太過者主於驚﹐而不及者病易已也。金匱眞言論曰﹕肝之病發驚駭﹐故肝脈馳驟暴急﹐當有所驚駭也。若脈有未至﹐或口不能言﹐正以其脈布脇肋﹐循喉嚨﹐但气滯未通﹐久之病當自已也。】

【張志聰曰﹕騖﹐疾奔也﹐又亂馳也。言肝脈之來疾而暴亂者﹐必有所驚駭故也。此言因驚駭而致肝脈暴亂﹐非東方肝木﹐其病發驚駭也。脈絡阻於下﹐則音不出於上﹐脈絡疏通﹐其音自復﹐故脈不至而喑者﹐不須治之﹐其病自已。此系經脈所阻之病﹐與邪搏於陰則爲喑之不同也。】

腎脈小急﹐肝脈小急﹐心脈小急﹐不鼓皆爲瘕。

【王冰曰﹕小急爲寒甚﹐不鼓則血不流﹐血不流而寒薄﹐故血內凝而爲瘕也。】

【馬蒔曰﹕此言心肝腎脈之小急沈者﹐皆爲瘕也。瘕者﹐假也﹐塊似有形﹐而隱見不常﹐故曰瘕。脈本急矣﹐而其急中甚小﹐又不

鼓擊於手﹐則是沈也﹐必有積瘕在中﹐故脈不和緩空虛耳。今三部之脈如此﹐皆可以卽其本部而決其爲瘕也。】

【張志聰曰﹕小急﹐虛寒之脈。瘕﹐聚也。髒气有所畱聚﹐故脈見小急而不鼓。】

腎肝並沈爲石水﹐並浮爲風水﹐並虛爲死﹐並小弦欲驚。

【王冰曰﹕肝脈入陰內貫少腹﹐腎脈貫脊中絡膀胱﹐兩髒並髒气燻衝脈﹐自腎下絡於胞﹐令水不行化﹐故堅而結然腎主水﹐水冬則冰。水宗於腎﹐腎象水而沈﹐故气並而沈﹐名爲石水。脈浮爲風﹐下焦主水﹐風薄於下﹐故名風水。腎爲五臟之根﹐肝爲發生之主﹐二者不足﹐是生主俱微﹐故死。脈小弦爲肝腎俱不足﹐故驚。】

【馬蒔曰﹕此歷舉腎肝之脈相同者﹐其病亦無異也。腎脈貫脊中﹐絡膀胱﹔肝脈入陰內﹐貫少腹。二脈並沈者﹐腎主水﹐水在冬爲冰﹐水气凝結﹐如石之沈﹐故名爲石水也。腎肝肺並浮者﹐腎主水﹐肝主風﹐二部皆見浮脈﹐是蓄水冒風﹐發爲腫脹﹐名曰風水。腎爲五臟之根﹐肝爲發生之主﹐今二脈俱虛﹐當爲死證也。又腎肝脈並小弦﹐肝主弦小﹐爲腎肝俱虛﹐虛則多驚﹐故謂之欲驚也。】

【張志聰曰﹕肝乃東方春生之木﹐主透發冬令閉藏之气﹐如肝腎之脈並沈﹐是二髒之气﹐皆閉逆於下而爲石水矣。石水者﹐腎水也﹐如石之沈﹐腹滿而不喘也。肝主風木﹐腎主寒水﹐如肝腎之脈並浮﹐是二髒所主之气皆發於外﹐故名曰風水。如浮而並虛﹐是髒气不藏而外脫﹐故死。此言肝腎之气﹐過於閉藏﹐則沈而爲水﹐過於發越﹐則浮而兼風﹐皆本髒所主之气﹐而自以爲水爲風﹐與本經之熱病論﹑水熱穴論﹐《靈樞》論疾診尺篇及《金匱要略》諸經所論石水﹑風水之不同也。小﹐者血气皆少﹐弦則爲減爲寒。肝臟之气生於腎﹐脈並小弦﹐是二髒之气皆虛而欲發驚也。前論肝雍之驚﹐病有餘﹔今小弦欲驚﹐病不足﹐皆本髒本气之爲病也。上言虛脫於外者死﹐比言本虛於內者驚。】

腎脈大急沈﹐肝脈大急沈﹐皆爲疝。

【王冰曰﹕疝者﹐寒气結聚之所爲也。夫脈沈爲實﹐脈急爲痛。气實寒薄聚﹐故絞痛爲疝。】

【馬蒔曰﹕此言腎肝之脈大急沈者﹐皆爲疝也。上文言腎肝心之三部﹐其脈小急沈者爲瘕矣﹐玆則言腎肝之二部﹐其脈大急沈者﹐皆爲疝也。特以急沈之脈﹐有大小之辧耳。疝者﹐寒气結聚之所爲也﹐或結於少腹﹐或結於睪丸﹐或結於睪丸之上下兩旁﹐凡二脈經歷之所皆是也。】

【張志聰曰﹕大則爲虛﹐急則爲寒﹐沈爲在下在裏﹐故皆爲疝。】

心脈搏滑急爲心疝。肺脈沈搏爲肺疝。

【王冰曰﹕心疝肺疝﹐皆寒搏於髒故也。】

【馬蒔曰﹕此言心肺二部皆有疝﹐卽脈可以知之﹐不特腎肝爲然也。心脈搏擊於指﹐而且滑且急﹐是心經有疝也。肺脈搏擊於指﹐而按之則沈﹐是肺經有疝也。】

【張志聰曰﹕心疝有形在少腹﹐其气上搏於心﹐故心脈搏而滑急也。肺脈當浮而反沈搏﹐是肺气逆聚於內而爲肺疝矣。】

三陽急爲瘕。三陰急爲疝。

【王冰曰﹕太陽受寒﹐血凝爲瘕。太陰受寒﹐气聚爲疝。】

【馬蒔曰﹕此言急脈𨿽同﹐而有膀胱與脾之分﹐當有爲疝爲瘕之別也。三陽者﹐足太陽膀胱經也﹐其脈來急﹐正以膀胱受寒﹐凝而爲瘕﹐故其脈如此。三陰者﹐足太陰脾經也﹐其脈亦急﹐正以脾經受寒﹐聚而爲疝﹐故其脈如此。夫上文言腎肝心肺俱有疝﹐而此言脾亦有疝﹐可見五臟皆有疝也。王注分瘕爲血疝爲气者未的﹐當知二病爲气血相兼也。】

【張志聰曰﹕此言疝瘕之病﹐病三陰三陽之气而見於脈也。莫子繇曰﹕瘕者﹐假也﹐假物而成有形。疝字從山﹐有艮止髙起之象。故病在三陽之气者爲瘕﹐三陰之气者爲疝。】

二陰急爲癇厥。二陽急爲驚。

【王冰曰﹕二陰﹐少陰也。二陽﹐陽明也。】

【馬蒔曰﹕此又言急脈𨿽同﹐而有心經與胃之分﹐當有爲癇爲厥爲驚之別也。二陰者﹐心也﹐其脈來急﹐正以心經受寒﹐寒與血搏﹐發而爲癇爲厥﹐故其脈如此。二陽者﹐胃也﹐其脈亦急﹐正以胃經受寒﹐寒來侮之﹐發而爲驚﹐故其脈如此。】

【張志聰曰﹕二陰﹐少陰也。癇厥者﹐昏迷傾僕﹐卒不知人﹐此水气乘心﹐是以二陰脈急。二陽﹐陽明土也﹐土气虛寒﹐則陽明脈病﹐故發驚也。】

脾脈外鼓﹐沈爲腸澼﹐久自已。肝脈小緩爲腸澼﹐易治。腎脈小搏沈爲腸澼﹐下血﹐血溫身熱者死。心肝澼亦下血﹐二髒同病者﹐可治。其脈小沈濇爲腸澼﹐其身熱者死﹐熱見七日死。【澼﹐音僻。】

【王冰曰﹕外鼓﹐謂不當尺寸而鼓動於臂外也。肝脈小緩﹐爲脾乘肝﹐故易治。腎脈小爲陰气不足﹐搏爲陽气乘之﹐熱在下焦﹐故下血也。血溫身熱﹐是陰气喪敗﹐故死。肝臟血﹐心養血﹐故澼皆下血也。心火肝木﹐木火相生﹐故可治之。若心肝脈小而沈濇者﹐爲腸澼也。腸澼下血而身熱者﹐是火气內絕﹐去心而歸於外也﹐故死。火成數七﹐故七日死。】

【馬蒔曰﹕此言心肝脾腎皆爲腸澼﹐而有死生之分者﹐以脈與證驗之也。腸澼者﹐腸有所積而下之也。然有下血者﹐有白沫者﹐有下膿血者﹐病在於腸﹐均謂之腸澼也。故通評虛實論曰﹕腸澼之屬﹐但其脈皆宜沈細﹐其證皆宜體涼。則火退而邪少也。今脾脈之沈者﹐必爲腸澼﹐但沈而外鼓於臂外﹐則邪气未減﹐當至久而自已也。肝脈之緩者﹐必爲腸澼﹐但緩而小者﹐則土來乘木﹐終不能勝﹐其病卽愈﹐故曰易治。又腎脈之沈者﹐必爲腸澼﹐但沈而小有搏擊於指﹐則腸澼之下血者也。其血若溫﹐其身若熱﹐是水不能勝火也﹐故曰死。又心肝二部﹐亦有腸澼﹐病必下血﹐正以心生血﹐肝納血﹐故二部腸澼﹐宜其必下血也。然二髒同病﹐則木火相生﹐其病可治。至診其脈本沈矣﹐而小爲不足﹐濇爲血傷﹐幸身未熱﹐猶有可治﹐若身已熱﹐則時至七日﹐乃火之成數也﹐可以卜死期矣。】

【張志聰曰﹕腸澼﹐下痢也。著至教論曰﹕三陽者﹐至陽也﹐積並則爲驚。病起疾風﹐至如礔礰﹐九竅皆塞﹐陽气滂溢﹐嗌漧﹝一﹞嗌漧﹕原本作「幹嗌」﹐據文義系倒置﹐攺。喉塞﹐並於陰則上下無常﹐薄爲腸澼﹐此三陽並至﹐幹薄髒陰﹐乃奇恆之下痢﹐與外受六淫之邪﹐迫於經絡而爲下痢膿血者不同。故病見於髒脈﹐而各有死生之分。脾爲陰髒﹐位居中央﹐受三陽陽盛之气﹐迫而上行﹐則其脈外鼓搏而下沈則爲腸澼下痢﹐蓋言陽气上下之無常也。脾爲陰中之至陰﹐故𨿽受陽熱之气﹐其病久而自己。經云﹕緩者多熱﹐小者血气皆少﹐故肝脈小緩﹐爲陽熱之气﹐幹薄髒陰﹐至肝臟之血气下泄而虛也。肝主藏血﹐故𨿽受陽邪﹐尙爲易治。腸澼下血者﹐或下痢赤白或下血也。腎主藏精﹐爲精血之原﹐陽熱之气﹐下薄於腎﹐故爲腸澼下血。陰血傷﹐故脈小。熱邪干腎﹐故沈而搏也。夫陰陽相和則生﹐偏害則死。三陽爲陽﹐三陰爲陰。气爲陽﹐血爲陰。三陽之熱薄於陰血﹐血受熱傷﹐故血溫也。身熱者﹐三陽盛而三陰之气絕也。夫心主生血﹐肝主藏血﹐是以心肝二髒﹐受陽盛之气而爲腸澼者﹐亦下血。如二髒同病﹐則陰血盛而可以對待陽邪﹐故尙爲可治之證。若見脈小沈濇者﹐三陰之气﹐爲陽薄所傷也。其身熱者﹐陽盛而陰絕也。七日死者﹐六髒之陰气終也。按此系奇恆之病﹐緣於陰陽不和﹐非關外淫之气﹐醫者大宜體析﹐如因表邪而發熱者﹐其脈必浮﹐或見滑大﹐初起之時﹐必骨痛頭疼﹐或惡寒喘急﹐表證始盛﹐裏證尙微﹐蓋先表而後入於裏也。此系三陽之气﹐直並於陰﹐陰气受傷﹐是以脈小沈濇。一起之時﹐裏證卽急﹐或禁口腹痛﹐或下重痢甚﹐或發驚昏沈﹐或嗌漧喉塞﹐身𨿽熱而熱微﹐外證輕而裏急﹐此三陽之气﹐疾起如風﹐至如礔礰﹐當急用抑揚養陰之藥以救援﹐若見身有微熱﹐而用表散之輕劑﹐因脈小濇而用和調之緩方﹐三日之後﹐卽成不救矣。存徳好生之士﹐當合參諸經﹐細心體認。幸勿以人命爲輕忽也。張應略曰﹕當汗而急汗之﹐正所以養陽也。當急下而大下之﹐正所以養陰也。常須識此﹐勿令誤也。】

胃脈沈鼓濇﹐胃外鼓大﹐心脈小堅急﹐皆鬲偏枯。男子發左﹐女子發右。不喑舌轉可治﹐三十日起。其從者﹐喑三歲起。年不滿二十者﹐三歲死。

【王冰曰﹕陽主左﹐陰主右﹐故男子發左﹐女子發右。陰陽應象大論曰﹕左右者﹐陰陽之道路﹐此其義也。偏枯之病﹐喑不能言﹐腎與胞脈內絕也。胞脈系於腎﹐腎之脈從腎上貫肝鬲﹐入肺中﹐循喉嚨﹐俠舌本﹐故气內絕則喑不能言也。從﹐謂男子發左﹐女子發右也。病順左右而喑不能言﹐三歲治之乃能起。年不滿二十﹐則五臟始定﹐血气方剛﹐髒始定則易傷﹐气方剛則甚費﹐易傷甚費﹐故三歲死。】

【馬蒔曰﹕此言胃心之脈﹐有爲鬲證與偏枯者﹐其偏枯當有死生之分也。胃脈沈矣﹐而又鼓指帶濇﹐從外而鼓擊於指者甚大﹐則鼓爲不和﹐濇爲有傷﹐大爲熱盛。心脈小矣﹐而按之且堅且急﹐則小爲血虛﹐堅爲不和﹐急爲熱盛﹐皆能成鬲證與偏枯焉。蓋鬲者鬲膜也﹐前齊鳩尾﹐後齊十一椎﹐遮隔濁气﹐不使上燻心肺﹐故謂之鬲。今鬲有病﹐則飲食不下﹐若有所隔而然﹐故謂之鬲疾也。《靈樞》上鬲篇有言食飲入而還出者是也。正以胃爲水谷之海﹐心在鬲上﹐今胃有病脈而不能納谷﹐心有病脈而不能生血﹐此鬲無所養而病成也。至於偏枯者﹐亦穀气失養﹐血脈不和所致耳。且此偏枯也﹐男子當發於左﹐以左爲陽也﹔女子當發於右﹐以右爲陰也。其聲不喑﹐其舌可轉﹐是病猶未甚﹐一月而起。若男子已發於左而不發於右﹐女子已發於右而不發於左﹐是之謂從﹐從者順也﹐𨿽至於喑﹐三年可起﹐不至死也。若年不滿二十﹐而得此疾者﹐不問其在左在右﹐喑與不喑﹐主三年而死。蓋五臟始定﹐血气方剛﹐而蚤得此疾﹐乃臟腑血气皆損之極也﹐其欲生也難矣。】

【張志聰曰﹕此言榮衛血气虛逆而成偏枯也。夫經脈者﹐所以行气血而榮陰陽﹐濡筋骨以利關節。衛气者﹐所以溫分肉﹐充皮膚﹐肥腠理﹐司開闔。是故榮衛調則筋骨彊健﹐肌肉致密﹐如血气虛逆﹐則皮膚筋骨﹐失其榮養﹐而成偏枯之患矣。榮衛之气﹐由陽明之所生﹐血脈乃心臟之所主﹐陽明气血皆多﹐其脈當浮大﹐今脈沈而鼓動帶濇﹐《靈樞經》曰﹕濇爲少气。《傷寒論》曰﹕濇則無血。是血气虛於內矣。推而外之﹐胃外以候形身之中﹐其脈鼓大﹐大則爲虛。此血气虛於外矣﹐是以成鬲偏枯。鬲者裏之鬲肉﹐前連於胸﹐旁連於脇﹐後連於脊之十一椎﹐蓋榮衛血气﹐皆從此內鬲﹐而外達於形身﹐榮衛不足﹐則鬲气虛﹐鬲气虛是以胸脇脊背之間﹐而成麻痺不仁之證﹐故名曰鬲偏枯也。夫心主血脈之气﹐小則血气皆少﹐堅急爲寒﹐心气虛寒則血脈不行﹐筋骨無所榮養﹐而亦成鬲外之偏枯。夫邪之偏中於身﹐及風之傷人而成偏枯者﹐乃外受之邪﹐當主半身不遂﹐此由在內所生之血气虛逆﹐故主於鬲偏枯。鬲偏枯者﹐止病在胸脇腰脊之間而不及周身之上下也。左右者陰陽之道路也﹐男子气血從左而轉﹐女子气血從右而旋﹐是以男子之病發於左﹐而女子之病發於右也。夫榮衛气血﹐𨿽生於陽明﹐主於心臟﹐然始於先天之腎中。少陰之脈﹐貫腎系舌本﹐不喑舌轉﹐是先天之根气不傷﹐故爲可治。偏枯而主三十日起者﹐言其愈之速也。若男子發左﹐女子發右﹐陰陽气血𨿽從順﹐而喑者至三歲之久而後能復也。年不滿二十﹐其臟腑正盛﹐血气方殷﹐而反有此衰敗之證﹐比及三年﹐五臟胃腑之气﹐漸次消滅而死矣。張兆璜曰﹕不喑舌轉﹐先天之气在也。其從者喑﹐後天之气復也。又曰﹐如外感風邪者﹐值此少壯之年更易愈矣。此因於內損﹐故名曰鬲偏枯。】

脈至而搏﹐血衂身熱者死。脈來懸鉤浮﹐爲常脈。

【王冰曰﹕血衂爲虛﹐脈不應搏﹐今反脈搏﹐是气極乃然﹐故死。若懸鉤而浮﹐則血衂之常脈也。】

【馬蒔曰﹕此言有血衂二證者﹐脈搏身熱爲死。若懸鉤浮爲常脈﹐則不至於搏之爲可慮也。病有血證﹐凡吐血下血皆是也。病有衂證﹐血出於鼻者是也。血屬陰﹐陰宜靜﹐其脈最惡搏﹐其身最惡熱﹑今犯之﹐故曰死。若脈之來也﹐懸虛而鉤而浮﹐則鉤爲心脈﹐爲肺脈﹐皆不至於搏擊指下而不和﹐蓋血衂者之常脈耳﹐未必至於死也。】

【張志聰曰﹕脈搏擊而血衂者﹐經熱盛而迫血妄行﹐血脫故身熱也。脈來懸鉤者﹐心之脈也。浮者﹐肺之脈也。心主血脈﹐肺主皮膚﹐而開竅在鼻﹐心脈來盛﹐上乘於肺而致衂者﹐此血衂之常脈也。夫因外感風寒﹐表陽盛而迫於經絡之衂者自愈﹐若心脈盛而迫於皮膚之血以致衂者爲常脈﹐此表裏陰陽﹐外內出入﹐而皆爲衂病之常。若髒气不守﹐經血沸騰﹐脈至而搏擊應手者﹐此熱盛而血流妄行﹐一絲不續﹐則穹壤判矣。】

脈至如喘﹐名曰暴厥。暴厥者﹐不知與人言﹐脈至如數﹐使人暴驚﹐三四日自已。【數﹐音朔﹐下同。】

【王冰曰﹕喘謂卒來盛急去而便衰﹐如人之喘狀也。不知與人言﹐所謂暴厥之候如此。脈數爲熱﹐熱則內動肝心﹐故驚數爲心脈。木被火幹﹐病非肝生﹐不與邪合﹐故三日後四日自除﹐所以爾者﹐木生數三也。】

【馬蒔曰﹕此言病有暴厥暴驚者﹐其脈證當三四日自已也。脈來如喘﹐喘者气湧而不和﹐脈體如之﹐名曰暴厥。暴厥者﹐猝暴而厥逆﹐故脈如此也。惟其猝暴厥逆﹐所以不知與人言也。脈來如數者﹐六至余也。數爲熱﹐熱則內動肝心﹐主於猝暴驚駭。夫暴厥者﹐气降則愈﹐暴驚者﹐熱退則安﹐至三四日內當自已耳。蓋木之生數在三也。】

【張志聰曰﹕如喘者﹐脈來滑急也。此痰水上壅﹐故脈來急滑﹐名曰暴厥。暴厥者﹐一時昏厥而不能與人言。夫有形之邪上乘﹐則脈至如喘﹐無形之气上逆﹐則脈至數疾。邪薄心下﹐故發驚也。蓋心不受邪﹐至三四日邪自下﹐而驚厥之病自已﹐非比外淫卒厥之難愈也。】

脈至浮合﹐浮合如數﹐一息十至以上﹐是經气予不足也。微見九﹑十日死。

【王冰曰﹕如浮波之合﹐後至者淩前速疾﹐而動無常候也。】

【馬蒔曰﹕此言經气不足者﹐有脈象與死期也。經气者﹐手足十二經經脈之气也。十二經經脈之气﹐臟腑血气盡於是矣。今脈如浮浪之合﹐數數而來﹐一息之間﹐遂有十至已上之脈﹐是邪气盛極﹐經气衰極也。其死僅在九日與十日間耳。蓋肺主元气﹐其成數在九﹐脾主五臟﹐其成數在十也。】

【張志聰曰﹕此論臟腑經兪之气不足﹐而各有死期也。浮合者﹐如浮波之合﹐來去之無根也。浮合如數﹐而一息十至已上﹐是經气予之不足也。微見此脈﹐至九日十日之交而死。蓋九者陽之終﹐十者陰之盡﹐此三陰三陽﹐十二經脈之气終也。夫五臟相通﹐移皆有次﹐臟腑之气﹐各傳與之。如五臟有病﹐而逆傳其所勝者死﹔如順傳其所生﹐而受所與之气不足者﹐亦死。故曰﹐气予之不足也。又五臟各以其時﹐而至於手太陰者﹐髒气傳與之兪﹐兪气傳與之經脈﹐脈與之絡﹐絡與之肌﹐此經脈之气﹐受五臟所與之气不足﹐故脈至如此﹐虛數之極也。】

脈至如火薪然﹐是心精之予奪也﹐艸幹而死。脈至如散葉﹐是肝气予虛也﹐木葉落而死。脈至如省客﹐省客者脈塞而鼓﹐是腎气予不足也﹐懸去棗華而死。

【王冰曰﹕薪然之火焰﹐瞥瞥不定其形而便絕也﹐如散葉之隨風﹐不常其狀。脈塞而鼓﹐謂才見不行﹐旋復去也。懸謂如懸物﹐物動而絕去也。】

【馬蒔曰﹕此言心肝腎气之不足者﹐各有脈象死期﹐乃五臟中之三也。脈來如火薪之然﹐是邪气熱極﹐心精被奪。火王於夏﹐猶有可支﹐至秋盡冬初﹐心气全衰﹐故曰艸幹而死也。脈來如葉之散﹐是肝气太虛﹐全無收斂﹐至如金气克極﹐水气不能復生﹐木气雕謝﹐肝木亦死矣。又脈至如省客者﹐暫去暫來也﹐正以脈本閉塞而復有鼓系於指之時﹐是腎气全衰﹐本源虧極﹐鼓不常鼓而閉塞自如也。棗華之候﹐木衰火王﹐水安勝之﹖故曰﹐懸去棗華而死也。懸去者﹐猶俗云虛度也。棗華之候﹐初夏之時也。】

【張志聰曰﹕如火薪然者﹐心气不藏﹐虛炎之極也。精者﹐五臟主藏精﹐謂所與之气精气也。曰奪﹑曰虛﹑曰不足者﹐謂奪其所與之精气﹐以致虛而不足也。艸幹﹐冬令之時﹐當遇勝克之气而死。所謂脈至者﹐槪左右三部而言也。散葉﹐飄零虛散之象。肝木之气虛﹐故當至秋令之時而死。脈塞而鼓﹐謂脈始來充塞於指下﹐旋卽鼓動而去﹐有如省問之客﹐方及門而卽去也。懸﹐隔也。懸去棗華者﹐謂相隔於棗華之時而死也。張兆璜曰﹕臟腑之气﹐外合五行之生克﹐而艸木之榮枯﹐止以四時之气候之火土之气﹐皆主於夏﹐故曰懸去棗華者﹐謂相去棗華之初夏﹐而死於土令之長夏也。】

脈至如丸泥﹐是胃精予不足也﹐楡莢落而死。脈至如橫格﹐是膽气予不足也﹐禾熟而死。

【王冰曰﹕如珠之轉﹐是謂丸泥。橫格者﹐脈長而堅﹐如橫木之在指下也。】

【馬蒔曰﹕此言胃膽之气不足者﹐各有脈象死期﹐乃六腑中之二也。脈來如似手丸泥﹐有乖戾而無和平也﹐是胃土之精气不足﹐至楡落之候秋冬之交而死也。脈長而堅﹐如橫格之在指下﹐是膽之精气不足也﹐至禾熟秋冬之交而死﹐木被金克故也。】

【張志聰曰﹕丸泥者﹐如泥丸而不滑也。胃爲陽土﹐位居中央﹐其性柔﹐其體圓﹐故曰脈弱以滑﹐是有胃气﹐蓋往來流利如珠﹐曰滑如丸泥者﹐無滑動之象﹐胃將死敗之徵也。楡莢至春而落﹐木令之時也。臟腑之气﹐生於胃腑水谷之精﹐故曰精予不足。膽屬甲子﹐主一陽初生之气﹐膽气升﹐十一臟腑之气皆升。如橫格者﹐有如橫拒而不得上下﹐是膽气虛而不能升也。《靈樞經》曰﹕其膽乃橫﹐是膽气橫而脈亦見其橫格也。禾熟﹐秋深之時也。張兆璜曰﹕人生於寅﹐天三生木﹐故在人臟腑陰陽之生死﹐應四時艸木之榮枯。】

脈至如弦縷﹐是胞精予不足也﹐病善言﹐下霜而死﹐不可治。

【王冰曰﹕胞之脈系於腎﹐腎之脈俠舌本﹐今气不足者﹐則當不能言﹐今反善言﹐是眞气內絕去腎﹐外歸於舌也﹐故死。】

【馬蒔曰﹕此言胞气不足者﹐有脈象證候死期也。脈來如弓弦之縷﹐猶俗之所謂弦綫也﹐主堅急不和。奇病論云﹕胞脈者系於腎﹐蓋婦人受胎之所﹐卽胞絡官﹐而腎之脈俠舌本﹐故胞气不足﹐宜不能言﹐而反善言者﹐正虛邪盛也。時至下霜而死﹐以水衰不能生腎耳。若不能言﹐則病猶可治。夫自常人觀之﹐言者爲彊﹐不言爲弱﹐然自胞气不足而有病者觀之﹐則寧不言﹐無寧善言也。按膀胱爲胞之室﹐則膀胱之中有胞﹐男女皆同﹐但胞之病﹐未必若本節之甚﹐故愚以胞絡宮釋之。】

【張志聰曰﹕弦縷者﹐精血虛而如縷之細也。胞精﹐胞絡之精气也。胞絡者﹐系於腎少陰之脈﹐貫腎系舌本。善言者﹐胞气泄也。隕霜﹐九月之候也。九月萬物盡衰﹐則气去陽而之陰﹐應收藏之气而反泄於外﹐故死。胞主髒精血﹐故曰精予不足。】

脈至如交漆﹐交漆者左右旁至也﹐微見三十日死。

【王冰曰﹕左右旁至﹐言如瀝漆之交﹐左右反戾也。】

【馬蒔曰﹕此言脈如絞漆者﹐一月而死也。脈來如絞漆之狀﹐是乃左右旁至﹐有降而無升﹐有出而無入﹐大小不勻﹐前盛後虛也。此爲臟腑俱虛﹐气血皆弱﹐當一月而死矣。】

【張志聰曰﹕此承上文而言衝任之脈絕也。衝任起於胞中﹐循腹上行﹐爲經血之海﹐胞精不足﹐衝任將絕矣。交﹐絞也。如絞漆之左右旁流﹐無中通一貫之象﹐是循中而上之衝任絕矣。精血爲陰﹐故至三十日而死。三十日者﹐月之終也。微見﹐始見也。】

脈至如湧泉﹐浮鼓肌中﹐太陽气予不足也﹐少气味﹐韭英而死。

【王冰曰﹕如湧泉者﹐如水泉之動﹐但出而不入也。】

【馬蒔曰﹕此言太陽气之不足者﹐有脈象證候死期也。湧泉者﹐有升而無降﹐有出而無入﹐勢甚洶湧﹐莫能遏禦也。浮鼓於肌肉之中﹐是足太陽膀胱之气不足也。蓋太陽爲三陽﹐三陽主於外﹐今精气不足﹐故浮鼓肌中﹐而欲出於外﹐其勢終不能入於陰也。主少气﹐正以脈湧則气乏也。當至味韭英之時而死﹐正以韭有英時﹐冬盡春初也。水已虧極﹐安能至於盛春耶﹖】

【張志聰曰﹕至如湧泉﹐來盛而不返也。浮鼓肌中﹐無根外脫之象也。太陽者﹐巨陽也﹐爲諸陽主气﹐而生於膀胱之水中﹐是以標陽而本寒。夫水爲陰﹐火爲陽。陽爲气﹐陰爲味。少气味者﹐太陽之標本皆虛也。蓋言太陽之气不足﹐而水腑未虛﹐陽生於陰﹐尙有根而可復﹐如標本皆少﹐不免於死亡矣。至春韭英之時﹐更疏泄其本气則死矣。張兆璜曰﹕太陽爲諸陽主气﹐故六气之中獨舉太陽﹐衝任爲經血之海﹐皆起於胞中﹐故六腑之中﹐特提胞脈。膀胱者﹐胞之室也。】

脈至如頹土之狀﹐按之不得﹐是肌气予不足也﹐五色先見黑﹐白壘發死。【壘﹐當作藟。】

【王冰曰﹕頹土之狀﹐謂浮大而虛軟﹐按之則無也。】

【馬蒔曰﹕此言肌气不作者﹐有脈象證候死期也。脈來如頹土之狀﹐舉指大而虛軟﹐按之全無﹐是肌气之不足也。據其面部﹐先見黑色﹐是血枯色變也。主白壘發時而死。】

【張志聰曰﹕頹土﹐傾頹之頑土也。脾主肌肉﹐如頹上而按之不得者﹐無來去上下之象﹐是肌气受所予之不足也。土位中央﹐而分主於四季﹐當五色具見﹐而先主黃﹐若五色之中而先見黑﹐是土敗而水气乘之矣。藟﹐葛之屬也。葛色白而發於春﹐白藟發時﹐木气旺而頹土之气絕矣。】

脈至如懸雍﹐懸雍者浮﹐揣切之益大﹐是十二兪之予不足也﹐水凝而死。

【王冰曰﹕如懸雍者﹐如顙中之懸雍也。】

【馬蒔曰﹕此言十二兪气之不足者﹐有脈象與死期也。按《靈樞》憂恚無言篇有曰﹕懸雍者。音聲之關也﹐蓋懸雍生於上齶之間﹐脈至如懸雍﹐則懸雍本浮也。揣切之際﹐其脈益大﹐而全無沈意﹐是十二經兪穴之气皆不足也。水凝爲冰﹐乃寒極之時﹐不能交於春而死矣。】

【張志聰曰﹕先輕浮而度之﹐再重按而切之﹐其本益大﹐有如癰之頭小而本大﹐此臟腑十二經兪气之不足也。夫經兪之气﹐晝夜環轉﹐兪予之不足﹐故脈雍滯而有如癰之象也。天寒地凍﹐則經水凝泣﹐雍滯之脈﹐再爲凝泣﹐絕無生動之機矣。】

脈至如偃刀﹐偃刀者﹐浮之小急﹐按之堅大急﹐五臟菀熱﹐寒熱獨並於腎也﹐如此﹐其人不得坐﹐立春而死。

【馬蒔曰﹕此言五臟積熱而寒熱獨並於腎者﹐有脈象證候死期也。脈至如刀之偃﹐乃僕而不起﹐降而不升之象也﹐故其脈舉指浮之則小急﹐重指而按之則堅大且急﹐是乃五臟之積熱﹐發而爲寒熱者﹐獨並於下部之腎經也。由此觀之﹐則偃刀之脈﹐當見於尺部者矣。且其爲證也﹐能臥而不能坐﹐此腎衰不能生木﹐至立春則死矣。】

【張志聰曰﹕偃﹐仰也﹐脈如仰起之刀﹐口利銳而背堅厚﹐是以浮之小急而按之堅大也。夫五臟相通﹐精气各循序而傳予之。腎爲水髒﹐又獨受五臟之精而藏之﹐是以傳與之外﹐而又有邪气獨並於腎之奇病也。有如此之脈病者﹐其人當至立春而死。《靈樞經》曰﹕腎是動病﹐喝喝而喘﹐坐而欲起﹐其人不得坐者﹐腎气傷也。冬令閉藏以奉春生之气﹐腎气已傷﹐再至春而泄之﹐腎气絕矣。張兆璜曰﹕菀熱﹐久郁之气﹔寒熱﹐新積之邪。蓋久則寒亦化熱﹐故曰菀熱。按此與病能之義﹐大略相同。病能篇論五臟之邪气﹐循序相傳﹐此論五臟之寒熱﹐獨並於腎﹐蓋精气之有傳有並﹐而邪亦隨之﹐此論气予不足中﹐突提邪並一節﹐經義微妙﹐學者大宜體會。】

脈至如丸滑﹐不直手﹐不直手者﹐按之不可得也﹐是大腸气予不足也﹐棗葉生而死。【直﹐同值。】

【馬蒔曰﹕此言大腸气之不足者﹐有脈象證候死期也。脈至如丸之滑﹐其實有形﹐而圓活似於無形﹐醫工指下﹐相違不相直﹐是乃按之不可得也﹐正以大腸之不足耳。大腸之脈﹐輕虛以浮﹐當與肺同﹐今大腸精气不足﹐傳道失職﹐脈如丸滑﹐全非輕虛以浮之體矣﹐當至棗葉生時而死。棗葉生時﹐則先棗華之候矣。】

【張志聰曰﹕如丸滑而不直手者﹐圓活流利﹐似於無形﹐故按之不可得也。大腸爲肺之腑﹐而屬庚金﹐其脈宜軟弱輕浮﹐气予不足﹐故脈至若此。棗葉生於夏﹐火旺則金鑠矣﹐故死。】

脈至如華者﹐令人善恐﹐不欲坐臥﹐行立常聽﹐是小腸气予不足也﹐季秋而死。

【王冰曰﹕脈至如華﹐謂似華虛弱不可正取也。小腸之脈﹐上入耳中﹐故常聽也。】

【馬蒔曰﹕此言小腸气之不足者﹐有脈象證候死期也。脈至如華者﹐是似艸木之華﹐虛弱而按之無本也。其證令人善恐﹐以心气不足也。不欲坐臥﹐以心气不寧也。其行立之時﹐常有聽物之意﹐以恐懼之心勝耳。是乃小腸之气不足所致也。蓋心與小腸爲表裏﹐小腸之病與心同也。小腸屬火﹐火王猶可生﹐至季秋則衰極而死矣。】

【張志聰曰﹕脈至如華者﹐如華之輕微也。小腸爲心之腑﹐而屬丙火﹐其脈當來盛﹐反如華者﹐气予不足也。腑气不足﹐則髒气亦虛﹐神虛則恐懼自失﹐神志不寧﹐故坐臥不安也。小腸之脈入耳中﹐屬聽宮﹐常有所聽者﹐如耳作蟬鳴﹐或如鐘磬聲﹐皆虛證也。遇金水生旺之時而死。《下經》曰﹕診合微之事﹐追陰陽之變﹔章五中之情﹐定五度之事。如此乃足以診夫五中之情﹐決奇恆之病也﹔五度之事﹐度奇恆之脈也。本篇先論奇恆之病﹐後論奇恆之脈﹐與經常之脈證﹐大不相同﹐故曰大奇論。】古今圖書集成醫部全錄卷二十三

脈解篇第四十九

【張志聰曰﹕此篇論奇恆之勢﹐乃六十首﹐蓋以三陰三陽之气﹐各主六十日爲首﹐六六三百六十日﹐以終一歲之周。陰陽六气﹐各有盛衰﹐而能爲經脈作病﹐故名之曰脈解篇。然此篇之論﹐與諸經之論陰陽各不相同﹐乃解奇病之脈也。】

太陽所謂腫腰脽痛者﹐正月太陽寅﹐寅太陽也。正月陽气出在上﹐而陰气盛﹐陽未得自次也﹐故腫腰脽痛也。病偏虛爲跛者﹐正月陽气凍解﹐地气而出也。所謂偏虛者﹐冬寒頗有不足者﹐故偏虛爲跛也。所謂彊上引背者﹐陽气大上而爭﹐故彊上也。所謂耳鳴者﹐陽气萬物盛上而躍﹐故耳鳴也。所謂甚則狂巓疾者﹐陽盡在上﹐而陰气從下﹐下虛上實﹐故狂巓疾也。所謂浮爲聾者﹐皆在气也。所謂入中爲喑者﹐陽盛已衰﹐故爲喑也。內奪而厥﹐則爲喑俳﹐此腎虛也。少陰不至者﹐厥也。【脽﹐音誰。跛﹐波上聲。瘖﹐音音。】

【王冰曰﹕正月三陽生﹐主建寅﹐三陽謂之太陽﹐故曰寅太陽也。正月𨿽三陽生﹐而天气尙寒﹐以其尙寒﹐故曰陰气盛﹐陽未得自次。次﹐謂立王之次也。腫腰脽痛者﹐以其脈抵腰中﹐入貫臀﹐過髀樞也。病偏虛爲跛者﹐以其脈循股內後廉﹐合腘中﹐下循腨過外踝之後﹐循京骨至小指外側也。彊上﹐謂頸項禁彊也﹐甚則引背矣。所以然者﹐以其脈從腦出別下項背也。耳鳴者﹐以其脈支別者﹐從巓至耳上角也。甚則狂巓疾者﹐以其脈上額交巓上﹐入絡腦還出﹐其支別者﹐從巓至耳上角﹐故狂巓疾也。陽气盛入中而薄於胞腎﹐則胞絡腎絡气不通﹐故喑也。胞之脈系於腎﹐腎之脈俠舌本﹐故喑不能言。俳﹐廢也。腎之脈與衝脈﹐並出於气街﹐循陰股內廉﹐斜入腘中﹐循胻骨內廉及內踝之後﹐入足下﹐故腎气內奪而不順﹐則喑而足廢﹐故云此腎虛也。少陰﹐腎脈也﹐若腎气內脫﹐則少陰脈不至也。少陰之脈不至﹐則太陰之气逆上而行也。】

【馬蒔曰﹕此言膀胱經之諸證﹐應時合腎者也。首太陽者﹐足太陽膀胱經也。二三太陽者﹐正月爲三陽﹐故曰太陽也。脽﹐臀肉也。跛足﹐偏疾也。瘖者﹐口不能言也。奪者﹐卽通評虛實論之所謂精气奪則虛也。俳﹐足廢不能行也。足太陽膀胱之病﹐經有所謂腰脽腫痛者﹐正以膀胱在人爲三陽﹐屬太陽﹐行於表﹐正月在時爲三陽﹐亦屬太陽﹐太陽爲寅﹐卽太陽也。正月之時﹐陽气𨿽出於上﹐而寒气正行﹐故陰气尙盛﹐陽气猶未得其王時之位次也﹐是以膀胱之气﹐名盛而實虛﹐今膀胱正气又虛﹐此腰與脽所以爲腫爲痛也。正以其脈從腰中﹐下俠脊﹐貫腎﹐入腘中﹐過髀樞﹐故發之爲病者如此。又有所謂偏虛爲跛者。夫正月三陽用事﹐東風解凍﹐地气已出﹐膀胱與正月相合﹐正以正月寒气未滅﹐而膀胱之气頗有不足﹐故爲偏虛﹐而在一足爲跛也。又有所謂彊上引背者﹐正以膀胱之脈﹐其直者從巓入絡腦﹐還出別下項﹐循肩膊內﹐俠脊抵腰中﹐其陽气大上而爭﹐與正月之陽气上升者同﹐故邪气入之﹐則爲彊上引背也。又有所謂耳鳴者﹐正以正月之時﹐萬物隨陽气以盛上﹐而若有跳躍之意﹐故膀胱之脈﹐從巓至耳上角﹐其气主與耳應﹐今正气不足﹐邪气有餘﹐皆能爲耳鳴也。又有所謂甚則狂巓疾者﹐正以陽气者膀胱也﹐其脈自頭至足﹔陰气者腎气也﹐其脈自足至胸。正月以後﹐陽气盡出於上﹐而陰气在下﹐其下本虛而上則實﹐膀胱之脈﹐上額交巓上入絡腦﹐還出別下項﹐其支別者﹐從巓至耳上角﹐故爲狂之病﹐如生气通天論所謂陰不勝其陽則爲狂者是也﹔又爲頂巓之病﹐如爲頭痛眩冒沈重者﹐皆是也。又有所謂浮爲聾者﹐正以膀胱之脈至耳故也﹐故脈浮則聾﹐蓋不止於鳴矣。又有所謂入中爲喑者﹐正以膀胱之气已衰﹐而入於其中﹐不能有助腎气﹐故腎之脈俠舌本者﹐其气不相通﹐故爲喑也。然此喑病﹐而又有爲俳病者﹐正以內有所奪﹐而腎精不藏﹐則其气厥逆而上下不通﹐故在上爲喑而在下爲俳也。此非腎虛之故而何﹖且是厥者﹐何以驗之﹖若少陰腎經之脈不至﹐是乃厥之驗耳。按此節何以膀胱釋之﹖蓋其經絡爲病﹐與手太陽無涉﹐故當以膀胱釋之。以下諸經仿此。按膀胱諸證﹐豈盡在正月哉﹖特論與時相應之義有如此耳。蓋虛實在人﹐隨時爲病﹐不必盡在正月也。彼善養者﹐有實無虛﹐則時亦不能使之病矣。】

【張志聰曰﹕太陽爲諸陽主气﹐生於膀胱水中﹐故以太陽之气爲歲首﹐正月陽气𨿽出於上﹐而陰寒之气尙盛﹐陽气未得次序而出﹐故太陽所謂腫腰脽痛者﹐因太陽之气﹐尙爲陰气所郁﹐故腫腰脽痛也。此論陽气之微也。然太陽之气﹐生於冬令水中﹐寒水之气有所不足﹐以致太陽之气﹐亦虛而爲偏枯跛足也。夫正月陽气解凍﹐從地气而上出﹐則陽气當自次而盛矣。言有所謂偏虛而爲跛者﹐又緣冬令寒水之气﹐頗有不足﹐以致所生之陽气﹐偏虛而爲經脈作病。已上論陽气微而爲時所遏抑﹐此論根气不足﹐而所生之气亦虛﹐以下論陽气之漸盛也。彊上引背者﹐頭項彊而引於肩背也。太陽之脈﹐上額交巓﹐從巓別下項﹐挾脊抵腰中﹐陽气大盛而爭擾於上﹐故使其彊上也。春三月所謂發陳﹐天地俱生﹐萬物以榮﹐天地萬物之气皆盛上而躍﹐而人之陽气亦盛於上﹐是以經脈上壅而耳鳴也。所謂狂巓疾者﹐乃陽气盡盛於上﹐而陰气從之於下﹐不得與陽气相和﹐下虛上實﹐故使狂巓疾也。本經曰﹐陽盛則狂。又曰﹐气上不下﹐頭痛巓疾。以上論陽气之從下而上﹐自微至盛﹐由盛而極﹐太過不及﹐與時消息﹐而皆能爲病。然病有經气之別﹐如陽气盛上而所謂耳鳴者﹐因气而病經也。若所謂浮爲聾者﹐皆在气也。按此篇名曰脈解﹐而篇中止論三陰三陽之气﹐並不言及經脈﹐蓋解釋經脈之气﹐三陰三陽之气也。經脈之病﹐三陰三陽之气所致也。故諸曰所謂者﹐言所謂有如是之病者﹐乃陰陽气之盛衰﹐而證見於有形也。若所謂浮爲聾者﹐皆在气而不涉於經也。陰陽離合論曰﹕天覆地載﹐萬物方生﹐未出地者﹐命曰陰中之陽﹐陽予之正﹐陰爲之主。是陽气離陰而出於地﹐盛極於外﹐當復歸而與陰相合。所謂入中爲喑者﹐陽盛已衰﹐入中之气不足﹐則陰虛而爲喑矣。內奪者﹐謂陽盛於外﹐內奪其所藏之气﹐則腎虛矣。俳當作痱﹐痱之爲病﹐四肢不收﹐蓋不能言而兼之四肢不收﹐此腎虛厥逆之所致也。少陰之气﹐腎所主也。承上文而言腎虛﹐以致少陰之气不至者﹐則手足厥冷也。張兆璜曰﹕陽受气於四末﹐陽盛已衰﹐故四肢不收﹐腎气不足﹐則爲喑也。少陰之气﹐陰中之生气也。陽盛已衰則腎虛﹐腎虛則少陰之气不至矣。】

少陽所謂心脇痛者﹐言少陽盛也。盛者﹐心之所表也。九月陽气盡而陰气盛﹐故心脇痛也。所謂不可反側者﹐陰气藏物也。物藏則不動﹐故不可反側也。所謂甚則躍者﹐九月萬物盡衰﹐艸木畢落而墮﹐則气去陽而之陰﹐气盛而陽之下長﹐故謂躍。

【王冰曰﹕心气逆則少陽盛﹐心气宜木﹐外鑠肺金﹐故盛者心之所表也。心脇痛者﹐足少陽脈循脇裏﹐出气街﹐心主脈﹐循胸出脇也。火墓於戌﹐故九月陽气盡而陰气盛也。躍謂跳躍﹐亦以其脈循髀陽出膝外廉下﹐入外輔之前﹐直下抵絕骨之端﹐下出外踝之前﹐循足跗﹐故气盛則令人跳躍也。】

【馬蒔曰﹕此言膽經諸證與時應也。少陽者﹐足少陽膽經也。心脇痛者﹐正以少陽經脈邪气盛耳。蓋膽之脈行於脇﹐而心之脈出於腋﹐爲心之表﹐故爲心脇痛也。且九月之時﹐天之陽气已盡﹐而陰气方盛﹐今膽有相火﹐心有君火﹐火墓於戌﹐則陽不敵陰﹐故爲心脇痛也。又有所謂不可反側者﹐正以九月陰气方盛﹐主於藏物﹐物藏則不動﹐今陰盛火衰﹐故不可反側﹐不但心脇之痛而已也。又有所謂甚則躍者﹐亦膽之脈之所行也。況九月萬物盡衰﹐艸木畢落而墮﹐則人身之气﹐去陽而入陰矣。陽气盛於陰分﹐而長於下體﹐故盛則爲跳躍耳。】

【張志聰曰﹕按少陽之气﹐當主七月八月爲首﹐九月少陰心臟主气﹐少陽爲君火之相﹐故至九月而爲心之表﹐其气更盛者也。然此時天之陽气盡歸於下﹐而陰气正盛﹐君相之火﹐爲時所遏﹐故心脇痛也。蓋少陰主心痛﹐少陽主脇痛。又九月人气在心也﹐九月之時﹐萬物之气俱收藏於陰﹐物藏則不動矣﹐是以少陽之气﹐亦不能樞轉﹐故不可反側也。上論少陽正盛之气﹐爲時气所遏﹐此言少陽之气﹐隨萬物收藏﹐而不能轉運其樞也。夫九月少陽爲心之表﹐其气正盛﹐然此時萬物艸木﹐盡皆衰落﹐則人之气亦當去陽而之陰矣。但少陽之气正盛﹐陽气入之於下﹐而仍欲上長﹐故病多跳躍也。此言少陽之气正盛﹐不肯隨時而藏於陰也。夫人之陰陽升降﹐隨四時寒暑往來﹐此气獨與天地萬物之气相忤﹐故謂之奇也。張兆璜曰﹕所謂六十首者﹐三陰三陽之气﹐各以六十日爲首﹐自微而盛﹐盛而極﹐極而衰﹐非僅主六十日也。故少陽之气﹐至九月而正盛。】

陽明所謂灑灑振寒者﹐陽明者午也﹐五月盛陽之陰也﹐陽盛而陰气加之﹐故灑灑振寒也。所謂脛腫而股不收者﹐是五月盛陽之陰也﹐陽者衰於五月﹐而一陰气上﹐與陽始爭﹐故脛腫而股不收也。所謂上喘而爲水者﹐陰气下而復上﹐上則邪客於臟腑間﹐故爲水也。所謂胸痛少气者﹐水气在臟腑也。水者陰气也﹐陰气在中﹐故胸痛少气也。所謂甚則厥﹐惡人與火﹐聞木音則惕然而驚者﹐陽气與陰气相薄﹐水火相惡﹐故惕然而驚也。所謂欲獨閉戶牖而處者﹐陰陽相薄也。陽盡而陰盛﹐故欲獨閉戶牖而居。所謂病至則欲乘髙而歌﹐棄衣而走者﹐陰陽復爭而外並於陽﹐故使之並衣而走也。所謂客孫脈則頭痛鼻鼽腹腫者﹐陽明並於上﹐上者則其孫脈太陰也﹐故頭痛鼻鼽腹腫也。

【王冰曰﹕陽盛以明﹐故云午也。五月夏至一陰气上﹐陽气降下﹐故云盛陽之陰也。陽气下﹐陰气升﹐故云陽盛而陰气加之也。脛腫而股不收者﹐以其脈所過也。髒﹐脾也。腑﹐胃也。足太陰脈﹐從足走腹﹐足陽明脈﹐從頭走足﹐今陰气微下﹐而太陰上行﹐故云陰气下而復上也。復上則所下之陰气不散﹐客於脾胃之間﹐化爲水也。水停於下﹐則气郁於上﹐气郁於上則肺滿﹐故胸痛少气也。】

【馬蒔曰﹕此言胃經諸證﹐應時合脾者也。胃經之病﹐有所謂灑灑振寒者﹐正以足陽明胃經者盛陽也﹐在人爲陽明﹐在時爲正午﹐午者五月也﹐然五月𨿽盛陽﹐而一陰方生﹐故謂五月爲盛陽之陰也。陽气盛而陰气加之﹐故胃經得病者﹐熱中有寒﹐當灑灑振寒也。有所謂脛腫而股不收者﹐亦以五月爲盛陽之陰也。胃之脈﹐下髀關﹐抵伏兔﹐下入膝臏中﹐下循脛外廉下足跗﹐入中指內間﹐又其支別者﹐下廉三寸﹐而別下入中指外間﹐天之陽气﹐至五月漸下﹐而一陰初生﹐人之陽气﹐亦至五月而下﹐而一陰初生﹐陰气上與陽气相爭﹐故足爲陰﹐其病在足﹐所以脛腫而股不收也。有所謂上喘而爲水者﹐正以足太陰脈﹐從足走腹﹑足陽明脈﹐從頭走足﹐今陰气微下﹐而太陰上行﹐則陰气下而復上﹐其所下之陰气不散﹐而客於脾臟胃腑間﹐所以化爲水腫之病也。水勝則上干於肺而爲喘矣。且所謂胸痛少气者﹐亦以水气在臟腑也。水气者﹐陰气也﹐陰气在中﹐邪气閉塞﹐故在胸爲痛﹐在气爲少也。少气所以喘也。所謂甚則厥气上行﹐惡人與火﹐聞木音則惕然而驚者﹐陽明脈解篇云﹕陽明主肉﹐其脈血气皆盛﹐邪客之則熱﹐熱甚則惡火。又云﹕陽明厥則喘而悗﹐悗則惡人。又曰﹕胃者土也﹐故聞木音而驚者﹐土惡木也。此曰陽气與陰气相薄﹐水火相惡者﹐蓋言陽气者胃气也﹐陰气者水气也﹐水气在臟腑間﹐故相惡而驚也。所謂欲獨閉戶牖而處者﹐亦以陰气與陽气相薄﹐胃之陽气盡﹐而脾與水气盛﹐故陰欲靜﹐靜則安﹐所以欲獨閉戶牖而處也。所謂病至則欲登髙而歌﹐棄衣而走者﹐脾爲陰气﹐往與陽爭﹐而陰气盡並於陽﹐則陽气盛而陰气反衰﹐故熱盛於身﹐所以欲棄衣而走也。所謂客孫脈則在頭爲痛﹐在鼻爲鼽﹐在腹爲腫者﹐以陰气上行﹐而並於陽明之气﹐是太陰爲陽明並於上也。則陽明之孫絡﹐皆足太陰脾經之气﹐故陽明之經絡﹐及太陰之經絡﹐共爲前諸證也。】

【張志聰曰﹕陽明乃盛陽之气﹐故主五月爲首。五月陽盛而一陰始生﹐故爲盛陽之陰。陽盛之气﹐爲陰气加之﹐故灑灑振寒也。陽气始衰而下﹐一陰始生而上﹐陰與陽交爭﹐以致經脈不和﹐而爲脛腫不收也。陰气下而復上者﹐謂冬至一陽初生﹐陰气下降﹐至五月而陰气復上也。邪﹐水邪也﹐謂陰气下歸於水髒﹐至陰气從上而漸盛﹐則水邪隨气而上升﹐上客於臟腑之間﹐故喘而爲水也。夫水火者﹐陰陽之兆徵也﹐在天呈象﹐在地成形﹐故曰水者陰气也。上論有形之水邪﹐上客而爲喘﹐此論無形之水气﹐上乘而爲胸痛少气。所謂甚者﹐謂陽气下之甚﹐陰气上之甚也﹐甚則陰陽相薄﹐水火相惡﹐而陽明之气厥矣。陽明气厥﹐則陽明之脈病矣。陽明脈病﹐則惡人與火﹐聞木音則惕然而驚也。陽气盡歸於下﹐陰气獨盛於上﹐故欲獨閉戶牖而居。夫陽明之气﹐主五月爲首﹐五月之時﹐陰气始上﹐陽气始下﹐至於甚時﹐則當秋分之候矣。甚至陽盡陰盛﹐又當冬極之時矣。是陽明之气﹐但以五月爲首﹐而非獨主於五月六月也。六气皆然。夫陰陽之气﹐有上下而復有表裏也。陰陽復爭者﹐謂陰陽之气上下相薄﹐而復交爭於外內也。陰陽之气﹐外並於陽﹐則陽盛而爲病矣。陽盛故使之乘髙而歌﹐棄衣而走也。陰陽之气﹐上下升降﹐內外出入﹐行於脈外之气分者也。气分者﹐皮膚肌腠之間。上﹐謂皮膚之上也。夫諸脈之浮而常見者﹐皆絡脈也﹐足太陰之脈﹐亦見於皮膚之上而無所隱﹐是以陽明之气並於上﹐則迫於陽明之孫絡﹐與太陰之經脈也。迫於陽明之孫絡﹐則頭痛鼻鼽﹐迫於太陰之經脈﹐則腹腫也。】

太陰所謂病脹者﹐太陰子也﹐十一月萬物气皆藏於中﹐故曰病脹。所謂上走心爲噫者﹐陰盛而上走於陽明﹐陽明絡屬心﹐故曰上走心爲噫也。所謂食則嘔者﹐物盛滿而上溢﹐故嘔也。所謂得後與气則快然如衰者﹐十二月陰气下衰﹐而陽气且出﹐故曰得後與气則快然如衰也。

【王冰曰﹕陰气太盛﹐太陰始於子﹐故云子也。以其脈入腹屬脾絡胃﹐故病脹也。食則嘔者﹐以其脈屬脾絡胃﹐上鬲俠咽也。】

【馬蒔曰﹕此言脾經諸證﹐應時合胃者也。脾經之病﹐有所謂脹者﹐正以足太陰脾經者盛陰也﹐在人爲太陰﹐在時爲子﹐子者十一月也﹐十一月萬物气藏於中﹐脾臟旣以應之﹐則脾脈入腹屬脾絡胃﹐故病當爲脹也。所謂上走心爲噫者﹐正以脾脈之支別者﹐復從胃別上鬲﹐注心中﹐故脾气爲陰﹐陰气盛而上走於陽明﹐則陽明絡屬心﹐所以上走心而爲噫也。宣明五气論曰﹕心爲噫﹔又按《靈樞》口問篇曰﹕寒气客於胃﹐厥逆從下上散﹐復出於胃﹐故爲噫。夫《素問》言心﹐而《靈樞》言胃﹐則此篇兼言陰气走於胃﹐胃走於心﹐見三經相須而爲噫也。所謂食則嘔者﹐冬時物藏深固﹐惟物之入胃脾者﹐盛滿太過﹐而爲之上溢﹐故爲嘔也。所謂得後與气﹐則快然如衰者﹐時至十一月﹐乃隆寒之候﹐陰气下衰﹐而陽气將出﹐故脾气應之﹐所以得後與气﹐則快然如衰也。後者﹐圊也。气者﹐肛門失气也。】

【張志聰曰﹕太陰爲陰中之至陰﹐故主陰盡之十一月也。十一月萬物之气皆藏於中﹐故主病脹。陽明者﹐太陰之表也。太陰爲陰中之至陰﹐陰極則復﹐故上走於陽明﹐陽明絡屬心﹐故上走心爲噫。噫者﹐噯气也。《靈樞經》云﹕脾是動病﹐腹脹善噫。口問篇曰﹕气出於胃則爲噫。五气論曰﹕心爲噫。是太陰之气﹐從陽明而上出於心則爲噫也。十一月萬物气皆藏於中﹐則盛滿而上溢﹐故嘔也。經云﹕足太陰獨受其濁﹐太陰之淸气上出則爲噫﹐陰之濁气上溢則爲嘔也。十一月一陽初生﹐至十二月陽气且出﹐陰气從下而衰﹐所謂髒中之气﹐得以下行﹐故快然如衰也。夫土位中央﹐上走心爲噫者﹐厥逆從上散也。得後與气者﹐厥逆從下散也。夫奇恆之陰陽﹐各以六十日爲首﹐而始於太陰﹐故論太陰之气曰十一月十二月﹐則餘气可知。張兆璜曰﹕十一月律起黃鍾﹐爲一歲之首﹐行奇恆之法﹐以太陰始﹐故以太陰主子也。太陽爲諸陽主气﹐太陰乃陰中之至陰﹐以正月起太陽﹐十二月終太陰﹐用周一歲之气。】

少陰所謂腰痛者﹐少陰者腎也﹐十月萬物陽气皆傷﹐故腰痛也。所謂嘔咳上气喘者﹐陰气在下﹐陽气在上﹐諸陽气浮﹐無所依從﹐故嘔咳上气喘也。所謂色色不能久立久坐﹐起則目﹝目巟﹞﹝目巟﹞無所見者﹐萬物陰陽不定﹐未有主也﹐秋气始至﹐微霜始下﹐而方殺萬物﹐陰陽內奪﹐故目﹝目巟﹞﹝目巟﹞無所見也。所謂少气善怒者﹐陽气不治﹔陽气不治﹐則陽气不得出﹐肝气當治而未得﹐故善怒。善怒者﹐名曰煎厥。所謂恐如人將捕之者﹐秋气萬物未有畢去﹐陰气少﹐陽气入﹐陰陽相薄﹐故恐也。所謂惡聞食臭者﹐胃無气﹐故惡聞食臭也。所謂面黑如地色者﹐秋气內奪﹐故變於色也。所謂咳則有血者﹐陽脈傷也﹐陽气未盛於上而脈滿﹐滿則咳﹐故血見於鼻也。

【馬蒔曰﹕此言腎肝脾肺諸證﹐應於純陰之候也。足少陰者﹐腎經也﹐腎脈上股內後廉貫脊﹐又腰者爲腎之腑﹐故腎經所謂腰痛者﹐正以少陰者初陰也﹐十月爲孟冬﹐是亦少陰也﹐萬物陽气皆以陰气而傷﹐故腎亦應之則爲腰痛也。又有所謂嘔咳上气喘者﹐正以其脈從腎上貫鬲入肺中﹐今腎之陰气不能上升﹐而膀胱之陽气不能下降﹐大凡諸經陽气皆主於浮﹐惟膀胱之气上浮﹐而下無所依從﹐故其气不降﹐所以爲嘔爲咳爲上气喘也。上二證者﹐自腎經而言之耳。又有所謂坐立難久﹐起則目﹝目巟﹞﹝目巟﹞然色色無所見者﹐正以十月之時﹐萬物之內皆有陰陽﹐陰盡陽生尙未有主﹐秋气始至﹐微霜始下﹐而方殺萬物﹐其陰陽內相攻奪﹐故人之目﹝目巟﹞﹝目巟﹞然﹐凡物色色無所見也。又有所謂少气善怒者﹐時則亥陰已生﹐陽气未治﹐則少陽之气尙未得出﹐少陽與肝爲表裏﹐所以肝气當治而未治也﹐故發之爲善怒﹐名曰煎廠﹐正以气逆則怒也。此二證者﹐又自肝經而言之耳。又有所謂恐如人將捕之者﹐秋气在於萬物﹐未爲盡去﹐此時陰气漸少﹐陽气已入﹐陰陽相薄﹐故有所擊而爲恐也。此一證者﹐又自腎經而言之耳。宣明五气論曰﹕精气並於腎則爲恐也。又有所謂惡聞食臭者﹐正以陰气內藏而胃陽不和﹐所以胃無气而惡聞食臭也。此一證者﹐自脾經而言之耳。又有所謂面黑如地色者﹐正以秋气盡而入於內﹐陽气出而不能大形於外﹐所以變之爲黑色。黑爲冬之色也。此一證者﹐亦自腎經而言之耳。又有所謂咳則有血者﹐正以陽脈初生﹐脈當受傷﹐則陽气未盛於上﹐而陰气當滿於諸脈﹐故滿則咳﹐咳則見血於鼻也。此一證者﹐蓋自肺經而言之耳。】

【張志聰曰﹕少陰之气﹐主九月十月爲首﹐十月寒水用事﹐故主於足少陰腎少陰之上﹐君火主之﹐故九月主手少陰心﹐然陰陽六气﹐止合六經﹐皆從下而生﹐故不及於手﹐惟少陰主水火陰陽之气﹐有標本寒熱之化﹐故九月主手少陰﹐而十月主足少陰﹐其餘臟腑陰陽﹐止論足而不論手也。夫少陰寒水在下﹐君火之气在上﹐上下水火不交﹐則諸陽之气﹐上浮而無所依從﹐是以陽熱上逆而爲嘔咳气喘之病。七月之交﹐陰气上升﹐陽气下降﹐萬物陰陽不定﹐而未有所主﹐是以色色不能而亦未有定也。色色﹐猶種種也。秋气始至﹐則陽气始下﹐而未盛於內﹐陰气正出而陰气內虛﹐則陰陽之气奪於內矣。陰陽內奪﹐故目﹝目巟﹞﹝目巟﹞無所見也。夫少陽主一陽初生之气﹐奚復始於秋乎﹖不知少陽主初生之气者﹐乃三陽之次序也。以七月爲首者﹐論陰陽之化運也。是以少陽主甲子﹐而復主於寅申﹐在初生之气﹐其運風鼓﹐其化鳴紊啟坼﹐在相火主气﹐其運暑﹐其化喧囂郁煩﹐气化在申﹐其運涼﹐其化霧露淸切。陰陽之道﹐有常有變﹐此論陰陽之變易者也。少陽主气﹐秋時陽气下降﹐而不治於外﹐則少陽之气亦不得出﹐故少气也。厥陰肝气與少陽標本相合﹐少陽之气不得出﹐則肝气當治而亦未得矣。肝气內郁﹐故善怒煎厥者﹐焦煩顚倒也。按陰陽系日月論曰﹕戌者九月﹐主左足之厥陰。故至七八月少陽主气﹐而厥陰肝气將治矣。秋時陽气𨿽入﹐而陰气尙少﹐故萬物𨿽衰而未盡去﹐陰气少則陰气正出矣﹐陽气入則與所出之陰相薄矣。陰陽相薄﹐則少陽厥陰之气皆傷﹐肝气虛則恐﹐膽病者心下淡淡﹐如人將捕之也。秋深之時﹐陽盡而陰盛﹐是以胃無气而惡聞食臭也。論少陽而提胃气者﹐言奇恆所主之四時﹐皆以胃气爲本也。秋時陰气正出﹐則內奪其所藏之陰﹐陰气上乘﹐故面黑如地色也。陽气未盛於上者﹐言至九月而少陽始盛也。夫血隨气行﹐气未盛而脈先滿﹐則血畱而上逆矣。張兆璜曰﹕少陽主气﹐心主血脈﹐少陽爲心之表﹐故脈滿當於陽气盛時。】

厥陰所謂﹝疒頹﹞疝﹐婦人少腹腫者﹐厥陰者辰也﹐三月陽中之陰﹐邪在中﹐故曰﹝疒頹﹞疝少腹腫也。所謂腰脊痛不可以俯仰者﹐三月一振﹐榮華萬物﹐一俯而不仰也。所謂﹝疒頹﹞癃疝膺脹者﹐曰陰亦盛而脈脹不通﹐故曰﹝疒頹﹞癃疝也。所謂甚則嗌漧熱中者﹐陰陽相薄而熱﹐故嗌漧也。【﹝疒頹﹞﹐音頹。】

【馬蒔曰﹕此言肝經諸證﹐亦應時也。足厥陰肝經之脈﹐循股陰入毛中﹐環陰器﹐抵少腹。今肝經有所謂﹝疒頹﹞疝﹐婦人少腹腫者﹐正以厥陰者屬木﹐木爲春三月﹐三月屬辰爲五陽。然肝爲厥陰﹐則是陽中之陰也﹐陰伏陽中﹐則邪亦在中﹐故肝屬下部。邪爲有積﹐名曰﹝疒頹﹞疝﹐其少腹當爲腫也。有所謂腰痛不可以俯仰者﹐正以三月一振﹐榮華萬物﹐則萬物自然生成﹐凡俯者不可以仰﹐仰者不可以俯﹐故肝應其時﹐腰痛之病﹐俯仰似難也。有所謂﹝疒頹﹞癃疝膚脹者﹐正以厥陰亦盛﹐脈脹不通﹐故曰﹝疒頹﹞﹑曰癃﹑曰疝等病﹐皆陰病也﹐從此成矣。有所謂甚則嗌漧熱中者﹐正以三月爲五陽﹐厥陰爲一陰﹐陰陽相薄﹐而在內爲熱中﹐在上爲嗌漧也。】

【張志聰曰﹕厥陰木火主气﹐故主於三月四月之交﹐三月陽盛之時﹐而厥陰主气﹐故爲陽中之陰﹐邪謂陰气也。厥陰之气在內﹐而未得盡出﹐故爲﹝疒頹﹞疝腹腫也。三月陽气振發﹐萬物榮華﹐艸木繁茂﹐枝葉下垂﹐一惟俯而不仰﹐人爲萬物之靈﹐是以腰脊痛而亦不可以俯仰也。陰亦盛者﹐厥陰之气﹐亦盛於外也。陰盛而脈脹不通﹐故﹝疒頹﹞癃而膚脹也。﹝疒頹﹞癃疝者﹐陰器腫而不得小便也。】

刺要論篇第五十

【林億曰﹕按全元起本﹐此篇在刺齊篇中。】

【馬蒔曰﹕刺要者﹐刺鍼之要法﹐故名篇。自此以後﹐有刺齊﹑刺禁﹑刺志等篇﹐其義深﹐其意遠﹐學者宜深玩之。】

黃帝問曰﹕願聞刺要﹖岐伯對曰﹕病有浮沈﹐刺有淺深﹐各至其理﹐無過其道。過之則內傷﹐不及則生外壅﹐壅則邪從之。淺深不得﹐反爲大賊﹐內動五臟﹐後生大病。

【王冰曰﹕過之內傷﹐以大深也。不及外壅﹐以妄益他分之气也。气益而外壅﹐故邪气隨虛而從之也。賊謂私害﹐動謂動亂。然不及則外壅﹐過之則內傷﹐旣且外壅內傷﹐是爲大病之階漸爾。故曰﹐後生大病也。】

【馬蒔曰﹕此戒刺要不可不知﹐如下五節者﹐正刺要也。】

【張志聰曰﹕理者﹐皮膚肌肉之紋理﹔道者﹐血气循行之道路也。蓋脈肉筋骨之間﹐各有淺深之理路﹐隨病之浮沈而取之﹐無使其過與不及也。刺過其道﹐則內動五臟﹐不及其理﹐則妄傷其外而生壅﹐壅則血气不行﹐而邪气從之矣。不得其淺深之法﹐反爲大害矣。皮傷則內動肺﹐肉傷則內動脾﹐後生溫瘧腹脹心痛之大病矣。】

故曰﹐病有在毫毛腠理者﹐有在皮膚者﹐有在肌肉者﹐有在脈者﹐有在筋者﹐有在骨者﹐有在髓者。

【王冰曰﹕毛之長者曰毫毛﹐皮之紋理曰腠理﹐然二者皆皮之可見者也。】

【馬蒔曰﹕此承上文而言病各有在﹐以見病有浮沈﹐而刺之當有淺深也。】

【張志聰曰﹕此論形層之有次第﹐而鍼刺之有淺深也。夫皮肉筋骨﹐內合五臟﹐腎主之骨而有髓之深﹐肺主之皮而有毛之淺﹐是鍼刺之道﹐由極淺而至於深也。腠理者﹐皮膚肌肉之紋理﹐從大小分肉而至於肌理皮毛之間﹐皆三焦通會元眞之處。毫毛腠理者。鬼門元府也﹐謂气之理路﹐內通於臟腑﹐外出於毫毛﹐𨿽極淺而可以致气者也。】

是故刺毫毛腠理無傷皮﹐皮傷則內動肺﹐肺動則秋病溫瘧﹐溯溯然寒栗。【溯﹐音素。】

【王冰曰﹕《鍼經》曰﹐凡刺有五以應五臟﹐一曰半刺﹐半刺者﹐淺內而疾發鍼﹐令鍼傷多如拔發狀﹐以取皮气﹐此肺之气也。然此其淺以應於肺﹐腠理毫毛﹐猶應更淺﹐當取髮根淺深之半爾。肺之合皮﹐王於秋气﹐故肺動則秋病溫瘧﹐溯溯然寒栗也。】

【馬蒔曰﹕此已下五節﹐正陳鍼刺之要﹐而此則言刺毫毛腠理者﹐無傷皮也。蓋毫毛腠理在外﹐皮在內﹐則皮爲肺之合﹐皮傷當內動其肺﹐肺主秋﹐肺動當至秋病成溫瘧﹐溯溯然寒栗也。】

【張志聰曰﹕刺毫毛腠理﹐刺之極淺者也。肺主秋收之令﹐秋時陽气下降﹐陰气外出﹐妄動其肺﹐則收令化薄﹐陰陽之气﹐反相得於外而爲溫瘧矣。逆流而上曰溯﹐溯溯然者﹐气上逆而寒栗也。動謂動其髒气也。】

刺皮無傷肉﹐肉傷則內動脾﹐脾動則七十二日﹐四季之月﹐病腹脹﹐煩不嗜食。

【王冰曰﹕脾之合肉﹐寄王四季﹐又其脈從股內前廉﹐入腹屬脾絡胃﹐上鬲俠咽﹐連舌本﹐散舌下﹐其支別者﹐復從胃別上鬲注心中﹐故傷肉則動脾﹐脾動則四季之月﹐腹脹煩而不嗜食也。七十二日四季之月者﹐謂三月六月九月十二月各十二日後﹐土寄王十八日也。】

【張志聰曰﹕肉爲脾之合﹐妄動其脾﹐則脾傷而不能運轉水谷﹐是以所主之日﹐病脹煩而不嗜食也。】

刺肉無傷脈﹐脈傷則內動心﹐心動則夏病心痛。

【王冰曰﹕心之合脈﹐王於夏气。眞心少陰之脈﹐起於心中﹐出屬心系。心包﹐心主之脈﹐起於胸中﹐出屬心包。平人气象論曰﹕髒眞通於心﹐故脈傷則動心﹐心動則夏病心痛。】

【張志聰曰﹕脈在肉中﹐肉有分理﹐不知其道則傷脈矣。脈乃心之合﹐心主夏令﹐故至夏病心痛。】

刺脈無傷筋﹐筋傷則內動肝﹐肝動則春病熱而筋弛。

【王冰曰﹕肝之合筋﹐王於春气。《鍼經》曰﹕熱則筋緩﹐故筋傷則動肝﹐肝動則春病熱而筋弛緩。】

【張志聰曰﹕筋深於脈﹐刺過其道則傷筋﹐筋乃肝之合﹐肝主春令﹐故動肝則肝气虛而春病熱﹐筋傷則弛縱矣。】

刺筋無傷骨﹐骨傷則內動腎﹐腎動則冬病脹腰痛。

【王冰曰﹕腎之合骨﹐王於冬气。腰爲腎腑﹐故骨傷則動腎﹐腎動則冬病腰痛。腎之脈直行者﹐從腎上貫肝鬲﹐故脹也。】

【張志聰曰﹕筋生於骨﹐骨深於筋矣。骨爲腎之合﹐而主冬令﹐動腎气則所藏者少﹐故當病虛脹而腰痛﹐腰乃腎之腑也。夫五臟主藏者也。經云﹕有故無殞﹐無故而動之﹐則虛其所藏之气﹐故至其所主之時﹐則病矣。】

刺骨無傷髓﹐髓傷則銷鑠胻酸﹐體解﹝亻亦﹞然不去也。【解﹐音懈。﹝亻亦﹞﹐音亦。】

【王冰曰﹕髓者骨之充。《鍼經》曰﹕髓海不足﹐則腦轉耳鳴﹐胻酸眩冒﹐故髓傷則腦髓銷鑠﹐胻酸﹐體解﹐﹝亻亦﹞然不去也。解﹝亻亦﹞﹐謂彊不彊﹐弱不弱﹐熱不熱﹐寒不寒。解解﹝亻亦﹞﹝亻亦﹞然不可名之。腦髓銷鑠骨空之所致也。】

【馬蒔曰﹕《靈樞》海論曰﹕髓海不足則腦轉耳鳴﹐胻酸眩冒﹐目無所見﹐懈怠安臥者是也。蓋《靈樞》𨿽言腦﹐而凡髓皆腦統之也。】

【張志聰曰﹕髓者骨之充﹐刺骨太過則傷髓﹐傷則髓銷鑠而胻酸也。解﹝亻亦﹞﹐懈惰也。盧良侯曰﹕骨穴多在節之交﹐節交會處有髓道﹐故刺太過則傷髓矣。愚按鍼刺之要﹐首忌太過﹐故曰﹐各至其理﹐無過其道﹐而此篇先論其太過焉。】

刺齊論篇第五十一

【馬蒔曰﹕齊﹑劑同﹐刺以爲劑﹐猶以藥爲劑﹐故名篇。】

黃帝問曰﹕願聞刺淺深之分。岐伯對曰﹕刺骨者無傷筋﹐刺筋者無傷肉﹐刺肉者無傷脈﹐刺脈者無傷皮﹐刺皮者無傷肉﹐刺肉者無傷筋﹐刺筋者無傷骨。【分﹐去聲。】

【王冰曰﹕淺深之分﹐謂皮肉筋脈骨之分位也。】

【張志聰曰﹕齊者所以一之也﹐言刺有淺深一定之分﹐無使其太過不及。前四句言宜深者勿淺﹐後三句言宜淺者勿深﹐所謂各至其理﹐無過其道。】

帝曰﹕余未知其所謂﹐願聞其解。岐伯曰﹕刺骨無傷筋者﹐鍼至筋而去﹐不及骨也。刺筋無傷肉者﹐至肉而去﹐不及筋也。刺肉無傷脈者﹐至脈而去﹐不及肉也。刺脈無傷皮者﹐至皮而去﹐不及脈也。

【王冰曰﹕是皆謂遣邪也。然筋有寒邪﹐肉有風邪﹐脈有濕邪﹐皮有熱邪﹐則如是遣之。所謂邪者﹐皆言其非順正气而相干犯也。】

【馬蒔曰﹕此明言上文前四句之義也。刺骨無傷筋者﹐鍼至筋而去﹐不及於骨﹐則骨病自治﹐筋無所傷矣。刺筋無傷肉者﹐鍼至肉而去﹐不及於筋﹐則筋病自治﹐肉無所傷矣。刺肉無傷脈者﹐鍼至脈而去﹐不及於肉﹐則肉病自治﹐脈無所傷矣。刺脈無傷皮者﹐鍼至皮而去﹐不及於脈﹐則脈病自治﹐皮無所傷矣。其治皆以不及爲主耳。】

【張志聰曰﹕此申明刺宜深者﹐勿淺而去也。刺骨無傷筋者﹐言其病在骨﹐刺當及骨﹐若鍼至筋而去﹐不及於骨﹐則反傷筋之气﹐而骨病不除﹐是刺骨而反傷其筋矣。蓋皮肉筋骨﹐各有所主之气﹐故必當至其處﹐而候其主病之气焉。盧良侯曰﹕脈在肉中﹐肉有溪谷﹐脈有脈道﹐理路各別者也。所謂至脈而去﹐不及肉者﹐謂刺在皮膚絡脈之間﹐不及裏之筋骨﹐非鍼從脈而再入於肉也。是以略去刺脈無傷肉句者﹐使後學之意會也。】

所謂刺皮無傷肉者﹐病在皮中﹐鍼入皮中﹐無傷肉也。刺肉無傷筋者﹐過肉中筋也。刺筋無傷骨者﹐過筋中骨也。此之謂反也。

【王冰曰﹕此則誡過分太深也。】

【馬蒔曰﹕此明言首節末三句之義也。蓋刺皮止於皮則肉不傷﹐刺肉止於肉則筋不傷﹐刺筋止於筋則骨不傷﹐若過之則爲逆矣﹐其法以不可太過爲主耳。】

【張志聰曰﹕此言無過其道也。病在皮﹐鍼入皮中﹐以候皮气﹐不至於肉﹐則不傷其肉矣。如病在肉﹐鍼過肉而中筋﹐則傷其筋矣﹐此謂刺之反也。盧良侯曰﹕皮肉筋骨﹐是屬一道﹐而各有淺深之分。絡脈經脈﹐另屬一道﹐而亦有淺深之分。】古今圖書集成醫部全錄卷二十四

刺禁論篇第五十二

【馬時曰﹕刺有禁刺之穴﹐故名篇。】

黃帝問曰﹕願聞禁數。岐伯對曰﹕髒有要害﹐不可不察。肝生於左﹐肺臟於右﹐心部於表﹐腎治於裏﹐脾爲之使﹐胃爲之市。鬲肓之上﹐中有父母﹐七節之旁﹐中有小心。從之有福﹐逆之有咎。

【王冰曰﹕肝象木﹐王於春﹐春陽發生﹐故生於左也。肺象金﹐王於秋﹐秋陰收殺﹐故藏於右也。心部於表者﹐陽气主外而象火也。腎治於裏者﹐陰气主內而象水也。脾則營動不已﹐遭粕水谷﹐故爲使。胃則水谷所歸﹐五味皆入如市雜﹐故爲市也。鬲肓之上﹐气海居中﹐气者生之原﹐生者命之王﹐故气海爲人之父母也。小心謂眞心神靈之宮室。從﹐謂隨順也。八者﹐人之所以生﹐形之所以成﹐故順之則福延﹐逆之則咎至。按楊上善云﹐肝爲陽長之始﹐故曰生。肺爲陰藏之初﹐故曰藏。心爲五臟主﹐故稱部。腎間動气﹐內治五臟﹐故曰治。心爲陽父﹐肺爲陰母。肺主气﹐心主血﹐共營衛於身﹐故爲父母。腎神曰志﹐神之所以得任名爲志者﹐心之神也。】

【馬蒔曰﹕夫刺臟腑者﹐皆有要害﹐不可不察也。肝象木﹐木主東方﹐故肝生於左。肺象金﹐金主西方﹐故肺藏於右﹐𨿽其形爲五臟之華蓋﹐而其用則在於右也。肝爲少陽﹐陽主於生﹐故曰生。肺爲太陰﹐陰主於藏﹐故曰藏。心屬陽﹐居於鬲上﹐故心部在表。腎屬陰﹐居於鬲下﹐故腎治於裏。心爲五部主﹐故稱曰部。腎間動气內治。故稱曰治。脾所以運化水谷﹐以灌五臟﹐故脾爲之使。胃所以承受五味﹐無物不受﹐故胃爲之市。且鬲者﹐鬲膜也。心下鬲上之間﹐心爲陽﹐父也﹐肺爲陰﹐母也。肺主於气﹐心主於血﹐主宰於身﹐故鬲肓之上﹐中有父母者﹐正此心肺也。心在五椎之下﹐故背之中行有神道﹐開一寸五分爲心兪﹐又開一寸五分爲神堂﹐皆主於心藏神之義。然心之下有心包絡﹐其形有黃脂裹心者﹐屬手厥陰經。自五椎之下而推之﹐則包絡當垂至第七節

而止﹐故曰七節之旁﹐中有小心。蓋心爲君主﹐爲大心﹐而包絡爲臣﹐爲小心也。《靈樞》邪客篇謂諸邪之在心者﹐皆在心之包絡﹐而少陰之脈﹐出入屈折﹐皆如心主之脈行也﹐則小心之義曉然矣。夫臟腑在人之位次隆重如此﹐故刺之者﹐順其所而不傷則有福﹐逆其所而傷之則有咎﹐所謂要害之當察者以此。】

【張志聰曰﹕數﹐幾也﹐言所當禁刺之處有幾也。然五臟有緊要爲害之處﹐不可不細察焉。聖人南面而立﹐前曰廣明﹐後曰太衝﹐左東而右西﹐是以肝左而肺右也。曰生曰藏者﹐謂髒體藏於內﹐髒气之從左右而出於外也。部﹐分也。心爲陽髒而主火﹐火性炎散﹐故心气分部於表。腎爲陰髒而主水﹐水性寒凝﹐故腎气主治於裏。脾主爲胃行其津液﹐以灌四旁﹐故爲之使。胃爲水谷之海﹐無物不容﹐故爲之市。內之鬲肉﹐前連於胸之鳩尾﹐旁連於腹脇﹐後連於脊之十一椎。肓者﹐卽募原之屬﹐其原出於臍下﹐名曰脖胦。夫陰陽者﹐變化之父母﹔水火者﹐陰陽之兆徵。中有父母者﹐謂心爲陽髒而居鬲之上﹐腎爲陰髒而居肓之上﹐鬲肓之上﹐其間有陰陽水火之神藏焉。七節之旁﹐鬲兪之間也。中有小心者﹐謂心气之出於其間﹐極微極細﹐不可逆刺以傷其心也。蓋背爲陽﹐心爲陽中之太陽﹐是以臟腑之气皆從鬲而出﹐惟心气之上出於兪也。從之者﹐順其髒气之所出﹐神轉而不回者也。逆之者﹐逆其髒气回還﹐而有回則不轉之咎矣。若刺傷其髒气﹐則有死亡之大患焉。蓋臟腑之气﹐皆從內鬲而出﹐如逆刺其心气則傷心﹐逆刺其肝气則傷肝﹐非鍼之中心與中肝也。故胗要經終篇曰﹕凡刺胸腹者﹐必避五臟。避五臟者﹐知逆從也。所謂從者﹐鬲與脾腎之處﹐不知者反之。所謂鬲處者﹐謂內鬲前連胸脇之處﹐及背之鬲兪處也。所謂脾處者﹐鬲肉之下連於腹脇處也。所謂腎處者﹐十四椎之間腎注之兪處也。是肝膽之气出於左脇﹐肺臟之气出於右間﹐脾气出於腹﹐心气出於兪﹐腎气之注於十四椎也。故所謂從者﹐知髒气之從此而轉﹐不知而反逆之﹐則有死傷之咎矣。張兆璜曰﹕臟腑之經兪﹐皆屬於背﹐臟腑之气﹐從鬲气而轉。故曰﹕中鬲者皆爲傷中。】

刺中心﹐一日死﹐其動爲噫。刺中肝﹐五日死﹐其動爲語。刺中腎﹐六日死﹐其動爲嚏。刺中肺﹐三日死﹐其動爲咳。刺中脾﹐十日死﹐其動爲吞。【中﹐去聲。下同。】

【馬蒔曰﹕此言誤刺五臟者﹐有死期與死證也。心爲五臟六腑之大主﹐故刺之中心者﹐卽日死﹐其動爲噫。噫見則死矣。刺之中肝者﹐五日死﹐其動爲語。語見則死矣。五日疑作三日﹐乃木生數也。刺之中腎者﹐六日死﹐以六乃水之成數也﹐其動爲嚏。嚏見則死矣。刺中肺者三日死﹐其三疑爲五﹐蓋金生數四日畢﹐當至五日而死者是也。其動爲咳﹐咳見則死矣。刺中脾者十日死﹐以十爲土之成數也﹐其動爲吞﹐吞見則死矣。】

【張志聰曰﹕日爲陽﹐心爲陽中之太陽﹐故環轉一周而死。動者﹐傷其髒眞而變動也。心在气爲噫﹐噫則心气絕矣。肝在志爲語﹐語則肝气絕矣。夫聲合五音﹐五日者﹐五音之數終也。陰終於六﹐六日者﹐腎臟之陰气終也。夫腎爲本﹐肺爲末﹐其動爲嚏者﹐腎气從上泄也。髒眞髙於肺﹐主行營衛陰陽﹐刺中肺﹐故死於天地之生數也。肺在气爲咳﹐軟則肺气絕矣。十日者﹐陰數之極也。吞﹐吞咽也。蓋脾主涎﹐脾气絕而不能灌漑於四旁﹐故變動爲吞也。夫心爲陽中之太陽﹐肺爲陽中之少陰﹐肝爲陰中之少陽﹐三者皆爲陽髒﹐故死於一三五之奇。腎爲陰中之太陰﹐脾爲陰中之至陰﹐故死於六十日之偶。夫天爲陽﹐地爲陰﹐天主生﹐地主成﹐故陽髒死於生數之始終﹐陰髒絕於成數之始終也。】

刺中膽﹐一日半死﹐其動爲嘔。

【王冰曰﹕膽气勇﹐故爲嘔。】

【馬蒔曰﹕此言刺中膽者﹐一日半死﹐以其爲生數之半也。其動爲嘔﹐嘔見則死矣。嘔出於胃﹐而膽證見之﹐以木爲土克也。】

【張志聰曰﹕膽汁泄者嘔苦﹐嘔則膽气絕矣。夫十一臟腑﹐皆取決於膽﹐是膽爲臟腑陰陽生气之始﹐故中膽者﹐一日半死。蓋一者奇之始﹐二者偶之基。一日半者﹐死於一二日之間也。按陰陽終始之道﹐有變有常﹐理路不一﹐不宜膠執也。盧良侯曰﹕陰陽別論論五臟不得胃脘之陽﹐而髒眞漸絕﹐故死之緩。此篇論刺中五臟之眞气﹐而眞髒受傷﹐故死之速。】

刺跗上中大脈﹐血出不止死。

【王冰曰﹕大脈動而不止者﹐胃之大經也。胃爲水谷之海﹐然血出不止﹐則胃气將傾﹐海竭气亡﹐故死。】

【馬蒔曰﹕此言中跗上而誤中大脈者爲死也。跗上者﹐足面也。刺跗上者﹐刺衝陽脈也。衝陽穴爲胃經之原﹐若刺此穴者﹐誤中大脈﹐以致血出不止﹐則胃爲五臟六腑之大海﹐其气漸衰﹐必至於死也。前篇言刺肉者無傷脈﹐則自此以下﹐凡中脈之義皆相同矣。】

【張志聰曰﹕此中傷胃气而死也。跗上﹐足陽明之衝陽處也。大脈﹐大絡也。胃爲臟腑血气之生原﹐血出不止﹐原將絕矣。】

刺面中澑脈﹐不幸爲盲。

【王冰曰﹕面中澑脈者﹐手太陽任脈之交會﹐手太陽脈自顴而斜行至目內眥﹐任脈自鼻鼽兩旁﹐上行至瞳子下﹐故刺面中澑脈﹐不幸爲盲。】

【馬蒔曰﹕此言刺面部而誤中澑脈者爲盲也。澑脈者﹐凡脈與目流通者皆是也。《靈樞》大惑論云﹕五臟六腑之精﹐皆上注於目而爲之精。論疾診尺篇云﹕赤脈從上下者﹐太陽病﹔從下上者﹐陽明病。從外走內者﹐少陽病。此皆澑脈之義也。不知其脈與目通﹐而刺面部者﹐誤中澑脈﹐則不幸而目當爲盲也。然澑脈不止小腸任脈兩經也。】

【張志聰曰﹕此中傷小腸之脈而爲盲也。澑脈者﹐脈之支別﹐浮見於皮膚之間者也。經曰﹕中於陽則澑於經﹐諸陽之會皆在於面﹐謂邪中於面頰皮膚之陽﹐從支絡而澑入於經﹐故曰澑脈也。手太陽之脈﹐其支者至目內眥﹐故中手太陽之支別而爲盲也。曰不幸者﹐言刺浮淺之澑脈﹐而猶有不幸之盲也。夫刺避五臟者﹐必以布憿著之﹐乃從單布上刺﹐如刺深而誤逆其髒气者死﹐刺脈而中大絡﹐血出不止者死。今刺浮淺之脈﹐而猶有不幸之誤﹐以戒用鍼者之愼毋太過也。卽有宜於深者﹐其要害之處﹐所當避忌﹐勿妄忽也。】

刺頭中腦戶﹐入腦﹐立死。

【王冰曰﹕腦戶﹐穴名也﹐在枕骨上﹐通於腦中。然腦爲髓之海﹐眞气之所聚﹐鍼入腦則眞气泄﹐故立死。】

【張志聰曰﹕此言頭頸骨空之間﹐而更不宜深刺也。腦戶﹐督脈穴名。督脈從腦戶而上﹐至於百會﹑顖會﹐乃頭骨兩分﹐內通於腦。若刺深而誤中於腦者﹐立死。】

刺舌下中脈太過﹐血出不止爲喑。

【王冰曰﹕舌下脈﹐脾之脈也。脾脈者﹐俠咽連舌本﹐散舌下。血出不止﹐則脾气不能營運於舌﹐故喑不能言語。】

【馬蒔曰﹕此言刺苦下而失之太過者爲喑也。舌下者﹐廉泉穴也﹐屬任脈經。任脈爲陰脈之海﹐今刺廉泉而中其脈气﹐至於太過﹐則必血出不止而爲喑矣。蓋人之音聲﹐必發於會厭﹐以會厭爲音聲之戶。《靈樞》憂恚無言篇云﹕會厭之脈﹐上絡任脈﹐取之天突﹐其厭乃發。今中脈太過﹐則廉泉與天突相通﹐天突與會厭相通﹐宜其爲喑疾也。】

【馬蒔曰﹕此言刺足下布絡﹐而誤中其脈者﹐當爲腫也。布絡者﹐凡足之六經﹐皆有絡脈也。誤中其脈﹐而血又不出﹐則必邪不得散而爲腫矣。王注爲然谷之中﹐則鑿之甚也。】

【張志聰曰﹕此論瀉衝脈血不出而爲腫也。衝脈者﹐經血之海﹐邪入於經﹐則血有餘而當瀉﹐血不出則气亦不行﹐故爲腫矣。】

刺郤中大脈﹐令人僕﹐脫色。

【王冰曰﹕郤中﹐卽委中也。郤中大脈者﹐足太陽經脈也。足太陽之脈﹐起於目內眥﹐合手太陽。手太陽脈﹐自目內眥﹐斜絡於顴。足太陽脈﹐上頭下項﹐又循於足﹐故刺之過禁﹐則令人僕倒﹐而面色如脫去也。】

【張志聰曰﹕此刺膀胱之脈﹐太過而爲僕也。郤﹐浮郤也。足太陽之脈﹐循於腰者﹐下貫臀至承扶﹑浮郤﹑委陽﹐入腘中之委中。所謂浮郤者﹐其脈浮於分肉之隙間﹐所當淺刺者也。若刺之太過而中大脈﹐則傷太陽之气矣。太陽爲諸陽主气﹐陽气暴厥則爲僕﹐气傷則脫色也。經云﹐精明五色者﹐气之華也。】

刺气街中脈﹐血不出爲腫鼠僕。

【王冰曰﹕气街之中﹐膽胃脈也。膽之脈﹐循脇裏出气街﹐胃之脈﹐俠齊入气街中﹔其支別者﹐起胃下口循腹裏至气街中而合。今刺之而血不出﹐則血脈气並聚於中﹐故內結爲腫﹐如伏鼠之形。气街在腹下俠齊兩旁相去四寸﹐鼠僕上一寸﹐動脈應手也。】

【馬蒔曰﹕此言刺气街而誤中其脈者﹐當爲腫也。气街者﹐一名气沖﹐系足陽明胃經穴﹐在臍下橫骨端鼠鼷上一寸。刺气沖者﹐誤中其脈﹐而血又不出﹐則血气並聚於中﹐故內結爲腫﹐在鼠鼷之中也。】

【張志聰曰﹕气街者﹐謂脛气之街。經云﹕气在脛者﹐止之於气街與承山踝上以下。气街卽足陽明之气沖穴﹐在鼠鼷上一寸。承山﹐足太陽穴﹐在腨下分肉間。鼠僕﹐謂腫於鼠鼷﹑僕參之間也。鼠鼷在橫骨盡處﹐僕參在承山以下踝骨之間。蓋气街與承山之踝上以下相交﹐故直及於踝以下之僕參也。此言刺在上而證見於下﹐經气上下之相通也。】

刺脊間中髓﹐爲傴。

【王冰曰﹕傴﹐謂傴僂﹐身蜷屈也。脊間﹐脊骨節間也。】

【馬蒔曰﹕此言刺脊中﹐而誤中其脊髓者爲傴也。脊間者﹐督脈經脊中穴﹐一名神宗﹐一名脊兪﹐在十一椎下﹐鍼五分﹐得气卽瀉﹐禁灸﹐灸之亦令人腰傴僂。一說﹕凡一切刺脊間而中其髓﹐則精气泄﹐皆成傴僂﹐不止脊中一穴而已。】

刺乳上﹐中乳房﹐爲腫﹐根蝕。

【王冰曰﹕乳之上下﹐皆足陽明之脈也。乳房之中﹐乳液滲泄﹐胸中气血皆外湊之﹐然刺中乳房﹐則气更交湊﹐故爲大腫。中有膿根﹐內蝕肌膚﹐化爲膿水而久不愈。】

【張志聰曰﹕根蝕﹐言乳根有如虫食之痛癢也。】

刺缺盆中﹐內陷﹐气泄﹐令人喘咳逆。

【王冰曰﹕五臟者﹐肺爲之蓋﹐缺盆爲之道。肺藏气而主息﹐又在气爲咳﹐刺缺盆中內陷﹐則肺气外泄﹐故令人喘咳逆也。】

【張志聰曰﹕缺盆在喉旁兩橫骨陷中﹐若缺盆然﹐故以爲名。缺盆之中央﹐任脈也。任脈側之動脈﹐足陽明也﹐名曰人迎。人迎之旁﹐手陽明也﹐名曰扶突。刺缺盆中者﹐刺手陽明太陽脈也。手陽明之脈﹐下入缺盆﹐絡肺﹐下屬大腸。內陷气泄者﹐脈內陷而气反泄於內也。《鍼經》曰﹕人之所以生成者﹐血脈也。故爲之治﹐鍼必大其身而圓其末﹐令可以按脈勿陷﹐以致其气。蓋刺之要﹐气至而有效﹐故脈內陷而气反下泄﹐則爲咳喘之逆證矣。經云﹕气上衝胸﹐喘不能久立﹐病在大腸﹐蓋大腸爲肺之腑也。】

刺手魚腹內陷﹐爲腫。

【王冰曰﹕手魚腹內﹐肺脈所流﹐故刺之內陷﹐則爲腫也。】

【張志聰曰﹕魚腹在手大指下﹐如魚腹之圓壯﹐手太陰之魚際穴也。肺主气而與大腸爲表裏﹐脈內陷則血不得散﹐气不得出﹐故爲腫。以上論手足頭項胸背﹐皆有要害之處。】

無刺大醉﹐令人气亂。無刺大怒﹐令人气逆。無刺大勞人﹐無刺新飽人﹐無刺大饑人﹐無刺大渴人﹐無刺大驚人。

【王冰曰﹕大勞﹐經气越也。大驚﹐神蕩越而气不治也。】

【馬蒔曰﹕此歷舉刺禁之大義也。大醉者﹐脈數過度﹐刺之則脈气愈亂。大怒者气逆﹐刺之則令人气愈逆。大勞者气乏﹐刺之則气愈耗。新飽者气滿﹐刺之則气不行。大饑者气虛﹐刺之則气愈散。大渴者血幹﹐刺之則血愈涸。大驚者气亂﹐刺之則气愈越。】

【張志聰曰﹕此論要害之外﹐而又有禁刺之人也。飲酒大醉﹐衛气先充絡脈﹐先行皮膚﹐刺之則令人气亂矣。怒則气上﹐刺之則逆其气矣。大勞則陽气外張﹐刺之則泄其气矣。飲食未進﹐則絡脈調勻﹐新飽者穀气盛滿﹐營衛未舒也。谷入於胃﹐脈道乃行﹐饑則脈道虛濇矣。水入於經﹐而血乃成﹐渴則血液燥竭矣。驚則气亂﹐必定其气而後可刺之。夫鍼刺之道﹐通其經脈﹐調其气血﹐是以神气不定﹐血气不調者﹐皆當避忌者也。】

刺陰股中大脈﹐血出不止﹐死。

【王冰曰﹕陰股之中﹐脾之脈也。脾者﹐中央土﹐孤髒以灌四旁。今血出不止﹐脾气將竭﹐故死。】

【張志聰曰﹕陰股﹐足少陰經脈所循之處。大脈﹐大絡也。夫血气始於先天足少陰腎﹐生於後天足陽明胃。刺中大脈﹐血出不止﹐則血气皆脫矣。是以刺跗上與陰股﹐誤中大絡而血不止者俱死﹐謂其生始之原絕也。愚按先輩注疏﹐皆謂陰股爲脾脈﹐按《傷寒論》平脈篇曰﹕少陰脈不至﹐腎气微少﹐精血奔﹐气促迫﹐上入胸膈﹐宗气反聚﹐血結心下﹐陽气退下﹐熱歸陰股﹐與陰相動﹐令身不仁﹐此爲屍厥。蓋謂少陰之虛气奔逆於上﹐上之陽熱﹐乘虛而下歸於陰﹐與陰相搏﹐以致少陰之生气不出而爲屍厥也。再按足少陰之脈﹐出於然谷上股內後廉﹐在足三陰之後﹐循足內之魚腹股上﹐故曰陰股。盧良侯曰﹕上節首言刺跗上中大脈﹐血出不止﹐死﹐中以無刺大醉節間之﹐而此節復首提曰﹐刺陰股中大脈﹐血出不止﹐死。節文先後序次﹐皆有意存﹐俱當著眼。】

刺客主人﹐內陷中脈﹐爲內漏﹐爲聾。

【馬蒔曰﹕此言刺客主人而內陷中脈者﹐爲內漏爲耳聾也。客主人者﹐一名上關﹐足少陽膽經之穴﹐在耳上廉起骨﹐開口有空﹐手足少陽足陽明三脈之會。內陷者﹐刺太深也。刺太深以中其脈﹐則交脈破決﹐故爲耳內之漏﹐及气不營而爲聾也。】

【張志聰曰﹕內陷中脈﹐謂客主人內之脈也。蓋手足少陽之脈﹐盤錯於耳前目側浮淺之內﹐而又有陷中之深脈也。足少陽之脈﹐有從耳後入耳中者。手少陽之脈﹐亦有從耳後入耳中﹐出走耳前﹐過客主人﹐病則耳聾渾渾焞焞。此言刺客主人太過﹐則誤中內陷交過之脈﹐而爲耳內漏而聾也。盧良侯曰﹕浮淺者爲絡脈﹐深者爲經脈﹐而經脈之內﹐又有深隧之大經﹐所取之脈﹐而內有交過之陷脈。是以刺跗上陰股太過﹐則中大經﹔刺客主人太過﹐則中交過之脈。當知經脈內又有經脈之交錯也。】

刺膝髕﹐出液爲跛。【跛﹐波上聲。】

【王冰曰﹕膝爲筋府﹐筋會於中﹐液出筋幹﹐故跛。】

【馬蒔曰﹕此言刺膝髕而出液者﹐當爲跛也。犢鼻在膝髕之下﹐則犢鼻兩旁之上爲膝髕也。刺之者出液﹐則液出筋幹﹐當爲跛也。】

【張志聰曰﹕髕﹐膝蓋骨也。膝乃筋之會﹐液者所以灌筋濡空竅者也﹐液脫則筋無以濡養﹐屈伸不利而爲跛矣。】

刺臂太陰脈﹐出血多﹐立死。

【王冰曰﹕臂太陰者﹐肺脈也。肺者主行榮衛陰陽﹐治節由之﹐血出多則榮衛絕﹐故立死也。】

【馬蒔曰﹕此言刺肺脈而出血過多者﹐當立死也。臂太陰﹐卽手太陰肺經之脈﹐按《靈樞》寒熱病篇亦有臂太陰﹐以其脈行於臂﹐故旣曰手﹐又曰臂也。】

【張志聰曰﹕肺者主行榮衛陰陽﹐出血過多則榮衛不續﹐所以一息不運﹐則穹壤判矣。】

刺足少陰脈﹐重虛出血﹐爲舌難以言。【重﹐平聲。】

【馬蒔曰﹕此言刺腎經而使之重虛出血者﹐當爲喑也。足少陰腎經之脈﹐循喉嚨﹐俠舌本﹐故腎旣虛而刺之出血﹐則爲重虛﹐其舌必難以言也。】

刺膺中陷中肺﹐爲喘逆仰息。【首中﹐平聲﹐下去聲。】

【馬蒔曰﹕此言刺膺中而誤中其肺者﹐當爲喘逆仰息也。刺膺中﹐誤中肺經雲門﹑中府﹐則肺气上泄﹐故爲病喘急而逆﹐仰首而息也。】

【張志聰曰﹕胸前之兩旁﹐謂之膺﹐足陽明之兪在膺中﹐肺經之脈﹐亦循膺中之雲門﹑中府而出。若刺膺中之脈﹐陷而入深﹐誤中肺脈﹐則令人喘逆仰息﹐蓋因無故而傷之也。】

【盧良侯曰﹕此與客主人內陷中脈同義﹐蓋謂經脈所循﹐有淺深而同道者也。】

刺肘中內陷﹐气歸之﹐爲不屈伸。【中﹐平聲。】

【王冰曰﹕肘中﹐謂肘屈折之中﹐天澤穴也。刺中陷脈﹐惡气歸之﹐气固關節﹐故不屈伸也。】

【張志聰曰﹕內陷者﹐不能瀉出其邪﹐而致气歸於內也。气不得出﹐則血不得散﹐故不能屈伸也。按《靈樞經》云﹕肺心有邪﹐其气畱於兩時﹔肝有邪﹐其气畱於兩腋﹔脾有邪﹐其气畱於兩髀﹔腎有邪﹐其气畱於兩腘。凡此八虛者﹐皆機關之室﹐眞气之所過﹐血脈之所遊﹐邪气惡血﹐故不可畱住﹐畱住則傷絡脈﹐骨節機關不得屈伸而病攣也。】

【楊君立曰﹕絡脈者﹐所以濡筋骨﹐利關節者也。】

刺陰股下三寸﹐內陷﹐令人遺溺。

【王冰曰﹕股下三寸﹐腎之絡也。衝脈與少陰之絡﹐皆起於腎下﹐出於气街﹐並循於陰股﹐其上行者﹐出胞中﹐故刺陷脈則令人遺溺也。】

【馬蒔曰﹕此言刺肝穴而誤使內陷者﹐當遺溺也﹐陰股下三吋﹐腎經無穴﹐肝經有陰包穴﹐治遺溺﹐在膝上四寸﹐則正當股下三寸之處。又按脾經有箕門穴﹐亦治遺溺﹐其穴在魚腹上越筋間﹐陰股內動脈應手﹐則當在肝脾兩經﹐然又以肝經爲長也。刺之而內陷其脈﹐則溺反不止矣。】

【張志聰曰﹕陰股下三寸﹐足少陰之絡也。夫刺之要﹐气至而有效。內陷者﹐气不至而反陷於內也。腎開竅於二陰﹐故令人遺溺。】

刺腋下脇間內陷﹐令人咳。【掖﹑腋同。】

【王冰曰﹕掖下﹐肺脈也。肺之脈﹐從肺系橫出腋下。眞心臟脈直行者﹐從心系卻上腋下。刺陷脈﹐則心肺俱動﹐故咳也。】

【馬蒔曰﹕此言刺肺脈而誤使內陷者﹐當爲咳也。腋下當爲天府穴﹐在腋下三寸﹐肺脈也。肺脈從肺系橫出腋下﹐今刺之而內陷其脈﹐則當爲咳也。】

刺少腹中膀胱﹐溺出﹐令人少腹滿。

【王冰曰﹕胞气外泄﹐穀气歸之﹐故少腹滿也。少腹﹐謂臍下也。】

【馬蒔曰﹕此言刺少腹而誤中膀胱﹐則溺出而少腹滿也。胞气外泄﹐膀胱虛脹﹐故溺出而少腹痛也。】

刺腨腸內陷﹐爲腫。

【馬蒔曰﹕此言刺腨腸而誤使內陷者﹐當爲腫也。腨腸者﹐足魚腹中承筋穴﹐俗云腿肚﹐系足太陽膀胱經。內陷則气泄﹐故爲腫。銅人明堂俱禁鍼。張介賓曰﹕肉厚气深﹐不易行散﹐气反內陷﹐故爲腫也。】

刺匡上陷骨中脈﹐爲漏爲盲。【匡﹐眶同。】

【王冰曰﹕匡﹐目眶。骨中﹐目匡骨中也。匡骨中脈﹐目之系﹐肝之脈也。刺內陷則眼系絕﹐故爲目漏目盲。】

【張志聰曰﹕陷骨中脈﹐匡骨上之陷脈也。經曰﹐裹擷筋骨气血之精﹐而與脈並爲系﹐刺脈而傷其目系﹐則淚流不上而爲漏﹐視無所見而爲盲。】

刺關節中﹐液出﹐不得屈伸。【中﹐平聲。】

【王冰曰﹕諸筋皆屬於節﹐津液滲潤之﹐液出則筋膜幹﹐故不得屈伸也。】

【張志聰曰﹕關節者﹐骨節交會之機關處也。液者﹐淖澤注於骨﹐骨屬屈伸﹐故液脫者﹐骨肉屈伸不利。按以上要害之處﹐有誤中而立死者﹐有刺之而計日死者﹐有爲跛﹑爲傴﹑爲喑﹑爲盲之痼疾者。行鍼之時﹐如臨淵履冰﹐愼勿輕忽也。】

刺志論篇第五十三

【馬蒔曰﹕志者﹐記也。篇內言虛實之要﹐及瀉實補虛之法﹐當記之不忘﹐故名篇。】

【張志聰曰﹕夫志意者﹐所以禦精神﹐收魂魄﹐適寒溫﹐和喜怒者也。是以營衛調﹐志意和﹐則筋骨彊健﹐腠理致密﹐精神專直﹐身不受邪。如形气穀气之相反﹐血脈虛實之變常﹐皆緣志意不和﹐以致邪气從之﹐故名之曰刺志論。盧良侯曰﹕此篇帝問虛實之要﹐而伯所答者﹐皆爲邪病所傷﹐蓋邪實則正虛矣。然取邪气之淺深﹐在用志之專一﹐故曰刺志論。】

黃帝問曰﹕願聞虛實之要。岐伯對曰﹕气實形實﹐气虛形虛﹐此其常也﹐反此者病。谷盛气盛﹐穀虛气虛﹐此其常也﹐反此者病。脈實血實﹐脈虛血虛﹐此其常也﹐反此者病。

【王冰曰﹕陰陽應象大論曰﹕形歸气﹐由是故虛實同焉。反﹐謂不相合應﹐失常平之候也。形气相反﹐故病生。气謂脈气﹐形謂身形也。《靈樞經》曰﹕榮气之道﹐內谷爲實﹐谷入於胃﹐气傳與肺﹐精專者上行經隧﹐由是故穀气虛實﹐占必同焉。候不相應﹐則爲病也。脈者血之腑﹐故虛實同焉。反不相應﹐則爲病也。】

【馬蒔曰﹕此言虛實之要﹐凡气與形﹐谷與气﹐脈與血﹐相稱者爲常﹐而相反者爲病也。气者﹐人身之气也。形者﹐人之形體也。气實則形實﹐气虛則形虛﹐此其相稱者爲常﹐而相反則爲病矣。然此气之虛實﹐必於脈而驗之﹐但不可卽謂气爲脈也﹐觀下文有血脈對舉者可知。谷盛穀虛者﹐用谷有多少﹐而穀气斯有盛虛也。故谷多則气盛﹐穀虛則气虛﹐此其相稱者爲常﹐而相反則爲病矣。此曰气者﹐卽上文之所謂气也。脈要精微論謂﹕脈者血之腑。言血之多少﹐必聚於經脈之中﹐故脈實則血實﹐脈虛則血虛﹐此其相稱者爲常﹐而相反則爲病矣。】

【張志聰曰﹕形歸气﹐气生形﹐形气之宜相應也。反此者﹐謂气盛身寒﹐气虛身熱﹐皆爲寒暑之所病。人受气於谷﹐谷入於胃﹐以傳於肺﹐五臟六腑﹐皆以受气﹐淸者爲營﹐濁者爲衛﹐是以谷之多少﹐與气之盛虛﹐宜相應也。反此者﹐謂谷入多而气少﹐谷不入而气多﹐亦爲邪气之所致。脈者血之腑﹐故虛實之宜相應也。反此者﹐或因飲中熱﹐或風气畱於脈中﹐亦因病之所致也。】

帝曰﹕如何而反﹖岐伯曰﹕气盛身寒﹐此謂反也。气虛身熱﹐此謂反也。谷入多而气少﹐此謂反也。谷不入而气多﹐此謂反也。脈盛血少﹐此謂反也。脈少血多﹐此謂反也。

【王冰曰﹕气虛爲陽﹐气不足﹐陽气不足﹐當身寒﹐反身熱者﹐脈當气盛﹐脈不盛而身熱﹐證不相符﹐故謂反也。胃之所出者穀气﹐而布於經脈也。谷入於胃﹐脈道乃散﹐今谷入多而气少者﹐是胃气不散﹐故謂反也。若谷不入而气多﹐乃胃气外散﹐肺並之也。脈盛血少﹐脈少血多﹐皆謂反者﹐由經脈行气﹐絡脈受血﹐經气入絡﹐絡受經气﹐候不相合﹐故皆反常也。】

【馬蒔曰﹕此承上文而言相反爲病者之有三也。气盛者身宜溫﹐而今反寒﹔气虛者身宜淸﹐而今反熱﹔谷多者气宜多﹐而今反少﹔殺少者气宜少﹐而今反多﹐脈盛者血宜多﹐而今反少﹔脈小者血宜少﹐而今反多。此皆謂之相反也。气盛身寒﹐此謂反也。八字﹐乃舊本脫簡﹐愚僭入之。】

【張志聰曰﹕盛者﹐實也。少者﹐虛也。脈盛者﹐脈大也。脈少者﹐脈小也。】

气盛身寒﹐得之傷寒。气虛身熱﹐得之傷暑。谷入多而气少者﹐得之有所脫血﹐濕居下也。谷入少而气多者﹐邪在胃及與肺也。脈小血多者﹐飲中熱也。脈大血少者﹑脈有風气﹐水漿不入﹐此之謂也。

【王冰曰﹕寒傷形﹐故气盛身寒。熱傷气﹐故气虛身熱。脫血則血虛﹐血虛則气盛內郁﹐化成津液﹐流入下焦﹐故云濕居下也。胃气不足﹐肺气下流於胃中﹐故邪在胃﹐然肺气入胃﹐則肺气不自守﹐气不自守則邪气從之﹐故云邪在胃與肺也。飲﹐謂畱飲也。飲畱脾冑之中﹐則脾气溢。气溢則發熱中﹐若風气盛滿﹐則水漿不入於脈。】

【馬蒔曰﹕此承上文而究以其所爲相反者﹐由於邪气之所致也。气本盛矣﹐而身反寒﹐蓋得之傷寒﹐惟寒傷形﹐故傷寒則身寒也。气本虛矣﹐而身反熱﹐蓋得之傷暑﹐惟熱傷气﹐故傷暑則身熱也。谷入多者﹐而气則反少﹐以其有所脫血﹐血去過多則气少也。又濕居下部﹐濕勝則經脈壅滯而气亦衰也。谷入少者而气則反多﹐以其邪在於胃﹐胃本多气多血﹐而邪气壅塞﹐斯气益多也。又邪在於肺﹐而肺气喘滿﹐斯气益多也。此所謂邪﹐凡風寒暑濕燥火皆是他。脈體本小﹐而血則反多﹐以其當熱飲之時﹐而爲熱中﹐故血似滿溢而爲多也。脈體本大﹐而血則反少﹐以其外感於風气﹐而脈之所以爲大﹐水漿不入﹐而血之所以爲少﹐此皆反者爲病之謂也。然則气盛身寒者﹐盛爲僞實而寒爲眞虛。气虛身熱者﹐虛爲眞虛而熱爲僞實。谷多气少者﹐多爲僞實而少爲眞虛。谷少气多者﹐少爲眞虛而多爲僞實。脈小血多者﹐小爲眞虛而多爲僞實。脈大血少者﹐大爲僞實而少爲眞虛也。其爲虛實之要者如此。】

【張志聰曰﹕此申明形气虛實之相反者﹐爲邪气之所傷也。气盛身熱者﹐邪气實也。气虛身寒者﹐形气虛也。寒傷形﹐故气盛身寒。暑傷气﹐故气虛身熱。夫腎爲生气之原﹐胃爲血气之海﹐谷入多而气反少者﹐得之有所脫血﹐濕居下也。蓋脫血者﹐陰气下泄﹐濕居下則下焦受傷﹐以致生原虧損而气少﹐病不在上﹐故谷入多也。夫上焦主納﹐中焦主化﹐邪在肺胃則不能納化水谷﹐而谷入少矣。谷入少而反气多者﹐生气之原不傷也。此言气之發於下焦也。經雲﹐水入於經﹐而血乃成。又曰﹐中焦之汁﹐奉心化赤而爲血。熱者﹐心火之气也﹐飲中熱﹐則飲皆化赤而爲血﹐故血多。脈中之气不盛﹐故脈小也。風气乘於脈中﹐故脈大。水漿不入﹐則血無所資生﹐故血少也。此言血之生於中焦也。盧良侯曰﹕經云﹐淺深在志﹐遠近若一。又曰﹐始淺刺﹐以去陽分之邪﹐再深刺之﹐以去陰分之邪。張兆璜曰﹕邪气去則正气自復﹐瀉實之中而有補虛在焉。】

夫實者﹐气入也﹔虛者﹐气出也。气實者﹐熱也﹔气虛者﹐寒也。入實者﹐右手開鍼空也﹔入虛者﹐左手閉鍼空也。

【王冰曰﹕入爲陽﹐出爲陰﹐陰生於內﹐故出﹐陽生於外﹐故入。陽盛而陰內拒﹐故熱﹐陰盛而陽外微﹐故寒。入實入虛者﹐言用鍼之補瀉也。右手持鍼﹐左手掐穴如實者﹐右手開鍼空以瀉之。虛者左手閉鍼﹐空以補之也。】

【馬蒔曰﹕此言瀉實補虛之有法也。夫所謂實者﹐邪气之入而實也﹐非眞實也。所謂虛者﹐正气之出而虛也﹐乃眞虛也。邪實者﹐其體必熱﹐气虛者﹐其體必寒﹐寒熱之間﹐虛實括矣。故𨿽有气盛身寒﹐其寒爲邪﹐然終必熱也。大凡用鍼之法﹐右手持鍼﹐左手掐穴﹐方其入鍼瀉實之時﹐則左手掐穴﹐開鍼空以瀉之﹐及其去鍼補虛之時﹐則左手閉穴﹐開鍼空以補之。先治僞實而後補眞虛﹐此要法也。然則今之用藥者﹐亦惟瀉實補虛如鍼法耳﹐孰謂理之不可類推哉﹖】

【張志聰曰﹕夫虛者﹐須其實气入則實矣﹔實者﹐須其虛气出則虛矣﹐此言气之開闔也。虛者補之﹐鍼下熱則實矣﹔實者瀉之﹐鍼下寒則虛矣﹐此言陰陽之气至也。開鍼空則气出﹐閉鍼空則气入﹐所謂補瀉之時﹐與气開闔之相合也。】

【張兆璜曰﹕開闔者﹐三陽之气發於下焦。營衛者﹐中焦水谷之所生也。用鍼取气在於營衛﹐而此篇獨論气出下焦﹐血出中焦﹐候下焦所生之气﹐出入開闔以行補瀉之法﹐又一法也。然三陽之气﹐發原於腎臟水腑﹐腎主藏志﹐故曰刺志論。】

鍼解篇第五十四

【馬蒔曰﹕按《靈樞》有九鍼十二原篇﹐而小鍼解篇﹐正所以解九鍼十二原篇之鍼法﹐此篇與小鍼解篇大同小異﹐故亦謂之鍼解篇。愚故以小鍼解篇之詞參入而釋之。】

黃帝問曰﹕願聞九鍼之解﹐虛實之道。岐伯對曰﹕刺虛則實之者﹐鍼下熱也﹐气實乃熱也。滿而泄之者﹐鍼下寒也﹐气虛乃寒也。菀陳則除之者﹐出惡血也。邪盛則虛之者﹐出鍼勿按。徐而疾則實者﹐徐出鍼而疾按之。疾而徐則虛者﹐疾出鍼而徐按之。言實與虛者﹐寒溫气多少也。若有若無者﹐疾不可知也。察後與先者﹐知病先後也。爲虛與實者﹐工勿失其法。若得若失者﹐離其法也。虛實之要﹐九鍼最妙者﹐爲其各有所宜也。補瀉之時者﹐與气開闔相合也。九鍼之名各不同形者﹐鍼窮其所當補瀉也。刺實須其虛者﹐畱鍼﹐陰气隆至﹐乃去鍼也。刺虛須其實者﹐陽气隆至﹐鍼下熱乃去鍼也。經气已至﹐愼守勿失者﹐勿變更也。深淺在志者﹐知病之內外也。近遠如一者﹐淺深其候等也。如臨深淵者﹐不敢墮也。手如握虎者﹐欲其壯也。神無營於眾物者﹐靜志觀病人﹐無左右視也。義無邪下者﹐欲端以正也。必正其神者﹐欲瞻病人目制其神﹐令气易行也。【菀﹐音郁。爲其各有之爲﹐去聲。】

【王冰曰﹕邪者不正之目﹐非本經气﹐是則謂邪﹐非言鬼毒精邪之所勝也。出鍼勿按﹐穴兪且開﹐故得經虛邪气發泄也。疾按﹐謂鍼出穴已﹐速疾按之﹐則眞气不泄﹐經脈气全﹐故徐而疾乃實也。徐按﹐謂鍼出穴已﹐徐緩按之﹐則邪气得泄﹐精气復固﹐故疾而徐乃虛也。寒溫﹐謂經脈陰陽之气也。若無若有者﹐言其冥昧不可卽而知也。夫不可卽知﹐故若無﹔慧然神悟﹐故若有也。爲虛與實者﹐經气已至﹐愼守勿失也。若得若失者﹐妄爲補瀉﹐離亂大經﹐誤補實者﹐轉令若得﹐誤瀉虛者﹐轉令若失也。《鍼經》曰﹕無實實﹐無虛虛。此其誡也。九鍼最妙者﹐熱在頭身宜饞鍼﹐肉分气滿宜員鍼﹐脈气虛少宜鍉鍼﹐瀉熱出血發泄固病宜鋒鍼﹐破脹腫出膿血宜﹝金非﹞鍼﹐調陰陽去暴痺宜員利鍼﹐治經絡中痛痺宜毫鍼﹐痺深居骨解腰脊節腠之間者宜長鍼﹐虛風捨於骨解皮膚之間宜大鍼﹐此之謂各有所宜也。气當時刻謂之開﹐已過末至謂之闔。時刻者然﹐水下一刻人气在太陽﹐水下二刻人气在少陽﹐水下三刻人气在陽明﹐水下四刻人气在陰分﹐水下不已﹐气行不已﹐如是則當刻者謂之開﹐過刻及未至者謂之闔也。謹候其气之所在而刺之﹐是謂逢時﹐此所謂補瀉之時也。各不同形﹐謂長短鋒穎不等。窮其補瀉﹐謂各隨其療而用之也。陰气隆至乃去鍼﹐陽气隆至鍼下熱乃去鍼者﹐言要以气至而有效也。變更﹐謂變更其法也。言得气至必宜謹守﹐無變其法以招損也。志一爲意﹐志﹑意皆行鍼之用也。近遠如一﹐言气𨿽近遠不同﹐然其測候﹐皆以气至而有效也。神無營於眾物者﹐目絕妄視﹐心專一務﹐則用之必中﹐無惑誤也。必正其神者﹐檢彼精神﹐令無散越﹐則气爲神使﹐中外易調也。】

【馬蒔曰﹕此詳解鍼法之義也。《鍼經》有所謂刺虛則實之也﹐言气口虛而當補之也。補之者﹐卽下文刺虛須其實﹐候其陽气隆至﹐鍼下旣熱﹐乃去鍼也﹐蓋气實乃熱﹐此補法也。其滿而泄之者﹐言气口盛而當瀉之也。瀉之者﹐卽下文刺實須其虛﹐候其陰气隆至﹐鍼下已寒涼﹐乃去鍼也﹐蓋气虛乃寒也。菀陳則除之者﹐言絡脈之中﹐血積而久者﹐去其血脈以出惡血也。邪盛則虛之者﹐言諸經邪气之盛者﹐皆瀉其邪﹐出鍼之時﹐勿按其穴﹐令邪气之發泄也。此上皆瀉法也。其徐而疾則實者﹐言得經气已久﹐乃徐出之﹐然鍼旣出穴﹐則速按之﹐故人之正气不泄而實矣﹐此補法也。其疾而徐則虛者﹐言鍼旣入穴﹐已至於經脈﹐卽疾出之﹐然鍼旣出穴﹐則徐按之﹐而人之邪气泄之而虛矣﹐此瀉法也。言實與虛者﹐鍼下寒而气少者爲虛﹐邪气已去也。鍼下熱而气多者爲實﹐正气已復也。若無若有者﹐其寒溫多少﹐至疾而速﹐正恍惚於有無之間﹐眞不可易知也。察後與先者﹐言知病之虛實先後﹐然後施以補瀉之法也。爲虛與實者﹐言醫工實則虛之﹐虛則實之﹐有失補瀉之法也。若得若失者﹐言醫工自離其法﹐誤施補瀉﹐若有所得﹐其實若有所失也。夫虛實之要﹐九鍼最妙﹐爲其各有所宜也。補瀉之時者﹐言各經脈气之行﹐自手太陽以至厥陰者﹐晝夜共行五十度﹐其鍼入之後﹐若當其气來謂之開﹐可以迎而瀉之﹐气過謂之闔﹐可以隨而補之﹐鍼與气開闔相合也。九鍼之名﹐各不同形者﹐言九鍼之異﹐則當窮其以何鍼爲補﹐以何鍼爲瀉也。刺實須其虛者﹐畱鍼候其陰气隆至﹐鍼下寒﹐乃去其鍼也。刺虛須其實者﹐候其陽气隆至﹐鍼下熱﹐乃去其鍼也。經气已至﹐愼守勿失者﹐言得各經之气已至﹐則當謹愼守之﹐無得更用他法治之也。深淺在志者﹐言病深則鍼深﹐病淺則鍼淺﹐分病之在內在外也。近遠如一者﹐言或深或淺﹐气之近遠不同﹐然其所候者﹐惟以气至爲期﹐其候則如一不二也。如臨深淵者﹐言候气已畢﹐補瀉之法不敢少懈墮也。手如握虎者﹐言持鍼堅定﹐欲其壯勇也。神無營於眾物者﹐醫工之神也。靜志觀病人﹐無左右視之﹐以或紛馳己之神也。義無斜下者﹐言正指直鍼﹐欲端以正而無使偏斜也。必正其神者﹐病人之神也。欲瞻病人之目﹐制其神气﹐使之專一﹐令其气易行也。】

【張志聰曰﹕按《鍼經》首篇﹐論九鍼虛實之法﹐而小鍼解有未盡之義﹐故帝復有此問焉。然此篇與小鍼解不同。小鍼解曰﹕徐而疾則實者﹐言徐內而疾出也。疾而徐則虛者﹐言疾內而徐出也。蓋以鍼之出入﹐分疾徐也。本篇之所謂疾徐者﹐論出鍼之疾徐﹐按痏之疾徐也。故名之曰鍼解者﹐解小鍼解之末盡也。夫刺之微在遲速疾徐﹐而兩經各盡其妙﹐所謂迎之隨之﹐以意和之﹐鍼道始備。所謂若無若有者﹐言气之虛實﹐若有若無﹐當靜守其气疾則不可知也。夫病有標本﹐先病爲本﹐後病爲標。治有取標而得者﹐有取本而得者﹐故當知病之先後﹐察其應後者後取之﹐應先者先取之。虛則實之﹐實則虛之﹐補瀉之法﹐當守勿失。若有得若有失者﹐是失其法也。九鍼之用﹐如九鍼十二原篇之各有所宜也。气來謂之開﹐气去謂之闔﹐補瀉之時﹐與气開闔相合。故曰﹐刺實者﹐刺其來也﹔刺虛者﹐刺其去也。九鍼之名有鑱圓鍉利之殊分﹐九鍼之形有大小長短之不等﹐各盡其所當補瀉之用而制之也。畱鍼所以候气也﹐陰气隆至﹐鍼下寒也﹐陽气已退﹐實者虛矣。陽气隆至﹐鍼下熱也﹐元气已復﹐虛者實矣。俱當候其气至而後乃可去鍼﹐鍼已得气﹐愼守而勿失﹐勿使其气有變更也。志者﹐心之所之也。病在外者宜刺淺﹐病在內者宜刺深﹐當屬意痛者﹐知所取之處也。刺之或淺或深﹐𨿽有遠近不同﹐然俱以得气爲期﹐故其候相等無二也。行鍼之際﹐當謹愼之至。如臨深淵然﹐惟恐墮也。持鍼如握虎﹐欲其堅定而不法也。尢貴守神定志﹐以觀病人﹐以候其气﹐無左右視﹐以惑亂其神志焉。按小鍼解云﹕上守神者﹐守人之血气有餘不足﹐可補瀉也。此篇先論守己之神﹐以合彼之神﹐所謂神乎神﹐耳不聞﹐昭然獨明﹐若風吹云。按以上諸節之上句﹐與九鍼篇相同﹐下句則與小鍼解各別﹐蓋復解九鍼虛實之道﹐以補未盡之義。】

所謂三里者﹐下膝三寸也。所謂跗上者﹐舉膝分易見也。巨虛者﹐蹺足胻獨陷者。下廉者﹐陷下者也。【易﹐去聲。】

【王冰曰﹕三里﹐穴名﹐正在膝下三寸﹐胻外兩筋肉分間﹐極重按之﹐則足跗上動脈止矣﹐故曰舉膝分易見。下廉穴﹐在胻外兩筋間﹐獨陷下者﹐則其處也。】

【馬蒔曰﹕此言取穴之法也。三里﹐足陽明胃經穴。跗上者﹐卽足陽明胃經衝陽穴﹐舉膝﹐下三里而重按之﹐則衝陽動脈止矣。故曰﹐舉其膝分則易見也。巨虛有巨虛上廉﹐又名上巨虛﹐在三里下三寸﹔有巨虛下廉﹐又名下巨虛﹐在上廉下三寸。蹺﹐足胻獨陷者﹐取之蹺者舉也。蓋大骨之分有陷者﹐直路可以取此二穴也。故曰下廉者﹐陷下者也﹐言下廉則上廉可推矣。】

【張志聰曰﹕自三里循上廉下廉﹐而至跗上衝陽之動脈﹐皆屬足陽明胃經﹐獨舉此胃經而言者﹐言鍼之候气﹐候陽明所出之榮衛也。故《鍼經》曰﹕用鍼之類﹐在於調气﹐气積於胃﹐以通榮衛。又曰﹕胃者水穀气血之海也。海之所行雲气者﹐天下也。胃之所出气血者﹐經隧也。經隧者﹐五臟六腑之大絡也。迎而奪之而已矣。如迎奪太過﹐則反傷其性命。是取气在陽明﹐而絕命亦在陽明矣﹐故特舉此以令民之勿犯也。】

【盧良侯曰﹕先定足經而上合於手也。】

帝曰﹕余聞九鍼上應天地四時陰陽﹐願聞其方﹐令可傳於後世以爲常也。岐伯曰﹕夫一天﹑二地﹑三人﹑四時﹑五音﹑六律﹑七星﹑八風﹑九野﹐身形亦應之﹐鍼各有所宜﹐故曰九鍼。人皮應天﹐人肉應地﹐人脈應人﹐人筋應時﹐人聲應音﹐人陰陽合气應律﹐人齒面目應星﹐人出入气應風﹐人九竅三百六十五絡應野。故一鍼皮﹐二鍼肉﹐三鍼脈﹐四鍼筋﹐五鍼骨﹐六鍼調陰陽﹐七鍼益精﹐八鍼除風﹐九鍼通九竅﹐除三百六十五節气﹐此之謂各有所主也。人心意應八風﹐人气應天﹐人髮齒耳目五聲應五音六律﹐人陰陽脈血气應地﹐人肝目應之九。

【王冰曰﹕筋應時者﹐堅固眞定﹐時之象也。聲應音者﹐備五音也。陰陽合气應律者﹐交會气通﹐相生無替﹐則律之象也。人面應七星者﹐所謂面有七孔應之也。九竅三百六十五絡應野者﹐身形之外﹐野之象也。一鑱鍼﹐二圓鍼﹐三鍉鍼﹐四鋒鍼﹐五﹝金非﹞鍼﹐六圓利鍼﹐七毫鍼﹐八長鍼﹐九大鍼也。心意應八風者﹐動靜不形﹐風之象也。气應天者﹐運行不息﹐天之象也。髮齒生長﹐耳目淸通﹐五聲應同﹐故應五音及六律也。人陰陽有交會﹐生成脈血气﹐有虛盈盛衰﹐故應地也。肝气通目﹐木生數三。三而三之﹐則應之九也。】

【馬蒔曰﹕此詳人與天地相參﹐無非因九鍼之義而擴推之也。夫天爲一﹑爲陽﹑爲奇也。地爲二﹑爲陰﹑爲偶也。人爲三﹐參天地而爲三也。時有四﹐音有五﹐律有六﹐星有七﹐風有八﹐野有九﹐故象之而有九鍼者此也。不惟是也﹐人之皮應天﹐天復萬物﹐而皮爲身之庇也。人之肉應地﹐地以厚徳載物﹐而肉則柔厚安靜者象之也。人之脈應人﹐人有盛衰變易﹐而脈則虛實不常者象之也。人之筋應時﹐時候各有所司﹐而筋各有所分束者象之也。人之陰陽合气應六律﹐律有損益相生﹐而气則陰陽象之也。人有出入之气應風﹐風有往來﹐而气則象之也。人有九竅者﹐陽竅七﹐在面部﹔陰竅二﹐前陰後陰也﹐在下部。其九竅爲統﹐而三百六十五絡爲之相攝者應野。蓋野有九﹐而野之中﹐萬物紛雜﹐其象相類也。故用九鍼以刺之者﹐亦所以合此九數耳。其一鍼皮﹐其二鍼肉﹐其三鍼脈﹐其四鍼筋﹐其五鍼骨﹐其六鍼之以調陰陽﹐其七鍼之以益精﹐其八鍼之以除風﹐其九鍼之以通九竅﹐除三百六十五節之邪气﹐此之謂各有所主也。不惟是也﹐人之心意應八風﹐八風不常﹐而心意之變化如之。人气應天﹐天道不息﹐而人气出入如之。人髮齒耳目﹐共爲六則應六律。人五聲則應五音。人之陰陽十二經及脈血應地﹐蓋地承載萬物﹐而人身無乎不備﹐與之同象也。人肝目亦應之九﹐蓋木生於三﹐三而三之則爲九矣。】

【張志聰曰﹕夫九鍼之應﹐已詳悉於《鍼經》﹐此篇與《鍼經》之多有不同﹐後之學者﹐當合而參之﹐鍼道始備﹐斯爲常法矣。夫一者天也﹐天者陽也﹐五臟之應天者肺﹐肺者五臟六腑之蓋也﹐皮者肺之合也﹐人之陽也﹐故人皮以應天。二者地也﹐人之所以應上者脾也﹐脾合肉﹐故人肉應地。三者人也﹐人之所以成生者血脈也﹐故人脈應人。按此三者﹐與鍼經之理論相同﹐蓋天地人三者不易之道也。四時之气﹐皆歸始春﹐筋乃春陽甲木所生﹐故人筋應時。人之發聲以備五音﹐故應音。合气者﹐六髒六腑陰陽相合而爲六﹐以六气之相合而應六律也。七者﹐星也﹐人面有七竅以應七星。《靈樞經》曰﹕天有列星﹐人有牙齒。是也。人气之行於周身﹐猶風之徧於六合﹐故應風。陰陽應象論曰﹕地有九野﹐人有九竅。九野者﹐九州之分野﹐人之三百六十五絡﹐猶地之百川流注﹐通會於九州之間也。一至五鍼﹐刺形層淺深之次序﹐人之聲音﹐由腎所發﹐故五鍼骨也。陰陽二气﹐分爲三陰三陽﹐故六鍼調陰陽气。陰精七損﹐故當益之。八風爲邪﹐故當除之。節之交三百六十五會﹐絡脈之滲灌諸節者也。故九竅節气閉者通之﹐實者除而去之﹐此之謂九鍼之各有所主也。夫聖人起天地之數也﹐一而九之﹐故以立九野。九而九之﹐九九八十一﹐以起黃鐘數焉﹐蓋以鍼應數也。是九鍼之道﹐一中有九﹐九九八十一以應律數﹐若謂一鍼在皮﹐六鍼調气﹐又不可與言鍼矣。髮齒耳目共六﹐齒又爲六六之數﹐而發之數不可數矣。律呂之數﹐推而廣之﹐可千可萬﹐而萬之外不可數矣。此又反復言之者﹐謂天地人之相應﹐通變之無窮也。地有十二經水﹐人有十二經脈﹐水循地行﹐脈隨气轉﹐故應地。肝開竅於目﹐九竅之一也。一之九者﹐九而九之﹐九九八十一也。】

九竅三百六十五。

【張志聰曰﹕六節髒象論曰﹐天以六六之節以成一歲﹐人以九九制會﹐計人亦有三百六十五節以爲天地久矣。是人之經脈有三百六十五穴﹐孫絡有三百六十五穴﹐溪谷之分﹐亦有三百六十五穴﹐節之交亦有三百六十五會﹐皆外通於九竅﹐內本於九髒者也。】

人一以觀動靜天二以候五色七星應之以候發母澤五音一以候宮商角徵羽六律有餘不足應之二地一以候髙下有餘九野一節兪應之以候閉節三人變一分人候齒泄多血少十分角之變五分以候緩急六分不足三分寒關節第九分四時人寒溫燥濕四時一應之以候相反一四方各作解。

【王冰曰﹕此一百二十四字﹐蠹簡爛文﹐義理殘缺﹐莫可尋究﹐而上古書﹐故且載之﹐以佇後之具本也。】

長刺節論篇第五十五

【馬蒔曰﹕篇內言刺家節要之法﹐惟長於此者﹐則𨿽不診脈﹐而聽病者之言﹐亦可以行鍼也﹐故名篇。】

【張志聰曰﹕按此篇無問答之辭而曰論者﹐此伯承上章復補論刺節篇之未盡﹐而後人記之也﹐故曰長刺節論。】

刺家不診﹐聽病者言。

【馬蒔曰﹕此言刺家不能診脈者﹐當審病者之言以刺之也。夫病形於脈﹐脈有虛實﹐則補瀉可施。按《靈樞》九鍼十二原篇云﹕凡將用鍼﹐必先診脈﹐視气之劇易﹐乃可以治也。但後世之士﹐旣不能診﹐又不詳審病源﹐故神聖言此﹐爲不能診脈者設耳﹐非謂刺家不必診脈也。觀前後諸篇之言脈者可之矣。】

【張志聰曰﹕按《鍼經》刺節論曰﹕刺有五節﹐一曰振埃﹐二曰發蒙﹐三曰去爪﹐四曰徹衣﹐五曰解惑。此刺之大約﹐鍼之極也﹐神明之類也。故曰﹐刺家不診﹐謂用鍼之妙﹐神而明之﹐不待診而後知之也。】

在頭﹐頭疾痛﹐爲藏鍼之﹐刺至骨病已﹐上無傷骨肉及皮﹐皮者道也。

【王冰曰﹕藏猶深也﹐言深刺之也。】

【馬蒔曰﹕此言刺頭痛之法也。言頭痛者﹐其病在腦﹐腦卽骨也﹐乃深入其鍼﹐如藏物然﹐故曰爲藏鍼之﹐直刺至骨﹐則病自已也。病所在骨已上﹐無傷骨上之肉及皮﹐蓋皮乃經脈往來之道﹐不可傷也。】

【張志聰曰﹕此陽气大逆﹐故疾痛在頭也。藏﹐隱也﹐謂隱鍼而藏刺之也。蓋頭之皮肉最薄﹐易至於骨﹐故刺至骨而無傷骨﹐淺之而又無傷皮。蓋皮者鍼之道路也﹐鍼必由皮而進﹐淺則傷之﹐深則傷骨﹐在淺深之間則傷肉﹐此言淺深在意﹐而頭刺之更難也。能難其所難﹐則易其所易矣。按《靈樞》刺節篇首言陽气大逆﹐上滿於胸中。蓋陽气從胸膈而上升﹐或逆滿於胸中﹐或上逆於巓頂。故曰﹕補《靈樞》之未盡﹐而以下諸病﹐大義相同。】

陰刺﹐入一旁四處﹐治寒熱。深專者﹐刺大髒。迫髒刺背﹐背兪也﹐刺之迫髒。髒會﹐腹中寒熱去而止。與刺之要﹐發鍼而淺出血。

【王冰曰﹕頭有寒熱﹐則用陰刺法治之。陰刺﹐謂卒刺之如此數也。深專者﹐刺大髒﹐言寒熱病气深專攻中者﹐當刺五臟以拒之。漸近於髒﹐則刺背﹐五臟之兪也﹐刺之迫髒。髒會﹐言刺近於髒﹐乃髒气之會發也。腹中寒熱去而止﹐言刺背兪者無問其數﹐要以寒熱去乃止鍼。發鍼而淺出血﹐言與諸兪刺之則如此。】

【馬蒔曰﹕此言治寒熱之法也。凡腹中有寒熱病者﹐則陽刺之﹐正入一﹐旁入四。若寒熱病气深而且專﹐則病在五臟﹐當刺大髒以治之。惟其邪气迫髒﹐故刺五臟之兪在於背者﹐卽肺兪﹑心兪﹑肝兪﹑脾兪﹑腎兪。蓋五臟爲大髒﹐而刺五兪﹐卽所以刺大髒也。然刺之迫近於髒﹐以五兪爲髒气之所會耳。刺之無問其數﹐必使腹中寒熱去而止鍼﹐且刺之要﹐不宜出血太多﹐須髮鍼而淺﹐少出其血耳。按《靈樞》官鍼篇云﹕五曰揚刺﹐揚刺者﹐正納一﹐旁納四而浮之﹐以治寒气之博大者也。本篇乃揚刺之法﹐則陰當作陽。】

【張志聰曰﹕按《靈樞》官鍼篇曰﹕凡刺有十二節﹐以應十二經。五曰揚刺﹐揚刺者﹐正內一旁內四而浮之﹐以治寒气之淺者也。十曰陰刺﹐陰刺者﹐左右率刺之﹐以治寒厥﹐中寒厥﹐足踝後少陰也。今此篇以陰刺而取少陰之兪﹐用揚刺之法以治寒熱之病﹐所謂寒與熱爭﹐能合而調之﹐又一法也。】

治腐腫者﹐刺腐上﹐視癰小大深淺刺。刺大者多血﹐小者深之﹐必端內鍼爲故止。【內﹑汭同。】

【馬蒔曰﹕此言刺腐腫之法也。腐腫﹐謂腫中肉腐敗爲膿血者。刺其腐上﹐癰小者則淺其鍼﹐大者則深其鍼。蓋刺大者欲其多出血﹐故深刺之﹐刺小者不欲其多出血﹐故淺刺之也。但端納其鍼﹐候病去復故則止鍼矣。小者深之之深﹐當作淺。】

【張志聰曰﹕腐腫者﹐謂腫中肉腐故爲膿血者。刺其腐上﹐當視其癰腫之大小而淺深之。腐腫之大者多膿血﹐淺刺之而膿血易出也。小者毒內陷而尙未外潰﹐故當深之﹐必端內鍼以取膿血﹐蓋恐有壞良肉﹐爲此故當端內其鍼﹐刺至血處而止。大刺節論曰﹐刺大者用鋒鍼﹐刺小者用圓利鍼﹐與此論亦少有別。】

病在少腹有積﹐刺皮腯以下﹐至少腹而止﹐刺俠脊兩旁四椎間﹐刺兩髂髎﹑季脇肋間﹐導腹中气﹐熱下已。【腯﹐音突。髂﹐音格。髎﹐音醪。】

【王冰曰﹕少腹積﹐謂寒熱之气結積也。皮腯﹐謂臍下同身寸之五寸橫約文。審刺而勿過深之。刺禁論曰﹕刺少腹中﹐膀胱溺出﹐令人少腹滿。由此故不可深之矣。俠脊四椎之間﹐據經無兪﹐恐當云五椎間。五椎之下兩旁﹐正心之兪﹐心應少腹﹐故當言椎間也。髂爲腰骨﹐髎謂居髎﹐腰側穴也。季脇肋間﹐當是刺季肋之間京門穴也。】

【馬蒔曰﹕此言刺少腹有積者之法也。凡病在少腹有積者﹐刺皮腯以下至少腹而止﹐又刺四椎兩旁間﹐乃手厥陰包心絡之兪也。按脈要精微論﹐帝曰﹕診得心脈而急﹐此爲何病﹖病形何如﹖岐伯曰﹕病名心疝﹐少腹當有形﹐心爲牡髒﹐小腸爲之使﹐故曰少腹當有形也。由此則少腹有積﹐刺厥陰兪宜矣。髂爲腰骨兩髂。髎者﹐居髎穴也﹐系足少陽膽經。季脇肋間﹐章門穴也。引腹中之气﹐至有熱气下行﹐則病已矣。蓋熱下則積散也。皮腯﹐原非穴名﹐愚意自少腹之皮肥厚以下﹐盡其少腹內取穴而止。王注謂皮腯在臍下同身寸之五寸﹐則是曲骨穴也。夫旣曰曲骨﹐則當言爲已上﹐不宜言已下也。今按曲骨𨿽治少腹脹滿﹐但王注言已下﹐則可驗其爲彊解也。全元起作皮髓﹐亦未爲得。王注謂四椎旁無兪﹐欲以五椎旁心兪易之﹐蓋不考厥陰兪﹐卽爲心包絡之兪也。居髎在章門下八寸三分﹐果治腰引小腹痛。王注另以季脇肋間爲章門穴﹐亦治小腹痛﹐亦系肝經﹐在臍上二寸開兩旁各九寸。】

【張志聰曰﹕此論刺少腹積之法也。腯﹐肌厚也﹐謂下至少腹間﹐視皮之肌厚處﹐卽下鍼取之。蓋腹內有積﹐則外見於皮間﹐故循於少腹之上﹐下至少腹而止﹐是其處也。俠脊兩旁四椎間﹐乃膏肓穴處﹐肓之原在臍下也。髂爲腰骨兩髂髎季脇肋間﹐乃足少陽經脈之所循。蓋少腹之積﹐邪在肝腎﹐故取少陽之經﹐導積熱從鍼下而出也。】

病在少腹﹐腹痛﹐不得大小便﹐病名曰疝﹐得之寒。刺少腹兩股間﹐刺腰髁骨間﹐刺而多之﹐盡炅病已。【炅﹑炯同。】

【王冰曰﹕厥陰之脈﹐環陰器﹐抵少腹。衝脈與少陰之絡﹐皆起於腎下﹐出於气街﹐循陰股﹐其後行者﹐自少腹以下骨中央。女子入系廷孔﹐其絡循陰器合篡間﹐繞篡後﹐別繞臀至少陰與巨陽中絡者﹐合少陰上股內後廉﹐貫脊屬腎。其男子循莖下至篡與女子等﹐故刺少腹及兩股間﹐又刺腰髁骨間也。腰髁骨者﹐腰房俠脊平立陷者中﹐按之有骨處也。疝爲寒生﹐故多刺之﹐少腹盡熱﹐乃止鍼也。】

【馬蒔曰﹕此言刺寒疝之法也。小腹間痛﹐而大小便皆難﹐其病名疝﹐得之寒气所致也。蓋疝成於肝腎二經﹐肝經環陰器﹐抵少腹腎脈﹐上股內後廉﹐貫脊屬腎﹐其气沖亦腎與衝脈之所經﹐故卽少腹腰股髁骨間而多取其穴﹐候少腹盡熱則病已矣。炅者﹐熱也。】

【張志聰曰﹕此厥陰寒疝之爲病也。肝主疏泄﹐肝气逆﹐故不得大小便也。此爲寒疝﹐故少腹痛而上連於腹也。少腹兩股及腰踝骨間﹐爲厥陰肝脈之所循﹐刺而多畱之﹐俟其盡熱而病自已。】

痛在筋﹐筋攣節痛不可以行﹐名曰筋痺。刺筋上﹐爲故刺分肉間﹐不可中骨也。病起筋炅﹐病已止。【中﹐去聲。】

【王冰曰﹕分﹐謂肉分間有筋維絡處也。刺筋無傷骨﹐故不可中骨也。筋寒痺生﹐故得筋熱﹐病已乃止。】

【馬蒔曰﹕筋痺則筋攣節痛﹐而難以起行﹐刺筋之痛上﹐以復其舊。且筋在分肉之間﹐刺筋者﹐不可刺至骨而傷之也。若病已起﹐筋已熱﹐則病已而可止鍼也。】

【張志聰曰﹕此論刺筋痺之法也。諸筋皆屬於節﹐故筋攣節痛。病在筋者﹐屈而不伸﹐故不可行也﹐名曰筋痺。痺者閉也﹐痛也。故者﹐因也﹐爲因於筋﹐故當刺在筋。筋在分肉間而生於骨﹐故當從分肉內鍼而不可中骨也。筋舒而病起﹐筋熱而病已﹐卽當止其鍼。】

病在肌膚﹐肌膚盡痛﹐名曰肌痺﹐傷於寒濕。刺大分小分﹐多發鍼而深之﹐以熱爲故﹐無傷筋骨﹐傷筋骨﹐癰發若變。諸分盡熱﹐病已止。

【王冰曰﹕大分﹐謂大肉之分﹔小分﹐謂小肉之分。《緘經》曰﹕病淺鍼深﹐內傷良肉﹐皮膚爲癰。又曰﹕鍼太深則邪气反沈﹐病益甚。傷筋骨則鍼太深﹐故癰發若變也。熱可消寒﹐故病已乃止。】

【馬蒔曰﹕傷於寒濕﹐肌膚盡痛﹐故成肌痺。刺大肉﹑小肉之分﹐多發鍼於穴所而深刺之﹐候其气至而熱﹐爲復其舊﹐俱無至太深以傷筋骨﹐若傷之當發癰而有他變也。必得大小肉分盡熱﹐則病已而可止鍼矣。】

【張志聰曰﹕此論刺肌痺之法也。邪痺於肌﹐是以肌膚盡痛。此因傷於寒濕﹐蓋寒勝爲痛痺﹐濕勝爲著痺也。宜刺大小分肉之間﹐分肉之間有三百六十五穴會﹐故當多發鍼而深取之。蓋溪谷屬骨﹐故當深之而又無傷於筋骨也。傷筋骨者﹐則癰發而若有所變矣。候其气至而諸分肉盡熱﹐則病已而可以止鍼矣。按脈要精微篇帝曰﹕諸癰腫筋攣骨痛﹐此皆安生﹖岐伯曰﹕比寒气之腫﹐八風之變也。如刺傷筋骨﹐而筋骨腫痛﹐有若風寒之變﹐故曰癰發若變。】

病在骨﹐骨重不可舉﹐骨髓酸痛﹐寒气至﹐名曰骨痺。深者刺無傷脈肉﹐爲故其道大分小分。骨熱病已止。

【王冰曰﹕骨痺刺無傷脈肉者何﹖自刺其气﹐通肉之大小分中也。】

【馬蒔曰﹕骨重難舉﹐髓中酸疼﹐而寒冷气至﹐致病成骨痺﹐此邪在骨﹐當深刺之﹐然無傷脈肉﹐爲復其舊﹐其鍼路在大小分肉間﹐候至骨熱﹐則病已而可止鍼也。】

【張志聰曰﹕此論刺骨痺之法也。骨重難舉﹐骨髓酸痛﹐而寒气至者﹐腎主骨而寒水主气也。病在骨﹐故當深刺之﹐以侯骨气﹐爲因其鍼道在於大小分肉之間﹐故當從其道而無傷脈肉也。候骨气至而鍼下熱﹐病卽已而可止其鍼。】

病在諸陽脈﹐且寒且熱﹐諸分且寒且熱﹐名曰狂。刺之虛脈﹐視分盡熱﹐病已止。

【馬蒔曰﹕此言刺狂病之法也。手足諸陽經之脈﹐及大小肉之分﹐發爲寒熱﹐是气亂爲狂﹐刺之者當乘其脈之盛而瀉之使虛﹐視諸分肉盡熱﹐則病已而可止鍼也。】

【張志聰曰﹕夫邪並於陽﹐則狂邪之中人﹐始於皮膚肌肉﹐畱而不去﹐則入於經脈﹐在肌腠之陽邪﹐而入於陽脈﹐所謂重陽則狂矣。血气相乘﹐是以在陽脈分肉之間﹐俱且寒且熱也。當先刺其脈﹐使在脈陽實之邪﹐已虛而復出於肌肉﹐視其分肉盡熱﹐是邪從肌肉而外散矣。】

病初發﹐歲一發﹔不治﹐月一發﹔不治﹐月四五發﹐名曰癲病。刺諸分諸脈。其無寒者﹐以鍼調之﹐病已止。

【馬蒔曰﹕病有初得之者﹐或每歲一發﹐或每月一發﹐皆治之可愈。至每月四五次發者﹐名爲癲病﹐先刺各經之分肉與脈﹐如不至於寒﹐則可以鍼補之﹐候病已可止鍼也。上文言病在諸陽脈爲狂﹐則此當在諸陰脈爲癲。上文言發寒熱﹐是寒亦熱極所致也。此曰無寒﹐則病在陰分﹐但寒而不熱。若至於無寒﹐則爲病已之兆﹐此乃陽經陰經之分﹐熱與寒之異﹐曰狂曰癲之殊也。《難經》謂諸陽爲狂﹐諸陰爲癲者﹐以此。】

【張志聰曰﹕此論刺癲疾之法也。蓋以癲疾者﹐乃久逆之所生也﹐故有病初得而歲一發者﹐不亟治之﹐則月一發矣。又不治之﹐則一月四五發矣。當取諸分肉諸脈之有過者而刺之。夫重陰則癲﹐故當候其寒气外至﹐其無寒者以鍼調之。盧良侯曰﹕寒者須其熱﹐熱者須其寒﹐候邪正陰陽之變易也。病在陽者候其熱﹐病在熱者候其寒﹐取邪气之外出也。此用鍼機變之妙﹐不可不知。】

病風且寒且熱﹐炅汗出﹐一日數過﹐先刺諸分理絡脈。汗出且寒且熱。三日一刺﹐百日而已。

【馬蒔曰﹕此言刺風証之法也。凡病風發爲寒熱﹐熱時汗出﹐一日數過﹐此卽風論之所謂寒熱證也。先刺諸經分肉腠理絡脈。其汗隨出﹐仍發寒熱﹐但須三日一刺﹐至百日而病可已矣。】

【張志聰曰﹕風之傷人也﹐或爲寒熱﹐腠理開則灑然寒﹐閉則熱而悶﹐故且寒且熱也。如熱時汗出﹐一日數過者﹐先刺諸分理絡脈。如汗出而且寒且熱﹐是寒熱之邪﹐將與汗共並而出﹐故當三日一刺﹐至百日而病已矣。蓋病而汗出者﹐因邪气相搏而汗出也。刺而汗出者﹐取汗而邪出也。】

病大風﹐骨節重﹐須眉墮﹐名曰大風。刺肌肉﹐爲故汗出百日﹔刺骨髓﹐汗出百日。凡二百日﹐須眉生而止鍼。

【王冰曰﹕刺肌肉﹐爲故汗出百日者﹐泄衛气之怫熱也。刺骨髓汗出百日者﹐泄榮气之怫熱也。二百日須眉生而止鍼者﹐怫熱屏退﹐陰气內復﹐故多汗出須眉生也。】

【馬蒔曰﹕此言刺大風証之法也。病大風者﹐卽風論及《靈樞》四時气篇皆謂之癘也。其骨節重﹐須眉墮﹐當刺其肌肉以復其舊。但刺肌肉以出其汗者百日﹐又刺骨髓以出其汗者亦百日。凡二百日﹐則須眉生而可止鍼矣。】

【張志聰曰﹕大風從肌肉而直傷於骨髓﹐故骨節重在肌肉﹐而傷衝任之血气﹐故須眉墮也。因邪從肌肉而入﹐故當先刺肌肉﹐取汗出而至百日﹐復刺骨髓﹐取汗出而亦至百日。凡二百日﹐俟須眉生而止鍼。夫風之在分理絡脈﹐而爲寒熱病者﹐百日而已。大風而深入骨髓者﹐倍已。蓋百日者。气數之大周也。】

【盧良侯曰﹕刺骨無傷髓﹐今癘毒入深﹐而刺髓百日﹐不致銷鑠﹐所謂有故無殞﹐在知病外內之不惑也。此與風論之癘瘍﹐因證少有差別。】古今圖書集成醫部全錄卷二十五

皮部論篇第五十六

【馬蒔曰﹕篇內有皮有分部之語﹐故名篇。】

黃帝問曰﹕余聞皮有分部﹐脈有經紀﹐筋有結絡﹐骨有度量。其所主病各異﹐別其分部左右上下﹐陰陽所在﹐病之始終﹐願聞其道。岐伯對曰﹕欲知皮部以經脈爲紀者﹐諸經皆然。

【王冰曰﹕循經脈行止所主﹐則皮部可知。】

【馬蒔曰﹕此言皮部以經脈爲紀﹐各經皆然也。人身之皮﹐分爲各部﹐如背之中行爲督脈﹐兩旁四行屬足太陽經﹐肋後背旁屬足少陽經﹐肋屬足厥陰經是也。脈有經紀﹐故《靈樞》有經脈篇﹔筋有結絡﹐故《靈樞》有經筋篇﹔骨有度量﹐故《靈樞》有骨度篇是也。】

【張志聰曰﹕此論十二經之絡脈﹐分絡於皮膚間﹐病之始生﹐必先皮毛﹐入客絡脈﹐隨皮部所循之脈﹐而傳入於經﹐入舍於所主之臟腑﹐如不入絡﹐則畱於筋骨間﹐而爲筋攣骨痛也。分部﹐分屬之部署也。經紀﹐言脈絡有徑之經﹐橫之紀也。結絡﹐言筋之系於分肉﹐連於骨節也。度量﹐大小長短也。邪在皮肉筋骨絡脈臟腑﹐各有淺深﹐或爲筋攣骨痛肉鑠破﹖﹖囷﹐或入舍於臟腑﹐而爲臟腑之病也。別其絡脈所分之上下左右﹐十二經脈之陰陽所在﹐而知病之始終也。夫徑而深者爲經﹐浮而見於皮者爲絡﹐欲知皮之分部﹐當以所見之脈絡分也。然又以經脈爲紀﹐蓋絡乃經脈之支別﹐如肺之經脈﹐循魚際尺澤臑腋之間﹐而所見之絡脈﹐乃肺之絡﹐而絡外之皮﹐卽肺上之部矣。視其色﹐多靑則寒﹐黃赤則熱。熱盛則入客於經﹐經滿則入舍於肺臟﹐十二經皆然。】

陽明之陽﹐名曰害蜚﹐上下同法﹐視其部中有浮絡者﹐皆陽明之絡也。其色多靑則痛﹐多黑則痺﹐黃赤則熱﹐多白則寒﹐五色皆見則寒熱也。絡盛則入客於經﹐陽主外﹐陰主內。少陽之陽﹐名曰樞持﹐上下同法﹐視其部中有浮絡者﹐皆少陽之絡也。絡盛則入客於經﹐故在陽者主內﹐在陰者主出﹐以滲於內﹐諸經皆然。太陽之陽﹐名曰關樞﹐上下同法﹐視其部中有浮絡者﹐皆太陽之絡也。絡盛則入客於經。【蜚﹐音飛。】

【王冰曰﹕蜚﹐生化也。害﹐殺气也。殺气行則生化弭﹐故曰害蜚。上謂手陽明﹐下謂足陽明也。陽謂陽絡﹐陰謂陰絡﹐此通言之也。手足身分所見經絡皆然。樞﹐謂樞要﹐持﹐謂執持﹐關司外動以靜鎭爲事﹐如樞之運則气和平也。】

【馬蒔曰﹕此言手足三陽經之皮部也。陽明之陽﹐名曰害蜚。蜚者﹐飛也。害蜚者﹐卽後害肩之義推之﹐則蜚當爲輕揚﹐而肩當爲沈重也。卽後關蟄之義推之﹐則蜚當與蟄正相應也。夫陽明而曰害蜚者﹐陽气自盛﹐萬物陽極﹐則有歸陰之義﹐故曰害蜚。物之飛者﹐尢爲屬陽也。上者﹐手也﹐爲手陽明大腸經﹐下者﹐足也﹐爲足陽明胃經﹐上下同一法耳﹐視其上下部中有浮絡者﹐皆陽明之絡也。大腸經之絡曰徧歷穴﹐胃經之絡曰丰隆穴﹐然謂之曰浮絡﹐則孫絡大絡皆在其中。其色多靑則爲痛﹐多黑則爲痺﹐黃赤則有熱﹐多白則有寒﹐五色皆見﹐則有寒有熱也。絡盛則方入客於經脈﹐蓋絡自旁行之脈言﹐而經自直行之脈言也。大腸與胃主外爲表﹐而肺與脾主內爲裏﹐由絡入經﹐則由經入裏之漸也。又少陽之陽之義﹐名曰樞持﹐陰陽離合論以太陽爲開﹐陽明爲關﹐少陽爲樞﹐則此少陽者﹐乃其執持﹐此樞之經也。手少陽爲三焦經﹐足少陽爲膽經﹐故上下同一法耳。視其上下部中有浮絡者﹐皆少陽之絡也。三焦之絡曰外關穴﹐膽經之絡曰光明穴﹐然謂之曰浮絡﹐則孫絡大絡皆在其中。其色多靑則爲痛﹐多黑則爲痺﹐黃赤則有熱﹐多白則有寒﹐五色皆見﹐則有寒有熱也。絡盛則方入客於經脈﹐故在陽者主內﹐少陽爲一陽而在外﹐陽明爲二陽﹐太陽爲三陽﹐則此少陽所主在內也。其心包絡爲三焦之裏﹐肝爲膽之裏﹐主出以應於少陽﹐而又滲灌於內﹐是表裏相須之理宜然也。推之諸經皆如此耳。又太陽之陽之義﹐名曰關樞﹐蓋少陽爲樞﹐而此太陽爲三陽最在外﹐則此太陽爲關樞也。陰陽離合論以陽明爲闔﹐太陽爲開﹐而此以太陽爲關﹐關者闔也。蓋彼就表之表而言﹐而此對少陽而言耳。手太陽爲小腸經﹐足太陽爲膀胱經﹐故上下同一法耳。視其上下部中有浮絡者﹐皆太陽之絡也。小腸之絡曰支正穴﹐膀胱之絡曰飛揚穴﹐然謂之曰浮絡﹐則孫絡大絡﹐皆在其中。其色多靑則爲痛﹐多黑則爲痺﹐黃赤則有熱﹐多白則有寒﹐五色皆見﹐則有寒有熱也。絡盛則方入客於經脈﹐陽經主外﹐而心爲小腸之裏﹐腎爲膀胱之裏者﹐則在內也。上文言陽明少陽﹐皆曰陽主外﹐陰主內﹐而又曰諸經皆然﹐故此太陽不言陽外陰內之義耳。及下節陰經﹐亦不必言也。】

【張志聰曰﹕陽明者﹐午也﹐爲盛陽之時﹐如萬物之飛動﹐陽盛而气陰加之﹐有害於飛﹐故名曰害蜚。上下同法﹐謂手足二經﹐皆同此法。部中﹐皮之分部中也。夫邪之中人﹐始於皮膚﹐次於絡脈﹐畱而不去。則傳捨於經﹐故視其皮部之浮絡﹐多靑則痛﹐多黑則痺﹐黃赤則熱﹐多白則寒﹐五色皆見則爲寒熱。絡盛而不瀉其邪﹐則入客於經矣。在陽明之分部﹐則爲陽明之病﹔在少陽之分部﹐則爲少陽之病﹔在三陰之分部﹐則爲三陰之病。故列於首節﹐而六經皆然。經云﹕內有陰陽﹐外有陰陽﹐在外者皮膚爲陽﹐筋骨爲陰。故見於皮膚間者﹐爲絡爲陽而主外﹐絡於筋骨間者﹐爲經爲陰而主內。蓋在陽者可從外解﹐在陰者則內入而捨於臟腑矣。少陽主樞﹐故名樞持。夫五臟內合五行﹐地之陰陽也。六經外合六气﹐天之陰陽也。天之六气﹐下合地之五行﹐地之五行﹐上呈天之六气。是以在外六經之气﹐從陽而內﹐在內經脈之气﹐從陰而外﹐出於皮膚﹐復從皮膚而入於肌肉筋骨﹐以滲於髒俯募原之間﹐而內通於五臟。此論經脈之气﹐環轉無端﹐蓋從內而外也。關﹐衛固也。太陰主諸陽之气而主表﹐陽气生於陰中﹐樞轉而外出﹐太陽之气﹐從內而出﹐衛固於外﹐故曰關樞。然六气止合六經﹐足之六經﹐上合於手﹐故止曰上下同法﹐而不言手之小腸足之膀胱也。六經皆然。】

少陰之陰﹐名曰樞儒﹐上下同法﹐視其部中有浮絡者﹐皆少陰之絡也。絡盛則入客於經。其入經也﹐從陽部注於經﹔其出者﹐從陰內注於骨。心主之陰﹐名曰害肩﹐上下同法﹐視其部中有浮絡者﹐皆心主之絡也﹐絡盛則入客於經。太陰之陰﹐名曰關蟄﹐上下同法﹐視其部中有浮絡者﹐皆太陰之絡也﹐絡盛則入客於經。凡十經絡脈者﹐皮之部也。

【王冰曰﹕儒﹐順也﹐守要而順﹐陰陽開闔之謂也。害肩﹐言心主脈入腋﹐下气不和﹐則妨害肩腋之運動。關蟄﹐言關閉蟄類﹐使順行藏也。部﹐皆謂本經絡之所部分。浮﹐謂浮息﹐列陰陽位部主於皮﹐故曰皮之部也。】

【馬蒔曰﹕此言手足陰經之皮部也。少陰之陰之義﹐名曰樞儒。陰陽離合論以少陰爲樞﹐則此所謂樞儒者﹐正以少陰爲初陰﹐當有柔順之義也。手少陰爲心經﹐足少陰爲腎經﹐故上下同一法耳。視其上下部中有浮絡者﹐皆少陰之絡也。心經之絡曰通裏穴﹐腎經之絡曰大鐘穴。然謂之曰浮絡﹐則孫絡大絡皆在其中。其色多靑則爲痛﹐多黑則爲痺﹐黃赤則有熱﹐多白則有寒﹐五色皆見﹐則有寒有熱也。絡盛則方入客於經脈﹐其入經也﹐從小腸膀胱部以入於經脈﹐其自陽經而出也﹐則從心少陰經以內注於骨矣。又心主之陰﹐當是厥陰之陰﹐名曰害肩﹐肩者重也。萬物從陰而沈﹐而此陰气實有以殺之﹐故曰害肩。手厥陰爲心主包絡經﹐足厥陰爲肝經﹐故上下同一法耳。視其上下部中有浮絡者﹐皆厥陰之絡也。夫曰心主之陰﹐而又曰上下同法﹐則肝在所遺耳。心包絡之絡曰內關穴﹐肝經之絡曰蠡溝穴﹐謂之曰浮絡﹐則孫絡大絡皆在其中。其色多靑則爲痛﹐多黑則爲痺﹐黃赤則有熱﹐多白則有寒﹐五色皆見﹐則有寒有熱也。絡盛則方入客於經脈。其入於經也﹐從三焦膽部以入於經脈﹐其自經而出也﹐則從心包與肝以內入於血脈矣。又太陰之陰之義﹐名曰關蟄。蟄﹐藏也﹐太陰爲三陰﹐故爲關蟄也。手太陰肺經﹐足太陰脾經﹐是以上下同一法耳。視其上下部中有浮絡者﹐皆太陰之絡也。肺經之絡曰列缺穴﹐脾經之絡曰公孫穴﹐然謂之曰浮絡﹐則孫絡大絡皆在其中。其色多靑則爲痛﹐多黑則爲痺﹐黃赤則有熱﹐多白則有寒﹐五色皆見﹐則有寒有熱也。絡盛則方入客於經脈。其入於經也﹐從大腸胃部以入於經﹐其自經而出也﹐則從肺脾以入於肌肉矣。凡此十二經絡之脈者﹐乃皮之部也﹐能知之則可以知百病之始終矣。】

【張志聰曰﹕儒﹐柔順也。少陰爲三陰開闔之樞﹐陰气柔順﹐故名樞儒。夫經脈之气﹐從經脈而出於孫絡﹐從孫絡而溢於皮膚﹐復從皮膚而入於肌內筋骨。故曰﹕其出者﹐從陰內注於骨。陰﹐謂經脈也﹐言脈气之環轉從經而出﹐復從外而內注於骨﹐諸經皆然。此論三陰而少陰又主冬主骨﹐故復申明之。按邪气之來﹐其入經也﹐從陽部注於經﹐此論邪气之從外而入也。其出者從陰內注於骨﹐論正气之從內而出也。其心主之陰﹐謂厥陰之絡也。兩陰交盡﹐故曰厥陰。肩﹐任也﹐謂任一身之陰﹐陰極而一陽加之﹐故曰害肩。上謂手厥陰心主﹐下謂足厥陰肝經﹐此篇論絡脈經脈﹐而手厥陰心主之脈﹐故曰手厥陰焉。蟄者﹐陰藏蟄動之虫。蓋气藏於陰﹐而欲動蟄於外﹐乃太陰關之﹐故名關蟄。夫內爲陰﹐外爲陽也。榮衛篇曰﹕太陰主內﹐太陽主外。樞轉外出之陽﹐而太陽關之﹐故名關樞。陰藏動蟄之气﹐而太陰關之﹐故名關蟄。兩陽合明﹐故曰陽明。兩陰交盡﹐故曰厥陰。以陽盛而一陰加之﹐故曰害蜚。陰極而一陽加之﹐故曰害肩。少陽主三陽之樞﹐故曰樞持。少陰主三陰之樞﹐故曰樞儒。以三陰三陽對待論之﹐命名之義自得矣。此篇見凡六髒六腑所合十二經之絡脈﹐各分屬於皮之部署也。】

是故百病之始生也﹐必先於皮毛﹔邪中之則腠理開﹐開則入客於絡脈﹔畱而不去﹐傳入於經﹔畱而不去﹐傳入於腑﹐廩於腸胃。邪之始入於皮也﹐溯然起毫毛﹐開腠理﹔其入於絡也﹐則絡脈盛色變﹔其入客於經也﹐則感虛乃陷下﹔其畱於筋骨之間﹐寒多則筋攣骨痛﹐熱多則筋弛骨消﹐肉爍﹝月囷﹞破﹐毛直而敗。【中﹐去聲。﹝月囷﹞﹐音窘。】

【王冰曰﹕溯然﹐惡寒也。起﹐謂毛起豎也。腠理者﹐謂皮空及文理也。經虛邪入﹐故曰感虛。脈气虛少﹐故陷下也。寒則筋急﹐熱則筋緩。寒勝爲痛﹐熱勝爲气消。﹝月囷﹞者肉之標。肉消則﹝月囷﹞破﹐故毛直而敗也。】

【馬蒔曰﹕此承上文而言。百病之漸﹐始於皮毛﹐入於絡脈﹐又入於經脈﹐又入於腑﹐又入於髒﹐其寒熱異邪﹐則證候悉分也。由上文觀之﹐故知百病之始生也﹐必先入於皮毛。邪中皮毛﹐則腠理開﹐開則客於絡脈﹐畱而不去﹐傳入於經脈﹐又畱而不去﹐傳入於六腑﹐廩積於腸胃﹐又入於五臟。方邪之始入皮也﹐溯然起毫毛﹐開腠理﹐其入於絡也﹐則絡滿色變﹐如上文有靑黑黃赤白等色皆是也。入於經也﹐由經之虛﹐故邪從而陷下矣。乃畱於筋骨之間﹐寒多則有筋攣骨痛之證﹐熱多則有筋弛骨消肉爍﹝月囷﹞破毛直而敗之證﹐又由是而傳入於腑﹐傳入於髒矣。】

【張志聰曰﹕此言邪入於經﹐有不動髒而澑於腑者。傳入於腑﹐謂入大腸﹑小腸﹑胃腑也。夫經絡受邪﹐則內幹臟腑。其髒气實者﹐不必動髒則澑於腑矣。蓋陽明居中土﹐爲萬物之所歸﹐邪入於胃﹐則積於腸胃之間﹐爲賁向腹脹諸證。然邪有入於經絡﹐而虛陷於內者﹔有畱於筋骨之間﹐而爲筋攣骨痛者。蓋皮肉筋骨﹐皆屬气分﹔絡脈經兪﹐皆屬血分。經絡內連臟腑﹐是以經絡受邪﹐入臟腑爲內所因。如不入於絡﹐則畱於皮肉筋骨之間﹐爲外皮膚所中也。溯然﹐寒栗逆起之貌。邪盛於絡﹐則變見靑黃赤黑之色於皮部﹐轉入於經﹐則感臟腑之气虛而陷下也。如畱於筋骨之間﹐則爲筋攣骨痛﹐爍肉破﹝月囷﹞﹐毛直夭焦之敗證。】

帝曰﹕夫子言皮之十二部﹐其生病皆何如﹖岐伯曰﹕皮者﹐脈之部也。邪客於皮則腠理開﹐開則邪入﹐客於絡脈﹐絡脈滿則注於經脈﹐經脈滿則入舍於臟腑也。故皮者有分部﹐不與而生大病也。帝曰﹕善。

【王冰曰﹕脈气畱行﹐各有陰陽﹐气隨經所過﹐而部主之﹐故云脈之部。夫脈行皮中﹐各有部分﹐脈受邪气﹐隨則病生。非由皮气而能生也。】

【馬蒔曰﹕此因帝復問而申言上文之義也。不與而生大病者﹐言皮部邪初感時﹐不與治理﹐而大病從是生也。】

【張志聰曰﹕此言邪入於經而內幹臟腑也。不與﹐不及也﹐言皮毛之表气虛微﹐以致邪入於經﹐而爲幹髒之危病也。】

經絡論篇第五十七

【馬蒔曰﹕內論經絡所見之色﹐故名篇。】

黃帝問曰﹕夫絡脈之見也﹐其五色各異﹐靑黃赤白黑不同﹐其故何也﹖岐伯對曰﹕經有常色而絡無常變也。帝曰﹕經之常色何如﹖岐伯曰﹕心赤﹐肺白﹐肝靑﹐脾黃﹐腎黑﹐皆亦應其經脈之色也。帝曰﹕絡之陰陽﹐亦應其經乎﹖岐伯曰﹕陰絡之色應其經﹐陽絡之色變無常﹐隨四時而行也。寒多則凝泣﹐凝泣則靑黑﹔熱多則淖澤﹐淖澤則黃赤﹐此皆常色﹐謂之無病。五色具見者﹐謂之寒熱。帝曰﹕善。

【王冰曰﹕經行气﹐故色見常應於時。絡主血﹐故受邪則變而不一矣。澤﹐謂微濕潤也。】

【馬蒔曰﹕此言絡脈無病之色有常﹐有病之色無常﹐皆異於經脈有常之色而可以驗病也。前篇言絡脈之色﹐多靑則痛﹐多黑則痺﹐黃赤則熱﹐多白則寒﹐五色皆見則爲寒熱等語﹐故帝以絡脈之見五色所以異者問之。伯言經有常色者﹐心主赤﹐肺主白﹐肝主靑﹐脾主黃﹐腎主黑﹐故筋脈之色﹐與此相應也。絡有不常而爲變者﹐或五色各見﹐或五色俱見而無常者也。然而陰絡之色﹐與經相應。如太陰肺經之絡﹐其色亦白﹐少陰心經厥陰心包經之絡﹐其色亦赤﹔太陰脾經之絡﹐其色亦黃﹔厥陰肝經之絡﹐其色亦靑﹔少陰腎經之絡﹐其色亦黑。故謂陰絡之色﹐應其經者是也。至於陽絡之色變無常﹐不與經而相應﹐乃隨四時而行。凡大腸﹑小腸﹑胃﹑膽﹑膀胱﹑三焦﹐在春則皆靑﹐在夏則皆赤﹐在至陰則皆黃﹐在秋則皆白﹐在冬則皆黑﹐不與陰經之絡爲一也。此乃陰絡陽絡之常色﹐無病之時如此。及其感邪爲病之時﹐寒多則血气凝澀﹐凝澀則色靑黑﹐熱多則血气淖澤﹐淖澤則色黃赤。五色具見者﹐謂之寒熱相兼也。所謂絡有不常而爲變者如此。】

【張志聰曰﹕此承上章而復問也﹐言絡脈之五色各異﹐而爲痛痺寒熱之證者﹐其故何也﹖蓋經脈有五行之常色﹐絡脈則隨四時之變而無常色也。夫經脈應五臟﹐故有常色也。經謂十二經脈﹐五臟具五色﹐亦皆應其經脈﹐而爲靑黃赤白黑之常色也。然經脈旣應五臟而成五色﹐絡脈之陰陽亦應其經乎﹖不然也。陰絡應經脈而成五色﹐陽絡隨四時而成五色也。蓋陰絡者﹐六陰經之絡﹐應五臟之經﹐各有常色而不變。陽絡者﹐六陽經之絡﹐合六腑之陽﹐隨四時之春靑﹑夏赤﹑秋白﹑冬黑﹐並爲變易者也。此皆四時五行之常色﹐謂之無病。若四時之中﹐五臟之絡﹐見靑黑爲寒﹐見黃赤則爲熱矣。凝泣淖澤﹐謂絡中之血气。此皆常色﹐謂之無病八字﹐當在隨四時而行也之下﹐誤脫在此。】

气穴論篇第五十八

【馬蒔曰﹕詳論周身气穴﹐故名篇。】

黃帝問曰﹕余聞气穴三百六十五以應一歲﹐未知其所﹐願卒聞之。岐伯稽首再拜對曰﹕窘乎哉問也﹗其非聖帝孰能窮其道焉﹖因請溢意﹐盡言其處。帝捧手逡巡而卻曰﹕夫子之開余道也﹐目未見其處﹐耳末聞其數﹐而目以明﹐耳以聰矣。岐伯曰﹕此所謂聖人易語﹐良馬易禦也。帝曰﹕余非聖人之易語也。世言眞數開人意﹐今余所訪問者眞數﹐發蒙解惑未足以論也。然余願聞夫子溢志盡言其處﹐令解其意﹐請藏之金匱﹐不敢復出。【易﹐去聲。】

【王冰曰﹕開气穴眞數﹐庶將解彼之疑惑﹐未足以論述深微之意也。處﹐謂穴兪處所。】

【張志聰曰﹕穴乃气之所注﹐故曰气穴﹐而不論及於經脈也。所謂气穴所在之處。夫人髒之堅脆﹐腑之大小﹐谷之多少﹐脈之長短﹐血之淸濁﹐气之多少﹐非聖者孰能窮其道焉﹖未睹未聞而耳聰目明者﹐神志會通也。眞數者﹐脈絡之穴數。藏之金匱者﹐謂非其人勿教﹐非其眞勿授﹐乃金匱之眞言﹐上帝之所貴也。】

岐伯再拜而起曰﹕臣請言之。背與心相控而痛﹐所治天突與十椎及上紀。上紀者﹐胃脘也。下紀者﹐關元也。背胸邪系陰陽左右如此。其病前後痛濇﹐胸脇痛而不得息﹐不得臥﹐上气短气﹐偏痛﹐脈滿起。斜出尻脈絡胸脇﹐支心貫鬲﹐上肩加天突﹐斜下肩交十椎下。【尻﹐苦刀反。】

【王冰曰﹕天突在頸結喉下同身寸之四寸中央宛宛中﹐陰維任脈之會﹐低鍼取之﹐刺可入同身寸之一寸﹐畱七呼﹐若灸者﹐可灸三壯。胃脘者﹐謂中脘也。中脘者﹐胃募也﹐在上脘下同身寸之一寸﹐居心蔽骨與臍之中﹐手太陽﹑少陽﹑足陽明三脈所生﹐任脈气所發也﹐刺可入同身寸之一寸二分﹐若灸者﹐可灸七壯。關元者﹐少陽募也﹐在齊下同身寸之三寸﹐足三陰任脈之會﹐刺可入同身寸之二寸﹐畱七呼﹐若灸者﹐可灸七壯。督脈支絡﹐自尾骶出各上行斜絡脇﹐支心貫鬲﹐上加天突﹐斜之肩而下交十椎。】

【馬蒔曰﹕此言治背心相控而痛之法也。天突鍼五分﹐畱三呼﹐灸三壯。十椎者﹐按脊屬督脈一經十椎下無穴﹐當是大椎也。蓋在胸治天突﹐則在背治大椎者﹐甚爲相合。在後爲背﹐在前爲胸﹐在背爲陽﹐在胸爲陰。正以背與胸斜系陰陽左右如此﹐故其前後之病﹐爲痛﹐爲濇﹐爲胸脇痛﹐爲不得息﹐爲不得臥﹐爲上气﹐爲短气﹐爲偏痛﹐爲脈滿起。此正金匱眞言論之所謂背爲陽﹐腹爲陰﹐陰陽表裏﹐內外雌雄相輸應也。又背之督脈﹐斜出尻上絡胃脇﹐支心貫鬲上肩﹐加天突之上﹐又斜下肩交背大椎之下﹐是以必刺天突大椎胃脘關元耳。】

【張志聰曰﹕心﹐謂心胸也。夫背爲陽﹐胸腹爲陰。督脈循於背﹐總督一身之陽﹔任脈循於腹﹐統任一身之陰。背與心相控而痛者﹐陰陽相引而痛也。此先論陰陽二气﹐總屬任督之所主﹐而後論臟腑陰陽之气﹐各有所注之穴焉。十椎在大椎下第七椎﹐乃督脈至陽之穴﹐督脈陽維之會也。蓋大椎上尙有三椎﹐總數之爲十椎也。天突﹑十椎﹑胃脘﹑關元﹐乃陰陽气之交會也。夫背胸之邪系於陰陽﹐引及於左右﹐偏痛亦如此﹐蓋左爲陽而右爲陰也。其病前後痛濇者﹐背胸邪系陰陽也。胸脇痛者﹐其脈絡胸脇﹐故左右如此也。不得息﹐不得臥﹐上气短气者﹐督脈上貫心膈入喉﹐任脈入膻中上喉嚨也。偏痛者﹐其脈邪出尻絡脇﹐上肩而斜下也。然陰陽系邪﹐胸背相引﹐由任督之相交﹐任督之合﹐又由督之大絡﹐而交通於任脈也。督之大絡名曰長彊﹐俠脊上項散頭上下﹐當肩胛左右﹐別走太陽入貫膂。所謂大絡者﹐若江河之外﹐別有江河﹐經脈滿則轉溢於大絡﹐故督脈滿則斜出於尻脈。蓋督脈之別﹐斜出於尻絡胸脇也﹔其絡支心貫膈上肩胛﹐而與任脈交會於天突﹐復斜下肩而與督脈交合於十椎下間﹐故胸背相控而痛。所治在天突與十椎間者﹐乃大絡之通會處也。張兆璜曰﹕先以胸背分陰陽﹐後以上下分陰陽。又曰﹐陽常有餘而陰常不足﹐故不曰交而曰加者﹐謂陽加於陰﹐有陽施陰受之義也。】

髒兪五十穴。

【王冰曰﹕髒謂五臟﹐肝心脾肺腎﹐非兼四形髒也。兪謂井滎兪經合﹐非背兪也。然井滎兪經合者﹕肝之井﹐大惇也﹔滎﹐行間也﹔兪﹐太衝也﹔經﹐中封也﹔合﹐曲泉也。大惇在足大指端﹐去爪甲角如韭葉及三毛之中﹐足厥陰脈之所出也﹐刺可入同身寸之三分﹐畱十呼﹐若灸者﹐可灸三壯。行間在足大指之間﹐脈動應手陷者中﹐足厥陰脈之所流也﹐刺可入同身寸之六分﹐畱十呼﹐若灸者﹐可灸三壯。太衝在足大指本節後﹐同身寸之二寸陷者中﹐足厥陰脈之所注也﹐刺可入同身寸之三分﹐畱十呼﹐若灸者﹐可灸三壯。中封在足內踝前同身寸之一寸半陷者中﹐仰足而取之﹐伸足乃得之﹐足厥陰脈之所行也﹐刺可入同身寸之四分﹐畱七呼﹐若灸者﹐可灸三壯。曲泉在膝內輔骨下大筋上下筋下陷者中﹐屈膝而得之﹐足厥陰脈之所入也﹐刺可入同身寸之六分﹐畱十呼﹐若灸者﹐可灸三壯。心包之井﹐中衝也﹔滎﹐勞宮也﹔兪﹐太陵也﹔經﹐間使也﹔合﹐曲澤也。中衝在手中指之端﹐去爪甲角如韭葉陷者中﹐手心主脈之所出也﹐刺可入同身寸之一分﹐畱三呼﹐若灸者﹐可灸一壯。勞宮在掌中央動脈﹐手少陰心主脈之所流也﹐刺可入同身寸之三分﹐畱六呼﹐若灸者﹐可灸三壯。太陵在掌後骨兩筋間陷者中﹐手少陰心主脈之所注也﹐刺可入同身寸之六分﹐畱七呼﹐若灸者﹐可灸三壯。間使在掌後同身寸之三寸兩筋間陷者中﹐手少陰心主脈之所行也﹐刺可入同身寸之六分﹐畱七呼﹐若灸者﹐可灸七壯。曲澤在肘內廉下陷者中﹐屈肘而得之﹐手少陰心主脈之所入也﹐刺可入同身寸之三分﹐畱七呼﹐若灸者﹐可灸三壯。脾之井﹐隱白也﹔滎﹐大都也﹔兪﹐太白也﹔經﹐商丘也﹔合﹐陰陵泉也。隱白在足大指之端內側﹐去爪甲角如韭葉﹐足太陰脈之所出也﹐刺可入同身寸之一分﹐畱三呼﹐若灸者﹐可灸三壯。大都在足大指本節後陷者中﹐足太陰脈之所流也﹐刺可入同身寸之三分﹐畱七呼﹐若灸者﹐可灸三壯。太白在足內側核骨下陷者中﹐足太陰脈之所注也﹐刺可入同身寸之三分﹐畱七呼﹐若灸者﹐可灸三壯。商丘在足內踝下微前陷者中﹐足太陰脈之所行也﹐刺可入同身寸之四分﹐畱七呼﹐若灸者﹐可灸三壯。陰陵泉在膝下內側輔骨下陷者中﹐伸足乃得之﹐足太陰脈之所入也﹐刺可入同身寸之五分﹐畱七呼﹐若灸者﹐可灸三壯。肺之井﹐少商也﹔滎﹐魚際也﹔兪﹐太淵也﹔經﹐經渠也﹔合﹐尺澤也。少商在手大指之端內側﹐去爪甲角如韭葉﹐手太陰脈之所出也﹐刺可入同身寸之一分﹐畱一呼﹐若灸者﹐可灸三壯。魚際在手大指本節後內側散脈﹐手太陰脈之所流也﹐刺可入同身寸之二分﹐畱三呼﹐若灸者﹐可灸三壯。太淵在掌後陷者中﹐手太陰脈之所注也﹐刺可入同身寸之二分﹐畱二呼﹐若灸者﹐可灸三壯。經渠在寸口陷者中﹐手太陰脈之所行也﹐刺可入同身寸之三分﹐畱三呼﹐不可灸﹐傷人神明。尺澤在肘中約上動脈﹐手太陰脈之所入也﹐刺可入同身寸之三分﹐畱三呼﹐若灸者﹐可灸三壯。腎之井者﹐湧泉也﹔滎﹐然谷也﹔兪﹐太溪也﹔經﹐復澑也﹔合﹐陰谷也。湧泉在足心陷者中﹐屈足蜷指宛宛中﹐足少陰脈之所出也﹐刺可入同身寸之三分﹐畱三呼﹐若灸者﹐可灸三壯。然谷在足內踝前起大骨下陷者中﹐足少陰脈之所流也﹐刺可入同身寸之三分﹐畱三呼﹐若灸者﹐可灸三壯﹐刺此多見血﹐令人立饑欲食。太溪在足內踝後跟骨上動脈陷者中﹐足少陰脈之所注也﹐刺可入同身寸之三分﹐畱七呼﹐若灸者﹐可灸三壯。復澑在足內踝上同身寸之二寸陷者中﹐足少陰脈之所行也﹐刺可入同身寸之三分﹐畱三呼﹐若灸者﹐可灸五壯。陰谷在膝下內輔骨之後﹐大筋之下﹐小筋之上﹐按之應手屈膝而得之﹐足少陰脈之所入也﹐刺可入同身寸之四分﹐若灸者﹐可灸三壯。】

【馬蒔曰﹕心之井曰少衝﹐手小指內廉端﹐去爪甲如韭葉﹐鍼一分﹐灸三壯。滎曰少府﹐小指本節後骨縫陷中﹐對勞宮﹐鍼二分﹐灸三壯。兪曰神門﹐掌後銳骨端陷中﹐鍼三分﹐畱七呼﹐灸七壯。經曰靈道﹐掌後一寸半﹐鍼三分﹐灸三壯。合曰少海﹐肘內廉節後大骨外﹐去肘端五分﹐鍼二分﹐畱三呼﹐禁灸。按﹕王冰作心包者非。】

【張志聰曰﹕兪﹐經兪之穴也。髒各有五﹐五五二十有五﹐左右合之﹐共五十穴也。五者﹐井滎兪經合。所出爲井﹐俱在手足指上﹐離爪甲一韭許﹔所入爲合﹐皆在手足之肘膝間﹐而不過肘膝﹐五臟六腑皆然。夫五臟之五兪﹐出於井木﹐澑於滎火﹐注於兪土﹐行於經金﹐入於合水也。】

腑兪七十二穴。

【王冰曰﹕腑謂六腑。肝之腑膽﹐膽之井﹐竅陰也﹔滎﹐俠溪也﹔兪﹐臨泣也﹔原﹐丘墟也﹔經﹐陽輔也﹔合﹐陽陵泉也。竅陰在足小指次指之端﹐去爪甲角如韭葉﹐足少陽脈之所出也﹐刺可入同身寸之一分﹐畱一呼﹐若灸者﹐可灸三壯。俠溪在足小指次指岐骨間﹐本節前陷者中﹐足少陽脈之所流也﹐刺可入同身寸之三分﹐畱三呼﹐若灸者﹐可灸三壯。臨泣在足小指次指本節後間陷者中﹐去俠溪同身寸之一寸半﹐足少陽脈之所注也﹐刺可入同身寸之三分﹐畱五呼﹐若灸者﹐可灸三壯。丘墟在足外踝下如前陷者中﹐去臨泣同身寸之三寸﹐足少陽脈之所過也﹐刺可入同身寸之五分﹐畱七呼﹐若灸者﹐可灸三壯。陽輔在足外踝上四寸輔骨前絕骨之端﹐如前同身寸之三分﹐去丘墟同身寸之七寸﹐足少陽脈之所行也﹐刺可入同身寸之五分﹐畱七呼﹐若灸者﹐可灸三壯。陽陵泉在膝下同身寸之一寸胻外廉陷者中﹐足少陽脈之所入也﹐刺可入同身寸之六分﹐畱十呼﹐若灸者﹐可灸三壯。脾之腑胃﹐胃之井﹐厲兌也﹔滎﹐內庭也﹐兪﹐陷谷也﹔原衝陽也﹔經﹐解溪也﹔合﹐三里也。厲兌在足大指次指之端﹐去爪甲角如韭葉﹐足陽明脈之所出也﹐刺可入同身寸之一分﹐畱一呼﹐若灸者﹐可灸一壯。內庭在足大指次指外間陷者中﹐足陽明脈之所流也﹐刺可入同身寸之三分﹐畱十呼﹐若灸者﹐可灸三壯。陷谷在足大指次指外間本節後陷者中﹐去內庭同身寸之二寸﹐足陽明脈之所注也﹐刺可入同身寸之五分﹐畱七呼﹐若灸者﹐可灸三壯。衝陽在足跗上同身寸之五寸骨間動脈上﹐去陷谷同身寸之三寸﹐足陽明脈之所過也﹐刺可入同身寸之三分﹐畱十呼﹐若灸者﹐可灸三壯。解溪在衝陽後同身寸之二寸半﹐腕上陷者中﹐足陽明脈之所行也﹐刺可入同身寸之五分﹐畱五呼﹐若灸者﹐可灸三壯。三里在膝下同身寸之三寸﹐胻骨外廉兩筋肉分間﹐足陽明脈之所入也﹐刺可入同身寸之一寸﹐畱七呼﹐若灸者﹐可灸三壯。肺之腑大腸﹐大腸之井﹐商陽也﹔滎﹐二間也﹔兪﹐三間也﹔原﹐合谷也﹔經﹐陽溪也﹔合﹐曲池也。商陽在手大指次指內側﹐去爪甲角如韭葉﹐手陽明脈之所出也﹐刺可入同身寸之一分﹐畱一呼﹐若灸者﹐可灸三壯。二間在手大指次指本節前內側陷者中﹐手陽明脈之所流也﹐刺可入同身寸之三分﹐畱六呼﹐若灸者﹐可灸三壯。三間在手大指次指本節後內側陷者中﹐手陽明脈之所注也﹐刺可入同身寸之三分﹐畱三呼﹐若灸者﹐可灸三壯。合谷在手大指次指岐骨之間﹐手陽明脈之所過也﹐刺可入同身寸之三分﹐畱六呼﹐若灸者﹐可灸三壯。陽溪在腕中上側兩筋間陷者中﹐手陽明脈之所行也﹐刺可入同身寸之三分﹐畱七呼﹐若灸者﹐可灸三壯。曲池在肘外輔骨屈肘兩骨中﹐手陽明脈之所入也﹐以手拱胸取之﹐刺可入同身寸之五分﹐畱七呼﹐若灸者﹐可灸三壯。心之腑小腸﹐小腸之井﹐少澤也﹔滎﹐前谷也﹐兪﹐後溪也﹔原﹐腕骨也﹔經﹐陽谷也﹔合﹐少海也。少澤在手小指之端﹐去爪甲下同身寸之一分陷者中﹐手太陽脈之所出也。刺可入同身寸之一分﹐畱二呼﹐若灸者﹐可灸一壯。前谷在手小指外側本節前陷者中﹐手太陽脈之所流也﹐刺可入同身寸之一分﹐畱三呼﹐若灸者﹐可灸三壯。後溪在手小指外側本節後陷者中﹐手太陽脈之所注也﹐刺可入同身寸之一分﹐畱二呼﹐若灸者﹐可灸一壯。腕骨在手外側腕前起骨下陷者中﹐手太陽脈之所過也﹐刺可入同身寸之二分﹐畱三呼﹐若灸者﹐可灸三壯。陽谷在手外側腕中銳骨之下陷者中﹐手太陽脈之所行也﹐刺可入同身寸之二分﹐畱三呼﹐若灸者﹐可灸三壯。少海在肘內大骨外﹐去肘端同身寸之五分陷者中﹐屈肘乃得之﹐手太陽脈之所入也﹐刺可入同身寸之二分﹐畱七呼﹐若灸者﹐可灸五壯。心包之腑三焦﹐三焦之井﹐關衝也﹔滎﹐液門也﹔兪﹐中渚也﹔原﹐陽池也﹔經﹐支溝也﹔合﹐天井也。關衝在手小指次指之端﹐去爪甲角如韭葉﹐手少陽脈之所出也﹐刺可入同身寸之一分﹐畱三呼﹐若灸者可灸三壯。液門在手小指次指間陷者中﹐手少陽脈之所流也﹐刺可入同身寸之二分﹐畱二呼﹐若灸者﹐可灸三壯。中渚在手小指次指本節後間陷者中﹐手少陽脈之所注也﹐刺可入同身寸之二分﹐畱三呼﹐若灸者﹐可灸三壯。陽池在手錶腕上陷者中﹐手少陽脈之所過也﹐刺可入同身寸之二分﹐畱六呼﹐若灸者﹐可灸三壯。支溝在腕後同身寸之三寸兩骨之間陷者中﹐手少陽脈之所行也﹐刺可入同身寸之二分﹐畱七呼﹐若灸者可灸三壯。天井在肘外大骨之後﹐同身寸之一寸兩筋間陷者中﹐屈肘得之﹐手少陽脈之所入也﹐刺可入同身寸之一寸﹐畱七呼﹐若灸者﹐可灸三壯。腎之腑膀胱﹐膀胱之井﹐至陰也﹔滎﹐通谷也﹔兪﹐束骨也﹔原﹐京骨也﹔經﹐昆侖也﹔合﹐委中也。至陰在足小指外側﹐去爪甲角如韭葉﹐足太陽脈之所出也﹐刺可入同身寸之一分﹐畱五呼﹐若灸者﹐可灸三壯﹐通谷在足小指外側本節前陷者中﹐足太陽脈之所流也﹐刺可入同身寸之二分﹐畱五呼﹐若灸者﹐可灸三壯。束骨在足小指外側本節後赤白肉際陷者中﹐足太陽脈之所注也﹐刺可入同身寸之三分﹐畱三呼﹐若灸者﹐可灸三壯。京骨在足外側大骨下赤白肉際陷者中﹐按而得之﹐足太陽脈之所過也﹐刺可入同身寸之三分﹐畱七呼﹐若灸者﹐可灸三壯。昆侖在足外踝後跟骨上陷者中﹐細脈動應手﹐足太陽脈之所行也﹐刺可入同身寸之五分﹐畱十呼﹐若灸者﹐可灸三壯。委中在腘中央約文中動脈﹐足太陽脈之所入也﹐刺可入同身寸之五分﹐畱七呼﹐若灸者﹐可灸三壯。如是六腑之兪﹐腑各六穴﹐則三十六兪﹐以左右脈具而言之﹐則七十二穴。】

【張志聰曰﹕六腑各有六﹐六六三十六穴﹐左右合之﹐共七十二穴﹐亦皆出於手足之指端﹐入於肘膝之合穴。六者﹐井滎兪經原合也。此六腑之兪﹐出於井金﹐澑於滎水﹐注於兪木﹐行於原經火﹐入於合土。蓋天爲陽﹐地爲陰﹐腑爲陽﹐髒爲陰。故髒合地之五行﹐腑合天之六气。六气之中有二火﹐故多原穴也。原者﹐謂火之原﹐生於陰中之少陽也。張兆璜曰﹕髒气出於井木﹐腑气出於井金。蓋春夏者﹐天之陰陽也﹔秋冬者﹐地之陰陽也。髒始於天之春木﹐而終於冬令之水﹐腑始於地之秋金﹐而復交於春夏﹐此皆臟腑陰陽更互之妙用。故曰﹐天有陰陽﹐地亦有陰陽。木火土金水﹐地之陰陽也﹐生長化收藏下應之。故陽中有陰﹐陰中有陽。夫生長化收藏﹐四時之气也﹐而五臟五行應之。故曰陽中有陰﹐陰中有陽。】

熱兪五十九穴。

【馬蒔曰﹕此言刺熱之兪﹐共有五十九穴也。頭上五行﹐每行五穴﹐中行上星﹑顖會﹑前頂﹑百會﹑後頂也。又次兩旁﹐五處﹑承光﹑通天﹑絡郤﹑玉枕也。又次兩旁﹐臨泣﹑目窻﹑正營﹑承靈﹑腦空也﹐已上共二十五穴。又大杼﹑膺兪﹑缺盆﹑風門﹐左右共八穴。又气沖﹑三里﹑上巨虛﹑下巨虛﹐左右共八穴。又雲門﹑髃骨﹑委中﹑腰兪﹐左右共八穴也。已上共三八二十四穴。又五兪之旁﹐魄戶﹑神堂﹑魂門﹑意捨﹑志室﹐左右共十穴。通共五十九穴。其分寸刺灸之數﹐俱見水熱穴論中。】

水兪五十七穴。

【馬蒔曰﹕此言刺水之兪﹐共有五十七穴也。尻上五行﹐行五﹐乃背脊當中行﹐督脈气所發者﹐卽脊中﹑懸樞﹑命門﹑腰兪﹑長彊﹐計五穴。次俠督脈兩旁﹐足太陽脈气所發者﹐卽大腸兪﹑小腸兪﹑膀胱兪﹑中﹝月呂﹞內兪﹑白環兪﹐左右共十穴。又次外俠兩旁﹐亦足太陽脈气所發者﹐卽胃倉﹑肓門﹑志室﹑胞肓﹑秩邊﹐左右共十穴。又伏兔上各二行﹐行五﹐乃足少陰脈气所發者﹐卽中注﹑四滿﹑气穴﹑大赫﹑橫骨﹐左右共十穴。又次俠衝脈足少陰兩旁﹐乃足陽明脈气所發者﹐卽外陵﹑大巨﹑水道﹑歸來﹑气沖﹐左右共十穴。又踝上各一行﹐行六﹐乃足少陰陰蹺脈气所發者﹐卽太溪﹑復澑﹑築賓﹑照海﹑交信﹑陰谷﹐左右共十二穴。通共五十七穴﹐其分寸鍼灸之數﹐見水熱穴論中。】

頭上五行﹐行五﹐五五二十五穴。【行﹐音杭﹐下同。】

【張志聰曰﹕此節熱兪內穴重言之者﹐謂熱兪卽是气穴﹐可以取气﹐可以瀉熱﹐亦可使熱邪隨气而泄﹐故下文曰熱兪在气穴。】

中﹝月呂﹞兩旁各五﹐凡十穴。

【王冰曰﹕謂五臟之背兪也。肺兪在第三椎下兩旁﹐心兪在第五椎下兩旁﹐肝兪在第九椎下兩旁﹐脾兪在第十一椎下兩旁﹐腎兪在第十四椎下兩旁。此五臟兪者﹐各俠脊相去同身寸之一寸半﹐並足太陽脈之會﹐刺可入同身寸之三分﹐肝兪畱六呼﹐余並畱七呼﹐若灸者﹐可灸三壯。俠脊數之﹐則十穴也。】

【張志聰曰﹕﹝月呂﹞﹑膂同﹐在脊骨兩旁﹐各開一寸五分﹐足太陽膀胱經之五臟兪也。】

大椎上兩旁各一﹐凡二穴。

【馬蒔曰﹕按大椎乃督脈經穴﹐至腰兪﹐共二十一椎﹐其曰二十四椎者﹐以項骨三椎不算也﹐至尾骶穴亦不算。今人灸大椎者﹐俱是項骨髙起者﹐見其骨髙而大﹐誤以爲大椎而取之。愚今除項骨三節﹐則大椎又數爲第一椎﹐其兩旁卽大杼穴﹐乃足太陽膀胱經穴名也。新校正以爲大椎旁無穴意者﹐亦若今人以項之髙骨爲大椎耳。】

【張志聰曰﹕大椎兩旁﹐足太陽膀胱經之大杼穴也。脊骨之髙起曰椎﹐大椎上者﹐謂大椎髙起間之兩旁﹐非椎之上節也。王氏誤認爲椎之上節﹐故云。《甲乙》《經脈流注孔穴圖經》並不載﹐未詳何兪。王芳侯曰﹕兩旁各一凡此五字爲首節之總綱﹐故以後不言此五字者﹐以每節咸準此也。】

目瞳子﹑浮白二穴。

【王冰曰﹕童子髎在目外﹐去眥同身寸之五分﹐手太陽手足少陽三脈之會﹐刺可入同身寸之三分﹐若灸者﹐可灸三壯。浮白在耳後入髮際﹐同身寸之一寸﹐足太陽少陽二脈之會﹐刺可入同身寸之三分﹐若灸者﹐可灸三壯。左右言之各二爲四也。】

兩髀厭分中二穴。

【王冰曰﹕兩髀厭分中﹐卽環跳穴﹐在髀樞後﹐足少陽太陽二脈之會﹐刺可入同身寸之一寸﹐畱二呼﹐若灸者﹐可灸三壯。】

【馬蒔曰﹕環跳穴屬足少陽膽經﹐在髀樞中﹐側臥﹐伸下足﹐屈上足﹐以右手摸穴﹐左右搖撼取之。所謂髀厭者﹐卽髀樞是也。】

犢鼻二穴。

【王冰曰﹕犢鼻在膝髕下胻上﹐俠解大筋中﹐足陽明脈气所發﹐刺可入同身寸之六分﹐若灸者﹐可灸三壯。】

【馬蒔曰﹕犢鼻形如牛鼻﹐故名。《靈樞》本輸篇云﹕刺犢鼻者﹐屈不能伸。】

耳中多所聞二穴。

【王冰曰﹕多所聞卽聽宮穴﹐在耳中珠子﹐大如赤小豆﹐手足少陽手太陽三脈之會﹐刺可入同身寸之一分﹐若灸者﹐可灸三壯。】

眉本二穴。

【王冰曰﹕眉本卽攢竹穴﹐在眉頭陷者中﹐足太陽脈气所發﹐刺可入同身寸之三分﹐畱六呼﹐若灸者﹐可灸三壯。】

完骨二穴。

【王冰曰﹕完骨在耳後﹐入髮際﹐同身寸之四分﹐足太陽少陽之會﹐刺可入同身寸之三分﹐畱七呼﹐若灸者﹐可灸三壯。】

項中央一穴。

【王冰曰﹕項中央風府穴﹐在項上入髮際﹐同身寸之一寸大筋內宛宛中﹐督脈陽維二經之會﹐疾言其肉立起﹐言休其肉立下﹐刺可入同身寸之四分﹐畱三呼﹐灸之不幸﹐使人喑。一名舌本。】

枕骨二穴。

【王冰曰﹕枕骨﹐竅陰穴也﹐在完骨上﹐枕骨下﹐搖動應手有空﹐足太陽少陽之會﹐刺可入同身寸之三分﹐若灸者﹐可灸三壯。一名上竅陰。】

上關二穴。

【王冰曰﹕上關﹐《鍼經》所謂刺之則呿不能欠者也﹐在耳前上廉起骨﹐開口有空﹐手少陽足陽明之會﹐刺可入同身寸之三分﹐畱七呼﹐若灸者﹐可灸三壯。刺深﹐令人耳無所聞。】

【馬蒔曰﹕上關一名客主人﹐足少陽膽經穴﹐耳前起骨上廉﹐開口有空﹐張口取之乃得。《靈樞》本輸篇云﹕刺上關者﹐呿不能欠。】

大迎二穴。

【王冰曰﹕大迎在曲頷前同身寸之一寸三分﹐骨陷中動脈﹐足陽明脈气所發﹐刺可入同身寸之三分﹐畱七呼﹐若灸者﹐可灸三壯。】

下關二穴。

【王冰曰﹕下關﹐《鍼經》所謂刺之則欠不能呿者也﹐在上關下﹐耳前動脈下廉﹐合口有空﹐張口則閉﹐足陽明少陽二脈之會﹐刺可入同身寸之三分﹐畱七呼﹐若灸者﹐可灸三壯。耳中有幹擿者﹐不得灸也。】

【馬蒔曰﹕下關屬足陽明胃經穴﹐閉口有穴。《靈樞》本輸篇云﹕刺下關者﹐欠不能呿。】

天柱二穴。

【王冰曰﹕天柱在俠項後髮際大筋外廉陷中﹐足太陽脈气所發﹐刺可入同身寸之二分﹐畱六呼﹐若灸者﹐可灸三壯。】

巨虛上下廉四穴。

【王冰曰﹕巨虛上廉﹐足陽明與大腸合也﹐在膝犢鼻下胻外廉﹐同身寸之六寸﹐足陽明脈气所發﹐刺可入同身寸之八分﹐若灸者﹐可灸三壯。下廉﹐足陽明與小腸合也﹐在上廉下同身寸之三寸﹐足陽明脈气所發﹐刺可入同身寸之三分﹐若灸者﹐可灸三壯。】

【馬蒔曰﹕巨虛上廉﹐一名上巨虛﹐在三里下三寸﹐舉足取之。巨虛下廉﹐一名下巨虛﹐在上廉下三寸﹐蹲地舉足取之。】

曲牙二穴。

【王冰曰﹕曲牙﹐頰車穴也﹐一名機關﹐在耳下曲頰端陷者中﹐開口有空﹐足陽明脈气所發﹐刺可入同身寸之三分﹐若灸者﹐可灸三壯。】

天突一穴。

【張志聰曰﹕天突穴在結喉下四寸宛宛中﹐屬任脈所發。】

天府二穴。

【王冰曰﹕天府在腋下同身寸之三寸﹐臂臑內廉動脈陷中﹐手太陰脈气所發﹐禁不可灸﹐刺可入同身寸之四分﹐畱三呼。】

【馬蒔曰﹕天府以鼻取之。】

天牖二穴。

【王冰曰﹕天牖在頸筋間缺盆上﹐天容後﹐天柱前﹐完骨下﹐髮際上﹐手少陽脈气所發﹐刺可入同身寸之一寸﹐畱七呼﹐若灸者﹐可灸三壯。】

扶突二穴。

【王冰曰﹕扶突在頸當曲頰下﹐同身寸之一寸﹐人迎後﹐手陽明脈气所發﹐仰面取之﹐刺可入同身寸之四分﹐若灸者﹐可灸三壯。】

【馬蒔曰﹕扶突一名水突﹐手陽明大腸經﹐气捨後一寸半﹐在頸大筋間﹐當曲頰下一寸﹐人迎後一寸半﹐仰面取之﹐鍼三分﹐灸三壯。】

天窻二穴。

【王冰曰﹕天窻在曲頰下扶突後動脈應手陷者中﹐手太陽脈气所發﹐刺可入同身寸之六分﹐若灸者﹐可灸三壯。】

【馬蒔曰﹕天窻一名窻籠﹐屬手太陽小腸經﹐頸大筋間前曲頰下扶突後應手陷中﹐鍼三分﹐灸三壯。】

肩解二穴。

【王冰曰﹕肩解﹐謂肩井也﹐在肩上陷解中﹐缺盆上﹐大骨前﹐手足少陽陽維之會﹐刺可入同身寸之五分﹐若灸者﹐可灸三壯。】

【馬蒔曰﹕肩解卽肩井﹐又名膊井﹐屬足少陽膽經穴﹐肩上陷中﹐缺盆上﹐大骨前二寸半﹐以二指按取﹐當中指下陷中﹐鍼四分﹐不宜灸。】

關元一穴。

【馬蒔曰﹕關元屬任脈經穴﹐在齊下三寸。】

委陽二穴。

【王冰曰﹕委陽﹐三焦下輸兪也﹐在腘中外廉兩筋間﹐此足太陽之別絡﹐刺可入同身寸之七分﹐畱五呼﹐若灸者﹐可灸三壯﹐屈身而取之。】

【馬蒔曰﹕委陽屬足太陽膀胱經﹐承扶下一寸六分﹐屈伸取之﹐鍼七分﹐畱六呼﹐灸三壯。】

肩貞二穴。

【王冰曰﹕肩貞在肩曲胛下兩骨解間﹐肩髃後陷者中﹐手太陽脈气所發﹐刺可入同身寸之八分﹐若灸者﹐可灸三壯。】

【馬蒔曰﹕肩貞鍼五分﹐灸三壯。】

喑門一穴。

【王冰曰﹕喑門在項髮際宛宛中﹐入系舌本﹐督脈陽維二經之會﹐仰頭取之﹐刺可入同身寸之四分﹐不可灸﹐灸之令人喑。】

【馬蒔曰﹕喑門一名瘂門﹐一名舌厭﹐又名舌橫﹐在項後風府後一寸﹐入髮際五分﹐項中央宛宛中﹐鍼三分﹐畱三呼。禁灸﹐令人啞。】

齊一穴。【齊﹑臍同。】

【王冰曰﹕齊中禁不可刺﹐刺之使人齊中惡瘍潰矢出者﹐死不可治。若灸者﹐可灸三壯】

【張志聰曰﹕齊中有神闕穴﹐一名气捨﹐當齊中﹐禁刺﹐屬任脈。】

胸兪十二穴。

【王冰曰﹕胸兪十二穴﹐謂兪府﹑彧中﹑神藏﹑靈墟﹑神封﹑步廊﹐左右則十二穴也。兪府在巨骨下俠任脈兩旁橫﹐去任脈各同身寸之二寸陷者中﹔下五穴﹐遞相下同身寸之一寸六分陷者中﹐並足少陰脈气所發﹐仰而取之﹐刺可入同身寸之四分﹐若灸者﹐可灸五壯。】

【馬蒔曰﹕兪府﹐巨骨下璇璣旁二寸陷中﹐仰而取之。神藏並鍼三分﹐灸五壯。餘同王注。】

背兪二穴。

【王冰曰﹕背兪﹐大杼穴也﹐在脊第一椎下兩旁﹐相去各同身寸之一寸半陷者中﹐督脈別絡﹑手足太陽三脈气之會﹐刺可入同身寸之三分﹐畱七呼﹐若灸者﹐可灸七壯。】

【馬蒔曰﹕大杼屬足太陽膀胱經穴﹐在大椎下一寸半﹐鍼三分﹐畱七呼﹐灸三壯。按前云大椎上兩旁各一﹐當是大杼﹐此又重言之﹐故王氏以彼爲未詳。】

【張志聰曰﹕背兪謂膈兪穴﹐在大椎下第七椎間﹐各開中行一寸五分。】

膺兪十二穴。

【王冰曰﹕膺兪十二穴﹐謂雲門﹑中府﹑周榮﹑胸鄕﹑天溪﹑食竇﹐左右共十二穴也。雲門在巨骨下﹐俠任脈旁﹐橫去任脈各同身寸之六寸陷者中﹐動脈應手。雲門﹑中府﹐相去同身寸之一寸﹐餘五穴﹐遞相去同身寸之一寸六分陷者中﹐並手太陰脈气所發。雲門﹑食竇﹐舉臂取之﹐余並仰而取之。雲門刺可入同身寸之七分﹐太深﹐令人逆息。中府刺可入同身寸之三分﹐畱五呼。余刺可入同身寸之四分﹐若灸者﹐可灸五壯。】

【馬蒔曰﹕雲門﹑中府屬手太陰肺經穴﹐胸鄕﹑周榮﹑天溪﹑食竇﹐屬足太陰脾經穴。雲門在巨骨下俠气戶旁二寸陷中﹐去胸中任脈兩旁相去各六寸﹐鍼三分﹐灸五壯。中府在雲門下一寸﹐鍼三分﹐畱五呼﹐灸五壯。周榮在中府下一寸六分﹐仰而取之。胸鄕在周榮下一寸六分陷中﹐仰而取之。天溪在胸鄕下一寸六分陷中﹐仰而取之。食竇在天溪下一寸六分陷中﹐舉臂取之。並鍼四分﹐灸五壯。】

【張志聰曰﹕胸之兩旁曰膺﹐中府下雲門一寸﹐餘五穴﹐遞相下同身寸之一寸六分陷者中﹐】

分肉二穴。

【王冰曰﹕分肉在足外踝上絕骨之端﹐同身寸之三分筋肉分間﹐陽維脈气所發﹐刺可入同身寸之三分﹐畱七呼﹐若灸者﹐可灸三壯。】

【馬蒔曰﹕分肉一名陽輔﹐足少陽膽經穴﹐足外踝上四寸﹐輔骨前絕骨端三分﹐去丘墟七分。】

踝上橫二穴。

【王冰曰﹕內踝上者﹐交信穴也。交信去內踝上同身寸之二寸﹐少陰前﹐太陰後﹐筋骨間﹐足陰蹺之郤﹐刺可入同身寸之四分﹐畱五呼﹐若灸者﹐可灸三壯。外踝上﹐附陽穴也。附陽去外踝上同身寸之三寸﹐太陽前﹐少陽後﹐筋骨間﹐陽蹺之郤﹐刺可入同身寸之六分﹐畱七呼﹐若灸者﹐可灸三壯。】

【馬蒔曰﹕內踝上卽交信穴﹐屬足少陰腎經。外踝上卽附陽穴﹐屬足太陽膀胱經。】

陰陽蹺四穴。

【王冰曰﹕陰蹺穴﹐在足內踝下﹐是謂照海﹐陰蹺所生﹐刺可入同身寸之四分﹐畱六呼﹐若灸者﹐可灸三壯。陽蹺穴﹐是謂申脈﹐陽蹺所生﹐在外踝下陷者中﹐容爪甲﹐刺可入同身寸之三分﹐畱七呼﹐若灸者﹐可灸三壯。】

【馬蒔曰﹕陰蹺屬足少陰腎經穴﹐陽蹺屬足太陽膀胱經穴。】

水兪在諸分﹐熱兪在气穴﹐寒熱兪在兩骸。

【王冰曰﹕分謂肉之分理間﹐治水取之。熱兪﹐瀉熱則取之。】

【馬蒔曰﹕此重言治水治熱治寒熱之兪各有所在也。言水兪固有五十七穴﹐其穴在諸經分肉之間﹔熱兪固有五十九穴﹐其穴皆爲气會之穴﹔寒熱兪自有灸寒熱之法﹐其穴皆在兩骸之中。】

【張志聰曰﹕此節當與下厭中二穴節串讀。夫百病之始生也﹐皆生於風雨寒暑。風暑﹐天之陽熱﹔雨水﹐地之陰寒。感天地之寒熱﹐病吾身之陰陽﹐是气分之邪﹐當從气分而出﹐故名之曰气穴論﹐謂以上三百六十五穴﹐以應周天之气數﹐所以取气所以瀉邪者也。諸分者﹐大小分肉之間﹐皮膚肌腠之气分也。气穴者﹐榮衛血气之所注也。】

厭中二穴。

【王冰曰﹕骸厭﹐謂膝外俠膝之骨厭中也。】

【馬蒔曰﹕厭中二穴﹐是重言髀厭中之穴﹐左右共有二也。此穴卽前環跳穴﹐王注以上節骸字連爲骸厭穴﹐則上節兩字可讀乎﹖甚非。】

【張志聰曰﹕膝解爲骸﹐兩骸厭中二穴﹐謂足少陽之陽陵泉也。夫十一臟腑之气﹐皆取決於膽﹐謂少陽主初生之气也。故寒熱獨取兩骸厭中﹐謂在髒在腑﹐其寒熱之邪﹐皆從少陽之气以升散﹐故邪气臟腑病形篇曰﹕其寒熱者取陽陵泉。若王注﹐誠非。】

大禁二十五﹐在天府下五寸。

【馬蒔曰﹕大禁二十五者﹐卽五里穴﹐肘上三寸行向裏大脈中央﹐屬手陽明大腸經。《靈樞》本輸篇云﹕尺動脈在五里﹐五腧之禁也。《靈樞》玉版論云﹕迎之五里﹐中道而止﹐五至而已﹐五往而藏之气盡矣。故五五二十五而竭其兪矣。蓋言鍼之二十五次而兪气盡﹐其人必死﹐故大禁刺五﹐非穴有二十五也。】

【張志聰曰﹕此言有大禁之穴﹐在天府下五寸﹐乃手陽明大腸經之五里穴也。五往﹐五刺也﹐謂五臟各有五兪﹐五兪五刺﹐五五二十五刺﹐則五臟之气盡矣。故曰大禁二十五﹐謂禁二十五刺也。此言三百六十五穴之血气﹐由五臟大絡之所注也。】

凡三百六十五穴﹐鍼之所由行也。

【林億曰﹕詳自髒兪五十至此﹐並重復﹐共得三百六十穴﹐通前天突﹑十椎﹑上紀﹑下紀﹐共三百六十五穴﹐除重復實有三百一十三穴。】

【馬蒔曰﹕通共計之﹐有三百五十七穴。其天突﹑大椎﹑上脘﹑關元俱在內﹐天突﹑關元﹑環跳俱重復。想有脫簡﹐故不全耳。】

【張志聰曰﹕自天突﹑十椎﹑上紀﹐關元至厭中二穴﹐共計三百六十四穴﹑然內多重復﹐想有脫簡﹐故不全耳。】

黃帝曰﹕余已知气穴之處﹐遊鍼之居﹐願聞孫絡溪谷﹐亦有所應乎﹖岐伯曰﹕孫絡三百六十五穴會﹐亦以應一歲﹐以溢奇邪﹐以通榮衛。榮衛稽畱﹐衛散榮溢﹐气竭血著﹐外爲發熱﹐內爲少气。疾瀉無怠﹐以通榮衛。見而瀉之﹐無問所會。

【王冰曰﹕孫絡﹐小絡也﹐謂絡之支別者。榮積衛畱﹐內外相薄者﹐見其血絡當卽瀉之﹐亦無問其脈之兪會。】

【馬蒔曰﹕此言孫絡亦應一歲之數﹐其有奇邪爲病﹐當瀉之也。孫絡者﹐其絡盛多﹐如子化而爲孫﹐不特十五絡而已。言孫絡亦會於三百六十五穴﹐亦以應一歲也。奇邪者﹐不正之邪也。一值此邪﹐則漸至外爲發熱﹐而內爲少气﹐須當急瀉無怠﹐以通榮衛可也。何必問其所會而始治之乎﹖】

【張志聰曰﹕居謂鍼所止之處。遊鍼者﹐謂得鍼之道﹐而以神遇之﹐若遊刃然﹐恢恢乎有餘地矣。脈度篇曰﹕經脈爲裏﹐支而橫者爲絡﹐絡之別者爲孫。孫絡亦有三百六十五穴﹐以應一歲之气。孫絡滿則流溢於大絡而生奇病﹐蓋大絡之血气﹐外出於皮膚﹐而與孫絡相遇。是以脈外之衛﹐脈內之榮﹐相交通於孫絡皮膚之間﹐是孫絡外通於皮膚﹐內連於經脈以通榮衛者﹐故邪客之﹐則榮衛稽畱﹐榮衛不能相將而行﹐則气竭而血著矣。邪气在外則爲發熱﹐正气稽畱﹐內爲少气﹐當疾瀉無怠﹐以通榮衛﹐見其血畱色變之處﹐卽刺泄之﹐無問其穴會之所在也。王芳侯曰﹕按脈度篇云﹕盛而血者疾誅之﹐盛者瀉之﹐虛者引藥以補之。是病在絡脈者﹐止用鍼瀉而不補﹐故不必論其穴會也。】

帝曰﹕善。願聞溪谷之會也。岐伯曰﹕肉之大會爲谷﹐肉之小會爲溪。肉分之間﹐溪谷之會﹐以行榮衛﹐以會大气。邪溢气壅﹐脈熱肉敗﹐榮衛不行﹐必將爲膿。內銷骨髓﹐外破大腘。畱於節湊﹐必將爲敗。積寒畱捨﹐榮衛不居。捲肉貽筋﹐肋肘不得伸﹐內爲骨痺﹐外爲不仁﹐命曰不足﹐大寒畱於溪谷也。溪谷三百六十五穴會﹐亦應一歲。其小痺淫溢﹐循脈往來﹐微鍼所及﹐與法相同。

【王冰曰﹕內銷骨髓﹐外破大腘﹐熱過故致是。若畱於骨節之間﹐津液所湊之處﹐則骨節之間﹐髓液皆潰爲膿。故必敗爛筋骨而不得屈伸矣。捲肉縮筋﹐肋肘不伸﹐內爲骨痺﹐外爲不仁﹐乃邪气甚盛﹐眞气不榮﹐髓溢內消﹐故爲是也。不足﹐謂陽气不足也。寒邪外薄﹐久積淹畱﹐陽不外勝﹐內銷筋髓﹐故曰不足﹐大寒畱於溪谷之中也。若小寒之气﹐流行淫溢﹐隨脈往來爲痺病﹐用鍼調者﹐與常法相同爾。】

【馬蒔曰﹕此言溪谷亦應一歲之數﹐其有奇邪爲病﹐當調之也。應一歲者﹐言亦有三百六十五也。肉之大會爲谷﹐故有合谷﹑陽谷﹑陰谷﹑通谷之類。內之小會爲溪﹐故有解豁﹑後溪﹑天豁﹑俠溪之類。凡溪谷者﹐所以行榮衛而會大气也。今邪溢气壅﹐脈熱肉敗﹐漸致爲膿﹐消髓破腘﹐必將爲敗﹐敗則甚於膿矣。消髓破腘﹐捲肉縮筋﹐內爲骨痺﹐外爲不仁﹐命曰不足﹐大寒畱於溪谷故耳。須微鍼刺之﹐運以常法﹐則溪谷之病可卻也。】

【張志聰曰﹕此言肌腠之間﹐亦所以行榮衛者也。夫肉有大分小分﹐大分者﹐如股肱之肉﹐各有界畔﹔小分者肌肉之內﹐皆有文理。然理路𨿽分﹐而交相會合﹐是大分處卽是大會處﹐小分處卽是小會處也。分會之間﹐以行榮衛之气﹐故名之曰溪谷。《易》曰﹕山澤通气。如山澤之气﹐從豁谷以相通大气宗气也。愚按榮气生於中焦﹐水谷之精流溢於脈中﹐布散於脈外﹐專精者行於經隧。經隧者胃之大絡﹐與五臟六腑之大絡也。是榮气之有行於脈中﹐有行於脈外﹐有同宗气出於胃之經隧﹐注於臟腑之大絡﹐而出於肌腠之間﹐三者之气交相會合﹐故曰以行榮衛﹐以會大气。是以上節論脈中之榮气﹐與衛气交通於孫絡之間﹐此論布散之榮气﹐與衛气宗气大會於分肉之外﹐是衛气之通於脈中﹐而榮气之行於脈外者也。夫气爲陽邪﹐畱於肌腠之气分﹐邪正相搏則爲病熱﹐故有壅膿消破之敗證矣。邪气淫溢﹐則正气自壅﹐溪谷之气﹐與脈相通﹐故脈熱於內而肉敗於外也。榮衛不行﹐則血气畱滯而爲癰膿。腘﹐足之股肉也﹐節湊筋骨相連之處﹐邪畱其間﹐則筋骨必將爲敗矣。此論邪因气以化熱﹐故止言熱證而不言熱邪。下論寒邪所客﹐故曰積寒。積寒畱捨﹐致榮衛不能居其間﹐寒邪凝滯﹐又不得正气以和之﹐以致肉捲而筋縮也。肋肘乃筋骨之機關﹐故不得伸舒﹐邪閉於外﹐故內爲骨痺﹔榮衛內逆﹐故外爲不仁。命曰不足﹐蓋熱邪淫溢﹐是屬有餘﹐寒性凝濇﹐故爲不足。此大寒之邪﹐流於溪谷之間﹐以致筋骨皆爲病也。夫溪谷之間﹐亦有三百六十五穴會﹐以應一歲﹐與孫絡相同﹐可以微鍼刺取﹐以瀉其邪。小痺者﹐謂邪始入於皮膚﹐未傷筋骨。脈﹐謂孫絡脈也。邪在皮膚﹐循脈往來﹐見而瀉之﹐與治孫絡之法相同﹐而亦不必問其穴會之所在也。此言邪之客於人也﹐必先始於皮膚﹐次於孫絡﹐入於肌肉﹐以及於筋骨﹐在淺之時﹐微鍼所及﹐易於散解﹐無使其入深而爲大痺也。張兆璜曰﹕皮膚爲之不仁﹐緣榮衛不居於外﹐不居於外者﹐逆於脈內也﹐故此節無脈病。】

【莫仲超曰﹕熱邪流行﹐則榮衛不行﹐寒邪畱捨﹐則榮衛不居﹐邪正之不相合也。】

帝乃辟左右而起﹐再拜曰﹕今日發蒙解惑﹐藏之金匱﹐不敢復出。乃藏之金蘭之室﹐署曰气穴所在。岐伯曰﹕孫絡之脈別經者﹐其血盛而當瀉者﹐亦三百六十五脈﹐並注於絡﹐傳注十二脈絡﹐非獨十四脈絡也。內解瀉於中者﹐十脈。【解﹐去聲。】

【王冰曰﹕十四絡者﹐謂十二經絡﹐兼任脈督脈之絡也。脾之大絡起自於脾﹐故不並言之也。解謂骨解之中經絡也﹐𨿽則別行﹐然所受邪﹐亦隨注瀉於五臟之脈﹐左右各五﹐故十脈也。】

【馬蒔曰﹕此言孫絡當瀉者眾﹐而總括於五臟之十穴也。孫絡者﹐絡之最盛﹐如子化而爲孫也。孫絡之脈﹐別其正經﹐其凡血盛而當瀉者﹐亦有三百六十五﹐然始注於一經之絡﹐而傳注於手足十二經之絡﹐故名𨿽有十五絡﹐其脾之大包有公孫絡在﹐其陰陽蹺二絡﹐又盡於膀胱腎經﹐不必以十四脈爲說﹐而始知傳注者之徧也。內知當瀉者十脈﹐止將十脈瀉之﹐而孫絡之邪盡去矣﹐又不必取十二絡也。蓋五臟之兪穴﹐左右各五﹐故曰十脈也。】

【張志聰曰﹕此復申明孫絡之與大絡相通也。夫經脈之支別曰絡脈﹐絡脈之支別曰孫絡﹐而孫絡之脈又有與經脈相別﹐而與大絡相通者﹐亦三百六十五脈﹐並注於大絡﹐復傳注於十二脈絡﹐非獨十四脈絡也。蓋言十四脈絡之外﹐而又有十二脈絡。十四脈絡者﹐十二髒俯與任督之別﹐共十四大絡也。十二脈絡者﹐十二臟腑之經正也。是十二經正與十四大絡相通﹐十四大絡復與三百六十五絡相通﹐是以邪捨於孫絡﹐畱而不去﹐閉塞不通﹐不得入於經流﹐溢於大絡﹐而生奇病。故曰以溢奇邪﹐以通榮衛。十脈者﹐謂五臟之脈也。此言孫絡三百六十五脈﹐與十二脈絡﹐十四大絡﹐設有邪客於其間者﹐當從五臟之經脈以瀉解之﹐蓋諸絡之原本於五臟也。故繆刺篇曰﹕凡刺之數﹐先冶其經脈﹐切而從之﹐審其虛實而調之。不調者經刺之有病﹐而經不病者繆刺之﹐因視其皮部有血絡者﹐盡取之。】

【張兆璜曰﹕上節云以痺淫溢﹐循脈往來﹐微鍼所及。末結曰內解於中者十脈﹐是從外而循於內也。繆刺篇曰﹕先治其經脈﹐因視其皮部有血絡者﹐盡取之。是從內而循於外也。蓋邪之中人﹐始於皮膚孫絡﹐入筋骨經脈﹐有畱捨於外者﹐有流溢於內者﹐有從淺而入深者﹐有從裏而復出之表者﹐邪气淫溢﹐無有恆常也。】古今圖書集成醫部全錄卷二十六

气府論篇第五十九

【馬蒔曰﹕气府者﹐各經脈气交會之府也。故有言本經而他經之穴入其中者﹐止論脈气所發所會﹐不以本經別經爲拘也。其穴有多少﹐亦不拘於本經故耳。前篇論穴﹐故名气穴﹐而此論脈气所發﹐故名曰气府也。】

【張志聰曰﹕此篇無問答之辭﹐而曰論者﹐伯承上章復論三陽經脈气所發者﹐亦三百六十五穴﹐以應周天之數﹐然止論手足之三陽而不及於陰也。】

足太陽脈气所發者七十八穴﹕兩眉頭各一﹐入發至項三寸半﹐旁五﹐相去三寸﹐其浮气在皮中者凡五行﹐行五﹐五五二十五。項中大筋兩旁各一﹐風府兩旁各一﹐俠背以下至尻尾二十一節十五間各一﹐五臟之兪各五﹐六腑之兪各六﹐委中以下至足小指旁各六兪。【行﹐並音杭。】

【王冰曰﹕七十八穴﹐兼气浮薄相通者言之﹐當言九十三穴﹐非七十八穴也。正經脈會發者七十八穴﹐浮薄相通者一十五穴﹐則其數也。兩眉頭各一﹐謂攢竹穴也。入發至項三寸半﹐旁五﹐相去三寸﹐謂大杼﹑風門各二穴也。以上所在﹐刺灸分壯﹐與气穴同法。浮气﹐謂气浮而通之可以去熱者也。五行﹐謂頭上自髮際中同身寸之二寸﹐後至項之後者也。二十五者﹐其中行則顖會﹑前項﹑百會﹑後頂﹑彊間﹐計五﹐督脈气也。次俠旁兩行﹐則五處﹑承光﹑通天﹑絡卻﹑玉枕各五﹐本經气也。又次旁兩行﹐則臨泣﹑目窻﹑正營﹑承靈﹑腦空各五﹐足少陽气也。兩旁四行﹐各五則二十穴﹐中行五則二十五也﹐其刺灸分壯﹐與水熱穴同法。項中大筋兩旁﹐謂天柱二穴也。風府兩旁各一﹐謂風池二穴也。以上刺灸分壯﹐與气穴同法。十五間各一者﹐今《中誥孔穴圖經》所存者十三穴﹐左右共二十六﹐謂附分﹑魄戶﹑神堂﹑譩嘻﹑鬲關﹑魂門﹑陽綱﹑意捨﹑胃倉﹑肓門﹑志室﹑胞肓﹑秩邊十三也。附分在第二椎下﹐附項內廉兩旁﹐各相去俠脊同身寸之三寸﹐足太陽之會﹐刺可入同身寸之八分﹐若灸者﹐可灸五壯。魄戶在第三椎下兩旁上直附分﹐足太陽脈气所發﹐下十二穴並同﹐正坐取之﹐刺可入同身寸之五分。神堂在第五椎下兩旁上直魄戶﹐刺可入同身寸之三分。譩嘻在第六椎下兩旁上直神堂﹐以手厭之﹐令病人呼譩嘻之聲﹐則脈動應手﹐足太陽服气所發﹐刺可入同身寸之六分﹐畱七呼﹐灸並如附分法。鬲關在第七椎下兩旁上直譩嘻﹐正坐開肩取之﹐刺可入同身寸之五分﹐若灸者﹐可灸三壯。魂門在第九椎下兩旁上直鬲關﹐正坐取之﹐刺灸分壯如鬲關法。陽綱在第十椎下兩旁上直魂門﹐正坐取之﹐刺灸分壯如魂門法。意捨在第十一椎下兩旁上直陽綱﹐正坐取之﹐刺灸分壯如陽綱法。胃倉在第十二椎下兩旁上直意捨﹐刺灸分壯如意捨法。肓門在第十三椎下兩旁上直胃倉﹐刺同胃倉﹐可灸三十壯。志室在第十椎下兩旁上直肓門﹐正坐取之。胞肓在第十九椎下兩旁上直志室﹐伏而取之。秩邊在第二十一椎下兩旁上直胞肓﹐伏而取之﹐刺灸分壯並如魄戶法。五臟之兪各五﹕肺兪在第三椎下兩旁﹐俠脊相去各同身寸之一寸半﹐刺可入同身寸之三分﹐畱七呼﹐若灸者﹐可灸三壯。心兪在第五椎下兩旁﹐相去及刺如肺兪法。肝兪在第九椎下兩旁﹐相去及刺如肺兪法﹐畱六呼。脾兪在第十一椎下兩旁﹐相去及刺如肺兪法。腎兪在第十四椎下兩旁﹐相去及刺如肺兪法。六腑之兪各六﹕膽兪在第十椎下兩旁﹐相去同身寸之一寸半﹐正坐取之﹐刺可入同身寸之五分﹐畱七呼﹐灸三壯。胃兪在第十二椎下兩旁﹐相去及刺如肺兪法。三焦兪在第十三椎下兩旁﹐相去及刺如膽兪法。大腸兪在第十六椎下兩旁﹐相去及刺如肺兪法﹐畱六呼。小腸兪在第十八椎下兩旁﹐相去及刺如肺兪法﹐畱六呼。膀胱兪在第十九椎下兩旁﹐相去及刺如肺兪法﹐畱六呼。五臟六腑之兪若灸者﹐並可灸三壯。委中以下至足小指旁﹐各六兪﹐謂委中﹑昆侖﹑京骨﹑束骨﹑通谷﹑至陰六穴也。左右言之﹐則十二兪也。其所在刺灸﹐如气穴法。經言脈气所發者七十八穴﹐今此所有兼亡者九十三穴﹐由此則大數差錯﹐傳寫有誤也。】

【馬蒔曰﹕此言足太陽膀胱經脈气所發之穴。凡本經與別經有關於脈气所發者七十八穴﹐不必盡拘於本經也。攬竹在兩眉頭少陷宛宛中﹐鍼一分﹐畱三呼﹐瀉三吸﹐禁灸。入發至項三寸半者﹐蓋自後項上至入發﹐則自入發至項而下﹐計有三寸半許﹐其數正如二穴所在也。中乃督脈﹐旁有四行﹐俱足太陽經穴﹐故曰旁五。二穴各開中行一寸半﹐則在左之穴﹐至在右之穴﹐共相去三寸也。大杼在第一椎下兩旁﹐相去脊中一寸半﹐鍼三分﹐畱七呼﹐禁灸。風門在二椎下兩旁﹐相去脊中各一寸半﹐鍼五分﹐畱七呼﹐灸三壯。入發者﹐入後髮際也。其浮气在皮中者凡五行﹐行五﹐五五二十五。夫浮气者﹐謂气浮於頭上﹐在頭上之皮中者﹐凡有五行﹐此五行者﹐太陽經兼中行督脈經及旁行足少陽經而言也。五處﹐夾中行上星穴一寸半﹐鍼三分﹐畱七呼﹐灸三壯。承光﹐五處後一寸半﹐鍼三分﹐禁灸。通天﹐承光後一寸半﹐鍼三分﹐畱五呼﹐灸三壯。絡卻﹐通天后一寸半﹐鍼三分﹐畱五呼﹐灸三壯。玉枕﹐絡卻後一寸半﹐鍼三分﹐畱三呼﹐灸三壯。天柱系足太陽膀胱經穴﹐在項後髮際大筋外廉陷中﹐鍼二分﹐畱三呼﹐瀉五吸﹐灸不及鍼。風府系督脈經﹐風池系足少陽膽經﹐乃手足少陽陽維之會﹐鍼三分﹐灸三壯。俠背以下至尻尾二十一節﹐言人之項骨有三節﹐自三節以下至尾骶﹐共有二十一節﹐蓋自大椎以下數之耳。十五間各一﹐謂內有十五椎之間各一穴﹐則左右計有三十穴﹐其五臟之兪各五﹐六腑之兪各六﹐皆在於其中矣。蓋指肺兪﹑厥陰兪﹑心兪﹑鬲兪﹑肝兪﹑膽兪﹑脾兪﹑胃兪﹑三焦兪﹑腎兪﹐大腸兪﹑小腸兪﹑膀胱兪﹑中膂內兪﹑白環兪﹐共計一十有五也。肺兪﹕第三椎下兩旁﹐相去各一寸五分﹔可對乳引繩度之﹔又搭手左取右﹐右取左﹐當中指末是穴﹐正坐取之﹐鍼五分﹐畱七呼﹐灸至百壯者有之。厥陰兪﹕一名厥陰﹐卽手厥陰心胞絡之兪也。四椎下兩旁﹐相去各一寸半﹐鍼三分﹐灸七壯。心兪﹕五椎下兩旁﹐相去各一寸半﹐鍼三分﹐畱七呼﹐禁灸。鬲兪﹕七椎下兩旁﹐相去一寸半。《難經曰》﹕血會鬲兪。上則心兪﹐心生血﹐下則肝兪﹐肝藏血﹐故鬲兪爲血之會。刺三分﹐畱七呼﹐灸三壯。胃兪﹕十三椎下﹐相去各一寸半﹐鍼三分﹐畱七呼﹐灸七壯。腎兪﹕十四椎下兩旁﹐相去各一寸半﹐鍼三分﹐畱七呼﹐灸以年爲壯。大腸兪﹕十六椎下兩旁﹐相去各一寸半﹐鍼三分﹐畱六呼﹐灸三壯。小腸兪﹕十八椎下兩旁﹐相去各一寸半﹐鍼三分﹐畱六呼﹐灸三壯。膀胱兪﹕十九椎下兩旁﹐相去各一寸半﹐鍼三分﹐畱六呼﹐灸七壯。中膂內兪﹕二十椎下兩旁﹐相去各一寸半﹐鍼三分﹐畱十呼﹐灸三壯。白環兪﹕二十一椎下兩旁﹐相去各一寸半﹐鍼五分﹐得气則先瀉﹐瀉卽補之﹐不宜灸。委中﹕在腘中央約文動脈陷中﹐令人面挺伏地臥取之﹐鍼五分﹐畱三呼﹐灸三壯。昆侖﹕足踝外後起骨上陷中﹐鍼三分﹐畱十呼﹐灸三壯。妊婦刺之落胎。京骨﹕足外側大骨下赤白肉際陷中﹐鍼三分﹐畱七呼﹐灸七壯。束骨﹕足小指肉側本節後赤肉際陷中﹐鍼三分﹐畱三呼﹐灸三壯。至陰﹕足小指外側陷中﹐鍼二分﹐畱四呼﹐灸三壯。其肝兪﹑膽兪﹑脾兪﹑三焦兪所在﹐刺灸分壯並同王注﹐故不贅。】

【張志聰曰﹕脈者血气之腑﹐穴者脈气所發﹐入發至項二句﹐照應末節手足諸魚際脈气所發者句﹐皆無各一二字。蓋謂穴乃气之所發﹐經外亦可取穴﹐不必拘於脈中﹐故下文云﹐其浮气在皮中者﹐五五二十五穴﹐言太陽之气浮於皮中﹐而少陽督脈﹐皆從太陽之气﹐而爲太陽之穴矣。夫脈气行於脈中﹐三陽之气行於脈外﹐气循脈而行﹐脈隨气而轉﹐脈气之相從也。是以太陽之气﹐循脈上升於頭項﹐而中行督脈之五穴﹐旁兩行太陽經之十穴﹐又旁兩行少陽經之十穴﹐皆從太陽之气﹐而爲太陽之脈气所發﹐是剛健柔順脈隨气發者也。後六經皆然。彼熱病論傷寒一日﹐太陽受之﹐其脈連於風府﹐故頭項痛腰脊彊﹐此气循脈而行也。此篇曰﹐其浮气在皮中者﹐五五二十五穴﹐乃脈隨气而發也。陰陽血气﹐外內相將﹐雌雄相應者也。復提出臟腑兪者﹐以三百六十五之脈气所發﹐皆本於五臟六腑也。】

足少陽脈气所發者六十二穴﹕兩角上各二﹐直目上髮際內各五﹐耳前角上各一﹐耳前角下各一﹐銳發下各一﹐客主人各一﹐耳後陷中各一﹐下關各一﹐耳下牙車之後各一﹐缺盆各一﹐腋下三寸﹐脇下至胠八間各一﹐髀樞中旁各一﹐膝以下至足小指次指各六兪。

【王冰曰﹕兩角上各二﹐謂天衝﹑曲鬢左右各一也。天衝在耳上如前﹐同身寸之三分﹐足太陽少陽二脈之會﹐刺可入同身寸之三分﹐若灸可灸五壯。曲鬢在耳上入髮際曲隅陷者中﹐鼓頷有空﹐足太陽少陽二脈之會﹐刺灸分壯如天衝法。直目上髮際內各五﹐謂臨泣﹑目窻﹑正營﹑承靈﹑腦空左右是也﹐所在刺灸分壯﹐並與水熱穴同法耳。前角上各一﹐謂頷厭二穴也﹐在曲角下顳顬之上廉﹐手足少陽足陽明三脈之會﹐刺可入同身寸之七分﹐畱七呼﹐若灸者﹐可灸三壯﹐刺深令人耳無所聞。耳前角下各一﹐謂懸釐二穴也﹐在曲角上顳顬之下廉﹐手足少陽陽明四脈之交會﹐刺可入同身寸之三分﹐畱七呼﹐若灸者﹐可灸三壯。銳發下各一﹐謂和髎二穴也﹐在耳前銳發下橫動脈﹐手足少陽二脈之會﹐刺可入同身寸之三分﹐若灸者可灸三壯。客主人二穴﹐在耳前上廉起骨﹐開口有空﹐手足少陽足陽明三脈之會﹐刺可入同身寸之三分﹐畱七呼﹐若灸者﹐可灸三壯。耳後陷中各一﹐謂翳風二穴﹐在耳後陷中﹐按之引耳中﹐手足少陽二脈之會﹐刺可入同身寸之三分﹐若灸者﹐可灸三壯。下關穴在耳下。牙車之後各一﹐謂頰車二穴也。刺灸分壯﹐並與气穴同法。缺盆﹐穴名﹐在肩下橫骨陷者中﹐足陽明脈气所發﹐刺可入同身寸之二分﹐畱七呼﹐若灸者﹐可灸三壯﹐太深令人逆息。腋下三寸﹐同身寸也﹐腋下謂淵腋﹑輒筋﹑天池﹔脇下至胠﹐則日月﹑章門﹑帶脈﹑五樞﹑維道﹑居髎﹐九穴﹐左右共計十八穴也。淵腋在腋下同身寸之三寸宛宛中﹐足少陽脈气所發﹐舉臂得之﹐刺可入同身寸之三分﹐禁不可灸。輒筋在腋下同身寸之三寸﹐復前行同身寸之一寸著脇﹐足少陽脈气所發﹐刺可入同身寸之六分﹐若灸者﹐可灸三壯。天池在乳後同身寸之二寸﹐腋下三寸﹐著脇直腋撅肋間﹐手心主足少陽二脈之會﹐刺可入同身寸之三分﹐若灸者可灸三壯。日月﹐膽募也﹐在第三肋端橫直心蔽骨旁﹐各同身寸之二寸五分﹐上直兩乳﹐期門下五分﹐手足太陰少陽二脈之會﹐刺可入同身寸之七分﹐若灸者﹐可灸五壯。章門﹐脾募也﹐在季肋端﹐足厥陰少陽二脈之會﹐側臥﹐屈上足伸下足﹐舉臂取之﹐刺可入同身寸之八分﹐畱六呼﹐若灸者﹐可灸三壯。帶脈在季肋下同身寸之一寸八分陷中﹐足少陽帶脈二經之會﹐刺可入同身寸之六分﹐若灸者﹐可灸五壯。五樞在帶脈下同身寸之三寸﹐足少陽帶脈二經之會﹐刺可入同身寸之一寸﹐若灸者﹐可灸五壯。維道在章門下同身寸之五寸三分﹐足少陽帶脈二經之會﹐刺灸分壯如章門法。居髎在章門下同身寸之八寸三分胳骨上陷者中﹐陽蹺足少陽二脈之會﹐刺灸分壯如維道法。所以謂八間者﹐自腋下三寸至季肋﹐凡八肋骨也。髀樞中旁各一﹐謂環跳二穴也。膝以下至足小指次指各六兪﹐謂陽陵泉﹑陽輔﹑丘墟﹑臨泣﹑俠溪﹑竅陰六穴也。左右言之﹐則十二兪也。其所在刺灸分壯﹐並與气穴同法。】

【馬蒔曰﹕此言足少陽膽經脈气所發之穴名。凡本經與別經有關於脈气所發者﹐計六十二穴﹐不必盡拘於本經也。髀樞中旁各一﹐謂環跳穴也。蓋環跳在髀樞之中旁各一者﹐言左右各一﹐非謂環跳在髀樞中旁也。天衝在耳後髮際二寸﹐鍼三分﹐灸三壯。曲鬢在耳上髮際曲隅陷中﹐鼓頷有空﹐鍼三分﹐灸三壯。頷厭在曲角上顳顬之上廉﹐刺三分﹐畱七呼﹐灸三壯。客主人一名上關﹐在耳前起骨上廉﹐開口有空﹐張口得之﹐禁刺灸。翳風在耳後尖角陷中﹐按之引耳中痛﹐令人口咬錢二十文﹐取穴鍼三分﹐灸七壯。下關在客主人下耳前動脈下廉﹐合口有空﹐開口則閉﹐閉口有穴﹐鍼三分﹐畱七呼﹐灸三壯。頰車在耳下曲頰端近前陷中﹐開口有空﹐鍼三分﹐灸三壯。輒筋期門下五分陷中﹐第三肋端﹐橫直蔽骨旁二寸半﹐上直兩乳﹐側臥﹐屈上足取之﹐鍼五分﹐灸五壯。天池﹐手厥陰心包絡經穴﹐腋下三寸﹐乳後一寸﹐著脇直腋撅肋間﹐鍼二分﹐灸三壯。章門系足厥陰肝經﹐季脇肋端﹐臍上二寸﹐兩旁開九寸﹐側臥肘尖盡處是穴﹐刺八分﹐畱六呼﹐灸三壯。環跳﹐側臥﹐伸下足屈上足﹐以右手摸穴﹐左搖撼取之爲得。陽陵泉在膝下一寸胻外廉陷中﹐端坐取之。陽輔﹐足外踝上四寸輔骨前﹐從骨角三分﹐去丘墟七寸﹐鍼五分﹐畱七呼﹐灸三壯。丘墟﹐足外踝下如前陷中﹐在臨泣二寸﹐鍼五分﹐畱七呼﹐灸三壯。臨泣﹐足小指次指本節後間陷中﹐去俠溪一寸五分﹐鍼二分﹐畱五呼﹐灸三壯。俠溪﹐足小指次指岐骨間本節前陷中﹐鍼三分﹐畱三呼﹐灸三壯。竅陰﹐足小指次指之端﹐去爪甲如韭葉﹐鍼一分﹐畱二呼﹐灸三壯。懸釐﹑和髎﹑缺盆﹑淵掖﹑日月﹑帶脈﹑五樞﹑維道﹑居髎所在﹐刺灸分壯﹐並同本節王注。臨泣﹑目窻﹑正營﹑承靈﹑腦空所在﹐刺灸分壯亦同王注。見後水熱穴篇。】

【張志聰曰﹕夫太陽之气﹐升上於頭項﹔少陽之气﹐上升於頭頰。故此五脈從太陽之气﹐則爲太陽之气所發﹔從少陽之脈﹐則爲少陽之脈气所發也。按邪气臟腑篇曰﹕諸陽之會﹐皆在於頭面。邪中於面則下陽明﹐中於項則下太陽﹐中於頰則下少陽。中者謂始中於三陽气分﹐下者謂下於三陽之脈中。手足三陽之脈﹐盤錯於頭面頸頰之間﹐而手足三陽之气﹐分部於頭面項頰之上﹐是以手少陽足陽明之脈﹐交過於足少陽之部署﹐而皆爲足少陽之脈气所發﹐餘經皆然。】

【張兆璜曰﹕太陽之气﹐在頭正中而下於後項。少陽之气﹐在頭兩旁﹐連於兩頰﹐而下於兩肩。陽明之气﹐在面而下於膺喉。在經脈亦然﹐而支別則互相交錯於耳鼻前後上下之間。】

足陽明脈气所發者六十八穴﹕額顱髮際旁各三﹐面鼽骨空各一﹐大迎之骨空各一﹐人迎各一﹐缺盆外骨空各一﹐膺中骨間各一﹐俠鳩尾之外當乳下三寸俠胃脘各五﹐俠齊廣三寸各三﹐下齊二寸俠之各三﹐气街動脈各一﹐伏菟上各一﹐三里以下至足中指各八兪﹐分之所在穴空。【鼽﹐音求。齊﹑臍同。】

【王冰曰﹕額顱髮際旁各三﹐謂懸顱﹑陽白﹑頭維﹐左右共六穴也﹐正面髮際橫行數之。懸顱在曲角上顳顬之中﹐足陽明脈气所發﹐刺可入同身寸之三分﹐畱三呼﹐若灸者﹐可灸三壯。陽白在眉上同身寸之一寸﹐直瞳子﹐足陽明﹑陰維二脈之會﹐刺可入同身寸之三分﹐灸三壯。頭維在額角髮際﹐俠本神兩旁﹐各同身寸之一寸五分﹐足少陽陽明二脈之交會﹐刺可入同身寸之五分﹐禁不可灸。面鼽骨空各一﹐謂四白穴也﹐在目下同身寸之一寸﹐足陽明脈气所發﹐刺可入同身寸之四分﹐不可灸。大迎﹐穴名﹐在曲頰前﹐同身寸之一寸三分骨陷者中動脈﹐又以口下當兩肩是穴﹐足陽明脈气所發﹐刺可入同身寸之三分﹐畱七呼﹐若灸者﹐可灸三壯。人迎﹐穴名﹐在頸俠結喉旁﹐大脈動應手﹐足陽明脈气所發﹐刺可入同身寸之四分﹐過深殺人﹐禁不可灸。缺盆外骨空各一﹐謂天髎二穴也﹐在肩缺盆中上伏骨之陬陷者中﹐手足少陽陽維三脈之會﹐刺可入同身寸之八分﹐若灸者﹐可灸三壯。膺中骨間各一﹐謂膺窻等六穴也。膺窻在胸兩旁俠中行﹐各相去同身寸之四寸巨骨下同身寸之四寸八分陷者中﹐足陽明脈气所發﹐仰而取之﹐刺可入同身寸之四分﹐若灸者﹐可灸五壯。此穴之上﹐又有气戶﹑庫房﹑屋翳﹐下又有乳中﹑乳根。气戶在巨骨下下直膺窻﹐去膺窻上同身寸之四寸八分。庫房在气戶下同身寸之一寸六分。屋翳在气戶下同身寸之三寸二分﹐下卽鷹窻也﹐膺窻之下卽乳中。乳中穴下同身寸之一寸六分陷者中﹐則乳根穴並足陽明脈气所發﹐仰而取之。乳中禁不可灸刺﹐灸刺之不幸生蝕瘡﹐瘡中有淸汁膿血者可治﹐瘡中有瘜肉若蝕瘡者死。餘五穴並刺可入同身寸之四分﹐若灸者可灸三壯。俠鳩尾之外﹐當乳下三寸俠胃脘各五﹐謂不容﹑承滿﹑梁門﹑關門﹑太乙五穴﹐左右共十穴也﹐俱俠腹中行兩旁﹐相去各同身寸之四寸﹐並足陽明脈气所發﹐刺可入同身寸之八分﹐若灸者可灸五壯。廣﹐謂去齊橫廣也。廣三寸者﹐各如太乙之遠近也。各三﹐謂滑肉門﹑天樞﹑外陵也。滑肉門在太乙下同身寸之一寸﹐天樞在滑肉門下同身寸之一寸﹐正當於齊﹐外陵在天樞下同身寸之一寸﹐並足陽明脈气所發。天樞刺可入同身寸之五分﹐畱七呼。滑肉門﹑外陵各刺可入同身寸之八分﹐若灸者並可灸五壯。下齊二寸﹐則外陵下同身寸之一寸大巨穴也。各三者﹐謂大巨﹑水道﹑歸來也。大巨在外陵下同身寸之一寸﹐足陽明脈气所發﹐刺可入同身寸之八分﹐若灸者﹐可灸五壯。水道在大巨下同身寸之三寸﹐足陽明脈气所發﹐刺可入同身寸之二寸半﹐若灸者﹐可灸五壯。歸來在水道下同身寸之二寸﹐刺可入同身寸之八分﹐若灸者﹐可灸五壯。气街﹐穴名﹐在毛際兩旁歸來下鼠鼷上﹐同身寸之一寸脈動應手﹐足陽明脈气所發﹐刺可入同身寸之三分﹐畱七呼﹐若灸者﹐可灸三壯。伏菟上各一﹐謂髀關二穴也﹐在膝上伏菟後交分中﹐刺可入同身寸之六分﹐若灸者﹐可灸三壯。三里以下至足中指各八兪﹐謂三里﹑巨虛上廉﹑巨虛下廉﹑解溪﹑衝陽﹑陷谷﹑內庭﹑厲兌八穴也。左右言之﹐則十六兪也。巨虛上廉﹐足陽明與大腸合﹔巨虛下廉﹐足陽明與小腸合也﹐其所在刺灸分壯與气穴同法。所謂分之所在穴空者﹐足陽明脈自三里穴分而下行﹐其直者循胻過跗﹐入中指﹐出其端則厲兌也。其支者與直者﹐俱行至足跗上﹐入中指次間﹐故云分之所在穴空也。言分而各行往指間穴空處也。】

【馬蒔曰﹕此言足陽明胃經脈气所發之穴﹐凡本經與別經有關於脈气所發者﹐計六十八穴﹐不必盡拘於本經也。其懸顱﹑陽白﹐系足少陽膽經穴也。懸顱在曲角下顳顬上廉﹐鍼三分﹐畱三呼﹐刺深令人耳無所聞。陽白眉上一寸直瞳子﹐鍼二分﹐灸三壯。頭維額角入髮際本神旁一寸半﹐神庭旁四寸半﹐鍼三分﹐禁灸。四白在目下一寸直瞳子﹐鍼三分﹐如鍼太深﹐令人目烏。人迎在頸大脈動應手﹐夾結喉兩旁一寸半﹐禁鍼。天髎在肩缺盆上骨際陷中﹐缺盆上起肉﹐是穴若誤鍼陷中﹐令人卒死。气戶在柱骨下﹐兪府兩旁各二寸陷中﹐鍼三分﹐畱三呼﹐﹐灸三壯。庫房﹐气戶下一寸六分陷中﹐鍼三分﹐灸五壯。屋翳﹐庫房下一寸六分陷中﹐鍼二分灸五壯。膺窻﹐屋翳下一寸六分陷中﹐鍼四分﹐灸五壯。乳中﹐當乳中是穴﹐刺三分﹐禁灸。不容﹑承滿﹑梁門﹑關門﹑太乙﹐此五穴去中行各三寸﹐不容﹑幽門旁相去一寸半﹐第四肋端下﹐至下承滿﹑梁門﹑關門﹑太乙上下相去各一寸。其不容鍼五分﹐灸五壯﹐承滿鍼三分﹐灸五壯﹐梁門鍼二分﹐灸五壯。關門太乙俱鍼八分﹐灸五壯。滑肉門在太乙下一寸一分﹐夾臍下至天樞﹐去中行各三寸﹐鍼八分﹐灸五壯。天樞夾臍兩旁各二寸陷中﹐《千金》云﹕魂魄之舍不可鍼﹐灸五壯。外陵﹐天樞下一寸﹐去中行各二寸﹐鍼三分﹐灸五壯。大巨﹐外陵下一寸﹐鍼三分﹐灸五壯。水道﹐大巨下二寸﹐鍼三分﹐灸五壯。歸來﹐水道下二寸﹐鍼五分﹐灸五壯。八兪者﹐謂三里﹑巨虛上廉﹑巨虛下廉﹑解溪﹑衝陽﹑陷谷﹑內庭﹑厲兌也。三里在膝下三寸胻骨外廉大筋內宛宛中﹐鍼五分﹐灸七壯﹐可至百壯。上廉一名上巨虛﹐三里下三寸﹐鍼二分﹐灸七壯。下廉一名下巨虛﹐上廉下三寸﹐鍼三分﹐灸七壯。解溪﹐衝陽後一寸半腕上陷中﹐刺五分﹐畱五呼﹐灸三壯。衝陽足跗上五寸﹐去陷谷三寸﹐鍼三分﹐灸三壯。陷谷﹐足大指次指下本節後陷中﹐鍼五分﹐灸三壯。內庭﹐足大指次指外間陷中﹐鍼三分﹐灸三壯。厲兌﹐足大指次指端﹐去爪甲如韭葉﹐鍼一分﹐灸三壯。乳根﹑气街﹑髀關﹐所在刺灸分壯並同王注。】

手太陽脈气所發者三十六穴﹕目內眥各一﹐目外各一﹐鼽骨下各一﹐耳郭上各一﹐耳中各一﹐巨骨穴各一﹐曲腋上骨穴各一﹐柱骨上陷者各一﹐上天窻四寸各一﹐肩解各一﹐肩解下三寸各一﹐肘以下至手小指本各六兪。【鼽﹐當作頄。】

【王冰曰﹕目內眥各一﹐謂睛明二穴也﹐在目內眥﹐手﹑足太陽﹐足陽明﹐陰蹺﹐陽蹺五脈之會﹐刺可入同身寸之一分﹐畱六呼﹐若灸者﹐可灸三壯。目外各一﹐謂瞳子髎二穴也﹐在目外去眥同身寸之五分﹐手太陽﹐手﹑足少陽三脈之會﹐刺可入同身寸之三分﹐若灸者﹐可灸三壯。鼽骨下各一﹐謂顴髎二穴也﹐在面頄骨下陷者中﹐手太陽﹑少陽二脈之會﹐刺可入同身寸之三分。耳郭上各一﹐謂角孫二穴也﹐在耳上郭表之中間上﹐髮際之下﹐開口有空﹐手太陽手足少陽三脈之會﹐刺可入同身寸之三分﹐若灸者﹐可灸三壯。耳中各一﹐謂聽宮二穴也﹐所在刺灸分壯﹐與气穴同法。巨骨﹐穴名﹐在肩端上行兩叉骨間陷者中﹐手陽明蹺脈二經之會﹐刺可入同身寸之一寸半﹐若灸者﹐可灸三壯。曲腋上骨穴各一﹐謂臑兪二穴也﹐在肩臑後大骨下胛上廉陷者中﹐手太陽陽維蹺脈三經之會﹐舉臂取之﹐刺可入同身寸之八分﹐若灸者﹐可灸三壯。柱骨上陷者各一﹐謂肩井兩穴﹐在肩上陷解中﹐缺盆上﹐大骨前﹐手足少陽陽維三脈之會﹐刺可入同身寸之一寸五分﹐若灸者﹐可灸三壯。上天窻四寸各一﹐謂天窻﹑竅陰四穴也﹐所在刺灸分壯﹐與气穴同法。肩解各一﹐謂秉風二穴也﹐在肩上小髃骨後﹐舉臂有空﹐手太陽陽明手足少陽四脈之會﹐舉臂取之﹐刺可入同身寸之五分﹐若灸者﹐可灸三壯。肩解下三寸各一﹐謂天宗二穴也﹐在秉風後大骨下陷者中﹐手太陽脈气所發﹐刺可入同身寸之五分﹐畱六呼﹐若灸者﹐可灸三壯。肘以下至手小指本各六兪皆起於指端﹐經言至小指本﹐則以端爲本﹐言上之本也﹐下文陽明少陽同也。六兪﹐謂小海﹑陽谷﹑腕骨﹑後溪﹑前谷﹑少澤六穴也。左右言之﹐則十二兪也。其所在刺灸分壯﹐與气穴同法。】

【馬蒔曰﹕此言手太陽小腸經脈气所發之穴﹐凡本經與別經有關於脈气所發者﹐計有三十六穴﹐不必盡拘於本經也。睛明﹐在內眥外一分宛宛中﹐鍼一分﹐禁灸。顴髎﹐在面頄骨下廉銳骨端陷中﹐鍼三分﹐禁灸。角孫﹐在耳郭中間上郭下﹐開口有空﹐鍼七分﹐灸三壯。聽宮﹐耳中珠子大如赤小豆﹐鍼一分﹐灸三壯。巨骨穴﹐在肩尖端上行兩叉骨罅間﹐禁鍼﹐灸一壯。肩井﹐在肩上陷中缺盆上大骨前一寸半﹐禁灸﹐刺亦愼之。天窻﹐在頸大筋間前曲頰下扶突後﹐動脈應手﹐鍼三分﹐灸三壯。竅陰﹐完骨上枕骨下﹐動搖有空﹐鍼三分﹐灸三壯。天髎﹐外肩上小髃後﹐舉臂有空﹐鍼五分﹐灸五壯。小海﹐在肘內大骨外﹐去肘端五分陷中﹐鍼三分﹐畱七呼﹐灸五壯。陽谷﹐手外側腕中銳骨下﹐鍼二分﹐畱三呼﹐灸三壯。腕骨﹐手外側腕前起骨下陷中﹐鍼二分﹐畱三呼﹐灸三壯。後溪﹐手小指外側奉節後陷中﹐捏拳取之﹐鍼一分﹐畱二呼﹐灸一壯。前谷﹐手小指外側本節前陷中﹐鍼一分﹐畱三呼﹐灸三壯。少澤﹐手小指端外側﹐去爪甲角下一分陷中﹐鍼一分﹐畱二呼﹐灸一壯。瞳子髎﹑臑會﹑肩井﹑天宗﹐所在刺灸分壯﹐並同王注。】

手陽明脈气所發者二十二穴﹕鼻空外廉項上各二﹐大迎骨空各一﹐柱骨之會各一﹐髃骨之會各一﹐肘以下至手大指次指本各六兪。

【正冰曰﹕鼻空外廉項上各二﹐謂迎香﹑扶突各二穴也。迎香在鼻下孔旁五分﹐手足陽明二脈之會﹐刺可入同身寸之三分。扶突在曲頰下同身寸之一寸﹐人迎後一寸半﹐手陽明脈气所發﹐仰而取之﹐刺可入同身寸之四分﹐若灸者﹐可灸三壯。大迎所在刺灸分壯﹐已見本篇。柱骨之會各一﹐謂天鼎二穴也﹐在頸缺盆上﹐直扶突﹐气捨後同身寸之半寸﹐手陽明脈气所發﹐刺可入同身寸之四分﹐若灸者﹐可灸三壯。髃骨之會各一﹐謂肩髃二穴也。肘以下至手大指﹑次指本各六兪﹐謂三里﹑陽溪﹑合谷﹑三間﹑二間﹑商陽六穴也﹐左右言之﹐則十二兪也。所在刺灸分壯﹐並與气穴同法。】

【馬蒔曰﹕此言手陽明大腸經脈气所發之穴﹐凡本經與別經有關於脈气所發者﹐計二十二穴﹐不必盡拘於本經也。迎香﹐鼻下空旁五分﹐鍼三分﹐畱三呼﹐不宜灸。扶突在頸當曲頰下一寸﹐人迎後一寸半﹐鍼三分﹐灸三壯。天鼎﹐在頸缺盆上扶突後一寸﹐鍼三分﹐灸七壯。肩髃﹐在膊骨頭肩端上兩旁罅間陷者宛宛中﹐舉臂取之﹐鍼六分﹐畱七呼﹐灸七壯。三里﹐一名手三里﹐曲池下二寸﹐鍼二分﹐灸三壯。陽溪﹐腕中上側兩筋間陷中﹐鍼三分﹐畱七呼﹐灸三壯。合谷﹐手大指次指岐骨間陷中﹐鍼三分﹐畱六呼﹐灸三壯。三間﹐食指本節後內側陷中﹐鍼三分﹐畱三呼﹐灸三壯。二間﹐食指本節前內側陷間﹐鍼三分﹐畱六呼﹐灸三壯。商陽﹐手大指次指內側﹐去爪甲角如韭葉﹐鍼一分﹐畱一呼﹐灸一壯。大迎已見本篇】

手少陽脈气所發者三十二穴﹕鼽骨下各一﹐眉後各一﹐角上各一﹐下完骨後各一﹐項中足太陽之前各一﹐俠扶突各一﹐肩貞各一﹐肩貞下三寸分間各一﹐肘以下至手小指次指本各六兪。

【王冰曰﹕鼽骨下各一﹐謂顴髎二穴也﹐所在刺灸分壯﹐與手太陽脈同法。此穴手少陽太陽脈气俱會於中﹐等無優劣﹐故重說於此﹐下有者同。眉後各一﹐謂絲竹空二穴﹐在眉後陷者中﹐手少陽脈气所發﹐刺可入同身寸之三分﹐畱六呼不可灸﹐灸之不幸﹐使人目小及盲。角上各一﹐謂懸釐二穴也﹐此與足少陽脈中同以是二脈之會也。下完骨後各一﹐謂天牖二穴也﹐所在刺灸分壯﹐與气穴同法。項中足太陽之前各一﹐謂風池二穴也﹐在耳後陷者中﹐按之引於耳中﹐手足少陽脈之會﹐刺可入同身寸之四分﹐若灸者﹐可灸三壯。俠扶突各一﹐謂天窻二穴也﹐在曲頰下扶突後﹐動脈應手陷者中﹐手太陽脈气所發﹐刺可入同身寸之六分﹐若灸者﹐可灸三壯。肩貞﹐穴名﹐在肩曲胛下兩骨解間﹐肩髃後陷者中﹐手太陽脈气所發﹐刺可入同身寸之八分﹐若灸者﹐可灸三壯。肩貞下三寸分間各一。謂肩髎﹑臑會﹑消濼各二穴也﹐其穴名在肉分間也。肩髎在肩端臑上斜﹐舉臂取之﹐手少陽脈气所發﹐刺可入同身寸之七分﹐若灸者﹐可灸三壯。臑會在臂前廉去肩端同身寸之三寸﹐手陽明少陽二絡气之會﹐刺可入同身寸之五分﹐若灸者﹐可灸五壯。消濼在肩下臂外關腋斜肘分下行間﹐手少陽脈之會﹐刺可入同身寸之五分﹐若灸者﹐可灸三壯。肘以下至手小指次指本各六兪﹐謂天井﹑支溝﹑陽池﹑中渚﹑液門﹑關衝六穴也﹐左右言之﹐則十二兪也﹐所在刺灸分壯﹐與气穴同法。】

【馬蒔曰﹕此言手少陽三焦經脈气所發之穴﹐凡本經與別經有關於脈气所發者計三十二穴﹐不必盡拘於本經也。天牖在耳後入髮際四分﹐鍼二分﹐灸七壯。風池在耳後腦空下髮際陷中﹐鍼七分﹐畱三呼﹐灸三壯。肩貞在曲胛兩骨解間﹐肩髃後陷中﹐鍼五分﹐灸三壯。肩髎當缺盆上突起肉﹐灸三壯﹐鍼宜愼。消濼在肩下臂外間腋斜肋分下﹐鍼一分﹐灸三壯。天井在肘外大骨後肘上一寸﹐輔骨上兩筋叉罅中﹐鍼三分﹐灸五壯。支溝﹐腕後臂外三寸兩骨間陷中﹐鍼二分﹐畱七呼﹐灸三壯。外關﹐腕後二寸兩筋間﹐陽池上一寸﹐鍼三分﹐畱七呼﹐灸二壯。陽池﹐手錶腕上陷中﹐從指本節直摸下至腕中心﹐鍼二分﹐畱六呼﹐禁灸。中渚﹐手小指次指本節後間陷中﹐鍼二分﹐畱三呼﹐灸三壯。液門﹐手小指次指本節間陷中﹐捏拳取之﹐鍼二分﹐畱三呼。關衝﹐手小指次指端﹐去爪甲如韭葉﹐鍼一分﹐畱三呼﹐灸一壯。顴髎﹑絲竹空﹑懸釐﹑天窻﹑臑會﹐所在刺灸分壯﹐並同王注。】

督脈气所發者二十八穴﹕項中央二﹐髮際後中八﹐面中三﹐大椎以下至尻尾及旁十五穴。至骶下凡二十一節﹐脊椎法也。

【王冰曰﹕項中央二﹐謂風府﹑喑門二穴也。風府在項上入髮際﹐同身寸之一寸大筋內宛宛中﹐督脈陽維之會﹐刺可入同身寸之四分﹐畱三呼﹐不可妄灸﹐灸之不幸﹐令人喑。喑門在項髮際宛宛中﹐去風府同身寸之一寸﹐督脈陽維二經之會﹐仰頭取之﹐刺可入同身寸之四分﹐禁不可灸﹐灸之令人喑。髮際後中八﹐謂神庭﹑上星﹑顖會﹑前頂﹑百會﹑後頂﹑彊間﹑腦戶八穴也。其正髮際之中也。神庭在髮際直鼻﹐督脈足太陽陽明脈三經之會﹐禁不可刺﹐若刺之令人癲疾﹐目失睛﹐若灸者﹐可灸三壯。上星在顱上直鼻中央入髮際﹐同身寸之一寸陷者中﹐容豆。顖會在上星後同身寸之一寸陷者中。前頂在顖會後同身寸之一寸五分骨間陷者中。百會在前頂後同身寸之一寸五分﹐頂中央旋毛中陷容指﹐督脈足太陽之交會。後頂在百會後同身寸之一寸五分。彊間在後頂後同身寸之一寸五分。腦戶在彊間後同身寸之一寸五分﹐督脈足太陽之會﹐不可灸。此八者﹐並督脈气所發也。上星﹑百會﹑彊間﹑腦戶﹐各刺可入同身寸之三分﹐上星畱六呼﹐腦戶畱三呼﹐余穴並刺可入同身寸之四分﹐若灸者﹐可灸五壯。面中三﹐謂素髎﹑水溝﹑齗交三穴也。素髎在鼻柱上端﹐督脈气所發﹐刺可入同身寸之三分。水溝在鼻柱下人中﹐直唇取之﹐督脈手陽明之會﹐刺可入同身寸之二分﹐畱六呼﹐若灸者﹐可灸三壯。齗交在唇內齒上齗縫﹐督脈任脈二經之會﹐可逆刺之﹐入同身寸之三分﹐若灸者﹐可灸三壯。此三者﹐正居面左右之中也。大椎以下至尻尾及旁十五穴﹐謂大椎﹑陶道﹑身柱﹑神道﹑靈臺﹑至陽﹑筋縮﹑中樞﹑脊中﹑懸樞﹑命門﹑陽關﹑腰兪﹑長彊﹑會陽十五兪也。大椎在第一椎上陷者中﹐三陽督脈之會﹐陶道在項大椎節下間﹐身柱在第三椎節下間﹐神道在第五椎節下間﹐靈臺在第六椎節下間﹐至陽在第七椎節下間﹐筋縮在第九椎節下間﹐中樞在第十椎節下間﹐脊中在第十一椎節下間﹐並俯而取之。脊中禁不可灸﹐令人僂。懸樞在第十三椎節下間﹐命門在第十四椎節下間﹐並俯而取之。陽關在第十椎節下間﹐坐而取之。腰兪在第二十一椎節下間﹐長彊在脊骶端﹐督脈別絡少陰二脈所結會。陽穴在陰尾骨兩旁﹐凡此十五者﹐並督脈气所發。腰兪﹑長彊﹐各刺可入同身寸之二分﹐畱七呼。懸樞刺可入同身寸之三分﹐會陽刺可入同身寸之八分﹐余並刺可入同身寸之五分。陶道﹑神道﹐各畱五呼。陶道﹑身柱﹑神道﹑筋縮﹐可灸五壯。大椎可灸九壯﹐余並可灸三壯。至骶下凡二十一節﹐通項骨三節﹐卽二十四節。】

【馬蒔曰﹕此言督脈經脈气所發之穴﹐與別經有關脈气所發者﹐計二十八穴﹐不盡本經也。喑門﹐一名瘂門﹐在風府後一寸﹐入髮際五分中央宛宛中﹐入系舌本﹐鍼三分﹐禁灸﹐令人瘂。顖會在上星後一寸陷中﹐鍼二分﹐畱三呼﹐得气卽瀉﹐人八歲已下﹐不宜鍼﹐灸二七壯至七七壯﹐初灸不痛﹐病去卽痛。前項在上星後一寸半陷中﹐鍼一分﹐灸三壯。百會在前頂後一寸半﹐頂中央略退些子﹐猶天之極星居北﹐鍼一分﹐灸三壯。後頂在百會後一寸半﹐鍼二分﹐灸五壯。彊間在後頂後一寸半﹐鍼二分﹐灸五壯。腦戶在彊間後一寸半﹐鍼三壯﹐禁灸﹐令人瘂。素髎﹐一名面正﹐在鼻柱上端準頭﹐鍼一分﹐禁灸。水溝﹐一名人中﹐在鼻柱下﹐近鼻孔陷中﹐鍼三分﹐畱六呼﹐灸三壯。大椎在一椎上陷中﹐鍼五分﹐畱三呼﹐瀉五吸﹐灸以年爲壯。脊中在十一椎下間﹐鍼五分﹐禁灸。長彊在脊骶端﹐鍼三分﹐可灸三十壯。會陽在陰尻骨兩旁﹐屬足太陽膀胱經﹐左右有二穴﹐鍼八分﹐灸五壯。脊椎法者﹐謂自大椎以下﹐至尻尾共二十一節﹐此乃取脊中各椎之法也。然大椎之上﹐有項骨三節﹐則總計爲二十四節也。人言應二十四气者以此。

【風府﹑神庭﹑上星﹐斷交﹑陶道﹑身柱﹑神道﹑靈臺﹑至陽﹑筋縮﹑中樞﹑懸樞﹑命門﹑陽關﹑腰兪﹐所在刺灸分壯﹐並同王注。】

】

任脈之气所發者二十八穴﹕喉中央二﹐膺中骨陷中各一﹐鳩尾下三寸﹐胃脘五寸﹐胃脘以下至橫骨六寸半一﹐腹脈法也。下陰別一﹐目下各一﹐下唇一﹐齗交一。

【王冰曰﹕喉中央二﹐謂廉泉﹑天突二穴也。廉泉在頷下結喉上舌本下﹐陰維任脈之會﹐刺可入同身寸之三分﹐畱三呼﹐若灸者﹐可灸三壯。天突在頸結喉下同身寸之四寸中央宛宛中﹐陰維任脈之會﹐低鍼取之。刺可入同身寸之一寸﹐畱七呼﹐若灸者﹐可灸三壯。膺中骨陷中各一﹐謂璇璣﹑華蓋﹑紫宮﹑玉堂﹑膻中﹑中庭六穴也。璇璣在天突下同身寸之一寸﹐華蓋在璇璣下同身寸之一寸﹐紫宮﹑玉堂﹑膻中﹑中庭各相去同身寸之一寸六分陷者中﹐並任脈气所發﹐仰而取之﹐各刺可入同身寸之三分﹐若灸者﹐可灸五壯。鳩尾﹐心前穴名﹐其正當心蔽骨之端﹐言其骨垂下﹐如鳩鳥尾形﹐故以爲名也。鳩尾下有鳩尾﹑巨闕﹑上脘﹑中脘﹑建裏﹑下脘﹑水分﹑齊中﹑陰交﹑脖胦﹑丹田﹑關元﹑中極﹑曲骨十四兪也。鳩尾在臆前蔽骨下同身寸之五分﹐任脈之別﹐不可灸刺。無蔽骨者﹐從岐骨際下行同身寸之一寸。下次巨闕﹑上脘﹑中脘﹑建裏﹑下脘﹑水分﹐遞相去同身寸之一寸。上脘則足陽明手太陽之會﹐中脘則手太陽少陽足陽明三脈所生也。齊中禁不可刺﹐刺之使人齊中惡瘍潰矢出者﹐死不治。陰交在齊下同身寸之一寸﹐任脈陰衝之會。脖胦在齊下同身寸之一寸。丹田﹐三焦募也﹐在齊下同身寸之二寸。關元﹐小腸募也﹐在齊下同身寸之三寸﹐足三陰任脈之會也。中極在關元下一寸﹐足三陰之會也。曲骨在橫骨上﹐中極下﹐毛際中﹐同身寸之一寸﹐足厥陰之會。凡此十四者﹐並任脈气所發。建裏﹑丹田並刺﹐可刺入同身寸之六分﹐畱七呼。上脘﹑陰交並刺﹐可入同身寸之八分。下脘﹑水分並刺﹐可入同身寸之一寸。中脘﹑脖胦並刺﹐可入同身寸之一寸二分。曲骨刺可入同身寸之一寸半﹐畱七呼。余並刺可入同身寸之一寸二分。若灸者﹐關元﹑中脘各可灸七壯﹐齊中﹑中極﹑曲骨各三壯﹐余並可五壯。至鳩下﹐至陰間﹐並任脈主之﹐此腹脈法也。下陰別一﹐謂會陰一穴也。自曲骨下至陰﹐陰之下﹐兩陰之間﹐則此穴也﹐是任脈別絡俠督脈者衝脈之會﹐故曰﹐下陰別一也。刺可入同身寸之二寸﹐畱七呼﹐若灸者﹐可灸三壯。目下各一﹐謂承泣二穴也﹐在目下同身寸之七分上直瞳子﹐陽蹺任脈足陽明三經之會﹐刺可入同身寸之三分﹐不可灸。下唇一﹐謂承漿穴也﹐在頤前下唇之下陷中﹐足陽明脈任脈之會﹐開口取之﹐刺可入同身寸之二分﹐畱五呼﹐若灸者﹐可灸三壯。】

【馬蒔曰﹕此言任脈气所發之穴也。廉泉在頷下結喉上四寸中央﹐仰面取之﹐刺一分﹐畱七呼﹐灸三壯。天突在結喉下四寸宛宛中﹐鍼五分﹐畱三呼﹐灸三壯。紫宮在華蓋下一寸六分陷中﹐鍼三分﹐灸七壯。膻中在玉堂下一寸六分兩乳間陷中﹐禁鍼﹐灸七壯。中庭在膻中下一寸六分陷中﹐鍼三分﹐灸三壯。鳩尾下三寸。胃脘五寸﹐言鳩尾下一寸日巨闕﹐又下一寸半﹐曰上脘﹐今曰三寸者﹐正以鳩尾上之蔽骨數起也。鳩尾下三寸半﹐爲胃之中脘﹐今五寸者﹐字之訛也。以下至橫骨﹐言自中脘以下﹐有建裏﹑下脘﹑水分﹑神闕﹑陰交﹑气海﹑石門﹑關元﹑中極﹑曲骨等穴﹐共計一十三寸﹐今曰六寸半一者﹐疑一當爲二﹐六寸半者二﹐則爲十三寸也。此乃腹部中行之脈法耳。巨闕在鳩尾下一寸﹐鍼六分﹐畱七呼﹐灸七壯。上脘在巨闕下一寸五分﹐去蔽骨二寸﹐鍼八分﹐灸二七壯。中脘在上脘下一寸﹑臍上四寸﹐鍼八分﹐灸七壯。建裏在中脘下一寸﹐臍上三寸﹐鍼五分﹐灸五壯。下脘在建裏下一寸﹐臍上二寸﹐鍼八分﹐畱三呼﹐灸二七壯。水分在下脘下一寸﹐臍上一寸﹐鍼五分﹐畱三呼﹐灸七七壯。陰交在臍下一寸﹐鍼八分﹐灸三七壯。气海在臍下一寸半﹐鍼八分﹐灸七壯。石門一名丹田﹐在臍下二寸﹐鍼五分﹐灸七壯。婦人禁鍼灸﹐犯之無子。關元臍下三寸﹐鍼八分﹐畱三呼﹐瀉五吸﹐灸百壯。妊婦禁鍼。中極在關元下一寸﹐臍下四寸﹐鍼八分﹐畱七呼﹐灸三七壯。曲骨在中極下一寸橫骨之上﹐毛際中﹐鍼六分﹐灸七壯至七七壯。會陰在曲骨之下﹐兩陰之間則此穴耳﹐禁鍼﹐灸三壯。承泣在目下七分上直瞳子﹐禁鍼﹐灸三壯。璇璣﹑華蓋﹑玉堂﹐鳩尾﹑神闕﹑承漿﹑齗交﹐所在刺灸分壯﹐並同王注。】

【張志聰曰﹕胃脘者﹐言上脘﹑中脘﹑下脘﹐皆胃之脘也。此言蔽骨以下﹐至胃之上脘計三寸間﹐有鳩尾巨闕之穴﹐自臍之中央﹐至胃之上脘五寸間﹐有上脘﹑中脘﹑建裏﹑水分之穴﹐自胃之下脘至橫骨毛際橫紋間﹐計六寸半﹐有下脘﹑水分﹑神闕﹑陰交﹑气海﹑石門﹑關元﹑中極﹑曲骨之穴。一者﹐謂六寸半之零一分也。蓋以量盡處取穴﹐而上下穴間有一分之餘也。所取腹穴之法﹐上以蔽骨﹐下以橫骨﹐中以臍之中央爲準﹐各分而度之也。下陰別一﹐謂下兩陰之間﹐別有一穴﹐名曰會陰。齗交穴一﹐在唇內齒下齗縫中﹐蓋上古以齗交有二﹐督脈之齗交入上齒﹐任脈之齗交入下齒也﹐以上下之齗齒相交﹐故名齗交。以上共二十七穴﹐尙少一穴﹐愚謂脖胦乃臍下另有一穴﹐非气海也。】

衝脈气所發者二十二穴﹕俠鳩尾外各半寸﹐至齊寸一﹔俠臍下旁各五分﹐至橫骨寸一﹐腹脈法也。

【王冰曰﹕衝脈气所發者二十二穴﹐俠鳩尾外各半寸﹐至齊寸一﹐謂幽門﹑通谷﹑陰都﹑石關﹑商曲﹑盲兪六穴﹐左右則十二穴也。幽門俠巨關兩旁﹐相去各同身寸之半寸陷者中﹐下五穴各相去同身寸之一寸﹐並衝脈足少陰二經之會﹐各刺可入同身寸之一寸﹐若灸者﹐可灸五壯。俠齊下旁各五分﹐至橫骨寸一﹐腹脈法也﹐謂中注﹑髓府﹑胞門﹑陰關﹑下極五穴﹐左右則十穴也。中注在肓兪下同身寸之五分﹐上直幽門﹐下四穴各相去同身寸之一寸﹐並衝脈足少陰二經之會﹐各刺可入同身寸之一寸﹐若灸者﹐可灸五壯。】

【馬蒔曰﹕此言衝脈經脈气所發之穴也。通谷在幽門下一寸﹐俠上脘五分﹐鍼五分﹐灸五壯。陰都在通谷下一寸﹐中脘旁五分﹐鍼三分﹐灸三壯。石關在陰都下一寸﹐去中行五分﹐鍼一寸﹐灸三壯。商曲在石關下一寸﹐去中行五分﹐鍼一寸﹐灸五壯。肓兪在商曲下一寸﹐去齊五分﹐鍼一寸﹐灸五壯。至齊寸一﹐言已上之穴﹐至齊上下相去各一寸也。中注在肓兪下一寸﹐去中行一寸半﹐鍼一分﹐灸五壯。四滿一名髓中﹐一名髓府﹐在中注下一寸﹐去中行一寸半﹐鍼三分﹐灸三壯。气穴一名胞門﹐又名子戶﹐四滿下一寸﹐去中行一寸半﹐緘一二分﹐灸三壯。大赫一名陰關﹐又名陰維﹐气穴下一寸﹐去中行一寸半。下極一名橫骨﹐大赫下一寸﹐肓兪下五寸﹐去中行一寸半﹐鍼一寸﹐灸五壯。其曰旁五分者﹐當云一寸五分也。至橫骨寸一者﹐言至橫骨每穴各一寸也。此乃腹中二行之脈法耳。幽門所在刺灸分壯﹐並同王注。】

【張志聰曰﹕衝脈之俠齊下兩旁﹐各開五分﹐每穴相去一寸﹐此取腹脈之法。蓋腹穴無陷中可取﹐止可以分寸度量﹐上以蔽骨鳩尾﹐中以齊中﹐下以橫骨思準繩也。】

足少陰舌下。

【王冰曰﹕足少陰舌下二穴﹐在人迎前陷中﹐動脈前﹐是日月本左右二穴也。足少陰脈气所發﹐刺可入同身寸之四分。】

【馬蒔曰﹕此言腎經有脈气所發之穴也。按刺瘧篇第二十一節

﹐有刺舌下出血。又云舌下兩脈者﹐廉泉也。此𨿽系任脈經﹐而實爲腎經脈气所發﹐故言之。廉泉所在刺灸分壯﹐已詳本篇中。】

【張志聰曰﹕本篇手足三陽之脈气所發者﹐三百六十五穴﹐以應周天之數﹐而未言足少陰舌下﹐厥陰毛中手足魚際﹐謂內有五臟之脈五﹐而陽中之有陰也。然脈气又皆本於五臟五行之所生﹐而三陽之气﹐亦由於陰中之所出也。張兆璜曰﹕毛中言肝脈之始﹐舌下言腎脈之終﹐意言陽气生於陰气之始﹐陽脈交於陰脈之終。】

厥陰毛中急脈各一。

【王冰曰﹕急脈在陰毛中陰上兩旁﹐相去同身寸之二寸半﹐按之隱指堅然﹐甚按則痛引上下也。其左者中寒則上引少腹﹐下引陰丸﹐善爲痛﹐爲少腹急﹐中寒。此兩脈皆厥陰之大絡通行其中﹐故曰﹐厥陰急脈﹐卽睪之系也。可灸而不可刺。病疝﹐少腹痛﹐卽可灸。】

【馬蒔曰﹕此言肝經有脈气所發之穴也。按急脈﹐灸書中亦無穴名﹐當在睪丸直衝於上﹐卽歸來等穴之所﹐今偏墜弔疼者﹐果有急脈引痛﹐此之驗也。】

手少陰各一。

【王冰曰﹕手少陰各一﹐謂手少陰郤穴也﹐在腕後同身寸之半寸﹐手少陰郤也﹐刺可入同身寸之三分﹐若灸者﹐可灸三壯﹐左右二穴也。】

【馬蒔曰﹕此言手少陰心經﹐有脈气所發之穴也。王注以爲手少陰之郤穴﹐當是陰郤穴也﹐在掌後五分﹐刺三分﹐灸七壯。】

【張志聰曰﹕言三百六十五穴之中﹐有心脈之穴二也。】

陰陽蹺各一。

【王冰曰﹕陰蹺一﹐謂交信穴也。交信在足內踝上﹐同身寸之二寸﹐少陰前太陰後筋骨間﹐陰蹺之郤﹐刺可入同身寸之四分﹐畱五呼﹐若灸者﹐可灸三壯。陽蹺一﹐謂附陽穴也。附陽在足外踝上﹐同身寸之三寸﹐太陽前少陽後筋骨間﹐謹取之﹐陽蹺之郤﹐刺可入同身寸之六分﹐畱七呼﹐若灸者﹐可灸三壯。左右四也。】

【馬蒔曰﹕此言陰蹺﹑陽蹺﹐有脈气所發之穴也。陰蹺脈气所發﹐乃足少陰腎經照海穴。陽蹺脈气所發﹐乃足太陽膀胱經申脈穴。照海在內踝下﹐鍼二分﹐灸三壯。申脈在外踝下五寸﹐鍼三分﹐灸三壯。】

【張志聰曰﹕陰蹺謂交信二穴﹐陽蹺謂附陽二穴﹐本篇𨿽論手足三陽之脈气所發﹐而內有衝任陰蹺五臟之陰脈焉。】

手足諸魚際脈气所發者。

【馬蒔曰﹕此言手足及諸魚際﹐有脈气之所發也﹐無穴名。】

【張志聰曰﹕魚際者﹐謂手足之白肉隆起處﹐有如魚腹而穴在其際也。手之魚際﹐肺之脈气所發﹔足之魚際﹐脾之脈气所發也。】

凡三百六十五穴也。

【王冰曰﹕經之所存者多﹐凡一十九穴﹐此所謂气府也。然散穴兪諸經脈部分皆有之﹐故經或不言﹐而《甲乙經》經脈流注多少不同者以此。】

【張志聰曰﹕手足三陽經脈气所發者﹐二百九十八穴﹐督任衝脈所發者七十八穴﹐五臟脈气所發者十穴﹐陰陽蹺四穴﹐通共三百九十穴。內太陽經內重督脈五穴﹑重足少陽十穴﹐手陽明內重大迎二穴﹐手少陽內重懸釐二穴﹑風池二穴﹑天窻二穴﹑顴髎二穴﹐共重二十五穴。除去所重﹐實三百六十五穴也。】古今圖書集成醫部全錄卷二十七

骨空論篇第六十

【馬蒔曰﹕骨必有空﹐空卽穴也﹐故名篇。】

【張志聰曰﹕按此篇論骨空﹐而帝所問在風者﹐謂治大風寒熱諸證﹐皆取刺於骨空也。夫人有三百六十五節﹐節之交﹐神气之所遊行出入。骨空者節之交會處﹐非皮肉筋骨也。】

黃帝問曰﹕余聞風者百病之始也﹐以鍼治之柰何﹖岐伯對曰﹕風從外入﹐令人振寒﹐汗出頭痛﹐身重惡寒。治在風府﹐調其陰陽﹐不足則補﹐有餘則瀉。大風﹐頸項痛﹐刺風府﹐風府在上椎。

【王冰曰﹕風中身形則腠理閉密﹐陽气內拒﹐寒復外勝﹐勝拒相薄﹐榮衛失所﹐故振寒汗出﹐身重惡寒也。風府穴所在刺灸分壯﹐與气府同法。用鍼之道﹐必法天常﹐盛瀉虛補﹐此其常也。上椎謂大椎上入髮際同身寸之一寸。】

【馬蒔曰﹕此言感風及有大風疾者﹐皆可以取風府穴也。人之感風者﹐有振寒汗出﹐頭痛身重惡寒之證﹐則當取風府穴治之﹐調其陰陽表裏之經﹐以虛實爲補瀉耳。及有大風病者﹐致頸項皆痛﹐則亦治在此穴也。按長刺節論有曰﹕病大風骨節重﹐須眉墮﹐名曰大風。此其病名也。風府所在刺灸分壯﹐已詳气府篇中。】

【張志聰曰﹕風從外入者﹐風气客於皮膚之間也。風爲陽邪﹐傷人陽气﹐故令人振寒汗出﹐頭痛身重惡寒也。調其陰陽﹐和其血气也。正气不足則補之﹐邪气有餘則瀉之。此言風在皮膚之气分﹐而治在風府者﹐風府乃督脈陽維之會也。如風邪入於經者﹐亦當治其風府也。夫風傷衛﹐衛气一日一夜﹐大會於風府﹐是以大風之邪﹐隨衛气而直入於風府者﹐致使其頭項痛也。風府督脈之穴名上椎﹐大椎也。曰風府在上椎者﹐謂經脈之穴﹐在於骨空之間也。】

大風汗出﹐灸譩嘻。譩嘻在背下俠脊旁三寸所﹐厭之令病者呼譩嘻﹐譩嘻應手。【厭﹐讀作壓。】

【馬蒔曰﹕此言感大風而欲汗出者﹐當灸譩嘻穴也。譩嘻所在刺灸分壯﹐已詳气府篇中﹐此不贅。】

【張志聰曰﹕汗爲陰液﹐大風汗出者﹐陽气傷而邪陷於經脈之下﹐故當灸之。譩嘻﹐足太陽經脈之穴﹐在背骨六椎間旁開三寸。所以艸厭之﹐令病者呼譩嘻﹐其脈應手。蓋意爲脾志﹐喜爲心志﹐心有所憶謂之意﹐意之所在﹐神亦隨之。夫血气者﹐神气也﹐節之交﹐神气之所遊行出入﹐言脈气之出於骨空者﹐神气之所注也。】

從風憎風刺眉頭。

【王冰曰﹕眉頭﹐謂攢竹穴也﹐在眉頭陷者中﹐動脈應手﹐足太陽脈气所發﹐刺可入同身寸之三分﹐若灸者﹐可灸三壯。】

【馬蒔曰﹕此言感風惡風者﹐當刺攢竹穴也﹐系足太陽膀胱經穴﹐在眉頭故云。】

【張志聰曰﹕從風﹐迎風也。迎風憎風﹐是邪在頭額間﹐故當取眉間之骨穴。】

失枕在肩上橫骨間。

【王冰曰﹕失枕﹐謂缺盆穴也﹐在肩上橫骨陷者中﹐手陽明脈气所發﹐刺可入同身寸之一分﹐畱七呼﹐若灸者﹐可灸三壯﹐刺入深﹐令人逆息。】

【馬蒔曰﹕此言失枕者有當刺之穴也。肩上橫骨間﹐乃肩尖端上行兩叉骨罅間陷中﹐名巨骨穴﹐系手陽明陽蹺之會﹐鍼一寸半﹐灸三壯至七壯。治肩臂不得屈伸。王注以爲缺盆穴者﹐恐缺盆難治失枕﹐蓋因橫骨間﹐遂誤以爲缺盆也。】

【張志聰曰﹕失枕則爲頸項彊痛之患﹐故當刺肩上橫骨間之穴。夫髓乃骨之精﹐腦爲髓之海﹐髓之上會於腦者﹐由枕骨間之腦空而入﹐故此節論失枕﹐下節曰頭橫骨曰枕。】

折使揄臂齊肘﹐正灸脊中。【折音舌。揄﹐同搖。】

【王冰曰﹕揄讀爲搖﹐搖謂動也。然失枕非獨取肩上橫骨間﹐乃當正形灸脊中也。然驗之則使搖動其臂﹐屈折其肘﹐自項之下﹐橫齊肘端﹐當其中間﹐則其處也﹐是曰陽關。所在刺灸分壯﹐與气府同法。】

【馬蒔曰﹕此言折臂者當有灸之之法也。凡人折臂者﹐使人自搖其臂而曲之﹐上與肘齊﹐卽臂脊之中而灸之﹐以疏通其肘臂之气。蓋細詳之﹐乃三陽絡之所也﹐系手少陽三焦經腕後臂外四寸﹐灸七壯﹐禁鍼。按督脈十一椎下有脊中﹐此穴與折臂無義﹐故當爲臂脊之中﹐王注以爲此節治上節失枕者尢非。】

【張志聰曰﹕折者﹐謂脊背罄折而不能伸舒也。搖其手臂﹐下垂齊肘尖﹐而正對於脊中﹐以灸脊中之節穴。】

﹝月少﹞絡季脇引少腹而痛脹﹐刺譩嘻。【﹝月少﹞﹐音杪。】

【王冰曰﹕﹝月少﹞謂俠脊兩旁空軟處也。少腹﹐齊下也。】

【馬蒔曰﹕此言﹝月少﹞絡及季脇引少腹而痛脹者﹐當刺譩嘻也。﹝月少﹞絡間者﹐﹝月少﹞間之絡。季脇者﹐章門之所。譩嘻所在刺灸分壯﹐已詳气府篇中。】

【張志聰曰﹕﹝月少﹞絡季脇﹐肋骨之盡處﹐少陽厥陰之部署也。痛引少腹者﹐連及於膀胱也。夫太陽爲諸陽主气﹐故陽气陷下者﹐灸太陽之譩嘻。脇腹引痛者﹐亦刺譩嘻以疏泄。蓋志意和則筋骨彊健﹐而邪病自解矣。張兆璜曰﹕少陽主骨﹐厥陰太陽主筋﹐少厥屬木﹐木生於水﹐故痛引少腹。】

腰痛不可以轉搖﹐急引陰卵﹐刺八髎與痛上。八髎在腰尻分間。

【王冰曰﹕分﹐謂腰尻筋肉分間陷下處。】

【馬蒔曰﹕此言腰痛不可以轉搖者﹐當刺八髎穴也。八髎者﹐上髎﹑次髎﹑中髎﹑下髎也﹐左右相同﹐故曰八﹐系足太陽膀胱經﹐上髎在第一空﹐腰髁第一寸俠脊陷中﹐次髎在第二空﹐中髎在第三空﹐下髎在第四空﹐俱俠脊陷中﹐鍼三分﹐灸三壯。】

【張志聰曰﹕腰痛不可以轉搖者﹐腎將憊也。急引陰卵﹐連及於厥陰也﹐亦當取足太陽之上髎﹑次髎﹑中髎﹑下髎之八穴﹐及與少陰厥陰本部之痛處。蓋八髎在腰尻之骨間﹐筋骨爲病﹐當從骨空之穴以刺之。】

鼠瘻寒熱﹐還刺寒府﹐寒府在附膝外解營。取膝上外者使之拜﹐取足心者使之跪。

【王冰曰﹕寒府在膝外骨間屈伸之處﹐寒气喜中﹐故名寒府也。解謂骨解﹐營謂深刺而必中其營也。】

【馬蒔曰﹕此言刺鼠瘻病者之有穴﹐而示以取穴之法也。凡生鼠瘻而發爲寒熱者﹐還須刺寒府穴﹐其穴在附膝外骨解之營也。凡取膝上外穴者﹐使之拜﹐則膝穴空開﹐而骨解之間可按而取之。至於取足心穴者﹐使之跪﹐則宛宛深處﹐卽穴之所在﹐亦可按而取之矣。按鍼灸書並無寒府穴﹐今細推之﹐足少陽膽經有陽開穴﹐在陽陵泉上三寸﹐犢鼻外陷中﹐疑是此穴。蓋鼠瘻在頸腋之間﹐正屬足少陽膽經也。其曰寒府者﹐大凡人之膝上﹐片骨最寒﹐故命名如此耶﹖又曰陽關者﹐足三陽以此爲關耶﹖如足太陽膀胱經風門穴﹐又曰熱府。其古人命穴﹐必有取義﹐猶手有曲池﹐足有曲泉﹐手有三陽絡﹐足有三陰交﹐膝外有陽陵泉﹐膝內有陰陵泉之類。故風門爲熱府﹐而陽關爲寒府也。】

【張志聰曰﹕鼠瘻寒熱﹐病也﹐其本在髒﹐其末上出於頸腋之間。夫天開於子﹐足少陰者天一所生之水髒也。其本在髒者﹐在少陰之腎臟也。寒府者﹐膀胱爲腎臟寒水之腑也。病在髒而還取之腑者﹐謂陰髒之邪﹐當從陽气以疏泄也。營﹐營穴也﹐謂所取寒腑之穴﹐在附於膝之外筋營間之委中穴也。拜﹐揖也﹐取膝上外解之委中者﹐使之拜則膝挺而後直﹐其穴易取也。如當再取腎臟之本經者﹐使之跪﹐跪則足折而湧泉之穴﹐宛在於足心之橫紋間矣。以上論大風寒熱諸證﹐當取頭項脊背足膝之骨空者﹐皆太陽之穴也。】

任脈者﹐起於中極之下﹐以上毛際﹐循腹裏上關元﹐至咽喉上頤﹐循面入目。

【王冰曰﹕任脈﹐奇經也。任脈當齊中而上行中極者﹐謂齊下同身寸之四寸也。中極之下﹐言中極從少腹之內上行﹐而外出於毛際而上﹐非謂本起於此也。關元者﹐謂齊下同身寸之三寸也。】

【馬蒔曰﹕此言任脈之所起所止也。任脈﹐奇經八脈之一也。中極者﹐臍下四寸﹐起於中極之下﹐則始於會陰穴也。會陰在兩陰間﹐任脈由會陰而行腹﹐督脈由會陰而行背也。從會陰以上曲骨之毛際﹐復循腹裏之中極上關元﹐又上石門﹑气海﹑陰交﹑神闕﹑水分﹑下脘﹑建裏﹑中脘﹑上脘﹑巨闕﹑鳩尾﹑中庭﹑膻中﹑玉堂﹑紫宮﹑華蓋﹑璇璣﹑天突至廉泉﹑承漿以上咽喉中﹐其脈至上頤﹐循面以入於目也。

【曲骨﹑中極﹑關元﹑石門﹑气海﹑陰交﹑神闕﹑水分﹑下脘﹑建裏﹑中脘﹑上脘﹑巨闕﹑鳩尾﹑中庭﹑膻中﹑玉堂﹑紫宮﹑華蓋﹑璇璣﹑天突﹐廉泉﹑承漿所在刺灸分壯﹐已詳气府篇中。】

】

【張志聰曰﹕此言任脈之有骨空也。任脈乃循於腹之肉穴﹐然起於中極之下﹐上毛際而交於橫骨﹐循膺胸之鳩尾﹑膻中﹑天突﹐而至於咽喉上頤﹐循承漿而入絡於齒齗﹐復循面入目下﹐而絡於承泣﹐是始終之有骨穴也。】

衝脈者﹐起於气街﹐並少陰之經﹐俠齊上行﹐至胸中而散。

【王冰曰﹕衝脈﹐奇經也。俠齊兩旁而上行气街者﹐謂毛際旁兩鼠鼷上﹐同身寸之一寸也。言衝脈起於气街者﹐亦從少腹之內﹐與任脈並行而至於是乃循腹也。何以言之﹖《鍼經》曰﹕衝脈者﹐十二經之海﹐與少陰之絡﹐起於腎下﹐出於气街。又曰﹕衝脈任脈者﹐皆起於胞中﹐上循脊裏﹐爲經絡之海﹐其浮而外者﹐循腹各行會於咽喉﹐別而絡唇口﹐血气盛則皮膚熱﹐血獨盛則滲灌皮膚﹐生毫毛。由此言之﹐則任脈衝脈從少腹之內﹐上行至中極之下﹐气街之內明矣。】

【馬蒔曰﹕此言衝脈之所起所止也。气街所在刺灸分壯﹐已詳气府篇中。】

【張志聰曰﹕气街卽气沖﹐系足陽明經穴﹐在少腹毛中兩旁各二寸橫骨之兩端。衝脈並足陽明少陰二經之間﹐循腹上行﹐俠齊左右各五分﹐上至胸中而散。再按衝任二脈﹐皆起於胞中﹐上循背裏﹐爲經絡之海﹐其浮而外者﹐起於竅衝﹐循腹右上行至胸中而散﹐淡滲於肌腠﹐充膚熱肉﹐生毫毛﹐此衝脈之血气﹐行於脈外也。今止言腹而不言背者﹐謂衝脈之血气﹐散於脈外而充於骨空也。故所謂骨空者﹐謂經脈之气﹐注於節之交而爲穴也。至於骨空之血气﹐乃脈外之血气也。】

任脈爲病﹐男子內結七疝﹐女子帶下瘕聚。

【王冰曰﹕任脈﹑衝脈﹑督脈者﹐一源而三岐也﹐故經或謂衝脈爲督脈也。何以明之﹖今《甲乙》及古《經脈流注圖經》﹐以任脈循背者謂之督脈﹐自少腹直上者謂之任脈﹐亦謂之督脈﹐是則以背腹陰陽別爲各自爾。以任脈自腹上過帶脈貫齊而上﹐故男子爲病﹐內結七疝﹔女子爲病﹐則帶下瘕聚也。】

【馬蒔曰﹕此言任脈之爲病也。內者﹐腹也。腹之中行﹐乃任脈所行之脈路﹐則宜其爲病。若是七疝者﹐乃五臟疝及狐疝﹑﹝疒頹﹞疝也。丹溪七疝﹕寒﹑水﹑筋﹑血﹑气﹑狐﹝疒頹﹞。《袖珍方》七疝﹕厥﹑癥﹑寒﹑气﹑盤﹑附﹑狼。似丹溪合於經旨﹐𨿽其名色各異﹐豈出《內經》之範圍耶﹖然後世但知病在下部者爲疝﹐豈知五臟背有疝﹖又但知男子疝﹐豈知婦人亦有疝﹖蓋皆不考《內經》故耳。瘕聚者﹐卽積聚也。大奇論曰﹕三陽急爲瘕。按後世有八瘕者﹐亦因七疝而遂有八瘕也。卽蛇瘕﹑脂瘕﹑靑瘕﹑黃瘕﹑燥瘕﹑血瘕﹑狐瘕﹑鱉瘕是也。《內經》無之。】

【張志聰曰﹕此下三節﹐言衝任之脈循於腹﹐故其病在腹﹐督脈循於背﹐故爲病在背也。七疝者﹐其病各異﹐其名不同。瘕者﹐假血液而時下汁沫﹔聚者﹐气逆滯而爲聚積也。】

衝脈爲病﹐逆气裏急。

【馬蒔曰﹕此言衝脈之爲病也。言衝脈起於气沖﹐並足少陰夾齊上行至胸中而散﹐則裏者其所行之脈絡也。故其爲病﹐气逆而不能上﹐何以至胸中而散﹖氧聚腹中而不能散﹐何以免在裏之急也﹖】

督脈爲病﹐脊彊反折。

【馬蒔曰﹕此言督脈之爲病也。言督脈行於脊中﹐故其爲病﹐脊彊反折而不能屈伸也。】

【張志聰曰﹕背爲陽﹐督脈循於背﹐而總督一身之陽。經云﹕陽病者不能俯﹐陰病者不能仰】

督脈者﹐起於少腹以下骨中央﹐女子入系廷孔﹐其孔溺孔之端也。其絡循陰器﹐合篡間﹐繞篡後﹐別繞臀至少陰﹐與巨陽中絡者合少陰上股內後廉﹐貫脊屬腎。與太陽起於目內眥﹐上額交巓上入絡腦﹐還出別下項﹐循肩膊內﹐俠脊抵腰中﹐入循膂絡腎﹐其男子循莖下至篡﹐與女子等。其少腹直上者﹐貫齊中央﹐上貫心﹐入喉﹐上頤環唇﹐上系兩目之下中央。此生病從少腹上衝心﹐而痛不得前後﹐爲衝疝。其女子不孕﹐癃痔﹐遺溺﹐嗌漧。督脈生病治督脈﹐治在骨上﹐甚者在齊下營。【溺﹐音鳥﹐去聲。臀。音屯﹐膊﹐音搏。】

【王冰曰﹕起非初起﹐亦猶任脈衝脈起於胞中也﹐其實乃起於腎下﹐至於少腹﹐則下行於腰橫骨圍之中央也。系廷孔者﹐謂窈漏之所﹐卽前陰穴也。以其陰廷系屬於中﹐故名之孔﹐則窈漏也。窈漏之中﹐其上有溺孔焉。端謂陰廷﹐在此溺孔之上端也。而督脈自骨圍中央則至於是。督脈別絡﹐自溺孔之端﹐分而各行﹐下循陰器﹐乃合篡間也。所謂間者﹐謂在前陰後陰之兩間也。自兩間之後﹐已復分而行繞篡之後。別謂別絡﹐分而各行之於焦也。足少陰之絡者﹐自股內後廉﹐貫脊屬腎。足太陽絡之外行者﹐循髀樞絡股陽而下﹐其中行者﹐下貫臀至腘中﹐與外行絡合故言至少陰與巨陽中絡合。少陰上股內後廉﹐貫脊屬腎也。自與太陽起於目內眥下﹐至女子等並督脈之別絡﹐其直行者﹐自尻上循脊裏而至於鼻﹐自其少腹直上﹐至兩目之下中央﹐並任脈之行﹐而云是督脈所系。由此言之﹐則任脈﹑衝脈﹑督脈﹐異名而同體也。尋此生病﹐正是任脈。經云爲衝疝者﹐正明督脈以別主而異目也。何者﹖若一脈一气﹐而無陰陽之異主﹐則此生病者﹐當心背俱痛﹐豈獨衝心而爲疝乎﹖嗌漧者﹐以衝脈﹑任脈﹑並自少腹上至於咽喉﹐又以督脈循陰器合篡間﹐繞篡後別繞臀﹐故不孕﹐癃痔﹑遺溺﹑嗌漧也。所以謂之任脈者﹐女子得之以任養也﹐故經云﹐此病當女子不孕也。所以謂之衝脈者﹐以其气上衝也﹐故經云此生病從少腹上衝心而痛也。所以謂之督脈者﹐以其督領經脈之海也。由此三用﹐故一源三岐。骨上謂腰橫骨上﹐毛際中曲骨穴也﹐任脈足厥陰之會﹐刺可入同身寸之一寸半﹐若灸者﹐可灸三壯。齊下謂齊直下同身寸之一寸陰交穴﹐任脈陰衝之會﹐刺可入同身寸之八分﹐若灸者﹐可灸五壯。】

【馬蒔曰﹕此復言督脈所起所止﹐而又指其病名與治法也。任衝督三脈﹐一源而三岐﹐督由會陰而行背﹐任由會陰而行腹﹐衝由气沖而行足﹐少陰惟督脈﹐由會陰面起﹐而會陰在於少腹之下﹐橫骨之中央。女子入系廷孔﹐以其陰廷系屬於中﹐故名之爲系廷孔也。其孔卽溺孔之端﹐蓋窈漏之中有溺孔﹐其端正在陰廷﹐乃溺孔之端也。督脈有別脈﹐蓋自溺孔之端﹐分而各行﹐循陰器合篡間﹐正在前陰後陰之兩間也。又自兩間之後﹐已復分而行繞篡之後。又別絡者﹐分而行之﹐繞其臀肉內廉﹐貫脊屬腎。彼足太陽膀胱經之絡從外行者﹐循髀樞絡股陽而下﹐其中行者下貫臀至腘中﹐與外行絡合。足少陰腎經﹐自股內後廉﹐貫脊屬腎。督脈之別繞臀者﹐至此則與二經相合而行也。又與足太陽起於目內眥﹐上額交巓﹐上入絡腦﹐還出別下項﹐循肩膊內﹐俠脊抵腰中﹐入循膂絡腎﹐一如足太陽經脈之所行也。若男子始於會陰之時﹐卽循下至篡﹐與女子同。然而督脈﹑任脈名色𨿽異﹐而气脈不殊。其督脈所行者﹐一如任脈之行﹐故自少腹直上者﹐貫齊中央﹐上貫心入喉﹐上頤環唇﹐上系兩目之中央。其督脈爲病者﹐又如任脈之病﹐從少腹上衝心而痛不得前後爲衝疝﹐其女子所生之病﹐一如任衝之病﹐爲不孕﹑爲癃﹑爲痔﹑爲遺溺﹐爲嗌漧也。究而言之﹐所以謂之任脈者﹐以女子賴此任養也﹐故曰﹐女子不孕也。所以謂之衝脈者﹐以其气上衝也﹐故自其生病少腹上衝心而痛也。所以謂之督脈者﹐以其督領經脈之海也。由此三用﹐故其脈相交引﹐病亦互名耳。且此督脈爲病﹐而欲治之者﹐治在橫骨之上﹐毛際之中名曲骨穴者是也。病之甚者﹐則在臍下之營﹐乃陰交穴耳。陰交﹑曲骨﹐所在刺灸分壯﹐已詳气府篇中。】

【張志聰曰﹕此論督脈之循於骨空也。下骨中央﹐毛際下橫骨內之中央也。廷孔﹐陰戶也。溺孔之端﹐陰內之產門也。此言督脈起於少腹之內﹐故舉女子之產戶以明之﹐當知男子之督脈﹐亦起於少腹內宗筋之本處也。故下文曰﹐其男子循莖下至篡﹐與女子等。蓋此舉女子﹐則男子可知。下則論男子與女子等也。篡間﹐前後陰相交之處。臀﹐尻也。言督脈之別絡﹐前循陰气合篡間﹐繞前後二陰之後。又別絡者﹐分而行之﹐繞臀﹐與足太陽之中絡者合。少陰上股內後廉﹐貫脊屬腎﹐蓋足太陽之中絡者﹐循髀樞絡股陽而下貫臀﹐合足少陰自股內後廉貫脊屬腎﹐而督脈之別繞臀者﹐至少陰與太陽中絡所合之處相合﹐而同上股貫脊屬腎也。至於督脈之循於背者﹐乃從上而下﹐蓋背爲陽﹐腹爲陰﹐督脈總督一身之陽﹐故其脈之循於背者﹐復從上而下﹐若天气之下降也。蓋陽生於陰﹐故其原出於前陰﹐循腹而上至於目。太陽主諸陽之气﹐其脈起於兩目之睛明穴﹐而督脈亦與太陽之脈﹐同上額交巓絡腦出項﹐循脊而下﹐此陽气之環轉於上下前後﹐猶天道之繞地而一周也。原𨿽起於少腹內﹐而分爲兩岐﹕一循陰莖下至篡﹐而與女子等﹔一從少腹直上貫齊入喉﹐上頤環唇﹐入齗交上齒縫中﹐上系於兩目之下中央﹐會太陽於睛明穴也。故循於腹之督脈爲病﹐而取刺當在骨間﹐蓋病𨿽在腹之陰﹐而所治當從陽也。其脈從少腹直上貫心﹐故此生病從少腹上衝心﹐而痛繞於前後二陰之篡間﹐故病則不得前後﹐而或爲衝痛之疝。督脈同衝任並起於胞間﹐故在女子則爲不孕。如病在前後兩陰之間﹐而男女皆爲癃痔﹔如在於廷孔陰莖之內﹐則皆爲遺溺﹔如上入於喉﹐則成爲嗌漧。此在腹之督脈生病﹐而所治當在骨上﹐若病甚而不已者﹐兼取於齊下之營。營謂腹間肉穴﹐骨謂脊背骨穴也。】

其上气有音者﹐治其喉中央在缺盆中者。其病上衝喉者﹐治其漸﹐漸者上俠頤也。

【王冰曰﹕中謂缺盆兩間之中天突穴。陽明之脈﹐漸上頤而環唇﹐故以俠頤名爲漸也﹐是謂大迎。天突﹑大迎﹐所在刺灸分壯﹐並與气府同法。】

【馬蒔曰﹕此言上息有音者﹐當治天突﹔而上衝喉者﹐當治大迎也。】

蹇膝伸不屈﹐治其楗。坐而膝痛﹐治其機。立而暑解﹐治其骸關。膝痛﹐痛及拇指﹐治其腘。坐而膝痛如物隱者﹐治其關。膝痛不可屈伸﹐治其背內。連胻若折﹐治陽明中兪髎﹐若別治巨陽少陰榮。淫濼脛酸﹐不能久立﹐洽少陽之維﹐在外上五寸。輔骨上橫骨下爲楗﹐俠髖爲機﹐膝解爲骸關﹐俠膝之骨爲連骸﹐骸下爲輔﹐輔上爲腘﹐腘上爲關﹐頭橫骨爲枕。【楗﹐音健。髖﹐音寬。腘﹐音國。維﹐當作絡。】

【王冰曰﹕關在腘上﹐當楗之後﹐背立按之﹐以動搖筋應手。光明穴﹐足少陽之絡﹐刺可入同身寸之七分﹐畱十呼﹐若灸者﹐可灸五壯。】

【馬蒔曰﹕此言膝痛諸證﹐各有當治之所也。蹇膝﹐謂伸而不能屈﹐卽膝之艱難也。下文曰﹐輔骨上橫骨下爲楗﹐蓋言股外之中﹐輔骨之上﹐橫骨之下﹐卽髀樞中也。膝痛能伸不能屈者﹐當取此穴治之。坐而膝痛者﹐治其機﹐下文曰﹐俠髖爲機﹐謂髖骨兩旁相接處也。立而暑解者治其骸關﹐下文曰膝解爲骸關﹐言膝骨之分解處也。若膝痛而立﹐其骨解中熱者﹐則取骸關以治之﹐卽膝解處也。膝痛﹐痛及拇指者﹐治其腘﹐下文曰俠膝之下爲連骸﹐骸下爲輔骨﹐輔骨之上爲腘﹐蓋膝下解骨﹐旣爲骸關﹐則俠膝之骨﹐當爲連骸也。連骸之上爲輔骨﹐輔骨之上爲腘中﹐腘中者﹐卽委中也﹐系足太陽膀胱經穴。坐而膝痛如物隱者﹐治其關﹐下文曰腘上爲關﹐蓋關在腘上﹐當楗之後﹐今坐而膝痛如膝中有物隱於內者﹐當治其關﹐疑是承扶穴也﹐系足太陽膀胱經﹐在尻臀下陰紋中﹐鍼七分﹐灸三壯。膝痛不可屈伸者﹐治其背內﹐謂大杼穴也﹐系足太陽膀胱經。連胻若折﹐治陽明中兪髎者﹐謂膝痛不可屈伸﹐連胻骨痛如折者﹐則治足陽明胃經之兪髎耳﹐蓋指三里穴也。若別治巨陽少陰滎﹐謂捨三里穴而欲取別穴﹐則取足太陽膀胱經之滎穴通谷﹐足少陰腎經之滎穴然谷也。淫濼者﹐謂似酸痛而無力也。脛酸難立﹐治少陽之絡光明穴﹐在外踝上五寸者是也。由是言之﹐則膝輔骨上爲腰﹐髖骨下爲楗﹐膝上爲機﹐膝外爲骸關﹐楗後爲關﹐關下爲腘﹐腘下爲輔骨﹐輔骨上爲連骸﹐連骸者﹐是骸骨相連接處也﹐及頭上之橫骨爲枕骨﹐此皆不可不知者也。委中﹑大杼﹑三里﹑通谷﹐所在刺灸分壯﹐已詳气府篇中。】

【張志聰曰﹕夫膝之爲病﹐當治其機楗骸關之骨空也。坐而膝痛者﹐屈而不伸也﹐故當治其機﹐機關利則屈伸皆利矣。夫屈而不伸者﹐其病在筋﹔伸而不屈者﹐其病在骨。膝者筋之會﹐而諸筋皆屬於節﹐故特論其膝焉。足之拇指﹐厥陰肝經之井滎。骸下爲輔骨﹐輔骨之上爲腘中﹐厥陰之脈﹐上腘內廉﹐故當治其腘。如物隱者﹐邪畱於骨節間也﹐故當治其關﹐關開則邪出矣。膝痛不可屈伸﹐筋骨皆病也﹐當取背內太陽經以治之。太陽寒水主骨﹐而陽气養筋也。若別謂連胻若折﹐而有別治之法﹐可取太陽少陰之滎穴﹐蓋骨乃太陽少陰之所主也。少陽爲樞﹐樞折則骨繇而不安於地。骨繇者﹐節緩而不收﹐故淫濼脛酸﹐不能久立﹐當治少陽之維﹐在外踝上五寸之光明穴。夫腰脊者﹐身之大關節也。膝脛者﹐人所以趨翔者﹐故獨舉腰膝﹐而曰關﹑曰楗﹑曰機﹑曰骸﹐命名之義﹐良有以也。夫少陽少陰主骨﹐而陰陽之气﹐皆從下而生﹐則骨气亦從下而上矣。骨之精髓﹐從枕骨之髓空而會於腦﹐故論膝胻之骨﹐而曰頭橫骨爲枕﹐言骨气之上下相通也。】

水兪五十七穴者﹐尻上五行﹐行五。伏菟上兩行﹐行五﹔左右各一行﹐行五。踝上各一行﹐行六穴。

【王冰曰﹕所在刺灸分壯﹐具水熱穴論中﹐此皆是骨空﹐故气穴篇內與此重言爾。】

【馬蒔曰﹕此言治水之兪﹐計有五十七穴也。尻上五行﹐每行五穴﹐謂背脊當中行督脈經脈气所發者﹐乃脊中﹑懸樞﹑命門﹑腰兪﹑長彊是也。次俠督脈兩旁足太陽脈气所發者﹐乃大腸兪﹑小腸兪﹑膀胱兪﹑中﹖﹖呂內兪﹑白環兪是也。又次外俠兩旁﹐亦足太陽脈气所發﹐乃胃倉﹑肓門﹑志室﹑胞肓﹑秩邊是也。伏菟上兩行行五者﹐中行任脈兩旁﹐乃中注﹑四滿﹑气穴﹑大赫﹑橫骨是也。次俠足少陰兩旁﹐足陽明脈气所發﹐乃外陵﹑大巨﹑水道﹑歸來﹑气沖是也。已上在背在腹者﹐俱左右之穴相同﹐每穴在左在右﹐各有一行﹐故在背在腹﹐數之各有五行也。每行六者﹐謂足內踝之上﹐足少陰脈卽太衝﹑復澑﹐陰谷三穴﹐陰蹺脈有照海﹑交信﹑築賓等三穴﹐共爲六穴也。

【各穴所在刺灸分壯﹐並詳水熱穴論篇中。】

髓空在腦後三分﹐在顱際銳骨之下﹔一在齗基下﹔一在項後中﹐復骨下﹔一在脊骨上﹐空在風府上。脊骨下空在尻骨下空。數髓空在面俠鼻﹐或骨空在口下當兩肩。兩髆骨空﹐在髆中之陽。臂骨空在臂陽﹐去踝四寸﹐兩骨空之間。股骨上空﹐在股陽出上膝四寸。胻骨空在輔骨之上端。股際骨空在毛中動下。尻骨空在髀骨之後﹐相去四寸。扁骨有滲理湊﹐無髓孔﹐易髓無空。【齗﹐音銀。】

【王冰曰﹕髓空在腦後﹐是謂風府﹐通腦中。齗基下﹐在當頤下骨陷中﹐有穴容豆﹐名下頤也。項後中﹐復骨下﹐謂喑門穴也。風府上﹐謂腦戶穴也。數髓空在面俠鼻﹐謂顴髎等穴也。經不二指﹐明其處小者爾。骨空在口下當兩肩﹐謂大迎穴也。兩髆骨空﹐謂近肩髃穴﹐經無名。臂骨空在支溝上同身寸之一寸﹐是謂通間。股骨上空﹐在陰市上伏菟穴下在承楗也。胻骨空﹐謂犢鼻穴也﹐在膝髕下﹐胻骨上﹐俠解大筋中﹐足陽明脈气所發﹐刺可入同身寸之六分﹐若灸者﹐可灸三壯。尻骨空﹐謂尻骨八髎穴也。扁骨﹐謂尻間扁戾骨也﹐其骨上有滲灌文理歸湊之無別髓孔也。易﹐亦也。骨有孔則髓有孔﹐骨若無孔﹐髓亦無孔也。喑門﹑腦戶﹑大迎﹐所在刺灸分壯﹐已詳气府篇中。】

【馬蒔曰﹕此舉周身之骨空而極言之﹐正明凡有骨空之義﹐故無病名與治法也。髓必有空﹐在腦後三分﹐顱際銳骨之下﹐卽項後入髮際一寸﹐乃風府穴也﹐系督脈經。有一骨空在齗基之下﹐蓋齗交在唇內上齒縫中﹐則下齒之下﹐乃齗基也。今居齗基之下者﹐當頤之下骨陷中有穴﹐夫是之謂齗基之下也﹐系任脈經。有一骨空在項後之中﹐復骨之下﹐卽喑門穴也﹐系督脈經。有一骨空在脊骨之上﹐其空在風府之上﹐卽腦戶穴也﹐系督脈經。有一骨空在脊骨之下﹐其空在尻骨之俠間有空﹐卽長彊穴也﹐系督脈經。有數處髓空在面鼻處﹐乃顴髎等穴也﹐系足陽明胃經。或有骨空在口之下﹐當兩肩處﹐卽大迎穴也﹐系足陽明胃經。其兩膊間骨有空在膊中之表﹐卽近肩髎穴之處也﹐系手陽明大腸經。其臂間之骨亦有空﹐在臂之表﹐去踝四寸﹐兩骨空之間﹐卽手少陽三焦經之三陽絡穴也。其股骨之上亦有空﹐在股之陽上膝四寸﹐卽伏菟穴也﹐系足陽明胃經。其胻骨亦有空﹐在輔骨之上端﹐卽犢鼻穴也﹐系足陽明胃經。其股際亦有空﹐在毛中動脈之下﹐疑是任脈經曲骨穴。其尻骨下亦有空﹐在髀骨之後﹐相去四寸﹐卽上次中下八髎穴也。其尻間扁骨有滲灌文理歸湊﹐則無髓孔﹐蓋凡有骨者必有髓﹐今以滲灌文理者易之﹐則無髓亦無空也。】

【張志聰曰﹕本篇之所謂骨空者﹐言經脈之循於骨空之間而爲穴也。然骨空間乃節之交﹐精髓上下相通之處﹐故復總論其通體骨節之空焉。諸髓皆會於腦﹐而爲精髓之海﹐故先言髓空在腦後銳骨之下﹐謂腦髓相通之處﹐在腦後銳骨之下有空也。一在齗基下者﹐謂腦前有空﹐而通於齒根之上﹐鼻頞之間﹐故腦滲則爲涕也。一在項後中復骨下者﹐在督脈之瘂門﹐入系舌本﹐謂腦之中通於舌下也。一在脊骨上﹐空在風府上者﹐謂諸髓之從脊骨而上於風府﹐從風府而入通於腦也。所謂脊骨下空在尻骨下空者﹐言脊髓之上通於腦﹐而下通於尻臀之骨空也。數骨空在面俠鼻者﹐言面之俠鼻間﹐而有數處之髓空也。或骨空在口下當兩肩者﹐言在面數處之骨空﹐或有在口下而通於肩骨也。兩髆骨空﹐在髆中之陽者﹐此言兩肩髆之通於兩臂也。陽﹐外側也。臂骨空在臂陽者﹐此言兩臂骨之相通也。踝謂手踝﹐去踝四寸兩骨空之間者﹐謂髓在肱骨之中央﹐上通於肩臂﹐下通於手指也。股骨謂大腿之骨﹐在膝上四寸﹐是在骨之中央矣。蓋言大骨之中空﹐而髓充於內﹐從兩頭之髓孔﹐上通於腰尻﹐下通於胻骨﹐故下文云扁骨無髓孔﹐而中亦無空﹐胻骨小腿之骨空在輔骨之上﹐上通於股骨﹐下通於跗指之骨也。股際者﹐謂兩大腿骨之上﹐小腹下之橫骨﹐在兩股骨之間﹐毛中動脈之下。尻骨﹐臀骨也。髀骨在股骨之上﹐少腹兩旁突起之大骨﹐前下連於橫骨﹐後連於尻骨也。若扁骨之無髓空﹐而亦無髓孔之易髓也。髓孔者﹐謂節之交﹐有孔竅之相通。易髓者﹐謂通體大小之骨﹐精髓互相資易者也。扁骨﹐肋骨也﹐其骨扁而中實無空﹐其節交之處﹐亦無髓孔以易髓。然於骨外之筋膜理腠間﹐而津液亦互相灌滲﹐是上下周身之骨度髓气流通﹐亦如經脈之環轉無端者也。】

灸寒熱之法﹕先灸項大椎﹐以年爲壯數﹔次灸橛骨﹐以年爲壯數﹐視背兪陷者灸之﹔舉臂肩上陷者灸之﹔兩季脇之間灸之﹔外踝上﹐絕骨之端灸之﹔足小指次指間灸之﹔腨下陷脈灸之﹔外踝後灸之﹔缺盆骨上﹐切之堅痛如筋者灸之﹔膺中陷骨間灸之﹔掌束骨下灸之﹔齊下關元三寸灸之﹔毛際動脈灸之﹔膝下三寸分間灸之﹔足陽明跗上動脈灸之﹔巓上一灸之。犬所嚙之處﹐灸之三壯﹐卽以犬傷病法灸之。凡當灸二十九處。傷食灸之不已者﹐必視其經之過於陽者﹐數刺其兪而藥之。【橛﹐音掘。嚙﹐魚結反。末數字﹐音朔。】

【王冰曰﹕以年爲壯數﹐如患人之年數也。尾窮謂之橛骨。背兪陷者﹐背胛骨際有陷者也。舉臂肩上陷者﹐肩髃穴也。兩季脇之間者﹐京門穴﹐腎募也﹐在髂骨與腰中季脇本俠脊﹐刺可入同身寸之三分﹐畱七呼﹐若灸者﹐可灸三壯。外踝上絕骨之端者﹐陽輔穴也﹐在足外上輔骨前﹐絕骨之端﹐如前同身寸之三分﹐所去丘墟七寸﹐足少陽脈之所行也。《甲乙經》作在外髁上四寸﹝一﹞《甲乙經》作在外踝上四寸此句爲《新校正》注文。。刺可入同身寸之五分﹐畱七呼﹐若灸者﹐可灸三壯。足小指次指間者﹐俠溪穴也﹐在足小指次指岐骨間﹐本節前陷者中﹐足少陽脈之所流也﹐刺可入同身寸之三分﹐畱三呼﹐若灸者﹐可灸三壯。腨下陷脈者灸之﹐謂承筋穴也﹐在腨中央陷者中﹐足太陽脈气所發也﹐禁不可刺﹐若灸者﹐可灸三壯。外踝後者﹐昆侖穴也﹐在足外踝後跟骨上陷者中﹐細脈動應手﹐足太陽脈之所行也﹐刺可入同身寸之五分﹐畱十呼﹐若灸者﹐可灸三壯。缺盆骨上切之堅痛如筋者﹐經闕其名﹐當隨其所有而灸之。膺中陷骨間者﹐天突穴也﹐所在刺灸分壯﹐與前缺盆中同法。掌束骨下者﹐陽池穴也﹐在手錶腕上陷者中﹐手少陽脈之所過也﹐刺可入同身寸之二分﹐畱六呼﹐若灸者﹐可灸三壯。齊下關元三寸者﹐謂關元在齊下同身寸之三寸也。毛際動脈者﹐以脈動應手爲處﹐卽气街穴也。膝下三寸分間者﹐三里穴也。足陽明跗上動脈者﹐衝陽穴也。巓上者﹐百會穴也。肩髃﹑三里﹐所在刺灸分壯﹐並與水熱穴同法。气街﹐關元﹑百會﹐並與气府同法。衝陽與气穴同法。】

【馬蒔曰﹕此舉灸寒熱之穴而悉言之也。凡灸寒熱之法﹐先灸項下大椎穴﹐系督脈經。以年爲壯數﹐如十歲灸十壯之謂。謂之壯者﹐蓋惟年壯則灸艾易加﹐故卽以壯名之耳。次灸橛骨者﹐卽尾窮之穴﹐亦以年爲壯數。視背胛間有陷者灸之。舉臂肩上陷者灸之﹐謂肩髃穴也﹐系手陽明大腸經。兩季脇間灸之﹐謂京門穴也﹐系足少陽膽經。外踝上絕骨之端灸之﹐謂陽輔穴也﹐系足少陽膽經。足小指次指間灸之﹐謂俠溪穴也﹐系足少陽膽經。腨下陷脈灸之﹐謂承筋穴也﹐在腨中央陷者中﹐系足太陽膀胱經。外踝後灸之﹐謂昆侖穴也﹐系足太陽膀胱經。缺盆骨上切之堅痛如筋者灸之﹐經闕其名﹐當隨其所在而灸之。膺中陷骨間灸之﹐謂天突穴也﹐系任脈經。掌束骨下灸之﹐謂之陽池穴也﹐系手少陽三焦經。臍下三寸灸之﹐卽關元穴也﹐系任脈經。毛際動脈灸之﹐謂气沖穴也﹐系足陽明胃經。膝下三寸分間灸之﹐謂三里穴也﹐系足陽明胃經。足陽明跗上動脈灸之﹐謂衝陽穴也﹐系足陽明胃經。巓上一穴灸之﹐謂百會穴也﹐系督脈經。有爲犬所嚙而發寒熱者﹐卽以犬傷病法灸之三壯﹐蓋灸其所傷處。凡當灸者有二十九處。又有傷食而發寒熱者灸之﹐如灸之而寒熱不止﹐必視其各部陽經有病者﹐數刺其兪﹐而用藥以調治之﹐則寒熱少卻矣。所謂過者﹐病也。兪者﹐如手陽明大腸之兪穴三間是也。京門﹑承筋﹑气街﹐所在刺灸分壯﹐並同王注。肩髃﹑陽輔﹑俠溪﹑昆侖﹑天突﹑陽池﹑三里﹑衝陽﹑關元﹑百會﹐所在刺灸分壯﹐已詳气府篇中。】

【張志聰曰﹕此言鼠瘻寒熱之病﹐而有二十九穴之灸法也。夫鼠瘻之本﹐在於水髒﹐其病出於三陽頸項之間﹐故當先灸督脈之大椎﹐次灸尾窮之橛骨。蓋督脈之原在腎﹐其脈在陽﹐而骨穴亦皆屬於腎也。以年爲壯者﹐謂子鼠爲生少之始﹐十二歲一周﹐周而復始也。太陽乃腎臟之寒府﹐故視太陽經之背兪陷者灸之。按《靈樞》經脈篇手太陽手足少陽陽明五脈﹐皆入於缺盆兩骨之間﹐故不必論其何經﹐切之堅痛如筋者﹐卽灸之。是鼠瘻之毒﹐出於頸項三陽之脈﹐其毒畱之處﹐則累累如連珠﹐而所病之經脈﹐亦堅鞕如筋也﹐共計二十九處。其犬所嚙之處﹐謂三陽之皮部﹐故曰灸之三壯。此在三陽之气分﹐而不涉於經脈﹐故不在於數內﹐然此乃經脈之邪﹐亦可令從气分而出也。夫鼠瘻之病﹐本於水髒之陰﹐而交於戌火之陽﹐故爲寒爲熱也。曰鼠曰犬者﹐謂子之天一水邪﹐戌之包絡火邪﹐相合而爲患也。犬所嚙之處﹐腿之魚腹間也﹐魚腹之外側﹐乃少陽之部署﹐少陽之上﹐相火主之﹐少陽之气﹐上與包絡相合而爲火也。故當於犬所嚙之處灸之﹐卽以犬傷病法灸之者﹐蓋犬傷者亦發寒熱﹐謂鼠瘻之寒熱﹐有如虫獸所傷之不內外因﹐非外感之寒熱而欲治其表也。卽如開闔不得﹐寒气從之﹐陷脈爲瘻﹐畱連肉腠﹐此屬外感風寒之瘻﹐而與其本在髒者之因不同也。再按《靈樞經》曰﹕目中有赤脈﹐上下貫瞳子﹐見一脈﹐一歲死。夫瞳子﹐水髒之精也﹔脈者﹐心包絡之所主也。火爲陽﹐水爲陰﹐脈從上而下貫瞳子﹐是爲陰陽交者﹐死不治。是鼠瘻之毒。爲害最厲﹐故當先於大椎﹑橛骨﹑肩﹑背﹑胸﹑膺二十九處﹐灸三陽之經脈﹐以起腎臟之毒﹐復於犬所嚙之處﹐以絕心包絡之交焉。若鼠瘻之過於膺喉者﹐再以傷食之法灸之。夫鼠瘻之上出於頸項之間﹐乃太陽少陽之部署﹐如過於膺喉﹐則及於陽明﹐而爲馬刀俠癭矣﹐故又當以傷食之法﹐而灸其膺胸焉。然太陽﹑少陽之气﹐發原於下焦水髒﹐而陽明之气﹐出於中焦土腑﹐故凡當二十九處﹐再以傷食之法﹐灸其胃脘﹐以淸陽明之原也。夫鼠瘻之本﹐在於水之陰髒﹐而其病上出於頸腋三陽之間﹐今灸背兪腨中之太陽﹐肩背兩脇之少陽﹐膝下跗上之陽明﹐而又如犬所嚙之病﹐及傷食之法﹐灸之不已者﹐此陰毒之气盛也﹐故當視其經之過於陽者之處﹐數刺其兪而泄之﹐使陰髒之毒﹐與陽相絕﹐而再飲以解毒之藥治其陰﹐此治鼠瘻寒熱之全法也。】

【髙士宗曰﹕骨者﹐腎所主也。此篇論骨空﹐故首論刺太陽﹐而曰還刺寒腑﹐謂太陽乃腎臟寒水之腑也。次論衝任督脈者﹐三脈皆發原於腎也。次論通體之骨空髓空者﹐腎生骨髓而髓乃腎之精也。論刺灸鼠瘻寒熱者﹐鼠瘻之毒本於腎臟也。倪衝之曰﹕有一種腫痛潰爛者﹐乃外感風寒之瘻﹐此爲易治。如在頸腋之間﹐累累如連珠﹐不痛不腫者﹐其本在髒﹐後至破潰而見赤脈者﹐死證也。】

【莫仲超曰﹕近時有灸肩井及經外穴之肘尖者﹐亦皆取少陽之經也。】

【張兆璜曰﹕上節論刺者﹐瀉脈中之毒也。此復論灸者﹐起在下之本也。】

水熱穴論篇第六十一

【馬蒔曰﹕內論治水治熱之穴﹐故名篇。】

黃帝問曰﹕少陰何以主腎﹖腎何以主水﹖岐伯對曰﹕腎者﹐至陰也。至陰者﹐盛水也。肺者﹐太陰也。少陰者﹐冬脈也。故其本在腎﹐其末在肺﹐皆積水也。帝曰﹕腎何以能聚水而生病﹖岐伯曰﹕腎者﹐胃之關也﹐關門不利﹐故聚水而從其類也。上下溢於皮膚﹐故爲胕腫。胕腫者﹐聚水而生病也。帝曰﹕諸水皆生於腎乎﹖岐伯曰﹕腎者牝髒也﹐地气上者﹐屬於腎而生水液也﹐故曰至陰。勇而勞甚則腎汗出﹐腎汗出逢於風﹐內不得入於臟腑﹐外不得越於皮膚﹐客於元府﹐行於皮裏﹐傳爲胕腫﹐本之於腎﹐名曰風水。所謂元府者﹐汗空也。

【王冰曰﹕陰者﹐謂寒也。冬月至寒﹐腎气合應﹐故云腎者至陰也。水王於冬﹐故云﹐至陰者腎水也。牝﹐陰也﹐腎主陰位﹐故云牝髒。汗液色元﹐從空而出﹐以汗聚於裏﹐故謂之元府。】

【馬蒔曰﹕此言風水之病﹐本之於腎而傳之於肺也。帝言人有病水證者﹐皆曰屬之於腎﹐但不知足少陰何以屬腎﹖而腎何以主水﹖伯言腎居下焦爲陰中之陰乃至陰也。水爲陰﹐腎亦爲陰﹐今腎爲至陰﹐則水病乃盛水也。彼肺爲手太陰經﹐腎爲足少陰經﹐少陰者﹐主於冬水之脈也。其脈從腎上貫鬲﹐入肺中﹐故其病本在腎﹐其病末在肺。本者﹐病之根也。末者﹐病之標也。腎气上逆﹐則水气客於肺中﹐此所以皆爲積水也。且腎何以聚水而成病﹖正以腎爲胃之關﹐關者﹐有出入所司之義也。腎主下焦﹐膀胱爲腑﹐開竅於二陰。故腎气化則二陰通﹐腎气不化則二陰閉﹐閉則胃上滿﹐故曰腎者胃之關也。關閉則气停﹐气停則水積﹐水積則水盛﹐水盛則气溢﹐故曰關門不利﹐當聚水而從其類也。由是上者之肺﹐下者之腎﹐俱溢於皮膚則爲胕腫﹐此乃聚水而生病之驗也。況腎爲牝髒﹐地气應之﹐地气上者爲水﹐故感之而生水液耳。惟地與腎皆爲陰﹐此腎之所以爲至陰也。方其病始之際﹐彊力入房﹐勇而勞甚﹐則腎汗出﹐腎汗出逢於風﹐內不得入於臟腑﹐外不得越於皮膚﹐風乃客於元府之內﹐行於皮肉之中﹐傳爲胕腫之證﹐其實本之於腎也﹐故有風又有水﹐其名曰風水。然所謂元府者﹐卽皮膚上之汗空也。汗空𨿽細微﹐最爲元遠﹐故曰元。後世止知水腫﹐不知有風水之義﹐但知利水﹐而並不用風藥﹐此朱丹溪治水腫法﹐誠有未全﹐後世循法用之﹐致人夭枉者﹐不知幾千萬人也。如果審得周身浮腫﹐色黑或白不黃﹐目下瞳亮﹐膚如脂澤﹐信爲風水證也﹐用羌活以入膀胱﹐獨活以入腎﹐防風行四肢﹐蒼朮發表勝濕﹐漧葛﹑白芷入陽明﹐柴胡和解表裏﹐甚則用十二經引經藥﹐無不應手而愈。但止腹中堅脹者﹐則又以鼓脹治之﹐不在此例﹐當用腹中論治以雞屎醴之類是也。】

【張志聰曰﹕水由地中生﹐上升於天﹐下歸於泉﹐天气與水气上下相通﹐故在地爲水﹐而在天爲寒。夫天爲陽﹐地爲陰﹐泉在地之下﹐故爲至陰而盛水。盛者﹐受盛而多也。夫肺主天﹐太陰之气主濕土﹐土气上升於天而爲云﹐天气下降而爲水﹐是水由天降﹐云自地生﹐故曰﹐肺者太陰也﹐謂天地之气相合也。少陰主水而司冬令﹐其脈貫鬲入肺中﹐故其本在腎﹐其末在肺﹐上下皆積水也。又水由中焦入胃之飲而生﹐從下焦決瀆而出﹐故關門不利﹐則聚水而從其類。蓋腎者主水﹐水不沾流﹐則水亦類聚矣。胕腫﹐脹也。皮膚者﹐肺之合。水聚於下﹐則反溢於上﹐故腫脹於皮膚之間﹐蓋因水聚而生此病也。然水生於中焦之胃土﹐然由下焦之气上升以合化。夫胃爲陽腑﹐腎爲牝髒﹐腎气上交於陽明﹐戊癸合化﹐而後入胃之飲﹐從地土之气﹐上輸於肺﹐肺气通調而下輸決瀆﹐故曰地气上者屬於腎而生水液也。夫水在地之下﹐地气上者﹐直從泉下之气而生﹐故曰至陰﹐是地气上通於天﹐而水气亦上通於天也。以上論水液生始之原﹐聚則爲水爲腫﹐和則淸中之濁者從決瀆而下行﹐淸中之淸者﹐爲精﹑爲液﹑爲气﹑爲血﹐生肌肉而充皮膚﹐濡筋骨而利關節﹐莫不由此入胃之飲也。其勞動腎液上出爲汗﹐逢於風而閉溢於皮膚之間﹐則爲胕腫﹐當知胕腫有二因也。經云﹐用力過度則傷腎。又曰﹐持重遠行﹐汗出於腎。蓋勇而勞甚則傷骨﹐骨卽爲腎﹐腎气動則水液上升而爲汗矣。逢於風﹐則內不得入於臟腑﹐外不得越於皮膚﹐客於元府﹐行於皮裏﹐傳爲胕腫﹐本之於腎﹐名曰風水﹐蓋因風而致水腫於皮膚間也。元府者﹐乃汗所出之空孔﹐又名鬼門﹐蓋幽元而不可見者也。夫腎者主水﹐受胃之津液而藏之﹐腎之津液﹐復還入胃中﹐而資養其臟腑。又入心爲汗﹐入肝爲淚﹐入肺爲涕﹐入脾爲涎﹐自入爲唾﹐是五液皆出於腎﹐而五臟六腑之气﹐亦借腎臟之津液以濡養﹐故曰內不得入於臟腑。此論水從上降﹐而復從下升﹐乃津液環轉之道也。】

帝曰﹕水兪五十七處者﹐是何主也﹖岐伯曰﹕腎兪五十七穴﹐積陰之所聚也﹐水所從出入也。尻上五行行五者﹐此腎兪。故水病下爲胕腫﹐大腹﹐上爲喘呼不得臥者﹐標本俱病。故肺爲喘呼﹐腎爲水腫﹐肺爲逆不得臥﹐分爲相輸俱受者﹐水气之所畱也。伏菟上各二行行五者﹐此腎之街也。三陰之所交結於腳也。踝上各一行行六者﹐此腎脈之下行也﹐名曰太衝。凡五十七穴者﹐皆髒之陰絡﹐水之所客也。

【王冰曰﹕背部之兪﹐凡有五行﹐當其中者﹐督脈气所發穴﹐兩旁四行﹐皆足太陽脈气也。水下居於腎﹐則腹至足而胕腫﹐上入於肺﹐則喘息賁急而大呼也。肺爲標﹐腎爲本﹐如此者是肺腎俱水爲病也。肺爲喘呼﹐气逆不得臥者﹐以其主呼吸也。腎爲水腫者﹐以其主水也。分其居處以名之﹐則是气相輸應﹐本其俱受病气﹐則皆是水所畱也。腹部正兪凡有五行﹐俠齊兩旁﹐則腎臟足少陰脈及衝脈气所發﹐次兩旁則足陽明气所發﹐此四行穴則伏菟之上也。腎脈與衝脈並下行循足﹐合而盛大﹐故曰太衝。經所謂五十七者﹐然尻上五行行五﹐則背脊當中行﹐督脈气所發者﹐脊中﹑懸樞﹑命門﹐腰兪﹐長彊當其處也。次俠督脈兩旁﹐足太陽脈气所發者﹐有大腸兪﹑小腸兪﹑膀胱兪﹑中﹝月呂﹞內兪﹑白環兪當其處也。又次外俠兩旁﹐足太陽脈气所發者﹐有胃倉﹑肓門﹑志室﹑胞肓﹑秩邊當其處也。伏菟上各二行行五者﹐腹部正兪﹐俠中行任脈兩旁﹐衝脈足少陰之會者﹐有中注﹐四滿﹑气穴﹑大赫﹑橫骨當其處也。次俠衝脈足少陰兩旁﹐足陽明脈气所發者﹐有外陵﹑大巨﹑水道﹑歸來﹑气街當其處也。踝上各一行行六者﹐足內踝之上﹐有足少陰陰蹺脈﹐並循腨上行﹐足少陰脈有大鍾﹑復澑﹑陰谷三穴﹐陰蹺脈有照海﹑交信﹑築賓三穴﹐陰蹺旣足少陰脈之別﹐亦可通而主之﹐兼此數之﹐猶少一穴。脊中在第十一椎節下間﹐俯而取之﹐刺可入同身寸之五分﹐不可灸﹐令人僂。懸樞在第十三椎節下間﹐伏而取之﹐刺可入同身寸之三分。命門在第十四椎節下間﹐伏而取之﹐刺可入同身寸之五分。腰兪在第二十一椎節下間﹐刺可入同身寸之三分﹐畱七呼。長彊在脊骶端﹐督脈別絡少陰所結﹐刺可入同身寸之二分﹐畱七呼﹐若灸者﹐並可灸三壯。此五穴者﹐並督脈气所發也。次俠督脈兩旁﹐大腸兪在第十六椎下﹐俠督脈兩旁﹐去督脈各同身寸之一寸半﹐刺可入同身寸之三分﹐畱六呼﹐若灸者﹐可灸三壯。小腸兪在第十八椎下兩旁﹐膀胱兪在第十九椎下兩旁﹐中﹝月呂﹞內兪在第二十椎下兩旁﹐相去及刺灸分壯法﹐並如大腸兪﹐俠脊﹝月呂﹞胛起肉﹐畱十呼。白環兪在第二十一下兩旁﹐相去如大腸兪﹐伏而取之﹐刺可入同身寸之五分﹐若灸者﹐可灸三壯。此五穴者﹐並足太陽脈气所發﹐所謂腎兪者卽此也。又次外兩旁﹐胃倉在第十二椎下兩旁﹐相去各同身寸之三寸﹐刺可入同身寸之五分﹐若灸者﹐可灸三壯。肓門在第十三椎下兩旁﹐志室在第十四椎下兩旁﹐正坐取之。胞肓在第十九椎兩旁﹐伏而取之。秩邊在第二十一椎下兩旁﹐相去及刺灸分壯法﹐並如胃倉﹐伏而取之。此五穴並足太陽脈气所發也。次伏菟上兩行﹐中注在齊下同身寸之五分﹐兩旁相去任脈﹐各同身寸之五分。四滿在中注下﹐气穴在四滿下﹐大赫在气穴下﹐橫骨在大赫下﹐遞相下同身寸之一寸﹐各橫相去同身寸之一寸﹐並衝脈足少陰之會﹐刺可入同身寸之一寸﹐若灸者﹐可灸五壯。次外兩旁穴﹐外陵在齊下同身寸之一寸﹐兩旁去衝脈各同身寸之一寸半。大巨在外陵下同身寸之一寸﹐水道在大巨下同身寸之三寸﹐歸來在水道下同身寸之三寸﹐气街在歸來下鼠鼷上同身寸之一寸﹐各橫相去同身寸之二寸。此五穴者﹐並足陽明脈气所發。水道刺可入同身寸之二寸半﹐若灸者﹐可灸五壯。气街刺可入同身寸之三分﹐畱七呼﹐若灸者﹐可灸三壯。餘三穴並刺可入同身寸之八分﹐若灸者﹐並可灸五壯。所謂腎之街者此也。踝上各一行行六者﹐大鍾在足內踝後街中﹐足少陰絡﹐別走太陽者﹐刺可入同身寸之二分﹐畱三呼﹐若灸者﹐可灸三壯。復澑在內踝上同身寸之二寸陷者中﹐足少陰脈之所行也﹐刺可入同身寸之三分﹐畱三呼﹐若灸者﹐可灸五壯。照海在內踝下﹐刺可入同身寸之四分﹐畱六呼﹐若灸者﹐可灸三壯。交信在內踝上同身寸之二寸﹐少陰前太陰後筋骨間﹐陰蹺之郤﹐刺可入同身寸之四分﹐畱五呼﹐灸者可灸三壯。築賓在內踝上腨分中﹐陰維之郤﹐刺可入同身寸之三分﹐若灸者﹐可灸五壯。陰谷在膝下內輔骨之後﹐大筋之下﹐小筋之上﹐按之應手﹐屈膝而得之﹐足少陰脈之所入也﹐刺可入同身寸之四分﹐若灸者﹐可灸三壯。所謂腎經之下行﹐名曰太衝者﹐則此也。】

【馬蒔曰﹕此言治水之兪﹐有五十七穴也。腎屬水﹐治腎水之兪﹐有五十七穴者﹐積陰之所聚也﹐其兪皆水所從出入之處。尻上計有五行﹐旁四行系足太陽膀胱經﹐而今曰腎之兪者﹐以腎與膀胱爲表裏﹐故不曰膀胱而曰腎兪也。水病者﹐下爲胕腫腹大之證﹐上爲喘呼不得臥之證﹐下病爲本﹐上病爲標﹐是乃標本俱病也。故在肺則爲喘呼﹐在腎則爲水腫﹐肺气逆所以不得臥也。此二經之分﹐本爲相輸相應﹐俱受其病者﹐以水气之所畱也。三陰之所交﹐必結於腳者﹐內踝上三寸﹐有穴名三陰交﹐以腎肝脾三經之所交也。其踝上各一行﹐每行六穴者﹐此腎脈之所行﹐名曰太衝﹐以腎與衝脈﹐並皆下行於足﹐合而盛大﹐故曰太衝。凡此五十七穴者﹐皆陰髒之陰絡﹐水之所客處也。故治水者﹐治此諸穴耳。】

【張志聰曰﹕此言水隨經而上下也。腎者﹐至陰也。穴者﹐气之所聚。故腎五十七穴﹐積陰之所聚也﹐水隨此經兪而外內出入者也。尻上五行﹐中行乃督脈之所循﹐旁四行乃太陽之經脈﹐蓋督脈起於至陰﹐循陰器繞篡後﹐別繞臀﹐合少陰太陽﹐貫脊入腎﹐太陽爲少陰之寒府﹐是此五行乃水陰之所注﹐故皆爲腎兪。是以病水則下爲胕腫大腹﹐上則爲喘呼不得臥者﹐此標本俱病。蓋腎爲本﹐肺爲標﹐在肺則爲喘呼﹐在腎則爲水腫﹐肺爲气逆﹐故不得臥也。此水分爲相輸﹐而上下俱受病者﹐蓋腎兪之循尻而下﹐復循腹而上貫肺中﹐水气之畱於經兪故也。夫有形之血﹐行於脈中﹐無形之气﹐行於脈外﹐是以有形之水﹐行於無形之气分﹐無形之水气﹐行於有形之脈中﹐水隨經而行於上下﹐而水气亦隨經而畱於脈中也。故胕腫大腹者﹐水所從出入於外內﹐喘呼不得臥者﹐水气上逆於脈中也。伏兔在膝上六寸起肉﹐以左右各三指按膝上﹐有肉起如兔之狀﹐故以爲名。各二行者﹐謂少陰之大絡﹐與少陰之經﹐左右各二﹐共四行也。行五者﹐謂少陰經之陰谷﹑築賓﹑交信﹑復澑﹐及三陰之所交結之三陰交穴也。街﹐气街也。气街者﹐气之徑路也。經路者﹐經別之大絡也。如經絡之气結﹐則別走於气街﹐故絡絕則徑通﹐此少陰之經﹐同少陰之大絡﹐下行於腳﹐而交結於三陰﹐故曰腎之街也。夫少陰之本﹐直起於至陰之下者也。踝上各一行者﹐左右二足各一行也。行六者﹐謂照海﹑水泉﹑大鍾﹑太溪﹑然谷﹑湧泉六穴也。此腎脈之直下行於至陰也。凡此五十七穴﹐皆水髒之陰絡﹐水之所客也。客者﹐謂畱捨於脈絡之間﹐非入於脈中也。】

帝曰﹕春取絡脈分肉﹐何也﹖岐伯曰﹕春者木始治﹐肝气始生﹐肝气急﹐其風疾﹐經脈常深﹐其气少不能深入﹐故取絡脈分肉間。

【馬蒔曰﹕此言春時行刺法者﹐所以必取絡脈分肉之義也。蓋以春屬木﹐木始治時﹐肝屬木﹐髒气始生﹐斯時肝气𨿽急﹐天之風亦疾﹐然人之經脈常深﹐而風木之气常少﹐不能深入於經脈之內﹐僅在絡脈分肉之間﹐故刺之者必取此所也。如列缺爲肺之絡脈﹐其手腕側後爲列缺分肉也。】

【張志聰曰﹕按《靈樞》四時气篇內風水膚脹爲五十七痏﹐取皮膚之血者﹐盡取之﹐而首論四時各有淺深之所﹐在帝復引經而問﹐故曰﹐春取絡脈分肉﹐何也﹖東方生風﹐風生木﹐木生肝﹐風木之气其性急疾而直達於絡脈分肉之間﹐其經脈之气﹐隨冬令伏藏﹐久深而始出﹐其在經之气尙少﹐故不能深入而取之經﹐當淺取之絡脈分肉間也。按鍼刺之道﹐有皮肉筋骨之淺深﹐病有浮沈﹐刺有淺深﹐此病之有淺深也。四時各有所取﹐四時之有淺深也。故曰﹐四時之气﹐各有所在。灸刺之道﹐得气穴爲定。】

帝曰﹕夏取盛經分腠﹐何也﹖岐伯曰﹕夏者火始治﹐心气始長﹐脈瘦气弱﹐陽气畱溢﹐熱燻分腠﹐內至於經﹐故取盛經分腠。絕膚而病去者﹐邪居淺也。所謂盛經者﹐陽脈也。【長﹐上聲。】

【王冰曰﹕絕謂絕破﹐令病得出也。】

【馬蒔曰﹕此言夏時行刺法者﹐所以必取盛經分腠之義也。蓋以夏屬火﹐火始治時﹐心屬火﹐髒气始長﹐其脈尙瘦﹐其气尙弱。火者陽气也﹐陽气畱溢於人身﹐熱气燻蒸於分腠內﹐而遂至於盛經﹐故盛經者﹐人身陽經之脈也。用刺法者﹐必取此盛經分腠以治之。先以左手按絕其皮膚﹐而右手刺之﹐卽病去者﹐邪尙淺也。然所謂盛經者﹐乃陽經之脈也。】

【張志聰曰﹕南方生熱﹐熱生火﹐火生心﹐而心主血脈﹐故脈气尙瘦弱也。其陽盛之气﹐畱溢於外﹐而外之暑熱﹐燻蒸於分腠內﹐至於經脈﹐故當取之盛經分腠。絕膚者﹐謂絕其膚腠之邪﹐不使內入於經脈﹐蓋邪居膚腠之淺也。陽脈謂浮見於皮膚之脈﹐陽盛於外﹐故曰盛經。按此二節﹐論取气而不論脈。】

帝曰﹕秋取經兪﹐何也﹖岐伯曰﹕秋者金始治﹐肺將收殺﹐金將勝火﹐陽气在合﹐陰气初勝﹐濕气及體﹐陰气未盛﹐未能深入﹐故取兪以瀉陰邪﹐取合以虛陽邪﹐陽气始衰﹐故取於合。

【王冰曰﹕三陰已升﹐故火將收殺。金王火衰﹐故云金將勝火。以漸於雨濕霧露﹐故云濕气及體。】

【馬蒔曰﹕此言秋時行刺法者﹐所以必有取於經兪之義也。經兪者﹐據下節井榮推之﹐則是各經之經穴兪穴也。蓋以秋屬金﹐金始治時﹐肺亦屬金﹐髒气將收將殺﹐金气旺反欲勝火﹐正以金旺火衰故也。然而火气方在陽經之合穴﹐斯時陰气初勝﹐濕气及體﹐陰气未盛﹐未得深入﹐故取陰經之兪穴﹐以瀉陰經之火邪﹐取陽經之合穴﹐以瀉陽經之火邪﹐則陽气始衰矣。陽气者﹐火气也﹐所以取陰穴耳。】

【張志聰曰﹕夫秋刑官也﹐於時爲金﹐其令收降﹐故肺气將收而萬物當殺﹐淸肅之气將勝炎熱﹐陽气始降﹐而在所合之腑﹐其髒陰之气﹐始升而初勝也。夫立秋處暑﹐乃太陰濕土主气﹐故濕气及體﹐其陰气未盛﹐故未能深入而取之﹐當刺兪土以瀉太陰之濕﹐取合穴以虛陽腑之邪﹐以陽气始衰﹐故取之於合。蓋秋時陽气下降﹐始歸於腑﹐而後歸於陰也。】

帝曰﹕冬取井滎﹐何也﹖岐伯曰﹕冬者水始治﹐腎方閉﹐陽經衰少﹐陰气堅盛﹐巨陽伏沈﹐陽脈乃去﹐故取井以下陰逆﹐取滎以實陽气﹐故曰冬取井滎﹐春不鼽衄﹐此之謂也。

【王冰曰﹕去謂下去。】

【馬蒔曰﹕此言冬時行刺法者﹐所以必有取於井滎之義也。蓋以冬屬水﹐水始治時﹐腎亦屬水﹐其髒方閉﹐陽經之气始衰﹐少陰腎經之气堅盛。故巨陽者﹐太陽也﹐與腎爲表裏﹐其脈亦伏沈﹐而陽脈乃下去矣。故取陰經之井穴﹐以陰邪之欲下逆故也。故陽經之滎穴﹐以實其陽气﹐而不使陰邪之下逆故也。經有之曰﹐冬取井滎﹐春不鼽衄﹐此之謂也。】

【張志聰曰﹕腎爲水髒﹐冬令閉藏﹐陽气已衰﹐而陰寒之气﹐堅盛於外﹐太陽之气伏沈﹐其陽脈亦乃去陽而歸伏於內矣﹐故當取井以下陰逆之气﹐取滎以實沈伏之陽﹐順時令也。夫井﹐木也﹐木生於水﹐故取井木以下陰气﹐勿使其發生而上逆也。滎﹐火也﹐故取滎穴以實陽气﹐乃助其伏藏也。蓋冬令閉藏﹐以奉春生之气﹐故冬取井滎﹐助藏太陽少陰之气﹐至春時陽气外出﹐衛固於表﹐不使風邪有傷膚腠絡脈﹐故春不鼽衄﹐此之謂也。以上論刺風水所取五十七兪﹐而又有四時之分別也。】

帝曰﹕夫子言治熱病五十九兪﹐餘論其意﹐未能領別其處﹐願聞其處﹐因聞其意。岐伯曰﹕頭上五行行五者﹐以越諸陽之熱逆也。大杼﹑膺兪﹑缺盆﹑背兪﹐此八者﹐以瀉胸中之熱也。气街﹑三里﹑巨虛上下廉﹐此八者﹐以瀉胃中之熱也。雲門﹑髃骨﹑委中﹑髓空﹐此八者﹐以瀉四肢之熱也。五臟兪旁五﹐此十者﹐以瀉五臟之熱也。凡此五十九穴者﹐皆熱之左右也。帝曰﹕人傷於寒而傳爲熱﹐何也﹖岐伯曰﹕夫寒盛則生熱也。【行﹐音杭。髃﹐音耦。】

【王冰曰﹕頭上五行者﹐當中行謂上星﹑顖會﹑前頂﹑百會﹑後項﹐次兩旁謂五處﹑承光﹑通天﹑絡卻﹑玉枕﹐又次兩旁謂臨泣﹑目窻﹑正營﹑承靈﹑腦空也。上星在顱上﹐直鼻中央﹐入髮際同身寸之一寸陷者中﹐容豆﹐刺可入同身寸之三分。顖會在上星後同身寸之一寸陷者中﹐刺可入同身寸之四分。前頂在顖會後同身寸之一寸五分骨間陷者中﹐刺如顖會法。百會在前頂後同身寸之一寸五分﹐頂中央旋毛中陷容指﹐督脈足太陽脈之交會﹐刺如上星法。後頂在百會後同身寸之二寸五分﹐枕骨上﹐刺如顖會法。然是五者﹐皆督脈气所發也。上星畱六呼﹐若灸者﹐並可灸五壯。次兩旁穴﹐五處在上星兩旁同身寸之一寸五分﹐承光在五處後同身寸之一寸﹐通天在承光後同身寸之一寸五分﹐絡卻在通天后同身寸之一寸五分﹐玉枕在絡卻後同身寸之七分。然是五者﹐並足太陽脈气所發﹐刺可入同身寸之三分。五處﹑通天各畱七呼﹐絡卻畱五呼﹐玉枕畱三呼﹐若灸者﹐可灸三壯。臨泣在直目上﹐入髮際同身寸之五分﹐足太陽少陽陽維三脈之會﹐畱七呼。目窻在臨泣後同身寸之一寸﹐正營在目窻後同身寸之一寸﹐承靈在正營後同身寸之一寸半﹐腦空在承靈後同身寸之一寸半﹐俠枕骨後﹐枕骨上﹐並足少陽陽維二脈之會﹐刺可入同身寸之四分﹐余並刺可入同身寸之三分﹐若灸者﹐並可灸五壯。大杼在項第一椎下兩旁﹐相去各同身寸之一寸半陷者中﹐督脈別絡手足太陽三脈气之會﹐刺可入同身寸之三分﹐畱七呼﹐若灸者﹐可灸五壯。膺兪者﹐膺中之兪也﹐正名中府﹐在胸中行兩旁相去同身寸之六寸﹐雲門下一寸﹐乳上三助間﹐動脈應手陷者中﹐仰而取之﹐手足太陰脈之會﹐刺可入同身寸之三分﹐畱五呼﹐若灸者﹐可灸五壯。缺盆在肩上橫骨陷者中﹐手陽明脈气所發﹐刺可入同身寸之二分﹐畱七呼﹐若灸者﹐可灸三壯。背兪﹐卽風門熱府兪也﹐在第二椎下兩旁﹐各同身寸之一寸三分﹐督脈足太陽之會﹐刺可入同身寸之五分﹐畱七呼﹐若灸者﹐可灸五壯。今《中誥孔穴圖經》𨿽不名之﹐旣曰風門熱府﹐卽治熱之背兪也。气街在腹齊下橫骨兩端﹐鼠鼷上同身寸之一寸﹐動脈應手﹐足陽明脈气所發﹐刺可入同身寸之三分﹐畱七呼﹐若灸者﹐可灸三壯。三里在膝下同身寸之三寸﹐胻外廉兩筋肉分間﹐足陽明脈之所入也﹐刺可入同身寸之一寸﹐畱七呼﹐若灸者﹐可灸三壯。巨虛上廉﹐足陽明與大腸合﹐在三里下同身寸之三寸﹐足陽明脈气所發﹐刺可入同身寸之八分﹐若灸者﹐可灸三壯。巨虛下廉足陽明與小腸合﹐在上廉下同身寸之三寸﹐足陽明脈气所發﹐刺可入同身寸之三分﹐若灸者﹐可灸三壯。雲門在巨骨下胸中行﹐兩旁相去同身寸之六寸﹐動脈應手﹐足太陰脈气所發﹐舉臂取之﹐刺可入同身寸之七分﹐若灸者﹐可灸五壯。驗今《中誥孔穴圖經》無髃骨穴﹐有肩髃穴﹐穴在肩端兩骨間﹐手陽明蹺脈之會﹐刺可入同身寸之六分﹐畱六呼﹐若灸者﹐可灸三壯。委中在足膝後屈處腘中央約文中動脈﹐足太陽脈之所入也﹐刺可入同身寸之五分﹐畱七呼﹐若灸者﹐可灸三壯。按今《中誥孔穴圖經》云﹕腰兪穴一名髓空﹐在脊中第二十一椎節下﹐主汗不出﹐足淸不仁﹐督脈气所發也﹐刺可入同身寸之二寸﹐畱七呼﹐若灸者﹐可灸三壯。兪旁五者﹐謂魄戶﹑神堂﹑魂門﹑意捨﹑志室五穴﹐俠脊兩旁分相去同身寸之三寸﹐並足太陽脈气所發也。魄戶在第三椎下兩旁﹐正坐取之﹐刺可入同身寸之五分﹐若灸者﹐可灸五壯。神堂在第五椎下兩旁﹐刺可入同身寸之三分﹐若灸者﹐可灸五壯。魂門在九椎下兩旁﹐正坐取之﹐刺可入同身寸之五分﹐若灸者﹐可灸三壯。意捨在第十一椎兩旁﹐正坐取之﹐刺可入同身寸之五分﹐若灸者﹐可灸三壯。志室在第十四椎下兩旁﹐正坐取之﹐刺可入同身寸之五分﹐若灸者﹐可灸五壯。寒气外凝﹐陽气內郁﹐腠理堅致﹐元府閉封﹐致則气不宣通﹐封則濕气內結﹐中外相薄﹐寒盛熱生﹐故人傷於寒轉而爲熱﹐汗之而愈﹐則外凝內郁之理可知﹐斯乃新病數日者也。】

【馬蒔曰﹕此詳言刺熱病者﹐有五十九穴﹐復明感寒生熱之義也。頭上五行﹐中行每穴止一﹐而旁二行左右相同﹐故共有五行也。此乃所以瀉諸陽之熱逆於上者﹐謂手足六陽經也。其大杼﹑膺兪﹑缺盆﹑背兪左右計八穴﹐此皆所以瀉胸中之熱也。气街﹑三里﹑上下巨虛左右計八穴﹐此皆所以瀉胃中之熱也。雲門﹑肩髃﹑委中﹑腰兪左右計八穴﹐此皆所以瀉四肢之熱也。但腰兪在中行止有一穴耳。五臟兪旁五﹐謂五臟之兪旁有五穴﹐卽肺兪之旁有魄戶﹐以肺藏魄也﹔心兪之旁有神堂﹐以心藏神也﹔肝兪之旁有魂門﹐以肝藏魂也﹔脾兪之旁有意捨﹐以脾藏意也﹔腎兪之旁有志室﹐以腎藏志也。左右計十穴﹐此皆所以瀉五臟之熱也。凡此五十九穴者﹐皆治熱之左右穴也。夫熱必始於寒﹐人傷於寒而傳爲熱者﹐正以寒盛則生熱﹐乃寒極生熱﹐陰勝則爲陽之義耳。】

【張志聰曰﹕气穴論中言熱兪有五十九穴﹐故帝曰﹐夫子言治熱病五十九穴。餘論其意﹐但未能別其處﹐因問其意者﹐因其處而知其瀉熱之意也。頭上五行﹐每行有五穴﹐俱在頭之巓頂。諸陽之气﹐上升於頭﹐故取刺以越諸陽之熱逆。其胸中胃中之熱﹐亦求其兪而瀉之也。髓空卽橫骨穴﹐所謂股際骨空在毛中動下﹐屬足少陰腎經。蓋手太陰與陽明爲表裏﹐足少陰與太陽爲表裏。手之太陰﹐從腹走手﹔手之陽明﹐從手走頭﹔足之少陰﹐從足走腹﹔足之太陽﹐從頭走足﹐並主血气。故雲門之八者﹐以瀉手足之熱也。按王氏輩以督脈之腰兪爲髓空﹐是止七穴而非八矣。五臟兪旁五者﹐謂各開中行一寸五分﹐肺兪在三椎間﹐心兪在五椎間﹐肝兪在九椎間﹐脾兪在十一椎間﹐腎兪在十四椎間﹐左右各五﹐並屬足太陽膀胱經﹐以瀉五臟之熱。凡此五十九穴﹐皆熱之左右而瀉之也。夫在地爲水﹐在天爲寒﹐寒極生熱﹐是熱生於寒﹐而寒生於水也﹐故曰水熱穴論。】古今圖書集成醫部全錄卷二十八

調經論篇第六十二

【馬蒔曰﹕內言病有虛實﹐宜善調其經脈﹐如末節之謂﹐故名篇。】

【張志聰曰﹕此篇論五臟所生之气血神志﹐而歸重於血气﹐故篇名調經論。】

黃帝問曰﹕余聞刺法言有餘瀉之﹐不足補之。何謂有餘﹐何謂不足﹖岐伯對曰﹕有餘有五﹐不足亦有五。帝欲何問﹖帝曰﹕願盡聞之。岐伯曰﹕神有餘有不足﹐气有餘有不足﹐血有餘有不足﹐形有餘有不足﹐志有餘有不足。凡此十者﹐其气不等也。

【王冰曰﹕神屬心﹐气屬肺﹐血屬肝﹐形屬脾﹐志屬腎﹐以各有所宗﹐故不等也。】

【馬蒔曰﹕此言神气血形志﹐各有有餘不足也。】

【張志聰曰﹕其气謂五者之气﹐各有虛實之不等。】

帝曰﹕人有精气津液﹐四肢九竅﹐五臟十六部﹐三百六十五節﹐乃生百病。百病之生﹐皆有虛實。今夫子乃言有餘有五﹐不足亦有五﹐何以生之乎﹖岐伯曰﹕皆生於五臟也。夫心藏神﹐肺藏气﹐肝藏血﹐脾藏肉﹐腎藏志﹐而此成形。志意通內連骨髓﹐而成身形五臟。五臟之道﹐皆出於經隧﹐以行血气﹐血气不和﹐百病乃變化而生﹐是故守經隧焉。

【王冰曰﹕《鍼經》云﹕兩神相薄﹐合而成形﹐常先身生﹐是謂精。上焦開發﹐宣五穀味﹐燻膚充身澤毛﹐若霧露之漑﹐是謂气。腠理發泄﹐汗出腠理﹐是謂津。液之滲於空竅﹐畱而不行者爲液也。十六部者﹐謂手足二﹐九竅九﹐五臟五﹐合爲十六部也。三百六十五節者﹐非謂骨節﹐是神气出入之處也。言人身所有則多﹐所舉則少﹐病生之數何以論之﹖五臟﹐謂五神髒也。言病皆生於五臟者﹐何哉﹖以內藏五神而成形也。志意者﹐通言五神之大凡也﹔骨髓者﹐通言表裏之成化也。言五神通泰﹐骨髓化成﹐身形旣立﹐乃五臟互相爲有矣。隧﹐潛道也﹐經脈伏行而不見﹐故謂之經隧焉。血气者﹐人之神﹐邪侵之則血气不正﹐血气不正﹐故變化而百病乃生矣。然經脈者﹐所以決死生﹐處百病﹐調虛實﹐故守經隧焉。】

【馬蒔曰﹕此言人有虛實而生百病者﹐以血气之不和也。四肢者﹐手足也﹐手足各二。九竅者﹐陽竅七﹐在面部﹔陰竅二﹐前陰後陰也﹐在下部。五臟者﹐心肝脾肺腎也﹐共爲十六部﹐及有三百六十五節。《靈樞》九鍼十二原篇有曰﹕所謂節之交三百六十五會。又云﹕所言節者﹐神气之所遊行出入也﹐非皮肉筋骨也。是皆能生百病者也。百病之生﹐各有虛有實﹐是虛者卽所謂不足也。實者卽所謂有餘也。今約有餘不足而分之則爲五﹐統之則爲十。果何以生此不足有餘也﹖伯言皆生於五臟也。夫所謂神气血肉志者﹐皆藏之於五臟﹐而人之形始成焉。惟志意通暢﹐內連骨髓﹐而身形五臟﹐始無百病﹐正以五臟之道﹐皆出於經隧﹐如《靈樞》經脈篇論各經脈气之流行﹐所以行血气者也。血气不和﹐則爲有餘不足﹐而百病乃生。是故善治生者﹐必守此經隧焉﹐眞可以決死生﹑處百病﹑調虛實也。】

【張志聰曰﹕《靈樞經》云﹕兩神相搏﹐合而成形﹐常先身生﹐是謂精。上焦開發﹐宣五穀味﹐燻膚充身澤毛﹐若霧露之漑﹐是謂气。腠理開發﹐汗出溱溱﹐是謂津。谷入气滿﹐淖澤注於骨﹐骨肉屈伸泄澤﹐補益腦髓﹐皮膚潤澤﹐是謂液。中焦受气﹐取汁變化而赤﹐是謂血。壅遏營气﹐令無所避﹐是謂脈。四肢爲諸陽之本﹐九竅爲水注之气。五臟者﹐所以藏精神血气魂魄者也。十六部者﹐十六部之經脈也﹐手足經脈十二﹐蹺脈二﹐督脈一﹐任脈一﹐共十六部脈﹐計十六丈二尺﹐而一周於身。節之交三百六十五會﹐神气之所遊行出入﹐乃百病之所從而生﹐皆有虛有實。然五者之气﹐皆生於五臟﹐而五臟所藏之血气神志以成此形也。志意者﹐所以禦精神﹐收魂魄﹐適寒溫﹐和喜怒者也。志意通內連骨髓而成身形五臟。上言有形之五臟﹐以生無形之五志﹐此言無形之五志﹐以成有形之身形。五志者﹐心藏神﹐肝藏魂﹐肺藏魄﹐脾藏意﹐腎藏志也。然五臟之道﹐皆歸於經隧﹐經隧者﹐五臟之大絡以行血气者也。血气不和﹐百病乃變化而生﹐是故調治之道﹐亦守其經隧焉。】

帝曰﹕神有餘不足何如﹖岐伯曰﹕神有餘則笑不休﹐神不足則悲﹐血气未並﹐五臟安定﹐邪客於形﹐灑淅起於毫毛﹐未入於經絡也﹐故命曰神之微。帝曰﹕補瀉柰何﹖岐伯曰﹕神有餘則瀉其小絡之血出血﹐勿之深斥﹐無中其大經﹐神气乃平。神不足者﹐視其虛絡﹐按而致之﹐刺而利之﹐無出其血﹐無泄其气﹐以通其經﹐神气乃平。帝曰﹕刺微柰何﹖岐伯曰﹕按摩勿釋﹐著鍼勿斥﹐移气於不足﹐神气乃得復。

【王冰曰﹕並謂並合也﹐未與邪合﹐故曰未並。邪入小絡﹐故可瀉其小絡之脈﹐出其血﹐勿深推鍼﹐鍼深則傷肉也。以邪居小絡﹐故不欲令鍼中大經﹐絡血旣出﹐神气自平。斥﹐推也。小絡﹐孫絡也。但通經絡﹐令其和利﹐按虛絡令其气致﹐以神不足﹐故不欲出血及泄气也。刺微之間﹐復前初起於毫毛﹐未入於經絡者也。按摩其病處﹐手不釋散﹐著鍼於病處﹐亦不推之﹐使其人神气內朝於鍼﹐移其人神气令自充足﹐則微病自去﹐神气乃得復常。】

【馬蒔曰﹕此言神有虛實爲病者﹐皆當刺之﹐而復有刺邪之法也。神者﹐心之所藏也。《靈樞》本神篇言心藏脈﹐脈捨神﹐心气虛則悲﹐實則笑不休﹐然則有餘不足者﹐正虛實之謂也。觀此則知有餘不足﹐皆能爲病者矣。蓋心在聲爲笑﹐在志爲喜﹐故實則笑不休。肺在志爲憂﹐在聲爲哭﹐故心气衰而不能勝肺﹐則不足而悲﹐此乃血气已並﹐所以爲虛實而成病也。然方其血未並於气﹐气未並於血﹐而五臟安定之時﹐邪或客之﹐則邪在小絡﹐起於毫毛﹐有灑淅惡寒之貌﹐尙未入於大經與大絡也。故命曰﹐神之微病耳。帝復疑神爲有餘不足﹐而病有爲笑爲悲﹐則不可無補瀉法也。伯言神有餘者病也﹐過猶不及也﹐當瀉小絡之脈出血﹐勿深推其鍼﹐恐鍼深則傷肉也。又無中其大經﹐恐因小絡而兼傷大經也。蓋以經脈爲裏支﹐而橫者爲絡﹐絡之別者爲孫絡﹐孫絡者﹐小絡也。神本無形﹐宜其善鍼之若此。必使神气旣平﹐不至於有餘而爲笑不休﹐斯已矣。神不足者﹐其絡必虛﹐當治其心經之絡爲虛者治之﹐按而致其气之來﹐刺而令其气之和利也。無出血泄气以通其經脈﹐使神气乃平﹐不至於不足而爲悲斯已矣。且其邪客於形﹐而初起於毫毛﹐未入於經絡﹐則乘其微而刺之者﹐當按摩其病處﹐勿釋其手﹐著鍼其病處﹐勿推其鍼﹐使移邪气於不足而爲衰﹐復其眞气之如故而無虧﹐則神气自全矣。愚按此節當分爲四段﹐其曰神有餘則笑不休﹐神不足則悲﹐言有餘不足皆能爲病也。是乃本體之病﹐自血气未並至﹐故曰神之微﹐言始時皆能感邪﹐其病必微﹐是乃外感之病。其曰神有餘者﹐至神气乃平﹐言刺其有餘之法﹐非刺其邪也。其曰神不足﹐至神气乃平﹐言刺其不足之法﹐亦非刺其邪也。至於刺微柰何﹐至末方與第二段相應﹐此微字正是命曰神之微也﹐乃所以刺其邪也﹐若以第二段爲三﹐第三段爲二﹐則文理自無不明。王注以第三四段皆爲有邪﹐則末段又何爲有刺微之問﹖又奚必另有刺法﹖反有不明者矣。又按按摩勿釋四句﹐似爲空虛未著何經。愚意卽第七節

志有虛實爲病﹐乃腎經也﹐故刺然谷﹑復澑本經之穴。則刺神者﹐當在心包絡經﹔刺气者﹐當在肺經﹔刺血者﹐當在肝經﹔刺形者﹐當在脾經。否則周身之內﹐何以知其爲神之病﹐或气之病﹖又何以知其爲何經之病乎﹖】

【張志聰曰﹕鍼刺之道﹐通利經脈﹐無泄其气血﹐卽所以補虛也。蓋血气流通﹐而形神自生矣。人之爲病﹐因郁滯而成虛者﹐十居其半。醫者但知補虛﹐不知通利之中﹐更有補虛之妙。用著鍼者﹐如以布憿著之﹐乃從單布上刺﹐謂當刺之極淺﹐而勿推內其鍼﹐移其邪气於不足﹐而神气乃自復矣。張兆璜曰﹕血气相並﹐則有虛有實﹐邪入深而客於肌肉經脈﹐亦有虛有實﹐此血气平而邪客之淺者也。】

帝曰﹕善。气有餘不足﹐柰何﹖岐伯曰﹕气有餘則喘咳上气﹐不足則息利少气。血气未並﹐五臟安定﹐皮膚微病﹐命曰白气微泄。帝曰﹕補瀉柰何﹖岐伯曰﹕气有餘則瀉其經隧﹐無傷其經﹐無出其血﹐無泄其气﹔不足則補其經隧﹐無出其气。帝曰﹕刺微柰何﹖岐伯曰﹕按摩勿釋﹐出鍼視之﹐曰我將深之﹐適人必革﹐精气自伏﹐邪气散亂﹐無所休息﹐气泄腠理﹐眞气乃相得。

【王冰曰﹕肺合皮﹐其色白﹐故皮膚微病﹐命曰白气微泄。气﹐謂榮气也。鍼瀉若傷其經﹐則血出而榮气泄脫﹐故不欲出血泄气﹐但瀉其衛气而已。鍼補則又宜謹閉穴兪﹐然其衛气亦不欲泄之。刺微之間﹐覆前白气微泄者也。按摩﹐謂按摩其病處。革﹐皮也。我將深之﹐適人必革者﹐謂其深而淺刺之也。如是脇從則人懷懼色﹐故精气潛伏也。以其調適於皮﹐精气潛伏﹐邪無所據﹐故亂散而無所休息﹐發泄於腠理也。邪气旣泄﹐眞气乃與皮腠相得矣。】

【馬蒔曰﹕此言气有虛實爲病者﹐皆當刺之而復有刺邪之法也。气者﹐肺之所藏也。《靈樞》本神篇言肺藏气﹐气捨魄﹐肺虛則鼻塞不利。少气卽本文之少气也。實則喘喝﹐胸盈仰息﹐卽本文之喘咳上气也。此乃气血已並﹐所以爲虛實而成病也。然方其血未並於气﹐气未並於血﹐而五臟安定之時﹐邪來客之。肺主皮膚﹐皮膚微病﹐命曰白气微泄﹐蓋肺屬金﹐爲色之白也。然而气有餘者﹐則審其有餘之在肺經。而瀉其經隧﹐無得傷經出血﹐及泄其榮气也。气不足者﹐則審其不足之在肺經﹐而補其經隧﹐𨿽衛气亦不泄之斯可也。且其邪客於形﹐當按摩其病處﹐勿釋其手﹐出鍼視之﹐仍駭此病人﹐曰我將深此鍼以刺之﹐適致此人革其常度﹐不能自寧﹐則精气必斂伏﹐邪气必散亂﹐此邪且無所安息﹐外泄腠理﹐眞气乃相得矣。】

【張志聰曰﹕肺主气而司呼吸﹐故有餘則喘咳上逆﹐不足則呼吸不利而少气也。肺合皮﹐其色白﹐微邪客於皮膚﹐命曰白气微泄﹐謂微傷其肺气也。經隧﹐大絡也﹐五臟之所以出血气者也﹐故有餘則瀉其經隧之血气﹐而勿再傷其經脈之血气也。不足則補其經隧之血气﹐而無泄其經隧之气焉。出鍼﹐出而淺之也。視之﹐視其淺深之義也。曰我將深之。適人之邪淺客於皮﹐必與正气相格﹐庶邪散而正气不泄﹐故曰我將深之﹐謂將持內之而使精神自伏。復放而出之﹐令邪無散亂﹐迎之隨之﹐以意和之﹐無所休息。使邪气泄於皮毛腠理﹐而眞气乃相得復於肌表。此用鍼淺深之妙法也。】

帝曰﹕善。血有餘不足﹐柰何﹖岐伯曰﹕血有餘則怒﹐不足則恐。血气未並﹐五臟安定﹐孫絡水溢﹐則經有畱血。帝曰﹕補瀉柰何﹖岐伯曰﹕血有餘則瀉其盛經﹐出其血﹔不足則視其虛經﹐內鍼其脈中﹐久畱而視脈大疾﹐出其鍼﹐無令血泄。帝曰﹕刺畱血柰何﹖岐伯曰﹕視其血絡﹐刺出其血﹐無令惡血得入於經﹐以成其疾。

【王冰曰﹕絡有邪盛則入於經﹐故云孫絡水溢﹐則經有畱血。脈盛滿則血有餘﹐故出之。經气虛則血不足﹐故無令血泄也。久畱疾出﹐是謂補之。血絡滿者﹐刺按出之﹐則惡色之血不得入於經脈。】

【馬蒔曰﹕此言血有虛實爲病者﹐皆當刺之﹐而復有刺邪之法也。血者﹐肝所藏也。《靈樞》本神篇言肝藏血﹐血捨魄﹐肝气虛則恐﹐實則怒﹐正與此同。蓋以肝在志爲怒﹐腎在志爲恐﹐不足則母气虛而爲恐也。此血气已並﹐所以有虛實而爲病耳。然方其血未並於气﹐气未並於血﹐而五臟安定之時﹐孫絡爲濕所勝﹐其水泛溢﹐則入於經而有畱血﹐此乃邪之爲病也。然而血有餘者﹐則審其在肝經之盛﹐而瀉之以出其血﹐血不足者﹐則視其在肝經之虛而補之﹐鍼其脈中﹐久畱而視﹐所謂如待貴人﹐不知日暮者是也。候脈已大疾﹐則气已至矣﹐乃出其鍼﹐無令出血可也。且邪之所感﹐致有畱血﹐則當視其血在絡時﹐卽刺出其血﹐無令惡血入經﹐以成他疾可也。】

【張志聰曰﹕肝志怒﹐腎志恐﹐故血有餘則肝盛而主怒﹐不足則母气衰而並於脾﹐故恐。蓋以木气不足則土气盛﹐土气盛則並於所不勝之腎臟而爲恐也。然下文之所謂病在脈調之血者﹐心包絡所主之血也。此所謂血者﹐肝臟之所主也。肝臟之血本於衝脈﹐衝脈起於胞中﹐其浮而外者﹐循腹上行﹐散於皮膚肌肉之間﹐充膚熱肉﹐生毫毛。臥則歸於肝臟﹐寤則隨衛气而行於脈外。孫絡水溢者﹐胞中之津水也﹐水谷之津﹐流溢於中﹐奉心神化赤而爲血。故曰﹕水入於經﹐而血乃成。夫經脈之血﹐從經而脈﹐脈而絡﹐絡而孫﹐脈外之血﹐從皮膚而轉注於孫脈﹐從孫絡而入於經兪﹐此脈內脈外之血气互相交通者也﹐故曰﹕孫絡水溢﹐則經有畱血。此肝有微病﹐致經水之溢於經也﹐盛經﹐衝脈也。衝脈爲經絡之海﹐故曰盛經。虛經﹐虛而不盛也。久畱﹐候气至也。脈大疾﹐气至而血復也。經云﹕經脈爲裏﹐支而橫者爲絡﹐絡之別者爲孫﹐盛而血者疾誅之﹐盛者瀉之﹐蓋血在於絡﹐是孫絡之水溢畱於絡中﹐而成敗惡之血矣﹐此將入於經﹐故當疾刺以瀉出之。】

【張兆璜曰﹕凡病虛中有實﹐實中有虛﹐出鍼視之﹐曰我將深之﹐適人必革﹐此瀉邪而兼補其正气也。久畱而視脈大﹐疾出其鍼﹐此補虛而兼出其微邪也。迎之隨之﹐淺深在意﹐斯盡調經之妙用。】

帝曰﹕善。形有餘不足柰何﹖岐伯曰﹕形有餘則腹脹﹐涇溲不利﹐不足則四肢不用。血气未並﹐五臟安定﹐肌肉蠕動﹐命曰微風。帝曰﹕補瀉柰何﹖岐伯曰﹕形有餘則瀉其陽經﹐不足則補其陽絡。帝曰﹕刺微柰何﹖岐伯曰﹕取分肉間﹐無中其經﹐無傷其絡﹐衛气得復﹐邪气乃索。【溲﹐音叟。蠕﹐音軟。】

【王冰曰﹕涇﹐大便﹔溲﹐小便也。邪薄肉分﹐衛气不通﹐陽气內鼓﹐故肉蠕動。陽經﹐陽絡胃之經絡也。衛气者﹐所以溫分肉而充皮膚﹐肥腠理而司開闔﹐故肉蠕動﹐卽取分肉間﹐但開肉分以出其邪﹐故無中其經﹐無傷其絡﹐衛气復舊﹐而邪气盡索散盡也。】

【馬蒔曰﹕此言形有虛實爲病者﹐皆當刺之﹐而復有刺邪之法也。形者﹐脾所藏也﹐蓋形成於肉﹐脾主肌肉故也。《靈樞》本神篇言脾藏營﹐營捨意﹐脾气虛則四肢不用﹐五臟不安﹐實則腹脹﹐涇溲不利﹐正與此同。此气血已並﹐所以爲虛實而成病耳。然方其血未並於气﹐气未並於血﹐而五臟安定之時﹐則風或客之﹐肌肉如蠕虫之動﹐然而風气尙微﹐命曰微風。故形之有餘﹐則當瀉足陽明胃經﹔形之不足﹐則當補足陽明胃絡。正以脾胃爲土﹐土主肌肉﹐而今曰陽經﹐非胃而何﹖且也微風所客﹐必當刺之﹐取其感風之。】

帝曰﹕善。志有餘不足﹐柰何﹖岐伯曰﹕志有餘則腹脹飧泄﹐不足則厥。血气未並﹐五臟安定﹐骨節有動。帝曰﹕補瀉柰何﹖岐伯曰﹕志有餘則瀉然筋血者﹐不足則補其復澑。帝曰﹕刺未並柰何﹖岐伯曰﹕卽取之﹐無中其經﹐邪所乃能立虛。【然筋﹐當是然谷。】

【王冰曰﹕脹﹐謂脹起。厥﹐謂逆行上衝也。足少陰脈下行﹐今气不足﹐故隨衝脈逆行而上衝也。腎合骨﹐故骨有邪薄﹐則骨節鼓動﹐或骨節之中﹐如有物鼓動之也。然﹐謂然谷﹐足少陰滎也﹐在內踝之前﹐大骨之下陷者中﹐血絡盛則泄之﹐其刺可入同身寸之三分﹐畱三呼﹐若灸者﹐可灸三壯。復澑﹐足少陰經也﹐在內踝上同身寸之二寸陷者中﹐刺可入同身寸之三分﹐畱三呼﹐若灸者﹐可灸五壯。不求穴兪而直取居邪之處﹐故云卽取之。】

【馬蒔曰﹕此言志有虛實爲病者﹐皆當刺之﹐而復有刺邪之法也。《靈樞》本神篇言腎藏精﹐精藏志﹐腎气虛則厥﹐實則脹﹐五臟不安﹐正與此同。蓋以腎脈上行於腹﹐下行於足故也。此乃血气已並﹐所以爲虛實而成病耳。然方其血未並於气﹐气未並於血﹐而五臟安定之時﹐腎主骨﹐骨感於邪﹐則骨節有動﹐此乃邪之爲病也。然而志有餘者﹐則瀉腎經之榮穴名然谷者﹐其筋有血﹐乃刺出之。志不足者﹐則補腎經之經穴名復澑者﹐無出血泄气可也。帝問血气未並之時﹐感邪而骨中有動﹐則所以刺未並者﹐必有法也。伯言卽取之邪所以刺之﹐無中其大經﹐則邪所自能立去而虛矣。】

【張志聰曰﹕腎者﹐胃之關也﹐關門不利﹐則聚水而爲腹脹飧泄矣。腎爲生气之原﹐故不足則厥逆而冷﹐骨節有動者﹐亦爲微風所傷也。故下文曰﹐邪所以能立虛。然谷穴﹐足少陰之滎穴也﹐滎爲火﹐故有餘則當瀉其坎中之滿。復澑﹐足少陰之經穴也﹐經屬金虛則補其母也。卽取之者﹐卽於骨節有動之處而取之也。邪所﹐謂邪客而有動之所也。此病在骨者調之骨﹐故無中其經。】

帝曰﹕善。余已聞虛實之形﹐不知其何以生﹖岐伯曰﹕气血以並﹐陰陽相傾﹐气亂於衛﹐血逆於經﹐血气離居﹐一實一虛。血並於陰﹐气並於陽﹐故爲驚狂。血並於陽﹐气並於陰﹐乃爲炅中。血並於上﹐气並於下﹐心煩惋善怒。血並於下﹐气並於上﹐亂而喜忘。【以﹑已同。炅﹑烔同。惋﹐宜作悗﹐音悶。】

【王冰曰﹕衛行脈外﹐故气亂於衛。血行經內﹐故血逆於經。血气不和﹐故一虛一實。气並於陽﹐則陽气外盛﹐故爲驚狂。气並於陰﹐則陽气內盛﹐故爲熱中。上謂鬲上﹐下謂鬲下。】

【馬蒔曰﹕此言血气之所以偏勝而皆有其病也。帝問已聞虛實之病形﹐如笑不休與悲之類﹐然所以生此虛實者﹐必有故也。伯言虛實之生﹐在乎陰陽相並之間耳。故气並於血﹐血並於气﹐是气血之已並也。榮爲陰﹐气血則從生﹔衛爲陽﹐气悍於營。气血相並﹐是陰陽之相並也。陰血並於陽气﹐則气亂於衛﹐而血之離居者爲實﹐其虛則在气也。陽气並於陰血﹐則血逆於經﹐而气之離居者爲實﹐其虛則在血也。虛實之所以生者如此。然气血固不可以專並﹐亦不可以不並。專並者爲偏勝﹐不並者爲不和。試以不並者言之﹕血屬陰﹐今血並於陰﹐而無與於气﹐气屬陽﹐今气並於陽﹐而無與於血﹐則論血气之大分﹐血當以气爲主。故血並於陰者﹐其病徐﹐而气並於陽者﹐其病剛﹐當爲驚狂之證。又以專並者言之﹕血專並於陽﹐气專並於陰﹐是血必以气爲主﹐故血並於气者﹐其病緩﹐而气並於血者﹐其病速﹐當爲熱中之證。且是血气者﹐不但表裏爲病﹐抑且上下爲病﹐正以上與表同﹐下與裏一也。故血並於鬲之上﹐而气並於鬲之下﹐其病在鬲下﹐心气不下通﹐故爲煩心﹐肝气乃上逆﹐故爲善怒也。血並於鬲之下﹐而气並於鬲之上﹐其病在鬲上﹐心在鬲下者﹐神以气盛而亂﹐又以神失而善忘也。】

【張志聰曰﹕此言五者之有餘不足﹐生於血气之相並也。血气者﹐陰陽也。陰陽者﹐皮膚气分爲陽﹐經脈血分爲陰﹐表爲陽﹐裏爲陰﹐身半以上爲陽﹐身半以下爲陰。气亂於衛者﹐血並於气也。血逆於經者﹐气並於血也。血並於气﹐則血離其居。气並於血﹐則气離其居矣。血離其居﹐則血虛而气實﹐气離其居﹐則气虛而血實﹐故曰﹐一實一虛﹐蓋有者爲實﹐無者爲虛也。此論血气相並之總綱也。夫衛者﹐水谷之悍气也。肺主之气﹐乃三陽之表气﹐肌腠之元眞﹐故曰气亂於衛﹐謂亂於衛之部署也。下文曰﹐取气於衛﹐病在气﹐調之衛﹐皆屬此意。蓋皮膚肌肉之腠理處﹐皆衛气遊行出入之所﹐所謂當取之於皮膚肌腠﹐而無動其經脈也。當知衛气出於陽明﹐日行於陽﹐夜行於陰﹐大會於風府﹐遊行於外內者也。太陽三焦之气﹐生於下焦水中﹐從下而上﹐自內而外﹐主司於膚表﹐通會於肌腠﹐故曰三焦膀胱者﹐腠理毫毛其應﹐分別血气生始出入之原也。夫血分气分之爲陰陽也﹐脈外气分爲陽﹐脈內血分爲陰﹐陰血滿之於外﹐陽气注之於脈中﹐是爲陰陽勻平﹐如血並居於陰﹐則陰盛而血實。心主血脈﹐故陰盛則驚。气並於陽﹐則陽盛而气實﹐陽盛則發狂也。又有外內之陰陽也。血並於陽﹐則陰虛而生內熱﹐气並於陰﹐則陽气內盛而爲熱中矣。故陰陽外內相並﹐而總屬炅中也。乃上下之爲陰陽則何如﹖血並於上﹐則脈气實而心煩惋﹐气並於下﹐則气不舒而多怒也。血並於下﹐則血蓄於下而喜忘﹔气並於上﹐則气逆於上而爲悗亂。《靈樞經》曰﹕淸濁之气相干﹐亂於胸中﹐是爲大悗。《傷寒論》曰﹕其人喜忘者﹐必有蓄血﹐宜抵當湯下之。按抵當湯證﹐乃血蓄於气分﹐當知气並於上﹐匪則並於脈外﹐而兼並於脈中。故曰淸濁之气相干。血並於下﹐匪則並於脈中﹐而兼並於脈外﹐故其人喜忘。經云﹕上气不足﹐下气有餘﹐腸胃實而心气虛﹐虛則營衛畱之於下﹐久之小以時上﹐故喜忘也。】

帝曰﹕血並於陰﹐气並於陽﹐如是血气離居﹐何者爲實﹖何者爲虛﹖岐伯曰﹕血气者﹐喜溫而惡寒﹐寒則泣不能流﹐溫則消而去之。是故气之所並爲血虛﹐血之所並爲气虛。帝曰﹕人之所有者血與气耳﹐今夫子乃言血並爲虛﹐气並爲虛﹐是無實乎﹖岐伯曰﹕有者爲實﹐無者爲虛。故气並則無血﹐血並則無气。今血气相失﹐故爲虛焉。絡之與孫脈﹐俱輸於經﹐血與气並﹐則爲實焉。血之與气﹐並走於上﹐則爲大厥﹐厥則暴死。气復反則生﹐不反則死。

【王冰曰﹕泣﹐謂如雪在水中﹐凝住而不行去也。气並於血則血少﹐故血虛。血並於气則气少﹐故气虛。有者爲實﹐無者爲虛﹐言爲並於血則血無﹐血並於气則气無也。血與气相失﹐言气並於血﹐則血失其气﹐血並於气﹐則气失其血。】

【馬蒔曰﹕此詳論血气之虛實﹐有以不並言者﹐有以專並言者。帝承上文而言血並於气﹐气並於血﹐固宜其有虛實矣。若血屬陰﹐理當歸於陰﹐气屬陽﹐理當歸於陽。今曰﹐血並於陰﹐气並於陽﹐此正血气不相爲並﹐而各離所並之居﹐與上節離居不同。上言血離其所居而並之於气﹐气離其所居而並之於血﹐而此則血不並气是離其並气之所居﹐气不並血﹐是離其並血之所居﹐是無實無虛也。當以何者而定其爲虛實邪﹖伯言血气𨿽不同﹐其性則同也﹐皆喜溫而惡寒﹐寒則濇滯而不通﹐溫則消釋而易行﹐故不並固不可﹐而專並亦不可。蓋不並則爲寒﹐寒則濇滯而不通。專並則爲熱﹐熱則太溫而病勝。是以气之所並者在於陽﹐則气分無血也﹐是爲血虛矣。血之所並者在於陰﹐則血分無气也﹐是爲气虛矣。此不並之並﹐亦有虛實在也。然而旣曰血虛﹐又曰气虛﹐是血气皆無實也﹐帝之所以又疑而問也。殊不知气並於陽﹐气爲有而血爲無﹐乃气實而血虛也。血並於陰﹐血爲有而气爲無﹐乃血實而气虛也。故曰有者爲實﹐無者爲虛也。不惟是也﹐彼气血相片者﹐气並於血﹐則气盛而血少﹐是無血也。血並於气﹐則血盈而气少﹐是無气也。惟气血相失﹐故名之曰虛。大絡與孫絡﹐俱運於經脈之中﹐气並於血﹐其實在气血並於气﹐其實在血﹐故名之曰實。且是气血也﹐專並於上﹐則气上而不下﹐當爲大厥之證﹐厥則暴死者有之。幸而气復於下則生﹐不復則死矣。】

【張志聰曰﹕此復申明血气各自並居而成虛也。夫血滿於外﹐气注於陰﹐是陰陽相合而爲和平﹐如血並於陰﹐气並於陽﹐是血气各自分其居矣。故血气喜其溫和相合﹐而惡其寒濇獨居。如血並於陰﹐則寒泣而不能流行﹐血不流行﹐則气不得以和之矣。气並於陽﹐則气溫而血消去﹐气熱消鑠﹐則血不得以和之矣。是故气之所並爲血虛﹐血之所並爲气虛。蓋血並於陰者﹐血並而气不並也。血並於陰﹐則陰盛而寒﹐寒則血中之气﹐亦濇而不能流行矣。气並於陽者﹐气並而血不並也。气並於陽﹐則陽盛而熱熱則气分之血﹐亦消爍而去矣。故曰气並則無血﹐血並則無气也。然血气並而成虛者﹐因無而爲虛也。如血並於陰﹐則陰寒盛﹐而血中之气亦無矣。如气並於陽﹐則陽熱盛﹐而气分之血亦消去矣。故气並則無血﹐血並則無气。今血與气相失﹐而不能相和﹐故皆爲虛焉。絡者﹐經脈之支別也。孫脈者﹐乃孫絡之脈別經者﹐亦三百六十五脈﹐內通於十二大絡﹐外通於膚腠皮毛。五臟之血气﹐從大絡而出於孫脈﹐從孫脈而出於膚表。表陽之气﹐從孫絡而入於大絡﹐從大絡而注於經兪。此外內交通血气之經路也。是絡脈之血气﹐孫絡之气血﹐俱輸於經﹐是血與气共並於血分則爲實也。血之與气並走於上﹐則爲大逆﹐逆則暴死。气復反則生﹐不反則死﹐此血與气共並於上則爲實也。王芳侯曰﹕气復反則生﹐謂復歸於下也。蓋陽气生於下﹐而升於上﹐血气並逆﹐則气機不轉而暴死﹐反則旋轉而復生。】

帝曰﹕實者何道從來﹖虛者何道從去﹖虛實之要﹐願聞其故。岐伯曰﹕夫陰與陽皆有兪會﹐陽注於陰﹐陰滿之外﹐陰陽勻平﹐以充其形﹐九候若一﹐命曰平人。

【馬蒔曰﹕此言气血之虛實﹐必有道以爲之往來也。陰陽者﹐陰經陽經也。帝問气血相並則爲虛實﹐然何道以爲之往來﹖此乃虛實之要也。伯言手足有六陽經﹐有六陰經﹐皆有兪穴所會﹐陽經注而之內﹐陰經注而之外﹐如《靈樞》經脈篇始於手太陰肺經﹐遂行於手陽明大腸經﹐足陽明胃經﹐遂行於足太陰脾經者是也。陰陽和平﹐以充其形﹐九候不偏﹐命之曰無病之人。若气血相並﹐則不能勻平而爲虛實矣。此陽經陰經之經隧﹐乃道之所以往來也。】

【張志聰曰﹕道謂血气出入之道路﹐來則爲實﹐去則爲虛﹐有來有往則和平矣。蓋以血气相通﹐陰陽交互之爲和平也。兪者﹐謂三百六十五兪穴﹐乃血脈之所流注。會者﹐謂三百六十五會﹐乃神气之所遊行﹐皆陰陽血气之所輸會者也。脈外之陽气﹐從孫脈而注於陰中﹐在內之陰血﹐從經兪而溢之脈外﹐此陰陽相和﹐是爲勻平。血气相通﹐以充其形﹐則三部九候之脈﹐上下若一﹐是爲平人矣。】

夫邪之生也﹐或生於陰﹐或生於陽。其生於陽者﹐得之風雨寒暑﹔其生於陰者﹐得之飲食居處﹐陰陽喜怒。

【馬蒔曰﹕此言陽經之邪﹐得之外感﹐而陰經之邪﹐得之內傷也。何也﹖陽經主表﹐陰經主裏故也。】

【張志聰曰﹕上節論陰陽不和﹐血气相並﹐而有虛實之分﹐此復論外因於風雨寒暑﹐內因於飲食七情﹐而亦有陰陽虛實之分焉。外爲陽﹐內爲陰。故生於陽者﹐得之風雨寒暑﹐其生於陰者﹐得之飲食居處﹐陰陽喜怒。】

帝曰﹕風雨之傷人柰何﹖岐伯曰﹕風雨之傷人也﹐先客於皮膚﹐傳入於孫脈﹐孫脈滿則傳入於絡脈﹐絡脈滿則輸於大經脈。血气與邪並客於分腠之間﹐其脈堅大﹐故曰實。實者﹐外堅充滿﹐不可按之﹐按之則痛。帝曰﹕寒濕之傷人柰何﹖岐伯曰﹕寒濕之中人也﹐皮膚不收﹐肌肉堅緊﹐營血泣﹐衛气去﹐故曰虛。虛者﹐聶辟气不足﹐按之則气足以溫之﹐故快然而不痛。

【王冰曰﹕聶謂聶皺﹐辟謂辟壘也。】

【馬蒔曰﹕此言陽經病有虛實﹐皆得之外感﹐而以痛否爲驗也。上文神气血形志﹐以血气相並而爲虛實﹐乃血气之虛實﹐不必外感於邪也。此言感邪而有虛實﹐乃病之虛實也。是必有血气之虛實﹐而後有病之虛實﹐其實有不同也。試以陽經之生實者言之﹕風雨之傷人也﹐先客於皮膚﹐傳入於孫絡﹐又傳入於絡脈﹐又傳入於經脈﹐血气與邪﹐並客於分腠之間﹐其脈堅大﹐故曰實。實者﹐按之則痛者是也。又以陽經之生虛者言之﹕寒暑之中人也﹐皮膚不仁﹐肌肉堅緊﹐營血濇而衛气散﹐故曰虛。虛者聶辟﹐乃肌肉僻積之意﹐按之則气足以溫之而不痛者是也。此乃陽經之病﹐生虛生實者如此。】

【張志聰曰﹕此論外因之風雨寒暑﹐而有虛有實也。夫經脈爲裏﹐支而橫者爲絡﹐絡之別者爲孫。風雨之傷人也﹐先客於皮膚﹐而次入於裏﹐血气與邪﹐並客於分腠之間﹐其脈堅大﹐故曰實。此邪在於分腠之陽﹐迫及於脈而爲堅大﹐未入於裏﹐故按之則痛。夫表陽之气﹐主於皮膚﹐寒濕之陰邪﹐傷人陽气﹐是以皮膚不收﹐陽气不能外禦﹐致邪入於肌肉﹐而肌肉堅緊也。榮血泣而不行﹐衛气去於膚表﹐故爲虛也。《靈樞經》曰﹕血气竭枯﹐腸胃聶辟﹐蓋言此虛者﹐虛於外而僻積於內也。此表气不足﹐故按摩之﹐則裏气出以溫之﹐故快然而不痛。此論陽受之風雨寒濕﹐陽气主於膚表﹐蓋以陽气實者爲實﹐而陽气虛者爲虛也。】

帝曰﹕善。陰之生實柰何﹖岐伯曰﹕喜怒不節﹐則陰气上逆﹐上逆則下虛﹐下虛則陽气走之﹐故曰實矣。帝曰﹕陰之生虛柰何﹖岐伯曰﹕喜則气下﹐悲則气消﹐消則脈虛空。因寒飲食﹐寒气燻滿﹐則血泣气去﹐故曰虛矣。

【王冰曰﹕實謂邪气盛﹐虛謂精气奪也。】

【馬蒔曰﹕此言陰經病有虛實﹐皆得之於內傷也。試以陰經之生實者言之﹕怒气不節﹐則肝爲陰經﹐陰气上逆﹐上逆則下虛﹐下虛則陽气專走而上行﹐故曰實。又以陰經之生虛者言之﹕正以喜則气下﹐悲則气消﹐而脈气虛空﹐又因用寒冷飲食﹐而寒气燻滿﹐則血濇气去﹐故曰虛。】

【張志聰曰﹕此論內因之虛實也。夫內爲陰﹐外爲陽﹐身半以下爲陰﹐身半以上爲陽。喜怒之气﹐由衷而發﹐故不節則陰气上逆﹐逆則下虛﹐虛則陽气相乘﹐而下走之﹐故爲實矣。夫心藏神﹐喜則神气散而下﹐肺藏气﹐悲則傷肺而气消﹐神气消而脈空虛者﹐脈隨气而消長也。飲食於胃﹐喜溫而惡寒﹐兼之寒飲﹐致寒气燻滿於胸中﹐則血泣而气去。蓋榮衛血气﹐皆陽明之所生也。此論飲食居處﹐陰陽喜怒﹐皆生於陰﹐故論在內之气﹐及經脈之爲虛爲實也。】

帝曰﹕經言陽虛則外寒﹐陰虛則內熱﹔陽盛則外熱﹐陰盛則內寒。余已聞之矣﹐不知其所由然也。岐伯曰﹕陽受气於上焦﹐以溫皮膚分肉之間。令寒气在外﹐則上焦不通﹐上焦不通﹐則寒气獨畱於外﹐故寒栗。帝曰﹕陰虛生內熱柰何﹖岐伯曰﹕有所勞倦﹐形气衰少﹐穀气不盛﹐上焦不行﹐下脘不通﹐胃气熱﹐熱气燻胸中﹐故內熱。帝曰﹕陽盛生外熱柰何﹖岐伯曰﹕上焦不通利﹐則皮膚致密﹐腠理閉塞﹐元府不通﹐衛气不得泄越﹐故外熱。帝曰﹕陰盛生內寒柰何﹖岐伯曰﹕厥气上逆﹐寒气積於胸中而不瀉﹐不瀉則溫气去﹐寒獨畱則血凝泣﹐凝則脈不通﹐其脈盛大以濇﹐故中寒。

【王冰曰﹕甚用其力﹐致勞倦也。貪役不食﹐故穀气不盛﹐外傷寒毒﹐內薄諸陽﹐寒外盛則皮膚收﹐皮膚收則腠理密﹐故衛气稸聚﹐無所流行矣。寒气外薄﹐陽气內爭﹐積火內燔﹐故生外熱也。溫气﹐謂陽气也。陰逆內滿﹐則陽气去於皮外也。】

【馬蒔曰﹕此言陰陽之有虛實﹐而寒熱之在內外者不同也。陽者﹐衛气也。陰者﹐營气也。經言陽虛則外寒﹐陽盛則外熱﹐陰虛則內熱﹐陰盛則內寒﹐是虛實殊而內外分﹐何寒熱之難拘也﹖伯言陽虛則外寒者﹐正以衛气自下焦之陰中有陽者﹐隨中焦之气以升於上焦﹐而生此衛气﹐故謂之衛气出於下焦﹐濁者爲衛是也。此衛气卽陽气也﹐陽受气於上焦而生﹐故出而溫於皮膚分肉之間﹐所以衛行脈外﹐肥腠理而司開闔也。今寒气在於外體﹐則上焦不通﹐衛气不得入﹑而寒气獨畱於外﹐故寒而臣栗也。此外感之證也。所謂陰虛生內熱者﹐正以有所勞倦﹐致形衰气少﹐而飲食隨減﹐所以穀气不盛也。夫上焦之宗气﹐生於穀气之精微﹐今飲食倦勞如此﹐故上焦之气不能行﹐而下脘之气亦不通﹐則胃气虛而爲熱﹐熱气燻於胸中﹐故內熱也。此內傷之證也。所謂陽盛生外熱者﹐正以衛气本於上焦﹐今外傷寒毒﹐陽邪反盛﹐上焦不通﹐皮膚腠理﹐皆致密而閉塞﹐元府不得通利﹐衛气不得外越﹐故外體菀熱﹐此外感之證也。所謂陰盛生內寒者﹐正以下气大逆而爲厥﹐寒物之气﹐積於胸中而不瀉﹐熱气漸去﹐寒气獨畱﹐血亦凝濇﹐脈亦不通﹐經脈在內者﹐盛大而脹﹐並皆濇滯﹐故內寒﹐此亦內傷之證也。按此四段﹐其首段陽虛生外寒﹐後人以爲陽虛畏外寒﹐蓋言陽气旣虛﹐外無所衛﹐𨿽不感邪﹐亦必畏寒。次段陰虛生內熱﹐後人以爲腎水旣滅﹐火能勝陰﹐煩躁眩暈﹐內熱自盛﹐此亦有理﹐但與正文不同。其曰陽盛則外熱﹐陰盛生內寒者﹐斷如所解云云也。但陰盛生內寒﹐或欲作外感之邪說﹐則是傳經之邪也﹐傳經之邪﹐內當熱﹐脈當沈﹐今何爲反寒﹖須知欲作外感﹐乃是暫時寒气入中﹐或爲寒物所傷耳﹐非傳經之邪也。此節脈若作外診之脈﹐理宜沈濇﹐今曰盛大而濇﹐恐是在中之脈﹐非外見者。】

【張志聰曰﹕此承上文而復論表裏陰陽﹐有寒熱虛實之別。上節論陽在外而陰在內﹐然表陽之气﹐有虛之寒﹐裏陰之气﹐有虛之熱﹐故帝引經而復問焉。陽謂諸陽之气。經云﹕三焦開發﹐宣五穀味﹐燻膚充身澤毛﹐是謂气。是陽受气於上焦﹐以溫皮膚分肉﹐假令寒气客於外﹐則上焦之气不通﹐而寒气獨畱﹐故寒栗也。所以凡傷於寒則爲病熱者﹐得陽气以化熱也。寒栗而不能爲熱者﹐上焦之气不通也。至若陰虛生內熱者﹐因中土之受傷也。如飲食勞倦則傷脾﹐脾主肌肉﹐故形气衰少也。水谷入胃﹐由脾气之轉輸﹐脾不運行﹐則穀气不盛矣。上焦不能宣五穀之味﹐下焦不能受水谷之津﹐胃爲陽熱之腑﹐气畱而不行﹐則熱气燻於胸中而爲內熱矣。上爲風雨寒濕﹐此卽飲食居處也。上焦爲宗气之海﹐宗气積於胸中﹐上出於肺﹐以司呼吸﹐肺主气而上合於皮毛﹐是以上焦通利﹐則充膚澤毛﹐有若霧露之漑。上焦不通﹐則皮膚致密﹐腠理閉塞﹐而元府不通矣。毫毛之腠理閉塞﹐則衛气不得泄越而爲熱矣。厥气上逆﹐下焦之陰气厥逆於上也。陰寒之气﹐積於胸中而不瀉﹐則中上二焦之陽气消﹐而寒气獨畱於上﹐寒則血凝泣而脈不通矣。陰盛則脈大﹐血凝泣﹐故脈濇也。陽熱去而寒獨畱﹐故中寒也。】

帝曰﹕陰與陽並﹐血气以並﹐病形以成﹐刺之柰何﹖岐伯曰﹕刺此者﹐取之經隧﹐取血於營﹐取气於衛﹐用形哉﹐因四時多少髙下。帝曰﹕血气以並﹐病形以成﹐陰陽相傾﹐補瀉柰何﹖岐伯曰﹕瀉實者﹐气盛乃內鍼﹐鍼與气俱內﹐以開其門﹐如利其戶﹔鍼與气俱出﹐精气不傷﹐邪气乃下﹐外門不閉﹐以出其疾﹐搖大其道﹐如利其路﹐是謂大瀉﹐必切而出﹐大气乃屈。帝曰﹕補虛柰何﹖岐伯曰﹕持鍼勿置﹐以定其意﹐候呼內鍼﹐气出鍼入﹐鍼空四塞﹐精無從去﹐方實而疾出鍼﹐气入鍼出﹐熱不得還﹐閉塞其門﹐邪气布散﹐精气乃得存﹐動气候時﹐近气不失﹐遠气乃來﹐是謂追之。【內﹑納同。】

【王冰曰﹕營主血﹐陰气也。衛主气﹐陽气也。夫行鍼之道﹐必先知形之長短﹐骨之廣狹﹐循三備法通計身形以施分寸﹐故曰用形也。瀉實﹐言欲開其穴而泄其气也。切﹐謂急也﹐言急出其鍼也。鍼解論曰﹕疾而徐則虛者﹐疾出鍼而徐按之也。大气﹐謂大邪气也。屈﹐謂退屈補虛﹐言但密閉穴兪﹐勿令其气散泄也。近气謂已至之气﹐遠气謂未至之气。欲動經气而爲補﹐補者皆必候水刻﹐气之所在而刺之﹐是謂得時而調之﹐追﹐猶言補也。《鍼經》曰﹕追而濟之﹐安得無實﹐則此謂也。】

【馬蒔曰﹕此言刺病取乎營衛﹐而補瀉又有其法也。陰並於陽﹐是血並於气﹔陽並於陰﹐是气並於血。血气病形﹐所以各有虛實也。刺之何如﹖蓋十二經中﹐皆有經隧﹐血有虛實﹐而營气屬陰﹐血生於營﹐故刺血者取之營气而已。气有虛實﹐而衛气屬陽﹐气亦屬陽﹐故刺气者取之衛气而已。且人之形體﹐有長短﹑肥瘦﹑大小不同﹐天之四時﹐有寒熱﹑溫涼不一﹐必用人之形﹐因天之時﹐以爲鍼之多少髙下耳。是以欲瀉實者﹐候其邪气方盛之時﹐乃令病人吸气以納鍼。鍼與气俱納﹐然後開其門﹐利其戶﹐無令气忤﹐靜以久畱﹐無令邪布。吸則轉鍼以得气爲故﹐候呼引鍼﹐呼盡乃去鍼﹐與气俱出。精气不傷﹐邪气乃下﹐外門不閉﹐以出其疾﹐搖大其道﹐如利其路﹐是謂大瀉﹐必切而出﹐大气乃屈。故命曰瀉。欲補其虛者﹐持鍼勿置﹐以定其意﹐必先捫而循之﹐切而散之﹐推而按之﹐彈而怒之﹐抓而下之﹐通而取之﹐候呼納鍼﹐呼盡納鍼﹐气出鍼入﹐鍼空四塞﹐精無從去﹐靜以久畱﹐以气至爲故﹐如待所貴﹐不知日暮﹐其气已至﹐適而自護﹐候呼引鍼﹐方實而疾出鍼﹐气入鍼出﹐气不得出﹐熱不得還﹐各在其處﹐推闔其門﹐閉塞其戶﹐邪气弗散﹐令神气存﹐精气乃得存﹐動气候時﹐近气不失﹐大气畱止﹐遠气乃來﹐是謂追之﹐故命曰補。】

【張志聰曰﹕陰與陽並者﹐謂表裏上下﹐陰陽相並也。血气以並者﹐血並於气﹐气並於血也。蓋五臟之神志血气﹐生於胃腑水谷之精。胃之所出气血者﹐經隧也。經隧者﹐五臟六腑之大絡也。故當取之經隧﹐以調其五臟焉﹐夫取之經隧﹐調其神也﹔取之營衛﹐調其气也。又當以調其形。形者﹐皮膚肌肉。哉者﹐未盡之辭。蓋言上守神﹐粗守形﹐神气固當調﹐而形之小可不用也。因時气之升降浮沈﹐而用之以多少髙下。如曰以月生死爲痏數﹐此多少之謂也。如春時兪在頸項﹐夏時在胸脇﹐秋時在肩背﹐冬時在腰股﹐髙下之謂也。虛實者﹐謂並者爲實﹐無者爲虛。邪气盛則實﹐精气奪則虛﹐气盛者﹐謂所並之气﹐所受之邪盛也。蓋候病气至而內鍼也。鍼與气俱內者﹐隨正气而深之也。以開其門利其戶者﹐開其門而伏其精气於內也。鍼與气俱出者﹐同病气俱出也。《鍼經》云﹕客者﹐邪气也。在門者﹐邪循正气之所出入也。是以瀉邪當先歸伏其正气﹐而後引邪以出其門﹐則精气不傷﹐而邪气乃下﹐故外門勿閉以出其邪﹐搖大其鍼孔﹐如利其所出之道路﹐是謂大瀉。切﹐急也。屈﹐降也。大气﹐大邪之气也。此論瀉邪之中﹐而兼用內正之法也。持鍼勿置﹐謂持鍼在手﹐勿置之意外﹐以定其迎隨之意。候其呼出而內鍼﹐气出而鍼入﹐鍼空勿搖﹐使精气無從而去﹐候正气方實﹐而疾出其鍼﹐使正气內入﹐而鍼卽外出﹐則熱邪不得還入於內﹐內之气門已閉﹐則邪气布散於外﹐而精气乃得存矣。鍼下動气﹐候時而至﹐使淺近之气﹐不散失於外﹐深遠之气﹐來復於其間﹐是謂追而濟之之法。此補正之中﹐兼瀉散其邪﹐蓋邪之所湊﹐其正乃虛也。張兆璜曰﹕此先追實其正气﹐次散其邪﹐再候其時﹐而使精气來復﹐迎之隨之﹐得出入補瀉之妙﹐而後能調其經焉。】

帝曰﹕夫子言虛實者有十﹐生於五臟﹐五臟五脈耳。夫十二經脈﹐皆生其病﹐今夫子獨言五臟。夫十二經脈者﹐皆絡三百六十五節﹐節有病﹐必被經脈﹐經脈之病皆有虛實﹐何以合之﹖岐伯曰﹕五臟者﹐故得六腑與爲表裏﹐經絡支節﹐各生虛實﹐其病所居﹐隨而調之。病在脈﹐調之血﹔病在血﹐調之絡﹔病在气﹐調之衛﹔病在肉﹐調之分肉﹔病在筋﹐調之筋﹔病在骨﹐調之骨。燔鍼劫刺其下及與急者。病在骨﹐焠鍼藥熨﹔病不知所痛﹐兩蹺爲上﹔身形有痛﹐九候莫病﹐則繆刺之﹔痛在於左而右脈病者﹐巨刺之。必謹察其九候﹐鍼道備矣。

【王冰曰﹕隨而調之者﹐從其左右經气支節而調之也。脈者血之腑﹐脈實血實﹐脈虛血虛﹐由此脈病而調之血也。血病則絡脈易﹐故調之於絡。衛主气﹐故气病而調之衛也。調之分內﹐謂候寒熱而取之。調之筋﹐調適緩急而刺熨之。調之骨﹐謂察輕重而調之。燔鍼劫刺其下及與急者﹐調筋法也。言筋急則燒鍼而劫刺之。焠鍼藥熨﹐調骨法也。焠鍼﹐火鍼也。兩蹺﹐謂陰陽蹺脈﹐陰蹺之脈出於照海﹐陽蹺之脈出於申脈﹐申脈在足外踝下陷者中﹐容爪甲﹐刺可入同身寸之三分﹐畱六呼﹐若灸者﹐可灸三壯。照海在足內踝下﹐刺可入同身寸之四分﹐畱六呼﹐若灸者﹐可灸三壯。莫病謂無病也。】

【馬蒔曰﹕此言臟腑虛實之病﹐相爲表裏﹐隨病而當施以治法也。神气血肉志﹐各有虛實﹐是計之有十也﹐生於五臟﹐則似於十二經脈有所遺也﹐故帝疑而問之。殊不知五臟六腑﹐相爲表裏﹐所生諸病﹐各有虛實。其病所在﹐隨處可以調之。在脈則調之血﹐以脈者血之俯﹐脈實則血實﹐脈虛則血虛也﹔在血則調之絡﹐以血病則絡脈結也﹔在气則調之衛﹐以衛爲陽气也﹔在肉則調之分肉﹐以分肉爲肉之部也﹐在筋則調之筋﹐下文用燔鍼以劫刺其下﹐及其所急處是也﹐在骨則調之骨﹐下文用焠鍼及藥熨者是也﹔病有不知所痛者﹐刺兩蹺之上﹐謂申脈照海二穴也﹔身形有痛﹐九候莫病﹐則用繆刺法以刺其絡穴﹐左痛刺右﹐右痛刺左也。痛在於左﹐而右脈病者﹐則用巨刺法﹐以刺其經穴﹐左痛刺右﹐右痛刺左者是也。繆刺巨刺﹐特有經絡之不同耳﹐必謹察其九候之脈﹐而刺之鍼道備矣。】

【張志聰曰﹕神志血气肉五者﹐各有虛實﹐故虛實有十﹐而皆生於五臟﹐三百六十五節﹐乃筋骨之會﹐十二經脈﹐支分三百六十五絡﹐而皆絡於節﹐節有病﹐必被及於經脈﹐蓋言筋骨血脈外內之相通耳。五臟者﹐內合五行﹐外合脈肉筋骨﹐故得六腑與爲表裏﹐以應十二經脈﹐故五者之虛實﹐止歸於五臟。若經絡支節﹐各生其虛實﹐則隨其病處而調之。如病在心包絡所主之脈﹐卽調之脈﹔在心臟所主之血﹐卽調之絡﹔在肺臟所主之气﹐卽調之於衛﹔在脾臟所主之肉﹐卽調之分肉﹔在肝臟所主之筋﹐卽調之筋﹔在腎臟所主之骨﹐卽調之骨。蓋五臟者﹐五行之所生也﹐故先言其五臟﹐地之五行﹐化生六气﹐六气之中﹐有二火一合﹐心臟之陽火一合﹐包絡之陰火共爲六髒﹐得六腑與爲表裏﹐以應十二經脈﹐以合血气脈肉筋骨。此論五臟之气不和﹐以致外合之血气筋骨爲病﹐各以其气而調之。若風雨寒濕﹐爲病於脈肉筋骨之間者﹐亦各有取刺之法也。按《靈樞》官鍼篇曰﹕九曰焠刺﹐焠刺者﹐刺燔鍼則取痺也。又曰﹕刺寒痺之法﹐刺布衣者﹐以火焠之﹐刺大人者﹐以藥熨之。蓋陽受之風雨寒濕﹐客於脈肉筋骨之間﹐皆能爲痺﹐故當以燔鍼﹐劫刺其所病之下﹐而及與筋痺之急者。若病在骨﹐又當用焠鍼及藥熨之﹐若痛而不知其所者﹐當取之蹺脈也﹐按兩蹺脈起於足踝﹐上入陰上循胸裏﹐故痛在蹺脈之上者﹐不知痛處也。其有痺在於肌肉﹐而不及於經脈者﹐當繆刺之。按繆刺篇曰﹕凡痺往來行無常者﹐在分肉間﹐痛而刺之﹐左刺右﹐右刺左﹐病已止﹐不已復刺之如法。又有病在於經別者﹐當巨刺也。繆刺篇曰﹕邪客於經﹐左盛則右病﹐右盛則左病﹐亦有移動者﹐左痛未已﹐而右脈先痛﹐如此者﹐必巨刺之巨大也。九鍼論曰﹕八曰長鍼﹐取法於綦鍼﹐長七寸﹐主取深邪遠痺者也。蓋經脈在裏而入深﹐故當用長大之鍼以取之。九候﹐三部九候也﹐九候外合九竅。內合九髒﹐循行於上中下之三部﹐皆五臟所生之血气也。此篇首論五臟所藏之神志血气﹐有虛有實﹐復總歸於血气陰陽﹐復調之於皮肉筋骨﹐並取邪痺於身形蹺脈之間﹐然必察其九候之脈﹐而知病之所在﹐調經之道﹐於斯備矣。】古今圖書集成醫部全錄卷二十九

繆刺論篇第六十三

【馬蒔曰﹕邪客於各經之絡﹐則左痛取右﹐右痛取左﹐與經病異處﹐故以繆刺名篇。】

【張志聰曰﹕按《靈樞經》有經脈篇﹐論臟腑之十二經脈者也。有經別篇﹐卽巨刺之經也。有十五大絡﹐卽繆刺之絡也。在十二經脈﹐則曰盛則瀉之等語﹐未論其繆刺巨刺之法﹐故補論於諸刺篇之後﹐名曰繆刺論。】

黃帝問曰﹕余聞繆刺﹐未得其意。何謂繆刺﹖岐伯對曰﹕夫邪之客於形也﹐必先捨於皮毛。畱而不去﹐入舍於孫脈﹔畱而不去﹐入舍於絡脈﹔畱而不去﹐入舍於經脈。內連五臟﹐散於腸胃﹐陰陽俱感﹐五臟乃傷﹐此邪之從皮毛而入﹐極於五臟之次也﹐如此則治其經焉。今邪客於皮毛﹐入舍於孫絡﹐畱而不去﹐閉塞不通﹐不得入於經﹐流溢於大絡﹐而生奇病也。夫邪客大絡者﹐左注右﹐右注左﹐上下左右﹐與經相干﹐而布於四末﹐其病無常處﹐不入於經兪﹐命曰繆刺。帝曰﹕願聞繆刺﹐以左取右﹐以右取左﹐柰何﹖其與巨刺﹐何以別之﹖岐伯曰﹕邪客於經﹐左盛則右病﹐右盛則左病﹐亦有移易者﹐左病未已﹐而右脈先病﹐如此者必巨刺之﹐必中其經﹐非絡脈也。故絡病者﹐其痛與經脈繆處﹐故命曰繆刺。

【王冰曰﹕繆刺﹐言所刺之穴﹐應用如紕繆綱紀也。病在血絡﹐是謂奇邪。四末﹐謂四肢也。先病者﹐謂彼痛未止﹐而此先病﹐以承之絡﹐謂正經之旁支﹐非正別也﹐亦兼公孫﹑飛揚等之別絡。】

【馬蒔曰﹕此言繆刺之所以異於巨刺也。繆刺者﹐以邪客於絡﹐而左痛取右﹐右痛取左也。巨刺者﹐以邪客於經﹐而必刺其經也。蓋邪之始客於形也﹐必先捨於皮毛。畱而不去﹐入舍於孫絡﹔畱而不去﹐入舍於十五絡脈﹔畱而不去﹐入舍於十二經脈。內連五臟﹐散於腸胃﹐陰陽諸經﹐相感於邪﹐五臟皆已被傷﹐此邪之從皮毛而入極於五臟之次也。若此者﹐必治其經穴焉。夫是之謂正刺也。今邪客於皮毛﹐入舍於孫絡﹐畱而不去﹐其孫絡閉而不通﹐不得內入於經﹐流溢於十五大絡之中﹐而生奇邪之病。惟其邪客大絡﹐左注於右﹐右注於左。上下左右﹐與經𨿽相干﹐其實不得入於經﹐而止布於四末﹐其气無常處﹐當以左病者而取其右絡﹐右病者而取其左絡﹐是繆刺之法也。若邪客於經﹐左病盛而右亦痛﹐右病盛而左亦痛。亦有互相移易者﹐如左痛未已﹐而右脈先病﹐如此者必巨刺之﹐以中其經脈﹐而不取其絡脈﹐是巨刺之法也。然則絡病者﹐其痛與經脈繆處﹐故命之曰繆刺也。繆者﹐異也。】

【張志聰曰﹕此先言邪气循序而入於經者﹐則當治其經也。夫經脈爲裏﹐支而橫者爲絡﹐絡之別者爲孫。絡脈外見於皮部﹐經脈內連於臟腑。邪之始客於形也﹐必先捨於皮毛﹐畱而不去﹐則傳入於孫絡﹐蓋從孫而絡﹐絡而經也。陰陽俱感者﹐謂皮毛气分爲陽﹐經絡血分爲陰﹐言五臟之血气外充於形身﹐有陰而有陽也。夫十二經脈﹐三陰者屬髒絡腑﹐三陽者屬腑絡髒﹐而云內連五臟﹐散於腸胃者﹐謂地之五行以生人之五臟﹐三陰三陽之六气﹐亦由五行之所生﹐故凡論經脈以五臟五行之气爲主﹐而六腑爲其合也。此言邪入於經﹐而至於五臟之次者﹐不宜繆刺﹐若邪入於大絡者﹐當繆刺也。孫絡者﹐孫脈也。孫絡之脈別經者﹐亦三百六十五脈﹐並注於大絡。大絡者﹐臟腑之經隧也。《靈樞經》曰﹕胃之所出血气者﹐經隧也。經隧者﹐五臟六腑之大絡也﹐閉塞不通者﹐絡脈不通也。絡脈閉塞﹐則皮膚孫絡之邪﹐不得入於經﹐而流溢於大絡矣。奇病者﹐謂病气在左﹐而證見於右﹐病气在右﹐而證見於左﹐蓋大絡乃經脈之別﹐陽走陰而陰走陽者也。按此論乃大絡與皮膚孫絡相通﹐胃腑所出之气血﹐從胃絡而注於臟腑之大絡﹐從大絡而先行皮膚﹐先充絡脈﹐從絡脈而復入於經﹐以養五臟气﹐此胃气之所由出也。至於水谷所生之津液﹐以資養五臟之精者﹐由脾臟之轉輸也。是津液气血﹐皆由水谷之所生﹐胃腑之所出﹐而各有其道。故曰孫絡三百六十五穴會﹐以溢奇邪﹐以通榮衛。又曰﹐肉分之間﹐溪谷之會﹐以行榮衛﹐以會大气。大气者﹐宗气也﹐是胃腑之宗气血气﹐有由經隧而先行於皮膚孫絡之間﹐與榮衛交會者也。其所謂左注右而右注左者﹐因大絡之左右互交﹐邪隨絡脈之气而流注也。經﹐經隧也。言臟腑之大絡﹐與胃之經隧相通﹐而布於四末﹐蓋四支乃爲諸陽之本﹐陽明胃气之所生也。其气無常處者﹐布於四末﹐而散於脈外﹐不入於經兪﹐故命曰繆刺。夫大絡之邪﹐由孫絡之流注﹐故可淺刺絡脈﹐以取大絡之气。如邪在經者﹐必當巨刺以取之﹐必中其經﹐非絡脈之比也。經謂十二經之別﹐卽《靈樞經》別篇之所謂足太陽之正與足少陰之正爲一合﹐足少陽之正與足厥陰之正爲二合﹐足陽明之正與足太陰之正爲三合﹐手太陽之正與手少陰之正爲四合﹐手少陽之正與手厥陰之正爲五合﹐手陽明之正與手太陰之正爲六合是也。此亦陰陽相貫﹐左右相交﹐是以左病則右盛﹐右病則左盛。亦有移易者﹐謂有病在陽經而移入陰經者﹐有病在陰經而移入於陽經者﹐故左病未已﹐而右脈先病﹐如此者必巨刺之﹐必中其經﹐非絡脈也。絡脈者﹐大絡也。故絡病者﹐其痛與經脈繆處﹐故命曰繆刺。按此節分別大絡與經脈﹐各走其道﹐不相交通﹐然爲病皆左注右﹐而右注左﹐俱宜繆刺者也。故以巨刺之法少分別之。故曰絡病者﹐其痛與經脈繆處﹐故命曰繆刺。】

帝曰﹕願聞繆刺柰何﹖取之何如﹖岐伯曰﹕邪客於足少陰之絡﹐令人卒心痛暴脹﹐胸脇支滿﹐無積者﹐刺然骨之前出血﹐如食頃而已。不已﹐左取右﹐右取左。病新發者﹐取五日已。【卒﹐猝同。】

【王冰曰﹕足少陰之絡﹐支別者﹐並正經從腎上貫肝鬲﹐走於心包﹐故邪客之則病心痛暴脹﹐胸脇支滿。刺然谷多見血﹐令人立饑欲飲。左取右﹐右取左﹐言痛在左取之右﹐痛在右取之左。病新發者﹐取五日已﹐言素有此病而新發﹐先刺之五日﹐乃盡已。】

【馬蒔曰﹕此以下至末﹐承上文而言繆刺之實﹐此則指腎絡爲病﹐當有繆刺之法也。腎經之絡穴﹐卽大鍾也。腎脈支別者﹐並正經從腎上貫肝鬲﹐走於心包﹐故邪客之﹐令人病如是也。內無積者﹐刺然骨之前曰然谷者出血。然谷在內踝前大骨下陷中﹐別於太陰蹺脈之郤﹐鍼三分﹐畱三呼﹐灸三壯﹐食頃而病自已。如痛不已﹐左痛者﹐當取之右然谷﹐右愈者﹐當取之左然谷。此乃素無此病而新發者﹐刺之五日﹐病自已矣。】

【張志聰曰﹕足少陰之絡﹐名曰大鍾﹐當踝後繞跟﹐別走太陽﹐其別者﹐並經上走於心包下﹐外貫腰脊。故邪客之﹐令人卒心痛暴脹﹐胸脇支滿。無積者﹐無盛血之結也。刺然骨之前﹐出血不已﹐繆刺之。】

邪客於手少陽之絡﹐令人喉痺舌捲﹐口干心煩﹐臂外廉痛﹐手不及頭﹐刺手中指次指爪甲上﹐去端如韭葉﹐各一痏﹐壯者立已﹐老者有頃已。左取右﹐右取左。此新病﹐數日已。

【王冰曰﹕手少陽之脈﹐循手錶出臂外﹐上肩入缺盆﹐布膻中﹐散絡心包﹐其支者從膻中上出缺盆上項﹔又心主舌﹐故病如是。手中指次指﹐謂關衝穴﹐少陽之井也﹐刺可入同身寸之一分﹐畱三呼﹐若灸者﹐可灸三壯。左右手皆刺之﹐故言各一痏。】

【馬蒔曰﹕此言三焦絡爲病﹐當有繆刺之法也。三焦經之絡穴﹐卽外關也﹐在腕後二寸兩筋間﹐陽池上一寸﹐左病則取右之關衝﹐右病則取左之關衝﹐此乃新病﹐刺之數日﹐當自已。】

【張志聰曰﹕手少陽之別﹐名曰外關﹐去腕二寸﹐外繞臂﹐注胸中﹐合心主。夫手少陽乃三焦相火主气﹐注胸中而合於心主包絡﹐故邪客之﹐令人喉痺舌捲﹐口干心煩。脈循臂﹐故痛不能舉也﹐當刺中指心包絡之中衝﹐次指手少陽之關衝。去爪甲如韭葉許﹐各一痏。壯者之气盛﹐故立已。老者之气衰﹐故有頃。此言手少陽三焦之主气也。如不已者﹐乃左注右而右注左﹐當繆刺之。此爲新病﹐當數日已。蓋言邪始客於皮毛孫絡﹐而流溢於大絡者﹐非久病也。】

邪客於足厥陰之絡﹐令人卒疝暴痛﹐刺足大指爪甲上與肉交者各一痏﹐男子立已﹐女子有頃已。左取右﹐右取左。

【馬蒔曰﹕此言肝絡爲病﹐而有繆刺之法也。肝經絡穴﹐蠡溝也﹐在內踝肉前上五寸。其支別者﹐循脛上睪結於莖﹐故令人卒暴疝痛也。睪﹐陰丸也。當刺足大指爪甲上與肉交者大惇穴﹐左右各一痏﹐男子立已﹐女子少頃亦已。左痛者取右足之大惇﹐右痛者取左足之大惇﹐在足大指端去爪甲如韭葉﹐厥陰之井也﹐刺三分﹐畱七呼﹐灸三壯。】

【張志聰曰﹕男子之血盛﹐故立已。女子之生﹐不足於血﹐故有頃。此言厥陰肝經之主血也。如不已﹐再繆取之。】

邪客於足太陽之絡﹐令人頭項肩痛﹐刺足小指爪甲上與肉交者各一痏﹐立已。不巳﹐刺外踝下三痏。左取右﹐右取左﹐如食頃已。

【王冰曰﹕足太陽之經之正者﹐從腦出別下項﹐支別者﹐從髆內左右別下﹐又其絡自足上行﹐循背上頭﹐故頭項肩痛也。足小指﹐謂至陰穴太陽之井也﹐刺可入同身寸之一分﹐畱五呼﹐若灸者﹐可灸三壯。外踝下謂金門穴﹐足太陽郤也﹐刺可入同身寸之三分﹐若灸者﹐可灸三壯。】

【馬蒔曰﹕此言膀胱絡脈爲病﹐當有繆刺之法也。膀胱經之絡穴﹐卽飛揚也﹐在外踝骨上七寸。頭項肩痛者﹐支絡之所過也﹐刺足小指爪甲上與肉交者名至陰穴﹐左右各一痏﹐立已。如不已﹐刺外踝下金門穴﹐卽足太陽之郤三痏。左痛取右金門﹐右痛取左金門﹐如食頃則病自已。】

【張志聰曰﹕足太陽爲諸陽主气﹐其气上升於頭項﹐故邪客於絡﹐而致頭項肩痛也。】

邪客於手陽明之絡﹐令人气滿胸中﹐喘息而支胠﹐胸中熱﹐刺手大指次指爪甲上﹐去端如韭葉各一痏。取右﹐右取左﹐如食頃已。

【王冰曰﹕手陽明之經﹐自肩端入缺盆絡肺﹐其支別者﹐從缺盆中直而上頸﹐故病如是。手大指次指﹐謂商陽穴手陽明之井也﹐刺可入同身寸之一分﹐畱一呼﹐若灸者﹐可灸一壯。】

【馬蒔曰﹕此言大腸經絡脈爲病﹐有繆刺之法也。大腸經之絡穴﹐卽偏歷也。在腕中後三寸。刺手大指之次指爪甲上﹐去端如韭葉者名商陽也﹐左右各一痏。如不已﹐左病取右商陽﹐右病取左商陽﹐如食頃則病自己。】

【張志聰曰﹕邪客於手陽明之絡﹐令人气滿胸中喘息﹐及支胠胸熱者﹐蓋手太陰主气以司呼吸﹐而脈循於胸中也。】

邪客於臂掌之間﹐不可得屈﹐刺其踝後﹐先以指按之﹐痛乃刺之﹐以月死生爲數﹐月生一日一痏﹐痏﹐十五日十五痏﹐十六日十四痏。

【王冰曰﹕以月死生爲數者﹐隨日數也。月半以前﹐謂之生﹐月半以後﹐謂之死﹐虧滿而異也。】

【馬蒔曰﹕此言心包絡經﹐客邪爲病﹐當刺心經之通裏穴也﹐在腕後一寸陷中。手少陰心脈之絡﹐邪客於臂掌之間﹐不可得屈﹐乃手厥陰心包絡受邪也﹐刺通裏穴﹐先以手按之﹐痛則乃刺通裏。以月死生爲數﹐自初一以至十五月生數也。故一日一痏﹐一痏者﹐卽一刺也。至十五日當增至十五刺矣。自十六日至三十日﹐月死數也﹐故十六日十四刺﹐至三十日當減至一刺矣﹐皆言每日一刺也。夫以心包絡之邪﹐而刺心經之絡﹐正以心爲五臟六腑之大主﹐與別經不同﹐故其所以刺者﹐非左右互取之謂也。】

【張志聰曰﹕臂掌之間﹐手厥陰之絡也。厥陰之絡﹐名曰內關﹐去腕二寸﹐出於兩筋之間﹐循經以上﹐系於心包絡﹐故當刺其腕踝之後﹐循臂而上﹐按其痛處乃刺之﹐以月生死爲數。蓋手厥陰心主主血脈﹐是謂得時而調之也。】

邪客於足陽蹺之脈﹐令人目痛從內眥始﹐刺外踝之下半寸所﹐各二痏。左刺右﹐右刺左﹐如行十里頃而已。

【王冰曰﹕陽蹺之脈﹐起於足﹐上行至頭﹐而屬目內眥﹐故令人目痛從內眥始也。申脈穴﹐陽蹺之所生﹐在外踝下陷者中﹐容爪甲﹐刺可入同身寸之三分﹐畱六呼﹐若灸者﹐可灸三壯。】

【馬蒔曰﹕此申言陽蹺客邪爲病﹐當有繆刺之法也。病目痛從內眥始者﹐陽蹺脈之所過也﹐刺外踝之下半寸所﹐卽申脈穴左右各二痏。如不已﹐左刺右申脈﹐右刺左申脈﹐如人行十里頃而病自已。】

【張志聰曰﹕此言陽蹺之脈﹐亦左右互交會於睛明﹐所當繆刺者也。陽蹺者﹐足太陽之別﹐起於足外踝下﹐太陽之申脈穴﹐當踝後繞跟﹐以僕參爲本﹐上外踝三寸﹐以附陽爲郤﹐循股脇上肩髆﹐上人迎俠口吻至目內眥﹐會於足太陽之睛明穴﹐故邪客之﹐令人目痛從內眥始也﹐當刺外踝下之僕參﹑申脈﹐左右各二痏。如痛在左目者﹐取之右﹔痛在右目者﹐取之左。蓋蹺脈俠口吻左右互交﹐而上於目內眥也。按《靈樞》寒熱篇曰﹕足太陽有通項入於腦者﹐正屬目本﹐名曰眼系﹐乃別陰蹺陽蹺﹐陰陽相交﹐陽入陰﹐陰入陽﹐交於目銳眥﹐是陰蹺陽蹺﹐左右交轉於面﹐故病在上者﹐當繆取之下也。】

人有所墮墜﹐惡血畱內﹐腹中滿脹﹐不得前後﹐先飲利藥﹐此上傷厥陰之脈﹐下傷少陰之絡﹐刺足內踝之下﹐然骨之前﹐血脈出血﹐刺足跗上動脈﹔不已﹐刺三毛上各一痏﹐見血立已。左刺右﹐右刺左。善悲驚不樂﹐刺如右方。【樂﹐音洛。】

【王冰曰﹕足內踝之下﹐然骨之前﹐少陰之絡也。足跗上動脈﹐謂衝陽穴﹐胃之原也﹐刺可入同身寸之三分﹐畱十呼﹐若灸者﹐可灸三壯。主腹大不嗜食﹐以腹脹滿故爾。取之三毛上﹐謂大惇穴﹐厥陰之井也。善悲驚不樂﹐亦如上法刺之。】

【馬蒔曰﹕此言惡血爲病﹐當有繆刺之法也。人以墮墜﹐而惡血積內﹐腹中滿脹﹐前後不通﹐先曾用通利藥﹐上傷厥陰肝經之脈﹐下傷少陰腎經之絡﹐當刺內踝之下﹐然骨之前﹐曰然谷者出血﹐此乃少陰之絡也。及足跗上動脈﹐卽衝陽穴﹐乃胃經之原也。如不已﹐刺三毛上大惇穴﹐左右各一痏﹐見血立已。如不已﹐左刺右大惇﹐右取左大惇也。如病善悲善驚而不樂﹐則亦刺如右方之然谷與衝陽耳。】

【張志聰曰﹕此言墮傷者﹐亦當用繆刺之法也。惡血畱內﹐則气脈不通﹐是以腹中滿脹。肝主疏泄﹐腎開竅於二陰﹐故不得前後也。先服利藥以去惡血﹐所謂先治其標也。夫墮墜者﹐有傷筋骨﹐筋卽爲肝﹐骨卽爲腎﹐是以上傷厥陰之脈﹐下傷少陰之絡﹐當刺足內踝下厥陰之中封﹐然谷前少陰之絡脈血脈﹐出血以調其經﹐再刺足跗上陽明之動脈﹐以消腹脹﹐如不已﹐再刺三毛上肝經之大惇。蓋墮墜者﹐傷筋骨與血﹐肝主筋而主血也。如悲驚不樂者﹐亦刺如前法。蓋墮傷血脈筋骨﹐傷五臟外合之有形﹐悲驚不樂﹐傷五臟內藏之神志﹐皆當以鍼調之。張兆璜曰﹕神有餘不足﹐志有餘不足﹐皆調之於經﹐蓋言用鍼之神妙﹐匪惟調之於有形也。】

邪客於手陽明之絡﹐令人耳聾﹐時不聞音﹐刺手大指次指爪甲上﹐去端如韭葉各一痏﹐立聞﹔不已﹐刺中指爪甲上與肉交者﹐立聞。其不時聞者﹐不可刺也。耳中生風者﹐亦刺之如此數。左刺右﹐右刺左。

【王冰曰﹕手陽明之經﹐支者從缺盆上頸貫頰﹐又其絡支別者﹐入耳會於宗脈﹐故病令人耳聾﹐時不聞聲。中衝穴﹐手心主之井也在手中指之端﹐去爪甲如韭葉陷者中﹐刺可入同身寸之一分﹐畱三呼﹐若灸者可灸三壯。不時聞者﹐絡气已絕﹐故不可刺。】

【馬蒔曰﹕此言大腸經絡脈爲病﹐當有繆刺之法也。大腸經之絡﹐卽徧歷穴﹐病耳聾者﹐其經絡之支別之所過也。手大指次指爪甲上﹐去端如韭葉名商陽穴﹐左右各刺一痏﹐當立聞。如不已﹐刺中指爪甲上與肉交者﹐卽中衝穴也﹐當立聞。其不聞者﹐絡气已絕﹐不可復刺也。有等耳中生風者﹐亦刺商陽一痏。左耳病者刺右商陽﹐右耳病者刺左商陽也。】

【張志聰曰﹕手陽明之絡﹐其別者入耳﹐合於宗脈﹐故邪客之﹐令人耳聾﹐時不聞音﹐謂有時聞而有時不聞也。蓋邪客於絡﹐絡脈閉塞﹐則有時而不聞﹐脈气有時而通﹐則有時而聞矣。亦當取手太陰之少商﹐手陽明之商陽。蓋耳者﹐宗脈之所聚也﹐宗脈出於陽明﹐而合於手太陰﹐故刺之立聞。如不已﹐刺中指心主之中衝﹐蓋十二經脈﹐三百六十五絡﹐皆上於面﹐而走空竅﹐心主脈而開竅於耳也。其不時有聞者﹐乃內傷之聾證﹐非邪客於絡不可刺也。耳中生風者﹐耳鳴如風生也。此邪在於絡﹐從外竅而欲出﹐故刺之亦如此數。】

凡痺往來﹐行無常處者﹐在分肉間﹐痛而刺之﹐以月死生爲數。用鍼者﹐隨气盛衰﹐以爲痏數﹐鍼過其日數﹐則脫气﹐不及日數則气不瀉。左刺右﹐右刺左﹐病已止。不已﹐復刺之如法。月生一日一痏﹐二日二痏﹐漸多之﹔十五日十五痏﹐十六日十四痏﹐漸少之。

【馬蒔曰﹕此言痺病無常﹐當有繆刺之法也。凡痺痛往來﹐行無常處者﹐卽其所痛在何經之絡﹐分肉之間刺之﹐以月之死生爲數﹐正以人之用鍼﹐當隨气盛衰以爲痏﹐數月之死生﹐乃气之盛衰所系也。若鍼數過其日數﹐則脫气﹐鍼數不及日數﹐則邪气不瀉﹐此所以必如月之死生爲數也。左痛者﹐刺右之分肉﹔右痛者﹐刺左之分肉。痛已則止鍼﹐若不已則復刺之如前法耳。夫所謂以月生數爲鍼數者﹐初一日一痏。一痏者﹐一刺也。刺有痏瘡﹐故不曰刺而曰痏也。初二日二痏﹐日漸多之。至十五日則十五痏矣。以月死數爲鍼數者﹐十六日十四痏﹐十七日十三痏。日漸少之﹐至三十日則止一痏﹐如初一日矣。】

【張志聰曰﹕此言邪痺於肌腠之气分者﹐亦當以繆取也。凡痺往來﹐行無常處者﹐邪隨气轉﹐謂之行痺﹐故當於分肉間﹐隨其痛處而取之。夫月始生則血气始精﹐衛气始行﹐月郭滿則血气實﹐肌肉堅﹐月郭空則肌肉減﹐經絡虛﹐衛气去﹐形獨居。是以邪客於手厥陰心主之血分﹐客於肌腠分肉之衛分﹐皆當以月生死盈虧而加減之。】

邪客於足陽明之經﹐令人鼽衄上齒寒﹐刺足中指次指爪甲上與肉交者各一痏。左刺右﹐右刺左。

【王冰曰﹕足陽明之脈﹐起於鼻交頞中﹐下循鼻外﹐入上齒中﹐還出俠口環唇﹐下交承漿﹐卻循頤後下廉﹐出大迎﹐循頰車上耳前﹐故病令人鼽衄上齒寒也。復以其脈左右交於面部﹐故舉經脈之病﹐以明繆處之類。中指次指爪甲上無穴﹐當是刺足大指厲兌也﹐在足大指次指之端﹐去爪甲穴如韭葉﹐陽明之井也﹐刺可入同身寸之一分﹐畱一呼﹐若灸者可灸一壯。】

【馬蒔曰﹕此言胃絡爲病﹐當有繆刺之法也。刺足大指之次指上與肉交者﹐卽厲兌穴也﹐左右各一痏。如不已﹐左病刺右厲兌﹐右病刺左厲兌也。】

【張志聰曰﹕此言經脈之有互交者﹐亦當以繆取也。經謂陽明之經脈﹐邪客陽明之經﹐而令人鼽衄上齒寒者﹐亦當以繆刺也。足陽明之脈﹐下入中指外間﹐其支者別跗上﹐入大指間﹐出其端﹐故當取中指間之內庭﹐大指次指間之厲兌﹐各一痏而繆刺之。此言臟腑之經脈﹐如左右互交而爲病於相交之上者﹐亦當左取右﹐而右取左也。】

邪客於足少陽之絡﹐令人脇痛不得息﹐咳而汗出﹐刺足小指次指爪甲上與肉交者各一痏﹐不得息立已﹐汗出立止。咳者溫衣飲食﹐一日已。左刺右﹐右刺左﹐病立已。不已﹐復刺如法。

【王冰曰﹕足少陽之脈﹐支別者﹐從目銳眥下大迎﹐合手少陽於﹝出頁﹞下﹐加頰車下頸﹐合缺盆以下胸中﹐貫鬲絡肝﹐屬膽循脇﹐故令人脇痛﹐咳而汗出。足小指次指﹐謂竅陰穴﹐少陽之井也﹐刺可入同身寸之一分﹐畱一呼﹐若灸者﹐可灸三壯。】

【馬蒔曰﹕此言膽絡爲病﹐當有繆刺之法也。足少陽經之絡﹐光明穴也﹐病脇痛不得息﹐咳而汗出者﹐以支絡之所過也。刺足小指之次指爪甲上與肉交者﹐卽竅陰穴也﹐左右各一痏。其不得息﹐汗出之證立止。其咳之證﹐當溫衣暖食﹐一日則咳遂已。如不已﹐左病刺右竅陰﹐右病刺左竅陰﹐亦當立已。又不已﹐當復刺如前法耳。】

【張志聰曰﹕足少陽之絡﹐名曰光明﹐去踝五寸﹐別走厥陰﹐下絡足跗。一呼一吸曰息﹐肺所司也。足少陽厥陰之脈﹐並循於脇﹔厥陰之脈﹐上注肺﹐循喉嚨。邪客於少陽之絡﹐令人脇痛不得息者﹐陽邪而走於陰絡﹐病而及子脈﹐蓋陰陽經脈之相通也。足少陽所生病者﹐汗出上逆於肺則咳也﹐當刺足小指次指之竅陰穴﹐蓋此穴在四指五指之間﹐故各刺一痏。其不得息﹐汗出立已。咳者﹐邪干肺也﹐故宜溫衣及溫暖飲食。若形寒飲冷﹐是謂重傷矣。】

邪客於足少陰之絡﹐令人嗌痛不可內食﹐無故善怒﹐气上走賁上﹐刺足下中央之脈各三痏﹐凡六刺立已。左刺右﹐右刺左。嗌中腫不能內﹐唾時不能出唾者﹐刺然骨之前﹐出血立已。左刺右﹐右刺左。【內﹐同納﹐下同。】

【王冰曰﹕賁﹐鬲也。湧泉穴﹐少陰之井也﹐在足心陷者中﹐屈足蜷指宛宛中﹐刺可入同身寸之三分﹐畱三呼﹐若灸者﹐可灸三壯。然骨之前﹐亦足少陰之絡也﹐以其絡並大經循喉嚨﹐故爾刺之。】

【馬蒔曰﹕此又言腎絡爲病﹐當有繆刺之法也。腎經之絡﹐大鍾穴也﹐其支別者﹐從肺出絡心﹐注胸中﹐又正經從腎上貫肝鬲﹐入肺中﹐循喉嚨﹐俠舌本﹐故病如是也﹐當刺足心下。】

邪客於足太陰之絡﹐令人腰痛﹐引少腹控﹝月少﹞﹐不可以仰息﹐刺腰尻之解﹐兩胂之上﹐是腰兪。以月死生爲痏數﹐發鍼立已。左刺右﹐右刺左﹐【胂﹐音申。】

【王冰曰﹕足太陰之絡﹐從髀合陽明上貫尻骨中﹐與厥陰少陽﹐結於下髎﹐而循尻骨內入腹﹐上絡嗌﹐貫舌中﹐故腰痛則引少腹控於﹝月少﹞中也。﹝月少﹞謂季脇下之空軟處﹐受邪气則絡拘急﹐故不可以伸而喘息也。腰尻骨間曰解﹐當中有腰兪﹐刺可入同身寸之二寸﹐畱七呼﹐主與經同。《中誥孔穴圖經》云﹕左取右﹐右取左﹐穴當中不應爾也。次腰下俠尻有骨空各四﹐皆主腰痛。下髎主與經同﹐是足太陰厥陰少陽所結﹐刺可入同身寸之二寸﹐畱十呼﹐若灸者﹐可灸三壯。胂﹐謂兩髁胂也。腰兪髁胂﹐皆當取之也。】

【馬蒔曰﹕此言脾絡之爲病﹐當有繆刺之法也。脾經之絡﹐公孫穴是也。在足大指內廉本節後一寸﹐其病腰痛﹐引少腹控﹝月少﹞﹐不可仰息者﹐以絡之所過也。尻骨之間曰解﹐夾脊之肉曰胂。腰尻之解﹐兩胂之上﹐是骨空﹐當刺之﹐而隨气之盛衰以爲痏數。若鍼過其日數則脫气﹐不及日數則邪气不泄﹐此所以必如月之死生爲數也。刺之當立已﹐如不已﹐則左病而刺其右之骨空﹐右病而刺其左之骨空】

【張志聰曰﹕以月生死爲痏敷﹐發鍼立已。蓋脾主肌肉﹐肌腠之間﹐乃衛气之出入﹐故以月爲痏數。】

邪客於足太陽之絡﹐令人拘攣背急﹐引脇而痛﹐刺之從項始數脊椎﹐俠脊疾按之。應手如痛﹐刺之旁﹐三痏立已。【數﹐上聲。】

【王冰曰﹕足太陽之經﹐從髆內左右別下貫胛合腘中﹐故絡病令人拘攣﹐背急引脇而痛。從項始數脊椎者﹐謂從大椎數之﹐至第二椎兩旁各同身寸之一寸五分﹐內循脊兩旁﹐按之有痛應手﹐則邪客之處也。隨痛應手深淺﹐卽而刺之。邪客在脊骨兩旁﹐故言刺之旁也。】

【張志聰曰﹕此邪客於絡而入於經者﹐卽當取之經也。夫筋攣背急﹐引脇而痛﹐足太陽之經證也﹐故刺之當從項之大椎始。數脊椎而下俠脊﹐疾按之應手如痛﹐卽於脊骨之旁﹐刺之三痏立已。蓋十五大絡﹐乃十二經脈之別﹐交相貫通者也。故邪客於絡﹐而爲絡病者﹐則繆取之。如邪客於絡﹐轉入於經﹐而爲經病者﹐卽隨經脈之痛處而取之也。】

邪客於足少陽之絡﹐令人畱於樞中﹐痛髀不可舉﹐刺樞中以毫鍼﹐寒則久畱鍼﹐以月死生爲數﹐立已。

【王冰曰﹕足少陽之經﹐出气街﹐繞毛際﹐橫入髀厭中﹐故絡病令人畱於髀樞中﹐痛髀不可舉也。髀樞之中﹐則環跳穴正在髀樞中﹐故言刺髀樞中也﹐乃足少陽脈气所發﹐刺可入同身寸之一寸﹐畱二十呼﹐若灸者﹐可灸三壯。毫鍼者第七鍼也。】

【馬蒔曰﹕此言膽絡爲病﹐當有刺之之法也。膽經之絡﹐光明穴也。痛畱於髀樞之中﹐其髀不可舉者﹐乃其脈之所過也﹐當以毫鍼刺髀樞中之環跳穴。若寒者﹐則久畱其鍼﹐以月死生爲數﹐其病立已。】

【張志聰曰﹕此言邪畱其處而爲痛者﹐亦當隨其痛處而取之也。樞中﹐髀樞之中。兩髀厭分中﹐卽環跳二穴。毫鍼取法於毫毛﹐長一寸六分﹐主寒熱痛痺之在絡者﹐故當以毫鍼刺樞中。寒則久畱鍼以待陽熱之气至﹐以月死生爲數﹐立已。按邪捨於絡﹐有隨絡气而畱行者﹐則繆取之。有客於絡而轉入於經者﹐有客於絡而畱其處者﹐皆隨其痛處而刺之。蓋邪气之無經常也。少陽主初生之气﹐故亦以月死生爲痏數。】

治諸經﹐刺之所過者﹐不病﹐則繆刺之。

【王冰曰﹕經不病則邪在絡﹐故繆刺之。若經所過有病﹐是則經病不當繆刺矣。】

【馬蒔曰﹕此言各經有病者﹐當巨刺之﹐而邪在於絡﹐則當繆刺之也。凡治諸經﹐當刺之有過者﹐蓋經旨以病爲有過也。經不病則邪在絡﹐乃繆刺之耳。】

【張志聰曰﹕此復申明治諸經者﹐亦有繆刺之法也。經﹐經別走。足太陽之正別入腘中﹐其一道下尻五寸﹐別入於肛﹐屬於膀胱﹐散之腎。足少陰之正至腘中﹐別走太陽而合上至腎。足少陽之正﹐繞髀入毛際﹐合於厥陰﹐別者﹐入季脇之間﹐循胸裏屬膽﹐散之上肝。足厥陰之正﹐別跗上﹐上至毛際﹐合於少陽。足陽明之正﹐上至髀﹐入於腹裏﹐屬胃﹐散之脾。足太陰之正﹐上至髀﹐合於陽明。手太陽之正﹐列於肩解﹐入腹走心﹐系小腸。手少陰之正﹐別入淵液兩筋之間﹐屬於心﹐上走喉嚨﹐出於面﹐合目內眥。手少陽之正﹐指天別於巓下﹐走三焦﹐散於胸中。手心主之正﹐別下淵液三寸﹐入胸中﹐別屬三焦﹐手陽明之正﹐從手循膺乳下﹐走大腸﹐屬於肺﹐上循喉嚨。手太陰之正﹐別入淵液﹐少陰之前﹐入走肺﹐散之太陽﹐上出缺盆﹐復合陽明。此十二經之別脈﹐亦陽走陰而陰走陽者也﹐故治在諸經者巨刺之。如邪在所過者不病﹐是邪盛於左而病反在右﹐邪在於右而病反在左﹐或邪在於陽之經而移易於陰經者﹐或在陰之經而移易於陽經者﹐又當左取右而右取左也。按以上十二經別﹐亦皆系於五臟﹐是以下文論邪客於五臟之間﹐引脈而痛者﹐當繆取之也。】

耳聾﹐刺手陽明﹔不已﹐刺其通脈出耳前者。

【王冰曰﹕據《中誥孔穴圖經》﹐手陽明脈中商陽﹑合谷﹑陽溪﹑偏歷四穴﹐並主耳聾﹐今經所指﹐謂前商陽不謂此合谷等穴也。耳前通脈﹐手陽明脈﹐正當聽會之分﹐刺可入同身寸之四分﹐若灸者﹐可灸三壯。】

【馬蒔曰﹕此言耳聾者﹐當刺大腸經之商陽穴﹔若不已﹐則刺其聽宮穴也。商陽在手大指次指之端﹐去爪甲如韭葉﹐鍼三分﹐畱一呼﹐灸三壯。聽宮﹐手太陽小腸經穴﹐鍼三分﹐灸三壯。】

【張志聰曰﹕此言經別之與經脈相通也。夫十二經正及十二經脈之別﹐道路𨿽分﹐其源流通貫﹐故刺經不已﹐當復刺其別焉。通脈出於耳前者﹐謂手陽明之脈﹐上出於耳前﹐循禾髎﹑迎香﹐而通於足陽明胃脈者。耳聾刺手陽明者﹐承上文而言。邪客於手陽明之經﹐而病耳聾者﹐則當治其經。如不已﹐此邪入於脈﹐卽取耳前之脈以刺之﹐則其病立已矣。】

齒齲﹐刺手陽明﹔不已﹐刺其脈入齒中者﹐立已。【齲﹐臼許切。】

【王冰曰﹕據《甲乙流注圖經》﹐手陽明脈商陽﹑二間﹑三間﹑合谷﹑陽溪﹑偏歷﹑溫澑七穴﹐並主齒痛。手陽明脈﹐貫頰入下齒中﹐足陽明脈﹐循鼻外入上齒中也。】

【馬蒔曰﹕此言齒病者當刺大腸經之商陽穴﹔若不已﹐則刺其脈之入齒中者。手陽明脈﹐貫頰入下齒中﹐故不已則刺之也。】

【張志聰曰﹕齒齲﹐齒痛也。此言邪客於手陽明之經別而爲齒痛者﹐則當取之經﹔如不已﹐此邪入於脈﹐卽刺其入齒中之脈﹐舉一經而十二經可類推矣。然獨提手陽明者﹐何也﹖手陽明之脈﹐交人中而左之右﹐右之左﹐如病在耳而取之耳﹐痛在齒而取之齒﹐是隨其病之所在而取之。若病在上而取之下﹐又當以繆刺者也。上論大絡與經脈相通﹐此論經別與經脈相通。上論邪客於足陽明之經﹐下論繆傳引上齒痛﹐皆病在上而取之下﹐所當繆刺。此論邪在於手陽明之脈﹐病在上而取之上者﹐不必繆刺。蓋手足陽明經﹐皆左右相交於人中承漿之間。言繆刺之證﹐不則大絡之奇病。如十二經別﹑足陽蹺之脈及手足陽明二經﹐皆有繆刺之證。當知繆刺者﹐因經脈之左右互交而取之也。】

邪客於五臟之間﹐其病也﹐脈引而痛﹐時來時止。視其病﹐繆刺之於手足爪甲上﹐視其脈﹐出其血﹐間日一刺﹔一刺不已﹐五刺已。

【馬蒔曰﹕此言五臟客邪爲病﹐當有繆刺之法也。邪客於五臟之間﹐脈引而痛﹐來止不常﹐當視其病而繆刺其手足爪甲之上﹐卽井穴是也。夫曰繆刺﹐則亦左取右﹐右取左也。視其經穴以出其血﹐間日一刺。一刺不已﹐則五刺之﹐而病必已矣。此亦自其絡脈爲病者而言之耳。】

【張志聰曰﹕此邪客於五臟之間﹐而病及於經別也。蓋十二經別﹐內散通於五臟﹐外交絡於形身﹐故邪在五臟之間﹐其爲病也﹐引脈而痛者﹐當取手足之井穴﹐隨其所病之經而繆刺之。時來時止者﹐邪隨气而或出或入也。視其脈者﹐視其皮部有血絡者﹐卽瀉出之。間日一刺者﹐邪客之深也。五刺已者﹐五臟之气平也。張兆璜曰﹕以其時來時止﹐始知邪客於五臟之間。】

繆傳引上齒﹐齒唇寒痛﹐視其手背脈﹐血者去之﹐足陽明中指爪甲上一痏﹐手大指次指爪甲上各一痏﹐立已。左取右﹐右取左。

【王冰曰﹕《鍼經》曰﹐齒痛不惡淸飲﹐取足陽明﹔惡淸飲﹐取手陽明。】

【馬蒔曰﹕此言齒唇寒痛者﹐當刺其手陽明之絡穴﹐手足陽明之井穴也。病有繆傳而脈引上齒﹐齒唇寒痛者﹐視其手背脈之有血者去之﹐蓋指手陽明之絡穴偏歷也。在腕中後三寸﹐鍼三分﹐畱七呼﹐灸三壯。足陽明胃經之足次指﹐去爪甲上之厲兌穴﹐及手次指爪甲上之商陽穴各一痏﹐其病立已。左病而取右之厲兌﹑商陽﹐右病而取左之厲兌﹑商陽也。此亦自絡脈爲病而言之耳。】

【張志聰曰﹕繆傳者﹐謂手陽明之邪﹐繆傳於足陽明之脈也。足陽明之脈﹐入上齒中﹐還出俠口﹐左右相交於承漿。此邪客於手陽明之經別﹐而繆傳於足陽明之脈﹐致引入上齒﹐而使齒唇寒痛﹐當先視其手背之脈﹐有畱血者去之﹐以瀉手陽明經別之邪﹐取足陽明中指之內庭﹐以瀉上齒之痛﹔再刺手大指之少商﹐手次指之商陽﹐以瀉手陽明經別之本病。此左右相交於承漿﹐而取刺在下﹐故當繆刺者也。此章論十二經別與十二經脈相通﹐而手之陽明﹐又可通於足陽明者也。】

邪客於手足少陰太陰足陽明之絡﹐此五絡皆會於耳中﹐上絡左角﹐五絡俱竭﹐令人身脈皆動﹐而形無知也﹐其狀若屍﹐或曰屍厥。刺其足大指內側爪甲上﹐去端如韭葉﹐後刺足心﹐後刺足中指爪甲上各一痏﹐後刺手大指內側﹐去端如韭葉﹐後刺手心主少陰銳骨之端各一痏﹐立已。不已﹐以竹管吹其兩耳﹐鬄其左角之發方一寸﹐燔治﹐飲以美酒一杯﹐不能飲者灌之﹐立已。【鬄﹐音替。】

【王冰曰﹕手少陰眞心脈﹐足少陰腎脈﹐手太陰肺脈﹐足太陰脾脈﹐足陽明胃脈﹐此五絡皆會於耳中﹐而出絡左額角也。身脈皆動﹐而形無知﹐言其卒冒悶而如死屍身﹐脈猶如常人而動也。然陰气盛於上﹐則下气燻上而邪气逆﹐邪气逆則陽气亂﹐陽气亂則五絡閉結而不通﹐故其狀若屍也﹐以是從厥而生﹐故或曰屍厥。足大指內側謂隱白穴﹐在爪甲上去端如韭葉﹐足太陰之井也﹐刺可入同身寸之一分﹐畱三呼﹐若灸者﹐可灸三壯。足心謂湧泉穴﹐足少陰之井也﹐刺見前取湧泉穴法中。足中指謂第二指﹐足陽明之井也﹐刺見前取厲兌穴法中。手大指內側﹐謂少商穴﹐手太陰之井也﹐刺可入同身寸之一分﹐畱三呼﹐若灸者﹐可灸三壯。手心主謂中衝穴﹐手心主之井也﹐刺可入同身寸之一分﹐畱三呼﹐若灸者﹐可灸一壯。少陰銳骨之端謂神門穴﹐在掌後銳骨之端陷者中﹐手少陰之兪也﹐刺可入同身寸之三分﹐畱三呼﹐若灸者﹐可灸三壯。竹管吹其兩耳者﹐使气入耳中﹐內助五絡﹐令气復通也。當內管入耳﹐以手密擫之﹐勿令气泄而極吹之﹐气蹙然從絡脈通也。左角之發﹐是五絡血之餘﹐故鬄之燔治飲之以美酒也。酒者﹐所以行藥﹐勢又炎上﹐而內走於心﹐心主脈﹐故以美酒服之。林億按陶隱居云﹕吹其左耳極三度﹐復吹其右耳三度也。】

【馬蒔曰﹕此言五絡爲病﹐當有刺治之法也。邪客於手少陰心經﹐足少陰腎經﹐手太陰肺經﹐足太陰脾經﹐足陽明胃經﹐則是心腎肺脾胃之五絡﹐而皆有邪矣。此五絡者﹐皆會於耳中﹐上絡於左耳之額角﹐惟五絡俱竭﹐則足經之腎脾胃者﹐其脈逆於上而不得下﹐手經之心肺者﹐其脈逆於上而不得通﹐令人身脈𨿽動﹐而昏暈迷心﹐其形任人推呼﹐而無有知覺﹐狀類於屍﹐名曰屍厥﹐刺之者﹐亦惟取五井及神門而已。脾之隱白﹐腎之湧泉﹐胃之厲兌﹐肺之少商﹐心包之中衝﹐心之神門﹐刺左右各一痏﹐其病立已。夫自脾以至於心﹐其刺皆有先後﹐故皆指之曰後也。如不已﹐以兩竹管納入兩耳﹐以手密擫之﹐勿令气泄﹐左右吹之﹐令气入耳內﹐助五絡令气可復通也。又鬄其左角之發﹐內與五絡相通者﹐方一寸許﹐燔而治之以爲末﹐用美酒一杯以送之﹐如不能飲則灌之。蓋發爲血餘﹐而以左發治左絡﹐酒行藥勢﹐且入於心﹐此病之所以立已也。少商刺三分﹐畱三呼。灸三壯。余穴所在刺灸分壯﹐並同王注。】

【張志聰曰﹕此申明諸脈生始出入之原。耳者﹐宗脈之所聚也。所謂宗脈者﹐百脈之宗也。百脈皆始於足少陰腎﹐生於足陽明胃﹐輸於足太陰脾﹐主於手少陰心﹐朝於手太陰肺﹐是以五脈之气﹐皆會於耳中。絡左角者﹐肝主血而居左﹐其气直上於巓頂也。五絡俱竭﹐則榮衛不行﹐故令人身脈振振而形無知也。其狀若屍﹐或曰屍厥。蓋人之所以生動者﹐藉气呴而血濡﹐血气不行﹐則其形若屍矣。刺隱白﹑湧泉﹑厲兌﹑少商﹑神門﹐使血气疏通﹐其厥立已。如不已﹐用竹管吹其兩耳﹐以通宗脈之气﹐鬄其左角之發﹐方一寸燔治﹐飲以美酒一杯﹐不能飲者灌之。蓋發者﹐血所生也﹐充膚熱肉﹐生毛髮之血﹐肝所主也。肝居左﹐故鬄其左角之發﹐以通榮血。酒者﹐熟谷之悍液也。衛者﹐水谷之悍气也。故飲酒者﹐隨衛气先行皮膚﹐先充絡脈﹐故飲以美酒一杯以通衛气﹐榮衛運行﹐則其人立蘇矣。此復結大絡之气﹐先行於皮膚﹐先充絡脈﹐是以皮膚孫絡之邪﹐不入於經﹐則流溢於大絡而生奇病也。按《神農本經》發者血之餘﹐服之仍自還神化。蓋血者神气也﹐中焦之汁﹐奉心神化赤而爲血﹐故服之有仍歸於神化之妙。曰方寸者﹐言其心所主也。灌者﹐欲其灌漑於四旁也。】

凡刺之數﹐先視其經脈﹐切而從之﹐審其虛實而調之。不調者﹐經刺之有痛﹐而經不病者﹐繆刺之。因視其皮部有血絡者﹐盡取之﹐此繆刺之數也。

【馬蒔曰﹕此言繆刺之有術數也。凡刺之術數﹐先視其何經之脈﹐從而切之﹐審其虛實而調之﹐調之者﹐如湯藥按摩百計調治之謂﹐但調之而不調﹐則刺其經脈﹐所謂巨刺者是也。其有痛處而經脈不病者﹐其病在絡﹐當繆刺之﹐左痛取右穴﹐右痛取左穴﹐因視其各經皮部有血絡者盡取之﹐此乃繆刺之術數也。】

【張志聰曰﹕此總結治法﹐又當先治其經脈也。數﹐幾也﹐言凡刺之有幾﹐而各有所取也。經脈者﹐臟腑之十二經脈﹐如江河之徑道。絡脈者﹐如江河之支流。孫絡者﹐如支流之更有支流也。經者﹐經別也﹐如江河之別道﹐江從此而通於河﹐河從此而通於江﹐此陰陽相合之道路﹐故又曰經正。絡者﹐大絡也﹐如江河之外﹐別有江河﹐而外與經脈之孫絡相通﹐然而總歸出於海﹐海之所以行雲气於天下者﹐從大絡而充於皮膚﹐海之潮汐﹐從經脈而流溢於支絡﹐是以始受之邪﹐從皮膚而入於孫絡﹐從孫絡而入於絡脈﹐從絡脈而入於經脈﹐極於五臟﹐散於腸胃﹐故當先治其經脈﹐切而從之﹐審其虛實而調之。不調者﹐以經刺之。如身有痛而經脈不病者﹐此流溢於大絡﹐所當繆刺者也。因視其皮部有血絡者盡取之﹐此繆刺之數也。】

【王芳侯曰﹕邪气從外而入﹐正气從內而出﹐知其所出之道路﹐然後能知邪入之淺深﹐故爲根本之學。】古今圖書集成醫部全錄卷三十

四時刺逆從論篇第六十四

【張志聰曰﹕愚按繆刺篇論衛气先行皮膚﹐先充絡脈﹐絡脈先盛﹐故衛气已平﹐榮气乃滿﹐而經脈大盛﹐是衛气之通於脈內也。此篇言血气之從經而絡﹐從絡而皮﹐復從皮膚肌肉而內著骨髓﹐通於五臟﹐是榮血之行於脈外也。當知榮行脈中﹐衛行脈外者﹐論通體之經脈也。至於血气之生始出入﹐榮於脈中﹐滲於脈外﹐充皮熱肉﹐生毫毛﹐內入於募原﹐而通於臟腑表裏上下﹐無處不周﹐醫者能洞悉血气之原流﹐而後能導邪病之窾郤也。】

厥陰有餘病陰痺﹐不足病生熱痺﹔滑則病狐疝風﹐濇則病少腹積气。少陰有餘病皮痺隱軫﹐不足病肺痺﹔滑則病肺風疝﹐濇則病積溲血。太陰有餘病肉痺寒中﹐不足病脾痺﹔滑則病脾風疝﹐濇則病積﹐心腹時滿。【隱軫當作癮疹。】

【王冰曰﹕痺﹐謂痛也。陰﹐謂寒也。有餘﹐謂厥陰气盛滿﹐故陰發於外而爲寒痺。陰不足則陽有餘﹐故爲熱痺。厥陰脈循股陰﹐入毛中﹐環陰器﹐抵少腹﹐又其絡支別者﹐循脛上睪﹐結於莖﹐故爲狐疝﹐少腹積气也。足少陰脈﹐從腎上貫肝鬲﹐入肺中﹐故有餘病皮痺隱軫﹐不足病肺痺。又腎水逆連於肺母故也。其正經入肺貫腎絡膀胱﹐故爲肺疝及積溲血也。太陰之脈﹐入腹屬脾絡胃﹐其支別者﹐復從胃別上鬲注心中﹐故爲脾疝﹐心腹時滿也。】

【馬蒔曰﹕此言足之三陰經﹐其經有虛有實﹐其脈有滑有濇﹐而病有寒有熱﹐有內有外也。厥陰者﹐足厥陰肝經也。有餘者﹐以其气血相並而爲實也。不足者﹐以其气血皆衰而爲虛也。痺﹐病名也。疝有如山積之義﹐五臟及男婦皆有之。其有餘則陰重﹐故病痺當爲寒。不足則陽勝﹐故病痺當爲熱。其脈若滑﹐則必病狐疝風﹐外感之邪也。其脈若濇﹐則必小腹有積气﹐內傷之邪也。正以肝脈之所過﹐故病狐疝風及少腹積气也。又少陰者﹐足少陰腎經也。腎脈入肺﹐又爲肺之子﹐其水上逆於肺母﹐故皮爲肺之合。今腎有餘﹐當病皮痺癮疹﹐其病在表也。不足當爲肺痺﹐其病在裏也。其脈若滑﹐則當病肺風疝﹐外感之邪也。其脈若濇﹐則當病有積及溲血﹐內傷之邪也。正以腎脈入肺貫腎絡膀胱﹐故病肺疝及有積與溲血耳。又太陰者﹐足太陰脾經也。脾主肉﹐其有餘故爲肉痺。其中則冷﹐陰气勝也。其不足則病脾痺﹐陽气虧也。其脈若滑﹐則病脾風疝﹐外感之邪也。其脈若濇﹐則病當有積﹐及心腹時滿﹐內傷之邪也。正以脾脈及支別者之所過﹐故爲脾疝﹐心腹時滿也。】

陽明有餘病脈痺﹐身時熱﹐不足病心痺﹔滑則病心風疝﹐濇則病積﹐時善驚。太陽有餘病骨痺身重﹐不足病腎痺﹔滑則病腎風疝﹐濇則病積﹐時善巓疾。少陽有餘病筋痺脇滿﹐不足病肝痺﹔滑則病肝風疝﹐濇則病積﹐時筋急目痛。

【王冰曰﹕胃有餘則上歸於心﹐不足則心下痺。心主之脈﹐起於胸中﹐出屬心包﹐下鬲歷絡三焦﹐故爲心疝﹐時善驚。太陽與少陰爲表裏﹐故有餘不足﹐皆病歸於腎也。太陽之脈﹐交於巓上﹐入絡腦﹐下循膂絡腎﹐故爲腎風及巓病也。少陽與厥陰爲表裏﹐故病歸於脾﹐肝主筋﹐故時筋急。厥陰之脈﹐上出額與督脈會於巓﹐其支別者﹐從目系下頰裏﹐故目痛。】

【馬蒔曰﹕此言足之三陽經﹐其經有虛有實﹐其脈有滑有濇﹐而病有寒有熱﹐有內有外也。陽明者﹐足陽明胃經也。胃乃心之子﹐有餘則病脈痺﹐以心主脈﹐脈在半表也。不足則病心痺﹐心主裏也。其脈若滑﹐則病心風疝﹐外感之邪也。其脈若濇﹐則病積﹐時善驚﹐內傷之邪也。正以心主之脈﹐出屬心包﹐故爲心疝﹐時善驚也。又太陽者﹐足太陽膀胱經也。膀胱與腎爲表裏﹐有餘則病骨痺身重﹐以腎主骨也﹐不足則病腎痺﹐以腎在內也。其脈若滑﹐則病腎風疝﹐外感之邪也。其脈若濇﹐則病積時巓疾﹐內傷之邪也。以太陽之脈﹐交於巓上﹐下絡腎﹐故爲腎風及頂巓有病也。又少陽者﹐足少陽膽經也。膽與肝爲表裏﹐有餘則病筋痺﹐以肝主筋也﹐不足則病肝痺﹐以肝在內也。其脈若滑﹐則病肝風疝﹐外應之邪也。其脈若濇﹐則病積﹐時筋急目痛﹐內傷之邪也。正以肝脈之所過﹐故爲筋急目痛也。】

【張志聰曰﹕三陰三陽﹐有多血少气者﹐有多气少血者﹐惟陽明血气皆多。蓋血气之生於陽明也﹐榮血行於脈中﹐乃陽明水谷之精﹐上歸於心﹐淫精於脈﹐脈气歸於肺﹐肺朝百脈﹐輸精於皮毛﹐毛脈合精﹐行气於腑﹐腑者在外之皮肉筋骨也﹐腑精與神明相合﹐而通於五臟﹐气復歸於權衡﹐此脈气之生始出入也。是以陽明之有餘不足﹐則爲脈痺心痺。心主脈而上歸於肺﹐肺主皮毛﹐毛脈合精於皮膚之間﹐是以少陰之爲皮痺﹑肺痺也。脈散气於皮毛﹐復從太陰所主之肉﹐少陽所主之筋﹐太陽所主之骨﹐而內通於五臟﹐是以有餘而在外﹐則爲肉痺﹑筋痺﹑骨痺﹐不足而陷於內﹐則爲脾痺﹑肝痺﹑腎痺矣。至气有餘於內而爲熱﹐則爲疝﹐血有餘於內而爲寒﹐則爲積矣。故所謂風者﹐熱所生也。所謂身重者﹐病在气也。所謂溲血﹑腹滿﹑善驚﹑目痛者﹐病在血也。此三陰三陽所主之血气﹐生始出入﹐各有太過不及之爲病也。】

是故春气在經脈﹐夏气在孫絡﹐長夏气在肌肉﹐秋气在皮膚﹐冬气在骨髓中。帝曰﹕余願聞其故。岐伯曰﹕春者﹐天气始開﹐地气始泄﹐凍解冰釋﹐水行經通﹐故人气在脈。夏者﹐經滿气溢﹐入孫絡受血﹐皮膚充實。長夏者﹐經絡皆盛﹐內溢肌中。秋者﹐天气始收﹐腠理閉塞﹐皮膚引急。冬者蓋藏﹐血气在中﹐內著骨髓﹐通於五臟。是故邪气者﹐常隨四時之气血而入客也。至其變化不可爲度﹐然必從其經气僻除其邪﹐除其邪則亂气不生。【塞﹐人聲。辟﹑辟同。】

【王冰曰﹕引急﹐謂牽引縮急也。】

【馬蒔曰﹕此言四時之气﹐合於人身﹐當隨時以刺其邪也。春气在經脈者﹐正以春時天气始開﹐地气始泄﹐凍解冰釋﹐此地之水行﹐而人之經脈通﹐所以人气在於脈也。又夏气在孫絡者﹐正以夏時經脈甚滿﹐其气溢入孫絡﹐孫絡受血﹐而外之皮膚皆已充實﹐所以人气在孫絡也。又長夏者﹐六月建未之月﹐其气在肌肉者﹐正以長夏經脈絡脈皆盛﹐內溢於肌中﹐所以人气在肌肉也。又秋气在皮膚者﹐正以秋時天气始收﹐人之腠理閉塞﹐皮膚引急﹐所以人气在皮膚也。又冬气在骨髓中者﹐正以冬主蓋藏﹐血气在中﹐著於骨髓之內﹐通於五臟之間﹐所以人气在骨髓中也。是故風寒暑濕燥火之邪气者﹐當隨四時之气血﹐而入客於人身。至其變化﹐不可爲度﹐然必須四時之經气以刺之﹐辟除其邪﹐則亂气不生矣。】

【張志聰曰﹕此承上文而言脈气之隨四時生長收藏﹐外出於皮膚﹐內通於五臟﹐環轉無端也。夫經脈爲裏﹐支而橫者爲絡﹐絡之別者爲孫﹐是血气之從經脈﹐而外溢於孫絡﹐從孫絡而充於皮膚﹐從皮膚而復內溢於肌中﹐從肌肉而著於骨髓﹐通於五臟﹐是脈气之散於脈外﹐而復內通於五臟也。夫天爲陽﹐地爲陰﹐陰陽合而血气始生。腎主冬令之水﹐而爲生气之原﹐陽明乃血气所生之腑。故曰﹐谷入於胃﹐脈道乃行﹐水入於經﹐而血乃成。然借腎中之生气﹐戊癸合化而後生此水谷之精微﹐故天气開﹐地气泄﹐凍解冰釋﹐水行經通﹐腎臟之冬令﹐已得春生之气﹐而人气始在脈﹐是人气之通於天也。故曰﹐春生夏長﹐秋收冬藏﹐是气之常也﹐人亦應之。以一日分爲四時﹐朝則爲春﹐日中爲夏﹐日入爲秋﹐夜半爲冬。朝則人气始生﹐日中人气長﹐夕則人气收﹐夜則人气在髒﹐人與天地參也。夫邪气者在天﹐六淫之邪也。四時之气血者﹐春气在經脈﹐夏气在孫絡﹐長夏气在肌肉﹐秋气在皮膚﹐冬气在骨髓中也。至其變化﹐不可爲度者﹐謂天有六淫之邪﹐而人有六气之化也。如邪畱於外﹐則爲皮肉筋骨之痺﹐合於內﹐則爲心肝脾肺之痺矣。如畱於气分則爲疝﹐畱於血分則爲積矣。如身中之陽盛則爲熱﹐虛寒則爲寒矣。此皆吾身中陰陽虛實之變化也。然必從其四時之經气﹐辟除其邪﹐則變亂之气不生矣。】

帝曰﹕逆四時而生亂气柰何﹖岐伯曰﹕春刺絡脈﹐血气外溢﹐令人少气﹔春刺肌肉﹐血气環逆﹐令人上气﹔春刺筋骨﹐血气內著﹐令人腹脹。夏刺經脈﹐血气乃竭﹐令人解﹝亻亦﹞﹔夏刺肌肉﹐血气內卻﹐令人善恐﹔夏刺筋骨﹐血气上逆﹐令人善怒。秋刺經脈﹐血气上逆﹐令人善忘﹔秋刺絡脈﹐气不外行﹐令人臥不欲動﹔秋刺筋骨﹐血气內散﹐令人寒栗。冬刺經脈﹐血气皆脫﹐令人目不明﹔冬刺絡脈﹐內气外泄﹐畱爲大痺﹔冬刺肌肉﹐陽气竭絕﹐令人善忘。凡此四時刺者﹐大逆之病﹐不可不從也。反之﹐則生亂气相淫病焉。故刺不知四時之經病之所生﹐以從爲逆﹐正气內亂﹐與精相薄﹐必審九候﹐正气不亂﹐精气不轉。

【王冰曰﹕血气溢於外則中不足﹐故少气。血逆气上﹐故上气。內著不散﹐故脹。血气竭少﹐故解﹝亻亦﹞。卻﹐閉也。血气內閉﹐則陽气不通﹐故善恐。血气上逆﹐則怒气相應﹐故善怒。血气上逆﹐滿於肺中﹐故善忘。臥不欲動﹐以虛甚也。血气內散﹐則中气虛﹐故寒栗。血气無所營﹐故目不明。陽气不壯﹐至春而竭﹐故善忘。淫﹐不次也﹐不次而行﹐如浸淫相染而生病也。不轉﹐謂不逆轉也。】

【馬蒔曰﹕此承上文言刺逆四時者﹐必生亂气而爲病也。春時當刺經脈﹐若刺絡脈﹐是以夏時之所刺者﹐而刺之於春﹐則血气溢於外﹐大气少於中矣。若刺肌肉﹐是以長夏之所刺者而刺之於春﹐則血气旋逆﹐令人气上逆矣。若刺筋骨﹐是以冬時之所刺者而刺之於春﹐則血气著於內﹐腹必有所脹矣。又夏時當刺孫絡﹐若刺經脈﹐是以春時之所刺者而刺之於夏﹐則血气至於竭﹐令人當解﹝亻亦﹞矣。解﹝亻亦﹞者﹐寒不似寒﹐熱不似熱﹐壯不似壯﹐弱不似弱﹐故解﹝亻亦﹞而不可以名狀也。若刺肌肉﹐是以長夏之所刺者而刺之於夏﹐則血气卻於內﹐恐懼之心生矣。若刺筋骨﹐是以冬時之所刺者而刺之於夏﹐血气當上逆﹐令人當善怒矣。又秋時當刺皮膚﹐若刺經脈﹐是以春時之所刺者而刺之於秋﹐其气當上逆﹐心亂而善忘矣。若刺絡脈﹐是以夏時之所刺者而刺之於秋﹐則气不外行﹐令人甚虛﹐而臥不欲動矣。若刺筋骨﹐是以冬時之所刺者﹐而刺之於秋﹐則血气當內散﹐中气虛而寒栗生矣。又冬時當刺骨髓﹐若刺經脈﹐是以春時之所刺者而刺之於冬﹐則血气皆脫﹐令人目不明矣。若刺絡脈﹐是以夏時之所刺者而刺之於冬﹐則內气當外泄﹐畱而爲大痺矣。若刺肌肉﹐是以長夏之所刺者而刺之於冬﹐陽气當竭絕﹐令人當善忘矣。凡此四時刺者﹐大逆爲病﹐不可不順焉。否則亂气生而浸淫爲病﹐正气亂而精薄不通﹐此所以當審九候而順四時也。】

【張志聰曰﹕此言血气之隨時環轉﹐自有出入之度﹐不可使之妄行也。夫刺者﹐所以取气也。春气在經脈﹐而取之於絡脈﹐則血气外溢﹐而令人少气矣。至於肌肉﹐則血气環逆﹐而令人上气矣。環逆者﹐逆其環轉也﹐言血气之從經而絡﹐從絡而皮﹐從皮膚而復環轉於肌中也。至於筋骨﹐則血气內著﹐而令人腹脹矣。夫夏气盛長﹐而血气已外出於孫絡﹐若再取之於經脈﹐則血气內竭而令人懈惰也。血脈出於陽明﹐外溢於肌腠﹐夏气在孫絡而使之溢於肌中﹐則血气虛卻於內矣。陽明脈虛﹐則恐﹐如人將捕之。上逆當作下逆﹐夏气浮長於上﹐而反逆之使下﹐則气郁不疏﹐而使人善怒也。如秋令降收﹐而反令其生長﹐故使血气上逆﹐而令人善忘。血气從絡脈而充於皮膚﹐從皮膚而內溢於肌肉﹐秋刺絡脈﹐則血气不外行於皮膚肌肉之間﹐故令人臥不欲動。蓋肌肉者﹐脾所主也。脾病者﹐嗜臥不欲動。夫秋令始降﹐而反取之筋骨﹐使血气散於內﹐而令人寒栗矣。冬主閉藏﹐以奉春生之气﹐應藏而反泄之﹐故使血气皆脫於內﹐而令人目不明。蓋五臟之精﹐皆注於目而爲之睛。冬者血气在中﹐內著骨髓﹐通於五臟﹐血气內脫﹐則五臟皆虛﹐故令人目不明也。冬刺絡脈﹐則內气外泄﹐而畱爲大痺﹐大痺者﹐髒气虛而邪痺於五臟也。陽气生於陰中﹐出於肌腠﹐至冬令之時﹐復歸於陰髒﹐冬刺肌肉﹐是取所藏之气於肌腠之外﹐故使陽气竭絕於內﹐而令人善忘也。凡逆刺其四時之經气﹐則變生大病﹐故不可不從也。亂气者﹐變亂之气也。相淫者﹐血气淫佚也。此言不從四時之气﹐則正气變亂而爲病也。蓋以邪气常隨四時之气血而入客也。故不知四時之經病之所生﹐以從爲逆﹐使正气內亂﹐而邪與精相薄矣。若知四時之逆從﹐則必審察其九候也。九候者﹐有天﹐有地﹐有人。在天主气﹐在地主血﹐在人主脈。知血气經脈出入之源流﹐則正气不致內亂﹐而精气不逆回矣。】

帝曰﹕善。刺五臟中心﹐一日死﹐其動爲噫﹔中肝五日死﹐其動爲語﹔中肺三日死﹐其動爲咳﹔中腎六日死﹐其動爲嚏欠﹔中脾十日死﹐其動爲吞。刺傷人五臟必死﹐其動則依其髒之所變候﹐知其死也。

【馬蒔曰﹕此言誤刺五臟之死期﹐其變動之候﹐隨各髒而見之也。凡刺胸腹者必避五臟﹐刺傷五臟﹐故爲必死也。其各髒變動﹐則依其髒之所變﹐以候知其死耳。】

【張志聰曰﹕刺五臟者﹐謂刺傷其五臟之气也。蓋三陰三陽之六气﹐外合於皮肉筋骨脈﹐脈肉筋骨內合於五臟﹐如病肺痺﹑肺風﹑脾痺﹑脾疝﹐則當取气於皮﹐取气於肉﹐不可逆刺以傷其髒眞。故曰﹐刺傷人五臟必死﹐各依其髒之所變候而知其死期。蓋刺五臟則動其髒气﹐動髒气則變候見於外矣。按五臟外合五時六經﹐上應六气﹐診要經終篇以六气應五臟﹐而終於六經﹐此篇以六經應四時﹐而終於五臟。診要篇以經脈之生於五臟﹐而外合於六經﹐此篇以經脈之本於六气﹐而內連於五臟。蓋脈气之循於皮肉筋骨﹐內合五行﹐外合六气﹐外內之交相生始出入者也。是以一篇之章句𨿽同﹐而旨意各別﹐學者宜分析體會﹐不可以其重而忽之。張兆璜曰﹕診要篇論逆刺其髒气之所出﹐而中傷五臟﹐故曰﹐凡刺胸腹者﹐必避五臟。此篇論刺六經之內入﹐而中傷五臟﹐故曰﹐內通五臟。刺五臟中心一日死﹐謂刺外合之皮肉筋骨脈﹐而不可中傷其髒也。】

標本病傳論篇第六十五

【馬蒔曰﹕本篇前二節論標本﹐後八節論病傳﹐故名篇。《靈樞》以病本篇論標本﹐以病傳篇論病之所傳﹐分爲二篇﹐其義全同。】

【張志聰日﹕標本者六气之化﹐病傳者五臟相傳﹐此篇承上章而言六气爲病﹐有四時之順逆﹐而又有標本之逆從﹐五臟受傷﹐有刺中之死期﹐而又有病傳之日數。是以《靈樞》原屬二篇﹐本經合而爲一﹐蓋謂五臟六气﹐外內相合﹐始病在六气﹐而不亟治之﹐則傳入五臟﹐而爲不救之死證矣。】

黃帝問曰﹕病有標本﹐刺有逆從﹐柰何﹖岐伯對曰﹕凡刺之方﹐必別陰陽﹐前後相應﹐逆從得施﹐標本相移。故曰有其在標而求之於標﹐有其在本而求之於本﹐有其在本而求之於標﹐有其在標而求之於本。故治有取標而得者﹐有取本而得者﹐有逆取而得者﹐有從取而得者。故知逆與從﹐正行無間﹐知標本者﹐萬舉萬當﹐不知標本﹐是謂妄行。

【王冰曰﹕得病之情﹐知治大體﹐則逆從皆可﹐施必中焉。道不疑惑﹐識旣深明﹐則無問於人﹐而所行皆當﹐不知妄行﹐謂識猶褊淺﹐道未髙深﹐舉且見違﹐故行多妄。】

【馬蒔曰﹕此言病有標本﹐刺有逆從也。標者病之後生﹐本者病之先成﹐此乃病體之不同也。逆者﹐如病在本而求之於標﹐病在標而求之於本﹔從者﹐如在本求本﹐在標求標。此乃治法之不同也。蓋凡刺之方﹐必別病在陰經陽經﹐或前或後﹐前後者﹐背腹也。其經絡互相爲應﹐於是而施逆從之法﹐以移標本之病。故病有在後來而爲標者﹐乃止治其標而不治其本﹐然亦有不求之於標而必求之於本者﹔病有先成而爲本者﹐乃止治其本而不治其標﹐然亦有不求之於本而必求之於標者。故治有取標而愈﹐有取本而愈﹐有逆取而愈﹐有順取而愈。故知刺法之逆從者﹐乃正行之法﹐而不必問之於人也。若問之於人﹐人知此法者鮮而反惑矣。知病體之標本者﹐必萬舉萬當﹐而不妄行刺法也。若不知標本﹐則病體未明﹐而不免妄行耳。故治病者﹐無論刺灸用藥﹐皆當分其標本以取其經也。】

【張志聰曰﹕陰陽者﹐三陰三陽之六气也。少陽標陽而本火﹐太陰標陰而本濕﹐少陰標陰而本熱﹐太陽標陽而本寒﹐陽明標陽而本燥﹐厥陰標陰而本風。少陽太陰從本﹐少陰太陽從本從標﹐陽明厥陰不從標本﹐從乎中也。從本者﹐化生於本﹔從標本者﹐有標本之化﹔從中者﹐以中气爲化也。前後相應者﹐有先病後病也。逆從得施者﹐有逆取而得者﹐有從取而得者。標本相移者﹐有取標而得者﹐有取本而得者。故曰者﹐引至眞要論而言也。有其在標而求之於標者﹐謂病三陰三陽之六气﹐卽於六經中求之以治標。有其在本而求之於本者﹐謂病風寒暑濕燥火六淫之邪﹐卽於六气中求之以治本。有其在本而求之於標者﹐如寒傷太陽﹐乃太陽之本病﹐而反得標陽之熱化﹐卽求之於標﹐而以涼藥治其標熱。有其在標而求之於本者﹐如病在少陰之標陰﹐而反得君火之本熱﹐卽求之於本﹐以急瀉其火。故百病之起﹐有生於本者﹐有生於標者﹐有取本而得者﹐有取標而得者﹔有逆取而得者﹐有從取而得者。逆取而得者﹐謂寒者熱之﹐熱者寒之﹐結者散之﹐散者收之﹐畱者攻之﹐燥者濡之。從取而得者﹐謂熱因寒用﹐寒因熱用﹐塞因塞用﹐通因通用。必伏其所主﹐而先其所因﹐其始則同﹐其終則異﹐可使破積﹐可使潰堅﹐可使气和﹐可使必已。】

夫陰陽逆從標本之爲道也﹐小而大﹐言一而知百病之害。少而多﹐淺而博﹐可以言一而知百也。以淺而知深﹐察近而知遠。言標與本﹐易而勿及。治反爲逆﹐治得爲從。先病而後逆者治其本﹐先逆而後病者治其本﹔先寒而後生病者治其本﹐先病而後生寒者治其本﹔先熱而後生病者治其本﹐先熱而後生中滿者治其標﹔先病而後泄者治其本﹐先泄而後生他病者治其本。必且調之﹐乃治其他病。先病而後生中滿者治其標﹐先中滿而後煩心者治其本。人有客气﹐有同气。小大不利治其標﹐小大利治其本。病發而有餘﹐本而標之﹐先治其本﹐後治其標﹔病發而不足﹐標而本之﹐先治其標﹐後治其本。謹察間甚﹐以意調之。間者並行﹐甚者獨行。先小大不利而後生病者﹐治其本。【間﹐去聲。】

【王冰曰﹕別陰陽﹐知逆順﹐法明著﹐見精微﹐觀其所舉則小﹐尋其所利則大﹐以斯明著﹐故言一而知百病之害。言少可以貫多﹐舉淺可以料大者﹐何法之明﹐故非聖人﹐孰能至於是耶﹖故學之者﹐猶可以言一而知百病也。𨿽事極深遠﹐人非咫尺﹐略以淺近而悉貫之。然標本之道﹐𨿽易可爲言﹐而世人識見無能及者。本先病﹐標後病﹐必謹察之。本而標之﹐謂有先病復有後病也。以其有餘﹐故先治其本﹐後治其標也。標而本之﹐謂先發輕微緩者﹐後發重大急者﹐以其不足﹐故先治其標﹐後治其本也。間謂多也。甚謂少也。多謂多形證而輕易﹐少謂少形證而重難也。以意調之﹐謂審量標本﹐不足有餘﹐非謂捨法而以意妄爲也。並謂他脈共受邪气而合病也﹐獨謂一經受病而無異气相參也。並甚則相傳﹐傳急則亦死。】

【馬蒔曰﹕此言凡病皆當先治其本﹐惟中滿及大小便不利者﹐則不分爲標爲本﹐而必先治之也。夫經分陰陽﹐刺分逆從﹐病分標本﹐其爲道眞妙矣哉﹗至小而有至大者存﹐至少而有至多者存﹐至淺而有至博者存﹐言一病而遂知百病之害﹐眞可以因淺而知深﹐察近而知遠也。故言大與標﹐特至易者﹐而人自弗及耳。且反其病而治之者爲逆﹐順其病而治之者爲從﹐此亦所可及者。試以標本逆從而詳言之﹕凡先生病而後病勢逆者﹐必先治其初病之爲本﹔若先病勢之逆而後生他病者﹐則又以病勢逆之爲本而先治之也。凡先病寒證而後生他病者﹐必先治其寒証之爲本﹔若先生別病而後生寒證者﹐則又以別病之爲本而先治之也。凡先生熱病而後生別病者﹐必先治其熱病之爲本﹔若先生熱病而後生中滿者﹐則又以中滿𨿽爲標而必先治之也。凡先生別病而後生泄瀉者﹐必先治其別病之爲本﹔若先生泄瀉而後生別病者﹐則又以泄瀉之爲本而先治之也。此則先治之者﹐正以必且調之而後治別病耳。不惟是也﹐凡先生別病而後生中滿者﹐必先治其中滿之爲標﹔若先生中滿而後煩心者﹐則又以中滿之爲本而先治之也。蓋以人之病气有二﹐病本不同而彼此相傳者﹐謂之客气﹔有二病之气﹐本相同類﹐而彼此相傳者﹐謂之同气。卽如先中滿而後二便不利者﹐必先治小大便不利之爲標﹔若中滿而小大便利者﹐則又以中滿之爲本而先治之也。何也﹖以中滿與小大便不利﹐二者爲同气之病也。大凡病發而大勢有餘者﹐則先治其初病之爲本﹐而後治其後病之爲標。蓋先治其本﹐則有餘之勢一攻﹐而後諸病可去矣﹐正本而標之之謂也。病發而大勢不足者﹐則先治其後病之爲標﹐而後治其先病之爲本。蓋先治其標﹐則不足之勢一補﹐而後本病自培矣﹐正標而本之之謂也。然而病之生也﹐有五臟相克而病勢日甚者﹐如肝克脾﹑脾克腎之類是也。有五臟間傳而病勢有生者﹐如肝生心﹑心生脾之類是也。間者﹐病證並行而勢輕﹔甚者﹐病證獨行而勢重。卽如中滿與小大便不利﹐是亦並行之類也。且先小大便不利而後生別病者﹐則又以小大便不利之爲本而先治之也。上文小大便不利者﹐對先有中滿而言﹔此小大便不利者﹐對後有別病而言。由此觀之﹐則百病不同﹐皆必先治其本﹐惟中滿之與百病﹐先以治中滿爲主﹔若中滿而有小大便不利﹐則又以治小大便爲先﹔其小大便不利之與百病﹐則亦治小大便不利爲先。蓋不必分其爲本爲標﹐而先治此二病也。】

【張志聰曰﹕陰陽逆從者﹐謂三陰三陽之气﹐有勝有復也。相反而治爲逆治﹐相得而治爲從治。相得者﹐如熱與熱相得﹐寒與寒相得也。後逆者﹐勝克之气也。先病者﹐謂吾身中先有其病也。先逆先寒先熱者﹐謂在天之六气也。先病而後逆者﹐如吾身中先有脾土之病﹐而後復感其風邪﹐重傷脾土﹐則當先治其脾土﹐而後治其風邪﹔如先感天之風邪﹐克傷中土﹐以致脾臟爲病﹐是當先洽其風邪﹐而後調其脾土。故曰﹐言標與本易而勿損﹐察本與標气可令調﹐明知勝復﹐爲萬民式﹐天之道畢矣。先寒者﹐寒淫所勝也﹐以吾身感之而生病者﹐是當治其寒邪。如先病而後生寒者﹐當治其身之本病﹐而寒气自解矣。蓋先寒者客气﹐生寒者同气也。先熱者﹐熱淫所勝也﹐以吾身感之而生病者﹐是當治其本熱﹐如吾身感之而生中滿者﹐又當治其中滿。蓋六淫之邪﹐始傷六气﹐若致中滿﹐則病气入內﹐故當治其內泄者﹐濕土之病也。他病者﹐如濕邪所勝民病心痛耳聾之類﹐故當先治其虛泄﹐必且調之脾土而後治其他病。至眞要論曰﹕諸脹腹大﹐皆屬於熱。如先病熱而後生中滿者﹐是當治其中滿﹔如先病中滿而濕熱之气上乘於心﹐以致心煩者﹐亦當治其中滿而煩自解矣。夫先熱而後生中滿者﹐感天之熱淫而致生中滿也﹐先病而後生中滿者﹐病吾身中之熱而生中滿也。故曰﹐人有客气﹐有同气。客气者﹐謂在天之六气﹔同气者﹐謂吾身中亦有此六气﹐而與天气之相同也。如中滿而小大便不利者﹐當先利其二便。如小大便利者﹐仍治其中滿。蓋邪气入於腹內﹐必從二便而出。有餘者﹐邪气之有餘﹔不足者﹐正气之不足也。邪气者﹐風寒暑濕燥火六淫之邪﹔正气者﹐三陰三陽之六气也。六微旨論曰﹕少陽之上﹐火气治之﹔陽明之上﹐燥气治之﹔太陽之上﹐寒气治之﹔厥陰之上﹐風气治之﹔少陰之上﹐熱气治之﹔太陰之上﹐濕气治之﹐所謂本也。本之下﹐气之標也。此皆以風寒暑濕燥火六气爲本﹐而以三陰三陽之六气爲標。故病發而有餘者﹐此風寒暑濕之本气有餘﹐故當先散其邪气﹐而後理其陰陽﹔如病發而不足﹐當先調其陰陽﹐而後治其本气。蓋邪气盛則實﹐精气奪則虛。是以邪气有餘者﹐先散其邪气﹔精气不足者﹐先補其正虛﹐此標本之大綱領也。然標本之間﹐而又當以意調其間甚也。夫邪之所湊﹐其正必虛。間者﹐謂邪正之有餘不足二者兼於其間﹐故當並行其治﹐蓋以散邪之中﹐兼補其正﹐補正之中﹐兼散其邪。如偏甚者﹐則當獨行其法﹐謂邪气甚者﹐竟瀉其邪﹐正虛甚者﹐竟補其正﹐此爲治之要道也。如先小大便不利而後生病者﹐當專治其小大二便﹐又無論其邪正之間甚矣。朱永年曰﹕此間甚之中﹐又分緩急也。】

夫病傳者﹐心病先心痛﹐一日先咳﹐三日脇支痛﹐五日閉塞不通﹐身痛體重。三日不已﹐死﹐冬夜半﹐夏日中。

【王冰曰﹕三日不已死﹐以勝相伐﹐惟弱是從﹐五臟四傷﹐豈其能久﹖故爲死。冬夜半﹐夏日中﹐謂正子午之時。或言冬夏有異﹐非也。晝夜之半﹐事甚昭然。】

【馬蒔曰﹕此承上文甚者獨行﹐而言五臟相克之死期﹐此以心病言之也。夫傳其所勝﹐謂之甚。夫病傳者五臟皆然﹐試以心言之﹕心病者﹐髒眞通於心﹐故先心痛。火來乘金﹐一日傳之於肺﹐卽發而爲咳﹐以肺之變動爲咳也。又三日﹐則四日矣﹐肺邪勝木﹐故脇支痛﹐以肝脈循脇肋也。又五日則九日矣﹐肝邪勝土﹐故閉塞不通﹐身痛體重﹐以脾不運化﹐及脾主肉﹐故病及肉。又三日則十二日矣﹐其病不已則死。但冬則死於半夜﹐夏則死於日中耳。蓋夜半爲水﹐而冬之夜半﹐其水尢甚﹐以水來克火﹐故死。日中爲火﹐而夏之日中﹐其火尢甚﹐以心火已絕﹐火不能持﹐故亦死。】

【張志聰曰﹕夫所謂標本者﹐感在天之六气﹐而病吾身中之陰陽﹐卽入於腹內以致中滿者﹐在於募原腠理之气分﹐若淫邪泮衍於血脈之中﹐則入臟腑爲內所因矣。故曰﹐善治者治皮毛﹐其次治肌膚﹐其次治筋脈﹐其次治六腑﹐其次治五臟。治五臟者﹐半死半生也。如心先痛者﹐病先發於心﹐咳者一日而之肺﹔脇支痛者﹐三日而之肝﹔閉塞不通﹐身痛體重者﹐五日而之脾。皆此逆傳其所勝﹐是以三日不已而死。心爲火髒﹐冬之夜半者﹐水勝而火滅也。夏之日中者﹐亢極而自焚矣。】

肺病喘咳﹐三日而脇支滿痛﹐一日身重體痛﹐五日而脹。十日不已﹐死。冬日入﹐夏日出。

【馬蒔曰﹕此言肺病相傳之死期也。肺病者﹐髒眞髙於肺而主息﹐故喘咳三日﹐則肺傳於肝﹐脇支滿而痛。又一日則四日矣﹐肝傳於脾﹐身重體痛。又五日則九日矣﹐脾傳於胃腑﹐腹中作脹。又十日則十九日矣﹐其痛不已則死。但冬死於日入﹐夏死於日出耳。蓋冬之日入在申﹐申𨿽屬金﹐金衰不能扶也。夏之日出在寅﹐木旺火將生﹐肺气已絕﹐不能待火之生也。】

【張志聰曰﹕肺病喘咳者﹐先發於肺也。夫冬气收藏﹐夏气浮長。日出气始生﹐日入气收引。肺主气﹐故終於气之出入。止言冬夏者﹐重陰陽寒暑之气也。王子律曰﹕日出爲春﹐日中爲夏﹐日入爲秋﹐夜半爲冬。以上二節﹐四時之气已備。】

肝病頭目眩﹐脇支滿﹐三日體重身痛﹐五日而脹﹐三日腰脊少腹痛脛酸。三日不已﹐死。冬日入﹐夏早食。

【馬蒔曰﹕此言肝病相傳之死期也。肝病者﹐髒眞散於肝﹐其脈內連目脇﹐故頭目眩﹐脇支滿。三日則肝傳於脾﹐體重身痛。又五日則八日矣﹐脾傳於胃腑﹐故腹內爲脹。又三日則十一日矣﹐脾傳於腎﹐腰脊少腹皆痛。脛中覺酸﹐正以腎脈起於足﹐循腨內出腘內廉上股內後廉﹐貫脊屬腎絡膀胱﹐又腰爲腎之腑﹐故病如是也。又三日則十四日矣﹐其病不已則死。但冬以日入﹐夏以早食耳。蓋冬之日入在申﹐以金旺木衰也。夏之早食在卯﹐以木旺气反絕也。】

脾病身痛體重﹐一日而脹﹐二日少腹腰脊痛脛酸﹐三日背﹝月呂﹞筋痛﹐小便閉。十日不已﹐死。冬人定﹐夏晏食。

【王冰曰﹕人定謂申後二十五刻﹐晏食謂寅夜二十五刻。】

【馬蒔曰﹕此言脾病相傳之死期也。脾病者﹐髒眞濡於脾﹐而主肌肉﹐故身痛體重﹐一日而脹﹐自傳於胃腑也。又二日則三日矣﹐乃傳於腎﹐故少腹腰脊皆痛﹐其脛覺酸也。又三日則六日矣﹐腎自傳於膀胱腑﹐故背﹝月呂﹞筋痛﹐小便自閉也。又十日則十六日矣﹐其病不已則死。但冬以人定﹐夏以晏食耳。蓋冬之人定在亥﹐以土不勝水也。夏之晏食在寅﹐以木來克土也。王子律曰﹕膀胱之脈循於背﹐足太陽主筋﹐故背﹝月呂﹞筋痛。】

腎病少腹腰脊痛胻酸﹐三日背﹝月呂﹞筋痛小便閉﹐三日腹脹﹐三日兩脇支痛。三日不已﹐死。冬大晨﹐夏晏晡。

【王冰曰﹕大晨﹐謂寅後九刻﹐大明之時也。晏晡﹐謂申後九刻﹐向昏之時也。】

【馬蒔曰﹕此言腎病相傳之死期也。腎病者髒眞下於腎﹐其經脈之行﹐在於少腹﹐腰脊胻骨﹐故其痛酸有如是也。三日則自傳於膀胱腑﹐背﹝月呂﹞之筋痛﹐小便亦閉。又三日則六日矣﹐膀胱傳於小腸﹐故腹脹。又三日則九日矣﹐小腸傳於心臟﹐故兩脇支痛。又三日則十二日矣﹐其病不已則死。但冬以大晨﹐夏以晏晡耳。蓋冬之大明在寅末﹐木旺水衰也。夏之晏晡在向昏﹐土能克水也。】

【張志聰曰﹕冬之大明在辰﹐土旺而水滅也。夏之晏晡在亥﹐水絕而不能生也。按《靈樞》病傳篇曰﹕三日而上之心﹐三日而之小腸﹐是水乘其所勝之火髒火腑也。此節與《靈樞》之不同者﹐心乃君主之官﹐多不受邪﹐膀胱之气﹐上與陽明相合﹐水邪上乘﹐上焦不受﹐則還轉於中焦﹐而畱於陽明矣。陽明主秋金之令﹐故復傳之肝木而死。】

胃病脹滿﹐五日少腹腰脊痛胻酸﹐三日背﹝月呂﹞筋痛小便閉﹐五日身體重。六日不已﹐死。冬夜半後﹐夏日昳。

【王冰曰﹕夜半後﹐謂子後八刻丑正時也。日昳﹐謂午後八刻未正時也。】

【馬蒔曰﹕此言胃病相傳之死期也。胃病者﹐其脈循腹﹐故爲脹滿。五日則胃傳於腎﹐少腹腰脊痛胻酸。又三日則八日矣﹐腎病傳膀胱腑﹐則背之筋痛﹐小便自閉也。又五日則十三日矣﹐膀胱水傳於脾﹐身體自重也。又六日則十九日矣﹐其病不已則死。但冬以夜半﹐夏以日昳耳。蓋冬之夜半在子﹐土不勝水也。夏之日昳在未﹐土正衰也。】

【張志聰曰﹕冬夜半後者土敗而水勝也。夏日昳者﹐乃陽明所主之時﹐土絕而不能生也。按《靈樞經》曰﹕五日而上之心﹐二日不已死。此言五日身體重者﹐亦心不受邪還之脾﹐水行乘土﹐腑邪傳髒而死。徐東屏曰﹕一者數之始﹐十者數之終﹐陽數起於一﹐陰數起於二。三日死者﹐死於生數之始﹔六日死者﹐終於成數之始﹔十日死者﹐終於成數之終。是有終其所始﹐而終其所終者﹐有死於其所不勝者﹐有死於本气所生之時者﹐此皆陰陽終始之微妙。】

膀胱病小便閉﹐五日少腹脹﹐腰脊痛﹐胻酸﹐一日腹脹﹐一日身體痛。二日不已﹐死。冬雞鳴﹐夏下晡。

【王冰曰﹕雞鳴﹐謂早雞鳴﹐醜正之分也。下晡﹐謂日下於晡時﹐申之後五刻也。】

【馬蒔曰﹕此言膀胱病相傳之死期也。膀胱爲州都之官﹐津液所藏﹐必气化乃能得出﹐今有病﹐故小便閉。五日少腹脹腰痛胻酸﹐自傳於腎臟﹐蓋膀胱爲腎之腑也。又一日則六日矣﹐腎復傳於小腸﹐故爲腹脹。又一日則七日矣﹐小腸傳於脾﹐故身體痛。又二日則九日矣﹐其病不已死。但冬以雞鳴﹐夏以下晡耳。蓋冬之雞鳴在丑﹐土克水也。夏之下晡在申﹐金衰不能生水也。】

【張志聰曰﹕此亦腑邪傳髒﹐水泛土敗而死。冬雞鳴在醜﹐乃少陽太陽生气之時﹐气絕而不能生也。夏下晡﹐乃陽明生气之時﹐陽明之气亦絕矣。】

諸病以次是相傳如是者﹐皆有死期﹐不可刺。間一臟止﹐及至三四髒者﹐乃可刺也。

【王冰曰﹕五臟相移皆如此﹐有緩傳者﹐有急傳者。緩者或一歲﹑二歲﹑三歲而死﹐其次或三月若六月而死。急者一日﹑二日﹑三日﹑四日或五六日而死﹐則此類也。尋此病傳之法﹐皆五行之气﹐考其日數﹐理不相應。夫以五行爲紀﹐以不勝之數﹐傳於所勝者﹐謂火傳於金﹐當云一日﹔金傳於木﹐當云二日﹔木傳於土﹐當云四日﹔土傳於水﹐當云三日﹔水傳於火﹐當云五日也。若以已勝之數﹐傳於不勝者﹐則木三日傳於土﹐土五日傳於水﹐水一日傳於火﹐火二日傳於金﹐金四日傳於木﹐經之傳日﹐似法三陰三陽之气。玉機眞髒論曰﹕五臟相通﹐移皆有次﹐不治。若三月﹐若六月﹐若三日﹐若六日﹐傳而當死。此與同也。𨿽爾﹐猶當臨病詳視日數﹐方悉是非爾。間一臟止者﹐謂隔過前一臟而不更傳也。謂木傳土﹐土傳水﹐水傳火﹐火傳金﹐金傳木而止﹐皆間隔一臟也。及至三四髒者﹐皆謂至前第三第四髒也。諸至三髒者﹐皆至其已不勝之气也。至四髒者﹐皆至已所生之父母也。不勝則不能爲害於彼﹐所生則父子無克伐之期﹐气順以行﹐故刺之可矣。】

【馬蒔曰﹕此結言相傳而爲甚者死﹐不必刺間髒而爲生者﹐乃可刺也。諸經之病﹐皆有相克之次﹐是相傳者爲病之甚﹐甚者獨行﹐故有死期﹐不可刺。若間病而爲相生﹐則間一臟爲始﹐及三四髒﹐是乃相生之次。所謂間者並行﹐乃可刺以治之也。】

【張志聰曰﹕以上諸病如是相勝克而傳者﹐皆有速死之期﹐非刺之可能救也。或間一臟相傳而止﹐不復再傳別髒者﹐乃可刺也。假如心病傳肝﹐肺病傳脾﹐此乃子行乘母﹐至肝臟脾臟而止﹐不復再勝克相傳於他髒者可刺也。假如心病傳脾﹐肺病傳腎﹐乃母行乘子﹐得母髒之生气不死之證也。如心病傳腎﹐肺病傳心﹐肝病傳肺﹐此從所不勝來者爲微邪﹐乃可刺也。金西銘曰﹕五臟相傳﹐止可間二髒﹑三髒﹐經言四髒者﹐或髒傳之於腑﹐而後傳於他髒﹐以腑亦可名髒也。】古今圖書集成醫部全錄卷三十一

天元紀大論篇第六十六

【馬蒔曰﹕自此篇及後五運行大論﹑六微旨大論﹑气交變大論﹑五常政大論﹑六元正紀大論﹑刺法論﹑本病論﹑至眞要大論諸篇﹐皆論五運六气南北政。凡天時民病人事等義﹐至詳至備﹐爲醫籍中至寶。其刺法﹑本病二篇﹐則遺亡矣。學者熟究﹐明其大義﹐則每年每月气候病證﹐治法無有不應。按《運气類注》云﹕五運屬陰﹐守於地內﹔六气屬陽﹐周於天外。其化生於人也﹐五運化生五臟屬內﹐六气化生六腑十二經屬外。其變病於人也﹐五運內變病於五臟﹐甚則兼外﹔六气外變病於六腑十二經﹐甚則入內。內外變極﹐然後死也。五運有乎气﹑太過﹑不及之殊﹐六气有常化﹑淫勝﹑反勝﹑相勝之異。五運平气者﹐其歲化生皆當本位﹐如平木气敷和之紀﹐其色蒼其味酸之類是也。其變病皆在本髒﹐如木平气之病在肝也。太過者﹐歲變平气爲太過﹐其化生皆兼非位﹐如太過發生之紀﹐其色靑黃白﹐其味酸甘辛﹐如兼非位之土金是也。其變病皆在已所勝之髒﹐如木太過則木勝脾土而脾病也。其勝乃本气有餘而勝﹐故不爲他气報復﹐間有復者﹐是不務其徳﹐暴虐失常也。不及者﹐歲變平气爲不及﹐其化生亦兼非位﹐如木不及委和之紀﹐其果棗李﹐其味酸辛﹐亦兼非位之土金是也。其變病皆己所不勝者﹐乘虛勝之而本髒病﹐勝極則己所生者報復其勝﹐而勝者之髒亦病﹐如木不及則金勝之而肝病﹐勝則火復金讎而肺亦病也。其勝乃乘我之虛而勝﹐勝之根本不固﹐故爲化气報復。凡此五運之气﹐皆有定紀者也。六气常化者﹐天地六位之化﹐各守常位﹐生病各當本處﹐其天地之常化﹐如厥陰司天﹐少陽在泉之歲﹐風化居上﹐火化居下﹐風病行於上﹐熱病行於下之類﹐而不出他位也。其六位之常化﹐如厥陰司天之歲初之气化風燥﹐民病寒於右之下。二之气化寒熱﹐民病熱於中之類而不雜他气也。凡此六气之常化﹐皆有定紀﹐猶五運平气也。淫勝者﹐天地之气變常內淫而勝也。天地內淫而上勝於下﹐則己所勝之髒經﹐受邪而病甚。如厥陰司天風淫所勝﹐其病在足太陰脾經也。地气內淫而外勝於內﹐非病在足陽明胃經也。凡此六气之淫勝﹐猶五運之過﹐皆有勝無復。其勝之盛﹐𨿽有定紀﹐其勝之動否﹐則無定紀而不可必也。反勝相勝者﹐六位之左右變常﹐乘虛而勝也。其乘天地之虛而勝者爲反勝﹐左右自有相勝﹐乘虛而勝者爲相勝。皆視所虛之气侮不勝己者勝之﹐勝極則仍爲虛者之子復之。如所虛之气屬太陰﹐則所勝之气屬厥陰﹐而病在脾胃經﹐所復之气屬陽明﹐而病在肝膽經。蓋天地歲气猶王也﹐左右步气猶諸侯﹐左右勝天地﹐猶諸侯僭亂﹐故曰反勝。左右自相勝﹐猶諸侯自相攻伐﹐故曰相勝。凡此六气之反勝﹑相勝﹐五運不及﹐故皆有勝有復。其气其動皆無定紀﹐但隨虛而勝﹐隨勝而復也。諸五運皆有定紀者﹐陰靜有常也。六气少有定紀者﹐陽動多變也。五運之乎气之常化爲常﹐其化生爲常之常﹐變病爲常之變﹐五運之太過不及﹐與六气之淫勝﹑反勝﹑相勝爲變﹐其化生爲變之常﹐變病爲變之變﹐太過淫勝爲變之盛﹐不及反勝﹑相勝爲變之虛﹐察其常變以定生死﹐詳其虛實以斷補瀉。王注不得經旨﹐不分常變﹐釋六气勝復﹐無定紀之變﹐爲有定紀之常﹐不分盛虛﹐釋左右乘虛之相勝﹐爲司天之淫勝﹐是則運气之義不明﹐自此始矣。後𨿽有林氏校正﹐孫氏考誤﹐與夫托名所著《元珠密語》《天元玉冊》及諸家運气圖說之類﹐然皆不能出王氏之右﹐而救其失﹐反使運气之義愈晦﹐而書愈繁。至於河間所注病機﹐其形容病化之情狀﹐推究火熱之眾多﹐眞有發前人未發之妙﹐柰何又以運气之所屬皆爲盛﹐而不察其所屬各有盛虛﹐以盛虛所兼非位之化﹐皆爲似而不察﹐其所兼之盛者似虛者﹐是爲重失矣。夫王氏釋變气爲常气﹐相勝爲淫勝﹐則人不識變﹐而占運气不應年辰。河間釋運气之所屬皆爲盛﹐所兼非位之化皆爲似﹐則人不識虛﹐而施治法不對病證。遂使世俗皆愀然不信而棄之也。其不知變者﹐曰某气司天屬陰寒﹐今又炎熱﹐某運合太過﹐今反不及﹐此乃上古之天道﹐非可占之於今世也。其不知虛者﹐曰某病屬熱﹐投寒劑不痊﹐某證當瀉﹐施瀉法反劇﹐此乃北方之治法﹐非可用之於南人也。惟戴人云﹐病如不是當年气﹐看與何年气運同﹐便向某年求活法﹐方知都在至眞中之歌﹐似破世之惑﹐又引而不發。嗚呼﹐有定紀之年辰﹐與無定紀之勝復﹐相錯常變﹐今獨求年辰之常﹐不求勝復之變﹐豈得運气之眞哉﹖六气之盛寒盛熱﹐與虛寒虛熱﹐同其所屬﹐今獨求寒熱之所屬﹐不求寒熱之盛虛﹐豈得寒熱之情哉﹖苟以常變盛虛﹐觀運气寒熱﹐則古今南北﹐皆可一以貫之﹐而所謂參天地﹐贊化育﹐可知已。本篇末有署曰﹕天元紀﹐故名篇。】

【張志聰曰﹕此篇總論五運主歲﹐六气司天﹐皆本乎天之運化﹐故曰天元紀大論。】

黃帝問曰﹕天有五行﹐禦五位﹐以生寒暑燥濕風﹐人有五臟﹐化五气﹐以生喜怒憂思恐。論言五運相襲﹐而皆治之﹐終期之日﹐周而復始﹐予已知之矣。願聞其與三陰三陽之候﹐柰何合之﹖鬼臾區稽首再拜對曰﹕昭乎哉問也﹗夫五運陰陽者﹐天地之道也﹐萬物之綱紀﹐變化之父母﹐生殺之本始﹐神明之府也﹐可不通乎﹖故物生謂之化﹐物極謂之變﹐陰陽不測謂之神﹐神用無方謂之聖。夫變化之爲用也﹐在天爲元﹐在人爲道﹐在地爲化。化生五味﹐道生智﹐元生神。神在天爲風﹐在地爲木﹔在天爲熱﹐在地爲火﹔在天爲濕﹐在地爲土﹔在天爲燥﹐在地爲金﹔在天爲寒﹐在地爲水。故在天爲气﹐在地成形﹐形气相感而化生萬物矣。然天地者﹐萬物之上下也﹔左右者﹐陰陽之道路也﹔水火者﹐陰陽之徵兆也﹔金木者﹐生成之終始也。气有多少﹐形有盛衰﹐上下相召而損益彰矣。帝曰﹕願聞五運之主時也何如﹖鬼臾區曰﹕五气運行﹐各終期日﹐非獨主時也。帝曰﹕請聞其所謂也。鬼臾區曰﹕臣積考《太始天元冊》文曰﹐太虛寥廓﹐肇基化元﹐萬物資始﹐五運終天﹐布气眞靈﹐總統坤元﹐九星懸朗﹐七曜周旋﹐曰陰曰陽﹐曰柔曰剛﹐幽顯旣位﹐寒暑弛張﹐生生化化﹐品物咸章﹐臣斯十世﹐此之謂也。【夫﹐音扶。】

【王冰曰﹕禦謂臨禦﹐化謂生化也。天眞之气﹐無所不周﹐器象𨿽殊﹐參應一也。論謂六節髒象論﹐運謂五行應天之五運﹐各周三百六十五日而爲紀者也。故曰﹐終期之日﹐周而復始也。帝以六合五數未參同﹐故問之也。道謂化生之道﹐綱紀謂生長化成收藏之綱紀也﹐父母謂萬物形之先也﹐本始謂生殺皆因而有之也。夫有形稟气而不爲五運陰陽之所攝者﹐未之有也。所以造化不極﹐爲萬物生化之元始者﹐何哉﹖以其是神明之府故也。然合散不測﹐生化無窮﹐非神明運爲不能也。所謂化變者﹐聖神之道也。化施化﹐變散易﹐神無期也﹐聖無思也。气之施化故曰生﹐气之散易故曰極﹐無期稟候故曰神﹐無思測量故曰聖。由化與變﹐故萬物無能逃五運陰陽﹐由聖與神﹐故眾妙無能出幽元之理﹐深乎妙用﹐不可得而稱之。天道元遠﹐變化無窮。道謂妙用之道﹐經術政化﹐非道不成。在地爲化﹐謂化生萬物﹐非土气孕育﹐則形質不成也。化生五味﹐謂金石艸木﹐根葉華實﹐酸苦甘淡辛鹹﹐皆化气所生﹐隨時而有也。智通妙用﹐惟道所生﹐故曰道生智。元遠幽深﹐故生神也。神之爲用﹐觸遇元通﹐契物化成﹐無不應也。風者﹐教之始天之使﹐又天之號令。木東方之化﹐熱應火爲用﹐火南方之化﹔濕應上爲用﹐土中央之化﹔燥應金爲用﹐金西方之化﹔寒應水爲用﹐水北方之化。神之爲用﹐如上五化。木爲風所生﹐火爲熱所熾﹐金爲燥所發﹐水爲寒所資﹐土爲濕所全﹐蓋初因而成立也。𨿽初因之以化成﹐卒因之以敗散爾。豈五行之獨有是哉﹖凡因所因而成立者﹐悉因所因而散落爾。气謂風熱濕燥寒﹐形謂木火土金水﹐此造化生成之大紀﹐天覆地載﹐上下相臨﹐萬物化生﹐無遺略也。由是故萬物自生自長﹐自化自成﹐自盈自虛﹐自復自變也。夫變者何﹖謂生之气極本而更始化也。天有六气禦下﹐地有五行奉上。當歲者爲上主司天﹐承歲者爲下主司地。不當歲者二气居右﹐北行轉之﹔二气居左﹐南行轉之。金木水火運北面正之常﹐左爲右﹐右爲左﹐則左者南行﹐右者北行而反也。以水火之寒熱﹐彰陰陽之先兆也。木主發生應春﹐春爲生化之始。金主收斂應秋﹐秋爲成實之終。終始不息﹐其化常行﹐故萬物生長化成收藏自久。气有多少﹐謂天之陰陽多少不同秩也。形有盛衰﹐謂五運之气有太過不及也。由是多少盛衰﹐天地相召﹐而陰陽損益﹐昭然可見也。一運之日﹐終三百六十五日四分度之一﹐乃易之非主一時﹐當其王相囚死而爲絕法也。气交之內迢然而別有之也。《天元冊》所以紀天眞元气運行之紀也。自神農之世﹐鬼臾區十世祖﹐始誦而行之。此太古占候靈文﹐洎乎伏羲之時﹐已鐫諸玉版﹐命曰冊文﹐太古靈文﹐故命曰《太始天元冊》也。太虛謂空元之境﹐眞气之所充﹐神明之宮府也。眞气精微﹐無運不至﹐故能爲生化之本始﹐運气之眞元矣。終天﹐謂一歲三百六十五日四分度之一也。終始更代﹐周而復始也。言五運更統於太虛﹐四時隨部而遷復﹐六气分居而異主﹐萬物因之以化生﹐非曰自然﹐其誰能始﹖故曰萬物資始。夫太虛眞气無所不至也﹐气齊生有故稟气含靈者﹐抱眞气以生焉。總統坤元﹐言天元气常司地气﹐化生之道也。九星上古之時也。上古世質人淳﹐歸眞返朴﹐九星懸朗﹐五運齊宣。中古道徳稍衰﹐標星藏曜﹐故計星之見者七焉。九星﹐謂天蓬﹑天芮﹑天衝﹑天輔﹑天禽﹑天心﹑天任﹑天柱﹑天英﹐此蓋從標而爲始也。七曜﹐謂日月五星﹐爲舉動吉凶之信也。周謂周天之度﹐旋謂左循天度而行五星之行﹐猶各有進退髙下小大矣。陰陽﹐天道也﹔柔剛﹐地道也。天以陽生陰長﹐地以柔化剛成也。幽顯旣位﹐言人神各得其序﹔寒暑弛張﹐言陰陽不失其宜也。人神各守所居﹐無相干犯﹔陰陽不失其序﹐物得其宜。天地之道且然﹐人神之理亦猶也。上生﹐謂生之有情有識之類﹔下生﹐謂生之無情無識之類。上化﹐謂形容彰顯者也﹔下化﹐謂蔽匿形容者也。有情有識﹐彰顯形容﹐天气主之﹔無情無識﹐蔽匿形質﹐地气主之﹐稟元靈气之所化育爾。】

【馬蒔曰﹕此言五運治政令於內﹐合於六气之治政令於外者也。五行者﹐金木水火土也。在天則爲天干之五行﹐如甲乙屬木之類。然在運則爲气化之五行﹐如甲己化土之類﹔在中運則爲甲己太宮少宮之類。在地則爲地支之五行﹐如子丑寅卯之類。然在歲气則爲子午﹐屬少陰君火之類。故天有五行生六气﹐天之六气又生在地有形之五行﹐無非五行之妙也。五位者﹐東西南北中央也。寒暑燥濕風火者﹐卽六气也。五臟者﹐心肝脾肺腎也。五气者﹐五臟之气也。喜怒思憂恐者﹐五志也。論者﹐謂六節髒象論也。三陰者﹐少陰太陰厥陰也。三陽者﹐少陽太陽陽明也。帝問天地初分之時﹐天分五气﹐地列五行﹐五行定位﹐布政於四方﹐五气分流﹐散支於十干﹐當是時黃气橫於甲己﹐白气橫於乙庚﹐黑气橫於丙辛﹐靑气橫於丁壬﹐赤气橫於戊癸﹐故甲己應土運﹐乙庚應金運﹐丙辛應水運﹐丁壬應木運﹐戊癸應火運。天有此五行之气﹐以禦於東西南北中央之五位﹐而寒暑燥濕風火所由以生。不言火者﹐暑該之也。後五運行大論有東方生風﹑南方生熱等語﹐及在天爲風﹑在天爲熱等語﹐皆是也﹐正謂之六气也。在人則有心肝脾肺腎之五臟﹐以化五臟之气﹐而喜怒思憂恐之五志﹐所由以生也。六節髒象論有云﹕五日謂之候﹐言五日卽有一候﹐如立春初五日東風解凍之類。三候謂之气﹐言半月有三候則爲一气﹐如立春正月節爲一气之類。六气謂之時﹐言六气則有三月而爲一時﹐如自立春﹑雨水﹑驚蟄﹑春分﹑淸明﹑谷雨而爲春﹐自立夏﹑小滿﹑芒種﹑夏至﹑小暑﹑大暑而爲夏之類。四時則合春夏秋冬而爲一歲﹐皆各從其所旺之時而主治之。木而火﹐火而土﹐土而金﹐金而水﹐水而木﹐五運之气﹐相爲承襲而皆治之。每終一歲之日﹐周而復始﹐今歲之候如此﹐明歲之候亦然﹐故曰不知年之所加﹐气之盛衰﹐虛實之所起﹐不可以爲工矣。帝言已知五運相襲而皆治之﹐終期之日﹐周而復始﹐但五運者﹐地之木火土金水﹐治政令於內政也。三陰三陽者﹐天之風熱濕燥寒﹐治政令於外者也。故五運相襲而治者﹐其於三陰三陽外治之候﹐如何合之﹖區言太極分爲陰陽﹐陰陽分爲五行﹐故五行一陰陽﹐陰陽一太極。彼五運乃天地初分之气﹐而列之於五方者也。陰陽者﹐𨿽有三陰三陽之分﹐而天气運气地气舉不能外之也。天干主於降﹐地支主於升﹐而五運則主於升降﹐而行於天地之間﹐乃謂之中運也。是之謂天地之道也。萬物以之而爲綱紀﹐其變化以之而爲父母﹐其生殺以之而爲本始﹐眞有神明以爲之府也﹐可不通此理乎﹖蓋萬物之初生謂之化﹐物之已極謂之變﹐其陰陽莫測謂之聖﹐神用無方謂之神。由化與變﹐故萬物無能逃五運陰陽。由聖與神﹐故眾妙無能出幽元之理。其變化神聖之爲用也﹐合天地人之理而一之者也。在天爲元﹐其理元遠﹐而元之所生者爲神。在人爲道﹐其性咸備﹐而道之所生者爲智。在地爲化﹐孕育萬物﹐而化之所生者爲五味。惟元生神而爲風爲熱爲濕爲燥爲寒﹐此乃三陰三陽之气也。故風之气爲木﹐熱之气爲火﹐濕之气爲土﹐燥之气爲金﹐寒之气爲水﹐而成五運之形。由是在天之气﹐與在地之形相感﹐而化生萬物也。然天地者﹐萬物之上下﹐謂歲上下見陰陽之所在也。左右者﹐陰陽之道路﹐如五運行大論曰﹕左右者﹐諸上見厥陰﹐左少陰﹐右太陽﹔見少陰﹐左太陰﹐右厥陰﹔厥陰在上﹐則少陽在下﹐左陽明﹐右太陰﹔少陰在上﹐則陽明在下﹐左太陽﹐右少陰之類是也。此在天三陰三陽之气﹐右旋於外以加地也。水火者﹐陰陽之徵兆﹐謂以水火之寒熱﹐彰信陰陽之先兆也。金木者﹐生成之終始﹐謂木主發散應春﹐春爲生化之始﹐金主收斂應秋﹐秋爲成實之終也。此在地五運之形﹐左轉於內以臨天也。天上之气有多少﹐地下之形有盛衰﹐故天上多少之气﹐與地下盛衰之形﹐相召而損益彰﹐以爲物極之變也。其气之多與形之盛相召者益﹐益爲變之盛也。气之少與形之衰相召者損﹐損爲變之虛也。蓋物生之化者﹐天地之常气﹐在五運曰平气﹐在六气曰常化也。物極之變者﹐天地之變气在五運曰太過不及﹐在六气曰淫勝反勝相勝也。其變之盛者﹐則五運之太過﹐六气之淫勝也。其變之虛者﹐則五運之不及﹐六气之反勝相勝也。凡此五運六气﹐所謂變化盛虛﹐本經後篇千言萬語﹐皆所以發明此四者也。五運气行﹐各終期日﹐非獨主時者﹐言木火土金水﹐治政各終一歲之期日﹐不獨治歲內六步之時令也。六節髒象論但論五運不及六气﹐但論主時不及治歲﹐今始於此篇論五運六气相感相召而治﹐不獨五運也。次論五運各治一歲﹐不獨主時也。帝復問其所謂﹐區乃以《太始天元冊》文﹐徵之太虛者﹐無極也。廖廓者﹐無有邊際之義。肇基﹐開始也。化元者。生化萬物之根元也。五運者﹐木火土金水運也。承上文言太虛肇基萬物之化元﹐而萬物得之以成其始﹐五運流行﹐與天終始而不變也。眞靈者﹐卽太虛之精也。天以六气布其眞靈﹐右旋於外﹐以加於地﹔地以五運左旋於內﹐以臨於天。然天包地而地隨天﹐則乾元之資始﹐實所以總統坤元之資生也。故於乾元資始﹐而曰乃統天﹔坤元資生﹐而曰乃順承天﹐正此節之大旨。九星﹕天蓬一﹐水正之宮也﹔天芮二﹐土神之應宮也﹔天衝三﹐木正之宮也﹔天輔四﹐木神之應宮也﹔天禽五﹐土正之宮也﹔天﹐心六金神之應宮也﹔天柱七﹐金正之宮也﹔天任八﹐火神之應宮也﹔天英九﹐火正之宮也。七曜﹐謂日月金木水火土星也。運行於天﹐有遲有速﹐有順有逆﹐猶人君之有政事也。陰陽柔剛﹐言天道資始﹐陰陽而已﹐地道資生﹐剛柔而已。兩陰交盡﹐故曰幽﹔兩陽合明﹐故曰顯。幽顯之配﹐寒暑之異也。生生化化﹐品物咸章者﹐言生生不絕﹐化化無窮也。臣斯十世﹐此區自言傳習此義﹐十世於玆﹐不敢廢墜也。】

【張志聰曰﹕天有五行者﹐丹黅蒼素元之五气也。五位﹐五方之位﹐地之五行也。寒暑燥濕風﹐天之六气也。蓋言天之五气﹐經於十干之分﹔十干之气﹐以化地之五行﹔地之五行﹐以生天之六气也。五臟﹐五行之所生也。五气﹐五行之气﹐風熱濕燥寒也。喜怒憂思恐﹐五臟之神智也。夫在天爲气﹐在地成形﹐形气相感而萬物化生﹐人本乎地之五行而成此形﹐以有形之五臟﹐化五气﹐生五志﹐而復通乎天气也。三陰三陽者﹐子午之歲﹐少陰主之﹔丑未之歲﹐太陰主之﹔寅申之歲﹐少陽主之﹔卯酉之歲﹐陽明主之﹔辰戌之歲﹐太陽主之﹔巳亥之歲﹐厥陰治之。蓋五運獨主一歲﹐三陰三陽之主歲﹐有司天在泉間气客气﹐故曰﹐五運相襲﹐而皆治之。帝言五運之气遞相沿襲﹐而一歲皆爲之主治﹐終期年之三百六十五日﹐周而復始﹐其與三陰三陽之主歲相合﹐何以候之﹖曰﹐天之十干﹐運化地之五行﹔地之五行﹐上呈三陰三陽之六气。故曰﹐五運陰陽者﹐天地之道也。六微旨論曰﹕物之生從於化﹐物之極由乎變。變化之相薄﹐成敗之所由也。五常政論曰﹕气始而生化﹐气散而有形﹐气布而蕃育﹐气終而象變。陰陽者﹐天地之道也﹐陰中有陽﹐陽中有陰﹐莫可窮測﹐用施於四時﹐變化乎萬物﹐無可矩量者也。五味﹐五行之所生也﹐萬物之有情有性者﹐莫不具五行之气味﹐故曰化生五味也。能循乎天理之自然﹐則是非邪正﹐自然分別﹐而運無不周﹐故曰道生智也。夫風寒熱燥濕﹐天之陰陽也。木火土金水﹐地之陰陽也。故在天爲气﹐在地成形﹐形气相感而萬物化生也。天地者﹐萬物之上下﹐言天覆地載﹐而萬物化生於其間。左右者﹐陰陽之道路﹐言陰陽之气﹐左右旋轉之不息。水火爲陰陽之徵兆﹐言天一生水﹐地二生火﹐火爲陽﹐水爲陰﹐陰陽不可見﹐而水火爲陰陽之徵驗。蓋水火卽陰陽﹐在先天止有水火﹐至後天而始備五行。木主春令﹐其气生長而生萬物﹐金主秋令﹐其气收斂而成萬物﹐故爲生成之始終。夫在天爲气﹐而气有多少﹔在地成形﹐而形有盛衰。上下相感﹐而太過不及之气﹐昭然彰著矣。時﹐四時也﹐謂木運主春﹐火運主夏﹐土運主長夏﹐金運主秋﹐水運主冬也。然五運之气﹐各終期年之三百六十五日﹐終而復始﹐非獨主於時也。蓋五運主時﹐乃四時寒熱溫涼之气。主歲者﹐五行太過不及之年也。《天元冊》乃太古之文﹐所以紀天眞元气運行之書也。太虛﹐謂空元之境﹐大气之所充﹐神明之宮府也。化原﹐造化之本元也。終天者﹐日日行一度﹐五運各主一歲﹐終周天之三百六十五度四分度之一也。萬物借化元而始生五行﹐終天運而無已。眞靈者﹐人與萬物也。總統坤元者﹐地居天之中﹐天包乎地之外也。九星懸朗於天下﹐應九州之分野。七曜﹐虞書謂之七政。周謂周天之度﹐旋謂左循天度而行。陰陽柔剛者﹐《易》曰﹐立天之道曰陰與陽﹐立地之道曰柔與剛也。陽主晝﹐陰主夜﹐幽顯旣位者﹐陰陽定位也。寒暑弛張者﹐寒暑往來也。天地絪縕﹐黃物化醇﹐此所以生生不息﹐化化無窮﹐而品物成章矣。所謂積考《太始天元冊》文者﹐此之謂也。】

帝曰﹕善。何謂气有多少﹐形有盛衰﹖鬼臾區曰﹕陰陽之气﹐各有多少﹐故曰三陰三陽也。形有盛衰﹐謂五行之治﹐各有太過不及也。故其始也﹐有餘而往﹐不足隨之﹔不足而往﹐有餘從之。知迎知隨﹐气可與期。應天爲天符﹐承歲爲歲直﹐三合爲治。

【王冰曰﹕由气有多少﹐故隨其升降分爲二別也。气至不足﹐太過迎之﹔气至太過﹐不足隨之。天地之气﹐虧盈如此﹐故云形有盛衰也。始﹐謂甲子歲也。始甲子之歲﹐三百六十五日﹐所稟之气當不足也。次而推之﹐終六甲也。故有餘已則不足﹐不足已則有餘。亦有歲運非有餘非不足者﹐蓋以同天地之化也。若余已復余﹐少已復少﹐則天地之道變常﹐而災害作﹐苛疾生矣。應天﹐謂木運之歲﹐上見厥陰﹔火運之歲﹐上見少陽少陰﹔土運之歲﹐上見太陰﹔金運之歲﹐上見陽明﹔水運之歲﹐上見太陽。此五者天气下降﹐如合符運﹐故曰應天爲天符也。承應﹐謂木運之歲﹐歲當亥卯﹔火運之歲﹐歲當寅午﹔土運之歲﹐歲當辰戌丑未﹔金運之歲﹐歲當巳酉﹔水運之歲﹐歲當申子。此五者歲之所直﹐故曰承歲爲歲直也。三合﹐謂火運之歲﹐上見少陰﹐年辰臨午﹔土運之歲﹐上見太陰﹐年辰臨丑未﹔金運之歲﹐上見陽明﹐年辰臨酉。此三者天气運气與年辰俱會﹐故云三合爲治也。歲直亦曰歲位﹐三合亦爲天符。】

【馬蒔曰﹕此承上文而明气有多少﹐形有盛衰之義﹐不外乎天气地气運气而已。陰陽之气各有多少者﹐謂三陰三陽之气各分多少﹐陰多者爲太陰﹐次少者爲少陰﹐又次者爲厥陰也。陽多者爲太陽﹐次少者爲陽明﹐又次者爲少陽也。形有盛衰﹐謂五行之治﹐各有太過不及者也。五運之形各有盛衰﹐土有太少宮﹐金有太少商﹐水有太少羽﹐木有太少角﹐火有太少徵﹐而太者太過﹐少者不及也。六微旨大論曰﹕天气始於甲﹐地气始於子﹐子甲相合﹐命曰歲立。《運气全書》曰﹕運有盛衰﹐气有虛實﹐更相迎隨以司歲也。陽盛陰衰﹐如土運甲陽而己陰。陰虛陽實﹐如六气子實而丑虛。迎隨如六十甲子﹐一陽一陰﹐盛衰虛實﹐遞相接送以司歲。次而推之﹐以終六甲﹐故有餘已則不足隨﹐不足已則有餘從﹐亦有歲運非有餘非不足者﹐蓋以同天地之化也。若余已復余﹐少已復少﹐則天地之道變常﹐而災害苛疾至矣。知其來而迎之﹐知其往而隨之﹐則歲气自可與期也。應天爲天符者﹐六微旨大論曰﹕木運之歲﹐上見厥陰之類。蓋司天與運气相符﹐故曰應天爲天符也。又六元正紀大論曰﹐戊子戊午﹐太徵﹐上臨少陰﹔戊寅戊申﹐太徵﹐上臨少陽﹔丙辰丙戌﹐太羽﹐上臨太陽。如是者三。丁巳丁亥﹐少角﹐上臨厥陰﹔乙卯乙酉﹐少商﹐上臨陽明﹔己丑己未﹐少宮﹐上臨太陰。上者﹐謂司天也﹐如是者三。承歲爲歲直者﹐當年十干建運﹐與年辰十二律五行相會﹐故又曰歲會﹐气之平也。不分陰年陽年﹐乃自取四時正中之月﹐爲四直承歲子午卯酉是也。其土無定位﹐各寄王於四季之末﹐一十八日有奇﹐則通論承歲辰戌丑未是也。計有八年﹐如木運之歲﹐歲當寅卯之類。六微旨大論曰﹕非其位則邪﹐當其位則正。邪則變甚﹐正則微。帝曰﹕何謂當位﹖岐伯曰﹕木運臨卯﹐火運臨午﹐金運臨酉﹐水運臨子﹐所謂歲會﹐气之平也﹐然歲直亦曰歲會﹐則直爲值之義耳。三合者﹐謂火運之歲﹐上見少陰﹐年辰臨午﹐卽戊午歲也﹔土運之歲﹐上見太陰﹐年辰臨丑未﹐卽己丑己未歲也﹔金運之歲﹐上見陽明﹐年辰臨酉﹐卽乙酉歲也。此三者﹐天气運气與年辰俱會﹐故曰三合爲治也。三合亦爲天符。六微旨大論曰﹕太乙天符﹐謂天運與歲俱會也。按應天爲天符三句﹐止論天符歲會太乙天符﹐不論及同天符同歲會之義﹐蓋天符主司天而言﹐歲會主年辰而言﹐同天符同歲會主在泉而言之矣。六元正紀大論云﹕甲辰甲戌﹐太宮﹐下加太陰﹔壬寅壬申﹐太角﹐下加厥陰﹔庚子庚午﹐太商﹐下加陽明﹐如是者三。癸巳癸亥﹐少徵﹐下加少陽﹔辛丑辛未﹐少羽﹐下加太陽﹔癸卯癸酉﹐少徵﹐下加少陰﹐如是者三。帝曰﹕加者何謂﹖岐伯曰﹕太過而加同天符﹐不及而加同歲會也。下者﹐卽在泉也。運气與在泉合﹐其气化陽年曰同天符﹐陰年曰同歲會。故六十年中﹐太乙天符四年﹐天符十二年﹐歲會八年﹐同天符六年﹐同歲會六年。五者分而言之﹐共三十六年﹔合而言之﹐止有三十二年。經言二十四歲者﹐不言歲會也﹐不可不審。】

【張志聰曰﹕太陽少陽少陰﹐運行先天而主有餘﹔陽明太陰厥陰﹐運行後天而主不足﹐此三陰三陽之气有多少也。形謂五行之有形也。五形之治﹐各有太過不及者﹐謂五運之主歲﹐如諸壬年之木運太過﹐則諸丁年之木運不及矣﹔諸戊年之火運太過﹐諸癸年之火運不及矣﹔諸甲年之土運太過﹐諸己年之土運不及矣﹔諸庚年之金運太過﹐諸乙年之金運不及矣﹔諸丙年之水運太過﹐諸辛年之水運不及矣。如甲年之土運太過﹐則乙年之金運不足隨之﹔子年之少陰有餘﹐則丑年之太陰不足隨之。所謂有餘而往﹐不足隨之也。如乙年之金運不及﹐則丙年之水運有餘從之﹔丑年之太陰不足﹐則寅年之少陽有餘從之。所謂不足而往﹐有餘從之也。迎﹐往也。隨﹐來也。知歲運之往來﹐則太過不及之气﹐可與之相期而定矣。其六十歲之中﹐又有天符歲會三合主歲﹐此爲平气之年﹐無太過不及者也。所謂天符者﹐土運之歲﹐上見太陰之類﹐乃五運之气﹐與司天之气相合﹐故爲天符直會也。謂木運臨卯﹐火運臨午﹐土運臨四季﹐金運臨酉﹐水運臨子﹐乃地支之主歲﹐與五運之主歲﹐五行之气﹐正值會合﹐故曰歲合。三合者謂司天之气﹐五運之气﹐主歲之气﹐三者相合﹐又名太乙天符﹐此皆平气之年﹐無太過不及者也。俱詳注六微旨論。】

帝曰﹕上下相召﹐柰何﹖鬼臾區曰﹕寒暑燥濕風火﹐天之陰陽也﹐三陰三陽上奉之。木火土金水火﹐地之陰陽也﹐生長化收藏下應之。天以陽生陰長﹐地以陽殺陰藏。天有陰陽﹐地亦有陰陽。木火土金水火﹐地之陰陽也﹐生長化收藏﹐故陽中有陰﹐陰中有陽。所以欲知天地之陰陽者﹐應天之气動而不息﹐故五歲而右遷﹔應地之气靜而守位﹐故六期而環會。動靜相召﹐上下相臨﹐陰陽相錯﹐而變由生也。帝曰﹕上下周紀﹐其有數乎﹖鬼臾區曰﹕天以六爲節﹐地以五爲制。周天气者﹐六期爲一備。終地紀者﹐五歲爲一周。君火以明﹐相火以位。五六相合﹐而七百二十气爲一紀。凡三十歲千四百四十气﹐凡六十歲而爲一周。不及太過﹐斯皆見矣。

【王冰曰﹕太陽爲寒﹐少陽爲暑﹐陽明爲燥﹐太陰爲濕﹐厥陰爲風﹐少陰爲火﹐皆其元在天﹐故曰﹐天之陰陽也。木﹐初气也﹔火﹐二气也﹔相火﹐三气也﹔土﹐四气也﹔金﹐五气也﹔水終气也。以其在地應天﹐故云下應。然气在地﹐故曰地之陰陽。天有陰﹐故能下降﹔地有陽﹐故能上騰。陰陽交泰﹐故化變由之成也。陰陽之气﹐極則過亢﹐故各兼之。陰陽應象大論曰﹕寒極生熱﹐熱極生寒。又曰﹕重陰必陽﹐重陽必陰。言气極則變也﹐故陽中兼陰﹐陰中兼陽。《易》之卦﹐離中虛﹐坎中滿﹐此其義象﹝象﹕原脫﹐據《素問﹖天元紀大論篇》王冰注文補。﹞也。五歲而右遷﹐謂天有六气﹐地有五位﹐天以六气臨地﹐地以五位承天﹐蓋以天气不加君火故也。以六加五﹐則五歲而餘一气﹐故遷一位﹐若以五承六﹐則常六歲乃備盡天元之气﹐故六年而環會﹐所謂周而復始也。地气左行﹐往而不返﹐天气東轉﹐常自火運數五歲已﹐其次气正當君火之上﹐法不加臨﹐則右遷君火气上以臨相火之上﹐故曰五歲而右遷也。由斯動靜﹐上下相臨﹐而天地萬物之情﹐變化之機可見矣。天地之道﹐變化之微﹐其由是而生焉。六節﹐謂六气之分。五制﹐謂五位之分。位應一歲﹐气統一年﹐故五歲爲一周﹐六年爲一備。備謂備歷天气﹐周爲周行地位﹐所以地位六而言五者﹐天气不臨君火也。然君火在相火之右﹐但立名於君位﹐不立歲气﹐故天之以气不偶﹐其气以行君火之政﹐守位而奉天之命﹐以宣行火令爾。以名奉天﹐故曰君火以明。守位稟命﹐故曰相火以位。歷法一气十五日﹐因而乘之﹐積七百二十气卽三十年﹐積千四百四十气卽六十年也。經云﹕有餘而往﹐不足隨之﹔不足而往﹐有餘從之。故六十年中﹐不及太過﹐斯皆見矣。】

【馬蒔曰﹕此承上文論上下相召之義﹐而合之以周紀之數也。上文言气有多少﹐形有盛衰﹐上下相召而損益彰﹐故帝以上下相召之義問之。區言上者天也﹐下者地也﹐上下相召者﹐天右旋之陰陽加於地下﹐地左轉之陰陽臨於天上﹐而相召以治歲治步也。天之陰陽﹐風熱燥濕寒﹐又增火爲六數者﹐在天之熱﹐分爲暑火二气﹐故三陰三陽各上奉之也。地之陰陽﹐木火上金水﹐亦增火爲六數者﹐在地之火分爲君相二形﹐故生長化收藏各下應之也。生長者天之道﹐藏殺者地之道。天陽主生﹐陽中有陰﹐故以陽生陰長。地陰主殺﹐陰中有陽﹐故以陽殺陰藏。天地𨿽髙下不同﹐而各有陰陽之運用。天惟有陰﹐故能下降﹔地惟有陽﹐故能上升﹐是以謂之各有陰陽也。卽如木火土金水火﹐地之陰陽也﹐生長化收藏﹐故陽中有陰﹐陰中有陽。所以欲知天地陰陽者﹐天之陰陽下加地气﹐共治歲也﹐則應天之气﹐動而不息﹐蓋地之治歲﹐君火不主運﹐惟五運循環﹐故天之六气加之﹐常五歲而右餘一气﹐與地遷移一位而動不息也。地之陰陽﹐上臨天气﹐共治步也﹐則應地之气靜而守位﹐蓋地之治步﹐其木君相土﹐金水皆各主一步以終期﹐故其上臨天之六气共治也。常六期齊周復於始治之步﹐環會而靜守位也。故治歲動者與治步靜者相召﹐外旋上者與內運下者相臨﹐則陰陽相錯﹐而損益盛虛之變所由生也。天以六爲節﹐地以五爲制者﹐上下相召之數也。蓋天之六气各治一歲﹐故六期一備﹔地之六位﹐其君火以明﹐相火以位﹐故五歲一周。五六相合﹐凡三十歲爲一紀﹐六十歲爲一周﹐其間相錯之陰陽﹐或气類同多而益﹐爲太過之盛者﹐或气類異少而損﹐爲不及之虛者﹐斯皆可見其變也。】

【張志聰曰﹕寒暑燥濕風火﹐天之六气也。太陽之上﹐寒气主之﹔少陰之上﹐熱气主之﹔陽明之上﹐燥气主之﹔太陰之上﹐濕气主之﹔厥陰之上﹐風气主之﹔少陽之上﹐火气主之。是三陰三陽﹐上奉天之六气也。木火土金水火﹐地之五行也。在春主木而主生﹐在夏主火而主長﹐長夏主土而主化﹐在秋主金而主收﹐在冬主水而主藏﹐是以生長化收藏下應之。蓋天之五气﹐運化地之五行﹐地之五行﹐上呈天之六气﹐是以上下相感召﹐而三陰三陽之气﹐天地之所共有﹐故下文曰﹐天有陰陽﹐地亦有陰陽也。夫歲半以上﹐天气主之﹐是春夏者﹐天之陰陽也﹐故天以陽生陰長。歲半以下﹐地气主之﹐是秋冬者﹐地之陰陽也﹐故地以陽殺陰藏。蓋司天之气﹐主上半歲﹐在泉之气﹐主下半歲﹐故曰歲半以上﹐天气主之﹐歲半以下﹐地气主之。然司天之气﹐始於地之左﹐在泉之气﹐本乎天之右。天地之气互相感召﹐而共主一歲﹐又非獨天主上半歲﹐而地主下半歲也。夫風寒暑濕燥火﹐三陰三陽上奉之﹐是天有陰陽也。木火土金水火﹐生長化收藏﹐下應之﹐是地有陰陽也。夫天爲陽﹐而天有三陰三陽之气﹐是陽中有陰也。地爲陰﹐地有三陰三陽之气﹐是陰中有陽也。應天之气者﹐丹黅蒼素元之气也﹐動而不息。五歲而右遷者﹐自甲而乙﹐乙而丙﹐內而丁﹐丁而戊﹐五運之气已終﹐而復起五運也。應地之气者﹐木火土金水火之气也。靜而守位﹐六期而環會者﹐自子而丑﹐丑而寅﹐六歲已周﹐至午歲而復起少陰也。動靜相召者﹐天地之气相感也。上下相臨者﹐天之五气﹐下禦地之五行﹐地之木火土金水火﹐上臨天之六气﹐是以天五地六﹐天六地五﹐陰陽交錯而變生。三十年之一紀﹐六十歲之一周也。夫天之五气﹐經於十干之分﹐運化地之五行﹐是天五地五也。地之木火七金水火﹐分主十二支之位﹐子午少陰君火司天﹐丑未太陰濕土司天﹐寅申少陽相火司天﹐卯酉陽明燥金司天﹐辰戌太陽寒水司天﹐巳亥厥陰風木司天﹐是地六天六也。是以上文云﹐應天之气﹐五歲而右遷﹐應地之气﹐六期而還會﹐下文云﹐周天气者﹐六期爲一備﹐終地紀者﹐五歲爲一周也。上下周紀者﹐天干地支﹐五六相合﹐凡三十歲爲一紀﹐六十歲爲一周也。天以六爲節者。以三陰三陽爲節度也。地以五爲制者﹐以五行之位爲制度也。周天气者﹐子屬少陰君火司天﹐醜屬太陰濕土司天﹐寅屬少陽相火司天﹐卯屬陽明燥金司天﹐辰屬太陽寒水司天﹐巳屬厥陰風木司天﹐六期爲三陰三陽之一備。終地紀者﹐甲主土運﹐乙主金運﹐丙主水運﹐丁主木運﹐戊主火運﹐五歲五運之一周﹐是以君火以明而在天﹐相火以位而在下。蓋言地以一火而成五行﹐天以二火而成六气也。十五日爲一气﹐五運六气相合而主歲﹐一歲凡二十四气﹐計七百二十气爲一紀。紀﹐小會也。蓋以五六爲三十﹐六五亦爲三十﹐故以三十歲爲一會﹐自甲子而終於癸亥﹐凡六十歲爲一周﹐其太過不及之气﹐於此皆可見矣。】

帝曰﹕夫子之言﹐上終天气﹐下畢地紀﹐可謂悉矣。余願聞而藏之﹐上以治民﹐下以治身﹐使百姓昭著﹐上下和親﹐徳澤下流﹐子孫無憂﹐傳之後世﹐無有終時﹐可得聞乎﹖鬼臾區曰﹕至數之機﹐迫迮以微﹐其來可見﹐其往可追﹐敬之者昌﹐慢之者亡﹐無道行私﹐必得天殃﹐謹奉天道﹐請言眞要。帝曰﹕善言始者﹐必會於終。善言近者﹐必知其遠。是則至數極而道不惑﹐所謂明矣。願夫子推而次之﹐令有條理﹐簡而不匱﹐久而不絕﹐易用難忘﹐爲之綱紀。至數之要﹐願盡聞之。鬼臾區曰﹕昭乎哉問﹗明乎哉道﹗如鼓之應桴﹐響之應聲也。臣聞之﹕甲己之歲﹐土運統之﹔乙庚之歲﹐金運統之﹔丙辛之歲﹐水運統之﹔丁壬之歲﹐木運統之﹔戊癸之歲﹐火運統之。帝曰﹕其於三陰三陽合之柰何﹖鬼臾區曰﹕子午之歲﹐上見少陰﹔丑未之歲﹐上見太陰﹔寅申之歲﹐上見少陽﹔卯酉之歲﹐上見陽明﹔辰戌之歲﹐上見太陽﹔巳亥之歲﹐上見厥陰。少陰所謂標也﹐厥陰所謂終也。厥陰之上﹐風气主之﹔少陰之上﹐熱气主之﹔太陰之上﹐濕气主之﹔少陽之上﹐相火主之﹔陽明之上﹐燥气主之﹔太陽之上﹐寒气主之。所謂本也﹐是謂六元。帝曰﹕光乎哉道﹗明乎哉論﹗請著之玉版﹐藏之金匱﹐署曰天元紀。【迮﹐音窄。】

【王冰曰﹕安不忘危﹐存不忘亡﹐大聖之至教也。求民之瘼﹐卹民之隱﹐大聖之深仁也。行私謂傳非其人﹐授於情狎﹐及責求民利者﹐然必申誓戒於君主﹐乃明言天道至眞之要旨。數術明著﹐應用不差﹐故遠近於言﹐始終無謬也。太始﹐謂天地初分之時﹐陰陽析位之際﹐天分五气﹐地列五行﹐五行定位﹐布政於四方﹐五气分流﹐散支於十干。終謂當三甲六甲之終﹐三陰三陽爲標﹐寒暑燥濕風

火爲本﹐故云所謂本也。天眞元气分爲六化﹐以統坤元生成之用﹐徵其應相﹐則六化不同﹐本其所生﹐則正是眞元之一气﹐故曰六元也。】

【馬蒔曰﹕此承上文而明五運所統﹐三陰三陽所合﹐合者爲標﹐而主之者爲本也。言天地初分之時﹐黃气橫於甲己﹐故甲己應土運﹐而甲己之歲﹐土運統之。白气橫於乙庚﹐故乙庚應金運﹐而乙庚之歲﹐金運統之。黑气橫於丙辛﹐故丙辛應水運﹐而丙辛之歲﹐水運統之。靑气橫於丁壬﹐故丁壬應木運﹐而丁壬之歲﹐木運統之。赤气橫於戊癸﹑故戊癸應火運﹐而戊癸之歲﹐火運統之。然子午之歲﹐上見少陰熱气﹔丑未之歲﹐上見太陰濕气﹔寅申之歲﹐上見少陽相火﹔卯酉之歲﹐上見陽明燥气﹔辰戌之歲﹐上見太陽寒气﹔巳亥之歲﹐上見厥陰木气。則上見少陰太陰少陽陽明太陽厥陰者﹐不過謂之標耳。標者﹐猶所謂上首也。自少陰子午而數至厥陰已亥﹐故曰厥陰爲三甲六甲之終也。實由天有風气﹐以爲厥陰之主﹔天有熱气﹐以爲少陰之主﹔天有濕气﹐以爲太陰之主﹔天有相火﹐以爲少陽之主﹔天有燥气﹐以爲陽明之主﹔天有寒气﹐以爲太陽之主﹐則有此天之六元以爲之本也。何也﹖天眞元气﹐分爲六化﹐以統坤元生成之用﹐徵其應用﹐止是眞元之一气﹐故曰六元也。須知天地之數五﹐而火熱居三﹐可見天地間熱多於寒﹐火倍於水﹐而人之病化可推也。惟運分爲五﹐則上文地五歲一周之數﹐標分爲六﹐則上文天六期一備之數﹐皆從玆始也。】

【張志聰曰﹕此以下復申明五運六气之主歲﹐周而復始﹐循環無端﹐使天下萬世﹐子孫黎民﹐知天地陰陽之數﹐不罹災眚之患﹐此皆聖人憂民之心﹐徳澤下流之不窮也。至數者﹐太過不及之定數。機者﹐先期而動也。言气機之動甚微﹐能追思已往之气﹐則其來者可知。如敬畏者﹐則災眚可避﹐忽慢者﹐必罹天殃。無道﹐謂不修養生之道。行私﹐謂放縱嗜欲也。眞要﹐至眞之要道也。夫陰陽之道﹐自始至終﹐由近至遠﹐簡而明﹐易而難﹐有條有理﹐有紀有綱也。然陰陽之道﹐昭也明也﹐能明乎斯道﹐如桴鼓聲響﹐未有不相應者矣。運﹐化運也。統者﹐五運相襲而皆治之也。合者﹐以五運而合六气﹐以天干而合地支也。標﹐髙也。子午爲少陰君火﹐君爲尊﹐故以少陰爲始﹐而標見於上﹐厥陰爲陰之盡﹐故以厥陰爲終。陰極而一陽之子又復矣。風寒暑濕燥火﹐在天之六气也。三陰三陽合於地之十二支﹐而上奉天之六气﹐是以天气爲本﹐而三陰三陽爲標。故下文曰﹐本之下﹐中之見也。見之下﹐气之標也。六元者﹐謂天有此三陰三陽之六气﹐地亦有此三陰三陽之六气﹐天地渾元﹐上下相召﹐是以六气司天而六气在泉也。著之玉版﹐藏之金匱﹐垂永久﹐示貴重也。】古今圖書集成醫部全錄卷三十二

五運行大論篇第六十七

【馬蒔曰﹕內論司天在泉左右及南北政等義﹐皆五運以爲運行﹐故名篇。】

黃帝坐明堂﹐始正天綱﹐臨觀八極﹐考建五常﹐請天師而問之曰﹕論言天地之動靜﹐神明爲之紀﹐陰陽之升降﹐寒暑彰其兆。予聞五運之數於夫子﹐夫子之所言﹐正五气之各主歲耳。首甲定運﹐予因論之。鬼臾區曰﹕土主甲己﹐金主乙庚﹐水主丙辛﹐木主丁壬﹐火主戊癸。子午之上﹐少陰主之﹔丑未之上﹐太陰主之﹔寅申之上﹐少陽主之﹔卯酉之上﹐陽明主之﹔辰戌之上﹐太陽主之﹔巳亥之上﹐厥陰主之。不合陰陽﹐其故何也﹖岐伯曰﹕是明道也。此天地之陰陽也。夫數之可數者﹐人中之陰陽也﹐然所合數之可得者也。夫陰陽者﹐數之可十﹐推之可百﹐數之可千﹐推之可萬。天地陰陽者﹐不可【可《素問﹖天元紀大論》無此字。】以數推以象之謂也。帝曰﹕願聞其所始也。岐伯曰﹕昭乎哉問也﹗臣覽《太始天元冊》文﹐丹天之气﹐經於牛女戊分﹔黅天之气﹐經於心尾己分﹔蒼天之气﹐經於危室柳鬼﹔素天之气﹐經於亢氏昴畢﹔元天之气﹐經於張翼婁胃。所謂戊己分者﹐奎壁角軫﹐則天地之門戶也。夫候之所始﹐道之所生﹐不可不通也。【夫﹐音扶。第一三六數字﹐並去聲﹐余上聲。黅﹐音今。】

【王冰曰﹕明堂﹐布政宮也。八極﹐八方目極之所也。五常﹐謂五气行天地之中者也。首甲﹐謂甲子年也。上古聖人﹐仰觀天象﹐以正陰陽。夫陰陽之道﹐非不昭然﹐而人昧宗元﹐迷其本始﹐則百端疑議﹐從是而生。黃帝恐至理眞宗﹐便因誣廢﹐湣念黎庶﹐故啟問之。天師知道出從眞﹐必非謬述﹐故對上曰﹐是明道也﹐此天地之陰陽也。使智識褊淺﹐不見源由﹐𨿽所指彌遠﹐其知彌近﹐得其元始﹐桴鼓非遙。夫戊土屬幹﹐己土屬巽﹐《遁甲經》曰﹐六戊爲天門﹐六己爲地戶是也。】

【馬蒔曰﹕此復論前文五運六气所化陰陽之義也。五天之象所經星宿爲運气之化﹐皆幹與支同屬者及連位者齊化也。彼土主甲己﹐及丑未之上﹐太陰主之者﹐正由黅天之气﹐經於心尾己分之象﹐而心尾者甲地﹐己分者中宮﹐故甲與醜連位﹐己與未同屬﹐而齊化濕土也。金主乙庚﹐及卯酉之上﹐陽明主之者﹐正由素天之气﹐經於亢氐昴畢之象﹐而氐亢者乙地﹐昴畢者庚地﹐故乙與卯同屬﹐庚與酉連位﹐而齊化燥金也。水主丙辛﹐及辰戌之上﹐太陽主之者﹐正由元天之气﹐經於張翼婁胃之象﹐而張翼者丙地﹐婁胃者辛地﹐故丙與辰連位﹐辛與戌同屬﹐而齊化寒水也。木主丁壬﹐及巳亥之上﹐厥陰主之者﹐正由蒼天之气﹐經於危室柳鬼之象﹐而危室者壬地﹐柳鬼者丁地﹐故壬與亥同屬﹐丁與巳連位﹐而齊化風木也。火主戊癸﹐及子午之上﹐少陰主之﹐寅申之上﹐少陽主之者﹐正由丹天之气﹐經於牛女戊分之象﹐而牛女者癸地﹐戊分者中宮﹐故癸與子同屬﹐戊與午連位﹐而齊化火熱也。幹之甲乙屬木位東﹐丙丁屬火位南﹐庚辛屬金位西﹐壬癸屬水位北﹐戊己屬土位中宮。支之寅卯配甲乙﹐巳午配丙丁﹐申酉配庚辛﹐亥子配壬癸。辰位東南﹐未位西南﹐戌位西北﹐丑位東北﹐爲四維﹐屬戊己。故乙卯同屬木﹐丁巳同屬火﹐己未同屬土﹐辛酉同屬金﹐壬癸亥子同屬水也。甲寅位東之首﹐癸丑位北方尾﹐而甲丑連位癸寅連位也。丙位南之首﹐辰位東之尾﹐而丙辰連位也。戊己位木火金水中間﹐在天地爲門戶﹐在四時爲長夏﹐南連午﹐西連申﹐而戊己午申連位﹐故戊己無方位﹐而經獨表戊分己分也。辛戌皆位酉之尾﹐而辛戍連位也。獨戊火連申夾未土於中﹐癸火連寅夾丑土於中者﹐蓋濕土在中火﹐遊行其間﹐在天居土前﹐在地居土後﹐而土火常相混也﹐故土旺長夏火熱之內。丹溪發明濕熱相火爲病﹐十居八九﹐及有濕郁生熱﹐熱久生濕之論﹐良以此也。其五天之象所經星宿分野﹐獨當五運之乾位﹐不及六气之支位者﹐蓋幹之與支﹐卽根本之與枝葉﹐經言幹則支在其中矣。故其化皆幹與支之同屬者連位。齊化者﹐是根本與枝葉同化者也。夫五气之至﹐各有五色﹐經於分野﹐气太過則先天而至﹐气不及則後天而至﹐嘗以寅卯前候之自然可見﹐故曰﹐候之所始﹐道之所生﹐不可不通也。】

【張志聰曰﹕天綱﹐天之度數也。八極﹐地之八方也。五常﹐五行政令之常也。神明者﹐日月斗星也。紀者﹐以日月紀度﹐星斗定位也。寒暑者﹐陰陽之徵兆也。予聞五運之數於夫子者﹐言五運之气﹐以論於六節髒象論中矣﹐予因論之。鬼臾區復以五運六气相合主歲而論者﹐卽上篇天元紀論也。不合陰陽者﹐五運六气之陰陽不相合也。伯言臾區所論五運六气相合而主治者﹐是明天地陰陽之道也。夫數之可數者﹐人中之陰陽也。所謂人中之陰陽者﹐其生五﹐其气三﹐三而成天﹐三而成地﹐三而成人﹐三而三之﹐合則爲九﹐九分爲九野﹐九野爲九髒﹐以應天六六之節﹐此人中之陰陽﹐與天地相合﹐其所合之數﹐可得而數者也。若夫天地之陰陽者﹐數之可十可百﹐推之可萬可千﹐難以數推﹐止可以象推之。象者﹐卽下文之丹黅蒼素元之天象﹐南面北面之圖像是也。然五行之化運﹐皆始於五方之天象。丹赤色﹐火之气也。牛女在癸度﹐經於牛女戊分﹐戊癸合而化火也。黅黃色﹐土之气也。心尾在甲度﹐經於心尾己分﹐甲己合而化土也。蒼靑色﹐木之气也。危室在壬度﹐柳鬼在丁度﹐丁壬合而化木也。素白色﹐金之气也。亢氐在乙度﹐昴畢在庚度﹐乙庚合而化金也。元黑色﹐水之气也。張翼在丙度﹐婁胃在辛度﹐丙辛合而化水也。戊己居中宮﹐爲天地之門戶。】

帝曰﹕善。論言天地者萬物之上下﹐左右者陰陽之道路﹐未知其所謂也。岐伯曰﹕所謂上下者﹐歲上下見陰陽之所在也。左右者﹐諸上見厥陰﹐左少陰﹐右太陽﹔見少陰﹐左太陰﹐右厥陰﹔見太陰﹐左少陽﹐右少陰﹔見少陽﹐左陽明﹐右太陰﹔見陽明﹐左太陽﹐右少陽﹔見太陽﹐左厥陰﹐右陽明。所謂面北而定其位﹐言其見也。帝曰﹕何謂下﹖岐伯曰﹕厥陰在上﹐則少陽在下﹐左陽明﹐右太陰﹔少陰在上﹐則陽明在下﹐左太陽﹐右少陽﹔太陰在上﹐則太陽在下﹐左厥陰﹐右陽明﹔少陽在上﹐則厥陰在下﹐左少陰﹐右太陽﹔陽明在上﹐則少陰在下﹐左太陰﹐右厥陰﹔太陽在上﹐則太陰在下﹐左少陽﹐右少陰。所謂面南而命其位﹐言其見也。上下相遘﹐寒暑相臨﹐气相得則和﹐不相得則病。帝曰﹕气相得而病者﹐何也﹖岐伯曰﹕以下臨上﹐不當位也。帝曰﹕動靜何如﹖岐伯曰﹕上者右行﹐下者左行﹐左右周天﹐余而復會也。帝曰﹕予聞鬼臾區曰﹐應地者靜。今夫子乃言下者左行﹐不知其所謂也。願聞何以生之乎﹖岐伯曰﹕天地動靜﹐五行遷復﹐𨿽鬼臾區其上候而已﹐猶不能徧明。夫變化之用﹐天垂象﹐地成形﹐七曜緯虛﹐五行麗地。地者﹐所以載生成之形類也。虛者﹐所以列應天之精气也。形精之動﹐猶根本之與枝葉也。仰觀其象﹐𨿽遠可知也。帝曰﹕地之爲下否乎﹖岐伯曰﹕地爲人之下﹐太虛之中者也。帝曰﹕馮乎﹖岐伯曰﹕大气舉之也。燥以干之﹐暑以蒸之﹐風以動之﹐濕以潤之﹐寒以堅之﹐火以溫之。故風寒在下﹐燥熱在上﹐濕气在中﹐火遊行其間﹐寒暑六入﹐故令虛而化生也。故燥勝則地幹﹐暑勝則地熱﹐風勝則地動﹐濕勝則地泥﹐寒勝則地裂﹐火勝則地固矣。【馮﹐音憑。】

【王冰曰﹕諸上以面向北而言﹐上南下北﹐左西右東也。主歲者位在南﹐故面北而言其左右﹔在下者位在北﹐故面南而言其左右也。上天位﹐下地位也。面南﹐左東也﹐右西也﹐下上異而左右殊也。木火相臨﹐金水相臨﹐水木相臨﹐火土相臨﹐土金相臨﹐爲相得也。木土相臨﹐土水相臨﹐水火相臨﹐火金相臨﹐金木相臨﹐爲不相得也。上臨下爲順﹐下臨上爲逆﹐亦郁抑而病生﹐上臨相火﹐君火之類也。假令土臨火。火臨木﹐木臨水﹐水臨金﹐金臨土﹐皆爲以下臨上﹐不當位也。以子臨父﹐不亦逆乎﹖動靜﹐言天地之行左右也。天垂六气﹐地布五行。天順地而左回﹐地承天而東轉。木運之後﹐天气常余﹐餘气不加於君火﹐卻退一步﹐加臨相火之上﹐是以每五歲已退一位而右遷﹐故曰左右周天余而復會﹐言天地之道﹐常五歲畢則以餘气遷加﹐復與五行座位﹐再相會合而爲歲法也。周天謂天周地位﹐非周天之六气也。不能徧明﹐無求備也。觀五星之東轉﹐則地體左行之理﹐昭然可知。根本之與枝葉﹐言有形之物﹐未有不依據物而得全者。地之爲下否者﹐言轉不居爲下乎﹖爲否乎﹖地爲人之下者﹐言人之所居﹐可謂下矣。徵其至理﹐則是太虛之中一物爾。馮者﹐言太虛無礙地體﹐何馮而止住也﹖大气﹐謂造化之气﹐任持太虛者也。所以太虛不屈。地久天長者﹐蓋由造化之气任持之也。气化而變﹐不任持之﹐則太虛之器亦敗壞矣。夫落葉飛空﹐不疾而下﹐爲其乘气﹐故勢不得速焉。凡有形處地之上者﹐皆有生化之气任持之也。然器有大小不同﹐壞有遲速之異﹐及至气不任持﹐則大小之壞一也。然地體之中凡有六入﹐一曰燥﹐二曰暑﹐三曰風﹐四曰濕﹐五曰寒﹐六曰火。受燥故幹性生焉﹐受暑故蒸性生焉﹐受風故動性生焉﹐受濕故潤性生焉﹐受寒故堅性生焉﹐受火故溫性生焉﹐此謂天之六气也。幹熱動泥裂固﹐此六气之用也。】

【馬蒔曰﹕此言天右旋於外﹐而寒暑六入以舉其地﹐地受天六入以爲五行﹐左轉化生人物於天之中也。天地萬物之上下﹐左右陰陽之道路者﹐天右旋六節之位也。上下﹐謂在上者司天之位﹐在下者在泉之位。左右﹐謂在上之左右卽司天左間右間之位﹐在下之左右卽在泉左間右間之位也。故天之三陰三陽﹐於其六位右旋﹐如巳亥歲上見厥陰﹐而左間少陰﹐右間太陽﹐至子午歲厥陰右旋下降﹐則上見少陰﹐而左間太陰﹐右間厥陰﹐常如此逐歲自上旋降於右也。面北命其位言其見者﹐謂司天之位在南而面北﹐命其左右﹐則西南爲左間之位﹐東南爲右間之位﹐而言其所見之陰陽也。厥陰在上﹐則少陽在下﹐而左間陽明﹐右間太陰﹐至厥陰右旋下降﹐而少陰在上﹐則陽明在下﹐而左間太陽﹐右間少陽﹐常如此隨司天旋轉也。面南命其位言其見者﹐謂地之位在北而面南﹐命其左右﹐則東北爲左間之位﹐西北爲右間之位﹐而言其所見之陰陽也。白天地萬物之上下﹐至此獨論天右旋之气也。上下相遘﹐寒暑相臨﹐气相得則和﹐不相得則病者﹐言天之右旋繞地方位﹐而其气與地方位气相遘相臨﹐其遘同類相生之气則和﹐不同類相制之气則病也。或气𨿽同類﹐相得亦病者﹐惟相火臨於君火﹐爲不當位故也。後六微旨大論篇云﹕君位臣則順﹐臣位君則逆﹐逆則病近害速者是也。動靜何如者﹐帝謂天動能臨於地﹐地靜不能臨天﹐而難上下相遘寒暑相臨之語。伯言上者右行﹐下者左行﹐則知天常於上﹐自右降東南而旋回以臨地﹐地常於下﹐自左升東北而循顯明木君相土金水之位﹐循環臨天而皆動也。故左右臨動﹐各皆周天﹐過則復相會也。應地者靜﹐帝復難下者左行之言也。伯言天地之體動靜𨿽殊﹐而其用之變化﹐在地則五行麗地﹐而載生成之形類運於內﹐在天則七曜緯虛﹐而列應天之精气運於外﹐其形類與精气之相隨運動﹐猶根本之與枝葉﹐同乎一气而不殊﹐故但仰觀七曜之象﹐周旋𨿽遠﹐可知其動也。自上下相遘至此﹐通論天右旋地左轉之气也。地之爲下否者﹐帝謂天象周旋﹐皆轉於地下﹐而地居其上﹐今曰下者左行﹐則地之左行爲下﹐得非否乎﹖伯言地爲人之下﹐太虛之中者﹐則上下之義始明矣。蓋以其所屬言之﹐則司天在泉之气﹐屬天者爲上﹐五行之屬地者爲下。以其所在言之﹐則司天者爲上﹐在泉者爲下﹐而地之五行居中﹐伯以所屬言之﹐故曰﹐下者左行。帝以所在言之﹐故難地之左行非下也。馮者﹐附也。地居太虛之中﹐何所憑附而不墜也。大气舉之﹐謂風寒暑濕燥火六節﹐大气旋轉於外﹐任持其地﹐而幹蒸動潤堅溫以入其體也。故其入也﹐風寒在下﹐而風居東﹐寒居北﹔燥熱在上﹐而燥居西﹐熱居南﹔濕气居中央﹐火於未入之前在濕上﹐已入之後在濕下﹐而遊行上下之間也。自地之爲下至此﹐原地气一皆本於天也。】

【張志聰曰﹕此論六气之上下左右也。司天在上﹐在泉在下﹐萬物化生於其間﹐故天地爲萬物之上下。左右者﹐間气也﹐間气者紀步﹐故爲陰陽之道路。如子午歲少陰在上﹐則陽明在下之類﹐此三陰三陽上下所在也。如見厥陰在上﹐則少陰在左﹐太陽在右之類﹐此三陰三陽在上之左右也。如巳亥歲厥陰在上﹐則少陽在下﹐陽明在少陽之左﹐太陰在少陽之右之類﹐此三陰三陽在下之左右也。相臨者﹐加臨之六气也。此言司天在泉之气﹐則上下相遇﹐左右間气之气﹐則四時加臨﹐如太陽寒水之气﹐加臨於上半歲﹐則少陰少陽暑熱之气﹐加臨於下半歲。如暑熱之气加臨於上半歲﹐則寒水之气﹐加臨於下半歲。蓋上下主歲﹐上下左右六气紀時﹐如與時相得則和﹐與時相逆則病矣。气相得者﹐如少陰君火之气﹐與少陽相火之气相合﹐君臣相得也。君位在上﹐臣位在下﹐如君火加臨於相火之上爲順﹐相火加臨於君火之上﹐是爲下臨上﹐不當其位也。舉此君臣之上下加臨而言﹐則六气之順逆可類推矣。夫司天在泉之气﹐六期而環會也。動靜者﹐天地之道也。在上者司天﹐在下者紀地﹐如子年少陰在上﹐則陽明在下矣。周天之三百六十五日﹐則在上者右行於太陰﹐在下者左行於太陽也。上下左右﹐周司天之六歲﹐尙餘午未申酉戌亥之六歲﹐又環轉而復會也。上之所謂面南面北者﹐蓋以左皆在東﹐右皆在西﹐此以圖像無分南北﹐平以觀之﹐是在下者左行﹐則在上者右行矣。總以六气之圖﹐推看靜者地之體也。生謂動之所生﹐天地動靜﹐謂司天在泉之气﹐繞地而環轉也﹐五行遷復﹐謂五運相襲﹐周而復始也。其上謂鬼臾區之上至於十世﹐止能占候其天之動象﹐地之靜形﹐猶不能徧明天地陰陽之運行也。復言在上之天气右旋﹐在下之地气左轉也。變化之用者﹐謂天地陰陽之運動也。在天則無形而垂象﹐在地則有迹而成形。緯虛謂七曜﹐亦經緯於太虛之間﹐繞地而環轉也。五行麗地者﹐五方五气之所生﹐而成形以章著於地也。地者﹐所以載生成之物類。精者﹐天乙所生之精水﹐應天之精气者﹐在天爲气﹐在下爲水也。形謂地之體﹐靜而不動。形精之動者﹐謂地下在泉之气旋轉﹐猶根本不動而枝葉動搖﹐然根气又與枝葉之相通也。仰觀其天象。見日月五星之繞地右旋﹐道𨿽深遠﹐可得而知矣。地之爲下者﹐謂天居上而地居下也。太虛者﹐虛元之气也﹐言地居太虛之中﹐大气舉之﹐無所馮依者也。風寒暑濕燥火﹐在天無形之气也。幹蒸動潤堅溫﹐在地有形之徵也。天包乎地﹐是以在天之上﹐在泉之下﹐在地之中﹐八極之外﹐六合之內﹐無所不至﹐蓋言太虛之气﹐不惟包乎地之外﹐而通貫乎地之中也。寒水在下﹐而風從地水中生﹐故風寒在下。燥乃幹金之气﹐熱乃太陽之火﹐故燥熱在上。土位中央﹐故濕气在中。火乃太極中之元陽﹐卽天之陽气﹐故遊行於上下之間。《易》曰﹕日月運行﹐一寒一暑﹐寒暑往來﹐而六者之气﹐皆入於地中﹐故令有形之地﹐受無形之虛气﹐而生化萬物也。此下復結上文六入之義。】

帝曰﹕天地之气﹐何以候之﹖岐伯曰﹕天地之气﹐勝復之作﹐不形於診也。脈法曰﹕天地之變﹐無以脈診﹐此之謂也。帝曰﹕間气何如﹖岐伯曰﹕隨气所在﹐期於左右。帝曰﹕期之柰何﹖岐伯曰﹕從其气則和﹐逢其气則病。不當其位者病﹐疊移其位者病﹐失守其位者危﹐尺寸反者死﹐陰陽交者死。先立其年﹐以知其气﹐左右應見﹐然後乃可以言死生之逆順。

【王冰曰﹕不形於診﹐言平气及勝復﹐皆以形證觀察﹐不以診知也。無以脈診﹐言天地以气不以位﹐故不當以脈知之。隨气所在﹐期於左右者﹐於左右尺寸四部分位承之﹐以知應與不應過與不過也。違﹐謂當沈不沈﹐當浮不浮﹐當濇不濇﹐當鉤不鉤﹐當弦不弦﹐當大不大之類。不當其位﹐謂見於他位也。疊移其位﹐謂左見右脈﹐右見左脈﹐气差錯故爾。失守其位﹐謂已見於他鄕本宮見賊殺之气﹐故病危。尺寸反﹐子午卯酉四歲有之。反謂歲當陰在寸而脈反見於尺﹐歲當陽在尺而脈反見於寸﹐尺寸俱乃謂反。若尺獨然﹐或寸獨然﹐是不應气﹐非反也。陰陽交者﹐寅申巳亥丑未辰戌八年有之。交謂歲當陰在右脈反見左﹐歲當陽在左脈反見右﹐左右交見是謂交。若左獨然﹐或右獨然﹐是不應气﹐非交也。】

【馬蒔曰﹕此言天地之气﹐及勝復之作﹐統貫六位﹐難以診候。惟間气偏治一位﹐故可隨其所在﹐期之於尺寸左右也。候﹐診候也﹐蓋五運以甲己土運爲尊﹐六气以少陰君火爲尊﹐故以甲己土運爲南政﹐乃南面而行令﹐其餘四運爲北政﹐以臣事之﹐則面北而受令者也。又以少陰爲君主﹐凡脈之司天在泉﹐而尺寸不應者﹐皆以少陰而論之﹐其脈主於沈也。是以期之之法﹐陽之所在﹐其脈應謂不沈也﹔陰之所在﹐其脈不應謂沈也。北政之歲﹐人气面北而寸北尺南﹐地左間之气在右寸﹐右間之气在左寸﹐天左間之气在左尺﹐右間之气在右尺﹐所以少陰在泉﹐則左間太陰﹐右間厥陰﹐而兩寸之脈俱不應﹐厥陰在泉﹐則左間少陰﹐右間太陽﹐而少陰在左﹐其右寸之脈不應。太陰在泉﹐則左間少陽﹐右間少陰﹐而少陰在右﹐其左寸之脈不應。故至眞要大論曰﹕北政之歲﹐三陰在下﹐則寸不應者此也。少陰司天﹐則左間太陰﹐右間厥陰﹐而兩尺之脈俱不應。厥陰司天﹐則左間少陰﹐右間太陽﹐而少陰在左﹐其左尺之脈不應。太陰司天﹐則左間少陽﹐右間少陰﹐而少陰在右﹐其右尺之脈不應也。故至眞要大論曰﹕北政之歲﹐三陰在上﹐則尺不應者此也。南政之歲﹐人气面南而寸南尺北﹐天左間之气在右寸﹐右間之气在左寸﹐地左間之气在左尺﹐右間之气在右尺﹐所以少陰司天﹐則左間太陰﹐右間厥陰﹐而兩寸之脈俱不應。厥陰司天﹐則左間少陰﹐右間太陽﹐而少陰在左﹐其右寸之脈不應。太陰司天﹐則左間少陽﹐右間少陰﹐而少陰在右﹐其左寸之脈不應。故至眞要大論曰﹕南政之歲﹐三陰在天﹐則寸不應者此也。少陰在泉﹐則左間太陰﹐右間厥陰﹐而兩尺之脈俱不應。厥陰在泉﹐則左間少陰﹐右間太陽﹐而少陰在左﹐其左尺之脈不應。太陰在泉﹐則左間少陽﹐右間少陰﹐而少陰在右﹐其右尺之脈不應也。故至眞要大論曰﹕南政之歲﹐三陰在泉﹐則尺不應者此也。從其气則和者﹐陰陽各當尺寸本位也。違其气則病者﹐卽下文陰陽或不當其位﹐或疊移其位﹐或失守其位﹐或尺寸反﹐或陰陽交也。所謂不當其位者﹐乃陰陽之見﹐不當尺寸本位也。所謂疊移其位者﹐乃陰陽皆疊移轉一位也。仍如南政少陰司天﹐陰皆在寸﹐陽皆在尺。疊相左轉者﹐則陰皆移左而左不應﹐陽皆移右而右應。疊皆右轉者﹐則陰皆移右而右不應﹐陽皆移左而左應之類也。所謂失守其位者﹐謂本位他位﹐皆失守不見也。如陰失守則尺寸皆無陰﹐陽失守則尺寸皆無陽﹐非如疊移而相反相交見於他位也。所謂尺寸反者﹐假如北政少陰司天﹐陽在寸﹐陰在尺﹐而陽反見尺﹐陰反見寸之類也。所謂陰陽交者﹐假如北政太陰司天﹐陽在左﹐陰在右﹐而陽反見右﹐陰反見左之類也。如本篇云﹐不當其位者病﹐疊移其位者病﹐止南政少陰司天在泉﹐北政少陰司天在泉。本篇云﹐失守其位者危﹐論南北二政內行之法﹐甲己爲南政﹐歲四運爲北政﹐南政司天在泉﹐皆行土運﹐其餘北政皆以在泉行運。如北政﹐巳亥厥陰司天﹐則行在泉﹐少陽火運﹔又如寅申少陽司天﹐則行在泉﹐厥陰木運。餘仿此。惟有北政辰戌年太陽司天﹐當行在泉﹐太陰土運﹐緣北政以臣不敢行君之令﹐故行金運﹐是土之子﹐以足木火金水四運焉。】

﹝南政司天脈歌﹞【北政在泉同。】

南政司天北在泉﹐厥陰右寸不虛言。太陰左寸休能應﹐少陰兩寸盡沈潛。

﹝北政司天脈歌﹞【南政在泉同。】

北政司天南在泉﹐厥陰左尺卻空閒。太陰右尺不相應﹐少陰兩尺盡皆殘。

﹝南北二政司天在泉脈宜應否歌訣﹞

子午南少北卯酉﹐兩手沈寸口。

【如子午年南政少陰司天﹐卯酉年北政少陰在泉﹐南政甲子﹑甲午﹐北政乙卯﹑乙酉﹑丁卯﹑丁酉﹑辛卯﹑辛酉﹑癸卯﹑癸酉﹐是少陰司天在泉﹐主兩手寸口脈俱不應。】

子午北少南卯酉﹐兩手尺欠有。

【如子午年北政少陰司天。卯酉年南政少陰在泉﹐北政丙子﹑丙午﹑戊子﹑戊午﹑庚子﹑庚午﹑壬子﹑壬午﹐南政己卯己酉﹐亦少陰司天在泉﹐兩手尺俱不應。】

丑未南太北辰戌﹐左手寸不出。

【如丑未年南政太陰司天﹐辰戌年北政太陰在泉﹐南政己丑﹑己未﹐北政丙辰﹑丙戌﹑戊辰﹑戊戌﹑庚辰﹑庚戌﹑壬辰﹑壬戌﹐太陰司天在泉﹐左手寸不應。】

丑未北太南辰戌﹐右尺脈無力。

【如丑未年北政太陰司天﹐辰戌年南政太陰在泉﹐北政乙丑﹑乙未﹑丁丑﹑丁未﹐辛丑﹑辛未﹑癸丑﹑癸末﹑南政甲辰﹑甲戌﹐亦太陰司天在泉﹐右手尺不應。】

巳亥南厥北寅申﹐右寸脈潛形。

【如巳亥年南政厥陰司天﹐寅申年北政厥陰在泉﹐南政己巳﹑己亥﹐北政丙寅﹑丙申﹑戊寅﹑戊申﹑庚寅﹑庚申﹑壬寅﹑壬申﹐厥陰司天在泉﹐右手寸不應。】

巳亥北厥南寅申﹐左尺定無根。

【如巳亥年北政厥陰司天﹐寅申年南政厥陰在泉﹐北政乙巳﹑乙亥﹑辛巳﹑辛亥﹑癸巳﹑癸亥﹑丁巳﹑丁亥﹐南政甲寅﹑申﹐亦厥陰司天在泉﹐左手尺不應。】

【本篇云尺寸反者死﹐止以南北二政少陰司天在泉論﹐蓋少陰司天﹐則司天之左右皆陰﹐在泉則在泉之左右皆陰﹐陰脈主沈﹐以君爲主﹐故南政少陰司天在泉﹐北政少陰司天在泉。訣云﹕子午南少北卯酉﹐兩手沈寸口。子午北少南卯酉﹐兩手尺欠有。今寸該沈而不沈則反應﹐尺該應而不應則反沈﹐是謂尺寸反者死也。又云陰陽交者死﹐此除少陰司天在泉﹐止以厥陰太陰司天在泉論﹐則厥陰司天﹐左少陰而右太陽﹐在泉亦左少陰而右太陽﹐太陰司天則左少陽而右少陰﹐在泉則左太陽而右少陰﹐若其脈陽見陰﹐而陰見陽﹐是謂陰陽交者死也。】

【張志聰曰﹕天地之气者﹐五運六气也。勝復之作者﹐淫勝郁復也。言气運之變而爲民病者﹐非診候之可知也。蓋每歲有司天之六气﹐在主歲之五運﹐有間气之加臨﹐有四時之主气﹐人在天地气交之中﹐一气不和﹐卽爲民病﹐是天地四時之气而爲民病者﹐不能以脈診而別某气之不和也。按平脈篇曰﹕伏气之病﹐以意候之。今月之內﹐欲有伏气﹐假令舊有伏气﹐當須脈之。蓋天地之气淫勝﹐則所不勝之气郁伏矣﹐民感之而爲病者﹐亦郁伏於內而不形於診也。故欲知伏气之病﹐當以意候之﹐候今月之內﹐有何气之不和﹐則知民有伏气之病矣。郁伏之气復發﹐而民病始作﹐然後發見於脈﹐故曰假令舊有伏气﹐當須脈之。此與暴感風寒暑濕之邪﹐而卒病傷寒中風﹐卽見於脈診者之不同。故曰﹐天地之气﹐無以脈診﹐此之謂也。間气者﹐加臨之六气也。以上之左右﹐下之左右﹐兼於其間﹐共爲六气﹐故曰間气。每一气加臨於四時之中﹐各主六十日﹐故曰間气者紀步﹐步者以六十日零八十七刻半爲一步也。六微旨論曰﹕天樞之上﹐天气主之。天樞之下﹐地气主之。又曰﹐加者﹐地气也﹔中者﹐天气也。蓋以在下之气左轉﹐在上之气右旋﹐各主六十日

以終一歲﹐故曰隨气所在﹐期於左右﹐謂隨在上在下之气之所在﹐而期於左右之旋轉也。如子年少陰在上﹐則陽明在下﹔少陰在上﹐則厥陰在左太陰在右﹐陽明在下﹔則太陽在左﹐少陽在右。蓋以地之左轉而主初气﹐故以太陽主正月朔日之寅初一刻爲始﹐次厥陰﹐次少陰﹐以司天之气﹐終三气而主歲半以上﹐次太陰﹐次少陽﹐次陽明﹐以在泉之气﹐終六气而主歲半以下﹐各加臨六十日﹐以終一歲也。六气環轉相同﹐蓋司天之气﹐始於地而終於天﹐在泉之气﹐始於天而終於地﹐此地天升降之妙用也。間气者﹐加臨之客气也。而一歲之中﹐又有主時之六气﹐如主從其客則和﹐主違其客則病矣。如子午歲初之气﹐系太陽寒水加臨﹐主气系厥陰風木﹐如寒勝其風爲從﹐風勝其寒則逆。故下經曰﹐主勝逆﹐客勝從﹐六气皆然。不當其位者﹐卽上文之所謂以下臨上也。疊移其位者﹐如初之气﹐太陽寒水加臨而反熱﹔三之气﹐少陰君火加臨而反寒。本位之气﹐互相更疊﹐气之反也﹐故爲民病六气皆然。失守其位﹐謂失守其所主之本位也。如丑未歲太陰司天﹐則初之客气主气﹐並主厥陰風木﹐而淸肅之气﹐乘所不勝而侮之﹐是金气失守其位矣。至五之气﹐陽明燥金主歲﹐而本位反虛。風木之子气復讎﹐火熱爍金則爲病甚危﹐所言侮反受邪﹐此之謂也。南政北政之歲有寸不應﹑尺不應之分。如應不應者而反應之﹐是爲尺寸相反。又有左右尺寸之不應者﹐蓋左爲陽﹐右爲陰﹐寸爲陽﹐尺爲陰﹐如陰陽交相應者死。夫六气之加臨﹐先立其主气之年﹐以知其司天在泉之气﹐則間气之應見於左右﹐或從或違﹐然後乃可以言死生之逆順也。】

帝曰﹕寒暑燥濕風火﹐在人合之柰何﹖其於萬物﹐何以生化﹖岐伯曰﹕東方生風﹐風生木﹐木生酸﹐酸生肝﹐肝生筋﹐筋生心。其在天爲元﹐在人爲道﹐在地爲化﹐化生五味。道生智﹐元生神﹐化生气。神在天爲風﹐在地爲木﹐在體爲筋﹐在气爲柔﹐在髒爲肝。其性爲暄﹐其徳爲和﹐其用爲動﹐其色爲蒼﹐其化爲榮﹐其虫毛﹐其政爲散﹐其令宣發﹐其變摧拉﹐其眚爲隕﹐其味爲酸﹐其志爲怒。怒傷肝﹐悲勝怒﹔風傷肝﹐燥勝風﹔酸傷筋﹐辛勝酸。南方生熱﹐熱生火﹐火生苦﹐苦生心﹐心生血﹐血生脾。其在天爲熱﹐在地爲火﹐在體爲脈﹐在气爲息﹐在髒爲心。其性爲暑﹐其徳爲顯﹐其用爲躁﹐其色爲赤﹐其化爲茂﹐其虫羽﹐其政爲明﹐其令鬱蒸﹐其變炎爍﹐其眚燔焫﹐其味爲苦﹐其志爲喜。喜傷心﹐恐勝喜﹔熱傷气﹐寒勝熱﹔苦傷气﹐鹹勝苦。中央生濕﹐濕生土﹐土生甘﹐甘生脾﹐脾生肉﹐肉生肺。其在天爲濕﹐在地爲土﹐在體爲肉﹐在气爲充﹐在髒爲脾。其性靜兼﹐其徳爲濡﹐其用爲化﹐其色爲黃﹐其化爲盈﹐其虫倮﹐其政爲謐﹐其令雲雨﹐其變動注﹐其眚淫潰﹐其味爲甘﹐其志爲思。思傷脾﹐怒勝思﹔濕傷肉﹐風勝濕﹔甘傷脾﹐酸勝甘。西方生燥﹐燥生金﹐金生辛﹐辛生肺﹐肺生皮毛﹐皮毛生腎。其在天爲燥﹐在地爲金﹐在體爲皮毛﹐在气爲成﹐在髒爲肺。其性爲涼﹐其徳爲淸﹐其用爲固﹐其色爲白﹐其化爲斂﹐其虫介﹐其政爲勁﹐其令霧露﹐其變肅殺﹐其眚蒼落﹐其味爲辛﹐其志爲憂。憂傷肺﹐喜勝憂﹔熱傷皮毛﹐寒勝熱﹐辛傷皮毛﹐苦勝辛。北方生寒﹐寒生水﹐水生鹹﹐咸生腎﹐腎生骨髓﹐髓生肝。其在天爲寒﹐在地爲水﹐在體爲骨﹐在气爲堅﹐在髒爲腎。其性爲凜﹐其徳爲寒﹐其用爲【缺】﹐其色爲黑﹐其化爲肅﹐其虫鱗﹐其政爲靜﹐其令【缺】﹐其變凝冽﹐其眚冰雹﹐其味爲鹹﹐其志爲恐。恐傷腎﹐思勝恐﹔寒傷血﹐燥勝寒﹔鹹傷血﹐甘勝咸。五气更立﹐各有所先﹐非其位則邪﹐當其位則正。帝曰﹕病之生變何如﹖岐伯曰﹕气相得則微﹐不相得則甚。帝曰﹕主歲何如﹖岐伯曰﹕气有餘則制己所勝而侮所不勝﹐其不及則己所不勝侮而乘之﹐己所勝輕而侮之﹐侮反受邪。侮而受邪﹐寡於畏也。帝曰﹕善。

【王冰曰﹕合謂中外相應﹐生謂承化而生﹐化謂成立眾象也。東方生風者﹐東者日之初﹐風者教之始﹐天之使也﹐所以發號施令﹐故生自東方也。陽升風鼓﹐艸木敷榮﹐故曰風生木﹐此和气之生化也。若風气施化﹐則飄揚鼓坼﹐其爲變極﹐則木拔艸除。運乘丁卯﹑了丑﹑丁亥﹑丁酉﹑丁未﹑丁巳之歲﹐則風化不足﹐若乘壬申﹑壬午﹑壬辰﹑壬寅﹑壬子﹑壬戌之歲﹐則風化有餘於萬物也。木生酸﹐謂凡物之味酸者﹐皆始自木气之生化。酸生肝﹐謂酸味入胃﹐生養於肝臟也。肝生筋者﹐入肝則自肝臟布化生成於筋膜也。酸气榮養筋膜畢已﹐自筋流化﹐乃入於心﹐故曰筋生心。丑之終﹐東方白﹐寅之初﹐天色反黑﹐太虛皆暗﹐在天爲元﹐象可見也。道者﹐正理之道﹐生養之政化也。化﹐生化也﹐有生化而後有萬物﹐萬物無非化气以生成。化生五味者﹐以金玉土石艸木菜果根莖枝葉花谷實核無識之類﹐皆地化生也。智﹐正知慮遠也。知正則不疑於事﹐慮遠則不涉於危﹐以道處之﹐理符於智也。神用無方﹐深微莫測﹐迹見形隱﹐物鮮能期﹐由是則元冥之中﹐神明棲據﹐隱而不見﹐故曰元生神。飛走蚑行鱗介毛倮羽五類變化﹐內屬神機﹐𨿽爲五味所該﹐然其生稟則異﹐故曰化生气也。此上七句﹐通言六气五行生化之大法﹐非獨東方有之也。神在天爲風者﹐鳴紊啟坼﹐風之化也。振拉摧拔﹐風之用也。歲屬厥陰在上﹐則風化於天﹐厥陰在下則風行於地。在地爲木者﹐長短曲直木之體也。幹舉機發﹐木之用也。在體爲筋者﹐維結束絡﹐筋之體也。繻縱捲舒﹐筋之用也。木化宣發﹐風化所行﹐則物體柔耎故爲柔。在髒爲肝者﹐肝有二布葉﹐一小葉如木﹐甲坼之象也﹐各有支絡脈遊中﹐以宣發陽和之气﹐魂之宮也﹐爲將軍之官﹐謀慮出焉。乘丁歲則肝臟及經絡見﹐受邪而爲病也。膽腑同。暄﹐溫也﹐肝木之性也。爲和者。以敷布和气於萬物﹐木之徳也。風搖而動﹐無風則萬類皆靜﹐故爲動。蒼﹐薄靑色﹐有形之類﹐乘木之化﹐則皆見薄靑之色﹐今東方之地﹐艸木之上﹐色皆蒼﹐遇丁歲則蒼物兼白及黃色不純也。榮﹐美色也。四時之中﹐物見華榮﹐顏色鮮麗者﹐皆木化之所生也。其虫毛者﹐萬物發生﹐如毛在皮也。其政爲散者﹐發散生气於歲物也。其令宣發者﹐陽和之气舒而散也。其變則摧拔已成者也。大風暴起﹐艸泯木墜﹐故其眚爲隕。夫物之化之變而有酸味者﹐皆木气之所成敗也。今東方之野﹐生味多酸﹐則爲酸可見。其志爲怒﹐而怒傷肝者﹐凡物之用極﹐皆能自傷﹐怒發於肝﹐故反傷肝臟也。悲發而怒止﹐勝之信也。風傷肝者﹐亦猶風之折木也。風生於木而反折之﹐用極而衰也。燥勝風者﹐風自木生﹐燥爲金化﹐風余則制之以燥﹐肝盛則治之以涼﹐涼淸所行﹐金之气也。酸傷筋者﹐酸瀉肝气﹐瀉甚則傷其肝气也。气血肉骨同辛金味﹐故勝木之酸﹐酸余故勝之以辛也。南方生熱﹐蓋熱乃陽盛所生﹐相火君火之政也。熱盛之气﹐火運盛明﹐故曰熱生火。火者盛陽之生化﹐熱气施化則炎暑郁燠﹐其爲變極則燔灼銷鎔﹐運乘癸酉﹑癸未﹑癸巳﹑癸卯﹑癸丑﹑癸亥歲﹐則熱化不足﹐若乘戊辰﹑戊寅﹑戊子﹑戊戌﹑戊申﹑戊午歲﹐則熱化有餘﹐蓋火有君火相火﹐故又云火也。火生苦﹐謂凡物之味苦者﹐皆始自火之生化也。甘物遇火體焦則苦﹐苦從火化﹐其可徵也﹐苦生心﹐謂苦物入胃﹐化入於心﹐故諸癸歲則苦化少﹐諸戊歲則苦化多。心生血者﹐苦味自心化已﹐則布化生血脈也。苦味營血已﹐自血流化﹐生養夫脾﹐故曰血生脾。在天爲熱者﹐亦神化气也。暄暑鬱蒸﹐熱之化也。炎赫沸騰﹐熱之用也。歲屬少陰﹐少陽在上﹐則熱化於天﹐在下則熱行於地也。在地爲火者﹐光顯焫明﹐火之體也。燔燎焦然﹐火之用也。在體爲脈者﹐流行血气﹐脈之體也。壅泄虛實﹐脈之用也。絡脈同在髒爲心者﹐心形如未敷蓮花﹐中有九空﹐以導引天眞之气﹐神之宇也。心爲君主之官﹐神明出焉。乘癸歲則心與經絡受邪而爲病﹐小腸腑亦然。暑﹐熱也﹐心之性也﹐爲顯者﹐明顯見象﹐定而可取﹐火之徳也。爲躁者﹐火性躁動﹐不專定也。爲赤者﹐凡生化之物﹐乘火化者悉表備赭丹之色﹐今南方之地﹐艸木之上﹐皆兼赤色﹐乘癸歲則赤色之物﹐兼黑及白也。其虫羽者﹐參差長短﹐象火之形也。爲明者﹐明曜彰見﹐無所蔽匿﹐火之政也。其令鬱蒸者﹐言盛熱之气如蒸也。熱甚炎赫﹐爍石流金﹐火之極變也。燔焫山川﹐旋及屋宇﹐火之災也。凡物之化之變﹐而有苦味者﹐皆火气之所合散也。今南方之野﹐生物多苦﹐則爲苦可見也。喜馬心﹐志傷心﹐言其過也。喜發於心而反傷心﹐亦猶風之折木也﹐過則气竭故見傷。恐爲水气﹐恐至則喜樂皆泯故勝喜。天熱則气伏不見﹐人熱則气促喘急﹐熱之傷气﹐理亦可徵﹐此皆謂大熱也。小熱之气﹐猶生之气也。寒盛則熱退﹐陰盛則陽衰﹐制熱以寒﹐是求勝也﹐故寒勝熱。苦之傷气﹐以其燥也﹐若加以熱﹐則傷尢甚﹐飲酒之人﹐气促多則喘急﹐此其信也。苦寒之物﹐偏服歲久﹐益火滋甚﹐亦傷气也。酒得鹽而解﹐物理昭然。火苦之盛﹐制以水咸﹐故咸勝苦。中央生濕者﹐中央土也﹐髙山土濕﹐泉出地中﹐水源山隈﹐云生巖谷﹐則其象也。夫性內蘊動而爲用﹐則雨降﹐云騰生濕﹐不信然乎﹖濕生土者﹐濕气內蘊﹐土體乃全。濕則土生﹐幹則土死。死則庶類雕喪﹐生則萬物滋榮﹐此濕气之化爾。濕气施化﹐則土宅而雲騰雨降﹐其爲變極則驟注土崩。運乘己巳﹑己卯﹑己丑﹑己亥﹑己酉﹑己未之歲﹐則濕化不足﹐乘甲子﹑甲戌﹑甲申﹑甲午﹑甲辰﹑甲寅之歲﹐則濕化有餘也。土生甘﹐謂凡物之味甘者﹐皆始自土之生化也。甘物入胃﹐先入於脾﹐故諸己歲則甘少化﹐諸甲歲則甘多化﹐故曰甘生脾。甘味入脾﹐自脾臟布化﹐生長脂肉﹐故曰脾生肉。甘气營肉已﹐自肉流化﹐乃生養肺臟﹐故曰肉生肺也。在天爲濕者﹐言神化也。柔潤重澤﹐濕之化也。埃郁雲雨﹐濕之用也。歲屬太陰在上﹐則濕化於天﹐太陰在下﹐則濕化於地也。在地爲土者﹐惇靜安鎭﹐聚散復形﹐羣品以生﹐土之體也。含垢匿穢﹐靜而下民﹐爲變化母﹐土之徳也。在體爲肉者﹐復裹筋骨﹐气發其間﹐肉之用也。疏密不時﹐中外否閉﹐肉之動也。土气施化﹐則萬象盈﹐故气爲充。在髒爲脾者﹐脾形象馬蹄﹐內包胃脘﹐象土形也。經絡之气﹐交締於中﹐以營運眞靈之气﹐意之舍也﹐爲倉廩之官﹐化物出焉。乘己歲則脾及經絡﹐受邪而爲病也。胃腑亦然。兼﹐謂兼寒熱暄涼之气也。津溫潤澤﹐土之徳也﹐故曰爲濡化﹐謂兼諸四化﹐並己爲五化﹐所謂風化﹑熱化﹑燥化﹑寒化﹑周萬物而爲生長化成收藏也。爲黃者﹐物乘土化﹐則表見黅黃之色﹐今中央之地﹐艸木之上﹐皆兼黃色﹐乘己歲則黃色之物﹐兼蒼及黑也。爲盈者土化所及﹐則萬物盈滿。倮者倮露﹐皮革無毛介也。其政爲謐者﹐土性安靜也。雲雨濕气布化之所成﹐其變動注者﹐地之動則土失性﹐風搖不安也。注淫﹐皆久雨也。其眚則爲久雨﹐崩潰垣岸﹐復爲土矣。凡物之化之變而有甘味者﹐皆土化之所終始也。今中原之地﹐物味多甘﹐淡則爲甘可見。思以成務﹐過思則勞於智而傷脾。怒爲肝志﹐怒則不思﹐忿而忘禍﹐則勝可知矣。思甚不解﹐以怒制之﹐調性之道也。濕傷肉者﹐濕甚爲水﹐水盈則腫﹐水下去已﹐形肉已消﹐傷肉之驗近可知矣。風乃木气﹐故勝土濕。甘傷脾者﹐亦過節也。酸勝甘者﹐甘余則制之以酸﹐所以救脾气也。西方生燥者﹐陽气已降﹐陰气復升﹐气爽風勁﹐故生燥也。燥生金者﹐气勁風切﹐金鳴聲遠﹐此則燥化﹐能令萬物堅定也。燥之施化於物如是﹐其黑變極﹐則天地淒慘﹐肅殺气行﹐人悉畏之﹐艸木雕落。運乘乙丑﹑乙卯﹑乙巳﹑乙未﹑乙酉﹑乙亥之歲﹐則燥化不足﹐乘庚子﹑庚寅﹑庚辰﹑庚午﹑庚申﹑庚戌之歲﹐則燥化有餘﹐歲气不同﹐生化異也。凡物之辛味者﹐皆始自金化之所成﹐故曰金生辛。辛生肺者﹐辛物入胃﹐先入於肺﹐故諸乙歲則辛少化﹐諸庚歲則辛多化也。肺生皮毛者﹐辛味入肺﹐自肺臟布化﹐生養皮毛也。皮毛生腎者﹐辛气自入皮毛﹐乃流化生气﹐入腎臟也。在天爲燥﹐言神化也。霧露淸勁﹐燥之化也。肅殺雕零﹐燥之用也。歲屬陽明在上﹐則燥化於天﹐陽明在下﹐則燥行於地也。從革堅剛﹐金之體也。鋒刃銛利﹐金之用也﹐故曰爲金。在體爲皮毛者﹐柔韌包裹﹐皮毛之體﹐滲泄津液﹐皮毛之用。物乘金化則堅成﹐故曰爲成。在髒爲肺者﹐肺之形似人肩﹐二布葉﹐數小葉中有二十四空﹐行列以分布諸髒淸潤之气﹐主藏魄也﹐爲相傅之官﹐治節出焉﹐乘乙歲則肺與經絡受邪而爲病。大腸腑亦然。金以淸涼爲徳化﹐故曰性涼徳淸也。爲固者﹐金用堅定也。爲白者﹐物乘金化﹐則表彰縞素之色。今西方之野﹐艸木之上﹐色皆根白﹐乘乙歲則白色之物﹐兼赤及蒼也。爲斂者﹐金化流行﹐則物體堅斂也。凡虫之外被介甲者﹐金堅之象也。勁者﹐前銳也。霧露者﹐涼气化生也。其變肅殺者﹐天地慘淒﹐人所不喜﹐則其气也﹐其眚則靑幹而雕落。夫物之化之變而有辛味者﹐皆金气之所離合也。今西方之野﹐艸木多辛﹐則爲辛可見。愁憂則气閉塞而不行﹐肺藏气﹐故憂傷肺。喜爲心志﹐故勝憂。火气薄爍則物焦漧﹐故熱气盛則皮毛傷。以陰消陽﹐故寒勝熱。辛傷皮毛﹐亦過節也﹐辛熱又甚焉。苦火味﹐故勝金之辛。北方生寒者﹐陽气伏﹐陰气升﹐政布而大行﹐故寒生也。寒生水者﹐寒資陰化﹐水所由生﹐此寒气之生化爾。寒气施化則水冰雪雹﹐其爲變極﹐則水涸冰堅。運乘丙寅﹑丙子﹑丙戌﹑丙申﹑丙午﹑丙辰之歲﹐則寒气大行﹐乘辛未﹑辛巳﹑辛卯﹑辛丑﹑辛亥﹑辛酉之歲﹐則寒化少。水生咸﹐謂凡物之鹹味者﹐皆始水化之所成結也。滄海味鹹﹐鹽從水化﹐則咸因水產焫然。鹹生腎者﹐咸物入胃﹐先歸於腎﹐故諸丙歲咸物多化﹐諸辛歲咸物少化也。腎生骨髓者﹐以鹹味入腎﹐自腎臟布化﹐生養骨髓也。髓生肝者﹐成气自生骨髓﹐乃流化生气﹐入肝臟也。在天爲寒﹐言神化也。凝慘冰雪﹐寒之化也。凜冽霜雹﹐寒之用也。歲屬太陽在上﹐則寒化於天﹐太陽在下﹐則寒行於地。爲水者﹐以陰气布化﹐流於地中﹐則爲水泉。澄澈流衍﹐水之體也。漂蕩沒溺﹐水之用也。爲骨者﹐以彊幹堅勁﹐骨之體也。包裹髓腦﹐骨之用也。爲堅者﹐以柔耎之物﹐遇寒則堅﹐寒之化也。在髒爲腎者﹐腎臟有二形﹐如紅豆相並﹐而曲附於膂﹐筋外有脂裹﹐裏白表黑﹐主藏精也﹐爲作彊之官﹐伎巧出焉。乘辛歲則腎臟及經絡﹐受邪而爲病也。膀胱腑同。凜寒腎之性﹐水以寒爲徳化也。爲黑者﹐物稟水成﹐則表被黑色﹐今北方之野﹐艸木之上﹐色皆兼黑﹐乘辛歲則黑色之物﹐兼黃及赤也。鱗﹐謂魚蛇之族類。其政爲靜者﹐以水性澄澈而淸靜也。變則寒甚故凜冽。其眚冰雹者﹐以非時而有及暴過也。凡物之化之變而有鹹味者﹐皆水化之所凝散也。今北方川澤﹐地多咸鹵﹐則爲咸可見。恐爲腎志﹐恐甚動中則傷腎﹐亦太過也。寒傷血者﹐腎勝心也。寒甚血凝﹐故傷血。燥勝寒者﹐寒化則水積﹐燥用則物堅﹐燥與寒兼﹐故相勝也。天地之化﹐物理之常也。鹹傷血者﹐味過於鹹﹐則咽漧引飲﹐傷血之義可知。渴飲甘泉﹐咽漧自已。甘爲土味﹐故勝水咸。各有所先者﹐當其歲時气乃先﹐然必先立運气﹐始知非位與當位也。木居火位﹐火居土位﹐土居金位﹐金居水位﹐水居木位﹐如是者爲相得。又木居水位﹐水居金位﹐金居土位﹐土居火位﹐火居木位﹐如是者𨿽爲相得﹐終以子僭居父母之位﹐下淩上尢爲小逆。木居金土位﹐火居金水位﹐土居水木位﹐金居火木位﹐水居火土位﹐如是者爲不相得﹐故病甚也。皆先立運气及司天之气﹐則气之所在﹐相得與不相得可知矣。木余則制土﹐輕忽於金﹐以金气不爭﹐故木恃其餘而欺侮也。又木少金勝﹐土反侮木﹐以木不及﹐故土妄淩之也。四气率同﹐侮反受邪﹐言或以己彊盛﹐或遇彼衰微﹐不度卑弱﹐妄行淩忽﹐𨿽侮而求勝﹐故終必受邪。受邪﹐謂受己所不勝之邪也。然外彊中漧﹐邪勝眞弱﹐寡於敬畏﹐由是納邪﹐故曰寡於畏也。】

【馬蒔曰﹕此言天外旋轉大气﹐六入地中﹐生化人物。其在人臟腑形體則合﹐其在萬物﹐則有以生化之也。東方生風者﹐天六入之風﹐居東方地體中﹐爲生生之始也。自風而生木酸﹐肝筋心矣。凡東方性用徳化政令之類﹐皆本乎風﹐而內合人之肝气者也。故肝居左﹐象風之生於東。筋爲屈伸﹐象風之動也。南方生熱者﹐天六入之熱﹐居南方地體中﹐爲生長之始也。自熱而生火苦心血脾矣。凡南方性用徳化政令之類﹐皆本乎熱﹐而內合人之心气者也。故心居前﹐象熱之生於南﹐血爲人之神﹐象火之明曜也。中央生土者﹐天六入之濕﹐居中央地體中﹐爲生化之始也。自濕而生土甘脾肉肺矣。凡中央性用徳化政令之類﹐皆本乎濕﹐而內合人之脾气者也。故脾居腹﹐象濕之生於中央﹐肉充一身﹐象土之充實大地也。西方生燥者﹐天六入之燥﹐居西方地體中﹐爲生收之始也。自燥而生金辛肺皮毛腎矣。凡西方性用徳化政令之類﹐皆本乎燥﹐而內合人之肺气者也。故肺居右﹐象燥之生於西﹐皮毛幹於身﹐表象气之燥也。北方生寒者﹐天六入之寒﹐居北方地體中﹐爲生藏之始也。自寒而生水鹹腎骨肝矣。凡北方性用徳化政令之類﹐皆本乎寒﹐而內合人之腎气者也。故腎居後﹐象寒之生於北﹐骨爲百骸﹐象寒之堅也。五气更立﹐各有所先其所先﹐非其位則邪﹐當其位則正者﹐謂前五方之气﹐各治一部之令者也。五气更立治令﹐皆各有所先其所先者﹐風之立非春令﹐熱之立非夏令﹐濕之立非長夏令﹐燥之立非秋令﹐寒之立非冬令﹐是皆非其位之立爲勝復之邪也。風當春令立﹐熱當夏令立﹐濕當長夏令立﹐燥當秋令立﹐寒當冬令立﹐是皆當其位之立爲本气之正也。蓋必先立其運﹐然後知非位與當位也。气相得則微﹐不相得則甚者﹐言非位所立之邪﹐生變之病﹐其邪與治令之气﹐相得則病微﹐不相得則病甚也。主歲者﹐亦謂前五方之气﹐各治一歲之政者也。歲气有餘則制所勝﹐而侮所不勝﹐如歲木治政之气有餘﹐則制土气而濕化減少﹐侮金气而風化大行也。其不及則己所不勝侮而乘之﹐己所勝輕而侮之﹐如歲木治政之气不及﹐則金气時侮而乘之﹐燥化乃行﹐土气輕而侮之﹐濕气反布也。侮反受邪﹐侮而受邪﹐寡於畏者﹐金侮木不及﹐從而乘之﹐則木之子火﹐報復其勝而侮金反受邪也。侮金受邪﹐則其不及之木﹐寡於畏而气復疏伸也。自上節天地之气﹐何以候之﹐至此原人气一皆本於天地。】

【張志聰曰﹕寒暑燥濕風火﹐乃天地之气﹐而合於人民萬物者也。五方生天之五气﹐五气生地之五行﹐五行生五味而生五臟﹐五臟生外合之五體﹐蓋人乘天地五方之气味而生成者也。至於陰陽不測之變化﹐運行於天地人之間﹐爲元爲道爲化﹐爲有形之五行五體五臟﹐皆神用無方之妙用也。柔者﹐風木之气也。性者﹐五行之性也。徳化者﹐气之祥也。政令者﹐气之章也。變眚者﹐气之易也。用者﹐體之動也。毛虫木森森之气也。夫天有五行﹐禦五位以生寒暑燥濕風﹔人有五臟﹐化五气以生喜怒憂思恐。是人秉五气五味所生﹐而復傷於五气五志﹐猶水之所以載舟而亦所以覆舟也。是以上古之人﹐飲食有節﹐起居有常﹐順天地之變易﹐以和調其陰陽﹐故能苛疾不起﹐而常保其天命。今時之人﹐能知歲運之變遷﹐避勝復之災眚﹐不惟可以治人﹐而亦可以養生。推而廣之﹐可以救斯民於萬世﹐功莫大焉。息者﹐火气之蕃盛也。顯﹐明也。躁﹐火之動象也。其虫羽者﹐火化之遊行於虛空上下也。郁盛蒸熱也。炎燥燔焫﹐熱之極也﹐極則變﹐變則爲災眚矣。充者﹐土气充貫於四旁也。靜者土之性﹐兼者土王四季﹐兼有寒熱溫涼之四气也。化生萬物﹐土之用也。倮虫﹐肉體之虫﹐土所生也。在地爲土﹐在天爲濕﹐濕气上升而爲雲爲雨也。動主淫潰﹐濕之極也。成者﹐萬物感秋气而成也。肅殺者﹐物過盛而當殺﹐於時爲金﹐又兵象也。蒼﹐老也。落者﹐肅殺盛而隕落也。夫在春曰風傷肝﹐在夏曰熱傷气﹐在長夏曰濕傷肉﹐在冬曰寒傷血﹐謂四時之本气自傷也。在秋曰熱傷皮毛﹐爲所勝之气傷也。蓋言五臟之有受傷於四時之本气者﹐抑亦有受傷於所勝之气者﹐舉一臟之不同﹐而可以類推於五臟也。堅者﹐寒气之化也。凜﹐寒凜也。肅﹐靜也。靜者﹐水之政令也。鱗虫﹐水所生也。凝冽﹐寒之極也。冰雹﹐水之變也。夫在春曰風傷肝﹐在長夏曰濕傷肉﹐是自傷其本體也。在夏曰熱傷气﹐在冬曰寒傷血﹐謂傷其所勝也。亦舉二髒之不同﹐而可類推於五臟也。五气﹐五方之气也。更立﹐四時之更換也。各有所先者﹐如春之風﹐夏之熱﹐秋之涼﹐冬之寒﹐各先應期而至也。各當其所主之位﹐四時之正气也。如冬時應寒而反熱﹐夏時應熱而反寒﹐非其所主之位則邪﹐邪者爲萬物之賊害也。上節之不當其位﹐謂客气加臨之位。此節之位﹐謂四時主气之位。結復論五運之气﹐主歲主時﹐而兼論六气之上下左右﹐蓋五六相合而後成歲也。故篇名五運行﹐而未結五運之太過不及。】

五天五運之圖

見圖

南北政之圖

見圖

五運主歲之圖

見圖

六气主歲及間气加臨之圖

見圖

六气主歲太過不及之圖

見圖

六气主時之圖

見圖

子午之歲

少陰司天

陽明在泉

太陽寒水加

厥陰風木加

少陰君火加

初之气

厥陰風

木主气

二之气

少陰君

火主气

三之气

少陽相

火主气

三之气﹐少陰君火加臨﹐以終司天之三气。

太陰濕土加

少陽相火加

陽明燥金加

四之气

太陰濕

土主气

五之气

陽明燥

金主气

終之气

太陽寒

水主气

六之气﹐陽明燥金加臨﹐以終在泉之三气。故曰﹐歲半之前﹐天气主之。歲半之後﹐地气主之。司天之气﹐始於在泉之左﹐是天气之本於地也。

丑未之歲

太陰司天

太陽在泉

厥陰風木加

少陰君火加

太陰濕土加

初之气

厥陰風

木主气

二之气

少陰君

火主气

三之气

少陽相

火主气

司天在泉之气主歲﹐加臨之气主時。

少陽相火加

陽明燥金加

太陽寒水加

四之气

太陰濕

土主气

五之气

陽明燥

金主气

終之气

太陽寒

水主气

在泉之气﹐始於司天之右﹐是地气之本於天也。加臨爲客气﹐六气爲主气。客勝爲從。主勝爲逆。

寅申之歲

少陽司天

厥陰在泉

少陰君火加

太陰濕土加

少陽相火加

初之气

厥陰風

木主气

二之气

少陰君

火主气

三之气

少陽相

火主气

陽明燥金加

太陽寒水加

厥陰風木加

四之气

太陰濕

土主气

五之气

陽明燥

金主气

終之气

太陽寒

水主气

卯酉之歲

陽明司天

少陰在泉

太陰濕土加

少陽相火加

陽明燥金加

初之气

厥陰風

木主气

二之气

少陰君

火主气

三之气

少陽相

火主气

二之气﹐少陽相火加臨於少陰君火﹐是以下臨上﹐爲不當其位﹕民善暴死。

太陽寒水加

厥陰風木加

少陰君火加

四之气

太陰濕

土主气

五之气

陽明燥

金主气

終之气

太陽寒

水主气

辰戌之歲

陽明司天

少陰在泉

少陽相火加

陽明燥金加

太陽寒水加

初之气

厥陰風

木主气

二之气

少陰君

火主气

三之气

少陽相

火主气

厥陰風木加

少陰君火加

太陰濕土加

四之气

太陰濕

土主气

五之气

陽明燥

金主气

終之气

太陽寒

水主气

巳亥之歲

厥陰司天

少陽在泉

陽明燥金加

太陽寒水加

厥陰風木加

初之气

厥陰風

木主气

二之气

少陰君

火主气

三之气

少陽相

火主气

司天之厥陰﹐加臨於三气之上﹐以主歲半之前。

少陰君火加

太陰濕土加

少陽相火加

四之气

太陰濕

土主气

五之气

陽明燥

金主气

終之气

太陽寒

水主气

在泉之少陽﹐加臨於六气之上﹐以主歲半之後。六气準此。

【張志聰曰﹕歲運七篇﹐總以後項圖像推之﹐其五運六气﹐司天在泉﹐間气加臨﹐主時主歲﹐總括於中矣。再以天時民病﹐合而推之﹐已了然在目﹐不必多贅也。】古今圖書集成醫部全錄卷三十三

六微旨大論篇第六十八

【馬蒔曰﹕內言天道六六之節﹐地理應六節等義﹐故名篇。】

【張志聰曰﹕此篇分論六節﹐應天應地﹐主歲主時﹐及加臨之六气﹐故曰六微旨大論﹐言陰陽之數﹐其旨甚微。】

黃帝問曰﹕嗚呼遠哉﹐天之道也﹗如迎浮雲﹐若視深淵。視深淵尙可測﹐迎浮雲莫知其極。夫子數言謹奉天道﹐予聞而藏之﹐心私異之﹐不知其所謂也。願夫子溢志盡言其事﹐令終不滅﹐久而不絕。天之道可得聞乎﹖岐伯稽首再拜﹐對曰﹕明乎哉問天之道也﹗此因天之序﹐盛衰之時也。帝曰﹕願聞天道六六之節盛衰何也﹖岐伯曰﹕上下有位﹐左右有紀。故少陽之右﹐陽明治之﹔陽明之右﹐太陽治之﹔太陽之右﹐厥陰治之﹔厥陰之右﹐少陰治之﹔少陰之右﹐太陰治之﹔太陰之右﹐少陽治之。此所謂气之標﹐蓋南面而待之也。故曰﹐因天之序﹐盛衰之時﹐移光定位﹐正立而待之﹐此之謂也。少陽之上﹐火气治之﹐中見厥陰﹔陽明之上﹐燥气治之﹐中見太陰﹔太陽之上﹐寒气治之﹐中見少陰﹔厥陰之上﹐風气治之﹐中見少陽﹔少陰之上﹐熱气治之﹐中見太陽﹔太陽之上﹐濕气治之﹐中見陽明。所謂本也。本之下﹐中之見也。見之下﹐气之標也。本標不同﹐气應異象。帝曰﹕其有至而至﹐有至而不至﹐有至而太過﹐何也﹖岐伯曰﹕至而至者和。至而不至﹐來气不及也。未至而至﹐來气有餘也。帝曰﹕至而不至﹐未至而至﹐何如﹖岐伯曰﹕應則順﹐否則逆﹐逆則變生﹐變生則病。帝曰﹕善。請言其應。岐伯曰﹕物﹐生其應也。气﹐脈其應也。

【王冰曰﹕深淵淨瀅而澄澈﹐故視之可測其深淺﹐浮雲飄泊而合散﹐故迎之莫詣有邊涯。言蒼天之象加淵﹐可視乎鱗介﹐運化之道猶云﹐莫測其去畱。六气深微﹐其於運化當如是諭矣。道者﹐運化生成之道也。上下謂司天地之二气﹐余左右四气﹐在歲之左右也。標﹐末也。聖人南面而立﹐以閱气之至也。移光謂日移光﹐定位謂面南觀气﹐正立觀歲﹐數气之至﹐則气可待之也。少陽南方火﹐故上見火气治之﹐與厥陰合﹐故中見厥陰也。陽明西方金﹐故上燥气治之﹐與太陰合﹐故燥气之下﹐中見太陰也。太陽北方水﹐故上寒气治之﹐與少陰合﹐故寒气之下﹐中見少陰也。厥陰東方木﹐故上風气治之﹐與少陽合﹐故風气之下﹐中見少陽也。少陰東南方君火﹐故上熱气治之﹐與太陽合﹐故熱气之下﹐中見太陽也。太陰西南方土﹐故上濕气治之﹐與陽明合﹐故濕气之下﹐中見陽明也。本﹐謂元气也。气別爲王則文言著矣。本者應之元﹐標者病之始。病生形用求之標﹐方施其用求之本﹐標本不同求之中﹐見法萬全。至﹐謂天之六气也。初之气﹐起於立春前十五日﹐餘二三四五終气﹐次至而分治六十日餘八十七刻半﹐如時至而气至﹐和平之應﹐此爲平歲也。假令甲子歲气有餘﹐於癸亥歲未當至之期﹐先期而至也。乙丑歲气不足﹐於甲子歲當至之期﹐後時而至也。故曰﹐來气不及﹐來气有餘也。言初气之至期如此。歲气有餘﹐六气之至皆先期﹔歲气不及﹐六气之至皆後時。先時後至﹐後時先至﹐各差十三日而應也。當期爲應﹐愆期爲否。天地之气﹐生化不息﹐無止礙也。不應有而有﹐應有而不有﹐是造化之气失常﹐失常則气變﹐變常則气血紛撓而爲病。天地變而失常﹐則萬物皆病也。夫物之生榮有常時﹐脈之至應有常期﹐有餘歲早﹐不及歲晚﹐皆依時至。】

【馬蒔曰﹕此言天道右轉﹐有六節之盛衰者﹐乃天道之常﹐正所謂上者右行﹐又因所見而命標本中气之所在﹐又因气應而察病變之所生也。天道六六之節盛衰者﹐天之三陰三陽﹐右旋天外﹐更治歲政﹐每歲各一盛衰﹐至六歲周徧﹐通得盛衰之節六六也。上下有位﹐左右有紀者﹐謂每歲陰陽盛衰之位。上下﹐謂司天在泉二位也。左右﹐謂司天之左間右間﹐及在泉之左間右間爲四紀也。凡天右旋之陰陽﹐臨司天之位者﹐其天之气盛﹐至三之气始布﹔臨在泉之位者﹐其地之气盛﹐至終之气始布。而上下二位﹑有二節陰陽盛衰也。臨司天之左間者﹐其气至四之气盛﹔右間者﹐其气至二之气盛。臨在泉之左間者﹐其气至初之气盛﹔右間者﹐其气至五之气盛﹐而左右四紀﹐有四節陰陽盛衰也。故此六節陰陽﹐每歲各一盛衰﹐而數得六。寅申歲少陽旋來司天﹐治之爲初六﹔少陽之右﹐卯酉歲陽明旋來司天﹐治之爲六二﹔陽明之右﹐辰戌歲太陽旋來司天﹐治之爲六三﹔太陽之右﹐巳亥歲厥陰旋來司天﹐治之爲六四﹔厥陰之右﹐子午歲少陰旋來司天﹐治之爲六五﹔少陰之右﹐丑未歲太陰旋來司天﹐治之爲六六。太陰之右﹐周而復始﹐始於少陽治﹐故曰﹐六六之節盛衰也。凡此三陰三陽﹐爲治之气﹐皆所謂六气之標也﹐南面待之者﹐明前少陽之右云云者﹐皆南面立而待之﹐乃右居西﹐而從西旋過東也。少陽之上﹐火气治之﹐中見厥陰﹔陽明之上﹐燥气治之﹐中見太陰﹔太陽之上﹐寒气治之﹐中見少陰﹔厥陰之上﹐風气治之﹐中見少陽﹔少陰之上﹐熱气治之﹐中見太陽﹔太陰之上﹐濕气治之﹐中見陽明者﹐其火燥風寒熱濕爲治之气﹐皆所謂六气之本也。其中見之气﹐乃六气之中气也。通前六气之標言之﹐則本居上﹐標居下﹐中气居本標之中﹐故曰本之下﹐中之見也﹐見之下﹐气之標也。中气者﹐三陰三陽﹐各猶夫婦之配合相守﹐而人之臟腑經脈皆應之也。故少陽本標之中見厥陰﹐厥陰本標之中見少陽﹐而互爲中气相守﹐則人之膽三焦少陽經﹐亦絡肝心包﹐肝心包厥陰經﹐亦絡膽三焦而互交也。陽明本標之中見太陰﹐太陰本標之中見陽明﹐而互爲中气相守﹐則人之胃大腸陽明經亦絡脾肺﹐脾肺太陰經亦絡胃大腸而互交也。太陽本標之中見少陰﹐少陰本標之中見太陽﹐而互爲中气相守﹐則人之膀胱小腸太陽經亦絡腎心﹐腎心少陰經亦絡膀胱小腸而互交也。本標不同﹐气應異象者﹐謂太陽少陰二气也。太陽之上﹐寒气治之﹐是標陽本寒﹐不同其气應﹐則太陽所至爲寒﹐生中爲溫﹐而寒溫異象也。少陰之上﹐熱气治之﹐是標陰本熱﹐不同其气應﹐則少陰所至爲熱﹐生中爲寒﹐而熱寒異象也。至於脈從病反﹐如瓜甜蒂苦﹐蔥白葉靑﹐參補蘆瀉﹐麻黃髮汗﹑根節止汗之類﹐皆太陽少陰本標不同之气異象也。其有至而至﹐有至而不至﹐有至而太過者﹐言陰陽旋來治歲之候至﹐而其气化亦應候至者﹐爲至而至者和也。候至而其气化不至者﹐爲至而不至﹐旋來之气不及也。候未至而气化先至者﹐爲未至而至﹐旋來之气有餘也。故气化應候至者爲順﹐未至而至﹑至而不至者爲逆。逆則勝復之變生﹐變生則病作矣。物生其應﹐气脈其應者﹐復說應則順之義也。卽六元正紀大論所謂厥陰所至爲風生之類﹐是物生之應﹔厥陰之至﹐其肝弦之類﹐是气脈之應也。】

【張志聰曰﹕天之道者﹐陰陽之道也﹐言陰陽之道﹐髙遠而淵深也。夫有形者尙可測﹐在天之爲气者﹐莫知其極也。夫天包乎地﹐六气繞地環轉﹐故不曰在地而曰在泉。視深淵尙可測者﹐諭六气之在泉也。因天之序者﹐天以六爲節﹐因六气而環序也。盛衰者﹐六气之有太過不及也﹐六六者﹐謂司天之三陰三陽﹐上合天之六气也。上下有位者﹐言少陰在上則陽明在下﹐太陰在上則太陽在下﹐少陽在上則厥陰在下﹐厥陰在上則少陰在下﹐太陽在上則太陰在下﹐厥陰在上則少陽在下﹐六期環轉﹐而各有上下之定位也。左右有紀者﹐如少陰在上則厥陰在左﹑太陰在右﹐太陰在上則少陰在左﹑少陽在右﹐少陽在上則太陽在左﹑陽明在右﹐陽明在上則少陽在左﹑太陽在右﹐太陽在上則陽明在左﹑厥陰在右﹐厥陰在上則太陽在左﹑少陰在右﹐各隨气之在上﹐而有左右之定紀也。故少陽之右﹐陽明治之﹐陽明之右﹐太陽治之﹐蓋以右位之陰陽﹐轉遷於上而主歲也。气之標者﹐標見於上也。夫天气右旋﹐故南面觀之﹐而待其循序環轉也。移光者﹐日月運行也。以日行一周天﹐以定一气之位。正立﹐正南面而立也。夫三陰三陽﹐有六气之化﹐有上下之本標﹐有中見之標本也。風寒暑濕燥火﹐天之陰陽也﹐三陰三陽上奉之﹐故以天气爲本而在上﹐以三陰三陽之气標見於下也。然三陰三陽之六气﹐𨿽上下相應﹐而各有不同。少陰標陰而本熱﹐太陽標陽而本寒﹐是本標之不同也。少陰太陽從本從標﹐太陰少陽從本﹐陽明厥陰不從標本﹐從乎中也。故有從本而得者﹐有從標而得者﹐有從標本而得者﹐有從中見而得者﹐是气應之異象也。其三陰三陽之主歲﹐而各有太過不及也。至而至者﹐此平气之年﹐無太過不及﹐四時之气﹐應期而至﹐气之和平也。如春應溫而寒﹐夏應熱而溫﹐此應至而不至﹐來气之不及也。如未至春而先溫﹐未至夏而先熱﹐此未應至而先至﹐來气之有餘也。按天元正紀大論曰﹕凡此陽明太陰厥陰司天之政﹐气化運行後天﹐太陽少陽少陰司天之政﹐气化運行先天。蓋不及之歲﹐則司天之气後天時而至﹔有餘之歲﹐則司天之歲先天時而至。又陽年主實﹐陰年主虛﹐其天符歲會之年﹐是爲平气﹐無太過不及者也。如不及之歲﹐應至而不至﹐有餘之歲﹐應未至而至﹐是爲應則順。如不及之歲﹐反未至而至﹐有餘之歲﹐反至而不至﹐是爲否則逆。逆則變生﹐變則爲民之災病矣。請言其應者﹐謂應太過不及之气也。物生其應者﹐如厥陰司天﹐毛虫靜﹑羽虫育﹐少陽司天﹐艸木早榮﹐太陰司天﹐萬物以榮﹐此生物以應司天之候也。气脈其應者﹐如太陽司天﹐寒臨太虛﹐陽气不令﹐陽明司天﹐陽專其令﹐炎暑大行﹑太陰司天﹐陰專其政﹐陽气退避﹔又厥陰之至﹐其脈弦﹐少陰之至﹐其脈鉤﹐太陰之至﹐其脈沈﹐少陽之至﹐大而浮﹐陽明之至﹐短而濇﹐太陽之至﹐大而長﹐此皆气脈其應也。】

帝曰﹕善。願聞地理之應六節气位何如﹖岐伯曰﹕顯明之右﹐君火之位也。君火之右﹐退行一步﹐相火治之﹔復行一步﹐土气治之﹔復行一步﹐金气治之﹔復行一步﹐水气治之﹔復行一步﹐木气治之﹔復行一步﹐君火治之。相火之下﹐水气承之﹔水位之下﹐土气承之﹔土位之下﹐風气承之﹔風位之下﹐金气承之﹔金位之下﹐火气承之﹔君火之下﹐陰精承之。帝曰﹕何也﹖岐伯曰﹕亢則害﹐承乃制﹐制則生化﹐外列盛衰﹐害則敗亂﹐生化大病。帝曰﹕盛衰何如﹖岐伯曰﹕非其位則邪﹐當其位則正。邪則變甚﹐正則微。帝曰﹕何謂當位﹖岐伯曰﹕木運臨卯﹐火運臨午﹐土運臨四季﹐金運臨酉﹐水運臨子﹐所謂歲會﹐气之平也。帝曰﹕非其位何如﹖岐伯曰﹕歲不與會也。帝曰﹕土運之歲﹐上見太陰﹔火運之歲﹐上見少陽少陰﹔金運之歲﹐上見陽明﹔木運之歲﹐上見厥陰﹔水運之歲﹐上見太陽。柰何﹖岐伯曰﹕天與之會也。故《天元冊》曰天符。帝曰﹕天符歲會何如﹖岐伯曰﹕太乙天符之會也。帝曰﹕其貴賤何如﹖岐伯曰﹕天符爲執法﹐歲會爲行令﹐太乙天符爲貴人。帝曰﹕邪之中也柰何﹖岐伯曰﹕中執法者﹐其病速而危﹔中行令者﹐其病徐而持﹔中貴人者﹐其病暴而死。帝曰﹕位之易也何如﹖岐伯曰﹕君位臣則順﹐臣位君則逆。逆則其病近﹐其害速﹔順則其病遠﹐其害微。所謂二火也。帝曰﹕善。願聞其步何如﹖岐伯曰﹕所謂步者﹐六十度而有奇﹐故二十四步﹐積盈百刻而成日也。【中﹐並去聲。】

【王冰曰﹕日出謂之顯明﹐則卯地气分春也。自春分後六十日有奇﹐斗建卯正﹐至於巳正﹐君火位也。自斗建巳正未之中﹐三之气分﹐相火治之﹐所謂少陽也。君火之位﹐所謂少陰﹐熱之分也。天度至此﹐暄淑大行﹐居熱之分﹐不行炎暑﹐君之徳也。少陽居之爲僭逆﹐大熱早行﹐疫癘乃生﹔陽明居之爲溫涼不時﹔太陽居之爲寒雨間熱﹔厥陰居之爲風濕﹐雨生羽虫﹔少陰居之爲天下疵疫﹐以其得位﹐君令宣行故也。太陰居之爲時雨。火有二位﹐故以君火爲六气之始也。相火則夏至日前後各三十日也。少陽之分﹐火之位也。天度至此﹐炎熱大行。少陽居之爲熱暴﹐至艸萎河幹﹐炎亢濕化晚布﹔陽明居之爲涼气間發﹔太陽居之爲寒气間至﹐熱爭冰雹﹔厥陰居之爲風熱大行﹐雨生羽虫﹔少陰居之爲大暑炎亢﹔太陰居之爲雲雨雷電。退謂南面視之在位之右一步﹐凡六十日八十七刻半﹐餘气同法。復行一步﹐土气治之﹐雨之分也﹐卽秋分前六十日有奇﹐斗建未正至酉之中﹐四之气也。天度至此﹐雲雨大行﹐濕蒸乃作。少陽居之爲炎熱沸騰﹐雲雨雷雹﹔陽明居之爲淸雨霧露﹔太陽居之爲寒雨害物﹔厥陰居之爲暴風雨摧拉﹐雨生倮虫﹔少陰居之爲寒熱气反用﹐山澤浮雲﹐暴雨溽蒸﹔太陰居之爲大雨霪霔也。復行一步金气治之﹐燥之分也﹐卽秋分後六十日有奇﹐自斗建酉正至亥之中﹐五之气也。天度至此﹐萬物皆燥。少陽居之爲溫淸更正﹐萬物乃榮﹔陽明居之爲大涼燥疾﹔太陽居之爲早寒﹔厥陰居之爲涼風大行﹐雨生介虫﹔少陰居之爲秋濕熱病時行﹔太陰居之爲時雨沈陰也。復行一步﹐水气治之﹐寒之分也﹐卽冬至前後各三十日﹐自斗建亥至醜之中﹐六之气也。天度至此﹐寒气大行。少陽居之爲冬溫﹐蟄虫不藏﹐流水不冰﹔陽明居之爲燥寒勁切﹔太陽居之爲大寒凝冽﹔厥陰居之爲寒風飄揚﹐雨生鱗虫﹔少陰居之爲蟄虫出見﹐流水不冰﹔太陰居之爲凝陰寒雪地气濕也。復行一步﹐木气治之﹐風之分也﹐卽春分前六十月有奇也﹐自斗建丑正至卯之中﹐初之气也。天度至此﹐風气乃行﹐天地神明﹐號令之始﹐天之使也。少陽居之爲溫疫至﹔陽明居之爲淸風霧露朦昧﹔太陽居之爲寒風切冽﹐霜雪水冰﹔厥陰居之爲大風發榮﹐雨生毛虫﹔少陰居之爲熱風傷人﹐時气流行﹔太陰居之爲風雨凝陰不散也。復行一步﹐君火治之﹐熱之分也﹐復春分始也﹐自斗建卯正至巳之中﹐二之气也。凡此六位﹐統一年六六三百六十日﹐六八四百八十刻﹐六七四十二刻﹐其餘半刻分而爲三﹐約終三百六十五度也﹐余奇細分率之可也。相火之下﹐水气承之者﹐熱盛水承﹐條蔓柔弱﹐湊潤衍溢﹐水象可見。水位之下﹐土气承之者﹐寒甚物堅﹐水冰流涸﹐土象斯見承下明矣。土位之下﹐風气承之者﹐疾風之後﹐時雨乃零﹐是則濕爲風吹。化而爲雨﹐風位之下﹐金气承之者﹐風動气淸﹐萬物皆燥﹐金承木下﹐其象昭然。金位之下﹐火气承之者﹐鍛金生熱則火流金﹐乘火之上﹐理無妄也。君火之下﹐陰精承之者﹐君火之位﹐大熱不行﹐蓋爲陰精制承其下也。諸以所勝之气乘於下者﹐皆折其慓盛﹐此天地造化之大體爾。若非太過非不及﹐是謂平運主歲。平歲之气﹐物生脈應﹐皆必合期無先後也。歲不與會者﹐不與本辰相逢會也。天之與會者﹐天气與運气相逢會也。太乙天符之會﹐是謂三合﹐一者天會﹐二者歲會﹐三者運會也。執法猶相輔﹐行令猶方伯﹐貴人猶君主。執法官人之繩準﹐自爲邪僻﹐故病速而危。方伯無執法之權﹐故無速害病﹐但執持而已。貴人義無淩犯﹐故病則暴死。相火居君位﹐是臣位居君位故逆。君火居相火﹐是君位居臣位﹐故順。遠近謂裏之遠近。奇謂八十七刻又十分刻之五也。夫周天之度﹐三百六十五度四分度之一也。二十四步﹐正四歲也。四分度之一﹐二十五刻也。四歲气成積已盈百刻﹐故成一日度一日也。】

【馬蒔曰﹕此論地道左遷以外﹐列爲盛衰﹐正所謂下者左行﹐而有當位非位之正變﹐又因邪之所在而命其有微甚也。地理應六節气位者﹐地之四方分爲六步﹐更治時令﹐以應天外六節气位之治也。顯明之右﹐君火之位者﹐日出顯明卯地之右﹐在方屬東南﹐在時屬春分﹐卯中之後﹐爲君火之位也。君火之右﹐退行一步﹐相火治之者﹐地气至南方﹐相火位行令﹐治夏至前後三之气﹐以應司天之政布﹐其運主戊癸歲以應司天之政治歲也。復行一步﹐土气治之者﹐地气至西南﹐土位行令﹐至秋分前四之气﹐以應司天左間之气盛﹐其運主甲己歲﹐以應司天之政治歲也。復行一步﹐金气治之者﹐地气至西北﹐金位行令﹐治秋分後五之气﹐以應在泉右間之气﹐其運主乙庚歲﹐以應司天之政治歲也。復行一步﹐水气治之者﹐地气至北方﹐水位行令﹐治冬至前後終之气﹐以應在泉之气布﹐其運主丙辛歲﹐以應司天之政治歲也。復行一步﹐木气治之者﹐地气至東北﹐木位行令﹐治春分前初之气﹐以應在泉左間之气盛﹐其運主丁壬歲﹐以應司天之政治歲也。復行一步﹐君火治之者﹐地气至東南﹐君火位行令﹐治春分後二之气﹐以應司天右間之气盛﹐其運周歲﹐相火代之不主歲﹐故餘皆曰復行﹐惟相火曰退行也。六步各行本方之气﹐入於中國﹐故木於東方治令﹐時春气西行﹐而中國皆東方溫气﹐歲泉左間所居之气也。君相於南方治令﹐時夏气北行﹐而中國皆南方熱气﹐與天右間所居之气也。金於西方治令﹐時秋气東行﹐而中國皆西方涼气﹐與天左間所居之气也。水於北方治令﹐時冬气南行﹐而中國皆北方寒气﹐與泉右間所居之气也。六气之下﹐各有所制之气承之者﹐蓋五行之气﹐一極則一生﹐而循環相承﹐無一息間斷也。相火之下﹐水气承之者﹐夏相火極水生承之﹐從微漸化﹐至冬著也。水位之下﹐土气承之者﹐冬水極土生承之﹐從微漸化﹐至長夏著也。土位之下﹐水气承之者﹐長夏土極木生承之﹐從微漸化﹐至春著也。木位之下﹐金气承之者﹐春木極金生承之﹐從微漸化﹐至秋著也。金位之下﹐火气承之者﹐秋金極火生承之﹐從微漸化﹐至夏著也。君火之下﹐陰精承之者﹐夏君火極陰精承之﹐從微漸化﹐至冬著也。其義與陰陽家水胎於午﹑金胎於卯等說﹐大同小異﹐而皆循環相承以爲胎也。亢﹐過極也。亢則害﹐承乃制﹐制則生化﹐外列盛衰﹐害則敗亂﹐生化大病者﹐言六位之气﹐過極則必害作﹐承气乃生於下﹐制之使不過也。故制則從微化著﹐承者自外列盛﹐極者自外列衰﹐而生化循環﹐害作則敗壞擾亂﹐而生化大病也。外列﹐謂天之六气運列於外者﹐非卽謂下承之气也。故下文帝復問盛衰何如﹐而答以當其位則正﹐非其位則邪﹐所謂同者盛之﹐異者衰之也。下文又以天符歲會言之﹐則當其位者可知矣。盛衰非其位則邪﹐當其位則正者﹐復明上文制則生化﹐外列盛衰之盛衰也。蓋制亢下承生化之盛衰﹐惟歲气和平﹐則其所化﹐循序漸進﹐從微至著﹐而皆當六位之正﹐其歲气有太過不及﹐則其所化無序﹐或躐等陵節﹐或乘危往勝﹐故變或兼化而爲半。非其位之邪﹐變或復勝而爲全﹐非其位之邪也。木運臨卯﹐卽丁卯歲﹔火運臨午﹐卽戊午歲﹔土運臨四季﹐卽甲辰﹑甲戌﹑己未﹑己丑歲﹔金運臨酉﹐卽乙酉歲﹔水運臨子﹐卽丙子歲。所謂歲會气之平者﹐言此八歲皆歲與五運相會而气和平﹐又爲太乙天符﹐其盛衰皆能循序﹐當六位之正﹐此正所謂歲會之義也﹐如余歲不與運會﹐則气有太過不及﹐其盛衰皆無序而非其位也。至於土運之歲﹐上見太陰﹐卽己丑﹑己未歲﹔火運之歲﹐上見少陽﹐卽戊寅﹑戊申歲﹐上見少陰﹐卽戊子﹑戊午歲﹔金運之歲﹐上見陽明﹐卽乙卯﹑乙酉歲﹔木運之歲﹐上見厥陰﹐卽丁巳﹑丁亥歲﹔水運之歲﹐上見太陽﹐卽丙辰﹑丙戌歲。內己丑﹑己未﹑戊午﹑乙酉﹐以爲太乙天符﹐此乃司天與運气相會﹐故《天元冊》名曰天符。然天符中之己丑﹑己未﹑戊午﹑乙酉﹐歲會中之戊午﹑己丑﹑己未﹑乙酉﹐乃天符歲會相同﹐又名曰太乙天符也。太乙者﹐至尊無二之稱也。帝遂以此三者分之﹐所擬貴賤何如爲問﹐伯言天符之歲﹐猶之執法之臣﹐法不可假﹐故邪中執法﹐其病速而危。假如戊子日﹐戊爲火運﹐子爲火气﹐亦是天符﹐此日得病者困半也。歲會之歲﹐猶之行令之臣﹐當有主之者在﹐故邪中行令﹐其病徐而持。假如甲辰﹐甲爲土運﹐辰爲土支﹐乃歲會也。年月日時﹐同太乙天符之歲﹐猶之君主之貴人也。故邪中貴人者﹐其病暴而死。假如戊午日﹐戊爲火運﹐午爲火支﹐又爲火气﹐卽太乙天符﹐此日病者死。帝又以位之易者爲問﹐伯言以少陰君火﹐而位於少陽相火之位則爲順﹐順則其病遠而害微也。以少陽相火﹐而位於少陰君火之位則爲逆﹐逆則其病近而害速也。惟二火以易位言耳。步者﹐帝復問地之六步也。六十度有奇者﹐地之六步﹐繞天一周﹐凡三百六十五度﹐以爲一歲之日數﹐而每步各得六十度有奇也。故一日爲一度﹐六十日八十七刻半爲一步而不盈日﹐積二十四步凡四歲﹐則其餘奇積盈百刻而成日﹐於歲終以爲一紀也。曰六位下承之气﹐其所以爲正化之常者﹐爲兼化勝復之變者﹐爲和者﹐爲乖者之詳﹐可得聞之﹐而一証之以經旨乎﹖曰至誠無息者﹐道體也。陰陽五行﹐在天地間流行﹐一極一生﹐而更互相承﹐循環無端者﹐與道爲體也。故其相承以陰陽言﹐則冬至陰極陽生承之﹐夏至陽極陰生承之也。以五行言之﹐則五行卽陰陽之相承﹐特有盛稚之分耳。故火盛陽﹐水盛陰﹐木稚陽﹐金稚陰﹐土負陰抱陽爲沖气。其在陰陽相承﹐則冬至陰極﹐陽生承之。始於長夏﹐土之沖气極﹐木稚陽生承之。次於秋﹐金之稚陰極﹐火盛陽生承之。終於冬﹐生之盛陰極﹐土沖气生承之也。夏至陽極﹐陰生承之。終於春﹐木之稚陽極﹐金稚陰生承之。次於夏﹐君火之盛陽極﹐陰精生承之。終於夏﹐相火之盛陽極﹐陰生承之﹐而一歲一周也。其在五行自相承﹐則君火相火之下﹐陰精水气承之。水位之下﹐土气承之者﹐初歲也。土位之下﹐木气承之者﹐二歲也。木位之下﹐金气承之﹐金位之下﹐火气承之者﹐凡三歲周而復始也。故混而陰陽﹐分而五行﹐常如是更互相承﹐循環無端者﹐實由相承之體﹐至誠無息而然也。以其相承之體言之﹐則至誠無息﹐隨極而承﹐無常變和乖之殊。以其流行之用言之﹐則極於平气之紀﹐而當其位承之者﹐爲正化之常而爲和﹐極於太過不及之紀﹐而非其位承之者﹐爲兼化勝復之變而爲乖也。其常者﹐則循序漸進﹐以爲四時之周流。其變者﹐則或肆威太過﹐而綦極於非位﹔或勢位不及﹐而夭極於非位。故所承者﹐皆隨其極制於下﹐而躐等陵節﹐變其本气﹐以爲旦夕之暴化。是故半變者﹐本气半衰﹐下承半盛而爲半﹐非位之兼化。全變者﹐本气全衰﹐下承全盛而爲全﹐非位之勝復。和而變者爲徳化政令﹐乖而變者爲災害眚傷也。經所謂發生之紀﹐其變振拉摧拔之類﹐乃太過之兼化。木不勝徳則收气復之類﹐乃太過之勝復。委和之紀﹐其動緛皮拘緩之類﹐乃不及之兼化。肅殺炎赫沸騰之類﹐乃徳化政令之勝復。水發而雹雪風發而毀折之類﹐乃災害眚傷之兼化。厥陰所至爲飄怒大涼﹐少陰所至爲大暄寒之類﹐乃災害眚傷之勝復也。故均是至誠無息之體﹐但其所極所承者﹐自常變和乖之不齊﹐則其應見者﹐有正化兼化勝復及微甚災祥之各異也。】

【張志聰曰﹕此論六節應地而主時也。節﹐度也。气位﹐六气所主之步位也。顯明者﹐寅正立春節候﹐乃初之气也。顯明之右﹐乃少陰君火之位﹐主二之气也。退行一步者﹐從右而退轉一位也。君火之右﹐乃少陽相火之位﹐主三之气也。復行一步者﹐復行一位也。復行一位﹐乃太陰濕土﹐主四之气也。復行一位﹐乃陽明燥金﹐主五之气也。復行一位﹐乃太陽寒水﹐主六之气也。復行一位﹐乃厥陰風木﹐主初之气也。復行一位﹐乃少陰君火之所﹐主周而復始也。六气以君火爲尊﹐故以少陰爲始。然五行之中﹐有生有化﹐有制有克﹐如無承制而亢極則爲害﹐有制克則生化矣。治﹐主也﹐謂六气定位而各有所主也。承者﹐謂承奉其上而制之也。陰精者﹐天乙所生之精水也。如木位之下﹐乃陽明燥金﹐太陽寒水母子之气以承之﹐母气制之﹐則子气生化其木矣。如金位之下﹐乃君相二火﹐太陰濕土母子之气承之﹐母气克之﹐則子气生化其金矣。土位之下﹐乃厥陰風木君相二火﹐母子之气以承之﹐木制其土﹐則火气生化矣。餘三气相同﹐是爲制則生化也。如火亢而無水以承之﹐則火炎鑠金﹐而水之生原絕矣。無水以制火﹐則火愈亢矣。如水亢而無土以承之﹐則水濫火滅﹐而土之母气絕矣。無土以制水﹐則水愈亢矣。是以亢則爲五行之賊害﹐害則生化承制之气﹐皆爲敗亂﹐而生化大病矣。外列盛衰者﹐謂外列主歲之气﹐有盛有衰﹐如主歲之气與主時之气﹐交相亢極﹐則爲害更甚﹐故曰害則敗亂﹐生化大病也。夫太過不及之歲﹐而有盛衰之气也﹐非其位者﹐謂气來有餘﹐則制己所勝﹐而侮所不勝﹐此歲气之盛也。气來不及﹐則己所不勝﹐侮而乘之﹐己所勝﹐輕而侮之﹐此歲气之衰也。此皆不守本位而交相乘侮﹐則邪僻內生矣。當其位者﹐乃平气之年﹐無太過不及之乘侮﹐而各當其本位﹐此气之正也。邪則變甚﹐正則變微也。若平气之歲﹐則無盛衰﹐木運臨卯火運臨午之類。會﹐合也﹐以天干之化運﹐與地支之主歲相合﹐故爲歲會﹐此平气之年也。如非歲會之年﹐則有太過不及之相承﹐是爲不當其位矣。若司天之气﹐與五運之气相合﹐是爲天符。上見者﹐謂司天之气﹐見於歲運之上也。土運之歲﹐上見太陰﹐火運之歲﹐上見少陽之類是也。天符與歲會相合﹐名太乙天符﹐乃戊午﹑己丑﹑己未﹑乙酉四歲﹐此乃司天之气﹐五運之气﹐主歲之气﹐三者相合﹐故又名曰三合。夫地理之應六節﹐乃主時之六气不易之位也。然又有加臨之六气﹐隨司天在泉六期環轉﹐故曰位之易也。如少陰君火﹐加臨於少陽相火之上﹐是爲君位臣則順。如少陽相火﹐加臨於少陰君火之上﹐是爲臣位君則逆。所謂二火之順逆也。類而推之﹐餘四气亦有母子之分﹐如母加於子爲順﹐子加於母爲逆。步﹐位也﹐以一气各主六十日零八十七刻半﹐故爲六十度而有奇。四歲之中﹐共計二十四步﹐每步气盈八十七刻半﹐共積盈二千一百刻﹐以二千刻分爲四歲之气盈五日﹐尙積盈一百刻而成有餘之一日也。】

帝曰﹕六气應五行之變何如﹖岐伯曰﹕位有終始﹐气有初中上下不同﹐求之亦異也。帝曰﹕求之柰何﹖岐伯曰﹕天气始於甲﹐地气始於子﹐子甲相合﹐命曰歲立。謹候其時﹐气可與期。帝曰﹕願聞其歲﹐六气始終﹐早晏何如﹖岐伯曰﹕明乎哉問也﹗甲子之歲﹐初之气﹐天數始於水下一刻﹐終於八十七刻半﹔二之气﹐始於八十七刻六分﹐終於七十五刻﹔三之气﹐始於七十六刻﹐終於六十二刻半﹔四之气﹐始於六十二刻六分﹐終於五十刻﹔五之气﹐始於五十一刻﹐終於三十七刻半﹔六之气﹐始於三十七刻六分﹐終於二十五刻。所謂初六﹐天之數也。乙丑歲﹐初之气﹐天數始於二十六刻﹐終於一十二刻半﹔二之气﹐始於一十二刻六分﹐終於水下百刻﹔三之气﹐始於一刻﹐終於八十七刻半﹔四之气﹐始於八十七刻六分﹐終於七十五刻﹔五之气﹐始於七十六刻﹐終於六十二刻半﹔六之气﹐始於六十二刻六分﹐終於五十刻。所謂六二﹐天之數也。丙寅歲﹐初之气﹐天數始於五十一刻﹐終於三十七刻半﹔二之气﹐始於三十七刻六分﹐終於二十五刻﹔三之气﹐始於二十六刻﹐終於一十二刻半﹔四之气﹐始於一十二刻六分﹐終於水下百刻﹔五之气﹐始於一刻﹐終於八十七刻半﹔六之气﹐始於八十七刻六分﹐終於七十五刻。所謂六三﹐天之數也。丁卯歲﹐初之气﹐天數始於七十六刻﹐終於六十二刻半﹔二之气﹐始於六十二刻六分﹐終於五十刻﹔三之气﹐始於五十一刻﹐終於三十七刻半﹔四之气﹐始於三十七刻六分﹐終於二十五刻﹔五之气﹐始於二十六刻﹐終於一十二刻半﹔六之气﹐始於一十二刻六分﹐終於水下百刻。所謂六四﹐天之數也。次戊辰歲﹐初之气﹐復始於一刻﹐常如是無已﹐周而復始。帝曰﹕願聞其歲候何如﹖岐伯曰﹕悉乎哉問也﹗日行一周﹐天气始於一刻﹔日行再周﹐天气始於二十六刻﹔日行三周﹐天气始於五十一刻﹔日行四周﹐天气始於七十六刻﹔日行五周﹐天气復始於一刻。所謂一紀也。是故寅午戌歲气會同﹐卯未亥歲气會同﹐辰申子歲气會同﹐巳酉丑歲气會同﹐終而復始。帝曰﹕願聞其用也。岐伯曰﹕言天者求之本﹐言地者求之位﹐言人者求之气交。帝曰﹕何謂气交﹖岐伯曰﹕上下之位﹐气交之中﹐人之居也。故曰﹐天樞之上﹐天气主之﹔天樞之下﹐地气主之﹔气交之分﹐人气從之。萬物由之﹐此之謂也。帝曰﹕何謂初中﹖岐伯曰﹕初凡三十度而有奇﹐中气同法。帝曰﹕初中何也﹖岐伯曰﹕所以分天地也。帝曰﹕願卒聞之﹗岐伯曰﹕初者地气也﹐中者天气也。帝曰﹕其升降何如﹖岐伯曰﹕气之升降﹐天地之更用也。帝曰﹕願聞其用何如﹖岐伯曰﹕升已而降﹐降者謂天﹔降已而升﹐升者謂地。天气下降﹐气流於地﹔地气上升﹐气騰於天。故髙下相召﹐升降相因﹐而變作矣。【分﹐去聲。】

【王冰曰﹕位﹐地位也。气﹐天气也。气與位互有差移﹐故气之初﹐天用事﹐气之中﹐地主之﹐地主則气流於地﹐天用則气騰於天﹐初與中皆分天步而率刻爾。初中各三十日﹐餘四十三刻四分刻之三也。子甲相合﹐命曰歲立﹐則甲子歲也。謹候水刻早晏﹐則六气悉可與期。甲子之歲﹐初之气﹐天數始於水下一刻者﹐常起於平明寅初一刻艮中之南也。終於八十七刻半者﹐子正之中夜之半也。外十二刻半﹐入二气之初﹐諸餘刻同入也。二之气﹐始於八十七刻六分者﹐子中之左也。終於七十五刻者﹐戌之後四刻也。外二十五刻﹐入次三气之初率。三之气﹐始於七十六刻者﹐亥初之一刻也。終於六十二刻半者﹐酉正之中也。外三十七刻半差入後。四之气﹐始於六十二刻六分者﹐酉中之北也。終於五十刻者﹐未後之四刻也。外五十刻差入後﹐五之气﹐始於五十一刻者﹐申初之一刻也。終於三十七刻半者﹐午正之中﹐晝之半也。外六十二刻半差入後。六之气﹐始於三十七刻六分者﹐午中之南也。終於二十五刻者﹐辰正之後四刻也。外七十五刻差入後。天地之數﹐二十四气乃大會而同﹐故命曰﹐初六天數也。乙丑歲﹐初之气﹐天數始於二十六刻者﹐巳初之一刻也。終於一十二刻半者﹐卯正之中也。二之气﹐始於一十二刻六分者﹐卯中之南也。終於水下百刻者﹐丑後之四刻也。三之气﹐始於一刻者﹐又寅初之一刻也。終於八十七刻半者﹐子正之中也。四之气﹐始於八十七刻六分者﹐子中正東也。終於七十五刻者﹐戌後之四刻也。五之气﹐始於七十六刻者﹐亥初之一刻也。終於六十二刻半者﹐酉正之中也。六之气﹐始於六十二刻六分者﹐酉中之北也﹐終於五十刻者﹐未後之四刻也。一六爲初六﹐二六爲六二名次也。丙寅歲﹐初之气﹐天數始於五十一刻者﹐申初之一刻也。終於三十七刻半者﹐午正之中也。二之气﹐始於三十七刻六分者﹐午中之酉也。終於二十五刻者﹐辰後之四刻也。三之气﹐始於二十六刻者﹐巳初之一刻也。終於一十二刻半者﹐卯正之中也。四之气﹐始於一十二刻六分者﹐卯中之南也。終於水下百刻者﹐丑後之四刻也。五之气﹐始於一刻者﹐寅初之一刻也。終於八十七刻半者﹐子正之中也。六之气﹐始於八十七刻六分者﹐子中之左也。終於七十五刻者﹐戌後之四刻也。故命曰﹐六三﹐天數也。丁卯歲﹐初之气﹐天數始於七十六刻者﹐亥初之一刻也。終於六十二刻半者﹐酉正之中也。二之气﹐始於六十二刻六分者﹐酉中之北也。終於五十刻者﹐未後之四刻也。三之气﹐始於五十一刻者﹐申初之一刻也。終於三十七刻半者﹐午正之中也。四之气﹐始於三十七刻六分者﹐午中之西也。終於二十五刻者﹐辰後之四刻也。五之气﹐始於二十六刻者﹐巳初之一刻也。終於一十二刻半者﹐卯正之中也。六之气﹐始於一十二刻六分者﹐卯中之南也。終於水下百刻者﹐丑後之四刻也。故命曰六四﹐天數也。始自甲子年﹐終於癸亥歲﹐常以四歲爲一小周﹐一十五周爲一大周﹐以辰命歲﹐則气可與期﹐日行一周﹐天气始於一刻者﹐甲子歲也。日行再周﹐天气始於二十六刻者﹐乙丑歲也。日行三周﹐天气始於五十一刻者﹐丙寅歲也。日行四周﹐天气始於七十六刻者﹐丁卯歲也。日行五周﹐天气復始於一刻者﹐戊辰歲也。餘五十五歲循環﹐周而復始也。法以四年爲一紀﹐循環不已﹐餘三歲一會同﹐故有三合也。气會同如陰陽法以是爲三合者﹐緣其气會同也。不爾則各在一方﹐義無由合。本謂天六气﹐寒暑燥濕風火也﹐三陰三陽﹐由是生化﹐故云本﹐所謂六元者也。位﹐謂金木火土水君火也。天地之气﹐上下相交﹐人之所處也。上下之位﹐气交之中﹐言自天之下﹐地之上﹐則二气交合之分也。人居地上﹐故气交之中﹐人之居也。是以化生變易﹐皆在气交之中。天樞﹐當齊之兩旁也﹐所謂身半矣。伸臂指天﹐則天樞正當身之半也。三分析之﹐上分應天﹐下分應地﹐中分應气交。天地之气﹐交合之際﹐所遇寒暑燥濕風火勝復之變之化﹐故人气從之﹐萬物生化﹐悉由此而合散也。奇﹐謂三十日餘四十三刻又四十分刻之三十也。初中相合﹐則六十日餘八十七刻半也。以各餘四十分刻之三十﹐故雲中气同法也。以初中而知气髙下生人病主之也。气之初﹐天用事﹐天用事則地气上騰於太虛之內。气之中﹐地气主之﹐地气主則天气下降於有質之中﹐升極則降﹐降極則升﹐升降不已﹐故彰天地之更用也。气之初﹐地气升﹐气之中﹐天气降﹐升已而降﹐以下彰天气之下流﹐降已而升﹐以上表地气之上應。天气下降﹐地气上騰﹐天地交合﹐泰之象也。天地之气﹐升降常以三十日半下上﹐下上不已﹐故萬物生化﹐無有休息﹐而各得其所也。變作者﹐气有勝復﹐故變生也。】

【馬蒔曰﹕此論天之陰陽﹐與地之陰陽﹐相錯而變生﹐所謂動靜相召﹐上下相臨﹐陰陽相錯者也。六气應五行之變者﹐帝復取上文天道六六之節﹐及地理應六節气位二節之義﹐合而問之也。言天六气風熱濕火燥寒之盛衰﹐相應地五行木君火相火土金水之治令者﹐同一歲步﹐而其气錯之變﹐何如求之也。位卽步也﹐位有終始者﹐卽天六气之盛者﹐應地五行之治令者﹐同在一步﹐而其候有終始也。气有初中者﹐卽每步始終之盛﹐而治令之气﹐分爲前後﹐前半步爲初气﹐主地气升﹐後半步爲終气﹐主天气降也。天上地下之气﹐相錯於位之終始﹐气之初中不同﹐而求之之法亦異也。天气始於甲﹐地气始於子者﹐求位有終始之法也。言天地之气﹐皆自甲子歲始﹐求之者﹐謹按其始終之時﹐則其气候之至﹐可與之期也。歲六气始終早晏者﹐蓋天地二气之始終﹐有步候之分﹐其在步候﹐則一歲六步﹐每步天地之气﹐始終各治六十日八十七刻半﹐其在歲候﹐則每歲天地之气﹐始終各治三百六十五日二十五刻﹐今帝先問一歲六步之气﹐始終之候早晏也。甲子之歲﹐始於水下一刻﹐終於八十七刻半者﹐甲子歲六步﹐其天之气﹐少陰司天﹐而左間太陰﹐右間厥陰﹐陽明在泉﹐而左間太陽﹐右間少陽﹐皆各於所在之步﹐更盛而相應地气﹐同治其令。今初之气﹐則在泉左間﹐太陽寒气盛﹐相應地東北木气治令﹐而同主春分前六十日八十七刻半﹐始終之候早晏也。二之气﹐始於八十七刻六分﹐終於七十五刻者﹐司天右間厥陰風气盛﹐相應地東南君火治令﹐而同主春分後六十日八十七刻半﹐始終之候早晏也。三之气始於七十六刻﹐終於六十二刻半者﹐司天少陰熱政布﹐相應地南方相火治令﹐而同主夏至前後六十日八十七刻半﹐始終之候早晏也。四之气﹐始於六十二刻六分﹐終於五十刻者﹐司天左間濕气盛﹐相應地西南土气治令﹐而同主秋分前六十日八十七刻半﹐始終之候早晏也。五之气﹐始於五十一刻﹐終於三十七刻半者﹐在泉右間火气盛﹐相應地西北金气治令﹐而同主秋分後六十日八十七刻半﹐始終之候早晏也。終之气﹐始於三十七刻六分﹐終於二十五刻者﹐在泉陽明燥气盛﹐相應地北方水气治令﹐而同主冬至前後六十日八十七刻半﹐始終之候早晏也。天地之气﹐在甲子歲六步﹐始終之候早晏﹐余歲同例推之也。歲候者﹐帝因步候而問及歲候也。蓋天地於一歲之政﹐天气之司天在上者﹐共主一歲﹐地气之主運者﹐居中配之﹐凡二气之候﹐同其始終於一歲也。日行一歲﹐日行一周天也。气始於一刻者﹐甲子歲司天﹐少陰熱气在泉﹐陽明燥气中運大宮土气之候﹐始同治其歲也。日行二周﹐天气始於二十六刻者﹐乙丑歲司天﹐太陰濕气在泉﹐太陽寒气中運少商金气之候﹐始同治其歲也。日行三周天气始於三十一刻者﹐丙寅歲司天﹐少陰火气在泉﹐厥陰風气中運太羽水气之候﹐始同治其歲也。日行四周天气始於七十六刻者﹐丁卯歲司天﹐陽明燥气在泉﹐少陰熱气中運少角水气之候﹐始同治其歲也。此天地之气﹐在初紀四歲始終之候﹐余紀同例推之也。用者﹐用前歲步始終之候﹐求天地之气也。言天者求之本﹐言地者求之用﹐言人者求之气交者﹐言用前歲步始終之候也。言求天气者﹐則求風寒暑濕燥火之本气﹐其標與中气不必求之也。言求地气者﹐則求木火土金水火之位气﹐其下承之气不必求之也。言求人气者﹐則求气交中所應見之气﹐其不應見者不必求之也。就甲子歲初之气言之﹐則言求天气者﹐求司天之熱﹐在泉之燥﹐泉左間之寒也。言求地气者﹐求中運之土﹐本部之木也。言求人气者﹐則求气交所應見者﹐或熱或燥﹐或寒或土或木﹐五者之气爲常﹐非是五者﹐皆勝復之邪變也。气交者﹐天地二气之交接﹐以人之身半天樞爲界。天樞之上﹐至司天之位屬天气主之﹔天樞之下﹐至在泉之位屬地气主之。天地二气﹐於天樞交接之界分﹐屬人气之所從﹐萬物之所由﹐故曰气交也。凡此天地始終之候﹐亙古不易之體也。初凡三十度有奇﹐中气同法者﹐求气有初中之法也。言每步六十日八十七刻半﹐其前三十日有奇則爲初气而月屬陽﹐主天樞已下之气皆升﹐後三十日有奇﹐則爲中气而月屬陰﹐主天樞已上之气皆降。以甲子天歲之气言之﹐天樞已下者﹐謂在泉燥气﹐泉左間寒气﹐中運土气﹐本部水气﹐皆上升也。天樞己上者﹐謂司天熱气下降也。升已而降﹐降者流地﹐降已而升﹐升者騰天﹐故髙下相召﹐升降相隨﹐而氤氳錯雜﹐勝侮相乘﹐而定變常化於气交而作勝復也。蓋天地之气﹐各皆均平﹐則於升降之間﹐各守界分﹐而應歲步本位始終之常化。其有盈虛多少﹐則盈而同類多者勝﹐勝則越出歲步之本位﹐虛而同類少者侮﹐侮則爲非歲步本位之气﹐气乘來勝﹐故常化變而勝復作矣。皆天地升降之气﹐隨時變化之用也。曰天之陰陽六節﹐惟司天在泉二節﹐統盛一歲﹐餘四節獨盛一步者﹐何也﹖曰司天在泉二節﹐正當天地之中﹐其升降常在中國相持﹐故統盛一歲﹐餘四節各居四方﹐其升降不在中國﹐惟治令一方所居之气﹐隨春令西行﹐夏令北行﹐秋令東行﹐冬令南行﹐入歸中國盛之﹐故此四節各隨四時之令﹐獨盛一步也。若夫勝復作而出位變常者﹐𨿽不居治令之力﹐亦入中國往復也。曰天气以風暑濕火燥寒爲序﹐而濕居火前﹔地气以木火土金水爲序﹐而土居火後。夫濕土一气﹐其位不同何也﹖曰﹐在天爲气﹐故天以三陰三陽之气多少爲序﹔在地成形﹐故地以五行之形相生爲序。其以气之多少爲序者﹐從少漸多﹐則陰之序始厥陰﹐厥陰者﹐一陰也﹔次少陰﹐少陰者﹐二陰也﹔終太陰﹐太陰者﹐三陰也。陽之序始少陽﹐少陽者﹐一陽也﹔次陽明﹐陽明者﹐二陽也﹔終太陽﹐太陽者﹐三陽也。此則天气以陰陽之多少爲序﹐而濕居火前也。其以形之相生爲序者﹐生生不已﹐則其气始於木初之气﹐木生火﹐故君火爲二之气﹐相火爲三之气﹐火生土﹐故土爲四之气﹔土生金﹐故金爲五之气﹔金生水﹐故水爲終之气而復生木。此則地气以五行之相生爲序﹐而土居火後也。王太僕以少陽次太陽﹐陳無擇以濕土生相火﹐皆昧經旨也。】

【張志聰曰﹕此論加臨之六气﹐與主時之气相應﹐而各有不同也。五行者﹐謂厥陰風木主初气﹐君相二火主二气﹑三气﹐太陰濕土主四气﹐陽明燥金主五气﹐太陽寒水主六气﹐此主時之五行﹐守定位而不移者也。如加臨之六气﹐應主時之五行﹐則更變不同矣。位有終始者﹐謂主時之六位﹐始於厥陰﹐終於太陽﹐有一定之本位也。气有初中者﹐謂加臨之六气﹐始於地之初气﹐而終於天之中气也。上下不同者﹐謂客气加於上﹐主气主於下﹐應各不同﹐是以求之亦異也。天干之气始於甲﹐地支之气始於子﹐子甲相合而歲立矣。先立其歲以候其時﹐則加臨之六气﹐可與之相期而定矣。其歲者﹐謂其一歲之中﹐有加臨之六气也。始終者﹐始於一刻﹐終於八十七刻半也。早晏者﹐如卯子辰歲﹐天气始於一刻﹐气之早也。如寅未亥歲﹐天气始於七十六刻﹐气之晏也。天數者﹐以一歲之日數﹐應周天之三百六十五度四分度之一也。初之气﹐始於寅正朔日子初之水下一刻﹐終於六十日零八十七刻半。六气共計三百六十日零五百二十五刻﹐是三百六十五日零二十五刻﹐此初之六气應天之數也。乙丑歲初之气﹐始於甲子歲三百六十六日之二十六刻﹐終於六十一日之一十二刻半﹐計六十日零八十一刻半﹐六气共計三百六十五日零二十五刻﹐所謂六气之二﹐以應天之數也。丙寅歲初之气﹐始於前二歲七百三十一日之五十一刻﹐終之气﹑終於一千九十六日之七十五刻﹐計三百六十五日零二十五刻﹐所謂三歲之六气也。丁卯歲初之气﹐始於一千九十六日之七十五刻﹐終於一千四百六十一日之水下百刻﹐是每年各三百六十五日零一一十五刻﹐四年共計一千四百六十日﹐又積盈百刻而成一日也。每年計朔虛六日﹐气盈五日零二十五刻﹐二十歲中之气盈朔虛﹐其積餘二百二十五日﹐是以三歲一閏﹐五歲再閏﹐十有九歲七閏﹐而除三日之有奇也。此論六气之紀步也。復論一歲之气﹐以應周天之數焉。周天三百六十五度四分度之一日﹐一日繞地一周而過一度﹐每歲計三百六十五日零二十五刻﹐是日行一歲一周天﹐而復行於再周﹐四歲共積盈百刻而爲一紀也。若天數之與地支會同﹐是以四歲而爲一紀﹐寅午戌歲皆主日行三周﹔天气始於五十一刻﹐卯來亥歲皆主日行四周﹔天气始於七十六刻﹐辰申子歲皆主日行一周﹔天气始於一刻﹐巳酉丑歲皆主日行二周﹔天數始於二十六刻﹐四會而地支已周﹐終而復始。用者﹐陰陽升降之爲用也。本者﹐天以風寒暑濕燥火之六气爲本。位者﹐三陰三陽之步位也。气交者﹐天地陰陽之气﹐上下出入之相交也。上下之位﹐天地定位也。天樞之上下者﹐天包乎地﹐地居天之中也。人與萬物生於天地气交之中﹐人气從之而生長壯老已﹐萬物由之而生長化收藏也。夫歲半之前﹐天气主之﹐而司天之初气﹐又始於地之左﹔歲半之後﹐地气主之﹐而在泉之初气﹐又始於天之右﹐是上下之相交也。而一气之內﹐又有初中之分﹐有奇者﹐各主三十日零四十三刻七分五釐﹐地主初气﹐天主中气﹐是一气之中﹐而又有天地陰陽之交會﹐故曰陰中有陽﹐陽中有陰。夫以司天在泉之气﹐皆始於地之初气﹐而終於天之中气﹐故曰﹐初者地气也。又司天之气﹐始於地之左﹐而地中有天﹔在泉之气﹐始於司天之右﹐而天中有地﹐皆气交之妙用也。天气主降﹐然由升而降﹐是所降之气﹐從地之升﹔地气主升﹐然由降而升﹐是所升之气﹐從天之降﹐此天地更用之妙也。天气流於地﹐地气騰於天﹐髙天下地之气﹐交相感召﹐因升而降﹐因降而升﹐升降相因﹐而變化作矣。】

帝曰﹕善。寒濕相遘﹐燥熱相臨﹐風火相值﹐其有間乎﹖岐伯曰﹕气有勝復﹐勝復之作﹐有徳有化﹐有用有變﹐變則邪气居之。帝曰﹕何謂邪乎﹖岐伯曰﹕夫物之生從於化﹐物之極由乎變﹐變化之相薄﹐成敗之所由也。故气有往復﹐用有遲速﹐四者之有﹐而化而變﹐風之來也。帝曰﹕遲速往復﹐風所由生﹐而化而變﹐故因盛衰之變耳。成敗倚伏遊乎中﹐何也﹖岐伯曰﹕成敗倚伏生乎動﹐動而不已則變作矣。帝曰﹕有期乎﹖岐伯曰﹕不生不化﹐靜之期也。帝曰﹕不生化乎﹖岐伯曰﹕出入廢則神機化滅﹐升降息則气立孤危。故非出入則無以生長壯老已﹐非升降則無以生長化收藏﹐是以升降出入﹐無器不有。故器者生化之宇﹐器散則分之﹐生化息矣。故無不出入﹐無不升降﹐化有小大﹐期有近遠﹐四者之有﹐而貴常守﹐反常則災害至矣。故曰﹐無形無患﹐此之謂也。帝曰﹕善。有不生不化乎﹖岐伯曰﹕悉乎哉問也﹗與道合同﹐惟眞人也。帝曰﹕善。【間﹐去聲。】

【王冰曰﹕撫掌成聲﹐沃火生沸﹐物之交合﹐象出其間﹐萬類交合﹐亦由是矣。天地交合﹐則八風鼓坼﹐六气交馳於其間﹐故气不能止者﹐反成邪气。天地勝復﹐時寒暑燥濕風火六气﹐互爲邪也。夫气之有生化也﹐不見其形﹐不知其情﹐莫測其所起﹐莫究其所止﹐而萬物自生自化﹐近成無極﹐是謂天和。見其象﹐彰其動﹐震烈剛暴﹐飄泊驟卒﹐拉堅摧殘﹐折折鼓慓﹐是謂邪气﹐故物之生也靜而化成﹐其毀也躁而變革﹐是以生從於化﹐極由乎變﹐變化不息﹐此成敗之由來也。天地易位﹐寒暑移方﹐水火易處﹐當動用時﹐气之遲速往復故不常在﹐𨿽不可究識意端﹐然微甚之用﹐而爲化爲變﹐風所由來也。人气不勝﹐因而感之﹐故病生焉。若倚伏者﹐禍福之萌也。有禍者﹐福之所倚也。有福者﹐禍之所伏也。由是故禍福互爲倚伏。物盛則衰﹐樂極則哀。是福之極﹐故爲禍所倚。否極之泰﹐未濟之濟﹐是禍之極﹐故爲福所伏。故吉凶成敗﹐自然之理。彼動靜之理﹐气有常運﹐其微也爲物之化﹐其甚也爲物之變。化流於物﹐故物得之以生﹔變行於物﹐故物得之以死。由是成敗倚伏﹐生於動之微甚遲速爾。豈惟气獨有是哉﹖人在气中﹐養生之道﹐進退之用﹐皆然也。期者﹐言人之期﹐可見者二﹐天地之期不可見也。夫二可見者﹐一曰生之終也﹐二曰變易與土同體。然後捨小生化﹐歸於大化﹐以死後猶變化未已﹐故可見者二。天地終極﹐人壽有分﹐長短不相及﹐故人見之者鮮矣。不生化﹐言亦有不生不化者乎﹖出入謂喘息﹐升降謂化气也。夫毛羽倮鱗介﹐及飛走跂行﹐皆生气根於身中﹐以神爲動靜之主﹐故曰神機。然金玉土石﹐鎔埏艸木﹐皆生气根於外﹐假气以成立主持﹐故曰气立。故無出入升降之四者﹐則神機與气立皆絕也。夫因气以成形者﹐假出入息以爲化主﹐因物以全質者﹐本陰陽升降之气以作生源﹐若非此道﹐則無能致生者也。故包藏生气者﹐皆謂生化之器﹐觸物然矣。夫竅橫者﹐皆有出入去來之气﹔竅豎者﹐皆有陰陽升降之气往復於中。何以明之﹖則壁窻戶牖兩面伺之﹐皆承來气沖擊於人﹐是則出入气也。夫陽升則井寒﹐陰升則水暖﹐以物投井﹐及葉墜空中﹐翩翩不疾﹐皆升降所礙也。虛管旣滿﹐撚上懸之﹐水固不泄﹐爲無升气而不能降也。空瓶小口﹐頓漑不入﹐爲气不出而不能入也。由是觀之﹐升無所不降﹐降無所不升﹔無出則不入﹐無入則不出。夫羣品之中﹐皆出入升降﹐不失常守﹐而云非化者﹐未之有也。有失無失﹐有情無情﹐去出入﹑已升降而云存者﹐未之有也。故曰﹐升降出入﹐無器不有。器﹐謂天地及諸身也。宇﹐謂屋宇也。以其身形包藏腑臟﹐受納神靈﹐與天地同﹐故皆名器也。諸身者﹐小生化之器宇﹔太虛者﹐廣生化之器宇也。生化之器﹐自有小大﹐無不散也。夫小大器皆生有涯﹐分散有遠近也。故眞生假立﹐形器者無不有升降。近者不見遠﹐謂遠者無涯﹐遠者無常﹐見近而嘆其有涯矣。旣近遠不同期﹐合散殊時節﹐卽有無交競﹐異見常乖﹐及至分散之時﹐則近遠同歸於一變也。四者﹐謂出入升降﹐有出入升降則爲常守。有出無入﹐有入無出﹐有升無降﹐有降無升﹐則非生之气也。若非胎息道成﹐居常而生﹐則未之有屏出入息﹐泯升降气而能存其生化者﹐故貴常守。然出入升降生化之元主﹐故不可無之﹐若反常之道﹐則神去其室﹐生化微絕﹐非災害而何哉﹖夫喜於遂﹐悅於色﹐畏於難﹐懼於禍﹐外惡風寒暑濕﹐內繁饑飽愛欲﹐皆以形無所隱﹐故常嬰患累於人間也。不生不化﹐言人有逃陰陽﹐免生化﹐而不生不化﹐無始無終﹐同太虛自然也。夫惟眞人與道合一耳。】

【馬蒔曰﹕帝問其有間乎者﹐蓋承上文天地初中升降之義﹐而問寒暑燥熱風火等气﹐其於升降相遘相臨相值之交接處﹐有空隙之間乎否也﹖伯言气有勝復者﹐言天地相遘相臨相值者﹐凡五气有盈虛多少﹐常於升降之交接處﹐彊弱侵陵﹐乘勢勝復﹐無空隙之間也。故其勝復之作於升降交接處﹐有爲敷和﹑彰顯﹑溽蒸﹑淸潔﹑淒滄之徳者﹐有爲生榮﹑蕃茂﹑丰備﹑緊斂﹑淸謐之化者﹐有爲曲直﹑燔爍﹑髙下﹑散落﹑沃衍之用者﹐有爲摧拉﹑炎燥﹑淫潰﹑肅殺﹑凝冽之變者﹐惟變則邪气居之﹐於人爲病死也。帝問何爲邪乎﹖言何故而變爲邪也。伯言物之生從於化﹐物之極由乎變者﹐言變化二气﹐猶陰陽晝夜之相反﹐而物之生從化﹐極由變﹐故變之於化更相薄物﹐則化者成之所由而爲正气﹐變者敗之所由而爲邪气。是故謂變爲邪也。气有往復﹐用有遲速者﹐言變化之气皆有往復﹐其往復之用﹐皆有遲速也。如後篇气交變大論所謂春有鳴條律暢之化﹐則秋有霧露淸涼之政者﹐是其化气往復之類是也。冬有慘淒殘賊之勝﹐則夏有炎暑燔爍之復者﹐是變化往復之類﹐又皆其往復之用遲者也。所謂少陰所至爲太暄寒﹐陽明所至爲散落溫者﹐是其往復之用速者也。凡變化必有此往復遲速四者播扇﹐然後化之正風﹐變之邪風﹐始來薄人也。成敗倚伏遊於中﹐卽冬傷於寒﹐春必病溫﹐春傷於風﹐夏必飧泄﹐及仲景所謂伏气伏寒之類是也。帝問遲速往復播扇﹐風所由生而化而變﹐故因運气盛衰之變﹐而常然生風者耳。人感其風以爲成敗者﹐則倚伏遊行於中﹐不於當時隨感而發作者何也﹖伯言成敗倚伏生於動﹐動而不已則變作者﹐倚伏之義始明矣。所謂傷寒屬內傷十居八九者﹐蓋言成敗倚伏遊於中者﹐皆生於人之所動﹐人動有節而自養﹐則其气和﹐而所感者亦化﹐气之和來居﹐以爲成身之生气倚伏遊於中焉。人動無節而煩勞﹐則其气乖﹐而所感者亦化气之乖來居﹐以爲敗身之病根倚伏遊於中焉。至於動而不已﹐煩勞無休﹐而重感變气以啟之﹐然後舊之倚伏者﹐始發而變作矣。有期乎者﹐兼動靜而問﹐但生化以動爲期﹐不生化以靜爲期。上已言成敗倚伏生於動﹐故此但言靜之爲期而死耳。期者﹐變作之期也。言變動而不以之動作也。不生不化﹐靜之爲期而列矣。故曰不生不化﹐靜之期也。故動物靜﹐則以口鼻出入之息廢﹐而神機化滅爲期﹐植物靜﹐則以根柯升降之化已﹐而气立孤危爲期也。故動物非息出入﹐則無以生長壯老已﹐植物非化升降﹐則無以生長化收藏﹐是以升降出入﹐無器不有。故動植之器﹐乃化生之宅宇﹐气散則出入升降各相離分﹐而生化息矣。器﹐謂天地及諸身也。宇﹐謂屋宇也。以其身形包藏腑臟與天地同﹐故皆名器。諸身者﹐小生化之气宇﹐太虛者﹐廣生化之气宇也。夫無不出入﹐無不升降﹐化有小大﹐自蠢動之微﹐至天地之廣﹐期有遠近﹐自蜉蝣之朝生暮滅至聃彭之壽年千百﹐凡此出入升降四者﹐何物不有﹐而貴常守﹐否則災害至矣。故曰無形無患者﹐蓋言動而不已則變作﹐人能忘形而常守出入升降之气﹐不至煩勞﹐則自無化滅之患。正此四者之有而貴常守﹐反常則災害至之謂也。帝又問人之陰陽免生化而不生不化者乎﹖伯言眞人與道爲一﹐生化與天地同久﹐而不假於生化也。】

【張志聰曰﹕此論六气臨禦於天地上下之間﹐有勝復之作﹐有徳化之常﹐有災眚之變﹐人與萬物生於天地气交之中﹐莫不由陰陽出入之變化﹐而爲之生長壯老已。能出於天地之外﹐而不爲造化之所終始者﹐其惟眞人乎﹗遘﹐謂六气之遇合。臨﹐謂六气之加臨。值﹐謂六气之直歲。勝復﹐淫勝郁復也。徳化者﹐气之祥。用者﹐體之動。變者﹐復之紀。邪者﹐變易之气也。五常政大論曰﹕气始而生化﹐气終而象變。是以生長收藏﹐物之成也。災眚變易﹐物之敗也。故人與萬物生長於陰陽變化之內﹐而成敗倚伏於其中。气有往復﹐謂天地之气有升有降也。用有遲速﹐謂陰陽出入有遲有速也。風者﹐天地之動气﹐能生長萬物﹐而亦能害萬物者也。動者﹐升降出入之不息也。萬物之成敗﹐由陰陽之變化﹐是以成敗之機﹐倚伏於變化之中﹐如不生不化﹐靜而後已﹐蓋言天地之气﹐動而不息者也。不生化﹐言有不生不化之期乎﹖夫天地開辟而未有不運動生化者也。出入﹐闔辟也。機﹐樞機也。神機者﹐陰陽不測之變化也。夫闔辟猶戶扇﹐樞卽轉樞﹐蓋捨樞則不能闔辟﹐捨闔辟則無從轉樞﹐是以出入廢則神機之化滅矣。升降﹐寒暑之往來也。夫陰陽升降﹐皆出乎地﹐天包乎地之外﹐是以升降息﹐在外之气孤危﹐孤則不生矣。《下經》曰﹐根於外者﹐命曰气立﹐气止則化絕﹔根於中者﹐命曰神機﹐神去則機息也。已﹐死也。生長壯老已﹐指動物而言。生長化收藏﹐指植物而言。凡有形者謂之器﹐言人與萬物生於天地气交之中﹐有生長壯老已﹐皆由乎升降出入之气化﹐是以無器不有此升降出入也。凡有形之物﹐無不感此天地四方之气﹐而生而化﹐故器者﹐乃生化之宇﹐器敗則陽歸於天﹐陰歸於地﹐而生化息矣。故萬物無不有此升降出入﹐亦由成敗而後已。然天地之气化動靜﹐又有小大近遠之分﹐如朝菌不知晦朔﹐蟪蛄不知春秋﹐此化之小者也。靈蓂大椿﹐以千百歲爲春﹐千百歲爲秋﹐此化之大者也。夫天地之气﹐陽動陰靜﹐晝動夜靜﹐此期之近者也。天開於子﹐地辟於醜﹐天地開辟﹐動而不息﹐至戌亥而復﹐天地渾元靜而不動﹐此期之遠者也。而人生於天地之間﹐有此升降出入之气﹐而貴常守此形﹐常懷憂患﹐如反常則災害並至。故曰無形無患﹐謂能出於天地之間﹐脫履形骸之外﹐而後能無患也。然生於天地之間﹐而不爲造化之所囿者﹐其惟眞人乎﹗眞人者﹐提挈天地﹐把握陰陽﹐壽敝天地之外﹐而無有終時﹐是不與天地之同動靜者也。】古今圖書集成醫部全錄卷三十四

气交變大論篇第六十九

【馬蒔曰﹕此篇專明气交之變﹐乃五運太過不及﹐徳化政令常變勝復爲病之事﹐故名篇。】

黃帝問曰﹕五運更治﹐上應天期。陰陽往復﹐寒暑迎隨。眞邪相薄﹐內外分離。六經波蕩﹐五气傾移。太過不及﹐專勝兼並。願言其始﹐而有常名。可得聞乎﹖岐伯稽首再拜﹐對曰﹕昭乎哉問也﹗是明道也﹗此上帝所貴﹐先師傳之﹐臣𨿽不敏﹐往聞其旨。帝曰﹕余聞得其人不教﹐是謂失道﹐傳非其人﹐慢泄天寶。余誠菲徳﹐未足以受至道﹐然而眾子哀其不終﹐願夫子保於無窮﹐流於無極﹐余司其事﹐則而行之﹐柰何﹖岐伯曰﹕請遂言之也。《上經》曰﹐夫道者﹐上知天文﹐下知地理﹐中知人事﹐可以長久﹐此之謂也。帝曰﹕何謂也﹖岐伯曰﹕本气位也。位天者﹐天文也﹔位地者﹐地理也﹔通於人气之變化者﹐人事也。故太過者先天﹐不及者後天﹐所謂治化而人應之也。

【王冰曰﹕期﹐三百六十五日四分日之一也。專勝﹐謂五運主歲太過也。兼並﹐謂主歲之不及也。常名﹐謂布化於太虛﹐人身參應病之形診也。至道者﹐非傳之難﹐非知之艱﹑行之難﹐聖人湣念蒼生﹐同居永壽﹐故屈身降志﹐請受於天師﹐太上貴徳﹐故後己先人﹐苟非其人﹐則道無虛授。黃帝欲仁慈惠遠﹐博愛流行﹐尊道下身﹐拯乎黎庶﹐乃曰﹐余司其事﹐則而行之。夫道者﹐大無不包﹐細無不入﹐故天文地理人事﹐鹹通三陰三陽﹐司天司地﹐以表定陰陽生化之紀﹐是謂位天位地也。五運居中﹐司人气之變化﹐故曰通於人气。先天後天﹐謂生化气之變化所主時也。】

【馬蒔曰﹕此帝欲聞道﹐而伯以運气卽道告之也。五運更治﹐上應天期者﹐卽六節髒象論﹑天元紀大論皆云﹐五運相襲﹐而皆治之﹐終期之日﹐周而復始也。陰陽往復﹐寒暑迎隨﹐卽天元紀大綸云﹐有餘而往﹐不足隨之﹐不足而往﹐有餘從之﹐知迎知隨﹐气可與期也。眞邪者﹐眞气邪气也。內外者﹐表裏也。六經者﹐手足各有六經也。專勝﹐謂五運主歲太過也。兼並﹐謂主歲不及也。位天位地者﹐謂三陰三陽司天司地也。五運居中﹐司人气之變化﹐故曰通於人气也。先天後天﹐謂生化气之變化所主時也。太過歲化先時而至﹐不及歲化後時而至也。】

【張志聰曰﹕上應天期者﹐每運主期年之三百六十五日﹐上應周天之三百六十五度也。迎隨﹐往來也。眞邪相薄者﹐有徳化之祥﹐有變易之气也。六經﹐三陰三陽之六經﹔五气﹐五臟之气也。此言民感勝復之气而爲病也。專勝兼並者﹐太過不及之歲所勝之气﹐專勝有勝復之气。兼並如委和之紀﹐是謂勝生﹐其果棗李﹐其穀稷稻﹐其味酸辛﹐其色白蒼﹐其畜犬雞﹐其音角商是也。始者﹐天气始於甲﹐地气始於子﹐子甲相合而歲運立矣。無極者﹐大聖之業。事者﹐陰陽通變之事。《上經》謂上世先師所傳之經﹐能知天地人三才之道﹐可通於無窮﹐究於無極也。气位者﹐五運六气各有司天紀地﹐主歲主時之定位也。位天者﹐在天之呈象﹔位地者﹐地理之應六節也。人居天地气交之中﹐隨四時陰陽之變化者﹐人事也。故運气之太過者﹐四時之气﹐先天時而至﹔歲運之不及者﹐四時之气﹐後天時而至﹐此歲運之變化而人應之也。如蒼黅丹素元﹐天之象也。風寒暑濕燥火﹐天之气也。】

帝曰﹕五運之化﹐太過何如﹖岐伯曰﹕歲木太過﹐風气流行﹐脾土受邪﹐民病飧泄﹐食減體重﹐煩冤腸鳴﹐腹支滿﹐上應歲星。甚則忽忽善怒﹐眩冒巓疾。化气不政﹐生气獨治﹐云物飛動﹐艸木不寧﹐甚而搖落﹐反脇痛而吐甚﹐衝陽絕者﹐死不治﹐上應太白星。歲火太過﹐炎暑流行﹐金肺受邪﹐民病瘧﹐少气﹐咳喘血溢﹐血泄注下﹐嗌燥﹐耳聾﹐中熱﹐肩背熱﹐上應熒惑星。甚則胸中痛﹐脇支滿﹐脇痛﹐膺背肩胛間痛﹐兩臂內痛﹐身熱骨痛﹐而爲浸淫。收气不行﹐長气獨明﹐雨水霜寒﹐上應辰星。上臨少陰少陽﹐火燔焫﹐水泉涸﹐物焦槁﹐病反譫妄狂越﹐咳喘息嗚﹐下甚血溢泄不已﹐太淵絕者死不治﹐上應熒惑星。歲土太過﹐雨濕流行﹐腎水受邪﹐民病腹痛﹐淸厥﹐意不樂﹐體重煩冤﹐上應鎭星。甚則肌肉萎﹐足萎不收﹐行善瘈﹐腳下痛﹐飲發﹐中滿﹐食減﹐四肢不舉。變生得位﹐藏气伏﹐化气獨治之﹐泉湧河衍﹐涸澤生魚﹐風雨大至﹐土崩潰﹐鱗見於陸﹐病腹滿溏泄﹐腸鳴反下﹐甚而太溪絕者﹐死不治﹐上應歲星。歲金太過﹐燥气流行﹐肝木受邪﹐民病兩脇下少腹痛﹐目赤痛﹐眥瘍﹐耳無所聞﹔肅殺而甚﹐則體重煩冤﹐胸痛引背﹐兩脇滿﹐且痛引少腹﹐上應太白星。甚則喘﹐咳逆气﹐肩背痛﹐尻陰股膝髀腨胻足皆病﹐上應熒惑星。收气峻﹐生气下﹐艸木斂﹐蒼幹雕隕﹐病反暴痛胠脇﹐不可反側﹐咳逆甚而血溢﹐太衝絕者死不治﹐上應太白星。歲水太過﹐寒气流行﹐邪害心火﹐民病身熱﹐煩心﹐躁悸﹐陰厥﹐上下中寒﹐譫妄﹐心痛﹐寒气早至﹐上應辰星。甚則腹大脛腫﹐喘咳﹐寢汗出﹐憎風﹐大雨至﹐埃霧朦郁﹐上應鎭星。上臨太陽﹐雨冰雪霜不時降﹐濕气變物﹐病反腹滿﹐腸鳴﹐溏泄﹐食不化﹐渴而妄冒﹐神門絕者死不治﹐上應熒惑﹑辰星。

【王冰曰﹕太過謂歲气有餘﹐木余則土气卑屈﹐故飧泄食不化而下出也。脾虛故食減體重﹐煩冤腸鳴﹐腹支滿也。歲木气太盛﹐歲星光明﹐逆守星屬﹐分皆災也。忽忽善怒﹐眩冒巓疾者﹐淩犯太甚﹐遇於金故自病也。木余土抑﹐故不能布政於萬物。生气﹐木气也﹐太過故獨治而生化。風不務徳﹐非分而動﹐則太虛之中﹐云物飛動﹐艸木不寧﹐動而不止﹐金則勝之﹐故甚則艸木搖落也。脇反痛﹐木乘土也。衝陽﹐胃脈也。木气勝而土气乃絕﹐故死也。金復而太白逆守屬星者﹐危也。其災之發害於東方﹐人之內應﹐則先害於脾﹐後傷肝也。此諸壬歲也。少气﹐謂气少不足以息也。血泄﹐謂血利便血也。血溢﹐謂血上出於七竅也。注下﹐謂水利也。中熱﹐謂胸心之中也。背爲胸中之腑﹐肩接近之﹐故胸心中及肩背熱也。火气太盛﹐則熒惑光芒﹐逆臨宿屬﹐分皆災也。身熱骨痛浸淫者﹐火無徳令﹐縱熱害金﹐水爲復讎﹐故火自病。金气退避﹐火气獨行﹐水气折之﹐故雨零冰雹﹐及徧降霜寒而殺物也。水復於火﹐天象應之﹐辰星逆淩﹐乃露災於物也。戊午戊子歲﹐少陰上臨﹐戊寅戊申歲﹐少陽上臨﹐是謂天符之歲。太淵﹐肺脈也。火勝而金絕﹐故死。火旣太過﹐又火熱上臨﹐兩火相合﹐故形斯候。熒惑逆犯﹐宿屬皆危﹐此諸戊歲也。淸厥﹐謂足逆冷也。意不樂﹐如有隱憂。土來刑水﹐天象應之﹐鎭星逆犯宿屬﹐則災。脾主肌肉﹐外應四肢﹐其脈起於足中指之端﹐循核骨內側﹐斜出絡跗﹐故病肉痿﹑足不收﹑行善瘈﹑足下痛等證也。得位﹐謂季月也。化气太過﹐故水髒伏匿﹐而化气獨治。土勝木復﹐故風雨大至﹐水泉湧﹐河渠溢﹐幹澤生魚。濕旣盛矣﹐風又鼓之﹐故土崩潰。土崩潰謂垣頹岸僕﹐山落地入也。河溢泉湧﹐枯澤水滋﹐鱗物丰盛﹐故見於陸地也。太溪﹐腎脈也。土勝而水絕﹐故死。木來折土﹐天象逆臨﹐加其宿屬﹐正可憂也。此諸甲歲也。兩脇﹐謂乳下兩旁也。少腹﹐謂齊下兩旁髎骨內也。目赤﹐謂白睛色赤。痛﹐謂滲痛。眥﹐謂四際瞼睫之本。金气已過﹐肅殺又甚﹐木气內畏﹐感而病生。金盛應天﹐太白明大﹐加臨宿屬﹐心受災害﹐喘咳﹑逆气﹑肩背痛等病﹐火气復之自生病也。天象示應在熒惑﹐逆加守宿屬則可憂也。金气峻虐﹐木气被刑﹐火未來復﹐則咳逆甚而血溢也。斂﹐謂已生枝葉﹐斂附其身也。太衝﹐肝脈也。金勝而木絕故死。當是之候﹐太白應之﹐逆守星屬﹐病皆危也。此諸庚歲也。悸﹐心跳動也。譫亂語妄﹐妄見聞也。天气水盛﹐辰星瑩明﹐加其宿屬﹐災乃至。水盛不已﹐爲土所乘﹐故彰前候。埃霧朦郁﹐土之气﹐腎之脈﹐從足下上行入腹﹐從腎上貫肝鬲﹐入肺中﹐循喉嚨﹐故腹大脛腫喘咳也。腎爲陰﹐故寢則汗出而憎風。夫土气勝﹐折水之彊﹐故鎭星明盛﹐以昭其應。丙辰丙戌歲﹐太陽上臨﹐是謂天符之歲﹐寒气太甚﹐故雨化爲冰雪﹐雨冰則雹也。霜不時降﹐彰其寒也。土復其水﹐則大雨霖霪﹐濕气內深﹐故物皆濕變。神門﹐心脈也。水勝而火絕﹐故死。水盛太甚﹐則熒惑減曜﹐辰星瑩明﹐加以逆守宿屬﹐則危亡也。此諸丙歲也。】

【馬蒔曰﹕此卽五運之歲气太過者﹐而各詳其民病物變星應之異也。太過者﹐歲气有餘也。惟歲之木气太過﹐則風气流行﹐而木來克土﹐脾受木邪﹐故民病有爲飧泄者﹐脾虛不能化食也﹔爲食減者﹐脾虛不能進食也﹔爲體重者﹐脾主肉﹐脾不運水﹐故體重也﹔爲煩冤者﹐脾脈從胃別上膈注心中也﹔爲腸鳴者﹐中气不足﹐腸爲之苦鳴也﹔爲腹支滿者﹐脾虛則腹滿﹑腸鳴﹑飧泄﹑食不化也。木之精气﹐上爲歲星﹐故上與歲星而相應也。甚則木邪有餘﹐肝气太過﹐忽忽然不時多怒﹐眩冒而頂巓沈重﹐正以肝脈隨督脈會於巓也。化气者﹐土气也。生气者﹐水气也。水余上抑﹐故化气不能布政於萬物﹐而水气太過﹐故生气獨治而生化。風不務徳﹐非分而動﹐則太虛之中﹐云物飛動﹐艸木不寧﹐動而不止﹐金則勝之﹐故甚則艸木搖落也。爲民病者﹐在脇則痛﹐蓋肝脈貫鬲布脇肋也。在胃則吐﹐水來侮土﹐而胃气不足也。衝陽﹐系足陽明胃經穴﹐在足跗上五寸﹐去陷骨上三寸骨間動脈﹐《傷寒論》謂之趺陽脈。其脈絕者﹐胃气絕也﹐故死不治。金星爲太白而來復之﹐則肝受災矣﹐故亦上應於太白星也。歲之火气太過﹐則炎暑流行﹐而火來克金﹐肺受火邪﹐故民病有爲瘧﹐爲少气﹐爲咳喘﹐爲血溢﹐爲血泄﹐爲注下﹐爲嗌燥﹐爲耳聾﹐爲中熱﹐爲肩背熱。火之精气爲熒惑星﹐故上應熒惑星也。甚則火邪有餘﹐心气太過﹐爲胸中痛﹐脇支滿﹐脇痛﹐凡膺背肩胛間兩臂皆痛﹐正以手少陰心經之脈支別者﹐循胸出脇﹐直行者﹐從心系卻上肺﹐下出腋下﹐下循臑內後廉下肘﹐內循臂內後廉﹐抵掌後銳骨之端﹐故諸病有如是也。又爲身熱骨痛﹐又爲浸淫﹐蓋火有餘則身熱﹐水不勝火故骨痛﹐其痛流布於周身﹐故爲浸淫也。收气者﹐金气也。長气者﹐火气也。火盛金衰﹐所以收气不行﹐而長气獨明。然火气獨行﹐而金之子水﹐乃往折之﹐故有雨水霜寒也。水精之气﹐上爲辰星﹐故上應辰星也。且戊爲太過之火﹐而上臨少陰爲戊子﹑戊午﹐或臨少陽爲戊寅﹑戊申﹐名曰天符﹐其火當燔焫﹐其水泉當涸﹐其物當焦槁﹐其在民病上而火盛﹐則爲譫妄狂越﹐爲咳喘﹐爲息鳴﹐下而火盛﹐則血之溢泄不已﹐皆火盛金衰之病耳。太淵系手太陰肺經穴﹐在掌後陷中﹐脈會於此﹐其脈絕者﹐肺气絕也﹐故死不治﹐其星仍應在熒惑也。歲之土气太過﹐則濕气流行﹐而土來克水﹐腎水受邪﹐故民病有爲大小腹痛﹐爲淸厥﹐爲意不樂﹐爲體重﹐爲煩冤。土之精上爲鎭星﹐故上應於鎭星也。甚則土邪有餘﹐脾經爲病﹐爲肌肉萎﹐爲足萎不收﹐爲行善瘈﹐爲腳下痛﹐爲水飲發﹐爲中滿﹐爲飲食減少﹐爲四肢不舉﹐正以足太陰脾經之脈﹐起於足大指之端﹐循指內側上內踝前廉﹐上腨後循脛上膝股內前廉﹐入腹屬脾絡胃﹐故諸病有如是也。此皆變之生於得位者﹐謂土旺時月也。藏气者﹐水气也。化气者﹐土气也。土盛水衰﹐所以藏气隱伏﹐而化气獨治。然土气獨行﹐而水之子爲木者﹐風气折之﹐故風雨大至﹐泉湧河衍﹐涸澤生魚﹐土隨崩潰﹐鱗見於陸也。其在民病﹐又爲腹滿﹐爲溏泄﹐爲腸鳴反下﹐皆脾病耳。太溪足少陰腎經穴﹐在足內踝後骨上動脈陷中﹐甚至其脈絕者﹐是腎气絕也﹐故死不治。歲星屬木﹐歲星來現﹐則脾必受刑﹐其應在歲星也。以土不務徳﹐木來折之耳。歲之金气太過﹐則燥气流行﹐而金來克木﹐肝受木邪﹐故民病有爲兩脇下少腹痛﹐爲目赤痛﹐爲目眥生瘡瘍﹐爲耳無所聞﹐至於肅殺﹐甚則爲體重﹐爲煩冤﹐爲胸痛引背﹐爲兩脇滿﹐爲痛引少腹﹐正以肝脈起於足大指叢毛﹐上循足跗上廉上內踝上腘內廉﹐入毛中﹐過陰器﹐抵少腹﹐上貫膈布脇肋﹐循喉嚨入頏顙﹐連目系﹐上出額﹐與督脈會於巓。足少陽膽經之脈﹐其支者從耳後入耳中﹐出走耳前﹐至目銳眥﹐故諸病有如是﹐其應當在太白星也。甚則金邪有餘﹐肺气太過﹐爲喘咳逆气﹐爲肩背痛﹐爲尻陰股膝髀腨胻足皆痛﹐正以金虛不能生水﹐遂使腎經亦病。蓋足少陰腎經之脈﹐起於足小指之下﹐斜趨足心﹐循內踝上腨內出腘內廉上股內﹐故病如是也。惟金气太過﹐而火气折之﹐其應當在熒惑星也。收气者﹐金气也。生气者﹐木气也。金气太過﹐故收气峻﹔而金來克木﹐故生气下。凡艸木之類﹐皆斂之而爲蒼幹雕隕也。至於民病﹐有爲暴痛﹐爲胠脇不可反側者﹐肝病也。有爲咳逆太甚而血溢者﹐肺病也。太衝系足厥陰肝經穴﹐在足大指本節後二寸動脈應手﹐其脈絕者﹐肝气絕也﹐故死不治。惟金盛木衰﹐其應當在太白星也。歲之水气太過﹐則寒气流行﹐而水來克火﹐心受水邪﹐故民病有爲身熱﹐爲煩心﹐爲躁爲悸﹐爲陰厥﹐爲上下中之皆寒﹐爲譫妄﹐爲心痛者﹐皆心病也。其寒气當早至﹐水精之气﹐上爲辰星﹐其應在於辰星也。甚則水邪有餘﹐腎經爲病﹐爲腹大﹐爲脛腫﹐爲喘咳﹐正以腎脈之所過﹐故病如是。腎爲陰﹐故寢則汗出而憎風也。然歲水太過﹐則藏气乃盛﹐長气失政﹐故大雨時至﹐而水气洪盛也。水盛不已﹐爲土所乘﹐故爲埃霧朦郁者﹐土之气也。惟土气折水之彊﹐其上應者﹐當在鎭星﹐水勝土復也。且丙爲太過之水﹐而丙辰﹑丙戌太羽﹐上臨太陽﹐名曰天符﹐其雨冰雪霜﹐不時下降﹐其水濕之气﹐變乎物類﹐及爲民病者﹐爲腹滿﹑腸鳴﹑溏泄﹑食不化﹐此皆長夏之候﹐脾气虛也。水來克火﹐故心失其職﹐當爲渴而妄冒。神門系手少陰心經穴﹐在掌後銳骨端陷中﹐其脈絕者﹐心气絕也﹐故死不治。其上應之星﹐當爲熒惑與辰星也。火爲水克﹐故熒惑見﹔上來復水﹐故辰星見。】

【張志聰曰﹕歲木太過﹐則制勝其土﹐而爲脾病﹐飧泄﹑食減﹑腸鳴﹑腹滿﹐皆脾土之病。脾主肌肉四肢﹐故體重煩冤者﹐土傷則不能制水﹐水气上乘於心也。上應歲星﹐光芒倍大。歲星﹐木星也。木運太過﹐諸壬歲也。若善怒﹑眩冒﹑巓疾﹐皆肝之病﹐此淫勝太過﹐而木反自傷也。化气﹐土气也﹐風木太過﹐是以化气不能章其政令。生气木气也﹐風勝則動﹐是以在上之云物飛動﹐在下之艸木不寧﹐反脇痛而吐甚者﹐淫極而反招損也。食气入胃﹐散精於肝﹐肝气虛逆﹐故味甚。衝陽﹐胃脈也。木淫而土气絕﹐故爲死證﹐上應太白星明。太白﹐金星也。蓋歲運太過﹐畏星失色﹐而兼其母﹐歲木太過﹐則鎭星失色﹐而火之熒惑亦無光矣。熒惑失明﹐故太白得見﹐而復勝其木﹐此交相承制﹐自然之理也。又歲火太過﹐火勝則克金﹐故金肺受邪。痎瘧﹐暑熱病也。壯火食气﹐故少气。肺受火熱﹐故喘咳也。肺朝百脈﹐陽脈傷則血溢於上﹐陰脈傷則血泄於下也。肺乃水之生源。嗌燥者﹐火熱爍金也。腎開竅於耳﹐水源已竭﹐則腎虛而耳聾矣。中熱者﹐熱淫於內也。肩背者﹐肺之兪也。熒惑﹐火星也。火气勝﹐故上應熒惑﹑光芒倍大﹐火運太過﹐諸戊運也。膺胸之內﹐心主之宮城也。背爲陽﹐心爲陽中之太陽﹐故胸中膺背肩胛間痛脇支滿痛﹑兩臂內痛﹐手少陰之所行也。身熱骨痛者﹐火亢而水亦傷也。浸淫﹐火熱瘡也。此皆心火亢極而自傷也。雨水霜寒﹐寒水之气復也。上應辰星當明。辰星﹐水星也。上臨者﹐司天之气。上臨歲運﹐所謂天符之歲也。戊子﹐戊午歲﹐上臨少陰﹐戊寅﹑戊申歲﹐上臨少陽﹐司天與歲運相合﹐火气更甚﹐故水泉涸而物焦枯也。按諸陽年主太過﹐故止有戊子﹑戊午﹑戊寅﹑戊申及丙辰﹑丙戌﹐有司天上臨﹐與歲運相合﹐其餘木金土歲﹐無上臨也。病反者﹐火亢極而反自傷也。譫妄狂越﹐熱極之變證﹐喘咳息鳴者﹐火上炎而鑠金也。心主血脈﹐下甚則迫血下泄而不已也。太淵﹐肺金之兪穴也。火亢極而金气已絕﹐故爲不治之死證﹐上應熒惑﹐光芒倍大。熒惑﹐火星也。夫在地爲土﹐在天爲濕﹐故歲土太過﹐雨濕流行。六元正紀論曰﹐太陰所至爲雲雨。蓋濕土之气﹐上升而爲雲爲雨也。腹痛﹐謂大腹小腹作痛﹐乃腎臟之病﹐土勝而水傷也。藏气法時論曰﹐腎病者身重﹐腎虛者大腹小腹痛。腎爲生气之原﹐腎气受邪﹐故手足厥逆而冷也。意之所存謂之志﹐腎藏志﹐志不舒﹐故意不樂也。人之行動﹐借气呴而血濡﹐腎乃血气之生原﹐故體重煩冤者﹐水不能濟火也。歲土太過﹐故上應鎭星增明。鎭星﹐土星也。土運太過﹐諸甲歲也。肌肉四肢﹐脾土之所主也。飲者﹐脾气不能轉輸﹐而爲痰飲﹑水飲也。中滿食減﹐土虛而不能主化也。此淫勝太甚﹐則反虛其本位而自傷也。故於四季月之十八日﹐土气得位之時﹐而反變生此病﹐然以中土而可類推於他髒﹐如金病在秋﹐水病在冬﹐皆反病在於本位之時也。土勝則制水﹐是以髒气伏也。泉湧河衍﹐涸澤生魚﹐濕淫太過也。風雨大至﹐木气來復也。土崩潰﹐鱗見於陸﹐土敗而水泛也。腹滿﹑溏泄﹑腸鳴﹐脾土之虛證也。太溪﹐腎脈也。反下甚而太溪絕者﹐土敗而水反下甚也。水泛甚則腎气絕矣。上應歲星倍明﹐木反勝也。又歲金太過﹐燥气流行﹐則肝木受病矣。兩脇下﹐少腹痛﹐肝病也。肝開竅於目﹐故目痛眥瘍。肝虛則耳無所聞﹐髒气法時論曰﹐肝病者兩脇下﹐痛引少腹﹐虛則目﹝目巟﹞﹝目巟﹞無所見﹐耳無所聞。體重者﹐肅殺而甚無生動之气也。煩冤者﹐肝气逆而不舒也。本經曰﹐腎虛脾虛肝虛﹐皆令人體重煩冤。玉機眞髒論曰﹐肝脈不及﹐則令人胸痛引背﹐下則兩脇支滿。按上節之兩脇下﹐少腹痛﹐病肝臟之气也。下節復言兩脇滿﹐且痛引少腹者﹐病肝臟之經脈也。蓋運气與髒气相合﹐是以太過不及之气﹐先病髒气而後及於經脈﹐與四時所感風寒暑濕之邪﹐先從皮毛而後入於經脈﹐從經脈而入於臟腑者之不同也。太白﹐金星也。金气勝﹐故上應太白增光﹐金運太過﹐諸庚歲也。肅殺太甚﹐則金气自虛﹐而火气來復也。喘咳逆气﹐肺病也。肺兪在肩背﹐故肩背痛尻陰股膝髀胻皆病者﹐金气虛而下及於所生之水髒也。夫金淫太過﹐則反虛其本位﹐金虛不能生水﹐則火無所畏﹐而得以復之矣。故上應熒惑增光。若收气峻利﹐而生气下伏﹐是以艸木斂而蒼幹雕落矣。暴痛胠脇﹐不可反側者﹐肝膽病也。肝脈貫肺中﹐故咳逆甚。肝主藏血﹐故血溢也。太衝﹐肝之兪脈也。金气彊甚﹐上應太白增光。按上節之所謂燥气流行﹐民病兩脇下少腹痛者﹐謂歲運之太過於歲半以下﹐故至夏而火气得以復之。此言收气峻﹐病反暴痛胠脇者﹐復淫勝於歲半以下也。秋冬在金水當令之時﹐故至太衝脈絕﹐五運之气同義。又水運太過﹐寒气流行﹐故邪害心火﹔寒气上乘﹐迫其火气外炎﹐故身熱心煩。心悸者﹐水气上淩於心也。躁者﹐火气不交於陰也。陰气寒甚﹐故厥逆於上。上下中寒者﹐三焦之火衰也。心神不寧﹐故譫妄也。寒主冬令﹐此歲气流行﹐故寒气早至。辰星﹐水星也。水气太甚﹐故上應辰星倍明。歲水太過﹐諸內歲也。夫水淫甚而自傷﹐所謂滿招損也。髒气法時論曰﹐腎病者﹐腹大脛腫﹐喘咳﹐寢汗出憎風。蓋水邪泛溢﹐土不能制之﹐則腹大脛腫﹐水气上逆﹐則喘咳也。太陽之气﹐生於水中﹐而主於膚表﹐水泛則源竭﹐太陽之气﹐無從資生﹐表陽虛﹐故汗出憎風也。大雨至﹐埃霧朦郁﹐水淫而土气復也。六元正紀論曰﹐太陰所至爲濕生﹐終爲注雨。埃霧朦郁者﹐土之濕气上蒸也。土气復﹐故上應鎭星倍明。上臨太陽者﹐寒水司天之气﹐加臨於上﹐乃丙辰丙戌二歲﹐卽天符歲也。寒水交盛﹐是以雨冰雪霜不時降。冰雪者﹐寒水之變易也。雨水下降﹐則土濕而物變﹐民病腹滿﹑腸鳴﹑溏泄﹑食不化者﹐皆水泛土敗之證也。脾土不能轉輸其津液﹐故渴。濕气冒明﹐故妄冒也。神門﹐心脈也。水气甚彊﹐故上應熒惑失色﹐辰星倍明。】

帝曰﹕善。其不及何如﹖岐伯曰﹕悉乎哉問也﹗歲木不及﹐燥乃大行﹐生气失應﹐艸木晚榮﹐肅殺而甚﹐則剛木辟著﹐柔萎蒼幹﹐上應太白星。民病中淸﹐胠脇痛﹐少腹痛﹐腸鳴﹐溏泄﹐涼雨時至﹐上應太白星。其谷蒼﹐上臨陽明﹐生气失政﹐艸木再榮﹐化气乃急﹐上應太白﹑鎭星。其主蒼早。復則炎暑流火﹐濕性燥﹐柔脆艸木焦槁﹐下體再生﹐華實齊化﹐病寒熱﹑瘡瘍﹑痱胗﹑癰痤﹐上應熒惑﹑太白﹐其谷白堅。白露早降﹐收殺气行﹐寒雨害物﹐虫食甘黃。脾上受邪﹐赤气後化﹐心气晚治﹐上勝肺金﹐白气乃屈﹐其谷不成﹐咳而鼽﹐上應熒惑﹑太白星。歲火不及﹐寒乃大行﹐長政不用﹐物榮而下﹐凝慘而甚﹐則陽气不化﹐乃折榮美﹐上應辰星。民病胸中痛﹐脇支滿﹐兩脇痛﹐膺背肩胛間及兩臂內痛﹐鬱冒朦昧﹐心痛暴喑﹐胸腹大﹐脇下與腰背相引而痛﹐甚則屈不能伸﹐髖髀如別﹐上應熒惑﹑辰星﹐其谷丹。復則埃郁大雨﹐且至黑气乃辱﹐病騖溏腹滿﹐食飲不下﹐寒中腸鳴﹐泄注腹痛﹐暴攣痿痺﹐足不任身﹐上應鎭星﹑辰星﹐元谷不成。歲土不及﹐風乃大行﹐化气不令﹐艸木茂榮﹐飄揚而甚﹐秀而不實﹐上應歲星。民病飧泄霍亂﹐體重腹痛﹐筋骨繇復﹐肌肉瞤酸﹐善怒。藏气舉事﹐蟄虫早附﹐咸病寒中﹐上應歲星﹑鎭星﹐其谷黅。復則收政嚴峻﹐名木蒼雕﹐胸脇暴痛﹐下引少腹﹐善太息﹐虫食甘黃﹐气客於脾﹐黅谷乃減﹐民食少失味﹐蒼谷乃損﹐上應太白﹑歲星。上臨厥陰﹐流水不冰﹐蟄虫來見﹐藏气不用﹐白乃不復﹐上應歲星﹐民乃康。歲金不及﹐炎火乃行﹐生气乃用﹐長气專勝﹐庶物以茂﹐燥爍以行﹐上應熒惑星。民病肩背瞀重﹐鼽嚏血便注下﹐收气乃後﹐上應太白星﹐其谷堅芒。復則寒雨暴至﹐乃零冰雹霜雪殺物﹐陰厥且格﹐陽反上行﹐頭腦戶痛﹐廷及腦頂發熱﹐上應辰星﹐丹谷不成﹐民病口瘡﹐甚則心痛。歲水不及﹐濕乃大行﹐長气反用﹐其化乃速﹐暑雨數至﹐上應鎭星。民病腹滿身重﹐濡泄﹐寒瘍流水﹐腰股痛發﹐腘腨股膝不便﹐煩冤﹑足痿﹐淸厥﹐足下痛﹐甚則附腫。藏气不政﹐腎气不衡﹐上應辰星﹐其谷秬。上臨太陰﹐則大寒數舉﹐蟄虫早藏﹐地積堅冰﹐陽光不治﹐民病寒疾於下﹐甚則腹滿浮腫﹐上應鎭星﹐其主黅谷。復則大風暴發﹐艸偃木零﹐生長不鮮﹐面色時變﹐筋骨並辟﹐肉瞤瘛﹐目視﹝目巟﹞﹝目巟﹞﹐物疏璺﹐肌肉胗發﹐气並膈中﹐痛於心腹﹐黃气乃損﹐其谷不登﹐上應歲星。【痱﹐音費。繇﹐音搖。璺﹐音問。】

【王冰曰﹕淸涼時至﹐加之薄寒﹐是謂燥气。燥﹐金气也。後時謂之失應。天地淒滄﹐日見朦昧﹐謂雨非雨﹐謂晴非晴﹐人意慘然﹐气象凝斂﹐是爲肅殺甚也。辟著﹐謂辟著枝莖﹐幹而不落也。柔萎﹐謂柔木之葉﹐靑色不變而幹捲也。木气不及﹐金气乘之﹐太白之明﹐光芒而照其空也。金气乘木﹐肝之病也。乘此气者﹐腸中自鳴而溏泄者﹐卽胠脇少腹痛之疾也。微者善之﹐甚者止之﹐遇夏之气﹐亦自止也。遇秋之气﹐而復有之﹐涼雨時至﹐謂應時而至也。金土齊化﹐故涼雨俱行﹐火气來復﹐則夏雨少。金气勝木﹐太白臨之﹐加其宿屬分皆災也。金勝畢歲﹐火气不復﹐則蒼色之谷不成實也。此諸丁歲也。丁卯﹑丁酉歲﹐陽明上臨﹐是謂天刑之歲﹐金气承天﹐下勝於木﹐故生气失政﹐木華晚啟﹐金气抑木﹐故秋夏始榮﹐結實成熟﹐化气急速﹐故晚成也。金气勝木﹐天應同之﹐故太白之見﹐光芒明盛。木少金勝﹐天气應之﹐故鎭星太白潤明也。蒼色之物早雕﹐木少金乘之﹐故若火气復金﹐夏生大熱﹐故萬物濕性﹐時變爲燥﹐流火爍物﹐故柔脆艸木及蔓延之類﹐皆上干死而下體再生。若辛熱之艸﹐死不再生也。小熱者死少﹐大熱者死多。火大復已﹐土气間至﹐則涼雨降﹐其酸苦甘鹹性寒之物﹐乃再發生。新開與先結者﹐齊承化而熟﹐火復其金﹐太白減曜﹐熒惑上應則益光芒﹐加其宿屬﹐則皆災。以火反復﹐故白堅之谷﹐秀而不實也。陽明上臨﹐金自用事﹐故白露早降﹐寒涼大至﹐則收殺气行﹐以太陽居土濕之位﹐寒濕相合﹐故寒雨害物﹐少於成實﹐金行伐木﹐假途於土﹐子居母內﹐虫之象也。故甘物黃物﹐虫蠹食之。淸气先勝﹐熱气後復﹐復已乃勝﹐故火赤之气後生化也。赤後化謂艸木赤華及赤實者﹐皆後時而再榮秀也。其五臟則心气晚王﹐勝於肺﹐心勝於肺﹐則金之白气乃屈退也。金穀﹐稻也。鼽﹐鼻中水出也。金爲火勝﹐天象應同﹐故太白芒減﹐熒惑益明也。若歲火不及則木勝﹐故寒乃大行﹐長政不用﹐則物容卑下﹐火少水盛﹐天象出見﹐辰星益明﹐此諸癸歲也。胸脇痛滿諸病﹐以其脈行於是也。火气不行﹐寒气禁固﹐髖髀如別﹐屈不得伸﹐水行乘火﹐故熒惑芒減﹐丹谷不成﹐辰星臨其宿屬之分﹐則皆災也。埃郁大雨﹐土之气復寒之气必以濕﹐濕气內淫﹐則生腹疾身重諸病也。土復於水﹐故鎭星明潤﹐臨犯宿屬﹐則民受病災矣。歲土不及﹐水無徳也。木气專行﹐故化气不令生气獨擅﹐故艸木茂榮。飄揚而甚﹐是木不以徳。土气薄少﹐故物實不成。不實﹐謂秕惡也。土不及﹐木乘之﹐故歲星之見﹐潤而明也﹐此諸巳歲也。風客於胃﹐故病飧泄霍亂等病。土气不及﹐木與齊化﹐故藏气舉事﹐蟄虫早附於陽气之所﹐人皆病中寒之疾﹐筋骨搖動﹐復常則已也。土抑不伸﹐若歲星臨宿屬﹐則皆災也。金气復木﹐故名木蒼雕。金入於土﹐母懷子也﹐故甘物黃物﹐虫食其中。金入土中﹐故气客於脾。金气大來﹐與土復仇﹐故黅減實谷不成也。太白芒盛﹐歲減明也。己亥﹑己巳歲﹐厥陰上臨﹐其歲少陽在泉﹐火司於地﹐故墊虫來見﹐流水不冰也。金不得復﹐故歲星之象如常﹐民康不病。若歲金不及﹐則火不務徳而襲金危﹐炎火旣流﹐則夏生大熱﹐生气舉用﹐故庶物蕃茂﹐燥爍气至﹐物不勝之﹐爍勝則爍石流金﹐涸泉焦艸﹐山澤燔爍﹐雨乃不降﹐炎火大盛﹐天象應之﹐熒惑之見大明也﹐此諸己歲也。瞀﹐悶也。受熱邪﹐故生是病。收﹐金气也。火先勝﹐故收气後。火气勝金﹐金不能盛﹐若熒惑逆守宿屬之分﹐皆受病。寒气折火﹐則見冰雹先傷而霜雪後損﹐皆寒气之常也。其災害﹐乃傷於赤化也。諸不及而爲勝所犯﹐子气復之者﹐皆歸其方。陰厥﹐謂寒逆也。水行折火﹐以救困金﹐天象應之﹐辰星明瑩﹐赤色之谷﹐爲霜雹損之。濕乃大行﹐謂數雨也。化速﹐謂物早成也。火濕齊化﹐故暑雨數至﹐乘水不及﹐而土勝之﹐鎭星之象﹐增益光明﹐逆淩畱犯﹐其又甚矣。藏气不能由其政令﹐故腎气不能內致和平﹐辰星之應﹐當減其明﹐或遇鎭星臨屬宿者乃災﹐此諸辛歲也。辛丑﹑辛未歲﹐上臨太陰﹐太陽在泉﹐故大寒數舉﹐土气專勝﹐故鎭星益明。黅谷﹐應天歲威也﹐木復其土﹐故黃气反損﹐而黅谷不登﹐木气暴復﹐歲星下臨宿屬分者災。】

【馬蒔曰﹕此卽五運之歲气不及者﹐而各詳其民病物變星應之異也。歲之木气不及﹐則金之燥气大行﹐而木之生气失應﹐艸木失時而晚榮﹐至於肅殺而甚﹐則木之剛者﹐枝莖辟著﹐幹而不落也。木之柔者﹐萎而蒼幹。其應在太白星光芒而照﹐金傷木之不勝也。爲民病者﹐其中淸冷﹐其胠脇少腹皆痛﹐乃肝病也。其腸鳴﹐其溏泄﹐以木少則脾土無畏侮﹐反受邪也。涼雨者﹐金气也。惟木衰金盛﹐故涼雨時至﹐其應亦在太白星也。其谷則蒼色﹐金勝而火不復﹐谷不成實也。歲木不及﹐而上臨陽明﹐是丁卯﹑丁酉﹐卽天刑運也。金歲承天﹐下勝於木﹐故生气失政﹐艸木再榮﹐言後時始榮也。木气旣少﹐土气無制﹐故化气生長急速也。其上之所應者﹐太白鎭星潤而明﹐凡蒼色之物﹐又早雕落也。至於火气復金﹐則炎暑流火﹐凡濕性之物反燥﹐柔脆之艸木﹐上體焦槁﹐下體再生﹐其間先開先結者﹐齊承化而成熟。爲民病者﹐當爲寒熱﹐爲瘡瘍﹐爲痱疹﹐爲癰爲痤﹐皆火證也。其在上所應之星﹐當在熒惑與太白星。火復其金﹐熒惑光芒﹐太白減曜也。其谷色白而堅﹐秀而不實也。然陽明上臨﹐金自用事﹐故白露早降﹐寒涼大至﹐則收殺气行﹐寒雨害物﹐少於成實﹐凡甘物黃物﹐虫皆食之﹐以甘黃皆屬土﹐而在人則爲脾土受邪。夫心气晚旺﹐方能勝於肺金﹐則金之白气﹐乃屈而退也﹐其金之谷則不成。其民病爲咳爲鼽﹐皆肺病也。其在上所應之星﹐則熒惑與太白星﹐其熒惑則益明﹐而太白則芒減也。歲之火气不及﹐則水來克火﹐而寒乃大行。長政者﹐火气也。此則長政不行﹐而物之榮者﹐特榮於下而不發於上。至於凝慘已甚﹐則榮美乃折。其辰星之上應﹐當益明也。爲民病者﹐爲胸中痛﹐爲脇支滿﹐爲兩脇痛﹐爲膺背肩胛間及兩臂內痛﹐爲鬱冒朦昧﹐爲心痛﹐爲暴喑﹐爲胸腹大﹐脇下與腰背相引而痛﹐甚則腰背屈不能伸﹐凡爲髖髀之所﹐與大體似別﹐此皆心受水抑﹐故諸病有如是也。其上應者﹐當熒惑芒減﹐辰星益明﹐水盛火衰也。其丹谷不成﹐亦水盛火也。至於復寒之气﹐則土來勝水﹐埃郁大雨﹐皆土之用也。黑气者﹐水气也。水气乃屈﹐土濕流行﹐亦成民病﹐爲騖溏﹐爲腹滿﹐爲飲食不下﹐爲寒中﹐爲腸鳴﹐爲泄注﹐爲腹痛﹐爲暴攣﹐爲痿爲痺﹐爲足不任身﹐此皆濕之爲病也。其上應者﹐當爲鎭星明潤﹐辰星減芒﹐至於元色之谷當不成耳。歲土之不及者﹐則風乃大行﹐而木來乘土﹐化气不令。蓋化气者﹐土气也﹐惟化气不令﹐生气獨擅﹐艸木𨿽得茂榮﹐然風乃飄揚而甚﹐秀而不實﹐正以土气薄少也。其上應者﹐當歲星之明見耳。凡爲民病﹐爲飧泄﹐爲霍亂﹐爲體重﹐爲腹痛﹐爲筋骨繇復﹐爲肌肉瞤酸﹐皆脾气不足之病也。爲善怒﹐肝气有餘也。藏气者﹐水气也。土不勝水﹐水與齊化﹐故藏气舉事﹐在物爲蟄虫早附於陽气之所在﹐人咸病中寒之疾﹐其上應者歲星與鎭星﹐木星顯而土星微也。其谷則黅﹐土气早成也。及夫金气復木﹐則收气乃行﹐遂爲收斂嚴峻﹐名木蒼雕。爲民病者﹐爲胸脇暴痛﹐下引少腹﹐爲善於太息﹐皆肝膽病也。虫之所食﹐味甘色黃。邪之所客﹐尙在於脾。谷之黃者﹐皆以減去。民病少食失味﹐皆土气不足之故也。彼蒼谷者屬木﹐亦以金復而損。其上之所應者﹐當太白芒盛﹐歲星減明也。己爲土气之不及﹐而上臨厥陰﹐則爲己巳﹑己亥﹐其歲少陽在泉﹐火司於地﹐故流水不冰﹐蟄虫來見﹐其藏气者﹐水气也﹐不能舉用﹐而火司於地﹐金不得復﹐其上應者﹐當爲歲星如常也。夫火宜克於水﹐而在泉有火﹐則火未全克﹐斯民亦幸而康寧。歲之金气不及﹐則火來克金﹐而炎火乃行。生气者﹐木气也。長气者﹐火气也。金不勝木﹐則生气乃用﹐而火來乘金﹐則長气專勝。惟生气乃用﹐故庶物以茂。惟長气專勝﹐故燥爍以行其上應者﹐當在熒惑星之明也。爲民病者﹐爲肩背瞀重﹐爲鼽﹐爲嚏﹐爲血便注下﹐皆肺金之爲病也。收气者﹐金气也。火先勝﹐故收气乃後。其上應者﹐當在太白星之微也。其谷堅者﹐止見其芒﹐以金气不足﹐而堅芒早露也。至於水气來復﹐則寒雨暴至﹐乃零冰雹霜雪殺物﹐爲民物者陰气治事﹐故足三陰之厥且革﹐而足三陽之厥﹐上行頭腦戶痛﹐延及腦項發熱﹐皆火气不能勝陰耳。其上應者﹐當在辰星之明也。惟水勝侮火﹐故在物爲丹谷不成﹐而在人爲口生瘡﹐甚則心痛﹐皆心气不足所致耳。歲之水气不及﹐則上來克水﹐而濕乃大行。長气者﹐火气也。水气不足﹐故火气反用。惟長气反用﹐故其化乃速。惟濕乃大行﹐故暑雨數至﹐其上應者。當在鎭星明也。爲民病者﹐爲腹滿﹐爲身重﹐爲濡泄﹐爲寒冷瘡瘍流水﹐爲腰股痛發﹐爲腘腨股膝不便﹐爲煩冤﹐爲足痿﹐爲淸厥﹐爲腳下痛﹐甚則爲胕腫﹐此皆病於腎水不足者﹐正以藏气不政﹐腎气不平故耳。其上應者﹐當爲辰星之微也。其谷之所生者秬。夫辛爲水气之不及﹐而上臨太陰﹐則爲辛丑﹑辛未﹐其歲爲太陽在泉﹐故大寒數舉﹐在物則蟄虫早藏﹐在地則積有堅冰﹐在天則陽光不治﹐在人則下有寒疾﹐甚則爲腹滿浮腫﹐此皆水气不足所致耳。其上應者﹐當爲鎭星之明﹐而土气終有餘也。惟土气有餘﹐故谷主於黃。至於木復其土﹐則風气大行﹐而大風暴發﹐艸僕木落。凡生長二气﹐皆不鮮明﹐在人則爲面色時變﹐爲筋骨並辟﹐爲肉之瞤瘛﹐爲目視﹝目巟﹞﹝目巟﹞﹐在物則爲風所裂而爲疏璺﹐在肌肉則爲風疹所發﹐爲肝气並於鬲中﹐而痛及心腹。凡物受木侮﹐故黃气乃損﹐其谷不登﹐上之所應者﹐當在歲星之明耳。】

【張志聰曰﹕歲气不及﹐則己所不勝﹐侮而乘之﹐是以主歲之木運不及﹐則金之燥气大行﹐木之生气﹐失時而應﹐是以艸木晚榮。辟﹐刑也。著﹐附也。肅殺之气太甚﹐故𨿽堅剛之木﹐亦受其刑傷﹐而柔萎者則蒼幹矣。金气反勝﹐故上應太白增光。水運不及﹐六丁歲也。中淸者﹐淸涼之气﹐乘於中而中气冷也。食气入胃﹐散精於肝﹐行气於筋﹐肝气虛逆﹐而更兼中淸﹐故腸鳴溏泄也。金气淸涼﹐故涼雨時至﹐金能生水也。金气勝﹐故上應太白﹐光芒倍大。夫五穀受在地五行之气而生長化收藏者也。木受金制﹐故其谷色蒼﹐陽明燥金﹐臨於司天之上﹐乃丁卯丁酉二歲﹐所謂天刑歲也。歲木不及﹐而又上臨金气﹐是以木之生气失政﹐艸木受金刑而再榮﹐木不及則不能制土﹐故化气乃急﹐金土之气勝﹐上應太白鎭星光明。木受金制﹐故主蒼色早見﹐卽制則生化之義。按諸陰年主不及﹐故止有丁卯﹑丁酉及己巳﹑己亥﹑辛丑﹑辛未歲﹐其諸癸諸乙歲。無司天之合勝也。復者﹐母郁而子復也。流火﹐大火流下也。夏秋之交﹐大火西流﹐暑熱鑠金矣。長夏濕土主气﹐因暑熱而濕性反燥﹐故萬物柔脆﹐艸木焦槁﹐火主長气﹐故下體再生。夫夏主華而秋主成實﹐火制其金﹐是以華實齊化。寒熱瘡瘍癰胗﹐皆暑熱病也。上應熒惑增光﹐太白減曜﹐其谷色白而堅實也。蓋秋主收成﹐因火制之﹐故早實也。又上臨陽明之歲﹐金气用事﹐故至夏秋之交﹐白露早降﹐收殺气行﹐而火復在後也。蓋不及之歲﹐所勝之气妄行﹐而反自虛其位﹐故復气得以勝之。今上臨陽明﹐金气原盛﹐金气盛則金之子气亦能勝火﹐木之子欲復之﹐而金之子能勝之﹐是以赤气後化也。寒雨﹐寒水之气﹐金之子也。長气後發﹐而收藏之令早行﹐故萬物爲之賊害﹐而其谷不成也。虫感雨濕之气而生﹐夏秋之交﹐土气用事﹐而反爲寒雨所勝﹐是以虫食甘黃﹐而脾土受邪也。肺開竅於鼻﹐故咳而鼽也。上應熒惑復曜﹐太白減明。蓋陽明燥金司天﹐則少陰君火主終之气﹐故赤气後化而白气始屈也。其谷不成﹐當與其谷白堅對看。蓋火主長气﹐金主收成﹐上節火制其金﹐是以華實齊化﹐其谷堅成﹐此收殺气盛﹐寒雨早行﹐而長气後發﹐四時失序﹐故其谷不成也。歲火不及﹐水反勝之﹐故寒乃大行﹐而長政不用也。夫萬物得長气而榮美﹐夏長之气被寒折於上﹐故物榮而下。凝慘﹐陰寒之气也。太陽之气﹐生於寒水之中﹐如凝慘太甚﹐則陽气不生化矣。萬物得陽气而榮﹐陽气不化而榮美乃折矣。上句言寒勝於上﹐則長气不能上榮﹔下句言寒凝於下﹐則陽气不能施化於上。水气勝﹐當上應辰星增曜。歲火不及六癸歲也。火運不及﹐寒乃勝之﹐則陽气不能施化﹐故爲胸脇膺背諸痛﹐所謂寒勝爲痛痺也。鬱冒朦昧﹐寒濕之气冒明也。水寒乘心﹐故心痛。心主言﹐故暴瘖。夫太陽主諸陽之气﹐生於寒水之中﹐寒淫太甚﹐則生陽自虛。屈不能伸者﹐其病在筋﹐太陽主筋﹐陽气虛不能養筋也。太陽气之爲病﹐腰似折﹐髀不可以曲﹐腘如結﹐踹如裂﹐是爲踝厥﹐上應熒惑失色﹐辰星倍明。火受制﹐故其谷丹。埃﹐上。郁﹐蒸也。濕土之气﹐鬱蒸於上﹐是以大雨且至﹐所謂地气升而爲雲爲雨也。六元正紀論曰﹐太陰所至爲濕生﹐終爲注雨溽下也。土气復而水气乃下伏也。騖溏腹滿﹐足不任身﹐皆寒濕之證。蓋水寒太甚﹐而又濕土復之﹐故爲此諸病。上應鎭星增明﹐辰星減曜﹐寒濕相勝﹐而無燥熱之化﹐是以元谷不成。土運不及﹐木反勝之﹐故風乃大行﹐而土之化气﹐不能章其政令也。風主生物﹐土主成物﹐故艸木𨿽茂榮﹐而多不成實也。上應歲星增光。土運不及﹐六己歲也。瞤﹐動也。飧泄霍亂﹐體重腹痛﹐肌肉瞤酸﹐皆風木傷土之病。筋骨搖動﹐乃厥陰少陽之病。風木太過﹐故筋骨復搖而善怒也。土气不及﹐則水無所制﹐故藏气舉事﹐而蟄虫早歸附也。成病寒中者﹐水寒上乘而火土衰也。上應歲星增光﹐鎭星失色。土受其制﹐故其谷黅。土弱水亢﹐金乃復之﹐故收政嚴峻﹐而名木蒼雕﹐病胸脇暴痛﹐下引少腹﹐肝木之病也。《靈樞經》曰﹕膽病者善太息。蓋木郁則膽气不舒﹐故太息以伸出之。虫感寒濕之气而生﹐虫食甘黃。水气客脾﹐水侵土也。蓋土運不及﹐而藏气舉事﹐故金𨿽復之﹐而子亦隨之﹐金气復則蒼谷乃損﹐水气勝則黅谷乃減﹐民病食少失味﹐上應太白增光。又上臨厥陰﹐己巳己亥歲也。厥陰在上﹐則少陽在下﹐是以流水不冰蟄虫不藏﹐而藏气不用﹐謂歲半以下﹐得少陽之火﹐而冬令不寒也。歲運之木﹐𨿽不務其徳﹐而乘侮其土﹐然值厥陰司天木气不虛﹐故白乃不復﹐上應歲星增光。按勝气在於歲半以前﹐復气在於歲半以後。秋冬之時﹐木气已平﹐金气不復﹐故民乃得康矣。當知勝气妄行﹐反自虛其本位﹐而子母皆虛﹐故復气得以復之。如本气不虛﹐則子气亦實﹐復气亦畏其子而不敢復矣。金運不及﹐則所勝之火气乃行﹐金不能制木﹐故木之生气乃用。火之長气專勝﹐生長之气盛﹐故庶物以茂﹐火气專勝﹐故燥爍以行﹐上應熒惑﹐光芒倍大。歲金不及﹐六乙歲也。肺兪在肩背﹐故民病肩背。低目俯首曰瞀。經脈篇曰﹐肺气動則病缺盆中﹐痛甚則交兩手而瞀。鼽嚏肺病﹐血便注下﹐火迫血液下注也。金受其制﹐是以收气至秋深而後乃行﹐上應太白失色。收气乃後﹐故其谷後成﹐堅芒成實也。金弱火亢﹐水乃復之﹐故寒雨暴至﹐繼以冰雹殺物﹐乃寒水之變也。厥﹐逆。格﹐拒也。秋冬之時﹐陽气應收藏於陰髒﹐因寒气厥逆﹐且格陽於外﹐致陽反上行﹐而頭腦戶痛﹐延及腦頂發熱﹐上應辰星倍明﹐水勝其長气﹐是以丹谷不成。水寒之气上乘﹐迫其心火外炎﹐故民病口瘡﹐甚則心痛。水運不及﹐土乃勝之﹐故濕气大行。水弱而不能制火﹐故長气反用﹐火土合化﹐故上化气乃速﹐而暑雨數至。六元政紀論曰﹐太陰所至爲化﹐爲雲雨。上應鎭星倍明﹐水運不及六辛歲也。濕土太過﹐傷及腎陰﹐故爲此諸病。《靈樞經》曰﹕陽气有餘﹐榮气不行﹐乃發爲癰﹔陰陽不通﹐兩熱相搏﹐乃化爲膿。又曰﹕寒邪客於經絡之中﹐不得復反﹐則爲癰腫。此寒毒而無熱化﹐故發爲寒瘍流水而無膿也。寒气上淩﹐故煩冤也。水之藏气不能章其政令﹐水髒之腎气不得平衡﹐上應辰星失色。秬﹐黑黍也。土制其水﹐故秬谷得成。司天之气﹐上臨太陰﹐乃辛丑辛未歲也。太陰濕土司天﹐則太陽寒水在泉﹐是以大寒數舉﹐而蟄虫早藏也。寒气數舉﹐故陽光不治於上﹔寒水在泉﹐故民病寒疾於下。甚則腹滿浮腫者﹐濕淫太過﹐而脾土受傷也。土應鎭星增曜﹐下主黅谷有成﹐水弱土勝﹐木後復之﹐故大風暴發﹐艸偃木落﹐而生長不鮮澤也。陽明屬土﹐所主在面﹐故面色時變﹐辟﹐刑傷也。陽明主潤宗筋﹐諸筋皆屬於骨﹐陽明之中土气傷﹐是以筋骨並辟也。瞤瘛﹐動掣也。﹝目巟﹞﹝目巟﹞者﹐眼目不明﹐因風勝而傷血也。物裂曰璺﹐物因風而破裂也。胗﹐疹也。風气入於膈中﹐在上則痛於心﹐在下則痛於腹也。上主成物﹐土气傷﹐故其谷不登﹐上應歲星﹐光芒涪大。】

帝曰﹕善。願聞其時也。岐伯曰﹕悉乎哉問也﹗木不及﹐春有鳴條律暢之化﹐則秋有霧露淸涼之政﹔春有慘淒殘賊之勝﹐則夏有炎暑燔爍之復。其眚東﹐其髒肝﹐其病內捨胠脇﹐外在關節。火不及﹐夏有炳明光顯之化﹐則冬有嚴肅霜寒之政﹔夏有慘淒凝冽之勝﹐則不時有埃昏大雨之復。其眚南﹐其髒心﹐其病內捨膺脇﹐外在經絡。土不及﹐四維有埃云潤澤之化﹐則春有鳴條鼓折之政﹔四維發振拉飄騰之變﹐則秋有肅殺霖霪之復。其眚四維﹐其髒脾﹐其病內捨心腹﹐外在肌肉四肢。金不及﹐夏有光顯鬱蒸之令﹐則冬有嚴凝整肅之應﹔夏有炎爍燔燎之變﹐則秋有冰雹霜雪之復。其眚西﹐其髒肺﹐其病內捨膺脇肩背﹐外在皮毛。水不及﹐四維有湍潤埃云之化﹐則不時有和風生發之應﹔四維發埃昏驟注之變﹐則不時有飄蕩振拉之復。其眚北﹐其髒腎﹐其病內捨腰脊骨髓﹐外在溪谷踹膝。夫五運之政﹐猶權衡也。髙者抑之﹐下者舉之。化者應之﹐變者復之。此生長化成收藏之理﹐气之常也。失常則天地四塞矣。故曰﹐天地之動靜﹐神明爲之紀﹐陰陽之往復﹐寒暑彰其兆﹐此之謂也。

【王冰曰﹕春气之化和气也。勝﹐金气也。復﹐火气也。火復於金﹐悉因其木﹐故災眚之作﹐皆在東方。余眚同夏气之化火徳也。勝﹐水虐也。復﹐土變也。南方﹐火也。四維爲東南﹑東北﹑西南﹑西北方﹐日在四隅月也。飄蕩振拉﹐大風所作﹐失常之理﹐則天地四時之气﹐閉塞而無所運行﹐故動必有靜﹐勝必有復﹐乃天地陰陽之道。】

【馬蒔曰﹕此承上文而言歲气不及其勝必隨復﹐亦有不勝則不復也。歲木不及﹐金當來克﹐如金不克之﹐而春有鳴條律暢之化﹐則至秋之時﹐金無所復﹐而有霧露淸涼之政﹐各不相悖也。如金來克之﹐而春有慘淒殘賊之勝﹐則木生火﹐火克金﹐而夏有炎暑墦爍之復。惟木被金淩﹐則木生於東﹐其災眚當見於東方也。在人之髒屬於肝﹐肝之分部﹐內在胠脇﹐外在關節﹐故病見於此耳。又歲火不及﹐水當來克﹐如水不克之﹐而夏有炳明光顯之化﹐則至冬之時﹐水無所復﹐而有嚴肅霜寒之政﹐各不相悖也。如水來克之﹐而夏有慘淒凝冽之勝﹐則火生土﹐土來克水﹐而不時有埃昏大兩之復﹐曰不時者﹐上主四季也。惟火被水淩﹐則火主於南﹐其災眚當見於南方也。在人之髒屬於心﹐心之分部﹐內在膺脇﹐外在經絡﹐故病見於此耳。又歲土不及﹐木當來克﹐如木不克之﹐而日在四隅之月﹐四維有埃云潤澤之化﹐則至春之時﹐木無所復﹐而有鳴條鼓折之政﹐各不相悖也。如木來克之﹐而四維發振拉飄騰之變﹐則土生金﹐金克木﹐而秋有肅殺霖霪之復。惟土主四維﹐其災眚當見於四維也。在人之髒屬於脾﹐脾之分部﹐內在心腹﹐外在肌肉四肢﹐故病見於此耳。又歲金不及﹐火當來克﹐如火不克之﹐而夏有光顯鬱蒸之令﹐則至冬之時﹐水無所復﹐而有嚴凝整肅之應﹐各不相悖也。如火來克之﹐而夏有炎爍燔燎之變﹐則金生水﹐水克火﹐而秋有冰雹霜雪之復﹐惟金主於西﹐其災眚當見於西方也。在人之髒屬於肺﹐肺之分部﹐內在膺脇肩背﹐外在皮毛﹐故病見於此耳。又歲水不及﹐土當克水﹐如土不克之﹐而四維有湍潤埃云之化﹐則四維之日﹐土無所復﹐而不時有和風生發之應﹐各不相悖也。如土來克之﹐而四維發埃昏驟注之變﹐則水生木﹐木克土﹐而不時有飄蕩振拉之復。惟水主於北﹐其眚當見於北方也。在人之髒屬於腎﹐腎之分部﹐內在腰脊骨髓﹐外在溪谷腨膝﹐故病見於此耳。夫五運之政猶權衡﹐然髙則亢﹐故當抑之﹐此太過之歲也。下則卑﹐故當舉之﹐此不及之歲也。化則順﹐故當應之﹔變則極﹐故當復之﹐此合太過不及之歲而皆然也。然皆生長化收藏之理﹐气隨時運﹐不失其常﹐否則天地四塞矣。故陰陽應象大論﹑五運行大論皆曰﹐天地之動靜﹐神明爲之綱紀。其五運行大論曰﹐陰陽之升降﹐寒暑彰其兆。今曰﹐往復者﹐卽升降之義﹐正此五運猶權衡數語之謂也。】

【張志聰曰﹕時謂四時﹐亦有五運之勝復也。至眞要論曰﹕初气至三气﹐天气主之﹐勝之常也。四气至終气﹐地气主之﹐復之常也。蓋五運主歲﹐所勝之气在歲半以前﹐所復之气在歲半以後﹐若夫四時之勝復﹐隨所主之時以勝之﹐亦隨所主之時以復之﹐與歲運不同。夫一歲之中﹐有歲運之勝復﹐有四時之勝復﹐知歲與時而運始詳。木不及則金當勝之﹐如春有鳴條律暢之化﹐則秋有霧露淸涼之政﹐此各守四時之本位﹐無勝無復﹐气之和者也。如春有慘淒殘賊之勝﹐則夏有災暑燔爍之復﹐其災眚當主於東方﹐其髒在肝﹐其病內捨胠脇﹐肝之分也。外在關節﹐肝主筋也。餘四時同義。按不及謂歲運之不及﹐歲運不及﹐必有勝有復﹐如得時气之和﹐則無勝復矣。水不勝火﹐則火有明顯之徳化矣。無勝則無復﹐冬得以章其寒肅之政令矣。埃昏大雨之復土復水也。其災眚當主於南方﹐其髒爲心﹐其病內捨膺脇﹐蓋膺脇之內﹐心之分也。外在經絡﹐心主血脈也。埃云潤澤﹐土之徳化也。鳴條鼓拆﹐木之政令也。此气之和平﹐無勝復也。振拉飄騰﹐木淫而勝土也。肅殺霖霪﹐秋金之復也。土王四時﹐故曰四維﹐曰不時。心者胃脘之分﹐腹者脾土之郛郭也。光顯鬱蒸﹐火之化也。六元正紀論曰﹕少陽所至爲火﹐生終爲蒸溽。此徳化之常也。膺胸之內﹐肺之分也。脇內乃雲門﹑天府之分﹐肺脈之所出﹐肩背肺兪之分﹐皮毛肺所主也。水不及則土勝之﹐湍潤埃云﹐土之徳化也。和風生發﹐木之和气也。埃昏驟注﹐土之淫勝也。飄蕩振拉﹐風木之復也。腰脊者﹐腎之府。骨髓者﹐腎所主。溪谷者﹐骨所屬。踹膝者﹐腎脈之所循也。夫五運陰陽之政令﹐猶權衡之平﹐髙而亢者﹐必有所抑﹐因太過也。卑而下者﹐必有所舉﹐因不及也。徳化者四時應之﹐變易者隨時復之﹐此生長化收藏之理﹐四時之常气也。失常則天地四時之气皆閉塞矣。夫應天之气﹐動而不息﹐應地之气﹐靜而守位。神明者﹐九星懸朗﹐七曜周旋也。此承上文而言盛衰勝復﹐卽天地之動靜﹐生長化收藏﹐卽陰陽之往復。動靜不可見﹐有神明之紀可察﹐陰陽不可測﹐有寒暑之兆可知﹐此天地陰陽之道也。】

帝曰﹕夫子之言五气之變﹐四時之應﹐可謂悉矣。夫气之動亂觸遇﹐而作發無常會﹐卒然災合﹐何以期之﹖岐伯曰﹕夫气之動變固不常在﹐而徳化政令災變﹐不同其候也。帝曰﹕何謂也﹖岐伯曰﹕東方生風﹐風生木﹐其徳敷和﹐其化生榮﹐其政舒啟﹐其令風﹐其變振發﹐其災散落。南方生熱﹐熱生火﹐其徳彰顯﹐其化蕃茂﹐其政明曜﹐其令熱﹐其變銷爍﹐其災燔焫。中央生濕﹐濕生土﹐其徳溽蒸﹐其化丰備﹐其政安靜﹐其令濕﹐其變驟注﹐其災霖潰。西方生燥﹐燥生金﹐其徳淸潔﹐其化緊斂﹐其政勁切﹐其令燥﹐其變肅殺﹐其災蒼隕。北方生寒﹐寒生水﹐其徳淒滄﹐其化淸謐﹐其政凝肅﹐其令寒﹐其變凓冽﹐其災冰雪霜雹。是以察其動也﹐有徳有化﹐有政有令﹐有變有災﹐而物由之﹐而人應之也。

【王冰曰﹕振﹐怒也。發﹐出也。散﹐謂物飄零而散落也。驟注﹐急雨也。緊﹐縮也。切﹐急也。肅殺﹐謂風動艸樹﹐聲若干也。殺气太甚﹐則木靑幹而落也。淒滄﹐薄寒也。凓冽﹐甚寒也。冰雪霜雹﹐寒气凝結所成。水復火﹐則非時而有也。夫徳化政令﹐和气也。動靜勝復﹐施於萬物﹐皆悉生成。變災﹐殺气也。其出暴速﹐其動驟急﹐其行損傷﹐𨿽皆天地自爲動靜之用﹐然物有不勝﹐其動者且損﹑且病﹑且死焉。】

【馬蒔曰﹕此詳四時之徳化政令災變﹐人物之所不能外也。帝問五運太過不及之气﹐發作無常﹐卒然生災﹐何以期而知之﹖伯言四時之徳化政令變災﹐各有所屬﹐物必由之﹐人必應之﹐觀其所動屬於何時﹐則可以期之矣。】

【張志聰曰﹕此節復論五運四時之气﹐有徳化之常﹐有災眚之變﹐必察其動而後知之。蓋言太過之歲有淫勝﹐不及之歲有勝復﹐此歲運之常﹐可與之期者也。然五運之气﹐生於五方﹐五方之气﹐合於四時﹐在歲運𨿽有淫勝郁復之變﹐在四時又有徳化政令之和﹐與歲運不同其候也。故必察其气之動也。是徳是化﹐是政是令﹐是變是災﹐萬物由之而或成或敗﹐人應之而或病或康﹐此气運之有歲有時﹐有常有變﹐又不能於先期而必者也。】

帝曰﹕夫子之言歲候﹐其太過不及﹐而上應五星。今夫徳化政令災眚變易﹐非常而有也。卒然而動﹐其亦爲之變乎﹖岐伯曰﹕承天而行之﹐故無妄動﹑無不應也。卒然而動者﹐气之交變也﹐其不應焉。故曰﹐應常不應卒﹐此之謂也。帝曰﹕其應柰何﹖岐伯曰﹕各從其气化也。帝曰﹕其行之徐疾逆順何如﹖岐伯曰﹕以道畱久﹐逆守而小﹐是謂省下。以道而去﹐去而速來﹐曲而過之﹐是謂省遺過也。久畱而環﹐或離或附﹐是謂議災與其徳也。應近則小﹐應遠則大。芒而大倍常之一﹐其化甚大﹐常之二其眚卽也。小常之一﹐其化減小﹐常之二﹐是謂臨視﹐省下之過﹐與其徳也。徳者福之﹐過者伐之﹐是以象之見也﹐髙而遠則小﹐下而近則大﹐故大則喜怒邇﹐小則禍福遠。歲運太過﹐則運星北越﹐運气相得﹐則各行其道。故歲運太過﹐畏星失色而兼其母﹐不及則色兼其所不勝。肖者瞿瞿﹐莫知其妙。閔閔之當﹐孰者爲良。妄行無徵﹐示畏侯王。帝曰﹕其災應何如﹖岐伯曰﹕亦各從其化也。故時至有盛衰﹐淩犯有逆順﹐畱守有多少﹐形見有善惡﹐宿屬有勝負﹐徵應有吉凶矣。帝曰﹕其善惡何謂也﹖岐伯曰﹕有喜有怒﹐有憂有喪﹐有澤有燥﹐此象之常也﹐必謹察之。帝曰﹕六者髙下異乎﹖岐伯曰﹕象見髙下﹐其應一也﹐故人亦應之。【卒﹐音猝。伐﹑罰同。見﹑現同。】

【王冰曰﹕徳化政令﹐气之常也。災眚變易﹐气卒交會而有勝負者也。常謂四時之气﹐不差晷刻者﹐不常不久也。以道謂順行﹐畱久謂過應畱之日數也。省下﹐謂察天下人君之有徳有過者也。順行已去﹐已去輒逆行而速﹐委曲而經過﹐是謂遺其過而輒省察之也。環﹐謂如環之繞﹐盤回而不去也。火議罪﹐金議殺﹐土木水議徳也。近﹐謂犯星常在。遠﹐謂犯星去久。大小﹐謂喜慶及罰罪事。甚﹐謂政令大行也﹐金火有之。省謂省察人有徳有過者也。故侯王人吏﹐安可不深思誡愼耶﹖若有徳﹐則天降福以應之﹔有過﹐則天降禍以淫之。象之見﹐見物之理也。象見髙而小﹐旣未卽禍﹐亦未卽福。象見下而大﹐福旣不遠﹐禍亦未遙。歲運太過者﹐謂火運火星木運木星之類也。北越﹐謂北而行也。運气相得﹐則無克伐之嫌﹐故守常而各行於中道。兼其母﹐謂木失色而兼黑﹐火失色而兼蒼﹐土失色而兼赤﹐金失色而兼黃﹐水失色而兼白也。兼所不勝﹐謂木兼白色﹐火兼黑色﹐土兼蒼色﹐金兼赤色﹐水兼黃色也。妄行無徵﹐示畏侯王﹐謂不議天意﹐私心度之﹐妄言災咎﹐卒無徵驗﹐適卒以示畏之兆於侯王﹐熒惑於庶民矣。五星之至﹐相王爲盛﹐囚死爲衰。東行淩犯爲順災輕﹐西行淩犯爲逆災重。畱守日多則災深﹐畱守日少則災淺。星喜潤則爲見善﹐星怒躁憂喪則爲見惡。宿屬謂所生月之屬二十八宿﹐及十二辰相分所屬之位也。命勝星﹐不災不害﹐不勝星﹐爲災小重﹔命與星相得﹐𨿽災無害。災者﹐獄訟疾病之謂也。𨿽五星淩犯之事﹐時遇星之囚死時月﹐𨿽災不成。然火犯畱守逆臨則有誣譖獄訟之憂﹐金犯則有刑殺气郁之憂﹐木犯則有震驚風鼓之憂﹐土犯則有中滿下利跗腫之憂﹐水犯則有寒气沖稸之憂﹐故曰徽應有吉凶也。夫五星之見也﹐從夜深見之。人見之喜﹐星之喜也﹔見之畏﹐星之怒也﹔光色微曜﹐乍明乍暗﹐星之憂也﹔光色迥然﹐不彰不瑩﹐不與眾同﹐星之喪也﹔光色圓明﹐不盈不縮﹐怡然瑩然﹐星之喜也﹔光色勃然臨人﹐芒彩滿溢﹐其象懍然﹐星之怒也。觀象睹色﹐則中外之應﹐人天咸一矣。】

【馬蒔曰﹕此詳言歲气上應五星﹐其所應者﹐從歲气之化﹐其行之徐疾逆順者﹐合人君之徳過﹐且有星色之可驗。有災應之可據﹐有善惡之可辧也。上文言歲候有太過不及﹐而上與歲星﹑熒惑﹑鎭星﹑太白﹑辰星相應﹐但歲候之徳化政令﹐而有災眚變易﹐皆非常而有者﹐若卒然而動﹐則五星亦卒然而變乎﹖伯言歲候承天而行﹐故無妄動﹐五星無不與之相應﹐其卒然而動﹐乃气之交變也﹐五星未必卒然應之。故曰﹐應常不應卒也。夫上文之勝復﹐皆上應之。而此言應常不應卒者﹐蓋無大變易則不應﹐但其勝復則當色有燥澤之異﹐無分小大以應之也。所謂應之常者﹐亦惟歲星之化﹐以風應之﹔熒惑之化﹐以熱應之﹔鎭星之化﹐以濕應之﹔太白之化﹐以燥應之﹔辰星之化﹐以寒應之。气變則應﹐故各從其气化也。星之所行﹐有徐有速﹐有逆有順者﹐有省下之義﹐有省遺過之義﹐有議災與徳之義﹐有省下過與徳之義。故道者﹐五星運行之路也﹐或畱久而過於應畱之日數﹐或逆守而小於本然之星體﹐是謂省下之爲人君者﹐其有徳有過何如也。始以道而去﹐非畱守﹐非逆守﹐然去而速來﹐或委曲而過其日數﹐是謂省人君之過。始𨿽少攺﹐繼有所遺﹐故見象如此也。有久畱不去﹐環繞盤回﹐或離或附﹐是謂無所常時﹐議其過而欲災之﹐又議其有徳而欲免之﹐故見象又如此也。凡應之近者﹐則其象必大﹐卽下文所謂下而近則大﹐大則喜怒邇也。今應近則星應大﹐反髙遠而小﹐凡應之遠者﹐則其象必小﹐卽下文所謂髙而遠則小﹐小則禍福遠也。今應遠則星應小﹐反下而大﹐其大何如﹐較常大者一倍﹐則政化甚大﹐蓋得令而適中者也。若大者二倍﹐則太過矣﹐其災眚卽至。小者何如﹐較常小者一倍﹐則政化減小﹐蓋失令而非中者也。若小者二倍﹐則太不及矣﹐其眚亦卽至。是皆臨視人君﹐省其道過與徳。故有徳則錫之以福﹐有過則罰之以禍﹐是以象之見也。凡髙而遠者﹐其象則小﹐小則禍福之應亦遠。凡下而近者﹐其象必大﹐大則喜怒之至必邇。試觀歲運太過﹐則壬歲歲星﹐戊歲熒惑﹐甲歲鎭星﹐庚歲太白﹐丙歲辰星﹐皆運星也﹐從北而越行。蓋極星在北﹐顧人君有徳有過﹐自有淩犯退避之象。若運气相得﹐而非太過不及﹐則運星各行纏度而無北越。且其太過之歲﹐木能克土﹐鎭星爲畏﹐當失其黃色而兼赤。火能克金﹐太白爲畏﹐當失其白色而兼黃。土能克水﹐辰星爲畏﹐當失其元色而兼白。金能克木﹐歲星爲畏﹐當失其蒼色而兼元。水能克火﹐熒惑爲畏﹐當失其赤色而兼蒼也。至於不及之歲﹐則木不勝金﹐其色兼白﹐火不勝水﹐其色兼元﹐土不勝木﹐其色兼蒼﹐金不勝火﹐其色兼赤﹐水不勝土﹐其色兼黃。由此推之﹐則運气相得之歲﹐五星固各行以道﹐而又各如其本色也。凡此諸星之色﹐其肖象甚爲可畏﹐瞿瞿然宜驚顧也﹐莫知其妙有如此者。閔閔者﹐《說文》以爲病﹐又以爲傷痛也。如有過無徳﹐則獨當其病﹐尙知何星之爲善耶﹖彼有不知天象妄行無徵之說﹐以示畏於侯王﹐而卒無所驗﹐致使侯王懈修徳之心﹐此又得罪於主上者也。帝問星象旣異﹐災應何如﹖伯言各從其歲气之所化也。故歲有太過不及﹐則時之至也﹐有盛有衰﹐其淩犯有逆有順﹐其畱守之日有多有少﹐其形見有善有惡﹐其宿屬有勝有負﹐其徵應有吉有凶﹐災應安得而同耶﹖帝又以星之善惡爲問﹐伯言星有喜怒﹑憂喪﹑澤燥之反﹐乃天象之常﹐必謹察之可也。帝又以六者之髙下爲問﹐蓋以何者宜髙﹐何者爲下也。伯言象之所見者﹐不分髙下﹐其爲應一也。故人之應於下者﹐亦各有以致之耳。】

【張志聰曰﹕此承上文而言歲運之太過不及﹐必上應五星﹐今云徳化政令災眚變易﹐又非一定常有之气﹐如卒然而爲徳化政令﹐卒然而爲災眚變易﹐其於五星亦爲之變乎﹖而不知五星之應歲運﹐而不應時气之卒變也。承天者謂五運之气﹐上承天干之化運﹐承天運而行之﹐故無妄動﹐無不上應於五星也。卒然而動者﹐乃四時气交之變也﹐其不上應於五星焉。故曰﹐應常不應卒﹐此之謂也。常者﹐謂五運主歲﹐有太過不及之气﹐有淫勝郁復之常。卒者﹐謂五方四時之气﹐卒然而爲徳化政令﹐卒然而爲災眚變易也。蓋四時之气生於五方﹐五方之气﹐在地五行之气也。因時气而變歲气者﹐地气之變易天气也。气化者﹐五運之化气也。甲己運化土﹐乙庚運化金﹐丙辛運化水﹐丁壬運化木﹐戊癸運化火﹐五陽年主太過﹐五陰年主不及﹐而各上應乎天之五行。徐疾逆順﹐謂五星之行徐行疾﹐順行逆行也。道﹐五星所行之道路也。畱久﹐稽畱而延久也。逆守﹐逆而不進﹐守其度也。小者﹐光芒不露也。省下﹐謂察其分野之下﹐君民之有徳有過也。去而速來﹐曲而過之﹐謂旣去而復速來﹐委曲逡巡﹐而過其度也。省遺過﹐謂省察有未盡﹐而復省其所遺之過失也。久畱者﹐守其位而不去也。環﹐旋轉也。或離或附﹐欲去不去也。議災與徳者﹐謂君民之有過者﹐議降之以災﹐有徳者﹐議降之以福也。應﹐謂禍福之應。遠近﹐謂分野之遠近也。芒﹐五星之光芒也。化﹐謂淫勝郁復之气化也。如勝復之气盛﹐則上應之星﹐光倍常而大。勝復之气減﹐則上應之光芒倍常而小。若光芒之大﹐倍於平常之二﹐其災眚卽至也。若小於平常之二倍﹐是謂臨視﹐謂臨上而視下﹐省察其君民之有徳者﹐降之以福﹐有過者伐之以災。喜怒者﹐星象之有喜有怒也。君民有徳﹐星象喜之﹔君民有過﹐星象怒之。禍福者﹐所降之禍福也。光芒倍大﹐其眚卽也。畱守而小﹐欲君民之省過也。首言星象之大小﹐應分野之遠近﹐次言星象之大小﹐因勝復之甚減﹐末言星象之大小﹐應禍福之疾遲。運星北越﹐謂十二年天符之歲﹐運气之更盛者也。運星﹐主歲之星﹐北越﹐謂越出本度而近於北也。北乃太乙所居之宮﹐北越而與天樞相合﹐故又各曰太乙天符。運气相得者﹐謂木運臨卯﹐火運臨午﹐土運臨四季﹐金運臨酉﹐水運臨子﹐此運气與歲气相得﹐乃平气之年﹐是以運星各自行其本度﹐而無侵淩之盛彊。如歲運太過﹐則主歲之星不守其度﹐而侵侮其所不勝﹐是以畏星失色也。如歲木太過﹐則歲星乘所不勝之土﹐而鎭星失色矣。如歲土太過﹐則鎭星乘所不勝之水﹐而辰星失色矣。兼其母者﹐謂畏星之母﹐亦兼失其色﹐蓋畏星之母﹐卽勝星之子﹐謂亢則害而不能生化其子气也。如不及之歲﹐則所不勝之星﹐亦兼見其色﹐如歲木不及﹐則所勝之太白增光﹐而所不勝之土气無畏﹐其鎭星亦兼見其色矣。五運相同﹐肖取法也。瞿瞿﹐卻顧貌。謂取法星象之吉凶﹐莫能知其微妙。閔閔﹐多憂也。憂瞻星象喜怒燥澤之當﹐當以孰法爲良﹐蓋甚言其星象之不易占﹐使不求良法而妄言占象﹐則所言之吉凶皆無徵驗矣。反以禍福之說﹐而示畏於侯王﹐此天官家之不學無術也。災應謂五星之變﹐下應民物之災眚﹐各從其五運之气化也。五星之應時而至﹐有盛有衰﹐彼此淩犯﹐有順有逆﹐畱守之日﹐有多有少﹐所見之象﹐有喜潤之善﹐有憂怒之惡。五宿之屬﹐有勝星之勝﹐有畏星之負﹐下應於君民﹐有福徳之吉﹐有災病之凶。澤﹐光潤也。燥﹐漧枯也。按班固曰﹕五行精气﹐其成形在地﹐則結爲木火土金水﹔其成像在天﹐則木合歲星居東。火合熒惑居南﹐金合太白居西﹐水合辰星居北﹐土合鎭星居中央﹐分旺四時﹐則春木夏火秋金冬水﹐各王七十二日﹐土王四季﹐辰戌丑未之月各十八日﹐合之爲三百六十日。其爲色也﹐則木靑火赤金白水黑土黃。其爲分野﹐各有歸度﹐旺相休廢﹐其色不同。旺則光芒﹐相則內實﹐休則光芒無角不動搖﹐廢則光少。色白圜者喪﹐赤圜者兵﹐靑圜者夏水﹐黑圜者疾多死﹐黃圜者吉。白角者哭泣之聲﹐赤角者犯我城﹐黑角者水行窮兵。太史公曰﹕五星同色﹐天下偃兵﹐百姓安寧﹐五穀蕃昌﹐春風秋雨﹐冬寒夏暑﹐日不食朔﹐月不食望﹐是爲有道之國﹐必有聖人在乎其位也。夫六者之象﹐𨿽髙遠而小﹐下近而大﹐其應一也。故人應之而爲吉凶禍福﹐亦無有分別也。】

帝曰﹕善。其徳化政令之動靜損益﹐皆何如﹖岐伯曰﹕夫徳化政令﹐災變不能相加也。勝復盛衰﹐不能相多也。往來小大﹐不能相過也。用之升降﹐不能相無也。各從其動而復之耳。

【王冰曰﹕天地動靜﹐陰陽往復﹐以徳報徳﹐以化報化﹐政令災眚及動復亦然﹐故曰不能相加也。勝盛復盛﹐勝微復微﹐不應以盛報微﹐以化報變﹐故曰不能相多也。勝復之數﹐多少皆同﹐故曰往來小大﹐不能相過。木之勝金必報﹐火土金水皆然﹐未有勝而無報者﹐故用之升降﹐不能相使無也。從動而復﹐謂動必有復﹐察動以言復也。】

【馬蒔曰﹕此言歲气之徳化政令﹐災變勝復﹐往來升降﹐各從其動而復之﹐皆自有相稱之妙。上文有徳化政令﹐故帝以動靜損益問之。】

【張志聰曰﹕往來小大者﹐太過爲大年﹐不及爲小年。有餘而往﹐不足隨之﹐不足而往﹐有餘從之﹐故曰不能相過也。用﹐謂陰陽气之爲用也。天地陰陽之气﹐升已而降﹐降已而升﹐寒往則暑來﹐暑往則寒來﹐故曰不能相無也。從其動而復之者﹐謂勝復之往來﹐陰陽之升降﹐各從其气之動而復之。六微旨論曰﹕成敗倚伏生乎動﹐動而不已則變作矣。】

帝曰﹕其病生何如﹖岐伯曰﹕徳化者气之祥﹐政令者气之章﹐變易者復之紀﹐災眚者傷之始。气相勝者和﹐不相勝者病﹐重感於邪則甚也。

【王冰曰﹕變易﹐綱之紀﹐謂復紀爲報復之綱紀也。重感﹐謂年气已不及﹐天气又見克殺气﹐是爲重感。】

【馬蒔曰﹕此言民病之生﹐亦存乎人之所感也。上文言民病﹐故帝以病何從生問之。伯言歲候有徳化﹐乃气之祥瑞者也。歲候有政令﹐乃气之彰著者也。歲候有變易﹐乃報復乙紀也。歲候有災眚﹐乃傷物之始也。人之气與歲气相勝則病﹐不生而爲和﹐否則病生﹐又否則重感於邪而病更甚矣。】

【張志聰曰﹕此言病生於變易也。歲气之有徳有化﹐乃气之和祥﹐有政有令﹐乃气之彰著也。變易者﹐報復之紀﹔災眚者﹐乃民病所傷之始也。气謂變易之气。按六節髒象論曰﹕變至則病﹐所勝則微﹐所不勝則病﹐因而重感於邪則死矣。故非其時則微﹐當其時則甚也。蓋謂春時變長夏之气﹐長夏變冬气﹐冬變星熱之气﹐夏變秋气﹐秋變春气﹐所謂得五行時之勝﹐乃時气相勝變气﹐故爲和平。如歲木不及﹐歲金太過﹐春時反變爲肅殺﹔如歲火不及﹐歲水太過﹐夏時而反寒气流行﹐是時气與變气不相勝﹐則病矣。故非其所勝之時則微﹐當其所勝之時則甚也。重感於邪者﹐謂四時不正之邪也。】

帝曰﹕善。所謂精光之論﹐大聖之業﹐宣明大道﹐通於無窮﹐究於無極也。余聞之﹐善言天者﹐必應於人﹔善言古者﹐必驗於今﹔善言气者﹐必彰於物﹔善言應者﹐同天地之化﹔善言化言變者﹐通神明之理。非夫子孰能言至道歟﹖乃擇良兆﹐而藏之靈室﹐每旦讀之﹐命曰气交變﹐非齋戒不敢發﹐愼傳也。

【王冰曰﹕太過不及﹐歲化無窮﹐气交遷變﹐流於無極。然天垂象﹐聖人則之﹐以知吉凶﹐何者﹖歲太過而星大或明瑩﹐歲不及而星小或失色﹐故吉凶可指而見也。吉凶者何﹖謂物稟五常之气以生成﹐莫不上參應之﹐有否有宜﹐故曰吉凶斯至矣。故曰﹐善言天者﹐必應於人也。言古之道﹐而今必應之﹐故曰善言古者﹐必驗於今也。化气生成﹐萬物皆稟﹐故言气應者以物明之﹐故曰善言應者﹐必彰於物也。气化之應﹐如四時行﹐萬物備﹐故善言應者﹐必同天地之造化也。物生謂之化﹐物極謂之變﹐言萬物化變﹐終始必契於神明運爲﹐故言化變者﹐通於神明之理。聖人智周萬物﹐無所不通﹐故言必有發﹐動無不應之也。靈室﹐謂靈蘭祕室﹐黃帝之書府也。】

【張志聰曰﹕精光之論﹐論神明之理也。大聖之業﹐通於無窮者﹐上以治民﹐下以治身﹐徳澤下流﹐傳之後世﹐無有終時也。蓋天地陰陽之道﹐上帝之貴也﹐非齋戒不敢發﹐敬謹之至﹐恐傳非其人﹐慢泄天寶也。】古今圖書集成醫部全錄卷三十五

五常政大論篇第七十上

【馬蒔按林億曰﹕詳此篇統論五運有平气不及太過之事﹐次言地理有四方髙下陰陽之異﹐又言歲有不病而髒气不應﹐爲天气制之而气有所從之說﹐仍言六气五類相制勝而歲有胎孕不育之理。而後明在泉六化﹐五味有厚薄之異﹐而以治法終之﹐此篇之大槪如此。而專名五常政大論者﹐舉其所先者言也。】

【張志聰曰﹕言五運有政令之常﹐有常而後有變。上章論五運之气﹐有餘而往﹐不足隨之﹐不足而往﹐有餘從之。太過不及﹐爲民病物變﹐上應五星﹐故曰气交變大論。此篇論五運主歲﹐有平气有太過有不及﹐各主果谷虫畜艸木生物數聲色味生長收藏﹐皆五行政令之常﹐故曰五常政大論。運气七篇﹐大略相同﹐而各有條理﹐學者各宜體認。】

黃帝問曰﹕太虛寥廓﹐五運回薄﹐衰盛不同﹐損益相從。願聞平气何如而名﹖何如而紀也﹖岐伯對曰﹕昭乎哉問也﹗木曰敷和﹐火曰升明﹐土曰備化﹐金曰審平﹐水曰靜順。帝曰﹕其不及柰何﹖岐伯曰﹕木曰委和﹐火曰伏明﹐土曰卑監﹐金曰從革﹐水曰涸流。帝曰﹕太過何謂﹖岐伯曰﹕木曰發生﹐火曰赫曦﹐土曰惇阜﹐金曰堅成﹐水曰流衍。

【王冰曰﹕敷和﹐謂敷布和气﹐物以生榮。升明﹐謂火气髙明。備化﹐謂廣被化气﹐周於羣品﹐審平﹐謂金气淸審平而定。靜順﹐謂水體淸靜﹐順於物也。委和﹐謂陽和之气﹐委屈少用。伏明﹐謂明曜之气﹐屈伏不申。卑監﹐謂土𨿽卑﹐猶監萬物之生化。從革﹐謂從順革易﹐堅成萬物。涸流﹐謂水少﹐故流注漧涸也。發生﹐謂宣發生气﹐萬物以榮﹐赫曦﹐謂盛明。惇阜﹐謂土余﹐故髙厚。堅成﹐謂气爽風勁﹐堅成庶物。流衍﹐謂泮溢也。】

【馬蒔曰﹕此言歲分平气太過不及﹐而有三气之紀名也。回薄者﹐回繞而依薄也。气盛則損﹐气衰則益﹐故气之平﹐必有名以紀之。伯言木歲平气﹐名曰敷和﹐敷布其和气也。火歲平气﹐名曰升明﹐火升而顯明也。土歲平气﹐名曰備化﹐土以化物爲徳﹐其化及羣品而周備也。金歲平气﹐名曰審平﹐气至金而平定﹐而其气詳審也。水歲平气﹐名曰靜順﹐水性本順﹐而其气又沈靜也。至於木歲不及﹐名曰委和﹐蓋气以敷和爲平﹐而不及則和气委屈也。火歲不及﹐名曰伏明﹐蓋气以升明爲平﹐而不及則明顯有所伏也。土气不及﹐名曰卑監﹐上於五運爲尊﹐而不及則气之卑者﹐得以制之也。金气不及﹐名曰從革﹐金性至剛﹐而不及則從彼气以變革也。水气不及﹐名曰涸流﹐水以流衍爲性﹐而不及則水少而流涸也。至於歲木太過﹐名曰發生﹐蓋木主生气﹐而木盛則發生也。歲火太過﹐名曰赫曦﹐曦乃日光﹐而其气則烜赫也。歲土太過﹐名曰惇阜﹐土本髙厚﹐而其气尢惇厚也。歲金太過﹐名曰堅成﹐金以成物爲徳﹐而气盛則甚堅也。歲水太過﹐名曰流衍﹐水盛則泮衍洋溢也。】

【張志聰曰﹕太虛﹐謂空冥之境。寥廓﹐幽遠也。回薄﹐旋轉也。盛衰﹐太過不及也。有盛衰則損益相從矣。平气乃歲會之紀﹐气之平者也。若五運之平气﹐而各有紀名也。東方生風﹐風生木﹐木得其平﹐則敷布陽和之气﹐以生萬物﹐火性炎上﹐其徳顯明。土主化物﹐而周備於四方。金主肅殺﹐得其和平﹐不妄刑也。水體淸靜﹐性柔而順。復言五運不及﹐而各有紀名也。木气不及﹐則不能敷布陽和而委弱矣。火气不及﹐則光明之令不升﹐而下伏矣。土气不及﹐則卑下堅守﹐而不能周備於四方矣。金性本剛﹐不及則從火化而變革矣。水气不及﹐則源流漧涸矣。若五運太過﹐而亦各有紀名也。木气有餘﹐發生盛也。赫曦﹐光明顯盛之象。惇厚﹐阜髙也。金體堅剛﹐用能成物﹐衍滿而溢也。】

帝曰﹕三气之紀﹐願聞其候。岐伯曰﹕悉乎哉問也﹗敷和之紀﹐木徳周行﹐陽舒陰布﹐五化宣平﹐其气端﹐其性隨﹐其用曲直﹐其化生榮﹐其類艸木﹐其政發散﹐其候溫和﹐其令風﹐其髒肝﹐肝其畏淸﹐其主目﹐其谷麻﹐其果李﹐其實核﹐其應春﹐其虫毛﹐其畜犬﹐其色蒼﹐其養筋﹐其病裏急支滿﹐其味酸﹐其音角﹐其物中堅﹐其數八。升明之紀﹐正陽而治﹐徳施周普﹐五化均衡﹐其气髙﹐其性速﹐其用燔灼﹐其化蕃茂﹐其類火﹐其政明曜﹐其候炎暑﹐其令熱﹐其髒心﹐心其畏寒﹐其主舌﹐其穀麥﹐其果杏﹐其實絡﹐其應夏﹐其虫羽﹐其畜馬﹐其色赤﹐其養血﹐其病瞤瘈﹐其味苦﹐其音徵﹐其物脈﹐其數七。備化之紀﹐气協天休﹐徳流四政﹐五化齊修﹐其气平﹐其性順﹐其用髙下﹐其化丰滿﹐其類土﹐其政安靜﹐其候溽蒸﹐其令濕﹐其髒脾﹐脾其畏風﹐其主口﹐其谷稷﹐其果棗﹐其實肉﹐其應長夏﹐其虫倮﹐其畜牛﹐其色黃﹐其養肉﹐其病否﹐其味甘﹐其音宮﹐其物膚﹐其數五。審平之紀﹐收而不爭﹐殺而無犯﹐五化宣明﹐其气潔﹐其性剛﹐其用散落﹐其化堅斂﹐其類金﹐其政勁肅﹐其候淸切﹐其令燥﹐其髒肺﹐肺其畏熱﹐其主鼻﹐其穀稻﹐其果桃﹐其實殼﹐其應秋﹐其虫介﹐其畜雞﹐其色白﹐其養皮毛﹐其病咳﹐其味辛﹐其音商﹐其物外堅﹐其數九。靜順之紀﹐藏而勿害﹐治而善下﹐五化咸整﹐其气明﹐其性下﹐其用沃衍﹐其化凝堅﹐其類水﹐其政流演﹐其候凝肅﹐其令寒﹐其髒腎﹐腎其畏濕﹐其主二陰﹐其穀豆﹐其果栗﹐其實濡﹐其應冬﹐其虫鱗﹐其畜彘﹐其色黑﹐其養骨髓﹐其病厥﹐其味鹹﹐其音羽﹐其物濡﹐其數六。故生而勿殺﹐長而勿罰﹐化而勿制﹐收而勿害﹐藏而勿抑﹐是謂平气。【瞤﹐音純。否﹐同痞。】

【王冰曰﹕陽舒陰布﹐五化宣平﹐謂自當其位﹐不與物爭﹐故五气之化﹐各布政令於四方﹐無相干犯也。隨﹐謂順於物化也。曲直﹐材幹皆應於肝。生榮﹐謂木化宣行﹐則物生榮而美。其類艸木﹐謂木體堅髙﹐艸形卑下﹐然各有堅脆剛柔蔓結條屈者。春气發散﹐物稟以生﹐木之政也。和乃春之气令。風謂木之令行以和風。其髒肝﹐謂五臟之气﹐與肝同。淸爲金令﹐木性暄﹐故畏淸。陽升明見﹐故主目﹐麻﹐蒼色。李﹐味酸也。其實核﹐謂中有堅核者。四時之中﹐春化同木﹐故應春。木化宣行﹐則毛虫生。故其虫毛。犬﹐謂如艸木之生無所避也。色蒼者﹐木化宣行﹐則物浮蒼翠也。養筋者﹐酸入筋也。裏急支滿者﹐木气所生也。味酸者﹐木化敷和則物酸味厚。其音角﹐調而直也。中堅﹐象土中之有木也。八者﹐木之成數也。升明之紀﹐眞气髙﹐火炎上也。火躁疾﹐故性速。燔灼皆火之用﹐長气盛﹐故物蕃茂。其類火﹐謂五行之气﹐與火同類。徳合髙明﹐火之政。炎暑﹐气之至令。熱﹐謂熱至乃令行也。其髒心者﹐心气應火也。寒爲水令﹐心性暑熱故畏寒﹐火以燭幽﹐舌申明故主舌。麥色赤﹐杏味苦。絡﹐謂中有支絡者。四時之气﹐夏气同﹐故應夏。其虫羽﹐火化宣行則羽虫生。馬﹐謂健決躁速﹐火類同之。色赤﹐同火明也。瞤瘈﹐火之性動也。味苦者﹐外明气化﹐則物苦味純也。其音徵﹐和而美也。脈﹐謂中多支脈﹐火之化也。七者﹐火之成數。備化之紀﹐其土徳靜﹐分助四方﹐贊成金木水火之政。土之气厚﹐應天休和之气﹐以生長收藏﹐終而復始﹐故曰五化齊修。气平﹐謂土之生平而正也。其性順﹐謂應順羣品悉化成也。其用髙下﹐謂田土髙下皆應之。其化丰滿﹐謂丰滿萬物﹐非土化不可。類土者﹐五行之化上類同也。土體厚﹐土徳靜﹐故政化安靜。脾气同土﹐故髒脾。風﹐木令也﹐脾性𨿽四气兼並﹐然獨畏木也。土體包容﹐口主受納﹐故主口。稷色黃﹐棗味甘。其實肉﹐謂中有肌肉者。倮無毛羽鱗甲﹐故土同之。成彼稼穡﹐土之用也。牛之應用﹐其緩而和﹐故土同之。色黃同土﹐厚靜養肉也。土性壅礙﹐故病否。備化气丰﹐則物味甘厚﹐故味甘。其音宮﹐大而重也。其物膚﹐謂物稟備化之气﹐則多肌肉也。五者土之生數﹐正土不虛加也。犯﹐謂刑犯於物也。收而不爭﹐殺而無犯﹐匪審平之徳﹐何以能爲是哉﹖金气以潔白瑩明爲事﹐故气潔。金性剛﹐故摧缺於物。其用散落﹐謂金用則萬物散落也。收斂堅彊﹐爲金之化。審平之化金類同﹐故類金。惟其類金﹐故化急速而整肅。其臟腑﹐謂肺气之用﹐同金化也。熱﹐火令也。肺性涼﹐故畏火熱。其主鼻﹐謂肺藏气鼻通息也。其穀稻﹐色白也。其果桃﹐味辛也﹐其實殼﹐謂外有堅殼者。其應秋﹐謂四時之化﹐秋气同也。介﹐外被堅甲者。雞之性善鬭﹐象金用也。其色白﹐色同也﹐其養皮毛﹐堅同也。咳爲有聲之病﹐金之應也。審平化治﹐則物辛味正。其音商﹐和利而揚也。其物外堅者﹐金化宣行﹐則物體外堅也。九者﹐金之成數也。又靜順之紀﹐其水之性下﹐所以徳全。江海所以能爲百谷主者﹐以其善下之也。其气明者﹐淸淨明昭﹐水气所主﹐其性歸流於下也。沃沫衍溢﹐用非淨事﹐故沫生而流溢也。其化凝堅﹐以藏气布化﹐則水物凝堅也。其類水﹐以靜順之化﹐與水同類也。井泉不竭﹐河流不息﹐則流寅之義。凝肅﹐寒來之气候也。水令宣行﹐則寒司物化﹐故其令寒。其髒腎者﹐腎臟之用﹐同水化也。濕﹐土气也。腎性凜﹐故畏土濕。其穀豆﹐色黑也。其果栗﹐味鹹也。其實濡﹐中有津液也。四時之化﹐與冬气同。其虫鱗﹐水化生也。其畜彘﹐善下也。其色黑﹐色同也。其養骨﹐髓气入也。其病厥﹐倒行不順也。咸﹐味同也。羽﹐深而和也。其物濡者﹐水化丰洽﹐則庶物濡潤也。六者﹐水之成數也。】

【馬蒔曰﹕此詳言歲運平气之紀也。木气之平﹐爲敷和之紀﹐故木徳周行﹐陽气舒而陰气布。凡生長化收藏之五化﹐無不宣平。木之气端正﹐木之性順從﹐木之用曲直咸宜﹐木之化生發榮美。五行之木﹐類同艸木﹐木之政主於發散﹐木之侯主於溫和﹐在天之令爲風﹐在人之髒爲肝。肝之性暄﹐故畏金令之淸冷。肝之外候爲目﹐在五穀爲麻﹐在五果爲李。凡果必有核﹐其實核當堅。在五時爲春﹐在五虫爲毛﹐在五畜爲犬﹐在五色爲蒼。肝主筋﹐故人之當養者在筋﹐不養則病﹐病則爲裏急支滿也。在五味爲酸﹐在五音爲角。凡物得木气者﹐其中必堅﹐天以三生木﹐而地以八成之﹐故其數八。火气之平﹐爲升明之紀﹐故火主南方﹐爲正陽﹐而治徳之所施者周普。凡生長化收藏之五化﹐無不均衡。火之气甚髙﹐火之性最速﹐火之用燔灼﹐火之化蕃茂。五行之火﹐類與火同。火之政明曜﹐火之候炎暑﹐火之令熱。在人之髒爲心﹐心屬火﹐火畏水﹐水性寒﹐故心畏寒。舌爲心竅﹐故其主在舌。在五穀爲麥﹐在五果爲杏﹐其實中當有絡﹐在五時爲夏﹐在五虫爲羽﹐在五畜爲馬﹐在五色爲赤。心主血脈﹐故所養在血脈﹐血脈不養﹐則病形於目爲瞤﹐形於體爲瘈。在五味爲苦﹐在五音爲徵﹐凡物得火气者﹐其物多脈。地以二生火﹐而天以七成之﹐故其數七。土气之平﹐爲備化之紀﹐以土爲化气也。天主生﹐土爲地主成﹔天主覆﹐土爲地主載﹐其化气協於上天之休徳。土王於四時﹐故徳流於四政。凡生長化收藏之五化﹐無不齊修。土之气平正﹐土之性柔順﹐土之用可髙可下﹐土之化爲丰爲滿。五行之土﹐類與土同。土之政主於安靜﹐土之候溽濕蒸熱﹐土之令以濕﹐在人之髒爲脾﹐脾主土﹐木主風﹐故木能克土﹐則脾之所畏者惟風。口爲脾竅﹐故其主在口。在五穀爲稷﹐在五果爲棗。土主肉﹐故果之實多肉。在五時爲長夏﹐在五虫爲倮﹐在五畜爲牛﹐在五色爲黃。脾主土﹐又主肉﹐故所養在肉﹐脾不養則其病爲否塞。在五味爲甘﹐在五音爲宮。凡物得土气者﹐則其膚必厚。天以五生土﹐而地以十成之﹐故其數五﹐土常以生也。金气之平﹐爲審平之紀。收气者﹐金气也。殺气者﹐亦金气也。惟气得其平﹐故收而不爭﹐殺而無犯。凡生長化收藏之五化﹐無不宣明。金之气潔﹐金之性剛﹐金之用則散落﹐金之化爲堅斂。五行之金﹐類同於金。金之政勁肅﹐金之候淸切﹐金之令爲燥﹐在人之髒屬於肺﹐肺屬金﹐金畏火﹐火主熱﹐故畏熱。鼻爲肺竅﹐故其主鼻。在五穀爲稻﹐在五果爲桃。金性堅﹐其果實之谷當堅。在五時爲秋﹐在五虫爲介﹐在五畜爲雞﹐在五色爲白。肺主皮毛﹐故所養者當在皮毛﹐皮毛不養則傷肺﹐故其病咳。在五味爲辛﹐在五音爲商。凡外得金之气者﹐其外必堅。地以四爲金﹐而天以九成之﹐故其數九。水气之平﹐爲靜順之紀。藏气者﹐水气也﹐惟气之平﹐故藏而勿害。水性下﹐故治而善下。凡生長化收藏之五化﹐咸各整齊。水之气明﹐水之性下﹐水之用沃衍﹐水之化凝堅﹐五行之水﹐類同於水。水之政流演。水之候凝肅﹐水之令寒。在人之髒爲腎﹐腎屬水﹐土性濕﹐故腎畏濕。腎開竅於二陰﹐故其主在二陰。在五穀爲豆﹐在五果爲栗﹐水以濡之﹐故其實必濡。在五時爲冬﹐在五虫爲鱗﹐在五畜爲彘﹐在五色爲黑。腎主骨髓﹐故所養在於骨髓。腎爲足經﹐故其气逆則病爲厥。在五味爲鹹﹐在五音爲羽。凡物得水气者﹐皆濡而潤﹐天以一生水﹐而地以六成之﹐故其數六。凡此平气之歲﹐惟生气主歲則木﹐气平﹐金爲收气者﹐不能縱其殺。長气主歲則火气平﹐水爲藏气者﹐不能縱其罰。化气主歲則土气平﹐木爲生气者﹐不能縱其制。收气主歲則金气平﹐火爲長气者﹐不能縱其害。藏气主歲則水气平﹐土爲化气者﹐不能縱其抑。是謂天气平﹐地气正﹐五化之气﹐不以勝克爲用﹐故曰平气也。】

委和之紀﹐是謂勝生﹐生气不政﹐化气乃揚﹐長气不平﹐收令乃早﹐涼雨時降﹐風雲並興﹐艸木晚榮﹐蒼幹雕落﹐物秀而實﹐膚肉內充﹐其气斂﹐其用聚﹐其動緛戾拘緩﹐其發驚駭﹐其髒肝﹐其果棗李﹐其實核殼﹐其穀稷稻﹐其味酸辛﹐其色白蒼﹐其畜犬雞﹐其虫毛介﹐其主霧露淒滄﹐其聲角商﹐其病搖動注恐﹐從金化也。少角與判商同﹐上角與正角同﹐上商與正商同。其病肢廢癰腫瘡瘍﹐其甘虫﹐邪傷肝也。上宮與正宮同﹐蕭飋肅殺﹐則炎赫沸騰﹐眚於三﹐所謂復也。其主飛蠹蛆雉﹐乃爲雷霆。伏明之紀﹐是謂勝長﹐長气不宣﹐藏气反布﹐收气自政﹐化令乃衡﹐寒淸數舉﹐暑令乃薄﹐承化物生﹐生而不長﹐成實而稚﹐遇化已老﹐陽气屈伏﹐蟄虫早藏﹐其气郁﹐其用暴﹐其動彰伏變易﹐其發痛﹐其髒心﹐其果栗桃﹐其實絡濡﹐其穀豆稻﹐其味苦鹹﹐其色元丹﹐其畜馬彘﹐其虫羽鱗﹐其主冰雪霜寒﹐其聲徵羽﹐其病昏惑悲忘﹐從水化也。少徵與少羽同﹐上商與正商同﹐邪傷心也。凝慘凓冽﹐則暴雨霖霪﹐眚於九﹐其主驟注雷霆震驚﹐沈霒淫雨。卑監之紀﹐是謂減化﹐化气不令﹐生政獨彰﹐長气整﹐雨乃愆﹐收气平﹐風寒並興﹐艸木榮美﹐秀而不實﹐成而秕也。其气散﹐其用靜定﹐其動瘍湧分潰癰腫﹐其發濡滯﹐其髒脾﹐其果李栗﹐其實濡核﹐其穀豆麻﹐其味酸甘﹐其色蒼黃﹐其畜牛犬﹐其虫倮毛﹐其主飄怒振發﹐其聲宮角﹐其病畱滿否塞﹐從木化也。少宮與少角同﹐上宮與正宮同﹐上角與正角同﹐其病飧泄﹐邪傷脾也。振拉飄揚﹐則蒼幹散落﹐其眚四維﹐其主敗折虎狼﹐淸气乃用﹐生政乃辱。從革之紀﹐是謂折收﹐收气乃後﹐生气乃揚﹐長化合徳﹐火政乃宣﹐庶類以蕃﹐其气揚﹐其用躁切﹐其動鏗禁瞀厥﹐其發咳喘﹐其髒肺﹐其果李杏﹐其實殼絡﹐其穀麻麥﹐其味苦辛﹐其色白丹﹐其畜雞羊﹐其虫介羽﹐其主明曜炎爍﹐其聲商徵﹐其病嚏咳鼽衂﹐從火化也。少商與少徵同﹐上商與正商同﹐上角與正角同﹐邪傷肺也。炎光赫烈﹐則冰雪霜雹﹐眚於七﹐其主鱗伏彘鼠﹐藏气早至﹐乃生大寒。涸流之紀﹐是謂反陽﹐藏令不舉﹐化气乃昌﹐長气宣布﹐蟄虫不藏﹐土潤水泉減﹐艸木條茂﹐榮秀滿盛﹐其气滯﹐其用滲泄﹐其動堅止﹐其發燥槁﹐其髒腎﹐其果棗杏﹐其實濡肉﹐其穀黍稷﹐其味甘鹹﹐其色黅元﹐其畜彘牛﹐其虫鱗倮﹐其主埃郁昏翳﹐其聲羽宮﹐其病痿厥堅下﹐從上化也。少羽與少宮同﹐上官與正宮同。其病癃閉﹐邪傷腎也。埃昏驟雨﹐則振拉摧拔﹐眚於一﹐其主毛顯狐狢﹐變化不藏﹐故乘危而行﹐不速而至﹐暴瘧無徳﹐災反及之﹐微者復微﹐甚者復甚﹐气之常也。【霒﹐音陰。】

【王冰曰﹕委和之紀﹐是謂勝生。木少故生气不政﹐土寬故化气乃揚。火無忤犯﹐故長气自平。木气旣少﹐故收令乃早。涼﹐金化也。雨﹐濕气也。風﹐木化也。云﹐濕气也。艸木晚榮﹐蒼幹雕落者﹐金气有餘﹐木不能勝也。歲生𨿽晚﹐成者滿實﹐上化气速﹐故膚肉內充也。气斂﹐兼金气也。用聚﹐不布散也。經﹐縮短也。戾﹐了戾也。拘﹐急也。緩﹐不收也。大屈卒申﹐驚駭象也。內應肝臟﹐果應棗李﹐棗土李木實也。核木谷金﹐稷稻金上谷也。味酸之物﹐熟兼辛也。蒼色之物﹐熟兼白也。犬雞﹐木從金畜也。毛介﹐毛從介者也。淒滄﹐金之化也。角商﹐角從商者也。搖動注恐。木受邪也。此皆木不自攻﹐故化從金。少角與判商同者﹐少角木不及﹐故半與商金化同也。上角與正角同者﹐上見厥陰﹐與敷和歲化﹐同謂丁亥﹑丁巳歲上之所見者也。上商與正商同者﹐上見陽明﹐則與平金歲化﹐同丁卯﹑丁酉歲上見陽明也。肢廢癰腫瘡瘍﹐金刑木也。甘虫﹐子在母中也。𨿽化悉與金同﹐然其所傷則歸於肝木。上宮與正宮同者﹐土蓋其木﹐與未出等也。木未出土﹐與無木同﹐土自用事﹐故與正土運歲化同也。上見太陰﹐就謂上宮丁丑﹑丁未歲﹐上見太陰司天化之也。復﹐報復也。飛﹐羽虫也。蠹內生虫如蛆蠅﹐此物內自化者爾。雉﹐鳥耗也。伏明之紀﹐是謂勝長者﹐藏气勝長也。火之長气﹐不能施化﹐故水之藏气反布於時﹐金土之義﹐與歲气素無干犯﹐故金自行其政﹐上自平其气也。寒淸數舉﹐暑令乃薄者﹐火气不用也。火令不振﹐故承化生之物﹐皆不長也。物實成熟﹐苗尙稚短﹐及遇化气未長﹐而气已老矣。陽气屈伏﹐蟄虫早藏者﹐陽不用而陰勝也。若上臨癸卯癸酉歲﹐則蟄反不藏。變易﹐謂不常其象見也。其發痛﹐由心所生。其髒心﹐歲運之气﹐通於心也。栗水桃金果也。絡﹐支脈也。濡﹐有汁者也。豆水稻金穀也。苦鹹者﹐苦兼咸也。元丹者﹐色丹之物﹐熟兼元也。馬彘﹐火從水畜。羽鱗﹐羽從鱗也。冰雪霜寒﹐乃水之气。徵羽﹐徵從羽也。火之躁動﹐不拘常律﹐陰冒陽火﹐故昏惑不治。心气不足﹐故喜悲善忘﹐此皆火弱水彊﹐故伏明之紀﹐半從水之政化也。少徵與少羽同者﹐火少故半同水化也。上商與正商同者﹐歲上見陽明﹐則與平金歲化﹐同癸卯及癸酉歲上見陽明也。邪傷心﹐謂受病者心也。凝慘凓冽﹐水無徳也。暴雨霖霪﹐土之復也。九﹐南方也。驟注震驚者﹐天地气爭而生是變气交之內﹐害及粢盛及傷鱗類也。沈陰淫雨﹐濕變所生。卑監之紀﹐是謂減化﹐謂化气減少也。生政獨彰者﹐土少而木專其用也。不相干犯﹐則平整。化气減﹐故雨愆期。風﹐木也。寒﹐水也。土少﹐故寒气得行。生气獨彰﹐故艸木敷榮而端美﹐榮秀而美。气生於木﹐化气不滿﹐故物實中空﹐是以秕惡。气散﹐謂气不安靜﹐水且乘之﹐從木之風﹐故施散也。靜定﹐謂𨿽不能專政於時物﹐然或舉用﹐則終歸土徳而靜定也。其發濡滯﹐土性也。其髒脾﹐謂主髒病也。李木栗。水果也。濡﹐中有汁者。核﹐中堅者。豆水麻﹐木谷。酸甘﹐甘味之物﹐熟兼酸也。蒼黃﹐色黃之物﹐外兼蒼也。牛犬土從木畜。倮毛﹐倮從毛也。飄怒振發﹐木之气用。宮角﹐宮從角也。畱滿否塞﹐土气壅礙故也。此皆不勝﹐故從木化。少宮與少角同者﹐土少故半從木化。上宮與正宮同者﹐上見太陰﹐則與平土運生化同﹐己丑己未﹐其歲見也。上角與正角同者﹐上見厥陰﹐則悉是敷和之紀﹐己亥己巳﹐其歲見也。飧泄﹐風之勝也。縱諸气金病卽自傷脾。振拉飄揚﹐木無徳也。蒼幹散落﹐金之復也。敗折虎狼﹐謂諸四足之獸﹐害於粢盛及生命也。生政乃辱﹐謂金气行則木气屈也。從革之紀﹐是謂折收者﹐火折金收之气也。後謂不及時﹐收气不能以時而行﹐則生气自應布揚而用也。長化合徳﹐火政乃宣者﹐火土之气同生化也。气揚﹐順火也。躁切﹐謂少𨿽後用﹐用則切急隨火躁也。鏗咳聲禁﹐謂二陰禁止也。瞀﹐悶也。厥气﹐上逆也。咳﹐金之有聲﹐喘肺藏气也。其髒肺﹐主髒病也。李木杏﹐火果也。谷絡﹐謂外有谷﹐內有支絡之實也。麻木麥﹐火谷﹐又色赤也。苦辛﹐謂苦味勝辛﹐辛兼苦也。白丹﹐赤加白也。雞羊金從火﹐土之兼化也。介羽﹐介從羽也。明曜炎爍﹐爲火之勝。商徵﹐商從徵也﹐嚏咳鼽衂﹐爲金之病﹐從火化者﹐火气來勝﹐故屈己以從之也。少商與少徵同者﹐金少故半同火化。上商與正商同者﹐上見陽明則與平金運生化同﹐乙卯乙酉﹐其歲上見也。上角與正角同者﹐上見厥陰﹐則與平木運生化同﹐乙巳乙亥﹐其歲上見也。邪傷肺﹐謂有邪之勝則歸肺也。水復之作﹐雹形如半珠。七﹐西方也。鱗伏彘鼠﹐謂突戾潛伏﹐歲主縱之﹐以傷赤實及羽類也。生大寒者﹐水之化也。涸流之紀﹐陰气不及﹐反爲陽气代之﹐故謂反陽。化气乃昌者﹐少水而土盛也。艸木條茂者﹐長化之气丰而厚也。堅止謂便瀉。水少不濡﹐則幹而堅止﹐藏气不能固﹐則注下而奔速。燥槁者﹐陰少而陽盛故爾。棗﹐土杏火果也。濡﹐水肉土化也。黍﹐火稷土谷也。甘鹹﹐甘入於鹹味甘美也。黅元﹐黃加黑也。彘牛﹐水從土畜也。鱗倮﹐鱗從倮也。羽宮﹐羽從宮也。痿厥堅下﹐謂水土參拜﹐此皆不勝於土﹐故從土化。少羽與少宮同者﹐水土各半化也。上宮與正宮同者﹐上見太陰﹐則與平土運生化同﹐辛丑辛未歲上見之。癃﹐小便不通。閉﹐大便幹濇不利也。邪傷腎﹐邪勝則歸腎也。埃昏驟雨﹐爲土之虐﹐振拉摧拔﹐爲木之復。一﹐北方也。毛顯﹐謂毛虫﹐麋鹿獐麂猯兔虎狼﹐顯見傷於黃﹐實兼害倮虫之長也。變化﹐謂爲魅狐貍當之。不藏﹐謂害粢盛﹐鼠猯兔狐狢當之﹐所謂毛顯不藏也。復通言五行气少﹐而有勝復之大凡也。乘彼孤危﹐恃乎彊盛﹐不召而往﹐專肆威刑﹐怨禍自招﹐又誰咎也。】

【馬蒔曰﹕此詳言歲運不及之紀也。歲木不及﹐爲委和之紀。生气者﹐木气也。化气者﹐土气也。長气者﹐火气也。收气者﹐金气也。木气不及﹐金能勝之﹐是謂勝生﹐乃丁卯﹑丁酉﹑丁巳﹑丁亥﹑丁丑﹑丁未之歲也。蓋丁壬爲木運﹐而丁乃木之不及﹐故金得以勝之。其生气不政者﹐失其政也。化气乃揚﹐木不勝土﹐故上寬則化气揚也。木衰則火不盛﹐故長气自平。木衰則金盛﹐故收令乃早。涼爲金化﹐雲雨爲濕气﹐風爲木令﹐三气並行﹐故涼雨時降﹐風雲並興也。艸木爲木之類﹐金克之﹐而其榮最晚﹐蒼幹雕落者多。凡物之秀者﹐必有成實。其膚肉內充﹐以土气揚而金气堅也。其气收斂﹐其用翕聚﹐兼金气也。其動緛戾拘緩﹐其發驚駭﹐其髒之病者在肝﹐凡五果﹑五穀﹑五味﹑五色﹑五畜﹑五虫﹑五音之類﹐皆木從金化﹐故各兼見也。在天爲霧露淒滄﹐在病爲搖動注恐﹐蓋霧露屬木﹐而淒滄則金化也。搖動屬木﹐而注恐則金化也。此則不及之木﹐爲少角而半﹐與商金化同也。故丁巳﹑丁亥﹐上見厥陰﹐是上之所見者屬角﹐而與敷和之歲化相同﹐謂之與正角同也。丁卯﹑丁酉﹐上見陽明﹐是上之所見者屬商﹐而與審平之歲化同﹐謂之與正商同也。金來刑木﹐故病爲肢廢癰腫瘡瘍﹐木不勝土﹐故所生之虫惟甘﹐此皆邪气傷肝故也。至於丁丑﹑丁未﹐上見太陰﹐是上之所見者屬宮﹐而與備化之歲化相同﹐謂之與正宮同也。蕭飋肅殺﹐金無徳也。炎赫沸騰﹐火爲木來復也。大約木被金刑﹐火來復金﹐其眚必見於三。三者﹐東方也﹐正以天三生木也。此其所以謂之復也。及物象有飛虫﹑蠹虫﹑蛆虫﹑雉鳥﹐天象有雷﹑有霆﹐皆火之炎赫沸騰者然耳。歲火不及﹐爲伏明之紀﹐長气屬火﹐藏气屬水﹐收气屬金﹐火气不及﹐水能勝之﹐是謂勝長﹐乃癸卯﹑癸酉﹑癸丑﹑癸未﹑癸巳﹑癸亥之歲也。蓋戊癸爲火運﹐而癸乃火之不及﹐故水得以勝之。其長气不宣者﹐失其政也。藏气反布者﹐水气盛也。水不犯金﹐故收气自行其政。水不犯土﹐故化令自得其平。寒淸數舉﹐暑令乃薄﹐火爲水乘也。化令乃衡﹐物生承之﹐𨿽由木气而生﹐而火之長气不宣﹐故物有生而不長也。惟其生而不長﹐故有成實而猶有稚者﹐正以遇土化之候﹐而物已老矣。是以陽气屈伏﹐蟄虫早藏。其气郁﹐火不顯明也。其用暴﹐火性不滅也。其動或彰或伏﹐變易不常﹐水火相見也。其發爲痛。痛由心生﹐心由水傷也。凡五臟五果﹑五穀﹑五味﹑五色﹑五畜﹑五虫﹑五音之類﹐皆火從水化﹐故兼見也。在天爲冰雪霜寒﹐水之气也。在病爲昏惑悲忘﹐蓋陰冒陽火﹐故昏惑﹔而心气不足﹐故喜悲善忘也。此則不及之火爲少徵﹐而火從水化﹐當與少羽同。癸卯癸酉﹐上見陽明﹐是上之所見者屬商﹐而與審平之歲化相同﹐謂之與正商同也。此皆邪气傷心﹐人之所以受病耳。凝慘凓冽﹐水無徳也。暴雨霖霪﹐土來復也。大約火被水刑﹐土來復水﹐其眚必見於七。七者﹐南方也﹐以五气成火也。其天象爲驟注雷霆震驚﹐沈霒淫雨﹐皆濕變之所生也。歲土不及﹐爲卑監之紀。化气屬土﹐生气屬木﹐長气屬火﹐收气屬金﹐土气不及﹐木能勝之﹐是謂減化﹐乃己巳﹑己亥﹑己卯﹑己酉﹑己丑﹑己未之歲也。蓋甲己爲土運﹐而己乃土之不及﹐故木得以勝之。其化气不令者﹐火失其令也。生政獨彰者﹐木政獨行也。木與火金無犯﹐故長气整而收气平﹐化气減故雨愆期也。風爲木。寒爲水﹐土少則木能勝土﹐土不勝水﹐而風寒並興﹐其艸木亦榮美。但化气不令﹐𨿽秀而不能成實﹐縱成而亦秕也。其气散﹐風使然也。其用靜定﹐土徳然也。其動爲瘡瘍﹑爲嘔湧﹑爲裂潰﹑爲癰腫﹐肉被風動也。其發濡濕而凝滯﹐亦土性也。其髒之病皆在脾。凡五臟五果﹑五穀﹑五味﹑五色﹑五畜﹑五虫﹑五音之類﹐皆土從木化﹐故兼見也。在天爲飄怒振發﹐木之气也﹔在病爲畱注否塞﹐土之病也﹐皆從木化故耳。此則不及之土爲少宮﹐而土從木化﹐當與少角同﹐故己丑己未﹐上見太陰。是上之所見者屬宮﹐而與備化之歲化相同﹐謂之上宮與正宮同也。己巳己亥﹐上見厥陰﹐是上之所見者屬角﹐而與敷和之歲化相同﹐謂之上角與正角同也。其病爲飧泄﹐邪傷脾也。至於振拉飄揚﹐木無徳也。蒼幹散落﹐金來復也。上爲木克﹐金來復木﹐其眚見於四維。四維者﹐四隅也﹐虎狼之類﹐四足之獸也。主於敗折粢盛及生命者﹐金气殺也。萬物以淸气乃用﹐所以生政獨被挫辱﹐此其復之爲害者如此。歲金不及﹐爲從革之紀。收气屬金﹐生气屬木﹐長气屬火﹐化气屬土﹐金气不及﹐火能折之﹐是謂折收﹐乃乙丑﹑乙未﹑乙巳﹑乙亥﹑乙卯﹑乙酉之歲也。蓋乙爲金之不及﹐故火得以勝之。其收气乃後者﹐失其政也。生气乃揚者﹐金不能制也。火不犯土﹐故長化合徳﹐火政乃宣。惟長化合徳﹐故庶類以蕃。火之气揚﹐金隨火用則躁切。火之動而爲病﹐則鏗然而咳﹐爲禁止而二陰不通﹐爲瞀悶﹐爲气逆而厥。其發咳喘﹐其病在肺。凡五果﹑五穀﹑五味﹑五色﹑五畜﹑五虫﹑五音﹐皆金從火化﹐故兼見也。在天則明曜炎爍﹐在病則嚏咳鼽衂﹐皆從火化也。此則不及之金爲少商﹐而金從火化﹐當與少徵相同。故乙卯乙酉﹐上見陽明﹐是上之所見者屬商﹐而與審平之歲化相同﹐謂之上商與正商同也。乙巳乙亥﹐上見厥陰﹐是上之所見者屬角﹐而與敷和之歲化相同﹐謂之上角與正角同也。皆邪气傷肺也。至於炎光赫烈。火無徳也。冰雪霜雹﹐水來復也。地以四生金﹐而天以九成之﹐其眚當見於九。九者﹐西方也。凡物之爲麟爲伏﹐如彘鼠之類﹐皆縱之以傷赤實及羽物之類。其藏气則早至而乃生大寒也。歲水不及﹐爲涸流之紀。藏令屬水﹐化气屬土﹐長气屬火﹐水气不及﹐是陰气不及也﹐而陽气反來代之﹐是反陽也﹐乃辛未﹑辛丑﹑辛卯﹑辛酉﹑辛巳﹑辛亥之歲也。蓋辛爲水之不及﹐故土得以勝之﹐其藏令不舉者﹐水失其令也。化气乃昌者﹐土气盛也。上不犯火﹐故長气宣布。藏气失令﹐故蟄虫不藏。土主濕﹐故土潤﹐土勝水﹐故水泉減﹐惟化气乃昌﹐而長气宣布﹐故艸木條茂﹐榮秀滿盛。其气凝滯﹐從土化也。其用滲泄﹐不能流也﹐其動而爲病﹐則爲堅止﹐蓋以水少不濡﹐則便幹而且止也。其發燥而枯槁﹐亦水少也。在人之髒爲腎﹐故病在腎也。凡五果﹑五穀﹑五味﹑五色﹑五畜﹑五虫﹑五音之類﹐皆水從土化﹐故各兼見也。主於埃郁昏翳﹐土气勝也。此則不及之水爲少羽﹐而水從土化﹐當與少宮相同﹐故串丑﹑辛未﹐上見太陰﹐是上之所見者屬宮﹐而與備化之歲化同﹐謂之上宮與正宮同也。腎屬水﹐其病爲癃閟﹐以邪气傷腎也。至於埃昏驟雨﹐土之虐也。振拉摧拔﹐木來復也。天以一生水﹐故其眚見於一。一者﹐北方也。毛虫屬木﹐凡虫之有毛者﹐不隱以傷黃實及傷倮虫之類。其狐狢變化不藏﹐以害粢盛﹐以藏气衰也。大凡勝气乘彼孤危而行﹐恃其彊盛。不速而至﹐暴瘧無徳﹐至於子來復讎﹐災反及之﹐其勝微則復微﹐勝甚則復甚﹐乃五气之常也。卽如木弱金勝﹐暴瘧倉卒﹐是無徳也。木被金害﹐火必讎之﹐金受火燔﹐則災及也。微甚相復﹐其自然之理﹐疊相貞勝者乎﹖】

【張志聰曰﹕木運不及﹐是謂委和﹐則所勝之气﹐勝其生气矣。金气勝﹐則木之生气不能章其政令矣。木政不章﹐則土气無畏﹐而化气乃揚﹐木衰則火气不盛﹐故長气自平﹐金气盛﹐故收令乃早也。涼爲金化﹐風爲木化﹐雲雨爲土化﹐此以木運不及﹐故兼有金土之化也。生气不政﹐故艸木晚榮。收令乃早﹐故蒼幹刑落。化气與秋成之气專令﹐是以物秀而實﹐膚肉內充。收斂﹐金之气也。生聚﹐木之用也。動者﹐病機動於內﹐發者﹐病證發於外也。緛戾拘緩﹐皆筋之爲病也。金匱眞言曰﹕東方肝木﹐其病發驚駭﹐其髒主肝。其果之棗李﹐實之核殼﹐谷之稷稻﹐味之酸辛﹐色之蒼白﹐畜之犬雞﹐虫之毛介﹐聲之角商﹐因木運不及﹐故兼從金土之化也。其主霧露淒滄﹐金之勝也。其病搖動注恐﹐肝之病也。此從金化故也。判﹐半也。少角與判商同者﹐總謂六丁年木運不及之歲也。角乃木音﹐木運不及﹐故主少角﹐金兼用事﹐故半與商金同其化也。上角與正角同者﹐乃丁巳﹑丁亥二歲﹐上見厥陰司天﹐歲木不及﹐而得司天之助﹐故與敷和之正角同也。上商與正商同者﹐乃丁卯﹑丁酉二歲﹐上臨陽明司天﹐故曰上商。木運不及﹐半商同化﹐而又值陽明司天﹐則金全用事﹐與審平之正商相同也。故其病支廢癰腫瘡瘍﹐其甘虫皆金气盛而邪傷肝也。上宮與正宮同者﹐乃丁丑﹑丁未二歲﹐上臨太陰司天﹐故曰上官。歲木不及﹐化气乃揚﹐而又得司天之助﹐是土得以自專﹐與備化之紀相同﹐故上宮與正宮同也。蕭飋肅殺﹐金淫甚也。炎赫沸騰﹐火來復也。其災眚當主於東方震位﹐所謂復也。蠹生於木﹐飛乃火象﹐言主復者﹐乃木中所生之火也。蛆乃蠅之子﹐蛆入灰中﹐脫化爲蠅﹐蠅喜暖惡寒﹐晝飛夜伏。雉爲離禽﹐皆火復之气化也。雷之迅者曰霆﹐木郁極而火繞之﹐其气則爲雷霆。火運不及﹐則水勝其長﹐是以火之長气不宜﹐而水之藏气反布。火气伏明﹐則金無所畏﹐故收气得自主其政。火不及﹐則所生之土气不盛﹐是以化令平衡。寒淸數舉﹐暑令乃薄﹐水勝火也。承土之化气平衡﹐故物得以生。長气不宣﹐故生而不長。生而不長﹐故稚小卽已成實﹐遇長夏之化气卽老矣。寒淸數舉﹐故陽气屈伏。藏气用事﹐故蟄虫早藏。其气郁﹐水制其火也。其用暴﹐火性欲發也。彰者﹐火之政令也。彰伏則變易而爲寒矣。故其發爲痛﹐蓋寒勝則痛也。其髒主心﹐其果之栗桃﹐實之絡濡﹐穀之豆稻﹐味之苦鹹﹐色之元丹﹐畜之馬彘﹐虫之羽鱗﹐聲之徵羽﹐皆火運不及﹐故兼從金水之化也。冰雪霜寒﹐水之變易也。昏惑悲忘﹐心神不足也。因從水化而心火受虧也。少徵與少羽同者﹐總謂六癸歲也。徵爲火音﹐火運不及﹐故曰少徵。水兼用事﹐故少徵與少羽同其化也。上商與正商同者﹐乃癸卯﹑癸酉二歲﹐上臨陽明司天﹐故曰上商﹐金無所畏﹐而又得司天之助﹐是火運之紀﹐而行審平之政﹐故上商之歲﹐與正商之气同也。金水兼勝﹐邪傷心也。凝慘凓冽﹐寒淫甚也。暴雨霖霪﹐土來復也。災眚當在離位之南方。沈霒﹐陰雲蔽日也。驟注淫雨﹐土之變也。雷霆震驚﹐火郁發也。土運不及﹐則化气乃減﹐木反勝之﹐是以化气不能施其令﹐而生政獨彰也。木火相生﹐故長气整。化气不令﹐故雨乃愆期。土气不及﹐故收气自平。木水專令﹐故風寒並興。生气章而長气整﹐故艸木榮美。化气不令﹐故𨿽秀而不實﹐成而秕也。發散﹐木之气。靜定﹐土之用也。瘍湧諸證﹐逆於肉理﹐乃生癰腫也。濡滯﹐水乘土病也。其髒在脾﹐其果李栗﹐其實濡核﹐其穀豆麻﹐其味酸甘﹐其色蒼黃﹐其畜牛犬﹐其虫倮毛﹐其聲宮角﹐因土運不及﹐故兼從水木之化也。飄怒振發﹐木气勝也。畱滿否塞﹐脾气傷也。少宮與少角同者﹐總謂六己歲也﹐宮爲土音﹐土運不及﹐是爲少宮﹐木兼用事﹐故少官與少角同其化也。上官與正宮同者﹐乃己丑﹑己未二歲﹐上臨太陰濕土司天﹐故曰上宮﹐土運不及﹐而得司天之助﹐是少宮之紀﹐行備化之气﹐故與正宮相同也。上角與正角同者﹐謂己巳﹐己亥二歲﹐上臨厥陰司天﹐故曰上角﹐少宮少角之紀﹐而角得司天之助﹐木反獨專﹐故與正角之歲相同也。其病飧泄﹐邪傷脾也。振拉飄揚﹐木淫甚也。蒼幹雕落﹐金復木也。其災眚當在四維﹐乃乾坤艮巽之方也。散折﹐金之用也。虎狼﹐西方之獸也。辱﹐屈也。金气復而生政始辱也。金運不及﹐則收政乃折矣。收气在後﹐則木無所畏﹐而生气乃揚。長化合徳﹐故庶物以蕃。升揚﹐火之气也。躁切﹐金之用也。金主聲鏗。禁者﹐聲不出也。瞀﹐肺病也。厥﹐气上逆也。欬喘﹐火刑肺也。其髒主肺﹐其果之李杏﹐實之殼絡﹐谷之麻麥﹐味之苦辛﹐色之白丹﹐畜之雞羊﹐虫之介羽﹐聲之商徵﹐皆金運不及﹐而兼木火之化也。明曜炎爍﹐火之勝也。嚏欬鼽衂﹐金之病也。少商與少徵同者﹐總謂六乙歲也。商主金音﹐金運不及﹐故爲少商﹐火兼用事﹐故少徵同其化也。上商與正商同者﹐乃乙卯﹑乙酉二歲﹐上臨陽明司天﹐故曰上商﹐金運不及﹐而得司天之助﹐則金气平而不爲火勝﹐與審平之气相同﹐故上商與正商同也。上角與正角同者﹐乃乙巳﹑乙亥二歲﹐上臨厥陰司天﹐故曰上角﹐生气乃揚﹐而又得司天之助﹐故與正角之歲相同也。水火相勝﹐故邪傷肺也。炎光赫烈﹐火淫甚也。冰雪霜雹﹐水來復也。其災眚是兌之西方。其主鱗伏彘鼠﹐皆水之虫獸也。水寒不及﹐陽反勝之﹐水之藏令不舉﹐土之化令乃昌﹐水令不舉﹐則火無所畏﹐故長气得以宣布。陽熱反盛﹐是以蟄虫不藏。土潤水泉減﹐土勝水也。艸木條茂﹐榮秀滿盈﹐得長化之气也。濡滯﹐土之气也。滲泄﹐水之用也。其動堅止﹐土制水而成積也。其發燥槁﹐陰液虛也。其髒爲腎﹐其果之棗杏實之濡肉﹐穀之黍稷味之甘鹹﹐色之黅元﹐畜之彘牛﹐虫之鱗倮﹐聲之羽宮﹐因水運不及﹐故兼從火土之化也。埃郁昏翳﹐土之勝也。痿厥堅下﹐腎之病也。此水運不及﹐而反從土化也。少羽與少宮同者﹐總謂六辛歲也。羽爲水音﹐水運不及﹐故曰少羽﹐土兼用事﹐故與少宮同化也。土宮與正宮同者﹐謂辛丑﹑辛未二歲﹐上臨太陰司天﹐故曰上宮﹐土兼用事﹐而又得司天之助﹐故少羽之紀﹐反與正宮之歲相同。癃閉﹐邪傷腎而腎气乃不化也。埃昏驟雨﹐土淫甚也。振拉摧拔﹐木气復也。其災眚當在坎之北方。毛乃叢聚之象﹐感春森之气﹐而生狐狢﹐以毛顯而爲裘﹐故其主狐狢。復結言五運不及﹐則所勝之气﹐乘危而行﹐不速而至﹐惟淫勝而無和祥之徳﹐以致子來復讎﹐災反及之。勝微則復微﹐勝甚則復甚﹐此勝復之常气也。】

發生之紀﹐是謂啟﹝東攵﹞。土疏泄﹐蒼气達﹐陽和布化﹐陰气乃隨﹐生气淳化﹐萬物以榮。其化生﹐其气美﹐其政散﹐其令條舒﹐其動掉眩巓疾﹐其徳鳴靡啟坼﹐其變振拉摧拔﹐其穀麻稻﹐其畜雞犬﹐其果李桃﹐其色靑黃白﹐其味酸甘辛﹐其象春﹐其經足厥陰少陽﹐其髒肝脾﹐其虫毛介﹐其物中堅外堅﹐其病怒﹐太角與上商同。上徵則其气逆﹐其病吐利。不務其徳﹐則收气復﹐秋气勁切﹐甚則肅殺﹐淸气大至﹐艸木雕零﹐邪乃傷肝。赫曦之紀﹐是謂蕃茂。陰气內化﹐陽气外榮﹐炎暑施化﹐物得以昌。其化長﹐其气髙﹐其政動﹐其令明顯﹐其動炎灼妄擾﹐其徳暄暑鬱蒸﹐其變炎烈沸騰﹐其穀麥豆﹐其畜羊彘﹐其果杏栗﹐其色赤白元﹐其味苦辛鹹﹐其象夏﹐其經手少陰太陽﹑手厥陰少陽﹐其髒心肺﹐其虫羽鱗﹐其物脈濡﹐其病笑瘧﹐瘡瘍﹐血流﹐狂妄﹐目赤。上羽與正徵同。其收齊﹐其病痓﹐上徵而收气後也。暴烈其政﹐藏气乃復﹐時見凝慘﹐甚則雨水霜雹切寒﹐邪傷心也。惇阜之紀﹐是謂廣化。厚徳淸靜﹐順長以盈﹐至陰內實﹐物化充成﹐煙埃朦郁﹐見於厚土﹐大雨時行﹐濕气乃用﹐燥政乃辟。其化圓﹐其气丰﹐其政靜﹐其令周備﹐其動濡積並稸﹐其徳柔潤重淖﹐其變震驚﹐飄驟崩潰﹐其谷稷麻﹐其畜牛犬﹐其果棗李﹐其色黅元蒼﹐其味甘鹹酸﹐其象長夏﹐其經足太陰陽明﹐其髒脾腎﹐其虫倮毛﹐其物肌核﹐其病腹滿﹐四肢不舉。大風迅至﹐邪傷脾也。堅成之紀﹐是謂收引。天气潔﹐地气明﹐陽气隨陰治化﹐燥行其政﹐物以司成﹐收气繁布﹐化治不終。其化成﹐其气削﹐其政肅﹐其令銳切﹐其動暴折瘍疰﹐其徳霧露蕭飋﹐其變肅殺雕零﹐其穀稻黍﹐其畜雞馬﹐其果桃杏﹐其色白靑丹﹐其味辛酸苦﹐其象秋﹐其經手太陰陽明﹐其髒肺肝﹐其虫介羽﹐其物殼絡﹐其病喘喝﹐胸憑仰息。上徵與正商同。其生齊﹐其病咳﹐政暴變則名木不榮﹐柔脆焦首﹐長气斯救﹐大火流﹐炎爍且至﹐蔓將槁﹐邪傷肺也。流衍之紀﹐是謂封藏。寒司物化﹐天地嚴凝﹐藏政以布﹐長令不揚。其化凜﹐其气堅﹐其政謐﹐其令流注﹐其動漂泄沃湧﹐其徳凝慘寒氛﹐其變冰雪霜雹﹐其穀豆稷﹐其畜彘牛﹐其果栗棗﹐其色黑丹黅﹐其味鹹苦甘﹐其象冬﹐其經足少陰太陽﹐其髒腎心﹐其虫鱗倮﹐其物濡滿﹐其病脹上羽而長气不化也。政過則化气大舉﹐而埃昏气交﹐大雨時降﹐邪傷腎也。故曰﹐不恆其徳﹐則所勝來復﹐政恆其徳﹐則所勝同化﹐此之謂也。【﹝東攵﹞﹐古陳字。】

【王冰曰﹕發生之紀﹐是謂啟﹝東攵﹞。謂物乘木气發生﹐而啟陳其容質也。歲木有餘﹐金不來勝﹐生令布化﹐故物舒榮。木化宣行﹐則物容端美也。其政散﹐謂布散生榮﹐無所不至。其令條舒﹐謂端直舒啟﹐萬物隨之﹐發生之化﹐無非順理也。鳴靡啟坼﹐風气所生。麻稻﹐木化齊金也。雞犬﹐齊孕育也。李齊桃實也。靑黃白者﹐靑加於黃白自正也。酸甘辛者﹐酸入於甘辛齊化也。象春﹐謂如春气布散陽和也。其髒肝脾﹐肝勝脾也。木余故毛齊介育﹐中堅謂有核之物﹐齊等於皮殼外堅之類。木余故怒。太角與上商同者﹐太過之木气﹐與金化齊等﹐上見少陰少陽﹐則其气逆行。壬子﹑壬午歲﹐上見少陰﹐壬寅﹑壬申歲﹐上見少陽﹐木余遇火﹐故气不順而吐利也。恃己太過﹐淩犯於土﹐土气屯極﹐金爲復讎﹐金行殺令﹐故邪傷肝。赫曦之紀﹐物遇太陽﹐則蕃而茂﹐故謂蕃茂。陰气內化﹐陽气外榮者﹐陰陽之气﹐得其序也。長气多﹐故物得以昌。長化行則物容大﹐髙气達則物色明。其政動者﹐革易其象不常也。鳴顯﹐謂火之用而有聲﹐火之燔而有焰﹐象無所隱﹐則其信也。暄暑鬱蒸者﹐熱化所生長於物也。炎烈沸騰者﹐勝復之極也。麥豆﹐火齊水化也。羊彘﹐齊孕育也。杏栗等實也。赤白元者﹐赤加白正黑也。苦辛鹹者﹐辛物兼苦﹐與咸化齊成也。象夏者﹐如夏气之熱也。其髒心肺﹐心勝肺也。其虫羽鱗﹐火余故鱗羽齊化也。脈火物﹐濡水物﹐水火齊也。上羽與正徵同者﹐上見太陽﹐則天气且制太過之火﹐反與平火運生化同﹐戊辰﹑戊戌歲上見之﹐若平火運同﹐則五常之气﹐無相淩犯﹐故金收之气﹐生化同等。上徵而收气後者﹐上見少陰少陽﹐則其生化自政﹐金气不能與之齊化﹐戊子﹑戊午歲上見少陰﹐戊寅﹑戊申歲上見少陽火盛﹐故收气後化寒。邪傷心者﹐不務其徳﹐輕侮致之也。惇阜之紀﹐土余而化气廣被於物﹐故謂廣化。土性順用﹐無與物爭﹐故徳厚而不躁。順火之長育﹐使萬物化气。盈﹐滿也。至陰﹐土之精气。夫萬物所以化成者﹐皆以至陰之靈气﹐生化於中也。化气丰圓﹐以其淸靜﹐靜而能久﹐故政常存﹐气緩故周備。靜而柔潤﹐故厚徳常存。震驚﹐乃雷霆之作。飄驟﹐暴風雨至也。大雨暴注﹐則山崩土潰﹐隨水流注也。稷麻﹐土木齊化也。牛犬﹐齊孕育也。棗李﹐土齊木化也。黅元蒼者﹐黃色加黑蒼自正也。甘鹹酸者﹐甘入於鹹酸齊化也。長夏六月之气﹐土化同土余﹐故毛倮齊化﹐肌土核木化也。腹滿四肢不舉者﹐土性靜也。大風迅至﹐乃木盛怒﹐故脾土傷。堅成之紀﹐是謂收引者﹐陽气收﹐陰气用﹐故萬物收斂﹐秋气髙潔﹐與金气同明。陽气隨陰治化﹐謂陽順陰而生化也。燥气行化﹐萬物專司其成熟無遺也。若收殺气早﹐土之化不得終其用矣。銳切者﹐气用不屈﹐勁而急也。霧露蕭飋﹐爲燥之化。蕭飋﹐風聲也。靜爲霧露﹐用則風生。肅殺雕零﹐隕墜於物也。稻黍﹐金火齊化也。雞馬﹐齊孕育也。桃杏﹐金火齊實也。白靑丹者﹐白加於靑丹自正也。辛酸苦者﹐辛入酸苦齊化也。其象气爽淸潔﹐如秋之化。其髒肺肝者﹐肺勝肝也。金余故介羽齊育﹐殼金絡火化也。喘喝胸憑仰息﹐金气余也。上徵與正商同者﹐上見少陰少陽﹐則天气見抑﹐故其生化與平金歲同﹐庚子﹑庚午歲﹐上見少陰﹐庚寅﹑庚申歲﹐上見少陽﹐上火制金﹐故生气與之齊化。火乘金肺﹐故病欬。變謂太甚﹐政太甚則生气抑﹐故木不榮﹐艸首焦死。政暴不已﹐則火气發怒﹐故火流炎爍﹐至柔條蔓艸脆之類﹐皆幹死也。火乘金气﹐故肺傷。流衍之紀﹐是謂封藏者﹐陰气大行﹐則爲天地封藏之化也。嚴凝﹐陰之气。藏政以布﹐長令不揚﹐謂藏气用則長化止﹐故令不發揚。化凜气堅﹐謂寒气及物則堅定也。流注﹐水之象。凝慘寒霧﹐寒之化也。冰雪霜雹﹐謂非時而有者。豆稷﹐水齊土化也。彘牛﹐齊孕育也。栗棗﹐水土齊實也。黑丹黅者﹐黑加於丹正黃也。鹹苦甘者﹐咸入於苦甘化齊焉。气序凝肅其象﹐則似冬之化。其髒腎心﹐腎勝心也。水余故鱗倮齊育。濡水滿土化也。脹爲水余﹐上羽而長气不化者﹐上見太陽﹐則火不能布化以長養﹐丙辰丙戌之歲﹐上見天符水運也。暴寒數舉﹐是謂政過。火被水淩﹐土來仇復﹐故天地昏翳﹐土水气交﹐大雨斯降而邪傷腎也。不恆﹐謂恃己有餘﹐淩犯不勝。恆謂守常之化﹐不肆威刑﹐如是則克己之气﹐歲同治化也。】

【馬蒔曰﹕此詳言歲運太過之紀也。歲木太過﹐爲發生之紀﹐乃壬寅﹑壬申﹑壬子﹑壬午﹑壬辰﹑壬戌之歲也。啟﹐開也。陳﹐布也。四气調神論曰﹕春三月﹐此謂發陳。則此篇曰啟陳﹐皆就其生發之气象而形容之也。生气上達﹐故土體疏泄。木之色曰蒼﹐木專其政﹐故蒼气上達。少陽之气﹐發生於萬物之表﹐厥陰之气﹐營運於萬物之中﹐故陽和布化而陰气乃隨也。木爲生气﹐淳化萬物以榮。其化土生﹐其气生气自美。其政發散﹐其令舒暢﹐其動掉眩巓疾﹐其徳鳴靡啟坼﹐其變振拉摧拔﹐凡五穀﹑五畜﹑五果﹑五虫﹐皆木齊金化﹐故各見其二也。其色靑黃曰﹐其味酸甘辛﹐木能勝土﹐而木盛齊金﹐故三者並見也。其气象爲春﹐萬物樂育也。其經屬足厥陰肝經﹐足少陽膽經﹐皆主木也。其髒肝脾﹐木勝土也其物中堅主核﹐外堅主殼﹐金木同也。其病怒﹐木气余也。此則太過之木爲太角﹐而金不能勝木﹐故與金化齊等﹐謂之與上商同也。故壬子﹑壬午上見少陰﹐壬寅﹑壬申上見少陽。木余遇火則爲上徵﹐而气上逆﹐其病爲吐利也。惟木不務其徳﹐則金來復之﹐收气當勝生气也。故秋气勁切﹐甚則肅殺。淸气者﹐秋气也。淸气大至﹐艸木雕零﹐邪乃傷肝矣。歲火太過﹐爲赫曦之紀﹐乃戊辰﹑戊戌﹑戊子﹑戊午﹑戊寅﹑戊申之歲也。蕃茂﹐萬物蕃盛而茂﹐蓋自其气象而言也。四气調神論曰﹕夏三月﹐此謂蕃秀。與此義同。少陰之气﹐從內而化。太陽之气﹐從外而榮。炎暑施其化气﹐而物得以昌﹐其化气卽長气也﹐其長气甚髙速也。其政動者﹐變易不常﹐其令鳴而有聲﹐顯而無隱﹐其動炎灼妄擾﹐其徳暄暑鬱蒸﹐其變炎烈沸騰﹐凡五穀﹑五畜﹑五果﹑五虫﹐皆火齊水化﹐故各見其二也。其色赤白元﹐其味苦辛鹹﹐火能勝金﹐而火勝齊水﹐故三者並見也。其气象爲夏﹐萬物燻育也。其經屬手少陰心經﹐手太陽小腸經﹐手厥陰心包絡經﹐手少陽三焦經﹐皆主火也。其髒心肺﹐火兼金也。其物脈濡﹐蓋火主脈﹐故物有脈以絡之。水主濡﹐故物有液以濡之也。其民病爲笑﹐爲瘧﹐爲瘡瘍﹐爲血流﹐爲狂妄﹐爲目赤﹐皆火盛也。故戊辰﹑戊戌上見太陽﹐則天气且制﹐故太過之火﹐反與平火運生化相同﹐是謂上羽與正徵同也﹖若平火運同﹐則五常之气﹐無相淩犯﹐金之收气﹐生化同等﹐所謂其收齊也。故民病有爲痓證者﹐火盛金剛也。至於戊子﹑戊午﹐上見少陰﹐戊寅﹑戊申﹐上見少陽﹐是謂上徵而收气當後也。气交變大論云﹕歲火太過﹐上臨少陰少陽﹐火燔焫﹐水泉涸﹐物焦槁者﹐正謂此耳。惟火不務其徳﹐而暴烈其政﹐則藏气屬水﹐水乃復之。時見凝慘﹐甚則雨水霜雹切寒﹐乃寒邪傷心也。歲土太過﹐爲惇阜之紀﹐乃甲子﹐甲午﹑甲辰﹑甲戌﹐甲寅﹑甲申之歲也。廣布其化﹐亦自气象而言也。土徳至厚至淸至靜﹐故萬物隨長气以盈滿也。土之精至陰﹐故至陰內實﹐物化充成也。厚土者﹐土山也。煙埃朦郁者﹐土气也。大雨者﹐濕气也。惟濕气用﹐故燥政辟﹐自然之理也。土之化圓﹐土之气丰﹐土之政靜﹐土之令周備﹐土之動濡漬並稸﹐上之徳柔順重淖﹐土之變震驚飄驟崩潰。凡五穀﹑五畜﹑五果﹑五虫﹐皆土齊木化﹐故各見其二也。其色黅元蒼﹐其味甘鹹酸﹐土能勝水﹐而土盛齊木﹐故三者並見也。其气象爲長夏﹐六月之气也。其經屬足太陰脾經﹐足陽明胃經。其髒脾腎﹐土勝水也。其物肌核﹐土主肌而木主核也。至於木來復土﹐則土必爲病﹐其病腹滿者﹐土居中也。四肢不舉者﹐脾主四肢也。大風屬木﹐迅然而至﹐則邪傷脾矣。歲金太過﹐爲堅成之紀﹐乃庚子﹑庚午﹑庚寅﹑庚申﹑庚辰﹑庚戌之歲也。收引者﹐陽气收斂而陰气引用也。天地之气明潔﹐秋气淸也。陽气隨而陰气以治化﹐陰王陽微也。燥气專行其政﹐物至此而有成也。收气屬金﹐化气屬土﹐收代其化﹐故收气繁布﹐而化治不終也。其化主成﹐其气主削﹐其政主肅﹐其令銳切﹐其動而爲病﹐則爲暴折﹐爲瘍疰﹐蓋暴折主金气有餘﹐而瘍疰則金主皮膚也。其徳主無聲之霧露﹐有聲之蕭飋﹐燥之化也。其變主肅殺雕零﹐金气盛也。凡五穀﹑五畜﹑五果﹑五虫﹐皆金齊火化﹐故各見其二也。其色白靑丹﹐其味酸辛苦﹐金能克木﹐而金盛齊火﹐故三者兼見也。其气象爲秋﹐金气盛也。其經手太陰肺經﹐手陽明大腸經﹐其髒肺肝﹐金木兼也。其物谷絡﹐金主谷而火主絡﹐以金齊火化也。其病喘喝﹐胸憑仰息﹐金气余也。故庚子庚午﹐上見少陰﹐庚寅庚申﹐上見少陽﹐上火制金﹐故生气與之齊化﹐上與平金之歲化相同﹐是謂上徵與正商同也。火乘肺金。故病爲咳。方其金政暴變﹐則名木不榮。凡柔脆之木﹐俱已焦首﹐至長气屬火﹐木之子也﹐乃來救之﹐故大火西流﹐乃七月也。正肺金司令時﹐則炎爍且至﹐艸蔓將槁﹐火邪乃傷肺也。歲水太過﹐爲流衍之紀﹐乃丙子﹑丙午﹑丙寅﹑丙申﹑丙辰﹑丙戌之歲也。封藏者﹐陰气已上﹐陽气已下﹐天地之化﹐至此而藏。四气調神論曰﹕冬三月﹐此謂閉藏。凡物气之化﹐寒气司之﹐天地間皆嚴凝之气﹐藏政屬水﹐長令屬火。故藏政已布﹐長令不揚也。其化凜然﹐其气至堅﹐其政靜謐﹐其令流注﹐其動漂泄沃湧﹐水性之動也。其徳凝慘寒氛﹐水性之寒也。其變冰雪霜雹﹐四者皆水﹐非時而有也。凡五穀﹑五畜﹑五果﹑五虫之類﹐皆水齊土化﹐故物兼見也。其色黑丹黅﹐其味鹹苦甘﹐水能克火﹐而水盛齊土﹐故三者兼見也。其气象爲冬﹐水之盛也。其經足少陰腎經﹐足太陽膀胱經。其髒腎心﹐水火兼也。其物濡滿﹐濡主水而滿主土也。其病脹﹐水气有餘也。故丙辰﹑丙戌﹐上見太陽﹐乃天符水運也。則太陽屬水﹐畏气屬火﹐天气不能布化以長養﹐是謂上羽而長气不化也。及其暴政已過﹐土來復仇﹐則化气大舉﹐而埃昏气交﹐大雨時降﹐土邪乃傷腎也。故曰﹐凡五气恃己有餘﹐淩犯不勝﹐是謂不恆其徳﹐則所勝來復﹐如不肆威刑﹐政有恆徳﹐則所勝同化﹐如木盛而與金土同化之義也。正此歲气之謂歟﹗

按《體仁匯編》《傷寒備覽》等書﹐凡平气太過不及歲諸病﹐皆有湯方﹐𨿽未必盡中病情﹐姑備此以俟采擇。發生之紀用蒼朮湯﹐治脾胃感風﹐飧泄注下﹐腸鳴腹滿﹐四肢重滯﹐忽忽善怒﹐眩冒眩暈﹐或左脇偏疼。赫曦之紀﹐用麥門冬湯﹐治肺徑受熱上气喘咳﹐吐血痰壅﹑嗌漧耳聾﹐泄瀉﹐胸脇滿痛﹐連肩背兩臂膊痛息髙。惇阜之紀﹐用附子山茱萸湯﹐治腎經受濕﹐胸痛寒厥﹐足痿不收﹐腰腿痛﹐行步艱難﹐甚則中滿不下﹐或腹鳴溏泄。堅成之紀﹐用牛膝木瓜湯﹐治肝虛﹐遇歲气燥濕﹐更脇連小腹拘急疼痛﹐耳聾目赤﹐咳逆﹐肩背連尻陰股膝骨腨胻皆痛﹐悉主之。流衍之紀﹐用川連茯苓湯﹐治心虛爲寒冷所中﹐心熱手足反寒﹐心腹腫痛﹐喘咳自汗﹐甚至於大腸便血。委和之紀﹐用蓯蓉牛膝湯﹐治肝虛爲燥熱所傷﹐胠脇並﹐小腹痛﹐腸鳴溏泄﹐或發熱徧體﹐瘡瘍咳嗽﹐肢滿鼻鼽。伏明之紀﹐用黃芪茯苓湯﹐治心虛挾寒﹐心胸中痛﹐兩脇連肩背支滿﹐噎塞鬱冒昧﹐髖髀攣痛不能屈伸﹐或不能利﹐溏泄﹐飲食不進﹐腹痛﹐手足痿瘁不能任身。卑堅之紀﹐用白朮厚朴湯﹐治脾虛風冷所傷﹐心腹脹滿疼痛﹐四肢筋骨重弱﹐肌肉瞤動酸麻﹐善怒﹐霍亂吐瀉﹐或胸脇暴痛﹐下引小腹﹐善太息﹐食少短气。從革之紀﹐用紫苑湯﹐治肺虛咳嗽﹐喘滿自汗﹐衂血﹐肩背瞀重﹐血便注下﹐或腦戶連顖頂痛﹐發熱﹐口瘡心痛。涸流之紀﹐用五味子湯﹐治腎气虛﹐坐臥濕地﹐腰臍重著疼痛﹐腹脹滿﹐濡泄無度﹐行步艱難﹐足痿淸厥﹐甚則浮腫﹐面色不常﹐或筋骨並臂瞤目視﹝目巟﹞﹝目巟﹞﹐膈中及咽痛。辰戌之歲﹐六气主客加臨﹐治法用甘溫以平之﹐酸苦以補火﹐抑其運气﹐扶其不勝。用靜順湯﹐治身熱頭痛﹐嘔吐气郁﹐中滿瞀悶﹐少气足痿注下﹐赤白肌腠瘡瘍﹐發爲癰疽。卯酉之歲﹐六气主客加臨﹐治法宜鹹寒以抑火﹐辛甘以助金﹐汗之淸之散之安其運气。用審平湯﹐治中熱面浮鼽﹐小便赤黃﹐甚則淋﹐或厲气行善暴僕﹐振栗譫妄﹐寒瘧﹐癰腫便血。寅申之歲﹐六气主客加臨﹐治法宜鹹寒平其外﹐辛溫治其內﹐宜酸滲之泄之﹐淸之發之。用升明湯﹐治气郁熱血溢﹐目赤﹐咳逆﹐頭痛脇滿﹐嘔吐﹐胸臆不利﹐聾瞑渴﹐身重心痛﹐陽气不藏﹐瘡瘍煩躁。丑未之歲六气主客加臨﹐治法用酸以平其上﹐甘溫治其下﹐以苦燥之溫之﹐甚則發之泄之﹐贊其陽火﹐令禦其寒。用備化湯﹐治關節不利﹐筋脈拘急﹐身重痿弱﹐或溫癘盛行﹐遠近咸若﹐或胸腹滿悶﹐甚則浮腫寒瘧﹐血溢腰脽痛。子午之歲﹐六气主客加臨﹐治法宜咸以平其上﹐苦熱以治其內﹐咸以軟之﹐苦以發之﹐酸以收之。用正陽湯﹐治關節禁固﹐腰痛气郁熱﹐小便淋﹐目赤心痛﹐寒熱更作﹐喘咳或鼻鼽溢﹐咽喉痛﹐發黃癉﹐喘甚則連小腹而作寒中。巳亥之歲﹐六气主客加臨﹐治法宜用辛涼以平其上﹐鹹寒以調其下﹐畏火之气﹐無妄犯之。用敷和湯﹐治中熱而及右脇下寒﹐耳鳴淚出﹐掉眩﹐燥濕相搏﹐或病黃癉﹐浮腫﹐時作溫癘。凡六气數起於上﹐而終於下。歲半之前﹐自大寒後﹐天气主之﹔歲半之後﹐自大暑後﹐地气主之﹔上下交互﹐气交主之。司气以熱﹐用熱無犯﹔司气以寒﹐用寒無犯﹔司气以涼﹐用涼無犯﹔司气以溫﹐用溫無犯。司气同其主亦無犯﹐異主則少犯之﹐是謂四畏。若天气及時﹐可依時及勝其主則可犯。以平爲期﹐不可過也。】

【張志聰曰﹕歲木太過﹐是謂發生。布散陽和﹐發生萬物之象也。土得其制化﹐故主疏泄。蒼气﹐木气也。厥陰之上﹐風木治之﹐是以陽和布化於上﹐而陰气乃隨於下也。生气有餘﹐故萬物感之而榮茂芳美。發散﹐木之政也。條舒﹐陽和之令也。掉眩巓疾﹐風气淫於上也。鳴﹐風木聲也。靡﹐散也﹐啟坼﹐卽發陳之義﹐應春之气也。振拉摧拔﹐風之變易也。其谷之麻稻﹐畜之雞犬﹐果之李桃﹐色之靑黃白﹐味之酸甘辛﹐虫之毛介﹐物之中堅外堅﹐因木气太盛﹐彼此交相承制而生化也。其象應春﹐其經合於足厥陰肝﹐足少陽膽﹐其髒應於肝脾﹐其病怒﹐肝气盛也。太角與上商同者﹐謂气之太過﹐自有承制﹐有承制則有生化﹐如太角之歲﹐木運太過﹐則金气承之﹐而所生之穀爲稻麻﹐所生之果爲李桃﹐其畜雞犬﹐其虫毛介﹐皆感木金之气而生化﹐與上商之歲相同也。蓋諸壬歲無陽明之上臨﹐故曰太角與上商同﹐如有陽明司天﹐則當云上商與正角同。蓋言𨿽無司天之上臨﹐而有自然之承制也。上徵者﹐謂司天上臨﹐少陰君火﹐少陽相火﹐乃壬子﹑壬午﹑壬寅﹑壬申四歲﹐木運有餘﹐而上臨火气﹐子居母上﹐則其气逆﹐逆於上則吐﹐逆於下則利也。木淫太過﹐則金气來復﹐秋气勁切﹐甚則肅殺﹐艸木雕零﹐邪乃傷肝。歲火太過﹐是謂赫曦。長气盛故艸木蕃茂。少陰之上﹐君火主之﹐故陰气內化﹐陽气外榮。炎暑施化﹐司夏令也。物得以昌﹐受長气也。夏主長﹐故其化長。火气升﹐故其气髙。火性動﹐故其政動。火光明﹐故其令明。炎灼妄擾者﹐手足躁擾也。暄暑鬱蒸﹐气之和祥也。炎烈沸騰﹐極則變易也。其穀之麥豆﹐畜之羊彘﹐果之杏栗﹐虫之羽鱗﹐物之脈濡﹐色之赤白元﹐味之苦辛鹹﹐交相承制而生化也。其象應夏﹐其經合於手少陰心﹐手太陽小腸﹐手厥陰心包絡﹐手少陽三焦四經。其髒心者﹐火髒也。合於肺者﹐卽五臟生成篇之所謂﹕肺之合皮也。其榮毛也﹐其主心也之義。五臟皆然。《靈樞經》曰﹕心气實則笑不休。本經曰﹕夏傷於暑﹐秋必痎瘧。瘡瘍血流﹐狂妄目赤﹐皆火熱之爲病也。上羽者﹐上臨太陽﹐寒水司天﹐乃戊辰﹑戊戌二歲﹐火運太過﹐得水制之﹐則火气已平﹐故與升明正徵之相同也。火气平而金不受傷﹐故其收气得與生長化气之相平也。上羽之歲﹐乃太陽司天。痓者﹐太陽之爲病也。上徵者﹐上臨君相二火﹐乃戊子﹑戊午﹑戊寅﹑戊申四歲﹐火熱更甚﹐故收气乃後。暴烈其政﹐火淫甚也。水气復之﹐故時見凝慘。甚則雨水冰雹﹐而心乃受傷也。土運太過﹐是謂惇阜。土气盛而化气布於四方﹐故爲廣化。厚徳淸靜﹐土之體也。順長以盈﹐火土合化也。太陰之上﹐濕土主之﹐故至陰內實﹐物化充成﹐蓋太陰爲陰中之至陰﹐陰气內實﹐而後化成萬物於外。煙埃朦郁﹐土之气也。厚土者﹐見於山陵之間也。大雨時行﹐濕气上蒸﹐終爲注雨也。辟﹐避也。夏秋之交﹐濕土主令﹐濕气盛﹐是以秋之燥气乃辟。圓﹐圓徧也。丰﹐盈充也。靜者﹐土之政﹐周備﹐土之令也。稸﹐聚也。濕則濡滯而成積聚也。柔潤重淖﹐土之徳也。震驚崩潰﹐气之變也。其谷之稷麻﹐畜之牛犬﹐虫之倮毛﹐果之棗李﹐色之黅元蒼﹐味之甘鹹酸﹐皆交相承制而生化也。其經合於足太陰脾﹐足陽明胃﹐其髒合於脾腎。其腹滿四肢不舉﹐水濕之爲病也。土气太過﹐風乃復之﹐則脾反受傷矣。歲金太過﹐名曰堅成。秋令主收﹐是謂收引。天气潔﹐地气明﹐金气淸也。陽明之上﹐燥气主之﹐是以陰金治化於上﹐而陽明之气﹐在下隨之。秋主收成﹐故燥行其政。物以司成﹐秋主收而長夏主化﹐收气早布﹐是以化洽不終。成者﹐秋之化。削者﹐金之气也。肅者﹐金之政。銳切﹐金之令也。暴折﹐筋受其傷。瘍疰﹐皮膚之疾也。霧露蕭飋﹐气之祥也。肅殺雕零﹐气之變也。其穀之稻黍﹐畜之雞馬﹐果之桃杏﹐虫之介羽﹐物之殼絡﹐色之白靑丹﹐味之辛酸苦﹐交相承制而生化也。其象應秋﹐其經合於手太陰肺﹐手陽明大腸。其髒合於肺肝﹐其病喘喝胸溫仰息﹐金气太盛而肺气實也。上徵者﹐上臨少陰少陽二火﹐乃庚子﹑庚午﹑庚寅﹑庚申四歲﹐金气太過﹐得火制之﹐金气已平﹐故與審平之正商相同也。金气平﹐故木之生气不屈﹐得與四气齊等。其病咳﹐火傷肺也。肅殺太甚﹐則艸木受傷﹐長气來復以救之﹐是以大火西流﹐而肺反受傷也。水運太過﹐是爲流衍。冬主閉藏﹐故謂封藏。寒气司化﹐故天气嚴凝。水政以布﹐故火令不揚。凜冽﹐寒之化也。堅凝﹐寒之气也。謐﹐安靜也。流注﹐水之性也。漂泄沃湧﹐水注之爲病也。凝慘寒霧﹐寒气之和者也。冰雪霜雹﹐寒極而變易也。其穀之豆稷﹐畜之彘牛﹐果之栗棗﹐虫之鱗倮﹐物之濡滿﹐色之黑丹黅﹐味之鹹苦甘﹐皆交相承制而生化也。其象應冬﹐其經合於足少陰腎﹐足太陽膀胱。其髒合於腎心。其病脹者﹐水盛而乘土也。上羽者﹐謂上臨太陽﹐寒水司天﹐乃丙辰﹑丙戌二歲﹐水气太盛﹐故火气不能施化也。水政太過﹐則土來復之。埃昏﹐濕气上蒸也。气交者﹐濕气上升而爲云﹐天气下降而爲雨也。大雨時降﹐腎反受邪也。夫五運之气﹐如恃彊而不恆其徳﹐則所勝之气來復﹐所謂侮反受邪﹐寡於畏也。如政令和平﹐各守其理則所勝之气同化矣。同化者﹐卽春有鳴條律暢之化﹐則秋有霧露淸涼之政是也。】

帝曰﹕天不足西北﹐左寒而右涼﹔地不滿東南﹐右熱而左溫。其故何也﹖岐伯曰﹕陰陽之气﹐髙下之理﹐太少之異也。東南方﹐陽也﹐陽者其精降於下﹐故右熱而左溫。西北方﹐陰也﹐陰者其精奉於上﹐故左寒而右涼。是以地有髙下﹐气有溫涼。髙者气寒﹐下者气熱。故適寒涼者脹﹐溫熱者瘡。下之則脹已﹐汗之則瘡已。此腠理開閉之常﹐太少之異耳。帝曰﹕其於壽夭何如﹖岐伯曰﹕陰精所奉其人壽﹐陽精所降其人夭。帝曰﹕善。其病也﹐治之柰何﹖岐伯曰﹕西北之气﹐散而寒之﹔東南之气﹐收而溫之。所謂同病異治也。故曰﹐气寒气涼﹐治以寒涼﹐行水漬之。气溫气熱﹐治以溫熱﹐彊其內守。必同其气﹐可使平也﹐假者反之。帝曰﹕善。一州之气﹐生化壽夭不同﹐其故何也﹖岐伯曰﹕髙下之理﹐地勢使然也。崇髙則陰气治之﹐污下則陽气治之。陽勝者先天﹐陰勝者後天。此地理之常﹐生化之道也。帝曰﹕其有壽夭乎﹖岐伯曰﹕髙者其气壽﹐下者其气夭﹐地之小大異也。小者小異﹐大者大異。故治病者﹐必明天道地理﹐陰陽更勝﹐气之先後﹐人之壽夭﹐生化之期﹐乃可以知人之形气矣。

【王冰曰﹕髙下﹐謂地形﹐太少﹐謂陰陽之气﹐盛衰之異。今中原地形﹐西北方髙﹐東南方下。西方涼﹐北方寒﹐東方溫﹐南方熱﹐气化然矣。陽精下降﹐故地以溫而知之於下矣。陽气生於東而盛於南﹐故東方溫而南方熱﹐气之多少明矣。陰精奉上﹐故地以寒而知之於上矣。陰气生於西而盛於北﹐故西方涼而北方寒。君面巽而言﹐臣面幹而對也。西北東南﹐言其大槪也。夫以气候驗之﹐中原地形所居者﹐悉以居髙則寒﹐處下則熱也。夫陰精所奉﹐髙之地也。陽精所降﹐下之地也。散謂溫浴﹐使中外條達﹐收謂溫中不解表也。今世俗皆反之﹐依而療之﹐則反甚矣。夫寒方以寒﹐熱方以熱﹐溫方以溫﹐涼方以涼﹐是正法也﹐是同气也。行水漬之﹐謂湯浸漬也。先天﹐謂先天時也。後天﹐謂後天時也。悉言土地生榮枯落之先後也。物旣有之﹐人亦如然。大﹐謂東南西北相遠萬里許也。小﹐謂居所髙下﹐相近二十里三十里或百里許也。地形髙下懸倍不相計者﹐以近爲小﹐則十里二十里﹔髙下平慢气相接者﹐以遠爲小﹐則三百里二百里﹐地气不同乃異也。夫不明天地之气﹐又昧陰陽之候﹐則以壽爲夭﹐以夭爲壽﹐𨿽盡上聖救生之道﹐畢經脈藥石之妙﹐猶未免世之誣斥也。】

【馬蒔曰﹕此論天下之地勢﹐病體治法壽夭﹐有自四方而合言之者﹐有自一方而分言之者。天之不滿者西北﹐其在正北則爲左﹐而其气乃寒﹔正西則爲右﹐而其气乃涼。地之不滿者東南﹐其在正東則爲左﹐而其气常溫﹔正南則爲右﹐而其气常熱。伯言天气爲陽﹐西北方髙﹐東南方下﹐而陽精下降﹐故南熱而東溫。地气爲陰﹐東南方下﹐西北方髙﹐而陰精上升﹐故北寒而西涼。故地之髙者﹐得陰气以爲涼﹐而其气常寒。寒涼之地﹐腠理開少而閉多﹐陰气凝滯﹐腹必成脹﹐下之則脹已。地之下者﹐得陽气以爲溫﹐而其气常熱。溫熱之地﹐腠理開多而閉少﹐邪气易感﹐體必生瘡﹐汗之則邪散﹐故瘡已。此𨿽不能盡然﹐而特有大小之異耳。故地之髙者﹐陰精所奉﹐則陽不妄泄﹐寒气外持﹐邪不數中﹐而正气監守﹐其人必壽。地之下者﹐陽精所降﹐則陽气耗散﹐發泄無度﹐風濕數中﹐眞气傾竭﹐其人必夭。故凡有病者﹐西北二方﹐皮膚閉﹐腠理密﹐人皆食熱﹐宜散之寒之。東南二方﹐皮膚疏﹐腠理開﹐人皆食冷﹐宜收之溫之。故曰﹐西北寒涼者﹐其气寒涼而人多用熱﹐當治之以寒涼﹐及行水以漬之﹐東南溫熱者﹐其气溫熱而人多用寒﹐當治之以溫熱﹐皆當內守彊固﹐必同其四气以治之﹐則可使病之平復也。若西北二方﹐有冷病者﹐借東南溫熱之法以治之﹐東南二方﹐有熱病者﹐借西北寒涼之法以治之﹐是反其正法以治之耳。彼一州之地﹐有生化壽夭不同者﹐亦以一州之內﹐地勢有髙下耳。髙則陰气升之﹐而治陰勝者則陰性遲﹐而凡土地之人物榮枯﹐皆後天而至﹐所以其人多後天而壽也。下則陽气降之﹐而治陽勝者﹐則陽性速﹐而凡土地之人物榮枯﹐皆先天而至﹐所以其人多先天而夭也。且其地有小大異﹐小則壽夭小異﹐大則壽夭大異。故治病者﹐必上明天道﹐下明地理﹐西北陰勝而气厚﹐東南陽勝而气先﹐及壽夭生化之期﹐則人之形气可識﹐而治法可施矣。】

【張志聰曰﹕夫天有陰陽﹐地有陰陽﹐故論天之五運﹐而復論地之四方。左寒右涼﹐左熱右溫者﹐從後天之卦象也。蓋後天之卦﹐離南坎北﹐震東兌西﹐以天地開辟而後有四方也。陰陽之气者﹐謂四方有寒熱之气。髙下之形者﹐謂地土有髙下之形。太少者﹐四象也﹐因四方之气象而各有異也。精者﹐卽天一所生之精水也。天气包乎下﹐精气通乎天﹐故陰陽應象論曰﹐天有精﹐地有形﹐蓋天爲陽而精爲陰﹐陰陽上下之環轉也。故陽精降於下﹐則陽气升於上﹐是以右熱而左溫。陰精奉於上﹐則陽气藏於下﹐故左寒而右涼。西北勢髙﹐東南地陷﹐故髙者气寒﹐下者气熱也。適生於寒涼之方﹐陰气上奉則陽气下藏﹐故多脹﹐所謂髒寒生滿病也。往處於溫熱之方﹐陰气下降則陽气上升﹐故多瘡﹐所謂痛癢瘡瘍皆屬於火也。故下之則陰精降而陽气自升﹐故脹者已。汗乃陰液﹐汗之則陰液升而陽气自降。故瘡者愈。此精气出入於肌腠之間﹐上下升降﹐一闔一開﹐乃自然之常理。人生於天地气交之中﹐有四方寒熱之異﹐當從其气而調之﹐自然苛疾不起。蓋陰精所奉之處﹐則元气固藏﹐故人多壽。陽精所降之方﹐則元气陽外泄﹐故人多夭。曰陰精曰陽精﹐當知地有精而天有精﹐蓋在地爲陰﹐在天則爲陽也。西北气寒﹐寒固於外﹐則熱郁於內﹐故宜散其外寒﹐涼其內熱。東南气熱﹐則陽气外泄﹐裏气虛寒﹐故宜收其元陽﹐溫其中冷﹐所謂爲病𨿽同而治法則異也。西北之气寒涼﹐則人之陽熱﹐遏郁於內﹐故當治以寒涼。行水漬之者﹐用湯液浸漬以取汗﹐開其腠理﹐以使陽气通暢。東南之气溫熱﹐則人之腠理開﹐而陽气外弛﹐故當治以溫熱﹐彊其元陽﹐固守於內。是閉者開之﹐開者閉之﹐气之升長者收而藏之﹐气之收藏者升而散之﹐必使其气之和同而始平也。如西北之人﹐病寒邪而假熱者﹐又當治以溫熱。如東南之人﹐病熱邪而假寒者﹐又當治以寒涼。所謂假者反之。乃至一方之气﹐而亦有陰陽寒熱之不同也﹐如山陵髙阜之地則多陰寒﹐污下卑濕之地則多陽熱。陽勝者﹐四時之气﹐先天時而至﹐陰勝者﹐四時之气﹐後天時而至。蓋寒暑往來﹐皆從地之出也。此地理髙下厚薄之分﹐陰陽出入之常也。生化之道者﹐謂生長化收藏之气﹐陽气治之﹐气多生長﹐陰气治之﹐气多收藏。髙者﹐其气收藏﹐故多壽。下者﹐其气發越﹐故多夭。一州之气﹐有大小之異也。髙下之小者小異﹐大者大異。異﹐謂壽夭之異。天道者﹐天之化運也。地理者﹐地之四方也。陰陽更勝者﹐五運六气之有太過不及﹐有淫勝郁復也。气之先後者﹐太過者先天﹐不及者後天﹐污下者先天﹐髙厚者後天也。明人之壽夭﹐气之生化﹐乃可以知人之形气矣。《靈樞經》曰﹕形與气相任則壽﹐不相任則夭。皮與肉相果則壽﹐不相果則夭。血气經絡勝形則壽﹐不勝形則夭。形充而皮膚緩者則壽﹐形充而皮膚急者則夭。平人而气勝形者壽﹐病而形肉脫﹐气勝形者死﹐形勝气者危矣。】

帝曰﹕善。其歲有不病﹐而髒气不應不用者﹐何也﹖岐伯曰﹕天气制之﹐气有所從也。帝曰﹕願卒聞之﹗岐伯曰﹕少陽司天﹐火气下臨﹐肺气上從﹐白起金用﹐艸木眚﹐火見燔焫﹐革金且耗﹐大暑以行。咳嚏鼽衂﹐鼻窒口瘍﹐寒熱胕腫。風行於地﹐塵沙飛揚﹐心痛胃脘痛﹐厥逆鬲不通﹐其主暴速。陽明司天﹐燥气下臨﹐肝气上從蒼起﹐木用而立﹐土乃眚﹐淒滄數至。木伐艸萎﹐脇痛目赤﹐掉振鼓栗﹐筋痿不能久立﹐暴熱至﹐土乃暑﹐陽气郁發﹐小便變寒熱如瘧﹐甚則心痛﹐火行於槁﹐流水不冰﹐蟄虫乃見。太陽司天﹐寒气下臨﹐心气上從﹐而火且明﹐丹起金乃眚﹐寒淸時舉﹐勝則水冰﹐火气髙明﹐心熱煩﹐嗌漧﹐善渴﹐鼽嚏﹐喜悲數欠﹐熱气妄行﹐寒乃復﹐霜不時降﹐善忘﹐甚則心痛﹐土乃潤﹐水丰衍﹐寒客至﹐沈陰化濕气變物﹐水飲內稸﹐中滿不食﹐皮﹝疒帬﹞肉苛﹐筋脈不利﹐甚則胕腫﹐身後癰。厥陰司天﹐風气下臨﹐脾气上從﹐而土且隆黃起﹐水乃眚﹐土用革﹐體重﹐肌肉萎﹐食減口爽﹐風行太虛﹐云物搖動﹐目轉耳鳴﹐火縱其暴﹐地乃暑﹐大熱消爍﹐赤沃下﹐蟄虫數見﹐流水不冰﹐其發機速。少陰司天﹐熱气下臨﹐肺气上從﹐白起金用﹐艸木眚﹐喘嘔寒熱﹐嚏鼽衂鼻窒﹐大暑流行﹐甚則瘡瘍燔灼﹐金爍石流﹐地乃燥﹐淒滄數至﹐脇痛善太息﹐肅殺行﹐艸木變。太陰司天﹐濕气下臨﹐腎气上從﹐黑起水變﹐埃冒雲雨﹐胸中不利﹐陰痿气大衰﹐而不起不用﹐當其時﹐反腰脽痛﹐動轉不便也。厥逆地乃藏陰﹐大寒且至﹐蟄虫早附﹐心下否痛﹐地裂冰堅﹐少腹痛﹐時害於食﹐乘金則止水﹐增味乃鹹﹐行水減也。

【王冰曰﹕從謂從事於彼。不及營於私應用之。少陽司天寅申之歲候也。臨﹐謂禦於下﹔從﹐謂從事於上﹔起﹐謂價髙於市﹔用﹐謂用行刑罰也。臨從起用同之﹐火气燔灼﹐故曰生瘡。瘡謂身瘡﹐瘍謂頭瘡。寒熱謂先寒而後熱﹐則瘧疾也。肺爲熱害﹐水且救之﹐水守肺中﹐故爲胕腫。胕腫謂腫滿﹐按之不起﹐此天气之所生也。厥陰在泉﹐故風行於地。風淫所勝﹐故心胃痛﹐厥鬲之病生焉。少陽厥陰﹐其化急速﹐故病气起發疾速。陽明司天﹐卯酉之歲候也。木用﹐謂木功也。脇痛目赤諸病之起﹐天气生焉。少陰在泉﹐熱監於地﹐而小便變如瘧心痛諸病之起﹐地气生焉。太陽司天﹐辰戌之歲候也。寒淸時舉﹐太陽之令也。火气髙明﹐謂燔焫於物也。不時﹐謂太早及偏害。不循時令﹐不普及於物也。心煩嗌漧諸病之起﹐天气生焉。太陰在泉﹐濕監於地﹐而水飲中滿諸病之源始﹐地气生焉。厥陰司天﹐巳亥之歲候也。土隆土用。革謂土气有用﹐而革易其體﹐亦謂土功事也。云物搖動﹐是謂風髙﹐目轉耳鳴﹐此病所生﹐天之气也。少陽在泉﹐火盛於地﹐而爲大熱消爍之病﹐病之宗兆﹐皆地气生焉。少陽厥陰之气﹐變化卒急﹐其爲疾病﹐速若發機﹐故曰﹐其發機速。少陰司天﹐子午之歲候也。熱司天气﹐故喘嘔寒熱之病生﹐天气之作也。金爍石流﹐天之交也。變﹐謂變易容質也。脇痛太息﹐地气生也。太陰司天﹐丑未之歲候也。水變﹐謂甘泉變咸也。雲雨﹐土化也。脽﹐謂臀肉所有之病﹐天气生焉。止水﹐井泉也。行水﹐河渠流注者也。止水𨿽長﹐乃變常甘美而爲鹹味也。病少腹痛﹐時害食者﹐地气生焉。】

【馬蒔曰﹕此承上文而言地𨿽相同﹐然以司天之气制之﹐則歲有不病也。帝問西北有成脹而下﹐及宜散而寒之﹐東南有成瘡而汗﹐及宜收而溫之﹐則地旣相同﹐人宜同病﹐但一歲之內﹐而人有不病﹐其髒气有不應不用者﹐何也﹖伯言司天之气有以制之﹐則人气相從﹐而歲有不病耳。故凡寅申之歲﹐少陽相火司天也﹐火气下臨﹐克彼肺金﹐而肺气上從白色﹐被克而見﹐金動則艸木受眚﹐火盛則變金爲耗。革﹐謂變易也。大暑行而肺多病﹐爲咳爲嚏﹐爲鼽爲衂﹐爲鼻窒﹐爲口瘍﹐爲寒熱﹐爲胕腫。然少陽司天﹐則厥陰風木在泉也﹐故風行於地﹐塵沙飛揚﹐爲心與胃脘皆痛﹐爲厥逆﹐爲鬲塞不通﹐則是木能克土之證也。且風之爲象甚迅﹐宜病之來也﹐主於暴速耳。凡卯酉之歲﹐陽明燥金司天也﹐燥气下臨﹐克彼肝木﹐而肝气上從蒼色﹐被克而見﹐然卯酉爲不及之歲﹐則木反侮之﹐土乃受眚﹐金盛則時常淒滄﹐木伐艸萎。脇爲肝之分部﹐目爲肝之外候﹐筋爲肝之所合﹐故爲脇痛﹐爲目赤﹐爲振掉鼓栗﹐爲筋痿不能久立﹐皆肝病也。然陽明燥金司天﹐則少陰君火在泉也﹐故暴熱至﹐土乃熱﹐陽气郁﹐人之受病者﹐爲小便變爲寒熱如瘧﹐甚則爲心痛﹐水爲肺子﹐火盛則水亦槁﹐時則流水不冰﹐而蟄虫乃見也。凡辰戌之歲﹐太陽寒水司天也﹐寒气下臨﹐克彼心火﹐而心气上從﹐丹色被克而明﹐丹色起﹐金乃受眚﹐水盛則火乃受病﹐爲心熱煩﹐爲嗌漧﹐爲善渴﹐爲鼽﹐爲嚏﹐爲喜悲﹐爲數欠﹐皆心肺病也。熱气𨿽時妄行﹐而寒气卽復﹐霜不時降﹐則又爲善忘﹐甚則爲心痛﹐則又心病之至也。然厥陰司天﹐則太陰濕土在泉﹐故土乃潤水丰衍者﹐濕之盛也。寒气客至者﹐濕盛則寒生也。沈陰化者﹐濕之象也。濕气變物者﹐物受濕變也。在人則有水飲內稸﹐爲中滿不食﹐爲皮﹝疒帬﹞肉苛﹐爲筋脈不利﹐甚則爲胕腫﹐爲身後癰﹐皆土水之病也。凡巳亥之歲﹐厥陰風木司天也﹐風气下臨﹐克彼脾土﹐而脾气上從黃色﹐被克而起﹐然巳亥爲不及之歲﹐則土反侮之﹐故土用則水乃受眚﹐木盛則土必受革﹐爲體重﹐爲肌肉萎﹐爲食減口爽﹐皆脾病也。且風行於太虛﹐而云物搖動﹐風之象也﹐則民病又有爲目轉﹐爲耳鳴﹐皆肝膽之木受病也。然厥陰司天﹐則少陽相火在泉也﹐火縱其暴﹐地乃熱﹐大熱燥鑠萬物之赤沃下﹐及蟄虫數見﹐流水不冰﹐皆熱盛故耳。凡子午之歲﹐少陰君火司天也﹐熱气下臨﹐克彼肺金﹐而肺气上從白色﹐被克而起﹐金動則艸木受眚﹐火盛則肺必多病﹐爲喘嘔﹐爲寒熱﹐爲嚏爲鼽﹐爲衂﹐爲鼻窒。且大暑流行甚則爲瘡瘍燔灼﹐金爍石流之气也。然少陰司天﹐則陽明燥金在泉也﹐故地乃燥。淒滄數至﹐則民病有爲脇痛﹐爲善太息﹐皆肝受金克之病耳。當是時﹐肅殺行則艸木變矣。凡醜未之歲﹐太陰濕土司天也﹐濕气下臨﹐克彼腎水﹐而腎气上從黑气﹐被克而起﹐水受其變﹐然丑未爲不及之歲﹐則木反悔之﹐故埃冒雲雨﹐民病有爲胸中不利﹐爲陰痿﹐其腎气大衰而不起不用﹐時則腰脽皆痛﹐動轉不便﹐及爲厥逆﹐皆腎之爲病也。然太陰司天﹐則太陽寒水在泉也﹐故地乃藏陰﹐大寒且至﹐墊虫早附﹐民病爲心下否痛﹐水克火也。地裂冰堅﹐少腹亦痛﹐時害於食。且水往乘金則金气來助﹐止水乃增其咸﹐而行水則不能增耳。由此觀之﹐則司天主歲﹐有不病之气﹐故西北東南有不病之歲﹐所以歲有不病﹐而髒气不與相應也。】

【張志聰曰﹕此論天有五運﹐地有五方﹐而又有司天在泉之六气﹐交相承制者也。歲有不病者﹐不因天之五運地之五方而爲病也。髒气者。五臟之气﹐應合五運五行﹐不應不用者﹐不應五運之用也﹐此因司天之气制之﹐而人之髒气從之也。按司天在上﹐在泉在下﹐五運之气﹐運化於中﹐此論五運主歲﹐有司天之气以制之﹐而反上從天化﹐下論司天在泉之气﹐主生育虫類﹐而五運有相勝制﹐以致不育不成﹐後論五運之气﹐主生化蕃育﹐而少陽在泉﹐則寒毒不生﹐陽明在泉﹐則濕毒不生﹐太陰在泉﹐則燥毒不生﹐乃上中下之交相貫通﹐五六之互爲承制﹐理數之自然也。其金平之紀﹐其髒肺﹐其色白﹐其類金﹐皆五運五行之用也。上從者﹐因司天之气下臨﹐畏其勝制而從之也。蓋五運之气﹐根於中而運於外﹐司天之气﹐位於上而臨於下﹐肺气上從白起金用﹐皆上從司天之气﹐而不爲五運之所用﹐金用於上﹐則艸木眚於下﹐金從火化﹐則變革而且耗。欬嚏鼽衂鼻窒﹐皆肺病也。口瘍寒熱胕腫﹐火熱證也。此金之運气。而反從火化者也。此論運气上從天化﹐與天刑歲運少有分別。少陽司天﹐則厥陰在泉﹐故風行於地﹐風勝則動﹐故塵沙飛揚。《靈樞經》曰﹕厭陰心包絡所生病者﹐煩心﹐心痛﹐胃脘痛者﹐木克土也。土位中央﹐中鬲不通﹐則上下厥逆也。風气迅速﹐故其主暴速。按此章重在天气制之﹐髒气上從﹐有司天則有在泉﹐故兼論其在泉之气。立者﹐木之體也。蓋言五行之體在地﹐而其用上從於天﹐木從天化﹐故下爲土眚。金气下臨﹐故木伐艸萎。脇痛目赤﹐振掉筋痿﹐皆肝木之病。陽明司天﹐則少陰君火在泉﹐故暴熱至而土乃暑也。郁﹐長也。陽熱甚﹐故小便變而寒熱如瘧﹐所謂夏傷於暑﹐秋必痎瘧也。心痛者﹐火淫於內也。槁﹐艸木枯槁也。謂火行於艸木枯槁之時﹐故流水不冰﹐而墊虫不藏也。火者﹐火之體﹐明者﹐火之用也。寒气下臨﹐髒气上從﹐火性炎上﹐水性潤下﹐是以火性髙明於上﹐而水寒冰凝於下也。夫在地爲水﹐在天爲寒﹐火气妄行於上﹐故霜寒以復之﹐心熱煩嗌漧善渴﹐火炎於上也。肺者﹐心之蓋。鼽嚏善悲﹐火熱鑠金也。火爲陽﹐水爲陰﹐數欠者﹐陽引而上﹐陰引而下也。善忘者﹐寒復而神气傷也。太陽司天﹐則太陰濕土在泉﹐故土乃潤。水丰衍者﹐土能制水也。按辰戌之歲﹐太陽司天﹐則寒水之客气﹐加臨於三之气﹐濕土之主气﹐主於四之气﹐故曰寒客至。沈陰化﹐謂長夏之交﹐水濕相合﹐無火土之畏化﹐是以濕气變物也。水飲中滿﹐皮痺肉苛﹐皆水濕之爲病也。身後癰者﹐癰發於背也。本經曰﹕諸癰腫者﹐寒气之變也。太陽寒水主气﹐而經脈循於背﹐故爲身後腫。土平之紀﹐其類土﹐其髒脾﹐其色黃土且隆者﹐土體丰厚於下也。黃起者﹐土用上從於天也。土從木化﹐則受其勝制﹐故土用變革而爲體重食減之脾病也。目轉耳鳴﹐風淫於上也。厥陰風木司天﹐則少陽相火在泉﹐木火相生﹐故火縱其暴﹐地乃暴者﹐太陰濕土﹐亦暑熱也。赤沃下者﹐𨿽沃若之木葉﹐亦焦赤而下落矣。至冬令嚴藏之時﹐而蟄虫不見﹐流水不冰。火性速而少陽主樞﹐故其發機速﹐艸木眚﹐大暑流行﹐熱甚於春夏也。金鑠石流﹐熱淫於秋冬也。意言司天之气﹐𨿽主歲半以前﹐而又統司一歲﹐在泉之气﹐止司歲半以後﹐故曰風行於地﹐曰土乃暑﹐曰濕气變物﹐皆從長夏而起運也。少陰司天﹐則陽明燥金在泉﹐故地乃燥﹐淒滄數至﹐淸肅之气也。脇痛善太息﹐肝膽之病也。肅殺行則艸木變﹐黑起水變﹐用行而體變也。埃冒雲雨﹐濕土之气化也。胸中不利﹐水气上乘也。陰痿者﹐腎气衰於下也。夫陽气生於腎陰。而運用於膚表﹐腎气大衰﹐故陽气不起不用。陽气不起﹐則手足爲之厥逆﹐當其冬令之時﹐腎臟主气﹐而反腰脽痛﹐動轉不便﹐因腎气上從而大衰於下也。太陰司天﹐則太陽寒水在泉﹐故地乃藏陰而蟄虫早附也。心下否者﹐上下水火之气不交也。地裂冰堅者﹐寒水之變易也。少腹痛者﹐腎病於下也。時害於食者﹐水上乘土也。夫腎爲本﹐肺爲末﹐皆積水也。乘金則止者﹐水气上乘於肺則止耳。夫心气通於舌﹐心和則知五味。水增味乃鹹者﹐水盛而上乘於心也。此水气太過之爲病﹐故行水則病減也。以上論五運之气﹐因天气制之﹐而五臟五行之气﹐反從之而上同天化也。張介賓曰﹕五行各有所制﹐制气相加﹐則受制者不得不應﹐應則反從其化而爲用矣。如熱甚者﹐燥必隨之﹐此金之從火也。燥甚者﹐風必隨之﹐此木之從金也。風甚者﹐塵霾隨之﹐此土之從木也。濕蒸甚者﹐霖注隨之﹐此水之從土也。陰凝甚者﹐雷電隨之﹐此火之從水也。故《易》曰﹕雲從龍﹐風從虎。夫龍得東方木气﹐故雲從之。云者﹐土气也。虎得西方金气﹐故風從之。風者﹐木气也。此承制相從之理﹐不可不知。】古今圖書集成醫部全錄卷三十六

五常政大論篇第七十下

帝曰﹕歲有胎孕不育﹐治之不全﹐何气使然﹖岐伯曰﹕六气五類﹐有相勝制也。同者盛之﹐異者衰之﹐此天地之道﹐生化之常也。故厥陰司天﹐毛虫靜﹐羽虫育﹐介虫不成﹔在泉﹐毛虫育﹐倮虫耗﹐羽虫不育。少陰司天﹐羽虫靜﹐介虫育﹐毛虫不成﹔在泉﹐羽虫育﹐介虫耗不育。太陰司天﹐倮虫靜﹐鱗虫育﹐羽虫不成﹔在泉﹐倮虫育﹐鱗虫不成。少陽司天﹐羽虫靜﹐毛虫育﹐倮虫不成﹔在泉﹐羽虫育﹐介虫耗﹐毛虫不育。陽明司天﹐介虫靜﹐羽虫育﹐介虫不成﹔在泉﹐介虫育﹐毛虫耗﹐羽虫不成。太陽司天﹐鱗虫靜﹐倮虫育﹔在泉﹐鱗虫耗﹐倮虫不育。諸乘所不成之運﹐則甚也。故气主有所制﹐歲立有所生。地气制己勝﹐天气制勝己。天制色﹐地制形。五類衰盛﹐各隨其气之所宜也。故有胎孕不育﹐治之不全﹐此气之常也﹐所謂中根也。根於外者亦五﹐故生化之別﹐有五气﹑五味﹑五色﹑五類﹑五宜也。帝曰﹕何謂也﹖岐伯曰﹕根於中者命曰神機﹐神去則機息﹔根於外者命曰气立﹐气止則化絕。故各有制﹐各有勝﹐各有生﹐各有成。故曰﹐不知年之所加﹐气之同異﹐不足以言生化﹐此之謂也。

【王冰曰﹕厥陰司天﹐謂乙巳﹑丁巳﹑己巳﹑辛巳﹑癸巳﹑乙亥﹑丁亥﹑己亥﹑辛亥﹑癸亥之歲也。靜謂靜退﹐不先用事也。羽爲火虫﹐气同地也。火制金化﹐故介虫不成﹐謂白色有甲之虫少孕育也。在泉則地气制土﹐黃倮耗損﹐歲乘木運﹐其又甚也﹐羽虫不育﹐少陽自抑之﹐是則五寅五申歲也。少陰司天﹐謂五子﹑五午之歲也。靜謂胡越燕百舌鳥之類﹐是歲黑色毛虫﹐孕育少成﹐在泉則地气制金﹐白介虫不育﹐歲乘火運﹐斯復甚焉﹐是則五卯﹑五酉歲也。太陰司天﹐謂乙丑﹑丁丑﹑己丑﹑辛丑﹑癸丑﹑乙未﹑丁未﹑己未﹑辛未﹑癸未之歲也。倮虫﹐謂人及蝦蟆之類也。羽虫﹐謂靑綠色者﹐則鸚鵡鴷鳥﹐凡翠碧靑綠色有羽之鳥也。歲乘金運﹐其復甚焉。在泉則地气制水﹐黑鱗不育﹐歲乘土運﹐而又甚乎﹐是則五辰﹑五戌歲也。少陽司天﹐謂甲寅﹑丙寅﹑戊寅﹑庚寅﹑壬寅﹑甲申﹑丙申﹑戊申﹑庚申﹑壬申之歲也。倮虫謂靑綠色者也。羽虫謂黑色諸有羽翼者﹐則越燕百舌鳥之類是也。在泉則地气制金﹐白介耗損﹐歲乘火運﹐其又甚也。毛虫不育﹐天气制之﹐是則五巳五亥歲也﹐陽明司天﹐謂乙卯﹑丁卯﹑己卯﹑辛卯﹑癸卯﹑乙酉﹑丁酉﹑己酉﹑辛酉﹑癸酉歲也。羽爲火虫﹐故爲育也。介虫﹐諸有赤色甲谷者也。赤介不育﹐天气制之。在泉則地气制木﹐黑毛虫耗﹐歲乘金運﹐損復甚焉。是則五子﹑五午歲也。羽虫不就﹐以上見少陰也。太陽司天﹐謂甲辰﹑丙辰﹑戊辰﹑庚辰﹑壬辰﹑甲戌﹑丙戌﹑戊戌﹑庚戌﹑壬戌之歲也。倮虫育﹐地气同也。鱗虫靜﹐謂黃鱗不用也。是歲雷霆少舉﹐以天气抑之也。在泉則天气制勝﹐黃黑鱗耗﹐是則五醜﹑五末歲也。當乘所不能成之運﹐悉少能孕育也。斯並運與气同者﹐運乘其勝﹐復遇天符及歲會者﹐十孕不全一二也。天气隨己不勝者制之﹐謂制其色也。地气隨己所勝者制之﹐謂制其形也。故又曰﹐天制色﹐地制形也。是以天地之間﹐五類生化﹐互有所勝﹐互有所化﹐互有所生﹐互有所制矣。五類衰盛﹐各隨其气之所宜則蕃息也。夫天地間有生之物﹐凡此五類﹐五謂毛﹑羽﹑倮﹑鱗﹑介也。然生气之根本﹐發自身形之中﹐中根也。非是五類﹐則生气根系﹐悉因外物以成立﹐去之則生气絕矣。根於外者亦五﹐謂五味﹑五色類也。然木火土金水之形類﹐悉假外物色象﹐乃能生化﹐外物旣去﹐則生气離絕也。五气﹑五味﹑五色﹑五類﹑五宜﹐是二十五者﹐根中根外悉有之。五气﹐謂臊﹑焦﹑香﹑腥﹑腐。五味﹐謂酸﹑苦﹐甘﹐辛﹑咸。五色﹐謂靑﹑黃﹐赤﹑白﹑黑。五類有二﹐其一謂毛﹑羽﹑倮﹑鱗﹐介﹐其二謂燥﹑濕﹑液﹐堅﹑軟。夫如是等於萬物之中﹐互有所宜也。若諸有形之類根於中者﹐生源系天﹐其所動靜﹐皆神气爲機發之主﹐故其所爲也﹐物莫之知﹐是以神捨去則機發﹐動用之道息矣。根於外者﹐生源系地﹐故其所生﹑長﹐化﹑成﹑收﹑藏﹐皆爲造化之气所成立﹐故其所出也﹐物莫之知﹐是以气止息則生化結成之道絕滅矣。其木火土金水﹐燥濕液堅柔﹐𨿽常性不易﹐及乎外物去﹐生气離﹐根化絕止﹐則其常體性顏色﹐皆必小變移其舊也。有制有勝﹐有生有成﹐謂根中根外﹐悉如是也。】

【馬蒔曰﹕此言歲有胎孕不育不全者﹐以六气五類之气相勝制也。六气﹐司天在泉之气有六也。五類﹐毛﹑羽﹑倮﹑介﹑鱗也。帝問一歲之內﹐凡胎孕有不育者﹐而歲气之同有不能全。伯言六气五類﹐有相勝相制﹐气之同者﹐則其胎孕盛﹐气之異者﹐則其胎孕衰﹐此乃天地之道﹐生化之常耳。故五巳﹑五亥之歲﹐乃厥陰風木司天也。毛虫屬木﹐羽虫屬火﹐介虫屬金﹐惟厥陰風木司天﹐則少陽相火在泉﹐故毛虫靜者﹐木用事而毛虫無恙也。羽虫育者﹐木同地化也。介虫不成者﹐火制金化也。若五寅﹑五申之歲﹐主厥陰風木在泉﹐則少陽相火司天矣。其毛虫育者﹐木王也。倮虫耗者﹐木勝土也。羽虫不育者﹐少陽之火自抑也。凡稱不育不成者﹐非悉無也﹐皆謂少耳。五子﹑五午之歲﹐乃少陰君火司天﹐則陽明燥金在泉矣。故羽虫靜者﹐火用事而羽虫無恙也。介虫育者﹐地金王也。毛虫不成者﹐地金勝木也。若五卯﹑五酉之歲﹐主少陰君火在泉﹐則陽明燥金司天矣。其羽虫育者﹐火气王也。介虫耗而不育者﹐火勝金也。五丑﹑五未之歲﹐乃太陰濕土司天﹐則太陽寒水在泉矣。故倮虫靜者﹐土用事而倮虫無恙也。鱗虫育者﹐地水王也。羽虫不成者﹐水勝火也。若五辰﹑五戌之歲﹐主太陰濕土在泉﹐則太陽寒水司天矣。其倮虫育者﹐土气王也。鱗虫不成者﹐土勝水也。五寅五申之歲﹐乃少陽相火司天﹐則厥陰風木在泉矣。故羽虫靜者﹐火用事而羽虫無恙也。毛虫育者﹐木同地化也。倮虫不成者﹐地木勝土也。若五巳﹑五亥之歲﹐主少陽相火在泉﹐則厥陰風木司天矣。其羽虫育者﹐火气王也。介虫耗者﹐火勝金也。毛虫不育者﹐木同火化也。五卯﹑五酉之歲﹐乃陽明燥金司天﹐則少陰君火在泉矣。介虫靜者﹐金用事而介虫無恙也。羽虫育者﹐地火王也。介虫不成者﹐火勝金也。若陽明燥金在泉﹐則少陰君火司天矣。介虫育者﹐金气王也。毛虫耗者﹐金勝木也。羽虫不成者﹐水爲火復也。五辰﹑五戌之歲﹐乃太陽寒水司天﹐則太陰濕土在泉矣。鱗虫靜者﹐水用事而鱗虫無恙也。倮虫育者﹐地气同也。若五丑﹑五未之歲﹐主太陽寒水在泉﹐則太陰濕土司天矣。其鱗虫耗者﹐土勝水也。倮虫不育者﹐木爲水復也。凡乘木之運﹐則倮虫不成﹔乘火之運﹐則介虫不成﹔乘土之運﹐則鱗虫不成﹔乘金之運﹐則毛虫不成﹔乘水之運﹐則羽虫不成。此則乘所不成之運者﹐則悉少孕育也。故六气主有所制﹐歲立主有所生﹐在泉之地气﹐則制己所勝﹐如厥陰在泉﹐而木能勝土之類﹐但其所制者﹐則在五類之形﹐如倮虫不育之類。司天之气﹐則制其勝己﹐如厥陰司天﹐而金能克木﹐但其所制者﹐則在五類之色﹐如介虫不白之類。所以五類盛衰﹐各隨其气之所宜﹐气盛則盛﹐气衰則衰。至有胎孕不育﹐治之不全者﹐乃气之常也。此其生气之根本﹐發自身形之中﹐外無根而根在於內﹐所謂中根也。至於根生於外者﹐凡金玉土石艸木之類﹐則假外气以生。亦以五行而分者有五﹐故凡生化有別﹐其气味色類﹐宜各有五者﹐不以動植而殊也。何也﹖蓋根於中者﹐以生气根於身中﹐而神气爲靜動之主﹐命曰神機﹐若神去則機息。六微旨大論云﹕出入廢則神機化滅﹐故非出入則無以生﹑長﹑壯﹑老﹑已者﹐是也。根於外者﹐以生气根於身外﹐而假气以成立主持﹐命曰气立﹐若气止則化絕。六微旨大論云﹕升降息則气立孤危﹐故非升降則無以生﹑長﹑化﹑收﹑藏者﹐是也。故凡制勝生成﹐皆各有之﹐苟不知年之所加﹐气之同異﹐不足以言生化者﹐正此之謂也。】

【張志聰曰﹕此論司天在泉之六气﹐主胎育虫類﹐而五運有相勝制﹐是以所主之不全也。五類者﹐五運之气﹐與五行生物之同類也。如五運六气之相同者﹐則所主之生物蕃盛﹐如五運六气之相異者﹐則所主之生物衰微﹐此天地之道﹐生化之常也。是以厥陰司天﹐則少陽在泉﹐故主毛虫靜而羽虫育。靜﹐謂安靜而能長成也。育﹐生育也。介虫不成﹐謂癸巳﹑癸亥歲﹐受火運之勝制﹐而金類之虫不成也。按毛虫三百六十而麟爲之長﹐羽虫三百六十而鳳爲之長﹐倮虫三百六十而人爲之長﹐鱗虫三百六十而龍爲之長﹐介虫三百六十而龜爲之長﹐此五類之虫﹐於天地之生物備矣。厥陰在泉﹐故主毛虫育。木勝土﹐故主倮虫耗。下文曰﹐地气制己勝是也。羽虫不成﹐謂丙寅﹑丙申歲﹐受水運之勝制﹐故火類之虫不育。少陰司天﹐則陽明在泉﹐故主羽虫靜﹐而介虫育。毛虫不成﹐謂庚子﹑庚午歲受金運之勝制﹐是以木類之虫不成。少陰在泉﹐故主羽虫育。地气制己勝﹐故主介虫耗。少陰在泉﹐乃陽明司天之歲﹐如癸卯﹑癸酉歲﹐受火運之勝制﹐當至介虫不育﹐故曰介虫耗不育。蓋謂耗則所勝微﹐不育則勝制甚﹐故下文曰﹐諸乘所不成之運則甚﹐謂受五運之所乘制﹐以致不育不成﹐乃勝制之甚者也。太陰司天﹐則太陽在泉﹐故主倮虫靜而鱗虫育﹐如辛丑﹑辛未歲﹐受水運之勝制﹐則火類之虫不成。太陰在泉﹐故主倮虫育。制己所勝﹐當主鱗虫耗﹐如甲辰﹑甲戌歲﹐受土運之勝制﹐當主鱗虫不成。按太陰濕土司天﹐太陽寒水在泉﹐寒濕相合﹐而無生長之气﹐故不曰耗而曰不成。少陽司天﹐則厥陰在泉﹐故主羽虫靜而毛虫育。倮虫不成者﹐謂壬寅﹑壬申歲﹐受木運之勝制﹐而土類之虫不成。少陽在泉﹐故主羽虫育。制己所勝﹐故主介虫耗﹐如乙巳﹑乙亥歲﹐受金運之勝制﹐則木類之虫不育。陽明司天﹐則少陰在泉﹐故主介虫靜而羽虫育﹐如癸卯﹑癸酉歲﹐受火運之勝制﹐則金類之虫不成。陽明在泉﹐故主介虫育。制己所勝﹐故主毛虫耗。如逢丙子﹑丙午歲﹐受水運之勝制﹐則火類之虫不成。太陽司天﹐則太陰在泉﹐故主鱗虫靜而倮虫育。太陽寒水在泉﹐乃太陰濕土司天﹐水濕合化﹐則土不能制水矣。耗﹐散也。鱗虫耗者﹐土崩潰而鱗見於陸也。如丁丑﹑丁未歲受木運之勝制﹐則土類之虫不成。諸乘所不成之運則甚者﹐總結上文而言諸乘所不成之運气則勝制之甚者也。金西銘曰﹕經文止曰不成﹐今又疏出運气有相勝制﹐恐與經義不合歟﹖曰﹕參究經旨﹐貴在精微﹐若云順文訓釋﹐何異糠秕中塵垢。試觀厥陰司天﹐則勝己之虫不成﹔少陰太陰司天﹐則生我之虫不成﹔少陽司天﹐則我生之虫不成﹔陽明司天﹐則曰介虫靜﹐又曰介虫不成。奚旣靜而又不成耶﹖太陽司天﹐不曰某虫不成﹐要知太陰少陰司天﹐亦可以我生之虫不成﹔少陽司天﹐亦可以生我之虫不成。陽明司天﹐逢歲運之勝制﹐故𨿽育而不成。太陽司天﹐或值天符之歲﹐則無不成之虫。六气之中﹐皆可互相推轉﹐書不盡言﹐言不盡意﹐當於錯綜中求之﹐其義自得。再按六元正紀論曰﹕五運之化﹐或從天气而逆地气﹐或從地气而逆天气﹐如戊寅﹑戊申歲﹐以火運而值少陽司天﹐是從天气而逆地气矣。如癸巳﹑癸亥歲﹐以火運而值少陽在泉﹐是從地气而逆天气矣。從天气則無有不成之虫﹐逆地气則當介虫不育﹐從地气則當羽虫育﹐逆天气則當介虫不成。以五運之從逆﹐合六十年推之﹐五類之不育不成始備。气主者﹐謂五運爲五气之主。歲立者﹐謂歲半以前﹐天气主之﹐歲半以後﹐地气主之﹐司天在泉之六气以立歲﹐六气有所生而五運有所制﹐故有不育不成。地气制己勝者﹐如厥陰在泉﹐倮虫耗﹐少陰在泉﹐介虫耗﹐制己所勝之虫類﹐故曰地制形。六元正紀論曰﹕天气不足﹐地气隨之﹐地气不足﹐天气隨之﹐運居於中而常先也。是五運之气﹐運化於天地之中﹐而常先勝於司天在泉之气者也。上文曰少陽司天﹐火气下臨﹐白起金用﹐陽明司天﹐燥气下臨﹐蒼起白用﹐是司天之气﹐又能制勝己之運气﹐而使白起﹑丹起﹑蒼起﹑黃起。故曰﹐天制色﹐此皆五運六气之各有制﹐各有勝﹐各有生﹐各有成﹐五類衰盛﹐各隨其气之所宜﹐故有胎孕不育﹐治之不全﹐此勝制之常也。夫五運之气根於中﹐而生化气味色類之於外也。其蒼黅丹素元之气﹐經於五方之分化﹐生五行以應生長化收藏之五气﹐故所謂中根也。猶根本之於枝葉﹐根於中而生發於外也。根於外者﹐謂天地陰陽之气﹐以生育艸木昆虫﹐而艸木昆虫﹐皆有五者之气味色類﹐仍本於五行之所生﹐故曰生化之別﹐有五气五味也。五類五宜者﹐謂五類之虫﹐各有五行﹐气之所宜也。然五運之气﹐運化於天地之中﹐司天在泉之气﹐循行於天地之外﹐各有制勝﹐有生成﹐交相承制者也。神者﹐陰陽不測之謂。機者﹐五運之旋機也。神在天爲風﹐在地爲木﹐在天爲熱﹐在地爲火﹐在天爲濕﹐在地爲土﹐在天爲燥﹐在地爲金﹐在天爲寒﹐在地爲水﹐出入於天地之間﹐而爲生物之生長壯老已﹐故曰﹐根於中者﹐命曰神機﹐神去則機息矣。气立者﹐謂天地陰陽之气﹐上下升降﹐爲萬物之生長化收藏﹐故曰﹐根於外者﹐名曰气立﹐气止則化絕矣。此天地五行之气﹐升降出入﹐動而不息﹐各有勝制﹐各有生成﹐萬物由之﹐人气從之。故不知五運六气之臨禦﹐太過不及之異同﹐不足以言生化矣。按上文曰歲立﹐此節曰气立﹐蓋謂司天在泉之气以立歲也。六气包乎地之外﹐而通貫乎地之中﹐故曰根於外。】

帝曰﹕气始而生化﹐气散而有形﹐气布而蕃育﹐气終而象變﹐其致一也。然而五味所資﹐生化有薄厚﹐成熟有少多﹐終始不同﹐其故何也﹖岐伯曰﹕地气制之也﹐非天不生﹑地不長也。帝曰﹕願聞其道。岐伯曰﹕寒熱燥濕﹐不同其化也。故少陽在泉﹐寒毒不生﹐其味辛﹐其治苦酸﹐其谷蒼丹。陽明在泉﹐濕毒不生﹐其味酸﹐其气濕﹐其治辛苦甘﹐其谷丹素。太陽在泉﹐熱毒不生﹐其味苦﹐其治淡咸﹐其谷黅秬。厥陰在泉﹐淸毒不生﹐其味甘﹐其治酸苦﹐其谷蒼赤﹐其气專﹐其味正。少陰在泉﹐寒毒不生﹐其味辛﹐其治辛苦甘﹐其谷白丹。太陰在泉﹐燥毒不生﹐其味鹹﹐其气熱﹐其治甘鹹﹐其谷黅秬。化淳則咸守﹐气專則辛化而俱治。故曰﹐補上下者從之﹐治上下者逆之﹐以所在寒熱盛衰而調之。故曰﹐上取下取﹐內取外取﹐以求其過。能毒者以厚藥﹐不勝毒者以薄藥﹐此之謂也。气反者﹐病在上﹐取之下﹔病在下﹐取之上﹔病在中﹐旁取之。治熱以寒﹐溫而行之﹔治寒以熱﹐涼而行之﹔治溫以淸﹐冷而行之﹔治淸以溫﹐熱而行之。故消之削之﹐吐之下之﹐補之瀉之﹐久新同法。【能﹐音耐。】

【王冰曰﹕始﹐謂始發動。散﹐謂流散於物中。布﹐謂布化於結成之形所。終﹐亟於收藏之用。故始動而生化﹐流散而有形﹐布化而成結﹐終極而萬象皆變也。卽事驗之﹐天地之間﹐有形之類﹐其生也柔弱﹐其死也堅彊﹐凡如此類﹐皆謂變易生死之時形資﹐是謂气之終極也。然天地𨿽無情於生化﹐而生化之气﹐自有異同爾。何者﹖以地體之中﹐有六入故也。气有同異﹐故有生有化﹐有不生有不化﹐有少生少化﹐有廣生廣化矣。故天地之間﹐無必生必化﹐必不生必不化﹐必少生少化﹐必廣生廣化﹐各隨其气分所好所惡﹐所異所同也。今舉寒熱燥濕四气﹐不同則溫淸異化﹐可知之矣。如少陽在泉﹐巳亥歲气化也。夫毒者﹐皆五行標盛暴烈之气所爲也。今火在地中﹐其气正熱﹐寒毒之物﹐气與地殊﹐生死不同﹐故生少也。火制金气﹐故味辛者不化。少陽之气﹐上奉厥陰﹐故其歲化苦酸也。六气主歲﹐惟此歲通和﹐木火相承﹐故無間气。苦丹地气所化﹐酸蒼天气所生。余所生化﹐悉有上下勝克﹐故皆有間气矣。陽明在泉﹐子午歲气化也。燥在地中﹐其气涼淸﹐故濕溫毒藥﹐少生化也。金木相制﹐故味酸者少化也。陽明之气﹐上奉少陰﹐故其歲化辛與苦也。辛素地气﹐苦丹天气﹐甘間气﹐所以間金火之勝克﹐故兼治甘。太陽在泉﹐丑未歲气化也。寒在地中﹐與熱味化﹐故其歲物﹐熱毒不生。水勝火﹐味故當苦也。太陽之气﹐上奉太陰﹐故其歲化生淡鹹﹐太陰土气﹐上生於天﹐气遠而髙﹐故甘之化薄而爲淡﹐所以淡亦屬甘。淡黅天化﹐咸秬地化也。厥陰在泉﹐寅申歲气化也。溫在地中﹐與淸殊性﹐故其歲物﹐淸毒不生﹐木勝其土﹐故味甘少化也。厥陰之气﹐上合少陽﹐合气旣無乖忤﹐故其治化酸與苦也。酸蒼地化﹐苦赤天化﹐气無勝克﹐故不間气以甘化也。厥陰少陽在泉之歲﹐皆气化專一﹐其味純正﹐然余歲悉上下有勝克之气﹐故皆有間气間味矣。少陰在泉﹐卯酉歲气化也。熱在地中﹐與寒殊化﹐故其歲藥寒毒甚微﹐火气爍金﹐故味辛少化也。少陰陽明﹐主天主地﹐故其所治苦與辛焉。苦丹爲地气所育﹐辛白爲天气所生﹐甘間气﹐所以間止克伐也。太陰在泉﹐辰戌歲气化也。地中有濕﹐與燥不同﹐故幹毒之物不生化也。土制於木﹐故味鹹少化。太陰之气﹐上承太陽﹐故其歲化甘與咸。甘黅地化﹐咸秬天化﹐寒濕不爲大忤﹐故間气同而气熱者應之。化淳﹐謂少陽在泉之歲也。火來居水﹐而反能化育﹐是水咸自守﹐不與火爭化也。气專﹐謂厥陰在泉之气﹐木居於水而復下化﹐金不受害﹐故辛復生化﹐與咸俱王也。上謂司天﹐下謂在泉。司天地气太過﹐則逆其味以治之﹐司天地气不及﹐則順其味以和之。上取﹐謂以藥制有過之气﹐制而不順則吐之。下取﹐謂以迅疾之藥除下病﹐攻之不去則下之。內取﹐謂食及以藥內之審其寒熱而調之。外取﹐謂藥熨令所病气調適也。當寒反熱﹐以冷調之﹔當熱反寒﹐以溫和之﹔上盛不已﹐吐而脫之﹔下盛不已﹐下而奪之﹐謂求得气過之道也。藥厚薄﹐謂气味厚薄者。取之下﹐謂寒逆於下﹐而熱攻於上﹐不利於下﹐气盈於上﹐則溫下以調之。取之上﹐謂寒積於下﹐溫之不去﹐陽藏不足﹐則補其陽。旁取謂气並於左﹐則藥熨其右﹐气並於右﹐則藥熨其左以和之﹐必隨寒熱爲適。凡是七者﹐皆病無所逃﹐動而必中﹐斯爲妙用矣。夫气性有剛柔﹐形證有輕重﹐方用有大小﹐調制有寒溫﹐盛大則順气性以取之﹐小耎則逆气性以伐之﹐气殊則主必不容﹐力倍則攻之必勝﹐是則謂湯飲調气之制也。故必量气盛虛﹐而行其法﹐病之新久﹐無異道也。】

【馬蒔曰﹕此言五味所資者﹐有生化成熟不同﹐正以地气制之﹐而詳推其用藥之法也。帝問萬物之生化者﹐气之始發也﹐旣而气流散於物則爲有形﹐又旣而气布化於結成之形則爲蕃育﹐及至於物象之變﹐如生則柔弱而死則堅彊之類者﹐气之終也﹐始終不外乎一气而已。然而五味所資以養人者﹐其生化有厚薄﹐成熟有多少﹐終始不同﹐其故何也﹖伯言此乃在泉之气有以制之也。非天之不生﹐而地之不長也。何也﹖以寒熱燥濕﹐淸溫不同其化故耳。故巳亥之歲﹐少陽相火在泉也。火在地中﹐故寒毒之物不生。所謂毒者﹐五行暴烈之气所成也。火制金气﹐故味辛者不化。少陽之气﹐上奉厥陰﹐故其歲化所治者苦之與酸﹐苦屬火而酸屬木。其谷之所生者蒼之與丹﹐蒼屬木而丹屬火。苦丹爲地气所化﹐酸蒼爲天气所生。然六气主歲﹐惟此歲通和﹐木火相承﹐故無間气﹐余所生化﹐悉有上下勝克﹐則皆有間气矣。卯酉之歲﹐陽明燥金在泉也﹐燥在地中﹐故濕毒之物不生。金制木气﹐故味酸者不化。燥气勝濕﹐故气之濕者不行。陽明之气﹐上奉少陰﹐故其歲化所治者辛苦甘﹐辛屬金而苦屬火。其谷之所生者丹素﹐丹屬火而素屬金。辛素爲地气所生﹐苦丹爲天气所生﹐甘爲間气所生﹐所以間金火之勝克﹐故兼治甘也。丑未之歲﹐太陽寒水在泉也﹐寒在地中﹐故熱毒之物不生。水勝火味﹐故味苦者不化。太陽之气﹐上奉太陰﹐故其歲化所治者淡鹹﹐淡屬土而咸屬水﹐以淡爲甘之薄味也。其谷之所生者黅秬﹐黅屬土而秬屬水。淡黅爲天气所生﹐鹹秬爲地气所生也。寅申之歲﹐厥陰風木在泉也﹐風气與火气相合﹐則溫在地中﹐故淸毒之物不生。木勝其土﹐故味甘者少化也。厥陰之气﹐上合少陽﹐气無乖忤﹐故其歲化所治者酸苦﹐酸屬木而苦屬火。其谷之所生者蒼赤﹐蒼屬木而赤屬火。酸蒼爲地气所生﹐苦赤爲天气所生也。气無勝克﹐故不間气以甘化耳。惟此厥陰在泉之歲﹐少陽司天﹐水火相合﹐气化專一﹐味亦純正﹐故曰其气專﹐其味正。余歲則有上下相克之气﹐皆有間气與間味矣。卯酉之歲﹐少陰君火在泉也﹐熱在地中﹐故寒毒之物不生。火勝其金﹐故味之辛者不化。少陰之火﹐上奉陽明﹐故其歲化所治者辛苦甘。辛屬金﹐苦屬火﹐而甘則間气所生也。其谷之所生者白丹﹐白屬金而丹屬火。苦丹爲地气所育﹐辛白爲天气所生也。辰戌之歲﹐太陰濕土在泉也﹐濕在地中﹐故燥毒之物不生。土勝其水﹐故味之鹹者少化也。寒濕不爲大忤﹐故間气同而气熱者應之。太陰之气﹐上奉太陽﹐故其歲化所治者甘鹹﹐甘屬土而咸屬水。其谷黅秬﹐黅屬土而秬﹐屬水。甘黅爲地气所化﹐鹹秬爲天气所化也。凡此諸气在泉﹐惟少陽在泉之歲﹐火來居泉﹐而反能化育是水咸自守﹐不與火爭化﹐乃化之至淳者也。厥陰在泉之歲﹐木居於水﹐而復下化﹐金不受害﹐故辛復生化﹐與咸俱王﹐是气之至專者也。上文厥陰在泉﹐而曰其气專﹐其味正﹐正謂此耳。蓋此兩歲上下之气﹐無克伐之嫌﹐故辛得與咸﹐同應王而生化﹐余歲則上下有勝克之變﹐故其中間其味兼化以緩其制﹐抑余苦鹹酸三味不同其生化也。是以天地之間﹐藥物辛甘者居多耳。故司天地者﹐上下也。其司天地之气﹐不及而補之﹐則當順其味以和之﹐司天地之气﹐太過而瀉之﹐則當逆其味以治之﹐皆以所在之或寒或熱﹐或盛或衰﹐而善調之。故曰﹐凡治病者﹐或取之上而吐之﹐或取之下而下之﹐或取之內而內消之﹐或取之外而熨解之﹐皆求人身之有病者何在。其耐毒藥者﹐以气味之厚者治之﹐不耐毒藥者﹐則止以气味之薄者治之耳。上文上下內外﹐皆正治也。然有反气而治者﹐則病在上取之下﹐蓋气壅於上而宜降之也。病在下取之上﹐蓋气滯於下而宜升之也。病在中者則旁取之﹐蓋病在於中﹐而經脈行於左右﹐則或灸或刺﹐或熨或按﹐皆當取之於旁也。不惟是也﹐病之熱者當以寒藥﹐然性寒者﹐則與病逆﹐必溫而行之可也。病之寒者﹐當以熱藥﹐然性熱者﹐則與病逆﹐必涼而行之可也。病之溫者﹐當以淸藥﹐然性淸者﹐則與病逆﹐必冷而行之可也。病之淸者﹐當以溫藥﹐然性溫者﹐則與病逆﹐必熱而行之可也。不惟是也﹐凡消之削之﹐吐之下之﹐補之瀉之﹐皆量其順逆而行之﹐不以病之久新而異其法也。】

【張志聰曰﹕此論五運之气﹐主生化萬物﹐而受在泉之气以制之﹐非天地之不生長也。气﹐謂五運之化气﹐气始而生化者﹐得生气也。气散而有形者﹐得長气也。气布而蕃育者﹐得化气也。气終而象變者﹐感收藏之气﹐物極而變成也。此五運之气﹐主生長化收藏﹐自始至終﹐其致一也。夫化生五味﹐五味所資者﹐以五運所化之味﹐而反資助其地气也。蓋言五運之气主生化﹐而因地气以制之﹐是以生化有厚薄﹐成熟有多少也。寒熱燥濕﹐乃司天在泉之六气﹐與五運不同其化﹐是以五運所主之生化蕃育﹐因地气以制之﹐致有厚薄多少也。毒﹐獨也﹐謂獨寒獨熱之物類﹐則有偏勝之毒气矣。少陽相火在泉﹐故寒毒之類不生﹐寒熱不同其化矣。如辛巳﹑辛亥歲﹐寒水化運﹐值少陽在泉﹐地气制之﹐以致寒毒不生﹐乃地气制勝其化運也。夫五色五味﹐五運之所主也。如少陽司天﹐則白起金用﹐是色從天制﹐所謂天制色也。少陽在泉﹐其味辛﹐是味從地制﹐所謂地制形也。此化運之色味﹐因司天在泉之勝制畏而從之。故曰五味所資﹐謂化運之五味﹐反資助其地气也。治﹐主治也。少陽在泉﹐則厥陰司天﹐故所主之苦酸﹐其谷主蒼丹者成熟。從天地之气﹐而不從運化也。按審平之紀﹐其色白﹐其味辛﹐如值少陽司天﹐則白色反從天化﹐少陽在泉﹐則辛味反資地气﹐是天地之气﹐勝制其運气也。如厥陰司天﹐介虫不成﹐厥陰在泉﹐羽虫不育﹐是五運之气﹐勝制其司天在泉也。故曰﹐各有制﹐各有勝﹐各有生﹐各有成。謂五運六气各有生成﹐如逢勝制則不生不成矣。陽明燥金在泉﹐是以濕毒之物類不生。酸﹐木味也。敷和之紀﹐其色蒼﹐其味酸﹐如值壬子﹑壬午之歲﹐陽明在泉﹐地气制之﹐而木運之味﹐反從地化﹐故其味主酸。夫陽明不從標本﹐從中見太陰濕土之化﹐故其气主濕﹐所主之味辛苦甘﹐亦兼從上化也。其谷主丹素者成熟。從司天在泉之气化﹐下篇所謂歲谷是也。太陽寒水在泉﹐故熱毒之類不生﹐寒熱不同其化也。如癸丑﹑癸未歲﹐火主化運﹐火畏水制﹐而火味反資從其地气﹐故其味苦。淡附於甘﹐故所主之味淡鹹。其谷主黃元者成熟。厥陰在泉﹐則淸毒不生﹐土畏木制﹐故其味甘﹐其所主之味酸苦。其谷主蒼赤者成熟。厥陰不從標本﹐從中見少陽之火化﹐而在泉之气味﹐又從中見所主之苦熱﹐故其气專﹐其味正。少陰君火在泉﹐是以寒毒不生﹐金畏火制﹐故其味辛。少陰在下﹐則陽明在上﹐陽明在上﹐燥气治之﹐中見太陰﹐陽明從中見濕土之化﹐故所主之味辛苦甘。兼從中見之土味也。其谷主白丹者成熟。太陰濕土在泉﹐是以燥毒之物類不生﹐水畏土制﹐故其味鹹。太陰在下﹐則太陽在上﹐故其气熱﹐謂太陽之從本從標﹐味從地化而气從天化也。其所主之味甘鹹﹐其谷主黅秬者成熟。夫五味所資其化气者﹐因勝制而從之也。化淳者﹐謂陽明從中見濕土之化﹐燥濕相合﹐故其化淳一。金從土化﹐故味之鹹者﹐守而勿敢泛溢﹐畏太陰之制也。气專者﹐厥陰從中見少陽之主气﹐故味之辛者﹐與甘酸苦味俱主之。蓋辛受火制﹐制則從火化也。夫寒熱燥濕﹐在泉之六气也。酸苦甘辛鹹﹐五運之五味也。以燥濕之化淳則咸守﹐相火之气專則辛化﹐蓋因地气制之﹐而味歸气化也。上下﹐謂司天在泉之气﹐補助從順也。如少陽在泉﹐則厥陰司天﹐當用苦酸之味以補之﹐蓋助其上下之气也。如司天之气﹐風淫所勝﹐平以辛涼﹐熱淫所勝﹐平以鹹寒﹐如諸气在泉﹐寒淫於內﹐治以甘熱﹐火淫於內﹐治以咸冷﹐謂淫勝之气﹐又當反逆以平之﹐故以所在之寒熱盛衰而調之。謂盛則治之﹐衰則補之﹐則上下之气和調矣。夫司天在泉之气﹐升降於上下﹐五運之气﹐出入於外內﹐各求其有過者取而治之﹐能勝其毒者治以厚藥﹐不能勝毒者治以薄藥﹐此治歲運之法也。气反者﹐謂上下外內之病气相反也。如下勝而上反病者﹐當取之下﹐上勝而下反病者﹐當取之上﹐外勝而內反病者﹐當取之外旁。至眞要論曰﹕上勝而下俱病者﹐以地名之﹐下勝而上俱病者﹐以天名之﹐卽此義也。治熱以寒溫而行之者﹐蓋寒性與熱气不合﹐故當溫而行之。所謂寒因熱用﹐熱因寒用﹐其始則同﹐其終則異﹐可使破積﹐可使潰堅﹐可使气和﹐可使必已﹐此反治之法也。治溫以淸﹐冷而行之﹐治淸以溫﹐熱而行之﹐此正治之法也。蓋竟以淸冷治溫熱﹐以溫熱治淸冷﹐所謂逆者﹐正治是也。消之削之﹐內取外取也﹐吐之下之﹐上取下取也。補之瀉之﹐補上補下﹐洽上治下也。久者謂伏气之病﹐新者感而卽發也。】

帝曰﹕病在中而不實不堅﹐且聚且散﹐柰何﹖岐伯曰﹕悉乎哉問也﹗無積者﹐求其髒﹐虛則補之﹐藥以祛之﹐食以隨之﹐行水漬之﹐和其中外﹐可使畢已。

【王冰曰﹕藥祛食隨﹐謂食以無毒之藥﹐隨湯丸以追逐之﹐使其盡也。又行水漬之﹐使中外通和﹐气無流礙﹐則釋然消散﹐眞气自平。】

【馬蒔曰﹕此言病有在中而聚散不常者﹐當審虛實﹐兼藥食﹐和中外以治之也。帝問病有在中者﹐而按之不實不堅﹐且聚且散﹐是果何法以治之﹖伯言審其有積無積﹐如無積者﹐則求其病之在於何髒﹐其髒虛者﹐宜有以補之﹐故藥以祛其病﹐食以隨其欲﹐不專於用藥可也。又必用藥之湯水以漬之﹐則藥食調其中﹐而湯水治其外﹐庶幾中外和﹐而病可已矣。】

【張志聰曰﹕此論五運之气爲病﹐而有治之之法也。病在中者﹐根於中也。不實不堅﹐且聚且散者﹐神機之出入於外內也。如敷和之紀﹐其髒肝﹐其病裏急支滿﹐備化之紀﹐其髒脾其病否﹐蓋五運之气﹐內合五臟﹐故無積者﹐當求其髒也。髒气虛則補之﹐先用藥以祛其邪﹐隨用食以養其正﹐行水漬之以取汗﹐和其中外﹐使邪從外出﹐可使畢已矣。張玉師曰﹕積者﹐邪積於五臟之間﹐無積則邪干髒气﹐故當求其髒。】

帝曰﹕有毒無毒﹐服有約乎﹖岐伯曰﹕病有久新﹐方有大小﹐有毒無毒﹐固宜常制矣。大毒治病﹐十去其六﹔常毒治病﹐十去其七﹔小毒治病﹐十去其八﹐無毒治病﹐十去其九。谷肉果菜﹐食養盡之。無使過之﹐傷其正也。不盡﹐行復如法。必先歲气﹐無伐天和。無盛盛﹐無虛虛﹐而遺人夭殃。無致邪﹐無失正﹐絕人長命。

【王冰曰﹕大毒﹐下品藥毒﹐毒之大也。常毒﹐中品藥毒﹐次於下也。小毒﹐上品藥毒﹐毒之小也。上品中品下品無毒藥﹐悉謂之平。大毒之性烈﹐其爲傷也多。小毒之性和﹐其爲傷也少。常毒之性﹐減大毒之性一等﹐加小毒之性一等﹐所傷可知也。故至約必止之﹐以待來證爾。然無毒之藥﹐性𨿽和平﹐久而多之﹐則气有偏勝﹐則有偏絕﹐久攻之則髒气偏弱﹐旣弱且困﹐不可長也﹐故十去其九而止。服至約已﹐則以五穀﹑五肉﹑五果﹑五菜隨五臟宜者食之﹐已盡其餘病﹐藥食兼行亦通也。法﹐謂前四約也。余病不盡﹐然再行之﹐毒之大小﹐至約而止﹐必無過也﹐若不察虛實﹐但思攻擊﹐而盛者轉盛﹐虛者轉虛﹐萬物之病﹐從玆而甚﹐眞气日消﹐病勢日侵﹐殃咎之來﹐苦夭之興﹐難可逃也。夫補實財致邪﹐攻虛爲失正﹐正气旣失﹐則爲死之由矣﹐所謂伐天和也。】

【馬蒔曰﹕此言約方有法﹐而藥食皆先之歲气也。帝問凡藥有毒無毒﹐服之者有所約乎﹖伯言病有久者﹐則方必大﹐病有新者﹐則方必小﹐故藥有大毒﹑常毒﹑小毒﹑無毒之分﹐則去病以六分﹑七分﹑八分﹑九分而止﹐當量其病之新故﹐而制方大小以用之。至於谷肉果菜﹐以食爲養﹐但盡其所宜﹐無使過之以傷其正耳。夫藥食兼行如此﹐如病有未盡﹐又行之復如前法也。然歲有六气﹐分主有南面北面之政﹐必先知六气所在﹐人脈至尺寸應之。太陰所在﹐其脈沈﹔少陰所在﹐其脈鉤﹔厥陰所在﹐其脈弦﹔太陽所在﹐其脈大而長﹔陽明所在﹐其脈短而濇﹔少陽所在﹐其脈大而浮。如是六脈﹐則爲天和。不知之者﹐呼爲寒熱﹐攻寒令熱脈不變﹐而熱疾已生﹐制熱令寒脈如故﹐而寒疾已起。故凡用藥以治病者﹐必先歲气﹐無伐天和可也。又當知病有虛實﹐如邪气實者而又補之﹐是之謂盛盛也。又謂之致邪也。正气虛者而又瀉之﹐是之謂虛虛也。又謂之失正也。斯則遺人以夭殃﹐而絕其長命耳。】

【張志聰曰﹕約﹐規則也。病有久新者﹐謂病之能毒不能勝毒也。方有大小者﹐謂有可以厚藥止可以薄藥也。毒者﹐有大寒大熱及燥濕偏勝之毒气﹐故止可攻疾中病卽止﹐過則傷正矣。是以大毒之藥治病﹐病去其六﹐卽止後服﹐常毒治病﹐病去其七卽止之。小毒治病﹐病去其八卽止之。卽無毒之藥﹐亦不可太過﹐所謂久而增气﹐物化之常也。气增而久﹐夭之由也。髒气法時論曰﹕毒藥攻邪﹐五穀爲養﹐五果爲助﹐五畜爲益﹐五菜爲充﹐气味合而服之﹐以補精益气。故以藥石治病﹐谷肉食養﹐使病盡去之﹐又無使過之﹐傷其正也。如病不盡﹐復以藥石治養如前法。又必先知歲運之盛衰﹐衰則補之﹐盛則瀉之﹐補則從之﹐瀉則逆之﹐無伐天運之中和﹐無盛盛﹐無虛虛﹐而遺人夭殃。邪則祛之﹐正則養之﹐無絕人長命。】

帝曰﹕其久病者﹐有气從不康﹐病去而瘠﹐柰何﹖岐伯曰﹕昭乎哉﹐聖人之問也﹗化不可代﹐時不可違。夫經絡以通﹐血气以從﹐復其不足﹐與聚齊同﹐養之和之﹐靜以待時﹐謹守其气﹐無使傾移﹐其形乃彰﹐生气以長﹐命曰聖王。故《大要》曰﹐無代化﹐無違時﹐必養必和﹐待其來復﹐此之謂也。帝曰﹕善。【經絡以通﹐以字同已。】

【王冰曰﹕化﹐造化也。代大匠斫猶傷其手﹐況造化之气﹐人能以力代之乎﹖夫生長收藏﹐各應四時之化﹐𨿽巧智者﹐亦無能先時而致之﹐明非人力所及。由是觀之﹐則物之生長收藏之化﹐必待其時也。物之成敗理亂﹐亦待其時。《大要》﹐上古經法。引古之要旨﹐以明時化之不可違﹐不可以力代也。】

【馬蒔曰﹕此言人病而瘠者﹐當順化奉時以待之也。帝問歲气有久病者﹐气乃不康﹐及病去而瘠。伯言天地有自然之化﹐不可以人力代﹐故無代化也。人物有成敗之時﹐不可以私智違﹐故無違時也。今久病而不康﹐及病去而瘠者﹐其經絡已通﹐血气已順﹐當復其不足之髒﹐而與足者同﹐必養之和之﹐而靜以待時﹐則形自彰而不瘠矣。】

【張志聰曰﹕此論人之形體﹐亦由气運之所資養者也。夫神去則機息﹐气止則化絕﹐神气之不可不調養也。然而神气猶主人﹐形骸若器宇﹐形與神俱﹐而後可終其天年﹐是形之不可不調養也。气從者﹐謂神气已調﹐不康而瘠﹐謂身不康而形尙瘦也。化﹐謂五運之化气。代﹐更代也。時﹐謂六气之主時﹐如敷和之紀﹐其髒肝﹐其養筋。升明之紀﹐其髒心﹐其養血。備化之紀﹐其髒脾﹐其養肉。審平之紀﹐其髒肺﹐其養皮毛。靜順之紀﹐其髒腎﹐其養骨髓。是形之皮肉筋骨﹐皆由化運之所資養﹐不可更代者也。又如春气養筋﹐夏气養血脈﹐長夏气養肌肉﹐秋气養皮毛﹐冬气養骨髓﹐是形之皮肉筋骨﹐又皆由四時气之所養而時不可違也。脈絡者﹐所以行气血而榮陰陽﹐血者﹐神气也﹐如經絡以通﹐血气以從﹐復其神气之不足﹐而與無病者之相同﹐是神气已復﹐但身不康健﹐而形尙瘦瘠﹐故當存養其神﹐和調其气﹐靜以待時﹐謹守其气﹐無使傾移﹐其形得時化之養﹐漸乃彰著矣。此气運養身之大要也。】古今圖書集成醫部全錄卷三十七

六元正紀大論篇第七十一上之上

【馬蒔曰﹕前天元紀大論第四節

﹐以厥陰之上﹐風气主之等﹐云爲六元﹐彼乃名篇曰天元紀大論﹐此未有署曰六元正紀﹐故遂名篇﹐其義發彼之所未盡也。】

【張志聰曰﹕此篇論六气主司天於上﹐在泉於下﹐五運之气﹐運化於中﹐間气紀步爲加臨之六气以主時﹐五六相合﹐以三十年爲一紀﹐再紀而爲一周﹐故名六元正紀大論。】

黃帝問曰﹕六化六變﹐勝復淫治﹐甘苦辛鹹酸淡先後﹐余知之矣。夫五運之化﹐或從天气﹐或逆天气﹐或從天气而逆地气﹐或從地气而逆天气﹐或相得﹐或不相得﹐余未能明其事。欲通天之紀。從地之理﹐和其運﹐調其化﹐使上下合徳﹐無相奪倫﹐天地升降﹐不失其宜﹐五運宣行﹐勿乖其政﹐調之正味從逆﹐柰何﹖岐伯稽首再拜﹐對曰﹕昭乎哉問也﹗此天地之綱紀﹐變化之淵源﹐非聖帝孰能窮其至理歟﹖臣𨿽不敏﹐請陳其道。令終不滅﹐久而不易。帝曰﹕願夫子推而次之﹐從其類序﹐分其部主﹐別其宗司﹐昭其气數﹐明其正化﹐可得聞乎﹖岐伯曰﹕先立其年﹐以明其气。金木水火土﹐運行之數。寒暑燥濕風火﹐臨禦之化。則天道可見﹐民气可調﹐陰陽捲舒﹐近而無惑﹐數之可數者﹐請遂言之。【末數字﹐上聲。】

【王冰曰﹕气同謂之從﹐气異謂之逆﹐勝制爲不相得﹐相生爲相得。司天地之气﹐更淫勝復﹐各有主治﹐法則欲令平調气性﹐不違忤天地之气﹐以致淸靜和平也。令終不滅﹐久而不易﹐謂气主循環﹐同於天地﹐太過不及﹐气序當然﹐不言永定之制﹐則久而更易﹐去聖遼遠﹐何以明之。部主﹐謂分六气所部主者也。宗司﹐謂配五气運行之位也。气數﹐謂天地五運气更遠之正數也。正化﹐謂歲直气味所宜﹐酸苦甘辛鹹寒溫冷熱也。】

【馬蒔曰﹕此帝欲推六元之紀﹐而伯啟其端也。或從天气﹐或逆天气者﹐運气與司天之气有異同也。或從地气﹐逆地气者﹐運气與在泉之气有異同也。從爲相得﹐逆爲不相得。通天紀﹐從地理者﹐明司天在泉之義也。和其運﹐調其化者﹐和調五運及六化之气也。上下合徳﹐無相奪倫者﹑司天在泉之徳﹐不相淩奪也。自通天之紀﹐至勿乖其政﹐卽下文折其鬱气﹐資其化源﹐抑其運气﹐扶其不勝﹐無使暴過而生其疾等義也。調其正味從逆者﹐卽下文食歲谷以全其眞﹐及用寒遠寒等謂也。從其類序者﹐如自甲子以至乙卯﹐初气以至終气皆是也。分其部主者﹐凡天地左右﹐初气終气﹐分爲主客﹐皆有部主也。先立其年者﹐如下文某年爲壬辰﹐某年爲壬戌也。以明其气脊何﹖爲運气壬爲太角是也。何爲司天之气﹖太陽寒水司天是也。何爲在泉之气﹖太陰濕土是也。明金木水火土運行之數﹐寒暑燥濕風火臨禦之化者﹐明司天在泉五行六气之化也。】

【張志聰曰﹕六化﹐謂司天在泉﹐各有六气之化。六變﹐謂勝制之變也。勝復者﹐謂五運之气亦復其歲有相勝制而治之不全也。甘苦辛鹹酸淡﹐謂五味所資﹐生化有厚薄﹐成熟有多少﹐先後之各有制各有勝各有生各有成也。此承上章而言司天在泉之气﹐制勝其五運﹐五運之气﹐制勝其司天在泉﹐今欲調之正味﹐使气運和平﹐上下合徳﹐無相奪倫﹐天地升降﹐不失其宜﹐五運宣行﹐勿乖其政﹐蓋盡人事以救天地之淫邪﹐故謂之正紀大論。五運﹐謂五行之化運﹐或從五气者﹐謂敷和﹑升明﹑審平﹑靜順之紀﹐五運和平與六气無犯也。或逆天气者﹐如丙子﹑丙午歲﹐火運司天而行水運﹐甲辰﹑甲戌歲﹐水運司天而行土運也。或從天气或從地气者﹐太過而從天化者三﹐不及而同天化者亦三﹐太過而同地化者三﹐不及而同地化者亦三﹐凡此二十四歲﹐與天地相符﹐與地气相合也。或逆地气或逆天气者﹐除天符歲會之年﹐而與司天在泉之气不相合也。或相得或不相得者﹐謂四時之气﹐如風溫春化同﹐熱曛夏化同﹐淸露秋化同﹐雲雨長夏化同﹐冰雪冬化同﹐此客气與時气之相得也。如主气不足﹐客反勝之﹐是客气與時气之不相得也。通天之紀﹐從地之理﹐使上下合徳﹐無相奪倫者﹐使司天在泉之气﹐上下和平也。天地升降﹐不失其宜者﹐升已而降﹐降已而升﹐天地之更用﹐無失其宜也。和其運﹐調其化﹐使五運宣行﹐勿乖其政者﹐調和五運之气﹐宣行徳化﹐勿乖其政令也。夫五運六气﹐有徳化政令之和祥﹐必有淫勝郁復之變易﹐今欲使气運和平﹐須以五味折之資之﹐益之抑之﹐故曰調之正味。蓋在天爲气﹐在地爲味﹐以味而調其气也。從逆者﹐謂資之益之者﹐從之折之抑之者﹐當逆取也。五運陰陽者﹐天地之道也﹐萬物之綱紀﹐變化之父母﹐生殺之本始﹐神明之府也。令﹐善也。謂能調其气運﹐得令終而無殄滅之患﹐垂永久而無變易之災。類者﹐甲己類天干﹐子午類地支﹐天干始於甲﹐地支始於子﹐各有其序﹐所謂先立其年是也。部主者﹐厥陰之上﹐風气主之﹐少陰之上﹐熱气主之﹐以六气爲六部﹐各主歲而主時也。宗司者﹐謂五運五行爲運气之宗主。正化者﹐熱化﹑寒化﹑雨化﹐風化﹐所謂以明其气是也。運行之敷者﹐五運相襲而皆治之﹐終期之日﹐周而復始。臨禦之化者﹐六气有司天之上臨﹐有在泉之下禦﹐有四時之主气﹐有加臨之客气也。明其气數﹐則天道可見﹐民气可調﹐陰陽捲舒﹐近而無惑矣。】

帝曰﹕太陽之政柰何﹖岐伯曰﹕辰戌之紀也。

【馬蒔曰﹕辰戌屬太陽寒水﹐故以五辰五戌之年﹐爲屬太陽之政。】

太陽【司天】太角【化運】太陰【在泉】壬辰壬戌【壬爲陽年﹐歲木太過﹐故主太角。】其運風﹐其化鳴紊啟坼﹐其變振拉摧拔﹐其病眩掉目瞑。

【馬蒔曰﹕太陽寒水司天﹐司之爲言直也。主行天之令﹐上之位也。餘仿此。壬爲陽水﹐爲太角歲。運者﹐運之爲言動也﹐主天地之間﹐人物化生之气﹐中之位也。餘仿此。太陰濕土在泉﹐在泉者﹐主地之化﹐行乎地中﹐下之位也。餘仿此。壬爲木運﹐故主風﹐鳴紊啟坼﹐風之化﹐振拉摧拔﹐風之變。凡曰運﹑曰化﹑曰變﹐皆從太角運起。眩掉目瞑﹐風之病﹐主於肝。】

【林億云﹕詳此病證﹐以運加司天地爲言。】

【張志聰曰﹕此節專論太角之化運﹐後節始論司天在泉及間气加臨之六气。鳴﹐風木聲。紊﹐繁盛也。啟坼﹐木發而開坼也。風木太過﹐故其變振拉摧拔。眩掉目瞑﹐皆風木之爲病。倪仲宣曰﹕五運內合五臟﹐病在肝﹐故證見於目。後五運仿此。】

太角【初正】少徵太宮少商太羽【終】

【馬蒔曰﹕太角初正者﹐從壬爲太角上起也。少徵﹑太宮﹑少商﹑太羽終者﹐太生少﹐少生太﹐此老變爲少﹐少變爲老之義。後仿此。】

【張志聰曰﹕按《靈樞經》云﹐天地之間﹐六合之內﹐不離於五。又曰﹐五者音也。音者冬夏之分﹐分於子午﹐陰與陽別﹐寒與熱爭﹐是五音主子午之二﹐至卯酉之二﹐分土位中宮﹐而分王於四季﹐故五音合五行之化運。按木火上金水﹐後天之五行也。天地開辟﹐而五方五時﹐皆屬後天之气﹐故以太角木運爲首爲正﹐次少徵﹐次太宮少商太羽﹐五運相襲﹐終期之日﹐周而復始﹐此五音之主歲也。初者歲之首﹐終者歲之終﹐以角下注初字﹐羽下注終字者﹐蓋每歲仍以角木主春﹐徵火主夏﹐商金主秋﹐羽水主冬﹐土居中宮而主長夏﹐此五音之主時也。故其運風﹐其化鳴紊啟坼﹐其運熱﹐其化暄暑郁懊﹐此論主歲之運﹐統司一歲之气﹐而四時又有春之溫﹐夏之熱﹐秋之涼﹐冬之寒﹐故曰風溫春化同﹐熱曛夏化同﹐燥淸秋化同﹐冰雪冬化同﹐此主歲之气與時气之相得也。如水運之歲﹐至夏而熱﹐火運之歲﹐至冬而寒﹐又如水運之歲﹐至夏而寒﹐火運之歲﹐至冬而熱﹐或從歲運﹐或從四時﹐此歲气與時气之不相得也。甲丙戊庚壬五陽年主太﹐乙丁己辛癸五陰年主少﹐以丁壬木運爲初正﹐故以壬辰壬戌太陽司天之歲爲運首。次丁卯﹑丁酉之少角﹐壬寅﹑壬申之太角﹐自太而少﹐少而太﹐從壬而丁﹐丁而壬﹐皆以木運爲首﹐水運爲末﹐以主歲木運爲初﹐水運爲終以主時。張玉師曰﹕司天在泉之六气﹐總歸於陰陽精气﹐似屬先天之水火﹐五運之化﹐始於丹黅蒼素元之气﹐經於五方之分﹐蓋天地開辟﹐而後分五方五時﹐故五運屬後天之五行。】

太陽太徵太陰戊辰戊戌同正徵其運熱﹐其化暄暑郁燠﹐其變炎烈沸騰﹐其病熱郁。

【馬蒔曰﹕太陽寒水司天﹐戊爲陽火﹐故爲太徵。太陰濕土在泉﹐同正徵者。五常政大論云﹕赫曦之紀﹐上羽與正徵同。戊爲火運﹐故主熱。暄暑郁燠﹐炎烈沸騰﹐皆爲火之變。】

【張志聰曰﹕戊癸化火﹐戊爲陽年﹐主火運太過﹐故爲太徵。火運太盛﹐而寒水上臨﹐火得承制﹐則炎爍已平﹐而無亢盛之害﹐故與正徵之歲相同。正徵之歲﹐乃火運臨午﹐所謂歲會﹐气之平也。夫歲有十二辰﹐子午爲經﹐卯酉爲緯﹐陰中有陽﹐陽中有陰﹐主歲亦然。故木運臨卯﹐火運臨午﹐金運臨酉﹐水運臨子﹐以運气上臨於歲辰﹐非司天上臨於運气也。午者﹐盛陽之陰也﹐陽盛而陰气加之﹐故爲平歲。如水運臨子﹐陰盛而一陽承之﹐皆得承制之爲平也。卯酉亦然。熱者﹐火之气﹐暄暑郁燠﹐火之化也。火運太過﹐故其變炎烈沸騰。火熱太過﹐故爲熱郁之病。】

太徵【戊】少宮【己】太商【庚】少羽【辛終】少角【丁初】

【張志聰曰﹕戊主火運太過﹐故爲太徵﹐以太徵居上者﹐尊主歲之气也。四時之气﹐始於角木﹐故從丁之少角生戊火﹐火生己土﹐土生庚金﹐金生辛水﹐從少而太﹐太而少﹐自上而下﹐下而復上也。余運仿此。】

太陽太宮太陰甲辰歲會甲戌歲會其運陰埃﹐其化柔潤重澤﹐其變震驚飄驟﹐其病濕下重。

【王冰曰﹕歲直亦曰歲會。此甲爲太宮﹐辰戌爲四季﹐故曰歲會﹐又曰同天符者。按本論下文云﹐太過而加同天符﹐是此歲一爲歲會﹐又爲同天符也。】

【馬蒔曰﹕太陽寒水司天﹐甲爲陽土﹐故爲太宮。太陰濕土在泉﹐甲辰歲會同天符﹐甲戌歲會同天符者﹐天元紀大論云﹕承歲爲歲直。又六微旨大論云﹕木運臨卯﹐火運臨午﹐土運臨四季﹐金運臨酉﹐水運臨子﹐所謂歲會﹐气之平也。陰埃柔潤重澤﹐土之化﹔震驚飄驟﹐土之變﹔濕下重者﹐土之病也。】

【張志聰曰﹕甲屬陽土﹐故爲太宮。土運臨四季爲歲會。四季者﹐辰戌丑未歲也。雲雨昏暝埃﹐乃濕土之气﹐故其運陰埃。後節曰﹐其運陰雨﹐柔潤重澤﹐土之化也。土運太過﹐故其變震驚飄驟。濕重﹐脾病也。】

太宮【甲】少商【乙】太羽【丙終】太角【壬初】少徵【癸】

【張志聰曰﹕從壬之太角起初運以主春﹐角生癸火﹐火生甲土﹐土生乙金﹐金生丙水﹐蓋從壬而癸﹐復從癸而甲也。】

太陽太商太陰庚辰庚戌其運涼﹐其化霧露蕭飋﹐其變肅殺雕零﹐其病燥背瞀胸滿。

【馬蒔曰﹕太陽寒水司天﹐庚爲太商﹐太陰濕土在泉﹐涼﹐金之運﹐霧露蕭飋﹐金之化﹐肅殺雕零﹐金之變﹐其病燥背瞀胸滿﹐皆金土爲病。】

【張志聰曰﹕庚主金運太過﹐故爲太商。商主秋金﹐故其運涼﹐其化蕭飋。金气太盛﹐故其變肅殺雕零。背胸滿﹐皆肺部之病﹐肺兪在肩背胸中﹐乃肺之宮城。瞀﹑目垂貌。經脈篇曰﹕肺是動病﹐甚則交兩手而瞀。皆太盛而自傷也。】

太商【庚】少羽【辛終】少角【丁初】太徵【戊】少宮【己】

【張志聰曰﹕丁接上節所絳之丙﹐辛接下節初起之壬﹐五運之十干﹐皆連續不斷。】

太陽太羽太陰丙辰天符天符﹕原本缺﹐據《素問﹖六元正紀大論》補。丙戌天符其運寒﹐其化凝慘凜冽﹐其變冰雪霜雹﹐其病大寒﹐畱於溪谷。

【馬蒔曰﹕太陽寒水司天﹐丙爲陽水﹐故爲太羽。五常政大論云﹐上羽而長气不化。太陰濕土在泉﹐丙辰天符丙戌天符者﹐按天元紀大論云﹐應天爲天符。又六微旨大論云﹐土運之歲﹐上見太陰﹐火運之歲﹐上見少陽少陰﹐金運之歲﹐上見陽明﹐木運之歲﹐上見厥陰﹐水運之歲﹐上見太陽﹐皆天與之會﹐故曰天符。又本篇下文云﹐五運行同天化者﹐命曰天符。又云﹐臨者太過不及﹐皆曰天符。寒﹐水之運。林億云﹕詳太羽三運﹐此爲上羽﹐少陽少陰司天爲太徵﹐而少陽司天﹐運言寒肅﹐此與少陰司天﹐運言其運寒者﹐疑此太陽司天﹐運合太羽﹐當言其運寒肅﹐少陽少陰司天﹐運當云其運寒。凝慘凓冽﹐水之化﹐冰雪霜雹﹐水之變。肉之大會爲谷﹐肉之小會爲溪。大寒畱於溪谷﹐皆寒之病。】

【張志聰曰﹕辰戌太陽寒水司天﹐丙乃水運與司天之气相合﹐故爲天符。寒者﹐水之气﹐凝慘凓冽﹐水令之化也。水運太過﹐故其變冰雪霜雹﹐變盛極而變易也。腎主骨﹐大寒畱於溪谷者﹐溪谷屬骨﹐運气與髒气相合而爲病也。】

太羽【丙終】太角【壬初】少徵【癸】太宮【甲】少商【乙】

【張志聰曰﹕主歲之气﹐太過者﹐三年皆從壬起﹐壬癸甲乙丙﹐不及者﹐三年皆從丁起丁戊己庚辛﹐俱橫以觀之﹐六歲一周而後起也。主時之气﹐陽年從壬起初﹐而終於丙﹐陰年從丁起初﹐而終於辛﹐俱豎以觀之﹐一太一少﹐而遞相沿襲。因以主歲之气﹐提出於上﹐故止於角下注初﹐羽下注終。當知每歲皆應角木主春﹐徵火主夏﹐商金主秋﹐羽水主冬﹐若另立一主時之圖﹐是皆以角爲首也。學者以意會之﹐容易了然﹐不必多贅圖像。張玉師曰﹕司天之气﹐以間气主時﹐乃加臨之客气也。五運之气﹐以餘气主時﹐乃四時之主气也。】

凡此太陽司天之政﹐气化運行先天﹐天气肅﹐地气靜﹐寒臨太虛﹐陽气不令﹐水土合徳﹐上應辰星鎭星。其谷元黅﹐其政肅﹐其令徐﹐寒政大舉﹐澤無陽焰﹐則火發待時﹐少陽中治﹐時雨乃涯﹐止極雨散﹐還於太陰﹐云朝北極﹐濕化乃布﹐澤流萬物﹐寒敷於上﹐雷動於下﹐寒濕之气﹐持於气交﹐民病寒濕﹐發肌肉萎﹐足痿不收﹐濡瀉血溢。初之气﹐地气遷﹐气乃大溫﹐艸乃早榮﹐民乃厲﹐溫病乃作﹐身熱頭痛嘔吐﹐肌腠瘡瘍。二之气﹐大涼反至﹐民乃慘﹐艸乃遇寒﹐火气遂抑﹐民病气郁中滿﹐寒乃始。三之气﹐天政布﹐寒气行﹐雨乃降﹐民病寒反熱中﹐癰疽注下﹐心熱瞀悶﹐不治者死。四之气﹐風濕交爭風化爲雨﹐乃長乃化乃成﹐民病大熱少气﹐肌肉萎﹐足痿﹐注下赤白。五之气﹐陽復化﹐艸乃長乃化乃成﹐民乃舒。終之气﹐地气正﹐濕令行﹐陰凝太虛﹐埃昏郊野﹐民乃慘淒﹐寒風以至﹐反者孕乃死。故歲宜苦以燥之溫之﹐必折其鬱气﹐先資其化源﹐抑其運气﹐扶其不勝﹐無使暴過而生其疾﹐食歲谷以全其眞﹐避虛邪以安其正﹐適气同異﹐多少制之。同寒濕者﹐燥熱化﹐異寒濕者﹐燥濕化﹐故同者多之﹐異者少之。用寒遠寒﹐用涼遠涼﹐用溫遠溫﹐用熱遠熱﹐食宜同法﹐有假者反常﹐反是者病﹐所謂時也。【黅﹐音今。】

【王冰曰﹕六步之气﹐生長化成收藏﹐皆先天時而應至也。余歲先天同之。辰星鎭星﹐明而大也。其谷元黅﹐天地正气之所生長化成也。火發待時﹐謂寒甚則火郁﹐待四時乃發暴爲炎熱也。北極雨府﹐寒濕持於气交﹐歲气之大體也。二之气﹐因涼而反之於寒气﹐故寒气始來近人。三之气﹐當寒反熱﹐是反天常﹐熱起於心則神危亟﹐不急扶救﹐神必消亡﹐故治者則生﹐不治則死。四之气﹐大火臨禦﹐故萬物舒榮。化源﹐謂九月迎面取之﹐以補心火。多謂燥熱﹐少謂燥濕﹐气用多少﹐隨其歲也。時謂春夏秋冬﹐及間气所在﹐同則遠之。若六气臨禦﹐假寒熱溫涼以除疾病者則勿遠之。如太陽司天﹐寒爲病者﹐假熱以療﹐則熱用不遠。夏餘气例同。故曰﹐有假反常﹐食同藥法﹐若無假反法﹐則爲病之媒﹐非方制養生之道。】

【馬蒔曰﹕此言太陽司天之政﹐有主气﹐又加以客气﹐而天時民病﹐治法因之也。凡此太陽司天之政﹐則辰戌之紀﹐曰壬辰﹑壬戌﹐戊辰﹑戊戌﹑甲辰﹑甲戌﹑庚辰﹐庚戌﹑丙辰﹑丙戌﹐皆主太過之歲﹐其气化運行先天。蓋太過者爲先天﹐而六步之气生長化收藏﹐皆先天時而至耳。後云運有餘其至先﹐余歲先天同此。寒水司天﹐故天气肅。濕土在泉﹐故地气靜。寒臨太虛﹐故陽气不令。水土合徳﹐故辰星﹑鎭星應之。其谷元黅者﹐水土二色也。肅者水之政﹐徐者土之令。惟寒政大舉﹐故川澤無有陽焰。寒甚則火郁﹐故火發必待其時至。少陽爲三之气﹐乃中治也。又太陽寒水加之﹐時雨乃涯﹐止極雨散﹐則雨歸於土﹐所謂還於太陰也。云朝北極﹐濕化乃布﹐澤流萬物﹐則北極爲雨府﹐而雨濕相持也。寒水之气敷於上﹐少陽雷火動於下﹐而寒濕之气持於天地之交者如此。斯時民病爲寒濕﹐發爲肌肉萎﹐爲足痿不收﹐爲濡瀉﹐爲血溢﹐此皆火發之病也。方其初之生气﹐本厥陰風木也。自斗建丑正至卯之中﹐則是大寒至驚蟄之末﹐六十日有奇﹐奇者謂八十七刻半也。厥陰木爲風化用事﹐風气流行﹐陽气發動﹐萬物發生以應春﹐此初气主也。後仿此。而少陽相火客气加之﹐則往歲卯酉少陰在泉終之﹐主气本太陽寒水﹐而客气乃少陰君火﹐今之客气又少陽相火﹐故地气遷﹐气乃大溫﹐艸木早榮﹐民病乃爲厲﹐爲溫病﹐爲身熱﹐爲頭痛﹐爲嘔吐﹐爲肌腠瘡瘍也。二之主气﹐本少陰君火也。自斗建卯正至巳之中﹐則自春分至立夏之末六十日有奇。少陰君火爲熱化用事﹐暄淑乃行君徳之象﹐不司炎暑以應夏﹐此二气主也。後仿此。而陽明燥金﹐客气加之﹐大涼反至﹐民乃慘﹐艸乃遇寒﹐火气遂抑矣。民病爲气郁﹐爲中滿﹐寒气從玆始矣。三之主气﹐本少陽相火也。自斗建已正至未之中﹐則自小滿至小暑之末﹐六十日有奇。少陽相火暑化用事﹐此司天之位﹐炎暑乃行以應長夏此三气主也。後仿此。而太陽寒水﹐客气加之﹐故天政布﹐寒气行﹐雨乃降﹐民病寒﹐然相火爲主﹐故民病反爲熱中﹐爲癰疽﹐爲注下﹐爲心熱瞀悶﹐若不治之則死也。四之主气﹐本太陰濕土也。自斗建未正至酉之中﹐則自大暑至白露之末六十日有奇﹐太陰土濕化用事﹐雲雨乃行﹐此四气主也。後仿此。而厥陰風木﹐客气加之﹐故風濕交爭﹐風化爲雨﹐在气候爲長爲化爲成﹐民病爲大熱﹐爲少气﹐爲肌肉萎﹐爲足痿﹐爲注下赤白。五之主气﹐本陽明燥金也。自斗建酉正至亥之中﹐則自秋分至立冬之末﹐六十日有奇。陽明金燥化用事﹐淸涼乃行﹐此五气主也。餘仿此。而少陰君火﹐客气加之﹐陽气復化﹐艸乃長乃化乃成﹐民气乃舒﹐其病爲血熱妄行﹐爲肺气逆也。終之主气﹐本太陽寒水也﹐自斗建亥正至醜之中﹐則自小雪至小寒之末﹐六十日有奇﹐太陽水寒化用事﹐嚴凝乃行﹐終气主也。餘仿此。而太陰濕土﹐客气加之﹐故地气正﹐濕令行﹐陰凝太虛﹐埃昏郊野﹐民病慘淒﹐反寒風已至﹐則脾受濕腎衰﹐其病反者﹐孕乃死。然則治法當何如﹖故辰戌之歲﹐宜用苦味﹐以燥其濕土﹐溫其寒水可也。折其鬱气者﹐折其來勝之气﹐以散其被勝之郁也。後本病篇云﹐辰戌之歲﹐木气升之﹐主逢天柱﹐勝而不前﹐又遇庚辰庚戌﹐金運先天﹐中運勝之﹐忽然不前。又云﹐辰戌之歲﹐少陽降地﹐主窒天元﹐勝之不入。又遇丙辰﹑丙戌﹐水運太過﹐先天降而不下﹐故刺法論於木气不能升者﹐刺足厥陰肝經之井穴大惇﹐火欲降而不能入地者﹐刺足少陰腎經之井穴湧泉﹐足太陽膀胱經之合穴委中﹐皆以折其鬱气也。資其化源者﹐取其化源而瀉之也。太過年則瀉﹐不及年則補。又按刺法論云﹕當取其化源。是故太過取之﹐不及資之。太過取之﹐次抑其郁﹐取其運之化源﹐令折鬱气。不及資扶﹐以扶運气﹐以避虛邪也。資取之法﹐令出密語﹐由是觀之﹐則太過之年﹐當名曰取﹐不及之年﹐當名曰資。今按本篇辰戌之紀﹐當曰取而乃曰資﹐丑未之紀﹐當曰資而乃曰取﹐此皆互言而不拘耳。若陽明厥陰之紀﹐皆名曰資。少陽少陰之紀﹐皆名曰取﹐則正合於刺法篇之義矣。至於本篇本節之義﹐則林億云﹕先於九月迎取化源﹐先瀉腎之源﹐蓋以水王十月﹐故先於九月﹐迎而取之﹐瀉水所以補火也。抑其運气﹐扶其不勝者﹐蓋太角歲則脾不勝﹐太徵歲則肺不勝﹐太宮歲則腎不勝﹐太商歲則肝不勝﹐太羽歲則心不勝﹐今辰戌之年則心不勝﹐故當抑其運气之有餘﹐而補其心之不勝可也。蓋此太陽司天﹐五歲之气通﹐宜先助其心﹐後扶其腎气耳。又木過則脾病生﹐火過則肺病生﹐土過則腎病生﹐金過則肝病生﹐水過則心病生﹐無使暴過而生其疾。其谷元黃者﹐歲谷也﹐宜食之以全其眞。虛邪者﹐八風之虛邪﹐賊風從後來衝人者也﹐宜避之以安其正。卽如甲辰﹑甲戌爲太宮﹑庚辰﹑庚戌爲太商﹐丙辰﹑丙戌爲太羽﹐乃歲气之同寒濕也﹐宜治以燥熱之化。壬辰﹑壬戌爲太角﹐戊辰﹑戊戌爲太徵﹐乃歲气之異寒濕也﹐宜治以燥溫之化﹐以同異而多少其制﹐且司气有寒熱溫涼﹐而人之藥食﹐亦有寒熱溫涼﹐故用藥食者﹐當遠司气之寒熱溫涼而無犯之﹐彼有假借而用之者﹐特以邪勝其主﹐則可反常以少犯之﹐如夏寒甚則可以熱犯熱﹐若寒不甚則不可犯也。若非假反之法﹐則與時相違﹐病從生矣。】

【論五音建運。《運气全書》云﹕五音者﹐五行之音聲也。土曰宮﹐金曰商﹐木曰角﹐火曰徵﹐水曰羽。在陽年則曰太﹐在陰年則曰少。《晉書》曰﹕角﹐觸也﹐象諸陽气觸動而生﹐其位丁壬歲也。徵﹐止也﹐言物盛則止﹐其位戊癸歲也。商﹐彊也﹐謂金性之堅彊﹐其位乙庚歲也。羽﹐舒也﹐陽气將復﹐萬物孳育﹐而舒生﹐其位丙辛之歲也。宮﹐中也﹐中和之道﹐無往而不理﹐又總堂室奧阼而謂之宮﹐蓋土亦以通貫於金木水火﹐王於四季﹐榮於四髒﹐皆總之之意也﹐其位甲己歲也。故五運從十干起﹐甲爲土也。土生金﹐故乙次之。金生水﹐故丙次之。如此五行相生而轉﹐甲爲陽﹐乙爲陰﹐亦相間而數﹐如環之無端﹐詳其五音五運之由﹐莫不上下相召﹐小大相乘﹐同歸於治而已。是故因刻以成日﹐因日以成月﹐因月以成歲﹐遞相因以制用﹐𨿽太古占天望气定位之始見。黅天之气﹐橫於甲己爲土運﹔素天之气﹐橫於乙庚爲金運﹔元天之气﹐橫於丙辛爲水運﹔蒼天之气﹐橫於丁壬爲木運﹔丹天之气﹐橫於戊癸爲火運﹐則莫不有從焉。若以月建之法論之﹐則立運之因又可見也。何哉﹖丙者﹐火之陽﹐建於甲己歲之首﹐正月建丙寅﹐丙火生土﹐故甲己爲土運。戊者﹐土之陽﹐建於乙庚歲之首﹐正月建戊寅﹐戊土生金﹐故乙庚爲金運。庚者﹐金之陽﹐建於丙辛歲之首﹐正月建庚寅﹐庚金生水﹐故丙辛爲水運。甲者木之陽﹐建於戊癸歲之首﹐正月得甲寅﹐甲木生火﹐故戊癸爲火運。壬者﹐水之陽﹐建於丁壬歲之首﹐正月得壬寅﹐壬水生木﹐故丁壬爲木運。是五運皆生於正月建立﹐豈非日月歲時相因而制用哉﹖論歲中五運。《運气全書》云﹕地之六位﹐則分主於四時﹔天之五運﹐亦相生而終歲度﹐每十歲一司天。本篇云初終王而已﹐此則一歲主運也。海運各主七十三日零五刻﹐總五運之數﹐則三百六十五日二十五刻﹐共成一歲﹐蓋將當年年幹起﹐一歲中通以三百六十五日大運爲主﹐將歲之主運﹐上下因之﹐而名太少五音也。若當年是木﹐合自太角而下生之﹐故曰初正。太角木生少徵火﹐少徵火生太宮土﹐太宮土生少商金﹐少商金生太羽水﹐則爲終﹐亦以太過不及隨之也。若當年少宮爲大運﹐則上下因之﹐少宮土上乃見火﹐故曰太徵﹐太徵火上乃見木﹐故曰少角﹐則主運自少角起故初﹐而至少羽水爲終矣。木爲初之運﹐大寒日交﹐火爲二之運﹐春分後十三日交﹐土爲三之運﹐小滿後二十五日交﹐金爲四之運﹐大暑後三十七日交﹐水爲五之運﹐秋分後四十九日交﹐此乃一歲之主運有太少之異也。按《天元玉冊》截法中﹐又有歲之客運﹐行於主運之上﹐與六气主客之法同。故《玉冊》曰﹐歲中客運者﹐常以應干前二幹爲初運﹐申子辰歲大寒日寅初交﹐亥卯未歲大寒日亥初交﹐寅午戌歲大寒日申初交﹐巳酉丑歲大寒日巳初交﹐此五運相生而終歲度也。然於經未見其用。以六气言之﹐則運亦當有主客以行天令﹐蓋五行之運﹐一主其气﹐豈聞而無用﹐不行生化者乎﹖然當年大運﹐乃通主一歲﹐如司天通主上半年之法﹐《元珠》指此以謂六元還周﹐言《素問》隱一音也。按《天元玉冊》截法﹐言五運之客﹐互主一歲﹐則經所載者﹐乃逐年之主運也。明當以《玉冊》爲法﹐則其義通﹐《元珠》之說﹐補注亦不取之。】

【論交六气時日。《運气全書》云﹐陰陽相遘﹐分六位而寒暑弛張﹐日月推移﹐運四時而气令更變。故經曰﹐顯明之右﹐君火之位。顯明謂之日﹐卽卯位也。君火之右﹐退行一步﹐相火治之復行一步﹐土气治之﹐復行一步﹐金气治之﹐復行一步﹐水气治之﹐復行一步﹐木气治之者﹐乃六气之主位也。自十二月中气﹐大寒日交﹐木之初气。次至二月中气﹐春分日交﹐君火之二气。次至四月中气﹐小滿日交﹐相火之三气。次至六月中气﹐大暑日交﹐土之四气。次至八月中气秋分日交﹐金之五气。次至十月中气﹐小雪日交﹐水之六气。每气各主六十日八十七刻半﹐總之乃三百六十五日二十五刻﹐共周一歲也。若歲外之餘﹐及小月之日﹐則不及也。但推之歷日﹐依節令交气﹐此乃地之陰陽﹐所謂靜而守位者也。常爲每歲之主气﹐寒暑燥濕風火者﹐乃六气之常。紀气應之不同者﹐又有天之陰陽﹐所謂動而不息﹐自司天在泉﹐左右四間是也。輪行而居其上﹐名之曰客气﹐客气乃行歲中之天命﹐天命所至﹐則又有寒暑燥濕風火之化﹐主气則當祇奉客之天命﹐客勝則從﹐主勝則逆﹐二者有勝而無復矣。】

【論逐年主气。《運气全書》云﹕地气靜而守位﹐則春溫夏暑﹐秋涼冬寒﹐爲歲﹐歲之常令。四時爲六气之所主也。厥陰木爲初气者﹐方春气之始也。木生火﹐故少陰君火﹐少陽相火次之。火生土﹐故太陰土次之﹐土生金﹐故陽明金次之。金生水﹐故太陽水次之。皆相生而布其令﹐莫不咸有緒焉。木爲初气﹐主春分前六十日有奇﹐自斗建丑正至卯之中﹐天度至此﹐風气乃行也。君火爲二气﹐主春分後六十日有奇﹐自斗建卯正至巳之中﹐天度至此﹐暄淑乃行也。相火爲三气﹐主夏至前後各三十日有奇﹐自斗建巳正至未之中﹐天度至此﹐炎熱乃行也。土爲四气﹐主秋分前六十日有奇﹐自斗建未正至酉之中﹐天度至此﹐雲雨乃行﹐濕蒸乃作也。金爲五气﹐主秋分後六十日有奇﹐自斗建酉正至亥之中﹐天度至此﹐淸气乃行﹐萬物皆燥也。水爲六气﹐主冬至前後各三十日有奇﹐自斗建亥正至醜之中﹐天度至此﹐寒气乃行也。六位旋相主气以成一歲﹐則天之六气﹐每歲轉居於其上以行天令者也。其交日時﹐前已具載矣。附逐年主气歌﹕初气逐年木主先﹐二君三相火排連。四來是土常爲主﹐五气金星六水全。】

【論逐年客气。《運气全書》云﹕六气分上下左右而行天令﹐十二支分節令時日﹐而司地化﹐上下相召﹐而寒暑燥濕風火﹐與四時之气不同者﹐蓋相臨不一而使然也。六气司於十二支者﹐有正對之化也。然厥陰所以司於巳亥者﹐何也﹖謂厥陰木也。木生於亥﹐故正化於亥﹐對化於巳也。𨿽有卯爲正木之分﹐乃陽明金對化也。所以從生而順於巳也。少陰所以司於子午者﹐何也﹖謂少陰爲君火尊位﹐所以正得南面離位﹐故正化於午﹐對化於子也。太陰所以司於丑未者﹐何也﹖謂太陰屬土﹐土屬中宮﹐寄於坤位﹐西南居未分也。故正化於未﹐對化於丑也。少陽所以司於寅申者﹐何也﹖謂少陽相火﹐位卑於君火也。𨿽明午位﹐君火居之﹐火生於寅﹐故正化於寅﹐對化於申也。陽明所以司於卯酉者﹐何也﹖謂陽明爲金﹐酉爲西方﹐西方屬金﹐故正化於酉﹐對化於卯也。太陽所以司於辰戌者﹐何也﹖謂太陽爲水﹐𨿽有子位﹐以居君火對化﹐辰戌屬土﹐水𨿽土用﹐乃伏於土中﹐卽六戊天門戌是也﹐六己地戶辰是也。故水𨿽土用﹐正化於戌﹐對化於辰也。此天之陰陽﹐合地之十二支﹐動而不息者也。但將年律起﹐當年司天數至者﹐爲司天相對一气爲在泉﹐餘气爲左右間用。在泉後一气爲初之气﹐主六十日餘八十七刻半﹐至司天爲三之气﹐主上半年﹐自大寒日後﹐通主上半年也。至在泉爲六气﹐主下半年﹐自大暑日後﹐通主下半年也。少陰子爲首順行﹐又常爲太過司天﹐太過不及亦間數﹐則與十干起運圖上下相合也。故經曰﹐歲半已前﹐天气主之﹐歲半已後﹐地气主之者﹐此也。天之六气客也。將此客气﹐布於地之六气步位之上﹐則有气化之異矣。經曰﹕上下有位﹐左右有紀者﹐謂司天曰上位﹐在南方則面北立﹐左右乃左西右東也﹐在泉曰下位﹐在北方則面南立﹐左右乃左東右西也。故上下異而左右殊。六微旨大論曰﹐少陽之右﹐陽明治之者﹐乃南面而立﹐以閱气之至﹐非論上下左右之位﹐而與顯明之右﹐君火治之之意同﹐謂面南視之﹐指位而言也。逐年客气歌﹕每年退二是客鄕﹐上臨實數下臨方。初終六气排輪取﹐主客興衰定弱彊。假如子年司天﹐後三辰戌是也。太陽寒水﹐爲初之气﹐客也。亥爲二气﹐子爲三气﹐醜爲四气﹐寅爲五气﹐卯爲六气。假如丑年司天﹐後三位是亥﹐厥陰風木爲初气﹐少陰君火爲二气﹐太陰濕土爲三气﹐少陽相火爲四气﹐陽明燥金爲五气﹐太陽寒水爲終气。】

【張志聰曰﹕此統論六气之主歲而主時也。主歲者﹐司天在泉﹐主時者﹐主气客气。六气𨿽各有分部﹐而司天之气﹐又爲一歲之主﹐故曰凡此太陽司天之政﹐气化運行先天。夫子午寅申辰戌爲六陽年﹐气主太過。丑未卯酉巳亥爲六陰年﹐气主不及。凡主歲主時之气﹐太過之年﹐皆先天時而至﹔不及之年﹐皆後天時而至。故曰運太過﹐則其至先﹔運不及﹐則其至後。太陽寒水司天﹐故天气肅﹔太陰濕土在泉﹐故地气靜。寒臨太虛﹐故陽气不能章其政令﹐水土合徳﹐故上應辰星鎭星。其谷主元黅者成熟﹐感司天在泉之气﹐所謂歲谷是也。肅者天之政﹐徐者地之令也。澤無陽焰者﹐謂陰中之生陽﹐爲寒水所抑﹐蓋二之气﹐乃少陰君火主气﹐因寒政大舉﹐故必待時而後發。待時者﹐至五之气﹐少陰間气司令而後發﹐此言四時之主气﹐而爲司天之所勝也。少陽中治者﹐少陽相火主三之气﹐而又爲寒水加臨﹐是以時雨乃涯﹐此言四時之主气﹐而爲加臨客气之所勝也。歲半之前﹐天气主之﹐歲半之後﹐地气主之﹐而加臨之三气主寒水﹐四之主气屬太陰﹐是以寒水之气﹐至三气止而交於四气之太陰也。太陰所至爲雲雨﹐雨朝北極者﹐在泉之气﹐運化於上也。澤流萬物者﹐濕土之气﹐周備於下也。寒敷於上者﹐太陽寒水之在上也。雷動於下者﹐少陰之火气﹐在太陰之右﹐至五气而始發也。寒濕之气﹐持於气交者﹐上下交互也。民病肉萎濡瀉諸證﹐皆寒濕之气﹐發而爲病也。此總論太陽司天﹐太陰在泉﹐有四時之主气﹐有加臨之客气﹐以五常政論之圖像推之﹐六气之次序﹐了然在目矣。夫間气者紀步﹐而初气始於少陽。地气遷者﹐謂上年在泉之終气﹐而交於今歲司天之初气也。歲前之終气﹐乃少陰君火﹐今歲之初气﹐乃少陽相火﹐二火相交﹐故气大溫﹐艸乃早榮者﹐長气盛也。春始交而大溫﹐故民病厲﹐溫病乃作﹐爲身熱頭痛﹐嘔吐瘡瘍。二之气﹐陽明金气加臨﹐故大涼反至﹐化炎熱爲淸涼於歲半之前﹐故云反至。民乃慘者﹐寒涼之气﹐在於气交之中。艸乃遇寒者﹐寒气之在下也。中下寒涼﹐而上臨之火气始抑﹐蓋謂司天間气﹐皆從下而上也。气郁中滿者﹐陽气遏抑於內也。寒乃始者﹐謂司天之寒气﹐自二之气乃始﹐此司天之气﹐又爲間气之所勝也。司天寒水之气﹐加臨於三气﹐故其時天政乃布﹐而寒气行﹐雨乃降也。夏時應熱而反爲寒气加臨﹐故民病寒而內反熱也。癰疽瞀悶﹐皆火郁之病﹐不治將自焚矣。四气加臨之气﹐乃厥陰風木主气﹐乃太陰濕土﹐是以風濕交爭﹐風化爲雨者﹐加臨之气﹐從時而化也。夏秋之交﹐濕土主气﹐故乃長乃化乃成。蓋夏主長﹐秋主成﹐而長夏主化也。民病大熱少气者﹐風熱之病也。肉萎足痿者﹐濕土之气也。注下赤白者﹐濕熱之交感也。按以上論司天之气﹐及主時之气﹐皆爲加臨客气之所勝﹐此論加臨之風木﹐又從濕土之气化而爲雨﹐是主客之气互相盛衰也。二气之少陰君火﹐爲寒涼所加至五气而復治﹐故陽气復化﹐卽所謂澤無陽焰﹐火發待時﹐而雷動於下也。火气復化﹐故艸乃長。濕土之气﹐主歲半以下﹐故乃化。五之主气﹐系陽明秋金﹐故乃成。火郁發之﹐故民乃舒。在泉之气﹐臨於終气﹐故地气正而濕令行。陰凝太虛者﹐太陰之气﹐運於上也。埃昏郊野者﹐濕土之化﹐布於下也。民乃慘淒者﹐陰濕之气﹐行於中也。《易》曰﹕至哉坤元﹑萬物資生。土主化育倮虫﹐而人爲倮虫之長﹐如寒風以至﹐是土爲風木反勝﹐故主胎孕不成﹐此謂非時之邪﹐而勝主時之气﹐與至眞要論之濕司於地﹐熱反勝之﹐大義相同。苦乃火味﹐火能溫寒﹐苦能勝濕﹐凡此太陽司天之歲﹐乃寒濕主气﹐故宜燥以勝濕﹐溫以勝寒﹐所謂調之正味﹐而使上下合徳也。下文曰﹐食宜同法是也。化源者﹐謂五運爲六气之生源。折其鬱气者﹐折其致郁之气也。如太徵之歲﹐太陽司天﹐則火運受郁矣。太羽之歲﹐太陰在泉﹐則水運受郁矣。故當燥之以折太陰之土气﹐溫之以折太陽之寒邪﹐六气同義。凡此太陽司天之歲﹐運气皆主太過﹐故當抑其淫勝之气﹐而扶其所不勝﹐如太角之歲﹐風木淫勝﹐則土受其制矣。是當抑其風木之勝﹐扶其土之不勝。如太徵之歲﹐火運太過﹐則金气受其制矣﹐是當抑其火之太過﹐扶其金之不勝。所謂和其運﹐調其化﹐無致暴過而致生民疾也。後少陽少陰歲相同。歲谷者﹐元黅之谷﹐感司天在泉之气而成熟﹐食之以全天地之元眞。虛邪者﹐謂反勝其間气之邪﹐如太陽司天之歲﹐初之气﹐乃少陽相火而寒反勝之﹐是寒邪淫勝其初气矣。二之气﹐乃陽明燥金﹐而熱反勝之﹐是熱邪淫制其二气矣。四之气﹐乃厥陰風木﹐而淸反勝之﹐是燥邪制勝其四气矣。五之气﹐乃少陰君火﹐而寒反勝之﹐是熱邪制勝其五气矣。是謂四畏必謹察之。故曰﹐食閒谷以辟虛邪﹐邪去則正自安矣。夫五運之气﹐與司天在泉各有同異﹐而气味之多少亦各有所制也。適﹐酌也﹐酌其气之同異而制之也。同寒濕者﹐謂太羽太宮主運﹐是與司天在泉之寒濕相同﹐故當多用燥熱之气味以制化。蓋用燥以制濕﹐用熱以化寒也。如太徵﹑太角﹑太商主運﹐是與寒濕之气各異﹐又當少用燥濕之气以化之。蓋用濕以滋燥熱之气﹐用燥以制風木之邪。同者气盛﹐故宜多之。異者气孤﹐故少制之也。又司天在泉﹐及間气加臨之六气﹐各有寒熱溫涼之宜﹐而又當無犯者也。如太陽司天﹐是當用熱以溫之﹐而初之气﹐乃少陽相火用事﹐又當遠此少陽之熟﹐而後可用熱也。如少陰在泉﹐是當用寒以淸之﹐而四之气﹐值太陽寒水用事﹐又當遠此太陽之寒﹐而後可用寒也。溫涼同義﹐藥食同法﹐所謂時興六位是也。有假者反常﹐是謂邪气反勝﹐又不必遠寒而遠熱矣。如太陽寒水司天﹐初之气﹐乃少陽相火﹐而天气反寒﹐是當用熱而不必遠熱矣。如少陰君火在泉﹐四之气﹐乃太陽寒水﹐而天气反熱﹐是當用寒而不必遠寒矣。所謂天气反時﹐則可依時是也。反是者﹐皆爲民病﹐所謂加臨之時气也。此篇論調其正味﹐以和气運之不和﹐如以苦燥之溫之﹐所以治司天在泉之太過也。折其鬱气者﹐折司天在泉之勝气也。折其運气者﹐抑運气之太過也。食歲谷以全其眞者﹐全天地之眞气也。避虛邪以安其正者﹐安紀步之正气也。適气同異者﹐酌五運六气之異同也。用寒遠寒用熱遠熱者﹐調上下左右之六气也。假者反之﹐逆治四時不正之气也。蓋天地陰陽之气﹐有徳化之祥﹐有政令之章﹐有勝復之作﹐有變易之災﹐人居天地气交之中﹐能和其運﹐調其化﹐使上下合徳﹐無相奪倫﹐五運宣行﹐勿乖其政﹐安其屈伏﹐以平爲期﹐庶暴過不生﹐苛疾不起﹐此聖人隨時養生之大道也。】

帝曰﹕善。陽明之政柰何﹖岐伯曰﹕卯酉之紀也。

【馬蒔曰﹕卯酉屬陽明燥金﹐故以五卯五酉之年﹐爲屬陽明之政。】

陽明少角少陰淸熱勝復同同正商﹐丁卯歲會丁酉

其運風淸熱。

【馬蒔曰﹕陽明燥金司天﹐丁爲陰木﹐故爲少角﹐少陰君火在泉﹐淸熱勝復同者﹐淸勝少角﹐熱復淸气﹐余少運皆同。同正商者﹐上見陽明﹐上商與正商同﹐言歲木不及也。餘仿此。五常政大論云﹕委和之紀﹐上商與正商同。其運風淸熱者﹐不及之運﹐常兼勝復之气也。風﹐運气也。淸﹐熱气也。熱﹐復气也﹐余少運悉同。】

【張志聰曰﹕丁主少角﹐則木運不及﹐故金之淸气勝之。有勝必有復﹐火來復之﹐故爲淸熱勝復同者﹐謂淸熱之气與風气同其運也。歲木不及﹐而上臨陽明﹐所謂上商與正商同﹐木運臨卯﹐是爲歲會。】

少角【初正】太徵少宮太商少羽【終】

【張志聰曰﹕歲以木爲首﹐故爲初正﹐從丁起少角﹐丁生戊火﹐火生己土﹐土生庚金﹐金生辛水而終。】

陽明少徵少陰寒雨勝復同同正商癸卯癸酉其運熱寒雨。

【馬蒔曰﹕陽明燥金司天﹐癸爲陰火﹐故爲少徵﹐少陰君火在泉。寒雨勝復同者﹐寒勝雨復也。同正商者﹐上見陽明同正商。伏明之紀﹐上商與正商同。癸卯同歲會﹐癸酉同歲會者﹐按本論下文云﹐不及而加﹐同歲會也。今此運少徵爲不及而加﹐下會君火﹐故曰同歲會﹐所謂下者在泉也。其運熱寒雨者﹐運气爲熱﹐勝气爲寒﹐復气爲雨也。】

【張志聰曰﹕寒者﹐寒水之气﹐雨者﹐濕土之气﹐寒勝少徵﹐土來復之。癸主少徵﹐卯酉主陽明司天﹐少陰在泉。】

少徵太宮少商太羽【終】太角【初】

【張志聰曰﹕從壬起太角﹐而生少徵之癸火﹐火生甲土﹐土生乙金﹐金生丙木而終。】

陽明少宮少陰風涼勝復同己卯己酉其運雨風涼。

【馬蒔曰﹕陽明燥金司天﹐己爲少宮﹐少陰君火在泉。風涼勝復同者﹐木勝土爲風﹐金勝木爲涼。其運雨風涼者﹐雨﹐運气也﹐風﹐勝气也﹐涼﹐復气也。】

【張志聰曰﹕土運不及﹐風反勝之﹐淸涼之金气來復﹐甲己化土﹐甲主土運太過﹐己主土運不及﹐太陰所至爲雲雨﹐兩乃土之運气﹐風爲勝气﹐淸爲復气﹐因運气不及﹐故勝復之气同其化。】

少宮太商少羽【終】少角【初】太徵

【張志聰曰﹕從丁而起少角﹐丁生戊火﹐火生己土﹐土生庚金﹐金生辛水而終。】

陽明少商少陰熱寒勝復同同正商乙卯天符乙酉歲會太乙天符其運涼熱寒。

【馬蒔曰﹕陽明燥金司天﹐乙爲陰金﹐故爲少商﹐少陰君火在泉。熱寒勝復同者﹐熱勝寒復也。同正商者﹐從革之紀﹐上商與正商同也。乙卯天符﹐乙酉歲會﹐太乙天符者﹐林億曰﹕天元紀大論云﹕三合爲治。又六微旨大論云﹕天符歲會曰太乙天符。王注云﹕是爲三合。乙者天會﹐二者歲會﹐三者運會。或曰此歲三合曰太乙天符﹐不當更曰歲會者﹐甚不然也。乙酉本爲歲會﹐又爲太乙天符﹐歲會之名不可去也。或云己丑﹑己未﹑戊午﹐何以不連言歲會﹐而單言太乙天符﹖曰﹐舉一隅﹐則三者可知﹐去之則是。太乙天符﹐不爲歲會也﹐故不可去也。其運涼熱寒者﹐司天爲涼﹐在泉爲熱﹐復爲寒也。】

【張志聰曰﹕熱勝少商﹐寒气來復﹐從革之紀﹐上商與正商同﹐乙主金運﹐卯酉陽明燥金司天﹐運气與司天之气相合﹐是名天符。金運臨酉﹐是爲歲會。金運之歲﹐上見陽明﹐是爲天符。歲會合天符﹐名曰太乙天符﹐又名曰三合。三合者﹐司天運气年辰三者之相合。運气爲涼﹐勝气爲熱﹐復气爲寒。】

少商太羽【終】太角【初】少徵太宮

【張志聰曰﹕從太角起壬木而生徵﹐徵生太宮﹐宮生少商﹐商生太羽而終。】

陽明少羽少陰雨風勝復同辛卯少宮同辛酉辛卯辛卯原本缺﹐據《素問﹖六元正紀大論》補。其運寒雨風。

【馬蒔曰﹕陽明燥金司天﹐辛爲陰水﹐故爲少羽少陰君火在泉。雨風勝復同者﹐雨勝風復也。辛卯少宮同者﹐林億云﹕按五常政大論云﹐五運不及﹐除同正角正商正宮外﹐癸丑癸未﹐當云少徵與少羽同﹐己卯己酉少宮與少角同﹐乙丑乙未少商與少徵同﹐辛卯﹑辛酉﹑辛巳﹑辛亥少羽與少宮同﹐合有十年。今此論獨於此言少宮同者﹐蓋以癸丑﹑癸未﹑丑未爲土﹐故不更同少羽﹐己卯﹑己酉爲金﹐故不更同少角﹐辛巳﹑辛亥爲木﹐故不更同少宮﹐乙丑﹑乙未下見太陽爲水﹐故不更同少徵。又除此八年外﹐只有辛卯﹑辛酉二年爲少羽同少宮也。其運寒雨風者﹐寒﹐運气也。雨﹐勝气也。風﹐復气也。】

【張志聰曰﹕辛主水運不及﹐而上得以乘之﹐故宮音半同其化。按水運不及﹐乃陽明之辛卯﹑辛酉﹐太陰之辛丑﹑辛未﹐厥陰之辛巳﹑辛亥﹐太陰司天之歲﹐乃太陽在泉﹐水得助而旺﹐厥陰司天之歲﹐木气上臨﹐土受木之制﹐辛酉歲乃金水相生之年辰﹐故止言辛卯歲也。夫五音皆有不及﹐而獨言宮音者﹐以土位中宮﹐而乘於四气也。故曰﹐五運之气﹐根於中而運於外﹐根於中者﹐根於中宮之土﹐而運化於四方也。】

少羽【終】少角【初】太徵少宮太商

【張志聰曰﹕提少角少羽於上者﹐論主歲之气也。太少之歲﹐皆以角爲始而羽爲終﹐角下注初﹐羽下注終者﹐論主時之气也。一少﹐皆以角爲始而羽爲終﹐後四气準此。】

凡此陽明司天之政﹐气化運行後天。天气急﹐地气明﹐陽專其令﹐炎暑大行﹐物燥以堅﹐淳風乃治。風燥橫逆﹐流於气交﹐多陽少陰﹐雲趨雨府﹐濕化乃敷﹐燥極而澤。其谷白丹﹐間谷命太者﹐其耗白甲品羽﹐金火合徳﹐上應太白熒惑﹐其政切﹐其令暴﹐蟄虫乃見﹐流水不冰。民病咳嗌塞﹐寒熱發暴﹐振栗癃閉﹐淸先而勁﹐毛虫乃死。熱後而暴﹐介虫乃殃。其發暴﹐勝復之作﹐擾而大亂﹐淸熱之气﹐持於气交。初之气﹐地气遷﹐陰始凝﹐气始肅﹐水乃冰﹐寒雨化﹐其病中熱脹面目浮腫﹐善眠﹐鼽衂嚏欠嘔﹐小便黃赤﹐甚則淋。二之气﹐陽乃布﹐民乃舒﹐物乃生﹐榮厲大至﹐民善暴死。三之气﹐天政布﹐涼乃行﹐燥熱交合﹐燥極而澤﹐民病寒熱。四之气﹐寒雨降﹐病暴僕﹐振栗﹐譫妄﹐少气嗌漧﹐引飲﹐及爲心痛﹑癰腫瘡瘍﹑瘧寒之疾﹐骨痿血便。五之气﹐春令反行﹐艸乃生榮﹐民气和。終之气﹐陽气布﹐候反溫﹐蟄虫來見﹐流水不冰﹐民乃康平﹐其病溫。故食歲谷以安其气﹐食間谷以去其邪。歲宜以咸以苦以辛﹐汗之淸之散之﹐安其運气﹐無使受邪﹐折其鬱气﹐資其化源。以寒熱輕重少多其制﹐同熱者多天化﹐同淸者多地化。用涼遠涼﹐用熱遠熱﹐用寒遠寒﹐用溫遠溫﹐食宜同法﹐有假者反之﹐此其道也。反是者﹐亂天地之經﹐擾陰陽之紀也。帝曰﹕善。

【王冰曰﹕六步之气﹐生長化成﹐庶務動靜﹐皆後天時而應﹐余少歲同。雨府﹐太陰之所在。燥極而澤﹐謂煤气欲終﹐則化爲雨澤﹐是謂三气之分。其谷白丹﹐天地正气所生化也。命太者﹐謂前文太角商等气之化者。間气化生﹐故雲間谷也。其耗白甲品羽﹐謂白色甲虫﹐多品羽類﹐有羽翼者﹐耗散粢盛虫鳥甲﹐兵歲爲災以耗竭物類。金先勝﹐木已承害﹐故毛虫死。火後勝﹐金不勝﹐故介虫復殃。勝而行殺﹐羽者已亡﹐復者後來﹐彊者又死﹐非大亂气﹐其何謂也﹖病熱脹﹐面目浮腫諸病﹐乃初之气﹐太陰之化也。二之气﹐民善暴死者﹐臣位君也﹐三之气﹐寒熱瘧也﹐其病溫﹐君之化也。化源﹐謂六月迎而取之也。少角少徵歲同熱﹐用方多以天淸之化治之。少宮少商少羽歲同淸﹐用方多以地熱之化治之。火在地﹐故同淸者多地化﹐金在天﹐故同熱者多天化。】

【馬蒔曰﹕此言陽明司天之政﹐有主气又加以客气﹐而天時民病治法因之也。凡此陽明司天之政﹐則卯酉之紀曰乙卯﹑丁卯﹑己卯﹑辛卯﹑癸卯﹐乙酉﹑丁酉﹑己酉﹑辛酉﹐癸酉﹐皆主不及之歲﹐其气化運行後天。蓋六步之气﹐生長化收藏﹐皆後天時而至耳。余歲後天仿此。天气急﹐燥金司天也。地气明﹐君火在泉也。金爲不及﹐故陽專其令﹐炎暑大行。及金得其時﹐物燥以堅﹐淳風乃治。故風燥橫逆流於气交﹐多陽少陰﹐雲趨雨府﹐濕化乃敷﹐燥極而澤﹐是爲三气之分也。其谷白丹﹐白爲金而丹爲火﹐金爲天而火爲地﹐乃正气所化生也。若間谷則以太者之間气命之。按太年則言其谷某色﹐並不言間谷﹐少年則言其谷某色﹐卽所謂歲谷也。又云﹐若間谷則以太者命之﹐蓋司天爲少﹐則在泉必爲太﹐宜以在泉間气之色命之也。卽如此篇陽明司天﹐則少陰在泉﹐司天爲少﹐在泉爲太﹐然在泉左爲太陰﹐其色黃﹐右爲厥陰﹐其色蒼﹐當是蒼黃之色也。後凡少年仿此。其耗竭物類﹐則有白甲品羽等虫爲患也。金火合徳﹐上之所應者﹐太白與熒惑也。金之政切﹐火之令暴﹐蟄虫乃見﹐流水不冰﹐民病爲咳﹐爲嗌塞﹐爲寒熱發暴﹐爲振栗﹐爲癃閉。先淸而勁﹐則金先勝木﹐木已承害﹐故毛虫乃死。後熱而暴﹐則金不勝﹐故介虫乃殃。其發暴﹐勝復之作﹐擾而大亂﹐淸熱之气﹐持於气交﹐正三四气相交之際也。方其初之主气﹐本厥陰風木也﹐而太陰濕土﹐客气加之﹐地气遷﹐陰始凝﹐气始肅﹐水乃冰﹐寒雨化﹐民病爲中熱﹑爲脹﹐爲面目浮腫﹐爲善眠﹐爲鼽﹐爲衂﹐爲嚏﹐爲欠﹐爲嘔﹐爲小便黃赤﹐甚則爲淋也。二之主气﹐本少陰君火也﹐而少陽相火客气加之﹐陽乃布﹐民乃舒﹐物乃生榮。民病則厲大至﹐善暴死也﹐以其臣位於君故耳。三之主气﹐本少陽相火也﹐而陽明燥金客气加之﹐天政布﹐涼乃行。燥熱交合﹐以致燥極而澤﹐民病爲寒熱也。四之主气﹐本太陰濕土也﹐而太陽寒水客气加之﹐寒雨降﹐民病爲暴僕﹐爲振栗﹐爲譫妄﹐爲少气﹐爲嗌漧引飲﹐及爲心痛﹐爲癰腫﹐爲瘡瘍﹐爲寒瘧﹐爲骨痿﹐爲便血也。五之主气﹐本陽明燥金也﹐而厥陰風木客气加之﹐春令反行﹐艸乃生榮﹐民气則和也。終之主气﹐本太陽寒水也﹐而少陰君火客气加之﹐陽气布﹐其候反溫﹐蟄虫來見﹐流水不冰﹐民乃康平。其有病者﹐亦爲溫病耳﹐乃君之化也。然則治之者當何如﹖宜食歲谷以安其正气﹐食間谷以去其邪气﹐必宜以咸以苦以辛﹐汗之淸之散之。安其運气﹐無使受邪﹐折其鬱气者﹐後本病篇云﹕卯酉之年﹐太陽升天﹐主窒天芮﹐勝之不前﹐蓋太陽在地三年﹐此年升天﹐作陽明﹐左間遇天芮﹐土司窒之﹐不能升天﹐又遇己酉己卯﹐水欲升天﹐土運抑之﹐升之不前﹐則陽明未遷正者﹐卽太陽未升天也。故刺法論於水欲升﹐而天芮窒抑之者﹐刺足少陰之合穴湧泉。又本病篇云﹐卯酉之歲﹐太陰降地﹐主窒地蒼﹐勝之不入﹐又少陽未退位﹐卽太陰未得降也﹐又遇丁酉﹑丁卯﹐木運承之﹐降而不下。故刺法篇云﹐上欲降而地蒼窒﹐抑之當刺足厥陰之井穴大惇﹐足少陽之合穴陽陵泉﹐資其化源﹐蓋金王七月﹐故於六月迎而取之﹐以瀉金气。凡寒熱以輕重而多少其制﹐卽如丁卯﹑丁酉爲少角﹐癸卯﹑癸酉爲少徵﹐乃歲气之同爲熱也﹐用方多以天淸之化治之。己卯﹑己酉爲少宮﹐乙卯﹑乙酉爲少商﹐辛卯﹑辛酉爲少羽﹐乃歲气之同爲淸也﹐用方多以地熱之化治之。司气有寒熱溫涼﹐而人之藥食亦有寒熱溫涼﹐故用寒熱溫涼者﹐宜用遠司气之寒熱溫涼而無犯之。彼有假借而用之者﹐正以主气不足。信气勝之而行之耳。若非假借之法﹐則亂天地之經﹐擾陰陽之紀者也。】

【張志聰曰﹕卯酉主歲運不及﹐凡司天在泉﹐主气客气﹐皆後天時而至。陽明司天﹐則少陰在泉﹐金令在上﹐故天气勁急﹐君火在下﹐故地气光明。陽明在上﹐君火在下﹐故陽熱盛而物燥堅。主時之初气﹐乃厥陰風木﹐凡太過之歲﹐客气盛而多從客气﹐不及之歲﹐客气弱而兼從主气﹐是以淳風乃治。從初气風木之化也。陽明燥金司天﹐厥陰風木主气﹐故風燥橫運﹐流於气交。橫者﹐謂主客之气﹐交相縱橫。气交者﹐終於歲半之前﹐而交於歲半之後也。二气之主客﹐乃君相二火﹐三气之主客﹐乃陽明少陽﹐故多陽少陰。雲趨雨府者﹐土之濕气﹐蒸而爲云﹐天气降而爲雨﹐蓋四之气﹐乃太陰濕土主气﹐太陽寒水加臨﹐故曰雲趨雨府﹐濕化乃敷。司天之燥金﹐終三之气﹐而交於四气之寒水濕土﹐是以燥極而澤。其谷白丹﹐乃感司天在泉之气而成熟者﹐所謂歲谷是也。間谷者﹐感左右之間气而成熟。間气者﹐在司天在泉左右之四气也。如陽明在上﹐則左太陽﹐右少陽。陽明主少﹐而太陽少陽主太﹐故曰間谷命太者﹐蓋言在左右之太者爲間谷也。太陽之下﹐是爲厥陰﹐少陽之下﹐是爲太陰﹐感此四气而成者﹐是謂間谷﹐止言在上之太﹐而不言在下之二气者﹐蓋數之始﹐起於上而終於下﹐故舉此在上之太﹐而在下之二气可知矣。試以五常政論之圓圖輪轉觀之﹐則六气之太少﹐了然在目矣。然以不及之歲﹐而曰間谷命太者﹐則太過之歲﹐又當雲間谷命少者。如太陽在上﹐則左厥陰﹐右陽明﹐太陽主太﹐而左右之厥陰陽明主少也。至於五類之虫﹐感司天在泉之气﹐而少有生育也。耗﹐少也﹐散也。曰白﹐曰甲﹐曰品者﹐謂感司天之气﹐不過文彩品格之虫﹐少有生育﹐非若遠化之蕃息也。如金運之歲﹐其虫介﹐槪言三百六十之介虫﹐皆感金運而生﹐今感司天之金气﹐止白甲者生﹐而余色之介虫不育也。金火合徳﹐上應太白熒惑﹐光明淸切者﹐金之政﹐急暴者﹐火之令﹐君火在泉﹐是以蟄虫不藏﹐流水不冰。民病嗌塞振栗諸證﹐皆感燥熱之气而爲病也。淸先而勁者﹐言司天之气﹐盛於歲半以前﹐熱後而暴﹐謂在泉之气﹐淫於歲半以後。毛虫死﹐介虫殃者﹐又受司天在泉之勝制而死也。故曰﹐各有勝﹐各有制﹐各有生﹐各有成﹐謂五運六气﹐各有生成﹐各有勝制。五運之勝﹐能制其六气﹐而六气之勝﹐又能制其五運﹐制則不生不育﹐或不靜而死也。故止於陽明節列此四句﹐蓋欲使後學知運气之互相勝制類而推之也。其發暴﹐暴當作躁﹐蓋陽明少陰之气﹐皆主躁﹐故其發躁。如火勝金於歲半之前﹐則水復火於歲半之後﹐是以勝復作而歲時之气大亂矣。气交者﹐司天在泉之气﹐上下相交。地气遷者﹐謂歲前在泉之終气﹐交更於今之初气﹐余運仿此。夫卯酉歲初之客气﹐乃太陰濕土﹐故陰凝而雨化。下文曰﹐厥陰所至﹐爲風生終爲肅气。始肅者﹐謂主時之初气﹐乃厥陰也。陰凝於外﹐則陽郁於內﹐故民病熱脹便赤諸證。面目浮腫善眠者﹐濕土之爲气也。鼽衂嚏欠嘔者﹐風木之气也。二之主客﹐乃君相二火﹐陽气得以敷布﹐故民乃舒﹐物得長气而生榮。如厲大至﹐則民善暴死。蓋謂二火相交﹐臣位君上故也。司天之金气加臨﹐故天政布﹐涼乃行。三之主气﹐乃少陽相火﹐故燥熱交合﹐三气終而交於四气之寒水濕土﹐故燥極而澤。燥濕水火相交﹐故民病寒熱。四之加臨客气﹐乃太陽寒水﹐主气乃太陰濕土﹐故寒雨降﹐歲半以後﹐乃少陰君火主气﹐反爲寒濕相加﹐故民病振栗譫妄﹐嗌漧便血等證﹐皆因寒凝於外﹐火郁於內故也。經云﹐諸禁鼓栗﹐如喪神守﹐皆屬於火及爲心痛者﹐乃寒邪內淩君火也。經云﹐邪在心則病心痛﹐時眩僕。又曰﹐諸癰腫筋攣骨痛﹐此寒气之腫也。厥陰風木﹐加臨於五气﹐故春令反行﹐艸得生气﹐故乃生榮。少陰之郁﹐得木气而舒達﹐故民气和。少陰君火之气﹐加臨於終气﹐故在泉之陽气﹐得以舒布﹐而冬之時候反溫。冬气溫暖。故蟄虫不藏﹐流水不冰﹐地气舒暢﹐故民乃康平。其有災眚﹐當主病溫﹐所謂冬溫病也。冬溫之病﹐與傷寒大異。歲谷者﹐白丹之谷﹐感天地之气而生。气者﹐元眞之气也。間谷者﹐感間气而生。如初之气﹐宜食白黅﹔二之气﹐宜食白丹﹔四之气﹐宜食丹元﹔五之气﹐宜食丹蒼之谷。邪者﹐反勝其間气之邪也。宜咸以淸君火之熱﹐辛以潤陽明之燥﹐苦以泄內郁之火﹐汗以解在外之寒﹐淸以消內入之邪﹐散之以解冬溫之气。安其運气﹐謂運气不及﹐故宜安之﹐無使邪勝。折其鬱气﹐謂折其司天在泉之气﹐以資五運之化源。寒以淸在地之火熱﹐熱以制司天之燥金﹐同者多之﹐異者少之﹐故以寒熱之輕重而少多其制。如少徵少角之運同少陰之熱者﹐多以天化之淸涼以制之。如少商少宮少羽之運同陽明之淸者﹐多以地化之火熱以制之。天化者﹐燥金之淸涼﹔地化者﹐在泉之火熱。按至眞要論曰﹐風淫所勝﹐平以淸涼淸涼﹕《素問﹖至眞要大論》作「辛涼」。﹐是風同熱化﹐當以淸涼平之。若陽明淸涼之气司天﹐是宜甩溫熱矣。如二之气﹐乃君相二火﹐又當遠此六十日﹐而用溫熱。少陰君火之气在泉﹐是宜用寒涼矣。如四之主客﹐乃寒水濕土﹐又當遠此六十日﹐而後可用寒涼。有假者﹐謂四時之寒熱溫涼﹐非司天在泉﹐及間气之正气﹐又當反逆以治之﹐此調和天地陰陽之道也。反此者﹐亂司天在泉之經常﹐擾間气陰陽之紀步。】古今圖書集成醫部全錄卷三十八

六元正紀大論篇第七十一上之下

帝曰﹕少陽之政柰何﹖岐伯曰﹕寅申之紀也。

【馬蒔曰﹕寅申屬少陽相火﹐故以五寅五申﹐爲屬少陽之政。】

少陽太角厥陰壬寅壬申其運風鼓﹐其化鳴紊啟坼﹐其變振拉摧拔﹐其病掉眩支脇驚駭。

【馬蒔曰﹕少陽相火司天﹐五常政大論云﹐上徵則其气逆﹐卽五運行大論之所謂以下臨上﹐不當其位是也。壬爲陽水﹐故爲太角。厥陰風木在泉﹐壬寅同天符。壬申同天符者﹐卽本論後云﹐壬寅壬申﹐太角下加厥陰﹐謂在泉是厥陰乃同天符也。風火合勢﹐故其運風鼓。少陰司天﹐太角運亦同其化﹐則鳴紊啟坼﹐如五常政大論云﹐其徳鳴紊啟坼是也。其變則振拉摧拔﹐其病掉眩支脇驚駭﹐此皆風火合勢而然也。】

【張志聰曰﹕壬主木運太過﹐寅申少陽司天﹐厥陰在泉﹐運气與太陽太角相同﹐但其病少異。蓋木與水土相合﹐其病在血分﹔木與風火相合﹐其病在气分。本經曰﹕諸風眩掉﹐皆屬於肝。又曰﹕東方肝木﹐其病發驚駭。此單論太角之運﹐注已見前﹐此不再贅。餘仿此。】

太角【初正】少徵太宮少商太羽【終】

少陽太徵厥陰戊寅天符戊申天符

其運暑﹐其化暄囂郁燠﹐其變炎烈沸騰﹐其病上熱郁血溢﹐血泄心痛。

【馬蒔曰﹕少陽相火司天﹐戊爲陽火﹐故爲太徵。五常政大論云﹐上徵而收气後﹐厥陰風木在泉。其運暑者﹐運與司天皆熱也。其化暄囂郁燠﹐五常政大論作暄暑郁燠﹐此變暑爲囂者﹐以上臨少陽故也。】

【張志聰曰﹕戊主火運太過﹐火運之歲﹐上見少陽﹐天與之會﹐故《天元冊》曰天符。暄囂郁燠﹐炎烈沸騰﹐盛之極也。火運上臨少陽﹐故熱郁爲血溢血泄心痛諸病。】

太徵少宮太商少羽【終】少角【初】

少陽太宮厥陰甲寅甲申其運陰雨﹐其化柔潤重澤﹐其變震驚飄驟﹐其病體重胕腫痞飲。

【馬蒔曰﹕少陽相火司天﹐甲爲陽土﹐故爲太官。厥陰風木在泉﹐其運陰雨者﹐甲爲濕土也。】

【張志聰曰﹕柔者﹐土之徳。潤澤﹐濕之化也。太陰所至﹐爲雷霆驟注烈風﹐气變之常也。體重胕腫痞飲者﹐感太宮之運而爲脾病也。按太過之運气有三﹐三五十五﹐爲民病少有異同﹐蓋以司天在泉之气化少異耳。】

太宮少商太羽【終】太角【初】少徵

少陽太商厥陰庚寅庚申同正商

其運涼﹐其化霧露淸切﹐其變肅殺雕零﹐其病肩背胸中。

【馬蒔曰﹕少陽相火司天﹐庚爲陽金﹐故爲太商。厥陰風木在泉﹐同正商者﹐五常政大論云﹐堅成之紀﹐上徵與正商同。其運涼者﹐太商之气涼也。】

【張志聰曰﹕歲金太過﹐而司天之火制之﹐則金气已平﹐故與正商之歲同。金气和平﹐故曰淸切。其病肩背胸中者﹐肺脈出胸中﹐兪在肩背也。】

太商少羽【終】少角【初】太徵少宮

少陽太羽厥陰丙寅丙申其運寒肅﹐其化凝慘凜冽﹐其變冰雪霜雹﹐其病寒浮腫。

【馬蒔曰﹕少陽相火司天﹐丙爲陽水﹐故爲太羽。厥陰風木在泉。其運寒肅者﹐太羽爲寒水也。】

【張志聰曰﹕寒肅慘冽﹐冰雪霜雹﹐皆太羽之運化。病寒浮腫者﹐寒水之病也。】

太羽【終】太角【初】少徵太宮少商

凡此少陽司天之政﹐气化運行先天﹐天气正﹐地气擾﹐風乃暴舉﹐木偃沙飛﹐炎火乃流。陰行陽化﹐雨乃時應。火木同徳﹐上應熒惑歲星。其谷丹蒼﹐其政嚴﹐其令擾﹐故風熱參布﹐云物沸騰﹐太陰橫流﹐寒乃時至﹐涼雨並起。民病寒中﹐外發瘡瘍﹐內爲泄滿﹐故聖人遇之﹐和而不爭。往復之作﹐民病寒熱瘧泄﹐聾瞑嘔吐﹐上怫腫色變。初之气﹐地气遷﹐風勝乃搖﹐寒乃去﹐候乃大溫﹐艸木早榮﹐寒來不殺。溫病乃起﹐其病气怫於上﹐血溢目赤﹐咳逆頭痛﹐血崩脇滿﹐膚腠中瘡。二之气﹐火反郁﹐白埃四起﹐雲趨雨府﹐風不勝濕﹐雨乃零﹐民乃康。其病熱郁於上﹐咳逆嘔吐﹐瘡發於中﹐胸嗌不利﹐頭痛身熱﹐昏憒膿瘡。三之气﹐天政布﹐炎暑至﹐少陽臨上﹐雨乃涯。民病熱中聾瞑﹐血溢膿瘡﹐咳嘔鼽衂﹐渴嚏欠喉痺﹐目赤﹐善暴死。四之气﹐涼乃至﹐炎暑間化﹐白露降﹐民气和平。其病滿身重。五之气﹐陽乃去﹐寒乃來﹐雨乃降﹐气門乃閉﹐剛木早雕。民避寒邪﹐君子周密。終之气﹐地气正﹐風乃至﹐萬物反生﹐霜霧以行。其病關閉不禁﹐心痛陽气不藏而咳。抑其運气﹐贊所不勝﹐必折其鬱气﹐先取化源﹐暴過不生﹐苛疾不起﹐故歲宜咸宜辛宜酸﹐滲之泄之漬之發之﹐觀气寒溫以調其過。同風熱者多寒化﹐異風熱者少寒化。用熱遠熱﹐用溫遠溫﹐用寒遠寒﹐用涼遠涼﹐食宜同法﹐此其道也。有假者反之﹐反是者病之階也。

【王冰曰﹕化源年之前十二月﹐迎而取之。太角太徵﹐歲同風熱﹐以寒化多之。太宮太商太羽﹐歲異風熱﹐以涼調其過也。】

【馬蒔曰﹕此言少陽司天之政﹐有主气又加以客气﹐而天時民病治法因之也。凡此少陽司天之政﹐歲運太過﹐其气化運行先天而至。少陽司天﹐故天气正﹐風木在泉﹐故地气擾。惟風木在泉﹐故風乃舉﹐木偃沙飛。惟相火司天﹐故炎火乃流﹐陰行陽化﹐雨乃時應。火木同徳﹐上之所應者﹐熒惑歲星也。林億云﹐六气惟少陽厥陰司天司地﹐爲上下通和﹐無相勝克﹐故言木火同徳﹐餘气皆有勝克﹐故言合徳。其谷丹蒼﹐丹爲火而蒼爲木也。火之政嚴﹐木之令擾﹐故風熱參布﹐云物沸騰﹐太陰橫流﹐寒乃時至﹐涼雨並起﹐民病爲寒中﹐爲外發瘡瘍﹐內則爲泄滿。聖人遇之﹐和而不爭。往復之作﹐民病則爲寒熱﹐爲瘧﹐爲泄﹐爲聾﹐爲瞑﹐爲嘔吐﹐爲上怫腫色變也。初之主气﹐木厥陰風木也﹐而少陰君火客气加之﹐則地气遷﹐風勝乃搖﹐寒乃去﹐候乃大溫。艸木早榮﹐寒來不殺﹐溫病乃起﹐其病气怫於上爲血溢﹐爲目赤﹐爲咳逆﹐爲頭痛﹐爲血崩﹐爲脇滿﹐爲膚腠中瘡也。二之主气﹐本少陰君火也﹐而太陰濕土客气加之﹐則火反郁﹐白埃四起﹐雲趨雨府﹐風不能勝濕﹐雨乃零落也。民乃康﹐其有病者﹐熱郁於上爲咳逆﹐爲嘔吐﹐爲瘡發於中﹐爲胸嗌不利﹐爲頭痛﹐爲身熱﹐爲昏憒﹐爲膿瘡也。三之主气﹐本少陽相火也﹐而又少陽相火客气加之﹐則天政布﹐炎暑至﹐少陽臨上﹐雨乃涯﹐民病有爲熱中﹐爲聾爲瞑﹐爲血溢﹐爲膿瘡﹐爲咳爲嘔﹐爲鼽爲衂﹐爲渴爲嚏﹐爲欠爲喉痺﹐爲目赤﹐爲善暴死也。四之主气﹐本太陰濕土也﹐而陽明燥金客气加之﹐則涼乃至﹐炎暑間化﹐白露降﹐民气和平﹐其有病者﹐爲滿﹐爲身重也。五之主气﹐本陽明燥金也﹐而太陽寒水客气加之﹐則陽乃去﹐寒乃來﹐雨乃降﹐气門乃閉。气門者﹐元府也。剛木早雕﹐民避寒邪﹐君子則能周密也。終之主气﹐本太陽寒水也﹐而厥陰風木客气加之﹐則地气正﹐風乃至﹐萬物反生﹐霜霧已行﹐其病爲關閉不禁﹐爲心痛﹐爲陽气不藏而咳。然則治之者當何如﹖必抑其運气之太過﹐贊其所值之不勝﹐折其鬱气者。後本病篇云﹐寅申之歲﹐陽明升天﹐上窒天英﹐勝之不前﹐蓋言陽明在地﹐至寅申之年﹐升天作少陽﹐左間遇天英﹐火司窒之﹐故不能升天﹐至戊寅﹑戊申火運先天而至﹐則金欲升天﹐火運抑之也。刺法論云﹐金欲升而天英窒抑之﹐當刺手太陰之經穴經渠。後本病篇云﹐寅申之歲﹐少陰降地﹐主窒地元﹐勝而抑之﹐又或遇內申丙寅﹐水運太過﹐先天而至﹐君火欲降﹐水運承之﹐降而不下﹐故刺法論云﹐火欲降而地元窒抑之﹐降而不入﹐當刺足少陰之井穴湧泉﹐足太陽之合穴委中﹐先取化源。正注以爲年前之十二月迎而取之也。暴病不生﹐重疾不起﹐故歲宜咸宜辛宜酸﹐以滲之泄之漬之發之﹐觀其气有寒溫而調其病。司天爲熱﹐在泉爲風﹐卽如壬寅壬申爲太角﹐戊寅戊申爲太徵﹐乃同風熱者﹐宜多用寒化。甲寅甲申爲太宮﹐庚寅庚申爲太商﹐丙寅丙申爲太羽﹐乃異風熱者﹐宜少用寒化。天時有寒熱溫涼﹐而人用藥食﹐亦有寒熱溫涼。凡用寒熱溫涼者﹐宜用遠去時之寒熱溫涼﹐而不可輕犯之也。彼有假借而用之﹐以主气不足﹐臨气勝之﹐特假寒熱溫涼以資四正之气﹐則可以偶犯之耳。若非假反之法﹐則與時相逢﹐病必生矣。】

【張志聰曰﹕寅申歲主太過﹐六气皆先天時而至。夫天地陰陽之气﹐交相感召﹐所謂上下交互﹐气交主之﹐歲紀畢矣。天蒼黅丹素元之气﹐化生地之五行﹐地之五行﹐上呈天之六气﹐故曰寒暑燥濕風火﹐天之陰陽也﹐三陰三陽上奉之﹐是三陰三陽在下﹐而六气之在上也。是以少陽之上﹐火气治之﹐中見厥陰﹐厥陰之上﹐風气治之﹐中見少陽。正﹐中也。天气正者﹐謂少陽司天﹐而气化行於气交之中﹐蓋以三陰三陽在下﹐故𨿽主司天而气下行於中也。下節厥陰司天﹐而曰地气正者﹐謂少陽在泉之气﹐而亦行於中﹐蓋少陽爲厥陰之中見也。按厥陰不從標本從中見少陽之化﹐故凡此厥陰之政﹐諸同正歲﹐气化運行同天﹐謂厥陰同少陽天气。正﹐地气正之。諸歲而厥陰之气﹐運行同少陽天气之在中﹐蓋以少陽司天﹐則厥陰在中﹐少陽在泉﹐則地气在中﹐少陽爲厥陰之中見也。厥陰在泉﹐則地气在中﹐厥陰司天﹐則天气亦在中﹐謂厥陰從中見少陽之化也。能明乎司天在泉及左右間气﹐再於上下气交中求之﹐斯得運化之微妙也。厥陰在泉﹐故地气擾﹐下文曰厥陰所至爲撓動﹐爲迎隨﹐行令之常也。風乃暴舉﹐木偃沙飛﹐炎火乃流﹐火風之气也。陰行陽化﹐雨乃時應﹐謂厥陰之气上行﹐而從少陽之化﹐故雨乃時應。蓋少陽所至爲火生﹐終爲蒸溽﹐此徳化之常也。火木同徳﹐上應熒惑﹐歲星倍明也。其谷丹蒼﹐感司天在泉之气而成熟者。嚴者﹐火之政﹐擾者﹐風之令也。風熱參布者﹐少陽厥陰之气﹐交相參合﹐而布於气交之中。云物沸騰者﹐地气上升也。太陰橫流﹐涼雨並起者﹐蒸溽而爲雨也。按厥陰風木﹐上從司天之化﹐故太陰濕土從之﹐卽風气下臨黃起上用之義﹐畏其勝制而從之也。風熱之气在外﹐則寒濕之气在內﹐是以外發瘡瘍﹐內爲寒中泄滿﹐故聖人遇此之候﹐和其寒熱﹐而不使外內交爭﹐往復出入也。如外內往復交作﹐則爲寒熱之瘧泄聾嘔吐者﹐風熱之气乘於內也。上怫腫色變者﹐寒濕之气乘於外也。初之間气﹐乃少陰君火﹐主气乃厥陰風木﹐是以風搖候溫﹐艸木得生長之气而早榮也。殺﹐降也。少陽司天而又值君火主气﹐故𨿽有時气之寒來﹐而不能殺二火之溫熱也。血溢目赤﹐咳逆膚瘡等證﹐皆風火之爲病也。二之客气乃太陰濕土﹐是以司天之火气﹐反郁而白埃四起﹐雲趨雨府﹐皆濕土之气化也。厥陰風气﹐𨿽上從少陽﹐而亦不能勝其兩濕風火﹐气盛得陰濕以和之﹐故民乃康﹐其有災眚﹐則病熱郁嘔吐昏憒膿瘡諸證﹐皆因陰濕凝於外﹐而火熱郁於內也。司天之气﹐上臨於三气﹐故天政布﹐主時之气﹐亦屬少陽﹐故炎暑至﹐雨乃涯者﹐太陰橫流也。民病熱中血溢﹐鼽衂嚏欠諸證﹐感風火之气也。二火相交﹐風熱並至﹐故善暴死。四之加臨間气﹐乃陽明淸涼之气﹐故涼乃至﹐白露降﹐少陽之火﹐與風熱之气﹐交於气交之中﹐故炎暑間化﹐風熱主歲﹐而遇此淸涼﹐故民气和平﹐其病滿身重者﹐感主時濕土之气也。五之間气﹐乃太陽寒水﹐故陽熱去而寒乃來﹐以秋冬之交﹐而行閉藏之冬令﹐故气門乃閉﹐宜周密以避寒邪。曰聖人﹐曰君子﹐蓋言聖賢之隨時調養以和其气﹐是以暴過不生﹐苛疾不起。厥陰風木主終气﹐故風乃至﹐地气正者﹐厥陰從中見少陽之化也。萬物遇生气而反生﹐地气反上升﹐而霜霧以行﹐以閉藏之時﹐而反行發生之令﹐故其病關閉不禁心痛者﹐腎气上乘於心也。夫肺主气﹐而腎爲生气之原﹐故腎爲本﹐肺爲末。陽气至冬而歸藏於腎臟﹐今反上乘於肺故咳。運气太過﹐故當抑之。所不勝者﹐如壬年角運太過﹐則土气不勝﹐戊年火運太過﹐則金气不勝﹐故宜抑其太過﹐贊助其所不勝。折其鬱气者﹐如庚寅﹑庚申歲﹐少陽司天﹐則商運受郁矣。甲寅﹑甲申歲厥陰在泉﹐則宮運受郁矣。是當折其致郁之气﹐先取五運之化源﹐折抑其太過﹐贊助其不勝﹐是以暴過不生﹐苛疾不起。暴者﹐謂太宮太商之運气﹐主太過而反受其郁﹐故其過暴﹐暴者爲病甚﹐故曰苛。是故宜咸以制少陽之火﹐宜辛以勝風木之邪﹐厥陰從少陽之火化﹐是子泄其母气矣。故又宜用酸以補之。漬者﹐上古用湯液浸漬以取汗。滲之泄之者﹐以淸火熱之。在中漬之發之者﹐以散風邪之外襲。寒溫者﹐謂五運之寒溫也。如太角太徵之歲﹐運气與司天在泉之風熱相同者﹐多用寒涼以淸之。如太宮太商太羽之歲運气﹐與司天在泉之气異者﹐則少之食藥同法也。遠者如太陽司天﹐太陰在泉﹐則先云用寒遠寒﹐用涼遠涼﹐少陽司天﹐厥陰在泉﹐則先云用熱遠熱﹐用溫遠溫﹐蓋言歲運寒熱之藥食當遠﹐此司天在泉﹐遠者勿犯也。】

帝曰﹕善。太陰之政柰何﹖岐伯曰﹕丑未之紀也。

【馬蒔曰﹕丑未屬太陰濕土﹐故以五丑五未﹐爲太陰之政也。】

太陰少角太陽淸熱勝復同同正宮丁丑丁未其運風淸熱。

【馬蒔曰﹕太陰濕土司天﹐丁爲陰木﹐故爲少角。太陽寒水在泉。淸熱勝復同者﹐淸勝熱復也。同正宮者﹐委和之紀﹐上宮與正宮同﹐蓋言上見太陰﹐與正宮同者也。其運風淸熱者﹐運風勝淸復熱也。】

【張志聰曰﹕少角主木運不及﹐故淸气勝之﹐有勝必有復﹐故熱以復之﹐淸熱勝復之气與本運同﹐其化風﹐乃運气淸﹐乃勝气熱﹐乃復气三﹐气同其運。愚按太過之運言病﹐不及之運不言病。蓋太過者暴﹐不及者徐。】

少角【初正】太徵少宮太商少羽【終】

太陰少徵太陽寒雨勝復同癸丑癸未其運熱寒雨。

【馬蒔曰﹕太陰濕土司天﹐癸爲陰火﹐故爲少徵。太陽寒水在泉。寒雨勝復﹐同者寒勝雨復也。其運熱寒雨者﹐運熱勝寒復雨也。】

【張志聰曰﹕火運不及﹐寒反勝之﹐土雨來復。】

少徵太宮少商太羽【終】太角【初】

太陰少宮太陽風淸勝復同【注義同前】同正宮己丑太乙天符己未太乙天符其運雨風淸。

【馬蒔曰﹕太陰濕土司天﹐己爲陰土﹐故爲少宮。太陽寒水在泉。風淸勝復同者﹐風勝淸復也。同正宮者﹐五常政紀大論云﹕卑監之紀﹐上宮與正宮同。蓋上見太陰﹐當與正宮同也。己爲土﹐丑未亦爲土﹐司天之气﹐與當年十二律五行相同﹐又是歲會﹐名曰太乙天符。其運雨風淸者﹐運雨風勝淸復也。】

【張志聰曰﹕上運臨四季﹐是爲歲會。土運之歲﹐上見太陰﹐是爲天符。天符合歲會﹐是爲太乙天符。】

少宮太商少羽【終】少角【初】太徵

太陰少商太陽熱寒勝復同乙丑乙未其運涼熱寒。

【馬蒔曰﹕太陰濕土司天﹐乙爲陰金﹐故爲少商。太陽寒水在泉。熱寒勝復同者﹐熱勝寒復也。其運涼熱寒者﹐運涼熱勝寒復也。】

少商太羽【終】太角【初】少徵太宮

太陰少羽太陽雨風勝復同同正宮

辛丑辛未其運寒雨風。

【馬蒔曰﹕太陰濕土司天﹐辛爲陰水﹐故爲少羽。太陽寒水在泉﹐風雨勝復同者﹐風勝寒復。此曰雨者﹐疑誤。同正宮者﹐五常政紀大論云﹐涸流之紀﹐上宮與正宮同。或以此二歲爲同歲會﹐爲平水運﹐欲去同正宮三字非也。蓋此歲有二義﹐而輒去其一﹐甚不可也。辛丑同歲會﹐辛未同歲會者﹐運气與在泉合﹐其气化陰年曰同歲會。其運寒雨風者﹐運寒風勝涼復也。】

少羽【終】少角【初】太徵少宮太商

凡此太陰司天之政﹐气化運行後天﹐陰專其政﹐陽气退避﹐大風時起﹐天气下降﹐地气上騰﹐原野昏霿﹐白埃四起﹐云奔南極﹐寒雨數至﹐物成於差夏。民病寒濕腹滿﹐身﹝月眞﹞憤﹐胕腫﹐痞逆﹐寒厥﹐拘急。濕寒合徳﹐黃黑埃昏﹐流行气交﹐上應鎭星辰星。其政肅﹐其令寂﹐其谷黅元﹐故陰凝於上﹐寒積於下﹐寒水勝火﹐則爲冰雹﹐陽光不治﹐殺气乃行﹐故有餘宜髙﹐不及宜下﹐有餘宜晚﹐不及宜早﹐土之利﹐气之化也。民气亦從之。間谷命其太也。初之气﹐地气遷﹐寒乃去﹐春气至﹐風乃來﹐生布萬物以榮﹐民气條舒﹐風濕相薄﹐雨乃後。民病血溢﹐筋絡拘彊﹐關節不利﹐身重筋痿。二之气﹐大火正﹐物承化﹐民乃和﹐其病溫厲大行﹐遠近咸若﹐濕蒸相薄﹐雨乃時降。三之气﹐天政布﹐濕气降﹐地气騰﹐雨乃時降﹐寒乃隨之。感於寒濕﹐則民病身重﹐胕腫﹐胸腹滿。四之气﹐畏火臨﹐溽蒸化﹐地气騰﹐天气否隔﹐寒風曉暮﹐蒸熱相薄﹐艸木凝煙﹐濕化不流﹐則白露陰布﹐以成秋令﹐民病腠理熱﹐血暴溢﹐瘧﹐心腹滿熱﹐臚脹﹐甚則胕腫。五之气﹐慘令已行﹐寒露下﹐霜乃早降﹐艸木黃落﹐寒气及體﹐君子周密﹐民病皮腠。終之气﹐寒大舉﹐濕大化﹐霜乃積﹐陰乃凝﹐水堅冰﹐陽光不治。感於寒﹐則病人關節禁固﹐腰脽痛﹐寒濕持於气交而爲疾也。必折其鬱气而取化源﹐益其歲气無使邪勝﹐食歲谷以全其眞﹐食間谷以保其精。故歲宜以苦燥之溫之﹐甚者發之泄之。不發不泄則濕气外溢﹐肉潰皮拆而水血交流。必贊其陽火﹐令禦甚寒﹐從气異同﹐少多其判也。同寒者以熱化﹐同濕者以燥化。異者少之﹐同者多之。用涼遠涼﹐用寒遠寒﹐用溫遠溫﹐用熱遠熱﹐食宜同法﹐假者反之﹐此其道也﹐反是者病也。【霿﹐音茂。數﹐入聲。差﹐音此﹐平聲。】

【王冰曰﹕萬物生長化成﹐皆後天時而生成也。南極﹐雨府。差夏﹐謂立秋之後一十日也。其谷黅元﹐正气所生成也。黃黑昏埃﹐是謂殺气﹐自北及西﹐流行於東及南也。間谷﹐謂以間气之大者言其谷也。應順天常﹐不愆時候﹐謂之時雨。化源﹐九月迎而取之以補益也。贊其陽火﹐令禦其寒﹐謂冬之分﹐其用五步量气用之。少宮﹑少商﹑少羽歲同寒。少宮歲又同濕。濕過故宜燥﹐寒過故宜熱。少角少徵歲﹐平和處之也。】

【馬蒔曰﹕此言太陰司天之气﹐有主气又加以客气﹐而天時民病治法因之也。气化運行後天者﹐以太陰司天之歲皆不及也。司天以濕﹐在泉以寒﹐故陰專其政﹐陽气退避。土不及則風勝之﹐故大風時起。濕气下降﹐寒气上騰﹐故原野昏霿﹐白埃四起。云奔南極﹐寒雨數至。物成於差夏﹐謂立秋後十日也。民病爲寒濕﹐爲腹滿﹐爲身﹝月眞﹞憤﹐爲胕腫﹐爲痞逆﹐爲寒厥﹐爲拘急也。惟濕寒合徳﹐故黃黑埃昏﹐流行於气交之際﹐上之所應者﹐鎭星辰星耳。寒之政肅﹐濕之令寂﹐其谷元黅。寒爲元而濕爲黅也。故陰凝於上﹐寒積於下﹐寒水勝火﹐則爲冰雹﹐而陽光不治﹐殺气乃行。凡種谷者有餘之歲﹐其土宜髙﹔不及之歲﹐其土宜下。髙者宜晚﹐下者宜早。𨿽土之利﹐實气之化也。民气髙下亦從之。至於間谷﹐則以在泉爲太者之間气命之。蓋太陰爲少﹐寒水爲太﹐左間厥陰之色蒼﹐右間陽明之色白也。初之主气﹐本厥陰風木也。而厥陰風木客气加之﹐則地气遷﹐寒乃去﹐春气至﹐風乃來﹐生气布﹐萬物以榮﹐民气條舒﹐風濕相薄﹐兩气乃後。民病有爲血溢﹐爲筋絡拘彊﹐爲關節不利﹐爲身重﹐爲筋痿也。二之主气﹐本少陰君火也。而少陰君火﹐客气加之﹐則大火正﹐蓋以少陰居君火之位﹐故大火正也。物承化﹐民乃和﹐其病溫厲大行﹐遠近皆然。時則濕蒸相薄﹐時雨乃降也。三之主气﹐本少陽相火也。而太陰濕土客气加之﹐則天政下布﹐濕气乃降﹐地气上騰﹐時雨乃降﹐寒亦隨之。故感於寒濕﹐則民病爲身重﹐爲胕腫﹐爲胸腹滿也。四之主气﹐本太陰濕土也。而少陽相火客气加之﹐則畏火臨﹐溽蒸化﹐地气上騰﹐天气否隔﹐寒風曉暮﹐蒸熱相薄﹐艸木凝煙﹐濕化不流﹐則白露陰布﹐以成秋令﹐民病爲腠理熱﹐爲血暴溢﹐爲瘧﹐爲心腹滿熱﹐爲臚脹﹐甚則爲胕腫也。五之主气﹐本陽明燥金也﹐而陽明燥金客气加之﹐則慘令已行﹐霜露下降﹐艸木黃落﹐寒气及體﹐而君子當周密﹐民病則在皮腠中也。終之主气﹐本太陽寒水也。而太陽寒水客气加之﹐則寒大舉﹐濕大化﹐霜積陰凝﹐水冰陽隱﹐民病感寒﹐爲關節禁固﹐爲腰脽痛﹐蓋以寒濕持於气交而爲病也。然治之者當何如﹖必折其鬱气者﹐後本病篇云﹐丑未之歲﹐少陽升天﹐主窒天蓬﹐勝之不前﹐又或遇太陰未遷正者﹐卽少陰未升天﹐辛丑辛未水運抑之﹐故刺法論云﹐火欲升而天蓬窒抑之。凡君火相火﹐同刺包絡之滎穴勞宮。按本病篇云﹐丑未之歲﹐厥陰降地﹐主窒地晶﹐勝而不前﹐又或遇少陰未退位﹐卽厥陰未降﹐下遇乙丑﹑乙未金運抑之﹐降之未下﹐故刺法論云﹐木欲降而地晶窒抑之﹐降而不入﹐當刺手太陰之井穴少商﹐手陽明之合穴曲池。取其化源者﹐卽於九月補之﹐益其歲气﹐無使邪勝。食歲谷間谷﹐以全眞保精﹐宜以苦者燥之溫之﹐甚者發之泄之。若不發不泄﹐則濕气外溢﹐肉潰皮拆﹐而水血交流也。又必贊其陽火﹐以令禦其盛寒之气﹐從其气之異同﹐以少多而判治之。如己丑﹑己未之歲爲少宮﹐乙丑﹑乙未之歲爲少商﹐辛丑﹑辛未之歲爲少羽﹐是同爲寒﹐宜以熱化治之。己丑﹑己未之歲爲少宮﹐又同爲濕﹐宜以燥化治之。丁丑﹑丁未之歲爲少角﹑癸丑﹑癸未之歲爲少徵﹐皆平和之歲也﹐宜以平和處之。其異者則少用﹐其同者則多用。天有寒熱溫涼﹐而人之藥食﹐亦有寒熱溫涼。凡用寒熱溫涼者﹐宜遠寒熱溫涼而無犯之。或有假借而用之者﹐特以主气不足臨气勝之﹐假其寒熱溫涼﹐以資四正之气﹐則可以偶犯之耳。若非假反之法﹐則與時相違﹐病必生矣。】

【張志聰曰﹕太陰司天﹐寒水在泉﹐故陰專其政﹐陽气退避﹐土令不及﹐風反勝之。天地之寒濕气交﹐是以原野昏霿﹐寒雨數至也。差夏﹐長夏之時﹐秋之交也。民病腹滿諸證﹐皆感寒濕之气而成。寒濕合徳﹐是以黃黑埃昏﹐流行气交﹐上應鎭辰二星明耀。肅者土之政﹐寂者水之令。黅元之谷﹐感司天在泉之气而成。太陰之濕气凝於上﹐太陽之寒气積於下﹐寒水勝火﹐則爲冰雹﹐卽所謂火郁之發﹐山川冰雪是也。陽气在上﹐爲陰凝所勝﹐則肅殺之气乃行﹐此言上下陰陽之气也。若五方之地土﹐各有髙下厚薄之不同﹐故歲气有餘﹐地土宜髙厚﹐歲气不及﹐地土宜卑下。蓋太過之气宜緩﹐不及之气宜先﹐地土髙厚﹐气緩於出﹐地之下者﹐气易於升也。气有餘宜至之遲﹐气不及宜至之早﹐此地利之有髙下﹐气至之有早晏﹐而民气亦從之。按此論上下陰陽之气者﹐謂天包乎地之外也。地土之有髙下者﹐地居乎天之中也。气至之有早晏者﹐气貫乎地之內也。人气從之者﹐人由乎气交之中也。此當與五常政大論合看。夫初之主客皆風气所司﹐故歲前之地气遷﹐冬令之寒乃去﹐而春气正﹐風乃來﹐生榮萬物﹐民气條舒﹐主客之气﹐與司天之气相薄﹐故雨乃後至也。民病血溢筋痿諸證﹐皆感風濕之气所致。二之主客﹐乃君相二火﹐故大火盛。火上合徳﹐故物承化﹐民乃和。濕熱气盛﹐是以溫厲大行﹐土气周備於四方﹐故遠近咸若。司天之气臨於三气﹐寒濕之气行於气交﹐故民病胕腫胸腹滿。四之客气﹐乃少陽相火﹐寒水司地﹐故畏火之加臨。四之主气﹐乃太陰濕土﹐濕熱相合﹐則溽蒸化而地气上騰﹐陰濕之气﹐與火气不相合﹐是以天气否隔﹐濕化不流於下﹐則白露陰布以成秋令。寒風﹐太陽寒水之气也。民病滿脹等證﹐乃寒濕熱三气雜至﹐合而爲病也。五气之主客﹐皆陽明淸涼之气﹐故其候寒冷。收藏之令早行﹐故君子周密。陽明之气主肌﹐故病在皮腠。終之主客﹐乃在泉寒水之气﹐故寒大舉。寒濕之气﹐上下相交﹐故濕大化。霜積陰凝﹐濕之化也。冰堅陽伏﹐寒之令也。腎爲冬藏而主骨﹐關節禁固﹐骨節不利也。腰脽者﹐腎之腑也。寒濕持於气交﹐謂天地之气上下相持﹐人在气交之中而爲病也。益其歲气﹐無使邪勝者﹐謂歲運不及﹐故當益之。邪气者﹐卽己所不勝之气也。眞精者﹐乃天乙所生之眞元﹐卽精與气耳﹐故曰眞曰精。苦乃火味﹐故能燥濕而溫寒。判者﹐分也。】

帝曰﹕善。少陰之政柰何﹖岐伯曰﹕子午之紀也。

【馬蒔曰﹕子午屬少陰火﹐故以五子五午爲少陰之政也。】

少陰太角陽明壬子壬午其運風鼓﹐其化鳴紊啟坼﹐其變振拉摧拔﹐其病支滿。

【馬蒔曰﹕少陰君火司天﹐壬爲陽木﹐故爲太角。五常政大論云﹐上徵則與其气逆﹐陽明燥金在泉。其運風鼓者﹐壬爲風火以鼓之也。其變振拉摧拔者﹐風火之變也。】

太角【初正】少徵太宮少商太羽【終】

少陰太徵陽明戊子天符戊午太乙天符其運炎暑﹐其化暄曜郁燠﹐其變灸烈沸騰﹐其病上熱血溢。

【馬蒔曰﹕少陰君火司天﹐戊爲陽火﹐故爲太徵。五常政大論云﹐上徵而收气後﹐陽明燥金在泉﹐其運炎暑者﹐林億云﹐詳太徵運。太陽司天曰熱﹐少陽司天曰暑﹐少陰司天曰炎暑﹐兼司天之气而言運也。其化暄曜燠郁﹐五常政大論作暄暑郁燠。此變暑爲曜者﹐以上臨少陰故也。】

【張志聰曰﹕戊子天符者﹐火運之歲﹐上見少陰也。戊午太乙天符者﹐火運臨午﹐火運之歲﹐上見少陰也。】

太徵少宮太商少羽【終】少角【初】

少陰太宮陽明甲子甲午其運陰雨﹐其化柔順時雨﹐其變震驚飄驟﹐其病中滿身重。

【馬蒔曰﹕少陰君火司天﹐甲爲陽土﹐故爲太宮。陽明燥金在泉﹐其運陰雨者﹐甲土也。】

太宮少商太羽【終】太角【初】少徵

少陰太商陽明庚子庚午同正商其運涼勁﹐其化霧露蕭飋﹐其變肅殺雕零﹐其病下淸。

【馬蒔曰﹕少陰君火司天﹐庚爲陽金﹐故爲太商。陽明燥金在泉﹐同正商者﹐五常政大論云﹐堅成之紀﹐上徵與正商同。以運合在泉﹐故云其運涼勁。其病下淸者﹐運與在泉皆金也。】

【張志聰曰﹕運气與諸太商同。其病下淸者﹐感秋金之气也。】

太商少羽【終】少角【初】太徵少宮

少陰太羽陽明丙子歲會丙午其運寒﹐其化凝慘栗冽﹐其變冰雪霜雹﹐其病寒下。

【馬蒔曰﹕少陰君火司天﹐丙爲陽水﹐故爲太羽。陽明燥金在泉﹐丙子歲會者﹐丙子皆水也。其運寒者﹐丙水也。】

【張志聰曰﹕丙子歲會者﹐水運臨子也。其病寒下者﹐感寒水之气也。】

太羽【終】太角【初】少徵太宮少商

凡此少陰司天之政﹐气化運行先天﹐地气肅﹐天气明﹐寒交暑﹐熱加燥﹐雲馳雨府﹐濕化乃行﹐時雨乃降﹐金火合徳﹐上應熒惑太白。其政明﹐其令切﹐其谷丹白﹐水火寒熱﹐持於气交而爲病始也。熱病生於上﹐淸病生於下﹐寒熱淩犯而爭於中。民病咳喘血溢﹐血泄﹐鼽嚏﹐目赤﹐皆瘍﹐寒厥入胃﹐心痛腰痛﹐腹大﹐嗌漧上腫。初之气﹐地气遷﹐燥將去﹐寒乃始﹐蟄復藏﹐水乃冰﹐霜復降﹐風乃至﹐陽气郁﹐民反周密﹐關節禁固﹐腰脽痛﹐炎暑將起﹐中外瘡瘍。二之气﹐陽气布﹐風乃行﹐春气以正﹐萬物應榮﹐寒气時至﹐民眥和﹐其病淋﹐目瞑目赤﹐气郁於上而熱。三之气﹐天政布﹐大火行﹐庶類蕃鮮﹐寒气時至﹐民病气厥心痛﹐寒熱更作﹐咳喘目赤。四之气﹐溽暑至﹐大雨時行﹐寒熱互至﹐民病寒熱﹐嗌漧﹐黃癉﹐鼽衂﹐飲發。五之气﹐畏火臨﹐暑反至﹐陽乃化﹐萬物乃生乃長榮﹐民乃康﹐其病溫。終之气﹐燥令行﹐餘火內格﹐腫於上﹐咳喘﹐甚則血溢。寒气數舉﹐則霿霧翳﹐病生皮腠﹐內捨於脇下﹐連少腹而作寒中﹐地將易也。必抑其運气﹐資其歲勝﹐折其郁發﹐先取化源﹐無使暴過而生其病也。食歲谷以全眞气﹐食間谷以避虛邪﹐歲宜咸以軟之﹐而調其上﹐甚則以苦發之﹐以酸收之﹐而安其下﹐甚則以苦泄之﹐適气同異而多少之。同天气者﹐以寒淸化﹔同地气者﹐以溫熱化。用熱遠熱﹐用涼遠涼﹐用溫遠溫﹐用寒遠寒﹐食宜同法﹐有假則反﹐此其道也﹐反是者病作矣。

【王冰曰﹕地將易﹐謂气終則遷﹐何可長也。化源﹐謂先於年前十二月迎而取之。太角太徵﹐歲同天气﹐宜以寒淸治之﹐太宮太商太羽﹐歲同地气﹐宜以溫熱治之。】

【馬蒔曰﹕此言少陰司天之政﹐有主气又加以客气﹐而天時民病﹐治法因之也。少陰司天之政﹐歲運太過﹐其气化運行﹐皆先天而至。金气在泉﹐故地气肅。火气司天﹐故天气明。往歲巳亥終之客气少陽﹐今歲子午初之客气太陽﹐太陽寒交往歲少陽之暑﹐故曰寒交暑。今歲少陰在上而陽明在下﹐故曰熱加燥。其雲馳雨府﹐則濕化乃行﹐時雨乃降﹐惟金火合徳﹐上之所應者熒惑與太白也。火之政明﹐金之令切﹐其谷丹白﹐火爲丹而金爲白﹐火在天而金在泉也﹐及水火寒熱﹐持於气交﹐而病所由始。熱病生於上者﹐火在上也。淸病生於下者﹐金在下也。寒淩火﹐熱淩金﹐故寒熱淩犯而爭於中﹐民病爲咳喘﹐爲血溢﹐爲血泄﹐爲鼽﹐爲嚏﹐爲目赤﹐爲眥瘍﹐爲寒厥入胃﹐爲心痛﹐爲腰痛﹐爲腹大﹐爲嗌漧上腫也。初之主气﹐本厥陰風木也。而太陽寒水客气加之﹐則地气遷﹐燥將去。蓋往年爲巳亥﹐巳亥之在泉爲少陽﹐則暑往而陽明在地﹐故燥將至也。去當作至。初之客气爲太陽﹐故寒乃始。惟寒又始﹐故蟄藏水冰﹐霜復風至也。其陽气旣郁﹐民反周密。民病有爲關節禁固﹐爲腰脽痛﹐至炎暑將起﹐又當爲中外瘡瘍也。二之主气﹐本少陰君火也。而厥陰風木客气加之﹐則陽布風行﹐春气已正﹐萬物以榮﹐或寒气時至﹐民病乃和﹐其病當爲淋﹐爲目瞑﹐爲目赤﹐爲气郁於上而熱也。三之主气﹐本少陽相火也。而少陰君火客气加之﹐則天政布﹐大火行﹐庶類蕃鮮﹐寒气時至﹐民病當爲气厥﹐爲心痛﹐爲寒熱更作﹐爲咳喘﹐爲目赤也。四之主气﹐本太陰濕土也。而太陰濕土客气加之﹐則溽暑至﹐大雨時行﹐寒熱互至﹐民病爲寒熱﹐爲嗌漧﹐爲黃癉﹐爲鼽﹐爲衂﹐爲飲發也。五之主气﹐本陽明燥金也。而少陽相火客气加之﹐則火乃金之所畏﹐故謂之畏火臨﹐暑反至﹐陽乃化﹐萬物乃生長榮茂﹐民乃康﹐其有病則爲溫也。終之主气﹐本太陽寒水也。而陽明燥金客气加之﹐則燥令行﹐餘火內格﹐爲腫於上﹐爲咳爲喘﹐甚則爲血溢也。且寒气數舉﹐則霿霧成翳﹐外則病生皮腠﹐內則病捨脇下﹐連小腹而作寒中﹐以其地气之將易也。然則治之者當何如﹖必抑其運气之有餘﹐資其歲气之所勝。折其郁發者﹐後本病篇云﹐子午之歲﹐太陰升天﹐主窒天衝﹐勝之不前﹐蓋言太陰在地三年﹐此年升天﹐作少陰左間﹐遇天衝窒之不前﹐又或遇壬子木運先天而至﹐升天不前﹐故刺法論云﹐上欲升而天衝窒仰之﹐當刺足太陰之兪穴太白。又後本病篇云﹐太陽降地﹐主窒地阜﹐勝之不入﹐又或遇甲子甲午﹐土運太過﹐先天而至﹐土運承之﹐降而不入﹐故刺法論雲﹐水欲降而地阜窒抑之﹐當刺足太陰之井穴隱白﹐足陽明之合穴三里。又先於年前之十二月﹐以迎取其化源﹐無使暴過而生其病也。食歲谷以全其眞﹐間谷以避虛邪﹐宜咸以軟之而調其上﹐甚則以苦發之﹐以酸收之﹐而安其下﹐甚則以苦泄之。又必適其气之同異﹐而多少其制﹐如壬子﹑壬午之爲太角﹐戊子﹑戊午之爲太徵﹐歲同天气之熱﹐當以寒淸之化治之。甲子﹑甲午之爲太宮﹐庚子﹑庚午之爲太商﹐丙子﹑丙午之爲太羽﹐歲同地气之寒﹐當以溫熱之化治之。化者﹐治也。天有寒熱溫涼﹐而人之藥食﹐亦有寒熱溫涼﹐故凡用寒熱溫涼者﹐當遠天時之寒熱溫涼﹐而無犯之。或有假借而用之者﹐特以主气不足﹐臨气勝之﹐借其寒熱溫涼﹐以資四正之气﹐則可以偶犯之耳。若非假借之法﹐則與時相違﹐病由是而作矣。】

【張志聰曰﹕少陰司天﹐太過之歲﹐气運皆先天時而至。燥金在泉﹐故地气肅﹑君火在天﹐故天气明。歲前之終气﹐乃少陽相火﹐今歲之初气﹐乃太陽寒水﹐故爲寒交暑﹐而水火寒熱﹐持於气交而爲病始也。君火在上﹐燥金在下﹐故曰熱加燥。雲馳雨府﹐濕化乃行﹐時雨乃降﹐卽少陽臨上雨乃涯之義。金火合徳﹐上應熒惑太白光明。明者﹐火之政﹐切者﹐金之令也。其谷丹白﹐感金火之气而成熟者。寒熱淩犯者﹐司天在泉之气﹐交相犯而爭於中也。咳喘﹐血溢﹐鼽嚏﹐目赤﹐眥瘍﹐嗌漧﹐上腫﹐熱病生於上也。血溢寒厥﹐淸病生於下也。入胃心痛﹐腰痛﹐腹大﹐寒熱交爭於中而爲病也。初之客气﹐乃太陽寒水﹐故歲前之燥熱將去﹐而寒乃始﹐蟄虫復藏﹐冰霜復結也。初之時气﹐乃厥陰風木﹐故風乃至﹐陽春之气郁﹐而民反周密。太陽主筋而爲腎之府﹐故關節禁固﹐而腰脽痛﹐時交於二气之君火﹐故炎暑將至。二之主气﹐合司天之君火﹐客气乃厥陰風木﹐故陽气布而風乃行﹐春气始正﹐萬物應生長之气以榮。按少陰之上﹐君火主之﹐少陰標陰而本熱﹐二气三气皆君火司令﹐而曰寒气時至者﹐少陰從本從標也。寒熱气交﹐故民乃和﹐其病淋目瞑者﹐寒气之爲病也。經云﹕陽盛則瞋目﹐陰盛則瞑目。目赤者﹐君火之气也。气郁於上而熱者﹐寒气上乘也。三之主气﹐乃君相二火﹐故天政布﹐大火行﹐眾類得長气而蕃鮮﹐在下之寒气時至﹐故民病气厥心痛。蓋君火在上﹐陰寒在下﹐寒气厥逆淩心﹐則心痛而寒熱更作﹐乘於肺則爲咳喘﹐蓋肺乃心之蓋﹐而又下交於腎也﹐迫其君火上炎則目赤。四之主客﹐乃濕土主气﹐濕熱气交﹐故溽暑至﹐大雨時行﹐寒熱互至也。民病嗌漧黃癉諸證﹐皆感濕熱之气。歲半以下﹐及五之主气﹐皆屬陽明﹐而少陽相火加之。故畏長气上臨﹐間气司令﹐故暑反至﹐陽乃化﹐萬物得長气而生榮。涼熱之气合化﹐故民乃康。其有災眚﹐感溫熱而爲溫病。終气乃陽明燥金司令﹐故燥令行气交之餘﹐熱內格而爲咳喘血溢諸證。寒水主時﹐故寒气數舉﹐捨於皮腠而爲病也。夫地支始於子而對於午﹐六气已終﹐則在泉之气﹐將易而交於丑未矣。運气太過﹐故當抑之﹐而資其歲之所不勝。郁發者﹐謂五運之气﹐郁極乃發也。虛邪﹐不正之邪也。能保其精﹐則邪自辟矣。咸從水化﹐故能軟堅﹐以調和在上之君火﹐甚則以苦發其火郁。金气主收﹐故宜酸收以安其下。甚則以苦泄其燥。若同司天之熱气者﹐宜以寒淸﹐同在泉之淸涼者﹐宜用溫熱也。】

帝曰﹕善。厥陰之政柰何﹖岐伯曰﹕巳亥之紀也。

【馬蒔曰﹕巳亥屬厥陰風木﹐故以五巳五亥爲厥陰之政。】

厥陰少角少陽淸熱勝復同同正角丁巳天符丁亥天符其運風淸熱。

【馬蒔曰﹕厥陰風木司天﹐丁爲陰木﹐故爲少角。少陽相火在泉。淸熱勝復同者﹐淸勝熱復也。同正角者﹐委和之紀﹐上見厥陰﹐上角與正角同也。丁巳天符﹐丁亥天符者﹐運气司天皆木也。其運風淸熱者﹐運爲風﹐勝爲淸﹐復爲熱也。】

少角【初】太徵少宮太商少羽【終】

厥陰少徵少陽寒雨勝復同癸巳癸亥其運熱寒雨。

【馬蒔曰﹕厥陰風木司天﹐癸爲陰火﹐故爲少徵。寒雨勝復同者﹐寒勝雨復也。癸巳同歲會﹐癸亥同歲會者﹐運气與在泉合﹐其气化陰年日同歲會也。其運熱寒雨者﹐運爲熱﹐勝爲寒﹐復爲雨也。】

少徵太宮少商太羽【終】太角【初】

厥陰少宮少陽風淸勝復同同正角己巳己亥其運雨風淸。

【馬蒔曰﹕厥陰風木司天﹐己爲陰土﹐故爲少宮。少陽相火在泉。風淸勝復同者﹐風勝淸復也。同正角者﹐五常政大論云﹐卑監之紀﹐上見厥陰。上角與正角同也。其運雨風淸者﹐運爲雨﹐勝爲風﹐復爲淸也。】

少宮太商少羽【終】少角【初】太徵

厥陰少商少陽熱寒勝復同同正角乙巳乙亥其運涼熱寒。

【馬蒔曰﹕厥陰風木司天﹐乙爲陰金﹐故爲少商。少陽相火在泉。熱寒勝復同者﹐熱勝寒復也。同正角者﹐五常政大論云﹐從革之紀﹐上見厥陰。上角與正角同也。其運涼熱寒者﹐運爲涼﹐勝爲熱﹐復爲寒也。】

少商【乙】太羽【丙終】太角【壬初】少徵【癸】太宮【甲】

厥陰少羽少陽雨風勝復同辛巳辛亥其運寒雨風。

【馬蒔曰﹕厥陰風木司天﹐辛爲陰水﹐故爲少羽。少陽相火在泉。雨風勝復同者﹐雨勝風復也。其運寒雨風﹐運爲寒﹐勝爲雨﹐復爲風也。】

【張志聰曰﹕雨風勝復之气﹐與風運同化﹐皆非本年正化﹐所謂邪化日也。不及之運同。】

少羽【辛終】少角【丁初】太徵【戊】少宮【己】太商【庚】

【張志聰曰﹕始於丁而終於辛。】

凡此厥陰司天之政﹐气化運行後天﹐諸同正歲﹐气化運行同天﹐天气擾﹐地气正﹐風生髙遠﹐炎熱從之﹐雲趨雨府﹐濕化乃行﹐風火同徳﹐上應歲星熒惑。其政撓﹐其令速﹐其谷蒼丹﹐間谷言太者﹐其耗文角品羽。風燥火熱﹐勝復更作﹐蟄虫來見﹐流水不冰﹐熱病行於下﹐風病行於上﹐風燥勝復形於中。初之气﹐寒始肅﹐殺气方至﹐民病寒於右之下。二之气﹐寒不去﹐華雪水冰﹐殺气施化﹐霜乃降﹐名艸上焦﹐寒雨數至﹐陽復化﹐民病熱於中。三之气﹐天政布﹐風乃時舉﹐民病泣出﹐耳鳴﹐掉眩。四之气﹐溽暑濕熱相薄﹐爭於左之上﹐民病黃癉而爲胕腫。五之气﹐燥濕更勝﹐沈陰乃布﹐寒气及體﹐風雨乃行。終之气﹐畏火司令﹐陽乃火化﹐蟄虫出見﹐流水不冰﹐地气大發﹐艸乃生﹐人乃舒﹐其病溫厲。必折其鬱气﹐資其化源﹐贊其運气﹐無使邪勝。歲宜以辛調上﹐以咸調下﹐畏火之气﹐無妄犯之。用溫遠溫﹐用熱遠熱﹐用涼遠涼﹐用寒遠寒﹐食宜同法﹐有假反常﹐此之道也。反是者病。帝曰﹕善。

【王冰曰﹕同正歲化生成﹐與天二十四气遲速同﹐無先後也。化源﹐四月也﹐迎而取之。】

【馬蒔曰﹕此言厥陰司天之政﹐有主气又加以客气﹐而天時民病治法因之也。凡此厥陰司天之政﹐乃不及歲﹐气化運行之生化成當後天也。又凡諸同正歲者﹐則气化運行生化成者﹐當與天同﹐蓋與天之二十四气同之無先後也。本篇後云﹐運非有餘﹐非不足﹐是謂正歲﹐其至當其時也。厥陰司天﹐故天气擾。相火在泉﹐故地气正。惟天气擾﹐故風生髙遠﹐惟地气正﹐故炎熱從之。至於雲趨雨府﹐濕化乃行﹐此風火合徳﹐上之所應者歲星與熒惑也。木之政撓﹐火之令速。其谷蒼丹﹐蒼爲木而丹爲火﹐木司天而火司地﹐乃天地正气所化也。若間谷則以在泉爲太者之間色命之。蓋厥陰爲少﹐寅申爲太﹐左間陽明之色白﹐右間太陰之色黃也。其耗竭類物﹐則有文角品羽虫爲患耳。燥勝風﹐熱復燥﹐勝復更作﹐蟄虫來見﹐流水不冰﹐相火在泉﹐故熱病行於下﹐風木司天﹐故風病行於上﹐其風燥勝復形之於中也。初之主气﹐本厥陰風木也。而陽明燥金客气加之﹐則客气始肅﹐殺气方至﹐民病寒於右之下。金﹐主西方也。二之主气﹐本少陰君火也。而太陽寒水客气加之﹐則寒不去﹐華雪水冰﹐殺气施化﹐霜降艸焦﹐寒雨數至﹐至於陽气復化﹐則民病當爲熱中也。三之主气﹐本少陽相火也。而厥陰風木客气加之﹐則天政布﹐風乃時舉﹐民病爲泣出﹐爲耳鳴﹐爲掉眩﹐皆風之爲病也。四之主气﹐本太陰濕土也。而少陰君火客气加之﹐則溽暑濕熱﹐相薄爭於左之上﹐蓋厥陰司天之左間﹐亦少陰熱气﹐故爭於左之上﹐民病當爲黃癉而胕腫也。五之主气﹐本陽明燥金也。而太陰濕土客气加之﹐則燥濕更勝﹐沈陰乃布﹐寒气及體﹐風雨乃行。一云民病肺受風﹐脾受濕﹐發爲瘧也。終之主气﹐本太陽寒水也。而少陽相火客气加之﹐則畏火司令﹐陽乃大行﹐墊虫出見﹐流水不冰。地气乃發﹐艸乃生﹐人乃舒﹐其病爲溫厲也。然則治之者當何如﹖必折其鬱气者﹐後本病篇云﹐巳亥之歲﹐君火升天﹐主窒天蓬﹐勝之不前﹐蓋言君火在地三年﹐至巳亥之歲升天作左間﹐遇天蓬司水窒之﹐不能上升。又厥陰未遷正﹐卽少陰未得升天。又辛巳辛亥水運抑之﹐升之不前。故刺法論云﹐火欲升而天蓬窒抑之﹐當刺包絡之滎穴勞宮。又本病篇云﹐巳亥之歲﹐陽明降地﹐主窒地彤﹐勝而不入﹐蓋言陽明在天三年﹐至此年下降入地﹐作少陽左間﹐又遇地彤火司﹐勝之不能入地﹐又或遇太陰未退位﹐卽少陽未得降﹐又癸巳癸亥火運抑之不下。故刺法論云﹐金欲降而地彤窒抑之﹐當刺心包絡之井穴中衝﹐手太陽之合穴天井。乃於四月﹐卽迎而取之﹐以資其化源。厥陰爲不及﹐宜贊其運气﹐無使邪勝。司天爲水﹐以辛調之﹐在泉爲火﹐以咸調之。蓋畏火之气﹐無妄犯之也。天有寒熱溫涼﹐而人之藥食亦有寒熱溫涼﹐故用寒熱溫涼者﹐必遠於天之寒熱溫涼而無犯之。有假其法而用之者﹐特以主气不足﹐臨气勝之﹐借其寒熱溫涼﹐以資四正之气﹐故可以偶犯之耳。若非假借之法﹐則病從玆生矣。】

【張志聰曰﹕凡厥陰司天不及之歲﹐气運皆後天時而至。若厥陰少陽﹐標本之相合也﹐少陽司天則天气正﹐少陽在泉則地气正﹐謂厥陰同少陽之諸正歲﹐如厥陰在泉﹐則厥陰之气同少陽司天之運行﹐厥陰司天﹐則少陽之气同厥陰司天之運行﹐故曰風生髙遠﹐炎熱從之。蓋厥陰少陽標本相合﹐而厥陰又從少陽之气化也。風性動搖﹐故天气擾﹐少陽之气運行於中﹐故地气正。風气在天﹐故風生髙遠。少陽之气﹐上與厥陰相合﹐故炎熱從之。雲趨雨府﹐濕化乃行者﹐從風火之勝制也。風火同歸於正﹐故曰同徳。上應歲星熒惑光明。撓者﹐風之政﹐速者﹐火之令也。蒼丹之谷﹐感司天在泉之气而成熟者。間谷者﹐言左之少陰而下﹐右之太陽而下﹐感左右之間气﹐而成文角品羽﹐感司天在泉之气而生育者﹐不過文品之毛虫羽虫﹐又不能生聚而耗散也。勝復更作者﹐謂炎熱從之於上﹐而復相乘於气交之中也。蟄虫來見﹐流水不冰﹐相火之在泉也。感風气則病行於上﹐感熱气則病行於下。風燥勝復相乘﹐則形見於气交之中。愚謂行於上﹐行於下﹐又曰形於中﹐而不曰病﹐蓋謂風火之气﹐行於上下而復交於中也。炎熱從之於上者﹐子從母也。勝復更作者﹐厥陰之气﹐復下歸於正也。故厥陰在泉則地气正﹐今厥陰司天而天气亦正﹐斯謂之諸同正歲。初之气﹐乃陽明淸金司令﹐故寒始肅而殺气方至﹐民病寒於右之下﹐謂陽明之間气在在泉少陽之右也。二之間气﹐乃太陽寒水﹐是以寒不去而霜乃降。二之主气﹐乃少陰君火﹐而寒水加臨於上﹐是以名艸上焦﹐而陽復化於下也。民病熱中者﹐君火之气﹐爲寒气郁於內也。三之气﹐乃司天之風气主令﹐是以天政布﹐風乃時舉﹐民病泣出耳鳴掉眩﹐乃風病行於上也。四之客气﹐乃少陰君火﹐主气乃太陰濕土﹐是以溽暑濕熱相薄﹐爭於左之上者﹐謂少陰在司天厥陰之左也。按厥陰司天之間气﹐始於下之陽明﹐而交於太陽﹐少陽在泉之間气﹐始於上之少陰﹐而交於太陰﹐故民病寒於右之下者﹐蓋從下而上也。爭於左之上者﹐謂從上而下也。是以間谷言太者﹐言在上左右之少陰太陽﹐而及於太陰陽明﹐所謂數之始起於上而終於下也。故曰﹐食間谷以保其精﹐謂保四气主時之精气也。又曰﹐食間谷以避虛邪﹐謂避左右間气之虛邪也。蓋能保其精則能避其邪矣。民病黃癉胕腫﹐皆濕熱之爲病。五之客气﹐乃太陰濕土﹐主气乃陽明燥金﹐是以燥濕更勝﹐沈陰布而寒及體者﹐二气並主淸寒也。太陰所至﹐終爲雨﹐陽明所至爲淒鳴﹐故風雨乃行。終之主气﹐乃太陽寒水﹐而相火加臨於上﹐故畏火司令。客勝其主﹐是以陽气大化﹐流水不冰。少陽在泉之气大發﹐艸感生長之气而生﹐人感溫暖之气而舒。其病溫厲者﹐所謂冬溫病也。化源者﹐五運乃六气之生源﹐如少宮之運﹐厥陰司天﹐則土气受郁矣。少商之運﹐少陽在泉﹐則金气受郁矣。故當折其致郁之气﹐以資五運之化源。以上六气相同﹐歲運不及﹐故當贊助其運气﹐無使所不勝之邪勝之。以上不及之三气相同﹐辛從金化﹐以調風木之勝﹐咸從水化﹐以調火熱之淫﹐厥陰不從標本﹐從中見少陽之火化﹐是一歲之中皆火司令﹐故當畏火之气﹐無妄犯之。厥陰司气以溫﹐用溫無犯。少陽司气以熱﹐用熱無犯。食宜同法者﹐藥食並宜也。】古今圖書集成醫部全錄卷三十九

六元正紀大論篇第七十一下之上

帝曰﹕夫子之言﹐可謂悉矣﹐然何以明其應乎﹖岐伯曰﹕昭乎哉問也﹗夫六气者﹐行有次﹐止有位﹐故常以正月朔日平旦視之﹐睹其位而知其所在矣。運有餘﹐其至先﹐運不及﹐其至後﹐此天之道﹐气之常也。運非有餘﹐非不足﹐是謂正歲﹐其至當其時也。

【王冰曰﹕睹其位而知其所在﹐謂陰之所在﹐天應以云﹐陽之所在﹐天應以淸淨﹐自然分布﹐象見不差。先後﹐皆寅時之先後也。先則丑後﹐後則卯初﹐天道昭然﹐當期必應﹐見無差失﹐是气之常。當時﹐謂當寅之正也。】

【馬蒔曰﹕此言驗六歲之應有其法也。帝問六气各有所應﹐何以明之﹖伯言六气爲主爲客者﹐每歲行有其次﹐止有其位﹐常以正月朔日平旦視之﹐睹其分布之位﹐而知其應之所在。凡運气有餘之歲﹐當至於寅時之先。凡運气不及之歲﹐當至於寅時之後。若非有餘不足之歲﹐則正當寅時之正。卽此驗之﹐凡陰之所在﹐天應以云﹐陽之所在﹐天應以淸淨﹐自然象見不差也。】

【張志聰曰﹕此言司天在泉之气﹐六期環轉﹐而各有定位也。行有次者﹐少陽之右﹐陽明治之﹔陽明之右﹐太陽治之﹔太陽之右﹐厥陰治之﹔厥陰之右﹐少陰治之﹔少陰之右﹐太陰治之﹔太陰之右﹐少陽治之﹐六气終期而六期環會也。止有位者﹐上下有位﹐左右有紀﹐一气各主六十日有奇也。以正月朔日平旦視之者﹐蓋以寅爲歲之首﹐朔爲月之首﹐寅爲日之首﹐而起初气也。睹其司天在泉之定位﹐則知六气之所在矣。運謂六气之化運﹐如子午寅申辰戌六歲主有餘﹐其主歲主時之气﹐皆先天時而至﹐如丑未卯酉巳亥六歲主不及﹐其主歲主時之气﹐皆後天時而至。正歲﹐謂歲會之紀﹐非太過﹐非不及﹐其气應時而至也。】

帝曰﹕勝復之气﹐其常在也﹐災眚時至﹐候也柰何﹖岐伯曰﹕非气化者﹐是謂災也。

【馬蒔曰﹕此言候災眚之應有其法也。帝問勝復之气﹐固有定在﹐可得而知﹐至於災眚之至﹐何以候之﹖伯言非有關於气化而至者﹐如天時星變物類民病﹐卽上文十二變之類﹐皆謂之災眚也。】

【張志聰曰﹕此論五運之勝復而爲災眚者﹐何以候之﹖非气化者﹐謂非運气之化也。如丁卯丁酉歲﹐其運風淸熱﹐風乃少角之气化﹐其淸熱乃勝復之气﹐此邪化也﹐是謂災眚。】

帝曰﹕天地之數﹐終始柰何﹖岐伯曰﹕悉乎哉問也﹗是明道也。數之始﹐起於上而終於下。歲半之前﹐天气主之﹔歲半之後﹐地气主之﹔上下交互﹐气交主之﹐歲紀畢矣。故曰﹐位明气月可知乎﹐所謂气也。

【王冰曰﹕歲半﹐謂立秋之日也。交互﹐體也。上體下體之中﹐有二互體也。位明气月者﹐大凡一气主六十日而有奇﹐以立位數之﹐位同一气﹐則月之節气中气可知也。故言天地气者以上下體言﹐勝復者以气交言﹐橫運者以上下互言﹐皆以節气準之﹐候之災眚﹐變復可期矣。】

【馬蒔曰﹕此言明天地始終之數有其紀也。帝以天地之數終始爲疑﹐蓋欲知司天在泉之始終。伯言數之所始﹐起於司天﹐而終於在泉。半歲之前﹐卽大寒至小暑﹐天气之所主也。半歲之後﹐卽大暑至小寒﹐地气之所主也。上文交互﹐則三四气之際﹐卽天地之气交主之﹐此則一歲之紀畢矣。故曰﹐凡六气之位明﹐則六十日餘八十七刻半﹐而爲每气有節气中气﹐而爲每月皆可知矣。此正天气地气气交之謂也。】

【張志聰曰﹕天謂司天﹐地謂在泉﹐道謂天地陰陽之道。數之始起於上者﹐謂數之始於一而起於天一也﹔終於下者﹐謂天數之始於一而終於地六也。歲半之前﹐歲半之後者﹐謂天地之气上下有位也。气交者﹐謂天地之气上下相交也。位謂司天在泉及左右間气之六位。气月﹐謂一气之各主兩月也。愚謂司天在泉之六气﹐總屬天一所生之眞元。眞元者﹐精气也。气爲陽﹐精爲陰﹐一陰一陽﹐化生太少之四象﹐而共爲六气也。天包乎地之外﹐故不曰在地﹐而曰在泉。精通乎天之上﹐故曰天有精也。六气循天而環轉﹐故六期而環會﹐復通貫乎地之中﹐故上下交互也。故曰﹐食歲谷以全其眞﹐食間谷以保其精。眞者﹐元眞之气﹔精者﹐天一之精。是以上文曰﹐此天之道﹐气之常也。】

帝曰﹕余司其事﹐則而行之﹐不合其數﹐何也﹖岐伯曰﹕气用有多少﹐化洽有盛衰。衰盛多少﹐同其化也。帝曰﹕願聞同化何如﹖岐伯曰﹕風溫春化同﹐熱曛昏火夏化同﹐勝與復同﹐燥淸煙露秋化同﹐雲雨昏暝埃長夏化同﹐寒气霜雪冰冬化同。此天地五運六气之化﹐更用盛衰之常也。

【馬蒔曰﹕此言五運六气之化﹐𨿽有多少盛衰﹐而皆同於四時之化也。帝以上文所言气化﹐其數有不合爲問﹐伯言气化之用有多少﹐气化之洽有盛衰﹐然皆同天地之化也。蓋凡气化有風溫﹐則與春之化同。气化有熱曛昏火。則與夏之化同。其所勝所復者﹐亦不過此。气化有燥淸煙露與秋化同﹐雲雨昏暝埃與長夏化同﹐寒气霜雪冰與冬化同﹐此乃天地五運六气之化﹐更用盛衰之常如此。】

【張志聰曰﹕此論五運六气﹐有同化之盛衰﹐是以有不合也。不合其數者﹐不合六气之數也。气用有多少者﹐謂六气之用有有餘不足也。化洽有盛衰者﹐謂五運之化有太過不及也。風熱寒燥者﹐言陰陽之六气也。春夏秋冬者﹐言角徵宮商羽﹐主歲而主時也。風溫春化同者﹐厥陰與角運同化也。熱曛夏化同者﹐少陰少陽與徵運同化也。勝與復同者﹐謂五運之勝與復气﹐亦與六气之相同也。如淸金勝角木﹐其勝气卽與陽明同。炎火復秋金﹐其復气卽與少陰少陽同也。此天地五運六气之化﹐更用盛衰之常﹐是以有不合也。如風溫之多﹐合春化之盛﹐是气運同其化矣。若六气之少﹐合五運之盛﹐五運之衰﹐合六气之多﹐此盛衰更用而不合矣。此節論六气主歲主時之多少﹐又當審五運主歲主時之盛衰﹐合而推之﹐斯得气運之微妙。】

帝曰﹕五運行同天化者﹐命曰天符﹐余知之矣。願聞同地化者﹐何謂也﹖岐伯曰﹕太過而同天化者三﹐不及而同天化者亦三﹔太過而同地化者三﹐不及而同地化者亦三。此凡二十四歲也。帝曰﹕願聞其所謂也。岐伯曰﹕甲辰﹑甲戌﹑太宮﹐下加太陰﹔壬寅﹑壬申﹑太角﹐下加厥陰﹔庚子﹑庚午﹑太商﹐下加陽明。如是者三。癸巳﹑癸亥﹑少徵﹐下加少陽﹔辛丑﹑辛未﹑少羽﹐下加太陽﹔癸卯﹑癸酉﹑少徵﹐下加少陰。如是者三。戊子﹑戊午﹑太徵﹐上臨少陰﹔戊寅﹑戊申﹑太徵﹐上臨少陽﹔丙辰﹑丙戌﹑太羽﹐上臨太陽。如是者三。丁巳﹑丁亥﹑少角﹐上臨厥陰﹔乙卯﹑乙酉﹑少商﹐上臨陽明﹔己丑﹑己未﹑少宮﹐上臨太陰。如是者三。除此二十四歲﹐則不加不臨也。

【王冰曰﹕六十年中﹐同天地之化者﹐凡二十四歲﹐余悉隨己多少。】

【馬蒔曰﹕此明同天符同歲會天符之義﹐正以其下加上臨﹐而余歲則不然也。帝以五運之气﹐同乎天化者﹐命曰天符﹐余已知之﹐而五運之行﹐同乎地化者﹐尙有未知爲疑。伯乃總括其目而對曰﹕太過之年而同天化者三﹐不及之年而同天化者亦三﹐皆謂之天符。太過而同地化者三﹐謂之同天符﹐不及而同地化者亦三﹐謂之同歲會﹐凡此有二十四歲也。故甲辰﹑甲戌之歲﹐乃土運太過﹐爲太宮上見太陽司天﹐而下則加以太陰濕土在泉。壬寅﹑壬申之歲﹐乃木運太過﹐爲太角上見少陽司天﹐而下則加以厥陰風木在泉。庚子﹑庚午之歲﹐乃金運太過﹐爲太商上見少陰司天﹐而下則加以陽明燥金在泉。此卽上文以太過之年﹐而地化與運气相同者三﹐所以謂之同天符也。癸巳﹑癸亥之歲﹐乃火運不及﹐爲少徵上見厥陰司天﹐而下則加以少陽相火在泉。辛丑﹑辛未之歲﹐乃水運不及﹐爲少羽上見濕土司天﹐而下則加以太陽寒水在泉。癸卯﹑癸酉之歲﹐乃火運不及﹐爲少徵上見陽明司天﹐而下則加以少陰君火在泉。此卽上文以不及之年﹐而地化與運气相同者三﹐所以謂之同歲會也。然此同天符同歲會之六者﹐皆自在泉而論之耳﹐卽所謂同地化也。下文曰﹐太過而加曰同天符﹐不及而加曰同歲會者﹐此也。戊子﹑戊午之歲﹐乃火運太過爲太徵﹐而上則臨以少陰君火﹐戊寅﹑戊申之歲﹐乃火運太過爲太徵﹐而上則臨以少陽相火﹐丙辰﹑丙戌之歲﹐乃水運太過爲太羽﹐而上則臨以太陽寒水﹐此卽上文以太過之年﹐而司天之气與運气相同者三﹐所以謂之天符也。丁巳﹑丁亥之歲﹐乃水運不及爲少角﹐而上則臨以厥陰風木。乙卯﹑乙酉之歲﹐乃金運不及爲少商﹐而上則臨以陽明燥金。己丑﹑己未之歲﹐乃土運不及爲少宮﹐而上則臨以太陰濕土。此卽上文以不及之年﹐而司天之气與運气相同者三﹐亦謂之天符也。此六者﹐皆自司天而論之耳﹐卽所謂同天化也。下文曰太過不及﹐皆曰天符者此也。但內有己丑﹑己未﹑戊午﹑乙酉﹐又爲太乙天符耳﹐此二十四歲﹐上臨下加﹐故有三者之分﹐除此之外﹐則不加不臨也。按六十年中﹐太乙天符四年﹐天符十二年﹐歲會八年﹐同天符六年﹐同歲會六年﹐五者分而言之﹐共三十六年﹐合而言之﹐止三十二年﹐經言二十四歲﹐除歲會八年也。】

【張志聰曰﹕甲辰﹑甲戌﹑壬寅﹑壬申﹑庚子﹑庚午﹐此太過而同地化者三﹐運合六气計六歲。癸巳﹑癸亥﹑辛丑﹑辛未﹑癸卯﹑癸酉﹐此不及而同地化者三﹐運六气計六年。戊子﹑戊午﹑戊寅﹑戊申﹑丙辰﹑丙戌﹐此太過而同天化者三﹐運六气計六年。丁巳﹑丁亥﹑乙卯﹑乙酉﹑己丑﹑己未﹐此不及而同天化者三﹐運六气計六年。凡二十四歲﹐上下加臨﹐餘三十六歲﹐則不加不臨。】

帝曰﹕加者何謂﹖岐伯曰﹕太過而加同天符﹐不及而加同歲會也。帝曰﹕臨者何謂﹖岐伯曰﹕太過不及﹐皆曰天符﹐而變行有多少﹐病形有微甚﹐生死有早晏耳。

【馬蒔曰﹕此承上文而明下加上臨之義也。夫所以謂之加者﹐正以太過之年﹐而在泉者與運气相合﹐猶運气與司天相合﹐故謂之同天符也。不及之年而在泉者﹐與歲辰相合﹐猶運气與歲辰相合﹐故謂之同歲會也。此亦下加之義也。至於所謂臨者﹐太過不及之年﹐而運气與司天相合﹐皆謂之天符。其太乙天符﹐則戊午爲太過﹐己丑﹑己未﹑乙酉爲不及﹐此四年者皆是也。經文止曰天符﹐而不曰太乙天符﹐以其均謂之天符也。但見變行有多少﹐病形有微甚﹐生死有早晏。六微旨大論曰﹐天符爲執法﹐歲會爲行令﹐太乙天符爲貴人。邪中執法﹐其病速而危﹔中行令者﹐其病徐而持﹔中貴人者﹐其病暴而死者﹐是也。】

【張志聰曰﹕太過而同地化者﹐與天符相同﹐不及而同地化者﹐與歲會相同也。其太過不及之十二歲﹐皆曰天符﹐然內有變行多少之分焉。多少者﹐卽太過不及之變也。太過者暴﹐不及者徐﹐暴者爲病甚﹐徐者爲病持﹐故有微甚死生之分焉。按馬注引執法行令貴人而言﹐然此節單論天符之有太過不及﹐前篇分別天符歲會﹑太乙天符﹐與此不合。】

帝曰﹕夫子言用寒遠寒﹐用熱遠熱﹐余未知其然也﹐願聞何謂遠﹖岐伯曰﹕熱無犯熱﹐寒無犯寒﹐從者和﹐逆者病﹐不可不敬畏而遠之﹐所謂時興六位也。帝曰﹕溫涼何如﹖岐伯曰﹕司气以熱﹐用熱無犯﹔司气以寒﹐用寒無犯﹔司气以涼﹐用涼無犯﹔司气以溫﹐用溫無犯。間气同其主無犯﹐異其主則小犯之﹐是謂四畏﹐必謹察之。帝曰﹕善。其犯者何如﹖岐伯曰﹕天气反時則可依時﹐及勝其主則可犯﹐以平爲期而不可過﹐是謂邪气反勝者。故曰﹐無失天信﹐無逆气宜﹐無翼其勝﹐無贊其復﹐是謂至治。

【王冰曰﹕四時气王之月﹐藥及食衣﹐寒熱溫涼四者﹐皆宜避之﹐差四時同犯﹐則以水濟水﹐以火助火﹐病必生也。可犯﹐謂夏熱甚則可以熱犯熱﹐寒气不甚則不可犯。平不可過﹐謂气平則止﹐過則病生﹐與犯同也。邪气反勝者﹐气動有勝﹐是謂邪客勝於主﹐不可不禦也。六步之气於六位中﹐應寒反熱﹐應熱反寒﹐應溫反涼﹐應涼反溫﹐是謂六步之邪勝也。差冬反溫﹐差夏反冷﹐差秋反熱﹐差春反涼﹐是謂四時之邪勝也。勝則反其气以平之。天信﹐謂至時必定。翼贊﹐皆佐之也。謹守天信﹐是謂至眞妙理。】

【馬蒔曰﹕此言寒熱溫涼﹐有不可犯者﹐以司气爲本﹐有小可犯者﹐以間气所加之客气﹐與主气異也。司气﹐司天司地之气也。司气之寒熱溫涼﹐如辰戌太陽寒水司天﹐太陰濕上在泉之類﹐則不可輕犯之。間气者﹐天地左右二間之气也。至眞要大論謂司天地者主歲﹐主歲者紀歲﹐司左右者爲間气﹐間气者紀步﹐故天地左右二間之气﹐客气與主气同﹐則無犯之﹐若客气與主气異﹐則小犯之﹐此四畏所在﹐不可不察。且小犯者﹐正以天气𨿽反﹐僅可佐不及。客勝其主﹐如夏寒甚﹐則可以熱犯熱﹐若寒不甚﹐則不可犯之﹐但以平爲期﹐過則病生﹐故不可過也。何也﹖邪客勝主﹐不可不禦故耳。此乃無失天信﹐無逆气宜﹐無翼勝贊復﹐而爲治法之至也。】

【張志聰曰﹕興﹐起也。此總言一歲之中﹐有應時而起之六位﹐各主六十日零八十七刻半﹐各有寒熱溫涼之四气﹐皆宜遠而無犯之。如初之气﹐天气尙寒﹐是宜用熱﹐時值少陽相火司令﹐又當遠此一位而無犯也。如二之气﹐天气已溫﹐是宜用涼﹐時值太陽寒水司令﹐又當遠此一位而用涼也。每歲之六气皆然。從則和﹐逆則病﹐不可不敬畏而遠之。又分論司天在泉及間气之無犯也。如少陰在上﹐司气以熱而用熱者﹐又當遠此少陰之熱而無犯也。如陽明在泉﹐司气以涼而用涼者﹐又當遠此陽明之涼而無犯也。餘气皆然。如間气與司天在泉之主气相同者﹐不可犯﹐與主气異者﹐則小犯之。假如少陽司天﹐初气乃少陰君火﹐是與司天之气相同﹐無犯其熱。如少陰在泉﹐四之气乃太陽寒水﹐是與主气相異﹐可少用熱而小犯之。是謂寒熱溫涼之四畏﹐不可不謹察也。天气反時者﹐如司气以熱﹐而天气反涼﹐是當依時而用溫矣。如司气以熱﹐而寒反勝之﹐又可用熱而犯主气之熱矣。然止以气平爲期﹐不可過用﹐以傷司气之元眞﹐是謂邪气反勝者﹐則可犯也。天信﹐謂气之應時而至者﹐無差失而妄犯之。六气各有所宜而不可逆﹐有勝气又宜折之而無翼其勝﹐有復气又當抑之而無贊其復。調之正味﹐使上下合徳﹐無相奪倫﹐五運和平﹐勿乖其政﹐是謂至治。】

帝曰﹕善。五運气行﹐主歲之紀﹐其有常數乎﹖岐伯曰﹕臣請次之。

【張志聰曰﹕此章與上章大意相同。前以太陽爲始﹐序三陽三陰之六气﹐以角運爲初﹐序魚徵宮商羽之五音﹐而年歲有所不齊也。故今以天干始於甲﹐地支始於子﹐從甲子而至癸巳﹐三十歲而爲一紀﹐復從甲午而至癸亥﹐六十歲而爲一周﹐斯歲運始順﹐故復次之。】

甲子甲午歲

上少陰火中太宮土運下陽明金熱化二﹐雨化五﹐燥化四﹐所謂正化日也。其化上鹹寒﹐中苦熱﹐下酸熱﹐所謂藥食宜也。

【馬蒔曰﹕上少陰火者﹐子午少陰君火司天也。中太宮土運者﹐甲爲土運爲太宮也。下陽明金者﹐陽明燥金在泉也。熱化二﹐言司天少陰主熱﹐正化從本生數﹐對化從標成數﹐則甲子之年﹐屬對化成數。主熱化七﹐其在泉亦主成數。主燥化九﹐甲午之年﹐屬正化生數。主熱化二﹐其在泉亦主燥化四﹐雨化五﹐言主運土爲雨﹐故雨化五。按本論後文云﹐太過者其數成﹐不及者其數生。土常以生﹐今甲年土運太過﹐故言雨化五﹐五土數也。燥化四﹐言在泉也﹐義見上。正化日者詳後文有邪气化日﹐則凡正化日者﹐皆正气所化也。按太過之年﹐止有正化日者﹐卽如火主熱﹐上主雨﹐金主燥。無勝無復﹐謂之正气所化之日。後凡不及之年﹐有邪化日又有正化日者﹐以有勝有復﹐謂之邪化之日。其正化日卽如下節之乙丑年﹐丑爲濕﹐乙爲淸﹐乃正化之日也。此句結上熱雨燥化三句﹐後仿此。上鹹寒﹐言司天宜用之藥食也。蓋太過之土勝水﹐故用鹹寒以扶水﹐卽所謂熱淫所勝﹐平以鹹寒也。中苦熱﹐言土運宜用之藥食也。下酸熱﹐言在泉宜用之藥食也﹐卽所謂燥淫於內﹐治以苦溫。此誤言酸熱。所謂藥食宜也﹐乃結上三句﹐後仿此。】

【張志聰曰﹕熱化二者﹐天一生水﹐地六成之﹔地二生火﹐天七成之﹔天三生木﹐地八成之﹔地四生金﹐天九成之﹔天五生土﹐地十成之。天干始於甲﹐地支始於子﹐故其數從生始也。雨化五者﹐運居其中﹐太過者其數成﹐不及者其數生。雨爲上化﹐土以生也。燥化乃己卯﹑己酉﹐己主不及﹐故其數生。無勝復之邪化﹐故爲正化。所謂日者﹐以一運統主一歲。而五運又以角木爲初﹐羽水爲終﹐各分主七十二日有奇也。上謂司天﹐下謂在泉﹐中謂化運。君火司天﹐故宜鹹寒以制化。太陰濕土運化於中﹐故宜苦以燥濕熱﹐以溫陰陽。明淸涼在泉﹐故宜酸以助收﹐熱以溫涼﹐藥食並相宜也。此卽上章宜苦燥之溫之﹐食宜同法之義﹐余歲俱仿此。】

乙丑乙未歲

上太陰土中少商金運下太陽水熱化寒化勝復同﹐所謂邪气化日也。災七宮﹐濕化五﹐淸化四﹐化六﹐所謂正化日也。其化上苦熱﹐中酸和﹐下甘熱﹐所謂藥食宜也。

【馬蒔曰﹕上太陰土者﹐丑未太陰濕土司天也。中少商金運者﹐乙爲金運爲少商也。下太陽水者﹐太陽寒水在泉也。熱化寒化勝復同者﹐熱勝寒復也。所謂邪气化日者﹐因勝而復﹐乃邪气所化之日也。七宮﹐西室兌位天柱司也。災之方以運之當方言。濕化五﹐言司天太陰﹐正化於未﹐對化於丑﹐其化者五以生數也。後文云﹐土常以生也﹐不必分太過不及﹐而皆曰五也。淸化四﹐言運也。金之气淸﹐故言淸化。不及者其數生﹐乙爲不及﹐故言生數四也。寒化六﹐言在泉乙丑爲對化﹐從標成數﹐當爲寒化﹐六乙未爲正化﹐從本生數﹐當爲寒化﹐一也。正化日者﹐皆正气所化之日也。上苦熱﹐此言司天宜用之藥食。至眞要大論云﹕濕淫所勝﹐平以苦熱。中酸和﹐言金運宜用之藥食也。下甘熱﹐言在泉宜用之藥食也。至眞要大論云﹕寒淫於內﹐治以甘熱。】

【張志聰曰﹕不及之運有勝復﹐金運不及﹐火熱勝之﹐金之子寒水來復。有勝復之邪气﹐故爲邪化。所謂日者﹐謂勝气在勝﹐彼所主之七十二日﹐復气在復﹐我所司之七十二日﹐此卽上章淸熱勝復同﹐其運風淸熱之義。余不及歲俱準此。七乃兌宮﹐金運不及﹐爲熱寒勝復﹐故主災眚﹐在於兌之西方。上章以太過之歲﹐而主民病﹐此以不及之歲﹐而言災眚﹐蓋太過之气暴﹐不及之气徐﹐病甚而災微也。濕化五者﹐乙主不及﹐故其數生。按乙運不及﹐則丑未之司天在泉﹐亦主不及﹐气運之同也。淸化四﹐謂運不及故其數生﹐余不及歲準此。寒化者﹐乃庚辰﹑庚戌也﹐庚主太過﹐故其數成。所謂正化日者﹐謂濕化五﹐淸化四﹐寒化六﹐皆主正化無勝復之邪气也。五運之气﹐分主七十二日﹐司天在泉之气﹐各主六十日有奇也。金气主收﹐故宜酸以收之。和者﹐謂五運之气﹐𨿽各主一歲﹐而一歲之中﹐又有生長化收藏之五運﹐故又宜五味以和之。甘爲土味﹐能制化寒水。】

丙寅丙申歲

【林億云﹕詳丙申之歲﹐申金生水﹐水化之令轉盛﹐司天相火﹐爲病減半。】

上少陽相火中太羽水運下厥陰木火化二﹐寒化六﹐風化三﹐所謂正化日也。其化上鹹寒﹐中咸溫﹐下辛溫﹐所謂藥食宜也。

【馬蒔曰﹕上少陽相火者﹐寅申少陽相火司天也。中太羽水運者﹐丙爲水運爲太羽也。下厥陰者﹐厥陰風木在泉也。火化二﹐言司天丙寅爲正化﹐從本生數﹐當爲火化二。丙申爲對化﹐從標成數﹐當爲火化七也。寒化六﹐言水運太過﹐主成數﹐故寒化六也。風化三﹐言在泉丙寅爲正化﹐從本生數﹐當云風化三。丙申爲對化﹐從標成數﹐當云風化八﹐舊誤矣。正化日﹐謂非勝非復﹐正气所化之日也。上鹹寒﹐言司天宜用之藥食。至眞要大論云﹕火淫於內﹐治以咸冷。中咸溫﹐言水運宜用之藥食。下辛溫﹐言在泉宜用之藥食。至眞要大論云﹕風淫於內﹐治以辛涼。】

【張志聰曰﹕火化二者﹐火臨於上﹐水承制之﹐故主不及。寒化六者﹐運太過﹐故其數成。余太過運準此。風化乃辛巳辛亥也﹐巳亥主不及﹐故其數生﹐水運主咸﹐而以咸助之﹐後之化運﹐多用和助之味﹐所謂折其鬱气﹐資其化源也。】

丁卯丁酉歲

【馬蒔曰﹕丁卯歲會﹐丁爲木運﹐卯之年辰﹐亦爲木運臨加﹐故曰歲會。林億云﹕詳丁年正月壬寅爲幹徳符﹐便爲平气﹐勝復不至﹐運同正角﹐金不勝木﹐木亦不災土。又丁卯年得卯佐之﹐卽上陽明不能災之。】

上陽明金中少角木運下少陰火淸化熱化勝復同﹐所謂邪气化日也。災三宮﹐燥化九﹐風化三﹐熱化七﹐所謂正化日也。其化上苦小溫﹐中辛和﹐下鹹寒﹐所謂藥食宜也。

【馬蒔曰﹕上陽明金者﹐卯酉陽明燥金司天也。中少角木運者﹐丁爲木運爲少角也。下少陰火者﹐少陰君火在泉也。淸化熱化勝復同者﹐淸勝熱復也。所謂邪化日﹐謂因勝而復﹐乃邪气所化之日也。災三宮﹐林億云﹕詳三宮東室震位﹐天衝司災之方﹐以運之當方言。燥化九者﹐言司天卯酉主燥﹐正化從本生數﹐對化從標成數﹐則丁卯之年﹐屬對化成數﹐主燥化九﹐丁酉之年﹐屬正化生數﹐主燥化四也。風化三﹐言木運不及﹐主生數﹐故風化三也。熱化七﹐言在泉丁卯對化﹐當云熱化七﹐丁酉正化﹐當云熱化七也。正化日者﹐乃正气所化之日也。上苦小溫﹐言司天宜用之藥食。至眞要大論云﹕燥淫所勝﹐平以苦溫。中辛和﹐言水運宜用之藥食。下鹹寒﹐言在泉宜用之藥食。至眞要大論云﹕熱淫於內﹐治以鹹寒。】

【張志聰曰﹕淸化熱化勝復同者﹐淸勝气熱復气也。三宮﹐主震分野之東方。燥化九者﹐委和之紀﹐上商與正商同。故主成。蓋木不及﹐金勝之﹐今燥化臨上則金盛矣。熱化乃壬子﹑壬午﹐壬主太過﹐故主成。】

戊辰戊戌歲

上太陽水中太徵火運下太陰土寒化六﹐熱化七﹐濕化五﹐所謂正化日也。其化上苦溫﹐中甘和﹐甘溫﹐所謂藥食宜也。

【馬蒔曰﹕上太陽水者﹐辰戌太陽寒水司天也。中太徵火運者﹐戊爲火運爲太徵也。下太陰濕土者﹐太陰濕土在泉也。寒化六者﹐司天戊辰對化﹐從標成數﹐當云寒化六。戊戌正化﹐從本生數﹐當云寒化七也。熱化七﹐言火運戊辰﹐對化七﹐戊戌正化二也。濕化五﹐言在泉之化﹐所謂土常以生也。正化日﹐謂正气所化也。上苦溫﹐言司天宜用之藥食。至眞要大論云﹕寒淫所勝﹐平以辛熱。中甘和﹐言火運宜用之藥食。下甘溫﹐言在泉宜用之藥食。至眞要大論云﹕濕淫於內﹐治以苦熱。】

【張志聰曰﹕寒化六者﹐辰戌主太過﹐故其數成。濕化者﹐癸丑癸未也。丑未主不及﹐故其數生。】

己巳己亥歲

上厥陰木中少宮土運下少陽相火風化淸化勝復同﹐所謂邪气化日也。災五宮﹐風化三﹐濕化五﹐火化七﹐所謂正化日也。其化上辛涼﹐中甘和﹐下鹹寒﹐所謂藥食宜也。

【馬蒔曰﹕上厥陰木者﹐巳亥爲厥陰風木司天也。中少宮土運者﹐己爲陰﹐上爲少宮。林億云﹕詳至九月甲戌月﹐巳得甲戌方還正宮。下少陽相火者﹐少陽相火在泉也。風化淸化勝復同者﹐風勝淸復也。所謂邪气化日者﹐因勝而復﹐邪气所化之日也。災五宮﹐林億云﹕按五常政大論云﹕其眚四維。按《天元玉冊》云﹐中室天禽司非維宮﹐同正宮寄位二宮坤位。風化三﹐言司天己巳對化﹐從標成數﹐當云風化八﹐己亥正化﹐從本生數﹐當云風化三也。濕化五﹐言土運也。火化七﹐言在泉己巳屬對化﹐從標成數﹐主熱化七﹐己亥屬正化﹐從本生數﹐主熱化二也。所謂正化日者﹐正气所化也。上辛涼﹐言司天宜用之藥食。至眞要大論云﹕風淫所勝﹐平以辛涼。中甘和﹐言土運宜用之藥食。下鹹寒﹐言在泉宜用之藥食。至眞要大論云﹕火淫於內﹐治以鹹寒。】

【張志聰曰﹕五宮﹐乃中央土宮也。風化三者﹐巳亥主不及﹐故其數生﹐火化乃戊寅戊申也。寅申主太過﹐故其數成。】

庚午【同天符】庚子歲【同天符】

上少陰火中太商金運下陽明金熱化七﹐淸化九﹐燥化九﹐所謂正化日也。其化上鹹寒﹐中辛溫酸溫﹐所謂藥食宜也。

【馬蒔曰﹕上少陰火者﹐子午爲少陰君火司天也。中太商金運者﹐庚爲陽金爲太商。林億云﹕詳庚午年﹐金令減半﹐以上見少陰君火年幹亦爲火故也。庚子年﹐子是水﹐金气相得﹐與庚午年又異。下陽明金者﹐陽明燥金在泉也。熱化七﹐言司天庚午年﹐屬正化﹐從本生數﹐主熱化二﹐庚子年﹐屬對化﹐從標成數﹐主熱化七也。淸化九﹐言金運庚午年﹐亦從正化生數﹐主淸化四﹐庚子年亦從對化成數﹐主淸化九也。燥化九﹐言在泉庚午年燥化四﹐庚子年燥化九﹐義同上。所謂正化日者﹐正气所化也。上鹹寒﹐言司天宜用之藥食。至眞要大論云﹕熱淫所勝﹐平以鹹寒。中辛溫﹐言金運宜用之藥食﹐下酸溫﹐言在泉宜用之藥食。至眞要大論云﹕燥淫於內﹐治以苦溫。】

【張志聰曰﹕熱化七者﹐子午主太過﹐故其數成。淸化九者﹐金運太過也。燥化﹐乃乙卯﹑乙酉也。從革之紀﹐上商與正商同﹐故主成。蓋金气不足﹐而得運化之助﹐故與正商相同而盛也。】

辛未【同歲會】辛丑歲【同歲會】

上太陰土中少羽水運下太陽水雨化風化勝復同﹐所謂邪气化日也。災一宮﹐雨化五﹐寒化一﹐所謂正化日也。其化上苦熱﹐中苦和﹐下苦熱﹐所謂藥食宜也。

【馬蒔曰﹕上太陰土者﹐丑未太陰濕土司天也。中少羽水運者﹐辛爲水運爲少羽也。林億云﹕詳此至七月丙申月水還正羽。下太陽水者﹐太陽寒水在泉也。雨化風化勝復同者﹐雨勝風復也。所謂邪气化日者﹐因勝而復﹐乃邪气所化之日也。災一宮﹐林億云﹕詳一宮北室坎位天元司。雨化五﹐言司天之化﹐土常以生﹐故辛未﹑辛丑年皆土﹐雨化五也。寒化一﹐言在泉也。林億云﹕詳此以運與在泉俱水﹐故只言寒化一。寒化一者﹐少羽之化气也。若太陽在泉之化﹐則辛未寒化一﹐辛丑寒化六也。正化日﹐謂正气所化也。上苫熱﹐言司天宜用之藥食。至眞要大論云﹕濕淫所勝﹐平以苦熱。中苦和﹐言運气宜用之藥食。下苦熱﹐言在泉宜用之藥食。至眞要大論云﹕寒淫於內﹐治以甘熱。】

【張志聰曰﹕一宮﹐北方坎位也。雨化者﹐丑未主不及﹐故其數生。寒化在化運主不及﹐故其數生。在在泉﹐乃丙辰﹑丙戌也。辰戌乃太陽之水﹐合丙之化運而始生﹐故其數一。】

壬申【同天符】壬寅歲【同天符】

【馬蒔曰﹕蓋木運太過﹐下加厥陰﹐卽厥陰爲在泉也。故曰同天符。】

上少陽相火中太角木運下厥陰木火化二﹐風化八﹐所謂正化日也。其化上鹹寒﹐中酸和﹐下辛涼﹐所謂藥食宜也。

【馬蒔曰﹕上少陽相火者﹐寅申爲相火司天也。中太角木運者﹐壬爲陽木爲太角也。下厥陰木者﹐厥陰風木在泉也。火化二者﹐壬申爲對化﹐從標成敷﹐當云火七化﹐壬寅爲正化。從本生數﹐當云火化二也。風化八﹐林億云﹕詳此以運與在泉俱木﹐故只有風化八﹐乃太角之運化也。若厥陰在泉之化﹐則壬申風化三﹐壬寅風化八也。正化日﹐謂正气所化也﹐上鹹寒﹐言司天宜用之藥食。中酸和﹐言木運宜用之藥食。下辛涼﹐言在泉宜用之藥食。】

【張志聰曰﹕火化二者﹐壬申﹑壬寅爲同天符﹐故其數生﹐天主生也。風化在中運﹐主角木太過﹐故其數成。在在泉﹐乃丁巳﹑丁亥也。委和之紀﹐上角與正角同﹐故主成。蓋木气不及﹐而得運化之助﹐則木气盛矣。故其數八。】

癸酉【同歲會】癸卯歲【同歲會】

【馬蒔曰﹕火運不及﹐下加少陰﹐以在泉爲火﹐故曰同歲會。】

上陽明金中少徵火運下少陰火寒化雨化勝復同﹐所謂邪气化日也。災九宮﹐燥化九﹐熱化二﹐所謂正化日也。其化上苦小溫﹐中咸溫﹐下鹹寒﹐所謂藥食宜也。

【馬蒔曰﹕上陽明金者﹐陽明燥金司天也。中少徵火運者﹐癸爲陰火爲少徵也。下少陰火者﹐少陰君火在泉也。寒化雨化勝復同者﹐寒勝雨復也。災九宮﹐林億云﹕詳九宮離位南室天英司也。燥化九﹐癸酉燥化四﹐癸卯燥化九也。熱化二﹐以運與在泉俱火﹐故只言熱化二。熱化二者﹐少徵之運化也。若少陰在泉之化﹐則癸酉熱化七﹐癸卯熱化二也。正化日﹐謂正气所化也。上苦小溫﹐言司天宜用之藥食。中咸溫﹐言火運宜用之藥食﹐下鹹寒﹐言在泉宜用之藥食。】

【張志聰曰﹕九宮﹐乃南方離位。燥化九者﹐伏明之紀﹐上商與正商同﹐故主成。蓋火運不及﹐收气自政﹐而又上臨於司天﹐則其气盛矣。熱化在中運﹐主不及﹐故其數二。在在泉乃戊子﹑戊午﹐屬天符之歲﹐故其數成。蓋天生而地成也。】

甲戌【歲會同天符】甲辰歲【歲會同天符】

【馬蒔曰﹕運與年辰皆土曰歲會﹐又土運太過下加太陰在泉曰同天符。】

上太陽水中太宮土運下太陰土寒化六﹐濕化五﹐所謂正化日也。其化上苦熱﹐中苦溫。下苦溫﹐所謂藥食宜也。

【馬蒔曰﹕上太陽水者﹐辰戌爲太陽寒水司天也。中太宮土運者﹐甲爲陽土爲太宮也。下太陰土者﹐濕土在泉也。寒化六﹐詳甲戌正化﹐從本生數﹐當云寒化一﹐甲辰對化﹐從標成數﹐當云寒化六。濕化五﹐林億云﹕詳此以運與在泉俱土﹐故只言濕化五也。上苦熱﹐言司天宜用之藥食。至眞要大論云﹕寒淫所勝﹐平以苦熱。中苦溫﹐言土運宜用之藥食。下苦溫﹐言在泉宜用之藥食。至眞要大論云﹕濕淫於內﹐治以苦熱。】

【張志聰曰﹕寒化六者﹐辰戌主太過﹐故其數成。按土盛而不勝水者﹐乃歲會之年﹐气之平也﹐故無勝復。濕化中運土常以生。在在泉乃己丑﹐己未﹑丑未﹐主不及﹐故其數生。】

乙亥乙巳歲

上厥陰木中少商金運下少陽相火熱化寒化勝復同﹐邪气化日也。災七宮﹐風化八﹐淸化四﹐火化二﹐正化度也。其化上辛涼﹐中酸和﹐下鹹寒﹐所謂藥食宜也。

【馬蒔曰﹕上厥陰木者﹐巳亥爲厥陰﹐風木司天也。中少商金運者﹐乙爲陰金爲少商也。林億云﹕詳乙亥年三月得庚辰﹐月建見於徳符﹐卽气還正商﹐火未得王而先平﹐火不勝則水不復。又亥是水得力年﹐故火不勝也。乙巳歲火來小勝﹐巳爲火佐於勝也。卽於二月中气﹐君火時化日﹐火來行勝﹐不得水復﹐遇三月庚辰月乙見庚而气自全﹐金還正商﹐下少陽相火者﹐相火在泉也。熱化寒化勝復同者﹐熱勝寒復也。災七宮者﹐七爲金方也。風化八﹐言司天也。詳乙亥正化﹐從本生數﹐當云風化三﹐乙巳對化﹐從標成數﹐當云風化八也。淸化四﹐言金運乙亥淸化四﹐乙巳淸化九也。火化二﹐言在泉乙亥熱化二﹐乙巳熱化七也。度﹐謂時度也。上辛涼﹐言司天宜用之藥食。中酸和﹐言金運宜用之藥食。下鹹寒﹐言在泉宜用之藥食。】

【張志聰曰﹕風化八者﹐從革之紀﹐上角與正角同﹐故主成。蓋金運不及﹐生气乃揚﹐而又上臨於司天﹐則木气盛矣。火化乃庚寅庚申也﹐當主成數﹐疑誤。度者﹐謂所主之時度也。】

丙子【歲會】丙午歲

【馬蒔曰﹕丙爲水運﹐子爲年辰﹐又爲水﹐故曰歲會。】

上少陰火中太羽水運下陽明金熱化二﹐寒化六﹐淸化四﹐正化度也。其化上鹹寒﹐中咸熱﹐下酸溫﹐所謂藥食宜也。

【馬蒔曰﹕上少陰火者﹐子午爲少陰君火司天也。中太羽水運者﹐丙爲陽水爲太羽也。下陽明金者﹐燥金在泉也。熱化二﹐言司天也。林億云﹕詳丙子歲熱化七﹐金之災得其半﹐以運水太過﹐勝於天令﹐天令減半﹐丙午熱化二﹐午爲火﹐少陰君火同天運𨿽水﹐一水不能勝二火﹐故異於丙子歲。寒化六﹐言水運太過者﹐其數成﹐故寒化六也。淸化四﹐言在泉丙子燥化九﹐丙子燥化四也。上鹹寒﹐言司天宜用之藥食。中咸熱﹐言水運宜用之藥食。下酸溫﹐言在泉宜用之藥食。至眞要大論云﹕燥淫於內﹐治以酸溫。】

【張志聰曰﹕熱化二者﹐火司於上﹐水承制之﹐故主不及。淸化乃辛卯﹑辛酉也﹐卯酉主不及﹐故其數生。】

丁丑丁未歲

上太陰土中少角木運下太陽水淸化熱化勝復同﹐邪气化度也。災三宮﹐雨化五﹐風化三﹐寒化一﹐正化度也。其化上苦溫﹐中辛溫﹐下甘熱﹐所謂藥食宜也。

【馬蒔曰﹕上太陰土者﹐丑未爲太陰濕土司天﹐林億云﹕詳此木運平气上刑天令減半也。中少角木運者﹐丁爲陰木爲正角也。林億云﹕詳丁年正月壬寅爲幹徳符爲正角。下太陽水者﹐太陽寒水在泉也。淸化熱化勝復同者﹐淸勝熱復也。災三宮者﹐三爲木方也。雨化五﹐言司天雨爲濕土﹐五爲土數也。風化三﹐言木運不及﹐其數生﹐故風化三。寒化一﹐言在泉丁丑寒化六﹐丁未寒化一也。上苦溫﹐言司天宜用之藥食。至眞要大論云﹕濕淫所勝﹐平以苦熱。中辛溫﹐言木運宜用之藥食。下甘熱﹐言在泉宜用之藥食。至眞要大論云﹕寒淫於內﹐治以甘熱。】

【張志聰曰﹕雨化五者﹐丑未主不及﹐故其數生。寒化乃壬辰﹑壬戌也。辰戌之水﹐合於水而始生﹐故其數一。按天一始生之水曰天癸﹐然太陽之水﹐止合丙之化气﹐壬之生气﹐而不與辛癸相合﹐蓋辛與丙合﹐壬與癸合也。倪仲宣曰﹕寒水在泉﹐土制於上﹐故主不及。】

戊寅【天符】戊申歲【天符】

【馬蒔曰﹕火運上見少陽火﹐與司天相合﹐故曰天符。又詳戊申年與戊寅年小異﹐申爲金﹐佐於肺﹐肺受火刑﹐其气稍實﹐民病得半。】

上少陽相火中太徵火運下厥陰木火化七﹐風化三﹐正化度也。其化上鹹寒﹐中甘和﹐下辛涼﹐所謂藥食宜也。

【馬蒔曰﹕上少陽火者﹐寅申爲相火司天也。中太徵火運者﹐戊爲陽火爲太徵也。下厥陰木者﹐厥陰風木在泉也。火化七﹐言司天也。詳天符司天與運合﹐故只言火化七。火化七者﹐太徵之運气也。若少陽司天之气﹐則戊寅火化二﹐戊申火化七也。風化三﹐言在泉戊寅風化八﹐戊申風化三也。上鹹寒﹐言司天宜用之藥食。中甘和﹐言火運宜用之藥食。下辛涼﹐言在泉宜用之藥食。】

【張志聰曰﹕火化七者﹐寅申太徵皆主火運太過﹐故其數成﹐風化乃癸巳癸亥﹐主不及﹐故其數生。】

己卯己酉歲

【馬蒔曰﹕詳己卯金與運土相得﹐子逆父位爲逆。】

上陽明金中少宮土運下少陰火風化淸化勝復同﹐邪气化度也。災五宮﹐淸化九﹐雨化五﹐熱化七﹐正化度也。其化上苦小溫﹐中甘和﹐下鹹寒﹐所謂藥食宜也。

【馬蒔曰﹕上陽明金者﹐陽明燥金司天也。中少宮土運者﹐己爲陰土爲少宮也。林億云﹕詳復罷土气未正後九月甲戌月﹐土還正宮﹐己酉之年木勝火微也。下少陰火者﹐少陰君火在泉也。風化淸化勝復同者﹐木勝金復也。災五宮者﹐五爲中土也。淸化九﹐言司天己卯燥化九﹐己酉燥化四也。雨化五﹐言土運也。熱化七﹐言在泉也。詳己卯熱化二﹐己酉熱化七也。上苦小溫﹐言司天宜用之藥食。中甘和﹐言土運宜用之藥食。下鹹寒﹐言在泉宜用之藥食。】

【張志聰曰﹕淸化九者﹐金不及而土運生之﹐故其气盛。熱化乃甲子﹑甲午也﹐子午主太過﹐故其數成。】

庚辰庚戌歲

上太陽水中太商金運下太陰土寒化一﹐淸化九﹐雨化五﹐正化度也。其化上苦熱﹐中辛溫﹐下甘熱﹐所謂藥食宜也。

【馬蒔曰﹕上太陽水者﹐辰戌爲太陽寒水司天也。中太商金運者﹐庚爲陽金爲太商也。下太陰土者﹐濕土在泉也。寒化一﹐言司天也。詳庚辰寒化六﹐庚戌寒化一也。淸化九﹐言金運太過者﹐其數成。雨化五﹐言在泉也﹐五爲土數。上苦熱﹐言司天宜用之藥食。中辛溫﹐言金運宜用之藥食。下甘熱﹐言在泉宜用之藥食。】

【張志聰曰﹕寒化一者﹐土制其水﹐故主不及。雨化乃乙丑乙未也。丑未主不及﹐故其數生。】

辛巳辛亥歲

上厥陰木中少羽水運下少陽相火雨化風化勝復同﹐邪气化度也。災一宮﹐風化三﹐寒化一﹐火化七﹐正化度也。其化上辛涼﹐中苦和﹐下鹹寒﹐所謂藥食宜也。

【馬蒔曰﹕上厥陰木者﹐巳亥爲厥陰風木司天也。中少羽水運者﹐辛爲陰水爲少羽也。詳辛巳年未復土罷﹐至七月丙申月﹐水還正羽﹐辛亥年爲水平气﹐以亥爲水相佐爲正羽﹐與辛巳年小異。下少陽相火者﹐相火在泉也。雨化風化勝復同者﹐雨勝風復也。災一宮者﹐一爲水之方也。風化三﹐言司天也。詳辛巳風化八﹐辛亥風化三也。寒化一﹐言水運不及﹐其數生也。火化七﹐言在泉辛巳熱化七﹐辛亥熱化二也。上辛涼﹐言司天宜用之藥食。中苦和﹐言水運宜用之藥食。下鹹寒﹐言在泉宜用之藥食。】

【張志聰曰﹕風化三者﹐巳亥主不及﹐故其數生。火化乃丙寅丙申也﹐寅申主太過﹐故其數成。】

壬午壬子歲

上少陰火中太角木運下陽明金熱化二﹐風化八﹐淸化四﹐正化度也。其化上鹹寒﹐中酸涼﹐下酸溫﹐所謂藥食宜也。

【馬蒔曰﹕上少陰火者﹐子午爲少陰君火司天也。中太角木運者﹐壬爲陽木爲太角也。下陽明金者﹐燥金在泉也。熱化二﹐言司天壬午熱化二﹐壬子熱化七也。風化八﹐言木運太過者﹐其數成。淸化四﹐言在泉壬午燥化四﹐壬子燥化九也。上鹹寒﹐言司天宜用之藥食。中酸涼﹐言木運宜用之藥食。下酸溫﹐言在泉宜用之藥食。】

【張志聰曰﹕熱化二者﹐受壬水之制﹐故主不及。淸化乃丁卯丁酉也﹐卯酉主不及﹐故其數生。】

癸未癸丑歲

上太陰土中少徵火運下太陽水寒化雨化勝復同﹐邪气化度也。災九宮﹐雨化五﹐火化二﹐寒化一﹐正化度也。其化上苦溫﹐中咸溫﹐下甘熱﹐所謂藥食宜也。

【馬蒔曰﹕上太陰土者﹐丑未爲太陰濕土司天也。中少徵火運者﹐癸爲陰火爲少徵也。詳癸未﹑癸丑左右二火爲間相佐﹐又五月戊午幹徳符﹐癸見戊而气全﹐水來行勝爲正徵也。下太陽水者﹐寒水在泉也。寒化雨化勝復同者﹐寒勝雨復也。災九宮者﹐九爲火之方也。雨化五﹐言司天土數五也。火化二﹐言火運不及者﹐其數生。寒化一﹐癸未寒化一﹐癸丑寒化六也。上苦溫﹐言司天宜用之藥食。至眞要大論云﹕濕熱所勝﹐平以苦熱。中咸溫﹐言火運宜用之藥食。下甘熱﹐言在泉宜用之藥食。至眞要大論云﹕寒淫於內﹐治以甘熱。】

【張志聰曰﹕雨化五者﹐丑未主不及﹐故其數生。寒化乃戊辰戊戌也﹐水受土制﹐故主不及。】

甲申甲寅歲

上少陽相火中太宮土運下厥陰木火化二﹐雨化五﹐風化八﹐正化度也。其化上鹹寒﹐中咸和﹐下辛涼﹐所謂藥食宜也。

【馬蒔曰﹕上少陽相火者﹐寅申爲少陽相火司天也。中太宮土運者﹐甲爲陽土爲太宮也。林億云﹕詳甲寅之歲小異於甲申﹐以寅木可刑土﹐气之平也。下厥陰木者﹐風木在泉也。火化二﹐言司天也。詳甲申火化七﹐甲寅火化二。雨化五﹐言土運土常以生也。風化八﹐言在泉詳甲申歲風化三﹐甲寅風化八也。上鹹寒﹐言司天宜用之藥食。中咸和﹐言土運宜用之藥食。下辛涼﹐言在泉宜用之藥食。】

【張志聰曰﹕火化二者﹐寅申主太過﹐其數成﹐疑誤。風化乃己巳﹑己亥也﹐上角與正角同﹐故主成。蓋卑監之紀﹐化气不令﹐生政獨彰﹐而又與寅亥相合﹐則木气盛矣。故其數八。】

乙酉【太乙天符】乙卯歲【天符】

上陽明金中少商金運下少陰火熱化寒化勝復同﹐邪气化度也。災七宮﹐燥化四﹐淸化四﹐熱化二﹐正化度也。其化上苦小溫﹐中苦和﹐下鹹寒﹐所謂藥食宜也。

【馬蒔曰﹕上陽明金者﹐卯酉爲陽明燥金司天也。中少商金運者﹐乙爲陰金爲少商。林億云﹕按乙酉爲正商﹐以酉金相佐﹐故得平气。乙卯之年﹐二之气﹐君火分中﹐火來行勝﹐水來行復﹐其气以平﹐以三月庚辰﹐乙得庚合﹐金運正商﹐其气乃平。下少陰者﹐少陰君火在泉也。熱化寒化勝復同者﹐熱勝寒復也。災七宮者﹐金之方也。燥化四﹐言司天詳乙酉燥化四﹐乙卯燥化九也。淸化四﹐言金運不及﹐其數生也。熱化二﹐言在泉詳乙酉熱化七﹐乙卯熱化二也。上苦小溫﹐言司天宜用之藥食。中苦和﹐言金運宜用之藥食。下鹹寒﹐言在泉宜用之藥食。】

【張志聰曰﹕燥化四者﹐卯酉主不及﹐故其數生。熱化乃庚子庚午也﹐同天符歲﹐故其數生。】

丙戌【天符】丙辰歲【天符】

上太陽水中太羽水運下太陰土寒化六﹐雨化五﹐正化度也。其化上苦熱﹐中咸溫﹐下甘熱﹐所謂藥食宜也。

【馬蒔曰﹕上太陽水者﹐辰戌爲太陽寒水司天也。中太羽水運者﹐丙爲陽水爲太羽也。下太陰土者﹐濕土在泉也。寒化六﹐言司天與運也。林億云﹕詳此以運與司天俱水運﹐故只言寒化六。寒化六者﹐太羽之運化﹐若太陽司天之化﹐則丙戌寒化一﹐丙辰寒化六也。雨化五﹐言在泉土生數也。上苦熱﹐言司天宜用之藥食。至眞要大論云﹕寒淫所勝﹐平以辛熱。中咸溫﹐言水運宜用之藥食。下甘熱﹐言在泉宜用之藥食。至眞要大論云﹕濕淫於內﹐治以苦熱。】

【張志聰曰﹕寒化六者﹐辰戌太羽皆主太過﹐故其數成。雨化乃辛丑﹑辛未也﹐丑未主不及﹐故其數生。】

丁亥【天符】丁巳歲【天符】

上厥陰木中少角木運下少陽相火淸化熱化勝復同﹐邪气化度也。災三宮﹐風化三﹐火化七﹐正化度也。其化上辛涼﹐中辛和﹐下鹹寒﹐所謂藥食宜也。

【馬蒔曰﹕上厥陰木者﹐巳亥爲厥陰風木司天也。中少角木運者﹐丁爲陰木爲少角也。林億云﹕詳丁年正月壬寅﹐丁得壬合爲幹徳符﹐爲正角﹐平气也。下少陽相火者﹐相火在泉也。淸化熱化勝復同者﹐淸勝熱復也。災三宮者﹐木之方三也。風化三﹐言司天與運也。林億云﹕詳此運與司天俱木﹐故只言風化三。風化三者﹐少角之運化﹐若厥陰司天之化﹐則丁亥風化三﹐丁巳風化八也。火化七﹐言在泉也。詳丁亥熱化二﹐丁巳熱化七。上辛涼﹐言司天宜用之藥食。中辛和﹐言木運宜用之藥食。下鹹寒﹐言在泉宜用之藥食。】

【張志聰曰﹕風化三者﹐巳亥少角皆主木運不及﹐故其數生。火化乃壬寅壬申也﹐寅申主太過﹐故其數成。】

戊子【天符】戊午歲【太乙天符】

上少陰火中太徵火運下陽明金熱化七﹐淸化九﹐正化度也。其化上鹹寒﹐中甘寒﹐下酸溫﹐所謂藥食宜也。

【馬蒔曰﹕上少陰火者﹐子午爲少陰君火司天也。中太徵火運者﹐戊爲陽火爲太徵也。下陽明金者﹐燥金在泉也。熱化七﹐言司天與運也。林億云﹕詳此運與司天俱火﹐故只言熱化七。熱化七者﹐太徵之運化﹐若少陰司天之化﹐則戊子熱化七﹐戊午熱化二也。淸化九﹐言在泉也。詳戊子淸化九﹐戊午淸化四。上鹹寒﹐言司天宜用之藥食。中甘寒﹐言火運宜用之藥食。下酸溫﹐言在泉宜用之藥食。至眞要大論云﹕燥淫於內﹐治以苦溫。】

【張志聰曰﹕熱化七者﹐子午太徵皆主太過﹐故其數成。淸化乃癸卯﹑癸酉也﹐伏明之紀﹐上商與正商同﹐故主成。蓋長气不宣﹐收气自政﹐而又與卯酉相合﹐則金气盛矣﹐故其數九。】

己丑【太乙天符】己未歲【太乙天符】

上太陰土中少宮土運下太陽水風化淸化勝復同﹐邪气化度也。災五宮﹐雨化五﹐寒化一﹐正化度也。其化上苦熱﹐中甘和﹐下甘熱﹐所謂藥食宜也。

【馬蒔曰﹕上太陰土者﹐丑未爲太歲濕土司天也。中少宮土運者﹐己爲陰土爲少宮也。林億云﹕詳是歲木得初气而來勝﹐脾乃病久﹐土至危﹐金乃來復﹐至九月甲戌月﹐己得甲合﹐土還正宮也。下太陽水者﹐寒水在泉也。風化淸化勝復同者﹐風勝淸復也。災五宮者﹐土之方生數也。雨化五﹐言司天與運﹐林億云﹕詳此運與司天俱土﹐故只言雨化五也。寒化一﹐言在泉詳己丑寒化六﹐己未寒化一也。上苦熱﹐言司天宜用之藥食。至眞要大論云﹕濕淫所勝﹐平以苦熱。中甘和﹐言土運宜用之藥食。下甘熱﹐言在泉宜用之藥食。】

【張志聰曰﹕雨化五者﹐丑未少宮皆主不及﹐故其數生。寒化乃甲辰﹑甲戌也﹐土盛則水衰﹐故主不及。】

庚寅庚申歲

下上少陽相火中太商金運下厥陰木火化七﹐淸化九﹐風化三﹐正化度也。其化上鹹寒﹐中辛溫﹐辛涼﹐所謂藥食宜也。

【馬蒔曰﹕上少陽相火者﹐庚申爲少陽相火司天也。中太商金運者﹐庚爲陽金爲太商也。林億云﹕詳庚寅歲爲正商﹐得平气以上見少陽相火﹐下克於金運﹐不能太過﹐庚申之歲﹐申酉佐之﹐乃爲太商也。下厥陰木者﹐風木在泉也。火化七﹐言司天﹐林億云﹕詳庚寅熱化二﹐庚申熱化七也。淸化九﹐言金運太過以成數。風化三﹐言在泉詳庚辰風化八﹐庚申風化三也。上鹹寒﹐言司天宜用之藥食。中辛溫﹐言金運宜用之藥食。下辛涼﹐言在泉宜用之藥食。】

【張志聰曰﹕火化七者﹐寅甲主太過﹐故其數成。風化乃乙巳﹑乙亥也﹐巳亥主不及﹐故其數生。】

辛卯辛酉歲

上陽明金中少羽水運下少陰火雨化風化勝復同﹐邪气化度也。災一宮﹐淸化九﹐寒化一﹐熱化七﹐正化度也。其化上苦小溫﹐中苦和﹐下鹹寒﹐所謂藥食宜也。

【馬蒔曰﹕上陽明金者﹐卯酉爲陽明燥金司天也﹐中少羽水運者﹐辛爲陰水爲少羽也。林億云﹕詳此歲七月丙申﹐水還正羽。下少陰火者﹐君火在泉也。雨化風化勝復同者﹐雨勝風復也。災一宮者﹐水之方也。淸化九﹐言司天也。詳辛卯燥化九﹐辛酉燥化四也。寒化一﹐言水運不及之生數。熱化七﹐言在泉詳辛卯熱化二﹐辛酉熱化七也。上苦小溫﹐言司天宜用之藥食。中苦和﹐言水運宜用之藥食。下鹹寒﹐言在泉宜用之藥食。】

【張志聰曰﹕淸化九者﹐涸流之紀﹐少羽與少宮同﹐故其數成。蓋藏令不舉﹐化气乃昌﹐土盛生金﹐則金气盛矣。熱化乃丙子丙午也﹐子午主太過﹐故其數成。】

壬辰壬戌歲

上太陽水中太角木運下太陰土寒化六﹐風化八﹐雨化五﹐正化度也。其化上苦溫﹐中酸溫﹐下甘溫﹐所謂藥食宜也。

【馬蒔曰﹕上太陽水者﹐辰戌爲太陽寒水司天也。中太角木運者﹐壬爲陽木爲太角也。下太陰土者﹐濕土在泉也。寒化六﹐言司天﹐林億云﹐壬辰寒化六﹐壬戌寒化一也。風化八﹐言木運太過之成數。雨化五﹐言在泉濕土常以生數。上苦溫﹐言司天宜用之藥食。至眞要大論云﹕寒淫所勝﹐平以辛熱。中酸和﹐言木運宜用之藥食。下甘溫﹐言在泉宜用之藥食。至眞要大論云﹕濕淫於內﹐治以苦熱。】

【張志聰曰﹕寒化六者﹐辰戌主太過﹐故其數成。雨化乃丁丑丁未也﹐丑未主不及﹐故其數生。】

癸巳【同歲會】癸亥【同歲會】

上厥陰木中少徵火運下少陽相火寒化雨化勝復同﹐邪气化度也。災九宮﹐風化八﹐火化二﹐正化度也。其化上辛涼﹐中咸和﹐下鹹寒﹐所謂藥食宜也。

【馬蒔曰﹕上厥陰木者﹐巳亥爲厥陰風木司天也。中少徵火運者﹐癸爲陰火爲少徵也。林億云﹕詳癸巳正徵火气平﹐一謂巳爲火﹐亦名歲會﹐二謂水未得化﹐三謂五月戊午﹐癸得戊合﹐故得平气。癸亥之歲﹐亥爲水﹐水得年力﹐便來行勝﹐至五月戊午月還正徵﹐其气始平也。下少陽火者﹐相火在泉也。寒化雨化勝復同者﹐寒勝雨復也。災九宮者﹐火之方。風化八﹐言司天。詳癸巳風化八﹐癸亥風化三也。火化二﹐言運與在泉。林億云﹕詳此運與在泉俱火﹐故只言火化二。火化二者﹐少徵火運之化﹐若少陽在泉歲之化﹐則癸巳熱化七﹐癸亥熱化二也。上辛涼﹐言司天宜用之藥食。中咸和﹐言火運宜用之藥食。下鹹寒﹐言在泉宜用之藥食。】

【張志聰曰﹕風化八者﹐天干終於癸﹐地支終於亥﹐故其數成。火化在化運﹐主少徵﹐故其數二。在在泉﹐乃戊寅﹑戊申也﹐歲主天符﹐故其數生。以上司天在泉之生數成數﹐諸家以子丑申卯辰巳爲對化﹐從標主成﹐午未寅酉戌亥爲正化﹐從本主生。惟張介賓疑爲不然﹐言《內經》諸篇﹐並無正對之說﹐止本篇後文云﹐太過者其數成﹐不及者其數生﹐此但欲因生成之數﹐以明气化之微盛耳。故其言生者不言成﹐言成者不言生﹐皆各有深義存焉﹐似不可以彊分也。然欲明各年生成之義者﹐以上中下三气合而觀之﹐以察其盛衰之象﹐庶得本經之義。愚按本經之所分太過不及﹐在天干以甲丙戊庚壬主太過﹐乙丁己辛癸主不及﹐在地支以子午寅申辰戌主太過﹐卯酉巳亥丑未主不及。今復以子午卯酉之中﹐又分出太過不及﹐是與經旨相違﹐而不無蛇足矣。且甲子爲六十歲之首﹐子旣屬對化主成﹐不當云熱化二矣﹔次庚午爲正化主生﹐又不當爲熱化七矣。如卯酉之對化五年乃九﹐九九四九﹐奚以卯之對化主四年﹐而酉之正化止一年耶﹖如巳亥之風化五年﹐乃三八三三八﹐再查寅申歲厥陰在泉之風化五年乃三八三八三十年﹐合而論之﹐當主生數五﹐成數五﹐又奚三居六而八居四耶﹖此皆不明經義﹐彊爲臆說﹐貽誤後人。愚仍以子午卯酉之太過不及﹐兼以上中下之生克﹐五運六气之相資﹐參疏於右﹐其間或有未盡﹐以待後賢參補可也。】

凡此定期之紀﹐勝復正化﹐皆有常數﹐不可不察。故知其要者﹐一言而終﹐不知其要﹐流散無窮﹐此之謂也。帝曰﹕善。

【王冰曰﹕復﹐報也﹐先有勝制﹐則後必復也。】

【馬蒔曰﹕此總結上文定期之紀﹐乃要之當知者。】

【張志聰曰﹕定期之紀﹐謂天干始於甲﹐地支始於子﹐子甲相合﹐三十歲而爲一紀﹐六十歲而成一周。勝復者不及之年﹐正化者太過之紀﹐皆有經常不易之數。要者﹐總屬陰陽之盛衰耳。】古今圖書集成醫部全錄卷四十

六元正紀大論篇第七十一下之下

帝曰﹕五運之气亦復歲乎﹖岐伯曰﹕郁極乃發﹐待時而作也。帝曰﹕請問其所謂也。岐伯曰﹕五常之气﹐太過不及﹐其發異也。帝曰﹕願卒聞之。岐伯曰﹕太過者暴﹐不及者徐。暴者爲病甚﹐徐者爲病持。

【王冰曰﹕待﹐謂五及差分位也。持﹐謂相執持也。】

【馬蒔曰﹕此言五气之郁﹐其發異﹐其病殊者﹐以太過不及爲準也。帝承上文而問五運之气﹐有勝則有復﹐其復每歲然乎﹖伯言五運郁極乃發﹐如下文土郁發於四气﹐金郁發於五气﹐水郁發於二火前後﹐木郁發無常時﹐火郁發於四气﹐蓋太過者其至先﹐不及者其至後﹐而發有異耳。然太過之歲﹐發之必暴﹐暴則病甚而危﹐不及之歲﹐發之必徐﹐徐則病緩而相持耳。按後刺法本病二篇﹐亦有欲升不升﹐欲降不降﹐郁極乃發﹐待時而作等語。但彼以升降成郁﹐而此以勝復成郁﹐其義不同。】

【張志聰曰﹕此論五運之化﹐受司天在泉之勝制﹐郁極乃發﹐以報復其歲气﹐故曰折其鬱气﹐資其化源﹐蓋謂歲气勝制其化運當以所勝之味折之﹐而勿使其郁復也。如丁卯﹑丁酉歲少商木運﹐而上臨陽明﹐則木气郁矣。戊辰﹑戊戌歲太徵火運﹐而上臨太陽﹐則火气郁矣。己巳﹑己亥歲少宮土運﹐而上臨厥陰﹐則土气郁矣。庚子﹑庚午歲太商金運﹐而上臨少陰﹐則金气郁矣﹖辛丑﹑辛未歲少羽水運﹐而上臨太陰﹐則水气郁矣。庚寅﹑庚申歲太商金運﹐而相火司天﹐則金气郁矣。又如乙巳﹑乙亥歲少商金運﹐而相火在泉﹐則金气郁矣。壬子﹑壬午歲太角木運﹐而陽明在泉﹐則木气郁矣。癸丑﹑癸未歲少徵火運﹐而太陽在泉﹐則火气郁矣。甲寅﹑甲申歲太宮土運﹐而厥陰在泉﹐則土气郁矣。乙卯﹑乙酉歲少商金運﹐而君火在泉﹐則金气郁矣。丙辰﹑丙戌歲太羽水運﹐而太陰在泉﹐則水气郁矣。凡此十二運中﹐有太有少﹐並受司天在泉之郁而後復。故曰太過者暴﹐不及者徐。待時而作者﹐土郁發於四之气﹐金郁發於五之气﹐水郁發於二火前後﹐火郁發於四之气﹐惟木發無時也。太過之運受郁﹐其發暴﹐不及之運受郁﹐其發徐。持者﹐能主持而不甚也﹐卽所謂持於春持於秋之意。】

帝曰﹕太過不及﹐其數何如﹖岐伯曰﹕太過者其數成﹐不及者其數生﹐土常以生也。

【王冰曰﹕數﹐謂五常化行之數也。生數﹐謂水數一﹐火數二﹐木數三﹐金數四﹐土數五。成數﹐謂水數六﹐火數七﹐木數八﹐金數九﹐上數十。故曰﹐土常以生也。數生者﹐各取其生數多少﹐以占其政令徳化﹐勝復之休作日﹐及尺寸分毫﹐並以準之﹐此蓋明諸用者也。】

【馬蒔曰﹕此言太過不及之歲﹐各以生成爲數也。帝承上文而問六十年定期之紀﹐凡熱化二﹐雨化五﹐燥化四之類﹐其數何以爲準也﹖伯言太過之歲﹐以成數數之﹐不及之歲﹐以生數數之﹐其土年則以生數之五爲數也。】

【張志聰曰﹕初生之气微﹐故主不及﹐已成之數盛﹐故主太過。天一生水﹐地六成之﹔地二生火﹐天七成之﹔天三生木﹐地八成之﹔地四生金﹐天九成之﹔天五生土﹐地十成之。五行之气﹐皆感天生地成﹐地成天生﹐此何圖數也。土常以生者﹐土位中央﹐感天干而始化﹐天地之气﹐皆本於五而終於九﹐此洛書數也。故曰﹐天地之間﹐不離於五﹐人亦應之。】

【王龍溪曰﹕五行有气有質﹐皆借於土﹐如天一生水﹐水之气也﹐一得五而爲六﹐水之質始成。《洛書》所陳九疇﹐皆帝王治天下之大經大法﹐每疇之首﹐不過以數起之。】

【倪仲宣曰﹕土位中央﹐其數五﹐合天之生數五﹐得五而成十。天地之數﹐在五之中。】

帝曰﹕其發也何如﹖岐伯曰﹕土郁之發﹐巖谷震驚﹐雷殷气交﹐埃昏黃黑﹐化爲白气﹐飄驟髙深﹐擊石飛空﹐洪水乃從﹐川流漫衍﹐田牧土駒。化气乃敷﹐善爲時雨﹐始生始長﹐始化始成。故民病心腹脹腸鳴﹐而爲數後﹐甚則心痛脇﹝月眞﹞﹐嘔吐霍亂﹐飲發注下﹐胕腫身重。雲奔雨府﹐霞擁朝陽﹐山澤埃昏﹐其乃發也﹐以其四气﹐雲橫天山﹐浮游生滅﹐怫之先兆。

【王冰曰﹕郁謂郁抑。天气之甚﹐故𨿽天气亦有涯也。分終則衰﹐故𨿽郁抑必怒發也。土化不行﹐炎亢無雨﹐木盛過極﹐故鬱怒發焉。土性靜﹐定至動也。雷雨大作﹐而土木相持之气﹐乃休解也。土𨿽獨怒﹐木尙制之﹐故但震驚於气交之中﹐而聲尙不能髙遠﹐故曰雷殷气交。气交﹐謂上之上盡山之髙也。土旣郁抑﹐天木制之﹐平川土薄﹐气常漧燥﹐故不能先發﹔山原土厚﹐濕化丰深﹐土厚气深﹐故先怒發也。疾風驟雨﹐岸落山川﹐大水橫流﹐石迸勢急﹐髙山空谷﹐擊石先飛﹐而洪水隨至也。巨川衍溢﹐流漫平陸﹐漂蕩瘞沒於粢盛﹐大水已去﹐石上危然﹐若羣駒散牧於田野。凡言土者﹐沙石同化土化也。土被制﹐化气不敷﹐否極則泰﹐屈極則伸﹐處怫之時﹐化气因之﹐乃能敷布於庶類﹐以時而雨﹐滋艸木而成也。善﹐謂應時也。化气旣少﹐長气已過﹐故萬物始生始長﹐始化始成。言是四始者﹐明萬物化成之晚也。雨府﹐太陰之所在。埃﹐白气﹐似云而薄也。埃固有微甚﹐微者如紗縠之騰﹐甚者如薄雲霧﹐甚者發近﹐微者發遠。四气﹐謂夏至後三十一日起﹐盡至秋分日也。天際雲橫﹐山猶冠帶﹐巖谷叢薄﹐乍滅乍生﹐有土之見﹐怫兆已彰﹐皆平明占之浮游﹐以午前候望也。】

【馬蒔曰﹕此言土郁之發﹐有气象﹐有气化﹐有民病﹐有時候﹐有先兆也。試言甲己土歲﹐或太過而不務其徳﹐或不及之歲﹐皆木勝金復則郁﹐郁極乃發﹐其發何如﹖巖谷震驚﹐雷殷气交﹐天地有聲也。埃昏黃黑﹐天地易色也。化爲白气﹐飄驟髙深﹐擊石飛空﹐土生金色﹐天地易气也。洪水乃從﹐川流漫衍﹐田牧上駒﹐言洪水爲災而嵬土如駒之牧於田野也。化气乃敷﹐善爲時雨﹐始生始長﹐始化始成﹐言土郁旣發﹐而气化始行也。故民病有爲心腹脹﹐爲腸鳴﹐而數去其後﹐甚則爲心痛﹐爲脇﹝月眞﹞脹﹐爲嘔吐﹐爲霍亂。從上而出﹐則爲飲發﹐從下而泄﹐則爲注下﹐爲胕腫﹐爲身重也。其發郁之候﹐云奔於雨府﹐霞擁於朝陽﹐而山澤埃昏。正六月中气大暑﹐日交土之四气﹐乃上郁之所發。方其始時﹐云浮天山﹐或浮或遊﹐或生或滅﹐其气靡常﹐斯土气怫郁之先兆﹐後乃因之而郁極耳。】

【張志聰曰﹕此言五郁之發﹐有天地山川之變象﹐有艸木虫獸之兆徵﹐有民病之災眚﹐有寒熱之變更﹐觀其發而知其復也。雷者火之气﹐三之气主火﹐四之气主土﹐故殷殷然之雷﹐在土之下﹐火土相合﹐而發於三气四气之交。白乃金之气﹐土舒而金化也。髙深﹐髙山深谷之間。田牧土駒者﹐蓋因洪水泛衍﹐如駒之土塊﹐散牧於田野之間。始者﹐謂土受天干之始化﹐土气復而生長化收成之气﹐鹹從土化也。民病腹脹腸鳴諸證﹐皆感土气而發。其四气者﹐發於夏秋之交四之气也。浮游當作蜉蝣。夫蜉蝣朝生暮死﹐感濕气而化生。濕土之气﹐上蒸而爲云﹐橫天山﹐下化而爲蜉蝣生滅﹐此怫郁欲發之先兆也。按此五郁之發﹐與气交變論之郁復不同。气交篇之復﹐卽上章之所謂淸熱勝復同。其運風淸熱﹐蓋因主歲之運不及﹐所勝之气勝之﹐而子气爲母復讎﹐乃運气之自相勝復也。此章之所謂復歲者﹐卽上文之所謂折其鬱气﹐資其化源。蓋五運之气居其中﹐上受司天之勝﹐下受在泉之制﹐無分太過不及﹐咸受其郁而復發也。故其所發者﹐卽所郁之本气﹐非子爲母復也。是以復气與民病各有不同﹐學者俱宜體析。】

金郁之發﹐天潔地明﹐風淸气切﹐大涼乃舉﹐艸樹浮煙。燥气以行﹐霿霧數起﹐殺气來至﹐艸木蒼幹﹐金乃有聲。故民病咳逆﹐心脇滿﹐引少腹善暴痛﹐不可反側﹐嗌漧﹐面陳色惡。山澤焦枯﹐土凝霜鹵﹐怫乃發也。其气五。夜零白露﹐林莽聲淒﹐怫之兆也。【陳﹑塵同。】

【王冰曰﹕大涼﹐次寒也。舉﹐用事也。浮煙﹐燥气也。殺气﹐霜氛正殺气者﹐以丑時至長者亦卯時辰時也。其气之來﹐色黃赤黑﹐雜而至也。物不勝殺﹐故艸木幹蒼﹐薄靑色也。咳逆心脇痛諸病﹐皆金勝而木病也。夏火炎亢﹐時雨旣愆﹐故山澤焦枯﹐土上凝白咸鹵﹐狀如霜也。五气﹐謂秋分後至立冬後十五日內。夜濡白露﹐曉聽風淒﹐是乃金髮徵也。】

【馬蒔曰﹕此言金郁之發﹐有气象﹐有气化﹐有民病﹐有時候﹐有先兆也。乙庚之歲﹐或太過而不務其徳﹐或不及之歲﹐皆火勝水復則郁﹐郁極乃發﹐其發何如﹖天潔地明﹐風淸气切﹐大涼乃舉﹐艸樹浮煙﹐此气象也。及燥气已行﹐霿霧數起﹐殺气乃至﹐艸木蒼幹﹐凡物屬金者﹐皆有其聲﹐此气化也。故民病爲咳逆﹐爲心脇滿而下引少腹﹐爲善暴痛不可反側﹐爲嗌漧﹐爲面塵色惡也。然其發郁之際﹐山澤焦枯﹐土凝其霜如咸鹵。然正當八月中气﹐秋分日交﹐金之五气﹐則怫郁之所發也。方其始時﹐夜零白露﹐林莽聲淒﹐皆金气怫郁之先兆﹐後乃隨之而郁極耳。】

【張志聰曰﹕明潔淸切﹐金之令也。涼燥殺气﹐金之气也。此所郁之金气復發﹐而政令復行也。咳逆嗌漧﹐肺之病也。《靈樞經》曰﹕足少陽是動病﹐心脇痛﹐不能轉側﹐甚則面有微塵﹐體無膏澤。又曰﹕肝是動﹐則病腰痛嗌漧﹐面塵脫色。蓋金气復而肝木病也。土凝霜鹵者﹐言土凝如霜之鹽﹐卽芒硝﹑火硝是也。其气五者﹐發於五之气也。夜零白露﹐言露濃之如雪。林莽聲淒﹐聲在樹間﹐此秋聲也。金之鬱气﹐欲發之先兆也。】

水郁之發﹐陽气乃辟﹐陰气暴舉﹐大寒乃至﹐川澤嚴凝。寒霧結爲霜雪﹐甚則黃黑昏翳﹐流行气交﹐乃爲霜殺﹐水乃見祥。故民病寒客心痛﹐腰脽痛﹐大關節不利﹐屈伸不便﹐善厥逆﹐痞堅腹滿。陽光不治﹐空積沈陰﹐白挨昏暝而乃發也。其气二火前後。太虛深元﹐气猶麻散﹐微見而隱﹐色黑微黃﹐怫之先兆也。【辟﹐同避。】

【王冰曰﹕寒氛﹐白气也﹐其狀如霧而不流行﹐墜地如霜雪﹐得日乃晞也。黃黑﹐濁惡气﹐水气也。祥﹐妖祥﹐謂泉出平地也。寒客心痛諸病﹐陰勝陽也。陰精與水﹐皆上承火﹐故其發也﹐在君相火之前後﹐亦猶辰星迎隨日也。深元﹐言髙遠而黯黑也。气似散麻﹐薄微而可見﹐寅後卯時候之﹐夏月兼辰前之時﹐亦可候也。】

【馬蒔曰﹕此言水郁之發﹐有气象﹐有气變﹐有民病﹐有時候﹐有先兆也。丙辛水歲﹐或太過而不務其徳﹐或不及之歲﹐皆土勝木復則郁﹐郁極乃發﹐其發何如﹖陽气反避﹐而陰气猝舉﹐大寒乃至﹐川澤嚴凝﹐其寒氛之气﹐結爲

木郁之發﹐太虛埃昏﹐云物以擾﹐大風乃至﹐屋發折木﹐木有變。故民病胃脘當心而痛﹐上支兩脇﹐鬲咽不通﹐食飲不下﹐甚則耳鳴眩轉﹐目不識人﹐善暴僵僕。太虛蒼埃﹐天山一色﹐或气濁色﹐黃黑郁若﹐橫云不起雨﹐而乃發也。其气無常﹐長川艸偃﹐柔葉呈陰﹐松吟髙山﹐虎嘯巖岫﹐怫之先兆也。

【王冰曰﹕屋發﹐謂發鴟吻。折木﹐謂大樹摧拔折落﹐懸竿中折也。變﹐謂土生異木奇狀也。善暴僵僕﹐謂筋骨彊直而不用﹐卒倒而無所知也。气無常﹐謂气如塵如雲﹐或黃黑郁然﹐猶在太虛之間﹐而特異於常﹐乃其候也。艸偃﹐謂無風而自眠。柔葉﹐謂白楊葉也。無風而葉背皆見﹐是謂呈陰。如是皆通微甚﹐甚者發速﹐微者發徐也。山行則以松虎候﹐原行亦以麻黃爲候﹐秋冬則以梧桐蟬葉候之。】

【馬蒔曰﹕此言木郁之發﹐有气象﹐有气變﹐有民病﹐無定候﹐有先兆也。丁壬木歲﹐或太過而不務其徳﹐或不及之歲﹐皆金勝火復則郁﹐郁極則發﹐其發何如﹖太虛埃昏﹐云物已擾﹐大風乃至﹐以木屬厥陰而爲風也。屋必發﹐木必折﹐致木生怪狀而爲變﹐故民各病有爲胃脘當心而痛﹐爲上支兩脇鬲咽不通﹐食飲不下﹐甚則耳鳴眩轉﹐目不識人﹐善暴死也。然其發郁之候﹐太虛蒼埃﹐天山一色﹐或爲濁色黃黑﹐郁若橫云﹐𨿽不起雨而乃發也。土郁發於四之气﹐金郁發於五之气﹐水郁發於二火前後﹐火郁發於四之气﹐發有時﹐惟風气無常﹐不可以時定也。方其始時﹐長川艸偃﹐柔葉呈陰﹐松吟髙山﹐虎嘯巖岫﹐此風气怫郁之先兆﹐後乃因之而郁極耳。】

【張志聰曰﹕太虛埃昏﹐木气發而埃土飛揚﹐云物以擾﹐風之動也。屋發折木﹐鬱怒之大發也。民病胃脘﹐咽鬲食飲不下﹐木勝而土傷也。上支兩脇﹐耳鳴眩轉﹐僕不識人﹐風气之爲病也。天山一色﹐皆蒼色也。濁色﹐埃土昏翳也。按土郁曰黃黑埃郁﹐水郁曰黃黑昏翳﹐木郁曰黃黑郁若﹐蓋言天元地黃﹐天地之气色﹐交相怫郁也。橫云不起雨者﹐風行天上﹐密雲不雨也。風乃天地四方之气﹐故所發無常。松吟髙山﹐風之聲也。虎嘯巖岫﹐虎嘯則風生﹐風從虎也。此木郁將發之先兆也。】

火郁之發﹐太虛曛翳﹐大明不彰﹐炎火行﹐大暑至﹐山澤燔燎﹐材木流津﹐廣廈騰煙﹐土浮霜鹵﹐止水乃減﹐蔓艸焦黃﹐風行惑言﹐濕化乃後。故民病少气瘡瘍癰腫﹐脇腹胸背﹐面目四肢﹝月眞﹞憤臚脹﹐瘍痱嘔逆﹐瘈瘲骨痛﹐節乃有動﹐注下溫瘧﹐腹中暴痛﹐血溢流注﹐精液乃少﹐目赤心熱﹐甚則瞀悶懊憹善暴死。刻終大溫﹐汗濡元府﹐其乃發也。其气四。動復則靜﹐陽極反陰﹐濕令乃化乃成。華發水凝﹐山川冰雪﹐焰陽午澤﹐怫之先兆也。有怫之應而後報也﹐皆觀其極而乃發也。木發無時﹐水隨火也。謹候其時﹐病可與期﹐失時反歲﹐五气不行﹐生化收藏﹐政無恆也。

【王冰曰﹕曛翳﹐謂赤气也。大明﹐日也。太陰太陽在上﹐寒濕流於太虛﹐心火應夫郁抑﹐而莫能彰顯。寒濕盛己﹐火乃與行﹐陽气火光﹐故山澤燔燎﹐井水減少﹐妄作訛言﹐雨已愆期也。濕化乃後﹐爲陽亢主時﹐气不爭長﹐故先旱而後雨也。火郁而怒﹐爲土水相持﹐客主皆然﹐悉無深犯則無咎也。但熱已勝寒﹐則爲摧敵而熱從心起﹐是神气孤危﹐不速救之﹐天眞將竭﹐故死。火之用速﹐故善暴死。刻終﹐謂晝夜水刻之終盡時。大溫﹐次熱也。元府﹐汗空也。汗濡元府﹐謂早行而身蒸熱也。刻盡之時﹐陰盛於此﹐反無涼气﹐是陰不勝陽﹐熱旣已萌﹐故當怒發。動復則靜﹐陽極反陰﹐謂火怒爍金﹐陽極過亢﹐畏火求救﹐土中土救﹐熱金髮爲飄驟﹐繼爲時雨﹐气乃和平﹐故萬物由是乃生長化成。壯極則反盛﹐亦何長也﹖焰陽午澤﹐怫之先兆﹐謂君火王時有寒至也。故歲君火發﹐亦待時應爲先兆﹐發必後至﹐故先有應而後發也。物不可以終壯﹐覲其壯極則怫气作焉。有郁則發﹐气之常﹐故必謹候其時﹐失其時則候無期準也。】

【馬蒔曰﹕此言火郁之發﹐有气象﹐有气化﹐有民病﹐有時候﹐有先兆也。戊癸火歲﹐或太過而不務其徳﹐或不及之歲﹐皆水勝土復則郁﹐郁極則發﹐其發何如﹖太虛迷漫﹐似曛而翳﹐大明不彰﹐炎火行﹐大暑至﹐山澤燔燎﹐材木流津﹐廣廈騰煙﹐土浮咸鹵如霜﹐止水減少﹐蔓艸焦黃。風行惑言﹐謂火气燻蒸﹐風亦行之﹐人有所言﹐難以淸聽﹐不免有惑也。濕气未布﹐故民病有爲少气﹐爲瘡瘍癰腫﹐爲脇腹胸背面首四肢﹝月眞﹞憤臚脹﹐爲瘍﹐爲嘔逆﹐爲瘈瘲骨痛﹐節乃有動﹐注下溫瘧﹐腹中暴痛﹐爲血溢流注﹐爲少精液目赤心熱﹐甚則爲霿悶懊憹﹐善暴死也。然其發郁之際﹐百刻方終﹐而天气大溫﹐汗濡元府﹐正當六月中气﹐大暑日交土之四气﹐則其郁乃發也。上文言濕化乃後﹐而至此則動極復靜﹐陽極陰生﹐濕令爲化爲成矣。方其始時﹐華發水凝﹐言艸木之葉如凝脂也。山川冰雪﹐山川之雪爲冰也。焰陽當午﹐而潤乃怫郁之先兆﹐後乃郁久而極耳。故必有怫之應﹐而後有所報﹐皆觀其極而乃發也。彼木發無時﹐不與四運同者﹐以水爲陰﹐火爲陽﹐而水火者爲陰陽之徵兆﹐自五行而言﹐則水生木﹐木生火﹐自相勝而言﹐則水勝火﹐水火相隨﹐所以木不主時而風行不常也。謹候五郁之時﹐而各病可以與合﹐否則不候其時﹐是謂先時反歲﹐五气不行﹐而凡生化收藏﹐皆不恆其政矣。】

【張志聰曰﹕大明﹐日月之光明也。火郁發而曛翳於上﹐則日月之明不彰。上浮霜鹵者﹐水濕之气﹐受郁熱上蒸而成如霜之鹵也。惑言者﹐嘻嘻嗃嗃﹐形容其風自火出也。風火相合﹐是以陰濕之气﹐在後乃化。民病癰腫諸證﹐皆火熱盛而精血傷也。少气者﹐火爲气之賊也。瞀悶﹐肺气病也。火甚精傷﹐故善暴死。刻終者﹐謂一气分主六十日零八十七刻半﹐如三气之終﹐而大溫將發於四之气也。元府﹐汗空也。動復則靜﹐陽極反陰者﹐少陰所至爲熱﹐生終爲寒﹐少陰之從本從標也。濕令乃化乃成者﹐少陽所至爲火﹐生終爲蒸溽也。水凝冰雪﹐寒之勝也。光華之气﹐發於水凝﹐焰陽之熱﹐生於午澤﹐山澤通气也。此二火之气﹐受寒气之郁極而將復發也。按五行之中有二火﹐陽火以明而在天﹐陰火以位而在地。華發水凝者﹐陽火之將發也﹐焰陽午澤者﹐陰火之欲復也。陽火由水中而生﹐陰火從地澤而發。報﹐復也。如華發水凝﹐焰陽午澤﹐怫之應也。陽極反陰﹐山川冰雪﹐郁之極也。風气行於四時﹐是以木發無時﹐水發於二火前後﹐故水隨火也。再按戊癸化火﹐火生於水澤之中﹐水火之相合也。是以華發水凝﹐水隨火發﹐謹候其時﹐則病可期而知﹐亦可以先期而調之。失時﹐謂失五音六气所主之時。反歲﹐謂逆司天在泉之歲气不能使之上下合徳﹐無相奪倫。五气不行者﹐不能使五運宣行﹐致乖其生化收藏之常政矣。】

帝曰﹕水發而雹雪﹐土發而飄驟﹐木發而毀折﹐金髮而淸明﹐火發而曛昧﹐何气使然﹖岐伯曰﹕气有多少﹐發有微甚。微者當其气﹐甚者兼其下﹐徵其下气而見可知也。

【王冰曰﹕六气之下﹐各有承气﹐如火位之下﹐水气承之﹔水位之下﹐土气承之﹔土位之下﹐木气承之﹔木位之下﹐金气承之﹔金位之下﹐火气承之﹔君位之下﹐陰精承之。各徵其下﹐則象可見矣。故發兼其下﹐則與本气殊異。】

【馬蒔曰﹕此言五郁之發﹐有多少微甚之異也。六微旨大論曰﹕水位之下﹐土气承之。蓋冬水極﹐土生承之﹐從微漸化﹐至長夏著也。今水發而雹雪﹐以寒水之零半兼土承之﹐故雹雪。土位之下﹐木气承之﹐蓋長夏土極﹐木生承之﹐從微漸化﹐至春著也。今土發而飄驟﹐以土濕之雨半兼風承之﹐故飄驟。金位之下﹐火气承之﹐蓋秋金極﹐火生承之﹐從微漸化﹐至夏著也。今金髮而淸明﹐以金燥之淸半兼火承之﹐故淸明。火位之下﹐陰精承之﹐夏君火極﹐陰精承之﹐從微漸化﹐至冬著也。今火發而曛昧。以火熱之明半兼木承之﹐故曛昧。是其五行之气有多少﹐故所發之郁有微甚。微者卽其所發﹐各當五行之位也。甚者兼其承下之气﹐而驗其下气而見者也。】

【張志聰曰﹕此申明五運之郁﹐受六气之勝制也。按六微旨論曰﹕願聞地理之應六節气位何如﹖岐伯曰﹕顯明之右﹐君火之位也。君火之右﹐退行一步﹐相火治之﹔復行一步﹐土气治之﹔復行一步﹐金气治之﹔復行一步﹐水气治之﹔復行一步﹐木气治之﹔復行一步﹐君火治之。相火之下﹐水气治之﹔水位之下﹐土气承之﹔土位之下﹐風气承之﹔風位之下﹐金气承之﹔金位之下﹐火气承之﹔君火之下﹐陰精承之。此言六气之有定位﹐各有承制之在下。故曰﹐徵其下气而先可知﹐言徵其六气在下之承制﹐則所見水發之雹雪﹐土發之飄驟可知矣。气有多少者﹐五運之气﹐有太過不及也。發有微甚者﹐有徐有暴也。當其气者﹐當其本气而自發也。兼其下者﹐水發而兼土之雹雪﹐土發而兼木之飄驟﹐木發而兼金之毀折﹐金髮而兼火之淸明﹐火發而兼水之曛昧﹐蓋分別此章之復﹐乃受六气之郁﹐非五運之自相勝復也。】

帝曰﹕善。五气之發﹐不當位者﹐何也﹖岐伯曰﹕命其差。帝曰﹕差有數乎﹖岐伯曰﹕後皆三十度而有奇也。

【王冰曰﹕不當位者﹐言不當其正月。差﹐謂差四時之正月位。數﹐言日數。後﹐謂四時之後﹐差三十日餘八十七刻半﹐气猶來去而甚盛也。度﹐日也。四時之後令當爾。】

【馬蒔曰﹕此言五气之發﹐不合於本位者﹐以其數之不同也。夫五气之發﹐有不當其位者﹐正以數之不同﹐大約有三十度而有奇﹐故不得當其位耳。】

【張志聰曰﹕位﹐謂五運所主之時。命﹐令也。差﹐參差也。言五運之發﹐不當其本位而發者﹐乃所行之政令有差也。如水位於冬﹐而所發在於二火前之正月二月﹔上位於長夏﹐而所發在於四气之七月八月﹔金位於秋﹐而所發在於五气之九月十月﹔火位於夏﹐而所發在於四气之七月八月﹐皆後發三十日而有奇。蓋郁極而後乃發﹐是以去本位之少遲。】

帝曰﹕气至而先後者何﹖岐伯曰﹕運太過則其至先﹐運不及則其至後﹐此候之常也。帝曰﹕當時而至者﹐何也﹖岐伯曰﹕非太過﹐非不及﹐則至當時。非是者眚也。帝曰﹕善。气有非時而化者﹐何也﹖岐伯曰﹕太過者當其時﹐不及者歸其己勝也。

【王冰曰﹕先後﹐謂未應至而至﹐反太早﹐應至而不至﹐反太遲之類也。正謂气至在期前後。當時﹐謂應日刻之期﹐非應先後至而有先後至﹐皆爲災眚也。冬雨春涼﹐秋熱夏寒之類﹐皆爲歸其己勝。】

【馬蒔曰﹕此言气至時化﹐有當時及不當時之義也。气至而有先後者﹐正以五運太過﹐則其至先﹐五運不及﹐則其至後﹐彼當時而至﹐亦以非太過不及之年也。若非太過不及之年﹐而至有先後﹐是乃災眚之至耳。气有非時而化者﹐正以運之太過者﹐當其時而化﹐運之不及者﹐歸其己之被勝者而爲化﹐如冬暖﹑春涼﹑秋熱﹑夏寒之類是也。】

【張志聰曰﹕此論五運六气主時﹐有太過不及也。气謂四時之气﹐運謂五運之化。五運各主七十二日有奇﹐運太過則其气至先﹐運不及則其气至後﹐此時候之常也。非太過不及﹐則气至當時﹐非是者﹐則生長化收藏之气不應﹐而爲四時之災眚矣。六气各主六十日有奇﹐如淸肅之气行於春﹐炎熱之气行於秋﹐凝寒之气行於夏﹐溽蒸之气行於冬﹐是謂非時而化。蓋太過者當其時﹐而各司寒熱溫涼之气﹐不及者歸其己勝﹐己勝者謂歸於勝己之气﹐卽非時之化也。前章論五運六气之主歲﹐而有盛衰﹐此復論五運六气之主時﹐而亦有太過不及。】

帝曰﹕四時之气至﹐有早晏髙下左右﹐其候何如﹖岐伯曰﹕行有逆順﹐至有遲速﹐故太過者化先天﹐不及者化後天。帝曰﹕願聞其行何謂也﹖岐伯曰﹕春气西行﹐夏气北行﹐秋气東行﹐冬气南行。故春气始於下﹐秋气始於上﹐夏气始於中﹐冬气始於標﹔春气始於左﹐秋气始於右﹐冬气始於後﹐夏气始於前。此四時正化之常﹐故至髙之地﹐冬气常在﹐至下之地﹐春气常在﹐必謹察之。帝曰﹕善。

【王冰曰﹕气有餘故化先﹐气不足故化後。髙山之巓﹐盛夏冰雪﹐污下川澤﹐嚴冬艸生﹐常在之義足明矣。必謹察之﹐謂天地陰陽﹐視而可見﹐何必思諸冥昧﹐演法推求﹐智極心勞而無所得耳。】

【馬蒔曰﹕此言四時之气﹐所至有早晏髙下左右之義也。四時之气有早晏者﹐以太過之運﹐則先天而至﹐不及之運﹐則後天而至也。共有髙下者﹐有天地陰陽四時﹐有升降之妙也。春夏之气﹐本主東南﹐而其气則降於西北﹐秋冬之气﹐本主西北﹐而其气則升於東南。故春气始於往年在下之气所升﹐秋气者由於今年在上之气所降﹐夏气者始於今年中气所升﹐冬气者始於今年標气所降。假如少陽之上﹐火气治之﹐其火气爲本﹐少陽爲標。厥陰之上﹐風气治之﹐中見少陽﹐其風气爲本﹑厥陰爲標。陽明之上﹐燥气治之﹐中見太陽﹐其燥气爲本﹐陽明爲標。太陰之上﹐濕气治之﹐其濕气爲本﹐太陰爲標。太陽之上﹐寒气治之﹐其寒气爲本﹐太陽爲標。少陰之上﹐熱气治之﹐中見太陽﹐其熱气爲本﹐少陰爲標。其有左右者﹐以春爲左﹐秋爲右﹐冬爲後﹐夏爲前﹐各皆隨其方面始耳。故至髙之地﹐冬气常在﹐陰之升也﹐所謂冬气南行者是也。至下之地﹐春气常在﹐陽之降也﹐所謂春气西行者是也。】

【張志聰曰﹕此論四時之气﹐而有太過不及也。早晏者﹐先天而至﹐後天而至也。順者﹐春气西行﹐夏气北行﹐秋气東行﹐冬气南行。逆者﹐反順爲逆也。春气生於東﹐故從東而西行。夏气發於南﹐故從南而北行。秋气始於西﹐故從西而東行。冬气本於北﹐故從北而南行。此四時之應四方也。故春气自下而升﹐秋气從上而降﹐夏火之气由中而布於四旁﹐冬藏之气﹐從表而歸於內府﹐左東右西﹐前離後坎﹐此四時之有髙下左右﹐乃正化之常也。故至髙之地﹐冬气常在﹐謂收藏之气﹐從髙而下﹐自外而內也。至下之地﹐春气常在﹐謂生長之气﹐自下而升﹐從內而外也。上節論五運六气之太過不及﹐以應四時之早晏﹔此論四時气之遲速﹐以應五運六气之盛衰。】

黃帝問曰﹕五運六气之應見六化之正﹐六變之紀﹐何如﹖岐伯對曰﹕夫六气正紀﹐有化有變﹐有勝有復﹐有用有病﹐不同其候﹐帝欲何乎﹖帝曰﹕願盡聞之。岐伯曰﹕請遂言之。夫气之所至也﹐厥陰所至爲和平﹐少陰所至爲暄﹐太陰所至爲埃溽﹐少陽所至爲炎暑﹐陽明所至爲淸勁﹐太陽所至爲寒氛﹐時化之常也。厥陰所至爲風府﹐爲璺啟﹔少陰所至爲火府﹐爲舒榮﹔太陰所至爲雨府﹐爲員盈﹔少陽所至爲熱府﹐爲行出﹔陽明所至爲司殺府﹐爲庚蒼﹔太陽所至爲寒府﹐爲歸藏﹐司化之常也。厥陰所至爲生﹐爲風搖﹔少陰所至爲榮﹐爲形見﹔太陰所至爲化﹐爲雲雨﹔少陽所至爲長﹐爲蕃鮮﹔陽明所至爲收﹐爲霧露﹔太陽所至爲藏﹐爲周密﹐气化之常也。厥陰所至爲風生﹐終爲肅﹔少陰所至爲熱生﹐中爲寒﹔太陰所至爲濕生﹐終爲注雨﹔少陽所至爲火生﹐終爲蒸溽﹔陽明所至爲燥生﹐終爲涼﹔太陽所至爲寒生﹐中爲溫﹐徳化之常也。厥陰所至爲毛化﹐少陰所至爲羽化﹐太陰所至爲倮化﹐少陽所至爲羽化﹐陽明所至爲介化﹐太陽所至爲鱗化﹐徳化之常也。厥陰所至爲生化﹐少陰所至爲榮化﹐太陰所至爲濡化﹐少陽所至爲茂化﹐陽明所至爲堅化﹐太陽所至爲藏化﹐布政之常也。厥陰所至爲飄怒大涼﹐少陰所至爲大暄寒﹐太陰所至爲雷霆驟注烈風﹐少陽所至爲飄風燔燎霜凝﹐陽明所至爲散落溫﹐太陽所至爲寒雪冰雹白埃﹐气變之常也。厥陰所至爲撓動﹐爲迎隨﹔少陰所至爲髙明焰﹐爲曛﹔太陰所至爲沈陰﹐爲白埃﹐爲晦暝﹔少陽所至爲光顯﹐爲彤雲﹐爲曛﹔陽明所至爲煙埃﹐爲霜﹐爲勁切﹐爲淒鳴﹔太陽所至爲剛固﹐爲堅芒﹐爲立﹐令行之常也。厥陰所至爲裏急﹐少陰所至爲瘍胗身熱﹐太陰所至爲積飲否隔﹐少陽所至爲嚏嘔爲瘡瘍陽明所至爲浮虛﹐太陽所至爲屈伸不利﹐病之常也。厥陰所至爲支痛﹐少陰所至爲驚惑惡寒﹑戰栗譫妄﹐太陰所至爲稸滿﹐少陽所至爲驚躁瞀昧暴病﹐陽明所至爲鼽尻陰股膝髀腨胻足病﹐太陽所至爲腰痛﹐病之常也。厥陰所至爲緛戾﹐少陰所至爲悲妄衂蔑﹐太陰所至爲中滿霍亂吐下﹐少陽所至爲喉痺耳鳴嘔湧﹐陽明所至爲脇痛皴揭﹐太陽所至爲寢汗痙﹐病之常也。厥陰所至爲脇痛嘔泄﹐少陰所至爲語笑﹐太陰所至爲重胕腫﹐少陽所至爲暴注瞤瘛暴死﹐陽明所至爲鼽嚏﹐太陽所至爲流泄禁止﹐病之常也。凡此十二變者﹐報徳以徳﹐報化以化﹐報政以政﹐報令以令。气髙則髙﹐气下則下﹐气後則後﹐气前則前﹐气中則中﹐气外則外﹐位之常也。故風勝則動﹐熱勝則腫﹐燥勝則幹﹐寒勝則浮﹐濕勝則濡泄﹑甚則水閉胕腫﹐隨气所在﹐以言其變耳。帝曰﹕願聞其用也。岐伯曰﹕夫六气之用﹐各歸不勝而爲化。故太陰雨化﹐施於太陽﹔太陽寒化﹐施於少陰﹔少陰熱化﹐施於陽明﹔陽明燥化﹐施於厥陰﹔厥陰風化﹐施於太陰。各命其所在以徵之也。帝曰﹕自得其位何如﹖岐伯曰﹕自得其位常化也。帝曰﹕願聞所在也。岐伯曰﹕命其位而方月可知也。【璺﹐音問。蔑﹐音蔑。皴﹐音親。】

【王冰曰﹕和平﹐初之應﹐木之化。爲暄﹐二之气君火也。埃溽﹐四之气﹐土之化。炎暑﹐三之气相火也。淸勁﹐五之气﹐金之化。寒氛﹐終之气﹐水之化。夫四時气﹐正化之常候也。物承土化﹐質員盈滿﹐又雨界地綠﹐文見如環﹐爲員化明矣。物寒故歸藏。風搖﹐木之化﹔形見﹐火之化﹔雲雨﹐土之化﹔蕃鮮﹐火之化﹔霧露﹐金之化﹔周密﹐水之化也。厥陰風化以生則風生﹐少陰熱化以生則熱生﹐陰精承上﹐故中爲寒。太陰濕化以生則濕生﹐太陰在上﹐故終爲注雨。少陽火化以生則火化﹐陽在上﹐故終蒸溽。陽明燥化以生則燥生﹐陰在上﹐故終爲涼。太陽寒化以生則寒生﹐陽在內﹐故中爲溫。徳化之常﹐謂風生毛形﹐熱生翮形﹐濕生倮形﹐火生羽形﹐燥生介形﹐寒生鱗形。六化﹐皆爲主歲及間气所在而各化生﹐常無替也。非徳化﹐則無能化生也。厥陰毛化﹐謂形之有毛者。少陰羽化﹐謂有羽翼飛行之類。太陰倮化﹐謂毛羽鱗甲之類。少陽羽化﹐謂薄明羽翼蜂蟬之類﹐非翎羽之羽。陽明介化﹐謂有甲之類。太陽鱗化﹐謂身有鱗者。厥陰生化謂溫化﹐少陰榮化謂暄化﹐太陰濡化謂濕化﹐少陽茂化謂熱化﹐陽明堅化謂涼化﹐太陽藏化謂寒化。飄怒﹐木也。大涼﹐下承之金气也。大暄﹐君火也。寒﹐下承之陰精也。雷霆驟注﹐土也。烈風﹐下承之水气也。飄風﹐旋轉之風﹐霜凝﹐下承之水气也。散落﹐金也。溫﹐下承之火气也。霜雪冰雹﹐水也。白埃﹐下承之土气也。變謂變常平之气﹐而爲甚用不已﹐則下承之气兼行﹐故皆非本气也。令行則庶物無違﹐筋緩縮﹐故里急瘍胗身熱﹐火气生也。積飲否隔﹐上凝也。嚏嘔瘡瘍﹐亦火气生也。浮虛薄腫﹐按之復起也。肢痛﹐肢拄妨礙也。蔑﹐污血﹐又脂也。湧﹐謂溢食不下。皴揭﹐謂身皮﹝麥孚﹞象。寢汗﹐謂睡中汗發於胸嗌頸腋之間﹐俗呼盜汗。泄﹐謂利也。胕腫﹐謂肉泥按之不起。報徳報化﹐謂天地气也。髙下前後中外﹐謂生病之所。手之陰陽其气髙﹐足之陰陽其气下。足太陽气在身後﹐足陽明气在身前﹐足太陰少陰厥陰气在身中﹐足少陽气在身側﹐各隨所在言之。气變﹐乃生病象也。動﹐不寧也。熱勝气則爲丹熛﹐勝血則爲癰膿﹐勝骨肉則爲胕腫﹐按之不起也。幹於外﹐則皮膚皴坼﹐幹於內﹐則精血枯涸﹐幹於气及津液﹐則肉漧而皮著於骨。浮﹐謂浮起按之處見也。濡泄﹐水利也。水閉則逸於皮中﹐故胕腫。用﹐謂施其化气。命其位而方月可知者﹐隨气所在﹐以定其方﹐六分占之﹐則日及地分無差矣。】

【馬蒔曰﹕此詳論五運六气應見之候也。六气之正者﹐常气也。六變之紀者﹐變气也。有化有變﹐有勝有復﹐有用有病之六候者﹐其化之一候﹐六化之正應見也。變勝復用病五候﹐六變之紀應見也。厥陰所至爲和平﹐至流泄禁止十二節﹐論化變病三候也。其曰時化司化气化徳化之常﹐及布政令行之常者﹐論化之候也。其曰﹐气變之常者﹐論變之候也。其曰病之常者﹐論病之候也。凡此十二變至以言其變一節﹐論勝復之二候也。六气之用﹐至方月可知也一節﹐論用之一候也。時化之常者﹐六部生气之常也。司化之常者﹐司天在泉六位之常化也。气化之常者﹐五運之常化也。厥陰所至爲和平﹐初之气﹐木之气也。少陰所至爲暄﹐二之气﹐君火也。太陰所至爲埃溽﹐四之气﹐土之化也。少陽所至爲炎暑﹐三之气﹐相火也。陽明所至爲淸勁﹐五之气﹐金之化也。太陽所至爲寒氛﹐終之气﹐水之化也。時化之常者﹐四時正化之常候也。風府大火府雨府熱府司殺府寒府﹐言六气各有所司也。璺者﹐物被風裂而未破也。少陰爲君﹐故曰大火府。少陽爲相﹐故曰熱府。行出者﹐熱气出行也。庚蒼者﹐物更爲蒼也。司化之常者﹐生榮化長收藏﹐亦正化之常也。風搖﹐木之化﹐形見﹐火之化﹔雲雨﹐土之化﹔蕃鮮﹐火之化﹔霧露﹐金之化﹔周密﹐水之化。乃气化之常也。按六微旨大論云﹕風位之下﹐金气承之。故厥陰爲風生而終爲肅。少陰之上﹐熱气治之﹐中見太陽﹐故爲熱生而中爲寒。又曰﹕君火之下﹐陰精承之。亦爲寒之義也。土位之下﹐風气承之。王注云﹕疾風之後﹐雨乃零﹐濕爲風吹﹐化而雨﹐故太陰爲濕生而終爲注雨。相火之下﹐水气承之﹐故少陽爲火生而終爲蒸溽。金位之下﹐火气承之﹐故陽明爲燥生而終爲涼。太陽之上﹐寒气治之﹐中見少陰﹐散爲寒生而中爲溫也。其風生﹐熱生﹐濕生﹐火生﹐燥生﹐寒生﹐六者﹐本气也。終爲肅﹐終爲注雨﹐終爲蒸溽﹐終爲涼﹐四者﹐標气也。中爲寒﹐中爲溫﹐二者﹐中气也。夫本之下﹐中之見也。見之下﹐气之標也。故其生物之徳﹐皆始於本气﹐終於標气﹐而中气常居標本之中﹐故言標本﹐則中气在其中矣。惟少陰太陽﹐言中而不言終者﹐蓋少陰太陽中气與標同﹐故言中則標气亦在其中矣。徳化之常者﹐徳生植物之常化也。其次徳化之常者﹐徳生動物之常化也。風生毛形﹐熱生翮形﹐濕生倮形﹐火生羽形﹐燥生介形﹐寒生鱗形﹐六化皆爲主气及間气所在﹐而各化生﹐常無替也。非徳化﹐則無能化化生生也。生化者﹐溫化也。榮化者﹐暄化也。濡化者﹐濕化也。茂化者﹐熱化也。堅化者﹐涼化也。藏化者﹐寒化也。布政之常者﹐亦正化之常也。厥陰所至爲飄怒大涼者﹐風位之下﹐金气承之﹐木气爲飄怒﹐金气爲大涼也。少陰所至爲大暄寒者﹐君火之下﹐陰精承之﹐君火爲大暄﹐陰精爲寒也。太陰所至爲雷霆驟注烈風者﹐土位之下﹐風气承之﹐土气爲雷霆驟注﹐風气爲烈風也。少陽所至爲飄風燔燎霜凝者﹐相火之下﹐水气承之﹐火气爲飄風燔燎﹐水气爲霜凝也。陽明所至爲散落溫者﹐金位之下﹐火气承之﹐金气爲散落﹐火气爲溫也。太陽所至爲寒雪冰雹白埃者﹐水位之下﹐土气承之﹐水气爲霜雪冰雹﹐土气爲白埃也。气變之常者﹐變常平之气而爲甚用也。惟用甚不已﹐則下承之气兼行﹐故皆非本气耳。厥陰所至爲撓動﹐爲迎隨者﹐風之性也。少陰所至爲髙明﹐爲焰爲曛﹐少陽所至爲光顯爲彤雲爲曛者﹐皆火之性也。太陰所至爲沈陰﹐爲白埃﹐爲晦暝者﹐土之性也。陽明所至爲煙埃﹐爲霜爲勁切﹐爲淒鳴者﹐金之性也。太陽所至爲剛固﹐爲堅芒﹐爲立者﹐寒之性也。令行之常者﹐謂風寒暑濕燥火而爲令﹐庶物莫能違也。病之常者有四﹐厥陰所至爲肝膽病﹐少陰所至爲心與小腸病﹐太陰所至爲脾胃病﹐少陽所至爲三焦病﹐陽明所至爲肺與大腸病﹐太陽所至爲腎與膀胱病者﹐一而已矣。積陰否隔者﹐土气也。屈伸不利者﹐腰脊不能屈伸也。肢痛﹐肢肋痛也。驚惑及惡寒戰栗譫言妄語﹐皆心气不足也。稸滿者﹐脾气不足也。驚躁瞀昧暴病﹐亦火病也。鼽者﹐手陽明大腸病也。陰股膝髀胻足病﹐足陽明胃病也。腰痛﹐膀胱與腎病也。緛戾﹐筋病也。悲妄衂蔑﹐心病也。中滿霍亂吐下﹐脾病也。喉痺耳鳴嘔湧﹐火病也。脇痛主胃﹐皴揭主大腸﹐皮病也。寢汗﹐盜汗也。痙者﹐腎气不足也。脇痛嘔泄﹐肝膽病也。語笑者﹐心病也。體重胕腫者﹐脾病也。暴注者﹐下迫也。目眺爲瞤﹐身厥爲瘛及暴死者﹐火病也。鼽嚏者﹐手陽明病也。注泄禁止者﹐足太陽病也。凡正文厥陰少陰太陰等語﹐俱主歲言﹐而人病則合於歲也。凡此十二變者﹐言前徳化政令病變十二節之候﹐若不當歲步主客正位而至者﹐則屬變气而爲勝復也。凡勝復之候﹐至其勝气變徳則報復以徳﹐變化則報復以化﹐變政令則報復以政令﹐而其气之往復不能相移也。所變之气居髙﹐則報復亦髙﹐居下則報復亦下﹐居後則報復亦後﹐居前則報復亦前﹐居中則報復亦中﹐居外則報復亦外﹐而其位之髙下﹐亦不能相移也。由是言之﹐則天之風寒暑濕燥火之變﹐常不能同也。故南方淸燥而旱﹐北方雨濕而潦者有之。中原冰雪而寒﹐左右鬱蒸而熱者有之。況地理有髙下﹐形勢有大小﹐髙者气寒多淸燥﹐下者气熱多雨濕﹐小者小異﹐大者大異﹐而錯雜於天道不一之變。王氏釋髙下前後中外﹐俱作人身生病之所﹐而不及地理之分野﹐非運歲主气之說也。風勝則動﹐熱勝則腫﹐燥勝則幹﹐寒勝則浮﹐濕勝則濡泄﹐甚則水閉胕腫﹐隨气所在﹐以言其變者﹐勝復爲病之位也。假若風於髙處勝﹐則人身亦於髙處病頭重而掉眩。風於下處勝﹐則人身亦於下處病足動而戰栗。又如熱於髙處勝﹐則人身亦於腰上分野病腫熱。熱於下處勝﹐則人身亦於腰下分野病腫熱。皆隨六气勝復之所在有髙下前後中外﹐以言其變病之所也。六气之用﹐各歸不勝而爲化者﹐謂各歸不勝之方月施化也。方月者﹐按方坐月也。假如厥陰司天之歲﹐則陽明之位﹐卽在泉之左間﹐其方月東北﹐初之气也。太陽之位﹐卽司天之右間﹐其方月東南﹐二之气也。厥陰正司天之位﹐其方月正南﹐三之气也。少陰之位﹐卽司天之左間﹐其方月西南﹐四之气也。太陰之位﹐卽在泉之右間﹐其方月西北﹐五之气也。少陽正在泉之位﹐其方月正北﹐終之气也。故其歲施用。太陰雨化﹐施於東南﹐太陽之位﹐乃二之气也。太陽寒化﹐施於西南﹐少陰之位﹐乃四之气也。少陰熱化﹐施於東北﹐陽明之位﹐乃初之气也。陽明燥化﹐施於正南﹐厥陰之位﹐乃三之气也。厥陰風化﹐施於西北﹐太陰之位﹐乃五之气也。皆各命其所在之化﹐以徵驗其所施之化﹐卽於歲同法推之耳。自得其位者﹐在本位之方月施化也。如厥陰之歲﹐則太陰自得於西北﹐當五之气﹐而本位施其雨化也。太陽自得於東南﹐當二之气﹐而本位施其寒化也。少陰自得於西南﹐當四之气﹐而本位施其熱化也。少陽自得於正北﹐當終之气﹐而本位施其火化也。陽明自得於東北﹐當初之气﹐而本位施其燥化也。厥陰自得於正南﹐當三之气﹐而本位施其風化也。卽於歲同法推之耳。】

【張志聰曰﹕此論五運六气之主時﹐而各有徳化政令勝復變病之常。夫前章之所謂初之气﹐二之气者﹐論加臨之客气﹐乃六期環轉﹐各有不同﹐此復論四時之主气﹐有春之木﹐夏之火﹐秋之金﹐冬之水﹐各主七十二日有奇。又有初气之厥陰﹐二气之少陰﹐三气之少陽﹐四气之太陰﹐五气之陽明﹐六气之太陽﹐各主六十日零八十七刻半。此四時不易之气﹐有寒熱溫涼生長收藏之政令﹐故曰常也。气之所至謂四時有五運六气之所至。春气舒遲﹐故爲和平﹐少陰𨿽主君火而本寒﹐故主於寒熱之交﹐以司暄和之气﹐蓋以厥陰風木主春﹐少陽炎暑主夏﹐陽明淸涼主秋﹐太陽寒水主冬﹐此四時气化之常也。故以太陰轉列於太陽之前者﹐謂七气分旺於四季﹐先從春夏始也。此首論六气之中有五運﹐五運之中有四時。舒榮﹐舒展而榮華也。員盈﹐周備也。夏气始於中行出者﹐從中而出於外也。庚﹐更也﹐艸木至秋而更變也。歸藏者﹐萬物至冬而歸藏也。此三陰三陽﹐各有風寒濕熱之所司﹐而爲璺啟舒榮之化﹐故爲司化之常也。生長化收藏﹐五時之气也。風搖形見﹐气之化也。故爲气化之常也。肅﹐肅殺也。風能生萬物﹐而終爲肅殺之气。蓋四時皆有風气﹐故能生長萬物﹐而亦能收殺也。少陰太陽﹐爲水火陰陽之主﹐太陽標陽而本寒﹐少陰標陰而本熱﹐少陰之上﹐熱气治之﹐中見太陽﹐太陽之上﹐寒气治之﹐中見少陰﹐陰陽標本﹐互換於中﹐故寒生而中溫。太陰濕土之气﹐上蒸而爲雲雨﹐故終爲注雨。少陽相火﹐生於地澤﹐故終爲溽蒸。陽明燥金﹐終爲淸涼。生﹐謂六气所生之徳﹐而爲涼爲肅﹐若五類之虫﹐感五運六气而生育﹐故皆爲徳化之常也。生榮濡茂堅藏﹐乃六气之政﹐而宣布於四時﹐故爲布政之常也。飄怒﹐風之變﹐涼乃金气承之。大暄﹐火之甚﹐寒乃陰精承之。雷霆驟注﹐濕土之變﹐極則風气承之。飄風者﹐風自火出也。燔燎﹐炎之甚﹐極則水气承之。散落﹐肅殺之甚﹐溫乃火气承之。寒雪冰雹寒之甚﹐極則土气承之。蓋气極則變﹐變則害﹐承乃制﹐故爲气變之常也。彤雲﹐澤气上蒸也。淒鳴﹐金有聲也。剛固堅芒﹐乃寒凝冰堅之象。此六气之令行於四時﹐故爲令行之常也。裏急﹐逆气上升也。厥陰主春﹐春气始於下而上﹐故爲裏急。陽明主秋﹐秋气始於上﹐故爲浮虛。火生於木﹐風火相煽﹐故爲身熱瘡瘍。土位中央﹐分旺於四季﹐故四時爲痞稸中滿之病。太陽主筋﹐爲風气所傷﹐故乃短而屈伸不利﹐此春病之常也。肢痛驚惑諸病﹐此夏病之常也。緛﹐縮也。戾﹐了戾也﹐卽轉出小便之關戾。厥陰主利前陰﹐而脈絡陰器﹐爲燥金所傷﹐故乃戾不利。皴﹐皺也﹐以燥而遇燥﹐故皮爲皴揭﹐此秋病之常也。心主言﹐而喜爲心志﹐君火爲冬令之寒水所迫﹐則心气實而笑語不休﹐此冬病之常也。以上四時諸病﹐有因於六气者﹐有因於四時者﹐此論四時之五運六气﹐有徳有化﹐有政有令﹐有變有病也。報徳以徳﹐報化以化者﹐卽所謂春有鳴條律暢之化﹐則秋有霧露淸涼之政﹐蓋無勝則無復也。气髙則髙﹐气下則下者﹐謂春气始於下﹐則五運六气皆主厥陰之風木﹐秋气始於上﹐則五運六气皆屬陽明之燥金﹐夏气始於前﹐則五運六气皆主少陽之炎暑﹔冬气始於後﹐則五運六气皆屬太陽之凝寒。此四時六气﹐皆有定位之常﹐非若客气之環轉也。風熱燥寒﹐四時之气也。以濕土而列於四時之後者﹐謂土旺四季﹐先春夏而後秋冬也。隨气所在者﹐隨四時之气而言五運之勝耳。在者﹐言風气在春﹐熱气在夏﹐燥气在秋﹐寒气在冬﹐濕气在於四季﹐各主七十二日有奇。命其所在而徵之者﹐太陰之气在於長夏﹐太陽之气在於冬﹐少陰之气在於夏﹐陽明之气在於秋﹐厥陰之气在於春。如冬有雨化﹐以徵太陰之勝﹐夏有寒化﹐以徵太陽之勝﹐此與春勝長夏﹐長夏勝冬之義同。自得其位者﹐四時之六气﹐各自司其本位﹐此時化之常也。厥陰位於正月二月﹐少陰位於三月四月﹐各命其位﹐而方之月﹐則可知六气之所在矣。】

帝曰﹕六位之气﹐盈虛何如﹖岐伯曰﹕太少異也。太者之至徐而常﹐少者暴而亡。

【王冰曰﹕力彊而作不能久長﹐故暴而亡也。】

【馬蒔曰﹕此承上文而言六气之盈虛﹐以太過不及而分其病之遲速﹐生死之殊也。太少者﹐卽太角少角之謂。陽年爲太過爲太﹐陰年爲不及爲少﹐六气盈虛﹐於此異也。六气之盈者爲病﹐其勢反徐而微﹐治法當逆之也。六气之虛者爲病﹐其勢反暴而甚﹐其法當從之也。人見虛者爲病﹐其气暴烈﹐驟用峻劑攻之﹐則熱病未已﹐寒病復始。殊不知太者之气反微﹐少者之气反甚耳。】

【張志聰曰﹕此言主時之六气﹐亦有盛有虛﹐乃隨歲運之太少也。歲運太過﹐則六位之气盈﹐歲運不及﹐則六位之气虛。蓋太過之气﹐來徐而長﹐不及之气﹐來疾而短﹐故曰少者暴而亡。】

【金西銘曰﹕太過之气﹐先天時而至﹐故徐而長。不及之气﹐後天時而至﹐故暴而短。譬如人之後至﹐則疾行而趨走矣。】

帝曰﹕天地之气盈虛如何﹖岐伯曰﹕天气不足﹐地气隨之﹔地气不足﹐天气從之﹐運居其中而常先也。惡所不勝﹐歸所同和﹐隨運歸從而生其病也。故上勝則天气降而下﹐下勝則地气遷而上﹐多少而差其分﹐微者小差﹐甚者大差﹐甚位易气交﹐易則大變生而病作矣。《大要》曰﹕甚紀五分﹐微紀七分﹐其差可見﹐此之謂也。【惡﹐去聲。音雌】

【王冰曰﹕運謂木火土金水﹐各主其歲。地气勝則歲運上升﹐天气勝則歲運下降﹐運气常先遷降也。隨運歸從﹐謂非其位則變生﹐變生則病作。勝﹐謂多也。上多則自降﹐下多則自遷﹐多少相移﹐气之常也。多少而差其分者。多則遷降多﹐少則遷降少。多少之應有微有甚之異。甚紀五分﹐微紀七分者﹐以其五分七分之所以知天地陰陽過差矣。馬蒔曰﹕此承上文而言司天在泉之气﹐亦有盈虛之分也。司天之气不足﹐則在泉之气隨之而升﹐蓋下勝則地气遷而上﹐在泉之气不足﹐則司天之气從之而降﹐蓋上勝則天气降而下﹐其間五運之气﹐則居於其中﹐而天降則先天而降﹐地升則先地而升﹐所不勝者則惡之﹐所同和者則歸之。假如丁壬木運司天﹐在泉爲金則不勝﹐司天在泉爲木爲火則同和。隨其運之所﹖﹐而民病是生。凡司天在泉﹐勝有多少﹐則差有多寡﹐其微者之差少﹐甚者之差大﹐大差則位易而變大﹐當气交之際﹐而位斯易焉﹐乃大變生而民病作矣。大要﹐差之甚者﹐計有其半﹐差之微者﹐止十分之三耳。所謂差者﹐乃相去不同之義﹐非過差之差。天道以太少而有盈虛﹐何過差之有哉﹖】

【張志聰曰﹕此論主時之六气﹐亦有天地盈虛之分而上下相勝也。歲半以上﹐天气主之﹐歲半以下﹐地气主之﹐運居於天地之中﹐常先天地之气而爲之勝﹐故曰隨運歸從而生其病。謂天地之气歸從運气﹐而彼此相勝也。气交﹐謂三气四气之交﹐如天气不足﹐地气隨之﹐則四之土气﹐先交於三气之火﹐如地气不足﹐天气隨之﹐則三之火气﹐先交於四气之土﹐此火土子母相合﹐謂之歸所同和﹐乃勝之微者也。微者小差﹐小差者在天之紀﹐仍居七分﹐而三分交於地﹐在地之紀﹐仍居七分﹐而三分交於天﹐此上下气交不爲民病者也。惡所不勝者﹐惡己所不勝之气也。太陽寒化﹐施於少陰﹐陽明燥化﹐施於厥陰﹐此下勝則地气遷而上﹐厥陰風化﹐施於太陰﹐少陰火化﹐施於陽明﹐此上勝則天气降而下﹐乃勝之甚者也。甚者大差﹐大差者﹐在天之紀居五分﹐而五分直降於下﹐在地之紀居五分﹐而五分反遷於上﹐故甚則位易气交﹐易則大變生而病作矣。位易者﹐謂越三气四气之位﹐而初气二气﹐行於五位六位﹐五气六气﹐行於初位二位﹐此所不勝之气勝之﹐故曰惡所不勝。越其位而加之﹐故曰大變。如歸所同和﹐則不越位矣。】

帝曰﹕善。論言熱無犯熱﹐寒無犯寒﹐余欲不遠寒﹐不遠熱﹐柰何﹖岐伯曰﹕悉乎哉問也﹗發表不遠熱﹐攻裏不遠寒。帝曰﹕不發不攻﹐而犯寒犯熱何如﹖岐伯曰﹕寒熱內賊﹐其病益甚。帝曰﹕願聞無病者何如﹖岐伯曰﹕無者生之﹐有者甚之。帝曰﹕生者何如﹖岐伯曰﹕不遠熱則熱至﹐不遠寒則寒至。寒至則堅否﹑腹滿﹑痛急﹑下利之病生矣。熱至則身熱﹑吐下﹑霍亂﹑癰疽﹑瘡瘍﹑瞀郁﹑注下﹑瞤瘛﹑腫脹﹑嘔﹑鼽衂﹑頭痛﹑骨節變﹑肉痛﹑血溢﹑血泄﹑淋閉之病生矣。帝曰﹕治之柰何﹖岐伯曰﹕時必順之﹐犯者治以勝也。

【王冰曰﹕汗泄﹐故用熱不遠熱。下利﹐故用寒不遠寒。皆以其不住於中﹐如是則夏可用熱﹐冬可用寒﹐不發不泄而無畏忌﹐是謂妄遠﹐注所禁也﹐皆謂不獲已而用之。秋冬亦同。寒熱內賊﹐謂以水濟水﹐以火濟火﹐適足以更生病﹐豈惟本病之益甚乎﹖無者生之﹐有者甚之﹐謂無病者犯禁猶能生病﹐況有病者而求輕減﹐不亦難乎﹖食已不饑﹐吐利腥穢﹐亦寒之疾﹐暴喑冒昧﹐目不識人諸病﹐亦熱之病也。時必順之﹐犯者治以勝﹐謂春宜涼﹐夏宜寒﹐秋宜溫﹐冬宜熱﹐此時之宜﹐不可不順。然犯熱治以寒﹐犯寒治以熱﹐犯春宜用涼﹐犯秋宜用溫﹐是以勝也。犯熱治以鹹寒﹐犯寒治以甘熱﹐犯涼治以苦溫﹐犯溫洽以辛涼﹐亦勝之道也。】

【馬蒔曰﹕此言汗下其邪者﹐可以偶犯寒熱﹐而無故犯之者非也。邪郁於表﹐則用熱藥以發之﹐熱積於裏﹐則用寒藥以攻之﹐若非發表而犯熱則熱賊內而熱反甚﹐非攻裏而犯寒﹐則寒賊內而寒反甚矣。彼無病而誤服者﹐僅足以生病耳﹐奚止於有病而甚者哉﹖故犯寒則寒至﹐凡爲堅否﹐爲腹滿﹐爲痛急﹐爲下利之病生矣。犯熱則熱至﹐凡爲心熱﹑爲吐下﹑爲霍亂﹑爲癰疽﹑爲瘡瘍﹑爲瞀郁﹐爲注下﹑爲瞤瘛﹑爲腫脹﹑爲嘔﹑爲鼽﹑爲頭痛﹑爲骨節變﹑爲肉痛﹑爲血溢﹑爲血泄﹑爲淋閉之病生矣。治之以所勝而病可解矣。】

【張志聰曰﹕此言主時之六气﹐亦當遠寒而遠熱者也。按前章之所謂熱無犯熱﹐寒無犯寒者﹐論司天在泉及加臨之六气﹐此章論主時之六气﹐亦有寒熱溫涼之分。故帝復有此問。辛甘發散爲陽﹐故有病而應發散者﹐卽當遠熱而不遠熱矣。酸苦湧泄爲陰﹐故有病而應攻裏者﹐卽當遠寒而不遠寒矣。如𨿽病而不宜發表攻裏﹐若妄犯之﹐則寒熱內賊﹐其病益甚。若無病而不遠熱﹐不遠寒者﹐則堅否腹滿﹐身熱吐下之病生矣。時謂四時。治以勝者﹐如犯熱則以所勝之寒治之﹐如犯寒則以所勝之熱治之。】

黃帝問曰﹕婦人重身﹐毒之何如﹖岐伯曰﹕有故無殞﹐亦無殞也。帝曰﹕願聞其故﹐何謂也﹖岐伯曰﹕積大聚﹐其可犯也﹐衰其大半而止﹐過者死。【重﹐平聲。】

【王冰曰﹕故﹐謂有大堅癥瘕﹐痛甚不堪﹐則治以破積愈癥之藥﹐是謂不救﹐必乃盡死﹐救之蓋存其大也﹐𨿽服毒不死也。上無殞﹐言母必全﹔亦無殞﹐言子亦不死也。使衰其大半﹐不足以害生﹐故衰大半則止其藥。若過禁使盡﹐毒气內余﹐無病可攻﹐以當毒藥﹐毒攻不已﹐則敗損中和﹐故過則死。】

【馬蒔曰﹕此言妊婦之用毒藥者﹐可用而不可過也。婦人懷妊﹐謂之重身。然用毒藥以治其病者﹐正以內有其故﹐則有病以當毒藥﹐其子必無殞也。不惟子全﹐而母亦無殞也。但有大積大聚﹐或病甚者﹐不得不用此以犯之﹐秖宜衰其大半而止藥﹐彼病自漸去。若過用其藥﹐則敗損眞气﹐而母子未必不殞矣。】

【張志聰曰﹕此言胎孕積聚﹐亦有陰陽寒熱之分﹐所當遠寒而遠熱者也。毒者﹐大寒大熱之藥也。娠婦始結胎之一月二月﹐乃木气司養二二月四月主火﹐五月六月主土﹐七月八月主金﹐九月十月主水﹐至太陽而五行已周﹐陰陽水火分而成後天之形身矣。然未生之前﹐五行之气﹐各有盛有虛﹐有勝有郁﹐宜以寒熱溫涼順逆而調之。設或有病而欲不遠寒﹐不遠熱﹐亦無傷於胎气。所謂有故無殞﹐然亦無過之而致殞也。卽如大積大聚﹐乃屬臟腑之五行﹐尙其可犯寒而犯熱者也。若過犯之﹐則死。寒熱溫涼﹐是謂四畏﹐可不愼諸﹗此節大有關於治道也。附論七月所生小兒﹐能育而亦多長壽者﹐蓋七月乃肺臟司養﹐肺屬天而主气主血﹐天一生水﹐感天地之气而生﹐故育。九月十月﹐乃少陰太陽所主﹐皆感陰陽水火而生。若夫八月﹐乃陽明大腸主气﹐感陽明之腑气而生﹐故𨿽生而不育。】

帝曰﹕善。郁之甚者﹐治之柰何﹖岐伯曰﹕木郁達之﹐火郁發之﹐土郁奪之﹐金郁泄之﹐水郁折之。然調其气過者﹐折之以其畏也﹐所謂瀉之。

【王冰曰﹕郁之甚者﹐天地五行應運﹐有郁抑不伸之甚者也。達謂吐之﹐令其條達。發謂汗之﹐令其疏散。奪謂下之﹐令無壅礙。泄謂滲泄之﹐解表利小便也。折謂折之﹐制其衝逆。通是五法﹐乃气之和調﹐後乃觀其虛盛﹐而調理之。太過者﹐以其味瀉之﹐如鹹瀉腎酸瀉肝之類。過者畏瀉﹐故謂瀉爲畏也。】

【馬蒔曰﹕此言治五郁之法也。上言五郁﹐五運之郁也。此言五郁﹐人身之郁也。或有天時之郁而成之者﹐或以五臟之郁而自成者。木郁者﹐肝病也﹐宜吐而達之。火郁者﹐心病也﹐宜汗而發之。土郁者﹐脾病也﹐宜下而奪之。金郁者﹐肺病也﹐宜解其表﹐利其小便而滲泄之。水郁者﹐腎病也﹐宜制其衝逆﹐而折抑之。旣治其病﹐復觀其虛實﹐而調其气。若病之太過者﹐乃以其所畏者而折之﹐以鹹瀉腎﹐以酸瀉肝﹐以辛瀉肺﹐以甘瀉脾﹐以苦瀉心﹐則過者可制矣。】

【張志聰曰﹕此言四時之郁﹐而有調治之法也。郁之甚者﹐太陰施於太陽﹐則水郁矣。太陽施於少陰﹐則火郁矣。少陰施於陽明﹐則金郁矣。陽明施於厥陰﹐則木郁矣。厥陰施於太陰﹐則土郁矣。調治之法﹐木郁則舒達之﹐火郁則發散之﹐土郁則疏奪之﹐金郁則泄利之﹐水郁則折流之。然調其所勝之气﹐太過者折之﹐以其畏而無復也。所謂瀉之﹐謂瀉其勝气也。】

帝曰﹕假者何如﹖岐伯曰﹕有假其气則無禁也。所謂主气不足﹐客气勝也。

【王冰曰﹕正气不足﹐臨气勝之。假寒熱溫涼﹐以資四正之气﹐則可以熱犯熱﹐以寒犯寒﹐以溫犯溫﹐以涼犯涼也。客气﹐謂六气更臨之气﹐主气﹐謂五臟應四時﹐正主春夏秋冬也。】

【馬蒔曰﹕此言治病有假借之法者﹐以主气不足而客气勝之也。前言治各司天之政﹐有用溫遠溫﹐用涼遠涼﹐用熱遠熱﹐用寒遠寒﹐此治病之正法也。內有假者反常之法﹐則用寒熱溫涼而犯之者有矣。蓋上文不遠熱﹐不遠寒者﹐以其發表攻裏而有邪存也。若假者反常之法﹐則𨿽內傷亦有反常者﹐故帝復問之耳。伯言每歲六气自有主气﹐而又有客气之所加﹐惟主气不足﹐而客气勝之﹐則假借其寒熱溫涼之气﹐以扶主气而應客气﹐故𨿽犯之而無所禁耳。】

【張志聰曰﹕假者﹐非長夏勝冬﹐冬勝夏﹐夏勝秋﹐秋勝春﹐春勝長夏﹐乃主气不足﹐客气勝也。如厥陰風木主春﹐而值陽明金气加臨﹐君相二火主夏﹐而值太陽寒水加臨﹐長夏濕土主气﹐而值厥陰風木加臨﹐陽明金气主秋﹐而值二火之气加臨﹐太陽寒水主冬﹐而值太陰土气加臨﹐有假其气﹐竟以寒熱治客气之勝﹐而主气之寒熱則無禁也。按此篇所謂六元正紀論者﹐六气謂之六元﹐五運亦感天元而化﹐首數章論六气之主歲﹐而五運化於其中﹐各有盛有虛﹐有勝有復﹔末章論六气之主時﹐隨運歸從上下勝制﹐有勝有郁而無復。善養生者﹐皆當隨時調養﹐以參天地之和﹐施於天下﹐流於無窮﹐乃調燮之大關目也。】

帝曰﹕至哉聖人之道﹗天地大化運行之節﹐臨禦之紀﹐陰陽之政﹐寒暑之令﹐非夫子孰能通之﹗請藏之靈蘭之室﹐署曰六元正紀﹐非齋戒不敢示﹐愼傳也。

【馬蒔曰﹕此帝贊此論之妙而藏之也。】古今圖書集成醫部全錄卷四十一

刺法論篇第七十二

【舊本云﹐此與本病論俱亡。今《素問》遺篇﹐存此二篇。】

本病論篇第七十三【俱補附後。】

至眞要大論篇第七十四【上】

【馬蒔曰﹕此篇總括前八篇未盡之義﹐至眞至要﹐故名篇。】

【張志聰曰﹕此篇論六气司天﹐六气在泉﹐有正化﹐有勝復﹐有主客﹐有邪勝。至眞者﹐謂司天在泉之精气﹐乃天一之眞元。要者﹐謂司歲備物以平治其民病﹐無傷天地之至眞﹐乃養生之至要也。】

黃帝問曰﹕五气交合﹐盈虛更作﹐余知之矣。六气分治﹐司天地者﹐其至何如﹖岐伯再拜對曰﹕明乎哉問也﹗天地之大紀﹐人神之通應也。帝曰﹕願聞上合昭昭﹐下合冥冥﹐柰何﹖岐伯曰﹕此道之所生﹐工之所疑也。帝曰﹕願聞其道也。岐伯曰﹕厥陰司天﹐其化以風﹔少陰司天﹐其化以熱﹔太陰司天﹐其化以濕﹔少陽司天﹐其化以火﹔陽明司天﹐其化以燥﹔太陽司天﹐其化以寒﹐以所臨髒位命其病者也。帝曰﹕地化柰何﹖岐伯曰﹕司天同候﹐間气皆然。帝曰﹕間气何謂﹖岐伯曰﹕司左右者﹐是謂間气也。帝曰﹕何以異之﹖岐伯曰﹕主歲者紀歲﹐間气者紀步也。【更﹐平聲。】

【王冰曰﹕五行主歲﹐歲有少多﹐故曰盈虛更作也。天分六气﹐散生大虛﹐三之气司天﹐終之气監地﹐天地生化﹐是爲大紀。故言司天地者﹐餘四可知矣。夫天地變化﹐人神運爲﹐中外𨿽殊﹐然其通應則一也。工之所疑﹐謂不知其要﹐流散無窮也。其化以風﹐謂飛揚鼓坼﹐和气發生﹐萬物榮枯﹐皆因而化變成敗也。其化以熱﹐謂炎蒸鬱燠﹐故庶類蕃茂也。其化以濕﹐謂雲雨潤澤﹐津液生成也。其化以火﹐謂炎熾赫烈﹐以爍寒災也。其化以燥﹐謂乾化以行﹐物無濕敗也。其化以寒者﹐對陽之化也。司天同候﹐間气皆然﹐謂六气之本﹐自有常性﹐故𨿽位易而化治皆同間气者。六气分化﹐常以二气司天地爲上下吉凶勝復客主之事﹐歲中悔吝從而明之﹐餘四气散居左右也。主歲紀歲﹐間气紀步者﹐歲三百六十五日四分日之一步六十日餘八十七刻半﹐若積步之日而成歲也。】

【馬蒔曰﹕此明司天在泉間气之化﹐隨六气所在而移之也。五運分爲五气﹐以太過不及而有盈有虛也。天元紀大論曰﹕其始也﹐有餘而往﹐不足隨之﹐不足而往﹐有餘從之﹐正盈虛更作之義也。六气者﹐風熱濕火燥寒也。卽其分治以司天地﹐餘四气可知矣。化有不同﹐帝之所以問也。上合昭昭者﹐司天之化也。下合冥冥者﹐在泉之化也。然厥陰司天﹐其化以風﹐而爲在泉之地化猶是也﹐爲左右之間气亦猶是也。少陰司天﹐其化以熱﹐而爲在泉之地化猶是也﹐爲左右之間气亦猶是也。太陰司天﹐其化以濕﹐而爲在泉之地化猶是也﹐爲左右之間气亦猶是也。少陽司天﹐其化以火﹐而爲在泉之地化猶是也﹐爲左右之間气亦猶是也。陽明司天﹐其化以燥﹐而爲在泉之地化猶是也﹐爲左右之間气亦猶是也。太陽司天﹐其化以寒﹐而爲在泉之地化猶是也﹐爲左右之間气亦猶是也。但司天之气﹐以所臨之髒位而命其病﹐如肝木位東方﹐心火位南方﹐脾土位中央及四維﹐肺金位西方﹐腎水位北方﹐是乃五臟定位。惟六气禦五運﹐所至气不相得則病﹐相得則和﹐故先以六气所臨﹐後言五臟之病也。至於在泉與左右間﹐亦不過如是而已。故以各气而在左右者﹐謂之間气﹐間气者﹐正所以紀步﹐步者六十日餘八十七刻半也。積步而成歲﹐則六六三百六十五日有奇矣。其每歲司天主歲﹐正所以紀歲气﹐而左右間气又與右步而相紀也。】

【張志聰曰﹕昭昭合天道之明顯﹐冥冥﹐合在泉之幽深﹐道之所生﹐其生惟一﹐工不知其要﹐則流散無窮﹐故多疑也。夫風寒暑濕燥火﹐天之六气也﹐三陰三陽上奉之﹐故六气爲司天之化。臨髒位者﹐天气上臨而下﹐合人之髒位﹐隨六气之所傷而命其病也。然六气司天而環繞於地下﹐故與司天同候﹐從左右而環轉﹐是以間气皆然﹐但司天在泉之气紀歲﹐間气紀步之不同也。】

帝曰﹕善。歲主柰何﹖岐伯曰﹕厥陰司天爲風化﹐在泉爲酸化﹐司气爲蒼化﹐間气爲動化。少陰司天爲熱化﹐在泉爲苦化﹐不司气化﹐居气爲灼化。太陰司天爲濕化﹐在泉爲甘化﹐司气爲黅化﹐間气爲柔化。少陽司天爲火化﹐在泉爲苦化﹐司气爲丹化﹐間气爲明化。陽明司天爲燥化﹐在泉爲辛化﹐司气爲素化﹐間气爲淸化。太陽司天爲寒化﹐在泉爲咸化﹐司气爲元化﹐間气爲藏化。故治病者﹐必明六化﹐分治五味﹐五色所生﹐五臟所宜﹐乃可以言盈虛病生之緒也。

【馬蒔曰﹕此承上文而言六化﹐正明六气分治﹐及主歲者﹐紀歲之大義也。巳亥之歲﹐厥陰司天而爲風化﹐風髙气遠﹐云物飛揚也。若寅申之歲﹐則在泉而爲酸化﹐蓋木司地气﹐物化乃從酸也。丁壬之歲﹐則司木運之气而爲蒼化﹐至於丑未之歲﹐則爲在泉之左間﹐主初之气﹐子午之歲﹐則爲司天之右間﹐主二之气﹐辰戌之歲﹐則爲司天之左間﹐主四之气﹐卯酉之歲﹐則爲在泉之右間﹐主五之气﹐而皆爲動化﹐偏生左右處爲動搖也。此皆各主六十日餘八十七刻半耳。後仿此。子午之歲﹐少陰司天而爲熱化﹐陽火熠耀﹐炎暑流行也。若卯酉之歲﹐則在泉而爲苦化﹐火司地气﹐物以苦生也。然各气主運﹐惟君火不主運﹐故不司气化。天元紀大論云﹕君火以名﹐相火以位。正以明君火不主運也。至子居左右之气﹐則君火無所不居﹐不得以間气名之。寅申之歲﹐則居在泉之左﹐主初之气﹔丑未之歲則居司天之右﹐主二之气﹔巳亥之歲﹐則居司天之左﹐主四之气﹔辰戌之歲﹐則居在泉之右﹐主五之气﹐而爲灼化也。故左間﹑右間﹑間气之間﹐皆宜讀曰平聲﹐明有旁居之義也。君爲至尊﹐不敢曰間而日居耳。丑未之歲﹐太陰司天而爲濕化﹐埃郁蒙昧﹐雲雨潤濕也。若辰戌之歲﹐則在泉而爲甘化﹐土司地气﹐甘化先焉。甲己之歲﹐則司土運之气而爲黅化。至於卯酉之歲﹐則爲在泉之左間﹐主初之气﹔寅申之歲﹐則爲司天之右間﹐主二之气﹔子午之歲﹐則爲司天之左間﹐主四之气﹔巳亥之歲﹐則爲在泉之右間﹐主五之气﹐而爲柔化﹐濕化流行﹐則庶物柔軟也。寅申之歲﹐少陽司天而爲火化﹐炎光赫烈﹐燔灼焦然也。若巳亥之歲﹐則在泉而爲苦化﹐火司地气﹐苦化先焉。戊癸之歲﹐則司火運之气而爲丹化。至於辰戌之歲﹐則爲在泉之左間﹐主初之气﹔卯酉之歲﹐則爲司天之右間﹐主二之气﹔丑未之歲﹐則爲司天之左間﹐主四之气﹔子午之歲﹐則爲在泉之右間﹐主五之气﹐而皆爲明化﹐炳明霞燒﹐艸木榮美也。卯酉之歲﹐陽明司天而爲燥化﹐淸涼勁切﹐霧露蕭飋也。若子午之歲﹐則在泉而爲辛化﹐金司地气﹐辛化先焉。乙庚之歲﹐則司金運之气﹐而爲素化。至於巳亥之歲﹐則爲在泉之左間﹐主初之气﹔辰戌之歲﹐則爲司天之右間﹐主二之气﹔寅申之歲﹐則爲司天之左間﹐主四之气﹔丑未之歲﹐則爲在泉之右間﹐主五之气﹐而皆爲淸化﹐風生髙勁﹐艸木淸冷也。辰戌之歲﹐太陽司天而爲寒化﹐嚴肅峻整﹐慘栗凝堅也。若丑未之歲﹐則在泉而爲咸化﹐水司地气﹐物化從咸也。丙辛之歲﹐則司水運之气而爲元化。至於子午之歲﹐則爲在泉之左間﹐主初之气﹔巳亥之歲﹐則爲司天之右間﹐主二之气﹔卯西之歲﹐則爲司天之左間﹐主四之气﹔寅申之歲﹐則爲在泉之右間﹐主五之气﹐而皆爲藏化﹐陰凝寒冷﹐庶物歸藏也。故凡治病者﹐必明司天之六化﹐在泉之五味﹐司運之五色﹐間气之動灼柔明藏﹐乃五臟所宜﹐則可以言每歲盈虛病生之緒。而上文盈虛更作之間﹐主歲者紀歲之義明矣。】

【張志聰曰﹕主歲者﹐謂六气之各主一歲﹐風寒暑濕燥火﹐乃在天之六气﹐故爲司天之化。天元紀論曰﹕在地爲化﹐化生五味。故在地爲味化。司气者﹐司五運之气化﹐五運者﹐五行之气也﹐感天之蒼黅丹素元之五色﹐而化生地之五行﹐是以司气爲蒼爲丹爲黅爲素。君火以明而在天﹐故不司在地之火化。所謂居气者﹐言少陰不司气化﹐在六气之中﹐自有所居之上下﹐卽下章之南政居南﹐北政居北也。間气之爲動﹐爲灼﹑爲柔﹑爲明﹑爲淸﹑爲藏者﹐六气之用也。此論六气之司天在泉﹐及化運間气之分治﹐皆有盛有虛而爲民病。治病者﹐或從歲气﹐或隨運气﹐以備物以所生之五味五色﹐合五臟之所宜﹐乃可以言五運六化之盈虛﹐病生之端緒也。】

帝曰﹕厥陰在泉而酸化﹐先余知之矣﹐風化之行也何如﹖岐伯曰﹕風行於地﹐所謂本也。餘气同法。本乎天者﹐天之气也﹔本乎地者﹐地之气也。天地合气﹐六節分而萬物生矣。故曰﹕謹候气宜﹐無失病機﹐此之謂也。

【王冰曰﹕厥陰在泉﹐風行於地﹔少陰在泉﹐熱行於地﹔太陰在泉﹐濕行於地﹔少陽在泉﹐火行於地﹔陽明在泉﹐燥行於地﹔太陽在泉﹐寒行於地。故曰﹐餘气同法也。本﹐謂六气之上元气也﹐化於天者爲天气﹐化於地者爲地气。萬物居天地之間﹐悉爲六气所生化。陰陽之用﹐未嘗有逃生化出陰陽者。】

【馬蒔曰﹕此帝問厥陰在泉之爲風化﹐而伯以其本於地气者告之也。首節言厥陰司天﹐其化以風﹐而又論地化曰司天同候﹐則地化亦以風也。玆言在泉爲酸化者﹐可得而知。而在泉爲風化﹐其義似有所悖﹐殊不知司天則風行於天﹐在泉則風行於地﹐乃本於地之气而爲風之化也。若時乎司天﹐則本乎天之气而亦爲風化矣。至各气司天﹐則亦本乎天气而爲天化矣。故曰﹐餘气同法也。惟此天地合气﹐六節各分﹐而萬物所由以化生。故本乎天而化者﹐由於司天之气本乎地而化者﹐由於司地之气﹐此在天地爲气宜﹐而在人身爲病機﹐必謹候之而可以治病矣。】

【張志聰曰﹕此言司天在泉﹐俱以六气爲本。六气繞地環轉﹐而上下周行﹐又非气司天化﹐而味主地化也。六气之本於上者﹐卽爲天之气﹐本乎下者﹐卽爲地之气。天地合气﹐六節分而萬物化生﹐故謹候六气之所宜﹐無失五行之病機﹐斯得至眞之要道。】

帝曰﹕其主病何如﹖岐伯曰﹕司歲備物﹐則無遺主矣。帝曰﹕先歲物何也﹖岐伯曰﹕天地之專精也。帝曰﹕司气者何如﹖岐伯曰﹕司气者主歲同﹐然有餘不足也。帝曰﹕非司歲物﹐何謂也﹖岐伯曰﹕散也。故質同而異等也。气味有薄厚﹐性用有躁靜﹐治保有多少﹐力化有淺深﹐此之謂也。

【王冰曰﹕主病﹐言采藥之歲也。謹候司天地所生化者﹐則其味正當其歲也。故彼藥工專司歲气﹐所收藥物﹐則一歲二歲﹐其所主用無遺略也。專精之气﹐藥物肥濃﹐又於使用當其正气味也。五運主歲者﹐有餘不足﹐比之歲物﹐恐有薄有餘之歲藥專精也。非司歲物﹐言非專精則散气﹐散气則物不純也。形質𨿽同﹐力用則異。故不尙之。气味薄厚﹐性用躁靜﹐治保多少﹐力化淺深﹐此物與歲不同耳。】

【馬蒔曰﹕此言藥備歲物者﹐爲天地之專精﹐而司歲者其气偏﹐非歲物者其气散也。上文言候气宜而無失病機﹐則用藥以治病﹐不可無所主也。伯言每歲各有所司﹐必因其司歲者以備藥物﹐則病無遺主矣。正以每歲之司天在泉﹐物從其化﹐而天地之專精儲焉﹐故不可不先之也。彼司气者﹐卽司運也﹐如甲己爲土運﹐乙庚爲金運﹐然太過則有餘﹐不及則不足﹐其气偏耳。若非歲物而用之﹐則其气又散。故一物之質同﹐而有專精完全偏散之異﹐所以气味有厚薄﹐性用有躁靜﹐治保有多少﹐力化有淺深﹐此歲物之不可以不備也。】

【張志聰曰﹕主病﹐謂主治病之藥物。司歲備物﹐謂從六气五運以備之。如少陰少陽二火司歲﹐則收附子姜桂之熱物﹔如陽明燥金司歲﹐則收桑皮蒼朮之燥物﹐如厥陰風气主歲﹐則收防風羌活之風物﹔如太陽寒水司歲﹐則收芩連大黃之寒物﹔如太陰土气司歲﹐則收山藥黃精之類甘平甘溫之品﹐以及蒼丹黅素元之谷﹐所謂藥食宜也。此皆得天地之專精﹐故先取歲物﹐謂先備司歲之物﹐卽上章之所謂食歲谷以全其眞。蓋食天地之精﹐以養吾身之眞也。司气﹐謂五運之气﹐五運𨿽與主歲相同﹐然又有太過不及之分。太過之歲則物力厚﹐不及之歲則物力淺薄矣。若非气運司歲之物﹐則气散而力薄。故形質𨿽同﹐而气味有淺深厚薄之異。治保有多少者﹐謂治病保眞之藥食﹐或宜多用﹐或宜少用也。按中古之世﹐不能司歲備物﹐用炮制以代天地之助﹐如制附子曰炮﹐制蒼朮﹑桑皮曰炒﹐蓋以火助火而以燥助燥也。近有制附子以水煮曰陰制﹐制桑皮以蜜拌曰潤燥﹐是猶用鷹犬而去其爪牙﹐則驅之搏蹇兔而不能﹐又安望韓盧之技哉﹖】

帝曰﹕歲主髒害何謂﹖岐伯曰﹕以所不勝命之﹐則其要也。帝曰﹕治之柰何﹖岐伯曰﹕上淫於下﹐所勝平之。外淫於內﹐所勝治之。

【王冰曰﹕不勝﹐謂木不勝金﹐金不勝火之類。淫﹐謂行所不勝己者。上淫於下﹐天之气也。外淫於內﹐地之气也。隨所制勝﹐而以平治之也。制勝﹐謂五味寒熱溫涼﹐隨勝用之。】

【馬蒔曰﹕此言歲之五臟被害者﹐以其有所不勝而治之有法也。歲气在天﹐五臟在人﹐而歲主五臟有害者﹐正以木气淫則脾不勝﹐火气淫則肺不勝﹐土气淫則腎不勝﹐金气淫則肝不勝﹐水气淫則心不勝﹐以所不勝命之﹐則知害髒之要也。故司天之气﹐淫於下而髒病生﹐則以所勝者平之﹐如木气淫則以金制之者是也。至在泉之气﹐淫於內而髒病生﹐則亦以所勝者治之﹐卽木气淫而以金制之者是也。所謂制勝者﹐謂五味寒熱溫涼﹐隨勝而用之耳。但上淫於下者﹐淫於三气已前﹐有勝無復也。外淫於內者﹐淫於四气以後﹐有勝無復也。】

【張志聰曰﹕此論五運之气﹐受司天在泉之勝制。歲主者﹐謂六气之主歲。髒﹐五臟也。蓋言五臟內屬五行﹐而外合五運﹐五運之气﹐受勝制之所傷﹐則病人五臟而爲害矣。如少商金運而值二火司天﹐少宮土運而值厥陰在泉﹐此皆運气之所不勝﹐而受勝气之所勝制﹐故以所不勝命之﹐則歲主髒害之要可知矣。上淫於下者﹐謂司天之气﹐淫勝其在下之運气﹐當以所勝平之。如少商金運﹐而火熱上臨﹐宜平以鹹寒﹐佐以苦甘。外淫於內者﹐在泉之气﹐淫勝其在內之五運﹐當以所勝治之。如少宮土運﹐而風木下淫﹐宜治以辛涼﹐佐以苦甘。按司天在泉之气根於外﹐五運之化根於中﹐故曰外淫於內。下章平天气曰平﹐治在泉曰治﹐又諸气在泉曰淫於內。】

帝曰﹕善。平气何如﹖岐伯曰﹕謹察陰陽所在而調之﹐以平爲期。正者正治﹐反者反治。

【王冰曰﹕平謂診平和之气﹐知陰陽所在﹐則知尺寸應與不應﹐不知陰陽所在﹐則以得爲失﹐以逆爲從﹐故謹察之也。諸方之制﹐咸悉不然﹐故曰﹐反者反治也。】

【馬蒔曰﹕此言歲气之平﹐而有所病者﹐亦視其正反而善治之也。上文言上淫於下﹐外淫於內﹐而爲病﹐皆以歲气不平也。故有平气而民病者﹐何也﹖伯言陰陽者尺寸之位﹐與夫陰脈陽脈﹑陰經陽經﹐皆曰陰陽也﹐當謹察而調之﹐以平爲期。如陰經病而陽經不病﹐陽經病而陰經不病﹐是爲正病也﹐正則以寒藥治熱﹐以熱藥治寒﹐從而正治之耳。若陰位而見陽脈﹐陽位而見陰脈﹐是爲反病也﹐反則以寒藥治寒﹐以熱藥治熱﹐從而反治之耳。】

【張志聰曰﹕下气﹐謂無上下之勝制﹐運气之和平也。甲丙戊庚壬爲陽運﹐乙丁己辛癸爲陰運﹐陰陽二運﹐有太過不及之分﹐故謹察陰陽所在而調之﹐以平爲期。正者正治﹐謂太過之歲﹐當抑其勝气﹐扶其不勝。反者反治﹐謂不及之運﹐爲所不勝之气反勝﹐當反佐以取之。】

帝曰﹕夫子言察陰陽所在而調之﹐論言人迎與寸口相應﹐若引繩小大齊等﹐命曰平。陰之所在﹐寸口何如﹖岐伯曰﹕視歲南北﹐可知之矣。帝曰﹕願卒聞之。岐伯曰﹕北政之歲﹐少陰在泉﹐則寸口不應﹔厥陰在泉﹐則右不應﹔太陰在泉﹐則左不應。南政之歲﹐少陰司天﹐則寸口不應﹔厥陰司天﹐則右不應﹔太陰司天﹐則左不應。諸不應者﹐反其診則見矣。帝曰﹕尺候何如﹖歧伯曰﹕北政之歲﹐三陰在下﹐則寸不應﹔三陰在上﹐則尺不應。南政之歲﹐三陰在天﹐則寸不應﹔三陰在泉則尺不應。左右同。故曰﹐知其要者﹐一言而終﹐不知其要﹐流散無窮﹐此之謂也。

【王冰曰﹕陰之所在﹐脈沈不應﹐引繩齊等﹐其候頗乖﹐故問之北政﹐木火金水運面北受气﹐凡气在泉者﹐脈悉不見﹐惟左右之气脈可見之。在泉之气﹐善則不見﹐惡者可見﹐病以气及客主淫勝名之。在天之气亦然。厥陰在泉﹐則少陰在右﹐故右不應﹔太陰在泉﹐則少陰在左﹐故左不應。南政土運之厭﹐面南行令﹐故少陰司天﹐則兩下寸口不應。不應皆爲脈沈﹐仰手而沈﹐覆其手則沈爲浮﹐細爲大也。司天曰上﹐在泉曰下。天不應寸﹐左右悉與寸不應義同。要﹐謂知陰陽所在﹐知則用之不惑﹐不知則尺寸之气﹐沈浮小大﹐常三歲一差也。】

【馬蒔曰﹕此言南北二政之司天在泉﹐其尺寸之脈﹐各有所不應也。《靈樞》禁服篇云﹕寸口主中﹐人迎主外﹐兩者相應﹐俱往供來。若引繩大小齊等﹐春夏人迎微大﹐秋冬寸口微大﹐如是者名曰平人。夫曰微大﹐則脈之和者也﹐今寸口之脈而有陰脈來現﹐沈而不應﹐則與大小齊等微大之義拂矣。伯言自左右手而言之﹐則左寸爲人迎﹐而右寸爲寸口。自兩手而言﹐則兩手之寸皆爲寸﹐而兩手之尺皆爲尺。故寸口之脈﹐有時不宜應者﹐視歲有南北之政可知之矣。蓋五運以甲己土運爲尊﹐六气以少陰君火爲尊﹐故以甲己土運爲南政﹐乃面南而行令﹐與君主同﹔其餘四運爲北政﹐則面北而受令﹐與臣子同。惟以少陰爲君主﹐凡脈之司天在泉不應者﹐皆以少陰而論之﹐故北政之歲﹐人气面北而寸北尺南。地左間之气在右寸﹐右間之气在左寸﹐天左間之气在右尺﹐右間之气在左尺﹐故乙卯﹑乙酉﹑丁卯﹑丁酉﹑卒卯﹑辛酉﹑癸卯﹑癸酉﹐乃少陰在泉也﹐則兩寸之脈俱不應。夫南政爲少陰司天﹐則兩寸不應﹐今北政少陰在泉﹐而亦兩寸不應者﹐從君而不從臣也。故不以尺爲主﹐而以寸爲主耳。訣云﹕子午南少北卯酉﹐兩手沈寸口者是也。北政之歲﹐丙寅﹑丙申﹑戊寅﹑戊申﹐庚寅﹑庚申﹑壬寅﹑壬申﹐乃厥陰在泉﹐其左間則少陰﹐而右間則太陽也﹐宜右寸之脈不應。夫南政厥陰司天﹐則左間少陰﹐故右寸之脈不應﹐今北政厥陰在泉﹐而亦右寸之脈不應者﹐亦從君而不從臣也。故不以尺爲主﹐而以寸爲主耳。訣云﹕巳亥南厥北寅申﹐右寸脈潛形者是也。北政之歲﹐丙辰﹑丙戌﹑戊辰﹑戊戌﹑庚辰﹑庚戌﹑壬辰﹑壬戌﹐乃太陰在泉﹐其左間則少陽﹐而右間則少陰也﹐宜右寸之脈不應。夫南政太陰司天﹐則左寸不應﹐今北政太陰在泉﹐而亦左寸不應者﹐從君而不從臣也。訣云﹕丑未南太北辰戌﹐左手寸不出者是也。若使北政三陰司天而不在泉﹐則其不應者﹐不在寸而在尺矣。故下文曰﹐北政之歲﹐三陰在下則寸不應﹐若三陰在上則尺不應者﹐此也。南政之歲﹐如甲子﹑甲午﹐乃少陰司天﹐則兩寸之脈俱不應﹐如前所云者是也。南政之歲﹐如己巳﹑己亥﹐乃厥陰司天﹐其左間則少陰﹐而右間則太陽﹐宜右寸之脈不應﹐如前所云者是也。南政之歲﹐如己丑﹑己未﹐乃太陰司天﹐其左間則少陽﹐而右間則少陰﹐宜左寸之脈不應﹐如前所云者是也﹐若使南政三陰在泉而不司天﹐則其不應者不在寸而在尺矣。故下文曰﹐南政之歲﹐三陰在天則寸不應﹐若三陰在泉則尺不應者﹐此也。所謂諸不應者﹐卽南北二政﹐而相反以診之﹐則南政主在寸者﹐北政主在尺﹐而南政主在尺者﹐北政主在寸﹐則其脈自明矣。且不惟尺寸爲然﹐凡南北之左右二間﹐其相反與尺寸同耳。此乃要之所在﹐而不可不知者也。】

【張志聰曰﹕此承上文以申明少陰之所在也。五運之中﹐少陰不司气化﹐隨六气之陰陽而上下左右﹐故曰﹐陰之所在何如﹖聖人南面而立﹐前曰廣明﹐後曰太衝﹐太衝之地﹐名曰少陰﹐少陰之上﹐名曰太陽。蓋太衝﹐坎位也﹐廣明﹐離位也﹐少陰主天一之坎水﹐而上爲太陽之離火﹐是以北政之歲﹐隨三陰而在坎﹐南政之歲﹐從三陽而在離﹐故有應不應之分焉。所謂南北者﹐陰陽也。五運之中﹐戊癸化火﹐以戊癸午爲南政﹐甲乙丙丁己庚辛壬爲北政。五運之政﹐有南有北﹐少陰之气﹐有陰有陽﹐是以隨之而上下也。寸尺﹐血脈也。血乃中焦之汁﹐流溢於下而爲精﹐奉心神化赤而爲血﹐故脈始於足少陰腎﹐而主於手少陰心﹐是以診寸尺之陰陽﹐以徵少陰之上下。若風寒暑濕燥火﹐天之陰陽也。三陰三陽上奉之﹐以司主歲之六气。木火土金水火﹐地之陰陽也﹐以司五行之化運。化運五歲而右遷﹐而五行之中有二火﹐故君火不司气化﹐然𨿽不主運﹐而有所居之位焉。少陰之上﹐君火主之﹐是少陰本於陰而主於陽﹐是以南政之歲﹐居於陽﹐北政之歲﹐居於陰也。司天在南﹐在泉在北﹐此天地之定位﹐人面南而診之﹐寸爲陽而在南﹐尺爲陰而在北。北政之歲﹐少陰在泉﹐則隨陰而居北﹐是以寸口不應。南政之歲﹐少陰司天﹐則對陰而居陽﹐是以寸口不應。不應者﹐脈微而不應於診﹐此論寸尺之陰陽南北也。北政之歲﹐厥陰在泉﹐則少陰在左﹐故右不應﹐太陰在泉﹐則少陰在右﹐故左不應。南政之歲﹐厥陰司天﹐則少陰在左﹐故右不應。太陰司天﹐則少陰在右﹐故左不應。此論人迎寸口之左右也。諸不應者﹐謂左右之不應也。反其診者﹐以人面南面北而診之也。蓋以圖像平置於幾上﹐以司天在南﹐在泉在北﹐北政之歲﹐人面北以診之﹐南政之歲﹐人面南以診之﹐則左右之不應可見矣。夫天上地下﹐天南地北﹐此天地之定位也。人面南而面北者﹐人居天地气交之中﹐隨天地之气而環轉也。所謂三陰者﹐以少陰居二陰之中。上下者﹐以天在上而泉在下也。左右同者﹐謂尺之左右不應﹐與寸之左右不應同也。故知其要者﹐知少陰之不司气化﹐隨陰陽而居上居下也。不知其要﹐流散無窮者。如疏注之議論紛紜﹐而茫無歸著也。朱衛公問曰﹕假如甲子﹑甲午歲﹐君火司天﹐而寸口不應﹐是司天之少陰不應於脈耶﹖曰﹕五運六歲之道﹐五運外合五行﹐內合五臟﹐五臟之气見於六脈﹐而後合於六气﹐是感五運之气而見於寸尺也。故曰﹐天地之气﹐無以脈診﹐蓋謂司天在泉之六气﹐不形於診也。是以首提曰髒害﹐當知髒害二字﹐爲照應寸尺而言。】

帝曰﹕善。天地之气﹐內淫而病﹐何如﹖岐伯曰﹕歲厥陰在泉﹐風淫所勝﹐則地气不明﹐平野味﹐艸乃早秀。民病灑灑振寒﹐善伸數欠﹐心痛支滿﹐兩脇裏急﹐飲食不下﹐鬲咽不通﹐食則嘔﹐腹脹善噫﹐得後與气﹐則快然如衰﹐身體皆重。歲少陰在泉﹐熱淫所勝﹐皆焰浮川澤﹐陰處反明。民病腹中常鳴﹐气上衝胸﹐喘不能久立﹐寒熱﹐皮膚痛﹐目瞑﹐齒痛﹐﹝出頁﹞腫﹐惡寒發熱如瘧﹐少腹中痛﹐腹大﹐蟄虫不藏。歲太陰在泉﹐艸乃早榮﹐濕淫所勝﹐皆埃昏巖谷﹐黃反見黑﹐至陰之交。民病飲積心痛﹐耳聾渾渾焞焞﹐嗌腫喉痺﹐陰病見血﹐少腹痛腫﹐不得小便﹐病衝頭痛﹐目似脫﹐項似拔﹐腰似折﹐髀不可以屈﹐腘如結﹐腨如別。歲少陽在泉﹐火淫所勝﹐則焰明郊野﹐寒熱更至。民病注泄赤白﹐少腹痛﹐溺赤﹐甚則血便﹐少陰同候。歲陽明在泉﹐燥淫所勝﹐則霿霧淸暝。民病喜嘔﹐嘔有苦﹐善太息﹐心脇痛﹐不能反側﹐甚則嗌漧面塵﹐身無膏澤﹐足外反熱。歲太陽在泉﹐寒淫所勝﹐則凝肅慘栗。民病少腹控睪﹐引腰脊上衝心痛﹐血見﹐嗌痛﹐頷腫。帝曰﹕善。治之柰何﹖岐伯曰﹕諸气在泉﹐風淫於內﹐治以辛涼﹐佐以苦甘﹐以甘緩之﹐以辛散之。熱淫於內﹐治以鹹寒﹐佐以甘苦﹐以酸收之﹐以苦發之。濕淫於內﹐治以苦熱﹐佐以酸淡﹐以苦燥之﹐以淡泄之。火淫於內﹐治以咸冷﹐佐以苦辛﹐以酸收之﹐以苦發之。燥淫於內﹐治以苦溫﹐佐以甘辛﹐以苦下之。寒淫於內﹐治以甘熱﹐佐以苦辛﹐以咸瀉之﹐以辛潤之﹐以苦堅之。【數﹐音朔。腘﹐音國。腨﹐音善。霿﹐音茂。睪﹐音亦。】

【王冰曰﹕厥陰在泉﹐气不明﹐謂天圍之際﹐气色昏暗。風行地上﹐故平野皆然。脇﹐謂兩乳之下及胠外也。伸﹐謂以欲伸努筋骨也。少陰在泉﹐病不能久立﹐足無力也。腹大﹐謂心气不足﹐以金火相薄而然。太陰在泉﹐太陰爲土﹐色應見黃於天中﹐而反見於北方黑處﹐水土同見﹐故曰至陰之交﹐合其气色也。衝頭痛﹐謂腦後眉間痛也。腘﹐謂膝後曲腳之中。腨﹐胻後軟肉處也。少陽在泉﹐乃處寒之時﹐熱更其气﹐熱气旣往﹐寒气後來﹐故云更至也。余候與少陰在泉正同。霿霧﹐謂霧暗不分似霧﹐霧起霿暗﹐不辧物形而爲薄寒也。心脇痛﹐謂心之旁脇中痛也。面麈﹐謂面上如有觸冒麈土之色也。凝肅﹐謂寒气靄空﹐凝而不動﹐萬物靜肅其儀形也。慘栗﹐寒甚也。控﹐引也。睪﹐陰丸也。頷﹐頰車前牙之下也。風性喜溫而惡淸﹐故治之涼﹐是以勝气治之也。佐以苦﹐隨其所利也。木苦急則以甘緩之﹐苦抑則以辛散之。大法正味如此﹐諸爲方者不必盡用之。但一佐二佐﹐病已則止﹐餘气皆然。熱性惡寒﹐故治以寒也。熱之大盛甚於表者﹐以苦發之﹐不盡復寒制之﹐寒制不盡﹐復苦發之﹐以酸收之。甚者再方﹐微者一方﹐可使必已。時發時止﹐亦以酸收之﹐濕與燥反﹐故治以苦熱﹐佐以酸淡也。燥除濕﹐故以苦燥其濕也。淡利竅﹐故以淡滲泄也。火气大行於腹心﹐怒之所生也。咸性柔軟﹐故以治之﹐以酸收之。大法候其須汗者﹐以辛佐之﹐不必要資苦味令其汗也。欲柔軟者﹐以咸治之﹐溫利涼性﹐故以苦治之。下謂利之﹐使不得燥結也。以熱治寒﹐是爲摧勝﹐折其气用﹐令不滋繁也。苦辛之佐﹐通事行之。】

【馬蒔曰﹕此言六气之在泉﹐淫勝爲病者﹐各有治之之法也。上文言外淫於內﹐所勝治之﹐帝遂以內淫而病者爲問。伯言甲寅﹑丙寅﹑戊寅﹑庚寅﹑壬寅﹑甲申﹑丙申﹑戊申﹑庚申﹑壬申之歲﹐乃厥陰在泉也。厥陰爲風木﹐故風淫所勝﹐則木勝土而風勝濕﹐地气不明﹐平野亦昧﹐气色皆昏暗也。艸乃早秀﹐木齊土化也。其民病爲灑灑振寒﹐爲善伸﹐爲數欠﹐爲心痛﹐爲支滿﹐爲兩脇裏急﹐爲飲食不下﹐爲鬲咽不通﹐爲食則嘔﹐木邪乘胃也。爲腹脹﹐爲善噫﹐爲得後與气則快然如衰﹐爲身體皆重﹐木邪乘脾也。乙卯﹑丁卯﹑己卯﹑辛卯﹑癸卯﹑乙酉﹑丁酉﹑己酉﹑辛酉﹑癸酉之歲﹐乃少陰在泉也。少陰爲君火暑熱﹐故熱淫所勝﹐則火勝金而熱勝燥﹐焰浮於川澤之中﹐而陰處反明﹐其民病爲腹中常鳴﹐爲上衝胸﹐爲喘不能久立﹐爲寒熱﹐爲皮膚痛﹐火邪乘肺也。爲目瞑﹐爲齒痛﹐爲﹝出頁﹞腫﹐爲惡寒發熱如瘧﹐爲少腹中痛﹐爲大腹大火﹐邪乘大腸也。時則蟄虫亦不藏﹐火邪盛也。甲辰﹑丙辰﹑戊辰﹑庚辰﹑壬辰﹑甲戌﹑丙戌﹑戊戌﹑庚戌﹑壬戌之歲﹐乃太陰在泉也。太陰爲濕土﹐故濕淫所勝﹐則土勝水而濕勝寒﹐巖谷埃昏﹐黃色見於北方黑處﹐而水土同見﹐是至陰之交合其气色也。其民病爲飲積﹐爲心痛﹐爲耳聾渾渾焞焞﹐爲嗌腫﹐爲喉痺﹐爲陰病血見﹐爲少腹痛腫﹐爲不得小便﹐土邪乘腎也。爲病衝頭痛﹐至腨如別﹐土邪勝膀胱也。乙巳﹑丁巳﹑己巳﹑辛巳﹑癸巳﹑乙亥﹐丁亥﹑己亥﹑辛亥﹑癸亥之歲﹐乃少陽在泉也。少陽爲火﹐故火淫所勝﹐則火勝金而熱勝燥﹐焰明於郊野﹐當寒之時而熱更其气﹐熱气旣往﹐而寒气又來﹐其民病爲注泄赤白﹐爲小腹痛﹐爲溺赤﹐甚則爲血便﹐皆與少陰之在泉者同候耳。甲子﹑丙子﹑戊子﹑庚子﹑壬子﹑甲午﹑丙午﹑戊午﹑庚午﹑壬午之歲﹐乃陽明在泉也。陽明爲燥金﹐故燥淫所勝﹐則金勝木而燥勝風。霧則霿暗而淸冷晦暝﹐其民病爲善嘔﹐嘔有苦味﹐爲善太息﹐爲心脇痛﹐不能反側﹐甚則爲嗌漧﹐爲面如有麈﹐爲身無膏澤﹐爲足之外廉反熱﹐皆肝膽之爲病也。乙丑﹑丁丑﹑己丑﹑辛丑﹑癸丑﹑乙未﹑丁未﹑己未﹑辛未﹑癸未﹐乃太陽在泉也。太陽爲寒水﹐故寒淫所勝﹐則水勝火而寒勝熱﹐凝肅慘栗﹐寒之象也﹐其民病爲少腹控睪以引腰脊上衝心痛﹐爲血見﹐爲嗌痛﹐爲頷腫﹐皆心與小腸之病也。故治之者﹐風淫於內﹐則風性喜溫而惡淸﹐治之以辛﹐所謂肝欲散﹐急食辛以散之﹐治之以涼﹐是以金气治木也﹐佐之以苦﹐隨其所利也。又以甘緩之﹐所謂肝苦急﹐急食甘以緩之也。熱淫於內﹐則熱性惡寒﹐治之以咸﹐水勝火也。治之以寒﹐寒勝熱也。佐以苦甘﹐甘以調之而苦以降之也。以酸收之﹐正以心苦緩﹐惟酸爲能收之也。以苦發之﹐邪猶未已﹐而復以苦性發之也。濕淫於內﹐則濕與燥反治以苦熱﹐佐以酸淡也。蓋燥除濕﹐故以苦燥其濕﹐淡利竅﹐故以淡滲泄﹐所謂脾苦濕﹐急食苦以燥之也。火淫於內﹐則與前熱淫於內相同。蓋相火猶君火也﹐故治以咸冷﹐佐以苦﹐辛﹐以酸收之﹐以苦發之者﹐與前無大異也。燥淫於內﹐則燥畏火。故治以苦溫。又肺苦气上逆﹐急食苦以泄之﹐用辛瀉之﹐酸補之﹐所以佐以苦辛而以苦下之也。寒淫於內﹐則寒性畏熱﹐故治以甘熱。又腎苦燥﹐急食辛以潤之﹐腎欲堅﹐急食苦以堅之﹐故佐以苦辛﹐以咸瀉之﹐以辛潤之﹐以苦堅之也。】

【張志聰曰﹕此章論六气在泉而爲民病﹐當以所勝之气味治之。厥陰在泉﹐寅申歲也。風淫於下﹐則麈上飛揚﹐故地气不明。平野昏昧﹐艸得生气﹐故早秀也。按經脈篇云﹕脾是動則病灑灑振寒﹐善伸數欠﹐脾气病則飲食不下﹐食則嘔﹐腹脹﹐善噫﹐得後與气則快然如衰﹐身體俱重﹐蓋木淫而土病也。又厥陰肝脈﹐上貫鬲﹐布脇肋﹐故爲心痛支滿等證。少陰在泉﹐卯酉歲也。少陰君火﹐生於水中﹐是以焰浮川澤﹐少陰標陰而本火﹐故陰處反明。腹中常鳴者﹐火气奔動也。气上胸胸者﹐火气炎上也。喘不能久立﹐寒熱皮膚痛者﹐火淫肺金也。目暝者﹐熱甚陰虛﹐畏陽光也。齒痛﹝出頁﹞腫﹐熱乘陽明也。發熱如瘧者﹐少陰標本之气病也。熱在下焦則少腹中痛﹐熱在中焦則腹大也。太陰在泉﹐辰戌歲也。土爲艸木之所資生﹐故艸乃早榮。黃乃土色﹐黑乃水色。土勝濕淫﹐故黃反見黑。五常政論曰﹕太陰司天﹐濕气下臨﹐腎气上從﹐黑起水變。皆土勝水應之義。至陰之交﹐乃三气四气之交﹐土司令也。飲積心痛﹐寒濕上乘也。按經脈篇自耳聾至喉痺﹐乃三焦經病﹐自陰病至﹐不得小便﹐以邪濕下流﹐爲腎臟受病﹔自衝頭痛至腨如別﹐乃膀胱經病。蓋三焦爲決瀆之官﹐膀胱乃水津之腑﹐土气淫勝﹐而水髒水腑皆爲病也。少陽在泉﹐巳亥歲也。少陽之火﹐地二所生﹐故焰明郊野﹐寒熱更至﹐熱傷血分則注赤﹐熱傷气分則注白﹐熱在下焦﹐故少腹痛而溺赤血便者﹐甚則血出於小便也。少陰之火出自水﹐少陽之火生於地﹐皆有陰陽寒熱之分﹐故與少陰同候。陽明在泉﹐子午歲也。金气淫於下﹐則霿霧淸暝於上矣。按經脈篇嘔苦善太息﹐心脇痛﹐不能轉側﹐甚則面有微塵﹐體無膏澤﹐足外反熱﹐乃足少陽病﹔嗌漧面塵﹐乃足厥陰病﹐蓋金勝而肝膽病也。太陽在泉﹐丑未歲也。水寒淫勝﹐故凝肅慘栗。寒淫於下﹐則膀胱與腎受之膀胱居於少腹﹐故少腹痛。腎主陰器﹐故控引睪丸。太陽之脈﹐挾脊抵腰中﹐故引腰脊。腎脈絡心﹐故上衝心痛。心主血而寒气逼之﹐故血見。按經脈篇嗌痛頷腫﹐乃小腸經病。小腸者﹐心之腑也﹐亦水邪上侮火髒火腑而然。風乃木气﹐金能勝之﹐故治以辛。涼過於辛﹐恐反傷其气﹐故佐以苦。甘苦勝辛而甘益气﹐木性急﹐故以甘緩之。風邪勝﹐故以辛散之也。熱乃火气﹐水能勝之﹐故宜治以鹹寒﹐佐以苦甘。甘勝咸﹐所以防咸之過﹔苦能泄﹐所以去熱之實也。酸乃木味﹐火生於木﹐以酸收之者﹐收火歸原也。熱郁於內而不解者﹐以苦發之也。濕乃陰土之气﹐故宜治以苦熱。苦能勝濕﹐熱以和陰﹐酸從木化﹐故佐以酸淡。以苦燥之者﹐苦從火化也。以淡泄之者﹐淡味滲泄爲陽也。火淫於內﹐故宜治以咸冷。苦能泄辛能散﹐故當佐以苦辛。以酸收之﹐以苦發之﹐與上文同義。燥乃淸涼金气﹐故當治以苦溫。燥則气結於內﹐故當佐以辛甘﹐發散以苦下之也。寒乃水气﹐土能勝水﹐熱能勝寒﹐故宜治以甘熱。】

帝曰﹕善。天气之變何如﹖岐伯曰﹕厥陰司天﹐風淫所勝﹐則太虛埃昏﹐云物以擾﹐寒生春气﹐流水不冰。民病胃脘當心而痛﹐上支兩脇﹐鬲咽不通﹐飲食不下﹐舌本彊﹐食則嘔﹐冷泄﹐腹脹﹐溏泄﹐瘕﹐水閉﹐蟄虫不出。病本於脾﹐衝陽絕﹐死不治。少陰司天﹐熱淫所勝﹐怫熱至﹐火行其政。民病胸中煩熱﹐嗌漧﹐右胠滿﹐皮膚痛﹐寒熱﹐咳喘﹐大雨且至﹐唾血﹐血泄﹐鼽衂﹐嚏嘔﹐溺色變﹐甚則瘡瘍﹐胕腫﹐肩背臂臑﹐及缺盆中痛﹐心痛﹐肺﹝月眞﹞﹐腹大滿膨膨而喘咳。病本於肺﹐尺澤絕﹐死不治。太陰司天﹐濕淫所勝﹐則沈陰且布﹐雨變枯槁。胕腫骨痛﹐陰痺﹐陰痺者﹐按之不得﹐腰脊頭項痛﹐時眩﹐大便難﹐陰气不用﹐饑不欲食﹐咳唾則有血﹐心如懸。病本於腎﹐太溪絕﹐死不治。少陽司天﹐火淫所勝﹐則溫气流行﹐金政不平。民病頭痛﹐發熱惡寒而瘧﹐熱上皮膚痛﹐色變黃赤﹐傳而爲水﹐身面胕腫﹐腹滿﹐仰息﹐泄注赤白﹐瘡瘍﹐咳吐血﹐煩心﹐胸中熱﹐甚則鼽衂。病本於肺﹐天府絕﹐死不治。陽明司天﹐燥淫所勝﹐則木乃晚榮﹐艸乃晚生。筋骨內變﹐民病左胠脇痛﹐寒淸於中﹐感而瘧﹐大涼革候﹐咳﹐腹中鳴﹐注泄﹐騖溏﹐名木斂生菀於下﹐艸焦上首﹐心脇暴痛﹐不可反側﹐嗌漧﹐面塵﹐腰痛﹐丈夫﹝疒頹﹞疝﹐婦人少腹痛﹐目眜﹐眥瘍瘡﹐痤癰﹐蟄虫來見。病本於肝﹐太衝絕﹐死不治。太陽司天﹐寒淫所勝﹐則寒气反至﹐水且冰。血變於中﹐發爲癰瘍﹐民病厥心痛﹐嘔血﹐血泄﹐鼽衂﹐善悲﹐時眩僕運﹐火炎烈﹐雨暴乃雹﹐胸腹滿﹐手熱﹐肘攣﹐腋腫﹐心淡淡大動﹐胸脇胃脘不安﹐面赤目黃﹐善噫﹐嗌漧﹐甚則色炲﹐渴而欲飲。病本於心﹐神門絕﹐死不治。所謂動气知其髒也。帝曰﹕善。治之柰何﹖岐伯曰﹕司天之气﹐風淫所勝﹐平以辛涼﹐佐以苦甘﹐以甘緩之﹐以酸瀉之。熱淫所勝﹐平以鹹寒﹐佐以苦甘﹐以酸收之。濕淫所勝﹐平以苦熱﹐佐以酸辛﹐以苦燥之﹐以淡泄之。濕上甚而熱﹐治以苦溫﹐佐以甘辛﹐以汗爲故而止。火淫所勝﹐平以酸冷﹐佐以苦甘﹐以酸收之﹐以苦發之﹐以酸復之。熱淫同。燥淫所勝﹐平以苦溫﹐佐以鹹辛﹐以苦下之。寒淫所勝﹐平以辛熱﹐佐以甘苦﹐以咸瀉之。

【王冰曰﹕厥陰司天﹐風自天行﹐故太虛埃起。風動飄蕩﹐故云物擾﹐不分遠物﹐是爲埃昏。土之爲病﹐善泄利。若病水﹐則小便閉而不下。若大泄利﹐則經水亦多閉絕。衝陽在足跗上五寸﹐去陷骨三寸﹐動脈應手﹐胃之气也。微則食飲減少﹐絕則藥食不入﹐下嗌還出也。攻之不入﹐養之不生﹐邪气日彊﹐眞气內絕﹐故必死。少陰司天﹐怫熱至﹐火行其政也。是歲民病集於右﹐蓋以小腸通心﹐病自肺生﹐故曰病本於肺。尺澤在肘內廉大文中﹐動脈應手﹐肺之气也。火爍於金﹐承天之命﹐金气內竭﹐故危。尺澤不至﹐肺气已絕﹐榮衛之气﹐宣行無主﹐眞气內竭﹐生之何有哉﹖太陰司天﹐腎气受邪﹐水無能治﹐下焦枯涸﹐故大便難。太溪在足內踝後跟骨上陷中﹐動脈應手﹐腎之气也。土邪勝水﹐而腎气內絕﹐邪甚正微﹐故方無所用矣。少陽司天﹐火來用事﹐則金气受邪﹐故曰金政不平﹐火炎於上﹐金肺受邪﹐客熱內燔﹐水無能救﹐故化生諸病﹐制火之客則已矣。天府在肘後外側上腋下同身寸之三寸﹐動脈應手﹐肺之气也。火勝則金脈絕﹐故死。陽明司天﹐金勝故艸木晚生榮也。配於人身﹐則筋骨內應而不用。夫大涼之气﹐變易時候﹐則寒淸發於中﹐內感寒气則爲痎瘧也。大腸居右﹐肺气通之﹐令肺气內淫﹐肝居於左﹐故左胠脇痛而如刺割。其歲民病自注泄﹐則無淫勝之疾﹐大涼且甚﹐陽气不行﹐故不容收斂﹐艸榮悉晚﹐生气已升﹐陽不布令﹐故閉積生气而稸於下也。在婦人之應﹐則少腹之內﹐痛气居之﹐發疾於仲夏。眥瘍之疾﹐猶及秋中。瘡痤之類生於上﹐癰腫之患生於下﹐瘡色𨿽赤﹐中心正白﹐物气之常也。太衝在足大指本節後二寸﹐動脈應手﹐肝之气也。金來伐木﹐肝气內絕﹐眞不勝邪﹐死其宜也。太陽司天﹐寒气布化﹐故水且冷而血凝皮膚之間﹐衛气結聚﹐故爲癰也。若乘火運而火熱炎烈﹐與水交戰﹐故暴雨半珠形爲雹也。心气爲噫﹐故善噫。是歲民病集於心脇之中也。陽气內郁﹐濕气下蒸﹐故心厥痛而嘔血﹐血泄﹐鼽衂面赤目黃﹐善噫﹐手熱肘攣﹐腋腫嗌漧﹔甚則寒气勝陽﹐水行淩火﹐火气內郁﹐故渴而欲飲也。病始心生﹐爲陰淩犯。故云病本於心也。神門在手之掌後銳骨之端﹐動脈應手﹐眞心气也。水行乘火﹐而心气內結﹐神气已亡﹐不死何待﹖善知其診﹐故不治也。所以診視而知死者﹐以髒之經脈動气﹐知神髒之存亡爾。治﹐謂可攻治者。風淫所勝﹐謂厥陰之气未爲盛熱﹐故以涼爲藥平之。夫气之用也﹐積涼爲寒﹐積溫爲熱。以熱少之﹐其則溫也﹔以寒少之﹐其則涼也﹔以溫多之﹐其則熱也﹔以涼爲多之﹐其則寒也。各當其分﹐則寒寒也﹐溫溫也﹐熱熱也﹐涼涼也。方書之用﹐可不務乎﹖故寒熱溫涼﹐升降多少﹐善爲方者﹐意必精通﹐餘气皆然﹐從其制也。熱淫所勝﹐謂熱气已退時發動者﹐是爲心虛。气散不斂﹐以酸收之﹐𨿽以酸收﹐亦兼寒助﹐乃能殄除其源本矣。熱見太甚﹐則以苦發之﹐汗已便涼﹐是邪气盡﹐勿寒水之。汗已猶熱﹐是邪气未盡﹐則以酸收之。已又熱﹐則復汗之。已汗復熱﹐是髒虛也﹐則補其心可矣。濕气所淫﹐皆爲腫滿﹐但除其濕﹐腫滿自衰。因濕生病﹐不腫不滿者﹐亦爾治之。濕气在上﹐以苦吐之﹐濕气在下﹐以苦泄之﹐以淡滲之﹐則皆燥也。泄﹐謂滲泄﹐以利水道下小便爲怯﹐然酸𨿽熱﹐亦用利小便﹐去伏水也。治濕之病﹐不下小便﹐非其法也。濕上甚而熱﹐謂身半以上﹐濕气有餘﹐火气復郁﹐郁濕相搏﹐則以苦溫甘辛之藥﹐解表疏汗而祛之。故云﹐以汗爲除病之故也。火淫所勝﹐同熱淫法﹐以酸復其本气﹐若不復其气﹐則淫气空虛﹐招其損也。若制燥之勝﹐必以苦溫﹐是以火之气味也。宜下必以苦﹐宜佐必以酸﹐宜瀉必以辛。淸甚生寒﹐畱而不去﹐則以苦溫下之﹐气有餘則以辛瀉之﹐諸气同法。若寒淫散﹐止之則不可過也。】

【馬蒔曰﹕此言六气之司天淫勝爲病者﹐各有治之之法也。上文言上淫於下﹐所勝平之﹐而此遂以司天之气之變爲問。伯言乙巳﹑丁巳﹑己巳﹑辛巳﹑癸巳﹑乙亥﹑丁亥﹑己亥﹑辛亥﹑癸亥之歲﹐乃厥陰司天也。厥陰爲風木﹐風淫所勝﹐則風自天行﹐太虛埃昏﹐風動飄蕩﹐故云物以擾也。春气宜溫而寒尙生﹐風勝溫也。流水不冰﹐風撓之也。其民病爲胃脘當心而痛﹐爲上肢兩脇﹐及鬲咽不通﹐飲食不下﹐爲舌本彊﹐爲食則嘔﹐爲冷泄﹐爲腹脹﹐爲溏﹐爲泄瘕﹐爲水閉﹐時則蟄虫不出。凡病皆本於脾﹐以木來勝土也。故衝陽者﹐足陽明胃經之穴﹐若此脈气絕﹐則死不治矣。甲子﹑丙子﹑戊子﹑庚子﹑壬子﹑甲午﹑丙午﹑戊午﹑庚午﹑壬午之歲﹐乃少陰司天也。少陰爲暑熱﹐熱淫所勝﹐則怫然已至﹐火行其政﹐其民病爲胸中煩熱﹐爲嗌漧﹐爲右胠滿﹐爲皮膚痛﹐爲寒熱﹐爲咳爲喘﹐及大雨且至之候﹐則爲唾血﹐爲血泄﹐爲鼽﹐爲衂﹐爲嚏﹐爲嘔﹐爲溺色變﹔甚則爲瘡瘍﹐爲胕腫﹐爲肩背臂臑及缺盆中痛﹐爲心痛﹐爲肺﹝月眞﹞脹﹐爲腹大滿膨膨而咳喘﹐皆火來勝金﹐而病本於肺也。尺澤者﹐手太陰肺經之穴﹐若此脈气絕﹐則死不治矣。乙丑﹑丁丑﹑己丑﹑辛丑﹑癸丑﹑乙未﹑丁未﹑己未﹑辛未﹑癸未之歲﹐乃太陰司天也。太陰爲濕土﹐故濕淫所勝﹐則沈陰且布﹐雨變枯槁﹐其民病爲胕腫﹐爲骨痛陰痺﹐蓋陰痺者﹐按之不可得而知其處也。又爲腰脊頭項痛﹐及時爲眩暈﹐爲大便難﹐爲陰气不舉﹐爲饑不欲食﹐爲咳唾則有血﹐爲心如懸﹐皆土來勝水而病本於腎也。太溪者﹐足少陰腎經之穴﹐若此脈气絕﹐則死不治矣。甲寅﹑丙寅﹑戊寅﹑庚寅﹑壬寅﹑甲申﹑丙申﹑戊申﹑庚申﹑壬申之歲﹐乃少陽司天也。少陽爲相火﹐火淫所勝﹐則溫气流行﹐金政不平﹐其民病有爲頭痛﹐爲發熱惡寒而瘧﹐爲熱上皮膚痛及色變黃赤﹐又傳而爲水身面胕腫﹐爲腹滿﹐爲仰息﹐爲泄注赤白﹐爲瘡瘍﹐爲咳唾血﹐爲煩心﹐爲胸中熱﹐甚則有爲鼽爲衂﹐皆火來勝金而病本於肺也。天府者﹐手太陰肺經之穴﹐若此脈气絕﹐則死不治矣。乙卯﹑丁卯﹑己卯﹑辛卯﹑癸卯﹑乙酉﹑丁酉﹑己酉﹑辛酉﹑癸酉之歲﹐乃陽明司天。陽明爲燥金﹐故燥淫所勝﹐則木乃晚榮﹐艸乃晚生﹐以木受克於金也。人之筋骨變於內﹐其民病爲左胠脇痛﹐肝居於左也。爲寒冷於中﹐爲感而成瘧﹔及大涼革候﹐民病又爲咳﹐爲腹中鳴﹐爲注泄﹐爲鶩溏。至於名木斂其生意而菀於下﹐艸焦其上首﹐民病又爲心脇暴痛﹐不可以反側﹐爲嗌漧﹐爲面塵﹐爲腰痛﹐爲丈夫﹝疒頹﹞疝﹐爲婦人少腹痛﹐爲目眜﹐爲眥生瘡瘍﹐爲痤爲癰。其蟄虫則有時來見﹐皆金來勝木而病本於肝也。太衝者﹐足厥陰肝經之穴﹐若此脈气絕﹐則死不治矣。甲辰﹑丙辰﹑戊辰﹑庚辰﹑壬辰﹑甲戌﹑丙戌﹑戊戌﹑庚戌﹑壬戌之歲﹐乃太陽司天也。太陽爲寒水﹐故寒淫所勝﹐則寒气反至﹐水且冰﹐寒凝血變於中﹐當發爲癰瘍﹐其民病爲厥心痛﹐爲嘔血﹐爲血泄﹐爲鼽衂﹐爲善悲﹐爲時眩僕運﹐及火炎烈而雨暴乃電﹐爲胸腹滿﹐爲手熱﹐爲肘攣﹐爲腋腫﹐爲心淡淡大動﹐爲胸脇胃脘不安﹐爲面赤目黃﹐爲善噫﹐爲嗌漧﹐甚則爲色炲﹐爲渴欲飲﹐皆水來勝火而病本於心也。神門者﹐手少陰心經之穴﹐若此脈气絕﹐則死不治矣。凡此皆以衝陽﹑尺澤﹑太溪﹑天府﹑太衝等脈爲驗者﹐卽以各穴動气﹐而知其五臟之絕耳。故治之者﹐風淫所勝﹐則平以辛涼﹐佐以苦甘﹐以甘緩之﹐以酸瀉之。彼厥陰在泉者﹐其法與此大同﹐而復有以辛散之之一語耳﹐無以酸瀉之也。熱淫所勝﹐則平以鹹寒﹐佐以苦甘﹐以酸收之。彼少陰在泉者﹐其法與此大同﹐而復有以苦發之之一語耳。濕淫所勝﹐則平以苦熱﹐佐以酸辛﹐以苦燥之﹐以淡泄之。彼太陰在泉者﹐其法與此大同﹐而止有佐以酸淡﹐與此佐以酸辛者少異。但身半以上﹐濕气尙餘﹐火气復郁﹐郁濕相薄﹐則以苦溫甘辛之藥﹐解表發汗﹐候其體之如舊而止藥也。火淫所勝﹐則平以咸冷﹐佐以苦甘﹐以酸收之﹐以苦發之﹐以酸復之﹐與上熱淫所勝者同法。蓋上爲君火﹐而此爲相火也。又與彼少陽在泉者同法﹐但無以酸復之之一語耳。燥淫所勝﹐則平以苦溫﹐佐以酸辛﹐以苦下之。彼陽明在泉者﹐其法與此大同﹐但彼則佐以甘辛﹐而此則佐以酸辛耳。寒淫所勝﹐則平以辛熱﹐佐以苦甘﹐以咸瀉之。彼太陽在泉者﹐則復有以辛潤之﹐以苦堅之之二語耳。】

【張志聰曰﹕厥陰司天﹐巳亥歲也。風淫於上﹐故太虛埃昏﹐云物擾亂﹐寒生於春气﹐是以流水不冰。按經脈篇舌本彊﹐食則嘔﹐胃脘痛﹐腹脹﹐飲食不下﹐溏瘕泄﹐水閉﹐皆脾經之病。蓋風木淫勝﹐故病本於脾。蟄虫藏於土中﹑因風气外淫﹐故不出也。少陰司天﹐子午歲也。怫﹐郁也。蓋少陰之火﹐發於陰中﹐故爲怫熱。少陰太陽﹐陰中有陽﹐陽中有陰﹐陰陽相從﹐標本互換﹐是以火熱甚而大雨至﹐水寒極而運火炎。民病胸中煩熱﹐嗌漧﹐右胠滿﹐皮膚痛﹐肺受火熱﹐而津液不生也。唾血血泄﹐熱淫而迫血妄行也﹐按經脈篇溺色變﹐肩背臂腨痛﹐煩心﹐胸滿﹐肺脹膨膨而喘咳﹐皆肺經之病。蓋火淫則金气受傷﹐故病本於肺。太陰司天﹐丑未歲也。濕淫於上﹐是以沈陰且布﹐艸木枯槁﹐得化气之雨﹐而變生胕腫陰痺﹐皆感寒濕之气﹐病在陰者﹐名曰痺﹐故按之不得也。腎主骨而膀胱爲之腑﹐故腰脊頭項骨痛。腎開竅於二陰﹐故大便難也。陰气不用者﹐不能上交於心也。上下不交﹐則上焦之火﹐熱畱於胃﹐胃熱則消穀﹐故善饑。胃气上逆﹐故不欲食也。咳唾有血者﹐心火在上﹐而不得上下之相濟也。經脈篇曰﹕腎是動﹐病目﹝目巟﹞﹝目巟﹞無所見﹐心如懸﹐若饑。蓋心腎不交﹐故虛懸於上而若饑也。此土淫勝水﹐故病本於腎。少陽司天﹐寅申歲也。火淫所勝﹐故金政不平。少陽之火﹐在天爲暑﹐故民病頭痛﹐寒熱而瘧﹐熱上皮膚﹐色變黃赤﹐火上淫於肺也。肺者太陰﹐皆積水也。傳爲水者逼其金水外溢﹐故爲腫滿之水病也。仰息﹐肺气逆而不得偃息也。泄注赤白瘡瘍唾血煩心﹐火熱盛也。鼽衂甚而及於肺也。此火淫勝金﹐故病本於肺。陽明司天﹐卯酉歲也。燥金淫勝於上﹐則木受其制﹐故艸木生榮俱晚。肝血傷而不能榮養筋骨﹐故生內變。左胠脇痛﹐肝經病也。感寒淸而成瘧者﹐秋成痎瘧也。大涼革候者﹐夏秋之交﹐變灸暑而爲淸涼也。腹中鳴注泄鶩溏﹐寒淸於中也。菀﹐茂也。名木斂於上﹐而生菀於下﹐艸焦上首﹐肅殺之气淫於上也。心脇暴痛﹐不可反側﹐嗌漧面塵﹐﹝疒頹﹞疝眥瘍﹐皆肝經之病。蓋金淫於上﹐故病本於肝。曰寒气反至者﹐謂太陽爲諸陽之首﹐卽君火之陽也。然本於在下之寒水﹐今寒气反從上而至﹐是上下皆寒﹐而太陽運居於中﹐故曰運火炎烈。夫寒臨於上﹐如陽能勝之﹐卽所謂凡傷於寒則爲病熱﹐乃病反其本﹐得標之病矣。故治反其本﹐得標之方﹐此太陽從本從標﹐寒熱更勝之气也。是以癰瘍嘔血﹐鼽衂腹滿﹐乃陽熱中盛之證。如心痛眩僕﹐面赤目黃﹐色炲善噫﹐乃寒淩心火﹐逼其火熱上炎﹐水火寒熱交爭﹐而神門脈絕﹐心气滅矣。按在泉之气﹐曰淫於內而曰治﹐司天之气﹐曰所勝而曰平﹐蓋天气在外﹐而地气在內也。故曰﹐治者﹐治其內而使之外也。曰平者﹐平其上而使之下也。是以在在泉曰﹐以辛散之﹐在司天曰﹐以酸瀉之。若熱淫則自下而上﹐淫於內者宜從之而發散於外也。濕乃土之濕气﹐故上甚而熱者﹐亦宜用辛溫發散以汗爲故而止。《金匱要略》曰﹕腰以下腫﹐當利小便﹐腰以上腫﹐當發汗乃愈。此皆治水濕之要法﹐至少陽之火﹐乃地火也﹐如平之而未平者﹐淫於內也﹐故當以苦發之。此卽三焦之元气﹐宜復以酸收之﹐勿使其過於發散也。夫少陰之熱﹐君主之火也﹐淫甚則外內相合﹐亦當以苦發之。苦溫能勝淸﹐金辛能潤燥﹐燥必內結﹐故以酸苦泄之。夫寒淫於也﹐則干涉於髒气﹐故上文曰﹐以辛潤之﹐以苦堅之﹐此勝於外﹐止宜平之瀉之而已。】

帝曰﹕善。邪气反勝﹐治之柰何﹖岐伯曰﹕風司於地﹐淸反勝之﹐治以酸溫﹐佐以苦甘﹐以辛平之。熱司於地﹐寒反勝之﹐治以甘熱﹐佐以苦辛﹐以鹹平之。濕司於地﹐熱反勝之﹐治以苦冷﹐佐以鹹甘﹐以苦平之。火司於地﹐寒反勝之﹐治以甘熱﹐佐以苦辛﹐以鹹平之。燥司於地﹐熱反勝之﹐治以平寒﹐佐以苦甘﹐以酸平之﹐以和爲利。寒司於地﹐熱反勝之﹐治以咸冷﹐佐以甘辛﹐以苦平之。

【王冰曰﹕厥陰在泉﹐則風司於地。邪气勝盛﹐故先以酸瀉﹐佐以苦甘﹐邪气退則正气虛﹐故以辛補養而平之。少陰在泉﹐則熱司於地﹐先瀉其邪而後平其正气也。補瀉之義﹐餘气皆同。太陰在泉則濕司於地﹐少陽在泉則火司於地﹐陽明在泉則燥司於地。燥之性﹐惡熱亦畏寒﹐故以冷熱和平爲方制也。太陽在泉則寒司於地﹐此六气方治與前淫勝法殊貫。云治者﹐瀉客邪之勝气也。云佐者﹐皆以所利所宜也。云平者﹐補己弱之正气也。】

【馬蒔曰﹕此言六气在泉﹐反爲邪气所勝者﹐而有治之之法耳。帝疑六气在泉﹐不能淫勝於他气﹐而反爲邪气所勝﹐治之必有其法。伯言五寅五申之歲﹐則厥陰在泉﹐風司於地﹐不能勝土﹐而反爲金气之淸者勝之﹐故治以酸溫﹐佐以苦甘﹐候邪气旣退﹐正气尙虛﹐則以辛補養而平之。五卯五酉之歲﹐則少陰在泉﹐熱司於地﹐不能勝金﹐而反爲水气之寒者勝之﹐故治以甘熱﹐佐以苦辛﹐候邪气旣退﹐而正气尙虛﹐則以咸而平之。五辰五戌之歲﹐則太陰在泉﹐濕司於地﹐不能勝水﹐而反爲風熱勝之﹐則必治似苦冷﹐佐以鹹甘﹐候邪气旣退﹐而正气尙虛﹐則以苦而平之﹐五巳五亥之歲﹐則相火司於地﹐不能勝金﹐而反爲水气之寒者勝之﹐則治法與熱司於地盡同也。五子五午之歲﹐則陽明在泉﹐燥司於地﹐不能勝木﹐而反爲火气之熱者勝之﹐則治以平寒﹐佐以苦甘﹐候邪气旣退﹐而正气尙虛﹐則以酸而平之。蓋燥之性﹐惡熱而畏寒﹐故其治法如此﹐而以和平爲順利耳。五丑五未之歲﹐則太陽在泉﹐寒司於地﹐不能勝火﹐而反爲濕熱勝之﹐則治以咸冷﹐佐以甘辛﹐候邪气旣退﹐而正气尙虛﹐則以苦而平之。】

【張志聰曰﹕邪气反勝者﹐不正之气反勝﹐在泉主歲之气﹐又當用勝邪之气味以平治之。】

帝曰﹕其司天邪勝何如﹖岐伯曰﹕風化於天﹐淸反勝之﹐治以酸溫﹐佐以甘苦。熱化於天﹐寒反勝之﹐治以甘溫﹐佐以苦酸辛。濕化於天﹐熱反勝之﹐治以苦寒﹐佐以苦酸。火化於天﹐寒反勝之﹐治以甘熱﹐佐以苦辛。燥化於天﹐熱反勝之﹐治以辛寒﹐佐以苦甘。寒化於天﹐熱反勝之﹐治以咸冷﹐佐以苦辛。

【馬蒔曰﹕大凡巳亥之歲﹐風化司天﹐反爲金之淸气所勝﹐則治以酸溫﹐佐以甘苦者﹐與風司於地者同。而彼則又以辛平之也。凡子午之歲﹐熱化於天﹐反爲水之寒气所勝﹐則治以甘溫﹐佐以苦酸辛﹐與熱司於地者﹐彼治以甘熱﹐而此以甘溫﹐彼佐以苦辛﹐而此以苦酸辛﹐彼以鹹平之﹐而此則不用也。凡醜未之歲﹐則濕化於天﹐反爲火之熱气所勝﹐當治以苦寒﹐佐以苦酸﹐彼濕司於地者﹐當治以苦冷﹐佐以鹹甘﹐以苦平之﹐與此大異也。凡寅申之歲﹐則火化於天﹐反爲水之寒气所勝﹐當治以甘熱﹐佐以苦辛﹐與火司於地﹐治以甘熱﹐佐以苦辛者同﹐而彼則有以鹹平之也。凡卯酉之歲﹐則燥化於天﹐反爲火之熱气所勝﹐當治以辛寒﹐佐以苦甘﹐與燥司於地﹐治以平寒﹐佐以苦甘者小異﹐而彼則有以酸平之﹐以和爲利也。凡辰戌之歲﹐則寒化於天﹐反爲火之熱气所勝﹐當治以咸冷﹐佐以苦辛﹐與寒司於地﹐治以咸冷﹐佐以甘辛者小異﹐而彼則又以苦平之也。】

帝曰﹕六气相勝柰何﹖岐伯曰﹕厥陰之勝﹐耳鳴頭眩﹐憒憒欲吐﹐胃鬲如寒﹐大風數舉﹐倮虫不滋﹐胠脇气並﹐化而爲熱﹐小便黃赤﹐胃脘當心而痛﹐上支兩脇﹐腸鳴飧泄﹐少腹痛﹐注下赤白﹐甚則嘔吐。鬲咽不通。少陰之勝﹐心下熱善饑﹐齊下反動﹐气遊三焦﹐炎暑至﹐木乃津﹐艸乃萎﹐嘔逆躁煩﹐腹滿痛﹐溏泄﹐傳爲赤沃。太陰之勝﹐火气內郁﹐瘡瘍於中﹐流散於外﹐病在胠脇﹐甚則心痛﹐熱格頭痛﹐喉痺﹐項彊﹐獨勝則濕气內郁﹐寒迫下焦﹐痛畱頂互引眉間﹐胃滿﹐雨數至﹐燥化乃見﹐少腹滿﹐腰脽重彊﹐內不便﹐善注泄﹐足下溫﹐頭重足脛胕腫﹐飲發於中﹐胕腫於上。少陽之勝﹐熱客於胃﹐煩心心痛﹐目赤欲嘔﹐嘔酸善饑﹐耳痛溺赤﹐善驚譫妄﹐暴熱消爍﹐艸萎水涸﹐介虫乃屈﹐少腹痛﹐下沃赤白。陽明之勝﹐淸發於中﹐左胠脇痛溏泄﹐內爲嗌塞﹐外爲癲疝﹐大涼肅殺﹐華英攺容﹐毛虫乃殃﹐胸中不便﹐嗌塞而咳。太陽之勝﹐凝凓且至﹐非時水冰﹐羽乃後化﹐痔瘧發﹐寒厥入胃﹐則內生心痛﹐陰中乃瘍﹐隱曲不利﹐互引陰股﹐筋肉拘苛﹐血脈凝泣﹐絡滿色變﹐或爲血泄﹐皮膚否腫﹐腹滿食減﹐熱反上行﹐頭項顖頂﹐腦戶中痛﹐目如脫﹐寒入下焦﹐傳爲濡瀉。帝曰﹕治之柰何﹖岐伯曰﹕厥陰之勝﹐治以甘淸﹐佐以苦辛﹐以酸瀉之。少陰之勝﹐治以辛寒﹐佐以苦鹹﹐以甘瀉之。太陰之勝﹐治以咸熱﹐佐以辛甘﹐以苦瀉之。少陽之勝﹐治以辛寒﹐佐以甘鹹﹐以甘瀉之。陽明之勝﹐治以酸溫﹐佐以辛甘﹐以苦瀉之。太陽之勝﹐治以甘熱﹐佐以辛酸﹐以咸瀉之。

【王冰曰﹕先舉其用爲勝。心下齊上胃之分。胃鬲﹐謂胃脘之上及大鬲之下﹐風寒气生也。气並﹐謂偏著一邊。鬲咽﹐謂食飲入而復出﹐此厥陰之勝也。濕勝於上﹐則火气內郁﹐勝於中則寒迫下焦﹐水溢河渠﹐則鱗虫離水也。脽﹐謂臀肉也。不便﹐謂腰重內彊直﹐屈伸不利也。獨勝﹐謂不兼郁火也。胕腫於上﹐謂首面也。足脛腫﹐是火郁所生﹐此太陰之勝也。熱暴甚﹐故艸萎水涸﹐陰气消爍﹐介虫金化也。火气大勝﹐故介虫屈伏﹐此少陽之勝也。大涼肅殺﹐金气勝木﹐故艸木華英﹐爲殺气損削﹐攺易形容﹐而焦其上首也。毛虫木化﹐气不宜金﹐故金政大行﹐而毛虫死耗也。肝木之气﹐下主於陰﹐故大涼行而﹝疒頹﹞疝發也。胸中不便﹐謂呼吸回轉﹐或痛或緩﹐急而不利便也。气太盛﹐故嗌塞而咳。嗌﹐謂喉之下﹐接連胸中肺兩葉之間﹐此陽明之勝也。寒气淩逼﹐陽不勝之﹐故非寒時而水先冰結也。水气大勝﹐陽火不行﹐故諸羽虫生化而後也。絡﹐絡脈也。太陽之气﹐標在於巓﹐故熱反上行於頭也。以其脈起於目內眥﹐上額交巓上﹐入絡腦﹐還出別下項﹐故顖頂及腦戶中痛﹐目如欲脫也。濡﹐謂水利﹐此太陽之勝也。夫六勝之至﹐皆先歸於不勝己者﹐故不勝者當先瀉之以通其道﹐次瀉所勝之气﹐令其退釋也。治諸勝而不瀉遣之﹐則勝气浸盛﹐而內生諸病也。林億曰﹕詳此爲治﹐皆先瀉其不勝﹐而後瀉其來勝﹐獨太陽之勝﹐治以甘熱爲異﹐疑甘字乃苦字之誤也。若云治以苦熱﹐則六勝之制﹐皆一貫也。太陰之勝﹐注雲水溢河渠﹐則鱗虫離水﹐於經文無所解。雨數至下﹐脫鱗見於陸四字。】

【馬蒔曰﹕此言六气相勝﹐各有天時民病﹐而有治之之法也。凡巳亥之歲﹐則厥陰司天﹐而其所勝之民病﹐屬耳鳴﹐爲頭眩﹐爲憒憒欲吐﹐爲胃鬲間如有寒气﹐及大風數舉﹐則倮虫不滋﹐以木勝土也。又爲胠脇气並﹐化而爲熱﹐爲小便黃赤﹐爲胃脘當心而痛﹐爲上支兩脇亦痛。爲腸鳴﹐爲飧泄﹐爲少腹痛﹐爲注下赤白﹐甚則爲嘔吐﹐爲鬲咽不通也。凡子午之歲﹐則少陰司天﹐而所勝之民病﹐爲心下熱﹐爲善饑﹐爲齊下反動﹐爲气遊於前三焦。及炎暑已至﹐則乃木流津﹐火迫汗出也。艸乃衰萎。民病爲嘔逆﹐爲躁煩﹐爲腹滿﹐爲痛﹐爲溏泄﹐及傳爲赤沃也。凡醜未之歲﹐則太陰司天﹐而其所勝之民病﹐爲火气內郁﹐其瘡瘍自中而流散於外﹐爲病在胠脇﹐甚則爲心痛﹐爲熱格﹐爲頭痛﹐爲喉痺﹐爲項彊。惟土邪獨勝﹐則濕气內郁﹐爲寒迫下焦﹐爲痛畱於頂﹐而互引於眉間﹐爲胃滿。及雨數至之後﹐則燥化乃見﹐民病又爲少腹滿﹐爲腰脽重而彊﹐爲內不便﹐爲善注泄﹐爲足下溫﹐爲頭重﹐爲足脛胕腫﹐爲飲發於中﹐爲胕腫連及於上也。凡寅申之歲﹐則少陽司天﹐而其所勝之民病﹐爲熱﹐客於胃爲煩心﹐爲心痛﹐爲目赤﹐爲欲嘔嘔酸﹐爲善饑﹐爲耳痛﹐爲溺赤﹐爲善驚﹐爲譫妄﹐爲暴熱消爍﹐及艸萎水涸﹐介虫乃屈﹐火勝金也。民病又爲少腹痛﹐爲下沃赤白耳。凡卯酉之歲﹐則陽明司天﹐而其所勝之民病﹐爲淸冷發於中﹐爲左胠脇痛﹐爲溏泄﹐內則爲嗌塞﹐外則發﹝疒頹﹞疝﹐及大涼肅殺﹐華英攺容﹐則毛虫乃殃﹐金勝木也。民病又爲胸中不便﹐爲嗌塞而咳耳。凡辰戌之歲﹐則太陽司天﹐而其所勝之天時﹐气候凝凓﹐且至水冰不以其時﹐羽物乃後時而化﹐水勝火也。民病爲痔﹐爲瘧﹐爲發寒厥而入之於胃﹐則內生心痛﹐爲陰中乃瘍﹐而隱曲不利﹐爲互引陰股﹐爲筋肉拘苛﹐爲血脈凝濇﹐爲絡脈色變﹐爲血泄﹐爲皮膚否腫﹐爲腹滿食減﹐爲熱反上行頭項顖頂腦戶中痛﹐爲目如脫﹐爲寒入下焦﹐傳爲濡瀉也。然所以治之者﹐亦惟以六勝之至﹐皆先以不勝者瀉之﹐而後瀉其來勝。故厥陰之勝﹐治以甘淸﹐佐以苦辛﹔少陰之勝﹐治以辛寒﹐佐以苦鹹﹔太陰之勝﹐治以咸熱﹐佐以辛甘﹔少陽之勝﹐治以辛寒﹐佐以甘鹹﹔陽明之勝﹐治以酸溫﹐佐以辛甘﹔太陽之勝﹐治以甘熱﹐佐以辛酸。凡此皆以己所不勝者瀉之﹐如厥陰治以甘淸﹐則金能勝木之類﹐庶勝气不盛故耳。又厥陰以酸瀉之﹐少陰以甘瀉之﹐太陰以苦瀉之﹐少陽以甘瀉之﹐陽明以苦瀉之﹐太陽以咸瀉之﹐凡此皆所以後瀉其往勝之本气也。】

【張志聰曰﹕此論三陰三陽主歲之气﹐淫勝而爲病﹐宜以所勝之气味平之。厥陰之勝﹐耳鳴頭眩﹐木淫於上也。大風數舉﹐淫於下而上也。憒憒欲吐﹐胃鬲如寒﹐胃土病也。倮虫不滋﹐木制之也﹐胠脇气並﹐肝气聚也。化而爲熱﹐小便黃赤﹐木淫而生火也。風木气勝﹐則脾胃受傷﹐故風气淫於上﹐則胃脘當心而痛﹐上支兩脇﹐甚則嘔吐﹐鬲咽不通﹐淫於下則腸鳴飧泄﹐少腹痛﹐注下赤白﹐所謂風之傷人也﹐善行而數變。少陰之勝﹐心下熱﹐善饑﹐外淫之火交於內也。齊下反動﹐少陰之標﹐陰發於下也。气遊三焦﹐謂本標之气﹐遊於上下而交於中也。炎暑至者﹐與少陽气交之時。木乃津者﹐得少陰陰水之資養也。艸乃萎者﹐受君相二火之暑熱也。嘔逆﹐陰气上逆也。煩躁﹐陰陽寒熱之徵也。腹滿溏泄﹐陰寒在下也。傳爲赤沃﹐君火下淫也。太陰之勝﹐陰濕之气淫於外﹐則火气內郁﹐而瘡瘍於中﹐濕熱之气﹐流散於外﹐則及於風木﹐而病在胠脇﹐甚則心痛者﹐木甚而傳於火也。熱格頭痛﹐喉痺項彊者﹐風火之气﹐與濕气相雜﹐從頸項而上於巓頂也。此太陰之气﹐火土相合﹐而淫於歲半以前﹐獨勝者陰濕之气﹐復勝於歲半以後也。濕气在中﹐故內郁而迫於下焦﹐痛畱頂而互引眉間者﹐風火之气﹐畱於巓頂﹐傳於陽明之經﹐而下及於胃滿也。雨數至﹐燥化乃見者﹐至四气五气之交而後見也。少腹滿腰脽重者﹐濕气下淫而及於腎也。足下溫頭重者﹐風火之气復流於下也。足脛胕腫者﹐土淫而水泛也。飲發於中﹐胕腫於上者﹐水邪之從下而中﹐中而上﹐此論土勝於四時﹐從中而外﹐外而上﹐上而中﹐中而下﹐同四時之气﹐外內出入環轉也。其少陽之發﹐少陽之气﹐合於三焦﹐故熱客於胃﹐蓋三焦之原﹐皆出於胃間也。三焦與心主包絡相合﹐故煩心心痛。三焦之脈﹐上入耳中﹐絡目銳眥﹐故淫上則爲耳痛目赤﹐淫於中則爲嘔饑﹐淫於下則爲溺赤﹐少腹痛﹐下沃赤白也。善驚譫妄暴熱者﹐陽明胃經熱也。三焦之气﹐蒸津液﹐化營血。消爍者﹐熱盛而血液傷也。艸萎者﹐暑熱在上也。水涸者﹐火气在下也。介虫乃屈者﹐暑熱在於气交之中﹐人與天地參也。金气寒肅﹐故淸發於中﹐金勝則木气受虧﹐故爲脇痛﹝疒頹﹞疝。淸气在下則爲溏泄﹐在上則爲嗌塞。大涼肅殺﹐淫勝極也﹐是以華英攺容﹐毛虫乃殃。胸中不便﹐嗌塞而咳者﹐陽明燥金﹐上及於肺﹐同气相感也。太陽之勝﹐則寒水气勝﹐故凝凓且至﹐非時水冰者﹐勝气在於歲半以前﹐是以羽虫後化也。《靈樞經》曰﹕足太陽是主筋所生病者爲痔瘧者﹐太陽寒熱之邪也。厥逆而入於胃者﹐水侮土也。胃絡上通於心﹐故心痛也。陰中乃瘍﹐是以隱曲不利﹐而互引陰股足太陽主筋﹐故筋肉拘苛也。血脈凝泣﹐絡滿色變﹐或爲血泄﹐邪入於經也。皮膚否腫者﹐太陽之气主表也。腹滿食減者﹐水气乘脾也。熱反上行者﹐太陽之气﹐隨經上行也。太陽之脈﹐起於目內眥﹐故目如脫也。寒入下焦者﹐太陽標陽而本寒﹐是以陽熱上行而陰寒下行也﹐治諸勝气﹐寒者熱之﹐熱者寒之﹐溫者淸之﹐淸者溫之﹐散者收之﹐抑者散之﹐燥者潤之﹐急者緩之﹐堅者軟之﹐脆者堅之﹐衰者補之﹐彊者瀉之﹐各安其气。則病气衰去也。】

帝曰﹕六气之復何如﹖岐伯曰﹕悉乎哉問也﹗厥陰之腹﹐少腹堅滿﹐裏急暴痛﹐偃木飛沙﹐倮虫不榮﹐厥心痛﹐汗發﹐嘔吐﹐飲食不入﹐入而復出﹐筋骨掉眩﹐淸厥﹐甚則入脾﹐食痺而吐。衝陽絕﹐死不治。少陰之復﹐燠熱內作﹐煩躁﹐鼽嚏﹐少腹絞痛﹐火見燔焫﹐嗌燥﹐分注時止﹐气動於左﹐上行於右﹐咳﹐皮膚痛﹐暴喑﹐心痛﹐鬱冒不知人﹐乃灑淅惡寒﹐振栗譫妄﹐寒已而熱﹐渴而欲飲﹐少气骨痿﹐隔腸不便﹐外爲浮腫噦噫﹐赤气後化﹐流水不冰﹐熱气大行﹐介虫不復﹐病痱胗瘡瘍癰疽痤痔﹐甚則入肺﹐咳而鼻淵。天府絕﹐死不治。太陰之復﹐濕變乃舉﹐體重中滿﹐食飲不化﹐陰气上厥﹐胸中不便﹐飲發於中﹐咳喘有聲﹐大雨時行﹐鱗見於陸﹐頭頂痛重﹐而掉瘛尢甚﹐嘔而密默﹐唾吐淸液﹐甚則入腎﹐竅瀉無度。太溪絕﹐死不治。少陽之復﹐大熱將至﹐枯燥燔爇﹐介虫乃耗﹐驚瘛咳衂﹐心熱煩躁﹐便數憎風﹐厥气上行﹐面如浮埃﹐目乃瞤瘛﹐火气內發﹐上爲口糜﹐嘔逆﹐血溢血泄﹐發而爲瘧﹐惡寒鼓栗﹐寒極反熱﹐嗌絡焦槁﹐渴引水漿﹐色變黃赤﹐少气脈萎﹐化而爲水﹐傳爲胕腫﹐甚則入肺﹐咳而血泄。尺澤絕﹐死不治。陽明之復﹐淸气大舉﹐森木蒼幹﹐毛虫乃厲﹐病生胠脇﹐气歸於左﹐善太息﹐甚則心痛否滿﹐腹脹而泄﹐嘔苦咳噦﹐煩心﹐病在鬲中﹐頭痛﹐甚則入肝﹐驚駭筋攣。太衝絕﹐死不治。太陽之復﹐厥气上行﹐水凝雨冰﹐羽虫乃死﹐心胃生寒﹐胸鬲不利﹐心痛否滿﹐頭痛善悲。時眩僕食減﹐腰脽反痛﹐屈伸不便﹐地裂冰堅﹐陽光不治﹐少腹控睪﹐引腰脊上衝心﹐唾出淸水﹐及爲噦噫﹐甚則入心﹐善忘善悲。神門絕﹐死不治。帝曰﹕善。治之柰何﹖岐伯曰﹕厥陰之復﹐治以酸寒﹐佐以甘辛﹐以酸瀉之﹐以甘緩之。少陰之復﹐治以鹹寒﹐佐以苦辛﹐以甘瀉之﹐以酸收之﹐辛苦發之﹐以咸軟之。太陰之復﹐治以苦熱﹐佐以酸辛﹐以苦瀉之﹐燥之﹐泄之。少陽之復﹐治以咸冷﹐佐以苦辛﹐以咸軟之﹐以酸收之﹐辛苦發之﹐發不遠熱﹐無犯溫涼﹐少陰同法。陽明之復﹐治以辛溫﹐佐以苦甘﹐以苦泄之﹐以苦下之﹐以酸補之。太陽之復﹐治以咸熱﹐佐以甘辛﹐以苦堅之。

【王冰曰﹕復﹐謂執其勝﹐凡先不勝﹐後必有復也。裏﹐腹脇之內。木偃沙飛﹐風之大。風爲木勝﹐故土不榮。气厥﹐謂气沖胸脇﹐而淩及心也。胃受逆气而上攻心痛﹐痛甚則汗發泄。掉﹐謂肉動也。淸厥﹐手足冷也。食痺﹐謂食已心下痛﹐陰陰然不可名﹐不可忍也。吐出乃止﹐此爲胃气逆而不下流也。食飲不入﹐入而復出﹐肝乘脾胃﹐故令如此。衝陽﹐胃之脈气﹐此厥陰之復也。火熱之气﹐自小腸從齊下之左﹐入大陽上行至左脇﹐甚則上行於右而入肺﹐故動於左﹐上行於右﹐皮膚痛也。分注﹐謂大小俱下也。骨痿﹐言骨弱而無力也。隔腸﹐謂腸如隔絕而不便瀉也。寒熱甚則然。陽明先勝﹐故赤气後化﹐流水不冰﹐少陰之本司於地也。在人之應﹐則冬脈不凝﹐若髙山窮谷至髙之處﹐水亦當冰﹐平下川流則如經矣。火气內蒸﹐金气外拒﹐陽熱內郁﹐故爲痱胗瘡瘍。熱少則外止生痱胗﹐熱多則內結癰痤。小腸有熱﹐則中外爲痔。其復熱之變﹐皆病於身後及外側也。瘡瘍痱胗生於上﹐癰疽痤痔生於下﹐反其處者﹐皆爲逆。天府﹐肺之脈气﹐此少陰之復也。濕气內逆﹐寒气不行﹐太陽上流﹐故爲是病﹐頭頂痛重﹐則腦中掉瘛尢甚﹐腸胃寒濕﹐熱無所行﹐重灼胸府﹐故胸中不便﹐食飲不化。嘔而密默﹐欲靜定也。喉中惡冷﹐故唾冷水。寒气易位﹐上入肺喉﹐則息道不利﹐故咳喘而喉中有聲。水居平澤﹐則魚遊於市﹐頭頂顖痛﹐久之亦兼痛於眉間也。太溪﹐腎之脈气﹐此太陰之復也。火气專暴﹐枯燥艸木﹐燔焰自生﹐故燔熱也。火內熾﹐故驚瘛咳衂﹐心熱煩躁﹐數憎風也﹐火炎於上﹐則庶物失色﹐故如塵埃浮於面而目瞤動也。火爍於內﹐則口舌糜爛嘔逆﹐及爲血溢血泄﹐風火相薄﹐則爲溫瘧﹐气蒸熱化則爲水病﹐傳爲皮肉俱腫﹐按之陷下﹐泥而不起也。皆火气所生也。尺澤﹐肺之脈气﹐此少陽之復也。殺气大舉﹐木不勝之﹐故蒼葉未黃而幹也。疵厲疾疫皆淸甚於內﹐熱郁於外故也。太衝﹐肝之脈气﹐此陽明之復也。雨冰雹也﹐寒而遇雹﹐死亦其宜。寒化於地﹐其上復土﹐故地體分裂﹐水積冰堅﹐久而不釋﹐是陽光之气﹐不治寒凝之物也。太陽之復﹐與土相持﹐上濕下寒﹐火無所往﹐心气內郁﹐熱由是生﹐火熱內燔﹐故生斯病。神門﹐眞心之脈气﹐此太陽之復也。治﹐謂復气倍勝厥陰之復﹐不大緩之﹐夏猶不已﹐復重於勝﹐故治以辛寒。少陰之復﹐不大發汗﹐以寒攻之﹐持至仲秋﹐熱內伏結﹐而爲心熱少气力而不能起﹐熱伏不散歸於骨矣。太陰之復﹐不燥泄之﹐久而爲身腫腹滿﹐關節不利﹐腨及伏兔﹐怫滿內作﹐膝腰脛內側胕腫病。少陽之復﹐不發汗以奪盛陽﹐則熱內淫於四肢﹐而爲解﹝亻亦﹞﹐久久不已﹐則骨熱髓涸齒幹﹐爲骨熱病也﹐發汗奪陽﹐故無畱熱。故發汗者﹐𨿽熱生病夏月﹐及差亦用熱藥以發之﹐當春秋時﹐縱火熱勝﹐亦不得以熱藥發汗﹐汗不發而藥熱內甚﹐助病爲瘧﹐逆伐神靈﹐故曰無犯溫涼。少陰气熱爲療則同﹐故云與少陰同法。數奪其汗﹐則津竭涸﹐故以酸收﹐以鹹潤也。泄﹐謂滲泄﹐汗及小便湯浴皆是。治陽明之復﹐秋分前後﹐則亦發之。春有勝﹐則依勝法﹐或不已﹐亦湯漬﹐和其中外也。怒復之後﹐其气皆虛﹐故補之以安全其气﹐余復治同。太陽之復﹐治不以堅﹐則寒气內變﹐止而復發﹐發而復止﹐綿歷年歲﹐生大寒疾。】

【馬蒔曰﹕此言六气相復﹐各有天時民病﹐而有治之之法也。凡有所勝﹐必有所復﹐厥陰之復﹐民病爲少腹堅痛。爲裏急暴痛﹐時則偃木飛沙﹐倮虫不榮﹐以風气盛而木侮土也。民病又爲厥心痛﹐爲汗﹐爲發嘔吐﹐飲食不入﹐入而復出﹐爲筋骨掉眩﹐爲淸厥﹐甚則邪气入脾食痺而吐。衝陽者﹐足陽明胃經之穴﹐在足跗上五寸﹐若此脈气絕﹐則死不治矣。少陰之復﹐火盛而燠熱內作﹐爲煩躁﹐爲鼽爲嚏﹐爲少腹絞痛﹐乃火盛極而成燔焫﹐爲嗌燥﹐爲大小分注而時止﹐爲火熱之气﹐自小腹從齊下之左﹐入大腹上行﹐至左脇上行於右而入肺﹐以成咳及皮膚痛也。爲暴喑﹐爲心痛﹐爲鬱冒不知人﹐遂乃灑淅惡寒振栗﹐爲譫妄﹐爲寒已而熱﹐爲渴而欲飲﹐爲少气﹐爲骨痿﹐爲隔腸不便﹐爲外成浮腫﹐爲噦爲噫﹐及赤气後化﹐流水不冰﹐而熱气大行﹐則介虫不復﹐火乘金也。民病爲痱疹﹐爲瘡瘍﹐爲癰疽﹐爲痤爲痔﹐甚則入肺爲咳爲鼻淵也。天府者﹐手太陰肺經之穴﹐若此脈气絕﹐則死不治矣。太陰之復﹐濕變乃舉﹐民病爲體重﹐爲中滿﹐爲食飲不化﹐爲陰气上厥﹐爲胸中不便﹐爲飲發於中﹐爲咳喘有聲﹐及大雨時行﹐則鱗見於陸﹐爲頭頂痛重﹐而掉瘛尢甚﹐爲嘔而密默﹐靜不敢言﹐爲唾吐淸液﹐甚則邪气入於腎竅﹐其瀉無度也。太溪者﹐足少陰腎經之穴﹐若此脈气絕﹐則死不治矣。少陽之復﹐大熱將至﹐枯燥燔爇﹐介虫乃耗﹐火乘金也。民病爲驚瘛﹐爲咳爲衂﹐爲心熱﹐爲煩躁﹐爲便數﹐爲憎風﹐爲厥气上行﹐爲面如浮埃﹐爲目瞤瘛﹐爲火气內發﹐則上爲口糜﹐爲嘔逆﹐爲血溢﹐爲血泄﹐爲發而爲瘧﹐惡寒鼓栗﹐寒極反熱﹐爲嗌絡焦槁﹐渴引水漿﹐爲色變黃赤﹐爲少气﹐爲脈痿﹐爲气蒸﹐熱化則爲水病﹐傳爲胕腫﹐甚則邪气入肺﹐爲咳而血泄也。尺澤者﹐手太陽肺經之穴﹐若此脈气絕﹐則死不治矣。陽明之復﹐淸气大舉﹐森木蒼幹﹐毛虫乃厲﹐金勝木也。其民之爲病﹐生胠脇气歸於左﹐爲善太息﹐甚則爲心痛﹐爲否滿腹脹而泄﹐爲嘔苦﹐爲咳爲噦﹐爲煩心﹐爲病在鬲中﹐爲頭痛﹐甚則入肝﹐爲驚駭﹐爲筋攣也。太衝者﹐足厥陰肝經之穴﹐若此脈气絕﹐則死不治矣。太陽之復﹐則寒气上行﹐水凝雨冰﹐羽虫乃死﹐水勝火也。民病爲心胃生寒﹐爲胸中不利﹐爲心痛﹐爲否滿﹐爲頭痛﹐爲善悲﹐爲不時眩僕﹐爲食減﹐爲腰脽反痛﹐屈伸不便﹐及地裂冰堅﹐則陽光不治﹐民病爲少腹控其睪丸﹐引腰脊以上衝心﹐爲唾出淸水﹐及爲噦噫﹐甚則入心爲善忘﹐爲善悲。神門者﹐手少陰心經之穴﹐若此脈气絕﹐則死不治矣。然所以治之者﹐厥陰之復﹐治以酸寒﹐佐以甘辛﹐內用酸者﹐所以瀉之也。用甘者﹐所以緩之也。少陰之復﹐治以鹹寒﹐佐以苦辛﹐以甘瀉之﹐以酸收之﹐內用辛苦者﹐所以發之也。用咸者﹐所以軟之也。太陰之復﹐治以苦熱﹐佐以酸辛﹐內用苦者﹐所以瀉之燥之泄之也。少陽之復﹐治以咸冷﹐佐以苦辛﹐以咸軟之﹐以酸收之﹐其用辛苦者﹐所以發其汗也。然其發表者﹐必其體熱﹐若已溫涼﹐則無所犯﹐蓋溫涼不必汗也。且數奪其汗﹐則津液竭涸﹐故以酸收咸軟也。彼少陰爲君火﹐而此少陽爲相火﹐其治法大略同耳。陽明之復﹐治以辛溫﹐佐以苦甘﹐以苦泄之﹐內用苦者﹐所以下之也。又用酸者﹐所以補之也。太陽之復﹐治以咸熱﹐佐以甘辛﹐又用苦者﹐所以堅之也。】

【張志聰曰﹕復者謂三陰三陽之气﹐受所勝之气勝制﹐郁極而復發也。厥陰之復﹐少腹堅滿﹐裏急暴痛﹐厥陰之气﹐郁而欲發也。偃木飛沙﹐鬱怒之气大復也。倮虫不榮﹐風气發而土气衰也。厥心痛者﹐色蒼蒼如死狀﹐終日不得太息﹐此厥陰之气幹於心也。汗發者﹐風熱之陽加於陰也。嘔吐飲食不入﹐木淫而土敗也。筋骨掉眩﹐風气盛也﹐淸厥者﹐風淫於上﹐陰气下逆也。衝陽﹐胃之動脈﹐此風气盛而土气絕也﹐按六气之勝復﹐與五運不同。五運不及之歲﹐有勝气而子气爲母復讎﹐六气之勝復﹐無分太過不及﹐有勝則有復﹐無勝則無復﹐勝甚則復甚﹐勝微則復微﹐而所復之气。卽是所郁之本气復發﹐非子復母讎也。故曰﹐厥陰之復﹐少陰之復﹐與气交變章之論復不同也。六微旨論曰﹕寒暑燥濕風火﹐气有勝復﹐勝復之作﹐有徳有化﹐有用有變。蓋謂六气主歲﹐無論司天在泉﹐如上下和平﹐無有勝復﹐此气之徳化也。用者勝之始﹐變者復之機﹐此勝復而爲民病也。少陰之復﹐則燠熱內作。煩躁﹐火煩而陰躁也。鼽嚏﹐燠熱上乘於肺也。少腹絞痛﹐少陰之气發於下也。火見燔焫﹐君火之气發於上也。嗌燥﹐火熱爍金也。陰寒在腹﹐則注泄﹐得火熱之气﹐則注止。少陰標本並發﹐是以注泄分而時注時止也。气動於左者﹐君火之气﹐發於左腎之水中。上行於右者﹐肺腎上下相交﹐腎爲本而肺爲末也。火淫肺金﹐則咳而皮痛﹐金主聲﹐故暴喑也。心痛者﹐火气自傷也。鬱冒不知人者﹐寒熱之气亂於上也。灑淅振栗者﹐陰陽相搏也。寒已而熱者﹐少陰之陰寒﹐從火化而爲熱也。是以渴而欲飲﹐少气骨痿﹐蓋火盛則少气﹐熱盛則骨痿也。隔腸﹐小腸也。噦者﹐小腸之气不通﹐逆气上走心而爲噫也。赤气後化者﹐復在五气終气﹐是以流水不冰﹐痱疹瘡瘍﹐乃熱傷气血﹐火熱爍金﹐故天府絕也。太陰之復﹐气極則變發﹐陰濕之气盛﹐是以體重中滿﹐飲食不化也。胸中宗气之所居﹐陰气上逆﹐故胸中不便。咳喘有聲者﹐飲乘於肺也。太陰所至爲濕生﹐終爲注雨﹐鱗見於陸者﹐土崩潰也。頭頂痛重﹐而掉瘛尢甚者﹐所謂因於濕﹐首如裹﹐濕熱不攘﹐大筋緛短﹐小筋弛長﹐緛短爲拘﹐弛長爲痿也。嘔者﹐濕乘陽明也。密默者﹐欲閉戶牖獨居﹐此陰陽相薄也。陽盡而陰盛﹐故欲獨閉戶牖而居。蓋陽明者﹐表陽也﹐太陰者﹐三陰也﹐陰變而乘於陽﹐則陽欲盡而陰盛﹐是以唾吐淸液也。甚則入腎﹐下乘冬令之寒水也。腎開竅於二陰﹐故曰竅瀉。夫太陰居中土而旺於四季﹐是以勝气勝於四時﹐復气在於歲半以後﹐故止乘肺胃之秋金﹐冬令之腎水也。少陽之火﹐復發於秋冬之時﹐是以枯燥燔爇﹐介虫乃耗﹐謂木枯艸焦而甲虫耗散也。驚瘛咳衂﹐熱乘心肺也。便數憎風﹐表裏皆熱也﹐面如浮埃﹐面微有塵也。手足少陽之脈﹐皆上系於目﹐故目乃瞤瘛。火气內發者﹐陰火發於內也。上爲口糜﹐發於上焦也。發於中焦則嘔逆﹐發於下焦則血溢血泄也。發而爲瘧者﹐少陽主樞﹐是以寒熱陰陽﹐外內出入﹐寒極反熱﹐從火化也。嗌絡焦槁﹐肺金傷也。渴飲水漿﹐陽明胃金燥也。太陰濕土﹐主四之气﹐色變黃赤者﹐火土相合也。少气脈痿者﹐气血皆傷也。化而爲水﹐傳爲胕腫者﹐從四气五气﹐而直至於終之气也。陽明之復﹐發於本位主令之時﹐是以淸气大舉﹐森木蒼幹﹐毛虫乃厲﹐病生胠脇﹐气歸於左者﹐金乘木也。心痛否滿﹐腹脹而泄﹐乘火土也。膽病者﹐善太息嘔苦﹐木受金刑﹐腑亦病也。咳噦﹐肺气逆也。咳噦煩心者﹐病在鬲中﹐陽明之气上逆也。頭痛﹐厥陰病也。夫病生胠脇頭痛﹐病在肝之經气﹐如入肝則幹髒矣。幹髒者﹐半死半生﹐蓋邪𨿽薄髒﹐而髒眞不傷者生﹐如太衝脈絕﹐眞元傷矣。夫厥陰少陰少陽太陰之復﹐發於五气六气之時﹐陽明太陽之發﹐報復歲半以前之气﹐是以木火土之皆病也。太陽之復﹐厥气上行者﹐郁逆之气上行﹐而欲復歲半以前之气也。水凝﹐水寒在下也。雨冰﹐寒气在上也。上下皆寒﹐故羽虫死﹐蓋寒淫而火滅也。心胃生寒﹐胸鬲不利﹐心痛否滿﹐頭痛善悲﹐時眩僕者﹐厥气上行﹐從下而中﹐中而上也。食減﹐水乘上也。腰脽反痛﹐屈伸不利﹐水淫而反自傷也。陽光不治﹐木火之气衰也。少腹控睪﹐引腰脊上衝心者﹐厥陰病也。唾出淸水﹐及爲噦噫﹐從胃而上及於心也。蓋亦報復歲半以前之木火土也。上章曰﹐發表不遠熱﹐攻裏不遠寒﹐如少陽少陰之火郁而不解﹐是宜不遠熱而發散之﹐然無犯其溫涼。蓋四之气宜涼﹐五之气宜溫﹐至終之气而後可用熱﹐時气之不可不從也。陽明之復﹐以苦泄之﹐以苦下之者﹐謂滲泄其小便﹐下其大便也。】

治諸勝復﹕寒者熱之﹐熱者寒之﹐溫要淸之﹐淸者溫之﹐散者收之﹐抑者散之﹐燥者潤之﹐急者緩之﹐堅者軟之﹐脆者堅之﹐衰者補之﹐彊者瀉之。各安其气﹐必淸必靜﹐則病气衰去﹐歸其所宗﹐此治之大體也。帝曰﹕善。

【王冰曰﹕太陽气寒﹐少陰少陽气熱﹐厥陰气溫﹐陽明气淸﹐太陰气濕﹐有勝復則各倍其气以調之﹐故可使平也。宗﹐屬也。調不失理﹐則余之气自歸其所屬﹐少之气自安其所居﹐勝復衰已﹐則各補養而平定之。必淸必靜﹐無妄撓之﹐則六气循環﹐五神安泰。若運气之寒熱﹐治之平之﹐亦各歸司天地气也。】

【馬蒔曰﹕此總結言治勝復之大體也。凡治諸勝復﹐太陽气寒﹐則寒者熱之﹔少陰少陽气熱﹐則熱者寒之﹔厥陰气溫﹐則溫者淸之﹔陽明气淸﹐則淸者溫之﹔太陰气濕﹐則濕者燥之。其正气散者收之﹐其邪气抑者散之﹐燥者潤之﹐急者緩之﹐堅者軟之﹐脆者堅之﹐衰者補之﹐彊者瀉之﹐凡此皆所以各安其气也。又必淸靜善養﹐則病气衰去﹐而各歸其宗矣。此乃治勝復之大體也。】

【張志聰曰﹕五味六气之中﹐辛甘發散爲陽﹐酸苦湧泄爲陰﹐鹹味湧泄爲陰﹐淡味滲泄爲陽﹐其收散緩急燥潤軟堅補瀉﹐有逆有從﹐各隨五行六气之所宜﹐安其勝復之气﹐使之必淸必靜﹐則病气衰而各歸其所主之本位﹐此治之大體也。】古今圖書集成醫部全錄卷四十二

至眞要大論篇第七十四【中】

帝曰﹕气之上下何謂也﹖岐伯曰﹕身半以上﹐其气三矣﹐天之分也﹐天气主之。身半以下﹐其气三矣﹐地之分也﹐地气主之。以名命气﹐以气命處﹐而言其病。半﹐所謂天樞也。故上勝而下俱病者﹐以地名之﹔下勝而上俱病者﹐以天名之。所謂勝至﹐報气屈伏而未發也。復至則不以天地異名﹐皆如復气爲法也。【分﹐去聲。】

【王冰曰﹕身之半﹐正謂齊中也﹐當伸臂指天﹐舒足指地﹐以繩量之。中﹐正當齊也。故曰﹐半所謂天樞也。天樞正當齊兩旁同身寸之二寸。其气三者﹐假如少陰司天﹐則上有熱中有太陽兼之三也。六气皆然。司天者其气三﹐司地者其气三﹐故身半以上三气﹐身半以下三气也。以名言其气﹐以气言其處﹐以气處寒熱而言其病之形證也。如足厥陰气居足及股脛之內側﹐上行於少腹循脇﹔足陽明气在足之上胻之外股之前﹐上行腹齊之旁﹐循胸乳上面﹔足太陽气起於目﹐上額絡頭﹐下項背﹐過腰橫過髀樞股後﹐上行入腘貫腨﹐出外踝之後﹐足小指外側﹔足太陰气循足及股脛之內側﹐上行腹脇之前﹐足少陰同之﹔足少陽气循脛外側﹐上行腹脇之側﹐循頰耳至目銳眥在首之側﹐此足六气之部主也。手厥陰少陰太陰气﹐從心胸橫出﹐循臂內側至中指小指大指之端﹔手陽明少陽太陽气﹐並起手錶﹐循臂外側上肩及胛上頭﹐此手六气之部主也。欲知病診﹐當隨气所在以言之。當陰之分﹐冷病歸之﹔當陽之分﹐熱病歸之。故勝復之作﹐先言病生寒熱者﹐必依此理也。彼气旣勝﹐以未能復﹐抑鬱不暢而無所行﹐進則困於讎嫌﹐退則窮於怫塞﹐故上勝至則下與俱病﹐下勝至則上與俱病。上勝下病﹐地气郁也﹐故從地郁以名地病。下勝上病﹐天气塞也﹐故從天塞以名天病。夫以天名者﹐方順天气爲制﹐逆地气而攻之﹔以地名者﹐方從天气爲制則可。假如陽明司天﹐少陰在泉﹐上勝而下俱病者﹐是怫於下而生也。天气正勝﹐天可逆之﹐故順天之气方同淸也。少陰等司天﹐上下勝同法。六元正紀大論云﹕上勝則天气降而下﹐下勝則地气遷而上。此之謂也。勝至未復而病生﹐以天地異名爲式﹐復气以發﹐則所生無問上勝下勝﹐悉皆依復气爲病﹐寒熱之主也。】

【馬蒔曰﹕此言人气之上下﹐合於司天在泉之分﹐而上下爲病者﹐其治法復與勝同也。帝疑六气之在人身分爲上下﹐伯言身半以上爲天﹐其气有三﹐少陰君火﹐應心與小腸﹐陽明燥金﹐應肺與大腸﹐少陽相火﹐應三焦與心包絡﹐乃天之分也﹐而天之气主之。身半以下爲地﹐其气亦有三﹐太陰濕土﹐應脾與胃﹐厥陰風木﹐應肝與膽﹐太陽寒水﹐應腎與膀胱﹐乃地之分也﹐而地之气主之。以少陰陽明等名而命其气﹐以气而命其心與小腸肺與大腸等處﹐凡各經之病﹐可以指而言之。夫所謂半者﹐卽天樞穴以爲界也。故上部勝而齊之下有病者﹐卽以地分名之。下部勝而齊之上有病者﹐卽以天分名之。此上勝則下復﹐下勝則上復﹐亦猶之天地也。治法何如﹖所謂勝至之時﹐特報气屈伏而未發耳。至於報復一至﹐則不分在天在地之異名﹐而其治勝之法﹐一如治復之法。故上文曰﹐凡治諸勝復者﹐寒者熱之﹐冷者溫之﹐溫者淸之﹐淸者溫之﹐一十二句﹐乃治法之大要也。】

【張志聰曰﹕此論人身之上下﹐以應天地之上下也。夫歲半以上﹐天气主之﹐乃厥陰風木﹑少陰君火﹑少陽相火。歲半以下﹐地气主之﹐乃太陰濕土﹑陽明燥金﹑太陽寒水。在人身厥陰風木之气﹐與督脈會於巓頂﹐是木气在於火气之上矣。君火之下﹐包絡相火主气﹐是木火火之三气﹐在身半以上也。脾土居陽明胃金之上﹐陽明居太陽膀胱之上﹐是土金水之三气﹐在身半以上也。以木火土金水之名﹐以命其上之三气﹐下之三气﹐以上下之三气而命其在天在地之處﹐以天地之處而言其三陰三陽之病﹐則勝復之气可知矣。半者﹐所謂天樞之分﹐在齊旁二寸﹐乃陽明之穴名﹐蓋以此而分形身之上下也。夫所謂樞者﹐上下交互而旋轉也。故在天地﹐乃上下气交之中名天樞﹐在人身﹐以身半之中名天樞也。如身半以上之木火气勝﹐而身半以下之土金水三气俱病者﹐以地名之﹐謂病之在地也。如身半以下之土金水勝﹐而身半以上之木火气病者﹐以天名之﹐謂病之在天也。蓋以人身之上下﹐以應天地之上下﹐故以天地名之。如勝至則報復之气﹐屈伏於本位而未發也。復至則如復气而爲法﹐不必以天地而名之﹐如厥陰少陰少陽之復﹐其气發於四气五气之時﹐陽明太陽之復﹐其气歸於初气二气之木火﹐故不必以木火居歲半以上﹐而以天名之﹐金水主歲半以下﹐而以地名之﹐皆如復气之所在而爲成法也。】

帝曰﹕勝復之動﹐時有常乎﹖气有必乎﹖岐伯曰﹕時有常位﹐而气無必也。帝曰﹕願聞其道也。岐伯曰﹕初气終三气﹐天气主之﹐勝之常也。四气盡終气﹐地气主之﹐復之常也。有勝則復﹐無勝則否。

【王冰曰﹕時有常位而气無必﹐謂𨿽位有常而發動有無﹐不必定之也。】

【馬蒔曰﹕此言勝復之時有常位﹐而其气之有無不可必也。蓋自初气以至三气﹐司天之气主之﹐太過則勝其所勝﹐不及則不勝來勝﹐此勝之常也。自四气以至終气﹐在泉之气主之﹐則子爲母復之﹐復之常也。此其時之有常位也。但有勝則復﹐無勝則不復﹐此又气不可必者如此。】

【張志聰曰﹕帝問勝復之气﹐隨四時之有常位乎﹖其气之動﹐隨四時之可必乎﹖伯言木火土金水四時有定位﹐而勝復之气﹐不隨所主之本位而發﹐故气不可必也。蓋謂六气各主一歲﹐主歲之气勝﹐則春將至而卽發﹐是太陰﹑陽明﹑太陽之气﹐皆發於春夏矣。如六气之復﹐乃郁極而後發﹐故發於歲半之後﹐是厥陰﹑少陰﹑少陽之復﹐皆發於秋冬矣。故曰﹐初气終三气﹐天气主之﹐勝之常也。四气盡終气﹐地气主之﹐復之常也。有勝則復﹐無勝則否﹐是以勝復之气﹐不隨四時之常位而不可必也。】

帝曰﹕善。復已而勝何如﹖岐伯曰﹕勝至則復﹐無常數也﹐衰乃止耳。復已而勝﹐不復則害﹐此傷生也。

【王冰曰﹕勝微則復微﹐故復已而又勝﹐勝甚則復甚﹐故復已則少有再勝者也。假有勝者﹐亦隨微甚而復之爾。然勝復之道𨿽無常數﹐至其衰謝﹐則勝復皆自止也。有勝無復﹐是復气已衰﹐衰不能復﹐是天眞之气已傷﹐敗甚而生意盡。】

【馬蒔曰﹕此言勝之不可以無復﹐復之不可以無勝﹐皆自其气衰而止也。帝承上文而言有勝則復﹐無勝則不復﹐但復之旣已﹐而彼之勝气又當何如也。伯言始而勝至則復﹐其勝甚則復甚﹐勝微則復微﹐無常數也﹐至於其勝气之衰乃止耳。然復已而勝者﹐則勝气又必復之﹐若不復之﹐則天時循環之气﹐𨿽有必然﹐而人身臟腑之气﹐不能相繼﹐此其傷生必矣。】

【張志聰曰﹕此申明有勝則復﹐展轉不已﹐必待其勝气衰而後乃止耳。復已而勝者﹐如火气復而乘其金﹐已則金气又復勝之﹐金气復而侮其火﹐已則火气又復勝之﹐所謂勝至則復﹐無常數也。如勝气衰而後乃止耳。故復气已而受復之气又復勝之﹐如火气復而勝其金﹐則金气又當復勝﹐如不復勝﹐此金爲火气所害﹐而金之生气傷矣。故必待其勝衰而後平﹐如有勝則有復也。】

帝曰﹕復而反病﹐何也﹖岐伯曰﹕居非其位﹐不相得也。大復其勝﹐則主勝之﹐故反病也。所謂火燥熱也。帝曰﹕治之柰何﹖岐伯曰﹕夫气之勝也﹐微者隨之﹐甚者制之﹔气之復也﹐和者平之﹐暴者奪之。皆隨勝气﹐安其屈伏﹐無問其數﹐以平爲期﹐此其道也。

【王冰曰﹕少陽﹐火也。陽明﹐燥也。少陰﹐熱也。少陰少陽在泉爲火﹐居水位。陽明司天爲金﹐居火位。金復其勝﹐則火主勝之。火復其勝﹐則水主勝之。餘气勝復﹐則無主勝之病气也。故又曰﹐所謂火燥熱也。隨謂隨之安﹐謂順勝气以和之也。制謂制止﹐平謂平調﹐奪謂奪其盛气也。治此者不以數之多少﹐但以气平和爲準度爾。】

【馬蒔曰﹕此言復之所以反病而有治之之法也。帝問勝者復之﹐則必能勝之矣﹐然復之而反有所病者﹐何也﹖伯言復气之所居者﹐已非其位﹐則彼此之气不相得﹐而又大復其勝﹐則主气反來勝之﹐所以復气之反病也。卽如少陰爲君火﹐陽明爲燥金﹐少陽爲暑熱﹐今少陰少陽在泉﹐則火居水位﹐陽明司天﹐則金居火位﹐故火復其勝﹐則水主勝之﹐金復其勝﹐則火主勝之﹐此正居非其位﹐气不相得﹐而大復其勝則主反勝之之謂。惟火燥熱之三气乃爾也。故治之者﹐方其气之勝也﹐勝微則隨其气而調之﹐勝甚則卽所畏以制之。及其气之復也﹐復气之和者則平調之﹐復气之暴者則卽其盛而奪之﹐皆隨勝復之勝气﹐以使之屈伏﹐不必問其數之多寡﹐而惟至於病气之平焉斯已矣。】

【張志聰曰﹕復而反病者﹐復气之反病也。如火气復而乘於金位﹐金气復而乘於火位﹐皆居非其位不相得也。是以大復其勝﹐則主勝之﹐故反病也。如火气大復﹐而乘於陽明﹐則五位之主气勝之﹐如金气大復﹐而乘於少陰﹐則二位之主气勝之﹐故復气之反病也。所謂火熱燥也。餘气皆然。此卽勝至則復﹐勝衰則止之意。蓋言勝復之气﹐宜於漸衰﹐而不宜於復大也。微者隨之﹐順其气以調之也。甚者制之﹐制以所畏也。和者平之﹐平調其微邪。暴者奪之﹐瀉其彊盛也。但隨勝气以治﹐則屈伏之气自安矣。然不必問其勝復之展轉﹐惟以气平爲期﹐此其治勝復之道也。】

帝曰﹕善。客主之勝復柰何﹖岐伯曰﹕客主之气﹐勝而無復也。帝曰﹕其逆從何如﹖岐伯曰﹕主勝逆﹐客勝從﹐天之道也。帝曰﹕其生病何如﹖岐伯曰﹕厥陰司天﹐客勝則耳鳴掉眩﹐甚則咳﹔主勝則胸脇痛﹐舌難以言。少陰司天﹐客勝則鼽嚏頸項彊﹐肩背瞀熱﹐頭痛少气﹐發熱﹐耳聾目瞑﹐甚則胕腫﹐血溢﹐瘡瘍﹐咳喘﹔主勝則心熱煩躁﹐甚則脇痛支滿。太陰司天﹐客勝則首面胕腫﹐呼吸气喘﹔主勝則胸腹滿﹐食已而瞀。少陽司天﹐客勝則丹胗外發﹐及爲丹熛瘡瘍﹐嘔逆喉痺﹐頭痛嗌腫﹐耳聾血溢﹐內爲瘛瘲﹔主勝則胸滿咳﹐仰息﹐甚而有血﹐手熱。陽明司天﹐淸復內余﹐則咳衂嗌塞﹐心鬲中熱﹐咳不止而白血出者死。太陽司天﹐客勝則胸中不利﹐出淸涕﹐感寒則咳﹔主勝則喉嗌中鳴。厥陰在泉﹐客勝則大關節不利﹐內爲痙彊拘瘛﹐外爲不便﹔主勝則筋骨繇並﹐腰腹時痛。少陰在泉﹐客勝則腰痛﹐尻股膝髀腨胻足病瞀熱以酸﹐胕腫不能久立﹐溲便變﹔主勝則厥气上行﹐心痛發熱﹐鬲中眾痺皆作﹐發於胠脇﹐魄汗不藏﹐四逆而起。太陰在泉﹐客勝則足痿下重﹐便溲不時﹐濕客下焦﹐發而濡瀉﹐及爲腫隱曲之疾﹔主勝則寒气逆滿﹐食飲不下﹐甚則爲疝。少陽在泉﹐客勝則腰腹痛而反惡寒﹐甚則下白溺白﹔主勝則熱反上行而客於心﹐心痛發熱﹐格中而嘔﹐少陰同候。陽明在泉﹐客勝則淸气動下﹐少腹堅滿﹐而數便瀉﹔主勝則腰重腹痛﹐少腹生寒﹐下爲騖溏﹐則寒厥於腸﹐上衝胸中﹐甚則喘不能久立。太陽在泉﹐寒復內余﹐則腰尻痛﹐屈伸不利﹐股脛足膝中痛。帝曰﹕善。治之柰何﹖岐伯曰﹕髙者抑之﹐下者舉之﹐有餘折之﹐不足補之。佐以所利﹐和以所宜﹐必安其主客﹐適其寒溫。同者逆之﹐異者從之。帝曰﹕治寒以熱﹐治熱以寒﹐气相得者逆之﹐不相得者從之﹐余已知之矣﹐其於正味何如﹖岐伯曰﹕木位之主﹐其瀉以酸﹐其補以辛﹔火位之主﹐其瀉以甘﹐其補以咸﹔土位之主﹐其瀉以苦﹐其補以甘﹔金位之主﹐其瀉以辛﹐其補以酸﹔水位之主﹐其瀉以咸﹐其補以苦。厥陰之客﹐以辛補之﹐以酸瀉之﹐以甘緩之﹔少陰之客﹐以咸補之﹐以甘瀉之﹐以咸收之﹔太陰之客﹐以甘補之﹐以苦瀉之﹐以甘緩之﹔少陽之客﹐以咸補之﹐以甘瀉之﹐以咸軟之﹔陽明之客﹐以酸補之﹐以辛瀉之﹐以苦泄之﹔太陽之客﹐以苦補之﹐以咸瀉之﹐以苦堅之﹐以辛潤之﹔開發腠理﹐致津液通气也。

【王冰曰﹕客﹐謂天之六气﹔主﹐謂五行之位。气有宜否﹐故各有勝復之者。勝而無復﹐謂客自多少﹐以其勝與常勝殊。客承天命﹐部統其方﹐主爲之下﹐固宜祇奉天命﹐若不順而勝﹐則天命不行﹐故爲逆。客勝於主﹐承天之道﹐故爲順也。陽明司天﹐淸气內復﹐謂復舊居也。白血﹐謂咳出淺紅色血﹐似肉似肺者。大關節﹐腰膝也。隱曲之疾﹐謂隱蔽委曲之處病也。騖溏﹐言如鴨之後也。髙者抑之﹐制其勝也。下者舉之﹐濟其弱也。有餘折之﹐屈其銳也。不足補之﹑全其气也。𨿽制勝扶弱﹐而客主須安一气﹐失所則矛楯更作﹐榛棘互興﹐各伺其便﹐不相得志﹐內淫外並﹐而危敗之由作矣。同﹐謂寒熱溫淸气相比和者。異﹐謂水火金木土不比和者。气相得﹐則逆所勝之气以治之﹔不相得﹐則順所不勝气以治之。治火勝負﹐欲益及欲瀉者﹐皆以其味勝與不勝皆折其气也。何者﹖以其性躁動也。治熱亦然。至於君相二火之气﹐其治𨿽殊﹐其气用則一矣。客之部主各六十一日﹐居無常所﹐隨歲遷移。客勝則瀉﹐客而補主﹐主勝則瀉﹐主而補客﹐應隨當緩當急以治之。】

【馬蒔曰﹕此言客主之气﹐有勝無復﹐其民病則異﹐其治法則統﹐其正味則各有所主也。蓋司天在泉﹐有勝則有復﹐至於客主之气﹐則有勝而無復。但客承天命﹐而主爲之下﹐如主不能奉天之命﹐而反勝客气則爲逆﹐祇奉天命﹐而客气勝主則爲從﹐此乃天之道也。試言己亥之歲﹐厥陰司天﹐初气本厥陰風木爲主﹐而陽明燥金客气加之﹔二气本少陰君火爲主﹐而太陽寒水客气加之﹔三气本少陽相火爲主﹐而厥陰風木客气加之。如客气各勝主气﹐則爲耳鳴﹐爲掉眩﹐甚則爲咳﹔如主气各勝客气﹐則爲胸脇痛﹐爲舌難以言者﹐乃病之大略也。子午之歲﹐少陰司天﹐初气本厥陰風木爲主﹐而太陽寒水客气加之﹔二气本少陰君火爲主﹐而厥陰風木客气加之﹔三气本少陽相火爲主﹐而少陰君火客气加之。如客气各勝主气﹐則爲鼽﹐爲嚏﹐爲頸項彊﹐爲肩背瞀熱﹐爲頭痛﹐爲少气﹐爲發熱﹐爲耳聾爲目瞑﹐甚則爲胕腫﹐爲血溢﹐爲瘡瘍﹐爲咳爲喘﹔如主气各勝客气﹐則爲心熱﹐爲煩躁﹐甚則爲胸痛﹐爲支滿也。丑未之歲﹐太陰司天﹐初气本厥陰風木爲主﹐而厥陰風木客气加之﹔二气本少陰君火爲主﹐而少陰君火客气加之﹔三气本少陽相火爲主﹐而太陰濕土客气加之。如客气各勝主气﹐則爲首面胕腫﹐爲呼吸气喘﹔如主气各勝客气﹐則爲胸腹滿﹐食已而瞀也。寅申之歲﹐少陽司天﹐初气本厥陰風木爲主﹐而少陰君火客气加之﹔二气本少陰君火爲主﹐而太陰濕土客气加之﹔三气本少陽相火爲主﹐而少陽相火客气加之。如客气各勝主气﹐則爲丹胗外發﹐及爲丹熛﹐爲瘡瘍﹐爲嘔逆﹐爲喉痺﹐爲頭痛﹐爲嗌腫﹐爲耳聾﹐爲血溢﹐內爲瘛瘲﹔如主气各勝客气﹐則爲胸滿﹐爲咳而仰息﹐甚而爲有血﹐爲手熱也。卯酉之歲﹐陽明司天﹐金居火位﹐無客勝之理﹐而陽明爲不及之歲﹐火來勝之﹐至在泉之時﹐金之子爲母復讎﹐則水復卽金復也。故謂之曰淸復﹐其淸復內余﹐肺尙受傷﹐民病爲咳爲衂﹐爲嗌塞﹐爲心鬲中熱﹐爲咳不止而白血出者當死。蓋血出似唾﹐其色𨿽白﹐實謂之血。《靈樞》營衛生會篇謂營气化血。夫營气者﹐陰气也﹐陰气旣衰﹐不能化血﹐而僅有白血﹐此世人之所不知者也。但病至於此﹐深可慨也。辰戌之歲﹐太陽司天﹐初气本厥陰風木爲主﹐而少陽相火客气加之﹔二气本少陰君火爲主﹐而陽明燥金客气加之﹔三气本少陽相火爲主﹐而太陽寒水客气加之。如客气各勝主气﹐則爲胸中不利﹐爲出淸涕﹐感寒則咳﹔如主气各勝客气﹐則爲喉嗌中鳴也。寅申之歲﹐厥陰在泉﹐四气本太陰濕土爲主﹐而陽明燥金客气加之﹔五气本陽明燥金爲主﹐而太陽寒水客气加之﹔終气本太陽寒水爲主﹐而厥陰風木客气加之。如客气各勝主气﹐則爲大關節不利﹐內則爲痙彊拘瘛﹐外爲大小不便﹔如主气各勝客气﹐則爲筋骨繇並﹐腰腹時痛。卯酉之歲﹐少陰在泉﹐四气本太陰濕土爲主﹐而太陽寒水客气加之﹔五气本陽明燥金爲主﹐而厥陰風木客气加之﹔終气本太陽寒水爲主﹐而少陰君火客气加之。如客气各勝主气﹐則爲腰痛及尻股膝髀腨胻足病瞀熱以酸﹐且腑腫不能久立﹐爲溲便變﹔如主气各勝客气﹐則爲厥气上行﹐爲心痛﹐爲發熱﹐爲鬲中﹐爲眾痺皆作﹐發於胠脇﹐爲魄汗不藏﹐爲四肢厥逆而起也。辰戌之歲﹐太陰在泉﹐四气本太陰濕土爲主﹐而厥陰風木客气加之﹔五气本陽明燥金爲主﹐而少陰君火客气加之﹔終气本太陽寒水爲主﹐而太陰濕土客气加之。如客气各勝主气﹐則爲足痿﹐爲下重﹐爲便溲不時﹐爲濕客下焦﹐發爲泄瀉﹐及爲腫於隱曲之處也﹔如主气各勝客气﹐則爲寒气逆滿﹐爲飲食不下﹐甚則爲疝也。巳亥之歲﹐少陽在泉﹐四气本太陰濕土爲主﹐而少陰君火客气加之﹔五气本陽明燥金爲主﹐而太陰濕土客气加之﹔終气本太陽寒水爲主﹐而少陽相火客气加之。如客气各勝主气﹐則爲腰腹痛而反惡寒﹐甚則爲大便下白﹐而溺亦下白﹔如主气各勝客气﹐則爲熱反上行而客於心﹐爲心痛﹐爲發熱﹐爲格中而嘔。蓋此乃爲相火﹐而少陰則爲君火﹐故與少陰之在泉者同候也。子午之歲﹐陽明在泉﹐四气本太陰濕土爲主﹐而太陰濕土客气加之﹔五气本陽明燥金爲主﹐而少陽相火客气加之﹔終气本太陽寒水爲主﹐而陽明燥金客气加之。如客气各勝主气﹐則爲淸气動下﹐少腹堅滿而數便瀉﹔如主气各勝客气﹐則爲腰重﹐爲腹滿﹐爲少腹生寒﹐爲下爲鶩溏﹐爲寒气厥逆於腸﹐上衝胸中﹐甚則爲喘不能久立也。丑未之歲﹐太陽在泉﹐然太陽以水居水位﹐不必言客主之勝﹐其寒气復勝之餘﹐則爲腰尻痛﹐屈伸不利﹐爲股脛足膝中痛也。然所以治之者﹐大約病在髙者﹐則抑而下之﹐病在下者﹐則舉而升之。如李東垣云﹐髙者抑之﹐非髙者固當抑也﹐以其本下而失之太髙﹐故抑之而使下﹐若本髙何抑之有﹖下者舉之﹐非下者固當舉之也﹐以其本髙而失之太下﹐故舉而使之髙﹐若本下何舉之有是也。病爲邪气有餘則瀉之﹐病爲正气不足則補之﹐佐以所利﹐和以所宜﹐必使主客各安﹐而寒溫相適﹐寒熱溫淸﹐與民病之气相同者﹐則逆而正治之﹐不相得而異者﹐則異者從治之﹐此其治主客之大體也。帝言此義﹐固已知之﹐然主客之位﹐其正味各有所主﹐伯言木位之主气﹐春分前六十一日爲初之气﹐其瀉以酸﹐其補以辛。火位之主气﹐則君火之位﹐春分後六十一日爲二之气﹐相火之位﹐夏至前後各三十日爲三之气﹐其瀉以甘﹐其補以咸。土位之主气﹐秋分前六十一日爲四之气﹐其瀉以苦﹐其補以甘。金位之主气﹐秋分後六十一日爲五之气﹐其瀉以辛﹐其補以酸。水位之主气﹐冬至前後各三十日爲終之气﹐其瀉以咸﹐其補以苦。厥陰之客气﹐以辛補之﹐以酸瀉之﹐以甘緩之。蓋其辛補酸瀉者﹐與主气同﹐而又必以甘緩之也。少陰之客气﹐以鹹補之﹐以甘瀉之﹐以咸收之﹐蓋其甘瀉咸補與主气同﹐而補之者﹐正所以收之也。太陰之客气﹐以甘補之﹐以苦瀉之﹐以甘緩之﹐蓋其補甘瀉苦者﹐與主气同﹐而補之者﹐正所以緩之也。少陽之客气﹐以鹹補之﹐以甘瀉之﹐與主气同﹐而補之者﹐正所以軟之也。陽明之客气﹐以酸補之﹐以辛瀉之﹐以苦泄之﹐蓋其酸補辛瀉者﹐與主气同﹐而又必以苦泄之也﹐太陽之客气﹐以苦補之﹐以咸瀉之﹐蓋其苦補咸瀉者﹐與主气同﹐而又必以苦堅之﹐以辛潤之也。此皆所以開發腠理﹐致其津液﹐以通各經之气耳。】

【張志聰曰﹕此論四時主气客气之勝復也。按前篇論初之气二之气者﹐乃加臨之客气而爲民病也。後論厥陰所至爲和平﹐太陰所至爲埃溽﹐論主气之有徳化變病也。此章復論主气客气有彼此相勝之順逆也。客气者﹐乃司天在泉及左右之間气﹐在天之六气也。天包乎地之外﹐從泉下而六气環轉﹐天之道也。主气者﹐五方四時之定位﹐地之道也。坤順承天﹐故主勝爲逆﹐客勝爲從﹐順天之道也。厥陰司天﹐風木之客气勝於上﹐故耳鳴掉眩。厥陰經脈貫鬲上注肺﹐甚則咳者﹐上淫之气內入於經也。主勝則胸脇痛﹐肝脈布胸脇也。厥陰少陽主筋。二經之筋病則舌捲﹐故難以言。蓋客气之從上而下﹐主气之從內而上也。蓋主歲之三气﹐乃厥陰風木﹐君相二火﹐胸脇痛者﹐厥陰之初气甚舌難以言者﹐二火之气勝也。少陰司天之初气﹐乃太陽寒水﹐二之气乃厥陰風木﹐三之气乃少陰君火﹐鼽嚏耳聾目瞑﹐厥陰之气勝也。頭項彊﹐肩背瞀熱﹐頭痛﹐甚則胕腫﹐太陽寒水之气勝也。少气發熱﹐血溢瘡瘍咳喘﹐君火之气勝也。初之主气﹐乃厥陰風木﹐二之气君火﹐三之气相火﹐主勝則心熱煩躁者﹐君相二火之气勝也。甚則脇痛支滿者﹐厥陰之初气勝也。蓋君火司歲﹐故先火勝而甚則及於厥陰也。夫司天之气﹐客气有三﹐主气有三﹐在泉之气﹐客气有三﹐主气有三﹐主客之勝而爲民病﹐有以三气分而論之者﹐有合而論之者﹐蓋書不盡言﹐言不盡意﹐神而明之﹐存乎其人。太陰司天﹐客勝則首面胕腫﹐濕淫於上也。呼吸气喘﹐淫及於內也。主勝則胸腹滿者﹐初气之木勝傷土也。經云﹕肺是動﹐病甚則交兩手而瞀。乃二气三气之火﹐上炎而爲肺病也。胕﹐腫也。非足跗也。少陽司天﹐初气三气乃君相二火﹐二之气乃太陰濕土。丹胗卽斑疹﹐因火熱而發於外者也。丹熛卽赤遊﹐發於外而欲遊於內者也。嘔逆瘛瘲﹐濕土之气合於內也。瘡瘍嗌腫諸證﹐亦皆感濕熱而生﹐蓋亦自上而下﹐從外而內也。肺乃心之蓋﹐主勝則胸滿咳仰息者﹐主气之二火﹐欲上炎而外出也。仰息者﹐肺病而不得偃息也。甚而有血手熱者﹐火發於外也。君相二經之脈﹐皆循於手﹐故爲手熱。陽明司天﹐淸復內餘者﹐淸肅之客气入於內﹐而復有餘於內也。欬衄嗌塞﹐心鬲中熱﹐皆肺病也。肺屬金而主天﹐是以陽明司天之气余於內﹐而病在肺也。白血出者﹐血出於肺也。陽明司天﹐天之气也。髒屬陰而血爲陰﹐血出於肺則陽甚而陰絕矣。此蓋言天爲陽﹐地爲陰。人居天地气交之中﹐腑爲陽﹐髒爲陰﹐气爲陽﹐血爲陰﹐外爲陽﹐內爲陰﹐是以陽明之不言主客者﹐謂陽明金气司天﹐則乾剛在上﹐勝於內則與肺金相合﹐故不言主客者﹐論天之道也。太陽司天﹐其气在表﹐肺主皮毛﹐故受司天之客气﹐卽爲胸中不利﹐出淸涕而咳。曰感寒則咳者﹐謂太陽與寒水之有別也。按水熱穴論曰﹕腎者至陰也﹐至陰者盛水也。肺者太陰也﹐少陰者冬脈也。故其本在腎﹐其脈在肺﹐皆積水也。蓋水在地之下﹐故曰至陰﹐大地之下皆水﹐故爲盛水也。與肺金之上下交通﹐麗皆積水者﹐水上連乎天﹐而天包乎下也。是以主勝則喉嗌中鳴﹐乃在下寒水之气﹐而上出於肺也。大關節者﹐手足之十二節也﹐厥陰在泉﹐始之客气﹐乃陽明燥金﹐厥陰主筋﹐筋燥是以關節不利。次之客气﹐乃太陽寒水﹐太陽爲諸陽主气﹐陽气者柔則養筋。寒气淫於內﹐則太陽受之﹐故內爲痙彊拘瘛﹐卽痓證也。終之客气﹐乃在泉之風木﹐故外爲不便﹐不便者﹐亦筋骨之不利也。骨繇者﹐節緩而不收也。所謂骨繇者搖故也。在泉之主气﹐乃太陰濕土﹐陽明燥金﹐太陽寒水。筋骨繇並﹐腰腹時痛者﹐三气之爲病也。少陰在泉﹐四之客气﹐乃太陽寒水﹐故爲腰尻股胻足病﹐皆太陽之經證﹐同气相感也。次之气﹐乃厥陰風木﹐瞀熱以酸﹐胕腫不能久立﹐乃脾土之證﹐蓋木淫而土病也。終之客气﹐乃少陰君火﹐主气乃太陽寒水。溲便變者﹐水火相交﹐火淫於下也。主勝則厥气上行﹐心痛發熱者﹐乃寒水之主气﹐上乘於在泉之君火也。五之主气﹐乃陽明燥金﹐客气乃厥陰風木。眾痺者﹐各在其處﹐更發更止﹐更居更起﹐以右應左﹐以左應右。鬲中眾痺皆作﹐發於胠脇﹐乃陽明之气﹐乘於厥陰之經也。四之主气﹐乃太陰濕土﹐客气乃太陽寒水。魄汗﹐表汗也。汗乃陰液。膀胱者﹐津液之所藏。四逆而起者﹐土气上逆也。以土勝水﹐是以津液不藏﹐而汗出於表也。夫以眾痺似屬陽明十二經中﹐惟手足陽明之脈﹐左之右﹐右之左﹐而交於承漿﹐故曰以右應左﹐以左應右。太陰在泉﹐足痿下重﹐便溲不時者﹐在泉之濕气﹐客於太陰之經而下及於內也。濕客下焦﹐發麵濡瀉及爲腫者﹐因客淫於下﹐而太陰之主气自病也。隱曲者﹐乃男女之前陰處﹐故曰隱曲﹐謂隱藏委曲之處也。終之主气﹐乃太陽寒水﹐客气乃司天之濕土﹐是以主勝則寒气逆滿﹐蓋水淫而上乘於土﹐故逆滿也。四之主气﹐乃太陰濕土﹐客气乃厥陰風木。食飲不下﹐甚則爲疝者﹐濕气上逆﹐而病及於厥陰之經也。五之主气﹐乃陽明燥金﹐客气乃少陰君火﹐火能制金﹐故不上勝也。少陽在泉﹐始之客气乃少陰君火﹐主气乃太陰濕土﹐次之客气乃太陰濕土﹐主气乃陽明燥金﹐終之客气﹐乃少陽相火﹐主气乃太陽寒水。腰腹痛而反惡寒者﹐客勝而太陽之主气病也。太陽之气傷﹐故惡寒也。甚則溺白下白者﹐病及於陽明太陰之主气也。蓋金主气﹐气化則溺出﹐溺白者﹐气不化而溺不淸也。下白者﹐土气傷而大便色白也。因客勝而主气反病﹐故曰反。主勝則熱上客心﹐心痛發熱者﹐君相二火之客气﹐反上行而自病也。格中而嘔者﹐太陰之客气自病也。因主勝而客反自病﹐故曰反。曰客﹐曰少陰同候﹐謂火性炎上﹐故二火皆有反逆之自病也。陽明在泉﹐淸气動下者﹐淸肅之天气而動於下也。少腹堅滿而數便瀉者﹐太陽寒水之病也。主勝則腰重腹痛﹐少腹生寒者﹐太陽寒水之气發於下也。下爲鶩溏者﹐水下泄也。寒厥於腸﹐上衝胸中﹐甚則喘者﹐寒气逆乘陽明之大腸﹐而上及於胃中之肺臟也。《靈樞經》曰﹕气上衝胸﹐喘不能久立。邪在大腸﹐大腸與肺胃相合﹐而並主金气。此與陽明司天之大義相合。太陽在泉﹐寒復內餘者﹐太陽寒水之客气入於內而復內有餘也。腰尻股脛足痛者﹐太陽之經證也。屈伸不利者﹐太陽之主筋也。夫太陽者﹐水中之陽﹐天之气也。寒水者﹐天一所生之水也。水上通乎天﹐天行於地下﹐故曰司天﹐曰在泉。六气隨天气而繞地環轉﹐故在陽明司天﹐而曰淸復內余﹐在太陽在泉﹐而曰寒復內余。謂司天在泉之气﹐上下相通﹐人居於天地气交之中﹐而上下之气﹐復有餘於人之內也。故俱不言主气客气﹐蓋司天在泉﹐一气貫通﹐皆論天之道也。髙者抑之﹐謂主气之逆於上也。下者舉之﹐謂客气之乘於下也。有餘者﹐勝气也。不足者﹐所不勝之气而爲病也。佐以所利者﹐利其所欲也。如肝欲散﹐急食辛以散之﹐是以厥陰之勝﹐佐以苦辛。心欲軟﹐急食鹹以軟之﹐是以少陰之勝﹐佐以苦鹹。脾欲緩﹐急食甘以緩之﹐是以太陰之勝﹐佐以辛甘。肺欲收﹐急食酸以收之﹐是以燥淫所勝﹐佐以辛酸。腎欲堅﹐急食苦以堅之﹐是以寒淫所勝﹐佐以甘苦。和以所宜者﹐和其五味之所宜也。如厥陰色靑﹐宜食甘﹐少陰少陽色赤﹐宜食酸﹐太陰色黃﹐宜食鹹﹐陽明色白﹐宜食苦﹐太陽色黑﹐宜食辛。安其主客者﹐使各守其本位也。適其寒溫者﹐治寒以熱﹐治熱以寒﹐治溫以涼﹐治涼以溫也。同者逆之﹐謂气之相得者﹐宜逆治之。如主客之同司火熱﹐則當治以鹹寒﹐如同司寒水﹐則當治以辛熱﹐溫涼亦然﹐此逆治之法也。異者從之﹐謂不相得者當從治之﹐如寒水司天﹐加臨於二火主气之上﹐客勝當從二火之熱以治寒﹐主勝當從司天之寒以治熱﹐餘气皆然﹐此平治異者之法也。木位之主﹐厥陰所主之位也﹐此乃四時不易之定位﹐故曰位。如未至所主之時﹐而陽春之气先至﹐此气之盛也﹐宜瀉之以酸。如至而未至﹐此气之衰也﹐宜補之以辛。蓋木性升﹐酸則反其性而收之﹐故爲瀉﹐辛則助其發生之气﹐故爲補。火位之主﹐謂二之气﹐乃君火所主之位﹐三之气﹐乃相火所主之位﹐如未至三月而暄熱之气先至﹐未至五月而灸暑之气先至﹐此來气有餘﹐宜瀉之以甘﹐蓋從子而泄其母气也。如至而不至﹐此气之不及也﹐宜補之以咸﹐蓋以水濟火也。土位之主﹐四之气也。如主气之時﹐埃蒸注雨﹐气之盛也﹐宜苦以泄之﹐瀉其惇阜之气。如化气不令﹐風寒並興﹐主气之不足也﹐宜補之以甘﹐蓋气不足者﹐補之以味也。金位之主﹐五之气也。如未及時而淸肅之气早至﹐此气之盛也﹐其瀉宜辛以散之。如至秋深而暑熱尙在﹐气之不及也﹐其補宜酸以收之。水位之主﹐終之气也。如未及時而天气嚴寒﹐冰雪霜雹﹐气之盛也﹐宜瀉之以咸﹐蓋鹹能泄下﹐從其類而瀉之也。如已至而天气尙溫此﹐气之不及也﹐宜補之以苦﹐蓋苦味陰寒﹐而炎上作苦﹐助太陽標本之位也。所謂調之正味﹐以平爲期﹐勿使四時不平之气而爲民病也。客乃加臨之六气﹐而有太過不及之正味﹐六气運行﹐無有定位﹐如客之外至﹐故曰客。常以正月朔日平旦視之﹐如厥陰之客﹐气來不及﹐宜補之以辛﹐气來有餘﹐宜瀉之以酸﹐以甘緩之﹐蓋主气有餘﹐則气行於外﹐客气太過﹐則气乘於內﹐故當兼用五臟所欲之味以調之。少陰之客﹐以咸補之﹐咸當作酸。髒气法時論曰﹕心苦緩﹐急食酸以收之。按論主气先言瀉而後言補﹐論客气先曰補而後曰瀉。蓋補瀉之道﹐有宜補而不宜瀉者﹐有宜瀉而不宜補者﹐有宜先補而後瀉者﹐有宜先瀉而後補者﹐有補瀉之兼用者﹐神而明之﹐在乎其人。腠者﹐三焦通會元眞之處﹔理者﹐皮膚臟腑之文理也。夫水谷入於口﹐津液各走其道﹐故三焦出气以溫肌肉﹐充皮膚爲其津。蓋气充肌腠﹐津隨气行﹐辛味入胃﹐能開腠理﹐致津液而通气﹐故主潤。】

帝曰﹕善。願聞陰陽之三也何謂﹖岐伯曰﹕气有多少異用也。帝曰﹕陽明何謂也﹖岐伯曰﹕兩陽合明也。帝曰﹕厥陰何也﹖岐伯曰﹕兩陰交盡也。

【馬蒔曰﹕此明三陰三陽及陽明厥陰之義也。帝承上文而問陰陽止二﹐今曰少陽﹑太陽﹑陽明﹑少陰﹑太陰﹑厥陰﹐而皆列之爲三者﹐何也﹖伯言太陰爲正陰﹐而次少爲少陰﹐又次爲厥陰﹐太陽爲正陽﹐而次少爲少陽﹐又次爲陽明。以其气有多少異用﹐故各有三者之分耳。然太少之義易知﹐而陽明厥陰之疑未釋。伯言足之十二經﹐合於十二月﹐故寅者五月之生陽也﹐主左足之少陽﹐六月建未﹐則爲右足之少陽﹐皆兩足第四指脈气所行也。二月建卯﹐主左足之太陽﹐五月建午﹐則爲右足之太陽﹐皆足小指外側已上脈气所行也。三月建辰﹐主左足之陽明﹐四月建巳﹐則爲右足之陽明﹐皆兩足次指已上脈气所行也。然正二五六月爲少陽太陽﹐而三四爲辰巳月居於其中﹐則彼兩陽合明於其前﹐故曰陽明也。七月建申﹐主陰之生﹐主右足之少陰﹐而十二月建丑﹐則爲左足之少陰﹐皆兩足心以上脈气所行也。八月建酉﹐主右足之太陰﹐而十一月建子﹐則爲左足之太陰﹐皆兩足大指內側已上脈气所行也。九月建戌﹐主右足之厥陰﹐而十月建亥﹐則爲左足之厥陰﹐皆兩足大指外側已上脈气所行也。然七八十一十二月爲少陰太陰﹐而九十爲戌亥月﹐則爲兩足之陰已盡﹐故曰厥陰也。厥者盡也。】

【張志聰曰﹕此言陰陽之有太少﹐則气有盛衰﹐而治有輕重矣。陰陽之中﹐有太陽少陽﹐有太陰少陰﹐則气有多少異用也。三陰三陽﹐有多气少血者﹐有多血少气者﹐有气血皆多者﹐是以用藥之有異也。夫陽明主陽盛之气﹐故多气而多血。厥陰主於陰盡﹐而一陽始蒙﹐气之微者也。故爲陰中之少陽而少气。】

帝曰﹕气有多少﹐病有盛衰﹐治有緩急﹐方有大小﹐願聞其約柰何﹖岐伯曰﹕气有髙下﹐病有遠近﹐證有中外﹐治有輕重﹐適其至所爲故也。《大要》曰﹐君一臣二﹐奇之制也。君二臣四﹐偶之制也。君二臣三﹐奇之制也。君三臣六﹐偶之制也。故曰﹐近者奇之﹐遠者偶之。汗者不以奇﹐下者不以偶。補上治上﹐制以緩﹔補下治下﹐制以急。急則气味厚﹐緩則气味薄﹐適其至所﹐此之謂也。病所遠而中道气味之者﹐食而過之﹐無越其制度也。是故平气之道﹐近而奇偶﹐制小其服也﹔遠而奇偶﹐制大其服也。大則數少﹐小則數多。多則九之﹐少則二之。奇之不去則偶之﹐是謂重方。偶之不去則反佐以取之﹐所謂寒熱溫涼﹐反從其病也。

【王冰曰﹕髒位有髙下﹐腑气有遠近﹐病證有表裏﹐藥用有輕重﹐調其多少﹐和其緊慢﹐令藥气至病所﹐故勿太過與不及也。奇﹐謂古之單方。偶﹐謂古之復方也。單復一制﹐皆有小大。故奇方云﹐君一臣二﹐君二臣三﹔偶方云﹐君二臣四﹐君三臣六也。病有小大﹐气有遠近﹐治有輕重所宜﹐故云制也。汗藥不以偶方﹐气不足以外發泄﹐下藥不以奇制﹐藥毒攻而致過﹐治上補上﹐方迅急則止不住而迫下﹐治下補下﹐方緩慢則滋道路而力又微。制急方而气味薄﹐則力與緩等。制緩方而气味厚﹐則勢與急同。如是爲緩不能緩﹐急不能急﹐厚而不厚﹐薄而不薄﹐則大小非制﹐輕重無度﹐則虛實寒熱﹐臟腑紛撓﹐無由致理﹐此豈神靈之可望哉﹖無越其制度者﹐假如病在腎﹐而心之气味飼而冷﹐足仍急過之﹐不飼以气味﹐腎藥淩心﹐心復益衰。余上下遠近例同。近遠﹐謂腑臟之位也。心肺爲近﹐腎肝爲遠﹐脾胃居中﹐三陽胞﹝月直﹞膽亦有遠近﹐身三分之﹐上爲近﹐下爲遠也。或識見髙遠﹐權以合宜﹐方奇而分兩偶﹐方偶而分兩奇﹐如是者近而偶制﹐多數服之﹐遠而奇制﹐少數服之﹐則肺服九﹐心服七﹐脾服五﹐肝服三﹐腎服二﹐爲常制矣。故曰﹐小則數多﹐大則數少也。夫方與其重也寧輕﹐與其毒也寧善﹐與其大也寧小。是以奇方不去﹐偶方主之﹐偶方病在﹐則反其佐以同病之气而取也。夫熱與寒背﹐寒與熱違﹐微小之熟爲寒所折﹐微小之冷爲熱所消﹐甚大寒熱則心能與違性者爭雄﹐能與異气者相格﹐聲不同不相應﹐气不同不相合﹐如是則且憚而不敢攻之﹐攻之則病气與勝气抗衡﹐而自爲寒熱﹐以開閉固守矣。是以聖人反其佐以同其气﹐令聲气應合﹐復令寒熱參合﹐使其終異始同﹐燥潤而敗﹐堅剛必折﹐柔脆自消爾。】

【馬蒔曰﹕此言約方之法﹐不越奇偶﹐而必當曲盡其制也。帝承上文而問陰陽之气﹐有多有少﹐故民病有盛有衰﹐而治之者有緩有急﹐其方宜有大有小也。約方之法柰何﹖伯言陰陽之气歲﹐有司天在泉﹐則有髙有下也。民病有臟腑在上爲近﹐臟腑在下爲遠﹐其證候有中有外﹐治法有輕有重﹐但使藥力適其所至之所﹐以復其舊耳。故制方之大要﹐不過奇偶二法而已。蓋主病之爲君﹐佐君之爲臣﹐君用其一而臣佐以二﹐君用其二而臣佐以三﹐是數在三五﹐皆奇之制。君用其二而臣佐以四﹐君用其三當作二。而臣佐以六﹐是數在六八﹐皆偶之制。故病在上者謂之近﹐近則不必數之多﹐宜以奇方用之。然欲以取汗則不以奇而以偶﹐蓋非偶不足以發散也。觀此則近者奇之﹐爲不足而補﹐而汗者不以奇﹐爲有邪而治之也。病在下者謂之遠﹐遠則不可數之少﹐宜以偶方用之。然欲以下利則不以偶而以奇﹐蓋非奇不足以專達也。觀此則遠者偶之﹐爲不足而補﹐而下者不以偶﹐爲有邪而治之也。但補上治上﹐其制用緩﹐非緩則及於下矣﹐故緩則用其气味之薄者﹐使適其所至之所﹐以復其故耳。補下治下﹐其制用急﹐非急則滯於上矣﹐故急則用其气味之厚者﹐使適其所至之所﹐以復其舊耳。彼病所遠而藥食气味止於中道﹐則累及其中﹐卽如腎之藥食入心﹐則心反爲腎藥所淩也﹐當食之而過此中道﹐無越制度﹐自然能至遠所矣。是故平气之道﹐凡在上而近者﹐或奇以補之﹐或偶以汗之﹐惟其近則制宜小﹐小則數宜多﹐多則可以味至於九也。凡在下而遠者﹐或偶以補之﹐或奇以下之﹐惟其遠則制宜大﹐大則數宜少﹐少則可以味止於二也。此則病有遠近﹐故不分奇偶而大約小以治上大以治下如此。若奇偶之制﹐則奇之數少而大﹐偶之數多而小者﹐又其大體然也。然與其大也寧小﹐與其重也寧輕﹐與其毒也寧善﹐其始也用奇﹐奇之不去則偶之﹐是謂之重方也﹐卽後之所謂逆者正治也。其旣也用偶﹐偶之不去則反其佐以取之﹐所謂反其佐以取之者﹐卽藥之寒熱溫涼﹐反有同於病之寒熱溫涼﹐乃因其性而利導之﹐卽後之所謂從者反治也。此又奇偶先後之用﹐曲盡其妙者如此。】

【張志聰曰﹕气有髙下者﹐有天地人之九候也。遠近者﹐淺深上下也。中外者﹐表裏也。輕重者﹐大小其服也。蓋適其至病之所在爲故也。大要者﹐數之大要也。夫數之始於一而戍於三﹐圓之象也。以二偶而成六﹐方之象也。地數二﹐本數三﹐甲己合而土气化也。君二臣六﹐乾坤位而八卦成也。少則二之﹐陰數之始也。多則九之﹐陽數之終也。奇偶者﹐天地之數也。近者謂病之在上而近﹐故宜用奇方以治之﹐天气之在上也。遠者謂病之在下而遠﹐故宜用偶數以治之﹐地气之在下也。汗乃陰液﹐故宜用偶而不以奇﹐蓋直從下而使之上﹐猶地气升而後能爲雲爲雨也。下者宜用奇而不以偶﹐蓋從上而使之下﹐從天气之下降也。補者﹐補正气之不足﹐治者﹐治邪气之有餘。在上者宜緩方﹐在下者宜急方。急則用气味之厚者﹐緩則用气味之薄者。蓋厚則沈重而易下﹐薄則輕淸而上浮﹐奇偶緩急﹐各適其上下遠近﹐至其病之所在而已矣。病所遠者﹐謂病之在上在下﹐而遠於中胃者也。中道气味之者﹐謂气味之從中道而行於上下也﹐故當以藥食並用而制度之。如病之在上而近於中者﹐當先食而後藥。病在下而遠於中者﹐當先藥而後食。以食之先後﹐而使藥味之過於上下也。是故上下之病﹐近於中道﹐而用奇方偶方者﹐制小其服﹐病遠於中而用奇方偶方者﹐宜制大其服﹐大服小服者﹐謂分兩之輕重也。大則宜於數少而分兩多﹐蓋气味專而能遠也。小則宜於數多而分兩少﹐蓋气分則力薄而不能遠達矣。此平上中下三气之道也。所謂重方者﹐謂奇偶之並用也。反佐以取之﹐謂春病用溫﹐夏病用熱﹐秋病用涼﹐冬病用寒﹐順四時寒熱溫涼之气﹐而反從治其病也。】

帝曰﹕善。病生於本﹐余知之矣﹐生於標者治之柰何﹖岐伯曰﹕病反其本﹐得標之病。治反其本﹐得標之方。

【王冰曰﹕此言少陰太陽之二气﹐餘四气標本同。】

【馬蒔曰﹕此言治標之病﹐其方卽治本者而推之也。按標本之義﹐至廣至詳﹐有天地運气之標本﹐有人身臟腑之標本﹐有病體之標本﹐有治法之標本。天元紀大論曰﹕子午之歲﹐上見少陰﹔丑未之歲﹐上見太陰﹔寅申之歲﹐上見少陽﹔卯酉之歲﹐上見陽明﹔辰戌之歲﹐上見太陽﹔巳亥之歲﹐上見厥陰少陰﹐所謂標也。厥陰所謂終也。蓋言子丑卯辰巳申之歲爲對化﹐對司化令之虛﹐謂之曰標。午未酉戌亥寅之歲爲正化﹐正司化令之實﹐謂之曰終。又曰﹐厥陰之上﹐風气主之﹔少陰之上﹐熱气主之﹔太陰之上﹐濕气主之﹔少陽之上﹐相火主之﹔陽明之上﹐燥气主之﹔太陽之上﹐寒气主之﹐所謂本也。是謂六元。蓋言三陰三陽爲標﹐寒暑燥濕風火爲本也。又六微旨大論曰﹕少陽之右﹐陽明治之﹔陽明之右﹐太陽治之﹔太陽之右﹐厥陰治之﹔厥陰之右﹐少陰治之﹔少陰之右﹐太陰治之﹔太陰之右﹐少陽治之。此所謂气之標﹐蓋南面而待之也。少陽之上﹐火气治之中見厥陰﹔陽明之上﹐燥气治之﹐中見太陰﹔太陽之上﹐寒气治之﹐中見少陰﹔厥陰之上﹐風气治之﹐中見少陽﹔少陰之上﹐熱气治之﹐中見太陽﹔太陰之上﹐濕气治之﹐中見陽明﹐所謂本也。本之下﹐中之見也。見之下﹐气之標也。本標不同﹐气應異象﹐蓋言三陰三陽爲治之气﹐皆所謂六气之標也。少陽之上十八句﹐其火燥風寒熱濕爲治之气﹐皆所謂六气之本也。其中見之气﹐乃六气之中气也。通前六气之標言之﹐則本居上﹐標居下﹐中气居本標之中﹐故曰本之下﹐中之見也。見之下﹐气之標也。然中气者﹐三陰三陽﹐各有夫婦之配合相守﹐而人之臟腑經脈皆應之。故少陽本標之中見厥陰﹐厥陰本標之中見少陽﹐而互爲中气相守﹐而人之膽與三焦爲少陽經﹐亦絡肝與心包之厥陰經﹐而肝與心包又絡膽與三焦而互交也。陽明本標之中見太陰﹐太陰本標之中見陽明﹐而互爲中气相守﹐則人之胃與大腸爲陽明經﹐亦絡脾肺之太陰經﹐而脾肺又絡胃與大腸經而互交也。太陽本標之中見少陰﹐少陰本標之中見太陽﹐而互爲中气相守﹐則人之膀胱小腸爲太陽經﹐亦絡腎與心之少陰經﹐而腎與心又絡小腸膀胱而互交也。本標不同﹐气應異象者﹐謂太陽少陰二气也。太陽之上﹐寒气治之﹐是標陽本寒﹐不同其气﹐應則太陽所至爲寒﹐生中爲溫﹐而寒溫異象也。少陰之上﹐熱气治之﹐是標陰本熱﹐不同其气﹐應則少陰所至爲熱﹐生中爲寒﹐而熱寒異象也。此乃天地運气之標本也。又標本病傳論及《靈樞》病本篇皆以先病爲本﹐後病爲標﹐惟中滿小大便不利二病﹐或爲本﹐或爲標﹐皆不分標本而先治其標﹐其餘百病皆先治其本也。此乃病體先後分標本也。又湯液醪醴論曰﹕病爲本﹐工爲標。此以病人醫人分標本也。此節所謂本者﹐蓋以風寒暑濕燥火爲本也。所謂標者﹐以三陰三陽爲標也。如天之本在風﹐標在厥陰﹐則人之病在肝﹐而厥陰之中見少陽﹐則又在於膽。天之本在火﹐標在少陽﹐則人之病在膽﹐而少陽之中見厥陰﹐則又在於肝﹐故病生於本似易知﹐而治標之方則難必﹐殊不知病自本始﹐則知標病之所由來也。治之者﹐亦卽其本而推之﹐則得標之所以立其方矣。假如本在於風﹐則標之方亦在於風耳。大義又見下文之下節。】

【張志聰曰﹕此論三陰三陽之有本有標也。病生於本者﹐生於風寒熱濕燥火也。生於標者﹐生於三陰三陽之气也。如太陽爲諸陽之首而本於寒水﹐少陰爲陰中之太陰而本於君火﹐陽明乃陽盛之气而本於淸肅﹐厥陰主陰極而本於風木之陽﹐此陰陽中又有標本之不同也。病反其本者﹐如病寒而反得太陽之熱化﹐病熱而反見少陰之陰寒﹐病在陽而反見淸肅之虛寒﹐病在陰而反得中見之火熱﹐所謂病反其本﹐得標之病也。治反其本者﹐如病本寒而化熱﹐則反用涼藥以治熱﹐如病本熱而化寒﹐則反用熱藥以治寒﹐如病在陽明而化虛冷﹐則當溫補其中气﹐如病在厥陰而見火熱﹐又當逆治其少陽﹐所謂治反其本﹐得標之方。少陽少陰﹐標本相同﹐皆從陽熱陰濕而治。】

帝曰﹕善。六气之勝﹐何以候之﹖岐伯曰﹕乘其至也。淸气大來﹐燥之勝也﹐風木受邪﹐肝病生焉。熱气大來﹐火之勝也﹐金燥受邪﹐肺病生焉。寒气大來﹐水之勝也﹐火熱受邪﹐心病生焉。濕气大來﹐土之勝也﹐寒水受邪﹐腎病生焉。風气大來﹐木之勝也﹐土濕受邪﹐脾病生焉。所謂感邪而生病也。乘年之虛﹐則邪甚也。失時之和﹐亦邪甚也。遇月之空﹐亦邪甚也。重感於邪﹐則病危矣。有勝之气﹐其必來復也。帝曰﹕其脈至何如﹖岐伯曰﹕厥陰之至﹐其脈弦﹔少陰之至﹐其脈鉤﹔太陰之至﹐其脈沈﹔少陽之至﹐大而浮﹔陽明之至﹐短而濇﹔太陽之至﹐大而長。至而和則平﹐至而甚則病﹐至而反者病﹐至而不至者病﹐未至而至者病﹐陰陽易者危。

【王冰曰﹕肝病生謂流於膽﹐肺病生謂流於回腸大腸﹐心病生謂流於三焦小腸﹐腎病生謂流於膀胱﹐脾病生謂流於胃也。外有其气而內惡之﹐中外不喜﹐因而遂病﹐是謂感也。甚﹐謂歲气不足﹐外邪湊之也。失時之和﹐謂六气臨統﹐與位气相克﹐感之而病﹐亦隨所不勝﹐而與內臟相應﹐邪復甚也。遇月之空﹐謂上弦前下弦後﹐月輪中空也。重感於邪﹐謂年已不足﹐邪气大至﹐是一感也。年已不足﹐天气克之﹐此時感邪﹐是重感也。內气召邪﹐天气不佑﹐病不危可乎﹖然天地之气﹐不能相無﹐故有勝之气﹐其必來復也。脈若軟虛而滑﹐端直以長﹐是謂弦。實而彊則病﹐不實而微亦病﹐不端直長亦病﹐不當其位亦病﹐位不能弦亦病。來勝去衰﹐如偃帶鉤﹐是謂鉤。來不勝﹐去反盛則病﹐來盛去盛亦病﹐來不盛去不盛亦病﹐不偃帶鉤亦病﹐不當其位亦病﹐位不能鉤亦病。沈﹐下也﹐按之乃得﹐下諸位脈也。沈甚則病﹐不沈亦病﹐不當其位亦病﹐位不能沈亦病。浮﹐髙也。大﹐謂稍大諸位脈也。大浮甚則病﹐浮而不大亦病﹐不大不浮亦病﹐不當其位亦病﹐位不能大浮亦病。往來不利﹐是謂濇也。往來不遠﹐是謂短也。短甚則病﹐濇甚則病﹐不短不濇亦病﹐不當其位亦病﹐位不能短濇亦病。往來遠﹐是謂長。大甚病﹐長甚亦病﹐長而不大亦病﹐大而不長亦病﹐不當其位亦病﹐位不能長大亦病。去其太甚則爲平調﹐不弱不彊﹐是謂和也。弦似張弓弦﹐滑如連珠﹐沈而附骨﹐浮髙於皮﹐濇而止住﹐短如麻黍﹐大如帽簪﹐長如引繩﹐皆謂至而太甚。應弦反濇﹐應大反細﹐應沈反浮﹐應浮反沈﹐應短濇反長滑﹐應軟虛反彊實﹐應細反大﹐是皆爲气反常平之候﹐有病乃如此也。至而不至者﹐气位已至而脈气不應也。未至而至者﹐謂按歷占之﹐凡得節气當年六位之分﹐當如南北之歲﹐脈象攺易而應之。气序未移而脈先變易﹐是先天而至﹐故病陰陽易者﹐謂不應天常﹐气見交錯﹐失其恆位。更易見之﹐陰位見陽脈﹐陽位見陰脈﹐是易位而見也。二气之亂﹐故气危。】

【馬蒔曰﹕此言六气之勝﹐气有可候而脈有可診也。淸气大來﹐可以候燥之勝﹐乃陽明燥金所司也﹐故金來勝木﹐則風木受邪。肝病乃生。熱气大來﹐可以候火之勝﹐乃少陰少陽所司也﹐故火來勝金﹐則金燥受邪﹐肺病乃生。寒气大來﹐可以候水之勝﹐乃太陽寒水所司也﹐故寒來勝火﹐則心病乃生。濕气大來可以候上之勝﹐乃太陰濕土所司也﹐故土來勝水﹐腎病乃生。風气大來﹐可以候木之勝﹐乃厥陰風木所司也﹐故木來勝土﹐脾病乃生。正以歲木不足﹐則外有淸邪﹐歲火不足﹐則外有寒邪﹐歲土不足﹐則外有風邪﹐歲水不足﹐則外有熱邪﹐歲金不足﹐則外有濕邪﹐乃乘年之虛﹐斯邪之所以甚耳。且六气有主气﹐有客气﹐主气主乎四時﹐春溫夏熱﹐秋涼冬寒者﹐其宜也。而客气加之﹐或主勝﹐或客勝﹐則失時之和﹐亦邪之所以甚耳。八正神明論曰﹕月始生則血气始精﹐衛气始行。月郭滿則血气實﹐肌肉堅。月郭空則肌肉減﹐經絡虛﹐衛气去形獨居。故遇月之空﹐亦邪之所以甚耳。此則重感於邪﹐病之所以危也。但有勝之气﹐必有復之气﹐其機又相因者耳。六气之至﹐必有其脈﹐厥陰之至﹐其脈弦﹐軟虛而滑﹐端直以長也。少陰之至﹐其脈鉤﹐來盛去衰﹐如偃帶鉤也。太陰之至﹐其脈沈﹐沈者不浮也。少陽之至﹐大而浮﹐大則不小﹐浮則不沈也。陽明之至﹐短而濇﹐短則不長﹐濇則不利也。太陽之至﹐大而長﹐大則不小﹐長則不短也。如六脈之至而和平則爲平脈﹐如六脈之至而甚如太弦太鉤之類﹐六脈之至而反﹐如應弦反濇﹑應大反細﹑應沈反浮﹑應浮反沈﹑應濇反滑﹑應滑反濇應長反短﹑應短反長之類﹐如气候已至而脈气不至﹐如气候未至而脈气先至﹐此皆不免於病也。上文感邪而生病﹐諸脈見矣﹐如脈宜見於寸爲陽位﹐而反見於尺﹐脈宜見於尺爲陰位﹐而反見於寸﹐此皆必至於危也。上文重感於邪則病危﹐其陰陽必反矣。】

【張志聰曰﹕風寒熱濕燥﹐在天四時之五气﹐木火土金水﹐在地四時之五行。五气之勝五行﹐五行而病五臟﹐是五臟之外合五行﹐而五行之上呈五气也。乘年之虛者﹐主歲之气不及也。如木運不及則淸气勝之﹐火運不及則寒气勝之﹐土運不及則風气勝之﹐金運不及則熱气勝之﹐水運不及則濕气勝之﹐此歲運之不及﹐而四時之勝气又乘而侮之。失時之和者﹐四時之气衰也﹐如春气不足則秋气勝之﹐夏气不足則冬气勝之﹐長夏之气不足則春气勝之﹐秋气不足則夏气勝之﹐冬气不足則長夏之气勝之。遇月之空者﹐月廓空之時也。重感於邪者﹐乘年之虛﹐失時之和﹐遇月之空﹐是謂三虛而感於邪﹐則病危矣。有勝之气﹐其必來復者﹐春有慘淒殘賊之勝﹐則夏有炎暑燔爍之復﹔夏有慘淒凝冽之勝﹐則四維有埃昏大雨之復﹔四維發振拉飄騰之變﹐則秋有肅殺霖霪之復﹔秋有炎爍燔燎之變﹐則冬有冰雹霜雪之復﹔冬有埃昏驟注之變﹐則春有飄蕩振拉之復。此四時之勝而必有復也。夫六气之應六脈也﹐厥陰主木﹐故其脈弦﹔少陰主火﹐故其脈鉤﹔太陰主土﹐故其脈沈﹔少陽主火﹐故大而浮﹔陽明主金﹐故短而濇﹔太陽主水而爲諸陽主气﹐故大而長。如脈至而和則爲平人﹐脈至而甚則爲病脈﹐所至之脈與時相反者病﹐及時而脈不至者病﹐未及時而脈先至者病﹐如三陰主時而得陽脈﹐三陽主時而得陰脈者危。】古今圖書集成醫部全錄卷四十三

至眞要大論篇第七十四【下】

帝曰﹕六气標本所從不同﹐柰何﹖岐伯曰﹕气有從本者﹐有從標本者﹐有不從標本者也。帝曰﹕願卒聞之。岐伯曰﹕少陽太陰從本﹐少陰太陽從本從標﹐陽明厥陰不從標本﹐從乎中也。故從本者化生於本﹐從標本者有標本之化﹐從中者以中气爲化也。帝曰﹕脈從而病反者﹐其診何如﹖岐伯曰﹕脈至而從﹐按之不鼓﹐諸陽皆然。帝曰﹕諸陰之反﹐其脈何如﹖岐伯曰﹕脈至而從﹐按之鼓甚而盛也。是故百病之起﹐有生於本者﹐有生於標者﹐有生於中气者﹐有取本而得者﹐有取標而得者﹐有取中气而得者﹐有取標本而得者﹐有逆取而得者﹐有從取而得者﹐逆正順也。若順逆也。故曰﹐知標與本﹐用之不殆﹐明知逆順﹐正行無間﹐此之謂也。不知是者﹐不足以言診﹐足以亂經。故《大要》曰﹐粗工嘻嘻﹐以爲可知﹐言熱未已﹐寒病復始﹐同气異形﹐迷診亂經﹐此之謂也。夫標本之道﹐要而博﹐小而大﹐可以言一而知百病之害。言標與本﹐易而勿損﹐察本與標﹐气可令調。明知勝復﹐爲萬民式﹐天之道畢矣。

【王冰曰﹕從本從標從中﹐皆以其爲化主之用也。化﹐謂气化之元主也。有病以元主气﹐用寒熱治之。脈從而病反﹐言病熱而脈數﹐按之不動﹐乃寒盛格陽而致之﹐非熱也。諸陰之反﹐言形證是寒﹐按之而脈气鼓擊於手下盛者﹐此爲熱盛拒陰而生病﹐非寒也。反佐取之﹐是爲逆取。奇偶取之﹐是爲從取。寒病治以寒﹐熱病治以熱﹐是爲逆取。若寒盛格陽﹐治熱以熱﹐熱盛拒陰﹐治寒以寒之類﹐皆謂之逆。外𨿽用逆﹐中乃順也。故曰﹐此逆乃正順也。若寒格熱而治以寒﹐熱拒寒而治以熱﹐外則𨿽順﹐中气乃逆﹐故方若順是逆也。嘻嘻﹐言心意怡悅﹐以爲知道終盡也。六气之用﹐粗之與工﹐得其半也。厥陰之化﹐粗以爲寒﹐其乃是溫﹔太陽之化﹐粗以爲熱﹐其乃是寒。由此差互﹐用失其道﹐故其學問識用﹐不達工之道半矣。太陽少陰﹐各有寒化熱﹐量其標本﹐應用則正反矣。何以言之﹖太陽本寒而標熱﹐少陰本熱而標寒﹐方之用亦如是。厥陰陽明中气亦爾。厥陰之中气爲熱﹐陽明之中气爲濕﹐此二气亦反其類太陽少陰也。然太陽與少陰有標本﹐用與諸气不同﹐故曰同气異形也。夫一經之標本﹐寒熱旣殊﹐言本當究其標﹐論標合尋其本﹐言气不窮其標本﹐論病未辧其陰陽﹐𨿽同一气而生且阻寒溫之候﹐故心迷正理﹐治益亂經﹐呼曰粗工﹐允膺其稱爾。夫天地變化﹐尙可盡知﹐況一人之診﹐而云冥昧﹐得經之要﹐持法之宗﹐爲天下師﹐尙卑其道﹐萬民之式﹐豈曰大哉﹗】

【馬蒔曰﹕此言六气各有所從之標本﹐而百病皆當知標本。從者取也。六气有從本而取之者﹐正以少陽之本火﹐太陰之本濕﹐本末同﹐故從本也。何也﹖以气化從本而生也。有從本從標而取之者﹐正以少陰之本熱﹐其標陰﹐蓋君火生於午﹐午者一陰生之位﹐火本熱而其气當陰生之初﹐故標本異﹐而君火屬少陰也。太陽之本寒﹐其標陽﹐蓋水居北方子﹐而子者一陽生之位﹐水本寒而其气當陽生之初。故標本異而寒水屬太陽﹐故從本從標也。何也﹖以气化從本標而生也。有不從本標而從中气以取之者﹐陽明之中太陰﹐厥陰之中少陽﹐本末與中不同﹐故不從標本從乎中者。何也﹖以气化從中气而生也。其有病熱而脈鼓﹐是脈從也﹐若按之不鼓﹐乃寒盛格陽所致﹐非熱也。凡諸陽脈之不鼓者﹐可以類推其非陽病矣。病寒而脈沈﹐是脈從也﹐若按之鼓甚而盛﹐乃熱盛拒陰所致﹐非寒也。凡諸陰脈之太鼓者﹐可以類推其非陰病矣。此脈之從而病之所以反也。是故百病之生﹐有生於本者﹐有生於標者﹐有生於中气者﹐气化與是身相須也。人之治病者﹐有取本而得者﹐有取標而得者﹐有取中气而得者﹐有兼取標本而得者﹐有逆取而得之者﹐卽寒病治以熱﹐熱病治以寒﹐如上文反其佐以取之者是也。有從取而得者﹐卽寒病治以熱﹐熱病治以寒﹐如上文奇之不去﹐則偶之者是也。但逆取而得之者﹐人皆以爲逆﹐而不知寒盛格陽﹐治宜以熱﹐熱盛格陰﹐治宜以寒﹐外𨿽若逆﹐而中則甚順﹐正其所以爲順也﹐若寒格陽而治以寒﹐熱格寒而治以熱﹐則外𨿽若順﹐中气乃逆﹐此其所以爲逆也。】

【張志聰曰﹕風寒暑濕燥火六气爲本﹐三陰三陽爲標﹐陰濕之土﹐而標見太陰之陰。初陽之火﹐而標見少陽之陽。是標之陰陽﹐從本化生。故太陰少陽從本﹐少陰之本熱﹐而標見少陰之陰﹐太陽之本寒﹐而標見太陽之陽。陰中有陽﹐陽中有陰﹐有水火寒熱之化﹐故少陰太陽﹐從本從標。陽明之上﹐燥气治之﹐中見太陰﹐厥陰之上﹐風气治之﹐中見少陽。蓋陽明司四時之秋令﹐而太陰主四气之淸秋﹐厥陰爲兩陰交盡﹐陰盡而一陽始生﹐是以陽明厥陰﹐從中見之化也。脈從者﹐陽病而得陽脈﹐陰病而得陰脈也。如太陽陽明之病﹐其脈至而浮﹐是脈之從也。其病反陰寒者﹐太陽之病從本化﹐陽明之病﹐從中見之陰化也。故脈𨿽浮而按之不鼓也。如少陰厥陰之病﹐其脈至而沈﹐是脈之從也。其病反陽熱者﹐少陰之病從標化﹐厥陰之病﹐從中見之火化也。故脈𨿽沈而按之鼓甚也。是脈有陰陽之化﹐而病有標本之從也。且如太陽病﹐頭痛發熱﹐煩渴不解﹐此太陽之病本也。如手足攣急﹐或汗漏脈沈﹐此太陽之病標也。如少陰病﹐脈沈者急溫之﹐宜四逆湯﹐此少陰之病標也。如少陰病﹐得之二三日﹐口燥咽漧者﹐急下之﹐宜大承气湯﹐此少陰之病本也。如陽明病﹐發熱而渴﹐大便燥結﹐此陽明之病陽也。如胃中虛冷﹐水谷不別﹐食穀欲嘔﹐脈遲惡寒﹐此陽明感中見陰濕之化也。如厥陰病﹐脈微手足厥冷﹐此厥陰之病陰也。如消渴气上衝心﹐心中疼熱﹐此厥陰感中見少陽之火化也。如太陰標陰而本濕﹐故當治之以四逆輩。少陽標陽而本火﹐則宜散之以淸涼。治傷寒六經之病﹐能於標本中求之﹐思過半矣。夫百病之生﹐總不出於六气之化﹐如感風寒暑濕燥火而爲病者﹐病天之六气也。天之六气﹐病在吾身﹐而吾身中又有六气之化﹐如中風天之陽邪也﹐病吾身之肌表﹐則爲發熱咳嚏﹐在筋骨則爲痛痺拘攣﹐在腸胃則爲下利飧泄﹐或爲燥結閉癃﹐或直中於內﹐則爲霍亂嘔逆﹐或爲厥冷陰寒﹐此表裏陰陽之气化也。如感吾身之陽熱則爲病熱﹐感吾身之陰寒則爲病寒﹐感吾身之水濕則爲痰喘﹐感吾身之燥气則爲便難﹐如中於腑則暴僕而卒不知人﹐中於髒舌卽難言而口唾涎沫。又如傷寒天之陰邪也﹐或中於陰﹐或中於陽﹐有中於陽而反病寒者﹐有中於陰而反病熱者﹐是吾身之陰中有陽﹐陽中有陰﹐標本陰陽之气化也。如感吾身中之水濕﹐則爲靑龍五苓之證﹔如感吾身中之燥熱﹐又宜於白虎承气諸湯。此止受天之一邪﹐而吾身中有表裏陰陽變化之不同也。又如夏月之病﹐有手足厥冷而成姜桂參附之證者﹐蓋夏月之陽气﹐盡發越於外﹐而裏气本虛﹐受天之風暑﹐而反變爲陰寒﹐皆吾身之气化﹐非暑月之有傷寒也。是以神巧之士﹐知標本之病生﹐則知有標本之气化﹐知標本之气化﹐則能用標本之治法矣。故知標與本﹐用之不殆﹐明知順逆﹐正行無間。此之謂也。逆者以寒治熱﹐以熱治寒﹐故曰逆正順也。從者以熱治熱﹐以寒治寒﹐故曰若順逆也。如陰陽寒熱之中﹐又有病熱而反寒者﹐如厥深熱亦深之類是也。又有病寒而反熱者﹐如揭去衣被﹐欲入水中﹐此孤陽外脫﹐急救以參附之證。粗工嘻嘻以爲可知﹐言熱未已﹐寒病復始﹐同气異形﹐迷診亂經﹐此之謂也。標本之道﹐𨿽爲要約﹐而其用則廣博﹐𨿽爲微小﹐而其用則宏大﹐可以言一而知百病之害者﹐惟知標本故也。言標與本﹐則施治平易而無傷損﹐察本與標﹐則六气𨿽變﹐可使均調。明知標本勝復﹐則足以爲民式。六气在天之道畢矣。按經云﹕夏傷於暑﹐冬傷於寒。卽受淒滄寒水之气﹐亦不過病瘧﹐卽過食生冷水冰﹐亦止病下利﹐若曰﹐夏月傷寒﹐則當冬時病暑﹐此皆不知气化之故耳。】

帝曰﹕勝復之變﹐早晏何如﹖岐伯曰﹕夫所勝者﹐勝至已病﹐病已慍﹐慍而復已萌也。夫所復者﹐勝盡而起﹐得位而甚。勝有微甚﹐復有少多﹐勝和而和﹐勝虛而虛﹐天之常也。帝曰﹕勝復之作﹐動不當位﹐或後時而至﹐其故何也﹖岐伯曰﹕夫气之生﹐與其化衰盛異也。寒暑溫涼﹐盛衰之用﹐其在四維。故陽之動﹐始於溫﹐盛於暑﹔陰之動﹐始於淸﹐盛於寒。春夏秋冬﹐各差其分。故《大要》曰﹐彼春之暖﹐爲夏之暑﹔彼秋之忿﹐爲冬之怒。謹按四維﹐斥候皆歸。其終可見﹐其始可知﹐此之謂也。帝曰﹕差有數乎﹖岐伯曰﹕又凡三十度也。帝曰﹕其脈應皆何如﹖岐伯曰﹕差同正法﹐待時而去也。《脈要》曰﹐春不沈﹐夏不弦﹐冬不濇﹐秋不數﹐是謂四塞。沈甚曰病﹐弦甚曰病﹐濇甚曰病﹐數甚曰病﹐參見曰病﹐復見曰病﹐未去而去曰病﹐去而不去曰病。反者死。故曰气之相守司也﹐如權衡之不得相失也。夫陰陽之气淸﹐靜則生化治﹐動則苛疾起﹐此之謂也。

【王冰曰﹕此言陽盛於夏﹐陰盛於冬﹐淸盛於秋﹐溫盛於春﹐天之常候﹐然其勝復气用﹐四序不同﹐其何由哉﹖寒暑溫涼﹐盛衰之用﹐其在四維者﹐言春夏秋冬四正之气﹐在於四維之分也。卽事驗之﹐春之溫﹐正在辰巳之月﹔夏之暑﹐正在午未之月﹔秋之涼﹐正在戌亥之月﹔冬之寒﹐正在丑寅之月。春始於仲春﹐夏始於仲夏﹐秋始於仲秋﹐冬始於仲冬。故丑之月﹐陰結層冰於厚地﹔未之月﹐陽焰電掣於天垂﹔戌之月﹐霜淸肅殺而庶物堅﹔辰之月﹐風扇和舒而陳柯榮秀。此則气差其分﹐昭然而不可蔽也。然陰陽之气﹐生發收藏﹐與常法相會﹐徵其气化﹐及在人之應﹐則四時每差﹐其日數與常法相違﹐從差法乃正當之也。彼春之暖﹐爲夏之暑﹔彼秋之忿﹐爲冬之怒﹐言气之少壯也。陽之少爲暖。其壯也爲暑﹔陰之少爲忿﹐其壯也爲怒。此悉謂少壯之異气﹐證用之盛衰﹐俱立盛衰於四維之位﹐則陰陽終始應用﹐皆可知矣。度者﹐日也。差同正法﹐待時而去﹐謂脈亦差以隨气應也。待差日足應王气至而乃去也。四塞者﹐天地四時之气﹐閉塞而無所運行也。但能應天和气﹐是則爲平。若形見太甚﹐則皆病脈。參謂參和諸气。來見﹐復見﹐謂再見已衰已死之气也。去﹐謂王已而去者也。日行之度﹐未出於差﹐是爲天气未出﹐日度過差﹐是謂天气已去﹐而脈尙在﹐旣非得應﹐故曰病也。若夏見沈﹐秋見數﹐冬見緩﹐春見濇﹐是謂反也。犯違天命﹐生其能久乎﹖權﹐衡秤也。天地之气﹐寒暑相對﹐溫淸相望如持秤也。髙者否﹐下者否﹐兩者齊等﹐無相奪倫﹐則淸靜而生化﹐各得其分也。動﹐謂變動常平之候﹐而爲災眚也。苛﹐重也。林億云﹕按六元正紀大論曰﹐差有數乎﹖曰﹐後皆三十度而有奇也。此云三十度者﹐此文爲略也。又按上文秋不數﹐是謂四塞。此反者死之。注云﹐秋見數﹐是謂反﹐蓋以脈差只在仲月﹐差之度盡﹐而數不去﹐謂秋之季月﹐而脈尙數﹐則爲反也。】

【馬蒔曰﹕此言勝復之變﹐其報以稱﹐其動以漸﹐其應以脈也。夫所勝者勝至已病﹐正慍慍然而復气已萌﹐正以所復者﹐勝盡而起﹐得復之位而甚﹐視其勝之微甚﹐而爲復之多少﹐彼勝和則復和﹐設勝甚而虛則復亦甚而虛﹐此乃天道之常﹐正勝復之不早不晏者也。然有動不當位﹐後時而至者﹐亦六气之所生﹐隨其化有盛衰之異耳。故寒暑溫涼者﹐乃盛衰之用也。何也﹖春夏秋冬﹐爲四正之气﹐而必四維爲之始﹐故陽之動﹐必始於溫而盛於暑﹐所謂彼春之暖﹐爲夏之暑者﹐是也。陰之動﹐必始於涼而盛於寒﹐所謂彼秋之忿﹐爲冬之怒者﹐是也。此春夏秋冬﹐各差其分﹐然必始於四維﹐而後盛於四正。故所謂謹按四維﹐斥候皆歸﹐則始終可知可見者是也。彼其數之差者﹐大凡計三十度四十三刻有奇耳。然脈气之應﹐亦與差同法﹐待後時之至﹐則前脈去。故《脈要》有曰﹐春脈宜弦﹐然由冬脈之沈者以馴至之﹐故尙有沈意﹔夏脈宜數﹐然由春脈之弦者以馴至之﹐故尙有弦意﹔秋脈宜濇﹐然由夏脈之數者以馴至之﹐故尙有數意﹔冬脈宜沈﹐然由秋脈之濇者以馴至之﹐故尙有濇意。若春不沈﹐夏不弦﹐冬不濇﹐秋不數﹐是謂天地之气四塞不通也。但春可帶沈﹐而沈甚則爲病﹔夏可帶弦﹐而弦甚則爲病﹔冬可帶濇﹐而濇甚則爲病﹔秋可帶數﹐而數甚則爲病。或諸脈參見﹐或重復來見﹐或時未去而脈先去﹐或時已去而脈不去﹐皆不免於病。若夏見沈脈﹐秋見數脈﹐冬見緩脈﹐春見濇脈﹐則爲反者死矣。故曰﹐气之相守司也﹐自溫而暑﹐自涼而寒﹐如權衡然。人能順此陰陽之气﹐養以淸靜則生化治﹐若躁動則苛疾起﹐以不能順時也。】

【張志聰曰﹕此章言日月運行﹐一寒一暑﹐四時之气。由微而盛﹐由盛而微﹐從維而正﹐從正而維﹐寒溫互換﹐涼暑气交﹐勝復之气﹐有盛有衰﹐隨時先後﹐是以有早有晏也。陽之動﹐始於溫﹐盛於暑﹐陰之動﹐始於淸﹐盛於寒﹐是由微而甚也。如春之沈﹐夏之弦﹐秋之數﹐冬之濇﹐是冬之餘气﹐尙交於春﹐春之餘气﹐尙交於夏﹐夏之餘气﹐尙交於秋﹐秋之餘气﹐尙交於冬﹐是由盛而微也。所謂正者﹐春夏秋冬之正方也。維者﹐春夏之交﹐夏秋之交﹐秋冬之交﹐冬春之交﹐四隅之四維也。四時之气﹐從維而正﹐復從正而維﹐寒溫气交﹐涼暑更互﹐環轉之不息也。是以勝至已病﹐病已慍﹐慍而復已萌者﹐謂復气已發萌於勝气之時也。如春有慘淒殘賊之勝﹐是金气之勝木也。夏有炎暑燔爍之復﹐是火气之復金也。而火气已萌於勝病慍慍之時﹐是復气之早發於本位之三十度也。所復之气﹐俟勝盡而起﹐至炎夏所主之本位而甚﹐是勝气早而復气將來亦早也。是以勝气甚則復气多﹐勝气微則復气少﹐勝气和平而復亦和平﹐勝气虛衰而復亦虛衰﹐此天道之常也。如勝復之作﹐動不當位﹐後時而至者﹐此勝復之晏也。夫气之生﹐生於前之气交﹐如夏气之生於季春也。气之化﹐化於後之气交﹐如春气之流於孟夏也。勝復之气有盛衰﹐是以有早晏之異也。蓋气之盛者﹐勝於本位以前所生之三十度﹔气之衰者﹐流於本位以後所化之三十度﹐故不當其位也。如金气衰而勝於春夏之交﹐則復气亦衰﹐而復於夏秋之交矣。是勝虛而虛﹐後時而至也。此四時之气﹐前後互交﹐是以勝復之盛衰﹐隨四時之气交﹐而或前或後也。故曰﹐盛衰之用﹐其在四維。又曰﹐謹按四維﹐斥候皆歸﹐其終可見﹐其始可知﹐謂勝復之早晏﹐皆歸於四維之斥候﹐或早而在於始之前三十度﹐或晏而在於終之後三十度也。復以脈候而證明气化之交通﹐故曰﹐是謂四塞﹐謂春夏秋冬之气﹐不相交通﹐則天地四時之气皆閉塞矣。正者﹐四時之正位也﹐言脈同四時之正法﹐而前後相交﹐待時而去者﹐待終三十度而去也。如春之沈﹐尙屬冬之气交﹐終正月之三十日﹐而春气始獨司其令也。春不沈則冬气不交於春﹐夏不弦則春气不交於夏﹐秋不數則夏气不交於秋﹐冬不濇則秋气不交於冬﹐是四時之气不相交通而閉塞矣。夫四時之气﹐盛於主位之時﹐而微於始生﹐衰於交化﹐是以甚則病也。參見者﹐謂春初之沈弦並見﹐夏初之弦數並見也。復見者﹐已去而復見也。未去而去者﹐未及三十度而去也。去而不去者﹐已至三十日應去而不去也。反者﹐謂四時反見賊害之脈也。故曰﹐气之相守司也﹐如權衡之不得相失也。言四時之气﹐守於本位﹐司於气交﹐猶權衡之不相離也。四時陰陽之气﹐淸靜則生化治。生化者﹐生於前而化於後也。動者﹐气之亂也。按生者﹐生於主時之前三十度﹔化者﹐化於主時之後三十度。故曰﹐其終可見﹐其始可知﹐見化之終﹐則知生之始﹐生化之無窮也。】

帝曰﹕幽明何如﹖岐伯曰﹕兩陰交盡﹐故曰幽。兩陽合明﹐故曰明。幽明之配﹐寒暑之異也。

【王冰曰﹕兩陰交盡於戌亥﹐兩陽合明於辰巳﹐《靈樞》系日月論云﹕亥十月﹐左足之厥陰。戌九月﹐右足之厥陰。此兩陰交盡﹐故曰厥陰。辰三月﹐左足之陽明。巳四月﹐右足之陽明。此兩陽合於前﹐故曰陽明。然陰交則幽﹐陽合則明﹐幽明之象﹐當由是也。寒暑位西南東北﹐幽明位西北東南﹐幽明之配﹐寒暑之位﹐誠斯異也。】

【馬蒔曰﹕承上節有四維二字﹐遂問陰乃稱幽﹐陽乃稱明﹐其義何居﹖伯言西北爲幽﹐是在左爲北﹐而在右爲西﹐兩陰之交﹐盡於此矣。東南稱明﹐是在左爲東﹐而在右爲南﹐是兩陽於此合明也。正幽明之所以相配﹐而寒暑因之以異耳。】

【張志聰曰﹕幽明者﹐陰陽也。兩陰交盡﹐陰之極也﹐故曰幽。兩陽合明﹐陽之極也﹐故曰明。陰極則陽生﹐陽極則陰生﹐寒往則暑來﹐暑往則寒來﹐故幽明之配﹐寒暑之異也。此復申明陽之動﹐始於溫﹐盛於暑﹐陰之動﹐始於淸﹐盛於寒﹐四時之往來﹐總屬陰陽寒暑之二气耳。】

帝曰﹕分至何如﹖岐伯曰﹕气至之謂至﹐气分之謂分﹐至則气同﹐分則气異﹐所謂天地之正紀也。

【王冰曰﹕言冬夏二至﹐是天地气主歲至其所在也。春秋二分﹐是間气﹐初二四五四气﹐各分其政於主歲左右也。故曰至則气同﹐分則气異也。所言二至二分之气配者﹐此所謂是天地气之正紀也。】

【馬蒔曰﹕此言時有分至之義﹐乃天地之正紀也。立春﹑春分﹑立夏﹑夏至﹑立秋﹑秋分﹑立冬﹑冬至﹐此八節也。然冬夏言至者﹐以六气言之﹐則五月半司天之气﹐至其所在﹐十一月半在泉之气﹐至其所在。以四時之令言之﹐則陰陽至此爲極至﹐故謂之曰至也。然二至之前﹐爲芒種﹑小滿﹑立夏﹐爲大雪﹑小雪﹑立冬﹐二至之後﹐爲小暑﹑大暑﹐爲小寒﹑大寒﹐其寒熱之气無甚異也﹐故曰至則气同。春秋二分者﹐以六气言之﹐則二月半初气終而交二之气﹐八月半四气盡而交五之气﹐若以四時之气言之﹐則陰陽寒暄之气﹐至此而分﹐其晝夜分爲五十刻﹐則乃陰陽之中正也﹐故曰分則气異。此乃天地之正紀也。】

【張志聰曰﹕气至﹐謂冬夏之二至。气分﹐謂春秋之二分。此承上文以申明彼春之暖﹐爲夏之暑﹐彼秋之忿﹐爲冬之怒﹐言二至之時﹐總屬寒暑陰陽之二气﹐气分之時﹐則有溫涼之不同也。】

帝曰﹕夫子言春秋气始於前﹐冬夏气始於後﹐余已知之矣。然六气往復﹐主歲不常也﹐其補瀉柰何﹖岐伯曰﹕上下所主﹐隨其攸利﹐正其味則其要也﹐左右同法。《大要》曰﹐少陽之主﹐先甘後咸﹔陽明之主﹐先辛後酸﹔太陽之主﹐先咸後苦﹔厥陰之主﹐先酸後辛﹔少陰之主﹐先甘後鹹﹔太陰之主﹐先苦後甘。佐以所利﹐資以所生﹐是謂得气。

【王冰曰﹕以分至明六气分位﹐則初气四气﹐始於立春立秋前各一十五日爲紀法﹐三气六气﹐始於立夏立冬後各一十五日爲紀法﹐由是四气前後之紀﹐則三气六气之中﹐正當二至日也。故曰﹐春秋气始於前﹐冬夏气始於後也。然以三百六十五日易一气﹐一歲已往﹐气則攺新﹐新气旣來﹐舊气復去﹐所宜之味﹐天地不同﹐補瀉之方﹐應知先後﹐故復以問之也。主﹐謂主歲。得﹐謂得其性用也。得其性用﹐則舒捲由人﹐不得性用﹐則動生乖忤﹐豈祛邪之可望乎﹖適足以伐天眞之妙气爾。如是先後之味﹐皆謂有病﹐先瀉之而後補之也。】

【馬蒔曰﹕此言六气主歲﹐各有宜用之正味也。司天主上半歲﹐在泉主下半歲﹐隨所宜用﹐其要以正味爲主。司天之左右間與司天同﹐在泉之左右間與在泉同﹐大要半歲所主﹐其六味各有先後也。故曰﹐少陽之主﹐先甘後咸等云云也。】

【張志聰曰﹕春秋之气始於前者﹐言春在歲半以上之前﹐秋在歲半以下之前﹐夏冬之气﹐在二气之後﹐謂四時之主气也。六气往復﹐主歲不常者﹐謂加臨之客气﹐六期環轉無有常位也。此章論四時之主气﹐前後交通﹐得气之淸靜者也。若受客勝以動之﹐又不能循序而苛疾起矣。是以上下所主及左右之間气﹐當隨其攸利﹐正其味以調之﹐乃其要也。大要宜先瀉而後補之﹐蓋以佐主气之所利﹐資主气之所生﹐是謂得四時之气﹐生化而交通也。按前章論客气之補瀉﹐先補而後瀉者﹐在客之本气而論也。此復以先瀉而後補者﹐爲四時之主气而言也。按春之暖爲夏之暑﹐秋之忿爲冬之怒﹐故春秋之气始於前。再按客勝爲順﹐然客勝則主气不能淸靜生化也。故大要以先瀉後補。】

帝曰﹕善。夫百病之生也﹐皆生於風寒暑濕燥火﹐以之化之變也。經言盛者瀉之﹐虛者補之。余錫以方士﹐而方士用之﹐尙未能十全﹐余欲令要道必行﹐桴鼓相應﹐猶拔刺雪污﹐工巧神聖﹐可得聞乎﹖岐伯曰﹕審察病機﹐無失气宜﹐此之謂也。帝曰﹕願聞病機何如﹖岐伯曰﹕諸風掉眩﹐皆屬於肝﹔諸寒收引﹐皆屬於腎﹔諸气膹郁﹐皆屬於肺﹔諸濕腫滿﹐皆屬於脾﹔諸熱瞀瘛﹐皆屬於火﹔諸痛癢瘡﹐皆屬於心。諸厥固泄﹐皆屬於下﹔諸痿喘嘔﹐皆屬於上。諸禁鼓栗﹐如喪神守﹐皆屬於火﹔諸痙項彊﹐皆屬於濕﹔諸逆衝上﹐皆屬於火﹔諸脹腹大﹐皆屬於熱﹔諸躁狂越﹐皆屬於火﹔諸暴彊直﹐皆屬於風﹔諸病有聲﹐鼓之如鼓﹐皆屬於熱﹔諸病胕腫﹐疼酸驚駭﹐皆屬於火﹔諸轉反戾﹐水液渾濁﹐皆屬於熱﹔諸病水液。澄澈淸冷﹐皆屬於寒﹔諸嘔吐酸﹐暴注下迫﹐皆屬於熱。故《大要》曰﹐謹守病機﹐各司其屬﹐有者求之﹐無者求之﹐盛者責之﹐虛者責之﹐必先五勝﹐疏其血气﹐令其調達﹐而致和平﹐此之謂也。【喪﹐去聲。】

【王冰曰﹕風寒暑濕燥火﹐天之六气也。靜而順者爲化﹐動而變者爲變﹐故曰之化之變。鍼曰工巧﹐藥曰神聖。病機﹐病之機要也。得其機要﹐則動小而功大﹐用淺而功深也。諸風掉眩者﹐以風性動﹐故木气同之。收斂引急也。寒物收縮﹐故水气同。諸气膹郁﹐皆屬於肺者﹐如髙秋气涼﹐霧气煙集﹐涼至則气熱﹐復甚則气殫﹐象肺可知也。膹﹐謂膹滿﹔郁﹐謂奔迫也。气之爲用﹐故金气同之。諸濕腫病﹐皆屬於脾者﹐蓋土薄則水淺﹐土厚則水深﹐土平則幹﹐土髙則濕﹐故濕气與土气同之。諸痛癢瘡﹐皆屬於心者﹐蓋心寂則痛微﹐心躁則痛甚﹐百端之起﹐皆自心生﹐痛癢瘡瘍﹐故生於心下﹐謂下焦﹐肝腎气也。夫守司於下﹐腎之气也。門戶束要﹐肝之气也。故諸厥固泄﹐皆屬下也。厥﹐謂气逆。固﹐謂禁固。諸有气逆上行及固不禁﹐出入無度﹐燥濕不恆﹐皆由下焦之主守也。上﹐謂上焦﹐心肺气也。炎熱薄爍﹐心之气也。承熱分化﹐肺之气也。熱郁化上﹐故病屬上焦。諸禁鼓栗﹐如喪神守者﹐熱之內作也。諸痙項彊﹐太陽傷濕也。諸逆衝上﹐亦如火炎上之性用﹐故屬火。諸脹腹大﹐皆熱郁於內﹐肺脹所生﹐故屬熱。諸躁狂越﹐皆熱盛於胃及四末﹐故亦屬熱。諸暴彊直﹐皆陽內郁而陰行於外﹐故屬風。反戾﹐筋轉也。水液﹐小便也。諸病水液﹐澄澈淸冷﹐皆屬於寒﹐謂上下吐出溺出也。有無求之﹐虛盛責之﹐言悉由也。如大寒而甚﹐熱之不熱﹐是無火也﹔熱來復去﹐晝見夜伏﹐夜發晝止﹐時節而動﹐是無火也﹐當助其心。又如大熱而甚﹐寒之不寒﹐是無水也﹔熱動復止﹐倏忽往來﹐時動時止﹐是無水也﹐當助其腎。內格嘔逆﹐食不得入﹐是有火也。病嘔而吐﹐食久反出﹐是無火也。暴速注下﹐食不及化﹐是無水也。溏泄而久﹐止發無恆﹐是無水也。故心盛則生熱﹐腎盛則生寒﹐腎虛則寒動於中﹐心虛則熱收於內。又熱不得寒﹐是無火也。寒不得熱﹐是無水也。夫寒之不寒﹐責其無水﹐熱之不熱﹐責其無火﹐熱之不久﹐責心之虛﹐寒之不久﹐責腎之少。有者瀉之﹐無者補之﹐虛者補之﹐盛者瀉之。居其中間﹐疏其壅塞﹐令上下無礙﹐气血通調﹐則寒熱自和﹐陰陽調達矣。是以方有治熱以寒﹐寒之而水食不入﹐攻寒以熱﹐熱之而昏躁以生﹐此則气不疏通﹐壅而爲是也。紀於水火﹐餘气可知。故曰﹐有者求之﹐無者求之﹐盛者責之﹐虛者責之﹐令气通調妙之道也。五勝﹐謂五行更勝也。先以五行寒暑溫涼濕酸鹹甘辛苦相勝爲法也。】

【馬蒔曰﹕此言病機有十九條而有善治之法也。拔刺雪污者﹐《靈樞》九鍼十二原篇曰﹕五臟有疾﹐譬猶刺也﹐猶污也。刺𨿽久﹐猶可拔也。污𨿽久﹐猶可雪也。夫善鍼者﹐取其疾也﹐猶拔刺也﹐猶雪污也。工巧神聖之去疾﹐其分量髙下皆有四者之分也。諸風掉眩﹐皆屬於肝者﹐言在天爲風﹐在地爲木﹐而在體爲肝﹐故諸風證見而爲掉爲眩﹐皆屬於肝也。蓋肝主風木﹐故病如木之動﹐肝脈隨督脈會於巓﹐故頭旋眩而運也。《醫學綱目》云﹕風木盛則肝太過而病化風﹐如木太過﹐發生之紀病掉眩之類﹐俗謂之陽痓急驚等病﹐治以涼劑是也。燥金盛則肝爲邪攻﹐而病亦化風﹐如陽明司天﹐燥金下臨﹐病掉眩之類﹐俗謂之陰痓慢驚等病﹐治以溫劑是也。劉河間曰﹕掉﹐搖也。眩﹐昏亂旋運也。風﹐主動也。蓋風气甚而頭目眩運﹐由風木旺必是金衰不能制木﹐而木復生火﹐風火皆屬陽﹐多爲兼化﹐陽主乎動﹐兩動相搏﹐則爲之旋轉。故火本動也﹐焰得風則自然旋轉。如春分至小滿爲二之气﹐乃君火之位﹐自大寒至春分七十三日爲初之气﹐乃風木之位﹐故春分之後﹐風火相搏﹐則多起飄風﹐卽旋風也﹐四時皆有之﹐由五運六气﹐千變萬化﹐衝蕩擊搏﹐推之無窮﹐安得失時而謂之無也﹖但有微甚而已﹐眩運而嘔吐者﹐風熱甚也。諸寒收引﹐皆屬於腎者﹐言腎屬水﹐水生寒﹐故諸寒證見而收斂引急﹐皆屬於腎﹐蓋以寒水甚則腎太過而病化寒﹐如太陽所至爲屈伸不利之類﹐仲景用烏頭湯等劑是也。濕土勝則腎爲邪攻而病亦化寒﹐如濕气變病﹐筋脈不利之類﹐東垣用復煎健步等劑是也。諸气膹郁﹐皆屬於肺者﹐《醫學綱目》云﹕燥金甚則肺太過而病化膹郁﹐如歲金太過﹐甚則咳喘之類﹐東垣謂之寒喘治以熱劑是也。火熱甚則肺爲邪攻而病亦化膹郁﹐如歲火太過病咳喘之類﹐東垣謂之熱喘治以寒劑是也。劉河間曰﹕膹﹐謂膹滿也。郁﹐謂奔迫也。痿﹐謂手足痿弱無力以運動也。大抵肺主气﹐气爲陽﹐陽主輕淸而升﹐故肺居上部﹐病則眞气膹滿﹐奔迫不能上升﹐至於手足痿弱﹐不能收持﹐由肺金本燥﹐燥之爲病﹐血液衰少﹐不能榮養百骸故也。經曰﹕指得血而能攝﹐掌得血而能握﹐足得血而能步。故秋金旺則露气朦郁而艸木萎落﹐病之象也。諸濕腫滿﹐皆屬於脾者﹐蓋脾屬土﹐土能制水﹐今脾气虛弱不能制水﹐水漬妄行而周身浮腫。故凡諸濕腫滿﹐皆屬脾土。故《醫學綱目》云﹕濕土盛則脾太過而病化濕﹐如濕勝則濡泄之類﹐仲景用五苓等去濕是也。風木勝則脾爲邪攻而病亦化濕﹐如歲木太過病飧泄之類﹐如錢氏用宣風等劑是也。至於諸熱瞀瘛﹐皆屬於火者﹐蓋瞀謂神昏也﹐瘛謂肉動也﹐少陰少陽之火﹐熱甚則爲斯疾也。諸痛癢瘡﹐皆屬於心者﹐蓋心屬火﹐故火甚則瘡痛﹐火微則瘡癢﹐皆屬之於心。故《醫學綱目》云﹕火熱甚則心太過而病化火熱。如歲火太過﹐諸譫妄狂越之類﹐俗謂之陽躁譫語等病﹐治以攻劑是也。寒水勝則心爲邪攻而病亦化火熱﹐如歲水太過﹐病躁悸煩心譫妄之類﹐俗謂之陰躁鄭聲等病﹐治以補劑是也。至於諸厥固泄﹐皆屬於下者﹐蓋腎肝司其下焦﹐或气逆而爲厥﹐或不泄而爲固﹐或不固而爲泄﹐皆屬之於下焦也。諸痿喘嘔﹐皆屬於上者﹐蓋心肺司其上焦﹐痿論謂﹕五臟使人痿者﹐因肺熱葉焦﹐發爲痿躄﹐又發之爲喘爲嘔﹐皆屬之於上焦也。諸禁鼓栗﹐如喪神守﹐皆屬於火者﹐蓋心藏神﹐又主火﹐凡諸有所禁﹐不能運持﹐而鼓動戰栗﹐如喪失守神﹐皆屬於火﹐以火極則寒也。諸痙項彊﹐皆屬於濕者﹐蓋感風而體彊曰痙﹐今諸痙項彊而不和者﹐乃濕極則反兼風化也。諸逆衝上﹐皆屬於火者﹐蓋火之爲性炎於上也。諸脹腹大﹐皆屬於熱者﹐劉河間曰﹕熱勝於內﹐則气逆而爲腫﹐陽熱气甚則爲腹脹﹐火主長而髙茂﹐形貌彰顯﹐升明舒榮﹐皆腫脹之象也。諸躁狂越﹐皆屬於火者﹐劉河間曰﹕躁動煩熱而不寧﹐火之體也。熱甚於外﹐則肢體躁擾﹐熱甚於內﹐則神志躁動。狂者﹐狂亂而無止定也。越者﹐乖越禮法而失常也。腎主志故耳。心火旺則腎水衰﹐乃失志而狂越也。諸暴彊直﹐皆屬於風者﹐蓋風性急卒﹐暴彊勁直而不和柔﹐故皆屬於風也。諸病有聲﹐鼓之如鼓﹐皆屬於熱者。凡病鼓擊之如有聲然﹐此其內有火熱也。諸病胕腫﹐疼酸驚駭﹐皆屬於火者﹐凡病胕腫﹐以熱勝於內而陽气郁滯也。火實制金﹐不能平木﹐則木旺而爲火化﹐故酸疼也。驚駭亦火勝﹐故皆屬於火也。諸轉反戾﹐水液渾濁﹐皆屬於熱者﹐蓋諸轉反戾﹐凡轉仄反戾之狀﹐如﹖匜之類﹐非水火濕熱無以變其質﹐其小便之水液渾濁﹐皆水得熱而渾濁﹐故皆屬於熱也。諸病水液澄澈淸冷﹐皆屬於寒者﹐蓋凡小便之水液澄澈淸冷﹐以內主寒而不濁﹐故皆屬於寒也。諸嘔吐酸暴注下迫﹐皆屬於熱者﹐凡人之爲病﹐在上則諸嘔吐酸﹐在下則暴注下迫﹐此其上易越而下易迫者﹐皆屬於熱也。此病機者﹐計十有九。大要謹守病機﹐各司其屬﹐其在太過所化之病爲盛﹐盛者眞气也。其在受邪所化之病爲虛﹐虛者假气也。故有其病化者﹐恐其气之假﹐故有者亦必求之。無其病化者﹐恐其邪隱於中﹐凡寒勝化火﹐燥勝化風﹐及寒伏反躁﹐熱伏反厥之類﹐故無者亦必求之。其病之化似盛者﹐恐其盛之未眞﹐故盛者亦必責之。其病之化似虛者﹐恐其虛之未眞﹐故虛者亦必責之。皆用此一十六字爲法﹐庶幾補瀉不差也。】

【張志聰曰﹕夫百病之始生也﹐皆生於風雨寒暑﹐陰陽喜怒﹐飲食居處﹐大驚卒恐﹐則血气分離﹐陰陽破散。以上七篇﹐統論五運六气之邪﹐皆外感天地之气而爲病。然人身之中﹐亦有五行六气﹐或喜怒暴發﹐或居處失宜﹐或食飲不節﹐或卒恐暴驚﹐皆能傷五臟之气而爲病。是以此經言錫之方士﹐而方士用之﹐尙未能十全也。要道者﹐天地人三才之道也。桴鼓相應者﹐謂天地人之五行六气﹐如聲气之感應也。拔刺者﹐謂天地陰陽之邪﹐猶刺之從外入﹐宜拔而去之。雪污﹐當是雪汗﹐謂在內所生之病機﹐使之如汗而發雪也。天地人三才之道並用﹐外內陰陽之法並施﹐斯成工巧神聖之妙。蓋天地之道﹐勝復之作﹐不形於診﹐重在望聞﹐內因之病﹐偏於問切也。病機者﹐根於中而發於外也。气宜者﹐五臟五行之气各有所宜也。五臟內合五行﹐五行內生六气﹐是以五臟之气病於內﹐而六气之證見於外也。諸厥固泄﹐皆屬於下者﹐從上而下也。諸痿喘嘔﹐皆屬於上者﹐從下而上也。夫在上之陽气﹐下逆則爲厥冷﹔在下之陰气﹐上乘則爲痿痺﹔在上之水液﹐下行則爲固泄﹔在下之水液﹐上行則爲喘嘔。亦猶天地陰陽之气﹐上下相乘﹐而水隨气之上下也。其病機十九﹐皆五臟之气而發見於形气也。火者﹐少陽包絡之相火。熱者﹐君火之气也。諸禁鼓栗﹐熱極生寒也。如喪神守﹐相火甚而心神不安也。風者木火之气﹐皆能生風。反戾﹐了戾也。夫所發之病機﹐各有五臟五行之所屬。有者﹐謂五臟之病气有餘。無者﹐謂五臟之精气不足。盛者﹐責其太甚。虛者﹐責其虛微。如火熱之太過﹐當責其無水也。故必先使五臟之精气皆勝﹐而後疏其气血﹐令其調達﹐致使五臟之气平和﹐此之謂神工也。】

帝曰﹕善。五味陰陽之用何如﹖岐伯曰﹕辛甘發散爲陽﹐酸苦湧泄爲陰﹔鹹味湧泄爲陰﹐淡味滲泄爲陽。六者或收或散﹐或緩或急﹐或燥或潤﹐或軟或堅﹐以所利而行之﹐調其气使其平也。

【王冰曰﹕湧﹐吐也。泄﹐利也。滲泄﹐小便也。言水液自回腸泌別汁﹐滲入膀胱之中﹐自胞气化之﹐而爲溺以泄出也。】

【馬蒔曰﹕此言五味有陰陽之用﹐皆所以平病之气也。味有辛甘﹐皆主於發散其汗而爲陽﹐味有酸苦﹐皆所以上主於湧﹐下主於泄而爲陰。其鹹味亦所以上主於湧﹐下主於泄而爲陰﹔其淡味則下注滲泄而爲陽。此滲泄者﹐主利小便﹐而上文湧泄之泄﹐則利大便也。凡此六者﹐則酸以收之﹐辛以散之﹐甘以緩之﹐酸以急之﹐苦以燥之﹐辛以潤之﹐咸以軟之﹐苦以堅之﹐皆以所利而調其病气﹐使之平耳。】

【張志聰曰﹕五味陰陽之用﹐調五臟者﹐有發有散﹐有湧有泄。六者之中﹐或收或散﹐或緩或急﹐或燥或潤﹐或軟或堅。如肝苦急而欲散﹐心苦緩而欲軟﹐脾苦濕而欲緩﹐肺苦逆而欲收﹐腎苦燥而欲堅﹐各隨其所利而行之﹐調其五臟之气而使之平也。】

帝曰﹕非調气而得者﹐治之柰何﹖有毒無毒﹐何先何後﹖願聞其道。岐伯曰﹕有毒無毒﹐所治爲主﹐適大小爲制也。帝曰﹕請言其制。岐伯曰﹕君一臣二﹐制之小也﹔君一臣三佐五﹐制之中也﹔君一臣三佐九﹐制之大也。寒者熱之﹐熱者寒之﹐微者逆之﹐甚者從之﹐堅者削之﹐客者除之﹐勞者溫之﹐結者散之﹐畱者攻之﹐燥者濡之﹐急者緩之﹐散者收之﹐損者益之﹐逸者行之﹐驚者平之。上之下之﹐摩之浴之﹐薄之劫之﹐開之發之﹐適事爲故。帝曰﹕何謂逆從﹖岐伯曰﹕逆者正治。從者反治。從少從多﹐觀其事也。帝曰﹕反治何謂﹖岐伯曰﹕熱因寒用﹐寒因熱用﹐塞因塞用﹐通因通用。必伏其所主﹐而先其所因﹐其始則同﹐其終則異。可使破積﹐可使潰堅﹐可使气和﹐可使必已。帝曰﹕善。气調而得者何如﹖岐伯曰﹕逆之從之﹐逆而從之﹐從而逆之﹐疏气令調﹐則其道也。

【王冰曰﹕夫病生之類有四﹕一者﹐始因气動而內有所成﹔二者﹐不因气動而外有所成﹔三者﹐始因气動而病生於內﹔四者﹐不因气動而病生於外。內成者﹐謂積聚﹑癥瘕﹑癅气﹑癭起﹑結核﹑癲癇之類也。外成者﹐謂癰腫﹑瘡瘍﹑痂疥﹑疽痔﹑掉瘛﹑浮腫﹑目赤﹑瘭胗﹑胕腫﹑痛癢之類也。生於內者﹐謂畱飲﹑澼食﹑饑飽﹑勞損﹑宿食﹑霍亂﹑悲恐﹑喜怒﹑想慕﹑憂結之類也。生於外者﹐謂瘴气﹑賊魅﹑虫蛇﹑蠱毒﹑蜚屍鬼擊﹑衝薄墜墮﹑風寒暑濕﹑斫射刺割捶撲之類也。如是四類﹐有獨治內而愈者﹐有兼治內而愈者有獨治外而愈者﹐有兼治外而愈者﹐有先治內後治外而愈者﹐有先治外後治內而愈者﹐有須齊毒而攻擊者﹐有須無毒而調引者﹐凡此之類﹐方法所施﹐或重或輕﹐或緩或急﹐或收或散﹐或潤或燥﹐或軟或堅﹐但能破積愈疾﹐解急脫死﹐則爲良方﹐非必以先毒爲是﹐後毒爲非﹐無毒爲非﹐有毒爲是﹐必量病輕重大小制之者也。夫病之微小者﹐猶夫火也﹐遇艸而焫﹐得木木﹕原本作水﹐據《素問﹖至眞要大論》王冰注文攺。而燔﹐可以濕伏﹐可以水滅﹐故逆其性气以折之攻之。病之大甚者﹐猶龍火也﹐得濕而焰﹐遇水而燔﹐不知其性以水濕折之﹐適足以光焰詣天﹐物窮方止矣。識其性者﹐反常之理﹐以火逐之﹐則燔灼自消﹐焰光撲滅。逆之謂以寒攻熱﹐以熱攻寒﹐從之謂攻以寒熱﹐𨿽從其性用﹐不必皆同﹐故下文曰逆者正治﹐從者反治﹐從少從多﹐觀其事也。此之謂乎﹖適事爲故者﹐量病證候適事用也。逆者正治﹐從者反治者﹐逆病气而正治﹐則以寒攻熱﹐以熱攻寒﹐𨿽從順病气﹐乃反治法也。從少﹐謂一同而二異﹔從多﹐謂二同而三異也。言盡同者﹐是奇制也。夫大寒內結﹐稸聚疝瘕﹐以熱攻除寒﹐格熱反縱﹐反縱之則痛發尢甚﹐攻之則熱不得前﹐方以蜜煎烏頭﹐佐之以熱﹐蜜多其藥服已便消﹐是則張公從此而以熱因寒用也。有火气動服﹐冷已過熱爲寒格﹐而身冷嘔噦﹐嗌漧口苦﹐惡熱好寒﹐眾議攸同﹐咸呼爲熱﹐冷治則甚﹐其如之何﹖逆其好則拒治﹐順其心則加病﹐若調寒熱逆冷熱必行則熱物冷服﹐下嗌之後﹐冷體旣消﹐熱性便發﹐由是病气隨愈﹐嘔噦皆除﹐情且不違﹐而致大益﹐醇灑冷飲﹐則其類矣﹐是則以熱因寒用也。所謂惡熱者﹐凡諸食餘气主於生者﹐林億云﹕病熱者寒攻不入﹐惡其寒勝﹐熱乃消除﹐從其气則熱增﹐寒攻之則不入﹐以豉豆諸冷藥酒漬或溫服之﹐酒熱气同﹐固無違忤﹐酒熱旣盡﹐寒藥已行﹐從其服食﹐熱便隨散﹐此寒因熱用也。或以諸冷物熱齊和之﹑服之﹑食之﹐熱復圍解﹐是亦寒因熱用也。又熱食豬肉及粉葵乳﹐以椒姜橘熱齊和之﹐亦其類也。又熱在下焦﹐治亦然。假如下气虛乏﹐中焦气壅﹐胠脇滿甚﹐食已轉增﹐粗工之見﹐無能斷也。欲散滿則恐虛其下﹐補下則滿甚於中﹐散气則下焦轉虛﹐補虛則中滿滋甚﹐醫病參議言意皆同。不救其虛﹐且攻其滿﹐藥入則減﹐藥過依然。故中滿下虛﹐其病常在﹐乃不知疏啟其中﹐峻補於下﹐少服則資壅﹐多服則宣通﹐由是而療﹐中滿自除﹐下虛斯實。此則塞因塞用也。又大熱內結﹐注泄不止﹐熱宜寒療﹐結復須除﹐以寒下之﹐結散利止﹐此則通因通用也。又大寒凝內﹐久利溏泄﹐愈而復發﹐綿歷歲年﹐以熱下之﹐寒去利止﹐亦其類也。投寒以熱﹐涼而行之﹐投熱以寒﹐溫而行之﹐始同終異﹐斯之謂也。諸如此等﹐其徒實繁﹐略舉宗兆﹐猶是反治之道﹐斯其類也。逆﹐謂逆病气以正治﹔從﹐謂從病气而反療。逆其气以正治﹐使其從順﹐從其病以反取﹐令彼和調﹐故曰逆從也。不疏其气﹐令道路開通﹐則气感寒熱而爲變﹐始生化多端也。】

【馬蒔曰﹕此言病有气不調而得者﹐亦有气調而得者﹐皆不外正治反治二法而已。承上文而言五味有陰陽之用﹐必調其气而使之平矣。然有气不調而病气不平者﹐惟藥分有毒無毒﹐而以所治爲主﹐適其方之大小爲制耳。故君用其一﹐而臣輔以二﹐或輔之以三﹐佐則有五﹐或臣輔以三﹐佐則有九﹐此其制有大小之分也。但寒則治之以熱﹐熱則治之以寒﹐此逆治也。必病微而後逆治﹐若甚則從治之。及堅者削之一十九法﹐治法始備﹐皆適其事以爲其故也。蓋病熱而治之以寒﹐病寒而治之以熱﹐此乃以逆治之也。逆者﹐乃正治之法也。以熱治寒﹐而佐之以寒﹐以寒治熱﹐而佐之以熱﹐此乃以順治之也。順者﹐乃反治之法也。特觀其病之輕重﹐以爲藥之多少耳。是以反治之法﹐其妙何如。熱以治寒﹐而佐以寒藥﹐乃熱因寒用也。寒以治熱﹐而佐以熱藥﹐乃寒因熱用也。又下气虛乏﹐中焦气壅﹐欲散滿則恐虛其下﹐欲補下則滿甚於中﹐況少服則資壅﹐多服則宣通﹐遂乃峻補其下﹐以疏啟其中﹐則中滿自除﹐下虛自實﹐乃塞因塞用也。又大熱內結﹐或大寒凝內﹐久利不止﹐遂以熱下之﹐及以寒下之﹐乃通因通用也。此則病體何主﹐必欲伏之﹐如以熱治寒﹐以寒治熱之謂。藥宜何用﹐必當先之﹐如因寒因熱﹐因塞因通之謂。其所用之藥﹐始與人同﹐而內行四法﹐終與人異﹐凡可以破積潰堅﹐和气已病者﹐皆自此而得之矣。然帝之所問﹐𨿽曰非調气而得﹐而用藥若此﹐則正所以調气而平也。《醫學綱目》云﹕非調气而得者已下﹐言內气不調得病者之治法也。蓋內气不調而得病﹐故所病寒熱之邪﹐但可於其气之微者逆治之﹐如气甚而逆治﹐則正邪格拒﹐不勝邪﹐命將難全﹐故但當從其寒熱之邪於外﹐伏其所主之劑於中﹐然後正邪相入﹐而邪就擒矣。東垣所謂姜附寒飲﹐承气熱服﹐及仲景於白通湯加尿膽治少陰。丹溪於芩柏湯皆熟炒﹐治色目婦人惡寒之類是也。帝又以气調而得病者爲問﹐豈知法不外乎逆從二端﹐而各法分用之外﹐又或相因而用﹐則調气之道盡矣﹐奚必以他求哉﹖《醫學綱目》云﹕气調而得者以下﹐言內气本調﹐因外邪得病者之治法也。蓋內气調而得病﹐故不分寒熱之甚微﹐或逆治之﹐或從治之皆可﹐更不須懼其邪正格拒﹐正固則邪自退矣。】

【張志聰曰﹕帝言上文論調五臟之气而使之平﹐然五臟之病﹐又當以有毒無毒之藥治之。或調或治﹐何先何後﹖願聞其道。岐伯曰﹕以有毒無毒所治之病爲主﹐然適其方之大小爲制也。主病之謂君﹐佐君之謂臣﹐應臣之謂使。蓋病之甚者制大其服﹐病之微者制小其服﹔能毒者制大其服﹐不能毒者制小其服。溫者﹐補也。蓋補藥多屬甘溫﹐瀉藥多屬苦寒。摩者﹐上古多用膏摩而取汗。浴者﹐用湯液浸漬也。薄﹐迫也。此皆治病之要法﹐各適其事而用之。逆者以寒治熱﹐以熱治寒﹐故爲正治。從者熱病從熱﹐寒病從寒﹐故爲反治。微者逆之﹐甚者從之﹐如病之過甚者從多﹐不太甚者從少﹐觀其從事之何如耳。熱因寒用﹐寒因熱用者﹐治熱以寒﹐溫而行之﹔治寒以熱﹐涼而行之。其始則同﹐其終則異也。塞因塞用﹐通因通用者﹐如諸嘔吐酸﹐乃熱邪堅積於中﹐而壅塞於上﹐卽從之而使之上湧﹐所謂塞因塞用﹐而可使破積也。如暴注下迫﹐乃熱邪堅積於中﹐而通泄於下﹐卽從之而使之下泄﹐所謂通因通用﹐而可使潰堅也。必伏其所主之病﹐而先其所因﹐則可使气和而病可必已矣。气調而得者﹐謂得其逆從之道﹐而使其气之調也。如气之從於上下者﹐宜逆之﹔逆於上下者﹐宜從之。蓋陽气在上﹐陰气在下﹐气之從也﹔陽气下行﹐陰气上行﹐气之逆也。是气之不可不從﹐而又不可不逆者也。是以气之從者﹐逆而從之﹔气之逆者﹐從而逆之。令其陰陽之气﹐上下和調﹐此逆從調气之道也。上論治病之逆從﹐此論調气之逆從。】

帝曰﹕善。病之中外何如﹖岐伯曰﹕從內之外者調其內﹐從外之內者治其外。從內之外而盛於外者﹐先調其內而後治其外﹔從外之內而盛於內者﹐先治其外而後調其內。中外不相及﹐則治主病。

【王冰曰﹕從內調內﹐從外調外﹐言各絕其源也。先調其內而後治其外﹐先治其外而後調其內﹐謂先除其根屬﹐後削其枝條也。中外不相及﹐自各一病也﹐故治主病。】

【馬蒔曰﹕此言治表裏之病有三法﹐有本標﹐有先後﹐有分主也。病有從內而之外﹐則內爲本而外爲標﹐有從外而之內﹐則外爲本而內爲標﹐皆止調其本而不必求之標也。病有從內之外而外病盛﹐有從外之內而內病盛﹐皆當先治其病之爲本﹐而後調其標之病盛也。然有病在內而不及之外﹐病在外而不及之內﹐則各自爲病﹐中外不相及﹐或以治內﹐或以治外﹐皆治其主病耳。】

【張志聰曰﹕夫病之有因於外邪者﹐有因於內傷者﹔有感於外邪而兼之內有病者﹐有內有病機而又重感於外邪者。歲運七篇﹐統論外因之邪病﹐此章復論內因之病機﹐然又有外內之兼病者﹐故帝復有此問焉。從內之外者﹐內因之病﹐發於外也﹐故當調其內。從外之內者﹐外因之病﹐而及於內也﹐故當治其外。從內之外而盛於外者﹐此內因之病發於外﹐而與外邪相合﹐故盛於外也﹐是當先調其內病﹐而後治其外邪。從外之內而盛於內者﹐此外因之邪及於內﹐而與內病相合﹐故盛於內也﹐又當先治其外邪而後調其內病。此調治內外之要法也。如止內有病而不感外邪﹐或止感外邪而無內病﹐中外不相及者﹐則當治其主病焉。王子律曰﹕內因之病﹐臟腑之气病也﹐故曰調之。外因之病﹐六淫之邪也﹐故曰治之。】

帝曰﹕善。火熱復惡寒發熱﹐有如瘧狀﹐或一日發﹐或間數日發﹐其故何也﹖岐伯曰﹕勝復之气﹐會遇之時有多少也。陰气多而陽气少﹐則其發日遠﹔陽气多而陰气少﹐則其發日近。此勝復相薄﹐盛衰之節。瘧亦同法。

【王冰曰﹕陰陽齊等﹐則一日之中﹐寒熱相半﹐陽多陰少﹐則一日一發﹐而但熱不寒﹐陽少陰多﹐則隔日發而先寒後熱﹐𨿽復勝之气﹐若气微則一發後六七日乃發﹐時謂之愈而復發。或頻三日發而六七日止﹐或隔十日發而四五日止者﹐皆由气之多少﹐會遇與不會遇也。俗見不遠﹐乃謂鬼神暴疾﹐而又祈禱避匿﹐病勢已過﹐旋至其斃﹐悲哉悲哉﹗】

【馬蒔曰﹕此言病有似瘧﹐而治法亦同也。病有始而火熱﹐繼有惡寒﹐又復發熱﹐狀同於瘧﹐其發或一日或間數日者﹐正以人身有陽气者衛气也﹐陰气者營气也。陽气入於陰﹐則陰不勝其陽而爲熱﹔陰气出於陽﹐則陽不勝其陰而爲寒。二者互有勝復﹐而會遇之時有多少﹐故其病之如瘧也。然其日有遠近者﹐亦以陰陽之气有多少﹐陰气多而陽气少﹐則陰性精專﹐所以發日之遠也。陽气多而陰气少則陽性慓悍﹐所以發日之近也。此乃陰陽勝復相薄﹐有盛有衰之節﹐治之者亦與瘧同法耳。】

【張志聰曰﹕此復論人身中之陰陽外內也。火熱者﹐因火熱而爲病。夫火熱傷气﹐此言病在气而不在經也。復惡寒發熱有如瘧狀者﹐此陰陽外內之相乘也。夫陽在外﹐陰往乘之﹐則惡寒﹔陰在內﹐陽往乘之﹐則發熱也。或一日發﹐或間數日發者﹐此陰陽勝復之气﹐會遇之時有多少也。如陰气多而陽气少﹐則火熱畱於陰久﹐故其發日遠。如陽气多而陰气少﹐則熱隨陽气而常盛於外﹐故其發日近。此陰陽勝復之作﹐盛衰之有節耳。夫瘧者﹐感外淫之邪病也。此章論人身中之陰陽﹐外內相乘﹐與外因不相干涉﹐蓋以證明上節之外內﹐乃外因之外﹐內因之內﹐與此章之不同也。故曰﹐瘧亦同法﹐言病邪之瘧﹐亦如陰陽勝復之相薄﹐陰乘陽而陽乘陰也。】

帝曰﹕論言治寒以熱﹐治熱以寒﹐而方士不能廢繩墨而更其道也。有病熱者寒之而熱﹐有病寒者熱之而寒﹐二者皆在﹐新病復起﹐柰何治﹖岐伯曰﹕諸寒之而熱者取之陰﹐熱之而寒者取之陽﹐所謂求其屬也。帝曰﹕善。服寒而反熱﹐服熱而反寒﹐其故何也﹖岐伯曰﹕治其王气﹐是以反也。帝曰﹕不治王而然者﹐何也﹖岐伯曰﹕悉乎哉問也﹗不治五味屬也。夫五味入胃﹐各歸所喜攻。酸先入肝﹐苦先入心﹐甘先入脾﹐辛先入肺﹐鹹先入腎。久而增气﹐物化之常。气增而久﹐夭之由也。

【王冰曰﹕二者皆在﹐新病復起﹐謂治之而病不衰退﹐反因藥寒熱而隨生寒熱病之新者也。亦有止而復發者﹐亦有藥在而除﹐藥去而發者﹐亦有全不息者﹐方士若廢繩墨﹐則無更新之法﹐欲依標格﹐則病勢不除﹐因藥病生﹐新舊相對﹐欲求其愈﹐將柰之何﹖諸寒之而熱者取之陰﹐熱之而寒者取之陽﹐言益火之源以消陰翳﹐壯水之主以制陽光﹐故曰﹐求其屬也。夫粗工褊淺﹐學未精深﹐以熱攻寒﹐以寒療熱﹐治熱未已﹐而冷疾已生﹐攻寒日深﹐而熱病更起﹐熱起而中寒尙在﹐寒生而外熱不除﹐欲攻寒則懼熱不前﹐欲療熱則思寒又止﹐豈知臟腑之源﹐有寒熱溫涼之主哉﹖取心者不必齊以熱﹐取腎者不必齊以寒﹐但益心之陽﹐寒亦通行﹐彊腎之陰﹐熱之猶可。或治熱以熱﹐治寒以寒﹐自萬舉萬全也。故物體有寒熱﹐气性有陰陽﹐觸王之气﹐則彊其用也。夫肝气溫和﹐心气暑熱﹐肺气淸涼﹐腎气寒冽﹐脾气兼並之故也。春以淸治肝而反溫﹐夏以冷治心而反熱﹐秋以溫治肺而反淸﹐冬以熱治腎而反寒﹐蓋由補益王气太甚也。補王太甚﹐則髒之寒熱气自多矣。夫入肝爲溫﹐入心爲熱﹐入肺爲淸﹐入腎爲寒﹐入脾爲至陰﹐而四气兼之﹐皆爲增其味而益其气﹐故各從其本髒之气用爾。故久服黃連苦參而反熱者﹐此其類也。餘味皆然。故曰﹐久而增气﹐物化之常也。气增不已﹐益以歲年﹐則髒气偏勝則有偏絕﹐髒有偏絕﹐則有暴夭者﹐故曰气增而久﹐夭之由也。】

【馬蒔曰﹕此言正治而病不愈者﹐以其不求之所屬﹐或專治王气﹐或偏用五味也。帝問治寒以熱﹐治熱以寒﹐乃方士不能廢之道也。然以寒治熱﹐而熱病仍在﹐以熱治寒﹐而寒病不去﹐甚至新病復起者﹐何也﹖伯言人有五臟﹐腎經屬水爲陰﹐今寒之而仍熱者﹐當取之陰經﹐所謂壯水之主﹐以制陽光者是也。心經屬火爲陽﹐今熱之而仍寒者﹐當取之陽經﹐所謂益火之源﹐以消陰翳者是也。此皆求之以本經之所屬也。然有治其所屬病不愈者﹐心王於夏而復補其王气﹐則熱太過而水不生﹐故𨿽用寒藥而熱不去也。腎王於冬而復補其王气﹐則寒太過而火不生﹐故𨿽用熱藥而寒不去也。然有不治王气而病不愈者﹐伯言不治五味之所屬也。五味入胃﹐各歸於所喜攻之髒。故酸先入肝﹐苦先入心﹐甘先入脾﹐辛先入肺﹐鹹先入腎﹐惟五味偏用則五臟互傷。生气通天論曰﹕味過於酸﹐肝气以津﹐脾气乃絕。味過於鹹﹐大骨气勞﹐短肌﹐心气抑。味過於甘﹐心气喘滿﹐色黑﹐腎气不衡。味過於苦﹐脾气不濡﹐胃气乃厚。味過於辛﹐筋脈沮弛﹐精神乃央。故凡日久而增其气者﹐物化之常也。今服藥气增﹐而又久服之﹐則藥气偏勝者﹐必致髒气偏絕而夭者﹐有由然矣。】

【張志聰曰﹕此言用寒熱之不應者﹐更有治之法也。夫寒之而不寒者﹐眞陰之不足也。熱之而不熱者﹐眞陽之不足也。是以病不解而久用寒熱﹐偏勝之病反生﹐故當求其屬以衰之。屬﹐謂五臟同類之水火寒熱也。取之陰取之陽者﹐謂當補其陰而補其陽也。夫以寒治熱﹐以熱治寒﹐此平治之法也。補陰以勝熱﹐補陽以勝寒﹐乃反佐之道也。夫四時有寒熱溫涼之气﹐五臟有酸苦辛鹹之味﹐五味四气﹐皆當和調而用之。若偏用則有偏勝之患矣。故偏用其寒﹐則冬令之寒气王矣﹐是以服熱而反寒。如偏用其熱﹐則夏令之熱气王矣﹐是以服寒而反熱。此用气之偏而不和者也。如偏用其苦﹐則苦走心而火气盛矣。如偏用其咸﹐則鹹走腎而水气盛矣﹐此用味之偏而不調者也。凡物之五味﹐以化生五气﹐味久則增气﹐气增則陰陽有偏絕之患矣。蓋甚言其气味之不可偏用者也。】

帝曰﹕善。方制君臣﹐何謂也﹖岐伯曰﹕主病之謂君﹐佐君之謂臣﹐應臣之謂使﹐非上下三品之謂也。帝曰﹕三品何謂﹖岐伯曰﹕所以明善惡之殊貫也。

【王冰曰﹕上藥爲君﹐中藥爲臣﹐下藥爲佐使﹐所以異善惡之名位﹐服餌之道﹐當從此爲法。治病之道﹐不必皆然﹐以主病者爲君﹐佐君者爲臣﹐應臣之用者爲使﹐皆所以贊成方用也。三品上中下品﹐此明藥善惡不同性用也。】

【馬蒔曰﹕此明君臣佐使之義﹐所以制方﹐而非如善惡三品之謂也﹐帝以方制君臣爲疑﹐伯言用藥以治病﹐其主病而最多者爲君﹐佐君而數少者爲臣﹐應臣而又少者爲使﹐此君臣佐使﹐非如上中下三品之謂也。神農分爲三品者﹐所以明善惡之殊貫也。殊貫者﹐異等也。今曰﹐君臣佐使﹐特爲制方云耳﹐豈同於神農之說哉﹖】

【張志聰曰﹕善惡殊貫﹐謂藥有有毒無毒之分。按《神農本艸》計三百六十種﹐以上品一百二十種爲君﹐主養命以應天﹐無毒﹐多服久服不傷﹐人欲益气延年﹐輕身神仙者﹐本上品。以中品一百二十種爲臣﹐主養性以應人﹐有毒無毒﹐斟酌其宜﹐欲治病補虛羸者﹐主中品。以下品一百二十種爲佐使﹐以應地﹐多毒﹐不可久服﹐欲徐寒熱邪气﹐破積聚除固疾者﹐本下品。本經所用气味﹐或用補以和調其血气﹐或用瀉以平治其淫邪﹐是以主病之爲君﹐佐君之爲臣﹐應臣之爲使﹐非神農上中下三品之謂也。二帝各有其妙用焉。】

帝曰﹕善。病之中外何如﹖岐伯曰﹕調气之方﹐必別陰陽﹐定其中外﹐各守其鄕。內者內治﹐外者外治。微者調之﹐其次平之﹔盛者奪之﹐汗之下之。寒熱溫涼﹐衰之以屬﹐隨其攸利﹐謹道如法﹐萬舉萬全﹐气血正平﹐長有天命。帝曰﹕善。

【王冰曰﹕病之中外﹐謂調气之發﹐今此答未盡﹐故復問之。夫病有中外﹐治有表裏。在內者﹐以內治法和之﹔在外者﹐以外治法和之﹐气微不和﹐以調气法調之。其次大者﹐以平气法平之。盛甚不已﹐則奪其气﹐令其衰也。假如小寒之气﹐溫以和之﹐大寒則熱以取之﹐甚寒則下奪之﹐奪之不已則逆折之﹐折之不盡則求其屬以衰之。小熱之气﹐以和之﹔大熱之气﹐寒以取之﹔甚熱之气﹐則汗發之。發之不盡則逆制之﹐制之不盡則求其屬以衰之。故曰汗之下之。寒熱溫涼﹐衰之以屬﹐隨其攸利﹐守道以行﹐舉無不中﹐故能驅役艸石﹐召遣神靈﹐調禦陰陽﹐蠲除眾疾﹐血气保平和之候﹐天眞無耗竭之由。夫如是者﹐蓋以舒捲在心﹐去畱從意﹐故精神內守﹐壽命靈長。】

【馬蒔曰﹕此言病分中外而治之有法也。前第三十二節

問病之中外何如﹐伯以本標之義答之。此復問者﹐欲明表裏用藥之義也。伯言調病气之方﹐必別陰經陽經﹐陽經爲表﹐陰經爲裏﹐定其中外以各守其鄕。病之微者﹐則止調之而已﹔其不止於微者﹐則平治之﹔其馴至於盛﹐則奪其病气。在外則汗之﹐在內則下之。凡以寒治熱﹐以熱治寒﹐以溫治涼﹐以涼治溫﹐隨其所屬以衰其病﹐則法全而壽永矣。】

【張志聰曰﹕此總結外內之義。按本篇前數章﹐統論外淫之邪﹐末章復論內因之病﹐其間又有外內之交感者﹐各有調治之法焉。至於气之寒熱溫﹐味之鹹酸辛苦﹐皆調以和平﹐隨其攸利﹐謹道如法﹐萬舉萬全﹐故能使血气正平﹐而長有天命也。】古今圖書集成醫部全錄卷四十四

著至教論篇第七十五

【張志聰曰﹕道出於天﹐聖人以天道教人﹐故名篇。】

黃帝坐明堂﹐召雷公而問之曰﹕子知醫之道乎﹖雷公對曰﹕誦而頗能解﹐解而未能別﹐別而未能明﹐明而未能彰﹐足以治羣僚﹐不足至侯王。願得受樹天之度﹐四時陰陽合之﹐別星辰與日月光﹐以彰經術﹐後世益明﹐上通神農﹐著至教﹐疑於二皇。帝曰﹕善。無失之。此皆陰陽表裏﹐上下雌雄相輸應也。而道上知天文﹐下知地理﹐中知人事﹐可以長久﹐以教聚庶﹐亦不疑殆﹐醫道論篇﹐可傳後世﹐可以爲寶。

【王冰曰﹕足以治羣僚﹐不足至侯王﹐至當是治﹐蓋布衣與血食主療殊也。樹天之度﹐言髙遠之可及也。四時陰陽合之﹐言順气序也。】

【馬蒔曰﹕此雷公求教之殷﹐而帝以醫道通於三才者教之也。解﹐粗解也。解有當否﹐別有分緒﹐明則不惑﹐彰則通顯。羣僚之情易通﹐侯王之心難必﹐故治有難易也。樹天之度﹐猶今云量天尺也。非眞欲受﹐此言備示天人合一之理﹐如受樹天之度。以人身合四時陰陽別列星辰日月之度﹐則經術以彰﹐後世益明矣。疑於二皇﹐疑當是擬﹐二皇者伏羲﹑神農也。帝言醫道合於三才﹐必盡知之﹐斯可以繼先而傳後矣。】

【張志聰曰﹕明堂﹐布政之官也。八窻四達﹐上圓下方﹐在國之南﹐故稱明堂。夫求民之瘼﹐卹民之隱﹐大聖之用心﹐故召引雷公﹐問拯濟生靈之道。由誦而解﹐解而別﹐別而明﹐明而彰﹐皆漸積日進之功﹐蓋天縱之聖﹐自能先知先覺以明此道﹐在羣僚之腎者﹐非講習討論﹐不能貫通於心﹐故止可主於臣僚之位﹐而不能至聖人之聰明睿知也。樹天之度者﹐立端表以測天之四時陰陽星辰日月之度﹐以著於經書﹐乃傳於後世也。疑於二皇者﹐謂上合於伏羲神農﹐取天地之道以垂教後世。上下﹐謂天運之環轉於上下﹐人亦應之﹐腰以上爲天﹐腰以下爲地。表裏﹐中外也﹐卽所謂根於中而運於外也。雌雄﹐陰陽之相合也。言明乎陰陽之道﹐則上知天文﹐下知地理﹐中知人事﹐可以垂永久以教眾庶﹐合於醫道論篇﹐可傳於後世﹐以爲保命養生之大寶。】

雷公曰﹕請受道。諷誦用解。帝曰﹕子不聞《陰陽傳》乎﹖曰﹕不知。曰﹕夫三陽天爲業﹐上下無常﹐合而病至﹐偏害陰陽。雷公曰﹕三陽莫當﹐請問其解。帝曰﹕三陽獨至者﹐是三陽並至﹐並至如風雨﹐上爲巓疾﹐下爲漏病﹐外無期﹐內無正﹐不中經紀﹐診無上下﹐以書別。雷公曰﹕臣治疏愈﹐說意而已。帝曰﹕三陽者﹐至陽也﹐積並則爲驚﹐病起疾風﹐至如礔礰﹐九竅皆塞﹐陽气滂溢﹐幹嗌喉塞﹐並於陰則上下無常﹐薄爲腸澼﹐此謂三陽直心﹐坐不得起﹐臥者便身全﹐三陽之病。【中﹐去聲。】

【王冰曰﹕天爲業﹐言三陽之气﹐在人身形所行居上也。《陰陽傳》﹐上古書名。上下無常﹐言气乖通不定在上下也。合而病至﹐謂手足三陽气相合而爲病至也。陽並至則精气微﹐故偏損害陰陽之用也。莫當﹐言气並至而不可當也。並至﹐謂手三陽足三陽气並合而至也。上爲巓疾﹐下爲漏病﹐三陽經脈所行也。所謂並至如風雨者﹐言無常準也。夫三陽並至﹐上下無常﹐外無色气可期﹐內無正經之常﹐所至之時﹐皆不中經脈紀綱﹐所病之證﹐又復上下無常﹐以書記銓量﹐乃應分別爾。雷公言臣之所治﹐稀得人愈﹐請言深意而已。疑心至陽者﹐至盛之陽也﹐六陽並合﹐故曰至盛之陽。積﹐謂重也﹐言六陽重並﹐洪盛莫當﹐陽气憤郁﹐惟盛是爲﹐滂溢無涯﹐故嗌漧竅塞也。陰﹐謂髒也﹐然陽薄於髒﹐爲病亦上下無常定之診﹐若在下爲病﹐便數赤白﹐足太陽脈循肩下至腰﹐故坐不得起﹐臥便身全也。所以然者﹐起則陽盛鼓﹐故常欲得臥﹐臥則經气均﹐故身安全。】

【馬蒔曰﹕此言三陽並合者﹐並於上下而諸證生也。三陽﹐太陽也。業﹐事也。上下﹐手足也。正﹐亦期也。三陽在人爲表之表﹐其尊爲父﹐事與天同﹐故手足太陽經不循常脈﹐合而爲病﹐則陽气太盛﹐諸部陰陽各經﹐皆被偏害﹐正以三陽獨至﹐卽三陽並至也。其勢疾如風雨。並於上則爲巓頂之疾﹐並於下則爲泄漏之病。蓋足太陽之脈﹐起目內眥﹐上額交巓﹐其直行者﹐從巓入絡腦﹐還出別下項﹐從肩膊內俠脊抵腰中﹐入循﹝月呂﹞﹐絡腎屬膀胱。手太陽脈﹐起於手﹐循臂上行﹐交肩上﹐入缺盆﹐絡心﹐循咽下膈﹐抵胃屬小腸。故上爲巓疾﹐下爲漏病者﹐二經之脈也。並於內似專於外﹐然外無可以爲期而診之。並於下似專於內﹐然內亦無可以爲期而診之。不中經脈之紀﹐難以手足爲分﹐此皆勢如風雨故也。吾言若此﹐亦惟於書而知之耳。書者﹐卽前《陰陽傳》也。然公以僅能說意自歉。帝言三陽者﹐至盛之陽也﹐二經積並﹐卽手太陽之裏爲心﹐足太陽之裏爲腎﹐心失神﹐腎失志﹐則皆爲驚﹐大勢如疾風﹐如礔礰﹐九竅閉塞﹐陽气滂溢﹐其嗌漧﹐其喉塞﹐正以心腎之脈﹐皆上通於嗌喉也。此則上並於陽﹐故病在上﹐至於下並陰分﹐則不常在於上﹐而又在於下﹐所以陽气依薄﹐傳爲腸澼也。且如欲知此等疾者﹐不必前證盡形而後可知﹐凡三陽並合﹐則必直當其心﹐坐不得起﹐起不得臥者﹐便是身患三陽之病之人也。】

【張志聰曰﹕言非生知之聖﹐必諷誦講解而後能明此道。三陽者﹐至陽也。至陽者﹐天之陽也。富有之謂業﹐言天之大而無外也。上下無常﹐天行健也。合而病至者﹐以天之陰陽不和﹐合於人之病至﹐則有陰陽偏害之大患矣。此言天爲陽﹐地爲陰﹐在上爲陽﹐在下馬陰﹐日爲陽﹐夜爲陰﹐一晝一夜﹐天道繞地一周﹐陰陽相貫﹐上下气交﹐晝夜環轉之不息﹐而人亦應之。气爲陽﹐血爲陰﹐火爲陽﹐水爲陰﹐亦晝夜環轉之不息也。一陰一陽﹐雌雄相應﹐少陰與太陽相合﹐太陰與陽明相合﹐厥陰與少陽相合﹐故气從太陰出注陽明﹐陽明行於太陽﹐太陽合於少陰﹐少陰行於少陽﹐少陽合於厥陰﹐厥陰復出於太陰﹐陰陽相貫﹐如環無端。若三陽並至﹐則爲偏害之患。莫當者﹐言人之陰气﹐不能當三陽之並至。獨至者﹐三陽合並而爲一陽也。天之風气爲陽﹐雨水爲陰﹐三陽並至﹐則陽气上行而爲巓疾﹐下行而爲漏泄﹐猶天之陽气獨盛﹐而在下之泉水竭也。若三陽並至﹐外無陰陽出入之可期﹐內無生陽之陰﹐正不中經脈之紀綱﹐故不能以《脈經》上下篇之書別。蓋言此在气並﹐而不形於血脈之診也。治﹐理數也﹐言於天地陰陽之理甚疏﹐止可聞其大意而已。至陽者﹐謂陽之至盛而無極﹐有如天之疾風﹐若礔礰之雷火驟至﹐陽盛則爲驚也。九竅﹐爲水注之气﹐使九竅之水气皆竭﹐而陽气溢於竅中。夫肺屬天而主气﹐與腎水上下交通﹐陽獨盛而水液竭﹐故使嗌漧喉塞也。並於陰則使陰气之上下無常﹐薄於陰液則爲腸澼下痢﹐蓋陽甚而血液將絕﹐卽所謂下爲漏泄也。三陽者﹐太陽也。太陽者﹐巨陽也﹐爲諸陽主气﹐而與少陰標本相合﹐故心爲陽中之太陽﹐是太陽之气﹐在表而合於天之气﹐在上而合於君火之陽。直﹐當也﹐謂三陽並至﹐正當於心﹐是三陽之合並於太陽也。夫三陽之離合也﹐合則爲一﹐離則有三﹐太陽爲開﹐陽明爲闔﹐少陽爲樞。起者﹐太陽之主開也。臥者﹐陽明之主闔也。坐者﹐不起不臥﹐少陽中樞之象也。蓋言三陽之气﹐合則正當於心﹐分出於形身則爲坐不得起﹐臥之象便身全﹐三陽之病矣。此申明三陽者﹐乃二陽合並於太陽﹐有離而有合也。上節論三陽之气﹐滂溢於外竅而內薄於陰﹐此言太陽之气﹐正當於心而分出於形身之外。】

且以知天下﹐何以別陰陽﹑應四時﹑合之五行﹖雷公曰﹕陽言不別﹐陰言不理﹐請起受解以爲至道。帝曰﹕子若受傳﹐不知合至道﹐以惑師教﹐語子至道之要。病傷五臟﹐筋骨以消。子言不明不別﹐是世主學盡矣。腎且絕﹐惋惋﹐日暮從容不出﹐人事不殷。

【王冰曰﹕病傷五臟﹐筋骨以消。不明不別﹐言病之深重。尙不明別﹐若輕微者﹐亦何開諭令得徧知耶﹖世主學教之道﹐從斯盡矣。腎脈且絕﹐則心神內爍﹐筋骨脈肉﹐日晚酸空也。諸髒气俱少不出者﹐當人事萎弱不復。所以然者﹐是腎不足﹐非傷損也。】

【馬蒔曰﹕此言至道之要﹐在於五臟受傷﹐而曷卽腎之一經以觀之也。帝復曉之曰﹕子知天下之人﹐何以別陰陽諸經﹐而應之四時﹐合之五行乎﹖公以不別不明爲歉﹐帝遂以至道之要告之。凡病傷五臟者﹐筋骨已消。於今不明不別﹐是世主之學廢盡矣。故觀腎經將絕﹐必惋惋然自旦至暮﹐精志不爽也。痿弱不能出﹐人事不能殷﹐是其證如此。推之他物受傷﹐亦猶是也。】

【張志聰曰﹕天下者﹐謂人居天下﹐何以別陰陽﹐以應天之四時﹐合地之五行乎﹖合至道﹐謂人合天地之道也。人之陰陽﹐合天之四時水火。人之五臟﹐合地之五方五行。五臟之气﹐外合於皮肉筋骨。如病傷五臟﹐則在外之筋骨以消﹐是以不明別陰陽之气。五臟所合之皮肉筋骨﹐則傳世之主學盡矣。蓋言陰陽五行﹐各有分別﹐此論陰陽水火之气﹐而不病五臟之有形﹐如所謂腎巳絕﹐是腎之水液陰气並絕﹐非髒傷之骨消也。夫天一生水﹐在上爲天﹐在下爲泉﹐天包乎地﹐水通乎天﹐陰陽相貫﹐上下循環﹐在人則太陽在上﹐精水在下﹐如三陽並至﹐並於陰而上下無常﹐薄爲腸澼﹐則腎之精气且絕矣。惋惋﹐驚嘆貌。殷﹐盛也。古者日中爲市﹐人事正殷﹐至日暮陽盡而陰受气﹐則萬民皆臥。蓋言在天之道﹐陽气爲陽﹐精水爲陰﹔晝爲陽﹐夜爲陰。在人之道﹐三陽爲陽﹐精液爲陰﹔晝出爲陽﹐夜入爲陰。蓋以比天之陰陽﹐晝出夜臥﹐陰陽和平﹐可長保其天年。若能和於陰陽﹐調於四時﹐亦可壽敝天地。如有陽無陰﹐有陰無陽﹐且斃在旦夕﹐又焉能如天之長地之久乎﹖是以天下萬民﹐應天之道﹐至陽盡而陰受气之時﹐驚嘆其日暮﹐則從容不出﹐人事不殷。蓋以天之陰陽﹐比類人之陰陽﹐絕者絕而生者生﹐在天之道﹐不過陰陽亢極﹐豈至於有陽無陰有晝無夜哉﹖】

示從容論篇第七十六【從﹐音匆﹐下並同。】

【張志聰曰﹕得天之道﹐出於自然﹐不待勉彊。卽孔氏之所謂從容中道﹐聖人也。故示以從容之道﹐因以名篇。】

黃帝燕坐﹐召雷公而問之曰﹕汝受術誦書者﹐若能覽觀雜學﹐及於比類﹐通合道理﹐爲餘言子所長。五臟六腑﹐膽胃大小腸﹐脾胞膀胱腦髓﹐涕唾哭泣悲哀﹐水所從行﹐此皆人之所生﹐治之過失﹐子務明之﹐可以十全﹐卽不能知﹐爲世所怨。雷公曰﹕臣請誦《脈經》上下篇甚眾多矣。別異比類﹐猶未能以十全﹐又安足以明之﹖

【王冰曰﹕腦髓骨脈膽女子胞﹐此六者﹐地气之所生也﹐皆藏於陰而象於地﹐故藏而不瀉﹐名曰奇恆之腑。夫胃大腸小腸三焦膀胱﹐此五者天气之所生也﹐其气象天﹐故瀉而不藏﹐此受五臟濁气﹐故名曰傳化之腑。是以古之治病者﹐以爲過失也。】

【馬蒔曰﹕此帝言雷公未能知比類之理﹐而公果以不明白對也。】

【張志聰曰﹕此篇論精水並至而陽气傷也。上章論陽气盛而精水絕﹐此篇論精水盛而陽气傷﹐陰陽水火之不可偏者也。夫五臟主藏精者也﹐腎爲水髒﹐受五臟之精而藏之﹐故曰腎且絕。腎𨿽藏精而爲水髒﹐然津液之生﹐原出於胃腑水谷之精微﹐脾主爲胃行其津液﹐大腸主津﹐小腸主液。膀胱者﹐津液之所藏﹐與腎臟雌雄相合﹐通於腦髓﹐出於上竅﹐而爲涕唾哭泣。此人之津水所從行﹐亦如天之精水在泉而上通於天也。膽主藏津汁﹐通於廉泉玉英者﹐津液之道也。胞者﹐水之所由泄也。悲哀者﹐謂心悲志悲﹐故泣出也。此言腎液之上通於心﹐而出於上竅也。雷公止知經脈之道﹐而不知天之陰陽﹐故帝卽於有形之臟腑形骸而問之﹐殊不知有形之中﹐有無形之气也。】

帝曰﹕子別試通五臟之過﹐六腑之所不和﹐鍼石之敗﹐毒藥所宜﹐湯液滋味﹐具言其狀﹐悉言以對﹐請問不知。雷公曰﹕肝虛﹑腎虛﹑脾虛﹐皆令人體重煩冤﹐當投毒藥﹑刺灸﹑砭石﹑湯液﹐或已或不已﹐願聞其解。帝曰﹕公何年之長而問之少﹖余眞問以自謬也。吾間子窈冥﹐子言上下篇以對﹐何也﹖夫脾虛浮似肺﹐腎小浮似脾﹐肝急沈散似腎﹐此皆工之所時亂也﹐然從容得之。若夫三髒﹐土木水參居﹐此童子之所知﹐問之何也﹗【長﹐上聲。少﹐去聲。夫﹐並平聲。】

【王冰曰﹕過謂過失﹐所謂不率常候而生病者也。毒藥攻邪﹐滋味充養﹐試公之問﹐知與不知爾。窈冥﹐謂不可見者﹐則形气榮衛也。肝虛﹑腎虛﹑脾虛﹐則上下篇之旨也。脾虛脈浮﹐候則似肺﹐腎小浮上﹐候則似脾﹐肝急沈散﹐候則似腎者﹐何也﹖以髒相近﹐故脈象參差而相類也。是以工惑亂之﹐爲治之過失矣。猶宜從容安緩審比類之而得三髒之形候。蓋浮而緩曰脾﹐浮而短曰肺﹐小浮而滑曰心﹐急緊而散曰肝﹐搏沈而滑曰腎﹐不能比類﹐則疑亂彌甚。三髒參居﹐言脾合土﹐肝合木﹐腎合水﹐三髒皆在鬲下﹐居止相近也。】

【馬蒔曰﹕此公以三髒之虛者爲問﹐而帝舉脈之相似者曉之﹐欲其知比類之義也。請問不知﹐言有不知者﹐則當請問也。煩冤者﹐煩悶也。余眞問以自謬﹐言我發問﹐而子對不相應﹐是我之自招其謬也。吾所問者﹐乃窈冥之理﹐今子言上下篇﹐則非我發問之心也。八正神明論曰﹕觀其冥冥者﹐言形气榮衛之不形於外﹐而工獨知之。然而不形於外﹐故曰觀於冥冥焉。彼三髒之虛﹐不過上下篇之言耳﹐非吾之所問也。子今欲知比類之義﹐試觀三髒相似之脈﹐遂可以比類而觀之矣。浮而緩者﹐脾也。浮而短者﹐肺也。小浮而滑者﹐心也。急緊而散者﹐肝也。搏沈而滑者﹐腎也。乃五臟之正脈也。今脾脈虛浮似肺﹐腎脈小浮似脾﹐肝脈急沈而散似腎﹐此皆工之有時亂診﹐而不能比類者也。子若明從容篇以比類之﹐則窈冥之妙得矣。若夫三髒者﹐脾合土﹐肝合木﹐腎合水﹐土木水相參而居﹐其本虛者𨿽童子猶能知之﹐必於其相參者﹐而求相似之脈﹐則子之當問者也。】

【張志聰曰﹕此帝卽有形之臟腑形骸而問之。蓋以有形之中﹐有無形之气者也。夫三髒之經脈﹐外絡於形身﹐上貫於心膈﹐故皆令人體重煩冤﹐然雷公止知經脈臟腑形骸﹐而不知人合於天之道﹐故責其年長而尙未知。子以余眞問臟腑腸胃之有形﹐因以自謬耶﹖然吾問子者﹐窈冥也。窈冥者﹐天之道也。子何以經脈之上下篇以對耶﹖夫肝腎脾者﹐太陰少陰厥陰之三陰也。脾虛浮似肺者﹐太陰之爲開也。腎小浮似脾者﹐少陰之爲樞也。肝急沈散似腎﹐厥陰之爲闔也。蓋因气而見於脈﹐此皆工之所時亂而不能知其因也。然須從容得之。從容者﹐天之道也。天道者﹐陰陽之道也。五臟者﹐應地之五行也。比言天道而不論地之五行。若夫以五臟之五行﹐而上木水參居於下﹐此童子之所知﹐又何問之有﹖】

雷公曰﹕於此有人頭痛﹐筋攣﹐骨重﹐怯然少气﹐噦噫腹滿﹐時驚不嗜臥﹐此何髒之發也﹖脈浮而弦﹐切之石堅﹐不知其解﹐復問所以三髒者﹐以知其比類也。帝曰﹕夫從容之謂也。夫年長則求之於腑﹐年少則求之於經﹐年壯則求之於髒﹐今子所言皆失﹐八風菀熱﹐五臟消爍﹐傳邪相受。夫浮而弦者﹐是腎不足也。沈而石者﹐是腎气內著也。怯然少气者﹐是水道不行﹐形气消索也。咳嗽煩冤者﹐是腎气之逆也。一人之气﹐病在一臟也。若言三髒俱行﹐不在法也。

【王冰曰﹕脈有浮弦石堅﹐故云問所以三髒者﹐以知其比類也。夫年之長者甚於味﹐年之少者勞於使﹐年之壯者過於內﹐過於內則耗傷精气﹐勞於使則經中風邪﹐恣於味則傷腑﹐故求腑求經求髒之異也。脈浮爲虛﹐弦爲肝气﹐以腎气不足﹐故脈浮弦也。沈石﹐言其堅著﹐謂腎气內衰﹐薄著而不行﹐腎气不足﹐故水道不行。肺臟相衝﹐故形气消散。咳嗽煩冤者﹐腎气內著﹐上歸於母也。不在法﹐言經不然也。】

【馬蒔曰﹕此公承帝意而遂舉病脈難明者﹐以比類三髒。帝言病在腎臟而無關於三髒也。頭痛似三陽﹐筋攣似肝﹐骨重似脾﹐怯然少气似肺﹐噦噫腹滿不嗜臥似胃與脾﹐時驚似心與肝﹐其脈浮而弦似肝﹐切之石堅似腎﹐此證脈之難解者也。故公欲以三髒而比類之。帝言從容篇中有之﹐大凡年之長者過於味﹐六腑所以受物者也﹐做當求之於腑﹐以知其病。年之少者難於役﹐經脈所以任勞者也﹐故當求之於經﹐以察其傷。年之壯者縱於欲﹐五臟所以藏精者也﹐故當求之於髒﹐以驗其衰。卽前諸證與脈﹐正當求之於腎臟也。而子以三髒比類則失之矣。何也﹖八風菀熱爲外感﹐五臟消爍爲內傷﹐內外之邪﹐轉相傳受﹐今浮而弦者﹐是腎不足也。蓋浮脈爲虛﹐弦則肝風入之﹐非腎气不足而何﹖沈而石者﹐是腎气內著也。蓋腎本宜沈﹐而堅著如石﹐非腎气不行而何﹖其怯然少气者﹐是水道不行﹐形气消索致然也。咳嗽煩冤者﹐是腎气之逆﹐正以腎脈上通於肺﹐子虛上竊母气﹐故气逆則然也。至於頭痛者﹐水虧火灸也。筋攣者﹐腎水不能滋筋也。骨重者﹐腎主骨也。噦噫者﹐腎脈上貫肝鬲也。腹滿者﹐腎脈入腹也。時驚者﹐腎神爲志﹐志失則驚也。不嗜臥者﹐經脈篇云﹐腎病痿厥則不嗜臥。而今非痿厥﹐則精衰不嗜臥也。此乃一人之气﹐病在一臟。若言三髒俱行﹐非診病之法也。吾告子以比類之法﹐而子欲以無關三髒者﹐比類一臟﹐眞失之矣。】

【張志聰曰﹕厥陰根起於大惇﹐其經气與督脈上會於巓頂而主筋。頭痛筋攣﹐厥陰經气之爲病也。少陰根起於湧泉﹐爲生气之原而主骨﹐骨重少气﹐少陰經气之爲病也。太陰根起於隱白﹐與胃以膜相運﹐噦噫腹滿﹐時驚不嗜臥﹐太陰經气之爲病也。是以脈浮﹐開脈也。弦者﹐樞脈也。石堅﹐闔脈也。雷公不解其因﹐故復問以三髒之脈證﹐以知其比類於窈冥焉。從容者﹐气之謂也。三陰者﹐長女﹑中女﹑少女也。太陰爲長女﹐故當求之於腑﹐腑陽而主開也。少陰爲少女﹐故當求之於經﹐經气內連臟腑﹐外絡形身﹐主外內出入之樞也。厥陰處於兩陰中之交盡﹐故爲中女﹐是以求之於髒﹐髒陰而主闔也。此因三陰之气而見証之頭痛筋攣﹐脈之浮弦而石﹐故當求之於三陰气之開闔樞﹐若止論其脈證﹐非從容之謂也。夫三陰之气﹐離則爲三﹐合則爲一﹐一者精水之少陰也。夫三陽之气﹐合並於太陽者﹐天之陽也。是以三陰之气﹐合並於少陰﹐少陰者﹐在下之精水也。蓋合而爲一陰一陽者﹐天之道也。離則爲三陰三陽者﹐人之道也。人道通於天道﹐皆可分而可合者也。八風菀熱﹐人之陽气行於上下四旁也。五臟消爍﹐傳邪相受﹐謂五行之气﹐運於天地之中﹐有相生而有勝克也﹐夫浮而弦者﹐此腎气之出於肝脾而腎不足也。沈而石者﹐是肝脾之气下歸於腎﹐主腎气內著也。夫在泉之水﹐隨气而運行於天表﹐是以怯然少气者﹐乃水道不行﹐故使形气之消索也。咳嗽煩冤者﹐是腎气之上逆於心肺也。此五臟之三陰﹐總歸於一气﹐一气而復貫通於五臟者也。知天道之气交﹐陰陽之離合﹐而後能從容中道。若言肝脾腎三髒俱行﹐不在陰陽離合之法也。】

雷公曰﹕於此有人四肢懈墮﹐喘嗽血泄﹐而愚診之以爲傷肺﹐切脈浮大而緊﹐愚不敢治。粗工下砭石﹐病愈多出血﹐血止身輕﹐此何物也﹖帝曰﹕子所能治﹐知亦眾多﹐與此病失矣。譬以鴻飛﹐亦衝於天。夫聖人之治病﹐循法守度﹐援物比類﹐化之冥冥﹐循上及下﹐何必守經﹖今夫脈浮大虛者﹐是脾气之外絕﹐去胃外歸陽明也。夫二火不勝三水﹐是以脈亂而無常也。四肢懈墮﹐此脾精之不行也。喘咳者﹐是水气並陽明也。血泄者﹐脈急血無所行也。若夫以爲傷肺者﹐由失以狂也﹐不引比類﹐是知不明也。夫傷肺者﹐脾气不守﹐胃气不淸﹐經气不爲使﹐眞髒壞決﹐經脈旁絕﹐五臟漏泄﹐不衂則嘔﹐此二者不相類也。譬如天之無形﹐地之無理﹐白與黑相去遠矣。是失吾過矣。以子知之﹐故不告子。明引比類從容﹐是以名曰診輕﹐是謂至道也。【解﹑懈同。墮﹑惰同。化之冥冥之化﹐當作托。】

【王冰曰﹕以爲傷肺而不敢治﹐是乃狂見法所失也。鴻飛衝天﹐偶然而得﹐豈其羽翮之能哉﹖粗工下砭石﹐亦猶是矣。經﹐謂經脈。足太陰絡支別者﹐入絡腸胃﹐是以脾气外絕﹐不至胃外歸陽明也。二火﹐謂二陽髒﹐三水﹐謂三陰髒﹐二陽髒者﹐心肺也﹐以在鬲上﹐則三陰髒者﹐肝脾腎也﹐以在鬲下故然。三陰之气﹐上勝二陽﹐陽不勝陰﹐故脈亂而無常也。土主四肢﹐故四肢解墮﹐脾精不化﹐故使之然。腎气逆入於胃。故水气並於陽明。泄﹐謂泄出也。然脈气數急﹐血溢於中﹐血不入經﹐故爲血泄﹐以脈奔急而血溢﹐故曰血無所行也。知不明﹐言所識不明﹐不能比類以爲傷肺﹐猶失狂言耳。夫肺气傷則脾外救﹐故云脾气不守﹐肺臟損則气不行﹐不行則胃滿﹐故云胃气不淸。肺者﹐主行榮衛陰陽﹐故肺傷則經脈不能爲之行使也。眞髒﹐謂肺臟也﹐若肺臟損壞﹐皮膜決破﹐經脈旁絕而不流行﹐五臟之气﹐上溢而漏泄者﹐不衂血則嘔血也。何者﹖肺主鼻胃應口也。然口鼻者气之門戶﹐今肺臟已損﹐胃气不淸﹐血不上衂﹐則下流於胃中。故不衂出則嘔出也。然傷肺傷脾﹐衂血泄血﹐標出且異﹐本歸亦殊﹐故此二者不相類也。是以傷肺傷脾﹐形證懸別﹐譬天地之相遠﹐如黑白之異象也。是﹐猶此也。言雷公於此見病疏者﹐是吾不告子比類之道﹐故自謂過也。若明引形證﹐比量類例﹐合從容之旨﹐輕微者亦不失矣。何哉﹖以從容之道﹐至妙者也。從容﹐上古經篇名。】

【馬蒔曰﹕此有證脈相似者﹐公以爲傷肺﹐而帝則爲傷脾﹐此眞未得比類之義也。上文言病在一臟﹐難以三髒比類﹐公遂卽一臟之病以言之。有人四肢懈惰﹐咳喘則血泄﹐是病之似肺者也。脈浮大而緊﹐是脈之似肺者也。公𨿽以爲傷肺﹐猶未敢治﹐彼粗工治以砭石﹐多出其血﹐血止身輕﹐此所以疑而問也。帝言子所能治﹐人亦皆知﹐然以此等病而屬之於肺則失之矣。彼粗工以砭石愈之﹐譬如鴻飛衝天﹐亦偶然耳。夫古昔聖人治病﹐𨿽循守法度﹐援物比類﹐然必托之冥冥﹐不滯形迹﹐正所謂觀其冥冥也。循手經以及足經﹐何必固守經法。今子所言﹐乃傷脾也﹐非傷肺也。夫脈浮大而虛者﹐是脾气內傷﹐外溢內絕﹐去內胃腑﹐而歸外胃經﹐故脈之浮大而虛者如此。且言人之脈亂無常者﹐何也﹖正以二陽髒者﹐心肺也﹐在鬲上爲陽曰二火。三陰髒者﹐脾肝腎也﹐在鬲下爲陰曰三水。惟二火不能勝三水﹐是以水火相擊﹐脈亂無常也。子以脾病爲肺病﹐豈以脈亂之故而誤言歟﹖若夫所謂四肢懈惰者﹐正以脾主四肢﹐而脾之精气不行於四肢也。喘咳者﹐正以腎不能主水﹐水气並歸於胃也。喘咳則血泄者﹐正以咳則气急﹐則血不行於經而泄於外也。此本傷脾﹐而子以爲傷肺﹐由其失於狂見﹐而不引比類﹐知之不明故耳。試以傷肺言之﹐肺經受傷﹐土气被竊﹐故脾不能守﹐而胃不能淸。肺經經脈之气﹐不爲所使﹐其眞髒已壞﹐經脈旁絕﹐肺爲髒長﹐五臟气泄﹐不爲衂而出於鼻﹐則爲嘔而出於口﹐比之傷脾﹐大不同也。子今所言﹐譬如天地不分其形理﹐白黑不辧其眞僞﹐是失也﹐吾之過也。吾以爲子曾知此﹐故不告子﹐今子不知﹐非吾不告之故乎﹖子當明引比類從容等篇大義觀之﹐則診病必易輕﹐名曰診輕﹐吾向所謂至道之要﹐正謂此哉﹗】

【張志聰曰﹕此承上文﹐復申明腎之精水﹐貫乎地中而上通於天也。夫地居人之下﹐大气舉之﹐無所馮依﹐而水天運轉於地之外﹐然復通貫於地之中﹐上與天气相交﹐而爲雲爲雨﹐是以風勝則地動﹐濕勝則地泥。於此有人者﹐言卽於此腎臟﹐而有人病四肢懈墮諸證也。此何物者﹐言如此之病﹐當以何物比類也。夫四肢懈墮﹐脾土病也。喘咳者﹐水气並於陽明也。血泄者﹐脈急血無所行也。粗工之所用砭石而病愈者﹐治在經脈也。故子之所能亦多知治經脈之法。若夫一臟之精气﹐貫通於中土﹐上乘於肺金﹐則子與此病之大義失之矣﹐是以聖人之治病﹐循陰陽之法度﹐引物比類﹐譬以鴻飛亦衝於天﹐蓋鴻乃水鳥或漸於幹﹐或漸於陸而衝於天﹐是鴻之有序而漸進於上﹐猶在下之精水﹐通貫於地中﹐而上交於天﹐猶人之腎精﹐中貫於脾胃﹐而上合於肺也。故聖人察造化之冥冥﹐循水天之上下﹐又何必僅守其經乎﹖夫肌肉腠理主气分﹐經脈之中主血分﹐脾土之气﹐通會乎肌腠﹐陽明之气﹐循行於脈中。脾气外絕者﹐不行於肌腠也。脾與胃以膜相運﹐雌雄相合﹐去胃外歸陽明者﹐去中胃而外歸陽明之經也。二火者﹐心之君火﹐心主包絡之相火﹐三水者﹐太陰所至爲濕生﹐終爲注雨﹐是地之水濕也。太陽之上﹐寒水主之﹐通天之寒水也﹐腎爲水髒﹐天一之癸水也。夫三水太盛﹐則火不能勝之﹐是以脈亂無常。蓋心主血﹐心主包絡主脈﹐水並於脈中﹐而君主之陽不能勝﹐故脈亂而血妄行也。四肢懈墮者﹐脾土之精气﹐不行於肌腠也。喘咳者﹐下焦之水气﹐並於陽明之經包。血泄者﹐水气並於脈中﹐則脈急而無所循行﹐故血妄行而下泄也。若夫以爲傷肺者﹐由失其比類之義而以狂論也。不援物比類﹐是以知之不明也。蓋言腎精之上交於肺者﹐必由中上而上也。今反乘於脈中﹐故君相之火傷也。上章論三陽並至而精水絕﹐此言三水盛而火不能勝﹐天地水火陰陽之气﹐宜和平而不宜偏勝者也。水邪之直傷於肺者﹐由上崩而水泛也。脾气不守土壞﹐而不能制其水矣。胃气不淸﹐水邪之入於胃矣。胃气傷﹐故經气不爲使。眞髒者﹐脾腎之髒眞也。壞決者﹐土壞而水決也。胃主經脈﹐水入於胃﹐是以經脈旁絕。五臟﹐主藏精者也。上分王於四髒﹐土气不守﹐是以五臟之津液﹐皆爲之漏泄﹐與《傷寒論》之所謂脾气孤弱﹐五液注下之義相同。水在胃則嘔﹐在肺則衂﹐此水邪直傷於胃肺﹐與鴻漸之循序而衝天者﹐不相類也。按下焦之精水﹐上通於肺者﹐無滲入於脾土﹐土之濕气上蒸而爲云﹐肺之天气下降而爲雨﹐乃地天之交泰也。上論脾气歸於陽明﹐以致水隨气而亦走於經脈﹐此言脾气不守﹐眞髒壞決﹐致水邪直上﹐二者皆失天地自然之道也。無形者﹐气也。理者﹐皮膚臟腑之文理﹐乃無形之气﹐通會於中﹐有形之水﹐滲灌於內﹐猶地之有理路﹐水气通灌於中﹐故掘地而得泉也。是以人之形身﹐譬如天有無形之气﹐地有無形之理﹐水隨气而滲灌於中﹐復上交於天也。幹爲金﹐白者﹐金之色﹐黑者﹐水之色也。吾以子知之﹐故不告子﹐子止以經脈之上下篇而論﹐是與黑白之理相去遠矣。與吾所論窈冥之道﹐失之過矣。今明引比類從容﹐是謂至道﹐其於經脈之論宜輕﹐而重在天之大道﹐是以名曰診輕。按以上二篇﹐論天地之道﹐合人之水火陰陽﹐以人之陰陽不和﹐復證天地之道。】

疏五過論篇第七十七

【馬蒔曰﹕疏﹐陳也。內有五過﹐故名篇。】

【張志聰曰﹕五者在內五中之情﹐而外見於色脈。】

黃帝曰﹕嗚呼遠哉﹗閔閔乎若視深淵﹐若迎浮雲。視深淵尙可測﹐迎浮雲莫知其際。聖人之術﹐爲萬民式。論裁志意﹐必有法則﹐循經守數﹐按循醫事﹐爲萬民副。故事有五過四徳﹐汝知之乎﹖雷公避席再拜曰﹕臣年幼小﹐蒙愚以惑﹐不聞五過與四徳﹐比類形名﹐虛引其經﹐心無所對。

【王冰曰﹕嗚呼遠哉﹗嘆至道之無極也。閔閔乎﹐言妙用之不窮也。深淵淸澄﹐見之必定﹐故可測。浮雲縹寓﹐際不守常﹐故莫知。愼五過則敬順四時之徳气矣。然徳者道之用﹐生之主﹐故不可不敬順之也。蓋天降徳气﹐人賴而生﹐主气抱神﹐上通於天﹐未經師授﹐心匪生知﹐功業微薄﹐故卑辭也。】

【馬蒔曰﹕此帝以五過四徳告公﹐而公以未聞爲對也。】

【張志聰曰﹕此論診道﹐亦當合於天道也。夫人之气爲陽﹐精水爲陰﹔衛爲陽﹐營血爲陰。陰陽和平﹐而後血气乃行﹐經脈乃勻﹐故當先度其志意之得失﹐飲食居處﹐陰陽喜怒﹐然後察其色脈﹐斯得萬舉萬全﹐而無過失之咎。視深淵尙可測﹐迎浮雲莫知其極﹐言天道之難明也。惟聖人從容得之﹐施於仁術﹐垂於後世﹐爲萬民式。副﹐功也。四徳﹐謂天之四時﹐有生長收藏之徳化。如不知四時陰陽逆從之理﹐是謂四失矣。】

帝曰﹕凡未診病者﹐必問嘗貴後賤﹐𨿽不中邪﹐病從內生﹐名曰脫營。嘗富後貧﹐名曰失精。五气畱連﹐病有所並﹐醫工診之﹐不在臟腑﹐不變軀形﹐診之而疑﹐不知病名。身體日減﹐气虛無精﹐病深無气﹐灑灑然時驚。病深者﹐以其外耗於衛﹐內奪於榮。良工所失﹐不知病情﹐此亦治之一過也。凡欲診病者﹐必問飲食居處。暴樂暴苦﹐始樂後苦﹐皆傷精气﹐精气竭絕﹐形體毀沮﹔暴怒傷陰﹐暴喜傷陽﹐厥气上行﹐滿脈去形。愚醫治之﹐不知補瀉﹐不知病情﹐精華日脫﹐邪气乃並﹐此治之二過也。善爲脈者﹐必以比類奇恆從容知之﹐爲工而不知道﹐此診之不足貴﹐此治之三過也。診有三常﹐必問貴賤﹐封君敗傷﹐及欲侯王﹐故貴脫勢﹐𨿽不中邪﹐精神內傷﹐身必敗亡。始富後貧﹐𨿽不傷邪﹐皮焦筋屈﹐痿躄爲攣﹐醫不能嚴﹐不能動神﹐外爲柔弱﹐亂至失常﹐病不能移﹐則醫事不行﹐此治之四過也。凡診者必知終始﹐有知余緒﹐切脈問名﹐當合男女﹐離絕菀結﹐憂恐喜怒﹐五臟空虛﹐血气離守﹐工不能知﹐何術之語。常富大傷﹐斬筋絕脈﹐身體復行﹐令澤不息﹐故傷敗結畱﹐薄歸陽﹐膿積寒炅﹐粗工治之﹐亟刺陰陽﹐身體解散﹐四肢轉筋﹐死日有期。醫不能明﹐不問所發﹐惟言死日﹐亦爲粗工﹐此治之五過也。凡此五者﹐皆受術不通﹐人事不明也。故曰﹐聖人之治病也﹐必知天地陰陽﹐四時經紀﹐五臟六腑﹐雌雄表裏﹐刺灸砭石﹐毒藥所主。從容人事﹐以明經道﹐貴賤貧富﹐各異品理﹐問年少長勇怯之理﹐審於分部﹐知病本始﹐八正九候﹐診必副矣。【中﹐去聲﹐下同。樂﹐並音洛。菀﹑郁同。解﹑懈同。少﹐長﹐並去聲。】

【王冰曰﹕脫營者﹐神屈故也。貴之尊榮﹐賤之屈辱﹐心懷眷慕﹐志結憂惶﹐故𨿽不中邪﹐而病從內生﹐血脈虛減﹐故名曰脫營。富而從欲﹐貧奪丰財﹐內結憂煎﹐外悲過物﹐然則心從想慕﹐神隨往計﹐榮衛之道﹐閉以遲畱﹐气血不行﹐積並爲病﹐故名曰失精。此病初由想戀所爲﹐故未居臟腑﹐事因情念所起﹐故不變軀形﹐醫不悉之﹐故診而疑也。次則气血相逼﹐形肉消爍﹐故身體日減。陰陽應象大論曰﹕气歸精﹐精食气。今气虛不化﹐精無所滋故也。及病气深﹐穀气盡﹐陽气內薄﹐故惡寒而驚。灑灑﹐寒貌。病深者﹐由血爲憂煎﹐气隨悲減﹐故外耗於衛﹐內奪於營也。失﹐謂失問其所始也。蓋以飲食居處有不同﹐故必問之也。喜則气緩﹐悲則气消﹐然悲哀動中者﹐竭絕而失生﹐故精气竭絕﹐形體殘毀﹐心神沮喪矣。怒則气逆﹐故傷陰﹐喜則气緩﹐故傷陽。厥﹐气逆也﹐逆气上行﹐滿於經絡﹐則神气殫散﹐去離形骸矣。愚醫不知喜怒哀樂之殊情﹐槪爲補瀉而同貫﹐則五臟精華之气日脫﹐邪气渾濁而乃並於正眞之气矣。奇恆﹐謂气候奇異於恆常之候也。從容謂分別髒气虛實﹐脈見髙下﹐幾相似也。如示從容論曰﹕脾虛浮似肺﹐腎小浮似脾﹐肝急沈散似腎。此皆工之所宜﹐從容分別而得者。至於貴則形樂志樂﹐賤則形苦志苦﹐苦樂殊貫﹐故先問也。封君敗傷﹐降君之位封公卿也。及欲侯王﹐謂情慕尊貴而妄爲不已也。精神內傷﹐身必敗亡﹐乃憂惶煎迫﹐怫結所爲也。皮焦筋屈﹐痿躄爲孿﹐以五臟气畱連病有所並而爲是也。嚴﹐謂戒所以禁非也。動﹐所以令從命也。外爲柔弱﹐言委隨而順從也。然戒不足以禁非﹐動不足以從令﹐委隨任物﹐亂失天常﹐病且不移﹐何醫之有﹖終始﹐謂气色也。脈要精微論曰﹕知外者終而始之﹐明知五气色象﹐終而復始也。余緒﹐謂病發端之餘緒也。切﹐謂以指按脈也。問名﹐謂問病証之名也。男子陽气多而左脈大爲順﹐女子陰气多而右脈大爲順﹐故宜以候﹐常先合之。離﹐謂離間親愛。絕﹐謂絕念所懷。菀﹐謂菀積思慮。結﹐謂結固餘怨。夫間親愛者魂遊﹐絕所懷者意喪﹐積所慮者神勞﹐結餘怨者志苦。憂愁者閉塞而不行﹐恐懼者蕩殫而失守﹐盛忿者迷惑而不治﹐喜樂者殫散而不藏。由是八者﹐故五臟空虛﹐血气離守﹐工不思曉﹐又何言哉﹖斬筋絕脈﹐言非分之過損也。身體𨿽以復舊而行﹐且令津液不爲滋息也。何者﹖精气減耗也。澤者﹐液也。陽﹐謂諸陽脈之六腑﹐今非分傷敗筋脈之气﹐血气內結﹐畱而不去﹐薄於陽脈﹐則化爲膿﹐久積腹中﹐則外爲寒熱﹐粗工不知寒熱爲膿積所生﹐以爲常熱之疾﹐槪施其法﹐數刺陰陽經脈﹐气奪病甚﹐故身體解散而不用﹐四肢廢運而轉筋。如是故知死日有期也。矢診不備三常﹐療不愼五過﹐不求余緒﹐不問持身﹐亦爲粗略之醫。有是五者﹐但可名受術之徒﹐烏足以通悟精微之理﹖以人間之事﹐尙懵然也。觀聖人之治病﹐備識如此﹐工宜勉之﹗】

【馬蒔曰﹕此帝示以五過﹐而末卽聖人之治病者勉之也。人有嘗貴後賤﹐眷念故位﹐𨿽不中邪﹐病從內生。營气者﹐陰气也﹐陰气已脫﹐名曰脫營。亦有嘗富後貧﹐悲傷故物﹐名曰脫精。五气者﹐五臟之精气也。畱連並病﹐二者得病之初﹐臟腑難據﹐軀形不變﹐醫診而疑﹐不知病名﹐不敢妄擬。旣而身體日減﹐气虛無精﹐漸至病深無气﹐陽衰畏寒﹐覺灑灑然有時而驚﹐病深如此﹐以其外衛內營﹐俱已耗奪故也。此治病者之一過也。凡欲診病者﹐必同昔今﹐飲食居處﹐苦樂素暴﹐先後皆能致傷精气﹐精气竭絕則形體毀沮﹐且怒則气逆﹐故暴怒傷陰﹐喜則气緩﹐故暴喜傷陽﹐陰陽受傷﹐厥逆气上﹐故脈滿形脫。愚醫不諳補瀉之法﹐罔知得病之情﹐使彼精華日脫﹐邪气日並﹐此治病者之二過也。古經有比類奇恆從容諸篇﹐皆至道之要﹐如前示從容論者﹐其大略也。善爲脈者﹐知之爲工﹐而不善脈者﹐不知爲失﹐此治病者之三過也。世有貴者﹐有賤者﹐有封君敗傷及希至王侯者﹐診脈當用此三常之法。彼故貴脫勢與始富後貧之士﹐本皆不中邪也﹐內必傷其精神﹐外必敗其身體﹐皮焦筋屈﹐痿躄爲攣﹐醫須力禁其非﹐嚴以制之﹐今旣不能嚴﹐以動其神气﹐又從而順之﹐以亂其常性﹐所以病不能移﹐而此工醫事﹐亦未能行也。此治病者之四過也。凡診者五色生克﹐必分終始﹐病勢相因﹐必知余緒﹐又必切其脤體﹐問其病名﹐合其男女﹐凡離絕菀結﹐憂恐喜怒﹐致使五臟空虛﹐血气離守﹐此皆內傷之證候也。工不能知﹐奚取其術﹖況病人者﹐嘗富大傷﹐筋若斬而脈若絕﹐身體𨿽行﹐而津液無絕息﹐故敗結歸陽﹐積成膿血﹐發爲寒熱﹐彼粗工亟刺陰陽﹐適使身體四肢解散轉筋﹐去此不遠。當此之時﹐惟言死日﹐眞陋工也。此治病者之五過也。若此者﹐正以受業不通﹐不明人事故耳。思昔聖人之治病也則不然。上知天道﹐下知藥石﹐中知人事﹐所以診病之下﹐能副萬民之望也。】

【張志聰曰﹕此病生於志意而不因於外邪也。夫嘗貴後賤﹐嘗富後貧﹐則傷其志意﹐故𨿽不中邪﹐而病從內生。夫脾藏營﹐營捨意﹐腎藏精﹐精舍志﹐是以志意失而精營脫也。五气畱連﹐謂五臟之神气畱郁於內﹐而不得疏達。並者﹐謂並病於五臟也。五臟之气﹐外合於皮肉筋骨﹐是以身體日減﹐气虛無精﹐病深無气﹐言气生於精﹐精生於气﹐精气之並傷也。灑灑﹐消索貌。蓋以爲久嘗之富貴﹐不意失之﹐故時驚也。此病不在臟腑﹐不在軀形﹐精气日虛﹐營衛日耗﹐卽有良工﹐不知因名﹐此治之一過也。夫味歸形﹐气歸精﹐味傷形﹐气傷精﹐熱傷气﹐寒傷形。樂者必過於溫飽﹐苦者必失於饑寒﹐是以飲食失節﹐寒溫失宜﹐皆傷精气。精气竭絕則形體毀沮矣。喜怒不中﹐則陰陽不和﹐而厥气上行﹐脈滿去形。蓋身半以上爲陽﹐身半以下爲陰﹐肌腠气分爲陽﹐經脈血分爲陰﹐陰陽和平﹐則營衛血气﹐上下循環﹐外內出入﹐如暴喜傷陽﹐則气並於陽而爲厥逆﹐暴怒傷陰﹐則血並於陰而爲脈滿。蓋肌形之血气﹐並於脈中﹐故謂滿脈去形也。盛者瀉之﹐不足者補之。愚醫治之不知補瀉﹐不知病情﹐致使精華日脫﹐陰陽寒熱之邪气相並﹐此治之二過也。夫行奇恆之法﹐以太陰始﹐五臟相通﹐移皆有次﹐神轉而不回者也。病則各逆傳其所勝﹐回則不轉﹐乃失其相生之機。故善爲脈者﹐必以比類奇恆從容得之﹐爲工不知﹐治之三過也。夫比類者﹐言候五臟脈气之順逆﹐以比類奇恆之脈﹐或順或逆也。工以診脈之順逆﹐不必比類奇恆﹐故曰﹐此診之不足貴。故善診者﹐當先察其精气神﹐而後切其血脈也。封君敗傷﹐故貴脫勢﹐及欲侯王而不可得﹐此憂患緣於內﹐是以精神內傷。《靈樞經》曰﹕憂恐忿怒傷气。是三者皆不能守而失其常矣。始富後貧則傷其志意﹐志意者﹐所以禦精神﹐收魂魄﹐適寒溫﹐和喜怒者也。是故營衛調﹐志意和則筋骨健彊﹐腠理致密。故傷其志意﹐則精神不能內守﹐外爲筋骨攣躄之病﹐營衛不調﹐腠理不密﹐故外爲柔弱﹐而三者亦失其常矣。嚴﹐窮究也。動神﹐謂運動其神。移者﹐移精變气也。《靈樞》終始篇曰﹕謹奉天道﹐請言終始。終始者﹐經脈爲紀﹐持其脈口人迎﹐以知陰陽有餘不足﹐平與不平﹐天道畢矣。所謂平人者不病﹐不病者﹐脈口人迎應四時也。上下相應而俱往來也﹐六經之脈﹐不結動也﹐本末之寒溫之相守司也﹐形肉血气必相稱也﹐是謂平人。少气者﹐脈口人迎俱小而不稱尺寸也。如是者則陰陽俱不足﹐補陽則陰竭﹐瀉陰則陽脫﹐如是者可將以甘藥﹐不可飲以至劑﹐如此者弗灸﹐不已者因而瀉之﹐則五臟气壞矣。人迎一盛病在足少陽﹐一盛而躁病在手少陽﹐人迎二盛病在足太陽二一盛而躁病在手太陽﹐人迎三盛病在足陽明﹐三盛而躁病在手陽明﹐人迎四盛且大且數﹐名曰溢陽﹐溢陽爲外格。脈口一盛病在足厥陰﹐一盛而躁在手心主。脈口二盛病在足少陰﹐二盛而躁在手少陰﹐脈口三盛病在足太陰﹐三盛而躁在手太陰﹐脈口四盛且大且數者﹐名曰溢陰﹐溢陰爲內關。人迎與脈口俱盛四倍以上﹐命曰關格﹐關格者與之短期。故凡診者﹐必知終始。余緒﹐謂更知灸刺補瀉之緒端。當合男女﹐謂鍼刺之要﹐男內女外。堅拒勿出﹐謹守勿內﹐是謂得气也。左爲人迎而主血﹐右爲气口而主气。離絕者﹐言陰陽血气﹐各有左右之分別也。是以血气皆病﹐則气郁於右而血結於左。蓋因憂恐傷右部之肺腎﹐喜怒傷左部之心肝﹐以致五臟空虛﹐血气各離其所守之本位﹐工不知人迎气口有陰陽气血之分﹐又何術之語哉﹖夫病在左而及於右﹐陰陽血气之相乘也。天一生水﹐腎水生肝木﹐肝木生心火﹐腎主藏精﹐肝主藏血﹐心主生血﹐故左三部皆主血而爲陰。地二生火﹐命門相火生脾土﹐脾土生肺金﹐火乃先天元气﹐脾胃主生气﹐肺主周身之气﹐故右三部主气而爲陽。如病在陰者久﹐則陰病極而歸於陽﹐病在陽者久﹐則陽病極而歸於陰。故終始篇曰﹕病先起於陰者﹐先治其陰而後治其陽。病先起於陽者﹐先治其陽而後治其陰。此左右陰陽之相乘﹐而醫之又不可不知也。如嘗富而一旦喪其資斧﹐則大傷其神魂﹐是以心主之脈﹐肝主之筋﹐有若斬絕﹐此傷左之血脈也。然右關之脾臟未傷﹐故身體尙復能行令命也。澤﹐液也。謂肺腎所主之精气未傷﹐而尙生長之不息也。然病𨿽先起於陰﹐久則將及於陽﹐故傷敗心肝之血而結於左﹐則畱薄於气分﹐而復歸於陽﹐左右血气皆傷﹐而膿積寒炅也。《靈樞經》曰﹕夫癰疽之生﹐膿血之成也﹐不從天下﹐不從地出﹐結微之所生也。又曰﹕寒气化爲熱﹐熱勝則腐肉而爲膿。此因傷陰而畱薄歸陽﹐是以膿積於陰陽寒熱之間。夫陰陽血气俱傷﹐補陽則陰竭﹐瀉陰則陽脫﹐如是者止可飲以甘藥﹐而不宜灸刺﹐粗工不知亟刺陰陽﹐以致身體解散﹐則脾气傷矣。四肢轉筋﹐則胃气絕矣。夫脾胃者﹐五臟之生原﹐生气已絕﹐喪無日矣。卽有良醫﹐不明陰陽相乘之道﹐不問受病所發之因﹐止知陰陽壞而與之死期﹐此亦爲粗工﹐蓋不能謇其因而施救治之法也。凡此五者﹐皆發於五中而不因於外感。醫者﹐當知天地陰陽之气﹐日用事物之常﹐莫不各有當然之理﹐順之則志意和調﹐逆之則苛疾暴起﹐此皆受術不通﹐人事不明﹐致有五者之責。故診脈之道﹐當外合天地陰陽四時經紀﹐內通五臟六腑雌雄表裏﹐或宜於灸刺砭石﹐或當用藥石所主﹐從容人事以明經道﹐審貴賤貧富之情﹐察少長勇怯之理﹐脈各有分部﹐病發有原始﹐候四時八正之气﹐明三部九候之理﹐診道始備而必副矣。】

治病之道﹐气內爲寶。循求其理﹐求之不得﹐過在表裏。守數據治﹐無失兪理。能行此術﹐終身不殆。不知兪理﹐五臟菀熟﹐癰發六腑。診病不審﹐是謂失常。謹守此治﹐與經相明﹐上經下經﹐揆度陰陽﹐奇恆五中﹐決以明堂﹐審於終始﹐可以橫行。

【王冰曰﹕凡治病之道﹐必在於形气之內求有過者﹐是爲聖人之寶也。求之不得﹐則以臟腑之气陰陽表裏而察之。守數﹐謂血气多少及刺深淺之數也。據治﹐謂據穴兪所治之旨而用之也。但守數據治而用之﹐則不失穴兪之理矣。熟﹐熱也。五臟積熱﹐六腑受之﹐陽熱相薄﹐熱之所過﹐則爲癰矣。失常﹐謂失經常正用之道也。與經相明﹐謂前气內循求兪會之理也。上經言气之通天﹐下經言病之變化。此二經揆度陰陽之气﹐奇恆五中﹐皆決於明堂之部分也。揆度者﹐度病之深淺也。奇恆者﹐言奇病也。五中者﹐謂五臟之气色也。夫明堂者﹐所以視萬物﹐別白黑﹐審長短﹐故曰決以明堂也。審於終始者﹐謂審察五色囚王終而復始也。夫道循如是﹐應用不窮﹐萬舉萬當﹐故可以橫行於世矣。】

【馬蒔曰﹕此言治病之道﹐以气爲寶﹐又求之表裏兪理經旨气色﹐可以橫行天下矣。人身之中﹐惟气而已。宗气者﹐大气也。猶天地之有太極也﹐衛气者﹐陽气也﹐猶太極之動而生陽也。營气者﹐陰气也﹐猶太極之靜而生陰也。天地間惟气以爲升降﹐而水則從气者也。故天包水﹐水承地﹐而一元之气﹐升降於太虛之中﹐水不得而與也。故潮之往來﹐特隨气耳﹐非潮自能然也。人身亦惟以气爲主﹐而血則猶水﹐不可以血卽爲气也。彼謂血卽爲營昔﹐非經旨也。《靈樞》營衛生會篇謂﹕營气化血﹐以奉生身﹐則營气始能化血﹐焉可以血爲營耶﹖帝知此義﹐乃總指而示之曰﹐治病之道﹐气內爲寶﹐眞萬世醫旨之格言也。循求其理﹐卽所論之義是也。或求之不得﹐則求之諸經表裏之病脈﹐求之諸經表裏之兪穴肉理﹐斯爲上術也。然上經下經﹐中有揆度陰陽奇恆五中諸篇﹐無不悉知大義﹐又卽明堂部位五色生克休旺明之﹐則此醫者可以橫行天下矣。】

【張志聰曰﹕此論鍼刺之道﹐當以內气爲寶﹐循求其脈理﹐求之不得﹐其病在表裏之气分矣。《鍼經》曰﹕在外者皮膚爲陽﹐筋骨爲陰。蓋鍼刺之道﹐取皮脈肉筋骨之病而刺之﹐故求之兪理不得﹐其過在表裏之皮肉筋骨矣。守數﹐謂血气之多少及刺淺深之數也。《鍼經》曰﹕刺之害中而不去則泄精﹐不中而去則致气。泄精則病益甚而恇﹐致气則生癰瘍。又曰﹕疾淺鍼深﹐內傷良肉﹐皮膚爲癰。病深鍼淺﹐病气不瀉﹐支大爲膿。夫在內者﹐五臟爲陰﹐六腑爲陽﹐謂菀熱在內﹐而癰發於在外之皮肉間也。診病不審﹐謂不審病者之情﹐故爲失常。上經言气之通於天﹐下經言病之變化。揆者﹐方切求之﹐言切求其脈理也。度者﹐得其病處以四時度之也。奇恆之病﹐發於五中﹐五臟之色﹐見於明堂﹐審其臟腑經脈之始﹐三陰三陽已絕之終﹐謹守此法﹐則無往而非道矣。】古今圖書集成醫部全錄卷四十五

徵四失論篇第七十八

【馬蒔曰﹕內有四失﹐故名篇。】

黃帝在明堂﹐雷公侍坐。黃帝曰﹕夫子所通書受事眾多矣﹐試言得失之意﹐所以得之﹐所以失之。雷公對曰﹕循經受業﹐皆言十全﹐其時有過失者﹐願聞其事解也。帝曰﹕子年少智未及耶﹖將言以雜合耶﹖夫經脈十二﹐絡脈三百六十五﹐此皆人之所明知﹐工之所循用也。所以不十全者﹐精神不專﹐志意不理﹐外內相失﹐故時疑殆。【少﹐去聲。】

【王冰曰﹕外﹐謂色。內﹐謂脈也。精神不專於循用﹐志意不從於條理﹐所謂粗略﹐揆度失常﹐故色脈相失而時自疑殆也。】

【馬蒔曰﹕此公以醫事不能十全者﹐由於精神志意之未及也。十全者﹐卽上文全十之義也。】

【張志聰曰﹕謂持診之道﹐謹守神志﹐始得其情﹐無有過失﹐方爲十全。雜合﹐言不專一也。持診者﹐當守其精神﹐調其志意﹐內得於心而外應於手。如失此精神志意﹐故時殆而不能十全。】

診不知陰陽逆從之理﹐此治之一失也。受師不卒﹐妄作雜術﹐謬言爲道﹐更名自功﹐妄用砭石﹐後遺身咎﹐此治之二失也。不識貧富貴賤之居﹑生之薄厚﹑形之寒溫﹐不適飲食之宜﹐不別人之勇怯﹐不知比類﹐足以自亂﹐不足以自明﹐此治之三失也。診病不問其始憂患﹐飲食之失節﹐起居之過度﹐或傷於毒﹐不先言此﹐卒持寸口﹐何病能中﹖妄言作名﹐爲粗所窮﹐此治之四失也。是以世人之語者﹐馳千里之外﹐不明尺寸之論﹐診無人事治數之道﹐從容之葆﹐坐持寸口﹐診不中五脈﹐百病所起﹐始以自怨﹐遺師其咎。是故治不能循理﹐棄術於市﹐妄治時愈﹐愚心自得。嗚呼﹗窈窈冥冥﹐孰知其道﹖道之大者﹐擬於天地﹐配於四海﹐汝不知道之諭受﹐以明爲晦。【中﹐並去聲。葆﹐同保。】

【王冰曰﹕脈要精微論曰﹕冬至四十五日﹐陽气微上﹐陰气微下﹐夏至四十五日﹐陰气微上﹐陽气微下﹐陰陽有時﹐與脈爲期。又曰﹕微妙在脈﹐不可不察﹐察之有紀﹐從陰陽始。由此故診不知陰陽逆從之理﹐爲一失矣。不終師術﹐惟妄是爲﹐易古變常﹐自功循己﹐遺身之咎﹐爲二失也。貧賤者勞﹐富貴者俠﹐俠則邪不能傷﹐易傷以勞﹐勞則易傷以邪﹐其於勞也﹐則富者處貴者之半﹐其於邪也﹐則貧者居賤者之半﹐例率如此。又勇者難感﹐怯者易傷﹐二者不同﹐蓋以其神气有壯弱也。觀其貧賤富貴之義﹐則生之薄厚﹐形之寒溫﹐飲食之宜﹐理可知矣。不知比類﹐用必乖違﹐適足以汨亂心緒﹐豈通明之可望乎﹖故爲三失也。憂謂憂懼﹐患謂患難。飲食失節﹐言甚飽也。起居過度﹐言潰耗也。或傷於毒﹐謂病不可拘於臟腑相乘之法而爲療也。卒持寸口﹐謂不先持寸口之脈和平與不和平也。然工巧不備四術﹐故診不能中病之形名﹐是合經而妄作粗略﹐故爲四失也。夫工之得失﹐卽爲世人之毀譽﹐𨿽千里之外可至也。然其不明尺寸之論診﹐當以何事而見知於人耶﹖治﹐王也。葆﹐平也。言診數當王之气髙下﹐而爲比類之原本﹐使不能深學道術﹐而致診差違﹐不中五脈﹐百病之所始﹐徒申怨謗之詞﹐遺過咎於師氏也。夫不能修學至理﹐乃衒賣於市廛﹐是謂棄術於市。或百慮而一得﹐何自功之有耶﹖窈窈冥冥﹐言元遠也。至道元遠﹐誰得知之﹖擬於天地﹐言髙下之不可量也。配於四海﹐言深廣之不可測也。然不能曉諭於道﹐則受明道而成暗昧也。】

【馬蒔曰﹕此正以四失示公﹐而戒其不可以明爲晦也。第一失者﹐不知陰陽逆順之理也。凡陰陽逆順之理﹐非止一端﹐左手人迎爲陽﹐春夏洪大爲順﹐沈細爲逆﹐右手气口爲陰﹐秋冬沈細爲順﹐洪大爲逆﹐男子左手脈大爲順﹐女子右手脈大爲順﹐外感陽病﹐見陽脈爲順﹐陰脈爲逆﹐陰病見陽脈爲順﹐陰脈爲逆﹐內傷陽病﹐見陽脈爲順﹐陰脈爲逆﹐陰病見陰脈爲順﹐陽脈爲逆。又色見上下左右﹐各在其要﹐上爲逆﹐下爲從。女子右爲逆﹐左爲從﹐男子左爲逆﹐右爲從也。第二失者﹐不受師術之正﹐妄效雜術之邪﹐以非爲是﹐苟用砭石也。第三失者﹐不適病人之情﹐不明比類之義也。第四失者﹐不究始時致病之由﹐妄持寸口之脈﹐不中病情﹐僞指病名也。是以世人之言﹐遠馳千里之外﹐至於尺寸之切﹐人事治數之道﹐從容和保之術﹐全未知之。𨿽輕持寸口而診不中﹐百病隨起﹐始以自怨﹐並咎於師﹐晚矣。此所謂治不循理﹐術棄於市﹐偶有所愈﹐愚心方且自得﹐是數者皆本明之道﹐而使之自晦也﹐見亦左矣。】

【張志聰曰﹕陰陽之理﹐有順有逆﹐診者不知﹐治之失也。鍼砭之道﹐必得師傳﹐忌務雜術﹐若自詡功能﹐必遺身咎。夫用鍼之道﹐當適人貧富貴賤之所居﹐則知形志之苦樂矣。薄厚﹐謂肌肉之厚薄。《鍼經》曰﹕肌肉瘦者易於脫气﹐易損於血﹐刺此者淺而疾之。年質壯大﹐血气充盈﹐皮革堅固﹐因加以邪﹐刺此者深而畱之。膏者其肉淖﹐而粗理者身寒﹐細理者身熱﹐脂者其肉堅﹐細理者熱﹐粗理者寒﹐此形之寒溫也。又曰﹕已飽勿刺﹐已刺勿飽﹐已饑勿刺﹐已刺勿饑﹐已渴勿刺﹐已刺勿渴﹐已醉勿刺﹐已刺勿醉﹐故當適飲食之所宜。勇者謂壯士﹐眞骨堅肉﹐緩節監監然﹐刺此者深而畱之﹐多益其數。怯者謂嬰兒﹐其肉脆血少气弱。刺此者以毫鍼淺刺而疾發﹐日再可也。比類者﹐比類天地陰陽日月星辰之道﹐不明此道﹐足以自亂﹐此治之三失也。若持診之道﹐不得人之志意苦樂﹐飲食起居﹐或偏傷於五气五味之毒﹐不審問而失言此數者﹐卒持寸口﹐何病能中﹖妄言作名醫﹐反爲粗工所窮﹐此治之四失也。然世人多誇大其語﹐而不明寸尺之微﹐失寸尺之毫釐﹐而有千里之謬﹐蓋人之日用事物﹐飲食起居﹐莫不有理﹐如失其和平﹐皆能爲病﹐診無人事之審﹐是忽近而圖遠也。葆﹐寶同。言治診之道﹐惟天理人事之爲葆也。夫不明五脈百病之診﹐此皆受師不卒﹐更自爲功﹐精神不專﹐志意不理﹐如棄術於巿﹐招眾人之所怨惡也。設妄治之而或有時愈﹐庸愚之心以爲自得﹐此亦行險以僥幸耳﹐豈眞學問之功哉﹖窈窈冥冥﹐天之道也。復嘆其診治之道﹐若視深淵﹐若迎浮雲﹐視深淵尙可測﹐迎浮雲莫知其極﹐言道大之難明也。四海﹐謂地居水之中﹐天運於地之外。夫天有日月星辰之晦明﹐人有晝夜出入之血气﹐如不受師之傳諭﹐不明道之體原﹐是以天道之明而爲晦矣。】

陰陽類論篇第七十九

【馬蒔曰﹕首節有陰陽之類﹐故名篇。】

【張志聰曰﹕謂三陰三陽之各有類聚﹐因以名篇。】

孟春始至﹐黃帝燕坐﹐臨觀八極﹐正八風之气﹐而問雷公曰﹕陰陽之類﹐經脈之道﹐五中所主﹐何髒最貴﹖雷公對曰﹕春﹐甲乙﹐靑﹐中主肝﹐治七十二日﹐是脈之主時﹐臣以其髒最貴。帝曰﹕卻念上下經﹐陰陽從容﹐子所言貴﹐最其下也。

【王冰曰﹕孟春始至﹐謂立春之日也。觀八極﹐謂視八方遠際之色。正八風﹐謂候八方所至之風﹐朝會於太乙者也。五中﹐謂五臟。東方甲乙﹐春气主之﹐靑色內通於肝﹐故曰靑中主肝也。然五行之气﹐各王七十二日﹐五積而乘之﹐則終一歲之數三百六十日﹐故云治七十二日也。夫四時之气﹐以春爲始﹐五臟之應﹐肝臟合之﹐公故以其髒爲最貴。從容﹐謂安緩比類也。帝念《脈經》上下篇陰陽比類形气不以肝臟爲貴﹐最其下也。】

【馬蒔曰﹕此雷公以陰陽諸經﹐惟肝爲貴﹐而帝則非之也。陰陽者﹐陰經陽經也。五中者﹐古經篇名。公言春主甲乙﹐其色靑﹐內主於肝﹐肝治七十二日﹐是肝脈主時爲一歲之首﹐其髒宜爲最貴。帝言卽念上下經有陰陽從容諸篇﹐則爲最下者也。】

【張志聰曰﹕此論經脈之道﹐五中所主﹐五臟之气﹐合於三陰三陽﹐三陰三陽之气﹐上通於天道也。夫天道者﹐昭昭爲陽﹐冥冥爲陰﹐春夏爲開﹐秋冬爲闔﹐寒暑往來爲樞﹐其合於人也﹐三陽爲陽﹐三陰爲陰﹐太陰太陽爲開﹐陽明厥陰爲闔﹐少陰少陽爲樞。肺主气而上合昭昭﹐腎主水而下合冥冥﹐蓋在天四時之气﹐通於人之陰陽﹐陰陽之气﹐內合五臟﹐五臟之气﹐外見於經脈﹐非經脈之主時也。故帝責其最下。何髒最貴者﹐意謂肺主气﹐腎主水﹐以二髒合天道之最貴也。】

雷公致齋七日﹐旦復侍坐。帝曰﹕三陽爲經﹐二陽爲維﹐一陽爲遊部﹐此知五臟終始。三陽爲表﹐二陰爲裏﹐一陰至絕作朔晦﹐卻具合以正其理。

【王冰曰﹕經謂經綸﹐所以濟成務﹐維謂維持﹐所以系天眞﹐遊謂遊行﹐部謂身形部分也。故主气者濟成務。化谷者系天眞﹐主色者散布精微﹐遊行諸部也。觀其經綸維系遊部之義﹐則五臟之終始可知矣。三陽太陽﹐二陰少陰也﹐少陰與太陽爲表裏﹐故曰三陽爲表﹐二陰爲裏。一陰厥陰﹐厥猶盡也﹐以陰盡爲義也。徵其气王則朔﹐適言其气盡則晦﹐旣見其朔﹐又當其晦﹐故曰一陰至絕作朔晦也。然徵彼俱盡之陰﹐合此發生之木﹐以正應五行之理﹐而無替循環﹐故云卻具合以正其理也。】

【馬蒔曰﹕此言六經爲人身之表裏﹐而其意似以太陽太陰爲貴也。三陽者﹐足太陽膀胱經也﹐從目內眥上頭分爲四道﹐下項並正別脈上下六道﹐以行於背﹐爲人身之大經。二陽者﹐足陽明胃經也﹐從鼻起下咽分爲四道﹐並正別脈六道﹐上下行腹﹐爲人身之維系。一陽者﹐足少陽膽經也﹐起自外眥絡頭分爲四道﹐下缺盆並正別脈六道﹐上下爲人身之遊行諸部者也。曰經﹐曰維﹐曰遊部﹐此可以知五臟終始﹐賴此三經以爲之表也。故三陽爲之表﹐則二陰爲之裏﹐二陰者﹐足少陰腎經也。二陽爲之表﹐則三陰爲之裏。三陰者足太陰脾經也。一陽爲之表﹐則一陰爲之裏﹐一陰者﹐足厥陰肝經也。《靈樞》陰陽系日月篇云﹕亥爲左足之厥陰﹐戌爲右足之厥陰﹐兩陰俱盡﹐故曰厥陰。厥者﹐盡也﹐而應之者戌亥﹐則一陰幾於絕矣。豈知一陰至絕而有復作之理﹖朔晦相生之妙具於其中。蓋陰盡爲晦﹐陰生爲朔﹐气盡爲晦﹐气生爲朔﹐旣見其晦﹐又見其朔﹐厥陰之絕而復作﹐合當以彼晦朔之妙﹐而正厥陰之理也。】

【張志聰曰﹕七日取七日來復﹐天道運轉之義。三陽者﹐天之道也﹐在天爲至陽﹐應於四時﹐有春夏之開﹐秋冬之闔﹐寒暑往來之樞﹐合之於人﹐太陽主開而爲經﹐陽明主闔而爲維﹐少陽主樞而爲遊部﹐以此而知五臟之終始﹐蓋因天之四時﹐以應肝木之主歲首﹐腎水之主歲終也。夫經者徑也﹐維者絡也﹐周天二十八宿而一面七星﹐四七二十八星﹐房昴爲緯﹐虛張爲經﹐是故房至畢爲陽﹐昴至星爲陰﹐是天之陽而又分陰陽也。太陽主開而爲陽﹐故三陽爲經﹐陽明主闔而爲陰﹐故二陽爲維﹐是人之陽而又分陰陽也。遊部者﹐遊行於外內陰陽之間﹐外內皆有所居之部署。三陽者﹐太陽也﹐乃至陽之气而主表。二陰者﹐少陰也﹐乃至陰之气而主裏。一陰者﹐厥陰也﹐厥陰爲陰中之少陽﹐乃陰盡而陽生﹐是以一陰至絕作晦朔﹐觀之卻具合陽生於陰﹐陰陽消長之理。夫月始生﹐則人之血气始精﹐衛气始行﹐月廓滿﹐則血气實﹐肌肉堅﹐月廓空﹐則肌肉減﹐經絡虛﹐衛气去﹐形獨居。是人之肌肉衛气﹐隨月之消長﹐從陰而復生長於外也。是以一陰絕而復生﹐猶月之晦而始朔。上節論陰陽之經緯﹐以知五臟之始終﹐此以月之晦朔﹐以應人之表裏陰陽生長虛實﹐蓋月行一月而一周天也。】

雷公曰﹕受業未能明。帝曰﹕所謂三陽者﹐太陽爲經。三陽脈至手太陰﹐弦浮而不沈﹐決以度﹐察以心﹐合之陰陽之論。所謂二陽者陽明也﹐至手太陰弦而沈急不鼓﹐炅至以病﹐皆死。一陽者少陽也﹐至手太陰上連人迎﹐弦急懸不絕﹐此少陽之病也﹐專陰則死。三陰者﹐六經之所主也﹐交於太陰﹐伏鼓不浮﹐上空志心。二陰至肺﹐其气歸膀胱﹐外連脾胃。一陰獨至﹐經絕气浮不鼓﹐鉤而滑。此六脈者﹐乍陰乍陽﹐交屬相並﹐繆通五臟﹐合於陰陽﹐先至爲主﹐後至爲客。

【王冰曰﹕未能明言﹐未明气候之應兌也。太陽者﹐陽气盛大也。太陰﹐謂寸口脈气所行。太陽之脈﹐洪大以長﹐今弦浮不沈﹐則當約以四時髙下之度而斷決之﹐察以五臟異同之候而參合之﹐以應陰陽之論﹐知其臧否。兩陽合明﹐故曰﹐二陽者陽明也。鼓﹐謂鼓動。陽明之脈﹐浮大而短﹐今弦而沈急不鼓者﹐是陰气勝陽﹐木來乘土也。然陰气勝陽﹐木來乘土﹐而反熱病至者﹐是陽气之衰敗也﹐猶燈之焰﹐欲滅反明﹐故皆死。一陽者﹐少陽也﹐陽气未大﹐故門少陽。入迎﹐謂結喉兩旁同身寸之一寸五分﹐脈動應手者也。弦謂陽之脈﹐今急懸不絕﹐是經气不足﹐故曰﹐少陽之病也。懸﹐謂如懸物之動搖。專﹐獨也﹐言其獨有陰气而無陽气則死。三陰者﹐太陰也﹐諸脈皆至手太陰者何耶﹖以是六經之主故也。六經﹐謂三陰三陽之經脈﹐所以至手太陰者何﹐以肺朝百脈之气﹐皆交會於气口也。脈伏鼓擊而不上浮者﹐是心气不足﹐故上控引於心而爲病也。楊上善云﹕肺脈浮濇﹐此謂平也﹐今見伏鼓﹐是腎脈也。足少陰脈﹐貫脊屬腎﹐上入肺中﹐從肺出絡心﹐肺气下入腎志﹐上入心神也。二陰﹐謂足少陰腎之脈別行者﹐入跟中以上至股內後廉﹐貫脊屬腎絡膀胱﹐其直行者﹐從腎上貫肝鬲﹐入肺中﹐故上至於肺﹐其气歸於膀胱﹐外連於脾胃。若一陰獨至﹐肺經气內絕﹐則气浮不鼓於手﹐若經不內絕﹐則鉤而滑也。陰見陽脈﹐陽見陰脈﹐故云乍陰乍陽也。所以然者﹐以气交會故爾。當審比類以知陰陽也。夫脈气乍陰見陽﹐乍陽見陰﹐何以別之﹖當以先至爲主﹐後至爲客也。至﹐謂至寸口也。】

【馬蒔曰﹕此言六經之脈﹐皆會於寸口﹐而可以決死生也。所謂三陽者﹐卽前太陽也﹐其脈會於手太陰肺經之寸口太淵穴。夫太陽之脈﹐洪大以長﹐今弦浮而不沈﹐當決以四時髙下之度﹐察以心神推悟之機﹐合以陰陽篇中之論而吉凶之可也。所謂二陽者﹐卽前陽明也﹐其脈亦至於手太陰肺經之寸口。夫陽明之脈﹐浮大而短﹐今弦而沈﹐不復振鼓﹐是陰气勝也﹐候熱來已病﹐陰气來乘陽土也﹐此皆死脈死證也。所謂一陽者﹐卽前少陽也﹐其脈亦至於手太陰肺經之寸口﹐而又上連於人迎之動脈﹐卽胃經穴名也。在結喉兩旁一寸半動脈應手。據六節髒象論《靈樞》禁服五味四時气等篇﹐其脈見於左手寸部。夫弦爲少陽之脈﹐今急懸太甚而不絕﹐是經气不足﹐乃少陽之爲病也。懸者﹐如懸物之搖動也﹐然此乃陽部見陽脈而猶有可生﹐若專有陰脈來現則死矣。所謂三陰者在手﹐則爲手太陰肺經也﹐爲手足六經之所王﹐正以百脈朝會﹐皆交於手太陰經也。夫太陰之脈﹐浮濇爲本﹐今見伏脈﹐又似鼓不浮﹐是腎脈幹肺也。腎之神爲志﹐肺虛則腎虛﹐其志亦空虛無依耳。曰上空者﹐蓋腎神上薄也。曰志心者﹐志𨿽腎之神﹐而實心之所之之謂也。所謂二陰者﹐卽前足少陰腎經也﹐其脈亦至於肺之寸口。所謂一陰者﹐卽前足厥陰肝經也﹐一陰亦至於肺經之寸口。夫厥陰之脈﹐弦弱而長﹐今獨至肺經﹐其經气若絕﹐則脈气浮而不鼓﹐或未絕﹐則鉤而兼滑﹐尙有陽气在也。此六脈者﹐或陰脈見陽﹐或陽脈見陰﹐正乍陰乍陽也。蓋由陰陽之气﹐交相連屬﹐互爲合並﹐紕繆通貫於五臟之間﹐其气相合故也。然以何脈爲主﹖何脈爲客﹖須知先至者爲主﹐後至者爲客。陽脈先至﹐陰脈後至﹐則陽爲主而陰爲客﹐陰脈先至﹐陽脈後至﹐則陰爲主而陽爲客﹐此乃診法之要耳。】

【張志聰曰﹕此言太陽之气﹐在表而合於天﹐在上而應於日﹐與手太陰少陰之相合也。手太陰者﹐肺也﹐肺主表而主天﹐心乃君火之陽以應日。太陽之气生於水中﹐肺主气而發原於腎﹐是以三陽脈至於手太陰﹐則陰陽相合﹐皆從陰而樞出於陽也。弦者﹐樞脈也。浮而不沈者﹐太陽太陰之主開也。決﹐判斷也﹐以此而察度之﹐以心合之﹐正合於陰陽之類論。蓋太陽主表﹐肺主皮毛﹐應天气之包乎地之外﹐是太陽與手太陰之同類也。太陽之气﹐坎中之滿也﹐少陰與太陽標本相合﹐故心爲陽中之太陽﹐猶日之隨天气而繞地環轉﹐是太陽與手少陰之同類也。故以此察其陰陽﹐斷其行度﹐正合於陰陽之論。陰陽類論﹐論天之道也。若二陽與手太陰少陰之手相類也﹐二陽者﹐陽明也﹐陽明主闔﹐至手太陰弦而沈急不鼓者﹐太陰之開﹐反從陽明之闔﹐不能鼓動而外出也。是以炅至而爲陽明太陰之病者皆死。蓋太陰之气﹐主開而反沈﹐是天气之不運行矣。陽明主淸涼之金气﹐反爲炅熱所傷﹐是以二气皆死﹐乃陰陽類而不相合者也。炅者﹐日中之火气也。此言陽明之气﹐不與天气相合﹐而亦不與太陽之相合也。夫一陽與手太陰之不相類也﹐一陽者﹐少陽也﹐少陽主樞﹐樞者從陰而出於陽﹐從陽而入於陰﹐外內出入之無息者也。如至手太陰﹐上連人迎﹐弦急不絕者﹐少陽惟從太陰之開﹐而不能樞轉復入﹐此少陽爲太陰之所病也。如專於陰而不能樞出於陽﹐是少陽之气絕於內矣。三陰者﹐五臟六經之所主也﹐五臟內合五行﹐五行者﹐木火土金水火地之陰陽也。太陰者﹐脾土也。三陰之气﹐交於太陰﹐猶六气之歸於地中﹐燥勝則地幹﹐暑勝則地熱﹐風勝則地動﹐濕勝則地泥﹐寒勝則地裂﹐火勝則地固﹐故脈伏鼓而不浮﹐乃六气伏鼓於地中而不浮於外﹐是以上空志心﹐謂不及於心腎也。二陰者﹐少陰也﹐少陰主水﹐二陰至肺者﹐肺腎之相合也。其气歸膀胱者﹐陰陽雌雄之相應也。外連脾胃者﹐水津通貫於地中也。上節言太陰之土气﹐不及於心腎﹐此言二陰之气﹐上通於天﹐下歸於泉﹐中復通貫於地中。蓋言少陰之气﹐與手足太陰足太陽陽明之相類也。一陰者﹐厥陰也﹐厥陰爲陰中之生陽﹐是以經絕者﹐陰脈之伏於內也。气浮者﹐生陽之气浮於外也。不鼓者﹐厥陰之主闔也。不鉤者﹐厥陰主相火而非心火也。滑者﹐陰陽經气外內出入之相搏也。此承上文而言二陰之气﹐與肺臟脾胃膀胱相通﹐是少陰之有類聚也。厥陰﹐乃陰中之少陽﹐爲一陰之獨使。故曰一陰獨至﹐謂一陰之無類聚也。六脈﹐手足三陰之六脈也。乍陰乍陽者﹐謂陰中有陽﹐或陰或陽之交至也。交屬相並﹐繆通五臟﹐合於陰陽者﹐謂六經之气屬陰屬陽﹐交相合並﹐互通五臟﹐五臟之气﹐合於五行之陰陽也。然心腎二髒﹐並主少陰﹐脾肺二髒﹐並主太陰﹐肝與包絡﹐並主厥陰﹐原無手經足經之別﹐不過以先至爲主﹐後至爲客。如心之陽脈先至﹐卽以心爲主而腎爲客﹐腎之陰脈先至﹐卽以腎爲主而心爲客。乍陰乍陽﹐或先或後﹐各有主客之類合也。前三陽爲經節論陽中有陰﹐此論陰中有陽。】

雷公曰﹕臣悉盡意受傳經脈﹐頌得從容之道﹐以合從容﹐不知陰陽﹐不知雌雄。帝曰﹕三陽爲父﹐二陽爲衛﹐一陽爲紀。三陰爲母﹐二陰爲雌﹐一陰爲獨使。

【王冰曰﹕公言臣所頌今從容之妙道﹐以合上古從容而比類形名﹐猶不知陰陽尊卑之次﹐不知雌雄殊目之義﹐請言其旨﹐以明著至教﹐陰陽雌雄相輸應也。父﹐所以督濟羣小﹐言髙尊也。衛﹐所以卻禦諸邪﹐言扶生也。紀﹐所以綱紀形气﹐言其平也。母﹐所以育養諸子﹐言滋生也。雌者陰之目﹐一陰之髒﹐外合三焦﹐三焦主謁導諸气﹐名爲使者﹐故云獨使也。】

【馬蒔曰﹕此卽六經而示以陰陽雌雄之義也。三陽者﹐卽太陽也﹐太陽爲表之經﹐覆庇羣生﹐尊猶父也。二陽者﹐卽陽明也。陽明爲表之維﹐捍衛諸部﹐所以爲衛也。一陽者﹐卽少陽也﹐少陽爲表之遊部﹐布絡諸經﹐所以爲紀也。三陰者﹐卽太陰也﹐太陰爲裏之經﹐長養諸經﹐尊猶母也。二陰者﹐卽少陰也﹐少陰爲裏之維﹐生由此始﹐所以爲雌也。一陰者﹐卽厥陰也﹐厥陰爲裏之遊部﹐將軍謀慮﹐所以爲獨使也。】

【張志聰曰﹕公言得從容之道﹐以合於天道﹐不復知有陰陽雌雄之類論也。帝言三陰三陽之外內﹐而各有雌雄之相類也。三陽爲父﹐太陽之爲幹也。三陰爲母﹐太陰之爲坤也。二陽爲衛﹐陽明之气﹐主衛於外也。二陰爲雌﹐少陰之爲裏也。一陽爲紀﹐少陽爲出入遊部之紀綱﹐一陰爲獨使﹐謂厥陰爲外內陰陽之獨使﹐比蓋言三與三類﹐二與二頻﹐一與一類﹐各有內外雌雄之相合也。】

二陽一陰﹐陽明主病﹐不勝一陰﹐脈軟而動﹐九竅皆沈。

【王冰曰﹕一陰﹐厥陰﹐肝木气也。二陽﹐陽明﹐胃土气也。木土相薄﹐故陽明主病也。木伐其土﹐土不勝木﹐故云不勝一陰。脈軟而動者﹐耎爲胃气﹐動謂木形﹐土木相持﹐則胃气不轉﹐故九竅沈滯而不通利也。】

【馬蒔曰﹕此言胃肝爲病者﹐肝勝而胃負也。二陽者﹐足陽明胃經也。一陰者﹐足厥陰肝經也。胃經主病而肝來侮之﹐則木能克土﹐胃不能勝肝也。據其脈當耎而動﹐軟者﹐病在胃而胃气未絕也。動者﹐木气王而正來侮土也。故胃气不轉﹐則九竅皆沈滯而不通矣。此乃主負客勝者也。】

【張志聰曰﹕此承上文而言二陽爲衛而主外又不同厥陰之主闔也。二陽一陰者﹐陽明與厥陰之類聚也。二陽爲衛﹐是陽明主病當在外﹐不勝一陰者﹐不能勝厥陰之闔也﹐脈軟而動者﹐陽欲外出而無力也。陽明主生津液﹐九竅爲水注之气﹐陽明不能外出﹐是以九竅之气皆沈。閔士先曰﹕陰陽之有開闔樞者﹐乃陰中有陽﹐陽中有陰﹐開者類開﹐闔者類闔也。三陽爲父﹐三陰爲母者﹐謂陽主外而陰主內﹐各有外內雌雄之相類也。】

三陽一陰﹐太陽脈勝﹐一陰不能止﹐內亂五臟﹐外爲驚駭。

【王冰曰﹕三陽足太陽之气﹐故曰太陽勝也。木生火﹐金盛陽燔木﹐木復受之﹐陽气洪盛﹐內爲狂熱﹐故內亂五臟也。肝主驚駭﹐故外形驚駭之狀也。】

【馬蒔曰﹕此言膀胱與肝爲病者﹐膀胱勝而肝負也。三陽者﹐足太陽膀胱經也。一陰者﹐足厥陰肝經也。膀胱主病﹐而肝來侮之﹐則木來乘水﹐當是時膀胱爲表﹐肝爲裏﹐膀胱邪盛﹐有自表之裏之勢﹐肝經不得而止之﹐致使內亂五臟之神﹐外有驚駭之狀。】

【張志聰曰﹕此陰陽類而開闔之不合也。三陽主開﹐一陰主闔﹐二气類聚而太陽脈勝﹐是一陰不能止其開﹐則內亂五臟﹐外爲驚駭。蓋三陰之气﹐繆通五臟﹐陰不能內守而從陽外出﹐是以五臟內亂。經云﹕東方肝木﹐其病發驚駭。上節論陰陽類而陽不勝其陰﹐此論陰陽類而陰不勝其陽。】

二陰二陽﹐病在肺﹐少陽脈沈﹐勝肺傷脾﹐外傷四肢。二陰二陽皆交至﹐病在腎﹐罵詈妄行﹐巓疾爲狂。

【王冰曰﹕二陰﹐謂手少陰心之脈也。二陽﹐亦胃脈也。心胃合病﹐邪上下並﹐故內傷脾﹐外傷肺也。所以然者﹐胃爲脾腑﹐心火勝金故爾。脾主四肢﹐故脾傷則外傷於四肢矣。少陰脈謂手掌後同身寸之五分﹐當小指神門之脈也。二陰﹐謂腎水之髒也。二陽﹐謂胃土之腑也。土气刑水﹐故交至而病在腎也。以腎水不勝﹐故胃盛而巓疾爲狂。】

【馬蒔曰﹕此言手經心與大腸與病者﹐心勝而大腸負﹐足經腎與胃爲病者﹐胃勝而腎負也。二陰者﹐在手則爲少陰心經﹐在足則爲少陰腎經也。二陽者﹐在手則爲陽明大腸經﹐在足則爲陽明胃經也。試以心與大腸爲病者言之﹕心有病而大腸乘之﹐則金來侮火﹐火當克金﹐故病在肺﹐肺與大腸爲表裏也。其手少陰心經之脈本宜洪也﹐而今有病﹐則虛而爲沈矣。旣以勝肺﹐又且傷脾﹐蓋脾乃火之子﹐母虛則子傷也。脾主四肢﹐脾傷則四肢亦傷矣。此乃主勝客負者也。又以腎與胃經爲病者言之﹕腎經有病而胃髒乘之﹐其病交甚﹐然土能克水﹐病終歸腎﹐故水衰則火盛﹐罵詈妄行﹐巓疾與狂之病作矣。巓疾者﹐火上升也。狂者﹐陰不勝陽也。】

【張志聰曰﹕此二陰二陽相類而爲病也。夫腎精之上通於肺者﹐從脾土而上升﹐若鴻漸之衝於天也。二陰二陽相類﹐而病在肺者﹐腎水從陽明而直乘於肺﹐是以肺反病也。少陰脈沈﹐是心腎不交矣。水不濟火﹐則火熱炎上而勝肺﹐水不灌於土中﹐則土燥而脾气損傷﹐外傷四肢﹐蓋土受水津之濕﹐而後能灌漑於四旁。皆交至者﹐言二陰二陽之經气﹐交屬相並﹐而上至於陽明也。病在腎者﹐謂腎气病而精液少﹐其虛气反上奔也。病气傳於陽明﹐是以罵詈妄行﹐巓疾爲狂。上節論精水行於脈外﹐此論腎气上逆於脈中。】

二陰一陽﹐病出於腎﹐陰气客遊於心脘﹐下空竅堤﹐閉塞不通﹐四肢別離。

【王冰曰﹕一陽謂手少陽三焦心主火之腑也。水上干火﹐故火病出於腎﹐陰气客遊於心也。何者﹖腎之脈﹐從腎上貫肝隔﹐入肺中﹐其支別者﹐從肺中出絡心﹐注胸中﹐故如是也。然空竅陰客上游﹐胃不能制﹐是土气衰﹐故脘下空竅皆不通也。堤者﹐謂如堤堰不容泄漏﹐胃脈循足心脈絡手﹐故四肢如別離而不用也。】

【馬蒔曰﹕此言腎與三焦爲病者﹐腎勝而三焦負也。二陰者﹐足少陰腎經也。一陽者﹐手少陽三焦也。腎與三焦爲病﹐則腎屬水﹐三焦屬火﹐三焦與心包絡爲表裏﹐其病出於腎脈﹐而少陰之气﹐客遊於心脘之下﹐水來侮火也。蓋腎脈之所行也。然陰气上游﹐胃不能制﹐腸胃空竅﹐陰气爲堤﹐閉塞不通。腎脈循足三焦之脈在手﹐故四肢別離不用也。】

【張志聰曰﹕夫水從中土而上交於肺﹐復隨天气而運行於上下四旁。二陰謂少陰所主之兩腎﹐一陽乃腎臟所生之少陽﹐空竅謂汗空﹐乃肺主之毛竅﹐如水不隨气﹐而運行於膚表﹐則空竅閉塞不通矣。堤﹐所以防水者也。水不滲入於土中之理路﹐則堤閉塞不通﹐而四肢不能受气於中上矣。此緣腎臟病而津液少﹐不能滲灌於脾肺﹐其虛气反從少陽而客遊於心下也。愚按隨太陽之气而運行於膚表者﹐膀胱之水也﹐故表汗出於太陽膀胱者﹐州都之官﹐津液藏焉。气化則出﹐是水液之運行於上﹐受天气而復降於下也。又曰﹕津液當還入胃中﹐是津液生於胃腑水谷之精﹐復還入胃中﹐而上交於肺﹐是汗液皆由气化而出﹐非止溲也。其滲於中土而上交於肺者﹐腎臟之精水也。故曰﹐腎者﹐至陰也。至陰者﹐盛水也。肺者﹐太陰也。少陰者﹐冬脈也。故其本在腎﹐其末在肺﹐皆積水也。此少陰之水﹐上交於手足之太陰﹐而外通於皮腠也。至於腎臟膀胱﹐上與心交者﹐乃標本相合﹐上下之互交者也。能明乎天地陰陽之道﹐斯爲神智上工﹐若止求之脈證﹐帝所謂粗工耳。】

一陰一陽代絕﹐比陰气至心﹐上下無常﹐出入不知﹐喉咽漧燥﹐病在土脾。

【王冰曰﹕一陰厥陰脈﹐一陽少陽脈﹐並木之气也。代絕者﹐動而中止也。以其代絕﹐故爲病也。木气生火﹐故病生而陰气至心也。若受納不知其味﹐竅瀉不知其度﹐而喉咽漧燥者﹐喉嚨之後屬咽爲膽之使﹐故病則喉咽漧燥﹐𨿽病在脾土之中﹐蓋由肝膽之所爲爾。】

【馬蒔曰﹕此言肝膽爲病者﹐其气必至心﹐而其病必及脾也。一陰者﹐足厥陰肝經也。一陽者﹐足少陽膽經也。代絕者﹐脈之動而中止也。肝膽爲病﹐脈當代絕﹐其厥陰之气﹐必至於心﹐正以心爲木之子耳。然肝膽之气﹐上至頭首﹐下至腰足﹐中至腹脇﹐故病發上下無常處也。至於物有所出﹐不知其度﹐口有所入﹐不知其味﹐喉咽漧燥﹐此皆病之在脾者也。何也﹖木來克土也。】

【張志聰曰﹕此復申明腎水之上通脾肺者﹐隨陰中之生陽而出也。一陰﹐厥陰也﹐一陽﹐少陽也﹐乃陰中之生陽也。若一陰一陽之气代絕﹐則水不能隨之上升﹐止陰气自至於心下。上下無常者﹐或上或下也。古者以腹中和小便利爲知﹐出入不知﹐謂脾肺燥而不能出灌於四肢﹐不利於小便也。是以水液不能上交於肺﹐則喉咽漧燥矣。不能滲灌於中土﹐則土燥而脾病矣。上節論陰气隱少陽而客遊於心下﹐此言少陽絕而陰气自上至心﹐皆主腎液﹐不能通貫於脾肺。】

二陽三陰﹐至陰皆在﹐陰不過陽﹐陽气不能止陰。陰陽並絕﹐浮爲血瘕﹐沈爲膿胕。陰陽皆壯﹐下至陰陽﹐上合昭昭﹐下合冥冥。診決死生之期﹐遂合歲首。

【王冰曰﹕二陽陽明﹐三陰手太陰至陰脾也。故曰﹐至陰皆在也。然陰气不能過越於陽﹐陽气不能制心﹐今陰陽相薄﹐故脈並絕斷而不相連續也。脈浮爲陽气薄陰﹐故爲血瘕。脈沈爲陰气薄陽﹐故爲膿聚而胕爛也。若陰陽皆壯而相薄不已者﹐漸下至於陰陽之內爲大病矣。陰陽者﹐謂男子之陽道﹐女子之陰器﹐以其能盛受也。昭昭﹐謂陽明之上﹐冥冥﹐謂至陰之內﹐幽暗之所也。】

【馬蒔曰﹕此言胃肺脾經爲病者﹐陰陽離絕而諸病生死期至也。二陽者﹐足陽明胃經也。三陰者﹐手太陰肺經也。然脾亦屬足太陰﹐故曰至陰皆在也。至陰者﹐脾也﹐胃脾肺經爲病﹐則在陰經者﹐不能出過於陽以爲和﹐在陽經者﹐不能入止於陰以爲和﹐陰陽之气﹐並至阻絕﹐是以陽不入陰者﹐其脈爲浮﹐浮則內有血瘕之證。陰不出陽者﹐其脈爲沈﹐沈則外有膿胕之證也。積至陰陽各盛﹐則男子之病下至陽道﹐女子之病下至陰分﹐專爲大病﹐此乃上合昭昭至明可見之所﹐下合冥冥至暗難見之地﹐皆陰陽離絕所致也。如欲診死生之期﹐宜以歲首合之﹐如甲寅爲正月﹐則乙卯爲二月之類﹐其死在何月﹐可以其經而合之也。】

【張志聰曰﹕此復結陰陽類而各司開闔也。二陽者﹐陽明之主闔也。三陰者﹐太陰之主開也。脾爲陰中之至陰﹐至陰皆在者﹐言脾胃之气﹐皆在於中而爲開爲闔者﹐乃二陽三陰之气也。陰欲開而不能遇於陽之闔﹐陽欲闔而不能止其陰之開﹐陰陽之气不相和合﹐而陽與陰絕﹐陰與陽絕矣。如脈浮則病在脾而爲血瘕﹐沈則病在胃而爲膿胕﹐蓋陰陽之气不從﹐而血爲之病也。陰陽皆壯者﹐謂太陰之肺﹐少陰之心﹐太陽之陽﹐皆壯盛於上﹐而可上合昭昭之天﹐下至陰陽者﹐下至少陰之精﹐太陽之水皆壯盛於下﹐而可下合冥冥之泉。以天之道﹐診決死生之期﹐遂合四時之歲首﹐蓋言此遂可以肝脈應春﹐此總結人气之通於天道也。】

雷公曰﹕請問短期。黃帝不應﹐雷公復問。黃帝曰﹕在經論中。雷公曰﹕請聞短期。黃帝曰﹕冬三月之病﹐病合於陽者﹐至春正月脈有死徵﹐皆歸出春。冬三月之病﹐在理已盡﹐艸與柳葉皆殺﹐春陰陽皆絕﹐期在孟春。【《太素》末句無春字。】

【王冰曰﹕經論﹐上古經也。病合於陽﹐謂前陰合陽而爲病者也。𨿽正月脈有死徵﹐陽已發生﹐至王不死﹐故出春三月而至夏初也。裏謂二陰腎之气也。腎病而正月脈有死徵者﹐以枯艸盡﹐靑柳葉生出而皆死也。理﹐裏也。春陰陽皆絕﹐期在孟春者﹐謂立春之後﹐而脈陰陽皆懸絕﹐期死不出正月也。】

【馬蒔曰﹕比言冬病陽脈者﹐其人當死於春也。冬三月之病。病合於陽脈者﹐未必死於冬時﹐可至春正月間以延之。𨿽脈有死徵﹐亦皆歸於出春﹐微者﹐證也﹐外之證候未佳也。若冬三月之病﹐死證悉見﹐在理已盡﹐亦可延至地有艸柳有葉之時﹐其人始殺者﹐何也﹖有死徵而無死脈也。以物生而人死﹐故亦以殺名之。安使交春之初﹐陽脈亦絕﹐有同陰脈﹐止期在孟春而已﹐安能至此艸柳俱見之日乎﹖】

【張志聰曰﹕不應者﹐謂在經論中有之﹐責其卻念上下經﹐而不博覽於羣書也。經論乃上古所傳之經﹐聞謂願聞經中所論之短期﹐以下論上合昭昭﹐下合冥冥﹐遂合四時以決死生之期。冬三月之病﹐水之爲病也。病合於陽者﹐合病太陽之气也。至春正月有死徵之脈見﹐皆歸於所出之春气。蓋春气之本於冬﹐而陽气之生於水﹐陽气已病﹐復從春气外出﹐故死。理﹐謂土中之理路。上文言水病之合於陽者﹐隨太陽之气而外轉者也。此言在理已盡者﹐謂水之從地理而上通於天也。冬三月之病﹐水之病也。在理已盡者﹐水竭而不能通於地理也。故至艸與柳葉所生之時﹐而天地陰陽之气皆殺。夫春取楡柳之火﹐柳得先春之气者也。艸木得春气而生﹐人病感春气而死。陰陽之气﹐始於歲首﹐故交春而陰陽皆絕﹐期在孟春而死。】

春三丹之病曰陽殺﹐陰陽皆絕﹐期在艸幹。

【王冰曰﹕陽病不謂傷寒溫熱之病﹐謂非時病熱﹐脈洪盛數也。春三月陽气尙少﹐未當全盛而反病熱脈應夏气者﹐經云﹕脈不再見﹐夏脈當洪數﹐無陽外應﹐故必死於夏至也。以死於夏至陽气殺物之時﹐故云陽殺也。若不陽病﹐但陰陽之脈皆懸絕者死﹐在於霜降艸幹之時也。】

【馬蒔曰﹕比言春月爲病﹐陰不勝陽者死﹐陰陽皆絕者卽死也。春三月爲病者﹐正以其人秋冬奪於所用﹐陰气耗散﹐不能勝陽﹐故春𨿽非盛陽﹐交春卽病爲陽而死﹐名曰陽殺。若使其脈陰陽俱絕﹐則不能滿此三月而始死也。期在舊艸尙幹之時﹐卽應無望其艸生柳葉之日也。】

【張志聰曰﹕春三月﹐陽气正盛﹐病傷其气﹐故曰陽殺。陰陽者﹐謂木火之陽﹐厥陰少陰之所主﹐皆絕者﹐無生長之气也﹐故期在肅殺之時而死。】

夏三月之病至陰﹐不過十日﹐陰陽交﹐期在濂水。

【王冰曰﹕夏三月之病至陰﹐謂熱病也。評熱病論曰﹕溫病而汗出輒復熱﹐而脈躁疾﹐不爲汗衰﹐狂言不能食者﹐病名曰陰陽交。六月病暑﹐陰陽復交﹐二气相持﹐故乃死立秋之候也。】

【馬蒔曰﹕此言夏月病脾者易死﹐而陽脈有陰者期於秋也。夏三月陽气甚盛﹐脾衰病熱﹐是至陰有病也。至陰者﹐脾也﹐脾熱病則五臟危﹐土成數十﹐故不過十日而死耳。若其脈陽中有陰﹐是謂陰陽交也﹐則脾未全絕﹐期在七月水生之候﹐其水濂靜之日而死矣。】

【張志聰曰﹕陰謂歲半以下﹐陽气病傷﹐故交陰卽死。在夏之陰陽交病﹐病少陰之火也。濂水﹐水之淸也﹐在三秋之時。】

秋三月之病﹐三陽俱起﹐不治自己。陰陽交合者﹐立不能坐﹐坐不能起。三陽獨至﹐期在石水。二陰獨至﹐期在盛水。

【王冰曰﹕秋陽气衰﹐陰气漸出﹐陽不勝陰﹐故自已也。立不能坐﹐坐不能起者﹐以气不由其正用故爾。有陽無陰﹐故云獨至。著至教論曰﹕三陽獨至者﹐是三陽並至﹐由此則但有陽而無陰也。冬月水冰如石之時﹐故雲石水。火墓於戌冬﹐陽气微﹐故石水而死也。二陰獨至﹐亦謂並至而無陽也。盛水﹐謂雨雪皆解爲水之時則止﹐謂正月中气也。】

【馬蒔曰﹕此言秋時膀胱與腎爲病者﹐有證候脈體死期也。三陽者﹐足太陽膀胱經也。膀胱病脈俱起﹐則膀胱屬水﹐秋气屬金﹐金能生水﹐當不治自已也。若膀胱有陽病而見陰脈﹐有陰病而見陽脈﹐是陰陽相合﹐其證當行立坐臥俱不寧也。以金爲主﹐當善調之而愈。診其脈﹐惟有陽而無陰﹐是三陽之脈獨至也。當不死於秋而死於冬﹐期在石水而已。石水者﹐水凝如石之候也。若有腎脈來見﹐有陰而無陽﹐是二陰之脈獨至也﹐當不死於冬而死於春﹐期在盛水而已。盛水者﹐正月雨水之候也。】

【張志聰曰﹕秋三月﹐乃陽明主令﹐陽明者﹐兩陽合明﹐間於二陽之中﹐三陽俱起﹐是謂乾剛中正﹐勿藥有喜。七月八月﹐乃太陰主气。九月十月﹐乃陽明主气。至秋令而陰陽交合者﹐太陰陽明之合病也。太陰欲開﹐而不能勝陽明之闔﹐陽明欲闔﹐而不能止太陰之開﹐是以立不能坐﹐坐不能起。復總結太陽少陰爲水火陰陽之主﹐標本互合﹐陰陽气交﹐如三陽獨至﹐是有陽而無陰矣。二陰獨至﹐是有陰而無陽矣。石水﹐堅冰之時﹐孤陽而無陰气之和﹐又值水性堅凝﹐故死。盛水立春雨水之時﹐獨陰而無陽气之和﹐又值春陽外泄﹐故死也。】

方盛衰論篇第八十

【馬蒔曰﹕內有不足有餘虛實等義﹐皆所以較其盛衰也﹐故名篇。】

【張志聰曰﹕春時之陽气方盛﹐陰气方衰﹐秋時之陰气方盛﹐陽气方衰﹐此天气之盛衰也。少者之气方盛﹐老者之气方衰﹐此人气之盛衰也。】

雷公請問﹕气之多少﹐何者爲逆﹖何者爲從﹖黃帝答曰﹕陽從左﹐陰從右﹐老從上﹐少從下﹐是以春夏歸陽爲生﹐歸秋冬爲死。反之則歸秋冬爲生。是以气多少逆皆爲厥。

【王冰曰﹕陽气之多少皆從左﹐陰气之多少皆從右﹐從者爲順﹐反者爲逆。陰陽應象大論曰﹕左右者﹐陰陽之道路也。歸秋冬﹐謂反歸陰也。歸陰則順殺伐之气﹐故死﹐反之謂秋冬則歸陰爲生。若陽气之多少反從右﹐陰气之多少反從左﹐是爲不順﹐故曰气少多逆也。如是從左從右之不順者﹐皆爲厥。厥謂气逆﹐故曰﹐皆爲厥也。】

【馬蒔曰﹕此言气在左右老少四時皆有順逆﹐而逆之則爲厥也。气之屬陽者﹐在左爲順﹐气之屬陰者﹐在右爲順。老者谷衰﹐故在上爲順。少者欲甚﹐故在下爲順。是以春夏或病﹐或脈歸陽爲生﹐若陰病陰脈如秋冬者爲死﹐反之則秋冬歸陰爲生。若陽病陽脈如春夏者爲死。是以人之气有多少﹐逆之則皆能爲厥也。】

【張志聰曰﹕气之多少﹐問陰陽之气有多有少。逆者﹐謂四時老少之气﹐逆行從順也。夫四時之气﹐春夏爲陽﹐秋冬爲陰。陽從左者﹐謂春夏之气從左而行於右。陰從右者﹐謂秋冬之气從右而行於左。老者之气﹐從上而下﹐猶秋气之從上而方衰於下。少者之气﹐從下而上﹐猶春气之從下而方盛於上。是以春夏之气﹐歸於陽之從左而右﹐气之順也﹐故爲生气。歸於秋冬之從右而左﹐气之逆也﹐故爲死气。反之謂秋冬之气﹐歸於陰之從右而左爲生﹐歸於春夏之從左而右爲逆。是以气之無論多少﹐逆者皆爲厥也。此節總提四時老少之气﹐而先論其天气之順逆焉。】

問曰﹕有餘者厥邪﹖答曰﹕一上不下﹐寒厥到膝﹐少者秋冬死﹐老者秋冬生。气上不下﹐頭痛巓疾﹐求陽不得﹐求陰不審﹐五部隔無徵﹐若居曠野﹐若伏空室﹐綿綿乎屬不滿日。

【王冰曰﹕有餘者厥﹐言少之不順者爲逆﹐有餘者則成厥逆之病矣。夫一經之气﹐厥逆上而陽气不下者﹐何以別之﹖寒厥到膝是也。四肢者諸陽之本﹐當溫而反寒﹐上故曰寒厥也。秋冬謂歸陰則從右發生其病也。少者以陽气用事﹐故秋冬死。老者以陰气用事﹐故秋冬生。巓疾﹐頭首之疾也﹐謂之陽脈﹐又似陰盛﹐謂之陰脈﹐又似陽盛﹐故曰﹐求陽不得﹐求陰不審也。五部﹐謂五臟之部。隔﹐謂隔遠。無徵﹐猶言無可驗也。然求陽不得其熱﹐求陰不審是寒﹐五臟部分又隔遠而無可驗﹐故曰求陽不得﹐求陰不審﹐五部隔無徵也。夫知是者﹐乃從气久逆所作﹐非由陰陽寒熱之气所爲也。若居曠野﹐言心神散越﹐若伏空室﹐謂志意沈潛散越﹐以气逆而痛甚未止﹐沈潛以痛定而復恐再來也。綿綿乎﹐謂動息微也。身𨿽綿綿乎且存﹐然其心所屬望﹐將不得終其盡日也。故曰﹐屬不滿日也。】

【馬蒔曰﹕此言陰气有餘爲寒厥﹐老少之生死﹐系於時病証之難據﹐瀕於危也。按厥論言足經三陰之气﹐起於五指之裏﹐集於足下﹐而聚於膝上﹐故陰气勝﹐則從五指至膝上寒﹐但其寒不在外廉而在內廉耳。此曰﹐一上不下﹐寒厥到膝者有以也。然少者以陽气用事﹐而秋冬發爲寒厥﹐則陽衰之甚也﹐故曰死。老者以陰气用事﹐而秋冬發爲寒厥﹐則陰气未衰也﹐故曰生。且其爲病也﹐气上不下﹐故爲頭巓之病﹐而其證尢有可畏﹐謂之陽證﹐又似夫陰﹐謂之陰證﹐又似夫陽﹐眞求陽不得﹐求陰不審也。五臟部分﹐似隔遠而無可信驗﹐若是者﹐乃气逆日久所致也。病者﹐心神散越﹐若居曠野﹐以气逆而痛猶未止﹐志意沈潛﹐若伏空室﹐以痛定而復恐再來﹐其動息𨿽微﹐而此心屬望﹐若不能滿此一日也。其證如此﹐不亦有可畏哉﹗】

【張志聰曰﹕此問人气之逆﹐乃有餘者厥耶﹖一者﹐一陰之气也﹐一上不下﹐寒厥到膝﹐陰气自下而上﹐從井而至合也。陰气上行﹐秋冬之令也。故老者爲順﹐少者爲逆﹐此蓋以人之陰陽﹐而應天地之四時也。气者﹐一陽之气也﹐气上不下﹐頭痛巓疾﹐陽气自下而直上於巓頂也。愚謂此下當有少者春夏生﹐老者春夏死句﹐或簡脫耶﹖按此二節﹐論人之陰陽二气﹐自下而上﹐以應天之四時﹐年之老少﹐重在不下二字。蓋一日之中﹐一時之間﹐陰陽出入﹐上下循環﹐有四時老少之气﹐如上而不下﹐則爲厥逆﹐豈果寒厥到膝﹐而老者秋冬可生﹖蓋陰陽二气﹐上下相同﹐猶天之寒暑往來﹐四時之收藏生長。夫肌腠气分爲陽﹐經脈血分爲陰﹐陰气生於陽﹐陽气生於陰﹐故曰所出爲井者﹐陽气從陰而出於脈外之處爲井﹐所入爲合者﹐陰气從陽分而入於經脈之中﹐亦從井至合而與營血相會﹐故曰所入爲合。蓋自井至合﹐則五行之气已周﹐復散行而上也。試觀寒厥之病﹐始於肘膝﹐而不能回陽﹐則漸至額顱皆冷﹐此陰陽血气﹐生始出入之要道﹐學者不可不細加參求。夫老從上﹐少從下﹐此老幼百年之四時也。陽從左﹐陰從右﹐此天地一歲之四時也。朝則爲春﹐日中爲夏﹐日入爲秋﹐夜半爲冬﹐此一日之有四時也。是老者一歲之中有春夏﹐一日之中有春夏﹐少者一歲之中有秋冬﹐一日之中有秋冬。能順一歲一日之四時﹐則百歲之气皆順矣﹐豈老者止行秋冬之令﹐而少者單行春夏乎﹖此蓋以天之四時﹐合人之陰陽﹐以人之順逆﹐應天之四時﹐是以不明天地人參合之道﹐求陽而不得其气﹐求陰而不能審其微﹐以五部而候五時之气﹐若隔絕而無徵驗矣。夫四時之气﹐生於五方﹐人之形身﹐乃神气之屋宇﹐若居曠野﹐不知四時之气也﹐若伏空室﹐不知人之陰陽也﹐綿綿乎天道之細微也。屬﹐合也﹐不知天道之微﹐而欲合人之陰陽﹐尙不能滿一日之四時﹐而況能知百歲之陰陽乎﹖是以少气之厥﹐形之於夢﹐而合於四時﹐更見其微渺之極也。】

是以少气之厥﹐令人妄夢﹐其極至迷。三陽絕﹐三陰微﹐是爲少气﹐是以肺气虛﹐則使人夢見白物﹐見人斬血籍籍﹐得其時則夢見兵戰。腎气虛﹐則使人夢見舟船溺人﹐得其時則夢伏水中﹐若有畏恐。肝气虛﹐則夢見菌香生艸﹐得其時則夢伏樹下﹐不敢起。心气虛﹐則夢救火陽物﹐得其時則夢燔灼。脾气虛﹐則夢飲食不足﹐得其時則夢築垣蓋屋。此皆五臟气虛﹐陽气有餘﹐陰气不足﹐合之五診﹐調之陰陽﹐以在經脈。

【王冰曰﹕气之少有厥逆﹐則令人妄爲夢寐﹐其厥之盛極﹐則令人夢至迷亂。三陽之脈懸絕﹐三陰之診細微﹐是爲少气之候也。白﹐象金之色。斬者﹐金之用也。籍籍﹐夢死狀也。得時﹐謂秋三月也。金﹐爲兵革﹐故夢見兵戰。舟船溺人﹐皆水之用。腎象水﹐故夢形之。夢伏水中﹐冬三月也。菌香生艸﹐艸木之類也。肝合艸木﹐故夢見之。夢伏樹下﹐春三月也。心合火﹐故夢救火。陽物﹐亦火之類也。燔灼﹐夏三月也。脾納水穀﹐虛故夢飲食不足。得其時﹐謂辰戌丑未之月﹐各王十八日﹐築垣蓋屋﹐皆上之用也。腑者陽气﹐髒者陰气﹐《靈樞經》備有調陰陽﹐合五診﹐故引之曰﹐以在經脈也。經脈﹐則《靈樞》之篇目也。】

【馬蒔曰﹕此言陰气不足者爲熱厥﹐而五臟之妄夢爲徵也。少气之厥﹐气字當是陰字﹐上文言有餘者爲厥﹐乃陰气有餘﹐當爲寒厥﹐此言少陰之厥﹐乃陰气不足﹐當爲熱厥。惟其陰气之虛﹐令人妄夢昏迷﹐蓋以三陽之气阻絕﹐三陰之气甚微故也。是故五臟者﹐陰也﹐陰气虛則妄夢形。肺屬金﹐如肺气虛則夢見白物者﹐金之色也﹐見人斬血籍籍者﹐金之用也。籍籍﹐眾多也。若得秋之時﹐而金旺助肺﹐則衰猶未甚。夢見以兵相戰﹐其髒气實不安也。腎屬水﹐腎气虛則夢見舟船溺人﹐弱之甚也。如得冬之時﹐而水來助﹐腎衰猶未甚﹐則夢伏水中﹐若有畏恐﹐其髒气實不安也。肝主木﹐肝气虛則夢見菌香生艸﹐木之類也。若得春之時﹐而木來助﹐肝衰猶未甚﹐則夢見伏於樹下﹐不敢起﹐其臟器實不安也。心屬火﹐心气虛則夢見救火屬陽等物﹐火之象也。若得夏之時﹐而火來助﹐心衰猶未甚﹐則夢見燔灼﹐其髒气實不安也。脾屬土﹐脾气虛則夢見飲食不足﹐內虛之象也。如得四季之時而土來助﹐脾衰猶米甚﹐則夢築垣蓋屋﹐其髒气實不安也。此皆五臟气虛﹐陽气有餘﹐陰气不足﹐所以有是夢而成是厥也。當合之五診之法﹐調之陰陽之分﹐以察經脈之度﹐斯可以治此證耳。】

【張志聰曰﹕少气之厥﹐气虛而上逆也。夢者﹐魂魄神气之所遊蕩﹐是以上行其極而至迷。迷者﹐遠而迷也。夫有餘之厥﹐自下而上﹐少气之厥﹐令人妄夢而合四時﹐是四時之气﹐合五臟之神﹐五臟之陰陽﹐下行至足﹐陽气起於足五指之表﹐陰气起於足五指之裏﹐循足上行﹐見於經脈﹐應於四時。絕者﹐陽不與陰合也。五臟之陰气﹐不得陽气以和之﹐則三陰微而五臟之气少矣。斬血﹐刑傷也。籍籍﹐狼籍也。得其時﹐謂得其秋令之時﹐則夢見兵戰﹐蓋得時气之助而金气盛也。夢見舟船溺人﹐腎水之虛弱也﹐得冬令之水气﹐故夢伏水中﹐若有畏恐﹐腎志虛也。菌香﹐香蕈之小者﹐蓋𨿽有生气而無根。夢伏於樹下﹐得春令之木气也。不敢起者﹐𨿽得時气之助﹐而亦不能勝。救火﹐心气虛也。陽物﹐龍也﹐乃龍雷之火遊行也。得其時气之助﹐則君相二火並炎﹐故夢燔灼。脾气虛則夢取﹐故爲飲食不足﹐夢築垣蓋屋﹐得時令之土气也。凡此五臟气虛﹐乃陽气有餘﹐陰气不足﹐當合之五診﹐調之陰陽﹐以在經脈而合於四時。】

診有十度﹕度人脈﹐度髒﹐度肉﹐度筋﹐度兪度。陰陽气盡﹐人病自具。脈動無常﹐散陰頗陽。脈脫不具﹐診無常行。診必上下﹐度民君卿。受師不卒﹐使術不明。不察逆從﹐是爲妄行。持雌失雄﹐棄陰附陽。不知並合﹐診故不明。傳之後世﹐反論自章。

【王冰曰﹕度各有其二﹐故二五爲十度也。夫診備陰陽虛盛之理﹐則人病自具之。脈動無常數者﹐是陰散而陽頗調理也。若脈診脫略而不具備者﹐無以常行之診也。察候之﹐則當度量民及君卿三者﹐調養之殊異爾。何者﹖憂樂等分不同其秩故也。不明而授與人﹐反古之迹﹐自然章露。】

【馬蒔曰﹕此言診有十度之法﹐而失其法者﹐後遺身咎也。診本五度﹐而此曰十度﹐蓋脈髒肉筋兪左右相同﹐則謂之十度亦可也。有脈度﹐故《靈樞》有經脈﹑脈度等篇。有髒度﹐故《靈樞》有本髒﹑腸胃﹑平人絕谷等篇。有肉度﹐故《靈樞》有衛气失常等篇。有筋度﹐故《靈樞》有經筋篇。有兪度﹐故《素問》有气府﹑气穴﹐《靈樞》有本輸等篇。是皆各經陰陽之气﹐人身諸病無所不具﹐況人之脈動無常﹐陰頗似陽﹐故診亦無常。脈有貴賤﹐當診有上下﹐度民君卿﹐今醫工受師﹐不終其業﹐傳術不明其理﹐不察逆從﹐不守雌雄﹐不辧陰陽﹐不知並合﹐診之所以不明也。】

【張志聰曰﹕此言持診之道﹐四時五診之外﹐而更有十度也。度﹐度量也。十度者﹐度人脈﹑度髒﹑度肉﹑度筋﹑度兪﹑度陰陽气﹑度上下﹑度民﹑度君﹑度卿也。度人脈者﹐度人合天地而成三部九候也。度髒者﹐度五臟之奇恆逆從也。度肉者﹐度人之形與气相任則壽﹐不相任則夭﹐皮與肉相果則壽﹐不相果則夭﹐如病而形肉脫者死。度筋者﹐手足三陰三陽之筋﹐各有所起﹐經於形身﹐病則宜用燔鍼劫刺也。度兪者﹐五臟五兪﹐五五二十五兪﹐六腑六兪﹐六六三十六兪﹐經脈十二﹐絡脈十五﹐凡二十七气﹐以上下所出爲井﹐所澑爲榮﹐所注爲兪﹐所行爲經﹐所入爲合。二十七气所行﹐皆在五兪。度陰陽气者﹐度臟腑表裏陰陽之气。盡者﹐謂盡此法而人病自具也。脈動無常﹐散在陰而又頗在陽﹐此病在情志﹐是以陰陽莫測﹐脈脫不具﹐必問而後得之。度上下者﹐度气之通於天病之變化也。度民者﹐度其嘗富後貧﹐暴樂暴苦也。度君者﹐度王公大人驕姿縱欲﹐禁之則逆其志﹐順之則加其病﹐當告之以其敗﹐語之以其善﹐導之以其所便﹐開之以其所苦。人之情﹐莫不惡死而樂生﹐惡有不聽者乎﹖度卿者﹐度其嘗貴後賤﹐封君敗傷﹐故貴脫勢﹐及欲侯王。是以受師不卒﹐使術不明﹐不察逆從﹐是爲妄行。持雌失雄﹐棄陽附陰﹐不知並合﹐診故不明﹐傳之後世﹐反論自章。雌雄﹐謂陰陽之配合。並合﹐血气之合並也。】

至陰虛﹐天气絕。至陽盛﹐地气不足。陰陽並交﹐至人之所行。陰陽並交者﹐陽气先至﹐陰气後至。是以聖人持診之道﹐先後陰陽而持之。奇恆之勢﹐乃六十首。診合微之事﹐追陰陽之變﹐章五中之情﹐其中之論取虛實之要﹐定五度之事。知此﹐乃足以診。是以切陰不得陽﹐診消亡﹔得陽不得陰﹐守學不湛。知左不知右﹐知右不知左﹐知上不知下﹐知先不知後﹐故治不久。知醜知善﹐知病知不病﹐知髙知下﹐知坐知起﹐知行知止。用之有紀﹐診道乃具﹐萬世不殆。起所有餘﹐知所不足﹐度事上下﹐脈事因格。

【王冰曰﹕至陰虛﹐天气絕而不降﹐至陽盛﹐地气微而不升﹐是所謂不交通也。至﹐謂至盛。交﹐謂交通。惟至人乃能調理使行也。陰陽之气並行﹐而交通於一處者﹐則當陽气先至﹐陰气後至。何者﹖陽速而陰遲。《靈樞經》曰﹕所謂交通者﹐並行一數也。由此則二气亦交會於一慮也。起所有餘﹐知所不足﹐言起己身之有餘﹐則當知病人之不足。度事上下之宜﹐脈事因而至於微妙矣。】

【馬蒔曰﹕此設言陰陽偏虛者﹐天地不交﹐惟至人則陰陽並交﹐惟聖人則持診有道也。地位乎下﹐爲至陰﹐若至陰虛則天气絕而不降﹐何也﹖以其無所升也。天位乎上﹐爲至陽﹐若至陽盛則地气無自而足﹐何也﹖以其無所降也。此設言也。故人有陽气﹐陽气者﹐衛气也。人有陰气﹐陰气者﹐營气也。能使陰陽二气﹐交會於一處者﹐惟至人乃能行之。所謂並交者﹐陽气先至﹐則陰气後至﹐正以陽速而陰遲也。《靈樞》五十營篇所謂交通者﹐並行一數也。是以聖人於此﹐有持診之道﹐先陽後陰而持之耳。奇恆者﹐古經篇名﹐六十首﹐古人診法。合微陰陽五中者﹐皆古經篇名。五度﹐卽前十度也。診消亡﹐診法滅亡也。守學不湛者﹐守學不明也。凡左右上下﹐前後醜善﹐病否髙下﹐坐起行止﹐皆不能知者﹐是後人不明診法也。故必診道乃具﹐萬世不殆。大凡醫人因己有餘﹐不能量人之不足﹐玆能起己有餘﹐知人不足﹐則必無妄治之患。又能度其事之上下﹐脈之因革﹐則診法無不備矣。】

【張志聰曰﹕至陰者﹐腎之精也。蓋在天爲气﹐在下爲水﹐在气爲陽﹐在腎爲精﹐气生於水﹐陽生於精﹐是以至陰虛﹐天气絕。至陽者﹐天之陽也﹐天地之气﹐日月運行﹐寒暑往來﹐交相和平者也。如天气盛則地气不足矣。故太陰陽明篇曰﹕陽者﹐天气也﹐主外﹐陰者﹐地气也﹐主內。故陽道實﹐陰道虛。故喉主天气﹐咽主地气﹐陽受風气﹐陰受濕气。是人之陰陽上下﹐表裏气血﹐以配天地之陰陽者也。陰陽並交者﹐謂陰陽寒暑之交相出入也。陽气先至者﹐謂四時之气始於一﹐陽初動也。至人者﹐和於陰陽﹐調於四時﹐呼吸精气﹐獨立守神﹐而復歸於無極﹐故曰陰陽並交。至人之所行﹐先後陰陽而持之者﹐按尺寸以候脈之來去也。奇恆之勢﹐各以六十爲首。卽診要經終﹑脈解諸篇所論是也。合微之事者﹐聲合五音﹐色合五行﹐脈合陰陽也。陰陽之變者﹐天地陰陽之气﹐有徳化政令﹐變易災眚。五中之情﹐五內之情志也﹐取虛實之要﹐定五度之事者﹐取虛實而定五度也。五度者﹐度神之有餘有不足﹐气有餘有不足﹐血有餘有不足﹐形有餘有不足﹐志有餘有不足也。又有五實死﹐五虛死。其時有生者﹐如漿粥入胃﹐泄注止﹐則虛者活。身汗得後利﹐則實者活。此皆聖人持診之要道﹐不可不知。然持診之道﹐有陰陽逆從﹐有左右前後上下之診論﹐在脈要精微篇中。湛﹐甚也。醜善﹐脈証之有善惡也。有餘之病則起而行﹐不足之病﹐多坐而臥﹐知起之所爲有餘﹐則知所以不足﹐蓋知此卽可以知彼﹐知一可以知十也。事者﹐謂其通變也。上下者﹐气之通於天﹐病之變化也。格﹐窮究也。言當先度其上下之通變﹐因而窮究其脈之通變。】

是以形弱气虛﹐死﹔形气有餘脈气不足﹐死﹔脈气有餘形气不足﹐生。是以診有大方﹐坐起有常﹐出入有行﹐以轉神明﹐必淸必靜﹐上觀下觀﹐司八正邪﹐別五中部﹐按脈動靜﹐循尺滑濇寒溫之意﹐視其大小﹐合之病能﹐逆從以得﹐復知病名﹐診可十全﹐不失人情﹐故診之或視息視意﹐故不失條理﹐道甚明察﹐故能長久。不知此道﹐失經絕理﹐亡言妄期﹐此謂失道。

【王冰曰﹕形弱气虛﹐中外俱不足也。髒衰故脈不足﹐髒盛故脈气有餘。坐起有常則息力調適﹐故診之方法﹐必先用之。所以貴坐起有常者何﹖以出入行運﹐皆神明隨轉也。上觀﹐謂气色。下觀﹐謂形气。八正﹐謂八節之正候。五中﹐謂五臟之部分。然後按寸尺之動靜而定死生矣。視息﹐謂數息之短長﹐候脈之至數﹐故診之法﹐或視喘息也。知息合脈﹐病處必知﹐聖人察候條理﹐斯皆合也。失道﹐謂失精微至妙之道也。】

【馬蒔曰﹕此言形气宜相得﹐不宜相失﹐而備此法者﹐爲十全也。玉機眞髒論曰﹕形气相得﹐謂之可治﹐形气相失﹐謂之難治。然形﹐有形者也﹐气﹐無形者也﹐其气必於脈乎驗之﹐是以形弱气虛者死﹐蓋二者俱不足也。形气有餘而脈气不足者亦死﹐蓋形以脈爲主也。若脈气有餘而形气不足﹐則血气足而神气充﹐卽可以有生矣。是以診有大法﹐凡爲醫工者﹐其自己坐起有常﹐出入有道﹐神明轉舒﹐淸靜內守﹐上下皆觀﹐八正有邪則司之﹐五中有部則別之﹐然後按病人之脈﹐動靜滑濇﹐其寒溫大小﹐或逆或從﹐隨定病名﹐斯可以爲十全矣。】

【張志聰曰﹕形弱气虛者死﹐此又無論其脈之平與不平﹐度其形气而知其死矣。形气有餘脈气不足者死﹐脈气有餘形气不足者生﹐是當以形證腑气通變審之﹐而後可必其死生也。轉神明者﹐運己之神﹐以候彼之气也。上觀下觀者﹐若視深淵﹐若迎浮雲也。八正者﹐日月星辰四時之气也。別五中部﹐先別五臟之脈也。按脈動靜﹐侯其浮沈遲數也。循尺滑濇寒溫之意﹐謂脈滑者﹐尺之皮膚亦滑﹐脈濇者﹐尺之皮膚亦濇。尺膚滑其淖澤者風也﹐尺膚濇者風痺也。尺膚熱甚﹐脈甚躁者﹐病溫也。尺膚寒﹐其脈小者泄少气。尺膚炬然先熱後寒者﹐寒熱也。尺膚先寒久大之而熱者﹐亦寒熱也。故善調尺者﹐不待於寸﹐善調脈者﹐不待於色﹐能參合而行之者﹐可以爲上工也。視其脤之大小﹐合之病能﹐病能者﹐奇恆之病也。逆從者﹐神轉不回﹐回則不轉也。能正其病名﹐而後診可十全﹐不失其人情矣。視息者﹐候呼吸之往來﹐脈之去至也。視意者﹐閉戶塞牖﹐系之病者﹐數問其情﹐以從其意。得神者昌﹐失神者亡﹐亡言者﹐亡妄之言﹐不知診道﹐妄與生死之期﹐此失經絕理﹐是謂失道矣。】

解精微論篇第八十一

【馬蒔曰﹕內言工之所知﹐自有至道。然涕泣等義﹐其理精微﹐故名篇。】

【張志聰曰﹕精者天一所生之精﹐微者天道之幽遠也。此九九數終﹐復歸於眞元之論。】

黃帝在明堂﹐雷公請曰﹕臣授業﹐傳之行﹐教以經論﹑從容﹑形法﹑陰陽﹑刺灸﹑湯藥所滋﹐行治有賢不肖﹐未必能十全。若先言悲哀喜怒﹐濕燥寒暑﹐陰陽婦女﹐請問其所以然者。卑賤富貴﹐人之形體所從﹐羣下通使﹐臨事以適道術﹐謹聞命矣。請問有毚愚僕漏之問不在經者﹐欲聞其狀。帝曰﹕大矣﹗

【王冰曰﹕言所自授﹐用可十全﹐然傳所教習﹐未能必爾也。賢﹐謂心明智遠。不肖﹐謂擁造不法。﹐狡也。僕﹐頓也﹐猶不漸也。漏﹐脫漏也﹐謂經有所未解者。】

【馬蒔曰﹕此公言經之所傳者﹐未必能行﹐而經之未備者﹐欲聞其狀也。經論中有從容﹑形法﹐陰陽等篇﹐刺灸﹐湯藥等法﹐但今人有能有不能﹐此賢否之所由判也。然七情內傷﹐天時外感﹐有所以然﹐分異情殊﹐狡愚僕脫﹐經所未載﹐尢不可不審也。】

【張志聰曰﹕悲哀喜怒﹐人之情。燥濕寒暑﹐天之气。陰陽者天之道﹐婦女者天癸之所生。此通天之道﹐故極贊其大焉。】

公請問﹕哭泣而淚不出者﹐若出而少涕﹐其故何也﹖帝曰﹕在經有也。復問﹕不知水所從生﹐涕所從出也。帝曰﹕若問此者﹐無益於治也。工之所知﹐道之所生也。

【王冰曰﹕道之所生﹐言涕水皆道气之所生也。】

【馬蒔曰﹕此因公所問而兩抑之﹐非經之所未備﹐亦非大道之所生也。哭者﹐哀聲自口出也。泣者﹐梢有聲而涕淚所由出也。淚者﹐水出於目﹐而涕者﹐液出於鼻也。人有哭泣而淚不出﹐或有淚出而涕則少﹐故公舉而問之﹐殊不知經之所已具也﹐又問目中之水﹐鼻中之涕﹐何所從生﹖殊不知此乃無益於醫治﹐而工之所知﹐自有大道之所生者在也。】

【張志聰曰﹕在經有者﹐謂《靈樞經》有悲哀涕泣之論﹐精液下通於上﹐應水之上通於天﹐此通天之大道﹐非止有裨於治也。工止知涕泣之所由出﹐而不知道之所由生。】

夫心者五臟之專精也﹐目者其竅也﹐華色者其榮也。是以人有徳也﹐則气和於目。有亡﹐憂知於色。是以悲哀則泣下﹐泣下水所由生。水宗者﹐積水也。積水者﹐至陰也。至陰者﹐腎之精也。宗精之水所以不出者﹐是精持之也。輔之裹之﹐故水不行也。夫水之精爲志﹐火之精爲神﹐水火相感﹐神志俱悲﹐是以目之水生也。故諺有曰﹐心悲名曰志悲﹐志與心精共湊於目也。是以俱悲則神气傳於心精﹐上不傳於志而志獨悲﹐故泣出也。涕泣者﹐腦也。腦者﹐陰也。髓者﹐骨之充也。故腦滲爲涕。志者﹐骨之主也。是以水流而涕從之者﹐其行類也。夫涕之與泣者﹐譬如人之兄弟﹐急則俱死﹐生則俱生﹐其志以早悲﹐是以涕泣俱出而橫行也。夫人涕泣俱出而相從者﹐所屬之類也。

【王冰曰﹕專﹐任也﹐言五臟精气﹐任心之所使﹐以爲神明之府﹐是故能焉。神內守﹐明外鑑﹐故目其竅也。華色﹐其神明之外飾。徳者﹐道之用﹐人之生也。天布徳﹐地化气﹐故人因之以生。气和則神安﹐神安則外鑑明矣。气不和則神不守﹐神不守則外榮減矣。故曰﹐人有徳也气和於目﹐有亡也憂知於色也。目爲上液之道﹐故水火相感﹐神志俱悲﹐水液上行﹐方生於目﹐水火相感﹐故曰﹐心悲名曰志悲﹐神志俱升﹐故志與心神﹐共奔湊於目也。腦爲地气所生﹐皆藏於陰而象於地。故言腦者﹐陰陽上爍也﹐爍則消矣。充﹐滿也。言髓塡於骨﹐充而滿也。鼻竅通腦﹐故腦滲爲涕﹐流於鼻中﹐涕泣同源﹐故死生俱。所屬﹐謂腦也。何者﹐上文云涕泣者腦也。】

【馬蒔曰﹕此言悲則泣下﹐而泣則淚生﹐涕出者﹐皆由於心腎之精所使也。吾𨿽謂子無益於治﹐試以哭泣而涕淚交出之義言之。蓋心者主悲﹐而心悲則水生﹐況腎志亦曰悲也。腎者主水﹐而志悲則水下﹐況腦涕亦水類也。心神腎志﹐哭泣涕淚相應而至者也。何也﹖心者﹐五臟之專精也。目者﹐專精之外竅也。色者﹐專精之外榮也。是以人有道徳則心和﹐心和則气和﹐气和則目和﹐人有失忘則心憂﹐心憂則气憂﹐气憂則色憂﹐由內達外者如此。故心悲則泣下﹐泣下則水生﹐正以腎者主五臟之液﹐是水之宗也。水之宗者﹐水之積也。腎爲陰中之至陰﹐陰之至者﹐腎之精也。宗精之水﹐先此未下者﹐是精持之也。持之者﹐輔之裹之也﹐所以水不下也。夫腎屬水﹐其所藏之精曰志﹔心屬火﹐其所藏之精曰神。今者水火相感﹐神志俱悲﹐是以目中之水所由生也。彼諺謂心悲﹐又謂志悲﹐可見腎之志與心之精爲神者﹐共湊於目﹐是以心志俱悲﹐則精皆上傳於心之神﹐不下傳於腎之志﹐而志亦專悲﹐與心相同﹐所以水從泣下也。其有涕者﹐何也﹖涕所生者﹐屬於腦也。腦者﹐屬於陰也。腦爲髓之海﹐髓爲骨之充﹐涕爲水之液﹐故腦滲液爲涕也。況腎之合爲骨﹐則志亦爲骨之主﹐由是水流而涕從者﹐其類同耳。夫涕之從泣﹐譬如人之兄弟﹐有急難則俱死﹐不必赴難則俱生﹐今曰心志俱悲﹐是以涕泣俱出而橫行。何也﹖以其所屬之類同也。】

【張志聰曰﹕五臟﹐主藏精者也。心者﹐五臟六腑之主﹐故爲五臟之專精。心開竅於目﹐故目者心之竅。五臟生成篇曰﹕心之合脈也﹐其榮色也﹐其主腎也。故華於色者﹐心之榮也。有徳者﹐見於色而知心气之和也。悲哀則動其心志﹐故泣下而水所由生。水宗者﹐宗脈之所聚﹐上液之道也。腎臟之精水﹐由宗脈而上通於心﹐外注於目﹐故曰目者﹐宗脈之所聚也。如志不悲則精持於下﹐輔之裹之﹐水精不出於宗脈﹐故水不行於上也。此言精水之在下﹐必動其腎志而後上行。夫心腎相通﹐神志交感﹐心悲而未有不動其志者。故諺有之曰﹐心悲名曰志悲﹐蓋心之所之謂之志﹐心志之合一也。心者﹐五臟之專精故水精﹐與心精﹐共湊於目而爲泣。若神生於精﹐志生於心﹐離中有虛﹐坎中有滿﹐水火上下之互交也。《靈樞經》曰﹕所生之來謂之精﹐兩精相搏謂之神。是神气之生於精也﹐故曰俱悲則神气傳於心﹐謂心臟所藏之神气﹐本於腎精之所生。又曰﹕心有所憶謂之意﹐意之所存謂之志。是志之生於心也。故曰﹐精上不傳於志﹐謂精不上傳於志﹐而志獨悲於上﹐故泣出也。上節言心悲﹐名曰志悲﹐此言志悲﹐卽是心悲﹐心志之合一也。夫涕之所從來者﹐由腎精之上通於腦﹐腦滲下而爲涕也。腦者﹐陰髓也。骨之精髓充於骨﹐髓從骨空而上通於腦﹐故腦滲之爲涕也。夫志者骨之主也﹐是以水流而涕從之者﹐其行與志悲﹐而腎精出於目之爲泣者相同類也﹐然涕泣皆出於腎水而分兩岐﹐猶兄弟之生於一母而分伯仲也。故腎死脈來開辟如彈石之急﹐則兄弟死則俱死﹐生則俱生﹐而出爲涕淚也。是以其志早悲﹐則涕泣俱出而橫行也。夫人涕泣俱出而相從者﹐緣腎臟所屬之同類也。】

雷公曰﹕大矣﹗請問人哭泣而淚不出者﹐若出而少﹐涕不從之﹐何也﹖帝曰﹕夫泣不出者﹐哭不悲也。不泣者﹐神不慈也。神不慈則志不悲﹐陰陽相持﹐泣安能獨來﹖夫志悲者﹐惋惋則衝陰﹐衝陰則志去目﹐志去則神不守精﹐精神去目﹐涕泣出也。且子獨不誦不念夫經言乎﹖厥則目無所見。夫人厥則陽气並於上﹐陰气並於下。陽並於上﹐則火獨光也。陰並於上﹐則足寒﹐足寒則脹也。夫一水不勝五火﹐故目眥盲﹐是以衝風泣下而不止。夫風之中目也﹐陽气內守於精﹐是火气燔目﹐故見風則泣下也﹐有以比之。夫火疾風生乃能雨﹐此之類也。

【王冰曰﹕泣不出者﹐謂淚也。不泣者﹐謂哭也。水之精爲志﹐火之精爲神。水爲陰﹐火爲陽﹐故曰陰陽相持﹐安能獨來﹖惋﹐謂內爍。衝﹐猶升也。神志相感﹐泣由是生﹐故內爍則陽气升於陰。陰﹐腦也。去目﹐謂陰陽不守目也。志去於目﹐故神亦浮游。夫志去目則光無內照﹐神失守則精不外明﹐故曰精神去目﹐涕泣出也。並﹐謂合並於本位。眥﹐視也。一水﹐目也。五火﹐謂五臟之厥陽。火气燔目﹐謂風迫陽伏不發﹐故內燔也。陽並則火獨光盛於上﹐不明於下。是故目者陽之所生﹐系於髒﹐故陰陽和則精明也。陽厥則光不上﹐陰厥則足冷而脹也。言一水不可勝五火者﹐是手足之陽爲五火。下一陰者﹐肝之气也。衝風泣下而不止者﹐言風之中於目也。是陽气內守於精﹐故陽气盛而火气燔於目。風與熱交﹐故泣下。是故火疾而風生乃能雨﹐以陽火之熱﹐而風生於泣﹐以此譬之類也。】

【馬蒔曰﹕此言淚不出者﹐由於心志之不悲﹐驗之人身之病﹐又譬之天之生雨而自明也。】

【張志聰曰﹕雷公始悟人道之通於天道﹐故復贊其大焉。夫泣出於神而志﹐涕出於志而神﹐故神不慈則志不悲﹐而精不出﹐志動則神不守而涕泣俱來﹐是神守則志守﹐志動則神動也。慈﹐悲也。陰陽相持﹐謂水火之神志﹐主持於內則精不出也。惋惋﹐驚動貌。衝陰﹐謂志上衝於腦也。夫目系上屬於腦﹐故志上衝陰﹐則志去走於目﹐志去則神不獨守其精﹐精神並去﹐出於目而涕泣皆出也。然神志相守﹐水火相交者也。經﹐謂《靈樞》口問諸篇。厥﹐謂水火不相交而相逆也。骨之精爲瞳子﹐腎之精气﹐不上貫於目﹐故目無見也。並者﹐謂諸陽之气合並於上﹐諸陰之气合並於下也。心乃陽中之太陽﹐而爲五臟之專精﹐故陽並於上﹐不得陰气以和之﹐則火獨光於上也。腎爲水髒﹐受藏五臟之精﹐陰脈集於足下而聚於足心﹐故陰並於下﹐不得陽气以和之則足寒﹐足寒則髒寒生滿病也。一水﹐謂太陽之水﹐五火﹐五臟之陽气也。夫太陽之水﹐隨气而運行於膚表﹐猶水之隨天气而環轉於上下少陰之水火﹐以應天之日月交相會合而不相離者也。是以陰陽厥逆則目眥盲。皆者﹐謂太陽之兩睛明以應天之日月也。夫人气之與天气相通也﹐風者天之气也﹐陽气者神气也﹐火气者陽气也﹐謂神气內守於精﹐陽气外通於目﹐見風則气隨﹐風動而神不守精﹐致精神共去於目而泣下也。比者﹐以天之精气神﹐而比類人之精气神也。風乃天之陽气﹐火之精爲神﹐雨乃水精之上通於天而復下降者也。火疾風生乃能雨者﹐謂气生於神﹐神生於精﹐精隨神气而運者也。夫天之日月精水﹐隨天气而運行無息﹔人之精神﹐亦隨气而環轉無端﹔人之兩目﹐應天之日月晝夜而開闔者也。按本經八十一篇﹐所論之道天地人﹐所用之數三六九﹐蓋人生於天地气交之中﹐通天之道﹐應地之理﹐地居人之下﹐大气舉之﹐無所馮依﹐是天包乎地之外﹐而運行無息者。數之始於一而成於三﹐三而兩之成六﹐三而三之成九﹐乃自從無極而生天地陰陽之數也。聖人提挈天地﹐把握陰陽﹐呼吸精气﹐獨立守神﹐能養精气神以配天﹐吸天之精气神以自養﹐至於不生不化﹐與道合同﹐出乎天地之外﹐復歸於無極而無有終時﹐是以立數萬餘言。後七篇單論天道以應人九九數﹐終解明精气神以復於天眞﹐蓋欲使天下後世子孫黎民﹐不罹苛疾之患﹐同歸生長之門﹐聖人之軟化大矣。求道之士﹐若能研窮此經﹐存養眞性﹐皆可壽敝無窮﹐超凡入聖。】古今圖書集成醫部全錄卷四十六

補遺

刺法論篇第七十二

【馬蒔曰﹕按比與本病二篇﹐皆正本所遺﹐其本病論乃所以發明此篇內有折其鬱气﹐資其化源語﹐大義見六元正紀大論中﹐但彼引而不發。至此二篇﹐始有下手處﹐惟升之不前﹐降之不入﹐故成五郁。惟不退位﹐故不遷正。司天不得遷正﹐則剛失守而後三年成五疫。司地不得遷正﹐則柔失守而後三年成五癘。後世不知司天在泉﹐天之右旋﹐地之左旋﹐及夫五郁者﹐以其不知此二篇升降之意也。不能治疫癘者﹐以其不知二篇退位遷正﹐剛柔失守之義也。】

黃帝問曰﹕升降不前﹐气交有變﹐卽成暴郁﹐余已知之。何如預救生靈﹐可得卻乎﹖岐伯稽首再拜﹐對曰﹕昭乎哉問﹗臣聞夫子言﹐旣明天元﹐須窮刺法﹐可以折郁扶運﹐補弱全眞﹐瀉盛蠲余﹐令除斯苦。帝曰﹕願卒聞之。岐伯曰﹕升之不前﹐卽有甚凶也。木欲升而天柱窒抑之﹐木欲發郁﹐亦須待時﹐當刺足厥陰之井。火欲升而天蓬窒抑之﹐火欲發郁﹐亦須待時﹐君火相火同刺包絡之榮。土欲升而天衝窒抑之﹐土欲發郁﹐亦須待時﹐當刺足太陰之兪。金欲升而天英窒抑之﹐金欲發郁﹐亦須待時﹐當刺手太陰之經。水欲升而天芮窒抑之﹐水欲發郁﹐亦須待時﹐當刺足少陰之合。

【馬蒔曰﹕此言六元欲升天以作左間﹐而逢天星中運抑之﹐必致發郁﹐其法各有所刺也。天元﹐並前六元正紀大論中所謂六元﹐皆是天元紀大論也。刺法﹐卽本篇名。升者﹐自在泉右間﹐而升爲天之左間也。天柱﹐金正之宮。天蓬﹐水正之宮。天衝﹐木正之官。天英﹐火正之宮。天芮﹐土神之應官。本病篇云﹕辰戌歲木气升天﹐主逢天柱﹐勝而不前。蓋言辰戌歲太陽遷正作司天﹐則往年陽明司天之歲﹐厥陰在地作右間者﹐至此歲欲升天作天左間﹐遇天柱金司﹐勝之不前。又庚辰庚戌金運先天中運勝之不前﹐故云木欲發郁﹐待時可散。在人肝經爲病﹐當刺足厥陰肝經之井穴大惇。又云﹕巳亥歲君火升天﹐主窒天蓬﹐勝之不前。又厥陰未遷正﹐少陰未得升天﹐水運以至﹐其中君火欲升而中水運抑之。言巳亥歲厥陰遷正已作司天﹐去年辰戌歲少陰在地作地之右間﹐今歲升天欲作天之左間﹐遇天蓬水司﹐勝之不前﹔或遇厥陰未遙正﹐則少陰未得升天﹐又辛巳辛亥水運抑之﹐故云火欲發郁﹐待時可散。在人心經爲病﹐其君火不升﹐當刺手厥陰心包絡宮之榮穴勞宮。又云﹕丑未歲少陽升天﹐主窒天蓬﹐勝之不前﹐或遇太陰未遷正﹐卽少陽未升天﹐水運以至者﹐升天不前。蓋言丑未之歲﹐太陰遷正已作司天﹐去年子午之歲少陽在地已作地之右間﹐今歲升天欲作天之左間﹐遇天蓬水司窒之不前﹐又遇太陰未遷正﹐卽少陽未得升天﹐故云相火不升﹐亦刺手厥陰心包絡之榮穴勞宮也。又云﹕子午之歲﹐太陰升天﹐主窒天衝﹐勝之不前。又或遇壬子木運先天而至者﹐中木運抑之﹐升天不前。蓋言子午之歲﹐少陰遷正已作司天﹐去年巳亥之歲太陰在地已作地之右間﹐今歲升天欲作天之左間﹐遇天衝木司﹐勝之不前﹔又或遇少陰未遷正﹐則少陽未得升天﹐又遇壬子壬午木運先天而至﹐中運抑之﹐故云﹐土欲發郁﹐待時而散。在人脾經爲病﹐當刺足太陰之兪穴太白。又云﹕寅申之歲﹐陽明升天﹐主窒天英﹐勝之不前。又或遇戊寅戊申火運先天而至﹐金欲升天﹐火運抑之。蓋言寅申之歲﹐少陽相火遷正司天﹐去年丑未之歲陽明在地已作地之右間﹐今歲升天欲作天之左間﹐遇天英火司抑之﹐勝之不前。又或少陽未得遷正﹐則陽明未得升天﹐又遇戊寅戊申火運先天而至﹐則金欲升天﹐火運抑之﹐故云﹐金欲發郁﹐待時而散。當刺手太陰肺經之經穴經渠。又云﹕卯酉之歲﹐太陽升天﹐主窒天芮﹐勝之不前。又遇陽明未遷正﹐卽太陽未升天﹐又遇己卯己酉土運﹑以至水欲升天﹐上運抑之。故此篇雲﹐水欲發郁﹐待時而散。在人腎經爲病﹐當刺足少陰腎經之合穴陰谷也。】

帝曰﹕升之不前﹐可以預備。願聞其降﹐可以先防。岐伯曰﹕旣明其升﹐必達其降也。升降之道﹐皆可先治也。木欲降而地晶窒抑之﹐降而不入﹐抑之郁發散而可得位。降而郁發﹐暴如天間之待時也。降而不下﹐郁可速矣。降可折其所勝也﹐當刺手太陰之所出﹐刺手陽明之所入。火欲降而地元窒抑之﹐降而不入﹐抑之郁發散而可入。當折其所勝﹐可散其郁﹐當刺足少陰之所出﹐刺足太陽之所入。土欲降而地蒼窒抑之﹐降而不下﹐抑之郁發散而可入﹐當折其勝﹐可散其郁﹐當刺足厥陰之所出﹐刺足少陽之所入。金欲降而地彤窒抑之﹐降而不下散﹐抑之郁發散而可入﹐當折其勝﹐可散其郁﹐當刺心包絡所出﹐刺手少陽所入也。水欲降而地阜窒抑之﹐降而不下﹐抑之郁發散而可入﹐當折其土﹐可散其郁﹐當刺足太陰之所出﹐刺足陽明之所入。

【馬蒔曰﹕此言六元欲入地以作左間﹐而逢地晶中運抑之﹐必致發郁﹐其法各有所刺也。地晶﹐西方金司﹐地元﹐北方水司﹐地蒼﹐東方木司﹐地彤﹐南方火司﹐地阜﹐中央土司。後本病篇云﹕丑未之歲﹐厥陰降地﹐主窒地晶﹐勝而不前。又或遇少陰未退位﹐卽厥陰未降下﹐金運已至中運抑之﹐降之未下﹐抑之變郁。蓋言丑未之歲﹐太陰遷正已作司天﹐去年子午之歲﹐厥陰退位已作天之右間﹐今歲欲入地以作地之左間﹐遇地晶金司﹐降之不下﹐又遇少陰仍復布政﹐未得退位﹐故厥陰亦未降下﹐又遇乙丑乙未金運抑之﹐降之未下﹐抑之變郁﹐故此篇云﹐降而郁發﹐其急亦如升天左間之待時也。在人肝膽受病﹐須折其所勝﹐刺太陰肺經之井穴少商﹑陽明﹐大陽經之合穴﹑曲池也。後本病篇云﹕寅申之歲﹐少陰降地﹐主窒地元﹐勝之不入。又或遇丙寅﹑丙申水運太過﹐先天而至﹐君火欲降﹐水運承之﹐降而不下。蓋言寅申之歲﹐少陽遷正已作司天﹐去年丑未之歲少陰退位已作天之右間﹐今歲入地欲作地之左間﹐遇地元水司降之不下﹐又遇太陰未退位﹐則少陰未得降下﹐又遇丙寅﹑丙申水運太過﹐先天而至﹐中運抑之﹐降之不下﹐致抑之變郁。故比篇云﹐當折其所勝﹐可散其郁。在人心經爲病﹐須刺足少陰腎經之井穴湧泉﹐足太陽膀胱經之合穴委中也。後本病篇云﹕辰戌之歲﹐少陽降地﹐主窒地元﹐勝之不入。又或遇水運太過﹐先天而至﹐水運承之﹐降而不下。蓋言辰戌之歲﹐太陽遷正已作司天﹐去年卯酉之歲﹐少陽退位已作天之右間﹐今歲入地欲作地之左間﹐遇地元水司﹐降之不入﹐又遇陽明未退位﹐則少陽未得降下﹐又遇丙辰﹑丙戌水運太過﹐先天而至﹐降而不下﹐其刺法一如前少陰之所刺耳。後本病篇云﹕卯酉之歲﹐太陰降地﹐主窒地蒼﹐勝之不入﹐又或少陽未退位﹐卽太陰末得降﹐或木運以至丁酉丁卯﹐木運承之﹐降而不下。蓋言卯酉之歲﹐陽明遷正已作司天﹐去年寅申之歲太陰退位已作天右間﹐今歲入地欲作地左間﹐遇地蒼木司﹐降之不下﹐又遇少陽未退位﹐則太陰未得降﹐又遇丁卯﹑丁酉木運抑之﹐降而不下﹐致抑之變郁。故此篇云﹐當折其所勝﹐可散其郁。在人脾胃受病﹐當刺足厥陰肝經之井穴大惇﹐足少陽膽經之合穴陽陵泉。後本病篇云﹕巳亥之歲﹐陽明降地﹐主窒地彤﹐勝而不入。又或遇太陽未退位﹐卽陽明未得降﹐火運以至癸巳癸亥﹐承之不下。蓋言巳亥之歲﹐今年厥陰遷正已作司天﹐去年辰戌之歲陽明退位已作天之右間﹐今歲入地欲作地之左間﹐遇地形窒之﹐降之不下﹐又遇太陽未退位﹐則陽明未得降﹐又遇癸巳癸亥火運抑之﹐降而不下。故此篇云﹐當折其所勝﹐可散其郁。在人肺與大腸受病﹐當刺手厥陰心包絡經之井穴中衝﹐手少陽三焦經之合穴天井。後本病篇云﹕子午之歲﹐太陽降地﹐主窒地阜﹐勝而不入。又或遇甲子甲午﹐土運太過﹐先天而至﹐土運承之﹐降而不入。蓋言子午之年﹐少陰遷正已作司天﹐去年巳亥之歲太陽退位已作天之右間﹐今年入地欲作地之左間﹐遇地阜土司﹐勝之不入﹐又或遇甲子甲午土運抑之﹐勝而不入。故此篇云﹐當折其所勝﹐可散其郁。在人賢與膀胱經受病﹐當刺足太陰脾經之井穴隱白﹐足陽明胃經之合穴三里。】

辰戌歲少陰不升少陽不降之圖

見圖

巳亥歲君火不升陽明不降之圖

見圖

帝曰﹕五運之至﹐有前後與升降﹐往來有所承抑之﹐可得聞刺法乎﹖岐伯曰﹕當取其化源也。是故太過取之﹐不及資之。太過取之﹐次抑其郁﹐取其運之化源﹐令折鬱气。不及扶資﹐以扶運气﹐以避虛邪也。資取之法﹐令出密語。

【馬蒔曰﹕此承上文而言折其鬱气﹐資取化源之法也。按六元正紀大論凡辰戌之紀陽明之紀等下﹐有曰折其鬱气取其化源者﹐正此之謂也。令出密語者﹐乃《元珠密語》也。上文言木气不升者﹐刺肝本經﹐而木气不降者﹐刺肺與大腸﹐火气不升者﹐刺心包絡經﹐而火气不降者﹐刺腎與膀胱﹐土气不升者﹐刺脾本經﹐而土气不降者﹐刺肝與膽﹐金气不升者﹐刺肺本經﹐而金气不降者﹐刺三焦與心包絡﹐水气不升者﹐刺腎本經﹐而水气不降者﹐刺脾與胃者﹐何也﹖假如木气不升則成郁﹐故瀉肝經之郁﹐而木气不降﹐則瀉勝我者之經﹐故瀉肺與大腸也。皆折其鬱气﹐資其化源耳。其所刺者﹐則太過取之﹐其不刺者﹐乃不及則資之也。】

丑未歲少陽不升厥陰不降之圖

見圖

寅申歲陽明不升少陰不降之圖

見圖

黃帝問曰﹕升降之刺以知其要﹐願聞司天未得遷正﹐使司化之失其常政﹐卽萬化之或其皆妄﹐然與民爲病﹐可得先除﹐欲濟羣生﹐願聞其說。岐伯稽首再拜曰﹕悉乎哉問﹗言其至理。聖念慈憫﹐欲濟羣生。臣乃盡陳斯道﹐可申洞微。太陽復布﹐卽厥陰不遷正﹐不遷正﹐气塞於上﹐當瀉足厥陰之所流。厥陰復布﹐少陰不遷正﹐不遷正卽气畱於上﹐當刺心包絡脈之所流。少陰復布﹐太陰不遷正﹐不遷正卽气畱於上﹐當刺足太陰之所流。太陰復布﹐少陽不遷正﹐不遷正則气塞未通﹐當刺手少陽之所流。少陽復布﹐則陽明不遷正﹐不遷正則气未通上﹐當刺手太陰之所流。陽明復布﹐太陽不遷正﹐不遷正則復塞其气﹐當刺足少陰之所流。

子午歲太陰不升太陽不降之圖

見圖

卯酉歲太陽不升太陰不降之圖

見圖

【馬蒔曰﹕此言司天未得遷正之義﹐而有刺民病之法也。後本病篇云﹕正司中位﹐是謂遷正位。司天不得其遷正者﹐卽前司天已遇交司之日﹐卽遇司天太過有餘日也。卽仍舊治天數﹐新司天未得遷正也。辰戌之後﹐巳亥繼之﹐今太陽復布其政﹐則厥陰不得遷正以司天﹐在人肝經爲病﹐气塞於上﹐當瀉足厥陰肝經之榮穴行間。巳亥之後﹐子午繼之﹐今厥陰復布其政﹐則少陰不得遷正以司天﹐在人心經爲病﹐气塞於上﹐當刺心包絡經之榮穴勞宮。子午之後﹐丑未繼之﹐今少陰復布其政﹐則太陰不得遷正以司天﹐在人脾經爲病﹐气塞於上﹐當瀉足太陰脾經之榮穴大都。丑未之後﹐寅申繼之﹐今太陰復布其政﹐則少陽不得遷正以司天﹐在人三焦爲病﹐气塞於上﹐當刺手少陽三焦經之榮穴液門。寅申之後﹐卯酉繼之﹐今少陽復布其政﹐則陽明不得遷正以司天﹐在人肺經爲病﹐气未通於上﹐當瀉手太陰肺經之榮穴魚際。卯酉之後﹐辰戌繼之﹐今陽明復布其政﹐則太陽不得遷正以司天﹐在人腎經爲病﹐復塞其气﹐當刺足少陰腎經之榮穴然谷。】

帝曰﹕遷正不前﹐已通其要。願聞不退﹐欲折其餘﹐無令過失﹐可得明乎﹖岐伯曰﹕气過有餘﹐復作布正﹐是名不退位也。使地气不得後化﹐新司天未可遷正﹐故復布化令如故也。巳亥之歲﹐天數有餘﹐故厥陰不退位也。風行於上﹐木化布天﹐當刺足厥陰之所入。子午之歲﹐天數有餘﹐故少陰不退位也。熱行於上﹐火化布天﹐當刺手厥陰之所入。丑未之歲﹐天數有餘﹐故太陰不退位也。濕行於上﹐雨化布天﹐當刺足太陰之所入。寅申之歲﹐天數有餘﹐故少陽不退位也。熱行於上﹐火化布天﹐當刺手少陽之所入。卯酉之歲﹐天數有餘﹐故陽明不退位也。當刺手太陰之所入。辰戌之歲﹐天數有餘﹐故太陽不退位也。寒行於上﹐凜水化布天﹐當刺足少陰之所入。故天地气逆﹐化成民病﹐以法刺之﹐預可平屙。

【馬蒔曰﹕此言不退位之義﹐而民病有當刺之法也。伯言气過有餘﹐復作布政﹐是名不退位也﹐惟當退位而不退位﹐故當遷正而不遷正﹐其義本相因也。地气不得後化者﹐惟司天不得逐正﹐則降地者不得降而施其化也。巳亥之歲﹐天數有餘﹐故厥陰不退位﹐至子午之歲﹐猶尙治天﹐在人肝气有餘﹐當刺足厥陰肝經之合穴曲泉。子午之歲﹐天數有餘﹐故少陰不退位﹐至醜未之歲﹐猶尙治天﹐在人心气有餘﹐當刺手厥陰心包絡經之合穴曲澤。丑未之歲﹐天數有餘﹐故太陰不退位﹐至寅申之歲﹐猶尙治天﹐在人脾气有餘﹐當刺足太陰脾經之合穴陰陵泉。寅申之歲﹐天數有餘﹐故少陽不退位﹐至卯酉之歲﹐猶尙治天﹐在人三焦之气有餘﹐當刺手少陽三焦經之合穴天井。卯酉之歲﹐天數有餘﹐故陽明不退位﹐至辰戌之歲﹐猶尙治天﹐在人肺气有餘﹐當刺手太陰肺經之合穴尺澤。辰戌之歲﹐天數有餘﹐故太陽不退位也﹐至巳亥之歲﹐猶尙治天﹐在人腎气有餘﹐當刺足少陰之合穴陰谷。】

黃帝問曰﹕剛柔二幹﹐失守其位﹐使天運之气皆虛乎﹖與民爲病﹐可得平乎﹖岐伯曰﹕深乎哉問﹗明其奧旨。天地疊移﹐三年化疫﹐是謂根之可見﹐必有逃門。假令甲子剛柔失守﹐剛未正柔﹐孤而有虧﹐時序不令﹐卽音律非從﹐如此三年變大疫也。詳其微甚﹐察其淺深﹐欲至而可刺刺之﹐當先補腎兪﹐次三日可刺足太陰之所注。又有下位己卯不至﹐而甲子孤立者﹐次三年作土癘﹐其法補瀉﹐一如甲子同法也。其刺已畢﹐又不須夜行及遠行﹐令七日潔淸淨齋戒﹐所有自來。腎有久病者﹐可以寅時面向南﹐淨神不亂思﹐閉气不息七徧﹐以引頸咽气順之﹐如咽甚硬物﹐如此七徧後﹐餌舌下津﹐令無數。假令丙寅剛柔失守﹐上剛幹失守﹐下柔不可獨主之﹐中水運非太過﹐不可執法而定之。布天有餘而失守﹐上正天地不合﹐卽律呂音異﹐如此卽天運失序﹐後三年變疫。詳其微甚﹐差有大小﹐徐至卽後三年至﹐甚卽首三年﹐當先補心兪﹐次五日可刺腎之所入。又有下位地甲子﹑辛巳﹐柔不附剛﹐亦名失守﹐卽地運皆虛﹐後三年變水癘﹐卽刺法皆如此矣。其刺如畢﹐愼其大喜﹐欲情於中﹐如不忌﹐卽其气復散也。令靜七日﹐心欲實令少思。假令庚辰剛柔失守﹐上位失守﹐下位無合﹐乙庚金運﹐故非相招﹐布天未退﹐中運勝來﹐上下相錯﹐謂之失守﹐姑洗林鍾﹐商音不應也。如此卽天運化易﹐三年變大疫。詳其天數﹐差有微甚﹐微卽微三年至﹐甚卽甚三年至﹐當先補肝兪﹐次三日可刺肺之所行。刺畢﹐可靜神七日。愼勿大怒﹐怒必眞气卻散之。又或在下﹐地甲子﹑乙未失守者﹐卽乙柔幹﹐卽上庚獨治之﹐亦名失守者﹐卽【缺二字。】孤主之﹐三年變癘﹐名曰金癘﹐其至待時也。詳其地數之等差﹐亦推其微甚可知遲速耳。諸位乙庚失守﹐刺法同肝﹐欲平卽勿怒。假令壬午剛柔失守﹐上壬未遷正﹐下丁獨然﹐卽𨿽陽年虧及不同﹐上下失守相招﹐其有期差之微甚﹐各有其數也。律呂二角﹐失而不和﹐同音有日﹐微甚如見。三年大疫﹐當刺脾之兪。次三日﹐可刺肝之所出也。刺畢﹐靜神七日﹐勿大醉歌樂﹐其气復散﹔又勿飽食﹐勿食生物﹐欲令脾實气無滯﹐飽無久坐﹐食無大酸﹐無食一切生物﹐宜甘宜淡。又或地下甲子﹑丁酉失守其位﹐未得中司﹐卽气不當位﹐下不與壬奉合者﹐亦名失守﹐非名合徳﹐故柔不附剛﹐卽地運不合﹐三年變癘﹐其刺法一如木疫之法。假令戊申剛柔失守﹐戊癸𨿽火運陽年﹐不太過也。上失其剛﹐柔地獨主﹐其气不正﹐故有邪干﹐疊移其位﹐差有淺深﹐欲至將合﹐音律先同﹐如此天運失時﹐三年之中火疫至矣。當刺肺之兪。刺畢﹐靜神七日﹐勿大悲傷也。悲傷﹐卽肺動而其气復散也。人欲實肺者﹐要在息气也。又或地下甲子﹑癸亥失守者﹐卽柔失守位也﹐卽上失其剛也﹐卽亦名戊癸不相合徳者也。卽運與地虛﹐後三年變癘﹐卽名火癘。是故立地五年以明失守﹐以窮法刺。於是疫之與癘﹐卽是上下剛柔之名也﹐窮歸一體也。卽刺疫法只有五法﹐是總其諸位失守﹐故只歸五行而統之也。

【馬蒔曰﹕此詳言剛柔失守之義也。後本病篇云﹕假令甲子陽年土運太窒﹐如癸亥天數有餘者﹐年𨿽交得甲子﹐厥陰猶尙治天﹐地已遷正﹐陽明在泉﹐去歲少陽已作地之右間﹐卽厥陰之地﹐陽明故不相和奉者也。癸巳相會﹐土運太過虛﹐反受木勝﹐故非太過也。何以言土運太過﹖況黃鍾不應太窒﹐木旣勝而金還復﹐金旣復而少陰如至﹐卽木勝如火而金復微﹐如此則甲己失守﹐後三年化成土疫﹐晚至丁卯﹐早至丙寅﹐土疫至也。大小善惡﹐推其天地﹐詳乎太乙﹐又只如甲子年﹐如甲至子而合應交司而治天﹐卽下己卯未遷正﹐而戊寅少陽未退位者﹐亦甲己下有合也。卽土運非太過﹐而木乃乘虛而勝土地。金次又行復勝之﹐卽反邪化也﹐陰陽天地殊異爾。故其大小善惡﹐一如天地之法旨也。蓋言甲子本陽年﹐土運太過﹐而气亦太窒﹐去年癸亥天數有餘﹐今年𨿽交甲子﹐去年厥陰猶尙治天﹐然司地旣已遷正﹐陽明在泉﹐去年少陽司地﹐今已退位而作地之右間﹐但厥陰猶在天﹐則地之陽明﹐乃金上刑木﹐不相和奉。癸亥在天﹐己卯在泉﹐天地不合徳﹐故癸巳相會﹐土運太過者爲虛﹐反受木勝﹐其音黃鍾﹐不應太窒﹐今气太過而窒﹐反受木勝﹐則土之子金必還復之﹐金旣復之﹐如少陰一來司天﹐卽木𨿽勝之﹐其如火至則金又必微﹐若此者﹐乃甲己失守﹐剛失其守﹐後三年化成土疫﹐遲則至己卯年﹐早則至丙寅年而發﹐斯時上疫當至。凡土疫或大或小﹐或善或惡﹐推其本年得當司天之數﹐詳其病時﹐太乙遊於何宮﹐則大小善惡之異辧矣。此乃司天之失守。至於在泉之失守者何如﹖又只如甲子年﹐合應交司治天矣。卽己卯者陽明也﹐未得遷正在泉﹐而去年少陽未得退位﹐猶尙在泉﹐亦甲己下有所合﹐今甲與戊相對﹐子與寅配位﹐𨿽土運非太過﹐而木亦乘虛勝土﹐土之子金﹐又行復以勝之﹐後三年化爲土癘﹐其狀一如土疫。蓋疫自天來﹐癘從地至﹐卽反生邪化也。要之陰陽之分﹐特有天地之異﹐然癘之大小善惡﹐其法與天疫無異﹐故此篇云﹐假令甲子剛柔失守﹐剛未正柔﹐孤而有虧云云。所謂剛未正者﹐卽甲子未得遷正司天也。柔孤而虧者﹐卽己卯未得遷正司地也。然土疫至者﹐其腎必虛﹐當先補腎兪。又次三日﹐刺足太陰脾經之兪穴太白﹐所以瀉其土气也。又在泉下位己卯未遷正﹐而戊寅少陽未退位﹐則在運𨿽非太過﹐而木乃乘虛勝土﹐次三年亦作土癘﹐其法補瀉一如甲子同法也。但其所刺已畢。又必有法﹐如不須夜行雲云也。如後本病篇云﹕假令丙寅陽年太過﹐如乙丑天數有餘者﹐𨿽交得丙寅﹐太陰尙治天也﹐地已遷正﹐厥陰司地﹐去歲太陽已作右間﹐卽天太陰而地厥陰﹐故地不奉天化也。乙辛相會﹐水運太虛﹐反受土勝﹐故非太過﹐卽太簇之管太羽﹐不應土勝而雨化﹐水復卽風﹐此者丙辛失守其會﹐後三年化成水疫﹐晚至己巳﹐早至戊辰﹐甚卽速﹐微卽徐﹐水疫至也。大小善惡﹐推其天地數﹐乃太乙遊宮﹐又只如丙寅年﹐丙至寅且合﹐應交司而治天﹐卽辛巳未得遷正﹐而庚辰太陽未退位者﹐亦丙辛不合徳也。卽水運亦小虛而小勝﹐或有復﹐後三年化癘﹐名曰水癘﹐其狀如水疫﹐治法如前。蓋言丙寅陽年太過﹐去歲乙丑天數有餘﹐𨿽交得丙寅﹐太陰猶尙治天﹐然地已遷正﹐厥陰已在泉﹐去年太陽退位﹐已作地之右間﹐卽司天太陰﹐而司地厥陰﹐則木刑於上﹐不奉天化﹐乃乙丑與辛巳辛亥相會﹐水運太虛﹐反受土勝﹐故𨿽土非太過﹐其太簇之管太羽﹐不應土勝而爲雨化﹐水之子﹐木來復之﹐則爲風也﹐若此者﹐丙辛失守其會﹐後三年化成水疫﹐遲則自丙寅至己巳四年而發﹐早則自丙寅至戊辰三年而發﹐其甚微在徐速間。凡水疫之大小善惡﹐當推其本年司天司地之數﹐及太乙出遊之宮可也。至於在泉之失守者何如﹖又只如丙寅年少陽至作司天﹐卽辛巳厥陰未得遷正﹐在泉﹐而庚辰太陽未得退位﹐亦丙辛不相合也。卽水運亦小虛小勝﹐及有所復﹐後三年化爲水癘﹐治法一如司天之法耳。故此篇云﹐假如丙寅剛柔失守﹐丙未遷正治天﹐下辛巳獨治其泉﹐上位丙失其剛幹﹐故中水運不得爲太過﹐反受土勝之。下文曰﹕上剛幹失守﹐下柔不可獨主之。中水運非太過﹐不可以諸丙年作爲水之太過﹐當推之司天之數而知有虧﹐不可執法而定之。太陰尙治天﹐布天有餘﹐而丙寅失守﹐上正乃天地不合﹐卽律呂之音亦異﹐所謂柔幹至而呂有音﹐應剛幹未遷而律管無聲﹐卽少羽鳴響而太羽無聲也。如此卽天運失守﹐後三年變成水疫。甚則三年至戊辰﹐微則至己巳。但水疫必來克火﹐當先補心兪﹐次五日﹐可刺腎之合穴陰谷。又有下位地甲子辛巳﹐柔不附剛﹐亦名失守﹐卽地運皆虛﹐後三年變水癘﹐卽刺法皆如此矣。卽前木病所謂辛巳未得遷正﹐而庚辰太陽未得退位者﹐亦丙辛不合徳云云也。但其刺已畢﹐又必愼其大喜云云也。後本病篇云﹕假如庚辰陽年太過﹐如己卯天數有餘者﹐𨿽交得庚辰年﹐陽明猶尙治天﹐地已遷正﹐太陰司地﹐去年少陰已作右間﹐卽司天陽明﹐而司地太陰土上生金﹐地下奉天﹐至於上爲乙而下爲巳﹐乙巳相會則金運太虛﹐反受火勝﹐故非太過也。卽姑洗之宮太商不應火勝宮化﹐金之子水復之則爲寒刑﹐若此者﹐乙庚失守﹐其後三年當化成金疫﹐速則自庚辰至壬午年而發﹐徐則自庚辰至癸未年而發﹐又當推其本年司天在泉之數﹐及太乙出遊之宮可也﹐其在泉之失守者何如﹖又只如庚辰司天﹐應時遷正而治天﹐卽下乙未未得遷正﹐乃地下甲午少陰未得退位﹐是乙庚未合徳也﹐卽下乙未幹失其剛﹐亦金運小虛也﹐有小勝﹐或無復﹐後三年化癘﹐名曰金癘﹐其狀如金疫也。故此篇云﹐假如庚辰剛柔失守﹐蓋言乙得其位﹐上失其庚﹐卽所謂柔失其剛也。𨿽得其歲﹐卽庚未得中位也﹐乙得下位以治其地﹐上位庚失其剛幹﹐故中金運不得太過﹐反受火勝之也。且乙未在下主地孤立﹐上無剛幹正之﹐天運已虛﹐所謂上位失守﹐下位無合也。姑洗上管庚辰﹐太商不如﹐林鍾下管乙未﹐少商獨應﹐如此者卽天運化易﹐三年變爲金疫﹐詳其天數﹐差有微甚﹐大差七分﹐卽气過一百五日爲甚﹐甚則三年而至﹐小差五分﹐卽气過七十五日爲微﹐微亦三年而至﹐但金疫必克肝木﹐當先補肝兪。次三日﹐可刺肺之經穴經渠。鍼畢﹐可靜神七日云云也。又或在下地甲子乙未失守者﹐卽乙柔幹失守﹐卽上庚獨治之﹐三年變爲金癘﹐速則一二年﹐遲則三年而至﹐推其遲速﹐詳其本年之地數與太乙出遊之宮﹐凡諸位乙庚失守﹐其刺法同﹐但肝欲平勿怒可也。又後本病篇云﹕假令壬午陽年太過﹐如辛巳天數有餘﹐𨿽交壬午﹐厥陰猶尙治天﹐地已遷正﹐丁酉陽明在泉﹐去歲丙申少陽已作地之右間﹐卽天爲厥陰﹐地爲陽明﹐金上刑木﹐地不奉天﹐須知丁西與辛巳不相合徳﹐今丁辛𨿽相會﹐木運太虛﹐反受金勝﹐故非太過﹐卽蕤賓之管太角不應﹐金來侮木﹐則金行燥勝﹐木之子火化熱復﹐卽三年化成風疫﹐甚則速﹐微則徐﹐其疫之大小善惡﹐當推本年之天數與太乙出遊之宮可也。在泉之失守者何如﹖又只如至壬午應時遷正治天﹐其下丁酉未得遷正﹐卽地下丙申少陽未得退位﹐卽壬丙相對﹐午申相配﹐乃丁壬不得合徳﹐比謂失守﹐卽丁柔幹失剛﹐亦木運小虛﹐有小勝小復﹐後三年化爲木癘﹐其狀如風疫﹐治法如前。故此篇云﹐假令壬午剛柔失守﹐下得其位﹐上失其主﹐卽司天布正﹐木運反虛﹐𨿽交歲而天未遷正﹐中運勝之﹐卽地見丁酉﹐獨主其運﹐故行燥勝﹐天未熱化﹐是名二虛﹐上壬未遷正﹐下丁獨然﹐卽𨿽陽年﹐虧及不同﹐此謂上下失守﹐必得天數復位﹐始爲相招﹐其有期差之微甚﹐各有其數﹐上律蕤賓下呂南呂﹐上太角不應﹐下少角應﹐故二角失而不和也。候壬午遷正之日﹐卽上下角同聲相應﹐微甚如見。三年大疫﹐微卽至乙酉年而至﹐甚則至甲申年而至﹐甚速微徐也。脾虛必受其殃﹐當補脾兪。次三日﹐可刺肝之井穴大惇。刺畢﹐靜神七日云云也。在泉之失守者何如﹖又或地下甲子丁酉失守其位﹐未得遷正以爲正司﹐卽气不當位﹐下爲丁酉﹐上不與壬午奉合﹐亦名失守﹐乃柔不附剛﹐卽地運不合﹐三年變爲木癘﹐又名風癘﹐其刺法一如木疫之法耳。又後本病篇云﹕假令戊申陽年太過﹐去年丁未天數有餘者﹐未得退位﹐今年𨿽交戊申﹐太陰猶尙治天﹐地已遷正﹐厥陰在泉﹐卽癸亥已治地﹐去年壬戌太陽已退位作地右間﹐卽天丁未地﹐癸亥木上刑土﹐不奉天化﹐丁癸相會﹐火運太虛﹐反受水勝也。非戊癸相合﹐故火運不應。夷則之管上太徵不應下管﹐癸亥少徵應之卽下見癸亥主司地﹐同聲不相應﹐卽上下天地不相合徳﹐故不相應﹐此戊癸失守其會﹐後三年化爲火疫﹐速至三年庚戌而發﹐其疫之大小善惡﹐當推疫至之年﹐內合司天在泉之數﹐及太乙出遊之宮可也。在泉之失守者何如﹖又只如戊申少陽已應時遷正司天﹐其下癸亥未得遷正﹐卽地下壬戌太陽未退位﹐故癸亥未得遷正也。卽戊壬相對﹐申戌相配﹐此非戊癸合徳﹐乃下柔幹失守﹐見火運小虛﹐有小勝或無復﹐後三年化爲火癘﹐治法一如前治火疫之法耳﹐可寒之泄之也。故此篇云﹐假令戊癸剛柔失守﹐蓋言戊與癸合天地二甲子﹐卽戊申合癸亥﹐今下位癸亥主地﹐正司上位﹐戊申過丁未﹐天數未退而復布天﹐故戊癸不合﹐剛柔失守﹐戊未正司癸下獨治﹐故𨿽陽年不爲太過﹐反受水勝﹐正曰﹐上失其剛柔﹐地獨主其气不正﹐故有水邪干之﹐天數過差﹐亦有多少﹐欲至將合﹐必得音律相同﹐如此天運失時﹐三年之中﹐火疫至矣﹐當補肺兪﹐防火之克﹐刺畢﹐靜神七日云云也。又或地下甲子癸亥失守者﹐卽柔失守位﹐卽上失其剛﹐亦名戊癸不相合徳﹐卽運與地虛﹐後三年變爲火癘﹐其刺法一如治大疫之法耳。】

黃帝曰﹕余聞五疫之至﹐皆相染易﹐無問大小﹐病狀相似﹐不施救療﹐如何可得不相移易者﹖岐伯曰﹕不相染者﹐正气存內﹐邪不可幹﹐避其毒气。天牝從來﹐復得其往。气出於腦﹐卽不邪干。气出於腦﹐卽室先想心如日。欲將入於疫室﹐先想靑气自肝而出﹐左行於東﹐化作林木﹔次想白气自肺而出﹐右行於西﹐化作戈甲﹔次想赤气自心而出﹐南行於上﹐化作焰明﹔次想黑气自腎而出﹐北行於下﹐化作水﹔次想黃气自脾而出﹐存於中央﹐化作土。五气護身之畢以想頭上﹐如北斗之煌煌﹐然後可入於疫室。又一法於春分之日﹐日未出而吐之。又一法於雨水日後三浴﹐以藥泄汗。又一法小金丹方﹕辰砂二兩水磨﹐雄黃一兩﹐葉子雌黃一兩﹐紫金半兩﹐同入合中﹐外固﹐了地一尺﹐築地賓﹐不用鑪﹐不須藥制﹐用火二十斤煆之也﹐七日終。候冷七日取﹐次日出合子埋藥地中。七日取出﹐順日研之。三日﹐煉白沙蜜爲丸﹐如梧桐子大。每日望東吸日華气﹐一口冰水下一丸﹐和气咽之﹐服十粒﹐無疫幹也。

【馬蒔曰﹕天牝者﹐鼻也﹐毒气從鼻而來﹐可嚏之從鼻而出。想五气畢後﹐另各可行一法。其一法於春分日用遠志去心﹐以水煎之﹐日未出飲二盞而吐﹐吐之不疫。其一法雨水後三浴﹐以藥泄汗﹐可以免疫。其一法用辰砂﹑紫金﹑雌雄二黃﹐俱爲末制﹐用如後法。】

黃帝問曰﹕人虛卽神遊失守位﹐使鬼神外幹﹐是致夭亡﹐何以全眞﹖願聞刺法。岐伯稽首再拜曰﹕昭乎哉問﹗謂神移失守﹐𨿽在其體﹐然不致死﹐或有邪干﹐故令夭壽。只如厥陰失守﹐天以虛﹐人气肝虛﹐感天重虛﹐卽魂遊於上﹐邪干厥大气﹐身溫猶可刺之﹐刺其足少陽之所過﹐復刺肝之兪。人病心虛﹐又遇君相二火司天失守﹐感而三虛﹐遇火不及﹐黑屍鬼犯之﹐令人暴亡。可刺手少陽之所過﹐復刺心兪。人脾病﹐又遇太陰司天失守﹐感而三虛﹐又遇土不及﹐靑屍鬼邪犯之於人﹐令人暴亡﹐可刺足陽明之所過﹐復刺脾之兪。人肺病﹐遇陽明司天失守﹐感而三虛﹐又遇金不及﹐有赤屍鬼幹人﹐令人暴亡﹐可刺手陽明之所過﹐復刺肺兪。人腎病﹐又遇太陽司天失守﹐感而三虛﹐又遇水運不及之年﹐有黃屍鬼干犯人正气﹐吸人神魂﹐致暴亡﹐可刺足太陽之所過﹐復刺腎兪。【以﹑已同。】

【馬蒔曰﹕後本病篇云﹕人或恚怒﹐气逆上而不下﹐卽傷肝也。又遇厥陰司天﹐天數不及﹐卽少陰作接間至﹐是謂天虛也。此謂天虛人虛也。又遇疾走恐懼﹐汗出於肝﹐肝爲將軍之官﹐謀慮出焉。神位失守﹐神光不聚﹐又遇木不及年﹐或丁年不符﹐或壬年失守﹐或厥陰司天虛也﹐有白屍鬼﹐見之令人暴亡也。蓋言恚怒傷肝則人虛矣。又厥陰司天﹐少陰接至﹐又木不及壬﹐丁年不符﹐或壬年失守﹐是天虛也。又汗出於肝﹐是謂三虛。白屍鬼見之﹐金克木也。故此篇云﹐只如厥陰失守云云也。魂遊於上﹐刺足少陽膽經之原穴丘墟﹐次刺肝兪。又後本病篇云﹕人憂愁思慮卽傷心﹐又或遇少陰司天﹐天數不及﹐太陰作接間至﹐卽謂天虛﹐此人气天气同虛也。又遇驚而奪精﹐汗出於心﹐因而三虛﹐神明失守。心爲君主之官﹐神明出焉。神失守位﹐卽神遊上丹田﹐在太乙帝君泥丸宮下。神旣失守﹐神光不聚﹐卻遇火不及之歲﹐有黑屍鬼﹐見之令人暴亡。故此篇云﹐人病心虛﹐又遇君相二火雲云也。刺手少陽三焦經之原穴者陽池也﹐復刺心兪。又後本病篇云﹕人飲食勞倦卽傷脾﹐又或遇太陰司天﹐天數不及﹐卽少陽作接間至﹐卽謂之虛也。此卽人气虛而天气虛也。又遇飲食飽甚﹐汗出於胃﹐醉飽行房﹐汗出於脾﹐因而三虛﹐脾神失守。脾爲諫議之官﹐知周出焉。神旣失守。神光失位而不聚也﹐卻遇土不及之年﹐或巳年或申年失守﹐或太陰天虛﹐靑屍鬼見之﹐令人卒亡。故此篇云﹐人脾病云云也。刺足陽明胃經之原穴者衝陽也﹐復刺脾兪。又後本病篇缺肺經脈別論﹐無汗出於肺﹐此篇云﹐人肺病云云﹐刺手陽明大腸之原穴合谷﹐復刺肺兪。又後本病篇云﹕人久坐濕地﹐彊力入水﹐卽傷腎。腎爲作彊之官﹐伎巧出焉。因而三虛﹐腎神失守。神志失位﹐神光不聚﹐卻遇木不及之年﹐或辛不會符﹐或丙年失守﹐或太陽司天﹐天虛有黃屍鬼至﹐見之令人暴亡。故此篇云﹐人腎病云云也。刺足太陽膀胱經之原穴者京骨也﹐又刺腎兪。】

黃帝問曰﹕十二髒之相使﹐神失位使神彩之不圓﹐恐邪於犯﹐治之可刺﹐願聞其要。岐伯稽首再拜曰﹕悉乎哉問﹗至理道眞宗﹐此非聖帝﹐焉究斯源﹖是謂气神合道﹐契符上天。心者﹐君主之官﹐神明出焉﹐可刺手少陰之原。肺者﹐相傅之官﹐治節出焉﹐可刺手太陰之原。肝者﹐將軍之官﹐謀慮出焉﹐可刺足厥陰之原。膽者﹐中正之官﹐決斷出焉﹐可刺足少陽之原。膻中者﹐臣使之官﹐喜樂出焉﹐可刺心包絡所流。脾爲諫議之官﹐知周出焉﹐可刺脾之原。胃爲倉廩之官﹐五味出焉﹐可刺胃之原。大腸者傳道之官﹐變化出焉﹐可刺大腸之原。小腸者受盛之官﹐化物出焉﹐可刺小腸之原。腎者作彊之官﹐伎巧出焉﹐刺其腎之原。三焦者﹐決瀆之官﹐水道出焉﹐刺三焦之原。膀胱者﹐州都之官﹐精液藏焉﹐气化則能出矣﹐刺膀胱之原。凡比十二官者﹐不得相失也。

【神彩者﹐凡五臟六腑﹐神全則有光彩員滿﹐形現於外也。自心者君主之官至末﹐見《素問》靈蘭祕典論。惟脾爲諫議之官﹐知周出焉﹐胃爲倉廩之官﹐五味出焉﹐而靈蘭祕典論止曰﹐脾胃者﹐倉廩之官﹐五味出焉﹐與此異耳。凡刺各經之原者﹐皆所以補之也。六腑以原穴爲原﹐五穴以兪穴爲原。刺手少陰之原穴者﹐神門也。刺手太陰肺經之原穴者﹐太淵也。刺足厥陰肝經原穴者﹐太衝也。刺足少陽膽經之原穴者﹐丘墟也。刺心包絡之滎穴者﹐勞宮也。脾爲諫議之官﹐知周出焉。按《靈樞》本神篇云﹕心有所憶謂之意。故知周萬物﹐皆從意生也。刺脾之原穴者﹐太白也。刺胃之原穴者﹐衝陽也。刺大腸之原穴者﹐合穴也。刺小腸之原穴者﹐腕骨也。刺腎之原穴者﹐太豁也。三焦者﹐非《靈樞》營衛生會篇之三焦﹐乃《靈樞》本髒篇之三焦也。本髒篇云﹕腎合三焦膀胱﹐言右腎合三焦以爲腑﹐左腎合膀胱以爲腑。故三焦爲決瀆之官﹐水道所出﹔膀胱爲州都之官﹐津液所藏。刺手少陽之原穴者﹐陽池也。刺膀胱之原穴者﹐京骨也。】

是故刺法有全神養眞之旨﹐亦法有修眞之道﹐非治疾也﹐故要修養和神也。道貴常存﹐補神固根﹐精气不散﹐神無不分。然卽神守而𨿽不去﹐亦全眞人﹐神不守﹐非達至眞。至眞之要﹐在乎天元﹐神守天息﹐復入本元﹐命曰歸宗。

【馬蒔曰﹕此言人貴守神﹐守神則爲全眞﹐末示人以守神全眞之訣也。言此刺法論中有全神養眞之旨﹐非俟有疾而始治之也。其要在修養和神而已。天元﹐元牝也﹐兒在母腹﹐息通天元﹐人能絕想念亦如此。命曰返天息﹐則神自守﹐復入本元﹐命曰歸宗。】

本病論篇第七十三

【馬蒔曰﹕此篇推本郁疫癘病之所由生﹐與前篇相須﹐故名篇。】

黃帝問曰﹕天元九窒﹐余已知之。願聞气交何名失守﹖岐伯曰﹕謂其上下升降﹐遷正退位﹐各有經論﹐上下各有不前﹐故名失守也。是故气交失﹐易位﹐气交乃變﹐變易非常﹐卽四時失序﹐萬化不安﹐變民病也。帝曰﹕升降不前﹐願聞其故。气交有變﹐何以明知﹖岐伯曰﹕昭乎問哉﹗明乎道矣。气交有變﹐是謂天地機。但欲降而不得降者﹐地窒刑之。又有五運太過﹐而先天而至者﹐卽交不前。但欲升而不得其升﹐中運抑之。但欲降而不得其降﹐中運抑之。於是有升之不前﹐降之不下者﹔有降之不下﹐升而至天者﹔有升降俱不前。作如此之分別﹐卽气交之變﹐變之有異﹐常各各不同﹐災有微甚者也。

【此明气交有變之義﹐卽升降不前之謂也。釋義見前篇第一二節

。】

帝曰﹕願聞气交遇會勝抑之由﹐變成民病輕重何如﹖岐伯曰﹕勝相會﹐抑伏使然。是故辰戌之歲﹐木气升之﹐主逢天柱﹐勝而不前﹐又遇庚戌﹐金運先天﹐中運勝之﹐忽然不前﹐木運升天﹐金乃抑之﹐升而不前﹐卽淸生風少﹐肅殺於春﹐露霜復降﹐車木乃萎。民病瘟疫早發﹐咽嗌乃幹﹐四肢滿﹐肢節皆痛。久而化郁﹐卽大風摧拉﹐折隕嗚紊。民病卒中偏痺﹐手足不仁。是故巳亥之歲﹐君火升天﹐主窒天蓬﹐勝之不前﹐又厥陰未遷正﹐則少陰未得升天﹐水運以至其中者﹐君火欲升﹐而中水運抑之﹐升之不前﹐卽淸寒復作﹐冷生旦暮。民病伏陽而內生煩熱﹐心神驚悸﹐寒熱間作﹐日久成郁﹐卽暴熱乃至﹐赤風腫翳﹐化疫溫癘﹐暖作赤气瘴而化火疫。皆煩而躁渴﹐渴甚治之﹐以泄之可止。是故子午之歲﹐太陰升天﹐主窒天衝﹐勝之不前﹐又或遇壬子木運﹐先天而至者﹐中木運抑之也﹐升天不前﹐卽風埃四起﹐時舉埃昏﹐雨濕不化。民病風厥涎潮﹐偏痺不隨﹐脹滿久而伏郁﹐﹐卽黃埃化疫也。民病夭亡﹐臉支府黃疸滿閉﹐濕令弗布﹐雨化乃微。是故丑未之年﹐少陽升天﹐主窒天蓬﹐勝之不前﹐又或遇太陰未遷正者﹐卽少陰未升天也。水運以至者﹐升天不前﹐卽寒氛反布﹐凜冽如冬﹐水復涸﹐冰再結﹐喧暖乍作。冷復布之﹐寒暄不時。民病伏陽在內﹐煩熱生中﹐心神驚駭﹐寒熱間爭﹐以久成郁﹐卽暴熱乃生﹐赤風气腫﹐翳化成郁﹐癘乃化作﹐伏熱內煩﹐痺而生厥﹐甚則血溢。是故寅申之年﹐陽明升天﹐主窒天英。勝之不前﹐又或遇戊申戊寅﹐火運先天而至﹐金欲升天﹐火運抑之﹐升之不前﹐卽時雨不降﹐西風數舉﹐咸鹵燥生。民病上熱喘嗽﹐血溢。久而化郁﹐卽白埃翳霧﹐淸生殺气﹐民病脇滿悲傷寒﹐鼽嚏嗌漧﹐手坼皮膚燥。是故卯酉之年﹐太陽升天﹐主窒天芮。勝之不前﹐又遇陽明未遷正者﹐卽太陽未升天也。土運以至﹐水欲升天﹐土運抑之﹐升之不前﹐卽濕而熱蒸﹐寒生雨間﹐民病注下﹐食不及化﹐久而成郁﹐冷來客熱﹐冰雹卒至。民病厥逆而噦﹐熱生於內﹐气痺於外﹐足脛酸疼﹐反生心悸﹑燠熱暴煩而復厥。

【馬蒔曰﹕此承上文而論升之所以不前﹐則成五郁﹐當有天時民病之異也。釋義見前篇第一節

。】

黃帝曰﹕升之不前﹐余已盡知其旨。願聞降之不下﹐可得明乎﹖岐伯曰﹕悉乎哉問也﹗是謂天地微旨﹐可以盡陳斯道﹐所謂升已必降也。至天三年﹐次歲必降﹐降而入地﹐始爲左間也。如此升降往來﹐命之六紀也。是故丑未之歲﹐厥陰降地﹐主窒地晶﹐勝而不前﹐又或遇少陰未退位﹐卽厥陰未降下﹐金運以至﹐中金運承之﹐降之下﹐抑之變郁﹐木欲降下﹐金承之﹐降而不下﹐蒼埃遠見﹐白气承之﹐風舉埃昏﹐淸燥行殺﹐霜露復下﹐肅殺布令。久而不降﹐抑之化郁﹐卽作風燥相伏﹐暄而反淸﹐艸木萌動﹐殺霜乃蟄未見﹐懼淸傷藏。是故寅申之歲﹐少陰降地﹐主窒地元﹐勝之不入﹐又或遇丙申丙寅水運太過﹐先天而至﹐君火欲降﹐水運承之﹐降而不下﹐卽彤雲才見﹐黑气反生﹐暄暖如舒﹐寒常布雪﹐凜冽復作﹐天云慘淒﹐久而不降﹐伏之化郁﹐寒甚復熱﹐赤風化疫﹐民病面赤心煩﹐頭痛目眩也。赤气彰而溫病欲作也。是故卯酉之歲﹐太陰降地﹐主窒地蒼﹐勝之不入﹐又或少陽未退位者﹐卽太陰未得降也﹐或木運以至﹐木運承之﹐降而不下﹐卽黃雲見而靑霞彰﹐鬱蒸作而大風霧翳埃勝﹐折損乃作﹐久而不降也。伏之化郁﹐天埃黃气﹐地布濕蒸﹐民病四肢不舉﹐昏眩﹐支節痛﹐腹滿﹝月眞﹞臆。是故辰戌之歲﹐少陽降地﹑主窒地元﹐勝之不入﹐又或遇水運太過﹐先天而至也﹐水運承之﹐降而不下﹐卽彤雲才見﹐黑气反生﹐暄暖欲生﹐冷气卒至﹐甚卽冰雹也。久而不降﹐伏之化郁﹐冷气復熱﹐赤風化疫﹐民病面赤心煩頭痛目眩也﹐赤气彰而熱病欲作也。是故巳亥之歲﹐陽明降地﹐主窒地彤﹐勝而不入﹐又或遇太陰未退位﹐卽陽明未得降﹐卽火運以至之﹐火運承之不下﹐卽天淸而肅﹐赤气乃彰﹐暄熱反作﹐民皆昏倦﹐夜臥不安﹐咽漧引飲﹐懊熱內煩﹐大淸朝暮暄還復作﹐久而不降﹐伏之化郁﹐天淸薄寒﹐遠生白气﹐民病掉眩﹐手足直而不仁﹐兩脇作痛﹐滿目﹝目巟﹞﹝目巟﹞。是故子午之年﹐太陽降地﹐主窒地阜﹐勝之降而不入﹐又或遇土運太過﹐先天而至﹐土運承之﹐降而不入﹐卽天彰黑气﹐暝暗淒慘﹐才施黃埃﹐而布濕寒化﹐令气蒸濕﹐復令久而不降﹐伏之化郁﹐民病大厥﹐四肢重怠﹐陰痿少力﹐天布沈陰﹐蒸濕間作。

【馬蒔曰﹕詳降之不入則成五郁﹐有天時民病也。】

帝曰﹕升降不前﹐晰知其宗。願聞遷正可得明乎﹖岐伯曰﹕正司中位﹐是金遷正位。司天不得其遷正者﹐卽前司天以遇交司之日﹐卽遇司天太過有餘日也。卽仍舊治天數﹐新司天未得遷正也。厥陰不遷正﹐卽風暄不時﹐花卉萎萃﹐民病淋溲﹐目系轉﹐轉筋﹐喜怒﹐小便赤。風欲令﹐而寒由不去﹐溫暄不正﹐春正失時。少陰不遷正﹐卽冷气不退﹐春冷後寒﹐暄暖不時。民病寒熱﹐四肢煩痛﹐腰脊彊直﹐木气𨿽有餘﹐而位不過於君火也。太陰不遷正﹐卽雲雨失令﹐萬物枯焦﹐當生不發﹐民病手足肢節腫滿﹐大腹水腫﹐﹝月眞﹞臆不食﹐飧泄﹐脇滿﹐四肢不舉﹐雨化欲令﹐熱猶治之﹐溫煦於气﹐亢而不澤。少陽不遷正﹐卽炎灼弗令﹐苗莠不榮﹐酷暑於秋﹐肅殺晚至﹐霜露不時﹐民病痎瘧骨熱﹐心悸驚駭﹐甚時血溢。陽明不遷正﹐則暑化於前﹐肅於後﹐艸木反榮﹐民病寒熱鼽嚏﹐皮毛折﹐爪甲枯焦﹐甚則喘嗽息髙﹐悲傷不樂﹐熱化乃布﹐燥化未令﹐卽淸勁未行﹐肺金復病。太陽不遷正﹐卽冬淸反寒﹐易令於春﹐殺霜在前﹐寒冰於後﹐陽光復治﹐凜冽不作﹐霧云待時﹐民病溫癘至﹐喉閉嗌漧﹐煩躁而渴﹐喘息而有音也。寒化待燥﹐猶治天﹐气過失序﹐與民作災。

【馬蒔曰﹕此詳言新司天未得遷正﹐以舊司天未得退位﹐而有天時民病之異也。釋義見前篇第四節

。】

帝曰﹕遷正早晚﹐以命其旨﹐願聞退位﹐可得明哉﹖岐伯曰﹕所謂不退者﹐卽天數未終﹐卽天數有餘﹐名曰復布政﹐故名曰再治天也。卽天令如故而不退位也﹐厥陰不退位﹐卽大風早舉﹐時雨不降﹐濕令不化﹐民病溫疫疵發風生﹐民病皆肢節痛﹐頭目痛﹐伏熱內煩﹐咽喉幹引飲。少陰不退位﹐卽溫勝春冬﹐蟄虫早至﹐艸木發生﹐民病膈熱咽漧﹐血溢驚駭﹐小便赤濇﹐丹癅﹝疒軫﹞瘡瘍畱毒。太陰不退位而取﹐寒暑不時﹐埃昏布作﹐溫令不去﹐民病四肢少力﹐食飲不下﹐泄注淋滿﹐足脛寒﹐陰痿閉塞﹐失溺﹐小便數。少陽不退位﹐卽熱生於春﹐暑乃後化﹐冬溫不凍﹐流水不冰﹐蟄虫出見﹐民病少气﹐寒熱更作﹐便血上熱﹐小腹堅滿﹐小便赤沃﹐甚則血溢。陽明不退位﹐卽春生淸冷﹐艸木晚榮﹐寒熱間作﹐民病嘔吐暴注﹐食飲不下﹐大便漧燥﹐四肢不舉﹐目瞑掉眩。

【馬蒔曰﹕此詳言舊司天未得退位﹐則新司天未得遷正﹐而有天時民病之異也。釋義見前篇第五節

。】

帝曰﹕天歲早晚﹐余以知之﹐願聞地數﹐可得聞乎﹖岐伯曰﹕地下遷正﹐升及退位不前之法﹐卽地上產化﹐萬物失時之化也。

【馬蒔曰﹕此言司地之未得退位遷正﹐由於司天之未得退位遷正﹐而天時民病當與司天同也。】

帝曰﹕余聞天地二﹐甲子十干十二支﹐上下經緯天地﹐數有疊移﹐失守其位﹐可得昭乎﹖岐伯曰﹕失之疊位者﹐謂𨿽得歲正未得正位之司﹐卽四時不節﹐卽生大疫注。《元珠密語》云﹕陽年三十年﹐除六年天刑﹐計有太過二十四年。除此六年﹐皆作太過之用令不然之旨。今言疊支疊位﹐皆可作其不及也。假令甲子陽年﹐土運太窒﹐如癸亥天數有餘者﹐年𨿽交得甲子﹐厥陰猶尙治天﹐地已遷正﹐陽明在泉﹐去歲少陽以作右間﹐卽厥陰之地陽明﹐故不相和奉者也。癸巳相會﹐土運太過﹐虛反受木勝﹐故非太過也。何以言土運太過﹖況黃鍾不應太窒﹐木旣勝而金還復﹐金旣復而少陰如至﹐卽木勝如火而金復微﹐如此則甲己失守﹐後三年化成土疫。晚至丁卯﹐早至丙寅﹐土疫至也。大小善惡﹐推其天地﹐詳乎太乙﹐又只如甲子年﹐如甲至子而合應交司而治天﹐卽下己卯未遷正﹐而戊寅少陽未退位者﹐亦甲己下有合也。卽土運非太過﹐而木乃乘正而勝土也。金次又行復勝之﹐卽反邪化也﹐陰陽天地殊異爾。故其大小善惡﹐一如天地之法旨也。故令丙寅陽年太過﹐如乙丑天數有餘者﹐𨿽然得丙寅﹐太陰尙治天也﹐地已遷正﹐厥陰司地﹐去歲太陽以作右間﹐卽天太陰而地厥陰﹐故地不奉天化也。乙辛相會﹐水運太虛﹐反受土勝﹐故非太過﹐卽太簇之管太羽﹐不應土勝而雨化﹐水復卽風﹐此者丙辛失守其會﹐後三年化成水疫。晚至己巳﹐早至戊辰﹐甚卽速﹐微卽徐﹐水疫至也。大小善惡﹐推其天地數﹐乃太乙遊宮﹐又只如丙寅年﹐丙至寅且合﹐應交司而治天﹐卽辛巳未得遷正﹐而庚辰太陽未退位者。且丙辛不合徳也﹐卽水運亦小虛而小勝﹐或有復﹐後三年化癘﹐名曰水癘﹐其狀如水疫﹐治法如前。假令庚辰陽年太過﹐如己卯天數有餘者﹐𨿽交得庚辰年也﹐陽明猶尙治天﹐地以遷正﹐太陰司地﹐去歲少陰以作右間﹐卽天陽明而地太陰也﹐故地下奉天也。乙巳相會﹐金運太虛﹐反受火勝﹐故非太過也。卽姑洗之管太商﹐不應火勝熱化﹐水復寒刑﹐此乙庚失守﹐其後三年﹐化成金疫也。速至壬午﹐徐至癸未﹐金疫至也。大小善惡﹐推本年天數及太乙也。又只如庚辰﹐如庚至辰且應﹐交司而治天﹐卽下乙未未得遷正者﹐卽地甲午少陰未退位者。且乙庚不合徳也﹐卽下乙未幹失剛﹐亦金運小虛也﹐有小勝﹐或無復﹐後三年化癘﹐名曰金癘﹐其狀如金疫也。治法如前。假令壬午陽年太過﹐如丰也。丁辛相合會﹐未運太虛﹐反受金勝﹐故非太過也。卽蕤賓之管太巳天數有餘者﹐𨿽交後壬午年也﹐厥陰猶尙治天﹐地已遷正﹐陽明在泉﹐去歲丙申少陽以作右間﹐卽天厥陰而地陽明﹐故地不奉天者角﹐不應金行燥勝﹐火化熱復﹐甚卽速﹐微卽徐﹐疫至大小善惡﹐推疫至之年﹐天數及太乙﹐又只如壬至午﹐且應交司而治之﹐卽下丁酉未得遷正者﹐卽地下丙申少陽未得退位者﹐且丁壬不合徳也。卽丁柔幹失剛﹐亦木運小虛也。有小勝小復﹐後三年化癘﹐名曰木癘﹐其狀如風疫也﹐治如前。假令戊申陽年太過﹐如丁未天數太過者﹐𨿽交後戊申年也﹐太陰猶尙治天﹐地已遷正﹐厥陰在泉﹐去歲壬戌太陽以退位作右間﹐卽天丁未地﹐癸亥故地不奉天化也。丁癸相會﹐火運太虛﹐反受水勝﹐故非太過也。卽夷則之管上太徵不應﹐此戊癸失守其會﹐後三年化疫也。速至庚戌﹐大小善惡﹐推疫至之年﹐天數及太乙﹐又只如戊申。如戊至申且遷交司而治天﹐卽下癸亥未得遷正者﹐卽地下壬戌太陽未退位者﹐見戊癸未合徳也。卽下癸柔幹失剛﹐見火運小虛也。有小勝﹐或無復也﹐後三年化癘﹐名曰火癘也。治法如前。治之法﹐可寒之泄之。

【馬蒔曰﹕此言剛柔失守之義﹐釋義見前篇第六節

。按凡言治法如前者﹐皆如前篇刺肝兪等穴之謂。】

