古今圖書集成醫部全錄卷二百十七

風門

黃帝素問

陰陽應象大論

東方生風﹐風生木﹐木生酸﹐酸生肝﹐肝生筋。風傷筋。

【注此言能生我者﹐亦所能害我也。】

生气通天論

風者﹐百病之始也。淸靜則肉腠閉拒﹐𨿽有大風苛毒﹐弗之能害。此因時之序也。

【注風邪直透於肌腠。風者善行而數變﹐入於肌腠﹐則及經脈﹐或爲熱中﹐或爲寒中﹐或爲偏枯﹐或成積聚﹐或入腑而生﹐或幹髒而死﹐邪气淫溢﹐不可勝論﹐故曰風者百病之始也。人能順蒼天淸靜之气﹐而調攝其元神﹐則肉腠固密﹐𨿽有大風苛毒﹐弗之能害。此因四時之序而能順養者也。】

汗出偏沮﹐使人偏枯。

【注陽气者外衛於皮膚﹐充塞於四體。如汗出而只半身沮濕者﹐是陽气虛而不能充身徧澤﹐必有偏枯之患矣。】

風客淫气﹐精乃亡﹐邪傷肝也。

【注風爲陽邪﹐客於膚表則淫傷於气矣﹐陽气傷則精自出。風邪內通肝气﹐肝藏血﹐肝受邪﹐則傷血矣。】

陰陽別論

三陽三陰﹐發病爲偏枯痿易﹐四肢不舉。

【注三陽三陰者﹐太陽太陰之爲病也。偏枯者﹐半身不遂。痿易者﹐委棄不能如常。太陽爲諸陽主气而主筋﹐陽气虛則爲偏枯﹐陽虛不能養筋則爲痿。脾屬四肢﹐故不舉。】

移精變气論

中古之治病﹐至而治之﹐湯液十日﹐以去八風五痺之病。十日不已﹐治以艸蘇﹑艸荄之枝。本末爲助﹐標本已得﹐邪气乃服。

【注八風者﹐八方之風。觸五臟邪气﹐病發五痺者﹐五臟痺也。艸蘇之枝﹐莖旁枝也。艸荄之枝﹐根旁枝也。蓋蘇荄爲本而旁枝爲末﹐病以五臟爲本而經兪筋骨爲標﹐五臟有病則以蘇荄治之﹐如邪在經脈之外者﹐則以艸蘇艸荄之枝治之。是以本治本而以末治標也。】

玉版論要篇

八風四時之勝﹐終而復始。逆行一過﹐不復可數。論要畢矣。

【注風寒客於人﹐始傷皮毛而內捨於肺﹐肺傳之肝﹐肝傳之脾﹐脾傳之腎﹐腎傳之心﹐逆行一過則死矣﹐不復如順行之循環無端之可數也。】

八正神明論

八正者﹐所以候八風之虛邪以時至者也。四時者﹐所以分春秋冬夏之气所在﹐以時調之也。八正之虛邪而避之勿犯也。

【注風從其所居之鄕來爲實風﹐主生長養萬物。如月建在子﹐風從北方來﹐冬气之正也﹔月建在卯﹐風從東方來﹐春气之正也﹔月建在午﹐風從南方來﹐夏气之正也﹔月建在酉﹐風從西方來﹐秋气之正也。如春夏之交﹐風從東南來﹔夏秋之交﹐風從西南來﹔秋冬之交﹐風從西北來﹔春冬之交﹐風從東北來。此四方四維之正气﹐主生長萬物者也。從其衝後來爲虛風﹐傷人者也﹐主殺主害。衝後來者﹐從衝犯之方而來。如太乙居子﹐風從南方來﹐火反沖水也﹔太乙居卯﹐風從西方來﹐金來犯木也。故以八方之位﹐以候八風之正气﹐候八節之虛邪。四時之气所在﹐如春气在經脈﹐夏气在孫絡﹐長夏气在肌肉﹐秋气在皮膚﹐冬气在骨髓﹔又如正月二月人气在肝﹐三月四月人气在脾﹐五月六月人气在頭﹐七月八月人气在肺﹐九月十月人气在心﹐十一月十二月人气在腎。此皆气之所在﹐以時而調之也。八方之虛邪﹐主殺主害者﹐謹候而避之。故聖人日避虛邪之道﹐如避矢石然﹐邪弗能害也。】

以身之虛而逢天之虛﹐兩虛相感﹐其气至骨﹐入則傷五臟。工候救之﹐弗能傷也。故曰天忌不可不知也。

【注身之虛﹐血气虛也。天之虛﹐虛鄕之邪風也。兩虛相感﹐故邪气至骨而入傷五臟。上工調其九候而救之﹐始弗能傷害其性命。天忌者﹐太乙徙居中宮﹐乃天道所當避忌之日。太乙﹐北極也。斗杓所指之辰﹐謂之月建﹐卽气令所主之方。如冬至四十六日﹐月建在北﹐太乙居葉蟄之宮。葉蟄﹐坎宮也。立春四十六日居天畱。天畱﹐艮宮也。春分四十六日居倉門。倉門﹐震宮也。立夏四十五日居陰洛。陰洛﹐巽宮也。夏至四十六日居天宮。天宮﹐離宮也。立秋四十六日居元委。元委﹐坤宮也。秋分四十六日居倉果。倉果﹐兌宮也。立冬四十五日居新洛。新洛﹐乾宮也。明日復居葉蟄之宮﹐曰冬至矣。此太乙一歲所居之宮也。又太乙日遊﹐以冬至之日﹐居葉蟄之宮。數所在日﹐從一處至九日﹐復反於一。常如是無已﹐終而復始。太乙移日﹐天必應之以風雨。以其日風雨則吉﹐歲美民安少病矣。移日者﹐始移宮之第一日也。如太乙徙立於中宮﹐乃朝八風以占吉凶﹐其日大禁者也。徙入中宮日者﹐乃九日中之第五日也。其日風從南方來﹐名曰大弱風﹐其傷人也﹐內捨於心﹐外在於脈﹐气主熱。風從西南方來﹐名曰謀風﹐其傷人也﹐內捨於脾﹐外在於肌﹐其气主爲弱。風從西方來﹐名曰剛風﹐其傷人也﹐內捨於肺﹐外在於皮膚﹐其气主爲燥。風從西北方來﹐名曰折風﹐其傷人也﹐內捨於小腸﹐外在於手太陽﹐脈絕則溢﹐脈閉則結﹐不通﹐善暴死。風從北方來﹐﹑名曰大剛風﹐其傷人也﹐內捨於腎﹐外在於骨﹐與肩背之膂筋﹐其气主爲寒也。風從東北方來﹐名曰凶風﹐其傷人也﹐內捨於大腸﹐外在於兩脇腋骨下及肢節。風從東方來﹐名曰嬰肝﹐外在於筋紐﹐其气主爲身濕。風從東南方來﹐名曰弱風﹐其傷人也﹐內捨於腎﹐外在肌肉﹐其气主體重。此八風皆從其虛之鄕來﹐乃能病人。三虛相搏﹐則爲暴病卒死﹔兩實一虛﹐病則爲淋露寒熱﹔犯其雨濕之地﹐則爲痿。又身形之應九野﹐左足應立春﹐其日戊寅己丑﹔左脇應春分﹐其日乙卯﹔左手應立夏﹐其日戊辰己巳﹔膺喉頭首應夏至﹐其日丙午﹔右手應立秋﹐其日戊申己未﹔右脇應秋分﹐其日辛酉﹔右足應立冬﹐其日戊戌己亥﹕腰尻下竅應冬至﹐其日壬子。六腑膈下三髒應中州。大禁太乙所在日及諸戊己﹐是謂天忌﹐宜避鍼刺。】

虛邪者﹐八正之虛邪气也。正邪者﹐身形若用力﹐汗出腠理開﹐逢虛風﹐其中人也微﹐故莫知其情﹐莫見其形。上工救其萌芽。必先見三部九候之气﹐盡調不敗而救之﹐故曰上工。下工救其已成﹐救其已敗。救其已成者﹐言不知三部九候之相失﹐因病而敗之也。知其所在者﹐知診三部九候之病脈處而治之。故曰守其門戶焉﹐莫知其情而見邪形也。

【注所謂虛邪者﹐乃八方虛鄕所來之邪气﹐其入於身也深。所謂正邪者﹐八方之正气也。正气者﹐正風也﹐從一方來﹐非實風又非虛風也﹐其中人也淺﹐是以逢人之汗出腠理開﹐而後入於肌腠胳脈之間。然其中人也亦微﹐故莫知其情﹐莫見其形。虛邪入深﹐則搏於筋骨﹐傷人五臟。故上工救其萌芽始發﹐見其灑淅動形而卽治之﹐不使有傷三部九候之气﹐是爲上工也。已成者﹐入傷榮衛而病已成。已敗者﹐三部九候之气已爲邪所傷敗。下工救其已成者﹐言不知三部九候之相失者﹐因邪病而敗之也。上工知診三部九候之病脈﹐故能知其所在﹐卽於病脈處而守其眞气之門戶﹐則邪自去矣。】

風論

黃帝問曰﹕風之傷人也﹐或爲寒熱﹐或爲熱中﹐或爲寒中﹐或爲厲風﹐或爲偏枯﹐或爲風也。其病各異﹐其名不同。或內至五臟六腑。不知其解﹐願聞其說。

【注風乃陽動之邪﹐而人之表裏陰陽血气臟腑﹐又有虛有實﹐故其爲气也﹐善行而數變。因其善行數變﹐是以或爲寒熱﹐或爲偏枯﹐或外在於形身﹐或內至於臟腑﹐其病各異﹐其名不同。】

岐伯對曰﹕風气藏於皮膚之間﹐內不得通﹐外不得泄。風者善行而數變﹐腠理開則灑然寒﹐閉則熱而悶。其寒也則衰食飲﹐其熱也則消肌肉。故使人怢栗而不能食﹐名曰寒熱。

【注此論風邪客於膚腠而爲寒熱也。皮膚肌腠之間﹐乃三焦通會元眞之處。風邪客之﹐則气不內通﹐邪不外泄。風動之邪善行而數變。動而腠理開﹐則元气弛而灑然寒。變而腠理閉﹐則邪熱畱而胸膈悶。其爲寒也﹐則三焦虛而食飲衰。其爲熱也﹐則邪熱甚而肌肉鑠。邪之所湊﹐其正必虛。正气爲邪所傷﹐故使人怢栗而不能食也﹐名日寒熱。】

以春甲乙傷於風者爲肝風﹐以夏丙丁傷於風者爲心風﹐以季夏戊己傷於邪者爲脾風﹐以秋庚辛中於邪者爲肺風﹐以冬壬癸中於邪者爲腎風。

【注風者﹐虛鄕不正之邪風﹐故曰風﹑曰邪﹑曰傷﹑曰中。蓋言不正之風﹐或傷之輕﹐或中之重也。】

風中五臟六俯之兪﹐亦爲臟腑之風。

【注五臟之气外合於四時。故各以時受病者﹐病五臟之气也。如風中於經兪﹐則內連臟腑﹐故亦爲臟腑之風﹐病五臟之經也。】

各入其門戶﹐所中則爲偏風。

【注門戶者﹐血气之門戶也。如風各入其門戶而中其血气者則爲偏枯﹐謂偏入於形身之半也。】

故風者百病之長也﹐至於變化﹐乃爲他病也。無常方﹐然致有風气也。

【注風乃東方之生气﹐能生長萬物﹐亦能害萬物﹐故爲百病之長。至其變化無常﹐故爲病不一。如春時之非東風﹐夏時之非南風﹐或從虛鄕來之剛風謀風之類﹐皆其變化而爲他病也。風邪之客於人﹐無有常處。如風气客於皮膚之間則爲寒熱﹐客於脈中則爲寒中熱中﹐客於臟腑則爲臟腑之風﹐循於風府則爲腦風﹐入於頭系則爲目風。無有常處﹐而致有風气也。】

帝曰﹕五臟風之形狀不同者何﹖願聞其診﹐及其病能。岐伯曰﹕肺風之狀﹐多汗惡風﹐色皏然白﹐時咳短气﹐晝日則差﹐暮則甚。診在眉上﹐其色白。

【注風爲陽邪﹐開發腠理﹐故多汗。風气傷陽﹐邪正不合﹐故惡風。肺金色白而主气﹐其愛動爲咳。風邪迫之﹐故時咳短气也。晝則陽气盛而能勝邪﹐故差。暮則气衰﹐故病甚。眉上乃闕庭之間﹐肺之候也。】

心風之狀﹐多汗惡風﹐焦絕善怒嚇﹐赤色﹐病甚則言不可快。診在口﹐其色赤。

【注心爲火髒﹐風淫則火盛﹐故唇舌焦而津液絕。風化木﹐木火交熾故善爲怒嚇。心主舌﹐病甚則舌本彊而言不可快。心和則舌能知五味﹐故診驗在口。口者﹐兼唇舌而言也。】

肝風之狀﹐多汗惡風﹐善悲﹐色微蒼﹐嗌漧善怒﹐時憎女子。診在目下﹐其色靑。

【注肝開竅於目而主泣﹐故善悲。風木合邪則火熱盛而嗌漧﹐肝气病故善怒也。怒勝思﹐故時憎女子。目者肝之官也﹐故診在目下。】

脾風之狀﹐多汗惡風﹐身體怠惰﹐四肢不欲動﹐色薄微黃﹐不嗜食。診在鼻上﹐其色黃。

【注脾主肌肉四肢。身體怠惰﹐四肢不欲動﹐脾气病也。足太陰之脈屬脾絡胃﹐是主脾所生病者﹐食不下。土位中央﹐故所診在鼻。】

腎風之狀﹐多汗惡風﹐面庬然浮腫﹐脊痛不能正立﹐其色炲﹐隱曲不利。診在肌上﹐其色黑。

【注風邪干腎﹐則水气上升﹐故面庬然浮腫﹐風行則水渙也。腎主骨﹐故脊痛不能正立。炲﹐煙煤黑色也。腎主藏精﹐少陰與陽明會於宗筋﹐風傷腎气﹐故隱曲不利。水气上升﹐故黑在肌上﹐水乘土也。】

胃風之狀﹐頸多汗惡風﹐食飲不下﹐膈塞不通﹐腹善滿﹐失衣則﹝月眞﹞脹﹐食寒則泄胗﹐形瘦而腹大。

【注頸有風池風府﹐乃經脈之要會﹐故頸多汗。胃腑受邪﹐故飲食不下﹐膈塞不通﹐腹善滿也。胃气不足﹐則身以前皆寒﹐腹脹滿﹐是以形寒則﹝月眞﹞脹。飲冷則泄者﹐胃气虛傷他。胃者肉其應﹐腹者胃之郛﹐故主形瘦而腹大。】

靈樞經

邪气臟腑病形篇

身半以上者﹐邪中之也﹔身半以下者﹐濕中之也。故曰邪之中人也無有常﹐中於陰則澑於腑﹐中於陽則澑於經。

【注邪气者﹐風雨寒暑﹐天之邪也﹐故中人也髙。濕乃水土之气﹐故中於身半以下。然無有恆常﹐或中於陰﹐或中於陽﹐或澑於經﹐或澑於腑﹐或入於髒。】

諸陽之會﹐皆在於面。中人也﹐方乘虛時及新用力﹐若飲食汗出﹐腠理開而中於邪。中於面則下陽明﹐中於項則下太陽﹐中於頰則下少陽。其中於膺背兩脇﹐亦中其經。

【注諸陽之會﹐皆在於面者﹐精陽之气皆上於面而走空竅也。中於面則下陽明﹐中於項則下太陽﹐中於頰則下少陽。此手足三陽之絡﹐皆循項頸而上於頭面﹐循頭項而下於胸脇肩背也。】

黃帝曰﹕邪之中人髒柰何﹖岐伯曰﹕愁憂恐懼則傷心。黃帝曰﹕五臟之中風柰何﹖岐伯曰﹕陰陽俱感﹐邪乃得往。

【注陰陽俱感﹐外內皆傷也。】

黃帝曰﹕邪之中人﹐其病形何如﹖岐伯曰﹕虛邪之中身也﹐灑淅動形。正邪之中人也微﹐先見於色﹐不知於身﹐若有若無﹐若亡若存﹐有形無形﹐莫知其情。

【注風﹑寒﹑暑﹑濕﹑燥﹑火六者﹐天之正气而偏寒偏熱﹐偏濕偏燥﹐故曰正邪。】

肺脈微緩﹐爲痿瘻偏風。

【注病在皮膚爲肺寒熱﹐病在血脈爲寒熱鼠瘻﹐在分腠則爲偏風﹐肺主周身之气而朝百脈也。】

五變篇

黃帝曰﹕一時遇風﹐同時得病﹐其病各異﹐願聞其故。少兪曰﹕善乎哉問﹗請論以比匠人。匠人磨斧斤礪刀﹐削斫材木之陰陽﹐尙有堅脆。堅者不入﹐脆者皮弛﹐至其交節而缺斤斧焉。夫一木之中﹐堅脆不同。堅者則剛﹐脆者易傷。況其材木之不同﹐皮之厚薄﹐質之多少而各異耶﹖夫木之蚤花先生葉者﹐遇春霜烈風則花落而葉萎﹔久曝大旱﹐則脆木薄皮者﹐枝條汁少而葉萎﹔久陰淫雨﹐則薄皮多汁者皮潰而漉﹔卒風暴起﹐則剛脆之木枝折杌傷﹔秋霜疾風﹐則剛脆之木根搖而葉落。凡此五者﹐各有所傷。況於人乎﹖黃帝曰﹕以人應木柰何﹖少兪曰﹕木之所傷也皆傷其枝﹐枝之剛脆而堅未成傷也。人之有常病也﹐亦因其骨節皮膚腠理之不堅固者﹐邪之所捨也﹐故常爲病也。

【注形之皮膚肌腠筋骨﹐有厚薄堅脆之不同。故邪捨有淺深﹐而其病各異。卽五臟之病消癉﹐腸胃之有積聚﹐亦因形之皮膚肌肉而病及於內也。故以木之皮汁堅脆多少方之。陰陽者﹐木之枝榦皮肉也。交節而缺斧斤者﹐比人之皮弛肉脆而骨節之堅剛也。是以一木之中尙有堅脆之不同﹐堅者則剛﹐脆者易傷﹐況其材木之不同耶﹖木之皮厚枝脆者﹐比人之皮不致密膚腠疏也。木之多汁少汁者﹐比皮膚之津液多少也。木之蚤花先葉者﹐木气外敷而不禁風霜也。皮薄多汁者﹐遇久陰淫雨則潰而漉。剛脆之木遇卒風暴起﹐則枝折杌傷。蓋汁多者不宜陰雨﹐剛脆者又忌暴風。以比人之腠理疏者漉汗﹐剛直多怒者消癉也。木之傷皆傷其枝﹐枝之剛脆者易傷﹐而堅者未成傷也。人亦因骨節皮膚腠理之不堅固者﹐邪之所捨而常爲病也。】

黃帝曰﹕人之善病風厥漉汗者﹐何以候之﹖少兪答曰﹕肉不堅﹐腠理疏﹐則善病風。黃帝曰﹕何以候肉之不堅也﹖少兪答曰﹕腘肉不堅而無分理。理者粗理。粗理而皮不致者腠理疏。此言其渾然者。

【注津液充於皮腠。如皮潰理疏﹐則津泄而爲汗矣。太陽之气主皮膚。如腘肉不堅﹐而無分理。無分理者﹐粗理也。則皮不致密﹐腠理疏而渾然汗出矣。】

五色篇

雷公曰﹕小子聞風者百病之始也﹐厥逆者寒濕之起也﹐別之柰何﹖黃帝曰﹕常候闕中﹐薄澤爲風﹐衝濁爲痺﹐在地爲厥。此其常也。各以其色言其病。

【注地者﹐面之下部﹐名地閣也。風乃天气﹐故常候於闕庭。寒濕者地气﹐故候在地部。風乃陽邪﹐故其色薄澤。寒濕者陰邪﹐故其色衝濁。言風寒濕邪﹐可並於脈中﹐可入於臟腑﹐而爲卒死之不救。】

論勇篇

黃帝曰﹕四時之風﹐病人如何﹖少兪曰﹕黃色薄皮弱肉者﹐不勝春之虛風﹔白色薄皮弱肉者﹐不勝夏之虛風﹔靑色薄皮弱肉﹐不勝秋之虛風﹔赤色薄皮弱肉﹐不勝冬之虛風也。黃帝曰﹕黑色不病乎﹖少兪曰﹕黑色而皮厚肉堅﹐固不傷於四時之風。其皮薄而肉不堅﹑色不一者﹐長夏至而有虛風者病矣。其皮厚而肌肉堅者﹐長夏至而有虛風不病矣。其皮厚而肌肉堅者﹐必重感於寒﹐外內皆然乃病。

【注薄皮弱肉﹐則髒眞之气虛﹐而不能勝四時之虛風矣。不傷於四時之風者﹐謂土旺於四季也。不病長夏之風者﹐謂土主於長夏也。設有皮厚肉堅而傷於四時之風者﹐必重感於寒也。色黑而皮厚肉堅之爲病者﹐必重感於寒﹐外內皆然乃病。謂外受天之寒邪﹐內傷腎臟之水气也。】

百病始生篇

風雨寒熱﹐不得虛邪﹐不能獨傷人。卒然逢疾風暴雨而不病者﹐蓋無虛﹐故邪不能獨傷人。此必因虛邪之風﹐與其身形﹐兩虛相得﹐乃客其形。兩實相逢﹐眾人肉堅。其中於虛邪也﹐因於天時與其身形﹐參以虛實﹐大病乃成。气有定舍﹐因處爲名。上下中外﹐分爲三員。

【注虛邪之中人也﹐灑淅動形。正邪之中人也微﹐先見於色﹐不知於其身﹐若有若無﹐若亡若存﹐有形無形﹐莫知其情。是虛邪傷形﹐而正邪傷气也。正邪者﹐天之正气﹐風寒暑濕燥火也。蓋天有此六气﹐而人亦有此六气。是以正邪中气﹐同气相感也。故曰風雨寒熱﹐不得虛邪﹐不能獨傷人。傷人者﹐傷人之形也。】

論疾診尺篇

尺膚滑其淖澤者﹐風也。尺膚滑而澤脂者﹐風也。

【注津液淖澤於皮膚。故尺膚滑其淖澤者﹐知風在於皮膚而鼓動其津液也。脂者﹐肌肉文理間之脂膜。尺膚澤脂者﹐風在於肌肉間也。此以尺膚之淖澤滑濇﹐而知風邪之淺深也。】

刺節眞邪篇

黃帝曰﹕余聞气者有眞气﹐有正气﹐有邪气。何謂眞气﹖岐伯曰﹕眞气者﹐所受於天﹐與穀气並而充身者也。正气者﹐正風也﹐從一方來﹐非實風﹐又非虛風也。邪气者﹐虛風之賊傷人也﹐其中人也深﹐不能自去。正風者﹐其中人也淺﹐合而自去。其气來柔弱不能勝眞气﹐故自去。

【注所受於天者﹐先天之精气﹐穀气者﹐後天水谷之精气﹐合並而充身者也。正气者﹐大塊噫气﹐其名爲風。從一方來﹐非實風﹐又非虛風。此天地之正气也。虛風者﹐從虛鄕來之賊風﹐傷人正气﹐其中人也深﹐不能自去。正風者﹐其中人也淺﹐與眞气合而自去。蓋其气來柔弱﹐不能勝眞气﹐故自去。】

虛邪之中人也﹐灑淅動形﹐起毫毛而發腠理。其入深﹐內搏於骨則爲骨痺﹐搏於筋則爲筋攣﹐搏於脈中則爲血閉不通﹑則爲癰。搏於肉﹐與衛气相搏﹐陽勝者則爲熱﹐陰勝者則爲寒。寒則眞气去﹐去則虛﹐虛則寒。搏於皮膚之間﹐其气外發腠理﹐開毫毛﹐淫气往來﹐行則爲癢﹐畱而不去爲痺﹐衛气不行則爲不仁。

【注灑淅動形﹐故搏於皮脈肉筋骨﹐而爲痺攣癰癢。陰勝則爲寒﹐寒則眞气去﹐有傷衛气則爲不仁。此皆邪气之所生也。】

虛邪偏客於身半﹐其入深﹐內居榮衛﹐榮衛稍衰則眞气去﹐邪气獨畱﹐發爲偏枯。其邪气淺者﹐脈偏痛。

【注邪气偏客於形﹐傷其榮衛﹐則眞气去而爲偏枯。其邪气淺者﹐脈偏痛。蓋偏枯者﹐邪直傷於筋骨也。】

歲露論

黃帝問於少師曰﹕余聞四時八風之中人也﹐故有寒暑﹐寒則皮膚急而腠理閉﹐暑則皮膚緩而腠理開。賊風邪气﹐因得以入乎﹖將必須八正虛邪乃能傷人乎﹖少師答曰﹕不然。賊風邪气之中人也﹐不得以時。然必因其開也﹐其入深﹐其內極病﹐其病人也卒暴。因其閉也﹐其入淺以畱﹐其病也徐以遲。

【注八風之中人也﹐有寒風而有暑風。寒則皮膚急而腠理閉﹐暑則皮膚緩而腠理開。然賊風邪气之中人也﹐蓋因人气之虛實開闔﹐而入有淺深﹐不因寒暑之開閉也。】

黃帝曰﹕有寒溫和適﹐腠理不開﹐然有卒病者﹐其故何也﹖少師答曰﹕帝弗知邪入乎﹖𨿽平居其腠理﹐開閉緩急﹐其故常有時也。黃帝曰﹕可得聞乎﹖少師曰﹕人與天地相參也﹐與日月相應也。故月滿則海水西盛﹐人血气積﹐肌肉充﹐皮膚致﹐毛髮堅﹐腠理郤﹐煙垢著。當是之時﹐𨿽遇賊風﹐其入淺不深。至月郭空﹐則海水東盛﹐人气血虛﹐其衛气去﹐形獨居﹐肌肉減﹐皮膚縱﹐腠理開﹐毛髮殘﹐焦理薄﹐煙垢落。當是之時﹐遇賊風則其入深﹐其病人也卒暴。

【注衛气盛﹐則肌肉充﹐皮膚致﹐毛髮堅﹐腠理郤﹐煙垢著。當是之時﹐𨿽遇賊風﹐其入淺不深。至月郭空﹐則海水東盛。人气血虛﹐其衛气去而形獨居﹐肌肉減﹐皮膚縱﹐腠理開﹐毛髮殘。理者﹐肌肉之文理﹐乃三焦通會之處﹐故曰焦理。煙垢者﹐火土之餘也。三焦主火﹐肌肉主土﹐故焦理薄則煙垢落。謂肌肉減﹐腠理開﹐則肌腠之气亦消散也。當是之時﹐遇賊風則其入深﹐其病人也卒暴。】

黃帝曰﹕其有卒然暴死暴病者﹐何也﹖少師答曰﹕三虛者﹐其死暴疾也。得三實者﹐邪不能傷人也。黃帝曰﹕願聞三虛。少師曰﹕乘年之衰﹐逢月之空﹐失時之和﹐因爲賊風所傷﹐是謂三虛。故論不知三虛﹐工反爲粗。帝曰﹕願聞三實。少師曰﹕逢年之盛﹐遇月之滿﹐得時之和﹐𨿽有賊風邪气﹐不能危之也﹐命曰三實。

【注逢年之虛者﹐六气司天在泉之不及也。逢月之空者﹐月郭空之時也。失時之和者﹐四時不正之气也。夫衛气與天地相參﹐與日月相應。是年之虛﹐月之空﹐時之違和﹐皆主衛气失常。蓋衛气者﹐衛外而爲固也。衛气虛﹐則腠理疏而邪气直入於內﹐故爲暴病卒死。】

金匱要略【漢張機】

中風病脈證治

夫風之爲病﹐當半身不遂。或但臂不遂者﹐此爲痺。脈微而數﹐中風使然。

寸口脈浮而緊﹐緊則爲寒﹐浮則爲虛。寒虛相搏﹐邪在皮膚。浮者血虛﹐絡脈空虛。賊邪不瀉﹐或左或右。邪气反緩﹐正气卽急。正气引邪﹐喎僻不遂。邪在於絡﹐肌膚不仁。邪在於經﹐卽重不勝。邪入於腑﹐卽不識人。邪入於髒﹐舌卽難言﹐口吐涎沫。

寸口脈遲而緩﹐遲則爲寒﹐緩則爲虛。榮緩則爲亡血﹐衛緩則爲中風。邪气中經﹐則身癢而癮疹。心气不足﹐邪气入中﹐則胸滿而短气。

肺中風者﹐口燥而喘﹐身運而重﹐冒而腫脹。肺死髒﹐浮之虛﹐按之弱如蔥葉﹐下無根者死。

肝中風者﹐頭目瞤﹐兩脇痛﹐行常傴﹐令人嗜甘。

肝死髒﹐浮之弱﹐按之如索不來﹐或曲如蛇行者死。

肝著﹐其人常欲蹈其胸上﹐先未苦時﹐但欲飲熱﹐旋覆花湯主之。

心中風者﹐翕翕發熱﹐不能起﹐心中饑﹐食卽嘔吐。

心死髒﹐浮之實﹐如丸豆﹐按之益躁疾者死。

脾中風者﹐翕翕發熱﹐形如醉人﹐腹中煩重﹐皮目瞤瞤而短气。

脾死髒﹐浮之大堅﹐按之如覆杯。潔潔狀如搖者死。

中藏經【漢華佗】

風中有五生五死

風中有五者﹐謂心肝脾肺腎。五臟之中﹐其言生死各不同。心風之狀﹐汗自出而好偃仰臥﹐不可轉側﹐語言狂妄。若唇正赤者生﹐宜於心兪灸之。若唇面靑白黃黑赤﹐其色不定﹐眼瞤動不休﹐心絕者﹐不可救﹐過五日卽死矣。肝風之狀﹐靑色圍目連額上。坐不得倨僂者﹐可治。若喘﹐目直視﹐唇面俱靑者死。肝風宜於肝兪灸之。脾風之證﹐一身通黃﹐腹大而滿﹐不嗜食﹐四肢不收。或可治者﹐手足不靑而面黃﹐不然則死。脾風宜於脾兪灸之。腎風者﹐腰腳痛重。視脇下未生黃點者可治﹐不然則死矣。腎風宜灸腎兪也。肺風者﹐胸中气滿﹐冒昧汗出﹐鼻不聞香臭。喘而不得臥者可治。若失血及妄言者﹐不可治﹐七八日死。肺風宜於肺兪灸之。凡診其脈﹐滑而散者﹐風也。緩而大﹑浮而緊﹑軟而弱﹐皆屬風也。又風之病﹐鼻下赤黑相兼﹐吐沫身直者﹐七日死。又中風人﹐口噤筋急﹐脈遲者生﹐脈急而數者死。又心脾俱中風﹐卽舌彊不能言者也。肝腎中風﹐則手足不遂。風之厥﹐皆由中於四時不從之气﹐故爲病焉。有癮疹者﹐有偏枯者﹐有失音者﹐有歷節者﹐有癲厥者﹐有疼痛者﹐有聾瞽者﹐有瘡癩者﹐有脹滿者﹐有喘乏者﹐有赤白者﹐有靑黑者﹐有瘙癢者﹐有狂妄者﹐皆起於風也。其脈浮虛者﹐自虛而得之﹔實大者﹐自實而得之﹔弦緊者﹐汗出而得之。喘乏者﹐飲酒而得之。癲厥者﹐自勞而得之。手足不遂者﹐言語蹇失者﹐房中而得之。癮疹者﹐自痺濕而得之。歷節疼痛者﹐因醉犯房而得之。聾盲瘡癩者﹐自五味飲食冒犯禁忌而得之。千端萬狀﹐莫離於五臟六腑而生矣。所使之候﹐配以此耳。

論治中風偏枯之法

人病中風偏枯。其脈數而面幹黑黧﹐手足不遂﹐言語蹇濇。治之柰何﹖在上則吐之﹐在中則瀉之﹐在下則補之﹐在外則發之﹐在內則溫之按之熨之。吐謂出其涎也﹐瀉謂通其塞也﹐補謂益其不足也﹐發謂發其汗也﹐溫謂驅其濕也﹐按謂散其气也﹐熨謂助其陽也。治各合其宜﹐安可一揆﹖在求其本。脈浮則發之﹐滑則吐之﹐脈伏而濇則瀉之﹐脈緊則溫之﹐脈遲則熨之﹐脈閉則按之。要察其可否﹐故不能一揆治者也。

風寒暑濕之邪中人﹐或痛或癢﹐或淋﹐或急﹐或緩而不能收持﹐或拳而不能舒張﹐或行立艱難﹐或言語蹇濇﹐或半身不遂﹐或四肢拳縮﹐或口眼偏邪﹐或手足欹側﹐或能行步而不能言語﹐或能言語而不能行步﹐或左偏枯﹐或右壅滯﹐或上不通於下﹐或下不通於上﹐或臟腑閉塞﹐或左右手疼痛﹐或得疾而卽死﹐或感邪而未亡﹐或喘滿而不寐﹐或昏昧而不醒。其於脈候證治之法﹐亦各不同焉。

死候

病中風﹐痿厥不仁﹐脈緊急者死。

病風人﹐脈緊數浮沈﹐有汗出不止﹐呼吸有聲者死﹐不然則生。

千金方【唐孫思邈】

論雜風狀

岐伯曰﹕中風大法有四﹕一曰偏枯﹐二曰風痱﹐三曰風懿﹐四曰風痺。夫諸急卒病多是風﹐初得輕微﹐人所不悟。宜速與續命湯﹐依兪穴灸之。夫風者百病之長。岐伯所言四者﹐說其最重也。

偏枯者﹐半身不遂﹐肌肉偏不用而痛﹐言不變﹐智不亂。病在分腠之間﹐溫臥取汗﹐益其不足﹐損其有餘﹐乃可復也。

風痱者﹐身無痛﹐四肢不收﹐智亂不甚﹐言微可知則可治﹐甚則不能言﹐不可治。

風懿者﹐奄忽不知人﹐咽中塞窒窒然﹐舌疆不能言。病在臟腑﹐先入陰﹐後入陽﹐治之先補於陰﹐後瀉於陽。發其汗﹐身轉軟者生。汗不出身直者﹐七日死。

凡風多後背五臟兪入。諸髒受病﹐肺病最急。肺主气息﹐又冒諸髒故也。肺中風者﹐其人偃臥而胸滿短气﹐冒悶汗出者﹐肺風之證也。視目下鼻上兩邊下行至口﹐色白者﹐尙可治。急灸肺兪百壯。服續命湯。小兒減之。若色黃者﹐此爲肺已傷﹐化爲血矣。不可復治。其人當妄言﹐掇空指地。或自拈衣尋縫。如此數日死。若爲急風邪所中﹐便迷漫恍惚﹐狂言妄語。或少气惙惙不能復言。若不求師卽治﹐宿昔而死。卽覺﹐便灸肺兪及膈兪﹑肝兪數十壯﹐急服續命湯﹐可救也。若涎唾出不收者﹐卽灸當並與湯也。諸陽受風﹐亦恍惚妄語﹐與肺病相似。然著緩﹐可經久而死。

肝中風者﹐其人但踞坐不得低頭﹐繞兩目連額上﹐色微有靑者﹐肝風之證也。若唇色靑面黃﹐尙可治。急灸肝兪百壯﹐服續命湯。若大靑黑。面一黃一白者﹐此爲肝已傷﹐不可復治。數日而死。

心中風者﹐其人但得偃臥﹐不得傾側﹐悶亂冒絕汗出者﹐心風之證也。若唇正赤尙可治﹐急灸心兪百壯﹐服續命湯。若唇或靑﹑或白﹑或黃﹑或黑者﹐此爲心已壞爲水。面目亭亭時悚動者﹐不可復治﹐五六日死。【一云旬日死。】

脾中風者﹐其人但踞坐而腹滿﹐身通黃﹐吐咸汁出者﹐尙可治﹐急灸脾兪百壯﹐服續命湯。若目下靑﹐手足靑者﹐不可復治。

腎中風者﹐其人踞坐而腰痛﹐視脇左右未有黃色如粢餅大者﹐尙可治﹐急灸腎兪百壯﹐服續命湯。若齒黃赤﹐鬢髮直﹐面土色者﹐不可復治。

大腸中風者﹐臥而腸鳴不止﹐灸大腸兪百壯﹐可服續命湯。

賊風邪气所中﹐則傷於陽。陽外先受之﹐客於皮膚﹐傳入於孫脈﹐孫脈滿則入傳於絡脈﹐絡脈滿則輸於大經中成病﹐歸於六腑則爲熱﹐不時臥止爲啼哭﹐其脈堅大爲實﹐實者外堅充滿不可按﹐按之則痛也。經絡諸脈旁支去者﹐皆爲孫脈也。

風邪客於肌膚﹐虛癢﹐或風疹瘙瘡。病邪入深﹐寒熱相搏則肉枯。邪客半身入深﹐眞气去則偏枯。邪客機關中卽攣﹐筋中亦然。邪淫於髒﹐夢髒大形小﹔淫於腑﹐夢髒小形大。邪隨目系入腦則目轉眩﹐邪中精則散視見兩物。風邪入髒﹐寒气客於中不能發﹐則喑瘂喉痺舌緩。不時服藥鍼灸﹐風逐脈流入髒﹐使人卒喑﹐緩縱噤痙致死也。風入陽經則狂﹐入陰經則癲。陽邪入陰病則靜﹐陰邪入陽病則怒。

若因熱食汗浴﹐通腠理得開﹐其風自出﹐則覺肉中如鍼刺。步行運力欲汗﹐亦如此也。

凡覺肌肉中如剌﹐皆由腠理閉﹐邪气在肌中閉﹐因欲出也﹐宜解肌湯則安。

夫眼瞤動口唇動偏喎﹐皆風入脈﹐故須急服小續命湯。將八風散磨神明白膏丹﹐三亦三亦原作「參膏」﹐據《千金》卷八諸風攺。依經鍼灸之。

風痱

夫風痱者﹐卒不能語﹐口噤﹐手足不遂而彊直者是也。治之以伏龍肝五升﹐末﹐冷水八升和攪﹐取汁飲之﹐能盡爲善。

凡欲醫此病﹐當知先後次第。不得漫投湯藥﹐以失機宜。非但殺人﹐因玆遂爲痼疾。亦旣得之﹐當進三味竹瀝飲。少似有勝﹐更宜常進湯也﹐竹瀝飲子﹐患熱風者﹐必先用此制其熱毒。

古人立方皆準病根冷熱制之今人臨急造次﹐尋之卽用﹐故多不驗。所以欲用方者﹐先定其冷熱﹐乃可檢方﹐用無不效也。湯藥旣爾﹐丸散亦然。凡此風之發也﹐必由熱盛﹐故有竹瀝﹑葛汁等諸冷藥焉。後之學者﹐不能仔細識其方意﹐故有玆論具而述之。其人無密室者不得與療風。彊人居室不密﹐尙中風﹐況服藥人﹖

風懿

脾脈絡胃俠咽﹐連舌本﹐散舌下。心之別脈﹐系舌本。今心脾二髒受風邪﹐故舌彊不得語也。

濟生方【宋嚴用和】

中風

經云﹕風者百病之長也。由是觀之﹐中風在傷寒之上﹐爲病急卒。岐伯所謂大法有四﹕一曰偏枯﹐二曰風痱﹐三曰風懿﹐四曰風痺。言最重也。外有五臟諸風﹐皆載之於《千金》﹐玆不復敍。大抵人之有生﹑以元气爲根﹐榮衛爲本。根本彊壯﹐榮衛和平﹐腠理致密﹐外邪客气焉能爲害。或因喜怒憂思驚恐﹐或飲食不節﹐或勞役過傷﹐遂至眞气先虛﹐榮衛失度﹐腠理空疏﹐邪气乘虛而入。及其感也﹐爲半身不遂﹐肌肉疼痛﹔爲痰涎壅塞﹐口眼喎邪﹐偏廢不仁﹐神智昏亂﹔爲舌彊不語﹐頑痺不知﹐精神恍惚﹐驚惕恐怖﹔或自汗惡風﹐筋脈攣急﹐變證多端。治療之法﹐當推其所自。若內因七情而得之者﹐法當調气﹐不當治風。外因六淫而得之者﹐亦先當調气﹐然後依所感六气隨證治之。此良法也。但發直吐沫﹐搖頭上攛﹐面赤如妝﹐或頭面靑黑﹐汗綴如珠﹐眼閉口開﹐聲如鼾睡﹐遺尿不知人者﹐皆不可治。

河間六書【金劉完泰】

中風

經云﹕風者百病之始﹐善行而數變者也。風本生於熱。以熱爲本﹐以風爲標。凡言風者﹐熱也。叔和云﹕熱則生風﹐冷生气。是以熱則風動。宜以靜勝其燥﹐是養血也。治須少汗﹐亦宜少下。多汗則虛其衛﹐多下則損其榮。汗下各得其宜﹐然後可治。其在經𨿽有汗下之戒﹐而有中髒中腑之說。中腑者宜汗之﹐中髒者宜下之。此𨿽合汗下﹐亦不可過也。仲景曰﹕汗多則亡陽﹐下多則亡陰。亡陽則損其气﹐亡陰則損其形。經曰﹕血气者人之神﹐不可不謹養也。初謂表裏不和﹐須汗下之。表裏已和﹐是宜治之在經也。其中腑者﹐面加五色﹐有表證脈浮而惡寒﹐拘急不仁﹐或中身之後﹐或中身之前﹐或中身之側﹐皆曰中腑也。其治多易。中髒者唇吻不收﹐舌不轉而失音﹐鼻不聞香臭﹐耳聾而眼瞀﹐大小便祕結﹐或眼合直視﹐搖頭口開﹐手撒遺溺﹐痰如拽鋸﹐鼻鼾﹐皆曰中髒也。其治多難。經曰﹕六腑不和﹐流經爲癰。五臟不和﹐九竅不通。若外無畱結﹐內無不通﹑必知在經也。初證旣定﹐宜以大藥養之。當順時令而調陰陽﹐安臟腑而和榮衛﹐察病機﹐審气宜﹐而亦有愈者。若風中腑者﹐先以加減續命湯﹐隨證發其表。中髒者﹐則大便多祕濇﹐宜以三化湯通其滯。表裏證已定﹐別無他變﹐故以大藥和治之。大抵中腑者多著四肢﹐中髒者多滯九竅。𨿽中腑者多兼中髒之證﹐至於舌彊失音﹐久服大藥﹐能自愈也。中風濕者﹐夏月多有之﹐其證身重如山﹐不能轉側﹐宜服除濕去熱之藥﹐可灸不可鍼。今具六經續命湯﹐通治八風五痺痿厥等疾。以一歲爲總﹐以六經爲別。春夏加石膏﹑知母﹑黃苓﹐秋冬加桂﹑附。又於六經隨證細分加減。自古名醫﹐不能越此。

凡中風必先審六經之候﹐愼勿用大熱藥烏﹑附之類。故陽劑剛勝﹐積火燎原﹐爲消狂瘡腫毒之屬﹐則天癸竭而榮衛涸﹐是以中風有此誡。故經所謂邪風之至﹐疾如風雨。《易》曰﹕撓萬物者莫疾乎風。若感之淺者﹐畱於肌膚﹔感之深者﹐達於骨髓。蓋禍患之機藏於細微﹐非常人之豫見。及其至也﹐𨿽智者不能善其後。是以聖人之教下﹐皆謂之虛邪賊風避之有時。故中風者俱有先兆之證。凡人如覺大拇指及次指麻木不仁﹐或手足不用﹐或肌肉蠕動者﹐三年內必有大風之至。經曰﹕肌肉蠕動﹐名曰微風。宜先服八風散﹑愈風湯﹑天麻丸各一料爲效。故手大指次指﹐手太陰陽明經﹐風多著此經也。先服袪風滌熱之劑﹐辛涼之藥﹐治內外之邪。是以聖人治未病﹐不治已病。又曰﹕善治者﹐治皮毛。是止於萌芽也。故初成獲愈﹐固久者伐形﹐是治病之先也。

中風之人﹐如小便不利﹐不可以藥利之。旣得自汗﹐則津液外亡﹐小便自少。若利之﹐使榮衛枯竭﹐無以制火﹐煩熱愈甚。當候熱退汗止﹐小便自行也。兼此證乃陽明﹐大忌利小便﹐須當識此。凡中風之人多能食者﹐蓋甲己化土﹐脾盛故能食。由是多食則脾气愈盛﹐土克制腎水﹐水虧則病增劇也。急宜廣服藥﹐不欲多食﹐病能自愈。中風多食﹐風木盛也。盛則克脾﹐脾受敵﹐求助於食。經曰﹕實則夢與﹐虛則夢取是也。當瀉肝木﹐治風安脾。脾安則食少﹐是其效也。

中風之人﹐不宜用龍﹑麝﹑犀﹑珠。譬之提鈴巡於街﹐使盜者伏而不出。益使風邪入於骨髓﹐如油入面﹐莫能出也。若痰潮不省﹐昏憒不知事﹐宜用此藥﹐下其痰涎。

凡中風不審六經之加減﹐𨿽治之不能去其邪也。《內經》云﹕開則淅然寒﹐閉則熱而悶。如暴中風邪﹐宜先以加減續命湯隨證治之。如中風無汗惡寒﹐麻黃續命主之﹔中風有汗惡風﹐桂枝續命主之。已上二證﹐皆太陽經中風也。

中風無汗﹐身熱不惡寒﹐白虎續命主之﹔中風有汗﹐身熱不惡風﹐葛根續命主之。已上二證﹐陽明經中風也。

中風無汗身涼﹐附子續命主之﹔中風有汗無熱﹐桂枝續命主之。此證少陰經中風也。中風六證混淆﹐系之於少陽厥陰。或肢節攣痛﹐或麻木不仁﹐宜羌活連翹續命主之。

古之續命混淆﹐無六証之別。今各分經療治﹐又分經鍼刺之。

中風﹐外無六經之形證﹐內無便溺之阻隔﹐知血弱不能養筋﹐故手足不能運動﹐舌彊不能言語﹐宜養血而筋自榮﹐大秦艽湯主之。

中風﹐外有六經之形證﹐先以加減續命湯隨證治之﹔內有便溺之阻隔﹐復以三化湯主之。

法曰﹕四肢不舉﹐俗曰癱緩。故經所謂土太過則令人四肢不舉﹐又曰土太過則惇阜。阜﹐髙也。惇﹐厚也。旣厚而又髙﹐則令除去。此眞所謂膏粱之疾﹐非肝腎經虛。何以明之﹖經所謂三陽三陰發病﹐爲偏枯痿易﹐四肢不舉。王注云﹕三陰不足﹐發病爲偏枯﹔三陽有餘﹐則爲痿易。易爲變易。常用而痿弱無力也。其治則瀉﹐令气弱陽衰﹐土平而愈﹐或三化湯﹑調胃承气湯選而用之。若脾虛則不用也。經所謂土不及則卑陷﹐故脾病四肢不用。四肢皆稟气於胃﹐而不能至經﹐必因於脾乃得稟受也。今脾不能爲胃行其津液﹐四肢不能稟水谷。气日以衰﹐脈道不利﹐筋骨肌肉皆無气以生﹐故不用焉。其治可補﹐宜十全散﹑加減四物﹐去邪畱正。

中風證﹐內邪已除﹐外邪已盡﹐當服愈風湯以行導諸經﹐久服大風悉去。縱有微邪﹐只從此藥加減治之。然治病之法﹐不可失其通塞。或一气之微汗﹐或一旬之通利。如此爲常治之法也。久則淸濁自分﹐榮衛自和。如初覺風動﹐服此不致倒僕。

衛气凝而不行﹐故其肉有不仁也。分肉之間﹐衛气行處。風與衛气相薄﹐俱行肉分﹐故气道濇而不利。气道不利﹐風熱內郁﹐衛气相持﹐肉膹﹝月眞﹞而瘡出。衛气被風郁不得伸﹐凝而不行則肉不仁也。謂皮肉﹝疒帬﹞而不知寒熱痛癢﹐如木石也。

卒中暴死

暴病暴死﹐火性疾速故也。斯由平日衣服飲食﹐安處動止﹐精魂神志﹐性情好惡﹐不循其宜而失其常﹐久則气變興衰而爲病也。或心火暴甚而腎水衰弱不能制之﹐熱气怫郁﹐心神昏冒﹐則筋骨不用﹐卒倒而無所知﹐是爲僵僕。甚則水化制火﹐熱甚生涎﹐至極則死。微則發過如故﹐至微者但眩瞑而已﹐俗云暗風。由火甚制金﹐不能平木﹐故風木自甚也。或風熱甚而筋惕﹐或瘈瘲僵僕﹐口出涎沫﹐俗云風癇病。欲知病有兼風者﹐陰陽變化之道也。故陰陽相搏﹐剛柔相摩﹐五行相錯﹐六气相蕩﹐變而爲病則無窮矣。大法﹕子能制鬼賊﹐則已當自實﹐而與子同爲病者不必皆然﹐由乎六气陰陽同異不等。故經曰﹕風熱火同陽﹐寒燥濕同陰。又燥濕小異也。然燥金𨿽屬秋陰而異於寒濕﹐故反同其風熱也。故火熱勝金衰而風生﹐則風能勝濕﹐熱能耗液而反寒。陽實陰虛﹐則風熱勝於水濕而爲燥也。凡人風病多因熱甚﹐而風燥者爲其兼化﹐以熱爲其主也。俗云風者﹐言末而忘其本也。所以中風癱瘓者﹐非謂肝木之風實甚而卒中之也﹐亦非外中於風。由乎將息失宜而心火暴甚﹐腎水虛衰不能制之﹐則陰虛陽實而熱气怫郁﹐心神昏冒﹐筋骨不用而卒倒無所知也。多因喜怒思悲恐之五志有所過極而卒中者﹐由五志過極皆爲熱甚故也。若微則但僵僕﹐气血流通﹐筋脈不攣﹐緩者發過如故。或熱气太盛﹐鬱結壅滯﹐气血不能宣通﹐陰气暴絕則陽气後竭而死。或卽不死而偏枯者﹐由經絡左右雙行﹐而熱甚鬱結﹐气血不得宣通﹐郁極乃發。若一側得通﹐則否者痺而癱瘓也。其人已有怫熱郁滯﹐而气血偏行﹐微甚不等。故經言汗出偏沮﹐令人偏枯。然汗偏而出者﹐曲怫熱鬱結﹐气血壅滯故也。人卒中﹐則气血不通而偏枯也。所謂肥人多中風者﹐蓋人之肥瘦﹐由血气虛實使之然也。气爲陽而主輕微﹐血爲陰而主形體。故西方金﹐北方水﹐爲陰而剛也。東方木﹐南方火﹐爲陽而柔也。故血實气虛則肥﹐气實血虛則瘦。所以肥者能【音耐﹐下同。】寒不能熱﹐瘦者能熱不能寒。由寒則傷血﹐熱則傷气﹐損其不足則陰陽愈偏﹐故不能也。損其有餘者以使平調﹐故能之矣。故瘦者腠理疏通而多汗泄﹐血液衰少而爲燥熱﹐故多爲勞嗽之疾也。俗以爲卒暴病甚而爲熱勞﹐徐久病微而爲冷勞者﹐是以遲緩爲言﹐而病非冷也。識其證候﹐爲熱明矣。但熱有微甚。或言肥人多中風﹐由气虛﹐非也。所謂腠理致密而多郁滯﹐气血難以通利。若陽熱又甚而鬱結﹐故卒中。故肥人反勞者﹐由暴然亡液損血過極。瘦人反中風者﹐由暴然陽熱太甚而鬱結不通。所謂中風口噤筋脈緊急者﹐由陽熱暴甚於內﹐亢則害承乃制﹐津液湧溢﹐聚於胸膈﹐熱燥以爲痰涎。初虞世言涎者﹐乃徧身之脂脈津液也。然陽實陰虛而風熱太甚﹐以勝水濕﹐因而成燥。肝主於筋而風气自甚﹐又燥熱加之﹐液還聚於胸膈﹐則筋太燥。燥筋主於收斂﹐勁切緊濇﹐故爲病筋脈勁彊緊急而口噤。或破傷中風亦同﹐但以從微至甚而不偏枯也。夫破傷中風之由﹐因瘡熱甚鬱結而榮衛不得宣通﹐怫熱因之徧體﹐故多發白痂。是時瘡口閉塞﹐气難通泄﹐故陽熱易爲鬱結。而熱甚則生風﹐不已則表傳於裏。亦由觸冒寒邪而怫熱郁甚﹐周身似爲傷寒之疾﹐不解則表傳於裏也﹐但有風熱微甚兼化之殊耳。大法﹕破傷中風﹐風熱燥甚﹐怫郁在表而裏气尙平者﹐善伸數欠﹐筋脈拘急﹐或時惡寒﹐或筋惕而搐﹐脈浮數而弦。宜以辛熱治風之藥﹐開衝結滯﹐榮衛宣通而愈。猶傷寒表熱怫郁﹐而以麻黃湯辛熱發散也。凡用辛熱開衝風熱結滯﹐或以寒藥佐之尢良﹐免致藥不中病而風熱轉甚﹐猶《傷寒論》熱藥發表不中效則熱轉甚也。故夏熱用麻黃桂枝湯類熱藥發表﹐須加寒藥。不然﹐則熱甚發黃或斑出矣。故發表諸方﹐佐以黃芩﹑石膏﹑知母﹑柴胡﹑地黃﹑芍藥﹑梔子﹑茵陳﹑蔥白﹑豆豉之類寒藥﹐消息用之。如世以甘艸﹑滑石﹑蔥﹑豉寒藥發散甚妙。是以甘艸甘能緩急﹑溫能潤燥﹐滑石淡能利竅﹑滑能通利﹐蔥辛甘微寒﹐豉鹹寒潤濕﹐皆散結緩急﹑潤燥除熱之物﹐因熱服之而元府鬱結宣通﹐則怫熱無由再作。病勢𨿽甚而不得頓愈者﹐亦獲小效而無加害。此方散結﹐無問上下中外﹐但有益而無損。散結之方﹐何必辛熱耶﹖若破傷中風﹐表不已而漸入於裏﹐則病勢漸甚。若裏未太甚而在脈在肌肉者﹐宜以退風熱開郁滯之寒藥調之。或微加治風辛熱藥﹐以意消息之。若裏勢已甚﹐而舌彊口噤﹐項背反張﹐驚惕搐搦﹐涎唾稠粘﹐胸腹滿塞﹐而或便溺閉結﹐或時汗出﹐脈洪數而弦也。然汗出者﹐由風熱郁甚於裏﹐而表熱稍罷﹐則腠理疏泄而心之火熱從汗出也。大法﹕風熱怫郁﹐因汗而解者﹐乃裏熱出之於表﹐因汗而結散熱去﹐則气和而愈。若不解者﹐乃風熱郁甚於裏而未出表﹐故𨿽汗泄而熱不退﹐則不能解。猶陽明證熱甚於裏﹐則日哺潮熱﹐大汗𨿽出﹐熱不退而不能解也﹐故當大承气湯下其裏熱也。今火熱極甚﹐筋勁急而口噤﹐風熱加之﹐故驚而搐。風熱燥並郁甚於裏﹐故煩滿而或閉結。法宜除風散結﹐以寒藥下之﹐使郁滯流通﹐而後以退風熱開結滯之寒藥調之﹐而熱退結散﹐則風自愈矣。嗚呼﹗俗醫所治破傷中風﹐不明淺深﹐但以半熱燥藥﹐任其天命而已。若始覺風熱鬱結於表而裏尙平﹐未傳也﹐或以寒物佐之亦佳。如至寶丹治風痺﹐𨿽用硫黃﹑鍾乳﹑桂心﹑木香辛熱之類﹐是亦能令開結也﹔佐以牛黃﹑腦子﹑苦參﹑芒硝之類﹐以使結散而無復郁也。況至寶丹乃散風熱郁痺之寒藥。凡治風熱結滯﹐宜戒熱藥過甚。早令導引按摩﹐自不能者﹐令人以屈伸按摩﹐使筋脈稍舒緩而气通行。及頻斡牙關﹐勿令口噤﹐若緊噤則常以橛當之﹐勿損牙齒﹐免致口噤﹐粥藥不能下也。及風癇之發作者﹐由熱甚而風燥爲其兼化﹐涎溢胸膈﹐燥爍而瘈瘲昏冒僵僕也。或驚風者﹐亦由心火暴甚而制金不能平木﹐故風火相搏而昏冒驚悸潮搐也。凡此諸證﹐皆由熱甚而生風燥。各有異者﹐由風熱燥各微甚不等故也。所謂中風或筋緩者﹐因其風熱勝濕而爲燥﹐乃燥之甚也。然筋緩不收而痿痺﹐故諸膹郁病痿皆屬肺金﹐乃燥之化也。如秋深燥甚﹐則艸木痿落而不收﹐病之象也。是以手得血而能握﹐足得血而能步。夫燥病﹐血液衰少也﹐而又气血不能通暢﹐故病然也。或云筋攣有力﹐則爲實熱﹔筋緩不收﹐則爲虛寒。或謂寒主收引﹐而熱主舒緩﹐則筋攣爲寒﹐筋緩爲熱者﹐皆誤也。凡治諸風方﹐通言主療筋脈攣緩﹐豈分寒熱虛實之異﹖然筋攣𨿽勢惡而易愈﹐諸筋緩難以平復也。或雲中風爲肝木實甚﹐大忌臟腑脫泄。若脾胃土气虛損﹐受肝木鬼賊之邪而當死。當溫脾補胃﹐土實則肝木不能克﹐乃治未病之法。所謂似是而非也。或云肝爲中州而當溫者﹐亦誤也。所以寒暑燥濕風火六气﹐應於十二經絡臟腑也。以其本化則能補之﹐相反則能泄之。然脾胃土本濕也﹐濕气自甚則爲積飲痞隔﹐或爲腫滿。以藥燥去其濕﹐是謂瀉其脾胃土之本也。或病燥熱太甚而脾胃漧涸成消渴者﹐土濕之气衰也。宜以寒溫之藥﹐補陰瀉陽﹐除濕潤燥﹐而土气得平﹐是謂補其脾土之本也。故仲景言傷寒裏熱太甚﹐而胃中漧涸煩躁者﹐以調胃承气湯急下之﹐救其胃气。所以陰陽異用﹐而寒濕同性。然土爲陰﹐故異於風熱燥也。土爲萬物之母﹐水爲萬物之元﹐故水土同在於下而爲萬物之根本也。如地幹而無水濕之性﹐則萬物根本不潤﹐而枝葉皆衰矣。經言動物神機爲根在於中﹐故食入於胃而脾爲變磨﹐布化五味﹐以養五臟之气﹐而敷榮百骸﹐根本乃固。然胃中水谷﹐潤澤而已﹐亦不可太過與不及﹐猶地之旱澇也。故五臟六腑四支百骸受气﹐皆在於脾胃之濕潤。經言積濕成熱﹐豈可以溫藥補於濕土也﹖溫屬春木﹐正以勝其土濕。或以臟腑不分六气﹐而爲假令之濕﹐一槪言陽气盛而熱爲實﹐陽气衰而寒爲虛者﹐乃寒熱陰陽之虛實﹐而非五行興衰克伐之道也。然臟腑經絡﹐不必本气興衰而能爲病﹐六气互相干而病也。假令胃寒爲虛冷者﹐是胃中陰水實而陽火虛也。當大溫補胃中陽火之虛﹐而退其陰水之實。豈可以胃土本虛而補其濕也﹖夫補瀉脾胃之本者﹐燥其濕則爲瀉﹐潤其燥則爲補。今夫土本濕也﹐若陽實陰虛﹐風熱勝其水濕而成燥者﹐則爲水濕衰﹐可以退風散熱養液潤燥而救其已衰之陰濕。若反以溫補﹐欲令臟腑無壅塞﹐不亦妄謬之甚耶﹖或言中風由腎水虛冷者﹐誤也。蓋陰水旣衰﹐則陽火自盛﹐而熱豈能反爲寒耶﹖以證驗之﹐則爲熱明矣。或雲中風旣爲熱甚﹐治法或用烏附之類熱藥﹐何也﹖答曰﹕欲令藥气開通經絡﹐使气血宣行而無壅滯也。然亦以消風熱開結滯之類寒藥佐之﹐可以制其藥之熱。若服峻熱藥而熱證轉加者﹐不可服也。鬱結不通而彊以攻之﹐則陰气暴絕而死矣。故諸方之中﹐至寶﹑靈寶丹最爲妙藥。今詳本艸言至寶丹之藥味﹐合而爲一﹐乃寒藥也。靈寶丹𨿽用溫熱之味﹐而復用寒物制之﹐參而爲一﹐亦平藥也。況皆能散風壅﹐開結滯﹐而使气血宣通﹐怫熱除而自愈。世方𨿽有治風之熱藥﹐當臨時消息﹐適其所宜﹐扶其不足﹐損其有餘﹐愼不可但以峻熱攻痺﹐而反絕其已衰之陰气也﹗

人之生也﹐負陰而抱陽。人居一气﹐道在其中矣。外有八風之相蕩﹐內有喜怒之交侵﹐眞气內弱﹐風邪襲之。風之傷人﹐或爲寒熱﹐或爲疼痛﹐或爲偏枯﹐或爲拘攣﹐其候不一。風者善行而數變﹐此乃風者百病之始﹐萬病之長。若內不能通﹐外不得泄﹐此謂病生於變亂。或失音而昏冒﹐成口目而喎斜﹐可用三聖散吐之。或不知人事﹐或牙關緊急藥不能下者﹐煎三聖散鼻內灌之﹐吐出涎沫﹐口自開也。次服無憂散﹑通解丸﹑通聖﹑涼膈﹑人參半夏丸﹑桂苓甘露散﹐消風散熱﹐除濕潤燥養液之寒藥﹐排而用之。切忌雞豬魚兔油膩酒酢蕎面動風之物及引痰之食。

風痱

內奪而厥﹐舌喑不能言﹐二足廢不爲用﹐腎脈虛弱﹐其气厥不至﹐舌不仁﹐經云喑痱。足不履用﹐音聲不出者﹐地黃飲子主之。

暴喑﹐卒瘂也。金肺主聲﹐故五行惟金響。金應於乾﹐乾爲天﹑爲陽﹑爲健﹑爲動﹔金本燥﹐爲涸﹑爲收﹑爲斂﹑爲勁切﹑爲剛潔﹐故諸能鳴者無越此也。凡諸發語聲者﹐由其形气之鼓擊也。鼓擊者﹐乃健動之用也。所以謂物寒則能鳴者﹐水實制火﹐火不克金也。其或火旺水衰﹐熱乘金肺而神濁气郁﹐則暴喑無聲也。故經言內奪而厥則爲喑痱﹐此腎虛也。痱者﹐廢也。古今圖書集成醫部全錄卷二百十八

風門

儒門事親【元張從政】

口眼喎斜是經非竅辯

口眼喎斜者﹐俗工多與中風掉眩證一槪治之。其藥則靈寶﹑至寶﹑續命﹑淸心﹑一字﹑急風﹑烏犀﹑鐵彈丸﹐其方非不言治此病也﹐然而不愈者何也﹖蓋知竅而不知經﹐知經而不知气故也。何謂知竅而不知經﹖蓋人之首有七竅﹐如日月五星七政之在天也。故肝竅目﹐目爲肝之外候﹔肺竅鼻﹐鼻爲肺之外侯﹔心竅舌﹐舌無竅﹐心與腎合而寄竅於耳﹐故耳與舌俱爲心之外候。俗工止知目病歸之肝﹐口病歸之脾﹐耳病歸之腎﹐舌病歸之心﹐更無攺張﹐豈知目之內眥上下二綱﹐足太陽及足陽明起於此﹔目之銳眥。足少陽起於此﹐手少陽至於此﹔鼻之左右﹐足陽明手陽明俠乎此﹔口之左右﹐亦此兩經環乎此。故七竅有病﹐不獨歸之五臟﹐當歸之六陽經也。餘日﹕俗工知竅而不知經者﹐此也﹗何謂知經而不知气﹖蓋世之談方藥者﹐不啻千萬人﹐不過本艸性味。豈知十二經所出所入﹐所循所環﹐所交所合﹐所過所注﹐所起所會﹐所屬所絡﹐所上所下﹐所俠所貫﹐所布所散﹐所結所繞﹐所抵所連﹐所系所約﹐所同所別﹐千萬人中或見一二名明﹐可謂難其人矣。然而不過執此十二經﹐便爲病本﹐將陽經爲熱﹐陰經爲寒﹐向本艸中尋藥﹐藥架上檢方而已矣。病之不愈﹐又何訝焉﹖豈知《靈樞經》曰﹕足之陽明﹐手之太陽﹐筋急則口目爲僻。此十二經及受病之處也﹐非爲病者也。其爲病者﹐天之六气也。六气者何﹖風暑燥濕火寒是也。故曰俗工知經而不知气者﹐此也﹗然則口目喎斜者﹐此何經也﹖何气也﹖足之太陽﹐足之陽明﹐左目有之﹐右目亦有之﹔足之陽明﹐手之陽明﹐口左有之﹐口右亦有之﹔此兩道也。《靈樞》又言﹕足陽明之筋﹐其病頰﹐筋有寒則急引頰移口﹐熱則筋弛縱緩不勝收﹐故僻。是左寒右熱則左急而右緩﹐故偏於左﹔右寒左熱﹐則右急而左緩﹐故偏於右也。夫寒不可徑用辛熱之劑﹐蓋左中寒則逼熱於右﹐右中寒則逼熱於左﹐陽气不得宣行故也。而況風者甲乙木也﹐口眼陽明皆爲胃土﹐風偏賊之﹐此口目之所以僻也。七竅惟口目喎斜﹐而耳鼻獨無此病者﹐何也﹖蓋動則風生﹐靜則風息﹐天地之常理也。考之易象有足相符者。震巽主動﹐坤艮主靜。動者皆屬木﹐靜則皆屬土。觀卦者﹐視之理也。視者﹐目之用也。目之上綱則眨﹐下綱則不眨。故觀卦上巽而下坤。頤卦者﹐養之理也。養者﹐口之用也。口之下頷則嚼﹐上頷則不嚼。故頤卦上艮而下震。口目常動﹐故風生焉。耳鼻常靜﹐故風息焉。當思目𨿽斜而目之眶骨未嘗斜﹐口𨿽喎而口之轉車未嘗喎。此經之受病﹐非竅之受病明矣。而況目有風輪﹐唇有飛門者耶﹖余嘗治此證﹐未嘗用世俗之藥。非故與世參商﹐方鑿圓枘﹐自然齟齬者。嘗過穎﹐一長吏病此﹐命予療之。目之斜灸以承泣﹐口之喎灸以地倉﹐俱效﹔苟不效者﹐當灸人迎。夫气虛風入而爲偏﹐上不得出﹐下不得泄﹐眞气爲風邪所陷﹐故宜灸。《內經》曰﹕陷下則灸之﹐正謂此也﹐所以立愈。又嘗過東木巳﹐一夫亦患此。予脈其兩手﹐急數如張弓弦﹐甚有力而實。其人齒壯气充﹐與長吏不同。蓋風火交勝。余用調胃承气湯六兩﹐水四升﹐煎作三升﹐分四服﹐令稍熱啜之。前後約瀉四五十行﹐去一兩盆。次以苦劑投之﹐解毒數服﹐以升降水火﹐不旬口而愈。《脈訣》云﹕熱則生風。若此者﹐不可純歸其病於窗隙之間而得﹐亦風火素感而然也。蓋火勝則制金﹐金衰則木茂﹐木茂則風生。若東木巳之人﹐止可流濕潤燥。大下之後﹐便使加飧﹑通郁爲大法。《靈樞》𨿽有馬膏桂酒雙塗之法﹐此但治其外耳﹐非治其內也。今人不知其本﹐欲以單服熱水彊引而行之﹐未見其愈者也。向之用姜﹑附﹑烏﹑桂﹑起石﹑硫黃之劑者﹐是耶非耶﹖

東垣十書【元李杲】

中風

中風爲百病之長﹐乃气血閉而不行﹐此最重疾。凡治風之藥皆辛溫﹐上通天气﹐以發生爲體﹐是元气始出地之根蒂也。

中風從內出﹐其治法則如外入之證﹐亦以發表﹑攻裏﹑行中道三法也。

中血脈則口眼喎斜﹐中腑則肢節廢﹐中髒則性命危急。此三者﹐治各不同。如中血脈﹐外有六經之形證﹐則從小續命湯加減及疏風湯治之。如中腑﹐內有便溺之阻隔﹐宜三化湯或《局方》中麻仁丸通利之﹔外無六經之形證﹐內無便溺之阻隔﹐宜養血通气﹐大秦艽湯﹑羌活愈風湯治之。中髒﹐痰涎昏冒﹐宜至寶丹之類鎭墜。若中血脈中腑之病﹐初不宜用龍麝牛黃﹐爲麝香入脾治肉﹐牛黃入肝治筋﹐龍腦入腎治骨﹐恐引風深入骨髓﹐如油入面﹐莫之能出。又不可一槪用大戟﹑芫花﹑甘遂瀉大便﹐損其陰血則眞气愈虛。

丹溪心法【元朱震亨】

論中風

中風大率主血虛。有痰﹐治痰爲先﹐次養血行血。或屬虛挾火【一作痰】與濕﹐又須分气虛血虛。

半身不遂﹐大率多痰。在左屬死血瘀【一作少】血﹐在右屬痰有熱並气虛。左以四物湯加桃仁﹑紅花﹑竹瀝﹑薑汁﹐右以二陳湯﹑四君子等湯加竹瀝﹑薑汁。

痰壅盛者﹐口眼喎斜者﹐不能言者﹐皆當用吐法﹐一吐不已再吐。輕者用瓜蒂一錢﹐或稀涎散﹐或蝦汁。以蝦半斤﹐入醬蔥姜等料物﹐水煮﹐先喫蝦﹐次飲汁﹐後以鵝翎探引吐痰。用蝦者﹐蓋引其風出耳。重者用藜蘆半錢或三分﹐加麝香少許﹐虀汁調吐。若口噤昏迷者﹐灌入鼻內吐之。虛者不可吐。

气虛卒倒﹐用參芪補之。有痰﹐濃煎參湯加竹瀝﹑薑汁。血虛﹐用四物湯﹐俱用薑汁炒﹐恐泥痰故也﹔有痰﹐再加竹瀝薑汁入內服。能食者去竹瀝加荊瀝。

肥白人多濕少火﹐用烏頭﹑附子行經。凡用烏附必用童便煮過﹐以殺其毒。

初昏倒﹐急掐人中。至醒﹐然後用痰藥。以二陳湯﹑四君子湯﹑四物湯加減用之。

瘦人陰虛火熱﹐用四物湯加牛膝﹑竹瀝﹑黃芩﹑黃蘗﹐有痰者加痰藥。

治痰﹐气實而能食﹐用荊瀝﹔气虛少食﹐用竹瀝。此二味開經絡行血气故也。入四物湯﹐必用薑汁助之。

遺尿屬气虛﹐以參芪補之。

筋枯者﹐舉動則痛﹐是無血不能滋養其筋﹐不治也。《脈訣》內言諸不治證﹕口開手撒﹐眼合遺尿﹐吐沫直視﹐喉如鼾睡﹐肉脫筋痛﹐發直搖頭﹐上竄﹐面赤如妝﹐或頭面靑黑﹐汗綴如珠﹐皆不可治。

按《內經》已下﹐皆謂外中風邪。然地有南北之殊﹐不可一途而論。惟劉守眞作將息失宜﹐水不能制火﹐極是。由今言之﹐西北二方亦有眞爲風所中者﹐是極少爾。東南之人﹐多是濕土生痰﹐痰生熱﹐熱生風也。邪之所湊﹐其气必虛。風之傷人﹐在肺臟爲多。

許學士謂气中者亦有此。七情所傷﹐脈微而數﹐或浮而緊﹐鍰而遲。必也。脈遲浮可治﹐大數而極者死。若果外中者﹐則東垣所謂中血脈﹑中腑﹑中髒之理。其於四肢不舉﹐亦有與痿相類者﹐當細分之。《局方》風痿同治﹐大謬﹐《發揮》甚詳。子和用三法﹐如的系邪气卒中﹐痰盛實熱者﹐方可用﹐否則不可。

气中一證﹐與中風相似。但風中多痰涎﹐气中口中無涎。治之之法﹐調气爲先。經言﹕治風者以理气﹐气順則痰消﹐徐理其風﹐庶可收效。又有中風言不變﹐志不亂﹐病在分腠之間者﹐只宜溫臥取少汗﹐爲可復也。

凡中風脈多沈伏。大法浮遲者吉﹐急實者凶。先用麻油調蘇合香丸﹐或用薑汁或用白湯調。如口噤﹐抉開灌之。稍蘇﹐則服八味順气散。若痰盛者﹐只宜省風導痰湯服之。若中則昏沈﹐不省人事﹐口噤﹐急以生半夏末吹入鼻中﹐或用細辛﹑皂角爲末吹之﹐噴嚏則蘇﹐無嚏者不治。

肥人中者﹐以其气盛於外而歉於內也。肺爲气出入之道﹐肥者气必急﹐气急必肺邪盛﹐肺金克木﹐膽爲肝之腑﹐故痰涎壅盛。所以治之必以理气爲急。中後气未順﹐痰未除﹐調理之劑﹐惟當以藿香正气散和星香散煎服。此藥非特可治中風之證﹐治中惡中气尢宜。尋常嘔而多痰者﹐方可用之。

若前證多怒﹐宜小續命湯加羚羊角。熱而渴者﹐湯中去附子加秦艽半錢﹔恍惚錯語﹐如茯神﹑遠志各半錢﹔不得睡﹐加酸棗仁半錢﹔不能言﹐加竹瀝一蜆殼許﹔人虛無力者﹐去麻黃加人參如其數。

若人自蘇﹐能言能食﹐惟身體不遂﹐急則攣蜷﹐緩則嚲曳﹐經年不愈﹐難以起止﹐以加減地仙丹常服。

若中﹐飲食坐臥如常﹐但失音不語﹐俗呼爲啞風﹐只以小續命去附子加石菖蒲一錢。

治風之法﹐初得之卽當順气﹐及日久卽當活血﹐此萬古不易之理。古有以四物湯吞活絡丹愈者﹐正是此義。若先不順气化痰﹐遽用烏﹑附﹐又不活血﹐徒用防風﹑天麻﹑羌活輩﹐吾未見能治也。又見風中於膚腠﹐輒用腦麝治之者﹐是引風入骨髓也﹐尢爲難治﹐深可戒哉﹗

如口喎斜未正者﹐以蓖麻去殼爛搗﹐右喎塗左﹐左喎塗右﹔或鱔魚血入麝香少許塗之﹐卽正。

初卒倒僵僕﹐不知人事﹐急以皂角末或不臥散於鼻內吹之﹐就提頂發﹐立蘇。有嚏者可治﹐無嚏者不治。

經曰﹕風從汗泄。似可微汗解表。表實無汗者﹐散之劫之﹔表虛自汗者﹐溫之解之。若气滯者難治﹐宜吐之。

可下者﹐此因內有便溺之阻隔﹐故里實。若三五日不大便者﹐可與《機要》三化湯﹐或子和搜風丸﹔老人只以潤腸丸。

理气者﹐气滯气郁﹐肩膊麻痛之類﹐此七情也﹐宜烏藥順气﹑八味順气之類。

理血者﹐無表裏之急﹐血弱舉發不時者﹐用大秦艽湯﹐或羌活愈風湯﹐兼用化痰丸子。

中風不可與痿同治

今世所謂風病﹐多與痿證混同論冶﹐良由《局方》多以治風之藥通治諸痿也。古聖論風痿各有篇目﹐源流不同﹐治法亦異﹐不得不辯。按風論﹕風者百病之長﹐至其變化乃爲他病﹐又曰善行數變﹐曰因於露風﹐曰先受邪﹐曰在腠理﹐曰客﹐曰入﹐曰傷﹐曰中﹐歷陳五臟與胃之傷﹐皆多汗而惡風。其發明風邪系外感之病﹐有臟腑內外寒熱虛實之不同﹐若是之明且盡也﹐別無癱瘓﹑痿弱﹑卒中不省﹑僵僕喎斜﹑攣縮眩運﹑語濇不言之文也。或曰﹕吾子謂《內經》風論主於外感﹐《局方》用麻黃﹑桂﹑附輩﹐將以解風寒也﹔用腦麝﹑威靈仙﹑黑牽牛輩﹐將以行疑滯也。子之言過矣。曰﹕風病外感﹐善行數變﹐其病多實少虛﹐發表行滯﹐有何不可﹖治風之外﹐何爲又歷述神魂恍惚﹐起便須人﹐手足不隨﹐神志昏憒﹐癱瘓嚲曳﹐手足筋攣﹐眩運倒僕﹐半身不遂﹐膝腳緩弱﹐四肢無力﹐顫掉拘攣﹐不語語濇等諸痿證兼治之。考諸痿論﹕肺熱葉焦﹐五臟因而受之﹐發爲痿躄﹔心气熱生脈痿﹐故經縱不任地﹔肝气熱生筋痿﹐故宗筋弛緩﹔脾气熱生肉痿﹐故痺而不仁﹔腎气熱生骨痿﹐故足不任身。又曰﹕諸痿皆屬於上。謂之上者﹐指病之本在肺也。又曰昏惑﹑曰瘈瘲﹑曰瞀眛﹑曰暴病﹑曰鬱冒﹑曰蒙眛暴喑﹑曰瞀瘈﹐皆屬於火。又曰四肢不舉﹑曰舌本彊﹑曰足痿不收﹑曰痰涎有聲﹐皆屬於上。又《禮記》注曰﹕魚肉天產也﹐以養陽作陽徳。以爲倦怠﹐悉是濕熱內傷之病﹐當作諸痿治之﹐何《局方》治風之方兼治痿者十居八九﹖不思諸痿皆起於肺熱﹐傳入五臟﹐散爲諸證﹐大抵只宜補養。若以外感風寒治之﹐寧免實實虛虛之禍乎﹖風病外感之邪﹐有寒熱虛實﹐而挾寒者多。痿病內熱之傷﹐皆是虛證﹐無寒可散﹐無實可瀉。《局方》本爲外感立方﹐而以內傷熱證混同一治﹐其爲害也似非細故。

溯洄集【元王履】

總論

人有卒暴僵僕﹐或偏枯﹐或四肢不舉﹐或不知人﹐或死或不死者﹐世以中風呼之﹐而方書亦以中風治之。余嘗考諸《內經》﹐則曰風者百病之始也。又曰風者百病之長也﹐至其變化乃爲他病﹐無常方。又曰風者善行而數變。又曰風之傷人也﹐或爲寒熱﹐或爲熱中﹐或爲寒中﹐或爲癘風﹐或爲偏枯﹐或爲風也。其卒暴僵僕﹐不知人﹐四肢不舉者﹐並無所論﹐止有偏枯一語而已。及觀《千金方》﹐則引岐伯曰﹕中風大法有四﹐一曰偏枯﹐二曰風痱﹐三曰風懿﹐四曰風痺。解之者曰﹕偏枯者半身不隨﹐風痱者身無痛四肢不收﹐風懿者奄忽不知人﹐風痺者諸痺類風狀。《金匱要略》中風篇曰﹕寸口脈浮而緊﹐緊則爲寒﹐浮則爲虛。虛寒相搏﹐邪在皮膚。浮者血虛﹐絡脈空虛﹐賊邪不瀉﹐或左成右﹐邪气反緩﹐正气卽急﹐正气引邪﹐喎僻不遂。邪在於絡﹐肌膚不仁﹔邪在於經﹐卽重不勝﹔邪入於腑﹐卽不識人﹔邪入於髒﹐舌卽難言﹐口吐涎沫。由是觀之﹐如卒暴僵僕不知人﹐偏枯四肢不舉等證﹐固爲因風而致者矣。故用大小續命﹑西州續命﹑排風﹑八風等諸湯散治之。及近代劉河間﹑李東垣﹑朱彥修三子者出﹐所論始與昔人異矣。河間曰﹕中風癱瘓者﹐非謂肝木之風實甚而卒中之﹐亦非外中於風﹐由乎將息失宜﹐心火暴甚﹐腎水虛衰﹐不能制之﹐則陰虛陽實而熱气怫郁﹐心神昏冒﹐筋骨不用而卒倒無所知也。多因喜怒思悲恐﹐五志有所過極而卒中者﹐由五志過極皆爲熱甚故也。俗云風者﹐言末而忘其本也。東垣曰﹕中風者﹐非外來風邪﹐乃本气病也。凡人年逾四旬﹐气衰之際﹐或因憂喜忿怒傷其气者﹐多有此疾﹐壯歲之時無有也。若肥盛則間有之﹐亦是形盛气衰而如此。彥修曰﹐西北气寒。爲風所中﹐或有之矣。東南气溫而地多濕﹐有風病者非風也﹐皆濕土生痰﹐痰生熱﹐熱生風也。三子之論﹐河間主乎火﹐東垣主乎气﹐彥修主於濕﹐反以風爲虛像﹐而大異於昔人矣。吁﹗昔人與三子也﹐果孰是而果孰非歟﹖以三子爲是﹐則昔人爲非也。而三子未出之前﹐固有從昔人治之而愈者矣。以昔人爲是﹐則三子爲非也。而三子已出之後﹐亦有從三子治之而愈者矣。故不善讀其書者﹐往往致亂。以余觀之﹐昔人﹑三子之論﹐皆不可偏廢。但三子以相類中風之病﹐視爲中風而立論﹐故使後人狐疑而不決。不知因於風者﹐眞中風也﹔因於火與气與濕者﹐類中風而非中風也。三子所論者﹐自是因火﹑气﹑濕而爲暴病暴死之證﹐與風何相干哉﹖如《內經》所謂三陰三陽發病爲偏枯痿易﹐四肢不舉﹐亦未嘗必因於風而後能也。夫風火气濕之殊﹐望聞問切之異﹐豈無所辧乎﹖辧之爲風﹐則從昔人以治﹔辧之爲火气濕﹐則從三子以治﹐庶乎析理明而用法當。惟其以火气濕之證﹐彊以風而合論之﹐所以眞僞不分而名實相紊。若以火气濕證分出之﹐則眞中風病彰矣。所謂西北有中風﹐東南無中風者﹐其然歟﹖否歟﹖

衛生寶鑑【元羅天益】

中風雜說

風者能動而多變﹐因熱勝則動﹐宜以靜勝燥﹐是養血也﹔宜和﹐是行榮衛﹐壯筋骨也﹐天麻丸主之﹐非大藥不能治也。

如中風自汗﹐昏冒發熱﹐不惡風寒﹐不能安臥﹐此是風熱煩躁﹐瀉靑丸主之。如小便少﹐不可以藥利之。旣自汗﹐津液外泄﹐小便內少。若利之使榮衛枯竭﹐無以制火﹐煩熱愈甚。俟熱退汗止﹐小便自行也。兼此證屬陽明經﹐大忌利小便﹐須當識此。

中風人多能食。蓋甲己化土﹐脾盛﹐故能多食。由此脾气愈盛﹐下克腎水﹐腎水虧則病增劇。宜廣服藥﹐不欲多食﹐病能自愈。

論犀角升麻湯

足陽明者﹐胃也。經云﹕腸胃爲市﹐如市廛無所不有也。六經之中﹐血气俱多﹐腐熟水谷﹐故飲食之毒聚於腸胃。此方以犀角爲主﹐解飲食之毒也。陽明經絡﹐環唇挾口﹐越於鼻交頞中﹐循頰車上耳前﹐過客主人﹐循髮際至額顱。故王公所患﹐此一經絡也。以升麻佐之﹐余藥皆滌除風熱。升麻﹑黃芩﹐專入胃經爲使也。

醫學正傳【明虞摶】

總論

《內經》曰﹕風之傷人也﹐或爲寒熱﹐或爲熱中﹐或爲寒中﹐或爲癘風﹐或爲偏枯。又曰﹕風者百病之長也﹐至其變化﹐乃爲他病﹐無常方。又曰﹕諸風掉眩﹐皆屬肝木。《千金》云﹕岐伯所謂中風大法有四﹐一曰偏枯﹐謂半身不遂也﹔二日風痱﹐謂身無疼痛﹑四肢不收也﹔三曰風懿﹐謂奄忽不知人也﹔四曰風痺﹐謂諸痺類風狀也。是以古之名醫﹐皆以外中風邪﹐立方處治。惟河間劉守眞氏所謂中風癱瘓者﹐非謂肝木之風實甚而卒中之﹐亦非外中於風﹐良由將息失宜﹐心火暴甚﹐腎水虛衰不能制之﹐則陰虛陽實而熱气怫郁﹐心神昏冒﹐筋骨不用而卒倒無所知也。亦有因喜怒思悲恐﹐五志有所過極而卒中者。夫五志過極﹐皆爲熱甚。俗云風者﹐言末而忘其本也。東垣李氏明之﹐亦謂中風者非外來風邪﹐乃本气自病也。凡人年逾四旬﹐气衰之際﹐或憂喜忿怒傷其气者﹐多有此證﹐壯歲之時無有也。若肥盛者﹐則間而有之﹐亦是形盛气衰﹐故如此耳。丹溪先生亦曰﹕有气虛﹐有血虛﹐有痰盛。又曰﹕西北二方﹐其爲風所中者有之﹔東南之人皆是濕土生痰﹐痰生熱﹐熱生風也。夫上古之論中風﹐一以爲外感風邪之候。及乎三先生之論一出﹐皆以風爲虛像﹐而謂內傷正气爲病。然三先生又別各有外感之論﹐而使後學狐疑不決。故王安道有論三子主气﹑主火﹑主濕之不同﹐而與昔人之主風不合﹐而立眞中類中之目﹐岐爲二途﹐愚竊疑焉。曰卒中﹑曰暴僕﹑曰暴喑﹑曰蒙眛﹑曰喎僻﹑曰癱瘓﹑曰不省人事﹑曰語言蹇濇﹑曰痰涎壅盛﹐其爲中風之候﹐不過如此。無此候者﹐非中風之病也。夫外候旣若是之相侔﹐而病因又何若彼之異耶﹖欲求歸一之論﹐終不可得。於是積年曆試四方之病此者若干人﹐盡因風濕痰火挾虛而作﹐何嘗見其眞中類中二者之分哉﹖是以一旦豁然﹐有所感悟。未知是否﹐請陳梗槪﹐與明達者共議。夫中風之證﹐蓋因先傷於內而後感於外也﹐但有標本輕重之不同。假如百病皆有因有證﹐因則爲本﹐證則爲標。古人論中風者言其證﹐三先生論中風者言其因﹐知此則中風之候﹐可得而詳論矣。其所謂眞中風邪者﹐未必不由气體虛弱﹐榮衛失調﹐然後感於外邪。若非體虛所致﹐則西北二方﹐風寒大盛之地而中風者﹐比比皆是﹐何暇爲他證哉﹗其所謂因火﹑因气﹑因濕者﹐亦未必絕無外邪侵侮而作也。若無外邪侵侮﹐則因气﹑因火﹑因濕﹐自爲他證﹐豈有喎僻﹑擁瘓﹑暴僕﹑暴喑之候乎﹖經曰﹕邪之所湊﹐其气必虛﹐是也。豈可以一中風之證﹐岐爲二途哉﹖治之之法﹐重於外感者﹐先驅外邪而後補中气﹔重於內傷者﹐先補中气而後驅外邪。或以散風藥爲君﹐而以補損藥爲臣使﹐或以滋補藥爲君而以散邪藥爲臣使﹐全在治法量輕重而處治之也。《內經》曰﹕有取本而得者﹐有取標而得者﹔有本而標之者﹐有標而本之者。又日﹕急則治其標﹐緩則治其本。若夫初病暴僕﹐昏悶不省人事﹐或痰涎壅盛﹐舌彊不語﹐兩寸脈浮大而實者﹐急宜以瓜蒂﹑黎蘆等藥吐之﹐以遏其勢﹔或人迎脈緊盛﹐或六脈俱浮弦者﹐急宜以小續命湯表之。蓋風气太盛﹐心火暴升﹐而痰涎壅遏於經絡之中﹐於斯時也﹐豈尋常藥餌而能通達於上下哉﹖故本方用附子﹐以其稟雄壯之資﹐而有斬關奪將之勢﹐能引人參輩並行於十二經﹐以追復其散失之元陽﹔又能引麻黃﹑防風﹑杏仁輩發表開腠理﹐以散其在表之風寒﹔引當歸﹑芍藥﹑川芎輩入血分﹐行血養血﹐以滋養其虧損之眞陰﹔或加石膏﹑知母以降胃火﹐或加黃芩以淸肺金﹐看所挾見證﹐與夫時月寒溫﹐加減施治。病勢稍退﹐精神稍復﹐輒當攺用丹溪之法﹐而以補气補血淸痰之劑﹐調養其本气而安。此急則治其標﹐與夫標而本之之治法也。凡人手足漸覺不隨﹐或臂膊及髀股指節麻痺不仁﹐或口眼歪斜﹐語言蹇濇﹐胸膈迷悶﹐吐痰相續﹐或六脈弦滑而虛軟無力﹐𨿽未致於倒僕﹐其爲中風運厥之候﹐可指日而定﹐當急從丹溪法調治。其左手脈不足﹐及左半身不遂者﹐以四物湯補血之劑爲主治﹔右手脈不足﹐及右半身不遂者﹐以四君子湯補气之劑爲主治﹔痰盛者﹐二陳﹑導痰等湯兼用﹔气血兩虛而挾痰者﹐八物湯加南星﹑半夏﹑枳實﹑竹瀝﹑薑汁之類。若夫眞元漸復﹐痰飲漸消﹐或覺有風邪未退者﹐仍以羌活愈風湯﹑防風通聖散之類﹐出入加減調治而安。此緩則治其本﹐與夫本而標之之治法也。抑考先哲有云﹕其證有中髒中腑之分﹐證不同。中腑者多著四肢﹐故面加五色﹐脈浮而惡風寒﹐四肢拘急不仁﹐或中身之前﹐或中身之側﹐皆曰中腑也﹐其治多易。中髒者多滯九竅﹐故唇緩失音﹑耳聾﹑鼻塞﹑目瞀﹑大小便祕結﹐皆曰中髒也﹐其治多難。大法﹕中腑者﹐小續命等湯以發其表﹔中髒者﹐三化等湯以通其裏﹔腑臟兼見者﹐又不可以拘泥﹐或一气之微汗﹐或一旬之通利。又曰﹕治須少汗﹐亦須少下。多汗則虛其衛﹐多下則損其榮。斯又不可不知。或外無六經之形證﹐內無便溺之阻隔﹐但手足不遂﹐語言蹇濇者﹐此邪中於經也﹐又當從乎中治﹐而不可以標本論也。是宜養血通气﹐大秦艽湯﹑羌活愈風湯之類。夫所謂諸方論治﹐乃先哲立權衡以爲後學之矜式耳。其於臨證切脈之際﹐又當順時令而調陰陽﹐安臟腑以和榮衛﹐察病機﹐審气宜﹐全在活法﹐以度其輕重之權量﹐甚毋膠柱以調瑟也﹗

先哲制小續命湯以治中風﹐初病無汗﹐及手足癱瘓﹐關節不利﹐表實等證﹐此急則治標之藥也。後人不分表裏虛實﹐通用以治中風之證﹐故張易水授東垣以加減之法。夫中風無汗表實者﹐固宜﹔其有汗表虛之證﹐𨿽有加減之法﹐恐不可以膠柱鼓瑟也。

證治要訣【明戴思恭】

總論

天地間惟風無所不入。一罅不塞﹐來不可禦。人之一身縝密者少﹐疏漏者多。風乘之也﹐輕則爲感﹐重則爲傷﹐又重則爲中。古人謂避風如避寇﹐蓋欲窒源以防患。中風之證﹐卒然暈倒﹐昏不知人﹐或痰涎壅盛﹐咽喉作聲﹔或口眼喎斜﹐手足癱瘓﹔或半身不遂﹔或舌彊不語。風邪旣盛﹐气必上逆﹐痰隨气上﹐停畱壅塞﹐昏亂暈倒﹐皆痰也。五臟𨿽皆有風﹐而犯肝經爲多。蓋肝屬木﹐風易入之﹐各從其類。肝受風﹐則筋緩不榮﹐或緩或急﹐所以有喎斜﹑癱瘓﹑不遂﹑舌彊﹑語濇等證﹐治之宜調气爲先。經云善治風者﹐以气理風。气順則痰消﹐徐理其風﹐庶可收效。先用麻油調蘇合香丸﹐或用薑汁﹐或用白湯調。如口噤抉開灌之。稍蘇﹐則進八味順气散。

諸中﹐或未蘇﹑或已蘇﹐或初病﹑或久病﹐忽吐出紫紅色者死。昏沈不省人事﹐口噤不可進藥﹐急以生半夏爲末吹入鼻中﹐或用細辛﹑皂角爲末吹入喉﹐噴嚏則蘇。此可以驗其受病深淺﹐則知其可治不可治。若稍得蘇省者﹐八味順气散﹐便服治風藥。然未遽絕﹐治气藥﹐小續命湯煎熟去渣調蘇合香丸一粒﹐或五積散加麝香少許﹐或星香散﹐或醒風湯加木香一錢。如服前藥不效﹐其人頑涎愈盛﹐或前證不解﹐或增困重﹐宜星附湯﹐或三生飲加全蠍三个﹐間磨沈香湯下養正丹。

肥人多有中病﹐以其气盛於外而歉於內也。肺爲气出入之道﹐人肥者气必急﹐气急必肺邪盛﹐肺金克木﹐膽爲肝之腑﹐故痰涎壅盛﹐所以治之必先理气爲急。中後﹐气未盡順﹐痰未盡除﹐調理之劑﹐惟當以藿香正气散﹑星香散煎服。此藥非特可治中風之證﹐治中气﹑中惡﹑霍亂尢宜。尋常嘔吐腹疼多痰者﹐方可用之。

若中後體虛有痰﹐不可峻補。熱燥者﹐宜四君子湯和星香飲﹐或六君子湯和之。中而口眼喎斜者﹐先燒皂角煙燻之﹐以逐去外邪﹔次燒乳香燻之﹐以順其血脈。

若前證多怒﹐宜小續命湯加羚羊角﹔熱而渴者﹐小續命湯去附子加秦艽半錢﹔恍惚錯語者﹐加茯神﹑遠志各半錢﹔不得睡者﹐加炒酸棗仁半錢﹔不能言者﹐加竹瀝一蛻殼許﹔人虛無力者﹐去麻黃加茯苓如其數。

感冒後四逆﹐手足不遂﹐牙關緊急﹔與霍亂後四逆﹐手足搐搦﹐欲成風者﹐艸果飲和星香散各半貼煎服。

有無故口眼喎斜﹐投以中風藥劑不效﹐蓋緣骨虛中受風所致﹐當於此求之﹐不可例作尋常中風治之。川烏一味﹐決不可少﹐宜炮熟用。

病有終身不愈者﹐其在腰或屈而不能伸﹐或伸不能屈者﹐在手足亦然﹐以風傷肝﹐肝主筋﹐筋爲之也。治法活血爲先﹐多服四物湯吞活絡丹。

風有偏枯﹑風痱﹑風懿﹑風痺﹐此皆言其至重也。外有證狀不同﹐其名亦眾。非旦暮可愈﹐非口耳可授﹐不復繁引。若中風人發直﹐吐淸沫﹐搖頭上攛﹐面赤如妝﹐汗綴如珠﹐或頭面赤黑﹐眼閉口開﹐手撒遺尿﹐聲如鼾睡﹐皆不可治。所謂風中脈則口眼喎斜﹐中腑則肢體廢﹐中髒則性命危。不特中風﹐他中亦然。

有虛熱生風﹐元气虛則風乘之﹐治虛當兼治風。有虛證似風﹐當治其虛﹐不可以風論。

中風而疼痛甚者﹐或在徧身﹐或在手足﹐惟鐵彈丸佳。如碧霞丹﹑靑州白丸子﹑防風丸﹑犀角丸﹑八風散﹑骨碎補丸﹑烏荊丸﹑大三五七散﹑四生散﹑省風湯﹑五痺湯﹑四生丸﹑輕腳丸﹑伏虎丹﹑祕方換腿丸﹑左經丸﹑木瓜丸﹑胡麻散﹐皆治諸中風﹐斟酌病源﹐而用治效方藥。

醫學綱目【明樓英】

論中風

中風﹐世俗之稱也。其證卒然僕倒﹐口眼喎斜﹐半身不遂﹐或舌彊不言﹐唇吻不收是也。然名各有不同。其卒然僕倒者﹐經稱爲擊僕﹐世又稱爲卒中﹐乃初中風時如此也。其口眼喎斜半身不遂者﹐經稱爲偏枯﹐世又稱爲左癱右瘓﹐及腲腿風﹐乃中倒後之證﹐邪之淺者如此也。其舌彊不言唇吻不收者﹐經稱爲痱病﹐世又稱爲風懿﹑風气﹐亦中倒後之證﹐邪之深者如此也。東垣以邪淺爲中脈﹑中腑而易治﹐邪深爲中髒而難治者﹐得之矣。凡病偏枯必先僕倒﹐故《內經》連名稱爲擊僕﹑偏枯也。後世迷失經意﹐以偏枯痱病之旨﹐一以中風名之﹐遂指偏枯爲枯細之枯﹐而非左癱右瘓之證﹐習俗之獘﹐至於如此也。殊不知仲景云﹕骨傷則痿﹐名曰枯。蓋痿緩不收﹐則筋骨气肉﹐無气以生﹐脈道不利﹐手足不稟水谷之气﹐故曰枯﹐非細之謂也。或積日累月漸成細者﹐間有之﹐非可便指枯爲細也。

仲景云﹕夫風之爲病﹐當半身不遂﹐或但臂不遂者﹐此爲痺。脈微而數﹐中風使然。無擇諸方論中所謂左癱右瘓者﹐蓋邪气中人﹐邪气反緩﹐正气卽急﹐正气引邪﹐喎僻不遂也。風懿者﹐以心悶悶不能言﹐但噫噫作聲﹐蓋肺气入心則不能言﹐邪中心肺﹐涎潮昏塞﹐故使然也。四肢緩縱爲風痱者﹐以風涎散注於關節﹐气不能行﹐故使四肢不遂也。舌彊不能言者﹐以風入心脾經。心之別脈系於舌本﹐脾之脈俠咽連舌本﹐散舌下。今風涎入其經絡﹐故舌不轉而不能言也。四肢拘攣者﹐以中風冷﹐邪气入肝臟﹐使諸經攣急。屈而不伸也。風柔者﹐以風熱入於肝臟﹐使諸經張緩而不收也。故經曰﹕寒則攣急﹐熱則弛張。風顫者﹐以風入於肝臟﹐經絡上气﹐不守正位﹐故使頭招面搖手足顫掉也。風喑者﹐以風冷之气客於中﹐滯而不能發﹐故使口噤不能言也。與前所謂涎塞心肺同候﹐此以口噤爲差耳。腲腿風者﹐半身不遂﹐失音不語﹐臨事不前﹐亦偏中於心肺經所致也。已上皆言風後外入者也。

初中倒時隨卽醒者﹐宜治﹔若不醒者﹐宜掐人中至醒。若痰涎壅盛﹐宜吐之﹐口噤者亦宜吐之。若口開手撒遺尿者﹐爲陽暴絕﹐速宜大料參芪補接之。若眼戴上者﹐宜灸之。

風病口開手撒﹐眼合遺尿﹐鼻聲如鼾者﹐五臟气絕也。蓋口開心絕﹐手撒脾絕﹐眼合肝絕﹐遺尿腎絕﹐聲如鼾肺絕也。若見一﹐猶可用工。若面赤時黑﹐主陽上散﹐腎水反克心火﹐兼遺尿口開气喘者﹐斷不救也。

五臟气絕﹐速宜大料參芪煎濃湯灌之﹐及臍下大艾灸之﹐亦可轉死回生也。

潔古言中髒者﹐大小祕濇。東垣言中腑者﹐有便溺阻隔。二說當以東垣爲主。蓋大小祕結﹐不中髒者亦有之﹔中髒者﹐亦有大小便不祕結者也。

丹溪中風不可與痿同治諸論﹐蓋因《局方》治中風﹐孟浪用發表行濕之藥﹐戕賊血气﹐誅伐根本﹐不知補養之法﹐故引痿病以救《局方》之失﹐而其言如此。然《局方》所述中風﹐足手不隨﹐起便須人﹐神魂恍惚﹐不語語濇等證﹐卽《內經》熱病相同。至於異處﹐不得不察。《鍼經》刺節眞邪云﹕眞气去﹐邪獨畱﹐發爲偏枯。痿論云﹕陽明虛則宗筋縱﹐帶脈不引﹐而足痿不用。由是知手足不隨者﹐在偏枯則手足爲邪气阻塞脈道而然﹔在痿病則陽明虛﹐宗筋縱﹐帶脈不引而然也。痱病有言變志亂之證﹐痿病則無之也。痱病又名風痱﹐而內傷外感兼備﹔痿病獨得於內傷也。痱病發於擊僕之暴﹐痿病發於怠惰之漸也。凡此﹐皆明痱與痿﹐明是兩疾也。

凡治中風﹐莫如續命之類。然此可扶持初病﹐若要收全功﹐火艾爲良。中風皆因脈道不利﹐血气閉塞也。灸則喚醒脈道﹐而血气得通﹐故收全功。

凡中風﹐續命﹑排風﹑風引﹑竹瀝諸湯﹐及神精丹﹑茵芋酒之類﹐更加以灸﹐無不愈者。然此疾聚積之久﹐非一日所能攻﹐宜大劑久而取效。《唐書》載王太后風喑不語﹐醫者蒸黃芪防風湯數斛以燻之得瘥﹐蓋此類也。今人服三五盞求效﹐則責醫也亦速矣。《孟子》曰﹕七年之病﹐必求三年之艾﹐久而後知爾。

偏枯

偏枯證半身不遂者﹐用追風散吐之。諸風掉搖﹐目直不知人事﹐便可用懸頭膏吐涎立效。諸厥气中風﹐不省人事﹐便用神聖散鼻內灌之﹐吐出涎立效。吐後汗下之效﹐三法俱用之者﹐乃上古髙醫神妙莫測。今庸下之流﹐只有諸方﹐不知治法﹐不識源流﹐不行聖人法﹐去聖日寖遠矣﹐可惜悲哉﹗

痱﹐廢也。痱卽偏枯之邪气深者﹐痱與偏枯是二疾。以其半身無气榮運﹐故名偏枯。以其手足廢而不收﹐或名痱。或偏廢﹐或全廢﹐皆曰痱也。

刺節眞邪篇論中風之淺深也﹐其偏枯﹐身偏痛﹐而言不變﹐志不亂者﹐邪在分腠之間﹐卽仲景﹑東垣所謂邪中腑是也。痱病無痛﹐手足不收﹐而言喑志亂者﹐邪入於裏﹐卽仲景﹑東垣所謂邪中髒是也。

偏枯證﹐內傷外感相兼而成也。至於河間﹑東垣﹑丹溪則專主內傷﹐仲景﹑陳無擇﹑孫思邈則專主外感。今詳偏枯邪淺者﹐宜瀉外感爲主﹐補內傷佐之﹔痱病邪深者﹐宜補內傷爲主﹐瀉外感佐之也。

語濇

運气語濇皆屬風。經云﹕厥陰司天﹐風淫所勝﹐民病舌本彊﹐是風气勝也。又云﹕厥陰司天﹐主勝則舌難以言﹐是風气虛也。

口眼喎斜

凡半身不遂者﹐必口眼喎斜。亦有無半身不遂之證而喎斜者﹐故另附之。

運气口眼喎斜者﹐多屬胃土。風木不及﹐金乘之﹐土寡於畏也。經云﹕木不及曰委和。委和之紀﹐其動軟戾拘緩。又云﹕厥陰所至爲軟。蓋軟﹐縮短也。木不及則金化﹐縮短乘之﹐以勝木之條達也。戾者﹐口目喎斜也。拘者﹐筋脈拘彊也。木爲金之縮短牽引﹐而喎斜拘彊也。緩者﹐筋脈縱也。木爲金乘﹐則土寡於畏﹐故土兼化緩縱於其空隙而拘緩者﹐自緩也。故口目喎斜者﹐多屬胃土有痰。治法宜辛溫﹐瀉金之短縮﹐平土之濕痰也。

口目喎斜之證﹐大率在胃﹐而有筋脈之分。經云﹕足之陽明﹑手之太陽筋急則口目爲僻﹐眥急不能卒規。此胃土之筋爲喎斜也。經云﹕胃足陽明之脈﹐挾口環唇。所生病者﹐口喎唇胗。此胃土之脈爲喎斜也。

《內經》治口眼喎斜﹐多屬足陽明筋病。蓋足陽明筋結頰上﹐得寒則急﹐得熱則弛。左寒右熱﹐則左頰筋急﹐牽引右之弛者而喎向左也﹔右寒左熱﹐則右頰筋急﹐牽引左之弛者而喎向右也。故其治法宜火灸。且爲之膏油﹐熨其急者﹔以白酒調和桂末﹐塗其弛者。又以桑爲鉤﹐鉤其口吻之喎僻處﹐使正平而髙下相等﹔復以水調生桑灰於鉤柄之坎縫處﹐連頰塗之﹐以收其弛﹔兼飲美酒﹑啖美肉﹐使筋脈和气﹐以助外之塗熨。不飲酒者﹐自彊其筋骨﹐以手拊拍其急處﹐使證自去也。

明醫雜著【明王綸】

問答

問﹕左手臂攣縮不能伸舉﹐手指拳縮﹐肩背重墜﹐有似筋牽引作痛﹐伸縮間骨節處筋作痛﹔左手大指中指常欲反張難屈﹔左手指掌時常作麻﹐指縫近掌處但覺有物夾於其間﹔左足底近前髙突處如腫硬急脹﹐摸之無形﹐步履時只如多一氈墊者﹔語言短濇﹐拜起頭運﹐口眼喎斜﹐舌根痰纏﹐胸膈痰礙﹐咽中有痰核﹐左肋下有痰﹐不時打寒噤﹔嚏噴呵欠﹐便牽動手足之病﹔左耳﹑左面﹑左體﹐使手或粗衣摸擦則皮膚痛﹔左腮﹑左項﹑左脇肋﹐皆時常木而急﹐如有物粘貼其上﹔左體咸頭項﹑或手足作癢﹔左眼時常有淚﹐流凝不幹﹔左口角似寬縱﹔左面上似虫蟻遊行﹐被風吹襲﹔左鼻孔淸涕出卽打嚏噴等證。答曰﹕大經小絡﹐貫串一身﹐謂之脈。脈者﹐血之隧道也。血隨气行﹐周流無停。筋者﹐周布四肢百節﹐聯絡而束縛之。此屬肝木﹐得血以養之﹐則和柔緩而不急。脈皆起於手足指端﹐故十二經皆以手足名之﹔而筋則無處無之。皮毛者﹐屬肺主外﹐而易於感冒。人身之血﹐行於脈絡而外充於皮毛﹐滲透肌肉﹐滋養筋骨﹐故百體和﹐運動無礙。若气滯則血滯﹐气逆則血逆﹐得熱則瘀濁﹐得寒則凝泣﹐衰耗則運行不周﹐滲透不徧而外邪易侵矣。津液者血之餘﹐行乎脈外﹐流通一身﹐如天之淸露。若血濁气滯則凝聚而爲痰﹐痰乃津液之變﹐如天之露也。故云﹕痰﹐徧身上下﹐無處不到﹐蓋卽津液之在周身者。津液生於脾胃﹐水谷所乘﹐濁則爲痰﹐故痰生於脾土也。所以古人論中風﹑偏枯﹑麻木﹑酸痛不舉諸證﹐以气虛死血痰飲爲言﹐是論其致病之根源。至其得病﹐則必有所感觸﹐或因風﹐或因寒﹐或因濕﹐或因酒﹐或因七倩﹐或勞力勞心﹐房勞汗出﹐因感風寒濕气﹐遂成此病﹐是血病痰病爲本﹐而外邪爲標。其病中於皮毛﹑血脈﹑經絡﹑肌肉﹑筋骨之間﹐而未入臟腑﹐故邪在皮毛肌肉﹐則不知痛癢﹐麻木不仁﹐如有物重貼於上﹐或如虫行﹐或灑灑寒栗﹐或腫脹﹐或自汗﹐遇熱則或癢﹐遇陰虛則沈重酸痛。邪入血脈經絡﹐則手足﹑指掌﹑肩背﹑腰膝﹐重硬不遂﹐難於屈伸舉動﹐或走注疼痛。所陳諸證﹐皆外自皮毛以至筋骨之病。凡脈所經所絡﹐筋所會所結﹐血气津液所行之處﹐皆凝滯郁遏﹐不得流通而致然也。亦何必一一彊度某病屬某經﹐某病屬某髒而雜治之哉﹖若邪入臟腑﹐則爲危病而難於用藥﹐東垣論之明矣。經云﹕知其要者﹐一言而終﹔不知其要﹐流散無窮。此之謂也。

【注按《難經》云﹕邪在气﹐气爲是動﹔邪在血﹐血爲所生病。經云﹕陽之气﹐以天地之疾風名之。此風非外來風邪﹐乃本气病也。故諸方多言﹕皆由气體虛弱﹐榮衛失調﹐或七情過度﹐以致眞气耗散﹐腠理不密﹐邪气乘虛而入。及其中也﹐在左半體者﹐肝腎所居之地。肝主筋﹐腎主骨﹔肝藏血﹐腎藏精。精血枯槁﹐不能滋養﹐故筋骨偏廢而不用也。河間曰﹕風病多因熱甚﹐俗云風者﹐言末而忘其本也。經云﹕汗出偏沮﹐使人偏枯。如樹木一枝津液不到﹐則此枝枯槁﹐被風所害。由此觀之﹐實因肝腎二經精血枯槁之所致也。前證云云﹐亦當察其形證﹐審其兼變而治之﹐尢不可泥執於風。經曰﹕三陰三陽發病﹐爲偏枯痿易﹐四肢不舉。亦未嘗必指於風也。其眞中者﹐當辧其中髒中腑而治之。眼瞀者中於肝﹐舌不能言者中於心﹐唇緩便祕者中於脾﹐鼻塞者中於肺﹐耳聾者﹐中於腎。此五者病深﹐多爲難治。中血脈者﹐外無六經之形證﹐內無便溺之阻隔﹐肢不能舉﹐口不能言﹐用大秦艽湯主之。中腑者多兼中髒。如左關脈浮弦﹐面目靑﹐左脇偏痛﹐筋脈拘急﹐目瞤頭目眩﹐手足不收﹐坐踞不得﹐此中膽兼中肝也﹐用犀角散之類。如左寸脈浮洪﹐面赤汗多惡風﹐心神顚倒﹐言語蹇濇﹐舌彊口漧﹐忪悸恍惚﹐此中小腸兼中心也﹐用麻黃散之類。如右關脈浮緩或浮大﹐面唇黃﹐汗多惡風﹐口喎語濇﹐身重怠惰嗜臥﹐肌膚不仁﹐皮肉瞤動﹐腹脹不食﹐此中胃兼中脾也﹐用防風散之類。如右寸脈浮濇而短﹐必鼻流淸涕﹐多喘﹐胸中冒悶﹐短气﹐自汗聲嘶﹐四肢痿弱﹐此中大腸兼中肺也﹐用五味子湯之類。如左尺脈浮滑﹐面目黧黑﹐腰脊痛﹐引小腹﹐不能俯仰﹐兩耳虛鳴﹐骨節疼痛﹐足痿善恐﹐此中膀胱兼中腎也﹐用獨活散之類。此皆言眞中風之證治也﹐其間亦有气血之分焉。气虛而中者﹐右手足不仁﹐用六君子湯加鉤藤﹑薑汁﹑竹瀝。血虛而中者﹐左手足不仁﹐用四物湯加鉤藤﹑竹瀝﹑薑汁。气血俱虛而中者﹐左右手足皆不仁﹐用八珍湯加鉤藤﹑薑汁﹑竹瀝。其與中風相類者﹐不可不別。如中於寒﹐謂冬月卒中寒气﹐昏冒口噤﹐肢攣惡寒﹐脈浮緊﹐用麻黃﹑桂枝﹑理中湯之類。中於暑﹐謂夏月卒冒炎暑﹐昏冒痿厥﹐吐瀉喘滿﹐用十味香薷飲之類。中於濕﹐丹溪所謂因濕土生痰﹐痰生熱﹐熱生風也﹐用淸燥湯之類﹐加竹瀝﹑薑汁。因於火者﹐河間謂五志過極﹐火盛水衰﹐熱气怫郁﹐昏冒而卒僕也﹐用六味丸﹑四君子湯﹑獨參湯之類。內有恚怒傷肝﹐陰火上炎者﹐用小柴胡湯之類。中於气者﹐由七情過極﹐气厥昏冒﹐或牙關緊急﹐用蘇合香丸之類。食厥者﹐過於飲食﹐胃气不能運行﹐故昏冒也﹐用六君子加木香。勞傷者﹐過於勞役﹐耗損元气﹐脾胃虛衰﹐不任風寒﹐故昏冒也﹐用補中益气湯。房勞者﹐因腎虛耗﹐气不歸源﹐故昏冒也﹐用六味丸﹐此皆類於中風者也。夫中風者﹐《內經》主於風﹐此眞中風也。若河間主於火﹐東垣主於气﹐丹溪主於濕﹐皆是因火因气因濕而爲暴病暴死之證﹐類中風而非眞中風也。治者審之﹗卒中昏憒﹐口眼喎斜﹐痰气上湧﹐咽喉有聲﹐六脈沈伏﹐此眞气虛而風邪所乘﹐以三生飲一兩﹐加人參一兩﹐煎服卽蘇。若遺尿﹑手撒﹑口開﹑鼾睡爲不治﹐用前藥亦有得生者。三生飲乃行經絡治寒痰之藥﹐有斬關奪旗之功。每服必用人參兩許﹐以祛其邪而補助眞气﹔否則不惟無益﹐適足以取敗矣。觀先哲用芪附﹑參附等湯﹐其義可見。】

問﹕兩腿自膝以下﹐或時內熱﹐或骨中覺熱﹐或有一點酸痛熱者何﹖答曰﹕此血熱也。但是風病﹐其血必熱。惟其血熱﹐故風寒之气一襲之﹐則外寒束內熱而爲痛。丹溪論痛風﹐謂血熱得寒﹐污濁凝滯﹐所以作痛。遇夜痛甚﹐行於陰也。遇風雨陰寒痛甚﹐寒濕勝也。又風病必血燥﹐風木生火﹐故血熱而燥。

【注按前論最爲切當。臨川陳先生云﹕醫風先醫血﹐血行風自滅。蓋肝藏血而主風﹐又肝气爲陽爲火﹐肝血爲陰爲水﹐若肝火旺則肝血必虛﹐故風病多因肝經風火爲患﹐當推五臟相勝相生以益其血。經云﹕腎藏精而主骨。故腎虛者則骨中熱﹐或湧泉穴或兩脛兩足內熱﹐多患骨痿﹐以致不起﹐屬足三陰虧損之虛熱耳﹐滋其化源﹐庶可保生。】

問﹕有醫教以四物湯﹑二陳湯間服﹐後惑於南星﹑半夏不可輕服之言﹐二陳通不入口﹐專用四物而痰藥亦少用﹐枳朮丸可專服否﹖答曰﹕此少差耳。用血藥而無行痰開經絡達肌表之藥以佐之﹐血藥屬陰性﹐頗凝滯﹐焉能流通經絡﹐驅逐病邪以成功也﹖故古人以烏頭爲半身不遂行經絡者﹐此也。蓋風疾原於血虛血熱﹐挾火與痰﹐經絡肌表之間﹐病根在矣。後因感冒涼風寒气﹐或因過飲助痰火﹐或因惱怒逆肝气﹐遂成半身不遂之證﹐世謂之風病。其病成於肌表﹑皮毛﹑筋骨﹑經絡之間﹐未入五臟六腑﹐故治之亦兼在外而不專於內。若只用四物湯﹐是專補內也。此病之痰﹐亦在經絡。若只用枳朮丸﹐是亦專治內也。須補養其內以固本﹐攻治其外以去邪﹐斯爲可耳。

【注按前證若因腎虛陰火而肝燥者﹐宜用六味地黃丸﹐生腎水滋肝血﹔若因怒動肝火而血耗者﹐用四物加柴﹑梔﹑丹皮﹑茯苓﹐以淸肝火生肝血﹔若因脾經鬱結而血耗者﹐用歸脾四物二湯﹐以補脾气﹑生肝血﹔若脾气虛而痰滯者﹐用二陳加白朮﹑柴胡﹐健脾气以化痰﹔若因脾虛濕而風痰不利者﹐用二陳加南星﹑蒼朮﹑防風﹐勝濕以化痰﹔脾經濕而爲痰者﹐用二陳加白朮﹑防風﹐。脾气郁而滯者﹐用歸脾湯加柴胡﹑半夏﹔腎經敗液而爲痰者﹐用六味丸。】

問﹕或謂二陳湯﹑南星﹑半夏一切燥藥﹐止能治痰飲﹑濕痰﹐其於陰虛火動之痰﹐殊無相干﹐且與補陰藥相反。答曰﹕陰虛火動之痰﹐不宜用南星﹑半夏。若中風偏枯麻木証之痰﹐必用南星﹑半夏也。蓋其感病在肌表﹑經絡﹑筋骨之間耳。

【注按丹溪云﹕痰病之原﹐有因熱而生痰者﹐亦有因痰而生熱者。有因風寒暑濕而得者﹐有因驚而得者﹐有因气而得者﹐有因食積而得者﹐有脾虛不能運化而生者。若熱痰則多煩熱﹐風痰多成癱瘓奇證﹐冷痰多成骨痺﹐濕痰多怠惰軟弱﹐驚痰多成心痛癲疾﹐飲痰多脇痛臂痛﹐食積痰多成癖塊痞滿﹐其病難名。竊謂前證若因腎水虛弱﹐陰虧難降﹐使邪水上溢﹐故多痰唾。宜滋其化源﹐其痰自消。若因肝木侮脾土而風痰壅滯者﹐先用南星﹑半夏淸其痰﹐後用六君之類調胃气﹐痰自不生。若槪用風藥﹐耗其陽气而絕陰血之源﹐適以成其風﹐益其病也。】

風證可灸手上﹐如肩窩﹑曲池﹑合谷等是也。口歪斜﹐可灸頰車﹑承漿。口面上艾炷須小﹐手足上則可粗也。灸火須自上灸下﹐不可先灸下﹐後灸上。

面上木處可將桂枝爲末﹐用牛皮膠和少水化開調敷之﹐厚一二分。

【注按前證若屬肺气虛弱者﹐補脾土。如不應﹐則補其土母。】

腳底硬木處﹐可將牛皮膠溶化﹐入生薑眞汁調和﹐仍入南星末五錢﹐和勻﹐用厚紙攤貼二三分﹐乘半熱裹貼腳底上﹐用溫火烘之﹐此外治法也。膠和薑汁﹐方出《內經》﹐用治脾病﹐謂風寒濕三气合而成痺﹐客於皮膚肌肉之間﹐不知痛癢﹐但不仁如木耳。後人治腰硬作痛及手足痺木而兼痛者﹐如入乳香﹑沒藥﹐或加羌活﹑南星末用之多效。煎調要得法則。如膏藥在手足腰者﹐用熱鞋底熨之。

【注經云﹕風寒濕三气雜至合而爲痺。風气勝者爲行痺﹐寒气勝者爲痛痺﹐濕气勝者爲著痺。丹溪云﹕大率因血虛受熱﹐其血已自沸騰﹐或加之以涉水寒濕﹐熱血得寒﹐污濁凝滯﹐不得運行﹐所以作痛。治以辛溫﹐佐以辛涼﹐流散寒濕﹐開通鬱結﹐血行气順﹐無有不安。若因足三陰虧損﹐當元气爲主。】

敷貼是治皮膚肌肉﹐鍼灸是治血脈經絡﹐滋血是兼治筋骨。筋骨無血﹐則不任矣。古今圖書集成醫部全錄卷二百十九

風門

奇效良方【明方賢】

風論

謹按玉機眞藏曰﹕風者﹐百病之長也。風之爲病﹐善行而數變者也。金匱論曰﹕天有八風﹐經有五風。八風發邪﹐以爲經風﹐觸五臟﹐邪气發病。且八風之名﹐偏風﹑腦風﹑目風﹑漏風﹑內風﹑首風﹑腸風﹑泄風﹐此八風者﹐皆中臟腑者言之。以五音宮﹑商﹑角﹑徵﹑羽應乎五臟﹐所感不同﹐其疾大同小異。岐伯曰﹕風名有四﹐一曰偏枯﹐半身不遂﹐口眼喎斜﹐肌肉偏而不用且痛﹐言不變﹐智不亂﹐病在分腠之間。二曰風痱者﹐身無疼痛﹐四肢不收﹐智亂不甚﹐言微有知可治﹐甚則不能言﹐不可治。《內經》脈解論曰﹕內奪而厥﹐則爲喑痱﹐此因腎虛所致。喑痱之狀﹐舌喑不能語﹐足廢不爲用。蓋腎脈挾舌本﹐故不能言而爲喑。腎脈循陰股內廉﹐斜入腘中﹐循胻骨內廉及內踝後﹐入足下﹐腎气不順﹐故發而爲痱。三曰風懿者﹐一旦奄忽﹐不知人事﹐痰涎上迷心竅﹐咽中窒塞﹐舌彊不語﹐牙關不開﹐手足拘攣﹐气不升降﹐病在臟腑。故風中髒則性命危﹐中腑則肢體廢矣。四曰風痺者﹐脈浮而緩﹐筋骨痿弱﹐肢體麻痺不仁。又有飲酒中風﹐謂之漏風﹐則身熱懈惰﹐汗出少气。謂酒所以養陽﹐酒入於胃﹐與穀气相搏﹐熱盛於中﹐其气慓悍﹐陽气俱泄﹐腠理疏﹐風邪入以中之﹐證似風懿﹐其脈短而滑﹐或洪而數﹐內熱外汗﹐法當淸解消痰袪風。及其內風﹐名曰勞風﹐由房勞虛損﹐眞气內虧﹐風邪從此入﹐病之所由﹐皆從此始。但發直﹑吐沫﹑遺尿﹑失禁﹑口開眼合﹑鼻軒﹑手撒﹑搖頭上竄﹐面赤如妝﹐或頭面靑黑﹐汗綴如珠﹐昏不知人﹐皆爲不治。風證多端﹐所感各異﹐臨病詳辧﹐察脈觀形﹐對證用藥。故風者﹐淸淨則肉腠閉拒﹐𨿽有大風苛毒﹐弗之能害﹐此因時之序也。尢當切脈究之。風以散之﹐寒以溫之﹐實以竭之﹐虛以補之﹐熱以涼之﹐痰以越之。又有中气與中風相類﹐語言蹇濇﹐涎潮昏塞﹐不知人事﹐牙關緊急﹐但手足不偏廢爲異耳。大凡治中風之藥﹐必先順气﹐後以疏風﹐其功可獲。若中風妄用風藥﹐其誤豈淺鮮哉﹗此病皆由七情不調﹐气郁所致﹐以富貴汲汲﹐貧賤戚戚﹐久思不遂﹐鬱鬱而不得志者﹐成此中气之疾。所用之劑﹐調降其气﹐自然平復。經云﹕暴喜傷陽﹐暴怒傷陰﹐憂思不樂﹐遂名厥逆。此之謂也。夫中風中气﹐何以別之﹖當辧其脈。若浮盛而弦緊﹐或浮而洪﹐斯爲風也﹔脈沈而伏者爲中气。治中气﹐气多風少﹐先以蘇合香丸﹐薑汁磨化﹐擦牙通竅﹐人事漸蘇﹐然後徐徐灌服。看其虛實﹐若虛則補﹐若實則瀉﹐寒則溫﹐熱則淸。切其脈理﹐察病詳細﹐用藥主治無不效矣。若一槪作風治之﹐則愈傷脾气﹐所誤在反掌之間。經云﹕無故而得喑﹐脈不至者﹐不治。此爲寒气暴逆故也﹐俟其气復則已。切不可便用疏風泄气之劑﹐誤人性命。醫工不諳是理﹐反加發散﹐導散眞气﹐虛邪愈作﹐遂致不療﹐可不痛哉﹗

醫宗必讀【明李中梓】

總論

凡中風昏倒﹐先須順气﹐然後治風。用竹瀝﹑薑汁﹐調蘇合香丸。如口噤﹐抉開灌之。如抉不開﹐急用牙皂﹑生半夏﹑細辛爲末﹐吹入鼻內。有嚏可治﹐無嚏則死。最要分別閉與脫二證明白。如牙關緊閉﹐兩手握固﹐卽是閉證﹐用蘇合香丸﹑或三生飲之類開之。若口開心絕﹐手撒脾絕﹐眼合肝絕﹐遺尿腎絕﹐聲如鼾肺絕﹐卽是脫證。更有吐沫﹑直視﹑肉脫﹑筋骨痛﹑發直﹑搖頭上竄﹐面赤如妝﹐汗出如珠﹐皆脫絕之證﹐宜大劑理中湯灌之﹐及灸臍下。𨿽曰不治﹐亦可救十中之一。若誤服蘇合香丸﹑牛黃﹑至寶之類﹐卽不可救矣。蓋斬關奪門之將﹐原爲閉證設。若施之脫證﹐如人旣入井而又下之石也。世人蹈此獘而死者﹐不可勝數﹐故特表而出之。惟中髒之證﹐是閉而非脫者﹐宜蘇合香丸﹑牛黃丸﹑至寶丹﹑活命金丹之類。若中腑與中血脈之證﹐斷不宜用。爲內有虜香入脾治肉﹐牛黃入肝治筋﹐龍腦入腎治骨﹐恐反引風邪深入骨髓﹐如油入面莫之能出。

口噤

手三陽之筋結入於頷頰﹐足陽明之筋上挾於口﹐風寒乘虛入其筋則攣﹐故牙關急而口噤也。秦艽升麻湯。或用甘艸二段﹐每段長一寸﹐炭火上塗麻油炙幹﹐抉開牙關令咬定﹐約人行十里許﹐又換甘艸一段﹐然後灌藥﹐極效。或以蘇合香丸擦牙﹐或南星﹑冰片擦之。

不語

脾脈絡胃挾咽﹐連舌本﹐散舌下。心之別脈系舌本。心脾受風﹐故舌彊不語。亦有因腎脈而上循喉嚨挾舌本者。喉嚨者气之所以上下﹐會厭者音聲之戶﹐舌者聲之機﹐唇者聲之扇。風寒客於會厭﹐故卒然無音。若因痰迷心竅﹐當淸心火。若因濕痰﹐當淸肺熱。若因風熱﹐當淸肝火。若因風痰﹐當導痰涎。若因虛火上炎﹐當壯水之主。若因虛寒厥逆﹐當益火之原。神仙解語丹﹑滌痰湯﹑加味轉舌膏﹑八味丸﹐隨證選用。或取龜尿少許點舌﹐神效。取龜尿法﹐置龜於新荷葉上﹐以豬鬃鼻內戳之﹐立出。

手足不隨

手足不隨﹐肌膚盡痛。諸陽之經皆起於手足而循行於身體﹐風寒客於肌膚始爲痺﹐復傷陽經﹐隨其虛處而停滯﹐與血气相搏﹐故風痺而手足不隨。實者脾土太過﹐當瀉其濕﹔虛者脾土不足﹐當補其气。血枯筋急者﹐四物湯。木旺風淫者﹐四物湯加鉤藤﹑秦艽﹑防風。痰多者﹐六君子加秦艽﹑天麻﹑竹瀝﹑薑汁。

自汗

風多者桂枝湯。若表虛者玉屏風散。陽气虛者芪附湯。若兼盜汗者﹐補中益气送六味地黃丸﹐或當歸六黃湯。

半身不遂

譬如樹木﹐或有一邊津液不蔭注﹐而枝葉偏枯。故知偏枯一證﹐皆由血气不周。經曰﹕風气通於肝。風搏則熱盛﹐熱盛則水漧﹐水漧則气不榮﹐精乃亡﹐此風病之所由作也。故曰﹕治風先治血﹐血行風自滅。古方有順風勻气散﹑虎骨散﹑虎脛骨酒。外用蠶砂二石﹐分作三袋﹐蒸熱﹐著患處﹐冷再易﹐以瘥爲度。內用羊脂入粳米﹑蔥白﹑姜椒﹑豉煮熟﹐日食一具﹐十日止﹐大效。

口眼喎斜

口眼喎斜﹐多屬胃土而有筋脈之分。經云﹕足之陽明﹑手之太陽筋急則口目爲僻﹐眥急不能卒視。此胃土之筋病也。又云﹕足陽明之脈﹐挾口環唇。此胃土之脈病也。夫口目常動﹐故風生焉。耳鼻常靜﹐故風息焉。先燒皂角燻之﹐以逐外邪﹔次燒乳香燻之﹐以順血脈﹔酒煎桂枝取汁一碗﹐軟布浸收﹐左喎搨右﹐右喎搨左﹔服淸陽湯﹑秦艽升麻湯﹐或二方合用。外感加蔥白。

小便不利

中風小便不利﹐不可以藥利之。自汗則津液外亡﹐小便自少。淸熱止汗﹐小便自行也。

遺尿

遺尿多屬气虛﹐宜參芪湯少加益智﹐頻頻啜之。

多食

風木盛則克脾﹐脾受克﹐求助於食﹐當瀉肝理風以安脾﹐脾安則食自如常也。

痰涎壅盛

痰涎壅盛﹐宜用吐法。稀涎散或橘紅一斤﹐逆流水七碗﹐煎至二碗﹐頓服﹐白湯導之﹐吐痰之勝藥也。二陳湯﹑星香散加竹瀝﹑薑汁。虛者﹐六君子同星香散。脈沈伏無熱者﹐三生飲加全蠍一个。養正丹可以墜下痰涎﹐鎭安元气。

肥人多中﹐气盛於外而歉於內也。人肥必气急而肺盛﹐肺金克肝木﹐故痰盛﹐治法以理气爲急。

身痛

中腑者多身痛﹐爲風气所束﹐經脈不和﹐宜鐵彈丸﹔虛寒者十味銼散。

昏冒

心神不足﹐痰滯於心包絡﹐宜至寶丹﹐或牛黃淸心丸。

預防

《寶鑑》云﹕凡大指次指麻木或不用者﹐三年中有中風之患﹐宜服愈風湯﹑天麻丸。薛立齋云﹕預防者﹐當養气血﹐節飲食﹐戒七情﹐遠幃幕。若服前方﹐適所以招風取中也。

醫學準繩六要【明張三錫】

預防

病之生也﹐其機甚微﹐其變甚速。達士知機﹐思患而預防之﹐庶不至於膏肓。卽中風證﹐必有先兆。中年人但覺大拇指時作麻木或不仁﹐或手足少力﹐或肌肉微掣﹐三年內必有暴病。急屏除一切膏粱厚味鵝肉面酒肥甘生痰動火之物﹐卽以搜風順气丸或滚痰丸﹑防風通聖散時服之﹔及審气血孰虛﹐因時培養﹐更遠色戒性﹐淸虛靜攝﹐乃得有備無患之妙。肥人更宜加意愼口絕欲﹐人參湯加竹瀝煎膏﹐日不輟口方是。

薛己醫案【明薛己】

治法

中風若因腎虛陰火而肝燥者﹐宜用六味地黃丸﹐生腎水﹐滋肝血。若因怒動肝火而血燥者﹐用四物加柴﹑梔﹑丹皮﹑茯苓﹐以淸肝火﹐生肝血。若因脾經鬱結而血耗者﹐用歸脾四物二湯﹐以補脾气﹐生肝血。若脾气虛而痰滯者﹐用二陳加白朮﹑柴胡﹐健脾以化痰。若因脾虛濕而風痰不利者﹐用二陳加南星﹑蒼朮﹑防風﹐勝濕以化痰。若脾經郁而滯者﹐用歸脾湯加柴胡﹑半夏。若腎經敗液爲痰者﹐用六味丸。

證治準繩【明王肯堂】

分別陰陽

陰中﹐顏靑臉白﹐痰厥喘塞﹐昏亂眩運﹐喎斜不遂﹔或手足厥冷﹐不知人﹐多汗。

陽中﹐臉赤如醉﹐善怒﹐牙關緊急﹐上視彊直﹐掉眩。《素間》云﹕諸風掉眩﹐支痛彊直﹐筋縮﹐爲厥陰風木之气。自大寒至小滿﹐風木君火二气之位。風主動﹐善行數變。木旺生火﹐風火屬陽﹐多爲兼化﹐且陽明燥金主於緊斂縮勁。風木爲病﹐反見燥金之化﹐由亢則害承乃制﹐謂己過極則反似勝己之化﹐故木極似金。況風能勝濕而爲燥風﹐病勢甚而成筋縮﹐燥之甚也。

有熱盛生風而爲卒僕偏枯者﹐以麻﹑桂﹑烏﹑附投之則殆﹐當以河間法治之。《紺珠經》云﹕以火爲本﹐以風爲標。心火暴甚﹐腎水必衰。肺金旣摧﹐肝木自旺。治法先以降心火爲主﹐或淸心湯﹑或瀉心湯﹐大作劑料服之﹐心火降則肝木自平矣﹔次以防風通聖散汗之﹔或大便閉塞者﹐三化湯下之。內邪已除﹐外邪已盡﹐當以羌活愈風湯常服之﹐宣其气血﹐通其經絡﹐病自已矣。或舌蹇不語者﹐轉舌膏或活命金丹以治之﹐此聖人心法也。或有中風便牙關緊急﹐漿粥不入﹐急以三一承气湯灌於鼻中﹐待藥下則口自開矣﹐然後按法治之。

有元气素弱﹐或過於勞役﹐或傷於嗜欲﹐而卒然厥僕﹐狀類中風者﹐手必撒﹐口必開﹐非大劑參芪用至斤許﹐豈能回元气於無何有之鄕哉﹖亦有不僕﹐而但舌彊﹐語濇痰壅﹐口眼喎斜﹐肢體不遂者﹐作中風治必殆﹐以六君子湯加諸汁治之。

醫貫【明趙獻可】

中風要旨

王安道論昔人三子之言甚妙﹐但類中風與眞中風並論﹐無輕重緩急之分﹐亦不能無獘。愚意﹕邪之所湊﹐其气必虛。內傷者間而有之﹐間字當專指虛﹐不必兼風。河間﹑東垣發前人所未發﹐至精。但有論無方﹐後人何所依從﹖而彥修以陰虛立論﹐亦發前人所未發。惜乎以气血濕痰爲主﹐而不及眞陰﹐不能無遺獘焉。

觀東垣中風非外來風邪﹐乃本气自病之論﹐當以气虛爲主。縱有風邪﹐亦是乘虛而襲。經曰﹕邪之所湊﹐其气必虛是也。當此之時﹐豈尋常藥餌能通達於上下哉。急以三生飲一兩﹐加人參一兩﹐煎服卽蘇。夫三生飲乃行經治痰之劑﹐斬關奪旗之將﹐每服必用人參兩許﹐駕驅其邪而補助眞气。否則不惟無益﹐通以取敗。觀先哲用芪附﹑參附﹐其義可見矣。若遺尿﹑手撒﹑口開﹑鼾睡爲不治﹐然用前藥﹐多有得生者﹐不可不知。

觀劉河間論中風非外中之風﹐由將息失宜火盛水衰﹐則陰虛陽實而卒倒無知之說﹐則以風爲末而以火爲本。世之尊劉氏者﹐專以劉氏主火之說。殊不知火之有餘﹐水之不足也。劉氏原以補腎爲本﹐觀其地黃飲子之方可見矣。故治中風﹐又當以眞陰虛爲本。但陰虛有二﹕有陰中之水虛﹐有陰中之火虛。火虛者﹐專以河間地黃飲子爲主。水虛者﹐又當以六味地黃爲主。果是水虛﹐辛熱之藥﹐與夫參芪之品﹐俱不可加。河間﹑東垣專治本而不治風﹐可爲至當之論。學者須以陰虛陽虛爲主。自後世醫書雜出﹐致後學狐疑不決。丹溪曰﹕有气虛﹐有血虛﹐有濕痰。左手脈不足﹐及左半身不遂者﹐以四物湯補血之劑爲主﹐而加以竹瀝﹑薑汁。右手脈不足﹐及右半身不遂者﹐以四君補气之劑﹐而佐以竹瀝﹑薑汁。如气血兩虛而挾痰盛者﹐以八物爲主﹐而加南星﹑半夏﹑竹瀝﹑薑汁之類。丹溪之論﹐平正通達﹐宜世之人盛宗之。但持此以治中風而多不效﹐久而必斃﹐何也﹖蓋治气血痰之標﹐而不治气血痰之本也。人之有是四肢也﹐如木之有枝榦也。人之气血榮養乎四肢也﹐猶木之以水灌漑乎枝葉也。木有枝葉﹐必有根本。人之气血﹐豈無根本乎﹖人有半身不遂而遷延不死者﹐如木之根本未甚枯﹐而一邊之枝榦先萎耳。人有形容肥壯﹐忽然倒僕而卽斃者﹐如木之根本已絕﹐其枝葉𨿽滋榮﹐猶枯楊生華﹐何可久也﹗忽遇大風而摧折矣。觀此則根本之論明矣。然所謂气血之根本者何﹖蓋火爲陽气之根﹐水爲陰气之根﹐而火與水之總根﹐兩腎間動气是也。此五臟六腑之本﹐十二經之源﹐呼吸之門﹐三焦之根﹐又名守邪之神。經曰﹕根於中者﹐命曰神機﹐神去則機息。根於外者﹐名曰气立﹐气止則化絕。今人縱情嗜欲﹐以致腎气虛衰﹐根先絕矣。一或內傷勞役﹐或六淫七情﹐少有所觸﹐皆能卒中﹐此陰虛陽暴絕也。須以參附大劑峻補其陽﹐繼以地黃丸十補丸之類塡實眞陰。又有心火暴甚﹐腎水虛衰﹐又兼之五志過極﹐以致心神昏悶﹐卒倒無知。其手足牽掣﹐口眼喎斜﹐乃水不能榮筋﹐筋急而縱也。俗云風者﹐乃風淫末疾之假象﹐風自火出也。須以河間地黃飲子峻補其陰﹐繼以人參麥冬五味之類滋其化源。此根陽根陰之至論也。若夫所謂痰者﹐凡人將死之時必有痰﹐何獨中風爲然﹖要之﹐痰從何處來﹖痰者水也﹐其原出乎腎。張仲景曰﹕气虛痰泛﹐以腎气丸補而逐之。觀此﹐凡治中風者﹐旣以前法治其根本﹐則痰不治而自去矣。若初時痰涎壅盛﹐湯藥不入﹐少用稀涎散之類﹐使咽喉疏通﹐能進湯液卽止。若欲必盡攻其痰﹐頃刻立斃矣。戒之哉﹗戒之哉﹗

或問﹕人有半肢風者﹐必須以左半身屬血﹐右半身屬气﹐豈復有他說乎﹖曰﹕未必然。人身劈中分陰陽水火。男子左屬水﹐右屬火。女子左屬火﹐右屬水。男子半肢風者﹐多患左。女子半肢風者﹐多患右。卽此觀之﹐可見以陰虛爲主。又有一等人﹐身半以上俱無恙﹐如平人﹐身半以下﹐軟弱麻痺﹐小便或濇﹐或自遺。果屬气乎﹖屬血乎﹖此亦足三陰之虛證也。不可不知。

經曰﹕胃脈沈鼓濇﹐胃外鼓大﹐心脈小堅急﹐皆得偏枯。男子發左﹐女子發右。不喑舌轉可治﹐三十日起﹔其從者喑﹐三歲起﹔年不滿二十者﹐三歲死。蓋胃與脾爲表裏﹐陰陽異位﹐更實更虛﹐更逆更從﹐或從內﹐或從外。是胃陽虛則內從於脾﹐內從於脾則脾之陰盛﹐故胃脈沈鼓濇也。濇爲多血少气。胃之陽盛則脾之陰虛﹐虛則不得與陽主內﹐反從其胃越出於部分之外﹐故胃脈鼓大於臂外也。大爲多气少血。心者元陽﹐君主宅之﹐生血生脈。因元陽不足﹐陰寒乘之﹐故心脈小堅急。小者﹐陽不足也。堅急者﹐陰寒之邪也。夫如是心胃脾三脈﹐凡有其一﹐卽爲偏枯者﹐何也﹖蓋心是天眞﹐神機開發之本。胃是穀气﹐充大眞气之標。標本相得﹐則胸膈間之膻中气海﹐所畱宗气盈溢﹐分布四髒三焦﹐上下中外﹐無不周徧。若標本相失﹐則不能致其气於气海﹐而宗气散矣。故分布不周於經脈則偏枯﹐不周於五臟則喑。卽此言之﹐是此一條可爲後之諸言偏枯者綱領也。未有不因眞气不周而死者也。

《乾坤生意》云﹕凡人有手足漸覺不遂﹐或臂膊髀股指節麻痺不仁﹐或口眼歪斜﹐語言蹇濇﹐或胸膈迷悶﹐吐痰相續﹐或六脈弦滑而虛軟無力﹐𨿽未至於倒僕﹐其中風運厥之候﹐可指日而決矣﹐須預防之。愚謂預防之理﹐當節飲食﹑戒七倩﹑遠房事﹐此至要者也。如欲服餌預防﹐須察其脈理之虛實﹕如兩尺虛衰者﹐以六味地黃﹑八味地黃切補肝腎﹔如寸關虛弱者﹐以四君子﹑十全大補之類﹐急補脾肺﹐才有裨益。若以搜風順气及淸气化痰等藥﹐適所以招風取中也﹐不可不知。

如正气不足之證﹐只補正气﹐不必祛邪。如邪气有餘﹐若痺証之類﹐𨿽以扶正气爲主﹐不可不少用祛邪之法﹐如易老天麻丸之類。

或曰﹕風淫所勝﹐治以辛涼。天麻丸何故反用桂﹑附﹐使火盛制金﹐不能平木﹐而風木益甚邪﹖曰﹕此是腎虛﹐眞陰失守﹐孤陽飛趙﹐若非桂﹑附﹐何以追復其散失之元陽﹖其痰涎上湧者﹐乃水不歸源也﹔其面赤煩渴者﹐火不歸源也。惟桂附能引火歸源﹐故效。水火旣歸其源﹐則水能生木﹐木不生風﹐而風自息矣。

《靈樞》言足陽明之經﹐其病頰﹑筋有寒則急引頰移口﹔熱則筋弛縱緩﹐不能收﹐故僻。是左寒右熱﹐則左急而右緩﹐故偏於左﹔右寒左熱﹐則右急而左緩﹐故偏於右也。夫寒不可徑用辛熱之劑﹐蓋左中寒則逼熱於右﹐右中寒則迫熱於左﹐陽气不得宣行也。所謂口之喎灸以地倉﹐目之斜灸以承泣。不效﹐當灸人迎。夫气虛風入而爲偏﹐上不得出﹐下不得泄﹐眞气爲風邪所陷﹐故宜灸。經曰﹕陷下則灸之是也。

醫門法律【淸諭昌】

中風緒論

中風一證﹐動關生死安危﹐病之重大﹐莫有過此者。《內經》風﹑痺﹑痿﹑厥四證﹐各有顓論﹐獨風論中泛及雜風。至論中風﹐惟曰風中五臟六腑之兪﹐亦爲臟腑之風﹐各入其門戶所中﹐則爲偏風﹐不過兩述其名而已﹔後論五臟並胃腑之風﹐亦但各述其狀而已。賴仲景《金匱》書表章云﹕夫風之爲病﹐當半身不遂﹐或但臂不舉者﹐此爲痺﹐脈微而數﹐中風使然。又云﹕寸口脈浮而緊﹐緊則爲寒﹐浮則爲虛﹐寒虛相搏﹐邪在皮膚﹐浮者血虛﹐絡脈空虛﹐賊邪不瀉﹐或左或右﹐邪气反緩﹐正气卽急﹐正气引邪﹐喎僻不遂﹐邪在於絡﹐肌膚不仁﹐邪在於經﹐卽重不勝﹐邪入於腑﹐卽不識人﹐邪入於髒﹐舌卽難言﹐口流涎沫。又云﹕寸口脈遲而緩﹐遲則爲寒﹐緩則爲虛﹐榮緩則爲亡血﹐衛緩卽爲中風。邪气中經﹐則身癢而癮疹﹐心气不足﹐邪气入中﹐則胸滿而短气。以及五臟風脈死證。語語金鍼﹐大有端緒之可求矣。仲景已後﹐英賢輩出﹐方書充棟﹐何反漫無取裁﹐坐令中風一證鮮畫一之法﹐治之百不一效﹖昌敢辭不敏﹐逐條引伸《內經》﹑仲景聖法爲治例﹐而先立論以括其要焉。然世咸知仲景爲立方之祖。至中風證﹐仲景之方首推侯氏黑散爲主方﹐後人罔解其意也。夫八風之邪﹐皆名虛邪﹐人身經絡榮衛素盛者﹐無從入之﹐因其虛而襲之耳。《內經》謂以身之虛而逢天之虛﹐兩虛相感﹐其气至骨﹐入則傷五臟﹐工候禁之﹐不能傷也。又謂賊風數至﹐虛邪朝夕﹐內至五臟骨髓﹐外傷空竅肌膚。《靈樞》亦謂聖人避邪如避矢石。是則虛邪之來﹐爲害最烈﹐惟良工知禁之﹐聖哲知避之矣。然風爲陽邪﹐人身衛外之陽不固﹐陽邪乘陽﹐尢爲易入。卽如偏枯不仁﹐要皆陽气虛餒﹐不能充灌所致。又如中風卒倒﹐其陽虛更審。設非陽虛﹐其人必輕矯便捷﹐何得卒倒耶﹖仲景之謂脈微而數﹐微者指陽之微也﹐數者指風之熾也。所出諸脈諸證﹐字字皆本陽虛爲言。然非仲景之言而《內經》之言也。《內經》謂天明則日月不明﹐邪害空竅。可見風性善走空竅。陽虛則風居空竅﹐漸入腑臟。此惟離照當空﹐羣邪始得畢散。若胸中之陽不治﹐風必不出矣。扁鵲謂虢太子屍厥之病﹐曰上有絕陽之絡﹐下有破陰之紐。見五絡之絡於頭者﹐皆爲陽絡﹐而邪阻絕於上﹔其陽之根於陰﹐陰陽相紐之處﹐而正復破散於下﹐故爲是病。古人立言之精若此。仲景以後﹐醫脈斬焉中斷。後賢之特起者﹐如劉河間則主火爲訓﹐是火召風入﹐火爲本﹐風爲標矣。李東垣則主气爲訓﹐是气召風入﹐气爲本﹐風爲標矣。朱丹溪則主痰爲訓﹐是痰召風入﹐痰爲本﹐風爲標矣。然一人之身﹐每多兼三者而有之。曷不曰陽虛邪害空竅爲本﹐而風從外入者必挾身中素有之邪﹐或火﹑或气﹑或痰而爲標耶﹖王安道謂審其爲風﹐則從《內經》﹔審其爲火爲气爲痰﹐則從三子。徒較量於彼此之間﹐得非無權而執一耶﹖且從三子﹐固各有方論可守﹔從《內經》果何著落耶﹖中風門中大小續命湯及六經加減法﹐𨿽曰治風﹐依然後人之法也。《金匱》取《古今錄驗》續命湯治風痱之身無痛而四肢不收者﹐仲景所重原不在此。所重維何﹖則驅風之中兼塡空竅爲第一義也。空竅一實﹐庶風出而不復入﹐其病廖矣。古方中有侯氏黑散深得此意。仲景取爲主方﹐隨制數方﹐輔其未備。後人目睹其方﹐心炫其指。詎知仲景所爲心折者﹐原有所本﹐乃遵《內經》久塞其空﹐是謂良工之語耶。觀方下云﹕服六十日止﹐藥積腹中不下矣。久塞其空﹐豈不彰明哉﹖後人以無師之智﹐爚亂成法﹐中風之初﹐治其表裏﹐風邪非不外出﹐而重門洞開﹐出而復入﹐乃至莫禦者多矣。又謂一气微汗﹐一旬微利﹐要亦五十步之走耳。正如築堤禦水﹐一旬一气﹐正程功課效之日﹐豈有姑且開堤泄水﹐重加版築之理哉﹖是以後人委曲偏駁﹐不似先聖直切精粹。諸家中風方論﹐直是依樣葫蘆﹐不足觀矣。非然也﹐三人行必有我師。況綜列羣方﹐贊其所長﹐核其所短﹐俾學者一簡勘而心地朗然﹐坐此進道﹐用之如鍾離丹熟﹐銅鐵皆金﹐其師資於前賢豈不大耶﹗

中風之脈﹐各有所兼﹐兼則益造其偏﹐然必顯呈於脈。蓋新風挾舊邪﹐或外感﹐或內傷﹐其脈隨之忽變﹐兼寒則脈浮緊﹐兼風則脈浮緩﹐兼熱則脈浮數﹐兼痰則脈浮滑﹐兼气則脈沈濇﹐兼火則脈盛大﹐兼陽虛則脈微亦大而空﹐兼陰虛則脈數亦細如絲﹐陰陽兩虛則微數或微細。虛滑爲頭中痛﹐緩遲爲營衛衰。大抵陽浮而數﹑陰濡而弱﹑浮滑﹑沈滑﹑微虛﹑散數﹐皆爲中風。然虛浮遲緩﹐正气不足﹐尙可補救﹔急大數疾﹐邪不受制﹐必死無疑。若大數未至急疾﹐猶得不死。經言風气之病﹐似七診而非﹐故言不死。可見大數爲風气必有之脈﹐亦未可定爲死脈耳。

岐伯謂各入其門戶所中﹐則爲偏風。仲景謂風之爲病﹐當半身不遂﹐或但臂不舉者﹐此爲痺﹐脈微而數﹐中風使然。門戶指入絡﹑入經﹑入腑﹑入髒言也。經言百病之生﹐必先於皮毛﹐邪中之則腠理開﹐開則邪入客於絡脈﹐畱而不去﹐傳入於經﹐畱而不去﹐傳入於腑﹐廩於腸胃。此則風之中人﹐以漸而深。其人之門戶未至洞開﹐又不若極虛卒中入髒之驟也。仲景會其意﹐故以臂不舉爲痺﹐敍於半身不遂之下﹐謂風從上入﹐臂先受之﹐所入猶淺也。世傳大拇一指獨麻者﹐三年內定中風﹐則又其淺者矣。然風之中人﹐必從榮衛而入。風入榮衛則榮脈攺微﹐衛脈攺數。引脈以見﹐其人必血捨空虛﹐而气分熱熾。風之繇來﹐匪朝伊夕也。

《內經》言偏枯者不一﹐曰汗出偏沮﹐曰陽盛陰不足﹐曰胃脈內外大小不一﹐曰心脈小堅急﹐曰腎水虛《靈樞》亦敍偏枯於熱病篇中。皆不言風﹐皆不言其本於何邪。豈非以七倩饑飽房室﹐凡能虛其髒气﹐致榮衛經脈痺而不通者﹐皆可言邪耶﹖河間主火﹐卽腎水虛陽盛陰不足之一端也。東垣主气﹐卽七情郁遏之一端也。丹溪主痰﹐卽飲食傷脾之一端也。一病之中﹐每多兼三者而有之﹐安在舉一以括其他乎﹖經云﹕不能問其虛﹐安問其餘﹖偏枯病﹐陽盛陰不足者有之﹐而陽气虛衰﹐痺而不通者尢多﹐可問其餘耶﹖

中絡者肌膚不仁﹐中經者軀殼重著﹐中腑卽不識人﹐中髒卽舌難言﹐口流涎沫。然中腑必歸胃腑﹐中髒必歸心臟也。中絡邪正入衛﹐猶在經脈之外﹐故但肌膚不仁。中經則邪入於榮脈之中﹐內而骨﹐外而肉﹐皆失所養﹐故軀殼爲之重著﹐然猶在軀殼之間。至入腑入髒﹐則離軀殼而內入﹐邪中深矣。腑邪必歸於胃者﹐胃爲六腑之總司也。廩於腸胃﹐非舉大小二腸並重。蓋風性善行空竅。水谷入胃﹐則胃實腸虛﹐風邪卽迸入腸中﹔少頃水谷入腸﹐則腸實胃虛﹐風復迸入胃中。見胃風必奔迫於二腸之間也。風入胃中﹐胃熱必盛﹐蒸其津液﹐結爲痰涎﹐壅塞隧道﹐胃之支脈絡心者﹐才有壅塞﹐卽堵其神气出入之竅﹐故不識人也。諸髒受邪至盛﹐必迸入於心而亂其神明﹐神明無主﹐則舌縱難言﹐廉泉開而流涎沫也。

偏枯病脈之遲緩﹐見於寸口﹐榮衛之行不逮也﹐外則身癢而癮疹﹐內則胸滿而短气﹐榮脈內外﹐邪气充斥﹐去腑不遠矣。蓋脈之行度﹐一晝一夜﹐復朝寸口。榮衛气衰﹐寸口之脈遲緩不逮﹐身癢癮疹﹐非但風見於外由榮衛气弱﹐自致津凝血滯也。胸滿非獨風見於內﹐由榮衛不行﹐邪混胸中﹐阻遏正气也。榮衛气衰﹐邪之入腑入髒﹐孰從禁之﹖故以寸口脈辧其息數﹐斯邪入之淺深可得而諦之耳。

昔人云﹕中腑多著四肢。用一多字﹐明是卜度之辭。乃遂執此語以當中腑﹐見證何其疏耶﹖夫四末在軀殼之外﹐非腑也。若謂脾主四肢﹐脾更屬髒而非腑矣。大抵風淫末疾﹐但是風淫於內﹐毋論中經﹑中腑﹑中髒﹐必四末爲之不用﹐其不專屬中腑明矣。然則四肢何以不舉耶﹖人身榮衛﹐正行於軀殼之中者也。風入榮衛﹐卽邪气盛而本气衰。如樹枝得風﹐非搖則折。故知四肢不舉者﹐榮衛之气﹐短縮不行所致也。

中髒多滯九竅﹐此亦卜度之辭。五臟開竅於眼﹑耳﹑鼻﹑口﹑舌固矣﹐而前後二陰之竅﹐又屬腑不屬髒﹐未可並舉也。五臟非一齊俱中﹐但以何竅不利﹐驗何髒受邪﹐差可耳。況諸家捨外候別無內諦之法﹐且無畫一之方乎﹖蓋風中入髒關系生死安危﹐辧證旣不淸﹐用藥自不當﹐故特引《內經》《金匱》奧義詳之。

風中五臟﹐後世忽略﹐諸家方論﹐無津可問﹐玆會經意以明其治。經曰﹕肺中於風﹐多汗惡風﹐時咳﹐晝差暮甚﹐診在眉上﹐其色白。此舉其外候也。《金匱》曰﹕肺中風狀﹐口燥而喘﹐身運而重﹐胃虛而腫脹﹐則並詳其內證矣。經曰﹕死肺脈來﹐如物之浮﹐如風吹毛。此形其浮散之狀也。《金匱》則曰﹕肺死髒浮之虛﹐按之弱如蔥葉﹐下無根者死。合沈以徵其浮﹐而髒气之存否始無疑矣。大凡仲景表章《內經》﹐皆自出手眼﹐以述爲作。他髒仿此。夫風旣中肺﹐則火爲隨之﹐耗其津液﹐搏其呼吸﹐口燥而喘﹐勢有必至。然未入之先﹐已傷及榮衛所主之肌肉﹐水谷所容之胃腑。逮風入肺而亂其魄﹐運用之機盡失﹐故身運而重﹐胃虛而腫脹等證互見。然髒气未絕﹐猶屬可生。若脈見浮之而虛﹐其髒眞欲散可知﹔加以有浮無沈﹐按之弱如蔥葉﹐則在上之陽不下入於陰矣﹔其下無根﹐則孤陰且以漸而亡矣。《內經》死陰之屬﹐不過三日而死者﹐正指此等無根之脈而言也。

經曰﹕肝中於風﹐多汗惡風善悲﹐色蒼嗌漧善怒﹐時憎女子﹐診在目下﹐其色靑。《金匱》曰﹕肝中風者﹐頭目瞤而脇痛﹐行常傴﹐令人嗜甘。肝死髒浮之弱﹐按之如索不來﹐或曲如蛇行者死。夫風木之髒﹐更中於風﹐風性上搖﹐必頭目瞤動﹔風耗血液﹐必筋脈縱急﹐其死脈浮之弱﹐按之如按索不來﹐則浮沈之間﹐陰陽已見決離﹔或曲如蛇行﹐仍是上下不動﹐惟在中者盡力奔迫。皆髒气垂絕之象也。

經曰﹕心中於風﹐多汗惡風﹐焦絕善怒嚇﹐病甚則言不可快﹐診在口﹐其色赤。《金匱》分爲二候﹕其曰心中風者﹐翕翕發熱﹐不能食﹐心中饑﹐食卽嘔吐﹐此外因也。其曰心傷者勞倦﹐卽頭面赤而下重﹐心中痛而自煩﹐發熱當臍跳﹐其脈弦﹐此內因也。心死髒﹐浮之實如麻豆﹐按之益躁疾者﹐死。夫心臟中風分之爲二者﹐其一以外入之風必從他髒迸至﹐心不受邪故也﹐宜隨其髒气兼去其風。其一以七情內傷神明﹐眞陰不守而心火炎上﹐頭目發赤。髒眞旣從火上炎﹐陰之在下者無陽以舉之﹐則下重﹔其衛外之陽不得入通於心﹐則發熱﹔其受盛之腑﹐髒气不交﹐郁而內鼓﹐則當臍跳動。死心脈﹐《內經》形容不一。仲景總會大意﹐謂心臟垂絕之脈﹐一舉一按﹐短數而動﹐浮沈不可息數之狀如此。

經曰﹕脾中風狀﹐多汗惡風﹐身體怠惰﹐四肢不欲動﹐色薄微黃﹐不嗜食﹐診在鼻上﹐其色黃。《金匱》曰﹕脾中風者翕翕發熱﹐形如醉人﹐腹中煩重﹐皮目瞤瞤而短气。脾死髒﹐浮之大堅﹐按之如覆杯﹐潔潔狀如搖者死。夫風入脾臟爲賊邪﹐外掣皮目﹐內亂意識﹐四肢怠惰﹐形如醉人﹐有必至也。加以胸中短气﹐脾臟之傷﹐已見一班。若脈更來去至止不常﹐浮之益大堅﹐是爲獨陽。按之潔潔狀如搖﹐是爲獨陰。故其動非活動﹐轉非圓轉﹐非髒气之垂絕而何﹖

經曰﹕腎風之狀﹐多汗惡風﹐面龐然如腫﹐脊痛不能正立﹐其色炲﹐隱曲不利﹐診在肌上﹐其色黑《金匱》闕此。腎死髒﹐浮之堅﹐按之亂如轉丸﹐益下入尺中者死。夫面龐然浮腫者﹐腎气不能蟄封收藏﹐濁气上干於面也。脊痛不能正立者﹐腎間生气不鼓﹐腰府憊而僂俯﹐與隱曲不利同一源也。《金匱》﹐𨿽見缺文﹐大要兩腎藏精宅神﹐一身根本﹐多欲致虛﹐風最易入﹐腰曲脊垂﹐舌捲﹐小便不禁﹐皆其候也。中腎從來兼此四者﹐本實先撥可知。然腎藏眞陽﹐腎基未壞﹐眞陽可居﹐必無死脈﹔若浮之而堅﹐陽已離於陰位﹐按之亂如轉丸﹐則眞陽搏激而出不能畱矣﹔若益下入尺中﹐則眞陽先去﹐所餘孤陰亦亂而下趨﹐正所謂陽從上脫﹐陰從下脫也。

風中入髒﹐最防迸入於心。後世悉用腦麝引風入心﹐尢而效之﹐莫有知其非者。玆舉《金匱》二方﹐以明其治。如侯氏黑散﹐治中風四肢煩重﹐心中惡寒不足者。《外臺》用之以治風癲。仲景制方皆匠心獨創﹐乃於中風證首引此散﹐豈非深服其長乎﹖夫立方而但驅風補虛﹐誰不能之﹖至於驅之補之之中﹐行其堵截之法﹐則非思議可到。方中取用攀石﹐以固濇諸藥使之畱積不散﹐以漸塡其空竅。服之日久﹐風自以漸而熄。所以初服二十日﹐不得不用溫酒調下﹐以開其痺著。以後則禁諸熱食﹐惟宜冷食。如此再四十日﹐則藥積腹中不下而空竅塡矣。空竅塡則舊風盡出﹐新風不受矣。蓋礬性得冷卽止﹐得熱卽行。故囑云熱食卽下矣﹐冷食自能助藥力。抑何用意之微耶﹖

風引湯治大人風引﹐少小驚癇瘈瘲﹐日數十發﹐醫所不療﹐除熱方。可見大人中風牽引﹐少小驚癇瘈瘲﹐正火熱生風﹐五臟亢甚﹐歸迸入心之候。蓋驚癇之來﹐初分五臟﹐後迸入心﹐故同治也。巢氏用此治腳气﹐豈非以石性易於下達﹐可勝其濕熱﹐不使攻心乎﹖夫厥陰風木﹐與少陽相火同居﹐火發必風生﹐風生必挾木勢﹐侮其脾土﹐故脾气不行﹐聚液成痰﹐流注四末﹐因成癱瘓。用大黃爲君以蕩滌風火熱濕之邪矣﹐隨用漧薑之止而不行者以補之﹐用桂枝甘艸以緩其勢﹐用諸石藥之濇以堵其路﹐而石藥之中又取滑石﹑石膏淸金以伐其木﹐赤白石脂厚土以除其濕﹐龍骨﹑牡螺以牧斂其精神魂魄之紛馳﹐用寒水石以助腎水之陰﹐俾不爲陽光所劫﹐更用紫石英以補心神之虛﹐恐主不安則十二官皆危也。用此以治入髒之風﹐遊刃在余矣。何后世以爲石藥過多﹐捨之不用﹐而用腦麝以散其眞气﹐花蛇以增其惡毒﹖智耶﹖愚耶﹖吾不解矣。

按《金匱》風引湯﹐當在侯氏黑散之下。本文有正气引邪﹐喎僻不遂等語﹐故卽以風引名之。侯氏黑散﹐顓主補虛以熄其風﹐此方兼主淸熱火濕以除其風也。集者誤次於寸口脈遲而緩下﹐則證與方不相涉矣。

風中五臟﹐其來有自。髒气先傷﹐後乃中之。火熱气濕痰虛﹐六賊深入﹐一旦卒倒無知﹐徧身牽引﹐四末不用﹐不死亦成癱瘓。何髒先傷﹐調之使平﹐不令迸入於心爲要也。夫五臟各藏一神﹐不可傷之。經謂神傷於思慮則肉脫﹐意傷於憂愁則肢廢﹐魂傷於悲哀則筋攣﹐魄傷於喜樂則皮槁﹐志傷於盛怒則腰膝難以俯仰。是風𨿽未入﹐髒眞先已傷。火熱气濕痰虛﹐迎之內入﹐多汗惡風等證﹐因之外出﹐治之難矣。善治者乘風未入﹐審其何髒先傷何邪﹐徹土綢繆﹐最爲扼要之法。

中風外證﹐錯見不一。風火相煽﹐多上髙巓。風濕相搏﹐多流四末。手足麻木﹐但屬气虛。關節腫痺﹐濕痰凝滯。

偏正頭痛﹐愈風丹﹐目蠕面腫﹐胃風湯﹔風濕﹐薏苡仁湯﹑排風湯﹔麻木﹐人參補气湯﹔腫痺﹐舒筋散。

寒熱似瘧﹐解風爲宜。風藏痰隧﹐搜風最當。

解風散﹐搜風丸。

經絡及腑﹐治分淺深。表裏之邪﹐大禁金石。

中絡﹐桂枝湯﹔中經﹐小續命湯加減﹔表裹兼治﹐防風通聖散﹑祛風﹑至寶膏﹔攻裏﹐三化湯﹑搜風丸。

左癱右瘓﹐風入筋骨﹐宣導其邪﹐緩以圖之。

舒筋保安散。

卒中灌藥﹐宜用辛香。開痰行气﹐調入蘇合。

南星湯調蘇合丸﹑順气散﹑勻气散﹑稀涎散。

四肢不舉﹐有虛有實。陽明虛則宗筋失潤﹐不能束骨而利機關。陽明實則肉理致密﹐加以風邪內淫﹐正气自不周流也。

虛用六君子湯﹐實用三化湯合承气湯。

口眼喎斜﹐邪急正緩。左急治左﹐右急治右。先散其邪﹐次補其正。

左急﹐三聖散﹔右急﹐勻气散。

轉舌正舌﹐方名𨿽美﹐少陰脈縈舌本﹐三年之艾﹐不言標矣﹐資壽解語。猶爲近之。

轉舌膏﹐正舌散﹐資壽解語湯。

風初入腑﹐肌肉蠕瞤﹐手足牽彊﹐面腫能食﹐胃風宜投。

胃風湯。

風初入髒﹐發熱躁煩﹐先用瀉靑﹐兼解表裏﹔次用愈風﹐磨入四白。

瀉靑丸﹐愈風湯﹐四白丹。

養血豁痰﹐枘鑿不入﹐先其所急﹐不宜並施。

養血﹐大秦艽湯﹑當歸地黃湯﹑天麻丸﹔豁痰﹐滌痰湯﹑靑州白丸子﹔熱痰﹐竹瀝荊瀝湯﹑貝母﹝艸舌﹞蔞散﹔陰虛夾痰﹐千金地黃湯。

心火內蘊﹐膻中如燔﹐涼膈淸心﹐功見一班。心血內虧﹐恍惚不寐﹐服二丹丸﹐可以安睡。火盛壯水﹐勿辭迂緩﹐水升火降﹐枯回燥轉。

涼膈散﹐淸心散﹐二丹丸﹐壯水地黃湯。

眞陽上脫﹐汗多肢冷﹐气喘痰鳴﹐此屬不治。黑錫﹑三建﹐引陽回宅﹐水土重封﹐虞淵浴日。

黑錫丹﹐三建二香湯。

腎水泛痰﹐眞陽未脫﹐治以星附﹐十中九活。

星附湯。

外風暴發﹐內風易熾。熱漑甘寒﹐避居密室。毋見可欲﹐毋進肥鮮。謹調千日﹐重享天年。

世傳中風人﹐每遇外風一發﹐宜進續命湯以禦之﹐殊謬。風勢才定﹐更用續命重引風入﹐添蛇足也。惟用甘寒藥頻熱服﹐俾內不召風﹐外無從入之路。且甘寒一可息風﹐二可補虛﹐三可久服﹐何樂不用耶﹗

左右往還論

門人問曰﹕半身不遂﹐原有左右之分。豈左右分屬之後﹐病遂一往不返乎﹖而治之迄無成效﹐何也﹖答曰﹕風與痰之中人﹐各隨所造﹐初無定體。病成之後﹐亦非一往不返也。蓋有往有復者﹐天運人事病機皆然。如風者四時八方之气﹐從鼻而入﹐乃天之气也。痰者五穀百物之味﹐從口而入﹐脾胃之濕所結﹐乃地之气也。勢本相遼﹐亦嘗相兼。似內傷與外感﹐每夾雜易炫。故風勝者先治其風﹐痰勝者先治其痰﹐相等則風痰兼治﹐此定法也。經云﹕風之中人也﹐先從皮毛而入﹐次傳肌肉﹐次傳筋脈﹐次傳骨髓。故善治者﹐先治皮毛﹐其次治肌肉。若此乃從右而漸入於左也。皮毛肌肉﹐右肺與胃主之。筋脈骨髓﹐左肝與腎主之。從外入者﹐轉入轉深。故治皮毛肌肉﹐不使其深入也。又曰﹕濕之中人也﹐先從足始。此則自下而上﹐無分於左右。但內風素勝之人﹐偏與外風相召﹔內濕素勝之人﹐偏與外濕相召。內風之人﹐大塊之噫气未動﹐而身已先惕﹔內濕之人﹐室中之礎磉未潤﹐而體已先重。是以治病必從其類也。從外入者﹐以漸而驅之於外﹔從下上者﹐以漸而驅之於下。若任其一往不返﹐安貴其治乎﹖又曰﹕從外入者﹐驅而之外﹔從下上者﹐驅而之下。聞之令人爽然﹐不識古法亦有合歟﹖曰﹕此正古人已試之法﹐但未挈出﹐則不知作者之意耳。如治風用大小續命湯﹐方中桂﹑附﹑苓﹑朮﹑麻﹑防等藥﹐表裏龐雜﹐今人見爲難用。不知用附桂者﹐驅在裏之邪也﹔用苓朮者﹐驅在中之邪也﹔而用麻防等表藥獨多者﹐正欲使內邪從外而出也。至於病久體虛﹐風入已深﹐又有一气微汗﹐一旬微利等法﹐平調半月十日﹐又微微驅散﹐古人原有規則也。至於治痰之規則﹐不見於方書。如在上者用瓜蒂散﹑梔豉湯等方﹐在左者用龍薈丸﹐在右者用滚痰丸﹐以及虛人用竹瀝達痰丸﹐沈寒錮冷用三建湯之類﹐全無奧義。豈得心應手之妙﹐未可傳之紙上耶﹖蓋五味入口而藏於胃﹐胃爲水谷之海﹐五臟六腑之總司﹐人之食飲太過﹐而結爲痰涎者﹐每隨脾之健運而滲灌於經隧。其間往返之機﹐如海潮然﹐脾气行則潮去﹐脾气止則潮回。所以治沈錮之法﹐但取辛熱﹐微動寒凝﹐已後止而不用﹐恐痰得熱而妄行﹐爲害不淺也。不但痰得熱而妄行﹐卽脾得熱而亦過動不息﹐如潮之有去無回﹐其痰病之決裂可勝道哉﹗從來服峻補之藥者﹐深夜亦欲得食。人皆不知其故﹐反以能食爲慶。曾不思愛惜脾气﹐令其晝運夜息﹐乃可有常。況人身之痰﹐旣繇胃以流於經隧﹐則經隧之痰﹐亦必返之於胃﹐然後可從口而上越﹐從腸而下達。此惟脾气靜息之時﹐其痰可返。故凡有痰證者﹐早食午食而外﹐但宜休奉脾气不動﹐使經隧之痰得以返之於胃﹐而從胃之气上下﹐不從脾之气四迄﹐乃爲善也。試觀人痰病輕者﹐夜間安臥﹐次早卽能嘔出泄出﹔痰病重者﹐昏迷復醒﹐反能嘔出泄出者﹐豈非未曾得食﹐脾气靜息﹐而予痰以出路耶﹖世之喜用熱藥峻攻者﹐如此乎﹖噫﹗天下之服辛熱而轉能夜食者多矣﹐肯因俚言而三思否﹖

再論半身不遂﹐口眼喎斜﹐頭目眩運﹐痰火熾盛﹐筋骨時疼﹐乃原於血虛血熱﹐挾痰挾火﹐經絡肌表之間﹐先已有其病根﹐後因感冒風寒﹐或過嗜醇酒膏粱而助痰火﹐或惱怒而逆肝气﹐遂成此證。其在於經絡肌表筋骨之間﹐尙未入於臟腑者﹐並以通榮衛爲治。如和榮湯中有補血活血之功﹐不至於滯﹔有健脾燥濕消痰之能﹐不致於燥﹔又淸熱運動疏風﹐開經絡﹐通腠理﹐內固根本﹐外散病邪﹐王道劑也。多服可以見功。

風痱

岐伯謂中風大法有四﹕一曰偏枯﹐半身不遂﹔二曰風痱﹐於身無痛﹐四肢不收﹔三曰風懿﹐奄忽不知人﹔四曰風痺﹐諸痺類風狀。後世祖其說而無其治。《金匱》有《古今錄驗》三方﹐可類推之。經謂內奪而厥﹐則爲風痱。仲景見成方﹐有治外感風邪﹐兼治內傷不足者﹐有合經意﹐取其三方﹐以示法程。一曰《古今錄驗》續命湯﹐再曰《千金》三黃湯﹐三曰《近效》白朮附子湯。前一方治榮衛素虛而風入者﹔中一方治虛熱內熾而風入者﹔後一方治風已入髒﹐脾腎兩虛﹐兼諸痺類風狀者。學者當會仲景意﹐而於淺深寒熱之間﹐以三隅反矣。

風懿

按風懿曰奄忽不知人﹐卽該中風卒倒內。《金匱》不重舉其證﹐意可知矣。

律五條

凡風初中經絡﹐不行外散﹐反從內奪﹐引邪深入者﹐醫之過也。如傷寒邪在三陽﹐引入三陰爲犯禁﹔卽邪在太陽﹐引入陽明少陽﹐亦爲犯禁。故風初中絡不可引之入經﹐中經卽不可引之入腑﹐中腑卽不可引之入髒。引邪深入﹐釀患無窮﹐乃至多死少生﹐可無戒歟﹗

凡治中風自汗證﹐反利其小便者﹐醫之過也。毋論風中淺深﹐但見自汗則津液外出﹐小便自少。若更利之﹐使津液下竭﹐則榮衛之气轉衰﹐無以制風火之勢﹐必增煩熱而其陰日亡也。況陽明經利其小便﹐尢爲犯禁﹔少陰經利其小便﹐必失溲而殺人矣﹐可無戒歟﹗

凡治中風病﹐不明經絡腑臟﹐妄用下法傷人﹐醫之罪也。夫風中經絡﹐只宜宣散。誤下則風邪乘虛﹐入腑入髒﹐釀患無窮。若中髒多有平素積虛髒眞不守者﹐下之立亡。惟在胃腑內實便祕者﹐間有可下。然不過解其煩熱﹐非大下也。所謂一气之微汗﹐一旬之微利﹐亦因可用始用之。至於子和以下立法﹐《機要》以中髒者宜下﹐則指下爲定法﹐胡可訓耶﹖然中髒有緩急二候﹕中腑日久﹐熱勢深極﹐傳入髒者﹐此屬可下。使風與熱俱去﹐塡其空竅﹐則風不再生。若開其瘀壅﹐必反增風勢也。其卒中急證﹐下藥入口﹐卽不蘇矣。可無辧歟﹖世以中腑之便祕﹐指爲中髒﹐誤下﹐不致損人﹐益信子和《機要》爲是。設遇眞中髒證﹐下不中病﹐難可復追矣。

凡治中風﹐四肢不舉﹐不辧虛實﹐妄行補瀉者﹐醫之過也。膏粱太過﹐積熱內壅﹐爲脾土瘀實﹐宜瀉以開其壅﹔食少體羸﹐怠惰嗜臥者﹐爲脾土虛衰﹐宜補以健其運。若不辧而實者補之﹐虛者瀉之﹐寧不傷人乎﹖

凡治外中於風﹐不辧內挾何邪﹐誤執一家方書﹐冀圖弋獲﹐其失必多﹐醫之過也。蓋風邪從外入者﹐必驅之使從外出。然挾虛者﹐非補虛則風不出﹔挾火者﹐非淸熱則風不出﹔挾气者﹐非開郁則風不出﹔挾濕者﹐非導濕則風不出﹔挾痰者﹐非豁痰則風不出。河間﹑束垣﹑丹溪各舉一端﹐以互明其治。後學不知變通﹐但宗一家爲主治。倘一病兼此五者﹐成方果安在﹖況不治其所有﹐反治其所無﹐寧不傷人乎﹖古今圖書集成醫部全錄卷二百二十

風門

醫方考【明吳昆】

中風方論

風者﹐百病之長﹐得天行之象﹐故其發也暴。然上世論風﹐主於外感。乃河間主火﹐東垣主气﹐丹溪主濕﹐而末世之論紛然矣。今考名方二十三首﹐爲風﹑爲火﹑爲气﹑爲濕﹐皆時出而主之﹐初不泥於一說也。

病人初中風筋急﹐口噤不開﹐便以鐵物開之﹐恐傷其齒。宜用烏梅肉擦其牙關﹐牙關酸軟則易開矣﹐此酸先入筋之故也。其有中風證而口開不噤者﹐筋先絕也﹐不治。

病人初中風暴僕﹐痰涎湧盛﹐稀涎散與之﹐頻吐涎沫﹐壅塞少疏﹐續進他藥。蓋淸陽在上﹐濁陰在下﹐則天冠地履﹐無暴僕也。若濁邪風湧而上﹐則淸陽失位而倒置矣﹐故令人暴僕。所以痰涎壅者﹐風盛气湧而然也。經曰﹕病發而不足﹐標而本之﹐先治其標﹐後治其本。故不與疏風補虛﹐而先爲之吐其涎沫。白礬之味鹹苦﹐鹹能軟頑痰﹐苦能吐涎沫﹔皂角之味辛鹹﹐辛能利气竅﹐鹹能去污垢。名之曰稀涎﹐固奪門之兵也。師曰﹕凡吐中風之痰﹐使咽喉疏通﹐能進湯液便止。若攻盡其痰﹐則無液以養筋﹐能令人攣急偏枯﹐此大戒也。

病人初中風﹐不知人事﹐口噤不能開﹐用通頂散一字吹入鼻中﹐有嚏者肺气未絕﹐可治。蓋中風不知人事病則急矣﹐以平藥與之﹐不能開其壅塞﹐故用藜蘆與人參﹑細辛相反﹐使其相反而相用也。肺苦气上逆﹐故用石膏之重以墜之﹐甘艸之平以緩之。乃川芎之用﹐取其淸气利竅而已。

病人初中風﹐喉片痰塞﹐水飲難通﹐非香竄不能開竅﹐故集諸香以利竅﹔非辛熱不能通塞﹐故用諸辛爲佐使。犀角𨿽涼﹐涼而不滯﹔訶梨𨿽濇﹐濇而生津。世人用蘇合香丸於初中之時﹐每每取效。丹溪謂辛香走散眞气﹐又謂腦麝能引風入骨﹐如油入面﹐不可解也。醫者但宜用之以救急﹐愼毋令人多服也。

風盛痰壅﹐旣用稀涎等藥開其气道﹐續以二陳湯主之。蓋風漧於脾則痰壅。然痰之生本於濕﹐半夏所以燥濕也﹐茯苓所以滲濕也﹐濕去則痰無由以生。痰之爲患﹐本於脾虛气滯﹐甘艸所以補脾也﹐陳皮所以利气也﹐補脾利气﹐則土又足以制濕﹐而痰且無壅滯矣。此二陳之旨也。名曰二陳﹐以橘半二物貴乎陳久耳。丹溪曰﹕半身不遂在右者﹐屬气虛﹐以四君加竹瀝方主之。經曰﹕左右者﹐陰陽之道路也﹐故左屬血而右屬气。气虛者補之以甘﹐故用人參﹑白朮﹑茯苓﹑甘艸四件。稱其爲君子者﹐謂其甘平有沖和之徳﹐而無克伐之性也。其加竹瀝﹐謂其行痰﹐其加薑汁﹐所以行竹瀝之滯﹐而共成夫伐痰之功耳。

丹溪曰﹕半身不遂﹐在左者屬瘀血﹐以四物加桃仁﹑紅花﹑竹瀝﹑薑汁方主之。蓋芎歸芍地﹐生血藥也﹐新血生則瘀血滑而易去﹔桃仁﹑紅花﹐消瘀藥也﹐瘀血去則新血淸而易生。然亦加夫竹瀝﹑薑汁者﹐以痰之爲物靡所不之﹐蓋無分於左右而爲患也。

中風正气虛﹐痰涎壅盛者﹐宜八味順气散主之。方內人參﹑白朮﹑茯苓﹑甘艸﹐四君子湯也。經曰邪之所湊其气必虛﹐故用四君子以補气。治痰之法﹐利气爲先﹐故用靑皮﹑白芷﹑臺烏﹑陳皮以順气﹐气順則痰行而無壅塞之患矣。此標本兼施之治也。

中風徧身麻痺﹐語言蹇濇﹐口眼喎斜﹐喉中气急有痰者﹐宜烏藥順气散主之。蓋徧身麻痺﹐表气不順也﹐故治以麻黃﹐川芎﹔語言蹇濇﹐裏气不順也﹐故治以烏藥﹑陳﹑枳﹔口眼喎斜﹐面部之气不順也﹐故治以白芷﹑僵蠶。喉中气急﹐甘艸可緩﹔肺气上逆﹐桔梗可下。痰之爲物﹐寒則結滯﹐熱則流行﹐佐以漧薑﹐行其滯也。此治標之劑也。然必邪實初病之人﹐方可用之。若气虛病久者﹐則勿與之也﹐宜以補劑兼之。

中風口眼喎斜﹐無他證者﹐牽正散主之。蓋艽﹑防之屬﹐可以驅外來之風﹐而內生之風非其治也﹔星﹑夏之輩﹐足以治濕土之痰﹐而虛風之痰非其治也。斯三物者﹐療內生之風﹐治虛熱之痰﹐得酒引之﹐能入經而正口眼。又曰﹕白附之辛﹐可使驅風﹔蠶蠍之咸﹐可使軟痰﹔辛中有熱﹐可使從風﹔蠶蠍有毒﹐可使破結。醫之用藥﹐有用其熱以攻熱﹐用其毒以攻毒者﹐大《易》所謂同气相求﹐《內經》所謂衰之以屬也。

中風體肥痰盛﹐口不渴者﹐星香湯主之。蓋南星燥痰之品﹐體肥痰盛不渴﹐則宜燥也可知。故用南星入於牛膽者﹐制其燥也﹔佐以木香者﹐利痰气也。

中風口眼喎僻﹐痰涎壅盛者﹐省風湯主之。蓋風湧其痰﹐幹於面部則口眼喎僻﹐塞於胸中則痰涎壅盛。是方也﹐防風﹑白附﹑全蠍﹑川烏﹐可以活經絡之風痰而正口眼﹔南星﹑半夏﹑甘艸﹑木香﹐可以療胸次之風痰而開壅塞。方名曰省風者﹐省減其風之謂也。

中風口眼喎僻在左﹐以攺容膏敷其右﹔喎僻在右﹐以此膏敷其左。今日敷之﹐明日攺正﹐故曰攺容。或以蜣螂﹑冰片傅之﹐或以鱔血﹑冰片敷之﹐皆良。蓋此三物者﹐皆引風拔毒之品﹐佐以冰片取其利气而善走竅﹐佐以姜附取其溫熱而散寒。冬月加之﹐他時弗用也。

古人以小續命湯混治中風﹐未詳其證。昆謂麻黃﹑杏仁﹐麻黃湯也﹐仲景以之治太陽証之傷寒﹔桂枝﹑芍藥﹐桂枝湯也﹐仲景以之治太陽証之中風。如此言之﹐則中風而有頭疼身熱脊彊者﹐皆在所必用也。人參﹑甘艸﹐四君子之二也﹐《局方》用之以補气﹔芍藥﹑川芎﹐四物湯之二也﹐《局方》用之以養血。如此言之﹐則中風而有气血虛者﹐皆在所必用也。風淫末疾﹐故佐以防風﹔濕淫腹疾﹐故佐以防己﹔陰淫寒疾﹐故佐以附子﹔陽淫熱疾﹐故佐以黃芩。蓋病不單來﹐雜揉而至﹐故其用藥亦兼該也。熱者去附子﹐用白附子﹔筋急語遲脈弦者﹐倍人參﹐加薏苡﹑當歸﹐去黃芩﹑芍藥﹐以避中寒﹔煩躁不大便﹐去附﹑桂﹐倍加芍藥﹑竹瀝﹔日久大便不行﹐胸中不快﹐加枳殼﹑大黃﹔語言蹇濇﹐手足顫掉﹐加石菖蒲﹑竹瀝﹔口渴加麥門冬﹑﹝艸舌﹞蔞﹑天花粉﹔身疼發搐加羌活﹔煩渴多驚﹐加犀角﹑羚羊角﹔汗多去麻黃﹔舌燥加石膏﹐去附桂。

中風﹐手足不能運動﹐舌彊不能言語﹐風邪散見﹐不拘一經者﹐大秦艽湯主之。蓋中風虛邪也﹐許學士云﹕畱而不去﹐其病則實﹐故用驅風養血之劑﹐兼而治之。用秦艽爲君者﹐以其主宰一身之風﹔石膏所以去胃中總司之火﹔羌活去太陽百節之風疼﹔防風爲諸風藥中之軍卒。三陽數變之風邪﹐責之細辛﹔三陰內淫之風濕﹐責之苓朮。去厥陰經之風則有川芎﹐去陽明經之風則有白芷。風熱幹乎气﹐淸以黃芩﹔風熱幹乎血﹐涼以生地。獨活療風濕﹐在足少陰﹔甘艸緩風邪﹐上逆於肺。用當歸﹑芍藥﹑熟地養血於疏風之後。一以濟風藥之燥﹐一使手得血而能握﹐足得血而能步也。

中風﹐二便數日不利﹐邪气內實者﹐以三化湯微利之。蓋大黃﹑厚朴﹑枳實﹐小承气湯也。上焦滿﹐治以厚朴﹔中焦滿﹐破以枳實﹔下焦實﹐奪以大黃。用羌活者﹐不忘乎風也。服後二便微行﹐則三焦之气無所阻塞﹐而復其傳化之職矣﹐故曰三化。此方惟實者可用﹐虛者勿妄與之。若實者不用﹐則又失乎通達之權﹐是當大寇而亡九伐之法矣﹐非安內之道也。

中風﹐發熱不能安臥者﹐瀉靑丸主之。蓋肝主風﹐少陽膽則其腑也。少陽之經﹐行乎兩脇﹐風熱相干﹐故不能安臥。此方名曰瀉靑﹐瀉肝膽也。龍膽艸味苦而厚﹐故入厥陰而瀉肝﹔少陽火實者﹐頭角必痛﹐故佐以川芎﹔少陽火郁者﹐必生煩躁﹐故佐以梔子。肝者將軍之官﹐風淫火熾﹐勢不容以易治﹐故又奪以大黃﹔用當歸者培養乎血﹐而不使其爲風熱所燥也﹔復用乎羌活﹑防風者﹐二物皆升散之品。此火郁發之木郁達之之意﹐乃上下分消其風熱﹐皆所以瀉之也。

中風﹐手足不用﹐日久不愈者﹐經絡中有濕痰死血也﹐活絡丹主之。蓋南星之辛烈﹐所以燥濕痰﹔二烏之辛熱﹐所以散寒濕。地龍卽蚯蚓也﹐濕土所生﹐用之者何﹖《易》曰﹕方以類聚。欲其引星﹑烏直達濕痰所聚之處﹐所謂同气相求也。亦《內經》佐以所利﹑和以所宜之意。風邪注於肢節﹐久久則血脈凝聚不行﹐故用乳香﹑沒藥以消瘀血。

中風﹐表虛手足頑痺者﹐蠲痺湯主之。《內經》曰﹕榮气虛則不仁﹐衛气虛則不用﹐故用黃芪以實表气。然黃芪與防風相畏﹐用之者何﹖潔古云﹕黃芪得防風而功愈速﹐故並用之﹐欲其相畏而相使耳。羌活驅散風邪﹐得當歸不至燥血﹔姜黃能攻痺血﹐得赤芍足以和肝。復用甘艸調之﹐取其味平也。

風熱壅盛﹐表裏三焦皆實者﹐防風通聖散主之。蓋防風﹑麻黃﹐解表藥也﹐風熱之在皮膚者﹐得之由汗而泄﹔荊芥﹑薄荷﹐淸上藥也﹐風熱之在巓頂者﹐得之由鼻而泄﹔大黃﹑芒硝﹐通利藥也﹐風熱之在腸胃者﹐得之由後而泄﹔滑石﹑梔子﹐水道藥也﹐風熱之在決瀆者﹐得之由溺而泄。風淫於膈﹐肺胃受邪﹐石膏﹑桔梗﹐淸肺胃也﹐而連翹﹑黃芩﹐又所以祛諸經之遊火。風之爲患﹐肝木主之﹐川芎﹑歸﹑芍﹐和肝血也﹐而甘艸白朮﹐又所以和胃气而健脾。劉守眞氏長於治火﹐此方之旨﹐詳且悉哉﹗

中風之久﹐語言蹇濇﹐半身不遂﹐手足拘攣﹐不堪行步﹐痿痺不仁者﹐史國公藥酒神良。蓋語言蹇濇﹐風在舌本也﹔半身不遂﹐邪並於虛也﹔手足拘攣﹐風燥其筋也﹔不堪行步﹐風燥而血不濡也﹔痿痺不仁﹐風而濕也。是方也﹐幹茄根﹑蒼耳子﹑羌活﹑秦艽﹑防風﹑松節﹑萆薢﹑蠶砂﹐可以去風﹐亦可以去濕。風去則蹇濇拘攣之證除﹐濕去則不遂不仁之患愈。當歸﹑牛膝﹑杜仲﹑枸杞﹐所以養血﹐亦所以潤燥。養血﹐則手得血而能攝﹐足得血而能多﹔潤燥﹐則筋得血而能舒矣。若虎骨者﹐用之以驅入骨之風﹔白朮者﹐用之以致沖和之气。風痺之久血必畱居﹐鱉甲之用﹐所以治風邪之固血也。

病人骨節疼痛﹐緩弱無力﹐豨薟丸主之良。蓋骨節疼痛﹐壅疾也。壅者喜通。此物味辛苦而气寒﹐用九蒸九曬﹐則苦寒之濁味皆去﹐而气輕淸矣。《本艸》云﹕輕可以去實。蓋輕淸則無竅不入﹐故能透骨驅風﹐勁健筋骨。若不九蒸九曬﹐或蒸曬之數不滿於九﹐濁味猶存﹐陰體尙在﹐則不能透骨驅風而卻病也。此陰陽淸濁之義﹐惟明者求之。

景嶽全書【明張介賓】

古今中風辧

夫風邪中人﹐本皆表證。考之《內經》所載諸風﹐皆指外邪而爲言﹐故並無神魂昏憒﹐直規僵僕﹐口眼歪斜﹐牙關緊急﹐語言蹇濇﹐失音煩亂﹐搖頭吐沫﹐痰涎壅盛﹐半身不遂﹐癱瘓軟弱﹐筋脈拘攣﹐抽搐瘈瘲﹐遺尿失禁等說。可見此等證候﹐原非外感風邪﹐總由內傷血气也。夫風自外入者﹐必由淺而深﹐由漸而甚﹐自有表證。旣有表證﹐方可治以疏散。而今之所謂中風者則不然﹐但見有卒倒昏迷神魂失守之類﹐無論其有無表邪﹐有無寒熱﹐及有無筋骨疼痛等證﹐便皆謂之中風。誤亦甚矣﹗𨿽熱病篇有偏枯一證﹐曰身偏不用而痛。此以痛痺爲言﹐非今之所謂中風也。陰陽別論有曰﹕三陰三陽發病爲偏枯痿易﹐四肢不舉。此以經病爲言﹐亦非所謂風也。繼自越人﹑仲景亦皆以外感言風﹐初未嘗以非風言風也。迨至漢末華元化所言五臟之風﹐則稍與《內經》不同﹐而始有吐沫﹑身直﹑口噤﹑筋急﹑舌彊不能言﹑手足不遂等說﹐然猶不甚相遠也。自隋唐以來﹐則巢氏《病源》﹑孫氏《千金》等方以至宋元諸家﹐所列風證日多日詳。而是風非風﹐始混亂莫辧﹐而愈失其眞矣。故余悉采其要﹐列證如前﹐凡《內經》所不言者﹐皆不得謂之風證。卽或稍有相涉﹐亦必以四診相參。必其眞有外感實邪﹐方可以風論治。否則誤人不小也。

《難經》曰﹕傷寒有幾﹖其脈有變否﹖然。傷寒有五﹕有中風﹐有傷寒﹐有濕溫﹐有熱病﹐有溫病﹐其所苦各不同。詳此《難經》之雲中風者﹐本五種傷寒之一。又仲景曰﹕太陽病﹐發熱﹐汗出﹐惡風﹐脈緩者名爲中風。由此觀之﹐可見《內經》之凡言中風者﹐本以外感寒邪爲言也﹐豈後世以內傷屬風等證﹐悉認之爲外感中風耶﹖

觀仲景之論中風﹐其所云半身不遂者此爲痺﹐乃指痛風之屬爲言﹐謂其由於風寒也。再如邪在皮膚及在絡在經﹑入腑入髒者﹐此謂由淺而深﹐亦皆以外邪傳變爲言也。惟喎僻吐涎二證﹐在《內經》諸風﹐並無言及﹐而仲景創言之。故自唐宋以來﹐則漸有中經﹑中血脈﹑中腑﹑中髒之說﹐而凡以內傷偏枯气脫卒倒厥逆等證﹐悉認爲中風﹐而忘卻眞風面目矣。

論中風屬風

風有眞風﹑類風﹐不可不辧。凡風寒之中於外者﹐乃爲風邪。如九宮八風篇之風占病候﹐歲露論文虛風實風﹐金匱眞言論之四時風證﹐風論之臟腑中風﹐玉機眞髒論之風痺﹑風癉﹐痺論﹑賊風篇之風邪爲痺﹐瘧論﹑歲露論之瘧生於風﹐評熱病論之風厥﹑勞風﹐骨空論之大風﹐熱病篇之風痙﹐病能論之酒風﹐咳論之感寒咳嗽﹐是皆外感風邪之病也。其有不由外感而亦名爲風者﹐如病機所云諸暴彊直皆屬於風﹐諸風掉眩皆屬於肝之類﹐是皆屬風﹐而實非外中之風也。何以見之﹖蓋有所中者謂之中﹐無所中者謂之屬。夫旣無所中﹐何謂之屬﹖此以五運之气﹐各有所主。如諸濕腫滿皆屬於脾﹐諸寒收引皆屬於腎﹐是皆以所屬爲言。而風之屬於肝者﹐卽此謂也。蓋肝爲東方之髒﹐其藏血﹐其主風。肝病則血病而筋失所養﹐筋病則掉眩彊直之類﹐無所不至﹐而屬風之證百出。此所謂皆屬於肝﹐亦皆屬於風也。夫中於風者﹐卽眞風也﹔屬於風者﹐卽木邪也。眞風者﹐外感之表證也﹔屬風者﹐內傷之裏證也﹐卽厥逆內奪之屬也。夫曰中﹑曰屬﹐此在《內經》固已顯然各有所謂﹐卽如年辰之屬鼠屬牛﹐豈卽爲鼠爲牛乎﹖後世不能明辧﹐遂致方論混傳﹐表裏誤治﹐千古之獘﹐莫此爲甚﹗第在《內經》﹐則原無眞中類中之分﹐而王安道始有此論﹐予甚善之。第惜其辧有未盡﹐故復述之以詳其說。凡欲明此義者﹐但當於中風﹑屬風﹑表證﹑裏證四者之間﹐默而思之﹐當自見其眞矣。

論河間中風說

據河間中風論﹐謂非肝木之風﹐亦非外中之風﹐由乎將息失宜。此獨得之見﹐誠然善矣。然皆謂爲熱甚﹐則不然也。凡將息失宜﹐五志過極﹐本屬勞傷證也。而勞傷血气者﹐豈皆火證﹖又豈無陽虛病乎﹖經曰﹕喜怒傷气﹐寒暑傷形。暴怒傷陰﹐暴喜傷陽。夫傷陰者水虧也﹐傷陽者火虛也。以虛作火﹐鮮不危矣。

又云﹕脈浮惡寒拘急不仁等證﹐本皆傷寒之類也﹐何又名爲中腑﹖唇不收﹑舌不轉﹑失音耳聾等證﹐本皆厥奪之類也﹐何又名爲中髒﹖自中髒中腑之說﹐並列爲言﹐而內傷外感之證﹐斯無辧而混亂矣。且續命湯﹑三化湯之屬﹐但可以散風寒﹑攻實熱﹐若所云將息失宜者﹐豈尙堪治之以此﹖

論東垣中風說

據東垣年逾四旬气衰之說﹐其發明病機﹐切中病倩﹐誠出諸賢之表者﹐余深服之。然憂喜忿怒傷气者﹐固有此疾﹐而酒色勞倦傷陰者﹐尢多此疾。何以言之﹖蓋气生於陽﹐形成於陰。余嘗曰﹕察陽者﹐察其衰與不衰﹔察陰者﹐察其壞與不壞。夫陽衰則气去﹐故神志昏亂﹔陰虧則形壞﹐故肢體廢弛。此衰壞之謂也。所以此病多在四旬之外﹐正以其漸傷漸敗﹐而至此始見。其非外感而總由內傷可知矣。今以气脫形壞之病﹐顧可謂風熱而散之攻之也否乎﹖

據東垣河間之說﹐若有同者﹐若有異者。如雲中腑中髒﹐本皆同也。而東垣又雲中血脈﹐則稍異矣。又如續命湯﹐在河間則以治腑病﹐東垣則以治血脈﹔三化湯在河間用以治中髒﹐而東垣用以治中腑﹐則又異矣。此或因證施治﹐各有所宜﹐姑無論也。再如河間曰﹕此非肝木之風﹐亦非外中之風。東垣亦曰﹕非外來風邪﹐乃本气自病也。夫皆曰非風﹐而又皆曰中腑中髒﹐不知所中者爲何物﹐則分明又指爲風矣。夫旣曰將息失宜﹐又曰气衰所致﹐本皆言其虛也。而治法皆用汗下﹐則分明又作實邪矣。此等名目混亂。涇渭不分﹐若曰是﹐若曰非﹐而含糊於可否之間﹐因致後學茫然﹐莫知所宗。正以議論日多﹐不得其要﹐反滋千古疑竇﹐深可慨也﹗至若續命﹑三化等湯﹐恐亦非神衰形壞之人所能堪者。故凡讀書稽古之士﹐宜加精究﹐勿謂古人之法如此﹐便可執而混用。

論丹溪中風說

據丹溪引《內經》以下皆謂外中風邪之說﹐不知《內經》之凡言風者﹐皆以外感爲言﹐原非後世之所謂中風也﹐觀《難經》五種傷寒之意可知矣。而丹溪之言﹐豈得《內經》之本意乎﹖至若東南之人﹐只是濕痰生熱﹐熱生風﹐此仍述河間熱甚之說﹐而非風等證﹐豈皆熱病﹖卽云爲痰﹐又豈無寒痰﹖而何以痰卽生熱﹐熱卽生風也﹖且非風則已﹐是風則南北俱有。若云東南寒少﹐未必殺人則可﹐而云風少則不可也。非痰則已﹐是痰亦南北俱有。若水土之外濕﹐東南𨿽多﹐而乳酪之內濕則西北尢多也。𨿽痰之爲物﹐本爲濕動﹐然脾健則無﹐脾弱則有﹐而脾敗則甚。是可見因病所以生痰﹐非因痰所以生病也。凡治失其本﹐而欲望病愈者﹐未之有也。

據丹溪半身不遂﹐在左在右之說﹐似乎近理﹐故人多信之﹐而不知其有不然也。夫人身血气﹐本不相離﹐焉得以左爲血病﹐右爲痰气耶﹖蓋丹溪之意﹐以爲肝屬木而位左﹐肝主血也﹔肺屬金而位右﹐肺主气也。脾屬土而寄位西南﹐故亦在右﹐而脾主濕與痰也。然此以五行方位之序言其理耳。豈曰西無木﹑東無金乎﹖且各經皆有左右﹐五臟皆有血气。卽如胃之大絡﹐乃出於左乳之下﹐則脾胃之气亦出於左﹐又豈左非脾右非肝﹑左必血病右必痰气乎﹖然則何以辧之﹖惟遵《內經》以陰陽分血气﹐以左右言輕重﹐則至當也。經曰﹕左右者﹐陰陽之道路也。又曰﹕陰勝則陽病。陽勝則陰病。又曰﹕女子右爲逆左爲從﹐男子左爲逆右爲從。夫陽病者﹐卽气病也。气本乎陽﹐而陰邪勝之﹐則病也。除病者﹐卽血病也。血本乎陰﹐而陽邪勝之﹐則病也。從者病輕﹐男病宜右﹐女病宜左也。逆者病重﹐男病畏左﹐女病畏右也。以此辧之﹐而再參以脈色﹐察其病因﹐則在气在血﹐或重或輕﹐斯得其眞矣。若謂左必血病﹐右必痰气﹐則未免非痰治痰﹐非血治血﹐而誅伐無過﹐鮮不誤矣。

論眞中風

觀劉宗厚《玉機微義》云﹕余嘗居涼州﹐其地髙阜﹐四時多風少雨﹐天气常寒﹐每見中風或暴死者有之﹐蓋折風燥烈之甚也。時洪武乙亥秋八月﹐大風起自西北﹐時甘州城外路死者數人﹐余始悟《內經》謂西北之折風傷人﹐至病暴死之旨不誣。丹溪之言﹐有所本也。吁﹗醫之不明運气地理﹐造化病機之微﹐而欲行變通之法者﹐難矣哉﹗據此一說﹐是誠風之殺人也。然風气兼溫﹐𨿽烈未必殺人﹐惟帶寒威﹐則殺人耳。矧以西北地寒﹐而塞風起於八月﹐則寒隨風至﹐寒必徹骨。凡暴露之人﹐𨿽曰中風﹐而不知實中陰寒之毒也。此在彊者固能支持﹐弱者焉得不死﹖然亦以所遇之異﹐故特紀。若此方是眞中風邪﹐則亦百十年間﹐始或僅遭一二。而此証之不多見者﹐從可知矣。此外如賊風虛邪之傷人﹐則歲歲有之﹐處處有之﹐是無非外感之病﹐未聞有因外感而卒然昏憒致死也﹗矧今人之所謂中風者﹐或於寂然無風之時﹐或於食飲嚴密之處﹐素無外感而忽然運僕﹐忽然偏廢。此其是風非風﹐又可知矣。而盡以風治﹐其能堪哉﹗

論續命等湯

按歷代相傳﹐治中風之方﹐皆以續命等湯爲主。考其所自﹐則始於《金匱要略》附方中有《古今錄驗》續命湯。然此必宋時校正之所增﹐而非仲景本方也。此自隋唐以來﹐則孫氏《千金方》乃有小續命﹑大續命﹑西川續命﹑排風等湯﹐故後世宗之﹐無不以此爲中風主治矣。夫續命湯以麻黃爲君﹐而以姜﹑桂並用﹐本發散外邪之佳方也。至小續命﹑大續命﹑西川續命等湯﹐則復加黃芩以兼桂﹑附。𨿽曰相制﹐而水火冰炭﹐道本不同。卽有神妙﹐終非余之心服者﹐其他無論。獨怪乎河間﹑東垣﹑丹溪三子者﹐旣於中風門皆言此病非風矣﹐而何於本門皆首列小續命湯而附以加減之法﹖曰﹕無汗惡寒﹐麻黃續命湯﹔有汗惡風無熱﹐桂枝續命湯﹔有汗身熱不惡寒﹐白虎續命湯﹔有汗身熱不惡風﹐葛根續命湯﹔無汗身涼﹐附子續命湯。若此諸法﹐但用治外感則可﹐用治內傷則不可。而三子之惓惓不捨者﹐皆此數方﹐又何前後之言不相應耶﹖再如大秦艽等湯﹐在《機要》《發明》俱云治中風﹐外無六經之形證﹐內無便溺之阻隔﹐如是血弱不能養筋﹐宜養血而筋自榮﹐以大秦艽湯﹑羌活愈風湯主之。夫秦艽湯𨿽有補血之藥﹐而寒散之劑居其半。夫旣無六經之外邪﹐而用散何爲也﹖旣無阻隔之火邪﹐而用寒何爲也﹖寒散旣多﹐又果能養血气而壯筋骨乎﹖秦艽湯且不可﹐愈風湯則尢其不可者也。吾不知用此法者﹐果出何意﹖

治法

凡治風之法﹐宜察淺深虛實﹐及中經中髒之辧。蓋中經者﹐邪在三陽﹐其病猶淺﹔中髒者邪入三陰﹐其病則深。若在淺不治﹐則漸入於深﹔在經不治﹐則漸入於髒。此淺深之謂也。又若正勝邪者﹐乃可直攻其邪﹔正不勝邪者﹐則必先顧其本。此虛實之謂也。倘不知此﹐則未有不致敗者。

大風大寒直中三陰致危者﹐必用金匱續命湯去石膏治之。若風寒在經﹐而頭疼惡寒拘急身痛者﹐宜麻黃湯﹑麻桂飲隨證加減主之﹐甚者亦宜續命湯。若頭疼有汗惡風者﹐宜桂枝湯或五積散。若風邪在經﹐熱多寒少而爲偏枯疼痛發熱者﹐宜大秦艽湯主之﹐甚者愈風湯亦可。

風寒諸病﹐無非外感證也。如輕淺在肺者則爲傷風﹔稍深在表裏之間者則爲瘧疾﹔畱連經絡者則爲寒熱往來﹔徧傳六經﹐徹內徹外者則爲傷寒瘟疫﹔久畱筋骨者則爲風痺﹑痛風﹐或爲偏風﹔風熱上壅者則爲大頭時毒﹔風濕相搏者﹐則爲大風﹑癘風﹔浮在肌膚者則爲斑疹﹑瘡毒﹔感在嶺南者則爲瘴風。凡此者皆外感風寒之气﹐俱有門類﹐方論具載各條。捨此之外﹐但無表證者﹐均不得指爲風也。

非風論正名

非風一證﹐卽時人所謂中風證也。此證多見卒倒﹐卒倒多由昏憒﹐本皆內傷積損頹敗而然﹐原非外感風寒所致﹐而古今相傳﹐咸以中風名之﹐其誤甚矣。故余欲易去中風二字﹐而擬名類風﹐又欲擬名屬風。然類風﹑屬風﹐仍與風字相近﹐恐後人不解﹐仍爾模糊﹐故單用河間﹑東垣之意﹐竟以非風名之。庶乎使人易曉﹐而知其本非風證矣。

凡診諸病﹐必先宜正名。觀《內經》諸篇所言風證﹐各有淺深臟腑虛實寒熱之不同﹐前義已詳﹐本皆歷歷可考也。若今人之所謂中風者﹐則以《內經》之厥逆悉指爲風矣﹐延誤至今﹐莫有辧者。𨿽丹溪云﹕今世所謂風病﹐大率與痿證混同論治。此說固亦有之﹐然何不云誤以厥逆爲風也﹖惟近代徐東臯有云﹕痊厥類風。凡屍厥﹑痰厥﹑气厥﹑血厥﹑酒厥等證﹐皆與中風相類。此言若乎近之﹐而未善也。使果風厥相類﹐則凡臨是證者﹐曰風可也﹐曰厥亦可也﹐疑似未決。將從風乎﹖將從厥乎﹖不知經所言者﹐風自風﹐厥自厥也。風之與厥﹐一表證也﹐一里證也﹐豈得謂之相類耶﹖柰何後人不能詳察經義﹐而悉以厥證爲風。旣名爲風﹐安得不從風治﹖旣從風治﹐安得不用散風之藥﹖以風藥而散厥證﹐所散者非元气乎﹖因致眞陰愈傷眞气愈失﹐是速其死矣。若知爲厥﹐則原非外感﹐自與風字無涉。此名之不可不正﹐証之不可不辧也。但名得其正﹐又何至有誤治之患﹖諸厥證義﹐詳厥逆本門﹐當與此門通閱。

論有邪無邪

凡非風等證﹐在古人諸書皆雲气體虛弱﹐榮衛失調﹐則眞气耗散﹐腠理不密﹐故邪气乘虛而入。此言感邪之由﹐豈不爲善﹖然有邪無邪﹐則何可不辧﹖夫有邪者﹐卽傷寒瘧痺之屬﹔無邪者﹐則非風衰敗之屬。有邪者必或爲寒熱走注﹐或爲腫痛偏枯﹐而神志依然無恙也﹔無邪者﹐本無痛苦寒熱﹐而肢節忽廢﹐精神言語倏爾變常也。有邪者﹐病由乎經﹐卽風寒濕三气之外侵也﹔無邪者病出乎髒﹐而精虛則气去﹐所以爲眩運卒倒﹐气去則神去﹐所以爲昏憒無知也。有邪者﹐邪必乘虛而入﹐故當先扶正气﹐但通經逐邪之品﹐不得不用以爲佐﹔無邪者﹐救本不暇﹐尙可再爲雜用﹐以傷及正气乎﹖

論肝邪

凡五臟皆能致病﹐而風厥等證﹐何以獨重肝邪﹖且其急暴之若此也﹖蓋人之所賴以生者惟在胃气﹐以胃爲水谷之本也。故經云﹕人無胃气曰死﹐脈無胃气亦死。夫肝邪者﹐卽胃气之賊也。一勝一負﹐不相並立。凡此非風等證﹐其病爲彊直掉眩之類﹐皆肝邪風木之化也﹔其爲四肢不用﹐痰涎壅盛者﹐皆胃敗脾虛之候也。然𨿽曰東方之實﹐又豈果肝气之有餘耶﹖正以五臟俱敗﹐肝失所養﹐則肝從邪化﹐故曰肝邪。在陰陽類論﹐以肝臟爲最下者﹐正謂其木能犯土﹐肝能犯胃也。然肝邪之見﹐本由脾腎之虛。使脾胃不虛﹐則肝木𨿽彊﹐必無乘脾之患﹔使腎水不虛﹐則肝木得養﹐又何有彊直之虞﹖所謂胃气者﹐卽二十五陽也﹐非獨指陽明爲言也﹔所謂腎水者﹐卽五臟六腑之精也﹐非獨指少陰爲言也。然則眞陽敗者﹐眞髒見﹔眞陰敗者﹐亦眞髒見。凡脈証之見眞髒者﹐俱爲危敗之兆。所謂眞髒者﹐卽肝邪也﹐卽無胃气也。此卽非風類風之病之大本也。

論气虛

凡非風卒倒等證﹐無非气脫而然。何也﹖蓋人之死生﹐全由乎气。气聚則生﹐气散則死。凡病此者﹐多以素不能愼﹐或七情內傷﹐或酒色過度﹐先傷五臟之眞陰﹐此致病之本也。再或內勞外傷﹐復有所觸﹐以損一時之元气﹐或以年力衰邁﹐气血將離﹐則積損爲頹﹐此發病之因也。蓋其陰虧於前而陽損於後﹐陰陷於下而陽乏於上﹐以致陰陽相失﹐精气不交﹐所以忽爾昏憒﹐卒然僕倒。此非陽气暴脫之候乎﹖故其爲病而或爲汗出者﹐榮衛之气脫也﹔或爲遺尿者﹐命門之气脫也﹔或口開不合者﹐陽明經气之脫也﹔或口角流涎者﹐太陰髒气之脫也﹔或四肢癱軟者﹐肝脾之气敗也﹔或昏倦無知﹐語言不出者﹐神敗於心﹐精敗於腎也。凡此皆衝任气脫﹐形神俱敗而然﹐故必於中年之後﹐乃有此證。何今人見此﹐無不指爲風痰而治從消散﹖不知風中於外﹐痰郁於中﹐皆實邪也。而實邪爲病﹐何遽令人暴絕若此﹖且旣絕如此﹐尙堪幾多消散﹖而人不能悟﹐良可哀也﹗觀東垣云﹕气衰者多有此疾﹐誠知要之言也﹗柰後人不明其說﹐但以東垣爲主气。又豈知气之爲義乎﹖故凡治卒倒昏沈等證﹐若無痰气阻塞﹐必須以大劑參附峻補元气﹐以先其急﹔隨用地黃﹑當歸﹑甘杞之類﹐塡補眞陰﹐以培基本。蓋精卽气之根﹐气生於下﹐卽向生之气也。經曰精化爲气﹐卽此之謂。捨是之外﹐他無實濟之術矣。𨿽然﹐無養生之道﹐而令病敗壞至此﹐猶望復全﹐誠非易也。第治得其法﹐猶可望其來復﹐若誤治之﹐則何堪再誤哉﹗

論痰之本

凡非風之多痰者﹐悉由中虛而然。夫痰卽水也﹐其本在腎﹐其標在脾。在腎者﹐以水不歸原﹐水泛爲痰也﹔在脾者﹐以食飲不化﹐土不制水也。不觀之彊壯之人﹐任其多飲多食﹐則隨食隨化﹐未見其爲痰也。惟不能食者﹐反能生痰。此以脾虛不能化食﹐而食卽爲痰也。故凡病虛勞者﹐其痰必多﹐而病至垂危﹐其痰益甚。正以脾气愈虛﹐則全不能化﹐而水液盡爲痰也。然則痰之與病﹐病由痰乎﹖痰由病乎﹖豈非痰必由於虛乎﹖可見天下之實痰無幾﹐故痰之宜伐者亦無幾。治痰者必當溫脾彊腎以治痰之本﹐使根本漸充﹐則痰將不治而自去矣。治痰諸法見後﹐及詳痰飲本門。

論經絡痰邪

余嘗聞之俗傳云﹕痰在周身﹐爲病莫測。凡癱瘓﹑瘈瘲﹑半身不遂等證﹐皆伏痰畱滯而然。若此﹐痰飲豈非邪類﹖不去痰邪﹐病何由愈﹖余曰﹕汝知痰之所自乎﹖凡經絡之痰﹐蓋卽津血之所化也。使果營衛和調﹐則津自津﹐血自血﹐何痰之有﹖惟是元陽虧損﹐神機耗敗﹐則水中無气﹐而津凝血敗皆化爲痰耳。此果痰也﹖果精血也﹖豈以精血之外﹐而別有所謂痰者耶﹖若謂痰在經絡﹐非攻不去﹐則必並精血而盡去之庶乎可也。否則﹐安有獨攻其痰而津血自可無動乎﹖精血復傷﹐元气愈竭﹐隨去隨化﹐痰必愈甚。此所以治痰者不能盡﹐其所盡者﹐惟元气也。矧復有本無痰气而妄指爲痰誤攻之者﹐又何其昧也﹗故凡用治痰之藥﹐如滚痰丸﹑淸气化痰丸﹑搜風順气丸之類﹐必其元气無傷﹐偶有壅滯﹐或見微痰之不淸者而暫用分消﹐豈云無效﹖若病及元气而但知治標﹐則未有不日用而日敗者矣。

論治痰

治痰之法﹐凡非風初病而痰气不甚者﹐不必便猜其爲痰而妄用痰藥﹐此大戒也。若果痰涎壅盛﹐塡壅胸膈﹐湯液俱不能入﹐則不得不先開其痰以通藥食之道。而開痰之法﹐惟吐爲捷。如古方之獨聖散﹑茶調散﹑稀涎散之屬﹐皆吐痰之劑也。但恐元气太虛﹐不能當此峻利之物﹐或但用新方之吐法爲妥﹐或用牛黃丸抱龍丸之類﹐但使咽喉气通﹐能進湯飲卽止。不可盡攻其痰﹐致令危困﹐則最所當愼。以故治痰之法﹐又必察其可攻與否﹐然後用之﹐斯無誤也。若其眼直﹑咬牙﹑肢體拘急﹑面赤﹑彊勁有力者﹐𨿽見昏沈﹐亦可爲治。先用粗箸挖開其口﹐隨以堅實筆幹禁住牙關﹐乃用淡姜鹽湯徐徐灌之﹔然後以中食二指探入喉中﹐徐引其吐。若指不能入﹐則以鵝翎蘸湯代指探吐﹐亦可。如是數次﹐得吐气通﹐必漸蘇矣。然後酌宜可以進藥。此治實痰壅滯之法也。若死證已具﹐而痰聲漉漉於喉間者﹐吐亦無益﹐不必吐也。若痰气盛極而不能吐者﹐亦不治之證也。又凡形气大虛者﹐忌用吐法。是皆不可攻者也。

凡形證已定﹐而痰气不甚﹐則萬勿治痰﹐但當調理气血﹐自可漸愈。如果痰涎未淸﹐則治痰之法﹐當分虛實。若气不甚虛﹐而或寒或濕生痰者﹐宜六安煎﹑二陳湯主之。因火爲痰者﹐宜淸膈飲﹐及竹瀝﹑童便﹔火甚者抽薪飲主之。脾虛兼嘔而多痰者﹐六君子湯或五味異功散。陰气不足多痰兼燥而咳者﹐金水六君煎。陰虛水泛爲痰者﹐六味丸﹑八味丸酌而用之﹐或爲湯亦妙。脾腎虛寒不能運化而爲痰者﹐不必兼治痰气﹐只宜溫補根本。若中气虛者﹐理中湯或溫胃飲。陰不足者﹐理陰煎之類最佳。

論寒熱證

凡非風口眼歪斜﹐有寒熱之辧。在經曰﹕足陽明之筋﹐至缺盆而結﹐上頸﹐上挾口。病則引缺盆及頰﹐卒口僻﹐急者目不合﹐熱則筋縱目不開﹔頰筋有寒則急引頰移口﹐有熱則筋弛縱﹐緩不勝收﹐故僻。此經以病之寒熱﹐言筋之緩急也。然而血气無虧﹐則𨿽熱未必緩﹐𨿽寒未必急﹐亦總由气血之衰可知也。嘗見有引《內經》之意而曰﹕偏於左者﹐以左寒而右熱﹔偏於右者﹐以右寒而左熱。誠謬言也﹗不知偏左者﹐其急在左﹐而右本無恙也﹔偏右者亦然。故無論左右﹐凡其拘急之處﹐卽血气所虧之處也。以藥治者﹐左右皆宜從補。以艾治者﹐當隨其急處而灸之。蓋經脈旣虛﹐須借艾火之溫以行其气﹐气行則血行﹐故筋可舒而歪可正也。凡諸灸法。有言左灸右﹑右灸左者﹐此亦《內經》繆刺論之法﹐從之亦無不可。至若經言寒熱﹐則凡如唇緩流涎﹑聲重語遲含糊者﹐是皆縱緩之類。縱緩者﹐多由乎熱﹐而間亦有寒者﹐气虛故也。歪斜牽引抽搐反張者﹐皆拘急之類。拘急者﹐多由乎寒﹐而間亦有熱者﹐血虛故也。蓋經所言者﹐言理之常。余所言者﹐言病之變。亦無非理也。使讀經不明理﹐必反害經意矣。故臨此證者﹐不可不加之詳審。

非風瘈瘲等證﹐亦有寒熱之辧。經曰﹕寒則反折筋急﹐熱則筋弛縱不收。此固其常也。然寒熱能拘急﹐亦能弛縱也。如寒而拘急者﹐以寒盛則血凝﹐血凝則滯濇﹐滯濇則拘急﹐此寒傷其營也﹔熱而拘急者﹐以火盛則血燥﹐血燥則筋枯﹐筋枯則拘急﹐此熱傷其營也。又若寒而弛縱者﹐以寒盛則气虛﹐气虛則不攝﹐不攝則弛縱﹐此寒傷其衛也﹔熱而弛縱者﹐以熱盛則筋軟﹐筋軟則不收﹐不收則弛縱﹐此熱傷其衛也。以此辧之﹐豈不明析﹖且或寒或熱﹐必有脈證可據﹐但宜因證而治之。若病無寒熱﹐則當專治血气無疑矣。

論治血气

凡非風口眼歪斜﹐半身不遂﹐及四肢無力﹐掉搖拘攣之屬﹐皆筋骨之病也。夫肝主筋﹐腎主骨﹐肝藏血﹐腎藏精。精血虧損﹐不能滋養百骸﹐故筋有緩急之病﹐骨有痿弱之病﹐總由精血敗傷而然。卽如樹木之衰﹐一枝津液不到﹐卽一枝枯稿。人之偏廢﹐亦猶是也。經曰﹕足得血而能步﹐掌得血而能握。今其偏廢如此﹐豈非血气衰敗之故乎﹖臨川陳先生曰﹕醫風先醫血﹐血行風自滅。蓋謂肝邪之見﹐本由肝血之虛﹐肝血虛則燥气乘之﹐而木從金化﹐風必隨之。故治此者﹐只當養血以除燥﹐則眞陰復而假風自散矣。若用風藥﹐則風能勝濕﹐血必愈燥﹐大非宜也。

偏枯拘急痿弱之類﹐本由陰虛﹐言之詳矣。然气血本不相離﹐故陰中有气﹐陰中亦有血。何以辧之﹖夫血非气不行﹐气非血不化。凡血中無气則病爲縱緩廢弛﹐气中無血則病爲抽掣拘攣。何也﹖蓋气主動﹐無气則不能動﹐不能動則不能舉矣﹔血主靜﹐無血則不能靜﹐不能靜則不能舒矣。故筋緩者﹐當責其無气﹔筋急者﹐當責其無血。無血者宜三陰煎﹐或大營煎﹑小營煎之類主之。無气者﹐宜五福飲﹑四君子湯﹑十全大補湯之類主之。其與痿証之不動﹐痛風之不靜者﹐義稍不同﹐詳列本門。

非風治法

凡非風證﹐未有不因表裏俱虛而病者也。外病者病在經﹐內病者病在髒。治此之法﹐只當以培補元气爲主。若無兼證﹐亦不宜攻補兼施﹐徒致無益。蓋其形體之壞﹐神志之亂﹐皆根本傷敗之病﹐何邪之有﹖能復其元﹐則庶乎可望其愈。

初病卒倒﹐危急不醒﹐但察其有無死證。如無死證而形气不脫﹐又無痰气﹐但扶定掐其人中﹐自當漸醒。或以白湯﹑姜湯徐灌之亦可。待其蘇醒﹐然後察證治之。若無痰無气而息微色白脈弱暴脫者﹐急以獨參湯或淡姜湯灌之俱可。若其有痰甚者﹐以前治痰法吐之。其痰不甚﹐或以白湯調抱龍丸一丸﹐以暫開其痰。無痰聲者﹐不可用。若因气厥昏沈﹐而气壅喘滿﹐气閉不醒者。則用淡姜湯調蘇合丸一丸﹐以暫開其气。若气不壅滿者﹐不可用。其有久之不醒﹐或牙關不能開者﹐則以半夏或牙皂﹑細辛之類爲末﹐少許吹入鼻中﹐有嚏者可治﹐無嚏者不可治﹔或以皂莢爲末﹐撚紙燒煙﹐衝入鼻中亦可。

人於中年之後﹐多有此證﹐其衰可知。經云﹕人年四十而陰气自半。正以陰虛爲言也。夫人生於陽而根於陰﹐根本衰則人必病﹐根本敗則人必危矣。所謂根本者﹐卽眞陰也。人知陰虛惟一﹐而不知陰虛有二。如陰中之水虛﹐則多熱多燥﹐而病在精血﹔陰中之火虛﹐則多寒多滯﹐而病在神气。若水火俱傷﹐則形神俱獘﹐難爲力矣。火虛者宜大補元煎﹑右歸飲﹑右歸丸﹑八味地黃丸之類主之﹐庶可以益火之源。水虛者﹐宜左歸飲﹑左歸丸﹑六味地黃丸之類主之﹐庶可以壯水之主。若气血俱虛﹐速宜大補元煎之類﹐悉力挽回﹐庶可療也。凡多熱多火者﹐忌辛溫及參﹑朮﹑姜﹑桂之類﹔多寒多濕者﹐忌淸涼如生地﹑芍藥﹑麥冬﹑石斛之類。若气虛卒倒﹐別無痰火气實等證﹐而或者妄言中風﹐遽用牛黃丸﹑蘇合丸之類再散其气﹐則不可救矣。

非風有火盛而病者﹐卽陽證也。火甚者﹐宜專治其火﹐以徙薪飲﹑抽薪飲﹑白虎湯之類酌而用之。火微者﹐宜兼補其陰﹐以一陰煎﹑二陰煎﹐或加減一陰煎之類主之。凡治火之法﹐但使火去六七﹐卽當調治其本。然陽勝者陰必病﹐故治熱必從血分。甚者用苦寒﹐微者用甘涼﹐欲其從乎陰也。

非風有寒盛而病者﹐卽陰證也﹐專宜益火。微寒者﹐宜溫胃飲﹑八味地黃丸之類主之。寒甚者﹐宜右歸飲﹑回陽飲﹑理中湯﹑四逆湯之類主之。然寒勝者陽必病﹐故治寒之法﹐必從气分而從乎陽也。如陽脫寒甚者﹐仍宜灸關元﹑气海﹑神闕﹐以回其陽气。

非風眩運掉搖惑亂者﹐總由气虛於上而然。經曰﹕上气不足﹐腦爲之不滿﹐頭爲之苦傾﹐目爲之苦眩。又曰﹕上虛則眩。此明訓也。凡微覺此證﹐卽當以五福飲之類﹐培其中气。虛甚者﹐卽宜用大補元煎﹐或十全大補湯之類治之。否則卒倒之漸所由致也。丹溪曰﹕無痰不作運。豈眩運者必皆痰證耶﹖此言最爲不妥。別有詳義﹐見眩運門。

非風麻木不仁等證﹐因其血气不至﹐所以不知痛癢。蓋气虛則麻﹐血虛則木﹐麻木不已則偏枯痿廢﹐漸至日增。此魄虛之候也。經曰﹕痱之爲病﹐身無痛者﹐四肢不收﹐智亂不甚﹐其言微知可治。甚則不能言﹐不可治也。此卽其類而但有微甚之辧耳。又經曰﹕營气虛則不仁﹐衛气虛則不用﹐營衛俱虛則不仁且不用﹐肉如故也。人身與志不相有曰死﹐亦此類也。故凡遇此證﹐只宜培養血气﹐勿得誤認爲痰。

夏月卒倒﹐忽患非風抽搐等證﹐此火克金熱傷气而然﹐卽今人之所謂暑風也。气虛者﹐宜用參芪﹐或十味香薷飲亦可。若水不制火﹐而多煩渴者﹐宜生脈散﹐或人參竹葉石膏湯。若火獨盛者﹐宜瓜水菉豆飲﹐或用芩連之屬暫解其熱。若單由傷气而無火者﹐宜獨參湯﹐或四君子湯。若伏陰在內而陽虛气脫者﹐必用附子理中湯﹐或六味回陽飲之類﹐放膽用之﹐勿謂夏月忌溫熱。此不達之言也。

肥人多有非風之證﹐以肥人多气虛也。何以肥人反多气虛﹖蓋人之形體﹐骨爲君也﹐肉爲臣也。肥人者﹐柔勝於剛﹐陰勝於陽者也。且肉以血成﹐總皆陰類﹐故肥人多有气虛之證。然肥人多濕多滯﹐故气道多有不利。若果痰气壅滯﹐則不得不先爲淸利﹐宜於前治痰之法隨宜暫用。若無痰而气脫卒倒者﹐必宜四君﹑六君﹐或十全大補湯﹑大補元煎之類主之。

非風﹐煩熱自汗﹐小水不利者﹐不可以藥利之。蓋津液外泄﹐小水必少。若再用滲利﹐則陰水愈竭﹐無以制火﹐而躁煩益甚。但使熱退汗止﹐則小水自利也。況自汗者﹐多屬陽明之證﹐亦忌利小便。宜生脈散﹑一陰煎之類主之。火甚者﹐宜加減一陰煎。

非風遺尿者﹐由腎气之虛脫也﹐最爲危證。宜參﹑芪﹑歸﹑朮之類補之是矣。然必命門火衰﹐所以不能收攝。其有甚者﹐非加桂附終無濟也。

屍厥﹑酒厥﹑痰厥﹑气厥﹑血厥之屬﹐今人皆謂之中風﹐而不知總屬非風也。俱詳厥逆本門。

論用藥佐使

凡非風而有兼證者﹐則通經佐使之法﹐本不可廢。蓋其脈絡不通﹐皆由血气﹐血气兼證﹐各有所因。如因於風者必閉郁﹐因於寒者必凝濇﹐因於熱者必漧涸﹐因於濕者必壅滯﹐因於虛者必不運行。諸如此者﹐皆能阻塞經絡。此佐使之法所以亦有不同也。凡風閉者﹐宜散而通之﹐如麻黃﹑桂枝﹑柴胡﹑羌活﹑細辛﹑白芷之屬是也。寒凝者﹐宜熱而通之﹐如蔥﹑椒﹑桂﹑附﹑漧薑之屬是也。熱燥者﹐宜涼而通之﹐如芩﹑連﹑﹐梔﹑蘗﹑石膏﹑知母之屬是也。濕滯者﹐宜溫利而通之﹐如蒼朮﹑厚朴﹑茵陳﹑萆薢﹑五苓之屬是也。血滯者﹐宜活而通之﹐如芎﹑歸﹑牛膝﹑紅花﹑桃仁﹑大黃﹑芒硝之屬是也。气滯者﹐宜行而通之﹐如木香﹑香附﹑烏﹑沈﹑枳﹑藿之屬是也。痰滯者宜開而通之﹐如南星﹑半夏﹑牛黃﹑天竺黃﹑朱砂﹑海石﹑元明粉之屬是也。气血虛弱者﹐宜溫補而通之﹐如參﹑芪﹑歸﹑朮﹑熟地﹑枸杞﹑杜仲﹑牛膝之屬是也。凡此通經之法﹐若乎盡矣﹐然虛實之異﹐猶當察焉。蓋通實者﹐各從其類。使無實邪而妄用通藥﹐則必傷元气﹐反爲害矣。通虛者﹐則或陰或陽﹐尢當知其要。如參芪所以補气﹐而气虛之甚者﹐非姜附之佐﹐必不能追散失之元陽。歸地所以補精血﹐而陰虛之極者﹐非桂附之引﹐亦不能復無根之生气。寒邪在經﹐而客彊主弱﹐非桂附之勇﹐則血脈不行﹐寒邪不去。痰濕在中﹐而土寒水泛者﹐非姜附之暖﹐則脾腎不健﹐痰濕不除。此通經之法。大都實者可用寒涼﹐虛者必宜溫熱也。但附子之性﹐剛勇而熱﹐凡陰虛水虧而多熱多燥者﹐自非所宜。若無燥熱﹐但涉陽虛而諸藥有不及者﹐非此不能達也。古人云﹕附子與酒同功。義可知矣。今人謂附子有毒﹐多不敢用。不知制用得宜﹐何毒之有﹖此誠奇品﹐其毋忽之﹗

辧經髒諸證

凡非風等證﹐當辧其在經﹑在髒。經病者﹐輕淺可延﹐髒病者﹐深重可畏。經病者﹐病連肢體﹔髒病者﹐敗在神气。𨿽病在經者﹐無不由中﹐而表裏微甚﹐則各有所主。此經髒之不可不辧也。然在經在髒﹐𨿽有不同﹐而曰陰曰陽﹐則無不本乎气血。但知气血之緩急﹐如陰陽之虧勝﹐則盡其善矣。若必曰某髒某經﹐必用某方某藥﹐不知通變﹐多失其眞。故凡鑿執之談﹐每有說得行不得者。正以心之所至﹐口不能宣也。必也知幾知微﹐斯足稱神悟之品。

經病之輕證

皮毛枯濇﹐汗出眩運﹐鼻塞者﹐肺之經病。

血脈不榮﹐顏色憔悴者﹐心之經病。

肌肉消瘦﹐浮腫不仁﹐肉瞤筋惕﹐四肢不用者﹐脾之經病。

筋骨疲困﹐拘急掉瘈﹐脇肋脹痛者﹐肝之經病。

口眼歪斜者﹐足陽明及肝膽經病。

骨弱無力﹐坐立不能者﹐腎之經病。

經病之危證

皮腠冰冷﹐滑汗如油﹐畏寒之甚者﹐肺之經病。

舌彊不能言者﹐心腎經病。

唇緩﹐口開手撒者﹐脾之經病。

眼瞀昏黑無見﹐筋痛之極者﹐肝腎經病。

耳聾絕無聞﹐骨痛之極者﹐腎之經病。

反張戴眼﹐腰脊如折者﹐膀胱經病。

髒病之輕證

咳嗽﹐微喘短气﹐悲憂不已者﹐病在肺臟。

腹滿少食﹐吐涎嘔惡﹐吞酸噯气﹐譫語多思者﹐病在脾胃。

胸脇气逆﹐多驚多怒者﹐病在肝膽。

言語無倫﹐神昏多笑不寐者﹐病在心臟。

少腹疼痛﹐二便不調﹐動气上衝﹐陰痿呻吟多恐者﹐病在腎臟。

髒病之危證

气急大喘﹐或气脫失聲﹐色灰白或紫赤者﹐肺腎气絕。

神脫色脫﹐昏沈不醒﹐色赤黑者﹐心臟气絕。

痰涎壅極﹐吞吐不能﹐呃逆不止﹐腹脹之極﹐色靑黑者﹐脾胃气絕。

眼閉不開﹐急躁擾亂﹐懊憹囊縮﹐色靑灰白者﹐肝臟气絕。

聲喑不出﹐寒厥不回﹐二便閉不能通﹐泄不能禁者﹐腎臟气絕。

不治證

凡非風﹐口開眼閉﹐手撒遺尿﹐吐沫直視﹐聲如鼾睡﹐昏沈不醒﹐肉脫筋痛之極﹐發直﹐搖頭﹐上竄﹐面赤如妝﹐或頭重﹐面鼻山根靑黑﹐汗綴如珠﹐痰聲漉漉者﹐皆不治。

非風之脈﹐遲緩可生﹐急數弦大者死。古今圖書集成醫部全錄卷二百二十一

風門

方

侯氏黑散【《金匱要略》﹐下同】治大風﹐四肢煩重﹐心中惡寒不足者。

菊花四十分防風白朮各十分細辛茯苓牡蠣人參礬石當歸漧薑芎藭桂枝各三分桔梗八分黃芩五分

右十四味﹐杵爲散﹐酒服方寸匕﹐日一服﹐初服二十日﹐溫酒調服。禁一切魚肉﹑大蒜。常宜冷食﹐六十日止﹐卽藥積於腹中不下也﹐熱食卽下矣。冷食自能助藥力。

醉仙丹治偏枯不遂﹐皮膚不仁。

麻黃水煮﹐焙榦爲末﹐一兩天南星七个﹐炮黑附子三个﹐炮去皮地龍七條﹐去土

右除麻黃﹐先爲末﹐次將麻黃末入酒一升﹐熬成膏﹐入前末﹐丸如彈子大﹐每日食後臨臥酒化一兩﹐汗出效。偏枯不遂皮膚不仁者﹐皆由五官五官﹕疑作「五臟」。虛气﹐風寒暑濕之邪蓄積在中﹐久而不散﹐乃成疾焉。

再蘇丹治骨節疼痛﹐語言不正﹐行步艱難﹐手足顫掉搐搦。

川烏頭二兩艸烏頭一兩五靈脂四兩

右爲末﹐滴水爲丸如雞頭大﹐每服一丸﹐研碎﹐入酒一盞﹐生薑三斤﹐地龍三條﹐乳香少許﹐同煎至七分﹐臨臥通服。喫了須摩擦患處﹐令熱徹﹐以助藥力。如合時入乳香末一二錢﹐卽煎時更不須入。

換骨丹【《千金方》﹐下同】治一切卒中﹐手足頑麻﹐腰膝沈重﹐左癱右瘓﹐四時傷寒﹐婦人血刺﹐胎前產後﹐每一粒﹐酒一盞﹐捶碎﹐至夜溫動化散﹐臨睡和滓服。

桑白皮何首烏吳白朮紫河車威靈仙蔓靑子人參川芎防風地骨皮各二兩五味子木香苦參各一兩犀角屑﹐半兩麝香龍腦各半錢

右爲細末﹐用後膏和。

膏方

地黃三斤﹐去根不去節﹐銼細蒼朮槐角各半斤

右﹐用水一斗八升﹐同熬至三四升﹐密絹濾去滓﹐畱淸者再熬成膏﹐和前藥﹐每兩作八丸﹐朱砂爲衣﹐每服一丸。

風引湯【《金匱要略》】除熱癱癇。

大黃漧薑龍骨各四兩桂枝三兩甘艸牡蠣各二兩寒水石滑石石膏赤石脂白石脂紫石英各六兩

右十二味﹐杵﹐粗篩﹐以韋囊盛之。取三指撮﹐井華水三升﹐煮三沸﹐溫服一升。

漧薑附子湯治心虛寒風﹐半身不遂﹐骨節離解﹐緩弱不收﹐便利無度﹐口面喎邪。

漧薑附子各八兩桂心麻黃各四兩芎藭三兩

右五味﹝口父﹞咀﹐以水九升﹐煮取二升﹐分三服﹐三日後服一劑。

羌活湯治中風﹐身體疼痛﹐四肢緩弱不遂﹐及產後中風。

甘艸二兩芍藥羌活桂心葛根麻黃地黃各三兩生薑五兩

右八味﹝口父﹞咀﹐以淸酒三升﹐水五升﹐煮取三升﹐溫服五合﹐日三服。

防風湯治偏風﹐甄權處療安平公方。

防風芎藭白芷牛膝狗脊萆薢白朮各一兩羌活葛根附子【《外臺》作人參】杏仁各二兩薏苡仁石膏桂心各三兩麻黃四兩生薑五兩

右十六味﹝口父﹞咀﹐以水一斗二升﹐煮取三分﹐分三服。一劑覺好﹐更進一劑﹐卽一度鍼﹐九劑九鍼﹐卽瘥。灸亦得按穴﹐乃風池﹑肩髃﹑曲池﹑支溝﹑五樞﹑陽陵泉﹑巨虛下廉﹐凡七穴。法詳本門鍼灸。

葛根湯治四肢緩弱﹐身體疼痛不遂﹐婦人產後﹐中柔風及气滿。

葛根芍藥桂心漧地黃羌活麻黃甘艸各三兩生薑六兩

右八味﹐以淸酒三升﹐水五升﹐煮取三升﹐溫服五合﹐日三。

獨活寄生湯夫腰背痛者﹐皆由腎气虛弱﹐臥冷濕地﹐當風得之﹐若不速治﹐流入腳膝﹐爲偏枯﹑冷痺﹑緩弱疼重﹐或腰痛﹑攣腳﹑重痺﹐宜急服此方。

獨活三兩寄生【《古今錄驗》作續斷】杜仲牛膝細辛秦艽茯苓桂心防風芎藭漧地黃人參甘艸當歸芍藥各三兩

右十五味﹐﹝口父﹞咀﹐以水一斗﹐煮取三升﹐分三服﹐溫服勿冷。風虛下利者﹐除漧地黃服﹔復取蒴藋葉火燎﹐厚安席上﹐及熱眠上﹐冷復燎之。冬月取根﹐春取莖﹐熬臥之佳。其餘薄熨﹐不及蒴藋蒸爲愈也。諸處風濕﹐亦用此法。新產竟或患腹痛﹐不得轉動﹐及腰腳攣痛﹐不能屈伸﹐痺弱者﹐宜服此湯﹐除風消血。

菊花酒治男女風虛寒冷﹐腰背痛﹐食少羸瘦﹐無顏色﹐噓吸少气﹐去風冷﹐補不足。

菊花杜仲各一斤防風附子黃芪漧薑桂心當歸石斛各四兩紫石英蓯蓉各五兩萆薢獨活鍾乳各八兩茯苓三兩

右十五味﹝口父﹞咀﹐以酒七斗﹐漬五日。每服一合﹐稍稍加至五合﹐日三。

杜仲酒治腰腳疼痛﹐不遂﹐風虛。

杜仲八兩石楠二兩羌活四兩大附子五枚

右四味﹝口父﹞咀﹐以酒一斗﹐漬三宿。每服二合﹐日再。偏宜冷病婦人服之。

竹瀝湯共四方。治四肢不收﹐心神恍惚﹐不知人﹐不能言。

竹瀝二升生葛汁一升生薑汁三合

右三味相和﹐溫暖分三服﹐平旦﹑日晡﹑夜各一服。服訖﹐覺四體有異﹐似好﹐次進後湯方。

竹瀝一升生葛汁五合芎藭防己附子人參黃芩甘艸芍藥桂心各一兩羚羊角三兩石膏六兩杏仁四十枚麻黃防風各一兩半生薑四兩

右十六味﹝口父﹞咀﹐以水七升煮減半﹐內瀝﹐煮取二升五合﹐分三服﹐取汗。間五日更服一劑﹐與三劑﹐漸覺少損﹐仍進後方。

竹瀝三升防風升麻羚羊角防己桂心芎藭各二兩麻黃三兩

右八味﹝口父﹞咀﹐以水四升﹐合竹瀝﹐煮取二升半﹐分三服﹐兩日服一劑。常用加獨活三兩﹐最佳。此方神良﹐頻進三劑。若手足冷者﹐如生薑五兩﹐白朮二兩。若未除﹐更進後方。

竹瀝一升人參芎藭獨活升麻各一兩防風麻黃芍藥各一兩半生薑羚羊角防己石膏桂心黃芩甘艸一作甘艸根白朮各二兩附子一枚﹐一作杏仁四十枚

右十七味﹝口父﹞咀﹐以水八升煮減半﹐內瀝﹐取二升半﹐分三服。相去如人行十里久﹐更服。若有气者﹐加橘皮﹑牛膝﹑五加皮各一兩。

又方凡風痱服前湯得瘥訖﹐可常服煮散除余風。

防風防己獨活秦艽黃芪芍藥人參白朮茯神芎藭遠志升麻石斛牛膝羚羊角丹參甘艸厚朴天冬五加皮地骨皮黃芩桂心各一兩橘皮漧地黃生薑麻黃各二兩檳榔槁本杜仲烏犀角各二兩薏苡仁一升石膏六兩

右三十三味﹐搗篩爲粗散﹐和攪令勻。每服以水三升﹐藥三兩﹐煮取一升﹐綿濾去滓﹐頓服之﹐取汗﹐日一服。若覺胸中熱煩﹐以竹瀝代水煮之。《千金翼》無黃芩﹑檳榔﹑槁本﹑杜仲﹑烏犀角﹐有薯蕷﹑甘艸﹑附子﹑麥門冬﹑山茱萸。一本﹐桂心四兩﹐石膏三兩。

芎藭湯治卒中風﹐四肢不仁﹐善笑不息。

芎藭一兩半黃芩石膏一作黃連當歸秦艽麻黃桂心漧薑甘艸各一兩杏仁三七枚

右十味﹝口父﹞咀﹐以水九升﹐煮取三升﹐分三服。

獨活煮散治諸風痱。

獨活八兩芎藭芍藥茯苓防風防己葛根各六兩羚羊角當歸人參麥門冬桂心石膏各四兩磁石十兩甘艸三兩白朮五兩

右十六味﹐各切銼﹐分二十四分﹐每分入生薑﹑生地黃切作一升﹐杏仁二七枚﹐以水二升﹐煮取七合﹐或日晚﹑或夜中﹑或日一服﹐或間日服﹐無所忌。

百花丸凡風﹐服湯藥﹐多患虛熱翕翕然﹐宜除熱。

防風人參蓯蓉漧地黃羚羊角麥冬天門冬各一兩半芍藥獨活漧薑白朮丹參食茱萸一作山茱萸甘艸茯神升麻黃芪菊花地骨皮石斛牛膝五加皮薯蕷各二十銖秦艽芎藭桂心防己生薑黃芩各一兩附子十八銖石膏三兩寒水石二兩

右三十二味爲末﹐白蜜和丸如梧子大﹐生薑蜜湯服二十丸﹐日三﹐稍加至三十丸。忌油面蒜生冷酢滑及豬羊雞魚等肉。

獨活湯治風﹝忄奮﹞不能言﹐四肢不收﹐手足嚲曳。

獨活四兩桂心芍藥花粉生葛各二兩生薑六兩甘艸三兩

右七味﹝口父﹞咀﹐以水五升﹐煮取三升﹐分三服﹐日三。

石楠湯治六十四種風﹐注走入皮膚中如虫行﹐腰脊僵直﹐五緩六急﹐手足拘攣﹐隱疹﹐搔之則作瘡﹐風屍﹐癢卒風﹐面目腫起﹐手不出頭﹐口噤不能言。

石楠漧薑黃芩細辛人參各一兩桂心麻黃當歸川芎藭各一兩五錢甘艸二兩漧地黃十八銖食茱萸三十銖

右十二味﹝口父﹞咀﹐以水六升﹐酒三升﹐煮取三升﹐分三服。大汗勿怪。

附子散治中風﹐手臂不仁﹐口面喎邪。

附子桂心各五兩細辛防風人參漧薑各六兩

右六味﹐治下篩﹐酒服方寸匕﹐日三﹐稍增之。

甘艸湯治偏風﹐積年不瘥﹐手腳枯細﹐面口喎僻﹐精神不定﹐言語倒錯。

竹瀝四升甘艸桂心芎藭麻黃當歸芍藥人參附子側子各二兩獨活防己各三兩生薑石膏茯神各四兩白朮黃芩細辛各一兩秦艽防風各一兩半菊花一斤

右二十一味﹝口父﹞咀﹐以水一斗﹐先煮麻黃去沫﹐取七升﹐內竹瀝及藥﹐煮取三升﹐分四服。服三服訖﹐間一杯粥後﹐更進一服﹐待藥勢自汗。愼生冷酢蒜面乳酪魚等。

又方治中風﹐面目相引﹐口偏著耳﹐牙車急﹐舌不得轉。

獨活三兩竹瀝生地黃汁各一升

右三味合煎﹐取一升﹐頓服之卽愈。

又方治前證。

牡蠣礬石附子竈下黃土

右四味各等分爲末﹐取三年雄鷄冠血和藥﹐敷其上﹐持鏡候才欲復故﹐便急洗去之。不速去﹐便過﹐不復還也。《千金翼》云﹕偏右塗左﹐偏左塗右。

又方

竹瀝三升防風防己升麻桂心芎藭各二兩麻黃四兩羚羊角三兩

右八味﹝口父﹞咀﹐以水四升﹐合竹瀝﹐煮取一升半﹐分三服﹐日服一劑﹐常用效。

口耳僻方

杏仁三十枚防風附子葛根各二兩柏實麻黃各三兩獨活生薑各四兩

右八味﹝口父﹞咀﹐以水一斗﹐酒二升﹐煮取三升﹐分四服。

八風續命湯治卒半身不遂﹐手足拘急﹐不得屈伸﹐身體冷﹐或智或癡﹐或身彊直不語﹐或生或死﹐狂言﹐角弓反張﹐或欲得食﹐或不用食﹐或大小便不利﹐皆療之。

人參桂心當歸獨活黃芩漧薑甘艸各十八銖石膏一兩半杏仁四十枚

右九味﹝口父﹞咀﹐以井華水九升﹐煮取三升﹐分三服﹐日三﹐覆取汗。不汗更合﹐加麻黃五兩﹐合服。

倉公當歸湯治賊風﹐口噤﹐角弓反張﹐痙者。

當歸防風各十八銖附子一枚細辛半兩麻黃三十株獨活一兩半

右六味﹝口父﹞咀﹐以酒五升﹐水三升﹐煮取三升﹐服一升。口不開者﹐格口內湯﹐一服當蘇﹐二服小汗﹐三服大汗。

秦艽散治半身不遂﹐言語錯亂﹐乍喜乍悲﹐角弓反張﹐皮膚風疹。

秦艽獨活黃芪人參甘菊花各二兩茵芋十八銖防風釵石斛山茱萸肉桂心各一兩半五味子芎藭細辛當歸附子甘艸白朮漧薑白蘚皮各三十銖麻黃天雄遠志各一兩

右二十二味﹐治下篩﹐酒服方寸匕﹐日再﹐漸漸加至二匕。又云治風無新久﹐並補。《胡洽》無獨活﹑菊花﹑茵芋﹑石斛﹑芎藭﹑白蘚皮﹑遠志﹐有烏頭﹑蜀椒﹑菵艸﹑萆薢﹑桔梗﹑白蘞﹑防己。

吳秦艽散治風注入肢體﹐百脈身腫﹐角弓反張﹐手足酸疼﹐皮膚習習﹐身體盡痛﹐眉毛墮落﹐耳聾驚悸﹐心滿短气﹐魂志不定﹐陰下濕癢﹐大便有血﹐小便赤黃。

秦艽蜀椒人參茯苓牡蠣細辛﹝艸舌﹞蔞根麻黃各十八銖漧薑附子白朮桔梗桂心獨活當歸各一兩黃芩柴胡牛膝天雄石楠杜仲莽艸烏頭各半兩甘艸芎藭防風各一兩半

右二十六味﹐治下篩﹐盛以韋袋﹐食前溫酒一升﹐服方寸匕﹐日三服。急行七百步﹐更飲酒一升。忌如常法。

小巖蜜湯治惡風﹐角弓反張﹐飛屍入腹﹐絞痛悶絕﹐往來有陰筋急﹐少陰傷寒﹐口噤不利。

雄黃靑羊脂各一兩當歸漧薑桂心地黃芍藥甘艸細辛各四兩大黃二兩吳茱萸三兩

右十一味﹝口父﹞咀﹐以水二斗﹐煮取六升﹐分六服。重者加藥﹐用水二斗﹐煮取九升﹐分十服。

麻子湯治大風周身﹐四肢攣急﹐風行在皮膚﹐身勞彊服之﹐不宜虛人﹔又治精神蒙昧者。

秋麻子三升﹐水漬一宿防風桂心生薑石膏綿裹碎橘皮各二兩麻黃三兩竹葉蔥白各一握香豉一合

右十味﹝口父﹞咀﹐先以水二斗半﹐煮麻子令極熟﹐濾去滓﹐取九升﹔別煮麻黃兩沸﹐掠去沫﹐內諸藥汁中﹐煮取三升﹐去滓﹐分三服﹐空腹服﹐當微汗。若大汗出﹐以粉塗身。極重者﹐不過三兩劑﹐輕者一兩劑瘥。有人患大風﹑賊風﹑刺風﹐加獨活三兩﹐比之小續命湯﹐準當六七劑。

小金牙酒主風疰﹐百病虛勞﹐濕冷﹐緩弱不仁﹐不能行步﹐近人用之多效。

金牙細辛莽艸防風地膚子地黃附子茵芋續斷蜀椒蒴藋根各四兩獨活一斤

右十一物﹐金牙搗末﹐別盛練囊﹐餘皆薄切﹐同入一大囊﹐以淸酒四斤漬之﹐密器泥口﹐四宿酒成﹐溫服二合﹐日二次﹐取效。

麻黃續命湯【河間﹐下同】治太陽中風﹐無汗惡寒。

麻黃防風杏仁依本方添加一倍

桂枝續命湯治太陽中風﹐有汗惡風。

桂枝芍藥杏仁依本方添加一倍

白虎續命湯治陽明中風﹐無汗身熱﹐不惡寒。

石膏知母一料各二兩甘艸依本方各加一倍

葛根續命湯治陽明中風﹐有汗身熱﹐不惡寒。

葛根二兩桂枝黃芩依本方各加一倍

附子續命湯治太陰中風﹐無汗身涼。

附子加一兩漧薑加二兩甘艸加三兩

桂枝附子續命湯治少陰中風﹐有汗無熱。

桂枝附子甘艸依本方各加一倍

羌活連翹續命湯中風六證混淆﹐系之於少陽厥陰﹐或肢節攣痛﹐或麻木不仁。

小續命湯八兩加羌活四兩連翹六兩

三化湯治中風﹐外有六經之形證﹐內有便溺之阻隔。

厚朴大黃枳實羌活各等分

右剉如麻豆大﹐每服三兩﹐水三升﹐煎至一升半﹐終日服之﹐以微利爲度﹐服無時。

愈風湯治中風證﹐內邪已除﹐外邪已盡﹐當服此藥﹐以行導諸經。久服大風悉去﹐縱有微邪﹐只從此藥加減治之。久服淸濁自分﹐榮衛自和。如初覺風動﹐服此﹐不致倒僕。

羌活甘艸防風蔓荊子川芎細辛枳殼人參麻黃甘菊薄荷枸杞子當歸知母黃芪獨活杜仲地骨皮秦艽柴胡半夏前胡厚朴吳白芷熟地黃防己各二兩茯苓黃芩各五兩生地黃蒼朮石膏各四兩芍藥三兩桂枝一兩

已上三十三味﹐銼碎。每服一兩﹐水二盞﹐煎至一盞﹐去滓溫服。如遇天陰﹐加生薑煎﹐空心一服﹐臨臥再煎藥滓服。俱要食遠服。

四白丹淸肺气養魄﹐謂中風者多昏冒﹐气不淸利也。

白朮白茯苓人參縮砂仁川芎防風甘艸甜竹葉香附子炒﹐各五錢龍腦另研牛黃各五分麝香另研﹐一字白芷一兩白檀香一兩半知母三錢細辛二錢羌活獨活各二錢半薄荷三錢半藿香一錢半

右件二十味﹐爲細末﹐煉蜜爲丸。每兩作十丸﹐臨臥嚼一丸﹐分五七次嚼之。上淸肺气﹐下彊骨髓。

二丹丸治健忘﹐養神定志和血﹐內安心神﹐外華腠理。

丹參熟地黃天門冬去心﹐各一兩半茯神麥門冬甘艸各一兩遠志去心人參菖蒲各五錢丹砂二錢爲衣

右爲細末﹐煉蜜爲丸如桐子大。每服五十丸至一百丸﹐空心食前。常服安神定志。一藥淸肺﹐一藥安神。故气中之淸﹐歸肺以助天眞﹔气中之濁﹐堅彊骨髓。血中之淸﹐榮養於神﹔血中之濁﹐榮華腠理。如素有痰﹐久病中風﹐津液湧溢在胸﹐中气不利﹐用獨聖散吐之﹐後用利气瀉火之劑。

瀉靑丸治中風自汗﹐昏冒發熱﹐不惡寒﹐不能安臥﹐此是風熱煩躁。

當歸龍膽川芎梔子羌活大黃防風各等分

右爲細末﹐蜜爲丸彈子大。每服一丸﹐竹葉湯化下。

虎脛骨酒治風﹐偏枯半死﹔行勞得風﹐若鬼所擊﹐四肢不遂﹐不能行步。但是一切諸風攣急之證﹐悉皆治療。

石斛石楠葉防風虎脛骨酥炙當歸茵芋葉杜仲銼炒牛膝續斷芎藭金毛狗脊燎去毛川巴戟各一兩

右件銼如豆大﹐以絹囊盛藥﹐以酒一斗﹐漬之十日。每服一盞﹐燙熱服﹐不拘時候。

二香三建湯治男子婦人中風虛極﹐六腑俱微﹐舌彊不語﹐痰涎並多﹐精神如癡﹐手足偏廢﹐不能舉運。此等證候﹐不可攻風﹐止可扶虛。

天雄附子川烏並生去皮﹐各一兩木香不見火﹐半兩沈香旋磨水入

右﹝口父﹞咀﹐每服四錢﹐水二盞﹐生薑十片煎至七分﹐去滓溫服﹐空心食前。

神應養眞丹治厥陰經爲四气所襲﹐腳膝無力﹐左癱右瘓﹐半身不遂﹐手足頑麻﹐語言蹇濇﹐气血凝滯﹐徧身疼痛。

當歸酒浸搗熟地黃酒蒸搗川芎芍藥羌活天麻菟絲子酒制木瓜各等分

右爲末﹐入地黃﹑當歸二膏﹐加蜜搗丸桐子大。每服百丸﹐空心酒下﹐鹽湯亦可。

賈同知通聖散

防風芍藥各二錢半甘艸滑石各三兩荊芥穗三錢五分薄荷葉黃芩石膏桔梗各一兩川芎當歸大黃麻黃連翹各半兩白朮山梔子各一分一方有芒硝﹑縮砂。

崔宣武通聖散

滑石三兩防風芍藥荊芥當歸白朮山梔子各一分川芎大黃薄荷連翹黃芩桔梗縮砂各半兩甘艸石膏各一兩

攺容膏【《醫方考》】治中風﹐口眼喎斜。

蓖麻子一兩眞冰片三分

右共搗爲膏。寒月加漧薑﹐附子各一錢。喎左敷右﹐喎右敷左。今日敷之﹐明日攺正﹐故曰攺容。或以蜣螂﹑冰片敷之﹐或以鱔魚﹑冰片敷之﹐皆良。

搜風丸【河間﹐下同】治邪气上逆﹐以至上實下虛﹐風熱上攻﹐眼目昏﹐耳鳴鼻塞﹐頭痛眩運﹐躁熱上壅﹐痰逆涎嗽﹐心腹痞痛﹐大小便結滯。淸利頭面﹐鼻聰耳鳴﹐宣通血气。

人參茯苓薄荷葉南星各半兩幹生薑藿香葉各一分蛤粉二兩白礬寒水石大黃黃芩半夏各一兩牽牛滑石各四兩

右爲末﹐滴水爲丸如小豆大。每服十丸﹐生薑湯下﹐加至二十丸﹐日三服。

祛風丸治中風偏枯﹐手足顫掉﹐語言蹇濇﹐骨痛。

菉豆粉川烏頭炮艸烏頭炮天南星半夏各一兩甘艸川芎藿香葉零陵香地龍蠍梢各三錢白僵蠶淘米泔浸去絲川姜各半兩﹐炮

右爲末﹐蓋末一兩用菉豆粉一兩﹔又一法﹐用蓋一兩﹐以白面二兩﹐滴水爲丸如桐子大。量人虛實加減﹐細嚼﹐茶酒下五丸至七丸﹐食後。初服三丸﹐漸加。

地黃飲子治喑痱﹐腎虛弱厥逆﹐語聲不出﹐足廢不用。

熟地黃巴戟去心山茱萸石斛附子炮肉蓯蓉酒浸焙五味子官桂茯苓菖蒲麥門冬去心遠志去心﹐各等分

右爲末﹐每服三錢﹐水一盞半﹐生薑五片﹐棗一枚﹐薄荷同煎至八分﹐不計時候。

中風方【丹溪﹐下同】肥人中風﹐口喎﹐手足麻木﹐左右俱作痰治。

貝母﹝艸後﹞蔞南星荊芥穗防風羌活黃蘗黃芩黃連白朮陳皮半夏薄桂甘艸威靈仙天花粉多食濕面﹐加附子﹑竹瀝﹑薑汁﹑酒一匙以行經。

又方治左癱。

附子三片酒黃連酒黃芩酒黃蘗防風羌活川芎當歸各半兩天南星蒼朮人參各一兩麻黃甘艸各三錢

右丸如彈子﹐酒化下。

又方治體肥中風﹐先吐後以藥。

蒼朮南星酒黃芩酒黃蘗木通茯苓牛膝紅花厚朴甘艸升麻。

家寶丹治一切癱瘓﹐痿痺不仁﹐口眼喎僻﹐邪入骨髓。

川烏南星五靈脂薑汁制研艸烏各六兩白附子全蠍沒藥辰砂各二兩羌活乳香天麻僵姜炒﹐各三兩片腦五錢麝香二錢半地龍四兩雄黃輕粉各一兩

右爲末﹐作散﹐調三分﹔不覺﹐半錢。或蜜丸如彈子大﹐含化﹐茶酒皆可。

如神救苦散治癱瘓﹐風濕痺走注﹐疼痛不止。此劫劑也﹐非痛不可服﹐痛止則已。

米谷一兩﹐去頂膜蜜炒陳皮五錢虎骨炙乳香研沒藥研甘艸各二錢半

右爲末﹐每服三錢﹐水一盞煎﹐連滓服。病在上食後﹐在下食前﹐煎時須順攪之。

藿香正气散治中風﹐順气﹐除痰。

大腹皮茯苓白芷紫蘇各一兩陳皮桔梗白朮厚朴半夏曲甘艸各二兩藿香三兩

右爲末﹐每服二錢﹐姜三片﹐棗一枚﹐煎服。

地仙丹治中風攣蜷﹐或嚲曳者。

牛膝蓯蓉附子川椒各四兩地龍木鱉子各三兩覆盆子白附子菟絲子赤豆南星骨碎補羌活何首烏狗脊萆薢防風烏藥各二兩白朮甘艸白茯苓川烏各一兩人參黃芪各一兩半

右爲末﹐酒糊丸﹐每服三四十丸﹐空心酒下。

不臥散治卒暴中風。

川芎一兩五錢石膏七錢五分黎蘆五錢甘艸生﹐二錢半

右爲細末﹐口擒水﹝口畜﹞之。

潤腸丸治中風便祕。

麻子仁另研大黃酒煨﹐各一兩半桃仁泥歸尾枳實麩炒白芍升麻各半兩人參生甘艸陳皮各三錢木香檳榔各二錢

右﹐除麻仁﹑桃仁外﹐爲末﹐卻入二仁泥﹐蜜丸梧子大。每服七八十丸﹐溫水食前下。

加減沖和湯治中風﹐升陽益气﹐瀉肝潤燥。

升麻當歸甘艸炙﹐各三分半夏黃蘗黃芩人參陳皮芍藥各二分柴胡黃芪各五分

右十一味﹝口父﹞咀﹐水二盞﹐煎至一盞﹐去滓溫服。

大通聖白花蛇散治諸風疾。

杜仲天麻海桐皮幹蠍赤箭﹝木郁﹞李仁當歸厚朴蔓荊子木香防風槁本官桂羌活白附子萆薢虎骨白芷山藥菊花白花蛇肉牛膝甘艸威靈仙

右二十四味等分﹐爲末﹐每服一二錢﹐溫酒調下﹐荊芥湯亦得﹐空心服之。

犀角防風湯治一切口眼喎斜﹐手足嚲曳﹐語言蹇濇﹐四肢麻木。

犀角防風甘艸炙天麻羌活各一兩滑石三兩石膏一兩半麻黃七錢半﹐不去節獨活山梔子各七錢荊芥連翹當歸黃芩全蠍炒薄荷大黃桔梗各半兩白朮細辛各四錢

右﹝口父﹞咀﹐每服五錢﹐水二盞﹐生薑十片﹐煎至一盞﹐去滓稍熱服。未汗﹐再一服。如髒气虛﹐則去大黃。

續命丹治男子婦人卒中諸風﹐口眼喎斜﹐語言蹇濇﹐牙關緊急﹐半身不遂﹐手足搐搦﹐頑麻疼痛﹐涎潮悶亂。

川芎羌活南星姜制川烏炮去皮臍天麻白蘚皮當歸防風海桐皮地楡虎骨熟地黃殊砂烏蛇生鉛白霜幹蠍各三兩肉桂一兩牛黃雄黃各三錢輕粉二錢麻黃去節﹐四兩

右二十一味爲末﹐麻黃﹑酒汁入各半升﹐同熬成膏﹐和丸彈子大。每服一丸﹐豆淋酒下﹐不拘時候。

趁風膏治中風﹐手足偏廢不舉。

紅海蛤如棋子大川烏去皮臍穿山甲各二兩﹐生一半﹐酥炙一半

右爲末﹐每服用半兩糊﹑蔥白汁和成厚餅子﹐約一寸半﹐貼在所患一邊腳心中﹐虛虛橫裹縛定﹐於無風密室中椅上坐﹐椅前用熱湯一盆﹐將貼藥腳於湯內浸﹐仍用人扶病人﹐恐汗出不能支持﹐候汗出急去了藥。汗欲出﹐身麻木﹐得汗周徧爲妙。宜謹避風﹐自然手足可舉。如病未盡除﹐候半月再用一次﹐自除根本。仍服治風之藥﹐補裏忌口﹐遠欲自養。

至聖保命金丹治中風﹐口眼喎斜﹐手足嚲拽﹐語言蹇濇﹐四肢不舉﹐精神昏憒﹐痰涎並多。

貫眾一兩生地黃七錢大黃半兩靑黛板藍根各三錢朱砂研蒲黃牛黃研薄荷各二錢半珠子研龍腦研﹐各一錢半麝香研﹐一錢

右十二味爲末﹐入研藥和勻﹐蜜丸雞頭大﹐每用一丸﹐細嚼茶淸送下﹐新汲水亦得。如病人嚼不得﹐用薄荷湯化下﹐無時。此藥鎭墜痰涎﹐大有神效。用金箔爲衣。

茯神散治中風﹐舌彊語濇。

茯神心炒﹐一兩薄荷焙﹐二兩蠍梢去毒﹐二分

右爲末﹐每服一二錢﹐溫酒調下。

勝金丹治中風涎潮﹐卒中不語﹐合吐利者﹐服此吐利風涎。

靑薄荷半斤豬牙皂角二兩﹐同薄荷以水二升搗﹐取汁盡﹐用銀石器內慢火熬成膏瓜蒂末朱砂研﹐各一兩﹐畱些爲衣粉霜洛粉各一錢

右﹐以上四物﹐研勻入前膏內﹐入臼內杵二三千杵﹐丸如櫻桃大﹐以朱砂爲衣。每服一丸﹐酒磨下。

分涎散治中風涎潮﹐作聲不得﹐口噤﹐手足搐搦。

藿香幹蠍白附子南星泡﹐各一兩爲末膩粉粉霜各一錢

右六味同爲末﹐研勻﹐每服一錢匕至二錢﹐薄荷湯或茶淸湯調下﹐未吐利再服。

輕骨丹主中風癱瘓﹐四肢不遂﹐風痺等疾。

苦參三兩半桑白皮川芎白芷蒼朮甘松一作梔子麻黃去節﹐河水三升﹐煎一升﹐去滓熬膏

右七味爲末﹐入前麻黃膏﹐和丸彈子大。每服一丸﹐溫酒一盞﹐研化溫服之﹐臥取汗。五七日間手足爲卽輕快。卒中涎潮﹐分利涎後用之。

風藥聖餅子治男子婦人半身不遂﹐手足頑麻﹐口眼喎斜﹐痰涎壅盛﹐及一切風﹐他藥不效者。小兒驚風﹐大人頭風﹐婦人血气。並皆治之。

川烏艸烏生麻黃去節﹐各一兩白芷二兩蒼朮何首烏川芎白附子僵蠶各五錢防風漧姜藿香葉荊芥穗各二錢五分雄黃一錢六分

右十四味爲末﹐酢糊丸如桐子大﹐撚作餅子。每服二餅﹐嚼碎﹐茶淸送下﹐食後服。

訶子湯治失音不語。

訶子四兩﹐半生半泡桔梗一兩﹐半生半炒甘艸二寸﹐半生半炒

右三味爲末﹐每服五錢﹐用童子小便一盞﹐煎五七沸﹐溫服﹐甚者不過三服。

導痰湯治前證。

法制硝同萊菔水煮化﹐去卜﹐綿濾﹐令結入臘月牛膽內風化﹐秤五錢﹔或只風化硝亦可。又云一兩蒙石二兩﹐捶碎焰硝二兩﹐同入小砂罐內﹐瓦片蓋之﹐鐵綫縛定﹐鹽泥固濟曬漧﹐火煆紅﹐候冷取出

右爲末﹐神曲糊丸梧子大。每服三五十丸﹐白湯下。一方加蒼朮半兩﹑滑石一兩﹐看病冷熱虛實作湯使。一本有蒙石﹑南星各一兩﹐無枳實。《入門》加香附﹑烏藥﹑沈香﹑木香﹐名順气導痰湯﹔加黃芩﹑黃連﹐名淸熱導痰湯﹔加羌活﹑白朮﹐名祛風導痰湯﹔加遠志﹑菖蒲﹑黃芩﹑黃連﹑朱砂﹐名寧神導痰湯。

又方治前證。

半夏二兩白朮一兩茯苓七錢半黃芩蒙石一兩風化硝二錢

右爲末同前。

蠲風飲子治中風癱瘓﹐口眼喎斜﹐及一切手足走注疼痛﹐肢節攣急﹐麻痺不仁等證。

防風杜仲薑汁炒羌活白芷當歸酒炒川芎生地酒洗白芍藥牛膝酒洗秦艽何首烏萆薢蒼朮泔浸一宿白朮木通大楓肉威靈仙血藤卽過山龍防己丁公藤生薑杵細﹐各一兩荊芥穗海桐皮五加皮南星煨裂半夏湯炮七次天麻橘紅去白赤茯苓桑寄生僵蠶炒鉤藤鉤各半兩薄桂艸烏頭去皮尖甘艸節川烏去皮臍豬牙皂角各二錢半兩頭尖陰地蕨一名地茶大薊小薊理省藤桑絡各一兩半

右各細切﹐用無灰酒二十五斤﹐以磁罐一个﹐盛酒浸藥﹐以皮紙十數重包封罐口﹐冬半月﹑夏七日﹑秋春十日﹐每日淸晨﹑午前﹑午後﹑臨臥﹐各服一大白盞。忌雞﹑豬﹑魚﹑羊﹑驢﹑馬﹑飛禽﹑蝦蟹等肉味﹐及煎煿﹑油膩﹑水果生冷﹑麥麵一切動气發風之物﹐其效如神。

搜風順气丸【《醫學入門》﹐下同】治腸胃積熱﹐胸隔痞悶﹐二便燥濇﹐腸風痔漏﹐腰膝酸疼﹐肢節頑麻﹐手足癱瘓﹐言語蹇濇﹐一切風气。

車前子﹝木郁﹞李仁白檳榔大麻仁菟絲子牛膝山藥山茱萸各二兩枳谷防風獨活各一兩酒大黃五兩

右爲末﹐蜜丸梧子大。每二十丸﹐早晨臨臥茶酒米飲任下。久覺大腸微動﹐以羊肚肺煮羹補之﹐常服百病皆除。如食色縱欲﹐及老人大便結燥者﹐最宜。孕婦忌服。

古硫附丸治虛風﹐癱瘓神效。

附子一枚﹐重一兩﹐以童便入粉艸五錢﹐煮一日﹐至中心無白點爲度﹐取出挖空﹐入礬制硫黃五錢﹐以末蓋之﹐又用麵包﹐入火內煨熟去面

右取硫附同搗丸梧子大。每七分或五分﹐量虛實大小﹐溫酒送下。

四神丹治手足頑麻﹐痰涎壅盛﹐頭目昏眩﹐肩背拘急。

天麻南星防風各一兩薄荷五錢

右爲末﹐酒糊丸菉豆大。每二十丸﹐荊芥生薑湯下。

擬治中風方【《明醫雜著》﹐下同】治半身不遂﹐手足欠利﹐語言費力﹐呵欠噴嚏﹐面目口眼喎斜寬弛﹐頭目眩運﹐痰火熾盛﹐筋骨時痛﹐或頭痛心悸。

川芎一錢二分當歸生地薑汁炒熟地牛膝酒洗橘紅鹽水洗黃芩酒炒酸棗仁炒﹐各八分紅花酒洗甘艸炙﹐各四分羌活防風柳桂各六分南星半夏白芍酒炒白茯苓天麻各一錢白朮土炒﹐一錢五分黃蘗酒炒﹐三分

右水煎﹐入淡竹瀝﹑薑汁二三茶匙﹐侵晨服。

加味二陳湯治中風痰證。

橘紅八分麥芽一錢半夏薑汁炒白茯苓白朮各一錢二分甘艸炙連翹黃芩炒前胡各五分香附米鹽水炒﹐七分﹝艸舌﹞蔞仁杵桔梗各一錢

右水煎﹐入生薑汁三匙﹑竹瀝兩蜆谷﹐半饑溫服。蓋治痰藥﹐亦以脾胃爲主。

加味化痰丸治中風﹐痰滿胸膈﹐咽喉不利。

半夏湯泡七次﹐薑汁拌透橘紅鹽水洗桔梗海蛤粉另研﹝艸舌﹞蔞仁另研﹐各三兩枳殼麩炒香附米淡鹽水炒連翹枯黃芩炒﹐各五錢貝母去心炒﹐一兩訶子皮枯礬各二錢五分

右爲末﹐煉蜜薑汁爲丸﹐如黍米大﹐淡姜湯下四五十丸。不可過服﹐恐傷上焦元气。

豨薟丸治中風﹐骨節疼痛﹐緩弱無力。

豨薟艸不拘多少﹐五月五日或七月七日﹑九月九日﹐采來曬漧﹐鋪入甑中﹐用好酒層層勻灑﹐蒸之﹐復曬﹐如此九次

右爲末﹐煉蜜爲丸如梧桐子大。每服五十丸﹐空心無灰酒下。古今圖書集成醫部全錄卷二百二十二

風門

方

犀角散【《奇效良方》﹐下同】治肝臟中風﹐流注四肢﹐上攻頭面疼痛﹐言語蹇濇﹐上焦風熱﹐口眼喎斜﹐腳膝疼痛無力。

犀角石膏各二錢羌活羚羊角各一錢半人參菊花獨活黃芩天麻枳谷麩炒當歸芎藭白朮酸

棗仁防風黃芪白芷各五分甘艸三分

右作一服﹐水二鍾﹐生薑五片﹐煎至一鍾﹐不拘時服。

決明子丸治肝臟中風﹐攻及手足﹐緩弱無力﹐口眼喎斜﹐精神不定﹐行步艱難﹐並宜服之。

決明子天雄炮去皮獨活天南星姜制川芎白朮升麻白附子炮去皮防風蔓荊子當歸細辛洗酸棗仁萆薢酒浸犀角屑白花蛇肉酒浸白僵蠶炒﹐各半兩牛黃別研麝香另研朱砂各二錢半

右爲細末﹐入牛黃等三味﹐再研和勻﹐煉蜜爲丸如梧桐子大。每服三五十丸﹐豆淋酒送下﹐不拘時服。

射幹湯治肝經受病﹐多汗惡風﹐善悲嗌漧﹐善怒﹐時憎女子。目下靑黃色可治﹐急灸肝腧百壯﹐更宜行經順气。若目下大段靑黑一黃一白者。不可治。

射幹芍藥各二錢半苡仁三錢桂心半錢牡蠣石膏各二錢

右作一服﹐水二鍾﹐煎至一鍾﹐不拘時服。

又方治肝臟中風﹐心神煩熱﹐言語蹇濇﹐不得臥。

竹瀝荊瀝葛根汁生薑汁白蜜各一合

右五味汁相勻﹐頻頻服之﹐不拘時。

麻黃散治心臟中風﹐虛寒顫掉﹐心驚掣悸﹐語聲混濁﹐口喎﹐冒昧好笑﹐並宜服之。

麻黃去節白朮防風川芎防己當歸甘艸炙人參各一錢桂心五分羌活遠志茯神去木﹐各一錢半川升麻八分

右作一服﹐水二鍾﹐生薑五片﹐煎至一鍾﹐入竹瀝半盞﹐再煎一二沸﹐不拘時服。

蘇合香丸療傳屍骨蒸﹐殗殜﹐肺痿﹐疰忤﹐鬼气﹐卒心痛﹐霍亂吐利﹐時气﹐魑魅﹐瘴瘧﹐赤白暴痢﹐瘀血月閉﹐痃癖﹐丁腫﹐驚癇﹐鬼忤中人﹐小兒吐乳﹐大人狐貍等病。

白朮靑木香烏犀角屑香附子炒去毛朱砂研水飛訶黎勒煨取皮白檀香沈香安息香另末﹐無灰酒一升熬膏麝香丁香蓽茇各二兩龍腦研蘇合香油入安息膏內燻陸香別研﹐各一兩

右爲細末﹐入研藥勻﹐用安息香膏﹐並煉白蜜和劑﹐每服旋丸如梧桐子大。朝取井華水﹐溫冷任意﹐化服四丸﹐老人小兒化服一丸﹐溫酒化服亦得﹐並空心服之。用蠟紙裹一丸如彈子大﹐緋絹袋當心帶之﹐一切邪神不敢近。

易簡三生飲治卒中﹐昏不知人事﹐口眼喎斜﹐半身不遂﹐咽喉作聲﹐痰气上壅﹐無問外感風寒﹐內傷喜怒﹐或六脈沈伏﹐或指下浮盛﹐並宜服之。兼治痰厥飲厥及气虛眩運﹐悉有神效。但口開手撒﹐眼合遺尿﹐鼻聲如鼾者﹐難治。

天南星一兩川烏去皮生附子各半兩木香二錢半

右﹝口父﹞咀﹐每服半兩﹐水二盞﹐姜十片﹐煎至六分﹐去滓溫服。或口噤不省人事者﹐用細辛﹑皂角各少許爲細末﹐以蘆管吹入鼻中﹐候噴嚏﹐其人少蘇﹐然後進藥。痰涎壅盛者﹐每服加全蠍四枚﹐仍用養正丹鎭墜之。一方气盛人止用南星半兩﹑木香一錢﹐加生薑七片﹐名星香散。一方气虛人用生附子並木香﹐如前數煎﹐名附香飲。亦有天雄代附子者。並治卒中始作﹐無不克效。

萬寶回春湯【《得效方》】治一切風虛諸證﹐去風和气活血﹐大有神效。夫血和平﹐榮衛調﹐則風證自去。

白芍一錢二分黃芪八分白朮六分茯神半夏各五分附子人參麻黃黃芩熟地黃生地黃杏仁川芎當歸陳皮防風防己肉桂漧薑香附子甘艸各四分沈香烏藥川烏各三分

右銼﹐作一貼﹐入姜三片﹐棗二枚﹐水煎服。

勝金丸【《本事方》】治中風﹐忽然昏倒若醉﹐形體昏悶﹐四肢不收﹐風涎潮於膈上﹐气閉不通。

豬牙皂角二兩﹐捶碎﹐水一升﹐同薄荷浸汁研成膏薄荷朱砂研﹐各半兩瓜蒂末一兩藜蘆二兩

右將朱砂末二分﹐與二味末研勻﹐用膏子搜和﹐丸如龍眼大﹐以朱砂爲衣﹐溫酒化下一丸﹐甚者二丸﹐以吐爲度。得吐卽醒﹐不醒者不可治。《必用方》論中風無吐法﹐引金虎﹑碧霞爲戒。且如卒暴涎生﹐聲如引鋸﹐牙關緊急﹐气閉不行﹐湯藥不能入﹐命在須臾者﹐執以無吐法可乎﹖但不當用銀粉藥﹐恐損脾﹐壞人四肢爾。羅謙甫有粉霜﹑鉛粉﹐無藜蘆。

又方治急中風﹐口閉涎壅垂死者。

江子二粒﹐去皮膜白礬如拇指大一塊﹐爲末

右﹐將二味在於新瓦上煆﹐令江子焦赤爲度﹐煉蜜丸如芡實大。每服一丸﹐用綿裹放患人口中近喉處﹐良久﹐吐痰立愈。

還魂湯【《千金方》】治卒感忤﹐鬼擊飛屍﹐諸奄忽气絕﹐無復覺﹐或已死口噤不開﹐挖齒下湯﹐湯不下者﹐分病人發左右捉﹐踏肩引之﹐藥下復增﹐取盡一升﹐須臾立蘇。

麻黃三兩桂心二兩甘艸一兩杏仁七十粒

右﹝口父﹞咀﹐水八升煮取三升﹐分三服。《肘後方》云﹕張仲景方無桂心﹐只三味。

小續命湯【《醫學入門》】治卒中風﹐不省人事﹐喎斜癱瘓﹐喑瘂麻木眩運﹐初中無汗表實等證﹐及治一切諸風證。

防風一錢半防己桂

杏仁黃芩人參白芍川芎麻黃甘艸各一錢附子炮五分

右銼﹐作一貼﹐入姜三片﹐棗二枚﹐水煎服。一方無防己﹑附子﹐有當歸﹑石膏。有熱用白附子。

疏風湯【《萬病回春》】治風中腑﹐手足不仁。先宜解表﹐後用愈風湯調理。

羌活防風當歸川芎赤茯苓陳皮半夏烏藥白芷香附子各八分桂枝細辛甘艸各三分

右銼﹐作一貼﹐入姜三片﹐水煎服。

人參順气散【《局方》】治中風气虛﹐喎斜癱瘓﹐語濇身疼。

麻黃陳皮川芎白芷白朮厚朴桔梗甘艸各一錢漧葛七分半人參漧薑各五分

右銼﹐作一貼﹐入姜三片﹐棗二枚﹐薄荷七葉﹐同煎服。

省風湯【《奇效良方》】治痰厥中風。

半夏湯泡﹐八兩甘艸炙﹐二兩防風四兩

右﹝口父﹞咀﹐每服半兩﹐姜二十片﹐水二盞煎服。

莽艸膏【《肘後方》】治風入五臟﹐恍惚腫痺。

莽艸一斤烏頭附子﹝艸蹢﹞﹝艸躅﹞各二兩﹐切

右﹐以水和酢一升﹐漬一宿﹐豬脂一斤﹐煎三上三下﹐絞去滓﹐向火以手摩病上三百度﹐應手卽瘥。

茵蕷酒【《圖經本艸》】治賊風﹐手足枯痺拘攣。

茵蕷附子天雄烏頭秦艽女萎防風防己石楠葉﹝艸蹢﹞﹝艸躅﹞花細辛桂心各一兩

右十二味切﹐以絹袋盛﹐淸酒一斗漬之﹐冬七﹑夏三﹑春秋五日藥成。每服一合﹐日三服﹐以微痺爲度。

養榮湯【《萬病回春》】治風中血脈﹐外無六經之形證﹐內無便溺之阻隔﹐但肢不能舉﹐口不能言﹐或痰迷不省。

當歸川芎白芍藥生地黃麥門冬遠志石菖蒲陳皮烏藥白茯苓枳實黃連防風羌活秦艽半夏天南星甘艸各六分

右銼﹐作一貼﹐入姜三片﹐竹茹一塊﹐水煎服。

排風湯【《局方》】治風中五臟﹐精神恍惚﹐手足不仁﹐口眼喎斜﹐半身不遂。

獨活麻黃赤茯苓各一錢白朮肉桂川芎杏仁去皮﹑尖白芍藥防風當歸身甘艸各八分白蘚皮五分

右銼﹐作一貼﹐入姜三片﹐棗二枚﹐水煎服。

加減排風湯【《古今醫鑑》】通治五臟風。

天麻二錢蒼朮一錢防風川芎羌活獨活各八分麻黃七分白蘚皮當歸身白芍藥白朮半夏赤茯苓黃芩杏仁甘艸各四分

右銼﹐作一貼﹐入姜三片﹐水煎服。

大秦艽湯易老治中風﹐外無六經之形證﹐內無便溺之阻隔﹐知爲血弱﹐不能養筋﹐故手足不能運動﹐舌彊不能言語﹐宜養血而筋自榮﹐此方主之。

秦艽石膏各一錢羌活獨活川芎白芷生地黃熟地黃當歸白芍黃芩防風白茯苓白朮甘艸各七分細辛三分

右銼﹐作一貼﹐水煎服﹐不拘時。

羌活愈風湯【《丹溪心法》】治風中腑中髒﹐先以本藥治之﹐後用此藥調理。凡中風內邪已除﹐外邪已盡當服﹐此藥﹐以行導諸經﹐久則大風悉去﹐淸濁自分﹐榮衛自和矣。

蒼朮石膏生地黃各六分羌活防風當歸蔓荊子川芎細辛黃芪枳殼人參麻黃白芷甘菊薄荷枸杞子柴胡知母地骨皮獨活杜仲秦艽黃芩白芍藥甘艸各四分肉桂二分

右銼﹐作一貼﹐入姜三片﹐水煎朝夕服﹔或以此湯空心咽下二參丹﹐臨臥咽下四白丹。

至寶丹【《局方》】治卒中急風不語﹐不省人事﹐及風中髒﹐精神昏冒。

至寶丹【《局方》】治卒中急風不語﹐不省人事﹐及風中髒﹐精神昏冒。

犀角朱砂雄黃琥珀玳瑁各一兩牛黃五錢龍腦麝香各一錢半銀箔金箔各五十片安息香酒﹐濾去沙土淨﹐一兩熬膏

右爲末﹐入安息香膏﹐搜和勻﹐一兩分作四十丸﹐以前金箔一半爲衣﹐人參湯化下一丸﹐一日二三服。但安息香性硬難化﹐倉卒難用﹐宜減半代煉蜜爲佳。

滋潤湯【《萬病回春》】治風中髒﹐二便閉濇﹐先服此﹐後以愈風湯調理。

當歸生地黃枳殼厚朴檳榔大黃麻仁杏仁各一錢羌活七分紅花酒焙﹐三分

右銼﹐作一貼﹐水煎服。

牛黃淸心丸【《古今醫鑑》】治卒中風﹐不省人事﹐痰涎壅塞﹐精神昏憒﹐言語蹇濇﹐口眼喎斜﹐手足不遂等證。

甘艸炒﹐五錢人參蒲黃神曲炒﹐各二錢半犀角二錢山藥七錢大豆黃卷炒肉桂阿膠炒﹐各一錢七分半白芍藥麥門冬黃芩當歸防風朱砂飛白朮各一錢半雄黃八分柴胡桔梗杏仁研白茯苓川芎各一錢二分半牛黃二錢二分羚羊角麝香龍腦各一錢白蘞漧薑炮﹐各七分半金箔百二十片大棗二十枚﹐蒸取肉研爲膏

右爲末﹐棗膏入煉蜜和勻﹐每一兩作十丸﹐以前金箔四十片爲衣。每取一丸﹐溫水化下。

牛黃金虎丹【《局方》】治急中風﹐不省﹐身彊口噤﹐鼻幹面黑﹐徧體壯熱﹐汗出如油﹐目瞪唇靑﹐心神迷悶﹐形體如醉﹐痰涎壅塞﹐胸喉中如拽鋸聲。

雄黃十五兩牛黃二錢半白礬枯天竺黃膽星各二兩五錢天雄炮﹐一兩二錢半膩粉龍腦各二錢

右爲末﹐煉蜜和勻﹐每一兩半分作十丸﹐金箔八十片爲衣。每一丸新汲水和灌之﹐扶坐使藥行﹐良久﹐以薄荷汁更和一丸灌之﹐立愈。如肥盛體虛﹐多涎有風﹐宜常以此藥隨身備急爲妙。

攝生飲【《萬病回春》】治卒中風不省﹐無熱者。

南星半夏各一錢半木香蒼朮細辛石菖蒲甘艸各一錢

右銼﹐作一貼﹐入姜七片﹐水煎服。

小省風湯治卒中風不省﹐有熱者。

防風南星各二錢半夏黃芩甘艸各一錢

右銼﹐作一貼﹐姜十片﹐水煎服﹐與導痰湯合煎服尢妙﹐可以散風豁痰降火。

奪命散【《古今醫鑑》﹐下同】治卒中風﹐涎潮气塞﹐口噤目瞪。

天南星甜葶藶半夏巴豆去殼不去油白芷各等分

右爲末﹐每半錢薑汁一呷﹐調下卽效。凡口噤藥不下者﹐宜用此。

開關散一名破棺散﹐治卒中風﹐目瞑口噤。

天南星末五分龍腦一字

右研和﹐以中指蘸藥末﹐揩齒一二十度﹐其口自開。每用半錢至一字。端午日合﹐尢佳。

烏藥順气散治一切癱瘓歷節。先服此疏通气道﹐後進風藥。

麻黃陳皮烏藥各一錢半川芎白芷白僵蠶枳殼桔梗各一錢漧薑五分甘艸三分

右銼﹐作一貼﹐入姜三片﹐棗二枚﹐水煎服。

八味順气散【《濟生方》】凡中風人﹐先服此藥順气﹐次進治風藥。

白朮白茯苓靑皮香白芷陳皮去白烏藥人參各一兩炙甘艸半兩

右爲細末﹐每服三錢﹐水一盞﹐煎七分﹐溫服。

通關散【《局方》】治卒中風不省﹐口噤气塞。

細辛皂角薄荷雄黃各一錢

右爲末﹐每少許入鼻中﹐有嚏可治﹐無嚏不可治。一方南星﹑半夏﹑皂角等分爲末﹐用如上法。

通頂散【《丹溪心法》﹐下同】治卒中風不省﹐吹鼻卽蘇。

藜蘆川芎細辛人參甘艸各四分石膏二錢

右爲末﹐每取一字吹入鼻中﹐卽提起頂中發卽蘇。有嚏可治﹐無嚏不可治。

﹝口畜﹞鼻通天散治前證。

川芎細辛藜蘆白芷防風薄荷皂角

右等分爲末﹐用如上法。

烏附丸【《澹寮方》】搜風順气。

川烏頭二十个香附子半斤﹐薑汁浸一宿﹐炒焙

右爲末﹐酒糊丸梧子大。每溫酒下十丸。肌體肥壯有風疾者﹐宜常服之。

烏荊丸【《局方》﹐下同】治諸風縱緩﹐言語蹇濇﹐徧身麻痛﹐皮膚瘙癢﹐痛風攣搐﹐頤頷不收者﹐服六七服卽瘥也。

川烏頭炮去皮臍﹐一兩荊芥穗二兩

右爲末﹐酢面丸梧子大。溫酒或熱水﹐每服二十丸。

碧霞丹凡中風﹑痰厥﹑癲癇﹑驚風﹐痰涎上壅﹐牙關緊急﹐上視搐搦﹐並主之。

石綠研九度﹐飛過﹐十兩烏頭尖附子尖蠍梢各七十个

右爲末﹐麵糊丸芡子大﹐每用一丸﹐薄荷汁半盞化下﹐更服溫酒半合﹐須臾吐出痰涎爲妙。

巴豆丸【《本事方》】治卒中風﹐痰塞垂死。

巴豆二枚﹐去皮膜白礬如拇指大一塊爲末

右二味﹐瓦上煆令豆焦赤爲度﹐蜜丸芡實大。每一丸綿裹﹐放患人口中近喉處﹐良久吐痰立愈。

羌活湯【《簡易方》】治中風偏廢。

生附子一个﹐去皮臍羌活烏藥各一兩

右﹝艸蹢﹞﹝艸躅﹞咀﹐每服四錢﹐生薑三片﹐水一盞煎七分服。

腎瀝湯【《得效方》﹐下同】治腎臟風﹐語音蹇喫。

羊腎一具生薑二兩﹐切磁石碎﹐一兩七錢﹐三味以水一斗﹐煮減半入後藥元參白芍藥白茯苓各一兩二錢半地骨皮五錢黃芪川芎五味子桂心當歸人參防風甘艸各一兩

並銼﹐再煮取二升﹐去滓﹐分三服。

正舌散治中風﹐舌彊語濇﹐神妙。

薄荷焙二兩赤茯苓一兩蠍梢二錢半

右爲末﹐每一二錢溫酒調下。《寶鑑》用茯神心一兩炒﹐名茯神散﹐治同。

轉舌膏【《醫學入門》】治中風﹐舌彊不語。

涼膈散加石菖蒲遠志

爲末﹐蜜丸彈子大﹐朱砂爲衣﹐每一丸薄荷湯化下。

解語丸海藏治中風﹐語言不正。

白附子石菖蒲遠志全蠍羌活天麻膽星白僵蠶

右等分爲末﹐蜜丸菉豆大。每五七十丸﹐姜湯吞下。

淸神解語湯【《古今醫鑑》】治中風﹐痰迷心竅﹐言語蹇濇﹐或不省人事。

南星半夏二味同白礬﹑生芋﹑皂角水浸三日﹐曬漧﹐各一錢當歸川芎白芍藥生地黃麥門冬遠志石菖蒲陳皮枳實烏藥白茯苓黃連防風羌活甘艸各五分

右銼﹐作一貼﹐入芋三片﹐竹茹一團﹐水煎﹐入童便﹑薑汁﹑竹瀝調服。

資壽解語湯【《醫學入門》】治風中心脾﹐舌彊不語。蓋心之別脈﹐系於舌本﹐脾之脈挾咽連舌本﹐散舌下﹐故也。

羚羊角桂皮各一錢羌活甘艸各七分半防風附子炮酸棗仁天麻各五分

右銼﹐作一貼﹐水煎﹐入竹瀝五匙﹐薑汁一匙﹐服。

活命金丹【《醫學綱目》】治中風髒神不淸。

辰砂四錢大黃一兩半桂心芒硝各一兩珍珠牛黃靑黛犀角屑薄荷各五錢麝香龍腦各二錢板藍根貫眾漧葛甘艸各七錢

右爲末﹐蜜水浸﹐蒸餅和勻﹐每兩作十丸﹐就濕以前朱砂二錢爲衣﹐再用金箔四十片爲衣﹐每服一丸。如療風毒﹐茶淸化下。臘月收合妙。

牛黃定志丸【《丹溪心法》﹐下同】治心臟中風﹐昏冒﹐精神不守﹐壓驚鎭心﹐化涎安神。

朱砂飛半夏姜制﹐各二兩雄黃飛天麻烏蛇肉甘艸各一兩琥珀七錢半牛黃麝香各二錢半全蠍白僵蠶炒白附子炮龍腦膽星各五錢

右爲末﹐蜜丸芡實大﹐每一丸以人參薄荷湯嚼下。

祛風至寶丹治風中髒﹐昏冒及風熱。

石膏一兩半川芎當歸各一兩二錢半防風白芍藥各七錢半白朮六錢半石膏黃芩桔梗熟地黃天麻人參羌活獨活各五錢梔子三錢連翹荊芥薄荷麻黃芒硝黃連大黃黃蘗細辛全蠍各二錢半甘艸一兩

右爲末﹐蜜丸彈子大﹐每一丸細嚼茶酒任下。此乃防風通聖散加味也。

淸陽湯【《東垣十書》】治中風﹐口眼喎斜﹐頰腮急緊。此胃中火盛﹐必汗不止﹐小便數。

升麻黃芪當歸各二錢葛根一錢半甘艸炙﹐一錢蘇木甘艸生﹐各五分酒黃蘗紅花桂枝各二分

右銼﹐作一貼﹐酒三盞﹐煎至一盞﹐三分溫服。秦艽升麻湯【《衛生寶鑑》】治風中手足陽明經﹐口眼喎斜。

秦艽升麻湯【《衛生寶鑑》】治風中手足陽明經﹐口眼喎斜。

升麻葛根白芍藥人參甘艸各一錢半秦艽白芷防風桂枝各七分

右銼﹐作一貼﹐入連根蔥白三莖﹐水煎服﹐食後。

牽正散【《丹溪心法》】治中風﹐口眼喎斜。

白附子白僵蠶全蠍並生用﹐各等分

右爲末﹐每一錢﹐熱酒調下。

理气祛風散【《古今醫鑑》】治中風﹐口眼喎斜。

羌活獨活靑皮陳皮枳谷桔梗南星半夏烏藥天麻川芎白芷防風荊芥穗白芍藥甘艸各六分

右銼﹐作一貼﹐入姜五片﹐水煎服。

淸痰順气湯【《萬病回春》】治風中經絡﹐口眼喎斜。

南星﹝艸舌﹞蔞仁荊芥穗貝母陳皮蒼朮官桂防風各一錢黃連黃芩並酒炒甘艸各六分

右銼﹐入姜三片﹐水煎﹐入木香﹑沈香末各五分﹐調服。

犀角升麻湯【《衛生寶鑑》】治中風﹐鼻額間痛﹐唇口﹑頰車﹑髮際皆痛﹐口不可開﹐左額頰上如糊急﹐手觸之則痛﹐此足陽明經受風毒﹐血凝滯而然。

犀角一錢半升麻一錢二分半甘艸五分防風羌活各一錢川芎白附子白芷黃芩各七分半

右銼﹐作一貼﹐水煎服﹐食後。

天仙膏【《得效方》】治卒中風﹐口眼喎斜。

南星大者一个艸烏大者一个白芨一錢白僵蠶七个

右爲末﹐生鱔魚血調成膏﹐敷喎處﹐覺正便洗去。

加減潤燥湯【《衛生寶鑑》】一名愈生潤燥湯。治左半身不遂﹐屬血虛與死血。

白芍藥酒炒﹐二錢當歸一錢二分川芎白茯苓白朮南星半夏天麻各一錢生地黃酒炒熟地黃薑汁炒陳皮鹽水洗川牛膝酒洗黃芩酒炒酸棗仁炒﹐各八分桃仁羌活防風薄桂各六分紅花酒洗甘艸炙﹐各四分黃蘗酒炒﹐三分

右銼﹐作一貼﹐水煎﹐入竹瀝﹑薑汁調服。

祛風除濕湯【《萬病回春》﹐下同】治右半身不遂﹐屬气虛與濕痰。

白朮一錢二分白茯苓當歸酒洗赤芍藥陳皮半夏蒼朮烏藥枳殼黃連酒炒黃芩酒炒羌活各一錢人參川芎桔梗防風各八分白芷七分甘艸炙五分

右銼﹐分二貼﹐入姜五片﹐水煎服。

加味大補湯治左右癱瘓﹐此血气大虛也。

黃芪蜜炙人參白朮白茯苓當歸酒洗川芎白芍藥熟地黃各七分烏藥木瓜牛膝酒洗杜仲酒炒防風羌活獨活薏苡仁各五分附子炮沈香木香肉桂甘艸各三分

右銼﹐作一貼﹐入姜三片﹐棗二枚﹐水煎服。

天臺散【《古今醫鑑》】治中風癱瘓疼痛。

烏藥陳皮麻黃川芎枳殼桔梗白芷白僵蠶漧薑防風羌活天麻當歸續斷威靈仙甘艸各六分乳香沒藥麝香各二分

右銼﹐作一貼﹐水煎﹐入乳﹑沒﹑麝三味細末調服。

全生虎骨散【《丹溪心法》﹐下同】治半身不遂﹐肌肉漧瘦﹐名曰偏枯。忌用發汗之劑﹐惟當潤筋去風。

當歸一兩半赤芍藥續斷白朮靑蒿虎骨各一兩烏蛇肉五錢

右爲末﹐每二錢﹐溫酒食後調下。骨中疼痛﹐加生地黃一兩。

舒筋保安散治左癱右瘓﹐筋脈拘攣﹐身體不遂﹐腳腿少力﹐幹濕腳气﹐及濕滯經絡﹐久不能去﹐宣導諸气。

木瓜五兩萆薢五靈脂牛膝酒浸續斷僵蠶炒烏藥松節白芍藥天麻黃芪威靈仙當歸防風虎骨酥炙﹐各一兩

右銼﹐以無灰酒一斗浸﹐封口﹐過二七日﹐取出焙漧爲細末。每服二錢﹐以藥酒調下。酒盡﹐米飲調下。

疏風順气湯【《醫學正傳》】治中風﹐半身不遂﹐或全體不能舉動。因元气虛弱﹐兼酒色之過﹐而更挾外邪也。

人參防風麻黃羌活升麻桔梗石膏黃芩荊芥穗天麻南星薄荷葛根芍藥杏仁當歸川芎白朮細辛皂角各五分

右銼﹐作一貼﹐入姜五片﹐水煎﹐更入竹瀝半盞服之﹐外以艾灸治風穴﹐得微汗而愈。

祕方【《萬病回春》﹐下同】治癱瘓如神。

熟牛骨內髓一碗煉熟蜜一斤﹐二味濾過﹐炒麵一斤榦薑末﹐三兩

拌勻如彈子大。日服三四丸﹐細嚼﹐溫酒下﹐大效。

加減導痰湯治中風痰盛﹐不能言語﹐熱者宜服。

南星半夏以皂角﹑白礬﹑生薑同煎湯﹐浸透炒幹白茯苓陳皮白朮桔梗枳殼各一錢甘艸三分黃連黃芩蔞仁人參當歸木香各五分

右銼﹐作一貼﹐入姜三片﹐水煎﹐入竹瀝﹑薑汁調服。

滌痰湯【《濟生方》】治中風﹐痰迷心竅﹐舌彊不能語。

半夏膽星並姜制﹐各二錢五分枳實橘紅茯苓各二錢石菖蒲人參各一錢竹茹甘艸各五分

右剉﹐作一貼﹐入姜﹐水煎服。此藥治中風不語﹐豁痰淸熱﹐利气補虛﹐可謂簡而當也。

大省風湯【《醫學入門》】治中風痰盛﹐喎斜不遂。

防風半夏各二錢川烏炮南星生木香白附子生甘艸各一錢全蠍三分

右銼﹐作一貼﹐入姜十片﹐水煎服。

沈香半夏湯【《資生方》】治中風痰盛﹐去痰醒脾﹐和气益心。

附子炮﹐一枚沈香研細熟附子各五分人參五錢半夏制﹐二錢南星炮﹐一錢

右爲細末﹐每三錢﹐水二盞﹐姜十片﹐煎一盞﹐空心服。

靑州白丸子治風痰湧盛﹐嘔吐涎沫﹐口眼喎斜﹐手足癱瘓﹐小兒驚風﹐及痰盛泄瀉。

白附子南星各二兩川烏去皮臍﹐五錢半夏水浸生衣﹐七錢

右四味並生用爲末﹐絹袋盛﹐水擺出粉﹐未盡﹐再擂擺﹐以盡爲度﹐貯磁盆﹐日暴夜露﹐春五﹑夏三﹑秋七﹑冬十日﹐曬漧﹐糯米糊丸菉豆大。每服二十丸﹐姜湯下。

加味靑州白丸子【《丹溪心法》】治中風壅塞﹐喎斜癱瘓。

白附子天南星半夏白僵蠶天麻全蠍各一兩川烏五錢

並生爲細末﹐薑汁麵糊和丸梧子大。姜湯吞下五七十丸﹐不拘時。

蠍麝白丸子【《得效方》】治中風﹐痰涎壅塞﹐一切風痰﹐他藥不能療者。

半夏七兩南星三兩白附子二兩川烏天麻防風各一兩全蠍五錢麝香半錢

右﹐並生爲末﹐薑汁糊和丸梧子大﹐姜湯下三五十丸。癱瘓風﹐溫酒下﹐日三服。數口後當有汗﹐便能舒展。經三五日﹐頻呵欠是應。

龍星丹【《丹溪心法》﹐下同】治風熱壅﹐痰涎盛﹐昏冒眩運。

膽星朱砂各三錢黃芩黃連各二錢全蠍防風薄荷各一錢片腦牛黃麝香各三字靑黛一錢

右爲末﹐蜜丸櫻桃大﹐別以朱砂爲衣﹐每一丸噙化咽下﹐不拘時。凡風病多是濕土生痰﹐痰生熱﹐熱生風。此方旣治風熱﹐又兼理痰。凡風熱痰無不治也。

蘇靑丸和气﹐卒散風痰。

靑州白丸子末三兩蘇合香丸末一兩

右和勻﹐薑汁糊和丸梧子大﹐淡姜湯下三四十丸。

防風通聖散治諸風熱﹐或中風不語﹐暴喑﹐語聲不出﹐熱極生風﹐爲舌彊口噤﹐筋惕肉瞤。

滑石一錢七分甘艸一錢二分石膏黃芩桔梗各七分防風川芎當歸赤芍藥大黃麻黃薄荷連翹芒硝各四分半荊芥白朮梔子各二分半

右銼﹐作一貼﹐入姜五片﹐水煎服。此方治熱風燥三者之總劑也。

史國公藥酒治中風日久﹐語言蹇濇﹐半身不遂﹐手足拘攣﹐不堪行步﹐痿痺不仁。

防風去蘆秦艽去蘆油松節虎脛骨酥炙鱉甲酢炙白朮炒﹐各二兩羌活萆薢晚蠶沙炒當歸酒洗去土川牛膝去蘆杜仲去皮﹐薑汁炒去絲﹐各三兩蒼耳子四兩枸杞子五兩幹茄根去土﹐八兩

右爲粗末﹐絹袋盛﹐浸無灰酒三十斤﹐煮熟﹐退火毒服。每日數次﹐常令醺醺不斷。

人參羌活散【《得效方》】治中風﹐痰盛煩熱。

羌活獨活前胡人參防風天麻薄荷川芎黃芩枳殼桔梗赤茯苓蔓荊子甘艸各七分

右銼﹐作一貼﹐入姜三片﹐桑白皮七寸﹐同煎服。

勻气散一名順風勻气散。治中風﹐气虛不遂。

白朮二錢烏藥一錢半人參天麻各一錢沈香靑皮白芷木瓜紫蘇甘艸各五分

右銼﹐作一貼﹐姜二片﹐水煎服。

換骨丹【《醫學入門》】治中風﹐喎斜癱瘓。及暗風風癇。

蒼朮槐實桑白皮川芎白芷威靈仙人參防風何首烏蔓荊子各一兩苦參五味子木香各五錢龍腦麝香各五分

右爲末﹐以麻黃煎膏﹐和搗萬杵﹐每一兩分作十丸﹐朱砂爲衣。每取一丸﹐磨溫酒半盞﹐以物合定﹐不透气﹐食後臨臥﹐一呷咽之﹐衣覆取汗卽差。歌曰﹕我有換骨丹﹐傳之極幽祕。疏開病者心﹐扶起衰翁臂。气壯卽延年﹐神淸目不睡﹐南山張仙翁。三百八十歲。槐皮芎朮芷﹐仙人防首蔓。十件各停勻﹐苦味香減半。龍麝卽少許﹐朱砂作衣纏﹐麻黃煎膏丸。大小如指彈。修合在深房﹐勿令陰人見。夜臥服一粒﹐徧身汗津滿。萬病自消除﹐神仙爲侶伴。

定風餅子【《本事方》】治中風﹐面喎鼻淵﹐痰厥頭痛﹐眩運嘔吐。

天麻川烏南星半夏白姜川芎白茯苓甘艸生

右等分爲末﹐薑汁和丸芡實大﹐作餅子﹐朱砂爲衣﹐每一餅細嚼姜湯下。預防風疾﹐爽慧神志。

通气驅風湯【《得效方》】一名驅風通气散。治中風﹐口眼喎斜﹐半身不遂﹐痰涎壅盛﹐語言蹇濇﹐行步艱難﹐精神不爽。

烏藥一錢半川芎白芷桔梗陳皮白朮甘艸各一錢麻黃枳谷人參各五分

右銼﹐作一貼﹐入姜三片﹐棗二枚﹐水煎服。

祕傳順气散【《古代醫鑑》】治中風﹐喎斜癱瘓﹐一切風疾。

靑皮陳皮枳殼桔梗烏藥人參白朮半夏川芎白芷細辛麻黃防風漧姜白茯苓白僵蠶甘艸各六分

右銼﹐作一貼﹐入姜五片﹐水煎服。

木香保命丹治中風一切諸證。

木香白附子生桂皮杜仲厚朴槁本獨活羌活海桐皮白芷甘菊山藥白花蛇酒炒全蠍炒威靈仙酒洗蔓荊子天麻當歸虎骨酒浸酥炙天南星漿水煮防風牛膝酒浸甘艸酥炙赤箭各五錢朱砂七錢半麝香一錢半

右爲末﹐蜜丸彈子大﹐畱前殊砂一半爲衣。每一丸細嚼﹐溫酒送下。

禦風丹【《醫學入門》】治中風﹐口眼喎斜﹐半身不遂﹐神昏語濇。

防風香白芷麻黃去節﹐各一兩半幹生薑甘艸各七錢半川芎白芍藥桔梗細辛白僵蠶羌活南星各五錢

右爲末﹐蜜丸彈子大﹐朱砂二錢半爲衣。每一丸﹐熱酒化下。

烏龍丹【《直指方》】治中風﹐口眼喎斜﹐手足嚲曳﹐言語蹇濇﹐神驗。

川烏生﹐去皮臍五靈脂各二兩﹐共爲末龍腦麝香各五分

右和勻﹐滴水丸如彈子大。每一丸先以薑汁研化﹐次日暖酒調服﹐一日兩服。五七丸便覺手移足步﹐十丸可以自梳頭。

一粒金丹【《得效方》】治一切諸風。

川烏炮附子炮白附子炮﹐各一兩白僵蠶白蒺藜炒五靈脂白礬枯過沒藥各五錢朱砂細墨磨化麝香各二錢半

右爲末﹐以墨汁和勻﹐每兩作六丸﹐金箔爲衣﹐每一丸薑汁和酒半盞﹐溫熱調服﹐更飲一二升﹐以助藥力﹐覆衣汗出爲效。

鐵彈丸【《局方》】治中風﹐喎斜癱瘓﹐涎潮語濇﹐筋攣骨痛﹐應是風疾﹐無不治之。

五靈脂川烏炮﹐各一兩乳香沒藥各五錢麝香一錢

右爲末﹐滴水和丸彈子大﹐每一丸薄荷酒化下。

辟巽錠子【《丹溪心法》】治一切諸風﹐及破傷風﹐小兒急慢驚風疾。

朱砂一兩膽星二錢防風川烏天麻川芎白芷人參薄荷木香白朮茯神各五錢麝香二錢牛黃龍腦漧薑白附子各三錢全蠍二十个生僵蠶三七个﹐生

右爲細末﹐用麻黃一斤﹐甘艸八兩﹐蜂蜜二兩﹐煎作膏子﹐入藥末和勻﹐一兩作十錠﹐金箔爲衣﹐每一錠溫酒化下。

又方【《千金方》﹐下同】治中風不能言﹐四肢垂曳﹐皮肉痛癢不知。

獨活麻黃各二兩芎藭防風當歸葛根生薑桂心茯苓附子細辛甘艸各一兩

右十二味﹝口父﹞咀﹐以水一斗二升﹐煮取四升﹐分五服﹐老少半之。若初得病﹐便自大汗者﹐減麻黃﹔不汗者﹐依方。上气者﹐如吳茱萸二兩﹐厚朴一兩﹔漧嘔者﹐倍加附子一兩﹔啘者﹐加橘皮二兩﹔若胸中吸吸少气者﹐加大棗十二枚﹔心下驚悸者﹐加茯苓一兩﹔若熱者﹐可除生薑﹐加葛根。初得風未須加減﹐便且作三劑﹐停四五日已後﹐更視病虛實﹐行湯或鍼或灸。

西州續命湯治中風﹑風痱入髒﹐身體不知自收﹐口不能言﹐冒昧不識人﹐拘急背痛﹐不得轉側。

麻黃六兩石膏四兩桂心二兩甘艸芎藭漧薑黃芩當歸各一兩杏仁三十枚

右九味﹝口父﹞咀﹐以水一斗二升﹐煮取麻黃﹐再沸掠去上沫﹐後下諸藥﹐煮取四升。初服一升﹐猶能自覺者﹐勿熟眠臥﹐可厚覆﹐小汗出已﹐漸減衣﹐勿復大覆﹐可熟眠矣。前服不汗者﹐後復服一升﹐汗後稍稍五合一服。安穩乃服﹐勿頓服也。汗出則愈﹐勿復服。飲食如常﹐無禁忌﹐勿見風。凡服此湯不下者﹐人口噓其背﹐湯則下過矣。病人先患冷汗者﹐不可服此湯。若虛羸人﹐但當稍與五合爲佳。古今圖書集成醫部全錄卷二百二十三

風門

方

加味牛黃散治心臟中風﹐恍惚恐懼悶亂﹐不得睡臥﹐志意不定﹐語言錯亂﹐並皆治之。

牛黃龍齒麝香俱另研防風羚羊角屑犀角屑獨活人參茯神升麻甘艸炙白蘚皮天麻遠志天竺黃各一錢半﹐另研朱砂水飛鐵粉另研麥門冬各半兩

右爲細末﹐研勻﹐每二錢煎麥冬湯調下﹐不拘時服。

遠志湯治心經受病﹐多汗惡風﹐善怒﹐口不能言﹐其狀但得偃臥﹐不可傾側﹐悶亂冒絕﹐汗出﹐風中於心也。唇色正赤﹐尙猶可治﹐急灸心腧百壯。或靑黃不定﹐面色﹝目亭﹞﹝目亭﹞﹐戰栗動者﹐不可治。

遠志二錢半人參細辛石菖蒲羌活麻黃去根﹐各半兩赤芍藥白朮各一兩

右爲細末﹐每服二錢﹐煎小麥湯調下﹐不拘時﹐日服二次。

犀角丸治心臟中風﹐語言顚倒﹐神思錯亂﹐頭面心胸煩熱﹐或時舌彊語濇﹐驚悸不安﹐並皆治之。

犀角屑羚羊角屑防風遠志羌活沙參茯神升麻天麻天門冬葳蕤元參各七錢半牛黃以下俱另研細麝香各二錢半龍齒鐵粉朱砂飛各一兩金箔銀箔各五十片

右爲細末﹐研勻﹐煉蜜和搗五七百下﹐丸如梧桐子大。每服五十丸﹐不拘時﹐以薄荷湯送下。

朱砂丸治心臟中風﹐手足驚掣﹐心神狂亂﹐恍惚煩悶﹐言語蹇濇。

朱砂水飛犀角屑羚羊角屑人參茯神遠志龍齒研各一兩黃芩防風漢防己秦艽天麻升麻各七錢鉛霜另研半錢麥門冬鐵粉另研﹐各一兩半

右爲細末﹐入研藥勻﹐煉蜜和搗三四百下﹐丸如梧桐子大。每服二十丸﹐粳米湯送下﹐不拘時服。

石斛酒治心臟中風﹐下注腰腳﹐除頭面遊風﹐兼補損。

石斛四兩黃芪人參防風各一兩半朱砂水飛杜仲炒去絲牛膝酒浸五味子茯苓山萸山藥萆薢各二兩細辛一兩天門冬生薑各三兩薏苡仁枸杞子各半升

右爲﹝口父﹞咀﹐並入朱砂末﹐酒五斗﹐用稀絹袋裝藥﹐浸三日三夜後﹐溫熱酒隨量飲之﹐不斷絕﹐不拘時候。

白朮湯治脾經受病﹐多汗惡風﹐身體怠惰﹐四肢不動﹐不能飲食﹐口角兩邊黃者可治。其狀但踞而腹滿﹐通身黃色﹐口吐咸水﹐風中於脾也﹐急灸脾腧百壯。目下及手足靑者﹐不可治。

白朮厚朴姜制防風各二錢白蘚皮附子炮去皮臍橘紅五加皮各一錢

右作一服﹐水二鍾﹐生薑五片﹐煎至一鍾﹐不拘時服。

細辛散治脾臟中風﹐肉熱﹐肌膚淫淫如虫行﹐或腠理開﹐汗大泄﹐脾肉色不澤﹐唇鼻黃色。

細辛白朮獨活肉桂附子炮去皮臍防風各一錢厚朴姜制麻黃去節﹐各二錢枳實麩炒甘艸各半錢

右作一服﹐水二鍾﹐生薑五片﹐煎至一鍾﹐不拘時服。

羚羊角丸治脾臟中風﹐口面偏邪﹐語蹇虛煩﹐手足腰腳不隨。

羚羊角防風漢防己白芍藥白茯苓獨活麥門冬酸棗仁炒杏仁湯浸﹐去皮尖﹑雙仁﹐麩炒微黃﹐各七錢半檳榔人參薏苡仁附子炮去皮臍熟地黃各一兩川芎桂心柏子仁當歸微炒﹐各半兩

右爲細末﹐煉蜜和搗二三百下﹐丸如梧桐子大。每服五十丸﹐空心及晚食前溫酒下。忌雞豬肉粘滑之物。

五味子湯治肺經受病﹐多汗惡風﹐時咳短气﹐晝瘥夜甚。其狀偃臥胸滿﹐息促冒悶﹐風中於肺也。其鼻兩邊下至於口﹐上至於眉﹐白色﹐急灸肺腧百壯。若色黃﹐其肺已傷﹐化而爲血﹐不可治也。若妄撮空指地﹐循衣摸牀﹐如此數日必死矣。

五味子杏仁去皮﹑尖炒桂心各一錢防風甘艸炙赤芍藥川芎各二錢川椒三分

右作一服﹐水二鍾﹐煎一鍾﹐不拘時服。

獨活散治肺臟中風﹐頭痛項彊背痛﹐鼻干心悶﹐語聲不出﹐胸中少气﹐四肢無力疼痛。

獨活細辛甘菊花麻黃去節五味子附子炮去皮臍白芷赤茯苓肉桂白朮川芎紫菀茸桑白皮各一錢甘艸炙﹐半錢杏仁麩炒﹐去皮﹑尖防風各一錢

右作一服﹐水二鍾﹐煎一鍾﹐不拘時服。

獨活散治腎臟中風﹐腰脊疼痛﹐不得俯仰﹐兩腳冷痺﹐緩弱不隨﹐頭昏耳聾﹐語言渾濁﹐四肢沈重。

獨活附子炮去皮臍當歸天麻防風桂心各一錢川芎甘菊花黃芪丹參枳殼麩炒山茱萸牛膝酒浸萆薢酒浸甘艸炙細辛菖蒲白朮各半錢

右作一服﹐水二鍾﹐生薑五片﹐煎至一鍾﹐不拘時服。

天雄散治腎臟風邪所傷﹐語言蹇濇﹐腰脊不可轉側﹐腳膝軟弱疼痺﹐頭旋耳鳴﹐身體沈重無力。

天雄炮裂﹐去皮臍麻黃去節枳殼麩炒桂心各六分石龍芮人參防風獨活茯神杜仲炒萆薢酒浸羌活當歸炒丹參五味子牛膝酒浸細辛各一錢

右作一服﹐水二鍾﹐生薑五片﹐煎至一鍾﹐不拘時服。

天麻丸治腎臟气虛﹐風邪所中腰腳緩弱無力﹐視聽不聰﹐腰脊酸疼﹐臍腹虛冷﹐顏色不澤﹐志意昏沈。

天麻石斛肉蓯蓉酒浸﹐去粗皮炙﹐各一兩半菖蒲附子炮去皮臍巴戟酒浸萆薢酒浸天雄炮去皮臍牛膝酒浸當歸炒肉桂杜仲炒去絲獨活丹參蛜﹝虫祁﹞微炒﹐各一兩鹿茸酥炙磁石各二兩﹐炒研水飛

右爲細末﹐煉蜜和搗三五百下﹐丸如梧桐子大。每服二十丸﹐空心及食前溫酒送下。

狗脊丸治腎臟風虛﹐毒气上攻﹐下注腿膝﹐腳气腫痛。

狗脊萆薢酒浸防風肉蓯蓉酒浸﹐去鱗川烏頭炮去皮臍牛膝酒浸破故紙炒巴戟天酒浸去心胡盧巴炒甜瓜子炒威靈仙沒藥另研﹐去油當歸身各一兩自然銅四兩﹐火煆酢淬七徧﹐研極細

右爲細末﹐酒糊爲丸如梧桐子大。每服二十丸﹐加至三十丸﹐食前用溫酒送下﹐日服二次。

黃芪丸治腎臟風毒﹐上攻下注﹐麻痺腫痛﹐少气無力。

黃芪川椒炒茴香炒川烏去皮臍防風川楝子去皮子炒白蒺藜炒狼毒地龍炒黑附子去皮臍炮赤小豆各等分

右爲細末﹐酒糊爲丸如梧桐子大。每服二十丸﹐加至四十丸﹐食前溫酒送下﹐日進二服。

萬靈丸治腎臟虛寒﹐耳鳴腰痛﹐筋骨酸疼。

艸烏去皮臍銼﹐鹽炒細辛地龍炒防風黃芪海桐皮骨碎補蒼朮米泔浸白附子炮去皮巨勝子赤芍藥川烏頭炮去皮臍五靈脂山茵陳各一兩黑狗脊何首烏蔓荊子靑皮牛膝酒浸禦米子炒﹐各二錢紫荊花三錢黑牽牛半兩爲末

右爲細末﹐酒糊丸如梧桐子大。每服十丸至二十丸﹐空心溫酒送下。

仙傳黑虎丹治男婦血气虛弱﹐筋骨枯槁﹐外邪乘虛傳入經絡﹐或濕痰流注足脛﹐手足麻木﹐腰腿疼痛﹐久成偏枯﹐左癱右瘓﹐口眼歪斜﹐諸痰火濕熱有餘之證。

蒼朮米泔水浸二宿﹐去皮生薑洗淨擂碎艸烏洗淨去皮﹐切片﹐各一斤蔥半斤﹐全用搗碎

右四味和一處﹐拌勻腌之﹐春五﹑夏三﹑秋七﹑冬十日﹐每日一番拌勻﹐候日數足曬漧。

五靈脂洗淨乳香另研沒藥另研﹐各五錢穿山甲酥炙﹐二兩自然銅火煆﹐酢淬七次

右﹐同前藥爲末﹐用好酢糊爲丸如桐子大。每服三十丸﹐空心熱酒送下﹐間日服尢妙。

不換金丹治風勢客於上焦﹐口眼喎斜。

荊芥穗白僵蠶甘艸防風各一兩天麻川烏頭生白附子生細辛蠍梢炒去毒羌活川芎藿香各半兩薄荷三兩

右爲細末﹐蜜丸彈子大﹐每服一丸﹐細嚼茶酒下。如左喎﹐再以此塗於右﹐右喎塗左。

三蚣散治諸風口眼喎斜。

蜈蚣三條﹐一條用蜜炙﹐一條酒浸﹐一條紙糊煨熟南星三个﹐每个作四塊﹐制同蜈蚣法白芷半兩

右爲末﹐入麝香少許﹐熱酒調一錢﹐食後服。

天麻丸易老治諸風肢體麻木﹐手足不遂等證。

杜仲七兩天麻牛膝二味俱酒浸三日﹐焙乾元參萆薢各六兩羌活十兩附子炮﹐一兩當歸二十兩生地一斤

愈風丹與此方大同﹐但愈風無附子﹐加肉桂三兩﹐加地黃一斤﹐其餘兩分品數俱同。

千金保命丹治諸風瘓瘲﹐不能言語﹐心忪健忘﹐恍惚來去﹐頭目眩運﹐胸中煩郁﹐痰涎壅塞﹐抑气攻心﹐精神昏憒。

朱砂南星僵蠶炒犀角鎊麥冬枳殼地骨皮神曲茯神遠志人參柴胡毫車天竺黃防風甘艸桔梗白朮升麻各一兩珍珠二錢麻黃去節天麻白附子炮雄黃龍腦膽礬蟬退各半兩琥珀牛黃各三錢黃芩荊芥各二兩金箔一百片牙硝四錢腦子麝香各少許

右爲細末﹐煉蜜爲丸彈子大。每服一丸﹐薄荷湯化下﹐不拘時候。忌豬﹑羊﹑蝦﹑核桃﹑動气之物﹐及豬羊血。更加大川烏炮去皮臍﹑姜制半夏﹑白芷﹑川芎﹑豬牙皂角各一兩﹐和前藥丸服尢妙。

酒浸仙藥方凡患風病﹐四肢不舉﹐服之三日﹐舉手梳頭﹐七日漸舒﹐十日行步﹐半月徧身依舊﹐覺得輕健﹐眼目更明﹐大有神效。

甘菊花防風羌活杜仲牡蠣﹝艸舌﹞蔞根丹皮紫菀菖蒲人參白蒺藜牛蒡子枸杞子各半兩白花蛇肉桔梗白朮山茱萸白茯苓遠志晚蠶砂官桂牛膝各二錢半牛蒡子根虎脛骨榦姜熟地柏子仁蛇牀子萆薢天雄炮去皮狗脊去毛焙附子肉蓯蓉菟絲子續斷芍藥石斛各三錢

右﹐並擇揀眞正地道爲粗末﹐用新絹袋盛藥﹐用新小甕一个放藥在內﹐以無灰酒二鬥將藥浸之﹐密封其口﹐春夏浸二七﹑秋冬浸三七開甕﹐早中晚三時﹐令病人自取冷酒三杯服之﹐久病不過一月﹐近者十日見效。不問男婦小兒﹐骨節疼痛﹐四肢浮腫﹐眼目生花﹐半身不遂﹐語言蹇濇﹐口眼歪斜﹐中風失音﹐並皆治之。

起死方歌治一切中風﹑中气﹑中痰﹐卒暴死證。

暴死南星半夏葛﹐木香蒼朮細辛甘。姜煎一劑調蘇合﹐全蠍加時可散痰。先用半星辛角末﹐鼻中吹入嚏聲還。卽將前藥頻頻灌﹐口噤烏梅肉最良。將來共搗辛星末﹐中指揩牙口自張。記取此歌能濟世﹐何愁死去不回陽。

大續命散治八風十二痺﹐偏枯不仁﹐手足拘急﹐疼痛不得伸屈﹐頭眩不能自舉﹐起止顚倒﹐或臥苦驚﹐如墮地狀﹐盜汗﹐臨事不起﹐婦人帶下無子﹐風入五臟﹐甚者恐怖﹐見鬼來收攝﹐或與鬼神交通﹐悲愁哭泣﹐忽忽欲走。

麻黃烏頭防風桂心甘艸蜀椒杏仁石膏人參芍藥當歸﹝艸閭﹞茹黃芩茯苓漧薑各一兩

右十五味﹐治下篩﹐以酒服方寸匕﹐日再﹐後加﹐以知爲度。《千金翼》有芎藭﹐無﹝艸閭﹞茹。

大八風湯治毒風﹐頑痺嚲曳﹐手足不遂﹐身體偏枯﹐或毒弱不仁﹐或風入五臟﹐恍惚多語﹐喜忘﹐有時恐怖﹐或肢節疼痛﹐頭眩煩悶﹐或腰脊彊直﹐不得俯仰﹐腹滿不食﹐咳嗽﹐或始遇病時﹐卒倒悶絕﹐卽不能語﹐便失喑﹐半身不遂﹐不仁沈重﹐皆由體虛恃少﹐不避風冷所致。

當歸二兩半五味子升麻各一兩半烏頭黃芩芍藥遠志獨活防風芎藭麻黃秦艽石斛人參茯苓石膏黃芪紫菀各一兩杏仁四十枚甘艸桂心漧薑各二兩大豆一升

右二十三味﹝口父﹞咀﹐以水一斗三升﹐酒二升合煮﹐取四升。彊人分四服﹐羸人分六服。《千金翼》﹕大豆二合。

八風散治八風十二痺﹐猥退﹐半身不遂﹐歷節疼痛﹐肌肉枯焦﹐皮膚瞤動﹐或筋緩急痛﹐不在一處﹐卒起目眩﹐失心恍惚﹐妄言倒錯﹐身上﹝疒咅﹞﹝疒畾﹞﹐面上起泡﹐或黃汁出﹐更相染漬﹐或燥或濕﹐顏色乍赤乍白﹐或靑或黑﹐角弓反張﹐乍寒乍熱。

麻黃白朮各一斤羌活二斤附子三十枚大黃半斤﹝艸舌﹞蔞根甘艸芍藥天門冬石膏欒荊天雄防風白芷各一兩山茱萸食茱萸﹝艸蹢﹞﹝艸躅﹞各五升茵蕷十四兩黃芩一斤五兩細辛漧薑桂心各五兩雄黃朱砂丹參各六兩

右二十五味﹐治下篩﹐酒服方寸匕﹐初日一服﹐三十日後﹐日再。五十日知﹐百日瘥﹐一年平復。長服不已﹐佳。先食服。

小八風散治迷惑如醉﹐狂言妄語﹐驚悸恐布﹐恍惚見鬼﹐喜怒悲憂﹐煩滿顚倒﹐悒悒短气不得語﹐語則失妄﹐成心痛徹背﹐不嗜飲食﹐惡風不得去帷帳﹐時復疼熱﹐惡聞人聲﹐不知痛癢﹐身悉振搖﹐汗出猥退﹐頭重浮腫﹐爪不知痛﹐頸項彊直﹐口面喎戾﹐四肢不隨﹐不仁﹐偏枯攣掣﹐不得屈伸﹐悉主之。

天雄當歸人參各五分附子天門冬防風蜀椒獨活各四分烏頭秦艽白朮細辛漧薑各三分麻黃山茱萸五味子桔梗白芷柴胡莽艸各二分

右二十味﹐治下篩﹐合相得﹐酒服半方寸匕﹐漸至一匕﹐日三服﹐以身中覺如鍼刺狀﹐則藥行也。

烏頭湯治八風五屍﹐惡气遊走胸心﹐流出四肢﹐來往不住﹐短气欲死。

烏頭芍藥漧薑桂心細辛漧地黃當歸吳茱萸甘艸各二兩

右九味﹝口父﹞咀﹐以水七升﹐煮取二升半﹐分三服。

大防風湯治中風﹐發熱無汗﹐肢節煩﹐腹急痛﹐大小便不利。

防風當歸麻黃白朮甘艸各十八銖黃芩三十銖地黃山萸茯苓附子各一兩

右十味﹝口父﹞咀﹐以水九升﹐煮取二升半﹐一服七合。大小便不利﹐加大黃﹑人參各十八銖﹐大棗三十枚﹐生薑三兩﹐煮取三升﹐分三服。深師加天門冬一兩。

獨活酒治八風十二痺。

獨活石楠各四兩防風三兩附子烏頭天雄茵蕷各二兩

右七味﹝口父﹞咀﹐以酒二斗漬七日﹐每服半合﹐日三﹐以知爲度。

星附散治中風𨿽能言﹐口不喎斜﹐手足嚲曳。

南星姜制半夏姜制人參黑附子去皮臍白附子白茯苓川烏去皮臍白僵蠶炒沒藥各等分

右﹝口父﹞咀﹐每服五錢﹐水酒各一盞煎八分﹐熱服﹐並進﹐得汗爲度。

金牙酒療積年八風五疰﹐舉身嚲曳﹐行步跛躃﹐不能收持。

金牙碎如米粒﹐小絹袋盛熟地黃蒴藋根地膚子無子用莖葉﹔一方用蛇牀子附子防風細辛莽艸各四兩川椒四合羌活一斤﹔一方用獨活

右十味﹝口父﹞咀﹐盛以絹袋﹐用酒四鬥於磁器中浸﹐封固勿令泄气﹐春夏三四宿﹑秋冬六七宿酒成﹐去滓﹐日服一合﹐常令酒气相接不盡﹐一料﹐病無不愈。

胃風湯

白芷一錢二分升麻二錢葛根蒼朮蔓荊子當歸各一錢甘艸炙柴胡羌活槁本黃蘗艸豆蔻麻黃不去節﹐各五分

水二鍾﹐姜三片﹐棗二枚﹐煎八分﹐溫服。

秦艽湯服此藥﹐去其風邪。

秦艽芍藥柴胡各一錢七分黃芩炒防風各一錢二分甘艸炙﹐一錢三分人參半夏各一錢一分

右分二貼﹐每貼水二盞﹐姜三片﹐煎八分﹐食遠服。

三黃湯《集驗方》治中風手足拘攣﹐百節疼痛﹐煩熱心亂﹐惡寒﹐不進飲食﹔兼治賊風猥退風﹐半身不遂﹐失音不語。

麻黃獨活各一兩黃芪半兩黃芩七錢半

右﹝口父﹞咀﹐每服四錢﹐水一盞半﹐煎至七分﹐去滓溫服﹐不拘時候﹐取汗爲效。

地黃湯治中風﹐四肢拘攣。

地黃甘艸炙麻黃去節﹐各一兩

右爲﹝口父﹞咀﹐用酒三升﹐水七升﹐煎至四升去滓﹐分作八服﹐不拘時﹐日進二服。

木瓜散治中風虛極﹐筋脈攣急﹐手足拘攣﹐屈伸短縮﹐腹中疼痛﹐手足爪甲疼痛﹐腳轉筋﹐甚則舌捲囊縮﹐面色蒼﹐唇靑白﹐不思飲食。

木瓜虎脛骨酢炙五加皮當歸桑寄生酸棗仁炒人參柏子仁黃芪炙﹐各一兩甘艸炙﹐半兩

右爲﹝口父﹞咀﹐每服四錢﹐水一盞半﹐生薑五片﹐煎至七分﹐去滓溫服﹐不拘時。

三聖散一名舒筋散。大治手足拘攣﹐口眼喎斜﹐左癱右瘓﹐骨節酸疼﹐腳弱無力﹐行步不正﹐一切風疾。

當歸肉桂延胡索

右等分﹐爲細末﹐每服二錢﹐空心臨臥溫酒調下﹐日進三服。惟孕婦不可服。

酸棗仁丸治風毒流注﹐四肢筋脈拘攣疼痛﹐少得睡臥。

熟地黃二兩酸棗仁羚羊角屑晚蠶沙炒防風檳榔各一兩半附子炮去皮臍槁本柏子仁羌活赤芍藥各一兩

右爲細末﹐煉蜜和搗二三百下﹐丸桐子大。每服三十丸﹐溫酒送下﹐不拘時﹐日進二服。

百倍丸治男女中風﹐腰膝疼痛﹐筋脈拘攣﹐行步艱難。

敗龜板酢炙虎骨肉蓯蓉酒浸牛膝酒浸木鱉子去殼乳香沒藥俱另研破故紙炒骨碎補去毛自然銅酢淬﹐各等分

右爲細末﹐酒煮麵糊和丸。如梧桐子大。每服四五十丸﹐空心溫酒送下﹐日進二服。

續斷丹治中風寒濕﹐筋攣骨痛。

續斷萆薢酒浸牛膝酒浸杜仲炒去絲幹木瓜各二兩

右爲細末﹐以煉蜜和丸。每兩作四丸﹐每服二丸﹐細嚼溫酒下﹐不拘時。

羚羊角散治肝風﹐筋脈拘攣﹐四肢疼痛。

羚羊角屑一兩甘艸炙梔子仁各半兩升麻防風酸棗仁桑白皮羌活各七錢半

右﹝口父﹞咀﹐每服三錢﹐水一中盞﹐入生薑五片﹐煎至六分﹐去滓溫服﹐不拘時。忌熱面﹑豬肉﹑大蒜。

酸棗仁散治肝風﹐筋脈拘攣﹐四肢疼痛﹐心神煩悶﹐睡臥不得。

酸棗仁一兩桑白皮芎藭菊花甘艸炙枳殼羚羊角屑﹐各半兩羌活防風各七錢半

右﹝口父﹞咀﹐每服三錢﹐水一中盞﹐生薑五片﹐煎至六分﹐去滓溫服﹐不拘時。

防風散治肝風﹐筋脈拘攣﹐四肢疼痛﹐心膈痰壅﹐不思飲食。

防風麻黃去節﹐各一兩赤茯苓薏苡仁麥冬牛膝酒浸羚羊角屑犀角屑﹐各一兩半夏白朮芎藭人參當歸大黃炙甘艸各半兩杏仁麩炒去皮尖﹐各七錢半

右﹝口父﹞咀﹐每服五錢﹐水一中盞﹐生薑五片﹐同煎至六分﹐去滓溫服﹐不拘時候。

雷丸【《集驗方》】治癱瘓頑風﹐骨節疼痛﹐下元虛冷﹐諸風痔漏下血﹐一切風瘡。

艸烏川烏兩頭尖各三錢硫黃麝香丁香各一錢木鱉子五个

右爲末﹐以熟蘄艾揉軟﹐合成一處﹐用鈔紙包裹﹐燒燻痛處。

世傳白花蛇酒【《瀕湖集簡方》】治諸風﹐無論新久﹐手足緩弱﹐口眼喎斜﹐語言蹇濇﹐或筋脈攣急﹐肌肉頑痺﹐皮膚燥癢﹐骨節疼痛﹐或生惡瘡疥癩等疾。

白花蛇一條﹐酒洗淨﹐頭尾各去三寸﹐酒浸去骨刺﹐淨肉一兩全蠍炒當歸防風羌活各一錢獨活白芷天麻赤芍甘艸升麻各五錢

右銼碎﹐以絹袋盛貯﹐用糯米二斗蒸熟﹐如常造酒﹐以袋置缸中﹐待成取酒同袋密封﹐煮熟﹐置陰地七日出毒﹐每溫飲數杯﹐常令相續。

瑞竹堂白花蛇酒經驗方治諸風癘癬。

白花蛇一條﹐酒潤﹐去皮骨取肉﹐絹袋盛之﹐蒸糯米一斗﹐安曲於缸底﹐置蛇於曲上﹐以飯安蛇上﹐用物密蓋﹐三七日取酒

右以蛇曬榦爲末﹐每服三五分﹐溫酒下。仍以濁酒並糟作餅食之﹐尢佳。

瀕湖白花蛇酒【《集簡方》】治中風傷濕﹐半身不遂﹐口眼喎斜﹐膚肉﹝疒帬﹞痺﹐骨節疼痛﹐及年久疥癬惡瘡風癩諸證。

白花蛇一條﹐取龍頭虎口﹐黑質白花﹐尾有佛指甲﹐目光不陷者爲眞﹐以酒洗潤透去骨刺﹐取肉四兩防風一兩羌活當歸身眞天麻眞秦艽五加皮各二兩

右各銼﹐以生絹袋盛之﹐入金華酒壇內﹐懸胎安置﹐入糯米生酒醅五壺浸袋﹐篛葉密封﹐安壇於大鍋內﹐水煮一日﹐取起埋陰地﹐七日取出。每飲一二杯﹐仍以滓日榦碾末﹐酒糊丸﹐梧子大﹐每服五十丸﹐用煮酒吞下。切忌見風犯欲﹐及魚﹑羊﹑鵝﹑面﹑發風物。

二陳湯治痰飲嘔惡﹐風寒咳嗽﹐或頭眩心悸﹐或中脘不快﹐或因生冷﹐或飲酒過多﹐脾胃不和等證。

陳皮半夏﹐制﹐各三錢茯苓二錢炙甘艸一錢

水二鍾﹐姜三五片﹐棗一枚﹐煎八分﹐食遠服。

稀涎散吐頑痰。

牙皂炙去皮弦﹐一錢藜蘆五分

右爲細末﹐每服五分或一二錢﹐漿水調下。牙關不開者﹐灌之。

獨聖散吐積蓄痰涎。

甜瓜蒂不拘多少﹐微炒

右爲細末﹐每服一二錢﹐虀汁調服。脇痛加全蠍﹐頭痛加郁金﹐煮服吐之。

茶調散吐除痰積。

瓜蒂二錢好茶一錢

右爲末﹐每服二錢﹐虀汁調服。

白花蛇膏【《雞峯備急方》】治榮衛不和﹐陽少陰多﹐手足舉動不快。

白花蛇酒煮﹐去皮骨﹐瓦焙﹐取肉一兩天麻狗脊各二兩

右爲細末﹐以銀盂盛無灰酒一升浸之﹐重湯煮稠如膏﹐銀匙攪之﹐入生薑汁半杯﹐同熬勻﹐瓶收。每服半匙﹐用好酒或白湯化服﹐日二次﹐神效極佳。

大補元煎【《景嶽全書》﹐下同】治男婦中風﹐气血大壞﹐精神失守﹐危劇等證。此回天贊化救本培元第一要方。

人參少則用一二錢﹐多則一二兩山藥炒二錢熟地少則用二三錢﹐多則二三兩杜仲二錢當歸二三錢﹐泄瀉者去之山茱萸一錢﹐畏酸吞酸者去之炙甘艸一二錢枸杞二三錢

水二鍾﹐煎七分﹐食遠溫服。

左歸飲此壯水之劑也。凡中風﹐若是命門陰衰陽勝者﹐宜此方加減主之。此一陰煎﹑四陰煎之主方也。

熟地二三錢或至一二兩山藥枸杞各二錢炙甘艸一錢茯苓一錢半山萸一二錢﹐畏酸者少用

水二鍾﹐煎七分﹐食遠服。

右歸飲此益火之劑也。凡中風﹐若是命門陽衰陰盛者﹐宜此方加減主之。

熟地如前枸杞杜仲姜制山藥炒﹐各二錢甘艸炙肉桂各一二錢附子制﹐一二三錢山茱萸一錢

水二鍾﹐煎七分﹐食遠溫服。

五福飲凡五臟气血虧損者﹐此能兼治之﹐足稱王道之最。

人參隨宜熟地黃隨宜當歸身二三錢白朮炒﹐一錢半炙甘艸一錢

水二鍾﹐煎七分﹐食遠溫服。或加生薑三五片。凡治气血俱虛等證﹐以此爲主。或宜溫者加姜附﹐宜散者加升﹑麻﹑柴﹑葛。左右逢源﹐無不可也。

一陰煎此治水虧火勝之劑﹐故曰一陰。凡中風﹐系腎水眞陰虛損﹐而脈證多陽﹐虛火發熱等證﹐皆宜用此加減主之。

熟地三五錢甘艸一錢丹參芍藥生地麥冬各二錢牛膝一錢半

水二鍾﹐煎七分﹐食遠溫服。

加減一陰煎治證如前﹐而火之盛者﹐宜用此方。

生地芍藥麥冬各二錢熟地三五錢炙甘艸五七分知母地骨皮各一錢

水二鍾﹐煎服。

二陰煎此治中風﹐心經有熱﹐水不制火之病﹐故曰二陰。

生地麥冬各二三錢棗仁二錢甘艸一錢茯苓木通元參各二錢半黃連或一二錢

水二鍾﹐燈艸二十根﹐竹葉亦可﹐煎七分﹐食遠服。

三陰煎此治肝脾虛損﹐精血不足﹐及營虛失血等病﹐故曰三陰。凡中風血不養筋﹐及瘧疾汗多邪散﹐而寒熱猶不能止﹐是皆少陽厥陰﹐陰虛少血之病。微有火者﹐宜一陰煎。無火者宜此主之。

當歸二三錢熟地三五錢炙甘艸一錢芍藥酒炒棗仁各二錢人參隨用

水二鍾﹐煎七分﹐食遠服。

大營煎治中風﹐眞陰精血虧損﹐口眼喎斜﹐筋骨疼痛等證。

當歸二三錢或五錢熟地三五七錢枸杞杜仲炒去絲﹐各二錢牛膝一錢半甘艸炙肉桂各一二錢

水二鍾﹐煎七分﹐食遠溫服。

小營煎治血少陰虛﹐此性味平和之方也。

熟地二三錢芍藥酒炒山藥炒當歸枸杞各二錢炙甘艸一錢

水二鍾﹐煎七分﹐食遠溫服。

金水六君煎治肺腎虛寒﹐水泛爲痰﹐或年邁陰虛﹐血气不足﹐及非風﹐咳嗽嘔惡﹐多痰喘急等證﹐神效。

熟地三五錢陳皮一錢半半夏當歸茯苓各三錢炙甘艸一錢

水二鍾﹐生薑三五七片﹐煎七八分﹐食遠溫服。

六安煎治非風初感﹐痰滯气逆等證。

陳皮一錢半半夏二三錢茯苓二錢甘艸杏仁去皮尖並雙仁﹐切﹐各一錢白芥子五七分﹐年老气弱者不用

水一鍾半﹐加生薑三五七片﹐煎七分﹐食遠服。凡非風初感﹐痰勝而气不順者﹐加藿香一錢半。兼脹滿者﹐加厚朴一錢﹐暫開痰气。然後察其寒熱虛實而調之。若气虛猝倒﹐及气平無痰者﹐皆不可用。

抽薪飲治諸凡火熾盛﹐而不宜補者。

黃芩石斛木通梔子炒黃蘗各一二錢枳殼澤瀉各錢半細甘艸三分

水一鍾半﹐煎七分﹐食遠溫服。內熱甚者﹐冷服更佳。

徙薪飲治三焦火。一切內熱漸覺而未甚者﹐先宜淸以此劑。其甚者宜抽薪飲。

陳皮八分黃芩二錢麥冬芍藥黃蘗茯苓牡丹皮各一錢半

水一鍾半﹐煎七分﹐食遠溫服。

六味回陽飲治陰陽將脫等證。

人參隨宜制附子去皮臍炮漧薑各二三錢炙甘艸一錢熟地五錢或一兩當歸身三錢﹐瀉者以冬朮代之

水二鍾﹐武火煎七八分﹐溫服。

理陰煎此理中湯之變方也。凡眞陰不足﹐或素多勞倦之輩﹐忽感寒邪不散﹐及非風證等。

熟地三五七錢或一二兩炙甘艸一二錢當歸二三錢或五七錢漧薑炒黃色﹐一二三錢或加肉桂一二錢

水二鍾﹐煎七八分﹐熱服。

溫胃飲治中寒﹐嘔吐吞酸﹐泄瀉﹐不思飲食﹐及婦人髒寒嘔惡﹐胎气不安等證。

人參一二三錢或一兩白朮炒一二錢或一兩扁豆二錢炒陳皮一錢或不用炙甘艸一錢漧薑炒焦﹐一二三錢當歸一二錢﹐瀉者勿用

水二鍾﹐煎七分﹐食遠溫服。

菉豆飲凡熱毒勞熱﹐諸火熱極不能退者﹐用此最妙。

菉豆不拘多寡

右用寬湯煮糜爛﹐入鹽少許﹐或蜜亦可。待冰冷﹐或厚或稀或湯﹐任意飲食之﹐日或三四次不拘。此物性非苦寒﹐不傷脾气﹐且善於解毒除煩﹐退熱止渴﹐大利小水。乃淺易中之最佳最捷者也。若火盛口甘﹐不宜厚味﹐但略煮半熟淸湯冷飲之﹐尢善除煩淸火。古今圖書集成醫部全錄卷二百二十四

風門

單方

中風﹕口噤不語﹐心煩恍惚﹐手足不隨﹐或腹中痛滿﹐或時絕復蘇﹐伏龍肝末五升﹐水八升攪﹐澄淸灌之。【《本艸》﹐下同】

中風喎斜﹝疒帬﹞痺﹐一切風﹕荊芥煮汁飲之。

碧林丹﹕治卒中風﹐不語﹐痰涎潮盛﹐及一身風癱﹐用生銅綠二兩﹐乳細﹐水化去石﹐慢火熬幹﹐取辰日﹑辰時﹑辰位上修合再研﹐入麝香一分﹐糯米粉糊和丸彈子大﹐陰漧。卒中者每丸作二服﹐薄荷酒研下﹐余風朱砂酒化下﹐吐出靑碧涎﹐瀉下惡物﹐大效。治小兒用綠云丹﹐銅綠不計多少﹐研粉﹐酢麵糊丸芡子大﹐每薄荷酒化服一丸﹐須臾吐涎如膠﹐神效。【《經驗方》】

中風喎斜﹕取生鵲劈開腹﹐及血熱貼喎緩處卽正。烏雞亦可。【《本艸》】

中風舌彊﹕用雄黃﹑荊芥穗等分爲末﹐豆淋酒服二錢。【《衛生寶鑑》】

中風口喎﹕新石灰一合﹐酢炒﹐調如泥塗之﹐左塗右﹐右塗左﹐立便牽正。【《寇氏衍義》】

急中風﹕喎斜不遂﹐取烏鴉全者﹐鹽泥固濟﹐火煆爲末﹐和酒服之。【《本艸》】

風中心气﹐風熱手足不遂﹐及風痺不任﹐筋脈五緩﹐恍惚煩躁﹐用熊肉二斤﹐切如常法﹐調和作腌臘﹐空肚服之。【《醫學綱目》】

中風口噤﹐不知人事﹕白朮四兩﹐酒三升﹐煮取一升﹐頓服。【《千金方》】

男子諸風﹕四寶丹﹐用金毛狗脊﹐鹽泥固濟﹐煆紅去毛﹐蘇木﹑萆薢﹑川烏頭生用﹐等分爲末﹐米酢和丸梧子大。每服二十丸﹐溫酒鹽湯下。【《普濟方》】

偏風不遂﹐皮膚不仁﹕宜服仙靈脾酒。仙靈脾一斤﹐細銼﹐生絹袋盛﹐於不津器中﹐用無灰酒二斗浸之﹐重封﹐春夏三日﹐秋冬五日﹐後每日暖飲﹐常令醺然﹐不得大醉。酒盡再合﹐無不效驗。合之﹐切忌雞犬婦人見。【《聖惠方》】

中風口噤﹐通身冷﹐不知人﹕獨活四兩﹐好酒一升﹐煎半升服。【《千金方》】

中風不語﹕獨活一兩﹐酒二升﹐煎一升﹐大豆五合炒有聲﹐以藥酒熱投﹐蓋之良久﹐溫服三合﹐未瘥再服。【《小品方》】

熱風癱瘓﹐常舉發者﹕羌活二斤﹑構子一升爲末﹐每酒服方寸匕﹐日三服。【《廣濟方》】

喉閉口噤﹕羌活三兩﹐牛蒡子二兩﹐水煎一鍾﹐入白礬少許﹐灌之取效。【《聖濟錄》】

暗風卒倒﹐不省人事﹕細辛末吹入鼻中。【《得效方》】

諸風拘攣﹐偏於血气不通及麻痺﹕取雁肪四兩﹐煉淨﹐每日空心取二匙﹐和溫酒服。

中風喎斜﹕取鹿肉和生椒同搗敷之﹐正則去之。【《本艸》﹐下同】

鹿骨釀酒﹐治風補虛。

一切偏風﹐口眼喎斜﹕用靑荊芥一斤﹐靑薄荷一斤﹐同入砂盆內研爛﹐生絹絞汁﹐於磁器中煎成膏﹐濾去滓三分之一﹐將二分日榦爲末﹐以膏和丸梧子大。每服三十丸﹐白湯下﹐早暮各一服。忌動風物。【《經驗方》】

中風口噤﹕荊芥穗爲末﹐酒服二錢立愈﹐名荊芥散﹐前後用之甚驗。

風痰﹕練鵲細銼炒香﹐袋盛浸酒中﹐每日溫飲服之。

癱瘓走痛﹕用蠍虎一枚炙黃﹐陳皮五分﹐罌粟殼一錢﹐甘艸﹑乳香﹑沒藥各二錢半﹐爲末。每服三錢﹐水煎服。【《正傳》】

風疾攣急﹕茵陳蒿一斤﹐秫米一石﹐曲三斤和勻﹐如常法釀酒服之。【《聖濟總錄》】

六十二種風﹐兼腹內血气刺痛﹕用紅花一大兩﹐分爲四分﹐以酒一大升煎鍾半﹐頓服之﹐不止再服。【《圖經本艸》】

一切風疾﹐十年二十年者﹕牛蒡根一升﹐生地黃﹑枸杞子﹑牛膝各三升﹐用袋盛藥﹐浸無灰酒三升內﹐每任意飲之。【《外臺祕要》】

老人中風﹐口目瞤動﹐煩悶不安﹕牛蒡根切一升去皮﹐曬漧﹐杵面﹐白米四合淘淨﹐和作餺飥﹐豉汁中煮﹐加蔥椒五味﹐空心食之﹐極爲效。【《壽親養老書》】

中風﹐舌彊不語﹐目睛不轉﹐煩熱﹕烏雌雞一隻﹐治淨﹐以酒五升煮取二升﹐去滓﹐分作三次連服之﹐食蔥姜粥暖臥﹐取小汗。【《飲膳正要》】

中風虛弱﹕羊肚一具﹐粳米二合﹕和椒姜豉蔥作羹食。一切風毒﹐並殺三虫﹐腸痔﹐能進食。若病胃脹滿﹐心悶發熱﹐卽宜服之。五月五日午時附地刈取枲耳藥﹐洗暴搗下篩﹐每服方寸匕﹐酒或漿水下﹐日一夜三。若覺吐逆﹐則以蜜丸服﹐準計方寸匕數也。風輕者日二服﹐若身體作粟或麻豆出﹐此爲風毒出也﹐可以鍼刺潰去黃汁乃止。七月七﹐九月九﹐方可采用。

一切風气﹕蒼耳嫩葉一石切﹐和麥糵五升﹐作塊﹐於蒿艾中﹐罯二十日﹐成曲﹐取米一斗炊作飯﹐看冷暖入曲三升釀之﹐封二七日成熟﹐每空心暖服﹐神驗。封此酒可兩重布﹐不得令密﹐密則溢出。忌馬肉豬肉。【《食療本艸》】

中風癱瘓﹐手足不舉﹕用穿山甲﹐左癱用右甲﹐右瘓用左甲﹐炮熟大川烏頭﹐炮熟紅海蛤如棋子大者﹐各二兩爲末﹐每用半兩﹐搗蔥白汁和成厚餅﹐徑寸半﹐隨左右貼腳心﹐縛定﹐密室安坐﹐以腳浸熱湯盆中﹐待身麻汗出﹐急去藥﹐宜謹避風﹐自然手足可舉。半月再行一次﹐除根。忌口﹐遠色﹐調養。亦治諸風疾。【《衛生寶鑑》】

中風﹕宜服豨薟丸。於夏五月以來收豨薟﹐每去地五寸剪刈﹐以溫水洗去泥土﹐摘葉及枝頭﹐凡九蒸九曬﹐不必太燥﹐但以取足爲度﹐仍熬搗爲末﹐煉蜜丸如梧子大。空心溫酒或米飲下二三十丸。服至二千丸﹐所患愈加﹐不得憂慮﹐是藥攻之力﹔服至四千丸﹐必得復舊﹔至五千丸﹐當復丁壯。服後須喫飯三五匙壓之。五月五日采者佳。

中風諸病﹕麻黃一秤去根﹐以王相日﹑乙卯日﹐取東流水三石三斗﹐以淨鐺盛五七斗﹐先煮五沸﹐掠去沫﹐逐旋添水﹐盡至三五斗﹐濾去麻黃﹐澄定﹐濾去滓﹐取淸再熬至一斗﹐再澄再濾﹐取汁再熬﹐至升半爲度﹐密封收之﹐一二年不妨。每服一二匙﹐熱湯化下。取汁熬時要勤攪﹐勿令著底﹐恐焦了。仍忌雞犬陰人見之。此劉守眞祕方也。【《宣明方》】

手足偏風﹕蒴藋葉火燎﹐厚鋪牀上﹐趁熱眠於上﹐冷復易之。冬月取根舂碎﹐熬熱用。【《外臺祕要》﹐下同】

半身不遂﹐失音不語﹕取蓖麻子油一升﹐酒一斗﹐銅鍋盛油著酒中一日﹐煮之令熟﹐細細服之。

口目喎斜﹕蓖麻子仁搗膏﹐左貼右﹐右貼左﹐卽正。

又方﹕用蓖麻子仁七七粒﹐研作餅﹐右喎安在左手心﹐左喎安在右手心﹐卻以銅盂盛熱水﹐坐藥上﹐冷卽換﹐五六次卽正也。【《婦人良方》】

又方﹕用蓖麻子仁七七粒﹐巴豆十九粒﹐麝香五分﹐作餅﹐如上用。

中風不省﹐牙關緊急者﹕藜蘆一兩去苗頭﹐濃煎防風湯﹐浴過﹐焙漧﹐切炒微褐色﹐爲末。每服半錢﹐小兒減半﹐溫水調灌。以吐風涎爲效﹐未吐再服。【《簡要濟眾》】

中風不語﹐喉如曳鋸﹐口中涎沫﹕藜蘆一分﹐南星一﹐去浮皮﹐於臍上剜一坑﹐納入陳酢二橡斗﹐四面火逼﹐黃色﹐研爲末﹐生面丸小豆大﹐每三丸溫酒下。【《經驗方》】

中風﹐气厥痰壅﹐昏不知人﹐六脈沈伏﹕生附子去皮﹐生南星去皮﹐生木香半兩﹐每服四錢﹐姜九片﹐水二盞﹐煎七分﹐溫服之。【《濟生方》】

風寒濕痺﹐麻木不仁﹐手足不遂﹕生川烏末﹐每以香白米煮粥一碗﹐入末四錢﹐慢熬得所﹐下薑汁一匙﹐蜜三大匙﹐空腹服之。或入薏苡末二錢。此湯極驗。【《本事方》】

體虛有風﹐外受寒濕﹐身如在空中﹕生附子﹑生天南星各二錢﹐生薑十片﹐水一盞半﹐慢火煎服。

口眼喎斜﹕生烏頭﹑靑礬各等分爲末﹐每用一字﹝口畜﹞入鼻內﹐取涕吐涎﹐立效無比﹐名通關散。【《篋中祕寶方》】

口卒噤瘖﹕用附子末吹入喉中﹐瘥。【《千金方》】

半身不遂﹐遂令癖疰﹕用附子一兩﹐以無灰酒一升浸一七日﹐隔日飲一合。【《延年祕錄》】

諸風不遂﹕用生艸烏頭﹑晚蠶沙等分爲末﹐取生地龍搗和﹐入少酢糊丸梧子大。每服四五丸﹐白湯下﹐甚妙。勿多服﹐恐麻人。【《集驗方》】

又方﹕用艸烏頭四兩去皮﹐大豆半升﹐鹽一兩﹐同以砂瓶煮三伏時去豆﹐將烏頭入木臼搗三百杵﹐作餅焙榦爲末﹐酒糊丸梧子大。每空心鹽湯下十丸﹐名至寶丹。【《經驗濟世方》】

一切頑風﹕用生艸烏頭﹑生天麻各洗等分﹐擂爛絞汁﹐傾盆中﹐砌一小坑﹐其下燒火﹐將盆放坑上﹐每日用竹片攪一次﹐夜則露之﹐曬至成膏﹐作成小錠子。每一錠分作三服﹐用蔥姜自然汁和好酒熱服。【《乾坤祕韞》﹐下同】

一切風證﹐不問頭風痛風黃鴉弔腳風痺﹕生淮烏頭一斤﹐生川烏頭一枚﹐生附子一枚﹐並爲末﹐蔥姜各一斤﹐擂如泥﹐和作餅子﹐以艸鋪盤內﹐加楮葉於上﹐安餅於葉上﹐又鋪艸葉蓋之﹐待出汁黃﹐一日夜乃曬之﹐舂爲末﹐以生薑取汁煮麵糊和丸梧子大。初服三十丸﹐日二服。服後身痺汗出卽愈﹐避風。

諸風口噤﹕天南星泡銼﹐大人三錢﹐小兒三字﹐生薑五片﹐蘇葉一錢﹐水煎減半﹐入雄豬膽少許﹐溫服。【《直指方》】

口眼喎斜﹕天南星生研末﹐自然薑汁調之﹐左貼右﹐右貼左。【《仁存方》】

星香散﹕治壯人風痰﹐及中風中气初起。用南星四錢﹐木香一錢﹐水二盞﹐生薑十四片﹐煎六分溫服。【《易簡方》】

角弓反張﹕南星﹑半夏等分爲末﹐薑汁﹑竹瀝灌下一錢﹐仍灸印堂。【《摘元方》】

骨軟風疾﹐腰膝疼﹐行步不得﹐徧身瘙癢﹕用何首烏大而有花紋者﹐同牛膝各一斤﹐以好酒一升浸七宿﹐暴漧﹐木臼杵末﹐棗肉和丸梧子大。每一服三五十丸﹐空心酒下。【《經驗方》】

大風半身不遂﹕蒸鼠壤土﹐袋盛熨之﹐瘥卽止。【《本艸》】

一切諸風﹕用靑風藤出太平荻港上者﹐二三月采之﹐不拘多少﹐入釜內﹐微火熬七日夜成膏﹐磁器收。用時先備梳三五把﹐量人虛實﹐以酒服一茶匙畢﹐將患人身上拍一掌﹐其後徧身發癢不可當﹐以梳梳之。要癢止﹐飲冷水一口卽解﹐風病皆愈。避風數日良。【《集簡方》】

一切風痛風瘡﹕百靈藤五斤﹐銼﹐水三斗﹐煮汁五升﹐熬膏﹐每酒服一匙﹐日三服。

三十六風不能治者﹐悉效。菖蒲薄切﹐日幹三斤﹐盛以絹袋﹐淸酒一斛懸浸之﹐密封一百日﹐視之如菜綠色﹐以一斗熟黍米納之﹐封十四日﹐取出日飲。【《神仙經》】

去風丹﹕世傳宋時東京開河﹐掘得石碑﹐梵書大篆一詩﹐無能曉者。眞人林靈素逐字辧譯﹐乃是治中風方﹐名去風丹也。詩云﹕天生靈艸無根幹﹐不在山間不在岸。始因飛絮逐東風﹐泛梗靑靑飄水面。神仙一味去沈屙﹐采時須在七月半。選其癱風與大風﹐些小微風卻不算。豆淋酒化服三丸﹐鐵鏷頭上也出汗。某法以紫色浮萍曬漧爲細末﹐煉蜜和丸彈子大。每服一粒﹐以豆淋酒化下﹐治左癱右瘓﹐三十六種風﹐偏正頭風﹐口眼喎斜﹐大風癩風﹐一切無名風﹐及腳气﹐並打撲傷折﹐及胎孕育有傷﹐服過百粒﹐卽爲全人。此方後人易名紫萍一粒丹。

諸風癱瘓﹐筋骨不收﹕用白龍須根皮一兩﹐鬧羊花卽老虎花七分﹐好燒酒三斤封固﹐煮一炷香﹐埋土中一夜﹐能飲者三杯﹐不能敬者一杯﹐臥時服﹐服至三五杯見效﹐但知痛者可治。【《皆效方》】

磚墻城垣上苔衣﹐漬酒服之﹐治暴風口噤。【《別錄》】

風气腳弱﹕用孔公孽二斤﹐石斛五兩﹐以酒二斗浸服。【《肘後方》】

龍手藤﹐主偏風口喎﹐手足癱瘓﹐補虛益陽﹐去冷气風痺﹐以醇酒浸﹐近火令溫﹐空心服之﹐取微汗。

風病麻木﹕火麻花四兩﹐艸烏一兩﹐炒存性爲末﹐煉蜜調成膏。每服三分﹐白湯調下。

火麻仁取汁煮粥﹐去五臟風﹐潤肺﹐治關節不通。【《孟詵》】

中風口噤﹕豉二升﹐吳茱萸一升﹐二味以水七升煮取三升﹐漸飲之。

賊風口噤﹐角弓反張﹕酒一斗﹐膠二斤﹐煮令烊﹐得六升﹐每服一升﹐稍服得愈。

卒中風口喎不正﹕取空靑末如豆大一枚﹐口內含之﹐卽愈。

卒不得語﹕酒五合和人乳汁鍾半﹐分爲二服﹐卽能言矣。

卒患偏風﹐口喎語濇﹕取衣中白魚卽蠹書魚也﹐摩耳下﹐喎向左摩右﹐向右摩左﹐卽正。

暴得風疾﹐四肢攣縮﹐不能行﹕取大豆三升﹐淘淨蒸濕﹐以酢二升傾入瓶中﹐鋪於地上﹐設席豆上﹐令病人臥之﹐仍重蓋五六層衣﹐豆冷漸漸卻衣﹐仍令一人於被內引挽攣急處﹐更蒸豆再作﹐並飲荊瀝湯﹐如此三日三夜卽休。【《崔氏纂要》】

大豆炒黑﹐投酒中飲之﹐治風痺癱瘓口噤。

風入髒中﹕以大豆一斗﹐水五斗﹐煮取一斗二升﹐去滓﹐入美酒斗半﹐煎取九升﹐旦服取汗﹐神驗。【《千金翼》】

卒風不語﹕大豆煮汁﹐煎稠如飴﹐含之並飲汁。【《肘後方》﹐下同】

卒不得語﹕煮豉汁﹐加入美酒服之。

手足不隨﹕豉三升﹐水九升﹐煮三升﹐分三服。

又法﹕豉一升微熬﹐囊貯漬三升酒中三宿﹐溫服﹐常令微醉爲佳。

五加皮酒﹕去一切風濕痿痺﹐壯筋骨﹐塡精髓。用五加皮洗刮去骨﹐煎汁﹐和曲米釀成飲之。或切碎袋盛﹐浸酒煮飲。或加當歸﹑牛膝﹑地楡諸藥。

女貞皮酒﹕治風虛﹐補腰膝。女貞皮切片﹐浸酒煮飲之。

中風﹐彊直不得屈伸﹕用橘樹皮細切一升﹐酒二升﹐浸一宿﹐每日溫服半斤﹐酒盡再作。【時珍】

薏苡仁酒﹕去風濕﹐彊筋骨﹐塡精髓﹐健脾胃。用絕好薏苡仁粉﹐同曲米釀酒﹐或袋盛煮酒飲之。

百靈藤酒﹕治諸風。百靈藤十斤﹐水一石﹐煎汁三斗﹐入糯米三斗﹐神曲九斤﹐如常釀成﹐三五日更炊糯飯投之卽熟﹐澄淸﹐日飲﹐以汗出爲效。【《聖惠方》】

白石英酒﹕治風濕周痺﹐肢節濕痛﹐及腎虛耳聾。用白石英﹑磁石煆﹐酢淬七次﹐各五兩﹐絹袋盛﹐浸酒中五六日﹐溫飲酒﹐少更添之。

痰澼卒風﹕生薑二兩﹐附子一兩﹐水五升﹐煮取二升﹐分再服。忌豬肉冷水。

薯蕷酒﹕治諸風眩運﹐益精髓﹐壯脾腎。用薯蕷粉同曲米釀酒﹐或同山茱萸﹑五味子﹑人參諸藥﹐浸酒煮飲。

蒼朮酒﹕治一切風濕筋骨諸病﹐駐顏色﹐耐寒暑。用朮三十斤去皮搗﹐以東流水三石﹐漬三十日取汁﹐露一夜﹐浸曲米釀成飲。

三年中風﹕松葉一斤﹐細切﹐以酒一斗﹐煮取三升﹐頻服﹐汗出立瘥。

南藤酒﹕治風虛﹐逐冷气﹐除痺痛﹐彊腰腳。石南藤煎汁﹐同曲米釀酒飲。

中風不省﹐涎潮口噤﹐語言不出﹐手足嚲曳﹐得病之日﹐便進此藥﹐可使風退气和﹐不成廢人。柏葉一握去枝﹐蔥白一握連根﹐研如泥﹐無灰酒一升﹐煎一二十沸﹐溫服。如不進酒﹐分作四五分服﹐方進他藥。【《家藏方》】

中風口喎﹕靑松葉一斤搗汁﹐淸酒二升﹐浸二宿﹐近火一宿。初服半升﹐漸至一升﹐頭面汗出卽止。【《千金方》】

枳茹酒﹕治中風身直﹐口僻眼急。用枳殼刮茹浸酒飲之。

諸風毒﹕用牛蒡根切片﹐浸酒飲之。【《本艸》】

偏風不遂﹐失音不語﹕生吞杏仁七枚﹐不去皮尖﹐日加至七七枚﹐周而復始﹐食後仍飲竹瀝﹐以瘥爲度。【《外臺祕要》】

麻仁酒﹕治骨髓風毒痛不能動者。取大麻子中仁炒香﹐袋盛﹐浸酒飲之。

蠶沙酒﹕治風緩頑痺﹐諸節不隨﹐腹內宿痛﹐用原蠶沙炒黃﹐袋盛﹐浸酒飲。

花蛇酒﹕治諸風﹐頑痺癱緩﹐攣急疼痛﹐惡瘡疥癩。用白花蛇肉一條袋盛﹐同曲置於缸底﹐糯飯蓋之﹐三七日取酒飲。又有羣藥煮酒方亦多。

三十六風結瘡﹕馬齒莧一碩﹐水二碩﹐煮取汁﹐入蜜蠟三兩﹐重煎成膏塗之。【《食療》】

韭搗汁服﹐治肥白人中風失音。【《日華》】

卒風口偏不語﹐及角弓反張﹐煩亂欲死﹐及鼓脹不消﹐以鵝屎白一升炒焦投酒中﹐待紫色去滓頻飲﹐名紫酒。

身上浮風﹕煮芋汁浴之﹐愼風半日。【《食療》】

卒然中風﹕防風﹑荊芥各一兩﹐升麻半兩﹐姜三片﹐水一盞﹐煎半盞﹐以絲瓜子研取漿半盞﹐和勻灌之。如手足麻癢﹐以羌活煎湯洗之。【《經驗方》】

中風口噤﹕蘿卜子﹑牙皂莢各二錢﹐以水煎服取吐。【《丹溪》】

諸風諸癇﹕用瓜蒂炒黃爲末﹐量人以酸韲水一盞﹐調下取吐。風癇加蠍梢半錢﹔濕气腫滿﹐如赤小豆末一錢。有虫加狗油五七點﹑雄黃一錢﹔甚則加芫花半錢﹐立吐虫出。【《活法機要》】

風涎暴作﹐气塞倒僕﹕用瓜蒂爲末﹐每用一二錢﹐膩粉一錢匕﹐以水半合調灌﹐良久涎自出﹔不出﹐含沙糖一塊﹐下咽卽涎出也。【《寇氏衍義》】

男女諸風﹐產後風尢妙﹕鐵綫艸根五錢﹐五加皮一兩﹐防風二錢爲末﹐以烏骨雞一斤重者﹐水內淹死﹐去毛腸﹐砍作肉生﹐入藥剁勻﹐下麻油些少﹐炒黃色﹐隨人量入酒煮熟﹐先以排風藤煎濃湯﹐沐浴頭身﹐乃飲酒食雞﹐發出粘汗卽愈。如不沐浴﹐必發出風丹乃愈。【滑伯寧《心仁嬰要》】

中風口喎﹐面目相引﹐偏僻頰急﹐舌不可轉﹕桂心酒煮取汁﹐故布蘸搨病上﹐正卽止。左喎搨右﹐右喎搨左﹐常用大效。【《千金方》】

中風﹐逆冷吐淸水﹐宛轉啼呼﹕桂一兩﹐水一升半﹐煎半升冷服。【《肘後方》】

中風失音﹕桂著舌下咽汁。

又方﹕桂末三錢﹐水二盞﹐煎一盞服﹐取汗。【《千金方》】

口目喎斜﹕乳香燒煙燻之﹐以順其血脈。【《證治要訣》】

婆律香膏﹐摩一切風。【蘇恭】

祛風益顏﹕眞乳香二斤﹐白蜜三斤﹐瓷器合煎如餳﹐每旦服二匙。【《奇效方》】

中風失音﹕炒槐花﹐三更後仰臥嚼咽。【《得效方》】

中風﹐身直不得屈伸反復者﹕取槐皮黃白者切之﹐以酒或水六升﹐煮取二升﹐稍稍服之。【《肘後方》】

夜合枝酒﹐治中風攣縮﹕用夜合枝﹑柏枝﹑槐枝﹑桑枝﹑石橊枝各五兩﹐並生銼﹐糯米五升﹐黑豆五升﹐羌活二兩﹐防風五錢﹐紅曲七斤半﹐先以水五斗煎五枝﹐取二斗五升﹐浸米豆蒸熟入曲﹐與防風﹑羌活﹐如常釀酒法﹐封三七日﹐壓汁。每飲五合﹐勿過醉致吐﹐常令有酒气也。【《奇效良方》】

中風口噤不開﹐痰涎潮壅﹕大皂角一挺去皮﹐豬脂塗炙黃色爲末﹐每服一錢﹐湯酒調下。气壯者二錢﹐以吐出風涎爲度。【《濟眾方》】

中風口喎﹕皂角五兩﹐去皮爲末﹐三年米酢和之﹐左喎塗右﹐右喎塗左﹐幹更上之。【《外臺祕要》】

一切諸風﹐不問遠近﹕用檉葉半斤﹐切枝亦可﹐荊芥半升﹐水五升煮二升﹐澄淸﹐入白蜜五合﹐竹瀝五合﹐新瓶盛之﹐油紙封﹐入重湯煮一伏時。每服一小盞﹐日三服。【《普濟方》】

中風口喎﹕巴豆七枚去皮研﹐左喎塗右手心﹐右喎塗左手心﹐仍以暖水一盞安藥上﹐須臾卽正﹐洗去。【《聖惠方》】

中風不語﹕谷樹枝葉銼細﹐酒煮沫出﹐隨多少日日飲之。【《肘後方》】

諸風筋骨攣縮﹐及肌皮頑痺﹐手足不遂﹐眉髮疥癬諸疾在皮膚骨節者﹐入溫泉中浴﹐浴訖當大虛憊﹐可逐病與藥﹐及飲食補養。非有病人﹐不宜輕入。【藏器】

防風子療風更優﹐調食之。【蘇恭】

治中風及壅滯﹕旋覆花淨洗搗末﹐煉蜜丸﹐如桐子大。夜臥茶湯下五丸七丸至十丸。

中風不語﹐喉中如拽鋸聲﹐口中涎沫﹕取藜蘆一分﹐天南星一枚﹐去浮皮﹐卻於臍上剜一坑子﹐內入藜蘆﹐陳酢和麵包裹﹐四面用火逼﹐令黃色﹐同搗再研極細﹐生面爲丸﹐如小豆大。每服三丸﹐溫酒下。

巴豆燻法﹕治卒中風﹐口噤不省。巴豆去殼﹐紙包捶油﹐去豆﹐以紙作撚條﹐迸入鼻內﹔或加皂角末尢良﹔或以前紙撚燒煙﹐燻鼻內亦可。【《萬病回春》】

中風口噤不語﹕以烏龜尿少許點舌下﹐神妙。取龜尿法﹐以龜坐荷葉上﹐用豬髦鼻內刺之。【《類聚》】

偏風不遂及癖疾﹕用桃仁二千七百枚﹐去皮尖雙仁﹐以好酒一斗三升﹐浸二十一日﹐取出曬漧﹐杵細作丸﹐如梧子大。每服二十丸﹐以原酒吞之。【《外臺祕要》】

延年去風﹐令人光潤﹕用桃仁五合﹐去皮﹐用粳米飯漿同研﹐絞汁令盡﹐溫溫洗面極妙。【《千金方》】

諸風眩運﹕取幹菊花煮湯飲之﹐或浸酒﹑或釀酒服﹐皆妙。

賊風口偏不能語者﹕茱萸一升﹐姜豉三升﹐淸酒五升﹐和煎五沸﹐待冷服半升﹐一日三服﹐得少汗卽瘥。【《食療》】

防風分頭﹑身﹑梢﹐治上中下部三十六種風﹐療風最要。銼一兩﹐酒水煎服。

一切風气﹕蒼耳子子三兩爲末﹐水升半﹐煎取七合﹐溫服之﹔又水煎如茶服。

一百六十種惡風﹕取槁本銼一兩﹐水煎服。

癱瘓不遂﹕天麻苗名定風艸﹐又名赤箭﹐不爲風所動﹐銼水煎服。

風﹝疒帬﹞癢痺﹕茱萸一升﹐酒五升﹐煮取一升半﹐溫洗之立止。【《食療》】

一切風﹕桑枝未生葉者﹐銼炒﹐水煎如茶﹐每服一盞。久服則終身不患偏風﹐又可預防風气。霜後煮湯﹐淋渫手足﹐去風痺更勝。【《本艸》﹐下同】

中風口噤不語﹐煩悶﹕竹瀝一升飲之﹐連飲佳。

風痱恍惚﹕竹瀝二升﹐生葛汁三升﹐薑汁五合﹐相和服﹐名曰竹瀝湯。

中風語濇﹐及風寒濕痺﹕取烏雞肉作羹﹐入蔥姜椒鹽油醬﹐煮熟食之。

中風口眼喎斜﹕取鱔魚大者﹐以鍼刺頭上出血﹐左斜塗右﹐右斜塗左﹐正則洗去。鱔放水中。【《得效方》】

中風﹐失喑不語﹐煩熱﹕取梨汁服一合﹐日一。又風疾人喫含消梨﹐不限多少﹐旬日頓爽。【《本艸》】

風勞毒腫攣痛﹐或牽引小腹及腰痛﹕桃仁一升去皮尖﹐熬令黑煙出﹐熱研如脂膏﹐以酒三升攪和服﹐暖臥取汗﹐不過三度瘥。【《食醫心鏡》】

蚺蛇酒﹕治諸風癱瘓﹐筋攣骨痛﹐痺木瘙癢﹐殺虫辟瘴﹐及癘風﹑疥癬﹑惡瘡。用蚺蛇肉一斤﹐羌活一兩﹐絹袋盛之﹐用糯米二斗蒸熟﹐安曲於缸底﹐置蛇於曲上﹐乃下飯密蓋﹐待熟取酒﹐以蛇焙研和藥。其酒每隨量溫飲數杯。忌風及欲事。亦可袋盛﹐浸酒飲。【《集簡方》】

手足風痺﹕黃蜂窠大者一﹐小者三四﹐燒灰﹐獨頭蒜一碗﹐百艸霜一錢半﹐同搗敷上﹐一時取下﹐埋在陰處。忌生冷葷腥。【《乾坤祕韞》】

一切風疾﹐久服輕身﹐明目﹑黑髮﹑駐顏﹕用南燭樹﹐春夏取枝葉﹐秋冬取根皮﹐細銼五斤﹐水五斗﹐慢火煎﹐取二斗去滓﹐淨鍋慢火煎如稀飴﹐磁瓶盛之。每溫酒服一匙﹐日三服。一方入童子小便同煎。【《聖惠方》﹐下同】

中風不語﹐舌根彊硬﹕三年陳醬﹑人乳汁各五合﹐相和研﹐以生布絞汁﹐隨時少少與服﹐良久當語。

搜風通滯﹐風气所攻﹐臟腑積滯﹕用牽牛子以童尿浸一宿﹐長流水上洗半日﹐生絹袋盛﹐掛風處令幹﹐每日鹽湯下三十粒﹐極能搜風﹐亦消虛腫。【《斗門方》】

中風喎僻﹐骨疼煩躁者﹕用烏驢皮燖毛﹐如常治淨﹐蒸熟入豉汁中﹐和五味煮食。【《心鏡》﹐下同】

風虛濕痺﹕醍醐二兩﹐溫酒﹐每服一匙效。

中風﹐煩熱膚癢﹕醍醐四兩﹐每半匙溫酒和服﹐日一。

中風口喎﹕取蜘蛛研摩偏急頰上﹐候正卽止。【《千金方》】

癱瘓偏風﹐及諸風手腳不遂﹐腰腳無力者﹕驢皮膠微炙熱﹐先煮蔥豉粥一升﹐別又以水一升煮香豉二合﹐去滓入膠﹐更煮七沸﹐膠烊如餳﹐頓服之﹐乃暖喫蔥豉粥﹐如此三四劑卽止。若不喫粥﹐令人嘔逆。【《廣濟方》】

風淫濕痺﹐手足不舉﹐筋節攣疼﹕先與通關散﹐次以全蠍七个﹐瓦炒﹐入麝香一字﹐研勻﹕酒三盞﹐空心調服﹐如覺已透則止﹐未透再服。如病未盡除﹐自後專以婆蒿根洗淨﹐酒煮﹐日二服。【《直指方》】

中風癱瘓﹕追魂散﹐用五靈脂研末﹐以水飛去上面黑濁下面沙石﹐研末。每服二錢﹐熱酒調下﹐日一服。繼服小續命湯。【《奇效良方》】

中風痰壅﹐四肢不收﹐昏憒若醉﹕砒﹐如菉豆大研﹐新汲水調下﹐少頃﹐以熱水投之﹐大吐卽愈。未吐再服。【《聖惠方》】

手足不遂﹐大風及丹石熱風不遂﹕用消石一兩﹐生烏麻油二斤﹐置鐺中﹐以土墼蓋口﹐紙泥固濟﹐火煎。初時气腥﹐熟則气香。更以生麻油二升合煎得所﹐收不津器中﹐服時坐室中﹐重作小低屋﹐然火於內﹐服一大合發汗。力壯者﹐日二服。三七日頭面皰瘡皆減也﹐然必以火爲使。【《波羅門僧方》】

二月九日﹐采葳蕤根切碎一石﹐以水二石煮之﹐從旦至夕﹐以手挼爛﹐布囊搾取汁熬稠﹐其滓曬爲末﹐同熬至可丸﹐丸如雞頭子大。每服一丸白湯下﹐日三服。導气脈﹐彊筋骨﹐治中風濕毒﹐去面皺﹐益顏色﹐久服延年。【《曜仙神隱書》】

天麻丸﹕消風化痰﹐淸利頭目﹐寬胸利膈﹐治心忪煩悶﹐頭運欲倒﹐項急肩背拘倦﹐神昏多睡﹐肢節煩痛﹐皮膚瘙癢﹐偏正頭痛﹐鼻齆﹐面目虛浮﹐並宜服之。天麻半兩﹐芎藭二兩﹐爲末﹐煉蜜丸如芡子大。每食後嚼一丸茶酒任下。【《普濟方》】

中風偏痺﹐半身不遂者﹕用麻黃以湯熬成糊攤紙上﹐貼不病一邊﹐上下令徧﹐但除七孔﹐其病處不糊﹐以竹虱焙爲末三錢﹐老人加麝香一錢研勻﹐熱酒調服。就臥須臾﹐藥行如風聲﹐口吐出惡水﹐身出臭汗如膠﹐乃急去糊紙﹐別溫麻黃湯浴之﹐暖臥將息﹐淡食十日﹐手足如故也。【《岣嶁神書》】

口眼喎斜﹕活鮎魚切尾尖﹐朝吻貼之﹐卽正。【時珍】

一切風痰﹕白僵蠶七个直者細研﹐薑汁調灌之。【《勝金方》】

白龍須﹕治男子婦人風濕腰腿疼痛﹐左癱右瘓﹐口目喎斜﹐及產後气血流散﹐脛骨痛﹐頭目昏暗﹐腰腿痛不可忍﹐並宜之。惟虛勞癱痿不可服。研末每服一錢﹐气弱者七分﹐無灰酒下﹐密室隨左右貼牀臥﹐待汗出自幹。勿多蓋被﹐三日勿下牀見風。一方得疾淺者﹐用末三錢﹐磁瓶煮酒一壺﹐每日先服桔梗湯﹐少頃飲酒二盞﹐早一服﹐晚一服。【《保壽堂方》】

槐膠﹕治一切風﹐化涎﹐肝臟風﹐筋脈抽掣﹐及急風口噤﹐或四肢不收﹐頑痺﹐或毒風周身如虫行﹐或破傷風﹐口眼偏斜﹐腰背彊硬﹐任作湯散丸煎雜諸藥用之﹐亦可水煮和藥爲丸。【《嘉佑》】

男女中風﹐口噤不語﹕並宜細研乳頭香末方寸匕﹐以酒煎蘇方木調服﹐立吐惡物﹐瘥。【海藏】

胡麻炒食﹐不生風病。風人久食﹐則步履端正﹐語言不蹇。【李廷飛】

威靈仙﹕治風﹐通十二經脈。此藥朝服暮效﹐疏通五臟六腑﹐令出宿水﹐微利不瀉﹐久服四肢輕健﹐手足溫暖。專治男婦中風﹐手足不遂﹐口眼喎斜﹐骨節風﹑胎風﹑暗頭風﹑白癜風﹑心風﹑大麻風﹑皮風搔癢﹐手足頑麻﹑言語蹇濇﹐行立不得﹐風疥癬毒﹐濕熱浸淫﹐面黃气急﹐腹脹腰重﹐陰腫腎冷。婦人月水不來﹐動經多日﹐內服威靈仙﹐外用煎湯頻洗﹐無不平愈。用威靈仙一味洗焙爲細末﹐用好酒和令微濕﹐入在竹筒內﹐塞口﹐九蒸九曬如漧漆﹐以煉蜜和丸梧桐子大。每服二十丸﹐酒送下。

鍼灸

《靈樞經》曰﹕偏枯﹐身偏不用而痛﹐言不變﹐志不亂﹐病在分腠之間﹐巨鍼取之﹐益其不足﹐損其有餘﹐乃可復也。痱之爲病也﹐身無痛者﹐四肢不收﹐智亂不甚﹐其言微﹐知可治﹐其則不能言﹐不可治也。病先起於陽﹐後入於陰者﹐先取其陽﹐後取其陰﹐浮而取之。

《中藏經》曰﹕風中有五者﹐謂心﹑肝﹑脾﹑肺﹑腎也。心風宜於心兪灸之﹐肝風宜於肝兪灸之﹐脾風宜於脾兪灸之﹐腎風宜於腎兪灸之﹐肺風宜於肺兪灸之。

《甲乙經》曰﹕口僻﹐顴髎及齗交﹑下關主之。

面目惡風寒﹐﹝出頁﹞腫臃痛﹐招搖視瞻﹐瘈瘲口僻﹐巨髎主之。

口不能水漿﹐喎僻﹐水溝主之。

口僻噤﹐外關主之。

瘈瘲﹐口沫出﹐上關主之。

偏枯﹐四肢不用﹐善驚﹐大臣主之。

大風﹐逆气﹐多寒善悲﹐大橫主之。

頭身風﹐善嘔怵﹐寒中少气﹐掌中熱﹐腑急腋腫﹐間使主之。

足下緩失履﹐衝陽主之。

口噤不可開﹐支溝主之。

痱痿臂腕不用﹐唇吻不收﹐合谷主之。

大風默默﹐不知所痛﹐嗜臥善驚瘈瘲﹐天井主之。

偏枯臂腕發痛﹐肘屈不得伸手﹐又風頭痛﹐涕出﹐肩臂頸痛﹐項急﹐煩滿驚﹐五指掣不可屈伸﹐戰怵﹐腕骨主之。

風眩驚﹐手腕痛﹐泄風﹐汗出至腰﹐陽谷主之。

風入腹中﹐俠臍急﹐胸痛脇榰滿﹐衄不止﹐五指端盡痛﹐足不任地﹐湧泉主之。

偏枯不能行﹐大風默默﹐不知所痛﹐視如見星﹐溺黃﹐小腹熱﹐咽漧﹐照海主之。瀉在陰蹺﹐右少陰兪。先刺陰蹺﹐後刺少陰﹐在橫骨中。

風逆四肢腫﹐復澑主之。

風從頭至足﹐面目赤﹐口痛嚙舌﹐解溪主之。

大風目外眥痛﹐身熱痱﹐缺盆中痛﹐臨泣主之。

善自嚙頰﹐偏枯﹐腰髀樞痛﹐善搖頭﹐京骨主之。

大風﹐頭多汗﹐腰尻腹痛﹐腨跟腫﹐上齒痛﹐脊背尻重﹐不欲起﹐喜聞食臭﹐惡聞人音﹐泄風從頭至足﹐昆侖主之。

《千金方》曰﹕絕骨﹐主風勞身重。

天府﹑曲池﹑列缺﹑百會﹐主惡風邪气﹐泣出喜忘。

陽谷﹐主風﹐眩驚手卷﹐泄風汗出﹐腰項急。

陰蹺﹐主風﹐暴不知人﹐偏枯不能行。

昆侖﹐主狂易大風。

臨泣﹐主大風目痛。

通理﹐主不能言。

肝風占候﹐其口不能言﹐當灸鼻下人中﹐次灸大椎﹐次灸肝腧﹐第九椎下是﹐五十壯﹐余處隨年壯。眼暗人灸之得明﹐灸二三百壯良。

心風寒﹐灸心腧各五十壯﹐第五節

兩邊各一寸半是。

脾風占候﹐聲不出或上下手﹐當灸手十指頭﹐次灸人中﹐次灸大椎﹐次灸兩耳門前脈﹐去耳門上下行一寸是﹐次灸兩大指節上下各七壯。

脾風﹐灸脾腧夾脊兩邊各五十壯。凡人脾腧無定所﹐隨四季月應﹐病卽灸髒腧是脾穴﹐此法甚妙。

又方﹕灸百會﹐次灸本神﹐次灸承漿﹐次灸風府﹐次灸肩髃﹐次灸心腧﹐次灸手五里﹐次灸手髓孔﹐次灸手少陽﹐次灸足五里﹐次灸足髓孔﹐次灸足陽明﹐各五百壯。

風痱不能語﹐手足不遂﹕度病者手小指內岐間至指端爲度﹐以置臍上﹐直望心下﹐以丹注度上端畢﹔又作兩度﹐續所注上﹐合其下﹐開其上﹐取其本度橫置其開上﹐令三合﹐其狀如倒作人字形。男度左手﹐女度右手。嫌不分了﹐故上丹注。三處同時起火灸之﹐各一百壯愈。

卒中風口噤不得開﹕灸機關二穴﹐穴在耳下八分少近前﹐灸五壯卽得語﹔又灸隨年壯。僻者﹐逐僻左右灸之。

中風失喑﹐不能言語﹐緩縱不隨﹕先灸天窻五十壯﹐息火仍移灸百會五十壯畢﹐還灸天窻五十壯者﹐始發先灸百會則風气不得泄﹐內攻五臟﹐喜閉伏﹐乃失音也。所以先灸天窻﹐次百會佳。一灸五十壯﹐悉泄火勢﹐復灸之。視病輕重﹐重者一處三百壯﹐大效。凡中風服藥益劇者﹐但是風穴﹐悉皆灸之三壯﹐無不愈也﹐神良。決定勿疑惑也。不至心者﹐勿浪盡灸。

又方﹕以葦竹筒長五寸﹐以一頭刺耳孔中﹐四畔以面密塞之﹐勿令泄气。一頭內大豆一顆﹐並艾燒令然﹐灸七壯卽瘥。患右灸左﹐患左灸右﹐千金不傳。其病亦可灸之。

又方﹕灸手交脈三壯﹐左灸右﹐右灸左﹐其注如鼠屎形﹐橫安之﹐兩頭下火。

風寒之气客於中﹐滯而不能發﹐故喑不能言﹐及喉痺失聲﹐皆風邪所爲也﹐入髒皆能殺人﹐故附之於治風方之末。凡屍厥而死﹐脈動如故﹐此陽脈下墜﹐陰脈上爭﹐气閉故也。鍼百會入三分補之﹐熨斗熨兩脇下﹔又竈突墨彈丸大﹐漿水和服之﹔又鍼足中趾頭﹐去甲如韭葉﹔又刺足大趾甲下內側﹐去甲三分。

眼瞤動﹐口唇偏喎﹐皆風入脈﹐急與小續命湯﹑附子散﹐摩神明膏﹑丹參膏﹐依穴灸之。喉痺舌緩亦然。風入髒使人喑瘂卒死﹐口眼相引﹐牙車急﹐舌不轉﹐喎僻者﹐與伏龍肝散和雞冠血及鱉血塗﹐幹復塗﹐並灸吻邊橫文赤白際﹐逐左右隨年壯﹐報之﹐至三報﹔三日不瘥﹐更報之。

《儒門事親》曰﹕卒暴中風﹐目之斜灸以承泣﹐口之喎灸以地倉﹐俱效﹔但不效者﹐當灸人迎。夫气虛風入而爲偏﹐上不得出﹐下不得泄﹐眞气爲風邪所陷﹐故宜灸。

《丹溪心法》曰﹕卒暴中風﹐灸風池﹑百會﹑曲池﹑合谷﹑風市﹑絕骨﹑環跳﹑肩髃﹑三里等穴﹐皆灸之﹐以鑿竅疏風。

《衛生寶鑑》曰﹕大接經從陽引陰﹐治中風偏枯。

足太陽膀胱之脈﹐出於至陰﹐小指外側﹐去爪甲如韭葉﹐爲井金﹐十呼。

足少陰腎之脈﹐起於小指之下﹐斜趨足心﹐三呼。

手厥陰心包之脈﹐其直者﹐循中指中衝出爪甲如韭葉陷中﹐爲井﹔其支者﹐別掌中小指次指出其端。

手少陽三焦之脈﹐起小指次指之端﹐去爪甲如韭葉﹐爲井﹐三呼。

足少陽膽之脈﹐起足竅陰﹐小指次指之端﹐去爪甲如韭葉﹐爲井﹔其支者﹐上入大指岐骨內出其端﹐還貫爪甲﹐出三毛中﹐三呼﹐十三呼。

足厥陰肝之脈﹐起足大惇﹐大指入叢毛之際﹐去爪甲如韭葉及三毛﹐爲井﹐十呼﹐六呼。

手太陰肺之脈﹐起大指之端﹐出於少商﹐大指內側﹐去爪甲如韭葉﹐爲井﹔其支者出次指內廉﹐出其端。

手陽明大腸之脈﹐起大指次指之端﹐入次指內側﹐去爪甲如韭葉﹐爲井﹐一呼﹐中指內交三呼。

足陽明胃之脈﹐起足大指次指之端﹐去爪甲如韭葉﹐爲井﹔其支者﹐入大指出其端﹐一呼。

足太陰脾之脈﹐起足大指端循指內側﹐去爪甲角如韭葉﹐爲井﹐隱白是也﹐十呼。

手少陰心之脈﹐起於小指內出其端﹐循指內廉﹐去爪甲角如韭葉﹐爲井。

手太陽小腸之脈﹐起手小指之端﹐去爪甲下一分陷中﹐爲井。

大接經從陰引陽﹐治中風偏枯。

手太陰肺之脈﹐起手大指端﹐出於少商﹐大指內側﹐去爪甲角如韭葉﹐爲井﹐一呼﹐三呼。

手陽明大腸之脈﹐起手大指次指之端﹐去爪甲如韭葉﹐爲井﹔其支者﹐入大指間出其端。

足陽明胃之脈﹐起足大指次指之端﹐去爪甲如韭葉﹐爲井﹔其支者﹐入大指間出其端。

足太陰脾之脈﹐起足大指端﹐循指內側﹐去爪甲如韭葉﹐爲井﹐隱白也。

手少陰心之脈﹐起手小指內出其端﹐循指內廉﹐去爪甲如韭葉﹐爲井。

手太陽小腸之脈﹐起手小指之端﹐去爪甲下一分陷中﹐爲井。

足太陽膀胱之脈﹐起足小指外側至陰﹐去爪甲如韭葉﹐爲井金。

足少陰腎之脈﹐起足小指之下﹐斜趨足心爲井﹐湧泉穴也。

手厥陰心包之脈﹐其直者﹐循手中指出其端﹐去爪甲如韭葉﹐爲井﹐中衝穴也﹔其支者循掌中﹐循小指次指出其端。

手少陽三焦之脈﹐起手小指次指之端﹐去爪甲如韭葉﹐爲井。

足少陽膽之脈﹐起於竅陰﹐小指次指之端﹐去爪甲如韭葉﹐爲井﹔其支者上入大指岐骨內出其端﹐還貫爪甲﹐出三毛中。

足厥陰肝之脈﹐起足大指之端﹐入叢毛之際﹐去爪甲如韭葉﹐爲井﹐大惇是也﹐六呼。

手太陰列缺﹕偏風半身不遂。

手陽明肩髃﹑曲池﹕偏風半身不遂。

足陽明大巨﹕偏枯﹐四肢不舉。

衝陽﹕偏風﹐口眼喎斜﹐足緩不收。

手太陽腕骨﹕偏枯狂惕。

足太陽輔陽﹕風痺不仁﹐四肢不舉。

足少陰照海﹕大風﹑偏枯﹑半身不遂﹐善悲不樂。

足少陽陽陵泉﹕半身不遂。

環跳﹕風眩﹑偏風﹑半身不遂﹐失音不語。

手陽明天鼎﹕暴喑並喉痺。

合谷﹕瘖不能言。

足陽明頰車﹑地倉﹕不語﹐飲食不收﹐水漿漏落﹐左治右﹐右治左。

手少陰陰郤﹕瘖不能言。

靈道﹕暴喑不語。

手少陽支溝﹕暴喑不語。

三陽絡﹕暴瘂不能言。

手太陽天窗﹕暴瘖不能言。

足少陰通谷﹕暴喑不語。

手厥陰間使﹕瘖不能言。

黃帝灸法療中風﹐眼戴上不能視者﹐灸第二椎並第五椎上各七壯﹐一齊下火﹐炷如半棗核大﹐立愈。

《醫學綱目》曰﹕中風不語﹐不省人事﹐頂門灸七壯﹐百會鍼入豆許﹐先補後瀉﹐瀉多補少。

又撮要法﹕中衝一分補之﹐大惇灸﹐一分﹐百會一分瀉。怪穴又法﹕十指尖出血﹐此更詳之。

中風失音﹕喑門二分﹐畱三呼﹐瀉之﹐不可深﹔人中三分﹐畱三吸﹐瀉之﹔天突﹑湧泉各五分﹐神門﹑支溝各三分。

舌轉不語﹕喑門二分。

舌緩不語﹕風府三分。

卒中失音﹐不能言語﹐緩縱不隨﹕天窗刺之一分﹐灸五十壯﹐息火﹐仍移灸百會五十壯畢﹐復灸天窗五十壯﹐始發。若先灸百會﹐則風气不得泄﹐內攻五臟﹐喜閉伏﹐仍失音﹐所以先灸天窗。

口眼喎斜﹕地倉鍼入二分﹐沿皮斜向頰車一寸半﹐畱十吸瀉之﹔頰車二分﹐斜向地倉。以上二穴﹐喎右補瀉左﹐喎左補瀉右。

崇寧中凡兩中風﹐始則口眼喎斜﹐次則涎潮閉塞﹐左右共灸十二穴﹐得气通。十二穴者﹐謂聽會﹑頰車﹑地倉﹑百會﹑肩髃﹑曲池﹑風市﹑足三里﹑絕骨﹑髮際﹑大椎﹑風池也﹐依而用之無不效。

《本艸綱目》曰﹕中風口噤﹐熟艾灸承漿一穴﹑頰車二穴﹐各五壯。

中風掣痛﹐不仁不隨﹕並以干艾斛許揉團﹐納瓦甑中﹐並下塞諸孔﹐獨畱一目﹐以痛處著甑目而燒艾燻之﹐一時卽止矣。

中風喎斜﹕用﹝艸舌﹞蔞絞汁﹐和大麥麵作餅﹐炙熱熨之﹐正便止﹐勿令太過。

《古今醫統》曰﹕治中風﹐口眼喎斜﹕聽會二穴﹐在耳前陷中﹐動脈宛宛中﹐張口得之﹔頰車二穴﹐在耳下二韭葉陷中﹔地倉二穴﹐在口吻旁四分外﹐近下有脈微微動者是。上三穴左患灸右﹐右患灸左。

灸中風中腑﹐手足不隨等疾﹕百會一穴﹐在頂中央﹔肩髃二穴﹐在兩肩端兩骨間陷處宛宛中﹐舉臂得之﹔曲池二穴﹐在肘外橫紋頭﹐屈肘曲骨取之是﹔風市二穴﹐在膝外兩筋間﹐平立舒兩手著腿﹐中指到處是﹔足三里二穴﹐在膝下三寸脛骨外大筋內筋骨之間是﹔絕骨二穴﹐在足外踝上三寸動脈中。凡覺手足麻木不仁﹐或痛良久乃止﹐此將中腑之候也﹐不論是風與气﹐可速灸此六穴﹐在左灸右﹐在右灸左。

灸風中髒﹐風塞涎上﹐不語昏危﹐下火立效﹕百會一穴﹐如前﹔風池二穴﹐在項後髮際陷中﹔大椎一穴﹐在項後一椎上項中﹔肩井二穴﹐在缺盆上大骨前寸半﹐以三指按之﹐當其中指是﹔間使二穴﹐在掌後三寸兩筋間陷中﹔足三里二穴﹐如前﹔曲池二穴﹐如前。凡覺手足麻痺﹐心中昏亂﹐神思不快﹐此將中腑之候﹐不論是風與气﹐可速灸此七穴﹐依次第灸之立愈。

《景嶽全書》曰﹕凡非風﹐用灸法﹐必其元陽暴脫﹐及營衛血气不調﹐欲收速效﹐惟艾火爲良。然用火之法﹐惟陽虛多寒﹐經絡凝滯者爲宜。若火盛金衰﹐水虛多燥﹐脈數發熱﹐咽漧面赤﹐口渴便熱等證﹐則不可妄加艾火。若誤用之﹐必致血愈燥而熱愈甚﹐是反速其危矣。

一凡灸法﹐頭面上艾炷宜小不宜大﹐手足上乃可粗也﹔又須自上而下﹐不可先灸下﹐後灸上。

灸非風﹐卒厥危急等證﹕神闕﹐用淨鹽炒幹﹐納於臍中令滿﹐上加厚姜一片蓋定﹐灸百壯至五百壯﹐愈多愈妙﹐姜焦則易之。或以川椒代鹽﹔或用椒於下﹐上蓋以鹽﹐再蓋以姜灸之﹐亦佳。

丹田﹑气海二穴﹐俱連命門﹐實生气之海﹐經脈之本﹐灸之皆有大效。

灸非風連髒气塞涎上﹐昏危不語等證﹕百會﹑風池﹑大椎﹑肩井﹑曲池﹑間使﹑足三里。

灸口眼歪斜﹕聽會﹑客主人俱灸﹔眼﹐頰車﹑地倉﹑承漿俱灸﹔口﹐合谷。

灸手足不遂偏枯等證﹕百會﹑肩髃﹑曲池﹑風市﹑環跳﹑足三里﹑絕骨【卽懸鍾】。古今圖書集成醫部全錄卷二百二十五

風門

導引

《保生祕要》曰﹕中風因腠理不密﹐風邪乘虛而入。始於中風﹐或起四肢麻木﹐或不覺疼﹐或時疼者﹐皆因受風濕之過耳。其有口眼歪邪﹐風中經絡﹐左身不遂﹐血死爲癱﹔右身不遂﹐濕痰气弱爲瘓﹔而左右癱瘓﹐爲气血兩虛也。口喎語濇﹐皆因血虛火盛﹐而心气不潤﹐宜當養心運動。

如患左手﹐以右手指右回頭﹐目左而視﹔左患亦如之。各運气二十四口。如患左足﹐坐平凳子上﹐以左足踏右膝上﹐左手托腳跟﹐右手扳腳尖﹐轉頭向左﹔患右亦如之﹐用力扳之。能除風寒暑濕﹐遠年近日癱瘓之證﹐無不應驗。

運功三提三咽﹐返念歸元﹐气積一九﹐斡旋周天。左邊气不通﹐於右手行功﹐著意引在左手﹔右亦如之。各運五口專气﹐須百日候到气脈全。

偏風導引﹕左偏﹐於左內關穴﹐掏之九九﹐擦之九九﹐亦掏五指尖﹔右亦如之。

運功取效全﹐用周天通關法。

周天法﹕先立安土守中得訣純熟﹐後行周天﹐流通一身﹐散徹四肢滯气。其法從前運於臍輪﹐由小而大﹐大而收小﹐依次而上﹐至璇璣穴﹐向左臂打圈而下﹐至曲池﹐經內關﹐溯掌心及指尖﹐圈出手臂外關﹐而上肘後肩井﹐及大椎而下﹐運於尾閭﹐由下復上﹐過玉枕﹐逾昆侖泥丸面部﹐上鵲橋而降重樓﹐達胃口﹐過臍﹐至玉柱﹐復气海﹐行入右腿﹐歷膝關﹐由鞋勞穴穿足背至指尖﹐轉湧泉踵後上運﹐過陰谷通尾閭﹐又圈至頂門﹐如前下鵲橋﹐依次送左腿似右法﹐而落湧泉﹐又升泥丸及璇璣穴﹐右行照左手轉過肩背﹐貫昆侖而下攝元海。如此將周身經脈宣暢﹐徐徐迥轉﹐但意至而气自相隨﹐是爲有作之周天法﹐亦可與造化參。

通關法﹕從北極定樞斗柄﹐大旋三徧﹐天地包羅﹐行於臍下﹐分開兩路﹐旋下兩腿之前﹐聯絡不絕﹐雙行轉腳底﹐向後繞圓海﹐上至命門會合﹐從右轉左﹐大旋三徧﹐從椎骨下分行兩肩﹐經肘後外關達掌心﹐循內關過肩井﹐由項後透泥丸﹐行明堂漸落雙瞳﹐自面部下胸膈會心窩﹐從左轉下降﹐大旋三徧如前﹐臍下分開﹐循環徧體﹐周流運用。卯酉二辰行之﹐或九度或二十一度而止。愼勿執著﹐若有若無。此所謂煉其形和其气也。

中風病﹐先飲熱茶或熱湯﹐項要直﹐舌捲托之上齶﹐兩手作拳狀﹐兩足指亦縮緊﹐自然汗發而病愈。

中風口歪右﹐就右腎下肋頭拔過左﹐左拔上至口﹐又從口處拔回至左腎﹔左同。

醫案

《史記》扁鵲傳曰﹕扁鵲過虢﹐虢太子死﹐扁鵲至虢宮門下﹐問中庶子喜方者曰﹕太子何病﹐國中治穰過於眾事﹖中庶子曰﹕太子病血气不時交錯而不得泄﹐暴發於外﹐則爲中害﹐精神不能止邪气﹐邪气積畜而不得泄﹐是以陽緩而陰急﹐故暴蹷而死。扁鵲曰﹕其死何如時﹖曰﹕雞鳴至今。曰﹕收乎﹖曰﹕未也﹐其死未能半日也。言臣齊渤海秦越人也﹐家在於鄭﹐未嘗得望精光﹐侍謁於前也。聞太子不幸而死﹐臣能生之。中庶子曰﹕先生得無誕之乎﹖何以言太子可生也﹖臣聞上古之時﹐醫有兪跗﹐治病不以湯液醴灑﹐鑱石撟引﹐案杌毒熨﹐一撥見病之應﹐因五藏之輸﹐乃割皮解肌﹐訣脈結筋﹐搦髓腦﹐揲荒爪幕﹐湔浣腸胃﹐漱滌五臟﹐練精易形。先生之方能若是﹐則太子可生也﹔不能若是﹐而欲生之﹐曾不可以告咳嬰之兒。終日﹐扁鵲仰天嘆曰﹕夫子之爲方也﹐若以管窺天﹐以郤視文。越人之爲方也﹐不待切脈望色聽聲寫形﹐言病之所在﹐聞病之陽﹐論得其陰﹐聞病之陰﹐論得其陽﹐病應見於大表﹐不出千里﹐決者至眾﹐不可曲止也。子以吾言爲不誠﹐試入診太子﹐當聞其耳鳴而鼻張﹐循其兩股以至於陰﹐當尙溫也。中庶子聞扁鵲言﹐目眩然而不瞚﹐舌撟然而不下﹐乃以扁鵲言入報虢君。虢君聞之大驚﹐出見扁鵲於中闕﹐曰﹕竊聞髙義之日久矣﹗然未嘗得拜謁於前也。先生過小國﹐幸而舉之﹐偏國寡臣幸甚。有先生則活﹐無先生則棄捐塡溝壑﹐長終而不得反。言未卒﹐因噓唏服臆﹐魂精泄橫﹐流涕長澘﹐忽忽承﹝目夾﹞﹐悲不能自止﹐容貌變更。扁鵲曰﹕若太子病﹐所謂屍蹷者也。夫以陽入陰中﹐動胃繵緣﹐中經維絡﹐別下於三焦膀胱﹐是以陽脈下遂﹐陰脈上爭﹐會气閉而不通﹐陰上而陽內行下﹐內鼓而不起上﹐外絕而不爲使﹐上有絕陽之路﹐下有破陰之紐﹐破陰絕陽之色﹐已廢脈亂﹐故形靜如死狀﹐太子未死也﹗夫以陽入陰支蘭藏者生﹐以陰入陽支蘭藏者死。凡此數事皆五臟蹶中之時暴作也﹐良工取之﹐拙者疑殆。扁鵲乃使弟子子陽厲鍼砥石﹐以取外三陽五會。有間太子蘇﹐乃使子豹爲五分之熨﹐以八減之齊和煮之﹐以更熨兩脇下﹐太子起坐。更適陰陽﹐但服湯二旬而復故﹐放天下盡以扁鵲爲能生死人。扁鵲曰﹕越人非能生死人也﹐此自當生者﹐越人能使之起耳。

倉公傳曰﹕陽虛侯相趙章病﹐召臣意。眾醫皆以爲寒中。臣意診其脈曰﹕迵【音洞﹐言洞徹五臟也。】風。迵風者﹐飲食下嗌而輒出不畱﹐法曰五日死而後十日乃死﹐病得之酒。所以知趙章之病者﹐臣意切其脈﹐脈來滑﹐是內風气也。飲食下嗌而輒出不畱者﹐法五日死。皆爲前分界法。後十日乃死﹐所以過期者﹐其人嗜粥﹐故中藏實﹔中藏實故過期。師言曰﹕安谷者過期﹐不安谷者不及期。

濟北王病﹐召臣意診其脈﹐曰﹕風蹷胸滿﹐卽爲藥酒盡三石﹐病已得之﹐汗出伏地。所以知濟北王病者﹐臣意切其脈﹐時風气也。心脈濁病法﹐過入其陽﹐陽气盡而陰气入﹐陰气入張﹐則寒气上而熱气下﹐故胸滿。汗出伏地者﹐切其脈气陰﹐陰气者病必入中出及瀺水也。

齊淳於司馬病﹐臣意切其脈﹐告曰﹕當病迵風。迵風之狀﹐飲食下嗌輒後之。病得之飽食而疾走。淳於司馬曰﹕我之王家食馬肝﹐食飽甚﹐見酒來﹐卽走去﹐驅疾至捨﹐卽泄數十出。臣意告曰﹕爲火齊米汁飲之﹐七八日而當愈。時醫秦信在旁﹐臣意去。信謂左右閣都尉曰﹕意以淳於司馬病爲何﹖曰﹕以爲迵風﹐可治。信卽笑曰﹕是不知也。淳於司馬病﹐法當後九日死。卽後九日不死﹐其家復召臣意。臣意往問之﹐盡如意診﹐臣卽爲三火齊米汁使服之﹐七八日病已。所以知之者﹐診其脈時切之﹐盡如法﹐其病順﹐故不死。

臣意嘗診安陽武都裏成開方﹐開方自言以爲不病﹐臣意謂之病苦沓風﹐三歲四肢不能自用﹐使人喑﹐喑卽死。今聞其四肢不能用﹐喑而未死也﹐病得之數飲酒﹐以見大風气。所以知成開方病者﹐診之其脈法奇咳﹐言曰髒气相反者死﹐切之得腎反肺﹐法曰三歲死也。

《千金方》曰﹕仁壽宮徧身患風﹐腳不能行﹐奉敕治之。鍼環跳一穴﹐陽陵泉一穴﹐巨虛下廉一穴﹐陽輔一穴。凡鍼四穴﹐卽能起行。

大理趙卿患風﹐腰腳不隨﹐不能跪起﹐鍼上髎一穴﹐環跳一穴﹐陽陵泉一穴﹐巨虛下廉一穴。凡鍼四穴﹐卽能跪起。庫狄欽患偏風﹐不得挽弓﹐鍼肩髃一穴﹐卽得挽弓。

《儒門事親》曰﹕桑惠民病風﹐面黑色﹐畏風不敢出﹐爬搔不已﹐眉毛脫落﹐作癩。醫三年。一日﹐戴人到棠溪﹐來求治於戴人。戴人曰﹕非癩也。乃出《素問》風論曰﹕腎風之狀﹐多汗惡風﹐脊痛不能正立﹐其色炲﹐面庬然浮腫。今公之病﹐腎風也。宜先刺其面大出血﹐其血當如墨色﹐三刺血變色矣。於是下鍼﹐自額上下﹝金非﹞鍼直至頤項﹐皆出血﹐果如墨色。徧腫處皆鍼之﹐惟不鍼目銳眥外兩旁﹐蓋少陽經﹐此少血多气也。隔日又鍼之﹐血色乃紫﹔二日外又刺﹐其血色變赤。初鍼時癢﹐再刺則額覺痛﹐三刺其痛不可任﹐蓋邪退而然也。待二十餘日﹐又輕刺一徧﹐方已。每刺必以冰水洗其面血﹐十日黑色退﹐一月面稍赤﹐三月乃紅白。但不服除根下熱之藥﹐病再作﹐戴人在東方﹐無能治者。

髙評事中風﹐稍緩﹐張令湧之﹐後服鐵彈丸﹐在普濟加減方中。或問張曰﹕君常笑人中風服鐵彈丸﹐今亦用之﹐何也﹖張曰﹕此收後之藥也。今人用之於大勢方來之時﹐正尢蚍蜉撼大樹﹐不識次第故也。

新寨馬叟年五十九﹐因秋欠稅﹐官杖六十﹐得驚气﹐成風搐﹐已三年矣。病大發﹐則手足顫掉﹐不能持物﹐食則令人代哺﹐口目張睒﹐唇舌嚼爛﹐抖擻之狀﹐如綫引傀儡。每發﹐市人皆聚觀。夜臥發熱﹐衣被盡去﹐徧身燥癢﹐中熱而反外寒。久欲自盡﹐手不能繩﹐傾產求醫﹐至破其家而病益堅。叟之子﹐邑中舊小吏也﹐以父母病訊戴人。戴人曰﹕此病甚易治﹐若隆暑時﹐不過一湧﹐再湧奪則愈矣。今已秋寒﹐可三之。如未愈﹐更刺腧穴﹐必愈。先以通聖散汗之。繼服湧劑﹐則吐痰一二升﹐至晚又下五七行﹐其疾小愈。待五日再一湧﹐出痰三四升﹐如雞黃成塊﹐狀如湯熱。叟以手顫不能自探﹐妻與代探﹐咽嗌腫傷﹐昏憒如醉。約一二時許﹐稍稍省﹐又下數行﹐立覺勢輕顫減﹐熱亦不作﹐足亦能步﹐手能巾櫛﹐自持匙箸。未至三湧﹐病去如濯。病後但覺極寒。戴人曰﹕當以食補之﹐久則自退。蓋大疾去﹐衛气未復﹐故宜以散風導气之藥。切勿以熱劑溫之﹐恐反成他病也。

呂君用妻年三十餘﹐病風搐﹐目眩﹐角弓反張﹐數日不食。諸醫皆作驚風﹑暗風﹑風癇治之﹐以南星﹑雄黃﹑天麻﹑烏附用之﹐殊無少效。戴人曰﹕諸風掉眩﹐皆屬肝木。曲直動搖﹐風之用也。陽主動﹐陰主靜。由火盛制金﹐金衰不能平木﹐肝木茂而自病。先湧風痰二三升﹐次以寒劑下十餘行﹐又以﹝金非﹞鍼刺百會穴﹐出血二杯愈。

一衲子因陰雨臥濕地一年﹐手足皆不遂﹐若遇陰雨﹐其病轉加。諸醫皆作中風偏枯治之﹐用當歸﹑芍藥﹑乳香﹑沒藥﹑自然銅之類﹐久服反加大便濇﹐風燥生﹐經歲不已。戴人以舟車丸下三十餘行﹐去靑黃沫水五升﹔次以淡劑滲泄之﹐數日手足能舉。戴人曰﹕此風寒濕三气合而爲痺。水濕得寒而浮﹐蓄於皮腠之間﹐久而不去﹐內捨六腑﹐宜用去水之藥可也。水濕者﹐人身中之寒物也。寒去則血行﹐血行則气和﹐气和則愈矣。

《丹溪心法》曰﹕一婦人手足左癱﹐口不能語﹐健啖﹐以防風﹑荊芥﹑羌活﹑南星﹑沒藥﹑乳香﹑木通﹑茯苓﹑厚朴﹑桔梗﹑麻黃﹑甘艸﹑全蠍爲末﹐湯酒調下﹐不效。時春脈伏﹐漸以淡鹽湯﹑虀汁﹐每早一碗﹐吐五日﹔仍以白朮﹑陳皮﹑茯苓﹑甘艸﹑厚朴﹑菖蒲﹐日二貼。後以川芎﹑山梔﹑豆豉﹑瓜蒂﹑菉豆粉﹑虀汁﹑鹽湯吐之﹐吐甚快﹐不食。後以四君子湯服之﹐以當歸﹑酒芩﹑紅花﹑木通﹑粘子﹑蒼朮﹑姜南星﹑牛膝﹑茯苓爲末﹐酒糊丸﹐服而瘥。

一人體肥中風﹐先吐﹐後用化痰勝濕之藥而愈。

《衛生寶鑑》曰﹕眞定府臨濟寺趙僧判於至元庚辰八月間患中風﹐半身不遂﹐精神昏憒﹐面紅頰赤﹐耳聾鼻塞﹐語言不出﹐診其兩手﹐六脈弦數。嘗記潔古有云﹕中髒者多滯九竅﹐中腑者多著四肢。今語言不出﹐耳聾鼻塞﹐精神昏憒﹐是中髒也﹔半身不遂﹐是中腑也﹐此臟腑俱受病邪。先以三化湯一兩﹐內疏三兩行﹐散其壅滯﹐使淸气上升﹐充實四肢。次與至寶丹加龍骨﹑南星﹐安心定志養神治之﹐使各髒之气上升﹐通利九竅。五日音聲出﹐語言稍利。後隨四時脈證加減用藥﹐卽稍能行步﹐日以繩絡其病腳﹐如履閾或髙處﹐得人扶之方可逾也。又刺十二經之井穴﹐以接經絡﹔翌日不用繩絡﹐能行步。幾百日大勢已去﹐戒之愼言語﹐節飲食﹐一年方愈。

太尉忠武史公年六十八歲﹐於至元戊辰十月初﹐侍國師於聖安寺丈室中﹐煤炭火一鑪在左側邊﹐遂覺面熱﹐左頰微有汗。師及左右諸人皆出﹐因左頰疏緩﹐被風寒客之﹐右頰急﹐口喎於右﹐脈得浮緊﹐按之洪緩。予舉醫學提舉忽君吉甫專科鍼灸﹐先於左頰上灸地倉穴一七壯﹐次灸頰車穴二七壯﹐後於右頰上熱手熨之。議以升麻湯加防風﹑秦艽﹑白芷﹑桂枝發散風寒﹐數日而愈。或曰﹕世醫多以續命湯等藥治之﹐今君用升麻湯加四味﹐其理安在﹖對曰﹕足陽明經起於鼻交頞中﹐循鼻外入上齒中﹐手陽明經亦貫於下齒中﹐況兩頰皆屬陽明。升麻湯乃陽明經藥﹐香白芷又行手陽明之經﹐秦艽治口噤﹐防風散風邪﹐桂枝實表而固榮衛﹐使邪不能再傷﹐此其理也。夫病有標本經絡之別﹐藥有气味厚薄之殊﹐察病之源﹐用藥之宜﹐其效如桴鼓之應。不明經絡所過﹐不知藥性所主﹐徒執一方﹐不惟無益﹐而又害之者多矣。學者宜精思之﹗

順徳府張安撫字耘夫﹐年六十一歲﹐於己未閏十一月初患風證﹐半身不遂﹐語言蹇濇﹐心神昏憒﹐煩躁自汗﹐表虛惡風﹐如灑冰雪﹐口不知味﹐鼻不聞香臭﹐聞木音則驚怖﹐小便頻多﹐大便結燥。若用大黃之類下之﹐卻便飲食減少不敢用﹐不然則滿悶。最苦者晝夜不得瞑目而寐﹐約有三月餘。凡三易醫﹐病全不減。至庚申年三月初七日﹐又因風邪﹐加之痰嗽﹐嗌漧燥疼痛不利﹐唾多﹐中脘气痞似噎。予思《內經》有云﹕風寒傷形﹐憂恐忿怒傷气。气傷髒乃病﹐髒病形乃應。又云﹕人之气﹐以天地之疾風名之。此風气下陷入陰中﹐不能生發﹐上行則爲病矣。又云﹕形樂志苦﹐病生於脈﹐神先病也。邪風加之﹐邪入於經﹐動無常處﹐前證互見。治病必求其本﹐邪气乃服。論時月則宜升陽﹑補脾胃﹑瀉風木﹔論病則宜實表裏﹑養胃气﹑瀉肝木﹑潤燥﹑益元气﹐愼喜怒﹐是治其本也。宜以加減沖和湯治之。自汗加黃芪半錢﹐嗽加五味子二十粒。晝夜不得睡﹐乃因心事煩擾﹐心火內動﹐上乘陽分﹐衛气不得交入陰分﹐故使然也。以朱砂安神丸服之﹐由是晝亦得睡。十日後﹐安撫曰﹕不得睡三月有餘﹐今困睡不已﹐莫非他病生否﹖予曰﹕不然。衛气者﹐晝則行陽二十五度﹐夜則行陰亦二十五度。此衛气交入陰分﹐循其天度﹐故安撫得睡也﹐何病之有焉﹗止眼白睛紅﹐隱濇難開﹐宜以當歸連翹湯洗之。十三日後﹐至日晡﹐微有悶亂不安。於前沖和湯中又加柴胡三分﹐以升少陽之气。飲三服﹐至十五日﹐全得安臥﹐減自汗。惡寒躁熱﹐胸膈痞滿﹐小便多﹐服藥之後﹐小便減少﹐大便一二日一行﹐鼻聞香﹐口知味﹐飲食如常﹐脈微弦而柔和﹐按之微有力。止咽喉中妨悶﹐會厭後腫﹐舌赤﹐早辰語言快利﹐午後微濇。以元參升麻湯煎去滓稍熱噙漱﹐時時咽之﹐前證良愈。止牙齒無力﹐不能嚼物。用牢牙散入麝香少許研勻﹐臨臥擦牙後﹐以溫水漱之愈。安撫初病時﹐右肩臂膊痛無主持﹐不能舉動﹐多汗出﹐肌肉瘦不能正臥﹐臥則痛甚。經曰﹕汗出偏沮﹐使人偏枯。予思《內經》云﹕虛與實鄰﹐決而通之。又云﹕畱瘦不移節而刺之﹐使經絡通和血气乃復。又言陷下者灸之。爲陽气下陷入陰中﹐肩膊時痛﹐不能運動﹐以火導之﹐火引而上﹐補之溫之。已上證皆宜灸刺﹐謂此先刺十二經之井穴﹐於四月十二日右肩臂上肩井穴內先鍼﹐後灸二七壯﹐及至瘡發﹐漸於枯瘦處漸添肌肉﹐汗出少﹐肩臂微有力。至五月初八日﹐再灸肩井﹐次於尺澤穴各灸二十八壯﹐引气下行﹐與正气相接﹐次日臂膊又添气力﹐自能搖動矣。時值仲夏﹐暑熱漸盛﹐以淸肺飲子補肺气﹐養脾胃﹐定心气。

《醫學綱目》曰﹕唐王太后中風不能言﹐脈沈而口噤。醫人許胤宗曰﹕旣不能下藥﹐宜湯气燻之﹐藥入腠理﹐周時可瘥。乃煎黃芪防風湯數斛置牀下﹐气如煙霧燻之﹐其夕便得語。藥力燻蒸﹐其效如此。按丹溪云﹕人之口通乎地﹐鼻通乎天﹔口以養陰﹐鼻以養陽。天主淸﹐故鼻不受有形而受無形﹔地主濁﹐故口受有形而兼乎無形。王太后病風不言而脈沈﹐其急非大補不可也。若以有形之藥湯﹐緩不及事。今以黃芪防風煎湯燻之﹐气如煙霧滿室﹐則口鼻俱受。非智者通神之法不可爲也。

一婦人年六十﹐左癱手足﹐不語多痰。以防風﹑荊芥﹑羌活﹑南星﹑沒藥﹑乳香﹑木通﹑茯苓﹑厚朴﹑桔梗﹑甘艸﹑麻黃﹑全蠍﹑紅花爲末﹐酒調下﹐不拘時﹐春脈漸伏。以淡鹽湯虀汁﹐每早一碗﹐吐五日﹐仍以白朮﹑甘艸﹑陳皮﹑厚朴﹑菖蒲﹐一日二貼。後以川芎﹑山梔﹑豆豉﹑瓜蒂﹑菉豆粉﹑虀湯吐了﹐用蒼朮﹑南星﹑生薑﹑牛膝﹑茯苓酒糊丸﹐服十日後﹐夜間微汗﹐手足動而能言。

《醫學正傳》曰﹕予長嫂何氏年五十七﹐身肥白。春初得中風暴僕﹐不省人事﹐身僵直﹐口噤不語﹐喉如拽鋸﹐水飲不能入﹐六脈浮大弦滑﹐右甚於左。以藜蘆末一錢加麝香少許﹐灌入鼻竅﹐吐痰一升許﹐始知人事﹐身體略能舉動。急煎小續命湯倍麻黃﹐連進二服﹐覆以衣被﹐得汗﹐漸蘇省﹐能轉側﹐但右手足不遂﹐語言蹇濇。後以二陳湯加芎﹑歸﹑芍藥﹑防風﹑羌活等藥﹐合竹瀝﹑薑汁日進二三服。若四日大便不去﹐則不能言語﹐卽以東垣導滯丸或潤腸丸微利之﹐則語言復正。如此調理至六十四歲﹐得他病而卒。

《醫宗必讀》曰﹕徽商汪華泉忽然昏僕﹐遺尿手撒﹐汗出如珠。眾皆以絕證旣見﹐決無生理。余曰﹕去撒脾絕﹐遺尿腎絕﹐法在不治﹐惟大進參附﹐或冀萬一。遂以人參三兩﹐熟附五錢﹐煎濃灌下﹐至晚而汗減。復煎人參二兩﹐芪﹑朮﹑附各五錢﹐是夜服盡﹐身體稍稍能動。再以參附膏加生薑﹑竹瀝盞許﹐連進三日﹐神气漸爽。嗣後以理中﹑補中等湯﹐調養二百日安。

延平太守唐東瀛多郁多思﹐又爲府事勞神﹐昏冒痰壅﹐口喎語濇﹐四肢不隨﹐時欲悲泣﹐脈大而軟。此脾肺气虛﹐風在經絡。余以補中益气去黃芪﹐如秦艽﹑防風﹑天麻﹑半夏﹐十劑﹐證減二三﹔更加竹瀝﹑薑汁﹐倍用人參﹐兼與八味丸﹐兩月乃愈。

吳門太史姚現聞中風昏憒﹐語言不出﹐面赤時笑﹐是心臟中風也。乙亥孟秋﹐延余診之﹐六部皆得石脈。余歸﹐謂唐名必曰﹕石者﹐冬令之脈也。新秋見之﹐非其時矣。其象先見於非時﹐當其時豈能再見耶﹖果至冬月而歿。

錢臺石年近六旬﹐昏倦﹐不能言﹐鼻塞﹐二便閉。此心脾二髒中風也。服順气疏風化痰之劑﹐已瀕於危矣。比余診之﹐六脈洪大﹐按之搏指﹐乃至虛反有盛候也。宜補中爲主﹐佐以祛風化痰﹐方可回生。舉家惶懼﹐兩日不決。余瞋目而呼曰﹕今日無藥則斃矣﹗若服參而病進﹐餘一人獨任其咎。乃以大劑補中益气﹐如秦艽﹑鉤藤﹑防風﹑竹瀝﹐再劑而神爽。加減調治﹐五十日始愈。

燕邸張可眞遠歸﹐忽然中風昏昧﹐牙關緊閉。遂先以牙皂末取嚏﹐次以箸抉開灌蘇合丸﹐二丸後﹐以防風散投之﹐連進三服﹐出汗如洗﹐此邪自外解也。去麻黃﹑獨活﹑羚羊角﹐加秦艽﹑半夏﹑膽星﹑鉤藤﹑薑汁﹐十劑﹐痰淸神爽。服六君子加竹瀝﹑薑汁﹑鉤藤﹐六十日而痊。

《薛己醫案》曰﹕車駕王用之卒中昏憒﹐口眼喎斜﹐痰气上湧﹐咽喉有聲﹐六脈沈伏﹐此眞气虛而風邪所乘﹐以三生飲一劑加人參一兩﹐煎服卽蘇。若遺尿﹑手撒﹑口開﹑鼾睡爲不治﹐用前藥亦有得生者。夫前飲乃行經絡治寒痰之藥﹐有斬關奪旗之功。每服必用人參兩許﹐駕驅其邪而補助眞气。否則不惟無益﹐適足以取敗矣。觀先哲用芪附﹑參附等湯﹐其義可見。

州判蔣大用年五十﹐形體魁偉﹐中滿吐痰﹐勞則頭運﹐所服皆淸痰理气。余曰﹕中滿者﹐脾气虧損也﹔痰盛者﹐脾气不能運也﹔頭運者﹐脾气不能升也﹔指麻者﹐脾气虛而不能周於四末也。遂以補中益气加茯苓﹑半夏以補脾土﹐用八味地黃以補土母而愈。後惑於《乾坤生意》方云﹕凡人手指麻軟﹐三年後有中風之疾﹐可服搜風天麻二丸以預防之。乃朝暮服﹐致大便不禁﹐飲食不進而歿。夫預防之理﹐當養气血﹐節飲食﹐戒七情﹐遠幃幕也。若服前丸以預防﹐適所以招風取中也。

一男子卒中﹐口眼喎斜﹐不能言語﹐遇風寒﹐四肢拘急﹐脈浮而緊。此手足陽明經虛﹐風寒所乘﹐故舌本彊而不能言﹐用秦艽升麻湯治之。稍愈﹐以補中益气加山梔而痊。若舌喑不能言﹐足痿不能行﹐屬腎气虛弱﹐名曰痱證﹐宜用地黃飲子。然此證由將息失宜﹐腎水不足﹐而心火暴盛﹐痰滯於胸也。輕者自蘇﹐重者或死。

吾師僉憲髙如齋自大同回﹐謂余曰﹕吾成風病矣。兩腿逸則痿軟而無力﹐勞則作痛如鍼刺﹐脈洪數而有力。余告之曰﹕此肝腎陰虛火盛而致。痿軟無力﹐眞病之形﹔作痛如錐﹐邪火之象也。用壯水益腎之劑而愈。先生曰﹕向寓官邸﹐皆以爲風﹐恨無醫藥。若服風劑﹐豈其然哉﹗乃吾之幸也。竊謂前證往往以爲風疾﹐輒用發散而促其危者多矣。

大尹劉孟春素有痰﹐兩臂頑麻﹐兩目流淚﹐服祛風化痰藥﹐痰愈甚﹐臂反痛不能伸﹐手指俱攣。余曰﹕麻屬气虛﹐誤服前藥﹐肝火熾盛﹐肝血漧涸﹐筋無所養﹐虛而攣耳。當補脾肺滋腎水﹐則風自息﹐熱自退﹐痰自淸。遂用六味地黃丸﹑補中益气湯﹐不三月而痊。

一儒者素勤苦﹐惡風寒﹐鼻流淸涕﹐寒禁嚏噴。余曰﹕此脾肺气虛﹐不能實腠理。不信﹐服祛風之藥﹐肢體麻倦﹐痰涎自出﹐殊類中風。余曰﹕此因風劑耗散元气﹐陰火乘其土位。遂以補中益气加麥門﹑五味治之而愈。

外舅年六十餘﹐素善飲﹐兩臂作痛。余曰﹕此脾虛有濕也。不信﹐恪服祛風治痰之藥﹐更加麻木發熱﹐體軟痰湧﹐腿膝拘痛﹐口噤語濇﹐頭目運重﹐口角寬縱流涎。兩月後﹐身如虫行﹐搔起白屑。始信﹐謂余曰﹕何也﹖余曰﹕臂麻體軟﹐脾無用也﹔痰涎自出﹐脾不能攝也﹔口斜語濇﹐脾气傷也﹔頭目運重﹐脾气不能升也﹔癢起白屑﹐脾气不能營也。遂用補中益气湯加神曲﹑半夏﹑茯苓﹐三十餘劑﹐諸證悉退。又用參朮煎膏﹐治之而愈。

秀才劉允功形體魁偉﹐素不愼酒色﹐因勞怒頭運僕地﹐痰涎上湧﹐手足麻痺﹐口漧引飲﹐六脈洪數而虛。余以爲腎經虧損﹐不能納气歸源而頭運﹐不能攝水歸源而爲痰﹐陽气虛熱而麻痺﹐虛火上炎而作渴﹐用補中益气合六味丸料治之而愈。其後或勞役﹐或入房﹐其病卽作﹐用前藥隨愈。

憲幕顧斐齋飲食起居失宜﹐左半身並手足不遂﹐汗出神昏﹐痰涎上湧。王竹西用參芪大補之劑﹐汗止而神思漸淸﹐頗能步履。後不守禁﹐左腿自膝至足腫脹甚大﹐重墜如石﹐痛不能忍﹐其痰甚多﹐肝脾腎脈洪大而數﹐重按則軟濇。余朝用補中益气加黃蘗﹑知母﹑麥門﹑五味煎送地黃丸﹐晚用地黃丸料加黃蘗﹑知母﹐數劑諸證悉退。但自弛禁﹐不能全愈耳。

一婦人元气素虛﹐勞則體麻發熱﹐痰气上攻。或用烏藥順气散﹑祛風化痰丸之類﹐肢體痿軟﹐痰涎自出﹐面色痿黃﹐形體倦怠﹐而脾肺二脈虛甚﹐此虛而類風也。朝用補中益气湯﹐夕用十全大補湯漸愈﹔又用加味歸脾湯調理﹐尋愈。

先母七十有五﹐徧身作痛﹐筋骨尢甚﹐不能屈伸﹐口漧目赤﹐頭運痰壅﹐胸膈不利﹐小便短赤﹐夜間殊甚﹐徧身作癢如虫行﹐此肝經气燥而風動也。用六味地黃丸料加山梔﹑柴胡治之﹐諸證悉愈。

一男子時瘡愈後﹐徧身作痛﹐服愈風丹﹐半身不遂﹐痰涎上湧﹐夜間痛甚。余作風客淫气﹐治以地黃丸而愈。

一婦人四肢攣屈煩痛﹐自汗﹐小便短少﹐畏見風寒﹐脈浮弦緩﹐此气血虛而風寒濕熱相搏。先用東垣淸燥湯漸愈﹐再用加味逍遙散﹐及八珍湯加牡丹皮而痊。

一婦人因怒發搐﹐嘔吐痰涎﹐口噤昏憒﹐气口脈大於人迎﹐此气滯而食厥。用平胃散加茯苓﹑半夏﹑木香治之而蘇﹐更以六君子加木香漸愈﹐乃去木香﹐又二十餘劑而痊。

一婦人脾胃虛弱﹐飲食素少。忽痰湧气喘﹐頭搖目札﹐手揚足擲﹐難以候脈。視其面色﹐黃中見靑﹐此肝木乘脾土。用六君加柴胡升麻治之而蘇﹐更以補中益气加半夏﹐調理而痊。

一婦人懷抱鬱結﹐筋攣骨痛﹐喉間似有一核。服烏藥順气散等藥﹐口眼歪斜﹐臂難伸舉﹐痰涎愈甚﹐內熱晡熱﹐食少體倦。余以爲郁火傷脾﹐血燥生風所致。用加味歸脾湯加丹皮﹑山梔二十餘劑﹐痰熱少退﹐喉核少利﹔更用升陽益胃湯數劑﹐諸證漸愈﹔但臂不能伸﹐此肝經血少﹐用地黃丸而愈。

一婦人素有痰火﹐忽然昏憒﹐瘈瘲抽搐﹐善伸數欠﹐四肢筋攣﹐痰涎上升﹐此肺金燥甚﹐血液衰少而然也﹐用淸燥湯六味丸兼服﹐尋愈。

一婦人肢節作痛﹐不能轉側﹐惡見風寒﹐自汗盜汗﹐小便短少﹐𨿽夏亦不去衣﹐其脈浮緊﹐此風寒客於太陽經﹐用甘艸附子湯一劑而瘥。

一婦人善怒﹐舌木彊﹐手臂麻。余曰﹕舌本屬土﹐被木克制故耳﹐當用六君加柴胡﹑芍藥治之。

一膏粱之人﹐素不愼起居﹐忽失音不能語﹐神思昏憒﹐痰涎上壅。余謂河間云﹕夫喑屬腎經虛寒﹐其气厥不至。《醫學綱目》曰﹕少陰气至則嚙舌﹐少陽气至則嚙頰。今失音﹐腎气不能上接淸陽之气也。不信﹐仍用風藥。後嚙舌﹐始信餘言。先用地黃飲子及六味地黃丸而愈。

儀部袁補之患前證﹐不信餘言﹐數服祛痰之劑﹐後嚙舌而歿。

靳閣老夫人先胸脇脹痛﹐後四肢不收﹐自汗如水﹐小便自遺﹐大便不實﹐口緊目瞤﹐飲食頗進﹐十餘日。或以爲中髒﹐公甚憂。余曰﹕非也。若風旣中髒﹐眞气旣脫﹐惡證旣見﹐禍在反掌﹐焉能久延﹖乃候其色﹐面目俱赤而或靑﹔診其脈﹐左三部洪數﹐惟肝尢甚。余曰﹕胸乳脹痛﹐肝經血虛﹐肝气否塞也﹔四肢不收﹐肝經血虛﹐不能養筋也﹔自汗不止﹐肝經風熱﹐津液妄泄也﹔小便自遺﹐肝經熱甚﹐陰挺失職也﹔大便不實﹐肝木熾盛﹐克脾土也。遂用犀角散﹐四劑諸證頓退﹔又用加味逍遙散調理而安。後因鬱怒﹐前證復作﹐兼發熱嘔吐﹐飲食少思﹐月經不止﹐此木盛克土﹐而脾不能攝血也。用加味歸脾湯爲主﹐佐以逍遙散﹐調補肝脾之气﹐淸和肝脾之血而愈。後每遇怒﹐或睡中手足搐搦﹐復用前藥卽愈。

大參朱雲溪母於九月內忽僕地﹐痰迷不省﹐唇口喎斜﹐左目緊小。或用治痰調血之劑﹐其勢稍緩。至次年四月初﹐其病復作。仍進前藥﹐勢亦漸緩。至六月終﹐病乃大作﹐小便自遺。或謂風中於髒﹐以爲不治。余診之﹐左關弦洪而數﹐此屬肝火血燥也。遂用六味丸加五味﹑麥門﹑芎﹑歸。一劑而飲食頓進﹐小便自調。遂用補中益气加茯苓﹑山梔﹑鉤藤﹑丹皮而安。至十月﹐復以傷食腹痛作瀉﹐左目仍小﹐兩關尺脈弦洪鼓指。余以六君加木香﹑吳茱萸﹑升麻﹑柴胡﹐一劑而痛泄俱緩﹔復以六君加肉果﹑補骨脂﹐一劑諸脈頓平﹐痛泄俱止。余謂左關弦洪﹐由肝火血燥﹐故左目緊小﹔右關弦洪﹐由肝邪乘脾﹐故唇口歪斜﹔腹痛作瀉﹐二尺鼓指﹐由元气下陷。設以目緊口喎﹐誤作中風﹐投以風藥﹔以腹痛泄瀉﹐誤作積滯﹐投以峻劑﹐復耗元气﹐爲害甚矣。後臥火箱熱蒸太過﹐遂致痰喘﹐誤服寒涼之劑益甚。後請診﹐辭不治﹐果歿。

一婦人因怒僕地﹐語言蹇濇﹐口眼喎斜﹐四肢拘急﹐汗出遺尿﹐六脈洪大﹐肝脈尢甚。皆因肝火熾盛﹐肝主小便﹐因熱甚而自遺也。用加味逍遙散加鉤藤及六味丸﹐尋愈。

一婦人素性急﹐患肝風之證﹐常服搜風順气丸﹑秦艽湯之類。後大怒吐血﹐唇口牽緊﹐小便頻數﹐或時自遺。余以爲肝火旺而血妄行﹐遂用小柴胡湯加山梔﹑牡丹皮﹐漸愈。後大怒吐血﹐誤服降火祛風化痰之劑﹐大便頻數﹐胸滿少食﹔用淸气化痰之劑﹐嘔而不食﹐頭運口漧﹐不時吐痰﹔用導痰降火之類﹐痰出如湧﹐四肢常冷。余曰﹕嘔而不食﹐頭運口漧﹐胃气不能升也﹔痰出如湧﹐脾气不能攝痰也﹔四肢逆冷﹐脾气不能運行也。用補中益气湯加茯苓﹑半夏治之﹐諸證漸愈﹔又用加味歸脾湯兼服而安。

舉人於尙之素腎虛積勞﹐足痿不能步履﹐後舌喑不能言﹐面色黧黑。余謂腎气虛寒﹐不能運及所發﹐用地黃飲治之而愈。後不愼調攝而復作。或用牛黃淸心丸之類﹐發熱痰甚﹐誠似中風﹔用祛風化痰之類﹐小便祕濇﹐口舌漧燥。仍用前飲及加減八味丸漸愈﹔又用補中益气湯而痊。

一婦人口眼歪斜﹐四肢拘急﹐痰涎不利﹐而惡風寒﹐其脈浮緊。此風寒客於手足陽明二經。先用省風湯二劑﹐後用秦艽升麻湯而愈。

一男子舌下牽彊﹐手大指次指不仁﹐或大便祕結﹐或皮膚赤暈。余曰﹕大腸之脈散舌下﹐此大腸血虛風熱﹐當用逍遙散加槐角﹑秦艽治之。

知州韓廷儀先患風證﹐用疏風化痰養血之藥而痊﹐其腿膝骨肉發熱作痛﹐服十味固本丸﹑天麻丸益甚﹐兩尺脈數而無力。余以爲腎水虛不能生肝木﹐虛火內動而作﹐非風邪所致也。不信﹐又服羌活愈風丹之類﹐四肢痿軟﹐徧身麻木﹐痰涎上湧﹐神思不淸。余曰﹕皆脾气虧損不能榮養周身﹐又不能攝涎歸源。先用六君子加木香﹑川芎數劑﹐壯其脾气﹐以攝涎歸源﹔又以八珍湯數劑﹐以助五臟生化之气﹐以榮養周身﹐而諸證漸愈。乃朝以補中益气湯培養脾肺﹐夕以六味地黃丸滋補肝腎﹐如此三月餘而安。

一婦人因怒患痰厥而蘇﹐左手臂不能伸﹐手指麻木﹐口喎眼斜﹐痰气上攻﹐兩腿骨熱﹐或骨中酸痛。服烏藥順气散之類﹐諸證益甚﹐不時昏憒﹐更加內熱晡熱。余以爲肝經血虛﹐內熱生風﹐前藥復耗肝血﹐虛火熾盛而然也。先以柴胡梔子散調養肝經气血﹐數日後﹐用八珍湯加鉤藤鉤散﹐諸證稍愈。又用加減八味丸料少加酒炒黃蘗﹑知母黑色者數劑﹐諸證頓退﹔乃服八珍湯﹑柴胡梔子散半載而痊。後勞役卽有復作之意﹐服柴胡梔子散遂安。

一老婦兩臂不遂﹐語言蹇濇。服祛風之藥﹐反致筋攣骨痛。余謂此肝火血虛所致﹐用八珍湯補气血﹐用地黃丸補腎水﹐佐以排風湯﹐年餘而愈。

太宜人年七十五﹐徧身作痛﹐筋骨尢甚﹐不能伸屈﹐口漧目赤﹐頭眩痰湧﹐胸膈不利﹐小便赤濇而短少﹐夜間痰熱殊甚﹐徧身作癢如虫行。此肝經气燥而風動也﹐用六味地黃丸料加山梔﹑柴胡治之而愈。

《寓意艸》曰﹕楊季蘅翁稟丰軀偉﹐望七之齡﹐神采不衰。近得半身不遂之證﹐已二年矣。病發左半﹐口往右喎﹐昏厥遺溺。初服參朮頗當。爲黠醫簧以左半屬血﹐不宜補气之說﹐幾致大壞。雲間施笠澤以參附療之﹐稍得向安。然槪從溫補﹐未盡病情也。診得脈體軟滑中時帶勁疾﹐蓋痰與風雜合之證﹐痰爲主風爲標也。又熱與寒雜合之證﹐熱爲主寒爲標也。平時手冷如冰﹐故痰動易至於厥。然厥已復蘇﹐蘇已嘔去其痰﹐眠食自若。𨿽冬月亦能耐寒﹐無取重裀復絮。可知寒爲外顯之假寒﹐而熱爲內蘊之眞熱。旣有內蘊之熱﹐自蒸脾濕爲痰﹐久久隔塞竅隧﹐而衛气不周﹐外風易入。加以房幃不節﹐精气內虛﹐與風相召﹐是以雜合而成是證耳。及今大理右半脾胃之气﹐以運出左半之濕痰虛風﹐此其間有細微曲折﹐非只溫補一端所能盡者。何也﹖治雜合之病﹐必須用雜合之藥﹐而隨時令以盡無窮之變。卽如冬月嚴寒用事﹐身內之熱爲外寒所束﹐不得從皮膚外泄﹐勢必深入筋骨爲害矣。故用姜附暫徹外寒﹐而內熱反得宣泄。若時令之熱與內蘊之熱相合﹐復助以姜附﹐三熱交煽﹐有灼筋腐肉而已。孰謂用藥之權衡可以一端盡耶﹖或者曰﹕左半風廢而察脈辧證﹐指爲兼痰兼熱似矣。痰者脾濕所生﹐寄居右畔﹐是則先宜中右﹐而何以反中左耶﹖旣已中左﹐明系左半受病﹐而何以反治右耶﹖不知此正病機之最要者﹐但爲丹溪等方書說病在左血多﹐病在右气多﹐教人如此認證﹐因而起後人之執著﹐至《內經》則無此說也。《內經》但言﹐左右者陰陽之道路。夫左右旣爲陰陽往還之道路﹐何嘗可偏執哉﹖況左半𨿽血爲主﹐非气以統之則不流﹔右半𨿽气爲主﹐非血以麗之則易散。故肝膽居左﹐其气常行於右﹔脾胃居右﹐其气常行於左。往來灌注﹐是以生生不息也。肝木主風﹐脾濕爲痰﹐風與痰之中人﹐原不分於左右。但翁恃其體之健﹐過損精血。是以八八天癸已盡之後﹐左半先虧﹐而右半飲食所生之痰﹐與皮毛所入之風﹐以漸漬於空虛之府﹐而驟發始覺耳。風脈勁疾﹐痰脈軟滑。惟勁疾故病則大筋短縮﹐卽舌筋亦短而蹇於言。小筋弛張﹐故從左而喎於右。從左喎右﹐卽可知左畔之小筋弛而不張也。若左筋之張﹐則左喎矣。凡治一偏之病﹐法宜從陰引陽﹐從陽引陰﹐從左引右﹐從右引左。盍觀樹木之偏枯者﹐將漑其枯者乎﹐抑漑其未枯者使榮茂﹐而因以條暢其枯者乎﹖治法以參朮爲君臣﹐以附子﹑漧薑爲佐使﹐寒日可恃無恐﹔以參朮爲君臣﹐以羚羊角﹑柴胡﹑知母﹑石膏爲佐使﹐而春夏秋三時可無熱病之累。然宜刺手足四末﹐以泄榮血而通气﹐恐熱痰虛風久而成癘也。

庚辰冬﹐於鼎翁公祖園中﹐識江衝寰先生面。竊見身體重著﹐行步艱難﹐面色滯晦﹐語言遲緩﹐以爲有虛風卒中之候也﹐因爲過慮。辛巳秋召診間﹐細察脾脈緩急不調﹐肺脈勁大﹐然肝木尙平﹐陽气尙旺﹐是八風之邪未可易中。而筋脈掣痛不能安寢者﹐大率風而加之以濕﹐交煽其虐所致﹐以斯知尙可引年而施治也。何也﹖風者﹐肝之病﹐天之气也﹔濕者﹐脾之病﹐地之气也。天气迅疾﹐故發之暴。益以地气之紆緩﹐反有所牽制﹐而不能暴矣。然气別則病殊﹐而气交則病合﹐有不可不明辧者。病殊者﹐在天气則風爲百病之長﹐其來微﹐則隨相克爲傳次﹐必徧五臟而始烈﹔其來甚﹐則不繇傳次而直中。惟體虛之人﹐患始不測焉。在地气則濕爲下體之患﹐其來微﹐則足跗腫大﹐然得所勝亦旋消﹔其來甚﹐則害及皮肉筋脈﹐以漸而上攻。亦惟陽虛之人﹐勢始騰越焉。兩者一本之天﹐一本之地﹐病各懸殊﹐治亦異法者也。病合者﹐天之气入於筋脈﹐地之气亦入於筋脈。時乎天气勝﹐則筋脈張而勁焉﹔時乎地气勝﹐則筋脈嚲而緩焉。兩者其源𨿽異﹐其流則同﹐交相醞結﹐蔓而難圖者也。先生房中之風﹐始𨿽不可知﹐然而所感則微也。至若濕之一字﹐旣以醇酒厚味而釀之於內﹐又爲炎蒸嵐瘴而襲之於外﹐是以足患日熾。𨿽周身筋脈舒展﹐亦不自如﹐究竟不若足間晝夜掣痛﹐瘡瘍腫潰﹐浸淫無已也。夫春時之風也﹐夏時之濕與熱也﹐秋時之燥也﹐三時之气﹐皆爲先生一身之患者也。而一身之患﹐又惟一隅獨當之﹐亦良苦矣﹗設內之風濕熱燥不攘﹐足患其有寧宇乎﹖所可嘉者﹐惟冬月寒水司令﹐勢稍末減。而醫者不識此意﹐每投壯筋骨之藥酒﹐以驅其濕。不知此乃治寒濕之法﹐惟冬月病增者方宜。豈以風濕熱濕而倒行逆施﹐寧不重其困耶﹖況乎先生肺脈勁大﹐三四日始一大便﹐𨿽冬月亦喜形寒飲冷﹐而不嘗近火﹐何所見其爲寒濕也哉﹖所以孫眞人大小竹瀝等方﹐風濕熱燥寒五治之藥具備﹐籠統龐雜﹐後人全不知用。若識此義爲去取﹐則神而明之之事矣。然則不辧證而用方者﹐幾何而不誤人耶﹖

