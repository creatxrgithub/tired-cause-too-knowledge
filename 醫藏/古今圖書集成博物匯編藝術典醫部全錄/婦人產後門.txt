古今圖書集成醫部全錄卷三百九十

婦人產後門

金匱要略【漢張機】

脈證總論

新產婦人有三病﹐一者病痙﹐二者病鬱冒﹐三者大便難。何謂也﹖師曰﹕新產血虛﹐多汗出﹐喜中風﹐故令病痙﹔亡血復汗﹐寒多﹐故令鬱冒﹔亡津液胃燥﹐故大便難。產婦鬱冒﹐其脈微弱﹐嘔不能食﹐大便反堅﹐但頭汗出﹐所以然者﹐血虛而厥﹐厥而必冒。冒家欲解﹐必大汗出﹐以血虛下厥﹐孤陽上出﹐故頭汗出。所以產婦喜汗出者﹐亡陰血虛﹐陽气獨盛﹐故當汗出﹐陰陽乃復。大便堅﹐嘔不能食﹐小柴胡湯主之。

病解能食﹐七八日更發熱者﹐此謂胃實﹐大承气湯下之。

產後腹中﹝疒丂﹞痛﹐當歸生薑羊肉湯主之。

產後腹痛煩滿﹐不得臥﹐枳實芍藥散主之。

產婦腹痛﹐法當以枳實芍藥散﹔假令不愈﹐此爲腹中有幹血著臍下﹐宜下瘀血湯主之。

產後七八日﹐無太陽證﹐少腹堅痛﹐此惡露不盡。不大便﹐煩躁發熱﹐切脈微實﹐更倍發熱﹐日晡時煩躁者﹐不食﹐食則讝語﹐至夜卽愈﹐宜大承气湯主之。熱在裏﹐結在膀胱也。

產後風續續數十日不解﹐頭微痛惡寒﹐時時有熱﹐心下悶﹐漧嘔汗出𨿽久﹐陽旦證續在者﹐可與陽旦湯。

產後中風發熱﹐面正赤﹐喘而頭痛﹐竹葉湯主之。

婦人乳中虛﹐煩亂嘔逆﹐安中益气﹐竹皮大圓主之。

產後不利虛極﹐白頭翁加甘艸阿膠湯主之。

婦人少腹滿如惇狀﹐小便微難而不渴﹐生後者﹐此爲水與血俱結在血室也﹐大黃甘遂湯主之。

婦人髒燥喜悲傷欲哭﹐象如神靈所作﹐數欠伸﹐甘麥大棗湯主之。

脈經【晉王叔和】

脈法

診婦人新生乳子﹐脈沈小滑者生﹐實大堅弦急者死。

診婦人新生乳子﹐因得熱病﹐其脈懸小﹐四肢溫者生﹐寒靑者死。

診婦人生產﹐因中風傷寒熱病﹐喘鳴而肩息﹐脈實大浮緩者生﹐小急者死。

診婦人生產之後﹐寸口脈焱疾不調者死﹐沈微附骨不絕者生。

脈訣【晉王叔和】

產後傷寒歌

產後因得熱病臨﹐脈細四肢暖者生。脈大忽然肢逆冷﹐須知其死莫畱停。

千金方【唐孫思邈】

產後虛損

凡婦人非止臨產須憂﹐至於產後大須將愼﹐危篤之至﹐其在於斯。勿以產時無他﹐乃縱心恣意﹐無所不犯。犯時微若秋毫﹐感病廣於嵩岱。何則﹖產後之病﹐難治於余病也。婦人產訖﹐五臟虛羸﹐惟得將補﹐不可轉瀉。若其有病﹐不須快藥﹔若行快藥﹐轉更增虛﹔就中更虛﹐向生路遠。所以產後百日以來﹐極須殷勤憂畏﹐勿縱心犯觸﹐及卽便行房。若有所犯。必身反彊直﹐猶如角弓反張﹐名曰蓐風﹐則是其犯候也。若有角弓﹐命同轉燭。凡百女人﹐宜素思之。苟或在微不愼﹐戲笑作病﹐一朝困臥﹐控告無所﹐縱多出財寶﹐徧處求醫﹐醫者未必解此﹐縱多醫來﹐大命已去﹐何處追尋﹖學者於此一方﹐大須精熟﹐不可同於常方耳。特忌上廁便利﹐宜室中盆上佳。

凡產後滿百日﹐乃可合會﹐不爾﹐至死虛羸﹐百病滋長﹐愼之﹗

凡婦人背患風气﹐臍下虛冷﹐由產後行房太早故也。凡產後七日內﹐惡血未盡﹐不可服羊肉湯﹔候臍下塊散﹐乃進羊肉湯。有痛甚切者﹐不在此例。後三兩日消息﹐可服澤蘭丸﹐比至月滿﹐丸盡爲佳。不爾虛損﹐不可平復。全極消瘦不可救者﹐服五石澤蘭丸。凡在蓐必須服澤蘭丸補之﹐服法必七日外﹐不得早服也。

凡婦人因暑月產乳﹐取涼太多﹐得風冷腹中積聚﹐百病競起﹐迄至於老﹐百方治不能瘥﹐桃仁煎主之。出蓐後服之。婦人縱令無病﹐每至秋冬﹐須服一兩劑﹐以至年內將常服之佳。

漏血

治漏血不止﹐或新傷胎及產後余血不消作堅﹐使胞門不閉﹐淋瀝去血﹐經逾日月不止者﹐未可與諸斷血湯﹐且宜與牡丹丸散等﹐待堅血消便停也。堅血消者﹐所去淋瀝便自止﹐亦漸變少也。此後有餘傷毀不復處﹐此乃可作諸主治耳。

飲食所宜

凡產婦愼食熱藥熱面。食常識此﹐飲食當如人肌溫溫也。

中風

凡產後角弓反張及諸風病﹐不得用毒藥﹐惟宜單行一兩味﹔亦不得大發汗。特忌轉瀉吐利﹐必死無疑。大豆紫湯﹐產後大喜。

活人書【宋朱肱】

產後用藥方法

婦人產後﹐寒熱往來﹐心胸煩滿﹐骨節疼痛﹐及頭疼壯熱﹐日晡加甚﹐又如瘧狀﹐宜蜀漆湯。

婦人艸蓐中傷風﹐四肢苦煩熱頭疼﹐與小柴胡湯。頭不疼但煩﹐宜三物黃芩湯。

婦人產後﹐頭疼身體發熱﹐腹內拘急疼痛﹐宜桂心牡蠣湯。

婦人產後虛羸﹐發寒熱。飲食少﹐腹脹等疾﹐宜增損柴胡湯。

婦人良方【宋陳自明】

將護法

婦人產畢﹐飲熱童便一盞﹐閉目少坐﹐上牀倚髙﹐立膝仰臥﹐不時喚醒﹐及以酢塗鼻﹐或用酢炭及燒漆器﹐更以手從心斡至臍下﹐使惡露不滯﹐如此三日﹐以防血運血逆。酒𨿽行血﹐亦不可多﹐恐引血入四肢﹐且能昏運﹐宜頻食白粥少許﹔一月之後﹐宜食羊肉豬蹄少許﹔仍愼言語七情寒暑﹐梳頭洗足﹐以百日爲度。若气血素弱者﹐不計日月﹐否則患手足腰腿酸痛等證﹐名曰蓐勞﹐最難治療。初產時﹐不可問是男是女﹐恐因言語而泄气﹐或以愛憎而動气﹐皆能致病﹔不可獨宿﹐恐致虛驚﹔不可刮舌﹐恐傷心气﹔不可刷齒﹐恐致血逆。須血气平復﹐方可治事。犯恃微若秋毫﹐成病重如山嶽﹐可不戒哉﹗

【注按《大全》﹕凡生產畢不得便臥﹐且宜閉目而坐﹐須臾上牀﹐宜仰臥不宜側臥﹐宜堅膝未可伸足﹐髙倚牀頭﹐厚鋪裀褥﹐遮圍四壁﹐使無孔隙﹐免致賊風。不問腹痛不痛﹐有病無病﹐以童便和酒半盞溫服五七服妙。但酒𨿽行血﹐亦不可多。】

調理法

產後將息如法﹐臟腑調和﹐庶無諸疾苦﹐須先服黑神散﹑四物湯﹑四順理中丸﹑七寶散。若壯熱頭痛﹐此乳脈將行﹐用玉露散。頭目不淸是血運﹐用淸魂散。粥食不美是胃气虛﹐用四順理中丸。

【注按丹溪先生云﹕四順理中丸𨿽滋補﹐但漧薑僭熱﹐臟腑無寒﹐何處消受﹖其黑神散﹐產婦無病者﹐余亦不用。】

血運

產後血運﹐乃血入肝經﹐甚至眼花昏悶﹐用黑神散主之。下血過多﹐用淸魂散補之。或以酢湯細飲﹔或預燒秤錘以酢沃之﹐或釅酢塗口鼻或燒漆器燻之﹐使產母鼻吸其气﹐庶無此患。

【注產後元气虧損﹐惡露乘虛上攻﹐眼花頭運﹐或心下滿悶﹐神昏口噤﹐或痰壅盛者﹐急用失笑散主之。若血下多而運﹐或神昏煩亂者﹐大劑芎歸湯補之﹔或蕓薹子散﹐或童子小便﹔有痰加二陳湯。若因勞心力而致者﹐宜補中益气加香附。若因气血虛極﹐不省人事﹐用淸魂散﹐繼以芎歸湯及大補气血之劑。凡產可用半夏末﹐冷水和丸入鼻孔中﹐並無前患。丹溪先生云﹕因气血俱虛﹐痰火泛上﹐宜以二陳導痰﹐或加減朱砂安神丸﹐以麥門冬湯下亦可。若脾胃虛而不能固者﹐用六君子湯。總之妊娠至五七个月﹐宜服安胎飲﹔至八九个月﹐再加大腹皮﹑黃楊腦。元气虛弱八珍湯。臨產時更宜服保生無憂散﹐則無前患。】

【按《大全》﹕產後血運者﹐由敗血流入肝經﹐眼中黑花﹐頭目旋運﹐不能起坐﹐甚致昏悶不省人事﹔謂之血運﹐細酒調黑神散最佳。庸醫或作暗風中景治之。凡血運熱乘虛﹐逆上湊心﹐故昏迷不省﹐气閉欲絕﹐然其由有三﹕有用心使力過多而運﹐有下血多而運﹐有下血少而運。其運𨿽同﹐治之則異﹐當詳審之。下血多而運者﹐但昏悶煩亂而已﹐當以補血淸心藥。下血少而運者﹐乃惡露不下﹐上搶於心﹐心下滿急﹐神昏口噤﹐絕不知人﹐當以破血行血藥。古法有云﹕產婦才分娩訖﹐預燒黃石子﹐硬炭燒令通赤﹐置器中﹐急於牀前以酢沃之﹐得酢气可除血運﹐產後一月時作爲妙。崔氏云﹕凡運者皆是虛熱﹐血气奔逆﹐腹中空所致。欲分娩者﹐第一須先取讝酢以塗口鼻﹐仍宜酢於旁﹐使聞其气﹐兼細細飲之﹐此爲上法。如覺運﹐則以酢噀面﹐蘇來卽飲酢﹐仍少與解之。一云仍少與水解之。】

【按郭稽中曰﹕產後气血暴虛﹐未得安靜﹐血隨气上﹐迷亂心神﹐故眼前生花﹐極甚者令人悶絕不知人﹐口噤神昏气冷﹐醫者不識﹐呼爲暗風﹐若作此治之﹐病必難愈﹐但服淸魂散卽省。】

顚狂

產後顚狂﹐乃敗血上衝﹐用大聖澤蘭散加砂仁末三分﹐煎酸棗仁湯調下﹔或朱砂二錢研細﹐以乳汁調和﹐入紫項活地龍一條﹐滚二三沸去之﹐入酒﹐再用重湯煮溫﹐分三服。

【注前證乃虛神不守舍﹐非補養元气不可﹐仍參後各證互用。】

【按《大全》﹕產後因驚﹐敗血衝心﹐昏悶發狂﹐如有鬼祟﹐宜用大聖澤蘭散﹐自合者方有效﹔或煎酸棗仁湯﹐調好辰砂細末﹐一服可安。】

狂言讝語

產後狂言讝語﹐乃心血虛也﹐用朱砂末酒調下龍虎丹參丸﹐琥珀地黃丸亦可。

【注前證當固胃气爲主﹐而佐以見証之藥爲善。若一於攻痰則誤矣。】

【按《大全》﹕產後語言顚倒﹐或狂言讝語﹐如見鬼神者﹐其源不一﹐須辧證用藥治療。產後驚風﹐言語亂道﹐如見鬼神﹐精神不定者﹐研好朱砂酒調下龍虎丹參丸三丸作一服﹐兼琥珀地黃丸服之。產後心虛﹐敗血停積﹐上干於心﹐而狂言獨語者﹐當在《良方》乍見鬼神條求之。產後髒虛﹐心神驚悸﹐志意不安﹐語言錯亂﹐不自覺知﹐神思不安者﹐當在《良方》驚悸條求之。宿有風毒﹐因產心虛气弱﹐腰背彊直﹐或歌哭嗔笑言語亂道﹐當作風證治療﹐當在《良方》中風心驚條求之。產後心虛中風﹐心神恍惚﹐言語錯亂﹐當在《良方》中風恍惚條求之。產後多因敗血迷亂心經而顚狂﹐言語錯亂無常﹐或運悶者﹐當於《良方》血運類中求之。產後感冒風寒﹐惡露斬然不行﹐憎寒發熱如瘧﹐晝日明了﹐暮則讝語如見鬼狀﹐當作熱入血室治之﹐宜琥珀地黃丸及四物湯﹐只用生漧地黃﹐如北柴胡等分煎服﹔如不退者﹐以小柴胡湯加生漧地黃如黃芩分兩﹐煎服自愈。𨿽然﹐已上諸證﹐大抵胎前產後﹐自有專門一定之法﹐毫髮不同。如產後首當逐敗生新﹐然後仔細詳辧疾證﹐不可妄立名色﹐自生新意。加減方藥﹐大宜對證。依古法施治﹐未有不安者也。】

不語

產後不語﹐因心气虛而不能通於舌﹐則舌彊不能言語者﹐宜服七珍散。余當推其所因而治之可也。

【注經云﹕大腸之脈散舌下。又云﹕脾之脈﹐是動則病舌本彊不能言。又云﹕腎之別脈上入於心﹐系舌本﹐虛則不能言。竊謂前證﹐若心腎气虛﹐用七珍散。腎虛風熱﹐地黃飲。大腸風熱﹐加味逍遙散加防風﹑白芷。脾經風熱﹐秦艽升麻湯。肝經風熱﹐柴胡淸肝散加防風﹑白芷。脾气鬱結﹐加味歸脾湯加升麻。肝木太過﹐小柴胡加釣藤鉤。脾土受侮﹐六君加升麻﹑白芷﹑釣藤鉤。肝脾血虛﹐用佛手散。脾气虛﹐用四君子。气血俱虛﹐八珍湯﹔如不應﹐用獨參湯﹔更不應﹐急加附子補其气而生其血。若竟月血藥則誤矣。】

【按《大全》﹕人心有七孔三毛﹐產後虛弱﹐多致停積敗血﹐閉於心竅﹐神志不能明了﹔又心气通於舌﹐心气閉塞則舌亦彊矣﹐故令不語。】

乍見鬼神

產後如見鬼神﹐或言語讝妄﹐皆由血气損虧﹐陰虛發熱﹐或瘀血停滯﹐以致心神煩躁而然也﹐宜以調經散治之。

【注前證若敗血停滯﹐用調經散﹔若血虛發熱﹐用八珍加炮姜﹔若心血虛損﹐用柏子仁散。大抵此證皆心脾血少所致﹐但調補胃气﹐則痰淸而神自安矣。若果系鬼祟所附﹐卽灸鬼哭穴可愈。其或不起者﹐多因豁痰降火攻伐之過也。】

【按《大全》﹕心主身之血脈﹐因產傷耗血脈﹐心气虛則敗血停積﹐上干於心﹐心不受觸﹐遂致心中煩躁﹐臥起不安﹐乍見鬼神﹐言語顚倒錯妄。醫人不識﹐呼爲風邪。如此治之﹐必不得愈。但服調經散﹐每服加龍腦一撚﹐得睡卽安。】

【按郭氏云﹕肝藏血﹐心主血。因產走耗其血﹐勞動肝心﹐敗血奔衝﹐邪淫於心﹐所以乍見鬼神﹐言語顚倒﹐非風邪也。但服調經散﹐加生龍腦一撚﹐煎服得睡卽安。黑龍丹亦能治療。】

驚悸

產後心神驚悸恐懼﹐或目睛不轉﹐口不能言﹐乃心气虛而六淫內侵﹐診其脈動而弱者驚悸也。動則爲驚﹐弱則爲悸矣。

【注人之所主者心﹐心之所主者血﹐心血一虛﹐神气不守﹐此驚悸所由作也﹐當補血气爲主。】

【按《大全》﹕產後髒虛心神驚悸者﹐由體虛心气不足﹐心之經爲風邪所乘也。或恐懼憂迫﹐令心气受於風邪﹐邪搏於心﹐則驚不自安﹐若驚不已﹐則悸動不定﹐其狀目睛不轉而不能動。】

心神恍惚

產後恍惚﹐因元气俱虛﹐心經血少﹐或外邪所侵﹐以致心神恍惚﹐怔忡不寧。

【注前證當大補血气爲主﹐而佐以諸方爲善﹐蓋風爲虛極之假象也。固其本源﹐諸病自退﹐若專治風則速其危矣。】

【按《大全》﹕心主血﹐血气通於榮衛臟腑﹐徧循經絡。產則血气俱傷﹐五臟皆虛﹐榮衛不足﹐卽爲風邪所乘﹐則令心神恍惚不定也。】

虛極生風

產後生風﹐因去血過多﹐气無所主﹐以致唇靑肉冷汗出﹐目眩神昏﹐命在須臾﹐此但虛極生風也﹐急服濟危上丹。若投以風藥則誤甚矣。

【注前證若心脾血气俱虛﹐用十全大補湯﹔如不應﹐加附子釣藤鉤。若肝經血虛﹐用逍遙散加釣藤。經云﹕脾之榮在唇﹐心之液爲汗。若心脾二髒虛極﹐急用參附湯救之。】

虛汗不止

產後汗不止者﹐皆由陽气頓虛﹐腠理不密﹐而津液妄泄也。若遇風則變痙﹐縱不成痙﹐亦虛乏短气﹐身體消瘦﹐唇口漧燥﹐久則經水斷絕﹐由津液竭故也。

【注前證屬血气俱虛﹐急用十全大補湯﹔如不應﹐用參附﹑芪附等湯。若汗多亡陽發痙﹐尢當用前藥。王海藏先生云﹕頭汗出至頸而還﹐額上偏多﹐蓋額爲六陽之所會也﹐由虛熱燻蒸而出。竊謂前證﹐當以部位分之﹐額左屬肝﹐額右屬肺﹐鼻屬脾﹐頤屬腎﹐額屬心。治者審之。】

【按《大全》﹕虛汗不止者﹐由陰气虛而陽气加之﹐裏虛表實﹐陽气獨發於外﹐故汗出也。血爲陰﹐產則傷血﹐是爲陰气虛也。气爲陽﹐其气實者﹐陽加於陰﹐故令汗出﹐而陰气虛弱不復者﹐則汗出不止也。凡產後血气皆虛﹐故多汗。】

冒悶汗出

產後忽冒悶汗出者﹐因陰血虧損﹐陽气郁暴故也﹐急吞雞子三枚﹔未醒﹐飲童便。或時復發﹐宜服竹瀝五合。

【注前證屬大虛﹐宜固元气鳥主。其汗不止﹐必變柔痙。東垣先生云﹕婦人分娩及半產漏下﹐昏冒目瞑﹐蓋因血暴亡而火上熾﹐但補其血則神自昌。若常時血下﹐當補而升舉其气﹐陽得血而神安則目明矣。今立一方﹐以補手足厥陰之血﹐兼益陽气﹐名曰全生活血湯。】

汗多變痙

產後汗多變痙﹐因气血虧損﹐肉理不密﹐風邪所乘﹐其形口噤背彊如癇﹐或搖頭馬嘶﹐身反折﹐不時舉發﹐气息如絕﹐宜速灌小續命湯。若汗出如雨﹐手拭不及者不治。

【注前證因去血過多﹐元气虧極﹐或外邪相搏﹐以致牙關緊急﹐四肢痙彊﹐或陰火內動﹐或腰背反張﹐肢體抽搐﹐若有汗而不惡寒者名柔痙﹐若無汗而惡寒者曰剛痙。由亡血過多﹐筋無所養。故傷寒汗下過多﹐潰瘍膿血大泄﹐多患之﹐乃敗證也﹐急以十全大補湯治之。如不應急加附子﹐多有復蘇者。亦有六淫七情所致者。】

【按《大全》﹕產後發痙﹐汗出如雨﹐手摸空者﹐不可治也。按郭氏曰﹕產後血虛肉理不密故多汗﹐因遇風邪搏之則變痓也。】

中風

產後中風﹐或血气未復﹐風寒所感﹐以致筋攣拘急﹐口眼喎斜﹐或肢體緩弱﹐入髒則恍惚驚悸。郭稽中云﹕產後彊力下牀﹐或誤入房﹐或憂怒內傷髒髒。陳無擇曰﹕當以脈辧而治之。若努力下牀﹐月內入房﹐憂怒著急﹐非中風類﹐乃蓐勞火邪之證也。

【注前證果外邪所屬﹐形气不足﹐病气有餘﹐當補元气爲主﹐稍佐以治病之藥。若彊力下牀﹐月內入房﹐屬形气病气俱不足﹐當純補元气﹐多有復蘇者。若誤投風藥﹐乃促其危也。】

【按《大全》﹕產時傷動血气﹐勞損臟腑﹐未曾平復﹐起早勞動﹐致使气虛﹐而風邪乘虛入之﹐故中風。風邪冷气﹐客於皮膚經絡﹐但疼痺﹐羸乏不任﹐少气。大凡筋脈挾寒則攣急喎僻﹐挾溫則縱緩虛弱。若入諸髒﹐恍惚驚悸﹐隨其所傷臟腑經絡而生病焉。】

【按郭嵇中曰﹕產後五七日內﹐彊力下牀﹐或一月之內﹐傷於房室﹐或懷憂怒擾蕩沖和﹐或因食生硬﹐傷動臟腑﹐得病之初﹐眼濇口噤﹐肌肉潤搐﹐漸至腰脊筋急彊直者﹐不可治。此乃人作﹐非偶爾中風所得也。】

口噤腰背反張

產後口噤﹐由血气虛而風邪乘於手三陽經也。蓋手三陽之筋循結於頷﹐得風冷則筋急。故致口噤﹐腰背攣急﹐角弓反張者﹐是風邪入於諸陽之經也。

【注前證因气血耗損﹐腠理不密﹐汗出過多而患之者﹐乃虛像也﹐宜固气血爲主﹐佐以本方。丹溪云﹕產後當大補气血爲先﹐𨿽有他證﹐以末治之。如惡寒發熱等證﹐乃气血虛損之極也﹐宜大劑參﹑芪﹑歸﹑朮﹑肉桂以培養之﹔如不應﹐急用炮附子﹔再不應﹐用人參一兩﹐炮附子二三錢﹐名參附湯。設猶未應﹐乃藥力未能及也﹐宜多用之。】

產後眼張口噤﹐肢體彊直﹐腰背反偃﹐言語錯亂如癇者﹐此气虛風邪所傷而成痙也。

【注按仲景先生云﹕有汗爲柔痙﹐用桂枝湯﹔無汗爲剛痙﹐用麻黃湯。然產後得此﹐血气俱虛之敗證也﹐不可與傷寒例看。丹溪先生云﹕產後當大補气血爲主﹐可用十全大補湯以補元气﹔如不應﹐急加附子。更不應﹐是藥力弗逮也﹐仍用參附湯多服。余嘗治大虛之證﹐參芪數斤﹑附子數枚方應。】

【按《大全》﹕宿有風毒﹐因產心气虛弱﹐發成風痓﹐心悶气絕。】

筋攣

產後中風﹐筋脈攣急﹐乃血气俱虛。或風邪客於皮膚則頑痺嬴乏﹐若入於筋脈則四肢攣急﹐皆由大經空虛﹐風寒乘虛而漸入也。

【注肝屬木而主筋。前證若肝經風熱血燥﹐用加味逍遙散﹐如不應﹐當用六味地黃丸以補腎水。經云﹕風客淫气﹐精乃亡﹐邪傷肝也。仍參雜證諸血風方論治之。】

瘈瘲

竊謂﹕瘈者﹐筋脈拘急也﹔瘲者﹐筋脈張縱也。經云﹕肝主筋而藏血。蓋肝气爲陽爲火﹐肝血爲陰爲水﹐前證因產後陰血去多﹐陽火熾盛﹐筋無所養而然耳。故癰疽膿水過多﹐金瘡出血過甚﹐則陽隨陰散﹐亦多致此。治法當用八珍散加丹皮﹑釣藤以生陰血﹐則陽火自退﹐諸證自愈﹔如不應﹐當用四君﹑芎﹑歸﹑丹皮﹑釣藤以補脾土。蓋血生於至陰﹐至陰者脾土也。故小兒吐瀉之後﹐脾胃虧損亦多患之﹐乃虛像也﹐無風可逐﹐無痰可消。若屬陽气脫陷者﹐用補中益气加姜﹑桂﹔陰气虛敗者﹐用十全大補加桂﹑附﹐亦有復生者。此等證候﹐若肢體惡寒脈微細者﹐此爲眞狀﹔若脈浮大發熱煩渴﹐此爲假象。惟當固本爲善。若無力抽搐﹐戴眼反折﹐汗出如珠流者﹐皆不治。

腳气

產後腳气﹐因元气內虛﹐六淫外侵所致﹐其狀發熱﹐瞀悶搐掣﹐驚悸心煩﹐嘔吐气上﹐用小續命湯治之﹐若以爲敗血攻之則誤矣。

【注前證當補气血爲主﹐佐以小續命湯﹑寄生湯﹔如不應﹐用大防風湯。仍參腳气方論主之。】

【按《大全》﹕產後熱悶气上﹐轉爲腳气者何﹖答曰﹕產後血虛主熱﹐復因春夏取涼過多﹐地之蒸濕﹐因足履之﹐所以著爲腳气﹐可服小續命湯二三劑﹐必愈。若醫者誤以敗血藥攻之﹐則血去而病益增矣。】

【按郭氏云﹕惡附子者﹐宜服獨活寄生湯﹔若嘔者﹐去地黃倍加生薑。】

徧身疼痛

產後徧身疼痛者﹐由气虛百節開張﹐血流骨節﹐以致肢體沈重不利﹐筋脈引急﹐發熱頭痛﹐宜用趁痛散治之。陳無擇云﹕若兼感寒傷食﹐宜用五積散。若誤作傷寒發汗﹐則筋脈抽搐﹐手足厥冷﹐則變爲痙﹐當大補气血爲主。

【注前證若以手按而痛益甚﹐是血瘀滯也﹐用四物﹑炮姜﹑紅花﹑桃仁﹑澤蘭補而散之。若按而痛稍緩﹐此是血虛也﹐用四物﹑炮姜﹑人參﹑白朮補而養之。】

【按《大全》﹕產後气弱﹐經絡肉分之間﹐血多畱滯﹐累日不散﹐則骨節不利﹐筋脈急引﹐故腰背不得轉側﹐手足不能動搖﹐身熱頭痛也。若醫以爲傷寒治之﹐則汗出而筋脈動惕﹐手足厥冷﹐變生他病﹐但服趁痛散除之。】

【按郭氏云﹕因產走動﹐血气升降﹐失其常度﹐畱滯關節﹐筋脈引急﹐是以徧身疼痛﹐其則腰背彊硬﹐不能俯仰﹐手足拘攣不能伸屈﹐或身熱頭痛﹐不可作他病治﹐但服趁痛散循流血气﹐使筋脈舒暢﹐疼痛自止。】

腰痛

腎主腰腳﹐產後腰痛者﹐蓋腎爲胞胎所系﹐因此產勞傷腎气﹐以致風冷客之。若連背脊痛久未已﹐後遇有娠﹐必致損動。

【注前證眞气虛邪乘之者﹐用當歸黃芪湯或十全大補爲主﹐佐以寄生湯﹔如不應﹐用十全大補加附子。】

惡露不絕

產後惡露不絕﹐因傷經血﹐或因有冷气﹐而臟腑不調故也。

【注前證若肝气熱而不能生血﹐用六味地黃丸。若肝气虛而不能藏血﹐用逍遙散。若脾气虛而不能攝血﹐用六君子湯。胃气下陷而不能統血﹐用補中益气湯。若脾經郁熱而血不歸源﹐用加味歸脾湯。若肝經怒火而血妄行﹐用加味四物湯。若气血俱虛﹐用十全大補湯。若肝經風邪而血沸騰﹐用一味防風丸。】

【按《大全》﹕產後惡露不絕者﹐由產後傷於經血虛損不足﹐或分解之時﹐惡血不盡﹐在於腹中﹐而臟腑挾於宿冷﹐致气血不調﹐故令惡露淋瀝不絕也。】

惡露不下

產後惡露不下﹐因臟腑勞傷﹐气血虛損﹐或風冷相搏所致。

【注前證若惡露不下﹐用失笑散。若气滯血凝﹐用花蕊石散。若因去血過多而煩熱不止﹐宜參產後兒枕腹痛方論主治。】

【按《大全》﹕惡露不下者﹐由產後臟腑勞傷﹐气血虛損﹐或胞絡挾於宿冷﹐或產後當風取涼﹐風冷乘虛而搏於血﹐血則壅滯不宣﹐積蓄在內﹐故令惡露不下也。】

惡露上攻心痛

產後心痛﹐爲陰血虧損﹐隨火上衝心絡﹐名曰心胞絡痛﹐宜大巖蜜湯治之。若寒傷心經﹐名曰眞心痛﹐朝發夕死﹐夕發朝死﹐無藥可救。

【注前證若陽气虛寒﹐用巖蜜湯溫之。瘀血上衝﹐用失笑散散之。血旣散而痛仍作﹐用八珍湯補之。大凡肚腹作痛。以手按之卻不痛﹐此血虛也﹐須用補養之劑。】

腹痛

產後腹痛﹐或因外感五邪﹐內傷六淫﹐或瘀血壅滯所致﹐當審其因而治之。

【注前證若瘀血內停﹐用失笑散。風寒外感﹐用五積散。】

兒枕腹痛

產後兒枕者﹐乃母胎中宿血也﹐或因風冷凝滯於小腹而作痛。

【注前證若宿血作痛﹐失笑散行之﹔旣散而仍痛﹐四神散調之。若惡心作嘔﹐此屬气虛﹐用六君子健其胃气。若發熱頭痛﹐或腹痛按而不痛﹐此屬血虛﹐用四物﹑炮姜﹑參﹑朮補其脾气。】

【按《大全》﹕兒枕者﹐由母胎中宿有血塊﹐因產時其血破散﹐與兒俱下則無患也。若產婦臟腑風冷﹐使血凝滯在於小腹不能流通﹐則令結聚疼痛﹐名之曰兒枕也。】

小腹痛

產後小腹作痛﹐由惡露凝結﹐或外寒相搏﹐若久而不散﹐必成血瘕﹐而月水不調。

【注前證若因气滯﹐用延胡索散。若因外寒﹐用五積散。若因怒气﹐用四物加木香﹑柴胡。若因血虛﹐用四物﹑參﹑朮﹑炮姜。若因陽气虛弱﹐用四君﹑當歸﹑炮姜。若因脾虛血弱﹐用六君﹑當歸﹑炮姜治之。】

寒證腹痛

產後臍腹作痛﹐乃冷气乘虛也﹐用當歸建中湯治之。陳無擇云﹕若產當寒月﹐人門﹑臍下脹痛﹐手不可近者﹐用羊肉湯治之。

【注前證若脾胃虛弱﹐寒邪所侵﹐用蟠蔥散。若肝經濕熱﹐小便不利﹐用龍膽瀉肝湯。仍參前論﹐恐有瘀血爲患。】

兩脇脹痛

產後兩脇脹痛﹐因惡露不盡﹐或肝經血虛﹐或肝經气滯﹐當分而治之。

【注前證若肝經血瘀﹐用延胡索散。若肝經气滯﹐用四君﹑靑皮﹑柴胡。若肝經血虛﹐用四物﹑參﹑朮﹑柴胡。气血俱虛﹐用八珍﹑柴胡。若腎水不足﹐不能生肝﹐用六味丸。若肺金勢盛﹐克制肝木﹐用瀉白散。仍參照前各論主之。】

【按《大全》﹕產後兩脇脹滿气痛﹐由膀胱宿有停水﹐因產後惡露不下盡﹐水壅痞與气相搏﹐積在膀胱﹐故令脇肋脹滿﹔气與水相激﹐故令痛也。】

積聚癥塊

夫積者陰气也﹐五臟所生﹔聚者陽气也﹐六腑所成。然積爲陰﹐陰性沈伏﹐故痛不離其部﹔聚爲陽﹐陽性浮動﹐故痛無常處。皆由飲食不節﹐起居失宜﹐產後血气虛弱﹐風冷所乘﹐搏於臟腑耳。

【注前證乃眞气虧損﹐邪气乘之﹐況產後得之﹐尢當固元气爲主。若求旦夕之效﹐而攻其邪則速其危矣。當參痃癖諸論治之。】

【按《大全》﹕風冷所乘﹐搏於臟腑﹐與血气相結﹐故成積聚癥塊。】

血瘕

產後瘀血﹐與气相搏﹐名曰瘕﹐謂其痛而無定處﹐此因夙有風冷而成﹐輕則痞塞﹐重則不通。

【注前證乃寒邪乘客﹐气血壅結﹐此因气病而血病也﹐當補養胃气﹐調和月經﹐寬緩靜養爲善。《難經》云﹕任脈之病﹐男子爲七疝﹐女子爲瘕聚。當參前後各論治之。】

【按《大全》﹕瘕之言假也﹐謂其痛浮假無定處也。此由素有風冷血气不治﹐至產血下則少﹐故致此病也。不急治則多成積結﹐妨害月水﹐輕則痞塞﹐重則不通也。】

余血奔心煩悶

產後余血奔心﹐若因分娩後不飲童便﹐以致虛火上炎所致﹐宜用金黃散或炒蒲黃三錢﹐水煎服。失笑散亦佳。

【注前證當與產後惡露上攻心痛同治。】

【按《大全》﹕此證蓋是分解了﹐不卽飲童子小便﹐並搟心及臥太速﹐兼食不相宜之物所致。但能依方療之﹐無不痊可。】

口漧痞悶

產後口漧痞悶﹐因食米麵漧飯太早﹐脾胃不能消化。熱郁所致﹐愼不可下。但服見晛丸則愈。無擇云﹕若內積憂煩﹐外傷燥熱﹐宜四物湯去地黃加人參﹑烏梅﹐可愈。

【注前證若宿食停滯﹐用六君﹑枳實﹑神曲﹔若因肉食所致﹐更加山楂﹔若因魚鱠之類﹐再加陳皮。其物旣消而仍痞﹐或反作痛作嘔﹐此脾胃受傷﹐用六君子湯﹔或咽酸噯腐加炮姜﹐作瀉更加升麻﹔如不應﹐佐以四神丸﹐或間用補中益气湯。】

【按郭氏曰﹕產後榮衛大傷﹐血气未定﹐食麵太早﹐胃不能消化﹐面毒結聚於胃脘﹐上燻胸中﹐是以口漧燥渴﹐心下痞悶﹐醫者不識﹐認爲胸膈壅滯﹐以藥下之﹐萬不得一。】

【按無擇云﹕產後口漧痞悶﹐未必止因食麵﹐或產母內積憂煩﹐外傷燥熱﹐飲食甘肥﹐使口漧痞悶﹐當隨其所因調之可也。心煩宜四物湯去地黃加人參﹑烏梅煎。若外傷燥熱﹐看屬何經﹐當隨經爲治。難以備舉。飲食所傷﹐見晛丸卻能作效。】

【按郭氏又云﹕或有產後勞傷虛羸﹐因事觸忤﹐怒气上逆﹐以致胸膈痞塞﹐口漧煩悶者﹐亦宜服見晛丸。蓋其間藥味﹐皆是順气快膈之劑。紫蘇飲亦可服。】

寒熱

產後發熱﹐頭痛身疼﹐𨿽如傷寒時气﹐𨿽當用麻黃﹐亦不可輕易。如早起勞動﹐爲寒所傷﹐則淅淅惡寒﹐翕翕發熱﹐頭項肩背骨節皆痛﹐至七八日乃瘥。若大便堅﹐作嘔不能食﹐用小柴胡湯加生薑﹑地黃主之。

【注按《病機》云﹕治胎產之病﹐從厥陰經論之。無犯胃气及上中二焦﹐謂之三禁﹐不可汗﹐不可下﹐不可利小便。發汗者同傷寒下之早證﹐利大便則脈數而已動於脾﹐利小便則內亡津液﹐胃中枯燥。制藥之法﹐能不犯三禁﹐則榮衛自和而寒熱止矣。】

產後乍寒乍熱﹐由血气虛損﹐陰陽不和﹐若陰盛則乍寒﹐陽盛則乍熱﹐宜用增損四物湯。若因敗血不散﹐腹內作痛﹐宜用奪命丹﹐後用增損四物湯﹐隨病加減。無擇云﹕敗血流閉諸陰則寒﹐流閉諸陽則熱﹐用大調經散﹑五積散。

【注前證若因陽气不足﹐陰气上入於陽中而惡寒者﹐用補中益气湯。若因陰气不足﹐陽气下陷於陰中而發熱者﹐用六味地黃丸。若血气不足而惡寒發熱者﹐用八珍湯。若病後寒熱倦怠者﹐用補中益气湯。若肌熱大渴目赤面紅者﹐用當歸補血湯。按郭氏曰﹕陰勝則乍寒﹐陽勝則乍熱﹐陰陽相乘則乍寒乍熱。若因產勞傷臟腑﹐血气不得宣越﹐故令敗血不散﹐入於肺則熱﹐入於脾則寒。】

陰陽不和﹐敗血不散﹐何以別之﹖時有刺痛者敗血也﹐但寒熱無他證者﹐陰陽不和也。

【按郭氏又云﹕血屬陰﹐气屬陽。血气一傷﹐陰陽互相乘克﹐所以乍寒乍熱。此特論陰陽不和之所由致者。亦有因產惡露下少﹐畱滯胞絡﹐亦令人寒熱﹐但小腹痛急爲異耳。陰陽不和宜服增損四物湯﹐敗血停畱宜服奪命丹或黑龍丹。增損四物湯﹐亦可兼進。】

瘧疾

郭稽中云﹕產後乍寒乍熱者﹐多是敗血爲害﹐或陰陽不和﹐若槪作瘧疾治之﹐誤矣。陳無擇云﹕產後寒熱﹐或一二日或二三日一發﹐或先寒後熱﹐或先熱後寒﹐或寒多熱少﹐或熱多寒少﹐或純寒純熱者﹐皆是瘧疾﹐最難治療﹐可用艸果飲﹑生熟飲﹑四獸飲選用之。

【注前證當與瘧疾論參看用藥﹐以補胃气爲主﹐佐以艸果飲之類。若胃气稍充﹐以艸果飲爲主﹐佐以補胃之劑。大抵產後瘧疾。因脾胃虛弱﹐飲食停滯﹐或外邪所感﹐或鬱怒傷脾﹐或暑邪所伏。審系飲食﹐用六君加桔梗﹑蒼朮﹑藿香。如外邪多而飲食少﹐用藿香正气散。如外邪少而飲食多﹐用人參養胃湯。勞役所傷﹐用補中益气湯。气血虛弱﹐用十全大補加炮姜。中气虛寒﹐用六君加姜﹑桂﹐元气脫陷急加附子。蓋气虛則寒﹐血虛則熱﹐胃虛則惡寒﹐胃气下陷則寒熱交作﹐或吐瀉不食﹐腹痛煩渴﹐發熱讝語﹐或手足逆冷﹐寒戰如栗﹐𨿽見百證﹐但溫補脾胃﹐其病自退。若誤用淸脾飲﹐則中气傷而變證多矣。大凡產後久瘧﹐多屬元气虛寒。】

蓐勞

夫產後蓐勞者﹐此由生產日淺﹐血气虛弱﹐飲食未平復﹐不滿日月﹐气血虛羸﹐將養失所﹐而風冷客之。風冷搏於气血﹐則不能溫於肌膚﹐使人虛乏勞倦﹐乍臥乍起﹐容顏憔悴﹐食飲不消。風冷邪气而感於肺﹐肺受微寒﹐故咳嗽口漧﹐遂覺頭昏百節疼痛﹐榮衛受於風邪﹐流注臟腑﹐須臾頻發﹐時有盜汗﹐寒熱如瘧﹐背髆煩悶﹐四肢不舉﹐沈重著牀﹐此則蓐勞之候也。

婦人因產裏不順﹐疲極筋力﹐憂勞心慮﹐致令虛羸喘乏﹐寒熱如瘧﹐頭痛自汗﹐肢體倦怠﹐咳嗽痰逆﹐腹中絞刺﹐名曰蓐勞。

【注前證當扶養正气爲主﹐用六君子湯加當歸。若脾肺气虛而咳嗽口漧﹐用補中益气加麥冬﹑五味子。若因中气虛而口漧頭運﹐用補中益气加蔓荊子。若肝經血虛而肢體作痛﹐用四物﹑參﹑朮。若因肝腎虛弱而自汗盜汗﹐寒熱往來者﹐用六味丸加五味子。若因脾虛血弱﹐肚腹作痛﹐月經不調﹐用八珍湯倍加白朮。若因脾虛血燥﹐皮膚瘙癢﹐用加味逍遙散。大抵此證多因脾胃虛弱﹐飲食減少﹐以致諸經疲憊而作﹐當補脾胃﹐飲食一進﹐精气生化﹐諸髒有所倚賴﹐其病自愈矣。仍照虛煩發熱方論主治。】

虛羸

《產寶》云﹕產後虛羸者﹐皆因產後虧損血气所致﹐當愼起居﹐節飲食六淫七情﹐調養百日﹐庶保無疾。若中年及難產者﹐無論日期﹐必須調養平復﹐方可治事﹐否則气血復傷﹐虛羸之證作矣。

【注前證產傷气血者﹐用八珍湯。飲食傷胃者﹐用四君子湯。停食傷脾者﹐用六君子湯。勞傷元气者﹐用補中益气湯。若噯气覺有藥味者﹐此藥復傷胃也﹐但用四君子湯徐徐少飲﹐以調脾胃。若胃气一健﹐血气自生﹐諸證自愈矣。】

風虛冷勞

產後气血勞傷﹐臟腑虛弱﹐若風冷乘之﹐血气愈虛﹐形气羸損﹐風冷入髒﹐令人無子。謂之風虛冷勞也。

【注前證若血气虛弱﹐用八珍湯。血气虛寒﹐用十全大補湯。胃气虛弱﹐用補中益气湯。脾气虛弱﹐用六君子湯。命門火衰﹐用八味丸。肝脾血虛﹐用加味逍遙散。肝脾鬱怒﹐用加味歸脾湯。】

【按《大全》﹕風冷搏於血气﹐血气不能溫於肌膚﹐使人虛乏疲頓﹐致羸損不平復。若久不平復﹐風冷入於子髒﹐則胞髒冷﹐使人無子。】

腹脹嘔吐

產後腹脹滿悶嘔吐者﹐因敗血散於脾胃﹐不能運化而致﹐宜用抵聖湯治之。

【注前證若敗血散於脾胃﹐宜用前方。若飲食停於脾﹐宜用六君﹑厚朴。若飲食傷於胃﹐宜用六君子湯。大凡損其脾者﹐當節其飲食爲善。】

【按郭氏曰﹕敗血散於脾胃﹐脾受之則不能運化精微而成腹脹﹐胃受之則不能受納水谷而生吐逆。醫者不識﹐若以尋常治脹止吐藥治之﹐病與藥不相干﹐轉更傷動正气﹐疾愈難治﹐但服抵聖湯則愈。】

嘔逆不食

經云﹕胃爲水谷之海以養臟腑﹐因產後胃气虛弱﹐飲食所傷﹐必致嘔逆﹐故不食也。

【注前證若因飲食過時﹐用四君子湯。飲食過多﹐用六君子湯。飲食過時而兼勞役﹐用補中益气。若因飲食停滯﹐用人參養胃湯。脾胃气虛﹐用六君子湯。胃气虛寒﹐加炮姜﹑木香。寒水侮土﹐用益黃散。肝木侮脾土﹐用六君﹑升麻﹑柴胡。命門火衰不能生土﹐用八味丸。嘔吐泄瀉﹐手足俱冷﹐或肚腹作痛﹐乃陽气虛寒﹐急用附子理中湯﹐多有生者。】

【按《大全》﹕胃輸水谷之精﹐以爲血气﹐榮潤臟腑﹐因產則臟腑傷動﹐有時而气獨盛者﹐則气乘腸胃﹐腸胃燥濇﹐其气則逆﹐故嘔吐不下食也。】

霍亂

產後霍亂﹐因臟腑虛損﹐飲食不消﹐觸冒風冷所致。若熱而飲水者﹐五苓散。寒而不飲水者﹐理中丸﹔虛冷者﹐加附子。來復丹尢妙。

【注前證當與後產後腹痛瀉利方論﹐互相主治。】

【按《大全》﹕陰陽不順﹐淸濁相干﹐气亂於腸胃之間﹐眞邪相搏﹐冷熱不調﹐上吐下利﹐故曰霍亂也。】

頭痛

夫頭者諸陽之會也。產後胃气虛弱﹐飲食少思﹐陽气微弱﹐不能上升﹐故頭痛。若因敗血﹐黑龍丹言之甚詳。

【注前證若中气虛﹐用補中益气湯加蔓荊子。若血虛﹐用四物加參﹑朮。血气俱虛﹐用八珍湯。若因風寒所傷﹐用補中益气湯加川芎。】

【按《大全》﹕產後五臟皆虛﹐胃气虧弱﹐飲食不充﹐穀气尙乏﹐則令虛熱﹔陽气不守﹐上淩於頭﹐陽實陰虛﹐則令頭痛也。又有產後敗血頭痛﹐不可不知。】

欬嗽

夫肺主於气﹐產後肺气虛﹐故外邪感而咳嗽所由作也。若食鹽酰之類而致者難治。若因面積滯而致者﹐服黑神散﹑五積散可愈。

【注前證若陰血虛﹐四物湯加參﹑朮﹑陳皮﹑桔梗。肺气虛﹐四君加芎﹑歸﹑桔梗。除火上炎﹐六味地黃丸加參﹑朮。風寒所感﹐補中益气湯加桔梗﹑紫蘇。若瘀血入肺發喘﹐兼口鼻起黑﹐或鼻出血﹐急用二味參蘇飲﹐亦有得生者。然而所患悉因胃气不足﹐蓋胃爲五臟之根本﹐胃气一虛﹐五臟失所﹐百病生焉。但患者多謂腠理不密所致﹐不知經云﹕肺屬辛金﹐生於己土。脾土旣虛不能生金﹐則腠理不密﹐外邪易感﹐其陰火上炎﹐治當壯土金﹐生腎水以制火爲善。若徑治其病則誤矣。】

【按《大全》﹕產後血虛﹐肺經一感微邪﹐便成咳嗽﹐或風或熱﹐或寒或濕﹐皆令人咳嗽也。】

產後咳嗽﹐多因食熱面壅遏﹐或熱病﹐或有气塊﹐發時衝心痛﹐气急咳嗽﹐四肢寒熱﹐心悶口漧﹐或時煩躁﹐睡夢驚悸﹐气虛﹐肢體無力﹐局方黑神散﹑五積散加棗煎服。

喘促

產後喉中气急喘促﹐因榮血暴竭﹐衛气無主﹐獨聚於肺﹐名曰孤陽絕陰﹐最爲難治。若因敗血停凝﹐服奪命丹。若因榮血暴絕﹐服芎藭湯。若因風寒所傷﹐服旋覆花湯。若因气鬱結﹐服小調經散。若因傷飲食﹐服見晛丸。

【注前證若脾肺气虛弱﹐用六君﹑桔梗﹔若兼外邪﹐更加紫﹑蘇。若中气虛寒﹐用補中益气加炮姜﹑肉桂﹔若陽气虛脫﹐更加附子。若瘀血入肺﹐急用二味參蘇飲。】

【按郭氏曰﹕若惡露不快﹐敗血停凝﹐上燻於肺﹐亦令喘急﹐但服奪命丹﹐血去喘自定。】

口鼻黑鼻衄

產後口鼻起黑气及鼻衄者﹐蓋陽明經脈之海﹐起於鼻﹐交頞中﹐還出頰口﹐交人中﹐左之右﹐右之左。此產後气虛﹐榮血散亂﹐胃絕肺敗之證也。急取緋綫一條﹐並產婦頂心發兩條﹐緊系中指節﹐更無藥可療。

【注胃脈俠口繞承漿﹐蓋鼻準屬脾土﹐鼻孔屬肺金﹐誠胃虛肺損气脫血死之證﹐急用二味參蘇飲加附子五錢﹐亦有得生者。】

【按郭氏曰﹕產後气虛血散﹐榮衛不理﹐散亂入於諸經﹐卻還不得﹐故令口鼻黑气起及變鼻衄﹐此緣產後虛熱﹐變生此證﹐胃絕肺敗﹐不可治。】

呃噫

夫肺主於气而稟於胃。蓋產後脾胃傷損﹐風冷所搏﹐故呃噫也。急灸期門三壯﹐必愈。此穴乃胃之大絡。

【注前證屬胃气虛寒之惡侯﹐如用後方未應﹐急投參附湯亦有復生者。】

【按《大全》﹕五臟六腑俱稟於气﹐產後則气血傷﹐臟腑皆損﹐而風冷搏於气﹐气則逆上﹐而又脾虛聚冷﹐胃中伏寒﹐因食熱物﹐冷熱气相衝擊﹐使气厥而不順﹐則呃逆也。脾爲三焦之關﹐五臟之倉廩﹐貯積水谷。若陰陽气虛﹐使榮衛气厥逆﹐則致生斯病也。經云﹕呃噫者胃寒所生﹐急灸期門三壯必愈。】

血崩

產後血崩﹐因經脈未復而勞傷﹐或食酸鹹之味。若小腹滿痛﹐肝經已傷﹐最爲難治﹐急服固經丸主之。

【注前證若血滯小腹脹滿﹐用失笑散。血少小腹虛痞﹐芎藭湯。肝火致血妄行﹐加味逍遙散。脾郁不統血﹐加味歸脾湯。脾气虛不攝血﹐補中益气湯。厚味積熱﹐傷血﹐淸胃散加槐花。風熱相搏傷血﹐四君子加防風﹑枳殼。】

【按陳無擇曰﹕血崩不是輕病﹐況產後有此﹐是謂重傷﹐恐不止鹹酸不節而能致之﹐多因驚憂恚怒﹐髒气不平﹐或產後服斷血藥早﹐致惡血不消﹐郁滿作堅﹐亦成崩中﹐固經丸自難責效﹐不若大料煮芎藭湯加芍藥﹐侯定﹐續須隨證諸藥治之爲得。】

月水不調

產後月水不調﹐由血气虛損﹐風邪所客﹐邪正相搏﹐以致經候失期﹐或多或少而不得其平也。

【注前證若過期而作痛者﹐气血俱虛也﹐八珍加柴胡﹑丹皮。不及期而來﹐血熱也﹐四物加山梔﹑柴胡。將來而作痛者﹐血實也﹐四物加桃仁﹑紅花。過期而來者﹐血虛也﹐四物加參﹑朮。紫黑成塊者﹐血熱也﹐四物加炒梔﹑炒連﹑丹皮。作痛而色淡者﹐痰多也﹐四物合二陳。治當臨證制宜。】

【按《大全》﹕產後風寒冷熱之气﹐客於經絡﹐乍冷乍熱﹐冷則血結﹐熱則血消﹐故令血或多或少﹐或在月前﹐或在月後﹐故名不調也。】

月水不通

產後乳子周歲而經不行﹐是其常也。若半歲而經行﹐此血有餘也。若一二歲不行而無疾﹐不必服藥。若肢體倦怠﹐食少內熱﹐是血少也﹐宜健脾胃﹐若以藥通之則誤矣。

【注前證若脾胃虛弱﹐用六君子湯。若兼郁火傷脾﹐用歸脾湯加丹皮﹑山梔。若怒火傷血﹐宜用四物合小柴胡。气血俱虛﹐用八珍湯加牡丹皮。仍參前論主之。】

【按《大全》﹕夫產傷動於血气﹐其後虛損未復﹐而爲風冷所傷﹐血之爲性得冷則凝結﹐故風冷傷於經﹐血結於胞絡之間﹐故令月水不通也。凡血結月水不通則成血瘕﹔水血相並﹐復遇脾胃衰弱肌肉虛者﹐則爲水腫也。】

【按婦人衝任之脈爲經絡之海﹐皆起於胞內。而手太陽小腸之經﹑手少陰心之經﹐此二經上爲乳汁﹐下爲月水。若產後月水不通者﹐蓋新產之後﹐榮傷气血﹐或去血過多﹐乳汁通行﹐自是不通。若乳子歲半或一歲之內﹐而月經不行﹐此是常侯﹐卽非病也﹐何必通之。諺云﹕奶﹐假經也。若半歲而行者﹐或四五个月便經行者﹐皆是少壯血盛之人﹐注受極易﹐產乳必眾。其子失乳﹐必四肢尩羸﹐肚大靑筋﹐頭大發焦﹐好啖泥土﹐病名無辜。若經血有餘者﹐不可以藥止之。若產後一二歲月經不通而無疾苦﹐何必服藥﹖或勞傷气血﹐衝任脈虛﹐气血衰少而不能行者﹐但服健脾胃資气血之藥﹐自然通行。若用牛膝﹑紅花﹑蘇木﹑漧漆﹑蝱虫﹑水蛭等藥以通之﹐則爲害滋大。經水枯竭﹐則無以滋養﹐其能行乎﹖初虞世所謂譬猶索萬金於乞丐之手﹐𨿽捶楚並下而不可得也。醫者宜詳審而療之。】

四肢浮腫

產後四肢浮腫者﹐乃敗血乘虛流注﹐宜用小調經散。陳無擇云﹕若風邪所乘於气分﹐皮膚腫而浮虛﹐乃气也。若皮膚腫如熟李﹐乃水也。蓋气腫者宜發汗﹐水腫者宜利小便。

【注前證若寒水侮土﹐宜養脾肺。若气虛浮腫﹐宜益脾胃。若水气浮腫﹐宜補中气。當參婦人血分水分腫滿方論主治。】

【按郭氏曰﹕產後敗血﹐乘虛停積﹐循經流入四肢﹐浸淫日深﹐卻還不得﹐腐壞如水﹐故令面黃四肢浮腫﹐醫人不識﹐便作水气治之。凡治水多用甘遂大戟等導水藥﹐極能虛人。夫產後旣虛﹐又以藥虛之﹐是謂重虛﹐往往多致夭枉。但服小調經散﹐血行腫消則愈。】

【按陳無擇曰﹕產後浮腫多端﹐有自懷妊腫至產後不退者﹔亦有產後失於將理﹐外感寒暑風濕﹐內則喜怒憂驚﹐血與气搏﹐畱滯經絡。气分血分﹐不可不辧﹐要當隨所因脈證﹐治之宜得其情。小調經散治血分固效﹐但力淺難憑﹐不若吳茱萸湯﹑枳朮湯﹑奪魂散﹑大調經散﹐皆要藥也。】

【按郭氏云﹕黑龍丹亦治產後浮腫血滯所致﹐不可不知。】

腹痛瀉利

產後腹痛瀉利﹐因腸胃虛怯﹐寒邪乘襲﹐或水谷不化﹐洞泄腸鳴﹐或手足逆冷﹐用調中湯治之。陳無擇云﹕若六淫七情而致者﹐當隨所感而治之。

【注前證若胸膈飽脹﹐或惡食吞酸﹐此飲食停滯﹐用六君﹑枳實﹑山楂以消導。若食旣消而仍痛﹐更或頭痛熱渴﹐惡寒欲嘔﹐此中气被傷﹐用補中益气﹑半夏﹑茯苓以健脾胃。】

【按郭氏曰﹕產後風冷﹐乘虛流入大腸﹐水谷不化﹐洞泄腸鳴﹐或下赤白﹐胠脇﹝月眞﹞脹﹐或痛走不定﹐急服調中湯立愈。若醫者以爲積滯取之﹐禍不旋踵。謹之﹗謹之﹗】

【按陳無擇曰﹕產後下痢﹐非止一端。旣云飲冷當風﹐何所不至﹖寒熱風濕﹐本屬外因﹔喜怒憂思﹐還從內性。況勞逸饑飽﹐皆能致病。若其洞泄﹐可服調中湯。赤白滯下﹐非此能愈﹐各隨證治之。】

赤白痢

產後痢疾﹐因飲食六淫七情﹐傷於脾胃﹐或血滲大腸﹐皆爲難治。若飲食不進﹐謂之虛痢﹔气道不順﹐謂之气痢。治法熱則涼之冷則溫之﹐冷熱相搏則溫涼調之﹐滑者濇之﹐虛者補之﹐水谷不分者分利之﹐性情執滯者和順之﹐未有不安者也。

【注前證白屬气分而赤屬血分也。若米食所傷﹐用六君加谷糵。若麵食所傷﹐用六君加麥糵。若肉食所傷﹐用六君如山楂﹑神曲﹔凡兼嘔吐﹐俱加藿香﹔若兼咽酸或嘔吐﹐用前藥送越鞠丸。若肝木克脾土﹐用六君加柴胡﹑炮姜。若寒水反來侮土﹐用錢氏益黃散。若久瀉或元气下陷﹐兼補中益气湯以升發陽气。若瀉痢色黃﹐乃脾土眞气﹐宜加木香﹑肉豆蔻。若屬脾土虛寒﹐用六君加木香﹑姜﹑桂。若脾腎虛寒﹐用補中益气及四神丸。若屬命門火衰。而脾土虛寒﹐用八味丸以補土母。若小便濇滯﹐肢體漸腫﹐或兼喘咳﹐用金屬腎气丸以補脾腎﹐利水道。若胃气虛弱而四肢浮腫﹐須補胃爲主。若久而不愈﹐或非飲食所傷而致﹐乃屬腎气虧損。蓋胎胞主於任而系於腎﹐況九月十月﹐乃腎與膀胱所養﹐必用四神﹑六味﹑八味三藥以補腎。若用分利導水之劑﹐是虛其虛也。】

【按《大全》﹕產後痢疾者﹐由產勞傷﹐臟腑不足﹐日月未滿﹐虛乏未復﹐或勞動太早﹐或誤食生冷。若行起太早﹐則外傷風冷﹐乘虛入於腸胃。若誤食生冷難化之物﹐傷於脾胃﹐皆令洞泄水瀉﹐甚者變爲痢也。若血滲入大腸﹐則爲血痢難治﹐世謂之產子痢也。得冷則白或如魚腦﹐得熱則赤黃﹐或爲驟血。若冷熱相搏則下痢赤白﹐或膿血相雜﹐若下痢靑色則極冷也。若飲食不進﹐便利無常﹐日夜無度﹐產後本虛﹐更加久痢不止﹐無力瘦乏﹐愈見羸弱﹐謂之虛羸下痢。又有產後气郁不順﹐而下痢赤白﹐謂之气痢。】

產後下痢作渴者﹐乃內亡津液﹐或胃气虛不能生津液﹐但止其渴﹐痢自瘥。

【注前證若渴而不喜冷飲﹐屬胃气虛﹐不能生津液﹐宜用七味白朮散。夜間發熱口渴﹐屬腎水弱而不能潤﹐宜用六味丸﹐並佐以益气湯以滋化源。】

【按《大全》﹕水谷之精﹐化爲血气津液﹐以養臟腑﹐臟腑虛燥﹐故痢而渴。若引飲則難止﹐反溢水气﹐脾胃旣虛﹐不能克水﹐水自流溢﹐浸漬皮膚﹐則令人腫﹐但止其渴﹐痢則自瘥。】

大便祕濇

產後大便祕濇﹐因腸胃虛弱﹐津液不足。若小腹悶脹﹐宜服麻仁丸潤之﹐若用寒藥則促其危矣。

【注前證若計其日期﹐飲食數多﹐卽用藥通之﹐禍在反掌之間。必待腹滿覺脹﹐欲去不能者﹐乃結在直腸﹐宜用豬膽汁潤之。若服苦寒疏通﹐反傷中焦元气﹐或愈加難通﹐或通而瀉不能止﹐或成痞證。若去血過多﹐用十全大補。血虛火燥﹐用加味四物。气血俱虛﹐用八珍湯。𨿽數日不通﹐飲食如常﹐腹內如故﹐仍用八珍加桃仁﹑杏仁治之。若泥其日期﹐飲食數多而通之則誤矣。】

【按郭氏曰﹕產後水血俱下﹐腸胃虛竭﹐津液不足﹐是以大便祕消不通也。若過五六日﹐腹中悶脹者﹐此乃燥屎在臟腑﹐以其幹濇未能出耳﹐宜服麻仁丸以津潤之。若誤以爲有熱﹐投之寒藥﹐則陽消陰長﹐變證百出﹐性命危矣。】

【津液者血之餘﹐因產傷耗胃气﹐津液暴竭﹐气少不能運掉﹐是以大便祕濇不通也。輕者且進橘杏圓以潤滑之﹐滑則通矣。若過六七日﹐腹中滿痛尙且不通﹐此必有燥糞在內幹濇﹐未能得出爾。卻服麻仁圓以通利之﹐下燥糞則愈。若以爲有熱﹐用重涼之劑以攻之﹐轉更傷動胃气﹐變證多端。】

大小便不通

產後大小便不通﹐因腸胃虛弱﹐津液燥竭故也。

【注前證當參前後論及雜證泄痢祕結方論主治。】

【按《大全》﹕腸胃本挾於熱﹐因產血水俱下﹐津液燥竭﹐腸胃痞濇﹐熱气結於腸胃﹐故令大小便不通也。】

遺糞

產後遺糞﹐取故燕窠中艸燒爲末﹐或枯礬﹑牡蠣﹐或白蘞﹑芍藥﹐各等分爲末﹐俱用酒調服。或用固腸丸方可。

【注前證若脾腎虛弱﹐用還少丹﹐仍以補中益气湯爲主。虛寒加肉豆蔻﹑補骨脂或四神丸。若脾腎虛寒用八味丸兼四神丸﹐仍佐以前二方。】

諸淋

產後諸淋﹐因熱客於脬﹐虛則頻數﹐熱則濇痛﹐气虛兼熱﹐血入胞中﹐則血隨小便出而爲血淋也。

【注前證若膀胱虛熱﹐用六味丸。若陰虛而陽無以化﹐用滋陰腎气丸。蓋土生金﹐金生水當滋化源﹐仍參小便淋瀝頻數類治之。】

【按《大全》﹕因產有熱气客於脬中﹐小便濇痛﹐故謂之淋。又有因產損气虛則挾熱﹐熱則搏於血﹐血卽流滲於脬中﹐故血隨小便出而爲血淋。淋者﹐淋瀝之謂也。】

【按《三因論》曰﹕治產後淋祕﹐當去血爲主。如其冷熱膏石气淋等爲治﹐量其虛實而用方﹐瞿麥﹑蒲黃最是產後要藥。惟尋究其所因﹐則不失機要矣。】

小便頻數

產後小便數者﹐乃气虛不能制故也。

【注前證若因穩婆不愼﹐以致脬損而小便淋瀝者﹐用八珍湯以補气血。若因膀胱气虛而小便頻數﹐當補脾肺。若膀胱陰虛而小便淋瀝﹐須補肺腎。仍參婦人小便頻數諸類治之。】

小便不禁

《廣濟》治產後小便不禁﹐用雞尾燒灰。《千金翼》用白薇﹑芍藥爲末﹐俱用溫酒下﹐日三服﹔或桑螵蛸半兩﹐龍骨一兩爲末﹐每服二錢﹐粥飲調下。

【注前證若脾肺陽虛﹐用補中益气湯。若肝腎陰虛﹐用六味地黃丸。若肝腎之气虛寒﹐用八味地黃丸。】

【按陳氏曰﹕婦人產蓐產理不順﹐致傷膀胱﹐遺尿無時。】

小便出血

產後小便出血者﹖因虛熱血滲於脬也﹐以亂髮洗淨燒爲末﹐米飲調服﹔或滑石末一錢﹐生地黃汁調下。

【注前證若膏梁積熱﹐用加味淸胃散。醇酒濕毒﹐葛根解酲湯。怒動肝火﹐加味小柴胡湯。鬱結傷脾﹐加味歸脾湯。思慮傷心﹐妙香散。大腸風熱﹐四物﹑側柏﹑槐花。大腸血熱﹐四物﹑炒連﹑槐花。腸胃虛弱﹐六君﹑升麻﹑柴胡。元气下陷﹐補中益气﹑茯苓﹑半夏。胃气虛弱﹐六君﹑升麻。血虛﹐因物﹑升麻。气血俱虛﹐八珍﹑柴胡﹑升麻。大凡病久或元气虛弱﹐見病百端而發熱者﹐皆脾胃虧損﹐內眞寒而外假熱﹐但用六君或補中益气加炮姜溫補脾气﹐諸證悉退。若四肢畏冷﹐屬陽气虛寒﹐急加附子。】

【按《大全》﹕血气虛而熱乘之﹐血得熱則流散﹐滲於胞內﹐故血隨小便出。】

墮胎下血

墮胎後﹐復損經脈而下血不止﹐甚則煩悶至死﹐皆以調補胃气爲主。

【注前證若肝經血熱﹐用四物﹑參﹑朮﹑山梔。肝經風熱﹐用防風黃芩丸。肝經怒火﹐用加味逍遙散。脾經气虛﹐用四君﹑歸﹑地。脾經郁滯﹐用加味歸脾湯。气味不和﹐用紫蘇飲。胃气下陷﹐用補中益气湯。】

【按薛己云﹕產後便血﹐或飲食起居﹐或六淫七情﹐以致元气虧損﹐陽絡外傷。治法﹕若因大腸風熱﹐四物加側柏﹑荊﹑防﹑枳殼﹑槐花。怒動肝火﹐六君加柴﹑芍﹑芎﹑歸。腸胃虛寒﹐六君加肉豆蔻﹑木香。大腸血熱﹐四物加芩﹑連。余與小便出血諸治法相同。】

陰脫玉門不閉

產後陰脫﹐玉門不閉﹐因坐產努力﹐舉動房勞所致。或脫肛陰挺﹐逼迫腫痛﹐淸水續續﹐小便淋瀝。

【注玉門不閉﹐气血虛弱也﹐用十全大補湯。腫脹焮痛﹐肝經虛熱﹐加味逍遙散。若因憂怒﹐肝脾气血傷也﹐加味歸脾湯。若因暴怒﹐肝火血傷也﹐龍膽瀉肝湯。】

【按《三因論》曰﹕婦人因產勞力﹐努咽太過﹐致陰下脫﹐若脫肛狀﹐及陰下挺出﹐逼迫腫痛﹐舉重房勞﹐皆能發作。】

斷產論

《易》曰﹕天地之大徳曰生。然婦人有臨產艱難﹐或生育不已而欲斷之﹐故錄驗方以備所用。若服水銀﹑蝱虫﹑水蛭之數﹐不惟孕不復懷﹐且禍在反掌。

【注前云用蠶故紙尺許燒灰爲末﹐產後酒服之。血虛者﹐終不復孕。大抵斷產之劑﹐多用峻厲﹐往往有不起者﹐是則產之害﹐未若斷產之害也。】

脈法

新產之脈緩滑吉﹐實大弦急死來侵。

【注凡婦人新產之後﹐其脈來緩滑者﹐爲气血通利調和﹐是安吉之兆也。若見實大弦急之脈則凶﹐必死之脈也。】

若得沈重小者吉﹐忽若堅牢命不停。

【注若產婦診得沈重微小者﹐此是形脈相應﹐故云吉兆之脈。忽然診得堅硬牢實之脈﹐是脈盛形衰相反﹐性命不可畱停﹐必死也。】

寸口濇疾不調死。

【注若產後寸口脈濇疾大小不調勻者﹐此是血气衰絕之脈﹐故云死也。】

沈細附骨不絕生。

【注若重手按之﹐乃得其脈沈細﹐附著於骨不斷絕有力者﹐此生活之兆也。】

審看此後分明記﹐長須念此向心經。

【注凡爲醫者宜詳審脈證﹐分明記於心胸也。】

【按前論與《脈訣刊誤》所云不同﹐觀者審之。】

濟生方【宋嚴用和】

產後服黑神散及芎藭湯論

母生子訖﹐例服黑神散及芎藭湯者﹐取其逐瘀血以生新血也。倘惡露不盡﹐停畱胞絡﹐生病多端。輕者爲脹爲痛﹐爲寒爲熱﹔甚者月水不調﹐閉斷不通﹔久成血瘕以致尩羸。

腹痛瀉痢

產後腹痛瀉痢﹐蓋因產血气勞傷﹐外則腠理空疏﹐內則腸胃虛怯﹐若未滿月﹐飲冷當風﹐邪毒乘虛進襲﹐畱於分肉之間﹐布於腸胃之內﹐遂致腹脇﹝疒丂﹞痛﹐痛如刀刺﹐流入大腸﹐腸鳴洞泄﹐洞泄不已﹐痢下赤白﹐宜服調中湯。又有食肉太早﹐彊食過多﹐停積不化﹐臍腹疼痛而成泄痢者﹐誠有之矣﹐法當消化停滯則愈﹐但不可用牽牛﹑巴豆峻劑﹐以虛血气。見晛圓最佳。倉卒未能辦此﹐用《局方》中治中湯加砂仁煎服。

血崩

產婦下血過多﹐血气暴虛﹐未得平復﹐或因勞役﹐或因驚怒﹐致血暴崩﹔又有榮衛兩傷﹐气衰血弱﹐亦變崩中。若小腹滿痛﹐此爲肝經已壞﹐爲難治﹐俱宜投固經圓止之。若小腹滿脹﹐此爲內有瘀血﹐則未可止之﹐止之非特淋瀝不止﹐小腹轉加脹滿﹐若小腹脹滿﹐且服芎藭湯及黑龍丹。若小腹不滿急﹐是內無瘀血﹐可服固經圓止之。惡熱藥者﹐進十灰圓亦得。

腹脹悶滿嘔吐

胃受水谷﹐脾主運化﹐生血生气﹐內濡臟腑者也。因產臟腑暴虛﹐惡露下少﹐敗血乘虛﹐散於脾胃﹐脾受之而爲腹脹﹐胃受之則成吐逆﹔亦有惡露過多﹐气無所主﹐聚於脾胃﹐脾受之則爲腹脹﹐胃受之則爲吐逆﹐宜抵聖湯。然治惡露過多者﹐於抵聖湯中去澤蘭﹑赤芍藥﹐倍加生薑﹑橘皮更妙。

中風

產後中風﹐或身體緩急﹐或頑痺不仁﹐或口目不正﹐或奄奄忽忽﹐神情悶亂﹐乃中風候﹐宜服小續命湯。

心痛

心者血之主﹐人有伏宿寒﹐因產大虛﹐寒搏於血﹐血凝不得消散﹐其气遂上衝擊於心之絡脈﹐故心痛﹐但以大巖蜜湯治之﹐寒去則血脈溫而經絡通﹐心痛自止。若誤以爲所傷治之﹐則虛極寒益甚矣。心包絡寒甚傳心之正經﹐則變爲眞心痛﹐朝發夕死﹐夕發朝死。若因七情傷感﹐血與气並而心痛者﹐宜服延胡索湯則痛自止。

河間六書【金劉完素】

證治總論

產後經水適斷﹐感於異證﹐手足牽搐﹐咬牙昏冒﹐宜增損柴胡湯。前證已去﹐次服秦艽湯去其風邪。

產後風气在表﹐面目四肢浮腫﹐宜七聖丸主之﹐以利爲度。如浮腫喘嗽﹐加木香﹑檳榔倍之﹐謂气多也。如浮腫又頭目昏冒﹐加羌活﹑川芎﹐謂多風也。

產後日久虛勞﹐𨿽日久而脈浮疾者﹐宜服三元湯。日久虛勞﹐微有寒熱﹐脈沈而浮﹐宜柴胡四物湯。日久虛勞﹐鍼灸小藥俱不效者﹐宜服三分散。日久虛勞不能食﹐宜十全散。

產後諸積不可攻﹐當養陰去熱﹐其病自退﹐宜服芍藥湯。

產後衝脹﹐胸中有物狀﹐是噎气不降﹐紫金丹主之。

產後頭痛﹐血虛痰癖寒厥﹐皆令頭痛﹐加減四物湯。如有汗者﹐是气弱頭痛也﹐加芍藥三兩﹐桂一兩半﹐生薑煎。如痰癖頭痛﹐加半夏三兩﹐茯苓一兩半﹐生薑煎。如熱厥頭痛﹐又加白芷三兩﹐石膏三兩﹐知母一兩半。寒厥頭痛﹐加天麻三兩﹐附子一兩半﹐生薑煎。

產後血運﹐血結血聚於胸中﹐或偏於少腹﹐或連於肋脇﹐四物湯四兩﹐倍當歸﹑川芍﹐加鬼箭﹑紅花﹑延胡各一兩﹐同爲末﹐煎取淸﹐調沒藥散服之。

婦人產後諸病﹐但以雙解散服之﹐周身中外﹐气血宣通﹐病皆除愈。然雙解乃通仙之藥﹐但除孕婦及產後月經過多並泄瀉者﹐勿與服之。

俗未知產後亡液損血﹐疼痛怖懼﹐以致神狂气亂﹐則陰气損虛﹐邪熱太甚而爲諸熱證。由不讀《素問》﹐不知造化﹐故不識證候陰陽﹐反妄以爲產後諸虛百損﹐便爲虛冷而無熱也﹐誤以熱藥溫補﹐或且煩渴者不令飲水﹐本𨿽善心﹐爲害多矣﹐豈治病之道﹗但以臨時審其臟腑六气虛實﹐明其標本﹐如法治之而已矣。

孕婦臨月﹐可服益元散涼胎。產後仍服。如血不盡﹐則以涼膈與四物合煎﹐調理經血。甚者大承气合四物﹐乃瀉中有補也。

胎產論

婦人童幼天癸未行之間﹐皆屬少陰。天癸旣行﹐皆從厥陰論文。天癸已絕﹐乃屬太陰經也。治胎產之病﹐從厥陰經者﹐是袓生化之源也。厥陰與少陽相爲表裏﹐故治法無犯胃气及上二焦爲三禁﹐不可汗﹐不可下﹐不可利小便。發汗者同傷寒下早之證﹐利大便則脈數而已動於脾﹐利小便則內亡津液﹐胃中枯燥。制藥之法﹐能不犯三禁﹐則榮衛自和﹐榮衛和而寒熱止矣。外則和於榮衛﹐內則調於淸便﹐先將此法爲之初治﹐次後詳而論之﹐見證消息﹐同壞證傷寒﹐爲之緩治。或小便不利﹐或大便祕結﹐或積熱於腸胃之間﹐或已成瘻﹐或散血气而爲浮腫﹐蓋產理多門。故同傷寒壞證。如發渴而用白虎﹐气弱而用黃芪﹐血刺痛而用當歸﹐腹中痛而加芍藥。已上例證﹐不犯三禁﹐皆產後之久病也。若產後暴病禁犯﹐又不可拘也。如產後熱入血室者﹐桃仁承气﹑抵當湯之類是也。胃堅燥者﹐大承气﹐不可以泄藥言之。產後世人多用烏金四物。是不知四時之寒熱﹐不明血气之虛與實﹐盲然一槪用藥﹐如此而愈加增劇﹐是醫人誤之耳。大抵產病天行從增損柴胡﹐雜證從加添四物。然春夏𨿽從柴胡﹐秋冬約同四物﹐藥性寒熱﹐病證虛實﹐不可不察也。四物湯常病服餌﹐四時各有增損﹐今具增損於後﹕

春倍川芎﹐一曰春﹐二曰脈弦﹐三曰頭痛。夏倍芍藥﹐一曰夏﹐二曰脈洪﹐三曰泄。秋陪地黃﹐一曰秋﹐二曰脈濇﹐三曰血虛。冬倍當歸﹐一曰冬﹐二曰脈沈﹐三曰寒而不食。此常服順四時之气而有對證不愈者﹐謂失其輔也。春防風﹐四物加防風倍川芎﹔夏黃芩﹐四物加黃芩倍芍藥﹔秋天門冬﹐四物加天門冬陪地黃﹔冬桂枝﹐四物加桂枝倍當歸。此四時常服隨證用之也。如血虛而腹痛﹐微汗而惡風﹐四物加肉桂﹐謂之腹痛六合。如風虛眩運﹐加秦艽﹑羌活﹐謂之風六合。如气虛弱﹐起則無力﹐尩然而倒﹐加厚朴﹑陳皮﹐謂之气六合。如發熱而煩﹐不能安臥者﹐加黃連﹑梔子﹐謂之熱六合。如虛寒脈微﹐气難布息﹐不渴﹐淸便自調﹐加漧薑﹑附子﹐謂之寒六合。如中濕﹐身沈重無力﹐身涼微汗﹐加白朮﹑茯苓﹐謂之濕六合。此婦人常病﹐及產後病通用之藥也。治婦人虛勞﹐《局方》中謂之首尾六合者﹐如大聖散下熟漧地黃丸﹐是治無熱虛勞﹐專其養也﹐中道藥也。牡丹煎丸﹐空心食前﹐人參荊芥散﹐臨臥食後﹐是治有熱虛勞藥也。古今圖書集成醫部全錄卷三百九十一

婦人產後門

儒門事親【元張從政】

產後忌用溫熱之劑

婦人產余之疾﹐皆是敗血惡物﹐發作寒熱﹐臍腹撮痛﹐乳湩枯涸﹐食飲稍減﹐醫者不察﹐便謂產後血出數斗﹐气血俱虛﹐便用溫熱之劑﹐養血補虛﹐止作寒治﹐舉世皆然。豈知婦人之孕﹐如天地之孕物也﹗物以陰陽和合而後生﹐人亦以陰陽和合而後孕。偏陰偏陽﹐豈有孕乎﹖此與禾黍瓜果之屬何異哉﹗若水旱不時﹐則華之與實俱痿落矣﹐此又與孕而不育者復何異哉﹗七月立秋後十八日﹐寸艸不結者﹐以天乍寒故也。今婦人妊娠﹐終十月無難而生﹐反謂之寒﹐何不察其理之甚也﹖竊譬之治磚者﹐炎火在下﹐以水沃其窯之巓﹐遂成磚矣。磚旣出窯﹐窯頓寒耶﹖世俗競傳黑神散之屬﹐治產後一十八證﹐非徒不愈﹐而經脈涸閉﹐前後淋閉﹐嘔吐嗽痰﹐凡百熱證生矣。若此誤死者﹐不可計之。曷若四物湯與涼膈散停對大作湯劑下之﹖利數行﹐惡物俱盡﹐後服淡甘之劑自愈矣。

大產之後﹐心火未降﹐腎水未升﹐如黑神散補之﹐輕則危﹐甚則死。

產後脹悶不宜用備急丸

備急丸﹐以巴豆﹑漧薑﹑大黃三味﹐蜜和丸之﹐亦是下藥。然止可施於辛苦勞力貧食粗辣之輩﹐或心腹脹滿﹐脇肋剌痛﹐暴痛不住﹐服五七丸或十丸﹐瀉五七行以救急。若產後脹悶﹐用之下膈﹐不死則危。

臍腹腰痛

婦人大產後﹐或臍腹腰痛﹐乃敗血惡物之致然也。醫者便作虛冷﹐以燥熱藥治之﹐誤已久矣。《難經》曰﹕諸痛爲實。實者熱也﹐可用導水丸﹑禹功散﹐瀉三五行﹐然後以玉燭散和血通經﹐降火益水之藥治之﹐切不可便服黑神散燥熱之藥﹐當同半產治之。

心風

婦人產後心風者﹐不可便作風治之﹐宜調胃承气湯二兩﹐加當歸半兩﹐細銼﹐用水三四盞﹐同煎去滓﹐分作二服﹐大下三五行則愈矣。如未愈﹐以三聖散吐之。蓋風狂便屬陽。

產後熱

婦人產後一二日﹐身漸熱﹐口作幹﹐可用新汲水調玉燭散﹐或水調甘露散亦妙。勿作虛寒治之。

婦人產後一二日﹐潮熱口漧﹐可用新汲水調玉露散﹐或冰水調服之亦可。或服小柴胡湯加當歸﹐及柴胡飲子亦可。愼不可作虛寒治之。

東垣十書【元李杲】

誤用寒涼之藥論

婦人分娩及半產漏下﹐皆冒不省﹐瞑目無所知覺﹐蓋因血暴亡﹐有形血去﹐則心神無所養。心與包絡者﹐君火相火也﹐得血則安﹐亡血則危。火上熾﹐故令人昏冒。火勝其肺﹐瞑目不省人事﹐是陰血暴去﹐不能鎭撫也。血已虧損﹐往往用滑石﹑甘艸﹑石膏之類﹐乃辛甘大寒之藥﹐能瀉气中之熱﹐是血虧瀉气﹐乃陰虧瀉陽﹐使二者俱傷﹐反爲不足虛勞之病。昏迷不省者﹐上焦心肺之熱也﹐此無形之熱﹐用寒涼之藥﹐驅令下行。豈不知上焦之病﹐悉屬於表﹐乃陰證也﹐汗之則愈。今反下之﹐幸而不死﹐暴虧气血﹐生豈能久﹖又不知《內經》有說﹐病气不足﹐宜補不宜瀉。但瞑目之病﹐悉屬於陰﹐宜汗不宜下。又不知傷寒鬱冒﹐得汗則愈﹐是禁用寒涼藥也。分娩半產﹐本气不病﹐是暴去其血﹐亡血補血﹐又何疑焉﹖補其血則神昌。常時血下降亡﹐今當補而升舉之﹐心得血而養﹐神不昏矣。血若暴下﹐是秋冬之令大旺﹐今舉而升之以助其陽﹐則目張神不昏迷矣。今立全生活血湯﹐補血養血﹐生血益陽﹐以補手足厥陰之不足。

浮腫

產後浮腫﹐宜中滿分消丸﹑四物湯吞之。

丹溪心法【元朱震亨】

總論

產後無得令虛﹐當大補气血爲先﹐𨿽有雜證﹐以末治之。一切病多是血虛﹐皆不可發表。

產後不可用芍藥﹐以其酸寒﹐伐生發之气故也。

產後血運﹐因虛火載血上行﹐漸漸運來﹐方用鹿角燒灰﹐出火毒研極細末﹐好酒同童便灌下﹐一呷卽醒﹐行血極快。

產後中風﹐切不可作風治﹐必大補气血爲主﹐然後治痰。當以左右手之脈﹐分其气血多少而治。

產後中風﹐口眼喎斜﹐切不可服小續命湯。

產後水腫﹐必用大補气血爲主﹐少佐蒼朮﹑茯苓﹐使水自利。

產後水腫﹐大劑白朮補脾﹔若壅滿用半夏﹑陳皮﹑香附監之。

產後大發熱﹐必用漧薑﹐輕者用茯苓淡滲其熱﹐一應苦寒並發表之藥﹐皆不可用。

產後發熱惡寒﹐皆屬血虛。

產後發熱﹐乳汁不通及膨脹者﹐無子當消。用麥糵二兩﹐炒研細末﹐淸湯調下﹐作四服。有子者﹐用木通﹑通艸﹑豬蹄煎服。凡產後有病﹐先固正气。

前條云產後大熱﹐必用漧薑。或曰﹕用姜者﹐何也﹖曰﹕此熱非有餘之熱﹐乃陰虛生內熱耳。故以補陰藥大劑服之。且漧薑能入肺和肺气﹐入肝分引血藥生血﹐然不可獨用﹐必與補陰藥同用。此造化自然之妙﹐非天下之至神﹐孰能與於此乎﹖

產後泄瀉﹐惡露不行﹐此余血滲入大腸爲瀉﹐洞泄不禁﹐下靑白黑色﹐用荊芥大者四五穗﹐於盞內燒灰﹐不得犯油火﹐入麝香研湯調下。此藥𨿽微﹐能治大病﹐方名的奇散。

婦人產後浮腫﹐小便少﹐口渴﹐惡寒無力﹐脈皆沈﹐此體虛而有濕熱之積﹐必上焦滿悶﹐宜補中導水行气可也。

平治會萃【元朱震亨】

總論

產後當淸熱﹐補血气。

產後才見身熱﹐便不可發表。發熱惡寒﹐皆是气血虛。左手脈不足﹐補血藥多於補气藥。右手脈不足﹐補气藥多於補血藥。

惡寒發熱腹痛者﹐當去惡血。腹滿者不是﹐腹痛者是。

格致餘論【元朱震亨】

胞損淋瀝論

常見尿胞因收生者不謹﹐以致破損而得淋瀝病﹐遂爲廢疾。一日﹐有徐姓婦壯年得此﹐因思肌肉破傷﹐屬在外者﹐且可補完﹐胞𨿽在腹﹐恐亦可治。遂診其脈﹐虛甚﹐曰﹕難產之由﹐多是气虛。難產之後﹐血气尢虛。試與峻補。因以參﹑朮爲君﹐芎﹑歸爲臣﹐桃仁﹑陳皮﹑黃芪﹑茯苓爲佐﹐而煎以豬羊胞湯﹐極饑時飲之。其劑率用一兩﹐至一月而安。蓋是气血驟長﹐其胞自完﹐恐稍遲緩﹐亦難成功。

局方發揮【元朱震亨】

初產禁服黑神散五積散論

或曰﹕初產之婦﹐好血已虧﹐瘀血尙畱﹐黑神散非要藥歟﹖余曰﹕至哉坤元﹐萬物資生﹐理之常也。初產之婦﹐好血未必虧﹐污血未必積﹐臟腑未必寒﹐何以藥爲﹖飲食起居﹐勤加調護﹐何病之有﹖誠有污血﹐體怯而寒﹐與之數貼﹐亦自簡便。或有他病﹐當求病起何因﹐病在何經﹐气病治气﹐血病治血﹐寒者溫之﹐熱者淸之﹐凝者行之﹑虛者補之﹐血多者止之﹐何用妄制藥方﹐致令無病生病﹖彼黑神散者﹐用漧薑﹑當歸之溫熱﹐黑豆之甘熟﹐地黃之微寒﹐以補血之虛﹔佐以炒蒲黃之苦﹐以防出血之多﹔芍藥之酸寒﹐有收有散﹐以爲四藥之助﹔官桂之大辛熱以行滯气﹐推凝血﹔和以甘艸之緩﹐其爲取用﹐似乎精密。然驅逐與補益﹐似難同方施治﹐設有性急者﹐形瘦者﹐本有怒火者﹐夏月坐蓐者﹐時屬火令﹐姜﹑桂皆爲禁藥﹐論語未達之戒﹐不知誰執其咎﹖至於將護之法﹐尢爲悖理。肉汁發陰經之火﹐易成內傷之病﹐先哲具有訓戒﹐胡爲以羊雞濃汁作糜﹐而又常服當歸丸﹑當歸建中湯﹑四順理中丸﹖𨿽是滋補﹐悉犯桂﹑附﹑漧薑僭熱之劑。臟腑無寒﹐何處消受﹗若夫兒之初生﹐母腹頓寬﹐便啖雞子﹐且喫火鹽﹐不思雞子難化﹐火鹽發熱﹐展轉爲病﹐醫者不識﹐每指他證﹐率爾用藥﹐寧不悞人﹖余每見產婦之無疾者﹐必教以卻去黑神散﹐與夫雞子火鹽諸般肉食﹐且與白粥將理﹐間以些少石首鮝﹐煮令甘淡食之﹐至半月以後﹐方與少肉。若雞子亦須劃開淡煮﹐大能養胃卻疾。彼富貴之家﹐驕恣之婦﹐卒有白帶頭風﹐气痛膈滿﹐痰逆口漧﹐經水不調﹐發脫體熱﹐皆是陽勝陰虛之病。天生血气﹐本自和平﹐曰勝曰虛﹐又焉知非此等謬妄啟之耶﹖

若五積散之治產後余血作痛﹐以蒼朮爲君﹐麻黃爲臣﹐厚朴﹑枳殼爲佐﹐𨿽有芍藥﹑當歸之補血﹐僅及蒼朮三分之一。且其方中言婦人血气不調﹑心腹撮痛﹐閉而不行﹐並宜服之。何不思產後之婦﹐有何寒耶﹖血气未充﹐似難發汗﹐借曰推陳致新﹐藥性溫和﹐豈可妄用麻黃之散﹐附以蒼朮﹑枳殼﹖虛而又虛﹐禍不旋踵﹐率爾用藥﹐不思之甚。

證治要訣【明戴思恭】

皮膚作癢

婦人或通身癢﹐或頭面癢﹐如虫行皮中﹐緣月水來時﹐爲風所吹﹐不然﹐則是產蓐中食動風物致之﹐宜四物湯調消風散。

發熱

產後諸病﹐有作寒作熱﹐而亦有獨熱。然獨熱亦有三﹕惡血未下者﹐腹痛而發熱﹔感外邪者﹐必有頭痛惡風而發熱﹔惟血虛者﹐但發熱而無餘證﹐名曰蓐勞﹐宜同血虛證用藥。

腹痛

產後腹疼﹐惡血不止﹐諸藥不效﹐宜芎歸湯加五味﹑靈脂﹑延胡索煎。

面黑髮喘

產後血入肺﹐面黑髮喘﹐宜參蘇飲。

大便祕結

產後去血﹐大便不潤而祕﹐宜橘杏圓﹑麻仁圓﹐因失血祕結者皆可用。

發熱迷悶

產後發熱迷悶﹐俗謂之發熱血溫﹐熱水調獨行散一錢﹔或豆淋酒。太熱用童便調尢宜。若剉散便煎亦得。

惡露不盡

婦人懷子﹐服固胎藥太多﹐或正產或半產﹐胎𨿽下而惡血不卽去﹐或經二三月而惡露猶滴﹐此非敗血之比﹐正緣向來有固經藥在內﹐致血滯而不化藥﹐宜順血通气﹐不宜畜血閉气。

彌月傷食

彌月俗名滿肚﹐多有恣意食物﹐致傷食發熱﹐有類傷寒食復之證﹐宜先用紅圓子一二服﹐卻進小柴胡湯。此論蓋有所本。

醫學綱目【明樓英】

大便祕

婦人產後有三種疾﹐鬱冒則多汗﹐汗多則大便祕﹐故難於用藥﹐惟麻子粥最爲穩當。

虛腫

產後虛腫喘促﹐利小便則愈﹐奪魂散主之。

惡露不下

產後惡露方行﹐忽然漸少﹐斷絕不來﹐腹中重痛﹐此由血滯﹐宜桃仁湯。如有大痛處﹐必作癰疽﹐當以癰疽法治之。

汗出不識人

產後忽冒悶汗出﹐不識人者﹐暴虛故也。

瘧疾

產後瘧疾﹐多由污血挾寒熱而作﹐大法宜柴胡四物湯調之。熱多者﹐宜服艸果飲子﹔寒多者﹐宜服生熟飲子。

發熱

產後發熱﹐多屬虛寒﹐惟漧薑加入補藥中神效﹐此丹溪妙法也。

發熱頭痛身疼

凡產後發熱頭痛身疼﹐不可便作感冒治之﹐此等多是血虛﹐或敗血作梗﹐宜以平和之劑與服﹐必效。如玉露散或四物加北柴胡等分煎服。若便以小柴胡湯及竹葉石膏之類﹐竟不救者多矣。

續命湯大豆紫湯舉鄕古拜散三方論

續命湯﹑大豆紫湯﹑舉鄕古拜散﹐太陽厥陰藥也。邪實脈浮弦有力者固宜﹐但產後血气太虛之人﹐不宜輕發其表﹐但用防風當歸散治之爲妙。

中風

產後中風﹐用續命湯及羌活發散之藥﹐必詳气血﹐以四物﹑四君子相與各半停對分兩服之可也。

痙病

凡產後痙病﹐皆因虛遇風﹐挾痰而作﹐宜服人參﹑竹瀝之類。

遺尿

婦人產後﹐尿不禁﹐面微浮﹐略發熱於午後﹐此膀胱爲坐婆所傷﹐宜用黃芪﹑當歸﹑芍藥各一錢半﹐白朮一錢﹐人參﹑陳皮五分﹐甘艸炙二分﹐煎熟飲之。

喘

婦人產後喘﹐極危﹐多死也。

醫學正傳【明虞摶】

禁用芍藥論

或問婦人產後諸疾﹐古方多用四物湯加減調治﹐我丹溪先生獨謂芍藥酸寒﹐能伐發生之气﹐禁而不用﹐何歟﹖曰﹕新產之婦﹐血气俱虛之甚﹐如天地不交之否﹐有降無升﹐但存秋冬肅殺之令﹐而春夏生發之气未復﹐故產後諸證﹐多不利乎寒涼之藥﹐大宜溫熱之劑﹐以助其資始資生之化源也。蓋先哲制四物湯方﹐以川芎﹑當歸之溫﹐佐以芍藥﹑地黃之寒﹐是以寒溫適中﹐爲婦人諸疾之妙劑也。若或用於產後﹐必取白芍藥以酒重復制炒﹐去其酸寒之毒﹐但存生血活血之能﹐胡爲其不可也﹖後人傳寫旣久﹐脫去制炒注文﹐丹溪慮夫俗醫鹵莽不制而用之﹐特舉其爲害之由以戒之耳。若能依法制爲用﹐何害之有哉﹗

胞衣不下

胞衣不下﹐大爲可懼﹐宜多方用藥逐下﹐甚不可令粗率之婦摘取。嘗見有搟破尿胞致終身之害者﹐有取下肝葉而產母隨時殞命者﹐可不謹歟﹖

明醫雜著【明王綸】

發熱

凡婦人產後陰血虛﹐陽無所依﹐而浮散於外﹑故多發熱。治法用四物湯補陰血﹐而以炙漧薑之苦溫從治﹐收其浮散﹐使歸依於陰。然產後脾胃虛﹐多有過於飲食傷滯而發熱者﹐誤作血虛則不效矣。但遇產後發熱﹐若胸膈飽悶﹐噯气惡食泄瀉等證﹐只作傷食治之。若發熱而飲食自調者﹐方用補血正法。

【注新產陰血暴傷﹐陽無所附而外熱﹐宜用四物﹑炮姜補陰以配陽。若因誤服寒涼克伐之劑而外熱﹐此爲寒气隔陽於外﹐宜用四君子加姜﹑桂﹔如不應﹐急加附子。若或肌膚發熱﹐面目赤色﹐煩渴引飲﹐此血脫髮躁﹐宜用當歸補血湯。若胸膈飽悶﹐噯腐惡食﹐或吞酸吐瀉發熱﹐此爲飲食停滯﹐宜用四君子加厚朴﹑山楂。若胸膈滿悶﹐食少發熱﹐或食而難化﹐此爲脾气虛弱﹐宜用六君子加炮姜。若用峻厲之劑﹐致腹痛熱渴﹐寒熱嘔吐等證﹐此爲中气復傷﹐急用六君子加炮姜。若認爲熱﹐投以他劑則誤矣。】

醫學入門【明李梴】

消瘀血論

正產體實無病﹐不藥可也。但難產气衰﹐瘀血停畱﹐非藥不行。古法一產後用古芎歸湯﹐如童便一半服之﹔如無童便﹐以淡酢磨墨一小盞﹐入前湯藥亦好。

產後百病﹐皆血虛火盛﹐瘀血妄行而已矣。間有內傷飲食﹐外感風寒﹐然亦必先逐瘀補虛爲主。

產後瘀消﹐方可行補。如左脈弱加補血藥﹐右脈弱加補气藥。如不逐瘀﹐遽服參﹑芪甘美停滯之劑﹐有瘀血攻心卽死者。食肉太早亦然。

血運

產後去血過多﹐眼花頭眩﹐皆悶煩躁﹐或見頭汗者﹐古芎歸湯入童便﹔甚者加炒黑漧薑﹑人參﹐汗多加黃芪。或八味黑神散﹑單五靈脂散﹑返魂丹。胃弱血虛發厥﹐倉公散﹑白薇湯。臨產用力﹐勞心气虛而運者﹐用人參一兩﹐蘇木五錢﹐水煎﹐入童便調服。气血俱虛﹐痰火泛上作運者﹐八物湯合二陳湯去白芍。火載血上昏運或挾風邪者﹐淸魂散。被驚者﹐抱膽丸﹑朱砂安神丸。

心腹痛

產後腹心疼痛﹐全是瘀血﹐八味黑神散﹑四味散﹑失笑散。有寒熱者﹐當歸須散。食滯寒熱心腹痛者﹐熟料五積散加莪朮。

心痛

產後感寒心痛者﹐理中湯。七情心痛者﹐木檳湯。虛寒心痛者﹐桂心湯。

小腹痛

產後小腹痛者﹐名兒枕痛﹐單五靈脂散﹐或加桃仁﹐酢糊爲丸。气虛四君子湯下﹐血虛四物湯下。

臍下痛

坐產後﹐產門臍下虛痛者﹐大溫經湯﹑羊肉湯。

寒熱

產後血虛發熱﹔气虛惡寒﹔气血俱虛﹐發熱惡寒。切不可發表。除虛血弱者﹐四物湯﹔小熱加茯苓爲君﹐熱甚加炒漧薑爲佐。去血過多﹐外熱內煩﹐短气悶亂者﹐人參當歸散。蒸乳發熱者﹐四物湯加參﹑芪﹑白朮﹑天花粉。發熱晝靜夜劇者﹐四物湯去芍藥﹐量加柴胡。气血俱虛寒熱者﹐補虛湯。產後愼不宜涼也。

蓐勞

產後勞役過度﹐名曰蓐勞。其證虛羸﹐乍起乍臥﹐飲食不消﹐時有咳嗽﹐頭目昏痛﹐發渴盜汗﹐寒熱如瘧﹐臂膊拘急﹐宜十全大補湯去芎﹐加續斷﹑牛膝﹑鱉甲﹑桑寄生﹑桃仁爲末﹐豬腎一對去脂膜﹐姜一片﹐棗三枚﹐水二盞﹐煎至一盞﹐入前末二錢﹐蔥三寸﹐烏梅半个﹐荊芥五穗﹐同水煎﹐空心服。身痛寒熱者﹐當歸羊肉湯﹑腰子湯。

吐瀉腹痛或脹

產後食肉太早瘀滯者﹐熟料五積散﹐痛甚加莪朮﹐嘔加砂仁﹐瀉加姜﹑附﹑人參。泄瀉不止臍腹痛者﹐理中丸加肉豆蔻。挾寒腹痛腸鳴﹐小便淸白不渴者﹐四君子湯合五苓散﹐如肉豆蔻﹑炒白芍。挾熱腸垢﹐便濇﹐痛一陣瀉一陣﹐口渴者﹐四君子湯合四苓散加酒炒黃連及木通少許﹐或益元散。挾濕身重腹脹者﹐胃苓湯。因敗血乘虛入胃﹐嘔吐脹滿者﹐六君子湯加澤蘭葉﹑赤芍﹑幹生薑。腹脹胃气不和者﹐桔梗﹑半夏﹑陳皮等分﹐姜煎服。脾脈弦者﹐三白湯加漧薑﹑陳皮﹑黃芪﹑滑石﹑甘艸。飲食成積痞者﹐內炙散﹑睍睆丸。

霍亂

產後霍亂吐瀉﹐煩渴肢冷者﹐理中湯加陳皮﹑麥門冬﹐姜煎。厥冷者加附子﹐渴者五苓散﹐轉筋者木萸散。

痿弱

產後諸風痿弱﹐筋攣無力者﹐血風丸或煎服。

煩渴

產後煩渴气虛者﹐生脈散。血虛者﹐四物湯加天花粉﹑麥門冬。气血俱虛作渴﹐頭眩腳弱﹐飲食無味者﹐用人參二錢﹐麥門冬一錢半﹐熟地七分﹐天花粉三錢﹐甘艸五分﹐糯米姜棗煎服。心虛驚悸者亦宜。

自汗

產後發熱自汗者﹐古歸芪湯﹐汗甚加白朮﹑防風﹑牡蠣﹑麥門冬﹑熟地﹑茯苓﹑甘艸﹐或黃芪建中湯。自汗兼腫滿者﹐大調經散。自汗肢體疼痛者﹐當歸羊肉湯。

不語

產後敗血停畜﹐上干於心﹐心气閉濇﹐舌彊不能古語者﹐七珍散﹑四味散。有臨產服湯藥過多﹐胃濕使然者﹐熟料五積散﹑六君子湯。痰熱迷心不語者﹐導痰湯。或痰气郁滯﹐閉目不語者﹐用生白礬末一錢﹐水調服。

怔忡

產後血少怔忡﹐睡臥不寧者﹐十味溫膽湯﹐或寧神膏﹑定志丸。

淋

產後五淋﹐白茅湯。敗血淋瀝不斷者﹐烏金散。淋久不止﹐四肢乏力沈困者﹐牡蠣散。

浮腫

產後敗血停畜化水﹐循經流入四肢浮腫者﹐小調經湯。血气虛者﹐四君子加蒼朮﹐或女金丹。血虛者﹐補虛湯少加蒼朮﹑茯苓﹐使水自利。忌峻劑攻利。

痢疾

產後痢疾惡露未盡者﹐多瘀凝滯腸胃﹐與經後血滯作痢一同﹐四物湯加桃仁﹑黃連﹑木香主之。裏急甚者﹐通元二八丹。

欬嗽

產後咳嗽﹐多是瘀血入肺﹐古二母散加桃仁﹑杏仁﹑人參﹑茯苓﹐水煎。其餘以意會之可也。

口鼻黑鼻衄

產後气血散亂﹐入於諸經﹐不得還元﹐故口鼻黑起﹐乃變鼻衄﹐皆因產後虛熱所致﹐胃絕肺敗﹐犀角地黃湯救之。

陰門突出

婦人因產用力過多﹐陰門突出者﹐四物湯加龍骨末少許﹐連進二服﹔外用萞麻子搗爛貼頂﹐少收卽去萞麻。

生腸不收

產後生腸不收﹐八物湯加防風﹑升麻﹐須用酒炒黃芪爲君﹔外以荊芥﹑藿香﹑樗皮煎湯燻洗。

尋常外感

產後外感﹐離牀太早﹐或換衣襲風冷入於下部﹐令人寒熱似瘧﹐頭疼不歇﹐血虛者﹐古芎歸湯加人參﹑紫蘇﹑漧葛﹔血气俱虛者﹐補虛湯加陳皮﹑漧薑﹔寒熱甚者﹐熟料五積散﹔熱不止者﹐黃龍湯主之。如虛甚發熱惡寒及瘧痢者﹐小柴胡湯合四君子﹑四物湯加黃芪﹐名三分散﹐切不可以傷寒治法。曾誤服熱藥過多﹐熱證大見﹐久而便閉者﹐柴胡破瘀湯﹐或四物湯加大黃﹑芒硝﹐暫服﹐卽調補之。

傷寒

產後傷寒發熱﹐宜四物湯倍芎﹑歸﹐加軟柴胡﹑炒漧薑﹑人參佐之。如惡露未去者﹐柴胡破瘀湯。凡藥必加四物湯爲主﹐乃養血之源也。六經見證﹐同胎前用藥。

雜病治法

產後雜病﹐與男子一同﹐但當兼補兼逐瘀﹐則病無不愈。丹溪云﹕大補榮衛爲主﹐𨿽有雜病﹐以末治之是也。

調理乳母法

凡乳母但覺小水短少﹐卽是病生﹐便須服藥﹐調理脾胃肝腎。如不愈者﹐必气滯且逆也。蓋婦人凡事不得專行﹐多憂思忿怒﹐憂思過則气結而血亦結﹐忿怒過則气逆而血亦逆﹐甚則乳硬脇痛煩熱。要之女病皆因气血鬱結﹐所以古方多用香附﹑砂仁﹑木香﹑檳榔﹑靑皮﹑枳殼者﹐行气故也。

薛氏醫案【明薛己】

發痙

產後發痙﹐大補血气﹐多保無虞。若攻風邪﹐死無疑矣。

寒熱

產後寒熱﹐因气血虛弱﹐或脾胃虧損﹐乃不足之證。經云﹕陰虛則發熱﹐陽虛則惡寒。若兼大便不通﹐尢屬气血虛弱﹐切不可用發表降火。若寸口脈微﹐名陽气不足﹐陰气上入於陽中則惡寒﹐用補中益气湯。尺部脈弱﹐名陰气不足﹐陽气下陷於陰中則發熱﹐用六味地黃丸。大抵陰不足﹐陽往從之﹐則陽內陷而發熱﹔陽不足﹐陰往從之﹐則陰上入而惡寒。此陰陽不歸其分﹐以致寒熱交爭﹐故惡寒而發熱也﹐當用八珍湯。若病後四肢發熱﹐或形體倦怠﹐此元气未復﹐濕熱乘之故耳﹐宜補中益气湯。若肌熱大渴引飲﹐目赤面紅﹐此血虛發熱﹐用當歸補血湯﹐若認爲寒則誤矣。

瀉痢

產後瀉痢﹐或因飲食傷損脾土﹐或脾土虛不能消食﹐當審而治之。

薏苡仁方論

腹痛發熱﹐或脹滿不食﹐水道滯濇﹐產後多有此證﹐薏苡仁湯﹐藥品和平﹐其功且速。

脫肛

婦人產育用力﹐多致脫肛﹐治之必須溫肺腑腸胃﹐久則自然收矣。

雜證

婦人性情執著﹐不能寬解﹐多被七情所傷﹐遂致徧身作痛﹐或肢節腫痛﹐或气塡胸滿﹐或如梅核塞喉﹐咽吐不出﹐或涎痰壅盛﹐上气喘急﹐或嘔逆惡心﹐甚者渴悶欲絕﹐產婦多成此證﹐宜服四七湯先調滯气﹐更以養血之藥。若因思憂﹐致小便白濁者﹐用此藥吞靑州白丸子﹐屢效。

虛煩發熱

竊謂前證乃陽隨陰散﹐气血俱虛。若惡寒發熱﹐煩躁作渴﹐急用十全大補湯。若熱愈甚﹐急加桂﹑附。若作渴面赤﹐宜用當歸補血湯。若誤認爲火證﹐投以涼劑﹐禍在反掌。王太僕先生云﹕如大寒而甚﹐熱之不熱﹐是無火也。熱來復去﹐晝見夜伏﹐夜發晝止﹐不時而熱是無火也﹐當治其心。如大熱而甚﹐寒之不寒﹐是無水也。熱動復止﹐倏忽往來﹐時動時止﹐是無水也﹐當助其腎。故心盛則生熱﹐腎盛則生寒。腎虛則寒動於中﹐心虛則熱收於內。又熱不勝寒﹐是無火也﹔寒不勝熱﹐是無水也。治法﹐前證無水者六味丸﹐無火者八味丸﹐气血俱虛者八珍湯與十全大補湯。

血渴

竊謂前證若出血過多﹐虛火上炎﹐用童子小便﹐或四物﹑白朮﹑麥門﹑丹皮。若胃气虛而有熱﹐用竹葉歸芪湯。若血虛發熱﹐用八珍加麥門﹑五味。若血脫發熱煩躁﹐用當歸補血湯。若胃气虛弱﹐用補中益气湯﹐或七味白朮散。

血過多者﹐恆病焉。其爲病睛珠痛不能視﹐羞明癮濇﹐眼睫無力﹐眉骨太陽因爲酸痛﹐當作當歸養勞湯﹑當歸補血湯﹑除風益損湯﹑滋陰地黃丸隨宜用之。有熱者﹐加黃芩。脾胃不和﹐惡心不進食者﹐加生薑。若婦人產漏者﹐加阿膠﹐復其血使有所養則愈。然要忌咸物。宣明五气篇曰﹕鹹走血﹐血病無多食鹹。

證治準繩【明王肯堂】

調理法

凡婦人患風气臍下虛冷﹐皆產後未滿百日﹐會合之故也﹐愼之﹗

產後七日內﹐惡血未盡﹐不可服湯﹐候其血塊散﹐乃進羊肉湯。有痛甚切者﹐不在此例。候兩日視消息﹐可服澤蘭丸。此至滿月丸藥盡爲佳。不爾﹐虛損不可平復。至極消瘦不可救者﹐服五百澤蘭丸補之。服法必七日之外﹐不宜太早。

虛煩

尋常治諸虛煩熱者﹐以竹葉石膏湯﹑溫膽湯。殊不知產後與尋常不同﹐如石膏等藥不宜輕用﹐用之必死。

乍熱乍寒辧

產後乍寒乍熱﹐榮衛不和﹐難以輕議。若其敗血不敬﹐豈止入脾肺二髒耶﹖大抵一陰閉一陽卽作寒熱﹐陰勝故寒﹐陽勝故熱。只可云敗血循經流入﹐閉諸陰則寒﹐閉諸陽則熱﹐血气與衛气解則休﹐遇再會而復作。大調經散﹑五積散入酢煎﹐佳。

腳气用小續命湯論

陳無擇曰﹕腳气固是常病﹐未聞產後能轉爲者﹐往往讀《千金》見產婦多有此疾之語﹐便出是證﹐文辭害意﹐蓋可見矣。設是熱悶气上﹐如何便服續命湯﹖此藥本主少陽經中風﹐非均治諸經腳气﹐要須依腳气方論陰陽經絡調之。陳無擇𨿽有此論﹐然小續命湯加減與之﹐用無不效。故《百問》云﹕寒中三陽﹐所患必冷﹐小續命湯主之﹐加生薑汁更快。暑中三陰﹐所患必熱﹐小續命湯去附子﹐減桂一半。大煩躁者﹐紫雪最良。如無紫雪﹐用眞薄荷煎冷水嚼下。但諸方必與四物湯各半服之﹐方妙。

大便祕濇

產後不得利﹑利者百無一生。去血過多﹐髒燥大便祕濇則固當滑之﹐大黃似難輕用﹐惟蔥涎調臘茶爲丸﹐復以臘茶下之必通。余常用局方四物湯﹐以生地黃易熟地黃﹐如靑皮去白煎服﹐甚效。

發痙

陳臨川云﹕凡產後口噤腰背彊直﹐角弓反張﹐皆名曰痙﹐又名曰痓。古人必察有汗無汗﹐以分剛柔陰陽而治。今《產寶》諸書有中風口噤一門﹐角弓反張一門﹐其實一也。如憎寒發熱﹐有類傷寒﹐皆不論及﹐豈可以一二藥治之﹖

臨川又云﹕陳無擇曰﹐產後汗出多變痙﹐亦令服續命湯。此言難信。旣汗多如何更服麻黃﹑官桂﹑防己﹑黃芩輩﹖不若大豆紫湯爲佳。局方大聖散﹐亦良藥也。愚觀朱奉議云﹕凡剛柔二痙﹐小續命湯﹐並可加減與之。若柔痙自汗者﹐去麻黃加葛根之說﹐朱奉議必有所據。𨿽大豆紫湯﹑大聖散良﹐亦不可偏見曲說﹐有妨古人之意。

遺尿

產後遺尿﹐乃腎气不固﹐宜五味子丸主之。

兒枕與腹痛不同

母胎中宿有血塊﹐產後不與兒俱下﹐而仍在腹作痛﹐謂之兒枕。其惡露下不快而作疼痛者﹐胎中原無積聚﹐不爲兒枕也。若惡露已盡﹐或由他故腹痛﹐如仲景枳實芍藥散證﹔或由血虛作痛﹐如仲景當歸生薑羊肉湯證﹐自當別論。若服枳實芍藥散不愈﹐仍當求責瘀血。若遇血虛之證﹐而補虛諸方﹐亦當隨宜用之。

目病

產後目不赤不痛﹐若無別病﹐只是時常流出冷淚﹐甚則視而昏眇也﹐非比迎風冷淚﹐因虛引邪﹐病尙輕者。蓋精液傷耗﹐肝膽气弱膏濇﹐腎水不足﹐久而失治﹐則有內障靑盲視瞻昏眇之患。產後悲泣太過者﹐每多此疾。且爲患又緩﹐人不爲慮﹐往往罹其害﹐而禍成也﹐悔已遲矣。

產則百脈皆動﹐气血俱傷﹐大虛不足﹐邪易以乘﹐肝部發生之气甚弱﹐血少而膽失滋﹐精汁不盛﹐則目中精膏气液皆失化源﹐所以目病者多。然輕重內外不同﹕有勞瞻竭視﹐悲傷哭泣﹐而爲無時冷熱淚﹐內障昏眇等證﹔有竅不密﹐引入風邪﹐爲濕爛頭風者﹔有因虛沐髮﹐濕气歸腦而爲內障諸病者﹔有因虛勞役﹐恣辛嗜熱﹐及患熱病而傷目血爲外障者﹐皆內不足所致。善知愛護者﹐疾微而不變。不知保養﹐反縱斫喪﹐則變重不一。大抵產後病宜早治﹐莫待其久﹐久則气足血定而病深﹐治亦不易。其外證易知者﹐人皆知害而早治﹔其內證害緩者﹐人多忽之。比其成也﹐爲無及之悔者多矣。

景嶽全書【明張介賓】

產後當大補气血論

嘗見丹溪云﹕產後當大補气血﹐卽有雜證﹐以末治之。一切病多是血虛﹐皆不可發表。此其意謂血气隨胎而去必屬大虛﹐故無論諸證﹐皆當以大補爲先﹐其他皆屬可緩。余於初年誠然佩服﹐及執而用之﹐則每爲所困﹐經者數次﹐始悟其言𨿽有理﹐而未免言之過也。卽今產科所宗﹐無非此法﹐余目睹其誤﹐及親爲解救者﹐蓋不少矣。故敢剖析於後﹐實有所見﹐不得不言﹐非存心自衒﹐故毀先賢也。

產後气血俱去﹐誠多虛證。然有虛者﹐有不虛者﹐有全實者﹐凡此三者﹐但當隨證隨人﹐辧其虛實﹐以常法治療﹐不得有成心槪行大補﹐以致助邪﹐此辧之不可不眞也。

產後虛證﹐無非隨人元气﹐必素弱之人多有之。或於產後血气俱去﹐而更弱者亦有之﹐此當因人察脈﹐因脈察證。若脈气形气病气俱不足﹐此當以全虛治之。若形气不足﹐病气有餘﹐或兼火邪﹐或兼外邪﹐或以飲食停滯﹐是亦虛中有實﹐不得不詳審而治。此中委曲﹐未能言盡﹐惟明者悟之。

產後不虛證﹐蓋或其素日無病﹐或以年少當時﹐或以素耐辛苦貧勞之質﹐此輩本無不足﹐及其一旦受孕﹐乃於無病腹中﹐參入此物﹐故致血气壅塞﹐爲脹爲嘔﹐是皆添設有餘之病。及其旣產﹐始見通快﹐所畱得去﹐仍復故吾。常人之產﹐此類極多﹐果何虛之有﹖然或以內傷﹐或以外感﹐產後之病﹐難保必無﹐倘有所犯﹐去之卽愈。若槪行大補﹐果能堪否﹖卽臨盆帶去血气﹐未免暫見耗損﹐然以壅滯之餘﹐不過皆護胎隨從之物﹐去者當去﹐生者旋生﹐不出數日﹐必已來復﹐此生化自然之理﹐何至是產皆虛也。凡治此類﹐但當因證用治。若執云產後必當大補气血﹐則實實之病﹐必所不免﹐而輕者必甚﹐甚者必危矣。由此觀之﹐則立言者固不易﹐而用言者又豈易哉﹖

產後全實證﹐有如外感風寒﹐頭痛身熱﹐便實中滿﹐脈緊數洪大有力者﹐此表邪之實證也。又火之盛者﹐必熱渴躁煩﹐或便結腹痛﹐口臭舌焦黑﹐酷喜冷飲﹐眼眵﹐尿管痛赤﹐脈見洪滑﹐此內熱之實證也。又鬱怒動肝﹐胸脇脹痛﹐大便不利﹐脈弦而滑﹐此气逆之實證也。又惡露未盡﹐瘀血上衝﹐心腹脹滿﹐疼痛拒按﹐大便難而小便利﹐此血逆之實證也。又凡富貴之家﹐保護太過﹐或過用人參﹑芪﹑朮以致气壅﹐或過用糖酒炭火以致內熱﹐或產本不虛而妄用大補之藥﹐以致增病﹐此調攝之實證也。又或因產過食﹐恐其勞困﹐固令勉彊﹐以致停蓄不散﹐此內傷之實證也。夫旣有表邪則不得不解﹐旣有火邪則不得不淸﹐旣有內傷停滯則不得不開通消導﹐丹溪之言﹐豈可偏執﹖

論三禁

觀《病機機要》云﹕治胎產之病﹐當從厥陰證論文。宜無犯胃气及上二焦﹐是爲三禁﹐謂不可汗﹐不可下﹐不可利小便。但使不犯三禁﹐則營衛自和﹐而寒熱自止矣。凡用治之法﹐如發渴則白虎﹐气弱則黃芪﹐血痛則當歸﹐腹痛則芍藥。大抵產病﹐天行加減柴胡﹐雜證從增損四物﹐宜察脈證而用之。詳此說𨿽爲產育之大法﹐然病變不同﹐倘有是證。則不得不用是藥﹐所謂有病則病受之也。但此經常之法﹐固不可不知﹐而應變之權﹐亦不可執一也。

腹痛

產後腹痛﹐最當辧察虛實。血有畱瘀而痛者﹐實痛也﹔無血而痛者﹐虛痛也。大都痛而且脹﹐或上衝胸脇﹐或拒按而手不可近者﹐皆實痛也﹐宜行之散之。若無脹滿﹐或喜揉按﹐或喜熱熨﹐或得食稍緩者﹐皆屬虛痛﹐不可妄用推逐等劑。

凡新產之後﹐多有兒枕腹痛者﹐摸之亦有塊﹐按之亦微拒手﹐故古方謂之兒枕﹐皆指爲胞中之宿血﹐此大不然。夫胞胎俱去﹐血亦豈能獨畱﹖蓋子宮畜子旣久﹐忽爾相離﹐血海陡虛﹐所以作痛。胞門受傷﹐必致壅腫﹐所以亦若有塊﹐而實非眞塊。腫旣未消﹐所以亦頗拒按。治此者﹐但宜安養其髒﹐不久卽愈。惟殿胞煎爲最妙﹐其次則四神散﹑五物煎皆極佳者。若誤認爲瘀﹐而妄用桃仁﹑紅花﹑延胡﹑靑皮之屬﹐反損髒气﹑必增虛病。有母體本虛而血少者﹐卽於產時亦無多血﹐此輩尢非血滯。若有疼痛﹐只宜治以前法﹐或以大小營煎﹑黃雌雞湯主之。

凡新產之後﹐其有陽气虛弱而寒從中生﹐或寒由外入﹐以致心腹作痛﹐嘔吐不食﹐四肢厥冷者﹐宜九蜜煎﹑大巖蜜湯﹐或理陰煎主之。

產後惡露不盡﹐畱滯作痛者﹐亦常有之。然此與虛痛者不同﹐必其由漸而其﹐或大小便不行﹐或大便鞕實作脹﹐痛極不可近手﹐或自下上衝心腹﹐或痛極牙關緊急﹐有此實證﹐當速去其血。近上者宜失笑散﹐近下者宜通瘀煎﹑奪命丹﹑回生丹。如或未效﹐當用決津煎爲善。

產後有脾虛腎虛而爲腹痛者﹐此不由產而由髒气之不足。若脾气虛寒﹐爲嘔吐﹐爲食少而兼腹痛者﹐宜五君子煎﹑六君子湯﹑溫胃飲之類主之。若腎气虛寒﹐爲瀉爲痢而兼腹痛者﹐宜胃關煎﹑理陰煎之類主之。產後有飲食停滯﹐及气逆作痛﹐亦當因其類而消去之。如排气飲﹑大和中飲之類﹐皆可酌用。

發熱

產後發熱﹐有風寒外感而熱者﹐有邪火內盛而熱者﹐有水虧陰虛而熱者﹐有因產勞倦虛煩而熱者﹐有去血過多頭運悶亂煩熱者。諸證不同﹐治當辧察。

產後有外感發熱者﹐蓋臨盆之際﹐多有露體用力﹐無暇他顧﹐此時或遇寒邪﹐則乘虛而入﹐感之最易。若見頭疼身痛﹐憎寒發熱﹐或腰背拘急﹐脈見緊數﹐卽產後外感證也。然此等外感﹐不過隨感隨病﹐自與正傷寒宿感者不伺﹐故略加解散卽自痊可。勿謂新產之後﹐不宜表散﹐但當酌虛實而用得其宜耳。

凡產後感邪﹐气不甚虛者﹐宜三柴胡飲。若气虛脾弱而感者﹐宜四柴胡﹑五柴胡飲。若肝脾腎三陰不足而感者﹐宜補陰益气煎。若虛寒之甚者﹐宜理陰煎。若產婦彊壯气實而感者﹐宜正柴胡飲。若兼內火盛而外邪不解者﹐宜一柴胡飲。若風寒俱感表裏俱滯者﹐宜五積散。

產後有火證發熱者﹐但外感之熱多在表﹐火証之熱多在裏。此必以調攝太過﹐或時令熱甚﹐或彊以酒﹐或誤用參﹑朮﹑姜﹑桂大補之藥﹐或過用炭火﹐或窻牖太密﹐人气太盛﹐或气體本實﹐而過於動作。凡屬太過﹐皆能生火﹐火盛於內﹐多見潮熱內熱﹐煩渴喜冷﹐或頭痛多汗﹐便實尿赤﹐及血熱妄行﹐但無表證﹐脈見緩滑不緊而發熱者﹐便是火證﹐宜淸化飲﹑保陰煎之類主之。若本元不虛﹑或火之甚而勢之急者﹐卽徙薪飲﹑抽薪飲亦所常用﹐不必疑也。

產後有陰虛發熱者﹐必素稟脾腎不足﹐及產後气血俱虛﹐故多有之。其證則倏忽往來﹐時作時止﹐或晝或夜﹐進退不常﹐或精神困倦﹐怔忡恍惚﹐但察其外無表證﹐而脈見弦數﹐或浮弦豁大﹐或微細無力﹐其來也漸﹐非若他証之暴至者﹐是卽陰虛之候。治當專補眞陰﹐宜小營煎﹑三陰煎﹑五陰煎之類﹐隨宜主之。若陰虛兼火而微熱者﹐宜一陰煎。若陰虛兼火之甚而大熱者﹐宜加減一陰煎。若陰虛火盛熱而多汗者﹐宜當歸六黃湯。

若陰中之陽虛﹐火不歸源而熱者﹐宜大營煎﹑理陰煎﹑右歸飲之類主之。若血虛陽不附陰﹐煩熱作渴者﹐宜人參當歸湯。若气血俱虛﹐發熱煩躁﹐面赤作渴﹐宜八珍湯﹑十全大補湯。若熱甚而脈微者﹐宜急加桂﹑附。或認爲火﹐則禍在反掌。

產後有去血過多發熱者﹐其證必煩渴短气﹐頭痛頭運﹐悶亂內熱﹐是亦陰虛之屬﹐宜人參當歸湯主之。

產後蓐勞困倦﹐惟豬腰湯爲妙﹐或用黃雌雞湯﹑白茯苓散。若虛汗不止﹐宜母雞湯。若兼髒寒者﹐宜羊肉湯。若气血俱虛者﹐宜五福飲﹑十全大補湯。若兼外邪發熱者﹐宜補陰益气煎﹑補中益气湯。若兼外邪發熱而中寒背惡寒者﹐宜理陰煎加減治之。若兼陽虛內寒者﹐宜五君子煎或理陰煎。若陽盛陰虛兼內熱者﹐宜五福飲加芍藥﹑黃芩﹑地骨皮之類﹐隨宜用之。

喘促

產後喘急有二﹕一以陰虛之極﹐一以寒邪在肺。蓋產後旣已大虛﹐焉得气實而喘﹖若肺無寒邪而見喘促者﹐此以血去陰虛﹐孤陽無主﹐故气窮短促而浮脫於上﹐此實肝腎不接無根將脫之兆﹐最爲危候。經曰﹕肝苦急﹐急食甘以緩之﹐正此類也。惟貞元飲爲治此之神劑。若气虛兼寒者﹐宜大補元煎或理陰煎。若風寒外感﹐邪气入肺而喘急者﹐此必气粗胸脹﹐或多咳嗽﹐自與气短似喘上下不接者不同﹐治當以疏散兼補爲主﹐宜金水六君煎﹐或六君子湯。若單以寒邪入肺﹐气實气壅而本無虛者﹐宜六安煎或二陳湯加蘇葉之類主之。

惡露

產後惡露不止﹐若因血熱者﹐宜保陰煎﹑淸化飲。有傷衝任之絡而不止者﹐宜固陰煎加減用之。若肝脾气虛﹐不能收攝而血不止者﹐宜壽脾煎或補中益气湯。若气血俱虛而淡血津津不已者﹐宜大補元煎或十全大補湯。若怒火傷肝而血不藏者﹐宜加味四物湯。

發痙

產後發痙﹐乃陰火大虧證也。其證則腰背反張﹐戴眼直視﹐或四肢彊勁﹐身體抽搐。在傷寒家𨿽有剛痙柔痙之辧﹐然總之則無非血燥血枯之病﹐而實惟足太陽與少陰主之。蓋膀胱與腎爲表裏﹐腎主精血﹐兩太陽之脈絡於頭目項背﹐所以爲病若此。若其所致之由﹐則凡如傷寒誤爲大汗以亡液﹐大下以亡陰﹐或潰瘍膿血大泄之後﹐乃有此證。故在產後亦惟去血過多﹐或大汗大瀉而然﹐其爲元气虧極﹐血液枯敗也可知。凡遇此證﹐速當察其陰陽﹐大補气血﹐用大補元煎或理陰煎﹐及十全大補湯之類﹐庶保其生。若誤爲風痰而用發散消導等劑﹐死無疑矣。

胞衣不出

气血疲弱﹐不能傳送而停閣不出者﹐其證但見無力﹐而別無痛脹﹐治當補气助血﹐宜速用決津煎或滑胎煎﹑保生無憂散﹑局方黑神散之類主之。

惡露流入胞中﹐脹滿不出者﹐蓋兒旣脫胞﹐帶必下墜﹐故胞在腹中﹐形如仰葉﹐仰則盛聚血水﹐而脹礙難出﹐老成穩婆多有識者﹐但以手指頂胞底﹐以使血散﹐或以指摸上口﹐攀開一角﹐使惡露傾瀉﹐則腹空自落矣。血滲胞中﹐停畜旣久﹐而爲脹爲痛﹐或喘或急﹐則非逐血破血不可也。宜速用奪命丹﹐或用失笑散﹐以熱酒調服﹐使血散脹消﹐其衣自下。若气血兼虛者﹐亦惟決津煎爲善。

血運

胎胞旣下﹐气血俱去﹐忽爾眼黑頭眩﹐神昏口噤﹐昏不知人﹐古人多雲惡露乘虛上攻﹐故致血運。不知此證有二﹕曰血運﹐曰气脫也。若以气脫作血運﹐而用辛香逐血化痰等劑﹐則立刻斃矣﹐不可不愼也。

气脫之證﹐產時血旣大行﹐則血去气亦去﹐多致昏運不省。微虛者﹐少頃卽蘇﹔大虛者﹐脫竭卽死。但察其面白眼閉﹐口開手冷﹐六脈細微之甚﹐卽是气脫證也。速用人參一二兩﹐急煎濃湯﹐徐徐灌之﹐但得下咽﹐卽可救活﹐若少遲延則無及矣。嘗見有禁參而斃者﹐云﹕新產後不可用參﹐用參則補住惡血﹐必致爲害。卽勸之亦不肯用﹐直待斃而後悔者數人矣。又有云﹕產後必過七日﹐方可用參。此等愚昧訛傳﹐不知始自何人﹐誤人不淺﹐萬萬不可信也。

血運之證﹐本由气虛﹐所以一時昏運。然血壅痰盛者﹐亦或有之。如果形气脈气俱有餘﹐胸腹脹痛上衝﹐此血逆證也﹐宜失笑散。若痰盛气粗﹐宜二陳湯。如無脹痛气粗之類﹐悉屬气虛﹐宜大劑芎歸湯﹑八珍湯之類主之。

倉猝昏運﹐藥有未及﹐或以酢沃燒秤錘﹐或以酢塗口鼻﹐或燒舊漆器及漧漆等法﹐惟輕而暴運者所宜。若气虛之甚而昏厥者﹐非用大補之劑﹐終無益也。

【按薛立齋云﹕凡產母分娩艱難﹐勞傷胎气﹐多有兒𨿽脫胞﹐而乏力垂危或已死者﹐切不可便斷臍帶﹐當急用大紙撚蘸香油於臍帶上﹐往來燒斷之﹐取其陽气以續胎元﹐俄頃﹐兒得啼聲﹐卽已活矣﹐且可免胃寒泄瀉之病。凡見此者﹐若以刀斷臍帶﹐則子母皆多難保﹐此論極善。但燒帶之法﹐惟素多陽虛﹐及產時气脫者﹐最宜用之﹐以助陽气。若母气陽彊﹐或兒聲洪亮者﹐皆不宜用。恐火從臍入﹐日後致生熱毒﹐則反爲害不少。】

石室祕錄【淸陳士鐸】

產後宜補論

產從之病不可枚舉﹐終以補气補血爲主﹐余未嘗不可定方而槪治之也。產後往往血運頭痛﹐身熱腹疼﹐或手足逆而轉筋﹐或七脇滿而嘔吐﹐風邪入而變爲陰寒﹐或涼气侵而直爲厥逆﹐皆死亡定於旦夕﹐而危急亂於須臾也。此時若作外證治之﹐藥下喉卽死﹐可不愼歟﹗方用人參五錢﹐白朮五錢﹐熟地一兩﹐當歸二兩﹐川芎一兩﹐荊芥末炒黑二錢。此方爲主﹐有風感之加柴胡六分﹐有寒入之加附子一錢﹑肉桂一錢。其餘諸證﹐俱不可亂加﹐以此方服之﹐無不神效﹐但可減分兩﹐而不可去取藥味。蓋產婦一身之血﹐盡行崩下﹐皮毛腠理﹐如紙之薄﹐邪原易入﹐然亦易出也。故以大劑補正之中﹐略加袪邪之藥﹐少粘气味﹐邪則走出於軀殼之外﹐烏可照平常無病之人﹐慮其邪之難散﹐而重用逐邪之方也﹖方中妙在純是補气補血之品﹐全不顧邪﹐盡於輔正﹐正气旣多﹐邪气自遁。況方中原有荊芥之妙劑﹐不特引气血各歸經絡﹐亦引邪气各出皮毛﹐此方之所以奇而妙﹐妙而神也。惟有兒枕作痛﹐手按之少痛者﹐加入山渣十粒﹑桃仁五个可也﹐一劑卽去之﹐余藥萬不可輕用增入也。問﹕熟地三日內可服否﹖曰﹕一日何嘗不可服也。

產後諸證﹐以補气血爲主﹐方用人參三錢﹐當歸一兩﹐川芎五錢﹐荊芥炒黑一錢﹐益母艸一錢﹐水煎服。有風加柴胡五分﹐有寒加肉桂一錢﹐血不淨加山楂十粒﹐血運加炒黑姜片五分﹐鼻中衄血加麥冬二錢﹐夜熱加地骨皮五分﹐有食加山楂五粒﹑穀芽一錢﹐有痰少加白芥子五分。余斷斷不可輕入。此方純補气血而不治表﹐所以爲妙﹐余親治產後﹐無不神效。

血運

產後血燥而運﹐不省人事﹐此呼吸危亡時也。蓋因亡血過多﹐舊血旣出﹐新血不能驟生﹐陰陽不能接續﹐以致如此。方用救運至聖丹﹐人參一兩﹐當歸二兩﹐川芎一兩﹐白朮一兩﹐熟地一兩﹐炒黑漧薑一錢﹐水煎服。人參以救脫﹐歸﹑芎以逐瘀生新﹐熟地﹑白朮利腰臍而補脾腎﹐黑姜引血歸經以止運。一劑便可獲效﹐奪死爲生﹐眞返魂之妙方也。

感受風寒

產後感太陽風邪﹐大喘大吐大嘔﹐不治之證也。喘則元陽將絕﹐況大喘乎﹖吐則胃气將亡﹐況大吐乎﹖嘔則脾气將脫﹐況大嘔乎﹖產後血气大弱﹐如何禁此三者﹖自是死證無疑。君欲於死裏求生﹐將用何方以救之﹖仍然大補气血而少加止吐止嘔止喘之藥﹐而太陽風邪﹐反作末治而已矣。方用轉气救產湯﹐人參三兩﹐麥冬三兩﹐白朮一兩﹐當歸一兩﹐川芎三錢﹐荊芥一錢﹐桂枝三分﹐水煎服。一劑而喘轉嘔吐止﹐便有生機﹐否則仍死也。人參奪元气於欲絕未絕之間﹐麥冬安肺气於將亡未亡之候﹐白朮救脾胃之气於將崩未崩之時﹐當歸﹑川芎不過生血而已﹐荊芥仍引血歸經而兼散邪﹐助桂枝袪風而同入膀胱﹐下行而不上逆也。方中酌量﹐實有深意﹐非漫然或多或少而輕用之。大約此方救此證七八人生者﹐總不可惜人參而少用之耳。

產後感冒風邪﹐是太陽之證。口吐膿血。頭痛欲破﹐心煩不止﹐腹痛如死﹐或作結胸者﹐皆在不救。以產後气血大虧﹐不可袪邪﹐而病又犯甚﹐拙不能直治其傷故耳。如口吐膿血者﹐血不下行而上行也。頭痛欲破者﹐血不能養陽而陽欲與陰絕也。心煩不止者﹐心血已盡﹐腎水不上滋也。腹痛如死者﹐腹中寒極﹐腎有寒侵﹐命門火欲外遁也。或作結胸﹐胃中停食不化﹐胃气將絕也。諸證少見一證﹐已是難救﹐況一齊共見乎﹖必死無疑矣。余欲以一方救之﹐何也﹖蓋產後感邪﹐原不必深計﹐惟補其正而邪自退。余用佛手散﹐多加人參而佐之肉桂﹑荊芥﹐不去治諸證﹐而諸證自必皆去。當歸二兩﹐川芎一兩﹐人參三兩﹐荊芥二錢﹐肉桂一錢﹐一劑卽見功﹐再劑而全愈。蓋佛手散原是治產後聖方﹐加之人參則功力更大﹐生新去舊﹐散邪歸經﹐止痛安心﹐開胃消食﹐所以奏效皆神也。

產後感少陽風邪﹐讝語不止﹐煩躁不已﹐更加驚悸者死。蓋少陽膽經也﹐膽中無汁則不能潤心﹐心中無血則不能養心﹐是以心中恍惚﹐讝語生矣。而煩躁驚悸﹐相因而至﹐總皆無血之故。無血補血﹐如何卽是死證﹖不知膽木受邪﹐不發表則血無以生﹐然徒發表則血更耗散﹐顧此失彼﹐所以難救。然而非眞不可救也﹐吾用佛手散加減治之﹑便可生全。方用當歸二兩﹐川芎一兩﹐人參一兩﹐炒棗仁一兩﹐麥冬三錢﹐竹茹一團﹐丹砂一錢﹐熟地五錢﹐水煎服。此方歸﹑芎生血以養心﹐又加人參﹑棗仁﹑麥冬﹑竹茹﹑丹砂﹐無非安心之藥﹐而熟地又是補腎之妙劑﹐上下相需﹐乃腎兩濟﹐又何煩躁之不除﹐驚悸之不定﹐而讝語之不止者乎﹖

產後感中陽明之風邪﹐大喘大汗者﹐亦不治。蓋風邪入於陽明﹐寒變爲熱﹐故大喘大汗。平人得此病﹐原該用白虎湯﹐而產婦血气虧損﹐如何可用乎﹖𨿽然﹐大補產婦之血气﹐而兼治陽明之邪﹐火未必不降﹐而大喘大汗未必不除也。方用補虛降火湯﹐麥冬一兩﹐人參五錢﹐元參五錢﹐桑葉十四片﹐蘇子五分﹐煎服。此方人參﹑麥冬補气﹐元參降火﹐桑葉止汗﹐蘇子定喘﹐助正而不攻邪﹐退邪而不損正﹐實有奇功也。

產後感陽明之邪﹐發狂亡陽者﹐不救之證也。狂證多是實熱﹐產後發狂﹐又是虛熱矣。實熱可瀉火而狂定﹐虛熱豈可瀉火以定狂哉﹖然吾以爲可救者﹐正以其亡陽也。亡陽多是气虛﹐𨿽實熱而气仍虛也﹐故瀉實熱之火﹐不可不兼用人參﹐況產後原是虛證乎﹖大約亡陽之證﹐用藥一止汗﹐便有生機。吾今不去定狂﹐先去止汗﹐方用收陽湯﹐人參三兩﹐桑葉三十片﹐麥冬二兩﹐元參一兩﹐靑蒿五錢﹐水煎服。一劑而汗止﹐再劑而狂定﹐不可用三劑也。二劑後﹐卽單用人參﹑麥門冬﹑北五味﹑當歸﹑川芎調理﹐自然安也。此方止可救亡陽之急證﹐而不可據之爲治產之神方。蓋靑蒿𨿽補﹐未免散多於補﹐不過借其散中有補﹐以袪胃中之火﹐一時權宜之計﹐倘多服又恐損產婦气血矣。所以二劑後﹐必須攺用他方。

產婦臨月﹐忽感少陰證者﹐急以人參﹑白朮大劑溫之﹐不應則死。此仲景之文也。似乎舍人參﹑白朮﹐無可救之藥矣。吾以爲單用人參﹑白朮﹐尙非萬全。苟用人參﹑白朮不應﹐急加入附子﹑肉桂﹑漧薑﹐未必不應如響。吾今酌定一方﹐名全生救難湯﹐人參一兩﹐白朮一兩﹐附子一錢﹐甘艸五分﹐水煎服可治。凡感少陰經之邪者﹐神效。

產婦三四日至六七日﹐忽然手足蜷臥﹐息髙气喘﹐惡心腹痛者﹐不救。此證蓋感少陰之寒邪﹐而在內之眞陽﹐逼越於上焦﹐上假熱而下眞寒也。倘治之不得法﹐有死而已。急用平喘袪寒散﹕人參二兩﹐麥冬五錢﹐肉桂二錢﹐白朮三兩﹐吳茱萸五分﹐水煎服。一劑喘止﹐二劑痛止。此方亦補气反逆之聖藥﹐袪寒定喘之神方。但服之不如法﹐往往僨事﹐必須將藥煎好﹐俟其微寒而頓服之。蓋藥性熱而病大寒﹐所謂宜順其性也。

產婦半月後﹐將至滿月﹐亦患前證﹐又不可用前方矣。當攺用護產湯﹕人參五錢﹐茯苓五錢﹐附子一錢﹐白朮五錢﹐當歸一兩﹐熟地一兩﹐山茱萸五錢﹐麥冬五錢﹐牛膝一錢﹐水煎服。蓋產婦已產至半月以後﹐與將滿月﹐不比新產血气之大虧也﹐故參可少用。而補陽之中﹐又可用補陰之劑﹐有附子以袪寒﹐何患陰滯而不行哉﹖

產婦產後手足靑一身黑﹐不救。此陰寒之最重﹐而毒气之最酷者也。原無方法可以回生﹐然見其未死而不救﹐毋寧備一方救之而不生。吾今酌定一方﹐名開靑散黑湯﹕人參四兩﹐白朮四兩﹐附子一錢﹐當歸一兩﹐肉桂三錢﹐水煎服。此方服下﹐手足之靑少退﹐身不黑﹐便有生機﹐否則仍死也。蓋毒深而不可解﹐寒結而不可開耳。

產婦足純靑﹐心下痛﹐𨿽較上證少輕﹐而寒毒之攻心則一﹐故亦主死。以前方投之﹐往往多效﹐不比一身盡黑者之難救也。蓋此證由下而上﹐一散其下寒﹐而上寒卽解﹐所以易於奏效。

產後少陰感邪﹐腎水上泛﹐嘔吐下利﹐眞陽飛越者﹐亦死證也。蓋產婦腎水原枯﹐如何上泛而至嘔吐﹖不知腎水之泛濫﹐因腎火之衰微也。火爲寒所袪﹐水亦隨寒而趨。此證犯在平人﹐尙然難救﹐況產婦乎﹖而吾以爲可救者﹐有腎水之存耳。急用補陽之藥﹐入於補陰之中﹐引火歸原﹐水自然下行而不致上泛。方用補火引水湯﹐人參五錢﹐白朮一兩﹐熟地﹑山茱萸五錢﹐茯苓一兩﹐附子一錢﹐肉桂二錢﹐車前子一錢﹐水煎服﹐一劑而腎水不泛濫矣。此方大補命門之火﹐仍於水中補之﹐故水得火而有歸途﹐火得水而有生气﹐兩相合而兩相成也。

產後四五日﹐忽感風邪發厥者﹐死證也。厥證多是熱﹐而產後發厥﹐豈有熱之理﹖是熱亦虛熱也。欲治厥而身虛不可散邪﹐欲淸熱而身虛不可用涼﹐所以往往難治﹐謂是死證﹐而實非盡是死證也。我今定一方﹐名轉厥安產方﹐當歸﹑人參各一兩﹐附子一錢﹐水煎服﹐一劑卽厥定而人生矣。蓋產後發厥﹐乃陽气旣虛﹐而陰血又耗﹐復感寒邪以成之者也。我用人參以回元气於無何有之鄕﹐用當歸以生血於敗瘀未復之後﹐用附子以袪除外來之邪﹐故正回而邪散﹐血生而厥除也。

產後患厥陰證﹐嘔吐﹐兩脇脹滿者﹐必便血﹐不治之證也。蓋傷肝而血乃下行﹐本無血而又傷血﹐豈有不死之理﹖而吾必欲救之﹐將恃何法乎﹖正因其便血耳。倘肝受風邪而不下行﹐則邪畱兩脇﹐反是腹心之病。今血盡趨大便而出﹐是肝中之邪散。吾淸其大腸之火﹐似可奏功矣。但產婦宜溫補﹐不宜淸理﹐用涼藥以消其火﹐非所以救產後之婦也。不知火之有餘﹐乃水之不足﹐大補其水﹐則火自消歸無有矣。方用平肝救血湯。當歸一兩﹐川芎五錢﹐麥冬一兩﹐三七根末一錢﹐水煎服﹐一劑而血止﹐兩脇之脹滿亦除矣﹐又何至上嘔食而下便血哉﹖

產後下利厥逆﹐躁不得臥﹐或厥不得止﹐俱是死證。蓋下利則亡陰﹐厥逆則亡陽﹐已是難救﹔況躁不得臥是血無以養心矣。而厥更不止則汗出又無已也﹐欲不死得乎﹖我欲於死中求生﹐舍人參﹑當歸無別藥也。方名參歸湯﹐人參﹑當歸各二兩﹐荊芥一錢﹐水煎服。用參﹑歸補气血以生新﹐則舊血可止﹐舊血止而新血益生﹐自然有血以養心﹐厥可定而心可安﹑躁可釋也。

感中風邪皆作末治

產婦感中風邪﹐皆作末治者﹐產婦舊血盡去﹐新血未生﹐大虛軀殼﹐原易中邪﹐風寒襲之﹐一散邪必有厥逆寒証之變﹐死亡頃刻矣。方用當歸﹑人參各一兩﹐川芎五錢﹐荊芥﹑肉桂﹑益母艸各一錢治之。此方妙在用參﹑歸各一兩﹐參以固气﹐歸以生血﹐气血旣生﹐而風邪易去。大虛之人﹐略帶怯邪之藥﹐則邪原易出﹐乃腠理實疏關門不鎖故耳。方中荊芥一品最妙﹐不特易於袪邪﹐而且引舊血以歸經﹐佐新血以復正﹐故兩用之而成功也。益母艸更是產科最利之品﹐安有他虞哉﹖此又固气血爲先﹐散邪爲末﹐又一法也。

中暑

產後忽感中暑﹐霍亂吐瀉﹐法在不救﹐然而亦有用藥救之而能生者﹐總不可用香薷也。方用消暑活產丹﹐人參一兩﹐當歸二兩﹐川芎一兩﹐肉桂二錢﹐靑蒿一錢﹐水煎服﹐一劑卽愈。蓋產婦止補气血﹐气血旣回﹐暑气自散﹐況方中又有袪寒解暑之味乎﹖所以奏功獨神。或疑感暑是熱﹐胡爲反用肉桂﹖不知產婦气血大虛﹐徧身是寒﹐一感暑气﹐便覺相拂﹐非有大熱之气﹐深入腹中也﹐不過略聞暑气﹐與本身之寒﹐兩相攻擊﹐以致霍亂﹐今仍用肉桂以溫其虛寒﹐以靑蒿而解其微暑﹐用之於大劑補气補血之中﹐是以駕禦而不敢有變亂之形﹐此立方之妙﹐而建功之神也﹐又何必疑焉﹗

水腫

產婦感水腫﹐以致面浮手足浮心脹者﹐不治之證也。然而此浮非水气也﹐乃虛气作浮耳。若作水濕治之必死矣。吾今不治水濕﹐單去健脾﹐反有生意。方用助气分水湯﹐白朮二兩﹐人參三兩﹐茯苓五錢﹐薏仁一兩﹐陳皮五分﹐蘿卜子三分﹐水煎服。此方茯苓﹑薏苡﹑人參﹑白朮﹐皆健脾之聖藥。陳皮﹐蘿卜子些微以消其脹﹐脾气健而水濕自行﹐水濕行而脹自去﹐脹去而浮亦漸消矣。但此方須多食見效﹐不可一劑而卽責其近功也。

痢疾

產後痢疾而加之嘔逆者﹐必死之證也。蓋痢疾亡陰﹐平人尙非所宜﹐何況產婦气血之大虛乎﹖今又加嘔逆﹐則胃中有火﹐遏抑拂亂﹐而气血更虛﹐必至胃气之絕﹐不死何待乎﹖然而胃气有一綫未絕﹐卽可救援﹐吾有一方﹐不必服藥﹐止須將田螺一个搗碎﹐入麝香一釐﹐吳茱萸一分爲細末﹐掩在臍上﹐卽不嘔吐﹐便慶再生。蓋田螺最利水去火﹐痢疾本是熱證而又加濕也﹐產婦痢疾因气血之虛﹐不可竟用袪熱散火之藥﹐以虛其虛﹐今用田螺外治﹐法至巧也。嘔逆一回﹐速以當歸一兩﹐白芍三錢﹐甘艸一錢﹐枳殼三分﹐檳榔三分﹐水煎服。三劑而痢自除﹐後用獨參湯調理可也。

發黃

產婦一身發黃者﹐濕熱壅滯而不散﹐欲治黃而血气更消﹐欲補虛而濕黃更甚﹐此方法之窮﹐而醫人束手﹐亦聽其死亡而已矣。𨿽然﹐濕熱之成﹐原本於虛﹐補虛以治黃病﹐未爲不可﹐但宜兼治之爲得法耳。吾有一方﹐治因虛而發黃者神效﹐不獨治產婦也。方名補虛散黃湯﹐白朮一兩﹐薏仁二兩﹐車前子五錢。茯苓五錢﹐荊芥一錢﹐茵陳五分﹐水煎服。常人非產婦者﹐茵陳用三錢。此方之妙﹐健脾以利水而不耗气﹐旣補虛﹐又去濕﹐濕去而黃不退者﹐未之有也。

受濕陰腫小便不通

產婦濕气感中胞絡﹐下陰腫脹﹐小水點滴不出﹐死證也。蓋水入腹中﹐必趨膀胱而出之﹐小便今不由膀胱﹐而盡入於胞胎之絡﹐是相反不相順也﹐如何不死乎﹖然則余將何法以救之﹖亦仍利膀胱而已。夫膀胱之能化水者﹐得腎以化之也。產婦气血大虛﹐則腎气亦虛﹐腎气虛則膀胱之气亦虛﹐膀胱气虛﹐故不化水而水乃入於胞胎而不散﹐故初急而後腫﹐腫極而水點滴不出也。吾今不獨治膀胱而先治腎﹐腎气足而膀胱之气自行﹐水道自順也。方用通水散﹐白朮﹑薏仁﹑人參﹑熟地各一兩﹐茯苓﹑車前子各三錢﹐山茱萸五錢﹐肉桂五分﹐水煎服。此方補腎而兼補心﹐蓋胞胎上連心﹐下連腎﹐吾補其心腎﹐則胞胎之气通﹐自不受水而轉輸於膀胱矣。況膀胱又因腎气之通﹐自能化水﹐而分消於大小腸﹐下趨於便門而出﹐此實有妙用﹐非泛然以立方也。

喘促

產婦水气淩肺﹐作喘不已者﹐亦是死證。然治之得法﹐正不死也。產婦因虛以受水气﹐原不可全治夫水也。𨿽作喘不已﹐似爲水气所犯﹐然徒治其水。則喘且益甚﹐而治之之法﹐將若何﹖亦助其脾气之旺﹐使之無畏乎水﹐則水自不能淩脾﹐脾不受淩﹐喘將何生乎﹖方用補士寧喘丹﹐人參一兩﹐白朮二兩﹐麥冬一兩﹐茯苓三錢﹐蘇子一錢﹐水煎服。此方人參補气以健脾﹐白朮利腰以健脾﹐麥冬養肺以健脾﹔茯苓﹑蘇子﹐不過借其佐使﹐以行水止喘而已。然而治喘實有神功也。脾健則土旺﹐土旺則水不敢泛濫﹐何至有脹喘之生哉﹖

大汗煩渴

產婦產半月﹐忽然大汗如雨﹐口渴舌漧﹐發熱而躁﹐有似傷寒證者﹐死證也。若作傷寒治之﹐無不死矣。此乃內水漧枯﹑無血以養心﹐陽气無陰不化﹐乃發汗亡陽而身熱耳。故口𨿽渴而不欲飲水﹐舌𨿽幹而胎又滑﹐甚則心躁而不至發狂﹐此所以異於傷寒也。此時急用人參﹑當歸﹑黃芪各二兩﹐桑葉三十片﹐北五味一錢﹐麥冬五錢﹐水煎服。方名收汗丹﹐參﹑歸﹑黃芪大補其气血﹐麥冬﹑五味淸中有濇﹐佐桑葉止汗﹐實有神功。蓋此等虛汗﹐非補不止﹐而非濇亦不收也。故一劑而汗止﹐二劑而汗收﹐起死回生﹐非此方之謂乎﹖

吐蚘

產後吐蛔虫者﹐不治之證也﹐以胃气將絕﹐虫不能安身耳。蛔虫在人之胃中﹐大寒不居﹐大熱亦不居。今產後吐蛔﹐必在發厥之後。其吐蛔也﹐必然盡情吐出﹐非偶然吐一條也。更有成團逐塊而吐出者﹐眞是惡證。吾欲生之﹐何也﹖正因其吐蛔而尙可生也。蓋人髒旣絕﹐虫亦寂然﹐今紛然上吐﹐是胃中尙有气以逼迫之。吾安其胃气﹐則虫自定而人可生。方用安蛔救產湯﹐人參﹑白朮﹑榧子仁各一兩﹐白薇三錢﹐肉桂一錢﹐神曲五分﹐水煎服﹐一劑而蛔定矣。此方參﹑朮以生胃气﹐榧子﹑白薇﹑肉桂以殺虫﹐所以奏功獨神耳。

吐膿血發斑

產後口吐膿血﹐又復發斑﹐此千人中偶一有之﹐本是不救。然治之得法﹐亦有不死者。此證蓋因夏月感受暑熱之气﹐未及發出﹐一至生產而火毒大彰﹐又因身虛而火勢猶不能一時盡發﹐故口吐膿血以妄行﹐而身生斑點以拂亂也。論理產後不宜用涼藥化斑﹐然此等證﹐又不得不用涼藥爲權宜之計。吾今酌定一方。名爲化火救產湯﹐當歸﹑元參各一兩﹐川芎﹑人參﹑麥冬五錢﹐荊芥三錢﹐升麻一錢﹐水煎服。一劑而膿血止﹐再劑而斑稀﹐三劑而斑化矣﹐不可用四劑也。三劑後﹐當攺用佛手散﹐大劑多飲﹐自無後患﹐否則恐有變寒之患。吾方原不大寒﹐卽變寒而可救﹐倘從前一見斑﹐卽用黃連解毒之藥﹐以救一時之急﹐及至熱退寒生﹐往往有寒戰而死者﹐涼藥可輕用乎﹖故寧可服吾方﹐以漸退斑而緩降血﹐不可用霸藥以取快於一時也。古今圖書集成醫部全錄卷三百九十二

婦人產後門

方

四物湯治婦人胎產諸疾﹐多用此湯加減。

熟地川芎芍藥當歸分量加減法詳後

右﹝口父﹞咀﹐水煎服。產後悶亂﹐四物湯加茯神﹑遠志各半兩。產後敗血築心﹐四物湯加地骨皮﹑芍藥。產後潮熱﹐四物湯加白朮﹑北柴胡﹑甘艸﹑牡丹皮﹑地骨皮。有熱加黃芩﹐汗多加浮麥。產後腹痛﹐血塊攻腸﹐四物湯加大艾﹑沒藥﹑好酒。產後病眼﹐四物湯加北細辛﹑羌活﹑荊芥﹑菊花﹑甘艸﹑木賊﹑石決明﹑艸決明。產後浮腫﹐气急腹大﹐喉中水雞聲﹐四物湯加牡丹皮﹑荊芥﹑白朮﹑桑白皮﹑赤小豆﹑大腹皮﹑杏仁﹑半夏﹑馬兜鈴﹑生薑﹑蔥白﹑薄荷。產後不語失音﹐四物湯加訶子﹑人參﹑沙蜜﹑百藥煎。產後欲推陳致新﹐補血海﹐治諸疾﹐因物湯加生薑煎服。產後血塊不散﹐或亡血過多﹐惡露不止﹐四物湯加茱萸煎服。陽髒人少使茱萸﹐陰髒人多使茱萸。婦人產後﹐四物湯每日可一二服。產後痢風﹐四物湯加乳香﹑龍骨﹑茱萸﹑木香﹑肉桂﹑蒼朮﹑牡丹皮﹑白薇﹑人參﹑甘艸﹑澤蘭﹑大椒﹑蘹香。產後被驚气滯﹐種種積滯敗血﹐一月內惡物微少﹐敗血作病﹐或脹或疼﹐胸膈脹悶﹐或發寒熱四肢疼痛﹐四物湯加延胡索﹑沒藥﹑香白芷等分爲細末﹐淡酢湯或童子小便酒調下。產後血風乘虛發作﹐或產後傷風頭痛發熱﹐百骨節痛﹐四物料共一兩﹐中加荊芥穗﹑天麻﹑香附子﹑石膏﹑藿香各一分﹐每服三錢﹐水一盞﹐煎五七分服。產後發熱頭疼﹐四物湯加石膏一兩﹑甘艸半兩。產後虛憊﹐發熱煩悶﹐四物湯加生地黃。產後腹脹﹐四物湯加枳殼﹑肉桂各三錢。產後惡露。腹痛不止﹐四物湯加桃仁﹑蘇木﹑牛膝。產後寒熱往來﹐四物湯加柴胡﹑麥門冬各半兩。

黑神散一名烏金散。治婦人產後惡露不盡﹐胞衣不下﹐攻衝心胸痞滿﹐或臍腹堅脹撮痛﹐及血運神昏﹐眼黑口噤﹐產後瘀血諸疾﹐並皆治之。

按烏金散注云﹕此方治產後十八證﹕一曰﹕因熱病胎死腹中。二曰﹕產難。三曰﹐胞衣不下。四曰﹕血運。五曰﹕口干心悶。六曰﹕乍寒乍熱。七曰﹕麻腫﹐八曰﹕乍見鬼神。九曰﹕月內不語。十曰﹕腹痛泄瀉﹔兼服止瀉調气藥。十一曰﹕徧身疼庸。十二曰﹕血崩。十三曰﹕血气不通﹐咳嗽。十四曰﹕寒熱心痛﹐月候不來。十五曰﹕腹脹滿﹐嘔逆不定﹔次服朱砂丸﹐三二日炒生薑酢湯下七丸。十六曰﹕口鼻黑气及鼻衄﹔此證不可治。十七曰﹕喉中气喘急﹔死不治。十八曰﹕中風。

熟漧地黃炒蒲黃當歸漧薑灰桂心芍藥甘艸各四兩黑豆炒去皮﹐半升

右爲細末﹐每服二錢﹐酒童便各半盞﹐同煎服。此方寒多者用之佳。

大承气湯治產後惡露不盡﹐不大便﹐煩躁發熱﹐脈微實﹐日晡益甚﹐不食﹐食則讝語﹐至夜卽愈。亦治胃實。

大黃酒洗﹐四兩厚朴炙﹐半斤枳實炙﹐五枚芒硝三合

右以水一斗﹐先煮厚朴﹑枳實﹐取五升﹐去滓﹔內大黃﹐煮取二升﹐去滓﹔內芒硝﹐更上火﹐微一二沸﹐分溫服﹐得下止服。

小柴胡湯治產後鬱冒﹐便難﹐嘔不能食﹐汗多﹐病痙﹐及艸蓐露風﹐四肢煩熱﹐頭痛等證。

黃芩人參甘艸生薑各三兩柴胡半斤半夏半升大棗十二枚

右以水一斗二升﹐煮取六升﹐去滓﹐再煎取三升﹐溫服一升﹐日三服。

竹葉湯【《活人書》】一名竹葉防風湯。治產後中風﹐發熱頭疼﹐喘而面赤。

竹葉一把葛根三兩防風桔梗桂枝人參甘艸各一兩大棗十五枚生薑五兩

右﹝口父﹞咀﹐以水一斗﹐煮取二升半﹐分溫三服﹐溫覆使汗出。若頸項彊者﹐用附子一枚破之如豆大﹐煎藥﹐湯去沫。若嘔者﹐加半夏半升。一方用桂心﹐不用桂枝。

白頭翁加甘艸阿膠湯治產後下痢虛極。

白頭翁甘艸阿膠各二兩秦皮黃連蘗皮各二兩

右六味﹐以水七升﹐煮取二升半﹐內膠令消盡﹐分溫三服。

大黃甘遂湯治產後水與血結在血室。

大黃四兩甘遂阿膠各二兩

右三味﹐以水三升﹐煮取一升﹐頓服之﹐其血當下。

陽旦湯【《活人書》】治產婦傷風﹐發熱惡寒﹐汗出漧嘔﹐心下堅﹐頭微疼﹐十數日不解。

桂心芍藥各三兩甘艸黃芩各二兩

右銼如麻豆大﹐每服五錢﹐水一盞半﹐棗子一枚﹐生薑三片﹐煎至一盞﹐取八分﹐淸汁溫服。如自汗甚者﹐去桂心﹐如炮附子一枚。如渴者﹐去桂心﹐加﹝艸舌﹞蔞三兩。如自利者﹐去芍藥﹑桂心﹐加漧薑三兩。如心下悸者﹐去芍藥加茯苓四兩。如虛勞裏急者﹐正陽旦湯主之﹐煎時入膠飴爲佳。若脈浮緊無汗發熱者﹐不可與也。

羊肉湯【《千金方》﹐下同】治產後虛羸﹐喘乏自汗出﹐腹中絞痛。

肥羊肉去脂﹐三斤當歸桂心甘艸各二兩芎藭三兩芍藥生薑各四兩漧地黃五兩

右﹝口父﹞咀﹐以水一斗半﹐先煮肉﹐取七升去肉﹐內余藥﹐煮取三升﹐去滓﹐分三服﹐不瘥﹐重作。一方有蔥白一斤。一方胸中微熱加黃芩﹑麥門冬各一兩。大便不和﹐加大黃一兩。小便難﹐加葵子一兩。上气咳逆﹐加五味子一兩。一方不用當歸﹐用蔥白。一方不用芍藥﹐用蔥白。一方不用芎藭﹐用豉一升。

羊肉黃芪湯治產後虛乏。

羊肉二斤黃芪三兩大棗三十枚漧地黃甘艸當歸桂心麥冬茯苓芍藥各二兩

右﹝口父﹞咀﹐以水二斗﹐煮羊肉取一斗﹐去肉﹐內諸藥﹐煎取二升﹐去滓﹐分三服﹐一日三次服盡。

鹿肉湯治產後虛羸勞損。

鹿肉四斤漧地黃甘艸芎藭黃芪芍藥麥冬茯苓各二兩人參當歸生薑各一兩半夏一升大棗二十枚

右以水二斗五升﹐煮肉取一斗三升﹐去肉﹐內藥煎取五升﹐去滓﹐分四服﹐日三夜一。一方去麥冬﹐加獨活﹑秦艽﹑黃芩﹑桂心﹑阿膠﹐治產後風虛頭痛壯熱﹐言語邪僻。

獐骨膏治產後虛乏﹐五勞七傷﹐虛損不足﹐臟腑冷熱不調。

獐骨一具遠志黃芪芍藥漧薑防風茯苓厚朴各三兩當歸橘皮甘艸獨活川芎各二兩桂心生薑各四兩

右以水三斗﹐煮獐骨取二斗﹐去骨內藥﹐煎取五升﹐去滓﹐分五服。

當歸芍藥湯治產後虛損﹐逆害飲食。

當歸一兩半芍藥人參桂心生薑漧地黃甘艸各一兩大棗二十枚

右﹝口父﹞咀﹐以水七升﹐煮取三升﹐去滓﹐分三服﹐一日三次服盡。

杏仁湯治產後虛气。

杏仁橘皮白前人參各二兩生薑十兩蘇葉半夏各一升麥冬二兩桂心四兩

右以水一斗二升﹐煮取二升半﹐去滓﹐分五服。

乳蜜湯治產後七傷虛損﹐少气不足﹔並腎勞寒冷。

牛乳七升﹐惡則用羊乳白蜜一升半當歸人參獨活各三兩大棗二十枚甘艸桂心各二兩

右﹝口父﹞咀諸藥﹐投乳蜜中﹐煮取三升﹐去滓﹐分四服。

五石湯治產後虛冷七傷﹐時寒熱﹐體痛乏力﹐補腎﹐治百病。

紫石英鍾乳白石英赤石脂石膏茯苓白朮桂七川芎甘艸各二兩薤白六兩人參當歸各一兩生薑八兩大棗二十枚

右五石﹐並爲末﹐諸藥各﹝口父﹞咀﹐以水一斗二升﹐煮取三升六合﹐去滓分六服。若中風﹐加葛根﹑獨活各二兩。若下痢﹐加龍骨一兩。

三石湯治證同前。

紫石英生薑當歸人參甘艸各二兩白石英鍾乳各二兩半茯苓漧地黃桂心各二兩半夏五兩大棗十五枚

右三石爲末﹐諸藥﹐以水一斗五升﹐煮取三升﹐去滓﹐分四服。若中風﹐加葛根四兩。

竹葉湯治產後心中煩悶不解。

生淡竹葉麥門冬各一升甘艸二兩生薑茯苓各三兩大棗十四枚小麥三合

右以水一斗﹐先煮竹葉﹑小麥﹐取八升﹐內諸藥﹐煮取三升﹐去滓﹐分三服。若心中虛悸者﹐加人參二兩。若其人食少無穀气者﹐加粳米五合。若气逆者﹐加半夏二兩。

淡竹茹湯治產後虛煩﹐頭痛短气欲絕﹐心中悶亂不解。

淡竹茹一升麥冬小麥各五合甘艸一兩生薑三兩大棗十四枚

右以水一斗﹐煮竹茹﹑小麥取八升﹐去滓﹐乃內諸藥﹐煮取二升﹑去滓﹐分二服﹐羸人分作三服。若有人參入二兩﹐無人參內茯苓一兩半﹐亦佳。人參﹑茯苓皆治心煩悶﹐及心虛驚悸﹐安定精神﹐有則爲良﹐無自依方﹐服一劑不瘥﹐更作。若气逆者﹑加半夏二兩。一方不用生薑用漧葛。一方不用大棗用石膏三兩。

蜀漆湯治產後虛熱往來﹐心胸煩滿﹐骨節疼痛﹐及頭痛壯熱﹐晡時輒甚﹐又如微瘧。

蜀漆葉桂心甘艸黃芩各一兩知母芍藥各二兩黃芪五兩生地黃一斤

右以水一斗﹐煮取三升﹐分三服。

芍藥湯治產後虛熱頭痛﹐及腹中拘急。

白芍藥漧地黃牡蠣各五兩桂心三兩

右以水一斗﹐煮取二升半﹐去滓﹐分三服﹐一日三次服盡。若通身發熱﹐加黃芩二兩。

甘艸湯治在蓐中風﹐背彊不得轉動﹐名曰風痙。

甘艸漧地黃麥門冬麻黃各十兩川芎﹝艸舌﹞蔞根黃芩各三兩杏仁五十枚葛根半斤

右九味﹝口父﹞咀﹐以水一斗五升﹐酒五升﹐合煮葛根﹐取八升﹐去滓﹐內諸藥﹐煮取三升﹐去滓﹐分再服。一方有前胡三兩。

獨活湯治產後中風﹐口噤不能言。

獨活生薑各五兩防風秦艽桂心白朮甘艸當歸附子葛根各二兩防己一兩

右以水一斗二升﹐煮取三升﹐去滓﹐分三服。

獨活酒治產後中風。

獨活一斤桂心三兩秦艽五兩

右以酒一斗半﹐漬三日﹐飲五合﹐稍加至一升﹔不能多飲﹐隨性服。

小獨活湯治產後百日中風痺﹐口噤不開﹔並治血气痛﹐勞傷腎虛。

獨活半斤葛根生薑各六兩甘艸二兩

右以水九升﹐煮取三升﹐去滓﹐分四服﹐微汗佳。

五石湯治產後卒中風﹐發疾口噤﹐倒悶吐沫﹐瘈瘲﹐眩冒不知人﹔及濕痺緩弱﹐身體痙﹐妊娠百病。

鍾乳赤石脂石膏白石英牡蠣人參黃芩白朮甘艸﹝艸舌﹞蔞根川芎桂心防己當歸漧薑各一兩葛根四兩獨活紫石英各三兩

右末五石﹐﹝口父﹞咀諸藥﹐以水一斗四升﹐煮取二升半﹐分五服﹐日三服﹐夜二服。一方有滑石﹑寒水石各二兩﹐棗二十枚。

四石湯治產後卒中風﹐發疾口噤﹐瘈瘲﹐悶滿不知人﹔並緩急諸風﹐毒痺﹐身體痙彊﹔及挾胎中風﹐婦人百病。

紫石英白石英石膏赤石脂各三兩獨活生薑各六兩葛根四兩桂七川芎甘艸芍藥黃芩各二兩

右﹝口父﹞咀﹐以水一斗二升﹐煮取三升半﹐去滓﹐分五服。

三物黃芩湯治婦人在蓐得風﹐四肢煩熱﹐頭不痛。

黃芩苦參各二兩漧地黃四兩

右以水八升﹐煮取二升﹐去滓﹐通寒溫服一升﹐日二服﹐多吐下虫。

防風酒治產後中風。

防風獨活各二斤石斛五兩女萎桂心茵芋各一兩

右以酒三斗﹐漬三宿﹐初服一合﹐稍加三四合﹐日二服。

茯神湯治產後忽苦心中衝悸﹐或志意不定﹐恍恍惚惚﹐言語錯謬﹐心虛所致。

茯神四兩人參茯苓芍藥甘艸當歸桂心各三兩生薑八兩大棗三十枚

右以水一斗﹐煮取三升﹐去滓﹐分三服﹐日二服﹐夜一服。

遠志湯治產後忽苦心中衝悸不定﹐志意不安﹐言語錯誤﹐惚惚憒憒﹐情不自覺。

芍藥一兩遠志麥冬人參甘艸當歸桂各二兩茯苓五兩生薑六兩大棗三十枚

右以水一斗﹐煮取三升﹐去滓﹐分三服﹐一日三次服盡﹐羸者作四服。產後得此﹐正是心虛所致。無當歸﹐用芎藭。若其人心胸逆气﹐用半夏三兩。

茯苓湯治產後暴苦心悸不定﹐言語錯謬﹐恍恍惚惚﹐心中憒憒﹐此皆心虛所致。

茯苓五兩甘艸芍藥桂心當歸各二兩生薑六兩麥門冬一升大棗三十枚

右以水一斗﹐煮取三升﹐去滓﹐分三服﹐一日三次服盡。若無當歸﹐可用芎藭。若苦心志不定﹐加人參二兩﹑遠志二兩。若苦煩悶短气﹐加生竹葉一升﹐以水一斗三升﹐煮竹葉取一斗﹐內藥。若有微風﹐加獨活三兩﹐麻黃﹑桂心各二兩﹐用水一斗五升。若頸項苦急﹐背髆彊者﹐加獨活﹑葛根各三兩﹐麻黃﹑桂心各二兩﹐生薑八兩﹐用水一斗半。

安心湯治產後心衝悸不定﹐恍恍惚惚﹐不自知覺﹐言語錯誤﹐虛煩短气﹐志意不定﹐心虛所致。

遠志甘艸各二兩人參茯神當歸芍藥各三兩麥門冬一升大棗三十枚

右以水一斗﹐煮取三升﹐去滓﹐分三服﹐一日三次服盡。若苦虛煩短气者﹐加淡竹葉二升﹐水一斗二升﹐煮竹葉取一斗﹐內藥。若胸中少气者﹐益甘艸爲三兩。

甘艸圓治產後心虛不足﹐虛悸﹐心神不安﹐呼吸乏气﹐或若恍恍惚惚﹐不自知覺者。

甘艸遠志菖蒲各三兩人參麥門冬漧薑茯苓各二兩澤瀉桂心各一兩大棗五十枚

右爲細末﹐蜜和丸如豆大﹐酒服二十丸﹐日四五服﹐夜再服﹐不知稍加。若無澤瀉﹐以白朮代之。若胸中冷﹐增漧薑。

人參圓治產後大虛﹐心悸﹐志意不安﹐不自覺。恍惚恐畏﹐夜不得眠﹐虛煩少气。

人參甘艸茯苓各三兩麥冬菖蒲澤瀉薯蕷漧薑各二兩大棗五十枚桂心一兩

右爲細末﹐以蜜棗膏和丸如梧子大﹐食前酒服二十丸﹐日三服﹐夜一服﹐不知稍增。若有遠志﹐內二兩爲善。若風气﹐內當歸﹑獨活各三兩。

大遠志圓治產後心虛不足﹐心下驚悸﹐志意不安﹐恍恍惚惚﹐腹中拘急痛﹐夜臥不安﹐胸中吸吸少气﹐內補傷損﹐益气安定心神﹔亦治虛損。

漧薑四兩遠志甘艸桂心茯苓麥冬人參當歸白朮澤瀉獨活漧地黃菖蒲各三兩薯蕷阿膠各二兩

右爲末﹐蜜和丸如豆大﹐未食﹐溫酒服三十丸﹐日三服﹐不知稍增。若大虛身體冷﹐少津液﹐加鍾乳三兩。

漧地黃湯治產後兩脇滿痛﹐兼除百病。

漧地黃芍藥各三兩當歸蒲黃各二兩生薑五兩桂心六兩甘艸一兩大棗二十枚

右以水一斗﹐煮取一升半去滓﹐分作三服﹐一日三次服盡。

芍藥湯治產後苦腹痛。

芍藥六兩桂心生薑各三兩甘艸二兩膠飴八兩大棗十二枚

右以水七升﹐煮取四升﹐去滓﹐內膠飴令烊﹐分三服﹐一日三次服盡。

當歸湯治產後大虛﹐心腹絞痛厥逆。

當歸芍藥各二兩生薑五兩羊肉一斤

右以水八升。煮羊肉熟﹐取汁煎藥得三升﹐適寒溫﹐服七合﹐可三次服。一方有甘艸。一方不用芍藥﹐名小羊肉湯。

羊肉湯治產後及傷寒大虛﹐上气腹痛﹐兼微風。

肥羊肉二斤茯苓黃芪漧薑各三兩甘艸獨活桂心人參各二兩麥冬七合生地黃五兩大棗十二枚

右﹝口父﹞咀﹐以水二斗﹐煮肉取一斗﹐去肉煮藥取二升半﹐作四服﹐日三服﹐夜一服。一方無羊肉﹐可用獐鹿肉。一方無漧薑。

羊肉當歸湯治產後腹中﹐心下切痛﹐不能食﹐往來寒熱若中風﹐乏气力。

羊肉三斤當歸黃芩川芎防風甘艸芍藥各三兩生薑四兩

右以水一斗二升﹐先煮打熟減半﹐內余藥取三升﹐去滓﹐分三服﹐一日三次服盡。一方以黃芪代黃芩﹐白朮代芍藥﹐名大羊肉湯。一方以桂心代防風﹐加大棗十七枚。一方以黃芪代黃芩﹐人參代防風。

羊肉杜仲湯治產後腰痛咳喘。

羊肉四斤杜仲炒紫菀茸當歸白朮桂心各三兩生薑八兩細辛﹝艸款﹞冬花人參厚朴川芎五味

附子萆薢甘艸黃芪各二兩大棗三十枚

右以水一斗半﹑煮肉取汁一斗﹐去肉﹐內藥煎取三升半﹐去滓﹐分五服﹐日三服﹐夜二服。

羊肉生地湯治產後三日腹痛﹑補中益髒﹐彊气力﹐消瘀血。

羊肉三斤生地黃切﹐二升當歸甘艸川芎人參桂心各二兩芍藥三兩

右以水二斗﹐煮肉取一斗﹐去肉﹐內藥煎取三升﹐分四服﹐日三服﹐夜一服。

內補芎藭湯治婦人產後虛羸。

川芎漧地黃各四兩芍藥五兩桂心二兩甘艸漧薑各三兩大棗四十枚

右以水一斗二升﹐煮取三升﹐去滓﹐分三服﹐一日三次﹐服盡。若服至三劑﹐有寒﹐苦微下﹐加附子三兩。

大補當歸湯治產後虛損不足﹐腹中拘急﹐或溺血少腹苦痛﹐或從髙墮下犯內。

當歸續斷桂

芎藭漧薑麥冬各三兩甘艸白芷各二兩芍藥四兩吳茱萸一升漧地黃六兩大棗四十枚

右以酒一斗﹐漬藥一宿﹐明旦﹐以水一斗﹐合煮取五升﹐去滓﹐分五服﹐日三服﹐夜二服。

吳茱萸湯治婦人先有寒冷﹐胸滿痛﹐或心腹刺痛﹐或嘔吐食少﹐或腫或寒﹐或下痢﹐气息綿惙欲絕﹐產後益劇。

吳茱萸三兩防風桔梗漧薑甘艸細辛當歸各十二銖漧地黃十八兩

右以水四升﹐煮取一升半﹐去滓﹐分再服。

蒲黃湯治產後餘疾﹐胸中少气﹐腹痛頭疼﹐余血未盡﹐腹中脹滿。

蒲黃地黃生薑各五兩芒硝二兩芎藭桂心各一兩桃仁二十枚大棗十五枚

右以水九升。煮取二九半﹐去滓﹐內芒硝﹐分三服﹐一日三次服盡。

敗醬湯治產後腹痛引腰﹐腹中如錐刀所刺。

敗醬三兩桂七川芎各一兩半當歸一兩

右以淸酒二升﹐水四升﹐微火煮取二升﹐去滓﹐通寒溫七合﹐日三﹐食前服之。

芎藭湯治產後腹痛。

芎藭甘艸各二兩蒲黃女萎各一兩半芍藥大黃各三銖當歸十八兩桂心桃仁黃芪前胡各一兩生地黃一升

右以水一斗﹐酒二升﹐合煮取三升﹐去滓﹐分四服﹐日三服﹐夜一服。一方用黃芩不用黃芪。

漧地黃湯治產後惡露不盡﹐除諸疾﹐補不足。

漧地黃川芎桂心黃芪當歸各二兩人參防風茯苓細辛芍藥甘艸各一兩

右以水一斗﹐煮取三升﹐去滓﹐分三服﹐日再服﹐夜一服。

桃仁湯治產後往來寒熱﹐惡露不盡。

桃仁五兩黃芪當歸芍藥各二兩生薑醍糊百煉酥柴胡各八兩吳茱萸二升

右以酒一斗﹐水二升﹐合煮取三升﹐去滓﹐通寒溫﹐先食﹐服一升﹐日三服。

澤蘭湯治產後惡沾不盡﹐腹痛不除﹐小腹急痛﹐痛引腰背少气。

澤蘭當歸地黃生薑各三兩芍藥一兩甘艸一兩半大棗十枚

右以水九升﹐煮取三升﹐去滓﹐分三服﹐一日三次服盡。

甘艸湯治產後余血不盡﹐逆搶心胸﹐手足逆冷﹐胎幹﹐腹脹短气。

甘艸芍藥桂心阿膠各三兩大黃四兩

右以東流水一斗﹐煮取三升﹑去滓﹐內阿膠令烊﹐升二服﹐一服入腹中﹐面卽有顏色﹐一日一夜盡此三升﹐卽下腹中惡血一二升﹐立瘥。當養之如新產者。

大黃湯治產後惡露不盡。

吳茱萸一升大黃當歸甘艸生薑丹皮芍藥各三兩

右以水一斗﹐煮四升﹐去滓﹐分四服﹐一日令盡。一方加人參二兩﹐名人參大黃湯。

柴胡湯治產後往來寒熱﹐惡露不盡。

柴胡生薑各八兩桃仁五十枚當歸黃芪芍藥各三兩吳茱萸二升

右以水一斗三升﹐煮取三升﹐去滓﹐先食服一升﹐日三服。

蒲黃湯治產後餘疾﹐有積血不去﹐腹大短气﹐不得飲食﹐上衝心脇﹐時時煩憒逆滿﹐手足悁疼﹐胃中結熱。

蒲黃十兩大黃芒硝甘艸黃芩各一兩大棗三十枚

右以水五升﹐煮取一升﹐淸朝服至日中下。若不止﹐進冷粥半盞卽止。不下﹐與少熱飲自下。人羸者半之。

銅鏡鼻湯治產後餘疾﹐積血不去作病﹐血气結搏﹐心腹疼痛。

銅鏡鼻十八銖﹐燒末芍藥芎藭生地黃漧漆芒硝各二兩大黃二兩半亂髮雞子大﹐燒存性大棗三十枚

右以水七升﹐煮取一升二臺﹐去滓﹐內發灰鏡鼻末﹐分三服。

小銅鏡鼻湯治如前狀。

銅鏡鼻十銖﹐燒末大黃甘艸黃芩芒硝漧地黃各二兩桃仁五十枚

右以酒六升﹐煮取三升﹐去滓﹐內鏡鼻末﹐分三服。

梔子湯治產後兒生處空﹐流血不盡﹐小腹絞痛。

梔子三十枚當歸芍藥各二兩蜜五合生薑五兩羊脂一兩

右以水一斗﹐煮梔子取六升﹐內當歸﹑芍藥﹑生薑﹑蜜﹑羊脂於梔子汁中﹐煎取二升﹐一日﹐作三次服盡。

生地黃湯治產後三日至七日﹐腹中余血未盡﹐絞痛彊滿﹐气息不通。

生地黃五兩生薑三兩大黃芍藥茯苓細辛桂心當歸甘艸黃芩各一兩半大棗二十枚

右以水八升﹐煮取二升半﹐去滓﹐分三服﹐一日三次服盡。

大黃漧漆湯治新產後有血﹐腹中切痛。

大黃漧漆漧地黃桂心漧薑各二兩

右以水三升﹐淸酒五升﹐煮取三升﹐去滓﹐溫服一升﹐血當下。不瘥﹐明旦服一升。滿三服﹐病無不瘥。

膠蠟湯治產後三日內﹐下諸雜五色痢。

阿膠黃蘗各一兩當歸一兩半黃連二兩陳廩米一升蠟如棋子﹐三个

右以水八升﹐煮米蟹目沸﹐去米內藥﹐煮取二升﹐去滓內膠﹑蠟令烊﹐分四服﹐一日令盡。

澤蘭湯治產後餘疾﹐寒下凍膿﹐裏急胸脇寒熱﹐小便赤黃﹐大便不利。

澤蘭石膏各二十四銖遠志二十銖當歸甘艸厚朴各十八銖槁本芎藭各十五銖漧薑人參桔梗漧地黃各十二銖桑皮麻子仁各半斤白朮蜀椒白芷柏子仁防風山茱萸細辛各八銖

右以水一斗五升﹐先內桑白皮煮取七升半﹐去之﹐內諸藥﹐煮取三升五合﹐去滓﹐分三服。

﹝艸舌﹞蔞湯治產後小便數兼渴。

﹝艸舌﹞蔞根麥門冬甘艸黃連各二兩人參生薑各二兩大棗十五枚桑螵蛸二十枚

右以水七升﹐煮取二升半﹐分三服。

雞﹝月坒﹞胵湯治產後小便難。

雞﹝月坒﹞胵二三具雞腸三具﹐洗厚朴當歸甘艸漧地黃人參各二兩生薑五兩麻黃四兩大棗二十枚

右以水一斗﹐煮﹝月坒﹞胵及腸﹑大棗﹐取七升﹐去滓﹐內諸藥﹐煎取三升﹐分三服。

石葦湯治產後卒淋﹐气淋血淋石淋。

葵子二升石葦黃芩通艸甘艸白朮生薑各二兩楡皮五兩大棗三十枚

右以水八升﹐煮取一升半﹐分三服。一方用芍藥不用白朮。一方無甘艸﹑生薑。一方不用姜﹑棗。

葵根湯治產後淋瀝。

葵根二兩車前子一升亂髮燒灰大黃桂心滑石各一兩通艸三兩生薑六兩冬瓜練﹐七合

右以水七升﹐煮取二升半﹐分三服。一方不用冬瓜練。

茅根湯治產後淋。

白茅根一斤瞿麥茯苓各四兩地麥人參各二兩生薑三兩桃膠甘艸各一兩鯉魚齒一百枚

右以水一斗﹐煮取二升半﹐分三服。

滑石散治產後淋。

滑石五兩通艸車前子葵子各四錢

右四味﹐治下篩﹐酢漿水服方寸匕﹐稍加至二匕。

五加酒治產後癖瘦﹐玉門冷。

五加皮一斤蛇牀子杜仲各一兩枸杞子漧地黃丹參各二兩漧薑三兩乳牀半斤天門冬四兩

右以絹袋子盛﹐酒三升﹐漬三宿﹐一服五合﹐日再服﹐稍加至十合。

當歸湯治產後髒中風﹐陰腫痛。

當歸獨活白芷地楡各三兩敗醬礬石各二兩

右以水一斗半﹐煮取五升﹐通冷暖﹐稍稍洗陰﹐日三次。

增損澤蘭圓治產後百病﹐理血气﹐補虛勞。

澤蘭甘艸當歸川芎各四十二銖厚朴槁本蕪荑各半兩附子漧薑白朮白芷桂心細辛麥冬各一兩防風人參牛膝各三十銖柏子仁漧地黃石斛各三十六銖

右爲末﹐蜜和丸如梧子大﹐空腹﹑酒下十五至二十丸。

大補益當歸圓治產後虛羸不足﹐胸中少气﹐腹中拘急疼痛﹐或引腰背痛﹐或所下過多﹐血不止﹐虛竭乏气﹐晝夜不得眠。

桂芍藥各二兩當歸芎藭續斷漧薑阿膠甘艸各四兩白朮吳茱萸附子白芷各三兩漧地黃十兩

右爲末﹐蜜和丸如梧子大﹐酒服二十丸﹐日三服﹐夜一服﹐不知加至五十丸。一方加眞蒲黃一升﹐絕妙。

澤蘭散治產後風虛。

澤蘭九分漧地黃石膏赤石脂肉蓯蓉鹿茸白芷芎藭各八分槁本蜀椒柏子仁白朮各五分桂甘艸當歸漧薑各七分蕪荑細辛厚朴各四分人參三分禹餘糧防風各十分

右二十二味﹐治下篩﹐酒服方寸匕﹐日三服﹐以意增之。

小澤蘭圓治產後虛嬴勞冷﹐身體尩瘦。

澤蘭二兩六銖當歸甘艸各一兩十八銖川芎柏子仁防風茯苓各一兩白芷蜀椒槁本細辛白朮桂心蕪荑人參食茱萸厚朴各十八銖石膏二兩

右爲細末﹐蜜和丸如梧子大﹐酒服二十丸﹐日三服﹐稍加至四十丸。一方無茯苓﹑石膏﹐有芍藥﹑漧薑。

牡丹圓婦人新產後﹐瘀血不消﹐服諸湯利血後﹐餘疾未平﹐宜服此方。

牡丹皮三兩芍藥元參桃仁研當歸桂心各二兩蝱虫水蛭各五十枚蠐螬瞿麥川芎海藻各一兩

右爲末﹐蜜丸如梧子丸﹐酒下十五丸﹐加至二十丸。若血盛者﹐作散服方寸匕﹐腹中當轉如沸﹐血自化成水去。若小便赤少﹐除桂心﹐用地膚子一兩。

禹餘糧圓治婦人產後﹐積冷堅癖。

禹餘糧鰞鰂骨吳茱夷桂心﹝上庶下虫﹞虫一兩蜀椒各二兩半當歸白朮細辛漧地黃人參芍藥川芎前胡各一兩六銖白薇紫菀黃芩各十八銖漧薑三兩礬石六銖

右爲末﹐蜜和丸如梧子大﹐空心酒服二十丸﹐或飲下﹐日二服﹐不知則加之。

牡蒙圓一名紫藍丸。治婦人產後十二癥病﹐帶下無子﹐皆風冷﹐或產後未滿百日﹐胞絡惡血未盡﹐便利於懸圊上﹐及久坐﹐濕寒入胞裏﹐結在小腹牢痛﹐爲之積聚﹐小如雞子﹐大者如拳﹐按之跳﹐或如虫嚙﹐或如鍼刺。气時搶心﹐兩脇支滿﹐不能食﹐飲食不消化﹐上下通流﹐或守胃管﹐痛連玉門背髆﹐嘔逆短气﹐汗出﹐小腹苦寒﹐胞中創﹐咳引陰痛﹐小便自出﹐子門不正﹐令人無子﹐腰胯疼痛﹐四肢沈重淫濼﹐一身盡腫﹐乍來乍去﹐大便不利﹐小便淋瀝﹐或月經不通﹐或下如腐肉﹐靑黃赤白黑等如豆汁﹐夢想不祥。

牡蒙厚朴硝石漧薑﹝上庶下虫﹞虫牡丹皮蜀椒黃芩前胡桔梗白茯苓細辛芎藭人參吳茱萸葶藶桂心各十八銖大黃二兩半附子一兩六銖當歸十兩

右爲細末﹐蜜和丸如梧子大﹐空心酒服三丸﹐日三服﹐不知則加之﹐至五六丸﹐下靑白黃赤物如魚子者﹐病根出矣。

桂枝附子湯治產後風虛﹐汗出不止﹐小便難﹐四肢微急﹐難以屈伸。

桂枝芍藥生薑各三兩甘艸一兩半附子一枚大棗三十枚

右以水七升﹐煮取三升﹐分爲三服。

阿膠圓治產後虛冷﹐洞下﹐心腹絞痛﹐兼泄瀉不止。

阿膠四兩人參甘艸龍骨桂心白朮漧地黃黃連當歸附子各二兩

右爲末﹐蜜丸如梧子大﹐溫酒服二十丸﹐日三服。

桂心牡蠣湯【《活人書》】治婦人產後﹐頭疼身熱﹐兼治腹內拘急疼痛。

桂心三兩牡蠣煆白芍藥漧地黃各五兩黃芩二兩

右銼如豆大﹐每服五錢﹐以水一盞半﹐煎至一盞﹐去滓﹐溫服。

生地黃湯治妊娠胎气損動﹐气血不調﹐或顚踣閃墜﹐以致胎墮﹐墮後惡滯不盡﹐腹中疼痛。

生漧地黃焙﹐一兩大黃暴煨芍藥白茯苓當歸切炒細辛甘艸炙黃芩桂心各半兩

右﹝口父﹞咀﹐每服五錢匕﹐水一盞半﹐入生薑﹑大棗拍碎﹐同煎至一盞﹐去滓﹐不拘時溫服。

人參湯治半產後﹐血下過多﹐心驚體顫﹐頭目運轉﹐或寒或熱﹐臍腹虛脹疼痛。

人參麥門冬焙生漧地黃焙芍藥黃芪當歸洗焙白茯苓甘艸炙﹐各一兩

右﹝口父﹞咀﹐每服三錢﹐水一盞﹐煎至七分﹐去滓﹐食前溫服。

人參黃芪湯治小產气虛﹐血下不止。

人參黃芪炒當歸白朮炒白芍藥炒艾葉各一錢阿膠炒﹐二錢

右作一劑﹐水煎服。

當歸酒治妊娠墮胎後﹐血下不出。

當歸炙令香芍藥炒﹐各二兩

右﹝口父﹞咀﹐每服三錢匕。無灰酒一盞﹐入生地黃汁一合﹐銀器內慢火煎至七分﹐去滓溫服﹐以惡血下爲度。

烏金散治妊娠墮胎後﹐惡血不下﹐兼治諸疾血病。

好墨折二寸挺子﹐燒通赤﹐用好酢蘸七徧﹐又燒通赤﹐放冷別研﹐二兩沒藥研麒麟竭各二錢半麝香一錢

右爲細末﹐每服溫酒調下一錢匕﹔如血迷心﹐用童便加酒調下二錢匕。

紅藍花散治墮胎後血不出奔﹐心悶絕﹐不識人。

紅藍微熬過男子發燒存性京墨燒紅血竭研蒲黃隔紙炒﹐各等分

右爲細末﹐以童便小半盞調二錢服之﹐立效。

白蜜湯治墮胎後惡血不出。

白蜜二兩生地黃取汁一盞酒半盞

右汁與酒﹐共入銅器中煎五七沸﹐入蜜攪勻﹐分兩服﹐服三劑﹐百病可愈。

豬膏七合治墮胎血不出﹐上搶心﹐疼痛煩憒。

豬膏七合白蜜三合生地黃切﹐二兩

右先將豬膏地黃相和﹐煎令赤色﹐去地黃納蜜攪﹐分溫二服﹐相次再服。

當歸湯治妊娠墮胎﹐胞衣不出。

當歸切炒牛膝酒浸切焙﹐各一兩半木通銼滑石研﹐各二兩冬葵子炒﹐二合瞿麥穗一兩

右﹝口父﹞咀﹐每服三錢﹐水一盞半﹐煎至七分﹐去滓溫服﹐末下﹐再服﹐以下爲度。

地黃湯治同上。

蒲黃炒生薑切炒﹐各二錢半地黃半兩﹐切炒

右以無灰酒三盞﹐於銀器內同煎至二盞﹐去滓﹐分三服﹐未下﹐再作服。

蒲黃酒治同上。

蒲黃炒﹐一合槐子十四枚﹐爲末

右以酒三盞﹐煎至二盞﹐去滓﹐分溫二服﹐未下﹐更作服。

當歸川芎湯【《準繩》﹐下同】治小產後瘀血﹐心腹痛﹐或發熱惡寒。

當歸川芎熟地黃自制白芍藥炒紅花延胡索香附靑皮炒澤蘭牡丹皮桃仁各等分

右水煎﹐入童便酒各小半盞服。若以手按腹愈痛﹐此瘀血爲患﹐宜此藥或失笑散消之。若按之不痛﹐此是血虛﹐宜四物﹑參﹑苓﹑白朮。若痛而作嘔﹐此是胃虛﹐宜六君子湯。若痛而作瀉﹐此是脾虛﹐宜六君子送二神丸。

芎藭湯治墮胎心腹疼痛。

芎藭芍藥白朮阿膠炒燥甘艸炙﹐各一兩

右﹝口父﹞咀﹐每服三錢﹐水一盞﹐入艾葉﹑糯米﹑生薑同煎至六分﹐食前服。一方無白朮﹐有人參。

聖愈湯治血虛心煩﹐睡臥不寧﹐或五心煩熱。

熟地黃酒拌蒸半日生地黃酒拌川芎人參各七錢五分當歸酒拌黃芪炒﹐各五錢

右﹐水煎服。

當歸補血湯治肌熱燥熱﹐目赤面紅﹐煩渴引飲﹐晝夜不息﹐脈洪大而虛﹐重按全無﹐此脈虛血虛也。若誤服白虎湯必死。

當歸三錢黃芪一兩

右﹐水煎服。

四物二連湯治血虛發熱﹐或口舌生瘡﹐或晝安夜熱。

當歸身川芎熟地黃芍藥胡黃連宣黃連各一錢

右作一劑﹐水煎服。

全生活血湯治產後血暴下﹐又能補血養血﹐生血益陽﹐並治自汗盜汗﹐四肢無力﹐口漧頭運發熱。

紅花三分蔓荊子細辛各五分熟地黃生地黃各一錢﹐夏月加之槁本川芎各一錢半防風羌活獨活甘艸炙當歸身酒洗柴胡葛根各二錢白芍升麻各三錢

右﹝口父﹞咀﹐每服五錢﹐水二盞﹐煎至一盞﹐去滓﹐食前﹐稍溫服。古今圖書集成醫部全錄卷三百九十三

婦人產後門

方

淸魂散【《準繩》﹐下同】治產後血運。

澤蘭人參各二錢半川芎半兩荊芥一兩

右爲末﹐用溫酒熱湯各半盞﹐調一錢﹐急灌之﹐下咽眼卽開﹐气定卽醒。一方有甘艸二錢。

來蘇散治臨產用力太過﹐气血運悶﹐不省人事。

木香不見火神曲炒橘紅黃芪白芍藥阿膠蛤粉炒麥糵炒生薑炒黑﹐各一錢糯米一撮薴根洗掙﹐一錢半甘艸炙﹐五分

右作一服﹐水二鍾﹐煎至一鍾﹐斡開口灌下﹐連進爲愈。

獨行散治產後血運﹐昏迷不省﹐衝心悶絕。

五靈脂二兩﹐半生半炒

右爲細末﹐每服二錢﹐溫酒調下。口噤者﹐拗開口灌之﹐入喉卽愈。一方加荊芥爲末﹐童便調服。如血崩不止﹐加當歸﹐酒童便煎﹐不拘時服。

奪命散一名血竭散。治產後血運﹐血入心經﹐語言顚倒﹐健忘失志﹐及產後百病。

沒藥血竭各等分

右研細爲末﹐才產下﹐便用童便細酒各半盞﹐煎一二沸﹐調下二錢﹐良久再服。其惡血自循下行﹐更不衝上﹐免生百疾。

紅花散治產後血昏血運血崩﹐及月事不調﹐遠年幹血气。

榦荷葉丹皮當歸紅花蒲黃炒﹐各等分

右細末﹐每半兩﹐酒煎和滓溫服。如胎衣不下﹐楡白皮湯調下。

花蕊石散治胞衣不下﹐上衝至死﹐但心頭熱﹐及產後气欲絕﹐惡血奔心欲死者。

花蕊石一斤上色硫黃四兩﹐各研細

右二味拌勻﹐用紙和膠泥固瓦罐﹐泥幹﹐入藥在內﹐密泥封口﹐焙令透熱﹐安在四方磚上﹐磚上書八卦五行字﹐用炭周匝﹐自巳午時從下生火﹐令漸漸上徹﹐有墜下火﹐仍夾火上﹐直至經宿﹐炭消火冷﹐冷定取出細研﹐羅過﹐磁器內盛﹐依法用之。

荷葉散療產後惡露不下﹐腹中疼痛﹐心神煩悶。

榦荷葉二兩鬼箭羽桃仁研劉寄奴蒲黃各一兩

右爲粗末。每服三錢﹐以童便一大盞﹐姜二片﹐生地黃一分﹐捶碎同煎至六分﹐去滓﹐無時熱服。

沒藥丸治產後惡露方行﹐而忽然斷絕﹐驟作寒熱﹐臍腹百脈皆痛如錐刺﹐此由冷熱不調﹐或思慮動作﹐气所壅遏﹐血畜經絡。

桂心芍藥各半兩桃仁去皮尖炒研如泥沒藥研﹐各二錢半當歸一兩蝱虫去足翅炒水蛭炒焦﹐各三十枚

右爲末﹐酢糊丸如豌豆大﹐酢湯下三錢。

獨聖湯治產後亡血過多﹐心腹徹痛然後下血﹐久而不止。亦治赤白帶下﹐年深諸藥不能效者﹐良驗。

貫眾一个﹐全用﹐只揉去毛花蔓用之不銼斷

右用好酢蘸濕﹐慢火炙令香熟﹐候冷爲細末﹐用米飲調下二錢﹐空心食前服。

牡蠣散治產後惡露淋漓不絕﹐心悶短气﹐四肢乏弱﹐頭目昏重﹐煩熱﹐不思飲食﹐面黃體瘦。

牡蠣煆川芎熟地白茯苓龍骨各一錢續斷當歸艾葉酒炒人參五味子地楡各半兩甘艸三錢半

右爲末﹐每服二錢﹐水一中盞﹐生薑三片﹐棗一枚﹐煎至六分﹐去渣﹐食前服。

七气手拈散治產後心气攻痛。

延胡小蘹香芍藥漧漆炒枳殼各二錢黃連石菖蒲香附蘇葉各一錢半沒藥乳香各一兩甘艸六分

右銼散﹐分作二服﹐每服用水一盞半﹐生薑三片﹐煎至七分﹐空心服。

大巖蜜湯治同上。

生漧地黃當歸獨活吳茱萸芍藥漧薑甘艸桂心小艸各一兩細辛半兩

右爲散﹐每服半兩﹐水三盞﹐煎至一盞﹐去滓﹐稍熱服。評曰﹕產後心痛﹐未必便是血痛﹐設是巖蜜湯﹐豈可用熟地黃﹖熟地黃泥血﹐安能去痛﹖此方本出《千金》﹐用生漧地黃﹑吳茱萸一升﹐合準五兩﹐漧薑三兩﹐細辛治停寒在下焦﹑方本一兩﹐卻減半兩﹐制奇制耦﹐量病淺深﹐自有品數﹐不可妄意加減。然以巖蜜湯治血病﹐不若失笑散更捷。

失笑散治產後兒枕余血衝心﹐煩悶﹐心腹痛欲死﹐百藥不效﹐服此頓愈。

五靈脂蒲黃各等分

右爲末﹐先用釅酢調二錢﹐熬膏﹐入水一盞﹐煎至七分﹐食前熱服﹐良驗。

經水錄蜀椒湯療產後心痛大寒所爲。

蜀椒二合芍藥三兩半夏當歸桂心人參甘艸茯苓各二兩生薑汁五合蜜一升

右切﹐以水九升﹐煮椒令沸﹐下諸藥﹐煮取三升半﹐去滓﹐下薑汁及蜜﹐更煎取三升﹐服五合至六合。

黑神散治產後血塊痛﹐經脈行後腹疼﹐並經脈不調。

熟地黃一斤陳生薑半斤

右二味﹐同和炒榦爲末﹐每服二錢﹐用烏梅調下﹐常服酒調。經脈不通﹐烏梅荊芥酒調下。

黑白散治產後兒枕大痛。

烏金石酢煆七次﹐另研寒水石煆存性爲末

右各收之﹐痛時﹐各抄一錢半﹐米飲調下﹐痛止勿服﹐未止再服。

定志丸治產後怔忡。

人參茯苓各一兩五錢菖蒲遠志各一兩

右爲志﹐蜜丸如梧子大﹐每股六七十丸﹐白湯下。

寧志膏一名寧神膏。治產後失血過多﹐心神不安﹐昏悶語濇﹐不得臥。

辰砂研棗仁炒人參茯神去木琥珀研滴乳香研﹐各一錢

右爲末和停﹐每服一錢﹐濃煎燈心棗湯空心調下。一方﹐無茯神琥珀﹐蜜丸如彈子大﹐薄荷湯化下一丸。一方﹐有赤茯苓﹐無茯神。

犀角地黃湯治產後鼻衄。

芍藥七錢半生地黃半斤犀角屑一兩牡丹皮淨一兩

右﹝口父﹞咀﹐每服五錢﹐水煎服。如無犀角屑﹐以升麻代。若有熱如狂者﹐加黃芩二兩。

五味子丸治產後遺屎。

人參白朮炒五味子炒破故紙炒﹐各三兩山藥炒白茯苓炒﹐各兩半吳茱萸湯泡炒巴戟去心炒肉果面煨﹐各一兩龍骨少許

右爲末﹐酒糊丸桐子大﹐每服百餘丸﹐食前白湯或米湯任下。

固脬飲治產婦脬損﹐小便淋瀝不斷。

黃絲絹三尺﹐自然黃者﹐染黃者不用﹐以炭灰淋汁者煮至極爛﹐淸水洗夫灰令淨黃蠟半兩蜜一兩茅根馬勃末各二錢

右水二升﹐再煎一盞﹐空心頓服。服時勿作聲﹐作聲卽不效。

補脬飲治同上。

生絲絹黃色者﹐一尺牡丹皮目芨末各一錢右﹐水二盞﹐煮至絹爛如餳服之﹐不宜作聲。

地黃散治產後惡血不盡﹐腹中疼痛。

生地黃炒當歸各二錢生薑半兩﹐切焙焦黑

右爲細末﹐每服二錢﹐空心姜酒調下。

當歸血竭丸治婦人產後惡露不下﹐結聚成塊﹐心胸痞悶﹐及臍下堅痛。

當歸血竭另研芍藥蓬朮炮﹐各二兩五靈脂四兩

右爲細末﹐酢糊和丸如梧桐子大﹐每服五十丸﹐食前溫酒送下。

捲荷散治產後血上衝心﹐血刺血運﹐血气腹痛﹐惡露不快。

捲荷初出水者紅花當歸各一兩牡丹皮蒲黃隔紙炒﹐各半兩

右爲細末﹐每服二錢﹐空心鹽酒調下一匕﹐內童子小便調服。

枳實芍藥散治產後腹痛煩滿﹐不得臥。

枳實燒令黑勿太過芍藥各等分

右二味﹐杵爲散。服方寸匕﹐日三服﹐並主癰膿﹐以麥粥下之。

當歸黃芪湯治產後腰痛不可轉側﹐自汗壯熱﹐身體彊﹐气短。

黃芪芍藥各二兩當歸三兩

右銼﹐每服四錢﹐姜四片﹐水煎溫服。

川芎散治產後頭痛。

眞天臺烏藥皮大川芎等分

右爲細末﹐每服三錢﹐燒紅秤錘淬酒調服。

芎附散治產後敗血作梗﹐頭痛諸藥不效者。

大附子一枚﹐釅酢一碗﹐用火四畔炙透﹐蘸酢令盡去皮臍川芎一兩

右並爲末﹐每服一錢﹐茶淸調下。

獨活寄生湯治肝腎虛弱﹐或久履濕冷之地﹐或洗足當風﹐濕毒內攻﹐兩脛緩縱攣痛痺弱﹐或皮肉紫破﹐足膝攣重﹐又專治產後腳气。

獨活三兩桑寄生如無以續斷代杜仲炒白茯苓牛膝酒浸官桂不見火細辛防風川芎當歸人參熟地酒洗芍藥秦艽各二兩甘艸炙﹐一兩

右﹝口父﹞咀﹐每服四錢﹐姜五片﹐水煎溫服。

加減四物湯【《保命集》】治產後頭痛﹐血虛痰癖寒厥﹐皆令頭痛。

蒼朮一兩六錢羌活川芎防風香附炒白芷當歸甘艸各一兩石膏二兩半細辛一兩半

右爲粗末﹐每用一兩﹐水煎﹐不拘時熱服。如有汗者﹐知血虛頭痛也﹐方中加芍藥三兩﹐桂一兩半﹐生薑煎。如痰癖頭痛﹐加半夏三兩﹐茯苓一兩﹐生薑煎。如熱厥頭痛﹐加白芷三兩﹐石膏二兩﹐知母一兩。如寒厥頭痛﹐加天麻三兩﹐附子一兩半﹐生薑三片﹐煎服。

趁痛方【《準繩》﹐下同】治產後气弱血滯﹐通身疼痛﹐及身熱頭疼。

牛膝當歸桂心白尢黃芪獨活生薑各半兩甘艸薤白各二錢半

右﹝口父﹞咀﹐每服半兩﹐水三盞﹐煎至一盞半去滓﹐食前服。

防風湯治產後中風﹐項背彊急﹐胸滿短气。

防風獨活葛根各五兩當歸人參白芍藥甘艸炙﹐各二兩

右爲﹝口父﹞咀﹐每服八錢﹐水一盞半﹐棗子二枚擘破﹐同煎至一盞﹐去滓溫服﹐不拘時。一方有漧薑。

川芎散治產後中風﹐身背拘急﹐有如繩束。

川芎羌活棗仁羚羊角屑芍藥各四兩桑白皮一兩半防風一兩二錢

右﹝口父﹞咀﹐每服一兩﹐水二大盞﹐煎至一盞半﹐去滓﹐不拘時服﹐日進三服。

經效茯苓湯治產後風虛頭痛﹐語言謇濇。

茯苓防風漧葛各八錢麥冬一兩芍藥黃芩各六錢犀角屑四錢甘艸炙二兩

右﹝口父﹞咀﹐每服一兩﹐水一大盞半﹐煎至一盞﹐去渣溫服﹐不拘時。

華佗愈風散治婦人產後中風﹐口噤﹐手足瘈瘲如角弓﹐或產後血運﹐不省人事﹐四肢彊直﹐或心腹倒築﹐吐瀉欲死。

荊芥穗微焙

右爲末﹐每服三錢﹐豆淋酒調服﹐或童便服之﹐口噤則挑齒灌之﹐齗噤則灌入鼻中﹐其效如神。大抵產後大眩﹐則汗出而腠理疏﹐故易於中風也。時珍曰﹕此方諸書盛稱其妙﹐姚僧坦《集驗方》﹐以酒服﹐名如聖散﹐云藥下可立待應效。陳氏方名舉鄕古拜散。蕭存敬方用古老錢煎湯服﹐名一撚金。王貺《指迷方》加當歸等分﹐水煎服。許叔微《本事方》云﹕此藥委有奇效神聖之功。一產婦睡久﹐及醒則昏昏如醉﹐不省人事﹐醫用此藥﹐及交加散﹐云服後當睡﹐必以左手搔頭。用之果然。咎殷《產寶》方云﹕此病多因怒气傷肝﹐或憂气內郁﹐或坐艸受風而成﹐急宜服此藥也。戴氏《證治要訣》名獨行散﹐賈似道悅之﹐隨抄﹐呼爲再生丹。

濟危上丹治產後虛極生風。

乳香五靈脂硫黃元精石同研極細阿膠炒珠捲柏生桑寄生陳皮去白﹐各等分

右將上四味﹐同研﹐停於金石器內微炒﹐勿令焦﹐再研極細﹐復入余藥爲末﹐拌勻﹐生地黃汁和丸如梧子大﹐每服二十丸﹐溫酒或當歸酒送下﹐食前服。

葛根湯治產後中風﹐口噤僕地﹐頭目眩運﹐痰盛气急﹐及治產後諸疾。

葛根生薑各六兩獨活四兩當歸三兩甘艸炙桂心白茯苓石膏人參白朮防風川芎各二兩

右爲﹝口父﹞咀﹐每服五錢﹐水二盞﹐煎至一盞半﹐去滓溫服﹐無時﹐日進二服。

漧葛湯療產後中風﹐口噤不能言。

獨活二兩漧葛一兩半生薑一兩二錢半甘艸半兩炙

右爲﹝口父﹞咀﹐每服一兩﹐水二大盞﹐煎至一大盞﹐去滓﹐溫服無時。

天麻散治產後中風口噤。

天麻七錢半白附子炮天南星炮幹蠍炒半夏湯洗七徧姜制﹐各半兩

右爲細末﹐每服一錢﹐生薑薄荷酒調勻﹐斡開口灌之﹐不拘時。

當歸散一名交加散。治婦人產後中風﹐牙關緊急﹐不省人事﹐口吐涎沫﹐手足瘈瘲。

當歸去蘆荊芥穗各等分

右爲細末﹐每服二錢﹐水一盞。酒半盞﹐煎至一盞﹐去滓灌之﹐牙關緊急﹐斡開微微灌之﹐但下咽卽生﹐屢用救人﹐大有神功。

伏龍肝散治產後中風﹐口噤不能語言﹐腰背疼痛。

伏龍肝一兩半漧薑半兩炮

右爲細末﹐每服二錢﹐溫酒調下﹐不拘時﹐日進二服。

交加散【《入門》】治產前後百病﹐婦人榮衛不通﹐經脈不調﹐腹中撮痛﹐气多血少﹐結聚爲瘕﹐產後痓及中風脇痛等證﹐並宜服之。

生地黃一升﹐取自然汁生薑十二兩﹐取自然汁

右先將地黃汁炒生薑滓﹐生薑汁炒地黃滓﹐各稍幹焙爲細末﹐每服三錢﹐溫酒調下。尋常腹痛亦宜服。產後尢不可離。

羚羊角散【《準繩》﹐下同】治產後中風﹐身體反張。

羚羊角屑當歸各七錢半獨活防風麻黃去節各一兩人參赤芍藥細辛桂心各半兩

右爲﹝口父﹞咀﹐每服八錢﹐水一大盞半﹐生薑五片﹐煎至一大盞﹐去滓溫服﹐不拘時。

一物獨活湯療產後中風﹐虛人不可服他藥者。

川獨活三兩﹐細切

右水三升﹐煮取一升﹐分服﹐飲酒者﹐亦可酒水煮。

一物白蘚湯治同上。

白薢皮三兩﹐細切

右煎服﹐同獨活法。

千全雞矢醴療產後百疾﹐及產後中風口噤﹐拘攣﹐腰背彊直﹐時時反折。

烏雞矢三升大豆二升

右先炒豆﹐令聲絕﹐次炒雞矢令黃﹐以酒一升﹐先淋雞矢﹐取汁淋大豆﹐每服一升﹐重者凡四五服極妙。

大豆紫湯治中風頭眩﹐惡風自汗﹐吐冷水﹐及產後百病﹐或中風痱痙﹐背彊口噤﹐直視煩熱﹐脈緊大者不治。《小品方》云﹕主產後中風困篤﹐背彊口噤﹐或但煩躁﹐或頭身皆重﹐或身重癢﹐發嘔吐﹐直視﹐並宜服之。

獨活去蘆﹐一兩半大豆半升酒三升

右先用酒浸獨活﹐煎一﹑二沸﹐別炒大豆極焦煙出﹐急投酒中﹐密封候冷﹐去豆﹐每服一二合許﹐得少汗則愈。日進十服。此藥能去風消血結﹐如妊娠折傷﹐胎死腹中﹐服此得痊。

大豆湯治產後中風﹐發則僕地﹐不省人事﹐及妊娠挾風﹐兼治蓐艸之間諸般病證。

大豆五升﹐炒黃獨活葛根各八兩防己六兩

右﹝口父﹞咀﹐每服五錢﹐酒二盞﹐煎至一盞半﹐去滓溫服。不拘時﹐日三服。

羚羊角飲子治產後气實﹐腹中堅硬﹐兩脇脹滿﹐心中煩熱﹐渴欲飲水﹐欲成剛痙中風之疾。

羚羊角鎊﹐半兩防風羌活桔梗敗醬各八錢桂心柴胡大黃浸過煨﹐各一兩二錢

右爲﹝口父﹞咀﹐每服五錢﹐水一大盞半﹐同煎至一盞﹐去滓溫服﹐不拘時候。更服地黃酒﹐用地黃切一升﹐炒令黑﹐瓷瓶中下熱酒三升﹐密封口﹐煮令減半﹐任意服之。

防風當歸散治產後痙。

防風當歸川芎地黃各一兩

右銼﹐每服一兩﹐水三盞﹐煎至二盞﹐溫服。

防風湯治風虛發熱﹐項背拘急﹐肢節不隨﹐恍惚狂言﹐來去無時﹐不自覺悟。亦治腳气緩弱﹐甚效。此藥溫和不虛人。

秦艽獨活麻黃去節半夏湯洗七次切片防風各二兩升麻防己白朮石膏煆白芍黃芩甘艸當歸遠志人參各一兩

右爲粗末﹐入半夏片令勻﹐每服四錢﹐水二中盞﹐生薑七八片﹐煎至一盞﹐去滓﹐取淸汁六分﹐入麝香末少許﹐食後臨臥帶熱服。

增損柴胡湯治產後感異證﹐手足牽搐﹐涎潮昏悶。

柴胡三錢黃芩一錢二分人參甘艸炙半夏湯泡﹐各一錢半知母一錢石膏二錢黃芪二錢半

右﹝口父﹞咀﹐分二服﹐水二盞﹐姜三片﹐棗二枚﹐煎八分﹐不拘時服。

秦艽湯前病已去﹐次服此藥﹐去其風邪。

秦艽白芍藥柴胡各一錢七分黃芩防風各一錢二分甘艸炙﹐一錢三分人參半夏各一錢

右爲﹝口父﹞咀﹐分二貼﹐每貼水二盞﹐姜三片﹐煎八分﹐食遠服。

芎藭散治產後中風﹐四肢筋脈攣急疼痛﹐背項彊急。

防風牛蒡子各一兩芎藭酸棗仁炒羌活當歸羚羊角屑﹐各七錢半桂心赤芍藥各半兩

右爲﹝口父﹞咀﹐每服八錢﹐水一大盞半﹐煎至一大盞﹐去滓﹐不拘時溫服。

防己膏治產後中風﹐四肢筋脈攣急﹐身體麻痺﹐並宜用之。

漢防己去皮﹐半斤茵芋五兩

右﹝口父﹞咀﹐用酒五升﹐浸藥一宿﹐取豬肪脂一斤﹐文武火熬﹐三上三下﹐成膏﹐攤在紙花上﹐貼病人患處﹐以熱手不住摩膏上。

七珍散治產後不語。

人參石菖蒲生地黃川芎各一兩防風辰砂別研﹐各半兩細辛一錢

右爲極細末﹐每服一錢﹐薄荷湯調下﹐無時。加甘艸一錢﹐名八珍散。

胡氏孤鳳散治產後閉目不語。

生白礬一錢

右爲末﹐用熱水調下。一方﹐是白芷。

又方治產後不語。

人參石蓮肉不去心石菖蒲各等分

右﹐每服五錢﹐水煎。

逐血補心湯治產後失音不語。

紅花赤芍藥生地黃桔梗蘇葉前胡茯苓防風牛膽南星黃連粉葛各二錢當歸三錢薄荷人參升麻各一錢五分半夏二錢五分甘艸一錢

右銼爲散﹐分作二服﹐每服水一鍾半﹐姜三片﹐煎至七分﹐空心服﹐滓再煎服。

大聖澤蘭散治婦人血海虛冷﹐久無子息﹔及產後敗血衝心﹐中風口噤﹐子死腹中﹐擘開口灌藥﹐須臾生下便得無恙。又治墮胎﹐腹中攻刺﹐疼痛﹐橫生逆產﹐胎衣不下﹐血運血癖﹐血滯血崩﹐血入四肢﹐一應血髒有患﹔及諸種風气﹐或傷寒吐逆咳嗽﹐寒熱往來﹐徧身生瘡﹐頭痛惡心﹐經脈不調﹐赤白帶下﹐乳生惡气﹐胎髒虛冷﹐數曾墮胎﹐崩中不定﹐因此成疾﹔室女經脈不通﹐並宜服之。常服暖子宮﹐和血气﹐悅顏色﹐退風冷﹐消除萬病。

澤蘭葉石膏研﹐各二兩卷柏去根白茯苓防風厚朴去粗皮姜炙細辛柏子仁微炒桔梗吳茱萸湯洗七次焙﹐各一兩五味子人參槁本白芷川椒去目閉口微炒出汗白朮黃芪漧薑炮川烏頭炮去皮臍丹參各七錢半蕪荑微炒赤甘艸炙川芎芍藥當歸各一兩七錢半肉桂一兩二錢半白薇阿膠碎炒燥﹐各半兩生漧地黃一兩半

右爲細末﹐每服二錢﹐空心熱酒調下﹐臨臥服﹔若急疾﹐不拘時﹐日三服。

產後發狂方治產後敗血衝心﹐發熱狂言奔走﹐脈虛大者。

榦荷葉生漧地黃牡丹皮等分

右三味﹐濃煎湯﹐調生蒲黃末二錢匕﹐一服卽定。

妙香散治產後心神顚倒﹐語言錯亂﹐如見鬼神。

生漧地黃當歸各等分

右二味﹐煎湯調服﹐立效。

烏金散治產後三五日﹐或半月之間﹐忽狂言亂語﹐目見神鬼等證。

當歸遠志肉川芎棗仁白朮赤芍藥香附子辰砂另研熟地黃羌活防風牛膝天麻各一錢陳皮白芷各一錢五分茯神二錢半夏三錢全蠍麥冬人參甘艸各九分

右銼散﹐作二服﹐水一鍾半﹐姜三片﹐蔥三枝﹐入金銀﹐同煎一碗﹐不拘時溫服。

四物補心湯治產後言語恍惚﹐顚倒錯亂。

當歸五錢川芎生地白芍茯神半夏桔梗白朮各四錢陳皮三錢甘艸一錢

右銼爲散﹐分爲六服﹐每服水一鍾﹐姜三片﹐煎至七分﹐空心溫服﹐滓再煎服。如有熱﹐加酒炒黃連二錢﹐無熱不用。

調經散一名小調經散。治產後浮腫。

沒藥琥珀並細研桂心各一錢芍藥當歸各二錢半麝香研細辛各五分

右爲末﹐每服五分﹐生薑汁溫酒各少許調服。一方有甘艸二錢。

茯神散治產後血邪﹐心神恍惚﹐言語失度﹐睡臥不安。

茯神一兩﹐去皮木人參龍齒研琥珀研赤芍藥黃芪牛膝各七錢半生地一兩半桂心半兩

右爲末﹐每服三錢﹐水一盞﹐煎至七分﹐不拘時﹐去滓溫服。

柏子仁散治產後狂言亂語﹐皆因內虛敗血﹐挾邪气攻心。

柏子仁遠志去心人參桑寄生防風琥珀別研當歸焙生地黃焙甘艸各等分

右爲粗末﹐先用白羊心一个切片﹐以水一大盞半﹐先煮至九分﹐去羊心﹐入藥末五錢﹐煎至六分﹐去滓﹐無時服。

白茯苓散治產後心中驚悸﹐言語失常﹐神气昏憒。

白茯苓熟地黃人參各一兩半遠志白芍藥黃芪桂心當歸炒甘艸炙麥門冬各一兩石菖蒲桑寄生各七錢半

右爲﹝口父﹞咀﹐每服八錢﹐水一大盞半﹐生薑五片﹐棗三枚﹐竹葉五七片﹐煎至一大盞﹐去滓﹐溫服﹐無時。

熟漧地黃散治產後心虛驚悸﹐神思不安。

熟漧地黃二兩黃芪白薇龍齒研﹐各一兩人參茯神去木羌活遠志肉各七錢半桂心防風甘艸炙﹐各半兩

右﹝口父﹞咀﹐每五錢。水一大盞半﹐生薑五片﹐棗三枚﹐煎至一大盞﹐去滓溫服﹐不拘時。一方無黃芪﹐有荊芥。

產乳七寶散初產後服之﹐調和血气﹐補虛﹐安心神﹐鎭驚悸。

朱砂飛桂心當歸川芎人參白茯苓羚羊角燒存性﹐各二錢漧薑一錢

右爲細末﹐每服一錢﹐用羌活豆淋酒調下二錢﹐將護產婦用之。不飲酒者﹐用淸米飲調下。如覺心煩熱悶﹐以麥門冬去心煎湯調下。若覺心下煩悶而痛﹐用童便調下。若覺心胸煩熱﹐減姜﹑桂。若覺心胸寒﹐加姜﹑桂。若覺腹痛﹐加當歸。若覺心悶﹐加羚羊角。若覺心气虛怯﹐加桂心。若不思飲食或惡心﹐加人參。若虛煩加茯苓。以意斟酌﹐日三夜一服之。

海藏大效牡丹散治血髒虛風﹐頭目不利﹐不思飲食﹐手足煩熱﹐肢節拘急疼痛﹐胸膈不利﹐大腸不調﹐陰陽相干﹐心驚怯悸﹐或時旋運。

丹皮川芎枳殼麩炒﹐各一兩陳皮延胡甘艸羌活半夏湯洗﹐各半兩芍藥木香訶子肉各七錢半當歸一兩半三稜炒漧薑炮桂心各五錢白朮炒三錢

右爲細末﹐每服二錢﹐水一盞半﹐煎五七沸﹐食前溫服。益血海﹐退血風﹐消寒痰﹐實脾胃﹐理血气攻刺﹐及气虛惡寒潮熱證﹐至妙。

遠志丸治產後髒虛不足﹐心神驚悸﹐志意不安﹐腹中急痛﹐或時怕怖﹐使臥不安。

遠志麥門冬黃芪當歸炒人參白朮獨活白茯苓柏子仁石菖蒲熟漧地黃山茱萸桂心鍾乳粉阿膠碎炒﹐各一兩

右爲細末﹐煉蜜和搗五七百下﹐丸如梧桐子大﹐每服三十丸﹐溫酒送下﹐不拘時候﹐日進二服。

白茯苓丸治產後心虛驚悸﹐神志不安。

白茯苓熟地黃各一兩人參桂心遠志石菖蒲柏子仁琥珀各半兩﹐另研細

右爲細末﹐煉蜜和搗三二百下﹐丸如梧子大﹐每服三十丸﹐不拘時粥飲送下。右數方﹐俱用桂﹐中無熱而脈遲且微者宜之。

人參散治產後臟腑虛﹐心怔驚悸﹐言語錯亂。

人參麥門冬各八錢牛黃研白薇各二錢茯神獨活防風甘艸炙遠志生地黃朱砂飛天竺黃研龍齒研﹐各四錢龍腦研麝香細研﹐各一錢

右爲細末﹐每服二錢﹐薄荷酒調下﹐不拘時。

琉珀地黃散治血虛多驚﹐及產後敗血諸疾。

辰砂琥珀沒藥並細研當歸各等分

右爲細末﹐每服二錢﹐空心白湯調下﹐日三服。

茯苓散療產後狂語﹐志意不定﹐精神昏亂﹐心气虛﹐風邪所致。

白茯苓茯神亦可生地黃各三兩遠志白薇龍齒各二兩五錢防風人參獨活各二兩

右共爲末﹐以銀一大斤﹐水一斗五升﹐煮取七升﹐下諸藥﹐煮取三升﹐溫分三服。忌菘菜豬肉生冷。一方治產後風邪所幹﹐心神恍惚﹐志意不定﹐加荊芥二兩﹐甘艸一兩二錢半。

又方產後虛羸﹐若大汗利﹐皆至於死﹐重虛故也。若中風語謬﹐昏悶不知人者﹐宜服此。

人參茯苓羌活大棗遠志各二兩竹瀝一升

右用水六升﹐煮取三升﹐下竹瀝﹐更煎取二升半﹐分三服。

抱膽丸治產後血虛驚气入心﹐及癲痛風狂﹐或室女經脈通行﹐驚邪蘊結。

水銀二兩黑鉛一兩半朱砂一兩﹐另細研乳香一兩﹐另細研

右將黑鉛入銚子內熔化﹐下水銀﹐結成砂子﹐次下朱砂﹐滴乳末﹐乘熱用柳木捶研勻﹐丸如芡實大﹐每服一丸﹐空心金銀薄荷湯化下﹐得睡切莫驚動﹐覺來卽安。

琥珀散治產後中風﹐恍惚語濇﹐心神煩悶﹐四肢不隨。

琥珀研茯神各一兩遠志石菖蒲黃芪防風獨活人參麥門冬芎藭桑寄生赤芍藥羚羊角屑﹐各半兩甘艸炙﹐二錢半

右爲﹝口父﹞咀﹐每服五錢﹐水一中盞半﹐煎至一大盞﹐去滓溫服﹐不拘時。

遠志散治產後中風﹐心神恍惚﹐言語錯亂﹐煩悶﹐睡臥不安。

遠志防風各一兩麥門冬桂心棗仁炒桑寄生當歸炒茯神去木羚羊角屑獨活各七錢半甘艸炙﹐半兩

右爲﹝口父﹞咀﹐每服五錢煎﹐服法同前。

天麻丸療產後中風﹐恍惚語濇﹐四肢不隨。

天麻朱砂飛防風羌活各一兩幹蠍炒白附子炮五靈脂炒﹐各半兩僵蠶炒﹐七錢半雄雀糞炒牛黃另研﹐各二錢半

右爲細末﹐糯米飯爲丸如梧子大﹐每二三十丸﹐薄荷酒送下﹐日二服。

辰砂遠志丸主產後中風﹐消風化痰﹐安神鎭心。

石菖蒲遠志肉甘艸煮人參茯神去木辰砂各五川芎山藥鐵粉麥門冬細辛天麻半夏湯泡南星白附子各一兩

右爲末﹐薑汁煮﹐糊丸如菉豆大﹐別以朱砂爲衣﹐每服三十丸﹐夜臥﹐生薑湯吞下。

心煩腹痛方療產後余血不盡﹐奔衝心﹐煩悶腹痛。

川芎生漧地黃枳殼芍藥各等分

右爲末﹐酒服方寸匕﹐日二服。

經效方治產後气虛﹐冷搏於血﹐血气結滯﹐上衝心腹脹滿。

芍藥二兩當歸桂七川芎吳萸橘皮生薑各一兩

右﹝口父﹞咀﹐以水三升﹐煮取一升﹐去滓空心服。

金黃散治產後惡血衝心﹐時發煩躁。

延胡索蒲黃各半兩桂心二錢半

右爲細末﹐烏梅煎湯冷調下二錢。

沒藥丸治產後心胸煩躁﹐惡血不快。

沒藥研蠻姜延胡索漧漆炒當歸桂心牛膝牡丹皮漧薑各等分

右爲細末﹐酢煮麵糊丸如梧桐子大﹐煎曲湯下十丸至十五丸。

竹葉湯治產後气短欲絕﹐心中煩悶。

竹葉細切麥門冬小麥各一升甘艸一兩生薑二兩大棗十二枚

右切﹐以水一斗﹐煮竹葉小麥至八升﹐去滓﹐納余藥煮取三升﹐去滓溫服。若虛悸﹐加人參二兩。若少气力﹐加糯米五合。

甘竹茹湯治產後內虛煩熱短气。

甘竹茹一升人參茯苓甘艸各一兩黃芩三兩

右﹝口父﹞咀﹐以水六升﹐煮取二升﹐去滓﹐分三服﹐日三。

薤白湯治產後胸中煩熱逆气。

薤白半夏甘艸人參各一兩麥冬半斤﹝艸舌﹞蔞根二兩

右﹝口父﹞咀﹐以水一斗三升﹐煮取四升﹐去滓﹐分五服﹐日三夜二。若熱甚加知母一兩。一方熱甚加知母﹑石膏各一兩。

芍藥梔豉湯治產後虛煩﹐不得臥。

芍藥當歸梔子各五錢香豉半合

右如梔子豉湯修服。產後傷寒﹐便同下後變證。此方𨿽云岐法﹐不若仲景酸棗仁湯穩當。

熟地黃湯治產後虛渴不止﹐少气腳弱眼眩﹐飲食無味。

熟地黃酒洗淨蒸焙﹐一錢半人參麥門冬﹝艸舌﹞蔞根各二錢甘艸炙﹐半錢

右作一服﹐水二鍾﹐糯米一撮﹐生薑三片﹐紅棗一枚﹐同煎至一鍾不拘時服。

又方療產後大渴不止。

麥冬四兩蘆根切一升﹝艸舌﹞蔞人參甘艸茯苓各三兩大棗二十枚

右以水八升﹐煮取三升﹐分三服﹐頓服﹐四劑卽痊。忌菘菜。

揚氏黃芩散治產後血渴飲水不止。

黃芩麥門冬各等分

右﹝口父﹞咀﹐每服三錢﹐水一盞半﹐煎至八分﹐去滓溫服﹐無時。

集驗﹝艸舌﹞根湯療產後血渴。

﹝艸舌﹞蔞根四兩麥門冬土瓜根人參各三兩生地黃甘艸各二兩大棗二十枚

右﹝口父﹞咀﹐以水八升﹐煮取二升半﹐分三服。《產寶》無地黃﹑麥門冬﹐有牡蠣粉等分。

延胡索散治產後失血﹐渴不止。

郁金漧葛桂心靑皮枳殼延胡索

右各等分﹐以好酢浸一宿焙榦末之﹐每服二錢﹐陳皮湯調下﹐日三夜一。

麻黃根散治產後虛汗不止。

當歸黃芪麻黃根牡蠣煆爲粉人參粉艸各等分

右﹝口父﹞咀﹐每服四錢﹐水一盞﹐煎至七分﹐去滓溫服。

經效方療產後汗出不止。

黃芪一錢二分白朮牡蠣煆茯苓防風麥門冬去心生地黃各八分大棗七枚

右﹝口父﹞咀﹐水二升﹐煮取七合﹐去滓﹐空心﹐分溫兩服。

止汗散治產後盜汗不止﹐一應汗多不止者﹐皆可服。

牡蠣煆研粉小麥麩炒令黃色﹐碾爲粉﹐各等分

右和勻﹐煮生豬肉汁﹐調下二錢﹐無時。

人參湯治產後諸虛不足﹐發熱盜汗。

人參當歸各等分

右爲末﹐以豬腰子一个去脂膜﹐切小片子﹐以水三升﹐糯米半合﹐蔥白兩條﹐煮米熟﹐取淸汁一盞﹐入藥二錢﹐煎至八分﹐溫服﹐不拘時。

當歸六黃湯治气血虛熱﹐盜汗不止。

當歸熟地黃自制黃芪炒﹐各二錢生地黃黃蘗炒黑黃芩炒黑黃連炒黑﹐各一錢

右﹐水煎服。若不應﹐加人參﹑白朮。若心血不足﹐加酸棗仁。

參附湯治陽气虛寒﹐自汗惡寒﹐或手足逆冷﹐大便自利﹐或臍腹疼痛﹐呃逆不食﹐或汗多發痙等證。

人參一兩附子炮﹐五錢

右作一服﹐姜棗水煎﹐徐徐服。

芪附湯治陽气虛脫﹐惡寒自汗﹐或口噤痰湧﹐四肢逆冷﹐或吐瀉腹痛﹐飲食不入﹐及一切虛寒等證。

黃芪一兩附子炮﹐五錢

右作一劑﹐姜棗水煎服。如不應﹐倍加附子﹐方得全濟。

黃疸方治婦人四月內產發黃﹐四肢倦怠﹐食少﹐經事不來﹐時發熱﹐脈弦。

白朮一兩人參秦艽牡丹皮生地黃木通柴胡芍藥各半兩川芎黃芩漧葛各一錢甘艸五分

右分十二貼﹐水煎﹐食前熱服。

羅氏犀角飲子治產後亡津液虛損﹐時自汗出﹐發熱困倦﹐唇口漧燥。

犀角麥冬白朮各半兩柴胡志人參枳殼麩炒地骨皮生地黃甘艸炒當歸茯苓黃芩黃芪各七錢

右﹝口父﹞咀﹐每服四錢﹐姜三片﹐浮麥七十粒﹐水煎服。

三之一湯治產後虛勞發熱﹐日久不安。

柴胡黃芩人參半夏川芎當歸芍藥熟地黃甘艸各一錢半

右作一服﹐水二鍾﹐姜三片﹐紅棗一枚﹐煎一鐘﹐不拘時服。

三分散治產後日久虛勞發熱。

川芎當歸芍藥熟地黃白朮白茯苓黃芪各一錢柴胡人參各一錢半黃芩半夏甘艸各五分

右作一服﹐水二鍾﹐生薑三片﹐紅棗一枚﹐煎至一鍾﹐食前服。

加味逍遙散治產後發熱﹐口漧作渴﹐唇裂生瘡。

當歸白芍藥漧葛各二錢生地黃川芎黃芩各錢半柴胡一錢人參麥冬各九分烏梅二个甘艸六分

右銼散﹐分作二服﹐水二鍾﹐煎至七分﹐空心服。

人參當歸湯一名人參當歸散。治產後去血過多﹐血虛則陰虛﹐陰虛則內熱﹐心胸煩滿﹐呼吸短气﹐頭痛悶亂﹐晡時轉甚﹐與大病後虛煩相類。

熟地人參當歸肉桂麥冬各二錢白芍藥炒﹐一錢

右水二鍾﹐粳米一合﹐竹葉十片﹐煎一鍾﹐食遠服。如血熱甚者﹐加生地黃二錢。如煩悶不安者﹐加豉。一方用桂心不用肉桂。

柴胡四物湯一名三元湯。治產後日久虛勞發熱﹐或微有寒熱﹐脈沈而數﹐及熱入血室等證。

川芎當歸赤芍藥熟地黃各一錢半柴胡八分人參黃芩甘艸半夏各三錢

右爲末﹐水煎服。一方用生地﹐入姜三片﹐水煎服。

小柴胡加生地黃湯治產後往來寒熱﹐脈弦。

柴胡二兩黃芩五錢人參三錢半夏一兩大棗三枚生地黃梔子枳殼麩炒﹐各五錢

右﹐如前煎服。

大調經散【《良方》】治產後血虛﹐惡露未消﹐气爲敗濁壅滯﹐榮衛不調﹐陰陽相乘﹐憎寒發熱﹐或自汗﹐或腫滿喘急尿濇。

大黑豆炒去殼茯神各一兩眞琥珀三錢

右爲細末﹐濃煎烏豆紫蘇湯﹐調下二錢。一方黑豆一兩﹐茯神五錢﹐琥珀一錢。

加減烏金散【《準繩》﹐下同】治產後寒熱似瘧。

厚朴柴胡黃芩麻黃各二錢半陳皮當歸川芎桔梗茯苓各一錢五分半夏蒼朮白芷桂枝羌活艸果枳殼甘艸各九分白芍藥熟地黃各一錢五分

右銼爲散﹐分作二服﹐每服用水一鍾半﹐生薑三片﹐蔥三莖﹐煎至一鍾﹐不拘時服。如有汗﹐多當歸﹑川芎﹑白芍藥﹑熟地黃。如有脹﹐多厚朴﹑陳皮。如有熱﹐多柴胡﹑黃芩。如有寒﹐多蒼朮﹑艸果﹑桂枝。如有痰﹐多半夏﹑桔梗﹑茯苓。如有頭痛﹐多川芎﹑白芷﹑羌活。如有瀉﹐去枳殼﹑甘艸不用。如有餘血塊在腹作潮熱疼痛﹐加三稜﹑莪朮﹐多用延胡索﹑八角茴香。如徧身痛﹐加羌活﹑獨活。如寒熱往來﹐加黃芩﹑柴胡。

產寶方療產後惡寒壯熱﹐一夜三五度﹐發惡語﹐口中生瘡﹐時時漧嘔﹐困乏悶絕。

人參獨活白蘚皮葛根防風靑竹茹遠志各一兩半茯神二兩白蘞二兩半元參三兩竹瀝二升半

右取銀一斤﹐水一斗五升﹐煮取七升﹐下諸藥﹐重煮取三升﹐分溫三服。忌魚酒濕面等。

知母湯治產後乍寒乍熱﹐心胸煩悶。

知母三兩白芍藥黃芩各二兩桂心甘艸各一兩

右﹝口父﹞咀﹐水五升﹐煮取二升半﹐分三服。一方不用桂心﹐用生地黃。

艸果飲子治婦人產後瘧疾﹐寒熱相半者﹐或多熱者﹐宜此。

半夏湯泡赤茯苓甘艸炙艸果炮去皮川芎陳皮白芷各二錢靑皮去白良姜紫蘇各二錢半漧葛四錢

右﹝口父﹞咀﹐每服三錢﹐水一大盞﹐生薑三片﹐棗二枚﹐同煎至七分﹐去滓﹐當發日侵早﹐連進三服﹐無有不安。

生熟飲子治產後瘧疾多寒者。

肉豆蔻艸果仁厚朴生去粗皮半夏陳皮甘艸大棗去核生薑各等分

右八味細銼和勻﹐一半生﹐一半用濕綿紙裹煨令香熟﹐去紙﹐與一半生者和勻﹐每服秤五錢﹐水二盞﹐煎至七分﹐食前一服﹐食後一服。

石子湯療產後虛羸喘乏﹐乍寒乍熱如瘧﹐四肢疼痛﹐面色痿黃﹐名曰蓐勞。

蔥白切粳米當歸香豉芍藥各二兩豬腰子一雙﹐去脂膜四破

右﹝口父﹞咀﹐分兩劑﹐用水三升﹐煮取一小碗﹐去滓分三服。《廣濟》無芍藥﹐有人參。一方無香豉﹐有知母。

豬腰子粥【《本艸》】治蓐勞發熱﹐骨節痛頭痛。

豬腰子一枚粳米一合

右﹐豬腰子去白膜﹐切作柳葉片﹐以鹽酒拌﹐先用粳米入蔥椒煮粥﹐鹽酢和﹐將腰子鋪碗底﹐以熱粥蓋之﹐如作盦生狀﹐空心服。

人參鱉甲散【《得效方》】治蓐勞皆由在產內未滿百日﹐體中虛損﹐血气尙弱﹐失於將理﹐或勞動作傷﹐致成蓐勞﹐其狀虛羸﹐乍起乍臥﹐飲食不消﹐時有咳嗽﹐頭目昏痛﹐發歇無常﹐夜有盜汗﹐寒熱如瘧﹐背髆拘急﹐沈困在牀﹐服此大效。

人參桂心當歸桑寄生白茯苓麥冬白芍藥桃仁熟地黃甘艸各半兩鱉甲黃芪各一兩續斷二錢半牛膝七錢半

右爲細末﹐每服先以豬腎一對﹐去筋膜﹐以水兩大盞﹐生薑半分﹐棗三枚﹐煎至一盞﹐去豬腎姜棗﹐然後入藥末二錢﹐蔥白三寸﹐烏梅一个﹐荊芥五穗﹐煎至七分﹐去滓﹐空心﹐晚食前溫服。此藥神效。一方無豬腎﹑姜﹑棗﹑蔥白﹑烏梅﹑荊芥﹐空心﹐水煎服。古今圖書集成醫部全錄卷三百九十四

婦人產後門

方

許仁則方【《準繩》﹐下同】療產後日淺久坐﹐視聽言語多﹐或運用气力﹐遂覺項髆肢節皮肉痛﹐乍寒乍熱﹐此爲蓐勞。

桂心蔥白切﹐各一兩豬腎一雙﹐去脂膜四破當歸芍藥生薑各二兩

右﹐水八升﹐煮腎取六升﹐下藥煮至二升﹐分溫二服。

白茯苓散治蓐勞﹐緣生產日淺﹐久坐多語﹐運動用力﹐致頭目四肢疼痛﹐寒熱如瘧狀﹐宜此。

白茯苓一兩當歸川芎桂心白芍藥黃芪人參各半兩幹熟地黃一兩

右﹝口父﹞咀﹐先以水二鐘﹐入豬腎一雙﹐去脂膜切﹐姜三片﹐棗三枚﹐煎至一盞﹐去三物﹐入藥半兩﹐煎七分﹐去滓﹐食前﹐分溫三服。

胡氏牡丹散治產後虛羸﹐發熱自汗﹐欲變蓐勞﹐或血气所搏﹐經候不調﹐或寒熱羸瘦。

白芍當歸五加皮地骨皮人參各半兩沒藥桂心各二錢牡丹皮三錢

右爲細末﹐每服二錢﹐水酒各半盞。不飲酒者﹐只用水一盞﹐開元錢一枚﹐麻油蘸之﹐同煎七分﹐去滓﹐通口服。煎﹐不得攪﹔喫﹐不得吹。

黃芪煮散治產後蓐勞﹐肌膚黃瘦﹐面無顏色﹐或憎寒狀熱﹐四肢酸疼﹐心煩頭痛。

鱉甲酢炙黃芪各一兩桂心當歸炒桑寄生白茯苓白芍藥人參熟地黃麥門冬去心甘艸炙﹐各半兩牛膝七錢半

右爲細末﹐每服用豬腰子一對﹐去脂膜切破﹐先以水一盞﹐入姜半分﹐棗三枚﹐煎至七分﹐去腰子﹑姜﹑棗﹐卻下藥五錢﹐煎至四分﹐去滓﹐空心晚食前溫服。二渣並煎。

黃芪建中湯治產後諸虛不足﹐發熱或惡寒﹐腹痛。

黃芪炒桂各一兩白芍炒﹐二兩甘艸炒﹐七錢

每服五錢﹐姜棗水煎服﹐日二三服。如虛甚者加附子。

虛羸方產後補虛。

人參白朮各一錢黃芩歸身尾各五分川芎半兩陳皮三分

右﹐水煎服。如有寒﹐加漧薑三分﹐茯苓一錢。

三合散治產後日久虛勞﹐鍼灸不效者。

白朮當歸白芍藥黃芪白茯苓川芎熟地黃各一兩柴胡人參各一兩半黃芩半夏甘艸各六錢

右爲粗末﹐每服一兩﹐水一鍾半﹐煎服﹐日三。

當歸羊肉湯【《良方》】治產後虛弱﹐兼心腹痛。

肥羊肉一斤﹐去脂水一斗﹐煮取八升當歸五兩黃芪四兩生薑六兩

右以肉汁煮三味﹐取二升五合﹐分爲四服。《入門》以豬腎一雙﹐代羊肉。一方有人參七錢。若覺惡露不盡﹐加桂七三兩。如惡露下﹐多加川芎三兩。如有气﹐加細辛二兩。如有熱﹐加生地黃汁二合。

十全大補湯【《準繩》﹐下同】一名十全散。治產後諸髒虧損﹐气血俱虛﹐惡寒發熱﹐自汗盜汗﹐便血吐血﹐或大便不實﹐飲食少思﹐或胸腹作痛﹐口舌生瘡﹐或耳目不明﹐牙齒不固。

人參白朮白茯苓黃芪當歸白芍炒熟地黃酒洗蒸焙川芎各一錢肉桂去皮甘艸炙﹐各五分

右﹐姜棗水煎服。

補益方療產後大虛﹐血气上搶﹐心腹急痛﹐气息短乏。

黃芪白朮當歸人參甘艸各二兩姜四兩

右先以白羊肉三斤去膜﹐水一斗九升﹐煮肉取汁五升﹐下諸藥﹐煮三升﹐分三服。

產寶方療產後風虛羸瘦勞弱﹐不生肌肉。

黃芪當歸芍藥人參各三分桂心甘艸川芎生薑各四分大棗十二枚

右九味﹐水七升﹐煮三升﹐分溫三服。

又方療產後虛勞﹐骨節疼痛﹐頭痛﹐汗不出。

當歸人參生薑各二兩黃芪三兩粳米薤白淡豉三合豬腎二枚

右水一斗五升﹐先煮豬腎取六升﹐下諸藥煮至二升﹐分爲三服。

白朮湯治心腹堅大如盤﹐邊如旋盤﹐水飲所作﹐名曰气分。

枳實一兩半白朮三兩

右﹝口父﹞咀﹐每服四錢﹐水一盞半﹐煎至七分﹐去滓溫服﹐腹中軟卽當散也。

奪魂散治產後虛腫喘促﹐利小便則愈。

生薑取汁白面各三兩大半夏七枚

右以生萬汁搜面裹半夏爲七餅子﹐煨焦熟爲末﹐水調一餅﹐小便利爲效。

漢防己散此藥逐水行气﹐虛人戒服。

漢防己豬苓枳殼桑白皮各一兩商陸甘艸各七錢半

右爲粗末﹐每服四錢﹐水一盞半﹐姜三片﹐煎至七分﹐去滓﹐空心溫服。

加味八物湯治產後徧身浮腫﹐气急潮熱。

人參白茯苓熟地黃小茴香各三錢白朮川芎各四錢當歸白芍藥香附子各五錢甘艸黃芩柴胡各一錢

右銼散﹐分作六七服﹐每服水鍾半﹐姜三片﹐煎至七分﹐空心熱服。盡此藥﹐方服調經丸。若肚痛﹐加延胡索﹑漧漆﹑枳殼各三錢。若嘔吐惡心﹐加良姜﹑砂仁各二錢。若手足麻痺﹐加肉桂一錢半。若欬嗽﹐加五味子﹑﹝艸款﹞冬花﹑杏仁。

起枕散【《醫鑑》】治兒枕痛。

當歸白芍藥各二錢川芎一錢半白芷桂心蒲黃牡丹皮延胡索五靈脂沒藥各七分

右剉﹐作一站﹐水煎﹐入好酢﹐空心服。

四味湯﹝湯原作「物」﹐據《婦人大全良方》產後門攺。﹞【丹溪】治產後血運。

當歸延胡索血竭沒藥各一錢

右粗末﹐童便煎服。《入門》作細末﹐每二錢﹐童便調下﹐名曰四味散。

補气養血湯【《回春》】治小產後下血不止。

人參黃芪當歸白朮白芍藥酒妙艾葉阿膠川芎靑皮香附炒砂仁研甘艸炙﹐各一錢

右銼﹐作一貼﹐水煎服。

二母散【《聖惠》】治產後惡露流入肺經﹐咳嗽。

知母﹑貝母白茯苓人參各一錢桃仁杏仁各二錢

右銼﹐作一貼﹐水煎服

小參蘇飲云岐方治產後敗血入肺﹐面黑髮喘欲死者。

蘇木人參

右蘇木二兩﹐水二碗﹐煎至一碗﹐調人參細末二錢服之。

旋覆花湯【《三因方》】治產後感冒風寒﹐咳喘痰盛。

旋覆花赤芍藥荊芥穗半夏曲五味子麻黃赤茯苓杏仁前胡甘艸各一錢

右銼﹐作一站﹐入姜三片﹐棗二枚﹐水煎服。

柴胡破瘀湯【《入門》﹐下同】治產後因傷寒熱病﹐熱入血室﹐或惡露不下者。

柴胡黃芩半夏甘艸赤芍藥當歸生地黃各一錢桃仁五靈脂各五分

右銼﹐作一貼﹐水煎服。

柴胡防歸湯治產後發熱﹐風寒表證。

當歸三錢川芎一錢半柴胡人參各一錢半夏陳皮防風各八分甘艸五分

右銼﹐作一貼﹐入姜三片﹐棗二枚﹐水煎服。

竹葉防風湯治產後傷寒﹐頭痛發熱。

靑竹葉二十四片防風人參桂枝桔梗前胡陳皮赤茯苓各一錢

右銼﹐作一貼﹐入姜三片﹐棗二枚﹐水煎服。

當歸黃芪飲【丹溪】治產後陰脫。

黃芪酒炒﹐三錢人參當歸升麻各二錢甘艸一錢

右銼﹐作一貼﹐水煎服﹐日三。

硫黃湯【《正傳》】治產後玉門不斂。

硫黃四兩吳萸菟絲各一兩半蛇牀子一兩

右研﹐每五錢﹐水一碗煎湯﹐乘溫頻燻洗患處﹐自斂。

血風湯【丹溪】治產後諸風攣急或痿弱。

川芎當歸熟地黃白朮白茯苓各一兩白芍藥秦艽羌活白芷各七錢防風五錢

右以一半爲細末﹐溫酒調下二錢﹔以一半爲末﹐蜜丸梧子大﹐溫酒吞下五七十丸。

桃仁湯【《良方》﹐下同】治產後惡露方行﹐忽然斷絕﹐腰腹重痛﹐或流注腿股作痛。

桃仁去皮尖研泥蘇木生地黃各五錢蝱虫去足翅水蛭並炒﹐各三十枚

右爲粗末﹐每三錢水一盞﹐煎至六分﹐去滓溫服﹐惡血下卽止。如有大痛虛﹐必作癰疽﹐宜取五香連翹湯去大黃﹐水煎﹐入竹瀝服之。

五香連翹湯治惡露作癰疽。

木香沈香丁香乳香升麻獨活麝香連翹木通桑寄生各二兩

右﹝口父﹞咀﹐水二盞﹐煮取一盞﹐去滓﹐入竹瀝許﹐溫服。一方有大黃一兩。

桃桂當歸丸治產後惡露方行﹐忽然斷絕﹐驟作寒熱﹐臍腹百脈皆痛﹐狀如錐刺。

桂心赤芍藥各五錢當歸桃仁去皮尖沒藥各二錢半蝱虫水蛭並炒﹐各三十枚

右爲細末﹐酢麵糊和丸碗豆大﹐酢湯下二十丸。

養血佐肝丸【《醫鑑》﹐下同】治產後左脇脹悶﹐有一塊痛﹐臥不著席。

香附酢炒﹐一兩當歸川芎白芍藥酒炒陳皮半夏油炒白朮土炒丹皮神曲炒蘿卜子炒靑皮油炒紅花茯苓各一兩柴胡酒炒桃仁炒﹐各八錢艸龍膽酒洗﹐六錢三稜蓬朮並酢炒﹐各五錢

右爲末﹐酒糊和丸梧子大﹐空心白湯下百丸。

推气養血丸治產後右脇膨脹﹐有塊如豎弦一條﹐著冷便疼。

便制香附二兩當歸川芎自芍藥酒炒白朮土炒靑皮油炒陳皮枳實烏藥厚朴神曲漧薑炒黑白芥子炒﹐各一兩三稜酢炒蓬莪朮酢炒﹐各八錢麥芽炒肉桂各六錢木香三錢

右爲末﹐酢糊和丸梧子大﹐空心﹐以米飲吞下百丸。

香靈丸【《本事方》】治產後嘔不止。

丁香辰砂另研﹐各六分五靈脂一錢

右研極細﹐用狗膽或豬膽和丸芡實大﹐以生薑陳皮煎湯﹐磨化一丸服之。

參朮膏【丹溪】治產後脬損成淋。

人參二錢半白朮二錢黃芪一錢半陳皮葵子人參各一兩蒲黃桃膠滑石桃仁白茯苓各一錢甘艸五分

右銼﹐作一貼﹐水煎豬羊脬﹐後入藥再煎﹐去滓﹐空心溫服。

茅根湯【《三因方》】治產後淋。

白茅根四兩石首魚頭中石十六个嬰麥甘艸各五錢白茯苓二兩紫貝五个

右爲末﹐每二錢木通湯調下﹐或爲粗末﹐三錢﹐燈心同煎服﹐方可。

桑螵蛸散云岐治產後淋及遺尿。

桑螵蛸十五个﹐炒鹿茸酥炙黃芪各一兩半牡蠣粉人參赤石脂厚朴各一兩

右爲末﹐空心﹐以米飲調下二錢。

黃芪芍藥湯【《三因方》】治產後遺尿不禁。

黃芪當歸尾白芍藥各一錢半白朮一錢人參陳皮各五分甘艸炙﹐三分

右銼﹐作一貼﹐水煎﹐空心服。

的奇散【《得效方》】治產後泄瀉﹐惡露不行。此余血滲入大腸爲瀉﹐下靑黑色物是驗。

大荊芥穗於盞內然火燒存性﹐不得犯油火麝香少許

右研爲末﹐每取一錢﹐沸湯一二呷調服﹐神效。

滋腸五仁丸【《正傳》】治產後陰血虛耗﹐大便閉濇。

橘紅四兩杏仁桃仁各一兩柏子仁五錢松子仁二錢半﹝木郁﹞李仁一錢

右各另研爲膏﹐橘紅爲末﹐蜜和丸梧子大﹐米飲下五六十丸。

五味白朮散【丹溪】治產後腫﹐宜補中導水行气。

白朮三錢陳皮去白一錢半木通川芎赤茯苓各一錢

右銼﹐作一貼﹐水煎吞下﹐與點丸二十五丸。

補虛湯【《入門》】胎前產後虛熱﹐用此加減。

人參白朮各一錢半當歸川芎黃芪陳皮各一錢甘艸七分

右銼﹐作一貼﹐入姜三片﹐水煎服。如熱輕﹐倍加茯苓。如熱重﹐加酒芩。如熱甚﹐加漧薑炒黑﹐引諸藥入肝經生血。

保安丸【《局方》】治產前產後諸疾。

生漧地黃另爲末蠶退紙炙﹐各一兩赤茯苓丹皮白芍藥各七錢半川芎細辛人參肉桂當歸牛膝寒水石煆白芷木香附子炮槁本麻黃澤蘭甘艸炙防風桔梗蟬蛻各五錢吳茱萸沈香各二錢半

右爲末﹐蜜丸彈子大﹐酒下一丸。

當歸須散【《入門》﹐下同】治產後瘀血﹐心腹作痛﹐兼有寒熱。

紅花桃仁各八分甘艸五分桂六分赤芍烏藥香附蘇木各一錢

水酒煎服。

熟料五積散治產後食滯寒熱﹐心腹作痛。

枳殼五分白芷川芎甘艸茯苓芍藥當歸桂各三分陳皮六分烏藥一錢﹐酢炒厚朴漧薑各四分桔梗一分半半夏二分蒼朮七分半

右除白芷﹑桂二味外﹐餘十二味用慢火炒令色變﹐攤冷﹐入桂﹑芷﹑烏藥和勻煎服。

理中湯治產後感寒心痛。

人參白朮漧薑各二錢甘艸一錢半

水煎溫服。

木檳湯治產後七情感傷﹐血與气並﹐心痛。

木香檳榔延胡索金鈴子三稜莪朮厚朴桔梗川芎當歸白芍藥黃芩甘艸各等分

水煎服。

桂心湯治素有宿寒﹐因產大虛﹐寒搏於血﹐血凝不散﹐上衝心之絡脈﹐故作心痛。

桂心小艸吳茱萸漧薑獨活熟地當歸白芍各一錢甘艸細辛各三分

水煎服。

四君子湯產後挾寒﹐腸鳴腹痛﹐用此加減。

人參茯苓甘艸白朮

姜棗煎服。

三白湯【《醫鑑》﹐下同】治產後脾脈弦腹脹。

白砂糖一兩雞子淸一个燒酒一鍾半

煎八分﹐溫服。

生脈散治產後气虛煩渴。

人參五味子麥門冬各味分兩隨宜

右爲末。

黃雌雞湯【《景嶽全書》﹐下同】治產後虛羸腹痛。

當歸白朮炒熟地黃芪炒桂心各半兩小黃雌雞一隻﹐去頭足腸翅細切

右﹐先用水七碗﹐煮雞至三碗﹐每用汁一碗﹐藥四錢﹐煎﹐日三服。

九寶煎治產後陽气虛寒﹐或陰邪入髒﹐心腹疼痛﹐嘔吐不食﹐四肢厥冷。

當歸熟地各三錢芍藥酒炒茯苓各錢半炙甘艸漧薑炒黑肉桂北細辛各一錢吳茱萸制五分

水二鍾﹐煎服。

胃關煎治產後腎气虛寒﹐瀉痢腹痛。

熟地三五錢或一兩炙甘艸一二錢山藥炒白扁豆炒﹐各二錢焦漧姜一二錢或三錢吳茱萸制﹐五七分白朮一二三錢

水二鍾﹐煎七分﹐食遠溫服。

排气飲治產後气逆食滯脹痛等證。

陳皮藿香枳殼各一錢五分厚朴一錢澤瀉烏藥香附各二錢木香七分或一錢

水一鍾半﹐煎七分﹐熱服。

大和中飲治同上。

陳皮一二錢山梔麥芽各二錢枳實一錢砂仁五分厚朴澤瀉各一錢五分

水一鍾半﹐煎七分﹐食遠溫服。

三柴胡飲治產後感邪﹐气不甚虛者。

柴胡二三錢芍藥一錢半生薑三五片炙甘艸陳皮各一錢當歸二錢﹐溏泄代以生地

水一鍾半﹐煎七分溫服。

四柴胡飲治產後气虛脾弱而感邪者。

柴胡一二錢當歸二三錢﹐瀉者少用炙甘艸一錢人參二三錢或五七錢生薑三五七片

水二鍾﹐煎七分﹐溫服。

五柴胡飲治產後气虛脾弱而感寒者。

柴胡一二三錢當歸白朮炒﹐各二三錢熟地三五錢芍藥錢半﹐炒炙甘艸一錢陳皮酌用或不用

水一鍾半﹐煎七分﹐食遠熱服。

正柴胡飲治產婦彊壯气實而感寒者。

柴胡一二錢防風甘艸各一錢芍藥二錢陳皮一錢半生薑三五片

水一鍾半﹐煎七分﹑熱服。

補陰益气煎治產後三陰不足而感寒者。

人參一二三錢當歸山藥酒炒﹐各二三錢陳皮炙甘艸各一錢熟地三五錢或一二兩升麻三五分﹐火浮於上者去之柴胡一二錢

水二鍾﹐加生薑三五七片﹐煎八分﹐食遠溫服。如無外邪者﹐不必用柴胡。

徙薪飲治產婦體實火甚﹐便實尿赤﹐無表證而發熱者﹔亦治姙娠火盛﹐迫血妄行。

陳皮八分黃芩二錢麥冬芍藥黃蘗茯苓牡丹皮各一錢半

水一鍾半﹐煎七分﹐食遠溫服。

抽薪飲治同上。

黃芩石斛木通梔子炒黃蘗各一二錢枳殼澤瀉各一錢半細甘艸三分

水一鍾半﹐煎七分﹐食遠溫服。

一陰煎治同上。

生地芍藥麥冬丹參各二錢甘艸一錢熟地三五錢牛膝一錢半

水二鍾﹐煎七分﹐食遠溫服。

加減一陰煎治陰虛兼火甚而大熱者。

生地芍藥麥冬各二錢熟地三五錢知母地骨皮各一錢炙甘艸五七分

水二鐘﹐煎服。

三陰煎治產後陰虛發熱﹐怔忡恍惚。

當歸二三錢熟地三五錢炙甘艸一錢芍藥酒炒棗仁各二錢人參隨宜

水二鍾﹐煎七分﹐食遠服。

大營煎治產後虛火不歸源而發熱者。

當歸二三錢或五錢炙甘艸肉桂各一二錢枸杞杜仲各二錢牛膝一錢半熟地隨宜

水二鍾﹐煎七分﹐食遠溫服。

豬腰湯治產後蓐勞﹐寒熱如瘧﹐自汗無力﹐咳嗽頭痛。

豬腰一對當歸白芍藥酒炒﹐各一兩

右以藥二味﹑用水三碗﹐煎至二碗﹐去滓﹐將豬腰切如骰子塊﹐同晚米一合﹐香豉一錢﹐加蔥椒鹽煮稀粥﹐空心﹐日服一次﹐神效。或加人參更妙。

白茯苓散治產後蓐勞﹐頭目肢體疼痛﹐寒熱如瘧。

白茯苓一兩人參當歸黃芪川芎白芍藥熟地桂心各半兩豬腰一對

水三盞﹐入豬腰﹐並姜棗各三事﹐煎二盞﹐去渣﹐入前藥半兩﹐煎一盞服。

母雞湯治產後蓐勞﹐虛汗不止。

人參黃芪炙白朮炒白茯苓麻黃根牡蠣煆﹐各三錢

右用母雞一隻﹐去毛雜﹐淨水六七碗﹐同藥煮至三碗﹐任意服之。

貞元飲治產後虛喘。

熟地黃七八錢﹐甚者一二兩當歸二三錢炙甘艸一二三錢

水二鍾﹐煎八分﹐溫服。

大補元煎治產後發痙﹐及气虛兼寒﹐或气血俱虛﹐淡血津津不已。

人參少則一二錢﹐多則一二兩炙甘艸一二錢熟地少則二三錢﹐多則二三兩山茱萸一錢山藥炒杜仲各二錢當歸枸杞各二三錢

水二鍾﹐煎七分﹐食遠溫服。

金水六君煎治產後外感作喘。

當歸茯苓半夏各二錢熟地三五錢陳皮一錢半炙甘艸一錢

水二鍾﹐生薑三五七片﹐煎七分﹐食遠溫服。

六安煎治產後寒邪入脈﹐气實气壅而本無虛者。

陳皮一錢半杏仁去皮尖切甘艸各一錢半夏二三錢白芥子五七分﹐老弱不用茯苓二錢

水一鍾半﹑加生薑三五七片﹐煎七分﹐食遠服。

通瘀煎治產後瘀血實痛。

歸尾三五錢山梔香附紅花炒黃﹐各二錢烏藥一二錢澤瀉靑皮各錢半木香七分

水二鍾﹐煎七分﹐加酒一二小鍾﹐食前服。

回生丹治婦人產後諸疾﹐污穢未淨﹐及一切實邪疼痛﹐死胎瘀血﹐衝逆等證。

人參白朮靑皮木瓜各三錢延胡索當歸川芎蒼朮香附童便炒赤茯苓蒲黃桃仁泥熟地各一兩牛膝山茱萸三稜五靈脂地楡甘艸羌活陳皮白芍各五錢良姜四錢烏藥二兩半木香乳香沒藥各一錢

右爲末﹐用大黃膏爲丸彈子大﹐金箔爲衣﹐不拘時﹐隨證擇用湯引送下一丸。

大黃膏法

蘇木三兩﹐河水五碗煎﹐去滓紅花三兩﹐炒黃色﹐用好酒一大壺﹐煮十餘滚﹐去滓黑豆三升﹐煮熟﹐存汁三碗﹐去豆皮曬榦爲末大黃一斤

爲末﹐用好酢八碗﹐熬成膏﹐次下紅花酒﹑蘇木湯﹑黑豆汁攪勻﹐又熬成膏﹐盆內收盛候用﹐將鍋焦焙榦爲末﹐同豆皮末俱入之。

斷產方神效不傷人。

四物湯五錢蕓薹子二錢

右於經行後﹐空心溫服。

單方

產後血運風痙﹐身彊直﹐口目喎斜﹐不知人﹕雞子三个取淸﹐調荊芥末二錢﹐日二服﹐或一枚亦可。

產後惡血衝心﹐或胎衣不下﹐腹中成塊﹕大黃一兩爲末﹐酢半升﹐同熬成膏﹐丸如梧子大﹐以溫酢化五丸服之﹐良久﹐血下卽愈。

產後血運﹕用松煙墨二錢﹐燒通紅﹐窨滅爲末﹐酢湯或溫酒調服半匕。【《準繩》﹐下同】

產後血運﹐全不省人事﹐極危殆者﹕用韭菜入有嘴磁瓶內煎熱﹐酢沃之﹐便密紮瓶口﹐以瓶嘴向產婦鼻孔﹐令酢气透人﹐妙。

又方﹕用半夏爲末﹐丸如大豆﹐內鼻中卽蘇。亦療五絕。

又方﹕惡血服少許良。

惡露不下﹐用好墨酢淬末﹐以童便酒下﹐妙。

產後泄血不止﹐及腹痛胸膈悶﹕以姜黃爲末﹐酒服方寸匕﹐日三四服。

產後血塊痛﹐用山楂濃煎汁﹐入沙糖少許﹐再煎熱服。

兒枕痛﹕用眞蒲黃研細﹐酒調服二錢﹔如燥渴者新汲水調下。

又方﹕用隔年蟹殼燒灰酒調下。

產後惡露不盡﹐腹脹痛﹔用亂髮如雞子大﹐灰水洗垢淨﹐燒存性﹐末之﹐酒調服二錢。

又方﹕用鐵秤錘燒赤﹐投五升酒中﹐用此酒煮當歸三兩﹐取二升﹐去滓﹐分溫再服。

產後腸中癢不可忍﹐以鍼綫袋安所臥褥下﹐勿令人知。

又方﹕取箭幹及鏃﹐安所臥席下﹐勿令產婦知。

產後余血衝心﹐煩悶腹痛﹕同蒲黃不拘多少﹐隔紙炒﹐每服一錢﹐東流水煎湯調下。

又方﹕用陳白梅捶碎煎湯飲。

產後中風煩渴﹕用蓮心生爲細末﹐米飲調下二錢效。

產後血气暴虛汗出﹕淡竹葉煎湯服之﹐一服三合﹐須臾再服。

又方﹕用馬齒莧研取汁三大合﹐煮一沸﹐投蜜匙許﹐停冷頓服。無新者用幹﹐煮汁入蜜服。

產後發熱煩渴﹕生藕汁一升﹐合生地汁妙。【《本艸》】

又方﹕竹瀝飲一杯﹐甚妙。【丹溪】

又方﹕婦人月經水飲之甚妙。【俗方】

婦人產後腹痛﹕取戶限下土﹐熱酒服一錢。【《本艸》】

產後忽昏悶不省人事者﹐暴虛故也﹕生雞卵三枚吞之。若未醒﹐童便一升飲之。又不醒﹐竹瀝五合﹐日三五次卽蘇。因以半夏末或皂角末吹鼻中令嚏。【《良方》】

產後衄血血崩﹕取木耳一斤或半斤﹐燒灰存性爲末﹐入麝香末一錢﹐熄枳殼末二錢和勻﹐每取一錢﹐以烏梅煎湯調下卽止。【丹溪】

又方﹕急取緋綫一條﹐並產母頂心發兩條﹐緊系產母手中指節卽止。【《良方》】

產腸不收﹕以大紙撚蘸香油點燈吹滅﹐以煙燻產母鼻中﹐腸卽上矣。

又方﹕腸出﹐盛以潔淨漆器﹐濃煎黃芪湯浸之﹐腸卽上。

產腸不收﹕用油五斤煉熟盆盛﹐令婦坐盆中﹐約一食時﹐先用皂角炙去皮研末﹐吹少許入鼻﹐作嚏立上。【《斗門方》】

又方﹕五靈脂燒煙燻之﹐先以鹽湯洗淨。【危氏方】

產後血衝﹐心胸滿喘﹐命在須臾﹕用血竭﹑沒藥各一錢﹐研細末﹐童便和﹐酒調服。【《集要》】

產後腸出不收﹕枳殼煎湯浸之﹐良久卽入也。【《袖珍方》】

產腸脫出﹕羌活二兩煎﹐酒服。【《子母祕錄》】

又方﹕樗枝取皮焙漧一握﹐水五升﹐連根蔥五莖﹐漢椒一撮﹐同煎至三升﹐去滓﹐傾盆內﹐乘熱燻洗﹐冷則再熱。一服可作五次用。洗後睡少時。忌鹽酢醬面發風毒物﹐及用心勞力等事。年深者亦治之。【《婦人良方》】

又方﹕用石蒜【卽酸頭艸】一把﹐以水三碗﹐煎一碗半﹐去滓燻洗﹐神效。【《得效方》】

又方﹕用皂角樹皮半斤﹐皂角核一合﹐川楝樹皮半斤﹐石蓮子炒去心一合爲粗末﹐以水煎湯乘熱﹐以物圍之﹐坐燻洗之﹐挹幹﹐便喫補气丸藥一服﹐仰睡。【《本艸》】

又方﹕五倍子末摻之﹐或以五倍子﹑白礬煎湯燻洗。【《婦人良方》】

又方﹕全蠍炒研末﹐口噙水鼻中﹝口畜﹞之﹐立效。【《衛生寶鑑》】

子宮脫下﹕萞麻子仁﹑枯礬等分爲末﹐安紙上托入﹔仍以萞麻子仁十四枚研膏﹐塗頂心卽入。盤腸生產方同。【《摘元方》】

子宮不收﹐名瘣疾﹐痛不可忍﹕用慈石酒浸煆研末米糊丸梧子大﹐每臥時﹐滑石湯下四十丸﹔次早用慈石散﹐米湯服二錢。散用慈石酒浸半兩﹐鐵扮二錢半﹐當歸五錢爲末。【《機要》】

產後瘀血不盡﹕麻子仁五升﹐酒一升﹐浸一夜﹐明旦去滓﹐溫服一升﹐不瘥﹐再服一升﹐不吐不下。不得與男子通。一月﹐將養如初。【《千金》】

墮胎下血不止﹕楡白皮﹑當歸焙各半兩﹐入生薑﹐水煎服之。【《普濟方》】

又方﹕炙桑白皮煮水飲之。【《肘後方》﹐下同。】

血露不絕﹕鋸截桑根取屑五指撮﹐以醇酒服之﹐日三服。

產後血運悶絕﹕紅花一兩﹐酒二盞﹐煎至一盞﹐分二服。如口噤﹐斡開灌之﹐立效。【《十三方》】

又方﹕用紅花新者三兩﹐無灰酒童便各半升﹐煮取一盞服。

產後血運﹐及惡血衝心﹐或兒枕痛欲絕﹕月起胡索爲末﹐酒服一錢﹐立止。【《得效方》】

墮胎下血不止﹕當歸焙一兩﹐蔥白一握﹐每服五錢﹐酒一盞半﹐煎八分﹐溫服。【《總錄》】

下胎或產後﹐血气上衝﹐心痛欲死﹕郁金燒存性爲末二錢﹐米酢一呷﹐調灌卽蘇。

產後血運﹐狂言失志﹕用紫緋一兩爲末﹐酒服二錢匕。【《家傳方》】

墮胎下血不止﹕代赭石末一錢﹐生地黃汁半盞﹐調服﹐日三五次﹐以瘥爲度。【《本艸》】

產後血運﹐及惡露不下﹐痛悶欲死﹕蘇木一兩銼﹐酒水煎服。

一方﹕如無蘇木﹐取緋衣煮汁飲之﹐亦得。

產後血瘕痛﹕取鯉魚鱗燒灰研﹐酒服一錢﹐能破滯血。

小產下血過多而心痛者﹕取鰞鰂魚腹內墨炒爲末﹐酢湯調下。【《婦人良方》】

產後血結腹痛﹐或因產瘦瘠﹐血气積聚﹐可煮淡菜﹐久食之。

產後血悶攻心欲死﹐產難胞衣不出﹕搗慈姑汁服一升。又下石淋。

產後血不下﹕鍋底墨煙﹐熱酒服之。【《生生編》】

產後尿血﹕川牛膝水煎﹐頓服。【《補遺》】

產後下血﹕紫菀末﹐水服五錢。【《聖惠》】

產後崩中下血不止﹕菖蒲一兩半﹐酒二盞﹐煎取一盞﹐去滓﹐分三服﹐食前溫服之。

墮胎腹痛﹐血出不止﹕羚羊角燒灰三錢﹐豆淋酒下。【《普濟》】

又方﹕鹿角燒研﹐豉汁服方寸匕﹐日二服。【《子母祕錄》】

又方﹕烏雞子三枚﹐酢半升﹐酒二升和攪﹐煮取一升﹐分四服。【《拾遺》】

產後瀉血不止﹕榦艾葉半兩﹐炙熟﹐老生薑半兩﹐濃煎湯﹐一服立效。【《本艸》】

產後下血不止﹐羸瘦迨死﹐並血風等證﹕蒲黃二兩﹐水二升﹐煎八合﹐頓服。【《產寶方》】

產後血崩﹕蓮蓬殼五个﹐香附二兩﹐各燒存性爲末﹐每服二錢﹐米飲下﹐日二服。【《婦人良方》】

墮胎下血不止﹕桑木中蠹虫燒末﹐酒服方寸匕﹐日二服。虫屎方可。【《普濟》】

又方﹕地黃搗末﹐每食前熱酒服一錢﹐連進三服。【《瑞竹堂方》】

落胎下血﹕丹參十二兩﹐酒五升﹐煮取三升﹐溫酒一升﹐一日三服﹐亦可水煮之。【《千金》】

產後血多﹕山漆研末﹐米湯下。【《集簡方》】

產後血運﹐心悶气絕﹐以丈夫小便研濃墨一升﹐服。【《子母祕錄》】

產後狂言血運﹐煩渴不止﹕生薑﹑香附子去毛爲未﹐每服二錢﹐姜棗水煎服。【《集驗方》】

產後血運﹐心气欲絕﹐益母艸研汁﹐服一盞絕妙。【《子母祕錄》】

產後血閉不下者﹕益母艸汁一小盞﹐入酒一合﹐煎服。【《聖惠》﹐下同】

又方﹐攪勻溫服。

產後崩中﹐血運﹐卒下血﹕酢磨松煙古墨服之。【《本艸》】

墮胎血溢不止﹕墨三兩﹐火燒酢淬三次﹐出火毒﹐沒藥一兩爲末﹐每服二錢﹐酢湯下。【《普濟》】

產後血運﹕鰾膠燒存性﹐酒和黃子小便調服三五錢﹐良。【事林。】

又方﹕案紙三十張﹑燒灰﹐淸酒半升﹐和服頓定﹐冬月用暖酒服﹐立效。【《傳信方》】

又方﹕取釅酢和產婦血如棗大服之。【《聖惠》】

產後血運不知人及狂語﹕用麒麟竭一兩﹐研末﹐每服二錢﹐溫酒調下。【《聖惠》】

又方﹕人參一兩﹐紫蘇半兩﹐以童尿酒水三合煎服。【《摘要》】

又方﹕用荷葉﹑缸花﹑姜黃等分炒﹐研末﹐童子小便調服二錢。【龐安常《傷寒論》】

產後血運築心眼倒﹐風縮欲死者﹕取幹荊芥穗搗篩末﹐每用二錢匕﹐童子小便一盞調勻熱服﹐立效。口噤者﹐挑齒灌。口閉者﹐灌鼻中﹐皆效。【《本艸》】

產後鼻衄﹕荊芥穗研末﹐童子小便﹐服二錢﹐海上方也。【《婦人良方》】

產後血病﹕庵﹝艸閭﹞子一兩﹐水一升﹐童子小便二盞﹐煎飲。【《集簡方》】

產後血運﹐心悶煩熱﹕用接骨童【卽蒴藋】如算子一握﹐水一升。煎半升﹐分二服。或小便出血者﹐服之亦瘥。【《易簡方》】

產後惡露不除﹕續骨木二十兩﹐銼﹐水一斗﹐煮三升﹐分三服卽下。卽蒴藋也。

又方﹕以升麻三兩﹐淸酒五升﹐煮取二升﹐分半再服﹐當吐下惡物﹐極良。【《千金翼方》】

產後穢污不盡﹐腹滿心頭硬﹐或寒熱不禁﹐或心悶手足煩熱﹐气力欲絕諸病﹕並用延胡索炒研﹐酒服二錢﹐甚效。【《聖惠》﹐下同。】

產後血運﹕蕓薹子﹑生地黃等分爲末﹐每服三錢﹐姜七片﹐酒水各半盞﹐童便半盞﹐煎七分﹐溫服卽蘇。

又方﹕鹿角一段燒存性﹐出火毒爲末﹐酒調灌下﹐卽蘇。【《摘要》】

產後血運不知人及狂語﹕用血竭半兩研末﹐每服二錢﹐溫酒調下。【《本艸》】

血气逆煩﹐羚羊角燒爲末﹐水服方寸匕。【《肘後方》】

產後血亂奔入四肢厥逆﹕以狗頭骨鍛灰﹐酒服二錢﹐甚效。【《經驗方》】

產後虛羸腹痛﹐冷气不調﹐及腦中風﹐汗自出﹕白羊肉一斤切﹐治如常。調和食之。【《心鏡》】

產後血運﹕神曲炒爲末﹐水服方寸匕。【《千金》】

產後諸疾﹕血運心悶煩熱﹐厭厭气欲絕﹐心頭硬﹐乍寒乍熱﹕續斷皮一握﹐水三升﹐煎二升﹐分三服﹐如人行三里再服﹐無所忌。此藥救產後垂死。【《子母祕錄》】

產後心腹痛悶﹐或單心痛﹐惡血不盡也﹕荷葉炒香爲末﹐每服方寸匕﹐沸湯或童子小便調下﹐或燒灰或煎汁皆可。【《救急方》】

產後心痛﹐惡血攻心﹐气悶欲絕﹕桂心爲末﹐狗膽汁丸芡子大﹐每熱酒服一丸。【《聖惠》】

產後瘕痛﹕桂末服方寸匕﹐取效。【《肘後方》】

產後腹痛如絞﹕當歸末五錢﹐白蜜一合﹐水一盞﹐煎一盞﹐分爲二服﹐未效再服。

產後血痛﹕白雞冠花酒煎服之。【《李樓奇方》】

產後腹痛欲死﹐因感寒起者﹕陳蘄艾二斤焙漧﹐搗鋪臍上﹐以絹覆住﹐熨斗熨之﹐待口中艾气出﹐則痛自止矣。【《經驗方》】

又方﹕羌活二兩﹐煎酒服。【《必效方》】

產後心痛﹕雞子煮酒食之。【《備急方》】

產後腹痛如錐剌者﹕敗醬艸五兩﹐水四升﹐煮二升﹐每服二合﹐日三服良。

兒枕痛百藥不效者﹕用螃蟹一个﹐燒存性﹐研爲末﹐空心﹐溫酒一盞調服﹐立止。生男用尖臍蟹﹐生女用團臍蟹。【《本艸》﹐下同】

又方﹕用螃蟹搗爛和酒服。

產後煩渴﹐血气上衝也﹕紫葛三兩﹐水三升﹐煎一升﹐去滓呷之。

產後腹痛﹐兒枕痛也﹕天仙藤五兩﹐炒焦爲末﹐每服生薑汁﹑童子小便和細酒服。【《經驗方》】

產後兒枕血瘕﹐腹痛﹐喉痺熱塞﹕鐵秤錘或鐵斧鐵杵燒赤﹐淬酒飲之。

產後咳逆嘔吐﹐心忡目運﹕石蓮子一兩半﹐白茯苓一兩﹐丁香五錢爲末﹐每米飲服二錢。【《補遺》】

產後悶亂﹐血气上衝﹐口漧腹痛﹕用坐藕汁三升飲之。

又方﹕用藕汁﹑生地黃汁﹑童子小便等分煎服。

婦人產後﹕血气攻心痛﹐惡物不下﹕用竈中心土研末﹐酒服二錢﹐瀉出惡物﹐立效。【《急救方》】

產後浮腫﹕用柑皮酒煎服之。雷公云﹕產後肌浮﹐柑皮酒服是也。【《本艸》﹐下同】

產後風虛﹕獨活﹑白蘚皮各三兩﹐水三升﹐煮一升﹐分三服。耐酒者﹐入酒同煮。

產後血滲入大小腸﹕車前艸汁一升﹐入蜜一合﹐和煎一沸﹐分二服。【《崔氏方》】

產後瀉痢﹕小龍牙根一握﹐濃煎服之﹐甚效。卽蛇含艸是也。【《斗門方》】

墮胎血瘀不下﹐狂悶寒熱﹕用鹿角屑一兩爲末﹐豉湯服一錢﹐日三﹐須臾血下。【《聖惠》】

又方﹐蒲黃三兩﹐水三升﹐煎一升﹐頓服。【《梅師方》﹐下同】

兒枕血瘕﹕蒲黃三錢﹐米飲服或白湯下。

產後陰脫﹕愼火艸一斤﹐陰漧﹐酒五升煮汁一升﹐分四服。【《子母祕錄》】

產後諸痢﹕蒼耳葉搗絞汁﹐溫服半酒盞﹐日三四服。【《聖惠》】

產後血脹﹕搗芭蕉根絞汁﹐溫服二三合。【《本艸》】

產後搐搦彊直者﹐不可便作中風治﹐乃風入子髒﹐與破傷風同。用鰾膠一兩以螺粉炒焦﹐去粉爲末﹐分三服﹐煎蟬蛻湯下。【《產寶》】

產後目閉心悶﹕赤小豆生研﹐東流水服方寸乙﹐不瘥更服。【《肘後方》】

產後悶滿不能食﹕用赤小豆二七枚﹐燒研﹐冷水頓服﹐佳。【《本艸》】

墮胎﹐血下煩悶﹕用豉一升﹑水三升﹐煮三沸﹐調鹿角末方寸匕。【《子母祕錄》】

產後中風﹐血熱煩渴﹕以紅藍子五合熬搗﹐旦日取半大匙﹐以水一升﹐煎取七合﹐去滓﹐細細咽之。【《廣利方》】

墮胎下血﹕小薊根葉﹑益母艸五兩﹐水三大碗﹐煮取一碗﹐再煎至一盞﹐分二服﹐一日服盡。【《總錄》】

婦人產後百病﹐及腹中積聚﹕用桃仁一千二百枚﹐去皮尖雙仁﹐熬搗細末﹐以淸酒一斗半﹐研如麥粥﹐入磁缸中﹐密封口﹐湯煮一復時﹐取出﹐溫酒和服一匙﹐日再。名曰桃仁煎。【《正傳》﹐下同】

產後諸虛﹐發熱自汗﹕人參﹑當歸等分爲末﹐用豬腰子一个去膜﹐切小片﹐以水三升﹐糯米半合﹐蔥白二莖﹐煮米熟﹐取汁一盞﹐入藥煎至八分﹐食前溫服卽愈。【《永類方》】

產後祕塞出血多﹕以人參﹑麻子仁﹑枳殼麩炒爲末﹐煉蜜丸梧子大﹐每服五十丸﹐米飲下。【《濟生方》】

產後口漧舌縮﹕用雞子一枚打破﹐水一盞攪服。【《經驗方》】

產後煩懣不食者﹕白犬骨燒研﹐水服方寸匕。【《千金翼》】

產後腹脹不通﹐轉气急﹑坐臥不安﹕以麥蘗一合爲末﹐和酒服﹐良久通轉﹐神驗。

產後靑腫疼痛﹐及血气水疾﹕漧漆﹑大麥糵等分爲末﹐新瓦中鋪漆一層﹐糵一層﹐重重令滿﹐鹽泥固濟﹐毀赤研末﹐熱酒調服二錢。產後諸疾並宜。【《經驗方》】

產後祕塞五七日不通﹐不宜妄服藥丸﹐宜用大麥芽炒黃爲末﹐每服三錢﹐沸湯調下﹐與粥間服。【《婦人良方》】

產後諸痢﹕多煮薤白食﹐仍以羊腎脂同炒食之。【《範汪方》】

產後虛汗﹕豬膏﹑薑汁﹑白蜜各一升﹐酒五合﹐煎五上五下﹐每服方寸匕。【《千金翼》】

產後煩悶汗出﹐不識人﹕《千金》用羚羊角燒末﹐東流水服方寸匕﹐未愈再服。

又方﹕加芍藥﹑枳實等分﹐炒研末﹐湯服。

產後扼逆﹕白豆蔻﹑丁香各半兩研細﹐桃仁湯服一錢﹐少頃再服。【《乾坤生意》】

產後陰脫﹕鐵鑪中紫煙﹑羊脂二味和勻﹐布裹炙熱熨﹐推內之。【《胎產方》】

產後下痢日五六十行﹕用桑木裏蠹虫糞炒黃﹐急以水沃之﹐稀稠得所服之﹐以瘥爲度。此獨孤訥祭酒方也。【《必效方》】

產後煩悶﹐乃血气上衝﹕生地黃汁﹑淸酒各一升相和煎沸﹐分二服。【《集驗方》】

產後百病﹕地黃汁漬曲二升﹐淨秫米二斗﹐令發﹐如常釀之至熟﹐封七日﹐取淸常食﹐令相接。忌生冷鮓蒜雞豬肉一切毒物。未產﹐先一月釀成﹐夏月不可造。【《千金翼》】

產後陰脫﹕以溫水洗軟﹐用雄鼠糞燒煙燻之﹐卽入。【熊氏】

產後遺尿﹕雞窠艸燒末﹐酒服一錢。【《聖惠》】

產後祕塞﹕以蔥涎調臘茶末﹐丸百丸﹐茶服﹐自通。不可用大黃利藥﹐用之必死。【《本艸》】

產後壯熱﹐頭痛頰赤﹐口漧唇焦﹐煩渴昏悶﹕用松花﹑蒲黃﹑川芎當歸﹑石膏等分爲末﹐每服二錢﹐水二合﹐紅花二撚﹐同煎七分﹐細呷。【《衍義》】

產後寒熱﹐心悶腹脹百病﹕羚羊角燒末﹐酒服方寸匕。【《子母祕錄》】

產後口渴﹕用煉過蜜不計多少﹐熟水調服﹐卽止。【《產書》】

產後盜汗﹐嗇嗇惡寒﹕茱萸一雞子大﹐酒三升﹐漬半日﹐煮服。【《千金翼》】

產後遺尿﹕豬脬﹑豬肚各一个﹐糯米半升﹐入脬內﹐更以脬入肚內﹐同五味煮食。【《集要》】

產後虛羸﹐令人肥白健壯﹕羊脂二斤﹐生地黃汁一斗﹐薑汁五升﹐白蜜三升﹐煎如飴﹐溫酒服一杯﹐日三。【《小品方》】

產後血攻﹕或下血不止﹐心悶面靑﹐身冷欲絕者﹕新羊血一盞飲之﹐三兩服妙。【《梅師方》】

產後遺溺不禁﹕雞屎燒灰﹐酒服方寸匕。【《產寶》】

產婦面﹝黑幹﹞﹐或面如雀卵色﹕以羊膽﹑豬胰﹑細辛等分﹐煎三沸﹐夜塗﹐旦以漿水洗之。【《錄驗方》】

產後虛羸﹐瘦弱無力﹕羊腎一雙﹐炮熟細切﹐和五味作羹﹐或作粥食良。【《本艸》】

產後諸疾﹐及胎髒不安﹕杜仲去皮﹐瓦上焙漧﹐木臼搗末﹐煮棗肉和丸彈子大﹐每服一丸﹐糯米飲下﹐日二服。【《勝金方》】

產後虛汗﹕淡竹瀝三合﹐暖服﹐須臾再服。【《產寶》】

產後陰脫﹕燒車缸頭脂﹐納酒中服。【《子母祕錄》﹐下同】

產後下痢﹕沒石子一个﹐燒存性研末﹐酒服﹐熱卽用飲下﹐日二。

產後風邪﹐心虛驚悸﹕用豬心一枚﹐豆豉汁煮食之。【《心鏡》】

產後陰脫﹕鱉頭五枚燒研﹐井華水服方寸匕﹐日三。【《千金》】

又方﹕加葛根二兩﹐酒服。【《錄驗方》】

產婦尿閉﹐鼠婦七枚熬研末﹐酒服。【《千金》】

產後虛汗發熱﹐肢體疼痛﹐亦名蓐癆﹕用豬腎﹑蔥豉和成作臛食之。【《本艸》】

產後中風﹐口噤身直﹐面靑手足反張﹕竹瀝飲一二升﹐卽蘇。【《梅師方》】

產後气喘﹕胡桃肉﹑人參各二錢﹐水一盞﹐煎七分﹐頓服。【《本艸》】

產後虛羸﹕黃母雞一隻去毛﹐﹣背上開破﹐人生百合三枚。白粳米半升﹐縫合﹐入五味汁中﹐煮熟開腹﹐取百合並飯和汁作羹食之﹐並食肉。【《聖惠》】

產後气逆﹕靑橘皮爲末﹐蔥白﹑童子小便煎二錢﹐服。【《經驗後方》】

產後尿閉不通者﹕陳皮一兩﹐去自爲末﹐每空心溫酒服二錢﹐一服卽通。【《本艸》】

產後身熱如火﹐皮如粟粒者﹕桃仁研泥同臘豬脂敷之﹐日一易之。【《千金》】

產後血閉﹕桃仁二十枚﹐去皮尖﹐藕一塊﹐水煎服之﹐良。【《經驗方》】

產後下痢赤白﹐裏急後重﹕用桃膠焙漧﹐沈香﹑蒲黃炒各等分爲末﹐每服二錢﹐食前米飲下。【《婦人良方》】

產後血滯衝心不下﹕生薑五兩﹐水八升﹐煮取三升﹐分三服。

產後垂出肉綫﹐長三四尺﹐觸之痛引心腹欲絕﹕老姜連皮三斤﹐搗爛﹐入麻油二斤﹐拌勻炒幹﹐先以熟絹五尺﹐折作方結﹐令人輕輕盛起肉綫﹐使之屈曲作三團﹐納入產戶﹔乃以絹袋盛姜﹐就近燻之。冷則更換。經一日夜﹐縮入大半﹐二日盡入。但不可使綫斷﹐斷則不可治矣。

產後下痢赤白者﹕用紫莧菜一握﹐切煮汁﹐入粳米三合﹐煮粥食之﹐瘥。【《本艸》】

產後虛汗﹕馬齒莧研汁三合服。如無﹐以干者煮汁。

產後痢渴久病﹐津液枯竭﹐四肢浮腫﹐口舌漧燥﹕用冬瓜一枚﹐外以黃土泥厚五寸﹐煨熟絞汁飲。亦治傷寒痢渴。【《錄驗》】

產後血疼欲死者﹕槐耳半兩爲末﹐酒濃煎飲之﹐立愈。【《婦人良方》﹐下同】

產後敗血邪气入心﹐如見祟物﹐顚狂﹕用大辰砂一﹑二錢研細飛過﹐用飲兒乳汁三四茶匙調濕﹐以紫項地龍一條﹐入藥滚三滚﹐刮淨﹐去地龍不用﹐入無灰酒一盞﹐分作三四次服。【何氏方】

婦人斷產﹕白玉簪花﹑白鳳仙子各一錢半﹐紫葳二錢半﹐辰砂一錢﹐搗末﹐蜜和丸梧子大﹐產內三十丸﹐日以酒半盞服之。不可著牙齒﹐能損牙齒也。【《摘元方》﹐下同】

產後嘔水﹕因怒哭傷肝﹐嘔靑綠水﹐用韭葉二斤取汁﹐入薑汁少許和飲卽愈。

治腹中及產後瘀血﹕紅曲浸酒煮服。【《本艸》】

治產後百病﹐或血熱覺有餘血水气﹐或中風困篤﹐或背彊口噤﹐或但煩熱瘈瘲﹐五緩六急口渴﹐或身頭皆腫﹐或身癢嘔逆直視﹐或手足頑痺﹐頭旋眼眩﹐此皆虛熱中風也﹕用大豆三升熬熟至微煙出﹐入瓶中﹐以酒五升沃口﹐經一日以上﹐服酒一升﹐溫覆﹐令少汗出﹐身潤卽愈。口噤者﹐加獨活半斤﹐微微捶破同沃之。產後宜常服以防風气。又消結血。蓋此酒治污血﹐又能發表也。

又方﹕以豆五升﹐酒一非焠之。

產後中寒﹐徧身冷直﹐�噤不識人﹕白朮一兩﹐澤瀉一兩﹐生薑五錢﹐水一升﹐煎服。

產後嘔逆﹐別無他疾者﹕白朮一兩二錢﹐生薑一兩五錢﹐酒水各二升﹐煎一升﹐分三服。【《本艸》】

產後煩躁﹕禹餘糧一枚﹐狀如酸棗者﹐入地埋一半﹐緊築﹐用炭一斤煆之﹐濕土罨一宿﹐打破去外面石﹐取裏面細者研﹐水淘五七度﹐日幹﹐再研萬徧﹐用甘艸湯服二錢﹐一服立效。【《經驗方》】

產後舌出不收﹕丹砂敷之﹐暗擲盆碎墮地作聲驚之﹐自收。【《集簡方》】

產後中風﹐身如角弓反張﹐口噤不諳﹕川烏頭五兩﹐銼塊﹐黑大豆半升同炒半黑﹐以酒三升傾鍋內急攪﹐以絹濾取酒﹐微溫服一小盞取汗。若口不開﹐拗開灌之。未效﹐加烏雞糞一合炒﹐納酒中服﹐以瘥爲度。【《小品方》﹐下同】

產後陰腫痛﹐用桃仁細研塗之。

又方﹕五倍子﹑枯白礬爲末﹐研桃仁爲膏塗之。

產後陰脫﹕人屎炒赤爲末﹐酒服方寸匕﹐日二服。【《千金》】

婦人斷產﹕零陵香爲末﹐酒服二錢﹐每服至一兩﹐卽一年絕孕﹐蓋血聞香卽散也。【《集要》】

產後陰翻﹐產後燥熱﹐遂成翻花﹕澤蘭四兩﹐煎湯燻洗二三次﹐再入枯礬煎洗之卽安。【《集簡方》】

婦人斷產﹕蠶子故紙方圓一尺燒爲末﹐酒服﹐終身不產。【《千金》】

又方﹕剪印紙有印處燒灰﹐水服一錢匕﹐效。【藏器】

又方﹕用白面曲一升﹐無灰酒五升﹐打作糊﹐煮二升半﹐用絹帛濾去滓﹐作三服﹐候月經將來前日晚下喫一服﹐次日五更喫一服﹐天明喫一服﹐且經卽行﹐終身絕子。

又方﹕用油煎水銀一日方息﹐空心服棗核大一丸﹐永斷孕﹐不損人。

產後遺尿或尿數﹕桑螵蛸炙半兩﹐龍骨一兩爲末﹐每米飲服二錢。【《胎產方》】

婦人胎前產後遺尿﹕白薇﹑芍藥各一兩爲末﹐酒服方寸匕﹐日三服。【《千金》】

產後腹痛﹕用五露脂末﹐神曲糊丸﹐白朮陳皮湯下。【丹溪方】

兒枕作痛﹕五靈脂慢炒研末﹐酒服二錢。【《產寶方》】

鍼灸

《甲乙經》曰﹕婦人產後餘疾﹐食飲不下﹐胸脇搘滿﹐目眩足寒﹐心切痛﹐善噫﹐聞酸臭﹐脹痺腹滿﹐少腹尢大﹐期門主之。

《千金方》曰﹕墮胎後﹐漏下五色﹐疼痛﹐灸胞門﹐穴在關門左邊二寸是也。右邊二寸﹐名子戶。

斷產﹐灸右踝上一寸二壯卽斷。

朱震亨《心法》曰﹕婦人四旬﹐因小產成病﹐百節痛無常處﹐臥牀不起﹐刺八髎五分﹐環跳四寸半﹐五樞三寸半﹐曲池﹑液門各寸半﹐絕骨二寸半。如脊背痛者﹐刺人中﹑大椎節下各五分﹐委中七分見血﹐立效。

婦人五旬經斷後再行﹐或多或少﹐或瘀或紅並下﹐腹中气滿如胎孕﹐刺天樞﹑中脘﹑气海三穴各五分。立愈。婦人得子﹐多變成水﹐淋漓而下﹐經久身面虛腫﹐刺陰谷二寸半﹐絕骨二寸半。如喘滿﹐刺魚際透大淵﹐左右共四十九呼﹐治肺經水气極妙。

產後血塊痛﹐三陰交﹑气海﹐宜灸之。

婦人產後﹐忽小腹脹如蠱﹐大小便不通﹐气海﹑三里﹑關元﹑三陰交﹑陰谷各主之。

《醫學綱目》曰﹕產後手足逆冷﹐刺肩井立愈。

產後血運不省人事﹐取三里﹑支溝﹑三陰交﹑心術【無此一穴。】

又法﹕取神門﹑內關﹔不應﹐取關元灸之。

胞衣不下﹐取三陰文﹑中極﹐各瀉之。

產後噫呃服藥無效﹐灸期門必愈。

《醫學入門》曰﹕神門﹐治產後腹脹﹐小便不通。

《醫學準繩六要》曰﹕產後呃逆﹐急灸期門﹐乳頭向下盡處是穴。乳小者﹐以一指爲率。

產後咳逆﹐灸期門極效﹐男九女右。乳下黑盡處一韭葉﹐灸三壯﹐甚者二七壯。

《證治準繩》曰﹕產後小便不通﹐腹脹如鼓﹐悶亂不醒﹐緣未產之前﹐內積冷气﹐遂致產時尿胞運動不順﹐用鹽於產臍中塡可與臍平﹐卻用蔥白剝去粗皮十餘根作一縛﹐切作一指厚﹐安鹽上﹐用大艾炷滿蔥餅子灸之﹐覺熱气直入腹內﹐卽時便通﹐神驗不可具述。

陰脫產門不閉﹐灸臍下橫紋五七壯。

產後血運不省人事﹐灸陽別。

醫案

《瘡瘍全書》曰﹕一少婦產兒後﹐忽玉戶垂尺許﹐狀如腸﹐少不知事﹐私以手摘斷﹐至晚﹐腹痛號泣而絕﹐此腸卽生腸﹐又曰胞戶子宮﹐切不可損﹐損則傷生。蓋气血衰敗﹐未能收入﹐宜多進活血之劑﹐三二日間﹐自然收人﹐不足憂恐也。予治三四人﹐皆以此藥得力。

朱震亨《心法》曰﹕一婦人產子後﹐陰戶中下一物﹐如合缽狀﹐有二岐﹐其夫來求治。予思之﹐此子宮也﹐必气血弱而下墜﹐遂用升麻﹑當歸﹑黃芪大料二貼與之。半日後﹐其夫復來﹐日服二次後﹐覺響一聲﹐視之﹐已收人陰戶。但因經宿幹著席上﹐破一片如掌心大﹐落在席﹐其妻在家哭泣﹐恐腸破不可復生。予思之﹐此非腸胃﹐乃糟粕也。肌肉破尙可復完﹐若气血充盛﹐必可生滿﹐遂用四物湯加人參與一百貼﹐三年後有子。

一婦人面白﹐素多欲﹐產後血運﹐不知人事﹐急於气海灼艾五十五壯﹐遂蘇﹔連進人參﹑黃芪﹑當歸等補藥﹐二月安。

一婦人三十餘歲﹐生女二日後﹐產戶一物如手帕﹐下有帕尖﹐約重一斤。予思之﹐此因胎前勞乏傷气成肝痿所致﹐卻喜血不甚虛﹐其時歲暮天寒﹐恐冷幹壞了﹐急與炙黃芪半錢﹐人參一錢﹐白朮五分﹐當歸一錢半﹐升麻五分﹐三貼連服之﹐卽收上﹐得汗通身乃安。但下面沾席處﹐幹者落一片﹐約五六兩重﹐蓋脂膜也。食進得眠﹐診其脈皆濇左略弦﹐視其形卻實﹐與白朮﹑芍藥各錢半﹐陳皮一錢﹐生薑一片﹐煎二三貼以養之。

《醫學綱目》曰﹕一婦人產當寒月﹐寒气入產門﹐臍下脹滿﹐手不得犯﹐此寒疝也。醫將治之以抵當湯﹐謂其有瘀血也。予教之曰﹕非其治也。可服張仲景羊肉湯﹐少減作二服﹐遂愈。

浦江吳輝妻孕時足腫﹐產後二日洗浴卽气喘﹐但坐不得臥者五个月﹐惡風得暖稍寬﹐兩關脈動﹐尺寸皆虛﹐百藥不效﹐用牡丹皮﹑桃仁﹑桂枝﹑茯苓﹑漧薑﹑枳實﹑厚朴﹑桑白皮﹑紫蘇﹑五味﹑﹝艸舌﹞蔞仁煎湯服之卽寬﹐二三服得臥﹐其痰如失。蓋作污血感寒治之也。

郭茂恂嫂金華君﹐產七日不食﹐始言頭痛﹐頭痛已﹐又心痛作﹐旣而目睛痛如割如刺﹐更作更止﹐相去無瞬息間。每頭痛甚﹐欲取大石壓﹐良久漸定﹔心痛作﹐則以十指抓壁﹐血流滿掌﹔痛定﹐目復痛﹐又以兩手自剜取之。如是十日不已﹐眾醫無計。進黑龍丹半粒﹐疾少間﹐中夜再服﹐服後瞑目寢如平昔﹐至平旦下一行﹐約三升許﹐如蝗虫子﹐其疾減半﹔已刻又行如前﹐則頓愈矣。

《薛己醫案》曰﹕一妊婦墮胎﹐昏憒﹐不時吐痰﹐自用養血化痰之劑﹐昏憒不省﹐自汗發搐﹐痰涎湧出﹐彼以爲中風﹐欲用袪風化痰。予曰﹕此屬脾气虛寒所致﹐用十全大補湯加炮姜二十餘劑﹐尋愈。

一產婦陰門不閉﹐發熱惡寒﹐用十全大補湯﹐加五味子數劑而寒熱退﹔又用補中益气﹐加五味子數劑而陰戶斂。若初產腫脹﹐或焮痛而不閉者﹐用加味逍遙散。若腫旣消而不閉者﹑用補中益气湯。切忌寒涼之劑。

一妊婦因產飲酒﹐惡露甚多﹐患血運﹐口出酒气﹐此血得酒熱而妄行﹐虛而作運也。以佛手散加煨漧葛二錢﹐一劑而痊。酒性慓悍﹐入月及產後不宜飲﹐恐致前證。產室人眾﹐气熱喧嚷﹐亦致此證。

一婦人產後顚狂﹐或用大澤蘭湯而愈﹔後又怔忡妄言﹐其痰甚多﹐用茯苓散補其心虛頓愈﹔又用八珍散加遠志﹑茯神﹐養其气血而瘥。

一產婦亦患此證。冉化痰安神等藥﹐病益甚﹐神思消沮﹐余以爲心脾血虛不足﹐用大劑參﹑朮﹑芎﹑歸﹑苓神﹑酸棗仁四斤余而安﹐乃以歸脾湯五十餘劑而愈。

一產婦形體甚倦﹐時發讝語﹐用柏子仁散稍愈﹐又用加味歸脾湯而愈。又因怒仍狂言﹐脇痛﹐小便下血﹐用加味逍遙散以淸肝火﹐養肝血﹐頓瘥﹔又佐以加味歸脾湯而安。

一產婦不語﹐用七珍散而愈。後復不語﹐內熱晡熱﹐肢體倦怠﹐飲食不進﹐用加味歸脾湯爲主﹐佐以七珍散而愈。後因怒不語﹐口噤﹐腰背反張﹐手足發搐﹐或小便見血﹐面赤或靑或黃﹐或時兼赤。余曰﹕面靑﹐肝之本色也。黃者﹐脾气虛也。赤者﹐心血虛也。用八珍湯加釣藤鉤﹑茯苓﹑遠志漸愈﹐又用加味歸脾湯而痊。

一產婦產後乍見鬼神﹐或用調經散愈而復作﹐仍服前散益甚﹐痰涎上湧﹐朝寒暮熱﹐余朝用八珍散﹐夕用加味歸脾湯﹐各五十餘劑而愈。

一婦人產後心神驚悸﹐初度服琥珀地黃丸﹑局方妙香散﹐隨效。再患服之﹐其證益甚而脈浮大﹐按之如無﹐發熱惡寒﹐此血气俱空虛﹐余用十全大補﹑加味歸脾二湯各百餘劑而愈。後遇驚恐﹐勞怒復作﹐仍服前藥而安。

一婦人產後中風﹐心驚不省人事﹐言語妄甚﹐惡風寒﹐喜熱飲﹐形气倦怠﹐脈虛浮無力。余謂血气虛寒﹐用十全大補湯二十餘劑﹐不應﹔又二十餘劑﹐稍緩﹔力漸加附子至一錢﹐服數劑﹐諸證減一二。又二十餘劑﹐十退三四﹔乃去附子五分﹐數劑﹐諸證頓退而安。後又發﹐仍服前藥﹐加附子三五分而愈。

一婦人產後中風﹐恍惚盜汗自汗﹐發熱晡熱﹐面色黃白﹐四肢畏冷﹐此气血俱虛﹐用八珍湯不應﹐更用十全大補﹑加味歸脾二湯始應。後因勞怒﹐發厥昏憒﹐左目牽緊﹐兩唇抽動﹐小便自遺﹐余以爲肝火熾盛﹐用十全大補加釣藤﹑山梔而安﹐再用十全大補湯﹑辰砂遠志丸而愈。

一婦人產後虛極生風﹐或用諸補劑﹐四肢逆冷自汗﹐泄瀉腸鳴腹痛﹐余以陽气虛寒﹐用六君子﹐姜﹑附各加至五錢﹐不應﹔以參﹑附各十兩﹐始應。良久不服﹐仍腸鳴腹痛﹐後灸關元六百餘壯﹐及服十全大補湯方效。

一產婦略聞音響﹐其汗如水而昏憒﹐諸藥到口卽嘔﹐余以爲脾气虛散﹐用參附末爲細丸﹐時銜三五粒﹐隨液咽下﹐乃漸加之至錢許﹐卻服參附湯而痊。

一產婦盜汗不止﹐遂致廢寐﹑神思疲甚﹐口漧引飲﹐余謂血虛有熱﹐用當歸補血湯以代茶﹐又以當歸六黃湯﹐黃芩﹑連﹑蘗炒黑﹐倍加人參﹑五味子﹐二劑而愈。

一產婦牙關緊急﹐腰背反張﹐四肢抽搐﹐兩目連札﹐此去血過多﹐元气虧損﹑陰火熾盛﹐用十全大補加炮姜一劑而蘇﹐數劑而安。

余在吳江史萬湖第時﹐將入﹐更聞喧嚷﹐詢云﹕家人婦產後出直廚﹐忽僕而死﹐余意其勞傷气血而發痙也。急用十全大補加附子煎滚﹐令人正其面﹐開其口灌之﹐久不能下﹔令側其面而出之﹐換以熱藥﹐如此五次﹐方得下咽﹐遂蘇。

一產婦勤於女工﹐忽僕地﹐牙關緊急﹐痰喘气粗﹐四肢不遂﹐此气血虛而發痙﹐朝用補中益气湯加茯苓﹑半夏﹐夕用八珍湯加半夏各三十餘劑﹐不應﹔此气血之未復﹐藥之未及也﹐仍用前二湯﹐又五十餘劑而痊。

一產婦筋攣臂軟﹐肌肉掣動﹐此气血俱虛而自熱也﹐用十全大補湯而安。

一產婦兩手麻木﹐服愈風丹天麻丸﹐徧身皆麻﹐神思倦怠﹐晡熱作渴﹐自汗盜汗。余謂气血俱虛﹐用十全大補湯數劑﹐諸證悉退﹐又數劑而全愈。但內熱﹐用加味逍遙散而痊。

一產婦因勞而臂不能屈﹐服蘇合香丸﹐肢體痿軟﹐汗出如水。余謂前藥辛香﹐耗散眞气﹐腠理虛而津液妄泄也。先用十全大補湯加五味子﹐補實腠理﹐收斂眞气﹐汗頓止﹔又佐以四君子調補元气漸愈﹐用逍遙散大補湯調理而痊。

一產婦先胸脇乳內脹痛﹐後因怒﹐口噤吐痰﹐臂不能伸﹐小便自遺﹐左三部脈弦﹐余謂此肝經血虛而風火所致。不能養筋﹐先用加味逍遙散治之﹐臂能屈伸﹔又以補肝散六味丸﹐諸證悉愈。

一婦人發瘈﹐遺尿自汗﹐面赤或時面靑﹐飲食如故﹐肝脈弦緊。余曰﹕此肝經血燥風熱﹐名瘈也。肝主小便﹐其色靑﹐入心則赤。法當滋陰血﹐淸肝火﹐遂用加味逍遙散﹐不數劑諸證悉退而安。

一產婦患腳气﹐或用獨活寄生湯而痊﹔後復作服之﹐其汗如水﹐更加口噤吐痰。余用十全大補湯﹐培養血气漸愈。後飲食日少﹐肌體目瘦﹐吐痰如湧﹐此命門火衰﹐脾土虛寒﹐用八味丸及加味歸脾湯﹐諸證漸退﹐肌肉漸生。

一產婦身腹作痛﹐發熱不食﹐煩躁不寐﹐盜汗脇痛﹐服解散袪血之藥﹐不時昏憒﹐六脈洪大如無﹐用補中益气加炮姜﹑半夏一劑﹐頓退二三﹔又一劑﹐寢食甘美﹐但背彊而痛﹔用八珍散﹑大補湯調理而安。

一產婦徧身頭項作痛﹐惡寒拘急﹐脈浮緊﹐此風寒之證也﹐用五積散一劑﹐汗出而愈。但倦怠發熱﹐此邪气去而眞气虛也﹐用八珍湯調補而痊。

一產婦腰痛腹脹善噫﹐諸藥皆嘔﹐余以爲脾虛血弱﹐用白朮一味炒黃﹐每劑一兩﹐米泔煎﹐時飲匙許﹐四劑後漸安﹐百餘劑而愈。

一產婦惡露淋瀝﹐體倦面黃﹐食少惡寒﹐晝夜不寐﹐驚悸汗出﹐此脾經虛熱﹐用加味歸脾湯而痊。後因怒脇脹﹐作嘔少食﹐用六君子加柴胡治之而痊。

一產婦惡露不下﹐服竣厲之劑﹐惡露隨下﹐久而昏憒﹐以手護其腹。餘日﹕此脾气復傷作痛﹐故用手護也。以人參理中湯加肉桂二劑﹐補之而愈。

一產婦惡露上攻﹐心痛昏憒口噤﹐冷汗不止﹐手足厥逆﹐用六君子加附子一錢以回其陽﹐二劑頓蘇﹔又以十全大補湯養其血气而安。

一產婦患前證﹐手不敢近腹﹐用失笑散一服﹐下瘀血而愈。次日復痛﹐亦用前藥而安。

一產婦患前證﹐用大黃等藥﹐其血𨿽下﹐復患頭痛﹐發熱惡寒﹐次日昏憒﹐自以兩手堅護其腹﹐不得診脈﹐視其面色靑白﹐知爲脾气虛寒而痛也﹐用六君子湯加姜﹑桂而痛止﹐又用八珍湯加姜﹑桂調理而安。

一婦產後。小腹痛甚﹐牙關緊急﹐此瘀血內停﹐灌以失笑散下血而蘇﹐又用四物加炮姜﹑自朮﹑陳皮而愈。

一婦人經水來﹐比常度過多不止﹐遂服濇藥止之﹐致腹作痛﹐此乃气血凝滯也﹐用失笑散二服而愈。

一產婦兒枕腹痛﹐或用驅逐之劑﹐昏憒口噤﹐手足發搐﹐此血气虛極之變證也﹐用八珍湯加炮姜二錢四劑﹐未應﹔又以十全大補湯﹐加炮姜二錢﹐二劑而蘇。

一產婦小腹疼痛﹐小便不利﹐用薏苡仁湯二劑痛止﹐更以四物加紅花﹑桃仁下瘀血而愈。大抵此證皆因榮衛不調﹐或瘀血停滯所致。若脈洪數﹐已有膿脈。但數微有膿﹐脈遲緊乃瘀血﹐下之卽愈﹐若腹脹大﹐轉側作水聲﹐或膿從臍出﹐或從大便出﹐宜用蠟礬丸﹑太乙膏及托裏藥。

一產婦惡露停滯﹐小腹患痛﹐服瓜子仁湯﹐下瘀血而痊。凡瘀血停滯﹐宜急治之﹐緩則腐化爲膿﹐最難治療。若流注關節則患骨疽﹐失治多爲敗證。

一產婦惡露停滯﹐小腹作痛有塊﹐脈芤而濇﹐以四物加延胡﹑紅花﹑桃仁﹑牛膝﹑木香治之而愈。

王時亨室產後腰間腫痛﹐兩腿尢甚﹐此由瘀血滯於經絡而然也。不早治﹐必作骨疽。逐與桃仁湯二劑稍愈﹐更以沒藥丸數服而痊。

汪中翰側室﹐產後小腹作痛﹐諸藥不應﹐其脈洪滑且數﹐此瘀血內潰爲膿也﹐以瓜子仁湯痛止﹐更以太乙膏下膿而愈。今人產後多有此病﹐縱非癰患﹐用之更效。有人臍出膿水﹐久而不愈﹐亦以前膏及蠟礬丸治之﹐亦愈。

一產婦腹中似有一塊﹐或時作痛而轉動﹐按之不痛﹐面色痿黃﹐痛則皎白﹐脈浮而濇﹐余謂此肝气虛而血弱也。不信﹐乃用破血行气之藥﹐痛益甚﹐轉動無常。又認以爲血鱉﹐再用破血袪逐之藥﹐痛攻兩脇﹐肚腹尢甚。益信爲鱉確﹐服下虫等藥﹐去血甚多﹐形气愈虛﹐肢節間各結小核﹐隱於肉裏﹐以爲鱉子畏藥而走於外。余云﹕肝藏血而養諸筋﹐此因肝血復損﹐筋涸而攣結耳。蓋肢節胸項﹐皆屬肝膽部分﹐養其肝木﹐補金水以滋肝血﹐則筋自舒。遂用八珍湯﹑逍遙散﹑歸脾湯加減﹐調治而愈。

一婦人寒月中產後腹大痛﹐覺有塊﹐百方不治。一人教以羊肉四兩﹐熟地黃二兩﹐生薑一兩﹐水煎服之﹐二三次愈。

一產婦小腹作痛﹐小便不利﹐內熱晡熱﹐形體倦怠﹐余用加味逍遙散以淸肝火﹑生肝血﹐用補中益气湯補脾胃﹑升陽气而痊。

一產婦小腹痛﹐或作嘔﹐或昏憒﹐此脾气虛寒﹐用人參理中湯漸愈﹐又以補中益气湯加茯苓﹑半夏痊愈。後復作痛而兼喘﹐仍用補中益气湯培補脾肺而瘥。

一產婦患腹脹﹐或用抵當湯﹐敗血已下﹐前證益甚﹐小腹重墜﹐似欲去後。余謂此脾气虛而下陷﹐用補中益气湯加炮姜溫補脾气﹐重墜如失﹔又用六君子湯而安。

一產婦因怒﹐兩脇脹痛﹐吐血甚多﹐發熱惡寒﹐胸腹脹痛﹐余以爲气血俱虛﹐用八珍加柴胡﹑丹皮﹑炮姜而血頓止﹐又用十全大補湯而寒熱漸退。此證苟非用姜﹑桂辛溫﹐助脾肺以行藥勢﹐不惟無以施其功﹐而反助其脹耳。

一產婦惡寒發熱﹐余以爲血气虛寒﹐用十全大補加炮姜而寒熱愈﹔但飲食不甘﹐肢體倦怠﹐用補中益气而肢體安。又食後犯怒﹐惡寒發熱﹐抽搐咬牙﹐面色靑中隱黃﹐欲按其腹﹐以手護之﹐此肝木侮脾土﹐飲食停滯﹐用六君子加木香一劑而安。

一產婦惡寒發熱﹐余以爲气血俱虛﹐欲用八珍加炮姜治之。其家知醫﹐以爲風寒﹐用小柴胡湯﹐致汗出讝語﹐煩熱作渴﹐肢體抽搐。余曰﹕寒熱不時﹐乃气血虛。用十全大補二劑﹐益甚﹐脈洪大﹐重按如無﹐此藥力不能及﹐乃加附子﹐四劑稍緩﹐數劑而安。

一產婦朝寒暮熱﹐或不時寒熱﹐久不愈﹐用六君子補中益气﹐兼服百餘劑而尋愈。

大尹余君之內﹐產後發熱晡熱﹐吐血便血兼盜汗﹐小便頻數﹐胸脇脹痛﹐肚腹痞悶。余曰﹕此諸髒虛損也﹐證當固本爲善。自恃知醫﹐用降火之劑﹐更加瀉利腸鳴﹐嘔吐不食﹐腹痛足冷﹐始信餘言。診其脈﹐或浮洪﹐或沈細﹐或如無﹐其面或靑黃﹐或赤白﹐此虛寒假熱之狀﹐時𨿽仲夏﹐當捨時從證﹐先用六君子加炮姜﹑肉桂數劑﹐胃气漸復﹐諸證漸退﹔更佐以十全大補湯半載而痊愈。

儒者楊敬之內人所患同前﹐但吐痰涎﹐或用溫補化痰之劑不應﹐面色黧黑﹐兩尺浮大﹐按之微細﹐此因命門火虛﹐不能生脾土﹐脾土不能生諸髒而爲患也﹐用八味丸補土之母而痊。

一產婦食角黍﹐煩渴痞悶﹐腹痛﹐大便欲去不去﹐服消導等藥不應﹐飲食日減﹐肌體日瘦半月矣。余謂此食積爲患﹐用大酒曲炒爲末﹐溫酒調服二錢﹐俄間腹鳴良久﹐仍下粽而愈。

一產婦食魚鮓﹐腹痛患痢﹐諸藥不應﹐用陳皮﹑白朮等分爲末﹐陳皮湯送下﹐數服而愈。

一產婦患血渴﹐朝寒暮熱﹐肚腹作痛﹐以手按之不痛﹐余以爲血气俱虛﹐用八珍之類治之。彼反行逐血﹐更加發熱煩躁﹐余用當歸補血渴﹐熱躁漸止﹔用八珍﹑麥門﹑五味﹐气血漸復。

一婦人每產後﹐齒齦皆動﹐逾日乃止﹐此气血虛而火動也。後復懷妊﹐臨月付十全大補湯二劑﹐令產後煎服﹐其齒不動如故。

一婦人產後喉痛﹐服淸熱等劑﹐痛益甚﹐此膀胱經血虛也﹐蓋膀胱之經脈上行至喉而還。用八珍湯加牡丹皮﹑柴胡﹑酒炒黑黃蘗二劑而愈。

一婦人性善怒﹐產後唇腫內熱﹐或用淸熱敗毒散﹐唇口腫脹﹐日晡熱甚﹐月水不調﹔再用降火化痰﹐遂令食少作嘔﹐大便不實﹐唇出血水﹔又用理气消導﹐胸膈痞滿﹐頭目不淸﹐唇腫經閉﹔又甩淸胃行血﹐肢體倦怠﹐發熱煩躁﹐涎水湧出﹔又欲用通經之劑。余曰﹕病本七情﹐肝經虧損﹐又數行攻伐﹐故元气益虛也﹐法當補陰益陽﹐遂以濟生歸脾湯﹑加味逍遙散﹑補中益气湯調治﹐元气漸復﹐諸證悉愈﹐後因怒﹐寒熱耳痛﹐胸膈脹悶﹐唇焮腫甚﹐此是怒動肝火所傷﹐遂用四物合小柴胡加山梔頓愈。後又怒﹐脇乳作脹﹐肚腹作內﹐嘔吐酸涎﹐飲食不入﹐小水不利﹐此是怒動肝木克脾土﹐乃用補脾气番脾血而愈。又因勞役怒气﹐飲食失時﹐發熱喘渴﹐體倦不食﹐去血如崩﹐唇腫熾甚﹐此是肝經有火﹐脾經气虛﹐遂月補中益气加炒黑山梔﹑芍藥﹑丹皮而愈。此證每見﹐但治其瘡﹐不固其本﹐而死者多矣。

一膏梁之婦﹐產後月經不調﹐唇裂焮腫﹐內熱殊甚﹐服寒涼之劑﹐後不時出水﹐余用加味淸胃散而愈。後值春令﹐兼怒﹐唇口腫脹﹐寒熱作嘔﹐痰甚少﹐用小柴胡加山梔﹑茯苓﹑桔梗﹐諸證頓愈﹔但內熱仍作﹐乃以加味逍遙散調理而安。

一產婦朝吐痰﹐夜發熱﹐晝夜無寐﹐或用淸痰降火﹐肌體日瘦﹐飲食日少﹐前證愈甚。余曰﹕早間吐痰﹐脾气虛也。夜間發熱﹐肝血虛也。晝夜無寐﹐脾血耗也。遂用六君子湯﹑加味逍遙散﹑加味歸脾湯﹐以次調補而痊。

一產婦停食霍亂﹐用藿香正气散之類已愈﹐胸腹膨脹﹐飲食稍過﹐卽嘔吐或作泄瀉﹐余謂此脾胃俱虛﹐用六君子湯加木香治之﹐漸愈。後因飲食失調﹐兼恚怒﹑患霍亂﹐胸腹大痛﹐手足逆冷﹐用附子散﹐又用八味丸﹐以補土母而康。設泥痛無補法﹐而用辛散或用平補之劑﹐必致不起。

一產婦吐瀉咽酸﹐面目浮腫﹐此脾气虛寒﹐先用六君子加炮姜爲主﹐佐以越鞠丸而咽酸愈﹔又用補中益气加茯苓﹑半夏而脾胃康。

一產婦患頭痛﹐日用補中益气湯不缺﹐已三年矣﹐稍勞則惡寒內熱﹐爲陽气虛﹐以前湯加附子一錢﹐數劑不發。

一婦人產後頭痛面靑二年矣﹐日服四物等藥﹐余謂腎水不能生肝木而血虛﹐用六味丸加五味子﹐兩月而痊。

一產婦咳嗽聲重﹐鼻塞流涕﹐此風寒所感﹐余用參蘇飲一鍾頓愈﹐與補中益气加桔梗﹑茯苓﹑半夏一劑而痊﹐又與六君子﹑黃芪以實腠理﹐痊愈。

一產婦咳嗽痰盛﹐面赤口漧﹐內熱晡熱﹐徹作無時﹐此陰火上炎﹐余用補中益气湯﹑六味地黃丸而愈。

一產婦咳而腹滿不食﹐涕唾面腫气逆﹑此病在胃而關於肺﹐用異功散而愈。

一產婦泄瀉﹐四肢面目浮腫﹐喘促惡寒﹐余謂脾肺虛寒﹐用六君子加姜桂而泄瀉愈﹐又用補中益气而脾胃健。

一產婦腹痛﹐發熱惡食﹐气口脈大﹐余以爲飲食傷脾﹐彼反服破血之劑﹐加寒熱頭痛﹐嘔吐涎沫﹐用化痰降火理气﹐四肢逆冷﹐泄瀉下墜。余曰﹕此脾胃虛之變證也﹐法當溫補﹐用六君子加炮姜﹑肉桂﹑木香﹐再用補中益气湯而愈。

一產婦腹痛﹐發熱惡食﹐气口脈大﹐余以爲飲食傷脾﹐彼反服破血之劑﹐加寒熱頭痛﹐嘔吐涎沫﹐用化痰降火理气﹐四肢逆冷﹐泄瀉下墜。余曰﹕此脾胃虛之變證也﹐法當溫補﹐用六君子加炮姜﹑肉桂﹑木香﹐再用補中益气湯而愈。

一產婦飲食少思﹐服消導之劑﹐四肢浮腫﹐余謂此乃中气不足所致﹐朝用補中益气湯﹐夕用六君子湯而愈。後因怒﹐致腹脹﹐誤服沈香化气丸﹐吐瀉不止﹐飲食不進﹐小便不利﹐肚腹四肢浮腫﹐用金匱加減腎气丸而愈。

一婦產後痢﹐未至月滿﹐因食冷物及酒﹐冷熱與血攻擊﹐滯下純血﹐纏墜極痛﹐其脈大無力﹐口漧﹐用黃芩芍藥湯三服而安。

一產婦泄痢腹痛年餘﹐形體骨立﹐內熱晡熱﹐自汗盜汗﹐口舌糜爛﹐口吐痰三碗許﹐脈洪大﹐重按全無﹐此命門火衰而假熱﹐脾土虛寒﹐不能攝痰歸源﹐用八味丸補火以生土﹐用補中益气湯兼補肺金而痊。

一產婦食雞子﹐腹中作痛﹐面色靑黃﹐服平胃﹑二陳﹐更下痢腹脹﹐用流气飲子﹔又小腹一塊﹐不時上攻﹐飲食愈少﹐此脾胃虛寒﹐肝木克侮所致﹐用補中益气加木香﹑吳茱萸漸愈﹔又用八珍大補﹐兼服調理﹐尋愈。

一產婦瀉痢發熱﹐作渴吐痰﹐肌體消瘦﹐飲食少思﹐或胸膈痞滿﹐或小腹脹墜﹐年餘矣﹐余以爲脾腎之瀉﹐朝用二神丸﹐夕用六君子﹐三月餘而痊。

一產婦腹痛後重﹐去痢無度﹐形體倦怠﹐飲食不進﹐興死爲鄰﹐此脾胃俱虛也。用四神丸十全大補湯而愈﹔但飲食難化﹐肢體倦怠﹐再補中益气湯調理而康。

一產婦患瘧﹐久不愈﹐百病蜂起﹐其脈或洪大﹐或微細﹐或弦緊﹐或沈伏﹐難以名狀﹐用六君子加炮姜二十餘劑﹐脈證稍得﹔又用參朮煎膏佐以歸脾湯﹐百餘劑而瘥。

陳氏婦張﹐素怯弱﹐生女自乳﹐因病疥年餘﹐遂致羸困﹐後因執喪禮勞頓﹐數欲眩僕。一日感气﹐忽患心脾髙腫作疼﹐手不可按﹐嘔吐不止﹐六脈微細之極。陳翁自以脈𨿽虛而病形則實﹐誤以諸痛不可補气﹐乃用靑皮﹑香附﹑吳萸等藥而愈。繼復患瘧﹐且墮胎﹐又自投理气行血之藥﹐病去元气轉脫﹐再投參﹑芪補劑不應矣。六脈如絲欲絕﹐思非附子不能起﹐因亟請余診之。余知此由理气損眞之誤也﹐連投參﹑芪﹑歸﹑朮﹑附子﹑姜﹑桂六劑﹐間用八味丸﹐五日眠食漸甘﹐六脈全復。餘論之云﹕向使心脾疼時﹐卽服此藥﹐瘧亦不作矣。

一產婦大便七日不通﹐飲貪如常﹐腹中如故﹐此腹未滿也。用八珍加桃杏二仁﹐至二十一日腹滿欲去﹐用豬膽汁潤去而安。

一產婦大便八日不通﹐或用通利之藥﹐中脘脹痛﹐飲食甚少﹔又用蜜導之﹐大便不禁﹐呃逆不食。余以爲脾腎復傷﹐用六君子加茱萸﹑肉果﹑補骨脂﹑五味數劑﹐喜其年壯而愈。不然﹐多致不起。

一產婦大便祕結﹐小腹脹痛﹐用大黃等藥﹐致吐瀉不食﹐腹痛胸痞﹐余用六君子加木香﹑炮姜治之而愈。

一產婦大小便不通﹐諸藥不應﹐將危矣。令飲牛乳﹐一日稍通﹐三日而痊。人乳尢善。

一產婦大便不實﹐飲食少思﹐五更或侵晨遺屎﹐此中气虛寒﹑脾腎不足﹐用補中益气送四神丸而痊。

一產婦小便出糞﹐名大小腸交﹐乃气血俱虛﹐失行常道﹐先用六君子湯二劑﹐又用五苓散二劑而痊。尋常腸交方可用。

一產婦小水淋瀝﹐或時自出﹐用分利降火之劑﹐二年不愈。余以爲肺腎之气虛﹐用補中益气湯﹑六味地黃丸而痊。

一產婦小便頻數﹐時忽寒戰﹐乃屬脾肺虛弱﹐用補中益气加山茱﹑山藥爲主﹐佐以桑螵蛸散而愈。後患發熱晡熱﹐盜汗自汗﹐月水不調﹐用加味逍遙散而安。

一產婦患前證﹐吐痰發熱﹐日晡作渴﹐此膀胱陰虛﹐用補中益气湯﹐佐以六味丸而愈。又患痢後小便頻數﹐手足俱冷﹐屬陽气虛寒﹐用前湯及八味丸而瘳。

一產婦小便不禁﹐三年不愈﹐面色或靑赤﹐或黃白﹐此肝脾气血虛熱﹐用加味逍遙散爲主漸愈﹐佐以六味丸而痊。後因怒﹐小便自遺﹐大便不實﹐左目頓緊﹐面色頓赤﹐仍用前散﹐佐以六君子湯﹐以淸肝火﹐生肝血﹐培脾土而瘳。

一產婦尿血面黃﹐脇脹少食﹐此肝乘脾也﹐用加味逍遙﹑補中益气兼服而愈。後爲懷抱不樂﹐食少體倦﹐驚悸無寐﹐血仍作﹐用加味歸脾湯二十餘劑﹐將愈﹐惑於眾論﹐服犀角地黃湯﹐諸證復作﹐仍服前湯而愈。

一產婦糞後下血﹐食少體倦﹐此脾气虛熱﹐用補中益气加吳茱萸﹑炒黃連五分﹐四劑頓愈﹔但怔忡少寐﹐盜汗未止﹐用歸脾湯而痊。

一婦人久下血﹐在糞前﹐屬脾腎虛寒﹐元气下陷﹐用補中益气加黃連﹑炒吳茱萸一錢﹐數劑稍緩﹔乃加生吳茱萸五分數劑而愈。

一產婦大便後血﹐口漧飲湯﹐胸脇膨滿﹐小腹悶墜﹐內熱晡熱﹐食少體倦﹐面色痿黃﹐日晡則赤﹐灑淅惡寒﹐此脾肺气虛﹐先用六君子加漧薑﹑木香漸愈﹐用補中益气將愈﹐用歸脾湯痊愈。後飲食失節﹐勞役兼怒﹐發熱血崩﹐夜間讝語﹐此熱入血室﹐用加味小柴胡二劑而熱退﹐用補中益气一劑而血止﹐用逍遙散﹑歸脾湯調理而安。

一婦人脾胃素弱﹐兼用肝火﹐產後玉門腫痛﹐寒熱作渴﹐嘔吐不食﹐外敷大黃等藥﹐內用驅利之劑﹐腫及於臂﹐諸證蜂起﹐此眞气虛而邪气盛也﹐先用六君子以固腸胃﹐次用補中益气以升陽气﹐不數劑而痊愈。

一產婦患此失治﹐腫潰不已﹐形體消瘦﹐飲食少思﹐朝寒暮熱﹐自汗盜汗﹐半年矣。用補中益气加茯苓﹑半夏﹐膿水漸少﹐飲食漸進﹔用歸脾湯﹐共五十餘劑而愈。

一產婦玉門不閉﹐小便淋瀝﹐腹內一塊﹐攻走脇下﹐或脹或痛﹐用加味逍遙散加車前子而愈。

一婦人子官腫大﹐二日方入﹐損落一片﹐殊類豬肝﹐面黃體倦﹐飲食無味﹐內熱晡熱﹐自汗盜汗﹐用十全大補湯二十餘劑﹐諸證悉愈﹐仍復生育。

《古今醫統》曰﹕一婦產後因子死經斷﹐不行半年。一日﹐小腹忽痛﹐陰戶內有物如石硬塞之﹐而痛不禁﹐羣醫不識。靑林曰﹕石瘕也。用四物湯加桃仁﹑大黃﹑三稜﹑檳榔﹑延胡索﹑附子﹑澤瀉﹐血竭爲湯﹐三劑而愈。

《證治準繩》曰﹕一婦年近四旬﹐稟气素弱﹐自去其胎﹐五月內漸漸腹脹如鼓。至心前上﹐吐不能食﹐只叫脹死﹐用補藥不效。程仁甫診之日﹕六脈微弱﹐乃損傷脾气而作脹。然急則治其標﹐若泥丹溪法﹐恐緩不及事矣。用桃仁承气加枳實﹑厚朴倍硝黃煎服﹐四分吐去其一﹔次早仍不通﹐事急﹐又服琥珀九三錢﹐至申時大通﹐脹減﹔但體倦﹐四肢無力﹐口不知味﹐發熱﹐再用參﹑芪﹑歸﹑芍﹑楂﹑朮﹑陳皮﹐八劑而安。

吳丞妻孕而驚﹐遂病悸﹐醫以爲病在中﹐神越焉﹐無可爲。沈宗常以爲膽傷耳﹐俾服抱膽丸而愈。

汪鎬妻三十五歲﹐厭產﹐誤服打胎藥﹐下血如崩﹐旬餘﹐腹痛一陣卽行﹐或時鼻衄﹐諸藥不效。江應宿診之﹐六脈數而微弦﹐乃厥陽之火泛逆﹐投四物換生地黃加阿膠﹑炒黑山梔﹑蒲黃﹐一劑愈。

一婦產後血逆上行﹑鼻衄口漧﹐心躁舌黑﹐蓋因瘀血上升。汪石山逐用益母丸二丸﹐童便化下﹐鼻衄漸止﹐下血而瘀漸通。

新昌徐氏婦病產後暴死﹐但胸膈微熱。陸嚴診之曰﹕此血閉也。用紅花數十斤﹐以大鍋煮之﹐候湯沸﹐以木桶盛之﹐將病者寢其上燻之﹐湯气微﹐復加之。有頃﹐婦人指動﹐半日遂蘇。此與許引宗治王太后之意同。

《彜堅志》云﹕郝質子婦產四日﹐瘈瘲戴眼﹐角弓反張。杜壬以爲痙病﹐與大豆紫湯﹑獨活湯而愈。政和間﹐余妻方分娩﹐猶在蓐中﹐忽作此證﹐頭足反接﹐相去幾二尺。家人驚駭﹐以數婢彊拗之不眞。適記所云藥艸有獨活﹐乃急爲之。召醫未至﹐連進三劑﹐遂能直﹐醫至卽愈矣﹐更不須用大豆紫湯。古人處方神驗屢矣。

一婦六月產後多汗﹐人倦﹐不敢袒被﹐故汗出被裏﹐冷則浸漬﹐得風濕疼痛﹐遂以羌活續斷湯數服而愈。

一婦產後三日起早﹐血气未定﹐遂感身熱目暗如風狀﹐卽以淸魂散二服﹐得微汗而愈。

一產婦惡露不行﹐臍腹痛﹐頭疼寒熱﹐眾皆以爲感寒﹐溫以姜附﹐益大熱﹐手足搐搦﹐讝語目攛。滑伯仁診其脈弦而洪數﹐面赤目閉﹐語喃喃不可辧﹐舌黑如炲﹐燥無津潤﹐胸腹按之不勝手﹐蓋燥劑搏其血﹐內熱而生風﹐血畜而爲痛也。曰﹕此產後熱入血室﹐因而生風﹐卽先爲淸熱降火﹐治風涼血﹐兩服頗爽﹔繼以琥珀﹑牛黃等﹐稍解人事﹔役以張從政三和散﹐行血破瘀﹐三四服惡露大下如初﹐時產已十日矣﹐於是諸證悉平。

一婦盛暑月中產﹐三日發熱﹐其脈虛疾而大﹐惡露不行﹐敗惡攻心﹐狂言叫呼奔走﹐拿捉不住﹐以干荷葉﹑生地黃﹑牡丹皮濃煎湯﹐調下生蒲黃二錢﹐一服卽定﹐惡露旋下而安。

一婦產後時發昏瞀﹐身熱汗多﹐眩運口渴﹐或時頭痛惡心﹐皆用四物涼血之劑﹐病不減﹔又用小柴胡﹐病益甚。汪石山至﹐診其脈﹐得浮洪搏指﹐曰﹕產後而得是診﹐又且汗多而脈不爲汗衰﹐法在不治﹐所幸者﹐不喘不泄耳。其脈如是﹐蓋涼藥所激也。用人參三錢﹐甘艸﹑當歸各七分﹐白朮﹑門冬各一錢﹐黃芪二錢﹐漧薑﹑陳皮﹑黃芩各五分﹐煎服五劑﹐脈斂而病漸安。

王僉憲宜人﹐產後因沐浴發熱嘔惡﹐渴欲引冷水瓜果﹐讝語若狂﹐飲食不進﹐體素丰厚﹐不受補﹐醫用淸涼熱增劇﹐診得六脈浮大洪數。汪曰﹕產後暴損血气﹐孤陽外浮﹐內眞寒而外假熱﹐宜大補气血。與八珍湯加炮姜八分﹐熱減大半。病人自以素不宜參﹑芪﹐不肯再服。過一日﹐復大熱如故。復與前劑﹐潛加參﹑芪﹑炮姜﹐連進二三服﹐熱退身涼而愈。

一婦人產後去血過多﹐食後著惱﹐頭疼身痛﹐寒熱如瘧﹐吳茭山診之﹐左手弦大﹐微有寒邪﹐右手弦滑不勻﹐食飲痰火也。二者因虛而得﹐宜養正祛邪。遂以茯苓補心湯去地黃加羌活﹑靑皮﹑蔥﹑棗﹐三服汗出身涼﹐其患漸差。後以八物湯調理﹐半月後痊愈。

一婦產後﹐惡露未盡﹐瘀血入絡﹐又感寒邪﹐身熱如瘧﹐卽以生料五積散五貼﹐惡露自下而寒熱除。

一婦產後﹐惡電未盡﹐因起抹身﹐寒气客於經絡﹐乍寒乍熱﹐脈緊而怯﹐以蔥白散二貼安。

一少婦初產四日﹐冷物傷脾胃﹐但覺身分不快﹐嘔逆﹐飲食少思﹐心腹滿悶﹐時或腹脇刺痛﹐晨惡寒﹐晚潮熱﹐夜則恍惚讝語﹐晝則抽搐﹐頗類風狀﹐變異多端。諸醫莫測﹐或作虛風﹐或云血凝實熱﹐用甘溫以行瘀血﹐用寒涼以治實熱﹐如此半月不效。汪至﹐見醫滿座﹐亦局縮。診其脈弦而緊﹐遂令按之﹐小腹急痛﹐知瘀血未盡也。思患者大勢惡露已下﹐未必還有餘血﹐偶因寒涼所傷﹐瘀血停滯下焦日久﹐客於經絡﹐所以變生諸證﹐須得大調經散倍入琥珀﹐化諸惡血成水﹐其患方愈。遂合前藥服之﹐五日後﹐行惡水斗許﹐臭不可近﹐患人覺倦﹐病勢漸減﹔然後以人參養榮湯數十貼﹐月餘如初。

張宣徽侍寵產後半月﹐忽患浮腫﹐急召產科醫治﹐經半月不瘥﹐病勢轉劇﹐召杜欽治之。杜至曰﹕諸醫作何病﹖張曰﹕皆雲水气浮腫。杜曰﹕非也。且水气發咳嗽小便濇是也﹐今愛寵小便不濇﹐不作咳嗽﹐手足寒﹐乃血髒虛﹐气塞不通流﹐而生浮腫。逐用益血和气藥治之﹐旬日病去七八﹐半月痊愈。所用之藥﹐乃《靈苑方》牡丹散也。其方云﹕治血髒風虛冷。今產科家多用此藥﹐治產後諸病如神﹐更名損金湯者是也。

一婦產後四肢浮腫﹐寒熱往來﹐蓋因敗血流入經絡﹐滲入四肢﹐气喘咳嗽﹐胸膈不利﹐口吐酸水﹐兩者疼痛﹐遂月旋覆花湯微汗﹐漸解﹔頓服小調經﹐用澤蘭梗煎湯調下﹐腫气漸消。

一婦產未滿月﹐因怒气﹐血流如水﹐三日方止﹐隨又勞苦﹐四肢無力﹐睡而出汗﹐日晡潮熱口漧﹐五心如炙﹐諸醫皆用柴﹑芩﹑薄荷之類﹐其勢愈熾。汪機診其脈﹐弦大無力﹐曰﹕此蓐勞也﹐以四物湯一兩﹐入胡黃連﹑秦艽﹑靑蒿各五分﹐數服熱退身涼。後以黃連八珍丸一料而安。

一婦產後滑泄﹐勺水粒米弗容﹐時卽泄下﹐如此半月餘﹐眾皆危之。或用五苓散﹑平胃散﹐病益甚。汪石田診之﹐脈皆濡緩而弱﹐曰﹕此產中勞力﹐以致傷胃﹐若用藥愈滋胃濕﹐非所宜也。令以參苓白朮散除砂仁加陳皮﹑肉豆蔻﹐煎姜棗調服﹐旬餘而安。

一親戚婦人產後胞衣不下﹐血脹迷悶﹐不省人事﹐告之曰﹕死矣﹗余曰﹕此血脹也﹐可用花蕊石散救之。因以一錢童便調﹐灌下卽蘇﹔其胎衣與惡水﹐旋卽下而無恙。

