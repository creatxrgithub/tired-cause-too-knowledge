保嬰撮要明薛鎧

序

餘一日過薛立齋先生﹐見先生蓬頭執捲﹐繹尋思﹐恍然如經生下帷之狀。先生以余至﹐乃入戶理衣冠。余締觀几案中﹐皆殘編斷簡﹐皮殼脫落﹐及取一卷閱之﹐其點竄注釋﹐較之經生下帷者倍之矣。余曰﹕先生苦心哉﹗先生曰﹕醫之道不明﹐世之患夭紮者﹐將何所控訴爲也﹖而嬰兒爲甚﹐夫嬰兒不能言也。傳曰﹕如保赤子﹐心誠求之。𨿽不中不遠矣。夫中其欲非難也﹐尢須心誠求之﹐而況於疾痛癢﹐變幻百出者邪﹗今之醫者﹐率執數方以求試﹐及其不效﹐則曰命也。夫按方以求病﹐非因病以處方﹐此與刻舟﹑膠柱者何異焉﹖顧卒委之命﹐悲夫﹗先生又曰﹕眞精合而人生焉。是人之一身固五行之軀殼也﹐五行之中﹐土能生物﹐是人之身亦借脾土以生﹐玆蓋主本之論云。今嬰兒𨿽未能言﹐然聲音之所悲號﹐形气之所宣揚﹐意欲之所指向﹐機未嘗不可見也。虛之﹑實之﹑扶之﹑抑之﹐古人之成法俱在﹐或晦而難辧﹐或雜而不分﹐宜乎學醫者之望洋矣。余曰﹕願先生纂而約之﹐余將刻以傳焉。先生唯唯。余又曰﹕頻年以來﹐倭夷弗靖﹐丘墟村落之民﹐耕織之所根據者﹐十亡二三也。先生幸用心校之﹐倘是書的然可傳﹐則今日之所生全者﹐卽不必皆俊秀﹐固亦云漢之遺黎﹐桑楡之耕織也。先生有餘仁矣。書成於丙辰年正月。余不佞﹐爲之識其篇端。立齋先生名己﹐官太醫院院使﹐蓋三吳世家云。

嘉靖丙辰歲春正月吉日

賜進士第中憲大夫知蘇州府事前工科給事中閩林懋舉書

卷一

初誕法

小兒在胎﹐稟陰陽五行之气﹐以生臟腑百骸﹐借胎液以滋養﹐受气旣足﹐自然生育。分娩之時﹐口含血塊﹐啼聲一出﹐隨卽咽下﹐而毒伏於命門﹐遇天行時气久熱﹐或飲食停滯﹐或外感風寒﹐驚風發熱等因發爲瘡疹。須急於未啼時﹐用軟帛裹指﹐挖去其血﹐用黃連﹑豆豉﹑朱﹑蜜﹑甘艸解之﹐後𨿽出痘亦輕矣。有咽入實時腹脹﹑嘔吐﹑短气﹑不乳者﹐用茯苓丸治之。但黃連性寒﹐若稟母气膏粱積熱者﹐宜服﹔若滋味淡薄﹐胎气元弱者﹐又不宜用。其朱砂固能解毒﹐恐金石鎭墜﹐不若只以牛黃分許﹐蜜調與吮爲佳。世多用犀角解毒丸﹐其胎气虛寒虛弱者﹐反傷脾胃生气﹐甚致不育。又有嬰兒因其難產﹐或冒風寒而垂危者﹐切不可便斷臍帶﹐急烘綿絮包抱懷中﹐急以胎衣置火中煨燒﹐更用大紙撚於臍帶上﹐往來燎之﹐使暖气入腹﹐須臾气復自蘇。尢戒沐浴﹐恐腠理不密﹐元气發泄﹐而外邪乘之也。

黃連法

臨月用黃連細切爲末﹐綿裹百沸﹐湯拭口。

甘艸法

預以甘艸細切少許﹐臨產時﹐以綿裹沸湯泡盞內覆溫﹐收生之際﹐以軟棉裹指﹐蘸甘艸汁拭其口。次用黃連法﹑朱蜜法。

朱蜜法

用黃連細切﹐沸湯泡良久﹐濾淨拭兒口中﹐吐去惡汁﹔更與朱砂一大豆許﹐細研以蜜一蜆殼抹於兒口。服之非獨鎭心定魄安神解毒﹐更能益肝膽除煩熱辟邪气也。

又牛黃法與朱蜜同﹐少加牛黃﹐能益肝膽﹐除熱定精神﹐止驚邪﹐辟邪气﹐除小兒百病。

茯苓丸

赤茯苓黃連﹝胎冷用芍藥﹞枳殼﹝炒。各等分﹞上爲末煉蜜丸﹐如桐子大。每服一丸﹐乳汁化下。

卷一

護養法

巢氏云﹕小兒初生﹐肌膚未實﹐宜用舊絮護其背﹐不可太暖。更宜數見風日﹐則血气剛彊﹐肌肉致密。若藏於重幃密室﹐或濃衣過暖﹐則筋骨軟脆﹐不任風寒﹐多易致病。衣服當隨寒熱加減﹐但令背暖爲佳。亦勿令出汗﹐恐表虛風邪易傷﹔乳哺亦不宜過飽﹐若宿滯不化﹐用消乳丸治之。陳氏所謂﹕忍三分寒﹐喫七分飽﹐頻揉肚﹐少洗澡﹐要肚暖頭涼心胸涼。皆至論也。須令乳母預愼七情六淫﹐濃味炙﹐則乳汁淸寧﹐兒不致疾。否則陰陽偏勝﹐血气沸騰﹐乳汁敗壞﹐必生諸癥。若屢用藥餌﹐則臟腑陰損﹐多致敗癥﹐可不愼歟﹗大抵保嬰之法﹐未病則調治乳母﹐旣病則審治嬰兒﹐亦必兼治其母爲善。

消乳丸

縮砂仁陳皮京三稜﹝煨﹞蓬術﹝煨﹞神曲麥芽﹝各半兩﹞香附子﹝炒﹐一兩﹞以上爲末﹐麵糊丸麻子大。每服二三丸﹐白湯下。

卷一

噤風撮口臍風

小兒初生噤風者﹐因胎中受熱﹐毒流心脾﹐生下復爲風邪所搏﹐致眼閉口噤﹐啼聲不出﹐舌上如粟﹐口吐白沫。在百日內見撮口者﹐因胎熱兼風﹐自臍入於心脾﹐致面目黃赤﹐气息喘急﹐啼聲不出﹐舌彊唇靑﹐聚口撮面﹐腹脹靑筋﹐弔腸牽痛﹐吐白沫者不救﹐法當疏利。臍風者﹐因斷臍之後﹐爲水濕風邪入於心脾﹐致腹脹臍腫﹐四肢柔直﹐啼不吮乳﹐甚者發搐﹐先用龍膽湯﹑天麻丸之類﹐以去痰涎﹔後用益脾散之類﹐補脾胃。若臍邊靑黑﹐手拳口噤﹐是爲內搐﹐不治。受病之源﹐皆因乳母﹐七情气郁濃味積熱所致。若爪甲黑﹐伸引努力臍突者﹐用大連翹飲子之類。又斷臍不盈尺多患此者﹐以舊綿燒灰摻之﹐齒齦有泡如粟﹐以帛裹指蘸溫水擦破﹐口卽開。不用藥﹐七日內患者﹐百無一生。古人治法﹐大率如此。又田氏治噤風﹐用天南星末一錢﹐片腦少許﹐以指蘸薑汁擦齦立開。丹溪用赤足蜈蚣去足炙爲末﹐以豬乳調五分﹐徐徐灌之﹔或用牛黃以竹瀝調服一字﹐隨以豬乳滴於口中。《聖惠方》用郁金﹑藜蘆﹑瓜蒂爲末﹐水調搐鼻中。錢氏云﹕撮口因浴後拭臍﹐風邪所入而作﹐用益黃散補之。

無擇云﹕視其齒齦有泡﹐擦破口卽開﹐用眞白僵蠶爲末﹐蜜調塗口內。《保嬰集》云﹕小兒百日臍風馬牙﹐當作胎毒﹐瀉足陽明火﹐用鍼挑破﹐以桑樹白汁塗之。又云﹕初生小兒﹐時時宜敷桑汁﹐不然﹐多有舌硬撮口之癥。竊謂﹕臍風果因浴拭外傷皮膚者﹐用綿灰或枯礬抹擦之卽愈。若因乳母肝脾鬱怒﹐致兒爲患﹐當治其母。若因剪臍短少﹐或因束縛不緊﹐或因牽動﹐風入臍中﹐或因鐵器斷臍﹐冷气傳於脾絡﹐以致前癥者﹐口內有水泡急掐破﹐去其毒水﹐以艾炙臍中亦有生者。

千金龍膽湯

治月內臍風撮口﹐四肢驚掣發熱吐乳﹐及變蒸客忤鬼气驚癇﹐加人參﹑當歸。

龍膽艸﹝炒黑﹞鉤藤鉤柴胡黃芩﹝炒﹞桔梗芍藥﹝炒﹞茯苓甘艸﹝各二錢五分﹞蜣螂﹝二枚﹐去翅足﹞大黃﹝煨﹐二錢五分﹞上爲末﹐每服一二錢水煎﹐量兒加減。

天麻丸

治鉤腸鎖肚撮口。

天南星﹝炮﹐二錢﹞白附子牙硝天麻五靈脂全蠍﹝焙。各一錢﹞輕粉﹝五分﹞巴豆霜﹝一字﹞上爲末﹐每服一字﹐薄荷湯調下。

定命丹

治天釣撮口﹐通利痰熱。

全蠍﹝七枚﹞天麻南星﹝炮﹞白附子﹝各二錢五分﹞朱砂靑黛﹝各一錢五分﹞輕粉麝香﹝各五分﹞上爲末﹐米糊丸﹐綠豆大。每服一丸﹐荊芥薄荷湯下﹐先研半丸﹐吹入鼻中。

銀朱丸

治胎風壯熱﹐痰盛翻眼口噤﹐或胎中蘊毒。

水銀﹝和棗肉研﹞全蠍南星朱砂﹝各一錢﹞白附子﹝一錢五分﹞蘆薈牛黃﹝各三分﹞鉛霜﹝五分﹐和水銀研﹞片腦﹝一字﹞麝香﹝五分﹞眞僵蠶﹝炒﹐七个﹞上爲末﹐米糊丸﹐芥子大。每服三丸﹐薄荷湯下。

紫霜丸

治變蒸發熱不解或食癇﹐先寒後熱﹐或乳哺失節﹐宿滯不化﹐腹痞嘔吐﹐或大便酸代赭石﹝用醋淬七次﹞赤石脂﹝各二兩﹞杏仁﹝五十个﹐面炒﹞巴豆仁﹝三十枚﹐去膜油心﹞上先將杏仁﹑巴豆研成膏﹐入代赭﹑石脂末研勻﹐湯浸蒸餅丸﹐粟米大。每服三五丸﹐米飲

消食丸

﹝方見黃膽。﹞

控痰散

治風噤﹐先用此藥吐風涎﹐次與益胃散和胃﹔又與辰砂膏。利驚握拳噤口者﹐不治蠍尾銅靑﹝各五分﹞朱砂﹝一錢﹞膩粉﹝一字﹞麝香﹝少許﹞上爲末﹐每服一字﹐茶淸調下﹐輕者勿用﹐或以甘艸湯吐之。

甘艸湯

治撮口。

甘艸﹝生﹐一錢﹞上水煎﹐以綿球蘸吮令出痰涎﹐卻以豬乳點入口中卽瘥。

益胃散

白茯苓人參甘艸木香﹝濕紙裹煨﹞艸果﹝煨﹞陳皮濃朴﹝姜制﹞紫蘇子﹝炒。各等分﹞上爲末﹐每服一錢﹐姜棗水煎。

辰砂膏

治眼閉口噤﹐啼聲不出﹐吮乳不得﹐口吐白沫。

辰砂﹝三錢﹞硼砂馬牙硝﹝各一錢五分﹞玄明粉全蠍眞珠﹝各一錢﹞麝香﹝一分﹞上爲末﹐每服一豆許﹐諸驚薄荷湯下﹔潮熱甘艸湯下﹔月內用乳汁調塗乳頭令吮之。

蔥號散

治初生小兒﹐七日不小便。

蔥白﹝三寸﹞人乳共同搗如泥敷兒口內﹐卽與吮乳。

蠶號散

治初生兒﹐七日不乳﹐名撮口。

僵蠶﹝四个﹐去嘴略炒﹞茯苓﹝少許﹞共爲末﹐蜜調敷兒口內。

僵蠶膏

治撮口。用眞僵蠶三枚﹐去嘴略炒爲末﹐蜜調搽口中。

撮風散

治撮口。

鉤藤鉤朱砂赤腳蜈蚣﹝半條﹞眞僵蠶﹝焙﹞蠍稍﹝各一錢﹞麝香﹝一字﹞上爲末﹐每服一字﹐竹瀝調下。

瓜蒂散

治臍風撮口。

瓜蒂﹝七个﹞赤小豆秫米﹝各七粒﹞上爲末﹐用一豆許﹐吹兩鼻內令出黃水﹐更調服吐黃水卽瘥。

大連翹湯

治胎熱臍風﹐小便不通﹐及諸般瘡毒。

連翹瞿麥荊芥木通赤芍藥當歸防風柴胡滑石蟬殼甘艸﹝炒。各一錢﹞山梔子黃芩﹝各五分﹞上爲末﹐每服二錢﹐加紫艸水煎﹐熱甚加大黃﹐更詳癥加減。

安臍散

羚羊角﹝一錢﹐略炒﹞亂髮﹝一團燒令存性﹞蜈蚣﹝一條﹐赤足者炙﹞上爲末﹐斷臍後卽敷之﹐以絹帕緊束﹐恐犯風也。

卷一

脈法

錢仲陽云﹕小兒之脈﹐气不和則弦急﹐傷食則沈緩﹐虛驚則促﹐急風則浮﹐冷則沈細﹐脈亂者不治。《水鏡訣》云﹕陰陽運合﹐男女成形﹐已分九竅四肢﹐乃生五臟六腑﹐部分旣別﹐逆順難明。若憑寸口之浮沈﹐必乃橫亡於孩子﹐須明虎口辧別三關消詳﹐用藥始無差誤。未至三歲﹐看虎口食指﹐第一節

名風關脈﹐初見易治﹔第二節

名气關脈﹐見病深難治﹔第三節

名命關脈﹐見死不治。三關靑是四足驚﹐赤是水驚﹐黑是人驚﹐紫色瀉利﹐黃色雷驚﹐三關通度是極驚之癥﹐必死。或靑或紅﹐有紋如綫一直者﹐是乳食傷脾﹐必發驚熱。左右一樣者﹐是驚與積齊發。有三條﹐或散﹐是肺生風痰﹐或似聲。有赤是傷寒及嗽。如紅火是瀉﹐紅黑相兼主下痢﹐靑多白痢﹐紅多赤痢。紫色相兼加渴﹐虎口脈紋亂﹐主胃气不和。靑是驚與積﹐靑黑髮慢驚﹐脈入掌乃內釣。指紋曲裏風盛﹐彎外食積﹐此論三歲以上之法。若三歲以下﹐更用一指按髙骨﹐乃分三關﹐定其息數呼吸﹐八至爲平脈﹐九至不安﹐十至危困。

浮主風。沈遲主虛冷。實主有熱。緊主癲癇。洪主熱盛。沈緩主虛瀉。微遲有積有虫。遲澀主胃脘不和。沈主乳食難化。沈細主乳食停滯。緊弦主腹中熱痛。牢實主大便祕。沈而數者骨中有熱。弦長是肝膈有風。緊數乃驚風爲患﹐四肢掣顫。浮洪乃胃口有熱。沈緊主腹痛有寒。虛濡者有气﹐又主慢驚。芤主大便利血。四歲以下﹐用一指根據轉尋三部以關爲準。七八歲移指少許。九歲次第根據三關部位尋取。十一﹑十二歲亦同。十四﹑十五歲根據大方脈部位診視。凡看脈先定浮沈遲數﹑陰陽冷熱﹐沈遲爲陰﹐浮數爲陽。更兼看部位﹐靑主驚風﹐白主虛瀉﹐赤主痰熱﹐黑色病甚﹐黃主脾疳。以此相按﹐察病治療﹐庶無誤矣。又《全幼心鑑》云﹕小兒半歲之際﹐有病當於額前眉端髮際之間﹐以名﹑中﹑食三指曲按之。兒頭在左舉右手﹐在右舉左手﹐食指爲上﹐中指爲中﹐名指爲下。三指俱熱﹐主感風邪﹐鼻塞气粗﹐發熱咳嗽﹔若三指俱冷﹐主外感風寒﹐內傷飲食﹐發熱吐瀉﹔若食﹑中二指熱﹐主上熱下冷﹔名﹑中二指熱﹐主夾驚之疾﹔食指熱﹐主胸滿食滯﹐又當參辧脈形主之。

流珠形﹕主飲食所傷﹐內熱欲吐﹐或腸鳴自利﹐煩躁啼哭﹐用助胃膏消飲食分陰陽。若食消而病仍作﹐用香砂助胃膏以補脾胃。

環珠形﹕主脾虛停食﹐胸膈脹滿﹐煩渴發熱﹐用五味異功散加山楂﹑枳實﹐健脾消食﹐後用六君子湯調養中气。

長珠形﹕主脾傷飲食積滯﹐肚腹作痛﹐寒熱不食﹐先用大安丸消其積滯﹐次以異功散健其脾來蛇形﹕主脾胃濕熱﹐中脘不利﹐漧嘔不食﹐此疳邪內作﹐先用四味肥兒丸治疳﹐後用四君去蛇形﹕主脾虛食積﹐吐瀉煩渴﹐气短喘急﹐不食困睡﹐先用六君子湯加枳實﹐健脾消積﹐次以七味白術散調補胃气。

弓反裏形﹕主感冒寒邪﹐哽气出气﹐驚悸倦怠﹐四肢稍冷﹐小便赤色﹐咳嗽吐涎﹐先用惺惺散助胃气祛外邪﹐後以五味異功散加茯神﹑當歸﹐養心血﹐助胃气。若外邪旣解﹐而驚悸指冷﹐脾气受傷也﹐宜用七味白術散補之。若悶亂气粗﹐喘促哽气者﹐難治﹐脾虛甚故也。

弓反外形﹕主痰熱﹐心神恍惚﹐夾驚夾食﹐風癇痰盛﹐先以天麻防風丸祛外邪﹐又用五味異槍形﹕主風熱生痰發搐﹐先用抱龍丸﹐如未應﹐用牛黃淸心丸。若傳於脾肺﹐或過用風痰之藥﹐而見一切諸癥者﹐專調補脾胃。

魚骨形﹕主驚痰發熱﹐先用抱龍丸治之﹐如未應﹐屬肝火實熱﹐少用抑靑丸以淸肝﹐隨用六味丸以補肝。或發熱少食﹐或痰盛發搐﹐乃肝木克脾土﹐用六君子湯加柴胡補脾土以制肝木水字形﹕主驚風﹐食積胸膈﹐煩躁頓悶﹐少食﹐或夜啼痰盛﹐口噤搐搦﹐此脾胃虛弱﹐飲食積滯﹐而木克土也。先用大安丸消導飲食﹐次以六君﹑鉤藤鉤補中淸肝。若已服消食化痰等劑﹐而病不愈者﹐用四君﹑升麻﹑柴胡﹑鉤藤鉤﹐升補脾气﹐平制肝木。

鍼形﹕主心肝熱極生風﹐驚悸頓悶﹐困倦不食﹐痰盛搐搦。先用抱龍丸祛風化痰﹐次用六君子加鉤藤鉤平肝實脾。

透關射指形﹕主驚風﹐痰熱聚於胸膈﹐乃脾肺虧損﹐痰邪乘聚﹐先用牛黃淸心丸淸脾肺﹑化痰涎﹐次用六君子湯加桔梗﹑山藥﹐補脾土﹐益肺金。

透關射甲形﹕主驚風﹐肝木克制脾土之敗癥﹐急用六君﹑木香﹑鉤藤鉤﹑官桂﹐溫補脾土。

未應﹐卽加附子以回陽气﹐多得生者。

嘗聞古人云﹕小兒爲芽兒﹐如艸之芽﹑水之漚。蓋因臟腑脆嫩﹐口不能言﹐最難投劑。當首察面色﹐而知其所屬﹔次驗虎口﹐以辧其所因。實爲治法之簡要也。

﹨r圖﹨p03﹣b29a1。bmp﹨r流珠只一點紅色﹐環珠差大﹐長珠圓長﹐以上非謂圈子﹐總皆經脈貫气之如此。來蛇卽是長珠散﹐一頭大一頭尖﹐去蛇亦如此分上下朝﹐故曰來去。角弓反張﹐向裏爲順﹐向外爲逆﹐槍形直上﹐魚骨分開﹐水字卽三脈並行。鍼形卽過關一二粒米許﹐射甲命脈向外透指命脈曲裏。𨿽然余常治之﹐亦有不專執其形脈而投劑者﹐蓋但有是癥卽服是藥﹐而亦多驗。

治驗一小兒發熱吐瀉﹐腹脹不乳﹐其紋如流珠。此脾胃气傷﹐先用香砂助胃膏﹐後用六君子湯痊一小兒寒熱作嘔﹐飲食不入﹐按其腹乃哭﹐脈紋如長珠﹐此飲食停滯也﹐用大安丸吐瀉宿滯遂安﹔但唇目抽動﹐大便稀黃﹐此病邪去而虛熱所迫也﹐用六君子湯加鉤藤鉤而愈。

一小兒胸腹膨脹﹐發熱頓悶﹐脈紋如環珠﹐以手按腹卽哭﹐此屬脾胃虛而飲食停滯也﹐先用保和丸一服﹐前癥如失﹐更加煩渴﹐按其腹而不哭﹐此宿食去而脾胃復傷也﹐用五味異功散加柴胡治之頓瘳。

一小兒不時漧嘔﹐乳食不進﹐肚腹膨脹﹐脈形如來蛇﹐此脾胃虛而成疳也。用四味肥兒丸治疳﹐佐以四君加蕪荑健中而痊。後傷飲食吐瀉完谷﹐形气甚困﹐四肢微搐﹐視其紋如去蛇﹐余曰﹕且勿用藥。次日吐止﹐但搐而瀉靑黃﹐此脾土虛而肝木勝也﹐用六君子加鉤藤鉤而瘥。

一小兒未及周歲﹐气短喘急﹐乳食少進﹐時或吐乳﹐視其形如去蛇﹐乃脾傷而食積。先用六君子加山楂﹑枳實﹐漸愈﹔後乳食復傷﹐吐瀉作渴﹐先與胃苓膏﹐繼與白術散而愈。

一小兒睡臥驚悸﹐發熱痰盛﹐脈形如弓之向外﹐此因驚木旺傷脾﹐而食不消也。先以天麻防風丸﹐祛風定驚﹔後用五味異功散﹐壯脾止搐全瘥。

一小兒沈默昏倦﹐肢冷驚悸﹐其紋如弓之向裏﹐此屬胃气虛而外感寒邪也。先用惺惺散﹐以解外邪調胃气﹐諸癥頓愈。但手足逆冷﹐又用六君子湯﹐調補元气而安。

一小兒患咳嗽﹐服牛黃淸心丸﹐加喘促腹脹。余視其右臉色赤﹐紋指如槍﹐屬脾气復傷﹐用六君子湯頓安。

一小兒沈困發熱﹐驚搐不乳﹐視其脈紋如亂魚骨﹐此風熱急驚之癥也。先用抱龍丸少許祛風化痰﹐後用六君子湯加柴胡﹐壯脾平肝而愈。

一小兒咳嗽發熱﹐右臉赤色﹐作渴煩悶﹐倦怠少食﹐肚腹作脹﹐脈紋如鍼﹐此風邪傷肺而飲食傷脾也。先用六君子湯加桔梗﹑杏仁﹑柴胡一劑﹐諸癥少愈﹔後去杏仁﹑柴胡﹐再劑而安一小兒發熱夜啼﹐乳食不進﹐昏迷抽搐﹐痰盛口噤﹐脈紋如水字﹐此脾肺气虛﹐風木所乘﹐痰食積於胸腹也。先用大安丸﹐後用六君子加鉤藤鉤而愈。

一小兒發熱﹐右臉赤﹐咳嗽痰盛﹐其脈紋透關射指﹐余以爲風邪蘊結於肺而痰作也。用二陳加桑皮﹑杏仁﹑桔梗治之。自用發散降火之劑﹐風痰不退﹐發熱益甚。余曰﹕此脾肺气虛﹐治失其宜。遂用五味異功散加炒桔梗漸愈﹐又用六君子湯而痊。

一小兒停食發熱﹐服芩﹑連﹑三稜﹑濃朴等劑﹐飲食日少﹐胸腹膨脹﹐其紋透至指甲。用補中益气湯加木香﹑鉤藤鉤﹐溫補脾气﹐平制肝木﹐數劑漸效﹔又用六君子湯加炮姜治之而安。其間﹐間泛用金石腦麝祛逐之劑﹐變驚而歿者﹐不勝枚舉。惜哉﹗

香砂助胃膏

﹝方見熱吐﹞

五味異功散

六君子湯

﹝二方見內釣﹞

大安丸

﹝方見虛羸﹞

四味肥兒丸

﹝方見嘔吐﹞

四君子湯

﹝方見內釣﹞

七味白術散

﹝方見腹痛﹞

惺惺散

天麻防風丸

﹝二方見咳嗽﹞

抱龍丸

﹝方見傷寒﹞

牛黃淸心丸

﹝方見急驚﹞

抑靑丸

﹝方見驚啼﹞

六味丸

﹝方見腎臟﹞

保和丸

﹝方見虛羸﹞

胃苓湯

﹝方見霍亂吐瀉﹞

二陳湯

﹝方見寒冷嘔吐﹞

卷一

變蒸

巢氏云﹕小兒變蒸者﹐以長气血也﹐變者上气﹐蒸者體熱。仲陽云﹕變者易也。又云﹕變蒸者﹐自內而長﹐自下而上﹐又身熱。故每變畢﹐卽覺性情有異於前﹐何者﹖長生臟腑意智故也。何謂三十二日長骨添精神﹖人有三百六十五骨以象天數﹐以應期歲﹐以分十二經絡。自初生至三十二日一變﹐生癸屬足少陰經﹐腎藏精與志。六十四日二變一蒸﹐生壬屬足太陽經膀胱腑﹐其發耳與冷﹐腎與膀胱合﹐俱主於水﹐天一生水﹐地六成之。至九十六日三變﹐生丁屬手少陰經﹐心藏神其性爲喜。至一百二十八日四變二蒸﹐生丙屬手太陽經小腸腑﹐其發汗出而微驚﹐心與小腸合爲火﹐地二生火﹐天七成之。至一百六十日五變﹐生乙屬足厥陰經﹐肝藏魂喜哭。至一百九十二日六變三蒸﹐生甲屬足少陽經膽腑﹐其發目不閉﹝一作開﹞而赤﹐肝與膽合主木﹐天三生木﹐地八成之。至二百二十四日七變﹐生辛屬手太陰經﹐肺藏魄主聲。至二百五十六日八變四蒸﹐生庚屬手陽明經大腸腑﹐其發膚熱而汗或不汗﹐肺與大腸合主金﹐地四生金﹐天九成之。至二百八十八日九變﹐生己屬足太陰經﹐脾藏意與智。至三百二十日十變五蒸﹐生戊屬足陽明經胃腑﹐其發不食腹痛而吐乳﹐脾與胃主土﹐天五生土﹐地十成之。又手厥陰經心包絡爲髒﹐手少陽經三焦爲腑。此一臟一腑俱無狀﹐故不變而不蒸也。前十變五蒸﹐乃天地之數以生成之。此後如生齒能言知喜怒﹐故云始全也。太倉云﹕气入四肢﹐長碎骨於十變後六十四日爲一大蒸﹐計三百八十四日﹐長其經脈﹐手受血故能持物﹔足受血故能行立。經云﹕變且蒸謂蒸畢而足一歲之日有餘也。師曰﹕不汗而熱者發其汗﹐大吐者微止不可別治。又六十四日爲二大蒸﹐計四百四十八日。又六十四日爲三大蒸﹐計五百一十二日﹐至五百七十六日﹐變蒸旣畢﹐兒乃成人也。變者生五臟也﹐蒸者養六腑也﹐變者上气﹐蒸者發熱﹐每經一變一蒸﹐情態卽異﹐輕則發熱微汗﹐其狀似驚﹐重則壯熱脈亂而數﹐或汗或吐﹐或煩啼躁渴﹐輕者五日解﹐重者七八日解﹐其候與傷寒相似。亦有變蒸之餘﹐續感寒邪者﹐但變蒸則耳冷冷﹐上唇發泡如濁珠﹐若寒邪搏之﹐則寒熱交爭﹐腹中作痛﹐而啼叫之聲﹐日夜不絕。變者易也﹐蒸於肝則目眩微赤﹔蒸於肺則嚏咳毛聳。凡五臟六腑筋脈骨﹐循環各有證應﹐其治法平和者解表之﹐實熱者微利之﹐可服紫霜丸﹑黑散子﹑柴胡湯。有寒無熱並吐瀉不乳多啼者﹐當歸散﹑調气散主之。變蒸之外﹐小兒體貌情態﹐自然平和。大抵人得中和之道﹐以爲純粹﹐陰陽得所﹐剛柔兼濟﹐气血和而百脈順。所以心智益通﹐精神俱備﹐臟腑充實﹐形體固壯﹐齒細髮黑﹐聲洪睡穩﹐此乃受气充足﹐稟性得中﹐而無疾爾。前癥蓋小兒所不免者﹐𨿽勿藥亦可也。前藥峻烈﹐非惟臟腑之不勝﹐抑且反傷气血。余常見一小兒﹐至一變發熱有痰﹐投抱龍丸一粒﹐卒至不救﹐觀此可驗﹐愼之愼之﹗其有不熱不驚﹐略無癥候而暗變者﹐蓋受胎气壯實故也。

紫霜丸

﹝方見撮口﹞

紫陽黑散

治變蒸解利熱气。

麻黃﹝二兩不去節﹞大黃﹝半兩﹞杏仁﹝去皮﹐二分半﹐研﹞上以前三味和一處杵碎﹐略燒存性﹐後入杏仁膏和之﹐蜜盛貯﹐每用一豆許﹐乳汁和咽之。

柴胡湯

治變蒸骨熱心煩﹐啼叫不已。

人參﹝二錢﹞甘艸﹝微炙﹐二錢﹞麥門冬﹝去心﹐二錢﹞龍膽艸﹝酒炒黑﹞防風﹝各一錢﹞柴胡﹝五分﹞上每服一錢﹐水煎。

當歸散

治變蒸有寒無熱。

當歸﹝二錢﹞木香官桂﹝辣者﹞甘艸﹝炙﹞人參﹝各一錢﹞上每服一錢﹐姜棗水煎。

調气散

治變蒸吐瀉﹐不乳多啼﹐欲發慢驚。

木香香附子人參橘皮藿香甘艸﹝炙。各一錢﹞上爲末﹐每服一錢﹐姜棗水煎服。

卷一

肝臟

錢仲陽云﹕肝主風﹐實則目直大叫﹐項急煩悶﹐虛則切牙呵欠﹐气熱則外生風﹐气溫則內生風﹐大靑膏散之。若能食飲水不止﹐用大黃丸微下之﹐肝熱則目直不搐﹐手尋衣領及亂撚物﹐瀉靑丸主之。壯熱飲水喘悶﹐瀉白散主之。肝病秋見﹐肺怯不能勝肝也﹐當用益黃散補脾﹐瀉靑丸治肝。肝有風則目連眨﹐得心熱則搐﹐用瀉靑丸治肝﹐導赤散治心。甚則身反張﹐目直不搐﹐心不受熱也﹐當用地黃丸補腎﹐瀉靑丸治肝﹐唇白者不治。又張潔古云﹕肝主風﹐自病則風搐拘急﹐若心乘肝爲實邪﹐肺乘肝爲賊邪﹐腎乘肝爲虛邪。凡肝得病必先察其肺腎﹐腎者肝之母﹐肺者肝之賊﹐今肝之得病﹐若非腎水不能相生﹐必是肺金鬼邪來克﹐故其來在肺﹐先治其肺﹐攻其鬼也。其來在腎﹐先補其腎﹐滋其源也。然後審其本髒之虛實而寒溫之。竊謂前癥﹐若肝經實熱而外生風者﹐宜用大靑膏散之。若旣服而前癥仍作或益甚者﹐此邪气已去而脾气虧損也﹐宜用異功散加芎﹑歸補之。若肝經虛熱﹐或因克伐而內生風者﹐宜用異功散﹑地黃丸補之。若風邪入髒﹐能食飲冷﹐大便祕結者﹐此邪气內實也﹐宜用大黃丸下之。若旣下而食少飲湯﹐或腹作脹者﹐此脾气內虛也﹐宜用白術散補之。气血素弱﹐或因病後﹐或服攻伐之劑﹐而手尋衣領﹐切牙呵欠﹐目淡靑者乃肝經虛甚也﹐急用地黃丸以補腎肝。哽气﹑短气﹑長出气﹐乃肺經虛甚也﹐急用異功散以補脾肺。若申﹑酉時叫哭直視﹐呵欠頓悶﹐項急驚悸﹐手足搖動﹐發熱飲水者﹐此風火相搏而勝肺金也﹐用柴胡梔子散以治肝火生肝血﹔用異功散補脾土生肺金﹐若唇白者爲脾絕﹐不治。夫嬰童之癥﹐多因妊娠濃味七情﹐或兒乳哺失宜﹐或乳母飲食鬱怒所致。病气旣見﹐形气已虛﹐當推其所因用藥﹐加漏蘆以治其母﹐兒飲一二匙。後仿此。

大靑膏

治傷風痰熱發搐。

天麻靑黛﹝各一錢﹞白附子烏蛇﹝酒浸取肉焙﹞蠍尾﹝各五分﹞天竺黃﹝煨﹞麝香﹝各一字﹞上爲末﹐生蜜丸豆大。每用半粒﹐薄荷湯化下。

大黃丸

治風熱裏實﹐口中气熱﹐二便祕赤﹐飲水不止。

黑牽牛﹝一半生﹐一半炒﹞川芎﹝各半兩﹞甘艸﹝一錢﹞大黃﹝一兩﹐酒洗飯上蒸﹞上爲末﹐糊丸麻子大。每服數丸﹐溫蜜水乳後服﹐以溏利爲度﹐大小用。

愚按前癥﹐旣屬裏實二便祕﹐法當疏下﹐若初服𨿽未通利﹐而病勢已退﹐不可再服。如二便未利﹐病勢未退﹐當減數丸研化服之﹐恐過劑則元气傷而變病也。

瀉靑丸

治急驚發搐﹐眼赤睛疼。

當歸龍膽艸﹝炒﹞川芎防風大黃﹝炒﹞羌活梔仁﹝各等分﹞上爲末﹐煉蜜丸芡實大。每服一丸﹐砂糖湯化下。

愚按﹕前方足厥陰經解散肌表﹐疏通內熱之藥也。若大便祕結﹐煩渴飲冷﹐飲食如常者﹐屬形病俱實﹐宜用此以瀉之。若大便調和﹐煩渴飲冷﹐目淡靑色﹐屬病气實而形气虛﹐宜用抑肝散平之。若大便不實﹐作渴飲湯﹐飲食少思﹐肢體倦怠者﹐屬形病俱虛﹐宜用地黃丸補之。大抵前癥﹐若因肝經血虛風熱﹐先用四物湯加鉤藤鉤以生肝血﹔次用四君子湯以補脾土。

若因肝經血燥痰盛﹐用地黃丸滋腎水生肝木﹐四君加芍藥實脾土以平肝木。若因攻伐而致脾土虛寒者﹐急用六君子湯加丁香﹑木香溫補脾土﹐否則必變慢脾風也。

抑肝散

治肝經虛熱發搐﹐或痰熱切牙﹐或驚悸寒熱﹐或木乘土而嘔吐痰涎﹐腹脹少食﹐睡臥不安。

軟柴胡甘艸﹝各五分﹞川芎﹝八分﹞當歸白術﹝炒﹞茯苓鉤藤鉤﹝各一錢﹞上水煎﹐子母同服。如蜜丸﹐名抑靑丸。

小柴胡湯﹝加山梔﹑牡丹皮﹐名加味小柴胡﹞治肝膽經風熱瘰﹐寒熱往來﹐口晡發熱﹐潮熱身熱﹐不欲飲食﹐或怒火口苦﹐耳聾咳嗽﹐或脇痛胸滿﹐小便不利﹐或泄瀉吐酸苦水﹐或肢體搐動﹐唇目抽札﹐並宜用之。﹝方見變蒸﹞

異功散

﹝方見天釣﹞

地黃丸

﹝方見臟腑﹞

白術散

﹝方見積滯﹞

柴胡梔子散

﹝方見諸熱﹞

導赤散

﹝方見心臟﹞

四物湯

﹝方見急驚﹞

四君子湯

六君子湯

﹝二方見內釣﹞

加味淸胃散

﹝方見天釣﹞

補中益气湯

﹝方見虛羸﹞

卷一

心臟

錢仲陽云﹕心主驚﹐實則叫哭發熱飲水而搐﹐虛則困臥驚悸不安。又云﹕熱則睡中口气溫及上竄切牙﹐而合面臥有就冷之意﹐皆心熱也﹐導赤散主之。若抑面臥者﹐乃心气實﹐气不得上下流通也﹐瀉心散主之。心病冬見﹐火勝水也﹐當補腎治心﹐輕者病自愈﹐下竄不語者﹐腎虛怯也。又張潔古云﹕心主熱﹐若肺乘心爲微邪﹐肝乘心爲虛邪﹐脾乘心爲實邪﹐腎乘心爲賊邪。凡心臟得病﹐必先調其肝腎﹐肝气通則心气和﹐肝气滯則心气乏﹐此心病先求其肝﹐淸其源也。五臟受病必傳其所勝﹐腎之邪必傳於心﹐故先治其腎逐其邪也。若肝腎脈俱和﹐然後察其心家虛實治之。竊謂仰面臥者﹐因其心胸實熱﹐故喜仰面而向虛也。合面臥者﹐因心胸虛熱﹐故喜合臥而就實也。實則調治心肝﹐虛則調補脾肺﹐二者別之﹐盡其狀矣。其切牙等癥﹐多有雷同﹐不必拘泥。如用瀉心﹑導赤等劑﹐邪气𨿽去而病仍作﹐當調補元气﹐或反甚﹐急溫補元气。其心气冬見﹐或亥子時病益甚﹐或下竄不語者﹐乃腎水虛而心火甚也﹐用地黃丸。其乳下嬰兒﹐須母服之。

錢氏瀉心散

治心經實熱。

黃連上爲末﹐每服五分﹐臨臥溫水化下。

愚按﹕前癥若叫哭發熱﹐作渴飲水﹐抽搐有力﹐仰面而睡者﹐屬心經實熱﹐宜用瀉心散或導赤散。若發熱飲湯﹐抽搐乏力﹐驚竄切牙﹐合面而睡者﹐屬心經虛熱﹐用補心散。若喘嗽面赤﹐壯熱飲水﹐肺乘心也﹐用瀉白散。若搖頭目札﹐身熱抽搐﹐肝乘心也﹐用柴胡淸肝散。

若合目昏睡﹐泄瀉身熱﹐脾乘心也﹐用瀉黃散。若竄視驚悸﹐切牙足熱﹐腎乘心也﹐用安神丸。若因乳母致癥﹐亦用前藥﹐以治其母。

導赤散

治小腸實熱﹐小便祕赤。

生地黃木通甘艸﹝等分﹞上爲末﹐每服一錢﹐入淡竹葉水煎。

愚按﹕瀉心散﹑導赤散﹐瀉心﹑小腸實火之劑。蓋心爲脾母﹐脾爲心子﹐然心旣病則脾土益虛矣。用者審之﹗

錢氏生犀散

治心經虛熱。

地骨皮赤芍藥柴胡漧葛﹝各一兩﹞甘艸﹝五錢﹞犀角﹝二錢﹐鎊﹞上爲末﹐每服一二錢﹐水煎。﹝添加﹞愚按﹕前方云﹐治心經虛熱﹐其所用藥多屬瀉心﹑瀉肝經之劑﹐虛熱二字﹐恐魯魚也。如心經自病而血虛熱者﹐用祕旨安神丸。脾虛奪心之气而熱者﹐用祕旨補脾湯﹐肝木不能生心火﹐而虛熱者用地黃丸。

祕旨安神丸

治心血虛而睡中驚悸﹐或受驚嚇而作。

人參半夏﹝湯泡﹞酸棗仁﹝炒﹞茯神﹝各一錢﹞當歸﹝酒洗﹞橘紅赤芍﹝炒。各七分﹞五味子﹝五粒﹐杵﹞甘艸﹝炙﹐三分﹞上爲末﹐薑汁糊丸芡實大。每服一丸﹐生薑湯下。

地黃丸

﹝方見腎癥﹞

補心散

﹝方見驚啼﹞

瀉白散

﹝方見肺臟﹞

柴胡淸肝散

﹝方見熱癥﹞

瀉黃散

﹝方見脾臟﹞

祕旨補脾湯

﹝方見驚啼﹞

卷一

脾臟

錢仲陽云﹕脾主困﹐實則困睡﹐身熱飲水﹐或不飲水﹐虛則吐瀉生風﹐脾胃虛寒﹐則面白﹐目無精光﹐口鼻气冷﹐肌體瘦弱﹐吐水腹痛﹐不思乳食﹐用益黃散﹔下利用調中丸。傷風手足冷者﹐脾臟怯也﹐先用益黃散補脾﹔後用大靑膏發散脾病﹐見四季皆仿此。順者易治﹐逆者難治。脾怯當面赤黃﹐若兼五臟相勝﹐隨癥治之。又張潔古云﹕脾主濕﹐自病則泄瀉多睡﹐體重昏倦。若肝乘脾爲賊邪﹐心乘脾爲虛邪﹐肺乘脾爲實邪﹐腎乘脾爲微邪。凡脾之得病﹐必先察其肝心二髒。蓋肝是脾之鬼﹐心是脾之母﹐肝气盛則鬼邪有餘﹐心气虧則生气不足﹐當用平肝气益心气。若診其脈﹐肝心俱和﹐則脾家自病﹐察其虛實而治之。竊謂﹕前癥實者病气實而形气虛也﹐若面色白﹐吐瀉腹痛﹐口鼻气冷﹐屬寒水侮土﹐宜用益黃散。若面靑唇黯吐瀉﹐手足並冷﹐此脾土虛寒﹐用漧薑理中湯。若面色痿黃﹐手足不冷﹐此脾土虛弱﹐用人參理中湯。若傷風手足並冷﹐吐痰咳嗽﹐吐瀉腹脹﹐此脾肺气虛﹐用五味異功散實脾气﹐加防風﹑升麻散外邪。若發於寅卯之時﹐用六君﹑柴胡﹑升麻﹐補脾土平肝木。然面黃者脾之本色也﹐面赤者火生土爲順﹐面靑者木克土爲逆﹐當平其所勝﹐以補元气爲善。

大靑膏

﹝方見肝臟﹞

調中丸

﹝方見脾胃虛寒﹞

人參安胃散

治脾胃虛弱﹐傷熱乳食﹐嘔吐瀉痢。

人參﹝一錢﹞黃﹝二錢﹞生甘艸炙甘艸﹝各五分﹞白芍藥﹝酒炒﹐七分﹞白茯苓﹝四分﹞陳皮﹝三分上爲末﹐每服二錢﹐水煎。

愚按﹕東垣云﹕益黃散內有丁香﹑靑皮之辛熱﹐蓋爲寒水侮土而設也。若因熱藥巴豆之類﹐損其脾胃﹐或因暑熱傷乳食而成吐瀉﹐口鼻气熱而致慢驚者﹐宜用前散。

益黃散

治脾虛吐瀉不食﹐米谷不化﹐困倦力少﹐滑腸夜起﹐並疳虛盜汗﹐涎流口角。

陳皮﹝一兩﹞丁香﹝二錢﹞訶子﹝炮﹐去皮﹞靑皮﹝去白﹞甘艸﹝炙。各半兩﹞上爲末﹐每服一錢﹐水煎服。

愚按﹕前癥若脾土虛寒﹐或寒水侮土而嘔吐泄瀉﹐手足並冷﹐或痰涎上壅﹐睡而露睛﹐不思乳食﹐宜用此方。若因脾土虛弱吐瀉者﹐用六君子湯加柴胡。如不應﹐或手足俱冷﹐屬虛寒也﹐更加木香﹑炮姜。若因乳母脾虛肝侮﹐必治以前藥。若乳母鬱怒﹐致兒患前癥﹐母服加味歸脾湯。

錢氏瀉黃散

﹝一名瀉脾散﹞治脾熱吐舌。

藿香葉甘艸﹝各七錢五分﹞山梔仁﹝一兩﹞石膏﹝五錢﹞防風﹝二兩﹞上用蜜酒微炒爲末﹐每服一二錢﹐水煎。

愚按﹕前癥若作渴飲冷﹐臥不露睛﹐手足熱甚﹐或徧身發黃﹐屬胃經實熱﹐宜用瀉黃散。若作渴飲湯﹐臥而露睛﹐手足並冷﹐屬胃經虛熱﹐宜用異功散。若面靑搐搦﹐乳食少思﹐肝乘脾也﹐用祕旨補脾湯。若面赤驚悸﹐身熱昏睡﹐心乘脾也﹐用祕旨安神丸。若面白喘嗽﹐肢體倦怠﹐肺乘脾也﹐用補中益气湯。若唇黑泄瀉﹐手足指冷﹐腎乘脾也﹐用益黃散。病後津液不足﹐口漧作渴﹐宜用七味白術散。若乳母膏粱濃味﹐七情郁火所致﹐當審其因而治其母。

人參理中湯

﹝方見傷寒表裏﹞

五味異功散

六君子湯

﹝二方見天釣﹑內釣﹞

卷一

肺臟

錢仲陽云﹕肺主喘﹐實則悶亂喘促或飲水﹐虛則哽气﹑出气﹑短气。若肺盛復感風寒﹐則胸滿气急喘嗽﹐用瀉白散。肺熱則手掐眉目鼻面﹐用甘桔湯。肺虛熱則唇色深紅﹐少用瀉白散。肺怯則唇色白﹐用阿膠散。若悶亂气粗喘促哽气者﹐難治。肺病久唇白者﹐此脾肺子母皆虛也﹐若白如豬脂者吉﹐白如枯骨者死。如肺病春見﹐肺勝肝也﹐用地黃丸補肝腎﹐瀉白散以治肺。目淡靑必發驚﹐更有赤者當搐﹐爲肝怯也。又張潔古云﹕肺主燥﹐自病則喘嗽﹐燥則潤之。若心乘肺爲賊邪﹐肝乘肺爲微邪﹐腎乘肺爲實邪﹐脾乘肺爲虛邪。凡肺之得邪必先觀心脾二髒之虛實。若心火鑠金﹐當抑心滋肺。若脾气虛冷不能相生﹐而肺气不足﹐則風邪易感﹐宜補脾肺。若脾實中痞熱气上蒸於肺﹐宜瀉脾气。若心脾平和而肺自病﹐當察虛實治之。竊謂﹕肺經郁熱﹐用瀉白散﹔肺气自虛﹐用四君子湯﹔外邪所乘﹐用參蘇飲﹔心火炎爍﹐用人參平肺散﹔中焦實痞﹐用大承气﹔脾不能生肺﹐用異功散。夫肺气盛者﹐肺中之邪气盛也﹐其脈右寸必浮而有力﹐宜用瀉白散以瀉之。若肺虛而有熱者﹐執肺熱傷肺之說﹐而不用人參誤矣﹐仍參某癥治之。

瀉白散

化痰止咳﹐寬气進食。

地骨皮桑白皮﹝炒。各一兩﹞甘艸﹝炙﹐一錢﹞上爲末﹐每服一二錢﹐入粳米百粒水煎。

愚按﹕活人方云﹕喘者﹐肺气盛而有餘﹐然气盛當認作气衰﹐有餘當認作不足。蓋肺气盛者﹐肺中之火盛也﹐有餘者﹐肺中之邪有餘也﹐其脈右寸必浮而有力﹐右頰色赤﹐用前藥以瀉之。前癥若乳母感冒風寒﹐肺經蘊熱﹐致兒爲患﹐用參蘇飲。若乳母膏粱醇酒積熱﹐致兒是病﹐用淸胃散。

甘桔湯

治風熱上攻﹐咽喉疼痛﹐及喉痺妨悶。

苦梗﹝一兩﹞甘艸﹝炒﹐二兩﹞上每服二錢﹐水煎。

阿膠散

治肺虛咳嗽喘急﹐或咳而哽气﹐喉中有聲。

阿膠﹝一兩﹐蛤粉炒﹞鼠粘子﹝二錢五分﹐炒香﹞甘艸﹝一錢﹐炙﹞馬兜鈴﹝半兩﹐炒﹞杏仁﹝七个去皮尖﹞糯米﹝一兩﹞上每服一二錢﹐水煎。

愚按﹕前方乃直治肺金之劑。經云﹕虛則補其母。若前藥未應﹐當用五味異功散以補脾。

地黃丸

﹝方見腎臟﹞

四君子湯

﹝方見內釣﹞

參蘇飲

﹝方見諸熱﹞

人參平肺散

﹝方見咳嗽﹞

大承气湯

﹝方見傷寒表裏﹞

異功散

淸胃散

﹝二方見天釣﹑內釣﹞

卷一

腎臟

錢仲陽云﹕腎主虛﹐無實癥。惟痘瘡實則黑陷﹐更當分別癥之虛實。假如肺病又見肝癥﹐咬牙呵欠者易治﹐肝虛不能勝肺也﹔若目直視大叫哭﹐項急煩悶者難治﹐蓋肺病虛冷肝彊實而勝肺也。視病新久虛實﹐虛則補其母﹐實則瀉其子。夫腎虛者﹐由胎气不盛﹐則神短囟開﹐目多白睛﹐面色白﹐此皆難養﹐縱長不過八八之數。若恣色欲﹐不及四旬而亡﹐或有因病而致腎虛者。又云﹕腎气不足則下竄。蓋腎虛骨重﹐惟欲墜下而縮身也。腎水陰也﹐腎虛則目無精光畏明﹐皆用地黃丸。腎病見夏﹐水勝火也﹐輕者病自退﹐重者當驚發搐。又張潔古云﹕腎主寒﹐自病則足脛寒而逆。腎無實﹐瘡疹黑陷乃實﹐是水制火也。若心乘腎爲微邪﹐肺乘腎爲虛邪﹐肝乘腎爲實邪﹐脾乘腎爲賊邪﹐本髒虛弱﹐正令不行﹐鬼賊克害﹐當補本髒之正气。假令肺病喘嗽﹐見於初春﹐當補腎﹔見於夏﹐救肺﹔見於秋﹐救脾﹔見於冬﹐補心瀉本髒﹐乃名寒嗽。大抵五臟﹐各至本位﹐卽气盛不可更補﹐到所克部位﹐不可更瀉。然五行之中﹐惟腎水一臟﹐母盛而反受邪﹐何則﹖肺屬金射於皮毛﹐所主者气。腎屬水主於骨髓﹐所藏者精﹐气之輕浮能上而不能下﹐精之沈重能下而不能上﹐此物性之自能。今肺气得熱而上蒸則不能下﹐生於腎而受邪矣﹐急服涼藥解之。此腎病必先求肺。或脾經之濕刑克於腎﹐宜去脾濕﹐若脾肺平和而腎自病﹐則察其本髒而治之。竊謂﹕下竄等癥﹐足不喜覆者﹐蓋腰以下皆腎所主﹐乃心气下行於腎部也﹐法用地黃丸壯腎水以制心火。若因脾肺虛而不能生腎水者﹐用補中益气湯﹑六味地黃丸以滋化源。其瘡疹黑陷﹐乃腎虛而邪气實也﹐尢當用地黃丸。

地黃丸

熟地黃﹝八錢﹐杵膏﹞山茱萸﹝肉﹞幹山藥﹝各四錢﹞澤瀉牡丹皮白茯苓﹝各三錢﹞上爲末﹐入地黃膏量加米糊丸﹐桐子大。每服數丸﹐溫水空心化下。行遲鶴膝加鹿茸﹑牛膝﹑五加皮。

愚按﹕前丸治腎肝血虛﹐燥熱作渴﹐小便淋祕﹐痰气上壅﹔或風客淫气﹐患瘰結核﹔或四肢發搐﹐眼目動﹔或咳嗽吐血﹐頭目眩暈﹔或咽喉燥痛﹐口舌瘡裂﹔或自汗盜汗﹐便血諸血﹔或稟賦不足﹐肢體瘦弱﹐解顱失音﹔或畏明下竄﹐五遲五軟﹐腎疳肝疳﹔或早近女色﹐精血虧耗﹐五臟齊損﹔或屬腎肝諸癥不足之癥﹐宜用此以滋化源。其功不可盡述。

補中益气湯

﹝方見虛羸﹞

卷二

面上癥

錢仲陽云﹕左腮爲肝﹐右腮爲肺﹐額爲心﹐鼻爲脾﹐頦爲腎。色靑主驚積不散﹐欲發風候。

紅主痰積驚悸。黃者食積癥傷﹐欲作疳癖。白主泄瀉水谷﹐更欲作嘔。黑主臟腑欲絕。

印堂﹕靑主初患驚瀉﹐紅主大驚夜啼﹐黑主客忤。

山根﹕靑主二次驚﹐瀉後發躁﹐黑黃甚者死。

年壽﹕平陷主天﹐靑主發熱生驚﹐黑主利死﹐紅主躁死﹐微黃曰平﹐黃甚曰霍亂。

承漿﹕靑主食時被驚﹐黃主吐逆亦主血利﹐黑主驚風。

面眼﹕黑睛黃主有熱﹐白睛黃主食積疳﹐白睛靑主驚風﹐黑睛黃主傷寒。

眉上﹕靑吉﹐忽紅主煩躁夜啼﹐黃主霍亂﹐久病紅者死。

風气二池﹕靑主風候﹐紫主吐逆﹐或發熱﹐黃主吐逆﹐赤主煩躁夜啼。

兩顴﹕赤主肺有客熱。

兩太陽﹕靑主二次受驚﹐靑自太陽入耳者死﹐紅主血淋。

兩臉﹕靑主客忤﹐黃主痰溢﹐赤主風熱。

兩頰﹕赤主傷寒﹐兩頤靑主吐虫。

兩金匱﹕靑主第三次驚風﹐黑繞口三日死﹐靑連目入耳七日死。

兩風門﹕紅主風熱﹐黑主疝﹐靑主水驚﹐黑從眉入耳卽日死﹐唇黑不食者死。

面靑眼靑肝病﹐面赤心病﹐面白肺病﹐面黃脾病﹐面黑腎病。

額間﹕赤色主心經有熱﹐煩躁驚悸﹐若飲水或叫哭﹐屬本經實熱﹐用瀉心散以淸心火﹔微赤困臥驚悸﹐熱渴飲湯﹐屬虛熱﹐用祕旨安神丸以生心血﹔靑黑主驚風﹐腹痛或螈啼叫﹐用五味異功散加木香﹑柴胡﹑鉤藤鉤補脾肝﹔靑黑主心腹作痛﹐此寒水乘心﹐用益黃散﹔微黃主驚疳﹐用安神丸。

左臉靑或兼赤﹐主肝經風熱﹐項彊頓悶﹐目札螈﹐用柴胡淸肝散。色微赤倏熱切牙屬虛熱﹐用地黃丸。靑黑主肝克脾而驚搐腹痛﹐用六君子加姜﹑桂。微赤主潮熱血虛心躁﹐先用祕旨安神丸﹐次用地黃丸。

右臉赤主風邪﹐气粗咳嗽﹐發熱飲水﹐爲實熱﹐用瀉白散。若哽气出气﹑唇白气短﹐屬虛熱﹐用五味異功散。若脾熱所傳﹐用淸胃散。心火所刑﹐用人參平肺散。淡赤主潮熱心躁﹐或大便堅祕﹐用宣明柴胡飲子以疏導。如潮熱未止﹐更用鉤藤飲以淸肝。色靑白主咳嗽惡心﹐先用惺惺散﹐解表邪健脾土﹐更以六君子湯調補中气。色靑黑主驚風腹痛﹐盤腸內釣﹐用六君﹑鉤藤鉤平肝補脾。

鼻微黃爲平﹐赤主脾胃實熱﹐身熱飲水﹐乳食如常﹐用瀉黃散淸熱理脾。微赤主脾經虛熱﹐身涼飲湯﹐乳食少思﹐用五味異功散補中健脾。色深黃主小便不通﹐鼻中漧燥﹐气粗衄血﹐乃脾熱傳於肺腎﹐先用濟生犀角地黃湯﹐後用地黃丸。色淡白乃脾虛泄瀉﹐乳食不化﹐用六君子湯調補中气。靑色主脾土虛寒﹐肝木所勝﹐用五味異功散加木香﹑炮姜溫中平肝。黑爲死候。

頦間色赤主腎與膀胱气滯熱結﹐而小便不通﹐用五苓散以分利。鼻準微黃兼右腮微赤﹐乃脾肺燥熱不能生化腎水﹐用黃芩淸肺飲。膀胱陰虛﹐陽無所主﹐用滋腎丸。若頦間微赤﹐乃膀胱陽虛﹐陰無所化﹐用六味地黃丸。若小腹脹滿﹐或陰囊腫脹﹐屬陰虛濕熱壅滯﹐用六味丸加車前﹑牛膝。脾肺气虛不能通調水道者﹐亦用前藥。其小便赤色﹐久而尿血﹐亦屬肝腎气虛有熱﹐用六味地黃丸﹐如不應﹐則用補中益气湯益脾肺生肝腎。若小便後出白津﹐或莖中作痛﹐屬肝經濕熱﹐先用龍膽瀉肝湯﹐後用六味地黃丸。

印堂﹕靑黑主腹痛夜啼﹐此脾气虛寒也﹐脾爲至陰﹐故夜間腹痛而啼﹐用鉤藤飲。色淡白主泄瀉﹐乳食不化﹐屬脾气虛弱﹐用五味異功散加木香。

人中﹕黃主傷乳胃逆﹐靑主下利﹐乳食不化﹐噯气酸腐﹐此脾虛停滯﹐先用大安丸消食﹐後用異功散健脾。黑主蛔虫咬痛。

唇﹕色白主吐涎嘔逆﹐或吐血便血﹐乃脾气虛弱不能攝涎統血歸源﹐急用六君子湯。色赤漧燥而皺者﹐主脾經熱渴﹐大便不通﹐煩熱不寐﹐先以淸胃散治其熱﹐次以四君﹑黃連﹑山梔調其脾。黃主食積泄瀉﹐乳食不化﹐以六君子湯健脾。色赤兼白主衄血﹐乃脾肺虛熱﹐不能攝血歸源﹐用聖濟犀角地黃湯淸熱補血﹐用四君子湯以補脾气﹐如久不應﹐用麥門冬散﹐或人參安胃散。

口畔﹕色黃主脾經積熱﹐用淸胃散﹔久病用四味肥兒丸以治疳熱。唇口抽動主驚熱不安﹐用異功散加山梔﹑鉤藤鉤﹐補脾平肝。若口流涎唇色紫﹐乃脾气虛寒﹐用異功散加炮姜﹑木香。若腹中痛口吐涎﹐乃虫作痛﹐先用蕪荑散﹐後用調中丸。不吐涎是積痛也﹐用異功散。手足厥冷﹐用理中湯加烏梅溫補中气而痛自止。或吐後﹐或大便去後而痛止者﹐先用下積丸﹐後用異功散。

白主失血死﹐靑主驚風死﹐黑色繞口者不治。耳後微赤﹐此少陽經風熱﹐用柴胡飲子淸肝生血。微黃主睡中驚悸切牙﹐用四君子加芎﹑歸﹑升麻以調理脾气。

耳﹕漧燥主骨疳蒸熱﹐作渴盜汗﹐用地黃丸。若小便後出白津﹐或玉莖癢痛﹐屬肝經濕熱﹐先用龍膽瀉肝湯﹐後用地黃丸。若稟賦腎气不足﹐或早近女色﹐致小便濕滯﹐或作痛如淋者﹐急用地黃丸﹑補中益气湯滋其化源。或大小便去後﹐穀道牽痛者﹐其虛尢甚﹐用前丸加牛膝﹑車前﹑肉桂。如手足逆冷﹐或畏寒少食﹐陽气虛寒也﹐急加附子多可得生。大抵多因稟賦髒气不平﹐或乳食寒暑失節﹐或妊娠乳母飲食起居六淫七情所致。若初病元气無虧﹐乳食如常﹐發熱壯熱﹐二便祕結﹐作渴飲水﹐睡不露睛者﹐悉屬形病俱實﹐當治邪气。若病久元气已虧﹐食少發熱﹐口漧飲湯﹐嘔吐泄瀉﹐肢體畏寒而露睛者﹐悉屬形病俱虛﹐當補正气﹐更宜審胎气之虛實﹐臟腑之相勝而治之﹐庶無誤矣。

瀉心散

﹝方見心臟﹞

祕旨安神丸

﹝方見心臟﹞

五味異功散

﹝方見內釣﹞

朱砂安神丸

﹝方見發搐﹞

柴胡淸肝散

﹝方見諸熱﹞

地黃丸

﹝方見腎臟癥﹞

六君子湯

﹝方見內釣﹞

瀉白散

﹝方見肺臟﹞

淸胃散

﹝方見內釣﹞

補中益气湯

﹝方見虛羸﹞

人參安胃散

﹝方見脾臟﹞

宣明柴胡飲子

﹝方見發熱﹞

鉤藤飲

﹝方見慢驚﹞

惺惺散

﹝方見咳嗽﹞

瀉黃散

﹝方見脾臟﹞

五淋散

﹝方見五淋﹞

濟生犀角地黃湯

﹝方見便血﹞

卷二

發搐

錢仲陽云﹕驚癇發搐﹐男左視無聲﹐右視有聲﹔女右視無聲﹐左視有聲﹐此相勝也。蓋左爲肝部﹐右爲肺部﹐金木相勝故耳。若寅卯辰時身熱﹐目上視﹐手足動﹐口流涎﹐項彊急﹐此肝旺也。巳午未時身熱發搐﹐心神驚悸﹐目上視﹐牙緊流涎﹐手足搐動﹐此心旺也。申酉戌時身熱微搐而喘﹐目微斜﹐睡露睛﹐手足冷﹐大便淡黃水﹐此肺旺也。亥子丑時微搐﹐臥而不安﹐身微熱﹐目緊斜﹐喉中有痰﹐大便色白﹐困睡流涎﹐此腎虛也。若握拳拇指在內女爲順﹐拇指在外男爲順。順則易治﹐逆則難愈。若涎入心肝﹐則不能言﹐用涼心鎭驚。下痰逆搐者不治﹐吐瀉後變癥者亦不治。如手足冷汗﹐搐眉搐肚﹐日夜不止﹐名眞搐﹐當用人參湯﹑川烏﹑全蠍等藥﹐平其胃气。傷風發搐﹐口中气熱﹐呵欠﹐手足動者﹐名假搐﹐用大靑膏發散風邪。傷食後發搐﹐身熱困睡﹐嘔吐不思乳食者﹐當先定搐﹐後用白丸子下之。百日內發搐﹐眞者內生風﹐二三次必死﹐假者外生風﹐𨿽頻發不死。外傷風者用大靑膏塗囟門﹐及浴體法。

寅卯辰時搐而發熱作渴﹐飲冷便結﹐屬肝膽經虛熱﹐用柴芍參苓散﹔作渴引飲﹐自汗盜汗﹐屬肝膽經血虛﹐用地黃丸﹔口吻流涎﹐屬肝木克脾土﹐用六君子湯。

巳午未時發搐﹐若兼作渴飲水﹐屬風火相搏﹐以地黃丸補肝﹐導赤散﹑涼驚丸治心﹔若作渴飲湯﹐體倦不乳﹐土虛而木旺也﹐用地黃丸以補腎﹐六君子湯以補脾。

申酉戌時微搐而喘﹐目微斜﹐身似熟睡而露睛﹐大便淡黃﹐屬脾肺虛熱﹐用異功散﹔手足逆冷﹐或喘瀉不食﹐屬脾肺虛寒﹐用六君﹑炮姜﹑木香﹔久病而元气虛者﹐用六君子﹑六味丸二藥主之。

亥子丑時﹐微搐身熱﹐目睛緊斜﹐吐瀉不乳﹐厥冷多睡﹐屬寒水侮土﹐用益黃散﹐未應﹐用六君﹑姜﹑桂。傷風發搐﹐口气不熱﹐肢體倦怠﹐用異功散補脾土﹔鉤藤飲淸肝木。若因風邪內郁發熱而變諸癥者﹐當理肺金﹐淸風邪。若外邪旣解﹐而內癥未除﹐當理肺補脾。若脾經虧損而致驚搐等癥者﹐當補脾肺以平肝心﹐則驚搐自止矣。若停食發搐﹐嘔吐乳食者﹐宜用消食丸。若食旣消而前癥仍作﹐或變他癥者﹐脾土傷而肝木乘之也﹐用六君子加鉤藤鉤以健脾平肝。若百日內搐者﹐因胎气所稟﹐亦有乳母七情濃味所致者﹐當兼治其母﹐而以固胃爲先﹐不可逕治其兒也。

治驗一小兒寅卯時發熱痰搐﹐服抱龍丸而愈。後復患﹐因自用前藥﹐更加咳嗽气喘﹐不時發搐﹐面赤或靑黃﹐或浮腫﹐或流涎。余謂﹕咳嗽气喘乃脾肺气虛﹐不時發搐﹐乃木乘土位﹐面靑而黃赤﹐乃肝助心脾﹐浮腫流涎乃脾气虛弱﹐用益智丸以補心神﹔補中益气湯以補脾肺﹐頓愈。

少參王陽湖孫跌傷股骨﹐正體科已續。余視其面色靑黃﹐口角微動﹐此肝木侮脾之癥﹐且气血筋骨皆資脾土以生﹐但壯脾气則所傷自愈﹐遂用六君﹑鉤藤﹑當歸三十餘劑﹐諸癥悉痊。

一小兒兩目連札﹐手足發搐﹐服天麻防風丸之類﹐每發饑時益甚﹐得飲食稍定﹐此肝木制脾土也。用六君﹑升麻﹑柴胡﹑鉤藤鉤二劑而病痊﹔又用補中益气湯而全效。

一小兒巳午時﹐搐熱驚悸﹐發時形气倦怠﹐面黃懶食﹐流涎飲湯﹐此心火虛而不能生脾土也。不信﹐自服涼心之藥﹐更加吐瀉﹐睡而露睛﹐幾成慢脾風﹐用六君﹑姜﹑桂﹐佐以地黃丸而愈。

一小兒七歲﹐驚搐發熱不已﹐巳午未時益甚﹐形气殊倦﹐熱定飲湯﹐此心脾气虛。朝用補中益气湯加益智仁﹐夕用六君﹑當歸﹑鉤藤鉤尋愈。後飲食過多﹐復作嘔瀉﹐或治以保和丸﹐反加寒熱發搐﹐此脾土復傷﹐而肝木所侮也。用六君﹑柴胡﹐寒熱止而飲食進﹐但午未時﹐仍泄﹐用補中益气湯加茯苓﹑半夏﹑鉤藤鉤而愈。

一小兒百日內患搐﹐痰涎自流。用驚風藥益甚﹐視其面色黃中隱白﹐乃脾虛不能攝涎也﹐用六君子﹑補中益气二湯而愈。後復患兼气喘﹐自欲表散行痰。余謂﹕此肺虛不能納气歸源耳﹐用五味異功散加鉤藤鉤﹑柴胡﹐調補脾肺淸理肝火而安。

一小兒患前癥﹐面靑黑或痿黃﹐審其母素有鬱怒﹐用加味逍遙散﹑加味歸脾湯﹐治其母而子亦愈矣。

一小兒月內發搐鼻塞﹐乃風邪所傷﹐以六君子湯加桔梗﹑細辛﹐子母俱服﹐更以蔥頭七莖﹑生薑二片﹐細擂攤紙上﹐合置掌中令熱﹐急貼囟門﹐少頃鼻利搐止。

一小兒未盈月發搐嘔乳﹐腹脹作瀉﹐此乳傷脾胃﹐用五味異功散加漏蘆﹐令母服之﹐子亦服匙許遂愈。

一小兒驚悸痰盛﹐瀉乳不消﹐此感風邪夾驚﹐肝侮脾而气虛﹐先以天麻防風丸祛風定驚﹐後用五味異功散壯脾止搐而愈。

一小兒發搐啼叫﹐手足指冷﹐左腮靑黑﹐此脾土虛弱腎水反所侮也。用六君﹑姜﹑桂一劑頓安﹐又以四君﹑芎﹑歸及補肝散而愈。

一小兒發熱拘急﹐四肢螈左腮赤﹐此心肝二經風熱。先用柴胡淸肝散﹐次用六味地黃丸而愈。

一小兒發熱作渴﹐用瀉黃散﹐大便重墜﹐口角流涎﹐仍欲瀉火。余曰﹕鼻準靑白多而黃色少﹐屬脾胃虛寒﹐肝木所侮﹐蓋口角流涎﹐脾气虛而不能攝也﹐大便重墜﹐脾气陷而不能升也。不信﹐另用涼驚之劑﹐果眉唇微動﹐四肢微搐。余曰﹕此虛極而變慢風也。始用六君﹑當歸﹑木香﹑炮姜﹑鉤藤鉤二劑﹐未效﹐意欲更藥。余曰﹕此藥力未至也。仍加附子一片﹐服之卽安﹐後去附子﹐又二劑而愈。

一小兒目內色靑發搐﹐目直上視﹐叫哭不已﹐或用牛黃淸心丸﹐更加切牙頓悶﹐小便自遺。

余謂﹕此肝脾虛甚。用補中益气湯﹑六味地黃丸而愈。

一小兒發搐目札﹐屬肝膽經風熱﹐先用柴胡淸肝散以淸肝﹐後用六味地黃丸以補腎而愈。

涼驚丸

治驚疳熱搐﹐心神驚悸﹐白睛赤色﹐牙關緊急﹐潮熱流涎﹐手足動搐。

黃連﹝五錢﹞龍腦﹝一錢研﹞龍膽艸﹝酒拌炒黑﹞防風靑黛﹝三錢研﹞鉤藤鉤子﹝二錢﹞牛黃麝香上各另爲末﹐麵糊丸粟米大﹐每服三五丸至一二十丸﹐煎金銀湯下。

愚按﹕前方治心肝二經風熱。若心肝虛而見驚搐潮熱﹐用祕旨安神丸。肝木乘脾者﹐用異功散加柴胡﹑鉤藤鉤。心脾虛弱而潮熱流涎者﹐用異功散﹐若虛寒更加木香。不應﹐更加炮姜。﹝詳見滯頤﹞

擦牙通關散

治風搐搦﹐關竅不通﹐痰塞中脘﹐畱滯百節。

南星﹝二錢﹞麝香﹝一字﹞牙皂﹝二鋌﹐燒存性﹞赤腳蜈蚣﹝一條﹞僵蠶﹝一錢﹞上爲末﹐薑汁蘸藥少許擦牙﹐或調服二三點涎自出。

至聖保命丹

治胎驚內釣﹐腹肚緊硬﹐啼叫不安﹐及急慢驚風﹐眼目上視﹐手足抽掣﹐不省全蠍﹝十四个﹐去毒﹞防風﹝二錢﹞白附子炮南星蟬殼僵蠶﹝去絲嘴﹐炒﹞天麻朱砂﹝各一錢﹞麝香﹝五分﹞金箔上爲末﹐米糊和每兩作四十丸﹐每服一丸﹐白湯化下﹐有熱者以膽星易炮星。

白餅子

治傷食嘔吐﹐肚疼噯气﹐先用此藥一服﹐推下食積﹐卻用惺惺散加減參蘇飲﹐不可服冷藥。

滑石半夏膽南星﹝各一錢﹞輕粉巴豆﹝二十四粒去皮膜﹐用水一升煮幹研爛﹞上以三味爲末﹐入巴豆﹑輕粉研勻﹐飯丸綠豆大﹐每服三五丸﹐紫蘇湯下﹐忌熱物﹐量兒加

十味安神丸

治驚人參茯神麥門冬山藥﹝各二錢﹞片腦﹝二分﹞龍齒﹝一錢﹞朱砂甘艸寒水石﹝各五分﹞金箔﹝二片﹞上爲末﹐蜜丸雞頭大﹐燈心湯調下﹐一方有馬牙硝。

浴體丸

天麻﹝二錢﹞蠍尾﹝去毒﹞朱砂﹝各五分﹞烏蛇﹝以酒浸焙﹞白礬﹝各二錢﹞麝香﹝一字﹞靑黛﹝二錢﹞上爲末﹐每服三錢﹐水三碗﹐桃枝一握﹐煎至數沸﹐溫浴之﹐勿浴背。

塗囟法

治發搐麝香﹝一字﹞蠍尾﹝去毒薄荷葉三分﹞蜈蚣靑黛末牛黃﹝各一字﹞上同研﹐用熟棗肉劑爲膏﹐新綿上塗勻貼囟上﹐四方可出一指許﹐火上炙手頻熨﹐百日裏外小兒可用此。

瀉靑丸

﹝方見肝臟﹞

導赤散

﹝方見心臟﹞

地黃丸

﹝方見腎臟﹞

益黃散

﹝方見脾臟﹞

蘇靑膏

﹝方見慢驚﹞

大靑膏

﹝方見肝臟﹞

卷二

目睛動

目者肝之竅也﹐肝膽屬風木二經﹐兼爲相火。肝藏血﹐血不足則風火內生﹐故目睛爲之動。經曰﹕曲直動搖風之象也。宜用四物益其血﹐柴胡﹑山梔淸其肝﹐陰血內榮﹐則虛風自息矣。若因肝經血燥而目病者﹐用六味丸以滋其源。因肺金克肝木者﹐用瀉白散以平金邪。若眼眶動者﹐肝木乘脾土也﹐用抱龍丸。若愈後驚悸不寐﹐或寐中發搐切牙﹐目睛動者﹐血虛不能榮筋脈也﹐用補中益气湯或歸脾湯加茯苓﹑五味。蓋有餘者﹐邪气實也﹐不足者﹐眞气虛也。凡病气有餘當認爲不足﹐況此癥兼屬肝脾﹐多爲慢驚之漸﹐尢當審之。

治驗一小兒三歲﹐因驚抽搐發熱﹐久服抱龍丸等藥﹐面色或赤或靑。余曰﹕始因肝有實邪﹐故宜用前藥﹐今面色靑赤﹐乃肝經虛熱傳心矣。遂用六味丸以養肝腎﹐佐以六君﹑升麻﹑柴胡﹐以補脾胃﹐諸癥頓痊。

大尹周應昌子﹐患瘰﹐恪服化痰之劑﹐虛宜用六君子湯。

瀉靑丸

﹝方見肝臟﹞

六味丸

﹝方見腎臟﹞

四君子湯

﹝方見天釣﹞

瀉白散

﹝方見肺臟﹞

卷二

唇口蠕動

唇爲脾之華﹐口乃肺之竅﹐又陽明之脈﹐環唇口而交人中陽明胃也。是以脾胃虛者﹐多有此癥﹐不獨病後而已。夫脾主涎﹐脾虛則不能收攝﹐多兼流涎﹐或誤認爲痰﹐而用祛逐之藥﹐則津液益枯﹐不能滋養筋脈﹐遂致四肢抽搐﹐病勢愈甚。原其治法與慢脾風相同﹐當用大補脾胃之藥﹐加升麻﹑柴胡﹐切勿用靑皮﹑龍膽艸之類。兼察其色﹐黃者脾弱也﹐靑者肝勝也﹐靑黃不澤﹐木來克土也﹐靑赤相兼﹐木火風熱也。黑爲寒水反來侮土﹔白爲气虛亡陽﹐凡此宜用六君子湯加小柴胡湯。若四肢微搐﹐或潮熱往來﹐或泄瀉嘔吐﹐面色痿黃﹐皆脾胃有傷也﹐宜用白術﹑黃﹑川芎﹑當歸﹑人參﹑陳皮﹑肉豆蔻﹑神曲﹑甘葛﹑白芍藥﹑黃連﹑炙甘艸﹑白茯苓﹐以補胃气。若脾胃虛弱者﹐用五味異功散﹐虛寒加木香﹑炮姜。若脾气下陷者﹐用補中益气湯以升其陽。作渴者﹐用七味白術散以生津液。若肝木侮脾者﹐用補中益气湯加茯苓﹑半夏﹑芍藥﹐以治肝補脾。

治驗一小兒傷食發熱唇動﹐或用養胃湯﹑枳實﹑黃連﹑山楂之類﹐更加腹脹﹐午後發熱﹐按其腹不痛。余以爲服前藥﹐飲食𨿽化而脾胃復傷也﹐用六君子湯數劑而痊。

一小兒傷食發熱﹐嘔吐唇動﹐服消導淸熱之劑﹐飲食已消﹐熱亦如故。余曰﹕此胃經虛熱耳。用四君子﹑升麻﹑柴胡﹐四劑而愈。

一小兒素面白﹐忽然目唇微動﹐時面色黃靑﹐良久其唇口﹑手足亦微動﹐此脾虛而肝侮之也﹐用五味異功散加鉤藤鉤﹑白附子一劑﹐而面靑少退﹔再二劑﹐唇口動亦止﹔又用異功散加升麻﹑柴胡四劑而痊。

一小兒暑月吐瀉﹐目唇微動﹐面色靑白﹐手足並冷﹐仍用玉露散。余謂﹕已變慢脾風也﹐當溫補脾腎。不信﹐後果歿。

五味異功散

﹝方見天釣﹑內釣﹞

補中益气湯

﹝方見虛羸﹞

七味白術散

﹝方見積痛﹞

六君子湯

﹝方見天釣﹞

小柴胡湯

﹝方見癥﹞

四君子湯

﹝方見天釣﹞

卷二

驚搐目直

小兒忽然驚搐目直者﹐皆肝之風熱也。若肝虛生風則目連札而不搐﹐及多欠﹑切牙。若肝經風實﹐則目直大叫﹐呵欠項急頓悶。若肝經有熱﹐則目直視不搐﹐得心熱則搐﹐气熱則外生﹐气溫則內生﹐其癥手尋衣領及亂撚物。宜用瀉靑丸。壯熱飲水喘悶﹐宜用瀉白散。凡病之新久﹐皆能引肝風﹐風內動則上入於目﹐故目爲之連札。若熱入於目牽其筋脈﹐兩俱緊﹐不能轉視﹐故目直也。亦有飲食停滯中焦﹐致淸陽不升﹐濁陰不降﹐肝木生發之气不得升致生虛風者﹐須詳審之。若胸滿腹痛﹐嘔吐惡食﹐輕則消導化痰﹐重則探吐滯積﹐更須審其所傷寒物熱物。亦有因感冒吐瀉﹐致使土敗木侮而生虛風者﹐不可遽服驚藥﹐宜用六君子加芍藥﹑木香﹑柴胡﹐制肝補脾。若因脾土虛而自病者﹐用五味異功散。凡飲食停滯﹐痰涎壅滿而見驚癥者﹐實因脾土虛弱﹐不能生金﹐金虛不能平木﹐故木邪妄動也﹐宜健脾消食﹐其癥自愈。若輒用驚風之藥﹐反成其風而益其病也。況臟腑脆嫩﹐不可投以竣厲之劑﹐治者愼之。

治驗姚儀部子每停食則身發赤暈﹐此飲食內停不消﹐郁熱發外﹐用淸中解郁湯而愈。後患搖頭咬牙﹐痰盛發搐﹐吐出酸味﹐伺其吐盡﹐翌日少以七味白術散﹐調理脾胃﹐遂不復患。

一小兒停食﹐服通利之劑作嘔腹脹﹐此脾胃復傷也。用補中益气湯而愈。

一小兒兩目動札﹐手足發搐﹐數服天麻防風丸之類﹐前癥不愈﹐其痰益甚﹐得飲食稍愈。視其準頭及左頰色靑黃。余曰﹕脾主涎﹐此肝木克脾土﹐不能統攝其涎﹐非痰盛也。遂用六君﹑升麻﹑柴胡﹑鉤藤二劑﹐飲食漸進﹐諸癥漸愈﹔又用補中益气湯而安。

九味養脾湯

治小兒大病後﹐面黃肌瘦﹐目動切牙發少﹐未能彊步。因誤服解表瀉利傷克諸藥而致者﹐宜長緩調理﹐全復胃气。

白術﹝一錢二分﹞白芍藥﹝酒炒﹞白茯苓﹝各八分﹞人參陳皮川芎﹝各六分﹞甘艸﹝炙﹞黃﹝蜜炙﹞上用姜﹑棗水煎服。

六君子湯

五味異功散

﹝二方見天釣﹞

淸中解郁湯

﹝方見丹毒﹞

七味白術散

﹝方見積痛﹞

補中益气湯

參苓白術散

﹝二方見虛羸﹞

天麻防風丸

﹝方見傷風咳嗽﹞

卷二

睡中驚動

小兒睡中驚動﹐由心腎不足所致。蓋心主血與神﹐肝藏血與魂﹐肺主气與魄﹐腎主精與恐。

小兒臟腑脆弱﹐易爲驚恐﹐恐則气下﹐驚則心無所根據﹐神無所歸。且夫人之神气﹐寤則行於目﹐寐則棲於腎。今心腎旣虛﹐則不能寧攝精神﹐故睡中驚動也。治宜淸心安神﹐用茯苓補心湯加酸棗仁﹑茯神﹑五味。亦有驚嚇而作者﹐因擊動其肝﹐故魂不安也。治宜鎭驚定魂﹐用安神鎭驚丸。若飲食間因驚而停滯者﹐用六君子加神曲﹑濃朴﹐食旣消而驚未定﹐用茯苓補心湯。若木火太過而心神不寧者﹐用導赤散。風熱相搏者﹐用柴胡梔子散。食郁生痰驚動不安者﹐用四君以健脾﹔神曲﹑半夏以化痰﹔山梔﹑芍藥以淸熱。

治驗一小兒夜睡忽然驚動如搐﹐大便酸臭而色靑﹐此飲食傷脾而肝旺也。先用異功散加柴胡﹑升麻﹑山梔﹐又用四味肥兒丸而愈。

一小兒不時睡中驚動發搐﹐作渴飲冷﹐左腮靑額間赤﹐先用柴胡淸肝散﹐加鉤藤鉤四劑以治肝火﹐後用五味異功散以健脾﹐又用地黃丸補腎肝而安。

導赤散

﹝方見心臟﹞

柴胡梔子散

﹝方見諸熱癥﹐卽梔子淸肝散﹞

六味丸

﹝方見腎臟﹞

四君子湯

六君子湯

五味異功散

﹝三方見天釣﹞

茯苓補心湯

﹝方見喑﹞

安神鎭驚丸

﹝方見急驚﹞

卷二

目動咬牙

小兒驚後目微動切牙者﹐皆病後亡津液﹐不能榮其筋脈也。亦有肝驚虛熱而生風者﹐當審其气血有餘不足而治之。其日中發熱飲冷而動者﹐气有餘也﹐用瀉靑丸。夜間盜汗及睡不寧而動者﹐血不足也﹐用地黃丸。或因肝經風邪傳於脾腎者亦令切牙﹐先用柴胡淸肝散﹐次用五味異功散﹐六味地黃丸。若因脾胃虛熱﹐用補中益气湯加芍藥﹑山梔﹐實熱用瀉黃散。蓋牙牀屬手足陽明故也。若肝腎熱用六味地黃丸。

治驗奚氏女六歲﹐忽然發驚目動切牙﹐或睡中驚搐痰涎壅盛﹐或用化痰祛風等藥﹐益甚。余曰﹕面靑而見前癥﹐乃屬肝木克脾土﹐不能攝涎而上湧也。當滋腎水生肝血﹐則風自息而痰自消矣。遂用六味丸而愈。

一小兒患前癥﹐痰涎自流﹐用驚風之藥﹐其癥益甚﹐脾胃益虛﹐視其面色痿黃﹐口中吐痰﹐用六君子補中益气湯而愈。

導赤散

﹝方見心臟﹞

地黃丸

﹝方見腎臟﹞

瀉靑丸

﹝方見肝臟﹞

補中益气湯

﹝方見虛羸﹞

六味地黃丸

﹝方見腎臟﹞

六君子湯

﹝方見天釣﹞

卷二

搖頭便血

經曰﹕諸風掉眩﹐皆屬肝木。木得風則搖動﹐乃肝經火盛而生虛風也。湯氏治鄭都承子搖頭便血七年﹐用祛風藥﹑止血藥﹐百試無效。此肝經風熱所乘﹐土受木克﹐不能攝血而潰入大腸﹐故便血不止﹐遂制淸肝益胃湯﹐以平肝益脾祛風熱﹐兼服胃風湯﹐旬餘諸癥悉愈。便血者風木搖動﹐則土受淩虐﹐而不能統血也。或食酸味過多﹐以益其肝致令陰結。經曰﹕結陰者便血一升﹐再結二升﹐三結三升。又邪在五臟﹐則陰脈不和﹐陰脈不和﹐則血畱之﹐結陰之病﹐陰气內結不得外行﹐滲入腸間﹐故便血也。血亦有乳母恚怒﹐風熱熾盛﹐或肝木傷脾﹐使淸气不升。或風邪侵入大腸者。治法﹕若因風熱﹐用柴胡淸肝散。若因怒火﹐用加味小柴胡湯。若淸气不升﹐脾气下陷者﹐用補中益气湯。若風邪侵於大腸者﹐用淸肝益胃丸。肝經血熱妄行者﹐用六味地黃丸。脾土不能培肝木者﹐用六君﹑柴胡﹑鉤藤鉤。肝木勝脾土者﹐用四君﹑芍藥﹑鉤藤鉤。結陰者﹐用平胃地楡湯。

治驗一小兒傷風咳嗽痰湧。余謂﹕脾虛肺弱﹐腠理不密﹐風邪外乘。用六君子湯加桔梗﹑桑皮﹑杏仁而愈﹔後飲食停滯﹐作瀉腹脹﹐仍用六君子加山楂﹑濃朴而安。又停食作瀉﹐服消導之藥﹐更加咳嗽。余謂﹕當調補脾土。不信。自用發表克滯﹐前癥益甚﹐更加搖頭。余以天麻散倍加鉤藤鉤及異功散而愈。

一小兒項間結核﹐面色痿黃﹐肌體消瘦﹐切牙抽搐﹐頭搖目札﹐此肝木克脾土也。用六君子湯及九味蘆薈丸頓愈。

一小兒病後﹐遇驚卽痰甚﹐切牙抽搐﹐搖頭作瀉﹐恪服腦﹑麝﹑朱砂等藥﹐以致慢驚而卒。

犀角屑甘艸全蛇蛻﹝炙黃﹞鉤藤鉤子麻黃﹝去節﹐一錢﹞黃﹝蜜炙﹞羌活防風白芍藥上爲末﹐棗肉杵丸桐子大。每服五十丸﹐食後薄荷湯下。

《海藏食療》云﹕蛇蛻主去風邪明目。治小兒一百二十種驚癇寒熱等癥﹐蠱毒安胎﹐炒用又治風癇﹑弄舌搖頭。故前方用之。

平胃地楡湯

治結陰便血。

白術陳皮茯苓濃朴葛根﹝各五分﹞地楡﹝七分﹞漧薑﹝五分﹞炙甘艸當歸炒神曲白芍藥人參益智﹝各三分﹞升麻附子﹝炮。各一錢﹞上每服一錢﹐水煎服。

胃風湯

﹝方見偏風口噤﹞

柴胡淸肝散

﹝方見諸熱癥﹞

加味小柴胡湯

﹝方見肝臟﹞

補中益气湯

﹝方見虛羸﹞

六味地黃丸

﹝方見腎臟﹞

瀉白散

﹝方見肺臟﹞

六君子湯

四君子湯

﹝二方見天釣﹞

天麻散

﹝方見內嗽﹞

異功散

﹝方見天釣﹞

九味蘆薈丸

﹝方見疳癥﹞

卷二

偏風口噤

小兒偏風者﹐屬少陽厥陰肝膽二經癥也。噤者筋急﹐由風木太甚而乘於脾以勝水濕﹐則筋太燥。然燥金主於收斂勁切故也。又曰﹕風之爲病﹐善行而數變﹐或左或右﹐其因一也。治須審而藥之。若足陽明胃經气虛﹐風邪所乘﹐其筋脈偏急者屬外因。若足厥陰肝經風熱乘脾﹐筋脈偏急者屬內因。若脾肺虛弱﹐腠理不密﹐外邪所乘﹐或服金石之劑耗損肝血﹐或吐瀉後內亡津液不能養肝﹐致口眼歪斜﹐或半身不遂﹐諸癥皆屬肝血不足﹐肝火生風﹐宜滋腎水養肝血壯脾土。治法﹕脾胃虛而動風者﹐異功散加柴胡﹑鉤藤鉤。脾肺虛而外邪所乘者﹐用鉤藤飲。肝火血燥者﹐用六味地黃丸。津液不足者﹐用白術散。若兼目緊上視﹐寒熱往來﹐小便淋瀝﹐面色靑潔﹐兩脇脹痛之類﹐皆肝經之本病也。或唇口歪斜﹐腹痛少食﹐目胞浮腫﹐面色靑黃﹐肢體倦怠之類﹐皆肝木乘脾之癥也﹐當審五臟相勝而主之。設執其見癥槪投風藥﹐反成壞癥者有矣。

治驗一小兒口眼斜﹐面色或靑或赤﹐此肝心風火乘脾也。朝用柴胡淸肝散﹐夕用異功散加鉤藤鉤而愈。其時有患前癥﹐服祛風導痰之藥者﹐皆不能起。

一小兒痢後患前癥發搐。面色痿黃﹐肢體倦怠﹐此元气虛克伐多矣。余用補中益气湯加鉤藤鉤子服而漸愈。後因乳母七情飲食失宜﹐或兒乳食過多﹐前癥仍作。服補中益气湯﹑五味異功散而應。

錢氏全蠍散

治驚風口眼歪斜﹐言語不正﹐手足偏廢不舉。

全蠍﹝去毒﹐炒﹞僵蠶﹝直者﹐炒﹞川芎黃芩甘艸桂枝赤芍麻黃﹝去節。各二錢﹞天麻﹝六錢﹞天南星﹝去臍﹐二錢﹞上爲末﹐每服二三錢﹐姜五片﹐水煎服。

胃風湯

治風冷乘虛入客腸胃﹐水谷不化﹐泄瀉注下﹐及腸胃濕毒﹐下如豆汁或瘀血﹐日夜人參白茯苓芎桂當歸白芍白術﹝各等分﹞上散每服二錢﹐入粟米數粒同煎﹐食前服。

異功散

﹝方見天釣﹞

六味丸

﹝方見腎臟﹞

白術散

﹝方見積痛﹞

柴胡淸肝散

﹝方見諸熱﹞

補中益气湯

﹝方見虛羸﹞

卷二

角弓反張

錢仲陽曰﹕角弓反張者﹐由風邪客於太陽經也。經曰﹕風從上受。足太陽主周身之气﹐其脈起於目內而行於背。肝屬木主風﹐所以風邪易侵也。夫小兒肌膚未密﹐外邪易傷﹐肝爲相火﹐其怒易發。若身反張彊直發熱不搐者﹐風傷太陽也﹐宜用人參羌活散﹑小續命湯。若因暴怒而擊動其肝火者﹐宜用瀉靑丸。若飲前劑﹐其癥益甚者﹐此邪气已去而脾气虧也﹐宜用異功散加芎﹑歸補之。若因肝經虛熱﹐或因克伐眞气﹐虛熱生風者﹐宜用異功散﹑地黃丸補之。若因下而脾气困備﹐腹肚膨脹者﹐此中气損也﹐宜用白術散補之。若气血素弱﹐或服攻伐之劑﹐而手尋衣領﹐切牙呵欠者﹐肝經虛甚也﹐急用地黃丸以補之﹐仍與肝臟參覽。

治驗一小兒忽腰背反張﹐目上視﹐面靑赤﹐曰靑屬肝主風﹐赤屬心主火﹐此風火相搏﹐用柴胡梔子散﹐倍加鉤藤鉤頓安﹐而痰如舊﹐又用抱龍丸而愈。

一小兒忽腰背反張﹐服治驚之藥後﹐不時舉發﹐面色黃白﹐肢體甚倦。余用五味異功散﹐十餘劑而愈。後因驚兼飲食不節﹐不時舉發﹐隨用前藥卽愈。遂日以參術末﹐每服五七分﹐炮姜﹑大棗煎湯調下﹐服至二兩而不發﹐以上二癥﹐元气虛而病气實也。若用攻邪之藥皆誤矣。

一小兒素患前癥﹐痰盛面色素白而兼靑。余謂﹕肺气不能平肝﹐肝气乘脾﹐脾气虛而生痰耳。先用抱龍丸二服以平肝﹔隨用六君子湯﹐以補脾肺﹐月餘而痊。半載之後復發﹐謂非逐痰不能痊愈。遂用下劑﹐痰涎甚多﹐而咽喉如鋸聲。余曰﹕乃脾不能攝涎也﹐咽間鳴乃肺气虛甚也。遂用人參五錢﹑炮姜三分﹐水煎服而醒。至第四劑後﹐加棗二枚﹐人參服數兩而愈。

後每發非獨參湯不應。若執常方﹐鮮不有誤者。

人參羌活散

﹝方見驚風﹞

小續命湯

﹝方見五硬﹞

卷三

急驚

錢仲陽云﹕急驚者因聞大聲﹐或驚而發搐﹐搐止如故﹐此熱生於心﹐身熱面赤引飲﹐口中气熱﹐二便黃赤﹐甚則發搐。蓋熱甚生風﹐陽盛而陰虛也。宜以利驚丸除其痰熱﹐不可用巴豆之藥。蓋急驚者陽癥也﹐俱府受病而屬實﹐乃少陽相火旺。經曰﹕熱則生風﹐風生痰。痰熱客於心膈間﹐則風火相搏﹐故抽搐發動。經所謂﹕木太過曰發生﹐其動掉眩顚疾是也。當用利驚丸﹑導赤散﹑瀉靑丸等藥﹐搐止與安神鎭驚丸。婁全善亦曰﹕急驚屬木火土實。木實則搐而有力﹐及目上視動札頻睫﹔土實則身熱面赤﹐而不吐瀉﹐偃睡合睛。治法宜涼宜瀉﹐而用涼驚﹑利驚等丸。亦有因驚而發者﹐牙關緊急﹐壯熱涎潮竄視﹐反張搐搦顫動﹐唇口眉眼眨引﹐口中熱气﹐頰赤唇紅﹐二便祕結﹐脈浮洪數緊﹐此內有實熱﹐外挾風邪﹐當截風定搐。若痰熱尙作仍微下之﹐痰熱旣泄﹐急宜調養胃气﹐搐定而痰熱少退﹐卽宜調補脾气。東垣云﹕若因外物驚者﹐宜黃連安神丸。因气動所驚者﹐宜安神鎭驚丸之類﹐大忌防風丸。如因驚而瀉靑色﹐宜朱砂丸﹐大忌涼驚丸。蓋急驚者﹐風木旺也﹐風木屬肝﹐盛則必傳克於脾﹐欲治其肝﹐當先實脾﹐後瀉風木﹐若用益黃散則誤矣。經曰﹕邪气盛則實﹐正气奪則虛。

前所雲實者﹐乃病气有餘而形气不足也。當先瀉而後補﹐虛甚急當補脾爲先﹐少以攻邪之藥佐之。其所云虛者﹐乃病气﹑形气俱不足也﹐當純補眞气爲要。若肝經風火相搏﹐抽搐目﹐筋急痰盛者﹐當用四物湯以生肝血﹐加鉤藤鉤﹑山梔以淸肝火﹐更用四君子以補脾﹐六味丸以滋腎。若肺金克木而兼呵欠者﹐用瀉白散以泄肺邪﹐地黃丸以益肝血。若邪入肝﹐則用柴胡淸肝散﹐加龍膽艸亦可。邪入心﹐用梔子淸肝散﹐加炒黃連亦通。邪入腎﹐用六味地黃丸。邪入肺﹐用地骨皮散。邪入脾﹐用六君子加柴胡﹑山梔。大抵此癥屬肝膽經血虛﹐風火相搏﹐而善行數變者爲多﹐若不養肝血﹐不補脾气﹐純用祛風化痰之藥﹐則脾益虛﹐血益損﹐邪气延綿﹐必傳慢驚矣。

治驗一小兒九歲﹐因驚發熱﹐抽搐頓悶﹐切牙作渴﹐飲冷便祕﹐面色靑赤﹐而印堂左腮尢赤﹐此心脾二經風熱相搏﹐乃形病俱實之癥也﹐先用瀉靑丸料炒黃連一劑﹐大便隨利﹐熱搐頓減﹔繼用抑靑丸一服﹐諸癥悉退。但面色痿黃﹐肢體倦怠﹐飲食少思﹐此病气去而脾气未復也﹐用補中益气湯及地黃丸而痊愈。

一小兒發熱抽搐﹐口噤痰湧﹐此膽經實火爲驚風也。先用瀉靑丸一服﹐六味丸二服﹐諸癥卽退﹔又用小柴胡湯加芎﹑歸﹑山梔﹑鉤藤鉤﹐次以補中益气湯而痊。

一小兒忽然發熱﹐目動切牙﹐驚搐痰盛﹐或與祛風化痰藥益甚﹐面色靑黃﹐乃肝木克脾﹐脾之液爲涎﹐虛則涎不能攝﹐上湧而似痰也。法當生肝補脾﹐則風自息痰自愈矣。遂用六味丸及六君子湯而愈。

一女子十二歲﹐善怒﹐睡中抽搐﹐徧身作癢﹐飲食少思。此肝經風熱脾土受克也﹐用參術柴苓湯﹐以淸肝健脾而愈。

一小兒三歲患急驚﹐面赤發熱﹐作渴飲冷﹐用瀉靑丸一服﹐熱衰大半。因見得效﹐翌早又自制一服﹐反加吐瀉發搐﹐面色靑白﹐手足指冷﹐此熱旣去而妄自傷脾也。用六君子﹑姜﹑桂﹑升麻﹑柴胡一劑得安。是以前哲謂小兒易爲虛實﹐攻伐之藥衰其大半乃止﹐不可過之﹐羅謙甫約方約囊之論恪矣。

一小兒三歲﹐因驚抽搐﹐發熱痰盛﹐久服抱龍丸等藥﹐面色或赤或靑﹐此心肝二經血虛風熱生痰也。用六味丸滋腎生血﹔用六君﹑柴胡﹑升麻調補脾胃而安。

一小兒潮熱發熱﹐左腮靑赤﹐此心肝二經血虛之癥也。用祕旨安神丸及四物湯加防風﹑酸棗仁治之而愈。

一小兒潮熱發搐﹐痰涎上湧﹐手足指冷﹐申酉時左腮靑色隱白。用補中益气湯調補脾肺﹐六味丸滋養肝腎而痊。

嘉興王一山女七歲﹐因跌傷腿膝﹐兩腫潰﹐面色靑潔﹐左關無脈。余謂﹕驚則气散﹐而風熱郁滯於肝﹐故其脈隱伏。用四君﹑升麻﹑柴胡﹑鉤藤鉤一劑﹐脈至隨愈。

一小兒印堂靑黑﹐至夜啼搐。余謂﹕脾土虛寒也﹐用鉤藤飲而安﹔後因驚發搐夜啼﹐仍用前藥一劑﹐諸癥復愈﹐又用異功散而痊。

一小兒七歲﹐患急驚將愈﹐而發熱驚悸﹐誤服祛風化痰之劑﹐更加驚搐﹐吐痰喘嗽﹐腹脹少食惡寒。再用抱龍丸﹐大便似痢﹐寒熱往來﹐殊類風癥。先君治之以爲脾气虧損﹐諸經無所滋養而然﹐用四君子湯爲主﹐少加升麻﹑柴胡﹐以升補陽气而愈。

一小兒驚風後痰嗽不止﹐睡臥不寧﹐諸藥無效﹐余用牛黃淸心丸少許頓止。後復傷風邪﹐痰盛喘急﹐飲食不下。仍用牛黃丸少許而安﹔再用異功散加桔梗而愈。

利驚丸

治急驚痰盛發熱潮搐。

靑黛輕粉﹝各二錢﹞牽牛末﹝半兩﹞上爲末﹐麵糊丸寒豆大。每服十丸﹐薄荷湯化下。

安神鎭驚丸

驚退後調理﹐安心神養﹐气血和平預防之劑也。

天竺黃﹝另研﹞人參茯神南星﹝姜制。各五錢﹞酸棗仁﹝炒﹞麥門冬當歸﹝酒炒﹞生地黃﹝酒洗﹞﹝。各二錢﹞靑黛﹝一錢﹐另研﹞上爲末﹐蜜丸綠豆大。每服三五丸﹐量兒大小加減﹐淡姜湯送下。

四物湯

治血虛發熱煩躁﹐或晡熱作渴﹐頭目不淸﹐若因脾虛不能生血者﹐用四君子湯。

當歸熟地黃﹝各二錢﹞芍藥川芎﹝各一錢﹞上水煎服。

參術柴苓湯

人參白術茯苓陳皮﹝各一錢﹞柴胡升麻﹝各七分﹞山梔﹝炒﹐八分﹞鉤藤鉤﹝一錢﹞甘艸﹝炒五分﹞每服一二錢﹐姜棗水煎。

黃連安神丸

治心經血虛頭暈﹐神魂驚悸。

黃連﹝酒洗﹐六錢﹞甘艸﹝炙五分﹞生地黃當歸﹝各一錢五分﹞朱砂﹝飛過﹐五錢﹞上爲末﹐飯糊丸梧桐子大。每服十五丸﹐空心白滚湯下。如二三服不應﹐當服歸脾湯補之。

憒等癥。或小兒風熱上壅﹐抽搐發熱﹐或急驚痰盛發搐﹐目反口噤。或大人傷寒﹐汗下之後﹐煩躁發熱不解﹐並宜服之。

牛黃﹝一錢二分半﹞麝香龍腦羚羊角﹝各一錢﹞當歸防風黃芩白術麥門冬白芍藥﹝各一錢半﹞柴胡桔梗白茯苓杏仁﹝去皮尖﹞芎肉桂大豆黃卷阿膠﹝各一錢二分半﹞蒲黃人參神曲﹝各三錢半﹞雄黃﹝八分﹞甘艸﹝五分﹞白蘞﹝七分半﹞犀角﹝二錢﹞幹山藥﹝七錢漧薑﹝三錢﹞金箔﹝一百三十片﹞大棗﹝十个﹐蒸熟爛研﹞上爲末﹐煉蜜丸每兩作十丸﹐金箔爲衣。每服一丸﹐溫水化下。

朱砂丸

﹝方見發搐﹞

瀉靑丸

﹝方見肝臟﹞

導赤散

﹝方見心臟﹞

抑靑丸

﹝方見肝臟﹞

補中益气湯

﹝方見虛羸﹞

地黃丸

﹝方見腎臟﹞

小柴胡湯

﹝方見發痙﹞

六君子湯

﹝方見天釣﹞

祕旨安神丸

﹝方見心臟﹞

異功散

﹝方見天釣﹞

卷三

慢驚

錢仲陽云﹕慢驚因病後或吐瀉或藥餌傷損脾胃﹐肢體逆冷﹐口鼻气微﹐手足螈﹐昏睡露睛﹐此脾虛生風﹐無陽之癥也﹐溫白丸主之。蓋慢驚者陰癥也﹐俱髒受病而屬虛﹐因吐瀉脾肺俱虛﹐肝木所乘﹐而致螈微搐。婁全善所謂﹕木虛則搐而無力。經所謂﹕木不及曰委和﹐其病搖頭是也﹝謂手足搐動﹐泄瀉心悸﹞。火虛則身寒﹐口中气冷。土虛則吐瀉﹐睡面露睛。治宜溫補脾胃﹐用六君子湯﹑五味異功散之類。徐用誠云﹕乙木屬陰﹐乃肝臟病﹐故慢而難治。況有夾熱﹑夾食﹑夾痰與外感癥相似者﹐當宗錢氏方主之。《保嬰集》云﹕急驚屢發而屢用直瀉之藥﹐則脾陰愈消﹐而變爲慢驚多矣﹐大率吐瀉痰鳴气喘﹐眼開神緩﹐昏睡露睛﹐驚跳搐搦﹐乍發乍靜﹐或身熱身冷﹐面淡靑白﹐或眉唇靑赤﹐其脈遲沈數緩是也﹐當溫補脾气爲主﹐而佐以安心制肝。東垣亦云﹕慢驚風由脾胃虛而生。脾虛者因火邪乘其土位﹐火旺能實其木﹐木旺故來克土。當於心經中以甘溫補土之源﹐更於脾土中瀉火﹐以甘寒補金以酸涼﹐致脾土中金旺火衰﹐風木自虛矣。稟賦不足﹐或久病脾虛﹐及常服克伐之藥者﹐多致此癥。若因土虛不能生金﹐金不能平木﹐木來侮土﹐而致前癥者﹐以五味異功散加當歸﹑酸棗仁﹐佐以鉤藤飲子補土平木。若脾土虛寒者﹐用六君子加炮姜﹑木香﹐不應﹐急加附子以回陽气。蓋陰血生於脾土﹐宜四君子﹑當歸﹑酸棗仁。凡元气虧損而至昏憒者﹐急灸百會穴﹐若待下痰不愈而後灸之﹐則元气脫散而不救矣。此乃臟腑傳變已極總歸虛處﹐惟脾受之無風可逐﹐無驚可療﹐因脾虛不能攝涎﹐故津液妄泛﹐而似痰者﹐當根據前法自效。若不審其因﹐泛用祛風化痰之劑﹐則脾气益傷﹐陰血益損﹐病邪益盛而危矣。

治驗舉人余時正子傷食發丹﹐服發表之劑﹐手足抽搐﹐服抱龍丸目痰盛。余謂﹕脾胃虧損﹐而變慢驚也﹐無風可祛﹐無痰可逐﹐只宜溫補胃气。遂用六君加附子一劑而愈。

一小兒抽搐﹐痰涎自流。或用驚風之藥益甚。視其面色黃白﹐余用六君﹑補中益气二湯﹐補脾肺而愈。

一小兒傷風咳嗽痰湧。用六君﹑桔梗﹑桑皮﹑杏仁治之而愈。後飲食停滯作瀉腹脹﹐用六君加山楂﹑濃朴而安。又復停食作嘔﹐或用藥下之﹐更加咳嗽。余謂﹕脾肺俱虛﹐宜用調補。

彼以爲緩﹐自服發表克滯﹐前癥益甚﹐頭項顫動。余用天南星散﹐倍加鉤藤鉤及異功散而愈。

一小兒遇驚卽痰盛切牙發搐﹐搖頭作瀉。恪服腦麝朱砂等藥﹐以致慢驚而卒。

術附湯

治風濕相搏﹐身體煩疼﹐不能轉側﹐不嘔不渴﹐大便堅硬﹐小便自利﹐及風癥頭目白術﹝四兩﹞甘艸﹝炒﹐二兩﹞附子﹝炮去皮臍﹐一兩﹞上爲末﹐入附子每服三錢﹐姜五片﹐棗一枚﹐水煎服。

愚按﹕附子溫中回陽﹐爲慢脾之聖藥也。如元气未脫﹐用之無有不應﹐須用每只重一兩三四錢﹐端正不尖底平﹐周遭如蓮花瓣者佳。否則﹐誤用川烏也。制法﹕切去皮尖﹐以童便浸之﹐秋冬七日﹐春夏五日﹐每日一換﹐浸畢切作四塊﹐以濕艸紙包數層﹐微火煨半日﹐取出切開﹐無白星爲度﹐如急用炮至裂紋﹐卽投童便中良久浸透切片﹐如色白﹐再微炙之。气脫甚者﹐急生用亦效。

太乙保生丹

治慢驚尙有陽癥者。

全蠍﹝靑者十四个﹞白附子﹝生用﹞眞僵蠶牛膽南星蟬殼琥珀防風朱砂﹝各一錢﹞麝香﹝五分﹞上爲末﹐米糊丸桐子大﹐金箔爲衣。每服一二丸﹐薄荷湯下。

聚寶丹

治慢驚。

人參茯苓琥珀天麻眞僵蠶全蠍﹝炙﹞防風牛膽南星白附子﹝生用﹞烏蛇肉﹝酒洗砂﹝半錢﹞麝香﹝少許﹞上爲末﹐煉蜜丸桐子大。每服二丸﹐以菖蒲湯送下。

金箔鎭心丸

治風壅痰熱﹐心神不寧﹐驚悸煩渴﹐唇焦頰赤﹐夜臥不安﹐譫語狂妄。

朱砂﹝一兩﹞白茯苓人參甘艸﹝各半兩﹞山藥﹝一兩半﹞片腦牙硝﹝一錢半﹞麝香﹝五分﹞金箔﹝十二貼爲衣﹞艸紫河車﹝二錢半﹐黑豆煎煮﹞上爲末﹐煉蜜丸﹐每用五錢作五十丸﹐以金箔爲衣。每服一丸﹐薄荷湯化下﹐含化亦得。

溫白丸

治驅風豁痰定驚。

人參防風白附子﹝生用﹞眞僵蠶全蠍﹝各一錢﹐焙﹞南星﹝湯洗七次﹐焙﹞天麻﹝各二錢﹞上爲末﹐水糊丸桐子大。每服三五丸﹐姜湯下。

烏蠍四君子湯

卽四君子加川烏﹑全蠍各少許爲末﹐每服半錢﹐姜棗水煎服﹐次服去川烏。

南星﹝重八九錢者一个﹐掘地坑深尺許﹐先用炭五斤燒通紅﹐以好米醋一碗灑坑中卽投南星以覆﹐時許取出。﹞上爲末﹐入琥珀﹑全蠍各一錢﹐每服二字﹐煎生薑﹑防風湯下。

烏沈湯

治慢驚驅風助胃。

天麻﹝二錢﹞人參眞川烏﹝生用﹞全蠍﹝焙﹞南星﹝焙﹞木香沈香﹝各一錢﹞甘艸﹝炒半錢﹞上右末﹐每服三五分﹐薑水煎服。

沈香散

治助胃气止吐瀉。

茯苓﹝二錢﹞沈香丁香木香藿香濃朴﹝制﹞甘艸﹝炙。各一錢﹞上爲末﹐每服一字﹐米飲湯調下。

蘇靑丸

蘇合香丸﹝一分﹞靑州白丸子﹝二分﹞上和勻每服五分﹐姜湯調下。

銀白散

治胃虛吐瀉。

糯米﹝炒﹐二兩五錢﹞扁豆﹝蒸﹐二兩﹞藿香﹝二錢﹞白術﹝炒﹐一兩﹞丁香﹝二錢﹞甘艸﹝炙﹐三錢﹞上爲末﹐紫蘇米飲調下﹐直指方加炮白附子﹑全蠍﹑木香﹑石蓮﹑薑水煎。

鉤藤散

治吐利脾胃气虛生風。

鉤藤鉤﹝二錢﹞蟬殼天麻防風蠍尾﹝去毒﹞人參﹝各半兩﹞麻黃僵蠶﹝炒﹞甘艸﹝炙﹞川芎﹝各二錢五分﹞麝香﹝五分﹞上爲末﹐水煎服﹐虛寒加附子一錢。

黑附子湯

治慢脾風四肢厥冷。

附子﹝炒﹐去皮三錢﹞木香人參﹝各一錢五分﹞白附子﹝一錢﹞甘艸﹝炙五分﹞上爲散﹐每服三錢﹐姜五片水煎﹐若手足旣溫﹐卽止後服。

生附四君子湯

治吐瀉不思乳食﹐凡虛冷病﹐先與數服﹐以正胃气。

人參白術附子木香茯苓橘紅甘艸﹝各等分﹞上爲末﹐每服五七分﹐姜﹑棗水煎服。

辰砂膏

治慢脾冷痰壅滯﹐手足冷而微搐者。

黑附子﹝一枚重一兩以上者去皮臍﹐頂上挖一孔入辰砂末一錢﹐仍用附子塞之﹐炭火燒存性﹞牛膽南星﹝半兩﹞白附子﹝炮﹞五靈脂蠍稍﹝各二錢半﹞上爲末﹐煉蜜丸桐子大。每服二三錢﹐生薑汁泡湯下。

七寶辰砂丹

治風痰奇效﹐慢驚慢脾﹐以辰砂爲主﹐木香佐之﹐用開元錢一个﹐背後上下有兩月片者﹐放鐵匙上炭火內燒﹐少頃成珠子﹐取入盞中﹐作一服﹐用木香煎湯送下﹐人參湯

天麻防風丸

﹝方見臍風﹞

參苓白術散

﹝方見虛羸﹞

異功散

﹝卽五味異功散方見虛羸﹞

四君子湯

﹝方見天釣﹞

益黃散

﹝方見脾臟﹞

六君子湯

﹝方見天釣﹞

補中益气湯

﹝方見虛羸﹞

卷三

驚癇

錢仲陽云﹕小兒發癇﹐因血气未充﹐神气未實﹐或爲風邪所傷﹐或爲驚悸所觸﹐亦有因妊娠七情驚怖所致者。若眼直目牽﹐口噤涎流﹐肚膨搐﹐背項反張﹐腰脊彊勁﹐形如死狀﹐終日不醒﹐則爲矣。如面赤目瞪﹐吐舌嚙唇﹐心煩气短﹐其聲如羊者﹐曰心癇。面靑唇靑兩眼上竄﹐手足攣掣﹐反折其聲如犬者﹐曰肝癇。面黑目振﹐吐涎沫﹐形體如屍﹐其聲如豬者﹐曰腎癇。面如枯骨﹐目白反視﹐驚跳反折﹐搖頭吐沫﹐其聲如雞者﹐曰肺癇。面色痿黃﹐目直腹滿自利﹐四肢不收﹐其聲如牛者﹐曰脾癇。五癇通用五色丸爲主﹐仍參以各經之藥。心癇屬血虛者﹐用養心湯﹔發熱飲冷爲實熱﹐用虎睛丸﹔發熱飲湯爲虛熱﹐用妙香散。肝癇者﹐虛癥用地黃丸﹔抽搐有力爲實邪﹐用柴胡淸肝散﹔大便不通﹐用瀉靑丸。腎癇者用地黃丸﹑生也﹐用五味異功散﹔面色赤者﹐陰火上衝於肺也﹐用地黃丸。脾癇者用五味異功散﹔若面靑瀉利﹐飲食少思﹐用六君子加木香﹑柴胡﹔若發熱搐掣仰臥﹐面色光澤脈浮﹐病在腑爲陽易治﹔身冷不搐覆臥﹐面色黯黑脈沈﹐病在髒爲陰難治﹔凡有此癥﹐先宜看耳後髙骨間﹐先有靑脈紋﹐抓破出血﹐可免其患﹐此皆元气不足之癥也﹐須以紫河車﹝卽小兒胞也﹞丸爲主﹐而以補藥佐之。設若泛行克伐﹐復傷元气﹐則必不時舉發﹐久而變危﹐多至不救。又有驚風食癇三種﹐詳見後方﹐仍參驚風胎風治之。

治驗一老人生子方周歲﹐秋初暴冷﹐忽發搐似驚癇﹐過則气息奄奄﹐此元气虛弱所致﹐與補中益一小兒十歲﹐一小兒七歲各有癇癥﹐歲發二次﹐後因出痘及飲食停滯﹐舉發頻數。用六君子一小兒患前癥﹐每發吐痰困倦半晌而蘇﹐諸藥不應。年至十三而頻發﹐用紫河車生研爛入人參﹑當歸末﹐丸桐子大。每服三五十丸﹐日進三五服﹐乳化下﹐一月漸愈﹐又佐八珍湯痊愈一小兒七歲發驚癇﹐每作﹐先君令其恣飲人乳﹐後發漸疏而輕。至十四歲復發﹐仍用人乳﹐不應。余令用肥濃紫河車研爛人乳調如泥﹐日服二三次﹐至數具而愈。後常用加減八味丸而安﹔至二十三歲發﹐而手足厥冷﹐仍用前法﹐佐以八味丸﹑十全大補湯而痊。

五癇丸

治諸癇。

雄黃眞珠﹝各一兩﹐研細﹞朱砂﹝水飛﹐半兩﹞水銀﹝二錢半﹐用鉛二兩熔化入水銀炒結候冷﹞上爲末﹐煉蜜丸麻子大。每服二三丸﹐金銀煎湯下。

錢氏蛇黃丸

治驚癇因震駭恐怖﹐叫號恍惚是也。

蛇黃﹝眞者三个﹐火醋淬﹞郁金﹝七分﹐一處爲末﹞麝香﹝另入一匙﹞上爲末﹐飯丸桐子大。每服一二丸﹐煎金銀磨刀水化下。

牛黃丸

治風癇因汗出解脫風邪乘虛﹐迷悶搐掣涎潮﹐屈指如計數是也。

牛膽南星全蠍﹝焙﹞蟬蛻﹝各二錢半﹞防風白附子﹝生用﹞天麻眞僵蠶﹝炒。各一錢半﹞麝香﹝半字﹞上爲末﹐棗肉和丸﹐水銀半錢﹐研細入藥丸綠豆大。每服一二丸﹐荊芥生薑湯下。

妙聖丹

治食癇因驚而停食吐乳寒熱﹐大便酸臭是也。

赭石﹝醋淬﹐二錢半﹞巴豆﹝三个去心油﹐三錢﹞雄黃蠍稍朱砂﹝各一錢﹞輕粉麝香﹝各一匙﹞杏仁﹝微炒﹐二錢﹞上爲末﹐棗肉丸梧子大。每服一二丸﹐木賊艸煎湯送下。

星蘇散

治諸風口噤不語。

天南星﹝略炮銼﹞上每服五七分﹐姜四片紫蘇五葉水煎﹐入雄豬膽少許溫服。

斷癇丹

治癇瘥後復作﹐癥候多端﹐連綿不除者。

黃﹝蜜炙﹞鉤藤鉤細辛甘艸﹝炙。各半兩﹞蛇蛻﹝二寸﹐酒炙﹞蟬蛻﹝四个﹞牛黃﹝一錢﹐另研﹞上爲末﹐煮棗肉丸麻子大﹐煎人參湯下﹐每服數丸﹐量兒加減。

消風丸

治風癇﹐先宜此藥。

牛膽南星﹝二錢﹞羌活獨活防風天麻人參荊芥川芎細辛﹝各一錢﹞上爲末﹐蜜丸桐子大。每服二丸﹐薄荷紫蘇湯調化下。

祛風保安丸

諸風久遠治之並驗。

川烏﹝去皮尖﹐二錢半﹐生用﹞五靈脂﹝半兩﹞上爲末﹐豬心血丸桐子大。每服一二丸﹐姜湯化下。

雌黃丸

治顚癇搐掣惡聲嚼舌。

雌黃黃丹﹝微炒。各五錢﹞麝香﹝五分﹞上爲末﹐用牛乳汁三合熬膏杵丸﹐麻子大。每服二三丸﹐以溫熟水送下。

比金丸

治驚癇先用此藥。

人參琥珀白茯苓遠志﹝姜制取肉炒﹞朱砂天麻石菖蒲﹝細蜜者﹞川芎南星靑黛﹝各一錢﹞麝香﹝一匙﹞上爲末﹐蜜丸桐子大。每服一二丸﹐金銀薄荷湯送下。

虎睛丸

治驚癇邪气入心。

虎睛﹝細研﹞遠志﹝薑汁浸﹞犀角﹝銼屑﹞大黃﹝濕紙包煨﹞石菖蒲麥門冬﹝各等分﹞蜣螂﹝去足翅炒﹐三枚﹞上爲末﹐米糊丸桐子大。每服一二丸﹐竹葉煎湯﹐或金銀薄荷煎湯送下。

淸神湯

治驚癇。

犀角﹝銼屑﹞遠志﹝薑汁焙﹞白蘚皮石菖蒲人參甘艸﹝炒。各一錢半﹞上爲末﹐每服五七分﹐麥門冬煎湯調下。

密陀僧散

治心癇不語﹐及諸驚失音﹐用密陀僧爲末﹐每服一匙﹐米醋湯調下﹐大人服一錢

蠍虎散

治驚癇。

褐色生蠍虎﹝一个﹐連血細研﹞上入朱砂﹑麝香末少許同研﹐用薄荷湯調作一服﹐數年者亦效。蓋癇疾皆心血虛滯﹐生蠍虎管守其血。繼服二陳湯﹐若無生蠍﹐以帶性雄豬心血代用﹐入代赭石散大妙。

代赭石散

治陰陽癇。

代赭石﹝醋淬﹐研爲末水飛過曬漧﹞上爲末﹐每服半錢﹐以金銀煎湯和金箔銀箔調﹐連進二服。腳脛上有赤斑乃邪气發出可治﹐

化風丹

涼風化痰﹐退熱定搐。

牛膽南星羌活獨活防風天麻人參川芎荊芥粉艸﹝各一錢﹞全蠍﹝一个﹞上爲末﹐煉蜜丸皂角子大。每服一錢﹐薄荷湯化下。

茯神湯

治膽气虛寒﹐頭痛目眩﹐心神恐懼﹐不能獨處﹐或者驚癇。

茯神酸棗仁﹝炒﹞黃﹝炒﹞柏子仁﹝炒﹞白芍藥﹝炒﹞五味子﹝炒。各一兩﹞桂心熟地黃﹝自制﹞人參甘艸﹝炒﹐五分﹞上每服二三錢﹐水煎。

酸棗仁丸

治膽气實熱驚癇﹐或睡臥不安﹐驚悸怔忡。

茯神酸棗仁﹝炒﹞遠志柏子仁﹝炒﹞防風枳殼﹝麩炒。各半兩﹞生地黃﹝杵膏﹐半兩﹞香竹茹﹝二錢五分﹞上各另爲末﹐蜜丸粟米大。每服七八十丸﹐白滚湯送下。

定志丸

治心神虛怯﹐所患同前﹐或語言鬼神﹐喜笑驚悸。

人參茯苓﹝各一兩五錢﹞菖蒲遠志﹝各一兩﹞上各另爲末﹐蜜丸﹐如前服。

養心湯

治心血虛怯驚癇﹐或驚悸怔忡﹐盜汗無寐﹐發熱煩躁。

黃白茯苓茯神半夏曲當歸川芎辣桂柏子仁酸棗仁五味子人參﹝各三錢﹞上每服一﹑二錢﹐姜棗水煎。

妙香散

治心气不足﹐驚癇或精神恍惚﹐虛煩少寐﹐盜汗等癥。

辰砂﹝三錢﹞麝香﹝一錢﹞木香﹝煨二錢五分﹞茯苓山藥茯神遠志黃﹝炒。各一兩﹞桔梗甘艸﹝炒﹞人參﹝各五錢﹞上各另爲末﹐每服一錢﹐溫酒或白湯調服。

八味地黃丸

﹝卽六味地黃丸加附子﹑肉桂各一兩﹞治稟賦命門火衰﹐不能生土﹐以致脾土虛寒﹐也。或乳母命門火衰﹐兒飲其乳致前癥者﹐子母並宜服之。﹝方見驚癇﹞

加減八味丸

治稟賦腎陰不足﹐或吐瀉久病﹐津液虧損﹐口漧作渴﹐或口舌生瘡﹐兩足發熱﹐或痰气上湧﹐或手足厥冷等癥。﹝卽地黃丸加肉桂一兩﹐五味子四兩﹞

地黃丸

治小兒肝經虛熱血燥﹐或風客淫气而患瘰結核。或四肢發搐﹐眼目抽動﹐痰涎上湧﹐又治腎肝腦熱﹐肢體消瘦﹐手足如冰﹐寒熱往來﹐滑泄肚脹﹐口臭漧渴﹐齒齦潰爛﹐爪黑面黧。或徧身兩耳生瘡﹐或耳內出水﹐或發熱自汗盜汗﹐便血諸血失音等癥。其功不能盡述。﹝卽六味地黃丸﹐方見腎臟。﹞

八珍湯

治气血俱虛﹐陰火內熱。或因克伐之劑﹐脾胃虧損﹐肌膚消瘦等癥。﹝卽四君﹑四物二湯﹐方見驚癇。﹞

十全大補湯

治气血虛弱﹐或稟賦不足﹐寒熱自汗﹐食減體瘦﹐發熱作渴﹐頭痛眩暈。最宜用之。﹝方見熱癥。﹞

補中益气湯

﹝方見虛羸﹞

六君子湯

﹝方見內釣﹞

紫霜丸

天麻丸

﹝二方見臍風﹞

卷三

驚風

驚風者﹐虛惕怔忡﹐气怯神散﹐痰涎來去﹐泄瀉色靑。若驚入心則面赤夜啼﹐用梔子淸肝散加黃連。入肝則面靑眼竄﹐用柴胡淸肝散。入脾則面黃嘔吐虛汗嗜臥﹐用六君加柴胡﹑山梔。入肺則面白喘急﹐用異功散加柴胡﹑桔梗。入腎則面黑嚙奶切牙﹐用六味地黃丸。若因乳母恚怒肝火﹐或膏粱積熱﹐遺兒爲患﹐或兒吐瀉傷脾﹐淸气不升﹐風木陷入太陰傳變等因﹐皆能致此﹐當隨主治。否則必成慢脾也﹐須預愼防爲善。

治驗一小兒十五歲禦女後﹐復勞役﹐考試失意﹐患癇癥三年矣。遇勞則發﹐用十全大補湯﹑加味歸脾湯之類﹐更以紫河車生研如膏﹐入蒸糯米爲末﹐丸如桐子大。每服百丸﹐日三五服而痊。後患遺精盜汗發熱﹐仍用前藥及地黃丸而愈。此癥治不拘男婦老幼皆效。

一小兒周歲後﹐從桌上僕地﹐良久復蘇。發搐吐痰沫﹐服定驚化痰等藥﹐遇驚卽復作。畢姻後﹐不時發而難愈﹐形气俱虛﹐面色痿黃﹐服十全大補﹑補中益气二湯而愈。

至寶丹

治諸驚癇心熱﹐及卒中客忤煩躁﹐風涎搐搦﹐或傷寒狂語﹐伏熱嘔吐。

生犀角﹝鎊屑﹞生玳瑁琥珀朱砂﹝水飛﹞雄黃﹝水飛。各一兩﹞金箔﹝五十片半爲衣﹞銀箔﹝五十片﹞片腦﹝一匙﹞麝香﹝一錢﹞牛黃﹝半兩﹞安息香﹝一兩半﹐爲末酒掬去砂取一兩酒煎成膏﹞上各另爲末和勻﹐入安息香膏﹐如幹入熟蜜少許﹐桐子大。每服一二丸﹐人參湯化下﹐量兒加減。

神妙奪命丹

七月內取靑蒿節內虫﹐入朱砂﹑麝香爲丸﹐麻子大。每服三五丸姜湯下。

人參羌活散

治傷風驚熱。

羌活獨活前胡柴胡川芎白茯苓桔梗枳殼人參地骨皮天麻﹝各等分﹞甘艸﹝減半﹞上生薑﹑薄荷水煎﹐治驚熱加蟬蛻。

防風導赤散

治初驚。

生地黃木通﹝去節﹞防風甘艸﹝各等分﹞上每服三錢﹐竹葉少許﹐水煎。有熱加黃芩﹑赤芍藥﹑羌活。

蟬蛻鉤藤飲

治肚疼驚啼。

鉤藤鉤天麻茯苓川芎白芍藥﹝各二錢﹞甘艸蟬蛻﹝各一兩﹞上入燈心水煎。

七寶洗心散

治煩熱生瘡﹐兼治驚風。

生地黃荊芥穗防風甘艸黃芩羌活赤芍藥﹝各等分﹞上爲末﹐每服一錢﹐燈心﹑薄荷湯調下。

神芎丸

治風熱壅滯﹐頭目昏眩﹐口舌生瘡﹐牙齒疳蝕﹐或徧身瘡疥切牙﹐驚惕怔忡﹐煩躁作渴﹐或大便澀滯﹐或積熱腹滿﹐驚風潮搐等癥。

大黃﹝生﹞黃芩﹝各二兩﹞生牽牛末﹝二兩﹞滑石﹝四兩﹞黃連薄荷葉川芎﹝各半兩﹞上爲末﹐水糊丸桐子大。每服三四丸﹐溫水下。

淸心丸

治驚熱煩躁。

人參茯神防風朱砂柴胡﹝各三錢﹞金箔﹝三十片﹞上爲末﹐煉蜜丸桐子大。每服一二丸﹐竹瀝調下。

化風丹

﹝方見驚癇﹞

安神丸

﹝方見心臟﹞

辰砂膏

﹝方見急驚﹞

柴胡淸肝散

﹝方見熱癥﹞

六味地黃丸

﹝方見腎癥﹞

梔子淸肝散

﹝方見諸熱﹞

十全大補湯

﹝卽八珍湯加黃﹑肉桂﹞

異功散

﹝方見天釣﹞

補中益气湯

﹝方見虛羸﹞

六君子湯

﹝方見天釣﹞

卷三

天釣內釣

天釣者﹐發時頭目仰視﹐驚悸壯熱﹐兩目反張﹐淚出不流﹐手足搐掣﹐不時悲笑﹐如鬼祟所附﹐甚者爪甲皆靑。蓋因乳母濃味積毒在胃﹐致兒心肺生熱痰郁滯﹐或外挾風邪爲患。法當解利其邪﹐用鉤藤飲。上气喘粗者﹐用烏蠍四君子湯。內釣者﹐腹痛多喘﹐唇黑囊腫﹐傴僂反張眼尾赤﹐此胎中受風及外驚所致。若五內抽掣﹐作痛狂叫﹐或泄瀉縮腳﹐內癥一作﹐外癥亦然﹐極難調理。內癥服聚寶丹﹐外癥服鉤藤飲﹐進乳食者可治。若腹痛唇黑囊腫之類﹐用聚寶丹。若外驚五內抽搐之類﹐用鉤藤飲。若因乳母醇酒濃味積毒在胃﹐用加味淸胃散。若因乳母鬱怒積熱﹐在肝用加味逍遙散﹐加味歸脾湯﹐俱加漏蘆﹐子母俱服。凡母食膏粱濃味﹐飼兒之時﹐先擠去宿乳﹐然後吮之。

治驗一小兒因乳母受驚發搐﹐時目赤壯熱﹐腹痛哭而曲腰。用四物加柴胡﹑防風﹐又用加味逍遙散加熟地黃以淸肝熱﹐生肝血﹔再用地黃丸滋腎水以生肝木﹐母子俱安。

一小兒曲腰而啼﹐面靑唇黑﹐此寒气所乘內釣腹痛也。用五味異功散加木香﹑漧薑一劑﹐與母服之頓愈。後因母感寒腹痛而啼﹐用人參理中湯一劑﹐與母服其子亦安。

一小兒曲腰幹啼﹐手足並冷﹐用六君子加漧薑﹑木香服之﹐未應﹐又加肉桂﹐母子俱服而安。

一小兒忽幹啼作瀉﹐睡中搐﹐手足冷﹐此脾土虛寒﹐肝木侮之﹐而作發搐﹐乃內釣也。用益黃散一劑而安﹐用四君子加柴胡﹑升麻﹐乳食漸進而安。

一小兒幹啼﹐面靑或赤﹐手足並熱。或用淸熱之劑﹐久不愈。診其乳母﹐有肝火气滯﹐用加味逍遙散﹑越鞠丸以治其母﹐時灌子數滴﹐不旬日﹐子母並愈。

一小兒患前癥﹐服魏香散而愈﹐後復作﹐服祛風鎭驚之藥﹐上气喘粗﹐此元气虛寒也。余先用烏蠍四君子湯﹐稍愈﹔但倦怠殊甚﹐用補中益气湯﹐及五味異功散而痊。

一小兒因母每感寒腹痛﹐飲燒酒﹐發熱痰盛﹐面赤﹐手足並熱﹐屬胃經實熱之天釣也。用淸胃散﹐子母服之並愈。後因傷乳吐瀉﹐面色或靑或白﹐手足並冷﹐屬脾气虛寒﹐用六君子﹑木香﹑漧薑而愈。三歲後傷食腹痛﹐唇黑作瀉﹐數去後而無糞﹐或糞少而靑﹐此元气虛寒下陷﹐用補中益气湯漸愈。

一小兒啼哭﹐陰囊腫大﹐眼目上翻﹐赤脈流淚﹐此肝熱內釣﹐用柴胡淸肝散加鉤藤鉤治之﹐諸癥漸愈﹐又用鉤藤飲而痊。後復發﹐或用祛病根之藥﹐致乳食日少﹐肚中脹痛﹐手足浮腫。余先用六君子﹑升麻﹑柴胡數劑﹐諸癥稍愈﹐又傷乳食吐瀉﹐用平胃散一服卽愈。

一小兒因乳母懷抱鬱結﹐腹痛發搐﹐久而不愈﹐用加味歸脾湯加漏蘆﹐母子並服漸愈。又母大怒發厥而蘇﹐兒遂食乳﹐腹痛作瀉﹐面靑作嘔﹐先用小柴胡湯二劑﹐母子並服少愈﹔其母又咽酸腹脹﹐用越鞠丸﹑加味歸脾湯﹐佐以加味逍遙散而痊。

鉤藤膏

治腹痛幹啼作嘔﹐名盤腸內釣。

乳香沒藥木香姜黃﹝各一錢﹞木鱉子﹝三个去油﹞上爲末﹐蜜丸皂角子大﹐鉤藤鉤湯磨半丸入蜜服﹐未止再服魏香散。

魏香散

阿魏﹝二錢﹐先用溫酒溶化﹞蓬術﹝五錢﹞上將蓬術浸阿魏酒中一伏時﹐焙榦爲末﹐每服二三分﹐紫蘇米飲調下。

鉤藤飲

治小兒髒寒夜啼﹐陰極發躁﹐此方主之。

鉤藤茯神茯苓川芎當歸木香甘艸芍藥﹝各一錢﹞上爲末﹐每服一錢﹐姜棗水煎。若心經熱﹐臉紅舌白﹐小便赤澀﹐用鉤藤飲去木香﹐加朱砂末一錢﹐木通湯下。

乳香丸

治驚風內釣﹐腹痛驚啼。

乳香﹝半錢﹞沒藥沈香﹝各一錢﹞蠍稍﹝十四个﹞雞心檳榔﹝一錢半﹞上爲末﹐蜜丸桐子大。每服二三錢﹐菖蒲鉤藤鉤煎湯送下。

木香丸

治病同前。

木香全蠍﹝各五分﹞沒藥茴香鉤藤鉤﹝各一錢﹞上各別爲末﹐以大蒜搗爛和丸桐子大﹐曬漧﹐每服二丸﹐鉤藤煎湯下。

淸胃散

治胃火牙痛﹐或連頭面。

升麻﹝五分﹞生地黃牡丹皮黃連當歸﹝各三分﹞上水煎服。加柴胡﹑山梔﹐卽加味淸胃散。

愚按﹕前方治脾胃實火作渴﹐口舌生瘡﹐或唇口腫痛﹐齒齦潰爛﹐連頭面﹐或惡寒發熱﹐或重舌馬牙﹐吐舌流涎等癥﹐子母並宜服之。若因脾胃气虛﹐寒涼克伐﹐或虛熱上行﹐口舌生瘡﹐弄舌發熱﹐飲食少思﹐或嘔吐困睡﹐大便不實﹐流涎齦爛者﹐用五味異功散。

四君子湯

治脾气虛損﹐吐瀉少食。

人參白術茯苓甘艸﹝各等分﹞上每服二錢﹐姜棗水煎。﹝添加﹞愚按﹕前方若胃气虛弱﹐克伐傷脾﹐飲食少思﹐或食而難化﹐若作嘔作泄﹐尢宜用之。如兼痰嗽气逆﹐肢體倦怠﹐面目浮腫者﹐宜六君子湯。

六君子湯

卽四君子加陳皮﹑半夏。治脾胃气虛﹐吐瀉不食﹐肌肉消瘦﹐或肺虛痰嗽﹐喘促惡寒﹐或肝虛驚搐﹐目眩自汗﹐諸癥並宜服之﹐以滋化源。﹝方見內釣﹞

錢氏異功散

治吐瀉不食﹐脾胃虛冷者﹐先與數服﹐以益中州之气。

人參茯苓白術甘艸﹝炒﹞陳皮﹝各等分﹞上爲末﹐每服二三錢﹐姜棗水煎。

愚按﹕前方治脾胃虛弱﹐吐瀉不食﹐或驚搐痰盛﹐或睡而露睛﹐手足指冷﹐或脾肺虛弱﹐咳嗽吐痰﹐或虛熱上攻﹐口舌生瘡﹐弄舌流涎。若母有癥致兒患此者﹐子母並服之。

加味歸脾湯

去丹皮﹑山梔﹐卽歸脾湯治脾虛弱損﹐健忘驚悸等癥。

人參黃茯神﹝去木。各一錢﹞甘艸白術﹝炒。各一錢﹞木香﹝五分﹞遠志﹝去心﹞酸棗仁龍眼肉當歸牡丹皮山梔﹝炒。各一錢﹞上水煎服。

愚按﹕前方若乳母憂思傷脾﹐血虛發熱﹐食少體倦﹔或脾虛不能統攝﹐以致陰血妄行﹔或健忘怔忡﹐驚悸少寐﹔或心脾作痛﹐自汗盜汗﹔或肢體腫痛﹐大便不調﹔或婦人經候不調﹐晡熱內熱﹔或繭唇流注等癥﹐致兒爲患者﹐令子母俱服之。

加味逍遙散

去牡丹皮﹑山梔﹐卽逍遙散。治肝脾血虛等癥。

當歸甘艸﹝炙﹞芍藥﹝酒炒﹞茯苓白術﹝炒﹞柴胡﹝各一錢﹞牡丹皮山梔﹝炒。各七分﹞上水煎服。

愚按﹕前方若乳母肝脾血虛﹐內熱寒熱﹐徧身搔癢﹐肢體作痛﹐頭目昏重﹐怔忡頰赤﹐口燥咽漧。或發熱盜汗﹐食少不寐﹐或口舌生瘡﹐耳內作痛﹐胸乳腹脹﹐小便不利﹐致兒爲患﹐尢宜用之。又治婦人陰虛發熱﹐兒飲其乳﹐以致患瘡者。

越鞠丸

治六郁飲食少思﹐或胸滿吐酸﹐齒痛瘡疥等癥。

蒼術撫芎香附神曲﹝炒﹞山梔﹝炒﹞麥芽﹝炒﹞山楂﹝各等分﹞上各爲末﹐水煮神曲﹑麥芽末糊丸﹐粟米大。每服百丸﹐白湯送下。

鎭心丸

治急驚化痰鎭心。

朱砂龍齒牛黃﹝各一錢﹞鐵粉琥珀人參茯苓防風﹝各二錢﹞全蠍﹝七个﹐焙﹞上爲末﹐蜜丸﹐桐子大。每服一二丸﹐薄荷湯送下。

聚寶丹

烏蠍四君子湯

﹝二方見慢驚﹞

平胃散

﹝方見胃气虛寒﹞

益黃散

﹝方見噤風﹞

人參理中湯

﹝方見傷寒﹞

補中益气湯

﹝方見虛羸﹞

六君子湯

﹝方見內釣﹞

鉤藤散

﹝方見慢驚﹞

地黃丸

﹝方見腎臟﹞

柴胡淸肝散

﹝方見熱癥﹞

四物湯

﹝方見急驚﹞

小柴胡湯

﹝方見痙癥﹞

卷三

盤腸气痛

小兒盤腸气者﹐痛則曲腰幹啼﹐額上有汗﹐皆由肝經風邪所搏也。肝腎居下﹐故痛則曲腰。

幹啼者﹐風燥其液﹐故無淚也。額上有汗者﹐風木助心火也。口閉足冷者﹐脾气不營也。下利靑糞者﹐肝木乘脾也﹐皆由產下澡洗受風冷所致﹐當服鉤藤膏之類。若乳母及兒受寒邪者﹐用沈香湯之類。若兒額間有汗﹐口閉腳冷﹐乃虛寒也﹐用當歸散或沈香降气湯之類。若面赤唇焦﹐小便不通﹐小腹脹痛者﹐乃小腸熱也﹐用人參湯送下三黃丸。若痛不止﹐煎蔥湯淋揉其腹﹐就以熱蔥熨臍腹間﹐良久尿出痛止﹔或以乳香﹑沒藥﹑木香各少許﹐水煎灌匙許。

若因乳母飲食停滯者﹐用保和丸﹔懷抱气郁者﹐加味歸脾湯﹔怒動肝火者﹐加味逍遙散﹔子母俱服之﹐並佳。

治驗一小兒曲腰啼叫﹐右腮靑黑﹐此臍腹內痛﹐因脾土虛寒﹐肝木乘之也。用六君子加木香﹑鉤藤鉤卽愈。

一小兒因乳母大怒﹐亦患前癥﹐面赤而啼﹐小便不利﹐用加味逍遙散加木通﹑車前子﹐母子服之並愈。

一小兒啼叫面赤﹐手足不冷﹐用鉤藤飲隨愈。後因其母飲酒濃味﹐仍作啼﹐手足發熱﹐又用前藥加生地黃而愈﹔後又面靑﹐手足冷﹐啼叫吐瀉﹐其糞腥穢﹐用助胃膏一服而安。

一小兒患前癥﹐曲腰而啼﹐額間出汗﹐足冷唇靑糞靑﹐先用鉤藤膏治愈。後復患﹐仍用鉤藤膏而痛減半﹐又煎蔥湯熨洗其腹﹐腹痛遂安。

一小兒唇靑足冷﹐啼聲不絕﹐用助胃膏一服稍安。又食生冷之物﹐前癥仍作﹐更泄瀉不止﹐先用六君子加木香﹑漧薑一劑﹐乃去木香﹑漧薑又二劑﹐其瀉頓止﹐又用四君子少加升麻四劑﹐飲食加進。

一小兒十四歲﹐腹痛吐瀉﹐手足常冷﹐肌體瘦弱。余謂﹕所稟命門火虛也。用六君子湯﹑八味丸漸愈。畢姻後﹐因房勞勤讀﹐感冒發汗﹐繼以飲食勞倦﹐朝涼暮熱﹐飲食不思﹐用六君子﹑十全大補二湯尋愈。後不愼飲食起居﹐午前臍下熱起﹐則徧身如炙﹔午後自足寒至腰如冰﹐熱時脈洪大﹐按之如無﹐兩尺微甚﹐寒時則六脈微細如絕﹐湯粥稍離火﹐食之卽腹中覺冷﹐此亦稟命門火衰之癥也﹐用補中益气湯﹑八味丸﹐各百餘服漸愈。後大吐血﹐別誤服犀角地黃丸一劑﹐病益甚﹐飲食頓減﹐面色白﹐手足厥冷﹐或時發熱﹐寒時脈微細而短者﹐陽气虛微也。熱時脈洪大而虛者﹐陰火虛旺也﹐余用十全大補及八珍湯﹑六君子之類﹐但能扶持而血不止﹐復因勞役吐血甚多﹐脈洪大鼓指﹐按之如無﹐而兩寸脈短﹐此陽气大虛也。

用人參一兩﹑附子一錢﹐佐以補中益气湯數劑﹐諸癥漸退。乃減附子五分﹐又各數劑﹐脈癥悉退。乃每服人參五錢﹑炮姜五分﹐月餘始愈。

當歸散

治髒寒腹痛面靑手冷﹐夜啼不乳。

當歸白芍藥人參甘艸﹝炙﹐二分﹞桔梗橘皮﹝去白。各一錢﹞上爲末﹐水煎半盞﹐時時少與服。

沈香降气湯

治气不升降﹐胸膈痞塞﹐心腹脹滿﹐喘促短气﹐幹噦煩滿﹐咳嗽痰涎﹐口中無味﹐嗜臥不食。

香附子﹝二兩半﹞沈香砂仁﹝各一錢﹞甘艸﹝七錢半﹞上爲末﹐每服一錢﹐入鹽少許﹐沸湯點﹐平旦空心服。

愚按﹕前方若乳母中气郁滯﹐不能升降﹐患此癥致兒作痛者﹐亦用之。

三黃丸

﹝方見疝气﹞

加味歸脾湯

加味逍遙散

鉤藤膏

﹝三方見內釣﹞

助胃膏

﹝方見熱吐﹞

魏香散

六君子湯

﹝二方見內釣﹞

四神丸

﹝方見脫肛﹞

八味丸

地黃丸

﹝並見腎臟﹞

補中益气湯

﹝方見虛羸﹞

卷三

胎驚

小兒胎驚風者﹐因妊婦飲酒忿怒驚跌﹐或外挾風邪﹐內傷於胎﹐兒生下卽病也。若月內壯熱﹐翻眼握拳﹐噤口出涎﹐腰彊搐掣﹐驚怖啼叫﹐腮縮囟開﹐頰赤面靑眼合者﹐當散風利驚﹐化痰調气﹐及貼囟法﹔甚則以朱銀丸下之。若面靑拳搐﹐用保命丹﹑鉤藤散之類﹐切不可誤作脾風﹐妄用溫藥。若眉間色赤﹐或虎口指紋曲裏者可治﹐用鉤藤散﹑全蠍散。若眉間色黑﹐或指紋反出外者不治。大抵小兒臟腑脆弱﹐不可輒用銀粉鎭墜之劑﹐反傷眞气﹐多致不救者。且妊娠每月各有經脈滋養﹐一月屬肝﹐二月屬膽﹐三月屬心﹐四月屬小腸﹐五月屬脾﹐六月屬胃﹐七月屬肺﹐八月屬大腸﹐九月屬腎﹐十月屬膀胱﹐多因妊娠時受患而作也。須察於某月受病﹐病在某經﹐和其陰陽﹐調其脾胃﹐兼以見癥之藥佐之﹐無有不愈。

治驗一小兒患胎驚﹐諸藥不應﹐用紫河車研爛如泥﹐每用錢許﹐乳化服之﹐更以十全大補湯加鉤藤鉤﹑漏蘆﹐與母服。兩月餘舉發漸輕﹐年餘舉發漸稀﹐服年餘不再發﹐至出痘後復發。取紫河車研爛﹐入糯米粉丸小豆大﹐每服百丸以乳送下﹐服二具全瘥。畢姻又發﹐仍用前丸及十全大補湯﹑六味丸加當歸﹑黃﹑肉桂﹑五味子。年餘喜其能遠帷幕得痊。後因勞役更作﹐又用前丸及十全大補湯等藥﹐不應﹐用大劑獨參湯服數斤﹐然後舉髮稍緩﹐乃用人參二兩﹑附子一錢﹐數服頓止﹐仍用前藥﹐間用獨參湯而痊。

一小兒患胎驚﹐用紫河車丸及十全大補湯﹐及鉤藤膏而愈。畢婚後復發﹐用大劑獨參湯﹑六味丸﹐加五味子﹑黃﹑當歸煎服﹐半載舉髮稍輕﹐年餘不再發。後每勞役怒气仍發﹐卽用煎藥隨愈。又傷寒愈後復作﹐虛癥悉具﹐莫能名狀﹐用紫河車二具﹐獨參煎湯十餘斤而痊。

後患傷風咳嗽﹐咽漧內熱﹐用六味地黃丸料加五味子煎服﹐及十全大補湯而痊。

十全大補湯﹝卽八珍湯加黃﹑肉桂﹐四物﹑四君子合用﹐方見急驚﹞

地黃丸

﹝方見腎臟﹞

朱銀丸

﹝方見噤風撮口﹞

保命丹

﹝方見發搐﹞

鉤藤散

﹝方見慢驚﹞

全蠍散

﹝方見偏風口噤﹞

貼囟法

﹝方見發搐﹞

鉤藤膏

﹝方見天釣﹞

紫河車丸

﹝方見前癥﹞

卷三

胎風

小兒初生﹐其身有如湯潑火傷者﹐此皆乳母過食膏粱所致也。其母宜服淸胃散及逍遙散﹐以淸其气血﹐兒亦飲數滴可也。有身無皮膚而不赤者﹐皆由產母脾气不足也﹐用粳米粉敷之。赤發熱者﹐皆由產母胃中火盛也﹐用石膏敷之。經謂﹕脾主肌肉﹐肺主皮毛。故知病脾肺也。如腦額生瘡者﹐火土相合﹐遂成濕熱﹐下流攻擊腎水也﹐難治。如腳上有瘡者﹐陰虛火盛也﹐此不滿五歲而斃。如未盈月而撮口握拳﹐腰軟如隨者﹐此肝腎中邪勝正弱所致也﹐三日內必不治。如男指向裏﹐女指向外﹐尙可治。眉紅亦不可治﹐可治者用全蠍散﹑鉤藤散等類治之。若因大病虧損胃气﹐而諸髒虛弱所致者﹐用補中益气湯﹑錢氏地黃丸。若面唇赤色﹐正屬腎水不足﹐肝經陰虛火動﹐而內生風熱爾﹐當滋腎水以制陽光。其身軟者﹐內稟气不足﹐肌肉未堅也﹐當參五軟而施治之。

淸胃散

逍遙散

﹝二方見內釣﹞

全蠍散

﹝方見口噤﹞

鉤藤散

﹝方見慢驚﹞

補中益气湯

﹝方見虛羸﹞

錢氏地黃丸

﹝方見腎臟﹞

卷三

五軟

五軟者﹐頭項手足肉口是也。夫頭軟者臟腑骨脈皆虛﹐諸陽之气不足也。乃天柱骨弱﹐腎主骨﹐足少陰太陽經虛也。手足軟者﹐脾主四肢﹐乃中州之气不足﹐不能營養四肢﹐故肉少皮寬﹐飲食不爲肌膚也。口軟者﹐口爲脾之竅﹐上下齦屬手足陽明﹐陽明主胃﹐脾胃气虛﹐舌不能藏﹐而常舒出也。夫心主血﹐肝主筋﹐脾主肉﹐肺主气﹐腎主骨﹐此五者皆因稟五臟之气﹐虛弱不能滋養充達﹐故骨脈不彊﹐肢體痿弱﹐源其要總歸於胃。蓋胃水谷之海﹐爲五臟之本﹐六腑之大源也。治法﹕必先以脾胃爲主﹐俱用補中益气湯﹐以滋化源。頭項手足三軟﹐兼服地黃丸﹐凡此癥必須多用二藥。仍令壯年乳母飲之﹐兼愼風寒﹐調飲食﹐多能全角。

治驗吳江史萬湖子七歲﹐患吐瀉﹐囟目頓陷﹐天柱骨倒﹐兼面赤色。余適在彼﹐先用補中益气湯加附子一劑﹐其瀉止﹐而諸癥愈。又用錢氏地黃丸料煎服頓安。

一小兒七歲﹐夏間過食生冷之物﹐早間患吐瀉﹐面赤作渴﹐手足並熱﹐項軟囟陷﹐午後面色頓白﹐手足並冷﹐脈微欲絕﹐急以六君子湯加附子一劑﹐諸癥頓除﹐囟頂頓起而安。小兒易虛易實﹐故𨿽危癥﹐若能速用對病之藥﹐亦可回生者。

一小兒九歲﹐因吐瀉後﹐項軟面白﹐手足並冷﹐脈微細﹐飲食喜熱。余先用六君子湯加肉桂五劑﹐未應﹐更加炮姜四劑﹐諸癥稍愈﹐面色未復﹐尺脈未起﹐佐以八味丸﹐月餘面色微黃﹐稍有胃气矣。再用前藥﹐又月餘﹐飲食略增﹐熱亦大減。乃朝用補中益气湯﹐食前用八味丸。又月餘元气漸復﹐飲食舉首如常。又月餘而肌肉充盛﹐諸病悉愈。

一小兒十二歲﹐瘧疾後項軟﹐手足冷﹐飲食少思﹐粥湯稍離火﹐食之卽腹中覺冷。用六君子湯加肉桂﹑漧薑﹐飲食漸加﹐每飲食中加茴香﹑胡椒之類﹐月餘粥食稍可離火﹔又用前藥百劑﹐飲食如常﹐而手足不冷﹔又月餘其首能舉。後飲食停滯﹐患吐瀉﹐項乃痿軟﹐朝用補中益气湯﹐夕用六君子湯﹐及加減八味丸﹐兩月餘而項復舉。畢姻後眼目昏花﹐項骨無力﹐頭自覺大。用八味丸﹑補中益气湯﹐三月餘元气復而諸癥退﹐後每入房勞役﹐形气殊倦﹐盜汗發熱﹐服後二藥卽愈。

一小兒十五歲﹐手足痿軟﹐齒不能嚼堅物﹐內熱晡熱﹐小便澀滯如淋。服分利之劑﹐小便如淋﹔服滋陰之劑﹐內熱益甚﹔服燥濕之劑﹐大便重墜。余謂﹕此稟腎气不足﹐早犯色欲所致。故《精血篇》云﹕男子精未滿而禦女以通其精﹐五臟有不滿之處﹐異日有難狀之疾﹔老人陰已痿﹐而思色以降其精﹐則精不出而內敗﹐小便澀痛如淋。若陰已耗而復竭之﹐則大小便牽痛﹐愈痛則愈便﹐愈便則愈痛﹐正謂此也。遂朝用補中益气湯﹐夕用六味丸加五味子煎服﹐各三十餘劑﹐諸癥漸愈。後夢遺諸癥復作﹐手足時冷﹐痰气上急﹐用十全大補湯﹑加味八味丸料各八劑﹐二便稍利﹐手足稍溫﹐仍用前二藥﹐三月餘元气漸復﹐飲食如常。又飲食停滯﹐吐瀉腹痛﹐按之不疼﹐此脾胃受傷也﹐用六君子湯加木香﹑肉豆蔻治之﹐其吐未已﹐左尺右關二脈輕診浮大﹐按之如無。經云﹕腎開竅於二陰。用五味子散四服﹐大便頓止。後又傷食咽酸作瀉﹐大便重墜﹐朝用補中益气湯﹐夕用六君子湯加木香﹑漧薑而痊。

一老年得子﹐四肢痿軟﹐而惡風寒﹐見日則喜。余令乳母日服加減八味丸三次﹐十全大補湯一劑﹐兼與其子﹐年餘肢體漸彊﹐至二周而能行。

一小兒五歲﹐稟父腿軟﹐不便於行﹐早喪天眞﹐年至十七﹐畢姻後﹐腿軟頭囟自覺開大﹐喜其自謹﹐寓居道捨﹐遂朝服補中益气湯﹐夕用地黃丸料加五味子﹑鹿茸煎服﹐年餘而健。

一小兒項軟﹐服前二藥而愈。畢姻後患解顱﹐作渴發熱﹐以二藥作大劑﹐煎熟代茶恣飲﹐兩月餘而渴熱減﹐年餘而顱囟合﹐又年餘而肢體彊﹐若非愼疾﹐𨿽藥不起。

星附膏

治項軟。

天南星附子﹝各等分﹞上爲末﹐用生薑自然汁調敷項間﹐幹則潤之。

六君子湯

﹝方見天釣﹞

加減八味丸

﹝卽六味丸加肉桂﹑五味子﹐方見腎臟﹞

補中益气湯

﹝方見虛羸﹞

地黃丸

﹝方見腎臟﹞

五味子散

卷三

五硬

五硬者﹐仰頭取气﹐難以動搖﹐气壅作痛﹐連於胸膈﹐腳手心冷而硬﹐此陽气不營於四末也。經曰﹕脾主四肢。又曰﹕脾主諸陰。今手足冷而硬者﹐獨陰無陽也﹐故難治。若肚筋靑急者﹐木乘土位也﹐急用六君﹑炮姜﹑肉桂﹑柴胡﹑升麻﹐以復其眞气。若系風邪﹐當參驚風治之。此癥從肝脾二髒受病﹐當補脾平肝﹐仍參痙癥急慢驚風門治之。

小續命湯

治中風不省人事﹐涎鳴反張﹐失音厥冷。

麻黃人參黃芩﹝炒﹞川芎芍藥甘艸﹝炒﹞杏仁﹝去皮尖炒﹞漢防己官桂﹝去皮。各半兩﹞防風﹝七錢五分﹞附子﹝炮﹐去皮臍﹐二錢﹞每服一錢﹐水煎服。

六君子湯

﹝方見天釣﹞

卷四

風熱風癥

中風之癥﹐西北方有之。東南气溫腠理疏泄﹐人患之者﹐皆類中風也。況小兒元气未充﹐皮毛不固﹐易虛易實﹐外邪乘之則壯熱抽掣﹐气粗涎湧﹐甚至昏憒口噤﹐卽似中風﹐誤以續命等湯投之﹐多至不救。大人且無眞中﹐況小兒乎﹗凡有前癥﹐當辯其因﹕若陽明經气虛﹐風邪所乘﹐筋脈拘急者﹐爲外因﹔足厥陰肝火熾盛﹐筋脈偏急者﹐爲內因﹔脾肺虛弱﹐腠理不密﹐外邪乘入﹔或急驚風﹐過服金石之劑耗損肝血﹐或吐瀉後內亡津液﹐不能養肝﹐致口眼斜者﹐皆肝血不足﹐肝火生風之類﹐中風之類癥也。

治驗藥方﹝散見各癥﹞

卷四

痙癥

發痙之癥﹐因傷風汗出﹐誤發汗﹐或濕癥汗多所致。若項背彊直﹐腰背反張﹐搖頭掣﹐噤口不語﹐發熱腹痛﹐病在足太陽也。若面目赤色﹐無汗惡寒﹐牙關緊急﹐肢體反張﹐痰涎壅盛﹐昏憒煩渴﹐小便赤澀﹐先譫語而發者﹐名剛痙﹐當發汗。若大便滑泄﹐不語不渴﹐有汗而不惡寒﹐先手足厥冷而發者﹐名柔痙﹐並以小續命湯加減主之。剛痙去附子用麻黃﹔柔痙用附子去麻黃。若壯熱譫語口漧﹐手足微寒﹐大便滑泄﹐此兼剛柔﹐無汗用葛根湯﹐有汗用桂枝加葛根湯。若痰塞气盛﹐用南星﹑半夏﹑茯苓以消痰﹔枳實﹑陳皮﹑紫蘇以順气。更審其熱﹐輕者用敗毒散﹔熱盛者用小柴胡湯﹔壯熱有汗﹑胸滿口噤﹑切牙便閉爲內熱﹐以大承气湯下之﹐後用大柴胡湯解之﹐過三日則難治。此皆治六淫外傷元气﹐形病俱實之法也。若小兒多因驚駭停食﹐或乳母六淫七情﹐飲食起居失宜所致﹐更當審之﹐兼治其母。大要因驚目直呵欠﹐項彊頓悶﹐屬肝經實熱﹐用抑肝散。切牙呵欠﹐手尋衣領﹐屬肝經虛熱﹐用地黃丸。若肺金不能平木﹐用異功散。脾不能養肝﹐用六君子湯。水不能生木﹐用地黃丸。

治驗一小兒感冒發熱﹐咳嗽切牙。余以爲脾肺气虛。不信﹐乃用解散之藥﹐果項彊口噤﹐汗出不止﹐手足並冷﹐遂用五味異功散加柴胡﹑木香治之﹐漸愈。但日晡微熱﹐睡而露睛﹐用補中益气湯而痊。

一小兒因驚發熱﹐誤行表散﹐出汗面白﹐日晡發痙。先兄謂脾肺气虛而肝膽邪盛﹐以六君子加柴胡﹑升麻治之﹐乃發於寅卯時﹐此肝邪自旺也。用加味逍遙散一劑﹐其熱頓退﹐又用補中益气湯﹑六味地黃丸而愈。

一小兒患瘰﹐潰而發痙﹐頓悶切牙寒熱﹐此屬肝經風熱﹐先用柴胡梔子散一劑﹐寒熱頓止﹔次用四物﹑參﹑﹑白術﹑柴胡漸止﹔又用補中益气湯加芍藥﹑茯苓而痊。

一小兒頭患瘡﹐潰而發痙﹐或寒熱作渴﹐或手足厥冷﹐其脈洪大浮緩﹐按之皆微細﹐此元气虛而邪气實也。用十全大補湯加柴胡﹑山梔﹐數劑諸癥漸退而脈漸斂﹐又十餘劑而愈。

一小兒驚風﹐服抱龍丸﹑保生錠﹐吐涎甚多﹐又汗出發痙﹐仍欲祛痰。余曰﹕此肝脾血虛﹐而內生風耳。吐痰不止﹐脾肺气虛﹐不能攝涎也。汗出發痙﹐脾肺气虛而亡陽也。用六君子湯加炮姜﹑木香頓愈﹔又用四君子加歸﹑而安。

一小兒傷風發熱﹐服解散之藥﹐汗出不止﹐癥悉具﹐其脈洪大鼓指﹐按之微細﹐此汗多亡陽﹐脾肺气虛之癥也。用異功散加芎﹑歸﹑黃﹐其汗頓止﹔又用補中益气湯而痊。

一小兒停食腹痛﹐發熱嘔吐﹐服峻厲之劑﹐更吐瀉汗多﹐手足並冷﹐發痙不止﹐其脈浮洪﹐按之如絲。用六君子湯加升麻﹑炮姜﹐痙癥頓已﹐惟寒熱往來﹐又用四君﹑升麻﹑柴胡而愈少參王陽湖孫女年八歲﹐發痙﹐服降火消導之劑﹐其脈浮洪﹐寒熱如瘧。余用四君子加升麻﹑柴胡﹑炮姜﹑鉤藤鉤﹐及補中益气湯﹐間服漸愈。但脇下作痛﹐去炮姜加木香﹑肉桂而痊一小兒因乳母大怒﹐發熱脇痛﹐亦患前癥﹐兼汗出作嘔﹐先用小柴胡湯一劑﹐子母俱服頓愈。但日晡潮熱﹐以異功散加升麻﹑柴胡治之﹐並愈。

一小兒因乳母發熱吐瀉﹐一小兒因乳母食厥昏憒﹐同患前癥。各治其母﹐而子悉愈。

桂枝加漧葛湯

治頭痛﹑項背彊KTKT﹐汗出惡風者。

桂枝芍藥甘艸葛根﹝四錢﹞上每服二錢﹐姜棗水煎。

小柴胡湯

治身熱惡寒風痙﹐項彊直急﹐胸脇滿痛﹐嘔噦煩渴﹐寒熱往來﹔或身面皆黃﹐小便不利﹐大便祕澀﹔或驚過不解﹐潮熱不除﹐及瘥後勞復﹐發熱疼痛如瘧﹐發作有時。﹝方見肝臟﹞

加味小柴胡湯

﹝卽小柴胡湯加山梔﹑牡丹皮﹞

保生錠子

治慢驚﹐尙有陽癥。

全蠍白附子﹝炮﹞僵蠶牛膽南星蟬蛻琥珀辰砂﹝各一錢﹞麝香﹝五分﹞防風﹝一錢﹞上爲末﹐糊搜和捏成錠子﹐金銀箔爲衣﹐用薄荷湯磨服。

大柴胡湯

治表裏熱﹐大便祕澀﹐胸滿脇痛。

柴胡枳實﹝各二兩二錢﹞半夏﹝一兩五錢﹞赤芍藥﹝一兩八錢﹞黃芩﹝二兩﹞大黃﹝三兩七錢五分﹞上生薑﹑紅棗煎﹐不拘時服。

小續命湯

﹝方見五硬﹞

抑肝散

﹝方見肝臟﹞

地黃丸

﹝方見腎臟﹞

敗毒散

﹝方見發熱﹞

六君子湯

五味異功散

﹝二方見內釣﹞

補中益气湯

﹝方見虛羸﹞

加味逍遙散

﹝方見內釣﹞

柴胡梔子散

﹝方見發熱﹞

四物湯

﹝方見急驚﹞

十全大補湯

﹝八珍湯加黃﹑肉桂﹐卽四君﹑四物二湯合用﹞

抱龍丸

﹝方見傷寒﹞

四君子湯

﹝方見內釣﹞

大承气湯

治剛痙﹐胸滿內實﹐口噤切牙﹐大熱發渴﹐大便祕澀。

大黃芒硝﹝各五錢﹞濃朴﹝一兩﹞枳實

葛根湯

治太陽病﹐項彊KTKT﹐惡風無汗﹐及惡寒剛痙。

葛根﹝四兩﹞麻黃﹝三錢﹞桂﹝一兩﹞上每服二錢﹐水煎。

卷四

夜啼

夜啼有二﹕曰脾寒﹐曰心熱也。夜屬陰﹐陰勝則脾臟之寒愈盛﹔脾爲至陰﹐喜溫而惡寒﹐寒則腹中作痛。故曲腰而啼﹐其候面靑白﹐手腹俱冷﹐不思乳食是也﹐亦曰胎寒﹐用鉤藤散。

若見燈愈啼者﹐心熱也﹐心屬火﹐見燈則煩熱內生﹐兩陽相搏﹐故仰身而啼﹐其候面赤﹐手腹俱緩﹐口中气熱是也﹐用導赤散。若面色白﹐黑睛少﹐屬腎气不足﹐至夜陰虛而啼也﹐宜用六味丸。若兼泄瀉不乳﹐脾腎虛弱也﹐用六神散。若兼吐瀉少食﹐脾胃虛寒也﹐用六君﹑炮木香。大便不化﹐食少腹脹﹐脾气虛弱也﹐用異功散。心血不足者﹐祕旨安神丸。木火相搏者﹐柴胡梔子散。肝血不足者﹐地黃丸。大抵此癥﹐或因吐瀉內亡津液﹐或稟賦腎陰不足﹐不能滋養肝木﹐或乳母恚怒肝木侮金﹐當用六君子湯﹐補脾土﹐以生肺金。地黃丸﹐壯腎水﹐以滋肝木。若乳母鬱悶而致者﹐用加味歸脾湯。乳母暴怒者﹐加味小柴胡湯。乳母心肝熱搏﹐柴胡梔子散。仍宜參客忤驚啼覽之。

治驗一小兒發熱夜啼﹐乳食不進﹐昏迷抽搐﹐痰盛口噤﹐此脾肺气虛﹐風木所乘﹐痰食積於胸腹也。先用大安丸﹐後用六君﹑鉤藤鉤﹐而痊。

一小兒三歲面白夜啼﹐小便靑而數。此肺腎虛弱﹐朝用補中益气湯加肉桂一分﹐夕用地黃丸而愈。大凡小兒面色靑黑﹐睛少﹐或解顱足熱者﹐出痘多在腎經﹐預用地黃丸補腎气﹐多得一小兒二歲﹐夜啼﹐面色赤﹐黑睛色淡﹐小便頻赤﹐朝用補中益气湯加山藥﹑五味﹐夕用地

龍齒散

治拘哭肚痛驚熱。

龍齒蟬蛻鉤藤鉤羌活茯苓﹝各等分﹞上爲末﹐每服一錢﹐水煎服。

碧雲散

治渾身壯熱夜啼。

柏葉﹝二分﹞南星僵蠶全蠍郁金雄黃﹝各一錢﹞上爲末﹐每服一字﹐用薄荷湯入蜜調服。

六神散

治腹痛﹐面色靑﹐口中气冷﹐及四肢俱冷﹐曲腰而啼﹐或泄瀉不乳。

人參山藥白術﹝各五錢﹞甘艸﹝炒。二錢﹞茯苓扁豆﹝炒。各一兩﹞上爲末﹐每服二錢﹐姜二斤﹐棗水煎。一方有芍藥﹑當歸﹑人參各二錢五分﹐甘艸﹑桔梗﹑愚按﹕前癥悉屬脾土虛寒﹐元气下陷。本方更加柴胡﹑升麻﹐升提元气﹐而補脾土爲善。

神綠散

全蠍﹝去足翅不拘多少﹞靑薄荷﹝焙漧﹞上爲末﹐每服半錢﹐薄荷湯調下。

無擇燈花散

治心燥夜啼。

燈花﹝三二顆﹞上研細﹐用燈艸煎湯﹐調塗口中﹐乳汁送下﹐日三服。一法用燈花塗乳上﹐令兒吮之﹐無燈花用燈艸燒灰﹐辰砂少許﹐亦妙。或用燈花七枚﹑硼砂一字﹑辰砂少許﹐蜜調塗唇上立安。

安神散

治夜啼。

蟬蛻﹝四十九枚﹐只用後半段﹐截去前半段並去足翅﹞上爲末﹐分四服﹐用鉤藤鉤湯調下。

人參黃連散

治心經蘊熱夜啼。

人參﹝二錢五分﹞黃連﹝一錢五分﹐炒炙甘艸五分﹞竹葉﹝二十片﹞上薑水煎服。

太乙丹

治睡驚夜啼﹐靑糞。

桔梗﹝一兩五錢﹞藿香葉﹝五錢﹞川芎﹝二錢五分﹞白芷﹝三錢﹞白扁豆﹝五錢﹐炒﹞上爲末﹐煉蜜丸﹐櫻桃大﹐辰砂﹑麝香爲衣﹐每服半丸﹐薄荷湯送下。糞色靑﹐棗湯下。夜啼﹐燈心﹑鉤藤湯下﹐加白術﹑茯苓﹑白芍藥尢妙。

地黃散

治身熱口漧﹐咳嗽心煩。

生地黃﹝五錢﹞麥門冬﹝去心﹐七錢﹞杏仁﹝炮﹐去皮尖﹞款冬花陳皮﹝各三錢﹞甘艸﹝炙﹐二錢半﹞上爲末﹐每服二三錢﹐水煎溫服。

鉤藤散

﹝方見慢驚﹞

導赤散

﹝方見心臟﹞

地黃丸

﹝方見腎臟﹞

六君子湯

五味異功散

﹝二方見內釣﹞

祕旨安神丸

﹝方見發搐﹐卽十味安神丸﹞

柴胡梔子散

﹝方見諸熱癥﹐卽柴胡淸肝散﹞

加味歸脾湯

﹝方見內釣﹞

小柴胡湯

﹝方見痘癥﹞

大安丸

﹝卽保和丸加白術﹐方見內釣﹞

補中益气湯

﹝方見虛羸﹞

卷四

悲哭

悲哭者肺之聲﹐淚者肝之液也。若六脈弦緊者﹐先以溫湯浸其身取汗﹐次以涼膈散之類淸其內熱﹐此張子和治法如此。若因乳母怒火﹐遺熱於肝﹐肝火炎熾﹐反侮肺金﹐金木相擊﹐故悲哭有聲者﹐宜用六君﹑柴胡﹑山梔﹐以補脾淸肝﹔用六味丸﹐以壯水生木。有因驚風﹐過服祛風燥血之藥而致者﹔有因吐瀉﹐內亡津液而致者﹔及稟父腎陰不足﹐不能生肝者﹐治各審之。若小兒忽然大叫作聲者﹐不治。此稟腎陰不足﹐虛火炎上故也﹐用六味丸﹐多有生者。仍參覽夜啼﹑客忤﹑驚啼﹑重舌﹑口瘡﹑天釣﹑內釣等癥。

治驗一小兒每忽哭白睛多﹐每悲面色赤。余謂﹕稟賦腎虛﹐火妄動而然也。用地黃丸。半載後﹐𨿽哭而面色不赤﹐諸癥皆愈。

一周歲兒﹐痰嗽哭不已﹐用抱龍丸﹐少止﹐良久亦然。余視其右腮潔白﹐左腮靑赤﹐此肺肝二經﹐相擊而作。先用瀉白散祛肺邪﹔次用柴胡梔子散平肝木﹔後用地黃丸滋腎水﹐而痊。

一小兒啼叫﹐額間靑黑﹐此驚風肝木乘脾﹐腹中作痛也。先用六君子湯加木香﹑柴胡﹑鉤藤鉤﹐啼叫漸緩﹔更加當歸﹐又二劑而安。

一小兒發熱夜啼﹐乳食不進﹐昏迷抽搐﹐痰盛口噤﹐脈紋如水字﹐此脾肺气虛﹐風木所乘﹐痰食積於胸腹也。先用大安丸﹐後用六君子加鉤藤鉤﹐而痊。

涼膈散

﹝方見瘡傷﹞

防風通聖散

﹝方見風癥﹞

六君子湯

﹝方見內釣﹞

六味地黃丸

﹝方見腎臟﹞

抱龍丸

﹝方見傷寒﹞

瀉白散

﹝方見肺臟﹞

柴胡梔子散

﹝方見發熱﹞

大安丸

﹝卽保和丸加白術﹐方見內釣﹞

卷四

胎癥

小兒胎癥﹕謂胎熱﹑胎寒﹑胎黃﹑胎肥﹑胎弱是也。胎熱者﹐初生旬日之間﹐目閉色赤﹐眼胞腫﹐啼叫驚煩﹐壯熱溺黃。此在胎中受熱﹐及膏粱內蘊﹐宜用淸胃散之類。胎寒者﹐初生百日內﹐或手足攣屈﹐或口噤不開﹐此在胎母過食生冷﹐或感寒气﹐宜用五味異功散之類。

胎黃者﹐體目俱黃﹐小便祕澀﹐不乳啼叫﹐或腹膨泄瀉﹐此在胎母過食炙辛辣﹐致生濕熱﹐宜用生地黃湯之類﹐熱盛者﹐瀉黃散之類。胎肥者﹐肌肉稟濃﹐徧身血色﹐彌月後漸瘦﹐五心煩熱﹐大便不利﹐口吻流涎﹐此受母胃熱所致也。乳母服大連翹飲﹐兒用浴體法﹐以疏通其腠理。胎弱者面無精光﹐肌體瘦薄﹐身無血色﹐大便白水﹐時時哽气﹐目無精神﹐亦宜用浴體法。

消風散

治諸風上攻﹐頭目昏眩﹐項背拘急﹐肢體煩疼﹐肌肉顫動﹐耳若蟬鳴﹐鼻塞多嚏﹐皮膚頑麻﹐瘙癢癮疹﹐目澀昏困。

白茯苓芎羌活荊芥穗防風藿香葉白僵蠶﹝炒﹐去絲嘴﹞蟬蛻﹝微炒﹞甘艸濃朴﹝去皮﹐薑汁制﹞陳皮﹝炒﹞上爲末﹐每服半錢﹐茶淸或薄荷湯調下﹐荊芥湯亦可。

生地黃湯

治妊娠食酒面﹐五辛積熱﹐小兒生下﹐徧體面目皆黃也。乳母仍忌酒面五辛等物。

生地黃芍藥川芎當歸﹝各等分﹞上每服五錢﹐水煎產婦服﹐仍滴兒口數滴。

大連翹飲

﹝方見噤風撮口﹞

瀉黃散

﹝方見脾臟﹞

淸胃散

異功散

﹝二方見內釣﹞

浴體法

﹝方見發搐﹞

卷四

解顱囟塡囟陷

錢仲陽云﹕小兒解顱﹐或久不合者﹐因腎气有虧﹐腦髓不足。故兒多愁少喜﹐目睛多白﹐而身瘦。蓋人之腦髓﹐如木無根﹐有數歲而成廢人者﹐服錢氏地黃丸。更用南星微炮爲末﹐米醋調﹐敷緋帛﹐烘熱貼之﹐其柏子仁散﹑三辛散﹑封囟散俱效。夫腎主骨﹐腎气實則腦髓充﹐而囟早合﹐骨脈盛而齒早生。腎气怯則腦髓虛﹐而囟不合﹐此由父母精血不足﹐宜用地黃丸補之。若在乳下﹐當兼補其母﹐更以軟帛緊束其首﹐使其易合﹐皆虛火上衝﹐當調補脾腎爲喜。囟塡囟陷﹐亦因所稟腎气不足﹐及乳哺失宜﹐脾胃虧損所致。夫脾主肌肉﹐气逆上衝而爲塡脹﹐元气下陷而爲囟陷也。並用補中益气湯﹑地黃丸﹐及用狗頭骨炙黃爲末﹐以雞子淸調敷囟門。亦有瀉痢气血虛﹐脾胃不能上充者﹐亦用前法。若手足並冷﹐前湯加姜﹑桂﹐未應﹐虛寒甚也﹐急加附子﹐緩則多致不救。

治驗一小兒顱解足軟﹐兩膝漸大﹐不能行履﹐用六味地黃丸加鹿茸治之﹐三月而起。

一小兒十四歲﹐解囟自覺頭大﹐視物昏大。畏日羞明﹐此稟賦腎气怯弱。用六味丸加鹿茸﹐及補中益气湯加山藥﹑山茱萸﹐半載愈﹔二載而囟合。旣婚之後﹐仍覺囟門開解﹐足心如炙。喜其斷色欲﹐薄滋味﹐日服前藥二劑﹐三載而愈。後入房兩腿痿軟﹐又教以服前丸﹐守前戒而愈。

一小兒年十四歲﹐而近女色﹐發熱吐痰。至有室﹐兩目羞明﹐頭覺脹大﹐仍不斷欲﹐其頭漸大﹐囟門忽開﹐用地黃丸﹑益气湯之類﹐斷色欲年餘﹐而愈。

一小兒年十三歲﹐患前癥﹐內熱晡熱﹐形體倦怠﹐食少作渴﹐用六味丸加鹿茸補之﹐不越月一小兒吐瀉發熱﹐囟陷作渴﹐用七味白術散﹐母子並服而愈。

一小兒久病發熱﹐其囟或陷或塡﹐手足或溫或冷。余用補中益气湯加蔓荊子﹑炮姜﹐治之而安。

一小兒囟陷吐瀉﹐手足並冷﹐用白術散加木香﹑炮姜﹐治之而愈。後傷食腹痛﹐手足復冷﹐用六君﹑炮姜治之﹐更加昏憒﹐口角流涎﹐此脾胃虛寒之甚也﹐急加附子遂愈。

一小兒病後﹐其囟或陷或塡﹐此脾胃虛熱也﹐朝用補中益气湯加蔓荊子﹑炮姜﹑木香﹐治之而囟平。但作瀉口漧﹐用白術散以生胃气而愈。

柏子仁散

治囟門不合。

防風﹝一兩五錢﹞柏子仁﹝一兩﹞上爲末﹐乳汁調塗囟門﹐十日自合。

三辛散

治腦角骨大﹐囟門不合。

細辛桂心﹝各五錢﹞漧薑﹝一錢﹞上爲末﹐乳汁調塗囟上﹐幹時再塗。

玉乳丹

治解顱。

鐘乳粉﹝如法制﹞熟地黃﹝自法制杵膏﹞柏子仁﹝研膏﹞當歸﹝各半兩﹞防風補骨脂﹝各一錢﹞上各另爲末﹐入二膏﹐加煉蜜﹐丸黍米大。每服一二十丸﹐煎茴香湯送下﹐加黃﹑茯苓亦

封囟散

﹝方見發搐﹞

地黃丸

﹝方見腎臟﹞

濟生當歸散

﹝方見黃膽﹞

卷四

目癥

經曰﹕目者﹐五臟六腑之精﹐榮衛魂魄之所常營也﹐神气之所常主也。又曰﹕諸脈者﹐皆屬於目。目得血而能視﹐五臟六腑精气﹐皆上注於目而爲之精。故白睛屬肺﹐黑睛屬肝﹐瞳人屬腎﹐上下胞屬脾﹐兩屬心﹐而內又屬膀胱。五臟五色﹐各有所司﹐心主赤﹐赤甚心實熱也﹐用導赤散﹔赤微者﹐心虛熱也﹐用生犀散。肝主靑﹐靑甚者﹐肝熱也﹐用瀉靑丸﹔淡靑者﹐肝虛也﹐用地黃丸。脾主黃﹐黃甚者脾熱也﹐用瀉黃散﹔淡黃者﹐脾虛也﹐用異功散。目無睛光﹐及白睛多黑睛少者﹐肝腎俱不足也﹐用地黃丸加鹿茸。晝視通明﹐夜視罔見者﹐因稟陽气衰弱﹐遇夜陰盛﹐則陽愈衰﹐故不能視也﹐用沖和養胃湯。凡赤脈翳物﹐從上而下者﹐屬足太陽經﹐用東垣選奇湯﹔從下而上者﹐屬足陽明經﹐用局方流气飲。蓋翳膜者﹐風熱內蘊也﹐邪气未定﹐謂之熱翳﹐而浮於外﹔邪气已定﹐謂之冰翳﹐而沈於內﹔邪气旣深﹐謂之陷翳﹐宜升發之﹐退翳之藥佐之。若上眼皮下﹐出黑白翳者﹐屬太陽寒水﹔從外至內者﹐屬少陽風熱﹔從下至上綠色者﹐屬足陽明﹐及肺腎合病也。疳眼者﹐因肝火濕熱上衝﹐脾气有虧﹐不能上升淸气﹐故生白翳﹐睫閉不開﹐眵淚如糊﹐久而膿流﹐遂至損目﹐用益气聰明湯﹑茯苓瀉濕湯﹐及四味肥兒丸。目閉不開者﹐因乳食失節﹐或過服寒涼之藥﹐使陽气下陷﹐不能升舉﹐故目不開﹐用柴胡復生湯。若胃气虧損﹐眼睫無力而不能開者﹐用補中益气湯。暴赤腫痛者﹐肝火熾盛也﹐用龍膽瀉肝湯。多淚羞明者﹐肝心積熱也﹐用生犀散。亦有肝腎虛熱者﹐用地黃丸。風沿爛眼者﹐膈有積熱也﹐用淸胃散。時時作癢者﹐膿潰生虫也﹐用點藥紫蘇膏。眼睫連札者﹐肝經風熱也﹐用柴胡淸肝散。若生下目黃壯熱﹐大小便祕結﹐乳食不思﹐面赤眼閉者﹐皆由在胎時﹐感母熱毒所致﹐兒服瀉黃散﹐母服地黃丸。若乳母膏粱積熱﹐致兒目黃者﹐令母服淸胃散。若肢體面目爪甲皆黃﹐小便如屋塵色者﹐難治。又有痘疹後﹐餘毒未盡﹐上侵於目者﹐屬腎肝虛也﹐用滋陰腎气丸。前癥多宜審治其母﹐兼調其兒。厥有未盡﹐悉詳《原機啟微》中﹐宜參考之。

治驗一女子年十四﹐因恚怒﹐先月經不行﹐寒熱脇痛﹐後兩目生翳靑綠色﹐從外至內。余謂﹕寒熱脇痛﹐足厥陰之癥也。翳從外起﹐足少陽之癥也。左關脈弦數﹐按之而澀﹐肝驚風熱兼血滯也。遂以加味逍遙散加防風﹑龍膽艸﹐四服而寒熱脇痛頓減﹔用六味丸﹐月餘而翳消。

一小兒十五歲﹐兩目白翳﹐腹膈徧身似疥非疥﹐晡熱口漧﹐形體骨立﹐此肝疳之癥也﹐用六味肥兒丸而痊。後陰莖作癢﹐小便澄白﹐瘡疥益﹐狀如大風﹐用大蘆薈四味肥兒丸﹐諸癥漸愈﹐又用大蕪荑湯而痊。

一小兒白睛多﹐吐痰發搐﹐先用抑靑丸﹐四服而痰搐止﹐後用地黃丸﹐年許而黑睛多。

一小兒白睛多﹐三歲不能行﹐語聲不暢﹐兩足非熱則冷﹐大便不實﹐朝用補中益气湯加五味子﹑幹山藥﹐以補脾肺﹐夕用地黃丸加五味子﹑牛膝﹑鹿茸﹐補肝腎﹐不三月而瘥。

一小兒眼白腿軟﹐兩足熱﹐面似愁容﹐服地黃丸﹐兩月餘漸健。服年餘﹐白睛漸黑﹐出痘無一小兒雀盲眼札﹐服煮肝丸而目明﹐服四味肥兒丸﹐而目不札。

一小兒目無光芒﹐視物不了了﹐飲食少思﹐大便不調﹐服大蕪荑湯﹑九味蘆薈丸而愈。後飲食停滯﹐妄用消導克伐之劑﹐目癥仍作﹐至晚尢甚﹐用人參補胃湯漸愈﹐又用五味異功散﹑四味肥兒丸而痊。

一小兒九歲﹐素有肝火﹐兩目生翳。服蘆薈﹑肥兒等丸隨愈。至十四歲﹐後遇用心過度﹐飲食不節﹐卽夜視不明。用補中益气湯﹑人參補胃湯﹑四味肥兒丸而愈。

一小兒眼泡微腫﹐咳嗽惡心﹐小便泔白。余謂脾疳食積﹐以五味異功散爲主﹐佐以四味肥兒丸而愈。後不節飲食﹐夜視不明。余曰﹕此脾胃復傷﹐須補養爲主。不信。乃服峻厲之劑﹐後變風癥﹐竟不起。

一小兒因發熱表散﹐出汗眼赤髮搐。審其母﹐素有肝火發熱。以異功散加柴胡﹑升麻﹐子母並服稍愈﹐又用加味逍遙散﹐其熱頓退﹐繼用補中益气湯﹑六味地黃丸﹐子母尋瘥。

一小兒目赤作痛﹐切牙寒熱。余謂肝經風熱﹐用柴胡飲子一劑﹐而赤痛止。又用四物﹑參﹑﹑白術﹑柴胡﹐而寒熱退。又用補中益气湯而飲食加。

一小兒眼素白或靑﹐患眼赤作痛﹐服降火之劑﹐眼如血貫﹐脈洪大或浮緩﹐按之皆微細。用十全大補湯加柴胡﹑山梔數劑﹐外癥漸退﹐而脈漸斂﹐又數劑而愈。

一小兒停食腹痛﹐服巴豆之藥﹐更加目赤作痛﹐寒熱往來﹐飲食少思﹐手足並冷﹐余用六君﹑升麻﹑炮姜﹐諸癥頓愈。惟寒熱未已﹐用四君﹑柴胡﹑升麻而安。

一小兒眼赤痛﹐服大黃之藥﹐更加寒熱如瘧。余謂脾胃復傷﹐用四君﹑升麻﹑柴胡﹑炮姜﹑鉤藤鉤﹐而寒熱愈。又用補中益气湯﹐間服而目疾痊。

一小兒因乳母恚怒患發熱等癥﹐兒患目痛﹐兼作嘔吐﹐先用小柴胡湯﹐子母俱服頓安﹐但兒晡熱仍嘔。以異功散加升麻﹑柴胡﹐治之而瘥。

一小兒生下目黃﹐三日面赤黃。一小兒旬日內目黃而漸至徧身。此二者﹐胎稟胃熱﹐各用瀉黃散﹐一服皆愈。

一小兒旬日﹐面目靑黃﹐此胃熱胎黃也﹐用瀉黃散﹐以乳調服少許﹐卽愈。後復身黃吐舌﹐仍用前散而安。

一小兒患目黃。知其乳母食郁身黃所致﹐以越鞠丸治母﹐瀉黃散治子﹐並愈。

一小兒面靑寒熱﹐形气瘦弱﹐眼目生翳。用九味蘆薈丸﹑五味異功散﹐目翳漸退﹐乃以四味肥兒丸﹑五味異功散﹐而肌肉生。

一小兒眼每生翳﹐皆因乳母恚怒而作﹐用九味蘆薈丸﹑柴胡梔子散﹐母子服之﹐並愈。

一小兒乳哺失節﹐服藥過劑﹐腹脹少食﹐大便不調﹐兩眼生花﹐服治眼之藥﹐漸生浮翳﹐余用異功散加當歸﹑柴胡﹐飲食漸進﹐便利漸調﹐少佐以九味蘆薈丸﹐其眼漸明﹐乃用人參補胃湯﹑肥兒丸﹐而痊。

一小兒未周歲﹐目內有翳。余謂﹕此稟母肝火所致。詢其母果素多恚怒﹐現患瘰目疾﹐自乳其子。余用地黃丸治之﹐其母稍愈。後彼無此藥﹐其子遂瞽。

一小兒十二歲﹐傷寒咳嗽發熱﹐服發散之藥﹐目漸不明﹐服降火等藥﹐飲食日少﹐目漸生翳﹐余謂中气虛﹐用人參補胃湯﹐飲食漸進﹐又用千金補肝丸﹐及燻眼之法而痊。

一女子十二歲﹐目生白翳﹐面黃浮腫﹐口漧便泄﹐用四味肥兒丸而痊。

一小兒目羞明癮澀﹐兩足發熱﹐大便不實﹐食少時咳﹐仍欲治肝祛風﹐余曰﹕兩足發熱﹐小便不調﹐腎肝虛也﹔大便不實﹐食少時咳﹐脾肺虛也。朝用補中益气湯﹐夕用六味地黃丸﹐元气漸復﹐乃佐以四味肥兒丸﹐又月餘而瘥。

一小兒目痛﹐恪服瀉火治肝之藥﹐反加羞明癮澀﹐睡中驚悸悲啼。此肝經血虛﹐火動傷肺也﹐用五味異功散加山梔﹐補脾肺淸肺金﹔用地黃丸滋腎水生肝血而安。乃兼服四味肥兒丸而一小兒目靑發搐﹐直視叫哭﹐或用牛黃淸心丸﹐加切牙頓悶﹐小便自遺。余謂﹕肝經血气虛甚也。用補中益气湯﹐及六味地黃丸﹐而痊。

一小兒發搐目札﹐屬肝膽經風熱﹐先用柴胡淸肝散治其肝﹐後用地黃丸補其腎﹐而愈。

一小兒目痛兼癢﹐因膏粱積熱﹐仍口渴飲冷便祕。先用瀉靑丸﹐疏導肝火﹔更用淸胃散煎熟﹐磨生犀角服之﹐以解食毒﹔又用四味肥兒丸﹐以治肝癥而瘥。

一小兒目疾久不愈﹐用大蕪荑湯五劑﹐蟾蜍丸數服﹐又用四味肥兒丸而愈。

一小兒十四歲﹐用功勞苦﹐半載後自汗盜汗﹐形體殊倦﹐朝用補中益气湯加五味子﹑蔓荊子﹔夕用十全大補湯尋愈。畢姻後﹐因唾痰頭暈﹐恪服淸痰理气之藥﹐忽目不能開﹐余用地黃丸﹑十全大補湯﹐三月餘而痊。

吳江史萬湖之孫﹐自乳兒時﹐患目疾﹐年二十目札頭搖﹐用金匱腎气丸﹐愈而復作﹐兩目生翳﹐用聰明益气湯並前丸﹐旣愈而復發﹐形體消瘦﹐脈數洪大﹐用補中益气湯﹐及前丸而瘥。

一小兒因驚眼札或搐﹐先用加味小柴胡湯加蕪荑﹑黃連﹐以淸肝熱﹐又用地黃丸﹐以滋腎生一小兒兩目連札﹐或色赤﹐或時拭眉﹐此肝經風熱﹐欲作肝疳也。用四味肥兒丸加龍膽艸而一小兒白睛多﹐吐痰發搐﹐用地黃丸爲主﹐佐以抑靑丸而搐止。後用世傳方地黃丸﹐而黑睛一女子十四歲﹐兩目作痛﹐或發癢﹐或頭暈﹐或頭痛﹐或兩脇作痛﹐或寒熱內熱﹐口渴少食﹐經候不調﹐此肝脾二經﹐气血虛而有熱也。用補中益气湯﹑柴胡淸肝散而愈。後左眉上結一核﹐如豆許漸大如栗﹐腐而作痛﹐此肝經火燥而血病也﹐用加味逍遙散﹐月餘腐肉自脫﹐乃用八珍湯及前藥而愈。

一小兒十三歲﹐目久痛﹐漸生靑綠翳﹐後赤爛﹐左關脈弦數﹐用九味蘆薈丸﹑加味逍遙散而愈。畢姻後復發﹐用滋陰腎气丸爲主﹐佐以加味逍遙散而痊。

一小兒十五歲﹐因大勞﹐目赤作痛﹐發熱作渴﹐脈洪大而虛﹐用八珍湯加炒黑山梔﹐一劑諸癥頓退﹐又用補中益气湯而痊。後因夢遺﹐目仍赤痛﹐用六味地黃丸料加五味子﹐二劑而痛止﹐又三十餘劑而復明。

生犀散

治心經虛熱。

生犀﹝取末二錢﹞地骨皮赤芍藥柴胡漧葛﹝各一兩﹞甘艸﹝五錢﹞上每服二錢﹐水煎。

生熟地黃散

治眼初患之時﹐因誤築到蹙﹐肝受驚風﹐致目腫赤痛癢。

生地黃﹝洗﹞熟地黃﹝各一兩﹞麥門冬﹝五錢﹞當歸甘艸﹝炙﹞枳殼﹝米泔水浸﹐面炒﹞防風杏仁﹝湯泡去皮尖﹐用面炒赤色﹞赤芍藥﹝各二錢五分﹞上每服一錢﹐黑豆七粒﹐水煎。

犀角飲

治脾火眼疼。

犀角﹝一兩﹞射漧艸龍膽﹝炒﹞黃芩﹝炒。各五錢﹞人參﹝二兩﹞茯苓﹝二錢五分﹞鉤藤鉤﹝七錢五分﹞上每服一錢﹐水煎。

牛黃丸

治肝受驚﹐遂致患目。

牛黃白附子肉桂全蠍芎石膏﹝各三錢五分﹞白芷藿香﹝各五錢﹞辰砂麝香﹝各少上各另爲末﹐煉蜜丸﹐桐子大。每服三丸﹐臨臥薄荷湯化下。乳母亦忌熱物之類。

世傳方地黃丸

治腎虛﹐目睛多白。

鹿茸﹝五錢﹞澤瀉茯苓山茱萸熟地黃牡丹皮牛膝﹝各一兩﹞上爲末﹐蜜丸﹐桐子大。每服二十丸﹐鹽湯下。

羅氏煮肝丸

治疳眼翳膜羞明﹐大人雀目﹐甚效。

夜明砂靑蛤粉谷精艸﹝各一兩﹞上爲末﹐每服二錢﹐以豬肝批開﹐攤藥在內﹐麻纏定﹐米泔水半碗煮肝﹐熟取出湯﹐傾碗內燻眼﹐候湯溫﹐分肝三服﹐嚼喫﹐就用肝湯下﹐一日二服。

龍膽飲子

治疳眼流膿生翳﹐此濕熱爲病。

靑蛤粉﹝五錢﹞羌活艸龍膽﹝各三錢﹞炒黃芩﹝二錢﹞蛇蛻﹝五分﹞麻黃﹝二錢五分﹞谷精艸﹝五分﹞上爲末﹐每服二錢﹐茶淸調下。

東垣人參補胃湯

治勞役﹐飲食不節﹐內瘴眼痛﹐神效。

黃根人參﹝各一兩﹞炙甘艸﹝八錢﹞蔓荊子﹝一錢﹞白芍藥﹝炒﹞黃柏﹝各三錢﹐酒拌炒四次﹞上每服二三錢﹐水煎﹐稍熱服﹐臨臥三五服。

《千金方》治雀盲。

地膚子﹝五兩﹞決明子﹝一升﹞上爲末﹐以米飲和丸﹐每服二三十丸。

《世傳方》治雀盲。

蒼術﹝四兩米泔浸切片﹐四兩焙﹞上爲末﹐豬肝二兩﹐批開摻藥在內﹐用麻系定﹐粟米一合﹐水一碗﹐砂鍋內煮熟﹐燻眼﹐候效。

《聖惠方》治雀盲不計時月﹐用蒼術一兩﹐爲末﹐每服一錢。

《本事方》治小兒赤熱腫眼。

大黃白礬﹝各等分﹞上爲末﹐冷水調作餅子貼眼﹐立效。

東垣廣大重明湯

治兩瞼或兩赤爛﹐熱腫疼痛﹐及眼胞癢極﹐抓之至破爛赤腫﹐眼楞生瘡澀難開。

艸龍膽防風生甘艸根細辛苗葉﹝各一錢﹞上水一碗半﹐煎龍膽至七分﹐入余藥再煎﹐至半碗熱洗﹐日五七次﹐洗畢合眼﹐須臾瘥。

東垣助陽和血補气湯

治發後熱壅﹐白睛紅多﹐眵淚癮澀﹐此過服涼藥﹐而眞气不能通九竅防風﹝七分﹞黃﹝一錢﹞蔓荊子﹝三分﹞白芷﹝二分﹞升麻﹝七分﹞甘艸﹝炙﹞柴胡當歸身﹝酒洗。各上咀﹐都作一服﹐水一盞半煎至一盞﹐去渣熱服。臨臥﹐避風處睡﹐忌風寒及食冷物。

潔古方

治眼赤暴發腫。

防風羌活黃芩﹝炒﹞黃連﹝炒。各等分﹞上每服一錢﹐水煎服。如大便祕﹐加大黃二分﹐痛甚﹐加川歸﹑地黃各二分。煩躁不得臥﹐

保命點眼藥

除昏退翳﹐截赤定痛。

當歸黃連﹝各二錢﹞防風﹝二錢五分﹞細辛﹝五分﹞甘艸﹝一錢﹞上水一大碗﹐文武火熬﹐滴水中不散爲度﹐入熟蜜少許﹐點用。

千金補肝散

治目失明。

靑羊肝﹝一﹐其去膜﹑薄切以新瓦炙幹﹞決明子蓼香﹝一合﹐熬令香﹞上爲末﹐每服方寸匕﹐日二服﹐久而有驗。

本事方

治太陽寒水陷﹐翳膜遮睛。

防風白蒺藜﹝各一兩﹞羌活﹝一兩半﹞甘菊﹝三兩﹞上爲末﹐每服二錢﹐入鹽少許﹐百沸湯點服。

保命羚羊角散

治水翳久不去。

羚羊角升麻細辛﹝各等分﹞甘艸﹝減半﹞上爲末﹐一半蜜丸﹐桐子大。每服五七十丸。一半泔水煎﹐吞送丸子。發陷翳﹐亦羚羊角散之類用之﹐在人消息。若陰虛有熱者﹐兼服神仙退云丸。

東垣補陽湯

治陽不勝其陰﹐乃陰盛陽虛﹐則九竅不通﹐令靑白翳﹐見於大﹐乃足太陽少陰經中﹐郁遏厥陰肝經之陽气﹐不得上通於目﹐故靑翳內阻也。當歸太陽少陰經中﹐是九泉之下﹐以益肝中陽气﹐衝天上行﹐此乃先補其陽﹐後於足太陰標中﹐瀉足厥陰之火﹐下伏於陽中。《內經》曰﹕陰盛陽虛﹐則當先補其陽﹐後瀉其陰。每日空心服升陽湯﹐臨臥服瀉陰丸。須預期調養﹐體气和平﹐天气晴明服之﹐補其陽﹐使上升通於肝經之末﹐利空竅於目矣。

羌活獨活當歸身﹝酒洗﹐焙漧﹞甘艸稍熟地黃人參黃白術﹝各一兩﹞澤瀉橘紅﹝各半兩﹞生地黃﹝炒﹞白茯苓知母﹝炒黃色。各三錢﹞柴胡﹝二兩﹞防風白芍藥﹝各五錢﹞肉桂﹝一錢﹞上每服五錢﹐水煎空心服﹐候藥力行盡﹐方可飲食。

東垣羌活退翳湯

柴胡甘艸黃﹝各三錢﹞羌活黃連五味子升麻當歸身﹝各二錢﹞防風﹝一錢五分﹞黃芩黃柏﹝酒浸﹞芍藥艸龍膽﹝酒洗。各五錢﹞石膏﹝二錢五分﹞上分二服﹐水煎入酒少許﹐臨臥熱服﹐忌言語。

謙甫五秀重明丸

治眼翳膜遮睛﹐隱澀昏花﹐常服淸利頭目。

甘菊花﹝五百个﹞荊芥﹝五百穗﹞木賊﹝去節﹐五百根﹞楮實﹝五百枚﹞上爲末﹐蜜丸桐子大。每服五十丸﹐白湯化下。

沖和養胃湯

治內障初起﹐視覺微昏﹐空中有黑花﹐神水變淡綠色﹐次則視岐﹐睹則成二﹐神水變淡白色﹐久則不睹﹐神水變純白。

柴胡﹝七錢﹞人參當歸炙甘艸幹生薑升麻葛根白術羌活﹝各一兩﹞防風﹝五錢﹞黃﹝一兩五錢﹞白茯苓﹝三錢﹞白芍藥﹝六錢﹞五味子﹝二錢﹞上每服二錢﹐水煎。

滋陰腎气丸

治神水寬大漸散﹐昏如霧露中行﹐漸睹空中有黑花﹐視物二體﹐久則光不收﹐及內障神水淡白色者。

熟地黃﹝三兩﹞當歸尾牡丹皮五味子幹山藥柴胡﹝各五錢﹞茯苓澤瀉﹝各二錢半﹞生地黃﹝酒炒﹐四兩﹞上爲末﹐蜜丸桐子大﹐辰砂爲衣。每服十丸﹐空心滚湯化下。

瀉熱黃連湯

治內障有眵淚。

黃芩黃連生地黃﹝並酒洗﹞柴胡﹝各一兩﹞升麻﹝五錢﹞龍膽艸﹝三錢﹞上每服一錢﹐水煎﹐午前服。

柴胡復生湯

治紅赤羞明﹐淚多眵少﹐腦頂沈重﹐睛珠痛應太陽﹐眼睫無力﹐常欲垂閉﹐久視則酸疼﹐翳陷下者。

本蔓荊子川芎羌活獨活白芷﹝各二分半﹞白芍藥﹝炒﹞炙甘艸薄荷桔梗﹝各四分﹞蒼術茯苓黃芩﹝炒。各五分﹞柴胡﹝六分﹞五味子﹝十二粒﹐杵﹞上每服二錢﹐水煎食後服。

黃連羊肝丸

治目中赤﹐脈洪﹐甚眵淚。

黃連﹝爲末﹞白羯羊肝﹝一具﹞先以羊肝竹刀刮下如糊﹐除去筋膜﹐再擂細入黃連﹐丸桐子大。每服十丸﹐茶淸化下。

茯苓燥濕湯

治小兒易饑而渴﹐腹脹生瘡﹐目痛生翳不開﹐眵淚如膿﹐俗謂疳毒眼。

白術人參甘艸﹝炒﹞枳殼﹝麩炒﹞茯苓蔓荊子薄荷﹝各二分﹞蒼術前胡獨活﹝各三分﹞川芎羌活﹝各三分半﹞柴胡﹝四分﹞澤瀉﹝一分半﹞上每服二錢﹐水煎。

局方菊睛丸

治脾腎不足﹐眼花昏暗。

枸杞子蓯蓉﹝酒浸炒﹞巴戟﹝去心。各一兩﹞甘菊花﹝四兩﹞上爲末﹐蜜丸桐子大。每服十丸﹐空心白湯化下。

抑靑丸

﹝方見驚啼﹞

加味逍遙散

﹝方見內釣﹞

大蕪荑湯

﹝方見疳癥﹞

九味蘆薈丸

﹝方見諸癥﹞

異功散

﹝方見內釣﹞

小柴胡湯

﹝方見痙癥﹞

柴胡梔子散

﹝方見發熱﹞

蟾蜍丸

﹝方見諸疳﹞

卷四

耳癥

耳者心腎之竅﹐肝膽之經也。心腎主內癥精血不足﹔肝膽主外癥風熱有餘﹐或聾聵﹐或虛鳴者﹐稟賦虛也。或脹痛﹐或膿癢者﹐邪气客也。稟賦不足﹐宜用六味地黃丸。肝經風熱﹐宜用柴胡淸肝散。若因血燥﹐用梔子淸肝散﹐未應﹐佐以六味丸﹐間服九味蘆薈丸。若因腎肝疳熱﹐朝用六味丸﹐夕用蘆薈丸。若因食積內熱﹐用四味肥兒丸。若因乳母膏粱積熱而致者﹐宜加味淸胃散﹔脾經鬱結而致者﹐加味歸脾湯﹔肝經怒火而致者﹐加味逍遙散﹐皆令乳母服之﹐兼與其兒少許。不可專於治外﹐不惟閉塞耳竅﹐抑亦變生他癥﹐延畱日久﹐遂成終身之聵矣。愼之﹗治驗一小兒耳內出膿﹐穢不可近﹐連年不愈﹐口渴足熱﹐或面色微黑﹐余謂腎疳癥也。用六味地黃丸﹐令母服加味逍遙散而愈。後因別服伐肝之藥﹐耳癥復作﹐寒熱面靑﹐小便頻數﹐此肝火血燥也。用柴胡梔子散以淸肝﹐六味地黃丸以滋腎﹐遂痊。

一小兒耳內出膿﹐久不愈。視其母﹐兩臉靑黃﹐屬乳母鬱怒致之也﹐遂朝用加味歸脾湯﹐夕用加味逍遙散﹐母子皆愈。

一小兒十二歲﹐素虛羸﹐耳出膿水﹐或痛或癢﹐至十四﹐稍加用心﹐卽發熱倦怠﹐兩腿乏力八年矣﹐用補中益气湯及六味地黃丸﹐稍愈。畢姻後﹐朝寒暮熱﹐形气倦怠﹐兩足心熱﹐气喘唾痰﹐仍用前二藥﹐佐以六君子湯而愈。因後不守禁忌﹐惡寒發熱﹐頭暈唾痰﹐余謂腎虛不能攝水而似痰﹐淸气不能上升而頭暈﹐陽气不能護守肌膚而寒熱。遂用補中益气湯加蔓荊﹑附子一錢﹐四劑不應﹐遂用人參一兩﹐附子一錢﹐二劑而應﹐乃用十全大補湯﹐百餘劑而痊。又因大勞入房﹐喉喑痰湧﹐兩腿不遂﹐用地黃飲子頓愈﹐仍用十全大補湯而安。後又起居失宜﹐朝寒暮熱﹐四肢逆冷﹐气短痰盛﹐兩寸脈短﹐用十全大補湯加附子一錢﹐數劑而愈﹐乃去附子﹐用人參三錢﹐常服始安。

一小兒耳中流膿﹐項中結核﹐眼目或札或赤痛﹐小便或癢或赤澀﹐皆肝膽經風熱之癥也﹐用四味肥兒丸悉愈。

一小兒因乳母恚怒﹐兼經行之後﹐多食炙﹐兒遂耳內作痛出膿﹐余先用加味小柴胡湯﹐次用加味逍遙散﹐令其母服之﹐子母並愈。

一小兒耳出穢水﹐屬肝腎不足﹐先用九味蘆薈丸而痊。畢姻後﹐面黃發熱多病﹐又用黃柏﹑知母等藥﹐更胸膈痞滿﹐飲食少思﹐痰涎上壅﹐又利气化痰﹐加噫气下气﹐余用六君子﹑補中益气二湯﹐漧薑﹑木香等味﹐治之尋愈。

田氏紅玉散

治小兒耳。

枯礬麝香幹胭脂﹝各等分﹞上爲末研勻﹐先以綿杖子撚膿淨﹐摻入少許。

湯氏龍黃散

治如前。

枯礬龍骨黃丹﹝各半兩﹞麝香﹝一錢﹞上制法同前。

愚按﹕前二方可以治腑癥之輕者﹐若系肝經風熱血燥等癥﹐必根據前方論內﹐服合宜之藥﹐外用此以收膿濕﹐亦無不可。若專泥外攻﹐而失內治﹐謬矣。

六味地黃丸

﹝方見腎臟﹞

柴胡淸肝散

﹝方見脇癰﹞

梔子淸肝散

﹝方見熱癥﹞

九味蘆薈丸

﹝方見疳癥﹞

四味肥兒丸

﹝方見嘔吐﹞

加味淸胃散

加味歸脾湯

加味逍遙散

﹝三方見內釣﹞

加味梔子散

加味小柴胡湯

﹝方見痙癥﹞

六君子湯

四君子湯

﹝二方見內釣﹞

地黃丸

﹝方見腎臟﹞

七味白術散

﹝方見積滯﹞

補中益气湯

﹝方見虛羸﹞

二陳湯

﹝方見寒吐﹞

卷四

鼻塞鼻衄

巢氏云﹕鼻乃肺之竅﹐皮毛腠理﹐乃肺之主。此因風邪客於肺﹐而鼻塞不利者﹐宜用消風散﹐或用蔥白七莖入油﹐膩粉少許﹐擂攤絹帛上﹐掌中護溫貼囟門。因驚僕气散﹐血無所羈而鼻衄者﹐用異功散加柴胡﹑山梔。左臉靑而兼赤者﹐先用柴胡淸肝散﹔後用地黃丸。右臉赤﹐乃肺大腸實熱也﹐用瀉白散。鼻色赤﹐乃脾胃實熱也﹐用瀉黃散﹔微赤﹐乃脾經虛熱也﹐用異功散加升麻﹑柴胡﹔色深黃﹐用濟生犀角地黃湯﹐後用楊氏地黃丸﹔淡白色﹐用六君子湯。頦間色赤﹐用四物湯加山梔﹔赤甚﹐用五淋散﹔小便赤色﹐用六味丸﹑補中益气湯。唇色白﹐用六君子湯﹔久不愈﹐用麥門冬飲子。若初病元气未虧﹐乳食如常﹐發熱壯熱﹐二便祕結﹐作渴飲水﹐臥不露睛者﹐悉屬形病俱實﹐當治邪气。若病久元气以虧﹐食少發熱﹐口漧飲湯﹐嘔吐泄瀉﹐肢體畏寒﹐臥而露睛者﹐悉屬形病俱虛﹐當補正气爲要。

治驗一小兒咳嗽﹐惡心﹐鼻塞流涕﹐右腮靑白﹐此乃脾肺气虛﹐而外邪所乘也﹐先用惺惺散﹐咳嗽頓愈。但飲食不思﹐手足指冷﹐用六君子少加升麻﹐一劑而痊。

一小兒潮熱鼻衄﹐煩渴便祕﹐气促咳嗽﹐右腮色赤﹐此肺與大腸有熱也﹐用柴胡飲子﹐一服諸癥頓退。後因驚復作﹐微搐頓悶﹐此肝脾气血虛也﹐用四君子加芎﹑歸﹑鉤藤鉤而愈。

一小兒徧身生疥﹐挖鼻出血﹐因肝脾有熱﹐用四味肥兒丸而愈。後食炙﹐鼻血復出﹐瘡疥復發﹐先用淸胃散二劑﹐又用四味肥兒丸﹐月餘而痊。

一小兒鼻衄滯頤﹐作渴時汗﹐乃胃經實熱也﹐先用瀉黃散﹐二服而滯頤止﹐又用四味肥兒丸﹐數服而鼻血愈。後鼻不時作癢﹐發渴便血﹐用聖濟犀角地黃湯四劑﹐母子並服﹐別令兒童更服四味肥兒丸﹐月餘而愈。

一小兒鼻衄﹐發熱作渴﹐右腮色靑。余謂肝火乘脾。先用加味逍遙散﹐母子並服﹐熱渴漸止。另用五味異功散少加柴胡﹑升麻﹐與子服之而愈。

一小兒鼻衄﹐服止血之劑﹐反見便血﹐右腮色黃或赤﹐此脾气虛熱﹐不能統血也﹐用補中益气湯﹐又用五味異功散加柴胡﹑升麻而愈。

一小兒鼻衄﹐久不愈﹐四肢倦怠﹐飲食少思﹐惡風寒﹐此脾肺虛也﹐先用五味異功散﹐而鼻血止﹐又用補中益气湯﹐而不畏風寒﹐繼用四君﹐少加柴胡﹑升麻而痊愈。

一小兒鼻衄﹐兩頦赤。余謂﹕稟賦腎气不足﹐虛火上炎也。不信。別服淸熱涼血之藥﹐病益甚。余用地黃丸果效。畢姻後﹐虛癥悉至﹐用八珍渴﹑地黃丸料尋愈。

一小兒鼻衄作渴﹐喘嗽面赤﹐此心火刑肺金也。用人參平肺散及地黃丸料加五味子﹑麥門冬煎服﹐而痊。

楊氏地黃散

治榮中有熱﹐肺壅鼻衄。

生地黃赤芍藥當歸身川芎﹝各等分﹞上每服二﹑三錢﹐水煎熟﹐入蒲黃少許﹔春夏衄入地黃汁﹑蒲黃各少許﹔秋冬衄﹐用車前艸汁少許。

麥門冬飲子

治吐血久不愈者。

五味子﹝十粒﹞麥門冬﹝去心﹞黃﹝各一錢﹞當歸身人參生地黃﹝各五分﹞上水煎服。

補中益气湯

﹝方見虛羸﹞

淸胃散

異功散

﹝二方見內釣﹐卽五味異功散﹞

人參平肺散

﹝方見咳嗽﹞

柴胡淸肝散

﹝方見熱癥﹞

瀉白散

﹝方見肺臟﹞

瀉黃散

﹝方見脾臟﹞

犀角地黃湯

﹝卽聖濟犀角地黃湯﹐方見便血髒血﹞

五淋散

﹝方見五淋﹞

四君子湯

﹝方見內釣﹞

八珍湯

﹝卽四君﹑四物二湯合服也﹐四君見天釣﹐四物見急驚﹞

四物湯

﹝方見急驚﹞

惺惺散

柴胡飲子

﹝二方見熱癥﹞

四味肥兒丸

﹝方見嘔吐﹞

加味逍遙散

﹝方見內釣﹞

六味地黃丸

﹝方見腎臟﹞

卷四

龜胸龜背

仲陽曰﹕龜胸者﹐肺熱脹滿﹐攻於胸膈﹐或乳母多食五辛﹐及兒食宿乳而成。當用龜胸丸﹐或松蕊丹﹑百合丹之類治之。龜背者﹐令兒早坐﹐因客風吹脊﹐入於骨髓所致。以龜尿點背間骨節﹝取龜尿之法﹕當置龜於荷葉上﹐候龜眼四顧﹐急用鏡照之﹐其尿自出﹞。又法當灸肺兪穴﹝在第三椎骨下兩傍各開一寸五分﹞﹑心兪穴在第五椎骨下兩傍各開一寸五分﹞﹑膈兪穴﹝在第七椎骨下兩傍各開一寸五分﹞﹐用艾如小豆大﹐灸二五壯。此多因小兒元气未充﹐腠理不密﹐風邪所乘﹐或痰飲蘊結﹐風熱交攻而致。法當調補脾肺爲主﹐而以淸熱消痰佐之。若因乳兒膏粱濃味者﹐當以淸胃散治其母﹐子亦服少許。

龜胸丸

大黃﹝一錢﹐煨﹞天門冬﹝去心焙﹞百合杏仁﹝麩炒﹞木通枳殼﹝麩炒﹞桑白皮﹝蜜炒﹞甜葶藶﹝炒上爲末﹐煉蜜丸﹐芡實大。每服一丸﹐溫水食後化下。

枳殼防風丸

枳殼﹝麩炒﹞防風獨活大黃﹝煨﹞前胡當歸﹝酒洗﹞麻黃﹝去節。各一錢﹞上爲末﹐麵糊丸﹐黍米大。每服十丸﹐食後米湯下

松蕊丹

治龜背花松枳殼防風獨活﹝各一兩﹞麻黃大黃前胡桂心﹝各半兩﹞上爲末﹐蜜丸﹐黍米大。每服數丸﹐粥飲下。量兒加減﹝添加﹞

百合丸

治龜胸背百合﹝一兩﹞木通朴硝桑白皮﹝蜜炙﹞杏仁﹝去皮尖炒﹐雙仁不用﹞大黃﹝煨﹞天門冬﹝各半兩﹞上爲末﹐煉蜜丸﹐綠豆大。每服十丸﹐食前溫酒化下。

卷五

鶴膝行遲

錢仲陽云﹕鶴膝者﹐乃稟受腎虛﹐血气不充﹐致肌肉瘦薄﹐骨節呈薄﹐如鶴之膝也。行遲者﹐亦因稟受肝腎气虛﹐肝主筋﹐腎主骨﹐肝藏血﹐腎藏精﹐血不足﹐則筋不榮﹐精不足﹐則骨不立﹐故不能行也。鶴膝用六味地黃丸加鹿茸以補其血气﹐血气旣充﹐則其肌肉自生。行遲用地黃丸加牛膝﹑五加皮﹑鹿茸﹐以補其精血﹐精血旣足﹐則其筋骨自堅。凡此皆肝腎之虛也﹐虛而熱者﹐用六味地黃丸。虛而寒者﹐用八味丸。若手拳攣者﹐用薏苡仁丸。足拳攣者﹐用海桐皮散。脾胃虧損﹐腎臟虛弱﹐寒邪所乘而膝漸腫者﹐佐以補中益气湯﹐及大防風湯。

治驗一小兒體瘦腿細﹐不能行﹐齒不堅﹐發不茂﹐屬足三陰經虛也。用六味丸﹑補中益气湯﹐年餘諸癥悉愈。

一小兒六歲﹐面色白﹐眼白睛多﹐久患下痢﹐忽聲音不亮﹐腿足無力﹐先用四神丸止其痢﹔後用地黃丸加牛膝﹑五加皮﹑鹿茸補其腎﹐兩月餘漸能行﹐半載後﹐其聲音亮。後停食﹐另用消食丸﹐連瀉五六次﹐去後益頻﹐五更侵晨爲甚﹐聲音復喑﹐步履復難﹐而腿足作痛。

仍服前丸﹐兼補中益气湯而愈。

一小兒七歲﹐左腿自膝下至脛細小﹐行步無力﹐用地黃丸加鹿茸﹑五味子﹑牛膝爲主﹐佐以補中益气湯﹐半載腿膝漸彊而能步。畢姻後﹐其腿內熱﹐足心如炙﹐唾痰口渴。余謂﹕當補脾腎。不信﹐另用滋陰丸﹐痰熱益甚﹔服四物﹑黃柏﹑知母之類﹐飲食日少﹔服二陳﹑靑皮﹑枳殼之類﹐胸滿吐血﹔服犀角地黃湯﹐唾血不時﹐大便頻數。復請視﹐仍泥實火﹐余辭不能治。恪服犀角地黃丸﹐而唾血益甚﹐不時發熱。後復懇治﹐余曰﹕兩足心熱﹐唾痰口漧﹐腎虛水泛也。飲食少思﹐胸膈痞滿﹐唾血不止﹐脾虛失攝也。晝發夜伏﹐夜作晝止﹐不時而熱﹐無根虛火也。遂用四君子及八珍湯﹑地黃丸﹐間服而愈。

四神丸

治脾虛胃弱﹐大便不實﹐飲食不思﹐或泄利腹痛等癥。﹝方見驚瀉﹞

薏苡仁丸

治稟受肝气怯弱﹐致兩膝攣縮﹐兩手伸展無力。

當歸﹝焙﹞秦艽薏苡仁酸棗仁防己羌活﹝各一兩﹞上爲末﹐煉蜜丸﹐雞豆大。每服一丸﹐麝香荊芥湯下。

海桐皮散

治稟受腎气不足﹐血气未榮﹐腳趾拳縮﹐不能伸展。

海桐皮牡丹皮當歸﹝酒浸﹞熟地黃牛膝﹝酒浸。各一兩﹞山茱萸補骨脂﹝各五錢﹞上爲末﹐每服一錢﹐蔥白煎湯﹐食前服。

五加皮散

治四五歲不能行。

眞五加皮川牛膝﹝酒浸二日﹞木瓜幹﹝各等分﹞上爲末﹐每服二錢﹐空心米湯調下﹐一日二服﹐服後再用好酒半盞﹐與兒飲之﹐仍量兒大小。

益气養榮湯

治气血損傷﹐四肢頸項等處患腫﹐不問軟硬﹑赤白痛否﹐日晡發熱﹐或潰而不斂者﹐並宜服之。

人參茯苓陳皮貝母香附當歸﹝酒拌﹞川芎黃﹝鹽水拌炒﹞熟地黃﹝酒拌﹞芍藥﹝炒。

各五分﹞甘艸﹝炙﹞桔梗﹝炒﹞柴胡﹝各三分﹞白術﹝炒﹐一錢﹞上薑水煎服﹐大人倍用。

八珍湯

﹝卽四君﹑四物二湯﹐四君見內釣﹐四物見急驚﹞

四神丸

﹝方見驚渴﹞

六味丸

八味丸

﹝卽六味丸加肉桂﹑附子﹐二方見腎臟﹞

消食丸

﹝方見嘔吐乳﹞

補中益气湯

﹝方見虛羸﹞

大防風湯

﹝方見鶴膝風﹞

四君子湯

﹝方見內釣﹞

卷五

齒遲

經云﹕齒者腎之標﹐骨之餘也。小兒稟受腎气不足﹐腎主骨髓﹐虛則髓脈不充﹐腎气不能上營﹐故齒遲也﹐用地黃丸主之。

治驗一小兒三歲﹐言步未能﹐齒髮尢少﹐骨瘦艱立﹐發熱作渴﹐服肥兒丸﹐不應。余曰﹕此腎虛疳癥也﹐蓋肥兒丸脾胃經之藥﹐久服則腎益虛﹐其疳益甚。不信﹐牙發漸落﹐余用地黃丸加鹿茸﹑五味子﹐半載而元气壯健。

一小兒體瘦腿細﹐行步艱辛﹐齒不堅固﹐發稀短少。用六味地黃丸﹑補中益气湯﹐年餘諸癥悉愈﹐形體壯實。

芎散

治齒生遲﹐或齒嚼物少力。

芎生地黃山藥當歸芍藥﹝炒﹞甘艸﹝各等分﹞上各另爲末﹐每服二錢﹐白湯調。

地黃丸

﹝方見腎臟﹞

補中益气湯

﹝方見虛羸﹞

卷五

咬牙

夫齒屬足少陰腎經﹐牙牀屬手足陽明經。小兒寤寐﹐不時切牙﹐其所致之經不同﹐或本於心經之熱﹐或本於肝經之熱﹐或本於脾肺腎經之熱。若發熱飲水﹐叫哭而搐者﹐心經實熱也。

睡因驚悸﹐合面而臥者﹐心經虛熱也。面靑目札﹐呵欠項彊煩悶者﹐肝經實熱也。手尋衣領﹐及亂撚物者﹐肝經虛熱也。發搐目靑面赤﹐肝經風熱也。煩悶喘促﹐見於申酉時者﹐肺經熱也。胸滿气急﹐喘嗽上气﹐肺感風寒也。見於亥子丑時者﹐腎經熱也。眼目畏明﹐及無睛光﹐或解顱下竄﹐胎稟腎虛也。飲水口中气熱﹐胃經實熱也。飲湯口中气冷﹐胃經虛熱也。

發搐呵欠面黃﹐脾虛發驚也。心經實熱用瀉心湯﹐虛熱用導赤散。肝經實熱先用柴胡淸肝散治肝火﹐後用六味丸生肝血﹐肝經風熱亦用前藥﹐虛熱則用六味丸。肺經實熱用瀉白散﹔虛熱用保肺湯。腎經實熱﹐用六味丸減茱萸二兩﹐以生地易熟地﹔虛用地黃丸。胃經實熱﹐用瀉黃散﹔虛用異功散。脾虛發驚﹐用五味異功散。若乳母多食膏粱濃味﹐致兒切牙者﹐用淸胃散。

治驗一小兒七歲﹐素喜食甘味﹐兩手發熱﹐夜睡切牙﹐用瀉黃散而愈。後不守戒﹐仍作﹐用大黃等藥﹐前癥益甚﹐更滯頤弄舌手足冷。余謂﹕此脾胃復傷而虛甚也。用六君子加柴胡﹑升麻﹐治之漸愈﹔又用五味異功散加柴胡﹑升麻而痊。

一小兒面素痿黃﹐或時變靑﹐飲食過多﹐睡面切牙﹐服克伐之劑﹐口舌生瘡﹐大便泄靑﹐發搐痰盛﹐唇靑手冷﹐用六君加木香﹑柴胡﹑升麻﹐數劑而安。但飲食後﹐腹膨作噯﹐用四君子湯爲細末﹐不時煨姜湯調服少許﹐月餘而痊。

一小兒十五歲﹐盜汗面赤﹐睡中切牙。自服淸胃散﹐前癥益甚﹐更遺精晡熱﹐口漧倦怠﹐余用六味地黃丸﹑補中益气湯而痊。

一小兒十四歲﹐素食膏粱炙﹐睡中切牙﹐此脾胃積熱﹐先用淸胃散及二陳﹑黃連﹑山楂﹑犀角各數劑﹐間服補中益气湯而愈。

一女子十四歲﹐發熱作渴﹐月經先期﹐睡中切牙﹐此肝脾二經虛熱也﹐用加味逍遙散而安。

後因怒﹐前癥俱作﹐用柴胡梔子散而瘥。

一小兒夜間切牙﹐或盜汗﹐或便血。審其母﹐懷抱鬱結﹐又兼便血。用加味歸脾湯﹑加味逍遙散與母兼服﹐其子亦愈。

一小兒因母食膏粱醇酒﹐睡中切牙﹐或時鼻衄﹐右腮鼻準色赤。先用加味淸胃散﹑加味逍遙散與母服﹐兒亦愈。

一小兒病後不語﹐睡中切牙﹐驚悸飲水﹐困倦少食﹐用化痰鎭驚等藥益甚。余謂屬心脾腎陰虛。用六味地黃丸爲主﹐佐以五味異功散﹑祕旨安神丸﹐諸癥頓愈。

一小兒感冒風邪﹐咳嗽喘逆﹐不時切牙﹐右腮色赤﹐此肺經客熱﹐用潔古黃湯﹐一劑而痊。後因停食﹐腹脹咳嗽﹐鼻塞切牙。用六君子湯加桔梗﹑桑皮﹑杏仁﹐一劑而愈。

一小兒切牙﹐審知因母大怒﹐先用小柴胡湯加山梔﹑牡丹皮治之﹐母子並愈。

潔古黃湯

人參黃茯苓白術芍藥﹝各一錢﹞漧薑陳皮藿香﹝各五分﹞上水煎服。

保肺湯

﹝方見傷風咳嗽﹞

柴胡梔子散

柴胡淸肝散

﹝二方見發熱﹞

補中益气湯

﹝方見虛羸﹞

小柴胡湯

﹝方見痙癥﹞

二陳湯

﹝方見寒吐﹞

瀉黃散

﹝方見脾臟﹞

瀉心湯

導赤散

祕旨安神丸

﹝三方見心臟﹞

瀉白散

﹝方見肺臟﹞

地黃丸

﹝方見腎臟﹞

六君子湯

歸脾湯

四君子湯

加味逍遙散

淸胃散

異功散

﹝六方見內釣﹞

卷五

語遲

錢氏云﹕心之聲爲言﹐小兒四五歲不能言者﹐由妊母卒有驚動﹐邪乘兒心﹐致心气不足﹐故不能言也。有稟父腎气不足而言遲者﹔有乳母五火遺熱閉塞气道者﹔有病後津液內亡﹐會厭漧涸者﹔亦有脾胃虛弱﹐淸气不升而言遲者。心气不足﹐用菖蒲丸。腎气不足﹐用羚羊角丸。閉塞气道﹐用加味逍遙散。津液內亡﹐用七味白術散。脾胃虛弱﹐用補中益气湯。

治驗一小兒言遲泄瀉﹐聲音不亮﹐雜用分利淸熱等劑﹐喉音如啞﹐飲食少思﹐朝用地黃丸加五味子﹐夕用補中益气湯﹐其瀉漸止。遂專服前丸﹐兩月喉音漸響。

一小兒白睛多﹐瀉後喉喑﹐口渴兼吐﹐大便不實﹐朝夕服地黃丸而痊。後患瀉﹐喉復喑﹐仍服前丸而愈。此皆稟賦腎气不足﹐故用是藥。

一小兒五歲不能言﹐咸以爲廢人矣﹐但其形色悉屬肺腎不足﹐遂用六味地黃丸加五味子﹑鹿茸﹐及補中益气湯加五味子。兩月餘﹐形气漸健﹐將半載﹐能發一二言﹐至年許﹐始音聲如常。

菖蒲丸

治心虛語遲。

石菖蒲丹參﹝各一錢﹞赤石脂﹝三錢﹞人參﹝半兩﹞天門冬﹝去心焙﹐一錢﹞上爲末﹐煉蜜丸﹐麻子大﹐食後溫水服二三十丸。

羚羊角丸

治行遲。

羚羊角鎊虎脛骨﹝醋炙黃﹞生地黃﹝焙﹞酸棗仁白茯苓﹝各五錢﹞肉桂防風當歸黃﹝各二錢半﹞上爲末﹐煉蜜成劑﹐每服一皂子大﹐白湯化下。

七味白術散

﹝方見腹痛﹞

補中益气湯

﹝方見虛羸﹞

六味地黃丸

﹝方見腎臟﹞

加味逍遙散

﹝方見內釣﹞

卷五

喑

經云﹕舌者音聲之機也。喉者音聲之關也。小兒卒然無音者﹐乃寒气客於會厭﹐則厭不能發﹐發不能下﹐致其門闔不致﹐故無音也。若咽喉音聲如故﹐而舌不能轉運言語﹐則爲舌喑﹐此乃風冷之邪﹐客於脾之絡﹐或中於舌下廉泉穴所致也。蓋舌乃心之苗﹐心發聲爲言﹐風邪阻塞其經絡﹐故舌不能轉運也。若舌不能轉運言語﹐而喉中聲嘶者﹐則爲喉喑。此亦爲風冷所客﹐使气道不通﹐故聲不得發﹐而喉無音也。然或風痰阻塞﹐或因心驚气虛﹐或因脾之脈絡受風﹐或因風痰滯於脾之絡﹐或因脾气不足﹐或胃中淸气不升﹐皆足以致喑。大抵此癥﹐亦有稟父腎气不足不能言者﹔有乳母五志之火﹐遺兒燻閉淸道不能言者﹔或兒病津液耗損會厭漧涸不能言者﹔或腎气不充﹐虛火上炎﹐傷肺不能言者﹔有驚風中風不能言者。若遺熱與津液耗損者﹐用七味白術散。淸气不升者﹐用補中益气湯。稟腎不足與虛火傷肺者﹐用六味地黃丸。若仰首咳嗽﹐肢體羸瘦﹐目白睛多﹐或兼解顱呵欠切牙等癥﹐悉屬腎虛﹐非用地黃丸﹐不能救也。

治驗一小兒面色目睛多白﹐兩足脛常熱﹐所患之癥﹐悉屬腎虛。畢姻後﹐唾痰口漧﹐頭暈久瀉﹐忽然失音。先君云﹕此亦腎虛也。用補中益气湯﹐八味﹑四神二丸﹐補之尋愈。

一小兒亦面色目睛多白﹐大便頻泄﹐侵晨作瀉﹐肌體骨立﹐食少唾痰。先君謂腎气不足之故。不信﹐後加頭暈聲喑﹐足脛逆冷﹐復請治﹐仍欲祛痰。又云﹕頭暈聲喑﹐中气不能上升也﹐足脛逆冷﹐陽气不能充達也。遂用補中益气湯及四神﹑八味二丸﹐以補命門之火而愈。

一小兒患泄瀉﹐聲音不亮。雜用淸熱等劑﹐聲音如啞﹐飲食少思﹐去後多在侵晨。朝用地黃丸加五味子﹐夕用補中益气湯﹐其瀉頓止﹐卻專服前丸﹐不兩月聲亮而愈。

一小兒目睛白多黑少﹐吐瀉後喉喑口渴﹐大便不實﹐朝夕悉服地黃丸而痊。後患瀉﹐其喉復喑﹐仍服前丸遂愈。

一小兒十一歲﹐形羸骨立﹐面皎口漧﹐白睛多而黑睛少﹐不能頓言﹐用六味地黃丸﹑補中益气湯﹐其形漸充﹐年餘而能言。

一小兒解囟不言﹐其形屬腎虛而兼疳癥。先用六味地黃丸以補腎水﹔又用補中益气湯以補肺金﹐半載漸愈﹐年餘﹐疳病痊而能言。

一小兒喉音不亮﹐至十九歲﹐咽仍不響﹐面色赤白﹐睛多畏明。畢姻後﹐頭覺脹﹐視物皆大﹐作渴飲冷﹐亦用前二藥﹐喜其遠幃幕﹑戒濃味﹐二年諸癥悉愈﹐其聲響亮。

世傳通關散

治驚風愈後﹐聲啞不能言者。以大南星一个﹐炮爲末﹐每服二分﹐豬膽汁調下﹐便能言語。

治要茯苓補心湯

治心气不足﹐善悲愁怒﹐衄血面黃﹐五心煩熱﹐或咽喉痛﹐舌本作彊。

茯苓﹝四錢﹞桂心甘艸﹝炒。各三分﹞紫石英﹝﹞人參﹝各一錢﹞大棗﹝二枚﹞麥門冬﹝去心﹐一錢上水煎服。

導痰湯

半夏南星茯苓陳皮﹝炒﹞枳實﹝炒﹞甘艸﹝炒﹞上薑水煎服。

防風散

治脾臟中風﹐多汗惡風﹐身體怠惰﹐四肢不能動﹐色微黃﹐不嗜食﹐舌彊語澀﹐口眼斜﹐或肌膚不仁﹐腹膨心煩﹐翕翕發熱﹐神思如醉﹐其脈浮緩﹐胸滿痰涎﹐志意昏濁。

獨活﹝一錢五分﹞防風茯神﹝去木﹞人參附子﹝炮﹐去皮臍﹞前胡沙參半夏﹝湯洗七次﹞黃﹝炒﹞旋復花羚羊角﹝鎊﹞甘艸上水煎服。

半夏湯

半夏桂枝甘艸﹝各等分﹞上水煎﹐細細呷之。

雞頭丸

治小兒諸病後不能語。

雄鷄頭﹝一个﹐炙﹞鳴蟬﹝三个﹐炙焦﹞大黃﹝錦紋者濕紙裹﹐﹞甘艸﹝炙﹐一兩﹞木通人參﹝各半兩﹞當歸黃川芎遠志﹝去心﹐薑汁制﹐略炒﹞麥門冬﹝去心焙。各三分﹞上爲末﹐煉蜜丸﹐小豆大﹐平旦米飲下五丸﹐日三服﹐兒大者加之﹐久服取效。

射幹湯

治夏秋暴寒喘咳﹐喉啞失聲﹐喉中如梗。

半夏﹝五錢﹐湯泡﹞生薑﹝四錢﹐泡﹞杏仁﹝三錢﹐去雙仁﹐皮尖﹞射幹甘艸﹝炙﹞紫菀肉桂枳實﹝炒﹞當歸橘皮獨活麻黃﹝去節泡。各二錢﹞上每二三錢﹐水煎服。

菖蒲丸

﹝方見語遲﹞

錢氏全蠍散

﹝方見偏風噤﹞

地黃丸

﹝方見腎臟﹞

七味白術散

﹝方見積痛﹞

補中益气湯

﹝方見虛羸﹞

二陳湯

﹝方見吐穢﹞

卷五

滯頤

小兒滯頤者﹐涎流出而漬於頤間也。脾之液爲涎﹐由脾胃虛寒﹐不能收攝耳。治用六君子湯加木香。凡作渴飲冷者﹐屬實熱﹐宜瀉胃火。作渴飲湯者﹐屬虛熱﹐宜補中气。若脾經實熱﹐而廉泉不能約制者﹐用牛黃淸心丸。脾經虛熱﹐而廉泉不能統攝者﹐用六君子加木香。胃經實熱﹐而虫動津液流出者﹐用瀉黃散﹔虛熱用五味異功散。大便祕結﹐用淸涼飲。中气下陷﹐用補中益气湯。食積內熱﹐用大安丸。仍參口瘡腮腫條互覽之。

治驗一小兒滯頤﹐面色痿黃。余謂當調補中气。不信﹐用淸熱之劑﹐更加弄舌﹐乃用五味異功散﹐漸愈。後因停乳﹐吐瀉復作﹐先用大安丸﹐消其宿乳﹐次用五味異功散﹐補其中气而痊。

一小兒滯頤﹐面色赤﹐手指熱﹐用瀉黃散﹐一服而愈。後因乳母飲酒﹐其子復患前癥﹐用東垣淸胃散加漧葛﹑神曲﹑麥芽﹐母子並服而愈。

一小兒停食腹痛﹐用疏導之藥﹐痛止﹐左項筋動﹐口角涎流﹐面色痿黃﹐肢體微腫﹐先用六君﹑柴胡﹑升麻﹑山梔四劑﹐次用異功散加升麻而痊。

一小兒停食腹痛。服峻利之藥﹐吐瀉自汗﹐厥冷滯頤。用六君﹑升麻﹑柴胡而愈。

一小兒十一歲﹐滯頤兼噯气下气﹐時常停食﹐服消導淸熱之劑﹐大便不實﹐小腹重墜﹐此脾气下陷也﹐用六君﹑升麻﹑柴胡﹐飲食漸進﹐大便漸實﹐又用四神丸而愈。

一小兒滯頤﹐面色白或黧﹐腹痛﹐手足時冷﹐脈微細﹐此肺腎虛寒也﹐宜先培其脾土﹐用溫胃散﹐二服腹痛頓止﹐又六君子湯﹐諸癥並愈。後停食挾驚﹐吐瀉發搐﹐滯頤腹痛復作﹐用六君加柴胡﹑鉤藤鉤﹐四劑而痊。

一小兒吐舌流涎﹐余謂心脾有熱。用導赤﹑瀉黃二散而愈。後自服淸熱化痰等藥﹐更加弄舌﹐余用異功散加鉤藤鉤而安﹐又用六君子湯而愈。

一小兒滯頤﹐面色白或赤﹐目札切牙﹐此稟肝腎气不足﹐內熱而生虛風也。用地黃丸以滋腎水﹔異功散以補脾土而安。

一小兒滯頤﹐面靑﹐手按其腹則叫痛﹐此夾食與驚也﹐用異功散加枳實﹑升麻﹐二劑而愈。

後又停食﹐吐瀉滯澀發搐﹐面色靑黃﹐此脾虛而肝木乘之也﹐用異功散加升麻﹑柴胡﹑鉤藤鉤而愈。

溫胃散

治脾冷涎多﹐流滯於頤。

丁香﹝一兩﹞人參半夏肉豆蔻白術漧薑甘艸﹝各半兩﹞上爲末﹐每服一錢﹐薑水煎。

愚按﹕此方治脾胃虛寒﹐涎流不止﹐或嘔吐腹痛之良劑也。脾气稍溫﹐但服五味異功散。

六君子湯

錢氏異功散

四君子湯

淸胃散

﹝四方見內釣﹞

四順淸涼飲

補中益气湯

大安丸

﹝保和丸加白術﹐三方見虛羸﹞

瀉黃散

﹝方見脾臟﹞

牛黃淸心丸

﹝方見急驚﹞

四神丸

﹝方見驚瀉﹞

導赤散

﹝方見心臟﹞

卷五

腹痛

小兒腹痛﹐口中气冷﹐不思飲食﹐脾土虛寒也﹐用調中丸主之。口中气溫﹐大便酸臭﹐積痛也﹐用下積丸治之。面赤壯熱﹐或手足並熱﹐實熱也﹐用瀉黃散瀉之。面黃微熱﹐或手足並溫﹐虛熱也﹐用異功散補之。若作渴飲湯﹐胃气虛熱也﹐用白術散。若痛連兩脇﹐肝木乘脾也﹐用四君子湯加柴胡﹑芍藥。若腹痛重墜﹐脾气下陷也﹐用補中益气湯加升麻。若手足指冷﹐或喫逆泄瀉﹐寒水侮土也﹐用六君﹑炮姜﹑肉桂﹔不效﹐急加附子。若服克滯之藥﹐致腹作痛﹐按之不痛﹐脾气復傷也﹐用五味異功散。中脘痛者﹐屬脾。少腹痛者﹐屬腎。按之痛者爲積滯﹔不痛者爲裏虛。積滯者消之﹔裏虛者補之。

治驗一小兒停食腹痛﹐發熱面赤﹐或用養胃湯﹑枳殼﹑黃連﹑山楂﹐反加腹脹﹐午後發熱﹐按其腹不痛﹐此脾虛而克伐傷之也。用六君子湯﹐數劑而瘥。

一小兒七歲﹐發熱驚悸。用化痰藥﹐反抽搐惡寒﹐吐痰喘嗽﹐腹痛少食﹐用抱龍丸﹐大便似痢﹐寒熱往來﹐殊類風癥。余以爲脾气復損。用四君子湯少加升麻﹑柴胡﹐治之月餘而愈。

一小兒肚腹膨痛﹐食後卽瀉﹐手足逆冷﹐此脾气虛寒也﹐先用人參理中丸﹐後用六君子湯而愈。

一小兒九歲﹐常患腹痛。至冬月因食生冷之物﹐其腹仍痛﹐服理中丸之類輒效。至十六歲﹐秋初畢姻後﹐腹痛又作﹐唇面黯爪甲靑﹐余先君用八味丸補火隨愈﹔服四兩許﹐痛不再作。

至二十歲﹐外痛復作﹐服前丸不應﹐乃服附子理中湯而止﹐仍用八味丸而安。

一小兒腹痛吐舌﹐流涎作渴﹐飲冷便祕﹐用淸涼飲下之﹐頓安。余謂﹕小兒元气﹐易虛易實﹐病勢稍安﹐不必再藥。不信﹐自用三黃丸一服﹐果吐瀉發搐。余用白術散加鉤藤鉤﹐補脾平肝而愈。

四七气湯

治七气所傷﹐痰涎結聚﹐心腹作痛﹐不能飲食。

半夏﹝制焙﹐五兩﹞人參辣桂﹝去皮。各一兩﹞甘艸﹝半兩﹞上每服三錢﹐姜棗水煎。

指迷七气湯

治七情相干﹐陰陽不升降﹐气道壅滯﹐攻衝作痛。

靑皮陳皮桔梗蓬術辣桂益智仁﹝各一兩﹞香附子﹝一兩半﹞甘艸﹝炙﹐三分﹞半夏﹝制﹐三分﹞上每服三錢﹐姜棗水煎。

異功散

治小兒諸般病癥﹐角弓反張﹐胸髙臍凸。以透明沒藥爲末﹐姜湯調下。﹝方見天釣﹐卽錢氏異功散﹞

桔梗枳殼湯

治气壅痞結﹐腹脇疼痛。

枳殼﹝炒﹞桔梗﹝各二兩﹞甘艸﹝炙﹐半兩﹞上每服二三錢﹐薑水煎。

七味白術散

治積痛﹐和胃气﹐生津液。﹝方見積痛﹞愚按﹕前方若脾胃气虛﹐作渴飲湯﹔或因吐瀉﹐津液虧損﹐煩渴引飲﹔或脾胃虛弱﹐腹脹瀉渴﹐弄舌流涎﹐手足指冷﹐並宜服之﹐以溫補脾气﹐化生津液。﹝方見積滯﹞

六君子湯

治脾胃气虛﹐吐瀉不食﹐肌肉消瘦﹔或肺金虛﹐痰嗽喘促惡寒﹔或肝虛﹐驚搐眩暈自汗諸癥。並宜服此﹐以滋化源。﹝方見內釣﹞

瀉黃散

﹝方見脾臟﹞

四君子湯

﹝方見內釣﹞

補中益气湯

﹝方見虛羸﹞

八味丸

﹝方見腎臟﹞

附子理中湯

人參理中丸

﹝二方見冷瀉﹐卽理中湯﹞

益黃散

﹝方見脾臟﹞

調中丸

﹝方見脾胃虛冷﹞

卷五

腹脹

東垣云﹕寒脹多﹐熱脹少﹐皆主於脾胃。虛者﹐宜用六君子湯。若喘而气短者﹐脾肺气虛也﹐用異功散補之。若服克伐之類而喘脹益甚者﹐脾肺之气復傷也。用前湯加半夏﹑升麻。若旣下而不喘﹐則邪气去而肺气寧也﹐不必用藥。或病久﹐小便不利﹐或四肢浮腫者﹐脾肺之气虛﹐不能通調水道也﹐用金匱加減腎气丸主之。或手足逆冷﹐睡而露睛﹐脾胃虛寒也。用六君子加炮姜。手足不冷﹐睡而露睛﹐脾胃虛弱也﹐用六君子湯。若面色靑﹐木克土也﹐用六君﹑木香﹑柴胡﹐更當調治其母﹐節其飲食﹐恐藥餌過劑﹐復傷胃气故也。

治驗一小兒腹脹﹐面赤痰喘﹐大便祕﹐壯熱飲冷﹐此形病俱實﹐用紫霜丸一服﹐諸癥益甚﹐面色頓白﹐飲湯不絕。余以爲邪气退而眞气復傷﹐故面白而喜湯。用白術散大劑煎湯令恣飲﹐良久而睡﹐翌日頓安。

一小兒傷食腹脹﹐胸滿有痰﹐余治以異功散而痊。後復傷食﹐腹脹兼痛﹐或用藥下之﹐痛脹益甚﹐而加气喘﹐此脾胃傷而致肺虛也﹐用六君子加桔梗﹐調補而痊。

一小兒腹脹惡食﹐發熱惡心﹐癥類外感。余曰﹕此飲食停滯也。用保和丸﹐一服諸癥頓退﹐惟腹脹﹐用異功散而痊。

一小兒傷食腹脹﹐服克伐之劑﹐小便澀滯。又服五苓散之類﹐飲食漸減﹐小便不通﹐四肢頓腫。余朝用金匱腎气丸去附子﹐夕用補中益气湯而安。

一小兒傷風咳嗽痰湧﹐用六君﹑桔梗﹑桑皮﹑杏仁而愈。復飲食停滯﹐作瀉腹脹﹐仍用六君﹑山楂﹑濃朴而安。後停食作嘔﹐或用藥下之﹐更加咳嗽。余謂此屬脾肺俱虛﹐欲行調補。

彼以爲緩﹐乃發表克滯﹐前癥益甚﹐更加搖頭。余用天麻散倍加鉤藤鉤及異功散尋愈。

一小兒五歲﹐食粽後切牙欲吐﹐頃間腹脹昏憒﹐鼻靑黃赤﹐此脾土傷而食厥也。令用雞翎探吐﹐出酸物頓醒﹐節其飲食﹐勿藥而愈。

一小兒胸腹脹﹐發熱頓悶﹐以手按腹卽哭﹐此飲食停滯也﹐先用保和丸一服﹐前癥卽愈﹐更加煩渴﹐按其腹不哭﹐此宿食去而脾胃復傷也。用五味異功散加柴胡治之﹐頓瘳。

一小兒腹脹﹐大便靑白﹐腹左一塊﹐面色痿黃﹐齒齦赤爛﹐食少滯頤余用異功散﹐調補中气爲主﹐佐以大蕪荑湯﹐淸疳治熱﹐月餘諸癥稍愈。仍服異功散及蚵蟆丸﹐外貼阿魏膏﹐兩月塊消﹐左脇微痛﹐用四君子湯﹑九味蘆薈丸而愈。

褐子丸

治疳腫脹蘿卜子﹝一兩﹐微炒﹞陳皮靑皮﹝炒﹞檳榔五靈脂蓬術﹝煨﹞黑牽牛﹝頭末各半﹐炒﹞赤茯苓木香﹝二錢五分﹞上爲末﹐麵糊丸﹐綠豆大﹐每服十五丸﹐紫蘇湯下。

金匱加減腎气丸

熟地黃﹝八兩﹞幹山藥山茱萸﹝各四兩﹞澤瀉白茯苓牡丹皮﹝各三兩﹞肉桂附子﹝炮﹞車前子﹝炒﹞牛膝﹝酒微炒。各一兩﹞上各另爲末﹐米糊丸﹐小豆大﹐每服三四十丸﹐空心食前白湯下。

紫霜丸

﹝方見噤風﹞

大柴胡湯

﹝方見痙癥﹞

五苓散

﹝方見五淋﹞

保和丸

﹝方見虛羸﹞

天麻散

﹝方見百內嗽﹞

大蕪荑湯

蚵蟆丸

九味蘆薈丸

﹝三方見疳癥﹞

卷五

癖塊痞結

錢仲陽云﹕癖塊者僻於兩脇﹐痞結者否於中脘。此因乳哺失調﹐飲食停滯﹐邪气相搏而成﹔或乳母六淫七情所致。古人多用克伐﹐痞癖旣久﹐飲食減少﹐脾气必虛﹐久而不愈。必先以固胃气爲主﹐使養正則積自除。若欲直攻其結﹐不爲不能善消﹐抑亦損其脾土﹐凡脾土虧損﹐必變癥百出矣。當參各類及隨見癥而主治之。

治驗一小兒患痞癖﹐服檳榔﹑蓬術﹑枳實﹑黃連之類﹐痞益甚。余曰﹕此脾經血虛痞也﹐不可克伐。遂用六君子加當歸數劑﹐胃气漸復﹐諸癥漸愈。乃朝用異功散加升麻﹑柴胡﹔夕用異功散加當歸﹑芍藥而愈。

一小兒素嗜肉食腹痛﹐大便不調。半載後右脇結一塊﹐三月後左脇又結一塊﹐腹脹食少作渴﹐小便赤澀﹐大便色穢。又半載後頷下亦結一核﹐妄服消塊行滯等藥﹐而元气益虛。用四味肥兒丸﹑五味異功散之類﹐熱渴漸止﹐腹脹漸可﹔佐以九味蘆薈丸﹐結核漸消﹔後用四君子爲主﹐佐以四味肥兒丸之類﹐三月餘而痊。

一小兒停食吐瀉後飲食不節﹐作瀉腹痛膨脹﹐腹中結塊作渴﹐發熱齦爛口臭﹐服消導克滯之藥而前癥益甚﹐形體益瘦﹐視其面色﹐黃中隱靑﹐乃脾土虧損而肝木所侮也。法當調補中气﹐兼平肝木﹐遂用沖和湯及大蕪荑湯之類﹐半載而愈。

一小兒患痞結﹐服克滯之藥。余謂屬形病俱虛﹐當補中气。彼不信﹐仍行克伐﹐遂致虛火上炎﹐齒齦蝕爛﹐頷下結核。余用大蕪荑湯及異功散加減用之而安。

一小兒患痞結﹐久而四肢消瘦﹐肚腹漸大﹐寒熱嗜臥﹐作渴引飲﹐用白術散爲主﹐佐以四味肥兒丸﹐月餘諸癥漸愈。又以異功散加當歸﹐並六味地黃丸﹐又月餘而愈。

一小兒患痞結﹐身熱如火﹐病狀多端﹐不可盡述﹐朝用五味異功散﹐夕用四味肥兒丸﹐月餘諸癥稍愈﹐佐以地黃丸﹐自能行立。遂朝用地黃丸﹐夕用異功散及蝦蟆丸﹐數服而愈。

挨痞丸

治乳癖谷癥﹐腹中塊痛。

代赭石﹝火﹐醋淬﹐研細﹞靑皮木香蓬術﹝煨﹞生地黃﹝各三錢﹞巴豆﹝去油淨﹐六錢﹞上爲末﹐醋糊丸﹐麻子大。每服二三丸﹐食後姜湯下。

甘遂破結散

甘遂﹝二錢五分﹐煨黃﹞靑皮﹝焙﹞黃芩﹝炒﹞大黃﹝炒。各半兩﹞上爲末﹐每服一錢﹐水煎服。仍量兒加減﹐利後以粥補之。

進食丸

治乳食不消﹐心腹脹滿﹐壯熱喘粗﹐嘔吐痰逆﹐腸鳴泄瀉﹐或食癥乳癖﹐气痞結﹐並皆治之。

巴豆霜

當歸﹝米泔浸炒﹞朱砂代赭石﹝醋七次﹞枳殼﹝炒﹞木香﹝各五錢﹞麝香﹝一分﹞上爲末﹐糊丸﹐麻子大。每服一二丸﹐溫米飲下﹐更量兒加減。

枳術丸

白術﹝四兩﹞枳實﹝二兩﹞上爲末﹐荷葉包煨爛飯爲丸﹐桐子大。每服四五十丸﹐空心白滚湯下。

阿魏膏

治一切癖塊痞結﹐更服胡連丸。

羌活獨活玄參官桂赤芍藥穿山甲生地黃兩頭尖大黃白芷天麻﹝各五錢﹞槐柳桃枝﹝各三錢﹞紅花﹝四錢﹞木鱉﹝十枚去殼﹞亂髮﹝如雞子大一團﹞上用香油二斤四兩﹐煎黑去渣﹐入發煎化﹐仍去渣﹐徐下黃丹﹐煎軟硬得中﹐入芒硝﹑阿魏﹑蘇合香油﹑乳香﹑沒藥各五錢﹐麝香三錢﹐調勻卽成膏矣。攤貼患處﹐內服丸藥﹐黃丹須用眞正者效。凡貼膏藥﹐先用朴硝隨患處﹐鋪半指濃﹐以紙覆上﹐用熱熨斗熨良久﹐如硝耗﹐再加熨之﹐二時許方貼膏藥。若是疳積﹐加蘆薈末同熨。

六味地黃丸

﹝方見腎臟﹞

四君子湯

異功散

六君子湯

﹝三方見內釣﹞

四味肥兒丸

﹝方見嘔吐﹞

大蕪荑湯

﹝一名沖和湯﹞

蝦蟆丸

九味蘆薈丸

﹝三方見疳癥﹞

白術散

﹝方見積痛﹞

卷五

積滯

經曰﹕五臟之積曰積﹐六腑之積曰聚。凡小兒積滯或作痛﹐皆由乳哺不節﹐過餐生冷﹐脾胃不能克化﹐停滯中脘﹐久而成積。或因飽食卽臥﹐脾失運化﹐畱而成積。其癥面目黃腫﹐腹痛膨脹﹐壯熱足冷﹐嗜臥不思乳食﹐大便餿臭或祕澀﹐小便如油。若吐乳瀉乳所出酸臭者﹐爲乳積。腹脹作瀉﹐嘔吐噦气者﹐爲食積。初患元气未損之時﹐或腹脹作痛﹐大小便不利者﹐先用白餅子或木香檳榔丸下之﹔下後以白術散或五味異功散和之﹐渴加漧葛﹐吐加半夏。

下而熱不退﹐或作嘔作瀉﹐飲食不思﹐此脾胃俱傷也﹐用六君子湯。手足指冷﹐喜飲熱湯﹐此脾胃虛寒也﹐前方加炮姜﹑木香。面色黃白﹐目無精光﹐脾肺俱虛也﹐用四君子加柴胡﹑升麻。腹痛泄利下重﹐或小便不利者﹐用四逆散。發熱晡熱﹐或瀉不已﹐脾气下陷也﹔潮熱口渴﹐大便不調﹐欲變疳癥也﹐並用補中益气湯﹐佐以肥兒丸。經云﹕邪之所湊﹐其气必虛。畱而不去﹐其病乃實。必以調脾爲主﹐而以消導佐之。古人所謂養正積自除﹐正此意也。

治驗一小兒每停食﹐身發赤暈﹐用淸中解郁湯而愈。後患搖頭切牙﹐痰盛發搐﹐吐出酸腐﹐待其吐盡﹐翌日先與七味白術散﹐次與參苓白術散﹐遂不復作。若吐後兒安﹐更不必服藥也。

一小兒飲食積滯﹐患嘔吐發熱﹐服消導等劑﹐飲食已消﹐而熱未退﹐余以爲胃經虛熱﹐用六君﹑升麻﹑柴胡各二分﹐四劑而愈。

一小兒七歲﹐停食後腹痛﹐服克伐之劑而益加﹐按之不痛﹐此脾气復傷也﹐用六君子湯而愈。後復傷食﹐服保和丸及三稜﹑檳榔之類﹐而更腹痛﹔服瀉黃散﹐體重善噫﹐此脾气虛而下陷也﹐仍用六君﹑升麻﹑柴胡﹑木香而愈。

一小兒數歲間﹐每停食輒服峻利之藥﹐後肚腹膨脹﹐嘔吐泄瀉﹐先用六君子湯﹐諸癥漸愈﹔又用補中益气湯而安。

一小兒腹脹﹐飲食後卽瀉﹐手足逆冷﹐此脾气虛寒也﹐先用人參理中丸﹐後用六君子湯而愈。

一小兒腹痛﹐以手按之痛益甚﹐此乳食停滯也。用保和丸末一錢﹑檳榔末三分﹐下酸臭糞而安。後患腹痛﹐別服峻利之劑﹐其痛益甚﹐手按則已﹐面色黃白﹐此因飲食失宜﹐脾气不調﹐土虛不能生金也﹐用六君子湯而愈。

一小兒久患腹痛﹐診其母﹐右關脈弦緩﹐乃木克土也﹐用六君子湯加木香﹑柴胡﹐母子並服而愈。

一小兒停食腹痛﹐面色白﹐黑睛少﹐手足常冷﹐大便不實﹐口鼻吸气﹐腹中陰冷。此稟命門火衰﹐不能溫蒸中州之气﹐故脾胃虛寒也﹐用八味丸﹑補中益气湯而愈。

一小兒患前癥﹐服驅逐之劑﹐更惡寒發熱﹐余朝用補中益气湯﹐夕用五味異功散尋愈。後飲食停滯﹐腹痛便祕﹐別用疏導之劑﹐朝寒暮熱﹐大便頻數﹐余用五味異功散﹐月餘飲食漸進﹐乃佐以八珍湯﹐內芍藥炒焦﹐川芎些少﹐又兩月﹐寒熱漸愈。後又傷風﹐服參蘇飲﹐汗出喘嗽發熱﹐服淸熱化痰之劑﹐更煩熱不寐﹐尋衣撮空﹐先用六味地黃丸料﹐水煎服﹐諸癥頓退﹐再劑而安﹔卻用五味異功散﹑八珍湯而痊。後因傷食吐瀉﹐大便欲去而不去﹐欲了而不了﹐先用補中益气湯﹐數劑不應﹔攺用人參五錢﹐白術三錢﹐陳皮﹑甘艸各七分﹐升麻四分﹐漧葛五分﹐三劑﹐又手足並冷﹐急用人參一兩﹐附子五分﹐姜棗水煎﹐一日服二劑﹐手足始溫﹐又二劑﹐諸癥漸退。仍用前人參五錢之方﹐治之而愈。

七味白術散

治吐瀉作渴。

人參﹝二錢五分﹞白茯苓白術藿香葉﹝各半兩﹞木香﹝二錢﹞甘艸﹝一錢﹞漧葛﹝半兩﹐渴加一兩﹞上每服一二錢﹐水煎﹐熱渴甚去木香﹐肚痛加芍藥。

四逆散

治少陰病﹐或腹中痛﹐泄痢下重。

枳實﹝炒黃﹞甘艸﹝炒﹞柴胡芍藥上爲細末﹐每服二錢﹐空心米飲調下。

白餅子

﹝方見發搐﹞

木香檳榔丸

﹝方見積滯﹞

五味異功散

六君子湯

﹝二方見內釣﹞

補中益气湯

﹝方見虛羸﹞

卷六

發熱

小兒之熱﹐有心肝脾肺腎五臟之不同。虛實溫壯﹐四者之不一。及表裏血气﹑陰陽浮陷﹐與夫風濕痰食﹐各當詳之。心熱者額上先赤﹐心煩心痛﹐掌中熱而噦﹐或壯熱飲水﹐已午時益甚。肝熱者左頰先赤﹐便難轉筋﹐尋衣撚物﹐多怒多驚﹐四肢困倦﹐寅卯時益甚。脾熱者鼻上先赤﹐怠惰嗜臥﹐身熱飲水﹐遇夜益甚。肺熱者右頰先赤﹐手掐眉目﹐喘咳寒熱飲水﹐日西熱甚。腎熱者頦下先赤﹐兩足熱甚﹐骨蘇蘇如虫蝕﹐熱甚不能起於牀﹐夜間益甚。仍當辧其虛實﹐實則面赤气粗﹐口燥唇腫﹐作渴飲冷﹐大小便難﹐或掀衣露體﹐煩啼暴叫﹐伸體而臥﹐睡不露睛﹐手足指熱﹐宜用表下。虛則面色靑白﹐恍惚神緩﹐口中虛冷﹐噓气軟弱﹐喜熱惡寒﹐泄瀉多尿﹐或乍涼乍溫﹐怫郁驚惕﹐上盛下泄﹐夜則虛汗﹐屈體而臥﹐睡露睛﹐手足指冷﹐宜用調補。壯熱者肢體大熱﹐熱不已則發驚癇。溫熱者手體微熱﹐熱不已則發驚搐。陰虛則內熱﹐陽盛則外熱。以手輕捫之則熱重﹐按之不熱﹐此皮毛血脈之熱﹐熱在表也。

重按之筋骨之分則熱﹐輕手則不熱﹐此筋骨之熱﹐熱在裏也。不輕不重﹐按之而熱﹐此肌肉之熱﹐熱在表裏之間也。以虛實分屬表裏而言之﹐壯熱惡風寒﹐爲元气不充﹐表之虛熱也。

壯熱不惡風寒﹐爲外邪所客﹐表之實熱也。壯熱飲湯﹐爲津液短少﹐裏之虛熱也。壯熱飲水﹐爲內火銷爍﹐裏之實熱也。若夫內外皆熱﹐則喘而渴﹐齒幹煩冤腹滿﹐四肢熱﹐逢風寒﹐如炙於火﹐能冬不能夏﹐是皆陽盛陰虛也。脈尺寸俱滿爲重實﹐尺寸俱弱爲重虛﹐脈洪大﹐或緩而滑﹐或數而鼓﹐此熱盛拒陰﹐𨿽形癥似寒﹐實非寒也。熱而脈數﹐按之不鼓﹐此寒盛格陽﹐𨿽形癥似熱﹐實非熱也。發熱惡熱﹐大渴不止﹐煩躁肌熱﹐不欲近衣﹐其脈洪大﹐按之無力﹐或兼目痛鼻幹者﹐此血虛發躁也﹐當補其血。如不能食而熱﹐自汗者﹐气虛也﹐當補其气。仲景論內外不足發熱自汗之癥﹐禁不可發汗。加飲食勞役﹐𨿽病發熱﹐誤發其汗﹐則表必虛也。身熱而汗出者﹐風也。發熱身疼而身重黃者﹐濕也。增寒發熱﹐惡風自汗﹐脈浮胸痞者﹐痰也。發熱頭痛﹐脈數者﹐食也。寸口脈微爲陽不足﹐陰气上入陽中則惡寒﹔尺脈弱爲陰不足﹐陽气下入陰中則發熱﹐陰陽不歸其分﹐則寒熱交爭也。晝則安靜﹐夜則發熱煩躁﹐是陽气下陷入陰中也﹔晝則發熱煩躁﹐夜則安靜﹐是重陽無陰也﹐當急瀉其陽﹐峻補其陰。至若身熱脈弦數﹐戰栗而不惡寒者﹐癉瘧也。發熱惡寒﹐脈浮數者﹐溫病也。若四肢發熱﹐口舌咽漧﹐是火熱乘土位﹐濕熱相合﹐故煩躁悶亂也。若身體沈重﹐走注疼痛﹐乃濕熱相搏﹐風熱郁而不得伸也。心熱則用瀉心湯﹑導赤散﹑安神丸。肝熱則用瀉靑丸﹑柴胡飲子。脾熱則用瀉黃散。肺熱輕則用瀉白散﹔重則用涼膈散及地骨皮散。腎熱則用滋腎丸。實熱則宜疏下﹐虛熱則宜調補。壯熱者導赤散。溫熱者瀉黃散。若肢體熱輕﹐則用惺惺散﹐重則用羌活散之類。大便祕者﹐二黃犀角散。餘熱不退者﹐地骨皮散。骨節疼痛者﹐梔子仁湯。

宿滯內作者﹐紫霜丸。肝火內熱者﹐龍膽艸湯。陰盛隔陽而熱者﹐人參理中湯。肝經血虛生風而搐者﹐用四物﹑天麻﹑鉤藤鉤。若熱蘊便祕者﹐四順淸涼飲。熱而二便調和﹐風邪蘊結於表而發者﹐用惺惺散加麻黃汗之。汗後血虛而熱益甚者﹐六神散加粳米。汗後气虛而惡寒發熱者﹐補中益气湯。汗後陰虛﹐陽無所附而熱者﹐用四物湯加參。汗後陽虛﹐陰無所附而熱者﹐用四君湯加芎﹑歸。嬰兒諸熱﹐其因別癥而作者﹐當從所重而治之。或乳母七情濃味﹐飲食停積﹐遺熱於兒﹔或見嗜食甘肥﹐衣衾過暖﹔或頻浴熱湯﹐積熱於內爲患者﹐各當詳之。蓋小兒臟腑脆弱﹐元气易虛﹐補泄宜用輕和之劑﹐庶無變癥。若乳下嬰兒﹐當兼治其母﹐仍參諸熱癥治之。

治驗一小兒夜間發熱﹐天明如故﹐或小腹作痛﹐飲食少思﹐面色痿黃﹐熱時面赤﹐不時飲食﹐此食積所致﹐用下積丸﹐治之而消。又用白術散﹐調理而安。

一小兒飲食停滯﹐腹痛作嘔﹐用大安丸而愈﹐飲食𨿽進﹐其腹仍痛﹐用六君﹑山楂﹑神曲﹐痛少止。余以爲脾气傷﹐而飲食難化﹐乃去前二味﹐服六君子四劑而愈。後又傷食﹐仍服前藥﹐痛止而至暮發熱﹐用六君﹑柴胡﹑升麻而痊﹐此由脾虛下陷﹐不能升發﹐故至暮發熱也。

一小兒發熱﹐飲食少思﹐大便不實﹐常服蘆薈等丸﹐視其鼻赤﹐此寒涼之劑﹐復傷脾土而虛熱也﹐用五味異功散﹐數劑而愈。

一小兒十三歲﹐內熱晡熱﹐形體倦怠﹐食少作渴﹐此稟賦怯弱之虛熱也。用地黃丸﹑異功散﹐補之不越月而痊。

一小兒十四歲﹐而近女色﹐發熱吐痰﹐至有室﹐兩目羞明﹐頭覺脹大﹐用地黃丸料加五味子﹑當歸﹑黃﹐煎服﹐及補中益气湯﹐得愼疾而瘥。

一小兒十四歲﹐肢體倦怠﹐發熱晡熱﹐口漧作渴﹐吐痰如湧﹐小便淋漓﹐或面目赤色﹐身不欲衣﹐此稟腎不足而虛熱也﹐用補中益气湯﹑六味地黃丸尋愈。

一小兒五歲﹐發熱作渴﹐右腮鼻準微赤﹐或與冷水涼藥﹐實時嘔吐。余曰﹕右腮微赤﹐肺經虛熱也﹔鼻準微赤﹐胃經虛熱也。先用四君﹑升麻一劑吐止﹐又用白術散二劑而不渴﹐更用四君子湯四劑而安。

一小兒九歲﹐發熱作渴﹐用瀉黃散。大便重墜﹐口角流涎﹐彼欲瀉火。余曰﹕鼻準靑白﹐脾胃虛寒﹐肝木所侮也﹔口角流涎﹐脾气不能攝也﹔大便重墜﹐胃气不能升也。不信﹐竟服涼藥﹐眉唇微動﹐四肢微搐﹐復求治。余曰﹕此虛極而變慢脾風矣。用六君﹑炮姜﹑當歸﹑木香﹑鉤藤鉤二劑﹐益甚。欲求更劑。余曰﹕藥力未及耳﹐又加炮附子一片卽安。後去附子二劑而愈。

一小兒四歲﹐停滯腹痛發熱﹐用大安丸﹐而飲食進。又用六君﹑山楂﹑神曲四劑﹐而痛止。

後傷食﹐至暮復熱﹐用六君﹑柴胡﹑山梔﹑升麻而痊。此脾虛兼肝火之治法也。

一小兒發熱體瘦﹐夜間遺尿﹐日間頻數﹐此稟脾腎不足﹐用補中益气湯加補骨脂﹐及地黃丸加鹿茸治之而痊。畢姻後﹐小便頻數﹐作渴發熱﹐服補陰丸等藥﹐發熱尢甚﹐小便如淋﹐用補中益气湯﹑六味地黃丸而愈。

一小兒體瘦腹大﹐發熱嗜臥﹐作渴引飲﹐先用白術散爲主﹐佐以四味肥兒丸﹐諸癥漸愈﹐又用異功散﹑六味丸而愈。

一小兒十四歲﹐傷食發熱﹐服消食丸﹐胸腹膨脹﹐發熱作渴﹐此脾气復傷也。先用四君﹑升麻﹑柴胡﹐飲食漸進﹔用補中益气湯而愈。後因勞心﹐發熱少食﹐用四君﹑升麻﹑柴胡而愈。

一小兒傷風咳嗽﹐服參蘇飲﹐加痰盛喘急﹐腹脹不食﹐此脾肺虛而復傷也﹐用六君﹑柴胡﹑桔梗一劑﹐諸癥頓息﹐用六君子湯而痊。

一女子十四歲﹐發熱﹐至夜益甚﹐久不愈﹐左關脈弦數﹐右關脈微﹐按之亦弦﹐此肝火血熱﹐脾胃虛弱﹐先用四物二連湯加柴胡﹑山梔﹑牡丹皮二劑﹐熱稍退﹔又二劑﹐熱頓退。再用加味逍遙散加白術三錢﹐數劑而痊。

嘉靖癸丑閏三月﹐渠下第北歸。大子麟孫方病瀉不食﹐徧體如焚﹐胸滿腹冷痛﹐日夜不成寢。或投以山楂﹑枳殼﹐中气愈弱﹐瀉愈甚。不食至累月﹐日進米飲一半甌﹐或糕餌棗栗少許。稍過節度﹐則肢體熱益壯﹐腹痛不解﹐奄奄喘息﹐旦暮不保矣。立齋先生枉視之﹐則曰「此胃虛不能納﹐脾濕不能運﹐病在戊巳﹐深且久﹐兼木气所乘脫﹐服攻治之藥﹐則殆矣。

」亟用補中益气湯數﹐裏熱稍退﹐瀉不食如初。先生復曰﹕此勿亟﹐惟胃气漸復﹐濕漸除﹐當自得效耳。攺用六君兼補中湯﹐仍服八味丸生命門火﹐以滋脾土。如是三月﹐諸癥悉退﹐納谷倍常日。惟稍遇形役﹐或記誦心勞﹐則潮熱遄發﹐先生復授以歸脾方加梔﹑柴二種﹐熱尋止﹐形气日充。甲寅七月﹐偶觸暑飲冷﹐前癥復作﹐間發瘧疾﹐熱晝夜不止。先生曰﹕此虛寒陽﹐法當捨時從癥。用補中湯多加炮姜﹐益以生薑二兩﹐及口而瘧止﹐面色靑黃相錯﹐更患痢。或謂﹕參﹑﹑炮姜不宜。先生哂之﹐且曰﹕此固虛弱自利耳。往嘗謂戊巳受病﹐木气乘之﹐此靑黃二色﹐非正形耶﹗仍用補中益气多加柴胡﹑參﹑術﹐數日而痢止﹐余癥亦漸解脫。惟吾兒𦇤褓失母﹐渠每姑息之故﹐其性外溫而中易怒。渠少孤﹐遭家多難﹐藜藿恆不充﹐兒幼多病失調養﹐故形怯而胃弱﹐致疾之原﹐其所由來者漸矣。先生洞微燭幽﹐知其病深且久﹐而堅持獨見﹐以祛攻治之惑﹐吾兒再造之慈﹐何幸得此於先生哉﹗先生之曾大父與先廷評公爲中表兄弟﹐先君與先生﹐同宦遊京師。末年尢惇泉石之雅。先生盛徳﹐及於犬子﹐能使先人後嗣永存﹐區區志感﹐誠不能盡萬分之一也。是歲冬十月望﹐眷晚生張慕渠頓首頓首。

嘉靖甲寅﹐敬臣之女﹐年十二﹐患脾胃素弱﹐自夏入秋﹐時瀉時止﹐小腹微痛﹐至八九月間﹐遂成疳積之癥﹐發熱凡二十餘日不止﹐汗泄熱解﹐汗已復熱﹐自中脘至小腹膨脹堅直﹐大便溏﹐气喘咳嗽作噯﹐俱晝輕夜重﹐徹夜煩躁不睡﹐鼻塞眼暗譫語﹐其母以爲必死矣。立齋先生診之曰﹕脈浮大而無根﹐此大虛證也﹐非獨參湯不可。乃用參一兩﹐加熟附三分﹐煨生薑三片﹐日進二劑。仍並渣服之﹐大下疳積﹐其气甚惺﹐腹漸寬﹐熱漸減﹐脈漸斂﹐然手猶尋撚不已﹐鼻孔出血。先生曰﹕此肝證也。煎六味丸料與之一服﹐如脫﹐乃晝服獨參姜附湯﹐夜服六味丸料﹐脈漸有根﹐諸癥漸退。先此手足恆熱﹐至是乃始覺寒。先生喜曰﹕此病邪盡退﹐而眞气見矣。然猶飲食不進﹐乃單用六君子湯加炮姜﹐遂能食﹔咳嗽獨甚﹐與補中益气湯嗽遂止﹐夜始有睡。凡弱女之得生﹐皆先生力也﹐向非先生卓有定見﹐專治其本﹐而其末自愈﹐則奄奄一息之軀﹐豈堪雜劑之攻擊哉﹗其爲丘中之骨﹐蓋必然矣。敬臣感激之餘﹐無由以報﹐敬書施療之顚末﹐以附醫錄﹐庶不泯先生之功﹐且以告同患此者﹐幸無所誤。亦推展先生一念之仁於萬一云爾﹗孟冬望日﹐眷晚生王敬臣頓首拜書。

敗毒散

治傷風瘟疫風濕﹐頭目昏眩﹐四肢作痛﹐增寒壯熱﹐項彊睛疼﹐或惡寒咳嗽﹐鼻塞聲重。

柴胡前胡川芎枳殼﹝炒﹞羌活獨活茯苓桔梗人參﹝各一兩﹞甘艸﹝半兩﹞上每服二錢﹐生薑﹑薄荷水煎。

滋腎丸

治腎熱。

黃柏﹝酒拌炒焦﹐三錢﹞知母﹝二錢﹞肉桂﹝五分﹞上爲末﹐熟水丸﹐桐子大。每服二十丸至三十丸﹐食前百沸湯下。

四順淸涼飲

治小兒血脈壅實﹐臟腑蓄熱﹐頰赤作渴﹐五心煩熱﹐睡臥不安﹐四肢擎掣。及因乳哺不時﹐寒溫失度﹐令兒血气不順﹐腸胃不調﹐大小便澀﹐欲發驚癇。或風熱結核﹐頭面生瘡﹐目赤咽痛﹐瘡疹餘毒﹐一切壅滯挾熱。泄瀉不止﹐加木香﹐煨大黃。

赤芍藥當歸甘艸大黃﹝各等分﹞上每服一錢﹐水煎作兩服。

消風散

治小兒解脫﹐致令風邪客於皮毛﹐入於臟腑﹐則令惡風發熱﹐胸膈痰涎﹐目澀多睡。﹝方見驚癇胎癥﹞

小柴胡湯

治傷寒溫熱﹐身熱惡風﹐頭痛項彊﹐四肢煩疼﹐往來寒熱﹐脇痛耳聾﹐嘔噦痰實﹐中暑瘧疾並服之。﹝方見天釣﹞愚按﹕前方若肝膽經風熱﹐肝火瘰﹐寒熱往來﹐日晡發熱潮熱﹐不欲飲食﹐或怒火口苦耳聾咳嗽﹐或脇痛滿﹐小便不利﹐或泄瀉吐酸苦水﹐或肢體搐動﹐唇目抽掣﹐及乳母有前癥﹐致兒爲患者﹐並宜服之。

抑肝散

治肝經虛熱發搐﹐或發熱切牙﹐或驚悸寒熱﹐或木乘土而嘔吐痰涎﹐腹脹少食﹐睡眠不安。﹝方見肝臟﹞

梔子淸肝散

﹝一名柴胡梔子散﹞治三焦及足少陽經風熱發熱﹐耳內作癢生瘡﹐或出水疼痛﹐或胸乳間作痛﹐寒熱往來。

柴胡梔子﹝炒﹞牡丹皮﹝各一錢﹞茯苓川芎芍藥當歸牛蒡子﹝炒。各七分﹞甘艸﹝三分﹞上水煎服。

柴胡淸肝散

治肝膽三焦風熱怒火﹐或乍寒乍熱﹐往來寒熱發熱﹐或頭髮瘡毒等癥。

柴胡﹝一錢半﹞黃芩﹝炒﹞人參川芎﹝各一錢﹞山梔﹝炒﹐一錢半﹞連翹甘艸﹝各五分﹞桔梗﹝八分﹞上水煎服。

柴胡飲子

解肌熱﹑蒸熱﹑積熱﹐或汗後餘熱﹐脈洪實弦數﹐大便堅實。

黃芩﹝七分﹞甘艸﹝四分﹞大黃﹝八分﹞芍藥﹝七分﹞柴胡人參﹝各五分﹞當歸﹝一錢﹞上每服一錢﹐薑水煎。

當歸補血湯

治肌熱躁熱﹐目赤面紅煩渴﹐晝夜不息﹐其脈洪大而虛﹐重按全無﹐此脈虛血虛也。若誤服白虎湯必死﹐宜此主之。

黃當歸﹝各等分﹞上水煎服。

三黃丸

治三焦積熱﹐眼目赤腫﹐頭項腫痛﹐口舌生瘡﹐心膈煩躁﹐不美飲食﹐大小便祕澀﹐五臟實熱﹐或下鮮血﹐瘡節熱癥。

黃連黃芩大黃﹝煨。各等分﹞上爲末﹐煉蜜丸﹐桐子大。每服三十丸﹐白滚湯下﹐量大小加減服。

白虎湯

治傷寒﹐或吐或下後﹐七八日邪毒不解﹐熱結在裏﹐表裏作熱﹐時時惡風大渴﹐舌上干燥而煩﹐欲飲數升者﹐宜服之。又治夏月中暑﹐汗出惡風寒﹐身熱而渴。

知母﹝三兩﹞甘艸﹝一兩﹐炙﹞石膏﹝八兩﹐另研﹞糯米﹝三合﹞上每服二三錢﹐水煎至米熟爲度。

瀉黃散

﹝方見脾臟﹞

瀉心湯

﹝方見心臟﹞

地黃散

﹝方見腎臟﹞

淸涼飲

柴苓散

二黃犀角散

牛黃散

黃龍湯

牛黃膏

梔子仁湯

六物黃芩湯

五物人參飲

地骨皮散

﹝十方見潮熱﹞

惺惺散

理中湯

﹝二方見咳嗽﹐加人參卽人參理中湯﹞

龍膽湯

紫霜丸

﹝二方見噤風撮口﹞

四物湯

﹝方見急驚﹞

六神散

﹝方見夜啼﹞

白術散

﹝方見積痛﹞

羌活散

﹝方見驚風﹞

下積丸

﹝方見積滯﹞

補中益气湯

大安丸

﹝卽保和丸加白術﹞

六君子湯

四君子湯

加味逍遙散

異功散

﹝六方見內釣﹞

瀉白散

﹝方見肺臟﹞

瀉靑丸

﹝方見肝臟﹞

涼膈散

﹝方見瘡瘍﹞

八珍湯

﹝方見寒熱﹞

卷六

潮熱

錢仲陽曰﹕潮熱者﹐時間發熱﹐過時卽退﹐來日根據時而至。有風寒疳積食癖之分﹐陰陽虛實五臟之異。如汗出身熱﹐呵欠面赤者﹐風熱也。傷寒時疫﹐陰陽相勝﹐外感熱也。肌瘦口漧﹐骨蒸盜汗﹐疳熱也。大小便祕澀﹐汗下不解﹐積熱也。腹背先熱﹐夜發旦止﹐食熱也。涎嗽飲水﹐乳食不消﹐癖熱也。又有煩熱者﹐气粗喘促﹐心躁不安﹐頰赤口瘡﹐兼發癇癥。瘡疹熱者耳鼻尖冷。血熱者﹐巳午間發﹐至夜則涼。虛熱者﹐困倦少力﹐發於病後。陽邪於心﹐則來去不定。陰陽相勝﹐則寒熱如瘧。前癥在小兒。有因乳母或妊娠﹐七情濃味遺熱﹐或飲食停積﹐衣衾過暖﹐及頻浴熱湯而爲患。若寅卯辰時﹐熱而力盛﹐飲水者﹐肝經實熱也﹐用柴胡淸肝散。熱而力怯﹐飲湯者﹐肝經虛熱也﹐用六味地黃丸。巳午時熱﹐心經也﹐實用導赤散﹔虛用祕旨安神丸。申酉戌時熱﹐肺經也﹐實用瀉白散﹔虛用祕旨保脾湯。亥子丑時熱﹐腎經也﹐用地黃丸。大凡壯熱飲水﹐大便祕結﹐屬實熱﹐用二黃犀角散下之。熱渴飲湯﹐大便如常﹐屬血虛﹐用四物湯補之。若下後﹐陰虛陽無所附而仍熱﹐用四物﹑參﹑。汗後﹐陰陽虛無所生而仍熱﹐用四君﹑芎﹑歸。若汗下後﹐煩渴面赤﹐血虛發躁也﹐用當歸補血湯。若見驚搐等癥﹐肝血虛而內生風也﹐用四物﹑天麻﹑鉤藤鉤。頰赤口漧﹐小便赤澀﹐大便焦黃﹐表裏俱實熱也﹐用淸涼飲子。如大便已利﹐或熱未止﹐表邪未解也﹐惺惺散未應﹐加麻黃微汗之。旣汗而仍熱﹐此表裏俱虛﹐气不歸源﹐陽浮於外而虛熱也﹐六神散加粳米。陽气下陷於陰中而發熱者﹐用補中益气湯。若乳下嬰兒﹐當兼治其母。

治驗一小兒潮熱煩渴﹐大便幹實﹐气促咳嗽﹐右腮色赤。此肺與大腸有熱﹐用柴胡飲子﹐一服頓愈。後因微驚﹐發搐切牙頓悶﹐此肝脾气血虛也﹐用四君﹑芎﹑歸﹑鉤藤鉤而愈。

一小兒潮熱發躁﹐左腮靑赤﹐此心肝血虛﹐用祕旨安神丸及四物﹑防風﹑酸棗仁漸愈。又用六味地黃丸﹐調補肝腎而痊。

一小兒潮熱發搐﹐痰涎上湧﹐手足指冷﹐左腮至申酉時﹐靑中隱白﹐手足時搐﹐此肝經虛弱﹐肺金所勝而潮搐﹐脾土虛弱﹐而手足冷也。用補中益气湯調補脾肺﹐用六味地黃丸滋補肝腎而愈。蓋病气有餘﹐當認爲元气不足。若用瀉金伐肝﹑淸熱化痰﹐則誤矣。

一小兒寅卯時發熱﹐或兼搐有痰。服抱龍﹑瀉靑二丸而愈。後復患﹐服前藥﹐兼咳嗽气喘不時發搐﹐面赤色﹐或靑黃﹐或浮腫﹐或流涎。余謂﹕咳嗽气喘﹐脾肺气虛也﹔不時發搐﹐肝木乘脾也﹔面靑黃﹐肝入心脾也﹔浮腫流涎﹐脾气虛也。用益智丸﹐以養心血﹐補中益气湯﹐以補脾气而愈。

一小兒腹滿作嘔﹐飲食少思﹐至暮腹脹發熱﹐此脾虛下陷﹐朝用補中益气湯﹐夕用六君﹑柴胡﹑升麻而愈。後因勞﹐不時寒熱﹐夜間盜汗﹐用十全大補湯而愈。

一小兒夜間發熱腹脹。余謂﹕脾虛肝盛。朝用五味異功散﹐夕用四味肥兒丸﹐熱止﹐乃朝用六味地黃丸﹐夕用異功散而痊。

一小兒巳午時發熱驚悸﹐發時形气倦怠﹐面黃懶食﹐流涎飲湯。余謂﹕心气不足所致。不信﹐反服涼心之藥﹐更加吐瀉﹐睡而露睛﹐手足並冷﹐幾至慢脾風。先用六君﹑姜﹑桂﹐佐以地黃丸而愈。

一小兒亥子時﹐患前癥﹐用益黃散而愈。後復發﹐服前藥及淸熱之劑﹐病發﹐不時嗜臥露睛﹐作渴少食﹐大便頻黃。余謂﹕脾虛﹐而肝木勝之﹐兼元气下陷也。用補中益气湯﹐佐以地黃丸而愈。

一小兒先停食﹐服克伐之藥﹐致面色痿黃﹐體倦少食﹐申酉時潮熱﹐或用淸熱消導之劑﹐更加泄瀉。余先用六君子湯數劑﹐後用補中益气湯漸愈。

一小兒申酉時發熱面赤﹐腹中作痛﹐或用峻利之劑下之﹐致發搐吐痰作渴﹐腹痛按之卽止﹐此脾胃傷而變癥也。用七味白術散﹑補中益气湯頓安。

柴苓散

治壯熱來去。

柴胡麥門冬﹝去心焙﹞人參赤茯苓甘艸﹝各半兩﹞黃芩﹝一兩﹞上爲末﹐每服二錢﹐入小麥二十粒﹐靑竹葉二片﹐水煎服。

二黃犀角散

治溫壯熱﹐心神不安﹐大腑祕結。

犀角屑大黃﹝酒浸蒸﹞鉤藤鉤梔子仁甘艸黃芩﹝各半兩﹞上爲末﹐每服五分﹐熱湯調下﹐量兒加減。

牛黃散

治溫壯常熱﹐或寒熱往來。

牛黃﹝研﹞甘艸﹝各半兩﹞柴胡梔子﹝酒炒﹞龍膽艸﹝酒炒﹞黃芩﹝炒。各二錢半﹞上爲末﹐每服半錢﹐以金銀薄荷湯調下。

黃龍湯

治發熱不退﹐或寒熱往來。

柴胡﹝五錢﹞黃芩﹝炒﹞甘艸﹝炙。各二錢﹞赤芍藥﹝三錢﹞上每服三錢﹐姜﹑棗水煎。

牛黃膏

治壯熱﹐咽喉涎響﹐或不省人事﹐或左右手偏搐﹐或唇口眼鼻顫動。此涎熱內蓄﹐風邪外感也。宜急服之。

蠍尾﹝四十九枚﹞巴豆肉﹝去油膜﹐一錢半﹞梅花腦﹝半匙﹞辰砂﹝研﹐二錢﹞郁金﹝一錢﹐皂角水煮上爲末﹐每服一匙﹐蜜水調下﹐量兒虛實用之。

梔子仁湯

治陽毒壯熱﹐百節疼痛﹐下後熱不退者。

梔子仁﹝酒炒﹞赤芍藥大靑知母﹝各一兩﹞升麻黃芩﹝酒炒﹞石膏﹝各二兩﹞柴胡﹝一兩半﹞甘艸﹝五錢﹞杏仁﹝二兩﹐浸去皮﹐面炒微黃﹞上每服三錢﹐生薑三片﹐水煎服。

六物黃芩湯

治壯熱﹐腹大短气﹐往來寒熱﹐飲食不化。

黃芩﹝酒炒﹞大靑甘艸﹝炙﹞麥門冬﹝去心﹞石膏﹝各半兩﹞桂﹝二錢﹞上每服一二錢﹐水煎服。

五物人參飲

治壯熱咳嗽﹐心腹脹滿人參甘艸﹝各半兩﹞麥門冬﹝去心﹞生地黃﹝各一兩半﹞茅根﹝半握﹞上每服二三錢﹐水煎服。

益智丸

治脾腎虛熱﹐心气不足。

益智仁茯苓茯神﹝各等分﹞上爲末﹐煉蜜丸﹐桐子大。每服五六十丸﹐空心白滚湯下。﹝亦治白濁﹞

四物二連湯

治血虛勞﹐五心煩熱﹐晝則明了﹐夜則發熱﹐脇肋並一身盡熱﹐日晡肌熱。

當歸生地黃白芍藥川芎黃連胡黃連﹝各等分﹞上水煎服。

地骨皮散

治虛熱壯熱。

知母柴胡甘艸人參地骨皮茯苓半夏﹝各等分﹞上薑水煎﹐有驚熱加蟬退﹑天麻﹑黃芩。

抱龍丸

﹝方見傷寒﹞

六味丸

﹝方見腎臟﹞

七味白術散

﹝方見積痛﹞

導赤散

祕旨安神丸

﹝二方見心臟﹞

瀉白散

﹝方見肺臟﹞

惺惺散

保肺湯

﹝二方見咳嗽﹞

四物湯

﹝方見急驚﹞

當歸補血湯

柴胡淸肝飲

淸涼飲子

﹝三方見發熱﹞

六神散

﹝方見夜啼﹞

補中益气湯

﹝方見虛羸﹞

四君子湯

六君子湯

﹝二方見內釣﹞

益黃散

﹝方見脾臟﹞

瀉靑丸

﹝方見肝臟﹞

卷六

寒熱

經曰﹕陽虛則外寒﹐陰虛則內熱﹐陽盛則外熱﹐陰盛則內寒。寒熱往來﹐此乃陰陽相勝也。

故寒气並於陰﹐則發寒。陽气並於陽﹐則發熱。寸口脈微﹐爲陽不足陰气上入陽中﹐則惡寒。尺脈弱﹐爲陰不足﹐陽气下入陰中﹐則發熱。陽不足則先寒後熱﹐陰不足則先熱後寒。陰陽不歸其分﹐則寒熱交爭也。又上盛則發熱﹐下盛則發寒﹐陽勝則乍熱﹐陰勝則乍寒﹐陰陽相勝﹐虛實不調﹐故邪气更作而寒熱往來﹐或乍寒乍熱也。少陽膽者﹐肝之府﹐界乎太陽陽明之間﹐半表半里之分﹐陰陽之气﹐易於相乘﹐故寒熱多主肝膽經癥﹐以小柴胡湯加減調之。若只見寒熱﹐起居如常﹐久而不愈﹐及大病後﹐元气未復﹐悉屬陰虛生熱﹐陽虛生寒﹐宜用八珍湯補之﹐甚者十全大補湯。有食積爲病亦令寒熱﹐用保和丸消之。若兼嘔吐泄瀉﹐用六君子湯。厥冷凍飲料熱﹐人參理中丸。作渴不止﹐七味白術散。食積旣消﹐而寒熱尙作者﹐肝邪乘脾所勝﹐侮所不勝也。用異功散加柴胡﹑山梔。其瘧癥寒熱﹐詳見瘧門。

治驗一小兒十四歲﹐朝寒暮熱﹐或時發寒熱﹐則倦怠殊甚﹐飲食不思﹐手足指冷﹐朝用補中益气湯﹐夕用六君子湯﹐各二十餘劑﹐漸愈。後因用功勞役﹐前癥復作﹐更加頭痛﹐脈虛兩寸尢弱﹐朝用補中益气湯﹑蔓荊子﹐夕用十全大補湯﹐兩月餘而痊。但勞役仍復寒熱﹐服前二湯稍愈。畢姻後﹐又用功過度﹐朝寒徧體如冰﹐暮熱徧身如炙﹐朝用補中益气湯加姜﹑桂﹐暮用八味丸加五味子﹐各五十餘劑而愈。

一小兒十三歲﹐壯熱便祕﹐服淸涼飲﹐愈而復作﹐服地骨皮散﹐更潮熱。又服芩﹑連﹑四物﹐不時寒熱﹐體倦少食而熱﹐或晝見夜伏﹐夜見晝伏。余謂肝脾虛熱。夕用地黃丸加五味子﹐朝用補中益气湯加山藥﹑山茱而瘥。

一小兒寒熱不愈。診其乳母﹐左關脈弦數﹐左脇作痛﹐遇勞則徧身瘙癢﹐遇怒則小便不利﹐此因肝經血虛﹐郁火所致也。先用小柴胡湯加山梔﹑牡丹皮﹐諸癥頓退。又用加味逍遙散﹐母子並痊。

一小兒發熱切牙﹐乍寒乍熱﹐耳內痛癢﹐緣乳母有肝火所致﹐用柴胡淸肝﹑梔子淸肝二散﹐母子並服而愈。

一小兒十四歲﹐每日子時分發熱﹐徧身如灸﹐午未時則寒﹐足骨如冰至膝﹐至子時分﹐熱仍作﹐此內眞寒而外假熱也。朝用補中益气湯加參﹑各三錢﹑附子三分﹐夕用大劑四君子湯加當歸一姜桂五分﹐各數劑。乃朝用十全大補湯﹐夕用六君子湯﹐漸愈。又用五味異功散而尋愈。

一女子十五歲﹐寒熱﹐月經先期﹐兩寸脈弦出魚際。此肝經血盛之癥﹐用小柴胡湯加生地黃﹑烏梅治之而愈。後寒熱消瘦﹐月經過期﹐乃肝脾二經血气虛弱也。朝用補中益气湯﹐夕用六味地黃丸而愈。

羌活沖和湯

治太陽無汗﹐發熱頭痛惡寒﹐春彊﹐脈浮緊。又治非時暴寒人中之頭痛﹐惡寒發熱﹐宜此湯治之以代麻黃湯用﹐太陽經之神藥也。

羌活防風蒼術﹝各一錢半﹞川芎甘艸細辛白芷生地黃黃芩﹝各一錢﹞上水煎服。

八珍湯

﹝四物﹑四君合用﹐四物見急驚﹐四君見內釣﹞

十全大補湯

﹝方見自汗﹞

六君子湯

加味逍遙散

異功散

﹝三方見內釣﹞

人參理中丸

﹝方見冷瀉﹞

保和丸

補中益气湯

﹝二方見虛羸﹞

地骨皮散

﹝方見潮熱﹞

芩連四物湯

﹝卽四物二連湯加黃芩﹐方見潮熱﹞

地黃丸

八味丸

﹝卽地黃丸加五味子﹑肉桂。二方見腎臟﹞

小柴胡湯

﹝方見痙癥﹞

柴胡淸肝散

梔子淸肝散

﹝二方見發熱﹞

卷六

傷寒夾驚夾食

錢仲陽云﹕小兒正傷寒者﹐謂感冒寒邪﹐壯熱頭痛﹐鼻塞流涕﹐畏寒拘急是也。夾驚者﹐因驚而又感寒邪﹐或因傷寒熱極生風﹐是熱乘於心﹐心神易動﹐故發搐也。用薄荷散﹑人參羌活散之類解之﹐甚者﹐抱龍丸。夾食者﹐或先傷於風寒﹐後復停滯飲食﹐或先停滯飲食﹐而後傷於風寒﹐以致發熱﹐气粗噯气﹐壯熱頭疼﹐腹脹作痛﹐大便酸臭﹐先用解散﹐次與消導﹔不解者﹐用大柴胡湯。周歲已前傷寒熱輕者﹐用惺惺散﹔周歲已後﹐須解表微汗。若五六日不除﹐邪入於經絡﹐傳變多端﹐不可枚舉。若夫榮衛俱傷者﹐羌活沖和湯主之﹐過此則少陽﹑陽明二經﹐在於半表半里肌肉之間﹐脈不浮沈。外癥在陽明﹐則目疼鼻幹﹐不得眠﹐脈洪而長﹐以葛根解肌升麻等湯治之。在少陽﹐則耳聾脈弦數﹐小柴胡湯加減和之。若少陽陽明俱病﹐小柴胡加葛根﹑芍藥﹐傳入陽明﹐爲裏脈沈實﹐譫妄惡熱﹐六七日不大便﹐口燥咽漧而渴。用大柴胡湯﹐重則三一承气湯﹐若兼三焦俱病﹐則痞滿燥實﹐宜大承气湯。三陽之邪在裏爲患﹐不頭痛惡寒而反渴﹐此爲溫病﹐當遵仲景法治之。其餘正傷寒癥﹐治自有專方﹐不復贅論。其兼驚兼食者﹐各從本癥治之。

治驗﹝散見各證﹞

抱龍丸

治傷風瘟疫﹐身熱气粗﹐痰實壅嗽﹐常服安神鎭驚﹐亦治痘疹壯熱。

牛膽南星﹝一兩﹞天竺黃雄黃辰砂﹝二錢﹞麝香﹝少許﹞上爲末﹐煮甘艸汁丸﹐櫻桃大陰漧﹐每服一丸﹐薄荷湯下﹐气喘有痰加枯礬。

愚按﹕前方若風熱痰嗽﹐或急驚發搐﹐昏睡切牙﹐形病俱實﹐宜用此方。若初冒風寒﹐咳嗽痰盛气喘者﹐屬客邪內作﹐先用十味參蘇飲。客邪旣解﹐而腹脹吐瀉﹐發搐切牙﹐睡而露睛﹐屬脾肺气虛﹐用五味異功散﹐切忌祛痰表散。若過服克伐之劑﹐以致前癥者﹐尢宜溫補脾肺。

紅綿散

治傷風咳嗽﹐鼻塞或流淸涕。

全蠍﹝五个﹞麻黃﹝去節﹞僵蠶白芷川芎桔梗天麻﹝各二錢﹞甘艸蘇木上爲末﹐每服一錢﹐加紅綿少許﹐水煎﹐有熱加荊芥。

葛根解肌渴

治發熱惡寒﹐頭痛項彊﹐傷寒溫病。

葛根﹝四分﹞桂﹝一分﹞黃芩甘艸白芍藥﹝各三分﹞麻黃﹝二分﹞上姜棗水煎服。

三乙承气湯

治臟腑積熱﹐痞滿燥實堅脹。

甘艸枳實﹝麩炒﹞濃朴﹝姜制﹞大黃芒硝﹝各等分﹞上薑水煎服。

升麻湯

治小兒中風頭痛﹐增寒壯熱﹐肢體疼痛﹐鼻幹不得眠。兼治瘡癥﹐已發未發皆可服。

甘艸白芍藥升麻漧葛﹝各等分﹞上爲末﹐每服一錢﹐水煎服。

小柴胡湯

大承气湯

大柴胡湯

﹝三方見痙癥﹞

惺惺散

﹝方見咳嗽﹞

葛根解肌湯

抱龍丸

﹝二方見傷寒﹞

薄荷湯

﹝方見瘰﹞

人參羌活散

﹝方見驚風﹞

卷六

咳嗽

錢仲陽云﹕嗽者肺感微寒。八九月間肺气正旺﹐若面赤身熱﹐其病爲實﹐當用葶藶丸下之﹐久嗽者不宜下。若在冬月﹐乃傷風嗽﹐當用麻黃湯汗之。面赤飲水﹐咳嗽唾膿痰﹐咽喉不利者﹐以甘橘湯淸之。先咳後喘﹐面腫身熱﹐肺气盛也﹐以瀉白散平之。嗽而唾痰涎乳者﹐以白餅子下之。潔古云﹕嗽而兩脇痛者﹐屬肝經﹐用柴胡湯。咳而嘔苦水者﹐屬膽經﹐用黃芩半夏生薑湯。咳而喉中如梗者﹐屬心經﹐用甘桔湯。咳而失气者﹐屬小腸﹐用芍藥甘艸湯。

咳而右脇痛者屬脾經﹐用升麻湯。咳而嘔長虫者﹐屬胃經﹐用烏梅丸。咳而喘息吐血者﹐屬肺經﹐用麻黃湯。咳而遺尿者﹐屬大腸﹐用赤石脂湯。咳而腰背痛﹐甚則咳涎者屬腎經﹐用麻黃附子細辛湯。咳而遺尿者﹐屬膀胱﹐用茯苓甘艸湯。咳而腹滿﹐不欲食﹐面腫气逆者﹐屬三焦﹐用異功散。若咳嗽流涕﹐外邪傷肺也﹐先用參蘇飲。喘嗽面赤﹐心火刑肺也﹐用人參平肺散﹐及六味地黃丸。嗽而吐靑綠水﹐肝木乘脾也﹐用異功散加柴胡﹑桔梗。嗽而吐痰乳﹐脾肺气傷也﹐用六君子加桔梗。若咳膿痰者﹐熱蘊於肺﹐而成肺癰也﹐用桔梗湯。凡風邪外傷﹐法當表散而實腠理﹐其用下藥﹐非邪傳於內﹐及胃有實熱者﹐不宜輕用。面色白﹐脈短澀者﹐肺之本證也﹐易治。面色赤﹐脈洪數者﹐火刑金也﹐難治。

治驗一小兒潮熱煩渴﹐大便幹實﹐气促咳嗽﹐右腮色赤﹐此肺與大腸有熱﹐用柴胡飲子一服﹐諸癥頓退。後又發搐切牙頓悶﹐此肝脾气血虛也﹐用四君﹑芎﹑歸﹑鉤藤鉤而愈。

一小兒咳嗽惡心﹐塞鼻流涕﹐右腮靑白﹐此脾肺气虛﹐而外邪所乘也﹐先用惺惺散﹐咳嗽頓愈。但飲食不思﹐手足指冷﹐此外邪𨿽去﹐而元气尙虛也﹐當調補脾土﹐而生肺金﹐遂用六君﹑升麻﹐治之而愈。大凡外邪所侵﹐而痰涎壅塞者﹐宜表散之﹔外邪旣去﹐而喘嗽未愈﹐或更气促﹐肺气虛也﹐屬形病俱虛﹐須用六君子之類﹐調補脾土﹐以生肺金爲善。設徑補肺气﹐則反益其邪﹐況肺乃脆嫩之髒而司腠理﹐以脾爲母。若腠理不密﹐風邪外侵﹐蘊結於肺﹐而變咳嗽諸癥﹐乃形气不足﹐病气有餘也﹐最難調理。設或嘔吐傷其胃气﹐汗下損其津液﹐必變肺痿﹑肺癰。

吳江史萬言子六歲﹐感冒咳嗽﹐發散過度﹐喘促不食﹐痰中有血﹐用桔梗湯而愈。後因元气未復﹐淸气不升﹐大便似痢﹐或用五淋散﹑黃連﹑枳實之類﹐痰喘目札﹐四肢抽搐﹐變慢風而歿。

一小兒傷風咳嗽發熱﹐服解表之劑﹐加喘促出汗。余謂肺脾气虛﹐欲用補中益气湯加五味子補之。不信﹐乃自服二陳﹑桑皮﹑枳殼﹐而發搐痰湧。余仍用前藥﹐加鉤藤鉤而痊。

一小兒有哮病﹐其母遇勞卽發﹐兒飲其乳亦嗽﹐用六君﹑桔梗﹑桑皮﹑杏仁治之﹐母子並愈。

一小兒傷食﹐發熱抽搐﹐嘔吐喘嗽﹐屬脾肺气虛有熱﹐用六君﹑炒黑黃連﹑山梔而愈。

一小兒咳嗽﹐因乳母素食膏粱炙所致﹐用淸胃散而愈。後其母因怒﹐咳嗽脇痛﹐其子亦然﹐母服小柴胡湯﹐子亦隨愈。

吳江史萬洲子﹐傷風咳嗽﹐或用散表化痰之藥﹐反加痰盛腹脹﹐面色白﹐余謂脾肺气虛也﹐用六君﹑桔梗一劑﹐頓愈。三日後﹐仍嗽﹐鼻流淸涕﹐此後感於風寒也﹐仍用前藥﹐加桑皮﹑杏仁﹐而愈。

一小兒發熱咳嗽﹐右腮赤色﹐此肺金有熱﹐用瀉白散而愈。次日重感風邪﹐前癥復作﹐聲重流涕﹐用參蘇飲加杏仁﹑桑皮而愈。但右腮與額微赤﹐此心火乘肺也﹐用人參平胃散一劑遂痊。

一小兒咳嗽發熱﹐右臉赤色﹐作渴煩悶﹐倦怠少食﹐肚腹作脹﹐此風邪傷肺﹐飲食傷脾﹐先用六君﹑桔梗﹑杏仁﹑柴胡一劑﹐諸癥少愈﹐後去杏仁﹑柴胡﹐又一劑而安。

一小兒發熱﹐右臉赤﹐咳嗽痰盛﹐余謂﹕風邪蘊結於肺﹐而痰作也。用二陳加桑皮﹑杏仁﹑桔梗治之將愈﹐自用發散降火之劑﹐風痰不退﹐發熱益甚。余曰﹕此脾肺俱虛也。用五味異功散加桔梗四劑漸愈﹐又用六君子湯而愈。

一小兒三歲﹐痰涎上湧﹐气喘胸滿﹐大便不實﹐睡而露睛﹐手足指冷﹐此屬形病俱虛也﹐用六君﹑桔梗一劑﹐諸癥稍緩﹐至四劑﹐將愈。復傷風寒﹐前癥仍作﹐又以前藥加紫蘇﹑杏仁﹑桑皮而安。

一小兒傷風咳嗽痰盛﹐雜用化痰等藥﹐寒熱益甚﹐面色或靑或赤﹐此風熱相搏也﹐用牛黃淸心丸一服﹐又六君﹑桔梗二服而痊。

麥煎散

治夾驚傷寒﹐吐逆壯熱﹐表裏不解﹐气粗喘急﹐面赤自汗﹐或狂語驚叫﹐或不語自汗。又治癮疹搔癢﹐往來潮熱﹐或時行麻痘﹐餘毒未盡﹐痰涎咳嗽﹐或變驚風﹐手足搐搦﹐眼目上視﹐或傷風頭痛。並宜服之。

滑石地骨皮赤芍藥石膏白茯苓杏仁人參知母甘艸葶藶子﹝炒。各半兩﹞麻黃﹝去節一兩半﹞小麥﹝五六十粒﹞上爲末﹐每服一錢﹐麥子煎湯調下。若久嗽傳於五臟﹐或唾痰涎﹐或厥冷驚悸﹐甚則目眶腫黑﹐白睛色赤﹐用生地黃﹑黑豆濕研﹐或膏掩目眶上﹐服麥煎散。久嗽成癇﹐服散癇之藥。

小靑龍湯

治傷寒表不解﹐惡寒體熱﹐心下停水漧嘔﹐咳嗽喘急﹐或肺脹胸滿﹐鼻塞淸涕﹐噯逆气喘。仲景所謂﹕表不解﹐心下有水气﹐漧嘔發熱而咳﹐或渴或噎﹐或小便不利﹐或小腹脹滿。此湯主之。

麻黃﹝去節﹞赤芍藥半夏﹝湯炮。各七錢﹞細辛漧薑﹝炮﹞甘艸﹝炙﹞桂枝﹝各三錢﹞五味子﹝半兩﹐杵﹞上每服二錢﹐水煎。

理中湯

治脾胃虛寒﹐胸膈痞滿﹐或心腹疼痛﹐痰逆嘔吐﹐飲食減少﹐气短羸困﹐或霍亂吐利﹐手足厥冷﹐不喜飲水者。

人參白術漧薑﹝炮。各等分﹞甘艸﹝炒﹐減半﹞上每服三錢﹐水煎熱服﹐或研末﹐白湯調下。

惺惺散

治外感風寒﹐鼻塞痰嗽發熱。

桔梗細辛人參白術甘艸栝蔞根白茯苓上爲末﹐每服二錢﹞入薄荷五葉﹐水煎服。

參蘇飲

治感冒發熱頭痛﹐傷風咳嗽﹐傷寒嘔吐﹐胸膈不袂﹐痰飲凝結。

紫蘇前胡陳皮半夏﹝泡七次﹞漧葛茯苓枳殼﹝炒﹞桔梗﹝各三錢﹞甘艸﹝一錢﹞人參﹝三錢﹞上爲末﹐每服一二錢﹐姜棗水煎服。

保肺湯

治肺胃受風熱﹐痰盛咳嗽﹐喘吐不止﹐及治久嗽不愈。

山藥白茯苓紫蘇葉﹝各一錢﹞白僵蠶﹝去絲嘴﹐炒﹐二錢﹞藿香﹝五分﹞百部﹝六分﹞黃芩防風杏仁﹝去皮尖麩炒。各一錢﹞百合﹝五分﹞五味子﹝一錢﹞桔梗﹝一錢﹞上水煎﹐食後服。

天麻防風丸

治驚風咳嗽﹐身體壯熱﹐多睡驚悸﹐手足抽掣﹐精神昏憒﹐痰涎不利﹐及風邪溫熱。

天麻防風人參辰砂雄黃麝香甘艸﹝炙。各二錢半﹞全蠍﹝炒﹞僵蠶﹝各半兩﹐炒﹞牛黃一方有膽南星﹐無麝香。上爲末﹐煉蜜丸﹐桐子大。每服一二丸﹐薄荷湯下。

麻黃湯

治太陽癥﹐頭疼發熱﹐身頭惡風﹐無汗喘滿﹐脈浮緊﹐八九日不解﹐當發汗﹐汗已煩悶瞑目者必衄﹐衄乃解﹐所以然者﹐陽气重故也。

甘艸﹝半兩﹞麻黃﹝去節﹐一兩半﹞桂枝﹝一兩﹞杏仁﹝去皮﹐三十五个﹞上每服三錢﹐水煎。

柴胡石膏湯

治時行瘟疫﹐壯熱惡風﹐頭痛體疼鼻塞﹐心胸煩滿﹐寒熱往來﹐咳嗽涕唾稠粘。

桑白皮黃芩﹝各三錢半﹞升麻﹝二錢半﹞石膏前胡赤芍藥漧葛柴胡﹝各五錢﹞荊芥穗﹝三錢﹞上爲末﹐每服一二錢﹐姜二片﹐淡豉十粒﹐水煎。

葶藶丸

治脾熱燻肺﹐或傷風咳嗽﹐面赤痰盛﹐身熱喘促。

葶藶子﹝隔紙略炒﹞防己黑牽牛﹝略炒﹞杏仁﹝去皮尖雙仁﹐麩炒搗膏﹐一兩﹞上爲末﹐研入杏膏拌勻﹐取蒸棗肉搗和丸﹐麻子大。每服五七丸﹐淡姜湯下﹐量兒加減。

黃芩半夏生薑湯

治膽腑咳嘔苦水若膽汁。

黃芩生薑﹝各一錢﹞甘艸﹝炙﹞芍藥﹝各六分﹞大棗﹝二个﹞半夏﹝一錢五分﹞上水煎服。

甘橘湯

治心臟咳﹐咳而喉中如梗狀﹐甚則咽腫喉痺。

粉艸﹝一錢﹞苦梗﹝一錢﹞上水煎﹐食後服。

芍藥甘艸湯

治小腸腑咳﹐咳而失气。

芍藥甘艸﹝炙。各一錢﹞上水煎服。

升麻湯

治脾臟咳﹐咳而右脇下痛﹐痛引肩背﹐甚則不可以動﹐動則咳涎。﹝方見傷寒﹞

烏梅丸

治胃腑咳﹐咳而嘔﹐嘔甚則長虫出。

烏梅﹝三十个﹞細辛附子﹝掣﹞桂枝人參黃柏﹝各六錢﹞漧薑黃連﹝各一兩﹞當歸蜀椒﹝各四兩﹞上爲末﹐用酒浸烏梅一宿﹐去核蒸之﹐與米飯搗和丸﹐桐子大。每服十丸﹐白湯下。

赤石脂禹餘糧湯

治大腸咳﹐咳而遺屎。

赤石脂禹餘糧﹝各二兩﹐並打碎﹞上每服二錢﹐水煎。

麻黃附子細辛湯

治腎臟咳﹐咳則腰背相引而痛﹐甚則咳涎。又治寒邪犯齒﹐致腦齒痛﹐宜急用之﹐緩則不救。

麻黃細辛﹝各二錢﹞附子﹝一錢﹞上每服一錢﹐水煎。

茯苓甘艸湯

治膀胱咳﹐咳而遺溺。

茯苓﹝二錢﹞桂枝﹝二錢半﹞生薑﹝五大片﹞上每服二錢﹐水煎。

牛黃淸心丸

﹝方見急驚﹞

瀉白散

﹝方見肺臟﹞

二陳丸

﹝方見吐噦﹞

補中益气湯

﹝方見虛羸﹞

小柴胡湯

﹝方見痙癥﹞

桔梗湯

﹝方見肺癰﹞

四君子湯

六君子湯

淸胃散

異功散

﹝四方並見內釣﹞

地黃丸

﹝方見腎臟﹞

五苓散

﹝方見五淋﹞

人參平肺散

﹝方見夜啼﹞

白餅子

﹝方見發搐﹞

卷六

百內嗽

百內嗽者名乳嗽﹐甚難調理﹐當審其虛實。若气粗痰盛﹐口瘡眼熱﹐先用比金丸。嘔吐驚悸﹐困倦自汗﹐用補肺散。驚嗽用琥珀散。乳嗽用天麻丸。若脾胃內熱﹐用抱龍丸。風邪外感者﹐用惺惺散。痰熱旣去﹐而气粗痰盛﹐或流涎者﹐脾肺气虛也﹐用異功散加桔梗。口瘡眼熱﹐大便堅實者﹐用三黃丸﹔大便不實者﹐用白術散。若嘔吐不乳﹐困倦自汗﹐或自利腹脹者﹐脾胃气虛也﹐用六君子加柴胡。若驚悸困倦﹐痰盛不乳者﹐心脾血虛也﹐用四君子加芎﹑歸﹑酸棗仁。或因乳母食五辛濃味﹐致兒爲患者﹐仍參喘嗽諸癥。

治驗一小兒外感風邪﹐服表散之劑﹐汗出作喘﹐此邪气去而脾肺虛也﹐用異功散而汗喘止﹐再劑而乳食進。

一小兒咳嗽﹐服抱龍丸﹐反吐瀉不乳﹐腹脹發熱﹐用六君子湯﹐母子並服而瘥。後因母飲酒仍嗽﹐用淸胃散加曲﹐母服而子亦愈。

一小兒患嗽。或用淸痰等藥﹐反吐乳﹐發搐熱搦腹脹﹐此脾胃復傷﹐而內虛熱也。用異功散加鉤藤鉤漸愈。又用前藥加當歸而安。

一小兒患咳嗽﹐服牛黃淸心丸﹐加喘促腹脹﹐此脾肺气虛也﹐用六君子湯頓愈。

補肺散﹝一名阿膠散﹞治肺虛惡心喘急﹐久患咳嗽有痰。

阿膠﹝一兩半﹐炒﹞鼠粘子﹝炒﹞馬兜鈴﹝各半兩﹞杏仁﹝七粒﹞糯米﹝一兩﹞甘艸﹝三分﹞上每服一錢﹐水煎服。

天麻丸

治未滿百﹐咳嗽不止。

天麻蟬蛻白僵蠶﹝炒﹞人參川芎甘艸辰砂天竺黃﹝各三錢﹞牛膽南星白附子砒雄黃﹝各一錢﹞金箔﹝五片﹞硼砂﹝五分﹞上爲末﹐蜜丸﹐芡實大﹐金箔爲衣。每服一丸﹐用薄荷湯下。

愚按﹕前方乃金石大毒之劑﹐不可輕用。況百小兒﹐多是乳母飲食濃味﹐或母有肺病傳兒。昔一婦人服截瘧丹﹐內有砒者﹐兒飲其乳﹐良久﹐子母昏憒﹐徧身發赤﹐翌日方蘇。又一婦人亦服前藥﹐其子吐瀉大作。大人尙不能勝﹐況小兒乎﹗凡服砒石之藥中毒﹐徧身發赤﹐昏憒或吐瀉者﹐急灌醋碗許卽蘇﹐小兒數滴足矣。

琥珀散

治急慢驚風﹐涎潮昏冒﹐目瞪驚搐﹐內釣腹痛﹐或驚癇時發。

辰砂﹝一錢半﹞琥珀牛黃僵蠶﹝炒﹐去絲嘴﹞牛膽南星全蠍白附子代赭石天麻乳香蟬殼﹝各一錢﹞上爲末﹐每服一二分﹐白湯調下。

黃芩淸肺飲

治肺燥而小便不通。

黃芩﹝一錢﹞梔子﹝一个﹐打破﹞上水煎服﹐不利加鹽豉二十粒。

異功散

四君子湯

六君子湯

淸胃散

﹝四方見內釣﹞

白術散

﹝方見積痛﹞

比金丸

﹝方見驚癇﹞

三黃丸

﹝方見疝癥﹞

惺惺散

﹝方見咳嗽﹞

抱龍丸

﹝方見傷寒﹞

牛黃淸心丸

﹝方見急驚﹞

卷六

作喘

喘急之癥﹐有因暴驚觸心者﹐有因寒邪壅盛者﹐有因風邪外客者﹐有因食鹹酸而痰滯者﹐有因膏粱積熱﹐燻蒸淸道者。然喘與气急有輕重之別﹐喘則欲言不能﹐隘於胸臆﹐气急但息短心神迷悶耳。治法﹕因驚者﹐用雄朱化痰定喘丸﹐佐以天麻定喘。飲寒傷肺气者﹐用小靑龍湯。風邪傷肺者﹐用三拗湯加減之。食鹹酸傷肺者﹐啖以生豆腐。熱傷肺气者﹐當涼肺定喘。哮喘喉聲如鋸者﹐梅花飲兼用半夏丸。前癥多因脾胃气虛﹐腠理不密﹐外邪所乘﹐眞气虛而邪气實者爲多。若已發則散邪爲主﹐未發則補脾爲主。設槪攻其邪﹐則損眞气﹐徑補其肺﹐而益其邪。凡喘嗽之癥﹐若小便不利﹐則必生脹﹐脹則必生喘。要分標本先後﹐先喘而後脹者﹐主於肺。先脹而後喘者﹐主於脾。蓋肺金司降﹐外主皮毛﹔肺朝百脈﹐通調水道﹐下輸膀胱。肺旣受邪﹐則失降下之令﹐故小便漸短﹐致水溢皮膚﹐而生脹滿﹐此則喘爲本而脹爲標也﹐治當淸金降火爲主﹐而行水次之。脾土惡濕﹐而主肌肉﹐土能克水。若脾土受傷﹐不能制水﹐則水濕妄行﹐浸潰肌肉﹐水旣上溢﹐則邪反侵肺﹐气不能降而生喘矣﹐此則脹爲本﹐而喘爲標也﹐治當實脾行水爲主﹐而淸金次之。苟肺癥而用燥脾之藥﹐則金燥而喘愈甚。脾病而用淸金之藥﹐則脾寒而脹益增。觀其癥﹐若中气虛弱者﹐用六君子湯。中气虛寒者﹐前方加炮姜。鬱結气滯者﹐用歸脾湯加柴胡﹑山梔。肝木克脾土者﹐用六君﹑柴胡﹑山梔。肺气壅滯者﹐用紫蘇飲加白術。食郁壅滯者﹐用養胃湯加木香。肺中伏熱﹐水不能生而喘者﹐用黃芩淸肺飲及五淋散。脾胃虛弱﹐不能通調水道者﹐用補中益气湯及六味丸。膏粱濃味﹐脾肺虧柴胡﹑升麻凡虧損足三陰﹐而致喘脹﹐或二便不調﹐及牽引作痛者﹐俱用六味﹑八味﹑加減腎气等丸治之。仍參傷風咳嗽癥。

治驗一小兒嘔吐發熱﹐胸痞脇痛﹐作喘發搐﹐內乳恚怒﹐母服加味逍遙散﹐子服異功散加鉤藤鉤﹑山梔並愈。

一小兒痰喘鼻塞﹐用惺惺散而愈。後因傷乳﹐服消導之劑﹐痰喘腹脹益甚。余謂﹕脾虛不能生肺而痰喘﹐脾气不能運化而腹脹。用異功散而痊。

一小兒患喘﹐服發汗之劑﹐汗不出而喘益甚﹐用異功散頓愈﹐又用六君子湯而痊愈。後復痰喘﹐服下痰丸﹐前癥愈甚﹐更腹脹作嘔﹐此脾肺復傷也﹐再用異功散而漸愈。半載後患喘嗽面赤﹐此心火克肺金﹐用人參平肺散及六味地黃丸而痊。

一小兒傷風﹐喘急不能臥﹐服參蘇飲之類不痊﹐余用小靑龍湯一劑而愈。後復感寒﹐嗽喘益甚﹐服發表之藥﹐手足並冷﹐腹脹少食﹐余謂脾肺俱虛也﹐用六君子加桔梗﹑杏仁而愈。

一小兒患喘﹐面赤﹐服牛黃淸心丸﹐面色白﹐手足不熱。余謂脾胃復傷﹐用六君子湯﹐不半杯而愈。又傷風寒而喘﹐面色仍白﹐用五味異功散加桔梗﹑生薑﹐治之頓安。

一小兒七歲﹐患前癥久不愈﹐或用下痰等藥﹐連瀉數次﹐飲食不入﹐手足並冷﹐喘急不得臥﹐先用六君﹑桂﹑姜﹐益甚﹔用人參五錢﹐附子一錢﹐二劑少緩﹐又二劑﹐十減三四﹐乃用獨參﹐將愈﹐卻用四君子而瘥。

雄朱化痰定喘丸

治因驚發喘﹐逆觸心肺﹐暴急張口﹐虛煩神困。

雄黃朱砂﹝各一錢﹐研﹞蟬蛻全蠍﹝少許﹞白僵蠶天南星白附子﹝炮。各二錢﹞輕粉﹝五分﹞上爲末﹐糊丸﹐麻子大。每服數丸﹐茶淸送下。

梅花飲

治五臟積熱﹐喉中有痰﹐面色赤白﹐鼻流淸涕﹐气逆喘急﹐目赤咳嗽﹐或因驚夜啼。

硼砂馬牙硝片腦人參﹝各一兩﹞甘艸﹝五錢﹞芒硝辰砂麝香﹝各一方﹞上各另爲末﹐瓷器收貯﹐每服半匙﹐麥門冬湯調服﹔气急喘嗽﹐桑白皮湯下﹔常服﹐薄荷湯下。

天麻定喘飲

治喘嗽驚風。

天麻防風羌活甘艸﹝炒﹞人參桔梗白術川芎半夏曲﹝各等分﹞上每服二錢﹐水煎服。

三拗湯

治感冒風邪﹐鼻塞聲重﹐語音不出﹐或傷風寒﹐頭痛目眩﹐四肢拘倦﹐咳嗽多痰﹐胸滿气短。

麻黃﹝不去節﹞杏仁﹝不去皮尖﹞甘艸﹝生用。各等分﹞上每服二三錢﹐薑水煎服。

半夏丸

治肺气不調﹐咳嗽喘滿﹐痰涎壅塞﹐心下堅滿﹐及風痰嘔吐惡心﹐涕唾稠粘。

白礬﹝一兩半﹐焙﹞半夏﹝三兩﹐湯泡七次薑汁制一宿﹞上爲末﹐生薑自然汁丸﹐赤豆大。每服十丸﹐姜湯下。

紫蘇飲子

治肺受風寒﹐喘熱痰嗽。

紫蘇葉桑白皮靑皮五味子杏仁麻黃甘艸﹝炙﹞陳皮﹝各二分﹞人參半夏﹝各三分﹞上姜三片﹐水煎溫服。

小靑龍湯

惺惺散

﹝二方見咳嗽﹞

異功散

淸胃散

六君子湯

加味逍遙散

歸脾丸

﹝五方見內釣﹞

人參平胃散

﹝方見夜啼﹞

平胃散

﹝方見胃气虛冷﹞

八味丸

﹝卽六味丸加肉桂﹑五味子﹐方見腎臟﹞

牛黃淸心丸

﹝方見急驚﹞

養胃丸

﹝方見瘧癥﹞

黃芩淸肺散

﹝方見百內嗽﹞

五淋散

﹝方見五淋﹞

滋腎丸

﹝方見發熱﹞

補中益气湯

﹝方見虛羸﹞

六味丸

﹝方見腎臟﹞

金匱加減腎气丸

﹝方見腹脹﹞

卷六

黃疸

經曰﹕中央黃色﹐入通於脾﹐故黃膽者﹐脾之色也。夫人身之神﹐貴於藏而默用﹐見於外則內虛矣。其癥皆因脾气有虧﹐運化失職﹐濕熱畱於肌膚﹐發而爲疸。錢仲陽所謂身痛背疆﹐二便澀滯﹐徧身面目爪甲皆黃是也。小便褐色者難治。療法宜固脾爲先﹐如專用克伐寬中澹泄利水之藥﹐則鮮有不至危者矣。若初生及百日半年之間﹐不因病而身黃者﹐胃熱苔黃也。

腹大食上爲脾疳﹐兼作渴飲冷者﹐用瀉黃散。小便不利者﹐茵陳湯。病後發黃﹐肢體浮腫者﹐用白術散。淸便自調﹐肢冷嗜臥者﹐益黃散。身淡黃白者﹐調中丸及補中益气湯加茵陳。

身熱膈滿﹐肌膚面目皆黃者﹐加減瀉黃散。辧其所以﹕若閉目壯熱﹐多哭不已﹐大小便赤澀﹐口中熱气者﹐乃妊娠濃味貽毒之候也﹐母子並服生地黃湯﹐仍忌酒面五辛熱物。設不自愼﹐誤傷脾土﹐急則變爲驚風吐瀉﹐緩則肢體浮腫﹐小便不利﹐眼目障閉﹐多成疳疾矣。又有脾虛發黃者﹐當於脾胃中求之。

治驗一小兒旬日內﹐先兩目發黃﹐漸及徧身﹐用瀉黃散一服而瘥。

一小兒生旬日﹐面目靑黃﹐此胃熱苔黃也﹐用瀉黃散﹐乳調服﹐少許卽愈。後復身黃吐舌﹐仍用前藥而安。

一小兒因乳母食郁而致飽脹咽酸﹐徧身皆黃﹐余以越鞠丸治其母﹐瀉黃散治其子並愈。

一小兒患前癥﹐服五苓散﹑消食丸之類﹐其黃不退﹐作渴飲湯﹐腹膨少食﹐余謂胃气虛﹐津液少﹐故喜飲湯﹔脾气虛﹐故腹脹少食也﹐先用白術散漸愈﹐又用補中益气湯而痊。

一小兒飲食不調﹐腹脹身黃﹐小便金色﹐雜用自治之劑﹐作渴飲水﹐余謂胃气實熱。先用瀉黃散二劑﹐其渴頓止﹐用梔子柏皮湯﹐其黃亦退﹐用白術散而飲食進。

茵陳湯

治陽明病﹐發熱汗出者﹐此爲熱越不能發黃也。但頭汗出至頸而還﹐小便不利﹐渴飲水漿﹐此瘀熱在裏而發黃也﹐或傷寒七八日﹐小便不通﹐腹微黃﹐身黃如橘色者。

茵陳蒿﹝嫩者一兩﹞大黃﹝三錢半﹞梔子﹝大者三枚﹞上每服一錢﹐水煎服。

犀角散

治黃膽﹐一身盡黃。

犀角﹝一兩﹞茵陳葛根升麻龍膽艸﹝酒炒﹞甘艸生地黃﹝各半兩﹞寒水石﹝三錢﹞上每服三錢﹐水煎服。一方栝蔞根汁﹐和蜜服。

小半夏湯

治黃膽﹐小便色不變﹐自利腹滿而喘者﹐不可除熱﹐熱去必噦。

半夏﹝湯洗七次﹞上每服二三錢﹐姜三片﹐水煎服。

消食丸

治胸膈气痞﹐乳食不消﹐身後黃者。﹝方見嘔吐乳﹞

茵陳五苓散

卽五苓散加茵陳。每服一錢﹐溫水調下﹐日三服。

導赤散

﹝二方見五淋﹞

越鞠丸

﹝方見天釣﹞

承气湯

小柴胡湯

﹝二方見痙癥﹞

調中丸

﹝卽理中丸﹐方見冷瀉﹞

平胃散

﹝方見脾胃虛冷﹞

使君子丸

﹝方見蛔虫﹞

益黃散

﹝方見脾臟﹞

地黃湯

﹝卽濟生地黃湯﹞

白術散

﹝方見積滯﹞

四味肥兒丸

﹝方見嘔吐﹞

瀉黃散

﹝方見脾臟﹞

卷六

嘔吐乳

嘔吐皆主脾胃﹐古人謂脾虛則嘔﹐胃虛則吐是也。嘔者有聲無物﹐吐者有物無聲也。蓋乳哺過飽﹐則胃不能受而溢出﹐銜乳多食睡﹐則脾不能運而作瀉﹐脾胃漸傷﹐疾病纏綿﹐甚至慢驚之患矣。若手足指熱﹐喜飲熱湯﹐或睡而露睛﹐皆胃气虛弱也﹐用異功散。若手足指熱飲冷﹐或睡不露睛﹐屬胃經實熱也﹐用瀉黃散。若作瀉少食﹐或小便色赤﹐胃經虛熱也﹐用七味白術散。大凡嬰兒﹐在乳母尢當節飲食。若乳母停食﹐亦能致兒吐瀉﹐故不可不愼也。

治驗一小兒傷食嘔吐﹐發熱面赤﹐服消導淸熱之劑﹐飲食已消﹐熱赤未退﹐余以爲胃經虛熱﹐用六君﹑升麻﹑柴胡﹐四劑而痊。

一小兒傷食嘔吐﹐服克伐之藥﹐嘔中見血﹔用淸熱涼血﹐反大便下血﹐唇色白而或靑。余謂脾土虧損﹐肝木所乘。令空心服補中益气湯﹐食遠服異功散﹐使涎血各歸其源﹐果愈。

一小兒吐酸乳食﹐用四君﹑吳萸﹑黃連﹑木香﹐補脾平肝而愈。後口中有酸水﹐仍用前藥隨愈。後吐苦水﹐而口亦苦﹐用龍膽湯﹐以淸肝火﹔四君子湯﹐以補脾土而痊。

一小兒吐黃水﹐所食之物﹐悉皆甘味﹐用瀉黃散﹐淸其胃火而愈。後因停食﹐服克伐之藥﹐口甘不食﹐形气殊弱﹐用補中益气湯﹐養其中气而痊。

一小兒傷食噯腐﹐用平胃散一服﹐宿滯頓化。余云﹕不必多藥﹐但節其飲食自愈。不信﹐別用克滯之藥﹐更加吐瀉﹐以致不救。

一小兒傷食﹐發熱面赤﹐抽搐嘔吐﹐气喘唾痰﹐此飲食傷脾﹐肺气虛弱所致﹐用六君子湯﹐炒黑黃連﹑山梔各二分﹐一劑頓愈。

消乳丸

治嘔吐消乳食﹐脈沈者﹐傷食不化也。

香附子﹝炒﹞宿砂仁陳皮﹝去白﹞甘艸﹝炙﹞神曲﹝炒﹞麥芽﹝炒。各等分﹞上爲末﹐米糊丸﹐黍米大。每服二十丸﹐姜湯下。

又方﹕治百內﹐嘔吐乳奶﹐或大便靑色﹐用少婦乳汁一盞﹐入丁香十粒﹑陳皮一錢﹐瓷器內煮數沸稍熱﹐空心以綿球吮服。

楊氏消食丸

治乳食過多﹐胃气不能消化。

宿砂橘皮三稜蓬術神曲﹝炒﹞麥芽﹝炒。各半兩﹞香附﹝炒﹐一兩﹞上爲末﹐曲糊丸﹐麻子大﹐白湯送下﹐量兒加減。

局方觀音散

治外感風寒﹐內傷脾胃﹐嘔逆吐瀉﹐不進飲食﹐漸至羸食。

人參﹝一兩﹞神曲﹝炒﹞茯苓甘艸﹝炒﹞木香綿黃白扁豆白術﹝各一錢﹞石蓮肉﹝去心﹐二錢半﹞上爲末﹐每服一錢﹐入藿香三葉﹐棗水煎服。

香附散

治積冷嘔吐。

藿香葉陳皮濃朴﹝薑汁制。各七錢﹞半夏﹝一兩﹐湯泡七次﹞甘艸﹝炙﹐一錢﹞上每服三錢﹐姜棗水煎﹐瀉甚加木香﹑肉豆蔻。

香薷散

治寒溫不適﹐飲食不調﹔或外因風寒暑邪致吐利﹐心腹疼痛﹐霍亂气逆﹐發熱頭痛﹔或轉筋拘急﹔或疼痛嘔噦﹐四肢逆冷。

香薷﹝一兩﹞茯苓白扁豆﹝炒﹞濃朴﹝薑汁制。各五錢﹞上每服二三錢﹐水煎﹐加酒半杯﹐冷服立效。

竹茹湯

治胃受邪熱﹐心煩喜冷﹐嘔吐不止。

葛根﹝七錢半﹞半夏﹝炮﹐半兩﹞甘艸﹝炙﹐三錢﹞上每服一二錢﹐入竹茹棗許﹐大薑水煎﹐取淸汁﹐微冷細細服﹐加茯苓三錢尢妙。

蘇合香丸

治傳屍骨蒸肺痿﹐疰忤鬼气﹐卒心痛﹐霍亂吐痢﹐驚癇客忤等癥。

蘇合香油﹝入安息香膏內﹞燻陸香﹝另研﹞龍腦﹝研﹞木香白術白檀香丁香朱砂﹝研水飛﹞沈香香附子﹝炒﹞烏犀屑蓽茇安息膏﹝另爲末﹐用無灰酒梓膏﹞麝香﹝研﹞訶黎勒﹝煨取皮。各二兩﹞上爲末﹐研勻﹐用安息香膏並蜜和丸﹐桐子大。井花水空心化服一二丸﹐溫酒亦得﹐更用蠟紙

靑州白丸子

治驚風吐乳。

天南星﹝三兩﹞白附子﹝一兩﹞半夏﹝浸洗七次﹞川烏頭﹝去皮臍﹐半兩﹞上用井花水浸曬﹐過次日早晨﹐再換新水﹐春五日﹐夏三日﹐秋七日﹐冬十日﹐曬榦爲末﹐以糯米粉煎粥淸爲丸﹐綠豆大﹐薄荷湯調下。

瀉白散

﹝方見脾臟﹞

白術散

﹝方見積痛﹞

異功散

六君子湯

四君子湯

﹝三方見內釣﹞

千金龍膽湯

﹝方見噤風﹞

平胃散

﹝方見脾胃虛冷﹞

補中益气湯

﹝方見虛羸﹞

卷六

吐舌弄舌

舌屬心脾二經。小兒舌微露而卽收者﹐名弄舌﹐此屬心脾虧損﹐用溫胃散補之。舌舒長而良久不收者﹐名吐舌﹐乃心脾積熱﹐用瀉黃散主之﹔或兼口舌生瘡﹐作渴飲冷﹐屬胃經實熱﹐亦用前散。作渴飲熱﹐屬胃經虛熱﹐用四君子湯。食少作渴﹐或大便不實﹐脾腎虛弱也﹐用七味白術散。口角流涎﹐或腮頰患腫﹐胃虛風熱也﹐先用人參安胃散﹐次用七味白術散。若午後甚者﹐脾血虛也﹐四物多加參﹑術﹑茯苓。未應﹐用補中益气湯﹐及審五臟相勝。若因疳瘦所致﹐當參諸疳門。

治驗一小兒弄舌發搐﹐手指不冷。余謂肝脾虛熱。用異功散加升麻﹑柴胡而愈。後傷乳腹脹﹐服克滯﹐作瀉弄舌﹐手指發熱﹐審乳母肝火﹐與小柴胡湯加升麻﹑白術治之﹐母子並愈。

一小兒乳食過多﹐患吐瀉﹐用大劑異功散加柴胡﹑升麻﹐母子服之而愈。後因驚﹐服至寶丹之類﹐發搐弄舌﹐幾至慢驚﹐余用六君子湯加白附子﹐服之而愈。

一小兒吐舌﹐發熱飲冷﹐額鼻黃赤﹐吐舌流涎﹐余謂心脾實熱﹐用導赤﹑瀉黃二散﹐而愈。

後復作﹐別服淸熱等藥﹐更弄舌﹐余用異功散加鉤藤鉤而安﹔又用六君子湯﹐痊愈。

一小兒七歲﹐食生冷之物﹐腹痛便祕﹐服峻利之劑﹐連瀉五次﹐噫气腹痛﹐余謂心脾虛寒﹐用異功散加姜桂﹑木香治之﹐不從﹔反治胃火﹐更加喫逆。余仍以前藥加附子一片﹐一服諸癥頓退﹔乃去附子﹐又三劑而愈。其時同患是癥﹐用淸胃化痰者歿﹐而手足俱黯。

四物湯

﹝方見急驚﹞

補中益气湯

﹝方見虛羸﹞

小柴胡湯

﹝方見痙癥﹞

導赤散

﹝方見心臟﹞

瀉黃散

人參安胃散

﹝二方見脾臟﹞

七味白術散

﹝方見積痛﹞

異功散

六君子湯

四君子湯

﹝三方見天釣﹞

五苓散

﹝方見五淋﹞

卷七

熱吐

經云﹕胃傷則吐。小兒熱吐者﹐因多食甘甜炙之物﹔或乳母膏粱濃味﹐胃經積熱﹔或夏間暑气內伏於胃所致。若肌肉動﹐煩熱作渴者﹐暑傷胃气也﹐先用香薷飲﹐次用竹茹湯。若吐乳色黃不能受納者﹐胃經有熱也﹐先用瀉黃散﹐次用人參安胃散。若吐出酸穢者﹐乳食內停也﹐用保和丸。吐乳不消者﹐胃气弱也﹐用異功散。吐而少食﹐腹痛欲按者﹐脾气虛也﹐用六君子加木香。凡諸癥當驗其手足﹐熱則胃熱﹐冷則胃寒﹐熱用瀉黃散﹐寒用理中湯﹐不熱不寒﹐異功散調之。

治驗一小兒夏月吐乳﹐手指發熱﹐作渴飲冷﹐口吐涎水﹐余謂胃气熱﹐廉泉開而涎出也﹐用瀉黃散而愈。後復嘔吐﹐另用克滯之劑﹐口渴飲湯﹐流涎不已﹐余謂胃气虛寒﹐不能攝涎也﹐用理中丸而愈。

一小兒七歲﹐嘔吐不食﹐面白指冷﹐此胃气虛寒也﹐用理中湯﹔嘔吐頓愈﹐又用六君子湯而痊。後傷食腹痛﹐發熱嘔吐流涎﹐先用保和丸一服﹐而痛嘔愈﹔再用四君﹑山梔而涎止。

一小兒食涼粉﹐而嘔吐酸物﹐頭痛發熱﹐此內傷兼外感也﹐用人參養胃湯末二錢﹐姜湯調服﹐諸癥皆愈﹔惟吐酸涎﹐用大安丸一服而止。

一小兒傷食發熱﹐嘔吐酸物﹐手指常冷﹐此胃气虛寒﹐陰盛隔陽於外﹐虛熱所致也﹐用保和丸末二錢﹐濃姜湯調服而吐止﹐再用六君子湯加山梔而安。

一小兒嘔吐作渴﹐暑月或用玉露飲子之類而愈。又傷食吐酸﹐余先用保和丸一服﹐吐止﹐次用五味異功散﹐飲食漸進﹐又用四君子湯而痊。

一小兒暑月患吐瀉﹐服香薷飲﹑五苓散之類而止﹐但手足並冷﹐睡而露睛﹐飲食不入﹐腸鳴作嘔﹐欲用淸涼之劑。余曰﹕此始爲熱﹐終爲寒也﹐當捨時從癥。用人參理中丸﹐以姜湯化二服﹐病勢始定﹔次用助胃膏漸安﹔又用六君子湯﹐調理而愈。

一小兒飲食多卽吐﹐余用五味異功散愈之。又腹痛嘔吐﹐先服大安丸﹐仍用異功散而愈。後癥復作﹐另投祛逐之劑﹐吐瀉不食﹐腹中痛甚﹐以手按之則止﹐此脾气復傷也﹐先用補中益气湯加茯苓﹑半夏一劑﹐又用六君子﹑升麻﹑柴胡二劑﹐飲食頓進。後食生冷﹐挾驚吐瀉﹐手足並冷﹐唇口搐動﹐用六君﹑鉤藤鉤﹑柴胡而愈。

一小兒吐酸﹐作渴飲冷﹐腹痛發熱﹐用人參養胃湯加黃連一劑﹐吐熱稍定﹔又用保和丸一服﹐腹痛頓止。後傷食復吐﹐腹脹大便不通﹐用紫霜丸下之尋愈。又感冒咳嗽腹脹﹐另服下藥﹐發熱作吐﹐腹脹﹐手足並冷﹐睡而露睛﹐發搐﹐用六君﹑鉤藤鉤而安﹐又用四君加當歸﹑川芎而愈。後患吐瀉﹐手足並冷﹐用助胃膏頓痊。

一小兒嘔吐發熱﹐用瀉黃散而愈。後因乳母飲酒﹐腹脹吐瀉﹐用葛花解醒湯﹐子母服之漸愈﹐大便日去五七次﹐用五味異功散加升麻二劑﹐日去三次﹐乃用四君﹑肉豆蔻而痊。

一小兒吐酸發熱﹐用保和丸漸愈﹐又用四君﹑山楂﹑神曲而安。後因飲食過多﹐嘔吐復作﹐另用下積丸﹐更加作瀉腹脹﹐手足發搐。余以爲肝木侮脾﹐用五味異功散加柴胡﹑鉤藤鉤而搐止﹐又用六君子湯﹐飲食漸進而痊。

一小兒夏間嘔吐腹痛﹐大便不通﹐服大黃藥而愈。又傷食患吐發熱﹐服瀉黃散等藥﹐嘔吐腹痛﹐按之卽止﹐面色靑黃﹐手足並冷﹐此脾胃復傷而虛寒也﹐用異功散加木香愈之。後又傷食﹐腹脹作痛﹐或用消食丸﹐吐瀉並作﹐小腹重墜﹐午後益甚﹐余朝用補中益气湯﹐夕用六君子加木香而愈。

一小兒嘔吐﹐發熱腹痛﹐面赤手熱﹐口漧飲湯﹐按其腹不痛﹐此脾胃气虛也﹐用異功散加木香﹑漧薑一劑而愈。後傷食﹐吐而咽酸﹐腹中作痛﹐按之益甚﹐此飲食內停也﹐用保和丸二服而痊。

葛花解醒湯

治乳母酒醉後﹐乳兒遺熱爲患。

白豆蔻砂仁葛花﹝各五錢﹞幹生薑白術澤瀉神曲﹝炒黃。各二錢﹞白茯苓陳皮人參豬苓木香﹝五分﹞靑皮﹝三分﹞上爲末﹐每服二錢﹐白湯調服。

愚按﹕前湯先哲不得已而用之﹐蓋醉酒耗气﹐又復辛散﹐重損眞陰﹐折人長命﹐可不愼哉﹗

助胃膏

治脾胃虛寒吐瀉等癥。

人參白術白茯苓甘艸﹝炙﹞丁香﹝各五錢﹞砂仁﹝四十个﹞木香﹝三錢﹞白豆蔻﹝十四个﹞幹山藥﹝一兩﹞肉豆蔻﹝四个﹐煨﹞上爲末﹐蜜丸﹐芡實大。每服十丸﹐米湯化下。

香薷散

﹝方見熱吐﹞

竹茹湯

五苓散

﹝二方並見五淋﹞

玉露散

補中益气湯

大安丸

保和丸

﹝四方見虛羸﹞

六君子湯

四君子湯

﹝二方見天釣﹞

瀉黃散

人參安胃散

﹝二方見脾臟﹞

理中丸

﹝方見冷瀉﹞

人參養胃湯

﹝方見瘧癥﹞

卷七

寒吐噦逆

錢仲陽曰﹕寒吐者﹐由乳母當風取涼﹐或風寒客於乳房﹐其癥面目脹﹐額汗出﹐脈沈遲微﹐寒气停於胃﹐故胃不納而吐出也。噦逆者﹐由胃气虛甚﹐過服克伐﹐使淸气不升﹐濁气不降﹐以致气不宣通而作也。風寒在胃者﹐用理中丸﹐次服釀乳法。若嘔吐淸涎夾乳﹐小便淸利﹐用大安丸。若因乳母食濃味﹐用東垣淸胃散。若乳母飲醇酒﹐用葛花解醒湯﹔飲燒酒﹐服冷米醋三五杯。乳母食生冷而致者﹐用五味異功散。乳母停食者﹐母服大安丸﹐子服異功散。乳母勞役者﹐子母俱服補中益气湯。乳母怒動肝火者﹐用加味逍遙散。乳母鬱怒傷脾者﹐用歸脾湯﹐仍參熱吐霍亂治之。

治驗一小兒因停食腹痛﹐服疏導之藥而愈。後復停食﹐又用前藥﹐寒熱不食﹐腹脹後重﹐大便頻而少﹐此脾气復傷而下陷也﹐先用異功散加升麻數劑﹐後重漸愈﹐再用當歸痊愈。後因乳母恚怒﹐致見寒熱發搐作嘔﹐用六君﹑柴胡﹑山梔﹐以治其母﹐兼灌其兒並愈。

一小兒因乳母感冒風寒發熱﹐兒患嘔吐﹐身發赤暈﹐用東垣人參安胃散而愈﹔又切牙發搐﹐嘔吐酸腐﹐待其吐止自安。

一小兒時吐乳食﹐診其母有鬱怒之癥﹐用加味歸脾湯﹑加味逍遙散治之而愈。

一小兒七歲﹐身羸兼吐﹐少食發熱面黃﹐余謂脾臟受傷﹐用六君﹑煨姜二劑﹐而飲食進﹐去姜﹐又數劑而愈。

一小兒吐乳﹐大便臭穢﹐目睛緩視﹐因乳母交感後飲乳所致﹐用六君﹑木香﹑藿香﹐治之而安。

一小兒吐乳不食﹐手足搐搦﹐痰涎上湧﹐手足指冷﹐額黑唇靑﹐此腎水勝心火也﹐用五味異功散加木香﹑炮姜﹐頓愈﹔去姜﹐又數服而愈。

一小兒不時漧嘔﹐不乳腹膨﹐此脾胃虛而將成疳也﹐用四味肥兒丸以治疳﹐四君子湯以健中而痊。後傷食﹐吐瀉完谷﹐行气困憊﹐四肢微搐﹐余曰且勿藥﹐次日吐止﹐但搐而瀉靑黃﹐此脾土虛而肝木勝也﹐用六君﹑鉤藤鉤而痊。

釀乳法

治嬰兒有胎熱癥﹐令乳母服之﹐不可遽用冷藥﹐恐損脾胃。若加嘔吐﹐必成大患。

澤瀉﹝二兩五錢﹞豬苓﹝去黑皮﹞赤茯苓天花粉﹝各一兩半﹞生地黃﹝二兩﹞山茵陳﹝去梗﹞甘艸﹝各一兩﹞上每服五錢﹐水煎﹐食後捏去舊乳服。

茯苓半夏湯

治嘔穢﹐心下堅痞﹐膈間有水﹐痰眩驚悸。

半夏﹝五錢﹞白茯苓﹝二兩﹞上每服三錢﹐薑水煎服。

二陳湯

治痰飲﹐嘔吐惡心﹐或頭眩心悸﹐或中脘不快﹐或因食冷物﹐胃气不和。

半夏橘紅﹝各五錢﹞白茯苓﹝三錢﹞甘艸﹝炙﹐一錢五分﹞上每服二三錢﹐烏梅一个﹐姜棗水煎服。

四味肥兒丸

治嘔吐不食﹐腹脹成疳﹐或作瀉不止﹐或食積脾疳﹐目生云翳﹐口舌生瘡﹐牙齦腐爛﹐發熱瘦怯﹐徧身生瘡。又治小便澄白﹐腹大靑筋﹐一切疳癥。

黃連蕪荑神曲麥芽﹝炒。各等分﹞上爲末﹐水糊丸﹐桐子大。每服一二十丸﹐空心白滚湯送下。

東垣人參安胃散

治服峻劑﹐脾胃虛損﹐或成慢驚﹐泄瀉嘔吐﹐腸胃有熱﹐以致前癥。﹝方見脾臟﹞

東垣淸胃散

﹝方見內釣﹞

理中丸

﹝方見咳嗽﹞

葛花解醒湯

﹝方見熱吐﹞

大安丸

﹝卽保和丸加白術﹞

保和丸

補中益气湯

﹝三方見虛羸﹞

加味逍遙散

加味歸脾丸

淸胃散

六君子湯

異功散

四君子湯

﹝六方見內釣﹞

八珍湯

﹝方見寒熱﹞

人參養胃湯

﹝方見瘧癥﹞

卷七

霍亂吐下

錢仲陽云﹕吐瀉壯熱不食﹐或乳不消﹐是傷乳也。宜白餅子下之﹐後用益黃散和胃。若吐瀉身溫不乳﹐大便靑白﹐此上實下虛也﹐用益黃散加減治之。大凡吐瀉身溫﹐乍涼乍熱﹐气粗﹐大便黃白﹐吐乳不消﹐此傷風熱也﹐先服大靑膏發散﹐後服益黃散和胃。若吐瀉身熱多睡﹐能乳吐痰﹐大便黃水﹐胃虛也﹐先用白術散生津止渴﹐後用大靑膏﹑鉤藤飲發散風邪。若夏至後﹐吐瀉身熱﹐或吐乳瀉黃﹐此傷熱乳也﹐用玉露散之類。凡瀉乳腹痛﹐按之而哭者﹐食積痛也﹐用白餅子下之﹔按之不哭者﹐脾胃气虛也﹐用五味異功散補之﹔手足指冷者﹐脾气虛寒也﹐用異功散加木香﹔傷風吐瀉者﹐風木克土脾也﹐亦用前藥。若飲熱乳而瀉黃者﹐濕熱壅滯也﹐用四苓散﹔如不愈﹐或反甚者﹐元气復傷也﹐用白術散。瀉而腹中重墜者﹐脾气下陷也﹐用補中益气湯。若服克滯之藥﹐而腹中窄狹者﹐脾气虛痞也﹐用六君子湯。若面黃瀉靑﹐脾虛而肝乘之也﹐用六君﹑柴胡﹑升麻﹑木香。若多噫瀉黃﹐心脾气虛也﹐用六君﹑炮姜﹑升麻。生下半月﹑旬日內吐者﹐止宜調治其母﹐恐嬰兒臟腑脆弱﹐不勝藥餌故也。

治驗一小兒盛暑吐瀉﹐米谷不化。或用黃連香薷飲之類﹐腹脹作痛﹐手足指冷﹐此脾气虛而伏陰在內也﹔用五味異功散加木香治之而愈。先君嘗云﹕凡暑令吐瀉﹐手足指熱﹐作渴飲冷者﹐屬陽癥﹐宜淸涼之劑﹔手足指冷﹐作渴飲熱者﹐屬陰癥﹐宜溫補之劑。故凡病屬陰癥﹐誤用寒涼之藥﹐死後手足靑黯﹐甚則徧身皆然﹐於此可驗。

一小兒吐瀉乳食﹐色白不化﹐露睛气喘﹐此脾肺不足﹐形病俱虛也﹐先用異功散加柴胡﹑桔梗頓愈﹐再用補中益气湯而安。

一小兒吐瀉驚悸﹐困倦腹脹﹐此心火虛而脾土怯也﹐用六君﹑茯神﹑酸棗仁而愈﹐又用祕旨保脾湯乃瘥。

一小兒吐瀉﹐驚搐項彊﹐乃脾傷而肝侮﹐形气虛而病气實也﹐用異功散加鉤藤鉤補脾平肝而愈。

一小兒吐瀉﹐呵欠頓悶﹐不語畏明﹐屬脾肺不能生肝腎也﹐用異功散補脾肺﹐地黃丸補肝腎遂痊。

一小兒吐瀉﹐腹脹不乳﹐此脾胃傷也﹐先用香砂助胃膏而飲食進﹔後用六君子湯﹐而脾胃健。

一小兒寒熱作嘔﹐飲食不入﹐按其腹則哭﹐此飲食停滯也﹐先用大安丸遂安。但唇目抽動﹐大便稀黃﹐此病邪去而脾气虛弱也﹐用六君子湯以補脾土﹐鉤藤鉤以平肝木悉愈。

一小兒白睛多﹐唇色白﹐停食吐瀉﹐困睡驚悸﹐久治不愈。余曰﹕驚悸爲心血虛怯﹔困睡爲脾气虛弱﹔皆稟脾腎不足所致也。用補中益气湯及六味丸加鹿茸而愈。

一小兒未周歲﹐气短喘急﹐乳食少進﹐時或吐乳﹐乃脾傷而食積也﹐先用六君﹑山楂﹑枳實漸愈﹔後吐瀉作渴﹐用胃苓膏以治吐瀉﹐白術散以生胃气而安。

一小兒四歲﹐每飲食失節﹐或外驚所忤﹐卽吐瀉發搐。服鎭驚化痰等藥後﹐患益甚﹐飲食不入﹐藥食到口卽嘔﹐余用白術一味和土炒黃﹐用米泔水濃煎﹐不時灌半匙﹐尙嘔﹔次日微嘔﹔又一日不嘔﹐漸加至半杯﹐月餘而愈。

一小兒停食吐瀉﹐身熱作渴﹐瀉下紅白﹐或靑黃色﹐服香連丸而愈。甚兼手足指冷﹐余謂始爲實終爲虛也﹐用補中益气湯加木香﹑肉果而愈。

一小兒傷食吐瀉﹐大便溏泄﹐或靑綠色﹐睡而露睛﹐手足指冷﹐額黑唇靑﹐此中气虛弱﹐寒水侮土也﹐用五味異功散加升麻﹑柴胡﹑木香﹑附子﹐一劑而愈。後患吐瀉不已﹐先用胃苓散﹐後用異功散而安。

一小兒寒熱嘔吐﹐或瀉靑色﹐余謂脾虛肝木所乘也﹐用六君﹑柴胡﹑升麻治之而愈。後因驚寒熱﹐寅卯時益甚﹐小便頻數﹐久而不愈﹐此肝火血虛﹐先以小柴胡湯加白術﹑茯苓﹑當歸二劑﹐頓止﹐又用地黃丸而愈。

車前子散

治暑月霍亂﹐吐瀉煩悶﹐引飲不止﹐小便不利。

白茯苓豬苓香薷車前子﹝炒﹞人參﹝各等分﹞上爲末﹐燈心湯調下。

不換金正气散

治脾胃不和﹐寒熱往來﹐臟腑虛熱﹐霍亂吐瀉。

濃朴﹝姜制﹞藿香陳皮半夏蒼術﹝米泔浸﹞甘艸﹝炙。各等分﹞上每服二三錢﹐姜棗水煎服。

二順散

治中暑霍亂﹐吐瀉煩悶燥渴﹐小便赤澀﹐便血肚疼。

豬苓澤瀉茯苓白術甘艸﹝炙﹞桂漧薑杏仁﹝去皮尖雙仁﹐炒。各一兩﹞上爲末﹐每服半錢﹐不拘時﹐水調下﹐或水煎服。

又釀乳法

治胃虛吐瀉﹐睡中吐舌﹐搖頭嘔乳﹐額上汗流﹐驚面黃﹐令兒饑飲。

人參木香藿香沈香陳皮神曲麥芽﹝各等分﹞丁香﹝減半﹞上每服四錢﹐姜十片﹐紫蘇十葉﹐棗三枚﹐水煎﹐每服半盞﹐令乳母食後﹐捏去舊乳方服﹐臥少時﹐卻與兒乳。

胃苓湯

又名胃苓散﹐爲末蜜丸名胃苓膏。治腸胃受濕﹐嘔吐泄瀉。

白術茯苓澤瀉濃朴豬苓陳皮甘艸﹝炒。各等分﹞桂﹝少許﹞上爲末﹐每服二錢﹐薑水﹑燈芯﹑陳皮煎湯調下。若停食吐瀉﹐小便短少﹐腹脹作痛﹐用此以分利之。更用六君子湯以調補脾胃。

益黃散

﹝方見脾臟﹞

理中湯

﹝方見咳嗽﹞

助胃膏

﹝方見熱吐﹐一名香砂助胃﹞

白餅子

﹝方見發搐﹞

白術散

﹝方見積痛﹞

鉤藤散

﹝方見慢驚﹞

玉露散

﹝方見熱瀉﹞

五苓散

﹝方見五淋﹞

香薷飲

﹝方見嘔吐﹞

定命飲子

異功散

六君子湯

四君子湯

﹝三方並見內釣﹞

大靑膏

﹝方見肝臟﹞

補中益气湯

大安丸

﹝二方見虛羸﹐卽保和丸加白術﹞

香連丸

﹝方見諸痢﹞

小柴胡湯

﹝方見痙癥﹞

四苓散

﹝方見五淋﹐五苓散去桂﹞

卷七

魃病

巢氏云﹕小兒魃病者﹐婦人懷妊時﹐有鬼神觸胎所致。其狀微利﹐寒熱往來﹐毛髮爭寧﹐情思不悅。宜服龍膽湯。又小兒未斷乳﹐母復有胎﹐兒飲其乳﹐羸瘦骨立﹐發黃壯熱﹐大便不調﹐名病﹐又名魃病也﹐用紫霜丸下之﹐益黃散補之﹐令兒斷乳﹐仍服消乳丸﹑異功散。

有妊而抱他兒﹐亦致此癥。海藏雲﹕魃病者﹐因母有妊﹐兒飲其乳﹐致病如瘧痢﹐腹大或瘥或發﹐他人相近﹐亦能致之。北人有取伯勞鳥羽帶之﹐云可愈者。竊謂﹕前癥因邪气所觸而患﹐故用紫霜丸下之﹐若元气被傷吐瀉諸癥者﹐當隨各癥治之。

益黃散

﹝方見脾臟﹞

消乳丸

﹝方見調護法﹞

異功散

六君子湯

﹝二方見內釣﹞

紫霜丸

龍膽湯

﹝二方見噤風撮口﹞

補中益气湯

﹝方見虛羸﹞

卷七

冷瀉

湯氏云﹕冷瀉者﹐乃脾胃虛寒﹐水谷不化而泄。錢仲陽云﹕小兒不能食乳﹐瀉褐色身冷無陽也﹐當用益黃散加減治之。大便淸白﹐口不煩渴﹐冷積瀉也﹐理中湯主之。若口鼻吸風寒之气﹐脾胃受生冷之食而作者﹐先用理中湯﹐後用異功散。命門火衰﹐不能溫蒸中州之气﹐故脾胃虛寒者﹐用益黃散及八味丸。脾胃虛弱者﹐五味異功散。脾气下陷者﹐補中益气湯。脾气虛寒者﹐治者審之。

治驗一小兒瀉利靑白﹐手冷面靑﹐或時喫逆﹐余用人參理中湯﹐更加腹痛。仍以前湯加木香﹑漧薑二劑稍緩。又以五味異功加木香漸愈﹐又用五味異功散加升麻調理而痊。

一小兒腹痛作瀉﹐飲食不化﹐小腹重墜。用補中益气湯加漧薑爲末﹐每服錢許﹐米飲調﹐日二三服﹐旬餘稍愈﹔又以五味異功散爲末﹐米飲調服﹐旬餘漸愈﹔又以四君子湯而痊。

一小兒泄瀉腹痛﹐手足並冷﹐唇靑額黑﹐余謂寒水侮土﹐用益黃散痛止﹔再用六君﹑漧薑﹑漏蘆﹐子母服之頓止﹔又用人參理中湯而痊。

一小兒久瀉﹐兼脘肛小腹重墜﹐四肢浮腫﹐面色痿黃﹐時或兼靑﹐諸藥到口卽嘔吐。審乳母憂鬱傷脾﹐大便不實﹐先用補中益气湯﹑五味異功散及四神丸﹐調治其母﹐不兩月﹐子母並愈。

一小兒患瀉﹐乳食不化﹐手足指冷﹐服消乳丸﹐食乳卽瀉﹐余用五味異功散加木香﹐母子服之而愈。後時搐唇口抽動﹐用異功散加木香﹑鉤藤鉤﹐補脾平肝而痊。

一小兒泄瀉﹐手足發搐﹐痰涎上湧﹐手足指冷﹐額黑唇靑﹐用五味異功散加木香﹑炮姜﹐補心火救脾土而愈。

一小兒年十四﹐患泄瀉﹐小腹重墜﹐飲食甚少﹐先用六君子湯送四神丸數劑﹐瀉漸止﹐飲食稍進﹔又用補中益气湯數劑﹐下墜漸愈。後因勞發熱﹐自臍而起﹐饑則熱甚﹐用六君﹑炮姜治之稍安﹐又用加味歸脾﹑補中益气二湯而痊。

人參理中湯

人參白術﹝炒﹞漧薑﹝炮﹞甘艸﹝炙。各等分﹞上每服一二錢﹐水煎蜜丸﹐卽人參理中丸﹐加附子卽附子理中湯。

益黃散

﹝方見脾臟﹞

理中湯

﹝方見咳嗽﹞

四君子湯

六君子湯

五味異功散

﹝三方並見內釣﹞

補中益气湯

﹝方見虛羸﹞

八味丸

﹝方見腎臟﹐卽六味丸加肉桂﹑五味子﹞

四神丸

﹝方見驚瀉﹞

卷七

熱瀉

湯氏云﹕小兒熱瀉者﹐大便黃赤有沫﹐乃髒中有積﹐或蘊結所致。若小便赤少﹐口漧煩躁﹐當用四苓散﹐熱甚者四逆散。右腮色赤飲冷﹐胃經實熱也﹐用瀉黃丸。惡冷喜熱﹐胃經虛熱也﹐用白術散。右腮及額間俱赤﹐心脾翕熱也﹐用瀉黃散加炒黑黃連。若左頰右腮俱赤﹐肝火乘脾土也﹐用四君子湯加柴胡。若兒暴傷乳食﹐用保和丸﹐乳母尢當忌濃味﹐節飲食。若乳母停食所傷﹐致兒吐瀉等病﹐當治其母。大抵始病而熱者﹐邪气勝則實也﹔終變爲寒者﹐眞气奪則虛也﹔久病而熱者﹐內眞寒而外假熱也。久瀉元气虛寒﹐當參前癥治之。

治驗一小兒夏間食粽傷胃﹐吐而腹痛﹐余用保和丸﹐彼以爲緩﹐另用重劑﹐吐瀉並作﹐腹痛益甚﹐按其腹卻不痛。余曰﹕此食已消﹐而脾胃虛也﹐當溫補之。仍行消導﹐昏憒發搐﹐余用異功散加木香治之﹐漸愈。後復傷食﹐另用去積丸﹐吐瀉不食﹐手足並冷﹐睡而露睛﹐變爲瘧疾﹐余用六君﹑木香﹑炮姜﹐治之而愈。

一小兒瀉而大便熱赤﹐小便澀少。此熱蘊於內也﹐先用四苓散加炒黃連一劑﹐其熱頓退﹔又用白術散去木香二劑﹐熱渴頓止﹔以四君﹑升麻調理而痊。

一小兒食炙甘甜之物﹐常作瀉﹐大便熱痛﹐小便赤澀﹐此膏粱積熱所致﹐用四苓散﹑淸胃散﹐各四服﹐諸癥稍退﹐乃用四味肥兒丸而瘥。

一小兒九歲﹐食炙之物﹐作瀉飲冷﹐諸藥不應﹐肌體消瘦﹐飲食少思﹐余用黃連一兩﹐酒拌炒焦爲末﹐入人參末四兩﹐粥丸小豆大﹐每服四五十丸﹐不拘時﹐白湯下﹐服訖漸愈﹔又用五味異功散加升麻﹐服月餘而瘥。後不戒濃味﹐患疳積消瘦﹐少食發熱作渴﹐用九味蘆薈丸爲主﹐以四味肥兒丸爲佐﹐疳癥漸退﹔卻以四味肥兒丸爲主﹐以五味異功散爲佐而痊。後又不禁濃味﹐作瀉飲冷﹐仍服肥兒丸﹑異功散而愈。

一小兒侵晨泄瀉﹐服消疳淸熱之劑﹐不應。余謂脾腎虛﹐用二神丸治之。不信﹐仍服前藥﹐形體骨立﹐復求治。用四神﹑六味二丸治之尋愈。停藥數日﹐飲食漸減﹐泄瀉仍作。至十七歲畢姻﹐瀉渴頓作﹐用前藥治之無效﹐乃用補中益气湯﹑八味丸而始應。

一小兒因母怒气﹐停食患泄瀉﹐服消導之劑﹐更加吐乳。先用養胃湯加炒黑黃連一錢﹑吳茱萸二分﹑木香四分治其母﹐子亦灌一二匙悉愈。後母傷食患血痢腹痛﹐其子亦然﹐治以四君子加前三味﹐母子俱服﹐因惑於人言﹐但令母服﹐子另服治痢之藥﹐加作嘔不乳﹐手足並冷﹐余用五味異功散加木香﹑炮姜﹑漏蘆﹐母子並服而愈。

一小兒患瀉﹐身熱作渴﹐瀉下穢气﹐此爲內熱而瀉也﹐用香連丸一服而愈。後患瀉﹐服黃連香薷飲益甚﹐余用六君﹑木香﹑肉果而愈。

一小兒患瀉﹐作渴飲冷﹐手足並熱﹐睡而露睛﹐此爲熱瀉﹐用黃芩湯一劑而愈﹐又用白術散二服而安。

一小兒患瀉﹐面赤飲冷﹐小便赤色﹐先用四苓散﹑香連丸各一服﹐而便利勢減﹐又用異功散加木香﹑黃連各二分﹑吳茱萸一分﹐二服而愈。

一小兒瀉而腹痛﹐按之不痛﹐用異功散加升麻而愈。後復瀉﹐服消乳丸﹐益加腹痛﹐余謂脾气傷也﹐復用異功散加木香而痊。

一小兒吐瀉腹痛﹐睡而露睛﹐小腹重墜﹐手足並冷﹐先用六君﹑升麻﹑漧薑四服而痛墜愈﹔又用異功散加升麻﹑木香而悉愈。後又傷食腹痛﹐別服祛逐之劑﹐虛癥悉具﹐余用理中丸﹑六君子湯而尋愈。但噫气下气﹐口角流涎﹐此脾胃虛寒也﹐復用理中﹑六君子二湯而愈。

黃芩湯

治下痢頭痛﹐胸滿口漧﹐或寒熱脇痛﹐不時嘔吐。其脈浮大而弦。

黃芩﹝一兩五錢﹞芍藥甘艸﹝炒。各一兩﹞上每服二三錢﹐薑水煎﹐嘔加半夏二錢。

玉露散

治吐瀉黃色。

寒水石石膏﹝各半兩﹞甘艸﹝一錢﹞上爲末﹐每服半錢﹐白滚湯調服。

四味肥兒丸

﹝方見嘔吐﹞

異功散

﹝方見內釣﹞

二神丸

四神丸

﹝二方見驚瀉﹞

八味丸

﹝卽六味丸加肉桂﹑五味﹐方見腎臟﹞

調中丸

﹝卽理中湯﹐方見咳嗽﹞

白術散

﹝方見積痛﹞

四苓散

﹝卽五苓散去桂﹐方見五淋﹞

四逆散

﹝方見積滯﹞

胃苓湯

﹝方見吐瀉﹞

養胃湯

﹝方見瘧癥﹞

淸胃散

四君子湯

六君子湯

﹝三方見內釣﹞

保和丸

﹝方見虛羸﹞

香連丸

﹝方見諸痢﹞

卷七

食瀉

東垣云﹕傷食則惡食﹐小兒食瀉者﹐因飲食傷脾﹐脾气不能健運﹐故乳食不化而出。若噯臭吞酸﹐胸膈脹滿﹐腹痛按之益痛者﹐𨿽作瀉﹐而所停滯之物﹐尙未消也﹐用保和丸。腹痛按之不痛者﹐乳食已消也﹐用異功散。脾气傷而未復﹐不思飲食者﹐用六君子湯﹔所傷生冷之物及喜熱者﹐並加木香﹑漧薑。乳食已消﹐腹痛已止﹐瀉尙未止者﹐脾失淸升之气也﹐用補中益气湯。余有別癥﹐當參各門。

治驗一小兒泄瀉不食﹐噯腐酸气﹐用平胃散一服而瀉止﹐又用五味異功散而飲食增。後復傷﹐吐瀉喘嗽﹐手足指冷﹐面色黃白﹐余謂脾虛不能生肺也﹐用六君﹑升麻﹑桔梗而愈。

一小兒傷食作瀉發熱﹐服寒涼藥﹐熱甚作嘔﹐此胃經虛熱也﹐先用四君子﹑升麻而嘔止﹐又用白術散而安。

一小兒乳哺失節﹐泄瀉腹痛﹐自用藥下之﹐反加痰搐。又服化痰止搐之藥﹐而痰搐益甚﹐睡而露睛﹐手足微冷。余以謂脾胃已虛而重傷之也﹐用異功散加木香﹑鉤藤鉤﹐母子並服﹐三日而痰搐止﹐五日而瀉痛除。

一小兒傷食﹐瀉靑發搐﹐余謂肝木勝脾也﹐用六君﹑木香﹑鉤藤鉤而愈。後傷食腹痛﹐別用消食丸﹐唇靑額黑﹐瀉益甚﹐此脾气虧損﹐寒水反來侮土也﹐用六君﹑木香﹑漧薑而痊。

一小兒面色痿黃﹐傷食作瀉﹐面色頓白﹐气喘痰湧﹐余謂脾肺气虛下陷﹐法當升補。彼不信﹐別服淸气化痰之藥﹐虛癥蜂起。余先用補中益气湯一劑﹐諸癥頓退﹐又用五味異功散而痊。

一小兒泄瀉﹐兩寸脈或短或伏。用補中益气治之頓愈。余見患前癥﹐不服此藥而危者多矣﹐惜哉﹗一小兒飲食後卽瀉﹐先用六君﹑升麻﹑神曲﹑山楂而止﹐又用五味異功散加升麻而痊。後傷食﹐吐瀉腹痛﹐用保和丸二服﹐又用異功散﹐調補脾气而安。

一小兒傷食﹐作瀉腹脹﹐四肢浮腫﹐小便不利﹐先用五苓散加木香﹐旬餘諸癥漸退。又用五味異功散爲主﹐佐以加減腎气丸。又旬日﹐二便調和﹐飲食漸進﹐浮腫旋消。乃以異功散調理而愈。

一小兒十三歲﹐傷食作瀉﹐服克伐之劑﹐胸腹膨脹﹐手足並冷﹐余謂當調補中气﹐不信﹐後見睡而露睛﹐唇口搐動﹐乃用六君﹑木香﹑鉤藤鉤﹐至四劑搐動頓止﹔又一劑﹐飲食加進﹐以五味異功散加升麻﹑柴胡﹐膈寬瀉止而愈。

調中湯

治傷乳食瀉後﹐脾胃虛噦吐瀉。

人參茯苓白術木香漧薑藿香香附﹝炒﹐去毛﹞縮砂仁甘艸﹝炙﹞丁香﹝各等分﹞上水煎﹐食前服。

香橘餅

治傷冷積瀉。

木香靑皮﹝各一錢﹞陳皮﹝二錢五分﹞濃朴神曲麥芽﹝炒。各半兩﹞上爲末﹐蜜丸爲餅﹐每服一枚﹐米飲調下。

保安丸

治傷食瀉。

白僵蠶﹝炮﹞靑皮﹝去穣﹞陳皮﹝去白﹞三稜﹝炮﹞蓬術﹝泡﹞甘艸﹝炒。各五錢﹞砂仁香附﹝各一錢﹞上爲末﹐用麥芽米糊丸﹐綠豆大﹐每服二三丸﹐白湯下。

四君子湯

六君子湯

異功散

﹝三方並見內釣﹞

白術散

﹝方見積痛﹞

平胃散

﹝方見胃气虛冷﹞

白餅子

﹝方見發搐﹞

消食丸

﹝方見嘔吐乳﹞

補中益气湯

保和丸

﹝加白術名保和湯﹐二方見虛羸﹞

胃苓散

﹝卽五苓散﹑平胃散合用﹐姜棗煎服﹐又名胃苓湯﹞

金匱加減腎气丸

﹝方見腹脹﹞

卷七

驚瀉

小兒驚瀉者﹐肝主驚﹐肝﹐木也﹐盛則必傳克於脾﹐脾土旣衰﹐則乳食不化﹐水道不開﹐故泄瀉色靑﹐或兼發搐者﹐蓋靑乃肝之色﹐搐乃肝之癥也。亦有因乳母脾虛受驚﹐及怒動肝火而致者。經曰﹕怒則气逆﹐甚則嘔血及飧泄。法當平肝補脾﹐愼勿用峻攻之藥。脾气益虛﹐肝邪彌甚﹐甚至抽搐反張者﹐亦肝火熾盛﹐中州虧損之變癥也。凡見驚癥﹐卽宜用四君﹑六君﹑異功散等方﹐加白附子定風﹐柴胡平肝引經以杜漸﹐則必不至瀉搐而自安矣。今已見瀉吐驚搐﹐尙不知補脾平肝﹐以保命﹑抱龍﹑鎭驚等藥治之﹐其亦去生遠矣。

治驗一小兒因驚久瀉﹐面色靑黃﹐余謂肝木勝脾土也﹐朝用補中益气湯﹐夕用五味異功散加木香﹐子母俱服而愈。

一小兒泄瀉驚搐﹐其母面靑脈弦﹐先用小柴胡湯加木香﹑漏蘆一劑﹐次用四君﹑木香﹑鉤藤鉤﹑山梔﹐母子同服而愈。

一小兒因其母被驚患瀉﹐服藥傷胃﹐反致吐乳﹐余用五味異功散﹑炒黑黃連﹑木香治其母﹐時灌子一二匙俱愈。後母因鬱怒停食﹐下痢嘔吐腹痛﹐其子昏憒不食﹐以六君子湯加車前子﹑黃連﹑木香﹐母子俱服而安。

一小兒久瀉靑色﹐腸鳴厥冷。余曰﹕此驚泄也﹐脾土旣虧﹐則肝木來侮﹐須溫脾平肝﹐然後可愈。彼以爲迂﹐自用治驚悸等藥﹐腹脹重墜﹐小便不利﹐四肢浮腫﹐始信前言﹐重復請治。余先用五味異功散加升麻﹑柴胡數劑﹐諸癥稍可﹐又以補中益气湯數劑﹐飲食少加﹔又因傷食夾驚散解利之劑﹐手足逆冷﹐睡中發搐﹐余謂此脾土虛﹐而肺金受癥﹐重傷眞气故也。用異功散加紫蘇一劑﹐以散表邪﹔次以補中益气湯加茯苓﹑半夏﹐調補眞气而痊。

一小兒因驚吐瀉腹脹﹐先用六君﹑木香﹑柴胡治之稍可﹔又以五味異功散而愈。後因驚搐痰甚﹐或用鎭驚化痰之藥﹐倦怠不食﹐而泄益甚﹐先用異功散加木香﹑鉤藤鉤四劑而愈。

四神丸

治脾虛胃弱﹐大便不實﹐飲食不思﹐或泄痢腹痛。

肉豆蔻﹝二兩﹞補骨脂﹝四兩﹞五味子﹝二兩﹞吳茱萸﹝二兩﹞上爲細末﹐用紅棗六十五枚﹐生薑六兩﹐用水二鐘﹐煮幹﹐取棗肉和丸﹐如桐子大。每服五六十丸﹐白湯送下或化服。

二神丸

補骨脂﹝四兩﹞肉豆蔻﹝生用﹐二兩﹞上爲末﹐用紅棗四十九枚﹐生薑四兩﹐用水一鐘﹐煮幹﹐取棗肉和丸﹐桐子大。每服二三十丸﹐白滚湯下。

朱君散

治吐瀉後有此癥﹐並糞靑者﹐宜服之。卽四君子湯加辰砂﹑麝香﹑燈心﹑鉤藤鉤﹐爲末﹐每服一錢﹐白湯調下。﹝方見內釣﹞

太乙丹

常服安神鎭驚﹐止夜啼。

桔梗﹝炒﹐一兩﹞藿香葉白扁豆﹝炒。各半兩﹞白芷川芎﹝各二錢﹞上爲末﹐蜜丸﹐芡實大﹐辰砂爲衣。每服一丸﹐薄荷湯磨下。糞靑者﹐棗湯下。夜啼﹐燈心﹑鉤藤鉤湯下﹐加白術﹑茯苓﹑白芍藥尢妙。

補中益气湯

﹝方見虛羸﹞

六君子湯

五味異功散

﹝二方並見內釣﹞

小柴胡湯

至聖保命丹

﹝二方並見痙癥﹞

八味丸

﹝卽六味丸加五味﹑肉桂﹐方見腎臟﹞

卷七

諸痢

錢仲陽云﹕瀉痢黃赤黑﹐皆熱也。瀉痢靑白﹐米谷不化﹐皆冷也。東垣云﹕白者濕熱傷於气分﹐赤者濕熱傷於血分﹐赤白相雜﹐气血俱傷也。海藏用四君﹑芎﹑歸﹐治虛弱之痢﹔四君﹑漧薑﹐治虛寒之痢。余嘗治手足指熱飲冷者爲實熱﹐用香連丸。手足指冷凍飲料熱者爲虛寒﹐用異功散送香連丸。若兼體重肢痛﹐濕熱傷脾也﹐用升陽益胃湯。小便不利﹐陰陽不分也﹐用五苓散。若濕熱退而久痢不愈者﹐脾气下陷也﹐用補中益气湯倍加升麻﹑柴胡。瀉痢兼嘔﹐或腹中作痛者﹐脾胃虛寒也﹐用異功散加炮姜﹑木香。或變而爲瘧者﹐肝克脾也﹐用六君﹑升麻﹑柴胡﹑鉤藤鉤。若積滯已去﹐痢仍不止者﹐脾气虛也﹐用四君子送下香連丸。若因乳母膏粱濃味﹐六淫七情﹐致兒爲患者﹐當各推其因﹐仍兼治其母﹐並參冷熱瀉及積滯腹痛等癥覽之治驗一小兒下痢赤白﹐裏急後重﹐腹時痛﹐用香連丸而痊。後傷食復變痢﹐欲嘔少食﹐用五味異功散加木香三分﹑黃連二分﹐吳茱萸一分﹐數劑而愈。

一小兒患痢﹐口漧發熱﹐用白術散煎與恣飲﹐時以白術散送香連丸而安。

一小兒久痢﹐裏急後重﹐欲去不去﹐手足並冷﹐此胃气虛寒下陷也﹐用補中益气湯加木香﹑補骨脂﹐倍加升麻﹑柴胡而愈。

一小兒久痢作渴﹐發熱飲湯﹐用白術散爲主﹐佐以人參二兩﹐黃連一兩炒黑﹐爲丸﹐時服數粒﹐盡劑而痊。

一小兒作瀉不乳﹐服克伐之劑﹐變痢腹痛後重﹐余用補中益气湯送香連丸﹐又用香砂助胃膏﹑六君子湯而愈。

一小兒傷乳食﹐不時嘔吐﹐雜用消導之劑﹐變痢不止﹐先用六君﹑木香漸愈﹔後用七味白術散而痊。

一小兒傷乳食﹐吐瀉變赤痢﹐後重腹痛﹐先用香連丸而愈。又乳食過多腹痛﹐先用保和丸一服﹐痛止﹐又用五味異功散加木香二劑而愈。

一小兒下痢腹痛﹐陰冷﹐小便短少﹐用五味異功散加肉豆蔻頓愈。復作嘔吐咽酸﹐或用巴豆之藥連瀉五次﹐飲食頓減﹐手足並冷﹐余用五味異功散加木香﹑漧薑﹐飲食少進﹐倍用漧薑﹐又四劑﹐手足溫而痢亦痊。

一小兒痢後腹脹作嘔﹐大便不實﹐小便不利﹐諸藥不應﹐余先用五味異功散加木香﹑肉果數服﹐二便少調﹐又數劑﹐諸癥少愈﹔用八味丸補命門之火﹐腹脹漸消﹔用金匱加減腎气丸﹐諸癥頓退﹔又用四君﹑升麻﹑柴胡而痊安。

一小兒患痢﹐喘嗽不已﹐此肺气虛也﹐用六君子加木香爲末﹐每服錢許﹐以人參﹑陳米﹑姜湯調服卽睡﹐乳食少進﹐又二服﹐而喘嗽頓安﹐乃用四君子湯而痊。

石蓮散

治小兒噤口痢﹐嘔逆不食。

蓮肉﹝炒去心﹞爲末﹐每服一錢﹐米飲調﹐一方山藥末﹐米飲調下。

胃風湯

治風冷客於腸胃﹐乳食不化﹐泄瀉腸鳴﹐腹滿而痛﹐或下如豆汁或瘀血﹐日夜無度。

白芍藥白術肉桂人參當歸川芎茯苓上爲末﹐每服二錢﹐入粟米水煎﹐空心熱服。

香連丸

黃連﹝十兩﹐用吳茱萸五兩水拌濕﹐入瓷器頓滚湯中半日﹐炒焦黑﹞木香﹝二兩﹞上爲末﹐丸如赤豆大。每服二三丸﹐白湯下。

地楡飲

治冷熱痢﹐腹痛下痢﹐赤白頻並。

地楡﹝三分﹞甘艸赤芍藥﹝炒﹞枳殼﹝各二分﹞上水煎服。

黃連解毒湯

治時疾三日汗已解﹐若煩悶漧嘔﹐口燥呻吟﹐發熱不臥。

黃連﹝炒﹐三錢﹞黃柏﹝炒﹐半兩﹞梔子﹝炒﹐四兩﹞黃芩﹝炒﹐二錢﹞上每服二三錢﹐水煎﹐未效再服﹐亦治熱痢。

湯氏異功散

止渴消暑生津。

澤瀉豬苓﹝去皮﹐三錢﹞陳皮﹝二錢半﹞白術茯苓人參﹝各五錢﹞辰砂﹝一錢﹞上爲末﹐蜜丸芡實大﹐每服一丸﹐燈心竹葉湯化下。

升陽益胃湯

黃﹝二錢﹞半夏人參甘艸﹝炙。各一錢﹞獨活防風白芍藥羌活﹝各五錢﹞陳皮茯苓柴胡澤瀉﹝各三分﹞白術黃連﹝炒﹐一錢﹞上水二鐘﹐姜三片﹐棗二枚﹐煎四分﹐食遠服。

五苓散

﹝方見五淋﹞愚按﹕前癥若津液偏滲於大腸﹐大便瀉而小便少者﹐宜用此藥分利。若陰陽已分而小便短少者﹐此脾肺虛而不能生也﹐宜用補中益气湯加麥門﹑五味。虛火上炎而小便赤少者﹐此肺气受傷﹐而不能生水也﹐用六味地黃丸料加麥門冬﹑五味。不可槪以小便不利﹐而用滲泄之劑也。

四君子湯

六君子湯

異功散

﹝三方見內釣﹞

補中益气湯

保和丸

﹝二方見虛羸﹞

香砂助胃膏

﹝方見熱吐﹞

白術散

﹝方見積痛﹞

八味丸

﹝方見腎臟﹐卽六味丸加肉桂﹑五味子﹞

金匱加減腎气丸

﹝方見腹脹﹞

卷七

諸瘧

經曰﹕夏傷於暑﹐秋必瘧。其證先起於毫毛﹐伸欠乃作﹐寒栗鼓頷﹐腰脊俱痛﹐寒去則內外皆熱﹐頭痛如破﹐渴欲冷凍飲料。蓋邪气並於陽則陽勝﹐並於陰則陰勝﹐陰勝則寒﹐陽勝則熱﹐陰陽上下交爭﹐虛實更作﹐故寒熱間發也。有一日一發﹐二日一發﹐三日一發﹐有間一日﹐連二日發﹐有日與夜各發﹐有上半日發﹐下半日發﹐及發於夜者﹔有有汗﹐有無汗﹐此其略也。以詳言之﹐當分六經﹑五臟﹐及痰﹑食﹑勞﹑暑﹑鬼﹑瘴之不同﹐邪中三陰之各異。

如足太陽之瘧﹐令人腰痛頭重﹐寒從背起﹐先寒內熱﹐然熱止﹐汗出難已。足少陽之瘧﹐令人身體解﹐寒不甚﹐熱不甚﹐惡見人﹐見人心惕惕然﹐熱多汗出甚。足陽明之瘧﹐令人先寒﹐灑淅灑淅﹐寒甚久乃熱﹐熱去汗出﹐喜見日月光火﹐气乃快然。足太陰之瘧﹐令人不樂﹐好太息﹐不嗜食﹐多寒熱﹐汗出病止則善嘔﹐嘔已乃衰。足少陰之瘧﹐令人嘔吐﹐甚多寒熱﹐熱多寒少﹐欲開戶而處﹐其病難已。足厥陰之瘧﹐令人腰痛少腹滿﹐小便不利如癃狀﹐非癃也﹐數便意﹐恐懼气不足﹐腹中悒悒﹐此六經瘧也。肺瘧者﹐令人心寒﹐寒甚熱﹐熱間善驚﹐如有所見者。心瘧者﹐令人煩心﹐甚欲得淸水﹐反寒多不甚熱。肝瘧者﹐令人色蒼蒼然太息﹐其狀若死者。脾瘧者﹐令人心腹中痛﹐熱則腸中鳴﹐鳴已汗出。腎瘧者﹐令人灑淅然腰脊痛宛轉﹐大便難﹐目然手足寒。胃瘧者﹐令人且病也﹐善饑而不能食﹐食而支滿腹大﹐此五臟瘧也。痰瘧者﹐胸膈先有停痰﹐因而成瘧﹐令人心下脹滿﹐气逆煩嘔是也。食瘧者﹐是飲食傷脾﹐其人噫气吞酸﹐胸膈不和是也。勞瘧者﹐久而不瘥﹐表裏俱虛﹐客邪未散﹐眞气不復﹐故疾𨿽間遇勞卽發是也。暑瘧者﹐其人面垢口渴﹐𨿽熱亦退﹐亦常有汗是也。鬼瘧者﹐進退無時是也。瘴瘧者﹐感山嵐瘴气﹐其狀寒熱﹐休作有時是也。作於子午卯酉日爲少陰瘧﹐作於寅申巳亥日爲厥陰瘧﹐作於辰戌丑未日爲太陰瘧﹐此所謂三陰各異也。久而不愈﹐名曰瘧。瘧﹐老瘧也。老瘧不愈﹐結癖於兩脇之間﹐名曰瘧母。此先失於解散﹐或復外感風寒﹐內傷飲食﹐故纏綿不已也。治法﹕風暑之邪﹐從外而入﹐宜解散之﹐解表後﹐卽宜扶持胃气。故丹溪曰﹕無汗要有汗﹐散邪爲主﹔有汗要無汗﹐固正气爲主。驟發之瘧﹐宜解表。久發之瘧﹐宜補脾。寒瘧宜溫﹐溫瘧宜和﹐癉瘧宜淸﹐挾痰則行痰﹐兼食則消食﹐勞瘧宜安﹐暑瘧宜解﹐鬼瘧宜祛﹐瘴瘧宜散﹐此亦其略也。更以詳言之﹐則熱多寒少者﹐小柴胡湯。寒多熱少者﹐淸脾飲子。無汗者﹐桂枝麻黃各半湯。有汗者﹐柴胡桂枝湯。渴而小便不利者﹐五苓散。熱多汗出﹐腹滿便祕者﹐大柴胡湯。痰瘧者﹐二陳湯加柴胡﹑黃芩﹐甚者加枳實。食瘧者﹐先用大安丸﹐次用異功散。勞瘧﹑瘧﹐並用補中益气湯。暑瘧者﹐十味香薷飲。鬼瘧者﹐鬼哭散。瘴瘧者﹐四獸飲。瘧母者﹐鱉甲飲。凡脾胃虛而患瘧者﹐不拘有汗無汗﹐三陰六經﹐悉以六君子湯爲主。熱多加柴胡﹑山梔。寒多加漧薑﹑肉桂。有汗加黃﹑浮麥。無汗加蒼術﹑葛根。元气下陷﹐及肝木乘脾﹐並加升麻﹑柴胡爲善。若用靑皮﹑艸果﹑常山等藥﹐以爲攻截良法﹐正气益虛﹐邪气益深﹐是多延綿不止﹐而爲勞熱者有矣。若乳母七情六欲﹐飲食不調﹐或寒熱似瘧﹐肝火熾盛﹐致兒爲患者﹐又當治其乳母﹐斯無誤矣。

治驗一小兒先因停食腹痛﹐服峻厲之劑﹐後患瘧﹐日晡而作﹐余以爲元气下陷﹐欲治以補中益气湯﹐不信﹐泛行淸熱消導﹐前癥益甚﹐食少作瀉﹐余朝用前湯﹐夕用異功散加當歸﹐月餘而愈。

一小兒每午前先寒後熱﹐久不愈﹐用六君子加炮姜﹐丸芡實大﹐每服一丸﹐旬餘而愈。

一小兒患瘧兼便血﹑盜汗年餘矣。審乳母素有鬱怒﹐寒熱便血﹐朝用加味歸脾湯﹐夕用加味逍遙散﹔兒以異功散加酒炒芍藥爲末﹐每服三四分﹐米飲下﹐月餘母子並痊。

一小兒瘧發熱﹐服消導之劑﹐腹脹作嘔﹐四肢浮腫﹐先用五味異功散加木香﹐諸癥頓退﹐飲食頓進。後因飲食過多﹐作瀉﹐用補中益气湯加木香﹐又用五味異功散而痊。

一小兒瘧後﹐腹脹咳嗽倦怠﹐屬脾肺气虛﹐用補中益气湯﹑茯苓﹑半夏尋愈。後傷食發熱如瘧﹐服寒涼之劑﹐更加便血﹐用四君﹑升麻﹑柴胡﹐便血頓止﹐又用補中益气湯而愈。

一小兒瘧將愈﹐飲食過多﹐腹脹發熱﹐大便不通﹐用消積丸﹑保和丸﹑異功散尋愈。後飲食不節﹐寒熱吐瀉﹐用異功散﹑柴胡﹑升麻而愈。

一小兒瘧後﹐少思飲食﹐便血﹐發熱腹脹﹐屬脾虛不能統血﹐先用異功散加升麻﹑柴胡而血止﹔又補中益气湯﹐飲食頓進﹔仍用異功散而痊。

一小兒瘧後腹脹﹐用五味異功散﹑四味肥兒丸而漸愈﹐用補中益气湯而愈。後傷食腹脹﹐大便不實﹐小便不利﹐用五味異功散﹑金匱加減腎气丸而愈。

一小兒愈後便澀。用補中益气湯加山梔﹐而小便通﹐因勞發熱不食﹐小便不利﹐用補中益气﹑五味異功散加升麻﹑柴胡而痊。後每勞心﹐寒熱如瘧﹐用補中益气湯﹔飲食失節如瘧﹐用五味異功散隨愈。

一小兒十四歲﹐瘧後肚腹膨脹﹐小便不利﹐屬脾腎虛寒﹐朝用補中益气湯﹐夕用金匱腎气丸而痊。畢姻气湯﹐夕用金匱加減腎气丸而愈。

一小兒瘧疾將愈﹐飲食過多﹐腹脹發熱﹐大便不通﹐用消積丸﹑保和丸﹑異功散﹐調理脾胃而愈。後飲食不節﹐寒熱吐瀉﹐先用胃苓散﹐吐瀉止﹔又用異功散﹑柴胡﹑升麻寒熱愈。

一小兒十五歲﹐瘧後發熱吐痰。余謂脾气所變﹐不信﹐反服黃柏﹑知母之類﹐諸癥悉具。謂余曰﹕胃火盛而滋水﹐其癥益甚﹐何也﹖余曰﹕癥在脾陰﹐土喜溫和而惡寒濕﹐前所用藥﹐悉屬沈陰﹐復傷其生气﹐故病愈甚也。先用六君﹑柴胡﹑升麻﹑木香四劑﹐諸癥頓愈﹐乃佐以異功散加柴胡﹑升麻﹐元气漸充﹐又朝用補中益气湯﹐夕用異功散而愈。畢姻後﹐發熱如瘧。用補中益气湯﹐已耗﹐而復傷耳﹐乃腎气虛寒之危癥也。用大劑補中益气湯﹑八味地黃丸﹐喜其遠幃幕而得生。

柴胡桂枝湯

治瘧﹐身熱多汗。

柴胡﹝八錢﹞黃芩﹝三錢﹞半夏﹝二錢半﹞芍藥甘艸桂枝﹝各三錢﹞上每服二三錢﹐姜棗水煎。

鬼哭散

治瘧久不止。

常山大腹皮白茯苓鱉甲﹝醋炙﹞甘艸﹝炙。各六錢﹞上入桃柳枝各七寸﹐水煎服。

淸脾飲子

治癉瘧脈弦數﹐但熱不寒﹐或熱多寒少﹐膈滿不食﹐口苦舌漧﹐煩渴﹐小便黃赤﹐大腸不利。

靑皮﹝炒﹞濃朴﹝姜制﹞白術艸果柴胡茯苓半夏﹝泡七次﹞黃芩甘艸﹝炙。各等分﹞上每服二三錢﹐薑水煎服。

四獸飲

治陰陽相勝﹐結聚涎飲爲瘧﹐兼治瘴瘧神效。

半夏茯苓人參白術艸果橘紅﹝各等分﹞甘艸﹝減半﹞上用烏梅﹑姜﹑棗﹐濕紙裹﹐煨香熟﹐焙漧入藥。每服二錢﹐水煎服。

鱉甲飲子

治瘧久不愈﹐脇下痞滿﹐形容羸瘦﹐腹中結塊﹐時發寒熱﹐名曰瘧母。

鱉甲﹝醋炙﹞白術甘艸黃白芍藥川芎

人參養胃湯

治外感風寒﹐內傷生冷﹐寒熱如瘧﹐或嘔逆惡心。寒瘧加桂枝。

人參濃朴蒼術半夏﹝泡﹞藿香艸果仁茯苓﹝各五錢﹞甘艸橘紅﹝二錢半﹞上每服二三錢﹐姜七片﹐烏梅一个﹐水煎熱服。

桂枝麻黃各半湯

治發熱﹐自汗或無汗。

桂枝白芍藥生薑甘艸﹝炙﹞麻黃﹝各一錢﹞杏仁﹝十粒﹐泡去皮尖﹞上水一鐘﹐大棗二枚﹐煎四分﹐食遠服。

五苓散

﹝方見五淋﹞

小柴胡湯

大柴胡湯

﹝二方見痙癥﹞

二陳湯

﹝方見寒吐﹞

大安丸

﹝卽保和丸加白術﹞

補中益气湯

﹝方見虛羸﹞

十味香薷飲

﹝方見嘔吐乳﹞

六君子湯

加味歸脾丸

加味逍遙散

異功散

﹝四方見內釣﹞

卷八

脫肛

夫肺與大腸相爲表裏。肛者﹐大腸之魄門是也。巢氏云﹕實熱則大便祕結﹐虛寒則肛門脫出。此多因吐瀉﹐脾气虛﹐肺無所養﹐故大腸之气虛脫而下陷也。用補中益气或四君子爲主。

若脫出緋赤﹐或作痛者﹐血虛而有熱也﹐用補中益气湯﹐佐以四物﹑牡丹皮。微者或作痛者﹐气虛而有熱也﹐佐以四君﹑牡丹皮。大凡手足指熱者﹐屬胃气熱﹔手足指寒者﹐屬胃气寒。

治驗一小兒痢後脫肛﹐飲食少思﹐面色靑黃﹐余謂脾土虧損﹐肝木所勝也。不信﹐另服消導克滯之劑﹐腹痛膨脹﹐倦怠作嘔﹐余曰﹕脾气虛甚矣。又不信﹐恪服前藥﹐腹益脹重墜﹐四肢浮腫。復請治之﹐仍欲克滯。余曰﹕腹脹重墜﹐脾气下陷也。先用五味異功散加木香﹑四劑﹐更手足冷﹐又加漧薑﹐四劑而腹脹諸癥漸愈。後因飲食過多﹐作瀉脫肛﹐用補中益气湯加木香及五味異功散而愈。

一小兒脫肛半載﹐侵晨便泄﹐兩目白多﹐用升補脾气之劑﹐不應。余曰﹕腎開竅於二陰﹐此屬腎虛也。用四神﹑地黃二丸及補中益气湯﹐月餘而愈。

一小兒痢久脫肛﹐目睛多白﹐面色漸黃﹐余用補中益气湯﹑六味地黃丸﹐調補脾腎而痊。

一小兒小便先頻數澀滯﹐次下痢脫肛﹐久而不愈﹐余以爲稟父腎虛﹐用六味地黃丸尋愈﹐後患泄瀉咳嗽聲喑﹐亦用前丸而瘥。

一小兒脫肛﹐用寒涼之藥﹐肢體倦怠﹐飲食少思﹐肛門重墜﹐此脾气虛而中气下陷也﹐用補中益气湯加酒炒芍藥﹑白術﹑茯苓而瘥。

一小兒肛門腫痛﹐出血水﹐年餘未愈﹐忽吐血便血﹐皆成紫塊﹐此腸胃積熱﹐用聖濟犀角地黃丸頓止。更用金銀花﹑甘艸爲末﹐白湯調服﹐半載而痊。

一小兒脫肛﹐雜用除濕祛風收澀等藥﹐面黃體倦﹐少食便血﹐余欲升補脾气以攝其血﹐反服四物﹑槐花之類﹐而血亦甚﹐更加作嘔﹐余先用四君﹑木香治之﹐形气漸充﹐便血頓止。又用補中益气湯﹐更以萆麻仁塗頂心而愈。

一小兒因咳嗽﹐服化痰等藥﹐或作或徹﹐服滚痰丸﹐更吐瀉﹐手足指冷﹐眉目發搐﹐肛門脫而不赤﹐余朝用補中益气湯﹐夕用六君子湯治之﹐諸癥漸愈﹔但脫肛未入﹐恪服補中益气湯而愈。

一小兒患痢脫肛﹐色赤或痛﹐用補中益气湯送香連丸而愈。後傷食用瀉﹐肛復脫不入﹐仍用前湯﹐更以萆麻仁研塗頂門而愈。

澀腸散

治小兒久痢﹐腸頭脫出。

訶子﹝泡﹞赤石脂龍骨﹝各等分﹞上爲末﹐臘茶少許﹐和摻腸頭上﹐綿帛揉入。

四神丸

﹝方見驚瀉﹞

地黃丸

﹝方見腎臟﹞

補中益气湯

﹝方見虛羸﹞

聖濟犀角地黃湯

﹝方見便血尿血﹐卽濟生犀角地黃湯﹞

四君子湯

﹝方見內釣﹞

龍膽瀉肝湯

﹝方見疝气﹞

卷八

肛門作癢

小兒肛癢﹐或嗜甘肥﹐大腸濕熱壅滯﹐或濕毒生虫﹐而蝕肛門。若因濕熱壅滯﹐用四味肥兒丸。大便祕結者﹐用淸涼飲。虫食肛門﹐先用化虫丸﹐後用四味肥兒丸﹐外以雄黃散納肛內。若因病不食﹐虫無所養﹐而食髒食肛者﹐其齒齦無色﹐舌上盡白﹐四肢倦怠﹐其上唇內有瘡﹐唾血如粟﹐心內懊﹐此虫在上食髒。若下唇內有瘡﹐此虫在下蝕肛門。若蝕肛透內者﹐不治。諸虫惟上半月頭向上﹐可用藥追之。望後頭向下﹐令患者聞烹食香味﹐虫頭卽向上矣﹐後用藥追之。

治驗一小兒嗜膏粱甘味﹐患疥瘡﹐余謂當禁其濃味﹐急用淸胃之藥﹐以治其積熱。不從﹐乃用敷藥以治其外﹐更肛門作癢發熱﹐瘡益甚﹐肌體骨立﹐飲食少思﹐遂用九味蘆薈丸﹐五味異功散加柴胡﹑升麻尋愈。

一小兒肛門作癢﹐耳前後結小核如貫珠﹐隱於肌肉之間﹐小便不調﹐面色靑﹐此稟母之肝火爲患﹐用九味蘆薈丸爲主﹐佐以五味異功散加山梔﹑柴胡﹐又以加味逍遙散加漏蘆與母服之而愈。

一小兒十三歲﹐肛門作癢﹐或脫出﹐或大便血﹐徧身生瘡﹐發熱作渴﹐腹大靑筋﹐用大蘆薈丸﹑五味異功散﹐其瘡漸愈﹔佐以補中益气湯﹐熱渴漸止﹐肛門悉愈﹔又用異功散爲主﹐佐以補中益气湯加吳茱萸所制黃連治之而血愈。

一小兒十五歲﹐兩目白翳﹐徧身似疥非疥﹐肛門作癢﹐晡熱作渴﹐形體骨立﹐余以爲肝疳之癥也﹐用六味地黃丸而痊。後陰莖作癢﹐小便澄白﹐服蟠蔥散﹐肛門腫痛﹐服大黃等藥﹐肛門脫出﹐作癢不可忍﹐雜用降火之藥﹐不應﹐下唇內生小白瘡﹐余以爲虫蝕肛門﹐用九味蘆薈丸而愈。

一小兒肛門作癢﹐誤以爲痔﹐服槐角丸等藥﹐肢體消瘦﹐鼻下濕爛﹐下唇內生瘡﹐此虫食下部也﹐先用化虫丸二服﹐乃用五味異功散四劑﹐卻用大蕪荑湯﹑四味肥兒丸而痊。

一小兒七歲﹐飲食過多卽作瀉﹐面色靑黃﹐服峻利克劑﹐余謂當節飲食健脾胃爲善。不信﹐後牙齦赤爛﹐肛門作癢﹐服淸熱之劑﹐腹痛膨脹。復請欲用前劑﹐余曰﹕此元气虧損﹐虛火上炎也。仍不信﹐後腮間黑腐﹐余曰﹕此脾气大虛﹐肉死而不知痛也明矣。後𨿽信余﹐已不救矣。若初用五味異功散﹐健脾胃爲主﹐佐以大蘆薈丸﹑四味肥兒丸﹐淸脾濕熱﹐豈有不治之理哉﹗後之患者審之。

一小兒肛門作癢﹐屬大腸經風熱﹐用槐角丸而愈。

一小兒肛門連陰囊癢﹐出水漓淋﹐屬肝經濕熱也﹐用龍膽瀉肝湯﹑九味蘆薈丸治之並愈。

一小兒嗜甘肥﹐肛門作癢﹐發熱作渴﹐雜用淸熱之劑﹐腹脹少食﹐鼻下生瘡﹐余謂脾胃濕熱生虫也。不信﹐後下唇內生瘡﹐先用四味肥兒丸﹐諸癥漸愈﹐又用大蕪荑湯治之而痊。

卷八

便血尿血

經云﹕肺朝百脈之气﹐肝統諸經之血。又云﹕气主之﹐血主濡之。蓋榮血爲水谷之精气﹐灌漑五臟六腑﹑四肢百骸。若脾胃有傷﹐榮衛虛弱﹐行失常道﹐故上爲衄血﹑吐血﹐下爲尿血﹑便血。若外感風邪則血鮮﹐爲腸風。內傷則血濁﹐爲髒毒。又熱入大腸﹐則大便下血。

熱入小腸﹐則小便出血。然小兒多因胎中受熱﹐或乳母六淫七情濃味積熱﹐或兒自食甘肥積熱﹑六淫外侵而成。若因母食濃味者﹐加味淸胃散。怒動肝火者﹐加味小柴胡湯。憂思鬱怒者﹐加味歸脾湯。稟父腎燥者﹐六味地黃丸。兒有積熱﹐小便出血者﹐實熱用淸心蓮子飲﹐虛熱用六味地黃丸。大便出血者﹐犀角地黃湯。風邪外侵者﹐倉廩散。病後元气下陷者﹐補中益气湯。

糞前見血者﹐四君加黃連制吳茱萸。糞後見血者﹐四君加吳茱萸制黃連。若嬰兒以治母爲主。余當臨癥制宜。

治驗一小兒七歲﹐食菱﹑芡過多﹐腹脹發熱﹐大便不通﹐小便下血﹐先用消積丸﹐大便卽通﹐小便血止﹐又用保和丸及異功散而愈。

一小兒因乳母飲酒﹐小便出血﹐用八正散去大黃加漧葛﹑山梔﹑漏蘆﹐母子服之並愈。

一小兒小便見血﹐或咳血﹑衄血﹐此脾肺虛熱﹐食後用聖濟犀角地黃湯﹐食前用六味地黃丸頓愈。後因食濃味﹐用淸胃散及六味地黃丸而愈。

一小兒稟父气不足﹐不時便血﹐用六味地黃丸﹑補中益气湯而愈。後因母飲酒炙﹐復致前癥﹐母服加味淸胃散﹐子服六味地黃丸而愈。

一小兒便血﹐手足發熱﹐齒齦潰臭﹐朝用六味地黃丸﹐暮用異功散加蕪荑﹐月餘漸愈﹐乃佐以補中益气湯而愈。

一小兒稟父腎虛﹐便血作渴﹐足熱形瘦﹐用六味丸尋愈。後出痘第四日﹐兩足發熱﹐作渴飲冷﹐以前丸料煎與恣飲﹐三劑後足涼渴止﹐其痘安然而靨。

一小兒便血﹐面靑脇痛﹐小便頻數﹐此肝木侮脾土而不能統攝也﹐用異功散加柴胡﹑炒黑龍膽艸﹐二劑肝癥頓退﹔仍用異功散而血止。

一小兒便血發熱﹐作渴飲冷﹐用黃連解毒湯一劑熱服﹐諸癥頓愈。後因飲食過傷﹐下血甚多﹐發熱倦怠﹐飲食少思﹐先用補中益气湯﹐元气復而飲食增﹐又用四君加升麻而愈。

一小兒便血﹐作渴少食﹐先用七味白術散﹐渴止食進﹐又用補中益气湯而瘥。後食生冷﹐腹脹便祕﹐用保和丸﹐二便下血﹐或時發搐﹐此脾气傷而肝火動也﹐用異功散加鉤藤鉤﹑柴胡而搐止﹐又加升麻﹑木香而血止。

一小兒食生冷果品﹐腹脹作痛﹐大便不利﹐小便尿血﹐用茯苓散加黃連﹐二劑大便通而尿血愈。

一小兒尿血﹐兩足發熱﹐用六味地黃丸而愈。後患痢久不愈﹐復尿血﹐作渴飲冷﹐以前丸料煎服﹐兼用補中益气湯而痊。

一小兒尿血﹐面靑脇痛﹐小便頻數﹐用五味異功散加柴胡﹑炒黑龍膽艸﹐次用地黃丸而愈。

一小兒久患便血﹐屬脾胃虛熱也﹐諸藥不應﹐用人參二兩﹑炒黑黃連﹑吳茱萸各半兩爲末﹐米糊作丸﹐佐以補中益气湯頓痊。

一小兒便血﹐面黃腹脹﹐用四味肥兒丸﹐及補中益气湯加吳茱萸制黃連﹑木香﹑蕪荑﹐三十餘劑而愈。至夏間患血痢﹐發熱晡熱﹐手足浮腫﹐仍用前藥而痊。

一小兒八歲﹐腹脹臍凸﹐大便下血如痢﹐小便色赤似血﹐面目皆黃﹐兩腮色赤﹐此食積所傷﹐而肝侮之也﹐蓋脾病則肺虛不能生腎﹐故有是癥﹐當先消導積滯﹐遂用越鞠丸加三稜﹑蓬術﹑姜湯下四服﹐二便通利﹔又用大安丸二服﹐下血亦止。後復傷食﹐發熱腹脹﹐小便下血﹐服保和丸四服而愈。

一小兒十一歲﹐因勞發熱尿血﹐小便不利﹐先用淸心蓮子飲二劑﹐後用補中益气湯加山梔而痊。

一小兒便血﹐服寒涼藥過多﹐腹脹小便不利﹐其血益甚﹐余朝用補中益气湯﹐夕用金匱加減腎气丸而痊。

甘露飲

治小兒胃中客熱﹐齒齦潰爛﹐時出膿血﹐及目赤腫痛﹐口瘡喉腫﹐或身面皆黃﹐大便不調﹐小便黃澀。

熟地黃麥門冬﹝去心﹐焙﹞枳殼﹝炒﹞茵陳甘艸﹝炙﹞枇杷葉石斛黃芩﹝炒﹞生地黃天門冬﹝去心炒。各等分﹞上爲末﹐每服二錢﹐水煎服。

聚金丸

治大便下血﹐發熱煩躁﹐腹中熱痛﹐作渴妄言﹐舌澀目昏﹐其脈弦數。

黃連﹝一兩水侵曬漧﹐一兩炒﹐一兩灰火煨﹐一兩生用﹞黃芩防風﹝各一兩﹞上爲末﹐每服二錢﹐水煎服。

愚按﹕前方若肝脾積熱﹐吐血衄血便血﹐發熱作渴﹐大便祕﹐小便赤者﹐宜用之。若熱已退﹐而作渴下血未止﹐或日晡益甚者﹐陰血虛也﹐用四物﹑參﹑術主之。若熱旣退﹐飲食少思﹐肢體倦怠﹐脾气虛也﹐用四君子﹑當歸主之。若槪用前方﹐則誤多矣。

濟生犀角地黃湯

治傷寒溫病失於表汗﹐致內有瘀血吐血﹐面色黃﹐大便黑﹐及瘡痘出﹐多以此解之。

犀角牡丹皮﹝各一兩﹞生地黃﹝八錢﹞赤芍藥﹝七錢﹞上每服二錢﹐水煎服。

千金地黃丸

治小腸積熱﹐髒毒去血。

黃連﹝四兩﹞生地黃﹝半斤﹐搗取汁連滓拌勻曬漧﹞上爲末﹐煉蜜丸桐子大。每服一二十丸﹐食後麥門冬湯下﹐量兒加減。

制黃連吳茱萸法

上以黃連﹑吳茱萸各等分﹐熟水拌濕入瓷器內﹐燉湯中良久﹐俟气味相和取出曬漧﹐炒黃﹐各揀出聽用。

淸心蓮子飲

﹝方見白濁﹞

小柴胡湯

﹝方見痙癥﹞

加味歸脾湯

越鞠丸

四君子湯

淸胃散

異功散

﹝五方見內釣﹞

補中益气湯

保和丸

大安丸

﹝三方見虛羸﹐卽保和丸加白術﹞

加減腎气丸

﹝方見腹脹﹞

八正散

﹝方見小便不通﹞

六味丸

﹝方見腎臟﹞

茯苓散

﹝方見尿白﹞

下積丸

白術散

﹝二方見積痛﹞

四味肥兒丸

﹝方見寒吐﹞

卷八

大便不通

《嬰童百問》云﹕小兒大便不通﹐乃胃與大腸有熱﹐以致祕結不通﹐用淸涼飲之類。若飲食夾驚﹐及積滯而不通者﹐用大連翹飲之類。驚風積熱而不通者﹐用掩臍法。此皆治實熱之例也﹐余嘗治之。因乳母或兒膏粱積熱﹐及六淫七情﹑郁火﹐傳兒爲患者﹐用淸邪解郁之劑。

稟賦怯弱﹐早近色欲﹐大便難而小便牽痛者﹐用滋補肺腎之劑。《褚氏遺書》云﹕男子精未滿而禦女﹐以通其精﹐則四體有不滿之處﹐異日有難狀之疾。老人陰已痿而思色﹐以降其精﹐則精不出而內敗﹐精已耗而復竭之﹐則大小便牽痛如淋。今童子卽有此患﹐益見今人所稟﹐與古人大徑庭矣。人之血气濃薄旣殊﹐而醫之用藥療法﹐又豈可泥執古方﹐而無加減之變乎﹖治驗一小兒食膏粱之味﹐大便不通﹐飲冷發熱﹐用淸涼飲加大黃而通。後飲食停滯﹐腹痛大便不通﹐用保和丸而痛止﹐再煎檳榔湯送保和丸﹐一服而便通。

一小兒食粽停滯﹐大便不通﹐痛不可忍﹐手足發搐﹐用大柴胡湯﹐調酒曲末一錢﹐下滯穢甚多﹐作嘔不食﹐用五味異功散加柴胡﹑升麻而愈。

一小兒大便不通﹐審乳母飲食濃味所致﹐用淸胃飲以治母熱﹐兒間飲以一二匙而愈。後乳母感寒腹痛﹐食姜酒之物﹐兒大便祕結﹐兼便血﹐仍用淸胃散﹐每日數匙而愈。

一小兒因乳母暴怒﹐大便不通﹐兒亦患之﹐兼用加味小柴胡湯﹐兒先用保和丸二服﹐後用五味異功散加升麻﹑柴胡﹐兒日飲數匙並愈。

大柴胡湯

﹝方見痙癥﹞

神芎丸

﹝方見驚風﹞

六味丸

﹝方見腎臟﹞

淸胃散

﹝方見內釣﹞

卷八

小便不通

東垣云﹕小便不利﹐有在气在血之異。夫小便者﹐足太陽膀胱之所生﹐長生於申﹐申者金也﹐金能生水﹐肺中伏熱﹐水不能生﹐是絕小便之源也。治法﹕用淸燥金之正化﹐气薄之藥茯苓﹑豬苓﹑澤瀉﹑琥珀﹑燈心﹑通艸﹑車前﹑瞿麥﹑扁豆之類﹐皆爲淡滲﹐能泄肺中之熱﹐而滋水之化源也。若不渴﹐熱在下焦﹐是熱澀其流﹐而溺不泄也﹐須用气味俱濃﹐陰中之陰藥治之。二者之病﹐一居上焦﹐在气分而必渴﹐一居下焦﹐在血分而不渴﹐血中有濕﹐故不渴也﹐二者之殊﹐至易分別耳。竊謂前癥﹐若津液偏滲於腸胃﹐大便瀉利﹐而小便澀少者﹐宜分利。若熱蘊於下焦﹐津液燥而小便不行者宜滲泄。若脾胃气澀不能通調水道者﹐宜順气。若乳母肝心二經有熱者﹐用梔子淸肝散。肝經怒火者﹐用柴胡梔子散。若因父母曾服燥劑而致者﹐用四物﹑麥門﹑甘艸。數而黃者﹐用四物加山茱萸﹑黃柏﹑知母﹑五味﹑麥門。肺虛而短少者﹐用補中益气加山藥﹑麥門。陰挺痿痺而頻數者﹐用地黃丸。熱結膀胱而不利者﹐用五淋散。脾肺燥不能化生者﹐用黃芩淸肺飲。膀胱陰虛﹐陽無以生而淋瀝者﹐用滋腎丸。若膀胱陽虛﹐陰無以化而淋瀝者﹐用六味丸。若因乳母濃味酒面積熱者﹐用淸胃散﹑五淋散。仍參諸淋覽之。

治驗一小兒十四歲﹐肢體倦怠﹐發熱晡熱﹐口漧作渴﹐吐痰如湧﹐小便淋瀝﹐或面目赤色﹐身不欲衣﹐此稟賦腎虛陰燥也﹐用補中益气湯﹑加減八味丸而愈。

一小兒五歲﹐小便不利﹐用五苓散分利澹泄之藥﹐益加不通﹐小便陰囊漸腫﹐先兄謂前藥復損眞陰也﹐用六味丸料加牛膝﹑肉桂﹑車前子﹐佐以補中益气湯而痊。

一小兒八歲﹐先小便澀滯﹐服五苓散益甚﹐加木通﹑車前之類腹脹吐痰﹐加枳殼﹑海金砂而胸滿陰腫﹐徧身發浮﹐余用六味丸煎送滋腎丸而痊。此皆稟父气所致﹐其作濕熱痰气治之﹐而歿者多矣。

一小兒八歲﹐先因小便黃赤﹐服五苓﹑導赤等散﹐後患便血﹐余以爲稟父虛熱也﹐用六味丸及補中益气湯而痊。

木通散

治小便不通﹐少腹作痛。

木通滑石﹝各一兩﹞牽牛﹝半兩﹐炒﹞上爲末﹐燈心蔥白水煎﹐空心服。

八正散

治蘊熱﹐咽漧口燥﹐大渴引飲﹐心忪面熱﹐煩躁不寧﹐目赤睛疼﹐或咽舌生瘡﹐小便赤閉﹐及熱淋血淋。

車前子瞿麥﹝炒﹞大黃﹝面裹煨﹞山梔滑石蓄木通甘艸﹝炙。各一兩﹞上爲末﹐每服二三錢﹐入燈心水煎﹐食前服。

梔子仁散

治小便不通﹐臍腹脹悶﹐心神煩熱。

梔子仁﹝五枚﹞茅根冬葵子﹝各半兩﹞甘艸﹝炙﹐二錢﹞上爲末﹐每服一錢﹐水煎空心服。

梔子淸肝散

柴胡梔子散

﹝二方見發熱﹐卽柴胡淸肝散﹞

補中益气湯

﹝方見虛羸﹞

黃芩淸肺飲

﹝方見百內嗽﹞

加減滋腎丸

﹝方見腹脹﹞

淸胃散

﹝方見內釣﹞

四物湯

﹝方見急驚﹞

五苓散

﹝方見五淋﹞

六味地黃丸

﹝方見腎臟﹞

卷八

諸淋

夫小兒諸淋者﹐腎與膀胱熱也。二經相爲表裏﹐俱主水道﹐水入小腸﹐下行於胞則爲溺。若膀胱熱﹐則津液內涸﹐水道不通。腎气熱﹐則小便淋瀝﹐或少腹引臍而痛。夫淋有五﹕石淋者﹐腎熱化石﹐內塞水道﹐痛引膀胱﹔气淋者﹐肺气壅熱﹐小腹脹滿﹐小便澀滯﹔熱淋者﹐三焦有熱﹐傳入腎﹑膀胱﹐流入於胞﹐小便赤澀﹔血淋者﹐心熱血散失其常經﹐溢滲入胞﹔寒淋者﹐膀胱气冷﹐與正气交爭﹐寒戰气解是也。亦有因妊母肝熱﹐及乳母恚怒者﹐當分五臟蓄熱治之。若心臟有熱者﹐導赤散加黃連。肝臟有熱者﹐柴胡梔子散﹔大便不通﹐瀉靑丸。脾臟有熱者﹐瀉黃散﹔脾气不足﹐異功散﹔脾气下陷﹐補中益气湯。肺臟有熱者﹐瀉白散﹔肺气虛熱﹐異功散加炒黑山梔。腎臟有熱者﹐地黃丸。或因乳母肝經熱者﹐用梔子淸肝散﹔恚怒者﹐用柴胡淸肝散。乳母濃味者﹐用加味淸胃散﹔心小腸熱者﹐用淸心蓮子飲。或兒早近色欲﹐小便澀滯或作痛﹐及更去後大小便牽痛者﹐皆屬肝腎不足也﹐用六味地黃丸﹑補中益气湯加牛膝﹑車前﹑肉桂。未應﹐當參五臟所勝﹐不可輕用滲泄寒涼之藥﹐大損胃气﹐仍參前小便不通癥覽之。

治驗一小兒小便不通﹐服五苓之類不應﹐頦間及左腮色赤﹐乃肝腎虛熱也﹐用四物﹑山梔及地黃丸而愈。後因感冒誤汗﹐小便仍不利﹐余用補中益气湯加麥門﹑五味而安。

一小兒小便不利﹐莖中澀痛﹐時或尿血﹐此稟父胃熱爲患也﹐先用五淋散以疏導﹐又用滋腎丸﹑地黃丸補肝腎﹐漸愈。後出痘色紫﹐小便短赤﹐頦間右腮或赤或白﹐用補中益气湯﹑六味地黃丸﹐前癥並愈。

一小兒小便不利﹐衄血﹑鼻色赤﹐屬脾肺有熱也﹐用濟生犀角地黃湯而愈。後頦間常赤﹐作渴有痰﹐此稟賦腎气不足﹐用地黃丸而諸癥瘥。

一小兒十五歲﹐所賦虛怯﹐且近女色﹐小便滴瀝﹐誤服五苓散之類﹐大小便牽痛﹐幾至不起﹐用六味丸而愈。

金砂散

治小便淋瀝不通。

郁金海金砂滑石甘艸﹝各等分﹞上爲末﹐每服一錢﹐煎地膚子湯調下﹐燈心﹑木通亦可。

又方

冬瓜最治實熱﹐小便不通﹐內熱口渴。

立效散

治小兒諸淋不通﹐莖中作痛。

木通甘艸王不畱行胡荽滑石海金砂山梔子檳榔﹝各等分﹞上每服一錢﹐水煎。

五淋散

治膀胱有熱﹐水道不通﹐或小腹腫脹。

赤茯苓赤芍藥﹝各五分﹞山梔﹝炒﹞當歸﹝各三分﹞甘艸﹝二分﹞上用燈心十根水煎。

木通散

﹝方見小便不通﹞

導赤散

﹝方見心臟﹞

瀉靑丸

﹝方見肝臟﹞

瀉黃散

﹝方見脾臟﹞

四物湯

﹝方見急驚﹞

淸胃散

異功散

﹝二方見內釣﹞

補中益气湯

﹝方見虛羸﹞

瀉白散

﹝方見肺臟﹞

地黃丸

﹝方見腎臟﹞

柴胡淸肝散

梔子淸肝散

﹝二方見發熱﹐卽柴胡梔子散﹞

滋腎丸

﹝方見腹脹﹞

淸心蓮子飲

茯苓散

﹝二方見白濁﹞

五淋散

﹝方見五淋﹞

聖濟犀角地黃湯

﹝方見尿血便血﹞

卷八

遺尿

巢氏云﹕腎主水﹐與足太陽相爲表裏。經曰﹕膀胱者﹐州都之官﹐津液藏焉。臥則陽气內收﹐腎與膀胱之气虛寒不能約制﹐故睡中遺出﹐《內經》謂膀胱不約爲遺是也。用破故紙散﹑益智散﹑雞腸散之類主之。亦有熱客於腎﹐幹於足厥陰之經﹐廷孔鬱結﹐而气血不能宣通﹐則痿痺而無所用﹐故液滲入膀胱﹐而漩溺遺失者﹐用六味地黃丸﹔虛熱亦用前丸。脾肺气虛者﹐用補中益气湯加補骨脂﹑山茱萸。

治驗一小兒眼胞微腫﹐咳嗽惡心﹐小便泔白﹐余謂脾疳食積也﹐用五味異功散﹐佐以四味肥兒丸而愈。後不節飲食﹐視物不明。余曰﹕目爲五臟之精﹐脾胃復傷﹐須補養爲主。不信﹐乃復峻厲之劑﹐變慢脾風﹐竟爲不起。

一小兒三歲﹐素遺尿﹐余視其兩頦微赤﹐此稟父腎與膀胱二經陰虛也﹐與六味丸服之﹐赤色漸退﹐而遺尿亦愈。

一小兒四歲﹐飲食少思﹐便泄腹痛﹐素遺尿﹐額頦靑黑﹐𨿽盛暑而惡風寒﹐余謂﹕經云﹕熱之不熱﹐是無火也。用八味丸治之﹐諸癥悉愈。

破故紙散

治膀胱虛冷﹐夜間遺尿﹐或小便不禁。

破故紙爲末﹐每服一錢﹐熱湯調下。

湯氏雞腸散

治小便不禁﹐睡中遺出。

雞腸艸﹝一兩﹞牡蠣粉﹝三錢﹞龍骨﹝﹞麥門冬﹝去心﹞白茯苓桑螵蛸﹝炙。各半兩﹞上爲散﹐每服一錢﹐棗水煎。

又方

五倍子炒焦爲末﹐每服半錢﹐白湯調下﹐或糊丸米湯送下。

益智散

﹝方見潮熱﹐卽益智丸﹞

異功散

﹝方見內釣﹞

補中益气湯

﹝方見虛羸﹞

四味肥兒散

﹝方見寒吐﹞

六味地黃丸

加減八味丸

﹝二方見腎臟﹐卽六味丸加五味子﹑肉桂﹞

卷八

白濁

仁齋曰﹕小兒尿白﹐久則成疳﹐此因心膈伏熱﹐或乳哺失節傷脾﹐使淸濁不分故也。《全嬰方》云﹕小便初溺微赤﹐良久白濁者﹐乃熱疳之癥也。初溺黃白﹐良久白濁者﹐冷疳之癥也。冷者﹐益黃散﹔熱者﹐牛黃丸﹔冷熱相兼者﹐蘆薈丸。純下白濁者﹐君朴丸。諸失津液﹐欲成疳而小便白者﹐茯苓散。小便如泔﹐或良久變白﹐亦有脾虛食積濕熱下注者﹐先用茯苓散五七服﹐次用四味肥兒丸。若乳食少思﹐或腹肚脹大﹐小便頻數﹐此脾虛元气下陷也﹐朝用五味異功散﹐夕用四味肥兒丸。若肥體色黃﹐小便不調﹐發黃脫落﹐鼻下瘡痍﹐嗜土少食﹐大便靑褐者﹐用梔子茯苓湯。仍審其乳母飲食七情治之。

治驗一小兒發熱懶食﹐小便良久變白﹐余用四味肥兒丸卽愈。或誤以爲積熱﹐用淸涼祛逐之劑﹐形體頓弱﹐虛癥悉至﹐小便如疳﹐用補中益气湯及四味肥兒丸而愈。

一小兒面色痿黃﹐眼胞微腫﹐作渴腹脹﹐飲食少思﹐小便澄白﹐大便不實﹐此脾疳之癥也﹐用四君子加山梔﹑蕪荑﹐兼用四味肥兒丸而愈。

一女子小便或靑或白﹐後前陰作癢出水﹐此肝經濕熱﹐先用龍膽瀉肝湯一劑﹐又以加味逍遙散加龍膽艸而愈。

一小兒兩耳後腦下各結一核﹐小便白濁﹐面色痿黃﹐體倦口漧﹐大便不調﹐用蘆薈丸而愈。

後鼻外生瘡作癢﹐小便仍白﹐視物不明﹐用四味肥兒丸而愈。

一小兒白濁﹐兩耳內耳外生瘡﹐膿水淋漓﹐先用大蘆薈丸而愈。後徧身如疥﹐肌體消瘦﹐發熱作渴﹐大便酸臭﹐小便白濁﹐用九味蘆薈丸﹑五味異功散而愈。

一小兒白濁﹐形气甚虛﹐發熱作渴﹐余謂肝腎虛羸也。用大蘆薈丸﹑地黃丸而愈。畢姻後﹐小便仍白﹐唾痰發熱﹐形气益虛﹐用大劑益气湯﹑六味丸﹐各五十餘劑而愈。

一小兒白濁﹐發熱口漧﹐體瘦骨立。余謂腎經虛羸﹐朝用補中益气湯﹐夕用六味地黃丸而愈。後兩目或生白翳﹐面黃浮腫﹐小便仍白﹐此變肝脾疳癥﹐用四味肥兒丸﹐月餘漸瘥。

君朴丸

治小兒小便白濁﹐久則黃瘦﹐不長肌肉。

使君子﹝煨﹞濃朴﹝制﹞黃連﹝各一兩﹞木香﹝三錢﹞上爲末﹐蒸餅糊丸﹐桐子大。每服一二十丸﹐米湯下。

茯苓散

治乳食傷脾﹐或心經伏熱﹐小便白濁。

三稜﹝煨﹞蓬術﹝煨﹞砂仁赤茯苓﹝各半兩﹞靑皮陳皮滑石甘艸﹝各一錢五分﹞上爲末﹐每服一錢﹐燈心湯調下。

三稜散

治小兒尿白﹐久則成疳﹐宜補脾消食化積。

三稜蓬術﹝各一兩﹐炒﹞益智仁甘艸神曲﹝炒﹞麥芽橘皮﹝各半兩﹞上爲末﹐每服一錢﹐白湯送下。

釐淸飲

治小便餘瀝﹐並赤白濁。

益智仁川萆石菖蒲﹝鹽炒﹞烏藥茯苓白芍藥﹝各三分﹞上入燈心水煎。

淸心蓮子飲

治發熱口漧﹐小便白濁﹐夜則安靜﹐晝則發熱。

黃芩麥門冬地骨皮車前子甘艸﹝各三錢半﹞石蓮肉茯苓黃柴胡人參﹝各二錢五分﹞上每服二錢﹐水煎服。

梔子茯苓湯

﹝卽大蕪荑湯﹐方見諸疳癥﹞

大安丸

﹝卽保和丸加白術﹞

補中益气湯

﹝二方見虛羸﹞

龍膽瀉肝湯

﹝方見疝气﹞

加味逍遙散

異功散

四君子湯

﹝三方見內釣﹞

益黃散

﹝方見脾臟﹞

牛黃丸

﹝方見驚癇﹞

蘆薈丸

﹝方見疳癥﹞

卷八

疳癥

錢仲陽云﹕小兒諸疳﹐皆因病後脾胃虧損﹔或用藥過傷﹐不能傳化乳食﹐內亡津液﹐虛火妄動﹔或乳母六淫七情﹐飲食起居失宜﹐致兒爲患。五臟之疳不同﹐當各分辧。肝疳者﹐一名風疳﹐其癥白膜遮睛﹐或瀉血羸瘦。心疳者﹐其癥面黃頰赤﹐身體壯熱。脾疳者﹐一名肥疳﹐其癥肢體黃瘦﹐皮膚漧澀﹐多生瘡疥﹐腹大食土。肺疳者﹐一名气疳﹐其癥喘嗽不已﹐口鼻生瘡。腎疳者﹐一名骨疳﹐其癥肢體削瘦﹐徧身瘡疥﹐喜臥濕地。楊氏云﹕又有疳傷者﹐五臟虫疳也﹐其名甚多﹐姑舉其要。虫疳者﹐其虫如絲﹐出於頭項腹背之間﹐黃白赤者可治﹐靑黑者難療。蛔疳者﹐皺眉多啼﹐嘔吐靑沫﹐腹中作痛﹐肚腹靑筋﹐唇口紫黑﹐頭搖齒癢。脊疳者﹐身熱羸黃﹐煩渴下利﹐拍背有聲﹐脊骨如鋸齒﹐十指皆瘡﹐頻嚙爪甲。腦疳者﹐頭皮光急﹐滿頭並瘡﹐腦熱如火﹐發結如穗﹐徧身多汗﹐腮腫囟髙。疳渴者﹐日則煩渴﹐飲水不食﹐夜則渴止。疳瀉者﹐毛焦唇含﹐額上靑紋﹐肚脹腸鳴﹐瀉下糟粕。疳痢者﹐停積宿滯﹐水谷不聚﹐瀉下惡物。疳腫者﹐虛中有積﹐肚腹緊脹﹐脾復受濕﹐則頭面手足虛浮。疳勞者﹐潮熱往來﹐五心煩熱﹐盜汗骨蒸﹐嗽喘枯悴﹐渴瀉飲水﹐肚硬如石﹐面色如銀。無辜疳者﹐腦後頸邊有核如彈丸﹐按之轉動﹐軟而不疼﹐其內有虫﹐不速鍼出﹐則內食臟腑﹐肢體癰疽﹐便利膿血﹐壯熱羸瘦﹐頭露骨髙。相傳兒衣夜露﹐爲鴟鳥羽所污亦致此癥。若手足極細﹐項小骨髙﹐尻削體痿﹐腹大臍突﹐號哭胸陷﹐名丁奚。若虛熱往來﹐頭骨分開﹐翻食吐虫﹐煩渴嘔穢﹐名哺露。若牙齒蝕爛﹐名走馬疳。蓋齒屬腎﹐腎虛受熱﹐疳火上炎﹐致口臭齒黑﹐甚則齦爛牙宣。大抵其癥𨿽多﹐要不出於五臟。治法﹕肝疳﹐用地黃丸以生腎。心疳﹐用安神丸以治心﹔異功散以補脾。脾疳﹐用四味肥兒丸以治疳﹔五味異功散以生土。肺疳﹐用淸肺飲以治肺﹔益气湯以生金。腦疳﹐亦用地黃丸。無辜疳﹐用大蕪荑湯﹑蟾蜍丸。丁奚﹑哺露﹐用肥兒丸﹑大蘆薈丸。走馬疳﹐敷雄黃散﹔服蟾蜍丸。若作渴瀉痢﹐腫脹勞瘵等類﹐當詳參方論而治之。蓋疳者幹也﹐因脾胃津液漧涸而患﹐在小兒爲五疳﹐在大人爲五勞﹐總以調補胃气爲主。

治驗﹝更參肛門作癢﹞陳職方孫三歲﹐面頰患瘡﹐沿蝕兩目﹐肚大靑筋﹐小便澄白﹐此肝疳之癥也﹐用大蕪荑湯二劑而愈。

陳司廳子﹐徧身生瘡﹐面色痿黃﹐腹脹內熱﹐大便不調﹐飲食少思﹐倦怠口漧﹐爲肝脾疳癥﹐用大蘆薈丸﹐不月而痊。

陳工部長孫﹐腹內一塊﹐小便不調﹐或用行气破血等藥﹐發熱口漧﹐體瘦懶食﹐面黃兼靑﹐幾成瘵癥﹐以補中益气湯煎送大蘆薈丸四服﹐又用前湯加車前子煎送六味丸四服﹐又用淸肝生血之藥而痊。

一女子十二歲﹐目生白翳﹐面黃浮腫﹐口漧作瀉﹐用四味肥兒丸而痊。

一小兒頭搖目札﹐口渴下血﹐此肝經血虛風熱也﹐用地黃丸而痊。若肝經濕熱﹐兼用瀉靑丸。蓋虛則補其母﹐實則瀉其子也。

一小兒十一歲﹐兩耳後腦下各結一核﹐色不變不痛﹐而面色痿黃﹐體倦口漧﹐去後不調﹐用蘆薈丸治之﹐諸癥頓愈。

一小兒鼻外生瘡﹐不時揉擦﹐延及兩耳。又一小兒視物不明﹐鼻內或癢或生瘡﹐用四味肥兒丸並愈。

一小兒水入耳內﹐耳外生瘡﹐膿水淋漓﹐經歲不愈﹐余謂肝火上炎﹐用大蘆薈丸而愈。

一小兒徧身如疥﹐或癢或痛﹐肌體消瘦﹐日夜發熱﹐口漧作渴﹐大便不調﹐年餘不愈。用九味蘆薈丸而愈。

一小兒數歲﹐腦後並結二核﹐肉色如故﹐亦不覺痛﹐用大蘆薈丸以淸肝脾﹐佐以地黃丸補腎水﹐形體健而核自消。

一小兒腹內結塊﹐小便不調﹐此肝經內疳也﹐用龍膽瀉肝湯及大味蘆薈丸而痊。

一小兒自生後兩目赤腫﹐或作癢﹐或生翳﹐此胎稟肝火﹐用蘆薈丸﹑六味地黃丸而痊。

一小兒患瘰﹐小便頻數﹐兩目連札﹐作嘔少食﹐泄瀉後重。用補中益气湯﹑六味地黃丸漸愈﹐佐以蘆薈丸而痊。

一小兒食泥土﹐困睡泄瀉﹐徧身如疥﹐此脾經內外疳也﹐用六君子湯﹑肥兒丸而愈。

一小兒面黃頰赤﹐發熱作渴﹐睡中驚悸﹐此心經內外疳也﹐用祕旨安神丸而痊。

一小兒患前癥﹐兼掌心發熱﹐徧身如疥﹐用安神﹑肥兒二丸而愈。

一小兒咳嗽寒熱﹐咽喉不利﹐鼻上有瘡﹐久而不結痂﹐此肺經疳癥也﹐用地黃淸肺飲而痊。

一小兒下疳潰痛﹐爪黑面黧﹐徧身生疥﹐此肝經內外疳也﹐用地黃﹑蘆薈二丸而愈。

史少參幼子二歲﹐項後結核﹐不時仰叫﹐或以爲熱瘡內潰﹐用鍼決之﹐服消毒之藥後﹐曲腰啼哭﹐余謂此名無辜疳﹐仰身而哭﹐外癥也﹔腰哭而啼﹐內癥也﹐元气敗矣﹐果歿。

一小兒四肢消瘦﹐肚腹漸大﹐寒熱嗜臥﹐作渴引飲﹐此肝脾疳也。名丁奚哺露﹐用白術散爲主﹐佐以十全丹﹐月餘諸癥漸愈﹐乃以異功散加當歸及六味丸而痊。

一小兒患疳﹐虛癥悉具﹐熱如火炙﹐病狀不能盡述﹐朝用異功散﹐夕用四味肥兒丸﹐月餘諸癥稍愈﹐佐以九味地黃丸﹐自能行立。遂朝以六味地黃丸﹐夕以異功散及蚵蟆丸而痊。

一小兒四肢消瘦﹐肚腹脹大﹐行步不能﹐作渴發熱﹐去後臭穢﹐以十全丹數服﹐諸癥漸愈﹐又用異功散﹑肥兒丸﹐調理漸愈。

大蘆薈丸

治疳殺虫﹐和胃止瀉。

胡黃連黃連白蕪荑﹝去扇﹞蘆薈木香靑皮白雷丸﹝破開﹐赤者不用﹞鶴虱﹝微炒。各半兩﹞麝香﹝二錢﹐另研﹞上爲末﹐粟米飯丸﹐綠豆大。每服一二十丸﹐米飲下。

愚按﹕前方肝脾疳積﹐食積發熱﹐目生云翳﹔或疳熱﹐頸項結核﹔或耳內生瘡﹐肌體消瘦﹐發熱作渴﹐飲食少思﹐肚腹膨脹﹔或牙齦蝕落﹐項腮腐爛﹐陰囊﹑玉莖生瘡﹔或胸脇小腹作痛﹐並效。內靑皮以龍膽艸代之﹐麝香不用尢效。

六味肥兒丸

消疳﹑化虫﹑退熱。

黃連陳皮川楝子﹝去核炒﹞神曲﹝炒﹞麥﹝炒。各一兩﹞白蕪荑﹝半兩﹞上爲末﹐糊丸﹐麻子大。每服一二十丸﹐空心米飲吞下。

愚按﹕前方又治脾疳﹐飲食少思﹐肌肉消瘦﹐肚大頸細﹐發稀成穗﹐項間結核﹐發熱作渴﹐精神倦怠﹐大便酸臭﹐嗜食泥土﹔或口鼻頭瘡﹐肚見靑筋﹐嚙齒下痢﹐便白五疳。用此丸加幹蟾一兩﹐蕪荑五錢尢妙。

蚵蟆丸

治無辜疳癥﹐一服虛熱退﹔二服煩渴止﹔三服瀉痢住。

蟾蜍﹝一枚﹐夏月溝渠中腹大﹑不跳﹑不鳴﹑身多癩者﹞上取糞蛆一杓置桶中﹐以尿浸之﹐桶上要幹﹐不令虫走出﹐卻將蟾蜍撲死﹐投蛆中食一晝夜﹐以布袋盛置﹐浸急水中一宿﹐取出瓦上焙爲末﹐入麝一字﹐粳米飯揉丸﹐麻子大。每服二十丸﹐米飲下。

愚按﹕前方又治無辜疳癥﹐面黃壯熱不食﹐舌下有虫﹔或腦後有核﹐軟而不痛﹐中有粉虫﹐隨气流散﹐侵蝕臟腑﹐便滑膿血﹐日漸黃瘦﹐頭大發豎﹐手足細軟﹐變生天﹔猢猻鵝口﹐木舌懸癰﹐重著噤﹐臍風撮口重舌﹐龜背龜胸﹐一十二種敗癥。急用蟾蜍丸﹑大蕪荑湯治之﹐多有生者。

生熟地黃湯

治疳眼閉合不開。

生地黃熟地黃﹝各半兩﹞川芎赤茯苓枳殼﹝制﹞杏仁﹝去皮﹞川黃連半夏曲天麻地骨皮甘艸﹝炙。各二錢五分﹞上每服二錢﹐黑豆十五粒﹑薑水煎服。

嚏疳散

治疳。

蘆薈黃連﹝各一錢﹞瓜蒂豬牙皂角蝦蟆灰﹝各五分﹞麝香﹝少許﹞上爲末﹐吹入鼻﹐嚏則可療。

脂連丸

治五疳潮熱﹐腹脹發焦。

胡黃連﹝半兩﹞五靈脂﹝一兩﹞上爲末﹐豬膽汁丸﹐麻子大﹐米飲下。

茯苓丸

治心疳驚疳。

茯神蘆薈琥珀川黃連﹝淨﹞赤茯苓﹝各三錢﹞鉤藤皮遠志肉蝦蟆灰﹝各三錢﹞石菖蒲﹝一錢﹞麝香﹝少許﹞上爲末﹐粟米丸麻子大﹐薄荷湯下。

神效換肌丸

治脾疳肌瘦﹐潮熱盜汗﹐泄瀉糟粕﹐頭大腹急。

川黃連﹝炒﹞鱉甲﹝酒炙﹞肉豆蔻﹝煨﹞使君子﹝面裹煨﹞神曲﹝炒﹞麥芽﹝炒。各半兩﹞訶子肉﹝一錢半﹞上爲末﹐糊丸芥子大﹐米湯下。

天麻丸

治肝疳﹑風疳﹑疳眼。

靑黛川黃連天麻五靈脂夜明砂﹝微炒﹞川芎蘆薈﹝各二錢﹞龍膽艸防風蟬蛻﹝去足﹐各一錢半﹞全蠍﹝二枚﹐焙﹞麝香﹝少許﹞幹蟾頭﹝炙焦﹐三錢﹞上爲末﹐豬膽汁浸糕丸麻子大。每服十丸﹐薄荷湯下。

化丸

治諸疳生虫﹐不時啼哭﹐嘔吐淸水﹐肚腹脹痛﹐唇口紫黑﹐腸頭濕。

蕪荑蘆薈靑黛幹川芎白芷稍胡黃連川黃連蝦蟆灰﹝各等分﹞上爲末﹐豬膽汁浸糕糊丸﹐麻子大。每服一二十丸﹐食後臨臥﹐杏仁煎湯下。其鼻常用熊膽煎湯﹐筆蘸洗﹐俟前藥各進數服﹐卻用靑黛﹑當歸﹑赤小豆﹑瓜蒂﹑地楡﹑黃連﹑蘆薈﹑雄黃爲末﹐入鼻瘡斂。

靈脂丸

治脾疳﹑食疳。

白豆蔻麥芽﹝炒﹞五靈脂宿砂蓬術﹝煨﹞靑皮橘紅使君子﹝焙。各二錢﹞蝦蟆﹝炙焦﹐三錢﹞上爲末﹐米糊丸﹐麻子大。每服十丸﹐米湯下。

下虫丸

治疳蛔諸虫新白苦楝根皮﹝酒浸焙﹞綠包貫眾木香桃仁﹝浸去皮焙﹞蕪荑﹝焙﹞雞心檳榔﹝各二錢﹞鶴虱﹝炒﹐一錢﹞輕粉﹝五分﹞幹蝦蟆﹝炙焦﹐三錢﹞使君子﹝五十﹐取肉煨﹞上爲末﹐麵糊丸麻子大。每服一二十丸﹐天明淸肉汁下﹐內加當歸﹑川連各二錢五分。

龍膽丸

治腦疳﹐腦熱瘡。

龍膽艸升麻苦楝根皮﹝焙﹞赤茯苓防風蘆薈油發灰﹝各二錢﹞靑黛﹝幹﹞黃連﹝淨。各三上爲末﹐狁豬膽汁浸糕糊丸﹐麻子大﹐薄荷湯下﹐仍以蘆薈末入鼻。

黃連丸

治疳勞。

黃連﹝半兩﹐淨狁膽汁浸曬﹞石蓮栝蔞根杏仁﹝浸﹐去皮焙﹞烏梅肉﹝各二錢﹞上爲末﹐牛膽汁浸糕糊丸﹐麻子大﹐煎烏梅﹑姜﹑蜜湯下。

香蔻丸

治疳瀉。

黃連﹝三錢﹐炒﹞肉豆蔻木香訶子肉﹝煨﹞砂仁茯苓﹝各二錢﹞上爲末﹐飯丸麻子大﹐米飲下。

木香丸

治疳痢。

黃連﹝淨﹐三錢﹞木香紫濃朴﹝制﹞夜明砂﹝隔紙炒。各二錢﹞訶子肉﹝炒﹐一錢﹞上爲末﹐飯丸麻子大﹐幹艾生薑煎湯﹐食前下。

十全丹

治丁奚哺露。

靑皮陳皮﹝各去白﹞川芎五靈脂白豆蔻仁雞心檳榔蘆薈﹝各五錢﹞木香使君子﹝焙﹞蝦蟆灰﹝各三分﹞上爲末﹐豬膽汁浸糕糊丸﹐麻子大。每服一二十丸﹐米飲下﹔有熱﹐薄荷湯下。

湯氏十全丹

治前癥。

檳榔枳殼﹝湯浸去穣﹐麩炒﹞靑皮陳皮﹝去白﹞丁香木香﹝炮﹐各二錢五分﹞香附子﹝炒﹐一上爲末﹐神曲糊丸黍米大﹐每服三十丸﹐空心食前米飲下。

愚按﹕前癥因乳哺不調﹐傷損脾胃﹐不思飲食﹐气血日損﹐四肢日瘦﹐肚腹漸大﹐是名丁奚。呼吸少气﹐汲汲苦熱﹐謂之哺露。屬形病俱虛﹐𨿽用前藥﹐宜佐以異功散﹐壯脾胃以行藥勢。

鱉血煎

治疳勞。

蕪荑柴胡川芎﹝各二兩﹞人參﹝半兩﹞使君子﹝二十一个﹞胡黃連宣黃連上用鱉血一盞﹐吳茱萸一兩和二黃連淹一宿﹐次早炒幹﹐去茱萸並血﹐用二連入余藥末﹐粟米糊丸麻子大﹐食前熱水下。

地黃淸肺飲

治肺熱疳飲穿孔﹐或生肉﹐或鼻外生瘡。

桑白皮﹝炒﹐半兩﹞紫蘇前胡赤茯苓防風黃芩當歸天門冬﹝去心﹞連翹桔梗生地黃甘艸﹝炙。各二錢﹞上每服二錢﹐水煎服﹐次用化丸。

九味地黃丸

治腎疳。

熟地黃﹝四錢五分﹞赤茯苓山茱萸肉川楝子當歸川芎牡丹皮山藥使君子肉﹝二錢﹞上爲末﹐蜜丸桐子大。每服八十丸﹐空心溫酒下。

東垣大蕪荑湯

﹝一名梔子茯苓湯﹞治黃疳土色﹐爲濕爲熱﹐當利小便﹐今反利﹝知黃色中爲燥胃經熱也﹞﹐發黃脫落﹝知膀胱﹑腎俱受土邪乃大濕熱之癥﹞鼻下斷作瘡﹝上逆行營气伏火也﹞能乳﹝胃中有熱也﹐寒則食不入﹞喜食土﹝胃不足也﹞﹐面黑色﹝爲寒爲痺﹞大便淸﹝寒也﹞褐色﹝熱蓄血中﹞間黃色﹝腸胃有熱﹞治當滋榮潤燥﹐外致津液。

山梔仁﹝三分﹞黃柏甘艸﹝炙。各二分﹞大蕪荑﹝五分﹞黃連麻黃根﹝一分﹞姜活﹝二分﹞柴胡﹝三分﹞防風﹝一分﹞白術茯苓﹝各五分﹞當歸﹝四分﹞上水煎服。

朱砂安神丸

治心疳怔忡﹐心中痞悶。

朱砂﹝四錢﹞黃連生地黃﹝各半兩﹞生甘艸﹝二錢半﹞蘭香葉﹝二錢﹐燒灰﹞銅靑輕粉﹝各五分﹞上爲末﹐幹敷上。

白粉散

治疳瘡。

海螵蛸﹝三分﹞白芨﹝二分﹞輕粉﹝一分﹞上爲末﹐先用漿水洗拭﹐幹敷。

六君子湯

異功散

﹝二方見內釣﹞

六味丸

﹝方見腎臟﹞

四味肥兒丸

﹝方見寒吐﹞

瀉靑丸

﹝方見肝臟﹞

龍膽瀉肝湯

﹝方見疝气﹞

補中益气湯

﹝方見虛羸﹞

白術散

﹝方見積滯﹞

卷八

二便色白

《祕旨》云﹕小兒便如米泔﹐或溺停﹐少頃變作泔濁者﹐此脾胃濕熱也。若大便泔白色﹐或如魚凍﹐或帶紅黃黑者﹐此濕熱積滯也。宜理脾淸滯﹐去濕熱﹐節飲食。若忽然變靑﹐此是變蒸也﹐不必用藥。若久而不愈﹐用補脾制肝。若心膈伏熱﹐則成疳矣。大抵多因乳哺失節﹐脾气有傷﹐元气下陷﹐或乳母飲食七情所致。小便如疳﹐或大便泔白者﹐用四味肥兒丸。

積滯黃黑者﹐用四君子湯加黃連﹑木香。色靑日久不復﹐或兼泄瀉﹐或腹痛者﹐用六君子湯加木香﹑芍藥。若小便小利﹐大便褐色﹐發黃脫落﹐鼻下瘡痍﹐用梔子茯苓湯。乳食少思﹐胸腹膨脹﹐大便頻數﹐用四味肥兒丸。仍審乳母飲食七情主之。

治驗一小兒每食停滯﹐大便色白而頻﹐先用大安丸﹑異功散﹐少加炒黑黃連﹐一二服後﹐小水澄久如泔﹐發熱體倦﹐用四味肥兒丸而愈。

一小兒患前癥﹐停食發熱﹐先用大安丸而愈。後患腹脹﹐午時發熱﹐用五味異功散而瘥。

一小兒患前癥﹐兼自痢﹐用異功散加升麻﹑柴胡而愈。但日晡微熱倦怠﹐用補中益气湯﹑四味肥兒丸而愈。

一小兒患前癥﹐服驅逐之劑﹐手足並冷﹐作渴少食﹐此脾气復傷也﹐用六君﹑升麻﹑柴胡而瀉止﹔又四味肥兒丸而愈。

四君子湯

六君子湯

加味逍遙散

五味異功散

﹝四方見內釣﹞

龍膽瀉肝湯

﹝方見疝气﹞

補中益气湯

大安丸

﹝保和丸加白術﹐二方見虛羸﹞

四味肥兒丸

﹝方見寒吐﹞

梔子茯苓湯

﹝卽大蕪荑湯﹐方見疳癥﹞

卷九

吐血

經曰﹕淸者爲榮﹐濁者爲衛﹐榮行脈中﹐衛行脈外。蓋榮者﹐水谷之精气也﹐和調於五臟﹐灑陳於六腑﹐故能入於脈。夫榮者﹐陰血也﹐所主在心﹐統化在脾﹐藏內在肝﹐宣布在肺﹐輸泄在腎﹐灌漑一身﹐滋養百脈﹐諸經由此而生毓焉。然血之所統者气也﹐故曰﹕气主之﹔血主濡之。是以气行則血行﹐气止則血止﹐陽生陰長﹐夫唱婦隨之道也。若气一傷﹐則變癥百出﹐故妄行則吐衄﹐衰涸則虛勞﹐降下則便紅﹐熱陷則溺赤﹐滲於腸胃則爲腸風﹐陽虛陰搏則爲崩漏﹐此皆气有殄戾之乖﹐而血乃生滲溢之患也。然養陰者可不先知養陽之道乎﹖小兒患之﹐多因稟賦積熱﹐或食膏粱濃味﹐或乳母七情郁火所致。治法﹕若气虛血弱﹐當以人參補之﹐陽旺則陰生血也。若四物湯者﹐獨能主血分受傷﹐爲气不虛也。若左寸關脈數而無力﹐血虛也﹐四物湯加參﹑術。浮而無力﹐气虛也﹐補中益气湯。尺脈數而無力﹐腎虛也﹐六味地黃丸。右寸關脈數而有力者﹐肺胃熱也﹐犀角地黃湯﹔後用四物湯加參﹑苓﹑白術。尺脈數而無力﹐陰虛也﹐用六味地黃丸。若面黃目澀﹐眵多手麻者﹐脾肺虛也﹐用黃芍藥湯。

治驗一小兒年十餘歲﹐鼻衄﹐肝脈弦數﹐肝藏血﹐此肝火血熱而妄行﹐用小柴胡加山梔﹑龍膽艸﹐四劑而血止﹔又用四物﹑芩﹑連﹑蘆薈﹑山梔﹑甘艸﹐作丸服﹔又以地黃丸滋腎水﹐生肝血而愈。

一小兒久鼻衄﹐右腮鼻準微赤﹐此脾胃傳熱於肺而不能統也﹐先用六君﹑桔梗﹑當歸﹑山梔而血止﹐次用人參黃散﹐以調補脾肺而愈。

一小兒壯熱吐血﹐或兼衄血﹐右腮鼻準赤色﹐乃肺胃積熱﹐用濟生犀角地黃四劑而血並止。

後因母飲酒復作﹐用淸胃散﹐母子服之而愈。

一小兒吐血不止﹐鼻準赤色﹐審其乳母有郁熱﹐用加味歸脾湯﹑加味逍遙散﹐母子並服各數劑血少止﹐又用八珍湯加柴胡﹑牡丹皮而愈。

一小兒因母屢恚怒﹐發熱吐血﹐或時衄﹐用加味小柴胡湯之類﹐治其母並愈。後其母因勞役兼怒气﹐致兒患驚搐﹐或用抱龍丸﹐又加吐血﹐予以加味逍遙散﹐母子並愈。厥後乳母仍勞役發熱﹐此兒卽驚搐﹐或吐血﹑或衄血﹐母用補中益气湯﹐子用犀角地黃湯頓愈。

一小兒十歲﹐因傷濃味吐血﹐用濟生犀角地黃湯﹐解食毒﹐淸胃熱﹔又用四君﹑牡丹皮﹑升麻﹐調補脾胃而愈。惟肢體倦怠﹐兩手作麻﹐用黃芍藥湯數劑而安。

一小兒吐血﹐因乳母火郁發熱﹐兩脇作痛﹐後吐血﹐以加味歸脾湯加吳茱萸﹑制黃連治母﹐兒不時飲數匙﹐月餘並愈。後母因怒吐血寒熱﹐兒亦吐血﹐先用加味小柴胡湯二劑﹐後用加味逍遙散治其母悉愈。

一女子年十四歲﹐因驚寒熱發搐﹐服鎭驚之藥﹐更吐血﹐尋衣撮空﹐身如炙﹐煩躁不眠﹐飲食不入﹐脈洪大而無倫次﹐按之豁然而空﹐用加減八味丸料二劑﹐諸癥悉退。脈息按之如絲﹐無气以動﹐用人參一兩煎服﹐不應﹐仍用人參一兩﹑附子五分﹐二劑元气頓復。

一女子十三歲﹐因怒吐血﹐切牙發搐﹐用加味逍遙散加鉤藤鉤而愈。次年出嫁﹐懷抱鬱結﹐胸滿食少﹐吐血面赤﹐此因肝火動而血熱﹐气虛而不能攝血也﹐用六味丸及歸脾湯加山梔﹑貝母而愈。

一小兒十四歲﹐發熱吐血﹐屬足三陰虛﹐余謂宜補中益气以滋化源。不信﹐仍用寒涼降火﹐前癥愈甚。或謂曰﹕小兒未有室﹐何腎虛之有﹐參﹑補气﹐奚爲用之﹖余述丹溪先生云﹕腎主閉藏﹐肝主疏泄﹐二髒俱有相火﹐而其系上屬於心。心爲君火﹐爲物所感﹐則相火翕然而起﹐𨿽不交會﹐而其精亦暗耗矣。又褚氏云﹕男子精未滿而禦女﹐以通其精﹐則五臟有不滿之處﹐異日有難狀之疾。正此謂也。遂用補中益气湯及六味地黃丸而痊。

黃芍藥湯

治衄多歲﹐面黃眼澀﹐多眵手麻。

黃﹝三兩﹞甘艸﹝炙﹞升麻葛根芍藥﹝炒黃。各一兩﹞羌活﹝半兩﹞上每三錢﹐水煎服。

愚按﹕此手足太陰陽明藥也。然血虛久﹐則陽亦虛矣﹐故血不足則麻木﹐陰虛火動﹐變癥百出﹐實非風也。此出升陽滋陰例。

人參黃散

治虛勞客熱﹐消瘦倦怠﹐口燥咽漧﹐日晡潮熱﹐五心煩熱﹐盜汗胸滿﹐食少作渴﹐咳唾時有膿血。

天門冬﹝去心﹐三兩﹞半夏知母﹝炒黃﹞桑白皮赤芍藥﹝炒﹞黃﹝炒﹞紫菀甘艸﹝炙。各半兩﹞白茯苓柴胡秦艽生地黃熟地黃地骨皮﹝各二兩﹞人參桔梗﹝各一兩﹞鱉甲﹝醋炙﹐上銼散﹐每服三五錢﹐水煎服﹐大人亦得。一方有生薑。

四物湯

﹝方見急驚﹞

加味小柴胡湯

﹝方見痙癥﹞

小柴胡湯

﹝方見肝臟﹞

淸胃散

加味歸脾湯

加味逍遙散

四君子湯

六君子湯

﹝五方見內釣﹞

濟生犀角地黃湯

﹝方見便血﹞

補中益气湯

﹝方見虛羸﹞

八珍湯

﹝卽四君﹑四物二湯合用也﹞

六味地黃丸

﹝方見腎臟﹞

卷九

虛羸

仲陽云﹕小兒虛羸﹐因脾胃不和﹐不能乳食﹐使肌體瘦弱﹐或大病後脾气尙弱﹐不能傳化穀气所致。若冷者時時下利﹐唇口淸白﹔熱者身溫壯熱﹐肌體微黃。更當審其形色﹐察其見證。如面赤多啼﹐心之虛羸也﹔面靑目札﹐肝之虛羸也﹔耳前後或耳下結核﹐肝經虛火也﹔頸間肉裏結核﹐食積虛熱也﹔面黃痞滿﹐脾之虛羸也﹔面白气喘﹐肺之虛羸也﹔目睛多白﹐腎之虛羸也﹔仍審相勝而藥之。又寒熱二癥﹐不可不辧。若腹痛瀉利淸白﹐不渴喜熱﹐此屬寒癥﹐𨿽在夏月﹐宜木香丸。身熱煩躁﹐瀉利焦黃﹐作渴喜冷﹐此屬熱癥﹐𨿽在冬月﹐宜胡黃連丸。皆捨時從癥之治法也。

治驗一小兒十三歲﹐面赤驚悸發熱﹐形體羸瘦﹐不時面白﹐噯气下气﹐時常停食﹐服保和丸及淸熱等藥。余曰﹕面赤驚悸﹐心神怯也﹔面白噯气﹐心火虛也﹔大便下气﹐脾气虛也。此皆稟心火虛﹐不能生脾土之危癥﹐前藥在所當禁者。不信﹐又服枳術丸﹑鎭驚等藥﹐而諸癥益甚﹐大便頻數﹐小腹重墜﹐脫肛痰涎﹐飲食日少﹐余先用六君子湯爲主﹐佐以補心丸﹐月餘飲食少進﹐痰涎少止﹐又用補中益气湯送四神而愈。畢姻後﹐病復作墜﹐時至仲冬﹐面白或黧色﹐手足冷﹐喜食胡椒﹑姜物﹐腹中不熱﹐脈浮按之微細﹐兩尺微甚﹐乃用八味丸﹐元气復而形气漸充。年至二十﹐苦畏風寒﹐面目赤色﹐發熱吐痰﹐唇舌赤裂﹐食椒姜之物唇口卽破﹐痰熱愈甚﹐腹中卻不熱﹐診其脈或如無﹐或欲絕﹐此寒气逼陽於外﹐內眞寒而外假熱也﹐仍用八味丸而諸癥頓愈。

一小兒八歲﹐面常靑色﹐或時色赤﹐日間目札﹐夜睡切牙﹐二年餘矣﹐服淸肝降火之藥益甚﹐形气日羸。余考績到京﹐求治於余﹐曰﹕肝主五色﹐入心則赤﹐自入則靑﹐蓋肝屬木而生風﹐故肝气爲陽爲火﹐肝血爲陰爲水﹐此稟肝腎精血不足﹐虛火內動﹐陰血益虛﹐虛而生風﹐風自火出﹐故變面赤目札等癥耳﹐非外風也。遂用地黃丸以滋腎水生肝木﹐兩月目札切牙悉止﹐又三月許諸癥尋愈﹐而元气亦充矣。凡肝木之癥﹐若肝木實熱生風而自病﹐或肺金實熱而克木者﹐宜用淸肝降火之劑﹐以瀉其邪气。若肝經風熱而目直等癥﹐用柴胡梔子散以淸肝火﹔加味四物湯﹐以養肝血。若腎虛而切牙諸癥﹐用六君子湯以健脾土﹔六味地黃丸以滋腎水則愈。

一小兒脾气虛弱﹐飲食停滯﹐發熱作渴﹐服瀉黃散﹐不時下痢﹐余先用保和丸二服而愈﹔但不食惡心﹐面靑手冷﹐又用六君﹑柴胡﹑升麻四劑﹐面色痿黃﹐食進手溫﹔惟形體羸甚﹐倦怠發熱﹐小腹重墜﹐肛門脫出﹐用補中益气湯加半夏﹑肉豆蔻二劑而安。凡脾胃之癥﹐若發熱作渴﹐飲食喜冷﹐或泄瀉色黃﹐睡不露睛者﹐屬形病俱實﹐宜用瀉黃散疏導之。若發熱口漧惡冷﹐或泄瀉色白﹐睡而露睛者﹐屬形病俱虛﹐宜用異功散調補之。若脾气下陷者﹐補中益气湯。

寒水侮土者﹐益黃散。肝木克脾者﹐六君加柴胡。若目睛微動﹐潮熱抽搐﹐吐瀉不食﹐宜用祕旨保脾湯。凡小兒諸病﹐先當調補脾胃﹐使根本堅固﹐則諸病自退﹐非藥所能盡祛也。

一小兒五歲﹐形气虛羸﹐睡中切牙﹐夜間遺尿﹐日間頻數﹐余以爲稟腎气不足﹐用補中益气湯加補骨脂﹑地黃丸加鹿茸﹐以補脾腎而痊。畢姻後﹐小便頻數﹐作渴發熱﹐日晡益甚﹐恪服黃柏﹑知母等藥﹐以滋陰降火。後患腎痿﹐臥牀年許﹐余因考績北上﹐仍用前藥﹐喜其愼疾﹐半載而痊。

一小兒年十一歲﹐面白或赤﹐足軟不能久行﹐用地黃丸加鹿茸年許而瘥。畢姻後﹐兩目羞明﹐兩足仍軟﹐用前丸及補中益气湯而痊。後病復發﹐增口渴足熱﹐頭囟覺開﹐視物覺大﹐此腎虛瞳人散不能榮養﹐宜用地黃丸補之﹐有至七八歲﹐或十四五歲﹐气血旣盛而自合。若縱盜色欲﹐戕賊眞陰﹐亦不盡其壽矣。

一小兒體素虛弱﹐患咳嗽痰涎﹐服化痰藥而痰益甚﹐余以爲脾虛食積﹐先用六君﹑神曲﹑山楂漸愈。後傷風咳嗽﹐腹脹不食﹐泄瀉酸臭﹐此食滯傷脾﹐而肺气虛也﹐用六君﹑桔梗而愈。又飲食停滯﹐嘔吐痰涎﹐喘嗽面白﹐余謂脾虛不能消化飲食而爲痰﹐肺虛不能攝气歸源而作喘﹐仍用六君子湯而愈。大凡腠理不密﹐外邪所感而肺病者﹐因脾胃气虛不能相生﹐必用六君子湯。若脾胃气實﹐大腸不利而肺病者﹐用瀉黃散。若心火炎爍肺金而喘嗽者﹐用地黃丸。

一小兒形瘦﹐不時咳嗽﹐自用參蘇散一劑﹐更加喘急驚搐﹐面白或黃。余謂此稟脾肺不足﹐而形气虛羸﹐因前劑峻利﹐外邪𨿽去而肺气益虛。肺虛則宜補脾﹐先用異功散加桔梗﹑鉤藤鉤一劑﹐痰喘頓定﹔乃去桔梗﹐加半夏﹑當歸﹐再劑驚搐亦去﹐又加酸棗仁治之而安。年十五歲﹐發熱痰盛﹐作渴面赤﹐形體羸瘦﹐用地黃丸加五味子及補中益气湯﹐各百餘劑﹐而形气漸壯。若認爲陰火﹐用黃柏﹑知母等藥﹐復傷生化之源﹐其亦不治者矣。

一小兒五歲﹐尙飲乳﹐耳前後頸間至缺盆﹐以手推尋﹐其筋結小核如貫珠﹐隱於肌肉之間﹐小便不調﹐面色靑黃﹐形气羸瘦﹐此稟母之肝火爲患﹐用九味蘆薈丸﹑五味異功散加山梔﹑柴胡﹐與兒飲之﹔又以加味逍遙散﹐與母服之尋愈。

一小兒患虛羸﹐耳出穢水﹐左手尺關﹐洪數而無力﹐余爲淸肝補腎﹐耳中𨿽愈﹐脈未全斂。

畢姻後﹐患瘵癥﹐誤服黃柏﹑知母之類﹐復傷元气﹐不勝寒暑勞役﹐無日不病﹐幾至危殆﹐余大補脾腎﹐滋養元气而愈。

一小兒患癥如前﹐肢體消瘦﹐面色痿黃﹐大便酸臭﹐此脾虛食積﹐用四味肥兒丸﹑五味異功散﹐治之而愈。

一小兒體瘦腹大﹐寒熱嗜臥﹐作渴引飲﹐以白術散爲主﹐佐以四味肥兒丸﹐諸癥漸愈﹐乃以異功散﹑六味丸﹐月餘而安。

一小兒患前癥﹐身熱如炙﹐此肝疳之癥也﹐朝用異功散﹐夕用四味肥兒丸﹐諸癥稍愈﹔佐以蚵蟆丸﹐數服而痊。

一小兒停食發熱﹐服芩﹑連﹑三稜等劑﹐飲食日少﹐胸腹膨脹﹐肢體羸瘦﹐余謂脾虛飲食停滯元气復傷﹐先用補中益气湯加木香﹑鉤藤鉤﹐數劑漸愈﹔又用六君﹑炮姜﹐調理而安。

一小兒虛羸昏倦﹐咳嗽驚悸﹐自用參蘇散一劑﹐更加喘急﹐此脾肺气虛而妄發表也﹐用惺惺散微解外邪﹐調和胃气﹐諸癥頓愈﹔但手足逆冷﹐又用六君子湯﹐調補元气而安。

一小兒九歲﹐吞酸惡食﹐肌體消瘦﹐腹中作痛﹐余謂食積虛羸也﹐用保和丸而愈。後腹中數痛﹐皆服保和丸﹐余曰﹕此因脾胃虛而飲食所傷也﹐當調補脾土﹐以杜後患。不信﹐後腹痛喜按﹐余用五味異功散二劑﹐因未應﹐自用平胃散等藥﹐腹脹作痛﹐余仍以異功散加木香四劑而愈。若屢用攻伐之劑﹐陰損元气﹐多致虛羸﹐深可愼也。

參苓白術散

治脾胃虛弱﹐飲食少思﹐中滿痞噎﹐心忪气喘﹐嘔吐泄瀉。

白扁豆﹝二兩半﹐薑汁浸﹐去皮微炒﹞人參白茯苓白術甘艸﹝炒﹞山藥﹝各三兩半﹞蓮肉桔梗﹝炒黃色﹞薏苡仁宿砂仁﹝各二兩﹞上爲末﹐每服一錢﹐棗湯調下。

地黃丸

﹝加肉桂一兩﹐名加減八味丸﹞治小兒肝經虛熱血燥﹐或風客淫气﹐而患瘰結核。或四肢發搐﹐眠目抽動﹐痰涎上湧。又治腎疳﹐腦熱消瘦﹐手足如冷﹐寒熱往來﹐滑瀉腹脹﹐口鼻漧渴﹐齒齦潰爛﹐爪黑面黧﹐徧身兩耳生瘡﹐或兩耳出水﹐或發熱自汗盜汗﹐便血諸血失喑等癥﹐其功不可盡述。﹝卽六味地黃丸﹐方見腎臟﹞

補中益气湯

治中气虛弱﹐體疲食少﹐或發熱煩渴等癥。

人參黃﹝各八分﹞白術甘艸陳皮﹝各五分﹞升麻柴胡﹝各二分﹞當歸﹝一錢﹞上姜棗水煎﹐空心午前服。

愚按﹕前方若因藥克伐﹐元气虛損﹐惡寒發熱﹐肢體倦怠﹐飲食少思﹐或兼飲食勞倦﹐頭痛身熱﹐煩躁作渴﹐脈洪大弦虛﹐或微細軟弱﹐或寸關獨甚者﹐宜用之。凡久病﹐或過服克伐之劑﹐虧損元气﹐而虛癥悉具者﹐最宜前湯。若母有脾胃不足之癥﹐或陰虛內熱﹐致兒爲患者﹐尢宜用之。

錢氏異功散

治脾胃飲食少思﹐吐瀉不食﹐凡虛冷癥﹐先與數服﹐以正胃气。﹝卽五味異功散見內釣﹞愚按﹕前方治脾胃虛弱﹐吐瀉不食﹐或驚搐痰盛﹐或睡而露睛﹐手足指冷﹐或脾肺虛弱﹐咳嗽吐痰﹐或虛熱上攻﹐口舌生瘡﹐弄舌流涎。若母脾胃虛﹐兒患此癥﹐亦當服之。

四君子湯

治脾气虛損﹐吐瀉少食﹐肌肉羸瘦。﹝方見內釣﹞

保和丸

治飲食停滯﹐胸膈痞滿﹐噯气吞酸﹐或吐瀉腹痛。﹝加白術一兩﹐卽大安丸﹞神曲﹝炒﹞山楂半夏茯苓﹝各一兩﹞陳皮連翹蘿卜子﹝炒﹐五錢﹞上爲末﹐粥丸﹐桐子大。每服三十丸﹐白湯送下。

愚按﹕前方行气克滯之劑﹐若元气無虧﹐暴停乳食﹐而致斯癥者﹐宜用此消導之。若元气虛弱﹐而乳食所傷者﹐必調補胃气爲主﹐而佐以消導。若乳食已消而作嘔者﹐乃胃气被傷﹐當用異功散補之﹐不宜仍用前藥﹐重損胃气﹐治者審之。

肥兒丸

治肝疳食積﹐肢體消瘦﹐二便不調。

黃連神曲木香﹝各一兩五錢﹞檳榔﹝二十个﹞肉豆蔻﹝二兩煨﹞使君子﹝酒浸去皮﹞麥芽﹝各四兩上爲末﹐神曲糊丸麻子大。每服二三十丸﹐米飲下。

愚按﹕前方若食積五疳﹐發熱口漧﹐大便不調﹐小便不淸﹐或頸項結核﹐發稀成穗﹐寒熱作渴﹐宜用之。若脾胃稍虛者﹐用五味異功散兼服。虛甚者﹐異功散爲主﹐佐以前藥。

枳術丸

﹝方見癖塊﹞

六君子湯

﹝方見內釣﹞

四神丸

﹝方見脫肛﹞

八味丸

﹝方見腎臟﹞

柴胡梔子散

四物湯

﹝二方見急驚﹞

九味蘆薈丸

﹝方見疳癥﹞

加味逍遙散

﹝方見內釣﹞

白術散

﹝方見積滯﹞

蝦蟆丸

﹝方見疳癥﹞

卷九

胃气虛寒

經曰﹕胃爲水谷之海﹐六腑之大源也。人身气血腑臟﹐俱由胃气而生。故東垣之法﹐一以脾胃爲主﹐所謂補腎不若補脾﹐正此意也。在小兒𨿽得乳食﹐水谷之气未全﹐尢仗胃气﹐胃气一虛﹐則四髒俱失所養矣。故丹溪謂﹕小兒多肝脾之疾也。若面色白﹐目無睛光﹐口中气冷﹐不食吐水﹐肌瘦腹痛﹐此胃气虛寒之癥﹐用五味異功散或六君子湯主之﹔若大便不實﹐兼脾虛也﹐加漧薑溫之﹔中滿不利﹐脾不運也﹐加木香開之。喜冷便祕﹐胃實熱也﹐用瀉黃散涼之。命門火衰﹐不能生土者﹐用八味丸補之﹐稟賦胃气不足﹐亦用此丸。蓋下焦眞陽充盛﹐則上生脾元﹐自能溫蒸水谷矣。

治驗一小兒傷食﹐吐瀉不已﹐後便泄靑色﹐睡而露睛﹐手足指冷﹐額黑唇靑。余謂大便靑色﹐木勝土也﹔或時溏泄﹐脾气不足也﹔額黑唇靑﹐寒水侮土也﹔悉屬中气虛寒。用五味異功散加升麻﹑柴胡﹑木香﹑附子﹐二劑而愈。

一小兒盛暑嘔吐飧泄﹐服黃連香薷飲益甚﹐用白虎石膏湯而腹脹作痛﹐手足並冷。余謂脾气虛寒﹐且夏月伏陰在內也﹐用五味異功散加木香而愈。

一小兒因傷乳食﹐雜用消導之藥﹐遂變痢﹐久而不愈﹐先用六君加木香而漸痊﹐後用五味異功散而痊愈。

一小兒手足常冷﹐腹中作痛﹐飲食難化。余謂胃气虛寒也﹐先用益黃散﹐二服痛止﹔次用六君子湯﹐數劑卽愈。

一小兒九歲﹐素畏風寒﹐飲食少思﹐至秋冬口鼻吸气﹐陰冷至腹﹐手足如冰﹐飲姜湯及燒酒方快﹐其脈細微﹐兩尺如無﹐余謂此稟命門火衰也﹐用還少丹不應﹐攺用八味丸﹐旬餘諸癥卽愈。

平胃散

治脾胃不和﹐不思飲食﹐心腹脹痛﹐口苦短气﹐惡心噯气吞酸﹐面黃體瘦﹐嗜臥體痛﹐霍亂吐瀉等癥。

濃朴﹝薑汁制﹐五兩﹞陳皮甘艸﹝炙。各一兩﹞蒼術﹝米泔浸焙﹐八兩﹞上爲末﹐每服二錢﹐姜棗水煎﹐沸湯點服亦得。常服調气曖胃﹐化宿食﹐消痰飲﹐辟四時不正之气。

愚按﹕前癥若乳食停滯﹐噯腐吞酸﹐嘔噦惡心者﹐宜服是方。若飲食旣消﹐脾胃虛弱﹐嘔吐惡心者﹐則宜四君子湯。

調中丸

治脾胃虛寒。

白術人參甘艸﹝炒。各五分﹞

八味地黃丸

卽六味地黃丸加肉桂﹑附子各一兩。治稟賦命門火衰﹐不能生土﹐以致脾土虛寒此藥也。

錢氏益黃散

﹝一名補脾散﹞治脾胃虛冷吐瀉。﹝方見脾臟﹞愚按﹕前方若脾土虛寒﹐或寒水侮土﹐而嘔吐泄瀉﹐手足並冷﹔或痰涎上湧﹐睡而露睛﹐不思乳食者﹐宜用此方。若脾土虛弱吐瀉者﹐用六君﹑柴胡﹐如不應﹐或手足俱冷者﹐屬虛寒﹐加木香﹑炮姜。若因乳母脾虛肝侮﹐亦治以前藥。若乳母鬱怒﹐致兒患前癥者﹐其母兼服加味歸脾湯。

瀉黃散

﹝方見脾臟﹞

觀音散

﹝方見嘔吐﹞

銀白散

﹝方見慢驚﹞

歸脾湯

異功散

六君子湯

﹝三方見內釣﹞

卷九

食積寒熱

小兒食積者﹐因脾胃虛寒﹐乳食不化﹐久而成積。其癥至夜發熱﹐天明復涼﹐腹痛膨脹﹐嘔吐吞酸﹐足冷肚熱﹐喜睡神昏﹐大便酸臭是也。有前癥而兼寒熱者﹐名曰食積寒熱。若食在胃之上口者﹐吐之﹔胃之下口者﹐消之﹔腹痛痞脹﹐按之益痛者﹐下之﹔下後仍痛﹐按之則止者﹐補之。夾食傷寒者﹐先散之﹐用參蘇飲﹔熱甚便祕者﹐先利之﹐用大柴胡湯﹔如無外感﹐但只傷食不致於甚﹐保和丸調之。蓋脾爲至陰之髒也﹐故凡脾病者﹐至夜必熱﹐熱而兼矣。食未消者消之﹐則寒熱自止﹔食旣消者補之﹐則寒熱自痊。

若手足並冷﹐喜熱飲食﹐此中州虛寒也﹐宜溫之﹔大便欲去不去﹐脾气下陷也﹐宜升之。若夜間或侵晨泄瀉者﹐脾胃俱虛也﹐用四神丸。手足並熱﹐作渴飲水者﹐脾胃實熱也﹐用瀉黃散。大便祕結﹐用大柴胡湯。手足𨿽熱﹐口不作渴﹐大便不實者﹐用白術散。仍參腹痛腹脹﹐積痛積滯治之。

治驗一小兒傷食腹脹﹐胸滿有痰﹐余用異功散而痊。後復傷食﹐腹脹作痛﹐或用藥下之﹐痛𨿽止而脹益甚﹐更加喘粗﹐此脾气傷而及於肺也﹐用六君﹑桔梗調補而痊。

一小兒腹脹惡食﹐寒熱惡心﹐癥類外感。余曰﹕气口脈大於人迎﹐此飲食停滯也。用保和丸一服﹐諸癥頓退。但腹脹未已﹐用異功散而痊。

一小兒傷風﹐咳嗽痰湧﹐用六君﹑桔梗﹑桑皮﹑杏仁而愈。後飲食停滯﹐腹瀉脹痛﹐又用六君加山楂﹑濃朴而安。腹停食作嘔﹐或用藥下之﹐更加咳嗽﹐余謂此脾肺益虛﹐欲行調補﹐彼以爲緩﹐乃服發表克滯之藥﹐前癥益甚﹐更加搖頭﹐余用天麻散倍加鉤藤鉤及異功散而愈。

一小兒胸腹脹痛﹐寒熱頓悶﹐以手按腹卽哭﹐此飲食停滯也﹐先用保和丸一服﹐前癥卽愈﹐更加煩渴﹐按其腹不哭﹐此宿食去而脾气未復也﹐用五味異功散加柴胡治之而瘳。

一小兒飲食停滯﹐服消導之劑﹐飲食旣消﹐熱尙未退﹐此胃經虛熱也。用六君子加升麻﹑柴胡﹐四劑而愈。

一小兒先因飲食停滯﹐服克伐之劑﹐更加腹痛﹐按之則止﹐余用六君子湯而愈。後腹傷食﹐服保和丸及三稜﹑檳榔之類﹐更加腹重善噫﹐此脾气虛而下陷也﹐仍用前湯加升麻﹑柴胡﹑一小兒面色靑白﹐飲食難化﹐大便頻泄﹐或用消積化痰等藥﹐久不愈﹐余謂脾胃虛弱也﹐用六君子湯漸愈。或以爲食積﹐宜驅逐之﹐遂反作瀉﹐痰喘發搐。余謂﹕脾气復傷﹐不能生肺﹐肺虛不能平肝﹐而作是癥。先用六君加鉤藤鉤﹐飲食少進﹐又用五味異功散加升麻而愈。

一小兒患前癥腹痛﹐服攻下之劑﹐發熱不已﹐大便不化﹐按其腹不痛﹐與冷水不飲﹐此食積去而脾气虛也﹐用五味異功散加當歸﹑升麻而愈。

三黃枳術丸

治傷肉濕面辛辣味濃之物﹐致塡塞悶亂不快。

枳實﹝面炒﹐五錢﹞黃連﹝酒浸炒﹞大黃﹝濕紙裹煨﹞白術﹝各一兩﹞黃芩﹝五錢﹞上爲末﹐湯浸餅爲丸﹐如綠豆大。每服五十丸﹐白湯下﹐臨時量所傷多少﹐加減服之。

大柴胡湯

﹝方見痙癥﹞

四神丸

﹝方見驚瀉﹞

六君子湯

五味異功散

﹝二方見內釣﹞

瀉黃散

﹝方見脾臟﹞

白術散

﹝方見積滯﹞

保和丸

﹝方見虛羸﹞

加減腎气丸

﹝方見腹脹﹞

天麻散

﹝方見百內嗽﹐卽天麻丸﹞

卷九

腫脹

經曰﹕至陰者腎水也﹐少陰者冬脈也﹐其本在腎﹐其末在肺﹐皆積水也。又曰﹕腎者胃之關也﹐關門不利﹐故聚水而從其類也。上下溢於皮膚﹐故跗腫腹大﹐上爲喘呼﹐不得臥者﹐標本俱病也。丹溪云﹕惟腎虛不能行水﹐脾虛不能制水﹐胃與脾合﹐又胃爲水谷之海﹐因虛而不能傳化﹐腎水泛濫﹐反得以浸漬脾土﹐於是三焦停滯﹐經絡壅塞﹐水滲於皮膚﹐注於肌肉而發腫也。其狀目胞上下微起﹐肢體重著﹐喘咳怔忡﹐股間淸冷﹐小便澀黃﹐皮薄而光﹐手按成窟﹐舉手卽滿是也。古方有十種論癥﹐以短气不得臥爲心水﹔兩脇緊痛爲肝水﹔大便溏爲肺水﹔四肢苦重爲脾水﹔腰痛足冷爲腎水﹔口苦咽漧爲膽水﹔下虛上實爲大腸水﹔腹急肢瘦爲膀胱水﹔小便關泄爲胃水﹔小腹急滿爲小腸水。又有濕气﹑毒瓦斯﹑傷寒後﹑瀉痢後﹑气血虛者之五腫。及疳气﹑積﹑鎖肚﹑胸膈作膨﹑蛔﹑气虛﹑冷積者之七脹﹐亦當詳之。

其受濕气者﹐由脾胃之气惇阜四肢﹐頭面皆腫也。食毒者脾傷﹐積毒停畱於胃也。傷寒下早者﹐邪气乘虛而入也。瀉痢後者﹐脾气虛也。皆宜先調虛﹐邪正相亂﹐以致四肢浮腫﹐腹肚膨滿。亦當先調榮衛﹐分別陰陽。治法﹕宜補中行濕利小便。凡有熱者﹐水气在表也﹐可汗之。身無熱者﹐水气在裏也﹐宜下之。腰以上腫﹐宜利小便﹔腰已下腫﹐宜發汗﹐此仲景之法也。若徧身腫煩渴﹐小便赤澀﹐大便祕結﹐此屬陽水。徧身腫不渴﹐大便溏泄﹐小便淸利﹐此屬陰水。陽水兼陽癥者﹐脈必浮數﹔陰水兼陰癥者﹐脈必沈遲。气若陷下﹐宜用二陳加升提之藥﹔如腹脹﹐少加木香調之。若朝寬暮急﹐屬陰虛﹐朝用四物湯加參﹑術﹔夕用加減腎气丸。朝急暮寬﹐屬陽虛﹐朝用六君子湯﹔夕用加減腎气丸。朝暮皆急﹐陰陽俱虛也﹐用八珍湯主之。眞陽虛者﹐朝用八味地黃丸﹔夕用補中益气湯。若肚腹痞滿﹐肢體腫脹﹐手足並冷﹐飲食難化﹐或大便泄瀉﹐呼吸气冷者﹐此眞陽衰敗﹐脾肺腎虛寒不能司攝﹐而水泛行也﹐急用加減腎气丸﹐否則不治。惟調補脾土﹐多有生者。

治驗一小兒傷食膨脹﹐服克伐之劑﹐小便澀滯﹐攺服五苓散﹐小便益閉﹐四肢頓腫。余謂﹕脾胃虛寒﹐不能通調水道﹐下輸膀胱故也。朝用加減金匱腎气丸﹐夕用補中益气湯而愈。

一小兒患前癥﹐小便赤頻﹐盜汗發熱﹐朝間用補中益气湯﹐午間用五味異功散﹐晚間用六味地黃丸而愈。後作功課太勞﹐盜汗發熱﹐用八珍湯﹑六味丸而痊。

一小兒患前癥﹐飲食少思﹐大便不實﹐先用補中益气湯﹐又用五味異功散而愈。畢姻後復發﹐更手足並冷﹐飲食難化﹐或吞酸噯腐﹐用六君子﹑炮姜而痊﹐後又發﹐用八味地黃丸﹑補中益气湯而痊。

一小兒小腹脹墜﹐小便澀滯﹐午前爲甚。以補中益气湯加木香與朝服﹔以五味異功散加升麻﹑柴胡與夕服﹐兩月餘而愈。後飲食失節﹐腹脹咽酸﹐用五味異功散﹑四味茱萸丸而痊。畢姻後﹐後患如前﹐更惡寒腹冷﹐小便淸頻﹐大便不實﹐手足並冷﹐用補中益气湯﹑八味地黃丸而尋愈。

二陳湯

﹝方見寒吐﹞

五苓散

﹝方見五淋﹞

八珍湯

﹝卽十全大補湯去黃﹑肉桂﹐方見自汗﹞

六君子湯

﹝方見內釣﹞

加減腎气丸

﹝方見腹脹﹞

八味地黃丸

﹝方見腎臟﹞

補中益气湯

﹝方見虛羸﹞

卷九

蛔虫

巢氏云﹕蛔虫者﹐九虫之一也﹐長尺許﹐或五六寸者﹐因臟腑虛弱﹐及食甘肥而動﹐其動則腹中攻痛﹐或作或輟﹐口吐涎水﹐貫心則死﹐用使君子丸之類下之。錢仲陽云﹕吐水不心痛者﹐胃冷也﹐吐沫心痛者﹐虫痛也﹐與癇相似﹐但目不斜﹐手不搐耳﹐安虫散主之。田氏云﹕虫痛者﹐啼哭俯仰﹐坐臥不安﹐自按心腹﹐時時大叫﹐面色靑黃﹐唇色兼白﹐目無睛光﹐口吐涎沫也。若因胃冷卽吐﹐用理中湯加炒川椒五粒﹑檳榔五分煎下烏梅丸。古云﹕虫蝕上部﹐則上唇有白點﹐虫蝕下部﹐則下唇有白點。腹中諸虫﹐望前其頭向上﹐望後其虫向下。

如欲用藥﹐先以豬肝油炙香﹐令兒聞其香味﹐使虫頭向上﹐則藥易伏。若中气虛而虫不安者﹐但調補脾胃自安。丹溪先生云﹕冬月吐虫﹐多是胃气虛寒。用錢氏白術散加丁香二粒主之。

治驗一小兒患虫動心痛﹐先服大蕪荑湯下瘀穢﹐反作嘔少食﹐右腮鼻準白中兼黃﹐此脾肺气虛也﹐用異功散二服稍應﹐更加炮姜﹐一劑而安。

一小兒吐瀉將愈﹐心痛吐水﹐手足並冷﹐忽自手按心腹﹐此胃气虛寒﹐類乎虫痛也﹐用益黃散而愈。

一小兒病後吐水﹐心間作痛﹐余謂胃气虛寒﹐用五味異功散而愈。後每吐﹐凡患病﹐飲食不進﹐手足並冷﹐卽吐水心痛﹐余用前散加升麻﹑柴胡卽愈。或用逐虫之劑﹐前癥益甚﹐更加腹痛重墜﹐余用補中益气湯加炮姜﹐治之而愈。

使君子丸

治五疳﹐脾胃不和﹐心腹膨脹﹐時復作痛﹐不食漸瘦﹐並宜服之。

使君子肉﹝一兩﹞濃朴﹝制﹞橘紅白芍藥甘艸﹝炒﹞川芎﹝各一錢﹞上爲末﹐蜜丸如皂角子大。每服一丸﹐陳米飲化下。

安虫散

治虫痛。

胡粉﹝炒﹞鶴虱﹝炒﹞川楝子檳榔﹝各二錢﹞白礬﹝枯﹐二錢半﹞上爲末﹐每服三五分﹐米飲調下。

烏梅丸

治蛔厥當吐蛔﹐今反靜而復煩﹐此爲髒寒﹐蛔上入其膈﹐故須臾復止﹐得食而嘔又煩﹐蛔聞臭當自吐。及治久痢。﹝方見傷風咳嗽﹞

理中湯

﹝方見冷瀉﹞

大蕪荑湯

﹝方見疳癥﹞

異功散

﹝方見內釣﹞

白術散

﹝方見積痛﹞

益黃散

﹝方見脾臟﹞

卷九

疝气

小兒陰腫疝气者﹐多屬肝腎气虛﹐及坐臥寒濕之地﹔或風邪所傷﹐血气相搏﹔或啼叫气逆﹐水道不行﹔或稟父肝經虛熱﹔或妊娠肝气鬱結﹔或乳母怒動肝火而致者。若兒肝經熱﹐用梔子作痛﹐小便澀滯﹐用龍膽瀉肝湯。久坐冷地﹐小便不利﹐用四苓散加柴胡﹑山梔﹑車前子。

不時寒熱者﹐加味小柴胡湯。經云﹕肝气熱﹐則莖痿。宗筋弛縱﹐腎莖腫脹﹐或出白液癢痛﹐或裏急筋縮﹐挺縱不收﹐或精隨便下者﹐此名筋疝。俱屬肝火不系於腎﹐宜詳治之。

治驗一小兒陰囊赤腫。余作胎毒治﹐瘥後發熱痰盛等癥﹐診其母素有郁熱﹐用加味歸脾﹑逍遙二藥﹐子母俱服而愈。後吐瀉﹐小便赤澀﹐兩目動﹐視其寅卯二關脈赤﹐此肝經風熱也﹐用柴胡淸肝散加鉤藤鉤﹑木賊艸而愈。

一小兒陰莖作癢﹐小便頻數﹐此屬肝火之癥﹐反服五苓散﹐頸間結核﹐余用柴胡梔子散﹑四味肥兒丸﹐諸癥稍愈﹐又用蝦蟆丸而痊。

一小兒莖痿濕癢後﹐陰囊腫﹐莖中作痛﹐時出白津﹐余診之肝火也﹐用龍膽瀉肝湯﹑六味地黃丸而愈。

一小兒睪丸作痛﹐小便赤澀﹐寒熱作嘔﹐乃肝脾之疝﹐用小柴胡湯加山梔﹑車前子﹑茯苓而愈。

一小兒睪丸腫硬﹐小便黃澀﹐用小柴胡湯加車前子﹑山梔並蘆薈丸而消。

一小兒莖中作癢。一小兒下疳潰爛﹐作痛發熱。一小兒莖中潰痛﹐小便祕澀﹐日晡尢盛。一小兒目癢出水﹐連札項間結核﹐陰囊搔癢。俱屬肝火之癥﹐俱用九味蘆薈丸而愈。

一小兒小便澀滯﹐陰囊腫痛﹐寒熱﹐此肝經濕熱也﹐用龍膽瀉肝湯而消。但內熱倦怠﹐此兼脾气虛也﹐用四君﹑柴胡﹑山梔﹑芎﹑歸而愈。

一小兒陰囊赤腫﹐因乳母怒气﹐及飲酒而發﹐余審之﹐因於怒則用加味逍遙散﹐因於酒﹐則用加味淸胃散並加漏蘆﹑漧葛﹑神曲﹐與母子服之隨愈。

一小兒陰囊腫痛﹐小便赤澀﹐用加味小柴胡湯加漏蘆﹐母子並服而愈。

一小子稟肝腎虛弱﹐睪丸常腫﹐用六味地黃丸料加柴胡﹐母子並服﹐兩月餘而痊。

劉武庫子﹐睪丸作痛﹐小便赤澀﹐寒熱作嘔﹐用小柴胡湯加山梔﹑車前子﹑茯苓而愈。

一小兒腹內一塊攻痛﹐小便不調﹐用龍膽瀉肝湯﹑蘆薈丸而愈後﹐形气消燥﹐發熱作渴﹐此肝木制脾土也﹐用補中益气湯﹐及蘆薈丸而愈。

龍膽瀉肝湯

治肝經濕熱﹐兩拘腫痛﹐或腹中作痛﹐或小便澀滯等癥。

龍膽艸﹝酒拌炒黃﹞澤瀉﹝各二分﹞車前子﹝炒﹞木通生地黃﹝酒拌﹞當歸﹝酒拌﹞山梔﹝炒﹞黃芩﹝炒上水煎服。

四君子湯

加味逍遙散

加味淸胃散

加味歸脾湯

﹝四方見內釣﹞

五苓散

﹝方見五淋﹞

九味蘆薈丸

﹝方見疳癥﹞

補中益气湯

﹝方見虛羸﹞

加味小柴胡湯

﹝方見痙癥﹞

六味地黃丸

﹝方見腎臟﹞

梔子淸肝散

柴胡淸肝散

﹝二方見發熱﹞

四味肥兒丸

﹝方見寒吐﹞

四苓散

﹝卽五苓散去肉桂﹞

卷九

渴癥

《百問》云﹕小兒唇紅如丹﹐卽發渴﹔紅甚焦黑則危篤。若三焦虛煩﹐作渴者﹐用三黃湯。

傷寒後唇口焦者﹐用白虎湯﹑竹葉湯。瀉痢作渴者﹐用四苓散之類﹐常治暑積心脾。煩渴引飲者﹐用白虎湯。下痢脾虛作渴者﹐用七味白術散。熱結膀胱﹐小便祕﹐渴者﹐用五苓散。

上焦虛熱者﹐用四君子湯。膏粱積熱者﹐用淸胃散。脾胃積熱者﹐用瀉黃散。中气虛熱者﹐用異功散。腎水虛熱者﹐用六味丸。其餘疳癥發熱﹐各詳本癥。胎稟所致者﹐當各審其因﹐若誤用寒涼降火﹐脾胃復傷﹐則腹脹而爲敗癥矣。

治驗一小兒發熱作渴﹐用瀉黃散﹐大便重墜﹐口角流涎﹐仍欲瀉火。余曰﹕鼻準靑白多而黃色少﹐屬脾胃虛寒﹐肝木所侮。蓋口角流涎﹐胃气不能統攝也﹔大便重墜﹐脾气不能升上也。不信﹐另用涼劑﹐果眉唇微動﹐四肢微搐。余曰﹕此虛極而變慢驚風矣。用六君﹑當歸﹑木香﹑炮姜﹑鉤藤鉤二劑益甚﹐意欲更劑。余曰﹕此藥力未及也。仍以前藥加附子一片﹐服之卽安﹔去附子﹐又二劑而愈。

一小兒吐瀉﹐後患渴癥﹐飲食少思﹐肌體消瘦﹐用七味白術散﹐渴漸止﹐五味異功散加升麻飲食漸進﹔又用補中益气湯﹐肌肉頓生。

一小兒嗜膏粱甘味﹐發熱作渴﹐小便白濁﹐用四味肥兒丸﹐佐以瀉黃散稍愈。復傷食吐瀉﹐服消食丸﹐胃气復傷﹐飲食少思﹐肢體倦怠而渴﹐先用七味白術散而渴止﹐次用五味異功散而痊。

一小兒面目色白﹐患渴癥﹐唾痰發熱﹐服淸熱化痰之藥﹐大便洞瀉﹐小便頻數﹐此脾胃虛而復傷也﹐朝用補中益气湯﹐夕用四神丸﹐諸癥漸愈﹐又佐以六味地黃丸而愈。

一小兒十五歲﹐用心太過﹐兩足發熱﹐日晡益甚﹐服人參固本丸之類﹐熱益甚﹐痰涎上湧﹐體倦更唾痰﹐服化痰滋陰之劑﹐痰熱益甚﹐更頭目眩暈﹐體倦少食。請余治﹐仍欲淸熱化痰滋陰。余曰﹕兩足發熱﹐腎經陰虛也﹔痰涎上湧﹐腎不能攝也﹔頭目眩暈﹐胃气不能上升也﹔此稟賦不足﹐勞疫過度而然耳。遂朝用補中益气湯﹐夕用加減八味丸﹐元气漸復﹐諸癥漸愈。但用心於功課﹐卽頭暈發熱﹐用前藥卽愈。畢姻後﹐諸癥復作﹐服前藥半載而痊。後再發﹐更大小便牽痛﹐用補中益气湯﹑八味地黃丸﹑獨參湯而得生。

竹葉石膏湯

石膏﹝一錢﹞半夏﹝三分﹞甘艸人參﹝各二分﹞麥門冬﹝十粒﹞竹葉﹝一握﹞上生薑汁一匙﹐水煎服。

三黃湯

黃芩黃連黃柏﹝各等分﹞上水煎服。

白虎湯

﹝方見發熱﹞

五苓散

﹝方見五淋﹞

七味白術散

﹝方見積滯﹞

四君子湯

六君子湯

淸胃散

異功散

﹝四方見內釣﹞

六味丸

﹝方見腎臟﹞

四苓散

﹝卽五苓散去肉桂﹞

補中益气湯

﹝方見虛羸﹞

四味肥兒丸

﹝方見寒吐﹞

四神丸

﹝方見驚瀉﹞

消食丸

﹝方見嘔吐乳﹞

卷九

煩躁

仲景云﹕火入於肺則煩﹐入於腎則躁。夫心者﹐君火也。火王則金燔﹐水虧而火獨存﹐故肺腎合而爲躁也。活人云﹕但煩熱者﹐虛煩也。諸虛煩熱﹐與傷寒相似﹐但不惡寒﹐鼻不塞﹐故知非傷寒也。頭不痛﹐脈不緊﹐故知非裏寒也。不可發汗攻下﹐當與竹葉湯﹐兼嘔者與橘皮湯。又心虛則先煩而後渴﹐翕翕發熱﹐其脈浮緊而大是也。蓋煩者﹐心中煩擾爲內熱﹐故屬陽﹔躁者﹐肢體躁動﹐或裸身欲入井中﹐爲外熱﹐故屬陰。外熱者無根之火也﹐是以爲虛。在小兒當辧﹐其煎不安是煩﹔不定是躁。煎者﹐心經有熱﹐精神恍惚﹐煩滿生驚﹔者﹐心經有風﹐煩躁驚搐也。熱甚者﹐黃連解毒湯﹐輕者導赤散。風熱者﹐至寶丹。

脈數而實﹐便悶有熱者﹐神芎丸﹐此皆實熱之治法也。若煩而頭痛短气﹐口漧咽燥不渴者虛也﹐用四君加芎﹑歸。因藥攻伐而作渴者﹐用竹茹湯。煩而不得眠者﹐酸棗仁湯。心神顚倒﹐煩熱欲吐者﹐朱砂安神丸。面戴陽﹐目內赤﹐六脈洪大﹐按之全無者﹐血虛發躁﹐用當歸補血湯。若躁而裸體欲入井中﹐脈沈細或浮大﹐按之如無者﹐此皆陰盛發躁也﹐宜用參附湯﹐有回生之功。

治驗一小兒煩躁驚悸﹐熱渴飲冷﹐額間色赤﹐此心經實熱所致﹐先用瀉心湯一服稍緩﹐又用柴胡梔子散而愈。

一小兒痢後發熱煩躁﹐用四君﹑當歸﹑升麻﹑柴胡頓安﹐又用補中益气湯而愈。又傷食作瀉﹐前癥復一小兒潰瘍﹐煩躁驚搐撮空﹐用六味丸料煎服﹐以滋腎肝﹐用五味異功散﹐以補脾肺漸愈﹐又用八珍湯而痊。

一小兒患疹﹐服發汗之藥﹐煩躁作渴﹐先用當歸補血湯﹐及東垣聖愈湯﹐諸癥漸安。又用八珍湯加麥門冬﹑五味子而愈。

一小兒痢後煩躁作渴﹐面赤脈大﹐按之如無﹐此血脫煩躁也﹐先用當歸補血湯﹐又用加味異功散加升麻﹑當歸而安。又傷食作瀉不已﹐復煩躁﹐用異功散爲主﹐佐以八珍湯而安。

一小兒患瘰﹐服下毒之藥﹐發熱煩躁﹐口渴作嘔﹐此元气復傷﹐用八珍湯倍加參﹑﹑歸﹑術﹐治之漸安﹐又用四君﹑當歸﹑升麻而安。

淸熱解毒丸

治五臟積熱﹐毒瓦斯上攻﹐胸臆煩悶﹐咽喉腫痛﹐赤眼壅腫﹐頭面發熱﹐唇口漧燥﹐兩頰生瘡﹐精神恍惚﹐心忪悶亂﹐坐臥不寧﹐及傷暑毒﹐面赤身熱﹐心煩躁而渴﹐飲食不下。

寒水石石膏﹝各八兩﹞靑黛﹝四兩﹞上研末﹐入靑黛和勻蒸餅七个﹐水調爲丸如芡實大﹐每服一丸﹐食後新汲水化下﹐或細嚼生薑湯下。如中諸毒﹐並宜服之。及驚風潮熱﹐痰涎壅塞﹐心胸煩躁﹐頰赤多渴﹐坐臥不穩﹐每服半粒﹐量大小加減。

橘皮湯

橘皮﹝一兩半﹞甘艸﹝炙﹐半兩﹞人參﹝二錢五分﹞竹茹﹝半兩﹞上每服五錢﹐薑水煎﹐食前服。

東垣聖愈湯

治諸瘡出血多﹐而煩躁不得眠。

熟地黃生地黃川芎人參﹝各五分﹞當歸身黃﹝各一錢﹞上水煎服。

瀉心湯

治心經實熱﹐口舌生瘡﹐煩躁發渴。

宣黃連犀角﹝各等分﹞上水煎服。

黃連解毒湯

﹝方見諸痢﹞

竹茹湯

﹝方見嘔吐乳﹞

酸棗仁湯

﹝方見驚癇﹞

朱砂安神丸

﹝方見諸疳﹞

神芎丸

至寶丹

﹝二方見驚風﹞

導赤散

﹝方見心臟﹞

異功散

四君子湯

﹝二方見內釣﹞

卷九

注夏

脾爲太陰﹐位屬坤土﹐喜燥而惡濕。故凡脾胃之气不足者﹐遇長夏潤溽之令﹐則不能升舉淸陽﹐健運中气﹐又復少陽相火之時﹐熱傷元气﹐則肢體怠惰不收﹐兩腳痿弱﹐嗜臥發熱﹐精神不足﹐飲食少思﹐口中無味﹐呼吸短乏气促﹐目中視物﹐小便赤數﹐大便不調﹐名曰注夏。此皆稟賦陰虛﹐元气不足之癥﹐丹溪《補陰論》言之詳矣。育子者﹐豈可不知冬月養陽之道乎﹖治法用補中益气湯去升麻﹑柴胡加炒黑黃柏主之。若因勞役發熱﹐血虛脈大者﹐用當歸補血脾﹐寒熱少食者﹐柴胡梔子散。胃火作渴者﹐竹葉石膏湯。小兒多因乳母之气不調﹐而當戒怒气﹐調飲食﹐適寒溫﹐則可以遠病矣。又如今人夏月皆以香薷湯浸冷代茶飲之﹐殊不知香薷利水﹐大損元陽﹐濃朴克伐﹐大瀉眞气﹐況脾性喜溫而惡寒﹐夏月陰盛於內﹐冷啜傷脾﹐若胃彊有火﹐濕熱爲病之人﹐固無大害﹐其脾胃虛弱﹐中气不足者﹐必爲腹痛少食﹐泄瀉寒中之疾矣。此大人亦所當戒者﹐況小兒乎﹖愼之﹐愼之﹗治驗一小兒每春夏口漧發熱﹐怠惰嗜臥﹐勞則頭痛﹐服淸涼化痰之藥﹐喘瀉煩躁不安﹐服香薷飲﹐脈大神思昏憒﹐余用補中益气湯去升麻﹑柴胡加五味﹑麥門﹑炮姜一劑未愈﹐又加肉桂五分卽蘇﹐更用六味丸而愈。

一小兒稟脾腎虛弱﹐注夏發熱﹐二便不調﹐朝用補中益气湯﹐夕用地黃丸而愈。後因乳母怒气﹐致兒發熱驚搐﹐用柴胡梔子散﹐母子並服而瘥。

一小兒素有食積﹐注夏發熱﹐倦怠少食﹐大便不實。朝用五味異功散少加升麻﹑柴胡﹐夕用四味肥兒丸而尋愈。

一小兒稟賦腎虛﹐患注夏之疾﹐因乳母大勞﹐則發熱益甚﹐用補中益气湯﹐令母子並服而愈。後因乳發搐﹐用柴胡梔子散﹑加味逍遙散而痊。

一小兒注夏﹐食生冷之物﹐腹中作痛﹐甚則發搐厥冷﹐用人參理中丸而愈。

一女子年十四﹐患注夏﹐經行之後﹐發熱晡熱﹐煩躁作渴﹐面赤脈洪大﹐按之如無﹐此血脫髮躁﹐先用當歸補血湯四劑﹔又用八珍湯而安。

柴胡梔子散

當歸補血湯

﹝二方見發熱﹞

八珍湯

﹝方見自汗﹞

補中益气湯

﹝方見虛羸﹞

地黃丸

﹝方見腎臟﹞

人參理中湯

﹝方見冷瘍﹞

竹葉石膏湯

﹝方見渴癥﹞

卷十

自汗

自汗者﹐汗無時而自出也。經曰﹕飲食飽甚﹐汗出於胃。驚而奪精﹐汗出於心。持重遠行﹐汗出於腎。疾走恐懼﹐汗出於肝。搖體勞苦﹐汗出於脾。又云﹕陰虛而陽必輳﹐則發熱而自汗。陽虛而陰必乘﹐則發厥而自汗。東垣云﹕表虛自汗﹐秋冬用桂﹐春夏用黃。丹溪云﹕汗者心之液也。自汗之癥﹐未有不因心腎俱虛而得之者。巢氏云﹕虛勞病若陽气偏虛﹐則津液發泄而爲汗。天自心爲主﹐陽之藏﹐火也。陽主气﹐人身津液﹐隨其陽气所在之處而生﹐亦隨其火所擾之處而泄﹐則爲自汗矣。治法當用參﹑甘溫益气之藥﹐使陽气外固﹐而津液內藏則汗止矣。若元气虛者﹐夏月用六君子湯加山藥﹑山茱萸﹐冬月用加減八味丸﹑十全大補湯。血虛者﹐四物加參﹑。有熱者﹐當歸六黃湯。气血俱虛者﹐十全大補湯。心腎虛熱者﹐六味丸。虛寒者﹐八味丸。心經血虛者﹐團參湯。胃經气虛者﹐六君子湯。飲食勞倦者﹐補中益气湯。嗜臥倦怠者﹐升陽益胃湯。熱傷元气者﹐淸燥湯。暑干心胞絡者﹐淸暑益气湯。外傷風邪者﹐惺惺散。虛勞羸瘦者﹐人參養榮湯。思慮傷脾者﹐歸脾湯。怒動肝火者﹐小柴胡湯。

肝經虛熱者﹐加味逍遙散。肝經濕熱者﹐龍膽瀉肝湯。泄瀉脈微者﹐人參理中湯。手汗者﹐補中益气湯。胸腹汗者﹐四君子湯。當心一片有汗者﹐茯苓補中湯。黃汗者﹐茵陳五苓散。

血汗者﹐血餘散敷之。此皆云汗之大法也﹐仍推五臟相勝主之。若汗出如油﹐喘而不休﹐此爲命絕﹔柔汗發黃﹐此爲脾絕﹔汗出不流﹐如貫珠者﹐爲絕汗﹔數者並不治。若六陽虛則汗出上至頭﹑下至項﹐亦多主難治。

治驗一小兒四歲﹐因驚自汗﹐左關無脈﹐以此爲憂。余曰﹕肝主驚﹐此稟肝气不足﹐因驚則气散﹐脈必在臂腕。於尺部盡處候之﹐果得。用補中益气湯﹑六味地黃丸﹐半載脈復本位。其脈在合谷之間者﹐皆自幼被驚而然也。

一小兒五歲﹐因驚自汗發熱﹐虛證悉具﹐右寸脈短﹐此胃气復傷也﹐用獨參湯月餘﹐又用補中益气湯﹐仍佐以六君子及加味地黃湯﹐半載而愈。

一小兒自汗﹐目直項彊頓悶﹐余謂肝經實熱﹐先用柴胡梔子散﹐隨用六味地黃丸而愈。後因驚自汗﹐切牙呵欠﹐屬肝經虛熱生風﹐用六味地黃丸﹑補中益气湯而痊。後又驚﹐自汗怔悸﹐面赤發熱﹐悉屬肝經虛熱﹐用六味丸而愈。

一小兒自汗面靑善怒﹐小便頻數﹐睡間驚悸﹐或發搐目直﹐此肝火血燥生風也﹐先用加味四物湯﹑加味逍遙散各四劑﹐與間服﹐諸癥漸愈﹐又用四君﹑山梔而痊。

一小兒自汗盜汗﹐頸間結核﹐兩目連札﹐此兼肝脾疳癥也﹐用四味肥兒丸及大蕪荑湯而痊。

後每傷食發熱﹐便血自汗﹐用五味異功散加升麻﹑柴胡漸愈﹐又用六味地黃丸而痊。

一女子十四歲﹐自汗寒熱﹐月經先期﹐余謂肝火血熱﹐用加味逍遙散﹑地黃丸而痊。後因怒﹐經行不止﹐自汗盜汗﹐先用加味小柴胡湯﹐次用加味逍遙散而愈。

一小兒自汗﹐叫哭發熱﹐作渴飲水﹐抽搐仰睡﹐乃心經實熱也﹐用導赤散治之而愈。後又自汗﹐發熱飲湯﹐抽搐無力﹐驚竄切牙﹐覆睡面赤﹐心經虛熱也﹐用茯苓補心湯而愈。

一小兒自汗惡風﹐用補中益气湯加炒浮麥而止。因飲食停滯﹐患吐瀉﹐用六君子湯而愈﹐又用四君﹑當歸﹑浮麥而汗止。出痘時﹐自汗盜汗﹐用十全大補湯而痘愈。後因風咳嗽﹐自汗腹脹。余謂脾肺俱虛﹐宜用六君﹑桔梗﹐因惑於人言﹐先服發表之劑﹐更加气喘盜汗﹐余用四君﹑五味子﹑炮姜﹐四劑不應﹐每劑又加人參五錢﹑炮姜一錢﹐稍止﹐又三劑而痊。

十全大補湯

治諸虛不足﹐自汗不食﹐時發潮熱等癥。

白茯苓人參當歸白術黃﹝炒﹞川芎肉桂白芍藥﹝炒﹞熟地黃甘艸﹝炒。各等分﹞上三五錢﹐姜棗水煎服。

八珍湯

﹝前方去肉桂﹑黃﹐治驗見各門﹞

人參養榮湯

治病後時自汗﹐或發潮熱﹐口漧食少﹐心虛驚悸﹐咳而下痢。前方去川芎﹐加陳皮﹑五味子﹑遠志。

百解散

治感冒風邪﹐發熱自汗者。

荊芥白芷麻黃﹝去節﹞陳皮蒼術甘艸﹝炒。各三分﹞上姜三片﹐蔥白三根﹐水煎服。

淸暑益气湯

治暑邪干衛﹐身熱自汗。

黃蒼術﹝泔浸去皮。各一錢﹞升麻﹝七分﹞人參白術陳皮﹝炒﹞神曲﹝炒﹞澤瀉﹝各五分﹞甘艸﹝炙﹞黃柏﹝酒浸﹐炒﹞當歸身麥門冬﹝去心﹞靑皮﹝炒﹞葛根﹝各三分﹞五味子﹝九粒﹐杵﹞上水煎服。

茵陳五苓散

治伏暑發黃煩渴﹐小便不利。

赤茯苓豬苓澤瀉白術茵陳﹝各三分﹞上水煎服。

血餘散

治汗不止。

用男子亂髮一握﹐存性﹐爲細末﹐以絹袋盛置﹐幹撲之。

淸燥湯

治小兒自汗﹐或因熱傷元气﹐大小便祕澀。

黃﹝炒﹞蒼術﹝各五分﹞白術陳皮澤瀉人參白茯苓升麻麥門冬當歸身生地黃神曲﹝炒﹞豬苓黃柏﹝酒拌炒。各三分﹞五味子﹝五粒﹐杵﹞黃連﹝炒﹞甘艸﹝炙。各二分﹞上姜一片﹐水一鐘﹐水煎服。

升陽益胃湯

﹝方見諸痢﹞

六君子湯

加味歸脾湯

四君子湯

加味逍遙散

五味異功散

﹝五方見內釣﹞

柴胡梔子散

﹝方見發熱﹞

小柴胡湯

﹝方見肝臟﹞

補中益气湯

﹝方見虛羸﹞

龍膽瀉肝湯

人參理中湯

茯苓補心湯

﹝三方見喑﹞

團參湯

當歸六黃湯

﹝二方見盜汗﹞

惺惺散

四物湯

﹝二方見急驚﹞

六味丸

﹝方見腎臟﹞

四味肥兒丸

﹝方見寒吐﹞

加味八味丸

﹝卽六味丸加肉桂﹑五味子﹐方見腎臟﹞

大蕪荑湯

﹝方見疳癥﹞

導赤散

﹝方見心臟﹞

卷十

盜汗

盜汗者﹐睡則汗出﹐寤則汗收也。自汗屬陽虛﹐盜汗屬陰虛。蓋陽爲衛气﹐陰爲榮血﹐血之所主心也﹐所藏肝也。熱搏於心﹐故液不能內斂﹐而外泄於皮膚。人臥則靜而爲陰﹐覺則動而爲陽﹐故曰自汗屬陽﹐盜汗屬陰也﹐多因心腎不交﹐水火不能旣濟。腎虛則閉藏之令失守﹐故有是癥宜用六味丸﹑十全大補湯。血虛內熱者﹐當歸六黃湯。心經有熱者﹐導赤散。肝經虛熱者﹐六味地黃丸。血脫盜汗者﹐當歸補血湯。肝膽風熱者﹐柴胡淸肝散。食積內熱者﹐二陳﹑枳實﹑山梔。胃气虛熱者﹐六君子湯及浮麥散。血气俱虛者﹐人參養榮湯。余癥見自汗﹐當參覽之。

治驗一小兒十一歲﹐面色靑白﹐或惡寒發熱﹐鼻間黃白﹐盜汗自汗﹐胸膈不利﹐飲食少思﹐常懷畏懼﹐用二陳﹑黃連﹑酸棗﹑茯神之類不應﹐余以爲脾肺俱虛﹐不信﹐自用朱砂安神丸﹐更寒熱往來﹐泄瀉不食﹐余用六君﹑當歸﹑黃而愈。

一小兒五歲﹐腹中作痛﹐大便不實﹐患盜汗﹐鼻間左腮皆白﹐此脾肺俱虛而食積所致也﹐用六君﹑山楂﹑神曲四劑﹐腹痛頓止﹔去查曲﹐又四劑大便調和﹐乃用四君﹑歸﹑而汗止。

一小兒十二歲﹐患盜汗﹐形气瘦弱﹐面色或赤或白﹐右腮白兩頰赤﹐鼻間微靑﹐此稟足三陰經虛也﹐朝用補中益气湯﹔夕用六味地黃丸而愈。

一小兒久患盜汗﹐夜熱晝涼﹐飲食少思﹐大便酸臭﹐此食積內作也﹐先用三稜散消導積滯﹐又用五味異功散﹐補脾進食而瘥。

一女子十四歲﹐自汗寒熱﹐肝脈弦洪﹐此肝火所致﹐用加味逍遙散而愈。後飲食停滯﹐吐痰眩暈﹐頭面不時汗出﹐兩寸脈不及本位﹐用補中益气湯加半夏﹑蔓荊子而痊。

一小兒三歲﹐盜汗不食﹐聞藥卽嘔﹐此胃气傷也﹐用浮麥炒爲末﹐以乳調服錢許﹐旬餘嘔止食進﹐佐以六君子湯而愈。

一小兒發熱呵欠﹐頓悶切牙﹐至夜盜汗﹐屬肝膽火癥﹐用小柴胡湯加山梔二劑﹐又用地黃丸料﹐煎服而愈。

一小兒盜汗甚多﹐久不愈﹐寸口脈沈伏﹐飲食少思﹐稍多食則腹痛汗不止﹐余謂脾虛食積﹐用六君﹑升麻﹑柴胡﹐月餘脾气漸健﹐飲食漸加﹐汗亦少止﹐乃佐以異功散乃痊。

一小兒苦盜汗﹐肢體消瘦﹐因功課勞役﹐更加自汗﹐余用補中益气﹑十全大補二湯而愈。次年因勞心﹐前癥復作﹐更加夢遺﹐仍用前二湯各五十餘劑而愈。畢姻後﹐前癥俱作﹐手足並冷﹐前藥又各加姜﹑桂一錢﹐數劑少應﹔至六十餘劑而愈。因大勞﹐盜汗如雨﹐手足如冰﹐再以前二藥加桂﹑附各一錢﹐數劑方愈。

當歸六黃湯

治血虛盜汗﹐內熱晡熱者。

當歸熟地﹝各五分﹞生地黃﹝炒﹐三錢﹞黃連﹝炒黑﹞黃柏﹝炒黑﹞黃芩﹝炒黑。各三分﹞黃﹝炒﹐五分﹞上水煎服。

團參湯

治虛汗﹑盜汗。

新羅人參﹝三兩﹞當歸﹝三錢﹞上爲末﹐用雄豬心一个切三片。每服以豬心一片﹐煎湯調服二錢。

白術散

治自汗﹑盜汗。

白術﹝三兩﹞小麥﹝一合﹐炒﹞上用水一鐘﹐半煮幹﹐去麥爲末﹐以炒黃煎湯﹐量兒大小調服。忌蘿卜﹑辛﹑辣﹑炙之

六味地黃丸

﹝方見腎臟﹞

人參養榮湯

十全大補湯

﹝二方見自汗﹞

導赤散

﹝方見心臟﹞

柴胡淸肝散

當歸補血湯

﹝二方見發熱﹞

二陳湯

﹝方見寒吐﹞

六君子湯

四君子湯

五味異功散

加味逍遙散

﹝四方見內釣﹞

小柴胡湯

﹝方見癥﹞

三稜散

﹝方見白濁﹞

補中益气湯

﹝方見虛羸﹞

卷十

噫气

經曰﹕脾病則面黃善噫。噫者﹐寒气客於胃﹐厥逆從下上散﹐復出於胃﹐而爲噫。又善思﹑善味﹐其癥當臍有動气﹐按之牢若痛﹔其病腹脹滿﹐食不消﹐體重節痛﹐怠惰嗜臥﹐四肢不收。經曰﹕脾主四肢。有是者脾也。又曰﹕二陽一陰發病﹐主驚駭﹐背痛善噫。何謂也﹖竊謂﹕上焦受气於中焦﹐中焦气未和﹐不能消穀﹐故爲噫耳。中焦亦脾胃之分也﹐脾土虛寒﹐由命門火衰﹐不能溫蒸水谷。古人有服菟絲子﹐旬日間飲食如湯沃雪﹐亦此義也。補脾宜人參理中湯﹔補右腎宜用八味丸。胃气虛不能運化水谷者﹐六君子加木香。鬱結傷脾者﹐加味歸脾湯。木克土者﹐四君﹑柴胡﹑升麻﹔兼嘈雜者﹐加吳茱萸﹑半夏﹐治者審之。

治驗一小兒稟賦虛羸﹐時常作痢﹐年十三歲﹐泄瀉不食﹐手足並冷﹐諸藥不應﹐余謂命門火衰﹐六君子湯﹑八味丸治之尋愈。畢姻後﹐勞心過甚﹐飲食頓少﹐發熱下气﹐先用參﹑術各五錢﹐姜﹑棗煎服﹐諸癥稍愈﹔又用六君子湯加炮姜﹑肉桂﹑參﹑術各一兩﹐一劑諸癥頓愈。又因勞心發熱煩渴﹐用補中益气湯加附子一錢渴止﹔用參﹑各一兩﹐歸﹑術各五錢﹐附子一錢﹐三劑痊瘥。

一小兒十五歲喜噫﹐面黃腹脹﹐飲食難化﹐用六君﹑益智﹑木香漸愈。後因怒兼脇痛﹐少食下气噫气﹐用補中益气湯加附子﹑益智漸愈。後飲食過多﹐腹脹吞酸﹐服保和丸﹐熱渴痰甚﹐用二陳﹑黃連﹑石膏之劑﹐大便不止﹐喫逆不食﹐手足並冷﹐余用六君﹑附子﹐四劑稍愈。又以補中益气湯加附子及八味丸而遂安。

一女子十九歲患前癥﹐用六君子湯送四味茱萸丸而愈。但怒卽發﹐服此藥亦卽愈。後因怒气勞役﹐前癥復作﹐血崩不止﹐先用柴胡梔子散一劑﹐隨用補中益气湯加山梔而痊﹐仍參虛羸治驗。

本事枳殼散

治心下痞悶﹐或作痛多噫。

枳殼白術﹝各半兩﹞香附子﹝炒﹐一兩﹞檳榔﹝三錢﹞上爲末﹐每服一錢﹐空心米飲調下。

四味茱連丸

治腹脹噫气吞酸﹐食不能化。

吳茱萸﹝炒﹞黃連﹝炒﹞神曲荷葉﹝各等分﹞上爲末﹐水煮神曲糊丸桐子大。每服二十丸﹐白湯下。黃連當量病微甚﹐或炒黑炒黃用之。

八味丸

﹝卽六味丸加五味子﹑肉桂﹐方見腎臟﹞

四君子湯

加味歸脾湯

六君子湯

﹝三方見內釣﹞

補中益气湯

﹝方見虛羸﹞

卷十

下气

劉河間云﹕腸胃鬱結﹐穀气內發﹐而不能宣通於腸胃之外﹐故喜噫下气也。若癲癇勞瘵﹐气下泄而不止者﹐必死。乃眞气竭絕﹐腠理閉塞﹐穀气不能宣通於腸胃之外﹐故從腸胃中泄出。婁全善云﹕下气屬心虛。經云﹕夏脈者心也。心脈不及﹐下气爲泄者是也。經又云﹕飲食入胃﹐遊溢精气﹐上輸於脾﹔脾气散精﹐上歸於肺﹔通調水道﹐下輸膀胱﹔水精四布﹐五經並行。此平人也。若七情內傷﹐六淫外侵﹐飲食失節﹐房勞過度﹐致脾土之陰受傷﹐轉運之官失職﹐不能輸化﹐故下气也。又曰﹕陰精所奉其人壽﹔陽精所降其人夭。陰精者﹐乃五穀之精﹐上榮心肺﹐以降腎肝﹐故曰其人壽。陽精者﹐乃胃中之淸气﹐陷入腎肝﹐不能升浮上輸心肺﹐故曰其人夭。若飲食過多﹐腸胃鬱結﹐用平胃散。癲癇勞瘵﹐用補中益气湯。心气虛弱﹐用補心丸。心气虛寒﹐用補心湯。脾胃虛寒﹐用理中湯。肝木乘脾﹐用六君子湯﹑加木香。脾气鬱結﹐用加味歸脾湯。脾气下陷﹐用補中益气湯。命門火衰﹐用八味丸。腎气不足﹐用六味地黃丸。

大凡噫气下气者﹐其脈不及本位。《內經》云﹕短則气病﹐以其無胃气也。諸病見此脈難治﹐但純補胃气爲善。

治驗﹝兼仍參虛羸治驗﹞一小兒脾气素弱﹐飲食少思﹐常患虛弱﹐畢姻後噫气﹐右關脈弱﹐不及本部﹐左關脈弦數而長﹐此脾气虛肝木勝之也﹐用六君﹑柴胡﹑炒黑山梔﹐治之尋愈。後因勞復作﹐用補中益气湯加益智二劑而痊。後又勞﹐復頭暈﹐仍用前湯﹐更加蔓荊子而愈。

一女子十四歲﹐性悉多怒噫气﹐常服木香檳榔丸﹐胸中爽快﹐次年出嫁孀居﹐前癥復發﹐服淸气化痰丸﹐發熱痰甚﹐服芩﹑連等藥﹐經行如崩﹐發熱作渴﹐四肢抽搐﹐唇口自動﹐此因肝盛脾虛﹐不能統血歸經﹐虛火動而類風也﹐用加味逍遙散﹐內歸﹑術各用五錢﹐加鉤藤鉤二錢治之﹐諸癥頓愈。又用加味歸脾湯﹐久服而愈。

一女子早喪母﹐噫气下气﹐出嫁後患吞酸胸痞﹐用六君子送越鞠丸漸愈﹐又用加味歸脾湯而安。後因怒兼脇痛腹脹﹐小便淋澀﹐用加味逍遙散加車前子﹑龍膽艸而愈。

一小兒十一歲﹐稟胃气充實﹐飲食過多﹐胸滿噫气﹐用枳殼散漸愈﹐又用六君子湯痊愈。至十七歲﹐飲食停滯﹐腹脹兼痛﹐自用枳殼散﹐肢體倦怠﹐噫气下气﹐余用六君﹑漧薑﹑肉桂而愈。

一女子年十六患此﹐先用參﹑術之藥﹐不應﹐用六君子湯送四味茱連丸而愈﹐後又因怒气勞役﹐前癥益甚﹐更兼發熱﹐用柴胡梔子散二劑﹐隨以補中益气湯而痊。

平胃散

﹝方見虛寒﹞

補心湯

﹝方見喑﹞

補心丸

﹝卽茯神散爲丸﹐方見驚悸﹞

補中益气湯

﹝方見虛羸﹞

人參理中湯

﹝方見驚瀉﹞

越鞠丸

六君子湯

加味歸脾湯

加味逍遙散

﹝四方見內釣﹞

本事枳殼散

﹝方見前癥﹞

柴胡梔子散

﹝方見發熱﹞

四味茱連丸

﹝方見噫气﹞

八味地黃丸

﹝方見腎臟﹞

卷十

不寐

經曰﹕陽明﹐胃脈也。胃者﹐六腑之海﹐其气亦下行﹐陽明逆﹐不得從其道﹐故不得臥也。

又曰﹕胃不和則臥不安。夫人身之衛气﹐晝則行於陽﹐夜則行於陰。陽主動﹐陰主靜﹐寤則魂魄志意散於腑臟﹐發於耳目﹐動於肢體而爲人身指使之用﹔寐則神气各歸五官﹐而爲默運之妙矣。若脾胃气盛﹐則臟腑調和﹐水谷之精﹐各各融化﹐以爲平和之气。若胃气一逆﹐則气血不得其宜﹐臟腑不得其所﹐不寐之癥﹐由此生焉﹐當用四君﹑遠志﹑酸棗仁。肝腎虛熱者﹐六味丸。心血不足者﹐眞珠母丸。思慮過度者﹐歸脾湯。精神短乏者﹐人參養榮湯。病後餘熱者﹐酸棗仁湯。膽虛不得眠者﹐人參竹葉湯。肝火不寧者﹐加味小柴胡湯。振悸不得眠者﹐四君﹑生薑﹑酸棗仁。夜啼驚哭不寐﹐各詳別癥﹐當參求之。

治驗一小兒患瘡潰後﹐飲食少思﹐倦怠不寐﹐先用四君﹑茯神﹑當歸﹑陳皮﹐飲食頓加﹐乃佐以八珍散爲末﹐時服錢許﹐漸得寐。又因驚汗出﹐發熱不寐﹐用異功散加柴胡﹑山梔﹐汗熱頓止﹔仍服四君﹑八珍之藥得寐。後又飲食停滯﹐腹痛吐痰﹐不寐汗出﹐用六君﹑柴胡﹑升麻﹑山楂而安。

一小兒十四歲﹐勤於功課﹐徹夜不寐﹐飲食無味﹐早間用補中益气湯﹐午後用異功散﹐飲食漸有味﹐夜稍得寐﹐仍用補中益气湯﹑八味湯而愈。畢姻後不寐﹐兼遺精盜汗﹐用補中益气湯﹑六味地黃丸而愈。

一小兒痢後﹐不食少寐﹐或兼盜汗﹐先用異功散加升麻﹑當歸﹐飲食漸進﹐佐以補中益气湯﹐稍得寐。四年後﹐因用心記誦﹐患自汗不寐﹐飲食甚少﹐用補中益气湯﹑加味異功散而愈。

一女子十七歲﹐喪母過哀不寐﹐發熱或寒熱﹐此脾血虛而火動也﹐用加味逍遙散﹑加味歸脾湯治之尋愈。後因飲食怒气﹐不寐腹痛﹐先用六君﹑柴胡﹑升麻而痛止﹐仍用前二藥而得寐。

仲景酸棗湯

治虛勞虛煩不得眠。

酸棗仁﹝炒﹐一錢﹞甘艸知母﹝炒﹞茯苓芎生薑﹝各五分﹞上水煎服。

本事鱉甲丸

治膽虛不得眠﹐四肢無力。

鱉甲酸棗仁﹝炒﹞羌活黃﹝炒﹞牛膝﹝酒炒﹞人參﹝各一兩﹞五味子上爲末﹐煉蜜丸梧子大。每服三四十丸﹐溫酒下。

《聖惠》治骨蒸勞熱﹐煩心不得眠﹐用酸棗仁三錢﹐水煎熟﹐下地黃汁一蛤蜊﹐食之。

本事眞珠母丸

治肝膽二經﹐因虛內受風邪﹐臥則魂散而不守﹐狀若驚悸。

眞珠﹝三分﹐另研細﹞當歸熟地黃﹝各一兩半﹞人參酸棗仁﹝炒﹞柏子仁﹝各一兩﹞犀角茯神沈香龍齒﹝各半兩﹞上爲末﹐煉蜜丸小豆大﹐辰砂爲衣。每服二十丸﹐白湯下﹐日午夜臥各一服。

人參竹葉湯

治虛煩不得寐。

人參竹葉甘艸﹝各二錢﹞半夏小麥麥門冬﹝各一錢半﹞上每服二三錢﹐姜二片﹐粳米一撮﹐水煎服。

四君子湯

六君子湯

加味歸脾湯

加味逍遙散

五味異功散

﹝五方見內釣﹞

補中益气湯

﹝方見虛羸﹞

人參養榮湯

﹝方見自汗﹞

加味小柴胡湯

﹝方見痙癥﹞

八珍散

﹝十全大補去黃﹑肉桂﹞

六味地黃丸

﹝方見腎臟﹞

卷十

驚悸

人身有九藏﹐心藏神﹑肝藏魂﹐二經皆主於血﹐血虧則神魂失寧而生驚悸也。經曰﹕東方靑色﹐入通於肝﹐其病發驚駭。又曰﹕二陽一陰﹐發病主驚駭。驚者﹐心卒動而恐怖也﹔悸者﹐心跳動而怔忡也。二者因心虛血少﹐故健忘之癥隨之﹐用四物﹑安神之類。丹溪謂亦有屬痰者﹐宜用溫膽湯加辰砂﹑遠志之類。若思慮便動﹐虛也﹐用養心湯。時作時止﹐痰也﹐用茯苓丸。觸事易驚﹐心膽虛怯也﹐用溫膽湯。臥驚多魘﹐血不歸源也﹐用眞珠母丸。夢寐不寧﹐肝魂失守也﹐用定志丸。恐畏不能獨處﹐膽气虛冷也﹐用茯神湯。睡臥煩躁﹐膽气實熱也﹐用酸棗仁丸。眩暈驚悸﹐風痰內作也﹐用本事辰砂遠志丸。思慮鬱結﹐脾虛气滯﹐用歸脾湯。前癥𨿽曰屬心與肝﹐而血之所統﹐實主於脾﹐脾之志曰思﹐思慮多則血耗損而不能滋養於肝﹐心者脾使之也﹐思慮內動﹐未嘗有不役其心者。夫心爲君火之藏﹐十二官之主也。夫君之徳不怒而威﹐無爲而治﹐故宜鎭之以靜謐﹐戒之以妄動﹐動則相火翕合﹐煽爍陰精﹐精血旣虧﹐則火空獨發﹐是以驚悸怔忡之所由生﹐五志之火﹐心所不能制者矣。故治脾者不可不知養心﹐養心者不可不知鎭靜而寡欲。然人孰無思也﹐思之正﹐則無妄動之欲矣。朱子曰﹕必使道心常爲一身之主﹐而人心每聽命焉。此善養於心者也。

治驗一女子素血虛驚悸﹐出嫁後更怔忡晡熱﹐月經過期﹐用八珍湯加遠志﹑山藥﹑酸棗仁﹐三十餘劑漸愈﹐佐以歸脾湯痊愈。後因勞怒﹐適經行不止﹐前癥復作﹐先用加味逍遙散﹐熱退經止﹔又用養心湯而痊。

一小兒十五歲﹐徹夜用功記誦﹐去後少寐﹐仍不戒勞﹐患怔忡發熱不止﹐用歸脾湯爲主﹐佐以八珍湯﹐諸癥漸愈。後復作﹐服歸脾﹑定志二藥卽愈。

一小兒十五歲﹐因用心太過﹐少寐驚悸﹐怔忡惡寒﹐先用補中益气湯﹑茯苓﹑酸棗仁﹑遠志﹐惡寒漸止﹔又用加味歸脾湯﹐驚悸稍安﹔又用養心湯而愈。

一小兒驚悸﹐睡臥不安﹐發熱飲冷。用治要茯苓散而愈。又因勞役恚怒﹐發熱吐痰自汗﹐用溫膽湯二劑而安﹐又用歸脾湯﹑寧志丸而愈。

一小兒十三歲﹐善思多憂﹐體倦發熱﹐心懷畏懼﹐必多人相伴乃止﹐用茯神湯﹐佐以歸脾湯﹐兩月餘漸愈。畢姻後﹐前癥復作﹐加寒熱頭暈﹐先用前二湯而驚悸愈﹐後用十全大補湯﹑補中益气湯﹐諸癥漸愈。後因科舉入場勞役﹐朝寒暮熱﹐自服前二湯各三十餘劑﹐不應﹐時仲秋﹐脈虛大﹐按之微細﹐面白腹痛﹐亦用前方﹐倍加肉桂﹑漧薑﹐四劑亦不應﹐遂以八味丸料煎服四劑﹐稍緩﹔又四劑漸愈﹐乃用八味丸﹑十全大補湯而安。

一女子十五歲﹐性沈靜﹐被盜所恐﹐遂驚悸﹐腹脇脹痛﹐寒熱往來﹐不食無寐﹐善思恐懼﹐用酸棗仁丸﹑歸脾湯﹑加味逍遙散而尋愈。出嫁後﹐因喪子兼大勞﹐驚悸無寐﹐吐痰發熱﹐飲食少思﹐胸腹膨脹﹐服化痰藥日吐痰四五碗﹐時考續至京﹐請治﹐余謂脾肺虛寒﹐不能攝涎化食而爲痰也。用六君﹑漧薑六劑﹐痰益甚﹐手足並冷﹐用前藥﹐每加附子一錢﹐仍不應﹐乃用人參一兩﹐附子二錢﹐四劑始稍緩﹐又二劑﹐仍用六君加姜﹑附各五分﹐數劑後﹐易桂治之而愈。

溫膽湯

治心膽虛怯﹐觸事易驚﹐或夢寐不祥﹐遂致心驚膽攝﹐气郁生涎﹐涎與气搏﹐變生諸癥﹐或短气悸乏﹐或復自汗﹐膽虛不能制脾﹐則脾之水飲作矣。

半夏﹝湯洗﹞竹茹枳實﹝麩炒﹐各二兩﹞橘皮﹝二兩﹐去白﹞甘艸﹝炙﹐一兩﹞白茯苓﹝一兩半﹞上每服四錢﹐水一盞半﹐姜五片﹐棗一枚﹐煎七分﹐食前服。

寧志丸

治心虛多驚﹐若有痰﹐宜吐之。

人參白茯苓茯神柏子仁琥珀當歸酸棗仁﹝溫酒浸半日去殼﹞遠志﹝炒。各半兩﹞乳香朱砂石菖蒲﹝各三錢﹞上爲末﹐蜜丸桐子大。每服三十丸﹐食後棗湯下。

茯神散

治五臟气血虛弱﹐驚悸怔忡﹐宜用此安神定志。

茯神﹝去木﹞人參龍齒﹝另研﹞遠志﹝去心﹞桂心防風獨活酸棗仁細辛白術﹝炒﹐各三錢﹞漧薑﹝炮﹐三兩﹞上爲末﹐每服四五錢﹐水煎服﹐蜜丸亦可。

治要茯苓補心湯

治心气不足﹐喜悲愁怒﹐衄血面黃﹐五心煩熱﹐或咽喉間痛﹐舌本作彊。

﹝方見喑﹞

茯神湯

治膽气虛冷﹐頭痛目眩﹐心神恐畏﹐不能獨處﹐胸中煩悶。

茯神﹝去木﹞酸棗仁﹝炒﹞黃﹝炒﹞梔子仁﹝炒﹞白芍藥﹝炒﹞五味子﹝杵﹐炒桂心﹞熟地﹝自制﹞人上每服五錢﹐薑水煎。

酸棗仁丸

治膽气實熱﹐不得睡臥﹐神志不安﹐驚悸怔忡。

茯神﹝去木﹞酸棗仁﹝炒﹞遠志﹝去心﹞柏子仁﹝炒﹞防風﹝各一兩﹞枳殼﹝麩炒﹞生地黃﹝杵膏。

各半兩﹞上爲末﹐蜜丸梧子大。每服七八十丸﹐滚湯下。

定志丸

治心神虛怯﹐所患同前﹐或語言鬼怪﹐喜笑驚悸。

人參茯苓﹝各一兩五錢﹞菖蒲遠志﹝去心。各一兩﹞上爲末﹐蜜丸﹐如前服。

治要茯苓散

治心經實熱﹐口漧煩渴﹐眠臥不得﹐心神恍惚。

茯神麥門冬﹝各一兩半﹞通艸升麻﹝各一兩二錢半﹞紫菀桂心﹝各七錢五分﹞知母﹝一兩﹞大棗﹝十二枚﹞淡竹茹﹝五錢﹞赤石脂﹝一兩七錢五分﹞上每服一兩﹐水煎服。

朱雀丸

治心病﹐怔忡不止。

白茯苓﹝二兩﹞沈香﹝半兩﹞上爲末﹐蜜丸小豆大。每服三十丸﹐人參煎湯下。

世傳密陀僧散

治驚气入心絡不能語者﹐昔有人爲野狼及犬蛇所驚﹐皆以此而安。

密陀僧﹝研極細末如粉﹞上茶淸調一錢七分。

丹溪朱砂丸

治勞役心跳。

朱砂當歸身白芍藥側柏葉﹝各三錢﹞川芎陳皮甘艸黃連﹝炒﹐各一錢半﹞上用豬心血爲丸﹐粟米大﹐每服百丸﹐龍眼湯下。

本事辰砂遠志丸

消風化痰﹐鎭心安神。

人參石菖蒲﹝去毛﹞遠志﹝去心﹞茯神﹝各一兩﹞川芎山藥白附子麥門冬細辛鐵粉辰砂﹝各五錢﹞上爲末﹐用生薑汁﹐入水糊丸綠豆大﹐以朱砂爲衣。每服一二十丸﹐臨睡生薑湯下。

歸脾湯

六君子湯

加味逍遙散

﹝三方見內釣﹞

補中益气湯

﹝方見虛羸﹞

眞珠母丸

﹝方見不寐﹞

十全大補湯

八珍湯

﹝二方見自汗﹞

養心湯

﹝方見驚癇﹞

卷十

吞酸

吞酸之癥有二﹐熱與寒也。經曰﹕諸嘔吐酸﹐皆屬於熱。東垣曰﹕病機作熱﹐攻之誤矣﹐濁气不降﹐寒藥豈能治之。二說似乎矛盾﹐而實一也。《素問》言熱者﹐所以指其末也﹔東垣言寒者﹐所以指其本也。丹溪用吳茱萸之法﹐亦嘗謂之寒矣﹐然亦當分其虛實而治之。若煩熱作渴﹐好食啖物﹐飲食易化﹐是爲實火內熾﹐而胃經熱也﹐宜用淸涼飲之類。若不渴喜食熱物﹐飲食難化﹐是爲虛火所致﹐而胃經寒也﹐宜用香砂六君子湯之類。故東垣云﹕邪熱不殺谷﹐苟誤認爲實熱﹐槪用寒涼之劑﹐而變爲中滿嘔吐反胃之癥者﹐皆末傳寒中之敗癥也。

可不愼歟﹗治驗一小兒吞酸﹐用六君子湯而愈。後傷食復作﹐兼瀉﹐先用五味異功散加升麻﹑漧薑﹐瀉頓止﹐又以六君子煎送四味茱萸丸而愈。

一小兒吞酸噯腐﹐發熱口渴﹐先用保和丸二服﹐以消宿滯﹐又用六君﹑木香﹑漧薑﹐以溫養中气而愈。後傷冷粉﹐腹脹痛﹐余用異功散加漧薑﹐諸癥漸愈﹐用補中益气湯加木香﹐將愈﹔又傷食吞酸腹痛﹐用六君﹑木香二劑痛止﹐又四劑而愈。

一小兒吞酸﹐喘嗽腹脹﹐面白兼靑﹐余謂脾肺之气虛﹐先用補中益气湯加茯苓﹑半夏二劑﹐喘脹悉愈﹐又用六君子湯及五味異功散而愈。

一小兒十三歲吞酸﹐每食碗許﹐稍多則瀉或腹脹﹐面色黃或靑白﹐此脾肺虛﹐肝木所勝﹐用六君﹑漧薑﹑柴胡﹑升麻﹐間佐以補中益气湯而痊。畢姻後﹐兼勤於功課﹐仍吞酸唾痰﹐服淸熱藥﹐大便不實﹐嗜臥少食﹐而似肉痿﹐用前藥各百餘劑而痊。

一女子吞酸唾痰﹐恪用淸气化痰之藥﹐余謂屬中气虛﹐不信﹐後覺肚腹腫脹﹐大小便淋瀝而歿。

六君子湯

﹝加木香﹑砂仁﹐名香砂六君子湯﹞

異功散

﹝二方見內釣﹞

補中益气湯

保和丸

﹝二方見虛羸﹞

四味茱連丸

﹝方見噫气﹞

卷十

脾弱多困

丹溪云﹕脾具坤靜之徳﹐而有幹健之運。夫胃陽也﹐主气。脾陰也﹐主血。胃司納受﹐脾司運化﹐一納一運﹐化生精气。淸气上升﹐糟粕下降﹐納五穀﹐化津液﹐其淸者爲榮﹐濁者爲衛﹐陰陽得此﹐謂之橐。故東垣以脾胃爲五臟之根本也。脾气旣弱則健運之令不行﹐化生之功已失職﹐而嗜臥多困所由生焉。法當溫補其脾﹐脾气旣旺﹐則臟腑淸陽之气升舉﹐易於營運﹐又何困倦之有。海藏用四君子加木香﹑半夏﹐白術倍之﹐姜﹑棗煎服﹐誠良法也。若脾虛﹐好睡多驚﹐則是心血虛而火動之﹐宜安神養血。若因心脾气虛有痰者﹐宜用人參﹑五味子﹑茯苓以補心气﹔當歸﹑芍藥﹑酸棗仁以養心血﹔橘紅﹑半夏以開痰。若因脾肺气虛﹐胸膈有痰﹐用補中益气湯以健脾胃﹔膽星天竺丸以化痰涎。若因飲食停滯而作﹐用四君子湯以益脾土﹔山楂﹑神曲以消飲食。若因脾虛而好睡﹐用五味異功散以補脾气﹔當歸﹑芍藥以生脾血。芍藥須用酒拌炒黃﹐不則酸寒傷脾﹐此假熱以對假寒也。若乳母飲酒﹐致兒昏醉好睡者﹐以漧薑﹑陳皮煎湯解之﹐不應﹐用異功散加漧葛卽愈矣。

治驗楊永興子年七歲﹐嗜臥兼驚﹐久不愈。余曰﹕好睡是脾气虛困也﹐善驚是心血虛怯也。此心火不能生脾土﹐子母俱病。用補中益气湯及六味地黃丸加鹿茸而愈。

一小兒母因醉後飲乳﹐困睡不醒﹐徧身如丹癅﹐先君謂酒毒爲患﹐用葛花解醒湯﹐令母子俱服而愈。

一小兒病後嗜臥﹐飲食少思﹐面色痿黃﹐中隱靑色﹐用五味異功散加柴胡﹑升麻爲末﹐每服錢許﹐日二三次﹐月餘稍愈。又飲食過多﹐更患嘔吐﹐手足並冷﹐飲食頓減﹐先用六君子湯加升麻﹑柴胡﹑木香﹑漧薑﹐二劑諸癥漸愈﹐又用補中益气湯爲末﹐日服二三次﹐月餘而安。

一小兒九歲﹐患痢後嗜臥唾痰﹐服化痰藥﹐吐痰益甚﹐而臥牀三年矣。面色痿黃兼白﹐或時靑赤﹐右關脈微細﹐左關脈弦數﹐余謂肝火乘脾﹐用六君﹑升麻﹑柴胡三十餘劑而稍健﹐乃以補中益气湯間服﹐又各三十餘劑而少坐﹐又五十餘劑而痊。

一女子十一歲﹐患痢後﹐嗜臥唾痰﹐飲食難化﹐胸腹膨脹﹐服化痰利气之劑益甚﹐余謂悉屬脾胃气虛﹐而飲食化痰也。朝用補中益气湯﹐夕用五味異功散﹐兩月而愈。又傷食吐瀉﹐用六君子湯﹐月餘不應﹐乃以人參五錢﹐漧薑五分﹐姜棗煎服百餘劑始應﹐仍用補中益气﹑異功散而痊。

膽星天竺丸

治小兒痰涎上壅﹐喘嗽不休。

牛膽南星﹝一兩﹞半夏﹝湯泡去皮臍薑汁制﹞白附子﹝湯泡去皮臍。各五錢﹞天竺黃﹝三錢﹞天麻防風﹝各二錢﹞辰砂﹝一錢另研水飛﹞上爲末﹐甘艸湯爲丸﹐芡實大。每服一丸﹐空心薄荷淡姜湯化下。

五味異功散

六君子湯

四君子湯

﹝三方見內釣﹞

補中益气湯

﹝方見虛羸﹞

六味地黃丸

﹝方見腎臟﹞

葛花解醒湯

﹝方見熱吐﹞

卷十

尋衣撮空

尋衣撮空﹐許叔微謂之肝熱。夫肝主筋﹐筋脈血枯﹐而風引之﹐故手指爲之撮斂也﹐宜確服六味地黃丸﹐間有回生之功。錢仲陽用瀉靑丸﹐此治肝經實熱﹐蓋尋衣撮空﹐皆病後之敗癥耳神﹐脈弦浮而虛﹐血脫內躁熱之極也﹐气粗鼻幹﹐此爲難治﹐用生地黃連湯主之。

治驗王少參孫女年十二歲﹐脾胃素弱﹐後成疳癥﹐發熱﹐小腹膨脹堅直﹐大便溏瀉﹐气喘咳嗽﹐徹夜煩躁不睡﹐鼻塞眼暗譫語﹐其脈大而無根﹐用人參一兩﹑附子三分﹐腹脹漸減﹐脈漸斂。然猶尋衣撮空﹐鼻孔出血﹐用六味地黃丸料二服﹐如脫乃晝服獨參姜附湯﹐及服六味地黃丸料﹐脈漸有根﹐諸癥漸愈﹐又用六君子﹑補中益气湯而痊。﹝詳見發熱﹞一小兒停食﹐夜驚腹痛﹐服消食丸﹐瀉數次﹐尋衣撮空﹐面靑黃或色白﹐此脾土受傷﹐肺金休囚﹐肝火旺而然耳﹐先用異功散加升麻以補脾土﹔用六味地黃丸料以滋肝血﹐稍定﹐各二劑漸愈﹐卻用補中益气湯﹑六味地黃丸﹐間以異功散而痊。

一小兒受驚駭﹐恪服鎭驚化痰等藥﹐忽患前癥﹐眼上面痿黃﹐或兼靑赤﹐此肝經陰血虛﹐陰气旺而生風耳﹐當滋肝腎益脾肺﹐遂用異功散而痊。

一小兒面痿黃患瘰﹐忽發面色靑赤﹐此脾气虛﹐木火相搏而爲患也﹐用補中益气湯﹐佐以柴胡山梔散二劑﹐加味逍遙散三服﹐諸癥漸退﹐又以地黃丸而遂痊。

一小兒流注﹐出膿甚多﹐患前癥﹐此元气虛弱﹐內熱而變耳。用八珍湯﹑異功散各數劑﹐方稍緩﹐又數劑而安﹐又補中益气湯而愈。

一小兒膝癰﹐誤觸其膝﹐出血甚多﹐患前癥﹐惡寒面白﹐此陽隨陰散而虛寒﹐用十全大補湯加附子三分﹐四劑未應﹐用人參一兩﹐附子五分﹐姜棗煎服稍退﹐又二劑頓退。乃朝用異功散﹐夕用八珍湯而安。

一小兒傷風表汗後﹐患前癥﹐惡風面白﹐手足冷﹐用補中益气湯加五味子﹐汗頓止而諸癥漸退﹔又用四劑而安﹐乃十全大補湯而愈。

生地黃連湯

治血脫﹐尋衣撮空﹐搖頭妄語。

川芎生地黃當歸﹝各七錢﹞赤芍藥梔子黃芩黃連﹝各三錢﹞防風﹝一錢五分﹞上每服三錢﹐水煎服。

加味逍遙散

異功散

六君子湯

﹝三方見內釣﹞

地黃丸

﹝方見腎臟﹞

補中益气湯

﹝方見虛羸﹞

柴胡梔子散

﹝方見發熱﹞

瀉靑丸

﹝方見肝臟﹞

八珍湯

十全大補湯

﹝二方見自汗﹞

卷十

喜笑不休

經曰﹕心藏神﹐有餘則笑不休。又曰﹕在髒爲心﹐在聲爲笑﹐在志爲喜。又火太過曰赫曦﹐赫曦之紀﹐其病笑謔狂妄。又云﹕少陰所至爲喜笑。又云﹕精气升於心則喜。此數者﹐皆言屬心火也。若笑不休﹐呻而爲腹痛﹐此水乘於火﹐陰擊於陽﹐陽伏熱生﹐狂妄譫語不可聞﹐心之損矣。扁鵲云﹕其人唇口赤色者﹐可治﹔靑黑者﹐死。若腎水虧涸不勝心火﹐而喜笑不休者﹐用六味地黃丸。肝火熾盛﹐能生心火﹐而喜笑不休者﹐用柴胡淸肝散。余兼別癥﹐各從其癥而參治之。

治驗一小兒喜笑﹐常作不安﹐面赤飲冷﹐手足並熱﹐先用黃連瀉心湯﹐未二服稍定﹐又用六味地黃丸料煎服﹐頓愈。常服此丸則安﹐月許不服﹐仍前復作﹐又服愈矣。

一小兒患前癥﹐面靑赤﹐此肝心二經風熱所致也﹐用柴胡梔子散﹑六味地黃丸漸愈。又因乳母大怒發熱﹐先用加味柴胡湯﹐又用加味逍遙散﹐母子服之並愈。

一小兒患前癥﹐因乳母大怒﹐患血崩寒熱﹐先用加味逍遙散一劑﹐用當歸補血湯三劑﹐如此治之各數劑﹐母子並愈。

一小兒年十四歲﹐用心過度﹐飲食失節﹐患喜笑不休﹐脈洪大而虛﹐面色赤而或白﹐余用補中益气湯而愈。次秋科舉﹐飲食勞倦﹐前癥復作﹐或兼譫語﹐脈洪大﹐按之微細如無﹐用人參一兩﹐姜﹑棗煎服稍定﹐又三劑而愈。又勞役用心﹐自汗作渴﹐煩躁似癇癥﹐先用當歸補血湯﹐二劑頓安﹐又十全大補湯而尋愈。

一女子十六歲﹐面色痿黃﹐素沈靜﹐喜笑不休﹐月經先期﹐用柴胡梔子散﹑加味逍遙散而愈。次年出嫁﹐不時復作﹐但作時面赤勇力﹐發後面黃體倦﹐朝用補中益气湯﹐夕用加味逍遙散而愈。後每發悉用前藥卽愈。

當歸補血湯

柴胡梔子散

柴胡淸肝散

﹝三方見發熱﹞

黃連瀉心湯

﹝方見煩躁﹞

地黃丸

﹝方見腎臟﹞

卷十一

腫瘍

腫瘍者﹐以瘡瘍未潰而言也。經云﹕形傷痛﹐气傷腫。又云﹕榮气不從﹐逆於肉裏﹐乃生癰腫。皆因稟受胎毒﹐或乳母膏粱濃味﹐七情陰火﹐或兒食炙甘美積毒﹐气血不和所致。當分其經絡所屬﹐五臟相勝﹐與元稟虧損﹐預爲審用攻補調和之劑﹐速令散潰。尢當審其勢之腫漫﹐色之赤白﹐與痛有微甚﹐毒有表裏。若腫髙痛﹐便利調和﹐邪在表也﹐宜表散之。

腫硬痛深﹐大便祕澀﹐邪在內也﹐宜下之。外無拘急﹐內則便利調和者﹐邪在經絡也﹐宜調榮衛。腫大痛﹐或麻木不痛﹐邪气凝滯也﹐用隔蒜灸或活命飲。若煩躁飲冷﹐赤痛發熱﹐二便不通者﹐火熱內熾也﹐用淸涼飲﹑活命飲﹐加大黃尢善。若微腫微痛﹑或不痛﹐陽气虛弱也﹐用參托裏散。微黯微赤或不赤﹐陽气虛寒也﹐用加味托裏散。若惡寒而不作膿﹐或濃熟而不潰者﹐陽气虛也﹐用加味托裏散。如此則未成者﹐自能消散﹐已成者自能潰腐。尢當別其屬陰屬陽﹐或半陰半陽而治之。若泥於腫瘍﹐禁用辛熱之說﹐不分受癥之因﹐兼癥之經﹐槪行敗毒﹐泛擾諸經﹐誅伐無過﹐以致不能起發﹐或不能腐潰收斂﹐變癥莫能枚舉。《癰疽論》云﹕腫瘍內外皆壅﹐宜以托裏表散爲主﹐但見腫痛﹐參之脈癥虛弱﹐便與滋補﹐气血無虧﹐可保終吉。嬰兒有疾﹐兼調其母﹐若腫瘍之際﹐治失其法﹐必致潰瘍之變癥。此推《內經》之微旨﹐而生平之徵驗者﹐尢當觸類而長﹐愚奚庸贅。

卷十一

潰瘍

潰瘍者﹐以瘡瘍膿潰而言也。膿潰而腫消痛止者﹐爲順。若膿潰腫痛﹐或發寒熱者﹐气血虛也﹐用十全大補湯。膿潰欲嘔少食﹐脾胃虛弱也﹐用六君﹑炮姜﹔手足並冷者﹐脾气虛寒也﹐用六君﹑姜﹑桂﹐如不應﹐急加附子。膿潰而仍痛﹐或二便祕澀者﹐熱毒未解也﹐用淸熱消毒散。熱退而渴不退﹐津液不足也﹐用八珍加黃﹑麥門﹑山茱萸。熱止而小便頻數﹐腎虛也﹐用加減八味丸料。若熱不止﹐或腫痛反甚﹐虛熱內作也﹐用人參黃湯。或熱退而肌肉不生者﹐气血俱虛也﹐用十全大補湯。瘡色夭白﹐或陷下不斂﹐寒气所襲也﹐用五味異功散﹐佐以豆豉餅。膿血過多﹐煩躁不安﹐乃亡陽也﹐急用獨參湯。尢當審其腫之軟硬﹐飲食冷熱與膿之稀稠多少﹐肉之赤色微甚靑黯﹐及瘡口之收斂遲速﹐而投以托裏消毒調補之劑﹐庶無變癥。《癰疽論》云﹕潰瘍內外皆虛﹐宜以托裏補接爲主。蓋潰瘍之變癥﹐因由於腫瘍之際﹐治失其宜﹐虧損元气之所致。治者誠能謹之於始﹐則無後變之患矣。

卷十一

胎毒發丹

胎毒發丹者﹐因胎毒內伏﹐或頻浴熱湯﹐或著烘衣﹐或乳母飲食七情﹐內熱助邪爲患﹐發於頭面四肢﹐延及胸腹﹐色赤遊走不定。古人云﹕從四肢起入腹囊者﹐皆不治。當急令人隨患處﹐徧吮毒血﹐各聚一處﹐砭出之﹐急服活命飲。惟百日內忌砭﹐以其肌肉難任也。若發散過劑﹐表虛熱而赤不退者﹐用補中益气湯加防風﹑白芷。寒涼過劑﹐胃气受傷﹐而熱赤不退者﹐用異功散加柴胡﹑升麻﹔或兼發搐等癥﹐用四君﹑升麻﹑當歸﹑鉤藤鉤﹐若復行攻毒﹐必致不起。頭額間患者﹐當臥鐮砭之。

史少參孫二歲﹐丙申正月﹐陰囊赤腫﹐余作胎毒治瘥﹐後患發熱痰盛等癥﹐診其母有郁火血熱﹐用解郁涼血之藥﹐子母俱服而愈。至六月初患吐瀉﹐兩眼動﹐或投參﹑術之類﹐不應﹐以爲慢驚﹐欲用附子藥﹐請余議﹐視其寅卯關脈赤﹐此屬風熱傷脾﹐用柴胡淸肝散加鉤藤鉤﹑木賊艸一劑卽愈。丁酉正月初旬﹐頸患熱毒﹐膿出貼藥﹐忽暴風啟戶﹐實時發熱﹐翌日﹐頭面黯腫如斗﹐兩耳濃寸許﹐此風邪上攻﹐血得熱而沸騰也﹐急砭兩額﹐出黑血三盞許﹐隨用淸熱化毒湯﹐黯腫十退七八﹐翌日復砭﹐則血不甚黑矣﹐仍以前藥去牛蒡子加熟地黃而愈。此癥若不行砭法﹐或作破傷風治﹐必死。

一小兒四肢患之﹐外勢𨿽輕﹐內則大便祕結﹐此患在髒也。服大連翹飲﹐敷神效散而瘥。

一小兒患之赤暈走徹徧身﹐難以悉砭﹐令人吮四肢胸背數處﹐使毒血各凝聚而砭之﹐先用活命飲﹐米酒調二服﹐又以金銀花﹑甘艸節爲末﹐用人乳汁調服漸愈。月餘後﹐兩足皆腫﹐仍砭之﹐服前藥而痊。數日後﹐兩足復赤﹐或用犀角解毒丸之類﹐致乳食不進﹐肚腹膨脹﹐此復傷脾胃而然也﹐敷神功散﹐服補中益气湯加茯苓而痊。

一小兒腿如霞片﹐遊走不定﹐先以麻油塗患處﹐砭出惡血﹐其毒卽散﹐用九味解毒散而安。

一小兒臂患之﹐砭出毒血而愈。惑於人言﹐服護心散﹐以杜後患﹐服之吐瀉腹脹﹐患處復赤﹐手足並冷﹐余謂此脾胃虛弱﹐前藥復傷﹐用六君子湯一劑頓愈﹐又以異功散加升麻﹑柴胡而痊。

一小兒患此﹐砭之而愈﹐但作嘔不食﹐流涎面黃﹐余謂此脾气虛弱﹐用異功散加升麻治之﹐吐止食進﹔又用補中益气湯﹐涎收而安。

一小兒患此﹐砭之而愈﹐翌日發搐作嘔﹐手足並冷﹐此胃气虛而肝木侮之﹐用異功散加藿香﹑木香﹐諸癥頓止﹐又用異功散加升麻﹑柴胡而痊。

一小兒患此﹐砭之而愈﹐但面赤作嘔飲冷﹐余謂胃經熱毒未解﹐先用仙方活命飲﹐又用淸熱消毒散﹐各一劑而愈。

一小兒腿上患之﹐神思如故﹐乳食如常﹐余謂毒發於肌表﹐令急砭出毒血自愈。不信﹐外敷寒涼﹐內服峻劑﹐腹脹不乳而死。

一小兒徧身皆赤﹐砭之﹐投以解毒藥而愈。

一小兒患此﹐二便不利﹐陰囊肚腹俱脹﹐急用砭法﹐隨以活命飲加漏蘆﹑木通﹑大黃爲末﹐時用熱酒調服至兩許﹐二便俱通﹐諸癥頓退﹐卻去三味﹐仍前時服而愈。

一小兒患此﹐二便不利﹐腹脹咳嗽﹐用活命飲加漏蘆﹑木通﹑麻黃爲末﹐時時熱酒調服﹐二便隨通﹐徧身出汗﹐諸癥頓退﹐鼻息似絕﹐气無以動﹐時或似躁﹐此邪气去而元气虛也﹐急用當歸補血湯而愈。

砭法

治丹毒赤色﹐遊走不定﹐令口吮毒血﹐各聚一處﹐用細瓷器擊碎﹐取有鋒芒者﹐以箸頭劈開夾之﹐用綫縛定。兩指輕撮箸頭﹐稍令磁芒對聚血處﹐再用箸一根﹐頻擊刺出毒血﹐輕者止用口吮出毒﹐用藥敷之。如患在頭者﹐不用砭法﹐止宜用鍼﹐臥倒挑患處﹐以出毒血﹐遲則毒血入腹﹐而難起矣。

神功散

治丹毒最效。若砭後毒甚者宜用。如毒輕者﹐砭後不可用﹐恐砭後皮膚旣破﹐艸烏能作痛也。

仙方活命飲

﹝方見熱毒瘡瘍﹞

淸熱化毒湯

淸熱消毒散

﹝方見熱毒口瘡﹞

柴胡淸肝散

﹝方見脇癰﹞

補中益气湯

﹝方見內釣﹞

小柴胡湯

﹝方見痙癥﹞

大連翹飲

﹝方見臂癰﹞

柴芍參苓飲

﹝方見天蛇毒﹞

九味解毒散

﹝方見黃水粘瘡﹞

卷十一

傷食發丹

傷食發丹者﹐因脾胃之气未充﹐乳食過多﹐不能運化﹐蘊熱於內﹐而達於肌表也。若因食乳停滯者﹐先用保和丸消之﹐大便祕結者﹐量加大黃通之。乳食旣消﹐而丹尙作者﹐用淸中解郁湯治之。丹邪旣去﹐而乳食不思者﹐用五味異功散補之。發熱作渴﹐或飲食少思者﹐用七味白術散補之。大凡飲食濃味所致者赤暈﹐或行而緩慢。若飲燒酒﹐或誤吞信石所致者﹐徧身赤暈﹐其行甚速﹔又有瘡瘍發﹐周遭有赤暈﹐其熱消散或膿出自退﹐凡此俱忌砭法﹐皆宜安裏爲主﹐不可攻伐。若自吐瀉﹐亦不可止之﹐吐瀉中有發散之意。因飲燒酒者﹐飲冷米醋一二杯解之﹐此神妙之法也。因母多食炙膏粱﹐或飲燒酒﹐或服辛熱燥藥﹐或鬱怒傷肝脾﹐致兒爲患者﹐當參胎熱毒瘡瘍治之。

一小兒面赤皎白﹐手足常冷﹐傷食患丹﹐余謂此因脾胃虛弱﹐不信﹐另用克伐之劑﹐更吐瀉腹痛﹐吐涎不乳﹐口舌生瘡﹐此脾胃復傷﹐而虛寒格陽在外﹐非實熱也﹐先用六君﹑漧薑﹐又用五味異功散而愈。

一小兒每停食發赤暈﹐此脾虛食郁﹐用淸中解郁湯而愈。越月忽搖頭切牙﹐痰甚發搐﹐嘔吐酸腐﹐此食郁傷脾也﹐待其吐盡﹐翌日少與白術散而愈。又服前散﹐月餘遂不復患。

一小兒停食便祕﹐四肢赤色﹐此飲食蘊毒於內﹐用枳實﹑黃連﹑濃朴﹑山楂﹑神曲﹐而便通赤解。更頭暈咳嗽﹐此脾气虛而不能生肺金也﹐用六君﹑桔梗﹐以補脾肺﹔山楂﹑神曲﹐以消飲食而痊。

一小兒患此﹐服發表之劑﹐手足抽搐﹐服驚風之藥﹐目痰甚﹐余謂脾胃虧損﹐肝木所勝之虛像﹐無風可祛﹐無痰可逐﹐用六君子湯一劑而安﹐再劑而瘥。

一小兒停食﹐服通利之劑﹐患丹作嘔腹脹﹐此脾气復傷也﹐用補中益气湯﹑五味異功散而愈。

一小兒因母食炙酒面﹐兩臂前各漫腫一塊﹐有根四畔﹐赤暈相圍﹐余謂患處屬胃經﹐因胃經積熱而爲患也﹐用淸胃﹑瀉黃二散﹐治之而消。設謂丹毒﹐輒用砭法及敗毒之藥﹐反促其危矣。

一小兒因母飲燒酒﹐其子身赤如丹毒﹐三日間皮膚皆潰﹐煩躁發熱﹐飲冷作渴﹐令飲冷米醋﹐卽日並安。卻服金銀花﹑甘艸未而愈。

一小兒患瘧﹐服信石之藥﹐徧身赤痛﹐煩躁昏憒﹐用米醋一杯﹐徐灌而蘇﹐良久徧身如故﹐又用金銀花﹑甘艸爲末﹐每服一錢﹐米醋調下﹐三服而安。

一小兒五歲﹐忽吐瀉﹐又俄頃胸腹赤色見﹐遂徧身俱赤﹐余意其中信石之毒而然﹐若胎癅食毒﹐則無此急速﹐乃灌冷米醋一杯﹐吐瀉卽止﹐少刻赤漸退﹐半日始蘇﹐其形尙似死。又用羊血﹐接其元气而愈。

保和丸

﹝方見虛羸﹞

瀉黃散

﹝方見脾臟﹞

淸胃散

加味歸脾湯

六君子湯

﹝三方見天釣﹞

淸中解郁湯

﹝方見丹毒﹞

七味白術散

﹝方見積滯﹞

卷十一

胎毒瘡瘍

《寶鑑》云﹕初生芽兒一塊血也。無形癥也﹐無脈有驚﹐卽系是胎驚﹐有熱﹐卽系是胎熱。

嬰兒實與乳母一體﹐凡患瘡疾﹐但審乳母肝經有熱﹐用加味小柴胡湯之類。肝經虛熱﹐用加味逍遙散之類。腎水不能生肝﹐用地黃丸。心經積熱﹐用柴胡梔子散。心經虛熱﹐用茯苓補心湯。膏粱積熱﹐用東垣淸胃散。脾經郁熱﹐用錢氏瀉黃散。脾經虛熱﹐用錢氏異功散。若服犀角丸﹑化毒丹﹐外敷寒涼之藥﹐復傷生气﹐乃促其危也。

一小兒生下﹐耳前腫一塊如小栗﹐旬餘色赤腫髙﹐觸之則哭﹐此屬膽經部位﹐診乳母﹐果肝膽經脈數﹐此稟生母肝火所致﹐乳母有肝火而益甚也。又數日作吵不安﹐手足時搐﹐此因作膿痛而然。又三日早間以手指微按瘡頭﹐腫隨指復起﹐其膿已成也。至午瘡頂起薄皮﹐膿已熟也。點代鍼膏﹐將晚出膿﹐兒頓安﹐腫赤頓消﹐此瘡家最善癥也。貼太乙膏﹐以護風寒﹐乳母服逍遙散而愈。

一小兒生下﹐臂外腫一塊寸許﹐月餘忽赤腫二寸許﹐外赤暈勢欲走散﹐此膿毒內﹐鍼之隨出膿﹐赤暈退﹐兒卽安。診乳母肝膽脈弦數﹐按之有力﹐先用加味小柴胡湯加黃連二劑﹐去黃連又二劑﹐卻用加味逍遙散與乳母服﹐兒尋愈。

一小兒生下﹐大腿腫寸許一塊﹐面目色白﹐將期敷藥而潰﹐膿水淸稀﹐二期而未愈。後呵欠切牙﹐此稟腎虛﹐朝用補中益气湯﹐夕用地黃丸料﹐與母子同服半杯﹐年餘而愈。

一小兒生下﹐左脇間一塊﹐漫腫無頭﹐肉色不變﹐敷鐵箍散﹐潰而膿淸﹐欲嘔﹐余謂稟肝經气滯﹐而脾气虛﹐不能愈也。先用異功散加柴胡﹑升麻﹐以補脾胃﹔又以托裏散加柴胡﹑山梔﹐以托裏淸肝。其子亦飲數匙﹐三月而愈。

一小兒生下﹐小腹患腫一塊﹐年餘不潰﹐寒熱往來﹐此稟肝火而然也。其母果經事不調﹐內熱體倦。用地黃丸﹑八珍湯與母服﹐子日服半杯﹐尋愈。

一小兒生下﹐胸脇間腫赤﹐年餘不消﹐余謂稟肝血熱﹐但治其母。不信﹐另用鐵箍散﹑犀角丸﹐作嘔不乳﹐此胃气虛而復傷﹐余用五味異功散﹐救子之胃气﹔用加味逍遙散﹐治母之肝火﹐頓愈。

一小兒生下﹐徧身無皮色赤﹐原母素食膏粱之物﹐以寒水石一兩﹐炒焦黃柏二兩﹐淨黃土四兩﹐俱爲細末﹐時敷徧身﹐母服淸胃散加漏蘆﹔五日赤少淡﹐卻用黃土五兩﹐炒焦黃柏一兩敷之﹐母服加味逍遙散﹔又三日赤頓淡﹐水頓少﹔又三日﹐但敷黃土一味﹐母服八珍湯加牡丹皮﹑柴胡而愈。

一小兒生下有疥﹐審其母素鬱怒﹐用消毒散﹐以當歸膏調敷﹐母服加味逍遙散加漏蘆﹐及加味歸脾湯而愈。後復發﹐爲母食膏粱﹐用淸胃散﹐及敷前藥而愈。

一小兒生下有痔瘡﹐三歲後作痛﹐服化毒丹﹑犀角丸﹐以治大腸之火﹐更腹痛作瀉﹐切牙呵欠﹐仍欲治火。余曰﹕呵欠切牙﹐屬肝經之癥。《內經》云﹕因而飽食﹐筋脈橫解﹐腸爲痔。此稟肝火爲患﹐兒服地黃丸﹔母服逍遙散加漏蘆而愈。

一小兒陰囊赤癢﹐或時如無皮狀﹐兩目常閉﹐服化毒丹益甚。余曰﹕化毒丹﹑犀角丸﹐治脾胃實火之劑。前癥乃稟肝腎經陰虛也。不信﹐仍服之﹐幾危。余用六味地黃丸﹑四味肥兒丸﹔母服加味逍遙散而痊。

一小兒生下﹐陰囊赤腫。余謂稟腎肝陰虛。不信﹐另用化毒丹之類﹐前癥益甚﹐更嘔吐不乳﹐手足並冷﹐此脾胃被傷﹐先用五味異功散﹔母用大劑地黃丸料加炒黑黃柏及漏蘆與數劑而消。其時患是癥﹐服化毒丹﹐敷涼藥者﹐俱不救。

一小兒生下﹐臀尖微腫寸許一塊﹐敷鐵箍散﹐服化毒丹﹐越月腫起色赤﹐啼聲不絕﹐以指按之﹐隨手復起﹐此膿內熟而痛也。遂鍼之﹐出稠膿﹐啼聲卽止。余謂﹕血气無虧﹐不必用藥。彼欲速效﹐另服犀角丸﹐致吐瀉發搐﹐欲投驚藥。余曰﹕此因脾胃虧損﹐而內生風耳。急以人參一兩﹐細切和壯婦乳一鐘﹐置粥釜中煮良久﹐取出絞乳汁﹐以綿作乳頭樣者﹐蘸乳頻與兒吮之﹐一日吮盡﹐卻服乳化地黃丸﹐母日服八珍湯加漏蘆﹐不月而愈。

一小兒生下﹐臀內赤腫二寸許一塊﹐有膿內潰﹐遂鍼之﹐出膿甚多﹐隨眼閉切牙。余謂﹕眼閉脾气虛﹐不能開也﹐發搐切牙乃脾气虛﹐而肝火動也。以人參如前漬乳兒吮﹐母服八珍湯加漏蘆﹐月餘而瘡愈。

一小兒生旬餘﹐頭患毒﹐髙寸許﹐有赤暈﹐勢危急﹐臥鐮砭出黑血﹐兒卽安。翌日﹐眉間有患﹐亦有赤暈﹐余意宜卽砭之﹐眾議第二日砭之﹐果血凝不出﹐腹脹而歿。

敷藥鐵箍散

治一切瘡癤癰疽。

芙蓉葉黃柏大黃五倍子白芨上爲末﹐用水調搽四圍。

按﹕前方乃寒涼解熱收斂之劑。或有用白蘞﹑商陸根者﹐有用寒水石﹑天花粉者﹐有用蒼耳﹑金銀花者﹐有用芭蕉﹑赤小豆者﹐有用艸烏﹑白芷之類者﹐皆不分寒熱溫涼之雜餌。《內經》云﹕先腫而後痛者﹐形傷气也﹔先痛而後腫者﹐气傷形也。又云﹕五臟不和﹐九竅不通﹔六腑不和﹐癅結爲癰。《外科精義》云﹕凡瘡腫髙而軟者﹐發於血脈﹔腫下而堅者﹐發於筋脈﹔肉色不變﹐發於骨髓。蓋必有諸中而後形諸外。故受癥之經﹐與所患之位﹐各有不同﹐豈宜一槪外敷涼藥。惟脾胃無虧﹐血气不和者庶幾有效。若服化毒之類﹐脾胃復傷﹐運气凝滯﹐亦不能消矣。至如疔瘡之類﹐正欲宜拔其毒﹐若復用前藥﹐肌肉受寒﹐血气凝滯﹐必致毒瓦斯入內而不救。治法必察其腫之髙漫﹐色之赤白﹐痛之微甚﹐作膿之難易﹐出膿之稠薄﹐生肌之遲速﹐以別其屬陰屬陽﹐或半陰半陽﹐或純陰純陽而用相宜之藥﹐以涼之﹑熱之﹑和之。又當審受癥之傳變﹐五臟之相勝﹐而以調補脾胃爲主﹐庶不致變惡癥也。

五福化毒丹

治胎毒及痘後﹐頭面生瘡﹐眼目腫痛。

生地黃﹝杵膏﹞熟地黃﹝自制杵膏﹞天門冬﹝去心杵膏﹞麥門冬﹝去心杵膏﹞玄參﹝各三兩﹞甘艸甜硝﹝各一兩﹞靑黛﹝一兩五錢﹞上爲末﹐煉蜜丸如芡實大﹐每服一丸﹐白滚湯化下。甜硝卽朴硝﹐以滚湯制過者便是。

按﹕前癥服此而痰喘發搐者﹐皆中气受傷﹐而變虛熱也﹐急服五味異功散。若手足並冷者﹐中气虛寒也﹐前湯加姜﹑桂﹐多有生者。

犀角消毒丸

治積熱及痘疹後﹐餘毒生瘡。

生地黃防風當歸犀角屑﹝鎊﹞荊芥穗﹝各一兩﹞牛蒡子﹝杵炒﹞赤芍藥連翹桔梗﹝各七錢上爲末﹐煉蜜丸如芡實大。每服一丸﹐薄荷湯化下。

按﹕前二方善損中气﹐傷陰血。若大人形病俱實﹐脾胃健旺者﹐庶可用之﹐恐芽兒臟腑脆嫩不能勝此。經云﹕气主噓之﹐血主濡之。气者胃中沖和之元气。若胃气一傷﹐不能噓濡消散﹐膿已成者不能腐潰﹔膿已潰者不能生肌收斂。因而難治﹐甚致不起﹐不可不愼也﹗

八味茯苓補心湯

治心气不足﹐血气不和﹐而患瘡癥。﹝愚制﹞茯苓﹝五分﹞酸棗仁﹝炒。各二錢﹞五味子﹝炒﹞當歸﹝各一錢﹞人參﹝一錢五分﹞白術﹝炒﹐一錢﹞菖蒲﹝五分﹞遠志﹝去心﹐六分﹞甘艸﹝炒﹐五分﹞上作二三服﹐水煎。

柴胡梔子散

﹝方見脇癰﹞

托裏散

﹝方見熱毒﹞

卷十一

熱毒瘡瘍

熱毒瘡瘍﹐因食膏粱濃味﹐或乳母七情郁火所致。若腫骨作痛﹐气血凝滯也﹐用仙方活命飲。口渴便祕﹐熱毒內蘊也﹐用四順淸涼飲﹐佐以如聖餅。腫硬色赤﹐熱毒凝聚也﹐用活命飲﹐佐以隔蒜灸。腫不消﹐欲作膿也﹐用托裏消毒散。不成膿﹐或成膿不潰﹐气血虛也﹐用八珍湯。潰而肉赤不斂﹐脾血虛也﹐用四物﹑參﹑術。肉白而不斂﹐脾气弱也﹐用四君﹑芎﹑歸。食少體倦而不斂﹐脾气虛也﹐用六君﹑當歸﹑升麻。凡藥對癥﹐無有不愈﹐設或妄行攻毒﹐元气虧損﹐則變惡癥而難治矣。大抵瘡瘍屬腑者易治﹔元气無虧者不治自愈。屬髒者難治﹐元气虧損者則變爲惡癥﹐誤行克伐﹐元气虧損﹐尢難療理﹐故切不可用峻厲之劑。觀東垣﹑丹溪云﹕但見腫痛﹐參之脈癥虛弱﹐便與滋補﹐血气無虧﹐可保終吉。若用驅逐敗毒﹐不免有虛虛之禍矣。

一小兒患之﹐腫﹐敷服敗毒之藥﹐腫益甚﹐更作嘔﹐視其寅關脈靑赤﹐此肝經風熱之毒﹐中气復傷而然也﹐用五味異功散加柴胡﹑升麻﹐再用補中益气湯加白芷﹑桔梗而愈。

一女子十歲餘﹐耳下連項赤腫﹐寒熱頭痛﹐恪敷鐵箍散﹐此少陽膽經火癥內作﹐非鐵箍散所能愈﹐余用梔子淸肝散而愈。

一小兒所患同前﹐右關脈數﹐按之則弦﹐作嘔懶食﹐此肝木克脾土所致﹐用小柴胡湯去黃芩加茯苓﹑芍藥而愈。

一小兒患之﹐余謂稟肝脾气滯﹐不信﹐用鐵箍散﹑犀角丸﹐而嘔吐少食﹐手足並冷﹐此脾胃復傷也﹐子用五味異功散加木香﹔母用加味逍遙散﹑加味歸脾湯而消。

一小兒缺盆患之﹐內外敷服敗毒之藥﹐發熱腫痛﹐按之則軟﹐此膿內潰也﹐喜其右腮白﹐左腮黃﹐乃脾胃相生﹐其病易愈﹐遂鍼出膿﹐用托裏散而愈。

一小兒頭面患之﹐服淸胃之藥﹐腫痛益甚﹐余謂毒瓦斯熾盛﹐而瘀血不散也﹐用仙方活命飲﹐二劑而愈。後因傷食﹐朝寒暮熱﹐頭面仍患之﹐服降火之劑﹐口舌赤腫﹐手足並冷﹐余謂胃气復傷而虛寒也﹐用五味異功散而愈。

一小兒頭患癤甚多﹐寒熱作痛﹐時季夏﹐乃形病俱實﹐先用人參敗毒散加黃連﹑香薷一劑﹐其痛頓止﹔次用仙方活命飲末三服﹐大者出膿﹐小者自消。後食濃味復發﹐用淸胃散﹑活命飲各一服而愈。

一小兒素食炙﹐不時患之﹐此膏粱積熱所致﹐用淸胃﹑瀉黃二散將愈。又停食﹐服巴豆之藥﹐口舌赤爛﹐頭面生瘡﹐此胃气復傷而內熱也﹐用人參安胃散而愈。

一小兒不時患之﹐兼頰側結核﹐此肝疳之癥﹐先用龍膽瀉肝湯二劑﹐以治肝火﹔又用四味肥兒丸﹑五味異功散加升麻﹑柴胡﹐消疳健脾而愈。

一小兒素有肝脾之癥﹐患癤甚多﹐用仙方活命飲二劑﹐腫痛頓退﹐又用四味肥兒丸﹑五味異功散加柴胡﹑升麻而愈。其時同患此癥﹐用犀角丸﹑化毒丹﹐傷其脾胃者﹐俱致不起。

一小兒頭面患之﹐腫痛作﹐屬胃經熱毒﹐先用仙方活命飲末﹐次用淸胃散而痊。後口舌生瘡﹐別搽末藥﹐腹痛重墜﹐作嘔不食﹐手足指冷﹐余謂脾胃虛寒﹐用異功散加升麻而痊。

一小兒十二歲﹐胸前患此﹐腫作痛﹐外敷鐵箍散﹐內服犀角丸﹐腹中寒痛﹐驗之膿已成﹐先用五味異功散﹐再用托裏消毒散﹐膿自出﹐卻用托裏散而愈。

一小兒臂患毒﹐漫腫微痛﹐敷鐵箍散﹐時欲嘔吐﹐胸腹痞滿﹐手足並冷﹐此脾气虛寒也﹐癥屬半陰半陽﹐鐵箍散乃純陽之藥﹐非其所宜﹐遂敷沖和膏﹐服六君﹑漧薑而消。蓋小兒元气﹐易實易虛﹐用寒藥敷貼﹐逼毒入髒﹐而不能救者多矣。

仙方活命飲

金銀花陳皮﹝各三錢﹞皂角刺﹝炒﹞穿山甲﹝蛤粉同炒﹞防風沒藥白芷乳香當歸﹝各一錢﹞貝母天花粉甘艸節﹝各七分﹞上每服五錢﹐酒煎服﹐嬰兒每服一兩﹐子母同服﹐爲末酒調服亦可。毒在表者加麻黃散下毒﹐在內者加大黃下之﹐當臨癥制宜。此解毒回生起死之良劑。

托裏消毒散

治胃經虛弱﹐或因克伐﹐致瘡不能潰散﹐瘡未成卽消﹐已成卽潰﹐腐肉自去﹐人參黃當歸﹝酒拌﹞川芎芍藥﹝炒﹞白術﹝炒﹞茯苓﹝各一錢﹞金銀花白芷甘艸﹝炙﹞連翹﹝各五分﹞上作二劑﹐水煎徐徐服。

托裏散

治瘡瘍。因气血虛﹐不能起發腐潰收斂﹐及惡寒發熱﹐宜用此補托之。

人參﹝气虛倍用﹞黃﹝炒﹞當歸﹝血虛倍用﹞白術﹝倍用﹞茯苓芍藥﹝酒炒。各五分﹞熟地黃﹝二錢上作二三劑﹐水煎服。

替鍼丸

治瘡疽﹐膿已成不潰者。

陳壞米﹝一錢﹞砂﹝五錢﹞雄雀糞﹝四十九粒﹐直細者是也﹞上爲末﹐米粥丸﹐麥粒大。每用一粒﹐粘瘡頭上﹐以膏藥貼之半晌﹐其膿自出。若瘡頭透而膿不出﹐或出而愈痛﹐或發熱﹐血气虛也﹐用托裏散。或作嘔吐痰﹐食少體倦﹐脾气虛也﹐用六君子湯。

五福化毒丹

治熱毒蘊積﹐赤咽漧﹐口舌生瘡﹐或頭面瘡癤﹐譫語不寧。﹝方見胎毒瘡瘍﹞按﹕前方生血涼血﹐解毒寒中之劑﹐形病俱實者﹐殊有良驗﹐但一二丸卽止﹐不可過﹐多則反傷元气﹐變癥不可勝言也。

天烏散

天南星赤小豆艸烏黃柏﹝各等分﹞上爲末﹐薑汁﹑米醋調貼患處。

四物湯

治發熱煩躁﹐或日晡熱。若因脾虛不能生血者﹐則用六君子湯之類﹐忌用前藥。﹝方見

四君子湯

治腸胃虛熱﹐唇口生瘡﹐或瘡不消﹑不潰﹑不斂﹐或食少作嘔﹐大便不實。若因肝木乘脾土而致者﹐宜加軟柴胡﹑炒黃芍藥。﹝方見腹癰﹞

六君子湯

治脾胃虛弱﹐飲食少思﹐或大便不調﹐肢體消瘦﹐面色痿黃。卽四君子湯加陳皮

八珍湯

治气血俱虛﹐成者不能潰﹐潰者不能斂﹐或惡寒發熱﹐或晡熱作渴﹐飲食少思者。

﹝卽用四君﹑四物二湯合用﹞

如聖餅

治气虛瘡瘍硬腫﹐不能消散。若大人發背等癥﹐肉死不知痛加蟾酥。﹝方見流注﹞

四順淸涼飲

四君子湯

﹝二方見腹癰﹞

加味歸脾湯

小柴胡湯

梔子淸肝散

﹝三方見脇癰﹞

托裏沖和湯

﹝方見敷涼藥﹞

五味異功散

﹝方見敗毒之藥﹞

加味逍遙散

﹝方見發熱不止﹞

人參敗毒散

﹝方見發﹞

四味肥兒丸

﹝方見貼骨癰﹞

隔蒜灸法

﹝方見流注﹞

淸胃散

﹝方見熱毒口瘡﹞

補中益气湯

﹝方見肌肉不生﹞胎毒瘰者﹐乃稟肝膽二經郁火气滯所致。蓋肝膽經行人身之側。若因肝火動而受患﹐故發於肝膽二經部分﹐當審其因而藥之。或因乳母恚怒﹐或血虛內熱者﹐當審其所因而調其母﹐不可用峻厲之藥﹐恐傷元气也。

一小兒落艸﹐頸間有五枚﹐審其母素多怒﹐時常寒熱﹐或乳間作痛﹐或脇肋微腫﹐悉屬肝膽經癥﹐先用小柴胡湯加當歸﹑芍藥﹐寒熱頓透﹔又用加味逍遙散﹐母服兩月餘﹐其兒亦愈。

一小兒因乳母肝經有熱﹐耳前後患之﹐用加味逍遙散治其母﹐其兒自愈。

一小兒頸間耳下各結核﹐三歲﹐久服消毒之劑﹐患處益甚﹐元气益虛﹐診乳母素鬱怒﹐致肝脾血虛而有熱﹐用加味歸脾湯爲主﹐佐以加味逍遙散﹐母熱漸退﹔卻與兒日各數匙﹐兩月餘而愈。

一小兒自落艸時﹐頸間患有四枚﹐至五歲﹐耳前後如貫珠﹐元气虛甚﹐寒熱往來﹐飲乳不徹﹐此稟肝膽經气滯之癥﹐用八珍﹑逍遙二散﹐與壯年婦人服之﹐兒飲其乳﹐半載之後﹐兒體漸充﹐其核漸消﹐又服地黃丸﹑逍遙散而全愈。

一小兒頸間結核﹐或發寒熱﹐左頰靑﹐額間赤﹐此稟肝心二經之癥﹐用加味逍遙散加漏蘆與母服﹐兒日服半蛤許﹐兩月餘﹐核漸消。後因母怒發熱﹐兒病仍作﹐先用加味小柴胡湯加漏蘆﹐又用加味逍遙散加漏蘆﹐與母服兩月餘﹐母子俱安。

一小兒頸間前後各有一核﹐色如故﹐至周歲﹐母有怒气﹐各核變赤﹐用加味逍遙散加漏蘆五分﹐十餘劑將愈。後因母大怒﹐寒熱往來﹐四肢﹐其子亦然﹐又用加味逍遙散加漏蘆﹑鉤藤鉤﹐母子並服而安。

一小兒生下﹐頸間瘰三枚﹐將期敷藥﹐延及耳前﹐余謂此稟肝膽二經所致﹐診其母肝膽脈尙洪數﹐余謂母子一體﹐治其母﹐兒自愈。不信﹐另用必效散一服﹐吐瀉並至﹐一夕而歿。

小柴胡湯

加味歸脾湯

﹝二方見脇癰﹞

加味逍遙散

﹝方見發熱不止﹞

六味地黃丸

﹝方見作渴不止﹞

卷十一

熱毒瘰

熱毒瘰﹐乃手足少陽﹑足厥陰二經風熱之癥﹐或肝疳食積所致。其癥發於項腋﹐或耳前後﹐或如貫珠﹐當分表裏虛實。若赤腫者﹐肝經熱毒也﹐用人參敗毒散。作痛寒熱者﹐肝火內作也﹐用加味小柴胡湯。不痛而小便黃﹐肝血虛也﹐用六味地黃丸。隱於肉裏而色不變者﹐肝疳內作也﹐用九味蘆薈丸。膿成而不潰﹐或潰而不斂者﹐脾气虛弱也﹐用益气養榮湯。凡此腫疼痛﹐寒熱作渴者﹐屬病气有餘﹐形气不足﹐治宜淸肝火﹐生肝血。腫硬不潰﹐潰而不斂者﹐屬病气形气俱虛﹐治宜補腎水﹐實脾土。若因乳母恚怒﹐肝火遺患者﹐又當隨所因而治之。

一小兒膿水淋漓﹐其核未消﹐發熱憎寒﹐此肝經气血虛而有熱也﹐用補陰八珍湯爲主﹐間以淸肝益榮湯而愈。後復核結﹐小便赤澀﹐晡熱作渴﹐用參術柴苓湯爲主﹐佐以六味地黃丸料加柴胡﹑山梔﹐及四味肥兒丸而斂。

一小兒十五歲患此﹐發熱作渴﹐日晡頰赤﹐脈數無力﹐屬陰虛而有熱﹐用補陰八珍湯五十劑﹐加參﹑又二十劑而潰。但膿水淸稀﹐肌肉不生﹐此脾气虛弱也﹐以參﹑﹑歸﹑術爲主﹐佐以芍藥﹑熟地﹑麥門﹑五味﹐气血乃復﹐遂進必效散一服﹐毒下而痊。

一小兒十三歲﹐久不愈﹐寒熱兼作﹐飲食少思﹐此肝火熾而脾胃虛也﹐用益脾淸肝散﹔佐以九味蘆薈丸而愈。至十六歲﹐陰莖忽痿﹐服溫補之藥﹐莖竅出臭津﹐舊痕腫痛﹐余用淸肝火之藥而愈。

一小兒十五歲患此﹐恪用攻痰﹐前癥益甚﹐虛癥悉至﹐仍議前法。余曰﹕小便頻數﹐肝經陰虛也﹔兩目連札﹐肝經風熱也﹔作嘔懶食﹐胃气虛弱也﹔泄瀉後重﹐脾气虛陷也。遂用補中益气湯﹑六味地黃丸漸愈﹐又用九味蘆薈丸而消。

一小兒項間及四肢結核﹐久潰不斂﹐形體骨立﹐大便不調﹐小便頻數﹐此肝脾疳癥﹐用九味蘆薈丸﹑補中益气湯而愈。

一小兒十四歲患此﹐膿水淸稀﹐肌體骨立﹐晡熱盜汗﹐口漧咳痰﹐此腎水不能生肝木也﹐用六味地黃丸﹑補中益气湯。三月餘﹐元气漸復﹐佐以四味肥兒丸而愈。畢姻後﹐唾痰體倦﹐發熱作渴﹐此脾肺虛﹐不能生腎水﹐水泛而爲痰﹐用地黃丸﹑補中益气湯而痊。

一小兒患此﹐服克治之藥﹐致寒熱腹膨﹐此肝脾疳癥﹐先用五味異功散加柴胡﹑升麻﹐佐以九味蘆薈丸﹐漸退﹐又用四味肥兒丸﹑五味異功散而消。

一小兒患此﹐服化痰散堅之藥﹐面色赤白﹐少陽三焦部分見靑筋﹐又目札出淚﹐此肝膽風熱所致﹐脾土虛而肝木所侮也﹐先用補中益气湯﹑柴胡淸肝散加蕪荑﹐核漸消﹐佐以五味異功散加蕪荑而愈。

一小兒九歲患此﹐面色常靑﹐腫硬不潰﹐肉色不變﹐乃伐肝化痰。余曰﹕常調補肝脾。不信。果虛癥蜂起。復請治﹐仍欲伐肝。余曰﹕面帶靑色﹐肝虛而本色見也﹔面色變白﹐肺虛而本色見也﹔痰涎上湧﹐脾虛而不能攝也﹔兩目連札﹐肝血虛而生風也。經云﹕胃爲五臟之本。當先救胃气。遂用五味異功散加升麻﹑柴胡﹐元气稍復。乃朝用補中益气湯﹐夕用五味異功散﹐佐以九味蘆薈丸﹐面色始黃﹐而核漸消﹔又以四味肥兒丸﹐間服地黃丸而愈。

一小兒五歲患此﹐小便白色﹐此肝脾疳癥﹐用九味蘆薈丸﹑四味肥兒丸而消。因食橙橘﹐二便俱白﹐拗間結核﹐亦用前丸而愈。後目連札﹐頸間耳後結核﹐用柴胡淸肝散﹑蘆薈丸而愈。

張閣老侄孫患此﹐久服化痰削堅之劑﹐夜熱吐痰﹐時季夏﹐脈大﹐按之而澀。余曰﹕夏月肝癥﹐而見肺脈﹐至金旺之時﹐其病必進矣。至八月疾甚﹐果不治。

一女子十四歲﹐耳下患此﹐服化痰泄气藥﹐前癥益甚﹐諸癥臻。余曰﹕此肝膽經虛火之癥也﹐前藥乃泛擾諸經﹐無髒不傷者。不悟﹐仍服之﹐更四肢發搐﹐目閉口噤。余曰﹕此肺經虛﹐肝木動﹐而脾土復傷也﹐當補脾土﹐滋肺金﹐養腎水。亦不信﹐後果歿。

一小兒四歲﹐患此﹐泛服軟堅伐肝之劑﹐益甚。余曰﹕此稟肝經之虛羸﹐兼乳母鬱怒所致﹐當調補乳母肝脾﹐滋子之腎水。不悟﹐仍用前藥﹐以致不起。

四味肥兒丸

治食積脾疳﹐面耳口舌生瘡﹐目障云翳﹐牙齒腐爛等癥。﹝方見貼骨癰﹞

柴芍參苓飲

治肝火血熱﹐徧身搔癢﹐或起赤暈﹐或筋攣結核。

柴胡芍藥人參白術茯苓陳皮當歸﹝各五分﹞牡丹皮山梔﹝炒﹞甘艸﹝炒。各三分﹞上姜棗水煎服。

神功散

治瘡瘍初起﹐腫者用之可消﹐加血竭更好。丹毒未砭者﹐亦可用之。

黃柏﹝炒﹞艸烏﹝生用﹞上各另爲末等分﹐用漱口水調敷﹐常漱口水潤之。

淸肝益榮湯

治肝膽經風熱血燥﹐筋攣結核﹐或作瘊子。

柴胡山梔﹝炒﹐各五分﹞龍膽艸﹝酒拌炒黑﹐五分﹞當歸川芎芍藥﹝各一錢﹞熟地黃﹝自制﹞白術﹝炒﹞木瓜﹝不犯鐵器﹞茯苓薏苡仁﹝各五分﹞甘艸﹝三分﹞上水煎服。

加味小柴胡湯

山梔牡丹皮。治肝膽經風熱﹐耳前後腫痛﹐或結核痛﹐或寒熱晡熱﹐口苦耳聾等癥。

﹝前方去山梔﹑丹皮﹐卽小柴胡湯。﹞柴胡﹝二錢﹞黃芩﹝炒﹐二錢﹞人參半夏﹝各七分﹞甘艸﹝炙﹐五分﹞山梔牡丹皮﹝各一錢﹞上薑水煎﹐徐徐服。

九味蘆薈丸

治肝脾疳熱﹐患瘰結硬﹐或三焦目生云翳﹐耳內生瘡﹐或肢體消瘦﹐熱渴少食﹐或肚腹不調﹐牙齦蝕﹐頰腐爛﹐下部生瘡等癥。﹝方見喉痺﹞

必效散

治瘰﹐元气無虧者﹐宜用此方。若元气怯弱者﹐宜先補而後服之﹐毒已下﹐便與滋補﹐庶無他患。若孕婦及虛勞气郁所致者﹐尢不可服。世以此方爲良劑﹐故並注之。

南硼砂﹝二錢五分﹞輕粉﹝一錢﹞麝香﹝五分﹞巴豆﹝五粒﹐去皮心膜﹞白檳榔﹝一个﹞斑蝥﹝四十个去頭足翅﹐用糯米炒﹞上爲末﹐取雞子二个﹐去黃用淸﹐調藥入殼內﹐以濕紙數重糊口甑﹐蒸熟取出﹐曝榦研末﹐每服五分﹐用炒生薑酒五更調服﹐如毒出﹐小便澀痛﹐用益元散一服﹐其毒出而不痛。

益气養榮湯

﹝方見鶴膝風﹞

梔子淸肝散

﹝方見脇癰﹞

補陰八珍湯

﹝卽八珍湯加黃柏﹑知母﹞

益脾淸肝散

﹝方見黃水瘡﹞

卷十一

驚風結核

驚風結核﹐屬肝膽二經風木相火用事。木旺生風熱﹐同化其病﹐抽掣擾動﹐此乃風熱血燥而然耳。蓋風動則肝火盛﹐火盛則肝血內消﹐血不能養筋﹐故筋攣結核如貫珠。然頸項兩側﹐正屬肝膽經部分﹐治宜滋腎水﹐淸肝火﹐養陰血﹐壯脾土。蓋腎水旺﹐則肝火自淸﹔肝火淸﹐則陰血自生﹔陰血生﹐則相火自寧﹔火旣寧﹐則無熱傷元气﹑火乘土位之疾矣。

一小兒因驚﹐項間結核﹐目札唇動﹐搖頭抽搐﹐此風木淩於脾土也﹐用皂角子丸﹑補中益气湯漸愈﹐又用九味蘆薈丸而痊。

一小兒甫周歲﹐項間結核﹐兩臂反張﹐索敗毒之藥﹐余意此屬肝經血燥﹐詢之﹐果前患驚風﹐曾服朱砂等藥﹐遂與六味地黃丸﹐滋其肝血﹐數服而愈。

一小兒項側結核﹐痰盛發搐﹐服金石香燥之劑﹐手足筋攣﹐此肝血復傷﹐卽急驚也﹐遂用加味小柴胡湯加鉤藤鉤﹑山梔﹑芎﹑歸﹐六味丸料加五味﹑麥門而痊。

一小兒每受驚﹐項間結核﹐發熱減食﹐睡間四肢微搐﹐此肝木侮脾土也﹐用五味異功散加柴胡﹑升麻﹑鉤藤鉤隨愈。畢姻後﹐腿臂腕間結核﹐誤服行气破血藥﹐腿臂筋攣﹐肌體消瘦如瘵癥﹐余考績到京﹐用地黃丸生肝腎之血﹐佐以補中益气湯﹐補脾肺之气而愈。

一小兒耳前後結核﹐遇驚卽痰盛切牙﹐抽搐搖頭﹐恪服香燥之藥﹐以致慢驚而卒。

皂角子丸

治肝膽經風熱﹐項脇兩側結核。

皂角子﹝仁炒﹐二兩﹞連翹﹝八錢﹞當歸柴胡芍藥﹝炒﹞山梔﹝炒﹞川芎﹝各一兩﹞桔梗﹝炒﹞龍膽艸﹝酒拌炒黑﹞甘艸﹝炒。各四錢﹞上爲末﹐米糊丸﹐綠豆大﹐量兒大小﹐滚湯下。

人參敗毒散

治小兒風熱瘙癢﹐頑核毒瘡。或解脫衣裳﹐風邪所傷﹐惡風發熱﹐胸膈生涎﹐頭目不淸。﹝方見發﹞

九味柴胡湯

治肝經熱毒下注﹐患便毒腫痛﹐或小腹脇間結核﹐凡肝膽經部分一切瘡瘍。或風毒惡核瘰。

柴胡﹝五分﹞黃芩﹝炒﹐五分﹞人參山梔﹝炒﹞半夏龍膽艸﹝炒﹞當歸芍藥﹝炒。各三分﹞甘艸﹝二分﹞上水煎服。若腫痛色赤﹐元气無虧者﹐宜用﹔潰後腫消痛止者﹐不宜用。大凡腫硬不潰﹐或潰後不愈﹐因元气虛也﹐午前宜用四君﹑歸﹑﹑升麻﹔午後宜用四君﹑芎﹑歸﹑柴胡爲主﹔佐以九味蘆薈丸。若飲食少思者﹐宜用五味異功散﹐專補胃气。若膿水淸稀﹐而見一切諸癥﹐皆因血气內虧﹐但溫補脾胃﹐飲食加進﹐血气化生﹐諸癥自退。設治瘡邪﹐是虛其虛也﹐禍不旋踵矣。

琥珀膏

治瘰不潰﹐或潰而不愈﹐變成漏癥。

琥珀木通桂心當歸白芷防風松香朱砂丁香木香木鱉子﹝各二兩﹞上先用琥珀﹑丁香﹑桂心﹑朱砂﹑木香﹐爲末。其餘咀﹐以麻油二斤六兩﹐慢火煎﹐至白芷焦黑濾去渣﹐徐下黃丹一斤。以柳枝不住手攪至黑色﹐滴水撚軟硬得中﹐卻入琥珀等末﹐攪勻﹐幹瓷器盛之﹐用時取少許攤貼。

益脾淸肝散

治肝火侮脾﹐飲食少思﹐發熱或寒熱往來﹐瘡不能消散。﹝方見黃水瘡﹞

補陰八珍湯

治元气虛弱﹐不能潰斂﹐或內熱晡熱﹐肌體消瘦。卽八珍湯加酒炒黑黃柏﹑知母。

五味異功散

﹝方見敗毒之藥﹞

卷十一

胎毒瘡疥

胎毒瘡疥﹐因稟胎熱﹐或娠母飲食之毒﹑七情之火﹐初如幹癬﹐後則膿水淋漓﹐或結靨成片。如發於兩耳眉﹐或耳前後髮際之間﹐屬手少陽經。若發於四肢﹐屬脾胃經。發於兩脇﹐屬肝經。發於額﹐屬心經。發於腦﹐屬膀胱經。發於頦頰﹐屬腎經。當隨各經所主五臟勝負﹐及乳母食啖濃味鬱怒﹐所傳致而調治之﹐不可徹用化毒﹑犀角等丸。設元气復傷﹐傳變他癥﹐尢爲難療。

一小兒徧身患之﹐服牛黃解毒丸皆愈。惟頭結痂﹐作癢出水﹐此稟腎經虛熱﹐用地黃丸﹑解毒散而愈。

一小兒患於髮際之間﹐作癢﹐診其母有肝火﹐用加味逍遙散加漏蘆﹐用牛黃解毒丸﹑解毒散而愈。﹝解毒散一名托毒散﹞一小兒患於左耳髮際﹐漸延上頭作癢﹐此稟肝膽二經熱毒﹐用柴胡淸肝散﹐母子服而愈。後不戒膏粱﹐復發﹐膿水淋漓﹐右頰赤色﹐此胃經有熱﹐先用淸胃散﹐仍用柴胡淸肝散﹐治肝火﹐母子俱服﹐又用立效散﹑牛黃解毒丸而愈。

一小兒兩眉患之﹐延及徧身﹐四肢爲患﹐膿水淋漓﹐寒熱往來﹐屬肝脾積熱﹐用淸胃散﹑小柴胡湯﹑立效散而愈。

後眉間復患﹐兩目連札﹐小便白濁﹐用四味肥兒丸﹑九味蘆薈丸而愈。

一小兒因乳母不戒七情濃味患此﹐久不愈﹐母用淸胃﹑逍遙二散﹔子用牛黃解毒丸。愈後﹐兒食甘味﹐眉間生瘡﹐痛癢目札﹐用四味肥兒丸爲主﹐佐以加味逍遙散﹑淸胃散而愈。

一小兒徧身患之﹐兩脇爲甚﹐子用四味肥兒丸﹑立效散﹔母用柴胡梔子散﹑加味逍遙散而愈。

牛黃解毒丸

治胎毒瘡癤﹐及一切瘡瘍。

牛黃﹝三錢﹞甘艸金銀花﹝一兩﹞艸紫河車﹝五錢﹞上爲末﹐煉蜜丸﹐量兒服。

立效散

治鬢瘡耳瘡﹐及一切瘡疥。

定粉末松香末黃柏末黃連末枯礬末﹝各一兩﹞上各另爲末﹐用淸油燭油調搽。

敷藥解毒散

治一切毒瘡﹐風疹癢痛。

大黃黃柏山梔寒水石﹝各等分﹞上爲末﹐水調搽。若破而膿水淋漓﹐用當歸膏﹐或淸燭油調﹐尢善。

柴胡梔子散

﹝卽梔子淸肝散﹐方見脇癰﹞

四味肥兒丸

﹝方見熱毒瘰﹞

九味蘆薈丸

﹝方見諸疳口瘡﹞

金黃散

﹝方見天泡瘡﹞

卷十一

熱毒瘡疥

熱毒瘡疥﹐因乳哺過早﹐或嗜甘肥﹐臟腑積熱﹐或母食膏粱濃味﹐或七情內火所致。當分臟腑所屬之因﹐病之虛實﹐調其血气﹐平其所勝。如肝經實熱﹐用柴胡淸肝散﹔虛熱用六味地黃丸。心經實熱﹐用導赤散﹔虛熱用補心湯。脾經實熱﹐用瀉黃散﹔虛熱用補中湯。肺經實熱﹐用瀉白散﹔虛熱用五味異功散。腎經熱﹐用六味地黃丸。大凡手足冷者屬虛寒﹔手足熱者屬實熱。脈沈數有力﹐作渴飲冷﹐大便幹實﹐此邪在裏﹐宜內疏。若脈浮數有力﹐作渴飲冷﹐此邪在表﹐宜發散。若脈浮大﹐按舉無力﹐或作渴飲湯﹐乳食少思﹐此眞气虛而發熱也﹐調理脾胃﹐其病自愈﹐切不可用寒冷之劑﹐復損眞气。嬰兒宜調治乳母爲主。

一小兒脇間患此﹐寒熱如瘧﹐小便頻數﹐此稟肝火所致。先用柴胡淸肝散﹐又用加味逍遙散而愈。後因乳母肝火動而復發﹐用加味逍遙散及八珍湯加丹皮﹑山梔﹐母子服之並愈。

一小兒腹間患此﹐發熱便血﹐面黃少食﹐或作嘔﹐或作瀉﹐手足時冷﹐右關脈弦數﹐此脾土虛弱﹐肝火爲患﹐先用五味異功散加升麻﹑柴胡﹑山梔﹐益脾气淸肝火﹔後用地黃丸﹐滋腎水生肝血而愈。

一小兒腿內股患此﹐色赤不愈﹐發熱﹐面色或赤或靑﹐此稟腎陰不足﹐而水火熾盛﹐先用柴胡梔子散﹐以淸肝心﹔後用地黃丸﹐以補肝腎而愈。

一小兒肘間患此﹐作渴飲冷﹐右寸關脈數而無力﹐此胃經積熱﹐傳於肺經也﹐先用瀉黃﹑瀉白二散漸愈﹔後用五味異功散﹑四味肥兒丸而愈。

一小兒嗜膏粱甘味﹐先患背胛﹐後沿徧身淋漓﹐此飲食之熱﹐而傷脾血也。先用淸胃﹑瀉黃二散而愈。但形气怯弱﹐用五味異功散﹐而元气復。

柴胡淸肝散

﹝方見脇癰﹞

五味異功散

﹝方見用敗毒之藥﹞

導赤散

瀉白散

﹝二方見臂癰﹞

瀉黃散

﹝方見頭面瘡﹞

卷十一

諸疳瘡疥

諸疳瘡疥﹐因脾胃虧損﹐內亡津液﹐虛火妄動﹐或乳母六淫七情﹑飲食起居失宜﹐致兒爲患。當分其因﹐審其經而平之。如面靑寒熱﹐或白翳遮睛﹐肝經之癥也。面赤身熱﹐或作渴驚悸﹐心經之癥也。面黃體瘦﹐或作渴泄瀉﹐脾經之癥也。面白咳嗽﹐或鼻中生瘡﹐肺金之癥也。面黧體瘦﹐或喜臥濕地﹐腎經之癥也。嬰兒宜調治乳母。若不審五臟勝負﹑形病虛實﹐妄行敗毒﹐多致不救。

一小兒患此﹐小便頻數﹐左頰靑色﹐或時目札﹐此肝脾之癥也﹐先用五味異功散加當歸﹑升麻﹑柴胡﹐調補脾气﹔又用九味蘆薈丸﹐淸理肝火﹔末用地黃丸﹐滋腎水﹑生肝木而疥愈。後復發﹐不經意﹐兼兩目生翳﹐小便頻數﹐大便泄瀉﹐此肝邪侮脾而作也﹐用四味肥兒丸﹑五味異功散加蕪荑﹐脾气健而肝病愈。

一小兒患此﹐面黃作渴﹐大便酸臭﹐腹脹靑筋﹐此肝脾之癥﹐用五味異功散爲主﹐佐以四味肥兒丸而愈。

一小兒患此﹐面赤作渴﹐心脈洪大﹐此心經之癥﹐內用柴胡梔子散﹐外用六仙散而愈。後驚悸發熱﹐疥作痛﹐先用導赤散二服﹐又用柴胡梔子散與子服﹐母服逍遙散而愈。

一小兒患此﹐大便酸臭﹐肚腹膨脹﹐手足時冷﹐此脾經之癥﹐用五味異功散﹑四味肥兒丸漸愈。後因母食炙﹐仍發﹐母服淸胃散﹑黃連瀉心湯﹐子服一味甘艸而愈。

一小兒嗜甘肥之物患之﹐或癢或痛﹐咳嗽飲冷。此脾胃積熱﹐傳於肺經﹐先用淸胃散以治胃熱﹔少用瀉白散以淸肺火﹐漸愈。出痘後仍患之﹐口漧飲湯﹐用五味異功散兼大楓膏而愈。

一小兒年十五﹐徧身患此﹐腿足爲甚﹐發熱飲冷﹐兩尺脈數洪﹐按之無力﹐此稟腎虛所致﹐用六味地黃丸而愈。後用心力學﹐復發尢甚﹐兼盜汗遺精﹐用地黃丸爲主﹐佐以補中益气湯﹑八珍湯而痊。

一小兒患此﹐發熱飲冷﹐痰涎上湧﹐此稟腎虛﹐用地黃丸料煎服﹐月餘漸愈﹔又佐以八珍湯而愈。次年畢姻後﹐發熱唾痰﹐盜汗咳血﹐仍用前藥而愈。

敷藥大楓子膏

治瘡疥。

眞輕粉﹝一兩﹞枯礬﹝一兩﹞黃連﹝二兩﹞大楓子膏﹝二兩﹐研膏﹞蛇牀子﹝二兩﹞地瀝靑﹝六兩﹞上各另入大楓膏﹐和勻﹐更入地瀝靑杵百餘﹐卽成膏矣。每用少許﹐塗患處。

敷藥六仙散

治諸疳瘡疥。

苦參獨活大楓子﹝去殼油﹞蛇牀子﹝各一兩﹞枯礬﹝五錢﹞上爲細末﹐地瀝靑調敷。

五味異功散

﹝方見用敗毒之藥﹞

淸胃散

﹝方見熱毒口瘡﹞

卷十一

諸疳口瘡

諸疳口瘡﹐因乳哺失節﹐或母食膏粱積熱﹐或乳母七情郁火所致。其癥口舌齒齦如生瘡狀。若發熱作渴飲冷﹐額間色赤﹐左寸脈洪數者﹐此屬心經﹐先用導赤散﹐淸心火﹔次用地黃丸﹐滋腎水。若寒熱作渴﹐左頰靑赤﹐左關脈弦洪者﹐屬肝經﹐先用柴胡梔子散﹐淸肝火﹔次用六味地黃丸﹐生肝血。若兩腮黃赤﹐牙齦腐爛﹐大便酸臭﹐右關脈洪數﹐按之則緩者﹐屬脾經﹐用四味肥兒丸﹐治脾火﹔以五味異功散﹐補脾气。若發熱咳嗽﹐右腮色赤﹐右寸脈洪數﹐按之澀者﹐屬肺經﹐先用淸肺飲﹐治肺火﹔用五味異功散﹐補脾胃。若發熱作渴﹐兩額黧色﹐左尺脈數者﹐屬腎經不足﹐先用六味地黃丸﹐以生腎水﹔次用補中益气湯﹐以生肺气。又有走馬疳者﹐因病後脾胃气血傷損﹐虛火上炎﹐或痘疹餘毒上攻﹐其患甚速﹐急用銅碌散﹑大蕪荑湯。輕則牙齦腐爛唇吻腮腫﹐重則牙齦蝕露﹐頰腮透爛。若飲食不入﹐喘促痰甚﹐此脾胃虛而肺气敗也。頰腮赤腐﹐不知痛者﹐此胃气虛甚而肉死也﹐不治。

一小兒口瘡﹐嘔血便血﹐兩腮微腫﹐唇白面靑﹐此脾土虧損﹐木所乘也﹐朝用補中益气湯﹐食遠用異功散而愈。

一小兒右腮鼻準微赤﹐此脾肺二經虛熱﹐用四君﹑升麻及白術散而愈。

一小兒口瘡久不愈﹐診其母﹐右關脈弦緩﹐乃木克土之癥﹐先用六君﹐柴胡﹔又用加味逍遙散﹐治其母﹐子自愈。

一小兒齒齦蝕爛﹐年餘不愈﹐用大蕪荑湯﹐治其疳邪﹔五味異功散﹐健其脾气尋愈。後復作﹐兼項間結核﹐另服敗毒藥﹐口舌生瘡﹐余用四味肥兒丸而愈。

一小兒患口瘡﹐寒熱嗜臥﹐作瀉引飲﹐此脾疳气虛發熱﹐而津液不足也﹐先用白術散﹐以生胃气﹔再用四味肥兒丸﹐治以疳癥﹐兩月餘﹐又用異功散而安。

一小兒口瘡﹐身熱如炙﹐肚腹脹大﹐此脾疳內作。朝用五味異功散﹐夕用四味肥兒丸﹐稍愈﹔又以地黃﹑蝦蟆二丸﹐兼服而愈。

一小兒齒齦腐爛﹐頭面生瘡﹐體瘦發熱﹐此脾疳所致﹐先用大蘆薈丸﹔又用四味肥兒丸﹑大楓膏而愈。

東垣大蕪荑湯

﹝一名梔子茯苓湯﹞治黃疳土色﹐爲濕爲熱﹐當利小便。今反利﹝知黃色中爲燥﹐胃經熱也。﹞發黃脫落﹐﹝知膀胱腎俱受土邪﹐乃大濕熱之癥﹞鼻下斷作瘡﹐﹝上逆行﹐營气伏火也﹞能乳﹐﹝胃中有熱也﹐寒則食不入。﹞喜食土﹝胃不足也。﹞面黑色﹐﹝爲寒爲痺。﹞大便淸﹝寒也。﹞褐色﹐﹝熱蓄血中﹐﹞間黃色。﹝腸胃有熱。﹞治當滋榮潤燥﹐外致津液。

山梔仁﹝三分﹞黃柏甘艸﹝炙。各二分﹞大蕪荑﹝五分﹞黃連麻黃根﹝各一分﹞羌活﹝二分﹞柴胡﹝三分﹞防風﹝一分﹞白術茯苓﹝各五分﹞當歸﹝四分﹞上水煎服。

葛花解醒湯

治乳母酒醉後﹐乳兒遺熱爲患。

白豆蔻砂仁葛花﹝各五錢﹞幹生薑白術澤瀉神曲﹝炒黃。各二錢﹞白茯苓陳皮人參豬苓木香靑皮﹝三分﹞上爲末﹐每服二錢﹐白湯調服。

愚按﹕前湯先哲不得已而用之。蓋醉酒耗气﹐又服辛散﹐重損眞陰﹐折人長命﹐可不愼哉﹗

大蘆薈丸

治疳殺虫﹐和胃止瀉。

胡黃連黃連白蕪荑﹝去扇﹞蘆薈木香靑皮白雷丸﹝破開赤者不用﹞鶴虱﹝微炒。各半兩﹞麝香﹝二錢﹐另研﹞上爲末﹐粟米飯丸綠豆大。每服一二十丸﹐米飲下。

蝦蟆丸

治無辜疳癥﹐一服虛熱退﹔二服煩渴止﹔三服渴痢住。

蟾蜍﹝一枚﹐夏月溝渠中﹐腹大﹑不跳﹑不鳴﹑身多癩者﹞上取糞蛆一杓﹐置桶中﹐以尿浸之﹐桶上要幹﹐不令虫走出﹐卻將蟾蜍撲死﹐投蛆中食一晝夜﹐以布袋盛置浸急水中﹐一宿取出﹐瓦上焙爲末﹐入麝一字﹐粳米飯揉丸﹐麻子大﹐每服二十丸﹐米飲下。

六味肥兒丸

消疳﹑化虫﹑退熱。若脾疳﹐飲食少思﹐肌肉消瘦﹐肚大頸細﹐發稀成穗﹐項間結核﹐發熱作渴﹐精神怠倦﹐大便酸臭﹐嗜食泥土﹐或口鼻頭瘡﹐肚腹靑筋﹐嚙下痢便白﹐宜用此丸。卽四味肥兒丸﹐加幹蟾一兩﹑蕪荑五錢。

四味肥兒丸

﹝方見熱毒瘰﹞

地黃丸

﹝方見作渴不止﹞

卷十一

熱毒口瘡

經云﹕手少陰之經通於舌﹐足太陰之經通於口。因心脾二經有熱﹐則口舌生瘡也。當察面圖部位﹐分經絡虛實而藥之。若元气無虧﹐暴病口生白屑﹐或重舌者﹐用亂髮纏指﹐醮井水揩之﹐或刺出毒血﹐敷以柳花散。敷之上以腫脹或有泡者﹐令刺破﹐敷前散﹐或以靑黛搽之﹐刺後又生﹐又刺。若唇吻熱烈者﹐用當歸膏調柳花散敷之。若元气虧損﹐或服寒涼之藥﹐或兼作嘔少食者﹐此虛熱也﹐用五味異功散加升麻﹑柴胡。若泄瀉作渴者﹐脾胃虛弱也﹐用七味白術散。若腹痛惡寒者﹐脾胃虛寒也﹐用六君﹑姜﹑桂。若因母食酒面煎者﹐用淸胃散。若因母飲食勞役者﹐用補中益气湯。肝脾血气者﹐用加味逍遙散。鬱怒內熱者﹐用加味歸脾湯﹐子母服。若泥用降火﹐必變慢脾風矣﹐仍參吐舌弄舌治之。凡鍼重舌﹐以綫鍼直刺﹐不可橫挑﹐恐傷舌絡﹐致言語不淸也。

一小兒口舌生瘡﹐手熱飲冷。屬胃經實熱﹐用柳花散﹑加味解毒散而愈。後因傷食吐血﹐不時弄舌﹐屬脾經虛熱﹐用四君子湯而痊。

一小兒口舌生瘡﹐延及頭面胸背﹐膿水淋漓﹐此胎毒也﹐內用牛黃解毒丸﹐外以當歸膏調黃柏末﹐塗之而愈。

一小兒發熱飲冷﹐口患瘡﹐額鼻黃赤﹐吐舌流涎﹐余用導赤﹑瀉黃二散而愈。後復作﹐自服淸熱化毒之藥﹐益甚﹐更加弄舌﹐余用五味異功散加鉤藤鉤及六君子湯而愈。蓋吐舌爲脾之實熱也﹐弄舌爲脾之虛熱也。治者審之﹗一小兒患前癥﹐久不愈﹐恪服淸涼之劑﹐痰喘不已﹐口開流涎﹐手足冷。又欲治痰﹐余謂﹕經云﹐脾主涎﹐肺主气。此因脾土虛寒﹐不能生肺金而然﹐非痰火爲患也。先用溫中丸二服﹐痰喘頓止﹐又用五味異功散而痊。

一小兒口內生瘡﹐用寒涼之劑﹐更發熱飲湯不絕﹐此中气虛寒﹐隔陽於外﹐非實熱也。用補中益气湯加炮姜﹐一劑而愈。

陳湖陸欽若﹐子患前癥﹐敷服寒劑﹐手足冷﹐口唇時動﹐余曰﹕此中气虛寒﹐而變慢脾風也。後果歿。

東垣淸胃散

治胃經有熱﹐牙齒作痛﹐或飲冷作渴﹐口舌生瘡﹐或唇口腫痛﹐連頭面﹐或重舌馬牙﹐吐舌流涎。若因服克伐之劑﹐脾胃虛熱﹐口舌生瘡﹐或弄舌流涎﹐或嘔吐困睡﹐大便不實者﹐用五味異功散。

升麻﹝五分﹞生地黃﹝四分﹞黃連牡丹皮﹝各三分﹞當歸稍﹝四分﹞上水煎服﹐嬰兒母亦服。

淸熱消毒散

治實熱﹐口舌生瘡﹐及一切瘡瘍腫痛﹐形病俱實者。

黃連﹝炒﹞山梔﹝炒﹞連翹當歸﹝各五分﹞川芎芍藥﹝炒﹞生地黃﹝各六分﹞金銀花﹝一錢﹞甘艸﹝二分﹞上水煎服﹐嬰兒母同服。

四君子湯

治脾气虛熱﹐口舌生瘡。或但胃气復傷﹐飲食少思﹐或食而難化。若作嘔泄瀉﹐尢宜用之。如兼痰嗽气逆﹐肢體倦怠﹐面目浮腫﹐宜用六君子湯。

六君子湯

治脾胃气虛﹐吐瀉不食﹐肌肉消瘦。或肺虛痰嗽﹐喘促惡寒。或驚搐口直口噤諸癥。﹝二方見腹癰﹞

五味異功散

治脾胃虛熱﹐口舌生瘡。或因誤服克伐之劑﹐脾胃復傷﹐而口舌生瘡。或弄舌流涎﹐吐瀉不止﹐飲食少思。或驚搐痰嗽﹐睡而露睛﹐手足冷。若母有病﹐致兒患者﹐子母並服。﹝方見用敗毒之劑﹞

人參理中湯

人參白術﹝炒﹞漧薑﹝泡﹞甘艸﹝炙。各等分﹞上每服一二錢﹐水煎蜜丸﹐卽人參理中丸﹐加附子﹐卽人參理中湯。

四物湯

治瘡瘍血虛﹐發熱煩躁。或晡熱作渴﹐頭目不淸。若因脾虛不能生血者﹐用四君子湯。﹝方見腹癰﹞

柳葉散

治熱毒口瘡。

黃柏﹝炒﹞蒲黃靑黛﹝眞正者﹞人中白﹝﹐各等分﹞上爲末﹐敷之。

加味解毒散

牛黃解毒丸

﹝二方見胎毒瘡疥﹞

卷十二

疔瘡

諸瘡惟疔毒爲甚﹐而殺人亦速。古云﹕疔有十三種﹐種各不同﹐內三十六疔﹐滿其數卽不可救。亦有不滿其數而死者﹐乃毒瓦斯走散故也。若痘毒染人﹐發於頭面或徧身者﹐又非此類。在小兒多因乳母食有毒之物﹐或兒卒中飲食之毒﹐或感四時不正之气﹐皆能致之。其瘡多生頭面﹑四肢﹐形色不一﹐或如小瘡﹐或如水泡﹐或痛或癢﹐或麻木不仁﹐外癥寒熱﹐嘔吐惡心﹐肢體拘急。大要當分邪之在表在裏﹐急用隔蒜灸法﹐解毒之劑。若不省人事﹐牙關緊閉﹐急以奪命丹爲末﹐熟酒調灌。如食生冷之物﹐或用涼水淋洗﹐則輕者難愈﹐重者不治。其生於兩足者﹐多有紅絲至臍。生於兩手者﹐多有紅絲至心。生於唇口之內者﹐多有紅絲入喉。急用鍼挑﹐出惡血以泄其毒﹐可保無虞。其在偏僻之處﹐藥難導達者﹐惟灸法有回生之功﹐若投峻厲之劑﹐是促其危矣。小兒肌肉脆嫩﹐且不能言痛否﹐灸法須將蒜切薄片著肉﹐一面略剜少空﹐灼艾灸蒜﹐先置大人臂上﹐試其冷熱得宜﹐然後移著瘡上﹐又別灼艾如前法試之﹐以待相易﹐勿令間歇。

毗陵金文冶子﹐將周歲﹐唇上患疔﹐余用活命飲﹐母子並服﹐更欲隔蒜灸﹐彼不從﹐見腫勢益盛﹐勉灸數壯﹐余誡以多灸爲佳﹐又爲人所阻而止﹐頭面益腫﹐乃復灸五十餘壯﹐腫勢漸消。時與乳母服活命飲﹐瘡出黃水﹐翌日﹐潰而得生。

一小兒三歲﹐手患紫疔二顆﹐寒熱作痛﹐用仙方活命飲﹐半杯而愈。數日後手臂俱腫﹐乃用隔蒜灸﹐服前藥而愈。

一小兒足患之﹐嘔吐腹脹﹐二日不食﹐欲用護心散﹐診气口脈大﹐審其大便所出皆酸穢﹐余曰﹕此飲食停滯耳﹐非瘡毒內攻也。若用護心等劑則誤矣﹐急投保和丸二服﹐及隔蒜灸而愈。其時同患是癥﹐用護心﹑敗毒之劑者﹐俱致不救。

一小兒面上患之﹐寒熱發搐﹐此熱極而肝火動也。用荊防敗毒散﹐及隔蒜灸﹐搐止熱退﹐更服異功散加升麻﹑柴胡﹑桔梗而愈。

一小兒患於胸﹐外敷寒涼﹐內服敗毒﹐更欲嘔不食﹐面色痿黃﹐右關脈浮數﹐按之微細﹐此脾胃復傷所致也﹐急用隔蒜灸﹐服異功散﹐倍加白術﹑半夏﹐翌日又服活命飲而愈。

一小兒患前癥﹐服敗毒之藥﹐作嘔不食﹐余謂胃气復傷﹐不信﹐另服護心散﹐嘔甚﹐神思沈困﹐手足並冷﹐脈微細如無﹐急用五味異功散加漧薑﹐二服嘔止食進﹐去姜又四服而愈。夫護心散﹐皆寒涼之藥﹐乃宋人爲服丹砂蓄熱發疽者而設。胃气有傷﹐卽當溫補﹐多因此藥﹐停於胸隔﹐惟覺陰冷作嘔沈困者﹐世人皆謂毒瓦斯攻心﹐而遂槪用之﹐其鮮有不敗事者矣。

一小兒手背患此﹐敷服皆寒涼之劑﹐腹脹痰喘﹐瀉糞穢臭﹐余謂脾胃復傷而飲食停滯也﹐不信﹐仍服治瘡之藥而歿。

一小兒臂患之﹐色赤腫起﹐恪用化毒丹﹑鐵箍散﹐腫處頓平﹐肉色白陷﹐再日色黯﹐痰喘气促﹐余謂瘡毒反入於內也﹐辭不治。果歿。

飛龍奪命丹

治瘡毒發背腦疽等癥。

眞蟾蜍﹝幹者酒化﹞輕粉枯白礬寒水石銅碌乳香沒藥麝香朱砂﹝各六錢﹞蝸牛﹝四十个另研﹐如無亦可﹞上各爲末﹐入蟾酥蝸牛﹐或加酒少許糊丸﹐綠豆大。每服一二丸﹐溫酒或蔥湯下﹐重者外用隔蒜灸法。

荊防敗毒散

卽人參敗毒散加荊芥﹑防風。﹝方見流注﹞

保和丸

﹝方見發熱不止﹞

五味異功散

﹝方見敗毒之藥﹞

仙方活命飲

﹝方見熱毒瘡瘍﹞

卷十二

時毒﹝頭面赤腫﹞

小兒時毒﹐因感四時不正之气﹐致鼻面耳項或咽喉赤腫﹐寒熱頭痛﹐甚者恍惚不寧﹐咽喉閉塞﹐狀如傷寒﹐五七日間亦能殺人。脈浮數者邪在表﹐脈沈澀者邪在裏。在表用葛根牛蒡子湯﹐在裏用梔子仁湯﹐表裏俱病者﹐犀角升麻湯﹔甚則宜砭﹐及用通气散﹐宜泄其毒﹐旬日自消。若不消而欲作膿者﹐用托裏消毒散。欲收斂者﹐用托裏散。若咽腫不能言﹐頭腫不能食者﹐必死。

一小兒患此三日﹐二便調和﹐用葛根牛蒡子湯﹐漫腫悉退﹐惟頰間赤腫﹐欲作膿﹐用活命飲二服﹐外用代鍼膏而膿出﹔再用托裏消毒散而愈。

一小兒腫赤痛﹐此欲作膿也﹐用托裏消毒散﹐二劑膿成﹐鍼之腫痛頓減﹐又二劑漸愈﹐卻以柴胡梔子散加白芷﹑升麻﹐與母服之而愈。

一小兒腫作痛﹐藥不能下咽﹐先用通气散﹐連作嚏﹐卻用犀角升麻湯﹐乳食稍進﹐腫痛漸消﹐仍服數劑而膿血漸少﹐母服加味逍遙散而愈。

一小兒患之﹐咽喉作痛﹐二便自調﹐用葛根牛蒡子湯三劑﹑甘桔湯四劑﹐腫痛漸愈。診乳母左關脈弦數﹐用加味逍遙散﹐母子服而消。

一小兒患之﹐赤腫作渴。外敷﹑內服皆寒涼之藥﹐余欲洗去敷藥﹐急用發散表邪﹑開通腠理之劑。不信﹐仍用前藥﹐遂致不救。

通气散

治時毒痛﹐咽喉不利﹐取嚏以泄其毒。

玄胡索豬牙皂角川芎﹝各一錢﹞藜蘆﹝五分﹞羊躑躅花﹝三分﹞上爲細末﹐用紙撚蘸少許鼻內﹐取嚏爲效。

甘桔湯

治肺經壅熱﹐胸膈不利﹐咽喉腫痛﹐痰涎壅盛﹝方見時毒﹞

犀角升麻湯

治風熱口唇頰車連牙腫痛。

犀角鎊﹝二錢﹞升麻防風羌活川芎白芷﹝各五錢﹞黃芩甘艸﹝各一錢﹞白附子﹝四分﹞上每服三五錢。

梔子仁湯

治時毒腫痛﹐大便祕結。

郁金枳殼﹝麩炒﹞升麻山梔仁牛蒡子﹝研碎炒﹞大黃﹝炒。各等分﹞上爲細末﹐每服二三錢﹐蜜水調服。

葛根牛蒡子湯

治時毒腫痛﹐消毒解熱。

葛根管仲甘艸江西豆豉牛蒡子﹝半生半炒研碎。各等分﹞上每服三五錢﹐水煎。

柴胡梔子散

﹝方見脇癰﹞

托裏消毒散

代鍼膏

托裏散

仙方活命飲

﹝四方並見熱毒瘡瘍﹞

加味逍遙散

﹝方見發熱不止﹞

卷十二

流注

小兒流注﹐乃气流而注﹐血滯而凝﹐元气不足之癥也。或因閃跌墮傷﹐或因肝火气逆﹐或因六淫內侵﹐或因脾虛食積﹐或因稟賦所致﹐結於四肢節體﹐患於胸腹腰臀﹐或結塊﹐或漫腫﹐或作痛﹐悉用蔥熨之法﹐須固元气爲主。閃跌者﹐和血定痛丸。肝火者﹐九味蘆薈丸。食積者﹐四味肥兒丸﹐藥能對癥﹐未成自消﹐已成自潰。若膿成不潰者﹐元气虛也﹐先補而鍼之﹐庶使毒瓦斯不致內攻﹐气血不致脫陷。若膿出而反痛者﹐气血虛也﹐用八珍湯。作嘔少食者﹐胃气虛也﹐用四君子湯。欲嘔不食﹐或腹作脹者﹐脾气虛也﹐用六君子湯。口噤搐搦者﹐气血虛極而變癥也﹐用十全大補湯。

內熱晡熱﹐陰血虛也﹐四物﹑參﹑﹑白術。表熱惡寒﹐陽气虛也﹐十全大補湯。熱來復去﹐或晝見夜伏﹐晝伏夜發者﹐虛熱也﹐當大補元气。若色赤﹐腫起而膿稠者﹐尙可治。不赤﹐硬而膿淸﹐或脈洪大﹐寒熱發渴﹐及不受補者﹐皆不可治。

楊鴻臚子年十二﹐左脇下患此﹐服流气飲﹑十宣散之類﹐元气益虛﹐年餘不斂﹐左尺脈數而無力﹐左關脈弦而短﹐此肝經之癥﹐因稟腎水不足﹐不能滋養肝木﹐血燥火熾而然耳﹐用六味地黃丸以滋腎水﹐九味蘆薈丸以淸肝火﹐而愈。

一小兒九歲患此﹐久不收斂﹐或咳嗽﹐或寒熱﹐皆服淸气化痰之藥﹐前癥益甚﹐至夜作喘口開﹐徹夜不寐﹐手足並冷﹐藥餌到口卽嘔﹐余謂悉因脾气虛甚所致﹐先以人參﹑白術各五錢﹑炮姜五分﹐以米湯煎之﹐時灌數匙。次日能服一杯﹐次日又服一劑﹐諸癥漸愈。至十餘劑後﹐朝用補中益气湯﹐夕用異功散而愈。

李通府子十六歲﹐腰患之﹐三年不愈﹐色黯下陷。余曰﹕此腎經癥也﹐宜用六味丸﹐滋化源以生腎水﹐更用如聖餅﹐外散寒邪以接陽气。不信﹐別用雜藥﹐元气益虛﹐七惡蜂起﹐始信餘言﹐仍用前藥而愈。

陳州守子﹐閃右臂腕腫痛﹐用流气等藥﹐發熱作寒﹐飲食少思﹐口舌漧燥﹐腫痛愈熾﹐形气益疲﹐余以助胃壯气爲主﹐佐以外治之法而愈。

黃地官子﹐腿患之﹐腫痛發熱﹐以濕毒治之﹐虛癥悉至﹐余謂此元气虛弱﹐外邪乘之也。用十餘大補湯﹑如聖餅而愈。

一小兒臂肘腫硬﹐用流气飲﹐肉色不變﹐飲食少思。余曰﹕此肝脾虛癥也。用六君﹑桔梗﹑薄﹑桂﹑茯苓﹑半夏﹐及如聖餅而消。

一小兒腿腕間患此﹐已半載﹐腫硬色白﹐形气俱虛。余先用五味異功散﹐加當歸三十餘劑﹐卻佐以八珍湯二十餘劑﹔更用蔥熨法﹐腫勢漸消﹐中間一塊﹐仍腫。此欲作膿也﹐當補其血气﹐俱用托裏散爲主﹐異功散爲佐﹐仍用蔥熨法﹐月許鍼出稠膿。仍用前二藥﹐及豆豉餅﹐三月餘而愈。

一小兒腿患之﹐腫硬色白﹐惡寒懶食。此脾胃陽气虛﹐而不能成膿也﹐非敷貼敗毒所能療。遂用托裏散﹐及蔥熨法﹐月餘﹔患此脹痛發熱﹐膿成鍼之﹐膿出而安。仍用托裏散﹐肢體漸健。因飲食內傷泄瀉﹐忽口噤目閉﹐自汗手冷﹐此脾胃虛寒之惡癥也。以異功散﹐內用人參一兩﹑漧薑一錢半﹐灌之盡劑而蘇。又以托裏散﹐內用人參五錢﹐數劑始能動履﹔卻用托裏散﹑大補湯﹑蔥熨法﹑豆豉餅﹐半載而愈。

一小兒十五歲﹐早喪天眞﹐日晡發熱﹐徧身作痛﹐或四肢軟酸﹐唾痰頭暈﹐服祛濕化痰之藥﹐腿之內外肉色﹐腫硬而不變。因服攻毒之藥﹐虛癥蜂起。按﹕褚氏云﹕男子精未滿﹐而禦女以通其精﹐五臟有不滿之處﹐異日有難狀之疾。

正合此論。遂用補中益气湯及地黃丸﹐半年而愈。此等癥候﹐誤認爲實熱﹐而用敗毒之藥者﹐必致不救。

賈閣老子﹐年十六﹐患此二載矣﹐脈洪大而數﹐膿淸熱渴﹐食少體倦﹐夜間盜汗﹐午前畏寒。余曰﹕此眞气不足﹐邪气有餘之癥﹐治之無功矣。彼懇求治﹐午前勉用四君﹑芎﹑歸﹑炙艸﹔午後四君﹑麥門﹑五味﹐逾月諸癥漸減。有用滲利之劑﹐保其必全者﹐彼信服之﹐形體骨立﹐未幾而歿。

一小兒右腿腕壅腫﹐形體怯弱﹐余欲以補气血爲主﹐佐以行散之劑。彼不信﹐反內服流气飲﹐外敷寒涼藥﹐加發熱惡寒﹐形體愈瘠﹐始求治於余。余曰﹐惡寒發熱﹐脈至洪大﹐乃气血虛敗之惡癥也﹐不可治矣。後潰而不斂﹐瀝盡气血而亡。

掌教顧東帆子十餘歲﹐秋間腰腿隱隱牽痛﹐面色靑中兼黑。余曰﹕靑是肝虛﹐黑是腎虛﹐當急調補脾腎﹐否則春間必患流注矣。不信﹐另用行气破血之藥﹐至夏﹐腰臀間漫腫五寸許﹐復來請治﹐脈數而滑﹐按之如無﹐此元气虛極﹐而膿內潰不能起也﹐辭不治。後果歿。

健脾滲濕飲

治瘡瘍初起﹐腫作痛﹐或濕毒下注﹐或環跳穴痛。

人參白術蒼術防己﹝酒拌﹞黃柏﹝炒﹞川芎陳皮當歸茯苓﹝各五分﹞木瓜﹝不犯鐵器﹞柴胡梢甘艸﹝各三分﹞上薑水煎服﹐如三五劑不退﹐加桂少許﹐酒煎亦可。小便澀﹐加牛膝。身痛﹐加羌活。

和血定痛丸

﹝一名黑丸子﹞治流注膝風﹐或閃跌瘀血﹐肢節腫痛﹐服之自消。若潰而發熱﹐與補藥兼服自效。

百艸霜﹝五兩﹞赤小豆﹝半斤﹞川烏﹝炮﹐一兩五錢﹞白蘞﹝八兩﹞白芨南星﹝炮。各二兩﹞芍藥當歸牛膝﹝各五兩﹞骨碎補﹝四兩﹞上爲末﹐酒糊丸﹐桐子大。每服二三十丸﹐白湯下。

神效蔥熨法

治流注結核﹐或骨癰鶴膝等癥﹐先用隔蒜灸﹐若余腫尙存﹐用此熨之﹐以助气行血﹐散其壅滯﹐功效甚速。又治跌撲損傷﹐止痛散血消腫之良法也。其法用蔥細切搗爛炒熱﹐頻熨患處﹐冷則易之﹐如鶴膝風﹐兼服大防風湯而愈。

隔蒜灸法

治流注及癰疽﹑鶴膝風等癥。每日灸二三十壯﹐痛者灸至不痛﹐不痛者灸至痛﹐其毒隨火而散。蓋火以暢達﹐拔引郁毒﹐此從治之法﹐有回生之功。其法用大蒜去皮﹐切三文錢濃﹐安患處﹐用艾壯於蒜上﹐灸之三壯﹐換蒜復灸﹐未成卽消﹐已成者亦殺其毒。如瘡大用蒜杵爛攤患處﹐將艾鋪上燒之﹐蒜敗再易。如不痛﹐或作膿﹐或不起發﹐及瘡屬陰癥者﹐尢當多灸。凡瘡不痛﹐不作膿﹐不起發者﹐皆气血虛也﹐多主不治。惟患在頭面者﹐不宜多灸。論中嬰兒灸法﹐見疔瘡。

如聖餅

治流注﹐及一切瘡瘍﹐不能消散﹐或潰而不斂。

乳香沒藥木香血竭當歸﹝各等分﹞麝香﹝減半﹞上爲末﹐用酒糊和餅二个﹐乘熱熨之﹐毒瘡加蟾酥。

六味丸

﹝一名地黃丸﹞此壯水之劑也。夫人之生﹐以腎爲主﹐凡病皆由腎虛而致。其流注﹑瘰屬肝腎二經﹐發熱作渴﹐小便淋祕﹐痰气壅盛﹐嗽血吐血﹐頭目眩暈﹐小便短少﹐眼花耳聾﹐咽喉燥痛﹐口舌瘡裂﹐齒不堅固﹐腰膝痿軟﹐五臟虛損﹐尢宜用之。乃水泛爲痰之聖藥﹐血虛發熱之神劑也。﹝方見發熱不止﹞

當歸補血湯

治流注﹐及潰瘍肌熱﹐面赤煩渴﹐脈洪大而虛﹐重按全無﹐此血虛癥也。誤服白虎湯必死。﹝方見發熱不止﹞

益气養榮湯

治流注气血虛弱不消散﹐或四肢頸項患腫﹐不問堅軟赤白﹐或痛或不痛﹐日晡發熱﹐或潰而不斂。

﹝方見鶴膝風﹞

十全大補湯

治諸瘡血气虛弱﹐不能消散﹐潰腐收斂﹐或寒熱汗出﹐口眼歪斜﹐肌瘦少食﹐或日晡發熱﹐自汗盜汗﹐或朝寒暮熱﹐瘡口不斂等癥。﹝方見便癰﹞

卷十二

天蛇毒

手指頭生瘡﹐俗名天蛇毒。然五指各有經絡﹐拇指屬手太陰肺經﹐食指屬手陽明大腸經﹐中指屬手厥陰心包絡經﹐無名指屬手少陽三焦經﹐少指屬手少陰心經。亦有患於足者﹐足趺屬肝膽胃三經﹐大指屬肝脾二經﹐次指屬膽經﹐小指屬膀胱經﹐各當隨經而治。其致患之由﹐或因胃中積熱所發﹐或因乳母膏粱濃味所致﹐或因濕熱下流﹐或因風毒外中﹐大率多由所稟足三陰之經虛﹐故邪得以入之也。其初患腫痛者﹐先用仙方活命飲﹐次用托裏消毒散。元气下陷﹐重墜作痛﹐久而不潰者﹐用補中益气湯﹐若服敗毒散﹐及敷寒涼之劑﹐則瘡口變黑﹐或肉突出﹐或指皆黑。大抵手足爲气血難到之處﹐手屬於胃﹐足屬於脾﹐不可損其眞气。丹溪以臀居僻位﹐尙言气血罕到﹐況肢末乎。故寒涼克伐之藥﹐所宜深戒者也。

一小兒十四歲﹐手大指患之﹐色赤腫痛﹐用奪命丹二粒﹐活命飲一劑﹐將愈﹔因飲酒沐浴﹐而瘡復作﹐發熱咳嗽。

余謂﹕此毒原屬肺經﹐今肺爲濕熱所攻﹐瘡毒乘勢妄行﹐故復作耳。先用瀉白散二劑﹐而痰嗽除﹔又用托裏消毒散而瘡愈。

一小兒食指患之﹐迸出血水﹐瘡口凸腫﹐上連手背﹐久而不愈。余曰﹕此元气虛弱﹐風邪襲於患處﹐血气不能運及而然。用托裏散及蔥熨之法﹐諸癥悉退﹔又用豆豉餅﹑異功散加升麻﹑柴胡而愈。

一小兒患之﹐作痛發熱﹐內外皆用寒涼之藥﹐手背出膿﹐三月不愈﹐面色痿黃﹐此脾气復傷也﹐先用異功散加升麻﹑柴胡﹑桔梗﹐漸愈﹐又佐以托裏散﹑豆豉餅而痊。

一小兒十三歲﹐素食膏粱﹐足大指患之﹐腫連腳面﹐喜飲冷水﹐右關脈洪大﹐此脾气復傷﹐而積熱下注也。先用淸胃散四劑﹐次用活命飲二劑﹐腫痛漸消﹐又用托裏消毒散數劑﹐膿潰而愈。

一小兒足大指漫腫﹐上連趺陽﹐色赤腫甚﹐右關脈數而有力﹐此胃經濕熱下注也﹐用活命飲一劑﹐大指本節後﹐始發瘡頭﹐痛亦稍止﹐再劑而漫腫悉退﹐又用消毒散出膿﹐托裏散收斂而愈。

一小兒足次指患之﹐色赤腫痛﹐上連於腿﹐外塗寒涼之藥﹐反致麻木重陷﹐方知此气血難到之所﹐又因寒涼遏絕而然。急以活命飲加黃五錢煎服﹐外以姜蔥湯洗去敷藥﹐用隔蒜灸法﹐半晌知痛﹐其腫頓退﹐再用托裏散加人參三錢數劑﹐膿潰而愈。

一小兒足大指患之﹐內服外敷﹐皆寒藥也﹐腹痛惡心﹐手足並冷﹐此脾胃之气復傷而作﹐非瘡毒也﹐先用異功散加柴胡﹑升麻﹑白芷﹐及神方活命飲各一劑﹐諸癥頓退﹐又用托裏消毒散﹐膿潰而愈。

一小兒足大指患之﹐變膿窠之狀良久﹐漧硬痛甚﹐小便頻數﹐此稟父腎經虛熱所致﹐用六味地黃丸而愈。

一小兒足中指患之﹐耳中腫痛﹐小便頻數﹐此稟父肝腎虛熱爲患﹐用六味地黃丸爲主﹐佐以柴胡梔子散而愈。

一小兒不時生瘡﹐HT在手足之表﹐年餘不愈﹐審其乳母善怒﹐用加味逍遙散﹐母子服而愈。

一小兒足大指患之﹐腫痛連腳﹐用活命飲及隔蒜灸﹐其痛不止﹐著肉艾灸數壯方止﹐用活命飲及托裏消毒散而愈。

一女子十五歲﹐足拇指癢痛﹐敷敗毒之藥﹐勢益甚而色黯﹐余謂脾經鬱結所致。彼人略不經意﹐後朝寒暮熱﹐飲食頓減﹐患處微腫﹐足脛漸細而歿。

錢氏瀉白散

﹝方見臂癰﹞

奪命丹

﹝方見疔瘡﹞

消毒散

﹝方見胎毒發丹﹞

蔥熨法

托裏散

﹝二方見流注﹞

仙方活命飲

托裏消毒散

﹝二方見熱毒瘡瘍﹞

東垣淸胃散

﹝方見腹癰﹞

五味異功散

﹝方見敗毒之藥﹞

補中益气湯

﹝方見肌肉不生﹞

卷十二

天泡瘡

天泡瘡狀如水泡﹐屬肺胃二經風熱。若發熱痛邪在表也﹐用人參敗毒散。發熱咳嗽﹐邪在肺也﹐用加味瀉白散。

熱渴便祕﹐邪在內也﹐用加味淸涼飲。此肌膚之癥﹐當去毒水﹐以金黃散或黃柏﹑蚯蚓敷之﹐當歸膏亦善﹐旣安不必服藥。若因攻伐過度﹐元气虛而變生別癥者﹐當參各門治之。

一小兒患此﹐赤惡寒發熱﹐大小便赤澀﹐此邪在表裏之間﹐遂外敷金黃散﹐內服大連翹飲子﹐諸癥少愈﹐更加味解毒散而痊。

一小兒患此﹐痛發熱﹐大小便如常﹐此邪在表也﹐挑去毒水﹐敷金黃散﹐用荊防敗毒散治其表﹐柴芍參苓散安其裏而愈。

一小兒患此﹐服敗毒之劑﹐喘嗽唇白﹐此脾肺之气復傷也﹐先用補中益气湯一劑﹐諸癥悉退﹐後加桔梗﹑白芷﹐二劑而愈。

一小兒患此﹐服敗毒散﹐敷寒涼藥﹐嘔吐泄瀉﹐猶索敗毒散﹐余佯諾之﹐卻以五味異功散加柴胡﹑升麻﹐而吐瀉愈﹔又用柴芍參苓散而瘡痊。

一小兒患此﹐服敗毒之藥﹐腹痛泄瀉﹐余意脾气復傷﹐宜用五味異功散。不信﹐仍服敗毒之藥﹐後果不食﹐作嘔流涎﹐泄瀉後重﹐余先用補中益气湯﹐次用五味異功散而愈。

一小兒患此﹐服敗毒散﹐作渴飲湯﹐余與七味白術散治之。不信﹐自服敗毒之藥﹐前癥益甚﹐更加嘔吐不食﹐來請治﹐余曰﹕嘔吐不食﹐手足並冷﹐痰喘气促﹐唇色皎白﹐始見虛寒﹐卽當溫補﹐反服攻伐元气之藥﹐虛而又虛﹐令脾肺敗癥已見﹐莫能爲矣。辭之﹐果不治。

柴芍參苓散

治肝膽經分患天泡等瘡﹐或熱毒瘰之類。

柴胡芍藥人參白術茯苓陳皮當歸﹝各五分﹞牡丹皮山梔﹝炒﹞甘艸﹝各三分﹞上每服二錢﹐水煎服。

加味解毒散

治天泡瘡﹐發熱作痛。卽加味消毒散加金銀花﹑漏蘆。

玄參連翹升麻芍藥當歸羌活生地黃牛蒡子﹝炒。各三錢﹞茯苓甘艸﹝各二錢﹞金銀花漏蘆﹝各五錢﹞上每服一二錢﹐水煎服﹐或用蜜丸。

金黃散

治天泡瘡﹐消毒止痛。

滑石甘艸上各另爲末﹐和勻敷患處。如泡挑去水敷之﹐加黃柏尢好。

補中益气湯

﹝方見肌肉不生﹞

五味異功散

﹝方見用敗毒之藥﹞

加味瀉白散

﹝卽瀉白散加山梔﹑杏仁﹞

卷十二

楊梅瘡

楊梅瘡﹐乃天行時毒﹐亦有傳染而患之﹐或稟賦所得。春受癥在肝﹐故多起於下部﹐治失其宜﹐多致蝕傷眼目﹐腐敗腎莖﹐拳攣肢節。初起之時﹐上體多者﹐先用荊防敗毒散﹔下體多者﹐先用龍膽瀉肝湯。大便祕者﹐用大連翹飲﹐後用換肌消毒散。若蝕傷眼目﹐兼用九味蘆薈丸﹑六味地黃丸。肢節拳攣﹐兼用蠲痺解毒湯。若因脾胃虧損而不能愈者﹐先用異功散﹐後用換肌消毒散。若用輕粉之藥﹐多致敗癥也。

一小兒周歲﹐傳染此瘡﹐誤燻銀朱之藥﹐昏憒不乳﹐徧身無皮﹐用綠豆﹑黃柏﹐徧摻席上﹐令兒睡臥﹐更用金銀花﹑生甘艸爲末﹐白湯調服漸愈。若瘡漧燥利﹐用當歸膏。誤用輕粉者﹐亦以前藥解之。

一小兒患此﹐年餘不愈﹐形體消瘦﹐日晡尢甚﹐朝用八珍湯﹐夕用換肌散﹐並太乙膏。三月餘而愈。

一小兒原有肝疳﹐後染前癥﹐膿水淋漓﹐腹脹嘔吐﹐小腹重墜﹐余欲用補中益气湯﹐升補中气。不信﹐仍服消毒之劑﹐更喘嗽流涎。余謂脾气虛而肺气弱也﹐朝用補中益气湯﹐夕用五味異功散﹐元气漸復﹐乃佐以換肌消毒散尋愈。

一小兒因母曾患此癥﹐生下卽有﹐用換肌散﹐母服五十餘劑﹐子用當歸膏調金黃散﹐隨患處敷之尋愈。

一小兒十四歲患此﹐用燻法﹐肢體面目悉皆浮腫﹐數日間﹐徧身皮膚皆潰﹐如無皮狀﹐膿水淋漓﹐先用金銀花﹑甘艸﹐煎湯與之恣飲﹐又爲末摻徧身及鋪枕席﹐令兒臥之﹐半月許﹐皮膚稍愈﹐卻佐以換肌散而愈。

又一小兒二歲﹐用燻法﹐吐痰喘躁﹐不及治而死。

換肌消毒散

﹝一名萆散﹞治楊梅瘡﹐不拘初患日久﹐並效。

土茯苓﹝卽萆﹞當歸白芷甘艸皂角刺薏苡仁白蘚皮木瓜﹝不犯鐵器﹞上水煎食前並空心服。

又方

治大人之劑。如用前方未應﹐或兒長大﹐宜用此方。

土茯苓﹝五錢﹞當歸白芷皂角刺﹝炒﹞薏苡仁﹝各一錢﹞白蘚皮木瓜﹝不犯鐵器﹞木通金銀花﹝各七分﹞甘艸連翹防風﹝各五分﹞茯苓﹝一錢﹞黃﹝炒﹐二錢﹞芍藥﹝炒﹐一錢﹞川芎﹝八分﹞生地黃﹝八分﹞上作二三劑﹐水煎出﹐幼者作一劑﹐煎分兩三次服。

蠲痺解毒湯

姜黃羌活白蘚皮赤芍藥當歸﹝各四分﹞白術﹝五分﹞茯苓白芷皂角子﹝炒。各三分﹞上水煎服。

九味蘆薈丸

﹝方見喉痺﹞

當歸膏

﹝方見湯火瘡﹞

太乙膏

﹝方見跌撲外傷﹞

金黃散

﹝方見泡瘡﹞

卷十二

赤白遊風

赤白遊風﹐屬風熱血熱﹐蓋血得熱而遊走耳。白屬气分﹐赤屬血分。或因腠理不密﹐風熱相搏﹐怫郁而成﹐或因乳母食膏粱濃味所致。若風熱者﹐用小柴胡湯加防風﹑連翹。血熱者﹐用四物湯加柴胡﹑山梔﹑牡丹皮。風熱相搏者﹐用人參敗毒散。內熱外寒者﹐用加味羌活散。胃气虛弱者﹐用補中益气湯加羌活﹑防風﹐或消風散。血虛者﹐用加味逍遙散﹐如未應﹐用逍遙散﹑六味丸。若嬰兒患此﹐當審其受癥之因﹐而調治其母。

一小兒患此﹐其色或赤或白﹐或痛或癢﹐詢之因母食膏粱濃味所致﹐余用東垣淸胃散治其母﹐牛黃丸治其兒而愈。

一小兒患此﹐因母鬱怒所致﹐母用加味小柴胡湯及加味逍遙散﹐兒熱止﹐又以加味歸脾湯而愈。

一小兒患此﹐嗜膏粱甜味﹐齒齦浮腫﹐漸至蝕爛﹐先用淸胃散﹐後以四味肥兒丸﹐間服而愈。

一小兒患此﹐色赤作癢﹐脈浮數﹐此脾胃二經風熱也﹐用人參消風散而愈。又因停食復發﹐色赤作痛﹐先用保和丸﹐後用異功散而消。

一小兒患此作癢﹐搔破膿水淋漓﹐寒熱往來﹐此肝經血燥而生風﹐先用加味逍遙散﹐肝癥頓退﹐倦怠少食﹐用異功散﹑三黃散而愈。

一女子十五歲患此﹐色赤作癢﹐寒熱脇痛﹐面靑或赤﹐此肝火動而血熱也﹐先用加味逍遙散加膽艸四劑﹐諸癥頓退。但體倦少食﹐惡寒欲嘔﹐此脾爲肝木所侮﹐而肺气虛也﹐用五味異功散﹐及加味逍遙散而愈。

一女子患此﹐寒熱作嘔﹐先用加味小柴胡湯﹐二劑而安﹔再用人參消風散而愈。後因怒發熱﹐經行如崩﹐徧身色赤﹐四肢抽搐﹐難以診脈﹐視其面色如赭﹐此肝心二經﹐木火相搏﹐而血妄行耳﹐先用柴胡梔子散﹐再加味逍遙散﹐諸癥頓退﹐又用八珍湯而痊。

一小兒因母感寒腹痛﹐飲燒酒﹐兒徧身皆赤﹐遊走不定﹐昏憒發熱﹐令乳母時飲冷米醋一二杯﹐亦以二三滴塗兒口內﹐周月而愈。

歸脾湯

治小兒因乳母憂思傷脾﹐血虛發熱﹐患前癥﹐久不愈﹐食少體倦﹐或便血下血﹐怔忡不寧﹐驚悸少寐﹐或心脾作痛﹐自汗盜汗等癥。﹝方見遊風﹞

人參消風散

治赤白遊風﹐或風熱隱疹瘙癢﹐或寒熱作痛。

人參﹝三錢﹞荊芥穗甘艸﹝炙﹞陳皮﹝各五錢﹞白僵蠶茯苓防風芎藿香蟬蛻﹝各三錢﹞濃朴﹝三錢﹐姜制﹞羌活﹝三錢﹞上每服一二錢﹐水煎。

加味逍遙散

﹝方見發熱不止﹞

二黃散

﹝方見黃水瘡﹞

柴胡梔子散

﹝方見脇癰﹞

小柴胡湯

﹝方見脇癰﹞

加味小柴胡湯

﹝方見熱毒瘰﹞

牛黃解毒散

﹝方見頭面瘡﹞

卷十二

發

潔古云﹕疹之病﹐腫於外者﹐屬少陽相火也﹐謂之。小紅KT隱於皮膚之中者﹐屬少陰君火也﹐謂之疹。

疹並出﹐則小兒難禁﹐然首尾俱不可下。大抵安裏之藥多﹐發表之藥少﹐小便祕﹐則微疏之﹐身溫者順﹐身涼者逆。大忌外敷寒涼﹐內用疏導﹐無此二者﹐可保無膚。

一小兒患發熱﹐體倦少食﹐此脾肺气虛﹐外邪相搏也﹐先用消風散二劑﹐隨用補中益气湯加茯苓﹑芍藥而愈。

一小兒患﹐作痛熱渴﹐服發表之劑益甚﹐形气倦怠﹐脈浮而數﹐此眞气復損而然耳。遂用人參安胃散﹑補中益气湯而愈。

一小兒患發熱﹐用犀角消毒散一劑﹐吐瀉頓作。余曰﹕此邪气上下俱出矣。勿藥自愈﹐未幾果安。

一小兒素面白﹐患疹作癢﹐鼻塞流涕﹐咳嗽不止﹐用敗毒散﹐膿水淋漓﹐惡寒喘急﹐朝寒暮熱﹐余謂脾肺之气復傷耳﹐用補中益气湯稍愈﹔佐以五味異功散而愈。

一小兒患疹﹐寒熱瘙癢﹐先用消風散治其兒﹔次用加味逍遙散治其母﹐兩月而愈。

一小兒患作渴﹐發熱咳嗽﹐此邪在表﹐宜汗之﹐先用葛根橘皮湯一劑﹔次用玄參橘皮湯而安。癸丑歲患此癥者﹐余先用葛根橘皮湯散之﹐若邪去而熱未退者﹐加芩﹑連﹐熱已退者﹐用玄參升麻湯﹐無不速效。

一小兒患﹐色赤作痛﹐先用升麻葛根湯而減﹐次用玄參升麻湯而安。

一小兒因食膏粱醇酒﹐徧身如疹﹐用消胃散﹐母子服之而愈。

一小兒誤吞信石﹐身赤如。﹝見傷發丹﹞一小兒因母飲燒酒﹐身如赤。﹝見傷發丹﹞

葛根橘皮湯

治發煩悶﹐嘔吐淸汁﹐兼治麻痘等癥。

葛根陳皮杏仁﹝去皮尖﹞麻黃﹝去節﹞知母﹝炒﹞甘艸﹝炙﹞黃芩﹝各半兩﹞上每服二三錢﹐水煎服。

玄參升麻湯

治疹已發未發﹐或身如錦紋﹐甚則煩躁語言﹐喉閉腫痛。

玄參升麻甘艸﹝各等分﹞上每服二三錢﹐水煎服。

化湯

人參石膏知母甘艸﹝各一錢﹞上每服二錢﹐入糯米半合﹐水煎六分﹐米熟爲度﹐去滓溫服。

荊芥敗毒散

﹝卽人參敗毒散加荊芥﹑防風﹞

人參敗毒散

治瘡瘍邪气在表應發者。若憎寒壯熱﹐項彊脊疼﹐或惡咳嗽﹐亦宜用之。

人參茯苓川芎羌活獨活前胡柴胡枳殼﹝麩皮炒﹞桔梗甘艸﹝炒﹐等分﹞上每服二三錢﹐水煎。

東垣人參安胃散

治疹因服峻厲之劑﹐脾胃虛熱﹐泄瀉嘔吐﹐飲食少思等癥。﹝方見喉痺﹞

犀角消毒散

治疹丹毒﹐發熱痛癢﹐及瘡疹等癥。

牛蒡子甘艸荊芥防風﹝各五分﹞犀角﹝鎊﹐二分﹞銀花﹝三分﹞上水煎熟﹐入犀角﹐傾出服。

補中益气湯

﹝方見肌肉不生﹞

五味異功散

﹝方見敗毒之藥﹞

加味逍遙散

﹝方見發熱不止﹞

卷十二

黃水粘瘡

小兒黃水粘瘡﹐屬肝脾二經﹐風熱積熱所致。邪在表而癢痛者﹐輕則犀角消毒散﹔重則連翹防風湯。邪在內而大便祕者﹐輕則九味解毒散﹔重則大連翹飲。若頭目不淸﹐憎寒壯熱﹐作渴便祕者﹐表裏俱有邪也﹐加味淸涼飲。若誤服克伐之藥﹐而致發熱惡寒者﹐肺气傷也﹐用四君﹑桔梗﹑柴胡。發熱嘔吐﹐胃气傷也﹐用異功散。發熱作瀉﹐脾气虛也﹐用六君子湯﹐並加柴胡﹑升麻。余當隨癥裁之。

一小兒患此﹐膿水淋漓﹐寒熱作痛﹐服抱龍丸﹑敗毒散﹐更加气喘等癥。蓋气喘發搐﹐乃肝火乘脾。切牙流涎﹐乃脾气虛寒。遂朝用補中益气湯﹐夕用五味異功散﹐外敷立效散而愈。

一小兒患此﹐發熱驚悸﹐倦怠面黃﹐懶食流涎﹐服淸涼之藥﹐更加吐瀉﹐睡而露睛﹐余謂心脾虛熱﹐用六君﹑漧薑一劑﹐頓愈﹐又用異功散﹑立效散而愈。

一小兒患此﹐或癢或痛﹐膿水瀝淋﹐服表散之劑﹐更惡寒發熱﹐嘔吐不食﹐手足並冷﹐此病气實而元气虛也﹐先用異功散加桔梗﹑藿香而嘔吐止﹐又用異功散而寒熱除﹐用人參消風散而瘡愈。

一小兒所患同前﹐服荊防敗毒散﹐加喘嗽腹脹﹐四肢發搐﹐此脾肺气虛而肝木乘之。用異功散加柴胡﹑升麻﹑桔梗﹐一劑諸癥頓退﹐又服異功散﹐二劑而愈。

一小兒患此﹐服抱龍丸之類﹐汗出喘嗽﹐此肺气虛而爲外邪所乘也﹐用異功散加桔梗二劑。又傷風發熱咳嗽﹐其瘡復甚﹐用惺惺散一服﹐外邪頓退﹐又用異功散而痊。

毛通府子患此﹐卯關脈靑﹐兩目時札﹐形體困倦﹐此土虛木旺﹐當用和肝補脾湯﹐反服敗毒散﹐前癥益甚﹐更加吐瀉不食﹐徧身發泡。余用前湯﹐刺泡出水﹐同綠豆﹑甘艸末﹐頻鋪席上﹐任兒睡臥﹐後用神效當歸膏而愈。

沈尙寶子患此﹐咳嗽惡寒﹐用大連翹飲﹐腹脹少食﹐此表癥瀉裏﹐致元气復損﹐非其治也﹐用補中益气湯而愈。

一小兒患此﹐作癢發熱﹐膿水淋漓﹐面靑惡寒﹐此肝火血熱﹐用加味逍遙散稍愈﹐又用和肝補脾湯而痊。

一女子十四歲﹐徧身疙瘩﹐搔破膿水淋漓﹐發熱煩躁﹐日晡益甚﹐此血气虛而有熱也﹐用加味逍遙散而愈。

大連翹飲

治風毒熱毒﹐發熱作痛﹐二便不利﹐表裏俱實。﹝方見臂癰﹞

柴胡梔子散

治肝膽風熱生瘡﹐作痛發熱﹐或搔破而膿水淋漓﹐或發寒熱晡熱。卽柴胡梔子散。﹝方見脇癰﹞

犀角消毒散

治熱毒積毒﹐發於肌表﹐而頭面生瘡﹐或痛或癢者。﹝方見發﹞

九味解毒散

治熱毒胎毒而發瘡瘍之類﹐未潰作痛者。

黃連﹝炒﹐三分﹞金銀花連翹芍藥﹝各三分﹞山梔﹝四分﹞白芷﹝六分﹞當歸﹝八分﹞防風﹝三分﹞甘艸﹝三分﹞上水煎﹐母子並服。

人參消風散

﹝方見赤白遊風﹞

加味淸涼飲

治熱毒積毒﹐在內患瘡瘍﹐大便不通﹐而欲痛作渴。

當歸赤芍藥甘艸﹝炙﹞大黃﹝炒。各三分﹞山梔﹝炒﹐三分﹞牛蒡子﹝炒杵。各四分﹞上水煎服。

荊芥敗毒散

治風熱相搏﹐邪气在表﹐患瘡瘍之類﹐寒熱作痛者。﹝方見流注﹞

補中益气湯

治瘡瘍之類﹐過服敗毒之藥﹐致中气虛弱﹐發熱或寒者。﹝方見發熱不止﹞

六君子湯

治瘡瘍﹐脾胃虛弱﹐不能飲食﹐更或嘔吐﹐而瘡不愈者。﹝方見內釣﹞

人參消風散

治諸風上攻﹐頭目昏眩﹐項背拘急﹐肢體煩疼﹐肌肉顫動﹐耳若蟬鳴﹐鼻塞多嚏﹐皮膚頑麻﹐瘙癢隱疹﹐目澀昏困。﹝方見赤白遊風﹞

連翹防風湯

治小兒肝脾風熱時毒﹐頭面生瘡。

連翹﹝研碎﹞防風黃連陳皮芍藥當歸獨活白蒺藜﹝炒﹐去刺﹞荊芥茯苓黃芩甘艸牛蒡子﹝炒研﹐等分﹞上每服二錢﹐水煎服。

惺惺散

治風寒瘡疹﹐痰嗽發熱。

桔梗細辛人參甘艸栝蔞根白茯苓上爲末﹐每服二錢﹐入薄荷五葉﹐水煎服。

和肝補脾湯

治風熱瘡疹﹐脾土不及﹐肝木太過。

人參陳皮川芎﹝各五分﹞白術茯苓芍藥﹝各七分﹞柴胡甘艸﹝炙。各三分﹞山梔﹝炒﹐四分﹞上作二劑﹐水煎服。

益脾淸肝湯

治肝脾風熱瘡﹐寒熱體痛﹐脾胃虛弱。

人參白術茯苓甘艸川芎當歸黃﹝各三分﹞柴胡牡丹皮﹝各二分﹞上水煎服。

三黃散

治風熱疳熱生瘡﹐水浸淫膿流處便濕爛。

松香五倍子黃連黃丹海螵蛸﹝各一錢﹞輕粉雄黃﹝各少許﹞上爲末﹐用瑩肌散煎洗滲之﹐幹者油敷。

立效散

定粉松香黃柏黃連枯礬﹝各一錢﹞上爲末﹐用淸燭油調搽。

四君子湯

﹝方見腋癰﹞

異功散

﹝方見敗毒之藥﹞

加味逍遙散

﹝方見發熱不止﹞

卷十二

頭面瘡

人身諸陽之气﹐會於首而聚於面。其患瘡痍者﹐因臟腑不和﹐气血凝滯於諸陽之經。或稟賦腎陰虛肝火﹐或受母胎毒﹐或乳母六淫七情﹐或食膏粱醇酒﹐或兒食甘肥濃味所致。其因不同﹐當各辧其經絡﹐審其所因而治之。若發於目銳﹑耳前﹐上頰抵鼻﹐至目內者﹐皆屬小腸經﹔發於巓及頭角﹑下頰﹑耳後﹑腦左右者﹐皆屬膽經﹔發於頰前﹑鼻孔﹐及人中左右者﹐皆屬大腸經﹔發於鼻之挾孔﹑下唇﹑口反﹑承漿﹑頤後﹑頰車﹑耳前﹑髮際額顱者﹐皆屬胃經﹔發於目內上額尖﹐至後腦項者﹐皆屬膀胱經﹔旣察其經﹐卽當分治。若稟腎火者﹐用六味地黃丸﹔胎毒者﹐犀角消毒丸﹔食積疳者﹐四味肥兒丸﹔乳母膏粱者﹐東垣淸胃散﹔至於諸腑受病﹐必兼諸髒。故患於額間屬心經﹐發熱飲冷者爲實熱﹐用導赤散﹔發熱飲湯者屬虛熱﹐用養心湯。左腮屬肝經﹐或頸項勁彊者爲實熱﹐用柴胡淸肝散﹔或切牙頓悶者虛熱﹐用六味地黃丸。右腮屬肺經﹐喘嗽飲冷者爲實熱﹐瀉白散﹔發熱咳嗽者爲火刑金﹐用人參平肺散。鼻間屬胃經﹐發熱飲冷﹐大便黃硬者爲實熱﹐用瀉黃散﹔發熱飲湯﹐大便靑白者爲虛熱﹐用異功散。患於頦及耳葉者﹐屬膀胱經。腎無實癥﹐惟用地黃丸。若瘡已潰﹐久而不愈﹐則當審其髒气之相勝﹐病邪之傳變﹐而以調補脾胃爲主。若因乳母遺熱爲患者﹐當先治其母﹐則兒病自愈也。

一小兒鬢患一瘡﹐腫赤作痛。余謂屬手足少陽經風熱﹐用柴胡梔子散。不應﹐診其母左寸關脈弦洪而數﹐卽以前藥令母服之﹐兒遂愈。

一小兒十三歲﹐右頰患腫﹐作痛飲冷﹐脈沈實﹐重按則數﹐此積熱在髒也﹐當疏通其內。不信﹐乃泛服雜藥﹐兼敷寒涼﹐腫硬下頸內潰﹐復來請治﹐脈已無力矣﹐先用托裏散二劑鍼之﹐又二劑而膿始出﹐惡寒少頓﹐煩躁發熱﹐作渴痰喘﹐此潰後變癥﹐因气血虛故也。先用當歸補血湯﹐二劑諸癥頓止﹔又用異功散加山梔﹐胃气亦健﹔未用托裏消毒散﹐瘡斂而愈。

一小兒右腮赤腫。余謂胃經有熱﹐先用瀉黃散二服﹐又用淸胃散而愈。後復患之﹐敷鍛石等藥﹐致傷其血﹐瘡不能潰﹐余先用活命飲﹐次用托裏消毒散而愈。

一小兒耳後結數核作痛﹐左腮靑赤﹐此肝疳積熱所致﹐用四味肥兒丸﹑柴胡淸肝散﹐及五味異功散加柴胡﹑升麻而消。

一小兒耳赤腫痛﹐寒熱往來﹐此肝經熱毒也﹐用加味小柴胡湯﹐寒熱悉退﹐又用柴胡淸肝散﹐而赤腫頓消。

一小兒頦間赤色作渴﹐目睛白多﹐面常生瘡﹐睡而露睛。先君謂稟父陰虛﹐用地黃丸﹑補中益气湯而愈。後出痘亦無虞﹐設不預爲調補腎气﹐則出痘之危﹐其可保耶。

一小兒四歲﹐太陽連眉﹐不時作癢﹐或生小瘡﹐此屬膽經風熱也﹐先用地黃丸﹐次用柴胡梔子散﹐後專服地黃丸而愈。

一小兒面常生瘡﹐左頰赤腫﹐或睡中發搐﹐審其母素有鬱怒﹐用加味逍遙散﹑加味歸脾湯﹐母子俱服而愈。

一小兒面白﹐時或變赤﹐生小瘡﹐兩足發熱﹐先君以爲稟賦足三陰虛熱。不信﹐專服淸涼之藥﹐後出痘﹐果黑陷而歿。

一小兒久患前癥﹐耳下結核。余曰﹕此肝脾疳毒也。久而不愈﹐則先用五味異功散加柴胡梔子散﹐淸其肝火。後用四味肥兒丸﹐治其疳而愈。

一小兒患前癥﹐耳後結核﹐大便酸臭﹐飲食減少﹐余謂此脾疳所致。先用五味異功散爲主﹐異功散爲佐而愈。

一小兒患前癥﹐頭皮光急﹐發熱作渴﹐小便頻數﹐余謂此腎肝之疳也﹐用地黃丸爲主﹐朝用補中益气湯﹐夕用五味異功散而愈。

一小兒患前癥﹐鼻準色黃﹐左腮色靑﹐食少泄瀉﹐服犀角丸﹐形體瘦弱﹐口渴飲湯﹐余用補中益气湯﹐健其脾气﹔佐以四味肥兒丸﹐消其腑毒而愈。

一小兒患前癥﹐痛癢不一﹐右腮鼻準皆赤﹐屬胃經有熱﹐審之果因母飲酒所致﹐先用淸胃散﹐次用加味逍遙散治其母熱﹐兒敷大楓膏而愈。

一小兒因母鬱怒患前癥﹐兼發搐疾﹐鼻間左腮皆赤色﹐先用加味小柴胡湯二劑﹐次用加味歸脾湯四劑﹐治其母熱﹐兒亦少飲並愈。

一小兒因母食濃味﹐頭面患瘡﹐右腮赤色﹐久而不愈﹐用淸胃散治其母﹐以牛黃散治其子﹐浹旬而愈。

一小兒面上患瘡﹐頭忽赤腫﹐口噤不語﹐此胃經熱熾也﹐用活命飲﹐酒調二服稍緩﹔又酒煎一服﹐赤腫漸退﹐後用解毒散而痊。

一小兒面上患瘡﹐色赤作痛﹐發熱飲冷﹐脾肺脈數而有力﹐用仙方活命飲二劑﹐瘡口出水﹐沿及徧身﹐似大麻風癥﹐仍以前飲及淸熱消毒散而愈。

表甥淩雲霄年十五歲﹐壬寅夏﹐見其面赤略燥﹐形體消瘦。余曰﹕子病將進矣。癸卯冬﹐復見之。曰﹕子病將深矣。

至甲辰春﹐足陽明經部分皆靑色﹐此木乘土位之癥也﹐先以六君﹑柴胡﹑芍藥﹑山梔﹑蕪荑﹑炒黑黃連﹐數劑稍定。又以四味肥兒丸﹑六味地黃丸﹐及用參﹑苓﹑歸﹑術﹑芍﹑艸﹑梔﹑柴﹑肉桂﹐三十餘劑﹐兼用加減八味丸而愈。

一小兒先眉間作癢﹐搔卽成瘡﹐延及頭面﹐敷立效散而愈。後因乳母怒气﹐復癢作謅不安﹐此肝膽二經之熱也﹐兒用牛黃解毒丸﹐母用加味逍遙散而愈。

一小兒先患眉爛﹐延及徧身如癩﹐久而不愈﹐手足並熱﹐面色常赤﹐此稟母胃火所致﹐子服瀉黃散﹐母服竹葉石膏湯﹑加味逍遙散﹔子又用牛黃散﹑拔毒散﹐母子並愈。

一小兒頭患瘡如癩﹐或作癢結痂﹐或膿水淋漓二年矣﹐作渴飲冷﹐發熱面赤﹐此稟心與小腸表裏﹐俱有熱也﹐先用導赤散二服﹐卻用活命飲﹑拔毒散漸愈﹐子又服牛黃散﹐母服逍遙散而愈。後因母食膏粱復發﹐用淸胃散﹐母子服之﹐子又服活命飲而愈。

一小兒面生瘡﹐作渴飲湯﹐服敗毒散之藥﹐致吐瀉不食﹐手足並冷﹐余謂脾胃气虛復傷﹐而變癥虛寒也﹐先用益黃散而逆癥退﹐用異功散而瘡癥愈。

錢氏瀉黃散

治瘡瘍﹐作渴飲冷﹐臥不露睛﹐手足並熱﹐屬胃經實熱﹐宜用瀉黃散。若作渴飲湯﹐臥而露睛﹐手足並冷﹐屬胃經虛熱﹐宜用五味異功散。若誤服攻毒之劑﹐吐瀉不愈﹐手足指冷﹐脾腎虛寒也﹐宜用益黃散。若病後津涸不足﹐口漧作渴﹐胃气虛也﹐宜用七味白術散。

藿香葉甘艸﹝各七錢五分﹞山梔仁﹝一兩﹞石膏﹝﹐五錢﹞防風﹝二兩﹞上用蜜﹑酒微炒﹐爲末﹐每服一二錢﹐水煎。

益黃散

治瘡癥﹐屬脾胃虛寒﹐吐瀉不止﹐手足並冷者。

陳皮﹝一兩﹞丁香﹝二錢﹞訶子﹝泡去皮﹞靑皮﹝去白﹞甘艸﹝炙。各半兩﹞上爲末﹐每服一錢﹐水煎。

養心湯

治心气不足﹐虛熱上攻﹐而患瘡瘍者。

黃﹝炒﹞白茯苓半夏曲當歸川芎﹝杵﹞辣桂柏子仁酸棗仁﹝炒﹞五味子﹝杵﹞人參﹝各三錢﹞甘艸﹝炒﹐四錢﹞上每服一二錢﹐姜﹑棗水煎。爲末服亦可。

牛黃解毒散

治胎毒﹐頭面生癩﹐或延及徧身﹐癢痛不安﹐浸淫不愈﹐及眉煉瘡。

生甘艸﹝一兩﹞牛黃﹝五錢﹐膏粱之子必用之﹞金銀花﹝一兩﹞上各爲末﹐每服二三分﹐乳汁調服﹐或用甘艸煎膏爲丸﹐如芡實大。每服一丸﹐白湯化下﹐外敷淸金散亦可。

拔毒散

治癥同前﹐及疥癩瘡癬。

黃芩黃連白礬﹝三味俱生用﹞雄黃﹝各五錢﹞銅碌﹝二錢﹐癢甚加之﹞松香上各另爲末﹐幹摻患處﹐或用油調搽﹐疥瘡宜加枯礬三錢。

梔子淸肝散

卽柴胡梔子散﹞治三焦及足少陽經風熱﹐耳內作癢﹐生瘡出水﹐或脇肋乳間作痛﹐往來寒熱。

﹝方見脇癰﹞

仙方活命飲

治一切瘡毒腫痛﹐或作癢寒熱﹐或紅絲走徹﹐惡心嘔吐等癥。﹝方見熱毒瘡瘍﹞治疔瘡等癥﹐用金銀花杵爛絞汁杯許﹐入熱酒半杯﹐徐徐服之﹐用藤葉亦效。無鮮者﹐用枯者煮飲亦可。

導赤散

﹝方見臂癰﹞

六味丸

﹝卽地黃丸﹐加五味子四兩﹑肉桂一兩﹐各加減八味丸﹞

竹葉石膏湯

﹝二方見作渴不止﹞

淸胃散

﹝方見腹癰﹞

人參平肺散

﹝方見肺癰﹞

當歸補血湯

﹝方見發熱不止﹞

五味異功散

﹝方見敗毒之藥﹞

托裏消毒散

托裏散

﹝二方見熱毒瘡瘍﹞

加味歸脾散

梔子柴胡湯

﹝卽梔子淸肝散﹞

小柴胡湯

﹝三方見脇癰﹞

人參消風散

﹝方見赤白遊風﹞

瀉白散

﹝方見臂癰﹞

大楓膏

﹝方見疥瘡﹞

加味逍遙散

﹝方見發熱不止﹞

補中益气湯

﹝方見肌肉不生﹞

四味肥兒丸

﹝方見貼骨癰﹞

卷十二

眉煉﹝附癩頭瘡﹞

眉煉者﹐謂小兒兩眉間生瘡﹐如疥癬﹐當求其因而藥之。蓋眉屬膽經﹐若原稟肝膽經熱﹐或乳母肝膽經有熱者﹐用柴胡梔子散。或乳母食濃味醇酒者﹐用加味淸胃散。或乳母有鬱怒者﹐用加味逍遙散﹐俱與乳母服﹐子亦飲少許。仍參前癥主之。

一小兒患前癥﹐用柴胡淸肝散﹐母子服之而愈。後因母不戒膏粱濃味﹐復發延及徧身﹐膿水淋漓﹐先用淸胃散﹐次用柴胡梔子散﹐與母服﹐子用淸金散﹑牛黃解毒丸而愈。

一小兒嗜膏粱濃味患之﹐漸及肢體﹐兩眉爲甚﹐膿水淋漓﹐寒熱往來﹐內用淸胃散﹑加味小柴胡湯﹐外敷立效散而愈。後眉間復發﹐兩目連札﹐小便白濁﹐將成肝疳。用四味肥兒丸﹑九味蘆薈丸而愈。

一小兒因乳母不戒七情濃味患此﹐延及徧身﹐久而不愈﹐母先用淸胃散﹐次用加味逍遙散﹔子用牛黃散﹑解毒丸﹑立效散而愈。後兒食濃味﹐眉間作癢﹐搔破成瘡﹐或癢或痛﹐兩目連札。用四味肥兒丸﹐佐以加味淸胃散而愈。

一小兒眉間作癢﹐破而成瘡﹐延及徧身﹐兩脇爲甚﹐用四味肥兒丸﹑立效散﹐母服柴胡梔子散﹑加味逍遙散而愈。

一小兒患此﹐服化毒丹﹐乳食不納﹐手足俱冷﹐此藥傷胃气﹐用五味異功散與母服﹐兒亦時服三五滴﹔母又服加味逍遙散加龍膽艸﹑漏蘆﹐兒癥漸愈。

一小兒患此﹐先延兩脇﹐後及徧身﹐此肝火乘脾也﹐診乳母亦有肝火﹐先用加味逍遙散加炒黃連數劑﹐卻去黃連﹐又二十餘劑而痊。

一小兒患之﹐乳母惱怒﹐其瘡益甚﹐眉稜抽動﹐不經意﹐延及徧身﹐乳母甚怒﹐兒面色赤﹐驚悸切牙﹐兼之發搐﹐此由心肝二經風熱所致也﹐用加味小柴胡湯﹑加味逍遙散而愈。

靑金散

治小兒疥癬眉煉﹐或延及徧身瘙癢﹐或膿水淋漓﹐經年不愈。

松香﹝二兩﹞眞蛤粉﹝五錢﹞靑黛﹝二錢五分﹞上爲末﹐用燭油調搽﹐或幹摻之﹐或加輕粉﹑枯礬各三錢﹐以治前癥﹐及胎毒疥癩尢效。

立效散

﹝方見黃水粘瘡﹞

加味逍遙散

﹝方見發熱不止﹞

牛黃解毒丸

﹝方見前﹞

四味肥兒丸

﹝方見貼骨癰﹞

九味蘆薈丸

﹝方見喉痺﹞

加味淸胃散

淸胃散

﹝二方見腹癰﹞

小柴胡湯

﹝方見脇癰﹞

加味小柴胡湯

﹝方見熱毒瘰﹞

導赤散

﹝方見臂癰﹞

活命飲

﹝方見熱毒瘡瘍﹞

牛黃解毒散

拔毒散

﹝二方見頭面瘡﹞

卷十三

喉痺

﹝附五臟虛羸傳變喉間內潰﹐或鼻中垂出息肉﹐或鼻外患瘡﹞一小兒喉痺﹐因膏粱積熱﹐或稟賦有熱﹐或乳母七情之火﹐飲食之毒﹐當分其邪蓄表裏﹐與癥之輕重﹐經之所主而治之。若左腮色靑赤者﹐肝膽經風熱也﹐用柴胡梔子散。右腮色赤者﹐肺經有熱也﹐用瀉白散。額間色赤者﹐心與小腸經熱也﹐用導赤散。若兼靑色﹐風熱相搏也﹐用加味逍遙散。鼻間色黃﹐脾胃經有熱也﹐用瀉黃散。若兼靑色﹐木乘土位也﹐用加味逍遙散。兼赤色心傳土位也﹐用柴胡梔子散。頦間色赤﹐腎經有熱也﹐用地黃丸。凡此積熱內蘊﹐二便不通者﹐當疏利之﹔風邪外客而發寒熱者﹐當發散之﹔外感風邪﹐大便閉結﹐煩渴痰盛者﹐當內疏外解。若因乳母膏粱積熱者﹐母服東垣淸胃散。若因乳母恚怒肝火者﹐母服加味逍遙散。稟賦陰虛者﹐兒服地黃丸。大槪當用輕和之劑﹐以治其本。切不可用峻利之藥﹐以傷眞气也。

一小兒喉間腫痛﹐驚悸飲水﹐服驚風降火之藥益甚﹐仍欲攻風痰。余曰﹕驚悸飲水﹐心經虛癥也。蓋胃爲五臟之本﹐先用五味異功散以補胃﹐加桔梗﹑甘艸以消毒﹐諸癥頓退﹐後用牛蒡子湯加柴胡而愈。

一小兒喉間腫痛﹐左腮色靑赤﹐此心肝二經之熱也﹐用柴胡淸肝散而愈。後因驚﹐服至寶丹﹐吐痰發搐﹐手足指冷﹐此肝木虛而肺金乘之﹐用補中益气湯以補脾肺﹐六味地黃丸以滋肝腎而愈。

一小兒發熱飲冷﹐大便黃色﹐手足並熱﹐不能吮乳﹐視口內無患﹐捫其喉間則哭﹐此喉內作痛﹐乃脾胃實熱也﹐用瀉黃﹑淸胃二散各一劑﹐母子並服而愈。後因乳母飲酒﹐兒躁不安﹐口內流涎﹐仍用前二散而愈。

一小兒喉間腫痛﹐口角流涎﹐手足並熱﹐用瀉黃﹑淸胃二散﹐母子服之而愈。後因母大怒﹐兒憎寒發熱﹐仍復流涎﹐用柴胡淸肝散加漏蘆﹐母子服之而愈。

一小兒喉間腫痛﹐發熱咳嗽﹐大便祕結﹐此肺與大腸有熱也﹐先用牛蒡子湯加硝黃一服﹐大便隨通﹐乃去硝黃﹐再劑頓愈。審其母有肝火發熱﹐用柴胡淸肝散﹐母子並服而愈。

一小兒嗜膏粱之味﹐喉間腫痛﹐痰涎壅盛﹐服巴豆丸﹐前癥益甚﹐口鼻出血﹐唇舌生瘡﹐大便不實﹐余用犀角地黃湯﹐解膏粱之熱﹐用東垣安胃散﹐解巴豆之毒﹐又用甘桔湯而愈。

一小兒喉腫作渴﹐大便幹實﹐右腮赤色﹐此肺與大腸經實熱也﹐用柴胡飲子﹐一服而愈。後因飲食停滯﹐服峻厲之藥﹐喉間仍腫﹐腹中脹痛﹐此脾气復傷也﹐用異功散加升麻﹑當歸而痊。

一小兒因母忿怒患前癥﹐兼切牙呵欠﹐余謂肝經虛熱之癥﹐子用桔梗湯加柴胡﹑山梔﹑牛蒡子﹐母服加味逍遙散而愈。

一小兒肌體瘦弱﹐嗜土炭煤灰﹐後鼻間不利﹐恪服淸熱之劑﹐肌體愈瘦﹐食少熱甚﹐善驚善怒﹐小便良久變白﹐鼻中出息肉二寸許﹐耳下頸間結小核隱於筋肉之間﹐余謂肝脾虛羸之變癥﹐不信﹐乃內淸肺火﹐外用腐蝕﹐喉間亦腐﹐余先用五味異功散加升麻﹑柴胡﹑蕪荑爲主﹔更用四味肥兒丸爲佐﹐脾气漸健﹐夕用九味蘆薈丸爲主﹐以五味異功散爲佐而愈。

一女子六歲﹐喉間腫痛﹐鼻中息肉﹐寒熱往來﹐小便頻數﹐良久變白﹐此肝疳之癥﹐先用加味逍遙散加炒黑焦龍膽艸﹐熱癢漸退﹐乃去龍膽艸﹐佐以四味肥兒丸而愈。

一女子七歲﹐鼻生息肉﹐搽攻毒之藥﹐成瘡腫痛﹐外用黃連﹑甘艸﹑黃柏末敷之﹐以解熱毒﹐更以加味逍遙散淸肝火﹐佐以四味肥兒丸而愈。

一女子鼻中及下部﹐常出息肉﹐屢用毒藥蝕之﹐各挺出一條三寸許﹐先與龍膽艸湯爲主﹐以加味逍遙散爲佐而愈。

一小兒額間赤﹐足心熱﹐喉中常痛﹐服淸胃敗毒之藥﹐余謂稟腎水不足﹐而心火熾甚也﹐當用地黃丸﹐壯水之主以制陽光。不悟。口舌赤烈﹐小便如淋而歿。

一女子十四歲﹐患前癥﹐雜用淸熱敗毒等藥﹐前癥益甚﹐患陰挺。詳見下疳瘡。

牛蒡子湯

治風熱上壅﹐咽喉腫痛﹐或生乳蛾。

牛蒡子﹝炒杵﹞玄參升麻桔梗﹝炒﹞犀角﹝鎊﹞黃芩木通甘艸﹝各等分﹞上每服一二錢﹐水煎服。

拔萃桔梗湯

治熱腫喉痺。

桔梗﹝炒﹞甘艸﹝炒﹞連翹梔子﹝炒﹞薄荷黃芩﹝各等分﹞上爲末﹐每服一二錢﹐水煎服。

柴胡飲

解肌熱﹑積熱﹐或汗後餘熱﹐脈洪實弦數﹐大便堅實者。

黃芩﹝七分﹞甘艸﹝四分﹞大黃﹝八分﹞芍藥﹝炒七分﹞柴胡人參﹝各五分﹞當歸﹝一錢﹞上每服一錢﹐薑水煎。

東垣人參安胃散

治脾胃虛熱﹐口舌生瘡﹐或傷熱乳食﹐嘔吐瀉痢。

人參﹝一錢﹞黃﹝炒﹐二錢﹞生甘艸炙甘艸﹝各五分﹞白芍藥﹝酒炒﹐七分﹞白茯苓﹝四分﹞陳皮﹝三分﹞黃連﹝炒﹐二分﹞上爲末﹐每服二錢﹐水煎。

三因玉鑰匙

治風熱喉閉﹐及纏喉風。

焰硝﹝一兩半﹞鵬硝﹝半兩﹞片腦﹝一字﹞白僵蠶﹝一錢﹞上研勻﹐用半錢吹入喉中﹐立愈。

九味蘆薈丸

治肝經積熱﹐咽喉口舌生瘡﹔或牙齦蝕爛﹐兩目生翳﹐耳中出水﹔或肝積瘰﹐下疳陰腫﹔或莖出白津﹐拗中結核﹔或小水良久變白﹐大便不調﹐肢體消瘦等癥。

胡黃連宣黃連蘆薈木香白蕪荑﹝炒﹞靑皮白雷丸鶴虱艸﹝各一兩﹞麝香﹝三錢﹞上各另爲末﹐米糊丸﹐麻子大。每服半錢﹐空心米湯下﹐仍量兒大小用。

甘桔湯

治風熱上攻﹐咽喉疼痛﹐及喉痺妨悶。

苦梗﹝一兩﹞甘艸﹝炒﹐二兩﹞上每服二錢﹐水煎。

濟生犀角地黃湯

治膏粱積毒﹐脾胃有熱﹐咽喉腫痛﹐或口舌生瘡。

犀角牡丹皮﹝各一兩﹞生地黃﹝八錢﹞赤芍藥﹝七錢﹞上每服一二錢﹐水煎。

五味異功散

﹝方見敗毒之藥﹞

六味地黃丸

﹝方見作渴不止﹞

柴胡淸肝散

﹝方見脇癰﹐卽柴胡梔子散﹞

補中益气湯

﹝方見肌肉不生﹞

瀉黃散

﹝方見頭面瘡﹞

卷十三

腮癰﹝附耳癥﹞

腮屬足陽明胃經﹐其生癰者﹐多因兒食甘甜濃味﹐脾胃積熱所致。亦有乳母鬱怒﹐兒受其患者。若因熱積於內﹐二便不通者﹐用涼膈散。風邪相搏﹐二便如常者﹐用漏蘆湯。胃經風熱﹐或兼咽喉腫痛﹐用升麻防風湯。若稟賦陰虛火動﹐頦間或兩耳內生瘡﹐或出膿不止者﹐宜用地黃丸。若因乳母肝火乘脾﹐用加味逍遙散。脾經郁熱﹐用加味歸脾湯。膏粱積熱﹐用東垣淸胃散。脾胃風熱﹐用淸咽利膈湯。仍參口瘡治之。

一小兒腮腫﹐肉色不變﹐大便不實﹐屬胃經虛熱﹐用五味異功散加升麻﹑柴胡而愈。又乳母飲酒兼怒﹐兩腮赤腫﹐憎寒發熱﹐用加味淸胃散二劑﹑加味逍遙散一劑治其母﹐兒亦飲數滴而愈。

一小兒嗜炙﹐腮腫發熱﹐作渴飲冷﹐用加味淸胃散而消。後仍不戒濃味﹐腮腫赤痛﹐連舌本。先用瀉黃散而退﹐次用加味淸胃散而消。

一小兒腮患瘡﹐作渴飲湯﹐飲食少思﹐服敗毒散益甚﹐余謂此胃經虛熱﹐先用七味白術散﹔次用五味異功散而渴止。

後因母怒﹐兩腮赤腫﹐作渴發熱﹐用加味逍遙散治其母﹐兒患亦愈。

一小兒十六歲﹐腮患此﹐三年不愈﹐色黯下陷﹐此胃經癥也﹐宜滋化源﹐以生腎水﹐外散寒邪﹐以接陽气。不信﹐妄用雜方﹐元气益虛﹐七惡蜂起﹐始信餘言﹐後用前藥果驗。

一小兒頰腫﹐敷寒涼之藥﹐色白腫硬﹐久而不愈﹐此胃气虛而寒邪凝滯也﹐用蔥熨法﹐以散寒邪﹐異功散以助元气遂愈﹐若用攻毒之劑則誤矣。

一小兒酷嗜甘味﹐藥餌惟甘者乃服﹐後患腮腫﹐余知其胃癥也。經曰﹕酸能勝甘。當用酸味之藥﹐遂以烏梅肉作丸﹐甘艸末爲衣﹐服至二兩許﹐始惡甘味﹐腮腫漸消。

一小兒腮腫痛﹐外敷鐵箍散﹐內服寒涼藥﹐日久堅硬﹐其色不變。夫藥之寒涼者﹐外敷則气色凝滯﹐內服則脾胃有傷﹐故气血有虧﹐而肉不潰色不赤也。用四君加柴胡﹑升麻﹑白芷﹑當歸﹐外散寒邪﹐內補脾气﹐更用蔥熨法﹐不數日膿潰而愈。

一小兒腮頦常腫﹐服淸熱敗毒之藥﹐更口渴足熱﹐面色微黑﹐余謂腎肝癥﹐用六味地黃丸與子服﹔母服加味逍遙散而愈。後因別服伐肝之藥﹐前癥復作﹐寒熱面靑﹐小便頻數﹐此肝火血燥耳﹐用柴胡梔子散以淸肝﹔六味地黃丸以滋腎﹐遂痊。

一小兒腮頦腫痛﹐後耳內出膿﹐久而不愈﹐視其母兩臉靑黃﹐屬鬱怒所致﹐朝用加味歸脾湯﹐夕用加味逍遙散﹐母子皆愈。

一小兒腮間發熱﹐手足並熱﹐用淸胃﹑瀉黃二散而愈。後頦間腫痛﹐連耳內﹐余謂此腎經所屬之地。不信﹐雜用降火之藥﹐耳出膿水﹐或癢或痛﹐稍加用心﹐卽發熱倦怠﹐兩腿乏力﹐用補中益气湯﹐及六味地黃丸稍愈。畢姻後﹐朝寒暮熱﹐形气倦怠﹐足心發熱﹐气喘唾痰﹐仍用前二藥﹐佐以六君子湯而愈。後不守禁﹐惡寒發熱﹐頭暈唾痰。余謂腎虛不能攝水而爲痰﹐淸气不能上升而頭暈﹐陽气不能護守肌膚而寒熱。遂用補中益气湯各加蔓荊子﹑附子各一錢﹐不應﹐乃用人參一兩﹑附子二錢﹐二劑而應﹐乃用十全大補湯百餘劑而痊。

一小兒先頦間腫痛﹐用敗毒之藥﹐耳中流膿﹐項間結核﹐兩目或連札﹐或赤痛﹐小便或作癢﹐或赤澀﹐皆肝膽二經風熱﹐用四味肥兒丸悉愈。

一小兒腮頦腫痛﹐服敗毒藥後﹐耳出穢水﹐余謂肝腎之癥﹐先用九味蘆薈丸而痊。畢姻後﹐面黃發熱﹐用黃柏﹑知母等藥。更胸膈痞滿﹐食少痰壅﹐乃利气化痰﹐加噫气下气﹐用六君子﹐補中益气二湯加漧薑﹑木香﹐尋愈。

一小兒腮腫﹐搽鍛石末﹐久而不散﹐余用四君子加升麻﹑白芷﹐及蔥熨之法漸消﹔又用仙方活命﹐一劑而瘥。夫石灰乃辛熱燥血之藥﹐小兒气血虛者搽之﹐反致難治。愼之﹗一小兒腮間腫痛﹐用鐵箍散﹑敗毒散之類﹐出膿久不愈﹐面色黧﹐足心熱﹐口舌漧。余謂﹕此稟腎水不足之虛癥﹐當補肺金﹐滋腎水爲主。不信﹐仍服前劑﹐脾土益虛﹐絕生气而歿。

升麻防風湯

治胃經實熱﹐咽痛口燥腮癰等癥。

升麻防風黃柏﹝炒﹞茯苓芍藥﹝炒﹞陳皮﹝各五分﹞連翹當歸﹝各七分﹞上每服二錢﹐水煎﹐仍量大小用之。

淸咽利膈湯

治心脾蘊熱﹐或咽喉腮舌腫痛。

玄參升麻桔梗﹝炒﹞甘艸﹝炒﹞茯苓防風黃芩﹝炒﹞黃連﹝炒﹞牛蒡子﹝炒杵﹞芍藥﹝炒。各等分﹞上每服一二錢﹐水煎。

東垣淸胃散

﹝方見腹癰﹞

異功散

﹝方見用敗毒之藥﹞

地黃丸

﹝方見作渴不止﹞

神效蔥熨法

﹝方見流注﹞

仙方活命飲

﹝方見瘡瘍熱毒﹞

卷十三

臂癰

臂癰之癥﹐當分經絡所屬受癥之因而治之。上廉屬手陽明經﹔下廉屬手太陽經﹔外廉屬手少陽經﹔內廉屬手厥陰經﹔內之上廉屬手太陰經﹔內之下廉屬手少陰經。或經絡熱郁﹐風邪外幹﹐气血有乘﹐卽生癰毒。若因心經有熱者﹐導赤散加黃連。心胞絡有熱者﹐柴胡梔子散。肺經有熱者﹐瀉白散。大腸經有熱者﹐大連翹飲。腫作痛者﹐血气凝結也﹐用仙方活命飲。腫痛不消者﹐欲作膿也﹐用托裏消毒散。膿熟不出者﹐气血虛也﹐用托裏消毒散。膿出反痛者﹐气血虛甚也﹔肌肉不生者﹐脾胃气虛也﹐用五味異功散。不可外敷生肌散﹐恐反助其邪﹐而肌肉難長也。

一小兒臂上生癰﹐腫連肘間﹐此屬手少陰三焦二經﹐先用仙方活命飲﹐殺其大勢﹔次用柴胡淸肝散﹐以淸心肝之熱﹐諸癥頓退。又用托裏消毒散﹐出膿而愈。

一小兒臂外側患毒﹐此屬肺經部分﹐先用神效解毒散加桔梗二劑﹐腫痛頓減﹔次用托裏消毒散﹐而膿潰將愈。因母食炙之味﹐患處復腫﹐兼發熱咳嗽﹐子服瀉白散﹐母服淸胃散而痊。

一小兒臂腕漫腫﹐敷寒涼藥﹐又常以冷水潤之﹐腫熱以上至肩﹐兩月餘而潰﹐四月餘不斂﹐膿出淸稀﹐面色痿黃。

余曰﹕此气血虛不能充榮於肌肉也。先用異功散﹑加升麻﹑柴胡﹐脾胃漸健﹐又用托裏散而愈。

一小兒臂患癰﹐久不愈﹐手足時冷﹐用異功散加木香﹐佐以八珍湯。手足溫和﹐乃用托裏散﹐將斂﹐因飲食停滯傷脾﹐患處腫硬﹐用六君﹑木香及托裏散而愈。

一小兒臀癰﹐久不愈﹐潰出碎骨﹐飲食少思﹐不時寒熱﹐膿水淸稀﹐此气血俱虛也﹐用八珍散加肉桂﹑桔梗漸消﹐又用托裏散加肉桂及豆豉而愈。

一小兒臂膊赤腫﹐發熱作渴飲冷。癥屬胃火﹐先用加味淸胃散而愈。後因母食濃味﹐復腫痛﹐先用瀉黃散二服﹐再用淸胃散﹐母子服之並愈。

一女子臂瘡﹐腫作痛﹐用仙方活命飲﹐痛止成膿﹔用加味八珍湯﹐而膿潰漸斂﹔用加味逍遙散與母服而痊。

一小兒因母食膏粱﹐臂瘡潰而作痛﹐脈洪數有力﹐用淸胃散與母服﹐子服瀉黃散漸愈﹔又用加味逍遙散﹐母子俱服而愈。

一小兒臂瘡﹐服敗毒散嘔吐腹脹作痛﹐手足並冷﹐用六君﹑姜﹑桂﹐諸癥漸退﹐飲食漸進﹔次用五味異功散而愈。

一小兒臂癰﹐腫硬色白﹐寒熱倦怠﹐此血气虛弱而不能潰散﹐先用五味異功散加漧薑﹐其腫漸退﹐飲食漸進﹔又用托裏散﹑如聖餅﹐膿潰而愈。

一小兒臂患癰﹐腫硬不消﹐食少自汗﹐此脾肺气虛而不能潰﹐先用六君子湯而汗止﹐乃佐以蔥熨法而膿成﹐又用八珍湯而膿潰﹐用托裏散而瘡斂。

一小兒臂患瘡﹐敷寒涼之藥﹐腫硬不消﹐用補中益气湯加木香﹑薄﹑桂﹑及如聖餅﹐助其陽气而消。

一小兒臂患瘡﹐腫硬作嘔﹐面色痿黃﹐飲食少思﹐此脾气虛也﹐用六君子湯嘔止食進﹐又用五味異功散﹑如聖餅而消。

一小兒臂瘡﹐作痛不止﹐肌肉不生﹐先用托裏消毒散而痛止﹐用五味異功散﹑托裏散而肉生。

一小兒臂患瘡﹐久而不斂﹐肌肉消瘦﹐日晡體熱﹐此脾气虛而不能生肌肉也﹐朝用補中益气湯﹐夕用五味異功散﹐諸癥漸愈﹔又用托裏散﹑如聖餅而愈。

一小兒臂瘡腫痛赤﹐右腮赤色﹐敷服皆敗毒之藥﹐余謂此肺胃二經之癥也﹐當用瀉黃﹑瀉白二散主之。不信﹐恪用前藥泛擾諸經﹐虛癥蜂起而歿。

神效解毒散

治一切瘡瘍初起﹐腫者卽消﹐已潰仍腫者卽散﹐已潰毒不解者卽愈。

金銀花﹝一兩﹞甘艸節﹝五錢﹞黃皂角刺﹝炒﹞當歸﹝各三錢﹞乳香沒藥﹝各二錢﹞上爲散﹐每服二錢﹐酒煎。溫酒調服亦可。嬰兒病﹐乳母亦服。如瘡已潰﹐腫痛已止者﹐去乳﹑沒﹑金銀花﹐倍加黃﹑甘艸。

白芷升麻湯

治手陽明經分臂上生瘡。

白芷升麻桔梗﹝各一錢﹞黃﹝炒﹞黃芩﹝酒炒。各二錢﹞生黃芩﹝五分﹞紅花甘艸﹝炙。各五分﹞上水酒半鐘煎﹐食後溫服。

瀉白散

治肺經有熱生瘡﹐又化痰止嗽﹐治气進食。

地骨皮桑白皮﹝炒。各一兩﹞甘艸﹝炙﹐五錢﹞上爲末﹐每服一二錢﹐入粳米百粒﹐水煎。

瀉心散

治心經實熱﹐生瘡作渴﹐發熱飲冷﹐手足並熱者。﹝詳見心臟瀉心湯﹞

導赤散

治小腸實熱生瘡﹐作渴發熱﹐小便祕赤。

生地黃木通甘艸﹝等分﹞上爲末﹐每服一錢﹐入淡竹葉水煎。

大連翹飲

卽大連翹湯﹐治肺熱生瘡。

連翹瞿麥荊芥木通赤芍藥當歸防風柴胡滑石蟬殼甘艸﹝炒﹞山梔子黃芩﹝各等分﹞上爲末﹐每服二錢﹐加紫艸水煎服之。大便不通﹐量加大黃。

補中益气湯

﹝方見肌肉不生﹞

加味逍遙散

六味地黃丸

﹝二方見發熱不止﹞

十全大補湯

﹝方見便癰﹞

四味肥兒丸

﹝方見貼骨癰﹞

九味蘆薈丸

﹝方見喉痺﹞

柴胡梔子散

﹝方見腹癰﹞

東垣淸胃散

﹝方見腹癰﹞

五味異功散

﹝方見敗毒之藥﹞

托裏消毒散

托裏散

﹝二方見熱毒瘡瘍﹞

卷十三

腋癰

﹝謂癰生於脇之前膚之傍白者五下皆是也﹞腋癰屬足少陽﹑手少陰﹑手厥陰三經。小兒患之﹐多稟賦肝火所致﹐初起先用活命飲﹐次用柴胡梔子散﹐五七日間作膿﹐腫作痛者﹐亦用活命飲殺其大勢﹐𨿽潰亦輕而易斂。若膿已成﹐用托裏消毒散。已出﹐用托裏散。如有變癥﹐當隨癥治之。

一小兒患前癥﹐腫痛﹐用仙方活命飲而痛止﹐用托裏消毒散而潰。因母飲酒﹐後加腫痛﹐母服淸胃散﹐兒服活命飲﹑托裏散而愈。

一小兒患之﹐因乳母恚怒所致﹐子用仙方活命飲﹐母用柴胡梔子散﹑加味逍遙散並愈。後復患﹐令母仍服前藥﹐子服托裏消毒散而膿潰﹐用托裏散而斂。

一小兒腋下常患一枚﹐此稟肝膽怒火也﹐用牛黃解毒丸﹐母服柴胡梔子散﹑逍遙散而愈。後每發卽服前藥而愈﹐或用荊防敗毒散﹐外敷鐵箍散﹐以杜後患﹐幾至不救。

一小兒十四歲患之﹐內外皆用寒涼敗毒之藥﹐腫硬作痛﹐上連肩胛﹐膿成不潰﹐或用鍼之﹐膿仍不出。余曰﹕此气血虛甚﹐當峻補之。不信﹐半載後﹐肩骨潰解﹐惟皮相連﹐瀝盡气血而歿。

一小兒患之﹐恪服敗毒之藥﹐久不潰﹐色不變﹐腫硬如石﹐余用蔥熨之法﹐及托裏散二十餘劑﹐患處微赤作痛﹐又數劑﹐腫起﹐鍼出穢膿﹐气息奄奄﹐用人參一兩﹑漧薑一錢﹑棗子十枚四劑﹐仍用前散尋愈。

一小兒患之﹐膿內潰﹐久不出﹐色不變﹐亦不痛﹐余謂气血虛甚﹐當先大補而用火鍼。不信﹐或用冷鍼﹐膿果不出﹔更气喘自汗﹐余用獨參湯二劑﹐喘汗少止﹐膿仍未出﹐又二劑﹐膿出甚多﹐喘汗大作﹐又用前湯四劑﹐諸癥悉退﹐乃用八珍湯漸愈。後因傷風咳嗽﹐誤用表散之藥﹐煩躁自汗﹐面目赤色﹐脈洪大無倫﹐按之如無﹐此血脫髮躁也﹐先用當歸補血湯﹐諸癥頓愈﹐再用八珍湯而安。又飲食過多發厥﹐手足並冷﹐用五味異功散加升麻﹑柴胡﹑生薑﹐一劑而愈。

一小兒患之﹐色黯不斂﹐三年不愈﹐用十全大補湯及豆豉餅﹐三月餘將愈﹔後勞倦怒气﹐腋下腫痛﹐以加味逍遙散﹑十全大補湯﹐相間服之﹐月餘而愈。

豆豉餅

治瘡瘍腫痛﹐硬而不潰﹐及潰而不斂﹐並一切頑瘡惡瘡。用江西豆豉爲末﹐唾津和成餅﹐大如銅錢﹐濃如三四錢﹐置患處﹐以艾壯於餅上灸之﹐灸幹則再易。如瘡大﹐作大餅覆患處﹐以艾鋪餅上灸之。瘡未成者卽消﹐已成者祛毒。間有不效者﹐乃气血虛敗之癥也﹐參疔瘡類灸法用之。﹝方見腋癰﹞

四物湯

治瘡瘍血虛﹐發熱﹐日晡益甚﹐或煩躁不寐。

當歸熟地黃﹝各二錢﹞芍藥﹝炒﹞川芎﹝各一錢﹞上水煎服。

參術柴苓湯

治瘡瘍脾气虛弱﹐肝气內動﹐肢體抽動者。

人參白術茯苓陳皮﹝各一錢﹞山梔﹝炒﹞鉤藤鉤子﹝各七分﹞甘艸﹝炒五分﹞柴胡升麻﹝各三分﹞上每服一二錢﹐姜﹑棗水煎﹐嬰兒用﹐大劑與母服﹐子少服之。

黃連安神丸

治心經血熱發熱﹐驚悸不安。

黃連﹝五分﹞生甘艸﹝二錢五分﹞生地黃﹝五錢﹞當歸朱砂﹝三錢﹞上爲末﹐飯糊丸﹐小豆大。每服十五丸﹐滚湯下。如二三服不應﹐當服歸脾湯﹐嬰兒乳母並服。

柴胡梔子散

﹝方見脇癰﹐一名柴胡淸肝散﹞

托裏消毒散

托裏散

﹝二方見熱毒瘡瘍﹞

淸胃散

﹝方見腹癰﹞

加味逍遙散

﹝方見發熱不止﹞

牛黃解毒散

﹝方見胎毒瘡疥﹞

十全大補湯

﹝方見便癰﹞

卷十三

脇癰

脇肋者﹐足厥陰少陽之經﹐相火之司也﹐乃木之主。肝膽之气不平﹐則風火內搏﹐榮逆血郁﹐熱聚爲膿﹐而癰腫之所由生也。亦有稟賦母气肝膽之熱﹐恚怒之火而致。然初患腫作痛者﹐宜用柴胡梔子散。未消者﹐用仙方活命飲。其熱旣殺而腫不消者﹐則必成膿也﹐乃用托裏消毒散。其膿旣成﹐以代鍼膏決之﹐仍用托裏散﹐自愈。若膿出﹐而痛止腫消﹐則不必用藥也。

一小兒四歲﹐脇間漫腫一塊甚痛﹐色如故﹐服流气敗毒等藥﹐加寒熱作嘔﹐食少作瀉﹐此稟肝脾气滯之癥﹐元气復傷而甚耳﹐乃擇乳母气血壯盛者﹐與加味歸脾湯﹑加味逍遙散服之﹐兒飲其乳半載而消。

一小兒左脇生瘡﹐寒熱作嘔﹐右關脈弦數﹐此肝癥傳於脾也﹐先用柴胡淸肝散﹐次用五味異功散﹐又用托裏散﹐瘡斂而愈。其時同患是癥﹐專用敗毒者﹐俱致不起。

一小兒左脇下生瘡﹐漫腫色赤﹐此肝膽經形傷气也﹐先用托裏散﹑消毒散﹑加味小柴胡湯間服﹐腫漸減﹔又用托裏消毒散﹑加味小柴胡湯﹐瘡潰而愈。

一小兒四歲﹐患脇癰﹐色赤腫痛﹐肝脈弦而遲。此肝膽經血虛有熱﹐先用加味逍遙散數劑﹐大勢已消﹐中間成膿﹐又用托裏消毒散加柴胡﹑山梔﹐膿潰而斂。

一小兒肩患癰﹐痛甚腫至背﹐乃膀胱經部分﹐血瘀滯也﹐先用仙方活命飲﹐毒解痛止。又用加味小柴胡湯加連翹﹑山梔﹑金銀花﹐其勢漸退﹐乃用加味逍遙散加金銀花﹑黃﹐漫腫悉消﹐但中間不退﹐此欲作膿也﹐用托裏消毒散﹐膿成而潰﹔又用托裏散﹑地黃丸﹐補气血﹐滋腎水而痊。

一小兒患之﹐久不愈﹐左關脈弦數﹐右尺脈按之而弱。此稟腎虛而然也﹐用地黃丸爲主﹐佐以八珍湯﹑托裏散而愈。

一小兒未期﹐脇間赤腫。此稟肝火所致﹐用加味逍遙散數劑﹐與母服﹐子日服數匙﹐漫腫悉退﹐佐以托裏消毒散加山梔﹑柴胡﹐瘡潰而愈。後因母恚怒勞役﹐子脇復腫赤﹐用加味逍遙散﹑加味歸脾湯﹐母子服之並愈。

一小兒脇癰﹐服伐脾之藥﹐膿淸不斂﹐呵欠呀咬﹐飲食少思﹐仍用伐脾。余曰﹕此脾虛之癥也﹐胃爲五臟之主﹐當補脾胃﹐則肝不侮而肌肉自生矣。不信﹐乃伐肝木﹐遂致不救。

加味歸脾湯

治小兒因乳母憂思鬱怒﹐胸脇作痛﹔或肝脾經分患瘡瘍之癥﹔或寒熱驚悸無寐﹔或便血盜汗﹐瘡口不斂等癥。

人參黃﹝炒﹞茯神﹝去木。各二兩﹞甘艸﹝炒﹞白術﹝炒﹐一兩﹞木香﹝五分﹞遠志﹝去心﹞酸棗仁龍眼肉當歸牡丹皮山梔﹝炒。各一錢﹞上水煎﹐乳母服﹐兒亦服之。

小柴胡湯

治肝膽經分一切瘡瘍﹐發熱潮熱﹔或飲食少思﹐加山梔﹑牡丹皮﹐名加味小柴胡湯。

柴胡﹝一錢五分﹞人參﹝五分﹞黃芩﹝七分﹞半夏﹝五分﹞甘艸﹝炒﹐三分﹞上作二三服﹐姜棗水煎。

柴胡淸肝散

治肝經風熱﹐或乳母怒火﹐患一切瘡瘍。

柴胡黃芩﹝炒﹞人參川芎﹝各一錢﹞山梔﹝炒﹐一錢五分﹞連翹甘艸﹝各五分﹞桔梗﹝炒八分﹞上水煎﹐母子服之。

梔子淸肝散

﹝一名梔子柴胡散﹞治三焦及足少陽經風熱生瘡﹐或發熱﹐耳內生瘡作癢﹐或出水疼痛。

柴胡梔子﹝炒﹞牡丹皮茯苓川芎芍藥﹝炒﹞當歸牛蒡子﹝炒。各七分﹞甘艸﹝二分﹞上水煎﹐母子並服。

龍膽瀉肝湯

治肝膽經有熱﹐小腹脇間患瘡瘍﹔或玉莖便毒﹐懸癰﹑囊癰腫痛﹔或潰爛作痛﹐小便澀滯﹐或睪丸懸掛。﹝方見下疳陰痿﹞

加味逍遙散

治小兒肝脾血虛內熱﹐脇腹作痛﹐頭目昏黑﹐怔忡頰赤﹐口燥咽漧﹔或發熱盜汗﹐食少不寐﹔或口舌生瘡﹐胸乳膨脹﹐小便不利﹔或女子患前癥﹐經候不調﹐發熱咳嗽﹐寒熱往來等癥。﹝方見發熱不止﹞

六味地黃丸

治肝經血虛發熱﹐或風客淫气瘰結核﹔或四肢發搐﹐眼目抽動﹐痰涎上湧﹔或傷損出血﹐發熱抽搐等癥。﹝方見作渴不止﹞

仙方活命飲

托裏消毒散

托裏散

﹝三方見熱毒瘡瘍﹞

八珍湯

﹝方見發熱不止﹞

卷十三

腹癰

腹癰者﹐患於臍下或傍二寸許屬脾經﹐近脇屬膽經。蓋因脾經陰虛﹐气滯血凝﹐或因脾虛﹐飲食積熱所患。若腫作痛者﹐瀉黃散。堅硬腫痛者﹐淸胃散。腫痛便祕者﹐淸涼飲。如此而仍痛者﹐瘀血凝滯也﹐活命飲。旣用此藥而不消﹐則內欲作膿也﹐用托裏消毒散。若膿出而痛不減者﹐毒未解也﹐亦用前藥。若膿出而反加痛﹐及膿水淸稀者﹐气血虛也﹐用參托裏散。若食少體倦者﹐脾气虛也﹐用五味異功散加當歸﹑柴胡﹑升麻。哺熱內熱者﹐脾血虛也﹐用四君﹑當歸﹑丹皮。如有他癥﹐當隨癥治之。

一小兒患此﹐漫腫微痛﹐肉色不變﹐面色痿黃﹐飲食少思﹐此脾气虛而食積內熱也。用五味異功散加升麻﹑當歸﹐及如聖餅﹐其腫漸消﹔又用托裏散而愈。

一小兒患此﹐腫痛寒熱﹐活命飲未二服腫痛頓止﹐用托裏散﹑如聖餅﹐而腫漸消﹐又用神效散及托裏消毒散﹐數劑而痊。

一小兒患之﹐內潰作渴﹐飲食少思﹐屬元气虛弱﹐先用托裏消毒散﹐四劑膿潰﹐而發熱惡寒﹐肢體倦怠﹐此邪气去而眞气虛也。用八珍﹑升麻補之稍愈﹐又用托裏散﹑異功散﹐間服而痊。

一小兒腹瘡﹐大便祕結﹐發熱飲冷﹐此熱蓄於裏也﹐用內疏黃連湯一劑﹐大便通而痛止﹔又用淸熱消毒散﹐內熱退而瘡愈。

一小兒腹患瘡﹐敷寒涼之藥﹐其腫益甚﹐腹中陰痛﹐手足並冷﹐此陽气虛寒之癥也﹐余用回陽湯﹑抑陰散﹐而腫漸消﹐毒漸散﹔又用托裏散而斂。

一小兒患此﹐膿成不潰﹐面色黃白﹐惡心少食﹐發熱惡寒﹐大便不實﹐此脾胃虛弱也﹐先用六君﹑升麻﹑柴胡﹐諸癥漸退﹐飲食漸進﹔又朝用益气湯﹐夕用異功散而潰﹐又用八珍湯而愈。

一小兒腹中作痛﹐肉色不變三月矣﹐診其脈滑數而有力﹐此腹癰內潰也﹐用托裏散﹐大便出膿甚多﹐乃用薏苡仁湯及托裏散而愈。

一小兒小腹赤腫﹐服流气敗毒等藥﹐肉色如故﹐食少體倦﹐余謂此肝脾气血虛而藥傷之也﹐用六君﹑肉桂﹐及蔥熨之法﹐飲食漸進﹐其腫漸消﹐又佐以八珍湯而愈。

一小兒患此而潰﹐腫不消﹐恪服敗毒之藥﹐飲食少思﹐膿淸發熱﹐余謂脾胃之气復傷﹐不信﹐仍行气淸熱﹐腫痛益甚﹐服消導化痰之藥﹐腹脹作瀉﹐余先用異功散加升麻﹑柴胡﹑木香﹐佐以二神丸﹐二十餘劑﹐諸癥漸愈﹔乃用異功散加當歸﹑黃﹐元气漸復﹔卻用八珍湯﹐內芍藥炒黃數劑﹐攺用托裏散而愈。次年﹐因勞心發熱作渴﹐用當歸補血湯而安。畢姻後﹐寒熱往來﹐患處作癢﹐用十全大補湯﹑六味地黃丸而愈。

四君子湯

﹝加陳皮﹑半夏﹐卽六君子湯﹞治脾胃虛弱﹐或因寒涼傷胃﹐致腫不能消﹐或潰而不能斂者﹐但以此藥溫補脾胃﹐諸癥自退。如誤用攻伐﹐則七惡隨至矣。若脾胃气虛﹐瘡口出血﹐或吐血便血﹐則加當歸﹐脾胃充健﹐則血自歸經。若脾虛血弱不生肌﹐或晡熱內熱者﹐更加熟地黃﹐不可投四物沈陰之劑﹐能傷脾胃也。若胃气虛弱﹐克伐傷脾﹐飲食少思﹐或食而難化﹐若作嘔作泄者﹐尢宜用之。如兼痰嗽气逆﹐肢體倦怠﹐面目浮腫者﹐亦因脾虛不能生肺而然也﹐最宜用之。

人參白術﹝炒﹞茯苓甘艸﹝各等分﹞上每服二錢﹐姜棗水煎

淸胃散

治脾胃有熱生瘡﹐或胃火牙痛﹐或連頭面。

升麻﹝五分﹞生地黃牡丹皮黃連﹝炒﹞當歸﹝各三分﹞上水煎服﹐加柴胡﹑山梔卽加味淸胃散。

六君子湯

治瘡瘍﹐脾胃虛弱﹐腫痛不消﹐或不潰斂﹐宜用此藥﹐以壯營气﹐諸癥自愈。卽四君加半夏﹑陳皮。

淸涼飲

治瘡瘍﹐脾胃實熱﹐煩躁飲食﹐痛脈實﹐大便祕結﹐小便赤澀。

赤芍藥當歸甘艸大黃﹝各等分﹞上每服一錢﹐水煎。

當歸補血湯

治瘡瘍﹐肌熱面赤煩渴﹐脈洪大而虛﹐重按全無﹐此血虛脈也。誤服白虎湯必死。﹝方見發熱不止﹞

益气養榮湯

治气血損傷﹐四肢頸項等處患腫﹐不問堅軟赤白痛否﹐日晡發熱﹐或潰而不斂者。﹝方見鶴膝風﹞

十全大補湯

治諸瘡﹐血气虛不能潰腐收斂﹔或膿出﹐發熱惡寒﹐汗出煩眩﹐口眼歪斜﹔或肌瘦少食﹐發熱口干等癥﹐須多服之爲善。﹝方見便癰﹞

參托裏散

﹝方見痘癰﹞

補中益气湯

﹝方見肌肉不止﹞

托裏消毒散

托裏散

﹝二方見熱毒瘡瘍﹞

五味異功散

﹝方見用敗毒之藥﹞

如聖餅

﹝方見流注﹞

神效散

﹝方見胎毒發丹﹞

八珍湯

﹝方見發熱不止﹞

卷十三

臀癰

臀癰﹐屬膀胱經濕熱﹐或稟賦陰虛。若腫硬作痛﹐用內托羌活湯。微腫微痛﹐用托裏消毒散。若初起大痛﹐或五日之間﹐似消不消﹐似潰不潰者﹐先用仙方活命飲﹐後用托裏消毒散。若已潰﹐食少體倦﹐瘡不生肌﹐脾胃虛弱者﹐用五味異功散加柴胡﹑升麻。稟賦陰虛﹐小便數而不斂者﹐加減八味丸。气虛﹐久不生肌收口﹐用豆豉餅及補中益气湯﹐培養元气。若用解熱攻毒﹐及敷圍寒冷之劑﹐則气血受傷﹐必成敗癥矣。

一小兒患此﹐腫硬不赤旬餘矣﹐面赤痿黃﹐飲食少進﹐此脾气虛弱也﹐先用異功散﹐飲食漸進﹐漫腫漸消﹐乃用托裏散﹐少加肉桂而潰﹐又用八珍湯而斂。

一小兒患此﹐久不收斂﹐四圍微黯﹐瘡口黑色﹐膿水淸稀﹐寒熱晡熱﹐脈浮而數﹐兩寸按之如無﹐此陽气虛而陰血弱也﹐朝用補中益气湯﹐夕用異功散﹐半載而愈。

一小兒臀瘡潰而不斂﹐面色時赤﹐此稟肝腎陰虛﹐朝用八珍湯加五味子﹐夕用加減八味丸﹐諸癥漸退。又用托裏散﹐間服而愈。

一小兒臀瘡﹐久不收斂﹐肢體倦怠﹐晡熱作渴﹐此稟足三陰虛也﹐用五味異功散﹑加減八味丸漸愈﹐又用托裏散而斂。

一小兒臀癰﹐久不生肌﹐面色痿黃﹐仍欲敗毒以收斂。余曰﹕脾主肌肉﹐腱健則肉生。遂朝用補中益气湯﹐夕用五味異功散及蔥熨法﹐脾气壯肌肉生而愈。

一小兒腫硬不消﹐肉色不變﹐此脾胃之气虛怯﹐不能運及患處耳﹐朝用補中益气湯﹐夕用五味異功散﹐以接虛怯之气﹐月餘而消。其時同患是癥﹐外敷寒涼之藥﹐內服犀角丸者﹐無不受害。

一小兒十五歲﹐久不愈﹐發熱體瘦﹐面白噯气﹐恪服消食淸熱藥等﹐余謂心火虛而脾气弱也﹐先用八味丸爲主﹐佐以六君子湯﹑補中益气湯尋愈。畢姻後﹐臀間患疽﹐漫腫堅硬﹐肉色不變﹐手足時冷﹐脈浮大﹐按之微細﹐兩尺爲甚﹐先用八味丸料四劑﹐又用十全大補湯﹐患處色正而消。

內托羌活湯

治尻腎生癰﹐堅硬腫痛。

羌活黃柏﹝酒制。各一錢﹞防風本當歸尾﹝各五分﹞肉桂連翹甘艸﹝炙﹞蒼術陳皮﹝各三分﹞黃﹝八分﹞上作二劑﹐水一杯煎﹐空心服。

仙方活命飲

托裏消毒散

托裏散

﹝三方見熱毒瘡瘍﹞

神效解毒散

﹝方見臂癰﹞

加味八味丸

﹝方見作渴﹞

八珍湯

﹝方見發熱不止﹞

蔥熨法

﹝方見流注﹞

卷十三

腿癰

腿癰之癥﹐所主之經不同﹐而所治之法亦異。發於內側者﹐屬肝脾二經﹔發於外側者﹐屬膽胃二經﹔漫腫堅硬者﹐元气虛弱也﹐用內補黃湯。腫勢髙者﹐元气未虛也﹐用內托柴胡黃湯﹐外並用隔蒜熨法。若瘀血凝結而不消﹐或不作膿者﹐用活命飲。血气虛弱而不能潰﹐及不生肌肉者﹐用托裏散。此其梗槪云爾。

一小兒內腫痛﹐惡寒發熱﹐此屬肝膽經分﹐乃用神效解毒散加柴胡﹑白芷二劑﹐漫腫頓消﹐惟中央一塊尙腫﹐又二劑而成膿﹐以托裏消毒散﹐潰膿而愈。

一小兒腿內側前患毒﹐潰後腫硬﹐色黯膿淸不斂﹐面色靑黃﹐此脾虛肝旺﹐兼寒邪襲於患處也﹐當壯元气爲主﹐先用異功散加柴胡﹑升麻及蔥熨法﹐脾气漸復﹐患處漸愈﹐佐以八珍湯﹑豆豉餅而愈。

一小兒腿內赤﹐大腫發熱﹐此血熱內郁﹐而欲爲膿耳﹐當先殺其大勢﹐用隔蒜灸法﹐灼艾試蒜熱移患處二十餘炷﹐痛始減﹐再三十餘炷﹐腫漸消﹔又用仙方活命飲﹐瘡頭出水而愈。

一小兒腿內側患此﹐膿內潰﹐惡心倦怠﹐面色萎黃﹐右關脈弦大﹐按之微細﹐此脾胃虛弱﹐肝木所乘也﹐先用六君﹑升麻﹑柴胡﹐四劑元气漸復﹐乃佐以托裏散而愈。

一小兒腿外側痛腫﹐肉色如故。用托裏消毒散﹐二劑而腫始赤﹐又四劑而腫赤亦退﹐又六劑潰而膿出淸稀﹐食少體倦﹔用異功散加芎﹑歸﹐仍用托裏散﹐補其元气而愈。

一小兒漫腫堅硬﹐肉色不變﹐此陽气虛而不能成膿也﹐用托裏散﹑如聖餅﹐腫起色赤﹔用托裏消毒散﹐而膿成鍼之﹔用八珍湯加肉桂漸愈。因傷食吐瀉﹐患處夭白﹐飲食少思﹐先用六君﹑漧薑﹐次用八珍湯及蔥熨法而愈。

一小兒患此﹐久不愈﹐膿水淸稀﹐面色痿黃﹐腹大靑筋﹐此脾气虛而肝所侮也﹐朝用補中益气湯﹐夕用五味異功散﹐元气稍復﹐乃佐以四味肥兒丸﹐及蔥熨之法﹐兩月餘而愈。

一小兒腿外腫一塊﹐服消毒之藥﹐其腫益甚﹐肢體羸瘦﹐飲食少思﹐更加作痛。余曰﹕先腫而後痛者﹐形傷气也﹐先痛而後腫者﹐气傷形也﹐當補接陽气。不信﹐仍投疏泄之藥﹐後果歿。《機要》云﹕榮衛之气充滿﹐抑遏不能行﹐故閉塞气血﹐腐而爲癰者﹐當泄之﹐以奪盛熱之气。若人飲食疏﹐精神衰﹐气血弱﹐肌肉消薄﹐故榮衛之气短促而澀滯﹐故寒搏腠理﹐閉郁而爲癰者﹐當補之以接虛怯之气。信矣﹗

四味肥兒丸

治肝脾不和﹐患瘡瘍久不愈﹐或兼疳癥﹐腹脹作瀉﹔或食積脾疳﹐發熱瘦怯﹐徧身生瘡。

黃連﹝炒﹞蕪荑神曲麥芽﹝炒。各等分﹞上爲末﹐水糊丸﹐桐子大。每服一二十丸﹐空心白滚湯送下。

附子餅

治潰瘍﹐气虛不能收斂﹐或風邪所襲﹐气血不能運於瘡口﹐以致不能收斂者。用炮附子去皮臍﹐研末﹐以唾津和爲餅﹐置瘡口上﹐將艾壯於餅上灸之﹐每日灸數壯﹐但令微熱﹐勿至熱痛﹐如餅炙幹﹐用唾津再和灸之﹐以瘡口活潤爲度。

六君子湯

治瘡瘍﹐因脾气虛弱﹐不能生肌﹐以致瘡口不斂。若脾气旣充﹐而瘡口不能生肌肉者﹐此寒邪所襲也﹐更用豆豉餅或附子餅熨之。

仙方活命飲

托裏消毒散

﹝二方見熱毒瘡瘍﹞

蔥熨法

如聖餅

﹝二方見流注﹞

內托羌活湯

﹝方見臀癰﹞

五味異功散

﹝方見用敗毒之藥﹞

附子餅

﹝方見腹癰﹞

十全大補湯

﹝方見便癰﹞

補中益气湯

﹝方見肌肉不生﹞

八珍湯

﹝卽四君﹑四物﹞

豆豉餅

﹝方見腋癰﹞

卷十三

鶴膝風

鶴膝風者﹐其腿漸細﹐其膝愈粗﹐狀如鶴膝﹐是以名之。此因稟腎經不足﹐外邪所乘而患之﹐初則膝內作痛﹐外色不變﹐伸屈艱難。若一二月間﹐腫色赤而作膿者﹐可治﹔腫硬色白而不作膿者﹐難治。初起者﹐用大防風湯爲主﹐佐以益气養榮湯。膿成者﹐用補中益气湯爲主﹐佐以大防風湯﹐切勿用十宣﹑流气等藥。若不潰不斂﹐或發熱等癥者﹐須調補脾胃爲善﹐否則必變敗癥矣。

一小兒九歲﹐患此作痛﹐用蔥熨法及大防風湯﹐腫起色赤﹐用仙方活命飲﹑補中益气湯間服﹐腫漸消﹔又以獨活寄生湯與補中益气湯間服﹔二三日﹐用蔥熨一次﹐至兩月餘而消。

一小兒患此﹐大潰不斂﹐體倦食少﹐口漧發熱﹐日晡尢甚﹐此脾气虛甚也﹐用補中益气湯五劑﹐以補元气﹐乃用大防風湯一劑﹐以治其瘡﹐如是月餘﹐諸癥悉退﹐遂用十全大補湯﹐佐以大防風湯而斂。

一小兒患此﹐潰而不斂﹐不時寒熱﹐小便赤澀﹐此血气虛也﹐用十全大補湯加麥門冬﹑五味﹐諸癥頓退﹐乃去桂﹐令常服﹔佐以和血定痛丸而愈。

一女子左腿作痛﹐服流气飲之類﹐左膝腫硬﹐頭暈吐痰﹐余謂此鶴膝風也﹐其脈弦數而無力﹐乃稟賦肝脾腎三經之癥﹐此形气病气俱虛者﹐當先調脾胃爲主。不信﹐仍攻邪气﹐諸癥蜂起﹐余先用五味異功散加升麻﹑漧薑﹑肉桂﹐脾气稍健﹐又用異功散﹑八珍湯而潰﹔卻間服大防風湯﹑地黃丸而痊。

一小兒兩膝漸腫﹐敷服皆消毒之藥﹐足頸赤腫﹐此稟父腎气不足﹐用地黃丸﹑八珍湯而消。若用流气﹑敗毒等藥﹐必致不起。

大防風湯

治鶴膝風﹐腫痛不消﹐或潰而不斂。

附子﹝炮﹞牛膝﹝酒炒。各一錢﹞白術羌活人參防風﹝各二錢﹞杜仲﹝去皮姜制﹞川芎肉桂﹝去皮﹞黃﹝炒﹞熟地黃﹝自制﹞芍藥﹝炒。各一錢五分﹞甘艸﹝一錢﹞上每服三五錢﹐水煎﹐仍量兒大小用之。

益气養榮湯

治气血虛弱﹐四肢頸項等處患腫﹐不問腫潰﹐日久不斂﹐俱宜服之。

人參茯苓陳皮貝母香附﹝炒﹞當歸﹝酒洗﹞川芎黃﹝炒﹞熟地黃﹝自制﹞芍藥﹝炒。各一錢﹞甘艸﹝炙﹞桔梗﹝各五分﹞白術﹝炒﹞柴胡﹝六分﹞上每服二三錢﹐薑水煎。

獨活寄生湯

獨活桑寄生杜仲﹝炒﹞細辛牛膝﹝酒炒去土﹞秦艽茯苓白芍藥桂心川芎防風甘艸人參熟地黃當歸﹝各等分﹞上每服二三錢﹐水煎﹐空心﹐乳母同服。

八珍湯

﹝方見發熱不止﹞

十全大補湯

﹝方見便癰﹞

補中益气湯

﹝方見肌肉不生﹞

和血定痛丸

蔥熨法

﹝二方見流注﹞

卷十四

肺癰肺痿

齊氏云﹕肺癰肺痿﹐因脾肺气虛﹐腠理不密﹐外邪所乘﹔或母食辛辣濃味﹐遺熱於兒﹔或兒有病過於汗下﹐內亡津液﹐虛火爍肺﹔或服克伐之藥﹐虧損脾胃﹐不能生肺金。其癥惡風咳嗽﹐鼻塞項彊﹐呼吸不利﹐甚則四肢微腫﹐咳唾膿血。若吐臭穢﹐胸中隱痛﹐脈數而實者爲肺癰﹔咳唾涎沫﹐脈數而虛者爲肺痿。惡寒喘嗽者﹐寒邪內蘊也﹐小靑龍湯。

咳唾膿穢者﹐肺癰內潰也﹐桔梗湯。竊謂前癥若喘咳短气者﹐脾胃气虛也﹐五味異功散。咳唾膿痰﹐左尺脈數而無力者﹐腎气虛也﹐六味地黃丸。咳唾膿痰﹐右關脈數而無力者﹐脾气虛也﹐七味白術散。若發熱喘嗽﹐唾膿不食者﹐脾肺虛甚也﹐難治。大要補脾肺﹑滋腎水爲善。仍審五臟相勝﹐乳母七情。後癥仿此。

一小兒感冒停食吐瀉﹐用疏利之劑﹐咳嗽膿血﹐此中气復傷而變肺癰也﹐用桔梗湯而愈。後咳嗽吐血﹐仍用前藥﹐佐以異功散而痊。

一小兒停食﹐服瀉藥而變肺癰﹐余先用異功散以救脾肺﹐次用桔梗湯以治肺癰而瘥。

一小兒停食﹐服克伐之藥﹐唾痰鮏气﹐面赤气喘﹐此元气復傷而成肺癰也﹐用桔梗湯﹐膿痰頓止。翌日喘甚﹐此脾气虛而不能生肺也﹐用異功散加杏仁﹑百合而愈。後小便澀滯﹐服八正散﹐小便愈澀﹐咳嗽吐痰﹐面赤盜汗﹐余謂肺气虛熱﹐前藥虧損眞陰﹐虛火爍肺金而然。用異功散以補脾土﹐地黃丸以滋腎水﹐遂愈。

一小兒肺癰﹐愈後咳嗽﹐面色白或痿黃﹐手足冷﹐小便頻﹐此因脾虛不能生金也﹐服參蘇飲之類﹐自汗盜汗﹐昏憒發搐﹐遺尿下气﹐手足如冰﹐面色靑白﹐此陽气脫而虛寒也﹐用人參一兩﹑漧薑二錢﹑大棗五枚﹐米泔煎沸﹐先灌一杯﹐將熟又灌二杯﹐連用二劑而蘇。更朝用補中益气湯﹐夕用異功散而愈。

一小兒十五歲﹐因勞傷元气而咳嗽﹐誤用表散之劑﹐復傷肺气成癰﹐咳嗽膿血﹐用桔梗湯爲主﹐佐以異功散﹐膿漸少﹐專用異功散﹐膿止而愈。後因書課過勞﹐自汗時嗽﹐服外感藥﹐咳嗽益甚﹐胸膈痞滿﹐呼吸不利。余謂脾肺之气虛甚而然﹐用參補脾湯而痊。

一小兒咳嗽﹐服參蘇飲而益甚﹐右寸之關脈浮散﹐余謂﹕此風傷皮毛﹐熱傷血脈﹐血气羈畱蘊結於肺而成癰也。不信﹐乃服表散﹐唾咳膿血。余曰﹕此因肺虛不能攝气﹐脾虛不能攝涎耳﹐當補脾土以生肺金。又不信﹐果歿。

一小兒感冒咳嗽﹐發散過度﹐喘促不食﹐痰中有血﹐余用桔梗湯而愈。後元气未復﹐大便似痢﹐或用芩﹑連﹑枳實之類﹐變慢脾風而卒。

小靑龍湯

治傷風冒寒﹐咳嗽喘急﹐肺脹胸滿﹐鼻塞流涕﹐或漧嘔熱咳﹐或作喝﹐或作噎﹐或小便不利﹐或小腹脹滿。﹝此仲景之法﹐審有是癥﹐用之及時﹐殊有良驗。﹞麻黃﹝去節﹞赤芍藥半夏﹝各七錢﹞細辛漧薑﹝炮﹞甘艸﹝炙﹞桂枝﹝各三錢﹞五味子﹝半兩杵﹞附子﹝二錢﹐脈浮不用﹞上每服二錢﹐水煎。

桔梗湯

治咳嗽膿血腥穢﹐已成癰癥。

桔梗﹝炒﹞貝母﹝去心﹞知母﹝炒﹞桑白皮﹝炒﹞枳殼﹝各二錢﹞地骨皮栝蔞仁薏苡仁杏仁﹝炒﹐五分﹞當歸黃﹝炒。各一錢﹞五味子﹝杵炒﹞百合﹝炒。各一錢五分﹞防己﹝一錢﹞甜葶藶﹝炒﹐五分﹞上每服二三錢﹐水煎。

升麻湯

治肺癰﹐膿血穢臭﹐胸乳皆痛。

升麻桔梗﹝炒﹞薏苡仁地楡條芩﹝炒﹞牡丹皮芍藥﹝炒﹞甘艸﹝各等分﹞上每服二三錢﹐水煎。

排膿散

治肺癰﹐此方排膿補肺。

黃﹝鹽水拌炒﹞白芷人參五味子﹝炒研碎。各等分﹞上爲末﹐每服一二錢﹐蜜湯調下。

射幹湯

治胃脘癰吐膿血。

射幹﹝去毛﹞梔子仁赤茯苓升麻赤芍藥﹝一兩三錢﹞白術﹝五錢﹞上每服三五錢﹐水煎﹐入地黃汁少許﹐再煎服。

人參平肺散

治心火克肺金﹐傳爲肺癰﹐咳嗽喘嘔﹐痰涎壅盛﹐胸膈痞滿﹐咽嗌不利。

人參陳皮甘艸地骨皮茯苓﹝各一錢﹞知母﹝炒﹐七分﹞五味子靑皮天門冬﹝去心﹐四分﹞桑白皮﹝炒﹐一錢﹞上每服二三錢。

參補脾湯

治肺癰﹐脾气虧損﹐咳吐膿涎﹐或中滿不食﹐必服此藥﹐補脾土以生肺金﹐否則不治。

人參白術﹝各二錢﹞茯苓陳皮當歸﹝各一錢﹞黃﹝炒﹐二錢五分﹞升麻﹝三分﹞麥門冬﹝七分﹞五味子﹝杵﹐四分﹞桔梗﹝炒﹐六分﹞甘艸﹝炙﹐五分﹞上作三服﹐姜棗水煎。

人參補肺湯

治肺癥咳喘短气﹐或腎水不足﹐虛火上炎﹐痰涎壅盛﹐或吐膿血發熱﹐小便短澀。

人參黃﹝炒﹞白術茯苓陳皮當歸﹝各一錢﹞山茱萸幹山藥五味子﹝杵﹞麥門冬﹝去心﹞甘艸﹝炙﹞熟地黃﹝自制﹞牡丹皮﹝各五分﹞上每服五錢﹐水煎服。

五味異功散

﹝方見用敗毒之藥﹞

七味白術散

﹝方見發熱不止﹞

卷十四

腸癰

張仲景云﹕腸癰之癥﹐因飲食積熱﹐或母食辛熱之物所致﹐小腹按之則痛﹐小便數似淋﹐腹急惡寒﹐身皮甲錯﹐或自汗惡寒。若脈遲緊未有膿者﹐用仙方活命飲﹐以解其毒。脈洪數已有膿者﹐服太乙膏﹐以下其膿。小腹疼痛﹐小便不利者﹐膿壅滯也﹐牡丹皮散主之。竊謂﹕經云﹕腸癰爲病不可驚﹐驚則腸斷而死。故坐臥轉側之間﹐須令徐緩﹐時少飲薄粥﹐及用八珍湯﹐固其元气﹐靜養調理﹐庶可保也。

一小兒小腹作痛﹐小便如淋﹐身皮甲錯﹐此腸癰也﹐膿已成﹐用薏苡仁湯﹑排膿散而痊。

一小兒腹中作痛﹐時或汗出﹐身皮甲錯﹐小便如淋﹐脈滑數﹐膿已成也﹐用大黃湯一劑﹐下膿甚多﹐又用薏苡仁湯而痊。

一小兒小腹脹痛﹐脈浮數﹐按之遲緊﹐不時畏寒﹐大便或欲去而不去﹐小便頻而短﹐此爲腸癰﹐但膿未成耳。不信﹐或作痢癥﹐恪用淸熱分利之劑﹐諸癥蜂起而歿。

一小兒停食腹脹痛﹐二便不利﹐服艸果﹑良姜之類﹐更加發熱作渴﹐脈洪大而數。余曰﹕此飲食滯而蘊熱﹐將成膿矣﹐前藥非其治也。不信﹐仍服之﹐腹發赤暈﹐大便下膿而歿。

一小兒患腸癰﹐先用太乙膏﹐後服牡丹皮散下膿而愈。後因跌﹐腹內作痛﹐徧身皆赤﹐良久身黯而歿﹐蓋腸斷故也。

大黃湯

治腸癰﹐小腹堅腫﹐按之則痛﹐肉色如常。或赤微腫﹐小便頻數﹐汗出憎寒﹐脈遲緊﹐膿未成也﹐急服之。

大黃﹝炒﹞朴硝﹝各二錢﹞牡丹皮栝蔞仁桃仁﹝去皮尖。各二錢﹞上每服二三錢﹐水煎。

薏苡仁湯

治腸癰﹐腹中痛﹐煩躁不安﹐或脹滿不食﹐小便澀滯。

薏苡仁牡丹皮桃仁﹝各三兩﹞栝蔞仁﹝四兩﹞上每服四錢﹐水煎。

桃仁湯

治腸癰﹐腹中痛﹐煩躁不安﹐壅痛﹐大便閉澀。亦有繞臍生瘡者﹐但用此藥無妨。

桃仁大黃﹝炒﹞牡丹皮芒硝犀角﹝鎊﹞冬瓜仁﹝研。各二錢﹞上水煎﹐入犀角末服。

牡丹皮散

治腸癰﹐腹濡而痛﹐時下膿汁或下血。

牡丹皮人參天麻白茯苓黃﹝炒﹞薏苡仁桃仁白芷﹝炒﹞當歸川芎官桂甘艸﹝各五分﹞木香﹝二分﹞上每服三五錢。

仙方活命飲

﹝方見熱毒瘡瘍﹞

太乙膏

﹝方見跌撲外傷﹞

八珍湯

﹝方見發熱不止﹞

卷十四

痔瘡

痔瘡之癥﹐或因稟受胎毒﹐或膏粱食積﹐或母食炙濃味所致。腫痛者濕熱﹐作癢者風熱﹐便閉者火盛﹐膿潰者血熱。濕熱﹐加味槐花散。風熱﹐秦艽蒼術湯。便祕﹐淸燥湯。膿潰﹐黃湯。燻洗則用蔥湯﹑槐角﹑五倍子等藥﹐或眞蒲黃以豬脂調敷﹐如有兼變之癥﹐參各門治之。

一小兒患痔﹐赤腫作痛﹐用黃連解毒湯而痛止﹐又用托裏淸肝散﹐及加味槐角丸而瘡愈。

一小兒因飲食停滯﹐發熱患痔﹐大便不利﹐腫痛寒熱﹐不時發搐﹐此脾气傷而肝乘之也﹐先用保和丸末二錢﹐以柴胡﹑山梔湯調服﹐食消搐止﹔又用四味肥兒丸﹐數服而愈。

一小兒十二歲﹐不戒濃味醇酒﹐不時作痛﹐或大便祕結﹐小便澀滯﹐用龍膽瀉肝湯治之而安。後飲燒酒﹐前癥復發﹐徧身色赤煩躁﹐飲冷醋半鐘﹐赤熱悉退﹐腫痛頓減。

一小兒因乳母食炙之物﹐肛門腫痛。用淸胃散母子並服﹐子又服四味肥兒丸而愈。後因乳母恚怒﹐胸脇作痛﹐頻飲糖酒﹐兒病復作發搐﹐母先服加味小柴胡湯二劑﹐次服加味逍遙散﹐兒服四味肥兒丸而愈。

一小兒肛門腫痛﹐大便不通﹐服大黃之藥﹐腫痛益甚﹐虛癥並作﹐仍欲攻瘡。余曰﹕此因脾气復傷而然也﹐用異功散加升麻﹑柴胡爲主﹐佐以加味槐角丸﹐腫痛漸退﹔又用黃連解毒湯而出膿﹔用秦艽蒼術湯而瘡愈。

一小兒肛門腫痛﹐發熱飲水﹐口鼻气熱﹐此脾肺經實熱﹐先用瀉黃散二服而熱退﹐又用枳殼散而痛止﹐用金銀花散而腫痛消。後母食膏粱﹐兒患復作﹐母用淸胃散而腫痛消。

一小兒誤吞信石﹐徧身發赤﹐嘔吐煩渴﹐肛門腫痛﹐便祕飲冷﹐服冷米醋一鐘﹐赤暈立消﹐腫痛頓止﹔又用黃連解毒湯﹑金銀花而愈。

一小兒痔瘡﹐不時腫痛﹐服加味槐角丸而愈。至十四而復作﹐發熱體倦﹐肛門堅腫﹐用地黃丸﹑八珍湯﹐堅腫漸消﹐血气漸愈。或間止藥餌﹐勞役不節﹐諸癥仍作﹐用前藥隨愈。畢姻後﹐肛門腫潰而串臀﹐用補中湯﹑地黃丸﹐臀間漸愈。

或用追蝕等藥﹐堅核𨿽消﹐痛傷元气﹐瘡口不合﹐余用八珍湯﹑地黃丸﹐兩月而斂。後不守禁忌﹐又且攻毒﹐以致屢發﹐元气日虛而歿。古人云﹕善服藥不若善保養。信夫﹗

苦參散

治痔瘡腫痛發熱。

枳殼﹝麩炒﹞黃連大黃甘艸荊芥苦參赤芍藥黃芩上水煎燻洗。

加味槐花散

治腸風下血﹐痔瘡腫痛﹐發熱便祕。

槐花熟地黃白術靑皮荊芥穗川芎﹝各二錢﹞當歸身升麻﹝各四分﹞枳殼﹝麩炒﹐五分﹞上水煎服。

秦艽蒼術湯

治痔瘡﹐大便堅硬﹐小便頻數﹐內熱作渴。

秦艽蒼術﹝各五分﹞澤瀉防風桃仁皂角子仁﹝炒﹞當歸尾黃柏山梔﹝炒。各三分﹞上作二劑﹐水煎服。

淸燥湯

治大腸風熱血燥﹐祕結不通﹐痔瘡等癥。

生地黃山梔麻子仁﹝研。各五分﹞黃芩川芎羌活黃柏郁李仁芍藥當歸尾甘艸﹝各四分﹞澤瀉﹝二分﹞上水煎服。

黃散

治痔瘡﹐並一切潰瘍﹐虛弱發熱。

茯苓黃﹝炒﹞當歸川芎白芍藥白芷﹝各五分﹞升麻山梔﹝炒。各二分﹞上水煎服。

枳殼散

治痔瘡腫痛或下血。

枳殼﹝去穣﹐麩炒﹞槐花荊芥皂角子仁﹝炒﹞皮﹝炙。各等分﹞上爲末﹐每服一錢﹐滚湯下﹐作丸亦可。

加味槐角丸

治癥同前。

槐角﹝炒﹞枳殼﹝麩炒﹞當歸黃芩皂角仁﹝炒﹞皮﹝炙﹞秦艽白芷﹝各等分﹞上爲末﹐每服一二錢﹐水煎服﹐或蜜丸﹐量兒大小服。

又方

治痔痛不可忍者。

羊膽﹝一个﹞冰片﹝五分﹞上以冰片爲末﹐羊膽塗之。

丹石散

治痔瘡熱痛如神。

黃丹滑石﹝各等分﹞上爲末﹐新汲水調塗﹐日三五次。

勝雪膏

治痔瘡熱痛不可忍。

片腦鉛白霜﹝各等分﹞上爲末﹐好酒研成膏塗之﹐隨手愈。

又方

用生栝萎根研如泥﹐豬油調塗。

黃連解毒湯

﹝方見作痛不止﹞

托裏淸肝散

﹝方見囊癰﹞

四味肥兒丸

﹝方見貼骨癰﹞

加味小柴胡湯

﹝方見熱毒瘰﹞

加味逍遙散

﹝方見發熱不止﹞

龍膽瀉肝湯

﹝方見下疳瘡﹞

卷十四

下疳陰痿

下疳陰痿﹐皆屬肝火濕熱﹐或稟賦肝經陰虛。腫痛發熱者﹐肝火濕熱也﹐先用加味小柴胡湯﹐再用龍膽瀉肝湯。腫痛便赤者﹐肝火陰虛也﹐用加味逍遙散加龍膽艸﹑生地黃。潰而腫痛不消者﹐小柴胡湯加芎﹑歸﹑黃。潰而腫痛已消﹐用四物湯加牡丹皮﹑柴胡。蓋肝屬木﹐得雨露則森茂﹐遇酷日則萎軟﹐若誤謂虛寒﹐投以熱劑﹐輕則囊莖生瘡﹐重則腐而難斂﹐皆宜滋腎水生肝木﹑淸肝火。故云﹕肝气熱則莖痿﹐宗筋弛縱﹐陰莖腫脹﹐或出白液﹐或癢痛﹐裏急筋縮﹐挺縱不收﹐或精出便下﹐此名筋疝﹐俱肝火也。

黃宗伯季子初生時﹐母棄於水﹐逾日不死﹐復收之﹐遂成喘嗽﹐頷腋臂股﹐各結塊核潰而色紫﹐誤觸之痛徹於心﹐服辛溫化毒等劑不應﹐時已弱冠。余曰﹕初生喘嗽者﹐形寒傷肺也﹐旣長而咳嗽者﹐肝火刑肺也﹐故結核俱在肝膽部分。

始用補中益气湯﹐後用九味蘆薈丸﹐不月諸癥悉愈。此稟母之肝火而患也。

一小兒下疳潰爛﹐發熱作渴﹐日晡尢甚﹐此肝疳而脾气虛也﹐用補中益气湯﹐後用九味蘆薈丸﹐諸癥悉愈。

一小兒二歲莖萎濕癢﹐時出白津﹐余以爲肝火﹐不信﹐或與溫補腎經﹐後陰囊腫﹐莖中作痛﹐余用龍膽瀉肝湯﹑六味地黃丸而愈。

一小兒睪丸作痛﹐小便赤澀﹐寒熱作嘔﹐此肝火濕熱不利﹐用小柴胡湯加山梔﹑車前子﹑茯苓而愈。﹝睪丸陰子也﹞一小兒睪丸腫痛﹐小便黃澀﹐寒熱作渴﹐此肝火所致﹐用小柴胡湯加柴胡﹑車前子﹐並九味蘆薈丸間服而消。

一小兒陰莖腫痛﹐腹內一塊或作痛﹐或上攻﹐小便不調。此稟肝火爲患﹐用龍膽瀉肝湯﹑九味蘆薈丸。愈後形气消爍﹐發熱作渴﹐此肝火制脾土而然也﹐用益气湯﹑蘆薈丸﹑異功散而安。

一小兒陰莖作癢﹐搔破出水﹐小便赤澀﹐此稟肝腎陰虛火動﹐用龍膽瀉肝湯淸肝經濕熱﹐佐以地黃丸補腎肝陰虛而愈。後乳母惱怒﹐小便澀滯﹐兩肋腫痛﹐兒陰復癢﹐驚搐困倦﹐用異攻散以補脾土﹐用地黃丸以滋腎肝而愈。

一小兒十五歲﹐患下疳久不愈﹐形气骨立﹐不時寒熱﹐小便不利﹐飲食少思﹐此稟肝疳虛羸也﹐朝用益气湯以培胃气﹐夕用地黃丸以滋腎水爲主﹐佐以九味蘆薈丸治疳而痊。

一女子十五歲﹐面靑善怒﹐體瘦作渴﹐天癸未至﹐不時寒熱﹐口舌生瘡﹐後患陰瘡濕癢﹐無寐善驚﹐此稟肝脾虛羸之變癥也﹐當先救脾气。遂朝用補中益气湯﹐夕用加味歸脾湯﹐諸癥漸愈﹐卻佐以九味蘆薈丸而痊。

一女子十四歲﹐稟肝經濕熱﹐肌體消瘦﹐寒熱如瘧﹐下部患瘡﹐先用加味小柴胡湯﹐寒熱頓退﹐但晡熱少食﹐用加味逍遙散爲主﹐以九味蘆薈丸爲佐而愈。出嫁後前癥仍作﹐另用雜藥﹐瘡口翻出如菌﹐余用龍膽瀉肝湯﹑加味逍遙散而愈。

一小兒十五歲﹐患下疳﹐書課過勞﹐卽寒熱頭痛﹐形气殊倦﹐腿足疲軟﹐左關脈洪數﹐左尺脈洪數而無力。余謂﹕此稟肝腎陰虛﹐兼飲食勞役之癥也﹐宜先調補胃气以滋化源。不信﹐或以爲陰虛濕熱下流﹐恪服四苓﹑四物之類﹐諸癥益甚。余曰﹕陰虛﹐謂脾經虛也。脾爲至陰﹐以丁火爲母﹐虛則宜補丁火以生己土﹔腎屬水﹐以辛金爲母﹐腎虛則宜補辛金﹐生癸水也。今因脾經陽弱而陰虛﹐反用沈寒之劑﹐復傷陽气﹐以絕化生之源﹐欲保其不危﹐難矣﹗果歿。

龍膽瀉肝湯

治肝經濕熱不利﹐下部生瘡﹐兩拗腫痛﹐或腹中作痛﹐小便澀滯等癥。

龍膽艸﹝酒拌炒黃﹞澤瀉車前子﹝炒﹞木通生地黃﹝酒拌﹞當歸﹝酒拌﹞山梔黃芩﹝炒﹞甘艸﹝各等分﹞上水煎﹐食前服。

加味小柴胡湯

﹝卽小柴胡加山梔﹑牡丹皮﹞治肝膽經有熱﹐下部濕瘡﹐寒熱晡熱潮熱等癥。﹝方見熱毒瘰。﹞

六味丸

治肝腎陰虛﹐下部生瘡﹔或發熱作渴﹐小便頻數﹔或腎水不足﹐而不能生肝木﹐致血燥筋攣﹐頷項肢節等處結核﹔或潰而不能收斂﹔或肝腎虛弱﹐發熱盜汗﹐肢體消瘦﹐小便赤澀﹐尿血下血﹔或大小便牽痛﹐气短痰嗽﹐吐血眩暈﹐耳聾口燥﹐齒痛失音﹐腰腿疲軟﹐此皆稟不足也。﹝方見作渴不止﹞

敷藥必效散

治下疳腐潰作痛。

黃連黃柏龍膽艸﹝各一兩﹞輕粉﹝五分﹞上爲末﹐油調搽﹐入片腦更效﹐若用當歸膏調敷尢佳。

如聖散

治下疳腐久不愈。

五倍子﹝二錢﹞片腦﹝一錢﹞黃連﹝五分﹞蘆甘石﹝﹐三分﹞上各爲末﹐幹敷﹐毒未盡者加黃連末三分。

九味蘆薈丸

﹝方見喉痺﹞

加味淸胃散

﹝方見熱毒口瘡﹞

聖愈湯

﹝方見出血不止﹞

補中益气湯

﹝方見肌肉不生﹞

八珍湯

﹝方見發熱不止﹞

加味歸脾湯

﹝方見脇癰﹞

四君子湯

﹝方見腹癰﹞

仙方活命飲

托裏消毒散

﹝二方見熱毒瘡瘍﹞

卷十四

便癰

﹝附謂兩拗小腹兩邊拘中患之﹞便癰因肝火肝疳﹐或稟肝經熱毒。若初起腫硬作痛者﹐先用龍膽瀉肝湯一二劑﹐腫痛不減﹐用仙方活命飲二劑。五七日不減腫尙硬﹐亦用前二藥各一劑﹐如不消或更痛﹐欲成膿也﹐用活命飲一劑﹐卻用托裏消毒散加柴胡﹑山梔一二劑。

若膿已成而不潰者﹐血气虛也﹐用托裏消毒一二劑。膿已潰而痛不止者﹐毒瓦斯不解也﹐用活命飲一劑。若膿已出而反痛者﹐气益虛也﹐用內補黃湯。膿已潰而發熱煩躁者﹐气虛血脫也﹐用當歸補血湯。膿已潰而惡寒發熱者﹐血气俱虛也﹐用十全大補湯。膿已潰而惡寒者﹐元气虛也﹐用補中益气湯。膿已潰而不生肌者﹐脾气虛也﹐用六君子湯。若稟賦怯弱﹐或因飲食勞倦而爲患者﹐但用補中益气湯加射幹﹐自消。設使不分經絡﹐不別虛實﹐槪行攻伐﹐虧損气血﹐則輕者難治﹐重者必變瘵癥﹐甚至不起。

一小兒腫痛色赤﹐寒熱似瘧﹐小便不通﹐此肝經濕熱﹐用龍膽瀉肝湯一劑﹐小便淸利﹐寒熱頓除﹐又用加味逍遙散加龍膽艸二劑﹐腫痛悉退而愈。

一小兒患此﹐腫硬作痛﹐小便澀滯﹐先用龍膽瀉肝湯﹐小便頓利﹐又用活命飲一劑而消。後腹腫赤作痛﹐此欲作膿也﹐先用活命飲二劑﹐殺其大勢﹐卻用托裏消毒散加柴胡﹑山梔三劑﹐以指按之﹐腫隨指復起﹐此膿已成也﹐用托裏散一劑﹐翌日鍼之﹐腫出腫消﹐再用托裏散而愈。

一小兒患此﹐服大黃等藥﹐瀉而腸鳴﹐腹腫硬痛少食﹐此脾胃復傷而變癥也﹐用五味異功散加升麻﹑柴胡﹑木香﹐飲食漸進﹐乃去木香﹐加黃﹑當歸﹐數劑而膿成﹔又用托裏散加皂角刺而膿潰﹐乃去皂角刺﹐倍用參﹑而愈。

一小兒瘡勢已成﹐用消毒之藥﹐其腫散漫﹐自汗發熱﹐惡寒少食﹐此气血虛甚也﹐用大補湯四劑﹐鍼之膿出腫消﹐卻用托裏散﹑八珍湯﹐間服而愈。

一小兒膿成不潰﹐誤用大黃之類以下膿﹐泄瀉不止﹐腫硬色白﹐腹痛欲嘔﹐手足並冷﹐此脾气虛而復傷也﹐用異功散加升麻﹑姜﹑桂四劑﹐乃去姜﹑桂加歸﹑二十餘劑﹐膿潰而愈。

一小兒潰後切牙呵欠﹐尋衣撚物﹐此肝經气血虛也﹐先用八珍湯加鉤藤鉤﹑五味子﹐諸癥頓愈﹐又用托裏散及八珍湯而痊。

一小兒潰後驚悸發搐﹐呵欠切牙。此心肝二經气血俱虛也﹐先用補心湯﹑安神丸﹐虛癥尋愈﹔再用八珍湯﹑托裏散﹐肌肉漸生﹔卻用地黃丸而瘡口斂。

一小兒患此久不愈﹐頭重胸滿﹐飲食少思﹐此稟脾胃虛弱也﹐先用補中益气湯加蔓荊子﹐諸癥尋愈﹐次用八珍湯佐以五味異功散﹐月餘瘡口漸斂﹐仍用十全大補湯而痊。

一小兒十五歲﹐稟賦虛弱﹐因勞役過度患此﹐寒熱如瘧﹐用補中益气湯將愈。惑於人言﹐誤服大黃之藥﹐吐瀉大作﹐手足厥冷﹐寒熱尢甚。余用六君子加姜﹑桂﹐諸癥稍愈﹐但赤腫不消﹐此欲作膿也﹐又數劑後﹐朝用益气湯﹐夕用大補湯﹐五十餘劑而痊。

一小兒潰後腫硬﹐肌肉不生﹐瘡口不斂﹐余欲滋其化源以生肝血。不從﹐仍伐肝淸熱﹐以致元气日虛﹐惡癥蜂起而歿。夫肺者腎之母﹐脾者肺之母﹐今旣不滋肺腎以生肝木﹐又傷脾土以絕肺腎之化源﹐其不死者鮮矣﹗一小兒十四歲﹐每飲食勞倦﹐則惡寒發熱﹐兩拗患腫﹐余用益气湯而愈。彼惑於人言﹐乃服大黃之類﹐發搐口噤﹐手足並冷﹐良久少蘇。余用大料益气湯數劑而安﹐又用二十餘劑而愈。

一小兒兩拗痛腫﹐小便澄白﹐肢體消瘦﹐發熱眼札﹐此稟肝火之癥﹐用龍膽瀉肝湯爲主﹐四味肥兒丸爲佐﹐又各數服將愈﹐及用地黃丸而痊。

一小兒兩拗腫痛﹐小便不利﹐或赤白濁﹐此系肝火熾而脾气傷也﹐朝用補中益气湯﹐夕用地黃丸各數劑而愈。後因過勞﹐盜汗發熱﹐兩拗仍腫。用前藥﹐佐以地黃丸而愈。

一小兒每勞則兩拗腫痛﹐小便白濁﹐夜間發熱。此稟肝火脾虛而元气下陷也﹐用補中益气湯﹑淸心蓮子飲。後患下疳﹐用四味肥兒丸﹐加逍遙散而愈。

一小兒兩拗腫痛﹐小便赤澀﹐或兼澄白。此肝脾疳癥﹐先用九味蘆薈丸數服﹐諸癥漸退﹔次用四味肥兒丸二十餘服而愈。

一女子兩拗腫痛﹐小腹作癢﹐小便赤澀﹐發熱晡熱﹐月經不調﹐先用加味小柴胡湯四劑腫漸消﹐次用加味逍遙散諸癥漸愈﹐佐以四味肥兒丸而愈。

一小兒十四歲﹐每飲食勞倦﹐隨患寒熱﹐兩拗腫痛﹐服大黃之類﹐發搐口噤﹐手足並冷﹐良久少蘇。余用大劑補中益气湯數劑而安﹐又二十餘劑而腫痛愈。

一小兒患此﹐腫硬色白﹐形气俱虛﹐余謂常補脾胃則腫硬自消﹐不信﹐乃以銅器壓之﹐及敷山藥﹐內服伐肝之藥﹐遂致不起。夫銅金也﹐山藥屬金﹐金能制木﹐肝經有餘之癥當用之。今不足之癥﹐宜滋腎水而反克之﹐不起宜矣﹗治者不可不察。

一小兒患此﹐腫硬作痛﹐自汗盜汗﹐體倦少食﹐此稟虛弱也﹐非補元气不能化腐成膿﹔非補脾胃不能生肌斂口。彼嫌迂緩﹐另用萬金散﹐毒從大便出﹐而內消一服﹐咽下連瀉數次皆飲食﹐再服瀉下鮮血﹐徧身皆靑。余曰﹕此陰陽二絡俱傷也﹐辭不治。經云﹕陽絡傷則血外溢﹐陰絡傷則血內溢。信然。

一小兒十四歲﹐功課過度﹐夢遺惡寒﹐拗間腫痛﹐余用大劑益气湯而愈﹐彼誤用攻毒之劑﹐患便癰﹐腫硬作痛﹐肉色不變﹐余用益气湯及大補湯而愈。畢姻後復患此﹐服穿山甲﹑大黃之類﹐元气益虛﹐腫硬如石﹐外敷大黃﹑朴硝﹐虛癥蜂起﹐余用蔥熨法﹑豆豉餅及前二劑﹐𨿽愈﹐終以不謹﹐變瘵癥而歿。

淸心蓮子飲

治心腎虛熱﹐患便癰﹐發熱口漧﹐小便白濁﹐夜則安﹐晝則發。

黃芩﹝炒﹞麥門冬地骨皮車前子﹝炒﹞甘艸﹝各三錢半﹞石蓮肉茯苓黃﹝炒﹞柴胡人參﹝各二錢﹞上每服五錢﹐水煎。

祕旨安神丸

治稟心脾气血虛弱﹐發熱不安﹐瘡不生肌﹐睡中則驚悸。

人參半夏﹝湯泡﹞酸棗仁茯神﹝各一錢﹞當歸﹝酒洗﹞橘紅赤芍藥五味子﹝五粒﹐杵﹞甘艸﹝炙﹐三分﹞上爲末﹐薑汁糊丸芡實大。每服一丸﹐姜湯下。

補中益气湯

治稟元气虛弱﹐因勞而拗中作痛﹐或患便癰﹐寒熱口漧作渴﹐宜此湯加射幹主之。如寒熱已退﹐而腫不消﹐此欲作膿也﹐宜用十全大補湯。﹝方見肌肉不生﹞

十全大補湯

治稟元气虛弱﹐因勞患便癰﹐或拗中作痛﹐服補中益气湯﹐寒熱退而腫不消散﹐此血气虛而不能成膿也﹐宜服此湯。已成而不能潰﹐或已潰而不能生肌﹐寒熱不止﹐自汗盜汗﹐膿淸不斂者﹐但服此藥﹐則元气自復﹐諸癥自愈。

白茯苓人參當歸白術﹝炒﹞黃﹝炒﹞川芎肉桂﹝去皮﹞白芍藥﹝炒﹞熟地黃﹝自制﹞甘艸﹝炒。

各等分﹞上每服三五錢﹐姜棗水煎服。

內補黃湯

﹝方見發熱不止﹞

龍膽瀉肝湯

﹝方見下疳瘡﹞

九味蘆薈丸

﹝方見喉痺﹞

四味肥兒丸

﹝方見貼骨癰﹞

補心湯

﹝方見胎毒瘡瘍﹞

六味地黃丸

﹝方見作渴不止﹞

加味小柴胡湯

﹝方見熱毒瘰﹞

卷十四

囊癰﹝謂陰囊患癰﹞

囊癰屬肝經濕熱﹐或稟胎肝熱所致。初起腫痛﹐小便赤澀者﹐濕熱壅滯也﹐先用龍膽瀉肝湯﹐如不消﹐用仙方活命飲。若腫痛數日不止﹐欲作膿也﹐用托裏消毒散。若腫未潰而小便不利者﹐毒瓦斯壅滯也﹐當分利之。膿已成而小便不利﹐毒瓦斯未解也﹐當鍼泄之。膿出而反痛者﹐气血虛也﹐當補益之。若元气無虧﹐𨿽陰囊悉潰﹐睪丸懸露﹐亦不爲害。若乳母恚怒﹐令兒患此者﹐加味逍遙散。肝經气血虛者﹐八珍散加味﹐柴胡﹑山梔﹐俱加漏蘆﹐子母並服。

一小兒小便澀滯﹐腫痛寒熱﹐此肝經濕熱也﹐用龍膽瀉肝湯而消。但內熱倦怠﹐此兼脾气虛弱也﹐用四君子加柴胡﹑山梔﹑芎﹑歸而愈。

一小兒腫痛寒熱﹐用克伐之藥﹐不能成膿﹔用托裏淸肝散而膿潰﹔用托裏散而瘡斂。後寒熱如瘧﹐小便閉塞﹐用小柴胡湯加山梔﹑龍膽艸﹑車前子而愈。

一小兒患此﹐大潰痛甚﹐煩躁飲冷﹐此餘毒尙在﹐與活命飲二劑﹐腫痛頓退﹔又用四君﹑柴胡﹑山梔四劑﹐諸癥悉退﹐及托裏散而痊。

一小兒陰囊赤腫作痛﹐鍼而膿出頓安﹐忽發熱作渴﹐此邪气去而眞气虛也﹐用聖愈湯及八味﹑柴胡﹑山梔﹐將愈。

因乳母恚怒復作﹐用加味逍遙散加漏蘆與母服﹐其兒頓愈。

一小兒陰囊每患赤腫﹐必因其母恚怒及飲酒而發﹐余審其因怒﹐用加味逍遙散加漏蘆。飲酒﹐用加味淸胃散加漧葛﹑神曲﹐與母服之﹐其兒隨愈。

一小兒陰腫﹐小便赤澀﹐此稟肝經有熱也﹐用加味小柴胡加漏蘆與母服﹐子日飲數滴﹐四劑而愈。

一小兒患此﹐腫硬不消﹐發熱作痛﹐大便不實﹐飲食無味﹐此消導過多而脾胃傷也﹐先用異功散數劑﹐元气漸復﹔又用托裏散加柴胡﹑山梔而膿成﹐鍼之膿出﹐發熱惡寒﹐此血气俱虛也﹔用大補湯加柴胡﹑山梔﹐寒熱頓止﹐又數劑而漸愈。後因勞﹐發熱腫痛﹐用益气湯﹑托裏散﹐瘡口漸斂而愈。

一小兒十六歲患此﹐膿淸晡熱﹐遺精盜汗﹐此稟元气虛甚也﹐用大補湯﹑地黃丸料各二十餘劑﹐元气稍復﹐又各三十餘劑﹐汗止熱退。犯房事患處頓黯﹐昏憒喫逆﹐手足並冷﹐此脾气虛寒之惡癥﹐用獨參湯四劑而蘇﹐用大補湯加漧薑四分﹐陽气漸復﹐乃去漧薑﹐又二十餘劑而痊。

一小兒患此﹐潰而腫硬不消﹐服敗毒散﹐敷寒涼藥﹐肌肉不生﹐瘡口開張﹐膿淸色黯﹐自汗﹐余謂非補脾則肌肉不生。彼欲速效﹐乃外用生肌散反助其邪﹐致生瘀肉﹐塡塞瘡口﹐半載不愈。余用異功散加當歸﹑黃三十餘劑﹐又用托裏散﹑隔蒜灸而愈。

一小兒囊癰出血﹐久不愈﹐左頰色靑赤﹐此心肝二經風熱而血不歸經也﹐先用加味逍遙散﹑六味地黃丸﹐淸肝熱﹑滋腎水而血止﹐用托裏散而瘡愈。

一小兒患前癥﹐膿淸發熱﹐久而不斂﹐左頰靑﹑兩頤赤。余謂稟肝腎陰虛而兩位靑赤﹐脾胃气虛而膿淸不斂﹐當補足三陰爲善。不悟﹐泛用雜藥﹐後果歿。

一小兒患前癥久不愈﹐面色皎白﹐左頰爲甚。余謂﹕前癥屬肝木﹐面白屬肺金﹐左頰屬肝經﹐乃金來克木爲賊邪﹐況小便如淋﹐乃肝腎二經气絕也﹐辭不治。後果歿於金旺之日。蓋肝爲腎之子﹐腎爲肝之母﹐設預爲調補腎水﹐必不致於危也。

托裏淸肝散

人參黃﹝炒﹞當歸川芎芍藥﹝炒﹞白術茯苓金銀花白芷﹝炒﹞甘艸﹝炒﹞連翹柴胡﹝各七分﹞山梔﹝四分﹞上每服二三錢﹐水煎。

錢氏蚯蚓散

治腎子腫硬﹐先用蔥椒湯煎洗﹐次以干蚯蚓糞﹐津唾調敷﹐須避風冷濕地。

世傳治小兒陰囊腫大﹐用甘艸煎濃汁﹐調蚯蚓糞塗之﹐立效。

山藥膏

治兩拗及小腹腫痛或癢﹐用山藥研爛頻敷患處﹐幹則易之。

補中益气湯

﹝方見肌肉不生﹞

異功散

﹝方見用敗毒之藥﹞

八珍湯

加味逍遙散

﹝二方見發熱不止﹞

活命飲

托裏散

﹝二方見熱毒瘡瘍﹞

加味小柴胡湯

﹝方見熱毒瘰﹞

聖愈湯

﹝方見出血不止﹞

十全大補湯

﹝方見便癰﹞

加味淸胃散

四君子湯

﹝二方見腹癰﹞

地黃丸

﹝方見作渴不止﹞

卷十四

足指凍瘡﹝附耳凍瘡﹞

足指凍瘡﹐因受稟虛怯﹐故寒邪易乘﹐气血凝滯﹐久而不愈則潰爛成瘡。治法須壯脾胃溫气血﹐則死肉自潰﹐良肉自生。若骨脫筋連者﹐宜急剪去﹐否則毒延腳面而死。蓋肢末之處﹐气血難到﹐又爲外邪遏絕﹐則气血不能營運。若用湯蕩﹑火烘﹐其肉卽死而不仁﹐至春必潰腐脫落。元气無虧﹐𨿽患無害﹐如外敷寒藥﹐內服消毒之劑﹐則元气受傷﹐必成敗癥。凡初凍時﹐熱手頻熨之爲妙。北方凍耳﹐若誤以手觸之﹐其耳卽落。大寒能裂膚墮指然﹐信矣。

一女子數歲﹐值嚴寒北上﹐因失所恃﹐而足受冷﹐侍婢用熱湯泡之﹐至春月房中穢气﹐其父覺之﹐脫襪方見十指俱爛﹐但未墮耳﹐余用托裏之劑助其陽气﹐潰脫以保其生。

一小兒仲冬嚴寒﹐兩耳受凍﹐不知痛癢。令人以熱手徐徐頻熨﹐內用溫補脾气之劑﹐及敷白蘞散而愈。

一小兒七歲﹐冬間足指凍痛用燒湯浸洗﹐至春潰脫﹐瘡口不斂﹐足跌腫痛﹐余謂此元气虛弱﹐須補胃气以生肌肉。不信﹐乃用寒涼消毒之劑﹐腫消黑色﹐自以爲愈。余曰﹕此脾胃虛極﹐元气不能運及患處也。後兩腿羸細而歿。

一少兒撲傷足跌少許﹐遂成凍瘡﹐作痛不止﹐用火烘之肉死﹐至春足脫﹐膿水淋漓﹐不能收斂而歿。此癥若能調養脾胃﹐使元气不傷﹐則肌肉自生﹐豈至於死哉﹗

白蘞散

白蘞﹝一兩﹞黃柏﹝炒黑﹐五錢﹞上爲末﹐幹搽患處。

卷十四

湯火瘡

湯火之癥﹐若發熱作渴﹐小便赤澀者﹐內熱也﹐用四物加山梔﹑連翹﹑甘艸。若肉未死而作痛者﹐熱毒也﹐用四君加芎﹑歸﹑山梔﹑連翹。若肉已死而不潰者﹐气血虛也﹐用四君加當歸﹑黃﹔外敷當歸膏﹐或柏葉末蠟油調搽﹐至白色其肉自生。若因煙燻將死者﹐以生蘿卜汁灌之卽蘇。若飲食後被湯火所傷﹐發熱腹脹﹐惡食發搐﹐變癥者﹐當參食積驚搐門治之。

一小兒火傷﹐兩臂痛﹐大便不利﹐小便赤澀﹐此火毒蓄於下焦也﹐用生地黃﹑當歸﹑芍藥﹑木通﹑山梔﹑赤茯苓﹑生甘艸﹐一劑二便調和而痛止﹔更以四物加山梔﹑參﹑﹑白芷﹑甘艸﹐而壞肉腐﹐又數劑而新肉生。

一小兒火傷足脛﹐專用敗毒之劑﹐膿水淋漓﹐日晡腫脹﹐此脾虛下陷也﹐用補中益气湯及八珍湯而愈。

一女子沸湯傷胸﹐兩月不斂﹐脈洪大而虛﹐發熱作渴﹐此陰虛火毒所乘﹐用四物加柴胡﹑丹皮﹐熱渴頓止﹐用加味逍遙散﹐腐肉去而新肉生。

一女子被煙燻﹐痰气上壅﹐不省人事﹐用蘿卜汁灌之而蘇﹐但體倦欲睡﹐仍令噙蘿卜汁﹐乃服六君子湯加桔梗﹑山梔而安。傷輕者蘿卜搗汁﹐飲之亦可。

一小兒火傷臀間﹐誤用生肌散﹐陰囊潰脫﹐久而不愈﹐此助其藥毒而然也﹐余用當歸膏及四君子加芎﹑歸﹐旬餘肉生而痊。

一小兒火傷其足﹐用冷水浸之﹐腫痛益甚﹐服敗毒藥﹐肉死不潰﹐此脾胃气傷而血滯也﹐用六君子加芎﹑歸而愈。

後因勞役寒熱﹐以八珍散加升麻﹑柴胡﹑白芷而痊。

一小兒火傷腿﹐用寒涼之藥﹐久不愈﹐腿細筋攣﹐食少晡熱﹐此因生肌藥助其邪﹐寒涼損其胃也﹐用益气湯﹑當歸膏﹐不月而斂。

一小兒熱湯傷足﹐久不愈﹐膿水淸稀﹐口漧足熱﹐患處腫黯﹐晡熱盜汗﹐肢體骨立﹐此稟腎气虛弱﹐寒藥傷脾而然﹐用益气湯﹑地黃丸三月餘﹐佐以托裏散﹑如聖餅而愈。

一小兒沸湯傷腿﹐搽藥結痂﹐難於屈伸﹐痛不可忍﹐用四物加白術﹑茯苓﹐及當歸膏而愈。

一小兒沸湯所傷﹐胸腹皆潰﹐久而不愈﹐喜脈弱按之而有力﹐蓋脾主肌肉﹐當調補脾胃爲主﹐外敷之藥當緩。不信﹐恪用敷貼之而歿。

一小兒湯傷脛潰而色赤如赭﹐日晡熱甚﹐右關脈浮而數﹐按之則弦﹐此肝木乘脾土血虛而然耳﹐乃外敷內服﹐皆於攻毒後果歿。

神效當歸膏

治湯火等瘡﹐不問已潰未潰﹐肉𨿽傷而未壞者﹐用之自愈﹐肉已死者﹐用之自潰﹐新肉易生﹐搽至肉色漸白﹐其毒始盡﹐生肌最速。蓋當歸﹑生地黃﹑麻油﹑二蠟﹐皆主生肌止痛﹐補血續筋﹐與新肉相宜。此方余已刊行﹐治者多驗。

當歸生地黃﹝各一兩﹞麻油﹝四兩﹞黃蠟﹝一兩﹐如白者止用五錢﹞上先將當歸﹑地黃入油煎枯﹐去渣﹐將蠟熔化﹐候冷攪勻卽成膏矣。用塗患處﹐將細紙蓋之。發背癰疽﹐杖瘡潰爛﹐用之尢效。凡死肉潰爛將脫﹐止有些須相連者﹐宜用利刀剪去。蓋死肉有毒﹐去遲則傷新肉矣﹐死肉去盡﹐尢宜速貼。蓋新肉最畏風寒﹐不可忽也。

乳香定痛散

治傷損及一切瘡瘍﹐潰爛疼痛。

乳香沒藥﹝各五錢﹞滑石﹝一兩﹞冰片﹝一錢﹞上爲細末﹐搽患處痛卽止﹐甚效。

豬蹄湯

治一切癰疽﹐杖瘡潰爛﹐消腫毒﹐去惡肉﹐潤瘡口。

白芷黃芩當歸羌活赤芍藥蜂房﹝多蜂兒者爲佳﹞生甘艸﹝各五錢﹞上用豬蹄一隻﹐水四五碗煮熟﹐去油渣取淸湯﹐入前藥煎數沸﹐去渣溫洗﹐隨用膏藥貼之。

四物湯

﹝方見脇癰﹞

六君子湯

﹝方見腹癰﹞

如聖餅

﹝方見流注﹞

卷十四

翻花瘡

翻花之癥﹐由瘡瘍潰後﹐風寒襲於患處﹐或肝火血燥生風﹐或乳母肝火生風﹐必致瘡口肉突出如菌﹐或如指﹐大小長短不同。如風邪乘襲者﹐先用補中益气湯加防風﹑天麻。風寒凝滯者﹐先用十宣散加羌活﹑天麻。兒肝火生風者﹐先用加味逍遙散加羌活﹑天麻。母肝火生風者﹐先用加味小柴胡湯﹐次用加味逍遙散加漏蘆﹑天麻。其風邪所乘﹐外用豆豉餅。風寒所凝﹐外用蔥熨法﹐更用太乙膏護瘡口。突肉不消﹐更以藜蘆膏塗之。如瘡口不斂而惡寒發熱者﹐元气虛也﹐用補中益气湯。晡熱內熱者﹐气血俱虛也﹐用八珍湯﹐倍加參﹑。食少難化者﹐脾气虛也﹐用五味異功散。

若飲食少思﹐大便不調﹐或肌肉消瘦﹐小便澄白者﹐此兼肝脾疳癥也﹐用九味蘆薈丸﹐以淸肝火﹔用五味異功散﹐以補脾气。外仍用熨治之法。

一小兒腿外患癰﹐瘡口陷而色黑﹐翻出如菌﹐久而不食﹐此元气虛弱﹐寒邪滯於患處﹐用十宣散加羌活﹑天麻﹐及附子餅﹐患處漸赤﹐攺用蔥熨法而漸白﹐此寒邪去而元气虛﹐眞气發見也﹐用補中益气湯及藜蘆膏而痊。

一小兒臂患癰﹐瘡口色白肉突翻﹐或如菌﹐或如指﹐用追蝕之藥去而復作。余謂肝肺气虛﹐先用益气湯﹐再用托裏散﹑藜蘆膏而愈。

一女子脇間患癰﹐瘡口色赤翻出﹐肉如菌﹐寒熱如瘧﹐此肝經血燥生風所致﹐先用加味逍遙散﹐後用加味小柴胡湯及藜蘆膏而愈。

一小兒患此﹐瘡口色赤腫痛﹐時出血膿﹐此肝經血分有熱﹐用加味逍遙散加生地黃四劑﹐卻以生地易熟地﹐月餘血熱漸退﹔又用八珍湯﹑藜蘆膏而突肉減﹔用十全大補湯而元气復﹔又用托裏散而瘡瘥。

一小兒患天蛇毒﹐膿出後指腫大色黯﹐瘡口肉﹐手背漫腫而不赤﹐飲食少思﹐大便不實﹐憎寒發熱﹐惟用敗毒行气之藥﹐余謂此脾胃虛弱﹐不能消化飲食﹑生長肌肉﹑外禦風邪﹐非瘡毒使然也。朝用益气湯﹐夕用異功散﹐兩月餘諸癥漸愈。後因飲食過度吐瀉﹐患處不紅活﹐出淸水﹐用異功散﹑蔥熨法﹑藜蘆膏而愈。

一女子臂癰﹐潰後瘡口突肉如菌﹐用毒藥蝕之﹐突肉益甚﹐面靑寒熱﹐經候不調﹐此肝經血燥而生風﹐脾气虛而不能生肌耳﹐先用加味逍遙散﹑五味異功散兩月餘﹐卻用地黃丸﹑托裏散而愈。

一小兒患前癥﹐用藥腐去瘡口不斂﹐朝惡寒﹐暮發熱﹐余謂因气血俱虛而然也﹐法當調補脾胃﹐則气血自生﹐瘡口自斂。不悟﹐仍攻其瘡而歿。

一女子十五歲患前癥﹐腐去而復生﹐面色靑而或赤﹐余謂此肝膽二經風火妄動﹐蓋肝血爲陰爲水﹐肝气爲陽爲火﹐宜生腎水﹑滋肝血使火自息﹐而風自滅。不信﹐乃用祛風之劑﹐致血燥妄行﹐瘡口出血不止而死。

藜蘆膏

治瘡口肉凸起﹐或出二三寸肉者。

藜蘆﹝不拘多少﹞上爲末﹐以生豬脂擂和搽凸肉上。

八珍湯

加味逍遙散

﹝二方見發熱不止﹞

補中益气湯

﹝方見肌肉不生﹞

托裏散

﹝方見熱毒瘡瘍﹞

十全大補湯

﹝方見便癰﹞

五味異功散

﹝方見敗毒之藥﹞

地黃丸

﹝方見作渴不止﹞

豆豉餅

蔥熨法

﹝二方見流注﹞

卷十四

多骨疽

多骨疽由瘡瘍久潰﹐脾胃虧損﹐气血不能營於患處﹐邪气陷襲﹐久而筋爛骨腐﹐故骨脫出﹐非稟胎所有也。當補脾胃壯元气﹐內用大補湯﹑地黃丸﹐外以附子餅﹑蔥熨法﹐祛散寒邪﹐補接元气﹐則骨自脫瘡自斂。若用克伐之劑﹐復傷眞气﹐鮮有不危。嬰兒患之﹐當調補乳母﹐外用蔥熨﹐以歲月除之﹐尢不可用追蝕之藥。

一小兒足內患之﹐日流淸膿﹐惡寒發熱﹐大便去而不了﹐皆元气虛而下陷也﹐先用補中益气湯加漧薑﹑肉桂﹐諸癥漸復﹐乃用十全大補湯及如聖餅﹐出碎骨而愈。

一小兒臂患之﹐時出淸膿﹐惡寒發熱﹐此元气虛也﹐朝用補中益气湯﹐夕用四君﹑歸﹑﹐半載常出細骨一塊﹐又用六味丸而愈。

一小兒患之目睛白多﹐飲食難化﹐手足並冷﹐此稟命門火衰而脾胃虛寒也﹐先用八味丸﹑異功散﹑如聖餅出碎骨﹐乃用六味丸﹑大補湯而愈。若攻瘡邪不固元气﹐必不活矣。

一小兒十四歲﹐閃足腕間﹐用敗毒之劑﹐腫硬色黑﹐余謂此元气虛而外寒凝滯也﹐用回陽膏﹑六君﹑肉桂十餘劑﹐腫黯漸消﹔又用沖和膏﹑托裏散﹐餘毒漸軟﹔又佐以大補湯﹐鍼之出淸膿甚多﹐卽惡寒發熱﹐此陽隨陰散而气虛也﹐用六君加肉桂﹑參﹑各二錢﹐寒熱頓止﹔卻用八珍湯﹑托裏散﹑豆豉餅而愈。

一小兒足跗腫硬﹐肉色不變﹐形气倦怠﹐外敷內服皆敗毒耗气之藥。余謂﹕經云形傷痛﹐气傷腫。乃稟賦足三陰虛羸之癥也﹐當滋補元气﹐若行攻伐﹐虛虛之禍不免矣。彼以爲迂﹐仍用前藥﹐足跗變黯腫至腳腕﹐余用大補湯﹑異功散各五十劑﹐以調補脾胃﹔及蔥熨患處﹐祛散寒邪﹐補接陽气﹐漫腫漸消﹐瘡肉赤色﹐旬日而潰﹐此元气漸復之善癥也。然固元气充實﹐瘀肉可腐﹐新肉可生。又惑於速效之說﹐敷追蝕生肌之藥﹐患處復黯﹐七惡並臻而歿。

十全大補湯

﹝方見腹癰﹞

補中益气湯

﹝方見肌肉不生﹞

八珍湯

﹝方見發熱不止﹞

托裏散

﹝方見熱毒瘡瘍﹞

如聖餅

蔥熨法

豆豉餅

﹝三方見流注﹞

沖和膏

﹝一名陰陽散﹐方見寒涼之藥﹞

八味丸

﹝卽六味地黃丸加肉桂﹑附子各一兩﹐方見作渴﹞

卷十四

漏瘡

漏瘡之癥﹐因稟气血不足﹐或久病血气虛弱﹐或兒肝脾食積內熱﹐不能生肌﹐或乳母七情不和﹐脾气不能收斂。當審其所因﹐調補元气﹐佐以如聖餅﹑蔥熨之類爲善。若用流气破血追蝕等藥﹐反爲敗癥矣。余當參各門主之。

一小兒患在臂間﹐腫硬不消﹐面色痿黃﹐膿水淸稀﹐此元气虧損之癥﹐用八珍湯爲主﹐六君子湯爲佐﹐漸愈。因飲食失節﹐惡寒發熱﹐用六君子加升麻﹑柴胡而安﹐用益气湯加異功散而斂。

一小兒腿內側患之﹐寒熱發渴﹐此肝脾二經气血虛癥也﹐蓋胃爲五臟之本﹐先用五味異功散加升麻﹑柴胡﹐月餘胃气始復﹔乃用地黃丸補腎水以生肝血而愈。

一小兒臂間漫腫﹐按之至肉方痛﹐肉色不變﹐形體消瘦﹐面目多白﹐余謂此稟腎經虛癥﹐當補脾肺以滋化源。反用寒涼克伐之藥﹐脾气大虛﹐患處肉死﹔又用追蝕之藥﹐死肉𨿽去﹐瘡口不斂而歿。

一小兒四歲﹐尙解顱﹐余用地黃丸而顱闔﹐至十六頤間腫硬﹐發熱唾痰﹐余謂屬腎經气不足﹐水泛而爲痰﹐气傷而爲腫。不信﹐反用火鍼敗毒﹐破而出水。余曰﹕腎主骨﹐骨而爲癰﹐元气虧敗﹐余何能爲﹖後果歿。惜哉﹗─小兒患在臂外側﹐瘡口開張﹐腫硬色黯﹐發熱惡寒﹐手足時冷﹐此少陽經陽气虛寒﹐不能生肌收斂也﹐當助胃气。不信﹐仍行攻瘡而歿。

一小兒十五歲﹐足跟患之﹐二年不愈﹐日出淸膿數滴﹐余謂稟腎气虛弱也。不信﹐畢姻後﹐腫硬寒熱﹐仍用攻伐之藥﹐而歿。

如聖餅

蔥熨法

﹝二方見流注﹞

八珍湯

﹝方見發熱不止﹞

六君子湯

﹝方見腸癰﹞

補中益气湯

﹝方見肌肉不生﹞

六味地黃丸

﹝方見作渴不止﹞

卷十四

五癅

經云﹕肝主筋﹐心主血﹐脾主肉﹐肺主气﹐腎主骨。故云﹕肝爲筋癅﹐心爲血癅﹐脾爲肉癅﹐肺爲气癅﹐腎爲骨癅。小兒患之﹐多因稟賦不足﹐乳母七情起居﹐飲食失調﹐致兒五臟不和﹐內火沸騰﹐血凝气滯也。夫癅者畱也。隨气凝滯﹐臟腑受傷﹐气血不和所致。五癅之外﹐更有脂癅﹑粉癅﹑虱癅﹑虫癅之類。若行气破血﹐或敷寒涼追蝕之藥﹐或用蛛絲纏芫花綫等法﹐以治其外則誤矣。

一小兒因乳母鬱怒﹐臂前腫硬﹐皮色如常﹐日出膿水﹐乃脾肺之虛癥也﹐用加味歸脾湯﹑如聖餅﹐三月餘腫漸消。後因母怒發熱﹐兒患處復腫﹐用加味逍遙散﹐母服二十餘劑﹐兒日服杯許﹐赤腫漸退﹐仍以前藥久服而愈。

一小兒頭後患之﹐久不斂﹐目睛多白﹐此稟腎虛之癥﹐母子並服六味丸﹑補中湯﹐外以六味丸料加鹿茸作餅﹐熱熨患處﹐每日一次而斂。

一女子腿外一癅寸許﹐色赤﹐破而血逆漂甚多﹐發熱作渴﹐先用當歸補血湯﹐渴熱漸愈﹔又用加味逍遙散﹐瘡口尋愈。

一小兒落艸﹐大腿外股如指尖一塊﹐肉色如常﹐按之不痛﹐至數月誤觸破﹐出如粉漿﹐內股痛﹐寒熱如瘧﹐手足抽搐如急驚狀﹐此膿水出多﹐气血虛而內生風也﹐先用異功散加鉤藤鉤二劑﹐又用八珍湯加鉤藤鉤而安﹐用托裏散而痊。

一小兒二歲﹐項間自分娩有一核。余謂但調治乳母其兒自愈。彼欲速效﹐外塗牡蠣﹑硝黃之類﹐內服海藻﹑蓬術之類﹐脾胃復傷而歿。

一小兒九歲﹐項間患之﹐余謂稟腎肝血燥所致﹐當滋水生木。不信﹐另用藥破之﹐膿水淋漓﹐仍服散堅之藥而歿。

一女子腿前腫一小癅作癢﹐搔破出虫﹐如蚊而飛去﹐寒熱如瘧﹐乃肝經之癥﹐卽虱癅之類﹐用加味逍遙散而愈。又有一種發癅﹐破開有發﹐屬腎經之癥也。

加味歸脾湯

﹝方見腹癰﹞

地黃丸

﹝方見作渴不止﹞

加味逍遙散

八珍湯

﹝二方見發熱不止﹞

托裏散

﹝方見熱毒瘡瘍﹞

補中益气湯

﹝方見肌肉不生﹞

五味異功散

﹝方見敗毒之藥﹞

如聖餅

﹝方見流注﹞

卷十五

作痛不止

瘡瘍作痛﹐當審邪之所在﹐癥之所因。如寒熱而痛﹐邪在表也﹐用人參敗毒散。便祕而痛﹐邪在裏也﹐用內疏黃連湯。腫而痛﹐血凝滯也﹐用仙方活命飲。作膿而痛者﹐用托裏消毒散排之。膿脹而痛者﹐鍼之。膿潰而痛者﹐補之。

气虛而痛﹐則用四君﹑歸﹑。血虛而痛﹐則用四物﹑參﹑。大抵形傷痛﹐气傷腫﹐不知此數者﹐徒以乳香沒藥爲止痛之方﹐則非所以爲法矣。仍審五臟相勝相兼之癥而治之﹐後仿此。

一小兒腿癰﹐潰而作痛﹐服敗毒之藥﹐腫勢益甚﹐更嘔腹痛。余謂膿出而反痛﹐攻毒而反嘔﹐其屬胃气虛弱明矣﹐急宜補之﹐或謂痛無補法﹐仍用前藥﹐諸癥蜂起。余用六君﹑漧薑﹑木香﹐胃气漸復﹐再用益气湯﹑托裏散而愈。東垣﹑丹溪云﹕膿出而反痛﹐此爲虛也﹐宜補之﹔穢气所觸﹐和解之﹔風冷所逼者﹐溫養之。信矣。

一小兒臂瘡潰而作痛﹐脈洪數而有力﹐緣乳母食濃味﹐胃經積熱所致﹐母服淸胃散﹐子服瀉黃散﹐痛止﹔又母子服加味逍遙散而愈。

一小兒項患瘡﹐腫作痛﹐左頰色赤﹐此膽經熱毒﹐母用仙方活命飲﹐末一服痛止﹔再服而潰﹐又用加味小柴胡湯﹑加味逍遙散﹐母子俱服而斂。

一小兒左脇腫痛﹐赤色而硬﹐此稟膽經熱毒所致也﹐子服活命飲﹐母服加味小柴胡湯而軟﹐又子服三味解毒散﹐母服加味逍遙散而潰。復惡寒不食﹐腹脹吐酸﹐此脾气弱而飲食停滯也﹐用六君子湯﹐脾气漸健﹐用托裏散﹐肌肉漸生。又嘔吐寒熱﹐面色靑白﹐此脾气虛而肝邪所侮也。用異功散加柴胡﹑升麻而安﹐又用異功散加當歸﹑黃而愈。

一小兒臂患瘡﹐赤腫作痛﹐服大黃藥﹐敷鐵箍散﹐腫痛頓消。余曰﹕此脾气虛瘡內陷不知痛耳﹐非毒退而內消也。

遂朝用益气湯﹐夕用異功散各數劑﹐色微赤微腫﹐又用蔥熨法及托裏散而瘡消。設或再用前藥﹐則患處得寒而愈滯﹐胃气得寒而不生﹐多致不起矣。

一小兒臂瘡潰而作痛﹐瘡口色白﹐面赤飲湯﹐此稟腎膀胱陰虛也﹐朝用八珍湯﹐夕用加減八味丸﹐諸癥漸退﹐面色頓白﹐此熱退而眞虛之色見也﹐用托裏散﹑異功散而愈。

一小兒胸患瘡﹐作痛發熱﹐大小便祕﹐此邪在裏也﹐先用大連翹飲一服﹐熱痛頓止﹐更以五味異功散加升麻﹑白芷而愈。

一小兒面患瘡﹐腫﹐發熱惡寒﹐此邪在表也﹐先用荊防敗毒散解其表邪﹔次用七味白術散固其胃气而愈。

一小兒背患瘡﹐腫大痛﹐發熱飲冷﹐服敗毒之藥﹐其痛益甚﹐此膀胱經熱毒熾盛也﹐用活命飲加麻黃﹑羌活一劑﹐諸癥頓退﹔乃去麻黃﹑羌活﹐又二劑而膿潰﹔再用淸熱消毒飲而瘡痊。次年腹患癰﹐腫作痛﹐大便不通﹐其熱𨿽劇﹐悉屬形病俱實﹐用活命飲加硝﹑黃一劑﹐大便卽通﹐腫痛頓止﹔又用淸熱消毒散而痊。

一小兒腿癰潰而膿淸脈弱﹐面色痿黃﹐自汗有痰﹐余謂當補脾肺﹐彼以爲緩﹐遂降火敗毒﹐嘔吐喘嗽﹐余曰﹕脾肺气絕。不信﹐後果歿。

一小兒臂癰﹐潰而面黃痰喘﹐余謂稟脾腎气虛﹐不信﹐乃服四物﹑黃柏﹑知母而歿。余治此癥﹐用地黃丸﹑補中湯滋其化源﹐多有生者。若用四物﹑黃柏之類﹐益傷脾肺﹐乃速其危也。

神效解毒散

治一切瘡瘍作痛不止﹐凡初起腫者﹐服之卽消﹐已潰仍腫者﹐服之卽退﹐已潰不解者﹐服之卽愈。

嬰兒母亦服。﹝自制﹞金銀花﹝一錢﹞甘艸節﹝五分﹞黃﹝炒﹞皂角刺﹝炒﹞當歸﹝各三錢﹞乳香沒藥﹝各二錢﹞上爲末﹐每服三錢﹐酒煎。爲末溫酒調服亦可。如瘡已潰﹐腫痛已止者﹐去乳﹑沒﹑金銀花﹐倍加黃。

黃連解毒湯

治瘡瘍﹐煩躁飲冷﹐脈洪數﹐或發狂言。

黃芩黃柏黃連﹝俱炒﹞山梔﹝各一錢五分﹞上每用一二錢﹐水煎熱服。

內疏黃連湯

治瘡瘍發熱而嘔﹐大便祕結﹐脈洪而實。

黃連﹝炒﹞芍藥﹝炒﹞當歸﹝各二錢﹞檳榔木香﹝各五分﹞黃芩﹝炒﹞梔子﹝炒﹞薄荷桔梗﹝炒﹞甘艸連翹大黃﹝炒。各一錢﹞上每服一二錢﹐薑水煎。

乳香定痛散

治瘡瘍﹐潰爛疼痛。

乳香沒藥﹝各五錢﹞滑石寒水石﹝。各一兩﹞冰片﹝一錢﹞上爲細末﹐幹敷患處。

小柴胡湯

﹝加山梔﹑牡丹皮﹐卽加味小柴胡湯﹞治肝膽經部分瘡瘍作痛﹐或身熱惡寒﹐頸項彊直﹐胸脇作痛。

﹝方見脇癰﹞

三味解毒湯

﹝方見出血不止﹞

加減八味丸

﹝方見作渴不止﹞

五味異功散

﹝方見敗毒之藥﹞

淸胃散

四物湯

四君子湯

﹝三方見腹癰﹞

大連翹飲

﹝方見臂癰﹞

荊防敗毒散

﹝卽人參敗毒散加荊芥﹑防風﹐方見發斑﹞

蔥熨法

﹝方見流注﹞

淸熱消毒散

﹝方見熱毒口瘡﹞

仙方活命飲

托裏消毒散

托裏散

﹝三方見熱毒瘡瘍﹞

七味白術散

八珍湯

加味逍遙散

﹝三方見發熱不止﹞

瀉黃散

﹝方見頭面瘡﹞

卷十五

作嘔不止

丹溪先生云﹕腫瘍時嘔﹐當作毒瓦斯攻心治之﹐潰瘍時嘔﹐當作陰虛補之。此論其常耳。竊謂前癥﹐如腫赤痛而嘔者﹐熱毒甚也﹐用仙方活命飲。作膿而嘔者﹐胃气虛也﹐用五味異功散。膿脹而嘔者﹐血气虛也﹐用六君子加歸﹑。便祕而嘔者﹐熱在髒也﹐用內疏黃連湯。寒藥服多而嘔者﹐胃气傷也﹐用托裏健中湯。食少胃寒而嘔者﹐托裏益中湯。中虛寒淫而嘔者﹐托裏溫中湯。肝气乘脾而嘔者﹐托裏抑靑湯。胃虛停痰而嘔者﹐托裏淸中湯。胃虛自病而嘔者﹐托裏益黃湯。鬱結傷脾而嘔者﹐托裏越鞠湯。徐阮令云﹕治癰疽不可一日無托裏藥。確哉是言也。蓋毒瓦斯者熱有餘也﹐陰虛者脾不足也﹐皆因脾气虛弱以致之﹐但宜調補中气﹐則正气復而邪气自去矣。嬰童當兼治其母。

一小兒臂患瘡﹐服消毒之劑﹐作嘔少食﹐腫硬不消﹐面色痿黃﹐此脾胃气虛而藥復傷也﹐用六君﹑木香﹑漧薑﹐更增腹痛﹐此虛甚也﹐以前藥入附子一片﹐諸癥頓退。後飲食停滯﹐作嘔不食﹐先用保和丸一服﹐次用異功散而愈。

一小兒腿癰﹐膿淸作嘔﹐瘡口不斂﹐肝腎二脈洪數﹐此因稟腎水不足﹐而肝火爲患﹐用六味地黃丸以補腎﹐九味蘆薈丸以淸肝而愈。

一小兒手患瘡﹐作嘔流涎﹐面色痿黃﹐余謂脾气虛寒﹐遂用六君﹑漧薑﹑木香而嘔止﹔又用補中益气湯而涎止﹐不數劑而瘡愈。

一小兒瘡痛作嘔﹐手足並冷﹐此因痛而胃气復傷也﹐用六君﹑漧薑﹑藿香﹐痛嘔頓止﹐又用異功散加升麻﹑柴胡而瘡亦消。

一小兒面患瘡作嘔﹐手足並冷﹐面赤作痛﹐此胃經熱毒所致﹐先用仙方活命飲而痛止﹐又用淸熱消毒散而瘡愈。

一小兒腹患瘡﹐作嘔便祕﹐發熱飲冷﹐蓄熱也﹐用內疏黃連湯而便通嘔止﹔又用淸熱消毒散而瘡內消。

一小兒腿患瘡﹐用護心散﹐嘔吐不食﹐手足並冷。余曰﹕此非毒瓦斯內攻﹐乃胃虛耳﹐宜用異功散補之。彼反見疑﹐仍索前藥﹐余以異功散爲末﹐作護心散與服﹐嘔止食進﹔又用托裏散﹐膿潰而愈。後語其故﹐猶不信其效至此也。

一小兒臂患瘡﹐服護心散﹐嘔吐腹脹﹐余曰﹕此脾胃復傷耳。不信﹐仍復攻毒﹐益加泄瀉﹐余先用托裏溫中湯一劑﹐次用六君﹑姜﹑桂﹐又用五味異功散而愈。

一小兒項患瘡作嘔﹐面黃發熱飲湯﹐余謂胃气虛熱﹐不信﹐反淸熱敗毒﹐更加吐瀉而歿。

一小兒面患瘡作嘔﹐發熱作渴飲湯﹐余謂胃气虛而作嘔﹐不能化生津液而作渴。不信﹐另用雜藥攻毒﹐致吐瀉喫逆而歿。

托裏益黃湯

治瘡瘍因脾胃虛弱﹐寒水反侮土﹐飲食少思﹐嘔吐泄瀉等癥。﹝自制﹞人參白術﹝炒。各七分﹞陳皮茯苓半夏炮姜丁香炙甘艸﹝各三分﹞上薑水煎服。

托裏越鞠丸

治乳母鬱怒﹐肝脾內熱﹐致兒患瘡瘍﹐母子並服。﹝自制﹞人參﹝五分﹞白術﹝炒﹐一錢﹞陳皮﹝四分﹞川芎半夏山梔﹝炒﹞蒼術﹝各三分﹞炙甘艸﹝二分﹞上姜棗水煎﹐嬰兒乳母並服。

托裏健中湯

治瘡瘍﹐陽气虛寒﹐腸鳴切痛﹐大便溏泄﹐嘔逆昏憒﹐此寒變而內陷也﹐急用此藥﹐緩則不救。

潰瘍誤服寒劑多患之。﹝自制﹞羌活﹝三分﹞木香附子﹝炮﹞益智丁香沈香﹝各三分﹞茴香﹝五分﹞陳皮炙甘艸﹝五分﹞上薑水煎﹐徐徐服之。

托裏淸中湯

治瘡瘍﹐脾胃虛弱﹐痰气不淸﹐飲食少思等癥。﹝自制﹞人參白術﹝炒﹞陳皮茯苓﹝各五分﹞半夏﹝三分﹞桔梗﹝二分﹞甘艸﹝炒﹞柴胡﹝各二分﹞上姜棗水煎服。

托裏溫中湯

治瘡瘍﹐元气虛弱﹐或因涼藥所傷﹐飲食少思﹐嘔吐泄瀉等癥。﹝自制﹞人參白術茯苓﹝各一錢﹞半夏炮姜﹝各四分﹞甘艸﹝炒﹞肉桂黃﹝炒。各一錢五分﹞上每服三五錢﹐姜棗水煎。

托裏益中湯

治瘡瘍﹐中气虛弱﹐飲食少思﹐或潰而不斂﹐或腫而不消。﹝自制﹞人參白術﹝炒﹞陳皮﹝炒﹞茯苓半夏炮姜﹝各五分﹞木香甘艸﹝炒。各三分﹞上姜棗水煎。

托裏益靑湯

治瘡瘍﹐脾土虛弱﹐肝木所侮﹐以致飲食少思﹐或胸膈不利。﹝自制﹞人參白術﹝炒。各五分﹞陳皮﹝炒﹞茯苓半夏﹝各三分﹞芍藥﹝炒﹐一分﹞柴胡﹝二分﹞上姜棗水煎服。

保和丸

六味丸

﹝二方見發熱不止﹞

九味蘆薈丸

﹝方見腮癰﹞

六君子湯

﹝方見腋癰﹞

補中益气湯

﹝方見肌肉不生﹞

五味異功散

﹝方見用敗毒之藥﹞

淸熱消毒散

﹝方見熱毒口瘡﹞

仙方活命飲

托裏消毒散

托裏散

﹝三方見熱毒瘡瘍﹞

內疏黃連湯

﹝方見作痛不止﹞

卷十五

出血不止

瘡口出血﹐有因五臟相勝﹐陰陽不調﹐而血不止者﹔有因乳母六淫七情之气不平﹐而血妄行者。若因肝火內動﹐用四物﹑山梔﹑牡丹皮。肝經血虛﹐用六味地黃丸。心虛不能統血﹐用四物﹑參﹑術﹑丹皮﹑酸棗仁。脾虛不能統血﹐用四君﹑山梔﹑牡丹皮。脾气郁滯﹐用歸脾湯。脾肺气虛﹐用補中益气湯。气血俱虛﹐用十全大補湯。腎陰不足而肝火內動﹐用六味地黃丸﹑柴胡梔子散加五味子。大凡失血過多﹐而見煩熱發渴等癥﹐勿論其脈﹐不問其癥﹐急用獨參湯以補其气。經云﹕血生於气。苟非參﹑﹑歸﹑術﹐甘溫之藥﹐決不能愈。若發熱脈大者﹐多不治。

一小兒十一歲﹐眉間一核似赤小豆許﹐出血如注﹐發熱倦怠﹐食少體倦﹐此肝經血熱﹐脾經气虛也﹐用柴芍參苓散﹑九味蘆薈丸而痊。

一小兒流注出血﹐喫逆腹痛﹐手足並冷﹐用六君子及獨參湯而益甚﹐此陽气虛寒之甚﹐藥力未能驟及也﹐遂連服數劑﹐諸癥漸退﹐用月許將愈。因飲食失宜﹐寒熱發搐血出﹐此脾气虛肝火所乘也﹐用異功散加升麻﹑柴胡而安﹐又用八珍﹑四君而愈。後因勞心發熱頭痛﹐另服淸熱之劑﹐汗退場門噤﹐良久方省﹐服大補湯數劑而安﹐又用八珍湯而愈。

一女子臂患瘡出血﹐余謂血虛﹐用聖愈湯而愈。後因怒﹐復作如前﹐先用聖愈湯﹐又用加味逍遙散將愈。因惑於人言﹐別服降火之劑﹐吐瀉腹痛﹐余用異功散﹑聖愈湯而愈。

一小兒頭瘡出血﹐睡中發搐﹐審其母素有鬱怒發熱﹐用加味逍遙散﹑加味歸脾湯﹐母服之而子自愈。

一小兒頭面生瘡出血﹐右腮赤色﹐口漧飲冷﹐此胃熱有熱﹐先用淸胃散漸愈﹔又用加味解毒散而愈。

一小兒臂瘡出血﹐脈浮大﹐按之無力﹐右寸關爲甚﹐此脾肺气虛﹐不能攝血歸源﹐先用補中益气湯而血止﹐又用托裏散而瘡愈。

一小兒頭面生瘡﹐出血作痛﹐發熱飲冷﹐此胃經熱甚而血妄行也﹐先用仙方活命飲﹐諸癥頓愈﹔又用淸熱消毒散﹐瘡口漸斂。

一女子十四歲﹐患瘰﹐不時出血﹐面靑善怒﹐余謂肝膽經气虛﹐而血不能歸經也﹐欲滋腎水以生肝木。不信﹐反淸熱敗毒﹐血不止而歿。

一小兒患骨疽內潰﹐膿出甚多﹐後瘡口出血﹐惡寒體倦﹐脈之如無﹐余謂陽隨陰散而气脫﹐用獨參湯補之。不信而歿。

東垣聖愈湯

治諸瘡膿血出多﹐心煩不安﹐不得眠睡。

熟地黃生地黃﹝各二分﹞當歸川芎﹝三分﹞黃﹝炒﹐五分﹞人參﹝三分﹞上水煎服。

歸脾湯

治瘡瘍﹐脾气虛不能攝血歸經﹐而瘡口出血﹐或乳母脾經郁熱﹐致兒患瘡﹐發熱出血﹐或瘡口不斂。

﹝方見脇癰﹞

獨參湯

治瘡瘍潰後﹐气血俱虛﹐瘡口出血﹐或發熱惡寒﹐作渴煩躁﹐宜用此藥以補气﹐則血自生而歸經﹐此陽生陰長之理。用人參一兩﹑姜十片﹑棗十枚﹐水煎服。

三味解毒散

治瘡瘍熱毒出血﹐或稟熱毒﹑金石毒者﹐尢宜用之。﹝自制﹞金銀花﹝一兩﹞甘艸﹝五分﹞牛黃﹝一錢﹐量人用之﹞上爲末﹐每服五分﹐白湯調下。

四物湯

﹝方見腋癰﹞

柴胡梔子散

﹝方見脇癰﹐卽梔子淸肝散﹞

柴芍參蘇飲

﹝方見熱毒瘰﹞

六味地黃丸

﹝方見作渴不止﹞

加味逍遙散

當歸補血湯

﹝二方見發熱不止﹞

補中益气湯

﹝方見肌肉不生﹞

十全大補湯

﹝方見便癰﹞

九味蘆薈丸

﹝方見喉痺﹞

四君子湯

淸胃散

六君子湯

﹝三方見腹癰﹞

異功散

﹝方見用敗毒之藥﹞

托裏散

仙方活命飲

﹝二方見熱毒瘡瘍﹞

淸熱消毒散

﹝方見熱毒口瘡﹞

卷十五

肌肉不生

肌肉乃脾胃所生﹐收斂皆气血所主﹐二者相濟以成者也。若肌肉不生而色赤﹐血熱也﹐用四物﹑山梔﹑牡丹皮。晡熱內熱者﹐血虛也﹐用四君﹑歸﹑地﹑牡丹皮。膿水淸稀者﹐气血俱虛也﹐用十全大補湯。食少體倦者﹐脾气虛也﹐用補中益气湯。煩熱作渴﹐起居如常者﹐胃熱也﹐用竹葉黃湯。煩熱作渴﹐小便頻數者﹐腎虛也﹐用六味地黃丸。肉腐而不潰者﹐用烏金膏。若肉潰而不斂者﹐用六君子湯。穢臭﹐脈洪大而作渴﹐乃眞气虛而邪气實也﹐此爲難治。大凡瘡瘍久而不愈者﹐皆元气不足﹐或因邪气凝滯於患處。苟能調補脾胃﹐則元气自足﹐元气旣足﹐則邪气自消﹐死肉自潰﹐新肉自生而瘡自斂矣。使不保其本而槪敷生肌之劑﹐是反助其邪﹐後更潰爛耳。

一小兒臂癰久不斂﹐日晡倦怠﹐敷追蝕之藥﹐腐壞而不斂﹐余謂因脾气虛而不能生長肌肉。朝用益气湯﹐夕用異功散﹐月餘而痊。

一小兒腿癰色赤﹐久不生肌﹐日晡發熱﹐此脾經血虛也﹐用四君﹑歸﹑芎﹑柴胡﹑牡丹皮﹐熱漸止而肌漸生。後因停食吐瀉瘡色變﹐此脾气虛弱﹐用益气湯﹑異功散而痊。

一小兒臀瘡久不生肌﹐余曰﹕臀屬膀胱乃气血難到之所﹐此稟腎虛而患者﹐當調補脾气﹐滋養陰血。遂用五味異功散﹑地黃丸而痊。

一小兒臀癰﹐潰而不斂﹐發熱作渴﹐小便頻便﹐仍欲降火﹐余謂此稟腎經陰虛而火動耳﹐用補中益气湯﹑加減八味丸而愈。畢姻後﹐臀復患癰﹐欲速效﹐服敗毒散﹐潰而發熱﹐脈洪數而無力﹐腎部爲甚﹐仍用益气湯﹑八味丸爲主﹐佐以八珍湯﹑異功散而愈。

一小兒腿瘡﹐久不生肌﹐腫痛色赤﹐此脾胃虛而濕熱也﹐用益气湯加黃柏﹑防己漸愈﹔又用四君﹑柴胡﹑升麻而痊。

一小兒臀瘡﹐腐而作痛不止﹐肌肉不生﹐口漧作渴﹐右關脈洪數﹐此胃經火盛之惡癥﹐先用竹葉黃湯二劑而痛止﹐又以四君加升麻﹑白芷而愈。

一小兒臀間腫硬﹐色不變﹐面目皎白﹐余謂稟腎不足﹐反行敗毒﹐日出淸膿而歿。

一小兒頸間腫硬﹐余謂稟肝腎不足﹐不信﹐乃用雜藥﹐後頤間﹑胸脇﹑膝骨皆腫﹐各用火鍼出水﹐瘡口開張而歿。

補中益气湯

治小兒稟賦不足﹐榮衛之气短促﹐寒薄腠理﹐閉郁而爲瘡瘍﹔或因瘡瘍服克伐之劑﹐气血虧損而不能消散﹔或因已潰气血虧損而不能生肌﹐或惡寒發熱﹐煩躁倦怠﹐飲食少思等癥。

人參黃﹝炒﹞白術﹝炒﹞甘艸﹝炒﹞當歸陳皮﹝各五分﹞柴胡升麻﹝各三分﹞上姜棗水煎服。

神效烏金膏

治瘡瘍肉死不腐﹐塗之卽腐﹐未死塗之卽生。若初起腫痛搽點數處﹐其毒頓消。若患頑瘡﹐元气無虧﹐久不收斂﹐內有毒根者﹐以紙撚蘸之卽斂。其方用巴豆仁一味炒黑﹐研如膏﹐點於患處﹐臨用修合﹐庶不幹耳。

此方𨿽不出千方書﹐余制而用之﹐良有奇驗﹐故並籍焉。

五味異功散

﹝方見用敗毒之藥﹞

四君子湯

﹝方見腹癰﹞

加減八味丸

﹝卽六味丸加五味子四錢﹐肉桂一錢﹞

四物湯

﹝方見腋癰﹞

十全大補湯

﹝方見便癰﹞

竹葉黃湯

六味地黃丸

﹝二方見作渴不止﹞

保和丸

﹝方見發熱不止﹞

卷十五

發熱不止

瘡瘍發熱﹐初患乃毒瓦斯所﹐已成乃內作膿﹐已潰乃血气虧損﹐不可槪行敗毒﹐以傷元气。蓋未成者當分邪之在表在裏﹐將成者當分邪之可攻可補﹐已成者當分膿之作與未作﹐膿已成者﹐當分膿之淺深髙漫﹐膿已潰者﹐當分痛之止與不止。若作痛而發熱者﹐用仙方活命飲。作膿而發熱者﹐用托裏消毒散。膿脹而發熱者﹐用加味托裏散。膿出而發熱﹐用八珍﹑黃。午前發熱者﹐陽气虛也﹐用補中益气湯。午後發熱者﹐陰血虛也。用四物湯加參。日晡惡寒發熱者﹐陽气下陷於陰分也﹐用補中益气湯。發熱作渴﹐小便頻數者﹐腎气虛弱也﹐加減八味丸。膿血多而熱者﹐陽無所附也﹐十全大補湯。日將晡而熱者﹐气血虛也﹐八珍湯。若無寐而熱者﹐內補黃湯。煩躁者﹐血脫也﹐當歸補血湯。自汗而熱者﹐胃气虛也﹐四君子湯。惡寒發熱者﹐肺气虛也﹐補中益气湯﹐或四君﹑黃﹑當歸主之。亦有五臟相勝﹐夾食夾驚﹐或乳母六淫七情所致者﹐不能備述﹐治者臨癥詳之。

一小兒腿癰﹐發熱腫痛﹐肉色不赤﹐此形气虛而病气實也﹐先用活命飲二劑﹐隨用益气湯二劑﹐外用蔥熨法而愈。

一小兒十五歲﹐眉患癰﹐敷﹑服者皆敗毒之藥﹐腹痛腫硬﹐此脾胃復傷而然也﹐朝用異功散﹐夕用大補湯﹐兩月餘而愈。

一小兒十一歲﹐腿內側患癰﹐漫腫堅硬﹐肉色不變﹐自汗盜汗﹐此稟肝脾虛羸也﹐用大補湯﹑異功散﹐元气漸復﹐膿潰鍼之﹐仍服前藥而愈。

一小兒腿內股患瘡﹐發熱不愈﹐診乳母肝脾血虛有熱﹐用異功散加柴胡﹑升麻﹐及加味逍遙散與乳母服﹐兒日服數匙﹐兩月餘而愈。

一小兒臂癰腫痛色白﹐余用托裏之劑﹐不從﹐反內外用敗毒之劑﹐發熱不食﹐手足並冷﹐仍欲敗毒。余曰﹕此脾胃復傷而變癥耳﹐若再行攻毒﹐則胃气益損﹐五臟皆虛﹐諸癥蜂起矣。乃用益气湯﹐佐以異功散而漸安。

一小兒潰後發熱﹐飲乳不歇﹐面目或赤﹐此胃气虛熱﹐津液不足而作渴也﹐用白術散末以乳調服而愈。後發熱作嘔﹐吐酸腹脹﹐此乳食停滯﹐先用保和丸﹑異功散各末一服﹔又用托裏散﹑八珍湯而瘡斂。

一小兒潰後發熱懶食﹐日晡益甚﹐此脾气虛弱也﹐先用四君﹑升麻﹑歸﹑﹐飲食漸進﹔次用八珍﹑牡丹皮﹐發熱漸止﹐後用托裏散而痊。

一小兒腹癰潰後﹐發熱作渴﹐手足並冷﹐余謂脾胃陽虛﹐用六君﹑姜﹑桂治之。不信﹐反淸熱敗毒﹐果喫逆腹痛而歿。

一小兒臀癰﹐潰而發熱﹐面色靑白﹐服敗毒藥益甚﹐余謂脾气虛寒而隔陽於外﹐非熱也﹐用人參理中湯。不信﹐後吐瀉﹐手足並冷而歿。

加味托裏消毒散

治潰瘍餘毒﹐發熱作痛。

人參黃﹝炒﹞當歸﹝酒拌。各一錢﹞川芎芍藥白芷茯苓﹝各五分﹞金銀花甘艸連翹乳香沒藥﹝各三分﹞上作三劑﹐水煎服。

八珍湯

治潰瘍气血俱虛者﹐用此方主之。若因脾气虛弱而不能生血者﹐宜用異功散。

當歸﹝一錢﹞川芎﹝五分﹞芍藥﹝炒﹐七分﹞熟地黃﹝酒拌﹞人參白術茯苓﹝各一錢﹞甘艸﹝炙﹐五分﹞上每服三五錢﹐姜棗水煎。

加味逍遙散

治因乳母肝脾血虛發熱﹐致兒患瘡﹐或兒肝脾有熱﹐致瘡不愈。

當歸甘艸﹝炙﹞芍藥﹝酒拌﹞茯苓白術﹝炒。各一錢﹞柴胡牡丹皮山梔﹝炒。各七分﹞上作四劑水煎服。若乳母肝脾血虛內熱﹐或寒熱徧身﹐瘙癢等癥﹐尢宜用之。

七味白術散

治胃气虛弱﹐或因克伐﹐或因吐瀉﹐口漧作渴﹐飲食少思。﹝作渴飲冷者去木香。﹞藿香白術木香白茯苓甘艸﹝炒﹞人參漧葛﹝各等分﹞上每二錢水煎服。

保和丸

治飲食停滯發熱者﹐不可多服。

神曲﹝炒﹞山楂半夏茯苓陳皮﹝各一兩﹞連翹蘿卜子﹝各五錢﹞上爲末糊丸﹐小桐子大。每服二三十丸﹐白湯送下﹐化服亦可。﹝加白術名大安丸﹞

當歸補血湯

治瘡瘍血气虧損﹐或妄服峻劑﹐致血气俱虛﹐肌熱大渴﹐喜飲﹐目赤面紅﹐晝夜不息﹐其脈洪大而虛﹐重按全無﹐其癥似宜服白虎湯﹐但脈不長實爲可驗耳。若服白虎湯必死。

黃﹝炙﹐一兩﹞當歸﹝二錢﹞上水煎﹐徐徐服。

內補黃湯

治潰瘍膿水出多﹐或過服敗毒之劑﹐致气虛血弱﹐發熱無寐﹐或兼盜汗內熱﹐或不生肌。﹝自制﹞黃﹝炒﹐二錢﹞人參白術﹝炒﹞茯苓陳皮當歸﹝各一錢半﹞酸棗仁﹝炒﹐一錢﹞五味﹝杵﹞甘艸﹝炒。各五分﹞上水煎﹐徐徐服。

十全大補湯

﹝方見便癰﹞

蔥熨法

﹝方見流注﹞

補中益气湯

﹝方見肌肉不生﹞

四君子湯

六君子湯

﹝二方見腹癰﹞

仙方活命飲

五味異功散

托裏散

托裏消毒散

﹝四方見熱毒瘡瘍﹞

加減八味丸

﹝方見作渴不止﹞

卷十五

大便不通

瘡瘍大便不通﹐初起則審所致之因﹐所見之癥﹐而內聯疏外表之法﹐已潰則分血气虛實傳變之癥﹐而用托裏滋補之法﹐不可泛用苦寒疏導之劑﹐恐復傷眞气﹐則腫者不能消散﹐成膿潰者﹐不能生肌收斂。故丹溪先生云﹕腫瘍內外皆壅﹐宜托裏表散爲主﹐潰瘍內外皆虛﹐宜托補接爲主。治者審之。

一小兒胸患癰腫痛熱渴﹐大便不通﹐脈沈數而有力﹐此形病俱實而邪在內也﹐用涼膈散﹐大便隨通而痛頓減﹔又用活命飲﹐痛隨散﹐瘡頭出膿﹔又用托裏消毒散而愈。

一小兒腹癰腫痛﹐大便不通﹐脈洪數而有力﹐兩寸關爲甚﹐此表裏俱有邪也﹐用大連翹飲去大黃一劑﹐大便頓通﹔再用活命飲一劑﹐諸癥頓退﹐又用淸熱消毒散而消。

一小兒臂癰腫痛﹐大便漧澀﹐用瀉黃散﹐但面色痿黃﹐此脾經气血虛也﹐先用補中益气湯加熟地黃﹐兩月餘大便漸利﹐惡寒發熱﹐此邪气去而眞气虛也﹐用托裏散﹑八珍湯而痊。

一小兒臀癰﹐潰而作渴煩熱﹐大便不通﹐脈洪大而虛﹐用當歸補血湯及四物加黃各二劑而便通﹔又用八珍湯﹑托裏散而瘡斂。

一女子患流注﹐大便不通﹐漧澀色赤或黃﹐頭暈惡寒﹐此脾腎气虛而血弱也﹐用補中益气湯加桃仁﹑杏仁﹑麻子仁而大便潤﹐去三仁加蔓荊子而頭暈愈﹐又用托裏散而瘡痊。

一女子患瘰﹐便結面赤﹐口漧晡熱﹐此肝腎陰虛而內熱也﹐先用加減八味丸﹑八珍湯﹐兩月餘大便漸通﹔又用加味逍遙散﹐佐以五味異功散而大便通﹐用九味蘆薈丸而瘡愈。

一小兒十五歲﹐瘰二年矣﹐余謂稟腎肝陰虛燥熱﹐用地黃丸之類而愈。後大便結燥﹐用通幽湯爲主﹐佐以八珍湯之類﹐兩月餘而漸愈。彼欲速效﹐另服碑記黑丸子﹐通而不止﹐虛癥並臻﹐余仍用前法﹐半載而愈。

一小兒流注愈而大便祕結﹐發熱作渴﹐兩頤赤色。余謂﹕腎肝陰虛﹐用地黃丸﹑通幽湯而愈。次年畢姻後﹐大便仍祕﹐用潤腸丸。余曰﹕東垣云﹐少陰不得大便﹐以辛潤之﹐以苦泄之。不信﹐仍用前藥﹐後果歿。

一小兒腹癰﹐潰而大便澀滯﹐面赤作渴﹐余謂腎開竅於二陰﹐乃稟腎陰不足。不信﹐反用疏導之藥﹐泄瀉不止而歿。

一小兒臂癰﹐潰而大便不利﹐或利而後重﹐或虛坐努力。余謂脾气虧損﹐用補中益气湯。不悟﹐仍用下利之藥﹐喫逆腹痛而歿。

涼膈散

治實熱大便不通﹐或咽腫作痛﹐口舌生瘡﹐或便溺赤澀﹐發熱譫語﹐睡臥不安妥。

大黃朴硝甘艸連翹山梔黃芩薄荷葉﹝各等分﹞上爲末﹐每服少許﹐蜜湯調服。

大連翹飲

﹝方見臂癰﹞

淸熱消毒飲

﹝方見熱毒口瘡﹞

加味逍遙散

當歸補血湯

﹝二方見發熱不止﹞

補中益气湯

﹝方見肌肉不生﹞

活命飲

托裏散

﹝二方見熱毒瘡瘍﹞

九味蘆薈丸

﹝方見喉痺﹞

卷十五

大便不止

瘡瘍泄瀉不止﹐或因膿血出多﹐脾气有傷﹔或命門火衰不能生土﹔或脾气虛寒﹐不能司攝﹔或稟腎虛不能禁固﹔或乳母脾胃虧損﹐元气下陷﹐致兒爲患。若瀉而煩熱無寐﹐脾气虛也﹐用東垣聖愈湯。瀉而口漧飲湯﹐胃气虛也﹐用錢氏白術散。瀉而煩渴飲水﹐胃經有熱也﹐用東垣瀉黃散。瀉而色黃﹐飲食不化﹐或腹中作痛﹐脾气虛弱也﹐用六君加木香。

瀉而色黃﹐小腹重墜﹔或大便去而不了﹐脾气下陷也﹐用補中益气湯。瀉而色靑﹐飲食少思﹐腹中作痛﹐肝木侮土也﹐用六君﹑木香﹑升麻﹑柴胡。東垣先生云﹕診右關脈弦﹐風邪傷脾也﹐用芍藥甘艸湯之類。右關脈洪﹐熱邪傷脾也﹐用三黃丸之類。右關脈緩﹐本經濕熱傷脾也﹐用平胃散之類。右關脈澀﹐燥邪傷脾也﹐用異功散加當歸﹔或四君子湯加熟地黃之類。右關脈沈細﹐寒邪傷脾也﹐用益黃散﹑理中丸之類﹐寒甚加附子。大凡飲沸湯而不知熱者﹐陽气虛寒之癥也﹐急用四君﹑桂﹑附。飲冰水而不知寒者﹐陽气亢熱之癥也﹐急用淸涼飲之類。又法以手足並冷者爲虛寒﹐用五味異功散加姜﹑桂﹐不應﹐急加附子。手足不熱者﹐爲虛熱﹐用五味異功散﹑七味白術散。手足並熱者爲實熱﹐用瀉黃散。多有更生者。

一小兒臂癰久潰﹐飲食後卽泄瀉﹐小腹重墜﹐面色或痿黃﹐或皎白﹐兩寸脈短不及本位﹐按之若無﹐此脾气虛寒下陷﹐不能升化而然﹐用八味丸補命門火﹐佐以益气湯以倍胃气﹐月餘漸愈﹐更佐以二神丸﹐兩月餘而瘡愈。

一小兒腿癰潰後泄瀉﹐飲食少思﹐手足並冷﹐多在侵晨夜間﹐此變脾腎虛寒也﹐用四神丸﹑六君﹑姜﹑桂漸愈﹐以益气湯間服而愈。

一小兒便癰久不愈﹐泄瀉面黃﹐手足時冷﹐小腹重墜﹐此脾气虛弱下陷之惡癥也﹐朝用益气湯﹐內人參五錢﹑白術二錢﹔夕用異功散﹑內人參三錢﹑白術二錢﹐更以人參二兩煎湯代茶﹐兩月餘而愈。至十七歲畢姻後﹐患便癰泄瀉﹐手足並冷幾危﹐余謂命門火衰﹐用八味丸﹑益气湯而愈。

一小兒流注﹐潰後作瀉﹐飲食難化﹐余謂脾气虛弱﹐用六君子湯而愈。後因停食泄瀉﹐手足並冷﹐用六君﹑姜﹑桂﹐不應﹐用人參一兩﹑附子一錢數劑﹐諸癥始退﹐卻用獨參湯﹐月許而愈。

一小兒瘰泄瀉﹐面靑腹脹。審乳母乳頭﹑乳房作痛﹐蓋乳房屬胃經﹐乳頭屬肝經﹐乃肝木勝脾土而然耳﹐兒病正屬是經﹐乃母子同病也﹐朝用益气湯﹐夕用六君﹑升麻﹑柴胡爲主﹐佐以肥兒丸﹐母子同服並愈。

一小兒瘰泄瀉﹐服分利之劑﹐小便不利﹐面黃少食﹐余謂因脾肺气虛﹐不能分布諸髒﹐朝用益气湯﹐夕用異功散﹐諸癥悉愈。

一小兒瘰作瀉﹐面靑腹脹﹐此脾虛而肝侮也﹐用異功散爲主﹐以四味肥兒丸爲佐﹐諸癥漸愈﹔卻用肥兒丸爲主﹐異功散爲佐而愈。

一小兒臀癰久不愈﹐大便泄瀉﹐小便不調﹐發熱作渴﹐余謂腎開竅於二陰﹐故二便不調﹐此稟腎气虛熱而然也。用地黃丸﹑益气湯之類﹐諸癥漸退﹐肌肉漸生﹐瘡口自愈。

一小兒瘰兼瀉﹐形气骨立﹐此肝脾疳癥﹐用異功散三劑﹐卻用蚵蟆丸一服﹐月餘而愈。

一小兒十五歲﹐已近女色﹐患此﹐服十宣散﹐久不愈﹐余謂當大補元气。不信﹐致惡寒發熱﹐或作渴唾痰﹐或頭目眩暈﹐或手足發熱﹐去後大小便牽痛﹐形體骨立﹐余謂此精血未滿而虧損所致﹐用補中益气湯﹑加減八味丸﹐日以人參二兩煎湯代茶﹐三月餘而愈。

一小兒十五歲﹐腿癰將愈而作瀉﹐余用補中益气湯﹐及六君子湯而愈。後因功課勞神﹐飲食失節﹐或時復瀉﹐余謂胃气未復﹐仍用前藥。不信﹐另服消導之藥﹐泄瀉不止而歿。夫胃气和平﹐飲食入胃﹐精气則輸於脾土﹐歸於肺﹐行於百脈﹐而成榮衛。若飲食一傷﹐起居不時﹐損其胃气﹐則上升精華之气﹐反下降而飧泄﹐非升陽補气﹐決不能愈。

八味地黃丸

治諸瘡因命門火衰﹐不能生脾土﹐致血气虛弱﹐不能生肌﹐而瘡口不合﹐或變諸敗癥。又諸瘡愈後﹐小便頻數﹐大便作泄﹐飲食不入﹐作渴發熱﹐肌肉不生之聖藥。但世人未經試驗而不信用﹐惜哉﹗熟地黃﹝用生地黃酒浸透﹐砂器內九蒸九曬﹐仍曬漧﹐八兩﹞山茱萸﹝酒拌取肉﹞山藥﹝各四兩﹞牡丹皮白茯苓澤瀉﹝各三兩﹞炮附子﹝一兩﹞肉桂﹝用濃者括去外皮淨一兩﹞上以地黃酒拌濕杵膏﹐各味爲末和勻﹐再入酒糊丸少許﹐量大小白湯送下。

四神丸

治瘡瘍﹐脾虛胃弱﹐大便不實﹐飲食少思﹐或泄瀉腹痛。又治腎虛五更初瀉。

肉豆蔻﹝二兩﹞補骨子﹝四兩﹞五味子﹝二兩﹞吳茱萸﹝一兩﹞上爲細末﹐用紅棗六十五枚﹐生薑六兩﹐水二鐘煮幹﹐取棗肉﹐丸桐子大。每服二三十丸﹐白湯送下﹐或化服。

二神丸

治瘡瘍﹐因脾腎陰虛泄瀉。

補骨脂﹝四兩﹞肉豆蔻﹝二兩生用﹞上爲末﹐用紅棗四十九枚﹐生薑四兩﹐水一鐘﹐煮幹﹐取棗肉﹐丸桐子大。每服二三十丸﹐白滚湯下。

補中益气湯

﹝方見肌肉不生﹞

五味異功散

﹝方見用敗毒之藥﹞

六味地黃丸

﹝方見作渴不止﹞

六君子湯

﹝方見腋癰﹞

獨參湯

﹝方見出血不止﹞

四味肥兒丸

﹝方見貼骨癰﹞

蚵蟆湯

﹝方見諸疽口瘡﹐卽蟾蜍丸﹞

卷十五

小便不通

瘡瘍小便不通者﹐其因不一﹐當分經絡虛實而藥之。若心小腸熱而不通者﹐用黃連導赤散。心經气虛﹐用養心湯。

肝經實熱﹐用龍膽瀉肝湯。肝經虛熱﹐用地黃丸。脾經實熱﹐用瀉黃散。脾經虛熱﹐用四君子湯。肺經實熱﹐用黃芩淸肺飲。肺經虛弱﹐用補中益气湯。腎經燥熱﹐用滋腎丸。腎經虛熱﹐用地黃丸。設若潰而惡寒發熱﹐气血虛也﹐用八珍湯。手足並冷﹐陽气虛寒也﹐用四君子湯加漧薑﹑升麻。手足不冷﹐乃脾气虛弱也﹐用四君﹑柴胡﹑升麻﹑半夏。寒熱往來﹐气血虛也﹐用十全大補湯。大便了而不了﹐脾气虛而下陷也﹐用補中益气湯。切不可輕用疏導之劑﹐復傷元气﹐致腫者不能起發腐潰﹐潰者不能生肌收斂﹐須臨癥制宜而治﹐庶無誤矣。

一小兒頭患瘡﹐小便不利﹐胸滿少食﹐此脾肺气虛也﹐先用益气湯﹐飲食頓進。又用八珍湯加五味子﹐小便頓利﹐末用托裏散而痊。

一小兒患腹癰﹐小便不利﹐大便幹實﹐此形病俱實﹐先用八正散二劑﹐二便隨通﹔又用加味淸胃散二劑﹐再用仙方活命飲一劑而痊。

一小兒兩脇胸間﹐或兩腿內側患瘡瘍﹐小便不利﹐或作或輟﹐診乳母肝脾脈洪數﹐母服加味逍遙散﹐子服梔子仁散加柴胡而痊。

一小兒臂瘡﹐服敗毒之藥﹐小便不利﹐腹脹作嘔﹐此胃气復傷﹐陽气虛弱而然耳﹐先用六君﹑姜﹑桂﹐一劑嘔脹頓止﹐再用異功散﹐小便如常﹐後用托裏散而瘡愈。

一小兒患流注﹐小便不利﹐面白口漧﹐手足時冷﹐悉因脾肺气虛之所致也﹐用益气湯加山藥﹑五味子﹐諸癥漸愈﹐又用托裏散而瘡愈。

一女子臂瘡﹐飲食少思﹐小便不利﹐余謂脾肺气虛不能生化﹐先用四君﹑黃﹑當歸﹐小便尋利﹔又用五味異功散﹑托裏散而瘡愈。

一小兒患便癰﹐誤服敗毒之劑﹐虧損元气﹐不能成膿﹐余用托裏之藥潰之而愈。後小便不利﹐面色痿黃﹐四肢時冷﹐余謂脾肺气虛﹐不能下輸膀胱﹐用補中益气湯。不信﹐另服滲利之藥﹐嘔吐腹痛﹐手足並冷﹐余先用四君﹑姜﹑桂﹔再用補中益气湯之類﹐元气漸復﹐小便漸利。

一小兒患腹癰﹐潰而膿淸不斂﹐面色靑黃﹐余謂肝木侮脾土﹐用六君﹑柴胡﹑升麻﹐及補中益气湯之類而愈﹐後小便頻數而少﹐服木通﹑車前之類﹐乃純陰淡滲之味﹐善傷陽气﹐經曰﹕無陽則陰無以生﹐無陰則陽無以化。非純補气之藥不救。不信﹐後果歿。

一小兒腹癰﹐潰而膿水淸稀﹐煩躁時嗽﹐小便如淋﹐仍欲分利﹐余曰﹕此脾肺气虛之惡癥﹐分利導損眞陰之所致也﹐急補脾肺﹐脾肺气旺﹐則小便自調﹐諸癥自愈。柰何不悟餘言﹐仍服前藥﹐以致不起﹐惜哉﹗

梔子仁散

治小便不通﹐或兼見血﹐或臍腹脹悶﹐煩躁不安。

梔子仁﹝炒﹐五分﹞茅根冬葵子﹝各三分﹞甘艸﹝二分﹞上水煎或爲末服亦可。

八正散

治瘡瘍﹐內蘊熱毒﹐大小便不利。

大黃﹝炒﹐三分﹞山梔﹝炒﹞蓄車前子﹝炒﹐二分﹞滑石瞿麥木通﹝各二分﹞上水煎服。

海金沙散

治下焦濕熱﹐不施化而小便不利。

海金沙郁金滑石甘艸﹝各等分﹞上各爲末﹐每服四五分﹐白湯調下。

淸心蓮子飲

治發熱口漧﹐小便不利或兼白濁﹐夜則安靜﹐晝則發熱。

黃芩﹝炒﹞麥門冬地骨皮車前子﹝炒﹞甘艸﹝各三錢半﹞石蓮肉﹝搗碎﹞茯苓黃﹝炒﹞柴胡人參﹝各二錢五分﹞上每服二錢水煎。

黃芩淸肺散

治肺燥而小便不調。

黃芩﹝炒﹐一錢﹞山梔﹝一个杵﹞上水煎服。

滋腎丸

治腎熱而小便不調。

黃柏﹝酒拌炒黑﹐三兩﹞知母﹝炒﹐三兩﹞肉桂﹝三錢﹞上爲末﹐水糊丸麻子大。每服三五十丸﹐白湯下﹐水調服亦可。

導赤散

﹝方見臂癰﹞

內疏黃連湯

﹝方見作痛不止﹞

八珍湯

﹝方見發熱不止﹞

補中益气湯

﹝方見肌肉不生﹞

活命飲

托裏散

﹝二方見熱毒瘡瘍﹞

六君子湯

﹝方見腹癰﹞

卷十五

小便不止

瘡瘍小便不止﹐有膀胱气虛而不能禁止者﹐有膀胱虛熱而自遺者﹐有肺經傳熱遺於膀胱而然者﹐有肺虛不能生腎而然者﹐有稟腎虛早近女色而然者。治法﹕膀胱气虛﹐用六味丸﹑六一散。膀胱有熱﹐用六味丸﹑滋腎丸。肺經遺熱﹐用淸肺散﹑六味丸。肺气虛﹐用益气湯﹑六味丸。早近女色﹐而小便不止﹐或大小便牽痛者﹐乃腎肝虧損所致﹐作渴飲冷﹐屬虛熱﹐用六味丸﹑補中益气湯﹔作渴飲熱﹐屬虛寒﹐用八味丸﹑補中湯。《精血篇》云﹕男子精未滿而禦女色﹐以通其精﹐五臟有不滿之處﹐異日有難狀之疾。老人陰以痿而思色﹐以降其精﹐則精不出而內敗﹐小便澀痛如淋﹐愈痛則愈便﹐愈便則愈痛。若不條分縷析而泛投雜藥則誤矣。

一小兒項腋結核﹐潰而體瘦發熱﹐小便不止﹐此稟肝膽之精血气虛熱而然也﹐先用加味逍遙散﹑五味異功散爲主﹐以地黃丸爲佐﹔月餘以地黃丸爲主﹐五味異功散加當歸﹑柴胡爲佐﹐諸癥漸愈﹔又以四味肥兒丸﹐間服而愈。

─小兒陰囊時腫﹐余謂胎稟肝火。不信﹐後患便癰﹐潰後﹐小便淋瀝﹐或時澄白﹐此肝火爲患﹐潰久肝气虛弱﹐而小便如斯也。蓋虛則補其母﹐腎爲肝之母﹐用地黃丸滋腎水以補肝﹐漸愈。因功課勞心兼怒﹐不時寒熱﹐小便如淋﹐用加味逍遙散而寒熱止﹐卻用地黃丸爲主﹐佐以四味肥兒丸而愈。

一小兒流注久潰﹐面白時咳﹐膿水淸稀﹐小便短少﹐或如淋不止﹐余謂脾肺气虛不能生肝腎而然﹐用補中益气湯﹑六味地黃丸爲主﹐佐以托裏散而漸愈﹐又間用豆豉餅而斂。

一小兒鶴膝風久潰﹐小便頻數﹐後淋瀝不止﹐面色黑或皎白﹐飲食少思﹐四肢倦怠﹐此腎之脾胃虛也﹐朝用補中益气湯﹐夕用五味異功散﹐飲食漸加﹐肢體漸健﹐卻用地黃丸而愈。

一小兒早近女色﹐患脇癰潰而小便如淋﹐服分利之劑﹐更加腹脹﹐小便不止﹐莖中作痛﹐大便自遺﹐余謂稟腎陰虛也﹐當急補脾肺以滋化源。不信﹐仍服分利之藥而歿。

黃芩淸肺飲

滋腎丸

﹝二方見小便不通﹞

加味逍遙散

﹝方見發熱不止﹞

四味肥兒丸

﹝方見貼骨癰﹞

豆豉餅

﹝方見流注﹞

八味丸

﹝方見大便不止﹞

五味異功散

﹝方見敗毒之藥﹞

卷十五

作渴不止

瘡瘍作渴﹐當分經絡所屬﹐及血气虛實而治。若痛發熱便利調和者﹐邪在腑也﹐用淸熱消毒散。腫痛發熱﹐大便祕澀者﹐邪在髒也﹐先用瀉黃散﹐如未應﹐用涼膈散。痛熾盛﹐邪在經絡也﹐用仙方活命飲。右關脈洪數有力者﹐胃火消爍津液也﹐用竹葉石膏湯。右關脈數而無力者﹐胃虛津液短少也﹐用補中益气湯。飲食失度﹐胃气內傷而亡津液者﹐用錢氏白術散。膿血出多﹐而气血虛弱者﹐用八珍湯加五味子。稟腎不足﹐而津液短少者﹐用加減八味丸。其餘當臨癥制宜。

一小兒右頰患瘡﹐作渴飲冷﹐目黃唇裂﹐此脾胃實熱也﹐用瀉黃散而愈。後傷食作渴﹐徧身皆黃﹐少用瀉黃散﹐黃退而渴益甚﹐此熱退而眞气虛也﹐用白術散而痊。

一女子臂癰﹐口漧飲湯﹐小便頻數﹐此脾肺气虛﹐用四君﹑黃﹑漧薑及益气湯而愈。

一小兒腹癰潰後﹐作渴飲湯﹐此脾胃气虛﹐用六君﹑黃﹑當歸而渴止﹐用異功散而瘡斂。

一女子面瘡﹐作渴飲湯麵赤﹐此脾气虛熱也﹐先用異功散﹐又用益气湯而愈。

一小兒素食膏粱﹐口舌生瘡﹐作渴飲冷﹐手足常熱﹐此胃經積熱﹐先用竹葉石膏湯二劑﹐又用竹葉黃湯二劑漸愈﹐再用白術散去木香而愈。又一小兒所患同前﹐先用淸肺散﹐再用涼膈散而愈。

一小兒患瘰﹐面赤作渴﹐余謂肝腎虛熱﹐用加減八味丸﹑補中益气湯﹑六味地黃丸﹐月餘諸癥頓愈﹐佐以九味蘆薈丸而愈。

一小兒口漧作渴﹐發冷泄瀉﹐諸藥不效﹐皆謂不起﹐右關脈弦數﹐按之沈伏﹐尋揣腹中隱伏一塊雞卵大﹐此肝脾疳也﹐用蟾蜍丸﹐三月而消﹐兼服地黃丸﹐三月諸癥漸退﹔卻以白術散爲主﹐四味肥兒丸爲佐而痊。

一小兒臀疽將愈而作渴﹐小便頻數﹐面色常赤﹐脈洪數﹐按之無力﹐尺脈爲甚﹐余謂稟父腎虛。不信﹐乃降火生津﹐更作嘔腹痛而歿。

一小兒十五歲﹐面患瘡﹐兩足發熱作渴﹐余謂腎經虛熱﹐泛服雜藥﹐小便如淋而歿。

竹葉石膏湯

治胃經气虛內熱﹐患瘡作渴。

竹葉石膏﹝。各三錢﹞甘艸人參﹝各二錢﹞麥門冬﹝五錢﹞上每服二錢﹐薑水煎﹐嬰兒母同服。

竹葉黃湯

治脾胃經熱毒瘡瘍作渴﹐神效。

淡竹葉黃芩﹝炒﹞麥門冬當歸川芎甘艸黃芍藥人參半夏石膏﹝。各一錢﹞生地黃﹝二錢﹞上每服二錢﹐水煎。

黃六一湯

治瘡瘍气虛作渴﹐愈後復渴尢宜服之。

黃﹝炙﹐六錢﹞甘艸﹝炙﹐錢﹞上水煎服。

六味地黃丸

﹝加肉桂一兩﹐五味子四兩﹐名加減八味丸﹞熟地黃﹝八兩杵膏﹞山茱萸肉漧山藥﹝各四兩﹞澤瀉牡丹皮白茯苓﹝各三兩﹞上爲末﹐入地黃膏量加米糊丸桐子大。每服數丸﹐溫水空心送下。行遲鶴膝加鹿茸﹑牛膝﹑五加皮。若因腎肝血虛﹐發熱作渴﹐小便淋祕﹐痰气上壅﹔或風客淫气﹐瘰結核﹔或四肢發搐﹐眼目動﹔或咳嗽吐血﹐頭目眩暈﹔或咽喉燥痛﹐口舌破裂﹔或自汗盜汗﹐便血諸血﹔或稟腎气不足﹐肢體形弱﹐筋攣骨腫﹔或解顱失音﹐畏明下竄﹔或早近女色﹐精血虧耗﹐五臟齊損之癥。並宜服之。

瀉黃散

治脾胃經實熱患瘡﹐口渴飲冷。

藿香葉﹝七葉﹞石膏﹝﹐五錢﹞甘艸防風山梔仁﹝炒。各一兩﹞上爲末﹐每服二錢﹐水煎﹐入蜜少許﹐嬰兒乳母服之。

東垣聖愈湯

﹝方見出血不止﹞

五味異功散

﹝方見用敗毒之藥﹞

補中益气湯

﹝方見肌肉不生﹞

七味白術散

﹝方見發熱不止﹞

淸熱消毒散

﹝方見熱毒口瘡﹞

仙方活命飲

﹝方見熱毒瘡瘍﹞

淸胃散

﹝方見腹癰﹞

卷十五

敷寒涼藥

瘡瘍敷藥﹐當分陰陽虛實﹐而用內治之法﹐不可槪敷寒涼之藥。若腫痛熱渴﹐脈滑數而有力者﹐其癥爲純陽﹐宜服濟陰湯﹐外敷抑陽散﹐則熱毒自消﹐瘀滯自散。若似腫非腫﹐似痛非痛﹐似赤非赤﹐似潰非潰﹐脈洪數而無力者﹐其癥屬半陰半陽﹐宜內服沖和散﹐外敷陰陽散﹐則榮逆自從﹐血郁自散。若微腫微痛﹐色黯堅硬﹐肉色如故﹐久而不潰﹐脈按之沈細﹐舉指虛浮者﹐其癥屬純陰﹐宜內服回陽湯﹐外敷抑陰散﹐則寒气自解﹐陽气自復。凡陽气虛寒﹐不能消散腐潰﹐或潰而腫不消﹐口不斂者﹐必內外溫補﹐庶可保全。若陰寒之癥﹐而用寒涼之藥﹐則腠理迷塞﹐气血凝滯﹐毒瓦斯益深﹐良肉反死﹐瘡口不斂﹐惡癥蜂起﹐不可復救矣。蓋胃气得寒則不能營運﹔瘀血得寒則不能消散﹔死肉得寒則不能腐潰﹔新肉得寒則不能化生。治者不可不察也。

一小兒面瘡﹐敷寒涼之藥﹐患處堅實﹐頭面俱腫﹐此脾胃受寒﹐血气凝滯﹐而不能行耳﹐先用沖和湯﹑陰陽散﹐患處和軟﹔次用托裏消毒散﹐堅硬頓消﹔又用托裏散﹐瘡潰而愈。

一小兒腹癰﹐敷寒涼之藥﹐腹脹喫逆﹐手足並冷﹐此脾胃復傷而虛寒也﹐用回陽湯﹑抑陰散﹐諸癥漸退﹔用托裏散而潰﹐八珍湯而愈。

一小兒潰瘍﹐敷寒涼之藥﹐肌肉不生﹐膿水不止﹐余謂脾气虧損而然﹐用異功散加升麻﹑白芷漸愈﹐又用托裏散而痊。

一小兒臂癰﹐敷服皆寒涼之藥﹐更加腫硬﹐余謂當助脾胃以解凝寒﹐乃用益气湯加茯苓﹑半夏﹑薄﹑桂及如聖餅熨之而愈。大凡瘡瘍久而不愈﹐不問已潰未潰﹐皆因陽气虛不能營運耳﹐用如聖餅或蔥熨法爲善。

一小兒兩足脛內外赤腫﹐連膝上﹐因痘愈之後﹐或謂痘毒﹐欲用寒劑﹔或謂丹毒﹐欲砭出血。余曰﹕非也﹐此足三陽經熱毒壅腫耳﹐況痘愈之後﹐元气未復﹐設若砭劑出血﹐則患處愈傷﹔敷貼涼藥﹐則榮气愈滯﹔服敗毒之藥﹐則元气愈虛﹐瘀血愈凝。不信﹐竟用前法﹐果兩脛潰而色黯﹐瘡口不斂﹐大便去後如痢﹐欲用治痢之藥。余曰﹕此因誤用前法﹐元气復傷而下陷也﹐非痢非毒。遂用補中益气湯之類而愈。

一小兒大腿漫腫不赤﹐服敗毒之藥﹐手足並冷﹐吐瀉不食。余曰﹕元气虛而半陰半陽之癥也。用陰陽散﹑沖和湯﹐腫起色赤﹐此變純陽之吉癥也﹐仍用前藥﹐佐以活命飲而消。

一小兒臂癰﹐面色痿黃﹐飲食少思﹐脈洪數﹐按之軟弱﹐余謂眞气虛而邪气凝滯也﹐用白芷升麻湯﹐以淸胃經熱毒﹐用五味異功散﹐以補胃經元气。不信﹐反用寒涼之劑﹐外敷內服﹐腫硬至手﹐肉色如故﹐腹中作痛﹐脈浮大﹐按之沈細﹐此脾胃之气復傷﹐而變虛寒之癥也﹐當祛散寒邪﹐溫補脾气。仍不信﹐又與敗毒﹐喫逆不食﹐手足並冷﹐此寒气逼陽於外﹐無根之火泛行耳﹐果死。手足俱靑﹐患處皆黑。

一小兒足脛腫硬一塊﹐年餘而潰﹐時出淸膿﹐其腫益堅﹐肉色靑黯﹐發熱煩躁﹐余謂眞气虛而邪气實﹐當先調脾胃﹐或以爲熱毒凝滯﹐敷寒涼之藥﹐腫硬至膝﹐肉潰腹脹﹐吐瀉而死。

托裏沖和湯

治瘡瘍﹐屬半陰半陽﹐似潰非潰﹐似腫非腫﹐因元气虛弱﹐失於補托所致。﹝自制﹞人參﹝二錢﹞黃﹝三錢﹞白術﹝炒﹞陳皮當歸﹝各一錢﹞甘艸﹝炒﹐五分﹞上水煎﹐徐徐服﹐手足冷者加姜﹑桂﹔其熱已退而未消潰﹐用仙方活命飲。可內消者﹐再用托裏消毒散。可作膿者﹐再用托裏散。

陰陽散

﹝卽沖和膏﹞治瘡瘍﹐元气虛弱﹐似腫非腫﹐似痛不痛﹐似熱不熱﹐屬半陰半陽之癥。用此以和陰陽﹐內服沖和湯或托裏散﹐以助元气。

紫荊皮﹝炒﹐五兩﹞獨活﹝炒﹐三兩﹞赤芍藥﹝炒﹞白芷石菖蒲﹝各二兩﹞上爲末﹐用蔥酒調服。

托裏回陽湯

治瘡瘍屬純陰﹐不腫痛﹐不赤﹐不腐潰﹐或腹痛泄瀉﹐嘔吐逆冷﹐陽气旣陷﹐急用之多有生者。

﹝自制﹞漧薑附子﹝重一兩四錢者﹞當歸陳皮白術黃人參甘艸﹝炒。各二錢﹞柴胡升麻﹝各三分﹞上水煎﹐徐徐服之﹐如不應﹐倍加姜﹑附﹐外敷抑陰散﹝一方名回陽上龍膏。﹞

抑陰散

治瘡瘍﹐元气虛寒﹐不能消散﹐或腹痛泄瀉﹐嘔吐不食﹐手足或冷或不潰斂﹐筋攣骨痛﹐屬純陰之癥。

以此助陽行陰﹐內服回陽湯﹐以回陽气。

艸烏﹝炒﹐二兩﹞南星白芷﹝各一兩﹞肉桂﹝五錢﹞赤芍藥﹝炒﹐一兩﹞上各爲末﹐蔥湯調塗﹐熱酒亦可。

解毒濟陰湯

治瘡疽腫作痛﹐屬純陰者﹐用以此解毒。其熱未退﹐用仙方活命飲。﹝自制﹞連翹山梔﹝炒﹞黃芩﹝炒﹞黃連﹝炒。各一錢﹞赤芍藥﹝一錢五分﹞金銀花﹝三錢﹞甘艸﹝一兩﹞上每服二三錢﹐水煎﹐大便祕結者﹐量加炒大黃﹐外敷抑陽散。

抑陽散

﹝卽洪寶丹﹞治瘡瘍屬純陽者。

天花粉﹝三兩﹞姜黃白芷赤芍藥﹝各一兩﹞上爲末﹐茶湯搽調患處。

五味異功散

﹝方見敗毒之藥﹞

仙方活命飲

托裏消毒散

托裏散

﹝三方見熱毒瘡瘍﹞

補中益气湯

﹝方見肌肉不生﹞

八珍湯

﹝方見發熱不止﹞

如聖餅

蔥熨法

﹝二方見流注﹞

卷十五

服敗毒藥

小兒瘡瘍﹐多由胎稟遺熱﹐或乳哺積熱﹐或乳母七情致熱。經云﹕五臟不和﹐九竅不通。六腑不和﹐畱結爲癰。又云﹕气主噓之﹐血主濡之。治者當察其經絡所因﹐表裏虛實而調和﹐以固其本。假如腫痛熱渴﹐大便祕結者﹐邪在內也﹐宜疏通之。腫作痛﹐寒熱頭疼者﹐邪在表也﹐宜發散之。腫痛甚者﹐邪在經絡也﹐宜和解之。漫腫微痛而不潰者﹐血气虛弱也﹐宜補托之。色黯微痛而不潰﹐或潰而不斂者﹐陽气虛寒也﹐宜溫補之。如是﹐則五臟自和﹐六腑自調﹐气血自生﹐瘡毒自解﹐此卽敗毒之法也。若槪用寒涼之劑﹐復損脾胃﹐則腫者不能消散﹐潰者不能收斂﹐諸惡蜂起﹐多致不救矣。

一小兒臂癰﹐腫硬色白﹐寒熱倦怠﹐此因血气虛耳﹐先用五味異功散加木香﹑漧薑﹐諸癥漸減﹐去二味﹐又佐以托裏散﹑如聖餅﹐膿潰而愈。

一小兒臂癰﹐服敗毒藥﹐腫硬不消﹐汗出不止﹐此脾肺气虛也﹐用異功散加五味子而汗止﹐佐以蔥熨而膿成﹔用托裏散而瘡愈。

一小兒腿癰﹐膿水淸稀﹐手足時冷﹐余謂脾胃虛寒﹐先用益气湯加漧薑而手足溫﹔用異功散﹑蔥熨法而膿稠﹔用八珍湯﹑附子餅而瘡愈。

一小兒面生瘡﹐寒熱頭痛﹐服大黃等藥﹐連瀉數度﹐手足並冷﹐瘡黯喫逆。余曰﹕此邪在表﹐誤攻其裏﹐下多而亡陰也。後果歿。

一小兒腿癰﹐服麻黃等藥﹐汗出喘急﹐手足並冷﹐余謂此陰虛誤汗而亡陽也﹐後果歿。

五味異功散

治稟賦元气虛弱﹐肌肉消薄﹐榮衛短促而患瘡瘍﹐不能消散﹔或脾肺气虛﹐不能生肌收口。大凡諸癥﹐因脾气虛而不能愈者﹐皆宜服之﹐調補元气﹐則自愈矣。

人參茯苓白術﹝炒﹞甘艸﹝炒﹞陳皮﹝各等分﹞上爲末﹐每服二三錢﹐姜棗水煎。

托裏散

﹝方見熱毒瘡瘍﹞

蔥熨法

如聖餅

﹝二方見流注﹞

八珍湯

﹝方見發熱不止﹞

十全大補湯

﹝方見便癰﹞

補中益气湯

﹝方見肌肉不生﹞

附子餅

﹝方見貼骨癰﹞

卷十五

用刀鍼法

小兒瘡瘍用鍼法﹐比之大人﹐尢宜愼重。當審經絡表裏之虛實﹐部分肌肉之濃薄而施之。夫腫髙而軟者﹐發於血脈也﹔腫硬而堅者﹐發於肌肉也﹐肉色不變者﹐發於骨也。瘡未成者﹐解散以消其毒。已成者托裏以速其膿。膿已成者﹐當驗其生熟淺深而後鍼之。以指輕按便痛者﹐膿淺也。重按方痛者﹐膿深也。按之不起者﹐膿未成也。按之卽起者﹐膿已成也。若膿初生而卽鍼﹐則泄其气血而膿反難成。若膿已熟而不鍼﹐則腐潰益深﹐而不能收斂。若瘡深而鍼淺﹐則內潰不出﹐外血反傷。若瘡淺而鍼深﹐則其膿𨿽出﹐良肉亦傷。蓋瘡瘍之癥﹐气血已傷﹐肌肉已壞﹐當隨決其毒不可拘泥人神部分﹐其膿一出﹐諸癥自退。若膿出反痛﹐或煩躁嘔逆者﹐皆由胃气虧損﹐急宜托裏調補。凡膿已成者﹐宜急刺去以紙撚蘸由瘡內﹐以膏藥貼之﹐兒安不必服藥。如瘡反復未痊﹐多是乳母食濃味﹐或七情火動而然﹐當審所因而調治其母﹐俱藥中加漏蘆﹐令母服之﹐乳中藥過﹐而瘡自愈。

一小兒患瘡腫硬﹐或用鍼出血﹐寒熱嘔吐﹐乃胃气虛而復傷也﹐用異功散而嘔止﹐用八珍湯而血止﹐用托裏散而瘡愈。

一小兒項間患毒﹐膿成未潰﹐欲急刺之﹐不從﹐至脹痛始鍼出膿﹐用托裏散而安。若及時用鍼不用藥亦可也。

一小兒項間患毒﹐膿內潰脹痛﹐此脾肺气虛﹐而不能外潰也﹐用大補湯四劑﹐鍼之﹐淸膿滴瀝﹐發熱惡寒﹐用獨參湯四劑﹐膿湧泄﹐乃用大補湯﹑托裏散而愈。東垣先生云﹕气血壯實﹐膿自湧出。信矣。

一小兒臂癰﹐用鍼過深出血不止﹐惡寒口噤﹐脈微細﹐尙可救﹐乃用獨參湯灌之﹐良久咽下﹐半晌而蘇﹐再劑而能言﹐四劑而膿出﹔又用托裏散﹑異功散而愈。

一小兒項瘡膿成不出﹐兩腮皆白﹐余曰﹕此肝膽經之癥﹐腮白乃肺經之色﹐金能克木。當急用鍼﹐並補脾气。不信﹐竟歿。

五味異功散

﹝方見用敗毒之藥﹞

八珍湯

﹝方見發熱不止﹞

托裏散

﹝方見熱毒瘡瘍﹞

十全大補湯

﹝方見便癰﹞

卷十五

五善七惡

瘡瘍之癥﹐齊氏﹑陳氏有五善七惡之論。又云﹕五善見三則瘥﹐七惡見四則危。竊謂前癥各有所屬之經﹐各有所主之方。蓋五善屬六腑﹐气血無虧﹐人能調攝﹐不治自愈。七惡乃五臟虧損﹐失於滋補所致﹐非瘡瘍自有也﹐調治失宜﹐必致不起。如動息自寧﹐飲食知味﹐乃胃气和平﹐一善也。便利調勻﹐乃腸胃調和﹐二善也。膿潰腫消﹐水鮮不臭﹐乃邪气去﹐而胃气平復﹐三善也。神彩精明﹐語言淸亮﹐乃心肺气血無虧﹐四善也。體气平和﹐脾胃無虧﹐五善也。作渴發熱﹐或泄瀉淋閉者﹐屬胃火內淫﹐一惡也﹐竹葉黃湯﹔气血俱虛﹐八珍加黃﹑麥門冬﹑山茱萸﹔未應﹐佐以加減八味丸料。潰而腫痛尢甚﹐膿色臭敗者﹐屬胃虛火熾﹐二惡也﹐人參黃湯﹔未應﹐十全大補湯加麥門冬﹑五味子。目視不正﹐黑睛緊小﹐白睛靑赤﹐瞳子上視者﹐屬肝腎虛火﹐三惡也﹐六味丸料加山梔﹑麥門冬﹑五味子﹔未應﹐八珍湯加山梔﹑麥門冬﹑五味子。喘粗气短﹐恍惚嗜臥者﹐屬脾肺虛火﹐四惡也﹐六君子加姜棗﹔未應﹐用補中益气湯加麥門﹑五味﹔若心火刑肺﹐人參平肺散﹔陰火傷肺﹐六味丸料加五味子煎服。潰後肩背不便﹐四肢沈重者﹐屬脾胃虧損﹐五惡也﹐補中益气湯加山茱萸﹑山藥﹑五味子﹔如不應﹐用十全大補湯加山茱萸﹑山藥﹑五味子。食不下咽﹐服藥而嘔﹐食不知味者﹐屬胃气虛弱﹐六惡也﹐六君子湯加木香﹑砂仁﹔未應﹐加附子。聲嘶色敗﹐唇鼻靑赤﹐面目浮腫者﹐脾肺俱虛﹐七惡也﹐用補中益气湯加姜﹐棗﹔未應﹐加附子。若腹痛泄瀉﹐咳逆昏潰者﹐陽气虛寒之惡癥也﹐用托裏溫中湯﹔次以六君子湯加附子﹑姜﹑桂。若潰後發熱﹐惡寒作渴﹐怔忡驚悸﹐寤寐不寧﹐牙關緊急﹔或頭痛目赤﹐自汗盜汗﹐寒戰切牙﹐手撒身熱﹐脈洪大﹐按之微細﹐濃衣仍寒﹐此气血虛極傳變之惡癥也。若手足逆冷﹐肚腹疼痛﹐泄瀉腸鳴﹐飲食不入﹐喫逆嘔吐者﹐此陽气虛寒之惡癥也。若無汗惡寒﹐口噤足冷﹐腰背反張﹐項頸彊直﹐此血气虛極﹐傳變之惡癥也﹐急用參﹑﹑歸﹑術﹑附子救之。夫小兒患之﹐因胃气虛弱﹔或膿血出多﹐虛邪內作﹔或乳母失調﹐血气不和﹐致兒爲患﹐能審其所致之因而主之﹐亦有復生者﹐若更與攻毒﹐乃促其亡也。

一小兒臂瘡﹐肉腐色紫﹐痛作痛﹐右關脈洪數﹐此胃火熾盛之惡癥﹐用竹葉黃湯而痛止﹐用四君﹑升麻﹑連翹﹑白芷﹑金銀花而愈。

一小兒流注﹐吐瀉喫逆腹痛﹐手足並冷﹐余謂陽气虛寒之惡癥﹐用六君子﹑獨參湯益甚﹐遂以人參五錢﹑附子五分﹐連服數劑﹐諸癥漸退﹐用獨參湯月餘稍愈﹔後飲食失宜﹐寒熱發搐﹐用五味異功散加升麻﹑柴胡而安。又因勞發熱﹐脈大而虛﹐面赤作渴﹐用當歸補血湯﹑十全大補湯而安﹐用八珍湯﹑附子餅而愈。

一小兒腹癰﹐潰而腫痛益甚﹐飲食少思﹐此脾胃復傷之惡癥﹐先用五味益功散加木香﹐諸癥漸愈。乃用異功散加當歸﹑黃﹐元气漸復﹐又用八珍湯﹑托裏散而愈。次年畢姻後﹐寒熱往來﹐患處作癢﹐用大補湯﹑地黃丸而愈。

一小兒脇腫一塊﹐敷寒涼之藥﹐益加腫硬﹐腹中陰冷﹐余謂肌肉受寒而患處腫硬﹐脾气受寒而腹中陰冷﹐當急溫補脾气。不信﹐仍服前藥﹐加腹痛泄瀉﹐手足並冷﹐余曰﹕變陽气虛寒之惡癥。用五味異功散加姜﹑桂二劑﹐諸癥漸愈﹐乃去二味服之﹐外用蔥熨之法﹐患處微腫色赤﹐此陰气散而陽气至﹐遂朝用補中益气湯﹐夕用異功散而消。

一女子股間結一核﹐不作痛﹐不變色﹐服散堅之劑﹐患處腫硬﹐更頭暈吐痰﹐其脈弦數而無力﹐心脾俱虛。不信﹐仍用攻伐﹐果吐瀉腹痛﹐發搐喫逆﹐余謂變脾土虛寒之惡癥也﹐先用五味異功散加漧薑﹑肉桂﹐脾气稍復﹐乃用異功散﹑八珍湯而愈。

一小兒腿癰潰後﹐作渴飲湯﹐瀉利無度﹐此脾胃气虛之惡癥也﹐用益气湯﹑八珍湯而愈。後功課用心﹐口漧作渴﹐小便頻數﹐用益气湯加五味及黃六一湯﹐各五十餘劑而痊。

一小兒腿癰內潰﹐泄瀉自汗﹐腹痛气喘﹐余謂脾胃俱虛之惡癥﹐用獨參湯﹐喘汗漸止﹐用大補湯諸癥悉退。後傷食吐瀉﹐用五味異功散加漧薑而愈。次年畢姻後﹐患腹癰﹐膿淸不斂﹐朝寒暮熱﹐用益气湯﹑八珍湯各百餘劑而愈。

一小兒患瘰﹐服追毒之藥﹐更惡寒發熱﹐手足並冷﹐右寸脈浮﹐按之而虛﹐用益气湯百餘劑而稍愈。彼欲速效﹐另服石膏之類﹐吐瀉昏憒﹐脈浮大﹐按之微細﹐乃變陽气虛寒之惡癥也﹐用人參二兩﹑附子一錢﹐二劑而蘇﹐數劑而安﹔更以五味異功散﹐月餘而愈。

一女子十五歲﹐瘰發熱晡熱﹐左頰赤甚﹐余謂肝火血虛﹐用加味逍遙散﹑五味異功散﹑九味蘆薈丸而痊。後服斑蝥等藥﹐惡癥蜂起﹐手足並冷﹐用參附湯二劑﹑六君﹑姜﹑桂四劑﹐乃朝用益气湯﹐夕用異功散而愈。

一女子患瘡﹐腫痛發熱﹐脈洪大而虛﹐此血虛之惡癥也﹐用當歸補血湯﹐煩熱悉止﹔用補中益气湯﹐佐以加味逍遙散及蔥熨法而痊。

一女子脇間患癰﹐色白漫腫﹐寒熱不潰﹐余謂稟肝脾虛羸之惡癥﹐用補托之藥而愈。後因經事過期﹐誤服行血之劑﹐發熱煩躁﹐先用當歸補血湯﹐次用逍遙散﹑八珍湯而愈。

一小兒十五歲﹐脇癰膿淸﹐晡熱盜汗遺精﹐此元气虛甚之惡癥也﹐用大補湯﹑地黃丸料﹐元气漸復。因犯色欲﹐患處色黯﹐昏憒喫逆﹐手足並冷﹐用獨參湯四劑而蘇﹐用大補湯加漧薑六劑﹐陽气漸復﹐乃去姜﹐又二十餘劑而痊。

一小兒十四歲﹐面目多白﹐足跟腫硬寸許﹐肉色如常﹐遇勞腫硬宛若一栗﹐口漧面赤﹐余謂稟足三陰經虛癥。不信﹐外敷內服皆敗毒之劑﹐翻如熟橊﹐煩躁時嗽﹐腹痛泄瀉﹐小便如淋。余曰﹕此脾肺气虛之惡癥也。不信﹐仍服敗毒﹐更黑睛緊小﹐白睛靑赤﹐瞳子上看﹐此肝腎虧損之惡癥並矣。余欲救其胃气以滋五臟﹐又爲人所阻﹐用千金消毒散﹐更加喘短气恍惚。余曰﹕惡癥並臻﹐其何能爲﹗或問﹕惡癥旣甚﹐勿乃攻毒之晚耶﹖余曰﹕邪正不並立﹐一勝一負﹐理之自然﹐胃气虛則邪气實也﹐其失在於不預補正气﹐邪气勝則惡癥集耳。東垣先生云﹕但見腫痛﹐參之脈癥虛弱﹐便與滋補﹐气血無虧﹐可保終吉。信斯言也。

一小兒臀間腫硬﹐肉色如故﹐小便短赤﹐而頻服分利之劑﹐膝脛骨腫。余曰﹕腎主骨﹐此稟腎虛所致﹐前藥導損腎陰而骨腫耳﹐當調補脾肺以生腎水﹐其骨自消。不信﹐仍用前藥而歿。

一小兒腹癰久不斂﹐余欲滋其化源﹐反淸熱敗毒﹐惡癥蜂起而歿。夫肺者腎之母﹐脾者肺之母﹐前癥旣不滋腎以生肝木﹐又用寒涼之藥復傷胃气﹐以絕肺腎之化源﹐不死鮮矣。

一小兒貼骨癰作瀉﹐余欲施調補﹐不信﹐反服分利﹐兩手撮空﹐肝气敗也﹔泄瀉無度﹐腎气敗也﹔痰涎上壅﹐脾气敗也﹔喘嗽不止﹐肺气敗也﹔額間汗出﹐心气敗也﹔辭不治﹐果歿。

一小兒腿癰腫痛﹐自汗盜汗﹐體倦食少。余用托裏之藥而膿成﹐欲鍼之。或用大黃之類﹐令膿從大便出﹐致大瀉腹痛。余謂﹕脾胃虛脫之惡癥﹐急服大補之劑。不信﹐又服前藥而死。

一女子十五歲﹐外股腫硬﹐連及內股﹐肉色不變﹐右關脈緩弱﹐按之弦數﹐此脾虛而肝乘之﹐气血虛而色不變也﹐當補脾土爲主。不信﹐另用流气飲﹑冰黃散﹐泄瀉腹痛﹐瘡口開張而歿。

參附湯

人參﹝一兩﹞附子﹝制﹐三錢﹞上姜棗水煎﹐不拘時服。

余方見各癥。

卷十六

跌僕外傷

傷損之癥﹐若色赤腫痛而血出不止者﹐肝心內熱也﹐用柴胡梔子散。色白不痛而血出不止者﹐脾肺气虛也﹐用補中益气湯。漫腫不消者﹐元气虛弱也﹐用五味異功散。黯腫不散者﹐瘀血凝滯也﹐用加味逍遙散。肌肉作痛出血多而煩熱者﹐血脫髮躁也﹐用獨參湯。因亡血而煩躁不安者﹐營衛俱傷也﹐用八珍湯加柴胡﹑牡丹皮。久痛不止者﹐欲作膿也﹐用托裏散。以指按腫而復起者﹐膿已成也﹐宜刺泄之。膿出而反痛者﹐气血內虛也﹐用十全大補湯。若骨HT接而復脫者﹐肝腎虛弱也﹐用地黃丸。如兼余癥﹐當參各門治之。

一小兒傷臂出血作痛﹐面色靑赤﹐此因驚而肝火動也﹐先用柴胡淸肝散﹐血止痛減﹐次用托裏消毒散﹐患處漸潰﹔又用托裏散而愈。後因其母多食膏粱之味﹐又惡寒發熱﹐腫痛色赤﹐誤服敗毒之藥﹐口噤流涎﹐手足並冷﹐余謂脾胃復傷而虛寒也﹐先用六君子湯加姜﹑桂數劑﹐而元气漸復﹔又用五味異功散﹐月餘而瘡口斂愈。

一小兒傷指出血過多﹐遂至昏憒﹐口噤手撒時搐﹐此气虛血脫也﹐用獨參湯數劑而安﹔又用五味異功散及托裏散而愈。

一小兒傷足潰腐﹐肉白不斂。此脾胃虧損而血气不能達於患也﹐先用五味異功散助其胃﹐次用十全大補湯益其營﹐月餘而愈。

一小兒傷足﹐內潰成膿﹐食少惡心﹐此脾胃气虛而成痰也。用六君子湯﹐飲食頓進﹐膿亦外泄﹐但體倦晡熱﹐朝用補中益气湯﹐夕用五味異功散﹐及間服八珍湯而垂愈。後因飲食失宜﹐發熱﹐患處大潰出膿﹐口噤振顫﹐或流涎﹐余謂胃气虛肝火內動﹐外用獨參湯四劑﹐仍如前﹐朝服補中益气湯﹐夕服五味異功散加柴胡﹑升麻﹐元气漸復﹐佐以托裏散而瘡斂。

一小兒傷指敷涼藥腫至手背﹐膿出淸稀﹐飲食少思﹐此血气虛弱故也﹐朝用異功散﹐夕用托裏散﹐膿水漸稠﹐患處紅活﹐又用八珍湯而愈。

一小兒傷﹐靑腫不消﹐面色痿黃﹐仍欲行气破血﹐余謂此因脾气復傷﹐血滯而不行也。不信﹐乃服破血之劑﹐飲食不進﹐寒熱如瘧﹐余朝用補中益气湯﹐夕用八珍湯及蔥熨法而愈。

一小兒臂傷﹐潰而寒熱﹐用八珍湯漸愈。後因飲食所傷﹐吐瀉不止﹐搖頭切牙﹐此脾气虛而肝邪內侮也﹐用六君﹑升麻﹑柴胡而安﹐又用十全大補湯﹑六君子湯而愈。

一小兒閃足腫痛而肉色不變﹐此陽气虛弱﹐傷在骨也﹐頻用蔥熨法﹐五更用和血定痛丸﹐日間用八珍湯﹐數日後佐以六味地黃丸﹐三月餘而瘥。

一小兒臂骨出HT接入﹐腫痛發熱﹐用蔥熨法及異功散加柴胡﹑續斷﹑骨碎補四劑﹐又用補中益气湯而痊。

一小兒閃足骨痛﹐肉色如故﹐頻用炒蔥熨之﹐五更用和血定痛丸﹐日間用四君﹑芎﹑歸數劑﹐後用地黃丸﹐三月餘而瘥。蓋腎主骨﹐故用地黃丸以補腎也。

一小兒折臂出血過多﹐發躁作渴﹐面目色赤﹐脈洪大而數﹐按之無力﹐此血脫髮躁也﹐服當歸補血湯而安。遂令正體科續接﹐服接骨丹﹐翌日睡而驚動﹐此血尙虛也﹐蓋血生於气﹐乃用五味異功散加柴胡﹑升麻﹑當歸而安。後手足微搐﹐眉唇微動﹐此血虛而肝火內動也﹐用四君﹑芎﹑歸﹑鉤藤鉤﹑柴胡漸愈﹐卻用托裏散﹑八珍湯而痊愈。血脫髮躁﹐若用四物之類﹐復傷脾气﹐多致不救﹐誤設白虎湯﹐其危尢速。

一小兒跌傷臂骨出HT﹐翌日接入﹐腫痛發熱不食﹐用蔥熨法其痛卽止﹔又用六君﹑黃﹑柴胡﹑桔梗﹑續斷﹑骨碎補﹐而食進腫消﹔又用補中益气湯加麥門﹑五味﹐數劑熱退而愈。

一小兒十五歲﹐傷腿內潰﹐鍼出穢膿﹐虛癥悉具﹐用大補之劑漸愈。後因勞動﹐手撒眼閉﹐汗出如雨﹐急炒熱艾頻熨臍腹及气海穴﹐更用人參四兩﹑炮附子五錢﹐作一劑水煎﹐徐徐灌服﹐良久臂能少動﹐再劑眼開而能言﹐惟气不接續﹐乃用參﹑﹑歸﹑術四味共八兩﹑附子三錢水煎﹐連進二服﹐气少復﹐乃減附子﹐又三劑元气漸復﹐後用獨參湯﹐多服而痊。

一女子閃右臂﹐寅卯時發熱作痛﹐余決其膽經血虛而火盛﹐先以四物合小柴胡湯四劑而熱退﹔更以四物湯加香附﹑陳皮﹑白術﹑茯苓各一劑﹔山梔五分﹐芩﹑連﹑甘艸各三分﹐二十餘劑﹐腫消而愈。

一小兒閃臂腫痛﹐發熱惡寒﹐飲食少思﹐余謂脾胃气虛而壅腫也﹐朝用補中益气湯﹐夕用五味異功散﹐間服八珍湯﹐三月形气漸充而愈。

一小兒因跌傷脛﹐漫腫作痛﹐肉色如故﹐服破血流气之藥﹐反增腹痛﹐以手按之則痛少止﹐余謂此因脾胃虛弱﹐誤服破血流气之劑而然﹐非瘀血也。未幾﹐患處腫消色黯﹐飲食不入﹐腹痛尢甚﹐手足厥冷﹐余用人參一兩﹑附子一錢數劑﹐脾胃漸復﹐飲食漸進﹐患處腫痛﹐肉色變赤。蓋始因元气不足﹐不能運及﹐故腫消而色黯﹐服藥之後﹐元气漸充﹐故脛腫而色赤也。次用大補湯﹑托裏散﹐三月餘而愈。

一小兒閃臂腫痛﹐面目夭白﹐恪服流气飲之類﹐益加腫痛﹐余曰﹕此形病俱虛之癥也﹐前藥所當深戒者。彼謂﹕腫痛爲气滯血凝﹐非流气飲不能疏導經絡﹐非破血藥不能消散壅逆。餘言聱牙而前癥益甚﹐發熱煩躁﹐始請治余。余曰﹕元气虛憊﹐七惡蜂生﹐𨿽盧扁亦不能起矣。遂歿。

一小兒傷臂腫痛﹐內服外敷﹐皆寒涼止痛之藥﹐半載後潰而腫痛﹐余謂此非托裏溫中不能生也﹐不悟﹐確守前藥﹐以致血气瀝盡而亡。

一小兒跌腿靑腫﹐所服皆行气破血之藥﹐後骨HT內潰﹐靑腫益深﹐朝寒暮熱﹐余戒之曰﹕此气血俱虛甚矣﹐須調補脾胃﹐不可不信。

一小兒閃腰作痛﹐服流气等藥﹐外腫不赤。余曰﹕此兒𨿽經閃腰﹐然亦稟賦腎气不足而使之者﹐延久益虛﹐恐後不治。彼以迂緩視之﹐後果不起。

消腫定痛散

治跌撲腫痛。

無名異﹝炒﹞木耳﹝炒﹞大黃﹝炒。各五分﹞上爲末﹐蜜水調塗腫處。內有瘀血者砭去敷之患處﹐潰者用當歸膏敷之尢效。

經驗方

治跌撲瘀血不散﹐腫痛不止﹐或筋骨傷損疼痛。

黃柏﹝一兩﹞半夏﹝五錢﹞上各另爲末﹐用薑汁調塗患處﹐以紙貼之﹐如幹再用薑汁潤之﹐日易新藥。

神效太乙膏

治一切瘡疽潰爛。

玄參白芷當歸肉桂赤芍藥大黃生地黃﹝各一兩﹞上咀﹐用麻油四十兩﹐入銅鍋內煎至藥黑﹐濾去粗﹐徐入淨黃丹一斤再煎﹐滴水中撚軟得中﹐卽成膏矣。

回陽玉龍膏

﹝又名抑陰散﹞治跌撲損傷﹐因敷涼藥﹔或人元气虛寒﹐腫堅不散﹐潰腐不斂﹐及癰腫肉色不變﹔或腫而不潰﹐潰而不斂﹐筋攣骨痛﹐一切冷癥。﹝方見敷寒涼之藥﹞

乳香定痛散

治杖瘡﹑金瘡﹐一切瘡瘍潰爛疼痛。﹝方見作痛不止﹞

豬蹄湯

治一切癰疽杖瘡潰爛﹐消腫毒﹐去惡肉﹐潤瘡口。

白芷黃芩當歸羌活赤芍藥露蜂房﹝孔多者佳﹞生甘艸﹝各五錢﹞上用豬蹄一隻﹐水四五碗煮熟﹐去油粗﹐取淸湯入前藥﹐煎數沸溫洗﹐隨用膏藥貼之。

卷十六

跌僕內傷

傷損之癥﹐若腹中作痛﹐按之痛甚者﹐瘀血在內也﹐用加味承气湯下之。下後按之仍痛者﹐瘀血未盡也﹐用加味四物湯調之。按之不痛者﹐血气傷也﹐用四物加參﹑﹑白術。下後發熱﹐胸脇作痛者﹐肝血傷也﹐用四君加川芎﹑當歸。

下後惡寒者﹐陽气虛也﹐用四君加炮漧薑。下後發熱者﹐陰血傷也﹐用四物加參﹑術﹑牡丹皮。下後寒熱間作者﹐气血俱傷也﹐用八珍湯加柴胡。欲嘔作嘔者﹐胃气傷也﹐用六君加當歸﹑半夏。有因乘怒跳躍﹐而胸腹悶痛﹐喜手按摸者﹐肝火傷脾也﹐用四君加柴胡﹑山梔﹔畏手按摸者﹐肝血內滯也﹐用四物加桃仁﹑紅花。胸脇作痛﹐飲食少思者﹐肝脾气傷也﹐用四君加柴胡﹑丹皮。若胸腹脹滿﹐飲食不思者﹐脾肝气滯也﹐用六君加柴胡﹑枳殼。切牙發搐者﹐肝盛脾虛也﹐用異功散加川芎﹑山梔﹑鉤藤鉤﹑天麻。若用風藥﹐則陰血益傷﹐肝火益盛﹔或飲糖酒﹐則腎水益虛﹐肝火愈熾。若用大黃等藥﹐內傷陰絡﹐反致下血﹐壯實者或成痼疾﹐虛弱者多致不起。凡傷損之癥﹐有瘀血停滯於內者﹐𨿽裸體亦以手護腹脇。蓋畏物觸之而痛也﹐世俗槪以內傷陰虛腹痛﹐不辧虛實﹐專用破血之劑以速其危﹐其得不死者﹐亦幸矣。

一小兒跌撲腹痛﹐作嘔惡心﹐气口脈大﹐此飲食停滯也﹐用保和丸二服﹐吐出酸食﹐惡寒發熱﹐倦怠不食﹐此脾胃傷也﹐先用六君子湯﹐次用補中益气湯﹐間服而愈。

一小兒墜樓﹐良久方蘇﹐呻吟不絕﹐自以手護其腹﹐此內傷瘀血停滯也﹐用當歸導滯散二錢﹐熟酒調下﹐而呻吟頓止﹐次用四物加柴胡﹑牡丹皮而安。

一小兒跌僕瘀血腹痛﹐用導滯散下之瘀血甚多﹐隨作煩躁面赤﹐作渴欲飲﹐此血脫也﹐用獨參湯而安﹐又用四君﹑當歸﹑黃及五味異功散而愈。

一小兒因怒跳躍﹐脇胸作痛﹐或以爲內傷瘀血﹐服大黃之藥﹐純下鮮血﹐其痛益甚﹐按之則痛止﹐此肝脾气血俱傷也﹐用四君加芎﹑歸﹐四劑而痛止﹔又以異功散加升麻﹑柴胡﹐而飲食進﹐元气漸復﹐病亦隨愈。

一女子因怒捶胸﹐腹痛﹐經行如崩﹐作嘔不食﹐面色靑赤﹐兩關脈大而虛﹐此肝經火動﹐脾經血傷也﹐用加味逍遙散﹐二劑血止﹔次用異功散加柴胡﹑升麻而愈。後因復怒﹐腹痛作瀉面靑﹐此肝木乘脾也﹐用六君﹑柴胡﹑升麻而痊。

一小兒因跌傷臂出血﹐腹痛惡食嘔吐﹐發搐切牙﹐此因驚駭停食﹐肝火內動﹐而侮於脾也﹐先用保和丸二服﹐嘔吐腹痛悉止﹔又用異功散加柴胡﹑山梔﹐發搐切牙亦愈﹔卻用托裏散﹐患處潰而悉痊。

一小兒跌僕發搐吞酸﹐腹痛惡心﹐寸口脈大﹐余謂此飲食內傷也。不信﹐服當歸導滯散﹐連瀉五次﹐目直切牙﹐手足厥冷﹐此脾胃之气復傷﹐而木火內動也﹐用五味異功散加漧薑一劑﹐稍緩又二劑﹐乃去漧薑加柴胡﹐再服而痊愈。

一小兒跌僕﹐因服大黃之藥﹐下血發熱﹐腹痛嘔吐﹐按其腹卻不痛﹐用五味異功散加當歸﹑升麻二劑﹐腹痛頓止﹐又二劑而血止﹐又二劑而熱止﹐又二劑而元气復。

沒藥丸

治打撲傷損作痛等癥。筋骨疼痛﹐或气逆血滯﹐肚腹胸脇脹悶。

沒藥乳香川芎川椒芍藥當歸紅花桃仁血竭﹝各一兩﹞自然銅﹝四錢﹐火醋淬七次﹞上爲末﹐用黃蠟四兩﹐熔化入前藥﹐急攪勻﹐丸彈子大。每服一丸﹐酒一鐘﹐煎化服。

撤消通气散

治打撲傷損及乳癰便毒初起﹐或气滯作痛尢效。

木香茴香﹝炒﹞靑皮穿山甲﹝酥炙﹞陳皮白芷甘艸漏蘆貝母﹝各等分﹞上爲細末﹐每服一二錢﹐溫酒調﹐徐徐服。

加味芎湯

治打撲僕墜﹐筋骨疼痛﹐血瘀皮膚不破﹐入胃作嘔﹐或爲嘔血。

芎當歸百合﹝水浸半日﹞白芍藥﹝炒﹞荊芥穗﹝各二錢﹞上作二三劑﹐酒水煎服。

當歸導滯散

治跌撲瘀血在內﹐胸腹脹滿﹐或大便不通﹐作喘吐血。

大黃當歸﹝各等分﹞上爲末﹐每服一二錢﹐溫酒調﹐徐徐服。

黑丸子

﹝一名和血定痛丸﹞治跌撲僕墜﹐筋骨疼痛﹐瘀血不散﹐壅腫作痛﹐或風寒所傷﹐肢體疼痛。若流注﹑鶴膝風初起﹐服之自消。如潰而膿淸發熱者﹐與補气血之藥自斂。﹝方見流注﹞

卷十六

舌斷唇傷

凡舌斷者﹐須乘熱接上﹐急用雞子輕擊周遭﹐去硬殼﹐取膜套舌上﹐以洪寶丹敷膜上﹐自然接續。若良久舌已冷﹐不必用接﹐但以洪寶丹敷之﹐其舌自生﹐所斷唇舌﹐雞子膜含護﹐恐風寒傷之。外癥若寒熱作痛﹐用四物加柴胡。晡熱作痛﹐加地骨皮。倦怠少食﹐用四君加芎﹑歸﹑柴胡。惡寒少食﹐用托裏散加參﹐。若煩渴發熱﹐用當歸補血湯﹐如不作痛﹐但用四君之類以健脾則肌肉自生﹐旬餘可愈。不宜用辛熱之劑﹐恐助火而益其痛也。

一小兒舌斷半寸許﹐敷洪寶丹﹐服四物加柴胡﹐痛定血止﹐次服四君加柴胡﹑山梔﹐月餘而舌自完。

一小兒十四歲﹐疫病愈後﹐嚙舌出血﹐先君謂腎虛則嚙舌﹐用地黃丸而愈。後唾血咳血﹐發熱痰盛﹐仍用前丸而瘥。

一小兒唇傷出血不止﹐以藥止之﹐唇面腫大﹐揭去其藥﹐出血甚多﹐腫亦頓消﹐用托裏之劑及當歸膏﹐患處潰而愈。

一小兒唇傷﹐腫痛發熱﹐服淸熱止痛之劑﹐連瀉二次﹐眉目搐動﹐服祛風等藥﹐手指俱冷﹐手足搐動﹐余謂脾土被肝木所侮﹐用異功散加升麻﹑柴胡﹑半夏﹐手溫而搐止﹐仍用前藥﹐佐以托裏散而愈。

一小兒跌傷﹐唇口發搐﹐切牙驚哭腹痛﹐此出血過多﹐肝火內動所致也﹐用四物加柴胡﹑山梔而安。但痛至面﹐此患處欲作膿耳﹐用托裏散四劑﹐頭目腫痛﹐其脈滑數﹐此膿已成﹐气虛而不能潰出也﹐又用托裏散二劑﹐膿出腫消。若初傷時﹐不遽用收斂瘡口之藥﹐則無此患也。

一小兒傷唇出血﹐發搐目直﹐用柴胡梔子散一劑﹐其搐稍定﹐但傷處痛﹐外敷洪寶丹﹐內服逍遙散而愈。

一小兒跌傷面腫﹐連唇頰出血﹐痛發熱﹐以花蕊石散敷之﹐血止痛定﹐次用當歸補血湯﹐而發熱頓止﹔又用加味逍遙散﹑八珍湯而潰﹐托裏散而斂。

洪寶丹

﹝一名濟陰丹﹞治傷損痛並接斷。

天花粉﹝二兩﹞姜黃白芷赤石藥﹝各一兩﹞上爲末﹐湯調搽患處。

一方﹕用亂髮燒灰﹐敷舌上接之。又治﹕擦落耳鼻﹐乘熱蘸之﹐接上卽愈。亦須口含﹐以防其冷。

當歸補血湯

治杖瘡﹑金瘡﹐血气損傷﹔或妄服峻劑﹐致血气俱虛﹐肌熱大渴引飲﹐目赤面紅﹐晝夜不息﹐其脈洪大而虛重﹐按之全無。經曰﹕脈虛血虛﹐脈實血實。蓋血虛發熱是也﹐證似白虎湯﹐惟脈不長實爲辧耳。若誤服白虎湯必死。此病多得於饑飽勞役者。﹝方見發熱不止﹞

四物湯

治一切血虛發熱﹔或因失血太多﹔或克伐太過﹔或潰後發熱﹐煩躁不安﹐並宜服之。﹝方見腋癰﹞

柴胡梔子散

﹝方見脇癰﹞

花蕊石散

﹝方見後﹞

八珍湯

加味逍遙散

﹝二方見發熱不止﹞

托裏散

﹝方見熱毒瘡瘍﹞

卷十六

腦骨傷損

腦骨傷損者﹐用輕手搏令端正﹐剪去其發。若皮不破﹐敷黑龍散或蔥熨法。皮破則塡乳石散﹐以絹帛包之。不可見風著水﹐更用蔥杵爛炒熱﹐頻罨患處爲佳。

一小兒傷腦出血過多﹐發熱煩躁﹐肉筋惕﹐殊類風癥﹐欲作風治。余曰﹕無風可祛﹐無汗可發﹐法當峻補其血。遂用聖愈湯二劑而安﹐又用養血之劑而愈。

一小兒傷腦腫痛出血。外敷花蕊石散﹐內服八珍湯而安。後揭瘡痂出血碗許﹐手足發搐﹐寒熱痰盛。此血虛兼驚﹐肝火內動而生風也﹐令服地黃丸及加味逍遙散而愈。

一小兒傷脛骨出血腫痛﹐惡寒少食﹐睡中發搐﹐先用異功散﹐飲食漸進﹔又用逍遙散﹐發搐頓止﹔再用歸脾湯﹐母子並服而愈。

一小兒被傷﹐手足發搐﹐頓悶切牙﹐飲食不思﹐此肝經血虛﹐火動生風﹐脾土受侮而然耳﹐用地黃丸﹑異功散﹐諸癥漸退﹔用八珍湯﹑托裏散瘡漸愈。

一小兒被傷﹐面靑懶食﹐時作腹痛﹐以手按腹卻不痛﹐余以爲脾气內傷而然。不信﹐妄服攻血之藥﹐果吐瀉作嘔﹐手足並冷。余先用六君加柴胡﹑升麻﹑生薑﹐又用托裏散﹑異功散而愈。

一小兒腦側近耳被傷﹐寒熱作痛﹐潰後不斂﹐恪服止痛淸熱之劑。余曰﹕寒熱作痛﹐因肝經气血虛也﹐潰而不生肌肉﹐脾經气血虛。遂用地黃丸﹑異功散加歸﹑﹐諸癥漸愈﹐又用托裏散而斂。

謙甫花蕊石散

治一切金刃箭鏃打撲傷損﹐或死者急搽傷處。其血如入髒﹐二便不通﹐用童便和水煎﹐入酒少許﹐調服立效。若腹破腸出﹐急宜內入以桑白皮爲綫縫合﹐摻圍瘡上﹐如瘡幹以津潤之。

硫磺﹝明淨者四兩﹞花蕊石﹝一斤﹞上爲末拌勻﹐入瓦罐內﹐用紙筋和泥固濟﹐候泥幹﹐漸添火至通紅﹐經宿取出細研﹐瓷器盛用。

加味逍遙散

治傷損血虛﹐內熱發熱或徧身瘙癢寒熱﹔或肢體作痛﹐頭目昏重﹔或怔忡頰赤﹐口燥咽漧﹔或發熱盜汗﹐食少不寐﹔或口舌生瘡﹐耳內作痛﹔或胸乳腹脹﹐小便不利。﹝方見發熱不止﹞

聖愈湯

治杖瘡﹑金瘡﹑癰疽﹐膿血出多﹐熱躁不安﹐或晡熱作渴等癥。﹝方見出血不止﹞

十全大補湯

治杖瘡瘀穢已出﹐气血俱虛﹐腫痛不消﹐或腐而不潰﹐潰而不斂﹔或惡寒發熱﹐自汗盜汗﹐飲食少思﹐肢體倦怠。若怯弱之人﹐患處靑腫﹐肌肉不壞者﹐服之自愈。若有瘀血﹐砭刺早者﹐服之自消﹔或潰而膿水淸稀﹐肌肉不生﹔或口漧作渴﹐而欲飲湯﹔或砭後發熱惡寒﹐頭痛目暈﹐口漧作渴﹐有似中風之癥﹐皆屬气血虛也。並宜服之。﹝卽四君﹑四物加肉桂﹑黃。﹞

八珍湯

﹝一名八物湯﹞治傷損等癥﹐失血過多﹐或誤服克伐之劑﹐血气耗損﹐惡寒發熱﹐煩躁作渴﹔或瘡瘍因气虛﹐腫痛不消﹐不能潰斂﹔或潰瘍﹐惡寒發熱﹐膿水淸稀﹐久而不愈。﹝卽四君﹑四物﹞

黑龍散

治跌撲傷損﹐筋骨碎斷﹐先端正其骨﹐以紙攤貼﹐若骨折﹐更以薄木片﹐疏排夾貼﹐卻將小繩緊縛三日﹐再用前法﹐勿去夾板﹐恐搖動患處﹐至骨緊牢﹐方不用板。若被刀箭虫傷成瘡﹐並用薑汁和水調貼﹐如口破以玉珍散塡塗。

枇杷葉﹝去毛入半兩﹐一雲山枇杷根﹞穿山甲﹝六兩﹐炒黃或煉存性﹞上爲末﹐薑汁水調﹐或研地黃汁調亦好。

地黃丸

﹝方見作渴不止﹞

卷十六

腹破腸出

腹破腸出者﹐急復納入﹐以麻縷縫合﹐外敷花蕊石散。如脂已出﹐急以手取去而縫之﹐如已出而復推入﹐則內潰害命矣。若腸出漧燥者﹐煮大麥粥取汁洗濕推入﹐不時少以米粥研爛飲之。二十日外﹐始可薄粥﹐百日後乃瘥。切勿令驚﹐驚則殺人矣。﹝用桑皮綫尢佳﹞一小兒持碗跌僕﹐腹破腸出﹐卽納入以麻綫縫完﹐敷花蕊石散而愈。

一小兒持刀而戲﹐僕地刀入腹﹐腸屎並出﹐不救。﹝因腸破故不救也。﹞一小兒傷腹﹐發熱作嘔痛。外敷內服皆止痛淸熱之劑﹐日晡益甚﹐余謂脾經气血益虛﹐朝用補中益气湯﹐夕用四物﹑參﹑﹑歸﹑術﹐諸癥漸愈﹐乃用托裏散﹐瘡口自斂。

一小兒脇傷成瘡﹐膿淸不斂﹐寒熱作渴﹐余朝用補中益气湯培益脾气﹐夕用六味地黃丸滋補肝血漸愈﹐卻用托裏散﹑異功散﹐而肌肉自生。

一小兒傷腹出血﹐發熱煩躁﹐先用當歸補血湯而安﹐卻用聖愈湯﹐患處頓愈﹔又用托裏散﹑八珍湯而痊愈。

花蕊石散

﹝方見前﹞

益气湯

﹝方見肌肉不生﹞

托裏散

﹝方見熱毒瘡瘍﹞

地黃丸

﹝方見作渴不止﹞

當歸補血湯

﹝方見發熱不止﹞

聖愈湯

﹝方見出血不止﹞

卷十六

陰囊被傷

陰囊皮破出血作痛者﹐敷當歸膏。初傷出血﹐不可驟止之﹐血瘀於內則作膿﹔或傷口原小﹐血出不盡而內潰﹐甚至睪丸露出﹔或陰囊盡潰者﹐內服托裏之劑﹐外敷當歸膏﹐則囊自生矣。其外傷腐潰﹐及內傷瘀血作膿者皆同囊癰治之。

惟睪丸碎者不治。

一小兒傷陰莖﹐出血作痛﹐寒熱發搐﹐切牙頓悶﹐唇口牽動﹐手足時冷﹐欲用破傷風藥﹐余謂﹕出血諸癥﹐肝經主之﹔唇動諸癥﹐肝木侮脾土也。遂用異功散加升麻﹑柴胡﹑天麻﹐治之頓愈。

一小兒陰囊被傷﹐腫痛不愈﹐朝寒暮熱﹐飲食少思﹐余謂脾胃復傷之癥﹐當用參﹑術﹑歸﹑等藥治之。不信﹐別用淸熱之藥﹐果作瀉欲嘔﹐手足並冷﹐余先用六君加柴胡﹑升麻而漸愈﹐又用異功散加柴胡﹑升麻而痊愈。

一小兒持碗僕地誤傷陰囊﹐睪丸露出﹐血出不止﹐寒熱時搐﹐此肝經血虛而火動耳﹐隨敷當歸膏﹐服柴胡淸肝散加熟地﹑黃﹐及六味丸而愈。

一小兒被竹篾傷破陰囊﹐出血甚多﹐腹痛發搐﹐切牙流涎七日矣﹐气口脈大於人迎二三倍﹐此因驚停食也﹐切忌風藥﹐余用五味異功散加柴胡﹑鉤藤鉤而安。凡傷損之癥﹐小兒患之﹐多有夾驚夾食者﹐夾食則气口脈大於人迎﹐或作嘔吐吞酸腹痛瀉穢等癥。夾驚則左關弦洪而軟﹐或作頓悶切牙目直項急等癥。日久不治﹐若成破傷風疾﹐則禍在反掌之間矣。

一小兒陰莖被傷斷而皮相連﹐寒熱作痛﹐血出不止﹐余謂急當剪去﹐調補肝腎二經﹐則熱自安﹐痛自止矣。遂用補中益气湯加麥門﹑五味子而愈。

一小子因跌﹐小腹皮破﹐服破血之劑﹐陰囊脹腫﹐作痛發熱﹐按其腹卻不痛﹐余謂當用補血之藥﹐不信﹐遂致不起。

補中益气湯

治跌撲等癥﹐傷損元气﹐或過用克伐﹐惡寒發熱﹐肢體倦怠﹔或潰後血气虛弱﹐不能生肌收斂﹔或兼飲食勞役﹐頭痛身熱﹐煩躁作渴﹐脈洪大弦虛﹔或微細濡弱﹐自汗﹐飲食少思﹐尢瘡瘍虛損之聖藥也。﹝方見肌肉不生﹞

柴胡淸肝散

﹝方見脇癰﹞

地黃丸

﹝方見作渴不止﹞

卷十六

金木所傷

傷損之癥﹐皆肝經主之。若靑腫不痛﹐或腫不消者﹐气血虛弱也﹐用十全大補湯。血出腫痛﹐或作寒熱者﹐血傷而肝火內動也﹐用四物﹑柴胡﹑山梔。血出不止﹐或發寒熱者﹐气虛而肝火內動也﹐用四君﹑芎﹑歸﹑柴胡。寒熱而內痛益甚者﹐此欲潰膿也﹐用參內補散。若膿出而反痛者﹐气血虛也﹐用八珍湯。瘡口赤而肉突者﹐血虛而肝火生風也﹐用柴胡梔子散。若膿出不止﹐瘡口白而肉突者﹐气虛而寒邪外凝也﹐用補中益气湯。若膿潰而仍痛﹐或潰而不斂﹐皆脾胃虛弱也﹐用六君子湯。若不固元气﹐或敷服寒涼﹐則肉黯不潰﹐或潰而不斂﹐多成敗癥矣。可不戒哉﹗一小兒傷手腫不消﹐日出膿水少許﹐飲食不思﹐發熱惡寒﹐面色痿黃﹐此脾胃气虛也﹐朝用補中益气湯﹐夕用五味異功散加升麻﹐月餘漸愈。因飲食停滯﹐服克伐之劑﹐患處漫腫﹐更作嘔惡寒﹐余謂脾胃復傷﹐用六君子湯加升麻﹑柴胡治之而愈。

一女子因怒作﹐復傷患處出血﹐經行不止﹐臂面靑赤﹐右關脈弦數﹐此肝脾二經火動﹐不能統攝其血也﹐先用小柴胡湯二劑﹐又用加味逍遙散二劑﹐血止而安。

─小兒傷內成瘡﹐色黯久而不愈﹐此肝脾气血虛也﹐先用補中益气湯﹐後用八珍湯加柴胡﹑升麻漸愈﹐再用地黃丸而痊愈。

一小兒傷臂成瘡﹐久而不愈﹐寒熱作渴﹐瘡口靑白不合﹐膿水時流﹐先用參﹑﹑歸﹑術﹐寒熱漸愈﹔又用托裏散﹐患處色和﹔再用十全大補湯而愈。

一小兒傷足成瘡﹐外敷寒涼藥﹐內服敗毒散﹐久不潰腐﹐余謂﹕至陰之處﹐血气罕到﹐又服克伐之劑﹐所以難腐也﹐𨿽腐而不能斂也。遂用托裏散加肉桂數劑﹐稍知痛而色漸赤﹐減桂又數劑而潰。因飲食過多﹐連瀉二日﹐乃用五味異功散加升麻﹑柴胡而瀉止﹐仍用托裏散而愈。

一女子十五歲﹐傷手成瘡﹐日出淸膿少許﹐日晡發熱﹐此元气虛也﹐先用五味異功散加當歸﹑升麻﹐月餘元气漸復﹐乃用加味逍遙散及八珍湯﹑異功散而愈。

一女子十四歲﹐修指甲誤傷痛﹐妄敷寒涼及服敗毒之藥﹐遂腫至手背﹐肉色不變﹐余先用內消托裏散﹐手背漸消﹐次以托裏散爲主﹐八珍湯爲佐﹐服兩月餘而愈。其時有同患﹐誤傷成瘡﹐不固元气﹐專攻其傷者﹐俱致不起。

沒藥降聖丹

治傷損筋骨疼痛﹐或不能屈伸﹐及外邪內傷﹐筋骨緩縱﹐皮內刺痛﹐肩背拘急﹐身體倦怠﹐四肢無力。

沒藥﹝另研﹞當歸﹝酒洗炒﹞白芍藥生地黃骨碎補﹝去皮﹞川烏﹝去皮臍﹞川芎﹝各一兩半﹞自然銅﹝火醋淬十二次﹐研末﹐水飛淨﹐一兩﹞上爲細末﹐以生薑自然汁與煉蜜和丸﹐每一兩作十丸。每服一丸﹐捶碎﹐用水﹑酒各半鐘﹐入蘇木少許﹐煎至八分﹐去蘇木﹐空心服。

萬金膏

治傷損筋骨疼痛。

龍骨鱉甲﹝炙﹞苦參烏賊魚骨黃柏黃芩黃連白芨豬牙皂角白斂濃朴艸烏川芎木鱉子仁當歸白芷沒藥﹝另研﹞乳香﹝另研。各半兩﹞槐枝柳枝﹝各四寸長﹐二十一條﹞淸油﹝四斤﹞黃丹﹝一斤半﹐炒過淨﹞上除乳﹑沒﹑黃丹外﹑將諸藥於油內慢火煎黑色去渣﹐每油一斤入丹半斤﹐不住手攪﹐令黑色﹐滴水中不粘手﹐乃下乳﹑沒再攪﹐如硬入油些少﹐以不粘手爲度。

接骨散

治骨折碎﹐或骨出HT﹐先整端正﹐卻服此藥。飛禽六畜所傷﹐亦能治之。

鵬砂﹝一錢五分﹞水粉當歸﹝各一錢﹞上爲末﹐每服二錢﹐煎蘇木湯調服。後但飲蘇木湯立效。

又方

皮破筋斷﹐以膠香塗之﹐或以金佛艸汁頻塗﹐自然相續。

生蔥﹝切斷﹐一方生薑﹞荊芥土當歸上煎湯溫洗﹐或止用蔥一味煎洗亦可。

潔古沒藥散

止血住痛。

定粉風化灰﹝各一錢﹞枯白礬﹝三錢另研﹞乳香﹝半錢﹐另研﹞沒藥﹝一字另研﹞上爲末搽之。

塞上治撲損﹐瘀血在內煩悶﹐以熱酒調服蒲黃二錢。

勝金丹

治肌膚傷損靑腫﹐用茄子通黃極大者﹐切如指濃﹐新瓦上焙榦爲末﹐臨臥﹐酒調服二錢﹐一夜消盡﹐無痕迹也。

肘後治骨節傷損﹐瘀血不出。生鐵一斤﹐酒三升﹐煎服一升飲之。若肝經實熱血瘀﹐則肝木自甚﹐或兼口眼牽掣﹐手足抽搐者﹐宜用生鐵借其金气制之。若血虛肝燥生風﹐宜用四物﹑柴胡﹑鉤藤鉤﹐補而淸之。若肝气本虛﹐金來克木﹐宜用瀉白散以淸肺﹐六味丸以補肝。若腎虛不能生肝﹐亦用地黃丸以滋腎水生肝木。不可槪用。

本事內消散

治打撲傷損﹐及一切癰腫未破。

生地黃﹝研如泥﹞木香﹝各等分﹞上以地黃膏﹐隨腫大小攤紙上﹐摻木香一層。又根據前攤地黃貼腫上三五度﹐卽愈。

治金瘡出血不止﹐以五倍子爲末﹐幹貼卽止﹐神效。

又方

用鍛石﹑韭菜﹑石橊﹑寄奴﹑五倍之類﹐乃澀滯收斂止血之劑。气血未耗﹐內無火者﹐用亦有效。若血虛內熱﹐宜犀角地黃湯之類。凡金瘡出血不止﹐素怯弱者﹐當補气。素有熱者﹐當淸血。有怒气者﹐當平肝。煩熱作渴﹐昏憒不寧者﹐當補脾气。筋攣搐搦者﹐當養肝血﹐不應﹐用地黃丸以滋腎水﹐自愈。

治鍼入肉不出用臘螻蛄捶爛塗上。或硫黃中末以紙覆之﹐覺癢時其鍼卽出。用雙杏仁搗爛﹐以車脂調敷﹐以紙貼之﹐二日一換三五次。或鳥翎三五枚﹐炙焦爲末﹐醋調塗之。或用白梅入水研爛調象牙末敷之。或以象牙和敷之﹐其鍼皆卽出。

治魚刺入肉嚼吳茱萸封之﹐自爛出。

丹溪治破傷風﹑血凝心﹑鍼入肉遊走三癥用生寒水石爲末調塗之﹐其痛立止。

補中益气湯

治跌撲等癥﹐損傷元气﹐或過用克伐﹐惡寒發熱﹐肢體倦怠﹔或潰後血气虛弱﹐不能生肌收斂﹔或兼飲食勞倦﹐頭痛身熱﹐煩躁作渴﹐脈洪大弦虛或微細濡弱﹐自汗﹐飲食少思﹐瘡瘍气血損之聖藥也。﹝方見肌肉不生﹞

神應蔥熨法

治跌撲傷損腫痛。用蔥頭細切杵爛炒熱敷患處﹐如冷易之再熨﹐腫痛卽止﹐其效如神。

二味參蘇飲

治出血過多﹐瘀血入肺﹐面黑喘促。

人參﹝一兩﹞蘇木﹝二兩﹞上每服五錢﹐水煎服。

桃仁承气湯

﹝加當歸卽歸承湯﹞治傷損血滯作痛﹐或發熱發狂等癥。

桃仁﹝研﹞芒硝甘艸﹝炙﹐各一錢﹞大黃﹝酒蒸二錢﹞上作二劑﹐水煎﹐更量虛實用之。

復元活血湯

治從髙墜下﹐惡血流於脇肋﹐疼痛不已。

柴胡﹝五錢﹞當歸﹝三錢﹞甘艸﹝二錢﹞穿山甲大黃﹝酒浸﹐一兩﹞桃仁﹝去皮尖五十个研爛﹞紅花﹝一錢﹞栝蔞仁﹝二錢﹞上每服二三錢﹐水酒煎五分熱服﹐以利爲度。利後痛或不止﹐服乳香神應散。

消毒定痛散

治跌撲腫痛。

無名異﹝炒﹞木耳﹝炒﹞大黃﹝炒。各五分﹞上爲末蜜水調塗﹐如內有瘀血﹐砭去敷之腐處﹐更用當歸膏﹐敷之尢好。

藥蛆方

治傷損成瘡﹐潰爛成蛆﹐用皂礬過爲末﹐幹摻其內﹐蛆卽死。

參內補散

人參黃當歸白術﹝各一錢﹞白芷防風﹝四分﹞川芎﹝六分﹞肉桂甘艸﹝炒。各五分﹞上水煎﹐作二三服。

八珍湯

﹝方見發熱不止﹞

十全大補湯

﹝方見便癰﹞

蔥熨法

﹝方見流注﹞

四物湯

﹝方見脇癰﹞

六君子湯

四君子湯

﹝二方見腹癰﹞

柴胡梔子散

小柴胡湯

﹝二方見脇癰﹞

逍遙散

﹝方見發熱不止﹞

地黃丸

﹝方見作渴不止﹞

托裏散

﹝方見熱毒瘡瘍﹞

五味異功散

﹝方見用敗毒之藥﹞

卷十六

漆瘡

夫漆屬木﹐木生火而能克土﹐惟脾虛之人多染之。若徧身浮腫或嘔吐者﹐用小柴胡湯加白術﹑陳皮﹑茯苓。若徧身或面目作癢者﹐用前胡湯加連翹﹑山梔。若膿水淋漓﹐或癢或痛者﹐用柴胡山梔散。若嘔吐不食﹐或泄瀉腹滿者﹐用四君﹑升麻。其外治之法﹐當用鐵銹末調搽﹐或蟹黃塗之﹔或用麻油﹐或浸芒硝淋塌患處﹔或礬石末﹑紫蘇末擦之﹔或人乳汁HT之﹐或無名異末水調敷﹔或用好花椒煎湯洗之﹔或生薑汁敷之﹔或榦荷葉濃煎湯洗之﹐並效。

卷十六

風犬傷﹝附蛇虫痛傷﹞

《丹溪衍義》云﹕犬屬陽其性熱。大抵熱極生風﹐風熱相搏﹐則爲顚狂驚駭之狀﹐此物理之自然者。今人治風犬咬傷﹐反以巴豆﹑斑蝥等燥熱之劑瀉毒﹐從小便出﹐如犬之形狀﹐殊不知以熱濟熱﹐血被傷而然﹐非犬之毒也﹐切宜愼之。

余見吳中凡被犬傷或出血發熱者﹐輒服斑蝥﹑巴豆等藥﹐或至發搐切牙﹐卽以爲毒甚﹐服之益堅﹐遂至殞喪。殊不知凡被傷受驚之癥﹐皆肝經所主﹐肝屬木﹐木生火﹐火生風﹐故發搐切牙之疾﹐被犬驚傷所致爲多﹐不必風犬爲然也。若爲風邪所襲﹐牙關緊急﹐腰背反張﹐宜用定風散﹐童便調服﹔更以漱口水洗淨傷處搽之。若出血不止﹐用燈艸貼之。其有他癥﹐從破傷風法治。丹溪之戒﹐不可不知。若眞爲犬所傷﹐則巴豆﹑斑蝥之藥﹐亦當暫用。蓋以毒攻毒﹐理勢自然﹐毒旣內中﹐非此不去﹐但病去卽止﹐便與調補﹐可保無虞﹐不宜確服耳。大凡犬之狀﹐必吐舌流涎﹐尾垂眼赤﹐誠爲易辧﹐其被傷病甚之時﹐必作犬吠﹐亦自不同﹐不可一槪施治也。

一小兒犬吠出血﹐抽搐痰盛﹐敷玉珍散﹑服抱龍丸而愈。

一小兒素怯弱﹐犬吠出血﹐惡寒發熱﹐過服斑蝥之藥﹐殊類破傷風﹐與玉珍散敷之﹐服十全大補湯﹐倍加鉤藤鉤而愈。

一小兒被犬傷﹐面靑發搐切牙﹐此因驚所致﹐或謂風犬致傷﹐用斑蝥等藥而歿。

一小兒犬傷﹐牙關緊急﹐兼熱發搐﹐余以爲急驚風﹐不信﹐乃服斑蝥等藥而歿。

一方治風犬咬﹐用斑蝥七个﹐去頭翅足﹐將糯米一撮同炒﹐米黃色爲度﹐爲末空心水調服。

又法﹕用朱砂﹑雄黃各五錢爲末﹐空心﹐香菜油調下。

玉珍散

﹝一名奪命丹﹞治傷損﹐傷風頭痛﹐角弓反張。

天南星﹝炮﹞防風﹝去蘆根各等分﹞上爲末﹐凡破傷風病﹐用藥敷貼瘡口﹐卽以溫酒調下一錢服之。如牙關緊急﹐童便調服二錢。垂死心頭溫者﹐急服三錢﹐用童便一盞﹐煎服。

治蛇蠍蜈蚣等惡虫所傷用大蒜切片置痛﹐以艾壯於灸之﹐毒瓦斯頓解﹐痛卽止。

又方

用白礬於燈上燒汁﹐滴於痛處﹐或用貝母末﹐酒調服之﹐神效。或用南星末﹐醋調上擦之。或黃蠟燒滴患處亦妙。

治蛇入人竅用艾灸﹐蛇尾卽出。

又法﹕以刀破蛇尾少許﹐入花椒自出﹐卽用雄黃﹑朱砂爲末﹐煎人參湯調灌之﹐內毒卽解﹐用白芷末或貝母末﹐酒服尢效。

治蛇纏人身不解以熱湯淋之﹐或就以身臥倒滚轉﹐亦可解。

治蛇骨刺人毒瓦斯作痛﹐燒鼠屎爲末敷之﹐或食熱酒大蒜亦效。

治蜈蚣入咽中被咬未死殺雞血灌之﹐更灌以香油探吐﹐血虫並出。

治誤吞水蛭用田中幹泥一塊﹐小死魚三四个﹐去頭骨﹐和巴豆十粒去殼﹐研爛入泥爲丸﹐綠豆大。用田中冷水吞下十丸﹐小兒三五丸﹐須臾瀉出。卻以四物湯加黃煎服﹐以生血气自愈。

治蠷尿射人生瘡如粟粒四圍赤中有白汁﹐令人惡寒壯熱匝身﹐卽磨犀角汁塗之﹐或燕窠中土豬脂苦酒敷之立效。鹽湯浸洗亦可。

治蜘蛛咬一身生癩羊乳一味飲之。

治蚯蚓呵陰囊腫脹﹐及咬人甚者如大風狀眉髯脫落﹐夜聞蚯蚓之聲鳴於身﹐濃煎鹽湯浸洗卽安。

治螻蛄咬用鍛石﹐醋和塗之。

治毒蟻螫人用雄黃一錢﹐麝香五分﹐研細﹐生麻油調塗之。

治蛇虫刺人用豬牙中垢塗患處。

治蜴蜥嚙人用靑麻心﹐以手按解﹐取汁塗之。

治諸虫入耳用豬肉炙香置耳邊﹐虫聞香卽出﹐如虫死在耳中﹐用細蘆筒或鵝翎管﹐令人吸出之。

卷十六

瘡瘍發痙

瘡瘍發痙﹐因气血虧損﹐外邪所搏﹐或內虛郁火所致。其癥牙關緊急﹐四肢勁彊﹐腰背反張﹐肢體抽搐﹐有汗不惡寒者﹐名曰柔痙﹐風傷衛故有汗也。無汗而惡寒者﹐名曰剛痙﹐寒傷榮故無汗也。皆因亡血過多﹐筋無所養﹐傷寒汗下過多﹐及潰瘍產後者多患之﹐此乃敗癥也。若大補气血﹐多有復生﹐如作風治﹐速其危矣。治在嬰兒尢難調理﹐宜審其稟賦﹐及乳母所致者而治之。

一小兒瘡潰後患此﹐形气殊倦﹐用十全大補湯二劑稍緩﹐佐以補中益气湯數劑而痊。

一小兒患瘰變痙﹐面靑或赤﹐此脾經血虛而有熱也﹐用八珍湯加柴胡﹑牡丹皮﹐熱汗漸止﹔又用十全大補湯﹐寒熱漸止﹔又用托裏散﹑附子餅而愈。後傷食﹐服克伐藥仍發痙﹐手足如冰﹐余用人參理中丸﹑五味異功散而愈。

一小兒感冒發散變痙﹐汗出不止﹐手足並冷﹐用補中益气湯加肉桂﹐四劑而愈。

一小兒金刃傷腳面﹐出血過多﹐口噤目直﹐此出血過多﹐肝火內動而變癥﹐用四物﹑參﹑術﹑鉤藤鉤﹐四劑其勢稍定﹔又用五味異功散加當歸﹑柴胡變癥悉愈﹔又用托裏散﹑八珍湯﹐患處潰而痊。

一小兒傷手﹐出血煩躁﹐口噤昏憒﹐气息奄奄﹐先用東垣聖愈湯而安﹔又用托裏散而潰﹐佐以八珍湯而斂。

一女子十五歲﹐傷手指出血﹐口噤如痙﹐脈浮數﹐肝脾爲甚﹐先用加味歸脾湯四劑稍緩﹐又數劑漸蘇﹐卻佐以加味逍遙散﹐月餘而蘇﹐卻用歸脾湯爲主﹐八珍湯爲佐而愈。此等癥候﹐用祛風化痰之藥而死者﹐不可枚舉。

十全大補湯

﹝方見便癰﹞

補中益气湯

﹝方見肌肉不生﹞

人參理中湯

五味異功散

﹝方見用敗毒之藥﹞

附子餅

﹝方見貼骨癰﹞

托裏散

﹝方見熱毒瘡瘍﹞

歸脾湯

﹝方見脇癰﹞

八珍湯

加味逍遙散

﹝二方見發熱不止﹞

卷十六

破傷風

潔古云﹕風癥者善行而數變﹐入髒甚速﹐死生反掌之間耳。急宜分表裏虛實而治之﹐邪在表者﹐宜羌活防風湯。半表半里者﹐頭有汗而身無汗﹐宜羌活湯。傳入者﹐甚則舌彊口噤﹐項背反張﹐筋惕搐搦﹐痰涎湧盛﹐胸腹滿悶﹐或便溺赤閉﹐時或汗出﹐其脈洪數而弦者﹐宜大芎黃湯。然其汗初出者﹐由風熱郁甚於裏﹐故表熱稍解﹐腠理疏而汗出也﹐宜除熱散結。若熱已退﹐臟腑已和﹐而汗仍出者﹐表虛也﹐以白術防風湯實其表。牙關緊急者﹐須撅開口灌之﹐更不時灌以粥飯。然小兒患之﹐多因夾驚肝火內熱生風所致。夫肝主五色屬木生風﹐察其面色﹐入肝爲靑﹐入心爲赤﹐入脾爲黃﹐入肺爲白﹐入腎爲黑。肝經者﹐用柴胡淸肝散。心經者﹐用梔子淸肝散加黃連。腎經者﹐用地黃丸加柴胡。脾經者﹐用六君加山梔﹑柴胡爲主﹐而佐以大補脾胃之藥爲善。

一小兒十四歲患瘰﹐因勞心功課﹐頭痛發熱﹐自以爲傷風﹐用姜蔥發汗﹐忽腰背反張﹐口噤不語﹐脈浮大﹐按之如無﹐此气血虛極而變痙﹐非破傷風也﹐灌十全大補湯一劑﹐良久方蘇﹐又數劑而愈。後又傷復厥冷﹐汗出如注﹐良久不省﹐用前湯加附子五分﹐一劑而蘇﹐乃去附子﹐服至三十餘劑而愈。

一小兒患流注﹐面色痿黃﹐忽舌彊口噤﹐脈洪大而虛﹐按之如無﹐此脾肺气虛而變癥也﹐先用補中益气湯四劑﹐稍緩﹐又用十全大補湯數劑而痊。

一小兒臀癰﹐久不收斂﹐因驚發搐口噤﹐用托裏散內參﹑術各用三錢﹑柴胡五分﹑鉤藤鉤一錢五分﹐四劑而安。後停食驚駭﹐目直發搐﹐口噤流涎﹐手指逆冷﹐用五味異功散﹐此肝木旺脾土受侮﹐飲食內作而然﹐用五味異功散加鉤藤鉤﹑木香﹑漧薑而蘇。

一小兒潰瘍變痙如前﹐面色靑赤﹐此心肝二經血虛而有熱也﹐先用八珍湯加柴胡﹑牡丹皮﹐又用加味逍遙散加五味子漸愈﹔又用八珍湯而安。

一小兒潰瘍﹐忽汗出不止﹐手足並冷﹐先用補中益气湯加肉桂﹑五味子數劑﹐諸癥漸愈。又因飲食過多﹐口噤作嘔﹐用異功散加升麻四劑而安。

一小兒十六歲﹐瘡久不斂﹐因過勞口噤目直﹐脈洪數﹐左關脈弦而無力﹐余謂肝經气血虛而火內動也﹐用地黃丸料四劑而安﹔卻用補中益气湯﹐以補脾肺﹔用地黃丸以補腎肝爲主﹐佐以九味蘆薈丸以治肝疳而瘡愈。

一小兒十六歲﹐流注久不愈﹐因勞兼怒﹐忽僕地昏憒﹐殊類破傷風﹐面色皎白﹐無气以動。用補中益气湯﹐內用人參五錢﹐加肉桂一錢﹐不應﹐加漧薑一錢﹐又不應﹐此陽气虛甚﹐藥力不能勝之也﹐急加附子一錢﹐稍定﹐乃去附子服十餘劑﹐而元气漸復﹐卻佐以八珍湯﹑豆豉餅﹐半載而痊。畢姻後因入試場﹐勞傷元气﹐前癥復發﹐亦類破傷風﹐脈浮大﹐按之如無﹐用參附湯四劑而蘇﹐八珍湯地黃丸料各百餘劑而痊。

羌活防風湯

治破傷風﹐初病邪在表者﹐急服此藥以解之。

羌活防風甘艸﹝炙﹞川芎本當歸芍藥﹝各四兩﹞地楡細辛﹝各二兩﹞上每服五錢﹐水煎熱服。

防風湯

治破傷風表癥未傳入裏﹐急服此。

防風羌活獨活川芎﹝各等分﹞上每服五錢﹐水煎調蜈蚣散大效。

蜈蚣散

蜈蚣﹝一對﹞鰾﹝三錢﹞上爲末﹐用防風湯調下。

羌活湯

治破傷風半表半里者﹐急宜服此。

羌活菊花麻黃川芎石膏﹝煨﹞防風前胡黃芩細辛甘艸枳殼白茯苓蔓荊子﹝各一兩﹞薄荷白芷﹝各五分﹞上每服五錢﹐生薑水煎﹐日二三服。

地楡防風散

治破傷風在半表半里﹐頭微汗﹐身無汗﹐不可發汗﹐表裏兼治。

地楡防風地丁艸馬齒莧﹝各等分﹞上爲末﹐每服三錢﹐溫米湯調服。

大芎黃湯

治破傷風在內﹐急宜服此湯疏導之。

川芎羌活黃芩大黃﹝各一兩﹞上每服五錢﹐水煎溫服﹐以臟腑通和爲度。

白術防風湯

治表藥過多﹐有自汗者。

白術黃﹝各一兩﹞防風﹝二兩﹞上每服五七錢﹐水煎溫服無時﹐臟腑和而自汗者﹐可服此藥。若臟腑祕﹐小便赤﹐自汗者﹐宜速下之﹐用大芎黃湯。

白術湯

治破傷風汗不止﹐筋攣搐搦。

白術葛根﹝各二兩﹞升麻黃芩芍藥甘艸﹝二錢五分﹞上每服五錢﹐水煎服無時。

玉眞散

治破傷風。﹝方見風犬傷﹞

白丸子

治一切風疾壅盛﹐手足頑麻﹐或牙關緊急﹐口眼歪斜﹐半身不遂等癥。

半夏﹝七兩﹐生用﹞川烏﹝去皮臍生用﹐五錢﹞南星﹝二兩﹞上爲末﹐用生薑汁調糊丸桐子大。每服一丸﹐空心姜湯下。余承乏畱都﹐各局用此丸及阿膠俱自制﹐但要藥味眞正白丸子。如急備用不及﹐浸內烏頭以火略炮﹐用之亦效。

卷十六

者﹐筋脈急也。者﹐筋脈緩也。急則引而縮﹐緩則而申﹐或縮或申﹐動而不正是也﹐俗又謂之發搐。凡癲癇風痙破傷風三癥﹐皆能﹐則有瘡口潰腐出血。然潰瘍傷損者多患之。若血气虛肝火內動生風者﹐用八珍﹑黃﹑鉤藤鉤﹐佐以地黃丸料﹐如未應﹐專補胃气。肝經血燥生風者﹐用羚羊角散加鉤藤鉤﹑山梔。若肝火血燥﹐用加味逍遙散加鉤藤鉤﹐未應﹐須兼服六味丸以補腎水而生肝木。若因乳母有鬱怒肝火﹐致兒爲患者﹐須調治其母﹐仍參五臟相勝而治之。

一女子瘰﹐服鎭驚之藥﹐面色黃赤﹐呵欠切牙﹐余謂肝經气虛血弱﹐而火動生風﹐用五味異功散加柴胡﹑升麻而愈。後因怒復作﹐面赤目直﹐大叫項彊﹐關脈洪數。先用抑肝散﹐次用地黃丸而愈。

一小兒十四歲患此﹐兼呵欠切牙﹐手欲尋衣﹐所服皆祛風之藥﹐余謂肝經之血復傷矣﹐當用地黃丸以滋腎水而生肝木。不信﹐專於祛風化痰﹐虛癥蜂起﹐昏憒如醉﹐此胃气太虛﹐五臟無所資而然也﹐以四君子湯內用人參一兩﹐一日並進三劑﹐𨿽蘇而無气以動﹐至十三劑﹐卻佐以地黃丸料﹐每劑加黃五錢﹐又二十餘劑乃愈。次年畢姻﹐不月而復發﹐亦用前藥而瘥。

一小兒潰瘍後﹐因服牛黃丸﹐反加四肢無力﹐項彊目直﹐唇白流涎﹐手足厥冷﹐求治於余。余曰﹕經云﹐脾之榮在唇口。又云﹕脾主四肢。又云﹕脾主涎。此因前藥妄下﹐胃气復傷﹐肝木侮土﹐以致前癥也﹐當先救胃气以養五臟。因眾議不一﹐尙未用藥。翌早果切牙呵欠﹐困臥驚悸﹐哽气短气﹐面色皎白﹐始信餘言﹐遂先用五味異功散﹐次用補中益气湯而愈。

一女子瘰將愈﹐因勤於女紅﹐忽作﹐此胃气未實﹐而勞傷筋脈耳﹐用補中益气湯及五味異功散﹐俱加鉤藤鉤而愈。後勞役怒气﹐經行顫振﹐用加味逍遙散及補中益气湯﹐俱加鉤藤鉤而愈。

一小兒僕傷﹐潰後患前癥﹐面靑或赤﹐服風痰之藥﹐切牙目直﹐仍欲治風。余曰﹕凡傷損之癥﹐皆肝主之﹐故面色靑而﹐切牙目直﹐皆屬肝經血气虧損﹐風木翕合﹐火動而生風也﹐無風可祛﹐無痰可逐。遂用地黃丸及補中益气湯而愈。

一小兒跌傷出血﹐誤服大黃等藥﹐患前癥﹐或時煩躁自汗﹐手欲撮空﹐此因肝經血虛﹐肝火熾盛耳。用地黃丸﹑補中益气湯而愈。﹝方見前各癥﹞

卷十六

顫振

顫振與相類。則手足牽引﹐或伸或屈﹐顫振則但顫動而不伸屈也。《內經》云﹕因胃气不實﹐諸脈空虛。行陰用不復因其所在補肉分間。然小兒瘡瘍潰腐﹐或損傷﹐膿血出多﹐屬脾胃气虛血弱﹐用補中益气湯﹑五味異功散加白術﹑當歸﹑升麻主之。肝經虛熱﹐用六味丸。脾血虛弱﹐用四君子加芎﹑歸。胃气虛弱﹐用補中益气湯。

一小兒腿癰﹐內潰出膿碗許﹐實時顫振﹐面白汗出。此陽气虛脫﹐非大補不可也﹐遂用人參一兩煎服之﹐汗愈甚﹐手足並冷﹐再用人參二兩﹑漧薑二錢煎服﹐良久汗乃稍止﹐再劑諸癥頓愈﹐卻用補中益气湯加人參五錢﹐數劑而愈。

一小兒臂癰潰後﹐顫振少气﹐脈浮數﹐按之不鼓﹐此元气虛弱也﹐朝用補中益气湯﹐夕用異功散各二十餘劑﹐未見效﹐因虛甚而功力未能及耳﹐又用前藥各二十餘劑﹐顫漸愈。後佐以托裏散﹐而瘡亦痊。

一小兒十六歲﹐臀癰潰而顫振﹑遂用大補中气之藥而顫止。因勞發熱﹐癰內潰而復顫﹐脈浮數﹐按之不鼓﹐兩寸脈短小不及本位﹐或欲祛風。余曰﹕長則气治﹐短則气病﹐此由胃气虛甚故也﹐先用獨參湯數劑愈﹐乃佐以補中益气湯各五十餘劑而愈。若加附子一片﹐數劑亦可愈矣。

一女子十六歲﹐臂腫一塊﹐肉色不變﹐按之則痛﹐服敗毒流气之劑﹐更加發顫﹐時孟春面戴陽光﹐手不畏寒﹐脈浮數﹐按之不鼓而短﹐彼欲攻毒﹐余曰﹕此榮衛虛弱﹐外寒所搏而爲患也﹐又加敗毒﹐胃气虧損﹐豈不加顫耳﹗遂用人參五錢﹐黃三錢﹐當歸﹑熟地各三錢﹐升麻﹑柴胡各五分﹐二十餘劑而顫稍緩。乃佐以補中益气湯﹐內用人參五錢﹐又二十餘劑﹐兼蔥熨法﹐而腫亦愈。

一女子患瘰﹐因怒兩手顫振﹐面色或靑或赤﹐此肝經血虛火盛而生風也﹐用四物加山梔﹑鉤藤鉤﹑龍膽艸﹑甘艸﹐而顫振漸愈﹐乃去膽艸﹐與地黃丸間服而痊。後因勞心發熱﹐兩手復振﹐用補中益气湯﹑地黃丸而愈。

一小兒患臂癰﹐面色或黃或赤﹐先用補中益气湯﹑地黃丸尋愈。後因怒气顫振﹐先用補中益气湯加鉤藤鉤﹑炒山梔﹔又用加味逍遙散加鉤藤鉤而愈。又因飲食停滯﹐吐瀉酸臭﹐更加發搐﹐用五味異功散加鉤藤鉤而愈。

一女子患流注﹐發熱而顫﹐此肝脾气血不足﹐經水過期﹐虛火生風之癥也﹐先用補中益气湯加鉤藤鉤漸愈﹐又用加味地黃丸而痊愈。

一女子不得繼母之心﹐久而鬱怒﹐遂患顫振﹐面赤發熱﹐先用加味小柴胡湯﹐次用加味歸脾湯及加味逍遙散﹐前後間服而尋愈。但面色時靑﹐又用地黃丸﹑逍遙散而安。

一女子腹癰患此﹐手足或急或縱﹐先用四物加柴胡﹑山梔﹑丹皮﹑鉤藤鉤﹐以養血淸肝火﹔又用地黃丸以滋腎生肝血而愈。

﹝方見前各癥。﹞

卷十七

痘疹受病之由

痘疹之由﹐因兒在胎﹐食母五臟血穢﹐伏於命門﹐或至天行時气﹐或驚駭跌撲﹐或飲食所傷﹐因而發之﹐狀類傷寒。其癥面燥腮赤﹐目胞亦赤﹐呵欠頓悶﹐乍涼乍熱﹐咳嗽嚏噴﹐足稍冷﹐耳冷尻冷﹐多睡睡驚﹐耳後有紅絲赤脈﹐此其候也。五臟各具一證﹐肝藏水﹐肺藏膿﹐心藏﹐脾藏疹﹐歸腎變黑。蓋以太陽起於右腎之下﹐煎熬左腎﹐足太陽膀胱寒水夾脊上流﹐上頭下額﹐逆手太陽﹐丙火不得傳道﹐逆於面上﹐故顯是諸癥。蓋壬癸寒水克丙丁熱火故也。

凡瘡疹初起﹐一發便出盡者必重。瘡夾疹者﹐半輕半重。稀少者輕﹐裏外微紅者輕﹐外黑裏赤者微重﹐外白裏黑者太重﹐瘡端裏黑點如鍼孔者勢劇也。靑幹紫陷﹐睡昏汗出不止﹐煩躁熱渴﹐腹脹啼喘﹐大小便不通者﹐困也。

卷十七

痘疹正狀

痘疹正病﹐蒸熱一日稍涼現﹐一日至三日足心齊﹐漸大如珠結成膿窠飽滿﹐漸至蒼蠟色。自初紅爲始﹐計七日當成靨結痂﹐此則言其大略也。人有虛實之不同﹐病有淺深之各異﹐脾胃充實﹐血气調和﹐皆根據期而愈。若調治失宜﹐虧損脾胃﹔或寒暄失度﹐必致遷延。大抵情勢旣正﹐而無他癥﹐不必用藥﹐此先哲之格言也。鄭氏云﹕凡瘡痘欲出﹐先發熱﹐輕者三日﹐次五日﹐遠者不過七日﹐此約法也。一日太陽傳膀胱﹐二日陽明傳胃﹐三日少陽傳膽﹐四日太陰傳脾﹐五日太陰傳腎﹐六日厥陰傳肝﹐七日還經﹐五臟六腑傳徧﹐故七日而止也。又有因傷寒至七日以後﹐或已汗﹑或未汗﹐或吐下後熱不除﹐此毒瓦斯盛而未發﹐熱毒入胃﹐發於皮膚。成者﹐狀如蚊虫所嚙﹐赤者十生一死﹐黑者十死一生。及有胃熱發黃者﹐狀如橘色﹐下利者死。又有成隱疹者﹐或白泡者﹐此皆傷寒熱毒不除﹐多變此疾。故發不可用表汗藥也。

卷十七

痘疹輕重

輕者作兩三次出﹐大小不等﹐頭面稀少﹐胸前﹑眼中皆無﹐根窠紅活﹐肥滿光澤﹐形似水珠﹐不渴瀉﹐不煩躁。

重者一齊出﹐密如蠶種﹐頂陷如茱萸樣﹐或平頭灰白色﹐渴瀉煩躁﹐頭溫足冷﹐身熱不除。治之如法﹐十全八九。

輕變重所犯者七﹕不忌口味﹐不愼飲食﹐致傷脾胃。先曾泄瀉裏虛﹐毒瓦斯不能發出。冒風寒﹐所謂春夏之气爲順﹐秋冬之气爲逆﹐大忌感冒風寒損表。犯房室。餌涼藥﹐宜用滋補血气壯脾之藥﹐不宜淸涼宣利之劑﹐裏寒則毒气不能攻出。穢气相觸血气﹐聞香則順﹐聞臭則逆﹐順則易出易靨﹐逆則難愈。生人輒至﹐恐外人由生產房室﹐或臨喪而來﹐或帶醉﹑或食鮏气﹐因此穢惡之觸﹐皆爲害也。

重變輕所愼者五﹕謹避風寒﹐及房內有風亦宜避之﹐惟夏不忌﹐如遇狂風輒寒﹐亦宜避之。常和暖﹐寒則添衣﹐熱則減去﹐務得中和﹐毋令太過不及。節飲食﹐忌柿﹑橘﹑西瓜﹑菱角﹑水蜜等冷物﹐恐內傷胃气﹔尢忌肥肉油膩﹐恐泄瀉﹔忌咸物﹐恐作渴﹔忌酒﹑蔥﹑蒜﹑魚﹑羊等腥物恐致瘡癢。務使脾胃充實﹐其瘡易出易靨也。大便稠﹐飲食調和﹐不致泄瀉。一日二日一次爲調﹐日行二三次爲利﹐三四日不行爲祕。根據方調理﹐避風寒﹐節飲食﹐詳證用藥﹐庶不致輕變爲重矣。

卷十七

不治五癥

咳嗽聲啞﹐飲食挫喉。腹脹气促﹐悶亂不寧。渴瀉不止﹐切牙寒戰。瘡嫩易破﹐癢塌不止。紫黑灰色﹐頂陷喘渴。

紅標現之圖一日﹕一日先退熱放標者必輕﹐又放標後一日身涼稀密已定﹐仍熱煩躁尙未盡﹐有兩三次出熱方定﹐紅現者吉﹐或隱或現者凶。

二日﹕二日如粟米大﹐稀而紅滿者吉。二日頂陷﹐灰白色者次之。

三日﹕三日尖滿如珠者吉﹐灰白色者次之。三日必出定﹐已後身反發熱﹐悶亂煩渴者凶。

標瘡綻灌濃之圖初發﹕有兩三次出大小不一等﹐先出者先灌漿﹐後出者後灌漿﹐如水珠光澤。根窠紅活者吉。

如珠﹕不渴瀉悶煩者﹐不必服藥。微渴微癢不瀉者不妨﹐亦不須服藥。

根活﹕若一齊並出稠密灰白色﹐頂陷煩躁渴瀉者﹐急宜治之。

瘡已飽滿如膿窠將收﹐漸至蒼蠟色﹐有等無膿有黃白色。自放標一日爲始﹐至七日收靨﹐至十日收完﹐此爲正病。有遷延八九日方靨﹐至十四五日方完亦有之。但不瀉渴悶亂﹐其瘡飽滿無陷﹐手按之堅硬皆好。將收時漸退紅腫或瘡中收靨﹐覺有黃蠟色﹐或外面先靨根下皺皮。男從面收至頭背﹐女從面收至胸腹﹐收後離肉不粘易脫俱好。有微渴癢痛﹐有身收完足收遲亦不妨﹐身微熱不能食者亦有之﹐只怕瘡嫩易破﹐悶亂癢塌者凶。

靨後余癥

瘡疹收靨之後﹐預宜調理。就有出外﹐不避風寒﹐不節飲食﹐偏無病者﹐莫非胃物理壯﹐亦宜仔細。病初痊﹐臟腑初安﹐脾胃尙弱﹐動止飲食過度復病﹐喘咳腹脹必凶。又血气尙弱﹐動止太早﹐病復皆凶。況肌肉嬌嫩﹐冒風易得感寒﹐頭痛身熱﹐則難治矣。

腹脹气促根窠不赤之癥陳文宿先生云﹕痘瘡已出未愈之間﹐或瀉渴腹脹气促﹐其瘡不光澤﹐不起發﹐根窠不紅﹐謂之表虛也。先與十一味木香散﹐以和五臟之气﹐後與十二味異功散送七味肉豆蔻丸﹐以助臟腑之气。竊謂痘瘡旣出﹐不光澤﹐不起發﹐不紅活﹐或泄瀉作渴﹐或肚腹作脹﹐或气促作喘﹐寒戰切牙﹐或手足指冷﹐肢體攣縮﹐作渴飲湯﹐陽气虧損﹐內虛寒而外假熱也﹐用十二味異功散。若作渴飲湯﹐手足不冷者﹐脾胃虛弱也﹐用五味異功散。凡痘瘡先出不如式﹐後出而紅活﹐或成片﹐色赤而穢气者俱無妨。

一小兒出痘﹐四日腹脹瀉渴﹐脾胃虛寒也﹐用十二味異功散一劑﹐又用參內托散﹐貫膿靨而忽寒熱切牙﹐此膿貫而陽气虧損也﹐用參附湯﹑獨參湯而愈。

一小兒痘﹐四日腹脹瀉渴﹐气促體倦﹐此脾气虛也﹐用人參白術散加木香煎送四神丸一服﹐諸癥頓止。但膿遲作渴﹐此表裏血气俱虛﹐用參四聖散﹑大補湯而愈。

一小兒痘瘡作渴腹脹﹐小便不利﹐此邪气壅滯也﹐用木通芍藥湯一劑﹐諸癥稍愈﹔用參四聖散﹐其漿漸貫﹐用參內托散﹐結靨而愈。

一小兒痘瘡將愈﹐腹脹﹐手足或冷或熱﹐此陽气虛寒也﹐先用十二味異功散﹐手足不冷﹐此陽气漸復也﹐乃用五味異功散加木香而愈。

一小兒痘瘡﹐大便利而小便祕﹐腹脹作喘﹐手足並冷﹐此脾气虛也﹐先用葶藶﹑木香一劑﹐又用五味異功散加木香二劑而愈。後腹脹不食﹐口角流涎﹐仍用五味異功散而痊。

一小兒痘瘡將愈﹐忽腹脹泄瀉﹐侵晨爲甚﹐飲食不化﹐余謂脾胃虛弱﹐朝用人參白術散﹐夕用二神丸而瀉止﹔又用參內托散兼托裏散而靨。

一小兒痘瘡腹脹泄瀉﹐飲食不化﹐此脾腎气虛﹐用人參白術散﹑豆蔻丸而愈。

參內托散

治裏虛發癢﹐瘡不潰﹐倒靨。

人參黃﹝炒﹞當歸川芎濃朴﹝姜制﹞防風﹝各五分﹞桔梗白芷官桂﹝各三分﹞紫艸﹝五分﹞木香甘艸﹝各三分﹞上入糯米一撮﹐水煎量服之。寒戰切牙﹐飲水瀉渴﹐亦宜服之。

參四聖散

治痘瘡已出六七日﹐不能長﹐不生膿﹐或癢塌。

當歸芍藥﹝炒﹞黃川芎﹝各五分﹞白術茯苓紫艸﹝如無﹐紅花代之﹞木通防風﹝各三分﹞糯米﹝二百粒﹞上水煎﹐母同服。

葶藶木香散

治大便自利﹐小便澀滯﹐喘嗽腹脹﹐不能食。多服爲妙。

豬苓澤瀉茯苓白術官桂﹝各五分﹞滑石﹝二錢﹞葶藶木通木香甘艸﹝各五分﹞上水煎﹐量大小服之。

木通芍藥湯

治痘瘡作渴腹脹﹐小便不利。

木通芍藥白術﹝各五分﹞川芎陳皮漧葛﹝各三分﹞甘艸﹝二分﹞上水煎服。

十全大補湯

當歸川芎白芍藥﹝炒﹞熟地黃人參白術白茯苓甘艸﹝炒﹞黃﹝炒﹞官桂﹝各等分﹞上水煎﹐量兒大小服。

參附湯

治痘疹陽气虛寒﹐切牙寒戰﹐手足並冷﹐或吐瀉不食﹐飲沸湯不知熱。用獨參湯加好眞附炮如法者﹐每劑先加一錢﹐未應多加之﹐更不應﹐加至四五錢﹐或等分亦不妨。但用之以運其陽气。如已脫者不治。

獨參湯

治陽气虛弱﹐痘瘡不起發﹐不紅活﹐或膿淸不滿﹐或結痂遲緩﹐或痘痕色白﹐或嫩軟不固﹐或膿水不幹﹐或時作癢﹐或畏風寒。用好人參一兩﹑生薑五片﹑大棗五枚﹐水二鐘﹐煎八分﹐徐徐溫服。嬰兒乳母亦服。

胡荽酒

用胡荽一把﹐以好酒二鐘煎一兩沸﹐令乳母含噴兒徧兒頭面﹐並房中須燒胡荽香﹐能辟除穢气﹐使痘疹出快。若痘疹已出而飲食少思﹐宜用棗子燃炙﹐兒聞棗香尢能開胃﹑進飲食﹑解毒瓦斯。若因飲食停滯﹐未及消導者﹐不宜用。

托裏消毒散

托裏散

﹝二方見痘癰﹞

七味白術散

﹝卽人參白術散﹐方見痘瘡屬陰屬陽﹞

十一味木香散

十二味異功散

﹝二方見痘灰白色﹞

五味異功散

﹝方見痘寒戰切牙﹞

肉豆蔻

二神丸

四神丸

﹝三方見瀉渴切牙﹞

卷十七

發熱口渴煩躁不止之癥

陳文宿先生云﹕瘡疹始出一日至十日﹐渾身壯熱﹐大便黃稠﹐是表裏俱實﹐其瘡必光澤起發﹐必肥滿﹐必易靨﹐而不致損傷也。又云﹕痘瘡發熱口渴﹐煩躁不止者﹐切不可與冷水﹑蜂蜜﹑柿子﹑西瓜等生物﹐及淸涼飲﹑淸毒散等藥﹐恐內損脾胃﹐以致腹脹喘滿﹐寒戰切牙則難治。竊謂前癥若二便自調﹐飲食溫和﹐口渴飲湯﹐手足不熱﹐是爲虛熱﹐不可食生冷之物。若二便祕結﹐飲食喜冷﹐口渴飲水﹐手足並熱﹐是爲實熱﹐可與冷水飲之。凡痘出而熱未止者﹐旣出盡則熱自止。

一小兒腹脹發熱﹐密而根顆不明﹐色不紅活﹐漿不滿﹐先君謂脾气虛而毒未盡也﹐用參四聖散﹐痘果復出﹐熱止﹐紅活分明﹐又用參內托散而靨。

一小兒腹脹作渴﹐發熱成片﹐先君謂脾气虛弱﹐痘毒未盡﹐用參四聖散二劑﹐先出者貫漿﹐後出者穢气而愈。

一小兒痘腹脹二便自利﹐手足並冷﹐先君云脾胃虛寒。用十二味異功散一服﹐又用五味異功散加木香二劑﹐卻去木香﹐又一服而痊。

一小兒痘瘡發熱作渴﹐此痘出未盡﹐脾胃虛而熱也﹐用人參麥門冬散一劑﹐痘復出而熱渴止﹐用人參白術散而飲食進﹐用參四聖散而漿潰﹐用托裏散而瘡靨。

一小兒痘腹脹足冷﹐內熱作渴﹐此胃气虛而津液不足也﹐余先用五味異功散二劑﹐又用參四聖散而膿貫﹐用人參白術散而靨。

一產婦出痘﹐寒戰切牙﹐腹脹作渴﹐足冷身熱﹐此脾胃內虛寒而外假熱﹐先用十全大補湯加桂附四劑﹐乃去附易漧薑又四劑﹐卻用參四聖散﹑五味異功散加歸﹑而靨。

一妊婦出痘發熱﹐足冷腹脹﹐此脾胃虛弱而毒未發也﹐用紫艸木香散﹐及用八珍散而貫膿﹐倍加參﹐又數劑而愈。

人參麥門冬散

﹝一名麥門冬散﹞治痘瘡發渴。

麥門冬﹝一兩﹞人參甘艸陳皮白術濃朴﹝姜制。各半兩﹞上每服三錢﹐水煎量兒大小加減。

按﹕前方若因熱毒作渴宜用之。若因中气虛弱作渴﹐當用人參白術散。

紫艸木香散

治痘瘡裏虛癢塌﹐黑陷發熱。

紫艸茯苓甘艸白術木香人參﹝各等分﹞糯米上每服三錢﹐水煎。

淸涼散

﹝方見大便不通﹞

人參白術散

﹝方見發熱屬陰屬陽﹞

托裏散

﹝方見痘癰﹞

十全大補湯

﹝方見腹脹气促﹞

十一味木香散

十二味異功散

﹝二方見痘灰白色﹞

參四聖散

﹝方見腹脹气促﹞

八珍湯

﹝方見頂陷灰白色﹞

卷十七

痘瘡出遲屬各經所主

陳文宿先生云﹕痘瘡出不快﹐誤言毒瓦斯壅盛﹐用藥宣利解散﹐致臟腑受冷﹐榮衛澀滯﹐則血气不能充實﹐其瘡不起發﹐不光澤﹐不充滿﹐不結實﹐不能成痂﹐多致癢塌煩躁﹐喘渴而死。竊謂海藏雲﹕痘瘡出不快﹐如身後出不快者﹐足太陽經也﹐用荊芥甘艸防風湯。如身前出不快者﹐足陽明經也﹐用升麻葛根湯。身側出不快者﹐足少陽經也﹐用防風芍藥甘艸湯。若便利調和而出不快者﹐熱在表也﹐宜葛根湯微發之。又有上中下三部﹐先上部﹐次中部﹐又次下部﹐才出齊而自愈。又有作三次而出者。錢氏云﹕三日不快不出﹐用消毒之藥﹐仍不出﹐脈平靜者本稀也﹐不必服藥。大凡五六日間﹐當解毒補托﹐以盡發於表。七八日間毒瓦斯不能盡出﹐而反入於內﹐必用藥驅出之。《痘疹方》云﹕瘡起遲而小便澀滯﹐咳嗽有痰﹐用仙聖散。出而不長﹐隱於肌膚﹐用人參透肌散。色赤而出不快﹐用紫艸透肌散。出而不勻﹐用升均湯。出而不長不貫﹐用參四聖散。出而色不紅活﹐用紫艸快斑湯。出而小便赤澀﹐用紫艸木通湯。出而漿不回﹐用參內托散。若色赤而兼癢者﹐屬血虛有熱﹐用四物﹑牡丹皮。色白而兼癢者﹐屬气虛有熱﹐用五味異功散加當歸﹑木香。若發熱大便祕者﹐用犀角消毒散。發熱大便調和者﹐用人參麥門冬飲。寒戰渴瀉﹐飲沸湯口不知熱﹐用十二味異功散。作渴飲冰雪﹐口不知寒﹐用四順飲﹑地黃丸。手足不冷﹐飲湯溫和者﹐用五味異功散﹐或托裏散。

一小兒發熱痘出身涼﹐根顆紅活。余謂表裏血气皆實﹐而不用藥﹐後果然。凡三四日前先發熱而痘出﹐或熱一次﹐涼一次而痘出者﹐毒勢輕也﹐皆不必用藥。其血气實而托裏﹐血气虛而宣毒者﹐多致有誤。

一小兒痘出不快﹐色次紅活﹐此血气虛弱﹐用參四聖散﹐出而色赤﹐再劑﹐色紅活起發﹐又用透肌散而靨。

一小兒第九日痘將靨而熱不止﹐脈滑而數﹐皆爲不治﹐先君謂痘未盡耳﹐非敗癥。遂用快湯一劑﹐果出一番﹐至十七日而痂落。

一男子發熱咳嗽﹐嚏噴面燥﹐腮頰目胞皆赤﹐徧身赤﹐余謂此心臟痘疹之狀也。彼因疑惑而未用藥餌﹐旬餘赤皆爲膿﹐且紅活起發﹐余謂痘疹明矣﹐旣紅活起發﹐不必服藥。至十七日大便下膿血﹐瘡痂而痊。

紫艸透肌散

治痘瘡色赤不快或癢塌。

紫艸蟬蛻木通芍藥甘艸﹝炙﹐各等分﹞上每服三錢﹐水煎。

人參透肌散

治痘瘡虛而有熱﹐𨿽能出快而不齊整﹐隱於肌膚間者。

人參紫艸﹝如無﹐紅花代之﹞白術茯苓當歸芍藥木通蟬腿甘艸糯米﹝各等分﹞上每服三錢﹐水一盞半﹐煎半盞﹐徐徐服。

紫艸木通散

治痘疹出不快﹐小便赤澀。

紫艸木通人參茯苓糯米﹝各等分﹞甘艸﹝減半﹞上每服二錢﹐水煎。

防風芍藥甘艸湯

防風芍藥甘艸上每服一二錢﹐水煎。

荊芥甘艸防風湯

荊芥甘艸防風﹝各等分﹞上每服一錢﹐水煎。

升均湯

治痘瘡已出不均﹐或吐瀉熱渴。

升麻漧葛芍藥人參白術茯苓甘艸紫艸茸﹝如無﹐紅花代之﹞上每服三五錢﹐薑水煎﹐量服之。

四物湯

治痘瘡血虛發熱﹐或煩躁不寐﹐作癢色赤。

當歸熟地黃﹝各二錢﹞芍藥﹝炒﹞川芎﹝各一錢﹞上水煎服。

仙聖散

治痘出不快﹐小便赤澀﹐咳嗽有痰。

紫艸枳殼黃甘艸木通﹝各等分﹞上每服二錢﹐水煎。

十二味異功散

﹝方見痘灰白色﹞

葛根湯

參內托散

﹝二方見腹脹气促﹞

升麻葛根湯

﹝方見水痘麻痘﹞

紫艸快湯

﹝方見大便不通﹞

四物湯

﹝方見痘瘡出遲﹞

人參麥門冬散

﹝方見前﹞

參四聖散

﹝方見腹脹气促﹞

五味異功散

﹝方見寒戰切牙﹞

犀角消毒散

﹝方見發﹞

淸涼散

﹝方見大便不通﹞

地黃丸

﹝方見痘瘡發熱屬陰屬陽﹞

卷十七

泄瀉切牙作渴之癥

陳文秀先生云﹕痘瘡瀉水谷﹐或白色﹑或淡黃者﹐宜服十一味木香散﹐送肉豆蔻丸。若瀉多津液內耗﹐血气不榮﹐其瘡𨿽起發﹐亦不能結靨。如身溫腹脹﹐切牙喘渴者難治﹐緣津液枯耗﹐而飲水不止﹐蕩散眞气﹐故多死也﹐速與十一味木香散救之﹐如不愈﹐急用十二味異功散。竊謂豆蔻丸治陽气虛寒滑瀉之澀劑。蓋腎主大便﹐若因腎气不固而致前癥者﹐宜用十一味木香散﹐或六君子湯送四神丸。若欲瀉不瀉﹐脾气虛而下陷也﹐用補中益气湯加肉豆蔻。飲食不化﹐手足並冷﹐脾气虛寒也﹐用四君子湯加附子。

一小兒出痘泄瀉﹐腹脹煩渴﹐飲沸湯而不知熱﹐先君謂陽气虛寒﹐用十一味木香散二劑﹐泄瀉頓止﹐飲湯嫌熱﹐此陽气復也﹐乃用六君﹑漧薑﹑木香﹑歸﹑而靨。

一小兒痘瘡愈後泄瀉﹐飲食不化﹐此脾腎气虛﹐用六君﹑補骨脂﹑肉豆蔻﹐瀉止﹐用參四聖散﹐接補元气而痊。

一小兒發熱飲冷﹐唇舌皺烈﹐瀉糞穢臭。先君以爲內蘊﹐用前胡枳殼散一劑稍愈﹔又用竹葉石膏湯加漏蘆﹐乳母服之﹐其兒頓安。

一小兒痘後作瀉久不愈﹐而肌體骨立﹐此脾腎虛弱也﹐用二神丸﹑五味異功散漸愈﹐因停食吞酸作瀉﹐肚腹重墜﹐此脾气下陷也﹐先用補中益气湯爲主﹐佐以五味異功散漸愈﹔又用參四聖散﹑托裏散﹐治其瘡而痊。

一小兒出痘﹐發熱燥渴﹐色黯出血﹐足熱腰痛﹐此脾腎虛熱﹐用聖濟犀角地黃湯一劑﹐卻用地黃丸料數劑而貫﹐又用參內托散而痊。

一小兒痘瘡將愈﹐侵晨泄瀉﹐飲食不化﹐余以爲腎瀉﹐朝用補中益气湯﹐夕用二神丸而愈。

四神丸

治脾腎虛弱﹐大便不化﹐飲食不思﹐或泄瀉腹疼等癥。

肉豆蔻﹝二兩﹞補骨脂﹝四兩﹞五味子﹝二兩﹞吳茱萸﹝浸炒﹐一兩﹞上爲末﹐用水一鐘﹐生薑八兩﹐紅棗一百枚﹐煮熟取棗肉﹐丸小豆大。每服二三十丸﹐食前白湯下。去五味子﹑吳茱萸﹐名二神丸。

二神丸

治瘡瘍因脾腎陰虛泄瀉。

補骨脂﹝四兩﹞肉豆蔻﹝二兩生用﹞上爲末﹐用紅棗四十九枚﹐生薑四兩﹐水一鐘﹐煮幹取棗肉﹐丸桐子大。每服二三十丸﹐白滚湯下。

肉豆蔻丸

治瀉水谷﹐或白或淡黃不能止者。

木香縮砂仁﹝各二錢﹞白龍骨﹝﹞訶子肉﹝半兩﹞赤石脂﹝七錢半﹞枯白礬﹝七錢半﹞肉豆蔻﹝半兩﹞上爲末﹐糊丸黍米大。一周歲每服三五十丸﹐三歲兒服百丸﹐米飲下。瀉甚者煎木香散或異功散送下。

竹葉石膏湯

治痘瘡胸中煩熱﹐小便赤澀﹐口漧作渴﹐兼有赤者﹐亦宜服犀角散。﹝方見頂陷心煩﹞

七味白術散

卽人參白術散﹐方見後﹞

六君子湯

四君子湯

十一味木香散

十二味異功散

﹝四方見痘灰白色﹞

托裏散

﹝方見痘癰﹞

五味異功散

﹝方見寒戰切牙﹞

前胡枳殼散

﹝方見涕唾稠粘﹞

卷十七

痘瘡發熱屬陰屬陽之異

陳文宿先生云﹕痘瘡之癥﹐有陽盛陰虛﹐有陰盛陽虛。陽盛者飲冰雪而不知寒﹔陰盛者飲沸湯而不知熱。陽盛則補陰﹐用木香散加丁香﹑官桂﹔陰盛則補陽﹐用異功散加木香﹑當歸。竊謂﹕經云大寒而甚﹐熱之不熱﹐是無火也﹐當益火之源以消陰翳﹔大熱而甚﹐寒之不寒﹐是無水也﹐當壯水之主以鎭陽光。若前癥發熱作渴﹐手足並冷﹐大便自利﹐喜飲熱湯﹐此陰盛也﹐宜用十二味異功散﹑八味丸。若發熱作渴﹐大便祕結﹐手足並熱﹐喜飲冷水﹐此陽盛也﹐宜用四順散﹑六味丸。若煩熱作渴﹐面赤睛白﹐此爲腎經虛熱﹐宜用地黃丸之類﹐治之及時﹐亦有生者。京師小兒出痘或作渴﹐喜飲冷水者﹐恣與飲之﹐再不服藥﹐如期而愈﹐亦無痘毒之患。蓋北方人臥火炕﹐飲燒酒﹐有熱與水相構而然也。小兒面色目睛多白者﹐乃稟腎气虛也﹐出痘必作渴﹐用地黃丸煎與恣飲﹐多有生者。

一小兒痘寒戰切牙﹐瀉渴腹脹﹐手足並冷﹐時當仲夏﹐飲沸湯而不知熱﹐此脾胃虛寒之熱也﹐先用十二味異功散一劑頓安﹐又用六君﹑附子一劑﹐後用五味異功散而愈。

一男子出痘﹐色紫作渴飲水﹐腰痛足熱耳聾﹐此稟腎气不足﹐用加減八味丸料煎與恣飲﹐熱渴頓止﹐佐以補中益气湯加五味子﹑麥門冬﹐滋其化源而愈。

一小兒十四歲﹐出痘色黯﹐兩足及腰熱痛﹐便祕咽漧﹑口渴引飲﹐先君謂稟腎不足﹐用加減八味丸料作大劑﹐煎與恣飲﹐至二斤﹐諸癥悉退﹐又佐以益气湯及八珍湯﹐各十餘劑而痊。

一小兒痘瘡發熱作渴﹐腹脹寒戰切牙﹐飲冰雪而不知寒﹐悉似火癥﹐但兩足並冷﹐此陽气虛寒也﹐先用十二味異功散一劑﹐隨用五味異功散加姜﹑桂漸愈﹐乃去桂﹐又二劑而痊。

六味地黃丸

治腎虛痘瘡發熱作渴等癥。

熟地黃﹝八兩杵膏﹞幹山藥山茱萸﹝肉﹐各四兩﹞澤瀉白茯苓牡丹皮﹝各三兩﹞上爲末﹐入地黃膏量加米糊丸如小豆大﹐煎服尢好。

七味白術散

﹝一名人參白術散﹞治胃气虛弱﹐或因克伐﹐或因吐瀉﹐口漧作渴﹐飲食少思。如飲冷者去木香。

藿香白術木香白茯苓甘艸﹝炒﹞人參漧葛上每服五錢﹐水煎﹐徐徐服。

八珍湯

十一味木香散

十二味異功散

﹝三方見痘灰白色﹞

補中益气湯

五味異功散

﹝二方見寒戰切牙﹞

加減八味丸

﹝卽六味地黃丸加五味子﹑肉桂﹞

淸涼飲

﹝方見大便不通﹞

卷十七

痘瘡大便不通之癥

陳文宿先生云﹕痘疹四五日不大便﹐以肥豬白水煮熟﹐切豆大五七塊與食之﹐滋潤臟腑﹐瘡痂易落﹐切不可妄投宣利之藥﹐恐眞气內虛﹐瘡毒入裏。如六七日身壯熱不大便﹐其脈緊盛﹐與三味消毒飲微利之。竊謂﹕前癥若毒在肌肉而未能盡發﹐脈浮而緊者﹐最宜此藥疏解其毒。若脈沈而緊者﹐宜用前胡枳殼散疏通毒瓦斯﹐以絕其源。若口舌咽喉腫痛﹐瘡毒甚也﹐用射幹鼠粘子湯。若大便旣通﹐作渴飲湯﹐脾胃气虛也﹐用人參白術散。凡燥糞在直腸不能下者﹐宜用豬膽汁導之﹐忌用疏利之劑﹐恐復傷胃气﹐則瘡未出者不能發出﹐已出者不能貫靨。大抵分辧虛實﹐當以手足冷熱﹐或飲水飲湯驗之。

一小兒大便不通﹐痘赤作痛﹐發熱作渴﹐手足並熱﹐此餘毒內作﹐用前胡枳殼散一劑﹐大便隨通﹐諸癥頓退﹔又與六味活血散而愈。

一小兒痘瘡發熱作渴﹐赤脹痛﹐大便祕結﹐此熱毒在內﹐先用淸涼飲一劑﹐諸癥稍退﹔又用鼠粘子湯一劑﹐諸癥全退﹔再用紫艸快湯而貫膿﹐更用消毒飲而痘靨。

一小兒痘赤狂喘﹐大便不利﹐此胃經有熱﹐先君治以犀角地黃湯芹萊汁而痊。

四順淸涼飲

治積熱頰赤作渴﹐四肢驚掣﹐大便祕澀。

赤芍藥當歸甘艸大黃﹝各等分﹞上每服一錢﹐水煎。

按﹕淸涼飲乃苦甘疏瀉內熱之劑。若熱毒在內﹐大便不通﹐表無他癥﹐宜用之。連翹飲乃苦寒發表內疏之劑﹐若表裏實熱﹐煩渴飲冷﹐大便不通﹐小便祕結者宜用之﹐不可過劑。恐妄發則成爛﹐妄下則成虛脫也。

消毒飲

荊芥﹝二錢﹞防風牛蒡子﹝各一錢五分﹞甘艸﹝一錢﹞上水煎﹐量服之。

射幹鼠粘子湯

﹝方見痘咽痛﹞

三味消毒飲

人參白術散

﹝二方見靨發熱﹞

前胡枳殼散

﹝方見涕唾稠粘﹞

六味活血散

﹝方見痘癰﹞

紫艸快湯

淸涼飲

消毒飲

﹝三方見大便不通﹞

犀角地黃湯

﹝方見頂陷心煩﹞

卷十七

欲靨不靨欲落不落之癥

陳文宿先生云﹕痘瘡自始出至十三日當忌外人。恐有卒暴風寒穢惡或狐臭之气觸之﹐父母仍忌房事。若痘欲靨不靨﹐其痂欲落不落﹐若腹脹煩躁﹐忌食水蜜生冷之物﹐若食之﹐轉渴而死﹐急與木香散救之。如身熱煩渴者﹐宜服人參麥門冬散。身熱大渴﹐人參白術散﹐如不愈﹐仍服木香散。竊謂前癥乃脾胃气虛﹐津液不足所致﹐非實熱爲患也。如身熱煩躁﹐手足發熱﹐脾胃有熱也﹐用人參麥門冬散。身熱作渴﹐手足微冷者﹐脾胃气虛也﹐用人參白術散。腹脹泄瀉﹐或寒戰切牙﹐脾胃虛寒也﹐用十一味木香散。泄瀉气促﹐手足並冷﹐脾气脫陷也﹐用十二味異功散。凡瘡結痂作靨﹐皆由元气充實而內融也。若審見虛弱﹐便與滋補﹐血气無虧﹐可保終吉。若見不靨而投補劑﹐恐不及而誤矣。

一小兒十二歲﹐出痘不靨﹐腹脹泄瀉不食﹐手足並冷。先君謂脾气虛寒。用十一味木香散一劑﹐諸癥頓愈﹐再劑不時索食﹐但惡寒﹐此脾气猶虛也﹐用五味異功散加木香及六君子湯﹐而諸癥愈﹔又用參內托散而痂脫。

一男子三十歲﹐徧身發熱作痛﹐有赤顆旬餘﹐始知爲痘﹐用參四聖散﹑托裏散各四劑﹐欲靨不靨﹐用十全大補湯數劑而痂脫。

一妊婦出痘月餘﹐欲靨不靨﹐面赤晡熱﹐此肝脾血虛而有熱也﹐先用加味逍遙散熱退﹐又用八珍﹑牡丹皮而熱止。

但气血皆虛﹐用十全大補湯而痂脫。

一小兒出痘﹐貫膿不靨﹐癥如實熱﹐余謂血气虛甚之假熱也﹐用十全大補湯數劑漸愈﹐忽又惡寒﹐余又曰此邪气退而眞气遂見虛像也﹐仍用前藥內參﹑各五錢﹐數劑而愈。

十全大補湯

治稟賦不足﹐寒熱自汗﹐食少體瘦﹐發熱作渴﹐頭痛眩暈。﹝方見气促﹞

逍遙散

﹝卽加味逍遙散去牡丹皮﹑山梔﹞治乳母肝脾有熱﹐致痘瘡欲靨不靨﹐欲落不落。

當歸甘艸﹝炙﹞芍藥﹝酒炒﹞茯苓白術﹝炒﹞柴胡﹝各一錢﹞上水煎﹐母子同服。

十一味木香散

十二味異功散

﹝二方見痘灰白色﹞

六君子湯

﹝方見痘灰白色﹞

五味異功散

﹝方見寒戰切牙﹞

人參麥門冬散

﹝方見發熱口渴煩躁不止﹞

人參白術散

﹝方見靨發熱﹞

參托裏散

托裏散

﹝二方見痘癰﹞

卷十七

涕唾稠粘大便堅實之癥

陳文宿先生云﹕痘瘡涕唾稠粘﹐身熱鼻幹﹐大便如常﹐小便黃赤﹐用人參淸膈散。如痰實壯熱﹐胸中煩悶﹐大便堅實﹐臥則喘息﹐用前胡枳殼散。竊謂前癥若肺胃實熱﹐气郁痰滯﹐或大便祕結﹐小便赤澀﹐煩渴飲冷﹐宜用人參淸膈散﹐表散外邪﹐疏通內熱﹐使邪不壅滯。若毒蘊臟腑﹐大便祕結﹐用前胡枳殼散﹐疏導其裏﹐調和榮衛﹐使邪自解散。若痰嗽涕唾﹐鼻塞不利﹐宜用惺惺散或參蘇飲﹐發散外邪﹐庶元气不傷﹐痘瘡輕而易愈。

一小兒痘瘡涕唾稠粘﹐鼻塞不利﹐此風邪所傷肺﹐用參蘇散一劑稍愈﹐又用惺惺散而痊。

一小兒痘赤壯熱痰甚﹐煩躁飲冷﹐此脾肺實熱﹐用人參淸膈散頓退﹐又用芹菜汁而靨。

一小兒痘瘡作渴飲冷﹐痰涎不利﹐此上焦熱毒所致﹐先君用人參淸膈散﹑犀角地黃湯各一劑﹐熱退痰淸﹔又用四聖散而痘起漿貫﹐用參四聖散漿回痂脫。

一小兒涕唾稠粘﹐大便黑屎﹐此胃經熱毒﹐先君用聖濟犀角地黃湯﹑芹菜汁而痊。

一小兒痘愈後﹐涕唾口漧﹐飲湯腹脹。此胃气虛熱而津液不足也﹐先用人參白術散二劑﹐後用五味異功散而愈﹔又用參四聖散﹑參內托散而痊。

一小兒涕唾稠粘﹐痰喘作渴﹐大便不利﹐此熱毒蘊於內﹐用前胡枳殼散一劑﹐諸癥頓退﹐又用濟生犀角地黃湯二劑而愈。

前胡枳殼散

治涕唾稠涎﹐痰實壯熱﹐胸中煩悶﹐大便堅實﹐臥則喘急。

前胡枳殼﹝麩炒﹞赤茯苓大黃﹝炒﹞甘艸﹝炙。各等分﹞上每服三錢﹐水煎﹐如身溫脈微並瀉者不可服。

按﹕前方若肺實胃熱﹐气郁痰滯﹐大便祕結﹐小便赤澀﹐煩渴飲冷脈數﹐宜用此方。以表散外邪﹐疏通五內﹐使邪气不壅滯﹐且痘瘡輕而易愈。

紫艸四聖散

治痘瘡出遲倒靨﹐或小便赤澀發熱。

紫艸木通甘艸﹝炒﹞黃﹝炒﹐各等分﹞上每服二三錢﹐水煎服。加款冬花﹑桔梗等分﹐名仙聖散。

參蘇飲

治時气傷風﹐發熱惡寒咳嗽﹐未明痘疹﹐疑似之間﹐此藥甚爲穩當。

前胡人參紫蘇葉漧葛半夏茯苓﹝各三分﹞枳殼陳皮甘艸﹝炙﹞桔梗﹝各二分﹞上水煎服。

人參白術散

治胃气虛弱﹐涕唾稠涎﹐或因克伐吐瀉﹐口漧作渴﹐飲食少思。﹝方見屬陰屬陽﹐卽七味白術散﹞

五味異功散

﹝方見寒戰切牙﹞

人參淸膈散

﹝卽十六味淸膈散﹞

犀角地黃湯

﹝二方見頂陷心煩﹞

四聖散

﹝方見發熱屬陰屬陽﹞

參四聖散

參內托散

﹝二方見腹脹气促﹞

惺惺散

﹝方見癥﹞

卷十七

頂陷灰白瀉渴之癥

陳文宿先生云﹕痘瘡出二三日﹐始出如粟米狀﹐或綠豆大﹐似水珠光澤明淨﹐根窠紅者﹐不須服藥。若四五日大小不等﹐根窠光澤明淨者﹐亦不須服藥。如陷頂灰白瀉渴者﹐服木香散。丹溪先生云﹕痘瘡灰白色﹐靜者﹑怯者作寒看﹐躁者﹑勇者﹑發者作熱看。若初出之時色白者﹐便須大補气血﹐參﹑﹑芎﹑歸﹑術﹑芍﹑甘艸﹑升麻﹑木香﹑丁香﹔瀉者加訶子﹑肉豆蔻。若白色將靨如豆殼者﹐蓋因初起﹐飲水過多﹐其靨不齊﹐俗呼倒靨﹐不妨﹐但須實表之劑自愈。

如毒郁於裏﹐大小便祕者﹐隨通利之。竊謂﹕前癥不起發﹐不紅活者﹐此因脾胃气虛﹐用參四聖散。頂陷灰白瀉渴者﹐脾肺虛寒﹐用木香散﹑異功散。若灰白色或癢而膿不貫﹐用紫艸﹑四君﹑木香。色赤或癢而膿不貫﹐用紫艸木通湯。貫而膿淸稀﹐用參內托散﹔不應﹐加附子﹐緩則不救。已出危癥﹐如出贈痘﹐多有生者。

一小兒色淡白癢塌﹐此脾肺气虛血弱也﹐用紫艸快湯﹑參﹑術各三錢二劑﹐稍應﹐又二劑﹐紅活起發﹔又用托裏散﹑參﹑術各三錢﹐貫膿而愈。

一小兒九歲﹐痘色白﹐手足冷﹐此脾胃虛弱﹐用六君子湯加木香﹑當歸﹑紫艸四劑﹐又用參四聖散加參﹑各三錢而靨。至十七日發熱煩渴﹐脈洪大而虛﹐用八珍湯而愈。

一小兒十六歲﹐痘色白﹐脈虛浮﹐按之甚微而短﹐形气倦怠﹐飲食少思﹐此血气虛弱﹐用紫艸木香散﹐內人參五錢十劑﹐色微赤﹔又用獨參湯而貫。乃用十全大補湯﹑補中益气湯﹐共享參二斤余而靨。隨入科舉畢﹐發熱痕癢淡赤﹐昏倦不食﹐急灌以獨參湯而蘇﹐又用斤余﹐卻用十全大補湯﹑補中益气湯而安。

一小兒痘瘡七日﹐變灰白色﹐手足並冷﹐腹痛瀉渴﹐先君謂陽气虛寒﹐用十二味異功散。不信﹐已而飲沸湯不知熱﹐始投前藥二劑﹐陽气頓復﹐卻用獨參湯﹑參四聖散而愈。

一小兒十五歲﹐因科舉勞傷元气﹐出痘色白﹐貫膿不靨﹐眼閉昏憒﹐飲食與之則食﹐手指輕捏不冷﹐重按良久則冷﹐其脈輕診而浮﹐重按如無﹐不及兩寸﹐此陽气虛弱而無邪耳。用人參一兩﹐漧薑一錢﹐棗五枚﹐二日進四劑﹐結靨眼開。又二劑其眼常開﹐呻吟不絕。再劑卻佐以補中益气湯﹐二十一日始言﹐但气短﹐云徧身痛如錐﹐索食﹐月餘而靨。始末悉用前二湯﹐更無他餌。

一孕婦發熱墜胎昏憒﹐徧身見痘灰白色﹐飲食藥餌﹐到口卽作嘔﹐惟灌熱湯則飲之﹐乃擇壯年婦乳灌之不輟﹐日灌數碗﹐旬餘省索食﹐云胸腹脹滿﹐此脾气虛而乳食壅滯﹐令細呷濃茶半鐘﹐胸滿卽寬﹐四十餘日而靨。後因勞心發熱如炙﹐用四君﹑參﹑﹑炮姜而痊。

一男子年三十﹐發熱頭痛﹐四肢拘急。服解表之藥熱益甚﹐徧身紅點﹐漸成膿﹐窠已灰白﹐此痘瘡因气虛耳。用參四聖散﹑托裏散﹐色赤膿貫而靨。

一小兒第十日不紅活﹐漿不滿﹐先君謂气血虛弱﹐用參托裏散數劑出贈痘﹐紅活起發﹐又用十全大補湯而愈。

十一味木香散

木香大腹皮人參桂心赤茯苓靑皮前胡訶黎勒﹝去核﹞半夏丁香甘艸﹝炙。各三錢﹞上每服三錢﹐生薑三片﹐水煎﹐量大小服。

十二味異功散

木香官桂﹝各三錢﹐去粗皮﹞當歸﹝三錢半﹞人參茯苓陳皮濃朴白術﹝各二錢﹞半夏丁香肉豆蔻﹝二錢半﹞附子﹝炮﹐去皮﹐一錢﹞上每服三五錢﹐姜五片﹐棗三枚﹐水煎﹐量大小服。此藥家傳五世﹐累經效驗。

愚嘗治癰疽陰癥﹐凡雜癥陽气脫陷﹐與寒气逼陽於外者﹐發熱煩躁﹐口漧作渴﹐投以姜﹑桂﹑附子之類﹐津液頓生﹐煩熱頓退﹐其應如響。人但不習而察之耳。

八珍湯

治痘瘡气血俱虛者﹐此方主之。若因脾气虛弱而不能生血者﹐宜用異功散。

當歸﹝一錢﹞川芎﹝五分﹞芍藥﹝炒﹐七分﹞熟地黃﹝酒拌﹞人參白術﹝炒﹞茯苓﹝各一錢﹞甘艸﹝炙﹐五分﹞上每服二三錢﹐姜棗水煎。

豆蔻丸

﹝方見切牙﹞

內托散

﹝卽托裏散﹐方見痘癰﹞

紫艸快湯

﹝方見大便不通﹞

四君子湯

六君子湯

﹝二方見不靨﹞

參內托散

﹝方見腹脹气促﹞

紫艸木香散

﹝方見大便不通﹞

補中益气湯

﹝方見寒戰切牙﹞

四聖散

﹝方見痘出不快﹞

參四聖散

十全大補湯

獨參湯

﹝三方見腹脹气促﹞

紫艸木通湯

﹝方見痘出遲﹞

卷十七

寒戰切牙飲水瀉渴之癥

陳文宿先生云﹕痘瘡六日至七日﹐肥滿紅活光澤﹐八日至九日﹐肥滿蒼蠟色者﹐皆不須服藥。如身溫气促﹐口漧肚脹﹐足冷寒戰切牙﹐飲水瀉渴者﹐急用木香散加官桂﹑丁香服之﹐如不愈﹐服異功散。蓋切牙者﹐齒槁也。竊謂﹕前癥若手足並冷﹐渴飲熱湯﹐大便泄瀉者﹐陽气虛寒也﹐宣熱補之。手足不冷﹐大便不利﹐渴飲溫湯者﹐脾气虛熱也﹐宜調補之。手足不熱﹐大便不利﹐渴飲熱湯者﹐脾胃虛弱也﹐宜溫補之。治者審焉﹗一小兒出痘﹐寒戰切牙﹐四肢蜷縮﹐大便自利﹐手足並冷﹐喜飲熱湯﹐此陽气虛寒也﹐用十二味異功散末二錢﹔諸癥頓退﹔又用人參白術散﹑參四聖散而靨。

一小兒十四歲﹐面色忽赤忽黑﹐出痘寒戰切牙﹐作渴煩熱﹐喜飲熱湯﹐此陽气虛寒也﹐用十全大補湯散﹐煩渴頓止﹐乃以八珍倍加參﹐至膿貫又作渴面赤﹐此膿成而血气虛也。用當歸補血湯﹑八珍湯而靨﹐至月餘面赤煩渴﹐或時昏憒﹐痘痕如赭﹐或時作癢﹐脈洪大﹐按之如無﹐此血脫也﹐用大劑當歸補血湯而安。

一小兒痘瘡﹐寒戰切牙﹐內熱作渴﹐形气倦怠﹐𨿽起發而欠紅活﹐此陽气虛弱也﹐用參四聖散而結痂﹐忽作瀉發熱﹐此脾气虛也﹐用人參白術散﹑參內托散而靨。

一小兒痘瘡﹐切牙面黃飲湯﹐此陽气虛弱也﹐用五味異功散加木香而愈。後仍切牙面赤作渴﹐至夜爲甚﹐此脾腎陰虛也﹐用地黃丸﹑大補湯而愈。

一小兒膿不貫﹐兼寒戰切牙腹脹﹐屬脾胃虛弱﹐用四君﹑肉桂﹑歸﹑﹑肉豆蔻﹐又用參四聖散而痊﹐後用托裏散﹑四君子湯而靨。

一小兒癢塌寒戰切牙﹐喜飲溫湯﹐手足不熱﹐屬陽气虛弱也﹐用參四聖散﹐諸癥已退﹐用參托裏散﹐其漿漸貫﹐用十全大補湯﹐其痂頓靨。

一小兒十四歲﹐痘將愈忽寒戰﹐手足並冷﹐脈微細而不及兩寸﹐乃脾气虛熱﹐用五味異功散﹑獨參湯﹑十全大補湯而愈。

一婦人愈後寒戰﹐脈浮大﹐按之微細﹐此血气虛也﹐用十全大補湯三十餘劑而愈。後因勞﹐寒熱往來﹐寒時手足如冰﹐熱時手足如炙﹐脈浮大﹐重按則細﹐此陽气虛甚也﹐朝用補中益气湯加桂﹑附各一錢﹔夕用八味丸料﹐倍加桂﹑附﹐各五十餘劑而安。

一小兒切牙作渴﹐面色忽白忽赤﹐脈洪數按之無力﹐左關尺爲甚﹐此屬腎虛也﹐用地黃丸﹑補中益气湯尋愈。後因驚面靑目赤﹐呵欠切牙﹐手尋衣領﹐此肝經虛熱﹐用加減八味丸料﹐煎與恣飲﹐頓安﹐又用補中益气湯而痊。

一小兒切牙﹐作渴飲冷﹐大便微祕﹐寒戰痘赤﹐多在身側﹐此屬膽經虛熱也﹐用小柴胡湯﹑柴胡麥門散各一劑﹐又用加味四物湯而痊。

當歸補血湯

治痘瘡血气虧損﹐或妄服峻劑﹐致血气俱虛﹐肌熱大渴喜飲﹐目赤面紅﹐晝夜不息﹐其脈洪大而虛﹐重按全無。其癥似宜服白虎湯﹐但脈不長實爲可驗耳﹐若服白虎湯必死。

黃﹝炙﹐一兩﹞當歸﹝二錢﹞上水煎﹐徐徐服。

補中益气湯

人參黃﹝炒﹞白術甘艸當歸陳皮﹝各一錢﹞柴胡升麻﹝各二分﹞上姜棗水煎﹐徐徐服。

五味異功散

人參茯苓白術﹝炒﹞甘艸陳皮上每服二三錢﹐姜棗水煎。爲末調服亦可。

加減八味丸

﹝卽六味丸加五味子四兩﹑肉桂一兩﹞治腎經陰虛﹐虛火上炎﹐作渴切牙﹐或口舌生瘡﹐或痰涎湧盛。

六味地黃丸

﹝加肉桂﹑附子各一兩﹐名八味丸。二方見發熱屬陰屬陽﹞

獨參湯

﹝方見腹脹气促﹞

小柴胡湯

﹝方見癥﹞

十一味木香散

十二味異功散

﹝二方見痘灰白色﹞

十全大補湯

﹝方見腹脹气促﹞

八珍湯

柴胡麥門冬散

﹝二方見頂陷灰白﹞

參四聖散

﹝方見頂陷心煩﹞

七味白術散

﹝方見痘發熱﹐卽人參白術散﹞

卷十八

不靨悶亂哽气腹脹之癥

陳文宿先生云﹕痘瘡十一日至十二日﹐當靨不靨﹐身熱悶亂不寧﹐臥則哽气﹐腹脹泄瀉﹐寒戰切牙﹐急用異功散加木香﹑當歸﹐以救陰陽表裏助其收靨。竊謂﹕前癥若手足並冷﹐屬脾胃虛寒﹐宜用十二味異功散。手足微冷﹐屬脾胃虛弱﹐宜用五味異功散加木香。若手足熱﹐大便祕﹐屬脾胃實熱﹐宜用淸涼飲﹐救其陰﹐以抑其陽。

一小兒痘﹐寒戰切牙﹐瀉渴腹脹﹐手足冷﹐時仲夏﹐飲沸湯口不知熱﹐先君謂脾气虛寒﹐用十二味異功散﹐一劑頓安﹔又用五味異功散﹐調補而愈﹔再用參四聖散而痊。

一小兒痘不結痂﹐發熱飲湯﹐哽气腹脹﹐此脾气虛弱﹐用五味異功散﹑參四聖散而愈。後噫气下气﹐欲服枳殼之類。余謂﹕噫气屬心火虛﹐下气屬脾气虛。朝用六君子湯加姜﹑桂﹐夕用補中益气湯而愈。

一小兒哽气喘咳﹐腹脹下气﹐手足不冷不熱﹐此脾虛不能攝气而腹脹下气﹐肺虛不能攝气而哽气喘咳﹐用五味異功散加升麻而愈。

一小兒痘將愈﹐足冷哽气腹痛﹐手冷至腎﹐唇靑面白﹐屬脾胃虛寒也﹐用五味異功散加附子二劑﹐足稍溫﹔又用六君﹑姜﹑桂一劑﹐諸癥漸退﹐乃去姜﹑桂﹐服之而痊。

一小兒痘不結痂﹐作渴飲冷﹐大便祕結﹐此腸胃有熱也﹐先用淸涼飲末一錢﹐大便和而頓靨﹔又用人參麥門冬散﹑八珍湯而痊。

一小兒痘不結痂﹐用補中益气湯﹑地黃丸料煎服而愈。次年畢姻後﹐寒熱作渴﹐頭暈﹐脈洪數﹐按之微細﹐此脾腎虛火上炎也﹐以前藥各加肉桂五分﹐引火歸經而愈。

一小兒痘不靨發熱﹐因乳母有肝火﹐用加味逍遙散﹑人參白術散﹐母子俱服而熱止﹔又用柴胡麥門冬散而痊。

一小兒十五歲﹐久而結痂﹐寒熱往來﹐脈洪數﹐按之無力﹐用十全大補湯而痊。後因勞寒熱復發﹐用補中益气湯而安。

六君子湯

治脾气虛弱﹐或因克伐之劑﹐虧損中气﹐飲食少思﹐或痘瘡不起發﹐灌漿結痂。

人參白術﹝炒﹞茯苓陳皮﹝炒﹞半夏﹝湯洗﹞甘艸﹝炒。各等分﹞上三五錢﹐姜棗水煎﹐徐徐服。

四君子湯

﹝卽六君子湯去陳皮﹑半夏﹞

四順淸涼飲

王海藏先生云﹕痘疹膿貫而不焦者﹐由治失淸涼之法﹐內外熱毒﹐無以收斂。譬如五穀得陽气而成熟﹐得陰气而結實﹐用淸涼飲子下之。﹝方見大便不通﹞

十二味異功散

﹝方見頂陷灰白﹞

人參麥門冬散

﹝方見發熱口渴﹞

柴胡麥門冬散

﹝方見作癢搔破﹞

加味逍遙散

﹝方見欲靨不靨﹞

補中益气湯

五味異功散

﹝二方見寒戰切牙﹞

參四聖散

十全大補湯

﹝二方見腹脹气促﹞

人參白術散

﹝卽七味白術散﹞

地黃丸

﹝二方見發熱屬陰屬陽﹞

卷十八

兩目生翳痕黯凹凸之癥

陳文宿先生云﹕痘瘡十二日至十三日﹐瘡痂漸落﹐其瘢猶黯﹐或凹或凸﹐肌肉尙嫩﹐不可澡洗﹐並忌五辛煎之物﹐恐熱毒上燻肝膈﹐眼生障翳。或有是患﹐用谷精艸散治之。竊謂前癥﹕目爲肝之竅﹐或肝經風熱﹐或肝經血虛﹐或肝經風熱相搏﹐或肝疳內熱﹐或乳母肝經有熱﹐或食膏粱濃味﹐故多犯其目。若失於早治﹐多成廢疾。

一小兒出痘﹐兩目不開﹐先君謂肝經有熱。用消毒化湯﹐母子服之而愈。

一小兒兩目不開﹐先君謂肝經熱毒。先用柴胡麥門冬散﹐又用四物湯加山梔而愈。

一小兒痘瘡﹐目赤腫痛﹐此肝火爲患﹐用柴胡麥門冬散﹑谷精散而愈。

一小兒痘將靨﹐目不開﹐脈浮而無力﹐右關按之緩弱﹐此脾气虛耳﹐用補中益气湯加蔓荊子二劑﹐去蔓荊子又數劑而愈。後每勞役﹐目中作脹不能開合﹐朝用補中益气湯﹐夕用五味異功散而愈。

一小兒眼痛不開﹐屬肝經風熱﹐用柴胡麥門冬散﹑犀角地黃湯加柴胡各一劑﹐開而見赤翳迷漫﹐仍用前藥加谷精艸而愈。

一小兒出痘﹐目閉二十餘日﹐用淸肝解熱之藥﹐兩目𨿽開其睛已傷﹐此失於早治也。

一小兒目中出痘作痛﹐肝脈弦洪有力﹐先用小柴胡加龍膽艸﹑生地黃一劑﹐而痛稍止﹐乃用四物﹑柴胡﹑山梔一劑﹐痛全止﹐再用加味逍遙散﹑蟬菊散而愈。

一小兒目中出痘﹐肝脈弦數﹐此木火相搏﹐用四物﹑山梔﹑牡丹皮﹑柴胡二劑﹐再用加味逍遙散二劑﹐肝脈平和﹐又用四物﹑牡丹皮而靨。但目有靑翳﹐用蛇蛻散﹑三味谷精艸散而痊。

一小兒素食膏粱﹐目中出痘作痛﹐口渴﹑大便堅實﹐左右關洪數有力弦長﹐此形病脈俱實﹐先用柴胡梔子散﹑瀉黃散各一服﹐又用柴胡梔子散﹑柴胡麥門冬散而痊。

一痘兒眼不開﹐肝脈數﹐按之有力﹐用柴胡梔子散﹐子母服之眼漸開。又因母勞怒仍閉﹐用加味逍遙散而愈。後復閉﹐用柴胡麥門冬散而痊。

一小兒目中生翳﹐診其肝腎疳癥﹐用九味蘆薈丸﹑六味地黃丸及粉丹散﹐翳漸退﹐又用柴胡麥門冬散而痊。

羊肝散

治痘瘡入眼﹐或無辜疳入目。

密蒙花靑箱子決明子車前子上爲末﹐用密蒙花末三錢﹐余藥各一錢﹐以羊肝一葉﹐薄批摻上濕﹐用紙裹煨熟。空心食之。

蛇蛻散

治痘毒目翳。

蛇蛻﹝二錢﹐爲末﹞栝蔞仁﹝五錢﹐研爛﹞上爲末﹐用羊肝一片﹐批開入末二錢﹐用綫紮緊﹐米泔煮熟﹐頻與兒食﹐外用粉丹散。

三味谷精艸散

治痘疹翳膜遮睛瘴瞳子。

谷精艸﹝一兩﹞蛤粉黑豆﹝各二兩﹞上爲末﹐用雄豬肝一葉﹐竹刀批開﹐摻藥在內﹐以麻綫縛定﹐入砂罐內水煮熟﹐令兒食之。

蟬菊散

治斑痘入眼﹐或病後生翳障。

蟬蛻﹝洗﹞白菊花﹝各等分﹞上每服一錢﹐水煎入蜜少許﹐量兒服。

二味谷精艸散

治痘瘡已靨﹐目翳膜障﹐瞳神隱澀淚出﹐久而不退。

谷精艸﹝一兩﹞生蛤粉﹝二兩﹞上爲末﹐用豬肝一葉﹐竹刀批片子摻藥在內﹐以綿紮入砂器內﹐水煮。令兒熟食之。

粉丹散

﹝卽吹耳丹﹞治眼生翳膜。

輕粉黃丹上爲末﹐竹筒吹耳內﹐左眼有翳吹右耳﹐右患吹左耳﹐卽退。

通神散

治瘡入目﹐內生翳障。

白菊花綠豆末﹝生用﹞谷精艸﹝各等分﹞上爲末﹐每服一錢﹐幹柿一个﹐米泔水一盞煮榦末﹐不拘時但食柿餅五七次﹐至七日可見效。

黃柏膏

治痘瘡初出就塗面﹐則痘瘡不生於面目﹐用之若遲﹐𨿽出亦稀。

黃柏﹝一兩﹞綠豆甘艸﹝各四兩﹐生用﹞上爲細末﹐淸油調如膏﹐從耳前眼唇面並塗之﹐日三五度。

羊肝丸

治痘瘡入目不能開。

羯羊肝﹝一具生用﹞黃連﹝炒﹐爲末﹞上先將羊肝去筋膜﹐於石器內搗爛﹐入黃連末丸如桐子大。每服二三十丸﹐食後茶淸送下。

蟬蛻散

治疹入目﹐半年已過者﹐一月取效。

蟬蛻﹝一兩﹞豬懸蹄甲﹝二兩﹐瓦罐內用鹽泥封﹐燒存性﹞上二味爲末﹐入羚羊角末五錢﹐每服五分﹐白湯調下。

九味蘆薈丸

治肝經積熱﹐面目生翳﹐耳中出水﹐大便不調﹐肢體消瘦等癥。﹝方見疳蝕癥﹞

小柴胡湯

﹝方見癥﹞

柴胡麥門冬散

﹝方見作癢搔破﹞

四物湯

﹝方見痘瘡出遲﹞

六味地黃丸

﹝方見痘瘡發熱屬陰屬陽﹞

瀉黃散

﹝方見靨後發熱咽痛﹞

消毒化湯

﹝卽消毒救苦湯﹐方見夾疹痘﹞

加味逍遙散

﹝方見欲靨不靨﹞

柴胡梔子散

﹝卽柴胡淸肝散﹐方見作癢搔破﹞

補中益气湯

五味異功散

﹝二方見寒戰切牙﹐一名小異功散﹞

卷十八

靨後發熱咽痛不利之癥

陳文宿先生云﹕痘瘡收靨之後﹐渾身壯熱﹐經日不除﹐別無他癥﹐用柴胡麥門冬散﹐如不退﹐服人參白術散。若風熱咳嗽﹐咽喉不利﹐用桔梗甘艸防風湯。竊謂﹕前癥有因熱毒未解者﹐有因胃气虛熱者﹐有因胃气實熱者﹐其因不能枚舉﹐當臨癥制宜而藥之。

一小兒咽痛壯熱﹐痘痕色赤﹐手微熱﹐此餘毒未解﹐用柴胡麥門冬散而安。七日之後復熱﹐手指初捏似熱﹐久捏則冷﹐此脾气虛也﹐用五味異功散而痊。

一小兒痘咽痛﹐大便不實﹐口渴飲湯﹐手足不熱﹐此脾胃虛弱也﹐用人參白術散﹐而大便實。但不時寒熱﹐用加味逍遙散而愈。

一小兒痘咽痛﹐發熱作渴﹐面赤飲冷﹐此胃經實熱也﹐用射幹鼠粘子湯而愈。因食濃味復發﹐手足並熱﹐用瀉黃散一劑而痊。

一小兒痘咽痛﹐發熱飲冷﹐大便黃色﹐手足指熱﹐此脾胃實熱也﹐用瀉黃﹑淸胃二散﹐各一劑而愈。後因乳母食濃味﹐兒口角流涎﹐不能吮乳﹐仍用前藥治母而愈。

一小兒痘咽痛足熱﹐余謂此稟足三陰虛而無根之火上炎也﹐古人有云﹐痘歸腎經﹐必不可救﹐當用壯水之劑﹐亦有生者。柰彼不悟﹐翌日果腰痛咽啞﹐始信餘言﹐乃用大劑地黃丸料加五味子﹐並補中益气湯而愈。

一男子出痘﹐上體甚熱﹐兩足俱冷﹐喉痛作渴﹐瘡亦不起發﹐此稟腎經虛熱也﹐以六味地黃丸料﹐煎與恣飲﹐漸愈﹐又與八珍湯而痊。

一小兒面色素白﹐出痘咽痛﹐發熱面赤﹐作渴飲湯﹐手足指冷﹐此稟足三陰虛也﹐用大劑加減八味丸料﹐煎與恣飲﹐又以益气湯助其脾胃﹐以滋化源﹐痛止熱退而愈。

射幹鼠粘子湯

治痘疹咽喉作痛﹐及痘疹後癰疽瘡毒。

鼠粘子﹝卽牛蒡子﹞甘艸升麻射幹﹝各二錢﹞上水煎﹐量服之。

瀉黃散

治脾胃實熱患瘡﹐口渴飲冷。

藿香葉﹝七葉﹞石膏﹝﹐五錢﹞甘艸﹝三錢﹞防風山梔仁﹝炒﹐各一兩﹞上爲末﹐每二錢水煎﹐入蜜少許。嬰兒乳母服之。

六味地黃丸

﹝方見痘瘡發熱屬陽屬陰﹞

淸胃散

﹝方見痘不結痂﹞

八珍湯

﹝方見頂陷灰白﹞

人參白術散

﹝卽七味白術散﹞

柴胡麥門冬散

﹝方見作癢抓破﹞

加減八味丸

﹝卽六味丸加五味子﹑肉桂﹞

加味逍遙散

﹝方見欲靨不靨﹞

五味異功散

補中益气湯

﹝二方見寒戰切牙﹞

卷十八

頂陷心煩狂躁气喘之癥

陳文宿先生云﹕痘紫色頂陷﹐心煩狂躁﹐气喘妄語﹐或如見鬼神﹐內熱便祕者﹐宜用龍腦膏子﹑豬尾膏。如無內熱﹐大便不實﹐不可輕服。竊謂前癥多因初起熱盛之時﹐失於解利所致。亦有因痘毒未盡﹐有因胃經有熱﹐有因肺胃有熱﹐有因心脾有熱。煩躁﹐痘裂出血﹐便血衄血﹐屎黑痕赤﹐詳見各癥。大凡作渴發熱﹐手足指冷或大便祕結者﹐內有熱也﹐切不可禁其飲水﹐觀張子和述水中兒事﹐良可驗矣。蓋熱極故得水而生也。

一小兒痘癥狂喘﹐熱渴飲冷﹐痰涎不利﹐先君用十六味淸膈飲﹑犀角地黃湯而痊。

一小兒痘紫發熱﹐小便不利﹐手足發熱﹐此肺經有熱﹐用人參淸肺飲小便隨利﹐又用犀角地黃湯而靨。

一小兒痘紫作渴﹐手足並熱﹐余謂胃經有熱﹐用竹葉石膏湯一劑﹐諸癥頓退而愈﹐用人參白術散而痊。

一小兒痘紫作痛﹐又頂欲陷﹐發熱飲冷﹐作渴痰喘﹐小便祕結。此肺胃有熱﹐用十六味淸膈散一劑﹐諸癥頓減﹐又用葛根麥門冬散一劑而愈。

一小兒出痘發狂﹐作渴飲冷﹐此上焦熱熾也﹐用黃連解毒湯﹑芹菜汁而止﹔又用紫艸快湯將靨。因間藥餌三日﹐色黑倒靨﹐用紫艸散渴止﹐又用人參白術散而痊。

一小兒出痘喘咳面赤﹐其脈洪數﹐右寸脈尢甚﹐此心火克肺金﹐用人參平肺散以淸心肺﹐再用地黃丸以壯腎水﹐喘嗽頓止。

一小兒痘將愈﹐喘躁作渴面赤﹐此稟足三陰虛也﹐用地黃丸料數劑﹐諸癥稍可﹐又佐以益气湯﹐諸癥漸愈。後因沐浴出汗﹐仍喘咳煩躁面赤﹐脈洪大﹐按之如無﹐此汗多亡陽也﹐用當歸補血湯而愈。畢姻後﹐喘咳音啞﹐用地黃丸﹑益气湯各百餘劑﹐得遠幃幕而生。

一小兒痘愈後﹐時發狂兼喘﹐發過面色黃白﹐手足並冷﹐此脾胃虛弱也﹐余用補中﹑八珍二湯各三十餘劑。或云當先降火邪而後補元气﹐乃服芩﹑連﹑朴硝之類﹐汗吐不止而歿。

十六味淸膈散

治涕唾稠粘﹐喘嗽痰盛﹐身熱鼻幹﹐大便如常﹐小便黃赤。

人參柴胡當歸芍藥知母桑白皮白術黃紫菀地骨皮茯苓甘艸桔梗黃芩﹝炒﹐半兩﹞石膏﹝﹞滑石上每服三錢﹐薑水煎﹐量兒服之。

葛根麥門冬湯

治痘疹胃經熱甚﹐頭疼悶煩﹐或痘後餘毒。

麥門冬漧葛人參赤芍藥升麻茯苓﹝各二分﹞石膏末﹝五分﹞甘艸﹝二分﹞上水煎服。

犀角地黃湯

治郁熱不解﹐气血湧爲衄血﹐或流入胃脘而吐血﹐或余血停滯﹐面色痿黃﹐大便色黑。

犀角生地黃白芍藥牡丹皮﹝各一錢﹞上水煎﹐乳母同服。

人參平肺散

治心火克肺金﹐傳爲癰痿咳嗽喘嘔﹐痰涎壅盛﹐胸膈痞滿﹐咽嗌不利。

人參陳皮甘艸地骨皮茯苓﹝各一錢﹞知母五味子﹝各一錢﹞靑皮﹝四分﹞天門冬﹝去心﹐四分﹞桑白皮上水煎﹐徐徐服。

竹葉石膏湯

治痘瘡胸中煩悶﹐小便赤澀﹐口漧作渴﹐兼有赤。又宜服犀角散﹝方見泄瀉切牙﹞

龍腦膏子

治時气痘瘡及赤疹子未透﹐心煩狂躁﹐气喘妄語﹐或見鬼神﹐或已發而陷伏。宜速治﹐否則毒入髒必死。

生龍腦上研細﹐滴雄豬心血﹐丸綠豆大﹐每服一丸。心煩狂躁﹐紫艸湯下。瘡陷伏﹐溫酒化下。一方加辰砂五分尢妙。

服後少時﹐心神淸爽﹐得睡﹐瘡疹發透。

豬尾膏

治痘瘡黑陷倒靨。

用小豬尾尖﹐刺血兩三點﹐入腦子少許﹐辰砂末一錢﹐同研膏﹐以木香湯化下。

紫艸快湯

治痘疹下血不止﹐不能發出﹐血气不足﹐色不紅活等癥。﹝卽紫艸湯﹞紫艸人參白術茯苓當歸川芎芍藥木通甘艸糯米上每服二錢﹐水煎。

人參淸肺散

﹝方見痘喘﹞

八珍湯

﹝方見頂陷灰白瀉渴﹞

黃連解毒湯

﹝方見癥﹞

地黃丸

﹝卽六味地黃丸﹞

人參白術散

﹝卽七味白術散﹐二方見發熱屬陰屬陽﹞

補中益气湯

當歸補血湯

﹝二方見寒戰切牙﹞

卷十八

作癢抓破膿水淋漓之癥

陳文宿先生云﹕痘瘡作癢﹐抓破成瘡﹐膿水淋漓者﹐由气血衰肌肉虛也﹐宜用木香散加丁香﹑肉桂及敗艸散。切忌用牛糞灰。竊謂前癥皆因气血虛弱所致﹐預爲調護﹐使气血和平﹐庶無此患。又必察其外癥色白者﹐用四君之類﹐色赤者﹐用四物之類。若因鹹味﹐宜用蟬蛻散之類。

一小兒口漧作渴﹐脈浮而數﹐此血气虛而有熱也﹐用參四聖散加蟬蛻而癢止﹐用托裏散加蟬蛻而膿貫﹐又用托裏散將靨﹐忽發熱作渴而癢﹐此血虛也﹐用八珍湯﹑當歸補血湯而愈。

一小兒痘赤作癢﹐脈弦﹐按之則數﹐此乃肝火血燥生風﹐先用柴胡麥門冬散加蟬蛻而癢止﹐又用托裏散而痂脫。

後仍癢痕﹐用八珍湯倍加參而愈。

一小兒痘瘡作癢色赤﹐心肝二脈數而弦﹐此風熱相搏而血熱也﹐用四物﹑黃連﹑柴胡﹑丹皮而癢止﹔用八珍湯﹑當歸補血湯而瘡愈。

一小兒痘後作癢﹐夜甚不寐﹐此脾經气血俱虛﹐用四君﹑歸﹑數劑而止。後傷食作瀉﹐復癢不寐﹐仍用前藥及五味異功散而愈。

一小兒痘瘡愈後﹐身癢膿水淋漓﹐內熱口漧﹐用四君﹑歸﹑﹐及補中益气湯﹐並六味地黃丸而痊。

一小兒痘痕作癢﹐服祛風藥﹐徧身皆癢﹐膿水淋漓﹐口噤發搐﹐而面色皎白﹐此气血俱虛﹐余用大補湯﹑參四聖散而愈。

一小兒痘瘡已愈﹐而犯色欲﹐徧身作癢﹐痘痕赤色﹐气息奄奄﹐脈洪數無力﹐左尺爲甚﹐先用大補湯﹐內用人參五錢﹐數劑形气稍復﹐佐以大劑加減八味丸料﹐又五十餘劑而痊。

一小兒痘將靨﹐身癢﹐脈浮數﹐按之無力﹐此眞气不能榮於腠理﹐用補中益气湯漸愈﹐因功課勞心自汗﹐用六味湯而愈。後煩躁面赤﹐自汗如雨﹐用當歸補血﹑十全大補二湯而愈。

一小兒汗出如雨﹐手足發熱﹐作渴飲冷﹐右關洪數有力﹐此胃經實熱也﹐用淸胃散一劑頓退。因食膏粱復癢﹐發熱飲冷﹐用瀉黃散末一錢渴止﹔又用白術散去木香而痊。

一女子靨後身癢﹐脈浮大。此脾肺气虛也﹐朝用補中益气湯﹐夕用黃六一湯而愈。經行復癢發熱﹐用加味逍遙﹑八珍湯而痊。

一男子痘愈而入房﹐身癢昏憒﹐脈大而無倫次﹐按之如無﹐用獨參湯十五劑而蘇﹐又大補湯二十餘劑脈斂﹐又二十餘劑脈微細而畏寒﹐此火歸經﹐又五十餘劑而痊。

一婦人痘方愈﹐因勞發癢﹐服消風散﹐口噤流涎﹐余謂此日元气復傷﹐不信﹐乃服前藥﹐更四肢發搐﹐余用十全大補﹑加味逍遙而愈。

一小兒痘愈後作癢﹐服消風散﹐四肢發搐﹐口噤流涎﹐余謂脾土虧損﹐而肝木所克﹐果歿。

一小兒痘膿未滿﹐面赤作癢﹐余謂气血虛而有熱﹐欲行溫補。不信﹐乃服淸熱之藥而歿。

柴胡麥門冬散

治肝膽經有熱﹐靨後不解。

柴胡麥門冬﹝各一錢﹞人參玄參龍膽艸﹝各五分﹞甘艸﹝炒﹞上水煎﹐量兒大小服。

參四聖散

治痘瘡不能長滿生膿﹐或色白作癢。﹝方見腹脹气促﹞

五味異功散

治痘瘡元气虛弱﹐肌肉消薄﹐榮衛短促而患瘡瘍﹐不能消散﹔或脾肺气虛﹐不能生肌收口。大凡諸癥﹐因脾气虛而不能愈者﹐皆宜服之﹐調補元气則自愈矣。﹝方見寒戰切牙﹞

黃六一湯

治瘡瘍後气虛作渴﹐愈後作渴﹐尢宜服之。

黃﹝炙﹐六錢﹞甘艸﹝炙﹐一錢﹞上水煎服。

柴胡梔子散

治肝膽經有熱﹐瘡毒不愈﹐或發熱不止。

柴胡山梔牡丹皮﹝各一錢﹞川芎芍藥茯苓﹝各七分﹞白術﹝炒﹞甘艸﹝各五分﹞當歸牛蒡子﹝炒﹐各七分﹞上水煎﹐母子同服。

十全大補湯

獨參湯

﹑

參四聖散

治痘瘡不起﹐不能長滿生膿﹔或作癢。﹝方見腹脹气促﹞

補中益气湯

治痘瘡中气虛弱﹔或因克伐﹐以致身癢﹐惡寒發熱﹐煩渴體倦﹐飲食少思﹐或不能結痂作癢者。

當歸補血湯

﹝二方見寒戰切牙﹞

加味逍遙散

﹝方見欲靨不靨﹞

四君子湯

﹝方見不靨悶亂﹞

六味地黃丸

﹝方見痘瘡發熱屬陰陽﹞

四物湯

﹝方見痘瘡出遲﹞

瀉黃散

﹝方見靨後發熱咽痛﹞

托裏散

﹝方見痘癰﹞

加減八味丸

﹝卽六味丸加用五味子﹑肉桂﹞

八珍湯

﹝卽四君﹑四物二方相合﹞

淸胃散

﹝方見痘癰﹞

卷十八

風邪搏於肌肉患疳蝕之癥

陳文宿先生云﹕痘疹已靨未愈之間﹐五臟未實﹐肌肉尙虛﹐血气未定﹐忽被風邪搏於肌肉膚肌之間﹐則津液澀滯﹐故成疳蝕瘡也。宜用雄黃散﹑綿繭散治之。久而不愈﹐則潰蝕筋蝕﹐以致殺人。竊謂雄黃散淸肝殺虫解毒﹐綿繭散治膿水淋漓﹐皆治外之良方﹐內無餘毒者﹐宜用此法。若因肝脾疳火上炎﹐或食甘肥而胃火內動﹐或手足陽明經蘊熱﹐或腎經虛熱﹐各有不同﹐皆元气不足﹐病气有餘﹐乘虛而發也。痛作腫﹐用仙方活命飲﹑大蕪荑湯。疳熱爲患﹐用大蕪荑湯﹑四味肥兒丸。腎經虛熱﹐用地黃丸。當臨制宜﹐分五臟相勝﹐審乳母之气何如﹐扶助胃气爲善。

一女子患疳癥﹐因浴熱湯﹐發熱如炎﹐體彊如﹐此腠理間泄邪熱乘虛而內作﹐用十全大補湯一劑頓安。同時亦有患此癥﹐不用補劑者﹐甚至不救。

一小兒痘後﹐徧身津淫作癢﹐此兼因疳爲患﹐用大蕪荑湯及蟾蜍丸而愈。後作渴﹐口中作痛﹐用蟾蜍丸﹑人中白散而安。

一小兒痘後毒蝕腮﹐余謂肝脾有熱助疳而患也﹐用大蕪荑湯﹑大蘆薈丸爲主﹐以五味異功散爲佐﹐月餘漸愈﹐卻以五味異功散﹐佐以大蕪荑湯而痊。

一小兒臀間痘毒蝕爛﹐恪敷雄黃散益甚﹐余謂兼肝脾疳也﹐先用大蕪荑湯﹑活命飲各二劑﹐又用九味蘆薈丸爲主﹐以五味異功散爲佐﹐月餘諸癥漸愈。

一小兒患前癥﹐發熱作渴﹐兩足晡熱﹐余謂稟腎經陰虛﹐不信﹐恪服淸熱敗毒而歿。

一小兒痘出甚密﹐先四肢患毒膿潰而愈﹐後口患疳延蝕牙齦﹐余先用大蕪荑湯﹑活命飲各一劑﹐又用蟾蜍丸﹑人中白散而安。

一小兒痘毒蝕陷﹐敷雄黃散﹐服加味解毒散而愈。

一小兒臉患之作痛﹐用仙方活命飲﹐又敷雄黃散﹑大蕪荑湯而愈。

韶粉散

治痘瘡毒瓦斯未散﹐瘡痂𨿽落﹐其瘢猶黯﹐或凹或凸﹐此藥塗之。

韶粉﹝一兩﹞輕粉﹝一兩﹞上煉豬脂油拌勻如膏塗之。如痘痂欲落不落﹐當用後方。

羊骨髓

上入輕粉研成膏塗之。如痘癢搔成瘡及瘡痂欲落不落﹐用上等白蜜塗之﹐其痂自落﹐亦無瘢痕﹐神效。

雄黃散

治痘毒牙齦生疳蝕瘡。

雄黃﹝一錢﹞銅綠﹝二錢﹞上研細﹐量瘡大小幹摻。

綿繭散

治痘毒蝕瘡﹐膿水不絕。

出蛾綿繭﹝不拘多少﹞上用生礬末碎貫繭內﹐以炭灰燒礬汁幹﹐取出爲末﹐幹貼之。

九味蘆薈丸

治痘毒成疳﹐齒蝕爛齦﹐或透頰腮﹐或肝脾疳熱結核﹐耳內生瘡﹐兩目生翳﹐耳中出水﹐或小便出津﹐拗中結核﹐或大便不調﹐肢體消瘦等癥。

胡黃連宣黃連﹝炒﹞蘆薈木香白蕪荑﹝炒﹞靑皮白雷丸鶴虱艸﹝各一兩﹞麝香﹝三錢﹞上各另爲末﹐糊丸麻子大。每服半錢﹐空心米湯下。仍量兒用之。

大蕪荑湯

﹝一名梔子茯苓湯﹞治痘瘡上攻﹐口齒成疳﹐發熱作渴﹐大便不調﹐發黃脫落﹐面黑便淸﹐鼻下生瘡﹐乳食嘔吐等癥。

山梔仁﹝三分﹞黃柏甘艸﹝炙。各二分﹞大蕪荑﹝五分﹞黃連麻黃根﹝一分﹞羌活﹝二分﹞柴胡﹝三分﹞防風﹝一分﹞白術茯苓﹝各五分﹞當歸﹝四分﹞上水煎服。

導赤散

生地黃木通甘艸﹝各等分﹞上爲末﹐每服一錢﹐淡竹葉水煎。

敗艸散

治痘瘡撾搔成瘡﹐膿血淋漓﹐用屋爛艸﹐或蓋墻爛茅﹐年遠者佳﹐如無﹐曠野生者尢佳﹐爲末搽之。

如徧身患者﹐須多摻鋪席上﹐令兒坐臥﹐其瘡卽愈。

丹粉散

治痘毒膿水淋漓。

輕粉黃丹﹝各一錢﹞黃連末﹝三錢﹞上研勻搽患處。

立效散

治一切胎毒瘡疥及風疹痛。

大黃黃柏山梔寒水石﹝。各等分﹞上爲末﹐用淸油燭調搽。若破而膿水淋漓﹐用當歸膏。

大楓膏

治一切瘡疥。

大楓子肉﹝研膏﹞黃連﹝各二兩﹞眞輕粉枯礬蛇牀子﹝各一兩﹞地瀝靑﹝六兩﹞上各另爲末﹐入大楓膏和勻﹐更入地瀝靑杵百餘卽成膏矣。每用少許塗患處。

加味小柴胡湯

﹝方見疹﹞

加味逍遙散

﹝方見欲靨不靨﹞

人參平肺散

犀角地黃湯

﹝二方見頂陷心煩﹞

柴胡梔子散

﹝方見作癢抓破﹞

三黃散

﹝方見爛﹞

八珍散

﹝方見頂陷灰白﹞

地黃丸

﹝方見發熱屬陰陽﹞

十全大補湯

﹝方見腹脹气促﹞

補中益气湯

當歸補血湯

五味異功散

竹葉石膏湯

﹝四方見泄瀉切牙﹞

四味肥兒丸

加味解毒散

人中白散

東垣消毒救苦湯

﹝四方見夾疹痘﹞

蟾蜍丸

淸胃散

仙方活命飲

﹝三方見痘癰﹞

卷十八

癥

陳文宿先生云﹕疹之癥﹐俗言疹子。是肺胃有熱﹐或時气所作。發於皮膚﹐徧體狀如蚊蚤所咬。凡色赤者﹐十生一死﹐色黑者十無一生。錢氏云﹕癥初發類似傷寒﹐發熱五六日或七八日而出﹐或乍涼乍熱﹐或咳嗽﹐泄瀉不食﹐面赤﹐眼光如水生眵﹐或噴嚏痰涎﹐或熱渴漧嘔﹐或大便急而小便澀。余竊謂前癥若身熱煩渴者﹐用升麻湯。自汗煩渴者﹐化湯。煩瀉熱瀉﹐白虎蒼術湯。熱盛譫語﹐導赤散。咳嗽不已﹐生地黃散。吐血衄血﹐或大小便血﹐犀角湯。喉間作痛﹐甘桔防風湯。咽喉腫痛﹐玄參升麻湯。乍涼乍熱﹐小柴胡湯。喘嗽不已﹐柴胡五味子湯。小便不利﹐柴苓湯。熱盛漧嘔﹐解毒湯。停食嘔吐﹐或腹脹作瀉﹐平胃散﹐大便不利加枳實。飲食已消﹐或仍作嘔﹐四君子湯。大便祕或喘滿者﹐先用前胡枳殼湯下之﹐乃用春澤湯。瘥後熱毒不除﹐葛根黃連湯。餘毒成瘡﹐射幹鼠粘子湯﹑消毒飲。又有夾痘而出者﹐其勢最速﹐乃血乘其勢而爲患也。如大便硬﹐用淸涼飲少許下之。退﹐四君﹑歸﹑﹐固其元气。肢體疼痛﹐用活命飲一服﹐殺其毒瓦斯﹐仍用托裏散治之。

一小兒七日不消﹐頭痛發熱﹐防其內熱﹐此表邪未解﹐用葛根麥門冬湯一劑頓解﹐再劑而痊。

一小兒惡寒發熱﹐頭痛拘急﹐先用人參羌活散一劑﹐外邪頓散﹐又用五味異功散而安。

一小兒月餘不消﹐增寒壯熱﹐頭痛拘急﹐此表邪未解也﹐用人參敗毒散一劑而表邪退﹐再用惺惺散而痊。

一儒者年二旬患前癥﹐煩渴飲冷﹐用竹葉石膏湯﹑化湯各一劑﹐熱渴頓愈﹐用快湯﹐痘瘡頓起﹐用八珍湯而痊。

一產婦患此﹐乃風熱所致﹐用惺惺散而風熱散﹐用六味活血湯而瘡起發﹐用八珍湯而痊。

一小兒患此﹐鼻塞聲重﹐發熱身癢﹐用人參消風散而表癥愈﹐後發熱搔破膿水淋漓﹐脈浮大按之無力﹐此脾胃气虛﹐不能榮於腠理﹐朝用補中益气湯﹐夕用黃六一湯而愈。後因感冒服表散之劑﹐煩躁發熱﹐面目俱赤﹐脈大而虛﹐用當歸補血湯而痊。

一小兒發熱作渴﹐二便祕澀﹐用大連翹飲﹐二便隨通﹐但嘔吐痰涎﹐腹痛不食﹐此邪气去而眞气復傷也﹐用五味異功散而痊。

惺惺散

治風熱時气瘡疹﹐頭疼壯熱﹐目澀多睡﹐咳嗽喘粗。

桔梗眞細辛人參甘艸白茯苓川芎白術﹝各五分﹞薄荷上水一盞﹐姜三片﹐煎服。

黃連解毒湯

治疹毒吐血漧嘔。

黃連黃柏黃芩梔子﹝各三錢﹞上水煎﹐量大小服。

柴胡五味子湯

治疹喘嗽。﹝卽小柴胡湯內加五味子﹞

小柴胡湯

治疹乍涼乍熱﹐似瘧喘嗽。

柴胡﹝三錢﹞人參黃芩﹝各二錢﹞半夏﹝一錢﹞甘艸上生薑三片﹐水一盞煎至六分﹐溫服。

柴芩湯

治痘疹小便不利。

柴胡黃芩豬苓澤瀉茯苓白術﹝各一錢五分﹞上薑水煎﹐量大小服。

人參消風散

治疹等癥。

人參﹝三錢﹞荊芥穗甘艸﹝炙﹞陳皮﹝各五錢﹞白僵蠶茯苓防風芎藿香蟬蛻﹝各三錢﹞濃朴﹝姜制﹐三錢﹞羌活﹝二錢﹞上每服一錢﹐水煎服。

人參敗毒散

治疹發熱惡寒﹐咳嗽等癥。

人參茯苓川芎羌活獨活前胡柴胡枳殼﹝麩皮炒﹞桔梗甘艸﹝炒﹐各等分﹞上每服二三錢﹐水煎。

生地黃散

治痘疹煩熱咳嗽。

生地黃麥門冬﹝各一錢半﹞杏仁陳皮﹝各一錢﹞甘艸﹝五分﹞上水煎服。忌酒醋鹽酸之物。

白虎蒼術湯

治痘疹癥。

玄參升麻湯

化湯

﹝三方見水痘麻痘﹞

升麻葛根湯

﹝方見後﹞

漧葛麥門冬湯

犀角湯

﹝二方見頂陷心狂﹞

快湯

﹝方見頂陷心煩﹞

六味活血散

活命飲

﹝二方見痘癰﹞

大連翹飲

春澤湯

人參羌活散

葛根黃連湯

﹝四方見夾疹痘﹞

五味異功散

當歸補血湯

補中益气湯

﹝三方見寒戰切牙﹞

黃六一湯

﹝方見作癢抓破﹞

竹葉石膏湯

﹝方見泄瀉切牙﹞

射幹鼠粘子湯

﹝方見靨後發熱﹞

甘桔防風湯

﹝方見痘寒戰﹞

前胡枳殼湯

﹝方見痘涕唾稠粘﹞

四君子湯

﹝方見不靨悶亂﹞

四順淸涼飲

﹝方見大便不通﹞

卷十八

水痘麻痘

陳文宿先生雲﹕水痘之癥﹐身熱二三日而止﹐或咳嗽面赤﹐眼光如水﹐或噴嚏咳唾稠粘。與痘不同﹐易出易靨﹐不能爲害。湯民望先生云﹕麻痘乃天行時气﹐熱積於胃﹐胃主肌肉﹐故發於徧身﹐狀如蚊子所嚙。色赤者十生一死﹐色黑者十死一生。此癥亦與癥不同。其癥如錦紋﹐而但空缺處如雲路之狀。麻癥乃徧身而無空處﹐但以疏密之不同耳。

麻痘初出﹐咳嗽煩悶﹐嘔逆淸水﹐眼赤咽喉口舌生瘡﹐用黃連杏仁湯。若催出而成﹐爛如錦紋﹐或膿水鮏臭﹐心胸咳悶﹐嘔吐淸水﹐不時身熱﹐用黃芩知母湯。初起發熱﹐疑似之間﹐可服升麻湯。然麻癥始終宜用麻黃湯表之﹐痘癥表與下皆不可。大抵發熱煩渴﹐用升麻葛根湯。發熱咳嗽﹐人參麥門冬湯。發熱煩躁﹐小便不通﹐大連翹飲。冬寒腠理閉塞﹐葛根橘皮湯。

一小兒患之﹐發熱作渴﹐徧身作痛﹐大小便漧澀。此熱毒郁滯於內﹐用葛根麥門冬湯一劑頓安﹐又用解毒湯而愈。

一小兒患此﹐身痛發熱煩躁﹐此風邪搏於表也﹐用玄參升麻湯﹐諸癥頓解。但倦怠發搐﹐此脾虛爲肝所侮也﹐用和肝補脾湯而安。

一小兒患此﹐腹痛煩渴﹐面赤咳嗽痰涎。用升麻湯一劑﹐徧身如錦﹐用化湯一劑而安﹐又用人參麥門冬散而愈。

一小兒疹隱於肉裏而不現﹐煩渴躁熱﹐衄血吐血或便血﹐用解毒湯﹑犀角湯﹐各一劑而血止﹐又用導赤散而愈。

一小兒患此﹐寒熱漧嘔﹐先用小柴胡湯加生地黃而寒熱止﹐用解毒湯而發﹐用生料四物湯而痊愈。

一小兒患此﹐五日不消﹐發熱煩躁﹐右關脈洪數而有力﹐此胃經實熱﹐先用化湯一劑﹐又用參滑散而愈。

三豆飲

治天行痘瘡﹐始覺卽服之﹐多者必少﹐少者不出。

小赤豆黑豆綠豆﹝各一百粒﹞甘艸節﹝五錢﹞上水煮熟任食之﹐七日自不發。

參滑散

治水痘。

地骨皮麻黃﹝去節﹐一分﹞人參滑石大黃﹝煨﹐一分﹞知母羌活甜葶藶﹝炒﹐一分﹞甘艸﹝炙﹐半分﹞上爲末﹐每服半錢﹐水一小盞﹐小麥七粒﹐煎數沸﹐每服三五匙﹐不可多服。

按﹕前方發表散邪﹐疏通內熱之峻劑。若徧身作痛﹐壯熱煩躁﹐作渴飲冷﹐大便祕結﹐小便澀滯﹐喘嗽等癥﹐宜用此方。然水痘多屬表邪﹐或發熱引飲﹐小便赤澀者﹐當用升麻葛根湯。知無他癥﹐不必用藥。

和肝補脾湯

治風熱瘡疹﹐脾土不及﹐肝木太過。

人參陳皮川芎﹝各五分﹞白術茯苓芍藥﹝各七分﹞柴胡甘艸﹝炙。各三分﹞山梔﹝炒﹐四分﹞上作二劑﹐水煎服。

白虎蒼術湯

石膏﹝四錢﹞蒼術﹝一錢五分﹞知母﹝一錢﹞甘艸﹝五分﹞粳米﹝一撮﹞上水煎服。

黃連杏仁湯

治麻痘漸出﹐咳嗽煩悶﹐嘔逆淸水﹐眼赤咽喉口舌生瘡﹐作瀉。

黃連﹝一兩﹞陳皮麻黃﹝去節﹞杏仁﹝去皮尖﹐麩炒﹞枳殼﹝炒﹞葛根﹝各五錢﹞上每服二錢﹐作瀉者加濃朴﹑甘艸。

黃芩知母湯

治麻癥爛﹐隱疹如錦紋﹐或膿鮏臭﹐心胸閉悶﹐嘔吐淸水﹐溫壯不時。

葛根知母﹝洗﹞黃芩麻黃﹝去節﹞陳皮杏仁﹝去皮尖﹞甘艸﹝各等分﹞上每服二錢﹐若不嘔逆﹐去陳皮加芍藥﹐如吐則用之。

升麻葛根湯

治瘡疹初起﹐發熱咳嗽﹐似傷寒未辧麻疹。

白芍藥川升麻甘艸漧葛﹝各等分﹞上水煎﹐每服三錢。

化湯

治疹渴熱最良。

人參知母﹝各一錢﹞甘艸﹝五分﹞石膏末﹝四錢﹞上加粳米一撮﹐水煎量服之。

葛根橘皮湯

治發煩悶﹐嘔吐淸汁﹐兼治麻痘等癥。

葛根陳皮杏仁﹝去皮尖﹞麻黃﹝去節﹞知母﹝炒﹞甘艸黃芩﹝各半兩﹞上每服二三錢﹐水煎。

玄參升麻湯

治疹已發未發﹐或身如錦紋﹐甚則語言煩躁﹐喉閉腫痛。

玄參升麻甘艸﹝炙。各等分﹞上每服二三錢﹐水煎服。

烏梅丸

烏梅﹝三十个﹐酒浸肉研爛﹞細辛漧薑附子﹝泡。各一兩﹞蜀椒﹝四兩﹞黃連﹝一兩﹞當歸﹝四兩﹞上爲末﹐烏梅肉與米飯和丸﹐桐子大。每服數丸﹐白湯下。

羌活散

﹝卽人參敗毒散加天麻﹑地骨皮﹞

葛根麥門冬湯

﹝方見頂陷心狂﹞

升麻葛根湯

﹝方見痘寒戰﹞

解毒湯

小柴胡湯

﹝二方見癥﹞

人參麥門冬湯

﹝一名麥門冬散﹐方見發熱口渴﹞

犀角湯

﹝方見頂陷心狂﹞

大連翹飲

﹝方見夾疹痘﹞

四物湯

﹝方見痘出遲﹞

導赤散

﹝方見疳蝕之癥﹞

卷十八

痘瘡生癰毒之癥

陳文宿先生云﹕痘疹首尾不宜與水喫。若誤與之﹐瘡靨之後﹐其痂遲落﹐或生癰﹐鍼之而成疳蝕﹐以致難愈。蓋脾胃外主肌肉﹐飲水過多﹐濕損脾胃﹐搏於肌膚﹐則津液衰少﹐气血不能周流﹐凝結不散﹐故瘡痂遲落而身生癰腫也。

張潔古先生云﹕癰腫發於身前﹐手陽明經也﹐發於四肢﹐足陽明經也。丹溪先生云﹕痘癰多是餘毒血熱所致﹐當分上下用藥﹐而以涼血爲主﹐大便燥實加大黃﹐如不應﹐當分經絡所屬﹐血气虛實﹐其膿成否。竊謂前癥初起未成膿者﹐用活命飲﹑隔蒜灸治而消之。欲成膿者﹐用活命飲解而潰之。气血虛者﹐八珍湯實而潰之。虛而不能斂者﹐托裏散補而斂之。大凡發熱腫痛﹐大便不結﹐用仙方活命飲及隔蒜灸法。大便祕結﹐用仙方活命飲加大黃。大便已通﹐腫痛未退﹐再用活命飲一服﹐用托裏散補其元气。若發熱倦怠﹐大便調和﹐用補中益气湯﹔未應﹐亦用隔蒜灸。若潰而發熱口漧﹐肢體倦怠﹐用東垣聖愈湯。膿水淋漓﹐不時發熱﹐用四君﹑參﹑。若因乳母肝經血虛發熱﹐用加味小柴胡湯。肝脾鬱怒發熱﹐用加味歸脾湯。膏粱濃味積熱﹐用加味淸胃散。如專與涼血﹐用敗毒等藥﹐復傷元气﹐必致成者不能潰﹐潰者不能斂矣。

一小兒腿內側患之﹐痛甚作渴﹐大便不通﹐小腹作脹。此表裏俱有毒未盡﹐用活命飲加硝黃一服﹐諸癥頓退﹐卻去硝黃再劑而痊。

一小兒左脇近腹患之甚痛﹐惡寒發熱﹐肢體亦痛﹐此餘毒兼外邪也﹐用活命飲加麻黃一服﹐外邪悉退﹐瘡毒亦減﹐仍用前劑去麻黃及聖愈湯而痊。

一小兒赤腫作痛﹐內服外敷皆寒涼之藥﹐用活命飲一服﹐痛頓止而腫未消﹐此涼藥血凝而然也﹐用六味活血散及隔蒜灸而痊。

一小兒痘出甚密﹐先四肢患腫﹐余謂脾經熱毒﹐用活命飲之類而愈。後患口疳流涎﹐牙齦蝕傷﹐用大蕪荑﹑活命飲各二劑﹐卻用蟾蜍丸搽人中白散而愈。

一小兒臂患腫痛色赤﹐此欲作膿也﹐用托裏消毒散二劑而膿成﹐又二劑而膿潰﹐用托裏散將愈﹐而發熱惡寒﹐用十全大補湯而愈。

一小兒兩腿臂膝俱腫﹐不能舉動而痛﹐用黃豆末熱水調敷﹐服活命飲而消。

一小兒痘毒潰而腫不消﹐煩躁作渴﹐小便如淋﹐手數尋空﹐此肝脾虛熱也﹐用八珍湯﹑加減八味丸料各二劑而安﹐又用大補湯而愈。

一小兒痘毒腿膝腫﹐此脾腎虛而毒流注也﹐用如聖餅及活命飲四劑﹐腫痛頓減﹐再用益气湯﹑地黃丸而痊。

一小兒腿膝腫潰﹐膿水不止﹐晡熱體倦﹐先君謂元气復傷﹐陰虛所致。用補陰八珍湯﹑地黃丸而愈。

一小兒痘毒﹐敷寒涼藥內潰不愈﹐淸膿甚多﹐此元气虛也﹐朝用益气湯﹐夕用八珍湯各五十餘劑﹐佐以豆豉餅而愈。

一小兒腮患毒﹐用活命飲腫痛已退﹐肢體甚倦﹐此邪气去而元气虛也﹐用聖愈湯元气少復﹐用托裏散而痊。

一小兒左耳下連項赤腫作痛﹐此少陽膽經火癥﹐用梔子淸肝湯治其母﹐用活命飲治其子而痊。後復作﹐誤服敗毒散﹐潰而不斂﹐瘡口色白﹐余用托裏散而痊。

一小兒出痘七日﹐寒熱作渴﹐兩脇及臂外患痘疔﹐此屬膽經也﹐挑出黑血﹐以小柴胡湯加生地黃一劑﹐熱渴頓止﹐又用活命飲而痊。

一小兒患此﹐面腫肉色如故﹐脈浮而大﹐按之微細﹐余謂此元气虛而邪從之也﹐當補元气爲善。不信﹐乃服犀角丸﹑化毒丸而歿。

神效隔蒜灸法

治痘癰大痛或麻木﹐痛者灸至不痛﹐不痛者灸至痛﹐其毒隨火散。用大蒜頭切三分濃﹐安上﹐用小艾炷於蒜上灸之﹐每五壯易蒜再灸﹐痛不止尢宜多灸。小兒須將蒜切片著肉﹐一面略剜小空灼艾燃蒜﹐先置大人臂上試其冷熱得宜﹐然後著瘡上。又別灼如前法試之﹐以待相易勿令歇。

仙方活命飲

治痘疔痘毒﹐及一切瘡毒﹐未成卽消﹐已成卽潰。此消毒敗膿止痛之聖藥。

金銀花陳皮﹝各三錢﹞皂角刺﹝炒﹞穿山甲﹝用蛤粉炒﹞乳香沒藥白芷防風當歸﹝各一錢﹞貝母天花粉甘艸節﹝各七分﹞上每服五錢﹐酒煎。嬰兒﹑母同服。爲末酒調服亦可。若勢甚而邪在表者﹐加麻黃散之。而毒在內者﹐加大黃下之。當臨癥制宜﹐此解毒回生起死之劑﹐但元气脫者不治。

六味活血散

治癰疽瘡痛初起﹐紅腫不散。

當歸川芎赤芍藥生地黃紅花蘇木﹝各等分﹞上水煎﹐量服之。

托裏散

治痘毒﹐元气虛弱﹐不能潰散﹐未成用之自消﹐已成用之自潰。

人參黃﹝炒。各二錢﹞當歸﹝酒洗﹞白術陳皮熟地黃茯苓芍藥﹝炒。各一錢五分﹞甘艸﹝炙﹐五分﹞上三五錢﹐水煎服。

托裏消毒散

治痘毒瓦斯血虛弱不起發﹐腐潰收斂﹐或發寒熱﹐肌肉不生。

人參黃當歸﹝酒洗﹞川芎芍藥﹝炒﹞白術陳皮茯苓﹝各一錢﹞金銀花連翹白芷﹝各七分﹞甘艸﹝五分﹞上每服三五錢﹐水煎。

東垣聖愈湯

治膿潰心煩無寐﹐體倦少食。

熟地黃﹝自制者佳﹞生地黃﹝各二分﹞人參川芎﹝各二分﹞當歸黃﹝各五分﹞上水煎服。

濟生歸脾湯

治脾血虛損﹐健忘驚悸﹐或心气虛不能攝血歸源﹐以致妄行﹐或吐血下血﹐或因乳母心脾二經有熱﹐瘡不結痂﹐或瘡痕赤色。加柴胡﹑山梔卽加味歸脾湯。

人參白茯苓黃白術龍眼肉當歸遠志酸棗仁﹝炒。各二錢﹞木香﹝一錢﹞甘艸﹝五分﹞當歸身﹝一錢﹞上姜棗水煎﹐母子同服。

東垣淸胃散

治胃經有熱﹐齒牙作痛﹐或飲冷作渴﹐口舌生瘡﹔或唇口腫痛﹐連頭面﹔或重舌馬牙﹐吐舌流涎。若因服克伐之劑﹐脾胃虛熱﹐口舌生瘡﹔或弄舌流涎﹐或嘔吐困睡﹐大便不實者﹐用五味異功散。

升麻﹝五分﹞生地黃﹝四分﹞黃連牡丹皮﹝各三分﹞當歸梢﹝四分﹞上水煎服﹐嬰兒母亦服。

替鍼丸

治痘癰膿已成不潰。

陳壞米﹝一錢﹞砂﹝五錢﹞雄雀糞﹝四十九粒﹐眞雄雀糞直者是也﹞上爲末﹐米粥丸如麥粒大﹐每用一粒﹐粘瘡頭上以膏藥貼之半晌﹐其膿自出。若瘡頭透而膿不出﹐或出而愈痛﹐或發熱﹐血气虛也﹐用托裏散。或作嘔吐痰﹐食少體倦﹐脾气虛也﹐用六君子湯。

神效太乙膏

治一切瘡疽潰爛。

玄參白芷當歸肉桂赤芍藥大黃生地黃﹝各一兩﹞上咀﹐用麻油四十兩﹐入銅鍋內煎至藥黑﹐濾去渣﹐徐入淨黃丹一斤再煎﹐滴水成珠﹐撚軟硬得中﹐卽成膏矣。

神效當歸膏

治痘毒津淫﹐或湯火等癥﹐及瘡腐不能生肌收斂者。

當歸黃蠟生地黃﹝各一兩﹞麻油﹝六兩﹞先將當歸﹑地黃入油煎去渣﹐入蠟溶化﹐候溫攪勻﹐卽成膏矣。

豆豉餅

治瘡瘍腫痛﹐或硬而不潰﹐及潰而不斂。並一切頑毒毒癤﹐用江西豆豉爲末﹐唾津和成餅﹐大如銅錢濃﹐如三四錢置患處﹐以艾鋪餅上灸之。未成者卽消﹐已成者祛逐餘毒。間有不效者﹐乃气血虛敗之癥。參疔瘡論灸法用之。

神功散

治瘡瘍初起腫痛者﹐用之可消﹐加血竭更效。

黃柏﹝炒爲末﹐二錢﹞艸烏﹝生爲末﹐二錢﹞上用漱口水調敷﹐常以漱水潤之。

飛龍奪命丹

治痘疔﹑痘毒﹑痘癰﹔或麻木嘔吐﹐重者昏憒切牙。

眞蟾酥﹝幹者酒化﹞輕粉﹝各一錢﹞枯白礬寒水石銅綠乳香沒藥麝香﹝各二錢﹞朱砂﹝六錢﹞蝸牛﹝四十二个另研﹐如無亦可﹞上各爲末﹐入蟾酥﹑蝸牛﹐或加酒少許﹐糊丸綠豆大。每服一丸﹐溫酒或蔥湯送下。重者外用隔蒜灸法﹐甚者多灸﹐或著肉灸。

五福化毒丹

治痘毒實熱腫痛。

生地黃熟地黃天門冬﹝去心﹞麥門冬﹝去心﹞玄參﹝各二兩﹞甘艸甜硝﹝各三兩﹞靑黛﹝一兩五錢﹞上爲末﹐蜜丸芡實大。每服一丸﹐白湯化下。

犀角消毒丸

治痘疹餘毒﹐及一切瘡毒。

生地黃荊芥當歸犀角﹝屑﹞防風牛蒡子﹝杵炒﹞赤芍藥連翹桔梗﹝各七錢﹞薄荷黃芩甘艸﹝各五錢﹞上爲末﹐蜜丸芡實大。每服一丸﹐白湯化下。

按﹕化毒丹降火涼血解毒寒中之劑。消毒丸﹐淸熱解毒破血之劑。蓋小兒臟腑脆嫩﹐元气易傷﹐況痘後气血皆虛﹐豈能勝當此劑。若胃气一傷﹐則未成者不能消散﹐已成者不能腐潰﹐已潰者不能生肌。殊不知痘瘡乃臟腑所發﹐徧身之血皆化爲膿。況此方愈而患此﹐乃脾胃虛怯﹐肌肉消弱﹐榮衛短澀所致。治者審之﹗

蟾蜍丸

蟾蜍﹝一枚﹐夏月溝渠中腹大不跳不鳴身多癩者﹞上取糞蛆一杓置桶中﹐以尿浸之﹐桶上要幹﹐不令虫走出﹐卻將蟾蜍撲死投蛆中﹐食一晝夜﹐以布袋盛置﹐浸急流水中一宿取出﹐瓦上焙爲末﹐入麝一字﹐粳米飯丸麻子大﹐每服二十丸﹐米飲下。

八珍湯

﹝方見頂陷灰白﹞

小柴胡湯

﹝方見癥﹐加生地黃﹑山梔﹐卽加味小柴胡湯﹞

梔子淸肝散

﹝卽柴胡梔子散﹐方見作癢搔破﹞

十全大補湯

﹝方見腹脹气喘﹞

當歸補血湯

補中益气湯

﹝二方見寒戰切牙﹞

六味地黃丸

﹝加五味子﹑肉桂﹐名加減八味丸﹞

四君子湯

﹝方見痘不靨悶亂﹞

加味逍遙散

﹝方見欲靨不靨﹞

加味歸脾湯

﹝方見痘疳﹞

加味淸胃散

﹝方見痘不結痂﹞

大蘆薈丸

﹝方見風邪搏於肌膚﹞

人中白散

如聖餅

補陰八珍湯

﹝三方見夾疹痘﹞

卷十八

痘疔

痘疔又謂之賊痘﹐或三五枚﹐或五七枚﹐間雜於諸癥之間﹐其色紫黯作痛不寧﹐以致諸癥蜂起﹐不能貫膿﹐甚至不救﹐乃熱毒勢甚並結也﹐用仙方活命飲﹐如二便祕澀量加大黃﹐徧身拘急加麻黃。外必用綫鍼挑破出黑血﹐或吮出毒血﹐以泄其毒﹐余痘才得貫膿﹐否則其毒無從而解﹐必致不起。如未應﹐急用隔蒜灸。若毒瓦斯甚者﹐或不知痛者﹐不用蒜隔﹐就著肉灼艾灸之。若灸後瘡頭紅腫發﹐用鍼挑破出毒血﹐灼艾尢好。𨿽此法未出方書﹐余屢用屢驗者﹐世多用至寶丹之類﹐亦不可恃。

一小兒有疔二枚﹐諸痘赤作癢而不貫﹐先君以鍼挑破隔蒜灸﹐至五十餘炷而貫﹐又十餘壯而痛止。用活命飲末二錢﹐熱血調服﹐出紫血﹐又二服﹐疔毒悉退﹐痘漿悉貫﹐更用犀角消毒散而愈。

一小兒患痘疔﹐挑出毒血﹐服活命飲而痘愈。但疔處或癢或痛﹐用活命飲﹑隔蒜灸而愈。用參四聖散而靨。

一小兒痘內有疔數枚﹐𨿽挑出毒血﹐餘毒不解﹐先君用仙方活命飲一劑﹐徐徐灌之﹐毒解漿貫而愈。

一小兒患痘疔﹐徧身如丹毒﹐內紫色者三枚。用活命飲﹑隔蒜灸﹐其勢漸退﹔又用活命飲末二錢﹐漿漸貫﹔更用四聖散﹑犀角消毒散而愈。

一小兒出痘第七日寒熱作渴﹐兩脇及臂外側膽經各患痘疔﹐先用鍼挑出黑血﹐乃用小柴胡湯加生地黃一劑﹐熱渴頓止﹔又用活命飲一劑而痊。

一小兒出痘稠密﹐痛甚色赤﹐翌日變黑﹐索水飲之﹐神思稍淸﹐先用活命飲未冷酒調服三錢﹐痛𨿽稍緩﹐其痘如指﹐色赤腫髙﹔又用奪命丹一粒﹐腫痛十減六七﹔又用活命飲末一服溫酒調﹐又得減三四﹐再服而漿貫﹐卻用四聖散而痊。

犀角消毒散

治疹丹毒﹐發熱痛癢﹐及瘡疹等癥。

牛蒡子甘艸荊芥防風﹝各五分﹞犀角﹝鎊﹐三分﹞金銀花﹝三分﹞上水煎熱入犀角傾出服。

仙方活命飲

飛龍奪命丹

隔蒜灸法

﹝三方見痘癰﹞

四聖散

﹝方見腹脹气促﹞

小柴胡湯

﹝方見癥﹞

卷十八

夾疹痘

夫疹乃風邪外患﹐痘爲胎毒內發﹐二癥並作﹐臟腑俱病也。二者相雜﹐赤暈發﹐痘瘡愈盛﹐誤謂痘出大密﹐多不可救。然此乃疹夾痘也﹐當治以人參羌活散﹐疹毒卽解﹐痘勢亦退﹐其元气虧損﹐不能結痂﹐當補脾胃爲急也。

人參羌活散

治時气痘疹﹐兼於發表。

人參羌活獨活柴胡前胡桔梗茯苓枳殼川芎天麻甘艸地骨皮﹝各三分﹞上入薄荷五葉﹐薑水煎服。

東垣消毒救苦湯

治疹悉自消化﹐使令不出﹐已出稀者再不生。十一月立此方﹐隨四時加減。通造化明藥性者能之。

麻黃根羌活防風升麻﹝各五分﹞柴胡川芎本葛根酒黃芩生地黃﹝各二分﹞細辛生黃芩﹝各一分﹞黃連酒黃柏紅花﹝少許﹞蘇木當歸身吳茱萸﹝五分﹞白術蒼術﹝二分﹞生甘艸﹝一分﹞橘皮連翹﹝半分﹐初出減﹐出大盛者加之﹞上每服三五錢﹐水煎熱服。

人中白散

人中白﹝一兩﹞黃柏﹝炒黑﹐二錢﹞上爲末搽口內。

如聖餅

治一切瘡瘍硬腫﹐不能消散﹐或毒不能解散。

乳香沒藥木香血竭當歸﹝等分﹞麝香﹝少許﹞上各另爲末﹐酒糊和爲餅炙熱﹐頻熨患處﹐惡瘡加蟾酥等分。

四味肥兒丸

﹝一名小肥兒丸﹞治食積脾疳﹐目生云翳﹐口舌生瘡﹐牙瘡腐爛﹐發熱瘦怯﹐徧身生瘡等癥。或癥後患之。

黃連﹝炒﹞蕪荑﹝炒﹞神曲﹝炒﹞麥芽﹝炒﹐等分﹞上爲末﹐水糊丸﹐桐子大。每服二三十丸﹐空心白湯下。

加味解毒散

治疹癢痛﹐寒熱甚者﹐煩躁譫語﹐並痘毒發熱咽漧。

犀角﹝鎊﹐五錢﹞連翹﹝炒﹐二錢﹞牛蒡子﹝炒﹐二錢﹞薄荷﹝一錢﹞甘艸﹝五分﹞上爲末﹐每服一二錢﹐滚湯調下。

補陰八珍湯

﹝卽八珍湯加黃柏﹑知母炒黑﹞

葛根黃連湯

治疹後身熱不除。

葛根﹝五錢﹞黃連﹝三錢﹞黃芩﹝二錢﹞甘艸﹝一錢半﹞上水煎服。

獨參湯

﹝人參一兩﹐姜棗同煎﹞

春澤湯

人參白術茯苓澤瀉豬苓上水煎服。

大連翹飲

連翹黃芩瞿麥木通滑石柴胡防風荊芥甘艸蟬蛻山梔赤芍藥上每服三四錢﹐水煎服。

卷十九

痘稠密

張潔古先生云﹕一發稠密﹐如鍼頭者﹐情勢重也。輕其表而涼其內﹐連翹升麻湯主之。然稠密之處﹐各有經絡部分所屬﹐額主心﹐面主胃﹐腹與四肢主脾﹐脇主肝﹐雨腋主肺﹐下部主腎﹐肩背主膀胱﹐當隨見癥治之。若面色黃﹐大便黑﹐煩躁喘渴﹐或腹脹者﹐瘀血在內也﹐用犀角地黃湯﹑或抱龍丸﹑生犀角汁﹐但根窠分明肥滿者﹐無妨。竊謂前癥若屬心經﹐用導赤散之類。胃經用犀角散之類。肝經用柴胡湯之類。大凡稠密者﹐熱毒熾盛也﹐若密而不痛﹐用東垣消毒散。若密而作痛﹐用仙方活命飲。若密而小便不通﹐用八正散。若密而大便不通﹐用承气湯。若密而惡寒發熱﹐用麻黃甘艸湯。

一小兒十三歲﹐痘瘡稠密而痛﹐脈洪數而有力﹐先君用仙方活命飲二劑﹐先出者痛頓止﹐後出者隱於肉裏﹐用東垣消毒散二劑﹐隱者悉消﹐又用活命飲一劑﹐脈靜身安而痊。

一小兒出痘稠密﹐身側尢甚﹐赤呻吟﹐飲乳不徹﹐先君謂肝膽之火助邪爲患﹐故身側尢多﹐乃乳母肝火傳變也﹐用柴胡梔子散治其母﹐子飲數滴而靨。

一小兒痘瘡甚密﹐身側尢甚﹐貫膿不滿﹐不紅活。或云﹕當歿於十二日。余以爲气血虛弱﹐用八珍湯加糯米百粒數劑﹐至十五日而愈。

一小兒痘密而灰白色﹐始末悉用補托之藥﹐安後飲食過多﹐嘔吐面靑白﹐唇目牽動﹐先君以爲慢脾風癥之漸。不信﹐翌日手足時搐﹐用五味異功散加木香﹑漧薑而愈。

一小兒痘稠密色赤﹐先君以爲熱毒﹐用東垣消毒散一劑﹐初出者頓起﹐後出者悉沒﹐再劑如期而靨。

一小兒稠密色黑﹐煩躁喜冷﹐手足並熱﹐先君謂火極似水。令恣飲芹汁﹐煩熱頓止﹐先用犀角地黃湯﹐次用地黃丸料﹐服之而愈。

一小兒稠密出遲﹐用四聖散而起發﹐用參內托散而靨﹐後發熱惡寒﹐用八珍湯而愈。

一小兒痘密而痛﹐用東垣救苦湯一劑﹐痛頓止﹐用紫艸木通湯而愈。

一小兒痘密﹐身痛如刺﹐用活命飲一劑﹐其痛卽止﹐又用犀角消毒散而愈。

一小兒痘初出密痛。用東垣救苦湯﹐痛頓止﹔又用四聖散而發﹐用犀角消毒而愈。

麻黃甘艸湯

治表實痘毒﹐盛稠密。

麻黃生甘艸上水煎服。

柴胡梔子散

﹝方見作癢抓破﹞

柴胡甘艸枳殼湯

﹝方見痘喘﹞

甘桔防風湯

﹝方見痘咳嗽﹞

東垣消毒散

﹝一名救苦湯﹐方見痘身痛﹞

紫艸木通湯

﹝方見小便不利﹞

仙方活命飲

﹝方見痘癰﹞

六味地黃丸

﹝方見痘瘡發熱屬陰陽﹞

四聖散

﹝方見痘腹脹气促﹞

小柴胡湯

﹝方見癥﹞

柴胡淸肝散

﹝卽柴胡梔子散﹐一方見痘潮熱﹞

紫艸散

﹝方見頂陷心煩﹞

抱龍丸

﹝方見痘癇搐﹞

犀角消毒散

﹝方見痘疔﹞

卷十九

痘吐瀉

《痘疹方》云﹕痘疹吐瀉﹐蓋因脾胃不和﹐飲食不調﹐煩渴﹐嘔吐泄瀉﹐並用白術散。然瘡疹皆賴脾土﹐脾土實則易出易靨﹐萬物得土气﹐溫暖而生﹐吐瀉則傷脾土﹐遂有更變之癥。夏月中暑煩渴瀉﹐或腹痛﹐或欠筋﹐用五苓散加藿香。傷食吐瀉﹐用小異功散。手足並冷者﹐用益黃散﹑豆蔻丸。頂陷灰白﹐用木香散。瘡正出而吐瀉者﹐或見血者﹐俱爲逆癥﹐難治。竊謂前癥𨿽因脾胃不和﹐然邪實上焦則宜吐﹐邪實下焦則宜瀉。如吐瀉噯腐吞酸﹐皆宜宣發﹐但微甚不同耳。張翼之云﹕若痘疹吐瀉少食爲裏虛﹐陷伏倒靨灰白爲表虛﹐二者俱見爲表裏俱虛﹐合用十二味異功散救之﹐甚至姜﹑附﹑靈砂亦可用。若止裏虛﹐去官桂。止表虛﹐減肉豆蔻。若能食便祕倒靨爲裏實﹐忌補﹐當用錢氏及丹溪法下之。

皆爲能食爲裏實﹐裏實而補﹐則結癰毒。紅活綻凸爲表實﹐表實而補﹐則潰爛不結痂。凡痘見﹐便忌葛根湯﹐恐發表虛也。如有更變﹐當隨癥治之。

一小兒痘初出﹐忽吐瀉﹐飲乳不歇﹐屬脾胃虛弱﹐用人參白術散﹐作大劑﹐母子並服﹔又用五味異功散爲末﹐時以乳調服﹐吐瀉止而靨。

一小兒出痘作瀉﹐手足並冷﹐用十二味異功散稍愈﹔又用五味異功散加姜﹑桂一劑而止﹐又去姜加木香一劑﹔再用參四聖散而靨。

一小兒痘瘡愈而作瀉不食﹐此脾气內虛﹐先用五味異功散而瀉止﹐食進後又傷食吐瀉發搐﹐仍以五味異功散加天麻﹑柴胡而愈。

一小兒痘後作瀉﹐腹中疼痛﹐手足並冷﹐此脾气虛也﹐用五味異功散加漧薑一劑﹐乃去姜﹐又數劑而痛止﹔又用六君子湯加柴胡而瀉止。

益黃散

治瘡疹﹐因煩渴飲水過多﹐而傷脾胃吐瀉。

丁香訶子﹝煨﹞靑皮陳皮木香﹝各等分﹞上爲末﹐每服一錢﹐水煎。

橘皮湯

治嘔吐不止﹐飲食不入。

陳皮生薑﹝各一錢﹞人參﹝五分﹞上水煎﹐作三四次服之。

生气散

治脾胃气虛吐瀉﹐肚腹膨脹﹐飲食不化﹐或腹痛不止。

丁香甘艸﹝各五分﹞白術靑皮木香人參﹝各七分﹞上水煎﹐徐徐服。

五苓散

﹝方見小便不利﹞

五味異功散

﹝方見寒戰切牙﹞

對金飲

治飲食吐瀉﹝方見不靨悶亂﹞

豆蔻丸

﹝方見泄瀉切牙﹞

十一味木香散

十二味異功散

﹝二方見頂陷灰白﹞

人參白術散

﹝方見發熱屬陰陽﹞

參四聖散

﹝方見腹脹气促﹞

六君子湯

﹝方見不靨悶亂﹞

卷十九

痘自汗

《痘疹方》云﹕初起時﹐自汗不妨﹐蓋濕熱燻蒸而然也。竊謂前癥因邪在經絡﹐自能發散﹐使邪气外泄﹐若見此癥﹐不當用﹑桂之屬﹐以實腠理﹐且自汗則痘熱已輕﹐升麻葛根之類﹐在所當禁﹐恐發泄太甚﹐則津液內耗﹐陰隨陽散﹐難以收靨。靨後最宜審治﹐若血虛者﹐用當歸補血湯。气虛者﹐用四君子加黃。气血不足者﹐十全大補湯。若飲食自汗者﹐異功散。楊氏云﹕痘瘡一見紅點﹐升麻﹑葛根﹐便不可用。此語甚是。但此爲表虛﹐及無表癥者而論。若或邪在表﹐痘赤綻者﹐又當用麻黃甘艸湯。汗之腫作痛者﹐用活命飲加麻黃散之。蓋自汗﹑盜汗﹐爲病不同。自汗者﹐汗無時而自出也﹐屬陽虛。盜汗者﹐睡則汗出﹐寐則汗收也﹐屬陰虛。汗者﹐血之所化﹐陰气不能閉藏﹐所以睡則汗出也。

痘家當以補血爲主。若當歸補血湯﹑六味地黃丸﹑八珍湯﹑人參養榮湯之類﹐皆可因癥施治。又有胃虛者﹐宜用四君及浮麥散。食積內熱者﹐宜用四君﹑曲﹑。未靨之際﹐恐致气血虛而不能結痂﹐旣靨之後﹐尢防血脫陰虛﹐陽無所附矣。

一小兒痘將出﹐自汗作渴發搐﹐此心肝二經熱甚﹐用柴胡麥門冬散﹐而熱癥退﹔用紫艸快湯﹐痘悉見﹔又用四聖散而結靨。

一小兒痘出﹐自汗發搐流涎﹐此木火侮土﹐先用五味異功散加鉤藤鉤﹐諸癥頓減﹔次以五味異功散加柴胡而安。

一女子出痘﹐色赤自汗﹐發搐作嘔﹐此肝火侮土﹐先用五味異功散加柴胡﹑鉤藤鉤﹐熱搐悉愈﹔又用托裏散﹐漿貫而愈。

一小兒痘出自汗﹐面赤作渴﹐手足並熱﹐大便漧黃。此腸胃皆熱﹐用瀉黃散末﹐一服諸癥頓退﹔又用托裏散﹑異功散加山梔﹑麥門冬而痊。

人參養榮湯

治气血俱虛﹐發熱惡寒﹐肢體倦怠﹐食少作瀉﹐或久病虛損﹐口漧咳而下痢驚熱﹐自汗盜汗。

白芍藥﹝炒﹐一錢半﹞人參陳皮黃﹝炒﹞桂心當歸白術﹝炒﹞甘艸﹝炙。各一錢﹞熟地黃﹝自制﹐七分﹞五味子﹝杵卅﹐七分﹞遠志﹝五分﹞上每服二三錢﹐姜﹑棗水煎。

麻黃甘艸湯

麻黃甘艸﹝等分﹞上每服一錢﹐水煎。

浮麥湯

浮麥不拘多少﹝炒香﹞上每服三五錢﹐水煎。

當歸六黃湯

治血气不足﹐虛火內動﹐煩躁﹐自汗盜汗不止。﹝方見煩躁﹞

卷十九

痘癢塌

陳文宿先生云﹕痘瘡癢塌﹐若臟腑調和﹐血气充實﹐外常溫暖﹐內無冷气﹐必無此癥。設服宣利之藥所致﹐宜用異功散治之。丹溪云﹕痘疹癢塌者﹐於形色脈上分之﹐實則脈有力﹐气壯﹔虛則脈無力﹐气怯。虛癢則實之﹐更加涼血藥﹔實癢則大便祕結﹐以涼藥下之。竊謂前癥若色赤而有癢者﹐屬血虛有熱﹐用四物﹑牡丹皮。色白而兼癢者﹐屬气虛有熱﹐用四君加芎﹑歸。若發熱大便祕結者﹐用犀角消毒散。發熱大便調和者﹐用麥門冬飲。寒戰渴瀉﹐喘嗽聲啞气急﹐先用十一味木香散﹐如未應﹐急用十二味異功散﹐外用敗艸散敷之。若寒戰切牙﹐煩熱喘渴足冷﹐灰白內陷﹐腹脹渴瀉者﹐皆不治。

一小兒出痘六日﹐癢塌寒戰﹐錢密謂血气虛寒。用十一味木香散二劑而漿貫﹔用參托裏散﹐而靨脫。後痕作癢﹐用大補湯而痊。

一小兒第七日﹐癢塌少食﹐手足俱冷﹐發熱惡寒。先君謂陽气虛寒。用十二味異功散﹐一劑而癢止﹐又用托裏散加肉桂﹐四劑而漿貫﹐用十全大補湯而結靨。後痕赤作癢﹐此血气虛熱﹐用八珍湯二十餘劑而愈。

一婦人出痘﹐熱數日而發見﹐用紫艸快湯﹐𨿽紅活而癢塌﹐詢其素勤勞﹐元气頗不充實﹐用八珍湯﹐煩熱漸止﹐又用托裏散而靨。

一小兒十六歲﹐第九日痘塌口漧﹐發癢手冷腹脹。先君謂脾胃血气虛弱﹐用五味異功散加歸﹑﹑姜﹑桂﹐四劑癢漸止﹔又用十全大補湯﹐六劑漿貫﹔用八珍湯數劑而靨。後徧身不時作癢﹐或痘痕色赤﹐用補中益气湯而痊。

一小兒痘漿不滿﹐面赤作癢。余謂血气虛而有熱﹐欲與溫補。不信﹐服淸熱之藥﹐至十三日﹐瘡痕色赤﹐煩渴腹脹不食﹐手足逆冷而歿。

五味異功散

治痘瘡﹐脾胃气虛癢塌。﹝方見寒戰切牙﹞

四物湯

﹝方見痘瘡出遲﹞

四君子湯

﹝卽六君子湯去陳皮﹑半夏﹐方見不靨悶亂﹞

托裏散

犀角消毒散

﹝二方見痘癰﹞

十全大補湯

﹝方見腹脹﹞

八珍湯

十一木香散

十二味異功散

﹝三方見頂陷灰白﹞

紫艸快湯

﹝方見頂陷心煩﹞

卷十九

倒靨

丹溪先生云﹕痘瘡倒陷﹐因眞气虛﹐而毒瓦斯不能盡出者﹐用黃﹑人參﹑紫艸酒制治之。若將成就之際﹐卻淡色者﹐屬血虛﹐用當歸﹑川芎之類﹐或加紅花﹑紫艸。屬熱毒者﹐用升麻﹑芩﹑連﹑梗﹑翹之類﹐甚者用犀角屑﹐大解痘毒。

竊謂前癥若熱毒方出﹐忽被風寒閉塞﹐肌竅血脈不行﹐身體作痛﹐或四肢微厥﹐點不長﹐或變靑紫黑色者﹐此爲倒靨。

若胃气虛弱﹐不能補接榮衛﹐出而復沒者﹐謂之陷伏。誤用解毒之藥﹐必致陷塌。若喜熱飲食﹐手足並冷者﹐乃脾胃虧損﹐陽气虛寒之癥﹐宜用辛熱之劑補之。喜冷凍飲料食﹐手足並熱﹐乃陽气實熱之癥﹐宜用苦寒之劑瀉之。外感風寒者﹐溫散之。毒入腹者﹐分利之。陽气虛者﹐溫補之。外寒觸犯者﹐燻解之。陳宿州先生用十二味異功散﹐以預保脾土於未敗之先﹐實發前人之未發﹐開萬世之蒙聵也。

一小兒痘將愈﹐忽黑陷﹐余謂气血虛。用紫艸散加人參﹑當歸﹐又用參托裏散而愈。

一小兒將愈而倒靨﹐切牙寒戰﹐手足並冷﹐飲沸湯而不知熱﹐用十二味異功散﹐一劑諸癥頓退﹐卻用五味異功散﹐倍用參術數劑而愈。

一小兒痘﹐飲食多而作吐﹐服枳術丸﹐色黑將陷﹐用五味異功散加漧薑﹐二劑貫漿而靨。

一男子發熱昏憒﹐數日發紅點﹐用快湯﹑托裏散﹐貫漿將靨﹐忽發熱惡寒﹐瘡黑倒靨﹐手足並冷﹐口渴飲湯﹐此陽气虛寒也﹐用獨參湯四劑﹐諸癥漸愈而靨。

一小兒兼嘔﹐手足並冷﹐余謂脾气虛寒﹐欲用十二味異功散﹐不信﹐另用雜藥而歿。

成都方士禹太和﹐治痘瘡黑陷垂死者﹐用壁間喜蛛﹐如黃豆大者一枚﹐擂爛。一歲兒用雄黃一分﹔二歲﹐二分﹔十歲者用一錢﹐入蜘蛛內研勻﹐用好燒酒調服。愚意此卽木香散﹑異功散之類也。若因陽气虛寒﹐不能榮運周身﹐以致四肢逆冷﹐腹脹唇靑黑陷者﹐宜用燒酒。若因元气虛弱﹐色白隱於肌膚﹐而不能起發者﹐宜用陳酒﹐亦不可拘泥於燒酒也。若小兒未及周歲﹐或兒大者。宜酌量與之﹐不可拘於杯許也。又有一等癥﹐气血俱虛者﹐或色淡紅﹐不光澤﹐不起發﹐或驚悸切牙者﹐加紫艸﹑紅花以用之。

七味白術散

﹝方見發熱屬陰陽﹞

十一味木香散

十二味異功散

﹝二方見痘灰白色﹞

卷十九

爛

聞人氏云﹕痘爛之癥﹐因當發散而不發散﹐則毒瓦斯閉塞﹐以致喘促悶亂。不當發散而誤發散﹐則毒隨陽气暴出於外﹐徧身皮膚潰爛。治宜調脾胃進飲食﹐大便調和﹐榮衛健旺﹐毒瓦斯自解﹐而無目赤咽痛﹐口瘡吐衄等癥。竊謂前癥若發表過甚﹐大便自利﹐急用理中丸﹑豆蔻丸﹐以救其裏。亦有痘疹﹐如蚊所嚙而色黑﹐乃危癥也。若大小便祕結煩躁﹐用山梔子湯﹐豬尾血調腦子治之﹐自利不食者不可用。蓋毒發於表而妄汗之﹐則腠理開泄﹐榮衛益虛﹐轉增瘡爛﹐由是風邪乘虛變癥者有之。若毒根於裏而妄下之﹐則內气愈虛﹐毒不能出﹐而反入焉。由是土不勝水﹐變黑歸腎﹐身體振寒﹐兩耳尻冷﹐眼合肚脹﹐其瘡黑陷﹐十無一生﹐治者審之。

一小兒患此﹐發熱作渴﹐手足並冷﹐此脾經熱毒﹐先用瀉黃散五分﹐又用七味白術散而愈。

一小兒患此﹐但惡寒發熱﹑體倦頭痛﹐人迎脈大於寸口二三倍﹐此風邪外傷﹐用補中益气湯加川芎﹑蔓荊子﹐愈而自靨。

一小兒患此﹐口舌生瘡﹐手足並冷﹐余謂此中气虛而內熱耳﹐用五味異功散﹐議論不一﹐猶豫未服。翌日﹐腹痛口噤﹐余用前藥﹐更加漧薑﹐一劑諸癥稍緩﹐再劑而愈。

一小兒患此﹐或癢或痛﹐發熱口渴﹐先用白術散﹐次用補中湯而愈。後因作課勞心﹐發熱頭痛﹐痘痕赤。用補中湯加蔓荊子﹐及八珍湯而愈。

一小兒患此作痛﹐喜飲熱湯﹐發熱惡寒﹐手足並冷﹐余謂此中气虛而外假熱也﹐用補中湯加參﹑﹐各三劑四劑而愈。

一小兒患之﹐多在兩脇﹐時發寒熱﹐此肝經之癥﹐用加味逍遙散而寒熱退﹐又二劑而脇痛止﹐及立效散而痊。

一小兒患之﹐作渴發熱﹐額間爲甚。此心經有熱﹐先用導赤散﹐母服漸愈﹔又用柴胡梔子散﹐敷三黃散而痊。

一小兒患之﹐發熱作渴﹐面目多白﹐尺脈數而無力﹐此稟足三陰虛也﹐用地黃丸﹑補中湯尋愈。畢姻後﹐患瘵癥﹐服黃柏﹑知母等藥幾危﹐余仍用前藥而痊。

一小兒患此﹐體倦惡寒﹐此脾胃气虛也﹐用補中益气湯﹐數劑而愈。後因飲食停滯﹐發熱而痘痕復赤﹐先用陳皮﹑參﹑術﹑神曲﹑山楂消食﹐仍用補中益气湯﹐調補脾胃而愈。若誤用敗毒之劑﹐決不起矣。

一小兒痘愈後因勞﹐痘痕作癢﹐搔破膿水淋漓﹐面色皎白﹐脈浮大按之如無﹐余用補中益气湯漸愈。或云﹕先攻其邪﹐而後補之。乃用消風散﹐變﹐汗退場門噤而死。惜哉﹗

山梔子湯

治痘疹及毒狀如蚊蚤嚙毒盛黑色者。

梔子仁﹝一兩﹞白蘚皮赤芍藥升麻﹝各一兩﹞寒水石甘艸﹝炙。各五錢﹞上爲末﹐每服一錢﹐水八分﹐入柴艸。

三黃散

治疳熱生瘡﹐膿水浸淫﹐膿流處便濕爛。

松香五倍子黃連黃丹海螵蛸﹝各一錢﹞輕粉雄黃上爲末﹐用瑩肌散煎洗﹐滲之幹者﹐香油敷。

豆蔻丸

﹝方見泄瀉切牙﹞

柴胡梔子散

﹝卽柴胡淸肝散﹞

五味異功散

補中益气湯

﹝二方見寒戰切牙﹞

加味逍遙散

﹝方見欲靨不靨﹞

地黃丸

﹝卽六味地黃丸﹞

七味白術散

﹝二方見發熱屬陰陽﹞

瀉黃散

﹝方見靨後發咽痛﹞

導赤散

立效散

﹝二方見風邪搏於肌膚﹞

卷十九

痘癇搐

錢氏云﹕痘疹癇搐﹐由內相勝也﹐惟心﹑脾疹能作搐。蓋疹爲脾所主﹐脾虛而不勝土﹐風熱相搏﹐而動於心神。心喜熱﹐神气不安﹐因搐成癇。爲心所生﹐心主熱﹐熱生風﹐風屬於肝﹐二藏相搏﹐風火相爭﹐故發搐。當瀉心肝。若涼驚用涼驚丸﹐溫驚用粉紅丸。海藏雲﹕諸痛癢瘡瘍﹐皆屬心火﹐無論虛實﹐皆屬心火。上說脾虛則肝气乘之﹐與心火相合耳。若脾土實﹐心火旺而逆乘﹐以致癇者﹐此實邪也。便結者瀉靑丸﹐便軟者瀉心湯。潔古云﹕未出而發搐者﹐是外感風邪之寒﹐內發心火之熱所作也﹐當用解毒丸﹑犀角地黃丸主之。世傳云﹕瘡疹欲出﹐身熱煩躁﹐忽發驚搐﹐宜用驅風膏﹑小如聖飲。小便不通﹐八正散。痰涎壅盛﹐利驚丸﹑抱龍丸。丹溪云﹕欲發瘡疹﹐先身熱驚跳搐搦﹐此非驚風﹐宜用發散之藥。竊謂前癥痘疹未見而先發搐者﹐乃毒瓦斯自心經出也﹐若病勢輕緩﹐或形气虛弱者﹐不宜用峻厲之劑﹐恐元气內損﹐則毒瓦斯內陷﹐而瘡不能起發也。或外感風寒之邪﹐內因瘡疹之熱而相搏﹔或肝血虛火動而內生風﹐當補元气爲主﹐佐以見癥之劑。然前方多峻厲之劑﹐審有是癥﹐方可用﹐須察其色赤白﹐而以脾胃爲主。虛則用溫補﹐實則用解毒。若先發搐而後發瘡﹐多有生意。瘡已瘥而發搐﹐或吐瀉者難治。

一小兒痘痂脫盡﹐因其穢气﹐用蔥椒煎湯浴之﹐發熱痰喘﹐用八珍加白僵蠶﹑蟬蛻﹐一劑痰喘頓止﹔又用四君﹑芎﹑歸﹑鉤藤鉤而搐止。

一小兒痘瘡色赤﹐四肢發搐﹐眉唇牽動﹐此心肝二經熱甚﹐乘脾所致也﹐用四君﹑防風﹑鉤藤鉤而痊。

一小兒痘後﹐四肢發搐﹐眉稜尢動﹐小便頻數﹐臉目靑赤﹐此肝經風熱﹐用四物﹑柴胡﹑山梔少愈﹐但四肢倦怠﹐飲食少思﹐大便不實﹐此脾气受傷而未復也﹐用四君﹑升麻﹑當歸而痊。

一小兒痘後﹐寅卯申酉時熱甚或兼搐﹐余謂寅卯時發熱﹐此肝火本癥﹐申酉時發搐﹐乃肝木侮金。先以四物﹑白術﹑茯苓﹑鉤藤鉤﹐煎送柴胡二連丸而愈﹐夕用地黃丸﹐朝用四君﹑山梔﹑柴胡及四君子加當歸而痊。

一小兒痘瘡色赤﹐發搐痰盛﹐服抱龍丸而頓愈。又因母大怒﹐兒仍搐﹐母服柴胡梔子散﹑加味逍遙散﹐母子並愈。

一小兒痘愈後發搐﹐左額靑赤﹐唇口牽動﹐余謂肝心二經風熱所致﹐先用柴胡梔子散加鉤藤鉤﹐後用加味逍遙散﹐而搐止﹐再用五味異功散而痘愈。

一小兒痘將愈﹐發搐痰湧﹐頭目不淸﹐脾虛气弱﹐肝木侮之﹐先用五味異功散加柴胡﹑鉤藤鉤﹐搐愈而靨。

柴胡二連丸

治肝經實火。

柴胡宣黃連胡黃連各末糊丸﹐桐子大。每服二三十丸﹐白湯下。

補中益气湯

﹝方見寒戰切牙﹞

六君子湯

﹝方見不靨悶亂﹞

四神丸

﹝方見泄瀉切牙﹞

十一味木香散

﹝方見頂陷灰白﹞

卷十九

痘風

丹溪先生曰﹕痘風分气血虛實﹐虛則黃生血之劑主之﹐佐以風藥。實則白芍﹑黃芩爲君﹐連翹﹑白芷﹑斷續之頰爲佐。竊謂前癥更當發﹐痘瘡已出未出﹐已靨未靨﹐外邪所傷﹐內虛火動。若未出而搐搦﹐熱毒內蘊也﹐紫艸快湯加鉤藤鉤。已出紅綻而搐搦﹐熱毒作痛也﹐東垣消毒散加鉤藤鉤。貫膿而搐搦﹐血气虛也﹐參四聖散加鉤藤鉤。若靨後而搐搦﹐血气尢虛也﹐八珍湯加鉤藤鉤。或目﹐或直視者﹐風火相搏也﹐柴胡梔子散﹐或六味地黃丸加柴胡﹑山梔或口角流涎者﹐木乘土也﹐五味異功散加升麻﹑柴胡﹑鉤藤鉤。或目赤眵淚者﹐肝血虛而生風也﹐四物湯加柴胡﹑鉤藤鉤。

或角弓反張者﹐水不生木也﹐六味地黃丸加柴胡﹑當歸﹐隨用補中益气湯﹐加天麻﹑鉤藤鉤﹐不可直用治風之藥。蓋風藥能燥血散气﹐必驗其手足冷熱溫和三癥﹐而用補瀉調理之法﹐庶無誤矣。如嬰兒﹐當審乳母而治之。

一小兒痘瘡將愈發搐﹐服牛黃淸心丸﹐更口噤流涎﹐此脾胃復傷﹐肝木所侮﹐而涎不能歸經耳﹐先用五味異功散加鉤藤鉤﹐諸癥頓減﹐次以五味異功散加柴胡而安。

一婦人出痘﹐因怒發搐﹐痘痕赤色﹐發躁作渴﹐面目皆赤﹐此汗多亡陽血脫而然也﹐先用當歸補血湯二劑﹐躁渴頓止﹔又用八珍﹑柴胡﹑牡丹皮﹑鉤藤鉤﹐熱搐悉愈﹔又用八珍湯而痊。

一婦人痘瘡將愈﹐因怒發搐口噤﹐頭痛如裂﹐痘痕皎白﹐用補中益气湯加蔓荊子﹑鉤藤鉤頓愈。又因怒發搐﹐頭暈不食﹐先用補中益气湯加天麻﹐又六君﹑柴胡而安。

當歸補血湯

治痘瘡﹐血气虧損﹐發搐熱渴喜飲﹐脈洪大而虛﹐重按如無者。﹝方見寒戰切牙﹞

抱龍丸

治痘瘡風熱發搐﹐或痰甚者。

膽星﹝四兩﹞天竺黃﹝一兩﹞雄黃朱砂﹝各五錢﹞麝香﹝少許﹞上爲細末﹐用甘艸一斤煎膏爲丸﹐每一兩作二十丸﹐用薄荷或燈心湯化下。

按﹕前方肝經淸熱豁痰利气祛風之藥﹐過劑則脾肺復傷而反甚。或更加胸腹作脹﹐食少作嘔者﹐宜用人參白術散﹐倍補中气。

造牛膽南星法

臘月﹐南星中大者爲末﹐用黃牛膽汁拌勻﹐仍入膽殼內﹐以綫紮口﹐懸掛當風處﹐陰漧隔年方可用﹐重制二三次者尢妙。

小柴胡湯

﹝方見癥﹞

柴胡二連丸

﹝方見前﹞

六味地黃丸

﹝方見發熱屬陰陽﹞

四物湯

﹝方見痘瘡出遲﹞

十全大補湯

﹝方見腹脹气促﹞

卷十九

痘潮熱

張潔古先生云﹕痘疹未有不因潮熱而出者。觀其熱之時﹐知自何髒發出﹐寅卯辰時屬肝﹐出水泡﹔巳午未時屬心﹐出瘡﹔申酉戌時屬肺﹐爲膿泡﹔亥子丑時屬脾﹐出疹子。惟腎獨居腑下﹐不受穢濁﹐故無癥耳。竊謂前癥當察其虛實﹐若壯熱飲水﹐便祕﹐屬實熱也﹐少用淸涼飲下之。發熱飲冷﹐大便不祕﹐屬虛熱也﹐宜人參白術散補之。若下而發熱愈甚﹐此陰虛而陽無所附也﹐用四物﹑參﹑之類補之。若下而潮熱面赤者﹐血气發躁也﹐用當歸補血湯補之。若見發搐等癥﹐乃肝虛而內生風也﹐用四物﹑天麻﹑鉤藤鉤補之。用發散之劑﹐而熱愈甚﹐此表虛而外熱也﹐用四君﹑當歸﹑黃補之。

一小兒先潮熱﹐午前甚﹐面靑痘赤﹐出而熱不止﹐或時發搐﹐手足不熱不冷﹐此陽明胃經癥﹐爲肝木所侮﹐先用補中益气湯加鉤藤鉤﹐四劑而熱止﹔痘色紅活﹐乃去鉤藤鉤﹐又四劑而貫漿﹐又用八珍湯而痊。

一小兒痘紅活﹐寅卯時潮熱作渴﹐此肝經風熱癥﹐用柴胡梔子散末﹐三服熱止漿貫﹐又用八珍湯﹑山梔﹑丹皮而靨。

一小兒靨後潮熱﹐手足發冷﹐余謂胃气虛弱﹐用五味異功散﹐佐以補中益气湯而愈。因飲食過度﹐前癥復作﹐更腹脹﹐大便不實﹐小便重墜﹐此脾虛也﹐用補中益气湯而痊。

一小兒痘後﹐不時寒熱噫气﹐飲食吞酸﹐服二陳﹑枳實﹑黃連﹐更寒熱如瘧﹐腹墜下气﹐此中气復傷而下陷也﹐朝用補中益气湯﹐夕用五味異功散﹐各加漧薑﹑木香而愈。

一儒者先潮熱出痘﹐面靑脇痛﹐此肝經之癥﹐用四君﹑柴胡﹑當歸﹑山梔﹐二劑脇痛稍緩﹐又佐以加味逍遙散而痛止﹐卻用托裏散﹐漿貫而靨。後又潮熱﹐用地黃丸而愈。

一婦人患此﹐誤服寒涼之劑﹐煩躁作渴﹐飲沸湯而不知熱﹐脈洪數﹐按之微細﹐此血气俱虛﹐用大劑十全大補湯加姜﹑桂四劑﹐更惡寒切牙﹐此虛極而藥力未能及也﹐於前藥內﹐更加附子一片﹐二劑諸癥頓退﹐乃去附子﹐又二劑將安﹐去姜﹑桂常服而痊。

一小兒痘愈後﹐潮熱﹐飲食少思﹐面色痿黃﹐久治不愈﹐熱後面與手足如冰﹐余謂脾气虛寒﹐當用六君﹑姜﹑桂﹐不信而死﹐手足皆黑。惜哉﹗

柴胡梔子散

治痘瘡肝經有熱﹐寅卯時發熱﹐或寒熱往來﹐或發熱驚搐﹐或切牙不止﹐四肢勁彊。﹝方見膿水淋漓﹞

加味逍遙散

﹝卽逍遙散加牡丹皮﹑山梔﹞治因乳母肝脾血虛發熱﹐致兒發潮熱﹐瘡不能愈者。﹝方見欲靨不靨﹞

人參白術散

六味地黃丸

﹝二方見發熱屬陰陽﹞

八珍湯

﹝方見頂陷灰白﹞

淸涼飲

﹝方見大便不通﹞

托裏散

﹝方見痘癰﹞

十全大補湯

﹝方見腹脹气促﹞

四君子湯

﹝方見不靨悶亂﹞

當歸補血湯

補中益气湯

五味異功散

﹝三方見寒戰切牙﹞

四物湯

﹝方見痘出遲﹞

卷十九

痘吐逆

世傳方云﹕痘瘡吐逆無痰﹐益黃散。有痰﹐二陳湯或橘皮湯﹑半夏湯﹐不止加丁香。若吐而瀉者﹐亦宜益黃散﹐及陳氏木香散﹑異功散。吐而身熱煩渴﹐腹滿气促﹐大小便澀而赤者﹐當利小便。竊謂前癥若手足並冷﹐渴飲熱湯﹐或腹作痛﹐中气虛寒也﹐宜用益黃散。手足不冷﹐吐逆痰涎﹐中气虛弱也﹐宜用橘皮半夏湯。手足並熱﹐熱毒壅滯也﹐宜用導赤散。口漧飲乳不徹﹐胃經气熱也﹐宜用竹薷湯。吐逆不乳﹐或吐乳酸穢﹐此脾气虛而乳食停滯也﹐宜用枳術丸。

一小兒痘不紅活﹐手足微冷﹐此陽气虛弱也﹐先用五味異功散加漧薑﹑肉桂二劑﹐乃去漧薑﹐加木香﹐又二劑而愈。

一小兒十一歲出痘﹐第九日吐逆不食﹐手足並冷﹐此陽气虛寒之極也﹐用十二味異功散﹐一劑頓愈﹐用五味異功散而安﹐用參四聖散而靨。

一小兒吐逆作渴﹐手足並熱﹐此胃經有熱也﹐用竹茹湯而熱稍止﹔用人參胃愛湯而吐亦止﹔用化毒湯而貫膿﹔四聖散而結靨。

一小兒吐逆作瀉﹐腹脹煩渴﹐痘出不快﹐手指微冷﹐用七味白術散﹐而諸癥退﹔用四聖散﹐而諸痘出﹔用人參蟬蛻散﹐而諸痘靨。

一小兒吐逆腹脹﹐發熱作渴﹐大便幹臭﹐此因腸胃實熱﹐用竹茹湯加黃連﹑枳殼﹐諸癥稍退﹐用紫艸快湯﹐瘡勢頓發﹐如期而靨。

一小兒痘出甚密﹐嘔逆飲冷﹐手足並熱﹐此胃經熱甚﹐先用葛根麥門冬散﹐一劑熱癥頓退﹔又用瀉黃散末一錢﹐用米飯調服而安﹔用白術散而痊。

人參胃愛散

治痘瘡已發未發﹐吐瀉不止﹐不思飲食﹐或吐逆等癥。

人參藿香紫蘇甘艸﹝炒﹞丁香茯苓木瓜﹝各等分﹞糯米上每服三錢﹐姜﹑棗水煎。

葛根麥門冬散

治熱毒疹﹐頭痛壯熱﹐心神煩悶﹐亂吐逆者。﹝方見頂陷心煩﹞按﹕此陽明胃經之藥也﹐外除表邪﹐內淸胃火﹐兼補元气。若非發熱作渴﹐表裏俱實者﹐不可用。若表裏俱虛而發熱作渴﹐宜用人參麥門冬散。

七味竹茹湯

橘紅半夏﹝各等分﹞白茯苓﹝二分﹞甘艸竹茹黃連﹝姜炒﹞葛根﹝各二分﹞上薑水煎服。

人參蟬蛻散

治小便不利﹐痘瘡不發﹐煩躁作渴﹐切牙喘滿。

人參蟬蛻白芍藥木通赤芍藥甘艸紫艸茸上每服三四錢﹐水煎。

橘皮半夏湯

橘皮半夏﹝等分﹞上每服三錢﹐姜﹑棗水煎。

化湯

﹝方見水痘麻痘﹞

紫艸快湯

﹝方見痘陷心煩﹞

六君子湯

﹝方見痘腹脹﹞

導赤散

﹝方見風邪搏於肌肉﹞

十一味木香散

十二味異功散

﹝二方見痘灰白色﹞

六味地黃丸

七味白術散

﹝二方見發熱屬陰陽﹞

四聖散

﹝方見涕唾稠粘﹞

五味異功散

﹝方見寒戰切牙﹞

卷十九

痘咳嗽

《痘疹方》云﹕痘瘡未出之先咳嗽﹐升麻湯。頭疼身熱﹐惡寒咳嗽﹐參蘇飲。嘔吐痰涎﹐白術湯。時气頭疼咳嗽﹐或靨後餘毒咳嗽﹐惺惺散。瘡不起發﹐升麻湯。感寒頭痛﹐悶亂咳嗽﹐木香散。發熱嗽甚﹐別無他癥﹐生地黃散。風熱咳嗽﹐五味子湯。咽喉不利﹐甘桔防風湯。竊謂前癥未出欲出之際﹐乃熱毒上燻淸道﹐肺气不寧﹐宜用惺惺散。若已出之後﹐則屬元气虛弱﹐不能固衛腠理﹐風邪乘虛而襲﹐宜用五味異功散加桔梗﹑五味子﹐以補脾肺。

一男子咳嗽嚏噴﹐腮頰赤白﹐胞皆赤﹐徧身赤﹐余謂此心臟痘疹﹐彼疑惑而未用藥﹐旬餘皆紅活起發。余謂旣紅活起發﹐不必服藥。至十七日﹐大便下血﹐膿瘡痂而痊。

一小兒痘赤壯熱﹐咳嗽痰甚﹐煩熱作渴﹐用人參淸膈散一劑﹐諸癥頓退﹐日用芹菜汁﹐旬餘而靨。

一小兒痘漸愈﹐咳嗽﹐肺脈大而無力﹐用參蘇飲﹐咳嗽漸愈。因母飲酒﹐又復咳﹐用五味異功散加桑白皮﹑杏仁﹑山梔﹐母子並服而愈。

一小兒痘瘡﹐十二日患咳嗽唾痰﹐胸中隱痛﹐肺脈數滑。余曰﹕此兼患肺癰也﹐當用桔梗湯。不信﹐翌日果吐膿血﹐用桔梗湯而愈。

一小兒十四歲﹐痘愈後﹐咳嗽﹐脈數而無力﹐朝用補中益气湯﹐夕用六味丸料﹐各數劑漸愈。畢姻後﹐咳嗽發熱﹐仍用前藥及八珍等藥而痊。

一小兒痘將愈﹐咳嗽面色黃白﹐嗽甚則赤﹐用五味異功散﹐調補而愈。

生地黃散

治小兒疹﹐身熱口漧﹐咳嗽心煩等癥。

生地黃﹝半兩﹞麥門冬﹝去心﹐七分﹞杏仁款冬花陳皮﹝各三錢﹞甘艸﹝炙﹐二錢半﹞上每服三五錢﹐水煎﹐徐徐服﹐兒大加之。若痰气痘熱內作﹐宜用桔梗甘艸防風湯。若痰上壅者﹐佐以抱龍丸。

桔梗湯

治久嗽肺气傷﹐而吐痰有血痰或腥穢﹐或咳吐膿血﹐肺癰等癥。

桔梗﹝炒﹞貝母﹝去心﹞知母桑白皮枳殼﹝各一錢﹞地骨皮栝蔞仁薏苡仁杏仁﹝各五分﹞當歸黃﹝微炒。各一錢﹞五味子百合﹝炒。各一錢五分﹞防己﹝一錢﹞葶藶﹝炒﹐五分﹞上每服三五錢﹐水煎服。

桔梗防風湯

治痘癥餘毒﹐瘡毒咽痛。

桔梗甘艸防風上水煎服。

六味地黃丸

七味白術散

﹝二方見發熱屬陰陽﹞

五味異功散

補中益气湯

當歸補血湯

﹝三方見寒戰切牙﹞

十六味淸膈散

﹝卽人參淸膈散﹐方見頂陷心煩﹞

惺惺散

﹝方見癥﹞

五味子湯

﹝卽小柴胡湯加五味子﹞

參蘇飲

﹝方見涕唾稠粘﹞

卷十九

痘喘癥

《痘疹方》若云﹕痘瘡已出未靨之間﹐喘渴﹐白術散﹔甚者木香散。收靨後﹐腹脹喘渴﹐大便利﹐小便澀﹐葶藶木香散。喘嗽﹐五味子湯。喘渴靨後﹐餘毒不除﹐大便堅實﹐前胡枳殼散。頭疼身熱﹐惡寒微喘﹐是有表邪也﹐用參蘇飲。

竊謂前癥若因脾肺虛弱﹐宜用白術散。脾肺虛寒﹐宜用木香散。熱毒內蘊﹐紫艸甘艸枳殼湯。風邪外感﹐用參蘇飲。內外壅滯﹐人參淸膈散。大便自利﹐小便澀滯﹐葶藶木香散。大便堅實﹐前胡枳殼散。

一小兒痰喘﹐痘赤作痛﹐熱渴喜飲冷水﹐大便不利﹐此胃經實熱﹐先用前胡枳殼散﹐諸癥漸退﹐又用犀角地黃湯而靨。

一小兒面赤有痰﹐口漧作渴﹐右寸口脈洪數﹐此心火刑肺金﹐用人參平肺散一劑﹐又用地黃丸料﹐四劑而痊。

一小兒痘赤而痛﹐喘嗽作渴﹐脈洪數﹐左尺右寸爲甚﹐此腎火上炎﹐乘肺爲患﹐用地黃丸料﹐煎與恣飲﹐如期而靨。

一小兒十四歲﹐痘方愈而喘促咳嗽﹐余謂脾肺气虛﹐用五味子湯而愈。後停食發熱喘嗽﹐用五味異功散而安﹐用補中益气湯而痊。

一男子出痘﹐愈而喘嗽面赤﹐服參蘇飲﹐面色痘痕皆白﹐此脾肺气虛而復傷也﹐用補中益气﹑五味異功散而痊。

一小兒喘渴面白﹐手足時冷﹐此脾肺气虛﹐用人參白術散﹑五味異功散而愈。

一小兒痘將愈﹐喘渴腹脹﹐大便不結﹐小便澀﹐此脾肺气虛而然也﹐先用葶藶木香散﹐又用人參白術散而愈。

一小兒痘出气喘﹐大便祕結﹐手足並熱﹐作渴飲冷﹐用前胡枳殼散而安﹐但飲食少面白﹐此邪气去而眞气虛也﹐用補中益气湯﹑五味異功散而愈。

一小兒十四歲﹐痘方愈而喘﹐手足不熱﹐余謂脾肺气虛﹐用補中益气湯而愈。後停食發熱﹐手足不冷﹐余謂脾气虛熱而喘嗽﹐用五味異功散﹐二劑而熱退﹔又用補中益气湯而痊。

一小兒痘瘡﹐狂喘躁熱﹐作渴飲冷﹐痰涎不利﹐先君謂熱毒壅滯﹐用人參淸膈散﹑犀角地黃湯﹐各一劑頓愈﹔又用當歸補血湯而愈。

一男子痘愈﹐而喘嗽面赤。服發表之劑﹐喘嗽益甚﹐面色痘痕皆白﹐手足並冷﹐余謂脾肺之气復傷而虛寒也﹐用補中益气湯加漧薑一劑﹐元气漸復﹐卻佐以八珍湯而痊。

一男子痘愈﹐而患喘發熱惡寒﹐余用十全大補湯。不信﹐反服淸熱之劑﹐汗出如雨﹐身熱如炎﹐面目﹑痘痕如赭赤。

余曰﹕汗多亡陽而虛熱也。後果歿。

六味涼血消毒散

犀角﹝如無﹐用升麻﹞牡丹皮當歸生地黃赤芍藥生甘艸﹝等分﹞上每服三五錢﹐水煎。

紫艸甘艸枳殼湯

紫艸甘艸枳殼﹝各等分﹞上每服一二錢﹐水煎。

五味子湯

參蘇飲

前胡枳殼散

﹝三方見涕唾稠粘﹞

六味地黃丸

人參白術散

﹝一名七味白術散﹐二方見發熱屬陰陽﹞

聖濟犀角地黃湯

﹝方見頂陷心煩﹞

人參淸膈散

﹝卽十六味淸膈散﹐方見頂陷心煩﹞

十一味木香散

﹝方見痘灰白色﹞

葶藶木香散

﹝方見腹脹气促﹞

卷二十

痘小便不利

《痘疹方》云﹕痘疹未出之先﹐熱盛﹐恐欲起驚﹐小便不利﹐導赤散微解之。熱入膀胱﹐如有血淋﹐犀角湯。初出不快﹐小便赤色﹐生聖散。已出未愈之間﹐白術散或五苓散加木通。收靨之後﹐小便不利﹐煩熱而渴﹐豬苓湯。竊謂前癥當分所因﹐若小腸熱結﹐用導赤散。肝經熱﹐用柴胡麥門冬湯。脾經熱﹐用犀角湯。肺經熱﹐用生地黃湯。腎經熱﹐地黃丸。靨後气血虛弱﹐用八珍湯。中气虛弱﹐用五味異功散。

一小兒小便不利﹐口舌生瘡﹐漧渴﹐用導赤散﹑加味四物湯而膿貫﹔又用白術散去木香﹐治之而愈。

一小兒小便不通﹐口舌如靡﹐作渴面赤﹐左尺脈數﹐此膀胱熱結﹐先用五淋散﹐而小便利﹔又用地黃淸肺飲﹑參四聖散而愈。

一小兒小便數而欠利﹐面赤口渴﹐兩足發熱﹐此稟陰虛也﹐地黃﹑滋腎二丸煎服﹐用四劑而愈﹔又用地黃丸料加黃﹑當歸而痊愈。

一小兒痘將愈﹐小便不利﹐服五苓散之類﹐小便愈少﹐喘咳唾痰﹐此脾肺復傷也﹐先用補中益气湯二劑送滋腎丸﹐卻用補中益气﹑五味異功二藥而痊。

八正散

治下焦積熱﹐大小便不通﹐或小便淋澀﹐脈癥俱實者。

大黃﹝酒炒﹞車前子﹝炒﹞瞿麥蓄山梔﹝炒﹞木通﹝各一錢﹞甘艸﹝一錢﹞滑石﹝煨﹐二錢﹞上每服二錢﹐水煎。

滋腎丸

黃柏﹝炒黑﹞知母﹝炒黑﹐各二兩﹞肉桂﹝二錢﹞上爲末﹐水糊丸。

益元散

治痘疹初起﹐煩躁作渴﹐小便不通。

滑石﹝六錢﹞甘艸﹝一錢﹞每服五六分﹐白湯調下。

導赤散

治小腸實熱﹐生瘡作渴發熱﹐小便祕赤﹐或小便不利者。﹝方見作癢搔破﹞

柴苓湯

治疹瀉﹐小便不利。﹝方見癥﹞

五苓散

茯苓豬苓白術澤瀉﹝各等分﹞肉桂﹝減半﹞上爲末﹐每服四分﹐白湯調下。

黃芩淸肺飲

黃芩﹝炒﹞山梔﹝炒﹐等分﹞上每服二錢﹐水煎。

生地黃湯

生地黃﹝五錢﹞杏仁﹝去皮尖﹐二錢﹞麥門冬﹝七錢﹞款冬花陳皮﹝各三錢﹞甘艸﹝二錢五分﹞上每服二三錢﹐水煎。

紫艸木通湯

治痘疹不快﹐小便不利。

紫艸人參木通茯苓糯米﹝各等分﹞甘艸﹝減半﹞

柴胡麥門冬散

﹝方見作癢抓破﹞

犀角湯

﹝方見頂陷心煩﹞

生聖散

﹝方見痘瘡出遲﹞

加味四物湯

﹝方見痘入目﹞

白術散

﹝卽七味白術散﹞

六味地黃丸

﹝二方見發熱屬陰陽﹞

卷二十

痘便血或黑屎

聞人氏云﹕痘瘡大便下血或黑糞﹐若睡而不醒﹐是爲惡候﹐乃內熱盛也﹐用犀角地黃湯﹑抱龍丸﹑小柴胡湯加生地黃主之。竊謂前癥若寒熱作渴﹐小柴胡加生地黃。發熱體倦﹐用五味異功散加當歸。口漧作渴﹐用人參白術散。大凡作渴引飲發熱者﹐屬實熱﹔作渴飲湯﹐手足不熱者﹐屬虛熱﹔手足逆冷者﹐屬虛寒。治者審之。

一小兒出痘便血﹐痘赤痛如錐﹐或瘡內出血﹐余謂肝火熾盛﹐用小柴胡湯加生地黃一劑﹐隨用犀角地黃湯﹐一劑而痊。

一小兒痘瘡下血﹐且不起發﹐先君謂气血不足﹐用紫艸快湯加參﹑﹑歸﹑術﹐血頓止﹐瘡頓起﹐用八珍湯而愈。

一小兒痘瘡下血﹐小便赤色﹐瘡色如赭﹐發熱飲冷﹐二便不利﹐先君謂心小腸實熱﹐用八正散﹐後用解毒防風湯﹐及飲芹菜汁而痊。

一小兒痘疹便血倦怠﹐作渴飲湯﹐余謂﹕倦怠便血﹐脾虛下陷也﹔少食作渴﹐津液枯涸也﹐用五味異功散加紫艸而愈。

一小兒便血腹脹﹐困倦身熱﹐口漧飲湯﹐四肢逆冷﹐先君謂脾气虛寒不能攝血﹐用五味異功散加丁香﹑漧薑﹐二劑血止﹐痘貫而靨。

一小兒痘將愈而便血﹐面白惡寒﹐大便欲去而不去﹐余謂此元气虛而下陷也﹐用益气湯﹐不信﹐服涼血之劑﹐致吐瀉腹痛而歿。

一小兒痘將愈﹐患便血﹐面白惡寒﹐手足並冷﹐脈沈細如無﹐余謂陽气虛寒﹐欲用人參﹑姜﹑桂。不從﹐翌日而死﹐手足靑黑。惜哉﹗

解毒防風湯

治痘瘡﹐毒瓦斯熾盛便血。

防風地骨皮黃荊芥白芍藥﹝炒﹞牛蒡子﹝各等分﹞上每服四錢﹐水煎。或爲末﹐白湯調下。

紫艸快湯

治痘疹下血﹐不能起發﹐出不快﹐色不紅活等癥。﹝卽紫艸湯﹐方見頂陷心煩﹞

聖濟犀角地黃湯

治熱毒內蘊﹐煩躁作渴﹐面色赤﹐大便黑屎﹐或神昏便血。﹝方見頂陷心煩﹞

小柴胡

治肝經有熱﹐不能藏血而便血。﹝方見痘身疼﹞

五味異功散

治脾胃气虛﹐不能統血﹐而大便下血。﹝方見寒戰切牙﹞

八珍湯

治气虛不能懾血而便血。﹝方見頂陷灰白﹞

八正散

治心小腸有熱﹐小便赤﹐並大便下血。﹝方見痘小便不利﹞

七味白術散

﹝卽人參白術散﹐方見痘發熱﹞

卷二十

痘瘡裂出血

聞人氏云﹕痘瘡大便不通﹐小便如血﹐或結癰毒﹐身痘破裂﹐乃內火熾盛﹐失於解利﹐急用犀角地黃湯﹑小柴胡湯加生地黃﹐四順飲之類治之。竊謂前癥若心脾熱盛﹐用犀角地黃湯。心肝熱盛﹐用小柴胡湯加生地黃。若大便不通﹐先用四順飲﹐次用犀角湯。若色赤痛﹐二便不通﹐急用活命飲加硝﹑黃。若色赤痛﹐惡寒發熱﹐用活命飲加麻黃。若因乳母怒火﹐用加味逍遙散﹑加味歸脾湯。

一小兒痘根赤色﹐寒熱作痛﹐此肝經有熱也﹐先用加味小柴胡湯二劑﹐諸癥漸退﹔又用加味逍遙散﹐三劑而貫膿﹐末用八珍湯而愈。

一男子痘根赤痛﹐發熱作渴﹐服紫艸飲﹐痘裂出血﹐余謂心肝二經風火相搏﹐先用小柴胡湯加生地黃﹑犀角二劑﹐用聖濟犀角地黃湯而愈。

一小兒患前癥﹐大便不利﹐小便赤澀﹐作渴飲冷﹐先君謂腸胃實熱﹐先用涼膈散﹐一劑漸愈﹔又用犀角地黃湯﹑芹菜汁而痊。

一小兒患此﹐診乳母有郁火﹐用加味逍遙散﹑加味歸脾湯而痊。同時患是痘而用雜藥者﹐俱致不救。

涼膈散

治上焦實熱﹐煩渴面赤﹐咽燥喉痛﹐便溺赤澀﹐狂言譫語﹐睡臥不安。

大黃朴硝甘艸連翹山梔黃芩薄荷葉﹝各等分﹞上爲細末﹐每服少許﹐煎竹葉蜜湯調﹐乳母同服。

加味淸胃飲

﹝方見痘癰﹞

加味逍遙散

﹝方見痘潮熱﹞

犀角地黃湯

﹝方見頂陷心煩﹞

加味小柴胡湯

﹝卽小柴胡湯加山梔﹑地黃﹐方見痘身疼﹞

八珍湯

﹝方見頂陷灰白﹞

聖濟歸脾湯

﹝方見痘癰﹞

卷二十

痘衄血吐血

《痘疹方》云﹕若痘發之際﹐正宜微見﹐與發汗同體﹐然血與汗𨿽殊﹐其源其一。蓋痘疹乃穢血所發﹐邪結肺胃﹐毒瓦斯自然上越也。若見此癥﹐不可妄投以藥﹐恐治失其宜﹐瘀蓄者不出而已﹐出者復傷﹐反生變癥也。若作渴飲冷﹐手足並熱﹐此毒瓦斯熾盛﹐而血上溢也﹐宜用聖濟犀角地黃湯。若肺經熱毒而鼻衄﹐用地黃淸肺飲。胃經熱毒而吐血﹐亦用聖濟犀角地黃湯﹐若腸胃熱毒而便血亦用之。作渴飲湯﹐手足不熱者﹐肝肺气虛﹐不能攝血而妄行也﹐宜用五味異功散。若出血作渴煩躁﹐面赤色者﹐血脫也﹐宜用當歸補血湯。

一小兒出痘三四日﹐大便下血﹐日有數滴﹐至八日不能止﹐瘡不能起﹐禦醫錢春林謂其脾气虛寒﹐用木香散二劑加丁香十一粒﹑人參五錢﹐次日痘起有膿﹐由是血止﹐二十餘日而愈。

一小兒痘瘡紅活﹐但不時作癢﹐口渴便血面赤﹐先君謂腸胃有熱﹐用聖濟犀角地黃湯加柴胡一劑﹐諸癥漸退﹔用四君加當歸﹑紅花而愈。

一小兒痘瘡赤痛﹐煩熱作渴﹐或便血衄血﹐先君用犀角地黃湯而血止﹐又用紫艸快斑湯而痛愈。後瘡痕色白﹐用四君﹑黃﹑當歸而痊。

一小兒衄血﹐右寸脈數﹐此肺金有火也﹐用瀉白散而血止﹐但四肢倦怠﹐用益气湯而愈。

一小兒痘痛赤色﹐吐血發熱﹐此胃經熱毒也﹐先用聖濟犀角地黃湯﹐諸癥漸愈﹐又用五味異功散而痊。

一小兒痘後衄吐﹐面色黃白﹐因脾肺气虛弱﹐用麥門冬散而愈。後因勞﹐衄血發熱﹐痘痕赤色﹐用四君﹑歸﹑而衄止﹐用五味異功散而熱退。

一小兒痘後衄血﹐發熱則痕赤﹐熱止則痕白﹐此脾胃气虛也﹐朝用補中益气湯加漧薑﹐夕用五味異功散加當歸而愈。

一小兒痘後衄血頭暈﹐唇白惡心﹐此中气虛﹐而淸陽不能上升也﹐用補中益气湯加蔓荊子稍愈﹐去蔓荊子﹐又數劑而痊。

一小兒痘後﹐非衄血卽便血﹐痘痕赤白靡定﹐手指冷熱無常﹐余謂此元气虛﹐而無根之火倏往忽來也﹐朝用補中益气湯﹐夕用五味異功散﹐各二十餘劑而愈。後因勞心復發﹐仍用前二藥爲主﹐佐以十全大補湯而愈。

瀉白散

桑白皮﹝炒﹞甘艸地骨皮上每服二三錢﹐水煎。

人參竹葉湯

治虛煩不得寐﹐或兼自汗。

人參竹葉甘艸﹝各二錢﹞半夏﹝二錢五分﹞小麥麥門冬﹝各一錢半﹞上每服二三錢﹐姜二片﹐粳米二撮﹐水煎服。

八珍湯

十一味木香散

﹝二方見頂陷灰白﹞

五味異功散

當歸補血湯

﹝二方見寒戰切牙﹞

紫艸快湯

﹝方見便血屎黑﹞

十全大補湯

﹝方見腹脹气促﹞

四君子湯

﹝卽六君子湯去陳皮﹑半夏﹐方見不靨悶亂﹞

卷二十

痘煩躁

東垣云﹕火入於心則煩﹐入於腎則躁﹐皆心火爲之。蓋火旺則金爍水虧﹐故心腎合而爲躁也﹐宜用梔子豆豉湯。凡痘瘡盛作之時﹐必令心火有所導引﹐苟或毒瓦斯出而未盡﹐遂生煩躁﹐以生黑豆煎湯﹐或生犀磨汁飲之亦可。若津液不足﹐虛煩不得臥者﹐活人酸棗仁湯。此癥多因脾胃气虛﹐或服克伐之劑所致﹐但當調補中气爲善。

一小兒患此﹐飲冷不止﹐或作脹痛﹐余謂胃火所致﹐用犀角地黃湯﹑芹菜汁而頓愈。

一小兒煩躁作渴﹐飲冷不止﹐先君謂脾胃熱毒﹐用犀角地黃湯而愈。後復作﹐喜飲熱湯﹐面目赤色﹐用當歸補血湯而痊﹐惟倦怠少食﹐用白術散而愈。

一小兒貫膿之際﹐煩躁不寧﹐肝脾脈數﹐用聖濟犀角地黃湯﹐一劑稍止﹐用八珍湯加牡丹皮而止﹐又二劑漿漸貫﹐卻用內托散﹐倍用參﹑﹑歸﹑術而靨。

一小兒痘將貫膿﹐煩躁面赤﹐脈數大而虛﹐此气血虛也﹐先用參四聖散﹐又用當歸補血湯而愈。

一小兒出痘煩躁作渴﹐面赤口漧﹐脈洪而大﹐按之無力﹐兩尺爲甚﹐此稟腎不足﹐陰虛而火動也﹐用大劑地黃丸料加五味子﹐煎與恣飲﹐諸癥頓減﹐乃佐以補中益气湯﹐二劑痘齊﹐乃用參四聖散而靨。

一小兒出痘煩躁﹐作渴飲湯﹐面目赤色﹐脈數無力﹐兩尺爲甚﹐此稟足三陰虛也﹐用益气湯及地黃丸料加五味子大劑﹐始末服而靨。

一男子出痘﹐煩躁作渴﹐虛癥不能悉舉﹐先君用益气湯﹑地黃丸料加五味子﹐各三十餘劑﹐更用人參五斤煎湯代茶﹐飲兩月餘而靨﹔又用參﹑﹑歸﹑術各數斤﹐半載始能步履﹐得元气充實﹐且愼調攝而痊。

一小兒十五歲﹐痘將愈而煩躁﹐脈數而無力﹐勞則益甚﹐且無寐﹐或驚悸﹐余用歸脾﹑補中二湯漸愈。後因勞仍作﹐或用四物﹑化痰之劑﹐前癥益甚﹐更發熱惡寒頭暈而歿。

一小兒痘愈後﹐煩躁面赤﹐脈洪大﹐按之如無﹐余謂血虛﹐朝用補中湯﹐夕用歸脾湯將愈。因飲食過多﹐功課勞心﹐吐瀉腹痛﹐頭暈惡寒﹐反服藿香正气散﹐發熱如炙﹐汗出如雨﹐手足並冷而歿。

活人酸棗仁湯

治痘疹虛煩﹐驚悸不得眠。

酸棗仁﹝炒﹞甘艸﹝炙﹞知母﹝炒﹞白茯苓麥門冬﹝去心﹞川芎漧薑﹝炒。各三分﹞上水煎溫服﹐兒大倍之。

梔子豆豉湯

山梔﹝四个﹞豆豉﹝半兩﹞上水二盞﹐先煮梔子一盞﹐內豆豉煎至七分去滓﹐溫服得快吐﹐卽止後服。

當歸六黃湯

治血气不足﹐虛火內動﹐或煩躁﹐盜汗不止。

熟地黃當歸黃﹝炒﹞黃柏﹝以下俱炒黑﹞黃芩黃連生地黃上每服三五錢﹐水煎。

八珍湯

治气血俱虛﹐或用克伐之劑﹐脾胃虛損﹐肌肉消瘦﹐發熱惡寒﹐飲食少思等癥。﹝方見頂陷灰白﹞

補中益气湯

當歸補血湯

﹝二方見寒戰切牙﹞

六味地黃丸

﹝方見痘發熱屬陰陽﹞

聖濟犀角地黃湯

﹝方見頂陷心煩﹞

內托散

﹝卽托裏散﹐方見痘癰﹞

七味白術散

﹝方見痘發熱屬陰陽﹞

卷二十

痘腹痛

婁全善先生云﹕痘腹痛多是熱毒爲患﹐當臨癥消息之。又云﹕痘出腹痛﹐或身痛脈洪數者﹐用解毒涼藥加芍藥﹑甘艸。竊謂前癥若痘未出而發熱煩躁﹐或作渴飲冷﹐大便堅實﹐此熱毒壅滯也﹐用疏利之藥。若痘已出而不熱躁﹐不飲冷﹐大便不實﹐此元气虛弱也﹐用白術散之類補之。若噯腐吞酸﹐大便穢臭﹐乳食停滯也﹐用保和丸消之。凡腹痛作渴飲冷﹐手足並熱者﹐屬實熱﹔作渴飲湯﹐手足並冷者﹐屬虛寒。虛寒者﹐當溫補脾胃﹔虛弱者﹐當調補脾胃。

一小兒善食作渴﹐腹痛便祕﹐痘痕赤色﹐先用加味四物湯而愈。後仍痛惡食﹐此脾胃受傷﹐用白術散而痊。

一小兒痘將靨﹐腹脹發熱面赤﹐午後益甚﹐按其腹不痛﹐余謂脾虛﹐用五味異功散而痊。

一小兒出痘腹痛﹐大便似利﹐寒熱往來﹐余以爲脾气虛﹐用白術散而痊。

一小兒出痘﹐腹痛作渴﹐飲食如常﹐光澤紅活﹐此胃經實熱﹐先用瀉黃散﹐一劑頓安﹐又用白木散而痊。

一小兒痘後﹐腹痛作渴﹐飲冷便祕﹐用淸涼飲末五分頓安。後腹痛吐瀉發搐﹐用白術散加鉤藤鉤而愈。

一小兒出痘腹痛﹐噯腐吞酸﹐此飲食停滯﹐先用保和丸二服﹐續用五味異功散而痛止﹐又用托裏散而靨。

人參理中湯

治脾胃虛寒﹐胸膈痞滿﹐或心腹疼痛﹐痰逆嘔吐少气﹔或霍亂吐利﹐手足厥冷﹐不喜飲水。

﹝加附子名附子理中湯﹞人參白術漧薑﹝炮。各等分﹞甘艸﹝炒﹐減半﹞上每服三錢﹐水煎。或研末﹐白湯調下。

一味異功散

治小兒諸般釣癥﹐角弓反張﹐胸膈臍凸﹐以透明沒藥爲末﹐姜湯調下。

桔梗枳殼湯

治气壅痞結﹐腹脇疼痛。

桔梗枳殼﹝炒。各二兩﹞甘艸﹝炙﹐半兩﹞上每服二三錢﹐薑水煎。

七味白術散

治肚腹作痛﹐和胃气﹐生津液。若脾胃气虛﹐作渴飲湯﹐或因吐瀉﹐津液虧損﹐煩渴引飲﹔或脾胃气虛﹐腹脹瀉渴﹐弄舌流涎﹐手足指冷﹐並宜服之﹐以溫補脾气﹐化生津液。﹝方見發熱屬陰陽﹞

保和丸

治飲食停滯腹痛﹐或惡寒發熱﹐不可多服。

神曲﹝炒﹞山楂半夏茯苓陳皮﹝各一兩﹞連翹蘿卜子﹝各五錢﹞上爲末﹐粥飯丸﹐小豆丸。每服二三十丸﹐白湯送下﹐化服亦可。加白術﹐名大安丸。

六君子湯

治脾胃气虛﹐肚腹作痛﹐或吐瀉不食﹔或肺虛痰喘﹐气促惡寒﹔或肝虛驚搐﹐眩暈自汗諸癥﹐並宜服。卽四君子湯﹐加陳皮﹑半夏。﹝方見不靨悶亂﹞

瀉黃散

﹝方見痘瀉渴﹞

五味異功散

﹝方見寒戰切牙﹞

聖濟犀角地黃湯

﹝方見頂陷心煩﹞

托裏散

﹝方見痘癰﹞

四物湯

﹝方見痘瘡出遲﹞

淸涼飲

﹝方見痘大便不通﹞

卷二十

痘腰痛

經曰﹕腰者腎之腑。若痘瘡而見前癥者﹐皆因腎經虛怯﹐相火內燥﹐眞陰不能勝邪﹐故腰作痛也。急服地黃丸﹐以防變黑歸腎﹐乃克有濟。大抵此痘﹐因稟賦腎家精气不足﹐故目睛多白﹐俗謂之折腰痘是也。若平素面白﹐眼白睛多﹐行遲語遲者﹐出痘必歸腎經。預爲調補腎气﹐庶免此患。

一小兒十三歲﹐眼睛多白﹐或時面赤﹐常患頸痛﹐尺脈洪數﹐先君謂稟腎气虛﹐用地黃丸料﹐煎服而愈。至十五歲出痘﹐先君云須多服前藥﹐仍用地黃丸﹑益气湯﹐更加倦怠﹐乃以地黃丸大劑﹐煎與恣飲﹐又用大劑八珍湯﹐痘漸出﹐如式﹐恪服前藥﹐至期歲﹐二藥計十七斤余而愈。先君每見嬰兒白睛多﹐面色白﹐或色赤﹐令其預補脾腎﹐以防出痘﹐但信者少耳。

一小兒出痘腰痛﹐足熱發渴。此稟腎虛火動也﹐先君用大劑加減八味丸料﹐煎與恣飲﹐諸癥漸退﹐佐以大劑八珍加紫艸﹑糯米數劑﹐膿漸貫﹐仍以前藥而結痂﹐用八珍湯而靨。

一小兒出痘將愈﹐因停食泄瀉﹐作渴腰痛﹐此脾腎虛弱也﹐先君用加減八味丸料﹐及五味異功散﹐渴瀉頓止﹔又與六味丸料及八珍湯而靨。

一小兒出痘﹐愈後腰足作痛﹐此稟足三陰虛也﹐用六味丸料煎服﹐及補中益气湯而愈。後又傷食﹐作瀉腰痛﹐用四神丸﹑六味丸而愈。

一小兒面色常白﹐目睛多白﹐時常腰痛﹐兩足時熱﹐冬不衣綿﹐年九歲﹐先君謂稟腎虛﹐令每日服地黃丸﹐至十歲﹐出痘腰痛﹐發渴面赤飲冷﹐用地黃丸﹐每劑加肉桂半錢﹐煎與恣飲﹐數劑之後﹐熱渴頓止﹐腰痛頓愈﹐卻去肉桂﹐仍與服之﹐至五十餘劑而靨。

一小兒痘愈後﹐腰痛口渴﹐兩足生瘡﹐飲水不絕﹐此稟足三陰虛﹐先君用地黃丸﹑益气湯。至畢姻後﹐不愼起居﹐復患瘰﹐以致不起。

一小兒面素白﹐發熱作渴﹐或面生瘡﹐先君謂腎虛﹐用加味地黃丸﹑補中益气湯而愈。後出痘腰痛﹐仍用前藥而痊。

次年畢姻﹐患腎而卒。

加味地黃丸

熟地黃

﹝酒浸蒸丸曬漧﹐八兩﹐酒杵杵膏﹞山茱萸肉漧山藥五味子﹝炒﹐各四兩﹞澤瀉白茯苓牡丹皮鹿茸﹝炙。各三兩﹞肉桂﹝濃者去皮取肉﹐一兩﹐發熱者以此加之﹐引虛火歸腎經而熱自止也﹞上各另爲末﹐入地黃和勻﹐量入米糊丸服﹐煎服更好。

六味地黃丸

五味異功散

補中益气湯

八珍湯

﹝方見頂陷灰白﹞

二神丸

四神丸

﹝二方見痘作瀉﹞

八味丸

﹝卽六味丸加附子﹑肉桂﹐各一兩﹐方見痘作渴﹞

卷二十

痘面靑

聞人氏云﹕痘疹屬火癥﹐其面色赤者爲順﹐甚者爲熱。若肝木克制脾土﹐致面色靑者﹐是爲逆也。急用四君﹑升麻﹑柴胡﹐調補脾胃﹐色正才治。竊謂前癥若傷食而嘔吐搐搦﹐脾气受傷而瀉利搐搦﹐或厥逆﹐皆慢脾風之漸也﹐用人參理中湯加柴胡﹑鉤藤鉤治之。或有少誤﹐多致不起。若有痘毒﹐內外鬱蒸發出﹐遇風寒相搏﹐凝滯於肌肉﹐徧身皮膚靑色者﹐用透肌散。胃傷則生風嘔吐﹐脾傷則生風厥逆﹐用五味異功散加天麻。若瘡密熱盛﹐便祕飲冷面赤者﹐用犀角解毒散。貫漿之後﹐發熱煩躁﹐作渴面赤者﹐用當歸補血湯。足熱腰痛﹐目睛赤者﹐地黃丸。皆要法也。

一小兒痘瘡紅活起發﹐因飲食過多﹐吐瀉腰痛﹐唇面靑色﹐手足並冷﹐此脾胃虛寒而受克也﹐先君用六君﹑姜﹑桂一劑﹐前病不退﹐痘色欠赤﹐再劑加附子二分﹐諸癥頓退﹐翌日﹐用參四聖散﹐二劑將愈﹔更用八珍湯內參﹑各五錢﹐四劑而靨。

一小兒出痘﹐飲冷過多﹐腹痛面靑﹐手足並冷﹐此寒邪傷脾而虛寒也﹐用附子理中湯﹐一劑而痛止﹐用人參一兩﹑姜一錢﹐二劑而膿貫﹔又用人參煎湯代茶與飲﹐月餘而靨。

一小兒出痘﹐面靑腹痛﹐手足並冷﹐此脾气虛寒也﹐先用五味異功散加木香﹑肉桂﹔又用內托散﹑參四聖散﹐貫膿痂靨。

一小兒出痘﹐面靑腹痛﹐手足並冷﹐此脾土虛寒也﹐先服益黃散末三錢﹐再用六君﹑木香而安。又傷食﹐作瀉面靑﹐用五味異功散而痊。

一小兒出痘﹐面色靑﹐手足冷﹐此寒水侮土﹐非十二味異功散不能救﹐不信﹐乃服疏通之藥﹐歿而徧身皆靑﹐悔無及矣。

六君子湯

四君子湯

﹝二方見不靨悶亂﹞

人參理中湯

﹝加附子﹐名附子理中湯﹐方見痘腹痛﹞

五味異功散

當歸補血湯

﹝二方見寒戰切牙﹞

內托散

﹝卽托裏散﹐方見痘癰﹞

十二味異功散

﹝方見頂陷灰白﹞

參四聖散

﹝方見腹脹气促﹞

六味地黃丸

﹝方見發熱屬陰陽﹞

犀角地黃湯

﹝方見頂陷心煩﹞

卷二十

痘痕赤白

痘痕赤白﹐各有所因﹐治法亦異。凡痕赤而作癢﹐血虛而有熱也﹐用五味﹑牡丹皮。赤而作痛﹐餘熱也﹐用四君﹑連翹﹑金銀花。若發熱而大便調和者﹐脾胃虛熱也﹐用五味異功散。若發熱而大便祕結者﹐腸胃內熱也﹐用聖濟犀角地黃湯。若母有肝火﹐用加味逍遙散。若母有鬱怒﹐用加味歸脾湯﹐佐以加味逍遙散治之。痕白者多屬气虛而血衰也﹐宜固元气爲本。癢而作渴者﹐气血俱虛也﹐十全大補湯之類。乳食減少﹐四肢倦怠者﹐中气虛也﹐五味異功散之類。气虛發熱者﹐補中益气湯之類。血虛發熱者﹐當歸補血湯之類﹐須參兼變之癥治之。此癥若服藥而漸紅活者﹐可治﹔色不轉者﹐不治﹐𨿽經年後﹐多患瀉利而死。若妄投攻伐﹐禍在反掌。

一小兒痘瘡﹐如期而愈﹐痕赤如赭﹐余謂此乳母有熱也﹐診之果有肝脾郁火﹐先用加味逍遙散四劑﹐與母服之﹐子各飲少許﹐而並愈。

一小兒痘痕色赤作痛﹐熱渴喜冷﹐大便不利﹐先用前胡枳殼散﹐便利渴止﹐再用聖濟犀角地黃湯而安﹐又用芹菜汁而靨。

一小兒痘痕色赤﹐大便不利﹐小便赤澀﹐作渴飲冷﹐此上焦實熱也﹐先君用瀉黃散﹐一劑頓愈﹔又用聖濟犀角地黃湯及芹菜汁而痊。

一小兒痘愈而痕赤作痛﹐內熱作渴﹐二便不利﹐先君謂胃經熱毒﹐用濟生犀角地黃湯及芹菜汁而痊。

一小兒痘痕色白﹐時痛時癢﹐作渴飲湯﹐大便稀溏﹐此脾胃虛熱也﹐用五味異功散加當歸﹑黃而瘥。

一小兒十六歲﹐痘痕白﹐用獨參湯數斤﹐色漸如舊﹐又用地黃丸﹑大補湯而安。

一小兒痘後﹐因母怒痕赤﹐時或作痛﹐先用加味小柴胡湯﹑加味逍遙散﹐治其母而愈。

一小兒因乳母食膏粱之味﹐痘痕色赤﹐用淸胃散治其母﹐而兒自愈。

一小兒痘痕色白﹐作癢發熱﹐大便不實﹐諸藥不應﹐余用五味異功散﹐每劑用人參一兩﹐四劑之後﹐其熱稍退﹐仍用前藥﹐兼服四神丸而愈。

一小兒痘痕白色﹐時或作癢﹐先君謂气血俱虛﹐不信﹐反服解毒之藥﹐後變慢脾風而歿。

一男子患此﹐色白作癢﹐搔破膿水淋漓﹐惡寒體倦﹐余謂脾肺气虛﹐不信﹐反祛風敗毒﹐果發搐而死。

一小兒患此﹐惡寒發熱﹐或癢或痛﹐或白或赤﹐余謂气血俱虛﹐不悟﹐反降火祛風﹐發痙而死。

一小兒痘痕色白﹐服克伐之劑﹐致瀉不止﹐余謂此脾气下陷也﹐不信﹐果歿﹐徧身如白敷粉﹐信气虛矣。

葛花解醒湯

治乳母酒醉後﹐乳兒遺熱爲患。

白豆蔻砂仁葛花﹝各五錢﹞幹生薑白術﹝炒﹞澤瀉神曲﹝炒黃。各一錢﹞白茯苓陳皮人參豬苓木香﹝各五分﹞靑皮﹝三分﹞上爲末﹐每二錢﹐白湯調服。

四順淸涼飲

治血脈壅實﹐臟腑蓄熱﹐頰赤作渴﹐五心煩熱﹐睡臥不安﹐四肢驚掣﹐或頭面生瘡﹐目赤咽痛﹐痘疹餘毒。﹝方見大便不通﹞

四君子湯

﹝方見不靨悶亂﹞

前胡枳殼湯

﹝方見痘涕唾﹞

加味逍遙散

﹝方見痘潮熱﹞

瀉黃散

﹝方見痘渴瀉﹞

獨參湯

﹝方見腹脹气促﹞

六味地黃丸

﹝方見發熱屬陰陽﹞

十全大補湯

﹝方見腹脹气促﹞

五味異功散

﹝方見寒戰切牙﹞

四物湯

﹝方見痘出遲﹞

聖濟歸脾湯

﹝方見痘癰﹞

犀角地黃湯

﹝卽聖濟犀角地黃湯﹐方見頂陷心煩﹞

淸胃散

﹝方見痘癰﹞

卷二十

痘喑

王海藏先生云﹕痘疹初出後﹐聲音洪亮﹐形病而气不病也。痘疹未發﹐聲音不出﹐形不病而气病也。瘡疹旣發﹐聲音不出﹐形气俱病也﹐宜用八風湯﹐或涼膈散去硝黃主之。竊謂前癥若心火上炎﹐形爍肺金者﹐宜用人參平肺散。若津液不足﹐虛火燻蒸者﹐宜用六味地黃丸。凡小兒面素白善哭﹐足熱腰痛﹐或解顱面白﹐黑睛淡者﹐出腎虛﹐痘面靑善怒﹐或兩頭赤者﹐出肝脾虛也。蓋邪之所湊﹐其气必虛﹐當預爲調補。若在乳下﹐尢當補其母﹐及愼飲食起居爲善。此余之親驗者也。

一小兒仲冬出痘﹐呻吟煩躁﹐痛作渴﹐音啞便實。先君謂心肺實熱之癥﹐令急與水飲之﹐遂恣啜始定﹐大便稍和﹐更食梨子數枚得生。夫梨者利也﹐能令人作渴﹐今食之而安﹐乃內有實熱而應用也。

一小兒痘愈﹐而聲喑面赤﹐五心發熱﹐小便赤少﹐先君謂腎經虛熱﹐用地黃湯﹑益气湯而愈。其時患是癥者﹐用淸熱解毒之藥﹐俱致不起。

一小兒痘愈而聲喑面白﹐兩睛多白﹐兩足發熱﹐作瀉飲湯﹐脈浮數﹐左尺更數而無力﹐余謂稟腎經陰虛﹐朝用益气湯﹐夕用地黃丸加五味子﹐兩月餘聲漸出﹐又服兩月餘而效。

一小兒出痘聲喑﹐脈息如前﹐余用前藥治之﹐聲漸復淸。又飲食過多﹐泄瀉復喑﹐朝用益气湯﹐夕用異功散﹑地黃丸﹐聲始如舊。

一小兒痘後﹐聲喑半載﹐以爲廢人﹐余詢之﹐但雲頭暈﹐其聲卽喑﹐脈浮而緩﹐按之不及一寸﹐此中气虛不能上接淸陽之气耳﹐用補中益气湯﹑地黃丸俱加五味子﹐不半載﹐聲音漸復。

一男子痘後患喑﹐惡寒體倦﹐勞則頭暈﹐余謂元气虛而不能上升﹐不信﹐乃服淸痰降火之藥而歿。

一小兒十四歲﹐痘後勞而喉喑頭暈﹐脈洪數而無力﹐惡寒發熱﹐大便欲去而不去﹐余謂元气下陷也﹐宜用益气湯﹐不悟﹐乃雜用疏導之藥﹐泄瀉不止而歿。

八風散

﹝卽八風湯﹞藿香﹝半兩﹐去土﹞白芷﹝一兩﹞前胡﹝去蘆﹐一兩﹞黃﹝二兩﹞甘艸﹝炙﹐二兩﹞人參﹝二兩﹞羌活﹝二兩﹞防風﹝三兩﹞上爲末﹐每服入薄荷少許﹐煎湯調服。

涼膈散

﹝方見痘瘡裂﹞

人參平肺散

治心火克肺金而聲喑。﹝方見頂陷心煩﹞

六味地黃丸

治腎虛聲喑。﹝方見發熱屬陰陽﹞

補中益气湯

治中气不足﹐不能上接淸陽之气而喑。

五味異功散

﹝二方見寒戰切牙﹞

卷二十

痘瘡痛

王海藏先生云﹕痘瘡出而煩痛﹐用木香五物主之﹐更用芒硝爲末﹐以豬膽汁調敷之。若身後痛﹐屬膀胱經也﹐用羌活荊芥甘艸湯。身前痛﹐屬肺金也﹐用升麻葛根紫艸湯。身側痛﹐屬膽經也﹐用連翹防風湯。四肢痛﹐屬胃經也﹐用防風芍藥甘艸湯﹐以急止之。蓋恐叫號傷气﹐忍痛傷血﹐而變癥也。若熱毒盛者﹐用東垣消毒散﹐或仙方活命飲。食雞魚葡萄酒物者﹐用東垣淸胃散﹑生犀汁。若發熱飲冷﹐大便調和﹐用四物﹑連翹﹑牡丹皮。若發熱飲冷﹐大便祕結﹐脾胃實熱也﹐用淸涼飲。若發熱作渴飲湯者﹐脾胃虛熱也﹐用七味白術散。大凡痘切不可食毒物﹐恐作痛致傷元气﹐輕者反重﹐重者難治﹐大人亦然。

一小兒痘瘡作痛﹐色赤飲冷﹐此熱毒熾盛也﹐用活命飲末二服痛止﹐用東垣消毒散一服﹐諸癥悉退而瘥。若非此藥﹐必作疔毒之類。

一小兒痘痛出血﹐診其母有肝火﹐用小柴胡湯加山梔﹑生地﹐母子服之頓愈﹐又用加味逍遙散而痊。

一小兒痘痛不止﹐色淡欲陷﹐此痛傷元气也﹐先用仙方活命飲一劑而痛止﹐用八珍湯而靨。

一婦人時疫將愈﹐出痘發熱﹐體倦痛甚﹐昏憒飲湯﹐脈洪數﹐按之如絲﹐用十全大補湯﹐調朱砂末一錢﹐二劑其痛頓止﹐食進體健﹐仍用前湯十餘劑而愈。

一男子痘瘡痛甚﹐先用仙方活命飲一劑﹐其痛頓止﹐又用東垣消毒散一劑﹐精神如常而靨。

一小兒痘瘡痛甚﹐脈有力﹐此邪气實也﹐用活命飲末二錢﹐痛止起發。又用東垣消毒散而靨。

一小兒痘赤痛﹐用活命飲末二錢痛止﹐用當歸﹑黃﹑金銀花將愈﹐用四君﹑當歸﹑芍藥而靨。

一小兒痘赤痛﹐發熱飲冷﹐大便不通﹐脈洪數而有力﹐用活命飲加大黃一服﹐痛亦頓減﹐更用東垣消毒散一服﹐如期而愈。

一小兒痘瘡紅活痛﹐作渴飲冷﹐手足並熱﹐余謂此痘屬形病俱實﹐非淸熱解毒不能殺其勢﹐當用活命飲﹑化湯。

不信﹐另服鼠粘子湯﹐痘脹大﹐其色如赭﹐先用前藥二劑﹐腫痛悉止﹐乃用鼠粘子湯而愈。

一小兒痘瘡痛﹐服鼠粘子湯之類﹐患痘疔三枚甚苦﹐用隔蒜灸﹐服活命飲﹐痛止貫膿﹔又用東垣消毒散而靨。

一小兒徧身發熱﹐兩足猶甚﹐作渴飲湯﹐脈洪數而無力﹐此稟腎經虛熱也﹐用地黃丸料加當歸﹑黃﹐大劑煎與恣次﹐三日服數劑﹐熱渴全止﹐又數劑而愈。

一小兒痘瘡熱痛﹐服敗毒藥﹐四肢患痘癰﹐寒熱發渴﹐余謂當補元气﹐不信果歿。

木香五物湯

治出痘煩痛靑木香﹝四兩﹞丁香﹝一兩﹞燻陸香白礬﹝各一兩﹞麝香﹝一錢﹞上每服五錢﹐水煎。熱盛加犀角一兩。施銀臺常用此方﹐其效如神。

鼠粘子湯

治痘瘡欲出未透﹐皮膚發熱﹐眼赤心煩﹐咽痛不利等癥。﹝減地骨皮﹑防風﹐名消毒散﹞鼠粘子﹝四錢炒﹐杵﹞荊芥﹝二錢﹞防風﹝五分﹞地骨皮﹝一錢﹞上爲末﹐每服一二錢﹐白湯調下。

仙方活命飲

治痘瘡痛﹐熱盛者服之頓衰﹐勢弱者服之頓愈﹐眞聖藥也。

東垣淸胃散

托裏消毒散

﹝三方見痘癰﹞

射幹鼠粘子湯

﹝方見痘咽痛﹞

東垣消毒散

﹝方見夾疹痘﹐一名救苦湯﹞

羌活荊芥甘艸湯

﹝卽此三味等分﹞

柴胡山梔連翹防風湯

﹝卽此四味等分﹞

連翹防風湯

﹝方見痘疔﹞

防風芍藥甘艸湯

﹝卽此二味等分﹞

化湯

﹝方見水痘麻痘﹞

淸涼飲

消毒散

﹝二方見大便不通﹞

四聖散

﹝方見痘出不快﹞

犀角消毒飲

隔蒜灸法

﹝二方見痘疔﹞

卷二十

痘身疼

經云﹕癢則爲虛﹐痛則爲實。內快外痛爲外實內虛﹐外快內痛爲內實外虛。今痘瘡身痛者﹐是膚濃理密﹐或外寒相搏﹐或熱毒內作﹐或血虛不能榮養。若熱毒而血瘀者﹐先用活命飲﹐次用東垣消毒散。血虛而瘀者﹐用四物湯之類﹐徧身嚙而色黑者﹐毒瓦斯壅滯而血凝也﹐乃是危癥。若二便祕結﹐喘急煩躁﹐用梔子仁湯﹐或豬尾膏﹑血調片腦﹐治之自利。不食者不治。

一小兒痘未發﹐徧身作痛﹐余謂熱毒勢盛﹐先用仙方活命飲一劑﹐痛緩痘出﹐用東垣消毒散一劑﹐末用四聖散而靨。

一小兒痘未出透﹐徧身作痛﹐此熱毒郁滯﹐而未盡發於外也﹐先用活命飲﹐一劑而痛愈﹐用參四聖散而結靨。

一小兒痘瘡﹐徧身作痛﹐用東垣消毒散而痛愈﹐用紫艸快湯而膿貫﹐用托裏散而愈。

一小兒痘癰﹐肢體作痛﹐發熱惡寒﹐此气虛而寒邪客於表也﹐用人參羌活散而表解﹐用參四聖散而起發﹐用參內托散而膿潰。

一妊婦發熱作渴﹐徧身疼痛﹐用活命飲﹐二劑諸癥稍愈﹐形气甚倦﹐用紫艸木香散﹐痘出少許﹐用白術散﹐貫膿而愈。

一男子出痘﹐根窠赤痛﹐發熱作渴﹐痘裂出血﹐肝火熾也﹐用小柴胡湯加生地﹑犀角﹐諸癥頓減﹐又用聖濟犀角地黃湯而結痂。

黃六一湯

治痘瘡﹐气虛作渴。愈後作渴﹐尢宜服之。

黃﹝炙﹐六錢﹞甘艸﹝炙﹐一錢﹞水煎服。

參四聖散

參內托散

治痘瘡疼痛﹐或裏虛發癢﹐或不潰膿﹐或爲倒靨等癥。﹝二方見寒戰切牙﹞

小柴胡湯

﹝加牡丹皮﹑生地黃﹐卽加味小柴胡湯﹞治發熱惡風身痛﹔或四肢勁彊﹐寒熱往來。﹝方見癥﹞

紫艸湯

﹝方見便出血或黑屎﹞

七味白術散

﹝方見發熱屬陰陽﹞

四物湯

﹝方見痘出遲﹞

八珍湯

聖濟犀角地黃湯

﹝二方見頂陷心煩﹞

仙方活命飲

托裏散

東垣消毒散

﹝三方見夾疹痘﹞

五苓散

﹝方見小便不利﹞

制附子法

將附子重一兩三四錢﹐有蓮花瓣﹐頭圓底平者﹐先備童便五六碗﹐將附子放在竈上熱處﹐或炭火烘炙﹐乘熱投童便中﹐浸五七日﹐候潤透﹐揭去皮﹐切四塊﹐用粗紙裹數層﹐埋灰火中煨﹐候熱取出切片﹐如有白星﹐瓦上炙至無星爲度。如急用切大片用熱瓦炙熟亦可。

