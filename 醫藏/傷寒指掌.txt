

傷寒指掌淸吳坤安

花序

上古之人。稟天地渾穆之气以生。壽永而無病。中古自軒轅氏嘗百艸分經絡。始知有藥。始知有病。岐伯氏通脈理辧病因。始知有醫。聖人懼後世疾痼而不求治。則著靈樞素問內經諸書以垂世。後人宗之。代有名醫。各有著論。隨時施治。無非救世之苦心。然而病情多端。其變幻叵測而速於死者。莫如傷寒一癥。藥一誤投。

病不可挽。諸名家述傷寒略而不周。惟張仲景先生定一百一十三方。治分六經。可謂該之。後學誤以類傷寒作正傷寒治。而不分手足。無怪乎病之淺者深。深者危。危者莫救。浙西吳坤安先生。親炙吳中葉天士薛生白兩先生。

深探傷寒之祕旨。應世三十年。凡傷寒一癥。在經治經。杜傳經之漸。無論虛實。數劑而愈。使病者不傷元气。易於痊復。仁心妙手。聞之耳熟。先生安於家。不肯輕出。余羈職守。南朔間隔。徒忻慕焉。乃弟友石。輯先生平日所著書爲四卷。名之曰傷寒指掌。北來就正於余。並囑序。余讀其自序。觀其門類。及論癥用藥處方。

分條析理。古今來治傷寒之法。莫能越其範圍。知先生得力於仲景者深矣。而前後條辧諸書。胥成渣滓。

余樂爲之序以共世也。學人獲此卷讀之。循序而進。以治傷寒。分六經之法治雜癥。無不應手以盡其妙。豈獨治傷寒一癥哉。

時嘉慶十有二年歲次丁卯中秋太醫院院使花映墀拜題

自序

僕少多疾病。薄弱無能。遂究心於醫。以求衛生之道。無如質性魯愚。醫理深奧。會將仲景傷寒。反復研求。不得其旨。用旁索諸家之書。以求其理。惟準繩匯集諸賢之大成。非操明敏之資。

不能溯流窮源。餘皆獨抒所見。別開徑竇。不無與聖訓相悖謬。徒滋心中之蠱惑。迨觀方中行之條辧。

諭嘉言之尙論。𨿽彼此互異。均可謂獨出新裁。發明古訓。至掃叔和之僞。明仲景之眞。不使魚目混珠。

亂玉。非嘉言慧眼靈心。誰能及此。更閱柯韻伯之來蘇集。王晉三之古方注。尢能得仲景之深心。重開生面。

故其發明方義。兩賢如出一揆。至若辧六日傳經之妄。辟三方鼎立之謬。攺服麻桂於太陽未衄之前。移系白散於太陰誤下之後。千古疑團。一朝打破。又謂。仲景傷寒。已兼六气。六經主病。已該雜癥。非專指傷寒立言。柯氏以前。孰能指出厥旨。金劉河間。叔季人也。擾攘之世。炎火統運。見仲景傷寒。每詳於寒而略於溫。特著醫書四種。其直格一書。每多發明溫熱之理。惜雜於正傷寒內。在乎明眼擇取。厥後紺珠一書。

亦宗河間之法。但以雙解散用代麻黃桂枝等湯。以治傷寒。則竟以傷寒爲溫熱矣。不知仲景麻黃桂枝等湯。原治傷寒。河間雙解通聖等法。原治溫熱。兩不相侔。不可移易。一經倒施。禍如反掌。嗟乎。寒溫之別。判若天洲。寒溫之治。反如冰炭。何朦混若此。

賴周禹載薛生白諸先生出。見世之傷寒正病絕少。類癥殊多。寒癥絕少。熱病殊多。恐人誤以傷寒正法施治。乃作溫熱暑疫全書濟世。夫溫熱暑疫。皆熱病也。其云傷寒。自表達裏。溫熱自內發外。溫病發於少陽。熱病發於陽明。仲景黃芩湯治少陽溫病。白虎湯治陽明熱病。並非傷寒之方。此眞發前人所未發。

其覺迷救世之功。誠非淺鮮。近又出傷寒第一書。云仲景傷寒。治分九州。此書專主揚州分野。𨿽其說不足憑信。然觀其用藥。遠熱投涼。以透解毒爲主。亦治溫熱之良法也。第求其六淫之治。未免寡陋。獨葉天士先生所畱治案。每寓傷寒於六气之中。妙法精義。無不畢備。其云仲景傷寒。先分六經。河間溫熱。須究三焦。此卽先生分治寒溫之大法。明示人不可以足經之藥。混治手經之病。只此二語。已得傷寒之肯綮。柰世人不察。反憾葉案無傷寒。甚矣。傷寒之難明也。僕自矜管窺之見。一割之能。述六經本病一卷。變病類病一卷。先古法。次新法。古法悉本準繩金鑑選注來蘇集之注釋。新法則參葉案第一書溫熱全書之治焉。書成。非敢出而問世。姑存之。以就有道之政云爾。

時嘉慶元年仲秋吉日苕南吳貞坤安氏識。

卷一

類傷寒辧

凡感四時六淫之邪。而病身熱者。今人悉以傷寒名之。是傷寒者。熱病之總名也。

其因於寒者。自是正病。若夫因暑因濕。因燥因風。因六淫之兼气。或非時之戾气。發爲風溫﹑濕溫﹑溫病﹑寒疫等癥。皆類傷寒耳。病熱𨿽同。所因各異。不可槪以傷寒法治之。且傷寒正病絕少。類癥尢多。

苟不辧明。未免有毫釐千里之差。準繩獨以類癥弁諸首。亦以辧癥爲先務也。用仿其意。首列類癥。凡同傷寒之例而治者十一癥。不同者八癥。共一十九癥。庶臨癥者得其先務云。

冬溫春溫寒疫熱病濕溫風溫霍亂痙濕痺風濕中

﹝以上十一癥同傷寒施治﹞

傷食痰香港腳內癰虛煩蓄血黃耳赤胸

﹝以上八癥不同傷寒施治﹞

自霜降以後。天气寒冷。感之而病者。傷寒也。

霜降以後。當寒不寒。乃更溫暖。因而衣被單薄。以致感寒而病者。冬溫也。

邵評﹕冬溫者。冬時受邪而卽病者也。癥多客寒包火。

春時天道和暖。有人壯熱口渴。而不惡寒者。溫病也。以辛溫藥汗之。則壞矣。若天令尙寒。

冰雪未解。感寒而病者。亦傷寒也。

邵評﹕春溫病有兩種。冬受寒邪不卽病。至春而伏气發熱者。名曰春溫。若春令太熱。外受時邪而病者。

此感而卽發之春溫也。辧癥之法。伏气春溫。初起但熱不寒而口渴。此自內而發出於外也。感而卽發之春溫。初起微寒。後則但熱不寒。此由肺衛而受也。

三月以後。八月以前。天道或有暴寒。感之而病者。時行寒疫也。此寒疫亦傷寒也。不得以正疫治之。

夏至以後。時令炎熱。有人壯熱煩渴。而不惡寒者。熱病也。熱病與中暑相似。但熱病脈盛。中暑脈虛。

邵評﹕熱病中暑兩病。同在夏天。故必以脈辧之。熱病脈盛。大而有力。中暑脈虛。弦而芤細。

夏月有病。頭痛譫語。自汗。身不甚熱。兩脛逆冷。四肢沈重。胸腹滿而渴者。濕溫也。

其人常傷於濕。因而中暑。濕熱相搏。故發此病。不可發汗。

頭痛身熱自汗。與傷寒同。而脈尺寸俱浮。身重默默。但欲眠鼻鼾。語言難出。四肢不收者。風溫也。不可發汗。

病嘔吐而腹痛泄瀉。惡寒發熱。或吐或利。而發熱者。霍亂也。

身熱足寒。頭項彊急。惡寒時頭熱面赤。目脈赤。獨頭搖。卒口噤。背反張者。痙也。

太陽病。發熱無汗。反惡寒者。爲剛痙。發熱汗出。不惡寒者。爲柔痙。

邵評﹕以有汗無汗。惡寒不惡寒。分別剛柔二痙。剛爲寒。柔爲風。

太陽病。關節痛而煩。脈沈而細。此名濕痺。其候小便不利。大便反快。但當利其小便。

病者一身盡痛。發熱晡劇。脈浮而濡。額上微汗。不欲去衣被。或四肢浮腫。此風溫也。不可大汗。若汗大出。風去濕不去。但令微微似欲汗出者。風濕俱去也。

太陽中熱。是也。發熱惡寒。身重而痛。汗出而渴。脈微弱。以上十一癥。同傷寒施治。

頭痛發熱。與傷寒同。而身不痛。右關短滑。左脈和平者。傷食也。中脘必痞悶。亦有停食兼感寒者。

人迎气口脈俱大。

憎寒發熱。惡風自汗。胸滿气上衝咽。不得息。與傷寒相似。而頭不痛。或時痛時止。

其脈緊而不大者。痰也。痰在上焦。則寸口脈沈滑。或沈伏。痰在中焦。則右關脈滑大。有气郁。則沈而滑。夾食。則短而滑。凡脈弦滑者。有痰飲。偏弦者主飲。沈弦者。有懸飲內痛。

發熱憎寒頭痛。肢節痛。嘔惡。與傷寒相似。而痛起自腳。腳膝腫痛。兩脛腫滿。或枯細。大便堅者。香港腳也。

脈浮數發熱。灑淅惡寒。若有痛處。飲食如常者。內癰也。胸中隱隱痛。振寒脈數。咽漧不渴。口中咳。時出濁唾鮏臭。久而吐膿者。肺癰也。小腹重皮急。按之痛。便數如淋。久必便膿血。時時汗出。復惡寒。脈滑而數者。腸癰也。胃脘隱隱而痛。手不可近。

胃脈沈細。人迎逆而盛者。胃脘癰也。

煩熱與傷寒相似。而脈不浮緊。頭不疼。身不痛。不惡寒。或煩時頭亦痛。煩止而痛止者。虛煩也。

發熱如傷寒。而其人有所從髙墜下。撲損傷。或盛怒叫呼。或彊力負荷。無何而病。小便自利。

口不甚渴。按胸脇臍腹間有痛處。或手不可近者。蓄血也。﹝以上出準繩﹞

發熱惡寒。脊彊背直。有似痙狀。耳中策策作痛者。黃耳也。此屬太陽。風入腎經。以荊防敗毒散﹑加蟬蛻﹑黃芩﹑赤芍﹑紫荊皮。寒邪重者。以小續命湯﹑加白附﹑天虫﹑天麻。外治法。用苦參磨水滴耳中。

發熱惡寒頭痛。似傷寒。而胸膈赤腫疼痛者。赤胸也。屬少陽風熱。以荊防敗毒散﹑加芩﹑連﹑栝蔞﹑元參﹑赤芍﹑升麻﹑紫荊皮﹑大便燥實加大黃。外治法。用三稜鍼刺其血。則腫消痛止矣。﹝黃耳赤胸出傷寒奧旨﹞以上八癥。不同傷寒施治。

按傷寒類癥𨿽多。惟溫熱關於傷寒爲尢重。以今之傷寒。大半屬於溫熱也。且治法與傷寒不侔。傷寒入足經。而溫邪兼入手經。傷寒宜表。而溫邪忌汗。傷寒藥宜辛溫。而溫邪藥宜辛涼。苟不辧明。必有誤治。故玆集特參以溫熱立論。而以溫熱之法爲兼治焉。凡列於太陽癥內。

是傷寒正病。而列於陽明少陽經中。其癥都兼溫熱。蓋少陽木火之原。陽明濕熱之藪。其風溫溫熱之邪。自是同气之感。他如霍亂香港腳等癥。治法各備本門。

邵評﹕此數句。分別傷寒溫熱之來路不同。治法用藥之各異。大宜著眼。

卷一

察舌辧癥法

病之經絡﹑臟腑﹑營衛﹑气血﹑表裏﹑陰陽﹑寒熱﹑虛實。畢形於舌。故辧癥以舌爲主。而以脈癥兼參之。此要法也。玆將舌之部位形色。詳列於左。實臨癥者之金鑑焉。

卷一察舌辧癥法

部位

滿舌屬胃。中心亦屬胃。舌尖屬心。舌根屬腎。兩旁屬肝膽。四畔屬脾。

﹝又﹞舌尖屬上脘。舌中屬中脘。舌根屬下脘。

卷一察舌辧癥法

形色

白苔肺經。絳苔心經。黃苔胃經。鮮紅膽經。黑苔脾經。紫色腎經。焦紫起刺肝經。靑滑肝經。

卷一察舌辧癥法

診察

白苔肺經。候衛分气分之表邪也。﹝肺屬金故白苔應肺﹞

肺主衛。主气。主皮毛。風寒先入皮毛。內應乎肺。又太陽主一身之表。故肺家之邪。卽可以候太陽之表。仲景麻黃湯。亦瀉肺分之邪也。舌無苔而潤。或微白而薄者。風寒也。外癥必惡寒發熱。而口不渴。

宜溫散之。舌苔白而燥刺者。溫邪也。

邵評﹕風寒在表。故無苔而薄白。

外癥必微寒。繼卽發熱不已。此傷在手太陰肺經。宜涼散之。忌足經辛溫藥。

舌白而粘膩者。濕邪在於气分也。外癥必發熱頭重身痛。而口不渴。宜解肌去濕。如桂枝﹑秦艽﹑羌活﹑紫蘇﹑二陳﹑二苓之類。

邵評﹕濕邪干犯气分。

肺分𨿽兼太陽。惟寒邪可用足經辛溫藥。若風溫入肺。癥見發熱口渴。咳嗽喉痛。舌苔白燥。或白兼邊紅。治宜輕淸涼解肺經。如梔﹑豉﹑桑﹑杏﹑蔞皮﹑象貝﹑前胡﹑薄荷﹑蘇子﹑黃芩﹑桔梗之類。

邵評﹕風溫犯肺之正法。

絳苔心經。候營分血分之溫熱也。﹝心屬火故絳色應心絳深紅色﹞

心主營。主血。舌苔絳燥。邪已入營中。宜淸絡中之熱。血分之火。忌用气分藥。

凡溫邪從口鼻吸入。上焦心肺先受。如舌苔先白後紅者。邪先入气分。後入營分也。如初起舌卽絳色者。

邪不入气分。而入營分也。宜淸解營分之熱。犀角﹑鮮生地﹑﹝北方無此﹞丹皮﹑元參之類。暑邪溫疫。

如遇此苔。亦宜泄營解毒。凡白苔邪在气分。宜解表。忌淸裏。絳苔邪在營分。宜淸熱。忌發汗。經主气。

絡主血。衛主气。營主血。臨癥最宜辧淸。

黃苔胃經。辧陽明裏癥之熱邪也。﹝陽明燥金從土化故黃色應胃﹞

邪入手經。以舌之絳白。分心營肺衛矣。邪入足經。又當以舌之黃白。分表裏爲治也。蓋白苔主表。黃苔主裏。太陽主表。陽明主裏。故黃苔專主陽明裏癥而言。

辧癥之法。但看舌苔帶一分白。病亦帶一分表。必純黃無白。邪方離表而入裏。

邵評﹕此以舌苔黃白。分邪之在表在裏。

如見舌苔白中帶黃。或微黃而薄。是邪初入陽明。猶帶表癥。微兼惡寒。宜涼散之。如黃而兼燥。外癥不惡寒。反惡熱。是傷寒外邪。初入陽明之裏。或溫熱內邪。欲出陽明之表。

斯時胃家。熱而未實。宜梔豉白虎之類。淸之可也。如濃黃燥刺。或邊黃中心焦黑起刺。臍腹脹滿硬痛。

乃陽明裏癥也。承气湯下之。

紅色膽經候少陽內發之溫邪也。﹝少陽相火從火化故紅色應膽﹞

少陽以木火爲用。溫邪內發。必借少陽爲出路。乃同气之應也。如淡紅嫩紅。白中帶紅。是溫邪之輕者。初起微寒。卽發熱不已。口渴甚者。是也。宜柴﹑芩﹑梔﹑翹等淸解之。如純紅。鮮紅起刺。

此膽火熾。而營分熱。急宜犀角﹑翹﹑丹等淸解之。如不解。此溫邪伏於少陰。而發於少陽之表也。

癥匪輕渺。速宜重加鮮生地﹑麥冬﹑元參之類。以滋少陰之水。而少陽之火自解矣。大忌風藥。

內伏之溫邪。自少陰而從少陽發出。以救陰泄熱爲要。又風溫瘟疫等癥。如見舌苔鮮紅者。當從手少陰治。

邵評﹕從手厥陰心包絡施治。卽是治心。

黑苔脾經。辧太陰濕土之寒熱也。﹝太陰濕土從濕化易雲水就濕故黑苔應脾﹞

太陰濕土所主。而水就濕。故脾家見癥。每每舌現黑色。如舌苔灰黑而滑者。

此寒水侮土。太陰中寒癥也。外癥腹痛吐利手足指冷。六脈沈細。宜理中湯主之。

邵評﹕寒中之太陰脾。自宜溫中爲定法。

如雜癥而現黑滑苔者。必是濕飲傷脾。宜溫中和脾逐飲治之。

邵評﹕寒濕水飲傷脾。自宜溫中逐飲。

如白苔而兼帶灰黑色。更兼粘膩浮滑者。此太陰在經之濕邪。是從雨霧中得之。宜解肌滲濕。

如五苓散加羌﹑防之類。

邵評﹕濕入。太陰之表。故可解肌利濕。

如白帶黑點。或兼黑紋而粘膩者。亦屬太陰气分之濕。宜行濕和脾。如黃中帶黑。而浮滑粘膩者。

是太陰濕熱內結。宜利濕淸熱。

若黑而燥刺。是陽經注入太陰之熱邪。宜淸火解毒。兼陽明治。如屢淸不解。腹無痞滿硬痛之癥者。不可妄投承气。是胃中津液漧涸。少陰腎水不支。宜大小甘露飲主之。

邵評前半條。陽經熱邪注入太陰。而陽明胃熱。宜兼陽明治而用淸解。後半條。是胃中陰液枯涸。宜滋養而不可下。

如舌苔黑刺。大便祕結。臍腹硬滿攻痛。此燥矢爲患也。承气湯下之。仍從陽明治。若黑而堅斂。焦刺如荔枝形者。

乃陽亢陰竭。胃汁腎液俱涸也。不治。若諸書但以黑苔爲腎气淩心水來克火。百無一治。庸有未驗。

邵評﹕此系腎陰胃液俱竭。熱陽亢極。陰涸而死。故曰不治。不得已用大劑滋陰淸熱之法。藥勿間斷。希救萬一。

又有以舌之五色分五臟。乃五行之。死法。不足以測傷寒之變。

紫色腎經。察少陰本髒之虛邪也。﹝少陰君火從火化故紫色應腎﹞

六經惟腎無實癥。故仲景於少陰癥中。揭出脈微細。但欲寐。爲主病。示正气之虛也。如見舌形紫而漧澀。口渴唇燥。外見少陰癥者。此腎陰不足。坎中水虧。宜壯水爲主。六味飲一陰煎之類。如兼譫語神昏。又當從手少陰治。微淸痰火。如生地﹑丹參﹑茯苓﹑川貝﹑菖蒲﹑鉤藤﹑天竺黃之類。如舌形胖嫩。而色淡紅者。外癥必見躁擾不寧。六脈遲微。或動气內發。腹寒畏冷。或初起吐利。手足逆冷。或格陽躁狂。六脈洪數無根。

此腎气大虧。坎中火衰。宜益火之原。人參八味主之。

邵評﹕腎陽衰而虛火上逆。治以補火壯水。與上條水虧不同。

如舌形紫燥。唇焦齒黑。二便俱祕。此爲陰中兼陽。可兼陽明以治。犀角﹑地黃﹑甘露飲之類。

邵評﹕腎水虧而陽明熱。治以滋水淸熱。

凡舌形圓大胖嫩。皆屬少陰虛癥。

不拘傷寒雜證。如見舌色紫如豬肝。枯晦絕無津液者。此腎液已涸。不治。痢疾見此苔。胃陰已竭。必死。

傷寒更衣後。舌苔頓去。而見紫色如豬肝者。此元气下泄。胃陰已絕。不治。如舌苔去。而見淡紅有神者佳。

邵評﹕此腎胃陰液涸絕舌苔。

焦紫肝經。辧厥陰陽毒之危候也。﹝厥陰風木從火化故焦紫應肝﹞

凡舌苔焦紫起刺如楊梅狀者。此陽邪熱毒已及肝臟。險癥也。大便祕者。急以更衣散下之。金汁﹑人中黃之類大淸大解之。

邵評﹕熱毒入於厥陰。陰傷陽陷。故危險。

凡舌苔肝膽部位。有紅紫點者。肝臟伏毒也。大凶之癥。急用犀角尖﹑人中黃透之解之。此陽毒。謂陽邪熱盛不解。其毒及於厥陰肝臟。非金匱所稱陰陽毒也。乃熱毒陷入至陰。

靑滑肝經。辧厥陰陰毒之危癥也。﹝肝屬木故靑色應肝﹞

凡舌苔靑滑乃陰寒之象。急宜四逆吳萸輩溫之。外癥若見面靑唇紫囊縮厥逆筋急直視等癥者。厥陰敗癥也。不治。凡舌苔焦紫如刺。厥陰熱毒。難治。靑滑厥陰寒邪。吳萸溫之卽愈。

邵評﹕陰寒直中厥陰。陽气虛弱欲脫。故爲敗癥。

卷一

察舌辧癥歌

六淫感癥有眞傳。臨癥先將舌法看。察色分經兼手足。營衛表裏辧何難。

邵評﹕白苔主表。黃苔主裏。足經之邪。分表里治之。白苔主衛。絳苔主營。手經之邪。分心營肺衛治之。

凡診傷寒。當先察舌之形色。分別足經手經。衛分營分。在表在裏。再參脈癥施治。無不獲效。若拘定足六經治病。非但無效。且病亦鮮有合六經者。傷寒兼六气言。故曰六淫感癥。

邵評﹕傷寒邪在足經。故從足六經分表裏而施治。溫熱暑疫。邪入手經。當辧明心營肺衛。從上中下三焦施治。不可拘定足六經認癥也。

白肺絳心黃屬胃。紅爲膽火黑脾經。少陰紫色兼圓濃。焦紫肝陽陰又靑。

邵評﹕此條統論手經足經。以舌之形色辧之。

此以形色分六經。兼心肺兩手經。足六經不言太陽者。以太陽初感。舌未生苔也。故凡臨癥。見舌無苔而潤。

或微白而薄。卽是太陽。黃苔陽明。紅色少陽。黑苔太陰。紫色少陰。焦紫厥陰陽邪。靑滑厥陰陰邪。俱見前。

邵評﹕上二條總論舌苔。太陽與肺。同主表。邪尙在表。故舌無苔而或薄白。

表白裏黃分汗下。絳營白衛治天淵。次將津液探消息。澤潤無傷澀已虧。

此以下辧營衛表里治法。白苔屬表。當汗。黃苔屬裏當下。絳苔營分之熱。宜淸忌表。白苔衛分之邪。

宜汗忌淸。治法天淵。再以舌之燥潤。驗其津液存亡。不拘何色。但以潤澤爲津液未傷。燥澀爲津液已耗。

熱病以存津液爲主。故宜深察。

邵評﹕傷寒邪從肌表而入。以舌之黃白。分表裏而汗下。溫暑從口鼻吸入。以舌之絳白。分營衛而用淸解。以舌之潤燥。辧其津液之存亡。分際極淸。

白爲肺衛仍兼气。絳主心營血後看。白內兼黃仍气熱。邊紅中白肺津幹。

邵評﹕衛之後方言气。營之後方言血。衛气營血。逐層遞進。須認明此四層施治。邪之入先到衛分。

不解。然後入气分。營分不解。然後入血分。白內兼黃。仍屬气分之熱不可用營分藥。白苔邊紅。此溫邪入肺。灼幹肺津。不可辛溫過表。淸輕涼散爲當。

邵評﹕此經辧邪入之路。有衛分气分營分血分之不同。臨癥時最宜細審。

衛邪可汗宜開肺。气分宜淸猛汗難。入營透熱羚犀妙。到血惟淸地與丹。

邵評﹕此條辧邪之在衛。在气。在營。在血。分層治法。

凡舌苔白潤而薄。邪在衛分。可汗。開肺卽是開太陽。如麻黃﹑羌活之類。如舌苔白而濃。或兼幹。

是邪已到气分。只宜解肌淸熱。如葛根﹑防風﹑連翹﹑薄荷之類。不可用辛溫猛汗也。若寒邪化熱。過衛入營。或溫邪吸入。竟入營分。則舌苔紅絳而燥。惟羚﹑犀爲妙品。以能透熱於營中也。邪在營分不解。漸入血分。則發熱不已。宜淸血分之熱。

鮮生地﹑牡丹皮之類。

邵評﹕此條以舌苔之黃白紅絳。辧衛分營分之表裏。界限極淸。

白黃气分流連久。尙冀戰汗透重關。舌絳仍兼黃白色。透營泄衛兩和間。

邵評﹕邪在气分。日數𨿽多。可從戰汗而解。若邪入營。則不作戰。如初入於營。尙在營衛之間。

猶可透營以達至衛耳。

凡舌苔白中帶黃。日數𨿽多。其邪尙在气分流連。可冀戰汗而解。若舌紅絳中仍帶黃白等色。是邪在營衛之間。當用犀﹑羚以透營分之熱。荊﹑防以散衛分之邪。兩解以和之可也。

邵評﹕此條是透營泄衛之要法。惟荊﹑防不如薄荷﹑連翹爲穩。

白而薄潤風寒重。溫散何妨液不漧。燥薄白苔津已少。只宜涼解肺家安。

邵評﹕風寒在表。舌薄白而潤。可從足經用溫散藥。如燥白尖紅。此風熱入肺而津虧。當從手經用輕淸涼解。

此辧風寒與風熱治法不同。凡風寒初入太陽。則舌無苔。或生苔白潤而薄。此寒邪重。津液不虧。辛溫汗之可也。如白苔𨿽薄而燥。或舌邊舌尖帶紅。此風熱之邪。傷於气分。病在太陰手經。津液已少。不可過汗。只宜淸輕涼解肺分。如前胡﹑蘇子﹑杏仁﹑連翹﹑黃芩﹑薄荷﹑桔梗﹑淡竹葉之類。

苔若純黃無白色。表邪入裏胃家幹。更驗老黃中斷裂。腹中滿痛下之安。

邵評﹕舌苔純黃無白。邪入胃經。熱而未實。宜白虎等湯。淸熱涼潤。若焦黃斷裂。熱入胃腑而燥實。癥必腹滿堅痛。故可下之。

凡治病。先要辧淸營衛表裏。上文辧營衛。此論表裏。然表證卽屬衛分。故此專論裏癥。傷寒由表達裏。故舌苔先白後黃。至純黃無白。邪已離表入裏。卽仲景所云胃家實也。然舌苔𨿽黃。而未至焦老裂紋起刺。大便𨿽祕。而未至痞滿硬痛。尙屬胃家熱而未實。宜淸不宜攻。必再驗其舌形黃濃焦老。

中心裂紋。或起刺。腹中硬滿脹痛。方用承气。下之則安。

邵評﹕邪入陽明。有在經在腑之分。有已實未實之別。治法有宜淸宜下之異。臨癥切宜詳察。

舌中心屬胃。凡腸中有燥矢。舌心必有黃燥黑燥等苔。然腹無硬滿攻痛之狀。

亦只須養陰潤燥。不可妄用承气攻之。

邵評﹕二條論外邪。以舌之黃白分表裏。惟舌燥有津虧邪實之不同。須分別施治。

太陰腹滿苔粘膩。蒼朴﹑陳苓﹑濕結開。黃燥若還胸痞悶。瀉心小陷二方裁。

邵評﹕濕邪結於太陰。癥必胸腹滿悶。濕阻气機。宜以苦溫開之。若痰熱濕邪結於心下而痞痛者。

邪滯中宮。宜瀉心陷胸。以開痞滌痰。陽明實滿。舌苔老黃燥裂。太陰濕滿。舌苔白而粘膩。陽明實滿。

滿及臍下少腹。太陰濕滿。滿在心下胃口。

邵評﹕此數句辧癥確切。當熟記之。

濕邪結於太陰。則胸腹滿悶。宜苦溫以開之。蒼朴﹑二陳﹑二苓之類。若黃苔而燥。

胸中痞滿。此陽邪結於心下。按之痛者。熱痰固結也。﹝小結胸癥﹞小陷胸法。嘔惡溺澀者。濕熱內結也。瀉心法。

微黃粘膩兼無渴。苦泄休投開泄安。熱未傷津黃薄滑。猶堪淸熱透肌端。

邵評﹕舌微黃薄滑。邪在肺衛。結於上焦气分。宜杏﹑蔻﹑桔﹑橘。輕苦微辛。開泄上焦气分以達邪。不可用陷胸﹑瀉心苦泄之法。

病有外邪未解。而裏先結者。如舌苔粘膩微黃。口不渴飲。而胸中滿悶是也。此濕邪結於气分。

宜白蔻﹑橘紅﹑杏仁﹑郁金﹑枳殼﹑桔梗之類。開泄气分。使邪仍從肺分而出。則解矣。不可用瀉心苦泄之法。黃苔𨿽主裏。如苔薄而滑者。是熱邪尙在气分。津液未亡。不妨用柴﹑葛﹑苓﹑翹。或梔﹑豉﹑翹﹑薄之類。輕淸泄熱透表。邪亦可外達肌分而解也。此兩條。舌色似裏而實表。不可作裏癥治。

濕畱气分苔粘膩。小溺如淋便快聯。濕結中焦因痞滿。朴陳溫苦泄之痊。

邵評﹕舌苔粘膩。濕之證據。當以苔之黃白分寒濕濕熱。寒濕用苦溫以開泄之。

濕熱用苦寒以開泄之。

此以粘膩舌苔。爲濕邪之驗。白而粘膩者寒濕。黃而粘膩者濕熱。更驗其小便不利。大便反快。爲濕邪痞滿。乃濕邪結於中焦。宜濃朴﹑蒼術﹑二苓﹑二陳之類。苦溫以開泄之。若舌黃粘膩。痞悶嘔惡。

大小便俱不利。此濕熱結於中焦。宜瀉心之類。苦寒以開泄之。

上焦濕滯身潮熱。气分宣通病自痊。濕自外來肌表者。秦艽﹑蘇﹑桂解肌先。

邵評﹕濕滯上焦。宣通气分則愈。以濕邪從外來。上焦气分先受也。非若內生之濕。恆結中焦而痞滿也。

凡看舌苔。或白或微黃而粘膩不渴者。總屬濕邪。但濕自內出。恆結於中焦。而成痞滿。若濕自外來。

上焦气分受之。每見潮熱自汗。醫者表之不解。淸之不應。不知熱自濕中來。只要宣通气分。如淡豆豉﹑茯苓皮﹑滑石粉﹑半夏﹑豬苓﹑米仁﹑廣皮﹑白蔻﹑黃芩之類。气分濕走。熱自止矣。若冒雨霧濕邪。畱於太陰肌分之表。發熱自汗不解。口不渴飲。身𨿽熱。不欲去衣被。舌苔灰白粘膩。宜桂枝﹑秦艽﹑紫蘇﹑茯苓皮﹑二陳﹑姜皮之類。解肌和表。濕邪自去。

濕熱久蒸成內著。濃黃嘔吐瀉心權。若兼身目金黃色。五苓﹑梔﹑柏共茵煎。

邵評﹕濕熱結於中焦。嘔吐痞滿。舌苔黃濃。宜瀉心開泄中焦。若誤治遷延而成黃膽。宜茵陳﹑五苓﹑梔子柏皮等方。

濕熱內著。從飲食中得之。嗜酒人多此。苔必濃黃粘膩。痞滿不饑。嘔吐不納。惟瀉心最效。川連﹑漧薑﹑赤苓﹑半夏﹑枳實﹑茵陳﹑通艸之類。濕熱內結。若錯治必致成疸。宜五苓﹑加茵陳﹑梔﹑柏之類。

邵評﹕以上論黃白舌苔。前二條論風寒。後四條論濕癥。

舌絳須知營分熱。犀﹑翹﹑丹﹑地﹑解之安。若兼鮮澤純紅色。胞絡邪干菖﹑郁﹑攢。素有火痰成內閉。西黃﹑竺﹑貝﹑可加餐。

邵評﹕舌紅絳。邪入營分也。宜犀﹑翹﹑等淸透之。舌純紅鮮澤。邪入胞絡也。輕用菖蒲﹑郁金﹑開之。

重用牛黃丸﹑至寶丹﹑紫雪丹。芳香開祕。若痰熱結祕。加西黃﹑川貝﹑天竺黃。淸火化痰。

邪入營中。宜泄營透熱。故用犀角。以透營分之熱邪。翹﹑丹﹑鮮地。以淸營分之熱邪。邪入心胞絡。則神昏內閉。須加川郁金﹑石菖蒲﹑以開之。若兼有火痰。必致痰涎內閉。更當加西黃﹑川貝﹑天竺黃之類。淸火豁痰。

心承胃灼中心絳。淸胃淸心勢必殘。君火上炎尖獨赤。犀兼導赤瀉之安。

邵評﹕黃苔而中心絳者。胃火灼心也。宜川連﹑石膏﹑以淸心胃。舌尖赤而有刺。心火上炎也。宜犀角﹑川連﹑合導赤散。瀉小腸火府。

如黃苔而中心絳者。心受胃火蒸灼也。於淸胃藥中。加淸心藥。其勢必孤矣。如舌尖獨赤起刺。心火上炎之故。犀角合導赤散以瀉之。若見邊紅中燥白。上焦气熱血無干。但淸膈上無形熱。滋膩如投卻病難。

邵評﹕舌苔邊紅。中心燥白。乃上焦气分無形之熱。其邪不在血分。切勿妄投滋膩血分之藥。宜輕淸涼解爲治。

涼膈散去芒硝﹑大黃﹑加石膏。能淸膈上無形客熱。其邪不在血分。妄投滋膩。必增病矣。

絳舌上浮粘膩質。暑兼濕濁欲蒸痰。恐防內閉芳香逐。犀﹑珀﹑菖蒲﹑滑﹑郁﹑含。

邵評﹕舌絳粘膩上浮。暑濕釀蒸。痰濁蒙閉心包也。急用芳香逐穢。宣竅滌痰之法。痰多。可用西黃﹑天竺黃之屬。

暑蒸濕濁則成痰。暑濕兼穢。恐蒙閉心胞。故用菖蒲﹑郁金﹑藉其芳香逐穢。犀角以透營分暑邪。琥珀﹑滑石淸暑利濕。

白苔絳底因何事。熱因濕伏透之難。熱毒乘心紅點重。黃連﹑金汁亂狂安。

邵評﹕舌苔白底絳者。熱被濕遏。不得外透也。用犀角﹑滑石等藥。泄濕透熱。濕去則熱自解矣。

熱因濕邪遏伏。宜泄濕以透熱。如犀角﹑滑石﹑茯苓皮﹑豬苓﹑米仁﹑茵陳﹑黃柏之類。

若濕溫癥。舌現紅星點點。此熱毒乘心。必神昏譫語。宜苦寒之品治之。狂亂者。非黃連﹑金汁不解。如無金汁。以人中黃代之。

邵評﹕舌苔有大紅點子者。此濕溫癥熱毒乘心也。癥必昏譫狂亂。故用黃連淸心火。金汁解熱毒。

舌絳碎生黃白點。熱淫濕欲生疳。古名狐惑皆同此。雜癥傷寒仔細探。

邵評﹕舌絳碎而有黃白腐點者。此濕熱邪毒。蘊久不宣。蒸腐气血。化爲瘀濁。得風木之气。化而成虫也。

狐惑。卽牙疳﹑下疳之古名也。近時惟以疳名之。牙疳。卽惑也。蝕咽腐齦。脫牙。穿腮。破唇。

下疳卽狐也。蝕爛肛陰。由傷寒餘毒。與濕爲害。若胃彊能食。可任苦寒重藥者。可治。﹝參金鑑﹞

邵評﹕金鑑以牙疳﹑下疳分狐惑。與金匱所言似異。

按狐惑。虫癥也。上唇有瘡。虫食其髒。兼咽爛。名惑。下唇有瘡。虫食其肛。兼聲啞。名狐。面色乍白。乍黑。乍赤。惡聞食气。情志嘿嘿。此其候也。﹝參準繩﹞

邵評﹕此參準繩與金匱之言相同。又云狐惑。虫病也。惑當作蜮。看其上唇內生瘡如粟。唾血。心內懊而痛。此虫在上。食其五臟。下唇內生瘡者。其人不寤。此虫食下部是也。

金匱蝕於上部則聲嗄。甘艸瀉心湯。蝕於下部則咽漧。苦參湯洗之。蝕於肛者。雄黃燻之。

舌絳不鮮枯更萎。腎陰已涸救之難。紫而枯晦凋肝腎。紅澤而光胃液幹。

邵評﹕紫絳不鮮。枯晦且痿。爲肝腎陰涸而敗。藥難救治。若淡紅光潤鮮明者。乃胃津幹也。急用甘涼濡潤之藥。以救胃陰。舌形紫晦如豬肝色。絕無津液者爲枯。舌形斂縮。伸不過齒爲萎。此肝腎已敗。

不治。若舌色紅澤而光。其色鮮明者。屬胃陰漧涸。猶可滋養胃陰。甘涼純靜之品主之。如鮮生地﹑鮮石斛﹑蔗漿﹑梨汁之類。

邵評﹕以上論紅絳舌苔。

黃濃方知邪入裏。黑兼燥刺熱彌深。屢淸不解知何故。火燥津亡急救陰。

邵評﹕舌苔黑燥。陽明熱極。然無痞滿之癥。不宜下而宜淸。淸之不應。腸中燥屎與熱邪固結。土燥水虧。胃液已幹。急宜甘寒涼潤。以救胃陰。陰回。二便自通不可妄下。

黑燥爲陽明之熱。腹無痞滿硬痛。非承气癥。只宜淸解。若淸之不應。是腸中燥矢與熱邪固結。胃土過燥。腎水不支。胃中陰液已幹。宜大小甘露飲。以救胃汁。陰液充溢。陽邪自解。二便自通。

黑滑太陰寒水侮。腹痛吐利理中尋。更兼粘膩形浮胖。伏飲凝痰開逐斟。

邵評﹕舌苔黑滑。寒水侵侮脾土。宜理中湯溫之。若兼粘膩浮胖。是濕痰寒飲。伏於脾中。宜溫運藥以開逐痰濕。

舌苔黑滑。爲太陰之寒。所謂寒水侮土。理中癥也。若更兼粘膩浮胖。是濕痰寒飲伏於太陰。當用溫藥和脾。如二陳﹑濃朴﹑薑汁﹑合五苓之類。開之逐之。痰飲自去。

舌見邊黃中黑膩。熱蒸脾濕痞難禁。吐嘔便祕因傷酒。開泄中焦有瀉心。

邵評﹕舌苔邊黃。中心膩黑。是胃熱蒸動脾濕。蘊結中宮。以致痞悶。嘔吐。便閉。用瀉心湯開泄中焦。

胃熱蒸脾濕。則舌黃中帶黑膩。中焦痞滿。嘔吐。小便不利。嗜酒人多此癥。

邵評﹕此三條論黑苔。

寒濕常乘气分中。風兼二气自從同。舌將黃白形中取。得訣才將脈癥通。

邵評﹕寒濕風濕二气。只入气分。不入營分。風溫之邪。則由气入營。辧其舌苔。黃白者。邪在气分。

紅絳者。邪入營分。再以脈癥參之。

寒濕二气。都入气分。風兼寒濕。亦入气分。風兼溫熱。或入气分。或入營分矣。气分之邪。於舌之黃白取之。營分之邪。於舌之紅絳取之。得此要訣。再將脈癥兼參。病無遁形。

溫邪暑熱走營中。兼入太陰气分同。吸受心營並肺衛。暑溫挾濕衛營通。

邵評﹕溫暑二邪。從口鼻吸入。或入心營。或入肺衛。濕邪由肌表而入。常走气分。若濕兼暑邪。

則營衛俱入矣。

溫暑二气。常入營分。兼入气分。蓋溫暑都從口鼻吸入。則上焦先受。故或入心營。或入肺衛。或先衛後營。惟濕邪常走气分。必暑挾濕。濕挾暑。則三焦營衛通入矣。

邵評﹕二條論寒濕溫暑之入气入營。

傷寒入裏陽明主。熱病陽明初便纏。先白後黃寒化熱。純黃少白熱蒸然。

邵評﹕此熱病是伏气所發。初起卽從陽明而達於外。與感而卽發之溫病。自外入內者。自是兩種。不可混治。

太陽主表。陽明主裏。傷寒由表達裏。故在表屬太陽。入裏卽屬陽明腑病。熱病自內發外。借陽明爲出路。

故初起卽在陽明。但看舌苔先白後黃者。傷寒由表達裏。寒化爲熱也。若初起純黃少白。或黃色燥刺。

是熱病發於陽明。由裏出表。熱勢蒸然。內盛也。更參外癥。初起惡寒發熱爲傷寒。壯熱無寒爲熱病。

邵評﹕傷寒由表入裏。先太陽。後陽明。故舌苔先白後黃。見癥初起惡寒。熱病自裏出外。初起卽從陽明爲出路。

故舌苔純黃少白。見癥壯熱不寒。胸腹灼手。以此爲辧。最爲粗確。

熱病無寒惟壯熱。黃芩﹑梔﹑豉﹑古今傳。惡寒發熱傷寒癥。發汗散寒表劑先。

邵評﹕此條亦伏气所發之熱病。切不可辛溫發汗。宜用梔﹑豉﹑黃芩﹑等方。淸解少陽陽明。若是傷寒。可用表劑發汗矣。

凡溫熱之癥。不可發汗。如仲景陽明病之梔豉湯。少陽病之黃芩湯。皆可通治。

少陽溫病從何斷。舌絳須知木火燃。目赤耳聾身熱甚。梔翹﹑犀角﹑牡丹鮮。

邵評﹕舌絳赤。外癥耳聾目赤者。是溫病從少陽而發出也。當淸解木火之郁。與傷寒少陽癥之可用表散不同。故忌汗散。

凡溫病熱病。初起皆純熱無寒。熱病發於陽明。溫病發於少陽。當從何法斷之。但看舌苔黃燥爲陽明熱病。絳赤爲少陽溫病。溫病宜用犀角﹑梔﹑翹﹑鮮地﹑丹皮﹑之類。以解木火之郁。大忌汗散。

邵評﹕此三條。論溫熱病由於伏气所發。以舌苔辧之。最精。

若是溫邪從上受。竅中吸入肺先傳。芩﹑翹﹑梔﹑豉﹑桑﹑蔞﹑杏。气燥加膏肺分宣。邪入心營同膽治。再加元﹑麥﹑郁﹑菖﹑鮮。

邵評﹕春時溫邪從口鼻吸入。受而卽發。舌苔白燥者。邪先入肺也。從肺衛气分治之。若舌鮮紅而絳。

邪入心營也。治與少陽膽經同法。加入淸心開竅之品。

溫邪從內發者。以少陽膽經治之。若因天時晴燥太過。其气從口鼻吸入。則上焦心肺受邪。舌苔白燥邊紅。治在气分。舌色鮮紅。治在營分。營分與少陽膽經同法。亦用犀角﹑丹皮﹑鮮生地之類。再加元參﹑麥冬﹑川郁金﹑鮮菖蒲。以淸心開竅也。

邵評﹕此卽發之溫病。分營衛治。與伏气內發不同。臨癥時最宜細辧。

寒溫二气前粗辧。暑濕相循病必纏。濕病已陳粘膩舌。只將暑癥再提傳。

邵評﹕上文論傷寒溫病。以下言暑邪濕溫。

暑傷气分苔因白。渴飲煩嘔咳喘連。身熱脈虛胸又滿。無形气分熱宜宣。蔞皮﹑貝﹑杏﹑通﹑芩﹑滑。

﹝通艸滑石﹞梔﹑豉﹑翹心﹑竹葉﹑煎。或見咳紅荷葉汁。痞加朴﹑蔻﹑郁金﹑川。

邵評﹕此條暑傷气分。治從肺衛。

肺气郁。則暑邪逆入營中。故咳紅。

暑入心營舌絳紅。神呆似寐耳如聾。溺淋汗出原非解。失治邪干心主宮。犀﹑滑﹑翹﹑丹﹑元﹑地﹑覓。

銀花﹑竹葉﹑石菖﹑同。欲成內閉多昏昧。再入牛黃卽奏功。

邵評﹕此條暑入營中。治以淸營開泄。

暑熱之邪。上蒙淸竅。則耳聾。不與少陽同例。忌用柴胡。乘於胞絡。則神昏。宜淸心開閉。凡邪在手經。忌足經藥。

邵評﹕凡溫熱暑邪。由口鼻吸受。邪在手經。從三焦立法。忌用足經藥。此與治傷寒分別處也。

暑濕合邪空竅觸。三焦受病勢彌漫。脘悶頭脹多嘔惡。腹痛還防瘧痢幹。梔﹑豉﹑杏仁﹑芩﹑半﹑朴。

銀花﹑滑石﹑郁﹑紅﹑安。﹝郁金橘紅﹞

邵評﹕暑濕合邪。由口鼻吸受。三焦俱病。邪初入气分。其勢尙輕。故用梔豉輕劑。若傳變瘧痢等癥。宜隨癥用藥治之。

暑邪挾濕。從口鼻空竅觸入。則三焦气分受病。頭脹脘悶嘔惡。此邪初入見癥。

其勢尙輕。故只用梔豉等。以淸气分。暑熱之邪。畱於募原則變瘧。入於腸胃則成痢。治宜隨癥加減。

邵評﹕此條暑濕合邪。其癥尙輕。若邪畱膜原爲瘧邪。入腸腑成痢。脾與胃以膜相聯。故曰膜原。脾胃之交。半表半里也。猶足少陽之半表半里耳。

濕溫气分流連久。舌赤中黃燥刺幹。咯血毋庸滋膩入。耳聾莫作少陽看。三焦並治通﹑﹝艸﹞茹﹑﹝竹茹﹞杏。金汁﹑銀花﹑膏﹑滑﹑寒。﹝石膏滑石寒水石﹞若得疹痧肌內透。再淸痰火養陰安。

邵評﹕濕溫重癥。三焦俱病。故舌赤中黃燥刺。耳聾是濕熱上蒙淸竅。不可作少陽治。咯血是熱傷肺絡。不可用滋膩藥。宜淸三焦气分之邪。若邪從外達。而發疹痧。再淸痰火。漸入養陰治之。

凡暑濕合邪。輕則气分微結。重則三焦俱病。淸解不應。卽屬濕溫重癥。肺气不得宣暢。則釀成膿血。

濕熱上蒙淸竅。則耳聾無聞。治當急淸三焦。气分一松。則疹痧得以外達。再議淸火淸痰。漸入養陰之品。

邵評﹕此條濕溫重癥。惟恐人見咯血而認陰虛。見耳聾誤作少陽施治。故特揭之。苔形粉白四邊紅。疫入募原勢最雄。急用達原加引藥。一兼黃黑下匆匆。

邵評﹕舌苔粉白邊紅。疫邪入於膜原也。用吳又可達原飲治法。若舌變黃燥黑苔。邪入胃腑。用承气下之。惟達原飲中分三陽加引經藥。

凡傷寒初起。苔形粉白而濃。四邊紅絳者。此瘟疫癥也。邪在募原。其勢最雄。頃刻傳變。診家不可輕視。吳又可用達原飲。加引經表藥。透之達之。如兼太陽。加羌活。陽明加葛根。少陽加柴胡。如舌變黃燥色。乃疫邪入胃。加大黃下之。如變黑色。入裏尢深。用承气下之。疫勢甚者。其舌一日三變。由白變黃。由黃變黑。當數下之。

邵評﹕此條邪由膜原傳胃。自表入裏。故可用足經藥。從吳又可達原飲。與下條邪在手經大異。

又云﹕此條由膜原入胃。自表傳裏。故可從足經用藥。下條疫邪由衛入營。逆傳心包。當從三焦立法。

用手經藥。與溫暑治法相通。二條邪傳經絡不同。舌苔各別。治法用藥大異。讀者大宜著眼。

若見鮮紅純絳色。疫傳胞絡及營中。淸邪解毒銀﹑犀妙。菖﹑郁金﹑黃溫暑通。

邵評﹕舌絳鮮紅。疫邪自衛入營。逆傳胞絡。當從三焦立法。用手經藥淸營開閉。與溫暑治法相通。

較上條自表入裏。大不同也。

瘟疫一癥。治分兩途。但看舌苔白而黃。黃而黑者。疫邪由表達裏。汗之下之可也。如見舌苔鮮紅絳色。

此疫邪入於營分及胞絡之間。汗下兩禁。惟宜淸營解毒。逐穢開閉。如犀角﹑銀花﹑菖蒲﹑郁金﹑西黃﹑金汁﹑人中黃之類。與溫熱暑癥治法相通。

邵評﹕此條疫邪由衛入營。從手經用藥。與溫暑大致相同。

溫邪時疫多疹。臨癥須知提透宜。疹屬肺家風與熱。因胃熱發如玆。

邵評﹕此條溫暑疹。與傷寒發不同。疹屬肺經風熱。是胃家伏熱。時疫疹。兼有毒瓦斯。均宜提透淸解熱毒。

疹色白松肌表。血熱如丹犀莫遲。舌白荊﹑防﹑翹﹑薄力。舌紅切忌葛升醫。

邵評﹕白疹邪在气分。舌白淡紅。宜松肌達表。從肺淸透。紅疹邪在營分。舌苔絳赤。宜淸營宣透。斷不可用柴﹑葛足經藥。

疹發於气分。其色淡紅而白者。舌苔亦白。宜葛根﹑防風﹑蟬蛻﹑荊芥﹑連翹﹑薄荷﹑牛蒡之類。松肌達表。若見赤丹疹。邪在營分血分。舌必絳赤。宜犀角﹑連翹﹑鮮生地﹑人中黃﹑淨銀花之類。透營解毒。大忌升﹑葛足經之藥。

邵評﹕此二條。疹在气在營。不可用傷寒法施治也。

凡屬正虛苔嫩薄。淡紅微白補休遲。濃黃膩白邪中蘊。診者須知淸解宜。

不拘傷寒雜癥。正气虛者。其舌苔必嬌嫩而薄。或淡紅。或微白。皆可投補。若見黃而濃。白而膩。總屬內邪未淸。

不可遽進補藥。

邵評﹕此條憑舌苔以驗其虛實。分別宜補宜淸之總訣。

卷一

察目法

一﹑兩目赤色。火癥也。必兼舌燥口渴。六脈洪大有力。宜犀角﹑連翹等淸透之。陽毒三黃石膏湯。

表裏兼解之。若目赤顴紅。六脈沈細。手足指冷者。此少陰虛火上冒。假熱眞寒也。六脈洪大。

按之無力者。亦是。

一﹑兩目黃色。此濕熱內盛。欲發黃也。必兼小便不利。腹滿口渴。脈沈數。輕則茵陳五苓散。

重則茵陳大黃湯。若目黃小便自利。大便黑。小腹硬滿而痛。屬蓄血。桃仁承气湯下之。若目黃身冷。

口不渴。脈沈細。屬陰黃。茵陳理中湯。

邵評﹕熱瘀下焦。與蓄血下焦。其辧在小便不利爲熱瘀。小便自利是蓄血。

一﹑病患目眵多結者。肝膽火盛也。宜淸之。

一﹑病患目睛微定。臨時轉動者。痰也。宜加味導痰湯。痰去。目珠自然流動矣。

一﹑病患眼胞上下黑者。痰也。

一﹑病患目色淸白寧靜者。多非火癥。不可妄用寒涼。

一﹑病患目不識人。陽明實癥可治。少陰虛癥難治。

一﹑凡目昏不知人。或戴眼上視。或目瞪直視。或眼胞陷下。皆屬死癥。

卷一

六經本病

按傷寒斷無日傳一經之理。仲景旣無明文。其說始於誤解經義。素問熱論篇云。傷寒一日。巨陽受之。故頭項痛。腰背彊。二日陽明受之。故身熱目痛。鼻幹不得眠。三日少陽受之。故胸脇痛而耳聾。此言三陽受邪發病之期。有淺深先後之次序。非謂傳經之日期也。故下文云。七日巨陽病衰。頭痛少愈。八日陽明病衰。身熱少愈。九日少陽病衰。耳聾微聞。此言病之向愈。大約以七日爲期。以七日始行盡本經也。故太陽病至七日始衰。而頭痛少愈。則六日內只在本經。非傳至厥陰明矣。

注疏者。以六日爲傳經已盡。以七日巨陽病衰爲再傳經釋之。致後人皆以日傳一經爲常例。不知六气之傷人無常。

或入於陽。或入於陰。靈樞云。中於面。則下陽明。中於項。則下太陽。中於頰。則下少陽。以此可知三陽各自受邪。非必從太陽傳入也。則太陽受病一日發。陽明受病二日發。其義顯然。故傷寒非必始太陽而終厥陰。亦非一經止病一日。亦非一經獨病相傳。大抵今之傷寒。無不兼經而病。卽古人所稱合病並病之癥。

後學不解此旨。而欲拘拘於六經傳次。印證今病。宜無一癥合其式矣。玆將六經古法述於前。新法續於後。

其各經兼並之癥。列於六經正病之下。庶臨癥者得其把握焉。

卷一

太陽總要述古

麻黃湯。桂枝湯。大靑龍湯。小靑龍湯。麻杏甘石湯。桂枝加濃朴杏仁湯。葛根湯。五苓散。桂枝麻黃各半湯。桂枝二麻黃一湯。桂枝二越婢一湯。麻黃連翹赤小豆湯。

卷一

太陽本病述古

發熱。惡寒。惡風。頭痛。項彊。體痛。

凡風寒初感。先入皮毛肌表。外癥便有頭痛。項彊﹑身痛﹑腰痛﹑骨節煩疼﹑發熱惡寒。

此皆太陽經之見癥。如無汗而脈浮緊。此營衛俱彊而表實也。用麻黃湯以發表。使營衛之邪。從皮毛而出。

則諸癥自除矣。如脈浮而弱。汗自出者。此營彊衛弱而表虛也。用桂枝湯以解肌。使營衛和。而邪自解矣。

如不汗出而煩躁。此內有伏火。爲外寒所郁也。宜大靑龍湯。外散表寒。內淸裏熱。則表裏俱解矣。

若表不解。咳而微喘。發熱不渴者。此心下有水气。不得化汗。幹肺而喘咳也。宜小靑龍湯。以行水發汗。喘加杏仁以下气。如小便不利。小腹滿。去麻黃。加茯苓以行水。

若身熱無汗。口渴而喘者。此外寒束內熱也。宜麻杏甘石湯。以解肺分之邪。其喘立止。如感寒而喘。桂枝加濃朴杏仁湯主之。

如身與骨節俱不疼痛。獨頭項痛而背彊。牽引KTKT。脈浮。惡風無汗者。此風傷於太陽筋脈也。風能劫液。

其牽引之狀。卽變痙之端。宜葛根湯主之。以解肌表之風邪。而生陽明之津液。則筋脈舒。而無牽引之患矣。

如汗後表熱未解。脈浮數。煩渴飲水。而小便不利者。此熱結膀胱。水停下焦也。五苓散微汗以利之。

如八九日。過經不解。發熱惡寒如瘧狀。一日二三發。其人不嘔。非少陽也。小便淸者。無裏熱也。面有熱色者。微邪未解也。身癢者。邪在皮膚中。欲出不得也。宜小汗之。桂枝麻黃各半湯。若有汗者。宜桂枝二麻黃一湯。熱多寒少。宜桂枝二越婢一湯。

若不汗妄下。瘀熱在裏。但頭汗出。小便不利。身體發黃。此太陽誤治變癥也。麻黃連翹赤小豆湯主之。以分解表裏。使濕熱之邪。一從麻黃髮汗而出太陽之表。一從赤小豆連翹根之利小便而出太陽之裏。

黃自退矣。

卷一太陽本病述古

發熱

熱無休止。曰發熱。風寒客於太陽。有卽發熱者。有至一二日。始發熱者。然必兼惡風惡寒。頭痛身疼等癥。

方爲太陽發熱。宜汗之。類方注云。太陽發熱。寒時亦熱。熱時亦寒也。金鑑云。翕翕表熱。蒸蒸裏熱。

俱有自汗癥。表熱自汗。宜桂枝解肌。裏熱自汗。宜涼膈承气。不可誤治。當審其尿之白赤。舌之潤燥爲別。

愚按﹕表熱自汗。畏風惡寒。裏熱自汗。則不惡風寒。尢當認別。

邵評﹕辧表熱裏熱。分汗淸下三法爲治。

卷一太陽本病述古

惡寒

此風寒客於營衛。非比寒熱之惡寒。𨿽身大熱。亦惡寒也。發熱無汗惡寒爲表實。

宜麻黃湯。發熱有汗惡寒爲表虛。宜桂枝湯。

邵評﹕以有汗無汗。辧表虛表實。

金鑑云。發熱惡寒。發於陽。表也。有汗桂枝。無汗麻黃。無熱惡寒。發於陰。裏也。有汗桂枝加附子湯。無汗宜麻黃附子細辛湯。

邵評﹕以有熱無熱。辧發於陰發於陽。

卷一太陽本病述古

惡風

風邪傷衛則惡風。均屬表癥。但惡風比惡寒爲輕耳。

卷一太陽本病述古

頭痛

頭痛𨿽屬三陽。惟太陽獨多。故頭痛專主表。太陽頭痛。必兼惡寒發熱。表解自除。

陽明頭痛。在額前目鼻等處。無汗爲表癥。宜葛根湯加白芷﹑蔥白等汗之。若自汗。

不惡寒。反惡熱。大便實。小便赤。當以陽明裏癥治之。承气湯。少陽頭痛。在頭角耳根。脈弦數。口苦是也。

小柴胡去參。加川芎。有痰。如栝蔞。﹝參準繩﹞

卷一太陽本病述古

項彊

太陽傷寒。必頭痛項彊。太陽中風。兼濕成痙。亦項彊。

金鑑云。項彊。太陽病。項背彊。太陽陽明病也。脈浮無汗。從傷寒傳來。宜葛根湯。有汗。從中風傳來。宜桂枝加葛根湯。若脈沈而項背彊。邪已入胸。宜栝蔞桂枝湯。

卷一太陽本病述古

體痛

風寒客於太陽而身痛。但拘急耳。中濕。則身痛不能轉側。陰毒身痛。則體勢沈重。

宛如被杖。以此別之。太陽身痛。解表自除。風濕身痛。宜桂枝加附子湯。陰癥身痛。四逆﹑眞武輩溫之。﹝參準繩﹞金鑑云。身痛未汗屬表實。宜麻黃湯。汗後身痛屬表虛。宜桂枝新加湯。若身痛尺脈遲。是血少營气不足。𨿽未經汗。不可發汗。宜建中湯。加歸。以補營血也。風濕身痛。

令人一身盡痛。不能轉側。筋脈牽引。煩疼不寧。宜桂枝附子湯。少陰身痛。則脈沈。四肢逆冷。

宜附子湯。厥陰身痛。厥逆汗出不止。下利淸谷。宜四逆湯。

邵評﹕身痛有表實﹑表虛﹑營虛﹑血少﹑風濕各因。若少陰厥陰二經中寒。亦有身痛。臨癥均須細辧。

卷一

太陽兼經新法

北方地濃天寒。人之稟气亦濃。風寒所感。只在本經畱連。故多太陽正病。若大江以南。地勢卑。

天气暖。人稟薄。一感外邪。卽從太陽而入陽明少陽。或從太陽而入太陰少陰。總屬太陽兼癥。不得以太陽正病治之。

太陽陽明。太陽少陽。太陽兼肺。太陽太陰。太陽少陰。

卷一太陽兼經新法

太陽陽明

凡風寒初感。便見頭疼發熱。惡風惡寒。腰疼骨痛。脈來浮緊。或浮緩。口不渴。舌潤無苔者。此風寒客於太陽陽明。營衛之間也。因非太陽正病。故項不彊耳。治宜辛散。羌﹑防﹑芎﹑芷﹑蘇葉﹑朴陳﹑姜蔥之類。溫中散寒。則食化而表解矣。若惡寒甚。而寸關脈沈遲者。寒邪重也。

宜麻黃桂枝等。辛溫汗之。若飽悶惡食。右關脈短滑者。胃中停食也。兼消導。楂肉﹑麥芽﹑神曲之類。﹝風寒﹞

如見舌苔白而燥。或兼微黃。口渴便赤。脈來浮滑者。此太陽感寒。陽明有火也。或風熱之邪客於陽明之表也。均宜涼散。以羌﹑防﹑葛根﹑連翹﹑黃芩﹑梔子之類。淸熱解表。﹝風熱﹞

如初起惡寒。卽發熱不已。目赤多眵。舌苔焦刺。口渴多飲。唇皴齒燥。脈來洪滑。此內有伏火。外感新邪而發。當以陽明爲主治。宜涼解之。如犀角﹑連翹﹑黃芩﹑薄荷﹑梔子﹑豆豉﹑淡竹葉之類。如兼頭痛惡寒。可加羌活。以撤太陽之邪。自能得汗而解。若用風藥發表。則液燥火熾。反無汗而加劇矣。﹝風火﹞

邵評﹕此風火正治法。

卷一太陽兼經新法

太陽少陽

凡人腠理疏豁。其邪卽從太陽而入少陽。蓋少陽本屬相火。溫邪與相火。同气相招也。如見舌苔白中帶紅。外癥頭痛身熱。口苦。眼赤。多眵。脇痛。耳鳴。脈浮弦而數。

此木火之邪。當從少陽治。宜柴﹑芩﹑連翹﹑梔子﹑牛蒡﹑薄荷﹑木通等解之。如未解。加鮮生地﹑牡丹皮﹑鉤藤﹑池菊之類淸之。﹝風溫﹞

邵評﹕此風溫入少陽經正治法。

卷一太陽兼經新法

太陽兼肺

凡感外邪。頭痛惡寒發熱。而兼咳嗽者。此傷風之重癥。傷寒之輕癥也。蓋肺主皮毛。太陽主一身之表。原相聯屬。但兼咳嗽。則邪外傳於肺而解。不致傳裏。故爲輕癥。主治以手太陰爲主。如寒邪重。則舌潤不渴。宜六安煎。加羌活﹑蘇葉之類。汗之。如寒天兼喘。气口脈閉。加麻黃。﹝肺受寒邪﹞

如發熱頭痛咳嗽。外𨿽惡寒。而口渴舌燥。此肺有火邪。而太陽感寒也。宜羌活﹑前胡﹑桑﹑杏﹑羚羊﹑薄荷﹑黃芩﹑貝母﹑橘紅﹑桔梗之類。外散寒邪。內淸肺火。兼喘者。火爲寒郁。麻﹑杏﹑甘﹑石湯妙。﹝寒包火﹞

邵評﹕開肺卽是開太陽。此寒包火正治法。

卷一太陽兼經新法

太陽太陰

凡人之胃陽充旺。則風寒之入。只在陽經盤旋。不致直入三陰。若胃陽一虧。則寒中太陽。而太陰脾經。亦與之同時並受。如發熱惡寒。卽兼泄瀉者是也。必舌潤不渴。脈來沈緩。法當溫中散寒。宜羌活﹑紫蘇﹑濃朴﹑焦曲﹑廣皮﹑木香﹑茯苓﹑炙艸之類。外散寒邪。內和脾胃。俾得微汗利止。身涼而愈。

如感之輕。則寒熱泄瀉。治法亦同。﹝傷寒﹞

卷一太陽兼經新法

太陽少陰

胃陽爲三陰之障。陽气一虛。則寒邪卽能襲入三陰。然腎气不虛。則少陰不致受邪。若腎气一虛。

則坎中之陽。不足以禦陰邪。卽從太陽而入於腎。凡見太陽表證。而脈沈細。肩背惡寒。大便不實。小便淸白者。此卽太陽與少陰俱病。重癥也。法當溫裏散寒。宜桂枝湯加當歸﹑﹝酒炒﹞山藥﹑漧薑﹑獨活﹑細辛﹑胡桃之類。溫腎逐邪。若目戴眼上視。气促而喘。或角弓發痙。尢爲危候。景嶽所謂太陽未解。少陰先潰是也。須大溫中飲主之。冀其回陽作汗。庶有生機。﹝傷寒﹞

卷一

陽明總要述古

麻黃湯。桂枝湯。瓜蒂散。梔子豉湯。白虎湯。豬苓湯。大承气湯。小承气湯。調胃承气湯。茵陳蒿湯。

卷一

陽明本病述古

胃實不便。自汗。不眠。頭汗出。手足汗。潮熱。譫語。狂亂。循衣摸牀。渴。

凡身熱微惡寒。舌苔白。頭額目痛。脈浮洪微滑。無汗而微喘者。此風寒客於陽明營衛而表實也。宜發汗。

麻黃湯主之。如脈浮而遲。汗出。微惡寒者。此風邪客於陽明營衛而表虛也。宜解肌。桂枝湯主之。

此外邪初入陽明之表。卽在營衛之間。當同太陽施治。不得以陽明正病治之。以外癥猶有微惡寒也。

若發熱汗出。惡風鼻鳴漧嘔。如桂枝癥。而頭不痛。項不彊。寸脈微浮。胸中痞硬。气上衝咽喉。

不得息者。此爲胸有寒也。宜瓜蒂散吐之。

邵評﹕寒抑胸中之陽。病在陽明之表。此卽痰飲類傷寒癥。

此病機在胸中痞硬。不頭痛項彊。余癥𨿽似桂枝。非太陽中風可知。胸中爲陽明之表。寒邪結而不散。

胃陽抑而不升。故成痞象。惟用酸苦湧泄之味越之。則胃陽得升。胸寒自散。裏之表和。表之表自解矣。

此邪不在營衛而在胸中。故不用汗法。而用吐法。

若二三日後。外癥身熱。自汗出。不惡寒。反惡熱。身重鼻幹不眠。內癥咽漧口苦。煩渴飲水。心中懊。胸滿而喘。舌苔白刺。或兼微黃。脈象洪滑。此陽明內熱欲出之表。爲陽明半表半里之癥。斯時汗下兩忌。惟宜吐法。以越胸中之邪。梔子豉湯主之。嘔加半夏。腹滿加枳實。身黃加黃柏﹑茵陳。如大熱汗出。大煩大渴。脈洪大浮滑。不惡寒。反惡熱。舌苔黃燥者。宜白虎湯主之。胃火一淸。則津液生而煩渴解。汗止身涼矣。

若發熱脈浮。渴欲飲水。小便不利者。豬苓湯主之。使熱從下泄。諸癥自除矣。

以上三癥。俱陽明內熱欲出之表癥。分三焦主治。熱在上焦。梔子豉湯越之。熱在中焦。白虎湯淸之。

熱在下焦。豬苓湯利之。

若潮熱自汗。不惡寒。反惡熱。六七日不大便。腹脹滿。繞臍痛。煩躁譫語。喘冒不得臥。腹中轉矢气。或自利純淸水。咽燥口渴。舌苔燥黃起刺。脈沈實滑數者。陽明實熱裏癥。地道不通。

燥矢爲患也。其脈沈實滑數。心下痛滿堅硬及臍腹者。大承气湯急下之。如大便不甚堅燥。腹滿硬痛不甚者。小承气湯微和之。如大便燥硬而證未劇。心下不甚脹滿者。調胃承气湯。潤燥以和之。若惡寒未罷。

腹未堅滿。屎未燥硬。脈弱不實。均不可用承气。

邵評﹕若惡寒未罷。腹未堅滿。屎未燥硬。脈弱不實。均不可妄用承气。

如身熱發黃。但頭汗出。而身無汗。小便不利。渴欲飲水。此爲郁熱在裏。茵陳蒿湯主之。

邵評﹕陽明郁熱發黃。陽黃也。便實者。茵陳蒿湯。便溏。茵陳五苓散。

卷一陽明本病述古

胃實不便

大便難。大便硬。燥矢。悉屬裏癥。宜承气下之。然必候其舌苔黃濃焦刺。腹中硬滿脹痛。方可議下。

邵評﹕用下須有眞憑實據。

按承气癥。後人以熟地﹑歸﹑芍養陰之品。用代大黃。芒硝等藥者非。蓋傷寒熱病。

每每不得大便。若腹中無痞滿硬痛之狀者。非承气癥。外𨿽有潮熱譫語自汗等癥。亦只宜淸火潤燥養陰。

聽其自然。不可攻下。所謂下不嫌遲也。必腹中痞滿實而脹痛者。方是承气的癥。斯時燥矢積壘胃底。

陽土亢極。腎水欲涸。若不急下。則地道不通而死。故以芒硝軟堅。朴實推送。大黃達下。則燥矢得下。腸胃通和而解。所謂土郁奪之也。養陰之品。惟宜施於汗後餘熱未退。二便𨿽祕。絕無硬滿之苦者。此法方爲切當。附記於此。以俟臨癥者審察焉。

邵評﹕辧津枯。熱結與燥實。治法大異。最宜著眼。

卷一陽明本病述古

自汗

衛气者。護衛皮膚腠理也。邪气幹之。則衛气不能外固。而津液走泄。然汗出矣。風與暑濕之邪。

皆令自汗。寒邪傷於營衛。則膚腠閉密。故無汗。及邪傳裏爲熱。則營衛通。腠理開。亦令汗自出矣。

邵評﹕寒邪在表則無汗。風暑濕邪及邪傳裏。俱有自汗。

若汗出惡風。及微惡寒者。皆表未解。而爲陽明表癥。宜解肌。桂枝湯。至於漏不止而惡風。及發汗後反惡寒者。此屬表虛。宜溫之。玉屏風加附子。

邵評﹕表邪與陽虛自汗異治。

若身熱汗出。不惡風寒者。此爲表解。屬裏。爲陽明本病。大熱煩渴。白虎癥。便硬譫語。承气癥。

邵評﹕自汗屬陽明。有經熱腑實之不同。

似陽明癥一曰柔痙。發熱汗出。不惡寒。似陽明。而身反張爲異。一曰風溫。汗出身熱。似陽明。

而脈浮身重多眠爲異。﹝以上參準繩﹞

邵評﹕柔痙與風溫二癥。俱有自汗。似屬陽明。察其見癥非陽明。恐人誤認。故特揭出。

傷寒奧旨云。傷風則惡風自汗。傷濕則身重自汗。中暑則脈虛煩渴自汗。濕溫則妄言自汗。風溫則鼾眠自汗。柔痙則搐搦自汗。陽明則潮熱自汗。勞倦則身倦自汗。亡陽則漏不止自汗。

邵評﹕自汗各有因。當分因施治。

卷一陽明本病述古

不眠

有承气癥。脈弦長。小便不利。大便乍難乍易。微熱。喘冒不得臥者。燥屎也。

邵評﹕燥屎內結不眠。必兼有腹脹硬之癥。宜以小承气湯加川連淸下之。有梔豉湯癥。發熱汗出。不惡寒。反惡熱。咽燥口苦而喘。煩躁不眠者。內熱欲出也。

又有汗吐下後。虛煩不得眠。反復顚倒。心中懊。亦梔子豉湯。或竹葉石膏湯。

卷一陽明本病述古

頭汗出

發黃頭汗出者。熱不得外越而上泄也。背彊惡寒。頭汗出者。寒濕客搏經絡也。

下血譫語。頭汗出者。熱入血室也。虛煩懊。頭汗出者。邪客胸中。熱气蒸於上也。水結胸。頭汗出者。

水气停蓄。不得外行也。往來寒熱。頭汗出者。火邪燻灼上炎也。皆當分門施治。

邵評﹕少陽木火上炎而頭汗。亦屢見之。

關格癥。不得尿。頭無汗者生。有汗者死。濕家誤下。額上汗出微喘。小便不利者死。﹝以上參準繩﹞

邵評﹕微喘額汗。陽從上脫。小便不利。陰已下竭。陰陽離決。安得不死。

按陽明熱不得越。上蒸於首而頭汗出者。不惡寒而惡熱。寒濕客摶於經。而頭汗出者。必惡風惡寒。﹝參金鑑﹞

邵評﹕此辧寒熱濕邪在表在裏之法。語最簡當。

卷一陽明本病述古

手足汗

胃主四肢。爲熱聚於胃。其津液旁達於手足也。陽明病。手足汗。潮熱譫語。便硬者可下。若陽明胃土中寒。脾不約束。津液橫溢四肢。猶如陰盛霪雨滂沱。故汗出而冷也。陽虛失運。中寒不化。故不能食。而小便不利也。大便必先硬後溏。今𨿽便硬。手足汗出。非陽明實熱者比。不可攻。攻之必作固瘕。宜濃朴甘艸生薑半夏人參湯。﹝以上合參準繩金鑑﹞

固瘕。硬屎下後。卽瀉淸水也。

卷一陽明本病述古

潮熱

屬陽明裏癥。陽明旺於申酉。故潮熱發於午後。如潮信之按時。故名潮熱。陽明病。潮熱譫語。

大便硬者。可與承气。不硬不可與。若陽明病。潮熱。大便溏。小便自利。

胸脇滿不去者。小柴胡湯。

卷一陽明本病述古

譫語

譫語譫語。皆胃中熱甚。心爲熱冒。則神識昏亂。而語言謬妄也。諸癥譫語。脈短者死。脈自和者愈。

邵評﹕譫語爲胃熱。有虛熱實熱之不同須。分別治之。譫語气短爲气虛。正虛不能勝邪。故死。

陽明胃實。則潮熱譫語。汗出脈滑疾。胃中有燥屎也。宜下之。他如發汗後。下利後。下血後。俱有譫語。

悉屬虛。﹝參準繩﹞金鑑云。心气實熱而神有餘。則發爲譫語。譫語爲實。故聲長而壯。亂言無次。數數更端也。心气虛熱而神不足。則發爲鄭聲。鄭聲爲虛。故音短而細。只將一言。重復呢喃也。凡譫語鄭聲。

與陽經同見者。均屬熱證。可以攻之。與陰經同見者。總爲寒證。可以溫之。若陽經無可攻之證。當淸解之。陰經無可溫之證。當淸補之。

卷一陽明本病述古

狂亂

經曰。邪入於陽則狂。傷寒熱毒在胃。乘於心。則主發狂。邪熱極矣。用甘艸湯候冷。

調下鵲石散二錢。

邵評﹕胃熱乘心。可用大黃黃連瀉心湯。煎成。衝童便蓮心。最效。甚則銼入犀角末﹑金汁。

如狂癥太陽蓄血發狂。則少腹硬痛。小便自利。陽明蓄血如狂。則喜忘。大便黑。

均以桃仁承气湯主之。又有陽盛陰虛之人。作汗將解之時。奄然發狂。然汗出而解者。當須識之。

不可與藥也。﹝以上參準繩﹞

邵評﹕如狂有蓄血狂汗之分。

凡胃熱乘心。則神昏狂亂。表實無汗者。三黃石膏湯。裏實不便者。承气湯。無表裏癥而熱極者。

白虎﹑解毒等湯。﹝參金鑑﹞

卷一陽明本病述古

循衣摸牀

此爲危惡之候。陽明裏熱之極。脈弦者生。脈澀者死。以弦長胃气尙存。可下承气故也。然亦危極矣。蓋生者未必盡生。而死者斷無可生之理。

邵評﹕此癥胃气不虛者。尙可救治。然亦危險。虛者必死無疑。

若見於三法之後。乃大虛之兆。不必辧其陰陽虛實。當以獨參湯六味飲時時與之。每有生者。

卷一陽明本病述古

渴

經云。病患不惡寒而渴者。此轉屬陽明也。故渴列陽明門。然六經皆有渴病者。﹝參準繩﹞

邵評﹕渴𨿽屬陽明。然六經皆有渴癥。

渴病多因三法傷其津液。胃中漧燥。故渴。陽邪往乘三陰。太陰則嗌漧。少陰則口燥。厥陰則消渴。

亦屬熱傷津液也。太陽之渴。用五苓散者。以水停下焦。小便不便也。陽明之渴。用白虎湯者。以胃熱飲水不已也。少陽癥具。心煩渴。而用小柴胡湯和解。去半夏加花粉者。避燥以生津液也。﹝以上參金鑑﹞

凡渴欲飲水者。當少與之。以滋胃燥。則胃和而愈。若恣意飲之。必致停水爲病。

卷一

陽明新法

江蘇閩浙。天气溫暖。地勢卑濕。乃天下濕熱之區。陽明气盛血熱。容納水谷。亦人身濕熱之藪。若感風溫風熱之邪。病都不由太陽而入陽明者。﹝口鼻吸入﹞或從太陽而卽入陽明者。﹝皮毛傳入﹞陽明內熱之邪。與外邪風熱相搏。凝滯成毒。每多發發疹。若不辧明熱與寒邪之異。槪用太陽經藥發表。汗不得出。不得透。溫熱內燔。爍幹胃中津液。而成壞癥。

死者多矣。用將陽明熱病諸條臚列於後。惟在臨癥者之圓機焉。

凡遇發熱身痛。口渴唇燥。或初起微寒。卽發熱不已。舌苔中黃邊白。或黃燥如刺。

脈來洪滑。此陽明內熱。爲外感新邪引動而發也。宜犀角﹑連翹﹑牛蒡﹑薄荷﹑黃芩﹑葛根﹑防風﹑木通之類。淸解之。

若見煩悶嘔惡。足冷耳聾。脈沈伏。或浮躁者。此疹欲透也。亦用此方透解毒。渴而漧嘔者。加蘆根一握。如遇脈象沈鬱。不可認爲寒。此必透不快也。如關上見伏脈。此必熱毒凝滯。不得出也。若右關脈伏。而兼胸痛气急。或咳者。此必有伏痰也。又當以治痰爲主。總以舌苔黃燥爲實熱之憑。

勿以脈象沈遲爲虛寒之驗也。陽明以胃實爲病。故大便不通。然熱邪外無出路。每每下逼大腸。而下黃黑稠粘之糞。下時肛門必有熱气。此因外不得解。而邪從下泄。𨿽通仍作不通論。勿止之。或從下泄之後。反能得汗而解。卽不能得汗。亦只淸火解毒。兼養陰液。其邪自能漸解身涼。或從養陰之後。陰液外溢。反得大汗而解。或有熱毒內結。疹不得外透。反從下泄之後。疹始出。或用透發不應。只用淸火解毒。疹反透。

此皆熱毒內結使然。﹝以舌苔黃燥者論陽明內熱引發﹞

邵評﹕傷寒與溫熱。本自不同。傷寒大便溏。爲邪已盡。溫熱大便溏。爲邪未盡。必大便硬。乃爲無濕。

斯不可再攻耳。惟熱毒總以舌苔黃燥爲憑。若新邪外觸內發。伏邪重而新邪輕。勢所必然。

如疹已透。只宜淸解毒火。微兼養陰。柴葛升提之品。俱不可投。宜連翹﹑赤芍﹑元參﹑花粉﹑知母﹑黃芩﹑銀花﹑鮮生地﹑人中黃之類。毒自化矣。

邵評﹕餘毒未淸。禁用升提。

若見舌絳如朱。目赤如火。口燥唇裂。汗出津津。此陽明血熱。邪從內發。已徧三焦。

卽陽明熱病也。切忌風藥升散。宜涼膈散。去芒硝﹑大黃。加石膏﹑牛蒡﹑赤芍﹑鮮生地﹑牡丹皮主之。大便祕者。去硝畱黃。﹝陽明血分熱病﹞

邵評﹕陽明血分熱病。忌用升提。

若見發熱自汗。舌自如刺。或黃燥口渴。不惡寒。反惡熱。此陽明气分之熱。宜梔子豉湯。加連翹﹑黃芩﹑淡竹葉﹑蘆根之類淸之。﹝陽明气分熱病﹞

邵評﹕此陽明气分熱病正治法。

化解毒之後。或汗解之後。尙有餘熱未退。大便𨿽閉。腹中調和者。只宜養陰退陽。甘露飲加減妙。陰液復。余邪自退。大便自通矣。

有身熱已退。獨額熱未除者。此胃中有餘邪也。宜淸疏陽明。如連翹﹑黃芩﹑生楂﹑麥芽﹑枳殼﹑金斛之類。如已身涼。獨腹熱未退。此脾家有火也。加生白芍淸之。

卷一陽明新法

陽明兼肺

前太陽兼肺。在寒邪一邊。此陽明兼肺。在溫邪一邊。均以手太陰爲治。

如遇發熱惡寒。咳嗽喉燥。渴飲。舌苔白中帶黃。或白而燥刺。或邊紅中白。脈來浮數。此風溫客於太陰手經。而內熱發於陽明之表也。宜羚羊角﹑前胡﹑杏仁﹑連翹﹑薄荷﹑桔梗﹑黃芩﹑豆豉﹑淡竹葉之類。以解風熱。如兼煩悶嘔惡。脈沈足冷者。欲發痧疹也。亦以此方加牛蒡﹑防風透之。

邵評﹕風溫初入肺衛。在陽明之表。

如痧疹已透。尙有頭脹心煩。脘悶咳嗽者。肺气不得宣暢也。宜梔豉﹑蔞仁﹑桔梗﹑黃芩﹑連翹﹑牛蒡﹑川貝﹑郁金之類。使肺气通暢。痧疹透達。諸癥自解。

若痧疹已透。仍然胸脇悶痛。咳嗽喘急者。此有伏痰也。其气口脈閉。是痰之驗也。

宜豁痰利气。如前胡﹑杏仁﹑栝蔞﹑橘紅﹑蘇子﹑象貝﹑桔梗﹑枳殼﹑萊菔子﹑竹瀝﹑薑汁之類投之。痰自出矣。

卷一陽明新法

陽明少陽

凡風寒之入。由皮毛而腠理。腠理爲陽明少陽之界。作表癥看。非邪已入陽明之裏。而復傳於少陽也。柯韻伯力辧陽明傳少陽之謬。以此。

如身熱口渴。微兼惡寒。舌苔中白邊紅。或根白尖紅。脈來弦滑。此邪入肌肉腠理之間。陽明少陽之表證也。宜解肌法。如柴葛﹑連翹﹑薄荷﹑黃芩﹑橘紅之類。以取肌分之汗。熱自退矣。﹝傷寒﹞

如見舌苔白少紅多。初起微寒。卽發熱不已。此陽明輕而少陽重。气分少而營分多。宜犀角﹑連翹﹑丹皮﹑鉤丁﹑黃芩﹑薄荷﹑黑梔之類。以淸營分之熱。太忌汗散。﹝溫邪﹞

邵評﹕此條溫邪自口鼻而受。由肺衛而入手少陽三焦。從心營肺衛治。用手經藥。與上寒邪在足經者。治法不同。大宜畱意。

卷一陽明新法

陽明太陰

前陽明少陽。邪由陽明之表而來。此陽明太陰。邪從陽明之裏而及。胃與脾聯。此表裏俱病也。

如見舌苔白帶灰黑色。或白中帶黑點。或邊黃中黑。或前半黃後半黑。或純黃燥苔。或黃分八字。種種形色。皆陽明太陰之驗。外癥身體灼熱。口渴唇燥。左關數。右關滑。此陽明熱邪內蘊。以致不得透。毒不得解。因與太陰爲表裏而傳入也。急宜透之提之。不使毒邪陷入三陰。用二角﹑芩連﹑連翹﹑牛蒡﹑桔梗﹑薄荷等。使外達而解。如點隱隱不得外透。加角刺數分以透之。如大便祕而潮熱譫語者。陽明爲重。太陰爲輕。下之可也。

邵評﹕陽明熱邪內郁成。不外達而內傳太陰。實熱癥也。仍宜提邪外達。

卷一陽明新法

陽明少陰

前陽明太陰。因陽明之邪失表失淸。以致將陷太陰。作實證治。故猶用提透。此陽明少陰。由其人本屬陰虛。卽病在陽明。而少陰已不能支。此土來克水。水不濟火也。當作虛癥治。

凡見舌苔中黃邊紫。前半黃。後半紫。或前半白。後半紅。脈左數右洪。外癥潮熱。舌燥唇焦。口糜气穢。齒衄煩渴。此景嶽所謂陽明有餘。少陰不足之癥也。宜大小甘露﹑玉女煎之類。隨癥加減。無不應手。

邵評﹕此腎陰虧而胃有熱。气血兩燔。灼耗腎水之正法。

卷一

少陽總要述古

小柴胡湯。黃芩湯。大柴胡湯。柴胡去參夏加桂枝蔞根湯。小建中湯。黃連湯。

卷一

少陽本病述古

口苦咽漧。目眩。耳聾。往來寒熱。胸脇滿痛嘔。

按少陽屬半表半里。故仲景以口苦。咽漧目眩。爲一經主病。蓋膽屬木。而少陽爲相火。此皆木火上炎之證。已該傷寒雜癥而言。閱少陽篇內。或言傷寒。或言中風。或言並病。或言轉屬。本無一定。

若執定從太陽陽明傳入。不啻癡人說夢矣。

凡遇傷寒初起頭痛發熱。而脈弦細者。此少陽初感寒邪。故頭痛發熱與太陽同。

而脈則現少陽本象也。少陽少血多火。𨿽有表邪。不可發汗。當以小柴胡湯和之。

若發熱耳聾。目赤胸滿而煩者。此少陽中風也。蓋少陽屬木火。風中其經。亦同气相感。風動火炎。

故見癥如此。耳目爲表之裏。胸中爲裏之表。亦當用小柴胡湯和之。

若頭痛胸滿。口苦咽漧。或往來寒熱。脈浮而弦。自下利者。此太陽少陽合病也。緣熱邪入少陽之裏。

膽移熱於脾。故下利。黃芩湯主之。其邪不在半表。而在半里。故不用柴胡而主黃芩。嘔加半夏﹑生薑。治痰飲也。

傷寒汗出不解。十餘日。結熱在裏。心下痞硬。嘔吐下利。復往來寒熱者。大柴胡湯主之。此熱邪從少陽而結於陽明。故合治之。

傷寒四五日。身熱惡風。頭項彊。﹝桂枝癥﹞脇下滿。﹝柴胡癥﹞手足溫而渴者。小柴胡湯主之。

按此是太陽少陽並病。當用小柴胡。去參夏。加桂枝﹑栝蔞根兩解之。

陽明病發潮熱。﹝陽明﹞大便溏。小便自可。﹝胃未實﹞胸脇滿者。﹝少陽﹞小柴胡湯主之。按此陽明少陽合病。因胃家未實。故從少陽胸脇滿一癥。卽用小柴胡和之。使熱邪從少陽而解。不復入陽明矣。

陽明病。不大便。胸下硬滿而嘔。﹝尙在少陽部位﹞舌上白苔者。可與小柴胡湯。按白苔。屬痰飲溢於上焦。與小柴胡。則痰飲化而津液行。胃气一和。則上焦仍得汗出而解矣。

邵評﹕若痰飲溢於上中焦。癥見少陽陽明。可用柴胡溫膽湯。

傷寒陽脈澀。陰脈弦。法當腹中急痛。先用小建中湯。不瘥者。小柴胡湯主之。按尺寸俱弦。爲少陽受病。

今陽澀陰弦。是寒邪傷於厥陰也。腹中爲厥陰部位。故急痛。先用小建中。所以平肝散寒也。未瘥。

仍用柴胡者。使邪引出少陽而解也。

傷寒胸中有熱。胃中有邪气。腹中痛。欲嘔吐者。黃連湯主之。此寒熱相持於內。故用姜連以和裏。胃中寒邪尙可外達。故用桂枝以和表。此仍不離少陽之和法。亦可兼治厥陰寒熱嘔逆。

邵評﹕因上熱下寒。格拒中宮。故腹痛而嘔吐。用黃連湯開痞而和上下也。且黃連湯與小柴胡湯。

俱是樞機之劑。而爲和法。小柴胡和其表裏。黃連湯和其上下。同一和法。而有橫直之不同也。

卷一少陽本病述古

口苦咽漧

論云。少陽之爲病。口苦咽漧目眩也。此皆膽火內盛。上走空竅而然。不拘傷寒雜癥。以少陽相火治之。柴芩﹑梔子﹑丹皮之類。

邵評﹕此癥是膽火上升。不拘傷寒雜病。皆當淸其相火。

卷一少陽本病述古

目眩

眩。頭旋目花也。在少陽。爲木火上炎。凡鉤藤﹑天麻﹑池菊等。均屬熄風妙品。宜加入之。

汗吐下後。屬虛無疑。

卷一少陽本病述古

耳聾

少陽中風。則耳聾無聞。厥陰榮衛不通。耳聾囊縮者死。凡傷寒溫疫。耳聾爲常例。然以此可察病之重輕。其耳漸醒。其病漸退。其聾漸甚。其病漸進。

按金鑑云。目眩耳聾。少陽本病。病退自復。若三法後。目眩兼神昏語亂者。乃神散气脫之候。不治。若誤發濕溫之汗。以致耳聾不能言語者。名重。死證也。

邵評﹕以耳聾察病之輕重。驗其精气之傷與不傷也。惟瘟疫耳聾。不關少陽。治不同例。

卷一少陽本病述古

往來寒熱

少陽有往來寒熱。寒已而熱作。熱已而寒起。相因不已是也。爲少陽主證。小柴胡湯。

邵評﹕邪與陽爭則寒。與陰爭則熱。在半表半里。則往來寒熱。少陽在半表半里。故爲主癥。

太陽有如瘧寒熱。寒熱無休止之常。日三五發。謂之如瘧。此太陽未盡之表邪也。

無汗。宜麻桂各半湯。有汗。宜桂枝二麻黃一湯。熱多寒少。宜桂枝二越婢一湯。

若寒熱有作止之常。一日一次。或間日一次。謂之瘧。不得槪以小柴胡治之。﹝參金鑑﹞

邵評﹕太陽表邪未盡。不可不汗。故用此三方。然亦不可過汗。故用此二方微汗之。

按往來寒熱。𨿽爲少陽本病。而所因有三。如少陽自受寒邪。陰气郁遏。初則不能發熱惡寒。至五六日。郁熱內發。與寒邪相爭。則爲往來寒熱。一也。或太陽受寒。過五六日。余邪轉屬少陽。而爲往來寒熱。二也。或少陽自受風邪。卽爲往來寒熱。三也。不得執定從太陽傳來。其胸脇苦滿。默默不欲飲食。心煩喜嘔。此皆少陽本病也。或煩而不嘔。或渴。或腹中痛。或脇下痞硬。或心下悸。小便不利。或不渴。身有微熱。或咳者。此皆少陽或有之證也。總以小柴胡湯主之。其或有之證。治法悉在本方加減內。須細閱之。﹝參來蘇集﹞

邵評﹕少陽在半表半里。爲樞機之經。偏寒偏熱。本無一定。故多或然之癥。

卷一少陽本病述古

胸脇滿痛

邪气傳裏。必先自胸而脇。以次經心腹而入胃也。是以胸滿多帶表癥。脇滿多帶半表半里。故胸中窒。

梔子豉湯。以吐虛煩。胸中痞硬。气上衝咽喉。不得息者。瓜蒂散。以吐實痰。作表癥治。若胸滿痛及脇。

爲少陽癥。小柴胡湯。﹝參準繩﹞按金鑑云。脈浮。惟胸滿而不及脇者。仍屬太陽表分也。宜麻黃湯。

因胸及脇而皆滿者。屬少陽經。宜小柴胡湯。若十餘日不解。胸脇滿而兼漧嘔潮熱者。是少陽兼陽明也。宜大柴胡加芒硝兩解之。若表已解。心下及腹。引脇滿硬而痛。漧嘔。小便不利者。是停飲內實也。宜十棗湯攻之。

邵評﹕胸脇滿痛。有表裏病因之不同。當分經辧癥施治。惟伏暑濕溫脇痛。寒熱如瘧。不可誤作柴胡證。以香附﹑旋復花﹑蘇子﹑廣皮﹑半夏﹑茯苓﹑米仁。治腹滿。加川朴。痛甚。加降香。久不解。間用控涎丹。﹝甘遂﹑大戟﹑白芥子爲末。神曲糊丸。﹞

卷一少陽本病述古

嘔

邪在半表半里。多嘔。故嘔屬少陽。然六經皆有嘔癥。各照本經治之。

邵評﹕嘔屬少陽。以木火上升犯胃。胃逆不降而嘔也。然六經皆有嘔癥。故分別治之。

按金鑑云。表邪入裏。裏气拒格。上逆作嘔。屬少陽。宜小柴胡湯主之。若表邪不解而嘔。屬太陽。宜柴桂湯。若食穀欲嘔。屬陽明中寒。宜吳茱萸湯。嘔吐涎沫。屬厥陰。

亦宜吳茱萸湯。嘔吐蛔。烏梅丸。嘔而飲。飲而嘔。相因不已。是停水也。宜五苓散。

邵評﹕嘔有多因。宜分經辧癥爲治。臨癥時切須細審。

卷一

少陽新法

經云。冬傷於寒。春必病溫。夏必病熱。又曰。冬不藏精。春必病溫。故凡腎虛多欲之人。寒邪乘間而伏於少陰。久則寒化爲熱。至春陽气升發。新邪引動而發於少陽者。爲溫病。至夏陽气大泄。新邪外觸而發於陽明者。爲熱病。

邵評﹕冬令閉藏。邪不外發。春夏陽气泄越。而病溫熱。溫病發出之途由少陽。熱病發出之途由陽明。但有伏气所發。受而卽發兩種。極宜分辧。

然溫熱之癥。四時俱有。有伏气內發而病者。如冬月伏寒。夏月伏暑。再感新邪而發者是也。有時邪外觸而病者。如秋應涼而反熱。冬應寒而反溫。感其气而卽病者是也。辧癥之法。凡見純熱無寒而口渴者。卽是溫熱。非傷寒也。但看舌苔白黃而燥者。乃陽明見象。純紅而燥者。乃少陽見象。陽明宜存肺胃之津。少陽宜顧肝腎之液。前陽明新法。已陳溫熱之槪。玆專以少陽溫病爲主。而兼以手三陰爲治焉。

邵評﹕純熱無寒而口渴。伏气所發溫熱則然也。若受而卽發之病。邪遏肺气。初起必微寒。而後發熱不已。須分辧之。若苔燥。是溫熱病之的據。

凡人腠理疏豁。風溫之邪。卽能直入少陽。以少陽屬木火。同气相感也。或由其人素有伏邪。因風寒外觸。其邪直從內發。而出於少陽者。亦溫病也。其癥初起。或見微寒。卽發熱不已。

口苦目赤。脇痛胸滿。渴而欲嘔。脈來弦滑而數。舌苔白兼邊紅。或淡紅色。此邪初發於少陽也。宜柴﹑芩﹑梔﹑丹﹑翹﹑薄淸解之。至四五日。舌苔純紅起刺。煩躁不寧。六七日。耳聾顴紅。神昏。譫語。或汗出不解。或疹透於胸前。此時木火大熾。營分血熱已極。大忌風藥劫液。宜用鮮生地一二兩。犀角﹑連翹﹑黃芩﹑薄荷﹑丹皮﹑黑梔﹑鉤藤﹑銀花之屬。以淸膽腑之熱。兼解營分之邪。熱毒自解矣。﹝少陽兼營熱﹞

如見目赤面紅。神呆不語。舌如芒刺。或見紫色。此包絡之火亦盛也。宜犀角﹑鮮地﹑鉤丁﹑連翹﹑川連﹑菖蒲﹑丹皮﹑黑梔﹑銀花等解之。芒刺一退。卽當水中養木。寒涼不可過分。宜六味甘露等湯加減。﹝少陽兼包絡火﹞

邵評﹕滋腎陰。淸胃熱。以生津液。乃少陽兼心包絡正法。

如初起卽見舌苔鮮紅。神昏譫語。煩躁不寧者。此溫邪上乘包絡也。防發丹疹。切忌升﹑葛﹑荊﹑防。宜犀角﹑連翹﹑鉤丁﹑薄荷﹑丹皮﹑川斛﹑菖蒲﹑天竺黃﹑淡竹葉﹑人中黃﹑淨銀花之類。以解包絡營分之熱。則毒透而神淸矣。﹝溫邪上乘包絡﹞

如舌苔紅中兼白色。癥見譫語咳嗽者。此風溫入於心肺兩經也。宜透營分之熱。

兼泄气分之邪。當用羚羊角﹑連翹﹑薄荷﹑黃芩﹑象貝﹑杏仁﹑蔞皮﹑丹皮﹑元參﹑梔子之類。

次用梨汁﹑蔗漿﹑金斛﹑麥冬﹑花粉﹑粉參之類。以養肺胃之陰。﹝溫邪入心肺兩經﹞

邵評﹕溫邪入心肺。以存陰化熱爲正治。

如疹已透之後。依然神昏譫語。目睛微定。舌色鮮紅者。此熱痰乘於包絡也。宜犀角尖﹑鮮菖蒲﹑天竺黃﹑川貝母﹑連翹﹑鉤丁﹑丹皮﹑淡竹葉﹑竹茹﹑辰砂之類。以開熱痰。

神自淸矣。火淸毒解之後。如見虛煩嘔惡。驚悸不寐。只用溫膽湯和之。﹝熱痰乘包絡﹞

邵評﹕包絡熱痰。由包絡之熱已化。而痰邪畱伏胃中。治以滌痰和胃。

如火邪旣退之後。身體不能轉側。而兼脇痛者。此必有入絡之痰也。宜天虫﹑全蠍﹑鉤藤﹑桂枝﹑栝蔞﹑澤蘭﹑竹瀝﹑薑汁之類追之。﹝痰入絡中﹞

如疹已透。而熱邪未退。舌絳神呆。語言顚倒。小便赤澀。點滴如稠。此熱結小腸所致。夫小腸結。則火邪逆乘心包。故神昏。急用導赤散。加川連﹑連翹﹑赤小豆﹑梔子等。以淸小腸之熱。則便利而神淸矣。﹝小腸熱結以上諸癥皆溫邪爲病故入少陽新法內﹞

邵評﹕心與小腸相表裏。小腸爲火腑。邪熱內結小腸。而逆乘心包。是腑病及髒也。用苦味淸火。先入心。且小腸火腑。非苦不通也。

卷一少陽新法

少陽陽明

前陽明少陽是表癥。此少陽陽明是裏癥。

少陽之邪不解。熾入陽明胃腑。外癥耳聾顴紅。發熱便祕。舌苔邊紅。中燥黃。乃二陽合病也。仿大柴胡意。用柴芩﹑枳實﹑連翹﹑赤芍﹑制大黃微下之。若見舌苔黃中現出黑點。煩悶惡心。身痛足冷。此胃中熱毒欲發也。宜透解毒。犀角﹑連翹﹑梔子﹑牛蒡﹑黃芩﹑薄荷﹑銀花之類。﹝傷寒﹞

邵評﹕少陽木火。挾胃熱而發斑也。宜急急透斑解毒爲要。

卷一少陽新法

少陽太陰

凡見舌苔尖紅根黑。或邊紅中黑。或紅中帶黑點。面紅目赤。唇燥口渴。齒縫出血。

或鼻流衄血。此少陽毒盛火抑。不得透。腠理閉塞。以致陽邪陷入太陰。此病由於失表失淸。急宜淸解。用犀角﹑連翹﹑牛蒡﹑黃芩﹑薄荷﹑丹皮﹑元參﹑鮮生地﹑淨銀花之類。以化解毒。蓋病由於失表。恐不能外達皮毛。故從解化。﹝傷寒﹞

邵評﹕邪在少陽之時。未曾淸解。以致毒火抑遏。陷入太陰。斑不得透。仍用淸透之法爲治。

卷一少陽新法

少陽少陰

少陽之邪不解。則包絡熱而肺門閉。肺竅不通。則傳濡之液。流入少陰。脈象弦細而數舌苔尖紅根紫。或純紅起刺。耳聾齒枯。舌燥唇焦。午後發熱。神昏不語。或鄭聲作笑。此少陽木火大熾。反逼少陰。二少失司。病匪輕淺。急宜解木火之郁。以救少陰之水。用柴芩﹑鮮地﹑丹皮﹑黑梔﹑連翹﹑川連﹑鮮菖蒲之類。以淸之解之。如不應。急當滋少陰之水。以濟少陽之火。如六味飲﹑一陰煎之類。加減投之。服後舌轉微紅。

神淸齒潤。則木火之郁解。而少陰亦治矣。﹝溫病﹞

卷一少陽新法

少陽厥陰

少陽與厥陰爲表裏。木火之邪。無處發泄。勢必連及於肝。此表裏俱病。法當從少陽治。以引陰出陽。

邵評﹕木火之邪。連及厥陰。表病及裏也。少陽病入厥陰。由表及裏。治法當使其邪仍從少陽外出爲妥。

如見舌起紅刺。或黑中有紅點。外癥發熱惡寒。如瘧狀。手足乍溫乍冷。煩滿。消渴譫語。二便不通。脈弦而數。方用柴芩﹑川連﹑鮮地﹑丹皮﹑梔子﹑鉤丁﹑薄荷等。以散風木之郁。使邪復出少陽而解。﹝溫病﹞

邵評﹕少陽溫病。木火郁。邪轉入厥陰。表與裏同病也。其邪尙輕。故用淸散少陽。使邪外出。

卷二

三陰總辧

撰傷寒書者。每於三陰或熱或寒之故。都模糊過去。卽有傳經直中之分。亦非仲景本旨。此處不明。何以臨癥。用陳鄙見。質諸髙明。

一﹑三陰。有陽經注入之邪。有本經自感之邪。注入之邪。則傳變不一。陽主動也。自感之邪。則在本經。陰主靜也。

邵評﹕傳經自受。是邪入三陰之兩大法門。

一﹑三陰。世都以傳經直中分兩門。傳經悉指爲熱。直中悉指爲寒。此說似是而實有未盡者。夫傳經。卽邪從三陽經傳入。直中。卽本經自受之風寒也。蓋邪之傳入三陰。熱癥固多。而寒癥亦間有。本經中寒。固無熱癥。而中風亦能發熱。未可以此分寒熱了之。其癥細述於左。

邵評﹕不可以傳經自受。分其寒熱者。以陰經寒邪。不能發熱。陰經風邪。亦有發熱也。

一﹑邪從陽經注入三陰。則或爲熱癥。或爲寒癥。如邪入太陽。先作郁熱。以次傳入陰經。則爲熱癥。或邪在太陽。不及郁熱。卽入少陰。而現少陰形證。則爲寒癥。或太陽之邪。卽入少陰。

而仍帶太陽標病。則爲先寒後熱之癥。或太陽之邪。不傳陽明少陽。便入三陰。隨其人之體質虛實。

臟腑寒熱。則從陰化爲寒癥。從陽化爲熱癥。或風溫之邪。從三陽入陰經。則無不爲熱癥。凡三陰篇內。所稱轉屬陽明。而用承气等湯。皆陽經傳入之熱癥也。

邵評﹕邪入三陰。或寒或熱之故。分別詳明。

一﹑三陰自受之邪。各有中風中寒之癥。三陰中風。則能發熱。以風屬陽邪故也。三陰中寒。則不能發熱。以寒屬陰邪故也。卽少陰有反熱之癥。亦必帶太陽標病而然。後人但知傳入三陰爲傷寒。不知三陰自感。亦傷寒也。故於本經中風發熱。便誤認爲傳經標病。以本髒中寒無熱。卽指爲直中陰癥。詎知桂枝湯爲表之裏藥。固能兼治三陰自感之風邪。

而理中四逆等湯。本治三陰自感之寒邪也耶。蓋風寒六气之傷人。或入於陽。或入於陰。原無一定。

但值何經之虛而治之。不得專以太陽爲受邪之始也。故三陰固有陽經注入之癥。亦有本經自感之癥。均屬傷寒。不必另立名目也。玆於三陰經中無直中之條。非略也。正不敢蛇足耳。

邵評﹕三陰自受寒邪。不能發熱。三陰自受風邪。亦能發熱。不可因其有熱。誤認爲陽經傳入之熱癥也。

惟三陰自受風邪。宜桂枝湯和表。自受寒邪。用理中四逆溫裏。

一﹑三陰自受之邪。論中有可歷指而見者。如太陰病。脈浮者可發汗。宜桂枝湯。此太陰中風也。如太陰病。腹滿而吐。自利益甚。時腹自痛。此太陰中寒之癥也。如少陰中風。脈陽微陰浮者。爲欲愈。此卽少陰中風欲愈之脈也。至於少陰中寒。宜汗者。麻黃附子細辛湯。當溫者。附子四逆等湯是也。如厥陰中風。脈微浮爲欲愈。此卽厥陰中風欲愈之脈也。厥陰中寒。卽當歸四逆加吳萸生薑湯是也。閱少陰厥陰篇內。止有中風欲愈之脈。並無未愈之證治者。必有闕文也。

邵評﹕此論三陰自受風寒脈癥治法。分別精細。

一﹑三陰篇內。惟少陰有大承气急下三癥。而太陰厥陰篇內。並無承气之條。柰何後人反稱邪在厥陰。三承气選用。夫承气。本陽明胃藥。少陰用承气者。蓋因腎水一虧。胃土燥實。病已轉屬陽明。故急下以存陰液。仲景述厥陰病云。下之利不止。此厥陰忌下之明戒也。焉有邪在厥陰。

反用承气之理。聖訓具在。是非自見。

邵評﹕論三陰熱邪結實。可用承气攻下之法。否則切不可用之理。分別甚精。

卷二

太陰總要述古

理中湯。桂枝湯。五苓散。四逆湯。四逆加人參湯。三物白散。桂枝加芍藥湯。桂枝加大黃湯。

卷二

太陰本病述古

腹滿。腹痛。發黃。吐利。

太陰濕土所主。仲景以腹滿而吐。食不下。時腹自痛。自利不渴等癥。爲太陰病。乃濕土自病。非陽經注入之癥也。其脈必沈而細。無論外受寒邪。內傷生冷。總以溫中散寒爲主。理中湯主之。

邵評﹕太陰受邪有二端。一因外受風寒。一因內傷冷食。與他經不同也。自受寒邪。治宜溫中。

若太陰中風。其脈尺寸俱浮。其癥四肢煩疼者。可發汗。宜桂枝湯。其脈陽微陰澀而長者。爲欲愈也。

太陰腹滿而痛。自利不渴者。因於寒。咽漧而渴者。因於熱。因於寒。濕土自病。宜理中溫之。因於熱。

病必關於陽明。或暴煩下利。或發黃便硬。此脾家熱。卽屬胃家之熱。爲轉屬陽明之癥。宜從陽明治。

邵評﹕同是滿痛自利。著眼渴與不渴。不渴自受寒邪。故宜溫。渴是陽經熱邪傳入太陰。脾胃相連。

故病關陽明。太陰熱邪轉屬胃腑。故可從陽明治。此太陰滿痛自利。以渴不渴辧寒熱。最爲要訣。

傷寒脈浮而緩。身不發熱。手足自溫者。太陰也。太陰身當發黃。若小便自利者。不能發黃。蓋寒濕傷於肌肉。不能外越皮膚。故發黃。若小便利。則濕气下輸膀胱。便不發黃。設小水不利。

當用五苓散利之。若寒濕傷於太陰之表。可從小便而出。若濕熱傷於太陰之裏。又當從大便而出。故至七八日。暴煩下利。𨿽日十餘行。不必治之。以脾家實。所積腐穢。行盡自止矣。蓋不須溫。亦不須下也。

邵評﹕太陰熱邪暴煩。是裏陽陡發。下利𨿽多。正是脾家穢積之去路。去盡則自止。此條是太陰濕熱。

故脈浮緩。治當利小便。若七八日暴煩下利。有陽气來復。脾家所有積穢。下盡自止。不須用溫與下也。

傷寒四五日。腹中痛。若轉气下趨少腹者。此欲自利也。自利不渴者屬太陰。以其髒有寒故也。當溫之。四逆輩。

邵評﹕太陰自受寒邪。气機下注。故有下利之兆。自利因於寒濕。故不渴。治當溫髒祛寒。

惡寒脈微而復利。四逆加人參湯主之。

邵評﹕惡寒而脈微下利。陽虛而陰勝也。此爲陰寒下利。用四逆湯溫裏。人參補虛。最爲精當。

下利十餘行。脈反實者死。此脾气虛。而邪气盛故也。

太陰腹滿時痛。誤下之。胸下結硬。而成寒實結胸。無熱癥者。與三白小陷胸湯。病在膈上者必吐。膈下者必利。如不利。進熱粥一杯。利過不止。進冷粥一杯。﹝三白小陷胸湯卽三物白散﹞

邵評﹕腹滿時痛。太陰寒邪。誤與寒藥下之。寒邪與寒藥相結。成寒實結胸。與熱實結胸不同。

故用溫通一法。無熱癥者。不四肢煩疼也。

若太陽誤下。續得自利。脈弱腹滿而痛。此太陽之熱邪。陷於太陰之裏也。腹滿時痛爲虛。宜桂枝加芍藥湯。腹滿大痛爲實。宜桂枝加大黃湯。然脈弱。則胃气亦弱。故云。設當用大黃﹑芍藥者。宜減之。

邵評﹕下利爲太陰本癥。自利因脾實。穢盡則愈。自利因髒寒者。四逆輩溫之。此自利因太陽誤下。

而邪入太陰。則腹滿時痛。當加芍藥。大實痛者。當加大黃矣。然下後脈弱。則胃气亦弱。當小其制而減用之。𨿽然。下利腹痛。熱邪爲患。故用芍藥。若陰寒腹痛。非芍藥所宜。仲景與大黃並提。勿得輕視。

若誤下太陽。熱邪陷入太陰。是陽經注入之癥。分虛實治之。

卷二太陰本病述古

腹滿

腹屬陰屬裏。故陽明裏癥是腹滿。三陰俱有腹滿。太陽汗後腹滿。脾胃不和也。

二陳湯加濃朴和之。陽明潮熱腹滿。燥矢也。下之。身黃小水不利腹滿。濕熱也。茵陳蒿湯。

邵評﹕腹滿有汗後脾胃不和之虛滿。有燥矢濕熱二癥之實滿。當分因施治。

太陰腹滿。有虛寒。如腹滿時痛。食不下。吐利交作是也。理中湯加濃朴。有實熱。如腹滿大痛。咽漧便祕。或發黃。或暴下赤黃。此脾家實熱。爲轉屬陽明。宜承气加減。﹝合參準繩金鑑﹞

邵評﹕腹滿有虛寒。是太陰本癥。宜溫中。有實熱。是太陰轉屬陽明。宜下之。

卷二太陰本病述古

腹痛

邪气入裏。與正气相搏。則腹痛。故太陽無腹痛。少陽有脇痛而無腹痛。陽明裏癥有腹痛。三陰俱有腹痛。當分部位。中脘痛屬脾。脈沈遲者內寒。理中湯。陽脈澀。陰脈弦。小建中湯。

邵評﹕三陽惟陽明。有腹痛。三陰俱有腹痛。須分部位。當察其所痛之因。分別施治。

少腹痛屬厥陰界分。四肢逆冷。小便淸白。是冷結膀胱。宜當歸四逆加吳茱萸生薑湯溫之。如不厥冷。小便自利者。是血蓄膀胱。宜桃仁承气湯。小便不利者。

是水蓄膀胱。五苓散。大小便俱不利者。是水熱蓄積。八正散。

邵評﹕少腹痛有血蓄﹑水蓄﹑水與熱俱蓄三因分別。治法甚精。惟桃仁承气之大黃。宜用醋炒。

若大實。小腹滿痛。或繞臍攻痛。不大便。脈實者。承气湯。

邵評﹕胃腑熱實。燥屎作痛。故用下法。

發熱口渴。脈弦洪而腹痛者。屬脾熱。芍藥黃芩湯。腹痛欲吐利。煩躁飽悶者。防痧毒。當刺委中﹑少商等穴。﹝合參準繩金鑑﹞

邵評﹕痧穢內滯。气閉作痛。治宜芳香開泄。

按腹痛有虛實。按之痛甚屬實。按之痛減屬虛。有寒熱。自下逆攻而上者。火也。自上奔迫於下者。寒也。又傷寒腹痛。以涼水試之。其痛稍可者。熱也。轉甚者。寒也。

邵評﹕辧明虛實寒熱痛勢之不同。甚精。

又評﹕試辧寒熱之法亦當。

卷二太陰本病述古

發黃

傷寒發黃。惟陽明太陰兩經有之。陽明病。應徧身有汗。今但頭汗出。小便不利。

心中懊。身必發黃者。瘀熱在裏。內外無從發泄也。發汗已。身目皆黃者。大發濕家汗。風去濕不去也。

發汗已。太陰病。身當發黃。因小便不利。濕土爲熱所蒸。而黃色外現也。若小便自利。

小腹硬滿者。瘀血發黃也。

邵評﹕以小便利不利。分發黃蓄血。是已。惟膽汁入血爲膽黃。其癥治尙須補入。治法。陽明發黃。

乃胃家移熱於脾。必二便俱祕。茵陳蒿湯。太陰發黃。是脾家濕熱。必小便不利。大便反快。茵陳五苓散。

邵評﹕發黃有太陰陽明濕熱虛實之不同。若發黃而二便俱祕者。乃陽明胃實。

移熱於脾。故宜用下。若發黃而小便不利。大便反快。乃太陰脾濕蒸熱。故宜淸利。

若發黃。汗出身冷。

脈沈遲者。陰黃也。茵陳五苓加漧薑﹝參準繩﹞

邵評﹕寒濕畱滯而成陰黃。故宜溫通。若更陽虛。可用茵陳四逆湯。

金鑑云。表實無汗發黃者。宜麻黃連翹赤小豆湯汗之。裏實不便者。宜茵陳蒿湯下之。無表裏癥而熱甚者。宜梔子柏皮湯淸之。大便溏。小便不利。發黃者。宜茵陳五苓散利之。陰證發黃者。宜茵陳四逆湯溫之。環口黧黑。冷汗者。陰黃死癥也。身體枯燥如煙煤者。陽黃死癥也。

邵評﹕發黃有汗下淸利溫五種治法。治黃之法。不外是矣。陰黃陽絕。陽黃陰涸。均是死癥。

卷二太陰本病述古

吐利

按太陰腹痛吐利。一屬寒濕。六脈沈細。舌潤不渴。是也。宜理中﹑二陳﹑藿﹑朴之類。溫中散寒。一屬濕熱。舌燥口渴。小便短赤。是也。宜二陳﹑二苓﹑枳實﹑濃朴﹑川連之類。淸熱利濕。

邵評﹕太陰腹痛吐利二癥。有寒濕濕熱二因。宜溫宜淸。治法不同。必須詳辧。

卷二

太陰新法

東南之地。水潦歸焉。居其處者。多蒙濕邪之害。然閩廣濕勝。江浙則濕熱相兼。感之爲病。內應太陰。以太陰濕土所主也。今將太陰本病傳經。並列於下。病無遁形矣。

凡見腹痛。吐利交作。脘悶不食。六脈沈細。或伏。舌苔黑滑。或白滑。口不渴飲。此太陰感寒本病也。當以理中湯爲主治。兼外感加蘇葉。脹滿加濃朴。有食加靑﹑陳﹑楂﹑曲之類。吐多加丁香﹑藿梗。

瀉多加木香﹑木瓜。﹝太陰感寒﹞

邵評﹕此太陰感寒之正法。

有腹痛痞滿。嘔吐不納。舌燥渴飲。或大便泄瀉。小水不利。或二便俱祕。此濕熱內結於太陰。急宜開之。須半夏﹑赤苓﹑濃朴﹑艸蔻﹑川連﹑通艸﹑廣皮﹑滑石之類。如便祕不瀉。加枳實﹑大黃行之。此卽轉屬陽明也。﹝濕熱內結﹞

邵評﹕此濕熱內結之正法。

如發熱不已。頭重身痛。大便順。小便澀。脘滿不饑。舌苔白膩。脈象沈細而緩者。此濕邪內著。太陰受病也。宜二陳﹑茅術﹑濃朴﹑豬苓﹑澤瀉﹑茵陳﹑米仁﹑姜皮之類。濕邪去。熱自退矣。汗多加桂枝﹑秦艽。汗少加紫蘇。﹝濕邪內著﹞

若發熱一身盡痛。而兼四肢微腫者。此風濕流注手足也。宜二陳。加米仁﹑桂枝﹑秦艽﹑防己﹑羌活﹑木瓜﹑片姜黃之類。足脛紅腫。合二妙。﹝風濕流注﹞

凡傷寒熱甚不解。但頭汗出。腹滿溺澀。目黃口渴。舌苔黃膩。此濕熱郁於太陰。欲發黃也。急用茵陳二苓﹑枳實﹑濃朴﹑黃柏﹑梔子﹑茅術﹑秦艽﹑車前﹑澤瀉等。利之淸之。二便俱祕。小腹脹滿者。此轉屬陽明也。宜茵陳蒿湯。﹝濕熱發黃﹞

凡遇傷寒發熱之癥。已經解表淸裏。俱不應。但看舌苔白滑粘膩。脘悶惡心。口不渴飲。𨿽熱不欲去衣被者。此外感風濕之邪。著於太陰肌軀之表。其病尙在气分。宜解肌法。用桂枝。秦艽﹑紫蘇﹑半夏﹑苓皮﹑姜皮﹑濃朴﹑廣皮之類﹑微微汗之。則風濕俱去矣。﹝肌表風濕﹞

邵評﹕此肌表風濕之正法。若一身盡痛。可再加羌﹑防﹑白芷。

若外感濕邪。又兼內傷生冷。以致寒熱泄瀉者。太無神術散加減妙。﹝內外寒濕﹞

以上諸條。皆太陰本經自病。

若邪從陽經傳入太陰。則熱愈深。毒愈甚。舌見純黃純黑。唇齒焦燥。目黃面赤。腹大熱。或晡熱。

手足不欲暖蓋。小便赤澀。舌無芒刺者。熱毒暴下也。舌起芒刺者。大便不通也。三陰無竅。俱借陽明爲出路。故兼見陽明證者爲輕。大便通者。只宜淸裏解毒。大便不通者。兼導之淸之。淸裏解毒。如犀角﹑芩連﹑梔翹﹑銀花﹑人中黃之類。

導下。如枳實﹑濃朴﹑檳榔﹑大黃之類。﹝陽邪傳入太陰熱癥﹞

若由失表失淸。以致毒邪凝結於裏。陷於太陰。每有發爲五者。其癥反脈靜身涼。有似邪退正復之象。但看舌苔純黃中見黑點。純黑中見紅點。或黑苔聚於中心。此皆生之驗也。

火重者必紅。毒深者反白。若藍。則食毒俱足。胃將爛矣。紫發於少腹章門之間。毒傳於腎也。

黃髮於手足唇口之上。毒歸於脾也。均屬危惡之癥。治法亦只淸解毒火。宣通气血。用犀角﹑連翹﹑赤芍﹑銀花﹑川連﹑人中黃﹑栝蔞皮﹑牛蒡子﹑檳榔﹑楂肉﹑天虫﹑角刺之屬。內外兩解。若見面白目靑。

則陽气下陷。已屬不治。此藥又不可投。若見身上汗出津津。則元气已泄。其死尢速。蓋病邪傳裏。𨿽病太陰。而三陰與之同病者也。所藉者獨一肺經而已。肺气開則面紅。肺气閉則面白。若面黃則膽气絕矣。

身黃則脾气絕矣。病在三陰。臨癥者。尢宜深察焉。﹝陽邪內陷太陰癥﹞

卷二

少陰總要述古

麻黃附子細辛湯。麻黃附子甘艸湯。附子湯。四逆湯。通脈四逆加人參湯。眞武湯。豬苓湯。黃連阿膠湯。四逆散。大承气湯。

卷二

少陰本病述古

但欲寐。口燥咽漧。咽痛。吐。吐利。下利。

少陰癥。仲景以脈微細﹑但欲寐爲主病。此指正气之虛。非示邪气之實也。凡舌漧口燥。心煩。泄利下重。是少陰實邪見象。引衣蜷臥。下利淸谷。腹痛吐瀉。是少陰虛寒見證。脈以沈實有力爲實熱。沈細無力爲虛寒。須分屬之。又煩爲陽。躁爲陰。少陰以煩爲生機。躁爲死兆。

邵評﹕此辧少陰虛寒實熱之見癥脈象。分際極淸凡初起發熱身痛。而頭不痛。脈沈而微細。無裏癥。但欲寐者。此少陰感寒之表癥也。宜麻黃附子細辛湯峻汗之。若發熱在二三日後。麻黃附子甘艸湯微汗之。蓋少陰與太陽爲表裏。故發熱。卽可發汗。是假太陽爲出路也。

邵評﹕三陰無表熱見癥。少陰病反發熱。是外連太陽之表也。故用麻附細辛發汗溫經。在二三日後。見癥稍緩。方內去細辛而用甘艸者。用藥亦緩也。

若惡寒身痛。手足冷。骨節痛。口中和。而脈沈者。是表裏俱寒也。附子湯大溫大補之。

邵評﹕寒傷腎陽。陽气大虛。故專用溫補。

若下利淸谷。裏寒表熱。手足厥冷。脈微欲絕。但欲寐者。此太陰轉少陰也。四逆湯主之。

邵評﹕寒邪轉入少陰。而陽大虛。不能內守。治以扶陽散寒。此卽俗名漏底傷寒癥之正法。

若反不惡寒。或咽痛。漧嘔腹痛。面赤。或利止。脈不出。此下元虛極。陰癥似陽也。通脈四逆加人參主之。蓋蔥體空味辛。能入肺以行營衛之气。姜﹑附﹑參﹑甘。得此以奏捷於經絡之間。

而脈自通矣。

邵評﹕寒中少陰。陰盛格陽。陽被寒郁。故見此假熱之癥。用通陽散寒之法。

若腹痛下利。四肢沈重疼痛。小便不利者。此坎中陽虛。不能以制陰水。致陰濁停蓄。宜眞武湯。

壯元陽以消陰翳。培陽土以泄陰水。則開闔得宜。小便自利。腹痛諸癥自除矣。

以上諸條。皆少陰虛寒之證。

邵評﹕腎陽虛弱。水气濁陰凝蓄。用壯陽泄濁。以利水气一法。

按手足厥冷。專指指掌言。四逆兼脛臂言。故少陰下利。手足厥冷。猶爲可治。四肢逆冷則死。

少陰病。下利六七日。咳而嘔。心煩不眠。小水不利者。此少陰陽邪停水也。宜豬苓湯主之。使熱邪從小便而出。諸癥自解矣。

邵評﹕此少陰陽邪挾水气上逆爲病。用滋陰利水。導熱下行一法。

少陰病。得之二三日以上。心中煩。不得臥。黃連阿膠湯主之。此傳經熱邪擾動少陰之陰。腎水虧。

則君火旺。故以芩連瀉心。膠黃育陰。且雞子黃色赤而通心。阿膠色黑而通腎。坎離合治。自然熱淸而煩解。

少陰病。四逆。泄利下重。或咳或悸。或小便不利。或腹中痛。四逆散主之。此陽經熱邪擾於陰分而厥也。蓋四逆。有寒熱之分。胃陽不敷於四肢爲寒厥。陽邪內擾於陰分爲熱厥。寒則下利淸谷。熱則泄利下重。故用芍藥枳實以淸泄之。柴胡以升散之。則升降利。而厥逆諸癥自解矣。

以上三條。皆陽經熱邪傳裏。但不轉屬陽明。故不用承气。

邵評﹕此陽邪傳裏。少陰熱厥證。因陽邪陷入陰中。陽內而陰反外。以致陰陽脈气。不相順接。而爲四逆。

此熱厥也。或咳或悸等癥。皆因水气爲患也。少陰樞機無主。故有此或然之癥。用四逆散以斂陰泄熱。

以散四逆之熱邪。後隨癥加味。以治或然之癥。此少陰气分之下劑也。

少陰病。有大承气急下者三癥。一曰得二三日。口燥咽漧。急下之。一曰自利淸水。

色純靑。心下痛。口漧燥。急下之。一曰六七日。腹脹不大便者。急下之。此皆陽經熱邪傳裏。銷爍腎液。以致胃中大實。病已轉屬陽明。故用承气急下。

邵評﹕少陰用承气急下三癥。此是陽經熱邪。傳入少陰。髒不能容。則還而轉屬陽明胃腑。腑實燥熱。灼耗腎精胃液。而見口燥咽漧。下水便祕腹脹等癥。故急下之。以救陰液。

卷二少陰本病述古

但欲寐

衛气寤則行陽。寐則行陰。故寐爲足少陰病。若欲寐。無表裏癥。身和脈小。是已解也。風溫癥亦欲寐。多眠。則有脈浮發熱汗出。身重鼻息鼾鳴之異。

卷二少陰本病述古

口燥咽漧

屬熱邪。有實熱宜承气。有虛熱宜養陰。

邵評﹕口燥咽漧。屬熱邪。但熱有虛實。治宜分別。

卷二少陰本病述古

咽痛

少陰之脈。上貫肝膈。循喉嚨。系舌本。故咽痛獨列少陰篇內。少陰咽痛。屬熱者。

有半夏散及湯。又甘艸湯。桔梗湯。此散火也。屬寒者。有桂枝榦姜湯。治汗多亡陽也。有通脈四逆湯。

治陰盛格陽也。﹝參準繩﹞

邵評﹕咽痛熱癥。是虛火上升。寒癥有亡陽格陽二癥。

金鑑云。咽痛一癥。寒熱皆有。腫痛爲熱癥。仲景有甘桔﹑半夏﹑苦酒﹑豬膚等湯調治。

不腫而痛爲寒癥。宜四逆湯加桔梗主治也。

邵評﹕咽痛寒熱俱有。腫者爲熱。不腫爲寒。治當分別。

卷二少陰本病述古

吐

有寒熱之分。熱者寸口脈數。發熱煩渴。渴欲飲水。水入卽吐者。宜五苓散。食入口卽吐者。宜二陳湯加薑汁炒連和之。

邵評﹕吐癥寒熱均有。此條熱吐。又有水逆痰熱格拒二癥。

寒者口不渴而吐。理中去白術加生薑。﹝參準繩﹞

邵評﹕此治寒吐之正法。亦可加石蓮﹑丁香。

金鑑云。口不渴。厥而吐屬寒。宜理中﹑吳萸輩。渴而得食卽吐屬火。實熱。黃連解毒湯。虛熱漧薑黃芩黃連湯。渴而飲。飲而吐。吐而復渴。屬水逆。五苓散。

邵評﹕吐癥不渴爲寒。渴爲熱。熱有虛實之分。

卷二少陰本病述古

吐利

少陰病。吐利。手足厥冷。煩躁欲死者。吳茱萸湯主之。漧嘔吐涎沫亦此湯。吐利止而身痛不休者。當和解其外。宜桂枝湯。

卷二少陰本病述古

下利

少陰病。下利屬於熱者。四癥。四逆泄利下重。四逆散。

邵評﹕陽郁不達於四肢。故逆。下重者熱之徵也。此陽邪下陷而入陰中。用四逆散泄熱散邪。

下利六七日。咳而嘔渴。心煩不得眠者。豬苓湯。

邵評﹕此虛熱下焦有水。治以導水泄熱。

自利淸水。色純靑。心下痛。口漧燥者。大承气。

邵評﹕陽明燥實。熱利旁流。故急下以存陰。

下利咽痛。豬膚湯。

邵評﹕陽邪傳入少陰。虛火上升。治以滋陰泄熱。

少陰病。下利惡寒而蜷。手足溫者可治。四逆湯。四肢逆者不治。少陰病。脈浮而遲。表熱裏寒。下利淸谷。四逆湯主之。大汗若大下利而厥逆者。四逆湯。

邵評﹕大汗則亡陽。下利則亡陰。陰陽俱虛。厥冷而利。非淸谷。急溫之。陽回而生可望也。

少陰至四五日。腹痛。小便不利。四肢沈重疼痛。自下利者。此爲有水气。眞武湯。

邵評﹕腎中陽虛。復受寒邪。腎火衰而不能化水。致水積下焦。用眞武湯。壯元陽以消陰水。

少陰病。下利淸谷。裏寒外熱。手足厥冷。脈微欲絕。身反不惡寒。其人面赤色。或腹痛。或漧嘔。或咽痛。或利止脈不出者。通脈四逆湯主之。

邵評﹕眞陽之气。被陰寒所迫。不安其處。而遊散於外。故顯假熱之象。而實非熱也。

少陰病。二三日。至四五日。腹痛。小便不利。下利不止。便膿血者。桃花湯主之。

邵評﹕陽邪入裏。便膿血者。爲協熱下利。是白頭翁湯癥。此少陰病便膿血而下利。爲下焦不約而裏寒也。因桃花湯固下而散寒。

少陰病。下利脈微者。與白通湯。

邵評﹕用白通湯通陽散寒。姜附之辛溫。破陰固裏。蔥白之辛通。入脈引陽也。此方最合。

利不止。厥逆無脈。漧嘔煩者。白通加豬膽汁湯主之。服後脈暴出者死。微續者生。

邵評﹕白通湯中加人尿膽汁之咸﹑苦﹑寒﹑爲反佐。從陰引陽。使不格拒。脈暴出。是無根之陽。發露無遺。故死。脈微續者。被抑之陽。來復有漸。故生。

下利死證。少陰病。下利止而頭眩。時時自冒者死。

邵評﹕此腎气下絕。無根之陽泛上。神气散亂。陰陽俱脫。是以死也。

少陰病。自下利。汗出煩躁不得寐者死。少陰病。惡寒身蜷而利。手足逆冷者不治。

邵評﹕躁不得寐。則陰陽盡虛。邪气獨盛。正不勝邪。擾亂不寧。頃刻離散而死。下利發熱。汗出不止者死。

邵評﹕下利發熱。陰不內守。汗出陽從外亡。是謂有陰無陽。故死。下利厥逆。躁不得臥者死。

邵評﹕厥利不止。臟腑气絕矣。躁不得臥。精神不治矣。微陽不能久畱。故死。下利十餘日。脈反實者死。

邵評﹕利十餘日。正气受傷。其脈反實。邪未衰也。正虛邪盛。不克支撐。故死。

卷二

少陰新法

按少陰爲生死之關。故仲景歷言死證。然於傳經熱邪。若兼陽明。猶可養陰退陽。自感寒邪。正气未潰。

猶可溫腎散寒。均非死證。凡看傷寒熱病。診得六脈沈細。似寐非寐。皆屬少陰見象。宜兼少陰以治。

如兼咳嗽。邪在肺腎之間。如兼泄瀉。邪在脾腎之間。如兼昏昧。邪在心腎之間。此病不在三陽。而在手足三陰。是爲三陰兼癥。不得因身熱。槪以三陽經藥治之。

凡診傷寒熱病。微見惡寒。發熱不已。咳嗽不渴。六脈沈細。身靜蜷臥。舌苔微白兼紅。或淡紅而潤。此肺腎虛寒而感外邪也。宜桂枝湯。加陳皮﹑杏仁﹑川羌﹑半夏﹑山藥﹑茯苓之類。

微汗之。如不應。急當以金水六君煎。加杏仁﹑生薑﹑胡桃﹑蘇葉之類投之。無不取效。﹝肺腎虛寒挾感﹞

如初起發熱惡寒。大便泄瀉。舌苔白嫩。而兼少陰脈癥者。此寒邪客於脾腎之間。

宜溫中散寒。如桂枝﹑紫蘇﹑廣皮﹑濃朴﹑山藥﹑焦曲﹑漧薑﹑茯苓﹑甘艸之類溫散之。﹝脾腎俱寒挾感﹞

若初起惡寒發熱。口渴唇燥。舌苔嫩紅而幹。或絳底浮白。或兼咳嗽。或兼煩躁。六脈弦數無力。或浮洪無力。此陰虛水虧而挾外感也。陰虛於下。則陽亢於上。故見躁煩。勿以陽明火癥治之。亦宜金水六君。去半夏。用生地。加川斛﹑丹皮﹑豆豉﹑羌活之類。滋養陰液以汗之。如兼嘔惡。當畱半夏。加竹茹。以和胃。如兼咳嗽。加旋復花﹑甜杏仁。以降气。如經汗表。升提太過。以致虛火上冒。目赤顴紅。大渴煩躁。嘔惡不納者。亦宜金水六君煎。加麥冬﹑代赭之類。養陰鎭逆。汗多合生脈。﹝陰虛有火挾感﹞

如陰虛有火。而挾外感。以致頭疼惡寒。發熱不止。因口燥渴。而食生冷。遂致泄瀉。

舌苔微白。兼淡紅。舌形𨿽濕而幹。此脾本虛寒。因津液少而渴。故一食生冷。卽見泄瀉。治宜和脾以益少陰。如生地﹑丹皮﹑茯苓﹑山藥﹑廣皮﹑釵斛﹑苡仁﹑甘艸﹑蓮肉等主之。兼表癥者。加蔥白﹑豆豉﹑或羌活﹑葛根亦可。如表癥已除。而但發熱口渴。兼便溏者。前藥加糯米炒麥冬﹑沙參以生津液。自然渴解熱止。﹝脾寒腎熱挾感﹞

如初起吐利。止後發熱。脈沈細。手足冷。舌形紫絳無苔者。此少陰癥也。勿以霍亂治之。舌潤不渴。當以金水六君煎。加丁沈溫以和之。舌燥口渴。亦以金水六君。加麥冬﹑﹝糯米粉炒﹞北參。益陰和中。以生津液。如吐瀉傷津。口大渴。而小水不利者。急以左歸飲。加參﹑麥﹑歸﹑芍。斂陰生津。自然渴解便利。若妄利小便則死矣。﹝少陰病起吐利﹞

邵評﹕此少陰吐利之正法。分溫中﹑滋液﹑斂陰生津三則。治法極精。

如初起發熱。神呆不語。六脈沈細短數。似寐非寐。或煩躁狂言。此邪在心腎之間。

或因受驚。痰乘包絡。治宜淸心豁痰。如茯神﹑小艸﹑菖蒲﹑天竺黃﹑川貝﹑丹參﹑麥冬﹑鉤丁﹑薄荷﹑辰砂之類。以淸包絡之痰。神自淸矣。如舌形絳燥。口渴唇幹。六脈沈數。前方。宜加生地﹑丹皮﹑淡竹葉之類。以淸心包之火。如大便祕結。不妨加犀角數分。﹝心腎熱邪﹞

若神昏譫語。發熱仍欲暖蓋。目睛上視。大便不實。舌色紫絳而圓。𨿽幹無刺。外𨿽躁擾。此陰不兼陽。忌用寒涼。不可誤認陽明。妄投犀角。宜左歸。六味等湯。微加淸心之品。如鉤藤﹑川貝﹑麥冬之類。治之爲當。﹝心腎虛邪﹞

邵評﹕此心腎虛邪之正法。此條與上條同是心腎之邪。然有虛實之不同。上條實而心經見癥多。此條虛而腎經見癥多。用藥淸補不同。當細辧之。

若身熱足冷。面赤戴陽。脈來沈細無力。或數大無力。或陰陽俱緊。其人煩躁欲狂。

揚手擲足。或欲坐臥水中。舌苔紫色少神。或闊大胖嫩。或淡紅圓濃。𨿽濕而幹。此躁也。非煩也。

陰盛格陽也。急以八味投之。或參附湯加熟地投之。如得躁定脈圓。舌轉微白。庶有生機。﹝陰盛格陽﹞

以上諸條。皆少陰本經自病。

若是陽經熱邪。傳至太陰。已多危候。至入少陰。生者少。死者多矣。凡見神气昏沈。

語言顚倒。齒枯齦黑。午後身熱。目睛上視。舌苔紅中有黑點。黑中有紅點。頭項彊。

小便澀。𨿽醒似睡。𨿽渴不知消水。時作鼾睡聲。形似死證。然舌不捲。囊不縮。面不靑。息不髙。喉顙不直。四肢不厥。鼻不扇。耳不焦。不魚目。不鴉口。尙有可治之理。如舌苔燥刺而便祕者。宜兼陽明以治。方用犀角﹑生地﹑丹皮﹑麥冬﹑花粉﹑川斛﹑茯神﹑鉤丁﹑川貝﹑膽星之類。以養陰退陽。陰液復。外可得汗而解。內可得便而解。卽寒中亦有散邪之義也。若大便不實。舌無燥刺。此陰不兼陽。卽屬虛癥。爲難治。宜右歸六味出入爲當。

邵評﹕陽經熱邪。傳入少陰。實則轉屬陽明。宜兼陰陽治之。虛則邪伏少陰。仍從本經治之。語最精確。

凡少陰癥。六脈沈細。似寐非寐。其舌紫色是也。然紫而鮮潤者。可治。紫而枯晦。如豬肝色者。不治。或紫色而間微白苔者方佳。

邵評﹕從少陰脈癥舌色。辧其陰液之存亡。以決病之可治不可治。的論也。

有初起吐瀉。如霍亂。陡然變重昏昧者。少陰癥也。

邵評﹕少陰癥似霍亂。戒勿誤認。此條最須著眼。

卷二

厥陰總要述古

當歸四逆湯。桂枝湯。白頭翁湯。烏梅丸。漧薑黃連黃芩人參湯。

刺期門四逆散白虎湯

卷二

厥陰本病述古

气上衝心。吐蛔。厥。下利。少腹滿。囊縮。

仲景述厥陰病。消渴。气上撞心。心中疼熱。饑而不欲食。食則吐蛔。下之。利不止。此皆厥陰自病之熱癥。並非傷寒傳經之熱邪。蓋厥陰內藏相火。其消渴。火盛水虧也。气上撞心。心中疼熱。肝火乘心也。饑不欲食。食卽吐蛔。風木克土。胃中空虛也。

下之卽利。土受木賊。不禁再利也。不得以傷寒正病視之。

邵評﹕此厥陰病之總綱。總而言之。太陰厥陰。皆以裏癥爲提綱。太陰主寒。厥陰主熱。太陰爲陰中之至陰。厥陰爲陰中之陽。兩陰交盡。名曰厥陰。其脈絡於少陽。厥陰熱癥。皆少陽相火化合耳。

凡傷寒手足厥冷。脈細欲絕者。此寒傷厥陰之經。但當溫散其表。不可遽溫其裏。

當歸四逆湯主之。蓋厥陰相火所寄。髒气本熱。寒邪止得外傷於經。而不內傷於髒。故止用桂枝以解外邪。當歸以和肝血。細辛以散寒。大棗以和營。通艸以通陰陽。則表邪散而營衛行。手足溫而脈自不絕矣。若其人素有寒邪。加吳茱萸以溫本髒之寒。

邵評﹕以傷寒邪傷厥陰之經。未傷於髒。陽虛血弱。用此方行營衛而散表邪。最效。

論曰。厥陰中風。脈微浮爲欲愈。脈不浮爲未愈。按此止有欲愈未愈之脈。並無未愈之證治。不能無闕文之憾。要不出乎桂枝湯爲主治。

邵評﹕厥陰中風。以脈辧病之欲愈未愈。亦是診病之一法。

風中厥陰本經。脈微浮。風邪外出。故欲愈也。不浮而沈。則風邪入裏。木郁不舒。則下克脾土。必變熱利下重。渴欲飲水之癥。宜白頭翁湯主之。白頭翁﹑秦皮以平風。

黃柏﹑黃連以淸火。是苦以堅之也。若厥陰久痢不止。當用烏梅丸酸以收之。

邵評﹕此厥陰陽邪下陷。協熱下利之正法。

厥陰寒格。醫復吐下之。食入口卽吐。漧薑黃連黃芩人參湯主之。此寒格於下。拒熱於上。故格拒不納。芩連以淸上熱。漧薑以開寒格。因誤治以虛中气。故用人參助漧薑。以壯胃陽而開陰格。

邵評﹕寒熱相阻。則爲格癥。用此湯開其寒熱之格拒。而兼補裏虛也。

傷寒腹滿譫語。寸口脈浮而緊。此肝乘脾也。名曰縱。刺期門。

邵評﹕腹滿譫語。由於肝火木旺。脾家有熱。脈浮緊者爲弦。弦乃肝脈。脈癥是肝邪乘脾之候。肝木侮土。理尙順直。故曰縱。刺期門者。瀉肝邪也。

按腹滿譫語。爲太陰陽明裏癥。脈浮而緊。爲太陽陽明表脈。何以辧其爲厥陰。脈法曰。脈浮而緊者。名曰弦也。內經謂諸腹脹大。皆屬於熱。又曰肝气甚則多言。是腹滿由於肝火。而譫語乃肝旺所發也。肝木侮脾。故曰縱。厥陰忌汗下。故刺期門以泄之。

傷寒發汗。嗇嗇惡寒。大渴欲飲水。其腹必滿。此肝乘肺也。名曰橫。刺期門。自汗出。

小便利。其病欲解。

邵評﹕肝邪挾火而刑肺金。肺气不得宣布。故渴飲而腹滿。木反乘金。侮所不勝。

寡於畏也。於理不順。故曰橫。橫者曲也。刺期門。亦瀉肝邪也。

按其腹因飲多而滿。則非太陰之滿。飲水不消。亦非厥陰之消渴。此肝邪挾火而刑肺金。故大渴。肺气不能通調水道。故腹滿。侮其所勝曰縱。侮所不勝曰橫。自汗出。小便利。其病欲解者。得汗。則發熱惡寒之表癥自解。得小便利。則腹滿之裏癥自除。

邵評﹕前第一條消渴气上撞心。是肝邪乘心。上條腹滿譫語。是肝邪乘脾。此條惡寒飲水。是肝反乘肺。肝寄相火。有瀉無補者。此類是也。

厥陰有髒厥。有蛔厥。髒厥至七八日。脈微膚冷。不煩而躁。無暫安時。此屬髒冷。純陰無陽。故不治。

邵評﹕此是髒厥主癥。與蛔厥不同。分辧在此。其但躁而無暫安時者。浮陽外越。

不久卽散﹐陰气寒結於腸中。乃純陰無陽。故不治也。

蛔厥亦有脈微膚冷。此內熱外冷。故時煩而躁。其顯癥在吐蛔。宜烏梅丸主之。

邵評﹕此與髒厥之躁無暫安時者不同。況有吐蛔見癥。是蛔厥而非髒厥矣。蓋外寒遏熱於內。蛔不安而動。則其人時煩。蛔靜則煩躁亦止。非若髒厥之無暫安時也。用烏梅丸以溫髒安蛔。最合。

凡厥者。必發熱。前熱者。後必厥。厥深熱亦深。厥微熱亦微。厥少熱多。其病當退。厥多熱少。其病當進。

邵評﹕傷寒以陽气爲重。此以厥熱之微甚。卽覘其人陽气之多寡。熱多則陽气未傷。故病當退。厥多則陽气衰少。故病當進。

厥微者。四逆散。厥深者。白虎湯。此肝火乘胃也。

邵評﹕此是陽邪熱厥。由邪火乘胃也。加左金丸尢效。

脈滑而厥爲熱厥。宜白虎湯。若反發其汗。必口傷赤爛。

邵評﹕脈滑而厥者。裏有熱也。陽邪入裏。陰气被格。陽內陰外。故熱深則厥甚。熱微則厥亦微。此爲熱厥。與寒厥之脈微欲絕者。大相逕庭矣。此當有口燥舌漧之癥。

用白虎湯淸裏除熱。其厥自已。

卷二厥陰本病述古

气上衝心

此腹中之气。時時上衝也。气撞心疼。吐蛔者。厥陰病也。不吐蛔者。病在陽分。表邪也。桂枝湯。气上衝咽而喘者。胸中有痰也。瓜蒂散。﹝參金鑑﹞

邵評﹕分肝火表邪痰逆三因。最精。

按厥陰气撞熱疼。知饑不納。食則吐蛔等癥。總屬肝胃之病。因胃中虛寒。肝風襲胃。相火挾濁陰上衝。故致斯癥。治法當以苦辛酸寒熱並用。如川連﹑吳萸﹑黃芩﹑漧薑﹑茯苓﹑半夏﹑川椒﹑烏梅之類。﹝參葉案﹞

卷二厥陰本病述古

吐蛔

胃中虛冷。理中安蛔散。肝邪犯胃。烏梅丸。

邵評﹕此中虛寒伏之正法。又肝胃不和之正法。

卷二厥陰本病述古

厥

厥者。手足逆冷。有陰陽之分。自熱至溫。自溫至厥者。邪從三陽經來。傳經之熱邪也。四逆散。甚者四肢𨿽厥。大便祕。小便赤。脈沈滑。此陽癥似陰。所謂厥深熱亦深也。宜白虎承气等湯爲治。

邵評﹕此爲陽邪熱厥治法。

陰厥乃三陰自受寒邪。或腹痛吐利。或下利淸谷。宜四逆湯﹑理中湯﹑當歸四逆湯主治。﹝參準繩﹞

邵評﹕此陰勝寒厥治法。

按少陰有寒厥而無熱厥。厥陰有寒熱二厥。寒厥者。止寒而不熱也。熱厥者。由熱而至厥。由厥而至熱。相因不已也。當分陰陽淺深治。﹝參金鑑﹞

邵評﹕此辧寒厥熱厥見象之不同。

卷二厥陰本病述古

下利

熱者。下利譫語。有燥矢也。宜小承气湯。熱利下重。欲飲水者。白頭翁湯。

邵評﹕此熱利分陽明厥陰。最爲精確。

寒者。下利淸谷。手足厥冷者。四逆湯。下利汗出而厥者。亦四逆湯。

邵評﹕寒利以扶陽爲主。

卷二厥陰本病述古

少腹滿

臍下爲少腹。夫胸中滿。心下滿。皆气也。腹滿。多有燥矢也。少腹滿。溺與血之分也。邪結下焦。津液不通。則溺蓄。血气不行。則血結。皆爲脹滿而痛也。若小便利者。

爲蓄血。宜桃仁承气湯。小便不利者。爲水蓄膀胱。宜五苓散。二癥俱是熱邪。若四肢厥冷。小便淸白。而小腹滿痛者。爲冷結膀胱。宜當歸四逆。加吳萸生薑湯治之。﹝合參準繩金鑑﹞

邵評﹕少腹滿。有寒熱二因。邪熱入於膀胱。又有血蓄水蓄之不同。最宜細辧。

卷二厥陰本病述古

囊縮

舌捲囊縮者死。熱極而縮者。承气。寒極而縮者。四逆吳茱萸。

邵評﹕合虛實寒熱二因。治法最精。

卷二

厥陰新法

按六經主病。仲景非專爲傷寒立言。如厥陰所述气沖吐蛔等癥。乃厥陰風木自病。不拘傷寒雜癥。但見嘔逆吐蛔者。卽是肝邪犯胃。宜兼厥陰而治。要知六淫傷寒兼帶厥陰者。可治。若從三陽傳至厥陰。則熱極生風。九竅將閉。所形皆敗癥矣。今將厥陰本病治法列於下。勿以傷寒傳經目之可也。

凡遇傷寒熱病。癥見漧嘔渴飲。胸膈滿悶。格食不下。或兩脇抽痛。舌苔黃黑。或兼吐蛔。此卽癥兼厥陰。肝邪犯胃而然也。宜用桂枝﹑芍藥﹑川連﹑漧薑﹑茯苓﹑半夏﹑黃芩之類主之。吐蛔加椒梅。寒熱似瘧加柴胡。引出少陽。﹝肝邪犯胃﹞

凡傷寒暑濕之癥。有嘔吐靑綠黑臭之水。或黃黑濁飲。或兼吐蛔。此邪已犯厥陰。

因胃中空虛。肝風乘虛襲胃。所吐之物。乃胃底腸中之陰濁。被肝風翻騰。遂至逆湧而上出於口。俗名胃底翻是也。治宜泄厥陰以安陽明。如桂枝﹑白芍﹑川連﹑吳茱萸﹑半夏﹑茯苓﹑椒梅之類。以泄厥陰。次用人參﹑代赭﹑茯苓﹑半夏﹑漧薑﹑川連﹑烏梅之類。

以安胃鎭逆。若其人陽明虛餒。不禁酸苦。又當安胃爲主。微兼泄肝。宜人參﹑姜﹑連﹑吳萸﹑白芍﹑茯苓﹑半夏﹑烏梅﹑代赭之類主之。﹝肝風內襲﹞

若身熱。耳聾。口渴。胸腹板實。入暮譫語。嘔逆吐蛔。舌苔黃中帶灰黑。此濕熱之邪。

結於厥陰之界。病勢最險。宜川連﹑枳實﹑半夏﹑茯苓﹑菖蒲﹑烏梅﹑薑汁之類治之。﹝濕溫幹厥陰﹞

若邪從三陽經傳入。卽在太陰。已多危候。再入少陰。生者少。死者多矣。至傳厥陰。

內風已盛。九竅熱極將閉。無庸議治。

邵評﹕陽邪傳至厥陰。入裏極深。厥陰內寄相火。邪熱與相火兩相蒸灼。傷陰最速。陰液消耗。

邪熱陷閉。故癥多不治。

凡見面靑目白。面黃目靑。面白目紫。筋急直視。角弓反張。舌焦耳聾。皆厥陰將敗形色。舌捲囊縮。鴉口嘬嘴。昏不知人。醒作睡聲。蹺足喉直。撮空視。躍躍欲起。脈硬如弦。

此皆厥陰死證。﹝陽邪傳入厥陰死證﹞

卷二

救逆述古

逆者。汗吐下三法。與病相逆也。救逆者。救其誤治之變癥也。仲景一百十三方。

每多因救誤而設。玆特匯集救誤諸條。分汗下兩門。以便查閱。

卷二救逆述古

誤汗例

傷寒脈證。當服麻黃湯發汗。若尺中脈遲。是營气不足。不可發汗。若誤汗之。遂漏不止。惡風。小便難。四肢微厥。難以屈伸。此津脫陽虛也。當以桂枝加附子湯。回陽止汗。

邵評﹕尺遲營弱。不可發汗。誤汗而津脫亡陽。外風復襲。此勢所必然也。

傷寒發汗過多。其人叉手自冒心。心下悸。欲得按者。桂枝甘艸湯主之。蓋汗爲心液。過多則心气虛。桂枝甘艸。能扶陽以補心气也。若至振振擗地。則當用眞武矣。

邵評﹕妄汗傷心。液虧气餒而心悸。與心下有水气而悸者。迥別。

傷寒汗出惡風。脈浮緩微弱。桂枝癥也。誤以大靑龍汗之。致其人厥冷筋惕。心下悸。頭眩。熱仍不退。身肉動。振振欲擗地者。眞武湯主之。內鎭少陰水逆。外救太陽亡陽。

邵評﹕發汗過多。亡腎陽而水气上侵。淩心作悸。與上條心虛而悸者不同。

傷寒脈浮。醫以火迫劫其汗。致亡陽驚狂。起臥不安。宜桂枝去芍藥加蜀漆﹑龍骨﹑牡蠣救逆湯主之。斂鎭心陽。其狂自定矣。

邵評﹕陽者心之陽。卽神明也。亡陽者。火气通於心神。被火迫而不守。則外亡也。

故用桂枝加龍牡。取其補心鎭逆而固脫。故曰救逆。去芍藥者。欲其急復心陽耳。

脈浮宜以汗解。誤以火灸之。邪無從出。因火而盛。病從腰以下。必重而痺。名火逆也。火逆又誤下之。以虛其陰。復因燒鍼以益其陽。致煩躁者。桂枝甘艸龍骨牡蠣湯主之。

邵評﹕火逆﹑燒鍼﹑又復下之。三番誤治。陰陽俱已虛竭。煩躁者。驚狂之漸也。心陽內傷。故用桂﹑甘以復心傷之气。龍﹑牡以安煩亂之神。的是正法。

發汗多致亡陽譫語。此非胃實。不可下。柴胡桂枝湯。和其營衛。以通津液。後自愈。

邵評﹕少陽不可發汗。汗則津液越出。必胃燥而譫語。故用柴胡桂枝湯和其營衛。上焦得通。津液得下。胃和則愈。

服桂枝湯大汗出後。大煩渴不解。脈洪大者。胃中津液幹。而火獨盛也。白虎加人參湯主之。

邵評﹕服桂枝汗大出。而大煩渴。脈見洪大。其邪已去太陽之表。而入陽明之裏矣。陽明爲津液之府。熱邪內入。津傷火盛。故用白虎加人參湯。淸熱存陰爲治。的是正法。

下之後。復發汗。晝日煩躁。夜而生靜。不嘔不渴。無表癥。身微熱。此邪已退而陽气衰弱也。漧薑附子湯主之。

邵評﹕此條下後復汗。晝煩夜靜。無表裏癥。而脈沈微。是純陰無陽之象。陽將去矣。幸此微熱未除。煩躁不寧之際。獨任漧薑附子。以急回其陽爲治也。

傷寒若吐若下後。心下逆滿。气上衝胸。起則頭眩。脈沈緊。復發汗動經。身爲振振搖者。茯苓桂枝白術甘艸湯主之。此亦陽虛飲蓄。而致頭身振搖。卽眞武之輕者。

邵評﹕尢在涇曰。此傷寒邪發飲發之癥。逆發气沖。寒飲上搏於膈也。故令頭眩。

脈沈爲在裏。且旣經吐下。復發其汗。則陽益虛。而津液耗。故身振振搖也。與此湯導飲和中。益陽固衛。柯韻伯注。此癥是木邪侮胃。吐下之後。陽气內擾。故心下逆滿。裏虛气逆。則气上衝胸。起則頭眩。表陽虛也。脈沈緊爲弦。肝木犯胃則弦。邪在裏而反發汗以攻表。經絡更虛。寒邪由經而入裏。陽气外虛。不能主持諸脈。

故一身振搖也。與此湯和經散寒。益陽補陰。此說與尢說不同。錄存以備合參。然當從尢注爲是。

傷寒脈浮。自汗出。小便數。心煩。微惡寒。﹝以上俱似桂枝癥﹞腳攣急。﹝此一癥與桂枝獨異乃陰虛之象﹞反與桂枝湯。欲攻其表。此誤也。得之便厥。咽中幹。煩躁吐逆者。﹝有陽越之象﹞作甘艸漧薑湯與之。以復其陽。若厥愈足溫者。更作芍藥甘艸湯與之。其腳卽伸。﹝此湯純陰以復其陰陰陽兩和其腳卽伸矣﹞若胃气不和。譫語者。﹝中焦有畱邪﹞少與調胃承气湯。

﹝微滌陽明所結之餘邪則譫語自止﹞

邵評﹕此癥卽陰虛於下。而又陽逆於上。則必先復陽气。而後復其陰气。故用甘艸漧薑辛甘。以復其陽。陽復。則厥止而足溫矣。更作芍藥甘艸。甘酸以復其陰。

陰生。則兩腳卽伸矣。或胃不和而譫語。少與調胃承气。和胃則愈。

發汗後。腹脹滿者。虛邪入裏也。濃朴生薑半夏人參湯主之。

邵評﹕此汗後气虛。气窒不行而腹脹滿。其人內𨿽作脹。外無脹形。故湯中用人參﹑甘艸。甘溫補中而益元气。然徒補則愈窒滯。故用濃朴﹑姜﹑夏。行气而除腹滿。此補泄兼行之法也。

卷二救逆述古

誤下例

傷寒誤下之。續得下利。淸谷不止。身疼痛者。急當救裏。宜四逆湯。此下利不止。陽气下脫。𨿽有身痛表癥。當以救裏爲急。救裏之後。身疼痛。淸便自調者。急當救表。

宜桂枝湯。此淸谷已止。而身痛不除。仍從表治也。

邵評﹕寒邪在表。而誤下髒虛。內寒而下利淸谷。胃陽已亡矣。身疼痛。邪在表也。

𨿽表裏皆困。然髒气內虛。無以爲散邪之地。故必先溫其裏。裏气固而身痛未除。表未解也。再當治表。不然。表邪內入而增患矣。

傷寒大下後。復發汗。心下痞。惡寒者。表未解也。不可攻痞。當先解表。表解乃可攻痞。解表。宜桂枝湯。攻痞。宜大黃黃連瀉心湯。

邵評﹕大下復汗。正虛邪入。心下痞而惡寒。邪入裏而表未罷。當先解表而後攻痞。痞或能解。表邪必復入裏爲患。況痞亦未必能解耳。

太陽病下之後。脈促胸滿者。桂枝去芍藥湯主之。蓋中气虛。而表邪仍在。故用桂枝。而去芍藥。若微兼惡寒者。陽气尢虛也。桂枝去芍藥。加附子湯主之。

邵評﹕此治妄下陽虛寒結之正法。

又評﹕風寒在經。本無下法。誤下而陽气大傷。其脈必促而無力。胸中虛滿。按之必軟而不痛。乃邪客胸中而無實熱。其邪仍在陽分。胃陽因下而傷。寒邪將結而未聚。故用辛甘溫藥。從陽引而去之。微惡寒者。陽虛而陰气凝聚。前方恐不勝任。故加附子。以通陽而逐陰邪也。

太陽病下之微喘者。表未解也。桂枝加濃朴杏仁湯。

邵評﹕此是寒喘。誤下而表气不固。故不用麻黃而用桂枝加朴杏。若熱邪淫肺作喘。當用麻杏甘石湯。誤用桂枝。陽盛則斃耳。

服桂枝湯。或下之。仍頭痛項彊。翕翕發熱。無汗。心下滿。微痛。小便不利者。桂枝去桂加茯苓白術湯主之。此心下𨿽滿不硬。而痛尙微。乃心下有水气故也。若小便利。邪仍在太陽之表。須發汗。今小便不利。病在太陽之府。非桂枝癥未罷也。但當利其小便。

邵評﹕太陽經病挾水。治以小靑龍。腑病挾水。治以五苓散。臨癥務須細辧。

本太陽病。醫反下之。因而腹滿時痛。此引邪入太陰也。桂枝加芍藥湯主之。大實痛。邪气結於太陰之裏。桂枝加大黃湯主之。

邵評﹕因誤下後。引太陽之邪入裏。其邪未盡離乎太陽。自表而入。仍欲自表而出。用桂枝以去。太陽未盡之邪。加芍藥以和裏虛之腹痛。加大黃下裏實之痛也。

太陽病。桂枝癥。醫反下之。熱邪下陷。利遂不止。脈促者。表未解也。喘而汗出者。葛根黃芩黃連湯主之。因表未解。故用葛根。因喘汗而利。故用芩連之苦。以泄之堅之。

邵評﹕本太陽桂枝癥。法宜解表。而反下之。裏虛邪入。陽重熱利。表裏俱熱。癥似虛而脈實。勿蹈盛盛之咎。用葛根之輕淸以解肌。芩連苦寒以淸裏。甘艸和中。喘除利止。表裏俱解矣。

又評﹕脈促者。數而時一止也。前條胸滿脈促。是陽虛寒入。用桂枝去芍藥。甚則加附子辛溫藥扶陽散寒。此條脈促。喘而汗出。是陽盛熱入。用葛根芩連辛寒藥。解肌淸熱。

同見促脈。辧其陽虛陽盛。寒邪熱邪。全在有力無力中分出。用藥之寒溫。如同冰炭。學人可不細心辧認乎。

傷寒十三日不解。胸脇滿而嘔。此少陽的癥。醫以湯藥下之。不應。又以丸藥下之。

因日晡潮熱。已而微利潮熱者。胃實也。然屬少陽之邪。宜先用小柴胡以解外。後以柴胡加芒硝主之。

邵評﹕此少陽經邪。因誤下而成胃實之癥。爲少陽陽明並病。胃實者可下。而癥兼少陽。則不可下。故用小柴胡以解外。加芒硝以治裏實。

太陽病過經十餘日。反二三下之後。二三日。寒熱而嘔。柴胡癥仍在者。先與小柴胡湯。嘔不止心下急。鬱鬱微煩者。猶有裏癥爲未解也。與大柴胡下之則愈。

邵評﹕服小柴胡後。而嘔不止。心下滿痞。而鬱鬱微煩者。此邪气郁滯於裏。胸膈气分之熱。欲出不出。欲結不結。裏未解也。當大柴胡下其熱則愈。亦先表後裏法也。

傷寒八九日。下之。胸滿煩驚。小便不利。譫語。一身盡重。不能轉側者。柴胡加龍骨牡蠣湯主之。此足太陽少陽之邪。因誤下入裏。以致正气虛。而擾動少陰手經。現癥錯雜。藥亦隨癥施治。

邵評﹕下後熱邪內攻而胸滿。邪痺於上也。小便不利。火盛水虧。邪痺於下也。煩驚者。邪動於心。而神明內亂也。譫語者。邪結於胃。此病之在裏者也。一身盡重。

難以轉側者。是陽內而陰反外。少陽之樞機不利。筋脈骨肉並受其邪。此病之在表者也。夫合表裏上下而爲病者。必兼陰陽補瀉之劑以施治。俾得表裏虛實。泛應曲當。而錯雜之邪。庶可盡解耳。此是下後亡陰之癥。與火逆亡陽之癥不同。

又評﹕此太陽病並以少陽。因下而兼入胃腑之癥。與此湯。外以解熱邪。內以除水濕。兼鎭浮越之气。而補其中州之虛也。

邪從太少來。故仍用柴胡﹑桂枝黃芩﹑半夏。治胸滿也。龍骨﹑鉛丹﹑牡蠣。治驚煩也。人參﹑甘艸。補正气也。小便不利。茯苓。譫語。大黃。身重不能轉側。桂枝﹑茯苓。

傷寒五六日。已發汗。而復下之。胸脇滿。微結。小便不利。渴而不嘔。但頭汗出。往來寒熱。心下煩者。此爲未解也。柴胡桂枝榦姜湯主之。此本少陽癥。而誤汗下之。柴胡癥仍在。故仍用柴胡加減。心煩。不嘔而渴。故去參夏。加栝蔞根。胸脇滿而微結。

故去大棗。加牡蠣。小便𨿽不利。而心下不悸。故不去黃芩。而加茯苓。𨿽渴而表未解。故不用參。而加桂枝。以漧薑易生薑者。散胸中之滿結也。初服煩卽微者。黃芩栝蔞之功。繼服汗出便愈者。桂枝柴胡之力也。

邵評﹕此亦太陽轉入少陽之癥。此微結。是指心下痞結。病在胸脇。與陽微結不同也。

傷寒五六日。大下之後。身熱不去。心中結痛者。未欲解也。梔子豉湯主之。此病發於陽。而誤下之。

外熱未除。而內熱又結於心中。故結痛。梔豉所以宣通熱邪也。

邵評﹕心中結痛。身熱不去。其邪未盡入裏。與結胸癥之心痛而身不熱者不同。

用梔子豉湯散邪撤熱。輕於小陷胸湯之蕩實除熱。是火郁發之之法也。

傷寒。醫以丸藥下之。身熱不去。微煩者。梔子漧薑湯主之。此以丸藥大下。則寒气畱中可知。故用梔子以解微煩。漧薑以逐內寒。而散表熱。寒因熱用。熱因寒用也。

邵評﹕丸藥妄下。熱陷寒畱。身熱不去。內無結痛。而見微煩。知正气虛。不能與邪相爭。爲外熱內寒之癥。故用梔子以撤胸中陷入之邪。漧薑以復下藥損傷之气也。

傷寒下後。心煩腹滿。起臥不安者。梔子濃朴湯主之。此因誤下。移邪於心胃。故用梔子以治心煩。枳朴以泄腹滿。是兩解心腹之妙用也。邪𨿽在胃。便未燥硬。則不可下。此爲小承气之先著。

邵評﹕此癥邪已入胃。則不可吐。便未燥硬。則不可下。此梔子濃朴湯重於梔豉而輕於承气也。

太陽病外癥未除。而數下之。遂協熱而利。利下不止。心下痞硬。表裏不解。桂枝人參湯主之。此因數下之後。𨿽初因協熱。而裏必虛寒。故用溫補。

邵評﹕此癥表裏俱虛。其病根在心下。非辛熱何能化痞而軟硬。非甘溫無以止利解表。用理中加桂枝。雙解表裏之法。此條𨿽不言脈。其脈微弱可知。

又評﹕諭嘉言曰。設利止。則其邪可從裏解。乃下利不止。是裏解無期。設結開。則其邪可從表解。乃心下痞硬。是表解無期。此際欲解表裏之邪。全賴中气爲之敷布。否則上下交徵。中气立斷。其能解耶。理中湯加桂枝一法。握樞而運。眞無爲之上理矣。

傷寒服湯藥。下利不止。心下痞硬。服瀉心湯已。復以他藥下之。利不止。﹝一誤再誤﹞醫以理中與之。利益甚。理中者。理中焦也。此利在下焦。赤石脂禹餘糧湯主之。此因下藥太過。手陽明大腸受傷。關閘不闔。二味澀以固脫也。復利不止。當利其小便。蓋分其淸濁。則便自堅。

邵評﹕服瀉心湯已。心下之痞气旣除。而中焦脾胃之气亦豁然矣。復與下藥。大腸滑脫。利遂不止。

以理中溫補而利益甚。此利在下焦。須用澀劑以收之。復利不止者。利其小便以釐淸之。則無餘治。其愈自可必也。

厥陰寒格。醫復吐下之。致食入卽吐。漧薑黃連黃芩人參湯主之。此陰格於下。拒陽於上而爲吐。故用芩連之苦寒。以泄熱。漧薑之辛溫。以通寒格。誤吐誤下。中气必虛。故用人參安胃和中。其吐自止。

邵評﹕寒熱相阻。則爲格癥。寒熱相結。則爲痞癥。此病輕於痞。故用瀉心之半。

發汗吐下後。虛煩不得眠。若劇者。必反復顚倒。心中懊。梔子豉湯吐之。此因三法後。正气虛實。邪𨿽去。

而其餘邪。因虛畱於上焦。結於肺胃之間。非汗下所能除者。惟吐之。則余邪結气無不出矣。

邵評﹕陽明之虛煩。與太陽不同。心胸居胃上。卽陽明之表。凡心胸有病。皆陽明表邪。其治法亦與太陽大異。太陽之表。當汗而不當淸宣。陽明之表。當淸宣而不當汗。太陽之裏。當利小便而不當下。陽明之裏。當下而不當利小便。今人但知汗爲解表。故於仲景大法中。但知汗下而遺其淸宣之法耳。梔豉湯本爲煩躁設。又可以淸宣陽明之虛煩。乃陽明之表劑也。

卷二

救逆新法

古人云。汗多亡陽者。因發汗太過。身之陽气。隨汗而走泄也。下多亡陰者。因屢下而重傷陰血也。桂枝下咽。陽盛則斃者。因表實無汗。陽气內盛。誤投桂枝。如抱薪救火也。承气下咽。陰盛則亡者。癥非陽明。不可攻下。誤用硝黃。陽气滅絕也。要知汗多亡陽。是衛气本虛之人。陽盛則斃。是陰液本虧之癥也。下多亡陰。由其陽气本盛。止傷陰分。陰盛則亡。由其陽气本衰。不禁陰藥也。故論癥於今。當以汗多亡陽。下多亡陰爲戒。蓋汗本津液所化。而風藥尢能燥其陰血。胃中本無熱邪。而承气卽能銷滅眞陽。用錄救誤諸條。以佐古法所未逮。

傷寒如經發表多者。則津液內竭。血不榮筋。以致手足攣疼。二便艱澀。當以加味逍遙散。加熟地﹑枸杞﹑鉤藤。

邵評﹕過表汗多。陰液傷耗。而筋脈失養。則手足攣疼。津枯熱結。則二便艱澀也。

養血榮筋。兼以疏利。的是正法。

傷寒過表。二候三候不解。大汗不止。舌捲而黑。气促似喘。六脈洪數無根者。已成敗癥也。當以大劑左歸合生脈投之。汗止喘定。有得生者。

傷寒過經不解。舌燥口渴。小便不利者。此發表風藥太過。津液源竭也。宜左歸飲去茯苓。加麥冬﹑歸﹑芍﹑以救津液。自然行矣。

傷寒過經不解。發表攻裏不當。以致眞陰耗竭。二便燥結不出。胃陰大傷。不納不饑。宜一味養正滋陰。使胃陰充足。自能納谷知饑。宿垢自下。左歸合生脈。或甘露加人參。

邵評﹕病久元气已虛。復誤表誤攻。陰液耗而胃气受傷。致便閉不納。治當滋陰養胃。大忌消導攻伐。

傷寒如遇過表。大汗不止。身肉動。頭眩不起。振振欲擗地者。此陽津陰液俱脫也。急以左歸合參﹑麥﹑五味挽之。

邵評﹕表汗過多。陰傷而虛陽浮越。陰陽兩脫之候也。用左歸合參﹑麥。救陰扶元。

固是。但當參用和陽鎭逆之品。如龍﹑蠣﹑龜版﹑白芍之類。更妥。

傷寒誤表大汗不止。津液外泄。胃陰虛餒。以致嘔惡不已。食入卽吐者。宜金水六君煎。加麥冬﹑沙參。和中以復津液。自然嘔止而納谷矣。

邵評﹕此誤表汗多。陰液耗而有痰熱。胃气上逆之救誤法。

如過表大汗。胃陰空乏。以致漧嘔呃逆不止。水漿不進。亦宜金水六君合生脈。加丁香﹑柿蒂﹑胡桃肉﹑代赭石之類止之。如不應。宜都气飲加人參﹑胡桃肉﹑紫石英之類以納之。不用磁石者。因過表傷肺。恐吸其气也。

邵評﹕此過表汗多。肺胃陰傷。气逆不降之救誤法。

有陰虛挾感之癥。誤用柴﹑葛﹑犀角升提之藥發表。以致虛陽上冒。膈悶嘔惡。煩躁不寧。六脈洪大。按之無力者。亦宜金水六君合參麥加代赭。和中以益少陰。則陰陽和。熟睡而解矣。

邵評﹕陰虛受邪。誤用升散。陰傷而陽不附陰。嘔惡煩躁。脈大無根。當加育陰潛陽爲是。

有營虛衛弱之人挾感。惡寒發熱。腰疼骨痛。不可峻汗。誤用表藥。汗大泄反加惡寒身痛。發熱不止。當以歸建中湯調和營衛。則諸癥自解矣。

邵評﹕營衛虛而挾邪。當調和營衛治之。

凡遇外感表癥。診得兩手脈寸軟尺遲。舌潤無苔者。營衛兩虛之癥也。當以黃建中湯加防風汗之。﹝以上誤汗例﹞

邵評﹕此憑脈用藥。調和營衛。兼以散邪之良法。

如經攻裏不當。以致下利不止。百骸解散。無气以動。用大劑補中益气加炮姜。溫之提之。如兼汗出而喘。急用參附湯加熟地。大溫大補之。

邵評﹕此誤攻中气大傷。脾腎陽虛之救誤法。

如經攻裏太過。以致下焦受傷。腸胃並連。直漏直泄。利無關閉者。陽明關閘已撤也。急用桃花湯。重加人參主之。

邵評﹕此過用攻下。腎命火衰。胃腸虧乏。滑脫不守。用桃花湯澀以固脫。極是。

有胃中谷食未化。誤下之。食爲寒凝。以致胸膈髙起。手不可近者。治宜溫胃和中。

二陳湯﹑加炮姜﹑枳實﹑濃朴﹑楂肉之類。溫以化之。﹝以上誤下例﹞

邵評﹕此下早傷中。寒藥與之。食滯凝結。治以溫中開化。亦屬救誤之正法。凡停食癥初起。所停之物。未化糟粕。在胃之上脘。大忌早下。宜運中導滯。誤下則寒藥與食互結。愈不能化。癥似結胸。必待其已化糟粕。停在胃之下脘。近腸腑者。方可攻下。切記切記。宿食在胃之上脘。可用吐法。

卷二

瘥後諸病述古

大病後。從腰以下有水气。牡蠣澤瀉散主之。﹝水气﹞

此脾胃气虛。土不能攝水。故溢下焦。腰以下爲腫也。

腰以上腫者。當發汗。腰以下腫者。宜利小便。

大病瘥後。喜唾。久不了了。胃上有寒。當以丸藥溫之。宜理中丸。﹝喜唾﹞

邵評﹕唾。涎沫也。中土陽虛。不能收攝津液。而冷涎上泛也。宜理中丸加益智仁溫納之。

胃中虛寒。則津液不能收攝。故喜唾。宜溫胃。

傷寒解後。虛羸少气。气逆欲吐者。竹葉石膏湯主之。﹝欲吐﹞

此津液不足。故虛羸少气。虛火上炎。故气逆欲吐。宜養肺胃之陰。則津液復。諸癥自除矣。

邵評﹕肺胃津虧气餒。餘熱挾胃火上升。竹葉石膏湯。卻是正法。惟竹葉宜易竹茹。

病患脈已解。而日暮微煩。以病新瘥。人彊與谷。脾胃气尙弱。不能消穀。故令人微煩。損谷則愈。﹝日暮微煩﹞

陽明旺於申酉戌。宿食在胃。故日暮微煩。當小下之。以損宿谷。枳實梔子豉湯主之。

大病瘥後。勞復者。枳實梔子豉湯主之。若有宿食者。加大黃如博棋子大五六枚。

此勞復。因病後气虛。邪气又結於上焦。其癥不一。故不著其病形。惟散其上焦之邪足矣。﹝勞復﹞

邵評﹕正虛而復受外邪。病之變見不一。故不定癥形。當隨癥治之。

有宿食加大黃。此指勞復之有宿食在腸胃者。故可下。非治食復也。若宿食在胃脘。當消導。在上脘。吐之亦可。

卷二

瘥後諸病新法

瘥後浮腫傷寒瘥後。肢體浮腫者。脾虛有水故也。須實脾利水。宜冬術﹑茯苓皮﹑米仁﹑扁豆﹑山藥﹑木瓜﹑車前﹑澤瀉之屬治之。或以米仁﹑糯米煮粥食。佳。

邵評﹕有不因於水而亦浮腫者。此元气大虛。肝木侮土。名爲气腫。與水腫見象不同。須分別治之。

瘥後昏沈傷寒瘥後十餘日。或半月。漸至昏沈者。皆緣發汗未盡。余邪在於心包故也。或兼潮熱。或兼寒熱似瘧。宜連翹﹑梔子﹑豆豉﹑麥冬﹑菖蒲﹑淡竹葉﹑鉤丁﹑丹參之類。淸之解之。

邵評﹕邪在心包。癥見昏沈。然有痰熱內伏者。亦見昏沈。宜分辧之。

汗後頭疼傷寒發汗後。熱勢略減。頭痛仍在者。邪未盡也。宜再汗之。若汗後反劇。而煩擾者。必挾火挾痰。或挾斑疹未透也。宜細審之。凡大汗後。熱不退。脈不靜者。作危癥斷之。或誤發溫病濕溫之汗。亦反劇。

邵評﹕頭疼𨿽是表癥。然有肝陽痰火獨熱上攻諸內因。且有虛實不同。當審因治之。

解後額熱如熱退後。額熱未除。目神似覺呆鈍。此胃中余滯未淸。額屬陽明。故獨熱。宜淸疏之。二陳﹑加連翹﹑黃芩﹑山楂﹑神曲之類。淸之和之。

邵評﹕胃中痰食邪熱逗𨖻。故額熱未除。陽明行身之前。額爲陽位。陽盛則熱也。淸和的是正法。

解後腹熱如已身涼。獨腹熱未除。此脾火內甚也。養陰藥中。加生白芍。自除。

瘥後耳聾傷寒身涼後。尙有耳鳴耳聾等癥。乃餘邪畱於少陽故也。宜養陰藥中加柴胡﹑菖蒲﹑鉤丁﹑池菊﹑通艸﹑荷葉之類。以淸解少陽之郁。

邵評﹕耳聾一癥。半屬少陽。然其因不一。有虛實之不同。腎開竅於耳。腎虛精脫。

則耳聾也。痰火上升。阻閉淸竅。其耳亦聾。又溫暑熱病之耳聾。由於陰虧邪盛。

不關少陽。禁用柴胡升提。種種各因。虛實不同。當分別施治。

瘥後語蹇傷寒熱退之後。其舌轉動不靈。語言蹇澀不淸者。亦系邪畱肝脾所致。宜加味逍遙散。去白術﹑加生地﹑鉤藤﹑菖蒲﹑蒺藜﹑天虫之類。

邵評﹕心脾腎三經之脈。皆縈繞於舌。心腎虛。則舌不靈動。痰阻脾絡。肝風內擾。

則語言蹇澀不淸。總是虛風痰火爲病。須分因治之。

瘥後不寐傷寒熱退之後。夜不欲寐者。胃不和也。溫膽湯和之。驚悸不寧者。心气虛也。加棗仁﹑遠志。

解後咳嗽如熱退之後。尙有咳嗽未除。此餘熱在肺也。宜滋養肺胃之陰。其嗽自止。如南沙參﹑麥冬﹑骨皮﹑知母﹑象貝﹑川斛﹑花粉﹑茯苓﹑杏仁﹑桑皮﹑蔗汁﹑梨汁之類。

或加生地﹑玉竹之類。

邵評﹕凡感外邪而有病者。癥見咳嗽。其病爲輕。以其邪傳入肺。肺主皮毛。邪從外達也。內傷虛癥。見咳則重。五臟傳乘。肺受火刑。水源涸竭。每多死癥。故咳嗽一癥。虛實病因。當細細分辧而治焉。

瘥後盜汗傷寒瘥後。餘熱盜汗不止者。陰虛有火也。當歸六黃湯加減。無熱惡寒。而盜汗不止者。陽虛也。黃建中湯加減。

邵評﹕陰虧火盛。內蒸燔灼。津液外泄也。育陰瀉火固表爲治。

自汗不止者。陽虛也。玉屏風加牡蠣﹑龍骨收之。

邵評﹕衛陽虛弱。不能固護腠理。表虛而自汗出也。實表固澀之法。此方極驗。

瘥後妄言凡傷寒熱病。每有身涼熱退之後。其人如癡。言語謬妄者。此心神虛散不復所致。但當調養气血。兼治其心。可也。神復。妄言自止。

邵評﹕病退而妄言人癡。自是心神虛散。但痰火余邪。內伏包絡肝膽諸經。亦有此癥。當辧別論治。

瘥後吐涎沫此土虛不能攝水也。六君加益智仁攝之。若其稠飲。自下焦漾漾而起。溢退場門中者。此腎气不納。濁陰上泛也。宜都气飲。加胡桃﹑補骨以納之。或少佐熟附以收之。或佐白術以制之。

邵評﹕涎沫者。寒飲也。其人胃有寒飲。病後脾虛。土不制水。水飲上逆而吐也。病屬脾胃。尙在中焦。治以溫胃和脾滌飲之法。若從下焦泛上而出者。是腎陽大虛。陰濁上干。是腎水上泛之癥。急當溫納腎陽。鎭逆制水主治。

解後下血傷寒解後。復有下血者。乃失汗之餘邪也。當淸之。生地﹑丹皮﹑地楡﹑川斷﹑槐米﹑魁芍﹑薏苡仁﹑黑荊芥之類治之。自愈。

邵評﹕病解下血。由於初起失汗。邪不外達而內入。陽邪熱盛。熱傷陰絡。而血下溢也。治以淸營涼血和絡之法。

瘥後頤毒頤毒因汗下淸解未盡。其邪結於少陽陽明二經。發於兩頤者。陽明部位也。發於耳之左右者。少陽部位也。宜連翹敗毒散。消散之。如二活﹑荊防﹑連翹﹑赤芍﹑牛蒡﹑桔梗﹑土貝﹑蒺藜﹑薄荷﹑銀花﹑甘艸之類。少陽加柴胡。此癥初起。速宜消散。緩則成膿。如元气虛者。須兼歸補托。潰膿後。當大補气血爲主。然發於陽明者易治。發於少陽者難治。

邵評﹕陽明多气多血。且爲中土。萬物所歸。無所傳變。故易治。少陽屬膽。膽爲淸淨之腑。受邪則難治。

瘥後酒復傷寒身涼後。因飲酒復熱。以酒性熱有火。能助余邪故也。必兼煩悶漧嘔。口燥不納等癥。急用川連﹑葛花﹑連翹﹑生梔﹑枳實﹑烏梅﹑銀花等解之。

邵評﹕余邪未盡。得酒以助其濕火。胃熱气升而復病也。宜淸熱和胃治之。

瘥後食復傷寒熱退之後。胃气尙虛。余邪未盡。若納谷太驟。則運化不及。余邪假食滯而復作也。仍發熱頭痛。煩悶不納。宜枳實梔子豉湯。加生楂肉﹑麥芽﹑連翹﹑萊菔子等涼疏之。無火。舌潤。不渴者。調中湯亦可。

瘥後勞復傷寒瘥後。元气未復。余邪未淸。稍加勞動。其熱復作。卽多語﹑梳頭﹑洗面﹑更衣之類。皆能致復。旣經復熱。必有餘火余邪結於中。所以仲景主以枳實梔子豉湯。蓋豆豉撤表邪。梔子淸裏熱。枳實開胸中余邪之結。凡治勞復。當以此方爲主。如兼嘔惡痞滿。加半夏﹑竹茹。如見舌黃口渴。加黃芩﹑連翹。如兼飽悶挾食。加楂肉﹑麥芽。如兼頭疼惡寒。加蘇荷﹑蔥白。如兼寒熱。寒多加桂枝﹑紫蘇。熱多加柴﹑芩。一二劑後。必復汗而解。此屢試屢驗者。不可妄投補中。以致閉邪增病。

邵評﹕病後元虛。余邪餘火。畱結於中。又加勞動。復受外邪。而病。故名勞復。此虛而有邪。用表裏並治之法。此與但虛無邪之勞復。自是二種。

气虛勞復亦有瘥後。餘火余邪已盡。止因正气大虛。因勞復熱。微兼惡寒。四肢倦怠。

無气以動。脈虛右大。舌潤無苔。胸膈寬暢者。此眞气虛勞復也。宜補中益气湯。甘溫補之。升柴須蜜炙。汗多惡寒。歸建中妙。

邵評﹕病退邪去。勞而復作。見癥俱是虛像。與上條挾邪勞復之癥不同。

陰虛勞復熱病傷陰。腎气已虧。稍加勞動。微挾風寒。其病復作。癥仍頭痛。發熱。

惡風。舌燥口渴。六脈浮數者。此陰虛勞復也。凡復癥。必挾風寒外邪。仍宜梔子。豉湯﹑加蔥白﹑薄荷﹑鮮生地﹑淡竹葉﹑麥冬﹑骨皮之類。微汗之。如兼太陽。加羌活。陽明加葛根。少陽加柴胡。

瘥後色復傷寒瘥後。气血未充。早犯房事。則內損眞气。外觸邪气而復作也。其癥頭重不舉。目中生花。腰脇痛。小腹裏急絞痛。憎寒發熱。或陰火上衝。頭面烘熱。胸中煩悶是也。若卵縮入腹。脈離經者死。舌伸出數寸者。亦死。宜六味飲。加麥冬﹑豆豉﹑梔子。煎湯調下燒散。若小腹急痛。脈沈足冷。須用當歸四逆加吳茱萸湯。煎成。調下燒散。

邵評﹕病後气陰兩虛。早犯房事。眞元大傷。而復著外邪。邪入下焦陰分。銷爍陰精。爲病極重。臨癥極宜細辧。

陰陽易男女新愈交接。病男傳不病之女。曰陽易。病女傳不病之男。曰陰易。此感其餘邪而生疾也。其癥身重气乏。百節解散。頭重不舉。目中生花。熱上衝胸。

憎寒壯熱。頭面大熱。在男子。則陰腫。痛引小腹。在婦人。則裏急。痛連腰胯。甚者手足冷攣拳。男子卵陷入腹。婦人痛引陰中。皆難治也。若見舌吐出者死。治法用竹茹半升煎湯。調下燒散。有粘汗出。陰頭微腫爲效。或用韭白根一握。兩頭尖十四枚。水煎候冷服。取粘汗爲效。亦可調下燒散。

瘥後調理傷寒熱退之後。有宜和中者。有宜養陰者。如其人中气虛者。病退後。必納谷少。運化遲。或大便不實。或惡心吐涎。宜六君子加減和中。形寒畏冷。

宜黃建中溫補之。凡此癥。脈皆緩大。舌皆白嫩可辧。如其人陰分虛者。必有餘熱未盡。舌燥口渴。二便艱澀。脈兼微數等癥。宜生金滋水飲。或甘露飲加減養之。

邵評﹕感癥熱退之後。有宜和中者。有宜養陰者。調理之法。須分陰虛气虛。

瘥後禁忌大病後。正气未復。凡飲食起居。俱不可不愼也。如酒肴甘脆。肥鮮生冷等物。皆不可犯。只宜糜粥自養。少食而頻。則易運化。不可過飽。及他有所食。

𨿽思之。勿與也。新瘥後。當靜臥。非但體動勞復。卽梳頭﹑洗面﹑濯足﹑多言。皆能令人勞復。若新瘥未滿百日。而犯房事者。不治。

卷三

傷寒變癥

傷寒有本病。有變病。本病者。如太陽有頭痛﹑項彊。陽明有潮熱﹑譫語是也。治法不外本經。故卽附於本經之下。變病者。本不應有此病。只因治不中。或遷延日久。

而變生諸癥。如蓄血﹑結胸等癥是也。治法不得不隨癥用藥。因病施治。用列於左。以盡傷寒之變。

卷三傷寒變癥

衄血﹝新法﹞

衄血者。血從鼻中來也。傷寒衄血。其因有三。太陽失表。熱瘀於經而衄者。有頭疼﹑目瞑之徵。宜淸解之。羚羊角﹑黑梔子﹑連翹﹑赤芍﹑丹皮﹑元參﹑薄荷﹑黑荊芥﹑鮮生地﹑牛膝﹑澤瀉﹑茅根之屬。降之淸之。不可再汗也。陽明失下。熱瘀於裏而衄者。有漱水不欲咽之徵。宜下解之。生地﹑赤芍﹑丹皮﹑牛膝﹑楂肉﹑桃仁﹑大黃之屬。下之淸之。此釜底抽薪。大黃不妨重用也。更有溫熱之癥。藥宜涼解。誤用辛溫而動經血。亦能致衄。

宜淸血分。犀角﹑連翹﹑赤芍﹑丹皮﹑元參﹑生地﹑牛膝﹑茜根﹑茅根之屬。淸之解之。如衄後身涼脈靜。邪從紅汗而解也。若衄後病勢反劇者。更傷其陰也。大爲危候。其衄勢必重。須大劑六味飲。加麥冬﹑五味主之。衄止則生。有衄勢太甚。陽隨陰走。四肢厥冷者。六味加牛膝﹑肉桂以鎭之。

仲景論云。若頭痛者。必衄。宜桂枝湯。此桂枝湯補在上文當須發汗下。又云。劇者必衄。衄乃解。麻黃湯主之。此麻黃湯補在上文當發其汗下。乃古人倒筆法。是申明致衄之由於失表。非謂衄後服麻黃桂枝也。觀下文衄家不可發汗之戒。義可知矣。

卷三傷寒變癥

吐血﹝新法﹞

傷寒吐血。每因失治所致。有因太陽感寒。無汗惡寒。頭痛發熱。寒邪外束。法當發汗。若失於表散。陽气不得外泄。則逆走陽絡。絡血妄行。則致吐血。或由其人素有血癥。寒邪犯肺而咳。震傷血絡。亦致咳血。均當以淸疏營衛。表散寒邪爲治。古人皆以麻黃桂枝等湯治血癥是也。然未免太峻。當小其制。用羌活﹑蘇葉﹑荊防﹑薄荷等。以去風散寒。橘紅﹑杏仁以降气。芍藥﹑甘艸以安營。微兼渴者。少佐黃芩以淸熱。

則營衛之邪解散。自然嗽止身涼。血不治自止矣。

邵評﹕此二方是風寒初起。邪在於表。用爲表散之劑。至見吐血衄血。其邪已化熱入裏。豈有再用辛溫表散之理。麻桂二方。斷非治血之方。古人所言風寒在表之時。不用麻桂發表。以致邪郁成熱。熱入傷營分而吐血衄血。非見血之後。

再用麻桂止血也。學人切勿以麻桂二湯治血癥。致誤大事。此方實治寒邪不從表達。郁而成熱。熱入於裏。營絡傷而吐血之正法。

若內有伏火。外感寒邪。熱被寒束。火逼絡血。而致衄血咳血者。外癥亦惡寒發熱。

但兼口渴舌漧爲異。治宜辛涼。淸解營衛。須用川羌﹑桂枝﹑石膏﹑羚羊角﹑黑梔﹑丹皮﹑黃芩﹑桑杏之屬。散之淸之。次用和血淸絡之品調之。

邵評﹕此與上條合。是傷寒而成吐血。上條寒邪在表。失於表散。寒郁化熱。入裏傷絡而吐血。此條內有伏火。寒束於外。火逼傷絡而吐血。學人最宜甄別。

有因風溫之邪。誤汗動血。有因三陽熱盛。沸騰經血。皆致吐衄。凡見眼閉目紅。神昏語亂。煩躁漱水。皆熱傷血絡之癥也。宜犀角﹑生地﹑丹皮﹑山楂﹑川郁金﹑淨銀花﹑赤芍﹑連翹﹑川連之屬。以淸絡中之瘀熱。大便祕者。加制大黃尢妙。

邵評﹕此風溫癥誤用辛溫發汗。熱盛傷營而吐衄之正法。與前二條傷寒吐衄不同。

若兼胸滿而痛者。血瘀於絡也。當攻之。犀角﹑生地﹑歸尾﹑桃仁﹑赤芍﹑楂肉﹑靑皮﹑降香﹑大黃之屬。行之淸之。

邵評﹕此治瘀血阻於絡中之正法。

有誤發少陰之汗。動其經血。從口鼻耳目中出者。名下厥上竭。不治。有暴吐臭腐之血。名內潰。不治。

卷三傷寒變癥

蓄血﹝述古﹞

凡太陽病不解。其邪由經入腑。熱結膀胱。則血凝蓄。血瘀則心气結。其人故如狂。

血自下者愈。邪從血下而解也。其外不解者。當先解其外。宜桂枝湯。外已解。但少腹急痛者。是蓄血也。桃仁承气湯下之。

邵評﹕太陽邪熱。不從表出。隨經入腑。腑者膀胱也。腑有餘熱。則經中之血。與熱相搏。蓄於下焦。名曰蓄血。熱邪上燻於心。故其人如狂。若血不結而下出。則熱隨血下而愈。如不愈。而少腹急結者。必用攻法以去之。欲用攻法。須先審其外癥。如外不解而攻之。血𨿽去。而外邪復入於裏也。故必先解外邪。外邪已。而但少腹急痛者。是蓄血也。用桃仁承气湯。以下血散熱。乃先表後裏之治法也。然此治蓄血之輕癥。

太陽病六七日。表癥仍在。脈微而沈者。病邪向裏也。反不結胸者。熱結下焦也。其人發狂。少腹硬滿。小便自利者。以太陽隨經瘀血蓄於裏也。抵當湯下之。則愈。

同一蓄血。桃仁承气治瘀血將結之時。抵當治瘀血已結之後。

邵評﹕太陽六七日。表癥仍在。而脈微沈。是經邪陷入太陽之府也。反不結胸而發狂。其邪不在上。而熱瘀下焦血分也。夫蓄血而致發狂。熱勢攻心。非用單刀直入之將。必不能斬關取勝。是舍抵當逐血一法。更有何藥破其堅壘哉。然此蓄血之重癥。故用抵當湯直攻其血。而罔顧表癥。與上條先表後裏不同。

又評﹕此條經文表癥仍在下。當有而反下之之句。誤下。熱邪自經入腑。結於膀胱而下焦蓄血。不成血結胸病。則知覺昏昧。故發狂。此經病傳腑。表病傳裏。气病傳血。上焦病而傳下焦也。少腹居下焦。爲膀胱之室。瘀血畱結。故硬滿。小便自利者。病不在气。而在血也。下其血而气自舒。攻其裏而表自解矣。

太陽病身黃。脈沈結。少腹硬。小便不利者。爲無血也。此濕熱不行之故。小便自利。

其人如狂者。血癥諦也。

邵評﹕身黃脈沈結。少腹硬。水病血病皆有之。小便不利。知水與熱結。爲無血而有水。五苓散癥也。若小便自利。其人如狂。乃熱與血蓄於下焦。爲有血無水。抵當湯癥也。故太陽熱入膀胱。有水結血結之分也。

陽明病其人喜忘者。必有蓄血。蓋心主血。血凝。則心气結。而失其官矣。故喜忘。此素有瘀血。非傷寒所得者。屎𨿽硬。大便反易。其色必黑。以浮血隨便而下故也。俱宜抵當湯下之。

邵評﹕此借發黃小便不利。以辧蓄血之小便自利。瘀血是病根。喜忘是病情。此陽明未病前癥。夫心爲血之主。瘀血與熱蓄積旣久。上干於心。故令喜忘。屎硬者大盒飯難。今大便反易而黑色。是宿血瘀蓄之故。以此大便反易之機。因究其色之黑。乃得其病之根。因知前此喜忘之病情耳。當用抵當湯入血破結之劑。下其瘀血。

血去。熱亦不畱矣。

傷寒有熱。少腹滿。應小便不利。今反利者。爲有血也。當下之。不可峻藥。宜抵當丸。

緩下其血。﹝以上述仲景論兼參來蘇集類方注釋之﹞

邵評﹕有熱。身熱而表癥仍在也。少腹滿。熱入下焦也。但滿而不硬。其人未發狂。

何以知其有血。但熱入下焦而少腹滿。應小便不利。今小便利。預知其有蓄血也。蓋少腹之滿。比硬稍輕。當小其制。故用丸以緩之。

又評﹕此預蓄血。亦以小便之利與不利驗之。上條以便易而黑。定其爲蓄血。此條以小便反利。辧其爲蓄血。審癥之精。極當細玩。

蓄血一癥。𨿽病在血分。亦須分別陰陽治之。如血瘀上焦爲陽。血蓄下焦爲陰。太陽失表。熱瘀於裏。血蓄下焦爲陽。太陽誤下。陽气下陷。血蓄下焦爲陰。

邵評﹕蓄血有陰陽之分。在上焦者爲陽。在下焦者爲陰。上焦由太陽失表。熱與血瘀。下焦由太陽誤下。陽气下陷。

上焦蓄血。因不得汗。不能發斑。而蓄血也。其脈人迎必緊。緊者。數而有力之象也。

外癥面紅舌燥。發躁欲狂。或頭搖目瞪。大便下血水。兩手除食指之外。其餘各指皆抽掣是也。宜犀角﹑桃仁﹑生地﹑赤芍﹑歸尾﹑丹皮﹑丹參﹑郁金之類。淸之行之。

邵評﹕蓄血上焦。有陽癥而無陰癥。治以淸熱破血之法。蓄血下焦。有陰癥陽癥之不同。非比上焦蓄血。有陽癥而無陰癥也。下焦陽癥。由邪熱內入下焦。熱邪與瘀血蓄結膀胱。用攻血攻下治之。

下焦陽癥蓄血卽仲景所稱熱結膀胱之癥。桃仁﹑大黃之屬。下之是也。若下焦陰癥蓄血。乃因誤下。陽气下陷。陰血受傷。血因寒而凝也。其見癥面白目靑。眉皺目瞪。寒戰口噤。舌苔白滑。大便下血水。兩手除食指之外。其餘各指皆抽掣是也。宜溫補之。如人參﹑附子﹑白術﹑當歸﹑肉桂﹑桃仁﹑升麻﹑炙艸之類。溫補以升陽气。如服藥後。寒噤稍止。一二時復作者。此藥力不及。再進之。以續陽气。寒噤得止者生。不已則死。﹝參傷寒第一書﹞

凡蓄血癥。大便下血水。見糞者生。不見者死。

邵評﹕下焦陰癥蓄血。由於誤下。正气受傷。陽虛气陷。陰血凝蓄。此陰寒癥也。與陽邪內結而蓄血者。大爲不同。醫者極當畱心。

卷三傷寒變癥

熱入血室﹝附﹞

婦人傷寒。當經水適來適斷之時。熱邪乘虛而入血室。其證晝日明了。夜則譫語。

如見鬼狀。若發熱惡寒。日輕夜重。小腹脹滿者。血爲熱瘀也。當用柴芩﹑紫蘇﹑荊芥﹑當歸﹑川芎﹑益母﹑香附﹑楂肉﹑丹參﹑丹皮等。和血散邪藥。下咽卽得汗而解。有汗者爲表虛。前方去紫蘇。加桂枝和解之。寒熱如瘧者。前方亦加桂枝和解之。若厥而下利者。此非熱邪。乃爲寒邪所襲也。前方去黃芩。加桂枝﹑漧薑溫散之。煩渴者。屬裏熱。去紫蘇﹑香附。加黑梔子淸之。若小腹硬滿作痛。當以逐瘀爲急。前方去紫蘇。加桃仁﹑紅花﹑延胡﹑牛膝等。攻以行之。﹝合參金鑑第一書﹞

邵評﹕血室者。營血停畱之所。經脈集會之處。卽衝脈所謂血海是也。其脈起於气街。並少陰之經。挾臍上行。至胸中而散。婦人經水來。則血下行。血下則經脈空虛。熱邪乘虛而入血室也。晝屬陽而主气。暮陰而主血。熱邪入血室而爲病。

故晝輕而暮重。夫血室𨿽衝脈所屬。而心君屬血室之主。熱入其室。其主必昏。

故有譫語。肝藏血而藏魂。血去熱入則肝虛。魂不安而妄見。故如見鬼狀。少腹是衝之部分。邪入於衛。衝血室。血與熱邪積蓄於中。故小腹脹滿也。用散邪行血之劑。邪去經調。其病自解。

又評﹕熱入血室而譫語。其病由肝。故仲聖有刺期門穴法。以瀉肝之募。恐人見譫語。誤認陽明胃腑之癥。故又戒曰。無犯胃气及上焦。必自愈。

卷三傷寒變癥

痞﹝述古注釋參來蘇集﹞

痞與結胸。同爲硬滿之癥。當以痛爲辧。滿而硬痛爲結胸。爲實熱。宜陷胸法治之。滿而不痛爲痞滿。爲虛熱。宜用瀉心法治之。然結胸未甚。亦以瀉心法治之足矣。蓋實者爲結胸。虛者爲痞滿。兩癥兼參可也。

邵評﹕痛者爲結胸。不痛者爲痞。痞屬虛而無形。結胸爲實而有形也。

論曰。傷寒五六日。嘔而發熱。柴胡癥具。而以他藥下之。但滿而不痛。此爲痞。宜半夏瀉心湯。

邵評﹕此少陽病誤下而成痞結之癥也。嘔而發熱。小柴胡癥也。設有下癥。亦宜大柴胡。而以他藥下之。誤矣。

此因誤下。寒反入裏。阻君火之熱化。而結無形气痞。故用漧薑散寒。芩連泄熱。

半夏散結止嘔。參艸補胃气。以助半夏開寒結。而痞自解。

傷寒中風。醫反下之。其人下利日數行。谷不化。腹中雷鳴。心下痞硬而滿。漧嘔心煩。不得安。醫見心下痞。謂病不盡。復下之。其痞益甚。此非熱結。但以胃中虛。客气上逆。故使硬也。甘艸瀉心湯主之。

邵評﹕邪盛於表。醫誤下之。而下利腹鳴。完谷不化。腸胃之裏虛可知矣。心下痞硬而滿。漧嘔而心煩不得安。是表間邪熱。因誤下而內陷於心間。上攻而復下注。非中气之空虛。何致致邪气之淫溢若此。則痞爲虛痞。硬爲虛硬。滿爲虛滿也。明矣。醫者不識是虛。以爲結熱未盡。而復誤下之。是已虛而益虛也。虛則胃不化而邪上逆。痞滿更加矣。故復申明。上文之癥曰。此非結熱。以胃中虛。客气上逆。故使硬也。

此痞因胃虛水气上逆。火气不得下降。結而爲痞。故以甘棗和胃之陰。半夏啟胃之陽。坐鎭中州。不使下焦客气上逆。仍用芩連以瀉已逆痞气。

傷寒大下後。復發汗。心下痞。惡寒者。表未解也。不可攻痞。當先解表。表解乃可攻痞。解表宜桂枝湯。攻痞宜大黃黃連瀉心湯。

邵評﹕大下復汗。正虛邪入而心下痞。似宜治痞。然外有惡寒之癥。邪𨿽入裏。而表猶未解。內外俱病。不可輕攻其痞。當先以桂枝湯解其表。後用大黃黃連瀉心湯攻其痞。不然。恐痞不解。而表邪復入於裏。病益增重耳。此先表而後裏之治法。至大黃瀉心湯。治君火亢甚。不得下交於陰。而成痞也。

此君火亢甚。不得下交於陰而成痞。故藥不煎而泡。欲其輕揚淸淡以滌之。用其气。不用其味也。

心下痞。大便硬。心煩不得眠。惡寒汗出者。附子瀉心湯主之。

邵評﹕痞而便硬。心煩不眠。裏之邪熱有餘也。而復惡寒汗出者。表陽虛而正不足也。故用三黃以瀉熱。加附子以復其陽气也。𨿽然。此邪熱有餘。而正陽不足。

設治邪而遺正。則惡寒益甚。或補陽而遺熱。則痞滿愈增。不得已。用寒熱並投。

補瀉互治之法。三黃寒而生用。附子熱而煮汁。生熟異性。寒熱異气。合和與服。

各奏其功。亦一片苦心也。

此熱在三焦。故用三黃泄熱。惡寒汗出。又慮亡陽。故卽用附子徹上下以溫經。

附子別煮取汁者。取三黃之气輕。取附子之力重也。

傷寒汗解之後。胃中不和。心下痞硬。幹噫食臭。脇下有水气。腹中雷鳴下利。生薑瀉心湯。

邵評﹕汗解之後。胃中不和。旣不能營運眞气。又不能消化飲食。癥見心下痞硬。

漧嘔食臭。是中焦不和。不能消穀。故令人噫噯。脇下有水气。腹鳴下利。是土虛不制水。而水邪爲患。實則胃气不和。是太陽之餘熱。挾陰寒之水气。內侵而處其中也。故以瀉心開痞。主生薑散水。

胃藏津液。發汗則津液亡。故胃不和而成痞。生薑能生發胃中升騰之气。故名湯。佐以人參﹑甘棗。則益胃气以生津液。漧薑﹑半夏破陰以導陽。芩連瀉陽以交陰。通方破滯宣陽。亦瀉心之義。

邵評﹕觀此條。可見痞癥不皆由誤下而成。有汗後津液幹。脾胃气虛。陰陽不得升降而成痞者。用生薑瀉心湯。以開痞淸濕熱。兼助脾胃之气也。

傷寒發汗。若吐若下解後。心下痞硬。噫气不除者。旋復花代赭石湯主之。

邵評﹕發汗吐下。火邪已去。而心下痞硬。噫气不除者。心气大虛。表寒乘虛結於心下。心气不降而上出於口也。乃中虛胃弱而不和。痰气上逆之癥。用此湯補中和胃而止虛逆。方中旋復花味鹹。鹹以軟堅。行水下气。代赭味苦質重而降逆气。半夏﹑生薑辛溫而消痰行水。參﹑甘﹑大棗甘溫補中而和胃气也。

此因三法後。心气虛。不可復用瀉心。故制此湯以散結消痞。

卷三傷寒變癥

痞滿﹝新法葉案﹞

按胃居心下。心下痞。卽胃痞也。不曰瀉胃。而曰瀉心。恐人誤認爲傳入陽明。而以治陽明法治之也。傷寒誤治成痞。五瀉心法已盡。但此外尙有暑﹑濕﹑痰﹑食﹑痧穢﹑凝結成痞者。亦宜兼參。

如膈悶心煩。痞滿而喘急者。熱痰內閉也。宜梔豉湯。加川郁金﹑栝蔞仁﹑枳實﹑杏仁之類。開之宣之。

邵評﹕此痰熱內結於肺之正法。

如脘中痞悶。而兼頭脹目黃。脈象濡澀者。此暑濕伏邪凝滯胸中也。宜淸疏中宮。

川連﹑枳實﹑半夏﹑濃朴﹑郁金﹑艸蔻﹑滑石粉﹑茯苓皮之類。

邵評﹕此暑邪挾濕凝滯肺胃之正法。

如脘中痞悶。身熱口渴。舌苔白燥者。此暑邪阻於气分也。宜滑石粉﹑川郁金﹑枳實﹑橘紅﹑黃芩﹑知母﹑桔梗﹑竹茹之類。以淸气分之熱。痞自開矣。

邵評﹕此暑熱入於肺衛之正法。

如脘痞滿悶。舌苔白膩。脈濡緩。口不渴者。此濕邪阻於气分也。法宜開泄。用二陳湯去甘艸。加茅術﹑白蔻﹑郁金﹑枳實﹑濃朴﹑杏仁﹑通艸之屬。以開濕結。痞滿自除。

若觸穢暑。兼挾食滯。脘中痞滿。飽悶嘔惡。腹中板痛。亦宜淸疏中宮。如廣藿梗﹑川郁金﹑川連﹑枳實﹑白蔻﹑濃朴﹑木香汁﹑生楂肉﹑萊菔子之類。

邵評﹕此暑濕挾食。滯伏中宮。中上二焦。又吸穢濁。阻滯气機之正法。

若穢暑挾食。結於下焦。二便不通。胸腹脹滿。痛楚難忍者。非枳實﹑大黃﹑承气輩不除。

邵評﹕此暑穢食滯。結於下焦之正法。

若怒動肝火。或怒後加餐。而成痞滿。或結於左脇之下。舌黃口渴。脈弦數。或兼脇痛吞酸。左金﹑加川郁金﹑枳實之類主之。

邵評﹕此肝火挾食。阻滯气機而成痞滿之正法。

若暑濕之邪未淸。誤投補劑。以致胸膈脹滿。脘中痞悶硬痛。幾成結胸者。亦宜瀉心法治之。如二陳﹑枳實﹑濃朴﹑川連﹑楂肉﹑郁金﹑萊菔子﹑木香汁之類。

邵評﹕此暑濕未淸。誤用補藥。與邪相結。幾成重病之正法。

卷三傷寒變癥

結胸﹝述古﹞

傷寒病發於陰。下之太早。則成痞硬。病發於陽。下之太早。則成結胸。均爲表邪。乘虛入裏而成。硬滿。按之不痛者爲痞滿。屬虛邪。硬滿。按之大痛者爲結胸。實邪也。

因熱入有淺深。故結胸分大小。從心下至小腹。硬滿而痛不可按者。爲大結胸。其脈沈緊。其癥但頭汗出。項彊如痙。此由太陽失表而誤下。邪入胃中。與不得化汗之水气相結而成也。夫太陽寒水之气。結於陽明。當以大陷胸湯猛烈之劑。竟從陽明攻陷。大黃陷熱結。甘遂攻水結。佐以芒硝之咸。制二者之苦。不令直行而下。

使其引入硬滿之處。軟堅破積。導去熱邪。

邵評﹕此推原結胸與痞之故。下之太早一句。是此二癥之關鍵。病發於陰。誤下而熱不得散。則爲痞硬。病發於陽。誤下而熱邪內陷。則爲結胸。所以然者。病邪在經。本當發散。而反下之。裏气則虛。邪气因入。而與飲相搏爲病也。但痞滿而按之不痛者。乃無形熱結。故曰虛邪。硬滿而按之大痛者。乃有形之邪熱。結於胸中。故曰實邪。若大結胸邪入深。故硬痛從心下至小腹。小結胸邪入淺。故痛只在心下。此明所以成結胸與痞之因。結胸有大小之分。痞與結胸。有虛實之別。誤下而邪內入。水邪結於胸脇。熱邪入於腸胃。

爲熱實結胸。以致心下小腹痛不可按。脈沈爲邪入裏。緊爲水气內結。但頭汗出。是水熱內結而气上蒸也。

熱與水結。胸膈緊實。上連於項。但仰而不能俯。如痙狀也。如此脈癥。由於太陽經病失表而誤下。熱入內實。與水相結。水結於內。則熱不能散。熱實於內。則水不能行。故用大陷胸湯。甘遂以直攻其水。硝黃以大下其熱也。

又評﹕此脈癥不異於寒實結胸。故審其爲病發於陽。誤下熱入者。方可用大陷胸湯。若不誤下。則熱不入。熱不入。則水不結。若胸脇無水气。則邪入陽明而成胃實之癥。不作結胸矣。此因誤下熱入。太陽之邪隨熱陷入。與水相結。而成熱實結胸。心下至小腹。痛滿而不可按。其脈又沈緊。似是大承气癥。然滿痛𨿽至小腹。而尙未離心下。是水熱互結。與陽明之燥屎不同。故用甘遂破飲。而不宜枳朴之散气也。若誤用承气。

水結不散。其變不可勝言矣。且大結胸著重在熱實。外𨿽無熱。內有大熱也。太陽誤下。成熱實結胸。太陰誤下。成寒實結胸。所謂病發於陽。誤下熱入而成結胸也。

如止在心下。不及胸腹。按之知痛。不甚硬者。爲小結胸。其脈浮滑。是水與熱邪。凝結痰飲。畱於胸膈脈絡間也。故用小陷胸湯。以陷中焦脈絡之邪。使從無形之气而散。栝蔞生於蔓艸。故能入絡。以陷膈上之痰。半夏成於陰月。故能通陰。以散結气。黃連以陷胸中之熱。熱解痰開。其結自散。

邵評﹕小結胸癥。其痛止在心下。不及脇腹。按之不硬者。是痰熱搏結於心下。不因妄下而成也。視大陷胸輕。故立方分大小。其脈浮滑。浮爲熱而滑爲痰也。痰熱結於中上二焦。用小陷胸湯。黃連之淸熱。輕於大黃之攻下。半夏之滌痰。輕於甘遂之破水。栝蔞之潤利。輕於芒硝之軟堅。而其開除胸中之結邪之意。無不同也。且小結胸痰熱阻於上中二焦。乃無形之气結。水熱結於中下二焦。是有形之實結。結胸有輕重。故立方分大小。

若結胸。身有微熱。頭自汗出。胸中漉漉有聲者。水結胸也。大陷胸丸主之。

邵評﹕水結胸。身有微熱。頭自汗出。是水气熱結於胸脇之間而上蒸也。漉漉有聲者。水與气結而气滯不利也。用硝黃以下微熱。葶杏以開气。甘遂以泄水也。

且水結胸。水結因於气結。气結因於熱結。以大陷胸丸破結泄水。蕩滌邪熱。此病在上膈。故加葶杏以開气閉。

若結胸硬滿而痛。漱水不欲咽者。血結胸也。由於血瘀不能衄解。或已衄未盡。或婦人經水適來適斷。皆能成之。內實者。桃仁承气攻之。未實者。和血散結治之。﹝合參來蘇集選注金鑑﹞

邵評﹕此條血結胸。由瘀血邪熱凝結而成。有已實未實之分。宜辧別施治。

太陰腹滿時痛。誤下之。成寒實結胸。無熱癥者。濕气與寒邪所結之痰飲也。三物白散主之。﹝參來蘇集﹞

邵評﹕太陰寒邪在裏而誤下之。寒邪與寒藥相結。成寒實結胸。與結胸實熱者不同。無熱癥者。不四肢煩疼也。此非陽邪。無口燥煩渴等見癥。故用三物白散溫下之劑。以散寒而除實也。

若飲食在胃。未當下而早下之。胸膈髙起。手不可近。此食因寒凝。而成結胸。宜理中加枳實﹑濃朴之類。溫胃和中。不可進寒涼。﹝參奧旨﹞

邵評﹕食停胃中。在中上二焦。未化糟粕。切不可下。必待其食化成屎。而滯於腸胃之間者。方可下之。若早下之。寒藥與食凝結中宮。而成食滯結胸之癥。是必用溫運中陽化滯散結之劑。使中陽健運。食化而寒結自開矣。

結胸又有不因誤下而成者。如論云。傷寒六七日。結胸熱實。脈沈而緊。心下痛。按之石硬者。大陷胸湯主之是也。此不云下早。但云熱實。乃傷寒實邪傳裏。不因誤下而自結聚於胸者也。治法總當以痞滿門諸法。酌其輕重。從乎緩治爲當。再用外罨法。以解散胸中實邪。取效尢捷。﹝參景嶽﹞

邵評﹕此熱實二字。最宜著眼。熱邪傳裏。塡實胸中。而內結旣熱且實。脈復沈緊。似是大承气癥。然結在心下。而不在腹中。𨿽按之石硬而痛。亦是水食互結於胸膈。與腸胃之燥糞迥別。故用大陷胸湯硝黃以下其結熱。甘遂以破其水飲也。然此爲大結胸而設。若不因誤下而邪入於裏。或但痞結而不石硬。或按之不痛者。此結而未實。故不用陷胸。而以痞滿門瀉心諸法治之。因病未甚。治亦從緩。

又評﹕此結胸不由誤下而成。是邪熱自入於裏。與內蓄水飲。及痰食互結於胸中也。

結胸與髒結。皆因下早。邪气入裏而成。邪與陽結爲結胸。邪與陰結爲髒結。結胸在心之分。髒結在腎之分。結胸可治。陽主生也。髒結不治。陰主殺也。﹝參來蘇集﹞

卷三傷寒變癥

下利﹝述古﹞

三陽合病下利。有熱無寒。三陰下利。自利屬寒。陽邪屬熱。太陽陽明合病。自下利者。此風邪入胃也。脈浮而長。所見皆太陽癥。以下利故。知與陽明合病也。用葛根湯表提風邪。利自止矣。

邵評﹕下利有寒熱之不同。三陽合病下利。邪化熱而入裏。無寒癥也。三陰下利。

有直中傳經二因。直中下利爲寒。從陽經傳入者。爲熱利也。太陽之邪。並入陽明而自下利。爲太陽陽明合病。合病下利者。裏气得熱而下行也。脈浮爲太陽。長爲陽明脈。見太陽癥者。太陽之邪。初入陽明之裏。

兩陽合明。邪气火盛。表實裏虛。故外見太陽癥。而裏則下利也。用葛根湯辛甘發散。以從陽解。兩陽相合之邪。下者舉之之法也。且太陽陽明合病下利。是太陽癥內陷陽明。故用表劑中加葛根。以淸裏熱。

若桂枝癥。誤下而利不止。脈促者。表未解也。汗出而喘。當用葛根黃芩黃連湯。外解表邪。內淸裏熱。

邵評﹕陽陷於內者十之七。畱於表者十之三。故曰表未解也。邪束於表。陽擾於內。故喘而汗出。

表裏俱病。用葛根之辛涼以解表。用芩連之苦寒以淸裏也。

太陽少陽合病自下利者。黃芩湯。此熱邪已入少陽之裏。膽火大熾。移熱於脾。故自下利。脈浮而弦。外癥必頭痛胸滿。口苦咽漧目眩。或往來寒熱。熱邪不在半表而在半里。故不用柴胡而主黃芩。嘔加半夏﹑生薑。治痰飲也。

邵評﹕少陽半表半里。比陽明爲尢深。邪熱更易內侵太少。兩陽合病。陽盛陰虛。

陽气下陷入陰中。故自下利。而治法與陽明不同矣。太陽陽明合病。其邪初入陽明之表。邪近於外。

故用葛根驅邪。使從外出爲順。太陽少陽合病。是邪已入少陽之裏。邪入於內。故用黃芩治之。使從內出爲易。夫熱淫於內。黃芩之苦以淸之。腸胃得熱而不固。芍藥之酸。甘艸之甘。以收固之。酸苦湧泄爲陰。亦通因通用之法也。若嘔者。熱邪上逆也。故加半夏﹑生薑以散逆气。而黃芩之淸裏。亦法之所不易矣。且黃芩湯。小柴胡加減方也。熱不在半表。已入半里。故以黃芩淸裏。𨿽非胃實。亦非胃虛。故不須人參補中也。

或云。此少陽指三焦。不指膽。

少陽陽明合病。自下利者。其脈不負者順也。負者失也。滑而數者。有宿食也。當下之。如發熱嘔惡。

心下痞硬。或往來寒熱。大柴胡湯主之。﹝陽明脈勝則洪緩爲不負而順少陽脈勝則弦緊爲負而逆﹞

按三陽合病下利。惟少陽陽明爲重。土受木克也。故陽明脈勝爲順。陽明脈負爲失。失者死也。

﹝注釋參來蘇集﹞

三陰下利。俱詳見本病下。如腹滿而痛。吐利交作。或下利淸谷。吐利四逆。或下利身重。小便不利等癥。皆屬三陰本髒虛寒。當以理中﹑四逆﹑眞武輩治之。

邵評﹕此三陰自受寒邪而下利之正法。

三陰熱邪下利。太陰有暴煩下利。腹滿大痛。咽漧而渴之癥。少陰有自利淸水。色純靑。心下痛口漧燥之癥。俱是轉屬陽明。宜承气輩主之。少陰又有四逆。泄利下重。小便不利。腹中痛之癥。

亦屬熱邪。宜四逆散。厥陰熱利下重。渴欲飲水。脈弦而數。此風木熱邪乘脾。白頭翁湯主之。

邵評﹕陽經熱邪。傳入太陰。熱灼津傷。轉屬陽明。而成胃實見癥。皆熱實之象。故可用下法。若少陰熱並陽明之癥。少陰經中熱極。則迫其水下流。而腎水燥。燥則腸中之物更堅。故利淸水。色純靑者。腎弱而肝反侮之也。心下痛爲實。口漧燥爲熱。用大承气急下燥屎以存津也。至於四逆。四肢逆冷也。陽气不達於四肢。故逆冷。泄利下重。是陽邪下陷入陰。陽內而陰反外。陰陽脈气不順接也。小便不利腹痛。水气爲患也。用四逆散和解表裏之邪。惟熱邪傳入厥陰。爲協熱下利。熱利下重。乃濕熱穢气郁遏於下焦廣腸。故魄門重滯。𨿽利而難出也。渴欲飲水者。以裏有熱。傳經之邪。

厥陰受之也。弦爲肝脈。數則裏熱也。用白頭翁辛淡以除邪气。連柏苦寒以淸熱。秦皮苦涼性澀。入厥陰而止利也。

又評﹕少陰四逆者。四肢厥冷也。此非熱厥。乃太陽初受寒邪。便入少陰之癥。少陰爲陰樞。邪气居之。可進可退。故其病每多或然之癥。因取四味以散四逆之邪。此少陰气分之下劑也。

凡厥陰病。先發厥。後發熱。不退者。必便膿血也。脈數有力。從陽治。脈沈無力。從陰治。

邵評﹕熱不退者。陽邪盛也。陽盛則傷陰絡。故知必便膿血也。便血而脈數有力者。宜滋陰淸熱。從陽治之。脈沈無力者。當溫中和營。從陰治之。

卷三傷寒變癥

下利﹝新法﹞

凡傷寒熱邪正盛之時。必在陽明胃經。陽明以胃實爲病。故大便不通。然火癥往往下黃黑稠粘之物。

此熱邪下逼大腸。非痢也。𨿽通仍作不通論。只用淸火解毒以治陽明。其利自止。

邵評﹕熱結腸胃。下迫大腸而下注。治宜淸化火熱。

如傷寒熱癥。下痢純淸水或黃沫。潮熱腹硬。脈沈滑有力者。此名旁流。因腸中有燥矢阻塞。水漿從旁滲出。病在陽明。非關脾也。導去燥矢。其痢自止。

邵評﹕所下皆是水沫。喫下之湯水。隨熱下注。腸中有燥屎內結。水從旁流也。下其燥矢。熱退則愈。蓋燥矢在腸。水從旁流。非下不可。

有陽明火癥。邪火不殺谷。喫湯下湯。喫水下水。此有陽明實癥可據。非若脾腎俱敗者比。亦只淸其火邪。其痢自止。

邵評﹕胃中火盛。水谷消化不及。則谷不化。火性急速。不能停畱。故一喫卽利。此火迫下注。必有實熱見癥。實火脈象形於外。與脾腎陽虛火衰。不能消化。下利淸谷者。大相天淵。淸化胃中邪火。利可自止。

有一種外感風寒。內傷飲食。其癥頭疼惡寒發熱。惡心飽悶。腸胃窘迫。而泄痢者。此表裏俱病。法當外散表邪。內消積滯。不在傷寒變病之例。

邵評﹕表裏交病。外邪內迫而下利。宜疏表和裏。兩解治之。如枳﹑桔﹑梔﹑豉加葛根﹑焦雞金。最妙。

有一種表熱裏寒之癥。初起頭痛惡寒發熱。繼卽下痢淸谷。脈浮而遲。口不渴飲。

俗名漏底傷寒是也。良由其人脾胃本虛。一感外邪。卽得直入腸胃。不在太少畱連。速當溫中散寒。加紫蘇﹑桂枝﹑羌活﹑濃朴﹑廣皮﹑木香﹑茯苓﹑甘艸之類。甚者加冬術﹑漧薑。

邵評﹕此與上條有輕重虛實之不同。上條表有風邪。而內傷飲食。是表裏俱實。此條表有熱邪。而裏則虛寒。是表實裏虛。中陽虧乏。表邪乘虛內入。直走腸胃而下利也。治宜溫運中陽。外散表寒。與上條治法不同。此方治脾胃中虛有寒。表邪入裏而下利。的是正法。

若陽邪傳裏。熱邪攻於腸胃。而變下利膿血者。重癥也。然亦有寒熱之分。蓋邪至三陰。爲日已久。實者則從陽化熱。虛者則從陰化寒矣。如少陰下利。用豬苓湯者。

從陽化熱也。用桃花湯者。從陰化寒也。辧癥之法。以脈數有力爲熱。脈緩無力爲寒。舌燥口渴屬熱。舌潤不渴屬寒。小便赤澀屬熱。淸白屬寒。下利腸垢屬熱。鴨溏屬寒。熱利臍下必熱。寒利臍下必寒。熱利當淸其腸。寒利當溫其下。

邵評﹕陽經熱邪傳於裏。有化寒化熱之不同。辧別精明。須熟記之。

凡傷寒疫癘。熱邪傳裏。下利腸垢。或下鮮血。小溺赤澀。舌苔黃燥如刺。或紅刺如楊梅狀。身熱口渴。六脈洪數。臍腹大痛者。此熱毒內攻腸胃也。不治則爛矣。急用大黃﹑芩連﹑銀花﹑丹皮﹑芍藥﹑甘艸之類。下之淸之。繼用鮮生地數兩。代大黃與之。以養陰解毒。若下利腸垢。其勢稍緩者。宜黃芩湯加川連﹑銀花﹑丹皮之屬淸之。血利加丹參﹑槐米﹑川斷。

邵評﹕火熱疫毒。盛於腸胃。急用苦寒淸下治之。

如遇傷寒疫癥。下利如豆汁魚腦之色。脈象沈濡。舌白如粉。小便不利。而口不渴者。濕毒聚於腸胃也。宜茅術﹑濃朴﹑廣皮﹑二苓﹑滑石﹑澤瀉﹑晚蠶砂﹑本之類。滲之和之。

邵評﹕此濕溫癥而兼疫毒也。宜淸滲濕邪治之。此方頗合。

如下利雜色。六脈沈遲。舌潤無苔。或紫色而光。口不渴飲。腸胃並連。直出無關閉者。此脾腎虛寒。

關閘不闔。元气下泄之證也。急投胃關煎。合桃花湯。兼從手陽明以堵截之。或桃花湯重加人參以截之。

邵評﹕腎陽虧乏。虛寒下利。滑脫無度。溫澀下焦爲治。

如見外熱內煩。舌燥口渴。脘中痞悶。或痛或嘔。而利不止者。中焦濕熱也。當用瀉心法。芩連﹑半夏﹑漧薑﹑枳實﹑木香﹑赤苓﹑澤瀉之類。

邵評﹕濕熱痞結中焦。脘悶嘔痛。不食下利。似是噤口痢癥。防其閉結。用開痞泄邪之法。卻是正治。

凡下利。舌苔徧地白濃。如雪花者。髒結也。不治。

邵評﹕陽虛體濕。濁陰凝結於中。苔濃如雪花者。邪結已深也。純陰無陽。故不治。

凡三陰下利。小便不利者。津液竭也。不可妄利小便。

邵評﹕陰經下利。而小便不利。陰津虧乏也。如妄利之。陰气竭絕而津涸矣。

卷三傷寒變癥

小便﹝附﹞

凡傷寒小便淸白者。病不在裏而在表也。下焦病。小便利者。病不在气分而在血分也。﹝參治法匯﹞

邵評﹕熱未入裏。小便淸白。以此可驗邪之在表在裏。若邪入下焦。小盒飯不利。

今反利者。病在血分。而不在於气。故下焦蓄血癥。小便自利也。

太陽病。脈浮數。渴欲飲水。小便不利者。五苓散。陽明病。脈浮。渴欲飲水。小便不利者。豬苓湯。﹝述古﹞

邵評﹕太陽經邪。傳入膀胱之腑。爲傳本病也。用五苓導水泄熱極是。若熱結膀胱。宜參用八正散加減。

又評﹕陽明渴飲。小便不利。是津虧熱伏。邪在胃中也。用豬苓湯利水泄熱。兼滋陰气。此古法也。若時方。可用導赤散。

凡傷寒表癥未解。病在陽分。尙宜發汗者。不可先利小便。恐走其津液。取汗難也。﹝參奧旨﹞

邵評﹑邪在表。當發汗。若先利其小便。則津液從下走泄。非但不能得汗。必致津傷邪入。而病增變也。

故邪在表。禁利小便。

陽明病。潮熱。汗出多者。必小便少。不可利小便。恐胃汁愈幹也。若利之。必喘渴而死。﹝述古﹞

邵評﹕陽明潮熱。汗出多者。其津液已經外泄。恐其津亡胃燥。故禁利小便。汗與小便。同是津液气化所由出。汗多傷陽。利小便則傷陰。陰液陽气並竭。故喘渴而死。是以汗多津虧。禁利小便。蓋陽明一經。以存津液。爲第一義也。

小便不利。有可利者二。熱結膀胱宜利。濕熱發黃宜利。若大病後。汗下後。律液內竭。故不利。若彊利之。則水愈涸。必純用養陰生津之品。則津液復而水道行矣。痢亦然。﹝參奧旨﹞

邵評﹕病後汗下。後。小便不利。因津液內傷所致。卽有餘邪濕熱。亦不可妄利。再竭其陰液也。當用滋陰養液之劑。久久服之。俟其津液充復。小便自利矣。若有濕熱瘀邪內蓄者。可利小便。若無邪而津液虧乏者。切不可妄利也。

卷三傷寒變癥

疹

﹝痧附合參金鑑治法匯葉案第一書﹞

者。有觸目之形。而無礙手之質。卽稠如錦紋。稀如蚊迹之象也。或布於胸腹。或見於四肢。總以鮮紅起發者爲吉。紫色成片者爲重。色黑色靑者。不治。

邵評﹕之形狀。平而貼於肌肉之間。並無點粒髙起。以手摸之。平而不礙手。或紅色成片。稠如錦紋者。此屬陽邪胃熱。有稀如蚊迹。而色淡不解者。此是正虛邪伏。此癥有陰陽寒熱虛實之不同。當看其外癥。參其脈象。而施溫涼補瀉之治法。

疹者。有顆粒之象。腫而易癢。卽痧癮之屬。須知出要周勻。沒宜徐緩。春夏多此。疹二者。不外手太陰與足陽明之治。又爲胃家毒火。疹屬脾家濕熱。須互參之。

邵評﹕發疹於皮膚之上。起有顆粒。如粟如粒。以手摸之。有尖刺而觸手者也。與之平而在肌肉者不同。由陽明胃熱而發。疹因肺受風溫而出。有虛寒陰癥。可用溫補。疹無不由邪火而作。陰寒之癥罕有。故治疹之法。不外辛涼淸透。宣肺化邪。溫補之藥。每禁用也。蓋因疹子卽痧一類。卽天行時毒。入於肺中而發。邪盛者。點子稠密。肌膚微腫而稍癢。有紅白二種。邪入營者紅疹。邪入衛者白點。大忌冒風涼遏。犯則肺閉內陷。發喘而死矣。

疹之發。傷寒由於失表失淸。其邪不得外達。蘊於胃腑。走入營中而發也。溫熱之癥。外邪與內熱相搏。濕熱凝滯。自然發發疹。有發熱一二日便見者。有發熱三四日始見者。非因失治而然。

邵評﹕與疹必當分別。發於胃。疹出於肺。傷寒失表失淸。邪遏於胃而熱蒸成。故傷寒癥發者多。而發疹則僅見也。其虛陰。由於中虛寒伏。逼其浮陽外越。無根之火內動。見隱隱而微。色白不鮮者是也。治須溫補。至於疹。悉是外邪致病。天行痧疹。

時毒。襲入肺衛而發者。或溫暑時邪。從肺吸受。由衛入營之癥。其邪從肺外達而發疹者。此邪在上焦。

非由失表失淸之故。當辧其在气在營。而用宣肺淸透之法。若遇寒涼。防其抑閉。與之治法。判然不同。二癥豈可不分辧哉。故約言之。屬胃。疹屬肺。二癥須分別論治。

大抵發汗不出。或𨿽汗不解。胸膈煩悶。嘔惡不納。足冷耳聾。脈沈而伏。或寸關脈躁動。便是疹欲出之候。須細診之。

邵評﹕邪熱郁伏於中。蒸熱爲。故汗不出。而煩悶嘔惡。足冷耳聾。此是疹將發之見象。猶天將雨而悶熱鬱蒸也。脈沈伏。由於邪伏於內。脈道不利所致。寸關躁動者。伏邪勃發之兆也。

凡疹欲出之際。若得上吐下瀉者吉。毒瓦斯上下俱出故也。

邵評﹕疹將出之際。上吐下瀉。其熱毒從吐瀉而外出。分消其勢。大忌止澀。若出齊後。及將回之時。忌見吐瀉。恐其邪陷也。故疹吐瀉。須辧其先後緩急之勢。庶免誤治之獘。

凡紅赤者。爲胃熱。紫色爲熱甚。紫黑爲胃爛。赤五死五生。黑九死一生。鮮紅起發稀朗者。𨿽大不妨。如鍼頭稠密。紫黑成片者。難治。雜藍黑爛者死也。

邵評﹕此辧色。以驗病之吉凶生死。學人最宜著眼。

凡旣出。須得脈洪滑有力。手足溫者。易治。脈微足冷。元气虛弱。難治。疹透後。

神識宜淸。反加昏沈者。難治。

邵評﹕出之後。辧其脈象。及癥之順逆。語皆精實。

凡溫熱疹。已見陽明少陽新法中。傷寒失表發。已見太陰新法中。此更詳天時寒暄燥濕。邪在足經手經。气分營分。外感內傷爲治。當以溫熱疫癘兼參之。

邵評﹕傷寒自表入裏。從足經施治。邪入陽明。熱甚發。由先時失表失淸所致。

所謂發於胃。非比疹之從肺而出。故傷寒癥陽明極熱。每多發。而發疹者稀有也。若溫邪暑熱自肺吸入。宗三焦立法。從手經論治。其邪之入裏。或自肺衛而入營。則發疹而外達。卽天行痧疹時毒之邪。亦從肺經吸入而發疹也。所謂疹出於肺。或由肺衛而入陽明胃者。胃火盛亦有發也。其治與傷寒發同。至治疹當宣肺淸營。提透疹邪爲主。至於與疹之所發。其源各異。而治法亦須分別。詳列於後。

胃熱發舌苔黃燥者。胃中熱極也。從陽明治。犀角﹑連翹﹑黃芩﹑黃連﹑銀花﹑牛蒡﹑葛根﹑薄荷之類。不可過用風藥。

邵評﹕此陽明胃熱發之正法。

營熱赤舌苔鮮紅者。營分血熱也。神昏譫語。邪干膻中。病在手經。不可妄用風藥。以劫胃津。亦不可純用苦寒。直入中焦。法當淸疏營分。輕透。毒。如犀角尖﹑連翹心﹑元參﹑丹皮﹑牛蒡﹑銀花﹑薄荷﹑人中黃之類。神昏加菖蒲數分。西黃二三分。以開心竅。

邵評﹕膻中。心包絡也。邪在手經。自肺衛而入心營。逆傳包絡。危險之癥。急當淸心達邪。芳香開祕。

忌用風藥升散。劫耗陰津。且邪在上焦。並宜輕淸。若用苦寒重濁之劑。直走腸胃。與包絡結邪無干涉矣。此方是營熱發。邪入心包之正法。

如已透。當淸火解毒以化之。如連翹﹑赤芍﹑元參﹑丹皮﹑花粉﹑知母﹑黃芩﹑淨銀花﹑人中黃之類。脈洪大。加石膏。舌絳色。加鮮生地。

邵評﹕透之後。餘熱未淨。治宜淸化余邪。此方是透後。余邪未淨之良法。

表寒春應溫而反寒。夏應熱而反涼。有病惡寒發熱咽痛。身上有淡紅白。舌苔白而薄嫩者。此寒邪在表也。當以荊防敗毒散溫散之。

邵評﹕此表寒抑遏而發之良法。

溫毒秋應涼而反熱。冬應寒而反溫。或天時亢旱久燥。溫疫流行。發爲赤丹疹。其毒彌滿三焦。目赤舌絳。汗出津津。切忌風藥升散。宜涼膈散。去芒硝﹑大黃。加石膏﹑牛蒡﹑赤芍﹑人中黃。大便祕者。去硝畱黃。

邵評﹕應寒涼而反溫熱。又或天時燥旱。陽熱亢極。非其時而有其气。是不正之邪气而成瘟疫也。疫邪火毒。釀成疹。熱毒蘊伏陽明。三焦俱病。是名溫毒發。癥多肺胃火盛。此方極合。

陽毒溫疫陽毒發。面如塗朱。眼如噴火。六脈洪大。燥渴欲死。此陽明血熱已極。毒邪傳徧三焦。經絡閉塞。榮衛不通。非三黃石膏湯不能解救。

邵評﹕三焦表裏。俱被陽邪熱毒蒸灼。气血經絡凝塞不通。邪郁不宣之候。必須兩解其表裏之熱邪。則疹方能外達。此方治邪徧表裏三焦。陽毒發。的是良劑。

伏凡傷寒邪入太陰。脈靜神呆。舌心灰黑。防有伏。或時感之癥。過經不解。

舌苔灰黑。或中心黑暈。肌表不甚發熱。脈象亦似沈緩。但神識不淸。或鄭聲作笑。

此陽邪陷入太陰。防有伏內發。其脈靜身涼。非邪退正復也。乃陽邪陷於陰分也。法宜宣通气血。透提毒。以實癥治之。如連翹﹑赤芍﹑銀花﹑紫艸﹑生楂肉﹑檳榔﹑天虫﹑刺蒺藜﹑犀角尖﹑角刺之類。

透之提之。疹外達。自然毒透神淸。﹝參第一書﹞

邵評﹕陽經之邪入於太陰。太陰爲濕土之髒。脾與胃相聯。陽邪故易傳入於陰。

入於陰則脈反靜。邪气內伏。故神呆。舌灰黑。太陰舌苔也。如此形癥。防有伏。

不但傷寒邪入太陰。實時感遷延。亦有陷入太陰之癥。舌灰黑者。太陰濕與熱相蒸也。邪熱陷入。抑遏不宣。故肌表不甚熱。而脈見沈緩也。毒內伏。則神不淸。而糊言妄笑矣。此陽邪實熱陷入太陰。毒內伏之候。不可誤認爲邪退正虛。而進滋補。仍宜宣通伏邪。提透毒。必使從外達。陷入之邪自化耳。此方治陽邪陷入太陰。毒內伏之良法。

內傷凡勞倦內傷。虛火遊行於外。亦有淡紅點。其身痛心煩。惡寒發熱。與外感同。第脈虛大。或气口獨大。倦怠懶於言動。自汗爲異。投補中益气。熟睡汗止身涼而愈。

邵評﹕此勞倦中虛。稍挾微邪。虛火外浮而發。用補正略佐化邪一法。爲治勞倦傷脾。中虛發。名曰虛之良劑。

伏陰陰者。因內有伏寒。或誤進寒涼。逼其虛陽浮散於外。其點隱隱而微。

脈𨿽洪大。按之無力。或六脈沈微。手足逆冷。舌苔白滑。或黑苔胖滑。此陰無疑也。先用炮姜理中湯。以復其陽。次隨癥治。若內傷生冷。外感寒邪。而發陰。調中湯最捷。

邵評﹕稟體陽虛。其人內有伏寒。又有誤用涼藥寒物。陰寒極盛。陽火衰微。逼其無根之火外浮而發。陰伏不達。名曰陰。大虛大寒之癥。虛陽浮越。其脈浮取洪大。重按無力。陽微欲脫之脈也。若脈沈微。陽微之正脈。均宜用溫中扶陽之法。此方治陰寒內盛。陽火衰微而發陰之正法。

少陰凡腎虛挾感。疹無力透達。肌膚中微現淡紅隱隱之點。脈象沈細無力。

舌苔淡紅或紫色。舌形胖嫩圓大。似寐非寐。神識乍淸乍昧。此少陰精不化气。

不得透也。當以左歸飲加人參進之。精气充溢。自外達矣。若兼右尺遲微。手足逆冷。渴不欲飲。此少陰水火俱虧也。當以人參八味投之。腎气一充。其自透。

邵評﹕腎水虧。以六味地黃壯水。腎火衰。用附桂以補火。人參以扶元气。乃陰陽兩虛之正法。

內凡溫疫時感。每有內。其發於腸胃嗌膈之間。肌膚間不得而見。其脈短滑。似躁非躁。外證口漧目赤。手足指冷。煩躁气急。不欲見火。惡聞人聲。耳熱面紅。或作寒噤。或作噴嚏。昏不知人。鄭聲作笑。種種形證。皆內之驗。治法。亦宜宣通气血。解毒化。如連翹﹑地丁﹑赤芍﹑紫艸﹑楂肉﹑檳榔﹑淨銀花﹑人中黃﹑白僵蠶﹑鉤藤鉤之類主之。俾得脈和神淸。方爲毒化解。﹝此條參傷寒第一書﹞

邵評﹕時毒瘟疫。口鼻吸受。直行中道。邪伏膜原。毒凝气滯。發爲內。內者。發於軀殼裏面。腸胃膈膜之處。外之肌肉皮膚。不見點。毫無形迹。猶內癰之類也。此癥罕見。時癥瘟疫癥中。或有此癥。其所見外癥。俱是陽明熱毒。火邪壅遏於中。气不宣通之候。發於內。提透非宜。治法當宣通邪滯。解毒消。淸營化熱之劑。癥𨿽少見。

醫者不可不知。蓋內外無形迹可見。全在察脈辧癥。庶無貽誤。以上俱論癥。

疹子悉屬風熱。浮小有顆粒。隨出隨沒。而又出一翻者是。與小兒痧子同。宜疏風解熱爲先。不可驟用寒涼。必兼辛散。吳地曰痧子。浙江曰子。同一病也。恆發於小兒。若疹子。不拘大小皆有。三疾主治略同。總不出乎肺家風熱。身熱一二日卽發者輕。三五日發者重。亦當辧其天時寒暄燥濕。邪在气分營分分治。

外寒內熱痧疹發於暴寒之時。肌表頭面不透。是外襲寒邪。內蘊伏熱。宜兩解肺衛之邪。麻杏石甘湯。加桔梗﹑薄荷﹑射幹﹑牛蒡主之。

邵評﹕痧疹將發。值天寒暴冷之時。寒邪抑遏於表。痧疹熱毒蘊伏於肺。不能外達。疹不透而气急煩悶。故用麻黃開肺散寒。石膏﹑杏仁淸熱下气。余藥提透疹邪也。

若秋候涼風外襲。伏熱內蒸。以致咳嗽或喘者。亦宜麻杏石甘湯。加桑皮﹑象貝﹑枯芩﹑蘇子之類。麻黃須蜜炙或水炒。

邵評﹕發疹在秋令。被涼風抑遏肌表。疹不透而肺火內灼。咳嗽喘急者。亦用麻杏石甘湯開肺散風之法。此與上條是肺有熱邪。欲發疹子。外受寒風。郁於肌表。疹不透達。肺火燔灼。最易閉悶發喘而成危癥。故用麻杏石甘開肺淸熱。加味散表邪而發疹。

風溫若值天時晴燥已久。而患咳嗽﹑咽啞﹑喉痛之癥。兼痧疹者。此風溫客於太陰手經也。治宜辛涼淸潤之品。大忌升﹑葛﹑防風﹑蟬蛻等藥。當以羚羊角﹑連翹﹑薄荷﹑牛蒡﹑元參﹑射幹﹑杏仁﹑桔梗﹑象貝﹑淨銀花﹑蘆根之類選用。繼以粉參﹑川斛﹑麥冬﹑花粉﹑知母﹑梨漿之品。以養肺胃之陰。

邵評﹕風溫之邪襲肺。火燥傷金。故見咽啞喉痛而發痧疹。肺之火毒極盛。若內濕火上蒸。咽喉作腐者。是爛喉疫痧。治法亦宜辛涼淸透。大忌辛溫升散之品。

寒涼苦降。亦在禁忌。防其郁遏內邪也。治宜辛涼宣泄。淸肺達邪。爲風溫發疹邪在肺衛者正治之法。

卽爛喉疫痧。亦不外此方。此條風溫熱邪在於肺衛。欲發疹子。用宣肺達邪淸透爲治。是正法也。

血熱痧疹初起。舌絳如朱。疹色如丹。環口燥裂。大渴引飲。脈象洪數。乃陽明血熱也。宜犀角﹑連翹﹑鮮生地﹑丹皮﹑赤芍﹑元參﹑花粉﹑淨銀花﹑人中黃之類選用。繼以大小甘露出入。以救胃陰。

邵評﹕此條營分邪盛。血熱而發疹。用淸營宣透涼血解毒之治。亦正法也。此與上條俱卽養陰藥繼之。可見溫熱病以陰爲重也。

肺郁痧透後。痰多气急咳嗽者。餘熱郁於肺也。宜宣之開之。如梔豉﹑桑杏﹑桔梗﹑枯芩﹑薄荷﹑象貝﹑蔞皮﹑通艸﹑蘆根之類。

邵評﹕此爲痧邪餘熱挾內之痰火。郁於肺中。气不下降所致。宜宣肺化痰淸火治之。爲痧疹之後痰熱郁肺之正法。

如痧疹𨿽透。而咳嗽聲啞喉痛者。此痧毒不能盡發。郁於气分也。亦宜宣通肺气。

如羚羊角﹑前胡﹑桑杏﹑連翹﹑牛蒡﹑射幹﹑薄荷﹑銀花﹑甘桔﹑通艸﹑黃芩﹑蘆根之類選用。

邵評﹕痧疹透而聲啞。咽喉痛而咳嗽者。乃火邪痧毒郁伏肺中。气火上升爲患也。治以宣气泄肺淸火解毒之法。乃痧毒火邪郁於气分。上灼肺金之正治。

發喘凡痧透發不盡。毒邪干肺。喘急昏悶者。危癥也。宜急透之。

焦麻黃﹝八分﹞石膏﹝四錢﹞杏仁﹝二錢﹞牛蒡子﹝一錢五分﹞

連翹﹝一錢五分﹞枯芩﹝一錢五分﹞象貝母﹝一錢五分﹞薄荷﹝八分﹞

桔梗﹝八分﹞犀角尖﹝八分﹞生甘艸﹝四分﹞通艸﹝一錢﹞蘆根﹝一握﹞

邵評﹕此痧毒內伏郁閉之癥。或著寒冒風。皆能致此。尋常疹子則無此癥。蓋痧出而不盡透。毒伏於內。鬱悶肺閉。而昏喘气急者。大危之癥。非麻黃大開肺气。

則不能救。再用石膏以淸火。杏仁以下气。甘艸以緩急而瀉火毒。加犀角﹑桔梗等味。提透淸化爲治。

咳嗽痧後咳嗽。餘熱在肺也。宜瀉白散。加貝母﹑橘紅﹑杏仁﹑枯芩﹑知母﹑花粉﹑甘桔﹑梨漿之類淸之。

邵評﹕此痧疹余邪蘊肺而咳嗽之良法。

傷陰凡痧伏邪未淸。致傷陰分。而發熱不止者。宜甘涼養陰。如沙參﹑骨皮﹑麥冬﹑玉竹﹑云苓﹑金斛﹑生地﹑白芍﹑丹皮﹑甘艸之類。

邵評﹕此痧後伏邪傷肺胃之陰液。因而發熱之正法。

伏邪凡痧等癥。外𨿽透達。易隱易回。而身熱不除。漸加喘咳。腹脹咽痛。喉啞齦爛。神昏欲寐。或兼赤利等癥者。此系失潮。伏邪在內。危癥也。急宜散邪解毒。如犀角﹑連翹﹑牛蒡﹑射幹﹑元參﹑杏仁﹑楂肉﹑人中黃﹑淨銀花﹑西黃﹑通艸之類。

邵評﹕痧毒內伏。上中下三焦均受其戕也。蓋痧子出沒有潮數。見點三日方齊。

每日三潮。三日九潮。潮後漸漸退沒。則痧毒盡透。若未潮足而早回。則邪伏於內。咳喘齦爛。喉啞咽痛。毒火上擾也。腹脹赤利。邪火下注也。身熱神昏欲寐。痧毒閉伏於中也。上中下三焦俱受邪侵。必正不勝邪而敗矣。急急提透疹邪。淸熱解毒爲治。必使痧毒外散。方有生機。

如痧隱沒太早。以致發熱咳喘者。此伏邪在肺也。速宜開宣肺气。遲則不治。如梔豉﹑桑杏﹑羚羊﹑牛蒡﹑連翹﹑前胡﹑薄荷﹑桔梗﹑蘆根之類主之。

邵評﹕按此等藥。𨿽是開宣肺气爲主。然初起卽用。或有靈效。若喘熱勢盛。似乎嫌輕。當以麻杏湯治之爲是。然此條痧隱太早。邪遏於肺。病在上焦。較前條稍輕。故以輕宣法治之。

陰虛凡少陰水虧之人。感挾時邪。而發疹。不可過用柴葛升散。緣此癥。𨿽表不得汗解。或𨿽得汗。而疹未透。熱仍不解。惟淸解中兼養陰液。庶能得汗。而疹亦易透達。如遇時感。診得脈象細數。或沈細。外癥。欲寐不寐。舌形微白兼紅。或紫色而幹。卽是少陰虛癥。或已經表散不應者。急宜用生地﹑骨皮﹑沙參﹑茯苓﹑麥冬﹑金斛﹑花粉﹑牛蒡﹑連翹﹑甘艸之品。以養陰液。自然疹隨汗達。身涼而解。如兼舌燥口渴而便祕者。加犀角數分。合陽明治之。或加豆豉。

邵評﹕此腎水素虛之人。外受濕熱暑濕時邪而發疹。非天行時痧之癥。當從三焦立法。用手經藥淸透。各隨其所受之邪而施治。非足經藥之柴葛升散發表者所宜。卽使發表得汗。此非風寒表癥。其邪不能從汗而解。疹何能外達。況本屬水虧之人。病是溫熱。而非風寒。尢忌發汗傷陰。故必淸解溫暑熱邪。

甘涼滋液之法。俾得營衛之邪。從肺達而出疹。陽明之邪。由胃而發。溫熱暑邪。隨疹而化解矣。

至脈細數而沈細。溫熱入少陰之脈象也。欲寐。少陰本癥也。復不得寐。煩熱也。微白而紅。溫熱初起之舌也。少陰舌本紫幹者。熱而津虧也。此少陰溫熱而陰液素虛之癥。急急滋液達邪。陰液充復。則邪气達。

自然得汗。非用藥彊發而汗出也。

又評﹕此陰虛而受溫暑時邪之癥。當救液達邪。辧明營衛而治。邪從疹而解。

如見陽明癥象。可合陽明法治之。

凡痧癮疹。最宜通泄。𨿽下利五色。亦不妨。惟二便不利。最爲凶候。如遇此癥。勿實脾止瀉。

邵評﹕痧疹因受外邪而病。或見吐瀉。則內邪由吐下而外泄。此是順癥。若二便不利。則邪毒壅遏。最多閉結。故爲凶候。凡痧疹吐瀉。大忌止澀。

卷三傷寒變癥

發黃﹝述古﹞

濕熱俱甚。則發黃。陽明熱勝。如橘黃而明。太陰濕勝。如燻黃而晦。

邵評﹕發黃有因熱因濕之不同。熱屬陽明而色明亮者。陽黃也。濕屬太陰而色晦暗者。

陰黃也。故治發黃。當辧其濕熱陰陽之不同。

太陽蓄血亦發黃。但以小便不利。爲濕熱發黃。小便自利。爲蓄血發黃也。

邵評﹕蓄血有身黃一癥。非蓄血必發黃也。此以發黃之小便不利。借證蓄血之小便自利。非以蓄血發黃二癥對勘也。其實以濕熱之小便不利。借證蓄血之小便自利耳。

又評﹕蓄血有身黃者。非發黃因於蓄血也。不可以濕熱發黃與蓄血發黃對列。

蓋發黃因外則汗不得泄。內則小便不利。以致濕邪瘀熱。郁而成黃。故濕熱發黃。小便不利。蓄血不在气分。且小便自利。則內之濕邪瘀熱已得外泄。何能發黃。要知蓄血與發黃。無並見之理。熱於膀胱。

則爲發黃。血結膀胱。則爲蓄血。病之在气在血。有形無形。截然相反。若果太陽發黃。用治蓄血之峻劑抵當湯。服之。則前陰下血如泉而立斃。蓄血而亦言發黃。其誤非小。故特辧之。

蓄血發黃。脈沈細而結。濕熱發黃。脈浮滑而數。

邵評﹕此辧蓄血濕熱發黃脈象之不同。

蓄血發黃。則便利而淸。濕熱發黃。則便黃而濁。

邵評﹕此以便之黃濁淸利。辧發黃蓄血。

太陽失表。瘀熱在裏。表實無汗。小便不利。身體發黃者。麻黃連翹赤小豆湯主之。使黃從汗解也。

邵評﹕太陽失於發表。外無汗出。而內則小便不利。熱入於裏而不外越。謂之瘀熱。熱蒸發黃。此熱瘀而未實之癥也。因其有表裏癥。故用麻黃﹑杏仁﹑生薑之發汗散表。赤豆﹑梓白皮﹑連翹根之苦寒淸熱而利水也。蓋發黃熱瘀而未實。故以發汗淸利。雙解表裏爲治。

陽明病。徧身無汗。但頭汗出。小便不利。渴欲飲水者。是熱不得越。瘀於裏而發黃也。茵陳蒿湯主之。使黃從下解。

邵評﹕此陽明濕熱發黃之癥。但頭汗而身無汗。郁熱上燻而邪不外達也。小便不利。其熱又不得下泄。

而又渴欲飲水。則熱之蓄於內者方熾。而濕之引於外者無已。濕與熱合。瘀郁不解。未能表達裏通。

勢必蒸發爲黃矣。用茵陳蒿湯苦寒通泄。使內瘀之濕熱下趨。則黃從便出而下解也。此條傷寒論原文有腹滿一癥。因邪不得外泄下通。郁熱爲黃。邪深入裏而腹滿。爲陽明熱實之癥。故方中用大黃淸濕而下裏實也。

太陰病小便不利。濕土爲熱所蒸而發黃者。茵陳五苓散主之。使黃從小便而解。

邵評﹕太陰濕伏。不從小便而下泄。遏於內而蒸熱爲黃。此太陰濕熱癥也。用五苓散宣化膀胱之气而利小便。加茵陳以淸滲濕熱也。蓋太陰濕鬱蒸熱爲黃。熱而未實。當宣其气化。使邪從小便而解。

瘟疫論云。疫邪傳裏。遺熱下焦。小便不利。邪無輸泄。經气郁滯。其傳爲疸。身目如金。宜茵陳蒿湯。若用茵陳五苓散。不但不能退黃。卽小便亦難利。此乃胃家移熱。是以大黃有專功也。

邵評﹕瘟疫濕濁之邪傳入陽明。熱在中下二焦。結而成實。气不宣通。郁而爲黃。

此陽黃實熱。用茵陳蒿湯。下其熱實也。蓋疫邪熱入於裏。陽明胃家熱而成實。故用茵陳蒿湯下其熱實。

與上條濕熱發黃。熱而未實者不同也。

傷寒身熱發黃。無表裏癥者。梔子柏皮湯主之。

邵評﹕此陽明之經癥。表無邪郁。裏未成實。故曰無表裏癥。乃身熱發黃熱瘀陽明經也。故但治以淸熱。

凡發黃。熱多脈必數。一身不痛。解毒爲主。濕多脈必緩。一身盡痛。滲濕爲主。

邵評﹕熱盛陽明。蒸鬱爲黃。脈數而身不痛者。陽黃也。淸熱解毒治之。太陰濕勝。

滯气爲黃。脈緩身痛。濕入經絡。而爲陰黃。滲濕行气主之。惟熱黃脈數屬陽明。濕黃脈緩屬太陰。

陽明發黃。熱多。二便俱祕。茵陳蒿湯。

邵評﹕此陽明熱實發黃之正法。

太陰發黃。濕多。小便不利。茵陳五苓散。

邵評﹕此太陰濕郁發黃之正法。

身熱發黃。無表裏癥。梔子柏皮湯。

邵評﹕此陽明經瘀熱發黃之治法。方中宜再加澤蘭﹑紅曲以消瘀。以上論陽黃癥。

發黃汗出身冷。脈沈遲。小便不利。口不渴者。陰黃癥也。五苓散加漧薑﹑茵陳。二便俱利者。

理中湯加茵陳。

傷寒遇辰戌丑未年。太陽太陰司天。醫用寒涼太過。往往有陰黃之癥。脈沈遲。肢體冷。而發黃者。宜理中湯加茵陳主之。小水不利。理中加二苓官桂。嘔者理中合二陳生薑。若天久霪雨。濕令大行。又當理中合平胃爲當。甚者加附子。

邵評﹕寒水濕土當令之年。如其人陽气本虛。偶受濕邪。醫者過用寒涼。傷其中陽。而成陰黃之癥。所見脈癥。俱是陰寒之象。與陽黃之熱實者大相逕庭。用理中湯加茵陳。溫運中陽而化濕也。

陰寒甚者。當加附子以扶陽泄濁爲治。若中陽虛弱。寒濕內伏。陽气不得宣化。而小水不利。加苓﹑桂以通陽利水。嘔者。胃虛有寒痰也。合二陳生薑。以和其胃气而化痰飲。惟久雨濕盛。陰濁之气太甚。脾胃中土受戕。故用理中溫運中宮。合平胃除濕化邪。此脾陽虛弱。寒濕內伏而成陰黃。治以溫中化濕爲主。

脾絕似黃癥。一身盡黃。寸口無脈。鼻中冷气。搖頭直視。環口黧黑。形如煙煤。此脾家眞气絕。非發黃也。第一書云。膽气絕。則面黃。脾气絕。則身黃。此皆黃如土色。漧枯無神气者也。

邵評﹕脾爲陰土。黃者。土之本色也。脾陽衰乏。陽气不運。故寸口無脈。陽微欲絕。

則气冷不溫。所見各癥。純是一派陰濁用事。微陽將欲埋沒。脾之眞气告絕。土之本色。發露無餘而外現。

故一身盡見黃色。此髒絕之癥。與發黃之有外邪者各殊也。

金鑑云。環口黧黑冷汗者。陰黃死證也。身體枯燥如煙燻者。陽黃死證也。

邵評﹕陰黃陽絕則死。陽黃陰竭亦死。

卷三傷寒變癥

痙﹝合參﹞

病者身熱足寒。頸項彊急。惡寒。時頭熱面赤。目赤。獨頭動搖。卒口噤。背反張者。痙病也。

邵評﹕痙病風邪在表。則身熱惡寒。痙爲風彊。筋脈受之。則口噤項彊。反張彊直也。頭熱足寒。面目赤。頭動搖者。風爲陽邪。挾濕上行。風濕化熱而上淫也。此痙病之形癥也。蓋因風濕熱邪。乘虛而入於筋之故也。

又評﹕諸暴彊直。皆屬於風。但陽主動。陰主靜。是當以彊直而安靜者主濕。彊直而搐搦者主風。千金方謂濕熱入於腎中亦爲痙。小兒癇熱盛亦爲痙。王海藏謂反張太陽痙也。低頭視。

手足牽引。肘膝相構。陽明痙也。一目或左或右斜視。

一手一足搐搦。少陽痙也。太陽固屬風寒。陽明少陽。亦風火熱之內作。皆當以存陰驅熱爲治。

夫痙脈。按之緊如弦。直上下行。

邵評﹕痙脈按之緊如弦。邪气堅實也。直上下行。陽邪盛也。上條揭痙之主癥。此條揭痙之主脈。

痙脈沈而細者。爲難治。

邵評﹕脈細則易亡陰。痙病見之則難治。

太陽病發熱無汗。反惡寒者。名曰剛痙。太陽病。發熱汗出。而不惡寒。名曰柔痙。

邵評﹕無汗爲表實。反惡寒者。風邪挾寒也。以其表實有寒。故曰剛痙。若汗出爲表虛。不惡寒者。風變而外傷筋脈也。以其表虛自汗。故曰柔痙。

太陽病無汗。而小便反少。气上衝胸。口噤不得語。欲作剛痙。葛根湯主之。﹝此剛痙無汗反惡寒主方﹞

邵評﹕邪在太陽陽明之界。熱並胸中。津不布而無汗。肺不行水而小便少。熱气上衝於胸。則口噤不得語。馴至面赤頭搖。項背彊直之癥。此欲作剛痙。用葛根湯治。表實無汗之痙也。因葛根湯。卽桂枝湯加麻葛。風邪挾寒而表實。此湯爲治剛痙無汗者之正法。

太陽病。其證備。身體彊KTKT然。脈反沈遲。此爲柔痙。栝蔞桂枝湯主之。﹝此柔痙汗出不惡寒主方KTKT卽頸項彊之貌﹞

邵評﹕太陽病者。太陽一經之癥悉具也。脈沈遲。乃津液少而營衛之行不利也。

風淫於外。汗出而消傷於內。用桂枝去風。加栝蔞根。兼滋其內也。

痙爲病胸滿口噤。臥不著席。腳攣急。必介齒。可與大承气湯。﹝初病在太陽僅背項彊直若不早治則轉入陽明而病更劇腳攣齒介者以陽明之脈起於腳而絡於齒也承气是下其熱非下其食也﹞

邵評﹕此痙病之屬陽明瘀熱者。陽明之筋起於足。結於跗。陽明之脈入齒中。挾口環唇。循喉下膈。陽明熱極。故見是諸癥。用大承气滌其熱以救其陰。亦急下存陰之治也。乃治陽明熱盛之痙。用大承气湯。然可與二字甚活。臨癥酌而用之。初非定法也。

太陽病發汗太多。因致痙。夫風病下之則痙。復發汗。必拘急。

邵評﹕發汗太多。津液傷而不涵養筋脈。故致痙。此爲液虧致痙。病由內虛所致。

邵評﹕風病應肝而主筋。妄下傷胃液。液不養筋而痙。復汗以耗其陰。陰液燥則拘急也。此條因妄下而傷陰致痙。亦內虛也。

瘡家𨿽身疼痛。不可發汗。汗出則痙。﹝以上述金匱法﹞

邵評﹕瘡家身痛。是營虛筋脈失養。故戒發汗。汗之則津液越出。筋虛燥。亦攣急而爲痙矣。此瘡家發痙。亦由液耗而內虛使然。

經云。諸暴彊直。皆屬於風。其勢勇猛。故曰剛痙。又云。諸痙項彊。皆屬於濕。其勢弱軟。故名柔痙。柯韻伯以痙之屬風者。不因風而因熱。屬濕者。不因濕而因燥。𨿽似太鑿。然戒人不可以劫液之品治痙。實屬良工苦心。

邵評﹕一由火熱內盛。熱極化風而成痙。一由濕熱挾風內灼。傷陰化燥而成痙。

痙𨿽因於風濕外邪。其傷陰劫液之藥。總當愼用。

愚按癥。卽痙癥也。其因有二。一屬風濕之邪。合而爲痙。卽內經所云屬風屬濕是也。一屬過表汗多。耗其津液而成痙。卽仲景所云發汗太多。因致是也。分屬之。則治法庶無悖謬。

邵評﹕痙癥有外邪內傷虛實二因。若外著風濕之邪。入於筋脈而成痙者。此實癥也。可用金匱諸方治之。若汗下誤施。產後亡血。津液傷耗。筋脈失養而痙者。

此內傷虛癥也。宜滋液熄風和絡治之。

如太陽未曾表汗而發痙。明系風濕之邪混擾於太陽。風濕相持而不解。則濕熱交並。畱滯經絡。

營衛不和。津液不行。筋脈失所養而作也。此是傷寒類癥。非傷寒變癥也。其證背反張。頭搖。口噤。

項彊。拘急。轉側艱難。身熱足冷。當審其風濕甚者。

則有汗而爲柔痙。風寒甚者。則無汗而爲剛痙。金匱法以栝蔞桂枝湯治太陽柔痙。以葛根湯治太陽剛痙。以大承气湯治陽明剛痙。金鑑法。均以小續命湯爲主治。剛痙去附子。柔痙去麻黃。表實去參附。加二活。裏實去參附。加硝黃。

邵評﹕風寒濕邪。畱滯經絡。未經表汗而發痙。此是外邪實癥。可用金匱諸方治。若傷寒過表。

汗多而成痙。乃是傷寒變癥。治分兩途。蓋汗多則血液漧枯。筋無所養。而痙作也。非濕非風。不得妄施前藥。故凡傷寒汗下後。癰疽潰膿後。婦人新產後。而見身體角弓反張。手足攣搐者。都是气血大虧。

液不榮筋所致。治法匯。均以八珍湯加枸杞﹑川斷﹑鉤藤﹑桂枝主之。以養筋脈。不可純作風治。

柯韻伯以復脈湯治痙。救陰液也。

邵評﹕過表汗多。陰液傷耗。筋脈失養而成痙。此是誤治後變癥。並無風濕外邪。

與上條之內因邪致痙者。有虛實之不同。故宜分途施治。上條邪實發痙。故用驅風散邪之方。此因誤治傷津血枯。而筋脈拘急。非風非濕。是爲虛痙。治當滋液養營。熄風和絡爲主。切忌驅風散邪之劑也。

若汗下後。潰瘍。及新產後。三者皆傷耗血。血虛生風。筋失滋養。以致反張攣搐等癥。是虛痙也。

治用气血兩調。和絡化風之法。乃陰虛致痙之正治也。至於復脈救陰。陰回則虛風自熄。痙亦止矣。此陰液虧乏。血不營筋而痙。是內傷虛痙。與上條外感實痙不同。滋液養正治法最合。

按過汗表虛成痙。汗出不止者。桂枝湯加歸﹑﹑人參。產後血虛成痙。歸建中湯。潰瘍去膿血過多。爲風所襲成痙者。八珍湯加黃﹑桂枝﹑川羌﹑防風。

邵評﹕此承上條汗後潰瘍新產三癥而言。過汗不止。則表虛液脫。陽不附陰而痙。養營固衛治之。產後血虛。血不營筋而痙。調營補气治之。潰瘍之後。气血兩傷。外風乘虛而入於經脈。則成痙。宜气血兩補。略佐化風治之。此與上條。均誤治後變癥而成虛痙。

又評﹕金匱論痙病十二條。曰風曰寒曰熱曰濕。皆是正傷寒之痙。及小兒癇熱盛之痙。相去霄壤。其所用之藥。皆麻﹑桂﹑葛根。若溫熱暑疫之痙。亦誤以此等方治之。其害甚於操刃矣。

卷三傷寒變癥

發狂﹝合參準繩金鑑﹞

經曰。邪入於陽則狂。又曰。重陽則狂。狂爲陽盛也。傷寒熱毒在胃。並於心。至於發狂。邪熱極矣。

邵評﹕陽邪入於陽經。故曰重陽。陽盛則狂也。若邪熱內伏胃中。火毒上燻。蒙擾心包靈气。則神不自知而發狂。

狂之發。少臥。不饑。妄言笑。妄起止。棄衣而走。登髙而歌。甚則逾垣上屋。皆獨陽亢極使然。非吐下不能已。

邵評﹕此是陽明實火上升。神蒙不淸。吐之下之。其熱外泄。則狂自止。

凡胃中熱極乘心。則神昏發狂。經云。重陽則狂者。謂熱入於陽。則狂亂也。表實無汗。三黃石膏湯。裏實不便。大承气湯。無表裏癥。白虎合解毒湯。

邵評﹕太陽表熱不得外泄。郁而發狂。當淸解表裏熱邪。陽明胃熱不得下泄。燥屎內蒸而狂者。

治宜下之。陽明經熱。胃火內燔而狂者。治以淸解胃熱。

病患煩躁狂走。妄言叫罵。面赤咽痛。鼻如煙煤。或身斑如錦。或下利赤黃。此陽毒也。三黃湯﹑大黃散主之。

陽毒發狂。逾垣上屋者。霹靂湯。調下鵲石散二錢。或用人中黃三錢。開水下。或水調瓜蒂末吐痰。﹝以上皆實癥治法﹞

邵評﹕火毒內燔。挾痰上灼。蒙蔽淸靈。如醉如癡。宜大淸其毒火。或吐其痰熱。

以上皆實癥治法。

卷三傷寒變癥

霹靂湯

取糞坑中靑磚。用火中燒紅取出。投入水中。水沸畢。取水飲之。治狂亂有勞心過度。曲運神思。以致神昏狂亂。語言謬妄。外無表裏實癥見者。當治其心與包絡之火。如川連﹑辰砂﹑菖蒲﹑鉤藤﹑茯神﹑小艸﹑天竺黃﹑琥珀﹑金箔﹑半夏﹑竹茹之類酌用。

邵評﹕勞傷心營。則心血耗散。神思不能收斂。心火亢甚。或挾痰濁上升。蔽其淸靈之气。以致昏妄似狂。此非外邪致病。無表裏實癥見象。由於內傷神明。當淸心與心包之火。佐以滌痰安神爲治。與上之實熱發狂不同也。

有陰虛挾感。微見躁煩。醫誤認爲陽明。用犀角﹑葛根等升提藥。以致虛火上冒。目赤顴紅。唇燥口渴。反發躁狂。有似陽癥。但兩足厥冷。舌形紫色。六脈洪大而空。或細而數。當以左歸飲或六味參麥之類主之。

邵評﹕少陰水虧。感受溫熱。外邪入於陰經。乃水虧火盛之癥。醫者誤用升散。提之透之。陰愈傷而火愈盛。虛火上冒而無制。現此假熱之象。而反躁狂。此是水虧不能制火。虛火上浮。故脈沈細數。或見洪大。重按則空而似無。虛陽上擾。用壯水制火之法治之。陰旺則浮火自平。

有少陰癥。陰極似陽。發躁發狂。赤身裸體。揚手擲足。欲坐臥水中。此爲陰狂。外癥與陽狂相似。當以脈爲辧。其脈必洪大而空。或細數而躁。或手足厥冷。六脈沈微。

其舌必淡紅而胖嫩。或微白而圓濃。當以人參八味飲冷服之。凡陰狂。外貌似熱。捫之肌肉。則冷逼手。

邵評﹕此與上條對勘。上條水虧火旺。此條陰盛陽微。少陰寒邪。陰多陽少。陽不戀陰而外浮上越。陰寒格拒於中。見此躁擾虛狂之象。外假熱而內眞寒。故必以脈辧之。脈見洪大。按之則空。或細數且躁。此是假熱之徵據。手足厥冷。脈微欲絕。此是陽脫之候。舌色淡紅微白。舌本胖嫩圓濃。

癥屬陰寒格拒。虛陽浮越。頃刻欲散之兆。燈將絕而復明之義也。用六味以滋陰。桂附以回陽。其妙在冷服。上焦之假熱。以假冷之藥制之。內伏之眞寒。以眞熱之性除之。陽回寒化。其病自愈。此與上條之水虧火旺。用純陰壯水之品。兩相合參。其陰陽虛實之不同。有如此者。

又有病發於少陰。不當正汗。醫見惡寒發熱。誤以太陽法彊汗之。汗遂漏不止。其人亡陽。故狂。與陰極發狂相同。當興建中湯。去飴糖﹑生薑加人參﹑黃﹑熟附﹑龍骨收之。﹝以上虛癥治法﹞

邵評﹕病在少陰。邪已入裏。法不當汗。醫者誤用太陽發汗之藥。汗漏不止。陽隨汗脫。而躁擾似狂。此虛陽外散。陽不戀陰而欲脫。故用建中湯。加參附以回陽。龍骨﹑黃以斂攝之。

又評﹕誤發少陰之汗。陽隨汗脫。而發躁狂。蓋此數條。虛癥發躁似狂。非狂之癥也。

太陽蓄血發狂。則小腹硬痛。小便自利爲辧。陽明蓄血發狂。則喜忘。大便黑爲辧。﹝此如狂癥﹞

邵評﹕蓄血如狂之癥。有太陽陽明兩經之分。以見癥辧之。此如狂癥。蓄血如狂。分別太陽陽明。

狂言。目反。直視。腎絕也。不治。

卷三傷寒變癥

煩躁

﹝合參準繩金鑑來蘇集﹞

金鑑云。身爲熱動而不安。謂之躁。心爲熱擾而不寧。謂之煩。煩擾於內。躁動於外也。

邵評﹕躁則身體擾動。有形可見。旁人知之。煩則心中懊。外無見象。惟病患自知。故煩擾於內而病輕。躁動於外而病重。

獨煩不躁者。屬熱。獨躁不煩者。屬寒。煩躁同見。在太陽屬熱。在少陰屬寒。

邵評﹕煩爲陽而出於心。躁屬陰而出於腎。

煩主心。躁主腎。煩屬陽。躁屬陰。

煩者心中煩亂不寧。欲起不安。欲睡不穩之狀。卽反復顚倒。心中懊之證也。

邵評﹕邪火內擾則煩。脘中憒憒無柰。懊惱難過。欲吐不得吐。欲眠不得眠。心煩意亂。不能自主。病患自知其苦。外無形象可見也。

如火踞心包。上焦不淸而煩者。左寸脈必躁動。舌燥尖紅。當以梔子豉湯。加川連﹑翹心﹑淡竹葉﹑鉤藤鉤之類主之。

邵評﹕火熱從肺衛而傳心包。邪在上焦淸虛之部。故煩亂不安。左寸主心包脈位。邪盛則躁動。舌燥尖紅。邪火伏於膈間。逼近心包。而津液受灼也。用梔子豉湯以除膈間之邪。加味以淸心包之火。此治邪伏膈中。火逼心包而煩之正法。

大汗後虛煩者。竹葉石膏湯主之。兼痰者。溫膽湯加減。

邵評﹕汗後正虛。邪火畱伏。故心虛煩。用此湯養正生津。而化邪熱。若兼有痰者。

滌痰化邪。此治汗後正虛。邪伏而煩之正法。

虛煩不得眠。脈虛細。宜養心。十味溫膽湯及酸棗仁湯之類。

邵評﹕病後心虛气弱。痰熱畱伏膽經。故虛煩不得眠。治以養正淸心。宣泄肝膽痰熱伏邪。此方治心虛气弱。痰火畱伏肝膽而煩之正法。

有表證。不得汗而煩者。取汗卽愈。若不得汗。心中煩悶不安。恐有痧疹。須細察之。以上五條論煩。

邵評﹕表有邪而不得汗。气郁而煩悶。汗出則气通。邪達而煩愈。如發汗而不得汗。

心中煩悶轉增者。此邪伏不宣。欲發痧疹之兆。當畱心細察之。

躁者。身體手足躁擾。或裸體不欲近衣。或欲坐臥水中。此陰極發躁。爲外熱內寒。

病屬少陰。其舌不拘何色。必胖大嬌嫩。其脈必細數躁動。或洪大而空。或手足厥冷。六脈沈微。古人用四逆理中等湯冷服。不若八味飲或參附熟地濃煎冷服。

邵評﹕陰火上浮則躁。其癥倏起倏臥。一刻不安。揚手擲足。揭去衣被。躁擾不寧。

煩亂如狂。此等形癥。旁人皆得見之。非比心煩之不外顯也。此陰寒極盛。陽不附陰而上越。陰火外浮。眞元欲脫之兆。病在少陰。故躁屬於腎也。此陰盛格陽。

陽浮欲散。故古人用四逆理中等方以回陽。冷服以開其拒格。令人陰亦不充。

故宜六味滋陰。桂附回陽。此治陰盛格陽。虛陽浮越而發躁之正法。

若少陰煩躁同見。口渴唇燥。舌紫而幹。脈細而數。手足微厥。躁擾不寧者。又當滋少陰之陰。左歸固本之類主之。

邵評﹕此水虧火旺。水不得制火而煩躁。較上條陰盛格陽陰極發躁之癥似輕。

上條滋陰回陽。此是壯水制火。

凡心煩懊不得眠。不與躁同見者。均非虛寒。當作熱治。大便不祕者。只以梔子豉湯﹑竹葉石膏湯﹑溫膽湯主治。無論三法前。三法後。皆可用也。

邵評﹕但煩而不躁。懊不眠。此是陽經熱邪。而非虛寒癥也。若大便不祕。其邪熱在於膈間。未入胃腑。宜淸上中二焦無形之熱。邪淸則煩自止矣。此治陽經熱邪但煩不躁之正法。

若煩躁同見。太陽有不得汗出而煩躁。大靑龍癥是也。少陰有吐利手足厥冷之煩躁。四逆輩癥是也。又有誤下復汗之煩躁。晝不得眠。夜則安靜。漧薑附子湯主之是也。

邵評﹕太陽風寒。表間無汗。陽熱內擾而煩躁。此陽盛也。大靑龍﹑麻桂以發汗。石膏以淸熱除煩也。若少陰病。上吐下利。手足厥冷而煩躁。此陰虛陽浮。不相交戀。欲外亡也。四逆以回陽。參苓以滋陰。下後復汗。汗出而裏陽將脫。故煩躁也。晝不得眠。陽虛而邪據也。夜則安靜﹑陰不虛也。獨任漧薑﹑附子二味。以急回其陽。可知煩躁同見。有陽經陰經之各殊。虛實表裏之不同。

若獨躁不煩。而同三陰癥見。便是陰寒之躁。宜四逆理中等湯主治。然煩躁見於三陽者多生。見於三陰者多死。

邵評﹕躁本屬陰。獨躁不煩。且同三陰癥見。是純陰無陽之候。非大劑溫中扶陽不可。若煩躁見於三陽。陽經熱實。邪退自安。故多生。見於三陰。陰竭陽浮散脫之象。故多死。

卷三傷寒變癥

停飲﹝述古﹞

飲。卽水也。傷寒停飲癥最多。每見於太陽少陰。臨癥者都忽此。因備述之以便查閱。

如太陽中風。渴欲飲水。水入卽吐者。名曰水逆。五苓散主之。此水停於胸中。故水入不能容也。

邵評﹕太陽中風。表未解也。渴則風熱而傳裏。渴欲飲水。水气不行。而反上逆。則吐。是爲水逆。必其人素有水气。邪水內結。用五苓散導水泄熱。的是正法。

又評﹕水逆者。其人必素有水气。中宮之陽气不宣。邪水凝結於內。水飲拒絕於外。旣不外輸元府而爲汗。又不上輸於口舌而渴飲。亦不下輸膀胱而小便不利。此水逆所由名也。

如誤下之。心下痞。與瀉心湯。痞不解。其人渴。而口燥煩。小便不利者。五苓散主之。

此治痞而痞不解。反渴。亦水停心下之故。非痞也。水停心下。則津液不得上升。故渴。

邵評﹕下後成痞。與瀉心湯而痞不解。心下有水气。飲邪內蓄。熱結膀胱。气不輸化。因反上逆。故見渴而躁煩。小便不利等癥。與五苓散利水泄熱。使小便利。則痞與消渴俱止矣。

如脈浮。小便不利。微熱消渴者。與五苓散主之。此小便不利。渴而能消水者。水蓄膀胱也。脈浮身熱。病在太陽也。故用五苓微汗以利水則愈。

邵評﹕脈浮微熱。表未盡除也。渴而消水。小便反不利。是水气與熱邪內結膀胱而未散也。與五苓散導水泄熱。內有桂枝。兼治其表。而微汗之。蓋此小便不利。

渴而能消水者。水蓄膀胱也。脈浮身熱。病在太陽也。故用五苓微汗以利水。則愈。

凡服五苓。多飲暖水取汗者。欲其散達營衛。表裏俱解也。

邵評﹕暖水可多服。則水逆者是冷水。水能制火而潤土。水土合和。則气化流通。

同五苓散解表泄熱。而病自愈也。然水亦不可恣飲。少少與之。胃和則愈。如多飲。必致水气爲患。而有悸喘等病矣。

太陽中風。其人汗出。頭痛心下痞。硬滿引脇下痛。漧嘔短气。汗出惡寒者。此表解。內有蓄水也。十棗湯攻之。﹝以上諸條皆太陽熱邪停水﹞

邵評﹕此外中風邪。內有懸飲之癥。其人汗出頭痛。似乎表癥。然不惡寒發熱。心下痞硬而滿。牽引脇下而痛。漧嘔短气等癥。是表邪已解。心下之水气濕熱泛溢。上攻於腦。而頭痛汗出也。旣知其表之風邪已解。而裏之水气淫溢。用十棗湯攻其飲而下其气。此治懸飲內踞。水蕩三焦之正法。然必審其表邪已解。然後可攻其飲。

太陽傷寒。表不解。發熱無汗。漧嘔而咳。或渴。或利。或喘。或小便不利者。此心下有水气也。宜小靑龍湯。外散寒邪。內散寒飲。

邵評﹕發熱無汗。是表不解。漧嘔而咳。是水气爲患。飲寒相摶。逆於肺胃之間也。

飲之爲病。隨气升降。水气下而不上。則或渴或利。上而不下。則或喘或噎。畱而不行。則小便不利。表寒與水飲。內外合邪。用小靑龍湯。以兩解表裏之邪。立加減法。以治或然之癥也。

如咳而微喘。發熱不渴。服小靑龍湯已。反渴者。此寒飲去也。

邵評﹕內飲外寒。相得不解。水气射肺。爲咳而微喘。水气上升。是以不渴。服小靑龍已。而反渴者。水气內散。寒邪亦外散也。

解肌或下之後。仍頭項彊痛。發熱無汗。心下滿。微痛。小便不利者。此有水气在心下也。宜桂枝去桂。加茯苓白術湯主之。小便利則愈。

邵評﹕頭項彊痛。發熱無汗。表未解也。心下滿。微痛。飲在裏也。此表邪與水飲凝結不解。病根在心下。而病機在膀胱。當察其小便。若小便利。病爲在表。仍當發汗。若小便不利。病爲在裏。是太陽之本病。非桂枝未罷也。故去桂枝而加苓術。不欲散邪於表。故但飲逐於裏。飲去。則表邪亦解矣。因此水結中焦。只可利而不可散。病不在表。而去桂枝。加苓術者。所以利小便而燥停水也。

此癥頭痛發熱。表癥仍在。若小便利。須發汗。今小便不利。病在太陽之裏。法當利水。去桂枝者。因無汗也。不用峻藥利水者。因汗下之後也。﹝以上皆太陽寒邪停水﹞

邵評﹕此著眼小便不利。𨿽有表癥。但利水而不兼散。與小靑龍五苓散不同法。

但得膀胱水去。而太陽之表裏癥悉除。所謂治病必求其本也。

如少陰病。當欲寐。至七八日。反心煩不得眠。是少陰熱邪上擾也。下利而渴。咳嘔。

小便不利者。是水飲停蓄也。宜豬苓湯以利水去熱。此少陰陽邪停水。

邵評﹕少陰病本欲寐。至七八日心煩不得眠。是邪熱耗陰。挾心火而上擾也。且下利而熱渴。是下焦虛不能制水之故。咳嘔煩渴者。是腎水不升。而心火不降也。小便不利者。水飲邪熱蓄於下焦也。故用豬苓湯。利水滋陰。而升津液。斯上焦如霧而咳渴除。中焦如嘔而煩嘔靜。下焦如瀆而利自止矣。此治少陰陽邪停水之正法。

如少陰病。至四五日。四肢沈重疼痛。腹痛。小便不利。自下利者。此爲有水气也。眞武湯主之。溫中以消陰水。必少陰陰邪停水。

邵評﹕此少陰寒邪。陽微而气不化。水積下焦。小便不利。是病根。腹痛下利。四肢重痛。皆水气爲患。因小便不利所致。用眞武湯。壯腎陽而消陰水也。

王晉三先生曰。小靑龍。治動而逆上之水。五苓散治靜而不行之水。十棗湯。大陷胸丸。治中焦之水。瀉之於內也。桂枝去桂加苓術湯。治下焦之水。引而竭之也。十棗湯治彌漫之水。大陷胸治痞滿之水。眞武湯。治沈著之水。小靑龍。入太陽治陽水。功兼外散。眞武湯入少陰治陰水。功專下滲。小靑龍。治寒邪未解之水。故溫以汗之。十棗湯治陽邪未解之水。故引而竭之。

邵評﹕治水之方。有寒熱表裏利散之不同。醫者必須辧明。

卷三傷寒變癥

心下悸﹝述古﹞

心下悸者。心下築築惕惕。怔忡不寧之狀也。

邵評﹕悸者。心中跳動也。有虛實之分。心虛血少。則悸。水飲淩心亦悸。肝膽痰火上逆亦悸。

務須辧淸用藥。

傷寒厥而心下悸者。宜先治水。當服茯苓甘艸湯。卻治其厥。不爾。水漬在胃。必作利也。

邵評﹕傷寒寒勝則厥。心下有水則悸。厥而心悸者。寒中於陰。而水聚於心下也。

宜以茯苓甘艸湯先治其水。水去然後治厥。否恐水漬入胃而作利。利作。則厥不回矣。蓋心下悸。是有水气。乘其未漬胃時先治之。不致厥利相連。此治法之次第也。

如飲水多而小便少。心下悸。乃水停心下。水气犯心也。茯苓甘艸湯以治其水。

邵評﹕飲水多而小便少。水無出路而停於心下。水气上逆作悸。亦用茯苓甘艸湯。甘淡利水。而益中气。水去則心悸自止。

若心下悸而厥冷。身動者。因虛而腎水上犯也。宜眞武湯。以鎭腎水。

邵評﹕心下悸。是水气之徵。此腎陽外亡。腎水淩心。故厥冷而身動。心屬火而水乘之則悸。腎虛火炎。水邪因得上侵。用眞武湯降火利水而鎭逆。此治少陰陽虛。腎水淩心而悸之正法。以上數條。水气淩心作悸。

若汗後。心中悸而煩者。虛也。宜小建中湯。以補心气。

邵評﹕陽气內虛則心悸。陰气內虛則心煩。悸而煩者。正不足而欲入內也。不可攻其邪。當用小建中湯。溫養中气之虛。中气立。則邪自解。卽不解。而攻取之法。亦可因之而施矣。

又評﹕小建中湯。治虛悸虛煩。若水气沖心而悸。熱邪壅膈而煩者。此湯不宜輕用。

若傷寒邪入厥陰。已成敗癥。脈結代。心動悸者。陰液涸也。炙甘艸湯主之。

邵評﹕脈結代者。邪气阻滯。營衛之气澀少也。心動悸者。神气不振。都城震驚也。

此邪气深入厥陰。陰液幾涸。故用復脈湯陰陽並調之。然此邪入深沈。陰陽並耗。脈失常度而見結代。

是陰脈也。傷寒有此。是陽癥見陰脈。故多死。不得已。用此方以背城借一耳。

若病後心气虛。而怔忡不寧。聞聲卽驚者。宜鎭心神以補心气。如茯神﹑遠志﹑棗仁﹑丹參﹑當歸﹑龍齒﹑辰砂﹑金箔之類。

邵評﹕病後陰傷營弱。血少不能養心。心气大虛。虛火上擾而怔忡驚悸也。治以養營補心安神一法。此病後心虛營弱而怔忡心悸之正法。

如因驚而得怔忡者。亦由心虛有痰也。宜茯神﹑棗仁﹑川貝﹑天竺黃﹑鉤藤﹑丹參﹑竹茹﹑半夏﹑辰砂﹑金箔之類。鎭心神以去驚痰。

邵評﹕驚則气亂﹑擾動。肝火上逆。其人心气素虛。內有伏痰。肝膽木火乘虛淩心。

而怔忡心悸也。宜以淸心滌痰降火之劑。此治心虛有痰。因驚而怔忡者。的是良法。以上四條。由虛而心悸。

卷三傷寒變癥

嘔吐﹝新法兼參葉案﹞

按靈樞經脈篇云。足厥陰肝所生病者。胸滿嘔逆。夫木動必犯土。嘔吐出於胃。而致病之由在肝。胃病治肝。不拘傷寒雜癥皆然。不可專以胃火胃寒爲治。

邵評﹕嘔吐爲胃气上逆。其胃气之所以上逆。因肝木犯胃所致。夫嘔吐之因不一。有胃陰虧者。有胃陽虛者。有胃火盛而熱邪內結者。有胃中寒而濁陰干犯者。有胃中有痰飲而气不下降者。𨿽有多因。總因肝火上升。乘虛犯胃。以木土相仇。肝木克土。而順乘陽明也。治嘔吐者。當兩和肝胃爲法。

肝火犯胃凡痞脹。食入卽吐。並嘔酸水。口渴舌黃。此肝火犯胃。恆因惱怒而得。

宜吳萸﹑川連﹑半夏﹑茯苓﹑濃朴﹑枳實﹑薑汁﹑竹茹之類主之。

邵評﹕此方平肝火而和胃。最效。

胃火衝逆凡陽明熱病。舌苔燥黃。煩渴嘔惡。脈來洪滑。米飲入口卽嘔。惟涼水可納者。宜白虎湯。重加活水蘆根主之。

邵評﹕此方淸胃經火熱。極效。

肝火衝逆凡傷寒熱盛之時。自覺气自左升。嘔吐。勺水不納。脈弦數。舌燥刺。或嘔吐酸苦黃水。此肝火上乘於胃。宜左金﹑半夏﹑陳皮﹑黑梔﹑﹝薑汁炒﹞茯苓﹑椒梅等。降之泄之。或用薑汁炒川連。或用吳萸湯炒川連。治嘔最驗。

胃脘陽虛凡食入嘔吐。或納少不變。脈細小而弦。或右脈弦大。脘中滿痛。大便欲解未通。此胃脘陽虛。肝木未亢。治宜專益胃陽。人參﹑半夏﹑茯苓﹑陳皮﹑漧薑﹑吳萸主之。

胃气不降夫脾主升。胃主降。若因怫怒動肝。肝木犯胃。胃陽受傷。不能傳及小腸。變化失司。

大便不解。納谷不饑。吞噫酸水。甚至胃底釀積之物。上湧爲吐。此胃气不主下行故也。法當溫胃陽制肝逆爲治。宜熟附﹑漧薑﹑白芍﹑吳萸﹑枳實﹑炒白粳米主之。

邵評﹕脾以上升爲宜。胃以下行爲順。因怒動肝。肝逆乘胃。胃气不得下行。食不變化。挾肝火上升而嘔吐也。此與上條不同。上條只胃脘陽虛。無肝木乘侮。專理胃陽爲治。此則胃陽受傷。因怒而肝火上升犯胃。故吞噫酸水。酸爲肝味也。

胃升不降。甚至胃底上泛。湧逆吐出。其胃陽之衰弱已極。肝木之亢逆莫制。幾有胃陽虛脫之變。急當溫胃通陽。制肝降逆爲治。

肝逆犯肺凡病气自左升。腹中膨脹。嘔吐涎沫酸苦黃水。則咳嗆不已。此肝气逆乘。過胃犯肺。法宜制肝和胃。須陳皮﹑半夏﹑茯苓﹑川椒﹑烏梅﹑萸湯炒川連。薑汁炙枇杷葉主之。

邵評﹕气自左升者。肝气也。肝气升則爲腹脹。犯胃上逆。則吐涎沫酸苦黃水。肝挾相火。木火刑金。乘肺而作咳嗆。已過胃而上升莫制矣。宜平肝和胃治之。

陰濁犯胃有气從小腹上衝。爲嘔爲脹。所吐皆黑綠苦水。此屬下焦陰濁。衝逆犯胃。厥陰穢气上逆也。宜川椒﹑烏梅﹑連制茱萸﹑茯苓﹑川楝子﹑﹝醋炒﹞小茴香﹑﹝鹽水炒﹞黑梔子﹝薑汁炒﹞等。以制肝逆。胃气虛者加人參。

邵評﹕少腹爲肝之部分。肝居下焦。其气上衝。則濁陰隨之上逆。故嘔而且脹。吐出黑綠苦水。是胃底之濁水。被下焦之陰濁衝逆而上泛也。急當鎭胃平肝。通陽泄濁治之。

肝絡伏飲凡气沖偏左。厥逆欲嘔。嘔盡方適。此伏飲在於肝絡也。宜辛以通之。

淡吳萸﹑﹝鹽水炒﹞半夏﹑茯苓﹑薑汁﹑旋復花﹑代赭石主之。

邵評﹕肝主一身脈絡。從左上衝者。肝气也。肝挾飲邪上逆。入於絡中。則厥而嘔吐。宜和肝宣絡滌飲治之。

熱邪內結痞悶嘔濁。不寐不饑。舌黃口渴。治宜苦辛瀉心法。黃芩﹑川連﹑半夏﹑枳實﹑薑汁。

邵評﹕熱邪痞結陽明。治以苦辛開泄。

暑穢內結吸入暑穢。先走募原。募原是胃絡分布。故上逆而爲嘔吐。脘悶而痛。

寒熱不解。舌黃而渴。宜瀉心法。姜制川連﹑黃芩﹑半夏﹑枳實﹑藿梗﹑滑石﹑通艸﹑郁金。

邵評﹕暑穢自口鼻吸受。從上直行中道而走膜原。膜原者。脾與胃以膜相聯。爲半表半里之界。暑熱穢邪。結於膜原。而嘔吐寒熱。宜苦辛開泄治之。然惟舌黃可用瀉心法。

又評﹕舌白苔者。不宜陷胸﹑瀉心。宜杏﹑蔻﹑桔﹑橘。苦辛開肺。如邪入膜原。舌苔粉白。

當用吳又可達原飲。舌黃膩濃者。非瀉心不可。

濕熱相蒸胃中有火。脾家有濕。濕熱相蒸。以致嘔吐不納。時飽時饑。渴不多飲。

舌苔微黃粘膩。此胃熱蒸脾濕之驗也。治宜寒熱兼施。川連﹑漧薑﹑茯苓﹑半夏﹑廣皮﹑黃芩﹑澤瀉﹑枳實﹑薑汁。

邵評﹕脾濕胃熱。蘊結中宮。格拒不開而作嘔吐。治以和中開痞。淸滲濕熱爲主。

痰飲兼寒嘔吐不渴。舌苔白滑。或兼咳嗽者。此痰飲兼寒邪也。二陳湯加桂枝﹑漧薑﹑薑汁。

邵評﹕寒飲內伏於胃。上升射肺。故嘔吐咳嗽。寒邪有飲。則口不渴。白滑苔者。寒痰也。故用滌痰溫散之法。

痰飲兼火嘔吐微渴。兼見咳嗽。舌苔淡紅而鮮。或帶微白者。此痰飲兼胃火也。

溫膽湯加枇杷葉﹑﹝薑汁炙﹞黑梔子。﹝薑汁炒﹞

邵評﹕和胃化痰。宣肺淸熱。此方極效。

胃中虛寒納谷不受。時嘔涎沫。舌潤不渴。右關濡軟。六君子﹑加砂仁﹑漧薑﹑嘔涎沫者。加益智仁攝之。吐痰飲者。加桂枝﹑姜皮和之。

邵評﹕寒邪格拒不納。有寒飲則嘔涎沫。無熱則舌潤不渴。脈濡軟。胃虛也。故用補中化痰而溫散。

熱傷胃津暑熱之邪不解。灼幹胃中津液。舌紅鮮澤。口渴。食入卽嘔。當戒腥油膩物。二陳湯去甘艸。加釵斛﹑薑汁炒竹茹。或溫膽湯去枳實﹑甘艸。加梔豉﹑金斛。

邵評﹕濕熱暑疫之邪。入於陽明。胃中津液受傷。而嘔吐津虧。胃熱則舌鮮紅而口渴。故以和胃生津化痰爲治。

胃陰虛餒如大汗後。胃中津液大虛。嘔吐不納。口渴。舌苔白嫩者。宜金水六君煎。加麥冬﹑沙參。以和胃陰。

嘔吐不已此有升無降。宜鎭逆法。旋復花﹑代赭石﹑半夏﹑茯苓﹑會皮。虛者加人參。

邵評﹕胃不下行而上逆。气升嘔吐。用鎭逆降胃之法。極是。

卷三傷寒變癥

吐蛔

胃气虛寒素有內寒之人。復感寒邪。當溫中散寒。若大發其汗。胃中穀气化汗外達。則胃气轉餒。蛔失穀气以養。則不安而上逆。仲景云。病患有寒。復發汗。胃中冷。必吐蛔。是也。故凡傷寒吐蛔。𨿽有大熱。忌用寒涼。乃大凶之兆。急用理中湯去甘艸。加椒梅主之。

蓋蛔聞甘而起。遇酸而伏。見苦則安也。蛔吐不止者死。吐蛔不能食者亦死。﹝以上述古﹞

邵評﹕中陽虛而受寒。宜溫中散寒爲治。反大汗之。則胃陽益傷。不能化穀气以養蛔。則蛔上逆。而從口出也。蓋陽虛而有寒邪。復發汗以傷其陽。則胃陽虛而胃中冷。故用椒梅理中湯法溫之。

肝邪犯胃按吐蛔。仲景列於厥陰篇內。則爲肝邪犯胃可知。凡傷寒如見寒熱。

漧嘔。心胸格拒。或吐痰涎濁沫。或吐酸苦黃綠之水。或吐蛔下蛔。皆屬厥陰乘犯陽明。治宜泄肝和胃。如川連﹑桂枝﹑烏梅﹑川椒﹑﹝炒黑﹞生白芍﹑淡吳萸﹑﹝鹽水炒﹞黃芩﹑茯苓之類。如泄肝和胃不效。乃胃中虛空若谷。客气逆犯上衝。須鎭逆安胃。宜人參﹑茯苓﹑半夏﹑代赭石﹑炒川椒﹑烏梅肉﹑川楝子之類。

邵評﹕厥陰屬肝木。爲至陰之經。陰極則陽生。木中有相火。凡病邪傳入厥陰。深沈之至邪。每挾木火內燔。勢必順陽明而犯胃。傷耗陰津胃液。而見癥如此。治宜泄厥陰以安陽明爲法。

邪陷厥陰傷寒暑濕溫熱之邪。上阻气分。則身熱耳聾。入於營分。則舌絳神昏。

治法當淸解心營肺衛。如連翹﹑淡竹葉﹑滑石粉﹑川貝母﹑天竺黃﹑鮮菖蒲﹑炒竹茹﹑綠豆皮之類。以淸上焦。若身熱不解。口渴胸痞。耳聾漧嘔。吐蛔拒納。此暑濕內蒸。其邪漸結厥陰之界。乃險癥也。宜川連﹑半夏﹑枳實﹑菖蒲﹑茯苓﹑黃芩﹑漧薑。苦辛以開內結。

邵評﹕溫熱暑濕之邪。從口鼻吸受。始在上焦气分。或漸入營。與傷寒見癥不同。

治法亦異。當宗河間三焦立法。分心營肺衛論治。上焦之邪不解。蔓延中下而入裏。可以治同傷寒。故治溫暑與傷寒。始異而終同也。惟藥味宜輕淸。宣泄上焦。滌痰化熱。

邪結气分如吐蛔與飲。脘悶口渴。舌苔白中帶黃。此濕熱結於气分。胃中不和而蛔逆也。宜二陳加漧薑﹑川連。﹝以上參葉案﹞

邵評﹕此痰飲挾濕熱。結於陽明气分。胃熱气逆。而蛔上出。胃有痰熱。則舌苔白中帶黃。邪內結。則脘悶。用二陳以化痰。姜連以開痞達邪。

卷三傷寒變癥

噫噯﹝述古﹞

經云。寒气客於胃。厥逆從下上散。復出於胃。故爲噫。大抵此癥。傷寒汗吐下後。或大病後多有。蓋汗下後。邪气𨿽解。胃气弱而不和。三焦失職。淸不能升。濁不能降。

是以余邪畱連於胃。噯酸作飽。胸脘不爽。仲景所謂心下痞硬。噫气不除是也。治以旋復代赭湯。所以宣陽气而鎭陰逆。陽气宣達。則陰邪不得阻格。升降順。痞硬散。而噫气自除矣。

邵評﹕中陽虛弱。寒气入胃。寒挾胃气上逆。升而不降。气從喉出有聲。爲噫气也。

噯气者。因气抑遏不宣。上逆作聲而噯气。每有飽食之後而作者。可知其因於胃气郁滯也。二癥不同。噫气爲虛。噯气爲實。當分別施治。惟噫气每於汗下或大病後見者。是中虛胃弱。气機不和。余邪畱伏。淸濁升降。不得自如。气逆爲噫也。若胃有停滯。而挾肝火。則噯酸飽悶。濁凝气滯。則心气痞硬而噫气。此方補中通陽。軟堅開痞。而鎭濁逆。的是良法。

若濕飲內傷。陰濁聚胃。以致胃陽受傷。濁陰上犯。噫气噯酸。中焦格拒。治宜安益胃陽。以鎭陰逆。人參﹑半夏﹑茯苓﹑漧薑﹑旋復花﹑代赭石主之。﹝此條參葉案﹞

邵評﹕濕飲陰濁內聚。胃陽虛弱失運。气逆不降。中脘格拒而噫气。乃陽虛濁逆之癥也。

當以開痞鎭逆。通補陽明爲治。

卷三傷寒變癥

呃逆﹝新法兼參葉案﹞

呃逆者。聲自下逆上。俗名呃忒是也。不拘傷寒雜癥皆有。所因不一。治法各宜隨癥施治。

邵評﹕呃逆一癥。有虛實寒熱之因。中焦下焦之別。是气升上逆之病。外感內傷。

均有此癥。當辧因分癥施治。

陽虛陰逆有因寒涼太過。胃中虛冷。濁陰上逆。以致呃逆嘔吐。或腹痛下利。兩脈微弱。治宜理陽驅陰。人參﹑附子﹑丁香﹑柿蒂﹑茯苓﹑漧薑﹑吳萸主之。若兼吐黃綠苦水。胃虛陰濁上干也。去附子。加代赭﹑椒梅。

邵評﹕寒涼傷中。胃陽虛弱。濁陰上逆。气不下降。而呃逆嘔吐也。當用溫胃通陽。以泄濁陰。

肝木犯胃气逆呃忒。脈小舌白。厥逆寒戰。此肝气犯胃。用鎭肝安胃法。人參﹑半夏﹑茯苓﹑漧薑﹑丁香﹑柿蒂﹑代赭石﹑炒川椒﹑炒粳米。

邵評﹕中虛胃弱。肝木乘虛上逆。胃气不降而呃忒。胃陽虛而有寒。故舌白寒戰。

肝气上升則厥也。宜以溫胃泄肝鎭逆爲治。

肺鬱气逆面冷頻呃。咽中不爽。此肺气郁。病在上焦。宜開气分之痺。俾淸陽得舒。胸次方能開達。薑汁炙枇杷葉﹑川貝母﹑川郁金﹑香豉﹑桔梗﹑通艸﹑竹茹之類主之。

邵評﹕气郁於肺。不得下降。淸陽痺阻而頻呃。治以宣肺開气。肺气宣行。則諸气流通而下降。呃自止矣。宜以輕淸開提肺气。宣泄上焦爲治。

陰飲上逆攻伐太過。胃中陽虛。飲濁上逆爲呃。舌苔白潤。治宜溫通。半夏﹑茯苓﹑丁香﹑柿蒂﹑吳萸﹑薑汁之類。如生薑半夏湯﹑丁香柿蒂湯﹑茱萸理中湯。皆可選用。

邵評﹕攻伐多是寒涼。以傷中陽。陽虛。則伏飲上逆。而作呃忒也。舌白潤。寒飲苔也。宜溫胃陽以散寒飲爲治。

胃虛有熱如呃逆而渴。舌苔微黃。此胃虛有火。虛火上逆而呃也。宜橘皮竹茹湯。或溫膽湯。去枳實。加薑汁炙枇杷葉。如胃中有痰飲。脈沈而弦。宜橘皮半夏生薑湯。

邵評﹕胃虛。內有伏火。故口渴而舌苔微黃。虛火上逆。胃气不得下降而作呃也。

治以淸降胃火一法。此與上條同是胃病。有寒熱之不同。用藥有溫淸之別。上條陽虛欲逆。故用溫通。此條胃虛有火。故宜淸降。當合參之。如痰飲脈沈而弦。弦爲飲而沈爲在裏也。用滌飲和胃之法。

肝火上逆如呃逆。舌黃而渴。左脈弦數。此肝火上逆爲呃也。宜川連﹑吳萸﹑黑梔﹑代赭﹑枇杷葉﹑半夏﹑茯苓之類降之。

邵評﹕肝火上升。胃逆不降而呃。舌黃而渴。肝火灼胃也。左脈弦。肝之本象。數則肝火乘胃而逆也。治以平肝淸火。和胃降逆之法。

中焦虛冷如脾胃虛寒。寒气格逆而呃者。脈來濡緩。右關軟大。舌嫩不渴。宜理中湯。加丁香溫之。

邵評﹕中虛寒气上逆。格拒於中。胃气不降而呃逆也。故用溫中扶陽之法。

下焦陽虛凡呃逆起自下焦。渾身振動者。乃屬下焦虛寒。陽气竭而呃也。宜理陰煎。加丁香﹑五味﹑胡桃肉以納之。或都气飲。加熟附﹑胡桃﹑丁香以納之。不已則死。

邵評﹕呃逆自下焦而來。肝腎大虛。气不攝納。由丹田而衝逆。故渾身振動。此元海無根。虛脫之候。宜攝納下焦肝腎治之。

陰火衝逆如六脈細數。面赤顴紅而呃者。陰火上逆也。都气飲。加胡桃肉﹑柿蒂以納之。

邵評﹕陰火升逆。當用滋腎丸或大補陰丸壯腎水而滋陰火。

格陽呃逆若髙年命門火衰。虛陽上逆而呃者。必面赤戴陽。足冷下利。六脈微弱。宜熟附都气飲。加人參﹑丁香﹑胡桃肉﹑紫石英之類。納以鎭之。﹝以上三癥五味須重用﹞

邵評﹕命火衰微。陰寒內伏。阻格虛陽。上逆而作呃。陰盛格陽也。宜用回陽鎭納之法。

胃陰虛餒有發汗太過。胃中津液枯涸。以致呃逆嘔吐。宜金水六君煎。加北參﹑麥冬﹑丁香﹑柿蒂。和中以生津液。汗出不已。加五味。

邵評﹕汗多而胃陰受傷。津液虧耗。胃气上逆而呃者。宜養陰生津以和胃。若汗多。則津液益虛。用五味以斂之。

中脘食滯凡呃逆脘痛。胸中脹滿者。食滯爲呃也。宜二陳加楂肉﹑濃朴﹑枳實﹑麥芽﹑木香汁﹑萊菔子之類。疏之和之。

邵評﹕食滯脘中。气機阻遏。升不得降而爲呃者。此胃實也。故用運中消滯開气之劑。

幽門濁逆傷寒表解之後。大小便不通。呃逆作嘔。此糟粕未化。與邪結於幽門。

幽門之气不化。則州都閉。傳道失。二便不行。惡气上衝於胃。故作呃逆也。宜利幽門。利幽湯主之。若大便祕結。少腹硬痛而作呃逆者。承气湯主之。﹝此條出傷寒第一書﹞

邵評﹕表解後津液受劫。邪濁內結腸腑。二便不通。气上衝至胃。則呃逆作嘔。所謂下旣不通。必反於上也。幽門在下焦。邪結於此則便閉。故必通其幽門。大便通行。則濁熱下出。而呃逆自止矣。此亦實呃也。若便閉硬痛。此腸胃有燥屎而呃逆也。用承气湯攻下之。

卷三傷寒變癥

喘﹝新法合參景嶽金鑑葉案﹞

喘癥之因。大抵三法前多實喘。三法後多虛喘。在肺爲實。在腎爲虛。實喘宜開太陰。虛喘宜固少陰。外感之喘治肺。內傷之喘治腎。

邵評﹕喘有風寒﹑火邪﹑水气﹑痰飲﹑寒包火郁等因。由於外邪在肺。是爲實喘。下焦元海無根。腎虛气逆而發喘者。爲虛喘。實喘宜開肺。虛喘宜固腎。至三法者。汗吐下也。𨿽云三法前多實。三法後多虛。然亦不可執。總之。外邪爲實。宜治肺。內傷爲虛。宜治腎。

虛實之辧。實喘。气急﹑張口﹑擡肩﹑欠肚﹑虛喘﹑气短﹑似喘非喘﹑而不張口﹑擡肩﹑欠肚也。

實喘。肺气不得宣暢。滿悶只在膈間。虛喘。腎气不能接續。阻塞在於气道。

邵評﹕實喘由肺有外邪。气不宣暢。而气急發喘。病在上焦。故滿悶只在膈間也。

虛喘由腎气不納。虛气上逆。短气發喘。病屬下元虧乏也。

太陽病不解。用小靑龍湯治喘者。治水气幹肺也。用桂枝湯加濃朴杏子治喘者。

治寒邪在肺也。用麻杏石甘湯治喘者。治寒包肺火也。﹝述古﹞

邵評﹕表有風寒。內挾水飲。犯肺而喘。用小靑龍散邪滌飲。若寒邪在表。气郁於肺而作喘。用桂枝加朴杏散寒下气。但寒無汗而喘者。用麻黃湯。此則肺有火邪。外寒包住內火。故以麻黃湯去桂枝。而加石膏。

陽明病。發熱。汗出。不惡寒。胸滿而喘。用梔子豉湯者。此陽明內熱出表。非治外感也。又陽明病。直視微喘。用承气者。此陽明壞病也。﹝述古﹞

邵評﹕胸中爲陽明之表。滿而喘者。熱上擾而气不下降也。邪在膈間。用梔豉湯以泄膈間熱邪。

此陽明經病之表癥。若陽明腑病。直視微喘者。由於誤治。而陰傷邪實。用承气者。去邪以救正也。

傷寒有暴感寒邪。惡寒無汗。頭疼身痛。寸脈沈伏。而喘急者。此寒邪郁於太陽。痰气交阻於肺也。法當開太陽之邪。用麻黃﹑川桂枝﹑半夏﹑杏仁﹑旋復花﹑紫蘇葉﹑橘紅﹑生薑﹑白芥子之類。辛溫汗之。

邵評﹕肺與太陽。均爲主表。太陽表邪不解。每每上侵於肺。故開太陽表邪。卽是開肺。治法本相通也。此開肺疏表。滌痰降气之法。

如外感寒邪。內束伏火。咳喘煩渴。气口脈沈而數者。宜外散寒邪。內淸肺火。麻杏石甘湯加桑皮﹑枯芩﹑桔梗主之。

邵評﹕此肺熱火盛。輕寒抑遏於表。只用麻黃一味散表。余俱開肺淸火之劑。此條寒包肺火。與上條表寒侵肺不同。上條辛溫散表爲治。此條辛涼開肺爲主。病情不同。治法亦異。最當詳辧。

若咳嗽口漧。气逆而喘。而不頭痛惡寒者。火邪在肺也。當以瀉白散加二母﹑枯芩﹑羚羊角之類。以瀉肺火。

邵評﹕此肺火發喘。外無表寒。與上二條不同。只淸肺火爲治。

若气逆咳喘。胸膈凝悶。气口脈閉。喘咳有痰聲者。痰喘也。治痰爲主。如前胡﹑蘇子﹑杏仁﹑葶藶子﹑橘紅﹑象貝﹑蔞霜﹑半夏﹑桑皮﹑枳殼﹑薄荷﹑桔梗﹑竹瀝﹑薑汁之類。選用。

邵評﹕痰隨气而上升。肺气逆而不降。則咽中痰聲而气喘也。治以淸痰降气爲主。

傷寒有表解之後。而胸悶喘急者。亦痰也。急當治其痰。蓋外感表邪𨿽去。而內痰復發。故喘。必寸脈沈閉。胸膈悶塞可證。不可因表解後。作虛治也。﹝以上皆實喘治肺﹞

邵評﹕表寒已解。而內伏之痰上升。其气阻於胸膈。故悶而喘急也。治以滌痰開化一法。蓋此是痰喘。

無外邪夾雜。與前數條因外邪發喘者不同。且痰阻脈道。故脈沈閉。痰滯上焦。肺气不宣。故胸膈悶塞。是實喘而非虛喘也。

若因汗下之後發喘者。乃眞气不能接續。气短似喘也。病源在下。其癥呼吸喘促。

自丹田以上。气道阻塞不通。提不能升。咽不能降。呼吸不能接續。主治在腎。以腎主納气也。當以景嶽貞元飲主之。气虛脈微。汗大出者。合參﹑麥﹑五味。收之納之。或生脈合左歸亦可。足冷脈微者。熟附都气飲。加胡桃肉以納之。﹝以上是虛喘治腎﹞

邵評﹕汗下之後。邪退正虛而發喘者。乃元海無根。眞气不納。短气不能接續。似喘非喘。由於下焦腎气大虧。此是虛喘。與前列之實喘大異。蓋丹田在下焦。升逆直衝而上。肺气不得下行。阻塞升降之機。呼吸短促。不能接續而似喘。由於腎眞失納。根蒂不固所致。治以攝腎固眞納气爲主。

若飲邪犯肺作喘。當以溫藥和之。二陳湯加桂枝﹑薑汁。

邵評﹕寒飲射肺。肺逆作喘。當理肺滌飲治之。古人云。治痰飲者。宜溫藥和之也。

卷三傷寒變癥

奔豚述古

﹝注釋參古方選注﹞

奔豚者。病從腹中有气攻上。一如江豕以臀憤起而攻也。閱傷寒論。凡傷寒發奔豚者二。一曰燒鍼令其汗。鍼處被寒。核起而赤者。必發奔豚。气從少腹上衝心者。

灸其核上各一壯。與桂枝加桂湯。一曰發汗後。其人臍下悸者。欲作奔豚。茯苓桂枝甘艸大棗湯主之。

邵評﹕鍼處被寒。寒從鍼孔而入也。核起而赤者。鍼處紅腫如核。寒气所郁也。心气因寒而內虛。腎虛因寒而上逆。發爲奔豚。气從少腹衝心。寒邪挾水气淩心也。灸其核上。以杜再入之邪。與加桂湯以泄上逆之气。若臍下悸者。心气不足。腎水乘火而上克也。腎气上衝。名曰奔豚。

蓋腎爲水髒。豚爲水畜也。茯苓以泄水。桂枝伐腎邪。以保心气。甘棗培土以制水也。因奔豚者。豚爲水畜。奔則昂首疾馳。酷肖水勢上干之象。然悸在臍下。其水尙在下焦。欲作奔豚。尙未發也。當先其時而治之。

按此二癥。一屬少陰寒气淩心。故用桂枝加桂。溫腎散寒。病由外召寒邪。仍從太陽表治。惟加桂枝兩數。便可以溫少陰。而泄陰邪矣。一屬水邪上逆。故重用茯苓以制水邪。

桂枝保心气以禦水淩。甘艸大棗補脾土以制水泛。取甘爛水者。不欲其助水性也。傷寒奔豚。惟此二方爲主治。而汗後臍下悸。作奔豚之癥尢多。定當以苓桂甘棗湯爲治。

若夫金匱要略中所載奔豚湯。方用半夏﹑生薑﹑﹝散結﹞芍藥﹑甘艸﹑﹝安中气﹞芎歸﹑﹝和心气﹞

黃芩﹑﹝瀉火﹞生葛﹑﹝欲降先升﹞甘李根皮。﹝大寒折衝逆之气﹞此治因驚恐而得奔豚者。

其爲病也。聚散靡常。作止無定。腹痛衝逆。發則爲熱。退則爲寒。乃心中熱邪凝結而成。與傷寒水气寒邪作奔豚者迥異。不可混治。

邵評﹕此言雜病亦有奔豚者。與上傷寒之奔豚不同。由於肝邪內發。上犯於心。

肝膽相火內郁。是奔豚之屬於熱者。較寒水上淩逆心而作奔豚者。大相逕庭矣。蓋傷寒之奔豚因於寒。以桂枝爲主藥。雜病之奔豚由火熱。當宗金匱方爲主。

王晉三先生曰。奔豚气有三。犯肺之奔豚屬心火。犯心之奔豚屬腎寒。臍下悸。欲作奔豚。屬水邪。證自分途。治亦各異。

邵評﹕心火克肺金。由於火熱。宜金匱方治之。腎寒克心火。由於寒。用桂枝加桂法。腎水上逆淩心。由於水气。用苓桂甘棗方。

卷三傷寒變癥

動气﹝新法參景嶽全書﹞

動气者。築築然動於臍旁上下左右。甚者連及虛裏心脇。而渾身振動也。此病由於妄汗妄下。气血大虧。以致腎气不納。鼓動於下而作也。或由其人少陰素虧。因病而發。恆見於瘦薄虛弱之人。方書都以理中湯去白術﹑加肉桂﹑倍茯苓治之。以伐腎邪。恐未切當。蓋奔豚屬水邪。而動气屬腎虛。不若八味飲加五味﹑胡桃。直培根本。以收納腎气。多服自效。

邵評﹕動气由於土虛不能制水。水气凝結而成。腎中虛气。逆乘土位也。若虛裏穴。在乳下。其動應衣。宗气泄也。大虛之癥。治當大補。蓋由妄汗妄下。傷其正气。

其人腎气本虛。素有動气在於上焦。因之而發。腎眞不納。治以補腎納气爲主。

理中湯補脾土。去白術。嫌滯气也。加桂﹑苓。泄水以伐腎邪。然動气一癥。是腎气虧乏。气少收納。非腎中水邪上逆。與奔豚不同。宜補腎气。不宜伐腎邪。故用八味飲以補腎眞。加五味子﹑胡桃。斂納腎气爲治。

又評﹕奔豚與動气。其因各異。辧治極當。

凡傷寒至發動气。必腎气大虧。水火並衰。其見證。六脈遲軟。舌潤不渴。臍腹冷如冰。暖鑪晝夜不捨。飽則動緩。饑則動甚。於此可知其虛。非大劑八味多服不除。寒甚。加炮姜。若止少陰水虧。動气亦不甚。必有舌漧口渴脈數可憑。宜都气飲。加胡桃肉以納之。左歸飲加減亦可。

邵評﹕陰虧虛熱見癥。脈象與陽虛者。自是不同。都气飲﹑六味丸加五味子。以補陰納气壯水之劑。此言傷寒之發動气者。

雜癥虛。亦發動气。宜照本病施治。如怯弱痢疾之類。

邵評﹕雜癥之有動气。總由脾腎兩虛。參合其所患之本病。而辧別治之。

卷三傷寒變癥

戰振栗﹝合參準繩金鑑﹞

戰。身抖聳動也。振﹑亦聳動。比戰稍輕也。栗心內發抖也。振輕而戰重。戰外而栗內也。

邵評﹕戰者。身體抖搖不定。如交戰之象。有形外見也。振則一身振搖。比戰似輕。

亦有形可見也。栗則無形外見。但心內凜凜。似痙抖。比戰振輕。爲邪重耳。

戰爲正气勝。故正與邪爭。爭則股栗而戰矣。振爲正气衰。衰則不能爭。故止於振聳耳。栗亦正衰邪勝。不能外戰而內栗也。總之。戰爲正气勝。而栗爲邪气勝。振爲正气衰。而戰爲邪气衰也。三者皆邪正相交。故爭也。

邵評﹕正气未虛。而能勝邪。邪正交爭則爲戰。戰則邪從汗而解矣。振爲正气虛弱。不能與邪相爭。故不作戰而但振搖耳。栗爲正气虛弱。邪气正盛。正虛不能勝邪。故不能外戰而內栗也。總之。正勝邪衰。則戰而邪達。振則正气虛。而邪气亦不盛。故不作戰。而但振搖。邪不能外解耳。栗爲正衰邪旺。正不勝邪。邪气內擾。正不與邪爭。但心內凜凜而發抖也。

此癥若生於三法之前。乃邪衰正復之兆。欲作戰栗。汗出而解也。當靜候其戰汗。

不可遽投湯藥。若生於三法之後。則爲气血兩虛。不能榮養筋骨。故爲之振搖。不能主持也。當大補气血。人參養榮湯主之。身搖不得眠。十味溫膽湯倍人參。

邵評﹕三法者。汗吐下也。三法之前。正气未傷。與邪爭勝。邪不勝正。則周身發戰。

戰則汗出。邪气從汗而外解也。發戰之時。宜安舒靜臥。不可擾亂投藥。以阻其邪出之機。若汗吐下之後。正气已虛。不能送邪外出。營血衰耗。不能滋養筋脈。

故但振振動搖。無以自主。而不能作戰也。宜補气養營治之。

卷三傷寒變癥

筋惕肉﹝參準繩﹞

此癥皆因發汗太過。邪熱未解。血气已傷。筋肉失養所致。宜大補气血。人參養榮湯之類。

邵評﹕惕﹑抽掣也。﹑跳動也。筋惕肉。因血液虧少。熱邪內伏。筋肉無液滋養。熱入陰中而燔灼。致筋抽而肉跳。乃虛候也。故治以大補气血之法。

若未經過表。由其人素稟血少。邪熱傳於血脈之中。火性動惕而然。當作血虛火燥生風治。宜加味逍遙散。去白術。加生地﹑鉤藤。﹝此條參西塘感癥﹞

邵評﹕未經表汗而筋抽肉跳。由其人素稟血虛。不待汗而陰液已傷。邪熱入於陰分。陰虧火旺。血熱生風。故見此癥。治以淸營化邪。滋液熄風之法。與上條之汗後純虛不同。

若傷寒未經過汗。六七日經脈動惕。其肉不。潮熱譫語。大便閉結。小便赤澀。以手按臍旁硬痛。此有燥矢也。加味大柴胡湯。

邵評﹕此是實熱。與上之虛癥大異。當合參之。

如傷寒十餘日。曾三四次發汗過多。遂變肉身振。筋脈動惕。此因汗多傷其气血。加味人參養榮湯主之。

邵評﹕傷寒日久不解。正气已虛。又復發汗過多。陰血亦耗。气血兩虛。筋肉失於滋養。而見振動惕之癥。宜大補气血爲治。

如汗後虛煩不得眠。筋惕肉。此血虛兼火也。十味溫膽湯。去五味。加柴﹑芍﹑川連。

邵評﹕汗後虛煩。肝膽有火。陰虧挾痰。故見不眠惕等癥。宜用補气化痰兩和膽胃之法。

卷三傷寒變癥

循衣摸牀撮空

三者皆大虛之候。乃精神耗散。不能主持也。當以獨參湯﹑左歸飲﹑大劑與之。每有獲生者。﹝參西塘感癥﹞

邵評﹕循衣﹑摸牀﹑撮空﹑三癥。多相因而見。由於陰虧熱盛。元神耗散。不能自主。虛則喜實之象。用獨參以補元神。左歸以壯腎水救之。

陽明熱極失治。致循衣摸牀。微喘直視。脈弦者生。脈澀者死。此屬陽明壞病。脈弦則超超而長。胃气尙存。故可下以承气。然亦危極矣。要知生者未必盡生。而脈澀斷無不死。下亦死。不下亦死也。﹝述古﹞

邵評﹕陽明熱極。邪實於中。陰气幾將涸竭。而見循衣摸牀微喘直視之癥。元神亦耗散無主矣。故必診其脈。如見弦象。尙有胃气。用承气下其實熱。以存一綫之陰气。希冀生機。若脈澀者。陰竭血耗。必死無疑。

太陽火劫取汗。陽盛傷陰。而致循衣摸牀。陰若未竭。則小便利。可生。陰若已竭。則小便不利。多死。﹝參金鑑﹞

邵評﹕火劫陰傷。陽熱盛極。神被火迫而不守。致循衣摸牀。以小便之利不利。驗其陰气之存亡。陰存則生。陰竭則死。

卷三傷寒變癥

不便不食不便能食

傷寒有不便而不食者。必須滋養胃陰。胃陰充溢。自然邪去便通。而思食矣。如養未足。邪不卽去。不食不妨也。

邵評﹕不便不食。胃液虧而有邪滯也。陰虧故不便。胃有邪滯也。陰虧故不食。胃有邪故不食。治須滋養胃陰。陰液恢復。則邪自退矣。

傷寒有不便而能食者。致新推陳。倉廩滋益。自能通利。不便無憂也。﹝二條出西塘感癥﹞

邵評﹕不便能食。陰虧而胃無邪滯也。液虧則不便。胃無邪故能食。一味滋陰養液。陰液充足。大便自通。

卷三傷寒變癥

百合狐惑陽毒陰毒

按百合狐惑陰陽毒四癥。其病脈證治。並詳於金匱要略三卷內。百合癥。仲景論之最詳。治法亦備。貞嘗畱心於此。而遇斯癥甚罕。故不敢述。狐惑。虫病也。狀似傷寒。或傷寒後變癥。蝕於喉爲惑。蝕於陰爲狐。面目乍白乍赤乍黑。默默欲眠。惡聞食气。蝕其喉則聲嗄。甘艸瀉心湯。蝕其肛則咽漧。苦參湯洗之。或雄黃燻之。又狐惑。卽近時之疳癥也。牙疳卽惑。下疳卽狐。說詳金鑑。

邵評﹕金匱注曰。看其上唇內有瘡如粟。唾血。心內懊痛。此虫在上。食其五臟。

下唇內生瘡者。其人不寤。此虫食下部是也。

陰陽毒。考諸金匱。陽毒。面赤斑斑如錦紋。咽喉痛。唾膿血。五日可治。七日不可治。升麻鱉甲湯主之。陰毒。面目靑。身痛如被杖。咽喉痛。五日可治。七日不可治。升麻鱉甲湯去雄黃蜀椒主之。

邵評﹕毒者。邪蘊不解也。陰陽非指臟腑气血。以面赤。喉痛。吐膿血。其邪著而在表者。謂之陽。言此邪適中人之陽。而非極熱之謂也。面目靑。身疼咽痛。不吐膿血。其邪隱而在表之裏者。謂之陰。言此邪適中人之陰。而非極寒之謂也。故俱用辛溫升散以發其邪。甘潤鹹以安其陰。陰毒去雄黃蜀椒二物者。恐陰不可劫。而陰气反受損也。五日邪气尙淺。發之猶易。故可治。七日邪气已深。發之則難。故不可治。

按仲景所稱陰陽毒。乃感其異气。入陽經爲陽毒。入陰經爲陰毒。故於陽毒。用蜀椒雄黃之溫且猛者。以驅陽經之邪。而於陰毒。反去蜀椒雄黃。止用鱉甲﹑當歸﹑升麻﹑甘艸等。入陰以散邪。不取其溫烈也。若後人所述陰毒陽毒。乃是極熱極寒之證。自應以極熱極寒方藥爲治。不得執定仲景之方。

邵評﹕二癥俱咽喉痛。以此癥邪從口鼻而下入咽喉。故痛。甚至有心腹絞痛。大滿大脹。通身脈絡。靑紫暴出。手足指甲。色如靛葉。口噤牙閉。心中煩悶而亂。死在旦夕。不必問其陰陽。但刺尺澤﹑委中二穴。及手中十指。脈絡暴出之處出血。如癥輕者。用刮痧法。隨服紫金錠。或吐或下或汗出而愈。

卷四

傷寒類癥

內經云。熱病者。皆傷寒之類也。蓋六气爲病。皆能發熱。故善治傷寒者。必能窮究六淫之气。凡溫熱暑濕疫癘之類傷寒者。無不一一辧晰明白。而施治各當。要知能治類癥。卽是能治傷寒。以類癥實居傷寒之八九也。今將類癥治法列於後。庶幾溫熱暑濕之癥。不致混入傷寒正病之治。其於傷寒。思過半矣。

邵評﹕傷寒癥。邪從肌表而入。先表後裏。從六經辧癥。用足經藥辛溫表散。溫熱暑疫。邪由口鼻吸受。宗三焦認癥。從手經用藥。忌用足經辛溫藥。如此。溫暑與傷寒。方不相混。

卷四傷寒類癥

風溫﹝參葉案﹞

凡天時晴燥。溫風過暖。感其气者。卽是風溫之邪。陽气燻灼。先傷上焦。其爲病也。

身熱汗出。頭脹咳嗽。喉痛聲濁。治宜辛涼輕劑解之。大忌辛溫汗散。古人治風溫。

有葳蕤湯﹑知母葛根湯。內有麻黃﹑羌活等藥。皆不可用。

風溫吸入。先傷太陰肺分。右寸脈獨大。肺气不舒。身痛胸悶。頭脹咳嗽。發熱口渴。

或發痧疹。主治在太陰气分。梔豉﹑桑杏﹑蔞皮﹑牛蒡﹑連翹﹑薄荷﹑枯芩﹑桔梗﹑桑葉之類。

淸之解之。痰嗽加貝母。聲濁不揚加兜鈴。火盛脈洪加石膏。咽痛加射幹。飽悶加川郁金﹑枳殼。漧咳喉燥。加花粉﹑蔗漿﹑梨汁。咽喉鎖痛。加萊菔汁。

邵評﹕溫邪由肺而入於胃。熱傷肺胃之津。病在上中二焦。故用大淸肺胃熱邪。

生津潤燥爲主。治上中二焦之良法。

如發熱口糜气穢者。此溫邪劫傷肺胃之津也。宜生地﹑石膏﹑知母﹑麥冬﹑花粉﹑釵斛﹑梨皮之類主之。

如肺脹喘急。胸痛气穢者。此溫邪傷肺。欲釀內癰也。急用活水蘆根﹑桃仁﹑苡仁﹑栝蔞皮﹑冬瓜子﹑空沙參﹑黑元參﹑連翹之類淸之。

邵評﹕熱邪蘊於肺。鬱結不宣。气痰滯血瘀。欲釀肺癰。故見胸疼喘急。痰气穢臭之癥。用千金葦莖湯。宣肺痺而行血降气。加味以淸化肺熱爲治。

此手太陰輕癥也。若手少陰厥陰二經。當於溫熱癥內合參之。

邵評﹕以上邪初在肺。其勢尙輕。若肺邪不解。傳入心營及心包絡經。則入裏而病重矣。後溫熱癥內所列各條。治法相通。當合參之。

卷四傷寒類癥

溫熱

﹝春溫冬溫熱病同治參葉案﹞

煩勞多欲之人。陰精久耗。適遇冬月非時之暖。感而卽病者。冬溫也。春時木火司令。天道溫暖。新邪引動。溫從內發者。春溫也。夏令炎熱。感之卽病。壯熱煩渴。

而不惡寒者。熱病也。大抵溫熱之癥。陰精內耗。彊陽無制。新邪一觸。則燎原之勢。直從裏發。故初起卽見壯熱煩渴。口漧舌燥等癥。而主治以存津液爲要旨。

凡遇傷寒過經不解。或發汗不徹。反致昏劇者。皆溫熱誤治之證也。前陽明少陽條內。已見大意。而玆專以手三陰立言。治宜互參。

邵評﹕冬不藏精。春必病溫。陰虧是溫病之原。故治溫熱病。以保陰存津爲首務。

若春溫夏熱二癥。亦俱有之。冬月受邪。伏藏不發。至春時天暖。外感時邪。引動伏邪而發病者。名爲伏气春溫。若其人內無伏邪。春天感受溫邪而卽病者。此卽發之春溫也。夏令受熱而卽病者。此卽發之熱病也。內有伏邪。春令不發。至夏至後壯熱而病者。此伏气所發之熱病也。如此辧癥。方可明晰。內經曰。冬傷於寒。春必病溫。先夏至日爲病溫。後夏至日爲病熱。溫病發出之途自少陽。熱病發出之病由陽明。溫病主以黃芩湯。熱病主以白虎湯。至於傷寒延久。邪已化熱。與溫熱治法相通。所謂傷寒與溫熱。始異而終同也。

又評﹕伏气所發之溫熱病。與感而卽發之溫熱病。見癥稍異。伏气之病。其邪從裏而達於外。表上無邪。故初起卽熱。無一毫惡寒之象。卽發之溫病。邪由肺受。肺主皮毛。故初起微寒。繼卽純熱不已。

如此辧認。庶無錯誤。

手太陰气分凡溫邪入肺。癥見頭疼。惡寒發熱。口燥舌漧。脈數。胸滿气喘。治宜辛涼輕劑。梔豉﹑橘紅﹑桑杏﹑連翹﹑薄荷﹑枳桔﹑黃芩之類。嗽加前胡﹑蘇子﹑象貝﹑羚羊角之類。

邵評﹕此受而卽發之溫熱病。首先入肺。肺主皮毛而在表。故見表癥。宜辛涼輕淸。以宣泄上焦肺衛之邪。

手少陰營分溫邪吸入。由衛及營者。其舌先白後絳也。或竟入營分。則舌必絳赤。或紅中兼微白。夜煩不寐。神呆譫語。宜犀角尖﹑鮮生地﹑淡竹葉﹑麥冬﹑連翹﹑石菖蒲﹑川斛﹑丹皮之類。兼痰者。加川貝母﹑天竺黃之類。

邵評﹕此承上條由衛而入營。亦受而卽病之溫癥也。白苔邪在肺衛。絳苔邪入心營。自衛入營。故舌先白後絳。絳。深紅色也。紅中兼微白。气分之邪未盡也。若熱擾心營。則神蒙不能自主。上條邪在肺衛。其病尙淺。此條由衛及營。邪气自外入內。其病較深。下條溫邪傳入心包絡中。痰潮內閉。其病尢深。此皆受而卽病之溫熱癥。宗心營肺衛主治。故以宣營淸熱達邪一法。

手厥陰內閉如溫邪傳於膻中。卽干心包絡。痰潮內閉。則神昏譫語。舌苔純紅起刺。此重癥也。

急宜淸心開閉。用犀角﹑連翹﹑川貝﹑天竺黃﹑川郁金﹑石菖蒲﹑淨銀花﹑鉤藤鉤﹑西黃之類主之。

邵評﹕膻中爲心之宮城。邪入於此。干犯心包。熱逼心中。挾痰濁互結。致神昏譫語。而邪陷內閉。內閉則外脫。正不勝邪之候也。宜淸心化痰。開閉達邪之法。再加芳香宣竅之品。如紫雪﹑至寶丹之類尢妙。

以上三條。感而卽發之溫熱。病邪由口鼻吸受。先入肺衛。由肺傳入心營。甚至逆傳入心包。自外入內。一層遞深一層。三條當合參之。

溫邪劫液如發熱不退。爍幹胃中津液。以致口糜气穢。當用甘露飲﹑玉女煎之類。

邵評﹕熱久陰傷。灼幹胃液。不拘伏气溫熱。與受而卽發之溫熱。俱有此候。口糜气穢。陰虛火旺也。二方滋陰液以淸胃火爲治。

熱久煩渴少气。竹葉石膏湯效。兼脘中痞悶不饑。加半夏。

邵評﹕中虛胃熱而作虛煩。用養正淸胃除煩降火爲治。

足厥陰液涸若溫邪誤治。邪必深入厥陰。神昏音澀。舌絳裂紋。欲寐不寐。午間煩躁。形象畏冷。心中如焚。此正气久虛。陰液已涸。宜復脈湯加減。如生地﹑麥冬﹑炙艸﹑白芍﹑阿膠﹑丹皮﹑梨汁之類。

邵評﹕溫熱誤治。邪入極深。陷於肝經。肝屬木而有火。木火內燔。陰液枯涸。液涸風動。故見癥如此。故用滋陰以淸肝火爲治。

邪气血分風溫之邪。入於營分不解。以致舌赤音低。神呆潮熱。脈數左甚。或發丹疹。此邪過營。已及血分也。夫心主血。邪干血分。漸成內閉。風藥燥血。固宜大禁。

卽苦寒直走腸胃。亦非溫邪逆入膻中心主所宜。須犀角﹑元參﹑鮮生地﹑川郁金﹑菖蒲﹑丹皮﹑銀花﹑西黃之類主之。

邵評﹕邪初入肺則在衛。不解。則入气分。气分不解。則傳心營。營不解。則入下焦血分矣。邪在血分。入裏極深。中焦俱病。陰液受戕。每多液涸內閉之候。宜救陰達邪淸營涼血治之。至於膻中。是包絡所居。在於上焦。用藥宜淸輕而忌重濁。

此種藥味。治邪入心包之劑。若入血分。當用地黃﹑阿膠﹑復脈湯。方是血分治法。

气血兩傷若感溫邪。治不中。熱毒內燔。必至气血兩傷。如脈左數右大。煩渴口糜。舌赤唇焦。是也。宜玉女煎。

邵評﹕溫邪誤治。熱入陽明。灼傷少陰陰液。此少陰不足。陽明有餘。病在中下二焦也。宜滋腎陰。以淸胃火。

邪結上焦溫邪從口鼻吸入。則上焦先受。气血與熱邪混處膠固。必致淸竅不利。凡寒熱後。頤頷腫脹。咽喉疼痛。牙關緊閉。脈左小右搏指者。皆邪結上焦所致也。當照疫癥施治。宜連翹﹑牛蒡﹑射幹﹑馬勃﹑滑石﹑銀花﹑赤芍﹑薄荷﹑夏枯艸﹑人中黃之類選用。

邵評﹕溫熱疫毒。口鼻吸受。蘊結上焦。不得宣散。發爲大頭風毒﹑頤腫﹑咽痛等癥。

此溫邪兼風毒而成。治宜淸熱解毒之法。

胃中不和若熱退後。不饑不納者。此胃气不和也。宜香豉﹑山梔﹑半夏﹑枳實﹑陳皮等和之。

邵評﹕熱退而余邪不淨。胃气不和。故不饑不納。當淸化余邪。以和胃气爲治。

卷四傷寒類癥

瘟疫﹝合參﹞

按儺爲古禮。疫之由來尙矣。柰何仲景傷寒。書非全璧。止言溫病熱病。並無片言及疫。是以後人無善治之法。惟近世諭嘉言﹑吳又可﹑張景嶽輩。可謂論切治詳。發前人所未發。但景嶽宜於汗。又可宜於下。嘉言又宜於芳香逐穢。夫三子皆名家。何治法之懸絕若此。要知三子之治法皆當。顧其所治之疫。各有不同耳。景嶽所論之疫。卽六淫之邪。非時之气。其感同於傷寒。故每以傷寒並提。而以汗爲主。欲盡汗法之妙。景嶽書。精切無遺。又可所論之疫。是熱淫之气。從口鼻吸入。伏於膜原。膜原爲半表半里之界。其邪非汗所能達。故有不可彊汗峻汗之戒。附胃最近。入裏尢速。故有急下屢下之法。欲究疫邪傳變之情。惟又可論最爲詳盡。然又可所論之疫。是四時之常疫。卽俗名時气癥也。若嘉言所論之疫。乃由於兵荒之後。因病致死。病气屍气混合天地不正之气。更兼春夏溫熱暑濕之邪交結互蒸。人在气交中。無隙可避。由是沿門闔境。傳染無休。而爲兩間之大疫。其穢惡之气。都從口鼻吸入。直行中道。流布三焦。非表非裏。汗之不解。

下之仍畱。故以芳香逐穢爲主。而以解毒兼之。是三子之治。各合其宜。不得執此而議彼也。玆於是癥。

亦參三法爲治。而分爲兩途。蓋汗與下。卽同傷寒表裏之治。而逐穢解毒一法。乃疫邪匿伏三焦。非表非裏之治也。分列於左。治疫之大法得矣。

邵評﹕景嶽所論疫癥。是三時感冒。非其時而有其气。名爲三時寒疫。邪由肌毒而入。故同傷寒治而先用汗法。若又可所論疫癥。是濕溫痧暑熱邪。從口鼻吸受。伏於膜原。膜原者。脾與胃以膜相聯。

爲脾胃半表半里之界。邪伏於此。入胃最速。邪旣在胃。故以下法爲治。此是溫熱濕濁之邪襲入六經。而傳陽明胃腑是四時之常疫。卽濕溫嵐瘴時气之癥。與毒癘天行瘟疫之病自是兩種。截然不同。景嶽所言。是卽受溫熱。邪已入胃。故景嶽主汗。而又可主下也。此二者可從足經。同傷寒論治。分爲一途。至嘉言所論。是眞瘟疫大病。乃天地不正之气。惡毒瘴癘。合病气口气。交結互蒸。人受其气。由口鼻吸入。

直行中道。流布三焦。最多閉結。故用芳香逐穢。解毒開化之法。此毒厲疫邪。與前二癥各殊。不同傷寒治法。分逐穢解毒。合行一途。爲兩大法門也。瘟疫大病。別有一種厲毒之气。極易傳染。故每病一家長幼相似。甚則沿門闔境。傳染不休也。三子論治不同。

各有其癥。當隨癥審察。合宜而用。不可拘執一說也。

長幼傳染。眾人一般。此疫气流行。俗名時气是也。乃天地穢惡之气。都從口鼻吸入。然有兼六淫者。

有不兼六淫者。有入足經而爲表裏者。有入手經而忌汗下者。當分途而治。其辧在舌。

邵評﹕六淫者。風寒暑濕燥火六气之邪。此四時之常气也。大疫發時。或挾寒。或挾暑。所謂兼六淫也。總之。純是癘疫爲病。當分邪從肌表而受。則入足經。可用下汗法。邪由口鼻而受。則入手經。宜宗三焦立法。從心營肺衛施治。忌用汗下。

凡舌苔由白而黃。由黃而黑者。疫邪由表達裏也。宜汗下法。

邵評﹕邪在表則舌白。入裏則舌黃。入腑熱深則舌黑。邪在足經。分表裏而用汗下之法。

舌苔由白而變鮮紅者。疫邪由衛及營。不入足經而入手經也。忌汗下。宜逐穢解毒。淸泄營分。﹝新法﹞

邵評﹕邪在肺衛則舌白。入心營則舌紅。傳入心包。則鮮紅起刺。邪在手經。宗心衛。辧明上中下三焦而施治。忌用足經汗下之法。

卷四傷寒類癥

疫邪兼六气入足經從表裏汗下

初起頭疼發熱惡寒。舌苔白而薄者。邪在表也。敗毒散散之。微汗而解。如未解。鼻幹口渴。耳聾脇痛。舌苔白中帶黃。此陽明少陽見癥。須解肌法。柴葛﹑連翹﹑防風﹑薄荷﹑牛蒡﹑黃芩﹑木通之類。如再不解。須看有無疹。或見心煩膈悶。足冷耳聾。身痛如束。或咳或嘔。寸關沈伏。或躁動。便是發之候。須提透之。以盡爲度。脈伏心煩。謂之欲。煩止人靜。肌膚中無隱隱之點。始爲盡。已出而口漧。脈洪滑者。宜化解毒爲主。當以疹門參看。

邵評﹕邪入於裏。則發疹。疹出於肺。發於胃。將發疹。尙未外透。欲出不出之際。故見癥如此。若毒滯气。則脈沈伏。伏邪外出。則脈躁動。亦一定之脈理。已汗而熱不解。气口脈弦滑。

飽悶惡心。必是胃中宿食爲患。消導爲主。如生楂肉﹑麥芽﹑枳實﹑連翹﹑靑皮﹑萊菔子等涼疏之。若脈弦滑。潮熱。譫語。臍腹脹痛。舌苔漸漸黃濃燥刺者。乃燥矢在腸胃中也。大柴﹑承气。看微甚下之。更衣舌潤爲愈。

邵評﹕食停胃中。未化糟粕。尙在胃之上脘。宜消化其食滯。切忌早用攻下。食滯已化。而成燥屎。

故用攻下。與前半條停食未化者。治法不同。大宜著眼。如表已解。尙身熱脈浮。小便不利者。是熱結膀胱也。五苓去術。合六一利之。

邵評﹕身熱脈浮。其脈仍在太陽經。表解而小便不利。邪入太陽之府。而熱結膀胱也。宜宣化膀胱熱結而利水。如表已解。餘熱未淨。其人如狂不甚。小腹堅痛。而小便自利者。乃血蓄膀胱也。桃仁承气加減。

邵評﹕上條熱與水結。此條血蓄膀胱。如狂。而小腹硬痛。血蓄下焦之徵。辧熱結與蓄血。在小便之利與不利。熱結膀胱。小便不利。血蓄膀胱。小便自利。用桃仁承气破其蓄血。正治也。

若無表裏癥。但熱而瀉。或寒熱而瀉者。此濕邪在於气分也。小柴合五苓主之。渴者去桂畱芩。

不渴去芩畱桂。疫邪必兼濕者。以當濕熱司令之時也。﹝以上諸條同傷寒施治﹞

邵評﹕但熱而瀉。濕熱在裏。寒熱而瀉。裏濕而表有微邪也。用小柴胡以和解其表裏之寒熱。以五苓滲其裏濕。渴爲有熱。故去桂畱芩。不渴爲無熱。故去芩畱桂。至疫病每發於四五六七月。正在夏天濕熱當權之令。故多挾濕。

疫癘熱毒郁極。則發黃。二便俱祕。若投茵陳五苓。小水必不能利。須茵陳蒿湯。加黃柏。則小便利而黃退矣。

邵評﹕熱郁發黃。二便俱祕。陽分實熱發黃也。用茵陳五苓以利膀胱。無益也。當用茵陳蒿湯。以瀉陽明之實熱。二便通利。黃自退矣。

亦有發黃兼發者。無非熱毒鬱結所致。宜犀角﹑連翹﹑赤芍﹑梔子﹑茵陳﹑黃柏﹑牛蒡﹑薄荷﹑銀花之類主之。

瘟疫發於春夏之間。必熱癥爲多。如初起卽大熱大渴。目赤唇焦。煩躁不寧。六脈洪滑。舌苔燥黃焦刺。急用三黃石膏湯。去黃柏。加連翹汗之。取汗在於速。一服無汗。卽再進之。得汗熱退爲愈。若延至四五日。毒徧三焦。表裏俱病。用三黃石膏湯。加連翹﹑銀花。

表裏兼解之。其妙在麻黃石膏二味。不可去一。此方通解三焦表裏。治疫最妙。

邵評﹕疫必兼濕。故致發黃。熱毒鬱結。則黃而發矣。用淸熱滲濕。宣透毒爲治。若外受瘟疫。

表裏俱病。火熱大盛之時。身𨿽大熱。而無汗泄。此表气外郁。內熱不得發泄。故目赤唇焦而煩渴。

表裏熱盛。則六脈洪滑。火盛灼津。則舌苔燥黃焦刺。此皆熱郁不宣之象。此方淸內火而宣散表熱。表有汗出。則內之火熱亦隨汗而外泄矣。此表裏熱甚兩淸之法也。倘遷延不治。上中下三焦俱受毒邪。表裏三焦均病。必用此大劑以兩解之。

如見目赤唇焦。舌黃燥刺。大熱煩渴。汗出津津。此陽明血熱火盛。切忌風藥升散。宜涼膈散加石膏。

邵評﹕見癥裏熱極盛之候。與上條似同。上條無汗。是表郁內火。汗出津津。是邪入陽明而熱盛。故用涼膈散。加石膏以解陽明。

大都疫癘初起。宜辛涼解散。次則和解解毒。必裏癥全具。脈實口燥。心下堅滿。方可攻下。若胃中飲食未化。𨿽芩連﹑栝蔞。尙宜緩進。況硝黃乎。如用寒涼。食爲寒凝結而不散。必變結胸。﹝以上諸條照溫熱施治﹞

邵評﹕初起邪在肺衛。故宜辛涼解散。若肺邪入陽明之府。則裏癥發現。脈實堅滿。口燥。均是裏實之癥。故可攻下。倘飲食停滯。未化糟粕。早用寒涼。寒藥與食互結。防成結胸。況攻下乎。必待其食化糟粕。結於腸中。方可用下耳。寒涼切忌早用。恐其凝結不化。

疫病當分天時寒暄燥濕。病者虛實勞逸。因事制宜。不可執泥。如久旱天時多燥。

熱疫流行。宜淸火解毒。忌用燥劑。天久霪雨。濕令大行。脾土受傷。民多寒疫。或兼瀉痢。宜滲濕和脾。忌用潤劑。

邵評﹕天時寒濕。病多寒疫寒濕。天時暄燥。病多溫疫濕熱。須分別治之。蓋天時旱燥。陽亢熱盛。

故多熱疫。熱則宜淸火而忌溫燥。天久陰雨。寒濕流行。脾土受傷。故多寒疫寒濕。宜溫燥而忌淸潤。二者治法大異。最當分辧。春當暖而反寒。夏應熱而反涼。感此非時之寒爲寒疫。宜太無神術散。加羌活﹑紫蘇﹑溫散之。或藿香正气散加減亦可。從正傷寒治。此條寒疫。

邵評﹕應暖熱而反寒涼。是非時不正之气。人受其气而病者。爲時行寒疫。治以溫散爲主。忌用寒涼潤藥。

秋應涼而反熱。冬宜寒而反溫。感此非時之暖爲溫疫。宜犀角﹑連翹﹑黃芩﹑薄荷﹑銀花﹑牛蒡之類淸解之。宜從溫熱癥治。

邵評﹕應寒涼而反溫熱。是非時之溫气。人受之而爲冬溫秋燥之癥。卽爲瘟疫。治宜辛涼淸解。大忌溫燥。

疫癥先從頤頷腫起者。陽明熱邪也。腫於耳之前後者。少陽風熱也。並宜辛涼散之。二活﹑荊防﹑連翹﹑黃芩﹑薄荷﹑元參﹑牛蒡﹑桔梗﹑犀角水汗之。陽明加升麻。少陽加柴胡﹑鉤藤。解散後。加淸火解毒之品。淨銀花﹑人中黃之類。

邵評﹕風火熱毒之邪。故宜辛涼淸散。風邪解而火毒未淸。故宜淸化火毒。此從表裏法施治。

時毒從頤腫者。名鸕瘟。耳下項與咽中腫脹。聲不出者。名蝦蟆瘟。皆風熱不正之气幹於上焦所致。治宜散邪淸熱。不可一味寒涼。

邵評﹕頤與耳下項咽中。俱是上焦部位。邪從口鼻吸受。先入肺胃。宗三焦立法。從手經施治。

必先淸解宣散。以泄其邪。如一味寒涼。則郁遏邪熱。恐其傳裏內陷。不可不愼。

疫癥有兼咽喉腫痛者。必辛散爲主。不可驟用寒涼。反閉其邪。宜荊防敗毒散。加桔梗﹑射幹﹑馬勃﹑牛蒡之類。

邵評﹕咽喉亦屬上焦。邪入肺中。先宜辛散。早用寒涼。防其逼邪內陷。最當謹愼。冬應寒而反溫。

感之多咽喉腫痛。寸關脈浮洪而數。舌燥唇幹。宜甘桔湯。加牛蒡﹑薄荷﹑防風﹑射幹﹑連翹﹑黃芩﹑銀花﹑犀角水之類涼解之。以升陰消陽。

邵評﹕冬時不正之气。人受之而卽發者。爲冬溫。溫邪入肺。則咽喉腫痛。溫邪在上焦。則寸關脈洪數。陽邪傷陰。則唇舌漧燥。法宜提透辛散。淸解上焦邪熱。

夏應熱而反涼。感之。邪伏於少陰之經。每多咽痛。或兼泄瀉。舌潤不渴。寸口脈沈而小。宜甘桔湯。加半夏﹑天虫﹑陳皮﹑桂枝﹑射幹﹑防風﹑姜皮之類溫散之。以助陽消陰。

邵評﹕不正之气。乃夏令陰邪。人感其邪。伏於少陰腎中。陰火上升。則咽痛。寒濕之邪內入。則泄瀉。陰邪傷陽。則舌潤不渴。邪郁其陽。則脈沈小。宜淸腎中陰火而透邪。以辛溫藥散之。

大頭天行初起憎寒壯熱體重。次傳頭面大腫。目不能開。或咽喉不利。俗名大頭傷寒是也。

東垣謂陽明邪熱太甚。挾少陽木火而生。陽明濕熱甚爲腫。少陽木火盛則痛。陽明之邪。首大腫。

少陽之邪。腫於耳之前後也。治法不宜藥峻。峻則藥過其病。所謂上熱未除。中寒復起。其死尢速。

當少與。時時呷之。方用酒制芩連﹑人中黃以解毒。荊防﹑薄荷以去風。連翹﹑天虫﹑桔梗﹑牛蒡以散結。頭痛惡寒無汗。加二活以散寒。陽明引經。加升麻﹑犀角水。少陽引經。加柴胡﹑花粉﹑普濟消毒飲妙。十餘日表癥仍在者。亦用荊防﹑薄荷微散之。

邵評﹕風溫時毒。中於頭部淸空之所。故名大頭瘟。病因風火濕痰。邪熱由表而入於少陽陽明二經。以陽明行身前而循首面。少陽行身側。出於耳之前後。邪在最上。藥宜輕淸宣解上焦。若用重濁之味。則入中下。而過病所矣。但天行時毒。必以解毒爲先。風溫之邪。故必去風。邪結則腫痛。

故當散結。寒郁於表。則無汗頭痛而惡寒。當疏表散寒。此方治大頭天行極妙。若日數𨿽多。尙有表癥。仍宜表散。

胃气虛者。於春夏初晴。感山谷蒸气。面腫發寒熱者。先用平胃散。加羌活﹑荊防﹑桔梗﹑藿香之類以散之。次加芩連淸熱。蓋山嵐﹑瘴气﹑濁霧。皆濕熱也。嶺南人中之卽死者。緣內多毒蛇所吐之气故耳。

邵評﹕胃虛而邪入中焦。感瘴气濕熱之邪。入於陽明。法宜運中祛瘴。以宣散中上二焦。

歲荒普患者。不宜峻劑。宜扶正祛邪。調理脾胃爲主。

有已汗而熱不解。身漬漬汗出。右關脈大無力。舌苔白嫩。四肢倦怠者。此中气素弱。汗後虛熱也。補中益气湯主之。汗止身涼而愈。升柴須蜜炙。﹝以上參治法匯﹞

邵評﹕忍饑而脾胃中虛。邪乘虛入。宜調中散邪。亦中焦病也。若汗出而餘熱不退。是虛熱也。脈舌見癥。俱是虛像。法宜扶正散邪。此正虛挾邪之治法。

疫邪傳裏。毒攻腸胃。臍腹大痛。下利鮮血。或黑臭水。小便不利。身熱大渴。六脈洪數。舌苔黃燥如刺。或紅刺如楊梅狀。當急治之。宜鮮生地二兩。生大黃五錢。淨銀花五錢。黃連一錢。黃芩﹑丹皮﹑赤芍各錢半。生甘艸五分。淸之下之。

邵評﹕此火毒熱邪。直入腸胃而傷血絡之正法。

疫邪傳裏。目赤面紅。六脈洪大。舌黃燥刺。此熱毒傳徧三焦。經絡閉塞。榮衛不通。

以致汗不得出。不得透。大熱煩渴不解。宜三黃石膏湯。去黃柏。加連翹﹑銀花﹑牛蒡子。表裏兼解之。俾汗並透而解。妙在麻黃﹑石膏。

邵評﹕疫邪自表入裏。先在陽明气分。若上中下三焦表裏俱有熱邪。气血經絡不通。表間抑遏。

與汗均不外達。熱伏於裏而燔灼。必用此方解表淸裏。宣通上中下三焦熱邪。汗出透而愈。

若遇天時亢旱。熱疫流行。毒蘊三焦。目赤舌絳。疹丹赤。汗出津津。陽明血熱便閉。宜涼膈散。去芒硝。加鮮生地﹑牛蒡子﹑人中黃淸之。

邵評﹕天旱熱毒而成疫。三焦均受。邪熱入營。而陽明熱實也。宜淸膈間邪熱。此條邪在中上二焦。熱侵營分。而陽明熱實。上條表裏同治。此宗心營肺衛。分三焦治法。

疫邪發於歲荒之後。凡流離饑民。無不一病卽死者。由於勞役饑寒。脾胃早傷。𨿽感微邪。亦不禁也。故治此者。須調補脾胃爲主。補中益气﹑六君子之類。微加表藥治之。

邵評﹕中虛受邪。正气不能勝邪。每多邪陷正脫。故必補正以托邪。正气充復。邪自外達耳。

凡遇疫癥。診得右關脈虛大或軟弱者。卽中气虛也。當補以汗之。補中益气加羌活﹑紫蘇。如診得寸軟尺遲者。此營衛兩虛之癥也。當以歸建中湯加防風汗之。

邵評﹕此條營衛虛而受邪。

凡治虛癥。宜外邪輕可治。若外見重癥。而脈虛細無神者死。

邵評﹕正气大虛。不能勝邪。則死。

凡治虛癥。詳於景嶽瘟疫門汗﹑補﹑溫﹑淸﹑吐﹑下六法中。須閱之。﹝以上諸條系新法前三條實癥後三條虛癥﹞

邵評﹕景嶽論治虛癥。最爲詳細。宜參考之。

卷四傷寒類癥

疫邪吸穢濁入手經宜逐穢解毒

六气之外。另有一種癘气。乃天地穢惡之气。都從口鼻吸入。直行中道。流布三焦。

非比傷寒六經。可汗可下也。嘉言先生以逐穢爲第一義。上焦如霧。升而逐之。中焦如漚。疏而逐之。下焦如瀆。決而逐之。並以解毒兼之。營衛旣通。乘勢追拔。勿使潛滋。此諭氏心法也。葉天士先生謂疫邪從口鼻吸入。上焦心肺先受。如喉啞喉痛口糜舌燥者。先入於肺也。漸至神昏舌絳者。邪由肺系幹於心包絡也。故初病喉痛舌燥。最怕竅閉神昏。先生立法。淸解中必佐芳香。宣竅逐穢。如犀角﹑銀花﹑菖蒲﹑郁金之類。兼服至寶丹。以有靈之物內通心竅。搜剔幽微。又謂吸入疫邪。三焦均受。由衛及營。久則血分漸瘀。邪與三焦相混。愈熱愈結。理宜鹹苦大制之法。然恐性速。直走下焦。仍用輕揚理上。加金汁﹑銀花露之類。此又先生法中之妙法也。

邵評﹕邪由口鼻吸受。其气先入肺衛。次者遞傳心營。甚至逆傳心包。從上焦而及中下二焦。

當從心營肺衛。宗三焦立法。從手經施治。若自肺而入陽明胃中經腑者。可同傷寒用足經藥施治。凡溫熱暑疫等癥。皆當如是。所謂與傷寒治法始異而終同也。惟治疫之法。當釐淸上中下三焦。用芳香逐穢解毒開泄之劑。是第一要旨。

又評﹕凡病衛之後方言气。營之後方言血。邪入心營肺衛。尙在上焦。至入於血分。則邪干下焦矣。故曰三焦相混。若直走下焦。與包絡中結邪不相干涉。故仍主輕揚淸上。而佐以鹹苦之味。兩相兼顧。此疫邪入手經。與前列之癥不同也。

疫邪入上焦如口糜﹑丹疹﹑喉啞﹑咽痛。舌苔紅中間白。或白中兼紅。此邪在肺與包絡也。宜犀角﹑鮮生地﹑元參﹑連翹﹑石菖蒲﹑川郁金﹑牛蒡子﹑射幹﹑銀花﹑人中黃之類。

邵評﹕此邪由肺衛而入心營。尙未傳入包絡。包絡有邪。必神昏譫語。如下條之見象也。此是營衛交病。用泄衛透營兩解之劑。

疫邪入膻中如見舌苔鮮紅。神昏譫語。或發丹疹。或兼喉痛。疫邪逆傳膻中也。

非比傷寒客邪。無庸發散。亦非停滯裏癥。無庸消導。治當淸血絡以防內閉。大宜解毒逐穢。宣竅開閉。如犀角﹑連翹﹑元參﹑生地﹑銀花﹑人中黃﹑川郁金﹑石菖蒲﹑西黃﹑琥珀之類。兼用至寶丹。

邵評﹕此與傷寒表裏之邪大相懸絕。治法大異。此淸血絡而開閉宣竅逐穢之法。治溫熱暑疫邪入包絡之要旨。不獨疫癥然也。

疫邪徧三焦疫癘穢邪。從口鼻吸入。分布三焦。久則血分漸瘀。其邪愈深。其熱愈結。當以苦鹹之制。仍是輕揚理上爲治。加犀角水﹑銀花露﹑白金汁﹑西瓜翠衣﹑栝蔞皮﹑黑元參之類。﹝以上參葉案﹞

邵評﹕邪從上受。先肺衛。次心營。此邪在上焦。至入於血。則邪干下焦矣。故曰邪徧三焦。邪愈深入。則熱結而不能外泄。用鹹苦以淸下焦血熱。仍佐輕揚淸上之劑。則三焦同治矣。此鹹苦淸血之味。余俱輕淸上熱。爲治疫徧三焦之良法。

卷四傷寒類癥

吳又可法﹝摘要﹞

凡瘟疫如見舌苔白如粉者。其邪已入膜原。汗之必不解。當用達原飲。以透膜原之邪。看兼何經。加入引經表藥。如兼太陽加羌活。陽明加葛根。少陽加柴胡。如舌苔薄而不濃。脈不甚數者。感之輕也。可從汗解。如感之重者。舌苔必濃。脈必數。縱服藥。邪必內陷。但看舌苔漸漸黃燥。此邪漸入於胃也。前方加大黃下之。若脈洪長而數。汗大出。此邪適離膜原。初入陽明。白虎證也。舌上純黃燥刺。又兼裏癥。此邪已入胃腑。承气湯選用。

邵評﹕邪從口鼻而入。直行中道。而入膜原。故舌苔白如敷粉。膜原者。脾與胃以膜相聯。乃脾胃之半表半里。附近於胃。疫邪先入膜原。最易陷入於胃。如從表達。亦從三陽經外出。故加三陽引經藥。

疫癥有兩三日卽離膜原者。有一旬半月不傳者。有初得之。四五日厭厭聶聶。至五六日。陡然勢張者。

疫邪爲病。有從戰汗解者。有從自汗盜汗不解者。有無汗竟歸於胃者。有胃气壅抑。必從下後而得戰汗解者。有汗解未盡。越三四日復熱者。有發黃因下而復熱發者。有竟從發而愈者。有裏癥急。𨿽得。不愈者。

疫毒甚者。日有三變。初起一二日。舌苔白如粉。早服達原飲一服。午後舌變黃色。

胸膈滿痛。大渴煩躁。此毒邪傳裏也。前方加大黃下之。煩躁稍減。傍晚復加煩躁大熱。通舌變黑刺。鼻生煙煤。此毒邪最重。復合聚於胃。急用承气湯下之。至夜半熱退。次早苔刺如失。此數日之法。一日行之。因其毒盛變速。故用藥不得不緊。設用緩藥。必無救矣。每見瘟疫二三日卽死者。皆此類也。

邵評﹕下後稍緩。至夜復熱。其勢更甚。熱而成實。灼傷肺胃津液。故舌黑刺而鼻煙煤。邪毒甚也。熱實胃腑。故用承气急下之。使邪毒從下而解。若一日數變。用藥亦一日行數日之法。蓋病變極速。治法亦急。所謂急病急攻也。失治則液涸邪祕而死。

疫病失下。自利純臭水。晝夜十數行。口燥﹑唇幹﹑舌裂。腹滿硬痛。此熱結旁流也。急以承气下之。以去宿垢。其利自止。若胃熱失下。郁而爲黃。熱更不減。搏血爲瘀。故經气不爲熱瘀郁。不致發黃。熱邪不幹血分。不致蓄血。若同受其邪。則發黃而兼蓄血。非蓄血而致發黃也。但蓄血一行。熱隨血走。黃隨熱泄。故治黃茵陳蒿湯。治蓄血桃仁承气湯。去桂枝﹑甘艸。加丹皮﹑歸尾﹑赤芍。

邵評﹕胃中熱郁不得泄越。則發黃。熱甚血瘀。則蓄血。此邪熱入於中下兩焦所致。至辧發黃與蓄血。當察其小便。若小便不利。則熱郁膀胱而發黃。若小便自利。則熱瘀血分而蓄血。如此辧治。萬無一失。治黃﹑滲濕淸熱而通下。治蓄血﹑消瘀淸熱而破血。

卷四瘟疫九傳

但表不裏

疫之傳有九。然亦不出表裏之間而已。但表不裏者。其證頭疼身痛發熱。而復凜凜。內無胸滿等證。谷食如常。此邪傳外。由肌表而出。或斑消。或汗解爲順。輕劑可愈。有汗出不徹。

而熱不退者。宜白虎湯。或斑出不透。而熱不退者。宜舉斑湯。有斑汗並行。而並不透。合用煎湯。

卷四瘟疫九傳

但裏不表

但裏不表者。惟胸膈痞悶。欲吐不吐。吐而不快。宜瓜蒂散吐之。若邪傳裏之中下二焦。則心腹脹滿。不吐不嘔。或燥結便閉。或熱結旁流。或熱結下利。或大腸膠閉。

並宜承气輩。有裏而再裏。或至於三。皆根據前法。

邵評﹕吐下未淨。復聚於中。故曰裏而再裏。至三里之癥。少有也。

卷四瘟疫九傳

表而再表

表而再表者。所發未盡。膜原尙有隱伏之邪。故三四日後。根據前發熱。脈洪而數。及其解也。斑者仍斑。汗者仍汗而愈。至於三表者。亦稀有也。

邵評﹕瘟疫之邪。由膜原達表。或或汗之表。表邪化而膜原尙有未盡之邪。復出於表。故曰表而再表。此與傷寒先表後裏之治迥別。須使出表之邪。仍從汗而解。至三表之癥。實罕見焉。

卷四瘟疫九傳

表裏分傳

表裏分傳。始則邪气伏於膜原。尙在半表半里。二證俱見。必先通其裏。令裏邪去。

自能達表。或斑或汗。隨其性而升泄之。病退而熱未除者。膜原尙有未盡之邪也。

宜三消飲調之。若分傳至再至三。未之頻見。照前同治。

邵評﹕疫邪自口鼻吸受。直行中道。流布三焦。伏於膜原。爲半表半里之界。邪在於此。或表裏分傳。

表裏二癥同見者。治宜先通其裏。裏通則表達。與傷寒先表後裏之法大異。從表解者。或或汗兩門。

隨癥治之。膜原之邪。未能盡傳。表裏癥並見者。用三消飲內外並解之。若分傳再三之癥。亦屬稀少。治法同前。

卷四瘟疫九傳

再表再裏

有再表再裏。或再表裏分傳者。醫家不解。反責病患不善調養。以致反復。病家不解。反咎醫師疏於救治。彼此歸怨。胥失之矣。不知病勢之當然。其气性如此。

邵評﹕疫癥是穢濁之邪。不正之气。伏膜原而布三焦。其邪之或結或開。或表或裏。本無一定。故多表而再表。裏而再裏。表裏分傳再見之癥。此病情之傳變不常。邪气之聚散無定。乃病勢之當然。非關調治之失宜。然必病者元气不虛。方可隨癥施治。若虛弱之體。恐未能當此纏擾耳。疫癥之外。若風寒溫暑濕熱諸病。則鮮如此見癥也。

卷四瘟疫九傳

先表後裏

先表後裏者。始則但有表證。而無裏癥。宜達原飲。有三陽經癥者。加三陽經藥。繼而脈大而數。

自汗而渴。邪離膜原。未能出表。宜白虎湯辛涼解散。邪從汗解。脈靜身涼而愈。二三日後。或四五日後。依然發熱尙宜達原飲。至後反加胸滿腹脹﹑不思谷食﹑煩渴等證。加大黃下之。

邵評﹕邪從口鼻吸受。先由肺入。肺主皮毛。則先見表癥。有頭疼身痛發熱凜寒之象。用達原飲以宣其邪。三陽者。太陽陽明少陽也。故太陽加羌活。陽明加葛根。少陽加柴胡也。

卷四瘟疫九傳

先裏後表

先裏後表者。始則發熱。漸蓋理證。下之便愈。後復發熱。反加煩疼。身重脈浮者。宜白虎湯主之。不得汗者。津液枯竭也。加人參。覆杯卽愈。

邵評﹕瘟疫自口鼻而入。直行中道。伏於膜原。膜原爲半表半里。其邪自內出外。故有先見裏癥。可先下之。下後裏通。邪漸出外。在陽明之經。故見煩熱脈浮身疼重之癥。再用白虎湯以淸之。不得汗者。正虛液竭。白虎加人參。以扶正達邪。若大汗大下後。表裏之證悉去。繼而一身盡痛。身如被杖。脈沈細者。此汗出太過。

陽气不周。骨寒而痛。非表證也。此不必治。二三日後陽回自愈。

邵評﹕汗下之後。表裏之癥𨿽去。而津虧气弱。不能營養筋骨脈絡。故痛如被杖。用藥宜養營和陽之劑。

又評﹕瘟疫與傷寒大異。傷寒不可早下。瘟疫有先裏後表之癥。故可先下。下之裏通而表達。蓋瘟疫之邪自內達外。與傷寒先表後裏之治不同法。此瘟疫傷寒分涇渭處也。

卷四瘟疫九傳

表證偏勝

表證偏勝者。膜原之伏邪發時。傳表之邪多。傳裏之邪少。當治其表。裏證兼之。

邵評﹕膜原附近於胃。爲表裏之分界。邪伏膜原。出表者多。入裏者少。則表證偏勝。乃七表三里之候。當先治表。而略兼治裏。

卷四瘟疫九傳

裏證偏勝

若裏證多而表證少。但當治其裏。而表證自愈。

邵評﹕膜原之邪。入裏者多。出表者少。則裏癥偏勝。乃七里三表之候。但治其裏。裏通。則邪外出而愈。

卷四瘟疫九傳

大頭瘟

卽大頭天行。宜普濟消毒飲。

邵評﹕風熱濕濁。擾亂淸陽之境。故傷髙巓之上。從上越者生。下行者死。初起寒熱體重。頭面腫痛。或紅或紫。或靑或黃。目不能開。咽喉不利。不速治。十死八九。甚者砭鍼刺之。如大便硬。

加酒蒸大黃三錢緩下之。若額上面部腫赤者屬陽明。本方加石膏。耳之上下前後並額旁紅腫者屬少陽。

本方加柴胡﹑花粉。項下耳後赤腫者屬太陽。本方加荊防﹑羌活。蓋大頭瘟腫赤之處。分三陽經部位。

故藥亦分三陽經加法。但邪在上焦。藥宜輕淸。頻進而緩服。急則過其病所矣。

卷四瘟疫九傳

撚頸瘟

頭與咽中腫脹。喉痛。聲不出。卽蝦蟆瘟。宜荊防敗毒散。

邵評﹕邪傷上焦。蘊於肺胃。喉痺失音等象。較大頭瘟之腫在肌表者。更深一層矣。此癥邪干肺胃。當用射幹以發肺邪。石膏以瀉肺熱。犀角以解胃毒。大黃以疏胃壅。方爲正治。此方先用羌活﹑獨活﹑荊芥﹑防風﹑柴胡﹑前胡。燥烈而專達表。與穢邪之在上焦肺胃者。似不相值。須斟酌用爲妥。

卷四瘟疫九傳

瓜瓤瘟

胸髙而起。嘔血如汁是也。生犀飲。

邵評﹕此邪在中焦而血熱受傷。疫毒深重。故以淸營解毒爲治。

卷四瘟疫九傳

楊梅瘟

徧身紫塊。忽然發出。黴瘡是也。刺塊出血。宜淸熱解毒。人中黃丸。

邵評﹕此癥毒瘀血分。人中黃丸用蒼術之燥烈。專走气分。防風之辛散。專走肝經者。似爲未合。當加銀花等解毒之品。並當宣通血分爲妥。若淸熱解毒湯用羌葛﹑升麻。皆是軀殼之藥。不能疏通三焦。瘟疫諸癥。俱當從上中下三焦治。不當以表裏爲界也。人中黃丸之蒼術。𨿽芳香逐穢。未免燥烈太甚。宜酌用之。

卷四瘟疫九傳

疙瘩瘟

發塊如癅。徧身流走。旦發夕死者是。用三稜鍼刺入委中三分。出血。服人中黃散。

邵評﹕疙瘩一癥。崇禎十六年京城大盛。患者有頃刻卽死。其治法與此同。載見說鈴。同時有羊毛瘟。起病必有紅點在背。挑破。中有羊毛一縷。無得活者。死有數百萬。當博求千金方﹑外臺祕要﹑聖濟總錄等書。或有治法。

卷四瘟疫九傳

絞腸瘟

腸鳴。腹痛。漧嘔。水泄不通者。是也。探吐之。宜雙解散。

邵評﹕此癥上下格拒。閉結不通。急急探吐。吐則气通。或有生機。然此濕毒多郁於下焦。與幹霍亂相近。金匱備急丸亦可用。

卷四瘟疫九傳

軟腳瘟

便淸泄白。足腫難移者。是也。卽濕溫癥。宜蒼術白虎湯。

邵評﹕濕熱伏於下焦。脾不營運。用蒼術白虎以淸濕熱。此與上條同是邪在下焦。上條是寒濕。帶中焦癥。此條溫熱。純是下焦癥矣。

卷四瘟疫九傳

瘟疫脈候﹝附錄﹞

凡瘟疫脈洪大滑數。而數中兼緩者可治。緊數甚者難治。

邵評﹕瘟疫是陽癥。洪大滑數是陽脈。更兼緩。是有胃气。故可治。緊則無胃气。故難治。

身大熱。而脈沈澀細小。足冷者危。

邵評﹕大熱是陽邪。沈澀細小爲陰脈。陽病見陰脈。故危。足冷者。邪盛而陽衰也。

瘟病四五日。身熱腹滿而吐。脈細而弦彊者。十二日死。

邵評﹕瘟病四五日。邪已入裏。腹滿而吐。病在脾胃。身熱脈細。陽癥見陰脈。弦彊是邪盛而無胃气。故死。

瘟病二三日。頭痛腹滿。脈直而疾者。八日死。

邵評﹕病起二三日。表裏癥俱見。脈見直而疾。是邪盛而正衰。故死。

瘟病八九日。頭身不痛。色不變而利不止。心下堅而脈大者。十七日死。

邵評﹕病至八九日。邪去表而入裏矣。利不止而心下堅。是虛邪結。其脈反大。久病脈大。則爲病進。正虛邪盛。遷延必死。

又評﹕此種瘟疫。是天行之癘气從口鼻而入。風熱與濕濁燻蒸。其气流布三焦。

在上焦者。爲大頭瘟﹑撚頸瘟。在中焦者。爲瓜瓤瘟。楊梅瘟﹑疙瘩瘟。在下焦者。爲絞腸瘟﹑軟腳瘟等癥。治法當宗河間三焦立論。分心營肺衛。用手經辛涼之藥。淸熱解毒。是爲正治。不可用傷寒表裏分界。而用足經辛溫發散之劑也。所列諸方。學人以意參之可也。

卷四瘟疫九傳

暑證﹝中同合參﹞

按暑與。皆日气也。不必分屬。動而得之爲中。靜而得之爲中暑。其說出自潔古。後人因之。

未可據爲確論也。蓋動靜不過勞逸之分。旣均受暑治法不甚相遠。至於陰暑。尢宜速辧。夫當盛暑之時。

炎火若炙。靜處深堂大廈。正以避暑。不近烈日。炎暑何來。卽膏粱深處。亦有中暑之癥者。蓋不能無冒暑應接。正在動中得之耳。此靜中之動。卽潔古所稱靜得之暑也。若乃納涼於水閣山房。或感冒微風。或靜夜著涼。此外受陰寒。遏其周身陽气。以致頭痛惡寒。膚熱無汗等癥者。當以辛溫之劑微微表散。至若浮瓜沈李。冷水寒冰。以傷胃中之陽。又當溫中散寒。此乃暑月感寒之癥。不得以陰暑名之。然以辛溫治陰暑。其獘在命名。若薛氏以溫熱之品治中。則貽害不淺矣。竊假爲辧正。以免後學之惑。

邵評﹕暑與二者。皆炎天熱日之气也。夏月火土當令。天之熱气下。地之濕气上。濕與熱蒸。

或成暑气。暑者。熱之兼濕者也。故曰暑必挾濕。至於。單是炎天火熱之气。不夾濕气在內。乃夏天令火之邪爲。故奔走於赤日之中而中也。治只用白虎黃連。淸其火熱。與治暑之兼用濃朴﹑滑石。

辛香滲泄之法不同。如此分別。未知是否。若陰暑二字。尢屬不通。夏天炎火之令。爍石流金。何陰之有。卽使陽气素虛之人。每處夏月。陽气盡浮於肌表。其人中陽虛弱。或外受涼風。內傷生冷而病者。

此暑天受寒。因暑而自致之病。非陰暑爲病也。暑爲陽邪。從無陰暑之名。故特辧之。至暑同是熱气。豈可以動得靜得而分屬耶。推其意。豈以爲陽而暑爲陰。故以動靜之陰陽而分屬之耶。陰暑之名一立。貽誤後人。實非淺鮮。惟納涼而外受風邪。夜間著涼。此是夏月之風寒。人感受之。

著於肌表。遏其表之陽气。以致惡寒頭痛。身熱無汗之表癥發現。此是夏月感冒風寒。非暑癥也。乃因暑而自致之病。故用辛溫散邪之藥。以疏通其表間之陽气。與治暑無涉也。多食生冷寒物。內傷脾胃中陽。以致吐瀉霍亂肢冷汗泄等見癥。因夏月陽气外浮。中陽虛弱。寒冷傷中。亦非暑病。是因暑而自致之病。故用溫中散寒。以扶脾胃之陽。與治暑亦無涉也。古人大順散等方。是治夏月著寒之癥。非治陰暑之方。至於以溫熱治中。眞是抱薪救火也。

暑傷气分凡吸入致病。上焦气分先受。舌白邊紅。嘔惡煩渴。咳嗽喘急。二便不爽。脈右大者。此暑邪阻於上焦气分也。宜杏仁﹑石膏﹑半夏﹑濃朴﹑梔皮﹑豆豉﹑郁金﹑竹茹之類。如熱邪內迫。肺气郁閉。而致胸中脹悶者。宜梔子豉湯。加枳實﹑川郁金﹑杏仁﹑半夏﹑白蔻﹑滑石﹑連翹﹑蔞皮﹑黃芩之類。

邵評﹕暑熱由口鼻吸受。先傷上焦气分。邪畱肺胃。邪在肺則舌白邊紅者。熱也。

胃熱則嘔惡心煩。肺火盛則咳。气不降則喘急。大小便不利也。

暑襲肺衛如身熱頭脹脘悶。咳嗆不已者。此暑邪外襲。幹肺衛也。宜淸上焦。甜杏仁﹑滑石粉各三錢。香薷七分。白蔻五分。通艸一錢五分。絲瓜葉三錢。如暑風外襲肺衛。气阻發熱。畏風頭脹咳嗆。防作肺瘧。宜香薷﹑杏仁﹑桔梗﹑連翹﹑六一散﹑絲瓜葉。

邵評﹕邪郁上焦。肺不宣降。則頭脹咳嗆。身熱脘悶。此邪在衛分也。衛分不解。則入气分。气分不解。則邪傳中焦。而入營分。營分不解。則邪傳下焦。而入血分矣。

三焦俱受。營衛均病。甚至逆傳包絡。邪入膻中。而邪閉正脫之癥見矣。故邪初在衛。先用辛香以開泄上焦爲主。如暑邪挾風。襲入於肺。肺主皮毛。故亦爲之表。邪在於衛。表气不宣。暑風鬱蒸發熱。衛气被邪抑遏。則微惡寒。寒熱似瘧。而畏風咳嗆。此是暑瘧。與少陽足經之瘧大異。當從手經施治。宣泄肺衛之暑邪。

肺傷痰喘暑風熱气傷肺。身熱痰嗽而喘。宜桑杏﹑連翹﹑石膏﹑淡竹葉﹑橘紅﹑栝蔞皮﹑苡仁﹑蘆根之類。喉痛。加射幹﹑牛蒡。小水不利。加六一散。頭脹。加鮮荷葉。

邵評﹕此條暑風入肺。肺有痰濁。痰熱傷肺。肺升不降而喘嗽。治宜宣泄上焦。淸化痰熱。

如暑濕傷气。午後痰喘更加者。肺先受病也。亦宜淸理上焦。爲無形气分之治。如蘆根杏仁﹑蔞霜﹑苡仁﹑橘紅﹑川貝﹑西瓜﹑翠衣﹑通艸﹑茯苓皮之類。

邵評﹕暑必挾濕。暑先入上焦。與痰熱先傷肺气。故痰喘加於午。而化痰滲濕。用輕藥以開泄上焦無形之肺气也。

暑濕傷胃凡身熱。中焦痞滿。不饑不納。二便不爽。此暑熱傷於中焦气分。熱痰聚胃所致。宜苦辛泄降。半夏瀉心。去甘艸﹑漧薑。加杏仁﹑枳實。

邵評﹕邪自上焦而至中焦。由衛分而入气分。上焦主肺。中焦主胃。病則痞滿。不饑不納。是暑熱濕痰伏於中焦气分。胃气不得宣行也。宜苦辛開痞。宣泄中焦气分治之。

暑入營分凡身熱。心煩面赤。舌絳神呆。夜寐不安。此暑邪入心也。辰砂﹑六一散﹑加川郁金﹑川連之類。或犀角尖﹑鮮生地﹑石菖蒲﹑川郁金﹑連翹﹑銀花之類。

邵評﹕邪由肺衛而入心營。邪入漸深矣。心主血而藏神。營熱則傷神。神呆而寐不安也。當淸熱以開泄其邪。使邪從肺達爲妥。否則熱灼陰傷。邪入下焦血分。有陰涸邪陷之危。亦有逆傳心包。邪熱內閉。爲內閉外脫之癥耳。

暑入膻中如暑邪初傷气分。發熱口渴。失治則邪傳膻中。舌形絳縮。小便赤澀。鼻煤裂血。耳聾神昏。此邪由气分蔓延及血分。最怕內閉外脫。急用犀角尖﹑石菖蒲﹑川郁金﹑鮮生地﹑銀花﹑連翹﹑元參﹑西黃之類。

邵評﹕暑邪由口鼻吸入。先傷上焦肺衛。肺內膜與心包絡膜相連。心在肺下。其道最近。故極易傳入心包。且心爲君火。心包爲相火。暑爲相火行令之邪。同气相求。其入心包尢易。卽陳無擇所謂暑喜歸心是也。邪入營分。而至逆傳心包。則元神傷耗。陰血涸竭。邪熱深入宮城。每多內閉外脫。急用淸心達邪芳香開閉一法。如用牛黃淸心丸﹑至寶丹﹑紫雪丹等。然亦十不救一矣。

暑入陽明凡大熱大渴。漧嘔唇燥。舌苔黃濃。六脈洪數。此暑邪入於陽明也。黃連香薷飲及益元散。大熱大渴大汗者。白虎湯。

邵評﹕暑邪在上焦肺衛。不傳心營。而傳入陽明之經。見癥熱渴漧嘔。脈洪數而舌苔黃濃。此邪在中焦陽明胃經癥也。汗少者。用黃連香薷飲。熱渴而大汗者。白虎湯。蓋邪入陽明。

無所復傳。以陽明爲中土萬物所歸也。然邪入陽明。有在經在腑之分。在經宜淸。在腑當下。皆以救液逐邪爲務。蓋陽明主津液所生病。病在陽明。津液涸竭。則邪陷气脫而死。或可遷延二候四候。非若邪入心包。直犯宮城。元神無所歸束。外散而亡。每在一候二候。邪內閉而正外脫也。

暑入膜原暑穢從口鼻吸入。結於膜原。則必脘悶寒熱。治宜淸疏募原。如廣藿梗﹑川郁金﹑檳榔﹑濃朴﹑艸蔻﹑靑皮﹑滑石﹑連翹﹑紫蘇﹑黃芩之類。

邵評﹕暑濕穢邪從口鼻吸受。直行中道。流布三焦。結於膜原。膜原附近於胃。爲半表半里之界。

故見癥寒熱如瘧。實非瘧也。與少陽之半表半里大爲不同。故仿達原飲意。用辛香溫化之藥。以達膜原暑穢之邪。

暑入厥陰凡四肢不熱。中心如焚。舌灰黑。消渴。心下板實。嘔惡吐蛔。寒熱似瘧者。此暑邪陷於厥陰也。病勢最危。治宜酸苦泄熱。扶正祛邪。須人參﹑枳實﹑川連﹑漧薑﹑黃芩﹑白芍﹑椒梅。

邵評﹕此暑熱乘虛而陷入於足厥陰肝經也。厥者。盡也。陰盡則陽生。木中有相火。故外不熱而內如焚。火灼津傷。故渴而且消。虫爲風木所化。熱盛生風。木邪犯胃。則嘔而吐蛔也。邪結不開。則心下板實。肝與膽爲表裏。故寒熱如瘧。邪陷至陰。癥勢危險。厥陰見癥。多寒熱錯雜之邪。故藥亦須寒熱並用耳。

暑毒入腸如冒暑飲酒。引暑毒入於腸內。酒與暑並。大熱大渴。小便不利。其色如血。五苓去桂。加川連﹑銀花﹑滑石。

邵評﹕暑爲陽熱之邪。酒性大熱而有濕。冒暑飲酒。兩熱相並。入於小腸。火府不宣。故大熱大渴。而小便赤如血也。此熱結下焦。而小水不利。用利水淸熱之劑以治之。

伏暑內發凡潮熱。汗出不解。煩渴嘔惡。胸痞。舌苔白。帶灰黑。小溺赤澀。或自利。此伏暑內發。

三焦並受。治宜淸理上中爲要。如滑石﹑杏仁﹑通艸﹑橘紅﹑半夏﹑濃朴﹑川連﹑郁金﹑黃芩之類。

邵評﹕人受暑熱。棲伏三焦腸胃之間。久久而發者。爲伏暑。夏不卽發。有至秋而發者。亦有至霜降後發者。其發愈遲。則邪伏愈深。而病愈重也。惟伏暑見癥。三焦俱有。或吐瀉霍亂。似瘧非瘧。或竟成瘧利等癥。蓋暑必挾濕。爲粘膩之邪。畱伏於裏。最爲淹牽。治宜宣泄肺胃。淸暑滲濕。理分三焦爲主。

暑邪成瘧頭痛脘悶。舌白而幹。四肢麻痺。脈左勁右濡。寒熱不止。此暑邪入裏。

蒙閉淸竅而瘧作也。治宜淸理上焦。如連翹﹑滑石﹑杏仁﹑川郁金﹑淡竹葉﹑半夏﹑蔞皮﹑貝母之類。

邵評﹕暑從口鼻吸受。先入於肺。挾內有之痰濕。而成瘧疾。𨿽有頭痛寒熱見癥。

左脈見勁。此非表邪發瘧。乃是邪蘊於肺胃。痰熱上蒸。蒙閉淸气而作瘧也。與少陽之風寒發瘧者不同。治宜淸理肺胃暑熱。化痰滲濕之劑。

傷暑兼感寒小暑後。先觸暑邪。復感寒邪。而病身熱頭痛。惡寒煩渴。無汗。或自汗。脈虛數。舌苔白者。此屬傷暑後復感寒。邪在肺胃間也。宜紫蘇﹑薄荷﹑香薷﹑靑蒿﹑滑石﹑濃朴﹑通艸之類。腹脹加枳實﹑腹皮。挾食加楂肉﹑靑皮。舌黃漧嘔。加姜制川連。

邵評﹕先受暑邪。後感秋寒。抑遏肌表。其癥身熱煩渴自汗。暑邪也。頭痛惡寒無汗。表寒也。是肺胃先受暑熱。表復外感寒邪。表裏俱病。當內淸暑邪。外散表寒爲治。

勞役辛苦之人。日間冒暑。夜間乘涼。而病頭痛寒熱如瘧者。六和湯加減和之。

邵評﹕中气虛弱。內暑熱而外寒涼。表裏均病。故有寒熱頭痛等見癥。體虛挾邪。以扶正淸暑散寒爲治。

冒暑兼停飲有因暑熱而飲涼水太多。以致水停心下。遏伏暑邪。證見大熱煩渴。胸膈痞悶。

或兼喘急。小水不利。或身重疼痛。右脈微弱。仲景用一物瓜蒂散吐之。如用五苓去術。加紫蘇﹑濃朴﹑通艸﹑散而利之。亦解。舌黃燥者。加入制川連。

邵評﹕此水邪郁令火。而爲中之癥。由夏令火熱。以水灌洗而傷冷水。水行皮中所致。仲景用一物瓜蒂散。以去上焦之水。飲水太多。停於心下。遏伏暑邪。則熱渴煩痞。火气上逆於肺。則喘急而小水不利也。冷水閉汗濕而滯陽气。故身重疼痛。暑傷元气。則右脈微弱。以飲冷水灌冷水。俱郁遏陽气。

所謂形寒飲冷則傷肺也。用瓜蒂以去上焦水飲。則肺气通行而水自散矣。後人用五苓散加減。亦通陽利水之治耳。舌黃燥。其邪已入中焦。陽明胃熱。故加川連。

冒暑兼傷冷有因傷暑口渴。恣食生冷瓜果。以致寒包暑邪。宜六和湯。去人參﹑扁豆。加楂肉。

凡胸腹悶痛。舌苔中白邊紅。气口脈微弱。而身大熱者。此卽寒包暑之暴癥也。若緩發。非瘧卽痢矣。

邵評﹕暑爲陽邪。熱灼津虧。則多口渴。渴則飲冷。恣食瓜果生冷。傷脾胃中陽。郁遏陽气。

以致暑不能外出。此因暑而自致之病。非暑傷也。蓋冷物滯於中宮。陽气不得伸越。故胸腹悶痛。舌苔中白邊紅者。寒抑熱邪也。中虛邪滯。則脈微弱。身大熱者。暑也。寒郁暑邪。用六和湯和中消邪。加楂肉以化冷物之積。

暑挾濕凡暑必挾濕。濕爲重濁之邪。暑乃燻蒸之气。熱處濕中。濕熱相蒸。阻於气分。當治在手太陰。若治不中。其邪無處發泄。則漸走營分。侵入血中。其癥神昏譫語。舌色絳赤。

或咯痰帶血。若上蒙淸竅。則耳聾無聞。上焦不解。蔓延中下。則胸腹板悶。二便不利。卽爲濕溫重癥。

治當急淸三焦。如滑石﹑石膏﹑寒水石﹑杏仁﹑銀花﹑竹茹﹑枳實﹑通艸﹑金汁之類。嗣用犀角﹑連翹﹑銀花﹑鮮地﹑元參﹑川貝﹑知母﹑淡竹葉﹑綠豆皮之類。淸營分以養胃陰。

邵評﹕天之熱气下降。地之濕气上騰。則蒸而成暑。故暑必挾濕。鬱蒸化熱。先入上焦。肺衛。故治在手太陰肺經爲先。治不合法。衛分之邪不解。則入於气分。气分暑邪不解。則漸入營分。營分不解。則入下焦血分。所謂衛之後方言气。營之後方言血也。若邪入營不解。亦有逆傳包絡。神昏耳聾。機竅被蒙。而內閉外脫者。治宜淸營達邪。芳香開閉爲主。總之暑濕溫熱。先由上焦而遞傳中下焦。首在肺衛上焦。病屬气分及營分。若傳中下焦。則入血分。而灼耗陰精。則爲重癥。故溫暑宗三焦立法主治。

暑挾痧暑兼穢气。從口鼻吸入。亦頭疼。惡寒。發熱。或手足指冷。脈沈伏。飽悶嘔惡。或腹痛泄瀉。治宜淸暑兼逐穢。如廣藿梗﹑川郁金﹑紫蘇﹑靑蒿﹑濃朴﹑茯苓皮﹑滑石粉﹑連翹﹑艸蔻﹑通艸之類淸之。有食加靑皮﹑楂肉﹑枳實。

邵評﹕夏令暑天。熱气濕濁。蒸成穢惡瘴毒。謂之痧穢。人中其邪。先從口鼻吸入。

適更受暑。畱伏膜原。故有頭疼寒熱見癥。邪阻气機。陽不宣運。則有肢冷脈伏嘔瀉痛悶見象矣。治宜辛香逐穢。輕淡淸暑。使其暑穢兩分。則邪解散而愈。如食滯中宮。加消食化滯之品。

有觸暑穢。腹痛。誤飲薑糖湯而成霍亂。吐瀉不得。六脈俱伏。絞腸痛欲死者。此內閉也。外用放痧﹑提痧﹑刮痧﹑等法。內急以川郁金﹑石菖蒲﹑西黃﹝另衝﹞川連﹑艸蔻﹑藿香﹑木香﹑滑石﹑通艸等投之。以開閉逐穢。

邵評﹕姜與暑犯。糖與痧犯。誤飲薑糖湯。則邪壅滯中宮。上下格拒。揮霍撩亂。欲吐不吐。欲瀉不瀉。腹中絞痛。脈伏不起。邪內閉而爲絞腸痧癥。急用鍼刺提刮之法。以開泄其血絡機竅之气爲外治。內服芳香辛散之劑。以開閉逐穢。而散邪通气也。如邪重不應。可服三物備急丸溫開之法。

暑挾食凡頭痛背寒。發熱自汗。脈左虛右滑。畏食胸悶者。傷暑兼傷食也。宜藿香﹑濃朴﹑靑皮﹑香薷﹑神曲﹑楂肉﹑枳實﹑麥芽﹑紫蘇﹑滑石之類。疏之淸之。

邵評﹕此淸暑熱而消食滯之正法。

邪結下焦暑濕合邪。鬱結下焦气分。以致小腹硬滿。大便不下。舌苔白兼微黃。

此下焦气分結邪。勿以傷寒液涸便祕治之。宜豬苓﹑赤苓﹑滑石﹑通艸﹑淡竹葉﹑晚蠶砂﹑皂莢子之類。以解下焦气分之結。二便自通矣。

邵評﹕暑濕合邪。暑輕濕重。注於下焦。而結在气分。則少腹硬滿。气不宣運。故大便不下。然小水亦未必流利。舌苔白而微兼黃色。濕多暑少之徵也。濕阻气機。二便不利。與傷寒液涸便結者大異。治以滲濕開气之法。下焦鬱結之邪開化。則二便通行而邪自化矣。

動暑行人農夫。於日中勞役得之。爲中。卽暑也。其證頭痛發躁惡熱。捫之肌膚大熱。大渴引飲。汗大泄。無气亦動。乃天熱外傷元气。宜益气淸暑爲治。按仲景云。太陽中熱。

是也。汗出惡寒。身熱而渴。白虎湯加人參主之。夫元气爲熱邪所傷。以致大熱大渴。汗出不已。故以人參益气。石膏淸暑。乃至精至當之法。何後人以東垣淸暑益气湯代之。吾恐暑邪正盛。升葛之升。

術之閉。寧不助邪增病耶。惟生脈散加石膏。可以代之。然形气壯實者。只服六一散亦解。東垣此湯。

乃治暑月濕熱傷气。脾胃受病之緩癥也。若以之治中暑。則謬矣。

靜暑靜處髙堂大廈之中。𨿽無暑气。然偶或冒暑應接。亦能中暑。如迎賓送客。觀荷曝書之類。

偶觸暑邪是也。更有斗室低樓。熱气外逼。卽靜處室中。亦能吸受暑邪。俱當以正暑治之。

陰暑按方書以大順散治陰暑。非暑也。乃暑月所受之陰寒也。然大順散藥經炒熟。重用甘艸。𨿽有杏仁下气。皆主甘溫守中。並無散寒破結之能。卽內傷生冷。

外受陰寒。亦非所宜。至若無病之人。避暑山房水閣。過於貪涼。感冒微風。以致寒熱無汗。或頭疼惡寒發熱。是周身陽气爲寒所遏也。當從傷寒治。輕輕溫散可也。

蘇薄﹑藿朴之類。如恣食瓜果。內傷生冷。以致腹痛吐瀉。脈沈遲。手足厥冷者。此卽太陰中寒也。理中加藿香﹑濃朴主之。

陽暑此卽動暑。見前。﹝以上合參治法匯葉案暑癥全書﹞

暑風暑月病患忽然手足搐攣者。暑風也。香薷飲加羌防。嘔惡加藿香﹑陳皮﹑小便不利加二苓﹑澤瀉﹑滑石。有痰加半夏。渴易栝蔞。瀉不止加蒼術。轉筋加木瓜。

勢重者手足攣搐。角弓反張。如中惡狀。亦有先病熱。服表藥後。漸成風者。譫語狂呼浪走。气力百倍。亦暑气也。以寒涼攻劫之。兼解散化痰。

暑瘵盛暑之月。火能爍金。不禁辛酒。脾火暴甚。勞熱躁擾。火動心脾。令人咳嗽气喘。驟然吐血﹑衄血。頭目不淸。膈中煩擾不寧。卽童稚老夫。間有此病。昧者以爲勞瘵。不知火載血上。非眞陰虧損而爲虛勞者比也。宜淸暑涼血。如荷葉汁﹑鮮生地﹑元參﹑知母﹑石膏﹑郁金﹑連翹﹑杏仁﹑象貝之類。

暑瘍凡癰疽毒瘡。發熱有時。晡熱旦止。若夏月間。有患頭面外項赤腫。或腿足腫。長至數寸。不能步履。人皆疑爲瘡毒。但頭痛內躁。晝夜發熱不止。自與瘡毒異。宜淸暑解毒。如川連﹑石膏之類。暑毒一解。其腫自消。亦無膿血也。

暑瘡盛暑之時。有徧身發泡。如碗如杯。如李如桃。晶瑩脆薄。中含臭水。此濕熱之水。泛於肌表也。黃連香薷解毒湯之類。若口疳臭穢。涼膈散效。外用鮮蓮花辧貼瘡上。一周時平復。﹝以上四條出暑癥全書﹞

卷四瘟疫九傳

濕癥﹝合參﹞

張司農謂。暑邪之害甚於寒。因作暑癥全書濟世。竊以爲濕邪之害。更有甚於暑者。蓋盛暑之時必兼濕。而濕盛之時不兼暑。暑邪止從外入。而濕邪兼乎內外。暑邪爲病。驟而易見。濕邪爲病。緩而難知。凡處澤國水鄕者。於濕癥尢宜加察焉。如外感之濕。著於肌表者。或從雨霧中而得。或從地气潮濕中而得。或上受。或下受。或徧體均受。皆當以解肌法微汗之。兼風者。微微表散。兼寒者。佐以溫藥。兼熱者。佐以淸藥。此外受濕邪之治也。如內生之濕。畱於臟腑者。乃從飲食中得之。凡膏粱酒醴。甜膩濃味。及嗜茶湯瓜果之類。皆致內濕。治法不外上開肺气。下通膀胱。中理脾陽爲治。然陽體多成濕火。而陰體多患寒濕。又當察其體質陰陽爲治。用藥之法。當以苦辛寒治濕熱。苦辛溫治寒濕。槪以淡滲佐之。甘酸膩濁之品。在所禁用。前太陰新法內。已陳濕邪之槪。玆特參濕邪之兼癥。而以表裏三焦分治焉。若夫濕邪變幻之態。爲病非一。當以雜癥各門求之可也。

脾虛多中濕。一身盡痛爲濕。有表有裏。有濕熱。有寒濕。有風濕。

濕痺痺者。痺著不去也。論曰。太陽病。關節疼痛而煩。脈沈而細者。此名中濕。

亦曰濕痺。其候小便不利。大便反快。但當利其小便。此宜五苓散主之。發黃加茵陳。

風濕病者一身盡疼。發熱。日晡劇者。此名風濕。此病傷於汗出當風。或久傷取冷所致也。可與麻黃杏仁薏苡甘艸湯。又曰風濕脈浮。身重。汗出惡風者。防己黃湯主之。

風濕相搏。一身盡疼痛。法當汗出而解。值天陰雨不止。醫云。此可發汗。汗之。病不愈者。何也。蓋發其汗。汗大出者。但風气去。濕气在。故不愈也。若治風濕者。發其汗。

但微微似欲汗出者。風濕俱去也。

頭中寒濕濕家病。身疼發熱。面黃而喘。頭痛。鼻塞而煩。其脈大。自能飲食。腹中和。無病。病在頭中寒濕。故鼻塞。納藥鼻中則愈。用香瓜蒂一味爲末。吹鼻中。黃水立下則愈。

濕家下之。額上汗出。微喘。小便利者死。若下利不止者。亦死。﹝以上述金匱﹞

表濕關節疼痛。脈浮而濡。四肢痿弱。此濕邪在表也。小便利者。桂枝湯加川羌﹑白術等。微汗之。小便不利者。五苓散加減。

中濕若關節重痛。浮腫喘滿。腹脹煩悶。昏不知人。脈沈而緩。或沈而細。此名中濕。宜升陽除濕湯。或白術酒。

破傷濕有破傷處。因澡浴。濕气從瘡口入。其人昏迷沈重。狀類中濕。名破傷濕。宜白術酒。

濕熱脈濡細而數。發熱身痛。小水短澀。或身目俱黃。屬濕熱。宜五苓散。加生梔﹑黃柏﹑茵陳﹑秦艽。

寒濕脈沈遲而濡。身無熱。但吐瀉。口不渴。小水淸利。身痛重著。或手足腫痛者。

爲寒濕。宜分滲兼溫中。胃苓湯加炮姜﹑木瓜。重者加附子。按論云。濕家。其人但頭汗出。背彊。欲得被覆向火者。此寒濕也。又云。傷寒八九日。風濕相搏。身體疼痛。

不能自轉側。不嘔不渴。脈浮虛而澀者。桂枝附子湯主之。亦風濕兼寒也。

風濕脈浮身重。不能轉側。自汗。或額上多汗。此乃先傷於濕。又冒風所致。宜微汗之。漬漬然似欲汗者。風濕俱去矣。大羌活湯。

濕痰脈沈緩而滑。四肢流注。或項背彊。恆見於肥白人。屬濕痰。宜二陳﹑二術﹑桂枝﹑羌活等加減。

脾胃受濕。則沈困無力。怠惰好睡。須二術爲君。上部濕。蒼術最烈。下部濕。升麻提之。外濕宜表散。內濕宜滲泄。濕盛身痛。羌活勝濕湯﹑平胃散之類。風濕相搏。一身盡痛。自汗者。防己黃湯。濕盛身痛。小便不利。體重發渴者。五苓散加川羌一倍。煎服妙。﹝以上諸條參治法匯﹞

濕著肌表如發熱身痛。脘悶不渴。舌苔白膩。或汗出不解。此濕邪著於肌軀之表也。宜解肌滲濕。如桂枝﹑秦艽﹑紫蘇﹑二陳﹑濃朴﹑姜皮﹑茯苓皮之類。

濕畱气分凡發熱身痛。汗出則解。繼而復熱。脈來濡緩。舌苔白膩。此濕邪阻於气分。熱自濕中來。徒用淸熱藥不應。宜茯苓皮﹑大腹皮﹑滑石粉﹑黃芩﹑通艸﹑半夏﹑豬苓之類。以逐气分之濕。熱自除矣。

太陰濕伏凡身體沈重。不能轉側。四肢乍冷。目黃脘痞。自利。語言欲蹇者。此濕邪伏於太陰。以致脾陽不運而然也。宜健脾兼分利。茅術﹑濃朴﹑茯苓皮﹑艸蔻﹑菖蒲﹑廣皮﹑木瓜﹑澤瀉之類。如口內生白疳。而仍不渴者。此濕滯於中。气蒸於上也。治在气分。茅術﹑米仁﹑豬苓﹑澤瀉﹑廣皮﹑桔梗﹑寒水石之類。如痞結胸滿。飲食不進。舌黃微渴。此濕熱傷脾也。宜瀉心法。半夏﹑茯苓﹑川連﹑濃朴﹑茅術﹑通艸。

濕熱內結如寒熱腹滿。小便不利。此濕熱內結也。宜走濕淸熱。茅術﹑赤小豆﹑茵陳﹑茯苓皮﹑濃朴﹑黃柏﹑澤瀉之類。

酒濕傷胃脘中食阻。痛而嘔吐。或目色金黃。此酒濕傷胃所致。宜以苦辛寒爲治。半夏﹑枳實﹑薑汁﹑黃連﹑豆豉﹑茵陳之類。

濕兼痧穢穢濕從口鼻吸入。則膜原先受。分布營衛。先嘔逆。次寒熱。頭脹身痛。

小便不通。舌苔白膩。渴不多飲。當以芳香淡滲兼施。俾穢濕濁邪可以分消。宜廣皮﹑藿梗﹑郁金﹑茅術﹑米仁﹑茯苓皮﹑豬苓﹑大腹皮﹑石菖蒲﹑通艸。

濕熱兼穢暑濕兼穢气。都從口鼻觸入。必由膜原以走中道。踞募原。則寒熱交作。走中道。則不食不饑。口渴舌黃。胸痞腹脹。治宜淸熱開郁。兼芳香逐穢。梔豉湯。

加藿香﹑川郁金﹑白蔻﹑枳實﹑制連﹑蔞皮﹑桔梗之類。若小水不利。加赤小豆﹑赤茯苓之類。腹脹甚。加濃朴﹑大腹皮。

濕熱爲痺外受濕熱之邪。內進甜膩之物。則濕聚熱蒸。蘊於經絡。寒戰熱熾。骨骱煩疼。舌苔灰膩。面目痿黃。此濕熱入於經絡爲痺也。濕家忌汗。宜苦味辛通爲治。防己﹑杏仁﹑滑石﹑半夏﹑米仁﹑連翹﹑山梔﹑野赤豆皮﹑路路通之類。更有暑濕風邪混雜。阻於气分。气不主宣。右肢若廢。頭脹胸痞。法當通陽驅邪。

杏仁﹝三錢﹞生米仁﹝三錢﹞桂枝﹝五分﹞濃朴﹝一錢﹞半夏﹝一錢五分﹞漢防己﹝一錢五分﹞白蒺藜﹝二錢﹞片姜黃﹝一錢﹞

三焦濕郁發熱後。神識漸昏。小腹硬滿。大便不下。此暑濕气蒸。彌漫三焦。乃諸竅阻塞之兆。气分結邪。忌用滋膩。須桂苓甘露飲法。茯苓﹑豬苓﹑滑石﹑寒水石﹑晚蠶砂﹑皂莢子去皮。﹝以上參葉案﹞

卷四瘟疫九傳

濕溫

夏月頭疼妄言。自汗。身不甚熱。兩脛逆冷。四肢沈重。胸腹多汗而滿。其人先傷於濕。因而中暑。其脈陽澀或弱。陰小而急。不可發汗。汗之名重。必死。汗多者。白虎湯加桂枝。汗少者。白虎湯加蒼術。或槪用蒼術白虎湯。﹝述古﹞

按濕溫癥。因長夏每多陰雨。得日气煦照。則潮濕上蒸。襲人肌表。著於經絡。則發熱頭脹。身痛。足脛痛。舌苔膩白等癥。重者。兼感時邪不正之气。卽爲濕溫疫癥。

邪入气分暑濕之邪。阻於肺。必咽痛﹑發熱﹑身痛。舌苔黃濃粘膩。煩渴不解。當淸上焦。如連翹﹑桔梗﹑滑石﹑射幹﹑米仁﹑馬勃﹑通艸﹑淡竹葉﹑銀花﹑蘆根之類。如見身發疹。舌黃燥濃。當涼膈疏。如連翹﹑薄荷﹑生梔﹑石膏﹑牛蒡﹑杏仁﹑枳實﹑黃芩之類。

邪乘包絡濕溫之邪。乘於包絡。則神識昏呆。發熱身痛。四肢不暖。舌苔鮮紅燥刺者。宜解手厥陰之邪。如犀角尖﹑連翹﹑石菖蒲﹑川郁金﹑元參﹑赤小豆﹑西黃之屬主之。

邪入營分如濕溫之邪。入於血絡。舌苔中黃邊赤。發爲赤丹疹。神昏譫語。宜淸疏血分以透。佐芳香逐穢以開閉。犀角﹑連翹﹑赤芍﹑銀花﹑牛蒡﹑菖蒲﹑郁金﹑元參﹑薄荷﹑人中黃之類。

邪阻上焦病起發熱頭脹。漸至耳聾。喉痛欲閉。鼻中衄血。此邪混气之象。邪在上焦空虛之所。非苦寒直達胃中之藥可以治。病不能卽解。卽有昏痙之變。宜輕淸理上爲治。如連翹﹑馬勃﹑牛蒡﹑銀花﹑射幹﹑白金汁。如見呃忒。加枇杷葉﹑竹茹。﹝以上參葉案﹞

卷四瘟疫九傳

附暑濕穢合邪論

凡暑月霪雨之後。日气煦照。濕濁上騰。人在濕熱蒸淫中感之。則暑濕交受。兼混穢濁之气。人中之。卽痧毒也。夫人之正气一虛。暑濕穢濁之邪。俱從口鼻吸入。流布三焦。上乘於心。爲中痧。中入於胃。爲霍亂。踞於膜原。爲寒熱。歸於腸胃。爲泄瀉。

蓋暑濕之邪。驟發而重者。爲濕溫。爲傷寒。遲發而輕者。爲寒熱。爲晚發。觸邪隨時卽發者。爲寒熱。爲泄瀉。伏邪遇秋始發者。則爲瘧爲痢矣。一邪之染。爲病非一。臨癥者可不探本窮源爲治哉。

卷四瘟疫九傳

霍亂﹝新法﹞

論云。霍亂頭痛發熱。身疼痛。又云。嘔吐而利。名霍亂。又云。頭痛身疼。惡寒吐利。名曰霍亂。合觀之。則霍亂之癥始備。蓋亦傷寒之類耳。其治法則云。熱多欲飲水者。

五苓散主之。寒多不用水者。理中湯主之。按此皆由陰陽不和。上下拒格不通所致。五苓所以分其淸濁。理中所以壯其陽气。皆中焦治法也。﹝參類方注﹞

凡霍亂腹痛吐瀉。脈見結促代。或隱伏。或洪大。皆不可斷爲死。果脈來微細欲絕。

少气不語。舌捲囊縮者。不治。

內經云。陰陽易位曰霍。升降失常曰亂。按此癥四時俱有。夏秋尢多。大抵中宮必有飲食停滯。外犯暑濕痧穢之邪。阻塞中焦。以致淸不得升。濁不得降。陰陽錯亂。

得而成斯癥。或吐瀉並作。或吐而不瀉。或利而不吐。或先吐後瀉。總屬中焦之病。

邪上越則吐。下泄則瀉。不必分屬三焦。

感寒六脈沈遲。口不渴。小便淸利。吐瀉並作。或兼腹痛。此名濕霍亂。寒邪重也。

宜藿香正气散出入。若大吐大瀉。六脈俱伏。手足厥冷。舌苔黑滑者。太陰中寒也。

作陰霍亂治。理中湯加附子。

吸暑面赤口渴。或漧嘔。或吐瀉。舌苔微黃而燥。或白中兼紅。胸悶腹痛。此口鼻吸入穢暑而成也。宜辰砂六一散。加枳實﹑濃朴﹑川連﹑郁金之類。

暑濕兼穢如觸暑濕痧穢而成霍亂。腹中絞痛。嘔惡吐瀉。宜淸暑濕。兼芳香逐穢。如廣藿梗﹑川郁金﹑濃朴﹑枳實﹑菖蒲﹑檳榔﹑赤苓﹑滑石﹑腹皮﹑通艸之類。

濕熱嗜酒之人。濕熱內著。中宮阻塞而成霍亂。吐瀉不得。二便俱祕。嘔惡不止。

宜瀉心法。如半夏﹑橘紅﹑川連﹑枳實﹑梔子﹑豆豉﹑滑石粉﹑茯苓皮﹑茵陳﹑澤瀉之類。須戒其斷米飲甜膩物。以待中宮淸肅。否。𨿽藥弗效也。

食挾暑穢如胃中已停飲食。更兼吸入暑穢。其勢必劇。腹痛飽悶。吐瀉不得。絞腸大痛。舌黃燥濃。煩渴便閉。急宜淸疏中宮。如藿梗﹑濃朴﹑川連﹑枳實﹑楂肉﹑麥芽﹑郁金﹑靑皮﹑艸蔻﹑滑石之類主之。如未效。腹中板實。大痛難忍。二便不通。舌苔濃黃燥刺。脈弦滑有力。此邪結於腸胃中也。大承气湯下之。如年髙气弱。須用枳實﹑檳榔﹑生大黃﹑生梨﹑鮮生地等。以養腸胃之陰。緩下之可也。便通之後。仍戒其勿進米飲甜膩之物。只用蘆稷湯養之和之。恐余邪未淸故也。

胃傷生冷如過食生冷。以致心腹脹滿。痛瀉不已。宜理中加靑陳﹑濃朴﹑木香。必舌潤。口不渴。右脈沈遲是也。

凡霍亂癥。無非暑濕痧穢飲食凝結而成。忌一切甘膩之物。更忌熱油气。犯之必復。患者須遠庖廚坑廁等處。使不犯油气穢气。方可調治。

凡霍亂癥。大忌飲食。卽米飲下咽亦死。熱湯亦忌。並忌一切甜膩滋補。及辛辣之物。惟淸爽松利之物可食。如花紅﹑枇杷﹑生梨﹑嫩藕之類。

霍亂因傷暑熱痧穢者。當以蕎麥炒熟作湯服。最妙。旣能通利。以去暑穢。又能和中。環頭蘆稷湯。能去穢痧。止嘔吐。尢能養胃和中。

卷四瘟疫九傳

三陰寒痧辧

凡三陰癥。吐瀉並作後卽轉筋。未瀉時腹不痛。瀉後腹微痛。惟顙中與鼻尖。有冷汗如珠。又指尖羅頂有直縫。羅頂低凹者。邪卽下陷。不可救藥。初起時。宜飲以薑汁。切忌茶湯甜物。

下咽卽死。再進附子回陽湯。外治用挑痧法。縮腳法。灸臍用雷公散。俱有救死回生之妙。

凡治霍亂。宜戒谷食以淸胃。惟宜蕎麥﹑蘆稷炒熟作湯。用以代茶。旣有去邪逐穢之能。又有養胃和中之妙。但蕎麥性涼通利。熱實之癥爲宜。蘆稷性溫和中。中气虛者尢宜。

傷津嘔逆凡霍亂大吐後。暑濕穢邪已去。胸中通泰。而漧嘔大渴。舌中心絳燥無苔者。此津液消耗也。急宜鮮生地﹑釵石斛﹑麥冬﹑花粉﹑北沙參﹑綠豆皮之類養之。

霍亂轉筋不拘因寒因暑。總加木瓜於藥內。邪去。轉筋自止。若吐瀉已停。而筋尙轉。是耗其津液而然也。宜養液舒筋。如鮮生地﹑花粉﹑鉤藤﹑米仁﹑木瓜之類。

陰霍亂凡霍亂。實熱癥。皆中焦胃病。寒癥。卽胃傷生冷。太陰感寒是也。治法俱見前。陰霍亂者。乃少陰癥。初起吐利。脈沈伏。手足冷。其舌形胖嫩。淡紅不渴者。是也。四逆湯﹑理陰煎之類。察其宜剛宜柔。投之。如見舌苔紫色而幹。口渴漧嘔者。

當以金水六君煎和之。如見舌形胖嫩而色黑滑者。是太陰中寒。理中癥也。不可認作少陰。凡治太陰。

藥宜剛燥。治少陰。藥宜溫潤。

有少陰傷寒。先從吐瀉而起。但看舌形紫色無苔。或舌中微白。而四畔色絳。六脈沈細。似寐非寐者。卽是少陰傷寒。治當益陰和中。不可作霍亂治。凡病起吐瀉。

而舌上有苔。或黃或白者。方是霍亂。否則疹未透也。緣二癥中有濕熱之邪。故生苔。少陰乃虛癥所發。故舌但紫絳或淡紅而無苔。臨癥者辧之。

凡霍亂吐瀉。發於夏秋之間。固宜察其暑濕穢食之邪爲治。若治之不效。或兼嘔吐煩悶。脈伏足冷之癥者。又當察其是否疹痰飲。不可艸率也。

幹霍亂欲吐不吐。欲瀉不瀉。腹痛欲死。俗名絞腸痧是也。急用淡鹽湯。或蔥礬水。用鵝羽探吐。得吐則生。不吐則死。吐後方用理气和中淸疏之劑。隨癥治之。

如已成閉癥。神昏不語。放痧﹑刮痧等法。俱不效者。急以鹽塡滿臍孔灸之。不計壯數。

幹霍亂。神昏不語。形脫者不治。如開聲神淸。但吐瀉不得。絞腸痛欲死者。急用探吐法。並放痧﹑刮痧之法。毒瓦斯以下行爲順。景嶽刮痧法妙。

如見痞滿燥實。臍旁硬痛不可忍者。下癥也。急以承气湯下之。此以提吐爲逆。達下爲順也。

凡幹霍亂。神昏不語。而形脈不脫者可治。脈伏而形神不失者。亦可治。或按穴放痧。或背心刮痧。再以川郁金﹑石菖蒲﹑廣藿梗﹑滑石粉﹑通艸等煎湯。衝入西黃二分。投之。

幹霍亂。昏神不語。六脈沈伏。是否兼火當淸者。是否兼寒當溫者。但察其唇齒舌苔之燥潤以別之。

幹霍亂。大痛難忍。大汗大渴。舌黃燥刺。用黃連絞水服之。汗止者生。汗不止者死。

霍亂髮燥地漿水冷服之。

絞腸痛蕎麥湯冷服之。

嘔吐不休。環頭蘆稷湯冷服之。

霍亂腹痛。行气逐穢藥不效者。飛鹽點湯冷服之。

探吐法以陰陽水對衝。先以刀燒紅。置鹽一撮於刀上。卽以熱鹽沖水中。和勻。

令病患飲之。居密室中。以布袱拴緊其腹。將鵝羽探吐。得吐則生。不吐則死。如醒時切不可與粥飲。與之立死。不可與熱湯。與之則心閉而死。

卷四瘟疫九傳

晚發﹝參葉案﹞

晚發者。夏受暑濕之邪。畱伏於裏。至秋新邪引動而發也。其癥與瘧疾相似。但寒熱模糊。脈象沈滯。舌苔粘膩。脘痞煩悶。午後更熱。天明汗解。或無汗。淸晨稍解。此暑濕之邪。畱著於裏。最難驟愈。治法不外三焦主治。在上焦。則舌苔白膩。頭脹身痛。肢疼胸悶。咽漧溺澀等癥。當泄气分之熱。宜連翹﹑杏仁﹑滑石﹑薄荷﹑橘紅﹑通艸﹑半夏﹑桔梗。熱邪重。加黃芩﹑蘆根。濕邪重。加白蔻﹑濃朴。在中焦。則舌苔微黃粘膩。

痞悶胸滿。或目黃舌白。口渴溺赤。宜濕熱兼治。用瀉心法。半夏﹑陳皮﹑赤苓﹑枳實﹑川連﹑通艸之類。若濕邪重。則脾陽受傷。目黃腹脹。小溲不利。或大便不實。又宜溫中去濕。如茅術﹑濃朴﹑二苓﹑澤瀉﹑木香﹑木瓜之類。濕甚。加漧薑。濕熱結於下焦气分。

必兼小腹脹滿。小便不利。宜茯苓﹑豬苓﹑滑石﹑寒水石﹑晚蠶砂﹑茵陳﹑澤瀉之類。桂苓甘露飲亦可。若暑濕之邪。入於營分。則口渴。心煩。舌赤。宜淸營分之邪。犀角﹑鮮地﹑菖蒲﹑元參﹑連翹﹑銀花之類。若舌苔中黃邊絳。齒燥唇焦。脈左數右大。此暑邪內燔。气血兩傷也。玉女煎。

卷四瘟疫九傳

香港腳﹝述古﹞

初起發寒熱。殊類傷寒。第腳膝痛。或腫。與傷寒異。屬濕熱。𨿽由坐臥濕地。與濕水而得。久之必濕化爲熱。初宜發散。後兼分利。與濕癥同法。

主治大法用茅術﹑紫蘇﹑二活﹑秦艽﹑米仁等。以去風濕。兼利關節。黃柏﹑黃芩﹑以淸熱。防己﹑木瓜﹑萆以達下。消腫利濕。檳榔﹑陳皮以行气。後佐以血分藥調之。川斷﹑芎歸﹑丹參之類。

攻胃。嘔逆。二陳﹑平胃加木瓜。小水不利。五苓散。

攻心。則恍惚謬妄。嘔吐不食。眠臥不安。左寸乍大乍小。乍有乍無。不治。

邪客三陽。屬表。見寒熱拘急。宜汗。邪客三陰。屬裏。見二便阻澀。宜滲利。

雞鳴散治香港腳腫痛。寒濕流注。筋脈浮腫。最驗。

檳榔﹝爲君重用﹞陳皮﹝鹽水炒﹞吳茱萸﹝少許鹽水炒﹞木瓜紫蘇桔梗生薑雞鳴時服。天明。大便見黑色糞。是濕毒已下也。

卷四瘟疫九傳

虛煩﹝述古﹞

虛煩者。因虛而煩躁發熱也。但不惡寒。頭身不痛。與傷寒異耳。𨿽有熱。不可攻熱。

熱去則寒起。誠格言也。如勞役虛煩。身熱頭痛。气口脈虛大者。卽勞倦內傷癥也。

補中益气湯主之。蓋以甘溫之品。補其中气。升其陽气。其熱自止。或少加黃柏。以滋腎陰。其效如神。如勞役虛煩。身熱骨疼。腿膝軟無力。或兼自汗舌潤不渴者。當以歸建中湯。加川斷﹑杜仲主之。

若傷寒。煩躁發熱。舌燥口渴。妄言日常之事。俗名勞倦。實非也。乃心包絡之火。宜淸之。溫膽湯。加川連﹑鉤藤﹑淡竹葉。兼痰者。加天竺黃﹑川貝母﹑如心气虛而躁煩。

不寧不寐者。左寸脈必虛小。當以茯神﹑遠志﹑棗仁﹑丹參之類以補心气。甚者。加辰砂﹑金箔之類。以鎭心神。虛甚。加人參。﹝新法﹞

卷四瘟疫九傳

痰癥﹝新法﹞

肺風寒痰如見憎寒發熱。鼻塞頭痛。胸滿气急。或咳或喘。右寸浮滑。或沈伏者。

此風痰在肺也。如舌白而潤。口不渴者。痰由寒邪生也。宜二陳湯加桑杏﹑前胡﹑羌活﹑蘇薄之類微散之。喘加焦麻黃﹑葶藶子以瀉肺。如舌苔白燥。口渴者。肺家津液少也。宜瀉白散。加前胡﹑杏仁﹑橘紅﹑茯苓﹑象貝﹑川斛﹑薄荷﹑枯芩之類。

肺風熱痰如微寒發熱。胸悶气逆。咳嗽兼喘。舌苔黃燥。或白刺。口渴脈數者。此風熱客肺生痰也。宜羚羊角﹑前胡﹑桑杏﹑蔞霜﹑貝母﹑枯芩﹑橘紅﹑薄荷﹑旋復花﹑淡竹葉之類。以去風熱。痰自平矣。如痰閉气逆。加竹瀝﹑薑汁潤之。

包絡熱痰如傷寒神昏譫語。目睛微定。或舌蹇語澀。舌苔尖赤。中白而燥者。此熱痰乘於包絡也。宜犀角尖﹑川郁金﹑石菖蒲﹑天竺黃﹑川貝母﹑鉤藤鉤﹑淡竹葉﹑栝蔞霜之類主之。如舌絳神呆。痰潮語蹇者。內閉也。加西黃。

痰挾痧疹凡時感傷寒。初起卽胸中煩悶。气急痰喘。先用豁痰利气藥。痰已行而喘減。但煩悶身熱不除。反加耳聾足冷者。此必痰挾痧疹也。急宜透之提之。如羚羊角﹑連翹﹑牛蒡﹑防風﹑漧葛﹑薄荷﹑枳殼﹑桔梗﹑蟬蛻之類。

痧疹挾痰凡時感初起。煩悶嘔惡。手足指冷。寸口脈滯。先用解表透疹之藥。疹痧𨿽透。而病勢不減。滿悶喘急仍在者。此必痧疹兼挾伏痰也。當豁痰以透疹。前胡﹑杏仁﹑象貝﹑栝蔞﹑橘紅﹑海石﹑羚羊﹑牛蒡﹑薄荷﹑桔梗﹑竹瀝﹑薑汁之類主之。痰行結解。

痧疹外達。而諸癥自平。

絡中濕痰如發熱脘悶。胸脇肩背皆痛。此濕痰竊踞肺胃之絡。痰气交阻。故痛。

宜六安煎去甘艸。加桂枝﹑鉤丁﹑蒺藜﹑栝蔞皮﹑片姜黃﹑白僵蠶﹑木香汁之類。通之行之。

痰入肝絡傷寒有解表之後。肢體不能轉動者。此痰入於肝絡也。當以金星礞石﹑半夏﹑栝蔞﹑茯苓﹑陳皮﹑天虫﹑全蠍﹑薑汁炒蒺藜﹑川桂枝﹑旋復花之類。以搜入絡之痰。肢自遂矣。如未應。卽以養血藥兼之。

解後伏痰傷寒解表之後。熱勢稍退。但覺目鈍神呆。身重或痛。胸滿不暢者。此胃中有伏痰也。右關脈必沈伏。或沈滑。宜二陳湯加枳實﹑栝蔞﹑薑汁﹑竹茹之類。豁之行之。

中宮濕痰如傷寒胸悶。寒熱模糊。惡心不渴者。中宮有濕痰也。二陳湯加枳實﹑濃朴﹑紫蘇﹑茅術之類和之。

積痰如發熱胸悶。咳嗽气急。痰多濃濃者。中宮積痰也。宜燥潤並用。如南星﹑半夏﹑栝蔞﹑海石﹑枳實﹑陳皮﹑茯苓之類。或導痰湯亦可。

解後余痰凡傷寒汗解後。疹已透後。尙覺餘熱未除。目睛微定者。痰也。眼下黑色者。亦痰也。其證必中脘痞悶。少納不饑。宜二陳湯加枳實﹑麥芽和之。

卷四瘟疫九傳

痰飲﹝參葉案﹞

痰飲證治。詳於金匱。今述其要語冠諸首。

脈沈弦爲飲。面色鮮明爲飲。治飲當以溫藥和之。飲家咳嗽。當治飲。不當治咳。外飲治脾。內飲治腎。﹝述仲景法﹞

寒邪犯肺飲發凡外感寒邪。引動宿飲。上逆咳嗽。畏冷發熱。當以溫藥和之。桂枝﹑淡漧薑﹑半夏﹑茯苓﹑杏仁﹑炙艸。

溫邪犯肺飲發如溫邪上犯气分。以致伏飲內發。上擾乘肺。肺气不降。喘不得臥。發熱無休。或見咳紅。亦屬絡熱。宜桂枝合越脾法。以開太陽。使濁飲下趨。且桂枝得石膏辛涼。仍不礙於溫邪之治。石膏﹑桂枝﹑半夏﹑茯苓﹑澤瀉﹑杏仁﹑米仁﹑白芍﹑甘艸。

痰飲挾燥火凡咳嗽。喉中燥痛或癢。仍不渴飲者。此痰飲挾燥火也。夫脾家有飲故不渴。而肺家有火。故喉間燥癢也。宜理气分之熱。兼逐脾家之飲。勿以喉間燥痛。而妄用滋淸。半夏﹑茯苓﹑﹝重用﹞橘紅﹑杏仁﹑川郁金﹑栝蔞皮﹑白通艸﹑冰糖炒石膏。

﹝此條新法﹞

陽虛飲泛如年髙脾腎陽虛。气不收納。痰飲上泛。以致嘔咳。或著枕就嗆。乃痰飲伏於下焦腎絡之中。至陰之界。陽气衰微。則形寒畏冷。下气上逆。則著枕就嗆。

治法當以溫藥和之。宜桂苓術甘湯以和脾。都气飲加熟附﹑胡桃﹑以治腎。

絡中伏飲如胸脇刺痛。時吐酸飲。脈沈弦而口不渴者。此伏飲在絡也。宜桂枝﹑茯苓加薑汁﹑炒蒺藜﹑半夏﹑旋復花主之。

咳嗽嘔出涎沫。面色鮮明。不得飲食者。非中虛也。作飲邪治。宜小半夏湯。加茯苓﹑桂枝﹑杏仁。

卷四瘟疫九傳

傷食

傷食亦頭痛惡寒發熱。但身不痛。右關脈短滑。或弦滑。與傷寒異。胸膈飽悶。惡食噯气。此食滯中脘也。宜辛溫消導。紫蘇﹑濃朴﹑枳實﹑楂肉﹑神曲﹑麥芽之類。兼風寒者。

身體拘痛也。加羌防散之。舌黃口渴者。兼內火也。加連翹﹑黃芩﹑萊菔子涼疏之。若兼脹痛甚者。挾痧穢也。加廣藿梗﹑川郁金逐之。按食與痰。乃傷寒兼有之癥。臨癥者必須兼參可也。

凡停食脹痛。在大腹臍以上者。尙在小腸之間。宜消導。不可下。其痛滿在臍及少腹。方是燥屎在於大腸。下之可也。

卷四瘟疫九傳

蓄血

蓄血傷寒者。非因傷寒熱瘀蓄血。乃平時勞傷所蓄之血也。病不從太陽入。故無惡寒頭痛之癥。但發熱口渴。語言無倫。小便利。大便黑。或胸脇間有痛處。或因血郁心脾。如見鬼狀。藥不宜涼。亦不可熱。當用川郁金﹑參三七﹑生楂肉﹑紅花﹑全歸﹑桃仁﹑延胡﹑香附﹑丹參﹑澤蘭之類。和之行之。如舌潤不渴者。加肉桂溫之。舌燥便祕。加酒制大黃行之。

卷四瘟疫九傳

痧穢

凡痧穢。從口鼻吸入。卽從膜原流布三焦。便見頭痛惡寒發熱。骨節酸疼。與傷寒相似。但脈沈細。或手足指冷。腹滿嘔惡。與傷寒異。刺少商穴。其血紫滯者是也。須用川郁金﹑石菖蒲﹑廣藿香﹑檳榔﹑濃朴﹑靑皮﹑紫蘇等以逐穢邪。則膜原淸肅。三焦通利而愈矣。亦當兼察食痰暑濕爲治。

邵評﹕外經絡。五內腑。膜原在內外交界之地。章虛谷薛氏濕熱條辧。釋膜原外通肌肉。不獨口鼻所入之邪歸之。肌肉濕熱之邪。亦必歸之。其爲三焦之門戶而近胃口。故膜原之邪。必由三焦而歸脾胃也。

