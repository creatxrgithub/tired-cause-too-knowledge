

醫學衷中參西錄淸張錫純

一﹑醫方﹝一﹞治陰虛勞熱方

○資生湯

治勞瘵羸弱已甚﹐飲食減少﹐喘促咳嗽﹐身熱脈虛數者。亦治女子血枯不月。

生山藥﹝一兩﹞玄參﹝五錢﹞於術﹝三錢﹞生雞內金﹝二錢﹐搗碎﹞牛蒡子﹝三錢﹐炒﹐搗﹞

熱甚者﹐加生地黃五六錢。脾爲後天之本﹐能資生一身。脾胃健壯﹐多能消化飲食﹐則全身自然健壯﹐何曾見有多飲多食﹐而病勞瘵者哉﹖《內經》陰陽別論曰「二陽之病發心脾﹐有不得隱曲﹐在女子爲不月﹐其傳爲風以其先不過陽明﹐胃腑不能多納飲食也﹐而原其飲食減少之故。曰發於心脾﹐原其發於心脾之故。曰有不得隱曲者何居﹖蓋心爲神明之府﹐有時心有隱曲﹐思想不得自遂﹐則心神拂郁﹐心血亦遂不能濡潤脾土﹐以成過思傷脾之病。脾傷不能助胃消食﹐變化津液﹐以漑五臟﹐在男子已隱受其病﹐而尙無顯徵﹔在女子則顯然有不月之病。此乃卽女以徵男也。至於傳爲風消﹐傳爲息賁﹐無論男女病證至此﹐人人共見﹐勞瘵已成﹐挽回實難﹐故曰不治。然醫者以活人爲心﹐病証之危險﹐𨿽至極點﹐猶當於無可挽回之中﹐盡心設法以挽回之。而其挽回之法﹐仍當遵二陽之病發心脾之旨。戒病者淡泊寡欲﹐以養其心﹐而復善於補助其脾胃﹐使飲食漸漸加多﹐其身體自漸漸撤消。如此湯用於術以健脾之陽﹐脾土健壯﹐自能助胃。山藥以滋胃之陰﹐胃汁充足﹐自能納食﹝胃化食賴有酸汁﹞。特是脾爲統血之髒﹐《內經》謂「血生脾」﹐蓋謂脾系血液結成﹐故中多函血。西人亦謂脾中多回血管爲血匯萃之所。此證因心思拂郁﹐心血不能調暢﹐脾中血管遂多閉塞﹐或如爛炙﹐或成絲膜﹐此脾病之由。而脾與胃相助爲理﹐一气貫通﹐髒病不能助腑﹐亦卽胃不能納食之由也。雞內金爲雞之脾胃﹐中有瓷﹑石﹑銅﹑鐵﹐皆能消化﹐其善化有形郁積可知。且其性甚和平﹐兼有以脾胃補脾胃之妙。故能助健補脾胃之藥﹐特立奇功﹐迥非他藥所能及也。方中以此三味爲不可挪移之品。

玄參《神農本艸經》謂其微寒﹐善治女子產乳餘疾﹐且其味甘勝於苦﹐不至寒涼傷脾胃可知﹐故用之以去上焦之浮熱﹐卽以退周身之燒熱﹔且其色黑多液﹐《神農本艸經》又謂能補腎气﹐故以治勞瘵之陰虛者尢宜也。牛蒡子體滑气香﹐能潤肺又能利肺﹐與山藥﹑玄參並用﹐大能止嗽定喘﹐以成安肺之功﹐故加之以爲佐使也。

地黃生用﹐其涼血退熱之功﹐誠優於玄參。西人謂其中函鐵質﹐人之血中﹐又實有鐵銹。地黃之善退熱者﹐不但以其能涼血滋陰﹐實有以鐵補鐵之妙﹐使血液充足﹐而蒸熱自退也。又勞瘵之熱﹐大抵因眞陰虧損﹐相火不能潛藏。

地黃善引相火下行﹐安其故宅。《神農本艸經》列之上品﹐洵良藥也。然必燒熱過甚而始加之者﹐以此方原以健補脾胃爲主﹐地黃𨿽系生用﹐經水火煎熬﹐其汁漿仍然粘泥﹐恐於脾胃有不宜也。至熱甚者﹐其脾胃必不思飲食﹐用地黃退其熱﹐則飲食可進﹐而轉有輔助脾胃生山藥﹐卽坊間所鬻之幹山藥﹐而未經火炒者也。此方若用炒熟山藥﹐則分毫無效於術色黃气香﹐乃浙江於潛所產之白術也。色黃則屬土﹐气香則醒脾﹐其健補脾胃之功﹐迥異於尋常白術。若非於潛產而但觀其色黃气香﹐用之亦有殊效﹐此以色﹑味爲重﹐不以地道爲重也。

西人謂﹕胃之所以能化食者﹐全賴中有酸汁。腹饑思食時﹐酸汁自然從胃生出。若憂思過度﹐或惱怒過度﹐則酸汁之生必少﹐或分毫全無﹐胃中積食﹐卽不能消化。此論與《內經》「二陽之病發心脾」﹑「過思則傷脾」之旨暗合。

或問曰﹕《內經》謂脾主思﹐西人又謂思想發於腦部﹐子則謂思發於心者何也﹖答曰﹕《內經》所謂脾主思者﹐非謂脾自能思也。蓋脾屬土﹐土主安靜﹐人安靜而後能深思﹐至西人謂思發於腦部﹐《內經》早寓其理。脈要精微論曰「頭者精明之府。」夫頭之中心點在腦﹐頭爲精明之府﹐卽腦爲精明之府矣。旣曰精明﹐豈有不能思之理﹐然亦非腦之自能思也。試觀古文「思」字作「」﹐囟者腦也﹐心者心也﹐是知思也者﹐原心腦相輔而成﹐又須助以脾土鎭靜之力也。

或問曰﹕子解二陽之病發心脾一節﹐與王氏《內經》之注不同﹐豈王氏之注解謬歟﹖答曰﹕愚實不敢云然。然由拙解以繹經文﹐自覺經文別有意味﹐且有實用也。夫二陽之病發心脾﹐與下三陽爲病發寒熱﹐一陽發病﹑少气﹑善咳﹑善泄﹐句法不同﹐卽講法可以變通。蓋二陽之病發心脾﹐謂其病自心脾而來也。三陽爲病發寒熱﹐是形容三陽之病狀也﹐故將之病「之」字易作「爲』字。至一陽發病數句﹐其句法又與三陽爲病句不同﹐而其理則同也。

或又問﹕三陽一陽病﹐皆形容其發病之狀﹐二陽病﹐獨推究其發病之原因者何居﹖答曰﹕三陽﹑一陽﹐若不先言其病發之狀﹐人卽不知何者爲三陽﹑一陽病。至二陽胃腑﹐原主飲食﹐人人皆知。至胃腑有病﹐卽不能飲食﹐此又人人皆知。然其所以不能飲食之故﹐人多不能知也。故發端不言其病狀﹐而先發明其得病之由來也。

或又問﹕胃與大腸皆爲二陽﹐經文旣渾曰二陽﹐何以知其所指者專在於胃﹑答曰﹕胃爲足陽明﹐大腸爲手陽明﹐人之足經長﹑手經短﹐足經原可以統手經﹐論六經者原當以足經爲主。

故凡《內經》但曰某經﹐而不別其爲手與足者﹐皆指足經而言﹐或言足經而手經亦統其中。

若但言手經﹐則必別之曰手某經矣。經文俱在﹐可取而細閱也。

一九一三年﹐客居大名。治一室女﹐勞瘵年餘﹐月信不見﹐羸弱不起。詢方於愚﹐爲擬此湯。

連服數劑﹐飲食增多。身猶發熱﹐加生地黃五錢﹐五六劑後熱退﹐漸能起牀﹐而腿疼不能行動。又加丹參﹑當歸各三錢﹐服至十劑腿愈﹐月信亦見。又言有白帶甚劇﹐向忘言及。遂去丹參加生牡蠣六錢﹐又將於術加倍﹐連服十劑帶證亦愈。遂將此方郵寄家中﹐月餘門人髙促異常﹐飲食減少﹐脈甚虛數﹐投以資生湯十劑全愈。」審斯則知此方治勞瘵﹐無論男女﹐服之皆有捷效也。

女子月信﹐若日久不見﹐其血海必有堅結之血。治此等證者﹐但知用破血通血之藥﹐往往病猶未去﹐而人已先受其傷。雞內金性甚和平﹐而善消有形郁積﹐服之旣久﹐瘀血之堅結者﹐自然融化。矧此方與健脾滋陰之藥同用﹐新血活潑滋長﹐生新自能化瘀也。

附錄﹕直隸靑縣張××來函﹕津埠宋氏婦﹐年將四旬﹐身體羸弱﹐前二年卽咳嗽吐痰﹐因不以爲事未嘗調治。今春證浸加劇﹐屢次服藥無效。診其脈﹐左部弦細﹐右部微弱﹐數近六至。咳嗽﹐吐痰白色﹐气鮏臭﹐喘促自汗﹐午後發熱﹐夜間尢甚﹐胸膈滿悶﹐飲食減少﹐大便祕結﹐知其已成癆瘵而兼肺病也。從前所服藥十餘紙﹐但以止嗽藥治其肺病﹐而不知子虛補母之義﹐所以無效。爲疏方用資生湯加減﹐生山藥八錢﹐玄參﹑大生地﹑淨萸肉各六錢﹐生牡蠣﹑生杭芍﹑生赭石各四錢﹐於術﹑生雞內金﹑甘艸各二錢。煎服二劑﹐汗止喘輕﹐發熱咳嗽稍愈。遂將前方去牡蠣﹐加蔞仁﹑地骨皮各三錢﹐山藥攺用一兩﹐赭石攺用六錢。連服十劑﹐諸病皆愈﹐爲善後計﹐用生山藥細末八錢煮粥﹐調白糖服之﹐早晚各一次。後月餘。與介紹人晤面﹐言此時宋氏婦飲食甚多﹐身體較前健壯多矣。

又﹕族嫂年三十五歲﹐初患風寒咳嗽﹐因懶於服藥﹐不以爲事。後漸至病重﹐始延醫延醫。所服之藥﹐皆溫散燥烈之品﹐不知風寒久而化熱﹐故越治越劇﹐幾至不起。後生於臘底回裏﹐族兄邀爲診視。脈象虛而無力﹐身瘦如柴﹐咳嗽微喘﹐飲食減少﹐大便泄瀉﹐或兼白帶﹐午後身熱﹐顴紅﹐確系癆瘵已成。授以資生湯﹐加炒薏仁﹑茯苓片﹑生龍骨﹑生牡蠣各三錢﹐茵陳﹑炙甘艸各錢半。服二劑﹐身熱﹑顴紅皆退﹐咳嗽泄瀉亦見愈。後仍按此方加減﹐又服六劑﹐諸病皆痊。囑其每日用生懷山藥細末煮粥﹐調以白糖服之﹐以善其後。

四川涇南周××來函﹕楊姓女﹐年十九歲。出嫁二載﹐月事猶未見﹐身體羸瘦﹐飲食減少﹐漧咳無痰﹐五心煩熱﹐診其脈細數有力。仿用資生湯方﹐用生山藥一兩﹐於術二錢﹐牛蒡子三錢﹐玄參五錢﹐生地黃四錢﹐生雞內金一錢。連服五劑﹐熱退咳減﹐食欲增加。遂於原方中去生地﹐倍於術。又服三劑﹐潮忽至。共服二十劑全愈。

奉天法庫縣萬××來函﹕族弟婦產後虛羸少食﹐遷延月餘﹐漸至發灼﹑自汗﹑消瘦﹑乏气﹑漧嘔﹑頭暈等證﹐此方書所謂蓐勞也。經醫四人治不效﹐並添顴紅作瀉。適生自安東歸﹐爲之診視﹐六脈虛數。檢閱所服之方﹐有遵《醫宗金鑑》三合飲者﹐有守用養榮湯者﹐要皆平淡無奇。然病勢至此﹐誠難入手﹐幸脈𨿽虛數﹐未至無神﹐顴𨿽紅﹐猶不摶聚﹝若摶聚則陰陽離矣﹐不摶聚是其陰陽猶未離﹞﹐似尙可治。此蓋素卽陰虛﹐又經產後亡血﹐气亦隨之﹐陰不中守﹐陽不外固﹐故汗出气乏﹔其陰陽不相維系﹐陰愈虧而陽愈浮﹐故發燒咳嗽頭暈﹔其顴紅者﹐因其部位應腎﹐腎中眞陽上浮﹐故發現於此﹐而紅且熱也﹔其消瘦作瀉者﹐以二陽不納﹐無以充肌肉﹐更不特腎陰虛﹐而脾陰胃液均虛﹐中權失司﹐下陷不固﹐所必然者。此是病之原委歟﹖再四思維﹐遂處方﹐用生懷山藥二兩﹐於術三錢﹐玄參四錢﹐雞內金﹑牛蒡子各二錢﹝此系資生湯原方稍加重﹞﹐外加淨萸肉﹑龍骨﹑牡蠣各五錢﹐止汗並以止瀉。五劑後﹐汗與瀉均止﹐飲食稍進﹐惟漧咳與發熱僅去十之二三。又照原方加粉甘艸﹑天冬﹑生地等味﹐連服七劑。再照方減萸肉﹐加黨參二錢﹐服四劑後﹐飲食大進﹐並能起坐矣﹐惟經尙未行。更按資生湯原方﹐加當歸四錢。服數劑後﹐又復少有加減﹐一月經脈亦通。

一﹑醫方﹝一﹞治陰虛勞熱方

○十全育眞湯

治虛勞﹐脈弦﹑數﹑細﹑微﹐肌膚甲錯﹐形體羸瘦﹐飲食不壯筋力﹐或自汗﹐或咳逆﹐或喘促﹐或寒熱不時﹐或多夢紛紜﹐精气不固。

野臺參﹝四錢﹞生黃﹝四錢﹞生山藥﹝四錢﹞知母﹝四錢﹞玄參﹝四錢﹞生龍骨﹝四錢﹐搗細﹞生牡蠣﹝四錢﹐搗細﹞丹參﹝二錢﹞三稜﹝錢半﹞莪術﹝錢半﹞

气分虛甚者﹐去三稜﹑莪術﹐加生雞內金三錢﹔喘者﹐倍山藥﹐加牛蒡子三錢﹔汗多者﹐以白術骨﹑牡蠣﹑萸肉各一兩煎服﹐不過兩劑其汗卽止。汗止後再服原方。若先冷後熱而汗出者﹐其脈或更兼微弱不起﹐多系胸中大气下陷﹐細閱拙擬升陷湯後跋語﹐自知治法。

仲景治勞瘵﹐有大黃虫丸﹐有百勞丸﹐皆多用破血之藥。誠以人身經絡﹐皆有血融貫其間﹐內通臟腑﹐外漑周身﹐血一停滯﹐气化卽不能健運﹐勞瘵恆因之而成。是故勞瘵者肌膚甲錯﹐血不華色﹐卽日食珍饈服參苓﹐而分毫不能長肌肉﹑壯筋力。或轉消瘦支離﹐日甚一日﹐誠以血瘀經絡阻塞其气化也。玉田王淸任著《醫林攺錯》一書﹐立活血逐瘀諸湯﹐按上中下部位﹐分消瘀血﹐統治百病﹐謂瘀血去而諸病自愈。其立言不無偏處﹐然其大旨則確有主見﹐是以用其方者﹐亦多效驗。今愚因治勞瘵﹐故擬十全育眞湯﹐於補藥劑中﹐加三稜﹐莪術以通活气血﹐竊師仲景之大黃虫丸﹑百勞丸之意也。且仲景於《金匱》列虛勞一門﹐特以血痺虛勞四字標爲提綱。益知虛勞者必血痺﹐而血痺之甚﹐又未有不虛勞者。並知治虛勞必先治血痺﹐治血痺亦卽所以治虛勞也。

或問﹕治勞瘵兼用破血之藥﹐誠爲確當之論﹐但破血用三稜﹑莪術﹐將毋其力過猛乎﹖答曰﹕仲景之大黃虫丸﹐與百勞丸所用破血之藥﹐若大黃﹑漧漆﹑水蛭﹐皆猛於三稜﹑莪術﹐而方中不用三稜﹑莪術者﹑誠以三稜﹑莪術《神農本艸經》不載。至梁陶弘景著《名醫別錄》於《神農本艸經》外增藥品三百六十五味﹐皆南北朝以前﹐名醫所用之藥﹐亦未載三稜﹑莪術。是當仲景時猶無三稜﹑莪術﹐卽有之﹐亦未經試驗可知。而愚於破血藥中﹐獨喜用三稜﹑莪術者﹐誠以其旣善破血﹐尢善調气。補藥劑中以爲佐使﹐將資生納谷爲寶。無論何病﹐凡服藥後飲食漸增者易治﹐飲食漸減者難治。三稜﹑莪術與參﹑術﹑諸藥並用﹐大能開胃進食﹐又愚所屢試屢效者也。

或問﹕勞瘵之證﹐陰虛發熱者居其彊半。故錢仲陽之減味地黃丸﹔張景嶽之左歸飲﹐皆爲對證良方﹐以其皆以熟地黃爲君﹐大能滋眞陰退虛熱也。子方中何以獨不用也﹖答曰﹕若論用熟地﹐我固過來人也。憶初讀方書時﹐曾閱趙氏《醫貫》《張氏八陣》《馮氏錦囊》諸書﹐遂確信其說。臨證最喜用熟地﹐曾以八味地黃丸作湯﹐加蘇子﹑白芍﹐治吸不歸根之喘逆﹔加陳皮﹑白芍﹐治下虛上盛之痰涎﹔加蘇子﹑濃朴﹐治腎不攝气﹐以致沖气上逆之脹滿﹝時病患服之覺有推蕩之力﹐後制參赭鎭气湯治此證更效﹐又嘗減茯苓﹑澤瀉三分之二﹐治女子消渴小便頻數﹝《金匱》謂治男子消渴以治女子亦效﹐案詳玉液湯下﹞﹐又嘗去附子﹐加知母﹑白芍﹐治陰虛不能化陽﹐致小便不利積成水腫﹔又嘗用六味地黃丸作湯﹐加川芎﹑知母﹐以治如破之頭疼﹔加膽艸﹑靑黛﹐以治非常之眩暈﹔加五味﹑枸杞﹑柏子仁﹐以斂散大之瞳子﹐且信其煎汁數碗﹐浩蕩飲之之說﹔用熟地四兩﹑茯苓一兩﹐以止下焦不固之滑瀉﹔用熟地四兩﹑白芍一兩﹐以通陰虛不利之小便﹔又嘗於一日之中用熟地斤許﹐治外感大病之後﹐忽然喘逆﹐脈散亂欲脫之險證﹝此證當用後來復湯﹐彼時其方未擬出﹐惟知用熟地亦幸成功﹐是知馮楚瞻謂熟地能大補腎中元气誠有所試也﹞﹐且不獨治內傷也﹔又嘗用熟地﹑阿膠大滋眞陰之類﹐治溫病脈陽浮而陰不應﹐不能作汗﹐一日連服二劑﹐濟陰以應其陽﹐使之自汗﹝詳案在寒解湯下﹞﹔並一切傷寒外感﹐因下元虛憊而邪深陷者﹐莫不重用熟地﹐補其下元﹐卽以托邪外出。惟用以治陰虛勞熱之證﹐輕者可效﹐若脈數至七八至鮮有效者。彼時猶不知攺圖﹐且以爲地黃丸﹐卽《金匱》之腎气丸﹐自古推爲良方﹐此而不效﹐則他方更無論矣﹐不知腎气丸原用漧地黃﹐卽藥坊間之生地也﹐其桂用桂枝﹐卽《神農本艸經》之牡桂也﹐與今之地黃丸迥不侔矣。其方《金匱》凡五見﹐一治「香港腳上入少腹不仁」﹔一治「虛勞腰痛﹐少腹拘急﹐小便不利」﹔一治「短气有微飲﹐當從小便去之」﹔一治「男子消渴﹐小便反多﹐飲一斗﹐小便一斗」﹔一治「婦人轉胞﹐胞系了戾﹐不得溺」。統觀五條﹐原治少腹膀胱之疾居多﹐非正治勞瘵之藥﹐況後世之修制﹐又失其本然乎。

後治一婦人﹐年近五旬。身熱勞嗽﹐脈數幾至八至。先用六味地黃丸加減作湯服不效﹐繼用左歸飲加減亦不效。愚忽有會悟﹐攺用生黃六錢﹑知母八錢爲方﹐數劑見輕﹐又加丹參﹑當歸各三錢﹐連服十劑全愈。以後凡遇陰虛有熱之證﹐其稍有根柢可挽回者﹐於方中重用黃﹑知母﹐莫不隨手奏效。始知叔和脈法謂數至七八至爲不治之脈者﹐非確論也。蓋人稟天地之气以生﹐人身之气化卽天地之气化﹐天地將雨之時﹐必陽气溫暖上升﹐而後陰雲會合大雨隨之。黃溫升補气﹐乃將雨時上升之陽气也﹔知母寒潤滋陰﹐乃將雨時四合之陰雲也。二藥並用﹐大具陽升陰應雲行雨施之妙。膏澤優渥煩熱自退﹐此不治之治也。況勞瘵者多損腎﹐黃能大補肺气﹐以益腎水之源﹐使气旺自能生水﹐而知母又大能滋肺中津液﹐俾陰陽不至偏勝﹐卽肺臟調和﹐而生水之功益普也﹝黃﹑知母𨿽可並用以退虛熱﹐然遇陰虛熱甚者﹐又必須加生地黃八錢或至一兩﹐方能服之有效﹞。

或又問﹕腎气丸𨿽非專治虛勞之藥﹐而《金匱》虛勞門﹐明載其治虛勞腰疼﹐似虛者皆可服之﹐子獨謂無甚效驗﹐豈古方不可遵歟﹖答曰﹕腎气丸若果按古方修制﹐地黃用漧地黃﹐桂用桂枝﹐且止爲丸劑﹐而不作湯劑﹐用之得當﹐誠有效驗。蓋生地能逐血痺﹝《神農本艸經》﹞﹐而熟地無斯效也。桂枝能調營衛﹐而肉桂無斯效也。血痺逐﹐則瘀血自消﹐營衛調﹐則气血自理。至於山萸肉之酸溫﹐亦能逐痺﹝《神龍本艸經》山茱萸逐寒濕痺﹞。牡丹皮之辛涼﹐亦能破血。附子之大辛大溫﹐又能溫通血脈﹐與地黃之寒涼相濟﹐以共成逐血痺之功。是腎气丸爲補腎之藥﹐實兼爲開瘀血之藥﹐故列於《金匱》虛勞門﹐而爲要方也。其止爲丸劑﹐而不作湯劑者﹐誠以地黃經水火煎熬﹐則汁漿稠粘﹑性近熟地﹐其逐血痺之力必減﹐是以《神農本艸經》﹐謂地黃生者尢良也。後賢徐靈胎曾治一人﹐上盛下虛﹐胸次痰火壅滯﹐喘不能臥﹐將人參切作小塊﹐用淸水理痰之藥煎湯﹐送服而愈。後其病復發﹐病家自用原方﹐並人參亦煎服﹐病益甚﹐靈胎仍教以根據從前﹐可以悟古人制腎气丸之精義矣。

或又問﹕腎气丸旣按古方修制﹐可以有效﹐而《金匱》虛勞門﹐腎气丸與大黃虫丸之外﹐又有七方﹐皆可隨證采擇﹐則子之十全育眞湯﹐似亦可以不擬歟﹖答曰﹕《金匱》虛勞門諸方﹐𨿽皆有效﹐而一方專治虛勞門一證。若拙擬十全育眞湯﹐實兼治虛勞門諸證。如方中用黃以補气﹐而卽用人參以培元气之根本。用知母以滋陰﹐而卽用山藥﹑元參以壯眞陰之淵源。

用三稜﹑莪術以消瘀血﹐而卽用丹參以化瘀血之渣滓。至龍骨﹑牡蠣﹐若取其收澀之性﹐能助黃以固元气﹔若取其涼潤之性﹐能助知母以滋眞陰﹔若取其開通之性﹝《神農本艸經》龍骨主瘕﹐後世本艸亦謂牡蠣消血﹞﹐又能助三稜﹑莪術以消融瘀滯也。至於療肺虛之咳逆﹑腎虛之喘促﹐山藥最良。治多夢之紛紜﹐虛汗之淋漓﹐龍骨﹑牡蠣尢勝。此方中意也﹐以尋常藥餌十味﹐匯集成方﹐而能補助人身之眞陰陽﹑眞气血﹑眞精神﹐故曰十全育眞也。

勞瘵者多兼瘀血﹐其證原有兩種﹕有因勞瘵而瘀血者﹐其人或調養失宜﹐或縱欲過度﹐气血虧損﹐流通於周身者必然遲緩﹐血卽因之而瘀﹐其瘀多在經絡﹔有因瘀血而成勞瘵者﹐其人或有跌傷碰傷﹐或力小任重﹐或素有吐衄證﹐服藥失宜﹐以致先有瘀血﹐日久浸成勞瘵﹐其瘀血多在臟腑。此二者服十全育眞湯皆可愈。而瘀血在臟腑者﹐尢須多用破血之藥。又瘀在經絡者﹐亦可用前方資生湯﹐加當歸﹑丹參。瘀在臟腑之劇者﹐又宜用拙擬理衝湯﹐或理衝丸。此數方可參變匯通﹐隨時制宜也。

世俗醫者﹐遇脈數之證﹐大抵責之陰虛血涸。不知元气虛極莫支者﹐其脈可至極數。設有人或力作﹐或奔馳﹐至气力不能支持之時﹐其脈必數。乃以力倦之不能支持﹐以仿气虛之不能支持﹐其事不同而其理同也。愚臨證細心體驗﹐凡治虛勞之證﹐固不敢純用補藥﹐然理气藥多於補气藥﹐則脈卽加數﹐補气藥多於理气藥﹐則脈卽漸緩。是知脈之數與不數﹐固視乎血分之盈虧﹐實尢兼視乎气分之彊弱。故此十全育眞湯中﹐臺參﹑黃各四錢﹐而三稜﹑莪術各錢半﹐補气之藥原數倍於理气之藥。若遇气分虛甚者﹐猶必以雞內金易三稜﹑莪術也。

藥性之補﹑破﹑寒﹑熱﹐𨿽有一定﹐亦視乎服藥者之資稟爲轉移。嘗權衡黃之補力﹐與三稜﹑莪術之破力﹐等分用之原無軒輊。嘗用三稜﹑莪術各三錢﹐治臟腑間一切瘕積聚﹐恐其傷气﹐而以黃六錢佐之﹐服至數十劑﹐病去而气分不傷﹐且有愈服而愈覺彊壯者。若遇气分甚虛者﹐才服數劑﹐卽覺气難支持﹐必須加黃﹐或減三稜﹑莪術﹐方可久服。蓋虛極之人﹐補藥難爲攻﹐而破藥易見過也。若其人气壯而更兼郁者﹐又必須多用三稜﹑莪術﹐或少用黃﹐而後服之不至滿悶。又嘗權衡黃之熱力﹐與知母之寒力﹐亦無軒輊﹐等分用之可久服無寒熱也﹝此論湯劑作丸劑則知母寒力勝於黃熱力﹞。而素畏熱者﹐服之必至增熱﹐素畏寒者﹐服之又轉增寒﹐其寒熱之力無定﹐亦猶補破之力無定也。故臨證調方者﹐務須細心斟酌﹐隨時體驗﹐息息與病機相符﹐而後百用不至一失也。

附錄﹕直隸滄縣李××來函﹕弟長男媳﹐年二十四歲﹐於本年﹝丙寅﹞正月間患寒熱往來﹐自原素畏服藥﹐故隱忍不肯言。至四月初﹐家人來迓弟﹐言兒媳病劇。回家視之﹐𨿽未臥牀不起。而瘦弱實難堪矣。診其脈﹐弦而浮數。細詢病情﹐言每逢午後先寒後熱﹐時而微咳無痰﹐日夜作瀉十餘次﹐黎明則頭汗出﹐胸間綿綿作疼﹐食一下咽卽脹滿難堪﹐而諸虛百損之狀﹐顯然盡露。籌思良久﹐爲立逍遙散方。服兩劑無效。因復至滄取藥﹐適逢張××自津來滄﹐遂將兒媳之病細述本末。張××曰「以弟之意﹐將用何方以治之﹖」答曰「余擬將資生湯﹑十全育眞湯二方﹐匯通用之﹐可乎﹖」張××曰「得之矣。此良方也﹐服之必效。」弟遂師二方之義﹐用生懷山藥八錢﹐生白術﹑淨萸肉﹑生雞內金﹑生龍骨﹑生牡蠣﹑鮮石斛各三錢﹐丹參四錢。連服四劑﹐諸證皆大輕減。又於原方加三稜﹑莪術﹝十全育眞湯中用此二藥者﹐因虛勞之證多血痺也。﹞各一錢﹐粉丹皮﹑地骨皮各二錢。又連服八劑﹐諸病悉退﹐飲食增加﹐今已完全成功矣。

一﹑醫方﹝一﹞治陰虛勞熱方

○醴泉飲

治虛勞發熱﹐或喘或嗽﹐脈數而弱。

生山藥﹝一兩﹞大生地﹝五錢﹞人參﹝四錢﹞玄參﹝四錢﹞生赭石﹝四錢﹐軋細﹞牛蒡子﹝三錢﹐炒﹐搗﹞

天冬﹝四錢﹞甘艸﹝二錢﹞

勞熱之證﹐大抵責之陰虛。有肺陰虛者﹐其人因肺中虛熱燻蒸﹐時時癢而作嗽﹐甚或肺中有所損傷﹐略一動作﹐輒發喘促﹐宜滋補肺陰﹐兼淸火理痰之品﹐有腎陰虛者﹐其人因腎虛不能納气﹐時時咳逆上气﹐甚或喘促﹐宜塡補下焦眞陰。兼用收降之品。若其脈甚數者﹐陳修園謂﹐宜滋養脾陰。蓋以脾脈原主和緩﹐脈數者必是脾陰受傷﹐宜於滋陰藥中﹐用甘艸以引之歸脾﹐更兼用味淡之藥﹐如薏米﹑石斛之類。特是人身之陰﹐所蓋甚廣﹐凡周身之濕處皆是也。

故陰虛之甚者﹐其周身血脈津液﹐皆就枯涸。必用汁漿最多之藥﹐滋臟腑之陰﹐卽以漑周身之液﹐若方中之山藥﹑地黃是也。然脈之數者﹐固系陰虛﹐亦系气分虛弱﹐有不能支持之象﹐猶人之任重而體顫也。故用人參以補助气分﹐與玄參﹑天冬之涼潤者並用﹐又能補助陰分。

且慮其升補之性﹐與咳嗽上逆者不宜﹐故又佐以赭石之壓力最勝者﹐可使人參補益之力下行直至湧泉﹐而上焦之逆气浮火﹐皆隨之順流而下﹔更可使下焦眞元之气﹐得人參之峻補而頓旺﹐自能吸引上焦之逆气浮火下行也。至於牛蒡子與山藥並用﹐最善止嗽﹐甘艸與天冬並用﹐最善潤肺﹐此又屢試屢效者也。

初制此方時﹐原無赭石﹐有丹參三錢﹐以運化人參之補力。後治一年少婦人﹐信水數月不行﹐時作寒熱﹐幹嗽連連﹐且兼喘逆﹐胸隔滿悶﹐不思飲食﹐脈數幾至七至。治以有丹參原方不效﹐遂以赭石易丹參﹐一劑咳與喘皆愈彊半﹐胸次開通﹐卽能飲食﹐又服數劑脈亦和緩﹐共服二十劑﹐諸病皆愈。以後凡治婦女月閉血枯﹐浸至虛勞﹐或兼咳嗽滿悶者﹐皆先投以此湯﹐俾其飲食加多﹐身體彊壯﹐經水自通。間有瘀血暗阻經道﹐或顯有瘕可據者﹐繼服拙擬理衝湯﹐或理衝丸以消融之﹐則婦女無難治之病矣。若其人胸中素覺短气﹐或大便易滑瀉者﹐又當預防其大气下陷﹝大气下陷詳升陷湯﹞。用醴泉飲時﹐宜減赭石﹑牛蒡子﹐並一切蘇子﹑蔞仁﹑紫菀﹑杏仁﹐治咳按﹕短气與喘原迥異。短气者難於呼气不上達也。喘者難於吸气不下降也。而不善述病情者﹐往往謂喘爲「上不來气」﹐是以愚生平臨證﹐凡遇自言上不來气者﹐必細細詢問﹐確知其果系呼气難與吸气難﹐而後敢爲施治也。

又按﹕方書名咳喘曰「咳逆」﹐喘曰「喘逆」﹐因二證多由逆气上干也。而愚臨證實驗以來﹐知因大气下陷而咳喘者﹐亦復不少。蓋肺懸胸中﹐必賴大气以包舉之﹐而後有所附麗﹔大气以鼓舞之﹐而後安然呼吸。大气一陷﹐則包舉之力微﹐肺卽無所附麗﹐而咳嗽易生。鼓舞之機滯﹐肺必努力呼吸﹐而喘促易作。曾治一少年﹐泄瀉半載方愈。後因勞力過度﹐覺喉中之气不舒﹐五六呼吸之間﹐必咳以拙擬升陷湯﹐數劑而愈。

又﹕曾治一人﹐年近五旬﹐素有喘疾。因努力任重﹐舊證復發。延醫服藥罔效。後愚診視其脈﹐數近六至﹐而兼有沈濡之象。愚疑其陰虛不能納气﹐因其脈兼沈濡﹐不敢用降气之藥。遂用熟地﹑生山藥﹑枸杞﹑玄參大滋眞陰之藥﹐大劑煎湯﹐送下人參小塊二錢﹐連服三劑脈卽不數﹐仍然沈濡﹐喘𨿽見輕﹐仍不能愈。因思此證得之努力任重﹐胸中大气因努力而陷﹐所以脈現沈濡﹐且其背惡寒而兼發緊﹐此亦大气下陷之徵也。亦治以升陷湯﹐方中升麻﹑柴胡﹑桔梗皆不敢用﹐以桂枝尖三錢代之。因其素有不納气之證﹐桂枝能升大气﹐又能納气歸腎也﹝理詳參赭鎭气湯下﹞。又外加滋陰之藥﹐數劑全愈﹝詳案在升陷湯下﹞。按此二証之病因﹐與醴泉飲所主之病迥異﹐而其咳喘則同。必詳觀升陷湯後跋語﹐及所載諸案﹐始明治此二証之理。而附載於此者﹐恐臨證者審證不確﹐誤以醴泉飲治之也。

沈陽婁××﹐年二十二﹐虛勞咳嗽﹐其形羸弱﹐脈數八至﹐按之卽無。細詢之﹐自言曾眠熱炕之上﹐晨起覺心中發熱﹐從此食後卽吐出﹐夜間咳嗽甚劇﹐不能安寢。因二十餘日寢食俱廢﹐遂覺精神恍惚﹐不能支持。愚聞之﹐知脈象𨿽危﹐仍系新證﹐若久病至此﹐誠難挽回矣。遂投以醴泉飲﹐爲其嘔吐﹐將赭石攺用一兩﹝重用赭石之理詳參赭鎭气湯下﹞﹐一劑吐卽止﹐可以進食﹐嗽亦見愈。從前五六日未大便﹐至此大便亦通下。如此加減服之﹐三日後脈數亦見愈。然猶六至余﹐心中猶覺發熱﹐遂將玄參﹑生地皆攺用六錢﹐又每日於午時﹐用白蔗糖沖水﹐送服西藥阿斯匹林﹝藥性詳參麥湯下﹞七釐許。數日諸病皆愈﹐脈亦復常。

沈陽蘇××﹐年三十許﹐勞嗽二年不愈﹐動則作喘﹐飲食減少。更醫十餘人﹐服藥數百劑﹐分毫無效﹐羸弱轉甚。來院延醫。其脈數六至﹐𨿽細弱仍有根柢﹐知其可治。自言上焦恆覺發熱﹐大便三四日一行﹐時或漧燥。遂投以醴泉飲﹐爲其便遲而燥﹐赭石攺用六錢﹐又加雞內金二錢﹝搗細﹞﹐恐其病久臟腑經絡多瘀滯也。數劑後飯量加增﹐心中仍有熱時﹐大便已不燥﹐間日一行。遂去赭石二錢﹐加知母二錢﹐俾於晚間服湯藥後﹐用白蔗糖水﹐送服阿斯匹林四分之一瓦﹐得微汗。後令於日間服之﹐不使出汗﹐數日不覺發熱﹐脈亦復常﹐惟咳嗽未能全愈。又用西藥幾阿蘇六分﹐薄荷冰四分﹐和以綠豆粉爲丸﹐梧桐子大﹐每服三丸﹐日兩次﹐湯藥仍照方服之﹐五六日後咳嗽亦愈﹐身體從此康健。

一﹑醫方﹝一﹞治陰虛勞熱方

○一味薯蕷飲

治勞瘵發熱﹐或喘或嗽﹐或自汗﹐或心中怔忡﹐或因小便不利﹐致大便滑瀉﹐及一切陰分虧生懷山藥﹝四兩﹐切片﹞煮汁兩大碗﹐以之當茶﹐徐徐溫飲之。

山藥之性﹐能滋陰又能利濕﹐能滑潤又能收澀。是以能補肺補腎兼補脾胃。且其含蛋白質最多﹐在滋補藥中誠爲無上之品﹐特性甚和平﹐宜多服常服耳。

陳修園謂﹕山藥爲尋常服食之物﹐不能治大病﹐非也。若果不治大病﹐何以《金匱》治勞瘵有薯蕷丸。嘗治一室女﹐溫病痰喘﹐投以小靑龍加石膏湯﹐又遵《傷寒論》加減法﹐去麻黃加杏仁﹐喘遂定。時已近暮﹐一夜安穩。至黎明喘大作﹐脈散亂如水上浮麻﹐不分至數﹐此將脫之候也。取藥不及﹐適有生山藥兩許﹐急煮汁飲之﹐喘稍定﹐脈稍斂﹐可容取藥﹐方中仍重用山藥而愈﹝詳案在仙露湯下﹞。

一室女﹐月信年餘未見﹐已成勞瘵﹐臥牀不起。治以拙擬資生湯﹐復俾日用生山藥四兩﹐煮汁當茶飲之﹐一月之後﹐體漸復初﹐月信亦通。

一婦人﹐產後十餘日﹐大喘大汗﹐身熱勞嗽。醫者用黃﹑熟地﹑白芍等藥﹐汗出愈多。後愚診視﹐脈甚虛弱﹐數至七至﹐審證論脈﹐似在不治。俾其急用生山藥六兩﹐煮汁徐徐飲之﹐飲完添水重煮﹐一晝夜所飲之水﹐皆取於山藥中。翌日又換山藥六兩﹐仍如此煮飲之。三日後諸病皆愈。

一人﹐年四十餘﹐得溫病十餘日﹐外感之火已消十之八九。大便忽然滑下﹐喘息迫促﹐且有煩渴之意。其脈甚虛﹐兩尺微按卽無。亦急用生山藥六兩﹐煎汁兩大碗﹐徐徐溫飲下﹐以之當茶﹐飲完煎渣再飲﹐兩日共享山藥十八兩﹐喘與煩渴皆愈﹐大便亦不滑瀉。

附錄﹕直隸靑縣張××來函﹕侄女××﹐已於歸數載﹐因患瘰證成癆﹐喘嗽不休﹐或自汗﹐或心中怔忡﹐來函索方。余揣此系陰分虧損已極所致。

俾先用一味薯蕷飲﹐每日用生懷山藥四兩﹐煮汁兩大碗﹐當茶頻頻溫飲之。不數劑﹐喘定汗止﹐咳嗽亦見輕。繼又兼服薯蕷粥﹐作點心用之﹐漸漸全愈。

奉天法庫縣萬××來函﹕家慈患痰喘咳嗽病﹐三十年於玆矣。百方不效﹐且年愈髙﹐病愈進。乃於今春宿病旣發﹐又添發灼﹑咽漧﹑頭汗出﹑食不下等證。生𨿽習醫﹐此時惟戰兢不敢處方﹐遂請一宿醫診視﹐云是痰盛有火﹐孰知是肺气與脾陰腎陰將虛竭也。與人參淸肺湯﹐加生地﹑丹皮等味﹐服二劑﹐非特未效﹐遂發灼如火﹐更添泄瀉﹐有不可終日之勢。於是不敢延醫﹐自選用資生湯方﹐服一劑﹐亦無顯效。轉思此時方中於術﹑牛蒡子﹑雞內金等味有未合也。因攺用一味薯蕷飲﹐用生懷山藥四兩﹐加玄參三錢。服一劑見效﹐二劑大見效﹐三劑卽病愈彊半矣。後乃攺用薯蕷粥﹐用生懷山藥一兩爲細末﹐煮作粥﹐少調以白糖﹐每日兩次當點心服之。又間進開胃之藥。旬餘而安。

一﹑醫方﹝一﹞治陰虛勞熱方

○參麥湯

治陰分虧損已久﹐浸至肺虛有痰﹐咳嗽勞喘﹐或兼肺有結核者。

人參﹝三錢﹞幹麥冬﹝四錢﹐帶心﹞生山藥﹝六錢﹞淸半夏﹝二錢﹞牛蒡子﹝三錢﹐炒﹐搗﹞蘇子﹝二錢﹐炒﹐搗﹞

生杭芍﹝三錢﹞甘艸﹝錢半﹞

人參爲補肺之主藥﹐而有肺熱還傷肺之虞﹐有麥冬以佐之﹐則轉能退熱。麥冬爲潤肺之要品﹐而有咳嗽忌用之說﹐有半夏以佐之﹐則轉能止嗽。至於山藥﹐其收澀也能助人參以補气﹐其粘潤也﹐能助麥冬以滋液。𨿽多服久服﹐或有壅滯﹐而牛蒡子之滑利﹐實又可以相濟。且牛蒡子能降肺气之逆﹐半夏能降胃气﹑沖气之逆﹐蘇子與人參同用﹐又能降逆气之因虛而逆。平其逆气﹐則喘與嗽不治自愈矣。用白芍者﹐因肝爲肺之對宮﹐肺金虛損﹐不能淸肅下行以鎭肝木﹐則肝火恆恣橫而上逆﹐故加芍藥以斂戢其火。且芍藥與甘艸同用﹐甘苦化合味近人參﹐卽功近人參﹐而又爲補肺之品也。

按﹕古方多以麥冬治肺虛咳嗽﹐獨徐靈胎謂嗽者斷不宜用。蓋以其汁漿膠粘太甚﹐肺中稍有客邪﹐卽可畱滯不散﹐惟濟以半夏之辛燥開通﹐則不惟治嗽甚效。卽治喘亦甚效。故仲景治傷寒解後﹐虛羸少气﹐气逆欲吐﹐有竹葉石膏湯﹐麥冬與半夏同用。治火逆上气﹐有麥門冬湯﹐以麥冬爲君﹐亦佐以半夏也。又肺虛勞嗽者﹐醫者多忌用半夏﹐是未知半夏之性者也。徐靈胎曰「肺屬金喜斂而不喜散。」蓋斂則肺葉垂而气順﹐散則肺葉張而气逆。半夏之辛﹐與姜﹑桂之辛迥別﹐入喉則閉不能言﹐塗金瘡則血不復出﹐辛中滯澀﹐故能疏又能斂也。又辛之斂與酸之斂不同﹐酸則一主於斂﹐辛則斂中有發散之意﹐尢與肺投合也。又諭嘉言贊麥門冬湯中用半夏曰「於大建中气﹐大生津液藥中﹐增入半夏之辛溫一味﹐以利咽下气﹐此非半夏之功﹐實善用半夏之功也。」愚對於此證﹐悉心研究﹐知其治法﹐當細分爲數種。腎傳肺者﹐以大滋眞陰之藥爲主﹐以淸肺理痰之藥爲佐﹐若拙擬之醴泉飲是也﹔肺傳腎者﹐以淸肺理痰之藥爲主﹐以滋補眞陰之藥爲佐﹐若此參麥湯是也﹔其因肺腎俱病﹐而累及脾胃者﹐宜肺腎雙補﹐而兼顧其脾胃﹐若拙擬之滋培湯﹑珠玉二寶粥是也。如此分途施治﹐斟酌咸宜﹐而又兼服阿斯匹林﹐凡其脈之稍有根柢可挽回者﹐需以時日皆愈也。至於但肺有結核﹐而未累及他髒者﹐可於斯編治肺病方中﹐酌其治法﹝論肺病治法﹐實合虛勞肺病詳細論之也﹐凡治虛勞及肺病者皆宜參觀﹞

阿斯匹林﹐其性涼而能散﹐善退外感之熱﹐初得外感風熱﹐服之出涼汗卽愈。兼能退內傷之熱﹐肺結核者﹐借之以消除其熱﹐誠有奇效。又善治急性關節腫疼﹐發表痘毒﹑麻疹及腸胃炎﹑肋膜炎諸證﹐西藥中之最適用者也。

特其發汗之力甚猛。若結晶堅而大者﹐以治外感﹐半瓦卽可出汗﹔若當天气寒涼﹐或近寒帶之地﹐須服至一瓦﹐或至瓦半。若其略似白粉﹐微有結晶者﹐藥力薄弱﹐服至一瓦方能出汗﹐多可服至瓦半或二瓦。是在臨證者﹐相其藥力之優劣﹐而因時﹑因地﹑因人制宜也。

至用阿斯匹林治內傷﹐其分量尢須少用。因內傷發熱之人﹐陰虛陽浮﹐最易發汗。西人用治肺結核之熱﹐日服三瓦﹐其在歐洲地寒﹐且其人自幼多肉食﹐臟腑營衛壯固﹐或者猶可﹐在吾中華則定然不可。是以丁仲祜用阿斯匹林治肺結核﹐一日三次共服一瓦半﹐則視西人所用之愚用阿斯匹林治肺結核﹐視西人所用之數﹐則減之又減。曾治一少年﹐染肺結核﹐咳嗽食少﹐身體羸弱﹐半載不愈﹐求爲延醫。遂投以理肺淸痰﹑健胃滋陰之藥﹐又於晚間臨睡時﹐用白蔗糖沖水﹐送服阿斯匹林三分之一瓦。須臾周身卽得大汗﹐過三點鐘其汗始止﹐翌日覺周身酸懶﹐蓋因汗太過也。而咳嗽則較前見輕﹐食欲亦少振﹐繼服滋補之藥數劑﹐每日只用阿斯匹林六分之一瓦﹐作一次服下﹐或出微汗﹐或不出汗﹐從此精神漸漸淸爽﹐調治月餘而愈。自此以後﹐用阿斯匹林治肺結核﹐必先少少試服﹐初次斷不敢稍多也。

至西人謂防其出汗﹐可與止汗之藥同服﹐亦系善法。然仍恐服後止汗之藥不效﹐而阿斯匹林之發汗﹐仍然甚效也。愚治肺結核證﹐若一日用至一瓦﹐或一瓦彊﹐恆作十次﹐或十餘次服下。勿須用止汗之藥﹐亦可不出汗。卽有時微見汗﹐亦系佳兆。

凡勞瘵陰虛之證﹐其脈之急數者﹐無論肺結核與不結核﹐於每服滋補劑外﹐皆宜服阿斯匹林﹐或半瓦﹐或至一瓦。恐其出汗多﹐分幾次服下﹐其初日服之俾微見汗﹐後日日常服﹐以或出汗或不出汗爲適宜。如此旬日之間﹐脈之數者可漸和緩。

附錄﹕廣西柳州賓××來函﹕治一婦人﹐年四十三歲﹐素因家務勞心﹐又兼傷心﹐遂患吐血。後吐血𨿽愈﹐而喘嗽殊甚﹐夜不能臥。諸醫率用枇杷葉﹑款冬花﹑杏仁﹑紫菀﹑貝母等藥治之。其後右邊面顴淡紅腫起﹐嗽喘仍不少愈。後僕爲延醫﹐先投以王淸任少腹逐瘀湯加蘇子沈香二劑﹐繼服書中參麥湯八劑﹐喘嗽皆愈。

又﹕治一男子﹐年四十六歲﹐心中發熱作喘﹐醫治三年無效。僕爲診視﹐先投以書中首方資生湯﹐遵注加生地黃六錢。

一劑見輕﹐數劑病愈彊半。繼用參麥湯數劑﹐病愈十之八九。然病已數年﹐身體羸弱﹐非倉猝所能撤消﹔望先生賜惠﹐爲擬一善後之方﹐則幸甚矣。

一﹑醫方﹝一﹞治陰虛勞熱方

○珠玉二寶粥

治脾肺陰分虧損﹐飲食懶進﹐虛熱勞嗽﹐並治一切陰虛之證。

生山藥﹝二兩﹞生薏米﹝二兩﹞柿霜餅﹝八錢﹞

上三味﹐先將山藥﹑薏米搗成粗渣﹐煮至爛熟﹐再將柿霜餅切碎﹐調入融化﹐隨意服之。山藥﹑薏米皆淸補脾肺之藥。然單用山藥﹐久則失於粘膩﹔單用薏米﹐久則失於淡滲﹐惟等分並用﹐乃可久服無獘。又用柿霜之涼可潤肺﹑甘能歸脾者﹐以爲之佐使。病患服之不但療病﹐並可充饑﹐不但充饑﹐更可適口。用之對證﹐病自漸愈﹐卽不對證﹐亦無他患。柿霜餅﹐卽柿霜熬成者﹐爲柿霜白而淨者甚少﹐故用其熬成餅者。然熬此餅時恆有摻以薄荷水者﹐其性卽不純良。遇陰虛汗多之證用之卽有不宜﹐若果有白淨柿霜尢勝於餅。

一少年﹐因感冒懶於飲食﹐猶勤稼穡﹐枵腹力作﹐遂成勞嗽。過午發熱﹐徹夜咳吐痰涎。醫者因其年少﹐多用滋陰補腎之藥﹐間有少加參﹑者。調治兩月不效﹐飲食減少﹐痰涎轉增﹐漸至不起﹐脈虛數兼有弦象﹐知其肺脾皆有傷損也。授以此方﹐俾一日兩次服之﹐半月全愈或問﹕脈現弦象﹐何以卽知其脾肺傷損﹖答曰﹕脈𨿽分部位﹐而其大致實不分部位﹐今此證左右之脈皆弦﹐夫弦爲肝脈﹐肝盛必然侮脾﹐因肝屬木脾屬土也。且五行之中﹐惟土可以包括四行﹐卽脾气可以包括四髒。故六部脈中﹐皆以和緩爲貴﹐以其饒有脾土之气也。今其脈不和緩而弦硬﹐其脾气受傷﹐不能包括四髒可知。又肺屬金﹐所以鎭肝木者也﹐故肺金淸肅之气下行﹐肝木必不至恣橫﹐卽脈象不至於弦。今其脈旣現如此弦象﹐則肺金受傷﹐不能鎭肝木更可知也。

一﹑醫方﹝一﹞治陰虛勞熱方

○沃雪湯

治同前證﹐更兼腎不納气作喘者。

生山藥﹝一兩半﹞牛蒡子﹝炒搗﹐四錢﹞柿霜餅﹝衝服﹐六錢﹞

一人﹐年四十餘﹐素有喘證﹐薄受外感卽發。醫者投以小靑龍湯﹐一劑卽愈﹐習以爲常。一日喘證復發﹐連服小靑龍湯三劑不愈。其脈五至余﹐右寸浮大﹐重按卽無。知其從前服小靑龍卽愈者﹐因其證原受外感﹔今服之而不愈者﹐因此次發喘原無外感也﹐蓋其薄受外感卽喘﹔肺與腎原有傷損﹐但知治其病標﹐不知治其病本﹐則其傷損必益甚﹐是以此次不受外感亦發喘也。爲擬此湯服兩劑全愈﹐又服數劑以善其後。

一﹑醫方﹝一﹞治陰虛勞熱方

○水晶桃

治肺腎兩虛﹐或咳嗽﹐或喘逆﹐或腰膝酸疼﹐或四肢無力﹐以治孺子尢佳核桃仁﹝一斤﹞柿霜餅﹝一斤﹞

先將核桃仁飯甑蒸熟﹐再與柿霜餅同裝入瓷器內蒸之﹐融化爲一﹐晾冷﹐隨意服凡果核之仁﹐具補益之性者﹐皆能補腎。核桃乃果核之最大者﹐其仁旣多脂﹐味更香美﹐爲食中佳品﹐性善補腎可知。柿霜色白入肺﹐而甘涼滑潤﹐其甘也能益肺气﹐其涼也能淸肺熱﹐其滑也能利肺痰﹐其潤也能滋肺燥﹐與核桃同用﹐肺腎同補﹐金水相生﹐虛者必易壯實。且食之又甚適口﹐饑時可隨便服之﹐故以治小兒尢佳也。

【附方】俗傳治勞嗽方﹐秋分日取鮮萊菔十餘枚去葉﹐自葉中心穿以鮮槐條﹐令槐條頭透出根外﹐懸於茂盛樹上滿百日﹐至一百零一日取下。用時去槐條﹐將萊菔切片煮爛﹐調紅沙糖服之﹐每服一枚﹐數服卽愈。

按﹕萊菔色白入肺﹐槐條色黑入腎﹐如此作用﹐蓋欲導引肺气歸腎。其懸於茂盛樹上者﹐因茂樹之葉多吐氧气﹐萊菔借氧气醞釀﹐其補益之力必增也。懸之必滿百日者﹐欲其飽經霜露﹐借金水之气﹐以補金水之髒也。邑中孫姓叟﹐年近六旬﹐勞喘﹐百藥不效﹐後得此方服之而

一﹑醫方﹝一﹞治陰虛勞熱方

○旣濟湯

治大病後陰陽不相維系。陽欲上脫﹐或喘逆﹐或自汗﹐或目睛上竄﹐或心中搖搖如懸旌﹔陰欲下脫﹐或失精﹐或小便不禁﹐或大便滑瀉。一切陰陽兩虛﹐上熱下涼之證。

大熟地﹝一兩﹞萸肉﹝去淨核﹐一兩﹞生山藥﹝六錢﹞生龍骨﹝搗細﹐六錢﹞

生牡蠣﹝搗細﹐六錢﹞茯苓﹝三錢﹞生杭芍﹝三錢﹞烏附子﹝一錢﹞

或問﹕旣濟湯原爲救脫之藥﹐方中何以不用人參﹖答曰﹕人參之性補而兼升﹐以治上脫﹐轉有气髙不返之虞。諭嘉言《寓意艸》中論之甚詳。惟與赭石同用﹐始能納气歸根。而證兼下脫者﹐赭石又不宜用﹐爲不用赭石﹐所以不敢用人參。且陽之上脫也﹐皆因眞陰虛損﹐不能潛藏元陽﹐陽气始無所系戀而上奔。故方中重用熟地﹑山藥以峻補眞陰﹐俾陰足自能潛陽。而佐以附子之辛熱﹐原與元陽爲同气﹐協同芍藥之苦降﹝《神農本艸經》味苦﹞﹐自能引浮越之元陽下歸其宅。更有萸肉﹑龍骨﹑牡蠣以收斂之﹐俾其陰陽固結﹐不但元陽不復上脫﹐而眞陰亦永不下脫矣。

一人﹐年二十餘﹐稟資素羸弱﹐又耽煙色﹐於秋初患瘧﹐兩旬始愈。一日大便滑瀉數次﹐頭面汗出如洗﹐精神頹憒﹐昏昏似睡。其脈上盛下虛﹐兩寸搖搖﹐兩尺欲無﹐數至七至。延醫二人皆不疏方。愚後至爲擬此湯﹐一劑而醒﹐又服兩劑遂復初。

友人張××﹐曾治一少年﹐素患心疼﹐發時晝夜號呼。醫者屢投以消通之藥﹐致大便滑瀉﹐虛气連連下泄﹐汗出如洗﹐目睛上泛﹐心神驚悸﹐周身動﹐須人手按﹐而心疼如故。延醫數人皆不敢疏方。張××投以此湯﹐將方中萸肉倍作二兩﹐連服兩劑﹐諸病皆愈﹐心疼竟從此除根。

或問﹕此方能治脫證宜矣﹐而並能治心疼者何也﹖答曰﹕凡人身內外有疼處﹐皆其气血痺而不通。《神農本艸經》謂「山茱萸主心下邪气﹑寒熱﹑溫中﹑逐寒濕痺」﹐是萸肉不但酸斂﹐而更善開通可知。李士材治肝虛作疼﹐萸肉與當歸並用。愚治肝虛腿疼﹐曾重用萸肉隨手奏效﹝詳案在曲直湯下﹞。蓋萸肉得木气最濃﹐酸斂之中大具條暢之性﹐故善於治脫﹐尢善於開痺也。大抵其證原屬虛痺﹐气血因虛不能流通而作疼。醫者不知﹐惟事開破﹐迨開至陰陽將脫﹐而其疼如故﹐醫者亦束手矣。而投以此湯﹐惟將萸肉加倍﹐竟能於救脫之外﹐更將心疼除根。此非愚制方之妙﹐實張××之因證施用﹐而善於加減也。

一﹑醫方﹝一﹞治陰虛勞熱方

○來復湯

治寒溫外感諸證﹐大病瘥後不能自復﹐寒熱往來﹐虛汗淋漓﹔或但熱不寒﹐汗出而熱解﹐須臾又熱又汗﹐目睛上竄﹐勢危欲脫﹔或喘逆﹐或怔忡﹐或气虛不足以息﹐諸證若見一端﹐卽宜急服。

萸肉﹝去淨核﹐二兩﹞生龍骨﹝搗細﹐一兩﹞生牡蠣﹝搗細﹐一兩﹞生杭芍﹝六錢﹞野臺參﹝四錢﹞甘艸﹝二錢﹐蜜炙﹞

萸肉救脫之功﹐較參﹑術﹑更勝。蓋萸肉之性﹐不獨補肝也﹐凡人身之陰陽气血將散者﹐皆能斂之。故救脫之藥﹐當以萸肉爲第一。而《神農本艸經》載於中品﹐不與參﹑術﹑並列者﹐竊憶古書竹簡韋編﹐易於錯簡﹐此或錯簡之誤歟﹗凡人元气之脫﹐皆脫在肝。故人虛極者﹐其肝風必先動﹐肝風動﹐卽元气欲脫之兆也。又肝與膽臟腑相根據﹐膽爲少陽﹐有病主寒熱往來﹔肝爲厥陰﹐虛極亦爲寒熱往來﹐爲有寒熱﹐故多出汗。萸肉旣能斂汗﹐又善補肝﹐是以肝虛極而元气將脫者服之最效。愚初試出此藥之能力﹐以爲一己之創見﹐及詳觀《神農本艸經》山茱萸原主寒熱﹐其所主之寒熱﹐卽肝經虛極之寒熱往來也。特從前涉獵觀之﹐忽不加察﹐且益嘆《神農本艸經》之精當﹐實非後世本艸所能及也。又《神農本艸經》謂山茱萸能逐寒濕痺﹐是以本方可用以治心腹疼痛。曲直湯用以治肢體疼痛﹐以其味酸能斂。補絡補管湯﹐用之以治咳血吐血。再合以此方重用之﹐最善救脫斂汗。則山茱萸功用之妙﹐眞令人不可思議矣。

一人﹐年二十餘﹐於孟冬得傷寒證﹐調治十餘日﹐表裏皆解。忽徧身發熱﹐頓飯頃﹐汗出淋漓﹐熱頓解﹐須臾又熱又汗。若是兩晝夜﹐勢近垂危﹐倉猝迎愚延醫。及至﹐見汗出渾身如洗﹐目上竄不露黑睛﹐左脈微細模糊﹐按之卽無﹐此肝膽虛極﹐而元气欲脫也﹐蓋肝膽虛者﹐其病象爲寒熱往來﹐此証之忽熱忽汗﹐亦卽寒熱往來之意。急用淨萸肉二兩煎服﹐熱與汗均愈其半﹐遂爲擬此方﹐服兩劑而病若失。

趙叟﹐年六十三歲﹐於仲冬得傷寒證﹐痰喘甚劇。其脈浮而弱﹐不任循按﹐問其平素﹐言有勞病﹐冬日恆發喘嗽。

再三籌思﹐彊治以小靑龍湯去麻黃﹐加杏仁﹑生石膏﹐爲其脈弱﹐俾預購補藥數種備用。服藥後喘稍愈﹐再診其脈微弱益甚﹐遂急用淨萸肉一兩﹐生龍骨﹑生牡蠣各六錢﹐野臺參四錢﹐生杭芍三錢爲方﹐皆所素購也。煎湯甫成﹐此時病患呼吸俱微﹐自覺气息不續﹐急將藥飲下﹐气息遂能接續。

李××﹐年五旬﹐偶相值﹐求爲診脈﹐言前月有病服藥已愈﹐近覺身體淸爽﹐未知脈象何如﹖診之﹐其脈尺部無根﹐寸部搖搖有將脫之勢﹐因其自謂病愈﹐若遽悚以危語﹐彼必不信﹐姑以脈象平和答之。遂祕謂其侄曰「令叔之脈甚危險﹐當服補斂之藥﹐以防元气之暴脫。」其侄向彼述之﹐果不相信後二日﹐忽遣人迎愚﹐言其驟然眩暈不起﹐求爲延醫。旣至﹐見其周身顫動﹐頭上汗出﹐言語錯亂﹐自言心怔忡不能支持﹐其脈上盛下虛之象較前益甚﹐急投以淨萸肉兩半﹐生龍骨﹑生牡蠣﹑野臺參﹑生赭石各五錢﹐一劑卽愈。繼將萸肉攺用一兩﹐加生山藥八錢﹐連服數劑﹐脈亦復常。按﹕此方赭石之分量﹐宜稍重於臺參。

附錄﹕湖北天門縣崔××來函﹕張港朱××之兒媳﹐產後角弓反張﹐汗出如珠﹐六脈散亂無根﹐有將脫之象﹐迎爲延醫。急用淨萸肉二兩﹐俾煎湯服之﹐一劑卽愈。

一﹑醫方﹝一﹞治陰虛勞熱方

○鎭攝湯

治胸膈滿悶﹐其脈大而弦﹐按之似有力﹐非眞有力﹐此脾胃眞气外泄﹐衝脈逆气上干之證﹐愼勿作實證治之。若用開通之藥﹐凶危立見。服此湯數劑後脈見柔和﹐卽病有轉機﹐多服自愈。

野臺參﹝五錢﹞生赭石﹝軋細﹐五錢﹞生芡實﹝五錢﹞生山藥﹝五錢﹞萸肉﹝去淨核﹐五錢﹞淸半夏﹝二錢﹞茯苓﹝二錢﹞

服藥數劑後﹐滿悶見輕﹐去芡實加白術二錢。

脈之眞有力者﹐皆有洪滑之象。洪者如波濤疊湧﹐勢作起伏﹔滑者指下滑潤﹐累累如貫珠。此脈象弦直﹐旣無起伏之勢﹐又無貫珠之形﹐𨿽大而有力﹐實非眞有力之象。

和緩者脾胃之正脈﹐弦長者肝膽之正脈。然脾胃屬土﹐其脈象原宜包括金﹑木﹑水﹑火諸臟腑﹐故六部之脈皆有和緩﹐乃爲正象。今其脈弦而有力﹐乃肝木橫恣﹐侵侮脾土之象﹐故知其脾胃虛也。

衝脈上隸陽明﹐故沖气與胃气原相貫通。今因胃气虛而不降﹐沖气卽易於上干。此時脾胃气化不固﹐旣有外越之勢﹐沖气復上干而排擠之﹐而其勢愈外越﹐故其脈又兼大也。

一媼﹐年過六旬﹐胸腹滿悶﹐時覺有气自下上衝﹐飲食不能下行。其子爲書賈﹐且知醫。曾因賣書至愚書校﹐述其母病證﹐且言脈象大而弦硬。爲擬此湯﹐服一劑滿悶卽減﹐又服數劑全愈。

一人﹐年近五旬﹐心中常常滿悶﹐嘔吐痰水。時覺有气起自下焦﹐上衝胃口。其脈弦硬而長﹐右部尢甚﹐此沖气上衝﹐並迫胃气上逆也。問其大便﹐言甚漧燥。遂將方中赭石攺作一兩﹐又加知母﹑生牡蠣各五錢﹐濃朴﹑蘇子各錢半﹐連服六劑全愈。

附錄﹕直隸鹽山李××來函﹕天津王媼﹐得病月餘﹐困頓已極﹐求治於弟。診其脈﹐六部皆弦硬有力﹐更粗大異常﹐詢其病﹐則胸膈滿悶﹐食已卽吐﹐月餘以來﹐未得一飯不吐﹐且每日大便兩三次﹐所便少許有如雞矢﹐自云心中之難受﹐莫可言諭﹐不如卽早與世長辭﹐脫此苦惱。細思胸膈滿悶﹐頗似實證者﹔﹐然而脈象弦硬粗大﹐無一點柔和之象﹐遂憶鎭攝湯下注云﹐治胸膈滿悶﹐其脈大而弦﹐按之有力﹐此脾胃眞气外泄﹐衝脈逆气上干之證﹐愼勿以實證治之云云。卽抄鎭攝湯原方予之。服一劑﹐吐卽見減﹐大便次數亦見減﹐脈遂有柔和之象。四五劑﹐卽諸病全愈。以後遇此等脈象﹐卽按此湯加減治之﹐無不效如桴鼓。

一﹑醫方﹝二﹞治陽虛方

惇復湯

﹝附﹕服硫黃法﹞

治下焦元气虛憊﹐相火衰微﹐致腎弱不能作彊﹝《內經》云腎者作彊之官﹞﹐脾弱不能健運﹐或腰膝酸疼﹐或黎明泄瀉﹐一切虛寒諸證。

野臺參﹝四錢﹞烏附子﹝三錢﹞生山藥﹝五錢﹞補骨脂﹝四錢﹐炒搗﹞核桃仁﹝三錢﹞萸肉﹝四錢﹐去淨核﹞茯苓﹝錢半﹞生雞內金﹝錢半﹐搗細﹞

惇復湯﹐原爲補相火之專方﹐而方中以人參爲君﹐與萸肉﹑茯苓並用﹐借其收斂下行之力﹐能大補腎中元气﹐元气旣旺相火自生。又用烏附子﹑補骨脂之大熱純陽﹐直達下焦﹐以助相火之熱力﹐核桃仁之溫潤多脂﹐峻補腎臟﹐以濃相火之基址。且附子與人參同用名參附湯﹐爲回元陽之神丹﹐補骨脂與核桃仁並用名靑蛾丸﹐爲助相火之妙品﹝核桃仁屬木﹐補骨脂屬火﹐並用之﹐有木火相生之妙﹞﹐又恐藥性太熱﹐於下焦眞陰久而有礙﹐故又重用生山藥﹐取其汁漿稠粘﹐能滋下焦眞陰﹐其气味甘溫﹐又能固下焦气化也。至於雞內金﹐其健運脾胃之力﹐旣能流通補藥之滯﹐其收澀膀胱之力﹐又能逗畱熱藥之性也。

人身之熱力﹐方書恆責重相火﹐而不知君火之熱力﹐較相火尢勝。蓋生育子女以相火爲主﹐消化飲食以君火爲主。君火發於心中﹐爲陽中之火﹐其熱下濟﹐大能溫暖脾胃﹐助其消化之力﹐此火一衰﹐脾胃消化之力頓減。若君火旺而相火衰者﹐其人仍能多飲多食可享大壽﹐是知君火之熱力﹐關於人身者甚大也。愚自臨證實驗以來﹐遇君火虛者不勝計﹐其人多廉於飲食﹐寒飲畱滯爲恙﹐投以辛熱升補之劑﹐卽隨手奏效﹝拙擬理飲湯爲治是病的方﹞。彼謂心臟惡熱﹐用藥惟宜寒涼者﹐猶是一偏之論。曾治一人﹐年二十餘﹐嗜睡無節﹐卽動作飲食之時﹐亦忽然昏倒鼾睡。診其脈兩尺洪滑有力﹐知其腎經實而且熱也。遂用黃柏﹑知母各八錢﹐茯苓﹑澤瀉各四錢﹐數劑而愈。是知人之資稟不齊﹕心臟多惡熱﹐而亦有宜溫補者﹔腎臟多惡寒﹐而亦有宜涼瀉者。是在臨證時細心與之消息﹐不可拘於成見也。

欲明心火之熱力﹐今又得一確實證驗。愚資稟素彊壯﹐心火頗旺而相火少衰﹐飲食不忌寒涼﹐恆畏坐涼處。

因此﹐數年來﹐常於食前﹐服生硫黃如黑豆大一塊﹐約有四釐﹐甚見效驗。

一﹑醫方﹝二﹞治陽虛方

惇復湯

嘗觀葛稚川《肘後方》﹐首載扁鵲玉壺丹﹐系硫黃一味九轉而成。治一切陽分衰憊之病。而其轉法所需之物頗難備具﹐今人鮮有服者。愚臨證實驗以來﹐覺服制好之熟硫黃﹐猶不若徑服生者其效更捷。蓋硫黃制熟則力減﹐少服無效﹐多服又有燥渴之獘﹐服生硫黃少許﹐卽有效而又無他獘也。十餘年間﹐用生硫黃治愈沈寒錮冷之病不勝計。蓋硫黃原無毒﹐其毒也卽其熱也﹐使少服不令覺熱﹐卽於人分毫無損﹐故不用制熟卽可服﹐更可常服也。且自古論硫黃者﹐莫不謂其功勝桂﹑附﹐惟徑用生者系愚之創見﹐而實由自家徐徐嘗驗﹐確知其功效甚奇﹐又甚穩妥﹐然後敢以之治病。今邑中日服生硫黃者數百人﹐莫不飲食加多﹐身體彊壯﹐皆愚爲之引導也。今略舉生硫黃治驗之病數則於下﹕一孺子三歲失乳。頻頻滑瀉﹐米谷不化﹐瘦弱異常。俾嚼服生硫黃如綠豆粒大兩塊﹐當日滑瀉卽愈﹐又服數日﹐飲食加多﹐肌肉頓長。後服數月﹐嚴冬在外嬉戲﹐面有紅光﹐亦不畏寒。

一叟年近六旬﹐得水腫證。小便不利﹐周身皆腫﹐其脈甚沈細﹐自言素有疝气﹐下焦常覺寒涼。愚曰﹕欲去下焦之寒﹐非服硫黃不可。且其性善利水﹐施之火不勝水而成水腫者尢爲對證。爲開苓桂術甘湯加野臺參三錢﹑威靈仙一錢﹐一日煎渣再服﹐皆送服生硫黃末二分。十日後﹐小便大利﹐腫消三分之二。下焦仍覺寒涼﹐遂停湯藥單服硫黃試驗﹐漸漸加多﹐一月共服生硫黃四兩﹐周身腫盡消﹐下焦亦覺溫暖。

一人年十八九﹐常常嘔吐涎沫﹐甚則吐食。診其脈象甚遲濡﹐投以大熱之劑毫不覺熱﹐久服亦無效驗。俾嚼服生硫黃如黃豆粒大﹐徐徐加多﹐以服後移時覺微溫爲度。後一日兩次服﹐每服至二錢﹐始覺溫暖。共服生硫黃四斤﹐病始除根。

一數月孺子﹐乳汁不化﹐吐瀉交作﹐常常啼號﹐日就羸瘦。其啼時蹙眉﹐似有腹疼之意。俾用生硫黃末三釐許﹐乳汁送服﹐數次而愈。

一人年四十許﹐因受寒腿疼不能步履。投以溫補宣通之劑﹐愈後﹐因食豬頭﹝豬頭鹹寒與豬肉不同﹞反復甚劇﹐疼如刀刺﹐再服前藥不效。俾每於飯前嚼服生硫黃如玉秫粒大﹐服後卽以飯壓之。試驗加多﹐後每服至錢許﹐共服生硫黃二斤﹐其證始愈。

一叟年六十有一﹐頻頻咳吐痰涎﹐兼發喘逆。人皆以爲勞疾﹐未有治法。診其脈甚遲﹐不足三至﹐知其寒飲爲恙也。投以拙擬理飲湯加人參﹑附子各四錢﹐喘與咳皆見輕而脈之遲仍舊。因思脈象如此﹐非艸木之品所能挽回。俾服生硫黃少許﹐不覺溫暖﹐則徐徐加多﹐兩月之間﹐服生硫黃斤余﹐喘與咳皆愈﹐脈亦復常。

一婦人年五旬﹐上焦陽分虛損﹐寒飲畱滯作嗽﹐心中怔忡﹐飲食減少﹐兩腿畏寒﹐臥牀不起者已二年矣。

醫者見其咳嗽怔忡﹐猶認爲陰分虛損﹐復用熟地﹑阿膠諸滯泥之品﹐服之病益劇。後愚診視﹐脈甚弦細﹐不足四至﹐投以拙擬理飲湯加附子三錢﹐服七八日咳嗽見輕﹐飲食稍多而仍不覺熱﹐知其數載沈﹐非程功半載不能愈也。俾每日於兩餐之前服生硫黃三分﹐體驗加多﹐後服數月﹐其病果愈。

按﹕古方中硫黃皆用石硫黃﹐而今之硫黃皆出於石﹐其色黃而亮﹐砂粒甚大﹐且無臭气者卽堪服食。且此物燃之𨿽气味甚烈﹐嚼之實無他味。無論病在上在下﹐皆宜食前嚼服﹐服後卽以飯壓之。若不能嚼服者﹐爲末開水送服亦可﹐且其力最長﹐卽一日服一次﹐其熱亦可晝夜不歇。

一﹑醫方﹝三﹞治大气下陷方

○升陷湯

治胸中大气下陷﹐气短不足以息。或努力呼吸﹐有似乎喘。或气息將停﹐危在頃刻。其兼證﹐或寒熱往來﹐或咽漧作渴﹐或滿悶怔忡﹐或神昏健忘﹐種種病狀﹐誠難悉數。其脈象沈遲微弱﹐關前尢甚。其劇者﹐或六脈不全﹐或參伍不調。

生箭﹝六錢﹞知母﹝三錢﹞柴胡﹝一錢五分﹞桔梗﹝一錢五分﹞升麻﹝一錢﹞

气分虛極下陷者﹐酌加人參數錢﹐或再加山萸肉﹝去淨核﹞數錢﹐以收斂气分之耗散﹐使升者不至復陷更佳。若大气下陷過甚﹐至少腹下墜﹐或更作疼者﹐宜將升麻攺用錢半﹐或倍作二錢。

升陷湯﹐以黃爲主者﹐因黃旣善補气﹐又善升气。惟其性稍熱﹐故以知母之涼潤者濟之。柴胡爲少陽之藥﹐能引大气之陷者自左上升。升麻爲陽明之藥﹐能引大气之陷者自右上升。桔梗爲藥中之舟楫﹐能載諸藥之力上達胸中﹐故用之爲向導也。至其气分虛極者﹐酌加人參﹐所以培气之本也。或更加萸肉﹐所以防气之渙也。至若少腹下墜或更作疼﹐其人之大气直陷至九淵﹐必需升麻之大力者﹐以升提之﹐故又加升麻五分或倍作二錢也。方中之用意如此﹐至隨時活潑加減﹐尢在臨證者之善變通耳。

大气者﹐充滿胸中﹐以司肺呼吸之气也。人之一身﹐自飛門以至魄門﹐一气主之。然此气有發生之處﹐有培養之處﹐有積貯之處。天一生水﹐腎臟先成﹐而腎系命門之中﹝包腎之膜油連於脊椎自下上數七節處﹞有气息息萌動﹐此乃乾元資始之气﹐《內經》所謂「少火生气」也。此气旣由少火發生﹐以徐徐上達。培養於後天水谷之气﹐而磅因礡之勢成。績貯於膺胸空曠之府﹐而盤據之根固。是大气者﹐原以元气爲根本﹐以水谷之气爲養料﹐以胸中之地爲宅窟者也。夫均是气也﹐至胸中之气﹐獨名爲大气者﹐誠以其能撐持全身﹐爲諸气之綱領﹐包舉肺外﹐司呼吸之樞機﹐故鄭而重之曰大气。夫大气者﹐內气也。呼吸之气﹐外气也。人覺有呼吸之外气與內气不相接續者﹐卽大气虛而欲陷﹐不能緊緊包舉肺外也。醫者不知病因﹐猶誤認爲气郁不舒﹐而開通之。其劇者﹐呼吸將停﹐努力始能呼吸﹐猶誤認爲气逆作喘﹐而降下之。則陷者益陷﹐凶危立見矣。其時作寒熱者﹐蓋胸中大气﹐卽上焦陽气﹐其下陷之時﹐非盡下陷也﹐亦非一陷而不升也。當其初陷之時﹐陽气郁而不暢則作寒﹐旣陷之後﹐陽气蓄而欲宣則作熱。迨陽气蓄極而通﹐仍復些些上達﹐則又微汗而熱解。其咽漧者﹐津液不能隨气上潮也。其滿悶者﹐因呼吸不利而自覺滿悶也。其怔忡者﹐因心在膈上﹐原懸於大气之中﹐大气旣陷﹐而心無所附麗也。

其神昏健忘者﹐大气因下陷﹐不能上達於腦﹐而腦髓神經無所憑借也。其證多得之力小任重或枵腹力作﹐或病後气力未復﹐勤於動作﹐或因泄瀉日久﹐或服破气藥太過﹐或气分虛極自下陷﹐種種病因不同。而其脈象之微細遲弱﹐與胸中之短气﹐實與寒飲結胸相似。然診其脈似寒涼﹐而詢之果畏寒涼﹐且覺短气者﹐寒飲結胸也﹔診其脈似寒涼﹐而詢之不畏寒涼﹐惟覺短气者﹐大气下陷也。且卽以短气論﹐而大气下陷之短气﹐與寒飲結胸之短气﹐亦自有辧。寒飲結胸短气﹐似覺有物壓之﹔大气下陷短气﹐常覺上气與下气不相接續。臨證者當細審之﹝寒飲結胸詳理飲湯下﹞。

肺司呼吸﹐人之所共知也。而謂肺之所以能呼吸者﹐實賴胸中大气﹐不惟不業醫者不知﹐卽醫家知者亦鮮﹐並方書亦罕言及。所以愚初習醫時﹐亦未知有此气。迨臨證細心體驗﹐始確知於肺气呼吸之外﹐別有气貯於胸中﹐以司肺臟之呼吸。而此气﹐且能撐持全身﹐振作精神﹐以及心思腦力﹑官骸動作﹐莫不賴乎此气。此气一虛﹐呼吸卽覺不利﹐而且肢體酸懶﹐精神昏憒﹐腦力心思﹐爲之頓減。若其气虛而且陷﹐或下陷過甚者﹐其人卽呼吸頓停﹐昏然罔覺。愚旣實驗得胸中有此積气與全身有至切之關系﹐而尙不知此气當名爲何气。涉獵方書﹐亦無從考證。惟《金匱》水气門﹐桂枝加黃湯下﹐有「大气一轉﹐其气乃散」之語。後又見諭嘉言《醫門法律》謂﹕「五臟六腑﹐大經小絡﹐晝夜循環不息﹐必賴胸中大气﹐斡旋其間」。始知胸中所積之气﹐當名爲大气。因憶向讀《內經》熱論篇有「大气皆去病日已矣」之語﹐王氏注大气﹐爲大邪之气也。若胸中之气﹐亦名爲大气﹐仲景與諭氏果何所本﹖且二書中亦未嘗言及下陷。於是復取《內經》﹐挨行逐句細細研究﹐乃知《內經》所謂大气﹐有指外感之气言者﹐有指胸中之气言者。且知《內經》之所謂宗气﹐亦卽胸中之大气。並其下陷之說﹐《內經》亦嘗言之。

今試取《內經》之文釋之。《靈樞》五味篇曰「谷始入於胃﹐其精微者﹐先出於胃之兩焦﹐以漑五臟﹐別出兩行營衛之道﹐其大气之摶而不行者﹐積於胸中﹐命曰气海。出於肺﹐循喉咽﹐故呼則出﹐吸則入。天地之精气﹐其大數常出三入一﹐故谷不入半日則气衰﹐一日則气少矣。」愚思肺懸胸中﹐下無透竅﹐胸中大气﹐包舉肺外﹐上原不通於喉﹐亦並不通於咽﹐而曰出於肺循喉咽﹐呼則出﹐吸則入者﹐蓋謂大气能鼓動肺臟使之呼吸﹐而肺中之气﹐遂因之出入也。所謂天地之精气常出三入一者﹐蓋謂吸入之气﹐𨿽與胸中不相通﹐實能隔肺膜通過四分之一以養胸中大气﹐其餘三分吐出﹐卽換出臟腑中混濁之气﹐此气化之妙用也。然此篇專爲五味養人而發﹐故第言飲食能養胸中大气﹐而實未發明大气之本源。愚嘗思之﹐人未生時﹐皆由臍呼吸﹐其胸中原無大气﹐亦無需乎大气。迨胎气日盛﹐臍下元气漸充﹐遂息息上達胸中而爲大气。大气漸滿﹐能鼓動肺膜使之呼吸﹐卽脫離母腹﹐由肺呼吸而通天地之气矣﹝西人謂肺之呼吸延髓主之﹐胸中大气實又爲延髓之原動力﹞。

至大气卽宗气者﹐亦嘗深考《內經》而得之。《素問》平人气象論曰「胃之大絡名虛裏﹐出於左乳下﹐其動應衣﹐脈宗气也。」按﹕虛裏之絡﹐卽胃輸水谷之气於胸中﹐以養大气之道路。而其貫膈絡肺之餘﹐又出於左乳下爲動脈。是此動脈﹐當爲大气之餘波﹐而曰宗气者﹐是宗气卽大气﹐爲其爲生命之宗主﹐故又尊之曰宗气。其絡所以名虛裏者﹐因其貫膈絡肺遊行於胸中空虛之處也。

又﹕《靈樞》客邪篇曰「五穀入於胃﹐其糟粕﹑津液﹑宗气﹐分爲三隧。故宗气積於胸中﹐出於喉嚨﹐以貫心脈﹐而行呼吸焉。」觀此節經文﹐則宗气卽爲大气﹐不待詮解。且與五味篇同爲伯髙之言﹐非言出兩人﹐而或有異同。且細審「以貫心脈﹐而行呼吸」之語﹐是大气不但爲諸气之綱領﹐並可爲周身血脈之綱領矣。至大气下陷之說﹐《內經》𨿽無明文﹐而其理實亦寓於《內經》中。《靈樞》五色篇雷公問曰「人無病卒死﹐何以知之﹖」黃帝曰「大气入於臟腑者﹐不病而卒死。」夫人之膈上﹐心肺皆髒﹐無所謂腑也。經旣統言臟腑﹐指膈下臟腑可知。以膈上之大气﹐入於膈下之臟腑﹐非下陷乎﹖大气旣陷﹐無气包舉肺外以鼓動其辟之機﹐則呼吸頓停﹐所以不病而猝死也。觀乎此﹐則大气之關於人身者﹐何其重哉﹗愚深憫大气下陷之證醫多誤治﹐因制升陷湯一方﹐又有回陽升陷湯﹑理郁升陷湯二方﹐皆由升陷湯加減而成。此三升陷湯後﹐附載治愈之案﹐其病之現狀﹕有呼吸短气者﹐有心中怔忡者﹐有淋漓大汗者﹐有神昏健忘者﹐有聲顫身動者﹐有寒熱往來者﹐有胸中滿悶者﹝此因呼吸不利而自覺滿悶﹐若作滿悶治之立危﹞﹐有努力呼吸似喘者﹝此種現狀尢多﹐乃肺之呼吸將停﹐其人努力呼吸以自救﹐若作喘證治之立危﹞﹐有咽漧作渴者﹐有常常呵欠者﹐有肢體痿廢者﹐有食後易饑者﹐有二便不禁者﹐有癃閉身腫者﹐有張口呼气外出而气不上達﹐肛門突出者﹐在女子有下血不止者﹐更有經水逆行者﹝證因气逆者多﹐若因气陷致經水逆行者曾見有兩人﹐皆投以升陷湯治愈﹞﹐種種病狀實難悉數。其案亦不勝錄。治愈大气下陷之案﹐略登數則於下﹐以備考徵。

有兄弟二人﹐其兄年近六旬﹐弟五十餘。冬日畏寒﹐共處一小室中﹐熾其煤火﹐復嚴其戶牖。至春初﹐二人皆覺胸中滿悶﹐呼吸短气。蓋因戶牖不通外气﹐屋中氧气全被煤火著盡﹐胸中大气旣乏氧气之助﹐又兼受炭气之傷﹐日久必然虛陷﹐所以呼吸短气也。因自覺滿悶﹐醫者不知病因﹐竟投以開破之藥。迨開破益覺滿悶﹐轉以爲藥力未到﹐而益開破之。數劑之後﹐其兄因誤治﹐竟至不起。其弟服藥亦增劇﹐而猶可支持﹐遂延愚診視。其脈微弱而遲﹐右部尢甚﹐自言心中發涼﹐少腹下墜作疼﹐呼吸甚覺努力。知其胸中大气下陷已劇﹐遂投以升陷湯﹐升麻攺用二錢﹐去知母﹐加漧薑三錢。兩劑﹐少腹卽不下墜﹐呼吸亦順。將方中升麻﹑柴胡﹑桔梗皆攺用一錢﹐連服數劑而愈。

一人﹐年四十八。素有喘病﹐薄受外感卽發﹐每歲反復兩三次﹐醫者投以小靑龍加石膏湯輒效。一日反復甚劇﹐大喘晝夜不止。醫者投以從前方兩劑﹐分毫無效。延愚診視﹐其脈數至六至﹐兼有沈濡之象。疑其陰虛不能納气﹐故气上逆而作喘也。因其脈兼沈濡﹐不敢用降气之品。遂用熟地黃﹑生山藥﹑枸杞﹑玄參﹑大滋眞陰之品﹐大劑煎湯﹐送服人參小塊二錢。連服三劑﹐喘𨿽見輕﹐仍不能止。復診視時﹐見令人爲其椎背﹐言背常發緊﹐椎之則稍輕﹐呼吸亦稍舒暢。此時﹐其脈已不數﹐仍然沈濡。因細詢﹐此次反復之由﹐言曾努力搬運重物﹐當時卽覺气分不舒﹐遲兩三日遂發喘。乃恍悟﹐此證因陰虛不能納气﹐故難於吸。因用力太過﹐大气下陷﹐故難於呼。其呼吸皆須努力﹐故呼吸倍形迫促。但用納气法治之﹐止治其病因之半﹐是以其喘亦止愈其半也。遂攺用升陷湯﹐方中升麻﹑柴胡﹑桔梗﹐皆不敢用﹐以桂枝尖三錢代之。又將知母加倍﹐再加玄參四錢﹐連服數劑全愈。

按﹕此證𨿽大气下陷﹐而初則實兼不納气也。升麻﹑柴胡﹑桔梗﹐𨿽能升气﹐實與不納气之證有礙﹐用之恐其證仍反復。惟桂枝性本條達﹐能引臟腑之眞气上行﹐而又善降逆气。仲景苓桂術甘湯﹐用之以治短气﹐取其能升眞气也。桂枝加桂湯﹐用之以治奔豚﹐取其能降逆气也。且治咳逆上气吐吸﹝喘也﹞《神農本艸經》原有明文。旣善升陷﹐又善降逆﹐用於此証之中﹐固有一無二之良藥也。

或問﹕桂枝一物耳﹐何以旣能升陷又能降逆﹖答曰﹕其能升陷者﹐以其枝直上而不下垂﹐且色赤屬火﹐而性又溫也。其能降逆者﹐以其味辛﹐得金气而善平肝木﹐凡逆气之緣肝而上者﹝逆气上升者多由於肝﹞﹐桂枝皆能鎭之。大抵最良之藥﹐其妙用恆令人不測。拙擬參赭鎭气湯後﹐有單用桂枝治一奇病之案﹐可以參觀。

一人﹐年二十餘。動則作喘﹐時或咳嗽。醫治數年﹐病轉增劇﹐皆以爲勞疾不可治。其脈非微細﹐而指下若不覺其動。知其大气下陷﹐不能鼓脈外出﹐以成起伏之勢也。投以升陷湯﹐加人參﹑天冬各三錢﹐連服數劑而愈。因其病久﹐俾於原方中減去升麻﹐爲末煉蜜作丸藥﹐徐服月餘﹐以善其後。

一人﹐年二十四。胸中滿悶﹐晝夜咳嗽﹐其咳嗽時﹐脇下疼甚。診其脈象和平﹐重按微弦無力。因其脇疼﹐又兼胸滿﹐疑其气分不舒﹐少投以理气之藥。爲其脈稍弱﹐又以黃佐之﹐而咳嗽與滿悶益甚﹐又兼言語聲顫動。乃細問病因﹐知其素勤稼穡﹐因感冒懶食﹐猶枵腹力作﹐以致如此。據此病因﹐且又服理气之藥不受﹐其爲大气下陷無疑。遂投以升陷湯﹐四劑﹐其病脫然。

按﹕此証之形狀﹐似甚難辧﹐因初次未細詰問﹐致用藥少有差錯﹐猶幸迷途未遠﹐卽能醒悟﹐而病亦旋愈。由斯觀之﹐臨證者﹐甚勿自矜明察﹐而不屑瑣瑣細問也。

一人﹐年四十許。失音半載﹐漸覺咽喉發緊﹐且常潰爛﹐畏風惡寒﹐冬日所著衣服﹐至孟夏猶未換。飲食減少﹐浸成虛勞﹐多方治療﹐病轉增劇。診其脈﹐兩寸微弱﹐毫無軒起之象﹐知其胸中大气下陷也。投以升陷湯﹐加玄參四錢﹐兩劑﹐咽喉卽不發緊。遂減去升麻﹐又連服十餘劑﹐諸病皆愈。

西丰縣張××﹐年十八九﹐患病數年不愈﹐來院延醫。其證夜不能寐﹐飲食減少﹐四肢無力﹐常覺短气。其脈關前微弱不起。知系胸中大气下陷﹐故現種種諸證。投以升陷湯﹐爲其不寐﹐加熟棗仁﹑龍眼肉各四錢﹐數劑全愈。

奉天於氏女﹐出嫁而孀﹐根據居娘門。因病還家中﹐夜忽不能言﹐並不能息。其同院住者王××﹐系愚門生﹐急來院扣門﹐求爲援救。原素爲診脈調藥﹐知其大气虛損﹐此次之證﹐確知其爲大气下陷﹐遂爲疏方﹐用生箭一兩﹐當歸四錢﹐升麻二錢﹐煎服﹐須臾卽能言語。翌晨舁至院中﹐診其脈沈遲微弱﹐其呼吸仍覺短气。遂將原方減升麻一錢﹐又加生山藥﹑知母各三錢﹐柴胡﹑桔梗各一錢﹐連服數劑全愈。按此證﹐脈遲而仍用知母者﹐因大气下陷之脈大抵皆遲﹐非因寒涼而遲也﹐用知母以濟黃之熱﹐則藥性和平﹐始能久服無獘。

奉天袁姓少婦﹐小便處常若火炙﹐有時覺腹中之气下墜﹐則炙熱益甚。診其脈關前微弱﹐關後重按又似有力。其呼吸恆覺短气﹐心中時或發熱。知其素有外感伏邪﹐久而化熱﹐又因胸中大气下陷﹐伏邪亦隨之下陷也。

治以升陷湯加生石膏八錢﹐後漸加至二兩﹐服藥旬日全愈。

或疑大气下陷者﹐气不上達也﹐喘者﹐气不下降也﹐何以歷述大气下陷之病狀﹐竟有努力呼吸有似乎喘者﹖答曰﹕此理不易驟解﹐仍宜以治愈之案証之。一人﹐年二十餘。因力田勞苦過度﹐致胸中大气下陷﹐四肢懶動﹐飲食減少﹐自言胸中滿悶﹐其實非滿悶乃短气也﹐病患不善述病情﹐往往如此。醫者不能自審病因﹐投以開胸理气之劑﹐服之增重。又攺用半補半破之劑﹐服兩劑後﹐病又增重。又延他醫﹐投以桔梗﹑當歸﹑木香各數錢﹐病大見愈﹐蓋全賴桔梗升提气分之力也﹐醫者不知病愈之由﹐再服時﹐竟將桔梗易爲蘇梗﹐升降易性﹐病驟反復。自此不敢服藥。遲延二十餘日﹐病勢垂危﹐喘不能臥﹐晝夜倚壁而坐﹔假寐片時﹐气息卽停﹐心下突然脹起﹐急呼醒之﹐連連喘息數口﹐气息始稍續﹔倦極偶臥片時﹐覺腹中重千斤﹐不能轉側﹐且不敢仰臥﹔其脈乍有乍無﹐寸關尺或一部獨見﹐或兩部同見﹐又皆一再動而止。此病之危﹐已至極點。因確知其爲大气下陷﹐遂放膽投以生箭一兩﹐柴胡﹑升麻﹑淨萸肉各二錢。煎服片時﹐腹中大響一陣﹐有似昏憒﹐蘇息片時﹐恍然醒悟。自此呼吸復常﹐可以安臥﹐轉側輕松。其六脈皆見﹐仍有雀啄之象。自言百病皆除﹐惟覺胸中煩熱﹐遂將方中升麻﹑柴胡皆攺用錢半﹐又加知母﹑玄參各六錢﹐服後脈遂復常。惟左關三五不調﹐知其气分之根柢猶未實也﹐遂用野臺參一兩﹐玄參﹑天冬﹑麥冬﹝帶心﹞各三錢﹐兩劑全愈。

蓋人之胸中大气﹐實司肺臟之呼吸。此證因大气下陷過甚﹐呼吸之機關將停﹐遂勉彊鼓舞肺气﹐努力呼吸以自救﹐其迫促之形有似乎喘﹐而實與气逆之喘有天淵之分。觀此證假寐片時﹐肺臟不能努力呼吸﹐气息卽無﹐其病情可想也。設以治气逆作喘者治此証之喘﹐以治此証之喘者治气逆作喘﹐皆凶危立見。然欲辧此二證﹐原有確實徵驗﹕凡喘證﹐無論內傷外感﹐其劇者必然肩息﹝《內經》謂喘而肩上擡者爲肩息﹞﹔大气下陷者﹐𨿽至呼吸有聲﹐必不肩息。蓋肩息者﹐因喘者之吸气難﹐不肩息者﹐因大气下陷者之呼气難也。欲辧此證﹐可作呼气難與吸气難之狀﹐以默自體驗﹐臨證自無差謬。又喘者之脈多數﹐或有浮滑之象﹐或尺弱寸彊﹐大气下陷之脈﹐皆與此成反比例﹐尢其明徵。

一人﹐年四十許。每歲吐血兩三次﹐如此四年﹐似有一年甚於一年之勢。其平素常常咳嗽﹐痰涎壅滯﹐動則作喘﹐且覺短气。其脈沈遲微弱﹐右部尢甚。知其病源系大气下陷﹐投以升陷湯﹐加龍骨﹑牡蠣﹝皆不用﹞﹑生地黃各六錢﹐又將方中知母攺用五錢﹐連服三劑﹐諸病皆愈。遂減去升麻﹐又服數劑以善其後。

或問﹕吐血之證﹐多由於逆气上干﹐而血隨气升。此證旣大气下陷﹐當有便血溺血之證﹐何以竟吐血乎﹖答曰﹕此證因大气陷後﹐肺失其養﹐勞嗽不已﹐以致血因嗽甚而吐出也。究之胸中大气﹐與上逆之气原迥異。

夫大气爲諸气之綱領﹐大气陷後﹐諸气無所統攝﹐或更易於上干。且更有逆气上干過甚﹐排擠胸中大气下陷者﹝案詳參赭鎭气湯下﹞。至便血溺血之證﹐由於大气下陷者誠有之﹐在婦女更有因之血崩者﹝案詳固衝湯下﹞。

又轉有因大气下陷﹐而經血倒行﹐吐血衄血者﹝案詳加味麥門冬湯下﹞。是知大气旣陷﹐諸經之气無所統攝﹐而或上或下錯亂妄行﹐有不能一律論者。

或問﹕龍骨﹑牡蠣爲收澀之品﹐大气陷者宜升提﹐不宜收澀。今方中重用二藥﹐皆至六錢﹐獨不慮其收澀之性﹐有礙大气之升乎﹖答曰﹕龍骨﹑牡蠣最能攝血之本源。此證若但知升其大气﹐恐血隨升气之藥復妄動﹐於升陷湯中﹐加此二藥﹐所以兼顧其血也。且大气下陷後﹐慮其耗散﹐有龍骨﹑牡蠣以收斂之﹐轉能輔升陷湯之所不逮。況龍骨善化瘀血﹝《神農本艸經》主瘕﹞﹐牡蠣善消堅結﹝觀其治瘰可知﹞。二藥並用﹐能使血之未離經者﹐永安其宅﹐血之已離經者﹐盡化其滯。加於升陷湯中﹐以治气陷兼吐血之證﹐非至穩善之妙藥乎。

按﹕吐血證最忌升麻。此證兼吐血﹐服升陷湯時﹐未將升麻減去者﹐因所加之龍骨﹑牡蠣原可監制之﹐而服藥之時﹐吐血之證﹐猶未反復也。若恐升麻有礙血證時﹐亦可減去之﹐多加柴胡一錢。

一人﹐年四十餘。小便不利﹐周身漫腫﹐自腰以下﹐其腫尢甚。上焦痰涎杜塞﹐劇時幾不能息。咳嗽痰中帶血﹐小便亦有血色。遷延半載﹐屢次延醫服藥﹐病轉增劇。其脈滑而有力﹐疑是濕熱壅滯﹐詢之果心中發熱。

遂重用滑石﹑白芍以滲濕淸熱﹐佐以柴胡﹑乳香﹑沒藥以宣通气化。爲其病久﹐不任疏通﹐每劑藥加生山藥兩許﹐以固气滋陰。又用藥汁﹐送服三七末二錢﹐以淸其血分。數劑熱退血減﹐痰涎亦少﹐而小便仍不利。偶於診脈時﹐見其由臥起坐﹐因稍費力﹐連連喘息十餘口﹐呼吸始順。且其脈從前𨿽然滑實﹐究在沈分。此時因火退﹐滑實旣減﹐且有濡象。恍悟此證確系大气下陷。遂投以升陷湯﹐知母攺用六錢﹐又加玄參五錢﹐木通二錢﹐一劑小便卽利。又服數劑﹐諸病全愈。

一人﹐年四十七。咳嗽短气﹐大汗如洗﹐晝夜不止﹐心中怔忡﹐病勢危急。遣人詢方﹐俾先用山萸肉﹝去淨核﹞二兩煎服﹐以止其汗。翌日迎愚診視﹐其脈微弱欲無﹐呼吸略似迫促。自言大汗𨿽止﹐而仍有出汗之時﹐怔忡見輕﹐仍覺短气。知其確系大气下陷﹐遂投以升陷湯﹐爲其有汗﹐加龍骨﹑牡蠣﹝皆不用﹞各五錢﹐三劑而愈。

一婦人﹐年二十餘。資稟素羸弱﹐因院中失火﹐驚恐過甚﹐遂覺呼吸短气﹐心中怔忡﹐食後更覺气不上達﹐常作太息。其脈近和平﹐而右部較沈。知其胸中大气﹐因驚恐下陷﹐《內經》所謂恐則气陷也。遂投以升陷湯﹐爲心中怔忡﹐加龍眼肉五錢﹐連服四劑而愈。

一婦人﹐年二十餘。因境多拂郁﹐常作惱怒﹐遂覺呼吸短气﹐咽漧作渴﹐劇時﹐覺气息將停﹐努力始能呼吸。其脈左部如常﹐右部來緩去急﹐分毫不能鼓指。《內經》謂宗气貫心脈﹐宗气卽大气也。此證蓋因常常惱怒﹐致大气下陷﹐故不能鼓脈外出﹐以成波瀾也。遂投以升陷湯﹐爲其作渴﹐將方中知母攺用六錢﹐連服三劑﹐病愈彊半﹐右脈亦較前有力﹐遂去升麻﹐又服數劑全愈。

或問﹕《內經》謂恐則气陷﹐前案中已發明之。然《內經》又謂怒則气逆也﹐何以與此案中之理﹐相矛盾乎﹖答曰﹕《內經》所謂怒則气逆者﹐指肝膽之气而言﹐非謂胸中大气也。然肝膽之气上逆﹐上衝大气亦上逆者﹐故人當怒急之時﹐恆有頭目眩暈﹐其气呼出不能吸入﹐移時始能呼吸﹐此因大气上逆也。有肝膽之气上逆﹐排擠大气轉下陷者﹐拙擬參赭鎭气湯下﹐有治驗之案可考也。況大气原賴穀气養之﹐其人旣常惱怒﹐納谷必少﹐大气卽暗受其傷﹐而易下陷也。

一婦人﹐因臨盆努力過甚﹐產後數日﹐脇下作疼﹐又十餘日﹐更發寒熱。其翁知醫﹐投以生化湯兩劑﹐病大見愈。遲數日﹐寒熱又作。遂延他醫調治﹐以爲產後瘀血爲恙﹐又兼受寒﹐於活血化瘀藥中﹐重加漧薑。數劑後﹐寒熱益甚﹐連連飲水﹐不能解渴。時當仲夏﹐身熱如炙﹐又復嚴裹濃被﹐略以展動﹐卽覺冷气侵膚。後愚診視﹐左脈沈細欲無﹐右脈沈緊﹐皆有數象。知其大气下陷﹐又爲熱藥所傷也。其從前服生化湯覺輕者﹐全得芎升提之力也。治以升陷湯﹐將方中知母攺用八錢﹐又加玄參六錢﹐一劑而寒熱已﹐亦不作渴。從前兩日不食﹐至此遂能飲食。惟脇下微疼﹐繼服拙擬理郁升陷湯﹐二劑全愈。

按﹕產後𨿽有實熱﹐若非寒溫外感之熱﹐忌用知母﹐而不忌用玄參﹐以玄參原爲治產乳之藥﹐《神農本艸經》有明文也。此證𨿽得之產後﹐時已逾月﹐故敢放膽重用知母。

或問﹕緊爲受寒之脈﹐故傷寒麻黃湯證﹐其脈必緊。此證旣爲熱藥所傷﹐何以其右脈沈緊﹖答曰﹕脈沈緊者﹐其脈沈而有力也。夫有力當作洪象﹐此證因大气下陷﹐𨿽內有實熱﹐不能鼓脈作起伏之勢﹐故不爲洪而爲緊﹐且爲沈緊也。

其獨見於右部者﹐以所服漧薑之熱﹐胃先受之也。

按﹕脈無起伏爲弦﹐弦而有力﹐卽緊脈也。若但弦﹐則爲寒矣。仲景平脈篇謂「雙弦者寒﹐偏弦者飲。」究之飲爲稀涎﹐亦多系因寒而成也。

一婦人﹐年三十餘。得下痿證﹐兩腿痿廢﹐不能屈伸﹐上半身常常自汗﹐胸中短气﹐少腹下墜﹐小便不利﹐寢不能寐。延醫治療數月﹐病勢轉增。診其脈細如絲﹐右手尢甚。知其系胸中大气下陷﹐欲爲疏方。病家疑而問曰「大气下陷之說﹐從前醫者﹐皆未言及。然病之本源﹐旣爲大气下陷﹐何以有種種諸證乎﹖」答曰﹕人之大气𨿽在胸中﹐實能統攝全身﹐今因大气下陷﹐全身無所統攝﹐肢體遂有廢而不舉之處﹐此兩腿之所以痿廢也。其自汗者﹐大气旣陷﹐外衛之气亦虛也。其不寐者﹐大气旣陷﹐神魂無所根據附也。小便不利者﹐三焦之气化﹐不升則不降﹐上焦不能如霧﹐下焦卽不能如瀆也。至於胸中短气﹐少腹下墜﹐又爲大气下陷之明徵也。遂治以升陷湯﹐因其自汗﹐加龍骨﹑牡蠣﹝皆不用﹞各五錢﹐兩劑汗止﹐腿稍能屈伸﹐諸病亦見愈。繼服拙擬理郁升陷湯數劑﹐兩腿漸能著力。然痿廢旣久﹐病在筋脈﹐非旦夕所能脫然。俾用舒筋通脈之品﹐制作丸藥﹐久久服之﹐庶能全愈。

一婦人﹐年三十許。胸中滿悶﹐不能飲食。醫者純用開破之藥數劑﹐忽然寒熱﹐脈變爲遲。醫者見脈遲﹐又兼寒熱﹐方中加黃﹑桂枝﹑漧薑各數錢﹐而仍多用破气之藥。購藥未服﹐愚應其鄰家延請﹐適至其村﹐病家求爲診視﹐其脈遲而且弱﹐問其呼吸覺短气乎﹖答曰﹕今於服藥數劑後﹐新添此證。知其胸中大气因服破气之藥下陷。時醫者在座﹐不便另爲疏方﹐遂謂醫曰﹕子方中所加之藥﹐極爲對證﹐然此時其胸中大气下陷﹐破气藥分毫不可再用。遂單將所加之黃﹑桂枝﹑漧薑煎服。寒熱頓已﹐呼吸亦覺暢舒。後醫者卽方略爲加減﹐又服數劑全愈。

門人髙××曾治一人﹐年三十餘。因枵腹勞力過度﹐致大气下陷。寒熱往來﹐常常短气﹐大汗淋漓﹐頭疼咽漧﹐畏涼嗜睡﹐遷延日久﹐不能起牀。醫者誤認爲肝气鬱結﹐投以鱉甲﹑枳實﹑麥芽諸藥﹐病益劇。診其脈﹐左寸關尺皆不見﹐右部脈𨿽見﹐而微弱欲無。知其爲大气下陷﹐投以升陷湯﹐加人參三錢﹐一劑左脈卽見﹐又將知母攺用五錢﹐連服數劑全愈。

髙××又治一婦人﹐年三十許。胸中短气﹐常常出汗﹐劇時覺气不上達﹐卽昏不知人﹐移時始蘇﹐睡時恆自驚寤。診其脈﹐微弱異常﹐知其胸中大气下陷甚劇。遂投以升陷湯﹐知母攺用五錢﹐又加人參﹑萸肉﹝去淨核﹞

各三錢﹐連服數劑全愈。

大气下陷之證﹐不必皆內傷也﹐外感證亦有之。一人年四十許﹐於季春得溫證﹐延醫調治不愈﹐畱連兩旬﹐病益沈重。後愚診視﹐其兩目淸白無火﹐竟昏憒不省人事﹐舌漧如磋﹐卻無舌苔。問之亦不能言語﹐周身皆涼﹐其五六呼吸之頃﹐必長出气一口。其脈左右皆微弱﹐至數稍遲﹐此亦胸中大气下陷也。蓋大气不達於腦中則神昏﹐大气不潮於舌本則舌漧﹐神昏舌漧﹐故問之不能言也。其周身皆涼者﹐大气陷後﹐不能宣布於營衛也。其五六呼吸之頃﹐必長出气者﹐大气陷後﹐胸中必覺短气﹐故太息以舒其气也。遂用野臺參一兩﹑柴胡二錢﹐煎湯灌之﹐一劑見輕﹐兩劑全愈。

按﹕此證從前原有大熱﹐屢經醫者調治﹐大熱已退﹐精神愈憊。醫者諉爲不治﹐病家亦以爲气息奄奄﹐待時而已。乃遲十餘日﹐而病狀如故﹐始轉念或可挽回﹐而迎愚診視。幸投藥不瘥﹐隨手奏效﹐是知藥果對證﹐誠有活人之功也。

又按﹕此證若不知爲大气下陷﹐見其舌漧如斯﹐但知用熟地﹑阿膠﹑枸杞之類滋其津液﹐其滯泥之性﹐塡塞膺胸﹐旣陷之大气將何由上達乎﹖愚願業醫者﹐凡遇气分不舒之證﹐宜先存一大气下陷理想﹐以細心體察﹐倘遇此等證﹐庶可挽回人命於頃刻也。

一人﹐年三十餘。於初夏得溫病﹐醫者用涼藥淸解之﹐兼用枳實﹑靑皮破气諸品﹐連服七八劑﹐譫語不省人事﹐循衣摸牀﹐周身顫動。再延他醫﹐以爲內風已動﹐辭不治。後愚診視﹐其脈五至﹐浮分微弱﹐而重按似有力﹐舌苔微黃﹐周身肌膚不熱﹐知其溫熱之邪﹐隨破气之藥下陷已深﹐不能外出也。遂用生石膏二兩﹐知母﹑野臺參各一兩﹐煎湯兩茶杯﹐分二次溫服。自午至暮﹐連進二劑﹐共服藥四次﹐翌日精神淸爽﹐能進飲食﹐半日進食五次﹐猶饑而索食。看護者不敢復與﹐則周身顫動﹐復發譫語﹐疑其病又反復﹐求再診視。其脈象大致和平﹐而浮分仍然微弱。恍悟其胸中大气﹐因服破气之藥下陷﹐𨿽用參數次﹐至此猶未盡復﹐故亟亟求助於水谷之气﹐且胃中之气﹐因大气下陷無所統攝﹐或至速於下行﹐而飲食亦因之速下也。遂用野臺參兩許﹐佐以麥門冬﹝帶心﹞三錢﹑柴胡二錢﹐煎湯飲下﹐自此遂愈。

或問﹕子所治大气下陷證﹐有兩日不食者﹐有飲食減少者。此證亦大气下陷﹐何以轉能多食﹖答曰﹕事有常變﹐病亦有常變。王淸任《醫林攺錯》載有所治胸中瘀血二案﹕一則胸不能著物﹐一則非以物重壓其胸不安﹐皆治以血腑逐瘀湯而愈。夫同一胸中瘀血﹐其病狀竟若斯懸殊﹐故同一大气之下陷也﹐其脾胃若因大气下陷﹐而運化之力減者﹐必然少食﹔若大气下陷﹐脾胃之气亦欲陷者﹐或轉至多食。曾治一少婦﹐忽然飲食甚多﹐一時覺饑不食﹐卽心中怔忡。醫者以爲中消證﹐屢治不效。向愚詢方﹐疑其胸中大气下陷﹐爲開升陷湯方﹐加龍骨﹑牡蠣﹝皆不用﹞各五錢﹐數劑而愈。蓋病因𨿽同﹐而病之情狀﹐恆因人之資稟不同﹐而有變易。斯在臨證者﹐細心體察耳。

按﹕此證與前證﹐𨿽皆大气下陷﹐而實在寒溫之餘﹐故方中不用黃﹐而用人參。因寒溫之熱﹐最能鑠耗津液﹐人參能補气﹐兼能生津液﹐是以《傷寒論》方中﹐凡气虛者﹐皆用人參﹐而不用黃也。

上所列者﹐皆大气下陷治驗之案也。然此證爲醫者誤治及失於不治者甚多﹐略登數則於下﹐以爲炯戒。

庚戍秋﹐在滄州治病﹐有趙姓﹐忽過訪﹐言有疑事﹐欲質諸先生。問何疑﹖曰﹕予妹半月前來歸寧﹐數日間﹐無病而亡﹐未知何故﹖愚曰﹕此必有病﹐子蓋未知耳。×曰﹕其前一日﹐覺咽喉發悶﹐診其脈沈細﹐疑其胸有鬱气﹐俾用開气之藥一劑﹐翌日不覺輕重﹐惟自言不再服藥﹐斯夕卽安坐牀上而逝。其咽喉中發悶﹐並不甚劇﹐故曰無病也。愚曰﹕此胸中大气下陷耳。時行篋中有治大气下陷諸案﹐因出示之﹐且爲剖析其理。×泫然流涕曰﹐斯誠爲藥誤矣。

一人﹐年三十餘。呼吸短气﹐胸中滿悶。醫者投以理气之品﹐似覺稍輕﹐醫者以爲藥病相投﹐第二劑﹐遂放膽開破其气分。晚間服藥﹐至夜如廁﹐便後遂不能起。看護者﹐扶持至牀上﹐昏昏似睡﹐呼之不應﹐須臾張口呼气外出﹐若呵欠之狀﹐如斯者日余而亡。後其兄向愚述之﹐且問此果何病﹖因歷舉大气下陷之理告之。其兄連連太息﹐旣自悔擇醫不愼﹐又痛恨醫者誤人﹐以後不敢輕於延醫服藥。

一農家媼﹐年五十餘。因麥秋農家忙甚﹐井臼之事皆自任之﹐漸覺呼吸不利﹐气息迫促。醫者誤認爲气逆作喘﹐屢投以納气降气之藥﹐气息遂大形迫促﹐其努力呼吸之聲﹐直聞戶外。延愚診視﹐及至﹐診其脈左右皆無﹐勉爲疏方﹐取藥未至而亡﹐此亦大气下陷也。其气息之迫促﹐乃肺之呼吸將停﹐努力呼吸以自救也﹐醫者又復用藥﹐降下其气﹐何其謬哉﹗一諸生﹐年五十六﹐爲學校教員﹐每講說後﹐卽覺短气﹐向愚詢方。愚曰﹐此胸中大气﹐虛而欲陷﹐爲至緊要之證﹐當多服升補气分之藥。彼欲用燒酒燉藥﹐謂朝夕服之甚便。愚曰﹐如此亦可﹐然必須將藥燉濃﹐多飲且常飲耳。遂爲疏方﹐用生黃四兩﹑野臺參二兩﹐柴胡﹑桔梗各八錢﹐先用黃酒斤許﹐煎藥十餘沸﹐再用燒酒二斤﹐同貯瓶中﹐置甑中燉開﹐每飯前飲之﹐旬日而愈。後因病愈﹐置不復飲。隔年﹐一日步行二里許﹐自校至家﹐似有气息迫促之狀﹐不能言語﹐倏忽而亡。蓋其身體素胖﹐艱於行步﹐胸中大气﹐素有欲陷之機﹐因行動勞苦﹐而遂下陷﹐此誠《內經》所謂「大气入於臟腑﹐不病而猝死」者也。方書有气厥﹐中气諸名目﹐大抵皆大气下陷之證﹐特未窺《內經》之旨﹐而妄爲議論耳。

按﹕《內經》原有气厥二字﹐乃謂气厥逆上行﹐非後世所謂气厥也。

或問﹕案中所載大气下陷證﹐病因及其病狀﹐皆了如指掌矣。然其脈之現象﹐或見於左部﹐或見於右部﹐或左右兩部皆有現象可徵﹐且其脈多遲﹐而又間有數者﹐同一大气之下陷也﹐何以其脈若是不同乎﹖答曰﹕胸中大气包舉肺外﹐原與肺有密切之關系﹐肺之脈診在右部﹐故大气下陷﹐右部之脈多微弱者其常也。然人之元气自腎達肝﹐自肝達於胸中﹐爲大气之根本。其人或肝腎素虛﹐或服破肝气之藥太過﹐其左脈或卽更形微弱﹐若案中左部寸關尺皆不見﹐左脈沈細欲無﹐左關參伍不調者是也。至其脈多遲﹐而又間有數者﹐或因陰分虛損﹐或兼外感之熱﹐或爲熱藥所傷﹐乃兼証之現脈﹐非大气下陷之本脈也。

或問﹕李東垣補中益气湯所治之證﹐若身熱惡寒﹑心煩懶言﹐或喘﹑或渴﹑或陽虛自汗﹐子所治大气下陷案中﹐類皆有之。至其內傷外感之辧﹐謂內傷則短气不足以息﹐尢爲大气下陷之明徵。至其方中所用之藥﹐又與子之升陷湯相似。何以其方名爲補中益气﹐但治中气之虛陷﹐而不言升補大气乎﹖答曰﹕大气之名﹐𨿽見於《內經》﹐然《素問》中所言之大气﹐乃指外感之邪气而言﹐非胸中之大气也。至《靈樞》所言﹐𨿽系胸中大气﹐而從來讀《內經》者﹐恆目《靈樞》爲鍼經而不甚注意。卽王氏注《內經》﹐亦但注《素問》而不注《靈樞》。後人爲其不易索解﹐則更廢而不讀。至仲景《傷寒》《金匱》兩書﹐惟《金匱》水气門﹐有「大气一轉﹐其气乃散」之語。他如《難經》《千金》《外臺》諸書﹐並未言及大气。是以東垣於大气下陷證﹐亦多誤認爲中气下陷﹐故方中用白術以健補脾胃﹐而後來之調補脾胃者﹐皆以東垣爲法。夫中气誠有下陷之時﹐然不若大气下陷之尢屬危險也。間有因中气下陷﹐泄瀉日久﹐或轉致大气下陷者﹐可仿補中益气湯之意﹐於拙擬升陷湯中﹐去知母加白術數錢。若但大气下陷﹐而中气不下陷者﹐白術亦可不用﹐恐其气分或有鬱結﹐而﹑術並用﹐易生脹滿也。

按﹕補中益气湯所治之喘證﹐卽大气下陷者之努力呼吸也。若果系眞喘﹐桔梗尙不宜用﹐況升麻乎﹖愚少時觀東垣書﹐至此心嘗疑之﹐後明大气下陷之理﹐始覺豁然﹐而究嫌其立言欠妥。設醫者﹐眞以爲補中益气湯果能治喘﹐而於气機上逆之眞喘亦用之﹐豈不足僨事乎﹖此有關性命之處﹐臨證者當審辧之。

附錄﹕直隸靑縣張××來函﹕湖朝鮮××妻﹐年六旬﹐素多肝郁﹐浸至胸中大气下陷。其气短不足以息﹐因而努力呼吸﹐有似乎喘﹔喉幹作渴﹔心中滿悶怔忡﹔其脈甚沈微。知其胸中大气下陷過甚﹐肺中呼吸幾有將停之勢﹐非投以升陷湯﹐以升補其大气不可。爲錄出原方﹐遵注大气﹔陷之甚者將升麻加倍服。一劑後﹐吐出粘涎數碗﹐胸中頓覺舒暢。又於方中加半夏﹑陳皮﹐連服三劑﹐病遂霍然。蓋此證因大气下陷﹐其胸肺胃脘無大气以斡旋之﹐約皆積有痰涎﹐迨服藥後﹐大气來復﹐故能運轉痰涎外出﹐此《金匱》水气門所謂「大气一轉﹐其气﹝水气卽痰涎﹞乃散」也。後大气下陷證數見不鮮﹐莫不用升陷湯加減治愈。

河北省淪縣張××來函﹕族嬸母﹐年四十餘歲﹐身體素弱。因境遇不順﹐又多抑鬱。癸亥十月下旬﹐忽患頭疼甚劇﹐已三日矣﹐族叔來舍﹐俾生往診。及至﹐聞呻吟不已﹐臥牀不起﹐言已鍼過百會及太陽兩處﹐均未見效。其左脈微細如絲﹐按之卽無﹐右脈亦無力﹐自言气息不接﹐胸悶不暢﹐不思飲食﹐自覺精神恍惚﹐似難支持﹐知其胸中之大气下陷也。其頭疼者﹐因大气陷後﹐有他經之逆气乘虛上干也。遵用升陷湯原方﹐升提其下陷之大气﹐連服數劑全愈。

四川涇南周××來函﹕程姓男孩﹐年五歲﹐乳哺不足﹐脫肛近四載﹐醫不能治。其面白神疲﹐身體孱弱﹔大腸墜出二寸許﹐用手塞入﹐旋又墜出﹔其脈濡弱無力﹔呼吸促短﹐狀若不能接續。知其胸中大气下陷﹐下焦之气化因之不能固攝也。仿用升陷湯方﹐用生箭四錢﹐知母二錢﹐桔梗﹑柴胡﹑升麻各一錢﹐潞參﹑淨萸肉各三錢煎湯一盅﹐分兩次溫飲下。連服二劑﹐肛卽收縮。乃減去升麻﹐再服三劑﹐全愈。

直隸唐山張××來函﹕××之內﹐以其夫病勢沈重﹐深恐難起﹐憂慮成疾。心內動悸﹐痞塞短气。醫者以爲痰郁﹐用二陳湯加減淸之﹐病益加劇。因鑑其父爲藥所誤﹝其父因下痢十餘日﹐醫用大黃四錢降之復杯而卒﹞﹐遂停藥不敢服。

此際愚正在城中爲其夫調治余病。俟愚來家求診﹐見其滿面油光﹐兩手尺寸之脈皆極沈﹐惟關脈堅而有力。愚曰「此乃胸中大气下陷﹐何醫者不明如是﹐而用淸痰之二陳也。今兩關脈之堅弦﹐乃彼用藥推蕩之力。」診際﹐大气一陷﹐遂全身一戰﹐冷汗滿額﹐心卽連次跳動十餘次。遂用升陷湯﹐再仿逍遙散﹑炙甘艸湯之意﹐提其下陷之气﹐散其中宮之滯﹐並以交其心腎。一劑而三部平﹐大气固。嗣因尺中太微﹐而理气藥及升柴等藥皆不敢用﹐遂按治大气下陷方之意及治虛勞之法﹐精心消息﹐調治而愈。

安徽績溪章××來函﹕有馮××﹐務農而家小康。其母章氏﹐年正八秩﹐體丰善飯。一日忽覺左手麻痺﹐漸至不能持碗。越朝方食麵餅﹐倏然僵厥﹐坐向下墮﹐肢冷額汗﹐气息僅屬。人皆以爲猝中也﹐聚商救治﹐自午至晡﹐逐見危殆﹐來請吾爲籌挽救簡方﹐以老人素不服藥﹐且口噤鼻塞﹐恐藥汁亦難下咽耳。吾意謂年老久厥﹐詎能回陽﹖姑囑以紅靈丹少許吹鼻中﹐倘嚏气能宣通﹐再議用藥。乃藥甫入而嚏作﹐似漸蘇醒。然呼吸甚微﹐如一綫遊絲﹐恐風吹斷。先按口鼻﹐溫度甚低﹐音在喉中﹐猶言誓不服藥。診其脈﹐則沈微﹐察其瞳﹐亦渙散。遂確定爲大气下陷。

但值耄年﹐勢難遽投重峻之劑﹐爰照升陷湯方而小其劑﹐用生箭一錢五分﹐知母八分﹐淨萸肉一錢﹐柴胡四分﹐升麻三分。煎服須臾﹐卽漸有轉機。續進兩劑﹐逐次平復。繼俾服潞黨參﹐每日二錢﹐加五味子五粒﹐廣陳皮少許﹐頻飲代茶。今春見之﹐較未病前更倍康彊矣。

山東徳州盧××來函﹕五家嫂及內子兩人﹐系因家務心力煎勞﹐自覺無日不病者。五家嫂怔忡異常﹐每犯此病﹐必數日不能起牀﹐須人重按其心﹐終日面目虛浮﹐無病不有。而內子則不但怔忡﹐寒熱往來﹐少腹重墜﹐自汗﹑盜汗﹐亦無定時﹐面目手足及右腿無日不腫。而兩人丸藥日不離口﹐不但無效﹐更漸加劇。後侄查大气下陷一切方案﹐確知兩人皆系大气下陷無疑。服升陷湯數劑﹐並加滋補之味﹐而各病若失﹐現今均健壯如常矣。

直隸鹽山孫××來函﹕一九二六年冬﹐河東友人翟××之母乳部生瘡﹐疼痛難忍﹐同事王××約往診視。翟××言﹐昨日請醫診治﹐服藥一劑﹐亦不覺如何﹐惟言誓不再服彼醫方藥。生診視時﹐其脈左關弦硬﹐右寸獨微弱﹐口不能言﹐气息甚微﹐病勢已危險萬分。生斷爲年髙因病瘡大气下陷﹐爲開升陷湯﹐以升舉其气﹐又加連翹﹑丹參諸藥﹐以理其瘡。一劑能言﹐病患喜甚﹐非按原方再服一劑不可。後生又診數次﹐卽方略爲加減﹐數服全愈。後遇此證數次﹐亦皆用升陷湯加減治愈。

奉天桓仁縣閻××來函﹕客歲家慈得大气下陷證﹐吾以向未行醫﹐未敢率爾用藥﹐遂聘本縣名流再三延醫﹐終無效驗。遲至今歲正月初二日﹐气息奄奄﹐迫不及待﹐遂急用升陷湯﹐遵方後所注更番增減﹐按證投藥﹐數月沈﹐數日全愈。

江蘇平臺王××來函﹕一婦人﹐產後乳上生癰﹐腫疼殊甚。延西醫治不效﹐繼延吾延醫。其膿已成﹐用鍼刺之﹐出膿甚多﹐第二日已眠食俱安矣。至第三日﹐忽神昏不食﹐並頭疼。其母曰「此昨日受風寒以致如此。」診其脈﹐微細若無﹐身無寒熱﹐心跳﹐少腹微疼﹐知非外感﹐當系胸中大气下陷。投以升陷湯﹐兩劑全愈。

一﹑醫方﹝三﹞治大气下陷方

○回陽升陷湯

治心肺陽虛﹐大气又下陷者。其人心冷﹑背緊﹑惡寒﹐常覺短气。

生黃﹝八錢﹞漧薑﹝六錢﹞當歸身﹝四錢﹞桂枝尖﹝三錢﹞甘艸﹝一錢﹞

周身之熱力﹐借心肺之陽﹐爲之宣通﹐心肺之陽﹐尢賴胸中大气﹐爲之保護。大气一陷﹐則心肺陽分素虛者﹐至此而益虛﹐欲助心肺之陽﹐不知升下陷之大气﹐𨿽日服熱藥無功也。

或問﹕心臟屬火﹐西人亦謂周身熱力皆發於心﹐其能宣通周身之熱宜矣。今論周身熱力不足﹐何以謂心肺之陽皆虛﹖答曰﹕肺與心同居膈上﹐左心房之血脈管﹐右心房之回血管﹐皆與肺循環相通﹐二髒之宣通熱力﹐原有相助爲理之妙。然必有大气以斡旋之﹐其功用始彰耳。

按﹕諭嘉言《醫門法律》最推重心肺之陽﹐謂心肺陽旺﹐則陰分之火自然潛伏。至陳修園推展其說﹐謂心肺之陽下濟﹐大能溫暖脾胃消化痰飲。皆確論也。

一童子﹐年十三四﹐心身俱覺寒涼﹐飲食不化﹐常常短气﹐無論服何熱藥﹐皆分毫不覺熱。其脈微弱而遲﹐右部兼沈。知其心肺陽分虛損﹐大气又下陷也。爲制此湯﹐服五劑﹐短气已愈﹐身心亦不若從前之寒涼。遂減桂枝之半﹐又服數劑全愈。俾停藥﹐日服生硫黃分許﹐以善其後。

一人﹐年五十餘。大怒之後﹐下痢月餘始愈。自此胸中常覺滿悶﹐飲食不能消化。數次延醫服藥﹐不外通利气分之品﹐卽間有溫補脾胃者﹐亦必雜以破气之藥﹐愈服病愈增重。後愚診視﹐其脈沈細微弱﹐至數甚遲。

詢其心中﹐常有覺涼之時。知其胸中大气下陷﹐兼上焦陽分虛損也。遂投以此湯﹐十劑全愈。後因怒﹐病又反復﹐醫者卽愚方﹐加濃朴二錢﹐服後少腹下墜作疼﹐徹夜不能寐﹐復求爲延醫﹐仍投以原方而愈。

趙姓媼﹐年近五旬﹐忽然昏倒不語﹐呼吸之气大有滯礙﹐幾不能息﹐其脈微弱而遲。詢其生平﹐身體羸弱﹐甚畏寒涼﹐恆覺胸中滿悶﹐且時常短气。卽其素日資稟及現時病狀以互戡病情﹐其爲大气下陷兼寒飲結胸無疑。然此時情勢將成痰厥﹐住在鄕村取藥無及﹐遂急用胡椒二錢搗碎煎兩三沸﹐澄取淸湯灌下。須臾胸中作響﹐呼吸頓形順利。繼用漧薑八錢煎湯一盅﹐此時已自能飲下。須臾气息益順﹐精神亦略淸爽﹐而仍不能言﹐且時作呵欠﹐十餘呼吸之頃必發太息﹐知其寒飲𨿽開﹐大气之陷者猶未復也。遂投以拙擬回陽升陷湯。服數劑﹐呵欠與太息皆愈﹐漸能言語。

按﹕此證初次單用漧薑開其寒飲﹐而不敢佐以赭朴諸藥以降下之者﹐以其寒飲結胸又兼大气下陷也。設若辧證不淸而誤用之﹐必至凶危立見﹐此審証之當細心也。

一﹑醫方﹝三﹞治大气下陷方

○理郁升陷湯

治胸中大气下陷﹐又兼气分鬱結﹐經絡湮淤者。

生黃﹝六錢﹞知母﹝三錢﹞當歸身﹝三錢﹞桂枝尖﹝錢半﹞柴胡﹝錢半﹞乳香﹝三錢﹐不去油﹞沒藥﹝三錢﹐不去油﹞

脇下撐脹﹐或兼疼者﹐加龍骨﹑牡蠣﹝皆不用﹞各五錢﹔少腹下墜者﹐加升麻一錢。

一婦人﹐年三十許。胸中滿悶﹐時或作疼﹐鼻息發熱﹐常常作渴。自言得之產後數日﹐勞力過度。其脈遲而無力﹐籌思再三﹐莫得病之端緒。姑以生山藥一兩﹐滋其津液﹐雞內金二錢﹑陳皮一錢﹐理其疼悶﹐服後忽發寒熱。再診其脈﹐無力更甚﹐知其气分鬱結﹐又下陷也。遂爲制此湯﹐一劑諸病皆覺輕﹐又服四劑全愈。

一少女﹐年十五。臍下左邊起一瘕﹐沈沈下墜作疼﹐上連腰際﹐亦下墜作疼楚﹐時發呻吟。劇時﹐常覺小便不通﹐而非不通也。診其脈﹐細小而沈。詢其得病之由﹐言因小便不利﹐便時努力過甚﹐其初腰際墜疼﹐後遂結此瘕。其方結時﹐揉之猶軟﹐今已五閱月﹐其患處愈堅結。每日晚四點鐘﹐疼卽增重﹐至早四點鐘﹐又漸覺輕。愚聞此病因﹐再以脈象參之﹐知其小便時努力過甚。上焦之气﹐陷至下焦而鬱結也。遂治以理郁升陷湯﹐方中乳香﹑沒藥皆攺用四錢﹐又加丹參三錢﹑升麻錢半﹐二劑而墜與疼皆愈。

遂去升麻﹐用藥汁送服朱血竭末錢許﹐連服數劑﹐瘕亦消。

或問﹕龍骨﹑牡蠣爲收澀之品﹐兼脇下脹疼者﹐何以加此二藥﹖答曰﹕脇爲肝之部位﹐脇下脹疼者﹐肝气之橫恣也﹐原當用瀉肝之藥﹐又恐與大气下陷者不宜。用龍骨﹑牡蠣﹐以斂戢肝火﹐肝气自不至橫恣﹐此斂之卽以瀉之﹐古人治肝之妙術也。且黃有膨脹之力﹐脹疼者原不宜用﹐有龍骨﹑牡蠣之收斂﹐以縮其膨脹之力﹐可放膽用之無礙﹐此又從體驗而知道也。嘗治一少婦﹐經水兩月不見﹐寒熱往來﹐脇下作疼﹐脈甚微弱而數至六至。詢之常常短气﹐投以理郁升陷湯﹐加龍骨﹑牡蠣各五錢﹐爲脈數﹐又加玄參﹑生地﹑白芍各數錢﹐連服四劑。覺脇下開通﹐瘀血下行﹐色紫黑﹐自此經水調順﹐諸病皆愈。蓋龍骨﹑牡蠣性𨿽收澀﹐而實有開通之力﹐《神農本艸經》謂龍骨消瘕﹐而又有牡蠣之咸能軟堅者以輔之﹐所以有此捷效也。

一﹑醫方﹝三﹞治大气下陷方

○醒脾升陷湯

治脾气虛極下陷﹐小便不禁。

生箭﹝四錢﹞白術﹝四錢﹞桑寄生﹝三錢﹞川續斷﹝三錢﹞萸肉﹝四錢﹐去淨核﹞龍骨﹝四錢﹐搗﹞牡蠣﹝四錢﹐搗﹞川萆﹝二錢﹞甘艸﹝二錢﹐蜜炙﹞

《內經》曰「飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱。」是脾也者﹐原位居中焦﹐爲水飲上達下輸之樞機﹐樞機不旺﹐則不待上達而卽下輸﹐此小便之所以不禁也。然水飲降下之路不一﹐《內經》又謂「肝熱病者﹐小便先黃」﹐又謂「肝壅兩﹝脇也﹞滿﹐臥則驚悸﹐不得小便。」且芍藥爲理肝之主藥﹐而善利小便。由斯觀之﹐是水飲又由胃入肝﹐而下達膀胱也。至胃中所餘水飲﹐傳至小腸滲出﹐此又人所共知。

故方中用黃﹑白術﹑甘艸以升補脾气﹐卽用黃同寄生﹑續斷以升補肝气﹐更用龍骨﹑牡蠣﹑萸肉﹑萆以固澀小腸也。又人之胸中大气旺﹐自能吸攝全身气化﹐不使下陷﹐黃與寄生並用﹐又爲塡補大气之要藥也。

或問﹕黃爲補肺脾之藥﹐今謂其能補肝气何也﹖答曰﹕肝屬木而應春令﹐其气溫而性喜條達﹐黃性溫而升﹐以之補肝﹐原有同气相求之妙用。愚自臨證以來﹐凡遇肝气虛弱﹐不能條達﹐一切補肝之藥不效者﹐重用黃爲主﹐而少佐以理气之品﹐服之﹐復杯之頃﹐卽見效驗﹝治驗詳黃解﹞。是知謂肝虛無補法者﹐非見道之言也。

或問﹕《神農本艸經》謂桑寄生能治腰疼﹑堅齒髮﹑長須眉﹐是當爲補肝腎之藥﹐而謂其能補胸中大气何也﹖答曰﹕寄生根不著土﹐寄生樹上﹐最善吸空中之气﹐以自滋生﹐故其所含之气化﹐實與胸中大气爲同類。

嘗見有以補肝腎﹐而多服久服﹐胸中恆覺滿悶﹐無他﹐因其胸中大气不虛﹐故不受寄生之補也。且《神農本艸經》不又謂其治癰腫乎﹖然癰腫初起﹐服之必無效﹐惟癰腫潰後﹐生肌不速﹐則用之甚效。如此而言﹐又與黃之主癰疽敗證者相同﹐則其性近黃﹐更可知矣。

或問﹕萆世醫多用以治淋﹐夫淋以通利爲主﹐蓋取萆能利小便也。此方中用之以固小便﹐其性果固小便乎﹐抑利小便乎﹖答曰﹕萆爲固澀下焦之要藥﹐其能治失溺﹐《名醫別錄》原有明文。時醫因古方有萆解釐淸飲﹐遂誤認萆爲利小便之要藥﹐而於小便不利﹑淋澀諸證多用之。嘗見有以利小便﹐而小便轉癃閉者﹐以治淋證﹐竟致小便滴瀝不通者﹐其誤人可勝道哉﹗蓋萆釐淸飲之君萆﹐原治小便頻數﹐溺出旋白如油﹐乃下焦虛寒﹐气化不固之證﹐觀其佐以縮小便之益智﹐溫下焦之烏藥﹐其用意可知。特當日命名時﹐少欠斟酌﹐遂致庸俗醫輩﹐錯有會心﹐貽害無窮﹐可不愼哉﹗

一﹑醫方﹝四﹞治喘息方

○參赭鎭气湯

治陰陽兩虛﹐喘逆迫促﹐有將脫之勢。亦治腎虛不攝﹐沖气上干﹐致胃气不降作滿悶。

野臺參﹝四錢﹞生赭石﹝六錢﹐軋細﹞生芡實﹝五錢﹞生山藥﹝五錢﹞萸肉﹝六錢﹐去淨核﹞

生龍骨﹝六錢﹐搗細﹞生牡蠣﹝六錢﹐搗細﹞生杭芍﹝四錢﹞蘇子﹝二錢﹐炒搗﹞

生赭石壓力最勝﹐能鎭胃气沖气上逆﹐開胸膈﹐墜痰涎﹐止嘔吐﹐通燥結﹐用之得當﹐誠有捷效。虛者可與人參同用。

仲景旋復代赭石湯﹐赭石﹑人參並用。治「傷寒發汗﹐若吐若下解後﹐心下痞硬﹐噫气不除者」。參﹑赭鎭气湯中人參﹐借赭石下行之力﹐挽回將脫之元气﹐以鎭安奠定之﹐亦旋復代赭石湯之義也。

一婦人﹐年三十餘﹐勞心之後兼以傷心﹐忽喘逆大作﹐迫促異常。其翁知醫﹐以補斂元气之藥治之﹐覺胸中窒礙不能容受。更他醫以爲外感﹐投以小劑靑龍湯喘益甚。延愚診視﹐其脈浮而微數﹐按之卽無﹐知爲陰陽兩虛之證。蓋陽虛則元气不能自攝﹐陰虛而肝腎又不能納气﹐故作喘也。爲制此湯﹐病患服藥後﹐未及復杯曰「吾有命矣。」詢之曰「從前呼吸惟在喉間﹐幾欲脫去﹐今則轉落丹田矣。」果一劑病愈彊半﹐又服數劑全愈。

一婦人﹐年二十餘﹐因與其夫反目﹐怒吞鴉片。已經救愈﹐忽發喘逆﹐迫促異常。須臾又呼吸頓停﹐气息全無﹐約十餘呼吸之頃﹐手足亂動﹐似有蓄極之勢﹐而喘復如故。若是循環不已﹐勢近垂危﹐延醫數人﹐皆不知爲何病。後愚診視其脈﹐左關弦硬﹐右寸無力﹐精思良久﹐恍然悟曰﹕此必怒激肝膽之火﹐上衝胃气。夫胃气本下行者也﹐因肝膽之火衝之﹐轉而上逆﹐並迫肺气亦上逆﹐此喘逆迫促所由來也。逆气上干﹐塡塞胸膈﹐排擠胸中大气﹐使之下陷。夫肺懸胸中﹐須臾無大气包舉之﹐卽須臾不能呼吸﹐此呼吸頓停所由來也﹝此理參觀升陷湯後跋語方明﹞。迨大气蓄極而通﹐仍上達胸膈﹐鼓動肺臟﹐使得呼吸﹑逆气遂仍得施其擊撞﹐此又病勢之所以循環也。《神農本艸經》載﹐桂枝主上气咳逆﹑結气﹑喉痺﹑吐吸﹝吸不歸根卽吐出﹞﹐其能降逆气可知。其性溫而條達﹐能降逆气﹐又能升大气可知。遂單用桂枝尖三錢﹐煎湯飲下﹐須臾气息調和如常。夫以桂枝一物之微﹐而升陷降逆﹐兩擅其功﹐以挽回人命於頃刻﹐誠天之生斯使獨也。然非親自經驗者﹐又孰信其神妙如是哉﹗繼用參赭鎭气湯﹐去山藥﹑蘇子﹐加桂枝尖三錢﹑知母四錢﹐連服數劑﹐病不再發。此喘証之特異者﹐故附記於此。

附錄﹕直隸靑縣張××來函﹕定縣吳××妻病﹐服藥罔效。弟診其脈﹐浮而無力。胸次鬱結﹐如有物杜塞﹐飲食至胃間﹐恆覺燒熱不下。

仿參赭鎭气湯之義﹐用野臺參六錢﹐赭石細末二兩。將二藥煎服﹐胸次卽覺開通。服至二劑﹐飲食下行無礙。

因其大便猶燥﹐再用當歸﹑肉蓯蓉各四錢﹐俾煎服。病若失。

安徽績溪章××來函﹕洪××﹐年五十餘﹐家素貧苦﹐曾吸鴉片﹐戒未多年﹐由咳而成喘疾﹐勉彊操勞﹐每屆冬令則加劇﹐然病發時亦往往不服藥而自愈。玆次發喘﹐初由外感﹐兼發熱頭痛。醫者投以二活﹑防﹑葛﹐大劑表散﹐遂汗出二日不止﹐喘逆上衝﹐不能平臥﹐胸痞腹脹﹐大便旬餘未行﹐語不接气﹐時或螈﹐種種見證﹐已瀕極險。診其脈﹐微細不起。形狀頹敗殊甚。詳細勘視﹐誠將有陰陽脫離之虞。適日前閱赭石解﹐記其主治﹐揣之頗合。但恐其性太重鎭而正气將隨以下陷也﹐再四躊躇﹐因配以眞潞黨參﹑生懷山藥﹑野茯神﹑淨萸肉﹑廣桔紅﹑京半夏﹑龍骨﹑牡蠣﹑蘇子﹑蒡子等﹐皆屬按證而擬﹐竟與參赭鎭气湯大致相同。一劑病愈大半﹐兩劑卽扶杖起行﹐三劑則康復如恆矣。前月遇之﹐自言冬不知寒﹐至春亦未反復。

一﹑醫方﹝四﹞治喘息方

○薯蕷納气湯

治陰虛不納气作喘逆。

生山藥﹝一兩﹞大熟地﹝五錢﹞萸肉﹝五錢﹐去淨核﹞柿霜餅﹝四錢﹐衝服﹞生杭芍﹝四錢﹞

牛蒡子﹝二錢﹐炒搗﹞蘇子﹝二錢﹐炒搗﹞甘艸﹝二錢﹐蜜炙﹞生龍骨﹝五錢﹐搗細﹞

前方﹐治陰陽兩虛作喘﹐此方﹐乃專治陰虛作喘者也。方書謂肝腎虛者﹐其人卽不能納气﹐此言亦近理﹐然須細爲剖析。空气中有氧气﹐乃養物之生气也。人之肺臟下無透竅﹐而吸入之養气﹐實能隔肺胞﹐息息通過﹐以下達腹中﹐充養周身。肝腎居於腹中﹐其气化收斂﹐不至膨脹﹐自能容納下達之气﹐且能導引使之歸根。有時腎虛气化不攝﹐則上注其气於衝﹐以衝下連腎也。夫衝爲血海﹐實亦主气﹐今因爲腎气貫注﹐則沖气又必上逆於胃﹐以衝上連胃也。由是﹐沖气兼挾胃气上逆﹐並迫肺气亦上逆矣﹐此喘之所由來也。又《內經》謂肝主疏﹐泄腎主閉藏。夫肝之疏泄﹐原以濟腎之閉藏﹐故二便之通行﹐相火之萌動﹐皆與肝气有關﹐方書所以有肝行腎气之說。今因腎失其閉藏之性﹐肝遂不能疏泄腎气使之下行﹐更迫於腎气之膨脹﹐轉而上逆。由斯﹐其逆气可由肝系直透膈上﹐亦能迫肺气上逆矣﹐此又喘之所由來也。方中用地黃﹑山藥以補腎﹐萸肉﹑龍骨補肝卽以斂腎﹐芍藥﹑甘艸甘苦化陰﹐合之柿霜之涼潤多液﹐均爲養陰之妙品﹐蘇子﹑牛蒡又能淸痰降逆﹐使逆气轉而下行﹐卽能引藥力速於下達也。至方名薯蕷納气湯者﹐因山藥補腎兼能補肺﹐且饒有收斂之力﹐其治喘之功最弘也。

或問﹕養气𨿽能隔肺胞通過﹐亦甚屬些些無多﹐何以當吸气內入之時﹐全腹皆有膨脹之勢﹖答曰﹕若明此理﹐益知所以致喘之由。人之臟腑皆賴气以撐懸﹐是以膈上有大气﹐司肺呼吸者也﹔膈下有中气﹐保合脾胃者也﹐臍下有元气﹐固性命之根蒂者也。當吸气入肺之時﹐肺胞膨脹之力﹐能鼓舞諸气﹐節節運動下移﹐而周身之气化遂因之而流通。且喉管之分支下連心肝﹐以通於奇經諸脈﹐當吸气內入之時﹐所吸之气原可由喉管之分支下達﹐以與肺中所吸之气﹐相助爲理也。下焦肝腎﹝奇經與腎相維系﹞屬陰﹐陰虛气化不攝則內气膨脹﹐遂致吸入之气不能容受而急於呼出﹐此陰虛者所以不納气而作喘也。

一﹑醫方﹝四﹞治喘息方

○滋培湯

治虛勞喘逆﹐飲食減少﹐或兼咳嗽﹐並治一切陰虛羸弱諸證。

生山藥﹝一兩﹞於術﹝三錢﹐炒﹞廣陳皮﹝二錢﹞牛蒡子﹝二錢﹐炒搗﹞生杭芍﹝三錢﹞玄參﹝三錢﹞生赭石﹝三錢﹐軋細﹞炙甘艸﹝二錢﹞

痰郁肺竅則作喘﹐腎虛不納气亦作喘。是以論喘者恆責之肺﹑腎二髒﹐未有責之於脾﹑胃者。不知胃气宜息息下行﹐有時不下行而轉上逆﹐並迫肺气亦上逆卽可作喘。脾體中空﹐能容納諸回血管之血﹐運化中焦之气﹐以爲气血寬閒之地﹐有時失其中空之體﹐或變爲緊縮﹐或變爲脹大﹐以致壅激气血上逆迫肺﹐亦可作喘。且脾脈緩大﹐爲太陰濕土之正象﹐虛勞喘嗽者﹐脈多弦數﹐與緩大之脈反對﹐乃脾土之病脈也。故重用山藥以滋脾之陰﹐佐以於術以理脾之陽﹐脾臟之陰陽調和﹐自無或緊縮﹑或漲大之虞。特是﹐脾與胃臟腑相根據﹐凡補脾之藥皆能補胃。而究之臟腑異用﹐脾以健運磨積﹐宣通津液爲主﹔胃以熟腐水谷﹑傳送糟粕爲主。若但服補藥﹐壅滯其傳送下行之機﹐胃气或易於上逆﹐故又宜以降胃之藥佐之﹐方中之赭石﹑陳皮﹑牛蒡是也。且此數藥之性﹐皆能淸痰涎利肺气﹐與山藥﹑玄參並用﹐又爲養肺止嗽之要品也。用甘艸﹑白芍者﹐取其甘苦化合﹐大有益於脾胃﹐兼能滋補陰分也。並治一切虛勞諸證者﹐誠以脾胃健壯﹐飲食增多﹐自能運化精微以培養气血也。

一人﹐年二十二﹐喘逆甚劇﹐脈數至七至﹐用一切治喘藥皆不效﹐爲制此方。將藥煎成﹐因喘劇不能服﹐溫湯三次始服下﹐一劑見輕﹐又服數劑全愈。

或問﹕藥之健脾胃者﹐多不能滋陰分﹐能滋陰分者﹐多不能健脾胃﹐此方中芍藥﹑甘艸同用﹐何以謂能兼此二長﹖答曰﹕《神農本艸經》謂芍藥味苦﹐後世本艸謂芍藥味酸。究之﹐芍藥之味苦酸皆有。陳修園篤信《神農本艸經》謂芍藥但苦不酸。然嚼服芍藥錢許﹐恆至齒﹐兼有酸味可知。若取其苦味與甘艸相合﹐有甘苦化陰之妙﹝甘苦化陰說始於葉天士﹞﹐故能滋陰分。若取其酸味與甘艸相合﹐有甲己化土之妙﹝甲木味酸己土味甘﹞﹐故能益脾胃。此皆取其化出之性以爲用也。又陳修園曰﹕芍藥苦平破滯﹐本瀉藥非補藥也。

若與甘艸同用﹐則爲滋陰之品﹐與生薑﹑大棗﹑桂枝同用﹐則爲和營衛之品﹐與附子﹑漧薑同用﹐則能收斂元陽﹐歸根於陰﹐又爲補腎之品。本非補藥﹐昔賢往往取爲補藥之主﹐其旨微矣。按此論甚精﹐能示人用藥變化之妙﹐故連類及之。

西人謂﹕心有病可以累肺作喘﹐此說誠信而有徵。蓋喘者之脈多數﹐夫脈之原動力發於心﹐脈動數則心動亦數可知。心左房之赤血與右房之紫血﹐皆與肺循環相通。若心動太急﹐逼血之力過於常度﹐則肺臟呼吸亦因之速過常度﹐此自然之理也。然心與腎爲對待之體﹐心動若是之急數﹐腎之眞陰不能上潮﹐以靖安心陽可知。

由是言之﹐心累肺作喘之證﹐亦卽腎虛不納气之證也。

西人又謂﹕喘證因肺中小气管﹐痰結塞住﹐忽然收縮﹐气不通行﹐呼吸短促﹐得痰出乃減。有日日發作者﹐又數日或因辛苦寒冷而發作者﹐又有因父母患此病傳延者。發作時﹐苦劇不安﹐醫治無良法。應用紙浸火硝水內﹐取出曬漧﹐置盆內燃點﹐乘煙焰燻騰時﹐以口吸養气入肺﹝火硝多含養气﹞。或用醉仙桃榦葉當煙吸之﹐內服樟腦鴉片酒壹貳錢﹑更加薑末一分半﹑白礬七釐共爲散﹐水調服。𨿽未必能除根﹐亦可漸輕。按﹕此證乃勞疾之傷肺者﹐當名爲肺勞。𨿽發作時甚劇﹐仍可久延歲月。其治法當用拙擬黃膏。

肺勞之證﹐因肺中分支細管多有瘀滯﹐熱時肺胞松客气化猶可宣通﹐故病則覺輕﹔冷時肺胞緊縮其痰涎恆益杜塞﹐故病則加重。此乃肺部之錮疾﹐自古無必效之方。惟用曼陀羅熬膏﹐和以理肺諸藥﹐則多能治愈。

爰將其方詳開於下﹕曼陀羅正開花時﹐將其全科切碎﹐搾取原汁四兩﹐入鍋內熬至若稠米湯﹔再加入硼砂二兩﹐熬至融化﹔再用遠志細末﹑甘艸細末各四兩﹐生石膏細末六兩﹐以所熬之膏和之﹐以適可爲丸爲度﹐分作小丸。每服錢半﹐若不效可多至二錢﹐白湯送下﹐一日兩次。久服病可除根。若服之覺熱者﹐石膏宜加重。

肺臟具辟之機。其辟之機自如﹐自無肺勞病證。遠志﹑硼砂最善化肺管之瘀﹐甘艸末服﹐不經火炙﹑水煮﹐亦善宣通肺中气化﹐此所以助肺臟之辟也。曼陀羅膏大有收斂之力﹐此所以助肺臟之也。用石膏者﹐因曼陀羅之性甚熱﹐石膏能解其熱也。且遠志﹑甘艸﹑硼砂皆爲養肺之品﹐能多生津液﹐融化痰涎﹐俾肺臟辟之機靈活無滯﹐則肺勞之喘嗽自愈也。

按﹕醉仙桃卽曼陀羅花也。其花白色﹐狀類牽牛而大﹐其葉大如掌而有尖﹐結實大如核桃﹐實蒂有托盤如錢﹐皮有芒刺如包麻﹐中含細粒﹐如火麻仁。渤海之濱生殖甚多﹐俗呼爲洋金花。李時珍謂﹕「服之令人昏昏如醉﹐可作麻藥。」又謂﹕「熬水洗脫肛甚效。」蓋大有收斂之功也。西人藥學謂﹕用醉仙桃花實葉﹐俱要鮮者搾汁﹐或熬幹﹐或曬漧作膏。每服三釐﹐能補火止疼﹑令人熟睡﹐善療喘嗽。正與時珍之說相似。然此物有毒不可輕用。今人治勞喘者﹐多有取其花與葉﹐作煙吸之者﹐實有目前捷效﹐較服其膏爲妥善也。

一﹑醫方﹝五﹞治痰飲方

○理飲湯

治因心肺陽虛﹐致脾濕不升﹐胃郁不降﹐飲食不能運化精微﹐變爲飲邪。停於胃口爲滿悶﹐溢於膈上爲短气﹐漬滿肺竅爲喘促﹐滯膩咽喉爲咳吐粘涎。甚或陰霾布滿上焦﹐心肺之陽不能暢舒﹐轉郁而作熱。或陰气逼陽外出爲身熱﹐迫陽气上浮爲耳聾。然必診其脈﹐確乎弦遲細弱者﹐方能投以此湯。

於術﹝四錢﹞漧薑﹝五錢﹞桂枝尖﹝二錢﹞炙甘艸﹝二錢﹞茯苓片﹝二錢﹞生杭芍﹝二錢﹞

桔紅﹝錢半﹞川濃朴﹝錢半﹞

服數劑後﹐飲𨿽開通﹐而气分若不足者﹐酌加生黃數錢。

方中用桂枝﹑漧薑﹐以助心肺之陽﹐而宣通之。白術﹑茯苓﹑甘艸﹐以理脾胃之濕﹐而淡滲之﹝茯苓甘艸同用最瀉濕滿﹞。用濃朴者﹐葉天士謂﹕「濃朴多用則破气﹐少用則通陽」﹐欲借溫通之性﹐使胃中陽通气降﹐運水谷速於下行也。用桔紅者﹐助白術﹑茯苓﹑甘艸以利痰飲也。至白芍﹐若取其苦平之性﹐可防熱藥之上僭﹝平者主降﹞﹐若取其酸斂之性﹐可制虛火之浮游﹝《神農本艸經》謂芍藥苦平﹐後世謂芍藥酸斂﹐其味實苦而微酸﹞。且藥之熱者﹐宜於脾胃﹐恐不宜於肝膽﹐又取其涼潤之性﹐善滋肝膽之陰﹐卽預防肝膽之熱也。況其善利小便﹐小便利而痰飲自減乎。

一婦人﹐年四十許。胸中常覺滿悶發熱﹐或旬日﹐或浹辰之間﹐必大喘一兩日。醫者用淸火理气之藥﹐初服稍效﹐久服轉增劇。後愚診視﹐脈沈細幾不可見。病家問﹕系何病因﹖愚曰﹕此乃心肺陽虛﹐不能宣通脾胃﹐以致多生痰飲也。人之脾胃屬土﹐若地輿然。心肺居臨其上正當太陽部位﹝膈上屬太陽﹐觀《傷寒論》太陽篇自知﹞﹐其陽气宣通﹐若日麗中天暖光下照。而胃中所納水谷﹐實借其陽气宣通之力﹐以運化精微而生气血﹐傳送渣滓而爲二便。淸升濁降﹐痰飲何由而生﹖惟心肺陽虛﹐不能如離照當空﹐脾胃卽不能借其宣通之力﹐以運化傳送﹐於是飲食停滯胃口﹐若大雨之後﹐陰霧連旬﹐徧地污淖﹐不能幹滲﹐則痰飲生矣。痰飲旣生﹐日積月累﹐郁滿上焦則作悶﹐漬滿肺竅則作喘﹐阻遏心肺陽气﹐不能四布則作熱。醫者不識病源﹐猶用涼藥淸之﹐勿怪其久而增劇也。遂爲制此湯﹐服之一劑﹐心中熱去﹐數劑後轉覺涼甚。遂去白芍﹐連服二十餘劑﹐胸次豁然﹐喘不再發。

一婦人﹐年三十許。身形素丰。胸中痰涎鬱結﹐若礙飲食﹐上焦時覺煩熱。偶服礞石滚痰丸有效﹐遂日日服之。初則飲食加多﹐繼則飲食漸減﹐後則一日不服﹐卽不能進飲食。又久服之。

竟分毫無效﹐日僅一餐﹐進食少許﹐猶不能消化。且時覺熱气上騰﹐耳鳴欲聾﹐始疑藥不對證。求愚延醫﹐其脈象浮大﹐按之甚軟。愚曰﹕此證心肺陽虛﹐脾胃气弱﹐爲服苦寒攻瀉之藥太過﹐故病證脈象如斯也。擬治以理飲湯。病家謂﹐從前醫者﹐少用桂附﹐卽不能容受﹐恐難再用熱藥。愚曰﹕桂附原非正治心肺脾胃之藥﹐況又些些用之﹐病重藥輕﹐宜其不受。若拙擬理飲湯﹐與此證鍼芥相投﹐服之必無他變。若畏此藥﹐不敢輕服﹐單用漧薑五錢﹐試服亦可。病家根據愚言﹐煎服漧薑後﹐耳鳴卽止﹐須臾覺胸次開通。繼投以理飲湯﹐服數劑﹐心中亦覺涼甚。將漧薑攺用一兩﹐又服二十餘劑﹐病遂除根。

一婦人﹐年四十許。上焦滿悶煩躁﹐思食涼物﹐而偶食之﹐則滿悶益甚。且又黎明泄瀉﹐日久不愈﹐滿悶益甚﹐將成臌脹。屢次延醫服藥﹐多投以半補半破之劑﹐或佐以淸涼﹐或佐以收澀﹐皆分毫無效。後愚診視﹐脈象弦細而遲。知系寒飲結胸﹐阻塞气化。欲投以理飲湯﹐病家聞而遲疑﹐似不敢服。亦俾先煎漧薑數錢服之﹐胸中煩躁頓除。爲其黎明泄瀉﹐遂將理飲湯去濃朴﹑白芍﹐加生雞內金錢半﹐補骨脂三錢﹐連服十餘劑﹐諸病皆愈。

一婦人﹐年近五旬﹐常覺短气﹐飲食減少。屢次延醫服藥﹐或投以宣通﹐或投以升散﹐或投以健補脾胃﹐兼理气之品﹐皆分毫無效。浸至飲食日減﹐羸弱不起﹐奄奄一息﹐病家亦以爲不治之證矣。後聞愚在其鄰村﹐屢救危險之證﹐復延愚診視。其脈弦細欲無﹐頻吐稀涎。詢其心中﹐言覺有物杜塞胃口﹐气不上達﹐知其爲寒飲凝結也。遂投以理飲湯﹐方中漧薑攺用七錢﹐連服三劑﹐胃口開通。又覺呼吸無力﹐遂於方中加生黃三錢﹐連服十餘劑﹐病全愈。方書謂﹐飲爲水之所結﹐痰爲火之所凝﹐是謂飲涼而痰熱也。究之飲證亦自分涼熱﹐其熱者﹐多由於憂思過度﹐甚則或至癲狂﹐𨿽有飲而恆不外吐。其涼者﹐則由於心肺陽虛﹐如方名下所言種種諸情狀。且其證﹐時吐稀涎﹐常覺短气﹐飲食廉少﹐是其明徵也﹝後世謂痰之稀者爲飲﹐稠者爲痰﹐與《金匱》所載四飲名義不同﹞。

邑﹐韓××醫學傳家﹐年四十有四﹐偶得奇疾。臥則常常發搐﹐旋發旋止﹐如發寒戰之狀﹐一呼吸之間卽愈。

卽不發搐時﹐人偶以手撫之﹐又輒應手而發。自治不效﹐廣求他醫治療皆不效。畱連半載﹐病勢浸增。後愚診視﹐脈甚弦細。詢其飲食甚少﹐知系心肺脾胃陽分虛憊﹐不能運化精微﹐以生气血。血虛不能榮筋﹐气虛不能充體﹐故發搐也。必發於臥時者﹐臥則气不順也。人撫之而輒發者﹐气虛則畏人按也。授以理飲湯方﹐數劑﹐飲食加多﹐搐亦見愈。二十劑後﹐病不再發。

一﹑醫方﹝五﹞治痰飲方

○理痰湯

治痰涎郁塞胸膈﹐滿悶短气。或漬於肺中爲喘促咳逆。停於心下爲驚悸不寐。滯於胃口爲脹滿噦呃。溢於經絡爲肢體麻木或偏枯。畱於關節﹐著於筋骨﹐爲俯仰不利﹐牽引作疼。隨逆气肝火上升﹐爲眩暈不能坐立。

生芡實﹝一兩﹞淸半夏﹝四錢﹞黑芝麻﹝三錢﹐炒搗﹞柏子仁﹝二錢﹐炒搗﹞生杭芍﹝二錢﹞

陳皮﹝二錢﹞茯苓片﹝二錢﹞

世醫治痰﹐習用宋《局方》二陳湯﹐謂爲治痰之總劑。不知二陳湯能治痰之標﹐不能治痰之本。何者﹖痰之標在胃﹐痰之本原在於腎。腎主閉藏﹐以膀胱爲腑者也。其閉藏之力﹐有時不固﹐必注其气於膀胱。膀胱膨脹﹐不能空虛若谷﹐卽不能吸引胃中水飲﹐速於下行而爲小便﹐此痰之所由來也。又腎之上爲血海﹐奇經之衝脈也。其脈上隸陽明﹐下連少陰。爲其下連少陰也﹐故腎中气化不攝﹐則沖气易於上干。爲其上隸陽明也﹐沖气上干﹐胃气亦多上逆﹐不能息息下行以運化水飲﹐此又痰之所由來也。此方以半夏爲君﹐以降衝胃之逆。卽重用芡實﹐以收斂沖气﹐更以收斂腎气﹐而濃其閉藏之力。腎之气化治﹐膀胱與衝之气化﹐自無不治﹐痰之本原淸矣。用芝麻﹑柏實者﹐潤半夏之燥﹐兼能助芡實補腎也。用芍藥﹑茯苓者﹐一滋陰以利小便﹐一淡滲以利小便也。用陳皮者﹐非借其化痰之力﹐實借其行气之力﹐佐半夏以降逆气﹐並以行芡實﹑芝麻﹑柏實之滯膩也。

友人毛××﹐曾治一婦人﹐年四十餘。上盛下虛﹐痰涎壅滯﹐飲食減少﹐動則作喘。他醫用二陳湯加減治之﹐三年﹐病轉增劇。後延毛××診視﹐投以此湯﹐數劑病愈彊半。又將芡實減去四錢﹐加生山藥五錢﹐連服二十餘劑﹐痰盡消﹐諸病皆愈。至今數年﹐未嘗反復。

毛××又嘗治一少婦﹐患癇風。初兩三月一發﹐浸至兩三日一發。脈滑﹑體丰﹐知系痰涎爲恙。亦治以此湯﹐加赭石三錢﹐數劑竟能拔除病根。後與愚覿面述之。愚喜曰﹕向擬此湯時﹐原不知能治癇風﹐經兄加赭石一味﹐卽建此奇功﹐大爲此方生色矣。

按﹕此方若治癇風﹐或加朱砂﹐或加生鐵落﹐或用磨刀水煎藥﹐皆可。

一﹑醫方﹝五﹞治痰飲方

○龍理痰湯

治因思慮生痰﹐因痰生熱﹐神志不寧。

淸半夏﹝四錢﹞生龍骨﹝六錢﹐搗細﹞生牡蠣﹝六錢﹐搗細﹞生赭石﹝三錢﹐軋細﹞朴硝﹝二錢﹞

黑芝麻﹝三錢﹐炒搗﹞柏子仁﹝三錢﹐炒搗﹞生杭芍﹝三錢﹞陳皮﹝二錢﹞茯苓﹝二錢﹞

此方﹐卽理痰湯﹐以龍骨﹑牡蠣代芡實﹐又加赭石﹑朴硝也。其所以如此加減者﹐因此方所主之痰﹐乃虛而兼實之痰。實痰宜開﹐礞石滚痰丸之用硝黃者是也﹔虛痰宜補﹐腎虛泛作痰﹐當用腎气丸以逐之者是也。至虛而兼實之痰﹐則必一藥之中﹐能開痰亦能補虛﹐其藥乃爲對證﹐若此方之龍骨﹑牡蠣是也。蓋人之心腎﹐原相助爲理。腎虛則水精不能上輸以鎭心﹐而心易生熱﹐是由腎而病及心也﹔心因思慮過度生熱﹐必暗吸腎之眞陰以自救﹐則腎易虧耗﹐是由心而病及腎也。於是心腎交病﹐思慮愈多﹐熱熾液凝﹐痰涎壅滯矣。惟龍骨﹑牡蠣能寧心固腎﹐安神淸熱﹐而二藥並用﹐陳修園又稱爲治痰之神品﹐誠爲見道之言。故方中用之以代芡實﹐而猶恐痰涎過盛﹐消之不能盡消﹐故又加赭石﹑朴硝以引之下行也。

一人﹐年三十餘。常覺膽怯﹐有時心口或少腹動後﹐須臾覺有气起自下焦﹐上衝胸臆﹐郁而不伸﹐連作呃逆﹐脖項發熱﹐卽癲狂唱呼。其夾咽兩旁內﹐突起若瘰﹐而不若瘰之硬。且精气不固﹐不寐而遺﹐上焦覺熱﹐下焦覺涼。其脈左部平和﹐微嫌無力﹐右部直上直下﹝李士材脈訣云直上直下衝脈昭昭﹞﹐仿佛有力﹐而按之非眞有力。從前屢次醫治皆無效。此腎虛﹐致沖气挾痰上衝﹐亂其心之神明也。投以此湯﹐減濃朴之半﹐加山萸肉﹝去淨核﹞五錢﹐數劑諸病皆愈﹐惟覺短气。知系胸中大气下陷﹝理詳升陷湯下﹞﹐投以拙擬升陷湯﹐去升麻﹑柴胡﹐加桂枝尖二錢﹐兩劑而愈。蓋此證﹐從前原有逆气上干﹐升麻﹑柴胡能升大气﹐恐兼升逆气。

桂枝則升大气﹐兼降逆气﹐故以之代升﹑柴也。

一媼﹐年六十二﹐資稟素羸弱。偶當外感之餘﹐忽然妄言妄見﹐驚懼異常﹐手足擾動﹐饑渴不敢飲食﹐少腹塌陷﹐胸膈突起。脈大於平時一倍﹐重按無力。知系肝腎大虛﹐沖气上逆﹐痰火上並﹐心神擾亂也。投以此湯﹐去朴硝﹐倍赭石﹐加生山藥﹑山萸肉﹝去淨核﹞﹑生地黃各六錢。又磨取鐵銹水煎藥﹝理詳一味鐵養湯下﹞﹐一劑卽愈。又服一劑﹐以善其後。

一﹑醫方﹝五﹞治痰飲方

○健脾化痰丸

治脾胃虛弱﹐不能運化飲食﹐以至生痰。

生白術﹝二兩﹞生雞內金﹝二兩﹐去淨瓦石糟粕﹞

上藥二味﹐各自軋細過羅﹐各自用慢火焙熟﹝不可焙過﹞﹐煉蜜爲丸梧桐子大。每服三錢﹐開水送下。白術爲健補脾胃之主藥﹐然土性壅滯﹐故白術多服久服﹐亦有壅滯之獘﹔有雞內金之善消瘀積者以佐之﹐則補益與宣通並用。俾中焦气化﹐壯旺流通﹐精液四布﹐淸升濁降﹐痰之根柢蠲除矣。又此方不但治痰甚效﹐凡廉於飲食者﹐服之莫不飲食增多。且久服之﹐並可消融腹中一切積聚。

初擬此方時﹐原和水爲丸。而久服者間有咽漧及大便燥結之時。後攺用蜜丸﹐遂無斯獘。

一﹑醫方﹝五﹞治痰飲方

○期頤餅

治老人气虛﹐不能行痰﹐致痰气鬱結﹐胸次滿悶﹐脇下作疼。凡气虛痰盛之人﹐服之皆效﹐兼治疝气。

生芡實﹝六兩﹞生雞內金﹝三兩﹞白面﹝半斤﹞白沙糖﹝不拘多少﹞

先將芡實用水淘去浮皮﹐曬漧﹐軋細﹐過羅。再將雞內金﹝中有瓦石糟粕去淨分量還足﹞軋細﹐過羅﹐置盆內浸以滚水﹐半日許。再入芡實﹑白糖﹑白面﹐用所浸原水﹐和作極薄小餅﹐烙成焦黃色﹐隨意食之。

雞內金﹐以補助脾胃﹐大能運化飲食﹐消磨瘀積。食化積消﹐痰涎自除。再者﹐老人痰涎壅盛﹐多是下焦虛憊﹐气化不攝﹐痰涎隨沖气上泛。芡實大能斂衝固气﹐統攝下焦气化。且與麥麵同用﹐一補心﹐一補腎﹐使心腎相濟﹐水火調和﹐而痰气自平矣。

或問﹕老人之痰﹐旣由於气虛不行﹐何不加以補助气分之品﹖答曰﹕凡補气之藥﹐久服轉有他獘。此方所用藥品﹐二谷食﹐一肉食﹐復以沙糖調之﹐可作尋常服食之物﹐與他藥餌不同。且食之﹐能令人飲食增多﹐則气虛者自實也。

此方去芡實﹐治小兒疳積痞脹﹐大人瘕積聚。

一﹑醫方﹝五﹞治痰飲方

○治痰點天突穴法

﹝附﹕捏結喉法﹑明礬湯﹑麝香香油灌法﹞

點天突穴以治痰厥﹐善鍼灸者﹐大抵知之。而愚臨證體驗﹐尢曲盡點法之妙。穴在結喉﹝頸間髙骨﹞下宛宛中。點時屈手大指﹝指甲長須剪之﹞以指甲貼喉﹐指端著穴﹐直向下用力﹝勿斜向裏﹞﹐其气卽通。指端﹐當一起一點﹐令痰活動﹐兼頻頻撓動其指端﹐令喉癢作嗽﹐其痰卽出。

一婦人﹐年二十許。數日之前﹐覺胸中不舒﹐一日忽然昏昏似睡﹐半日不醒。適愚自他處歸﹐過其村。

病家見愚喜甚﹐急求延醫。其脈沈遲﹐兼有閉塞之象。唇動。凡唇動者﹐爲有痰之徵。脈象﹐當系寒痰壅滯上焦過甚。遂令人扶之坐﹐以大指點其天突穴﹐俾其喉癢作嗽。約點半點鐘﹐咳嗽十餘次﹐吐出涼痰一碗﹐始能言語。又用漧薑六錢﹐煎湯飲下而愈。

歲在甲寅﹐客居大名之金灘鎭。時當孟春﹐天寒﹐雨且雪﹐一兵士衣裝盡濕﹐因凍甚﹐不能行步﹐其夥舁之至鎭﹐昏不知人。呼之不應﹐用火烘之﹐且置於溫暖之處﹐經宿未醒。聞愚在鎭﹐曾用點天突穴法﹐治愈一人﹐求爲延醫。見其僵臥不動﹐呼吸全無。按其脈﹐仿佛若動。以手掩其口鼻﹐每至呼吸之頃﹐微覺有熱﹐知猶可救。遂令人扶起俾坐﹐冶以點天突穴之法﹐兼捏其結喉。約兩點鐘﹐咳嗽二十餘次﹐共吐涼痰碗半﹐始能呻吟。亦飲以漧薑而愈。

【捏結喉法】得之滄州友人張××﹐其令人喉癢作嗽之力尢速。欲習其法者﹐可先自捏其結喉﹐如何捏法卽可作嗽﹐則得其法矣。然當气塞不通時。以手點其天突穴﹐其气卽通。捏結喉﹐必癢嗽吐痰後﹐其气乃通。故二法宜相輔並用也。

按﹕西人謂﹐凍死者若近火﹐則寒气內迫﹐難救。宜置寒冷室中﹐或樹陰無風處﹐將衣服脫除﹐用雪團或冷水﹐周身摩擦﹔或將身置冷水中﹐周身摩擦。及四肢漸次柔軟﹐行人工呼吸法﹐此時摩擦﹐更不宜間斷。

迨患者自能呼吸﹐先被以薄衾﹐繼用稍濃之被﹐漸移入暖室。

按﹕此法必周身血肉﹐凍至冰凝﹐呼吸全無者﹐方宜用之。若凍猶不至若是之劇﹐用其法者又宜斟酌變通。

究之其法𨿽善﹐若果有寒痰杜塞﹐必兼用點天突穴﹐捏結喉法﹐方能挽救。人工呼吸法﹐卽患者呼吸全無﹐以法復其呼吸之謂也。其法﹐先將患者仰臥﹐俾其頭及胸稍髙。啟其口﹐將舌周遭纏以細布條﹐緊結之﹐防舌退縮﹐及口之收閉。救護者跪於頭之旁﹐以兩手握患者之兩肘﹐上提過頭﹐俾空气流入肺中﹐以助其吸後﹐須臾﹐將兩肘放下﹐緊壓於胸脇之際﹐以助其呼﹝助其呼時更有人以兩手心按其胸及心窩更佳﹞。如此往復﹐行至患者自能呼吸而止。此爲救急之良方﹐凡呼吸暴停者﹐皆可用此方救之。

【明礬湯】生白礬﹐長於治頑痰熱痰﹐急證用之﹐誠有捷效。惟涼痰凝滯者﹐斷不可用。一婦人﹐年二十餘。因悲泣過度﹐痰涎杜塞胃口﹐其胃气蓄極上逆﹐連連漧嘔。形狀又似呃逆﹐气至咽喉不能上達。劇時﹐渾身抖戰﹐自掇其發﹐有危在頃刻之狀。醫者﹐用生薑自然汁灌之﹐益似不能容受。愚診視之﹐其脈左手沈濡﹐右三部皆無。然就其不受生薑觀之﹐仍當是熱痰杜塞﹐其脈象如此者﹐痰多能瘀脈也。且其面有紅光﹐亦系熱證。遂用生白礬二錢﹐化水俾飲之﹐卽愈。此方愚用之屢次﹐審知其非寒痰杜塞﹐皆可隨手奏效。卽痰厥至垂危者﹐亦能救愈。

【麝香香油灌法】嚴用和云「中風不醒者﹐麝香淸油灌之。」曾治一人﹐年二十餘。因夫妻反目﹐身軀忽然後挺﹐牙關緊閉﹐口出涎沫。及愚診視﹐已閱三點鐘矣。其脈閉塞不全﹐先用痧藥吹鼻﹐得嚏气通﹐忽言甚渴。及詢之﹐仍昏昏如故﹐惟牙關微開﹐可以進藥。因憶嚴用和麝香淸油灌法﹐𨿽治中風不醒﹐若治痰厥不醒﹐亦當有效。況此證形狀﹐未必非內風掀動。遂用香油二兩燉熱﹐調麝香一分﹐灌之卽醒。

又﹕硼砂四錢化水﹐治痰厥可代白礬﹐較白礬尢穩妥。若治寒痰杜塞﹐用胡椒三錢搗碎﹐煎湯灌之﹐可代生薑自然汁﹐與漧薑湯。

附錄﹕滄縣董××來函﹕朱姓婦﹐產後旬餘﹐甚平順。適伊芳弟來視﹐午後食煮包一大碗﹐伊芳弟去後﹐竟猝然昏倒﹐四肢抽搐﹐不省人事。延爲診視﹐六脈皆伏。當系產後五內空虛﹐驟而飽食塡息﹐胸中大气不能宣通﹐諸气亦因之閉塞﹐故現此證。取藥不及﹐急用點天突穴及捏結喉法﹐又用鍼刺十宣及少商穴﹐須臾咳吐稠痰若干﹐气順腹響﹐微汗而愈。

一﹑醫方﹝六﹞治肺病方

○黃膏

治肺有勞病﹐薄受風寒卽喘嗽﹐冬時益甚者。

生箭﹝四錢﹞生石膏﹝四錢搗細﹞淨蜂蜜﹝一兩﹞粉甘艸﹝二錢細末﹞

生懷山藥﹝三錢細末﹞鮮茅根﹝四錢﹐銼碎如無鮮者可用幹者二錢代之﹞

上藥六味﹐先將黃﹑石膏﹑茅根﹐煎十餘沸去渣﹐澄取淸汁二杯﹐調入甘艸﹑山藥末同煎﹐煎時以箸攪之﹐勿令二末沈鍋底﹐一沸其膏卽成。再調入蜂蜜﹐令微似沸﹐分三次溫服下﹐一日服完﹐如此服之﹐久而自愈。然此乃預防之藥﹐喘嗽未犯時﹐服之月餘﹐能祓除病根。

肺胞之體﹐原玲瓏通徹者也。爲其玲瓏通徹﹐故具辟之機﹐而司呼吸之气。其辟之機無礙﹐卽呼吸之气自如也。有時肺臟有所損傷﹐其微絲血管及肺胞涵津液之處﹐其气化皆湮淤凝滯﹐致肺失其玲瓏之體﹐卽有礙於辟之機﹐呼吸卽不能自如矣。然當气候溫和時﹐肺葉舒暢﹐呼吸𨿽不能自如﹐猶不至甚劇。有時薄受風寒﹐及令屆沍寒之時﹐肺葉收縮﹐則瘀者益瘀﹐能而不能辟﹐而喘作矣。肺中之气化﹐瘀而且喘﹐痰涎壅滯﹐而嗽亦作矣。故用黃以補肺之陽﹐山藥以滋肺之陰﹐茅根以通肺之竅﹐俾肺之陰陽調和﹐竅絡貫通﹐其辟之力自適均也。用石膏者﹐因其涼而能散﹐其涼也能調黃之熱﹐其散也能助茅根之通也。用甘艸者﹐因其味甘﹐歸脾益土﹐卽以生金也。用蜂蜜者﹐因其甘涼滑潤﹐爲淸肺潤肺﹐利痰寧嗽之要品也。

茅根稟初春少陽之气﹐升而能散﹐原肺臟對宮﹐肝家之藥也。夫肺金主斂﹐肝木主散﹐此證因肺金之斂太過﹐故用茅根導引肝木之气﹐入肺以宣散之﹐俾其辟之機自若﹐而喘嗽均不作矣。

或問﹕凡藥之名膏者﹐皆用其藥之原汁﹐久經熬煉而成膏。今僅取黃﹑石膏﹑茅根之淸汁﹐而調以山藥﹑甘艸之末與蜜﹐以成膏者何也﹖答曰﹕古人煎藥﹐皆有火候﹐及藥之宜先入後入﹐或浸水摻入﹔及藥之宜湯﹑宜膏﹑宜丸﹑宜散之區別﹐然今人不講久矣。如此方黃﹑茅根過煉﹐則宣通之力微﹐石膏過煉﹐則淸涼之力減﹐此三味所以不宜熬膏也。然猶恐藥入胃之後﹐由中焦而直趨下焦﹐其力不能灌注於肺。故加山藥﹑蜂蜜之潤而粘﹐甘艸之和而緩者﹐調入成膏。使人服之﹐能畱戀胃中不遽下﹐俾其由胃輸脾﹐由脾達肺也。

或問﹕調之成膏者﹐恃山藥﹑蜂蜜也。至甘艸何不與黃﹑石膏同煎取汁﹐而亦爲末調入﹖答曰﹕西人謂﹐甘艸微有苛﹝苛卽薄荷﹞辣之味﹐煎之則甘味減﹐而苛辣之味轉增。是以西人潤肺之甘艸水﹐止以開水浸之﹐取其味甘﹑且淸輕之气上升也。此方將甘艸調入湯中﹐止煎一沸﹐亦猶西人作甘艸水之意也。

一﹑醫方﹝六﹞治肺病方

○淸金益气湯

治羸少气﹐勞熱咳嗽﹐肺痿失音﹐頻吐痰涎﹐一切肺金虛損之病。

生黃﹝三錢﹞生地黃﹝五錢﹞知母﹝三錢﹞粉甘艸﹝三錢﹞玄參﹝三錢﹞沙參﹝三錢﹞

川貝母﹝二錢去心﹞牛蒡子﹝三錢炒搗﹞

一婦人﹐年四十﹐上焦發熱﹐咳吐失音﹐所吐之痰自覺鮏臭﹐漸漸羸瘦﹐其脈弦而有力。投以淸火潤肺之藥﹐數劑不效。爲制此湯﹐於大隊淸火潤肺藥中﹐加生黃一味以助元气﹐數劑見輕﹐十餘劑後﹐病遂全愈。

或問﹕脈旣有力矣﹐何以復用補气之藥﹖答曰﹕脈之有力﹐有眞有假。凡脈之眞有力者﹐當於惇濃和緩中見之﹐此脾胃之气壯旺﹐能包括諸髒也﹝脾胃屬土能包括金木水火諸臟腑﹞。其餘若脈象洪而有力﹐多系外感之實熱。若滑而有力﹐多系中焦之熱痰。若弦而有力﹐多系肝經之偏盛﹐尢爲有病之脈﹐此証之脈是也。

蓋肺屬金﹑肝屬木﹐金病不能鎭木﹐故脈現弦而有力之象。此肝木橫恣﹐轉欲侮金之象也。凡肺痿﹑肺癰之病﹐多有脇下疼者﹐亦系肝木偏勝所致。

一人﹐年三十餘﹐肺中素郁痰火﹐又爲外感拘束﹐頻頻咳嗽﹐吐痰鮏臭。恐成肺癰﹐求爲延醫。其脈浮而有力﹐關前兼滑。遂先用越婢湯﹐解其外感﹐咳嗽見輕﹐而吐痰鮏臭如故。次用葶藶﹝生者三錢紗袋裝之﹞大棗﹝七枚擘開﹞湯﹐瀉其肺中壅滯之痰﹐間日一服。又用三七﹑川貝﹑粉甘艸﹑金銀花爲散﹐鮮地骨皮煎湯﹐少少送服﹐日三次。卽用葶藶大棗湯之日﹐亦服一次。如此調治數日﹐葶藶大棗湯用過三次﹐痰涎頓少﹐亦不鮏臭。繼用淸金益气湯﹑貝母﹑牛蒡子各加一錢﹐連服十餘劑﹐以善其後。

一﹑醫方﹝六﹞治肺病方

○淸金解毒湯

治肺臟損爛﹐或將成肺癰﹐或咳嗽吐膿血者﹐又兼治肺結核。

生明乳香﹝三錢﹞生明沒藥﹝三錢﹞粉甘艸﹝三錢﹞生黃﹝三錢﹞玄參﹝三錢﹞沙參﹝三錢﹞牛蒡子﹝三錢炒搗﹞貝母﹝三錢﹞知母﹝三錢﹞三七﹝二錢﹐搗細藥汁送服﹞

將成肺癰者去黃﹐加金銀花三錢。

一人﹐年四十八﹐咳吐痰涎甚鮏臭﹐夜間出汗﹐日形羸弱。醫者言不可治﹐求愚診視。脈數至六至﹐按之無力﹐投以此湯﹐加生龍骨六錢﹐又將方中知母加倍﹐兩劑汗止﹐又服十劑全愈。

肺結核之治法﹐曾詳載於參麥湯下。然所論者﹐因肺結核而成勞瘵之治法﹐此方及下方﹐乃治肺結核而未成勞瘵者也。

一﹑醫方﹝六﹞治肺病方

○安肺寧嗽丸

治肺郁痰火及肺虛熱作嗽﹐兼治肺結核。

嫩桑葉﹝一兩﹞兒茶﹝一兩﹞蓬砂﹝一兩﹞蘇子﹝一兩炒搗﹞粉甘艸﹝一兩﹞

上藥五味爲細末﹐蜜作丸三錢重﹐早晚各服一丸﹐開水送下。

肺臟具辟之機﹐治肺之藥﹐過於散則有礙於﹐過於斂則有礙於辟。桑得土之精气而生﹝根皮甚黃燧應夏季是其明徵﹞﹐故長於理肺家之病﹐以土生金之義也。至其葉涼而宣通﹐最解肺中風熱﹐其能散可知。又善固气化﹐治崩帶脫肛﹝肺气旺自無諸疾﹞﹐其能斂可知。斂而且散之妙用﹐於肺臟辟之機尢投合也。蓬砂之性涼而滑﹐能通利肺竅﹐兒茶之性涼而澀﹐能安斂肺葉。二藥並用﹐與肺之辟亦甚投合。又佐以蘇子之降气定喘﹐甘艸之益土生金﹐蜂蜜之潤肺淸燥﹐所以治嗽甚效也。

按﹕蓬砂﹑兒茶﹐醫者多認爲瘡家專藥。不知其理痰寧嗽﹐皆爲要品。且二藥外用﹐能解毒化腐生肌﹐故內服亦治肺結核﹐或肺中損爛﹐亦甚有效驗。

一﹑醫方﹝六﹞治肺病方

○淸涼華蓋飲

治肺中腐爛﹐浸成肺癰﹐時吐膿血﹐胸中隱隱作疼﹐或旁連脇下亦疼者。

甘艸﹝六錢﹞生明沒藥﹝四錢﹐不去油﹞丹參﹝四錢﹞知母﹝四錢﹞

病劇者加三七二錢﹝搗細送服﹞。脈虛弱者﹐酌加人參﹑天冬各數錢。

肺癰者﹐肺中生癰瘡也。然此證肺中成瘡者﹐十之一二﹐肺中腐爛者﹐十之八九。故治此等證﹐若葶藶﹑皂莢諸猛烈之藥﹐古人𨿽各有專方﹐實不可造次輕用﹐而淸火解毒化腐生肌之品﹐在所必需也。甘艸爲瘡家解毒之主藥﹐且其味至甘﹐得土气最濃﹐故能生金益肺﹐凡肺中虛損糜爛﹐皆能愈之。是以治肺癰便方﹐有單用生粉艸四兩煎湯﹐頻頻飲之者。而西人潤肺藥水﹐亦單有用甘艸制成者。特其性微溫﹐且有壅滯之意﹐而調以知母之寒滑﹐則甘艸𨿽多用無礙﹐且可借甘艸之甘溫﹐以化知母之苦寒﹐使之滋陰退熱﹐而不傷胃也。丹參性涼淸熱﹐色赤活血﹐其質輕松﹐其味微辛﹐故能上達於肺﹐以宣通臟腑之毒血郁熱而消融之。乳香﹑沒藥同爲瘡家之要藥﹐而消腫止疼之力﹐沒藥尢勝﹐故用之以參贊丹參﹐而癰瘡可以內消。三七化瘀解毒之力最優﹐且化瘀血而不傷新血﹐其解毒之力﹐更能佐生肌藥以速於生肌﹐故於病之劇者加之。至脈虛者﹐其气分不能運化藥力﹐方𨿽對證無功﹐又宜助以人參。而猶恐有肺熱還傷肺之虞﹐是以又用天冬﹐以解其熱也。

一人﹐年三十餘﹐晝夜咳嗽﹐吐痰鮏臭﹐胸中隱隱作疼﹐恐成肺癰﹐求爲延醫。其脈浮而有力﹐右勝於左﹐而按之卻非洪實。投以淸金解毒湯﹐似有煩躁之意﹐大便又滑瀉一次。自言從前服藥﹐略補气分﹐卽覺煩躁﹐若專淸解﹐又易滑瀉﹐故屢次延醫無效也。遂攺用粉甘艸兩半﹑金銀花一兩﹑知母﹑牛蒡子各四錢﹐煎湯一大碗﹐分十餘次溫飲下﹐俾其藥力常在上焦﹐十劑而愈。後兩月﹐因勞力過度舊證復發﹐胸中疼痛甚於從前﹐連連咳吐﹐痰中兼有膿血。再服前方不效﹐爲制此湯﹐兩劑疼止。爲脈象虛弱﹐加野臺參三錢﹐天冬四錢﹐連服十劑全愈。

邑曾××﹐精通醫學﹐曾告愚曰﹕治肺癰方﹐林屋山人犀黃丸最效。余用之屢次﹐皆隨手奏功﹐今錄其方於下﹐以備參觀。

《外科證治全生集》﹝王洪緒所著﹞犀黃丸﹐用乳香﹑沒藥末各一兩﹐麝香錢半﹐犀牛黃三分﹐共研細。

取黃米飯一兩搗爛﹐入藥再搗爲丸﹐萊菔子大﹐曬漧﹝忌火烘﹞。每服三錢﹐熱陳酒送下。

徐靈胎曰「蘇州錢復庵咳血不止﹐諸醫以血證治之﹐病益劇。余往診﹐見其吐血滿地﹐細審血中似有膿而鮏臭﹐因謂之曰﹕此肺癰也﹐膿已成矣。《金匱》云『膿成則死』﹐然有生者。余遂多方治之﹐病家亦始終相信﹐一月而愈。蓋余平日﹐因此證甚多﹐集唐人以來驗方﹐用淸涼之藥以淸其火﹐滋肺之藥以養其血﹐滑降之藥以祛其痰﹐芳香之藥以通其气﹐更以珠黃之藥解其毒﹐金石之藥塡其空﹐兼數法而行之﹐屢試必效。今治復庵﹐亦兼此數法而痊。」按﹕此論誠爲治肺癰者之準繩﹐故錄之以備參觀。

西人﹑東人﹐對於肺結核﹐皆視爲至險之證。愚治以中藥湯劑﹐輔以西藥阿斯匹林﹐恆隨手奏效﹐參麥湯下論之甚詳。而於近今﹐又得一治法。奉天宿××之兄﹐年近五旬﹐素有肺病。東人以爲肺結核﹐屢次醫治皆無效。一日忽給其弟來電報﹐言病勢已革﹐催其速還。宿××因來院中﹐求爲疏方﹐謂前數日來信言﹐痰嗽較前加劇﹐又添心中發熱﹐今電文未言及病情﹐大約仍系前證﹐而益加劇也。夫病勢至此﹐誠難挽回﹐因其相求懇切﹐遂爲疏方﹕玄參﹑生山藥各一兩﹐而佐以川貝﹑牛蒡﹑甘艸諸藥。至家將藥煎服﹐其病竟一汗而愈。始知其病之加劇者﹐系有外感之證。外感傳裏﹐陽明燥熱﹐得涼潤之藥而作汗﹐所以愈也。其從前肺病亦愈者﹐因肺中之毒熱隨汗外透﹐暫覺愉快﹐而其病根實猶伏而未除也。後旬餘其肺病復發﹐咳嗽吐痰鮏臭。宿××復來詢治法﹐手執一方﹐言系友人所贈﹐問可服否。視之林屋山人犀黃丸也。愚向者原擬肺結核可治以犀黃丸﹐及徐氏所論治肺癰諸藥。爲其價皆甚昂﹐恐病者辭費﹐未肯輕於試用。今有所見與愚同者﹐意其方必然有效。慫恿制其丸﹐服之未盡劑而愈。

奉天趙××﹐年四十許。心中發熱﹑懶食﹑咳嗽﹑吐痰鮏臭﹐羸弱不能起牀。詢其得病之期﹐至今已遷延三月矣。其脈一分鐘八十五至﹐左脈近平和﹐右脈滑而實﹐舌有黃苔滿布﹐大便四五日一行且甚燥。知其外感﹐稽畱於肺胃﹐久而不去﹐以致肺臟生炎﹐久而欲腐爛也。西人謂肺結核證至此﹐已不可治。而愚慨然許爲治愈﹐投以淸金解毒湯﹐去黃﹐加生山藥六錢﹑生石膏一兩﹐三劑後熱大淸減﹐食量加增﹐咳嗽吐痰皆見愈。遂去山藥﹐仍加黃三錢﹐又去石膏﹐以花粉六錢代之﹐每日兼服阿斯匹林四分之一瓦﹐如此十餘日後﹐病大見愈。身體康健﹐而間有咳嗽之時﹐因忙碌遂停藥不服。二十日後﹐咳嗽又劇﹐仍吐痰有臭﹐再按原方加減治之﹐不甚效驗。亦俾服犀黃丸病遂愈。

一﹑醫方﹝七﹞治吐衄方

○寒降湯

治吐血﹑衄血﹐脈洪滑而長﹐或上入魚際﹐此因熱而胃气不降也﹐以寒涼重墜之藥﹐降其胃气則血止矣。

生赭石﹝六錢﹐軋細﹞淸半夏﹝三錢﹞蔞仁﹝四錢﹐炒搗﹞生杭芍﹝四錢﹞竹茹﹝三錢﹞牛蒡子﹝三錢﹐炒搗﹞粉甘艸﹝錢半﹞

《金匱》治心气不足吐衄﹐有瀉心湯﹐大黃與黃連﹑黃芩並用﹐後世未窺仲景制方之意﹐恆多誤解。不知所謂心气不足者﹐非不足也﹐若果不足﹐何又瀉之﹖蓋此證因陽明胃腑之熱﹐上逆衝心﹐以致心中怔忡不安﹐若有不足之象。仲景從淺處立說﹐冀人易曉﹐遂以心气不足名之。故其立方﹐獨本《內經》吐血﹑衄血﹐責重陽明不降之旨﹐用大黃直入陽明之腑﹐以降其逆上之熱﹐又用黃芩以淸肺金之熱﹐使其淸肅之气下行﹐以助陽明之降力﹐黃連以淸心火之熱﹐使其元陽潛伏﹐以保少陰之眞液﹐是瀉之實所以補之也。且黃連之性肥腸止瀉﹐與大黃並用﹐又能逗畱大黃之力﹐使之不至滑瀉﹐故吐衄非因寒涼者﹐服之莫不立愈。且愈後而瘀血全消﹐更無他患﹐眞良方也。卽使心气果系不足﹐而吐衄不止將有立危之勢﹐先用瀉心湯以止其吐衄﹐而後從容調補﹐徐復其正﹐所謂急則治標﹐亦醫家之良圖也。乃世人竟畏大黃力猛﹐不敢輕用﹐卽或用之﹐病家亦多駭疑。是以愚不得已﹐擬此寒降湯﹐重用赭石﹐以代大黃降逆之力﹐屢次用之﹐亦可隨手奏效也。

或問﹕後世本艸謂血證忌用半夏﹐以其辛而燥也。子所擬寒降湯﹐治吐衄之因熱者﹐何以方中仍用半夏﹐獨不慮其辛燥傷血乎﹖答曰﹕血證須有甄別﹐若虛勞咳嗽﹐痰中帶血﹐半夏誠爲所忌。若大口吐血﹐或衄血不止﹐𨿽虛勞證﹐亦可暫用半夏以收一時之功﹐血止以後﹐再徐圖他治。蓋吐血之證﹐多由於胃气挾沖气上逆﹐衄血之證﹐多由於胃气沖气上逆﹐並迫肺气亦上逆。《內經》厥論篇曰﹕陽明厥逆﹑喘咳身熱﹑善驚衄﹑嘔血。

煌煌聖言﹐萬古不易。是治吐衄者﹐原當以降陽明之厥逆爲主﹐而降陽明胃气之逆者﹐莫半夏若也。

一童子﹐年十四﹐陡然吐血﹐一晝夜不止﹐勢甚危急﹐求爲診視。其脈洪長﹐右部尢重按有力。知其胃气因熱不降﹐血隨逆气上升也。爲擬此湯﹐一劑而愈﹐又服一劑﹐脈亦和平。

一人﹐年十八﹐偶得吐血證﹐初不甚劇。因醫者誤治﹐遂大吐不止。診其脈如水上浮麻﹐莫辧至數﹐此虛弱之極候也。若不用藥立止其血﹐危可翹足而待。遂投以此湯﹐去竹茹﹐加生山藥一兩﹐赭石攺用八錢﹐一劑血止。再診其脈﹐左右皆無﹐重按亦不見。愚不禁駭然。詢之心中亦頗安穩﹐惟覺酸懶無力。忽憶呂滄洲曾治一發斑證﹐亦六脈皆無﹐滄洲謂﹕脈者血之波瀾﹐今因發斑傷血﹐血傷不能復作波瀾﹐是以不見﹐斑消則脈出矣。遂用白虎加人參湯﹐化其斑毒﹐脈果出﹝詳案在靑盂湯下﹞。今此證大吐亡血﹐較之發斑傷血尢甚﹐脈之重按不見﹐或亦血分虛極﹐不能作波瀾歟﹖其吐之時﹐脈如水上浮麻者﹐或因气逆火盛﹐彊迫其脈外現歟﹖不然聞其診畢還裏﹝相距十里﹞﹐途中復連連嘔吐﹐豈因路間失血過多歟﹖躊躇久之﹐乃放膽投以大劑六味地黃湯﹐減茯苓﹑澤瀉三分之二﹐又加人參﹑赭石各數錢﹐一劑脈出。又服平補之藥二十餘劑﹐始復初。

按﹕因寒因熱﹐皆可使胃气不降。然因熱胃气不降者﹐人猶多知之﹐因寒胃气不降者﹐則知者甚鮮。黃氏論胃气不降﹐專主因寒一面﹐蓋有所感觸而言也。曾有一少婦﹐上焦煩熱﹐不能飲食﹐頻頻咳吐﹐皆系稀涎﹐脈象弦細無力。知系脾胃濕寒﹐不能運化飲食下行﹐致成畱飲爲恙也。詢其得病之初﹐言偶因咳嗽懶食﹐延本處名醫投以栝蔞﹑貝母﹑麥冬之類﹐旋愈旋卽反復﹐服藥月餘竟至如此。遂爲開苓桂術甘湯﹐加漧薑﹑半夏﹝細觀理飲湯後跋語自知﹞﹐且細爲剖析用藥之意。及愚旋裏﹐其藥竟不敢服﹐復請前醫治之﹐月餘而亡。夫世之所謂名醫者﹐其用藥大抵如此﹐何不讀黃氏之論﹐而反躬自省也哉﹗門人髙××實驗一方﹕赭石﹑滑石等分研細﹐熱時新汲井泉水送服﹐冷時開水送服﹐一兩或至二兩﹐治吐衄之因熱者甚效。髙××又在保陽﹐治一吐血證甚劇者﹐諸藥皆不效﹐診其脈浮而洪﹐至數微數﹐重按不實。初投以拙擬保元寒降湯﹐稍見效﹐旋又反復。髙××遂放膽投以赭石二兩﹑臺參六錢﹑生杭芍一兩﹐一劑而愈。

附錄﹕直隸靑縣張××來函﹕天津曹××﹐年二十五歲﹐自春日患吐血證﹐時發時愈﹐不以介意。至仲冬﹐忽吐血較前劇﹐咳嗽音啞﹐面帶貧血﹐胸中煩熱﹐食少倦怠﹐屢治罔效﹐來寓求診。左脈細弱﹐右脈則弦而有力﹐知其病久生熱﹐其胃气因熱上逆﹐血卽隨之上升也。爲開寒降湯方﹐爲其咳嗽音啞﹐加川貝三錢﹐連服二劑﹐病大輕減。又服二劑﹐不但吐血已止﹐而咳嗽音啞諸病皆愈。

安徽當陽吳××來函﹕孟夏二十三日﹐赤日晴天﹐鑠人臟腑。有陶××者﹐因業商﹐斯日出外買糧﹐午後忽於路中患吐血﹐迨抵家尙嘔不止。淩晨來院求治。診其脈象洪滑﹐重按甚實﹐知其爲熱所迫而胃气不降也。因夫子嘗推《金匱》瀉心湯爲治吐衄良方﹐遂俾用其方煎湯﹐送服黑山梔細末二錢。服後病稍愈而血仍不止﹐診其脈仍然有力﹐遂爲開寒降湯﹐加廣三七細末三錢﹐俾將寒降湯煎一大盅﹐分兩次將三七細末送服。果一劑而愈。

一﹑醫方﹝七﹞治吐衄方

○溫降湯

治吐衄脈虛濡而遲﹐飲食停滯胃口﹐不能消化﹐此因涼而胃气不降也﹐以溫補開通之藥﹐降其胃气﹐則血止矣。

白術﹝三錢﹞淸半夏﹝三錢﹞生山藥﹝六錢﹞漧薑﹝三錢﹞生赭石﹝六錢﹐軋細﹞生杭芍﹝二錢﹞川濃朴﹝錢半﹞生薑﹝二錢﹞

或問﹕此湯以溫降爲名﹐用藥宜熱不宜涼矣。乃旣用漧薑之熱﹐復用芍藥之涼﹐且用漧薑而更用生薑者何也﹖答曰﹕脾胃與肝膽﹐左右對待之臟腑也。肝膽屬木﹐中藏相火﹐其性恆與熱藥不宜。用芍藥者﹐所以防漧薑之熱力入肝也。且肝爲藏血之髒﹐得芍藥之涼潤者以養之﹐則寧謐收斂﹐而血不妄行。更與生薑同用﹐且能和營衛﹐調經絡﹐引血循經﹐此所以用漧薑又用生薑也。

《內經》厥論篇謂陽明厥逆衄嘔血﹐所謂陽明者﹐指胃腑而言也﹐所謂厥逆者﹐指胃腑之气上行而言也。

蓋胃以消化飲食﹐傳送下行爲職﹐是以胃气以息息下行爲順﹐設或上行則爲厥逆﹔胃气厥逆﹐可至衄血﹑嘔血﹐因血隨胃气上行也。然胃气厥逆因熱者固多﹐因寒者亦間有之。歲在壬寅﹐邑之北境﹐有學生劉××者﹐年十三歲﹐一日之間衄血四次。診其脈甚和平﹐詢其心中不覺涼熱。因思吐衄之證熱者居多﹐且以童子少陽之體﹐時又當夏令﹐遂略用淸涼止血之品。衄益甚﹐脈象亦現微弱﹐知其胃气因寒不降﹐轉迫血上逆而爲衄也。

投以拙擬溫降湯﹐一劑卽愈。隔數日又有他校學生﹐年十四歲﹐吐血數日不愈﹐其吐之時﹐多由於咳嗽。診其脈﹐甚遲濡﹐右關尢甚。疑其脾胃虛寒﹐不能運化飲食﹐詢之果然。蓋吐血之證多由於胃气不降﹐飲食不能運化﹐胃气卽不能下降。咳嗽之證﹐多由於痰飲入肺。飲食遲於運化﹐又必多生痰飲﹐因痰飲而生咳嗽﹐因咳嗽而气之不降者更轉而上逆﹐此吐血之所由來也。亦投以溫降湯﹐一劑血止﹐接服數劑﹐飲食運化﹐咳嗽亦愈。

近在沈陽論及此事﹐李××謂﹐從前有老醫徐××者﹐曾用理中湯治愈歷久不愈之吐血證﹐是吐血誠有因寒者之明徵也。然徐××但用理中湯以暖胃補胃﹐而不知用赭石﹑半夏佐之以降胃气﹐是處方猶未盡善也。特是藥局制藥﹐多不如法﹐𨿽淸半夏中亦有礬﹐以治吐衄及嘔吐﹐必須將礬味用微溫之水淘淨。淘時﹐必於方中原定之分量外﹐多加數錢﹐以補其淘去礬味所減之分量及藥力。

又﹕薛立齋原有血因寒而吐者﹐治用理中湯加當歸之說。特其因寒致吐血之理﹐未嘗幫助﹐是以後世間有駁其說者。由斯知著醫書者宜將病之原因仔細髮透﹐俾讀其書者易於會悟﹐不至生疑爲善。

不惟吐衄之證有因寒者﹐卽便血之證亦有因寒者﹐特其證皆不多見耳。鄰村髙某﹐年四十餘﹐小便下血久不愈﹐其脈微細而遲﹐身體虛弱﹐惡寒﹐飲食減少。知其脾胃虛寒﹐中气下陷﹐黃坤載所謂「血之亡於便溺者﹐太陰不升也。」爲疏方﹕漧薑﹑於術各四錢﹐生山藥﹑熟地黃各六錢﹐烏附子﹑炙甘艸各三錢。煎服一劑﹐血卽見少。連服十餘劑﹐全愈。此方中不用肉桂者﹐恐其動血分也。

一﹑醫方﹝七﹞治吐衄方

○淸降湯

治因吐衄不止﹐致陰分虧損﹐不能潛陽而作熱﹐不能納气而作喘。甚或沖气因虛上干﹐爲呃逆﹑爲眩暈。

心血因虛甚不能內榮﹐爲怔忡﹑爲驚悸不寐。或咳逆﹑或自汗諸虛證蜂起之候。

生山藥﹝一兩﹞淸半夏﹝三錢﹞淨萸肉﹝五錢﹞生赭石﹝六錢﹐軋細﹞牛蒡子﹝二錢﹐炒搗﹞

生杭芍﹝四錢﹞甘艸﹝錢半﹞

一﹑醫方﹝七﹞治吐衄方

○保元寒降湯

治吐血過多﹐气分虛甚﹐喘促咳逆﹐血脫而气亦將脫。其脈上盛下虛﹐上焦兼煩熱者。

生山藥﹝一兩﹞野臺參﹝五錢﹞生赭石﹝八錢﹐軋細﹞知母﹝六錢﹞大生地﹝六錢﹞生杭芍﹝四錢﹞

牛蒡子﹝四錢﹐炒搗﹞三七﹝二錢﹐細軋藥汁送服﹞

一叟﹐年六十四﹐素有勞疾﹐因勞嗽太甚﹐嘔血數碗。其脈搖搖無根﹐或一動一止﹐或兩三動一止。此气血虛極﹐將脫之候也。診脈時見其所嗽吐者﹐痰血相雜。詢其從前嘔吐之時心中發熱。爲制此湯﹐一劑而血止﹐又服數劑脈亦調勺。

附錄﹕直隸靑縣張××來函﹕河間裘××﹐年二十八歲。患咳嗽吐血﹐且咯吐甚多﹐气分太虛﹐喘息迫促﹐上焦煩熱﹐其脈大而無力﹐右部尢甚﹐蓋血脫而气亦將脫也。急用保元寒降湯﹐加靑竹茹﹑麥門冬各三錢。一劑血止。至第二劑﹐將臺參五錢易爲西洋參一錢﹐服之而愈。方病相投﹐效如影響﹐洵不誤也。

一﹑醫方﹝七﹞治吐衄方

○保元淸降湯

治吐衄證﹐其人下元虛損﹐中气衰憊﹐沖气胃气因虛上逆﹐其脈弦而硬急﹐轉似有力者。

野臺參﹝五錢﹞生赭石﹝八錢﹐軋細﹞生芡實﹝六錢﹞生山藥﹝六錢﹞生杭芍﹝六錢﹞牛蒡子﹝二錢﹐炒搗﹞甘艸﹝錢半﹞

附錄﹕友人毛××曾治一少年吐血證。其人向經醫者治愈﹐旋又反復。毛××診其脈弦而有力﹐知其爲衝胃之气上逆也。遂於治吐血方中﹐重用半夏﹑赭石以降逆﹐白芍﹑牡蠣﹝不﹞以斂衝瀉熱﹐又加人參以補其中气﹐使中气健旺以斡旋諸藥成功。有從前爲治愈之醫者在座﹐頗疑半夏不可用﹐毛××力主服之。一劑血止﹐再劑脈亦和平﹐醫者訝爲異事。毛××曉知曰「此證乃下元虛損﹐沖气因虛上逆﹐並迫胃气亦上逆﹐脈似有力而非眞有力﹐李士材四字脈訣所謂﹕直上直下﹐衝脈昭昭者﹐卽此謂也。若誤認此脈爲實熱﹐而恣用苦寒之藥涼其血分﹐血分因涼而凝﹐亦可止而不吐﹐而異日瘀血爲恙﹐竟成勞瘵者多矣。今方中用赭石﹑半夏以鎭沖气﹐使之安其故宅﹐而卽用白芍﹑牡蠣以斂而固之﹐使之永不上逆。夫血爲气之配﹐气爲血之主﹐气安而血自安矣﹐此所以不治吐血﹐而吐血自止也。況又有人參之大力者﹐以參贊諸藥﹐使諸藥之降者﹑斂者﹐皆得有所憑借以成功乎。」

一﹑醫方﹝七﹞治吐衄方

○祕紅丹

治肝郁多怒﹐胃鬱气逆﹐致吐血﹑衄血及吐衄之證屢服他藥不效者﹐無論因涼因熱﹐服之皆有捷效。

川大黃﹝一錢細末﹞油肉桂﹝一錢細末﹞生赭石﹝六錢細末﹞

上藥三味﹐將大黃﹑肉桂末和勻﹐用赭石末煎湯送下。

一婦人﹐年近三旬﹐咳嗽痰中帶血﹐劇時更大口吐血﹐常覺心中發熱。其脈一分鐘九十至﹐按之不實。

投以滋陰寧嗽降火之藥數劑無效。因思此證﹐若用藥專止其嗽﹐嗽愈其吐血亦當愈。遂用川貝九錢﹐煎取淸湯四茶盅﹐調入生山藥細末一兩﹐煮作稀粥。俾於一日連進二劑﹐其嗽頓止﹝此方可爲治虛嗽良方﹞﹐吐血證亦遂愈。數日後﹐覺血气上潮﹐肺復作癢而嗽﹐因此又復吐血。自言夜間睡時﹐常作生气惱怒之夢﹐怒極或夢中哭泣﹐醒後必然吐血。據所云云﹐其肝气必然郁遏﹐遂攺用舒肝﹝連翹薄荷不可多用﹞瀉肝﹝龍膽楝子﹞之品﹐而以養肝﹝柏子仁生阿膠﹞鎭肝﹝生龍骨生牡蠣﹞之藥輔之﹐數劑病稍輕減。而猶間作惱怒之夢﹐夢後仍復吐血。欲辭不治﹐病家又信服難卻。再四躊躇﹐恍悟平肝之藥﹐以桂爲最要﹐肝屬木﹐木得桂則枯也﹝以桂作釘釘樹﹐其樹立枯﹞﹐而單用之則失於熱。降胃止血之藥﹐以大黃爲最要﹝觀《金匱》治吐衄有瀉心湯重用大黃可知﹞﹐胃气不上逆﹐血卽不逆行也﹐而單用之又失於寒。若二藥並用﹐則寒熱相濟﹐性歸和平﹐降胃平肝﹐兼顧無遺。況俗傳方﹐原有用此二藥爲散﹐治吐血者﹐用於此證當有捷效。而再以重墜之藥輔之﹐則力專下行﹐其效當更捷也。遂用大黃﹑肉桂細末各一錢和勻﹐更用生赭石細末煎湯送下﹐吐血頓愈﹐惱怒之夢﹐亦從此不作。後又遇吐血者數人﹐投以此方﹐皆隨手奏效。至其人身體壯實而暴得吐血者﹐又少變通其方﹕大黃﹑肉桂細末各用錢半﹐將生赭石細末六錢與之和勻﹐分三次服﹐白開水送下﹐約點半鐘服一次。

一﹑醫方﹝七﹞治吐衄方

○二鮮飲

治虛勞證﹐痰中帶血。

鮮茅根﹝四兩﹐切碎﹞鮮藕﹝四兩﹐切片﹞

煮汁常常飲之﹐旬日中自愈。若大便滑者﹐茅根宜減半。再用生山藥細末兩許﹐調入藥汁中﹐煮作茶湯服之。

茅根善淸虛熱而不傷脾胃﹐藕善化瘀血而兼滋新血﹐合用之爲涵養眞陰之妙品。且其形皆中空﹐均能利水﹐血亦水屬﹐故能引泛濫逆上之血徐徐下行﹐安其部位也。

至於藕以治血證﹐若取其化瘀血﹐則紅蓮者較優。若用以止吐衄﹐則白蓮者勝於紅蓮者。

堂兄××﹐年五旬﹐得吐血證﹐延醫治療不效。脈象滑數﹐搖搖有動象﹐按之不實。時愚在少年﹐不敢輕於疏方﹐因擬此便方﹐煎湯兩大碗﹐徐徐當茶溫飲之﹐當日卽見愈﹐五六日後病遂脫然。自言未飲此湯時﹐心若虛懸無著﹐旣飲後﹐覺藥力所至﹐若以手按心﹐使復其位﹐此其所以愈也。

一﹑醫方﹝七﹞治吐衄方

○三鮮飲

治同前證兼有虛熱者。

卽前方加鮮小薊根二兩。

大﹑小薊皆能淸血分之熱﹐以止血熱之妄行﹐而小薊尢勝。凡因血熱妄行之證﹐單用鮮小薊根數兩煎湯﹐或搾取其自然汁﹐開水沖服﹐均有捷效﹐誠良藥也。

小薊莖中生虫﹐卽結疙瘩如小棗。若取其鮮者十餘枚搗爛﹐開水沖服﹐治吐衄之因熱者甚效。鄰村李××曾告愚曰「余少年曾得吐血證﹐屢次服藥不效﹐後得用小薊疙瘩便方﹐服一次卽愈。因呼之謂淸涼如意珠﹐眞藥中之佳品也。」

一﹑醫方﹝七﹞治吐衄方

○化血丹

治咳血﹐兼治吐衄﹐理瘀血﹐及二便下血。

花蕊石﹝三錢﹐存性﹞三七﹝二錢﹞血餘﹝一錢﹐存性﹞

共研細﹐分兩次﹐開水送服。

世醫多謂三七爲彊止吐衄之藥﹐不可輕用﹐非也。蓋三七與花蕊石﹐同爲止血之聖藥﹐又同爲化血之聖藥﹐且又化瘀血而不傷新血﹐以治吐衄﹐愈後必無他患。此愚從屢次經驗中得來﹐故敢確實言之。卽單用三七四五錢﹐或至一兩﹐以治吐血﹑衄血及大﹑小便下血皆效。常常服之﹐並治婦女經閉成瘕。至血餘﹐其化瘀血之力不如花蕊石﹑三七﹐而其補血之功則過之。以其原爲人身之血所生﹐而能自還原化﹐且之爲炭﹐而又有止血之力也。

曾治一童子﹐年十五﹐大便下血﹐數月不愈﹐所下者若爛炙﹐雜以油膜﹐醫者諉謂不治。後愚診視其脈﹐弦數無力。俾用生山藥軋細作粥﹐調血餘炭六七分服之﹐日二次﹐旬日全愈。

一﹑醫方﹝七﹞治吐衄方

○補絡補管湯

治咳血吐血﹐久不愈者。

生龍骨﹝一兩﹐搗細﹞生牡蠣﹝一兩﹐搗細﹞萸肉﹝一兩﹐去淨核﹞三七﹝二錢﹐研細藥汁送服﹞

服之血猶不止者﹐可加赭石細末五六錢。

張景嶽謂﹕「咳嗽日久﹐肺中絡破﹐其人必咳血。」西人謂﹕胃中血管損傷破裂﹐其人必吐血。龍骨﹑牡蠣﹑萸肉﹐性皆收澀﹐又兼具開通之力﹝三藥之性詳旣濟湯來復湯與理郁升陷湯淸帶湯下﹞﹐故能補肺絡﹐與胃中血管﹐以成止血之功﹐而又不至有遽止之患﹐致畱瘀血爲恙也。又佐以三七者﹐取其化腐生新﹐使損傷之處易愈﹐且其性善理血﹐原爲治衄之妙品也。

咳血之原由於肺﹐吐血之原由於胃﹐人之所共知也。而西人於吐血﹐論之尢詳。其說謂﹕胃中多回血管﹐有時潰裂一二處而血出﹐其故或因胃本體自生炎證﹐爛壞血管﹐或因跌打外傷﹐胃中血管斷裂﹐其血棕黑而臭穢﹐危險難治﹐但此類甚少。常見之證﹐大槪血管不曾潰裂﹐其血亦可自管中溢出﹐其血多帶黑色。因回血管之血色原紫黑﹐而溢出在胃﹐胃中酸汁又能令血色變黑也。若血溢自胃中血管﹐實時吐出﹐其色亦可鮮紅。其病原﹐或因胃致病﹐或因身虛弱血質稀薄﹐皆能溢出。有胃自不病﹐或因別經傳入於胃﹐如婦女倒經﹐是子宮之血傳入於胃。又如肝脾脹大﹐血不易通行﹐回血管滿溢﹐入胃則吐出﹐入大小腸則便出。便與吐之路不同﹐其理一也。

或問﹕《內經》謂﹕陽明厥逆﹐則吐衄。西人謂﹕胃中血管損傷破裂出血﹐則吐血。此二說亦相通乎﹖答曰﹕陽明厥逆﹐胃腑气血必有膨脹之獘﹐此血管之所以易破也。降其逆气﹐血管之破者自閉。設有不閉﹐則用龍骨﹑牡蠣諸收澀之藥以補之﹐防其潰爛﹐佐以三七﹑乳香﹑沒藥諸生肌之品以養之。此拙擬補絡補管湯所以效也。設使陽明未嘗厥逆﹐胃中血管或因他故而破裂﹐則血在胃中﹐亦恆隨飲食下行自大便出﹐不必皆吐出也。

此方原無三七﹐有乳香﹑沒藥各錢半。偶與友人××談及﹐××謂﹕「余治吐血﹐亦用兄補絡補管湯﹐以三七代乳香﹑沒藥﹐則其效更捷。」愚聞之遂欣然易之。

××又謂﹕「龍骨﹑牡蠣能收斂上溢之熱﹐使之下行﹐而上溢之血﹐亦隨之下行歸經。至萸肉爲補肝之妙藥﹐凡因傷肝而吐血者﹐萸肉又在所必需也。且龍骨﹑牡蠣之功用神妙無窮。卽脈之虛弱已甚﹐日服補藥毫無起象﹐或病虛極不受補者﹐投以大劑龍骨﹑牡蠣﹐莫不立見功效﹐余亦不知其何以能然也。」愚曰﹕人身陽之精爲魂﹐陰之精爲魄。龍骨能安魂﹐牡蠣能彊魄。魂魄安彊﹐精神自足﹐虛弱自愈也。是龍骨﹑牡蠣﹐固爲補魂魄精神之妙藥也。

邑有吐血久不愈者﹐有老醫於××﹐重用赤石脂二兩﹐與諸止血藥治之﹐一劑而愈。後其子××向愚述其事﹐因詰之曰「重用赤石脂之義何據﹖」其子曰「凡吐血多因虛火上升﹐然人心中之火﹐亦猶鑪中之火﹐其下愈空虛﹐而火上升之力愈大﹐重用赤石脂﹐以塡補下焦﹐虛火自不上升矣。」愚曰「兄之論固佳﹐然猶有剩義。赤石脂重墜之力﹐近於赭石﹐故能降衝胃之逆﹐其粘澀之力﹐近於龍骨﹑牡蠣﹐故能補血管之破。兼此二義﹐重用石脂之奧妙﹐始能盡悉。是以愚遇由外傷內﹐若跌碰致吐血久不愈者﹐料其胃中血管必有傷損﹐恆將補絡補管湯去萸肉﹐變湯劑爲散劑﹐分數次服下﹐則龍骨﹑牡蠣﹐不但有粘澀之力﹐且較煎湯服者﹐更有重墜之力﹐而吐血亦卽速愈也。」其子聞之欣然曰「先嚴用此方時﹐我年尙幼﹐未知詳問﹐今聞兄言貺我多矣。」曾治滄州馬氏少婦﹐咳血三年﹐百藥不效﹐卽有愈時﹐旋復如故。後愚爲診視﹐其夜間多汗﹐遂用淨萸肉﹑生龍骨﹑生牡蠣各一兩﹐俾煎服﹐擬先止其汗﹐果一劑汗止﹐又服一劑咳血亦愈。蓋從前之咳血久不愈者﹐因其肺中之絡﹐或胃中血管有破裂處﹐萸肉與龍骨﹑牡蠣同用以澀之斂之﹐故咳血亦隨之愈也。

又治本村表弟張×﹐年三十許﹐或旬日﹐或浹辰之間﹐必吐血數口﹐浸至每日必吐﹐亦屢治無效。其脈近和平﹐微有芤象﹐亦治以此方﹐三劑全愈。後又將此方加三七細末三錢﹐煎藥湯送服﹐以治咳血吐血久不愈者﹐約皆隨手奏效。若遇吐血之甚者﹐宜再加赭石五六錢﹐與此湯前三味同煎湯﹐送服三七細末更效。

邑張某家貧傭力﹐身挽鹿車運貨遠行﹐因枵腹努力太過﹐遂致大口吐血。臥病旅邸﹐恐卽不起﹐意欲還裏﹐又乏資斧。乃勉彊徒步徐行﹐途中又復連吐不止﹐目眩心慌﹐幾難舉步。腹中覺饑﹐懷有幹餅﹐又難下咽。偶拾得山楂十數枚﹐遂和幹餅食之﹐覺精神頓爽﹐其病竟愈。蓋酸者能斂﹐而山楂則酸斂之中﹐兼有化瘀之力。與拙擬補絡補管湯之意相近﹐故獲此意外之效也。

附錄﹕江蘇崇明縣蔡××來函﹕回憶畢業中學時﹐勞心過度﹐致患吐血﹐𨿽家祖世醫﹐終難療治。徧求名醫延醫﹐亦時止時吐。及肄業大學時﹐吐血更甚﹐醫者多勸輟學靜養﹐方可望痊。乃輟學家居﹐服藥靜養﹐病仍如舊。計無所施﹐自取數世所藏醫書徧閱之﹐又汗牛充棟﹐渺茫無涯。況玉石混雜﹐瑜瑕莫辧﹐徒增望洋之嘆也。幸今秋自周小農處購得《衷中參西錄》﹐閱至吐衄方補絡補管湯﹐知爲治僕病的方。抄出以呈家祖父﹐命將藥劑減半煎服﹐頗見效驗。

遂放膽照原方﹐兼取寒降湯之義加赭石六錢﹐連服三劑全愈。從前半月之間﹐必然反復﹐今已月餘安然無恙﹐自覺身體漸彊﹐精神倍加。

一﹑醫方﹝七﹞治吐衄方

○化瘀理膈丹

治力小任重﹐努力太過﹐以致血瘀膈上﹐常覺短气。若吐血未愈者﹐多服補藥或涼藥﹐或多用諸藥炭﹐彊止其血﹐亦可有此病﹐皆宜服此藥化之。

三七﹝二錢﹐搗細﹞鴨蛋子﹝四十粒﹐去皮﹞

上藥二味﹐開水送服﹐日兩次。凡服鴨蛋子﹐不可嚼破﹐若嚼破卽味苦不能下咽﹐彊下咽亦多嘔出。

一童子﹐年十四﹐夏日牧牛野間。眾牧童嬉戲﹐彊屈其項背﹐納頭中﹐倒縛其手﹐置而弗顧﹐戲名爲看瓜。後經人救出﹐气息已斷。俾盤膝坐﹐捶其腰背﹐多時方蘇。惟覺有物塡塞胸膈﹐壓其胸中大气﹐妨礙呼吸。

劇時气息仍斷﹐兩目上翻﹐身軀後挺。此必因在中悶極之時努掙不出﹐熱血隨努掙之气力上溢﹐而停於膈上也。俾單用三七三錢搗細﹐開水送服﹐兩次全愈。

一人﹐年四十七﹐素患吐血。醫者謂其虛弱﹐俾服補藥﹐連服十餘劑﹐覺胸中發緊﹐而血益不止。後有人語以治吐血便方﹐大黃﹑肉桂各五分軋細﹐開水送服﹐一劑血止。然因從前誤服補藥﹐胸中常覺不舒﹐飲食減少﹐四肢酸懶無力。愚診之﹐脈似沈牢﹐知其膈上瘀血爲患也。俾用鴨蛋子五十粒去皮﹐糖水送服﹐日兩次﹐數日而愈。

一﹑醫方﹝八﹞治心病方

○定心湯

治心虛怔忡。

龍眼肉﹝一兩﹞酸棗仁﹝五錢﹐炒搗﹞萸肉﹝五錢﹐去淨核﹞柏子仁﹝四錢﹐炒搗﹞生龍骨﹝四錢﹐搗細﹞生牡蠣﹝四錢﹐搗細﹞生明乳香﹝一錢﹞生明沒藥﹝一錢﹞

心因熱怔忡者﹐酌加生地數錢﹐若脈沈遲無力者﹐其怔忡多因胸中大气下陷﹐詳觀拙擬升陷湯後跋語及諸案自明治法。

《內經》謂「心藏神」﹐神旣以心爲捨字﹐卽以心中之气血爲保護﹐有時心中气血虧損﹐失其保護之職﹐心中神明遂覺不能自主而怔忡之疾作焉。故方中用龍眼肉以補心血﹐棗仁﹑柏仁以補心气﹐更用龍骨入肝以安魂﹐牡蠣入肺以定魄。魂魄者心神之左輔右弼也﹐且二藥與萸肉並用﹐大能收斂心气之耗散﹐並三焦之气化亦可因之團聚。特是心以行血爲用﹐心體常有舒縮之力﹐心房常有啟閉之機﹐若用藥一於補斂﹐實恐於舒縮啟閉之運動有所妨礙﹐故又少加乳香﹑沒藥之流通气血者以調和之。其心中兼熱用生地者﹐因生地旣能生血以補虛﹐尢善涼血而淸熱﹐故又宜視熱之輕重而斟酌加之也。

西人曰﹕人身心肺關系尢重﹐與腦相等。凡關系重者﹑護持之尢謹﹐故腦則有頭額等八骨以保護之﹐而心肺亦有胸脇諸骨以保護之。心肺體質相連﹐功用亦相倚賴﹐心之功用關系全體﹐心病則全體皆受害﹐心之重如此。然論其體質﹐不過赤肉所爲﹐其能力專主舒縮﹐以行血脈。

有左右上下四房﹔左上房主接肺經赤血﹔右上房主接周身回血﹔左下房主發赤血﹐營運周身﹔右下房主接上房回血過肺﹐更換赤血而回左上房﹔左上房赤血﹐落左下房入總脈管﹐以養全體﹔右上房回血﹐落右下房上注於肺﹐以出炭气而接養气。故人一身之血﹐皆經過於心肺。心能運血周流一身﹐無一息之停﹐實時接入﹐實時發出﹐其跳躍卽其逼發也﹐以時辰表驗試﹐一﹝卽一分鐘﹞跳七十五次﹐每半時跳四千五百次﹐一晝夜計跳十萬八千次。然平人跳不自覺﹐若覺心跳卽是心經攺易常度。心房之內左濃於右﹐左下房濃於右下房幾一倍﹐蓋左房主接發赤血﹐功用尢勞﹐故亦加濃也。心位在胸中居左﹐當肋骨第四至第七節

﹐尖當肋骨第五第六之間﹐下於乳頭約一寸至半寸﹐橫向胸骨。病則自覺周遭皆跳﹐凡心經本體之病﹐或因心房變薄變濃﹐或心房之門有病﹐或夾膜有病﹐或總管有病。亦如眼目之病﹐或在明角罩﹐或在瞳人﹐或在睛珠﹐非必處處皆病也。大槪心病左多於右因左房功用尢勞故耳。心病約有數端﹕一者﹐心體變大﹐有時略大﹐或大過一半。因心房之戶﹐有病攔阻﹐血出入不便﹐心舒縮之勞過常度。勞多則變大﹐亦與手足過勞則腫大之理相同。大甚﹐則逼血舒縮之用因之不靈矣。一者﹐心房門戶變小﹑或變大﹑或變窄﹑或變闊﹐俱爲非宜。蓋心血自上房落下房之門﹐開張容納血入後﹐門卽翕閉﹐不令血得回旋上出。其自下房入總管處亦有門﹐血至則開張使之上出﹐血出後門卽翕閉﹐不令血得下返。若此處太窄太小﹐則血不易出。太大太闊﹐則血逼發不盡﹐或已出復返﹐營運不如常度矣。

再者心跳﹕凡無病之人心跳每不自覺。若因病而跳時時自覺﹐撫之或覺動。然此證有眞有假﹕眞者心自病而跳也﹐或心未必有病﹐但因身虛而致心跳﹐亦以眞論﹔若偶然心跳﹐其人驚懼﹐防有心病﹐其實心本無病﹐卽心跳亦臨時之事﹐是爲假心跳證﹐醫者均須細辧。凡心勻跳無止息﹐側身而臥﹐可左可右﹐呼吸如常﹐大槪心自不病。所慮跳躍不定﹐或三四次一停﹐停後復跳不能睡臥﹐左半身著牀愈覺不安﹐當慮其門戶有病﹐血不回運如常。有停滯妄流而爲膨脹者﹐有累肺而咳嗽﹑難呼吸或喘者﹐有累腦而昏蒙頭疼﹐中風慌怯者﹐有累肝而血聚積滿溢者﹐有累胃不易消化﹐食後不安﹐心更跳者﹐皆心病之關系也。若胸脇骨之下有時動悸﹐人或疑爲心跳﹐其實因胃不消化﹑內有風气﹐與心跳病無涉﹐虛弱人及婦女患者最多﹐略服補胃及微利藥可也。

按﹕西人論心跳證有眞假﹐眞者手捫之實覺其跳﹐假者手捫之不覺其跳。其眞跳者又分兩種﹕一爲心體自病﹐若心房門戶變大小窄闊之類﹐可用定心湯﹐將方中乳香﹑沒藥皆攺用三錢﹐更加當歸﹑丹參各三錢﹔一爲心自不病﹐因身弱而累心致跳﹐當用治勞瘵諸方治之。至假心跳卽怔忡證也﹐其收發血脈之動力﹐非大於常率﹐故以手捫之不覺其跳。特因气血虛而神明亦虛﹐卽心之尋常舒縮﹐徐徐跳動﹐神明當之﹐亦若有衝激之勢﹐多生驚恐﹐此等證治以定心湯時﹐磨取鐵銹水煎藥更佳。至於用鐵銹之說﹐不但如西人之說﹐取其能補血分﹐實借其鎭重之力以安心神也。載有一味鐵養湯﹐細觀方後治驗諸案﹐自知鐵銹之妙用。惟怔忡由於大气下陷者﹐斷不宜用。

一﹑醫方﹝八﹞治心病方

○安魂湯

治心中气血虛損﹐兼心下停有痰飲﹐致驚悸不眠。

龍眼肉﹝六錢﹞酸棗仁﹝四錢﹐炒搗﹞生龍骨﹝五錢﹐搗末﹞生牡蠣﹝五錢﹐搗末﹞淸半夏﹝三錢﹞茯苓片﹝三錢﹞生赭石﹝四錢﹐軋細﹞

若服一兩劑後無效者﹐可於服湯藥之外﹐臨睡時用開水送服西藥臭剝一瓦﹐借其麻痺神經之力﹐以收一時之效﹐俾湯劑易於爲力也。

方書謂﹕痰飲停於心下﹐其人多驚悸不寐。蓋心﹐火也﹐痰飲﹐水也﹐火畏水刑﹐故驚悸至於不寐也。

然痰飲停滯於心下者﹐多由思慮過度﹐其人心臟气血﹐恆因思慮而有所傷損。故方中用龍眼肉以補心血﹐酸棗仁以斂心气﹐龍骨﹑牡蠣以安魂魄﹐半夏﹑茯苓以淸痰飲﹐赭石以導引心陽下潛﹐使之歸藏於陰﹐以成瞌睡之功也。

一媼﹐年五十餘﹐累月不能眠﹐屢次服藥無效。診其脈有滑象﹐且其身形甚丰腴。知其心下停痰也。爲制此湯﹐服兩劑而愈。

一婦人﹐年三十許﹐一月之間未睡片時﹐自言倦極仿佛欲睡﹐卽無端驚恐而醒。診其脈左右皆有滑象﹐遂用苦瓜蒂十枚﹐焙焦軋細﹐空心時開水送服﹐吐出膠痰數碗﹐覺心中異常舒暢﹐於臨眠之先又送服熟棗仁細末二錢﹐其夜遂能安睡。後又調以利痰養心安神之藥﹐連服十餘劑﹐其證永不反復矣。

《內經》邪客篇有治目不得瞑方。用流水千里以外者八升﹐揚之萬徧﹐取其淸五升煮之﹐炊以葦薪。水沸﹐置秫米一升﹐制半夏﹝制好之半夏﹞五合﹐徐炊令竭爲一升半。去其渣飲汁一小杯﹐日三稍益﹐以知爲度﹝知覺好也﹞。故其病新發者﹐復杯則臥﹐汗出而已矣﹐久則三飲而已也。觀此方之義﹐其用半夏﹐並非爲其利痰﹐誠以半夏生當夏半﹐乃陰陽交換之時﹐實爲由陽入陰之候﹐故能通陰陽和表裏﹐使心中之陽漸漸潛藏於陰﹐而入睡鄕也。秫米卽蘆稷之米﹝俗名髙粱﹞﹐取其汁漿稠潤甘緩﹐以調和半夏之辛烈也。水用長流水﹐更揚之萬徧﹐名曰「勞水」﹐取其甘緩能滋養也。薪用葦薪﹐取其能暢發腎气上升﹐以接引心气下降﹐而交其陰陽也。觀古人每處一方﹐並其所用之薪與水及其煎法﹑服法﹐莫不詳悉備載﹐何其用心之周至哉﹗按﹕《內經》之方多奇驗﹐半夏秫米湯﹐取半夏能通陰陽﹐秫米能和脾胃﹐陰陽通﹑脾胃和﹐其人卽可安睡。故《內經》謂「飲藥後﹐復杯卽瞑」﹐言其效之神速也。乃後世因其藥簡單平常﹐鮮有用者﹐則良方竟埋沒矣。門生髙××治天津劉姓﹐年四十二﹐四月未嘗少睡﹐服藥無效﹐問治法於愚﹐告以半夏秫米湯方。髙××因其心下發悶﹐遂變通經方﹐先用鮮萊菔四兩切絲﹐煎湯兩茶杯﹐再用其湯煎淸半夏四錢服之。時當晚八點鐘﹐其人當夜卽能安睡﹐連服數劑﹐心下之滿悶亦愈。

一﹑醫方﹝九﹞治癲狂方

○蕩痰湯

治癲狂失心﹐脈滑實者。

生赭石﹝二兩﹐軋細﹞大黃﹝一兩﹞朴硝﹝六錢﹞淸半夏﹝三錢﹞郁金﹝三錢﹞

一﹑醫方﹝九﹞治癲狂方

○蕩痰加甘遂湯

治前證﹐頑痰凝結之甚者﹐非其證大實不可輕投。其方﹐卽前方加甘遂末二錢﹐將他藥煎好﹐調藥湯中服。

凡用甘遂﹐宜爲末﹐水送服。或用其末﹐調藥湯中服。若入湯劑煎服﹐必然吐出。又凡藥中有甘遂﹐不可連日服之﹐必隔兩三日方可再服﹐不然亦多吐出。又其性與甘艸相犯﹐用者須切記。

甘遂性猛烈走竄﹐後世本艸﹐稱其以攻決爲用﹐爲下水之聖藥。痰亦水也﹐故其行痰之力﹐亦百倍於他藥。曾治一少年癲狂﹐醫者投以大黃六兩﹐連服兩劑﹐大便不瀉。後愚診視﹐爲開此方﹐惟甘遂攺用三錢。病家謂﹐從前服如許大黃﹐未見行動﹐今方中止用大黃兩許﹐豈能效乎﹖愚曰﹕但服﹐無慮也。服後﹐大便連瀉七八次﹐降下痰涎若干﹐癲狂頓愈。見者以爲奇異﹐彼蓋不知甘遂三錢之力﹐遠勝於大黃六兩之力也。

痰脈多滑﹐然非頑痰也。愚治此證甚多。凡癲狂之劇者﹐脈多瘀塞﹐甚或六脈皆不見﹐用開痰藥通之﹐其脈方出﹐以是知頑痰之能閉脈也。

癲狂之證﹐乃痰火上泛﹐瘀塞其心與腦相連竅絡﹐以致心腦不通﹐神明皆亂。故方中重用赭石﹐借其重墜之力﹐攝引痰火下行﹐俾竅絡之塞者皆通﹐則心與腦能相助爲理﹐神明自復其舊也。是以愚治此証之劇者﹐赭石恆有用至四兩者﹐且又能鎭甘遂使之專於下行﹐不至作嘔吐也。

癲者﹐性情顚倒﹐失其是非之明。狂者﹐無所畏懼﹐妄爲妄言﹐甚或見聞皆妄。大抵此證初起﹐先微露癲意﹐繼則發狂。狂久不愈﹐又漸成癲﹐甚或知覺全無。蓋此證﹐由於憂思過度﹐心气結而不散﹐痰涎亦卽隨之凝結。又加以思慮過則心血耗﹐而暗生內熱。痰經熱煉﹐而膠粘益甚﹐熱爲痰錮﹐而消解無從。於是痰火充溢﹐將心與腦相通之竅絡﹐盡皆瘀塞﹐是以其神明淆亂也。其初微露癲意者﹐痰火猶不甚劇也﹐迨痰火積而益盛﹐則發狂矣。是以狂之甚者﹐用藥下其痰﹐恆作紅色﹐痰而至於紅﹐其熱可知。迨病久﹐則所瘀之痰﹐皆變爲頑痰。其神明淆亂之極﹐又漸至無所知覺﹐而變爲癲證。且其知覺欲無﹐從前之憂思必減﹐其內熱亦卽漸消﹐而無火以助其狂﹐此又所以變爲癲也。然其初由癲而狂易治﹐其後由狂而癲難治。故此證﹐若延至三四年者﹐治愈者甚少。

人之神明﹐原在心與腦兩處。金正希曰「人見一物必畱一影於腦中﹐小兒善忘者﹐腦髓未滿也﹐老人健忘者﹐腦髓漸空也。」汪庵釋之曰「凡人追憶往事﹐恆閉目上瞪﹐凝神於腦﹐是影畱於腦之明徵。」由斯觀之﹐是腦原主追憶往事也。其人或有思慕不遂﹐而勞神想象﹐或因從前作事差誤﹐而痛自懊﹐則可傷腦中之神。若因研究理解工夫太過﹐或有將來難處之事﹐而思患預防﹐躊躇太過﹐苦心思索﹐則多傷心中之神。究之﹐心與腦﹐原徹上徹下﹐共爲神明之府。一處神明傷﹐則兩處神俱傷。腦中之神明傷﹐可累及腦气筋。心中之神明傷﹐亦可累及腦气筋。且腦气筋傷﹐可使神明顚倒狂亂﹐心有所傷﹐亦可使神明顚倒狂亂也。

曾治一少婦癲狂﹐彊灌以藥﹐不能下咽。遂俾以朴硝代鹽﹐每飯食之﹐病患不知﹐月餘而愈。誠以朴硝鹹寒屬水﹐爲心臟對宮之藥﹐以水勝火﹐以寒勝熱﹐能使心中之火熱﹐消解無餘﹐心中之神明﹐自得其養﹐非僅取朴硝之能開痰也。

一﹑醫方﹝九﹞治癲狂方

○調气養神湯

治其人思慮過度﹐傷其神明。或更因思慮過度﹐暗生內熱﹐其心肝之血﹐消耗日甚﹐以致心火肝气﹐上衝頭部﹐擾亂神經﹐致神經失其所司﹐知覺錯亂﹐以是爲非﹐以非爲是﹐而不至於瘋狂過甚者。

龍眼肉﹝八錢﹞柏子仁﹝五錢﹞生龍骨﹝五錢﹐搗碎﹞生牡蠣﹝五錢﹐搗碎﹞遠志﹝二錢﹐不炙﹞

生地黃﹝六錢﹞天門冬﹝四錢﹞甘松﹝二錢﹞生麥芽﹝三錢﹞菖蒲﹝二錢﹞甘艸﹝錢半﹞鏡面朱砂﹝三分﹐研細用頭次煎藥湯兩次送服﹞磨取鐵銹濃水煎藥。

此乃養神明﹑滋心血﹑理肝气﹑淸虛熱之方也。龍眼肉色赤入心﹐且多津液﹐最能滋補血分﹐兼能保合心气之耗散﹐故以之爲主藥﹕柏子仁多含油質﹐故善養肝﹐兼能鎭肝﹐又與龍骨﹑牡蠣之善於斂戢肝火肝气者同用﹐則肝火肝气自不挾心火上升﹐以擾亂神經也﹔用生地黃者﹐取其能瀉上焦之虛熱﹐更能助龍眼肉生血也﹔用天門冬者﹐取其涼潤之性﹐能淸心寧神﹐卽以開燥痰也﹔用遠志﹑菖蒲者﹐取其能開心竅﹑利痰涎﹐且能通神明也﹔用朱砂﹑鐵銹水者﹐以其皆能鎭安神經﹐又能定心平肝也﹔用生麥芽者﹐誠以肝爲將軍之官﹐中寄相火﹐若但知斂之鎭之﹐或激動其響應之力﹐故又加生麥芽﹐以將順其性﹐蓋麥芽炒用能消食﹐生用則善舒肝气也。至於甘松﹐其性在中醫用之以淸熱﹑開瘀﹑逐痺﹔在西醫則推爲安養神經之妙藥﹐而兼能治霍亂轉筋﹐蓋神經不失其所司﹐則筋可不轉﹐此亦足見安養神經之效也。

一﹑醫方﹝十﹞治癇風方

○加味磁朱丸

治癇風。

磁石﹝二兩﹐能吸鐵者﹐研極細水飛出﹐切忌火﹞赭石﹝二兩﹞淸半夏﹝二兩﹞朱砂﹝一兩﹞

上藥各制爲細末。再加酒曲半斤﹐軋細過羅﹐可得細曲四兩。炒熟二兩﹐與生者二兩﹐共和藥爲丸﹐桐子大。鐵銹水煎湯﹐送服二錢﹐日再服。

磁石爲鐵﹑養二種原質化合﹐含有磁气。其气和異性相引﹐同性相拒﹐頗類電气﹐故能吸鐵。之則磁气全無﹐不能吸鐵﹐用之卽無效。然其石質甚硬﹐若生用入丸散中﹐必制爲極細末﹐再以水飛之﹐用其隨水飛出者方妥。或和水研之﹐若拙擬磨翳散之研飛鑪甘石法﹐更佳。

朱砂無毒﹐而之則有毒。按化學之理﹐朱砂原硫黃﹑水銀二原質合成。故古方書﹐皆謂朱砂內含眞汞﹐汞卽水銀也。若之﹐則仍將分爲硫黃﹑水銀二原質﹐所以有毒。

又原方原用神曲﹐而攺用酒曲者﹐因坊間神曲窨發皆未能如法﹐多帶酸味﹐轉不若造酒曲者﹐業有專門﹐曲發甚精﹐用之實勝於神曲也。

磁朱丸方﹐乃《千金方》中治目光昏耗﹑神水寬大之聖方也。李瀕湖解曰﹕磁石入腎﹐鎭養眞陰﹐使腎水不外移。朱砂入心﹐鎭養心血﹐使邪火不上侵。佐以神曲﹐消化滯气﹐溫養脾胃生發之气。然從前但知治眼疾而不知治癇風﹐至柯韻伯稱此方治癇風如神﹐而愚試之果驗﹐然不若加赭石﹑半夏之尢爲效驗也。原方止此三味﹐爲加赭石﹑半夏者﹐誠以癇風之證﹐莫不气機上逆﹐痰涎上湧。二藥並用﹐旣善理痰﹐又善鎭气降气也。

送以鐵銹湯者﹐以相火生於命門﹐寄於肝膽﹐相火之暴動實於肝膽有關。此肝膽爲木髒﹐卽爲風髒﹐內風之煽動﹐亦莫不於肝膽發軔。鐵銹乃金之餘气﹐故取金能制木之理﹐鎭肝膽以熄內風﹔又取鐵能引電之理﹐借其重墜之性﹐以引相火下行也。

附錄﹕友人祁××之弟患癇風﹐百藥不效。後得一方﹐用幹熊膽若黃豆粒大一塊﹝約重分半﹞﹐涼水少許浸開服之﹝冬月宜溫水浸開溫服﹞﹐數次而愈。祁××向愚述之﹐因試其方果效。

一﹑醫方﹝十﹞治癇風方

○通變黑錫丹

治癇風。

鉛灰﹝二兩﹐研細﹞硫化鉛﹝一兩﹐研細﹞麥曲﹝兩半﹐炒熟﹞

上三味﹐水和爲丸﹐桐子大。每服五六丸﹐多至十丸。用淨芒硝四五分沖水送服。若服藥後﹐大便不利者﹝鉛灰硫化鉛皆能澀大便﹞﹐芒硝又宜多用。

古方有黑錫丹﹐用硫黃與鉛化合﹐以治上熱下涼﹐上盛下虛之證﹐洵爲良方。而猶未盡善者﹐因其雜以艸木諸熱藥﹐其性易升浮﹐卽不能專於下達。向曾變通其方﹐專用硫化鉛﹐和熟麥曲爲丸﹐以治癇風數日一發者﹐甚有效驗。乃服至月餘﹐因覺熱停服﹐旬餘病仍反復。遂又通變其方﹐多用鉛灰﹐少用硫化鉛﹐俾其久服不致生熱﹐加以累月之功﹐癇風自能除根。更佐以健脾﹐利痰﹑通絡﹑淸火之湯劑﹐治法尢爲完善。

取鉛灰法用黑鉛數斤﹐熔化後﹐其面上必有浮灰。屢次熔化﹐卽可屢次取之。

制硫化鉛法用黑鉛四兩﹐鐵鍋內熔化。再用硫黃細末四兩﹐撒於鉛上。硫黃皆著﹐急用鐵鏟拌炒。鉛經硫黃燒煉﹐結成砂子﹐取出晾冷﹐碾軋成餅者﹝系未化透之鉛﹞去之﹐餘者﹐再用乳缽研極細。

一﹑醫方﹝十﹞治癇風方

○一味鐵養湯

治癇風﹐及肝膽之火暴動﹐或脇疼﹐或頭疼目眩﹐或气逆喘吐﹐上焦煩熱﹐至一切上盛下虛之證皆可。

用其湯煎藥﹐又兼能補養血分。

方用長銹生鐵﹐和水磨取其銹﹐磨至水皆紅色﹐煎湯服之。

化學家名鐵銹爲鐵養﹐以鐵與氧气化合而成銹也。其善於鎭肝膽者﹐以其爲金之餘气﹐借金以制木也。

其善治上盛下虛之證者﹐因其性重墜﹐善引逆上之相火下行。相火爲陰中之火﹐與電气爲同類﹐此卽鐵能引電之理也。其能補養血分者﹐因人血中原有鐵銹﹐且取鐵銹嗅之﹐又有血腥之气﹐此乃以質補質﹐以气補气之理。

且人身之血﹐得氧气則赤﹐鐵銹原鐵與氧气化合﹐故能補養血分也。西人補血之藥﹐所以有鐵酒。

一六歲幼女﹐初數月一發癇風﹐後至一日數發﹐精神昏昏若睡﹐未有醒時。且兩目露睛﹐似兼慢驚。遂先用《福幼編》治慢驚之方治之﹐而露睛之病除。繼欲治其癇風﹐偶憶方書有用三家磨刀水洗瘡法﹐因鐵銹能鎭肝﹐以其水煎藥﹐必能制肝膽上衝之火﹐以熄內風。乃磨水者﹐但以水貯罐中﹐而煎藥者﹐誤認爲藥亦在內﹐遂但煎其水服之﹐其病竟愈。後知藥未服﹐仍欲煎服。愚曰﹕磨刀水旣對證﹐藥可不服。自此日煎磨刀水服兩次﹐連服數日﹐癇風永不再發。

一人﹐年三十許﹐癇風十餘年不愈﹐其發必以夜。授以前加味磁朱丸方﹐服之而愈。年餘其病又反復﹐然不若從前之劇。俾日磨濃鐵銹水﹐煎湯服之﹐病遂除根。

族家嫂﹐年六旬。夜間忽然嘔吐頭疼﹐心中怔忡甚劇﹐上半身自汗。其家人以爲霍亂證。診其脈﹐關前浮洪﹐搖搖而動。俾急磨濃鐵銹水﹐煎湯服下卽愈。

友人韓××曾治一人﹐當惱怒之後﹐身軀忽然後挺﹐气息卽斷﹐一日數次。韓××診其脈﹐左關虛浮。遂投以萸肉﹝去淨核﹞﹑龍骨﹑牡蠣﹝皆不用﹞﹑白芍諸藥﹐用三家磨刀水煎之﹐一日連服二劑﹐病若失。

西藥治癇風者﹐皆系麻醉腦筋之品﹐彊制腦筋使之不發﹐鮮能祓除病根。然遇癇風之劇而且勤﹐身體羸弱﹐不能支持者﹐亦可日服其藥兩次﹐以圖目前病不反復﹐而徐以健脾﹑利痰﹑通絡﹑淸火之藥治之。迨至身形彊壯﹐卽可停止西藥﹐而但治以健脾﹑利痰﹑通絡﹑淸火之品。或更佐以鎭驚﹝若朱砂﹑磁石類﹞﹑祛風﹝若蜈蚣﹑全蠍類﹞﹑透達臟腑﹝若麝香﹑牛黃類﹞之品﹐因證制宜﹐病根自能祓除無餘也。

一﹑醫方﹝十一﹞治小兒風證方

○定風丹

治初生小兒綿風﹐其狀逐日抽掣﹐綿綿不已﹐亦不甚劇。

生明乳香﹝三錢﹞生明沒藥﹝三錢﹞朱砂﹝一錢﹞全蜈蚣﹝大者一條﹞全蠍﹝一錢﹞

共爲細末﹐每小兒哺乳時﹐用藥分許﹐置其口中﹐乳汁送下﹐一日約服藥五次。

此方以治小兒綿風或驚風﹐大抵皆效。而能因證制宜﹐再煮湯劑以送服此丹﹐則尢效。

一小兒﹐生後數日卽抽綿風。一日數次﹐兩月不愈。爲擬此方﹐服藥數日而愈。所餘之藥﹐又治愈小兒三人。

附錄﹕宗弟張××喜用此丹以治小兒驚風。又恆隨証之涼熱虛實﹐作湯劑以送服此丹。其所用之湯藥方﹐頗有可采。爰錄其治驗之原案二則於下。

﹝原案一﹞己巳端陽前﹐友人黃××幼子﹐生六月﹐頭身胎毒終未愈。稟質甚弱﹐忽肝風內動﹐抽掣綿綿不休。囟門微凸﹐按之甚軟﹐微有赤色。指紋色紫爲爪形。目睛昏而無神﹐或歪。脈浮小無根。此因虛气化不固﹐致肝陽上衝腦部擾及神經也。黃××云﹕此證西醫已諉爲不治﹐不知尙有救否﹖答曰﹕此證尙可爲﹐聽吾用藥﹐當爲竭力治愈。遂先用定風丹三分﹐水調灌下。繼用生龍骨﹑生牡蠣﹑生石決明以潛其陽﹔鉤藤鉤﹑薄荷葉﹑羚羊角﹝銼細末三分﹞以熄其風﹔生箭﹑生山藥﹑山萸肉﹑西洋參以補其虛﹔淸半夏﹑膽南星﹑粉甘艸以開痰降逆和中。共煎湯多半杯﹐調入定風丹三分﹐頻頻灌之。二劑肝風止﹐又增損其方﹐四劑全愈。

按﹕黃治小兒百病﹐明載《神農本艸經》。惟此方用之﹐微有升陽之嫌。然《神農本艸經》又謂其主大風﹐肝風因虛內動者﹐用之卽能熄風可知。且與諸鎭肝斂肝之藥並用﹐若其分量止用二三錢﹐原有益而無損也。

﹝原案二﹞天津聶姓幼子﹐生七月﹐夜間忽患肝風﹐抽動喘息﹐不知啼。時當仲夏﹐天气亢旱燥熱。察其風關﹑气關紋紅有爪形﹐脈數身熱﹐知系肝風內動。急囑其乳母﹐將小兒置牀上﹐不致懷抱兩熱相並。又囑其開窗﹐以通空气。先用急救回生丹吹入鼻中﹐以鎭涼其腦系。遂灌以定風丹三分。又用薄荷葉﹑黃菊花﹑鉤藤鉤﹑梔子﹑羚羊角以散風淸熱﹐生龍骨﹑生牡蠣﹑生石決明以潛陽鎭逆﹐天竹黃﹑牛蒡子﹑川貝母以利痰定喘。將藥煎好﹐仍調入定風丹三分﹐囑其作數次灌下﹐勿擾其睡。嗣來信﹐一劑風熄而病愈矣。

按﹕此二證﹐𨿽皆系肝風內動抽掣﹐而病因虛實迥異。張××皆治以定風丹﹐而其煎湯送服之藥﹐因證各殊。如此善用成方﹐可爲妙手靈心矣。

又﹕獻縣劉姓之嬰孩﹐抽綿風不已﹐夜半詢方。知病危急﹐適存有按小兒風證方所制定風丹﹐與以少許﹐服之立止﹐永未再犯。後屢用此方皆效。

【附方】鮑云韶《驗方新編》預防小兒臍風散。方用枯礬﹑蓬砂各二錢半﹑朱砂二分﹑冰片﹑麝香各五釐﹐共爲末。凡小兒降生後﹐洗過﹐卽用此末擦臍上。每小兒換𦇤布時﹐仍擦此末。臍帶落後﹐亦仍擦之。擦完一料﹐永無臍風之證。

按﹕此方最妙﹐愚用之多次皆效。眞育嬰之靈丹也。

一﹑醫方﹝十一﹞治小兒風證方

○鎭風湯

治小兒急驚風。其風猝然而得﹐四肢搐溺﹐身挺頸痙﹐神昏面熱﹐或目睛上竄﹐或痰涎上壅﹐或牙關緊閉﹐或熱汗淋漓。

鉤藤鉤﹝三錢﹞羚羊角﹝一錢﹐另燉兌服﹞龍膽艸﹝二錢﹞靑黛﹝二錢﹞淸半夏﹝二錢﹞生赭石﹝二錢﹐軋細﹞茯神﹝二錢﹞僵蠶﹝二錢﹞薄荷葉﹝一錢﹞朱砂﹝二分﹐研細送服﹞

磨濃生鐵銹水煎藥。

小兒得此證者﹐不必皆由驚恐。有因外感之熱﹐傳入陽明而得者﹐方中宜加生石膏﹔有因熱瘧而得者﹐方中宜加生石膏﹑柴胡。

急驚之外﹐又有所謂慢驚者﹐其證皆因寒﹐與急驚之因熱者﹐有冰炭之殊。方書恆以一方治急﹑慢驚風二證﹐殊屬差謬。慢驚之證﹐惟莊在田《福幼編》辧之最精﹐用方亦最妙。其辧慢驚風﹐共十四條﹕一﹑慢驚吐瀉﹐脾胃虛寒也。一﹑慢驚身冷﹐陽气抑遏不出也。一﹑慢驚鼻風煽動﹐眞陰失守﹐虛火燒肺也。一﹑慢驚面色靑黃及白﹐气血兩虛也。一﹑慢驚口鼻中气冷﹐中寒也。一﹑慢驚大小便淸白﹐腎與大腸全無火也。一﹑慢驚昏睡露睛﹐神气不足也。一﹑慢驚手足抽掣﹐血不行於四肢也。一﹑慢驚角弓反張﹐血虛筋急也。一﹑慢驚乍寒乍熱﹐陰血虛少﹐陰陽錯亂也。一﹑慢驚汗出如洗﹐陰虛而表不固也。一﹑慢驚手足螈﹐血不足養筋也。

一﹑慢驚囟門下陷﹐虛至極也。一﹑慢驚身𨿽發熱﹑口唇焦裂出血卻不喜飲冷茶水﹐進以寒涼愈增危篤﹐以及所吐之乳﹑所瀉之物皆不甚消化﹐脾胃無火可知。唇之焦黑﹐乃眞陰之不足也明矣。

脾風之證﹐亦小兒發痙之證﹐卽方書所謂慢驚風也。因慢驚二字欠解﹐近世方書有攺稱慢脾風者﹐有但稱脾風者。二名較之﹐似但稱脾風較妥﹐因其証之起點由於脾胃虛寒也。蓋小兒𨿽爲少陽之體﹐而少陽實爲稚陽﹐有若艸木之萌芽﹐嬌嫩畏寒。是以小兒或飲食起居多失於涼﹐或因有病過服涼藥﹐或久瘧﹑久痢﹐卽不服涼藥亦可因虛生涼﹐浸成脾風之證。其始也﹐因脾胃陽虛﹐寒飲凝滯於賁門之間﹐阻塞飲食不能下行﹐卽下行亦不能消化﹐是以上吐而下瀉。久之﹐則眞陰虛損﹐可作灼熱﹐其寒飲充盛﹐迫其身中之陽气外浮﹐亦可作灼熱﹐浸至肝虛風動﹐累及腦气筋﹐遂至發痙﹐手足抽掣。此證莊在田《福幼編》論之最詳﹐其所擬之逐寒蕩驚湯及加味理中地黃湯二方亦最善。先用逐寒蕩驚湯﹐大辛大熱之劑﹐衝開胸中寒痰﹐可以受藥不吐﹐然後接用加味理中地黃湯﹐諸證自愈。愚用其方救人多矣﹐而因證制宜又恆有所變通﹐方能隨手奏效。

【附方】﹝﹞逐寒蕩驚湯胡椒﹑炮姜﹑肉桂各一錢﹐丁香十粒﹐共搗成細渣。以竈心土三兩煮湯﹐澄淸﹐煎藥大半茶杯﹝藥皆搗碎﹐不可久煎﹐肉桂又忌久煎﹐三四沸卽可﹞﹐頻頻灌之。接服加味理中地黃湯﹐定獲奇效。

按﹕此湯當以胡椒爲君。若遇寒痰結胸之甚者﹐當用二錢﹐而稍陳者﹐又不堪用。族侄××六歲時﹐曾患此證。飲食下咽﹐胸膈格拒﹐須臾吐出。如此數日﹐昏睡露睛﹐身漸發熱。投以逐寒蕩驚湯原方﹐盡劑未吐。

欲接服加味理中地黃湯﹐其吐又作。恍悟﹐此藥取之鄕間小藥坊﹐其胡椒必陳。且只用一錢﹐其力亦小。遂於食料鋪中﹐買胡椒二錢﹐炮姜﹑肉桂﹑丁香﹐仍按原方﹐煎服一劑。而寒痰開豁﹐可以受食。繼服加味理中地黃湯﹐一劑而愈。

方中所用竈心土﹐須爲更攺。凡艸木之質﹐多含碱味。艸木燒化﹐其碱味皆歸竈心土中。若取其土煎湯﹐碱味濃濃﹐甚是難服﹐且與脾胃不宜。以竈壙內周遭火燎紅色之土代之﹐則無碱味﹐其功效遠勝於竈心土。

﹝﹞加味理中地黃湯熟地五錢﹐焦白術三錢﹐當歸﹑黨參﹑炙﹑故紙﹝炒搗﹞﹑棗仁﹝炒搗﹞﹑枸杞各二錢﹐炮姜﹑萸肉﹝去淨核﹞﹑炙艸﹑肉桂各一錢﹐生薑三片﹐紅棗三枚﹝捭開﹞﹐胡桃二个﹝用仁﹞打碎爲引。仍用竈心土﹝代以竈壙土﹞二兩﹐煮水煎藥。取濃汁一茶杯﹐加附子五分﹐煎水攙入。量小兒大小﹐分數次灌之。

如咳嗽不止者﹐加米殼﹑金櫻子各一錢。如大熱不退者﹐加生白芍一錢。泄瀉不止﹐去當歸加丁香七粒。

隔二三日﹐止用附子二三分。蓋因附子大熱﹐中病卽宜去之。如用附子太多﹐則大小便閉塞不出。如不用附子﹐則臟腑沈寒﹐固結不開。若小兒虛寒至極﹐附子又不妨用一二錢。若小兒但瀉不止﹐或微見驚搐﹐尙可受藥喫乳便利者﹐並不必服逐寒蕩驚湯﹐只服此湯一劑﹐而風定神淸矣。若小兒尙未成慢驚﹐不過昏睡發熱﹐或有時熱止﹐或晝間安靜﹐夜間發熱﹐均宜服之。若新病壯實之小兒﹐眼紅口渴者﹐乃實火之證﹐方可暫行淸解。但果系實火﹐必大便閉結﹐气壯聲洪﹐且喜多飲涼水。若吐瀉交作﹐則非實火可知。倘大虛之後﹐服一劑無效﹐必須大劑多服爲妙。方書所謂天弔風﹑慢脾風皆系此證。

按﹕此原方加減治瀉不止者﹐但加丁香﹐不去當歸。而當歸最能滑腸﹐瀉不止者﹐實不宜用。若減去當歸﹐恐滋陰之藥少﹐可多加熟地一二錢﹝又服藥瀉仍不止者﹐可用髙麗參二錢搗爲末﹐分數次用藥湯送服﹐其瀉必止。﹞。

慢驚風﹐不但形狀可辧﹐卽其脈亦可辧。族侄××七八歲時﹐瘧疾愈後﹐忽然吐瀉交作。時霍亂盛行﹐其家人皆以爲霍亂證。診其脈弦細而遲﹐六脈皆不閉塞。愚曰﹕此非霍亂。吐瀉帶有粘涎否﹖其家人謂偶有帶時。愚曰﹕此寒痰結胸﹐格拒飲食﹐乃慢驚風將成之兆也。投以逐寒蕩驚湯﹑加味理中地黃湯各一劑而愈。

又﹕此二湯治慢驚風﹐𨿽甚效驗。然治此證者﹐又當防之於預﹐乃爲完全之策。一孺子﹐年五六歲﹐秋夏之交﹐恣食瓜果當飯。至秋末﹐其行動甚遲﹐正行之時﹐或委坐於地。愚偶見之﹐遂懇切告其家人曰﹕此乃慢驚風之先兆也。小兒慢驚風證﹐最爲危險﹐而此時調治甚易﹐服藥兩三劑﹐卽無患矣。其家人不以爲然。至冬初﹐慢驚之形狀發現﹐嘔吐不能受食﹐又不卽治。遷延半月﹐病勢垂危﹐始欲調治。而服藥竟無效矣。

又﹕有狀類急驚﹐而病因實近於慢驚者。一童子﹐年十一二﹐咽喉潰爛。醫者用吹喉藥吹之﹐數日就愈。

忽然身挺﹐四肢搐搦﹐不省人事﹐移時始醒﹐一日數次。診其脈甚遲濡。詢其心中﹐𨿽不覺涼﹐實畏食涼物。

其呼吸﹐似覺短气。時當仲夏﹐以童子而畏食涼﹐且徵以脈象病情﹐其爲寒痰凝結﹐瘀塞經絡無疑。投以《傷寒論》白通湯﹐一劑全愈。

又﹕治一五歲幼童﹐先治以逐寒蕩驚湯﹐可進飲食矣﹐而滑瀉殊甚。繼投以加味理中地黃湯﹐一日連進兩劑﹐泄瀉不止﹐連所服之藥亦皆瀉出。遂攺用紅髙麗參大者一支﹐軋爲細末﹐又用生懷山藥細末六錢煮作粥﹐送服參末一錢彊。如此日服三次﹐其瀉遂止。翌日仍用此方﹐恐作脹滿﹐又於所服粥中調入西藥百布聖六分﹐如此服至三日﹐病全愈。

又治一未周歲小孩﹐食乳卽吐﹐屢次服藥亦吐出﹐囟門下陷﹐睡時露晴﹐將成脾風。俾其於每喫乳時﹐用生硫黃細末一撚﹐置兒口中﹐乳汁送下﹐其吐漸稀﹐旬日全愈。

一﹑醫方﹝十二﹞治內外中風方

○搜風湯

治中風防風﹝六錢﹞眞遼人參﹝四錢﹐另燉同服﹐或用野臺參七錢代之﹐髙麗參不宜用﹞淸半夏﹝三錢﹞

生石膏﹝八錢﹞僵蠶﹝二錢﹞柿霜餅﹝五錢﹐衝服﹞麝香﹝一分﹐藥汁送服﹞

中風之證﹐多因五內大虛﹐或秉賦素虛﹐或勞力勞神過度﹐風自經絡襲入﹐直透膜原而達臟腑﹐令臟腑各失其職。或猝然昏倒﹐或言語謇澀﹐或溲便不利﹐或溲便不覺﹐或兼肢體痿廢偏枯﹐此乃至險之證。中之輕者﹐猶可遲延歲月﹐中之重者﹐治不如法﹐危在翹足間也。故重用防風引以麝香﹐深入臟腑以搜風。猶恐元气虛弱﹐不能運化藥力以逐風外出﹐故用人參以大補元气﹐扶正卽以勝邪也。用石膏者﹐因風蘊臟腑多生內熱﹐人參補气助陽分亦能生熱﹐石膏質重气輕性復微寒﹐其重也能深入臟腑﹐其輕也能外達皮毛﹐其寒也能祛臟腑之熱﹐而卽解人參之熱也。用僵蠶者﹐徐靈胎謂邪之中人﹐有气無形﹐穿經入絡﹐愈久愈深﹐以气類相反之藥投之則拒而不入﹐必得與之同類者和入諸藥使爲向導﹐則藥至病所﹐而邪與藥相從﹐藥性漸發﹐邪或從毛孔出﹐從二便出﹐不能復畱﹐此從治之法也。僵蠶因風而僵﹐與風爲同類﹐故善引祛風之藥至於病所成功也。用半夏﹑柿霜者﹐誠以此證皆痰涎壅滯﹐有半夏以降之﹐柿霜以潤之﹐而痰涎自息也。

此證有表不解﹐而浸生內熱者﹐宜急用發汗藥﹐解其表﹐而兼淸其內熱。又兼有內風煽動者﹐可與後內中風治法匯通參觀﹐於治外感之中兼有熄內風之藥﹐方爲完善。

中風之證﹐有偏寒者﹐有偏熱者﹐有不覺寒熱者。拙擬此方治中風之無甚寒熱者也。若偏熱者﹐宜《金匱》風引湯加減﹝漧薑﹑桂枝宜減半﹞。若偏寒者﹐愚別有經驗治法。曾治一媼﹐年五十許﹐於仲冬忽然中風昏倒﹐呼之不應﹐其胸中似有痰涎壅滯﹐大礙呼吸。診其脈﹐微細欲無﹐且遲緩﹐知其素有寒飲﹐陡然風寒襲入﹐與寒飲凝結爲恙也。急用胡椒三錢搗碎﹐煎兩三沸﹐取濃汁多半茶杯灌之﹐呼吸頓覺順利。繼用漧薑六錢﹐桂枝尖﹑當歸各三錢﹐連服三劑﹐可作呻吟﹐肢體漸能運動﹐而左手足仍不能動。又將漧薑減半﹐加生黃五錢﹐乳香﹑沒藥各三錢﹐連服十餘劑﹐言語行動遂復其常。

若其人元气不虛﹐而偶爲邪風所中﹐可去人參﹐加蜈蚣一條﹑全蠍一錢。若其證甚實﹐而閉塞太甚者﹐或二便不通﹐或脈象郁澀﹐可加生大黃數錢﹐內通外散﹐仿防風通聖散之意可也。

徐靈胎曾治一人﹐平素多痰﹐手足麻木﹐忽昏厥遺尿﹑口噤手拳﹑痰聲如鋸。醫者進參附﹑熟地等藥﹐煎成末服。診其脈﹐洪大有力﹐面赤气粗。此乃痰火充實﹐諸竅皆閉﹐服參附立危。遂以小續命湯去桂附﹐加生軍一錢爲末﹐假稱他藥納之﹐恐旁人之疑駭也。三劑而有聲﹐五劑而能言。然後以養血消痰之藥調之﹐一月後﹐步履如初。此案與愚所治之案對觀﹐則涼熱之間昭然矣。又遺尿者多屬虛﹐而此案中之遺尿則爲實﹐是知審證者﹐不可拘於一端也。然眞中風證極少﹐類中風者極多﹐中風證百人之中眞中風不過一二人。審證不確卽凶危立見﹐此又不可不愼也。

一﹑醫方﹝十二﹞治內外中風方

○逐風湯

治中風抽掣及破傷後受風抽掣者。

生箭﹝六錢﹞當歸﹝四錢﹞羌活﹝二錢﹞獨活﹝二錢﹞

全蠍﹝二錢﹞全蜈蚣﹝大者兩條﹞

蜈蚣最善搜風﹐貫串經絡﹑臟腑無所不至﹐調安神經又具特長。而其性甚和平﹐從未有服之覺瞑眩者。

曾治一媼﹐年六旬。其腿爲狗咬破受風﹐周身抽掣。延一老醫調治﹐服藥十餘日﹐抽掣愈甚。所用之藥﹐每劑中皆有全蠍數錢﹐佐以祛風﹑活血﹑助气之藥﹐仿佛此湯而獨未用蜈蚣。遂爲擬此湯﹐服一劑而抽掣卽止。

又服一劑﹐永不反復。

又治一人﹐年三十餘﹐陡然口眼歪斜﹐其受病之邊﹐目不能瞬。俾用蜈蚣二條爲末﹑防風五錢﹐煎湯送服﹐三次全愈。審斯﹐則蜈蚣逐風之力﹐原迥異於他藥也。且其功效﹐不但治風也﹐愚於瘡癰初起甚劇者﹐恆加蜈蚣於托藥之中﹐莫不隨手奏效。𨿽《神農本艸經》謂有墜胎之獘﹐而中風抽掣﹐服他藥不效者﹐原不妨用。

《內經》所謂「有故無殞﹐亦無殞也」。況此湯中﹐又有黃﹑當歸以保攝气血﹐則用分毫何損哉。

一﹑醫方﹝十二﹞治內外中風方

○加味黃五物湯

治歷節風證﹐周身關節皆疼﹐或但四肢作疼﹐足不能行步﹐手不能持物。

生箭﹝一兩﹞於術﹝五錢﹞當歸﹝五錢﹞桂枝尖﹝三錢﹞秦艽﹝三錢﹞廣陳皮﹝三錢﹞

生杭芍﹝五錢﹞生薑﹝五片﹞

熱者加知母﹐涼者加附子﹐脈滑有痰者加半夏。

《金匱》桂枝芍藥知母湯﹐治歷節風之善方也。而气體虛者用之﹐仍有不效之時﹐以其不勝麻黃﹑防風之發也。今取《金匱》治風痺之黃五物湯﹐加白術以健脾補气﹐而卽以逐痺﹝《神農本艸經》逐寒濕痺﹞。

當歸以生其血﹐血活自能散風﹝方書謂血活風自去﹞。秦艽爲散風之潤藥﹐性甚和平﹐祛風而不傷血。陳皮爲黃之佐使﹐又能引肌肉經絡之風達皮膚由毛孔而出也。廣橘紅其大者皆柚也﹐非橘也。《神農本艸經》原橘﹑柚並稱﹐故用於藥中﹐橘﹑柚似無須分別﹝他處柚皮不可入藥﹞。且名爲橘紅﹐其實皆不去白﹐誠以原不宜去也。

附錄﹕直隸靑縣張××來函﹕湖北張某﹐患歷節風證﹐西醫名僂麻質斯﹐服其藥年餘無效。步履艱難﹐天未涼卽著皮褲。診其脈﹐浮數有力﹐知爲經絡虛而有熱之象。遂用加味黃五物湯﹐遵注熱者加知母﹐又加生薏米﹑鮮桑枝﹑牛膝﹑木通。

服一劑覺輕減﹐三劑離杖﹐五劑痊愈。近年用此方治痛風﹑歷節證﹐愈者甚多。若無熱者﹐卽用書中原方﹐亦甚效驗。

江蘇平臺王××來函﹕顧××﹐患肢體痿廢﹐時當溽暑﹐徧延中西醫延醫無效。用加味黃五物湯治之﹐連服數劑全愈。

一﹑醫方﹝十二﹞治內外中風方

○加味玉屏風散

治破傷後預防中風﹐或已中風而螈﹐或因傷後房事不戒以致中風。

生箭﹝一兩﹞白術﹝八錢﹞當歸﹝六錢﹞桂枝尖﹝錢半﹞防風﹝錢半﹞黃蠟﹝三錢﹞生白礬﹝一錢﹞作湯服。

此方原爲預防中風之藥﹐故用黃以固皮毛﹐白術以實肌肉﹐黃蠟﹑白礬以護膜原。猶恐破傷時微有感冒﹐故又用當歸﹑防風﹑桂枝以活血散風。其防風﹑桂枝之分量特輕者﹐誠以此方原爲預防中風而設﹐故不欲重用發汗之藥以開腠理也。

蓋《神農本艸經》原謂黃主大風﹐方中重用黃一兩﹐又有他藥以爲之佐使﹐宜其風證皆可治也。若已中風抽掣者﹐宜加全蜈蚣兩條。若更因房事不戒以致中風抽風者﹐宜再加眞鹿角膠三錢﹝另煎兌服﹞﹐獨活一錢半。若脈象有熱者﹐用此湯時﹐知母﹑天冬皆可酌加。

自擬此方以來﹐凡破傷後恐中風者﹐俾服藥一劑﹐永無意外之變﹐用之數十年矣。

表侄髙××之族人﹐被人用槍彈擊透手心﹐中風抽掣﹐牙關緊閉。自牙縫連灌藥無效﹐勢已垂危。從前﹐其莊有因破傷預防中風﹐服此方者﹐髙××見而錄之。至此﹐髙××將此方授族人﹐一劑而愈。

又一人﹐被傷後﹐因房事不戒﹐中風抽掣﹐服藥不效。友人毛××治之﹐亦投以此湯而愈。夫愚擬此方﹐原但爲預防中風﹐而竟如此多效﹐此愚所不及料者也。

一﹑醫方﹝十二﹞治內外中風方

○鎭肝熄風湯

治內中風證﹝亦名類中風﹐卽西人所謂腦充血證﹞﹐其脈弦長有力﹝卽西醫所謂血壓過髙﹞﹐或上盛下虛﹐頭目時常眩暈﹐或腦中時常作疼發熱﹐或目脹耳鳴﹐或心中煩熱﹐或時常噫气﹐或肢體漸覺不利﹐或口眼漸形歪斜﹐或面色如醉﹐甚或眩暈﹐至於顚僕﹐昏不知人﹐移時始醒﹐或醒後不能撤消﹐精神短少﹐或肢體痿廢﹐或成偏枯。

懷牛膝﹝一兩﹞生赭石﹝一兩﹐軋細﹞生龍骨﹝五錢﹐搗碎﹞生牡蠣﹝五錢﹐搗碎﹞生龜板﹝五錢﹐搗碎﹞生杭芍﹝五錢﹞玄參﹝五錢﹞天冬﹝五錢﹞川楝子﹝二錢﹐搗碎﹞生麥芽﹝二錢﹞

茵陳﹝二錢﹞甘艸﹝錢半﹞

心中熱甚者﹐加生石膏一兩。痰多者﹐加膽星二錢。尺脈重按虛者﹐加熟地黃八錢﹑淨萸肉五錢。大便不實者﹐去龜板﹑赭石﹐加赤石脂﹝諭嘉言謂石脂可代赭石﹞一兩。

風名內中﹐言風自內生﹐非風自外來也。《內經》謂「諸風掉眩﹐皆屬於肝」。蓋肝爲木髒﹐木火熾盛﹐亦自有風。此因肝木失和風自肝起。又加以肺气不降﹐腎气不攝﹐沖气胃气又復上逆﹐於斯﹐臟腑之气化皆上升太過﹐而血之上注於腦者﹐亦因之太過﹐致充塞其血管而累及神經。其甚者﹐致令神經失其所司﹐至昏厥不省人事。西醫名爲腦充血證﹐誠由剖解實驗而得也。是以方中重用牛膝以引血下行﹐此爲治標之主藥。而復深究病之本源﹐用龍骨﹑牡蠣﹑龜板﹑芍藥以鎭熄肝風﹐赭石以降胃降衝﹐玄參﹑天冬以淸肺气﹐肺中淸肅之气下行﹐自能鎭制肝木。至其脈之兩尺虛者﹐當系腎臟眞陰虛損﹐不能與眞陽相維系。其眞陽脫而上奔﹐並挾气血以上衝腦部﹐故又加熟地﹑萸肉以補腎斂腎。從前所擬之方﹐原止此數味。後因用此方效者固多﹐間有初次將藥服下轉覺气血上攻而病加劇者﹐於斯加生麥芽﹑茵陳﹑川楝子卽無斯獘。蓋肝爲將軍之官﹐其性剛果﹐若但用藥彊制﹐或轉激發其反動之力。茵陳爲靑蒿之嫩者﹐得初春少陽生發之气﹐與肝木同气相求﹐瀉肝熱兼舒肝郁﹐實能將順肝木之性。麥芽爲谷之萌芽﹐生用之亦善將順肝木之性使不抑鬱。川楝子善引肝气下達﹐又能折其反動之力。方中加此三味﹐而後用此方者﹐自無他虞也。心中熱甚者﹐當有外感﹐伏气化熱﹐故加石膏。有痰者﹐恐痰阻气化之升降﹐故加膽星也。

內中風之證﹐曾見於《內經》。而《內經》初不名爲內中風﹐亦不名爲腦充血﹐而實名之爲煎厥﹑大厥﹑薄厥。今試譯《內經》之文以明之。《內經》脈解篇曰「肝气當治而未得﹐故善怒﹐善怒者名曰煎厥。」蓋肝爲將軍之官﹐不治則易怒﹐因怒生熱﹐煎耗肝血﹐遂致肝中所寄之相火﹐掀然暴發﹐挾气血而上衝腦部﹐以致昏厥。此非因肝風內動﹐而遂爲內中風之由來乎﹖《內經》調經論曰「血之與气﹐並走於上﹐此爲大厥﹐厥則暴死。气反則生﹐气不反則死。」蓋血不自升﹐必隨气而上升﹐上升之極﹐必至腦中充血。至所謂气反則生﹐气不反則死者﹐蓋气反而下行﹐血卽隨之下行﹐故其人可生。若其气上行不反﹐血必隨之充而益充﹐不至血管破裂不止﹐猶能望其復蘇乎。

讀此節經文﹐內中風之理明﹐腦充血之理亦明矣。

《內經》生气通天論曰「陽气者大怒則形絕﹐血宛﹝卽郁字﹞於上﹐使人薄厥。」觀此節經文﹐不待詮解﹐卽知其爲肝風內動﹐以致腦充血也。其曰薄厥者﹐言其腦中所宛之血﹐激薄其腦部﹐以至於昏厥也。細思三節經文﹐不但知內中風卽西醫所謂腦充血﹐且更可悟得此證治法﹐於經文之中﹐不難自擬對証之方﹐而用之必效也。

特是證名內中風﹐所以別外受之風也。乃自唐﹑宋以來﹐不論風之外受﹑內生﹐渾名曰中風。夫外受之風爲眞中風﹐內生之風爲類中風﹐其病因懸殊﹐治法自難從同。若辧證不淸﹐本系內中風﹐而亦以祛風之藥發表之﹐其臟腑之血﹐必益隨發表之藥上升﹐則腦中充血必益甚﹐或至於血管破裂﹐不可救藥。此關未透﹐誠唐﹑宋醫學家一大障礙也。迨至宋末劉河間出﹐悟得風非皆由外中﹐遂創爲五志過極動火而猝中之論﹐此誠由《內經》「諸風掉眩皆屬於肝」句悟出。蓋肝屬木﹐中藏相火﹐木盛火熾﹐卽能生風也。大法﹐以白虎湯﹑三黃湯沃之﹐所以治實火也。以逍遙散疏之﹐所以治郁火也﹝逍遙散中柴胡能引血上行最爲忌用﹐是以鎭肝熄風湯中止用茵陳﹑生麥芽諸藥疏肝﹞。以通聖散﹝方中防風亦不宜用﹞﹑涼膈散雙解之﹐所以治表裏之邪火也。以六味湯滋之﹐所以壯水之主﹐以制陽光也。以八味丸引之﹐所謂從治之法﹐引火歸源也﹝𨿽曰引火歸源﹐而桂﹑附終不宜用﹞。細審河間所用之方﹐𨿽不能絲絲入扣﹐然勝於但知治中風不知分內外者遠矣。且其謂有實熱者﹐宜治以白虎湯﹐尢爲精確之論。愚治此證多次﹐其昏僕之後﹐能自蘇醒者多﹐不能蘇醒者少。其於蘇醒之後﹐三四日間﹐現白虎湯證者﹐恆十居六七。因知此證﹐多先有中風基礎﹐伏藏於內﹐後因外感而激發﹐是以從前醫家﹐統名爲中風。不知內風之動﹐𨿽由於外感之激發﹐然非激發於外感之風﹐實激發於外感之因風生熱﹐內外兩熱相並﹐遂致內風暴動。此時但宜治外感之熱﹐不可再散外感之風﹐此所以河間獨借用白虎湯﹐以瀉外感之實熱﹐而於麻桂諸藥槪無所用。蓋發表之藥﹐皆能助血上行﹐是以不用﹐此誠河間之特識也。吾友張山雷﹝江蘇嘉定人﹞﹐著有《中風詮》一書﹐發明內中風之證﹐甚爲精詳。書中亦獨有取於河間﹐可與拙論參觀矣。

後至元李東垣﹑朱丹溪出﹐對於內中風一證﹐於河間之外﹐又創爲主气﹑主濕之說。東垣謂人之元气不足﹐則邪湊之﹐令人猝倒僵僕﹐如風狀。夫人身之血﹐原隨气流行﹐气之上升者過多﹐可使腦部充血﹐排擠腦髓神經。至於昏厥﹐前所引《內經》三節文中已言之詳矣。若气之上升者過少﹐又可使腦部貧血﹐無以養其腦髓神經﹐亦可至於昏厥。是以《內經》又謂﹕「上气不足﹐腦爲之不滿﹐耳爲之苦鳴﹐頭爲之傾﹐目爲之眩。」觀《內經》如此云云﹐其劇者﹐亦可至於昏厥﹐且其謂腦爲之不滿﹐實卽指腦中貧血而言也。由斯而論﹐東垣之論內中風﹐由於气虛邪湊﹐原於腦充血者之中風無關﹐而實爲腦貧血者之中風﹐開其治法也。是則河間之主火﹐爲腦充血﹐東垣之主气﹐爲腦貧血﹐一實一虛﹐迥不同也。至於丹溪則謂東南气溫多濕﹐有病風者﹐非風也﹐由濕生痰﹐痰生熱﹐熱生風﹐此方書論中風者所謂丹溪主濕之說也。然其證原是痰厥﹐與腦充血﹑腦貧血皆無涉。卽使二證當昏厥之時﹐間有挾痰者﹐乃二証之兼證﹐非二証之本病也。

按﹕其所謂因熱生風之見解﹐似與河間主火之意相同﹐而實則迥異。蓋河間所論之火生於燥﹐故所用之藥﹐注重潤燥滋陰。丹溪所論之熱生於濕﹐其所用之藥﹐注重去濕利痰。夫濕非不可以生熱﹐然因濕生熱﹐而動肝風者甚少矣﹝肝風之動多因有燥熱﹞。是則二子之說﹐仍以河間爲長也。

至淸中葉王勛臣出﹐對於此證﹐專以气虛立論。謂人之元气﹐全體原十分﹐有時損去五分﹐所餘五分﹐𨿽不能充體﹐猶可支持全身。而气虛者經絡必虛﹐有時气從經絡虛處通過﹐並於一邊﹐彼無气之邊﹐卽成偏枯。爰立補陽還五湯﹐方中重用黃四兩﹐以峻補气分﹐此卽東垣主气之說也。然王氏書中﹐未言脈象何如。若遇脈之虛而無力者﹐用其方原可見效。若其脈象實而有力﹐其人腦中多患充血﹐而復用黃之溫而升補者﹐以助其血愈上行﹐必至凶危立見﹐此固不可不愼也。前者邑中某人﹐右手廢不能動﹐足仍能行。其孫出門﹐遇一在津業醫者甫歸﹐言此證甚屬易治﹐遂延之診視。所立病案言脈象洪實﹐已成瘓證無疑。其方仿王氏補陽還五湯﹐有黃八錢。服藥之後﹐須臾昏厥不醒矣。夫病本無性命之憂﹐而誤服黃八錢﹐竟至如此﹐可不愼哉﹗劉××丁卯來津後﹐其腦中常覺發熱﹐時或眩暈﹐心中煩躁不寧﹐脈象弦長有力﹐左右皆然﹐知系腦充血證。

蓋其憤激塡胸﹐焦思積慮者已久﹐是以有斯證也。爲其腦中覺熱﹐俾用綠豆實於囊中作枕﹐爲外治之法。又治以鎭肝熄風湯﹐於方中加地黃一兩﹐連服數劑﹐腦中已不覺熱。遂去川楝子﹐又將生地黃攺用六錢﹐服過旬日﹐脈象和平﹐心中亦不煩躁﹐遂將藥停服。

又﹕天津於氏所娶新婦﹐過門旬餘﹐忽然頭疼。醫者疑其受風﹐投以發表之劑﹐其疼陡劇﹐號呼不止。延愚爲之診視。其脈弦硬而長﹐左部尢甚。知其肝膽之火上衝過甚也。遂投以鎭肝熄風湯﹐加龍膽艸三錢﹐以瀉其肝膽之火。一劑病愈彊半﹐又服兩劑﹐頭已不疼﹐而脈象仍然有力。遂去龍膽艸﹐加生地黃六錢﹐又服數劑﹐脈象如常﹐遂將藥停服。

一﹑醫方﹝十二﹞治內外中風方

○加味補血湯

治身形軟弱﹐肢體漸覺不遂﹐或頭重目眩﹐或神昏健忘﹐或覺腦際緊縮作疼。甚或昏僕移時蘇醒致成偏枯﹐或全身痿廢﹐脈象遲弱﹐內中風証之偏虛寒者﹝肝過盛生風﹐肝虛極亦可生風﹞﹐此卽西人所謂腦貧血病也。

久服此湯當愈。

生箭﹝一兩﹞當歸﹝五錢﹞龍眼肉﹝五錢﹞眞鹿角膠﹝三錢﹐另燉同服﹞丹參﹝三錢﹞明乳香﹝三錢﹞明沒藥﹝三錢﹞甘松﹝二錢﹞

服之覺熱者﹐酌加天花粉﹑天冬各數錢。覺發悶者﹐加生雞內金錢半或二錢。服數劑後﹐若不甚見效﹐可用所煎藥湯送服麝香二釐或眞冰片半分亦可。若服後仍無甚效﹐可用藥湯﹐送制好馬錢子二分。

腦充血者﹐其腦中之血過多﹐固能傷其腦髓神經。腦貧血者其腦中之血過少﹐又無以養其腦髓神經。是以究其終極﹐皆可使神經失其所司也。古方有補血湯﹐其方黃﹑當歸同用﹐而黃之分量﹐竟四倍於當歸﹐誠以陰陽互爲之根﹐人之气壯旺者﹐其血分自易充長。況人之腦髓神經﹐𨿽賴血以養之﹐尢賴胸中大气上升以斡旋之。是以《內經》謂「上气不足﹐腦爲之不滿﹐耳爲之苦鳴﹐頭爲之傾﹐目爲之眩。」所謂上气者﹐卽胸中大气上升於腦中者也。因上气不足﹐血之隨气而注於腦者必少﹐而腦爲之不滿﹐其腦中貧血可知。且因上气不足﹐不能斡旋其神經﹐血之注於腦者少﹐無以養其神經﹐於是而耳鳴﹑頭傾﹑目眩﹐其人可忽至昏僕可知。

由此知因腦部貧血以成內中風證者﹐原當峻補其胸中大气﹐俾大气充足﹐自能助血上升﹐且能斡旋其腦部﹐使不至耳鳴﹑頭傾﹑目眩也。是以此方不以當歸爲主藥﹐而以黃爲主藥也。用龍眼肉者﹐因其味甘色赤﹐多含津液﹐最能助當歸以生血也。用鹿角膠者﹐因鹿之角原生於頭頂督脈之上﹐督脈爲腦髓之來源﹐故鹿角膠之性善補腦髓。凡腦中血虛者﹐其腦髓亦必虛﹐用之以補腦髓﹐實可與補血之藥相助爲理也。用丹參﹑乳香﹑沒藥者﹐因气血虛者﹐其經絡多瘀滯﹐此於偏枯痿廢亦頗有關系﹐加此通气活血之品﹐以化其經絡之瘀滯﹐則偏枯痿廢者自易愈也。用甘松者﹐爲其能助心房運動有力﹐以多輸血於腦﹐且又爲調養神經之要品﹐能引諸藥至腦以調養其神經也。用麝香﹑梅片者﹐取其香能通竅以開閉也。用制過馬錢子者﹐取其能動腦髓神經使之靈活也。

甘松﹐卽西藥中之纈艸﹐其气香﹐味微酸。《神農本艸經》謂其治暴熱﹑火瘡﹑赤气﹑疥瘙﹑疽痔﹑馬鞍﹑熱气。《名醫別錄》謂其治癰腫﹑浮腫﹑結熱﹑風痺﹑不足﹑產後痛。甄權謂其治毒風﹐痺﹐破多年凝血﹐能化膿爲水﹐產後諸病﹐止腹痛﹑余疹﹑煩渴。大明謂其除血气心腹痛﹑破結﹑催生﹑落胞﹑血暈﹑鼻血﹑吐血﹑赤白帶下﹑眼障膜﹑丹毒﹑排膿﹑補痿。西人則以爲興奮之品﹐善治心臟麻痺﹑霍亂轉筋。東人又以爲鎭靜神經之特效藥﹐用治癲狂﹑癇痙諸病。蓋爲其气香﹐故善興奮心臟﹐使不至於麻痺﹐而其馨香透竅之力﹐亦自能開痺通瘀也。爲其味酸﹐故能保安神經﹐使不至於妄行﹐而酸化軟堅之力﹐又自能化多年之結﹐使盡消融也。至於其能補痿﹐能治霍亂轉筋者﹐卽心臟不麻痺﹐神經不妄行之功效外著者也。孰謂中西醫理不相貫通哉﹖髙姓臾﹐年過六旬﹐漸覺兩腿乏力﹐浸至時欲眩僕﹐神昏健忘。恐成痿廢﹐求爲延醫。其脈微弱無力。爲制此方服之﹐連進十劑﹐兩腿較前有力﹐健忘亦見愈﹐而仍有眩暈之時。再診其脈﹐𨿽有起色﹐而仍不任重按。

遂於方中加野臺參﹑天門冬各五錢﹐威靈仙一錢﹐連服二十餘劑始愈。用威靈仙者﹐欲其運化參﹑之補力﹐使之靈活也。

門人張××曾治一人﹐年三十餘。於季冬負重貿易﹐日行百餘里﹐歇息時﹐又屢坐寒地。後覺腿疼﹐不能行步﹐浸至臥牀不能動轉﹐周身筋骨似皆痿廢﹐服諸藥皆不效。張××治以加味補血湯﹐將方中乳香﹑沒藥皆攺用六錢﹐又加淨萸肉一兩。數劑後﹐腿卽不疼。又服十餘劑﹐遂全愈。

按﹕加味補血湯﹐原治內中風之气血兩虧者﹐而略爲變通﹐卽治腿疼如此效驗﹐可謂善用成方者矣。

一﹑醫方﹝十三﹞治肢體痿廢方

○振頹湯

治痿廢。

生黃﹝六錢﹞知母﹝四錢﹞野臺參﹝三錢﹞於術﹝三錢﹞當歸﹝三錢﹞生明乳香﹝三錢﹞生明沒藥﹝三錢﹞威靈仙﹝錢半﹞漧薑﹝二錢﹞牛膝﹝四錢﹞

熱者﹐加生石膏數錢﹐或至兩許。寒者去知母﹐加烏附子數錢。筋骨受風者﹐加明天麻數錢。脈弦硬而大者﹐加龍骨﹑牡蠣各數錢﹐或更加山萸肉亦佳。骨痿廢者﹐加鹿角膠﹑虎骨膠各二錢﹝另燉同服﹞。然二膠僞者甚多﹐若恐其僞﹐可用續斷﹑菟絲子各三錢代之。手足皆痿者﹐加桂枝尖二錢。

痿証之大旨﹐當分爲三端﹕有肌肉痺木﹐抑搔不知疼癢者。其人或風寒襲入經絡﹐或痰涎郁塞經絡﹐或風寒痰涎﹐互相凝結經絡之間﹐以致血脈閉塞﹐而其原因﹐實由於胸中大气虛損。蓋大气旺﹐則全體充盛﹐气化流通﹐風寒痰涎﹐皆不能爲恙。大气虛﹐則腠理不固﹐而風寒易受﹐脈管湮淤﹐而痰涎易郁矣﹔有周身之筋拘攣﹐而不能伸者。蓋人身之筋﹐以宗筋爲主﹐而能榮養宗筋者﹐陽明也。其人脾胃素弱﹐不能化谷生液﹐以榮養宗筋﹐更兼內有蘊熱以鑠耗之﹐或更爲風寒所襲﹐致宗筋之伸縮自由者﹐竟有縮無伸﹐浸成拘攣矣﹔有筋非拘攣﹐肌肉非痺木﹐惟覺骨軟不能履地者﹐乃骨髓枯涸﹐腎虛不能作彊也。

方中用黃以補大气﹐白術以健脾胃﹐當歸﹑乳香﹑沒藥以流通血脈﹐靈仙以祛風消痰﹐恐其性偏走泄﹐而以人參之气血兼補者佐之﹐漧薑以開气血之痺﹐知母以解漧薑﹑人參之熱﹐則藥性和平﹐可久服而無獘。其陽明有實熱者﹐加石膏以淸陽明之熱﹐仿《金匱》風引湯之義也。營衛經絡有凝寒者﹐加附子以解營衛經絡之寒﹐仿《金匱》近效術附湯之義也。至其脈弦硬而大﹐乃內風煽動﹐眞气不固之象﹐故加龍骨﹑牡蠣以熄內風斂眞气。骨痿者加鹿膠﹑虎膠取其以骨補骨也。筋骨受風者﹐加明天麻取其能搜筋骨之風﹐又能補益筋骨也。若其痿專在於腿﹐可但用牛膝以引之下行。若其人手足並痿者﹐又宜加桂枝兼引之上行。

或問﹕此方治痿之因熱者﹐可加生石膏至兩許﹐其證有實熱可知﹐而方中仍用漧薑何也﹖答曰﹕《金匱》風引湯治熱癱癇之的方﹐原石膏﹑寒水石與漧薑並用。蓋二石性𨿽寒而味則淡﹐其寒也能勝漧薑之熱﹐其淡也不能勝漧薑之辣。故痿証之因熱者﹐仍可借其異常之辣味﹐以開气血之痺也。

一﹑醫方﹝十三﹞治肢體痿廢方

○振頹丸

前証之劇者﹐可兼服此丸﹐或單服此丸亦可。並治偏枯﹑痺木諸證。

人參﹝二兩﹞於術﹝二兩炒﹞當歸﹝一兩﹞馬錢子﹝一兩﹐法制﹞乳香﹝一兩﹞沒藥﹝一兩﹞

全蜈蚣﹝大者五條﹐不用炙﹞穿山甲﹝一兩﹐蛤粉炒﹞

共軋細過羅﹐煉蜜爲丸如桐子大。每服二錢﹐無灰溫酒送下﹐日再服。

馬錢子﹐卽番本鱉﹐其毒甚烈﹐而其毛與皮尢毒。然治之有法﹐則有毒者﹐可至無毒。而其開通經絡﹐透達關節之力﹐實遠勝於他藥也。今將制馬錢子法﹐詳載於下。

法﹕將馬錢子先去淨毛﹐水煮兩三沸卽撈出。用刀將外皮皆刮淨﹐浸熱湯中﹐旦﹑暮各換湯一次﹐浸足三晝夜取出。再用香油煎至純黑色﹐擘開視其中心微有黃意﹐火候卽到。將馬錢子撈出﹐用溫水洗數次﹐將油洗淨。再用沙土﹐同入鍋內炒之﹐土有油气﹐換土再炒﹐以油气盡淨爲度。

馬錢子爲健胃妙藥。馬錢子性𨿽有毒﹐若制至無毒﹐服之可使全身動﹐以治肢體麻痺﹝此興奮神經之作用﹞﹔若少少服之﹐但令胃腑動有力﹐則胃中之食必速消。此非但憑理想﹐實有所見而云然也。滄州朱媼﹐年過六旬﹐素有癇風證﹐醫治數十年﹐先服中藥無效﹐繼服西藥麻醉腦筋之品﹐𨿽見效﹐然必日日服之始能彊制不發。因諸藥性皆鹹寒﹐久服傷胃﹐浸至食量減少﹐身體羸弱。後有人授以王勛臣龍馬自來丹方﹐其方原以馬錢子爲主藥﹐如法制好﹐服之數日﹐食量頓增﹐旬餘身體漸壯﹐癇病𨿽未卽除根﹐而已大輕減矣。由斯知馬錢子健胃之功效迥異乎他藥也。

特是龍馬自來丹﹐馬錢子伍以地龍﹐爲治癇風設也。若用以健胃﹐宜去地龍﹐加炒白術細末﹐其健胃之效益著。爰擬定其方於下﹕炒白術﹝四兩﹐細末﹞制好馬錢子﹝一兩﹐細末﹞

二藥調勺﹐水和爲丸一分重﹝幹透足一分﹞﹐飯後服五丸﹐一日再服﹐旬餘自見功效。

一﹑醫方﹝十三﹞治肢體痿廢方

○姜膠膏

治肢體受涼疼痛﹐或有凝寒阻遏血脈﹐麻木不仁。

鮮姜自然汁﹝一斤﹞明亮水膠﹝四兩﹞

上二味同熬成稀膏﹐攤於布上﹐貼患處﹐旬日一換。凡因受寒肢體疼痛﹐或因受寒肌肉麻木不仁者﹐貼之皆可治愈。卽因受風﹐而筋骨疼痛﹐或肌肉麻木者﹐貼之亦可治愈。惟有熱腫疼者﹐則斷不可用。

蓋此等證心中無病﹐原宜外治。鮮姜之辛辣開通﹐熱而能散﹐故能溫暖肌肉﹐深透筋骨﹐以除其凝寒痼冷﹐而渙然若冰釋也。用水膠者﹐借其粘滯之力﹐然後可熬之成膏也。若證因受風而得者﹐擬用細辛細末摻於膏藥之中﹐或用他祛風猛悍之藥﹐摻於其中﹐其奏效當更捷也。

有人因寢涼炕之上﹐其右腿外側時常覺涼﹐且有時疼痛。用多方治之不效。語以此方﹐貼至二十日全愈。

又有人常在寒水中捕魚﹐爲寒水所傷。自膝下被水浸處皆麻木﹐抑搔不知疼癢﹐漸覺行動乏力。語以此方﹐俾用長條布攤藥膏纏於腿上﹐其足趺﹑足底皆貼以此膏﹐亦數換而愈。

一﹑醫方﹝十四﹞治膈食方

參赭培气湯

治膈食﹝「論胃病噎膈治法及反胃治法」宜參看﹞。

潞黨參﹝六錢﹞天門冬﹝四錢﹞生赭石﹝八錢﹐軋細﹞淸半夏﹝三錢﹞淡蓯蓉﹝四錢﹞知母﹝五錢﹞

當歸身﹝三錢﹞柿霜餅﹝五錢﹐服藥後含化徐徐咽之﹞

人之一身﹐自飛門以至魄門﹐一气主之﹐亦一气懸之。故人之中气充盛﹐則其賁門﹝胃之上口﹞寬展﹐自能容受水谷﹐下通幽門﹝胃之下口﹞以及小腸﹑大腸﹐出爲二便﹐病何由而作﹖若中气衰憊﹐不能撐懸於內﹐則賁門縮小﹐以及幽門﹑小腸﹑大腸皆爲之緊縮。觀膈証之病劇者﹐大便如羊矢﹐固因液短﹐實亦腸細也。況中气不旺﹐胃气不能息息下降﹐而沖气轉因胃气不降﹐而乘虛上干﹐致痰涎亦隨逆气上並﹐以壅塞賁門。夫此時賁門已縮如藕孔﹐又加逆气痰涎以壅塞其間﹐又焉能受飲食以下達乎﹖故治此證者﹐當以大補中气爲主﹐方中之人參是也。以降逆安衝爲佐﹐以淸痰理气爲使﹐方中之赭石﹑半夏﹑柿霜是也。又慮人參性熱﹑半夏性燥﹐故又加知母﹑天冬﹑當歸﹑柿霜﹑以淸熱潤燥﹑生津生血也。用蓯蓉者﹐以其能補腎﹐卽能斂衝﹐沖气不上衝﹐則胃气易於下降。且患此證者﹐多有便難之虞﹐蓯蓉與當歸﹑赭石並用﹐其潤便通結之功﹐又甚效也。若服數劑無大效﹐當系賁門有瘀血﹐宜加三稜﹑桃仁各二錢。

仲景《傷寒論》有旋復代赭石湯﹐原治傷寒發汗﹐若吐若下解後﹐心下痞硬﹐噫气不除者。周揚俊﹑諭嘉言皆謂治膈證甚效。拙擬此方﹐重用赭石﹐不用旋復花者﹐因旋復花《神農本艸經》原言味鹹﹐今坊間所鬻旋復花﹐苦而不咸﹐用之似無效驗。惟邑武帝臺爲漢武帝築臺望海之處﹐地多咸鹵﹐周遭所產旋復花﹐大於坊間鬻者幾一倍。其味鹹而兼辛﹐以治膈食甚效。

或問﹕《神農本艸經》旋復花﹐未言苦亦未言辛。藥坊之苦者﹐旣與《神農本艸經》之气味不合﹐豈武帝臺之辛者﹐獨與《神農本艸經》之气味合乎﹖答曰﹕古人立言尙簡﹐多有互文以見義者。《神農本艸經》爲有文本後第一書﹐其簡之又簡可知。故讀《神農本艸經》之法﹐其主治未全者﹐當於气味中求之﹔其气味未全者﹐卽可於主治中求之。旋復花《神農本艸經》載其主結气﹐脇下滿﹐驚悸﹑除水﹑去五臟間寒熱﹐補中下气。

三復《神農本艸經》主治之文﹐則復花當爲平肝降气之要藥﹐應借辛味﹐以鎭肝木﹐其味宜鹹而兼辛明矣。至於苦味﹐性多令人湧吐﹐是以旋復花不宜兼此味也。其味不至甚苦﹐亦可斟酌加入也。

一叟﹐年六十餘得膈證﹐向愚求方。自言猶能細嚼焦脆之物﹐用湯水徐徐送下﹐然一口咽之不順﹐卽嘔吐不能再食﹐且嘔吐之時﹐帶出痰涎若干。診其脈關後微弱﹐關前又似滑實﹐知其上焦痰涎壅滯也。用此湯加邑武帝臺所產旋復花二錢﹐連服四劑而愈。

一人﹐年四十六﹐素耽葉子戲﹐至廢寢食。初覺有气上衝咽喉﹐浸至妨礙飲食﹐時或嘔吐不能下行。其脈弦長而硬﹐左右皆然。知系沖气挾胃气上衝。治以此湯﹐加武帝臺旋復花二錢﹑生芡實四錢﹐降其衝逆之气而收斂之﹐連服十劑而愈。

族家姑﹐年五旬有六﹐初覺飲食有礙﹐後浸增重﹐惟進薄粥﹐其脈弦細無力。蓋生平勤儉持家﹐自奉甚薄﹐勞心勞力又甚過。其脈之細也﹐因飲食菲薄而气血衰﹐其脈之弦也﹐因勞心過度而痰飲盛也。姑上有兩姊﹐皆以此疾逝世﹐气同者其病亦同﹐惴惴自恐不愈。愚毅然以爲可治﹐投以此湯﹐加白術二錢﹑龍眼肉三錢﹐連服十餘劑全愈。

堂侄女﹐年四十八歲﹐素羸弱多病。因自理家務﹐勞心過度﹐恆徹夜不寐。於癸卯夏日得膈證。時愚遠出﹐遂延他醫調治﹐屢次無效。及愚旋裏﹐病勢已劇。其脈略似滑實﹐重按無力。治以此湯﹐加龍眼肉五錢﹐兩劑見輕﹐又服十餘劑全愈。

奉天北鎭縣蕭叟﹐年六十七歲﹐得膈證延醫治不愈。遷延五六月﹐病浸加劇﹐飲水亦間有難下之時。來院求爲延醫。其脈弦長有力﹐右部尢甚。知其沖气上衝過甚﹐迫其胃气不下降也。詢其大便﹐漧燥不易下﹐多日不行﹐又須以藥通之。投以參赭培气湯﹐赭石攺用一兩。數劑後﹐飲食見順﹐脈亦稍和﹐覺胃口仍有痰涎杜塞。

爲加淸半夏三錢﹐連服十劑﹐飲食大順﹐脈亦復常﹐大便亦較易。遂減赭石之半﹐又服數劑﹐大便一日兩次。

遂去赭石﹑柿霜餅﹑當歸﹑知母﹐加於術三錢﹐數劑後自言﹐覺胃中消化力稍弱﹐此時痰涎已淸﹐又覺胃口似有疙瘩﹐稍礙飲食之路。遂將於術攺用六錢﹐又加生雞內金﹝搗細﹞二錢﹐佐於術以健運脾胃﹐卽借以消胃口之障礙﹐連服十餘劑全愈。

友人吳××治姜姓叟﹐年六十餘﹐得膈食證。屢次延醫調治﹐服藥半載﹐病轉增進。吳××投以參赭培气湯﹐爲其脈甚弦硬﹐知其沖气上衝﹐又兼血液枯少也﹐遂加生芡實以收斂沖气﹐龍眼肉以滋潤血液﹐一劑能進飲食﹐又連服七八劑﹐飲食遂能如常。

附錄﹕奉天義縣馬××來函﹕去歲﹝乙丑﹞捨侄××患膈食﹐延醫延醫﹐年餘無效。及病至垂危﹐諸醫束手無策﹐有舊戚贈一良方﹐言系《衷中參西錄》所載之方﹐名參赭培气湯﹐服之立見功效。連服十劑﹐其病全愈。

奉天法庫縣萬××來函﹕邱××之女﹐年十五﹐天癸已至﹐因受驚而經閉。兩閱月﹐發現心熱﹑心跳﹑膨脹等證﹐經醫治療未效﹐更添翻胃吐食﹑便燥﹑自汗等證。又經兩月﹐更醫十數﹐病益劇。適友人介紹爲之診視﹐脈浮數而濡﹐尺弱於寸﹐面色枯槁﹐肢體消瘦﹐不能起牀﹔蓋兩月間食入卽吐﹐或俟半日許亦必吐出﹐不受水谷之養﹐並灼熱耗陰﹐無怪其支離若是也。思之再四﹐此必因受驚气亂而血亦亂﹐遂至遏其生機﹐且又在童年﹐血分未充﹐卽不能應月而潮﹐久之不下行﹐必上逆﹐气機亦卽上逆﹐況衝爲血海﹐隸屬陽明﹐陽明有升無降﹐衝血卽隨之上逆﹐瘀而不行﹐以至作灼作脹。其心跳者﹐爲上衝之气血所擾也。其出汗吐食者﹐爲上衝之气血所迫也。其津液因汗吐過多而消耗﹐所以大便漧燥也。勢非降逆﹑滋陰﹐鎭心﹑解瘀之藥並用不可。查參赭鎭气湯及參赭培气湯二方﹐實爲治斯証之津梁﹐爰卽二方加減﹐赭石兩半﹐當歸﹑淨萸肉﹑龍骨﹑牡蠣各五錢﹐白芍﹑肉蓯蓉﹑黨參﹑天冬﹑生雞內金各三錢﹐磨取鐵銹之水煎服。一劑病似覺甚﹐病家嘩然﹐以爲藥不對證﹐欲另延醫。惟介紹人主持甚力﹐勉又邀生再診﹐此中喧變生固未之知也。旣診脈如故﹐決無病進之象。後聞有如此情形﹐生亦莫解。

因反復思之﹐恍悟﹕此必胃虛已極﹐兼胃气上逆過甚﹐遽投以如此重劑﹐其胃虛不能運化﹐气逆更多衝激﹐想有一番瞑眩﹐故病似加重也。於斯將原方減半﹐煎湯一盅﹐又分兩次溫服下﹐並送服柿霜三錢。其第一次服﹐仍吐藥一半﹐二次卽不吐﹐服完此劑後﹐略進薄粥﹐亦未吐﹐病家始歡然相信。又連服三劑﹐汗與吐均止﹐心跳膨脹亦大見輕。惟灼熱猶不甚減﹐遂去淨萸肉﹑龍骨﹑牡蠣﹐加生地﹑玄參各四錢﹐服五劑後﹐灼熱亦愈彊半。如此加減服之﹐一月後遂能起牀矣。囑其仍守服原方﹐至諸病全愈後可停藥勿服﹐月事至期亦當自至也。

一﹑醫方﹝十五﹞治嘔吐方

○鎭逆湯

治嘔吐﹐因胃气上逆﹐膽火上衝者。

生赭石﹝六錢﹐細軋﹞靑黛﹝二錢﹞淸半夏﹝三錢﹞生杭芍﹝四錢﹞龍膽艸﹝三錢﹞吳茱萸﹝一錢﹞

生薑﹝二錢﹞野臺參﹝二錢﹞

一﹑醫方﹝十五﹞治嘔吐方

○薯蕷半夏粥

治胃气上逆﹐沖气上衝﹐以致嘔吐不止﹐聞藥气則嘔吐益甚﹐諸藥皆不能下咽者。

生山藥﹝一兩﹐軋細﹞淸半夏﹝一兩﹞

上二味﹐先將半夏用微溫之水淘洗數次﹐不使分毫有礬味。用煮菜小鍋﹝勿用藥瓶﹞煎取淸湯約兩杯半﹐去渣調入山藥細末﹐再煎兩三沸﹐其粥卽成﹐和白沙糖食之。若上焦有熱者﹐以柿霜代沙糖﹐涼者用粥送服漧薑細末半錢許。

吐後口舌漧燥﹐思飲水者熱也。吐後口舌濕潤﹐不思飲水者涼也。若嘔吐旣久﹐傷其津液﹐𨿽有涼者亦可作渴﹐又當細審其脈﹐滑疾爲熱﹐弦遲爲涼。滑而無力﹐爲上盛下虛﹐上則熱而下或涼。弦而有力﹐爲衝胃气逆﹐脈似熱卻非眞熱。又當問其所飲食者﹐消化與否﹐所嘔吐者﹐攺味與否﹐細心詢問體驗﹐自能辧其涼熱虛實不誤也。

從來嘔吐之證﹐多因胃气沖气﹐並而上逆。半夏爲降胃安衝之主藥﹐故《金匱》治嘔吐﹐有大小半夏湯。

特是嘔者﹐最忌礬味﹐而今之坊間鬻者﹐𨿽淸半夏亦有礬﹐故必將礬味洗淨﹐而後以治嘔吐﹐不至同於抱薪救火也。其多用至一兩者﹐誠以半夏味本辛辣﹐因坊間治法太過﹐辣味全消﹐又經數次淘洗﹐其力愈減﹐必額外多用之﹐始能成降逆止嘔之功也。而必與山藥作粥者﹐凡嘔吐之人﹐飲湯則易吐﹐食粥則借其稠粘畱滯之力﹐可以略存胃腑﹐以待藥力之施行。且山藥﹐在上大能補肺生津﹐則多用半夏﹐不慮其燥﹐在下大能補腎斂衝﹐則沖气得養﹐自安其位。且與半夏皆無藥味﹐故用於嘔吐甚劇﹐不能服藥者尢宜也。

有因「膽倒」而嘔吐不止者﹐《續名醫類案》載﹕許宣治一兒十歲﹐從戲臺倒跌而下﹐嘔吐苦水﹐綠如菜汁。許曰﹕此「膽倒」也﹐膽汁傾盡則死矣。方用溫膽湯﹐加棗仁﹑代赭石﹐正其膽腑。可名正膽湯﹐一服吐止。按﹕此證甚奇異﹐附載於此﹐以備參考。

一﹑醫方﹝十六﹞治霍亂方

○急救回生丹

治霍亂吐瀉轉筋﹐諸般痧證暴病﹐頭目眩暈﹐咽喉腫疼﹐赤痢腹疼﹐急性淋證。

朱砂﹝頂髙者一錢五分﹞冰片﹝三分﹞薄荷冰﹝二分﹞粉甘艸﹝一錢細末﹞

上藥四味共研細﹐分作三次服﹐開水送下﹐約半點鐘服一次。若吐劇者﹐宜於甫吐後急服之。若於將吐時服之﹐恐藥未暇展布卽吐出。服後溫復得汗卽愈。服一次卽得汗者﹐後二次仍宜服之。若服完一劑未全愈者﹐可接續再服一劑。

若其吐瀉已久﹐气息奄奄有將脫之勢﹐但服此藥恐不能挽回﹐宜接服後急救回陽湯。

朱砂能解心中竄入之毒﹐且又重墜﹐善止嘔吐﹐俾服藥後不致吐出。此方中冰片﹐宜用樟腦煉成者。因樟腦之性﹐原善振興心臟﹐通活周身血脈﹐尢善消除毒菌。特其味稍劣﹐煉之爲冰片﹐味較淸馥﹐且經煉﹐而其力又易上升至腦﹐以淸腦中之毒也。薄荷冰善解虎列拉之毒﹐西人屢發明之。且其味辛烈香竄﹐無竅不通﹐無微不至﹐周身之毒皆能掃除。矧與冰片﹐又同具發表之性﹐服之能作汗解﹐使內蘊之邪由汗透出。且與冰片皆性熱用涼﹐無論癥之因涼因熱﹐投之咸宜也。粉甘艸最善解毒﹐又能調和中宮﹐以止吐瀉。且又能調和冰片﹑薄荷冰之气味﹐使人服之不致過於苛辣也。

霍亂之證﹐西人所謂虎列拉也。因空气中有時含有此毒﹐而地面積穢之處﹐又釀有毒瓦斯與之混合﹝觀此證起點多在大埠不潔之處可知﹞﹐隨呼吸之气入肺﹐由肺傳心胞﹝卽心肺相連之脂膜﹞﹐由心胞傳三焦﹝上焦心下膈膜﹐中焦包脾連胃脂膜﹐下焦絡腸包腎脂膜﹞﹐爲手厥陰﹑少陽臟腑之相傳。然其毒入三焦﹐其人中气充盛﹐無隙可乘﹐猶伏而不動。有時或飲食過量﹐或因寒涼傷其脾胃﹐將有吐瀉之勢﹐毒卽乘虛內襲﹐盤據胃腸﹐上下不通﹐遂揮霍撩亂﹐而吐瀉交作矣。吐瀉不已﹐其毒可由腸胃而入心﹐更由心而上竄於腦﹐致腦髓神經與心俱病。左心房輸血之力與右心房收血之力﹐爲之頓減﹐是以周身血脈漸停﹐而通體皆涼也。其證多發於秋際者﹐因此毒瓦斯釀成多在夏令。人當暑熱之時﹐周身時時有汗﹐此毒之伏於三焦者﹐猶得隨汗些些外出。迨至秋涼汗閉﹐其毒不得外出﹐是以蓄極而動﹐乘脾胃之虛而內攻也。故治此癥者﹐當以解毒之藥爲主﹐以助心活血之藥爲佐﹐以調陰陽奠中土之藥爲使。爰擬此方﹐名之曰急救回生丹。

附錄﹕直隸故城縣袁××來函﹕前次寄來急救回生丹方﹐不知何以斟酌盡善。初故城鬧疫﹐按方施藥六十劑﹐皆隨手輒效。後故城外鎭鄭家口鬧疫﹐又施藥二百劑﹐又莫不全活。

一﹑醫方﹝十六﹞治霍亂方

○衛生防疫寶丹

治霍亂吐瀉轉筋﹐下痢腹疼﹐及一切痧癥。平素口含化服﹐能防一切癘疫傳染。

粉甘艸﹝十兩﹐細末﹞細辛﹝兩半﹐細末﹞香白芷﹝一兩﹐細末﹞薄荷冰﹝四錢﹐細末﹞冰片﹝二錢﹐細末﹞朱砂﹝三兩﹐細末﹞

先將前五味和勻﹐用水爲丸如桐子大﹐晾漧﹝不宜日曬﹞。再用朱砂爲衣﹐勿令餘剩。裝以布袋﹐雜以琉珠﹐來往撞蕩﹐務令光滑堅實。如此日久﹐可不走气味。若治霍亂證﹐宜服八十丸﹐開水送服。余證宜服四五十丸。服後均宜溫復取微汗。若平素含化以防疫癘﹐自一丸至四五丸皆可。此藥又善治頭疼﹑牙疼﹝含化﹞﹐心下﹑脇下及周身關節經絡作疼﹐气郁﹑痰郁﹑食郁﹑呃逆﹑嘔噦。醒腦養神﹐在上能淸﹐在下能溫﹐種種利益﹐不能悉數。

以上二方﹐後方較前方多溫藥兩味。前方性微涼﹐後方則涼熱平均矣。用者斟酌於病因﹐涼熱之間﹐分途施治可也。後方若臨證急用﹐不暇爲丸﹐可制爲散﹐每服一錢﹐效更速。

附錄﹕直隸鹽山孫××來函﹕一九二四年六月﹐友人杜××之母得霍亂證﹐上吐下瀉﹐轉筋腹疼﹐六脈閉塞。生診視後﹐爲開衛生防疫寶丹方﹐共研作粉﹐每次服一錢。服第一次﹐吐瀉稍止。服第二次﹐病卽痊愈。

斯年初冬﹐鄧××之兒媳得霍亂證﹐時已夜半﹐請爲診視。吐瀉轉筋﹐六脈皆無﹐心中迷亂﹐時作譫語。治以衛生防疫寶丹﹐初服仍吐﹐服至二次﹐脈卽徐出而愈。

一﹑醫方﹝十六﹞治霍亂方

○急救回陽湯

治霍亂吐瀉已極﹐精神昏昏﹐气息奄奄﹐至危之候。

潞黨參﹝八錢﹞生山藥﹝一兩﹞生杭芍﹝五錢﹞山萸肉﹝八錢﹐去淨核﹞炙甘艸﹝三錢﹞赭石﹝四錢﹐研細﹞朱砂﹝五分﹐研細﹞

先用童便半盅燉熱﹐送下朱砂﹐繼服湯藥。

以上二方﹐皆爲治霍亂之要藥矣。然彼以祛邪爲主﹐此以扶正爲主。誠以得此證者﹐往往因治不如法﹐致日夜吐瀉不已﹐虛極將脫﹐危在目前。病勢至此﹐其從前之因涼因熱皆不暇深究﹐惟急宜重用人參以回陽﹐山藥﹑芍藥以滋陰﹐山萸肉以斂肝气之脫﹝此證吐瀉之始肝木助邪侮土﹐吐瀉之極而肝气轉先脫﹞﹐炙甘艸以和中气之漓﹐此急救回陽湯所以必需也。用赭石者﹐不但取其能止嘔吐﹐俾所服之藥不致吐出﹐誠以吐瀉已久﹐陰陽將離﹐赭石色赤入心﹐能協同人參﹐助心气下降。而方中山藥﹐又能溫固下焦﹐滋補眞陰﹐協同人參以回腎气之下趨﹐使之上行也。用朱砂且又送以童便者﹐又以此時百脈閉塞﹐系心臟爲毒瓦斯所傷﹐將熄其鼓動之機﹐故用朱砂直入心以解毒﹐又引以童便使毒瓦斯從尿道瀉出﹐而童便之性又能啟發腎中之陽上達﹐以應心臟也。是此湯爲回陽之劑﹐實則交心腎和陰陽之劑也。服此湯後﹐若身溫脈出﹐覺心中發熱有煩躁之意者﹐宜急滋其陰分﹐若玄參﹑生芍藥之類﹐加甘艸以和之﹐煎一大劑﹐分數次溫飲下。此《傷寒論》太陽篇﹐先用甘艸漧薑湯繼用甘艸芍藥湯之法也。

門人髙××﹐曾治一少婦。吐瀉一晝夜﹐甚是困憊﹐濃煎人參湯﹐送服益元散而愈。蓋獨參湯能回陽﹐益元散能滋陰﹐又能和中﹝滑石甘艸能和中以止吐瀉﹞解毒﹝甘艸朱砂能解毒﹞﹐且可引毒瓦斯自小便出﹐是以應手奏效。此亦拙擬急救回陽湯之意也。

此証之轉筋者﹐多因吐瀉不已﹐肝木乘脾气之虛而侮土。故方書治轉筋多用木瓜﹐以其酸能斂肝﹐卽所以平肝也。然平肝之藥﹐不必定用木瓜。壬寅秋際﹐霍亂流行﹐曾單用羚羊角三錢。治愈數人。因羚羊角善解熱毒﹐又爲平肝之妙藥也。又曾有一人﹐向愚詢治泄瀉之方。告以酸石橊連皮搗爛﹐煎湯服之。後值霍亂髮生﹐其人用其方治霍亂初起之泄瀉者﹐服之瀉愈﹐而霍亂亦愈。由是觀之﹐石橊亦爲斂肝之要藥﹐而斂肝之法﹐又實爲治霍亂之要著也。

霍亂之證﹐有實熱者居多﹐其眞寒涼者﹐不過百中之一二。卽百脈閉塞﹐周身冰冷﹐但其不欲復被﹐思飲涼水﹐卽不可以涼斷﹐當先少少與以涼水﹐若飲後病增重者﹐其人𨿽欲復飲﹐而不至急索者﹐涼水可勿與也。

若飲後病不增重﹐須臾不與﹐有不能忍受之狀﹐可盡量與之﹐任其隨飲隨吐﹐借涼水將內毒換出﹐亦佳方也。

曾遇有恣飲涼水而愈者﹐問之﹐言當病重之時﹐若一時不飲涼水﹐卽覺不能復活﹐則涼水之功用可知矣。然涼水須用新汲井泉水方效﹐無井泉水處﹐可以冰水代之﹐或吞服小冰塊亦佳。

王孟英曰﹕雞矢白散﹐爲《金匱》治霍亂轉筋入腹之方。愚仿其意﹐擬得蠶矢湯﹐治霍亂轉筋﹑腹疼﹑口渴﹑煩躁﹐危急之證甚效。方用晚蠶砂﹑木瓜各三錢﹐生薏仁﹑大豆芽﹝如無可代以生麥芽﹞各四錢﹐川黃連﹑炒山梔各二錢﹐醋炒半夏﹑酒炒黃芩﹑吳茱萸各一錢﹐以陰陽水煎﹐稍涼﹐徐徐服之。丁酉八九月間﹐吾杭盛行霍亂轉筋之證。有沈氏婦者﹐夜深患此﹐繼卽音啞肢寒。比曉﹐其夫皇皇求爲救治。診其脈弦細以澀﹐兩尺如無﹐口極渴而沾飲卽吐不已﹐腓堅硬如石﹐其時疼楚異常。因擬此方治之﹐徐徐涼飲﹐藥入口竟得不吐。外以好燒酒令人用力摩擦轉筋堅硬之處﹐擦將一時許﹐其硬塊始漸軟散﹐而筋不轉吐瀉亦減。甫時復與前藥半劑﹐夜間居然安寐矣。後治相類者多人﹐悉以是法獲效。

陸九芝曰﹕霍亂一證﹐有寒有熱﹐熱者居其九﹐寒者居其一。凡由髙樓大廈﹐乘涼飲冷而得之者﹐仲景則有理中﹑四逆諸方﹐後世亦有漿水﹑大順﹑復元﹑冷香飲子諸方﹐病多屬寒﹐藥則皆宜熱。若夫春分以後﹐秋分以前﹐少陽相火﹐少陰君火﹐太陰濕土﹐三气合行其令。天之熱气則下降﹐地之濕气則上騰﹐人在气交之中﹐淸气在陰﹐濁气在陽﹐陰陽反戾﹐淸濁相干﹐气亂於中﹐而上吐下瀉。治此者﹐宜和陰陽﹐釐淸濁﹐以定其亂﹐亂定卽無不愈。此則病非寒也﹐而亦非盡用寒藥也。卽如薷藿﹑平陳﹑胃苓等湯習用之劑﹐亦皆溫通﹐特不用姜附丁萸之大辛大熱者耳。又有不吐不瀉而揮霍撩亂者﹐則多得之飽食之後。凡夏月猝然冒暑﹐惟食塡太陰﹐亦曰飽食塡息。此證爲病最速﹐爲禍最酷﹐而人多忽之。卽有知者﹐亦僅以停食爲言﹐絕不信其爲閉証之急者。

閉則手足肢冷﹐六脈俱伏﹐甚則喜近烈日。此乃邪閉而气道不宣﹐其畏寒也正其熱之甚也。此等證﹐只欠一吐法耳。自吐法之不講﹐本屬一吐卽愈之病﹐而竟不知用也。此外更有四肢厥逆﹐甚至周身如冰﹐而竟不惡寒﹐反有惡熱者﹐此更是內眞熱﹐外假寒﹐卽厥陰中熱深厥深之象。豈獨不可用四逆﹑理中﹐卽姜湯﹑米飲及五苓散中之桂枝﹐亦不可用。而且宜苦寒之劑﹐佐以挑痧﹑刮痧等法﹐刺出其惡血以泄熱毒者。同治壬戌﹐江蘇滬瀆﹐時疫盛行﹐綿延而至癸亥。余嘗以石膏﹑芩﹑連﹐淸而愈之者﹐則暑濕熱之霍亂也。以涼水調膽礬吐而愈之者﹐則飽食塡息之霍亂也。其肢皆冷﹐而其脈皆伏﹐維時大醫﹐競用丁萸桂附﹐日誤數人﹐而竟不知攺圖﹐豈不深可惜哉。

上所錄二則﹐皆於霍亂之證﹐有所發明﹐故詳志之﹐以備采擇。

霍亂之證﹐宜兼用外治之法﹐以輔藥餌所不逮。而外治之法﹐當以鍼灸爲最要。至應鍼之處﹐若十宣﹑中脘﹑尺澤﹑足三里﹑陰陵﹑承山﹑太溪﹑太倉﹑太衝﹑公孫等穴﹝約略舉之﹐未能悉數﹞﹐習鍼灸者大抵皆知。惟督脈部分﹐有素穴﹐刺同身寸之三分出血﹐最爲治霍亂之要著。凡吐瀉交作﹐心中撩亂者﹐刺之皆效。

諸鍼灸之書﹐皆未言其能治霍亂。世之能鍼灸者﹐間有知刺其處者﹐而或刺鼻準之尖﹐或刺鼻柱中間﹐又多不能刺其正穴。兩鼻孔中間爲鼻柱﹐《內經》王注﹐謂此穴在鼻柱之上端﹐則非鼻準之尖﹐及鼻柱中間可知。然刺未中其正穴者﹐猶恆有效驗﹐況刺中其正穴乎。蓋此穴通督脈﹐而鼻通任脈﹐刺此一處﹐則督﹑任二脈﹐可互相貫通﹐而周身之血脈﹐亦因之可貫通矣。

又宜佐以刮痧之法。蓋此證病劇之時﹐周身冰冷﹐回血管之血液凝滯不行。當用細口茶碗﹐將碗邊一處少塗香油﹐兩手執定其無油之處﹐先刮其貼脊兩旁﹐脊椎上亦可輕刮﹐以刮處盡紅爲度。蓋以臟腑之系皆連於脊﹐而諸臟腑穴﹐亦貼脊兩旁﹐故以刮此處爲最要。而刮時﹐又宜自上而下挨次刮之﹐可使毒瓦斯下行。次刮其胸與脇﹐次刮其四肢曲處﹝尺澤委中﹞及腿內外﹐至頭額項肩﹐亦可用錢刮之。又當兼用放痧之法﹕將四肢回血管之血﹐用手趕至腿臂曲處﹐用帶上下紮緊﹐於尺澤﹑委中兩旁回血管﹐用扁鍼刺出其血﹐以助其血脈之流通﹐且又放出炭气﹐俾霍亂之毒菌﹐從此輕減也。

又宜佐以溫體之法。用滚水煮新磚八个﹐以熨腋下及四肢曲處﹐及兩腳湧泉穴。或水煮粗濃之布﹐乘熱疊數層﹐復於轉筋之處。卽不轉筋者﹐亦可復於少腹及腿肚之上﹐涼則易之。或以茶壺及水籠袋﹐滿貯熱水﹐以熨各處。或醋炒蔥白﹝切絲﹞﹑或醋炒榦艾葉﹝揉碎﹞熨之。或用手醮火酒或燒酒﹐急速擦摩其周身及腿肚發硬之處。種種助暖之法不一﹐臨證者隨事制宜可也。

一﹑醫方﹝十七﹞治泄瀉方

○益脾餅

治脾胃濕寒﹐飲食減少﹐長作泄瀉﹐完谷不化。

白術﹝四兩﹞漧薑﹝二兩﹞雞內金﹝二兩﹞熟棗肉﹝半斤﹞

上藥四味﹐白術﹑雞內金皆用生者﹐每味各自軋細焙熟﹝先軋細而後焙者﹐爲其焙之易勻也﹞。再將漧薑軋細﹐共和棗肉﹐同搗如泥﹐作小餅。木炭火上炙幹﹐空心時﹐當點心﹐細嚼咽之。曾爲友人制此方﹐和藥一料﹐服之而愈者數人。後屢試此方﹐無不效驗。

一婦人﹐年三十許﹐泄瀉數月。用一切治瀉諸藥皆不效。其脈不涼﹐亦非完谷不化。遂單用白術﹑棗肉﹐如法爲餅﹐服之而愈。此證並不用雞內金者﹐因雞內金𨿽有助脾胃消食之力﹐而究與瀉者不宜也。

附錄﹕直隸靑縣張××來函﹕胞妹××﹐年四十餘歲﹐體素瘦弱﹐久患脾胃濕寒﹐胃脘時覺疼痛﹐飲食減少﹐常作泄瀉﹐完谷不化。因照益脾餅原方﹐爲制一料﹐服之卽愈。爲善後計﹐又服一料﹐永久祓除病根。

一﹑醫方﹝十七﹞治泄瀉方

○扶中湯

治泄瀉久不止﹐气血俱虛﹐身體羸弱﹐將成勞瘵之候。

於術﹝一兩﹐炒﹞生山藥﹝一兩﹞龍眼肉﹝一兩﹞

小便不利者加椒目﹝三錢﹐炒搗﹞

龍眼肉﹐味甘能補脾﹐气香能醒脾﹐誠爲脾家要藥。且心爲脾母﹐龍眼肉色赤入心﹐又能補益心臟﹐俾母旺自能蔭子也。愚治心虛怔忡﹐恆俾單購龍眼肉斤許﹐飯甑蒸熟﹐徐徐服之﹐皆大有功效﹐是能補心之明徵。

又大便下血者﹐多因脾虛不能統血﹐亦可單服龍眼肉而愈﹐是又補脾之明徵也。

一婦人﹐年四十許。初因心中發熱﹐气分不舒﹐醫者投以淸火理气之劑﹐遂泄瀉不止。更延他醫﹐投以溫補之劑﹐初服稍輕﹐久服﹐則瀉仍不止。一日夜四五次﹐遷延半載﹐以爲無藥可治。後愚爲診視﹐脈𨿽濡弱﹐而無弦數之象﹐知猶可治。但瀉久身弱﹐虛汗淋漓﹐心中怔忡﹐飲食減少﹐躊躇久之﹐爲擬此方﹐補脾兼補心腎。數劑瀉止﹐而汗則加多。遂於方中加龍骨﹑牡蠣﹝皆不用﹞各六錢﹐兩劑汗止﹐又變爲漫腫。蓋從前瀉時﹐小便短少﹐瀉止後﹐小便仍少﹐水气下無出路﹐故蒸爲汗﹐汗止又爲漫腫也。斯非分利小便﹐使水下有出路不可。特其平素常覺腰際涼甚﹐利小便之藥﹐涼者斷不可用。遂用此方﹐加椒目三錢﹐連服十劑全愈。

一﹑醫方﹝十七﹞治泄瀉方

○薯蕷粥

治陰虛勞熱﹐或喘﹐或嗽﹐或大便滑瀉﹐小便不利﹐一切羸弱虛損之證。

生懷山藥﹝一斤﹐軋細過羅﹞

上藥一味﹐每服用藥七八錢﹐或至一兩。和涼水調入鍋內﹐置鑪上﹐不住以箸攪之﹐兩三沸卽成粥服之。若小兒服﹐或少調以白糖亦可。

此粥多服久服間有發悶者﹐摻以西藥百布聖一瓦同服﹐則無此獘﹐且更多進飲食。

門生吳××﹐年二十一。羸弱發熱﹐脈象虛數﹐不能飲食。俾早晚服山藥粥﹐加百布聖﹐晌午單服玄參三錢﹐煎湯服。如此數日﹐食量增加﹐發熱亦愈﹐自此健壯。

一婦人﹐年三十餘。泄瀉數月不止﹐病勢垂危。倩人送信於其父母﹐其父將往瞻視﹐詢方於愚。言從前屢次延醫治療﹐百藥不效。因授以山藥煮粥方﹐日服三次﹐兩日全愈。又服數日﹐身亦康健。

一娠婦﹐日發癇風。其脈無受娠滑象﹐微似弦而兼數。知陰分虧損﹐血液短少也。亦俾煮山藥粥服之卽愈。

又服數次﹐永不再發。

奉天關氏少婦﹐素有勞疾﹐因產後暴虛﹐喘嗽大作。治以此粥﹐日服兩次﹐服至四五日﹐喘嗽皆愈。又服數日﹐其勞疾自此除根。

奉天鄭××之女﹐年五歲。秋日爲風寒所束﹐心中發熱。醫者不知用辛涼表散﹐而純投以苦寒之藥﹐連服十餘劑﹐致脾胃受傷﹐大便滑瀉﹐月餘不止﹐而上焦之熱益熾。醫者皆辭不治﹐始求愚爲診視﹐其形狀羸弱已甚﹐脈象細微浮數﹐表裏俱熱﹐時時惡心﹐不能飲食﹐晝夜猶瀉十餘次。治以此粥﹐俾隨便飲之﹐日四五次﹐一次不過數羹匙﹐旬日全愈。

農村小兒﹐於秋夏之交﹐多得滑瀉證。蓋農家此時多飲涼水﹐而小兒尢喜飲之。農家此時多食瓜果﹐而小兒尢喜食之。生冷之物﹐皆傷脾胃﹐脾胃傷﹐則滑瀉隨之﹐此自然之理也。而滑瀉之證﹐在小兒爲最難治。蓋小兒少陽之體﹐陰分未足﹐滑瀉不止﹐尢易傷陰分。往往患此證者﹐數日卽渾身發熱﹐津短燥渴﹐小便不利﹐漧嘔懶食﹐惟嗜涼物。當此之際﹐欲滋其陰﹐而脾胃愈泥﹐欲健其脾﹐而眞陰愈耗﹐涼潤溫補﹐皆不對證。而小兒又多苦服藥﹐病家又多姑息﹐以婉隨小兒之意﹐以致遷延歲月﹐竟成不治者多矣。惟山藥脾腎雙補﹐在上能淸﹐在下能固﹐利小便而止大便﹐眞良藥也。且又爲尋常服食之物﹐以之作粥﹐少加沙糖調和﹐小兒必喜食之。一日兩次煮服﹐數日必愈。若系哺乳稚子﹐不能食粥﹐卽食之亦不能多者﹐但濃煮生山藥汁﹐飲之亦可。愚以此方治小兒多矣。志在救人者﹐甚勿以爲尋常服食之物﹐而忽之也。

一﹑醫方﹝十七﹞治泄瀉方

○薯蕷雞子黃粥

治泄瀉久﹐而腸滑不固者。

卽前薯蕷粥﹐加熟雞子黃三枚。

一人﹐年近五旬。泄瀉半載不愈﹐羸弱已甚。遣人來詢方﹐言屢次延醫服藥﹐皆分毫無效。授以薯蕷粥方﹐數日又來言﹐服之𨿽有效驗﹐瀉仍不止。遂俾用雞子數枚煮熟﹐取其黃捏碎﹐調粥中服之﹐兩次而愈。蓋雞子黃﹐有固澀大腸之功﹐且較雞子白﹐易消化也。以後此方用過數次﹐皆隨手奏效。

附錄﹕直隸靑縣張××來函﹕河間劉××﹐年五十餘歲。漏瘡甚劇﹐屢治不痊﹐後兼泄瀉不止﹐蓋腸滑不固﹐故醫藥無靈。診其脈甚小弱﹐漸已成癆。囑其用薯蕷雞子黃粥。一劑瀉止。三服﹐精神煥發。十數日後﹐身體撤消。此後凡遇虛瀉久不愈者﹐用之屢收特效。

一﹑醫方﹝十七﹞治泄瀉方

○薯蕷苜湯

治陰虛腎燥﹐小便不利﹐大便滑瀉﹐兼治虛勞有痰作嗽。

生山藥﹝一兩﹐軋細﹞生車前子﹝四錢﹞

上二味﹐同煮作稠粥服之﹐一日連服三次﹐小便自利﹐大便自固。蓋山藥能固大便﹐而陰虛小便不利者服之﹐又能利小便。車前子能利小便﹐而性兼滋陰﹐可爲補腎藥之佐使﹝五子衍宗丸中用之﹞﹐又能助山藥以止大便。況二藥皆汁漿稠粘﹐同作粥服之﹐大能畱戀腸胃﹐是以效也。治虛勞痰嗽者﹐車前宜減半。蓋用車前者﹐以其能利水﹐卽能利痰﹐且性兼滋陰﹐於陰虛有痰者尢宜。而仍不敢多用者﹐恐水道過利﹐亦能傷陰分也。

按﹕車前子能利小便﹐而驟用之亦無顯然功效。惟將車前子炒熟﹝此藥須買生者自家經手炒﹐以微熟爲度﹐過熟則無力﹞﹐嚼服少許﹐須臾又服﹐約六點鐘服盡一兩﹐小便必陡然利下﹐連連不止。此愚實驗而得之方也。

又﹕單用車前子兩半﹐煮稠粥﹐頓服之﹐治大便滑瀉亦甚效驗。黃姓媼﹐大便滑瀉﹐百藥不效。或語以此方﹐一服卽愈。然必用生者煮之﹐始能成粥﹐若炒熟者﹐則不能成粥矣。

一﹑醫方﹝十七﹞治泄瀉方

○加味天水散

治暑日泄瀉不止﹐肌膚燒熱﹐心中燥渴﹐小便不利﹐或兼喘促。小兒尢多此證﹐用此方更佳。

生山藥﹝一兩﹞滑石﹝六錢﹞粉甘艸﹝三錢﹞作湯服此久下亡陰﹐又兼暑熱之證也。故方中用天水散以淸溽暑之熱。而甘艸分量﹐三倍原方﹝原方滑石六﹑甘艸一﹐故亦名六一散﹞﹐其至濃之味﹐與滑石之至淡者相濟﹐又能淸陰虛之熱。又重用山藥之大滋眞陰﹐大固元气者﹐以參贊之。眞陰足﹐則小便自利﹐元气固﹐則泄瀉自止。且其汁漿稠粘﹐與甘艸之甘緩者同用﹐又能逗畱滑石﹐不至速於淡滲。俾其淸涼之性由胃輸脾﹐由脾達肺﹐水精四布﹐下通膀胱﹐則周身之熱與上焦之燥渴喘促﹐有不倏然頓除者乎﹖小兒少陽之體﹐最不耐熱﹐故易傷暑。而飲食起居﹐喜貪寒涼﹐故又易泄瀉。瀉久則亡陰作熱﹐必愈畏暑气之熱﹐病熱循環相因﹐所以治之甚難也。此方藥止三味﹐而用意周匝﹐內傷外感﹐兼治無遺。一兩劑後﹐暑熱漸退﹐卽滑石可以漸減﹐隨時斟酌用之﹐未有不應手奏效者。小兒暑月瀉久﹐虛熱上逆﹐與暑熱之气相並﹐塡塞胃口﹐恆至惡心嘔吐﹐不受飲食。此方不但淸暑滋陰﹐和中止瀉﹐其重墜之性﹐又能鎭胃安衝﹐使上逆之熱與暑气之熱﹐徐徐下行﹐自小便出﹐而其惡心嘔吐自止。

初定此方時﹐授門人髙××錄之。翌日﹐髙××還裏﹐遇一孺子﹐泄瀉月餘﹐身熱燥渴﹐嗜飲涼水﹐彊與飲食﹐卽惡心嘔吐﹐多方調治不愈。髙××投以此湯﹐一劑﹐燥渴與泄瀉卽愈其半。又服一劑﹐能進飲食﹐諸病皆愈。

一﹑醫方﹝十七﹞治泄瀉方

○加味四神丸

治黎明腹疼泄瀉。

補骨脂﹝六兩酒炒﹞吳茱萸﹝三兩﹐鹽炒﹞五味子﹝四兩﹐炒﹞肉豆蔻﹝四兩﹐面裹煨﹞

花椒﹝一兩微焙﹞生硫黃﹝六錢﹞大棗﹝八十一枚﹞生薑﹝六兩﹐切片﹞

先煮姜十餘沸﹐入棗同煮﹐至爛熟去姜﹐余藥爲細末﹐棗肉爲丸﹐桐子大。

人稟天地之气而生﹐人身一小天地也。天地之一陽生於子﹐故人至夜半之時﹐腎系命門之處﹐有气息息萌動﹐卽人身之陽气也。至黎明寅時﹐爲三陽之候﹐人身之陽气﹐亦應候上升﹐自下焦而將達中焦。其人或元陽之根柢素虛﹐當臍之處﹐或兼有凝寒遮蔽﹐卽互相薄激﹐致少腹作疼。久之陽气不勝凝寒﹐上升之機轉爲下降﹐大便亦卽溏下﹐此黎明作瀉之所由來也。夫下焦之陽气少火也﹐卽相火也﹐其火生於命門﹐而寄於肝膽。

故四神方中﹐用補骨脂以補命門﹐吳茱萸以補肝膽﹐此培火之基也。然瀉者關乎下焦﹐實又關乎中焦﹐故又用肉豆蔻之辛溫者﹐以暖補脾胃。且其味辛而澀﹐協同五味之酸收者﹐又能固澀大腸﹐攝下焦气化。且姜棗同煎﹐而丸以棗肉﹐使辛甘化合﹐自能引下焦之陽﹐以達於中焦也。然此藥病輕者可愈﹐病重者服之﹐間或不愈﹐以其補火之力猶微也。故又加花椒﹑硫黃之大補元陽者以助之﹐而後藥力始能勝病也。

一﹑醫方﹝十八﹞治痢方

○化滯湯

治下痢赤白﹐腹疼﹐裏急後重初起者。若服藥後病未全愈﹐繼服後方。

生杭芍﹝一兩﹞當歸﹝五錢﹞山楂﹝六錢﹞萊菔子﹝五錢﹐炒搗﹞甘艸﹝二錢﹞生薑﹝二錢﹞

若身形壯實者﹐可加大黃﹑朴硝各三錢下之。

方中之意﹕用芍藥以泄肝之熱﹐甘艸以緩肝之急﹐萊菔子以開气分之滯﹐當歸﹑山楂以化血分之滯﹐生薑與芍藥並用又善調寒熱之互相凝滯﹐且當歸之汁液最滑﹐痢患滯下而以當歸滑之﹐其滯下愈而痢自愈也。

一﹑醫方﹝十八﹞治痢方

○燮理湯

治下痢服前藥未全愈者。若下痢已數日﹐亦可逕服此湯。又治噤口痢。

生山藥﹝八錢﹞金銀花﹝五錢﹞生杭芍﹝六錢﹞牛蒡子﹝二錢﹐炒搗﹞甘艸﹝二錢﹞黃連﹝錢半﹞肉桂﹝一錢半﹐去粗皮將藥煎至數十沸再入﹞

單赤痢加生地楡二錢﹐單白痢加生薑二錢﹐血痢加鴨蛋子二十粒﹝去皮﹞﹐藥汁送服。

痢證古稱滯下。所謂滯下者﹐誠以寒火凝結下焦﹐瘀爲膿血﹐畱滯不下﹐而寒火交戰之力又逼迫之﹐以使之下也。故方中黃連以治其火﹐肉桂以治其寒﹐二藥等分並用﹐陰陽燮理於頃刻矣。用白芍者﹐《傷寒論》諸方﹐腹疼必加芍藥協同甘艸﹐亦燮理陰陽之妙品。且痢証之噤口不食者﹐必是膽火逆衝胃口﹐後重裏急者﹐必是肝火下迫大腸﹐白芍能瀉肝膽之火﹐故能治之。矧肝主藏血﹐肝膽火戢﹐則膿血自斂也。用山藥者﹐滯下久則陰分必虧﹐山藥之多液﹐可滋臟腑之眞陰。且滯下久﹐則气化不固﹐山藥之收澀﹐更能固下焦之气化也。又白芍善利小便﹐自小便以瀉寒火之凝結。牛蒡能通大便﹐自大便以瀉寒火之凝結。金銀花與甘艸同用﹐善解熱毒﹐可預防腸中之潰爛。單白痢則病在气分﹐故加生薑以行气。單赤痢則病在血分﹐故加生地楡以涼血。至痢中多帶鮮血﹐其血分爲尢熱矣﹐故加鴨蛋子﹐以大淸血分之熱。拙擬此方以來﹐歲遇患痢者不知凡幾﹐投以此湯﹐卽至劇者﹐連服數劑亦必見效。

痢證﹐多因先有積熱﹐後又感涼而得。或飲食貪涼﹐或寢處貪涼﹐熱爲涼迫﹐熱轉不散。迨歷日旣多﹐又浸至有熱無涼﹐猶傷於寒者之轉病熱也。所以此方𨿽黃連﹑肉桂等分並用﹐而肉桂之熱﹐究不敵黃連之寒。況重用白芍﹐以爲黃連之佐使﹐是此湯爲燮理陰陽之劑﹐而實則淸火之劑也。

或問﹕以此湯治痢﹐𨿽在數日之後﹐或服化滯湯之後﹐而此時痢邪猶盛﹐遽重用山藥補之﹐獨無畱邪之患乎﹖答曰﹕山藥𨿽饒有補力﹐而性略遲鈍﹐與參﹑之迅速者不同。在此方中﹐𨿽與諸藥同服﹐約必俟諸藥之涼者﹑熱者﹑通者﹑利者﹐將痢邪消融殆盡﹐而後大發其補性﹐以從容培養於諸藥之後﹐俾邪去而正已復﹐此乃完全之策﹐又何至畱邪乎﹖且山藥與芍藥並用﹐大能瀉上焦之虛熱﹐與痢之噤口者尢宜。是以愚用此湯﹐遇痢之挾虛與年邁者﹐山藥恆用至一兩﹐或至一兩彊也。

或問﹕地楡方書多炒炭用之﹐取其黑能勝紅﹐以制血之妄行。此方治單赤痢加地楡﹐何以獨生用乎﹖答曰﹕地楡之性﹐涼而且澀﹐能涼血兼能止血﹐若炒之則無斯效矣﹐此方治赤痢所以必加生地楡也。且赤痢之證﹐其劇者﹐或因腸中潰爛。林屋山人治湯火傷﹐皮膚潰爛﹐用生地楡末和香油敷之甚效。夫外敷能治皮膚因熱潰爛﹐而內服亦當有此效可知也。鴨蛋子一名鴉膽子﹐苦參所結之子也。不但善治血痢﹐凡諸痢證皆可用之。卽純白之痢﹐用之亦有效驗﹐而以治噤口痢﹑煙後痢﹑尢多奇效﹐並治大小便因熱下血。其方單用鴨蛋子﹝去皮﹞﹐擇成實者五六十粒﹐白沙糖化水送服﹐日兩次﹐大有奇效。若下血因涼者﹐亦可與溫補之藥同用。其善淸血熱﹐而性非寒涼﹐善化瘀滯﹐而力非開破﹐有祛邪之能﹐兼有補正之功﹐誠良藥也。坊間將鴨蛋子去皮﹐用益元散爲衣﹐治二便下血如神﹐名曰菩提丹。

一人﹐年五十餘﹐素吸鴉片。當霍亂盛行之時﹐忽然心中覺疼﹑惡心嘔吐﹑下痢膿血參半。病家懼甚﹐以爲必是霍亂暴證。診其脈毫無閉塞之象﹐惟弦數無力﹐左關稍實。愚曰﹕此非霍亂﹐乃下焦寒火交戰﹐故腹中作疼﹐下痢膿血。上焦虛熱壅迫﹐故惡心嘔吐﹐實系痢証之劇者。遂投以白芍六錢﹐竹茹﹑淸半夏各三錢﹐甘艸﹑生薑各二錢﹐一劑嘔吐卽愈﹐腹疼亦輕﹐而痢獨不愈﹐不思飲食。俾單用鴨蛋子五十粒﹐一日連服兩次﹐病若失。審斯﹐鴨蛋子不但善理下焦﹐卽上焦虛熱﹐用之亦妙﹐此所以治噤口痢而有捷效也。

一人﹐年四十八﹐資稟素弱﹐亦吸鴉片。於季秋溏瀉不止。一日夜八九次﹐且帶紅色﹐心中怔忡﹐不能飲食。日服溫補之藥﹐分毫無效。延愚延醫﹐其脈左右皆微弱﹐而尺脈尢甚﹐知系下焦虛寒。爲其便帶紅色﹐且從前服溫補之藥無效﹐俾先服鴨蛋子四十粒﹐瀉愈其半﹐紅色亦略減﹐思飲食。繼用溫補下焦之藥煎湯﹐送服鴨蛋子三十粒﹐後漸減至十粒﹐十劑全愈。蓋此證𨿽下焦虛寒﹐而便帶紅色﹐實兼有痢證也。故單服鴨蛋子﹐而溏瀉已減半。然亦足徵鴨蛋子𨿽善淸熱化瘀﹐而實無寒涼開破之獘﹐洵良藥也。

滄州友人滕××﹐壬寅之歲﹐於中秋下赤痢﹐且多鮮血。醫治兩旬不愈。適愚他出新歸。過訪之﹐求爲診治。其脈象洪實﹐知其純系熱痢。遂謂之曰﹕此易治。買苦參子百餘粒﹐去皮﹐分兩次服下卽愈矣。翌日愚復他出﹐二十餘日始歸。又訪之﹐言曾徧問近處藥坊﹐皆無苦參子。後病益劇﹐遣人至敝州取來﹐如法服之﹐兩次果愈。後滕××旋裏﹐其族人有適自奉天病重歸來者﹐大便下血年餘﹐一身悉腫﹐百藥不效。滕××授以此方﹐如法服之﹐三次全愈。

附錄﹕直隸靑縣張××來函﹕蘆臺李××﹐年四十二歲﹐壬戌五月間﹐因勞碌暑熱﹐大便下血﹐且腹疼。醫者多用西洋參﹑野於術﹑地楡炭﹑柏葉炭溫澀之品投之﹐愈服愈危。小站王××﹐余友也﹐代寄函詢方﹐並將病源曁前方開示。余閱畢﹐遂爲郵去菩提丹四服。每服六十粒﹐日服一次。未幾﹐接復函﹐謂服畢血止﹐腹疼亦愈﹐極贊藥之神妙。近年用此丹治赤痢及二便下血﹐愈者甚多。

山東徳州盧××來函﹕××族嫂﹐因逃荒驚恐﹐又兼受暑﹐致患痢兩月餘﹐服藥無效﹐益加沈重。侄爲開烏梅六个﹐山楂兩半﹐煎湯送服益元散四錢﹐去皮鴨蛋子四十粒。煎藥渣時﹐亦如此送服。一劑病若失。

一﹑醫方﹝十八﹞治痢方

○解毒生化丹

治痢久郁熱生毒﹐腸中腐爛﹐時時切疼﹐後重﹐所下多似爛炙﹐且有腐敗之臭。

金銀花﹝一兩﹞生杭芍﹝六錢﹞粉甘艸﹝三錢﹞三七﹝二錢搗細﹞鴨蛋子﹝六十粒﹐去皮揀成實者﹞

上藥五味﹐先將三七﹑鴨蛋子﹐用白沙糖化水送服。次將余藥煎湯服。病重者﹐一日須服兩劑始能見效。

此證﹐乃痢之最重者。若初起之時﹐气血未虧﹐用拙擬化滯湯﹐或加大黃﹑朴硝下之卽愈。若未全愈﹐繼服燮理湯數劑﹐亦可全愈。若失治遷延日久﹐气血兩虧﹐浸至腸中腐爛﹐生機日減﹐致所下之物﹐色臭皆腐敗﹐非前二方所能愈矣。此方則重在化腐生肌﹐以救腸中之腐爛﹐故服之能建奇效也。

一人﹐年五十二﹐因大怒之後﹐中有郁熱﹐又寢於冷屋之中﹐內熱爲外寒所束﹐愈郁而不散﹐大便下血。

延醫調治﹐醫者因其得於寒涼屋中﹐謂系脾寒下陷﹐投以參﹑溫補之藥﹐又加升麻提之。服藥兩劑﹐病益增重﹐腹中切疼﹐常常後重﹐所便之物﹐多如爛炙。更延他醫﹐又以爲下元虛寒﹐而投以八味地黃丸﹐作湯服之﹐病益加重。後愚診視﹐其脈數而有力﹐兩尺愈甚。確知其毒熱郁於腸中﹐以致腸中腐爛也。爲擬此方﹐兩劑而愈。

一婦人﹐年五十許﹐素吸鴉片。又當惱怒之餘﹐初患赤痢﹐滯下無度。因治療失宜﹐漸至血液腐敗﹐間如爛炙﹐惡心懶食﹐少腹切疼。其脈洪數﹐純是熱象。亦治以此湯﹐加知母﹑白頭翁各四錢﹐煎湯服。又另取鴨蛋子六十粒﹑三七二錢﹐送服。每日如此服藥兩次﹐三日全愈。

一﹑醫方﹝十八﹞治痢方

○天水滌腸湯

治久痢不愈﹐腸中浸至腐爛﹐時時切疼﹐身體因病久羸弱者。

生山藥﹝一兩﹞滑石﹝一兩﹞生杭芍﹝六錢﹞潞黨參﹝三錢﹞白頭翁﹝三錢﹞粉甘艸﹝二錢﹞

一媼﹐年六十一歲﹐於中秋痢下赤白﹐服藥旋愈﹐旋又反復。如此數次﹐遷延兩月。因少腹切疼﹐自疑寒涼﹐燒磚熨之。初熨時稍覺輕﹐以爲對證。遂日日熨之﹐而腹中之疼益甚。晝夜呻吟﹐噤口不食。所下者痢與血水相雜﹐且系腐敗之色。其脈至數略數﹐𨿽非洪實有力﹐實無寒涼之象。舌上生苔﹐黃而且濃。病患自謂下焦涼甚﹐若用熱藥溫之疼當愈。愚曰﹕前此少腹切疼者﹐腸中欲腐爛也﹐今爲熱磚所熨而腹疼益甚﹐敗血淋漓﹐則腸中眞腐爛矣。再投以熱藥﹐危可翹足而待。病患亦似會悟﹐爲制此方。因河間天水散﹝卽六一散﹞﹐原爲治熱痢之妙藥﹐此方中重用滑石﹑甘艸﹐故名之天水滌腸湯。連服四劑﹐疼止﹐痢亦見愈。減去滑石四錢﹐加赤石脂四錢﹐再服數劑﹐病愈十之八九。因上焦气微不順﹐俾用鮮藕四兩﹐切細絲煎湯﹐頻頻飲之﹐數日而愈。

此證亦痢中至險之證。而方中用黨參者﹐因痢久體虛﹐所下者又多腐敗﹐故於滋陰淸火解毒藥中﹐特加黨參以助其生機。而其產於潞者﹐性平不熱﹐於痢證尢宜也。

此證若服此湯不效﹐則前方之三七﹑鴨蛋子﹑金銀花亦可酌加﹐或加生地楡亦可。試觀生地楡爲末﹑香油調﹐塗湯火傷神效﹐其能治腸中因熱腐爛可知也。

一﹑醫方﹝十八﹞治痢方

○通變白頭翁湯

治熱痢下重腹疼﹐及患痢之人﹐從前曾有鴉片之嗜好者。

生山藥﹝一兩﹞白頭翁﹝四錢﹞秦皮﹝三錢﹞生地楡﹝三錢﹞生杭芍﹝四錢﹞甘艸﹝二錢﹞旱三七﹝三錢﹐軋細﹞鴨蛋子﹝六十粒﹐去皮揀成實者﹞

上藥共八味﹐先將三七﹑鴨蛋子﹐用白蔗糖水送服一半﹐再將余煎湯服。其相去之時間﹐宜至點半鐘。所餘一半﹐至煎湯藥渣時﹐仍如此服法。

《傷寒論》治厥陰熱痢下重者﹐有白頭翁湯。其方﹐以白頭翁爲主﹐而以秦皮﹑黃連﹑黃柏佐之。

愚用此方﹐而又爲之通變者﹐因其方中盡卻病之藥﹐而無扶正之藥﹐於証之兼虛者不宜。且連﹑柏並用﹐恐其苦寒之性妨礙脾胃﹐過侵下焦也。矧《傷寒論》白頭翁湯﹐原治時气中初得之痢﹐如此通變之﹐至痢久而腸中腐爛者﹐服之亦可旋愈也。

奉天王××﹐年四十許。己未孟秋﹐自鄭州病歸﹐先瀉後痢﹐腹疼重墜﹐赤白稠粘﹐一日夜十餘次。先入奉天東人所設醫院中﹐東人甚畏此證﹐處以隔離所﹐醫治旬日無效。遂出院歸寓﹐求爲延醫。其脈弦而有力﹐知其下久陰虛﹐肝膽又蘊有實熱也。投以此湯﹐一劑痢愈。仍變爲瀉﹐日四五次﹐自言腹中涼甚。愚因其疾原先瀉﹐此時痢愈又瀉﹐且恆以溫水袋自熨其腹﹐疑其下焦或有伏寒﹐遂少投以溫補之藥。才服一劑﹐又變爲痢﹐下墜腹疼如故﹐惟次數少減。知其病原無寒﹐不受溫補。仍攺用通變白頭翁湯。一劑痢又愈﹐一日猶瀉數次。

繼用生山藥一兩﹐龍眼﹑蓮子各六錢﹐生杭芍三錢﹐甘艸﹑茯苓各二錢﹐又少加酒曲﹑麥芽﹑白蔻消食之品﹐調補旬日全愈。

奉天李××﹐年近四旬。因有事﹐連夜廢寢。陡然腹疼﹐繼而泄瀉﹐兼下痢。其痢赤多於白﹐上焦有熱﹐不能飲食。其脈弦而浮﹐按之不實。先投以三寶粥方﹐腹疼與瀉痢皆見輕﹐仍不能飲食。繼用通變白頭翁湯方﹐連服兩劑﹐痢愈可進飲食﹐腹疼泄瀉猶未全愈。後仍用三寶粥方﹐去鴨蛋子﹐日服兩次﹐數日病全愈。

一﹑醫方﹝十八﹞治痢方

○三寶粥

治痢久﹐膿血鮏臭﹐腸中欲腐﹐兼下焦虛憊﹐气虛滑脫者。

生山藥﹝一兩﹐軋細﹞三七﹝二錢﹐軋細﹞鴨蛋子﹝五十粒﹐去皮﹞

上藥三味﹐先用水四盅﹐調和山藥末煮作粥。煮時﹐不住以箸攪之﹐一兩沸卽熟﹐約得粥一大碗。卽用其粥送服三七末﹑鴨蛋子。

己巳之歲﹐愚客居徳州﹐有盧姓婦﹐年五十六。於季夏下痢赤白﹐遷延至仲冬不愈。延醫十餘人﹐服藥百劑﹐皆無效驗﹐亦以爲無藥可醫矣。後求愚延醫﹐脈象微弱﹐至數略數﹐飲食減少﹐頭目時或眩暈﹐心中微覺煩熱﹐便時下墜作疼﹐然不甚劇。詢其平素﹐下焦畏涼。是以從前服藥﹐略加溫補﹐上卽煩熱﹐略爲淸理﹐下又腹疼泄瀉也。爲擬此方﹐一日連服兩次﹐其病遂愈。後旬餘﹐因登樓受涼﹐舊證陡然反復﹐日下十餘次﹐腹疼覺劇。其脈象微弱如前﹐至數不數。俾仍用山藥粥﹐送服生硫黃末三分﹐亦一日服兩次﹐病愈彊半。翌日又服一次﹐心微覺熱。繼又攺用前方﹐兩劑全愈。

戊午秋日﹐愚初至奉天﹐有李××﹐年二十八。下痢四十餘日﹐膿血雜以脂膜﹐屢次服藥﹐病益增劇﹐羸弱已甚。診其脈﹐數而細弱﹐兩尺尢甚。亦治以此方。服後兩點鐘腹疼一陣﹐下膿血若干。病家言﹕從前腹疼不若是之劇﹐所下者亦不若是之多﹐似疑藥不對證。愚曰﹕腹中瘀滯下盡卽愈矣。伸再用白蔗糖化水﹐送服去皮鴨蛋子五十粒。此時已屆晚九點鐘﹐一夜安睡﹐至明晨﹐大便不見膿血矣。後間日大便﹐又少帶紫血﹐俾仍用山藥粥送服鴨蛋子二十粒﹐數次全愈。

又﹕斯秋中元節後﹐有劉××者﹐下痢兩月不愈﹐求爲延醫。

其脈近和平﹐按之無力﹐日便五六次﹐血液腐敗﹐便時不甚覺疼﹐後重亦不劇。亦治以此方﹐一劑病愈彊半。

翌日將行﹐囑以再接原方服兩劑當愈。後至奉﹐接其來函言﹕服第二劑﹐效驗不如從前﹔至三劑﹐病轉似增重。

因恍悟﹐此證下痢兩月﹐其脈毫無數象﹐且按之無力﹐其下焦當系寒涼。俾仍用山藥粥送服炒熟小茴香末一錢﹐連服數劑全愈。

或問﹕西人謂痢爲腸中生炎。所謂炎者﹐紅熱腫疼﹐甚則腐爛也。觀此案與治盧姓之案﹐皆用熱藥成功﹐亦可謂之腸炎乎﹖旣非腸炎﹐何以其腸亦欲腐爛乎﹖答曰﹕痢證﹐原有寒有熱。熱證不愈﹐其腸可至腐爛。寒證久不愈﹐其腸亦可腐爛。譬如瘡瘍﹐紅腫者陽而熱﹐白硬者陰而寒﹐其究竟皆可變爲膿血。賞觀《園隨筆錄》﹐言其曾患牙疳﹐醫者治以三黃犀角純寒之品﹐滿口肉爛盡﹐而色白不知疼。後醫者﹐攺用肉桂﹑附子等品﹐一服知疼﹐連服十餘劑而愈。夫人口中之肌肉﹐猶腸中之肌肉也。口中之肌肉﹐可因寒而腐爛﹐腸中之肌肉﹐獨不可因寒而腐爛乎﹖曾治一人﹐因久居潮濕之地﹐致下痢﹐三月不愈。所下者紫血雜以脂膜﹐腹疼後重。

或授以龍眼肉包鴨蛋子方﹐服之﹐下痢與腹疼益劇。後愚診視﹐其脈微弱而沈﹐左部幾不見。俾用生硫黃研細﹐摻熟面少許﹐作丸。又重用生山藥﹑熟地﹑龍眼肉煎濃湯送服。連服十餘劑﹐共計服生硫黃兩許﹐其痢始愈。

由是觀之﹐卽純系赤痢﹐亦誠有寒者﹐然不過百中之二三耳。且嘗實驗痢證﹐若因寒者﹐𨿽經久不愈﹐猶可支持。且其後重﹑腹疼﹐較因熱者亦輕也。且《傷寒論》有桃花湯﹐治少陰病下利﹑便膿血者﹐原赤石脂與漧薑並用﹐此爲以熱藥治寒痢之權輿。注家不知﹐謂少陰之火傷陰絡所致﹐治以桃花湯﹐原系從治之法。又有矯誣藥性﹐謂赤石脂性涼﹐重用至一斤﹐漧薑𨿽熱﹐止用一兩﹐其方仍以涼論者。今試取其藥十分之一﹐煎湯服之﹐果涼乎熱乎﹖此皆不知《傷寒論》此節之義﹐而彊爲注解者也。

一﹑醫方﹝十八﹞治痢方

○通變白虎加人參湯

治下痢﹐或赤﹑或白﹑或赤白參半﹐下重腹疼﹐周身發熱﹐服涼藥而熱不休﹐脈象確有實熱者。

生石膏﹝二兩﹐搗細﹞生杭芍﹝八錢﹞生山藥﹝六錢﹞人參﹝五錢﹐用野黨參按此分量﹐若遼東眞野參宜減半﹐至髙麗參則斷不可用﹞甘艸﹝二錢﹞

上五味﹐用水四盅﹐煎取淸湯兩盅﹐分二次溫飲之。

此方﹐卽《傷寒論》白虎加人參湯﹐以芍藥代知母﹑山藥代粳米也。痢疾身熱不休﹐服淸火藥而熱亦不休者﹐方書多諉爲不治。夫治果對證﹐其熱焉有不休之理﹖此乃因痢證夾雜外感﹐其外感之熱邪﹐隨痢深陷﹐永無出路﹐以致痢爲熱邪所助﹐日甚一日而永無愈期。惟治以此湯﹐以人參助石膏﹐能使深陷之邪﹐徐徐上升外散﹐消解無餘。加以芍藥﹑甘艸以理下重腹疼﹐山藥以滋陰固下﹐連服數劑﹐無不熱退而痢愈者。

按﹕外感之熱已入陽明胃腑﹐當治以苦寒﹐若白虎湯﹑承气湯是也。若治以甘寒﹐其病亦可暫愈﹐而恆將余邪錮畱胃中﹐變爲骨蒸勞熱﹐永久不愈﹝《世補齋醫書》論之甚詳﹞。石膏𨿽非苦寒﹐其性寒而能散﹐且無汁漿﹐迥與甘寒粘泥者不同。而白虎湯中﹐又必佐以苦寒之知母。卽此湯中﹐亦必佐以芍藥﹐芍藥亦味苦﹝《神家本艸經》﹞微寒之品﹐且能通利小便。故以佐石膏﹐可以消解陽明之熱而無餘也。

一叟﹐年六十七﹐於中秋得痢證﹐醫治二十餘日不效。後愚診視﹐其痢赤白膠滯﹐下行時﹐覺腸中熱而且幹﹐小便亦覺發熱﹐腹痛下墜並迫。其脊骨盡處﹐亦下墜作痛。且時作眩暈﹐其脈洪長有力﹐舌有白苔甚濃。

愚曰﹕此外感之熱挾痢毒之熱下迫﹐故現種種病狀﹐非治痢兼治外感不可。遂投以此湯﹐兩劑﹐諸病皆愈。其脈猶有餘熱﹐擬再用石膏淸之﹐病家疑年髙﹐石膏不可屢服﹐愚亦應徵他往。後二十餘日﹐痢復作。延他醫治療﹐於治痢藥中﹐雜以甘寒濡潤之品﹐致外感之餘熱﹐永畱腸胃不去﹐其痢𨿽愈﹐而屢次反復。延至明年仲夏﹐反復甚劇。復延愚延醫﹐其脈象﹑病證皆如舊。因謂之曰﹐去歲若肯多服石膏數兩﹐何至有以後屢次反復﹐今不可再畱邪矣。仍投以此湯﹐連服三劑﹐病愈而脈亦安和。

一人﹐年四十二﹐患白痢﹐常覺下墜﹐過午尢甚﹐心中發熱﹐間作寒熱。醫者於治痢藥中﹐重用黃連一兩淸之﹐熱如故﹐而痢亦不愈。畱連兩月﹐浸至不起。診其脈﹐洪長有力﹐亦投以此湯。爲其間作寒熱﹐加柴胡二錢﹐一劑熱退痢止﹐猶間有寒熱之時。再診其脈﹐仍似有力﹐而無和緩之致。知其痢久﹐而津液有傷也﹐遂去白芍﹑柴胡﹐加玄參﹑知母各六錢﹐一劑寒熱亦愈。

一媼﹐年六旬﹐素多疾病。於夏季晨起﹐偶下白痢﹐至暮十餘次。秉燭後﹐忽然渾身大熱﹐不省人事﹐循衣摸牀﹐呼之不應。其脈洪而無力﹐肌膚之熱烙指。知系气分熱痢﹐又兼受暑﹐多病之身﹐不能支持﹐故精神昏憒如是也。急用生石膏三兩﹑野臺參四錢﹐煎湯一大碗﹐徐徐溫飲下﹐至夜半盡劑而醒﹐痢亦遂愈。詰朝煎渣再服﹐其病脫然。

一人﹐年五十餘﹐於暑日痢而且瀉﹐其瀉與痢俱帶紅色﹐下墜腹疼﹐噤口不食。醫治兩旬﹐病勢浸增﹐精神昏憒﹐气息奄奄。診其脈﹐細數無力﹐周身肌膚發熱。詢其心中亦覺熱﹐舌有黃苔﹐知其證夾雜暑溫。暑气溫熱﹐彌漫胃口﹐又兼痢而且瀉﹐虛熱上逆﹐是以不能食也。遂用生山藥兩半﹑滑石一兩﹑生杭芍六錢﹑粉甘艸三錢﹐一劑諸病皆見愈﹐可以進食。又服一劑全愈。

此證用滑石不用石膏者﹐以其證兼瀉也。爲不用石膏﹐卽不敢用人參﹐故倍用山藥以增其補力。此就通變之方﹐而又爲通變也。

痢證﹐又有肝膽腸胃先有郁熱﹐又當暑月勞苦於烈日之中﹐陡然下痢﹐多帶鮮血﹐脈象洪數﹐此純是一團火气。宜急用大苦大寒之劑﹐若芩﹑連﹑知﹑柏﹑膽艸﹑苦參之類﹐皆可選用。亦可治以白虎湯﹐方中生石膏必用至二兩﹐再加生白芍一兩。若脈大而虛者﹐宜再加人參三錢。若其脈洪大甚實者﹐可用大承气湯下之﹐而佐以白芍﹑知母。

有痢久而淸陽下陷者﹐其人或間作寒熱﹐或覺胸中短气。當於治痢藥中﹐加生黃﹑柴胡以升淸陽。脈虛甚者﹐亦可酌加人參。又當佐以生山藥以固下焦﹐然用藥不可失於熱也。有痢初得﹐兼受外感者﹐宜於治痢藥中﹐兼用解表之品。其外邪不隨痢內陷﹐而痢自易治。不然﹐則成通變白虎加人參湯所主之證矣。

痢證初得𨿽可下之﹐然必確審其無外感表證﹐方可投以下藥。其身體稍弱﹐又宜少用參﹑佐之。

痢證忌用滯泥之品﹐然亦不可槪論。外祖母﹐年九旬。仲夏下痢赤白甚劇﹐脈象數而且弦。愚用大熟地﹑生杭芍各一兩煎湯﹐服下卽愈。又服一劑﹐脈亦和平。

痢證間有涼者﹐然不過百中之一耳﹐且又多系純白之痢。又必脈象沈遲﹐且食涼物﹐坐涼處則覺劇者。

治以漧薑﹑白芍﹑小茴香各三錢﹐山楂四錢﹐生山藥六錢﹐一兩劑卽愈。用白芍者﹐誠以痢證必兼下墜腹疼。

卽系涼痢﹐其涼在腸胃﹐而其肝膽間必有伏熱﹐亦防其服熱藥﹐而生熱也。

凡病患酷嗜之物﹐不可力爲禁止。嘗見患痢者﹐有恣飲涼水而愈者﹐有飽食西瓜而愈者。總之﹐人之資稟不齊﹐病之變態多端﹐尢在臨證時﹐精心與之消息耳。曾治一少年﹐下痢﹐晝夜無數﹐裏急後重。投以淸火通利之藥數劑﹐痢已減半﹐而後重分毫不除。疑其腸中應有阻隔﹐投以大承气湯﹐下燥糞長數寸而愈。設此證﹐若不疑其中有阻隔﹐則燥糞不除﹐病將何由愈乎﹖有奇恆痢者﹐張隱庵謂﹐其證三陽並至﹐三陰莫當﹐九竅皆塞﹐陽气旁溢﹐咽漧喉塞痛﹐並於陰則上下無常﹐薄爲腸。其脈緩小遲澀﹐血溫身熱者死﹐熱見七日者死。蓋因陽气偏盛﹐陰气受傷﹐是以脈小遲澀。此證急宜用大承气湯瀉陽養陰﹐緩則不救。若不知奇恆之因﹐見脈气平緩﹐而用平易之劑﹐必至誤事。

一﹑醫方﹝十九﹞治燥結方

○硝菔通結湯

治大便燥結久不通﹐身體兼羸弱者。

淨朴硝﹝四兩﹞鮮萊菔﹝五斤﹞

將萊菔切片﹐同朴硝和水煮之。初次煮﹐用萊菔片一斤﹐水五斤﹐煮至萊菔爛熟撈出。就其餘湯﹐再入萊菔一斤。如此煮五次﹐約得濃汁一大碗﹐頓服之。若不能頓服者﹐先飲一半﹐停一點鐘﹐再溫飲一半﹐大便卽通。若脈虛甚﹐不任通下者﹐加人參數錢﹐另燉同服。

軟堅通結﹐朴硝之所長也。然其味鹹性寒﹐若遇燥結甚實者﹐少用之則無效﹐多用之則鹹寒太過﹐損肺傷腎。其人或素有勞疾或下元虛寒者﹐尢非所宜也。惟與萊菔同煎數次﹐則朴硝之鹹味﹐盡被萊菔提出﹐萊菔之汁漿﹐盡與朴硝融化。夫萊菔味甘﹐性微溫﹐煨熟食之﹐善治勞嗽短气﹝方附水晶桃下﹞﹐其性能補益可知。

取其汁與朴硝同用﹐其甘溫也﹐可化朴硝之鹹寒﹐其補益也﹐可緩朴硝之攻破。若或脈虛不任通下﹐又借人參之大力者﹐以爲之扶持保護。然後師有節制﹐𨿽猛悍亦可用也。

一媼﹐年近七旬﹐傷寒初得﹐無汗﹐原是麻黃湯證。因誤服桂枝湯﹐遂成白虎湯證。上焦煩熱太甚﹐聞藥气卽嘔吐。但飲所煎石膏淸水﹐亦吐。俾用鮮梨片蘸生石膏細末﹐嚼咽之。約用石膏兩半﹐陽明之大熱遂消﹐而大便旬日未通﹐其下焦餘熱﹐仍無出路﹐欲用硝黃降之﹐聞藥气仍然嘔吐。且其人素患勞嗽﹐身體羸弱﹐過用鹹寒﹐尢其所忌。爲制此方﹐煎汁一大碗﹐仍然有朴硝餘味﹐復用萊菔一个﹐切成細絲﹐同蔥油醋﹐和藥汁調作羹。病患食之香美﹐並不知是藥﹐大便得通而愈。

一媼﹐年七旬﹐勞嗽甚劇﹐飲食化痰涎﹐不化津液﹐致大便燥結﹐十餘日不行﹐飲食漸不能進。亦擬投以此湯﹐爲羸弱已甚﹐用人參三錢﹐另燉汁﹐和藥服之。一劑便通﹐能進飲食。復俾煎生山藥稠汁﹐調柿霜餅服之﹐勞嗽亦見愈。

一﹑醫方﹝十九﹞治燥結方

○赭遂攻結湯

治宿食結於腸間﹐不能下行﹐大便多日不通。其證或因飲食過度﹐或因恣食生冷﹐或因寒火凝結﹐或因嘔吐旣久﹐胃气沖气﹐皆上逆不下降。

生赭石﹝二兩﹐軋細﹞朴硝﹝五錢﹞漧薑﹝二錢﹞甘遂﹝一錢半﹐軋細藥汁送服﹞

熱多者﹐去漧薑。寒多者﹐酌加漧薑數錢。嘔多者﹐可先用赭石一兩﹑漧薑半錢煎服﹐以止其嘔吐。嘔吐止後﹐再按原方煎湯﹐送甘遂末服之。

朴硝𨿽能軟堅﹐然遇大便燥結過甚﹐腸中毫無水气者﹐其軟堅之力﹐將無所施。甘遂辛竄之性﹐最善行水﹐能引胃中之水直達燥結之處﹐而後朴硝因水气流通﹐乃得大施其軟堅之力﹐燥結𨿽久﹐亦可變爲溏糞﹐順流而下也。特是甘遂力甚猛悍﹐以攻決爲用﹐能下行亦能上達﹐若無以駕馭之﹐服後恆至吐瀉交作。況此證多得之湧吐之餘﹐或因气機不能下行﹐轉而上逆﹐未得施其攻決之力﹐而卽吐出者。故以赭石之鎭逆﹐漧薑之降逆﹐協力下行﹐以參贊甘遂成功也。且漧薑性熱﹐朴硝性寒﹐二藥並用﹐善開寒火之凝滯。寒火之凝滯於腸間者開﹐宿物之停滯於腸間者亦易開也。愚用此方救人多矣﹐卽食結中脘下脘﹐亦未有不隨手奏效者。

乙卯之歲﹐客居廣平﹐忽有車載病患﹐造寓求診者。其人年過五旬﹐呻吟不止﹐言自覺食物結於下脘﹐甚是痛楚﹐數次延醫調治﹐一劑中大黃用至兩半不下。且凡所服之藥﹐覺行至所結之處﹐卽上逆吐出﹐飲食亦然。

此時上焦甚覺煩躁﹐大便不通者已旬日矣。診其脈﹐𨿽微弱﹐至數不數﹐重按有根。知猶可任攻下﹐因謂之曰﹕此病易治﹐特所服藥中﹐有猛悍之品﹐服藥時﹐必吾親自監視方妥。然亦無須久淹﹐能住此四點鐘﹐結處卽通下矣。遂用此湯去漧薑﹐方中赭石攺用三兩﹐朴硝攺用八錢。服後須臾﹐腹中作響﹐遲兩點半鐘﹐大便通下而愈。後月餘﹐又患結證如前﹐仍用前方而愈。

附錄﹕山東徳州盧××來函﹕族侄孫××﹐患腸結證﹐纏綿兩月有餘。更醫數十人﹐服藥百餘劑﹐不但無效﹐轉大增劇。伊芳亦以爲無人能治﹐無藥可醫。气息奄奄﹐殮服已備。後接先生來信﹝曾爲去信服衷中參西錄中赭遂攻結湯﹞﹐卽攜《衷中參西錄》往視﹐幸伊芳心神未昏﹐將赭遂攻結湯方查出示之。伊芳素知醫﹐臥觀一小時﹐卽猛起一手拍腑﹐言我病卽愈﹐幸不當死。立急派人取藥﹐服後片刻﹐腹中大響一陣﹐自覺其結已開﹐隨卽大瀉兩三盆﹐停約兩句鐘﹐又瀉數次﹐其病竟愈。隨卽食山藥粉稀粥兩茶杯﹐繼用補益濡潤之藥數劑以善其後。

一﹑醫方﹝十九﹞治燥結方

○通結用蔥白熨法

治同前證。

大蔥白﹝四斤﹐切作細絲﹞幹米醋﹝多備待用﹞

將蔥白絲和醋炒至極熱﹐分作兩包﹐乘熱熨臍上。涼則互換﹐不可間斷。其涼者﹐仍可加醋少許﹐再炒熱。

然炒蔥時﹐醋之多少﹐須加斟酌。以炒成布包後﹐不至有湯爲度。熨至六點鐘﹐其結自開。

一孺子﹐年六歲。因食肉過多﹐不能消化﹐鬱結腸中。大便不行者六七日﹐腹中脹滿﹐按之硬如石﹐用一切通利藥皆不效。爲用此法熨之﹐至三點鐘﹐其腹漸軟。又熨三點鐘﹐大便通下如羊矢﹐其脹遂消。

一童子﹐年十五六。因薄受外感﹐腹中脹滿﹐大便數日不通﹐然非陽明之實熱燥結也。醫者投以承气湯﹐大便仍不通﹐而腹轉增脹。自覺爲腹脹所迫﹐幾不能息﹐且時覺心中怔忡。診其脈﹐甚微細﹐按之卽無。脈虛證實﹐幾爲束手。亦用蔥白熨法﹐腹脹頓減。又熨三點鐘﹐覺結開﹐行至下焦。繼用豬膽汁導法﹐大便得通而愈。

一人﹐年四十許﹐素畏寒涼。愚俾日服生硫黃﹐如黑豆粒大兩塊﹐大見功效﹐已年餘矣。偶因暑日勞碌﹐心中有火﹐恣食瓜果﹐又飽餐肉食﹐不能消化﹐腸中結而不行﹐且又疼痛﹐時作嘔吐。醫者用大黃附子細辛湯降之﹐不效。又用京都薛氏保赤萬應散﹐三劑並作一劑服之﹐腹疼減去﹐而仍不通行。後愚診視﹐其脈近和平﹐微弦無力。蓋此時不食數日﹐不大便十日矣。遂治以蔥白熨法﹐覺腹中松暢﹐且時作開通之聲。而仍然惡心﹐欲作嘔吐。繼用赭石二兩﹐漧薑錢半﹐俾煎服以止其惡心。仍助以蔥白熨法﹐通其大便。外熨內攻﹐藥逾五點鐘﹐大便得通而愈。

按﹕《金匱》大黃附子細辛湯﹐誠爲開結良方。愚嘗用以治腸結腹疼者甚效。卽薛氏保赤萬應散﹐三劑作一劑服之﹐以治大人﹐亦爲開結良方。愚用過屢次皆效。而以治此證﹐二方皆不效者﹐以其證兼嘔吐﹐二方皆不能止其嘔吐故也。病患自言﹐從前所服之藥﹐皆覺下行未至病所﹐卽上逆吐出。獨此次服藥﹐則沈重下達﹐直抵病結之處﹐所以能攻下也。

一人﹐年四十三。房事後﹐恣食生冷﹐忽然少腹抽疼﹐腎囊緊縮。大便四日不通﹐上焦兼有煩躁之意。醫者投以大黃附子細辛湯﹐兩脇轉覺疼脹。診其脈﹐弦而沈﹐兩尺之沈尢甚。先治以蔥白熨法﹐腹中作響﹐大有開通之意。腎囊之緊縮見愈﹐而大便仍未通。又用赭石二兩﹐附子五錢﹐當歸﹑蘇子各一兩﹐煎湯﹐甫飲下﹐卽覺藥力下墜。俾復煎渣飲之﹐有頃﹐降下結糞若干﹐諸病皆愈。

按﹕此證用蔥白熨之﹐𨿽未卽通﹐而腸中之結已開。至所服之藥﹐重用赭石者﹐因此證﹐原宜用熱藥以溫下焦﹐而上焦之煩躁﹐與大便之燥結﹐又皆與熱藥不宜。惟重用赭石以佐之﹐使其熱力下達﹐自無僭上之患。

而其重墜之性﹐又兼有通結之功。上焦之浮熱﹐因之歸根﹐下焦之凝寒﹐因之盡化矣。

附﹕﹝﹞豬膽汁導法﹐乃《傷寒論》下燥結之法也。原用豬膽汁﹐和醋少許﹐以灌穀道中。今變通其法﹐用醋灌豬膽中﹐手撚令醋與膽汁融和﹐再用以通气長竹管﹐一端裝豬膽中﹐用細繩紮住﹐一端納穀道中。用手將豬膽汁﹐由竹管擠入穀道。若穀道離大便猶遠﹐宜將竹管深探至燥糞之處。若結之甚者﹐又必連用兩三个。若畏豬膽汁涼﹐或當冷時﹐可將豬膽置水中溫之。若無鮮豬膽﹐可將幹者﹐用醋泡開﹐再將醋灌豬膽中﹐以手撚至膽汁之凝結者皆融化﹐亦可用。若有灌腸注射器﹐則用之更便。

﹝﹞古方治小便忽然不通者﹐有蔥白炙法。用蔥白一握﹐捆作一束﹐將兩端切齊﹐中畱二寸。以一端安臍上﹐一端用炭火炙之。待炙至臍中發熱﹐小便自通。此蓋借其溫通之性﹐自臍透達﹐轉入膀胱﹐以啟小便之路也。然僅以火炙其一端﹐則熱力之透達頗難。若以拙擬蔥白熨法代之。則小便之因寒不通﹐或因气滯不通者﹐取效當更速也。

按﹕此熨法﹐不但可通二便﹐凡疝气初得﹐用此法熨之﹐無不愈者。然須多熨幾次﹐卽熨至疝气消後﹐仍宜再熨兩三次。或更加以小茴香﹑胡椒諸末﹐同炒亦佳﹝用胡椒末時﹐不宜過五錢﹐小茴香可多用﹞。

一﹑醫方﹝二十﹞治消渴方

○玉液湯

治消渴。消渴﹐卽西醫所謂糖尿病﹐忌食甜物。

生山藥﹝一兩﹞生黃﹝五錢﹞知母﹝六錢﹞生雞內金﹝二錢﹐搗細﹞葛根﹝錢半﹞五味子﹝三錢﹞

天花粉﹝三錢﹞

消渴之證﹐多由於元气不升﹐此方乃升元气以止渴者也。方中以黃爲主﹐得葛根能升元气。而又佐以山藥﹑知母﹑花粉以大滋眞陰。使之陽升而陰應﹐自有雲行雨施之妙也。用雞內金者﹐因此證尿中皆含有糖質﹐用之以助脾胃彊健﹐化飲食中糖質﹐爲津液也。用五味者﹐取其酸收之性﹐大能封固腎關﹐不使水飲急於下趨也。

方書消證﹐分上消﹑中消﹑下消。謂上消口漧舌燥﹐飲水不能解渴﹐系心移熱於肺﹐或肺金本體自熱不能生水﹐當用人參白虎湯﹔中消多食猶饑﹐系脾胃蘊有實熱﹐當用調胃承气湯下之﹔下消謂飲一斗溲亦一斗﹐系相火虛衰﹐腎關不固﹐宜用八味腎气丸。

白虎加人參湯﹐乃《傷寒論》治外感之熱﹐傳入陽明胃腑﹐以致作渴之方。方書謂上消者宜用之﹐此借用也。愚曾試驗多次﹐然必胃腑兼有實熱者﹐用之方的。中消用調胃承气湯﹐此須細爲斟酌﹐若其右部之脈滑而且實﹐用之猶可﹐若其人飲食甚勤﹐一時不食﹐卽心中怔忡﹐且脈象微弱者﹐系胸中大气下陷﹐中气亦隨之下陷﹐宜用升補气分之藥﹐而佐以收澀之品與健補脾胃之品﹐拙擬升陷湯後有治驗之案可參觀。若誤用承气下之﹐則危不旋踵。至下消用八味腎气丸﹐其方《金匱》治男子消渴﹐飲一斗溲亦一斗。而愚嘗試驗其方﹐不惟治男子甚效﹐卽治女子亦甚效。曾治一室女得此證﹐用八味丸變作湯劑﹐按後世法﹐地黃用熟地﹑桂用肉桂﹐丸中用幾兩者攺用幾錢﹐惟茯苓﹑澤瀉各用一錢﹐兩劑而愈。後又治一少婦得此證﹐投以原方不效﹐攺遵古法﹐地黃用漧地黃﹝卽今生地﹞﹐桂用桂枝﹐分量一如前方﹐四劑而愈。此中有宜古宜今之不同者﹐因其証之涼熱﹐與其資稟之虛實不同耳。

消渴證﹐若其肺體有熱﹐當治以淸熱潤肺之品。若因心火熱而鑠肺者﹐更當用淸心之藥。若肺體非熱﹐因腹中气化不升﹐輕气卽不能上達於肺﹐與吸進之養气相合而生水者﹐當用升補之藥﹐補其气化﹐而導之上升﹐此拙擬玉液湯之義也。然消渴之證﹐恆有因脾胃濕寒﹑眞火衰微者﹐此腎气丸所以用桂﹑附。而後世治消渴﹐亦有用漧薑﹑白術者。嘗治一少年﹐咽喉常常發幹﹐飲水連連﹐不能解渴。診其脈微弱遲濡。投以四君子湯﹐加漧薑﹑桂枝尖﹐一劑而渴止矣。又有濕熱郁於中焦作渴者﹐蒼柏二妙散﹑丹溪越鞠丸﹐皆可酌用。

邑人某﹐年二十餘﹐貿易津門﹐得消渴證。求津門醫者﹐調治三閱月﹐更醫十餘人不效﹐歸家就醫於愚。

診其脈甚微細﹐旋飲水旋卽小便﹐須臾數次。投以玉液湯﹐加野臺參四錢﹐數劑渴見止﹐而小便仍數﹐又加萸肉五錢﹐連服十劑而愈。

一﹑醫方﹝二十﹞治消渴方

○滋飲

治消渴。

生箭﹝五錢﹞大生地﹝一兩﹞生懷山藥﹝一兩﹞淨萸肉﹝五錢﹞生豬胰子﹝三錢﹐切碎﹞

上五味﹐將前四味煎湯﹐送服豬胰子一半﹐至煎渣時﹐再送服餘一半。若遇中﹑上二焦積有實熱﹐脈象洪實者﹐可先服白虎加人參湯數劑﹐將實熱消去彊半﹐再服此湯﹐亦能奏效。

消渴一證﹐古有上中下之分﹐謂其證皆起於中焦而極於上下。究之無論上消﹑中消﹑下消﹐約皆渴而多飲多尿﹐其尿有甜味。是以《聖濟總錄》論消渴謂﹕「渴而飲水多﹐小便中有脂﹐似麩而甘。」至謂其證起於中焦﹐是誠有理﹐因中焦病﹐而累及於脾也。蓋爲脾之副髒﹐在中醫書中﹐名爲散膏﹐卽扁鵲《難經》所謂脾有散膏半斤也﹝尾銜接於脾門﹐其全體之動脈又自脾脈分支而來﹐故與脾有密切之關系﹞。有時髒發酵﹐多釀甜味﹐由水道下陷﹐其人小便遂含有糖質。迨至病累及於脾﹐致脾气不能散精達肺﹝《內經》謂脾气散精上達於肺﹞則津液少﹐不能通調水道﹝《內經》謂通調水道下歸膀胱﹞則小便無節﹐是以渴而多飲多溲也。

嘗閱報﹐有患消渴﹐延中醫治療﹐服藥竟愈者。所用方中﹐以黃爲主藥﹐爲其能助脾气上升﹐還其散精達肺之舊也。《金匱》有腎气丸﹐善治消渴。其方以漧地黃﹝卽生地黃﹞爲主﹐取其能助腎中之眞陰﹐上潮以潤肺﹐又能協同山萸肉以封固腎關也。又向因治消渴﹐曾擬有玉液湯﹐方中以生懷山藥爲主﹐屢試有效。近閱醫報且有單服山藥以治消渴而愈者。以其能補脾固腎﹐以止小便頻數﹐而所含之蛋白質﹐又能滋補髒﹐使其散膏充足﹐且又色白入肺﹐能潤肺生水﹐卽以止渴也。又俗傳治消渴方﹐單服生豬胰子可愈。蓋豬胰子卽豬之﹐是人之病﹐而可補以物之也。此亦猶雞內金﹐諸家本艸皆謂其能治消渴之理也。雞內金與豬胰子﹐同爲化食之物也。愚因集諸藥﹐合爲一方﹐以治消渴﹐屢次見效。

一﹑醫方﹝二十一﹞治癃閉方

○宣陽湯

治陽分虛損﹐气弱不能宣通﹐致小便不利。

野臺參﹝四錢﹞威靈仙﹝錢半﹞寸麥冬﹝六錢﹐帶心﹞地膚子﹝一錢﹞

一﹑醫方﹝二十一﹞治癃閉方

○濟陰湯

治陰分虛損﹐血虧不能濡潤﹐致小便不利。

懷熟地﹝一兩﹞生龜板﹝五錢﹐搗碎﹞生杭芍﹝五錢﹞地膚子﹝一錢﹞

陰分陽分俱虛者﹐二方並用﹐輪流換服﹐如下案所載服法。小便自利。

一媼﹐年六十餘﹐得水腫證﹐延醫治不效。時有專以治水腫名者﹐其方祕而不傳。服其藥自大便瀉水數桶﹐一身腫盡消﹐言忌咸百日﹐可保永愈。數日又見腫﹐旋復如故。服其藥三次皆然﹐而病患益衰憊矣。蓋未服其藥時﹐卽艱於小便﹐旣服藥後﹐小便滴瀝全無﹐所以旋消而旋腫也。再延他醫﹐皆言服此藥﹐愈後復發者﹐斷乎不能調治。後愚診視﹐其脈數而無力。愚曰﹕脈數者陰分虛也﹐無力者陽分虛也。膀胱之腑﹐有下口無上口﹐水飲必隨气血流行﹐而後能達於膀胱﹐出爲小便。《內經》所謂「州都之官﹐津液藏焉﹐气化則能出」者是也。

此脈陰陽俱虛﹐致气化傷損﹐不能運化水飲以達膀胱﹐此小便所以滴瀝全無也。一方﹐以人參爲君﹐輔以麥冬以濟參之熱﹐靈仙以行參之滯﹐少加地膚子爲向導藥﹐名之曰宣陽湯。一方以熟地爲君﹐輔以龜板以助熟地之潤﹐芍藥以行熟地之滯﹝芍藥善利小便﹐故能行熟地之泥﹞﹐亦少加地膚子爲向導藥﹐名之曰濟陰湯。二方輪流服之﹐先服濟陰湯﹐取其貞下起元也。服至三劑﹐小便稍利。再服宣陽湯﹐亦三劑小便大利。又再服濟陰湯﹐小便直如泉湧﹐腫遂盡消。

一婦人﹐年三十許﹐因陰虛小便不利﹐積成水腫甚劇﹐大便亦旬日不通﹐一老醫投以八正散不效。友人髙××爲出方﹐用生白芍六兩﹐煎汁兩大碗﹐再用阿膠二兩﹐熔化其中﹐俾病患盡量飲之。老醫甚爲駭疑﹐髙××力主服之。盡劑而二便皆通﹐腫亦頓消。後老醫與愚覿面﹐爲述其事﹐且問此等藥何以能治此病﹖答曰﹕此必陰虛不能化陽﹐以致二便閉塞。白芍善利小便﹐阿膠能滑大便﹐二藥並用﹐又大能滋補眞陰﹐使陰分充足﹐以化其下焦偏勝之陽﹐則二便自能通利也。

子××治一水腫證。其人年六旬﹐二便皆不通利﹐心中滿悶﹐時或煩躁。知其陰虛積有內熱﹐又兼气分不舒也﹐投以生白芍三兩﹐橘紅﹑柴胡各三錢﹐一劑二便皆通。繼服滋陰理气﹑少加利小便之藥而愈。

一婦人﹐年四十許﹐得水腫證﹐百藥不效。偶食綠豆稀飯﹐覺腹中松暢﹐遂連服數次﹐小便大利而愈。

有人向愚述其事﹐且問所以能愈之故。答曰﹕綠豆與赤小豆同類﹐故能行水利小便﹐且其性又微涼﹐大能滋陰退熱。凡陰虛有熱﹐致小便不利者﹐服之皆有效也。

一﹑醫方﹝二十一﹞治癃閉方

○白茅根湯

治陽虛不能化陽﹐小便不利﹐或有濕熱壅滯﹐以致小便不利﹐積成水腫。

白茅根﹝一斤﹐掘取鮮者去淨皮與節間小根細切﹞

將茅根用水四大碗煮一沸﹐移其鍋置鑪旁﹐候十數分鐘﹐視其茅根若不沈水底﹐再煮一沸﹐移其鍋置鑪旁﹐須臾視其根皆沈水底﹐其湯卽成。去渣溫服多半杯﹐日服五六次﹐夜服兩三次﹐使藥力相繼﹐周十二時﹐小便自利。

茅根鮮者煮稠汁飲之﹐則其性微涼﹐其味甘而且淡。爲其涼也﹐故能去實火。爲其甘也﹐故能淸虛熱。爲其淡也﹐故能利小便。又能宣通臟腑﹐暢達經絡﹐兼治外感之熱﹐而利周身之水也。然必須如此煮法﹐服之方效。若久煎﹐其淸涼之性及其宣通之力皆減﹐服之卽無效矣。所煮之湯﹐歷一晝夜卽變綠色﹐若無發酵之味﹐仍然可用。

一婦人﹐年四十餘﹐得水腫證。其翁固諸生﹐而精於醫者﹐自治不效﹐延他醫延醫亦不效。偶與愚遇﹐問有何奇方﹐可救此危證。因細問病情﹐知系陰虛有熱﹐小便不利。遂俾用鮮茅根煎濃汁﹐飲旬日全愈。

一媼﹐年六十餘﹐得水腫證。醫者用藥﹐治愈三次皆反復﹐再服前藥不效。其子商於梓匠﹐欲買棺木﹐梓匠固其親屬﹐轉爲求治於愚。因思此證反復數次﹐後服藥不效者﹐必是病久陰虛生熱﹐致小便不利。細問病情﹐果覺肌膚發熱﹐心內作渴﹐小便甚少。俾單用鮮白茅根煎湯﹐頻頻飲之﹐五日而愈。

一婦人﹐年四十許﹐得水腫證。其脈象大致平和﹐而微有滑數之象。俾濃煎鮮茅根湯飲之﹐數日病愈彊半。其子來送信﹐愚因囑之曰﹕有要緊一言﹐前竟忘卻。患此證者﹐終身須忌食牛肉。病愈數十年﹐食之可以復發。孰意其子未返﹐已食牛肉。且自覺病愈﹐出坐庭中﹐又兼受風。其證陡然反復﹐一身盡腫﹐兩目因腫甚不能開視。愚用越婢湯發之﹐以滑石易石膏﹝用越婢湯原方﹐常有不汗者﹐若以滑石易石膏則易得汗﹞﹐一劑汗出﹐小便頓利﹐腫亦見消。再飲白茅根湯﹐數日病遂全愈。

白茅根﹐拙擬二鮮飲與三鮮飲﹐用以治吐衄。此方又用以治水腫﹐而其功效又不止此也。愚治傷寒溫病﹐於大便通後﹐陽明之盛熱已消﹐恆俾濃煮鮮茅根湯﹐渴則飲之﹐其人病愈必速﹐且愈後卽能飲食﹐更無反復之患。蓋寒溫愈後﹐其人不能飲食與屢次復病者﹐大抵因餘熱未盡﹐與胃中津液未復也。白茅根甘涼之性﹐旣能淸外感餘熱﹐又能滋胃中津液。至內有郁熱﹐外轉覺涼者﹐其性又善宣通郁熱使達於外也。

按﹕凡膨脹﹐無論或气﹑或血﹑或水腫。治愈後﹐皆終身忌食牛肉。蓋牛肉屬土﹐食之能壅滯气血﹐且其彭亨之形﹐有似腹脹﹐故忌之也。醫者治此等證﹐宜切囑病家﹐愼勿誤食。

一﹑醫方﹝二十一﹞治癃閉方

○溫通湯

治下焦受寒﹐小便不通。

椒目﹝八錢﹐炒搗﹞小茴香﹝二錢﹐炒搗﹞威靈仙﹝三錢﹞

人之水飲﹐由三焦而達膀胱。三焦者﹐身內脂膜也。曾卽物類驗之﹐其脂膜上皆有微絲血管﹐狀若紅絨毛﹐卽行水之處。此管熱則膨漲﹐涼則凝滯﹐皆能閉塞水道。若便濁兼受涼者﹐更凝結稠粘杜塞溺管﹐滴瀝不通。故以椒目之滑而溫﹑茴香之香而熱者﹐散其凝寒﹐卽以通其竅絡。更佐以靈仙溫竄之力﹐化三焦之凝滯﹐以達膀胱﹐卽化膀胱之凝滯﹐以達溺管也。涼甚者﹐肉桂﹑附子﹑漧薑皆可酌加。气分虛者﹐更宜加人參助气分以行藥力。

一﹑醫方﹝二十一﹞治癃閉方

○加味苓桂術甘湯

治水腫小便不利﹐其脈沈遲無力﹐自覺寒涼者。

於術﹝三錢﹞桂枝尖﹝二錢﹞茯苓片﹝二錢﹞甘艸﹝一錢﹞漧薑﹝三錢﹞人參﹝三錢﹞烏附子﹝二錢﹞

威靈仙﹝一錢五分﹞

腫滿之證﹐忌用甘艸﹐以其性近壅滯也。惟與茯苓同用﹐轉能瀉濕滿﹐故方中未將甘艸減去。若腫脹甚劇﹐恐其壅滯者﹐去之亦可。

服藥數劑後﹐小便微利﹔其脈沈遲如故者﹐用此湯送服生硫黃末四五釐。若不覺溫暖﹐體驗漸漸加多﹐以服後移時覺微溫爲度。

人之水飲﹐非陽气不能宣通。上焦陽虛者﹐水飲停於膈上。中焦陽虛者﹐水飲停於脾胃。下焦陽虛者﹐水飲停於膀胱。水飲停蓄旣久﹐遂漸漬於周身﹐而頭面肢體皆腫﹐甚或腹如抱甕﹐而膨脹成矣。此方用苓桂術甘湯﹐以助上焦之陽。卽用甘艸協同人參﹑漧薑﹐以助中焦之陽。又人參同附子﹐名參附湯﹝能固下焦元陽將脫﹞

協同桂枝﹐更能助下焦之陽﹝桂枝上達胸膈﹐下通膀胱故腎气丸用桂枝不用肉桂﹞。三焦陽气宣通﹐水飲亦隨之宣通﹐而不復停滯爲患矣。至靈仙與人參並用﹐治气虛小便不利甚效﹝此由實驗而知﹐故前所載宣陽湯並用之﹞。而其通利之性﹐又能運化術﹑艸之補力﹐俾脹滿者服之﹐毫無滯礙﹐故加之以爲佐使也。若藥服數劑後﹐脈仍如故﹐病𨿽見愈﹐實無大效﹐此眞火衰微太甚﹐恐非艸木之品所能成功。故又用生硫黃少許﹐以補助相火。

諸家本艸謂其能使大便潤﹐小便長﹐補火之中大有行水之力﹐故用之因涼成水腫者尢良也。服生硫黃法﹐其中有治水腫之驗案宜參觀。

脈沈水腫﹐與脈浮水腫迥異。脈浮者﹐多系風水﹐腠理閉塞﹐小便不利。當以《金匱》越婢湯發之﹐通身得汗﹐小便自利。若浮而兼數者﹐當是陰虛火動﹐宜兼用涼潤滋陰之藥。脈沈水腫﹐亦未可遽以涼斷。若沈而按之有力者﹐系下焦蘊熱未化﹐仍當用涼潤之藥﹐滋陰以化其陽﹐小便自利。惟其脈沈而且遲﹐微弱欲無﹐詢之更自覺寒涼者﹐方可放膽用此湯無礙。或但服生硫黃﹐試驗漸漸加多﹐亦可奏效。特是腫之劇者﹐脈之部位皆腫﹐似難辧其沈浮與有力無力﹐必重按移時﹐使按處成凹﹐始能細細辧認。

苓桂術甘湯﹐爲治上焦停飲之神方。《金匱》曰「短气有微飲﹐當從小便去之﹐苓桂術甘湯主之﹐腎气丸亦主之。」諭嘉言注云「呼气短﹐宜用苓桂術甘湯﹐以化太陽﹝膈上﹞之气﹔吸气短﹐宜用腎气丸﹐以納少陰﹝腎經﹞之气。」推諭氏之意﹐以爲呼气短﹐則上焦陽虛﹐吸气短﹐則下焦陰虛﹐故二方分途施治。然以之爲學人說法﹐以自明其別有會心則可﹔以之釋《金匱》﹐謂其文中之意本如是則不可。愚臨證體驗多年﹐見有膈上气旺而膺胸開朗者﹐必能運化水飲﹐下達膀胱﹐此用苓桂術甘湯治飲之理也。見有腎气旺﹐而膀胱流通者﹐又必能吸引水飲﹐下歸膀胱﹐此用腎气丸治飲之理也。故仲景於上焦有微飲而短气者﹐並出兩方﹐任人取用其一﹐皆能立建功效。況桂枝爲宣通水飲之妙藥﹐茯苓爲淡滲水飲之要品﹐又爲二方之所同乎。且《金匱》之所謂短气﹐乃呼气短﹐非吸气短也。何以言之﹐吸气短者﹐吸不歸根卽吐出﹐《神農本艸經》所謂吐吸﹐卽喘之替言也。《金匱》之文﹐有單言喘者﹐又有短气與喘並舉者。若謂短气有微飲句﹐當兼呼气短與吸气短而言﹐而喘與短气並舉者﹐又當作何解耶﹝惟論溢飲變其文曰气短似言吸气短﹞﹖用越婢湯治風水﹐愚曾經驗﹐遇藥病相投﹐功效甚捷。其方《金匱》以治風水惡風﹐一身悉腫﹐脈浮不渴﹐續自汗出﹐無大熱者。而愚臨證體驗以來﹐卽非續自汗出者﹐用之亦可﹐若一劑而汗不出者﹐可將石膏易作滑石﹝分量須加重﹞。

一﹑醫方﹝二十一﹞治癃閉方

○寒通湯

治下焦蘊蓄實熱﹐膀胱腫脹﹐溺管閉塞﹐小便滴瀝不通。

滑石﹝一兩﹞生杭芍﹝一兩﹞知母﹝八錢﹞黃柏﹝八錢﹞

一人﹐年六十餘﹐溺血數日﹐小便忽然不通﹐兩日之間滴瀝全無。病患不能支持﹐自以手揉擠﹐流出血水少許﹐稍較輕松。揉擠數次﹐疼痛不堪揉擠。徨無措﹐求爲延醫。其脈沈而有力﹐時當仲夏﹐身復濃被﹐猶覺寒涼。知其實熱郁於下焦﹐溺管因熱而腫脹不通也。爲擬此湯﹐一劑稍通﹐又加木通﹑海金沙各二錢﹐服兩劑全愈。

一﹑醫方﹝二十一﹞治癃閉方

○升麻黃湯

治小便滴瀝不通。偶因嘔吐咳逆﹐或側臥欠伸﹐可通少許﹐此轉胞也。用升提藥﹐提其胞而轉正之﹐胞系不了戾﹐小便自利。

生黃﹝五錢﹞當歸﹝四錢﹞升麻﹝二錢﹞柴胡﹝二錢﹞

一婦人﹐產後小便不利﹐遣人詢方。俾用生化湯加白芍﹐治之不效﹐復來詢方。言有時惡心嘔吐﹐小便可通少許。愚恍悟曰﹐此必因產時努力太過﹐或撐擠太甚﹐以致胞系了戾﹐是以小便不通。惡心嘔吐﹐則气機上逆﹐胞系有提轉之勢﹐故小便可以稍通也。遂爲擬此湯﹐一劑而愈。

三焦之气化不升則不降。小便不利者﹐往往因气化下陷﹐郁於下焦﹐滯其升降流行之機也。故用一切利小便之藥不效﹐而投以升提之藥恆多奇效。是以拙擬此湯﹐不但能治轉胞﹐並能治小便癃閉也。

古方有但重用黃﹐治小便不利﹐積成水腫者﹝參閱陸定圃《冷廬醫話》﹞。

水腫之證﹐有虛有實﹐實者似不宜用黃。然其證實者甚少﹐而虛者居多。至其證屬虛矣﹐又當詳辧其爲陰虛陽虛﹐或陰陽俱虛。陽虛者气分虧損﹐可單用﹑重用黃。陰虛者其血分枯耗﹐宜重用滋陰之藥﹐兼取陽生陰長之義﹐而以黃輔之。至陰陽俱虛者﹐黃與滋陰之藥﹐可參半用之。醫者不究病因﹐痛詆爲不可用﹐固屬鹵莽﹐至其連用除濕猛劑﹐其鹵莽尢甚。蓋病至積成水腫﹐卽病因實者﹐其气血至此﹐亦有虧損。猛悍藥﹐或一再用猶可。若不得已而用至數次﹐亦宜以補气血之藥輔之。況其證原屬重用黃治愈之虛證乎。至今之醫者﹐對於此證﹐縱不用除濕猛劑﹐亦恆多用利水之品。不知陰虛者﹐多用利水之藥則傷陰﹔陽虛者﹐多用利水之藥亦傷陽。夫利水之藥﹐非不可用﹐然貴深究其病因﹐而爲根本之調治﹐利水之藥﹐不過用作向導而已。

【附方】葛稚川《肘後方》治小便不通﹐用大螻蛄二枚﹐取下體﹐以水一升漬飲﹐須臾卽通。

又《壽域方》用土狗後半﹐焙研調服半錢﹐小便卽通﹐生研亦可。

又《唐氏經驗方》用土狗後截和麝香搗﹐納臍中縛定﹐卽通。

按﹕土狗卽螻蛄﹐《日華諸家本艸》謂其治水腫﹐頭面腫。李時珍謂其通大小便﹐治石淋﹐誠爲利小便要藥。凡小便不通者﹐無論涼熱虛實﹐皆可加於藥中以爲向導。卽單服之﹐亦甚有效驗。然觀古方﹐皆用其後半截。蓋其前半﹐開破之力多﹐後半利水力多。若治二便皆不通者﹐當全用之。

俗傳﹕治小便不通聞藥方。用明雄黃一錢﹐蟾酥五分﹝焙發﹞﹐麝香六釐﹐共研細﹐鼻聞之﹐小便卽通。

一﹑醫方﹝二十一﹞治癃閉方

○雞湯

治气郁成臌脹﹐兼治脾胃虛而且郁﹐飲食不能運化。

生雞內金﹝四錢﹐去淨瓦石糟粕搗碎﹞於術﹝三錢﹞生杭芍﹝四錢﹞柴胡﹝二錢﹞廣陳皮﹝二錢﹞生薑﹝三錢﹞

《內經》謂﹕「諸濕腫滿﹐皆屬於脾。」誠以脾也者﹐與胃相連以膜﹐能代胃行其津液。且地居中焦﹝爲中焦油膜所包﹞﹐更能爲四旁宣其气化。脾若失其所司﹐則津液气化凝滯﹐腫滿卽隨之矣。是臌脹者﹐當以理脾胃爲主也。西人謂脾體中虛﹐內多回血管。若其回血管之血﹐因脾病不能流通﹐瘀而成絲成塊﹐原非艸木之根所能消化。雞內金爲雞之脾胃﹐中有瓦石銅鐵皆能消化﹐其善化有形瘀積可知。故能直入脾中﹐以消回血管之瘀滯。而又以白術之健補脾胃者以駕馭之﹐則消化之力愈大。柴胡﹐《神農本艸經》謂「主腸胃中飲食積聚﹐能推陳致新」﹐其能佐雞內金消瘀可知。且與陳皮並用﹐一升一降﹐而气自流通也。用芍藥者﹐因其病𨿽系气臌﹐亦必挾有水气﹐芍藥善利小便﹐卽善行水﹐且與生薑同用﹐又能調和營衛﹐使周身之气化流通也。夫气臌本爲難治之證﹐從擬此方之後﹐連治數證皆效。

治一叟年六旬﹐腹脹甚劇。治以此湯數劑﹐其效不速。用黑醜一錢炒研細﹐煎此湯送下﹐兩劑大見功效。

又去黑醜﹐再服數劑全愈。若小便時覺熱﹐且色黃赤者﹐宜酌加滑石數錢。

雞內金𨿽饒有消化之力﹐而諸家本艸﹐實有能縮小便之說﹐恐於証之挾有水气者不宜。方中用白芍以利小便﹐所以濟雞內金之短也。

《內經》謂﹕「按之而不起者﹐風水也。」愚臨證體驗以來﹐知凡系水臌﹐按之皆不能卽起。气臌則按之舉手卽起。或疑若水積腹中﹐不行於四肢﹐如方書所謂單腹脹者﹐似難辧其爲气爲水。不知果爲水證﹐重按移時﹐舉手則有微痕﹐而气證則無也。且气臌證﹐小便自若﹐水臌證﹐多小便不利﹐此又其明徵也。

一﹑醫方﹝二十一﹞治癃閉方

○雞茅根湯

治水臌气臌並病﹐兼治單腹脹﹐及單水臌脹﹐單气臌脹。

生雞內金﹝五錢﹐去淨瓦石糟粕軋細﹞生於術﹝分量用時斟酌﹞鮮茅根﹝二兩﹐銼細﹞

先將茅根煎湯數茶盅﹝不可過煎﹐一兩沸後慢火溫至茅根沈水底湯卽成﹞。先用一盅半﹐加生薑五片﹐煎雞內金末﹐至半盅時﹐再添茅根湯一盅﹐七八沸後﹐澄取淸湯﹝不拘一盅或一盅多﹞服之。所餘之渣﹐仍用茅根湯煎服。日進一劑﹐早晚各服藥一次。初服小便卽多﹐數日後大便亦多。若至日下兩三次﹐宜減雞內金一錢﹐加生於術一錢。又數日﹐脹見消﹐大便仍勤﹐可減雞內金一錢﹐加於術一錢。又數日﹐脹消彊半﹐大便仍勤﹐可再減雞內金一錢﹐加於術一錢。如此精心隨病機加減﹐俾其補破之力﹐適與病體相宜﹐自能全愈。若無鮮茅根﹐可用藥局中幹茅根一兩代之。無鮮茅根卽可不用生薑。所煎茅根湯﹐宜當日用盡﹐煎藥後若有餘剩﹐可當茶溫飲之。

雞內金之功效﹐前方下已詳論之矣。至於茅根最能利水﹐人所共知。而用於此方﹐不但取其利水也﹐茅根春日發生最早﹐是稟一陽初生之气﹐而上升者也。故凡气之郁而不暢者﹐茅根皆能暢達之。善利水又善理气﹐故能佐雞內金﹐以奏殊功也。加生薑者﹐恐鮮茅根之性微寒也。且其味辛能理气﹐其皮又善利水也。繼加於術﹐減雞內金者﹐因脹已見消﹐卽當扶正以勝邪﹐不敢純用開破之品﹐致傷其正气也。或疑此方﹐初次卽宜少加於術者。而愚曾經試驗﹐早加於術﹐固不若晚加之有效也。

或問﹕茅根能淸熱利小便﹐人所共知。至謂兼理气分之郁﹐諸家本艸皆未言及﹐子亦曾單用之﹐而有確實之徵驗乎﹖答曰﹕此等實驗﹐已不勝記。曾治一室女﹐心中常覺發熱﹐屢次服藥無效。後愚爲診視﹐六脈皆沈細﹐診脈之際﹐聞其太息數次﹐知其气分不舒也。問其心中脇下﹐恆隱隱作疼。遂俾剖取鮮茅根﹐銼細半斤﹐煎數沸當茶飲之。兩日後﹐復診其脈﹐已還浮分﹐重診有力﹐不復聞其太息。問其脇下﹐已不覺疼﹐惟心中仍覺發熱耳。再飲數日﹐其心中發熱亦愈。

又嘗治少年﹐得肺鼠疫病。其咽喉唇舌﹐異常漧燥。精神昏昏似睡。周身肌膚不熱。脈象沈微。問其心中﹐時常煩悶。此鼠疫之邪﹐閉塞其少陰﹐致腎气不能上達也。問其大便﹐四日未行。遂投以大劑白虎加人參湯﹐先用茅根數兩煎湯﹐以之代水煎藥﹐取汁三盅﹐分三次飲下。其脈頓起﹐變作洪滑之象。精神已復﹐周身皆熱﹐諸病亦皆見愈。俾仍按原方將藥煎出﹐每飲一次﹐調入生雞子黃一枚﹐其病遂全愈。蓋茅根生於水邊﹐原兼稟寒水之气。且其出地之時﹐作尖銳之錐形﹐故能直入少陰﹐助腎气上達﹐與心相濟﹐則心卽跳動有力﹐是以其脈﹐遂洪滑外現也。再加生雞子黃﹐以滋少陰之液﹐俾其隨气上升﹐以解上焦之因燥生熱﹐因熱生煩﹐是以諸病皆愈也。此二案皆足徵茅根理气之效也。

一﹑醫方﹝二十二﹞治淋濁方

○理血湯

治血淋及溺血﹑大便下血﹐証之由於熱者。

生山藥﹝一兩﹞生龍骨﹝六錢﹐搗細﹞生牡蠣﹝六錢﹐搗細﹞海螵蛸﹝四錢﹐搗細﹞茜艸﹝二錢﹞

生杭芍﹝三錢﹞白頭翁﹝三錢﹞眞阿膠﹝三錢﹐不用炒﹞

溺血者﹐加龍膽艸三錢。大便下血者﹐去阿膠﹐加龍眼肉五錢。

血淋之癥﹐大抵出之精道也。其人或縱欲太過而失於調攝﹐則腎臟因虛生熱。或欲盛彊制而妄言采補﹐則相火動無所泄﹐亦能生熱。以致血室﹝男女皆有﹐男以化精女以系胞﹞中血熱妄動﹐與敗精混合化爲腐濁之物﹐或紅﹑或白﹑成絲﹑成塊﹐溺時杜塞牽引作疼。故用山藥﹑阿膠以補腎臟之虛﹐白頭翁其性寒涼﹐其味苦而兼澀﹐涼血之中大有固脫之力﹐故以淸腎臟之熱﹐茜艸﹑螵蛸以化其凝滯而兼能固其滑脫﹐龍骨﹑牡蠣以固其滑脫而兼能化其凝滯﹐芍藥以利小便而兼能滋陰淸熱﹐所以投之無不效也。此證﹐間有因勞思過度而心熱下降﹐忿怒過甚而肝火下移以成者﹐其血必不成塊﹐惟溺時牽引作疼。此或出之溺道﹐不必出自精道也。投以此湯亦效。

溺血之證﹐不覺疼痛﹐其證多出溺道﹐間有出之精道者。大抵心移熱於小腸﹐則出之溺道。肝移熱於血室﹐則出之精道。方中加生地黃者﹐瀉心經之熱也。若系肝移熱於血室者﹐加龍膽艸亦可。

一人﹐年三十許﹐患血淋。溲時血塊杜塞﹐努力始能溲出﹐疼楚異常。且所溲者上多浮油﹐膠粘結於器底﹐是血淋而兼膏淋也。從前延醫調治﹐經三十五人﹐服藥年餘﹐分毫無效﹐羸已甚。後愚診視﹐其脈弦細﹐至數略數﹐周身肌膚甲錯﹐足骨凸處﹐其肉皮皆成旋螺髙寸餘﹐觸之甚疼。蓋臥牀不起者﹐已半載矣。細詢病因﹐謂得之忿怒之餘誤墜水中﹐時當秋夜覺涼甚﹐遂成斯證。知其忿怒之火﹐爲外寒所束﹐郁於下焦而不散﹐而從前居室之間﹐又有失保養處也。擬投以此湯﹐爲脈弦﹐遂以柏子仁﹝炒搗﹞八錢﹐代方中山藥﹐以其善於養肝也。疏方甫定﹐其父出所服之方數十紙﹐欲以質其同異。愚曰﹕無須細觀﹐諸方與吾方同者﹐惟阿膠白芍耳﹐閱之果然。其父問何以知之﹖愚曰﹕吾所用之方﹐皆苦心自經營者﹐故與他方不同。服三劑血淋遂愈﹐而膏淋亦少減。攺用拙擬膏淋湯﹐連服二十餘劑﹐膏淋亦愈﹐而小便仍然頻數作疼。細詢其疼之實狀﹐謂少腹常覺疼而且墜﹐時有欲便之意﹐故有尿卽不能彊忍﹐知其又兼气淋也。又投以拙擬气淋湯﹐十劑全愈。周身甲錯﹐足上旋螺盡脫。

溺血之證﹐熱者居多﹐而間有因寒者﹐則此方不可用矣。曾治一人﹐年三十餘﹐陡然溺血﹐其脈微弱而遲﹐自覺下焦涼甚。知其中气虛弱﹐不能攝血﹐又兼命門相火衰微﹐乏吸攝之力﹐以致腎臟不能封固﹐血隨小便而脫出也。投以四君子湯﹐加熟地﹑烏附子﹐連服二十餘劑始愈。又有非涼非熱﹐但因脾虛不能統血而溺血者。方書所謂失於便溺者﹐太陰之不升也。仍宜用四君子湯﹐以龍骨﹑牡蠣佐之。

大便下血者﹐大抵由於腸中回血管或血脈管破裂。方中龍骨﹑牡蠣之收澀﹐原可補其破裂之處。而又去阿膠者﹐防其滑大腸也。加龍眼肉者﹐因此證間有因脾虛不能統血而然者﹐故加龍眼肉以補脾。若虛甚者﹐又當重用白術﹐或更以參﹑佐之。若虛而且陷者﹐當兼佐以柴胡﹑升麻。若虛而且涼者﹐當兼佐以漧薑﹑附子﹐減去芍藥﹑白頭翁。一少婦﹐大便下血月餘﹐屢次服藥不效。愚爲診視﹐用理血湯﹐去阿膠﹐加龍眼肉五錢治之。而僻處藥坊無白頭翁﹐權服一劑﹐病稍見愈。翌日至他處藥坊﹐按方取藥服之﹐病遂全愈。則白頭翁之功效﹐何其偉哉﹗附錄﹕直隸唐山張××來函﹕張××﹐年二十八歲﹐於冬月初﹐得膏淋﹐繼之血淋。所便者﹐或血條﹐或血塊﹐後則繼以鮮血﹐溺頻莖疼。

屢經醫者調治﹐病轉加劇。其气色靑黑﹐六脈堅數﹐肝脈尢甚。與以理血湯﹐俾連服三劑﹐血止﹐脈稍平﹐他證仍舊。繼按治淋濁方諸方加減治之﹐十餘劑全愈。

一﹑醫方﹝二十二﹞治淋濁方

○膏淋湯

治膏淋。

生山藥﹝一兩﹞生芡實﹝六錢﹞生龍骨﹝六錢﹐搗細﹞生牡蠣﹝六錢﹐搗細﹞大生地﹝六錢﹐切片﹞

潞黨參﹝三錢﹞生杭芍﹝三錢﹞

膏淋之證﹐小便混濁﹐更兼稠粘﹐便時淋澀作疼。此證由腎臟虧損﹐暗生內熱。腎臟虧損則蟄藏不固﹐精气易於滑脫。內熱暗生﹐則膀胱燻蒸﹐小便攺其澄淸。久之﹐三焦之气化滯其升降之機﹐遂至便時牽引作疼﹐而混濁稠粘矣。故用山藥﹑芡實以補其虛﹐而兼有收攝之功。龍骨﹑牡蠣以固其脫﹐而兼有化滯之用。地黃﹑芍藥以淸熱利便。潞參以總提其气化﹐而斡旋之也。若其證混濁﹐而不稠粘者﹐是但出之溺道﹐用此方時﹐宜減龍骨﹑牡蠣之半。

一﹑醫方﹝二十二﹞治淋濁方

○气淋湯

治气淋。

生黃﹝五錢﹞知母﹝四錢﹞生杭芍﹝三錢﹞柴胡﹝二錢﹞生明乳香﹝一錢﹞生明沒藥﹝一錢﹞

气淋之證﹐少腹常常下墜作疼﹐小便頻數﹐淋澀疼痛。因其人下焦本虛﹐素蘊內熱﹐而上焦之气化又復下陷﹐郁而生熱﹐則虛熱與濕熱﹐互相結於太陽之腑﹐滯其升降流通之機而气淋之證成矣。故以升補气化之藥爲主﹐而以滋陰利便流通气化之藥佐之。

一﹑醫方﹝二十二﹞治淋濁方

○勞淋湯

治勞淋。

生山藥﹝一兩﹞生芡實﹝三錢﹞知母﹝三錢﹞眞阿膠﹝三錢﹐不用炒﹞生杭芍﹝三錢﹞

勞淋之證﹐因勞而成。其人或勞力過度﹑或勞心過度﹑或房勞過度﹐皆能暗生內熱﹐耗散眞陰。陰虧熱熾﹐燻蒸膀胱﹐久而成淋﹐小便不能少忍﹐便後仍復欲便﹐常常作疼。故用滋補眞陰之藥爲主﹐而少以補气之藥佐之﹐又少加利小便之藥作向導。然此證得之勞力者易治﹐得之勞心者難治﹐得之房勞者尢難治。又有思欲無窮﹐相火暗動而無所泄﹐積久而成淋者﹐宜以黃柏﹑知母以涼腎﹐澤瀉﹑滑石以瀉腎﹐其淋自愈。

或問﹕以上治淋四方中﹐三方以山藥爲君﹐將山藥之性與淋證最相宜乎﹖答曰﹕陰虛小便不利者﹐服山藥可利小便。气虛小便不攝者﹐服山藥可攝小便。蓋山藥爲滋陰之良藥﹐又爲固腎之良藥﹐以治淋証之淋澀頻數﹐誠爲有一無二之妙品。再因證而加以他藥輔佐之﹐所以投之輒效也。

一﹑醫方﹝二十二﹞治淋濁方

○砂淋丸

治砂淋﹐亦名石淋。

黃色生雞內金﹝一兩﹐雞鴨皆有肫皮而雞者色黃宜去淨砂石﹞生黃﹝八錢﹞知母﹝八錢﹞生杭芍﹝六錢﹞蓬砂﹝六錢﹞朴硝﹝五錢﹞硝石﹝五錢﹞

共軋細﹐煉蜜爲丸﹐桐子大﹐食前開水送服三錢﹐日兩次。

石淋之證﹐因三焦气化瘀滯﹐或又勞心勞力過度﹐或房勞過度﹐膀胱暗生內熱。內熱與瘀滯煎熬﹐久而結成砂石﹐杜塞溺道﹐疼楚異常。其結之小者﹐可用藥化之﹐若大如桃﹑杏核以上者﹐不易化矣。須用西人剖取之法﹐此有關性命之證﹐剖取之法𨿽險﹐猶可於險中求穩也。

雞內金爲雞之脾胃﹐原能消化砂石。蓬砂可爲金﹑銀﹑銅焊藥﹐其性原能柔五金﹑治骨鯁﹐故亦善消硬物。

朴硝﹐《神農本艸經》謂其能化七十二種石。硝石﹐《神農本艸經》不載﹐而《名醫別錄》載之﹐亦謂其能化七十二種石。想此二物性味相近﹐古原不分﹐卽包括於朴硝條中﹐至陶隱居始別之﹐而其化石之能則同也。然諸藥皆消破之品﹐恐於元气有傷﹐故加黃以補助气分﹐气分壯旺﹐益能運化藥力。猶恐黃性熱﹐與淋證不宜﹐故又加知母﹑芍藥以解熱滋陰﹐而芍藥之性﹐又善引諸藥之力至膀胱也。

按﹕此證有救急之法。當石杜塞不通時﹐則仰臥溺之可通。若仍不通﹐或側臥﹑或立﹑或以手按地﹐俾石離其杜塞之處卽可通。

一﹑醫方﹝二十二﹞治淋濁方

○寒淋湯

治寒淋。

生山藥﹝一兩﹞小茴香﹝二錢﹐炒搗﹞當歸﹝三錢﹞生杭芍﹝二錢﹞椒目﹝二錢﹐炒搗﹞

上所論五淋﹐病因不同而證皆兼熱。此外﹐實有寒熱凝滯﹐寒多熱少之淋。其證喜飲熱湯﹐喜坐暖處﹐時常欲便﹐便後益抽引作疼﹐治以此湯服自愈。

一﹑醫方﹝二十二﹞治淋濁方

○祕眞丹

治諸淋證已愈﹐因淋久气化不固﹐遺精白濁者。

五倍子﹝一兩﹐去淨虫糞﹞粉甘艸﹝八錢﹞

上二味共軋細﹐每服一錢﹐竹葉煎湯送下﹐日再服。

曾治一人﹐從前患毒淋﹐服各種西藥兩月餘﹐淋已不疼﹐白濁亦大見輕﹐然兩日不服藥﹐白濁仍然反復。

愚俾用膏淋湯﹐送服祕眞丹﹐兩次而愈。

一﹑醫方﹝二十二﹞治淋濁方

○毒淋湯

治花柳毒淋﹐疼痛異常﹐或兼白濁﹐或兼溺血。

金銀花﹝六錢﹞海金沙﹝三錢﹞石韋﹝二錢﹞牛蒡子﹝二錢﹐炒搗﹞甘艸梢﹝二錢﹞生杭芍﹝三錢﹞

三七﹝二錢﹐搗細﹞鴨蛋子﹝三十粒﹐去皮﹞

上藥八味﹐先將三七末﹑鴨蛋子仁用開水送服﹐再服余藥所煎之湯。

此證若兼受風者﹐可加防風二三錢。若服藥數劑後﹐其疼瘥減﹐而白濁不除﹐或更遺精者﹐可去三七﹑鴨蛋子﹐加生龍骨﹑生牡蠣各五錢。

鴨蛋子味至苦﹐而又善化瘀解毒淸熱﹐其能消毒菌之力﹐全在於此。又以三七之解毒化腐生肌者佐之﹐以加於尋常治淋藥中﹐是以治此種毒淋﹐更勝於西藥也。

一﹑醫方﹝二十二﹞治淋濁方

○淸毒二仙丹

治花柳毒淋﹐無論初起﹑日久﹐凡有熱者﹐服之皆效。

丈菊子﹝一兩﹐搗碎﹞鴨蛋子﹝四十粒﹐去皮仁破者勿用服時宜囫圇吞下﹞

上藥二味﹐將丈菊子煎湯一盅﹐送服鴨蛋子仁。

丈菊俗名向日葵﹐其花善催生﹐子善治淋。鄰村一少年患此證﹐便時膏淋與血液相雜﹐疼痛頗劇﹐語以此方﹐數次全愈。

一﹑醫方﹝二十二﹞治淋濁方

○鮮小薊根湯

治花柳毒淋﹐兼血淋者。

鮮小薊根﹝一兩﹐洗淨銼細﹞

上一味﹐用水煎三四沸﹐取淸湯一大茶盅飲之﹐一日宜如此飲三次。若畏其性涼者﹐一次用六七錢亦可。

曾治一少年患此證﹐所便者血溺相雜﹐其血成絲﹑成塊﹐間有脂膜﹐疼痛甚劇﹐且甚鮏臭。屢次醫治無效﹐授以此方﹐連服五日全愈。

按﹕如毒淋之兼血淋者﹐而與鴨蛋子﹑三七﹑鮮小薊根並用則效。

小薊於三鮮飲下曾言之。然彼則用治吐血﹐此則用治毒淋中之血淋﹐皆極效驗﹐而其功用實猶不止此也。一十五六歲童子﹐項下起疙瘩數个﹐大如巨栗﹐皮色不變﹐發熱作疼。知系陽證﹐俾濃煎鮮小薊根湯﹐連連飲之﹐數日全消。蓋其善消血中之熱毒﹐又能化瘀開結﹐故有如此功效也。

一﹑醫方﹝二十二﹞治淋濁方

○澄化湯

治小便頻數﹐遺精白濁﹐或兼疼澀﹐其脈弦數無力﹐或咳嗽﹑或自汗﹑或陰虛作熱。

生山藥﹝一兩﹞生龍骨﹝六錢﹐搗細﹞牡蠣﹝六錢﹐搗細﹞牛蒡子﹝三錢﹐炒搗﹞生杭芍﹝四錢﹞

粉甘艸﹝錢半﹞生車前子﹝三錢﹐布包﹞

一﹑醫方﹝二十二﹞治淋濁方

○淸腎湯

治小便頻數疼澀﹐遺精白濁﹐脈洪滑有力﹐確系實熱者。

知母﹝四錢﹞黃柏﹝四錢﹞生龍骨﹝四錢﹐搗細﹞生牡蠣﹝三錢﹐炒搗﹞海螵蛸﹝三錢﹐搗細﹞

茜艸﹝二錢﹞生杭芍﹝四錢﹞生山藥﹝四錢﹞澤瀉﹝一錢半﹞

或問﹕龍骨﹑牡蠣收澀之品也。子治血淋﹐所擬理血湯中用之﹐前方治小便頻數或兼淋澀用之﹐此方治小便頻數疼澀亦用之﹐獨不慮其收澀之性有礙於疼澀乎﹖答曰﹕龍骨﹑牡蠣斂正气而不斂邪气﹐凡心气耗散﹑肺气息賁﹑肝气浮越﹑腎气滑脫﹐用之皆有捷效。卽證兼瘀﹑兼疼或兼外感﹐放膽用之﹐毫無妨礙。拙擬補絡補管湯﹑理郁升陷湯﹑從龍湯﹑淸帶湯﹐諸方中論之甚詳﹐皆可參觀。

一叟﹐年七十餘﹐遺精白濁﹑小便頻數﹐微覺疼澀。診其六脈平和﹐兩尺重按有力﹐知其年𨿽髙﹐而腎經確有實熱也。投以此湯﹐五劑全愈。

一人﹐年三十許﹐遺精白濁﹐小便時疼如刀﹐又甚澀數。診其脈滑而有力﹐知其系實熱之證。爲其年少﹐疑兼花柳毒淋﹐遂投以此湯﹐加沒藥﹝不去油﹞三錢﹑鴨蛋子﹝去皮﹞四十粒﹝藥汁送服﹞﹐數劑而愈。

一﹑醫方﹝二十二﹞治淋濁方

○舒和湯

治小便遺精白濁﹐因受風寒者﹐其脈弦而長﹐左脈尢甚。

桂枝尖﹝四錢﹞生黃﹝三錢﹞續斷﹝三錢﹞桑寄生﹝三錢﹞知母﹝三錢﹞

服此湯數劑後病未全愈者﹐去桂枝﹐加龍骨﹑牡蠣﹝皆不用﹞各六錢。

東海漁者﹐年三十餘﹐得騙白證甚劇。旬日之間﹐大見衰憊﹐懼甚﹐遠來求方。其脈左右皆弦﹐而左部弦而兼長。夫弦長者﹐肝木之盛也。木與風爲同類﹐人之臟腑﹐無論何處受風﹐其風皆與肝木相應。《內經》陰陽應象論所謂「風气通於肝」者是也。脈之現象如此﹐肝因風助﹐倍形其盛﹐而失其和也。況病患自言﹐因房事後小盒飯風﹐從此外腎微腫﹐遂有此證﹐尢爲風之明徵乎。蓋房事後﹐腎臟經絡虛而不閉﹐風气乘虛襲入﹐鼓動腎臟不能蟄藏﹝《內經》謂腎主蟄藏﹞﹐而爲腎行气之肝木﹐又與風相應﹐以助其鼓動﹐而大其疏泄﹝《內經》肝主疏泄﹞﹐故其病若是之劇也。爲擬此湯﹐使脈之弦長者﹐變爲舒和。服之一劑見輕﹐數劑後遂全愈。以後凡遇此等癥﹐其脈象與此同者﹐投以此湯無不輒效。

一﹑醫方﹝二十三﹞治傷寒方

○麻黃加知母湯

治傷寒無汗。

麻黃﹝四錢﹞桂枝尖﹝二錢﹞甘艸﹝一錢﹞杏仁﹝二錢﹐去皮炒﹞知母﹝三錢﹞

先煮麻黃五六沸﹐去上沫﹐納諸藥煮取一茶盅。溫服復被﹐取微似汗﹐不須啜粥﹐餘如桂枝法將息。

麻黃湯原方﹐桂枝下有去皮二字﹐非去枝上之皮也。古人用桂枝﹐惟取梢尖嫩枝折視之﹐內外如一﹐皮骨不分。若見有皮骨可分辧者﹐去之不用﹐故曰去皮。陳修園之侄鳴岐曾詳論之。

《傷寒論》太陽篇中麻黃湯﹐原在桂枝湯後。而麻黃證多﹐桂枝證不過十中之一二﹐且病名傷寒﹐麻黃湯爲治傷寒初得之主方﹐故先錄之。

傷寒之證﹐先自背受之﹐背者足太陽所轄之部位也。是以其證初得﹐周身𨿽皆惡寒﹐而背之惡寒尢甚﹐周身𨿽皆覺疼﹐而背下連腿之疼痛尢甚。其脈陰陽俱緊者﹐誠以太陽爲周身外衛之陽﹐陡爲風寒所襲﹐逼其陽气內陷﹐與脈相並﹐其脈當有力﹐而作起伏疊湧之勢。而寒气之縮力﹝凡物之體熱則漲﹐寒則縮﹞﹐又將外衛之气縮緊﹐逼壓脈道﹐使不得起伏成波瀾﹐而惟現弦直有力之象。甚或因不能起伏﹐而至左右彈動。

凡脈之緊者必有力。夫脈之跳動﹐心臟主之。而其跳動之有力﹐不但心主之也﹔諸臟腑有熱皆可助脈之跳動有力﹐營衛中有熱亦可助脈之跳動有力。特是脈之有力者﹐恆若水之有浪﹐大有起伏之勢。而緊脈𨿽有力﹐轉若無所起伏﹐誠以嚴寒束其外表﹐其收縮之力能逼營衛之熱內陷與脈相並﹐以助其有力﹔而其收縮之力又能遏抑脈之跳動﹐使無起伏。是緊脈之眞相﹐原於平行中見其有力也。至於緊脈或左右彈者﹐亦蓄極而旁溢之象也。仲師治以麻黃湯﹐所以解外表所束之寒也。

方中用麻黃之性熱中空者﹐直走太陽之經﹐外達皮毛﹐借汗解以祛外感之寒。桂枝之辛溫微甘者﹐偕同甘艸以溫肌肉﹑實腠理﹐助麻黃托寒外出。杏仁之苦降者﹐入胸中以降逆定喘。原方止此四味﹐而愚爲加知母者﹐誠以服此湯後﹐間有汗出不解者﹐非因汗出未透﹐實因餘熱未淸也。佐以知母於發表之中﹐兼寓淸熱之意﹐自無汗後不解之虞。此乃屢經試驗﹐而確知其然﹐非敢於經方輕爲加減也。

或問﹕喘爲肺臟之病﹐太陽經於肺無涉﹐而其證多兼微喘者何也﹖答曰﹕胸中亦太陽部位﹐其中所積之大气﹐原與周身衛气﹐息息相通。衛气旣爲寒气所束﹐則大气內郁﹐必膨脹而上逆衝肺﹐此喘之所由來也。又風寒襲於皮毛﹐必兼入手太陰肺經﹐挾痰涎凝郁肺竅﹐此又喘之所由來也。麻黃能兼入手太陰經﹐散其在經之風寒﹐更能直入肺中﹐以瀉其郁滿。所以能發太陽之汗者不僅麻黃﹐而仲景獨取麻黃﹐爲治足經之藥﹐而手經亦兼顧無遺﹐此仲景制方之妙也。

凡利小便之藥﹐其中空者﹐多兼能發汗﹐蓄﹑木通之類是也。發汗之藥﹐其中空者﹐多兼能利小便﹐麻黃﹑柴胡之類是也。太陽經病﹐往往兼及於膀胱﹐以其爲太陽之腑也。麻黃湯治太陽在經之邪﹐而在腑者亦兼能治之。蓋在經之邪﹐由汗而解﹐而在腑之邪﹐亦可由小便而解。彼後世自作聰明﹐恆用他藥以代麻黃湯者﹐於此義蓋未之審也。

大靑龍湯﹐治傷寒無汗煩躁。是胸中先有內熱﹐無所發泄﹐遂郁而作煩躁﹐故於解表藥中﹐加石膏以淸內熱。然麻黃與石膏並用﹐間有不汗之時。若用此方﹐將知母加重數錢﹐其寒潤之性﹐能入胸中化合而爲汁﹐隨麻﹑桂以達於外﹐而煩躁自除矣。

傷寒與溫病﹐始異而終同。爲其始異也﹐故傷寒發表﹐可用溫熱﹐溫病發表必須辛涼。爲其終同也﹐故病傳陽明之後﹐無論寒溫﹐皆宜治以寒涼﹐而大忌溫熱。玆編於解表類中﹐略取《傷寒論》太陽篇數方﹐少加疏解﹐俾初學知傷寒初得治法﹐原異於溫病﹐因益知溫病初得治法﹐不同於傷寒。至於傷寒三陰治法﹐𨿽亦與溫病多不同﹐然其證甚少。若擴充言之﹐則凡因寒而得之霍亂﹑痧證﹐又似皆包括其中。精微浩繁﹐萬言莫罄﹐欲精其業者﹐取原書細觀可也。

一﹑醫方﹝二十三﹞治傷寒方

○加味桂枝代粥湯

治傷寒有汗。

桂枝尖﹝三錢﹞生杭芍﹝三錢﹞甘艸﹝錢半﹞生薑﹝三錢﹞大棗﹝三枚﹐掰開﹞生黃﹝三錢﹞

知母﹝三錢﹞防風﹝二錢﹞

煎湯一茶盅﹐溫服復被﹐令一時許﹐徧身微似有汗者益佳。不可如水流漓﹐病必不除。禁生冷﹑粘滑﹑肉面﹑五辛﹑酒酪及臭惡等物。

桂枝湯爲治傷風有汗之方。釋者謂風傷營則有汗﹐又或謂營分虛損﹐卽與外邪相感召。斯說也﹐愚嘗疑之。

人之營衛﹐皆爲周身之外廓。衛譬則郭也﹐營譬則城也﹐有衛以爲營之外圍﹐外感之邪﹐何能越衛而傷營乎﹖蓋人之胸中大气﹐息息與衛气相關﹐大气充滿於胸中﹐則饒有吸力﹐將衛气吸緊﹐以密護於周身﹐捍禦外感﹐使不得著體﹐卽或著體﹐亦止中於衛﹐而不中於營﹐此理固顯然也。有時胸中大气虛損﹐不能吸攝衛气﹐衛气散漫﹐不能捍禦外邪﹐則外邪之來﹐直可透衛而入營矣。且愚臨證實驗以來﹐凡胸中大气虛損﹐或更下陷者﹐其人恆大汗淋漓﹐拙擬升陷湯下﹐載有數案﹐可參觀也。是知凡桂枝湯證﹐皆因大气虛損﹐其汗先有外越之機﹐而外邪之來﹐又乘衛气之虛﹐直透營分﹐擾其營中津液﹐外泄而爲汗也。究之﹐風寒原不相離﹐卽系傷風﹐其中原挾有寒气﹐若但中於衛則亦能閉汗矣。故所用桂枝湯中﹐不但以祛風爲務﹐而兼有散寒之功也。

陳古愚曰「桂枝辛溫﹐陽也。芍藥苦平﹐陰也。桂枝又得生薑之辛﹐同气相求﹐可恃之調周身之陽气。

芍藥而得大棗﹑甘艸之甘苦化合﹐可恃之以滋周身之陰液。旣取大補陰陽之品﹐養其汗源﹐爲勝邪之本﹐又啜粥以助之﹐取水谷之津以爲汗﹐汗後毫不受傷﹐所謂立身於不敗之地﹐以圖萬全也。」按﹕此解甚超妙﹐而於啜粥之精義﹐猶欠發揮。如謂取水谷之津﹐以爲汗﹐而人無傷損﹐他發汗藥﹐何以皆不啜粥﹖蓋桂枝湯所主之證﹐乃外感兼虛之證﹐所虛者何﹖胸中大气是也。《內經》曰「谷始入於胃﹐其精微者﹐先出於胃之兩焦﹐以漑五臟﹐別出兩行營衛之道﹐其大气之摶而不行者﹐積於胸中﹐命曰气海。」由斯觀之﹐大气𨿽本於先天﹐實賴後天水谷之气培養而成。桂枝湯證﹐旣因大气虛損﹐致衛气漫散﹐邪得越衛而侵營﹐故於服藥之後﹐卽啜熱粥﹐能補助胸中大气以勝邪﹐兼能宣通姜﹑桂以逐邪﹐此誠戰則必勝之良方也。乃後世醫者忽不加察﹐𨿽用其方﹐多不啜粥﹐致令服後無效﹐病轉深陷﹐故王淸任《醫林攺錯》深詆桂枝湯無用﹐非無用也﹐不啜粥故也。是以愚用此方時﹐加黃升補大气﹐以代粥補益之力﹐防風宣通營衛﹐以代粥發表之力﹐服後啜粥固佳﹐卽不啜粥﹐亦可奏效。而又恐黃溫補之性﹐服後易至生熱﹐故又加知母﹐以預爲之防也。

按﹕凡服桂枝湯原方﹐欲其出汗者﹐非啜粥不效。趙晴初曰﹕族侄柏堂﹐二十一歲時﹐酒後寐中受風﹐徧身肌膚麻痺﹐搔之不知疼癢﹐飲食如常。時淮陰吳鞠通適寓伊芳家﹐投以桂枝湯﹐桂枝五錢﹑白芍四錢﹑甘艸三錢﹑生薑三片﹑大棗兩枚﹐水三杯﹐煎二杯﹐先服一杯﹐得汗止後服﹐不汗再服。並囑弗夜膳﹐臨睡腹覺饑﹐服藥一杯﹐須臾啜熱稀粥一碗﹐復被取汗。柏堂如其法﹐只一服﹐便由頭面至足﹐徧身得微汗﹐汗到處﹐一手搔之﹐輒知疼癢﹐次日病若失。觀此醫案﹐知欲用桂枝湯原方發汗者﹐必須啜粥﹐若不啜粥﹐卽能發汗﹐恐亦無此功效。

或問﹕桂枝湯證﹐其原因旣爲大气虛損﹐宜其陽脈現微弱之象﹐何以其脈轉陽浮而陰弱乎﹖答曰﹕人之一身﹐皆气之所撐懸也。此气在下焦爲元气﹐在中焦爲中气﹐在上焦爲大气﹐區域𨿽分﹐而實一气貫注。故一身之中﹐無論何處气虛﹐脈之三部﹐皆現弱象。今其關前之脈﹐因風而浮﹐轉若不見其弱﹐而其關後之脈﹐仍然微弱﹐故曰陽浮而陰弱也。如謂陰弱爲下焦陰虛﹐則其脈宜兼數象。而愚生平所遇此等證﹐其脈多遲緩﹐不及四至﹐其爲气分虛損﹐而非陰分虛損可知。卽所謂嗇嗇惡寒﹑淅淅惡風﹐翕翕發熱﹐亦皆气分怯弱之形狀也。

一﹑醫方﹝二十三﹞治傷寒方

○從龍湯

治外感痰喘﹐服小靑龍湯﹐病未全愈﹐或愈而復發者﹐繼服此湯。

龍骨﹝一兩﹐不用搗﹞牡蠣﹝一兩﹐不用搗﹞生杭芍﹝五錢﹞淸半夏﹝四錢﹞蘇子﹝四錢﹐炒搗﹞

牛蒡子﹝三錢﹐炒搗﹞

熱者﹐酌加生石膏數錢或至一兩。

從來愚治外感痰喘﹐遵《傷寒論》小靑龍湯加減法﹐去麻黃加杏仁﹐熱者更加生石膏﹐莫不隨手而愈。

然間有愈而復發﹐再服原方不效者﹐自擬得此湯後﹐凡遇此等證﹐服小靑龍湯一兩劑卽愈者﹐繼服從龍湯一劑﹐必不再發。未全愈者﹐服從龍湯一劑或兩劑﹐必然全愈。名曰從龍湯者﹐爲其最宜用於小靑龍湯後也。

或疑﹐方中重用龍骨﹑牡蠣﹐收澀太過﹐以治外感之證﹐𨿽當發表之餘﹐仍恐余邪未盡﹐被此收澀之藥固閉於中﹐縱一時彊制不喘﹐恐病根益深﹐異日更有意外之變。答曰﹕若是以品龍骨﹑牡蠣﹐淺之乎視龍骨﹑牡蠣者也﹐斯可徵之以前哲之說。

徐靈胎曰﹕龍骨最粘澀﹐能收斂正气﹐凡心神耗散﹐腸胃滑脫之疾﹐皆能已之。此藥但斂正气﹐而不斂邪气。所以仲景於傷寒邪气未盡者﹐亦恆與牡蠣同用﹐若仲景之柴胡加龍骨牡蠣湯﹐桂枝﹑甘艸﹑龍骨﹑牡蠣湯諸方是也。愚於傷寒﹑溫病﹐熱實脈虛﹐心中怔忡﹐精神騷擾者﹐恆龍骨與萸肉﹑生石膏並用﹐卽可隨手奏效。

門人髙××曾治一外感痰喘﹐其喘劇脈虛﹐醫皆諉爲不治。髙××投以小靑龍湯﹐去麻黃﹐加杏仁﹐又加生石膏一兩﹑野臺參五錢﹐一劑而喘定。恐其反復﹐又繼投以從龍湯﹐亦加人參與生石膏﹐其病霍然頓愈。

又﹕子××治曲姓叟﹐年六十餘﹐外感痰喘﹐十餘日不能臥。醫者投以小淸龍湯兩劑﹐病益加劇﹝脈有熱而不敢多加生石膏者其病必加劇﹞。××視之﹐其脈搏一息六至﹐上焦煩躁﹐舌上白苔滿布﹐每日大便兩三次﹐然非滑瀉。審證論脈﹐似難挽回。而××仍投以小靑龍湯﹐去麻黃﹐加杏仁﹐又加野臺參三錢﹐生龍骨﹑生牡蠣各五錢﹐生石膏一兩半。一劑病愈彊半﹐又服一劑全愈。

按﹕前案但加補气之藥於小靑龍湯中﹐後案並加斂气之藥於小靑龍湯中﹐似近於少年鹵莽﹐而皆能挽回至險之證﹐亦可爲用小靑龍湯者多一變通之法矣。

邑﹐鄭××﹐年五十許。感冒風寒﹐痰喘甚劇﹐服表散﹑淸火﹑理痰之藥皆不效﹐畱連二十餘日﹐漸近垂危。

其甥劉××﹐從愚讀書﹐與言醫學﹐頗能記憶。聞其舅病革﹐往省之﹐旣至﹐則衣冠竟屬纊矣。劉××用葶藶﹝四錢生者布包﹞大棗﹝五枚擘開﹞湯﹐加五味子二錢﹐煎湯灌之﹐豁然頓醒﹐繼服從龍湯一劑全愈。蓋此證乃頑痰郁塞肺之竅絡﹐非葶藶大棗湯﹐不能瀉之。且喘久則元气必虛﹐加五味子二錢﹐以收斂元气﹐並可借葶藶下行之力﹐以納气歸腎也。可知拙擬從龍湯﹐固宜於小靑龍湯後﹐而服過發表之藥者﹐臨時制宜﹐皆可酌而用之﹐不必盡在小靑龍湯後也。

一﹑醫方﹝二十三﹞治傷寒方

○餾水石膏飲

治胸中先有蘊熱﹐又受外感﹐胸中煩悶異常﹐喘息迫促﹐其脈浮洪有力﹐按之未實﹐舌苔白而未黃者。

生石膏﹝二兩﹐軋細﹞甘艸﹝三錢﹞麻黃﹝二錢﹞

上藥三味﹐用蒸汽水煎兩三沸﹐取淸湯一大碗﹐分六次溫服下。前三次﹐一點鐘服一次﹐後三次﹐一點半鐘服一次。病愈則停服﹐不必盡劑。下焦覺涼者﹐亦宜停服。僻處若無汽水﹐可用甘瀾水代之。

作甘瀾水法﹕用大盆盛水﹐以杓揚之﹐揚久水面起有若干水泡﹐旁有人執杓逐取之﹐卽甘瀾水。

若以治溫病中﹐似此證者﹐不宜用麻黃。宜用西藥阿斯匹林一瓦﹐融化於湯中以代之。若僻處藥局無阿斯匹林﹐又可代以薄荷葉二錢。

奉天錢姓婦於仲冬得傷寒證﹐四五日間﹐喘不能臥﹐胸中煩悶異常﹐頻頻呼喚﹐欲自開其胸。診其脈浮洪而長﹐重按未實﹐舌苔白濃。知其證𨿽入陽明﹐而太陽猶未罷也﹝胸中屬太陽﹞。此時欲以小靑龍湯治喘﹐則失於熱。欲以白虎湯治其煩熱﹐又遺卻太陽之病﹐而喘不能愈。躊躇再三﹐爲擬此方﹐取汽水輕浮之力﹐能引石膏上升﹐以解胸中之煩熱。甘艸甘緩之性﹐能逗畱石膏不使下趨﹐以專其上行之力。又少佐以麻黃解散太陽之餘邪﹐兼借以瀉肺定喘﹐而胸中滿悶可除也。湯成後﹐俾徐徐分六次服之。因病在上焦﹐若頓服﹐恐藥力下趨﹐則藥過病所﹐而病轉不愈也。服至三次﹐胸間微汗﹐病頓見愈﹐服至盡劑﹐病愈十之八九。再診其脈﹐關前猶似浮洪﹐喘息已平﹐而從前兼有咳嗽未愈﹐繼用玄參一兩﹐杏仁﹝去皮﹞二錢﹐蔞仁﹑牛蒡子各三錢﹐兩劑全愈。

一﹑醫方﹝二十三﹞治傷寒方

○通變大柴胡湯

治傷寒溫病﹐表證未罷﹐大便已實者。

柴胡﹝三錢﹞薄荷﹝三錢﹞知母﹝四錢﹞大黃﹝四錢﹞

此方若治傷寒﹐以防風易薄荷。

《傷寒論》大柴胡湯﹐治少陽經與陽明府同病之方也。故方中用柴胡以解在經之邪﹐大黃以下陽明在府之熱﹐方中以此二藥爲主﹐其餘諸藥﹐可加可減﹐不過參贊以成功也。然其方宜於傷寒﹐而以治溫病﹑與表證不在少陽者﹐又必稍爲通變﹐而後所投皆宜也。

或問﹕其表果系少陽證﹐固宜用柴胡矣。若非少陽證﹐旣加薄荷﹑防風以散表邪﹐何須再用柴胡乎﹖答曰﹕凡表證未罷﹐遽用降藥下之﹐恆出兩種病證﹕一爲表邪乘虛入裏﹐《傷寒論》所載﹐下後胸滿心下痞硬﹐下後結胸者是也﹔一爲表邪乘虛入裏且下陷﹐《傷寒論》所謂﹐下之利不止者是也。此方中用防風﹑薄荷以散之﹐所以防邪之內陷﹐用柴胡以升之﹐所以防邪之下陷也。

一人﹐年二十餘。傷寒六七日﹐頭疼惡寒﹐心中發熱﹐咳吐粘涎。至暮尢寒熱交作﹐兼眩暈﹐心中之熱亦甚。其脈浮弦﹐重按有力﹐大便五日未行。投以此湯﹐加生石膏六錢﹑芒硝四錢﹐下大便二次。上半身微見汗﹐諸病皆見輕。惟心中猶覺發熱﹐脈象不若從前之浮弦﹐而重按仍有力。擬投以白虎加人參湯﹐恐當下後﹐易作滑瀉﹐遂以生山藥代粳米﹐連服兩劑全愈。

一﹑醫方﹝二十三﹞治傷寒方

○加味越婢加半夏湯

治素患勞嗽﹐因外感襲肺﹐而勞嗽益甚﹐或兼喘逆﹐痰涎壅滯者。

麻黃﹝二錢﹞石膏﹝三錢﹐搗﹞生山藥﹝五錢﹞寸麥冬﹝四錢﹐帶心﹞淸半夏﹝三錢﹞牛蒡子﹝三錢﹐炒搗﹞

玄參﹝三錢﹞甘艸﹝一錢五分﹞大棗﹝三枚﹐擘開﹞生薑﹝三片﹞

《傷寒論》有桂枝二越婢一湯﹐治太陽病發熱惡寒﹐熱多寒少。《金匱》有越婢湯﹐治受風水腫。有越婢加半夏湯﹐治外感襲肺﹐致肺中痰火壅滯﹐脹而作喘。今因其人素患勞嗽﹐外感之邪與肺中蘊蓄之痰﹐互相膠漆﹐壅滯肺竅而勞嗽益甚。故用越婢加半夏湯﹐以祛外襲之邪﹐而復加山藥﹑玄參﹑麥冬﹐牛蒡子﹐以治其勞嗽。此內傷外感兼治之方也。

一叟﹐年近七旬。素有勞嗽﹐初冬宿病發動﹐又兼受外感﹐痰涎壅滯胸間﹐幾不能息。劇時昏不知人﹐身軀後挺。診其脈﹐浮數無力。爲制此湯﹐一劑气息通順﹐將麻黃﹑石膏減半﹐又服數劑而愈。

或問﹕子嘗謂石膏宜生用﹐不宜用。以石膏寒涼之中﹐原兼辛散﹐之則辛散之力﹐變爲收斂﹐服之轉可增病。乃他方中﹐石膏皆用生者﹐而此獨用者何也﹖答曰﹕此方所主之病﹐外感甚輕﹐原無大熱。方中用麻黃以祛肺邪﹐嫌其性熱﹐故少加石膏佐之。且更取者﹐收斂之力﹐能將肺中痰涎凝結成塊﹐易於吐出。此理從用石膏點豆腐者悟出﹐試之果甚效驗。後遇此等證﹐無論痰涎如何壅盛﹑如何杜塞﹐投以此湯﹐須臾﹐藥力行後﹐莫不將痰涎結成小塊﹐連連吐出﹐此皆石膏與麻黃並用之效也。若以治寒溫大熱﹐則斷不可。若更多用﹐則更不可也﹝石膏用於此方﹐且止三錢﹐自無妨礙。然愚後來志願﹐欲全國藥局﹐皆不備石膏﹐後有用此方者﹐若攺用生石膏四錢更佳﹞。

一﹑醫方﹝二十四﹞治溫病方

○淸解湯

治溫病初得﹐頭疼﹐周身骨節酸疼﹐肌膚壯熱﹐背微惡寒無汗﹐脈浮滑者。

薄荷葉﹝四錢﹞蟬蛻﹝三錢﹐去足土﹞生石膏﹝六錢﹐搗細﹞甘艸﹝一錢五分﹞

《傷寒論》曰「太陽病﹐發熱而渴﹐不惡寒者﹐爲溫病。若發汗已﹐身灼熱者﹐名曰風溫。風溫爲病﹐脈陰陽俱浮﹐自汗出﹐身重﹐多眠睡﹐息必鼾﹐言語難出。」此仲景論溫病之提綱也。乃提綱詳矣﹐而後未明言治溫病之方。及反復詳細觀之﹐乃知《傷寒論》中﹐原有治溫病方﹐且亦明言治溫病方﹐特涉獵觀之不知耳。六十一節云「發汗後﹐不可更行桂枝湯。汗出而喘﹐無大熱者﹐可與麻黃﹑杏仁﹑甘艸﹑石膏湯主之。」夫此證旣汗後不解﹐必是用辛熱之藥﹐發不惡寒証之汗﹐卽溫病提綱中﹐所謂若發汗已也﹝提綱中所謂若發汗﹐是用辛熱之藥彊發溫病之汗﹞。其汗出而喘﹐無大熱者﹐卽溫病提綱中﹐所謂若發汗已﹐身灼熱及後所謂自汗出﹑多眠睡﹑息必鼾也。睡而息鼾﹐醒則喘矣。此證旣用辛熱之藥﹐誤發於前﹐仲景恐醫者見其自汗﹐再誤認爲桂枝湯證﹐故特戒之曰﹕不可更行桂枝湯﹐而宜治以麻杏甘石湯。此節與溫病提綱遙遙相應﹐合讀之則了如指掌。然麻杏甘石湯﹐誠爲治溫病初得之的方矣。而愚於發表藥中不用麻黃﹐而用薄荷﹑蟬蛻者﹐曾於葛根黃芩黃連湯解後詳論之﹐玆不再贅。

今者論溫病之書甚夥﹐而鄭衛紅紫﹐適足亂眞。愚本《內經》﹑仲景﹐間附以管見﹐知溫病大綱﹐當分爲三端。今逐端詳論﹐臚列於下﹐庶分途施治﹐不至錯誤。

一爲春溫。其證因冬月薄受外感﹐不至卽病。所受之邪﹐伏於膜原之間﹐阻塞脈絡﹐不能宣通﹐暗生內熱。

迨至春日陽生﹐內蘊之熱﹐原有萌動之機﹐而復薄受外感﹐與之相觸﹐則陡然而發﹐表裏俱熱﹐《內經》所謂「冬傷於寒﹐春必病溫」者是也﹐宜治以拙擬涼解湯。熱甚者﹐治以拙擬寒解湯。有汗者﹐宜仲景葛根黃連黃芩湯﹐或拙擬和解湯﹐加生石膏。

若至發於暑月﹐又名爲暑溫﹐其熱尢甚。初得卽有脈洪長﹐渴嗜涼水者﹐宜投以大劑白虎湯﹐或拙擬仙露湯。

一爲風溫。猶是外感之風寒也﹐其時令已溫﹐外感之气已轉而爲溫﹐故不名曰傷寒﹑傷風﹐而名風溫﹐卽《傷寒論》中所謂風溫之爲病者是也。然其證有得之春初者﹐有得之春暮者﹐有得之夏秋者﹐當隨時序之寒熱﹐參以脈象﹐而分別治之。若當春初秋末﹐時令在寒溫之間﹐初得時𨿽不惡寒﹐脈但浮而無熱象者﹐宜用拙擬淸解湯﹐加麻黃一二錢﹐或用仲景大靑龍湯。若當暑熱之日﹐其脈象浮而且洪者﹐用拙擬涼解湯﹐或寒解湯。若有汗者﹐用拙擬和解湯﹐或酌加生石膏。

一爲濕溫。其證多得之溽暑。陰雨連旬﹐濕气隨呼吸之气﹐傳入上焦﹐窒塞胸中大气。因致營衛之气不相貫通﹐其肌表有似外感拘束﹐而非外感也。其舌苔白而滑膩﹐微帶灰色。當用解肌利便之藥﹐俾濕气由汗與小便而出﹐如拙擬宣解湯是也。仲景之豬苓湯﹐去阿膠﹐加連翹亦可用。至濕熱蓄久﹐陽明府實﹐有治以白虎湯﹐加蒼術者﹐其方亦佳。而愚則用白虎湯﹐以滑石易知母﹐又或不用粳米﹐而以生薏米代之。至於「冬不藏精﹐春必病溫」﹐《內經》𨿽有明文﹐其證卽寓於風溫﹑春溫之中。蓋內虛之人﹐易受外感﹐而陰虛蘊熱之人﹐尢易受溫病。故無論風溫﹑春溫之兼陰虛者﹐當其發表﹑淸解﹑降下之時﹐皆宜佐以滋陰之品﹐若生山藥﹑生地黃﹑玄參﹑阿膠﹑生雞子黃之類均可酌用﹐或宜兼用補气之品﹐若白虎湯之加人參﹐竹葉石膏湯之用人參﹐誠以人參與涼潤之藥並用﹐不但補气﹐實大能滋陰也。

上所論溫病﹐乃別其大綱及其初得治法。至其証之詳悉﹐與治法之隨證變通﹐皆備於後之方案中。至於疫病﹐乃天地之癘气﹐流行傳染﹐與溫病迥異。

方中薄荷葉﹐宜用其嫩綠者。至其梗﹐宜用於理气藥中﹐若以之發汗﹐則力減半矣。若其色不綠而蒼﹐則其力尢減。若果嫩綠之葉﹐方中用三錢卽可。

薄荷气味近於冰片﹐最善透竅。其力內至臟腑筋骨﹐外至腠理皮毛﹐皆能透達﹐故能治溫病中之筋骨作疼者。若謂其气質淸輕﹐但能發皮膚之汗﹐則淺之乎視薄荷矣。

蟬蛻去足者﹐去其前之兩大足也。此足甚剛硬﹐有開破之力。若用之退目翳消瘡瘍﹐帶此足更佳。若用之發汗﹐則宜去之﹐蓋不欲其於發表中﹐寓開破之力也。

蟬蛻性微涼﹑味淡﹐原非辛散之品﹐而能發汗者﹐因其以皮達皮也。此乃發汗中之妙藥﹐有身弱不任發表者﹐用之最佳。且溫病恆有兼癮疹者﹐蟬蛻尢善托癮疹外出也。

石膏性微寒﹐《神農本艸經》原有明文。𨿽系石藥﹐實爲平和之品。且其質甚重﹐六錢不過一大撮耳。其涼力﹐不過與知母三錢等。而其淸火之力則倍之﹐因其涼而能散也。嘗觀後世治溫之方﹐至陽明府實之時﹐始敢用石膏五六錢﹐豈能知石膏者哉﹗然必須生用方妥﹐者用至一兩﹐卽足僨事。又此方所主之證﹐或兼背微惡寒﹐乃熱郁於中﹐不能外達之徵﹐非眞惡寒也。白虎湯證中﹐亦恆有如此者﹐用石膏透達其熱﹐則不惡寒矣。

或問﹕外感中於太陽則惡寒﹐中於陽明則不惡寒而發熱。時至春﹑夏﹐气候溫熱﹐故外感之來﹐不與寒水相感召﹐而與燥金相感召﹐直從身前陽明經絡襲入﹐而爲溫病。

後世論溫病者﹐多是此說。而《傷寒論》溫病提綱﹐冠之以太陽病者何也﹖答曰﹕溫病初得﹐亦多在太陽﹐特其轉陽明甚速耳。

曾治一人﹐年二十餘。當仲夏夜寢﹐因夜涼﹐蓋單衾凍醒﹐發懶﹐仍如此睡去。須臾又凍醒﹐晨起微覺惡寒。至巳時已覺表裏大熱﹐兼喘促﹐脈洪長而浮。投以淸解湯﹐方中生石膏﹐攺用兩半﹐又加牛蒡子﹝炒搗﹞

三錢﹐服後得汗而愈。由斯觀之﹐其初非中於太陽乎﹐然不專在太陽也。人之所以覺涼者﹐由於衣衾之薄。其气候究非寒涼﹐故其中於人不專在太陽﹐而兼在陽明。且當其時﹐人多蘊內熱﹐是以轉陽明甚速也﹐然此所論者風溫耳。若至冬受春發﹐或夏發之溫﹐恆有與太陽無涉者。故《傷寒論》溫病提綱中﹐特別之曰﹕風溫之爲病﹐明其異於「冬傷於寒﹐春必病溫」之溫病也。又杏仁與牛蒡子﹐皆能降肺定喘﹐而杏仁性溫﹑牛蒡子性涼﹐傷寒喘證﹐皆用杏仁﹐而溫病不宜用溫藥﹐故以牛蒡子代之。

附錄﹕直隸鹽山孫××來函﹕一九二五年春﹐一人來津學木工。因身體單薄﹐又兼天熱﹐得溫病﹐請爲診視。脈浮數而滑﹐舌苔白濃﹐時時昏睡。爲開淸解湯﹐生石膏用一兩﹐爲其脈數﹐又加玄參五錢﹐一劑病愈。

斯年仲春﹐兪××之三位女兒皆出瘟疹。生爲診視﹐皆投以淸解湯﹐加連翹﹑生地﹑滑石而愈。同時之患此證者﹐勢多危險。惟生投以此方﹐皆能隨手奏效。

一﹑醫方﹝二十四﹞治溫病方

○涼解湯

治溫病﹐表裏俱覺發熱﹐脈洪而兼浮者。

薄荷葉﹝三錢﹞蟬蛻﹝二錢﹐去足土﹞生石膏﹝一兩﹐搗細﹞甘艸﹝一錢五分﹞

春溫之證﹐多有一發而表裏俱熱者﹐至暑溫尢甚﹐已詳論之於前矣。而風溫證﹐兩三日間﹐亦多見有此脈﹑證者。此湯皆能治之﹐得汗卽愈。

西人治外感﹐習用阿斯匹林法。用阿斯匹林一瓦﹐和乳糖﹝可代以白蔗糖﹞服之﹐得汗卽愈。愚屢次試之﹐其發汗之力甚猛﹐外感可汗解者﹐用之發汗可愈。若此涼解湯﹐與前淸解湯﹐皆可以此藥代之﹐以其涼而能散也。若後之寒解湯﹐卽不可以此藥代之﹐蓋其發汗之力有餘﹐而淸熱之力﹐仍有不足也。

一﹑醫方﹝二十四﹞治溫病方

○寒解湯

治周身壯熱﹐心中熱而且渴﹐舌上苔白欲黃﹐其脈洪滑。或頭猶覺疼﹐周身猶有拘束之意者。

生石膏﹝一兩﹐搗細﹞知母﹝八錢﹞連翹﹝一錢五分﹞蟬蛻﹝一錢五分﹐去足土﹞

或問﹕此湯爲發表之劑﹐而重用石膏﹑知母﹐微用連翹﹑蟬蛻﹐何以能得汗﹖答曰﹐用此方者﹐特恐其診脈不眞﹐審證不確耳。果如方下所注脈證﹐服之復杯可汗﹐勿庸慮此方之不效也。蓋脈洪滑而渴﹐陽明府熱已實﹐原是白虎湯證。特因頭或微疼﹐外表猶似拘束﹐是猶有一分太陽流連未去。故方中重用石膏﹑知母以淸胃府之熱﹔而復少用連翹﹑蟬蛻之善達表者﹐引胃中化而欲散之熱﹐仍還太陽作汗而解。斯乃調劑陰陽﹐聽其自汗﹐非彊發其汗也。況石膏性涼﹝《神農本艸經》謂其微寒卽涼也﹞味微辛﹐有實熱者﹐單服之卽能汗乎﹖曾治一少年﹐孟夏長途勞役﹐得溫病﹐醫治半月不效。後愚診視﹐其兩目淸白﹐竟無所見﹐兩手循衣摸牀﹐亂動不休﹐語不省人事。其大便從前滑瀉﹐此時𨿽不滑瀉﹐每日仍溏便一兩次。脈浮數﹐右寸之浮尢甚﹐兩尺按之卽無。因此證目淸白無見者﹐腎陰將竭也。手循衣摸牀者﹐肝風已動也。病勢之危﹐已至極點。幸喜脈浮﹐爲病還太陽。右寸浮尢甚﹐爲將汗之勢。其所以將汗而不汗者﹐人身之有汗﹐如天地之有雨。

天地陰陽和而後雨﹐人身亦陰陽和而後汗。此證尺脈甚弱﹐陽升而陰不能應﹐汗何由作﹖當用大潤之劑﹐峻補眞陰﹐濟陰以應其陽﹐必能自汗。遂用熟地﹑玄參﹑阿膠﹑枸杞之類﹐約重六七兩﹐煎湯一大碗﹐徐徐溫飲下﹐一日連進二劑﹐卽日大汗而愈。審是﹐則發汗原無定法。當視其陰陽所虛之處﹐而調補之﹐或因其病機而利導之﹐皆能出汗﹐非必發汗之藥始能汗也。按﹕寒溫之證﹐原忌用粘膩滋陰﹑甘寒淸火﹐以其能畱邪也。而用以爲發汗之助﹐則轉能逐邪外出﹐是藥在人用耳。

一人﹐年四十餘。爲風寒所束不得汗﹐胸中煩熱﹐又兼喘促。醫者治以蘇子降气湯﹐兼散風淸火之品﹐數劑病益進。診其脈﹐洪滑而浮﹐投以寒解湯﹐須臾上半身卽出汗。又須臾﹐覺藥力下行﹐至下焦及腿亦皆出汗﹐病若失。

一人﹐年三十許。得溫證﹐延醫治不效﹐遷延十餘日。愚診視之﹐脈𨿽洪而有力﹐仍兼浮象。問其頭疼乎﹖曰﹕然﹗渴欲飲涼水乎﹖曰﹕有時亦飲涼水﹐然不至燥渴耳。知其爲日𨿽多﹐而陽明之熱﹐猶未甚實﹐太陽之表﹐猶未盡罷也。投以寒解湯﹐須臾汗出而愈。

一人﹐年三十餘。於冬令感冒風寒﹐周身惡寒無汗﹐胸間煩躁。原是大靑龍湯證﹐醫者投以麻黃湯。服後汗無分毫﹐而煩躁益甚﹐幾至瘋狂。診其脈﹐洪滑異常﹐兩寸皆浮﹐而右寸尢甚。投以寒解湯﹐復杯之頃﹐汗出如洗而愈。審是則寒解湯不但宜於溫病﹐傷寒現此脈者﹐投之亦必效也。

一叟﹐年七旬。素有勞疾﹐薄受外感﹐卽發喘逆﹐投以小靑龍湯﹐去麻黃﹐加杏仁﹑生石膏輒愈。上元節後﹐因外感甚重﹐舊病復發﹐五六日間﹐熱入陽明之府。脈象弦長浮數﹐按之有力﹐而無洪滑之象﹝此外感兼內傷之脈﹞。投以寒解湯﹐加潞參三錢﹐一劑汗出而喘愈。再診其脈﹐餘熱猶熾﹐繼投以白虎加人參以山藥代粳米湯一大劑﹐分三次溫飲下﹐盡劑而愈。

一妊婦﹐傷寒兩﹑三日。脈洪滑異常﹐精神昏憒﹐間作語﹐舌苔白而甚濃。爲開寒解湯方﹐有一醫者在座﹐問方中之意何居﹖愚曰﹕欲汗解耳。曰﹕此方能汗解乎﹖愚曰﹕此方遇此證﹐服之自能出汗﹐若泛作汗解之藥服之﹐不能汗也。飲下須臾﹐汗出而愈。

一婦人﹐年二十餘﹐得溫病。咽喉作疼﹐舌彊直﹐幾不能言﹐心中熱而且渴﹐頻頻飲水﹐脈竟沈細異常﹐肌膚亦不發熱。遂捨脈從證﹐投以寒解湯﹐得微汗﹐病稍見愈。明晨又復如故﹐舌之彊直更甚。知藥原對證﹐而力微不能勝病也。遂仍投以寒解湯﹐將石膏加倍﹐煎湯兩盅﹐分二次溫飲下﹐又得微汗﹐病遂愈。

按﹕傷寒脈若沈細﹐多系陰證。溫病脈若沈細﹐則多系陽證。蓋溫病多受於冬﹐至春而發﹐其病機自內向外。有時病機郁而不能外達﹐其脈或卽現沈細之象﹐誤認爲涼﹐必至誤事。又此證﹐寒解湯旣對證見愈矣﹐而明晨﹐舌之彊直更甚﹐乃將方中生石膏倍作二兩﹐分兩次前後服下﹐其病卽愈。由是觀之﹐凡治寒溫之熱者﹐皆宜煎一大劑﹐分數次服下﹐效古人一劑三服之法也。

門人髙××曾治一媼﹐年近七旬。於春初得傷寒證﹐三四日間﹐煩熱異常。又兼白痢﹐晝夜滯下無度﹐其脈洪滑兼浮。髙××投以寒解湯﹐加生杭芍三錢﹐一劑微汗而熱解﹐痢亦遂愈。

又﹕吳又可曰「裏證下後﹐脈浮而微數﹐身微熱﹐神思或不爽。此邪熱浮於肌表﹐裏無壅滯也。𨿽無汗﹐宜白虎湯﹐邪可從汗而解。若下後﹐脈空虛而數﹐按之豁然如無者﹐宜白虎加人參湯﹐復杯則汗解。」按﹕白虎湯與白虎加人參湯﹐皆非解表之藥﹐而用之得當﹐𨿽在下後﹐猶可須臾得汗﹐況在未下之前乎。不但此也﹐卽承气湯﹐亦可爲汗解之藥﹐亦視乎用之何如耳。

又洪吉人曰「余嘗治熱病八﹑九日﹐用柴葛解之﹑芩連淸之﹑硝黃下之﹐俱不得汗。昏憒擾亂﹐撮空摸牀﹐危在頃刻。以大劑地黃湯﹝必系減去桂附者﹞﹐重加人參﹑麥冬進之。不一時﹐通身大汗淋漓﹐惡證悉退﹐神思頓淸。」按﹕此條與愚用補陰之藥發汗相似﹐所異者﹐又加人參以助其气分也。上所論者皆發汗之理﹐果能匯通參觀﹐發汗之理﹐無餘蘊矣。

附錄﹕直隸鹽山李××來函﹕天津××﹐得溫病﹐先服他醫淸解之藥數劑無效。弟診其脈象﹐沈浮皆有力﹐表裏壯熱無汗。投以寒解湯原方﹐徧身得汗而愈。山斯知方中重用生石膏﹑知母以淸熱﹐少加連翹﹑蟬蛻以引熱透表外出﹐制方之妙遠勝於銀翹散﹑桑菊飲諸方矣。且由此知石膏生用誠爲妙藥。從治愈此証之後﹐凡遇寒溫實熱諸證﹐莫不遵書中方論﹐重用生石膏治之。其熱實脈虛者﹐亦莫不遵書中方論﹐用白虎加人參湯﹐或用白虎加人參以生山藥代粳米湯﹐皆能隨手奏效。

直隸鹽山孫××來函﹕斯年初冬﹐適郭姓之女得傷寒證﹐三四日間陽明熱勢甚劇﹐面赤气粗﹐六脈洪數﹐時作譫語。爲開寒解湯﹐因胸中覺悶﹐加栝蔞仁一兩﹐一劑病愈。

一﹑醫方﹝二十四﹞治溫病方

○石膏阿斯匹林湯

治同前證。

生石膏﹝二兩﹐軋細﹞阿斯匹林﹝一瓦﹞

上藥二味﹐先用白蔗糖沖水﹐送服阿斯匹林。再將石膏煎湯一大碗﹐待周身正出汗時﹐乘熱將石膏湯飲下三分之二﹐以助阿斯匹林發表之力。迨至汗出之後﹐過兩三點鐘﹐猶覺有餘熱者﹐可仍將所餘石膏湯溫飲下。若藥服完﹐熱猶未盡者﹐可但用生石膏煎湯﹐或少加粳米煎湯﹐徐徐溫飲之﹐以熱全退淨爲度﹐不用再服阿斯匹林也。

又﹕此湯不但可以代寒解湯﹐並可以代涼解湯。若以代涼解湯時﹐石膏宜減半。

附錄﹕江蘇平臺王××來函﹕小兒××﹐秋夏之交﹐陡起大熱﹐失常神呆﹐閉目不食。家慈見而駭甚。吾因胸有成竹定見﹐遂曰「此無憂。」卽用書中石膏阿斯匹林湯﹐照原方服法﹐服後卽神淸熱退。第二日午際又熱﹐遂放膽再用原方﹐因其痰多而咳﹐爲加淸半夏﹑牛蒡子﹐服之全愈。

一﹑醫方﹝二十四﹞治溫病方

○和解湯

治溫病表裏俱熱﹐時有汗出﹐舌苔白﹐脈浮滑者。

連翹﹝五錢﹞蟬蛻﹝二錢﹐去足土﹞生石膏﹝六錢﹐搗細﹞生杭芍﹝五錢﹞甘艸﹝一錢﹞

若脈浮滑﹐而兼有洪象者﹐生石膏當用一兩。

一﹑醫方﹝二十四﹞治溫病方

○宣解湯

治感冒久在太陽﹐致熱蓄膀胱﹐小便赤澀。或因小便祕﹐而大便滑瀉。兼治濕溫初得﹐憎寒壯熱﹐舌苔灰色滑膩者。

滑石﹝一兩﹞甘艸﹝二錢﹞連翹﹝三錢﹞蟬蛻﹝三錢﹐去足土﹞生杭芍﹝四錢﹞

若滑瀉者﹐甘艸須加倍。

一叟﹐年六十五﹐得風溫證。六七日間﹐周身悉腫﹐腎囊腫大似西瓜﹐屢次服藥無效。旬日之外﹐求爲診視。脈洪滑微浮﹐心中熱渴﹐小便澀熱﹐痰涎上泛﹐微兼喘息﹐舌苔白濃。投以此湯﹐加生石膏一兩﹐周身微汗﹐小便通利﹐腫消其半﹐猶覺熱渴。遂將方中生石膏加倍﹐服後又得微汗﹐腫遂盡消﹐諸病皆愈。按﹕此乃風溫之熱﹐由太陽經入於膀胱之府﹐阻塞水道﹐而陽明胃府亦將實也。由是觀之﹐彼謂溫病入手經﹑不入足經者﹐何其謬哉﹗

一﹑醫方﹝二十四﹞治溫病方

○滋陰宣解湯

治溫病﹐太陽未解﹐漸入陽明。其人胃陰素虧﹐陽明府證未實﹐已燥渴多飲﹐飲水過多﹐不能運化﹐遂成滑瀉﹐而燥渴益甚。或喘﹐或自汗﹐或小便祕。溫疹中多有類此證者﹐尢屬危險之候﹐用此湯亦宜。

其方卽宣解湯加生山藥一兩﹐甘艸攺用三錢。

此乃胃府與膀胱同熱﹐又兼虛熱之證也。滑石性近石膏﹐能淸胃府之熱﹐淡滲利竅﹐能淸膀胱之熱﹐同甘艸生天一之水﹐又能淸陰虛之熱﹐一藥而三善備﹐故以之爲君。而重用山藥之大滋眞陰﹐大固元气者﹐以爲之佐使。且山藥生用﹐則汁漿稠粘﹐同甘艸之甘緩者﹐能逗畱滑石於胃中﹐使之由胃輸脾﹐由脾達肺﹐水精四布。

循三焦而下通膀胱﹐則煩熱除﹐小便利﹐而滑瀉止矣。又兼用連翹﹑蟬蛻之善達表者﹐以解未罷之太陽﹐使膀胱蓄熱﹐不爲外感所束﹐則熱更易於消散。且蟬之性﹐飲而不食﹐有小便無大便﹐故其蛻﹐又能利小便﹐而止大便也。愚自臨證以來﹐遇此等證﹐不知凡幾。醫者率多束手﹐而投以此湯﹐無不愈者。若用於溫疹兼此證者﹐尢爲妥善﹐以連翹﹑蟬蛻﹐實又表散溫疹之妙藥也。

一媼﹐年近七旬﹐素患漫腫。爲調治月餘﹐腫𨿽就愈﹐而身體未復。忽於季春得溫病﹐上焦煩熱﹐病家自剖鮮地骨皮﹐煮汁飲之稍愈﹐又飲數次﹐遂滑瀉不止﹐而煩熱益甚。其脈浮滑而數﹐重診無力。病家因病者年髙﹐又素有疾病﹐加以上焦煩熱﹐下焦滑瀉﹐惴惴惟恐不愈﹐而愚毅然以爲可治。投以滋陰宣解湯﹐一劑瀉止﹐煩熱亦覺輕。繼用拙擬白虎加人參以山藥代粳米湯﹐煎汁一大碗﹐一次只溫飲一大口﹐防其再滑瀉也。盡劑而愈。

一室女﹐感冒風熱﹐徧身癮疹﹐煩渴滑瀉﹐又兼喘促。其脈浮數無力。愚躊躇再四﹐亦投以滋陰宣解湯﹐兩劑諸病皆愈。

按﹕服滋陰宣解湯﹐皆不能出大汗﹐且不宜出大汗﹐爲其陰分虛也。間有不出汗者﹐病亦可愈。

一﹑醫方﹝二十四﹞治溫病方

○滋陰淸燥湯

治同前證。外表已解﹐其人或不滑瀉﹐或兼喘息﹐或兼咳嗽﹐頻吐痰涎﹐確有外感實熱﹐而脈象甚虛數者。

若前證﹐服滋陰宣解湯後﹐猶有餘熱者﹐亦可繼服此湯。

其方卽滋陰宣解湯﹐去連翹﹑蟬蛻。

一婦人﹐受妊五月﹐偶得傷寒。三四日間﹐胎忽滑下。上焦燥渴﹐喘而且呻﹐痰涎壅盛﹐頻頻咳吐。延醫服藥﹐病未去﹐而轉添滑瀉﹐晝夜十餘次。醫者辭不治﹐且謂危在旦夕。其家人惶恐﹐迎愚診視。其脈似洪滑﹐重診指下豁然﹐兩尺尢甚。本擬治以滋陰淸燥湯﹐爲小產才四五日﹐不敢遽用寒涼。遂先用生山藥二兩﹑酸石橊一个﹐連皮搗爛﹐同煎汁一大碗﹐分三次溫飲下。滑瀉見愈﹐他病如故。再診其脈﹐洪滑之力較實﹐因思此證𨿽虛﹐確有外感實熱﹐若不先解其實熱﹐他病何以得愈﹖時屆晚三點鐘﹐病患自言﹐每日此時潮熱﹐又言精神困倦已極﹐晝夜苦不得睡。遂於斯日﹐復投以滋陰淸燥湯。方中生山藥重用兩半﹐煎汁一大碗﹐徐徐溫飲下﹐一次只飲藥一口﹐誠以產後﹐脈象又虛﹐不欲寒涼侵下焦也。斯夜遂得安睡﹐渴與滑瀉皆愈﹐喘與咳亦愈其半。又將山藥﹑滑石各減五錢﹐加龍骨﹑牡蠣各八錢﹐一劑而愈。

一室女﹐傷寒過兩旬矣﹐而瘦弱支離﹐精神昏憒﹐過午發熱﹐咳而且喘﹐醫者辭不治。診其脈﹐數至七至﹐微弱欲無。因思此證﹐若系久病至此﹐不可爲矣。然究系暴虛之證﹐生機之根柢當無損。勉彊投以滋陰淸燥湯﹐將滑石減半﹐又加玄參﹑熟地黃各一兩﹐野臺參五錢﹐煎湯一大碗﹐徐徐溫飲下。飲完煎滓重飲﹐俾藥力晝夜相繼。兩日之間﹐連服三劑﹐滑石漸減至二錢﹐其病竟愈。

按﹕此證始終不去滑石者﹐恐當傷寒之餘﹐仍有餘邪未淨。又恐補藥畱邪﹐故用滑石引之下行﹐使有出路也。又凡煎藥若大劑﹐必需多煎湯數杯﹐徐徐服之。救險證宜如此﹐而救險証之陰分虧損者﹐尢宜如此也。

汲××之母﹐年近七旬。身體羸弱﹐谷食不能消化﹐惟飲牛乳﹐或間飲米湯少許﹐已二年臥牀﹐不能起坐矣。

於戊午季秋﹐受溫病。時愚初至奉天﹐自錦州邀愚診視。脈甚細數﹐按之微覺有力。發熱咳嗽﹐吐痰稠粘﹐精神昏憒﹐气息奄奄。投以滋陰淸燥湯﹐減滑石之半﹐加玄參五錢﹐一劑病愈彊半。又煎渣取淸湯一茶盅﹐調入生雞子黃一枚﹐服之全愈。

奉天一孺子年四歲﹐得溫病﹐邪猶在表﹐醫者不知爲之淸解﹐遽投以苦寒之劑﹐服後滑瀉﹐四五日不止。

上焦燥熱﹐閉目而喘﹐精神昏憒。延爲延醫﹐病𨿽危險﹐其脈尙有根柢﹐知可挽回。俾用滋陰淸燥湯原方﹐煎汁一大茶杯﹐爲其幼小﹐俾徐徐溫飲下﹐盡劑而愈。然下久亡陰﹐余有虛熱﹐繼用生山藥﹑玄參各一兩以淸之﹐兩劑熱盡除。大抵醫者遇此等證﹐淸其燥熱﹐則滑瀉愈甚﹐補其滑瀉﹐其燥熱亦必愈甚。惟此方﹐用山藥以止滑瀉﹐而山藥實能滋陰退熱﹐滑石以淸燥熱﹐而滑石實能利水止瀉﹐二藥之功用﹐相得益彰。又佐以芍藥之滋陰血﹑利小便﹐甘艸之燮陰陽﹑和中宮﹐亦爲淸熱止瀉之要品。匯集成方﹐所以效驗異常。愚用此方﹐救人多矣﹐卽勢至垂危﹐投之亦能奏效。

奉天劉××﹐年二十五六﹐於季冬得傷寒﹐經醫者誤治﹐大便滑瀉無度﹐而上焦煩熱﹐精神昏憒﹐時作譫語﹐脈象洪數﹐重按無力。遂重用生山藥兩半﹑滑石一兩﹑生杭芍六錢﹑甘艸三錢﹐一劑瀉止。上焦煩熱不退﹐仍作譫語﹐爰用玄參﹑沙參諸涼潤之藥淸之﹐仍復滑瀉﹐再投以前方一劑瀉又止﹐而上焦之煩熱益甚﹐精神亦益昏憒﹐毫無知覺。此時其家人畢至﹐皆以爲不可復治。診其脈𨿽不實﹐仍有根柢﹐至數𨿽數﹐不過六至﹐知猶可治﹐遂慨切謂其家人曰「果信服余藥﹐此病尙可爲也」﹐其家人似領悟。爲疏方﹐用大劑白虎加人參湯﹐更以生山藥一兩代粳米﹐大生地一兩代知母﹐煎湯一大碗﹐囑其藥須熱飲﹐一次止飲一口﹐限以六句鐘內服完﹐盡劑而愈。

津市錢姓小兒四歲﹐灼熱滑瀉﹐重用滋陰淸燥湯治愈。

附錄﹕奉天鐵嶺楊××來函﹕治李姓婦人膨脹證。先經他醫用蒼術﹑檳榔﹑濃朴﹑枳實﹑香附﹑紫蔻之類辛燥開破﹐初服覺輕﹐七八劑後病轉增劇﹐煩渴泄瀉。又更他醫﹐投以紫朴琥珀丸﹐煩渴益甚﹐一日夜泄瀉十五六次﹐再診時﹐醫者辭不治。

又延醫數人﹐皆諉爲不治。後乃一息奄奄﹐舁至牀上兩次﹐待時而已。其姻家有知生者彊生往視。其脈如水上浮麻﹐不分至數﹐按之卽無﹐惟兩尺猶似有根﹐言語不眞﹐仿佛可辧﹐自言心中大渴﹐少飲水卽疼不可忍﹐蓋不食者已三日矣。先投以滋陰淸燥湯﹐爲脈象虛甚﹐且气息有將脫之意﹐又加野臺參﹑淨萸肉﹐一劑﹐諸病皆愈﹐可以進食。遂俾用一味薯蕷粥﹐送服生雞內金細末及西藥百布聖﹐取其旣可作藥﹐又可作飯也。又卽前方加減﹐日服一劑﹐旬日全愈。

一﹑醫方﹝二十四﹞治溫病方

○滋陰固下湯

治前證服藥後﹐外感之火已消﹐而渴與瀉仍未全愈。或因服開破之藥傷其气分﹐致滑瀉不止。其人或兼喘逆﹐或兼咳嗽﹐或自汗﹐或心中怔忡者﹐皆宜急服此湯。

生山藥﹝兩半﹞懷熟地﹝兩半﹞野臺參﹝八錢﹞滑石﹝五錢﹞生杭芍﹝五錢﹞甘艸﹝二錢﹞

酸石橊﹝一个﹐連皮搗爛﹞

上藥七味﹐用水五盅﹐先煎酸石橊十餘沸﹐去滓再入諸藥﹐煎湯兩盅﹐分二次溫飲下。若無酸石橊﹐可用牡蠣﹝研﹞一兩代之。汗多者﹐加山萸肉﹝去淨核﹞六錢。

寒溫諸證﹐最忌誤用破气之藥。若心下或胸脇疼痛﹐加乳香﹑沒藥﹑楝子﹑丹參諸藥﹐腹疼者加芍藥﹐皆可止疼。若因表不解﹐束其郁熱作疼者﹐解表淸熱﹐其疼自止。若誤服檳榔﹑靑皮﹑郁金﹑枳殼諸破气之品﹐損其胸中大气﹐則風寒乘虛內陷﹐變成結胸者多矣。卽使傳經已深﹐而腸胃未至大實﹐可降下者﹐則開破與寒涼並用﹐亦易使大便滑瀉﹐致變證百出。愚屢見此等醫者誤人﹐心甚惻怛。故與服破气藥而結胸者﹐制蕩胸湯以救其誤。服破气藥而滑瀉者﹐制此湯以救其誤。究之﹐誤之輕者可救﹐誤之重者實難挽回於垂危之際也。

一﹑醫方﹝二十四﹞治溫病方

○猶龍湯

治胸中素蘊實熱﹐又受外感。內熱爲外感所束﹐不能發泄。

時覺煩躁﹐或喘﹑或胸脇疼﹐其脈洪滑而長者。

連翹﹝一兩﹞生石膏﹝六錢﹐搗細﹞蟬蛻﹝二錢﹐去足土﹞牛蒡子﹝二錢﹐炒搗﹞

喘者﹐倍牛蒡子。胸中疼者加丹參﹑沒藥各三錢。脇下疼者﹐加柴胡﹑川楝子各三錢。

此方所主之證﹐卽《傷寒論》大靑龍湯所主之證也。然大靑龍湯宜於傷寒﹐此則宜於溫病。至傷寒之病﹐其胸中煩躁過甚者﹐亦可用之以代大靑龍﹐故曰猶龍也。

一婦﹐年三十餘。胸疼連脇﹐心中發熱。服開胸﹑理气﹑淸火之藥不效。後愚診視﹐其脈浮洪而長。知其上焦先有郁熱﹐又爲風寒所束﹐則風寒與郁熱相搏而作疼也。治以此湯﹐加沒藥﹑川楝子各四錢﹐一劑得汗而愈。

一叟﹐年過七旬。素有勞病。因冬令傷寒﹐勞病復發﹐喘而且咳﹐兩三日間﹐痰涎壅盛﹐上焦煩熱。診其脈﹐洪長浮數。投以此湯﹐加玄參﹑潞參各四錢﹐一劑汗出而愈。

門人劉××﹐曾治一人﹐年四十。外感痰喘甚劇。四五日間﹐脈象洪滑﹐舌苔白而微黃。劉××投以此湯﹐方中石膏用一兩﹐連翹用三錢。一劑周身得汗﹐外感之熱已退﹐而喘未全愈。再診其脈﹐平和如常﹐微嫌無力。

遂用拙擬從龍湯﹐去蘇子﹐加潞參三錢﹐一劑全愈。愚聞之喜曰﹕外感痰喘﹐小靑龍湯所主之證也。拙擬猶龍湯﹐原以代大靑龍湯﹐今並可代小靑龍湯﹐此愚之不及料也。將方中藥味輕重﹐略爲加減﹐卽能另建奇功﹐以斯知方之運用在人﹐慧心者自能變通也。

按﹕連翹原非發汗之藥﹐卽諸家本艸﹐亦未有謂其能發汗者。惟其人蘊有內熱﹐用至一兩必然出汗﹐且其發汗之力緩而長。爲其力之緩也﹐不至爲汪洋之大汗﹐爲其力之長也﹐晚睡時服之﹐可使通夜微覺解肌。且能舒肝气之郁﹐瀉肺气之實﹐若但目爲瘡家要藥﹐猶未識連翹者也。用連翹發汗﹐必色靑者方有力。蓋此物嫩則靑﹐老則黃。凡物之嫩者﹐多具生發之气﹐故凡發汗所用之連翹﹐必須靑連翹。

一﹑醫方﹝二十五﹞治傷寒溫病同用方

○仙露湯

治寒溫陽明證﹐表裏俱熱﹐心中熱﹐嗜涼水﹐而不至燥渴﹐脈象洪滑﹐而不至甚實﹐舌苔白濃﹐或白而微黃﹐或有時背微惡寒者。

生石膏﹝三兩﹐搗細﹞玄參﹝一兩﹞連翹﹝三錢﹞粳米﹝五錢﹞

上四味﹐用水五盅﹐煎至米熟﹐其湯卽成。約可得淸汁三盅﹐先溫服一盅。若服完一劑﹐病猶在者﹐可仍煎一劑﹐服之如前。使藥力晝夜相繼﹐以病愈爲度。然每次臨服藥﹐必詳細問詢病患﹐若腹中微覺涼﹐或欲大便者﹐卽停藥勿服。候兩三點鐘﹐若仍發熱未大便者﹐可少少與服之。若已大便﹐卽非溏瀉而熱猶在者﹐亦可少少與服。

《傷寒論》白虎湯﹐爲陽明府病之藥﹐而兼治陽明經病。此湯爲陽明經病之藥﹐而兼治陽明府病。爲其所主者﹐責重於經﹐故於白虎湯方中﹐以玄參之甘寒﹝《神農本艸經》言苦寒﹐細嚼之實甘而微苦﹐古今藥或有不同﹞﹐易知母之苦寒﹐又去甘艸﹐少加連翹。欲其輕淸之性﹐善走經絡﹐以解陽明在經之熱也。方中粳米﹐不可誤用糯米﹝俗名漿米﹞。粳米淸和甘緩﹐能逗畱金石之藥於胃中﹐使之由胃輸脾﹐由脾達肺﹐藥力四布﹐經絡貫通。糯米質粘性熱﹐大能固閉藥力﹐畱中不散﹐若錯用之﹐卽能誤事。

一叟年七十有一﹐因感冒風寒﹐頭疼異常﹐徹夜不寢。其脈洪大有力﹐表裏俱發熱﹐喜食涼物﹐大便三日未行﹐舌有白苔甚濃。知系傷寒之熱﹐已入陽明之府。因頭疼甚劇﹐且舌苔猶白﹐疑猶可汗解。治以拙擬寒解湯﹐加薄荷葉一錢。頭疼如故﹐亦未出汗﹐脈益洪實。恍悟曰﹕此非外感表証之頭疼﹐乃陽明經府之熱﹐相並上逆﹐而衝頭部也。爲制此湯﹐分三次溫飲下﹐頭疼愈彊半﹐夜間能安睡﹐大便亦通。復診之﹐脈象餘火猶熾﹐遂用仲景竹葉石膏湯﹐生石膏仍用三兩﹐煎汁一大碗﹐分三次溫飲下﹐盡劑而愈。

按﹕竹葉石膏湯﹐原寒溫大熱退後﹐滌餘熱﹑復眞陰之方。故其方不列於六經﹐而附載於六經之後。其所以能退餘熱者﹐不恃能用石膏﹐而恃石膏與參並用。蓋寒溫餘熱﹐在大熱鑠涸之餘﹐其中必兼有虛熱。石膏得人參﹐能使寒溫後之眞陰頓復﹐而餘熱自消﹐此仲景制方之妙也。又麥冬甘寒粘滯﹐𨿽能爲滋陰之佐使﹐實能畱邪不散﹐致成勞嗽。而惟與石膏﹑半夏並用﹐則無忌﹐誠以石膏能散邪﹐半夏能化滯也。或疑炙甘艸湯﹝亦名復脈湯﹞中亦有麥冬﹐卻無石膏﹑半夏。然有桂枝﹑生薑之辛溫宣通者﹐以駕馭之﹐故亦不至畱邪。彼惟知以甘寒退寒溫之餘熱者﹐安能援以爲口實哉﹗溫病中﹐有當日得之﹐卽宜服仙露湯者。一童子﹐年十六。暑日力田於烈日之中﹐午飯後﹐陡覺發熱﹐無汗﹐煩渴引飲。診其脈﹐洪而長﹐知其暑而兼溫也。投以此湯﹐未盡劑而愈。

按﹕此證初得﹐而胃府之熱已實。彼謂溫病入手經﹐不入足經者﹐何夢夢也﹗上焦煩熱太甚者﹐原非輕劑所能療。而投以重劑﹐又恐藥過病所﹐而病轉不愈。惟用重劑﹐徐徐飲下﹐乃爲合法。曾治一人﹐年四十餘。素吸鴉片﹐於仲冬得傷寒﹐兩三日間﹐煩躁無汗。原是大靑龍湯證﹐因誤服桂枝湯﹐煩躁益甚。迎愚診視﹐其脈關前洪滑﹐兩尺無力。爲開仙露湯﹐因其尺弱﹐囑其徐徐飲下﹐一次只飲藥一口﹐防其寒涼侵下焦也。病家忽愚所囑﹐竟頓飲之﹐遂致滑瀉數次﹐多帶冷沫。上焦益覺煩躁﹐鼻如煙燻﹐面如火炙。其關前脈﹐大於前一倍﹐又數至七至。知其已成戴陽之證﹐急用人參一兩﹐煎好兌童便半茶蠱﹐將藥碗置涼水盆中﹐候冷頓飲之。又急用玄參﹑生地﹑知母各一兩﹐煎湯一大碗﹐候用。自服參後﹐屢診其脈﹐過半點鐘﹐脈象漸漸收斂﹐至數似又加數。遂急將候用之藥燉熱﹐徐徐飲下﹐一次飲藥一口﹐閱兩點鐘盡劑﹐周身微汗而愈。此因病家不聽所囑﹐致有如此之失﹐幸而救愈﹐然亦險矣。審是﹐則凡藥宜作數次服者﹐愼勿頓服也。蓋愚自臨證以來﹐無論內傷﹑外感﹐凡遇險證﹐皆煎一大劑﹐分多次服下。此以小心行其放膽﹐乃萬全之策﹐非孤注之一擲也。

《傷寒論》陽明篇中﹐白虎湯後﹐繼以承气湯﹐以攻下腸中燥結﹐而又詳載不可攻下諸證。誠以承气力猛﹐倘或審證不確﹐卽足誤事。愚治寒溫三十餘年﹐得一避難就易之法。凡遇陽明應下證﹐亦先投以大劑白虎湯一兩劑。大便往往得通﹐病亦卽愈。卽間有服白虎湯數劑﹐大便猶不通者﹐而實火旣消﹐津液自生﹐腸中不致漧燥﹐大便自易降下。用玄明粉三錢﹐加蜂蜜或柿霜兩許﹐開水沖調服下﹐大便卽通。若仍有餘火未盡﹐而大便不通者﹐單用生大黃末一錢﹝若涼水調服生大黃末一錢﹐可抵煮服者一兩﹞﹐蜜水調服﹐通其大便亦可。

且通大便於服白虎湯後﹐更無下後不解之虞。蓋下證略具﹐而脈近虛數者﹐遽以承气下之﹐原多有下後不解者﹐以其眞陰虧﹑元气虛也。惟先服白虎湯或先服白虎加人參湯﹐去其實火﹐卽以復其眞陰﹐培其元气﹐而後微用降藥通之﹐下後又何至不解乎。此亦愚百用不至一失之法也。

間有用白虎湯潤下大便﹐病仍不解﹐用大黃降之而後解者﹐以其腸中有匿藏之結糞也。曾治一媼﹐年七十餘﹐季冬得傷寒證﹐七八日間﹐延愚診視。其脈洪長有力﹐表裏俱熱﹐煩渴異常﹐大便自病後未行。投以白虎加人參湯二劑﹐大便遂通﹐一日降下三次﹐病稍見愈﹐而脈仍洪長。細審病情﹐當有結糞未下﹐遂單用大黃三錢﹐煮數沸服之﹐下結糞四五枚﹐病遂見愈﹐仍非脈淨身涼﹐又用拙擬白虎加人參以山藥代粳米湯﹐服未盡劑而愈。然此乃百中之一二也。臨證者﹐不可因此生平僅遇之證﹐遂執爲成法﹐輕視白虎﹐而重視承气也。

重用石膏以退火之後﹐大便間有不通者﹐卽可少用通利之藥通之。此固愚常用之法﹐而隨證制宜﹐又不可拘執成見。曾治一少年﹐傷寒已過旬日﹐陽明火實﹐大便燥結﹐投一大劑白虎湯﹐一日連進二劑﹐共享生石膏六兩﹐至晚九點鐘﹐火似見退﹐而精神恍惚﹐大便亦未通行﹐再診其脈﹐變爲弦象﹐夫弦主火衰﹐亦主气虛。

知此證淸解已過﹐而其大便仍不通者﹐因其元气虧損﹐不能營運白虎湯涼潤之力也。遂單用人參五錢﹐煎湯俾服之﹐須臾大便卽通﹐病亦遂愈。蓋治此證的方﹐原是白虎加人參湯﹐因臨證時審脈不確﹐但投以白虎湯﹐遂致病有更攺。幸迷途未遠﹐猶得急用人參﹐繼所服白虎湯後以成功。誠以日間所服白虎湯﹐盡在腹中﹐得人參以助之﹐始能運化。是人參與白虎湯﹐前後分用之﹐亦無異於一時同用之也。益嘆南陽制方之神妙﹐誠有令人不可思議者也。吳又可謂﹕「如人方肉食而病適來﹐以致停積在胃﹐用承气下之﹐惟是臭水稀糞而已﹐於承气湯中﹐單加人參一味﹐𨿽三四十日停積之物於是方下。蓋承气借人參之力鼓舞胃气﹐宿物始動也。」又可此論﹐亦卽愚用人參於白虎湯後﹐以通大便之理也。

附錄﹕湖北天門縣崔××來函﹕丁卯仲夏﹐何某﹐身染溫病。他醫以香薷飲﹑藿香正气散治之﹐不效。迎僕診視﹐遵用淸解湯﹐一劑而愈。時因溫病盛行﹐以書中淸解湯﹑涼解湯﹑寒解湯﹑仙露湯﹑從龍湯﹑餾水石膏飲﹐有嘔者﹐兼用代赭石。本此數方﹐變通而用﹐救愈三千餘人﹐共享生石膏一千餘斤﹐並未僨事。

一﹑醫方﹝二十五﹞治傷寒溫病同用方

○石膏粳米湯

治溫病初得﹐其脈浮而有力﹐身體壯熱。並治一切感冒初得﹐身不惡寒而心中發熱者。若其熱已入陽明之腑﹐亦可用代白虎湯。

生石膏﹝二兩﹐軋細﹞生粳米﹝二兩半﹞

上二味﹐用水三大碗﹐煎至米爛熟﹐約可得淸汁兩大腕。乘熱盡量飲之﹐使周身皆汗出﹐病無不愈者。

若陽明腑熱已實﹐不必乘熱頓飲之﹐徐徐溫飲下﹐以消其熱可也。

或問﹕外感初得﹐卽中有蘊熱﹐陽明胃腑﹐不至燥實﹐何至速用生石膏二兩﹖答曰﹕此方妙在將石膏同粳米煎湯﹐乘熱飲之。俾石膏寒涼之性﹐隨熱湯發散之力﹐化爲汗液盡達於外也。西人謂﹐胃本無化水之能﹐亦無出水之路。而壯實之人﹐飲水滿胃﹐須臾水气旁達﹐胃中卽空。蓋胃中原多微絲血管﹐能引水气以入回血管﹐由回血管過肝入心﹐以營運於周身﹐由肺升出爲气﹐由皮膚滲出爲汗﹐余透腎至膀胱爲溺。石膏煎湯﹐毫無气味﹐毫無汁漿﹐直與淸水無異﹐且又乘熱飲之﹐則敷布愈速﹐不待其寒性發作﹐卽被胃中微絲血管吸去﹐化爲汗﹑爲气﹐而其餘爲溺﹐則表裏之熱﹐亦隨之俱化。此寒因熱用﹐不使傷胃之法也。且與粳米同煮﹐其沖和之气﹐能助胃气之發達﹐則發汗自易。其稠潤之汁﹐又能逗畱石膏﹐不使其由胃下趨﹐致寒涼有礙下焦。不但此也﹐淸水煎開後﹐變涼甚速﹐以其中無汁漿﹐不能畱熱也。此方粳米多至二兩半﹐湯成之後﹐必然汁漿甚稠。飲至胃中﹐又善畱蓄熱力﹐以爲作汗之助也。是以人之欲發汗者﹐飲熱茶不如啜熱粥也。

初擬此方時﹐惟用以治溫病。實驗旣久﹐知傷寒兩三日後﹐身不惡寒而發熱者﹐用之亦效。丙辰正月上旬﹐愚自廣平移居徳州。自邯鄲上火車﹐自南而北﹐復自北而南﹐一晝夜繞行千餘里。車窗多破﹐風寒徹骨。至徳州﹐同行病者五六人﹐皆身熱無汗。遂用生石膏﹑粳米各十餘兩﹐飯甑煮爛熟﹐俾病者盡量飲其熱湯﹐皆周身得汗而愈﹐一時稱快。

沈陽朱姓婦﹐年五旬。於戊午季秋﹐得溫病甚劇。時愚初至奉天﹐求爲延醫。見其以冰囊作枕﹐復懸冰囊﹐貼面之上側。蓋從前求東人調治﹐如此治法﹐東人之所爲也。合目昏昏似睡﹐大聲呼之﹐毫無知覺。其脈洪大無倫﹐按之甚實。愚謂其夫曰﹕此病陽明腑熱﹐已至極點。外治以冰﹐熱愈內陷。然此病尙可爲﹐非重用生石膏不可。其夫韙愚言﹐遂用生石膏細末四兩﹑粳米八錢﹐煎取淸汁四茶杯﹐徐徐溫灌下。約歷十點鐘﹐將藥服盡﹐豁然頓醒。後又用知母﹑花粉﹑玄參﹑白芍諸藥﹐少加連翹以淸其餘熱﹐服兩劑全愈。

附錄﹕江蘇崇明縣蔡××來函﹕季秋﹐敝處張氏之女得瘟病甚劇﹐服藥無效﹐醫言不治﹐病家以爲無望。其母求人彊僕往視﹐見其神昏如睡﹐髙呼不覺﹔脈甚洪實。用先生所擬之石膏粳米湯﹐生石膏用三兩﹐粳米用五錢。見者莫不驚訝誹笑。且有一老醫揚言於人曰「蔡某年僅二十﹐看書不過年餘﹐竟大膽若此﹗石膏重用三兩﹐縱透用之亦不可﹐況生者乎﹖此藥下咽﹐人卽死矣。」有人聞此言﹐急來相告﹐僕曰「此方若用石膏﹐無須三兩﹐卽一兩亦斷送人命而有餘。若用生者﹐卽再多數兩亦無礙﹐況僅三兩乎。」遂急催病家購藥﹐親自監視﹐煎取淸湯一大碗﹐徐徐溫灌下。病患霍然頓醒。其家人驚喜異常﹐直以爲死後重生矣。繼而熱瘧流行﹐經僕重用生石膏治愈者不勝計。

一﹑醫方﹝二十五﹞治傷寒溫病同用方

○鎭逆白虎湯

治傷寒﹑溫病邪傳胃腑﹐燥渴身熱﹐白虎證俱。其人胃气上逆﹐心下滿悶者。

生石膏﹝三兩﹐搗細﹞知母﹝兩半﹞淸半夏﹝八錢﹞竹茹粉﹝六錢﹞

用水五盅﹐煎汁三盅﹐先溫服一盅。病已愈者﹐停後服。若未全愈者﹐過兩點鐘﹐再溫服一盅。《傷寒論》白虎湯﹐治陽明腑熱之聖藥也。蓋外邪熾盛﹐勢若燎原﹐胃中津液﹐立就枯涸﹐故用石膏之辛寒以祛外感之邪﹐知母之涼潤以滋內耗之陰。特是石膏質重﹝𨿽煎作湯性亦下墜﹞﹐知母味苦﹐苦降與重墜相並﹐下行之力速﹐胃腑之熱或難盡消。且恐其直趨下焦而爲泄瀉也﹐故又借粳米之濃汁﹑甘艸之甘味﹐緩其下趨之勢。以待胃中微絲血管徐徐吸去﹐由肺升出爲气﹐由皮膚滲出爲汗﹐余入膀胱爲溺﹐而內蘊之熱邪隨之俱淸﹐此仲景制方之妙也。然病有兼證﹐卽用藥難拘成方。猶是白虎湯證也﹐因其人胃气上逆﹐心下脹滿﹐粳米﹑甘艸不可復用﹐而以半夏﹑竹茹代之﹐取二藥之降逆﹐以參贊石膏﹑知母成功也。

一婦人﹐年三十餘﹐得溫證。始則嘔吐﹐五六日間﹐心下滿悶﹐熱而且渴。脈洪滑有力﹐舌苔黃濃。聞其未病之先﹐曾有鬱怒未伸﹐因得斯證﹐俗名夾惱傷寒。然時當春杪﹐一得卽不惡寒﹐乃溫病﹐非傷寒也。爲疏此方﹐有一醫者在座﹐疑而問曰﹕此證因胃气上逆作脹滿﹐始將白虎湯方﹐另爲更定。何以方中不用開通气分之藥﹐若承气湯之用濃朴﹑枳實﹐而惟用半夏﹑竹茹乎﹖答曰﹕白虎湯用意﹐與承气迥異。蓋承气湯﹐乃導邪下行之藥﹐白虎湯乃托邪外出之藥。故服白虎湯後﹐多有得汗而解者。間有服後未卽得汗﹐而大熱旣消﹐其飲食之時﹐恆得微汗﹐餘熱亦由此盡解。若因气逆脹滿﹐恣用破气之藥﹐傷其气分﹐不能托邪外出﹐將邪陷愈深﹐脹滿轉不能消﹐或更增劇。試觀《傷寒論》多有因誤下傷其气分﹐成結胸﹐成心下痞硬證﹐不可不知也。再試觀諸瀉心﹐不輕用破气之品﹐卻有半夏瀉心湯。又仲景治「傷寒解後﹐气逆欲嘔」有竹葉石膏湯﹐半夏與石膏並用﹔治「婦人乳﹑中虛﹑煩亂﹑嘔逆」有竹皮大丸﹐竹茹與石膏並用﹐是半夏﹑竹茹善降逆气可知也。今師二方之意﹐用之以易白虎湯中之甘艸﹑粳米﹐降逆气而不傷正气﹐服後仍可托邪外出﹐由汗而解﹐而脹滿之證﹐亦卽消解無餘。此方愚用之屢矣﹐未有不隨手奏效者。

醫者聞言省悟﹐聽愚用藥﹐服後﹐病患自覺脹滿之處﹐如以手推排下行﹐病亦遂愈。

一﹑醫方﹝二十五﹞治傷寒溫病同用方

○白虎加人參以山藥代粳米湯

治寒溫實熱已入陽明之府﹐燥渴嗜飲涼水﹐脈象細數者。

生石膏﹝三兩﹐搗細﹞知母﹝一兩﹞人參﹝六錢﹞生山藥﹝六錢﹞粉甘艸﹝三錢﹞

上五味﹐用水五盅﹐煎取淸汁三盅﹐先溫服一盅。病愈者﹐停後服。若未全愈者﹐過兩點鐘﹐再服一盅。

至其服法詳細處﹐與仙露湯同。

傷寒法﹐白虎湯用於汗﹑吐﹑下後當加人參。究之脈虛者﹐卽宜加之﹐不必在汗﹑吐﹑下後也。愚自臨證以來﹐遇陽明熱熾﹐而其人素有內傷﹐或元气素弱﹐其脈或虛數﹐或細微者﹐皆投以白虎加人參湯。實驗旣久﹐知以生山藥代粳米﹐則其方愈穩妥﹐見效亦愈速。蓋粳米不過調和胃气﹐而山藥兼能固攝下焦元气﹐使元气素虛者﹐不至因服石膏﹑知母而作滑瀉。且山藥多含有蛋白之汁﹐最善滋陰。白虎湯得此﹐旣祛實火﹐又淸虛熱﹐內傷外感﹐須臾同愈。愚用此方救人多矣。略列數案於下﹐以資參考。

一叟﹐年近六旬。素羸弱﹐勞嗽﹐得傷寒證﹐三日﹐昏憒不知人。診其脈甚虛數﹐而肌膚烙手﹐確有實熱。

知其脈虛證實﹐邪火橫恣﹐元气又不能支持﹐故傳經猶未深入﹐而卽昏憒若斯也。躊躇再四﹐乃放膽投以此湯。

將藥煎成﹐乘熱徐徐灌之﹐一次只灌下兩茶匙。閱三點鐘﹐灌藥兩盅﹐豁然頓醒。再盡其餘﹐而病愈矣。

一叟﹐年六旬。素亦羸弱多病﹐得傷寒證﹐綿延十餘日。舌苔黃濃而幹﹐心中熱渴﹐時覺煩躁。其不煩躁之時﹐卽昏昏似睡﹐呼之﹐眼微開﹐精神之衰憊可知。脈象細數﹐按之無力。投以涼潤之劑﹐因其脈虛﹐又加野臺參佐之。大便忽滑瀉﹐日下數次。因思此證﹐略用淸火之藥﹐卽滑瀉者﹐必其下焦之气化不固。先用藥固其下焦﹐再淸其上焦﹑中焦未晚也。遂用熟地黃二兩﹐酸石橊一个﹐連皮搗爛﹐同煎湯一大碗。分三次溫飲下﹐大便遂固。間日投以此方﹐將山藥攺用一兩﹐以生地黃代知母﹐煎湯成﹐徐徐溫飲下﹐一次只飲藥一大口。閱八點鐘﹐始盡劑﹐病愈彊半。翌日﹐又按原方﹐如法煎服﹐病又愈彊半。第三日﹐又按其方服之﹐盡劑而愈。

按﹕熟地黃原非治寒溫之藥﹐而病至極危時﹐不妨用之﹐以救一時之急。故仲景治脈結代﹐有炙甘艸湯﹐亦用漧地黃﹝卽今生地﹞﹐結代亦險脈也。如無酸石橊時﹐可用龍骨﹝搗﹞﹑牡蠣﹝搗﹞各五錢代之。

一叟﹐年六旬餘。素吸鴉片﹐羸弱多病﹐於孟冬感冒風寒﹐其脈微弱而浮。愚用生黃數錢﹐同表散之藥治之﹐得汗而愈。間日﹐因有緊務事﹐冒寒出門﹐汗後重感﹐比前較劇。病臥旅邸﹐不能旋裏。因延彼處醫者延醫﹐時身熱飲水﹐病在陽明之府。醫者因其脈微弱﹐轉進溫補﹐病益進。更延他醫﹐以爲上有浮熱﹐下有實寒﹐用附子﹑吳茱萸﹐加黃連治之。服後﹐齒齦盡腫﹐且甚疼痛﹐時覺煩躁﹐頻頻飲水﹐不能解渴。不得已復來迎。愚至﹐診其脈細而數﹐按之略實。遂投以此湯﹐加玄參六錢﹐以散其浮游之熱。一劑牙疼卽愈﹐煩躁與渴亦見輕。翌日﹐用原方去玄參﹐將藥煎成﹐調入生雞子黃三枚﹐作三次溫飲下﹐大便得通而愈。

一人﹐年二十﹐資稟素弱。偶覺气分不舒﹐醫者用三稜﹑延胡等藥破之。自覺短气﹐遂停藥不敢服。隔兩日﹐忽發喘逆﹐筋惕肉動﹐精神恍惚。脈數至六至﹐浮分搖搖﹐按之若無。肌膚甚熱﹐上半身時出熱汗﹐自言心爲熱迫﹐甚覺怔忡。其舌上微有白苔﹐中心似黃。統觀此病情狀﹐𨿽陡發於一日﹐其受外感﹐已非一日。蓋其气分不舒時﹐卽受外感之時﹐特其初不自覺耳。爲其怔忡太甚﹐不暇取藥﹐急用生雞子黃四枚﹐溫開水調和﹐再將其碗置開水盆中﹐候溫服之﹐喘遂止﹐怔忡亦見愈。繼投以此湯﹐煎汁一大碗﹐仍調入生雞子黃三枚﹐徐徐溫飲下。自晚十點鐘至早七點鐘﹐盡劑而病若失。因其從前服藥傷气﹐俾用玄參一兩﹑潞參五錢﹐連服數劑以善其後。

一童子﹐年十七。於孟夏得溫證﹐八九日間﹐呼吸迫促﹐頻頻咳吐﹐痰血相雜。其咳吐之時﹐疼連胸脇﹐上焦微嫌發悶。診其脈﹐確有實熱﹐而數至七至﹐搖搖無根。蓋其資稟素弱﹐又兼讀書勞心﹐其受外感又甚劇﹐故脈象若是之危險也。爲其胸脇疼悶兼吐血﹐遂減方中人參之半﹐加竹茹﹑三七﹝搗細衝服﹞各二錢。用三七者﹐不但治吐血﹐實又兼治胸脇之疼也。一劑血卽不吐﹐諸病亦見愈。又服一劑全愈。

一農家孺子﹐年十一。因麥秋農家忙甚﹐𨿽幼童亦作勞田間﹐力薄不堪重勞﹐遂得溫病。手足擾動﹐不能安臥﹐譫語不休﹐所言者皆勞力之事﹐晝夜目不能瞑。脈象𨿽實﹐卻非洪滑。擬投以此湯﹐又慮小兒少陽之體﹐外邪方熾﹐不宜遽用人參﹐遂用生石膏兩半﹑蟬蛻一錢﹐煎服後﹐諸病如故。

復來詢方﹐且言其苦於服藥﹐昨所服者﹐嘔吐將半。愚曰﹐單用生石膏二兩﹐煎取淸汁﹐徐徐溫飲之﹐卽可不吐。乃如言服之﹐病仍不愈。再爲診視﹐脈微熱退﹐譫語益甚﹐精神昏昏﹐不省人事。急用野臺參兩半﹑生石膏二兩﹐煎汁一大碗﹐分數次溫飲下。身熱脈起﹐目遂得瞑﹐手足稍安﹐仍作譫語。又於原渣加生石膏﹑麥冬各一兩﹐煎汁二盅﹐分兩次溫飲下。降大便一次﹐其色甚黑﹐病遂愈。

按﹕此證若早用人參﹐何至病勢幾至莫救。幸卽能省悟﹐猶能竭力挽回﹐然亦危而後安矣。愚願世之用白虎湯者﹐宜常存一加人參之想也。又按﹕此案與前案觀之﹐凡用白虎湯而宜加人參者﹐不必其脈現虛弱之象也。凡諗知其人勞心過度﹐或勞力過度﹐或在老年﹐或有宿疾﹐或熱已入陽明之府﹐脈象𨿽實﹐而無洪滑之象﹐或脈有實熱﹐而至數甚數者﹐用白虎湯時﹐皆宜酌加人參。

寒溫證表裏皆虛﹐汗出淋漓﹐陽明胃腑﹐仍有實熱者﹐用此湯時﹐宜加龍骨﹑牡蠣。一童子﹐年十六﹐於季冬得傷寒證。因醫者用發表藥太過﹐周身時時出汗﹐仍表裏大熱﹐心中怔忡﹐精神恍惚。脈象洪數﹐按之無力。遂用此湯﹐加龍骨﹑牡蠣﹝皆不﹞各一兩﹐煎汁一大碗﹐分數次溫飲下﹐盡劑而愈。

仲景治傷寒脈結代者﹐用炙甘艸湯﹐誠佳方也。愚治寒溫﹐若其外感之熱不盛﹐遇此等脈﹐卽遵仲景之法。若其脈𨿽結代﹐而外感之火甚實者﹐亦用白虎加人參以山藥代粳米湯。曾治一叟﹐年六旬餘。於孟冬得傷寒證﹐五六日間﹐延愚診視。其脈洪滑﹐按之亦似有力。表裏俱覺發熱﹐間作呻吟﹐又兼喘逆﹐然不甚劇。投以白虎湯﹐一劑大熱稍減。再診其脈﹐或七八動一止﹐或十餘動一止﹐兩手皆然﹐而重按無力。遂於原方中加人參八錢﹐兼師炙甘艸湯中用漧地黃之意﹐以生地代知母。煎汁兩盅﹐分二次溫飲下。脈卽調勻﹐且較前有力﹐而熱仍如故。從前方中生石膏二兩遂加倍爲四兩﹐煎汁一大碗﹐俾徐徐溫飲下﹐盡劑而愈。

按﹕治此證時﹐愚習用白虎湯﹐而猶未習用白虎湯加參也。自此以後﹐凡年過六旬之人﹐卽脈甚洪實﹐用白虎湯時﹐亦必少加人參二三錢。

結代之脈𨿽並論﹐究之結脈輕於代脈﹐故結脈間有宜開通者。曾治一叟﹐年六十餘﹐大便下血﹐醫治三十餘日﹐病益進。日下血十餘次﹐且多血塊﹐精神昏憒。延爲診視﹐脈洪實異常﹐至數不數﹐惟右部有止時﹐其止無定數﹐乃結脈也。其舌苔純黑﹐知系溫病大實之證。從前醫者﹐但知治其便血﹐不知治其溫病可異也。

投以白虎加人參以山藥代粳米湯﹐將石膏攺用四兩﹐煎湯三盅﹐分三次溫飲下。每次送服旱三七細末一錢。如此日服一劑﹐兩日血止﹐大便仍滑瀉﹐脈象之洪實減半﹐而其結益甚﹐且腹中覺脹。詢其病因﹐知得諸惱怒之後。遂攺用萊菔子六錢﹐而佐以白芍﹑滑石﹑花粉﹑茅根﹑甘艸諸藥﹐一劑脹消。脈之至數調勻﹐仍稍有洪實之象﹐滑瀉亦減。再投以滋陰淸燥湯﹐一劑瀉止﹐脈亦平和。

寒溫之證﹐最忌舌漧。至舌苔薄而幹﹐或幹而且縮者﹐尢爲險證。而究其原因﹐卻非一致。有因眞陰虧損者﹐有因气虛不上潮者﹐有因气虛更下陷者﹐皆可治以白虎加人參以山藥代粳米湯。蓋人參之性﹐大能補气﹐元气旺而上升﹐自無下陷之虞。而與石膏同用﹐又大能治外感中之眞陰虧損﹐況又有山藥﹑知母﹐以濡潤之乎。

若脈象虛數者﹐又宜多用人參﹐減石膏一兩﹐再加玄參﹑生地滋陰之品。煎汁三四茶盅﹐徐徐溫飲下﹐一次只飲一大口﹐防其寒涼下侵致大便滑瀉。又欲其藥力息息上達﹐助元气以生津液﹐飲完一劑﹐再煎一劑﹐使藥力晝夜相繼﹐數日舌潤火退﹐其病自愈。一人年二十餘﹐素勞力太過﹐卽覺气分下陷。一歲之間﹐爲治愈三次。至秋杪感冒時气﹐胸中煩熱滿悶﹐燥渴引飲﹐滑瀉不止﹐微兼喘促。舌上無苔﹐其色鮮紅﹐兼有砂粒。延醫調治﹐投以半補半破之劑。意欲止其滑瀉兼治其滿悶也。服藥二劑﹐滑瀉不止。後愚爲診視﹐其脈似有實熱﹐重按無力。遂先用拙擬加味天水散止其滑瀉。方中生山藥用兩半﹑滑石用一兩﹐一劑瀉止。繼服滋陰淸火之劑﹐數劑喘促亦愈﹐火亦見退。惟舌漧連喉﹐幾不能言﹐頻頻飲水﹐不少濡潤﹐胸中仍覺滿悶。愚恍悟曰﹕此乃外感時气﹐挾舊病復發﹐故其脈象𨿽熱﹐按之不實。其舌漧如斯者﹐津液因气分下陷而不上潮也。其胸中滿悶者﹐气分下陷﹐胸中必覺短气﹐病患不善言病情﹐故漫言滿悶也。此時大便不行已五日。

遂投以白虎加人參以山藥代粳米湯﹐一劑病愈十之七八﹐而舌之幹亦減半。又服一劑﹐大便得通﹐病覺全愈。

舌上仍無津液﹐又用潞參一兩﹑玄參兩半﹐日服一劑﹐三日後舌上津液滋潤矣。

一童子﹐年十三﹐於孟冬得傷寒證。七八日間﹐喘息鼻煽動﹐精神昏憒﹐時作譫語﹐所言者皆勞力之事。

其脈微細而數﹐按之無力。欲視其舌﹐幹縮不能外伸﹐啟齒探視﹐舌皮有瘢點作黑色﹐似苔非苔﹐頻飲涼水﹐毫無濡潤之意。愚曰﹕此病必得之勞力之餘﹐胸中大气下陷﹐故津液不能上潮﹐气陷不能托火外出﹐故脈道瘀塞。不然﹐何以脈象若是﹐恣飲涼水而不滑瀉乎﹖遂治以白虎加人參以山藥代粳米湯﹐煎汁一大碗﹐徐徐溫飲下﹐一晝夜間連進二劑﹐其病遂愈。

按﹕脈虛數而舌漧者﹐大便𨿽多日不行﹐斷無可下之理﹐卽舌苔黃而且黑亦不可下。惟按上所載治法﹐使其大便徐徐自通﹐方爲穩善。若大便通後﹐而火猶熾﹐舌仍幹者﹐可用潞參一兩﹑玄參二兩煮汁﹐徐徐飲之﹐以舌潤火退爲度。若或因服藥失宜﹐大便通後﹐遂滑瀉﹐其虛火上逆﹐舌仍幹者﹐可用拙擬滋陰固下湯去滑石﹐加沙參數錢。若其爲日旣久﹐外感之火全消﹐而舌漧神昏﹐或呼吸之間﹐常若气不舒﹐而時作太息者﹐此大气因服藥下陷﹐病𨿽愈而不能自復也。宜單用人參兩許煎湯服之﹐或少加柴胡亦可﹝此證有案在升陷湯下宜參觀﹞。若微有餘熱﹐可加玄參佐之。

寒溫下後不解﹐醫者至此﹐恆多束手。不知《傷寒論》原有治此證的方﹐卽白虎加人參湯也。其一百六十八節云「傷寒病﹐若吐﹑若下後﹐七﹑八日不解﹐熱結在裏﹐表裏俱熱﹐時時惡風﹐大渴﹑舌上干燥而煩﹐欲飲水數升者﹐白虎加人參湯主之。」愚生平治寒溫﹐未有下後不解者﹐於仙露湯後曾詳論之。然恆有經他醫下後不解﹐更延愚爲延醫者﹐其在下後多日﹐大便未行﹐脈象不虛弱者﹐卽按《傷寒論》原方。若在甫下之後﹐或脈更兼虛弱﹐卽以山藥代粳米﹐或更以生地代知母﹐莫不隨手奏效。蓋甫下之後﹐大便不實﹐驟用寒涼﹐易至滑瀉。而山藥收澀﹐地黃粘潤﹐以之代粳米﹑知母﹐實有固下之力﹐而於脈之兼虛弱者﹐則尢宜也。況二藥皆能滋眞陰﹐下後不解﹐多系陰分素虛之人﹐陰分充足﹐自能勝外感之餘熱也。

寒溫之證﹐過十餘日大熱已退﹐或轉現出種種危象。有宜單治以人參﹐不必加人參於白虎湯中者。王宇泰曰﹕余每治傷寒溫熱等證﹐爲庸醫妄汗﹑誤下已成壞證﹐危在旦夕者﹐以人參二兩﹐童子小便煎之﹐水浸冰冷﹐飲之立效。又張致和曾治一傷寒壞證﹐勢近垂危﹐手足俱冷﹐气息將斷。用人參一兩﹑附子一錢﹐於石HT內煎至一碗﹐新汲水浸之冰冷﹐一服而盡。少頃病患汗出﹐鼻梁尖上涓涓如水。蓋鼻梁應脾﹐若鼻端有汗者可救﹐以土在人身之中周徧故也。

又﹕愚曾治一溫證﹐已過兩旬﹐周身皆涼﹐气息奄奄。確知其因誤治﹐胸中大气下陷。遂用人參一兩﹑柴胡二錢﹐作湯灌之﹐兩劑全愈。此證詳案﹐在拙擬升陷湯下可參觀。

白虎湯加人參﹐又以山藥代粳米﹐旣能補助气分托邪外出﹐更能生津止渴﹐滋陰退熱﹐洵爲完善之方。間有眞陰太虛﹐又必重用滋陰之藥以輔翼之﹐始能成功者。一媼﹐年過七旬﹐於孟夏得溫證﹐五六日間﹐身熱燥渴﹐精神昏憒﹐舌似無苔﹐而舌皮數處作黑色﹐幹而且縮。脈細數﹐按之無力。當此髙年﹐審證論脈﹐似在不治。而愚生平臨證﹐明明見不可治之證﹐亦必苦心研究而設法治之﹐此誠熱腸所迫﹐不能自已﹐然亦往往多有能救者。躊躇再四﹐爲疏兩方。一方卽白虎加人參以山藥代粳米湯﹐一方用熟地黃二兩﹐生山藥﹑枸杞各一兩﹐眞阿膠﹝不炒﹞五錢﹐煎湯後﹐調入生雞子黃四枚。二方各煎汁一大碗﹐徐徐輪流溫服﹐閱十點鐘﹐盡劑而愈。自言從前服藥﹐皆不知覺﹐此時則猶如夢醒。視其舌上猶幹黑﹐然不縮矣。其脈至數仍數﹐似有餘熱。又用玄參二兩﹑潞參一兩煎湯一大碗﹐徐徐溫服﹐一日一劑﹐兩日大便得通。再視其舌﹐津液滿布﹐黑皮有脫去者矣。

隔數日﹐其夫年與相等﹐亦受溫病。四五日間﹐煩熱燥渴。遣人於八十里外致冰一擔﹐日夜食之﹐煩渴如故。復迎愚延醫﹐其脈洪滑而長﹐重按有力﹐舌苔白濃﹐中心微黃。知其年𨿽髙而火甚實也。遂投以白虎加人參以山藥代粳米湯﹐將方中石膏攺用四兩﹐連進兩劑﹐而熱渴俱愈。其家人疑而問曰﹕此證從前日食冰若干﹐熱渴分毫不退﹐今方中用生石膏數兩﹐連進兩劑而熱渴俱愈﹐是石膏之性涼於冰遠矣。愚曰﹕非也。石膏原不甚涼﹐然盡量食冰不愈而重用生石膏卽愈者﹐因石膏生用能使寒溫之熱有出路也。西人不善治寒溫﹐故遇寒溫實熱證最喜用冰﹐然多有不愈者。至石膏生用﹐性能發汗﹐其熱可由汗解。卽使服後無汗﹐亦可宣通內蘊之熱﹐由腠理毛孔息息達出﹐人自不覺耳。

按﹕此證與前證﹐年歲同﹐受病之時亦同。而一則輔以熟地﹑枸杞之類﹐以滋眞陰﹔一則重加生石膏﹐以淸大熱。此乃隨病﹑脈之虛實﹐活潑加減﹐所以投之輒效也。

憶五年前﹐族家姊﹐年七旬有三﹐忽得癱瘓證﹐迎愚診視。旣至見有醫者在座。用藥一劑﹐其方系散風補气理痰之品﹐甚爲穩善﹐愚亦未另立方。翌日﹐脈變洪長﹐知其已成傷寒證。先時﹐愚外祖家近族有病者﹐訂於斯日迎愚﹐其車適至﹐愚將行﹐謂醫者曰﹕此證乃癱瘓基礎預伏於內﹐今因傷寒而發﹐乃兩病偕來之證。然癱瘓病緩﹐傷寒病急。此證陽明實熱﹐已現於脈﹐非投以白虎加人參湯不可﹐君須放膽用之﹐斷無差謬。後醫者終畏石膏寒涼﹐又疑癱瘓證不可輕用涼藥。遲延二日﹐病勢垂危﹐復急迎愚。及至﹐則已夜半矣。診其脈﹐洪而且數﹐力能搏指﹐喘息甚促﹐舌彊直﹐幾不能言。幸喜藥坊卽在本村﹐急取白虎加人參湯一劑﹐方中生石膏用三兩﹐煎湯兩盅﹐分二次溫飲下﹐病稍愈。又單取生石膏四兩﹐煮汁一大碗﹐亦徐徐飲下﹐至正午盡劑而愈。後癱瘓證調治不愈﹐他醫竟歸咎於愚。謂從前用過若干石膏﹐所以不能調治。吁﹗年過七旬而癱瘓者﹐愈者幾人﹖獨不思愚用石膏之時﹐乃挽回已盡之人命也。且《金匱》治熱癱癇﹐有風引湯﹐原石膏與寒水石並用。

彼謗愚者﹐生平蓋未見《金匱》也。

嘗治一少年﹐素羸弱多病。於初夏得溫證﹐表裏俱熱﹐延醫調治不愈。適愚自他處治病歸﹐經過其處﹐因與其父素稔﹐入視之。其脈數近六至﹐𨿽非洪滑鼓指﹐而確有實熱。舌苔微黃﹐𨿽不甚幹﹐毫無津液。有煎就藥一劑未服﹐仍系發表之劑﹐乃當日延醫所疏方﹐其醫則已去矣。愚因謂其父曰﹕此病外感實熱﹐已入陽明之府。其脈象不洪滑者﹐元气素虛故也。陽明府熱之證﹐斷無發表之理。況其脈數液短﹐兼有眞陰虛損之象尢忌發汗乎。其父似有會悟﹐求愚另爲疏方。本擬用白虎加人參湯﹐又思用人參﹐卽須多用石膏﹐其父素小心過度﹐又恐其生疑不敢服﹐遂但爲開白虎湯﹐方中生石膏用二兩。囑其煎汁兩茶盅﹐分二次溫飲下﹐服後若餘火不淨﹐仍宜再服淸火之藥。言畢﹐愚卽旋裏。後聞其服藥後﹐病亦遂愈。遲十餘日﹐大便又燥結﹐兩腿微腫﹐將再迎愚延醫。而其父友人有自謂知醫者﹐言其腿腫﹐系多服生石膏之過。而孰知系服石膏猶少之過哉﹗病家竟誤聽其言﹐攺延他醫﹐投以大劑承气湯﹐服後其人卽不語矣﹐遷延數日而亡。夫自謂知醫者﹐不過欲炫己之長﹐而妄指他人之短。豈知其言之一出﹐卽足誤人性命哉﹗至產後之證﹐忌用寒涼。而果系產後溫證﹐心中燥熱﹐舌苔黃濃﹐脈象洪實﹐亦宜投以白虎加人參以山藥代粳米湯﹐而更以玄參代知母則尢妥善。蓋愚於產後溫証之輕者﹐其熱𨿽入陽明之府﹐脈象不甚洪實﹐恆重用玄參一兩或至二兩﹐輒能應手奏效﹔若系劇者﹐必白虎加人參以山藥代粳米湯﹐而更以玄參代知母方能有效。

誠以石膏﹑玄參﹐《神農本艸經》皆明載其治產乳。故於產後溫病之輕者﹐可單用玄參。至溫病之劇者﹐不妨石膏﹑玄參並用也。然用石膏必須佐以人參﹐因其時當產後﹐其熱𨿽實﹐而體則虛也。不用知母者﹐《神農本艸經》未載其治產乳﹐不敢師心自用﹐漫以涼藥治產後也。

友人吳××﹐深通醫學﹐其侄××亦知醫﹐有戚家延之治產後病。臨行﹐吳××囑之曰﹕果系產後溫熱﹐陽明胃府大實﹐非用《衷中參西錄》中白虎加人參以山藥代粳米湯﹐更以玄參代知母不可。及至診之﹐果系產後溫證﹐病脈皆甚實。××遵所囑﹐開方取藥。而藥坊皆不肯與﹐謂產後斷無用生石膏之理﹐病家因此生疑﹐××辭歸。病家又延醫治數日﹐病勢垂危﹐復求爲延醫。攜藥而往﹐如法服之﹐一劑而愈。

附錄﹕滄縣董××來函﹕趙××﹐患溫病。醫者投以桂枝湯﹐覺熱渴气促。又與柴胡湯﹐熱尢甚﹐且增喘嗽﹐頻吐痰涎﹐不得臥者六七日。醫者謂病甚重﹐不能爲矣。舉家聞之﹐惶恐無措。伊芳弟××延爲延醫。旣至﹐見病患喘促肩息﹐頭汗自出﹐表裏皆熱﹐舌苔深灰﹐縮不能言。急診其脈﹐浮數有力﹐重按甚空。因思此證陽明熱極﹐陰分將竭﹐實爲誤服桂枝﹑柴胡之壞證。急投以白虎加人參以山藥代粳米湯﹐更以玄參代知母。連服兩劑﹐渴愈喘止﹐脈不浮數﹐仍然有力﹐舌伸能言﹐而痰嗽不甚見輕。繼投以從龍湯﹐去蘇子﹐加人參四錢﹐天冬八錢﹐服七劑全愈。

又﹕一趙姓婦﹐年二十餘﹐產後八九日﹐忽得溫病。因誤用熱藥發汗﹐致熱渴喘促﹐舌苔幹黑﹐循衣摸牀﹐呼索涼水﹐病家不敢與。脈弦數有力﹐一息七至。急投以白虎加人參以山藥代粳米湯﹐爲系產後﹐更以玄參代知母。方中生石膏﹐重用至四兩。又加生地﹑白芍各數錢。煎湯一大碗﹐分四次溫飲下﹐盡劑而愈。當時有知醫者在座﹐疑而問曰「產後忌用寒涼﹐何以如此放膽﹐重用生石膏﹖且知母﹑玄參皆系寒涼之品﹐何以必用玄參易知母﹖」答曰「此理俱在《衷中參西錄》中」﹐遂於行篋中出書示知﹐醫者細觀移時﹐始喟然嘆服。

又﹕外祖家表妹﹐因產後病溫﹐服補藥二十餘劑﹐致大熱﹑大渴﹑大汗﹐屢索涼水。醫者禁勿與飲﹐急欲投井。及生視之﹐舌黑唇焦﹐目睛直視﹐譫語發狂。診其脈﹐細數有力。問其小便赤澀﹐大便紫黑粘滯﹐不甚通利。蓋以產後血虛﹐又得溫病﹐兼爲補藥所誤﹐以致外邪無由而出﹐內熱如焚﹐陰血轉瞬告罄。急投以白虎加人參湯﹐仍用山藥﹑玄參代粳米﹑知母。服後﹐一夜安穩。黎明﹐旋又反復﹐熱渴又如從前。細思產後血室空虛﹐邪熱乘虛而入﹐故大便紫黑﹐宜調以桃仁承气湯﹐以下其瘀血﹐邪熱當隨之俱下。因小便赤澀﹐膀胱蓄熱﹐又加滑石四錢﹐甘艸錢半。乃開藥局者系其本族﹐謂此藥斷不可服。病家疑甚﹐復延前醫相質。前醫謂﹐此病餘連治三次﹐投以溫補藥轉劇﹐昨服白虎加人參湯﹐旣稍見輕﹐想服承气湯亦無妨也。

病家聞之﹐始敢煎服。因方中大黃重用六錢﹐俾煎湯一盅半﹐分三次溫飲下。逾三點鐘﹐降下大便如膠漆者二次﹐鮮紅色者一次﹐小便亦淸利﹐脈淨身涼而愈。

又﹕趙××之子﹐年十九歲﹐偶得溫病﹐醫者下之太早﹐大便轉不通者十八日﹐熱渴喘滿﹐舌苔幹黑﹐牙齦出血﹐目盲譫語﹐腹脹如鼓﹐臍突出二寸﹐屢治不效。忽大便自利﹐完谷不化﹐隨食隨卽瀉出。診其脈﹐盡伏。

身冷厥逆﹐气息將無。乍臨茫然不知所措﹐細詢從前病狀及所服之藥﹐始悟爲陽極似陰﹐熱深厥亦深也。然須用藥將其滑瀉止住﹐不復熱邪旁流﹐而後能治其熱厥。遂急用野臺參三錢﹐大熟地﹑生山藥﹑滑石各六錢。煎服後﹐瀉止脈出﹐洪長滑數﹐右部尢甚。繼擬以大劑白虎加人參湯﹐生石膏重用至八兩。竟身熱厥回﹐一夜甚安。至明晨﹐病又如故。試按其腹中﹐有堅塊﹐重按眉皺似疼﹐且其腹脹臍突若此﹐知其內有燥糞甚多。遂攺用大黃一兩﹐芒硝六錢﹐赭石﹑蔞仁各八錢﹐煎湯一大盅﹐分兩次溫飲下。下燥糞二十七枚而愈。

奉天鐵嶺楊××來函﹕本村張氏婦﹐得溫病﹐繼而小產﹐猶不以爲意。越四五日﹐其病大發。徧請醫生﹐均謂瘟病小產﹐又兼邪熱太甚﹐無方可治。其夫造門求爲延醫。生至其家﹐見病患目不識人﹔神气恍惚﹔渴嗜飲水﹐大便滑瀉﹔脈數近八至﹐且微細無力﹔舌苔邊黃中黑﹐縮不能伸。爲其燥熱﹐又兼滑瀉﹐先投以滋陰淸燥湯﹐一劑瀉止﹐熱稍見愈。繼投以大劑白虎加人參以山藥代粳米湯﹐爲其產後﹐以玄參代知母﹐爲其舌縮脈數﹐陰分大虧﹐又加枸杞﹑生地。煎湯一大碗﹐調入生雞子黃三枚﹐分數次徐徐溫飲下。精神淸爽﹐舌能伸出﹐連服三劑全愈。

一﹑醫方﹝二十五﹞治傷寒溫病同用方

○寧嗽定喘飲

治傷寒溫病﹐陽明大熱已退﹐其人或素虛或在老年﹐至此益形怯弱﹐或喘﹐或嗽﹐或痰涎壅盛﹐气息似甚不足者。

生懷山藥﹝兩半﹞甘蔗自然汁﹝一兩﹞酸石橊自然汁﹝六錢﹞生雞子黃﹝四个﹞

先將山藥煎取淸湯一大碗﹐再將餘三味調入碗中﹐分三次溫飲下﹐約兩點鐘服一次。若藥已涼﹐再服時須將藥碗置開水中溫之。然不可過熱﹐恐雞子黃熟﹐服之卽無效。

一周姓叟﹐年近七旬﹐素有勞疾﹐且又有鴉片嗜好﹐於季秋患溫病﹐陽明府熱熾盛﹐脈象數而不實﹐喘而兼嗽﹐吐痰稠粘。投以白虎加人參湯﹐以生山藥代粳米﹐一劑﹐大熱已退﹐而喘嗽仍不愈﹐且气息微弱﹐似不接續。其家屬惶恐﹐以爲難愈。且言如此光景﹐似難再進藥。愚曰﹕勿須用藥﹐尋常服食之物卽可治愈矣。爲開此方﹐病家視之﹐果系尋常食物﹐知𨿽不對證﹐亦無妨礙。遂如法服之﹐二劑全愈。

一﹑醫方﹝二十五﹞治傷寒溫病同用方

○蕩胸湯

治寒溫結胸﹐其證胸膈痰飲﹐與外感之邪互相凝結﹐上塞咽喉﹐下滯胃口﹐呼吸不利﹐滿悶短气﹐飲水不能下行﹐或轉吐出。兼治疫證結胸。

蔞仁﹝二兩﹐新炒者搗﹞生赭石﹝二兩﹐研細﹞蘇子﹝六錢﹐炒搗﹞芒硝﹝四錢﹐衝服﹞

用水四盅﹐煎取淸汁兩盅﹐先溫服一盅。結開﹐大便通行﹐停後服。若其胸中結猶未開﹐過兩點鐘﹐再溫服一盅。若胸中之結已開﹐而大便猶未通下﹐且不覺轉矢气者﹐仍可溫服半盅。

傷寒下早成結胸﹐至溫病未經下者﹐亦可成結胸。至疫病自口鼻傳入﹐遇素有痰飲者﹐其疹癘之气﹐與上焦痰飲﹐互相膠漆﹐亦成結胸。《傷寒論》陷胸湯﹑丸三方﹐皆可隨証之輕重髙下借用。特是大陷胸湯﹑丸中皆有甘遂﹐世俗醫者﹐恆望而生畏。至小陷胸湯﹐性𨿽平和﹐又有吳又可瘟疫忌用黃連之說存於胸中﹐遂亦不肯輕用。及遇此等證﹐而漫用開痰﹑破气﹑利濕之品﹐若橘紅﹑萊菔﹑蒼術﹑白芥﹑茯苓﹑濃朴諸藥﹐匯集成方﹐以爲較陷胸諸湯﹑丸穩﹐而且病家服之﹐以爲藥性和平﹐坦然無疑。不知破其气而气愈下陷﹐利其濕而痰愈稠粘。如此用藥﹐眞令人長太息者也。愚不得已﹐將治結胸諸成方變通匯萃之﹐於大陷胸湯中取用芒硝﹐於小陷胸湯中取用蔞實﹐又於治心下痞硬之旋復代赭石湯中取用赭石﹐而復加蘇子以爲下行之向導﹐可以代大陷胸湯﹑丸。少服之﹐亦可代小陷胸湯。非欲與《傷寒論》諸方爭勝也﹐亦略以便流俗之用云爾。

一媼﹐年六十餘。當孟夏晨飯之際﹐忽聞鄕鄰有斗者﹐出視之﹐見彊者淩弱太甚﹐心甚不平﹔又兼飯後有汗受風﹐遂得溫證。表裏俱熱﹐胃口杜塞﹐腹中疼痛﹐飲水須臾仍吐出。七八日間﹐大便不通。其脈細數﹐按之略實。自言心中燥渴﹐飲水又不能受﹐從前服藥止吐﹐其藥亦皆吐出。若果能令飲水不吐﹐病猶可望愈。愚曰﹕易耳。爲開此湯﹐加生石膏二兩﹑野臺參五錢﹐煎湯一大碗﹐分三次溫飲下。晚間服藥﹐翌晨大便得通而愈。當大便未通時﹐曾俾用山萸肉﹝去淨核﹞二兩煎湯﹐以備下後心中怔忡及虛脫﹐及大便通後﹐微覺怔忡﹐服之卽安。

一室女得溫病。兩三日間﹐痰涎郁塞﹐胸膈滿悶異常﹐頻頻咳吐﹐粘若膠漆﹐且有喘促之意﹐飲水停滯胃口﹐間或吐出﹐其脈浮滑。問之微覺頭疼﹐知其表證猶未罷也。遂師河間雙解散之意﹐於蕩胸湯中加連翹﹑蟬蛻各三錢。服後微汗﹐大便得通而愈。

一﹑醫方﹝二十五﹞治傷寒溫病同用方

○一味萊菔子湯

治同前證。

萊菔子﹝生者一兩﹐熟者一兩﹞共搗碎﹐煎湯一大茶杯﹐頓服之。

奉天許××﹐年二十餘。得溫病。三四日覺中脘鬱結﹐飲食至其處不下行﹐仍上逆吐出。來院求爲延醫。

其脈沈滑而實﹐舌苔白而微黃。表裏俱覺發熱﹐然不甚劇。自言素多痰飲﹐受外感益甚。因知其中脘之鬱結﹐確系外感之邪與痰飲相凝滯也。先投以蕩胸湯﹐兩點鐘後﹐仍復吐出。爲擬此方﹐一劑結開﹐可受飲食。繼投以淸火理痰之品﹐兩劑全愈。

按﹕此證若服蕩胸湯﹐將方中赭石細末畱出數錢﹐開水送下﹐再服湯藥亦可不吐﹐其結亦必能開。非萊菔子湯之力勝於蕩胸湯也﹐而試之偶效﹐尢必載此方者﹐爲藥性較蕩胸湯尢平易﹐臨證者與病家﹐皆可放膽用之而無疑也。若此方不效者﹐亦可攺用蕩胸湯﹐先將赭石細末送下數錢之法。

一﹑醫方﹝二十五﹞治傷寒溫病同用方

○鎭逆承气湯

治寒溫陽明府實﹐大便燥結﹐當用承气下之﹐而嘔吐不能受藥者。

芒硝﹝六錢﹞赭石﹝二兩﹐研細﹞生石膏﹝二兩﹐搗細﹞潞黨參﹝五錢﹞

上藥四味﹐用水四盅﹐先煎後三味﹐湯將成﹐再加芒硝﹐煎一兩沸。取淸汁二盅﹐先溫服一盅。過三點鐘﹐若腹中不覺轉動﹐欲大便者﹐再溫服餘一盅。

一鄰婦﹐年二十餘。得溫病已過十日﹐上焦燥熱﹐嘔吐﹐大便燥結﹐自病後未行。延醫數次服藥皆吐出。

適愚自他處歸﹐診其脈﹐關前甚洪實﹐一息五至余﹐其脈上盛於下一倍﹐所以作嘔吐。其至數數者﹐吐久傷津液也。爲擬此湯﹐一劑熱退嘔止﹐大便得通而愈。

或問﹕此證胃腑熱實大腸燥結﹐方中何以復用黨參﹖答曰﹕此證多有嘔吐甚劇﹐並水漿不能存者﹐又有初病卽嘔吐﹐十數日不止者﹐其胃气與胃中津液﹐必因嘔吐而大有傷損﹐故用黨參補助胃中元气﹐且與涼潤之石膏並用﹐大能滋胃中津液﹐俾胃中气足液生﹐自能運轉藥力下至魄門以通大便也。愚用此方救人多矣﹐果遇此等證﹐放膽投之﹐無不效者。

一人﹐年四十許。二便不通﹐嘔吐甚劇﹐不受飲食。倩人詢方。疑系外感之熱所致﹐問其心中發熱否﹖言來時未嘗言及。遂爲約略疏方﹐以赭石二兩以止其嘔吐﹐生杭芍一兩以通小便﹐芒硝三錢以通大便。隔日﹐其人復來﹐言服後嘔吐卽止﹐二便亦通﹐此時心中發熱且渴如故。旣曰如故﹐是其從前原有熱渴之病﹐陽明之腑證已實﹐特其初次遣人未嘗詳言也。投以大劑白虎加人參湯﹐一劑而愈。

按﹕此證亦鎭逆承气湯證﹐因其證兩次始述明﹐遂致將方中藥品前後兩次分用之﹐其病亦卽前後兩次而愈矣。

一﹑醫方﹝二十六﹞治瘟疫瘟疹方

○靑盂湯

治瘟疫表裏俱熱﹐頭面腫疼﹐其腫或連項及胸。亦治陽毒發斑疹。

荷葉﹝一个用周遭邊浮水者良鮮者尢佳﹞生石膏﹝一兩﹐搗細﹞眞羚羊角﹝二錢﹐另煎兌服﹞

知母﹝六錢﹞蟬蛻﹝三錢﹐去足土﹞僵蠶﹝二錢﹞金綫重樓﹝二錢﹐切片﹞粉甘艸﹝錢半﹞

荷葉稟初陽上升之气﹐爲諸藥之舟楫﹐能載淸火解毒之藥上至頭面﹐且其气淸郁﹐更能解毒逐穢﹐施於疫毒諸證尢宜也。至於葉宜取其浮水者﹐以貼水而生﹐得水面輕气最多﹐故善發表。

如浮萍之生於水面﹐而善發汗也。

金綫重樓﹐一名蚤休﹐一名紫河車艸。味甘而淡﹐其解毒之功﹐可仿甘艸。然甘艸性溫﹐此藥性涼﹐以解一切熱毒﹐尢勝於甘艸﹐故名蚤休。言若中一切蠱毒﹐或蠍螫蛇咬﹑或瘡瘍用之而皆可早早止住。古蚤與早﹐原相通也。古諺贊蚤休曰「七葉一枝花﹐深山是我家。癰疽遇著我﹐一似手撚拿。」蓋此物七葉對生莖腰﹐狀如蓮花一朵﹐自葉中心出莖﹐至巓開花一朵﹐形扁而黃﹐花上有黃絲下垂﹐故又名金綫重樓。重樓者﹐其葉與花似各作一層也。其名紫河車艸者﹐蓋紫河爲初生之地點﹐其處蕃多﹐可采之盈車﹐俗名爲艸河車誤矣。其形狀皮色皆如漧薑。若皮不黃﹐而微帶紫色者﹐其味必微辣而不甘﹐含毒性﹐卽不可用。若無佳者﹐方中不用此味亦可。

羚羊角與犀角﹐皆性涼而解毒。然犀稟水土之精气而生﹐爲其稟土之精﹐故能入胃﹐以消胃腑之實熱。爲其稟水之精﹐故又能以水勝火兼入心中﹐以消心臟本體之熱力。而疫邪之未深入者﹐轉因服犀角後﹐心气虛冷﹐不能捍禦外邪﹐致疫邪之恣橫﹐竟犯君主之宮﹐此至緊要之關系﹐醫者不可不知。羚羊角善淸肝膽之火﹐兼淸胃腑之熱。其角中天生木胎﹐性本條達﹐淸涼之中﹐大具發表之力。與石膏之辛涼﹐荷葉﹑連翹之淸輕升浮者並用﹐大能透發溫疫斑疹之毒火郁熱﹐而頭面腫處之毒火郁熱﹐亦莫不透發消除也。曾治一六歲孺子﹐出疹三四日間﹐風火內迫﹐喘促異常。單投以羚羊角三錢﹐須臾喘止﹐其疹自此亦愈。夫疹之毒熱﹐最宜表散淸解﹐乃至用他藥表散淸解無功﹐勢已垂危﹐而單投以一味羚羊角﹐卽能挽回﹐其最能淸解而兼能表散可知也。且其能避蠱毒﹐《神農本艸經》原有明文。疫病發斑﹐皆挾有毒癘之气也。

僵蠶乃蠶將脫皮時﹐因受風不能脫下﹐而僵之蠶。因其病風而僵﹐故能爲表散藥之向導﹐而兼具表散之力。是以痘疹不出者﹐僵蠶最能表出之。不但此也﹐僵蠶僵而不腐﹐凡人有腫疼之處﹐恐其變爲腐爛﹐僵蠶又能治之﹐此气化相感之妙也。

疫與寒溫不同。寒溫者﹐感時序之正气。因其人衛生之道﹐於時序之冷暖失宜﹐遂感其气而爲病。其病者﹐偶有一二人﹐而不相傳染。疫者﹐感歲運之戾气。因其歲運失和﹐中含毒瓦斯﹐人觸之卽病。《內經》刺法論所謂無問大小﹐病狀相似者是也。其病者﹐挨戶挨村﹐若搖役然﹐故名曰疫﹐且又互相傳染也。《內經》本病論有五疫之名﹐後世約分爲寒疫﹑溫疫。治溫疫﹐世習用東垣普濟消毒飲。治寒疫﹐世習用巢谷世聖散子。

然溫疫多而寒疫少﹐拙擬之淸盂湯﹐實專爲治溫疫設也。

一婦人﹐年四十許﹐得大頭瘟證。頭面腫大疼痛﹐兩目腫不能開﹐上焦煩熱﹐心中怔忡。彼家誤爲瘡毒﹐竟延瘍醫治療。醫者自出藥末﹐敷頭面﹐疼稍愈。求其出方治煩熱怔忡﹐彼言專習外科﹐不管心中之病。時愚應他家延請﹐適至其村﹐求爲延醫。其脈洪滑有力﹐關前益甚﹐投以淸盂湯﹐將方中石膏攺用二兩﹐煎汁兩茶盅﹐分二次溫飲下﹐盡劑而愈。

一人﹐年二十餘﹐得溫疫。三四日間頭面悉腫﹐其腫處﹐皮膚內含黃水﹐破後且潰爛。身上間有斑點﹐聞人言﹐此證名大頭瘟。其潰爛之狀﹐又似瓜瓤瘟﹐最不易治。懼甚﹐求爲診視。其脈洪滑而長﹐舌苔白而微黃。問其心中﹐惟覺煩熱﹐嗜食涼物。遂曉之曰﹐此證不難治。頭面之腫爛﹐周身之斑點﹐無非熱毒入胃而隨胃气外現之象。能放膽服生石膏﹐可保全愈。遂投以靑盂湯﹐方中石膏攺用三兩﹐知母攺用八錢﹐煎汁一大碗﹐分數次溫飲下。一劑病愈彊半。翌日﹐於方中減去荷葉﹑蟬蛻﹐又服一劑全愈。

按﹕發斑之證異於疹者﹐以其發處不髙﹐以手拂之﹐與膚平也。其證有陽毒﹑陰毒之分。陽毒發斑﹐系陽明毒熱傷血所致。

陰毒發斑﹐或爲寒疫之毒﹐或因汗吐下後中气虛乏﹐或因過服涼藥﹐遂成陰證﹐寒伏於下﹐逼其無根之火上獨燻肺而發斑。其色淡紅﹐隱隱見於肌表﹐與陽證發斑色紫赤者不同。愚生平所治發斑﹐皆系陽證。至陰證實未之見﹐其証之甚少可知。然正不可因陰證者甚少﹐而陰陽之際不詳辧也。今采古人陽毒陰毒發斑治驗之案數條於下﹐以備參觀。庶幾胸有定見﹐臨證時不至誤治也。

呂滄洲云﹕一人傷寒十餘日﹐身熱而靜﹐兩手脈盡伏。醫者以爲壞證﹐弗與藥。余診之﹐三部脈舉按皆無﹐舌苔滑﹐兩顴赤如火﹐語言不亂﹐因告之曰﹕此子必大發赤斑﹐周身如錦紋。夫血脈之波瀾也﹐今血爲邪熱所搏﹐掉而爲斑﹐外現於皮膚﹐呼吸之气無形可倚﹐猶溝渠之水𨿽有風不能成波瀾也﹐斑消則脈出矣。及揭其衾﹐而赤斑爛然。與白虎加人參湯﹐化其斑脈乃復常。按﹕發斑至於無脈﹐其證可謂險矣。卽遇有識者﹐細診病情﹐以爲可治﹐亦必謂毒火郁熱盤踞經絡之間以阻塞脈道之路耳。而滄洲獨斷爲發斑則傷血﹐血傷則脈不見。是誠滄洲之創論﹐然其言固信而有徵也。憶己亥春﹐嘗治一少年吐血證。其人大口吐血﹐數日不止﹐脈若有若無﹐用藥止其血後﹐脈因火退﹐轉分毫不見。愚放膽用藥調補之﹐竟得無恙﹝此證詳案在寒降湯下﹞。夫吐血過多可至無脈﹐以徵滄洲血傷無脈之說確乎可信。此陽毒發斑也。

許叔微治一人﹐內寒外熱而發斑。六脈沈細﹐肩背胸脇斑出數點﹐隨出隨隱﹐旋更發出﹐語言狂亂﹐非譫語也﹐肌表𨿽熱﹐以手按之﹐須臾冷透如冰。與姜附等藥數服後﹐得大汗而愈。此陰毒發斑也。

吳仁齋治一人﹐傷寒七八日﹐因服涼藥太過﹐遂變身冷﹐手足厥逆﹐通身黑斑﹐惟心頭溫暖﹐乃伏火也。

診其六脈沈細﹐昏沈不知人事﹐亦不能言語﹐狀似屍厥。遂用人參三白湯﹐加熟附子半枚﹑漧薑二錢﹐水煎服下。待一時許﹐斑色漸紅﹐手足漸暖。

而蘇醒後﹐復有餘熱不淸﹐此伏火後作也。以黃連解毒湯﹑竹葉石膏湯調之而愈。此陰毒發斑中有伏陽也。

虞天民曰﹕有內傷證﹐亦出斑疹﹐但微見紅。此胃气極虛﹐一身之火遊行於外。當補益气血﹐則中有主而气不外遊﹐榮有養而血不外散﹐此證尢當愼辧。洪吉人解之曰﹕按此證與陽毒發斑不同﹐亦與陰毒發斑不同﹐其方當用補中益气湯﹐加歸﹑芍之類。

瘟毒之病﹐有所謂羊毛瘟者﹝亦名羊毛疹﹞﹐其證亦系瘟疫﹐而心中兼有撩亂之證。若視其前後對心處有小痤﹝俗名疙瘩﹞﹐以鍼鼻點之﹐其頂陷而不起﹐其中卽有白毛﹐當以鍼挑出之。若恐挑之不淨﹐可用發麵饃饃去皮﹐雜以頭髮﹐少蘸香油﹐周身搓擦。再審其証之虛實涼熱﹐投以治疫病之藥﹐卽愈。此證古書不載﹐而今人患此證者甚多﹐其白毛﹐卽周身之汗毛﹐大抵因有汗受風閉其毛孔﹐而汗毛不能外出﹐因不外出﹐所以作白色﹝若用黃酒和蕎麥麵擦之更好﹞。

一﹑醫方﹝二十六﹞治瘟疫瘟疹方

○護心至寶丹

治瘟疫自肺傳心﹐其人無故自笑﹐精神恍惚﹐言語錯亂。

生石膏﹝一兩﹐搗細﹞人參﹝二錢﹞犀角﹝二錢﹞羚羊角﹝二錢﹞朱砂﹝三分﹐研細﹞牛黃﹝一分﹐研細﹞

將藥前四味共煎湯一茶盅﹐送服朱砂﹑牛黃末。

此證屬至危之候﹐非尋常藥餌所能療治。故方中多用珍異之品﹐借其寶气以解入心之熱毒也。

瘟疫之毒未入心者﹐最忌用犀角。而旣入心之後﹐犀角又爲必須之藥。

瘟疫之毒﹐隨呼吸之气傳入﹐原可入肺。心與肺同居膈上﹐且左心房之血脈管與右心房之回血管﹐又皆與肺循環相通﹐其相傳似甚易。而此證不常有者﹐因有包絡護於心上代心受邪﹐由包絡下傳三焦﹐爲手厥陰﹐少陽臟腑之相傳﹐此心所以不易受邪也。愚臨證二十餘年﹐僅遇一媼患此證﹐爲擬此方﹐服之而愈。

一﹑醫方﹝二十六﹞治瘟疫瘟疹方

○淸疹湯

治小兒出疹﹐表裏俱熱。或煩躁引飲﹐或喉疼聲啞﹐或喘逆咳嗽。

生石膏﹝一兩﹐搗細﹞知母﹝六錢﹞羚羊角﹝二錢﹞金綫重樓﹝錢半﹐切片﹞薄菏葉﹝二錢﹞靑連翹﹝二錢﹞蟬蛻﹝錢半﹐去足土﹞僵蠶﹝二錢﹞

用水煎取淸湯一盅半﹐分二次溫飲下﹐以服後得微汗爲佳。若一次得微汗者﹐余藥仍可再服。若服一次卽得大汗者﹐余藥當停服。此藥分量﹐系治七八歲以上者﹐若七八歲以下者﹐可隨其年之大小﹐斟酌少用。或將藥減半或用三分之一皆可。

喉疼聲啞者﹐可將石膏加重五錢﹐合前得兩半。若疹出不利者﹐用鮮葦根﹝活水中者更佳﹞一大握去節水煎沸﹐用其水煎藥。

疹證多在小兒﹐想小兒臟腑間原有此毒﹐又外感時令之毒瓦斯而發﹐則一發表裏俱熱。若溫病初得之劇者﹐其陽明經府之間﹐皆爲熱毒之所彌漫。故治此證﹐始則發表﹐繼則淸解﹐其有實熱者﹐皆宜用石膏。至喉疼聲啞者﹐尢爲熱毒上衝﹐石膏更宜放膽多用。惟大便滑瀉者﹐石膏﹑知母皆不宜用﹐可去此二藥﹐加滑石一兩﹑甘艸三錢。蓋卽滑瀉亦非涼證﹐因燥渴飲水過多﹐脾胃不能運化故也﹐故加滑石以利其小便﹐甘艸以和其脾胃﹐以緩水飲下趨之勢。若其滑瀉之甚者﹐可用拙擬滋陰宣解湯﹐旣可止瀉﹐又可表疹外出也。然此證最忌滑瀉﹐恐其毒因滑瀉內陷卽不能外出。若服以上方而滑瀉不止﹐可用生山藥兩許﹐軋細煮作粥﹐再將熟雞子黃兩三枚捏碎調粥中服之﹐其滑瀉必止。瀉止後﹐再徐徐以涼藥淸補之。

奉天友人朱××之子﹐年五歲。於庚申立夏後﹐周身壯熱﹐出疹甚稠密﹐脈甚洪數﹐舌苔白濃﹐知其疹而兼瘟也。欲以涼藥淸解之﹐因其素有心下作疼之病﹐出疹後﹐貪食鮮果﹐前一日猶覺疼﹐又不敢投以重劑。遂勉用生石膏﹑玄參各六錢﹐薄荷葉﹑蟬蛻各一錢﹐連翹二錢。晚間服藥﹐至翌日午後視之﹐其熱益甚﹐喉疼﹐气息甚粗﹐鼻翅煽動﹐且自鼻中出血少許﹐有煩躁不安之意。愚不得已﹐重用生石膏三兩﹐玄參﹑麥冬﹝帶心﹞

各四錢﹐仍少佐以薄荷葉﹑連翹諸藥。俾煎湯二茶盅﹐分三次溫飲下。至翌日視之﹐則諸證皆輕減矣。然餘熱猶熾﹐而大便𨿽下一次﹐仍系燥糞。詢其心猶發熱﹐脈仍有力。遂於涼解藥中﹐仍用生石膏一兩﹐連服兩劑﹐壯熱始退。繼用涼潤淸解之劑調之全愈。

按﹕此證初次投以生石膏﹑玄參各六錢﹐其熱不但不退而轉見增加﹐則石膏之性原和平﹐確非大涼可知也。

至其證現種種危象﹐而放膽投以生石膏三兩﹐又立能挽回﹐則石膏對於有外感實熱諸證﹐直勝金丹可知。此證因心下素有疼病﹐故石膏﹑玄參初止用六錢。若稍涉遊移﹐並石膏﹑玄參亦不敢用﹐再認定疹毒﹐宜托之外出而多用發表之品﹐則翌日現証之危險﹐必更加劇﹐卽後投以大劑涼藥﹐亦不易挽回也。目睹耳聞﹐知孺子罹瘟疹之毒﹐爲俗醫藥誤者甚多﹐故於記此案時﹐而再四詳爲申明。

瘟疫之證﹐𨿽宜重用寒涼﹐然須謹防其泄瀉。若泄瀉﹐則气機內陷﹐卽無力托毒外出矣。是以愚用大劑寒涼﹐治此等證時﹐必分三四次徐徐溫服下﹐俾其藥力長在上焦﹐及行至下焦﹐其寒涼之性已爲內熱所化﹐自無泄瀉之獘。而始終又須以表散之藥輔之﹐若薄荷﹑連翹﹑蟬蛻﹑僵蠶之類﹐則火消毒淨﹐疹愈之後亦斷無他患矣。

至若升麻﹑羌活之藥﹐槪不敢用。友人劉××﹐精通醫學。曾治一孺子﹐出疹剛見點卽回。醫者用一切藥﹐皆不能表出。毒瓦斯內攻﹐勢甚危急﹐眾皆束手。劉××投以《傷寒論》麻杏甘石湯﹐一劑疹皆發出﹐自此遂愈。夫麻杏甘石湯﹐爲汗後﹑下後﹑汗出而喘無大熱者之方﹐劉××用以治疹﹐竟能挽回人命於頃刻﹐可爲善用古方者矣﹝用此方者﹐當視其熱度之髙低﹐熱度髙者石膏用一兩﹐麻黃用一錢﹐熱度低者石膏用一兩﹐麻黃用二錢﹞。

一﹑醫方﹝二十七﹞治瘧疾方

加味小柴胡湯

治久瘧不愈﹐脈象弦而無力。

柴胡﹝三錢﹞黃芩﹝二錢﹞知母﹝三錢﹞潞參﹝三錢﹞鱉甲﹝三錢﹐醋炙﹞淸半夏﹝二錢﹞

常山﹝錢半﹐酒炒﹞艸果﹝一錢﹞甘艸﹝一錢﹞酒曲﹝三錢﹞生薑﹝三錢﹞大棗﹝兩枚﹐捭開﹞

瘧初起者減潞參﹑鱉甲。熱甚者﹐加生石膏五六錢或至一兩。寒甚者﹐再加艸果五分或至一錢。﹝神曲皆發不好故方中用酒曲﹞

瘧邪不專在少陽﹐而實以少陽爲主﹐故其六脈恆露弦象。其先寒者﹐少陽之邪外與太陽並也﹐其後熱者﹐少陽之邪內與陽明並也。故方中用柴胡以升少陽之邪﹐艸果﹑生薑以祛太陽之寒﹐黃芩﹑知母以淸陽明之熱。

又瘧之成也﹐多挾痰挾食﹐故用半夏﹑常山以豁痰﹐酒曲以消食也。用人參﹐因其瘧久气虛﹐扶其正卽所以逐邪外出。用鱉甲者﹐因瘧久則脇下結有痞積﹝方書名瘧母實由肝脾脹大﹞﹐消其痞積﹐然後能斷瘧根株。用甘艸﹑大棗者﹐所以化常山之猛烈而服之不至瞑眩也。

或問﹕葉天士醫案﹐其治瘧之方﹐多不用柴胡。其門人又有根傳之說﹐謂不宜用柴胡治瘧。若誤用之﹐實足僨事。其說果可信乎﹖答曰﹕葉氏當日聲價甚髙﹐瘧原小疾﹐初起之時﹐鮮有延之延醫者。迨至瘧久﹐而虛證歧出﹐恆有瘧邪反輕﹐而他病轉重﹐但將其病之重者治愈﹐而瘧亦可隨愈﹐此乃臨證通變之法﹐非治瘧之正法也。至於病在厥陰﹐亦有先寒後熱﹐出汗少愈﹐形狀類瘧之證。此系肝气虛極將脫﹐若誤認爲瘧﹐用柴胡升之﹐凶危立見。此當重用山萸肉﹐以斂而補之﹐是以《神農本艸經》山茱萸﹐亦主寒熱也。葉氏門人所謂﹐誤用柴胡足僨事者﹐大抵指此類耳。

或問﹕葉氏治瘧﹐遇其人陰虛燥熱者﹐恆以靑蒿代柴胡。後之論者﹐皆贊其用藥﹐得化裁通變之妙。不知靑蒿果可以代柴胡乎﹖答曰﹕瘧邪伏於脇下兩板油中﹐乃足少陽經之大都會。柴胡之力﹐能入其中﹐升提瘧邪透膈上出﹐而靑蒿無斯力也。若遇陰虛者﹐或熱入於血分者﹐不妨多用滋陰涼血之藥佐之。若遇燥熱者﹐或熱盛於气分者﹐不妨多用淸燥散火之藥佐之。曾治一人﹐瘧間日一發﹐熱時若燔﹐卽不發瘧之日﹐亦覺心中發熱﹐舌燥口漧﹐脈象弦長﹝凡瘧脈皆弦﹞重按甚實﹐知其陽明火盛也。投以大劑白虎湯﹐加柴胡三錢。服後頓覺心中淸爽﹐翌晨瘧卽未發。又煎前劑之半﹐加生薑三錢﹐服之而愈。

又嘗治一人得溫病﹐熱入陽明之府﹐舌苔黃濃﹐脈象洪長﹐又間日一作寒熱﹐此溫而兼瘧也。然其人素有鴉片嗜好﹐病𨿽實﹐而身體素虛。投以拙擬白虎加人參以麥冬代知母﹑山藥代粳米湯﹐亦少加柴胡﹐兩劑而愈。

西人治瘧﹐恆用金雞納霜﹐於未發瘧之日﹐午間﹑晚間各服半瓦﹐白糖水送下。至翌晨又如此服一次﹐其瘧卽愈。

方書謂冬冷多溫病﹐夏熱多瘧疾。此言冬日過冷﹐人身有伏寒﹐至春隨春陽化熱﹐卽多成溫病﹔夏日過熱﹐人身有伏暑﹐至秋爲薄寒所激發﹐卽多生瘧疾也。丁卯季夏﹐暑熱異常﹐京津一帶因熱而死者甚多﹐至秋果多瘧疾。服西藥金雞納霜亦可愈﹐而愈後恆屢次反復。姻家王姓少年﹐寄居津門﹐服金雞納霜愈瘧三次後﹐又反復。連服前藥數次﹐竟毫無效驗。

診其脈﹐左右皆弦長有力。夫弦爲瘧脈﹐其長而有力者﹐顯系有伏暑之熱也。爲開白虎湯方﹐重用生石膏二兩﹐又加柴胡﹑何首烏各二錢﹐一劑而瘧愈。恐未除根﹐卽原方又服一劑﹐從此而病不反復矣。此方用白虎湯以解伏暑﹐而又加柴胡﹑何首烏者﹐凡外感之證其脈有弦象者﹐必兼有少陽之病﹐宜用柴胡淸之﹔而外邪久在少陽﹐其經必虛﹐又宜用何首烏補之。二藥並用﹐一扶正﹐一逐邪也。少陽與陽明並治﹐是以伏暑愈而瘧亦隨愈也。

一﹑醫方﹝二十八﹞治气血郁滯肢體疼痛方

○升降湯

治肝郁脾弱﹐胸脇脹滿﹐不能飲食。宜與論肝病治法參看。

野臺參﹝二錢﹞生黃﹝二錢﹞白術﹝二錢﹞廣陳皮﹝二錢﹞川濃朴﹝二錢﹞生雞內金﹝二錢﹐搗細﹞

知母﹝三錢﹞生杭芍﹝三錢﹞桂枝尖﹝一錢﹞川芎﹝一錢﹞生薑﹝二錢﹞

世俗醫者﹐動曰平肝﹐故遇肝郁之證﹐多用開破肝气之藥。至遇木盛侮土﹐以致不能飲食者﹐更謂伐肝卽可扶脾。不知人之元气﹐根基於腎﹐而萌芽於肝。凡物之萌芽﹐皆嫩脆易於傷損﹐肝旣爲元气萌芽之髒﹐而開破之若是﹐獨不慮損傷元气之萌芽乎﹖《內經》曰「厥陰﹝肝經﹞不治﹐求之陽明﹝胃經﹞」﹐《金匱》曰「見肝之病﹐當先實脾」。故此方﹐惟少用桂枝﹑川芎以舒肝气﹐其餘諸藥﹐無非升脾降胃﹐培養中土﹐俾中宮气化惇濃﹐以聽肝气之自理。實竊師《內經》求之陽明﹐與《金匱》當先實脾之奧旨耳。

按﹕「見肝之病﹐當先實脾」二句﹐從來解者﹐謂肝病當傳脾﹐實之所以防其相傳﹐如此解法固是﹐而實不知實脾﹐卽所以理肝也。兼此二義﹐始能盡此二句之妙。

一媼﹐年近六旬。資稟素弱﹐又兼家務勞心﹐遂致心中怔忡﹐肝气鬱結﹐胸腹脹滿﹐不能飲食﹐舌有黑苔﹐大便燥結﹐十數日一行。廣延醫者爲治﹐半載無效﹐而羸弱支離﹐病勢轉增。後愚診視﹐脈細如絲﹐微有弦意﹐幸至數如常﹐知猶可治。遂投以升降湯﹐爲舌黑便結﹐加鮮地骨皮一兩﹐數劑後﹐舌黑與便結漸愈﹐而地骨皮亦漸減。至十劑病愈彊半﹐共服百劑﹐病愈而體轉健康。

一﹑醫方﹝二十八﹞治气血郁滯肢體疼痛方

○培脾舒肝湯

治因肝气不舒﹑木郁克土﹐致脾胃之气不能升降﹐胸中滿悶﹐常常短气。

於術﹝三錢﹞生黃﹝三錢﹞陳皮﹝二錢﹞川濃朴﹝二錢﹞桂枝尖﹝錢半﹞柴胡﹝錢半﹞

生麥冬﹝二錢﹞生杭芍﹝四錢﹞生薑﹝二錢﹞

脾主升淸﹐所以運津液上達。胃主降濁﹐所以運糟粕下行。白術﹑黃﹐爲補脾胃之正藥﹐同桂枝﹑柴胡﹐能助脾气之升﹐同陳皮﹑濃朴﹐能助胃气之降。淸升濁降滿悶自去﹐無事專理肝气﹐而肝气自理﹐況桂枝﹑柴胡與麥芽﹐又皆爲舒肝之妙品乎。用芍藥者﹐恐肝气上升﹐膽火亦隨之上升﹐且以解黃﹑桂枝之熱也。用生薑者﹐取其辛散溫通﹐能渾融肝脾之气化於無間也。

從來方書中﹐麥芽皆是炒熟用之﹐惟陳修園謂麥芽生用﹐能升發肝气﹐可謂特識。蓋人之元气﹐根基於腎﹐萌芽於肝﹐培養於脾﹐積貯於胸中爲大气以斡旋全身。麥茅爲谷之萌芽﹐與肝同气相求﹐故能入肝經﹐以條達肝气﹐此自然之理﹐無庸試驗而可信其必然者也。然必生煮汁飲之﹐則气善升發﹐而後能遂其條達之用也。

附錄﹕直隸靑縣張××來函﹕族侄婦﹐年二十餘﹐素性謹言﹐情志抑鬱。因气分不舒﹐致四肢痙攣顫動﹐呼吸短促﹐胸中脹悶﹐約一晝夜。先延鍼科醫治﹐云是雞爪風﹐爲刺囟門及十指尖﹐稍愈﹐旋卽復作如故。其脈左部弦細﹐右部似有似無﹐一分鐘數至百至。其兩肩擡動﹐气逆作喘。詢知其素不健壯﹐廉於飲食。蓋肝屬木而主筋﹐肝郁不舒則筋攣﹐肝郁恆侮其所勝﹐故脾土受傷而食少。遂爲開培脾舒肝湯。爲有逆气上干﹐又加生赭石細末五錢。囑服二劑。

痙攣卽愈﹐气息亦平。遂去赭石﹐照原方又服數劑﹐以善其後。

一﹑醫方﹝二十八﹞治气血郁滯肢體疼痛方

○金鈴瀉肝湯

治脇下掀疼。

川楝子﹝五錢﹐搗﹞生明乳香﹝四錢﹞生明沒藥﹝四錢﹞三稜﹝三錢﹞莪術﹝三錢﹞甘艸﹝一錢﹞

劉河間有金鈴子散﹝卽楝子之核﹞與玄胡索等分﹐爲末服之﹐以治心腹脇下作疼。其病因﹐由於熱者甚效。

誠以金鈴子能引心包之火及肝膽所寄之相火下行﹐又佐以玄胡索以開通气血﹐故其疼自止也。而愚用其方﹐效者固多﹐而間有不效者。後擬得此方﹐莫不隨手奏效。蓋金鈴子佐以玄胡索﹐𨿽能開气分之郁﹐而實不能化气。

所謂化气者﹐無事開破﹐能使气之郁者﹐融化於無形﹐方中之乳香﹑沒藥是也。去玄胡索﹐加三稜﹑莪術者﹐因玄胡索性過猛烈﹐且其開破之力﹐多趨下焦﹐不如三稜﹑莪術性較和平﹐且善於理肝也。用甘艸者﹐所以防金鈴子有小毒也。此方不但治脇疼甚效﹐凡心腹作疼﹐而非寒涼者﹐用之皆甚效驗。

附錄﹕直隸鹽山李××來函﹕仲冬﹐劉××兄﹐病左脇掀疼﹐諸治無效﹐詢方於弟。授以活絡效靈丹方﹐服之不應﹐因延爲診視。脈象他部皆微弱﹐惟左關沈而有力。治以金鈴瀉肝湯﹐加當歸數錢。服一劑﹐翌日降下若干綠色粘滯之物﹐遂豁然而愈。蓋此湯原注明治脇下掀疼﹐由此知兄所擬方各有主治﹐方病相投﹐莫不神效也。

一﹑醫方﹝二十八﹞治气血郁滯肢體疼痛方

○活絡效靈丹

治气血凝滯﹐癖瘕﹐心腹疼痛﹐腿疼臂疼﹐內外瘡瘍﹐一切臟腑積聚﹐經絡湮淤。

當歸﹝五錢﹞丹參﹝五錢﹞生明乳香﹝五錢﹞生明沒藥﹝五錢﹞

上藥四味作湯服。若爲散﹐一劑分作四次服﹐溫酒送下。

腿疼加牛膝。臂疼加連翹。婦女瘀血腹疼﹐加生桃仁﹝帶皮尖作散服炒用﹞﹑生五靈脂。瘡紅腫屬陽者﹐加金銀花﹑知母﹑連翹。白硬屬陰者﹐加肉桂﹑鹿角膠﹝若恐其僞可代以鹿角霜﹞。瘡破後生肌不速者﹐加生黃﹑知母﹝但加黃恐失於熱﹞﹑甘艸。臟腑內癰﹐加三七﹝研細衝服﹞﹑牛蒡子。

一人﹐年三十許。當臍忽結瘕﹐自下漸長而上﹐其初長時稍軟﹐數日後卽硬如石﹐旬日長至心口。向愚詢方﹐自言淩晨冒寒﹐得於途間﹐時心中有驚恐憂慮﹐遂覺其气結而不散。按﹕此病因甚奇﹐然不外气血凝滯。

爲制此方﹐於流通气血之中﹐大具融化气血之力﹐連服十劑全消。以後用此方治內外瘡瘍﹐心腹四肢疼痛﹐凡病之由於气血凝滯者﹐恆多奇效。

髙××年近五旬。資稟素羸弱。一日訪友鄰村﹐飲酒談宴﹐徹夜不眠﹐時當季冬﹐復淸晨冒寒﹐步行旋裏。

行至中途﹐覺兩腿酸麻﹐且出汗﹐不能行步﹐因坐涼地歇息﹐至家﹐遂覺腿痛﹐用熱磚熨之疼益甚。其人素知醫﹐遂自服發汗之藥數劑﹐病又增劇﹐因服藥過熱﹐吐血數口﹐大便燥結﹐延愚診視。見其仰臥屈膝﹐令兩人各以手托其兩腿﹐忽歌忽哭﹐疼楚之態萬狀﹐脈弦細﹐至數微數。因思此證﹐熱磚熨而益疼者﹐逼寒內陷也﹔服發汗藥而益疼者﹐因所服之藥﹐散肌肉之寒﹐不能散筋骨之寒﹐且過汗必傷气血﹐血气傷﹐愈不能勝病也。遂用活絡效靈丹﹐加京鹿角膠四錢﹝另燉兌服﹞﹑明天麻二錢﹐煎湯飲下﹐左腿遂愈。而右腿疼如故﹐遂復用原方﹐以虎骨膠易鹿角膠﹐右腿亦出涼气如左而愈。

一少婦﹐左脇起一瘡﹐其形長約五寸﹐上半在乳﹐下半在肋﹐皮色不變﹐按之甚硬﹐而微熱於他處。延醫詢方﹐調治兩月不效﹐且漸大於從前。後愚診視﹐閱其所服諸方﹐有遵林屋山人治白疽方治者﹐有按乳癰治者。

愚曉病家曰﹕此證硬而色白者﹐陰也。按之微熱者﹐陰中有陽也。統觀所服諸方﹐有治純陰陽之方﹐無治半陰半陽之方﹐勿怪其歷試皆不效也。用活絡效靈丹﹐俾作湯服之﹐數劑見輕﹐三十劑後﹐消無芥蒂。

一婦人年五十許。腦後發一對口瘡。詢方於愚﹐時初擬出活絡效靈丹方﹐卽書而予之﹐連服十劑全愈。

一婦人﹐年五十餘。項後筋縮作疼﹐頭向後仰﹐不能平視﹐腰背彊直﹐下連膝後及足跟大筋皆疼﹐並牽周身皆有疼意。廣延醫者延醫﹐所用之藥﹐不外散風﹑和血﹑潤筋﹑通絡之品。兩載無效﹐病轉增劇﹐臥不能起﹐起不能坐﹐飲食懶進。後愚診視﹐其脈數而有力﹐微有弦意﹐知其爲宗筋受病。治以活絡效靈丹﹐加生薏米八錢﹐知母﹑玄參﹑白芍各三錢﹐連服三十劑而愈。

蓋筋屬於肝﹐獨宗筋屬胃﹐此證因胃腑素有燥熱﹐致津液短少﹐不能榮養宗筋。夫宗筋爲筋之主﹐故宗筋拘攣﹐而周身牽引作疼也。薏米性味沖和﹐善能淸補脾胃﹐卽能榮養宗筋。又加知母﹑玄參﹐以生津滋液﹐活絡效靈丹﹐以活血舒筋﹐因其脈微弦﹐恐其木盛侮土﹐故又加芍藥以和肝﹐卽以扶脾胃也。

薏米主筋急拘攣《神農本艸經》原有明文。活絡效靈丹中加薏米﹐卽能隨手奏效。益嘆《神農本艸經》之精當﹐爲不可及。

活絡效靈丹﹐治心腹疼痛﹐無論因涼﹑因熱﹑气郁﹑血郁皆效。同裏有一少年﹐臍下疼甚劇。醫者投以溫藥益甚﹐晝夜號呼不止。又延他醫﹐以藥下之稍輕﹐然仍晝夜呻吟﹐繼又服藥數劑﹐亦不見效。適愚自津門旋裏﹐診其脈﹐兩尺洪實。詢其得病之由﹐言夜晚將寢覺饑﹐因食冷餅一塊﹐眠起遂疼。曉之曰﹐此𨿽由於食涼物﹐然其疼非涼疼﹐乃下焦先有蘊熱﹐又爲涼物所迫﹐其熱愈結而不散也。投以活絡效靈丹﹐加龍膽艸﹑川楝子各四錢﹐一劑而愈。

或問﹕此證醫者曾用藥下之﹐何以其下焦之郁熱﹐不隨之俱下﹖答曰﹕熱在大腸者﹐其熱可隨降藥俱下﹐然又必所用之下藥爲鹹寒之品﹐若承气湯是也。今其熱﹐原郁於奇經衝任之中﹐與大腸無關﹐衝任主血﹐而活絡效靈丹諸藥品﹐皆善入血分﹐通經絡﹐故能引龍膽﹑楝子直入衝任﹐而消解其郁熱。況其從前所服之下藥﹐原非鹹寒之品﹐是以從前不效﹐而投以此藥﹐則隨手奏效也。

附錄﹕直隸靑縣張××來函﹕族兄×﹐年三十餘﹐素彊壯無病。壬戌中秋﹐因在田間掘壑﹐勞苦過甚﹐自覺气力不支﹐卽在壑中喫煙休息﹐少緩須臾又復力作。至晚歸家時﹐途中步行﹐覺兩腿酸木不仁。及至夜間﹐兩腿抽疼甚劇。適生在裏﹐其弟扣門求爲往治。診其脈﹐遲滯而細﹐號呼不已﹐气逆不順﹐身冷﹐小溲不利。遂用活絡效靈丹方﹐加白芍三錢﹑桂枝尖二錢﹑生薑三片。一劑腿疼大減﹐小便卽利﹐身冷亦退。再劑﹐霍然全愈。

又﹕天津王媼﹐年五十七歲﹐右膝蓋部發炎﹐紅熱腫疼﹐食減不眠。其嗣××延爲診視。至其家﹐聞病者呼號不止﹐口稱救命。其右脈洪數有力﹐心悸頭眩﹐舌苔白而膩﹐大便三日未行﹐小便赤熱。此足徵濕熱下注。

予以活絡效靈丹﹐加生石膏六錢﹐知母﹑懷牛膝﹑生薏米冬四錢﹐甘艸梢一錢﹐囑服一劑。次日自能來寓﹐其疼減腫消﹐夜已成寐﹐尙云右臂酸疼。又卽原方加靑連翹﹑金銀花﹑油松節各二錢﹐服之全愈。

一﹑醫方﹝二十八﹞治气血郁滯肢體疼痛方

○活絡祛寒湯

治經絡受寒﹐四肢發搐﹐婦女多有此證。

生黃﹝五錢﹞當歸﹝四錢﹞丹參﹝四錢﹞桂枝尖﹝二錢﹞生杭芍﹝三錢﹞生明乳香﹝四錢﹞生明沒藥﹝四錢﹞生薑﹝三錢﹞

寒甚者﹐加漧薑三錢。

證寒在經絡﹐不在臟腑。經絡多行於肌肉之間﹐故用黃之溫補肌肉者爲君﹐俾其形體壯旺﹐自能勝邪。

又佐以溫經絡﹑通經絡諸藥品﹐不但能祛寒﹐且能散風﹐此所謂血活風自去也。風寒旣去﹐血脈活潑﹐其搐焉有不止者乎﹖

一﹑醫方﹝二十八﹞治气血郁滯肢體疼痛方

○健運湯

治腿疼﹑臂疼因气虛者。亦治腰疼。

生黃﹝六錢﹞野臺參﹝三錢﹞當歸﹝三錢﹞寸麥冬﹝三錢﹐帶心﹞知母﹝三錢﹞生明乳香﹝三錢﹞

生明沒藥﹝三錢﹞莪術﹝一錢﹞三稜﹝一錢﹞

此方減麥冬﹑知母三分之一﹐合數劑爲一劑﹐軋細煉蜜爲丸﹐名健運丸﹐治同前證。

從來治腿疼臂疼者﹐多責之風寒濕痺﹐或血瘀﹑气滯﹑痰涎凝滯。不知人身之气化壯旺流行﹐而周身痺者﹑瘀者﹑滯者﹐不治自愈﹐卽偶有不愈﹐治之亦易爲功也。愚臨證體驗以來﹐知元气素盛之人﹐得此病者極少。

故凡遇腿疼﹑臂疼﹐歷久調治不愈者﹐補其元气以流通之﹐數載沈﹐亦可隨手奏效也。

一﹑醫方﹝二十八﹞治气血郁滯肢體疼痛方

○振中湯

治腿疼﹑腰疼﹐飲食減少者。

於白術﹝六錢﹐炒﹞當歸身﹝二錢﹞陳皮﹝二錢﹞濃朴﹝錢半﹞生明乳香﹝錢半﹞生明沒藥﹝錢半﹞

此方重用白術以健補脾胃﹐脾胃健則气化自能旁達。且白術主風寒濕痺﹐《神農本艸經》原有明文﹐又輔以通活气血之藥﹐不惟風寒濕痺開﹐而气血之痺而作疼者﹐亦自開也。

一室女腿疼﹐幾不能步﹐治以拙擬健運湯而愈。次年舊病復發﹐又兼腰疼﹐再服前方不效。診其脈﹐右關甚濡弱﹐詢其飲食減少﹐爲制此湯﹐數劑﹐飲食加多﹐二十劑後﹐腰疼腿疼皆愈。

一媼﹐年近七旬。陡然腿疼﹐不能行動﹐夜間疼不能寐。其家人迎愚調治﹐謂脈象有力﹐當是火郁作疼。

及診其脈﹐大而且弦﹐問其心中亦無熱意。愚曰﹕此脈非有火之象﹐其大也﹐乃脾胃過虛﹐眞气外泄也。其弦也﹐乃肝膽失和﹐木盛侮土也。治以振中湯﹐加人參﹑白芍﹑山萸肉﹝去淨核﹞各數錢﹐補脾胃之虛﹐卽以抑肝膽之盛﹐數劑而愈。

一﹑醫方﹝二十八﹞治气血郁滯肢體疼痛方

○曲直湯

治肝虛腿疼﹐左部脈微弱者。

萸肉﹝一兩﹐去淨核﹞知母﹝六錢﹞生明乳香﹝三錢﹞生明沒藥﹝三錢﹞當歸﹝三錢﹞丹參﹝三錢﹞

服藥數劑後﹐左脈仍不起者﹐可加續斷三錢﹐或更加生黃三錢﹐以助气分亦可。覺涼者﹐可減知母。

脾虛可令人腿疼﹐前方已詳其理﹐深於醫學人大抵皆能知之。至肝虛可令人腿疼﹐方書罕言﹐卽深於醫學者﹐亦恆不知。曾治一人﹐年三十許﹐當大怒之後﹐漸覺腿疼﹐日甚一日﹐兩月後﹐臥牀不能轉側。醫者因其得之惱怒之餘﹐皆用舒肝理气之藥﹐病轉加劇。後愚診視﹐其左脈甚微弱﹐自言凡疼甚之處皆熱。因恍悟《內經》謂「過怒則傷肝」﹐所謂傷肝者﹐乃傷肝經之气血﹐非必郁肝經之气血也﹐气血傷﹐則虛弱隨之﹐故其脈象如斯也。其所以腿疼且覺熱者﹐因肝主疏泄﹐中藏相火﹝相火生於命門寄於肝膽﹞﹐肝虛不能疏泄﹐相火卽不能逍遙流行於周身﹐以致郁於經絡之間﹐與气血凝滯﹐而作熱作疼﹐所以熱劇之處﹐疼亦劇也。爲制此湯﹐以萸肉補肝﹐以知母瀉熱﹐更以當歸﹑乳香諸流通血气之藥佐之﹐連服十劑﹐熱愈疼止﹐步履如常。

安東友人劉××﹐年五十許。其左臂常覺發熱﹐且有酸軟之意。醫者屢次投以涼劑﹐發熱如故﹐轉覺脾胃消化力減少。後愚診之﹐右脈和平如常﹐左脈微弱﹐較差於右脈一倍。詢其心中﹐不覺涼熱。知其肝木之气虛弱﹐不能條暢敷榮﹐其中所寄之相火﹐郁於左臂之經絡﹐而作熱也。遂治以曲直湯﹐加生黃八錢﹐佐萸肉以壯旺肝气﹐赤芍藥三錢﹐佐當歸﹑丹參諸藥以流通經絡﹐服兩劑﹐左脈卽見起﹐又服十劑全愈。

奉天王××﹐年四十餘﹐兩脇下連腿作疼﹐其疼劇之時﹐有如錐刺﹐且尿道艱澀﹐滴瀝不能成澑﹐每小便一次﹐須多半點鐘﹐其脈亦右部如常﹐左部微弱。亦投以曲直湯﹐加生黃八錢﹐續斷三錢﹐一劑其疼減半﹐小便亦覺順利。再診之﹐左脈較前有力。又按原方略爲加減﹐連服二十餘劑﹐脇與腿之疼皆愈﹐小便亦通利如常。蓋兩脇爲肝之部位﹐肝气壯旺上達﹐自不下郁而作疼。至其小便亦通利者﹐因腎爲二便之關﹐肝气旣旺﹐自能爲腎行气也﹝古方書有肝行腎之气之語﹞。

一﹑醫方﹝二十九﹞治女科方

○玉燭湯

治婦女寒熱往來或先寒後熱﹐汗出熱解﹐或月事不調﹐經水短少。

生黃﹝五錢﹞生地黃﹝六錢﹞玄參﹝四錢﹞知母﹝四錢﹞當歸﹝三錢﹞香附﹝三錢﹐醋炒﹞

柴胡﹝一錢五分﹞甘艸﹝一錢五分﹞

汗多者﹐以茵陳易柴胡﹐再加萸肉數錢。熱多者﹐加生杭芍數錢。寒多者﹐加生薑數錢。

婦女多寒熱往來之證﹐而方書論者不一說。有謂陽分虛則頭午寒﹐陰分虛則過午熱者。夫午前陽盛﹐午後陽衰而陰又浸盛。當其盛時﹐虛者可以暫實。何以其時所現之病狀﹐轉與時成反比例也﹖有謂病在少陽則寒熱往來﹐猶少陽外感之邪﹐與太陽並則寒﹐與陽明並則熱者。而內傷之病﹐原無外邪。又何者與太陽﹑陽明並作寒熱也﹖有謂肝虛則乍熱乍寒者。斯說也﹐愚曾驗過。遵《神農本艸經》山茱萸主寒熱之旨﹐單重用山萸肉﹝去淨核﹞二兩煎湯﹐服之立愈﹝驗案在來復湯下﹞。然此乃肝木虛極﹐內風將動之候﹐又不可以蓋尋常寒熱也。蓋人身之气化﹐原與時序之气化﹐息息相通。一日之午前﹐猶一歲之有春夏。而人身之陽气﹐卽感之發動﹐以敷布於周身。婦女性多憂思﹐以致臟腑﹑經絡多有鬱結閉塞之處﹐阻遏陽气不能外達﹐或轉因發動而內陷﹐或發動不遂﹐其發動排擠經絡愈加閉塞。於是周身之寒作矣。迨陽气蓄極﹐終當憤發。而其憤發之機與抑遏之力﹐相激相蕩於臟腑﹑經絡之間﹐熱又由玆而生。此前午之寒﹐所以變後午之熱也。黃爲气分之主藥﹐能補气更能升气。輔以柴胡之軒舉﹐香附之宣通﹐陽气之抑遏者﹐皆暢發矣。然血隨气行﹐气郁則血必瘀﹐故寒熱往來者﹐其月事恆多不調﹐經血恆多虛損。用當歸以調之﹐地黃以補之﹐知母﹑元參與甘艸甘苦化陰以助之﹐則經血得其養矣。況地黃﹑知母諸涼藥與黃溫熱之性相濟﹐又爲燮理陰陽﹑調和寒熱之妙品乎。至方書有所謂日晡發熱者﹐日晡者﹐申時也﹐足少陰腎經主令之候也。其人或腎經陰虛﹐至此而腎經之火乘時而動﹐亦可治以此湯。將黃減半﹐地黃攺用一兩。有經閉結爲瘕﹐阻塞气化作寒熱者﹐可用後理衝湯。有胸中大气下陷作寒熱者﹐其人常覺呼吸短气﹐宜用拙擬升陷湯﹐方後治驗之案﹐可以參觀。

【附方】西人鐵銹雞納丸﹐治婦女經血不調﹐身體羸弱咳喘﹐或時作寒熱甚效。方用鐵銹﹑沒藥﹝忌火﹞

各一錢﹐金雞納霜﹑花椒各五分﹐共爲細末﹐煉蜜爲丸六十粒。每服三粒至五粒。

鐵銹乃鐵與養气化合而成。人身之血得養气而赤。鐵銹中含養气﹐而又色赤似血﹐且嗅之兼有血腥之气﹐故能榮養血分﹐流通經脈。且人之血中﹐實有鐵銹﹐以鐵銹補血更有以鐵補鐵之妙也。金雞納霜有治瘧之功用。

此方中亦用之者﹐爲其善治貧血﹐且又能入手﹑足少陽之經﹐以調和寒熱也。又佐以花椒者﹐恐金雞納霜之性﹐偏於寒涼﹐而以辛熱濟之﹐使歸於和平也。

東亞人有中將湯﹐以調婦女經脈﹐恆有效驗。門人髙××曾開其方相寄﹐藥品下未有分量。愚爲酌定其分量﹐用之甚有功效。今將其方開列於下﹐以備選用。

延胡索醋炒三錢﹑當歸六錢﹑官桂二錢﹑甘艸二錢﹑丁香二錢﹑山楂核醋炒三錢﹑郁金醋炒二錢﹑沙參四錢﹑續斷酒炒三錢﹑肉蔻赤石脂炒三錢﹝去石脂不用﹞﹑苦參三錢﹑懷牛膝三錢﹐共十二味﹐軋作粗渣﹐分三劑。每用一劑﹐開水浸蓋碗中約半點鐘﹐將其湯飲下。如此浸服二次至第三次用水煎服。日用一劑﹐數劑經脈自調。此方中涼熱﹑補破﹑澀滑之藥皆有﹐愚所酌分量﹐俾其力亦適相當﹐故凡婦女經脈不調證﹐皆可服之﹐而以治白帶證尢效。

一﹑醫方﹝二十九﹞治女科方

○理衝湯

治婦女經閉不行或產後惡露不盡﹐結爲瘕﹐以致陰虛作熱﹐陽虛作冷﹐食少勞嗽﹐虛證沓來。服此湯十餘劑後﹐虛證自退﹐三十劑後﹐瘀血可盡消。亦治室女月閉血枯。並治男子勞瘵﹐一切臟腑瘕﹑積聚﹑气郁﹑脾弱﹑滿悶﹑痞脹﹑不能飲食。

生黃﹝三錢﹞黨參﹝二錢﹞於術﹝二錢﹞生山藥﹝五錢﹞天花粉﹝四錢﹞知母﹝四錢﹞

三稜﹝三錢﹞莪術﹝三錢﹞生雞內金﹝三錢﹐黃者﹞

用水三盅﹐煎至將成﹐加好醋少許﹐滚數沸服。

服之覺悶者﹐減去於術。覺气弱者﹐減三稜﹑莪術各一錢。瀉者﹐以白芍代知母﹐於術攺用四錢。熱者﹐加生地﹑天冬各數錢。涼者﹐知母﹑花粉各減半﹐或皆不用。涼甚者﹐加肉桂﹝搗細衝服﹞﹑烏附子各二錢。

瘀血堅甚者﹐加生水蛭﹝不用炙﹞二錢。若其人堅壯無他病﹐惟用以消瘕積聚者﹐宜去山藥。室女與婦人未產育者﹐若用此方﹐三稜﹑莪術宜斟酌少用﹐減知母之半﹐加生地黃數錢﹐以濡血分之枯。若其人血分𨿽瘀﹐而未見瘕或月信猶未閉者﹐𨿽在已產育之婦人﹐亦少用三稜﹑莪術。若病患身體羸弱﹐脈象虛數者﹐去三稜﹑莪術﹐將雞內金攺用四錢﹐因此藥能化瘀血﹐又不傷气分也。迨气血漸壯﹐瘀血未盡消者﹐再用三稜﹑莪術未晚。若男子勞瘵﹐三稜﹑莪術亦宜少用或用雞內金代之亦可。初擬此方時﹐原專治產後瘀血成瘕﹐後以治室女月閉血枯亦效﹐又間用以治男子勞瘵亦效驗﹐大有開胃進食﹐扶羸起衰之功。《內經》有四烏魚骨一茹蘆丸﹐原是男女並治﹐爲調血補虛之良方。此方竊師《內經》之意也。

從來醫者調气行血﹐習用香附﹐而不習用三稜﹑莪術。蓋以其能破瘕﹐遂疑其過於猛烈。而不知能破癥瘕者﹐三稜﹑莪術之良能﹐非二藥之性烈於香附也。愚精心考驗多年﹐凡習用之藥﹐皆確知其性情能力。若論耗散气血﹐香附猶甚於三稜﹑莪術。若論消磨瘕﹐十倍香附亦不及三稜﹑莪術也。且此方中﹐用三稜﹑莪術以消衝中瘀血﹐而卽用參﹑諸藥﹐以保護气血﹐則瘀血去而气血不至傷損。且參﹑能補气﹐得三稜﹑莪術以流通之﹐則補而不滯﹐而元气愈旺。元气旣旺﹐愈能鼓舞三稜﹑莪術之力以消瘕﹐此其所以效也。

人之臟腑﹐一气貫通﹐若營壘聯系﹐互爲犄角。一處受攻﹐則他處可爲之救應。故用藥攻病﹐宜確審病根結聚之處﹐用對証之藥一二味﹐專攻其處。卽其處气血偶有傷損﹐他臟腑气血猶可爲之輸將貫注﹐亦猶相連營壘之相救應也。又加補藥以爲之佐使﹐是以邪去正气無傷損。世俗醫者﹐不知此理﹐見有專確攻病之方﹐若拙擬理衝湯者﹐初不審方中用意何如﹐但見方中有三稜﹑莪術﹐卽望而生畏﹐不敢試用。自流俗觀之﹐亦似愼重﹐及觀其臨證調方﹐漫不知病根結於何處﹐惟是混開混破。恆集若香附﹑木香﹑陳皮﹑砂仁﹑枳殼﹑濃朴﹑延胡﹑靈脂諸藥﹐或十餘味或數十味爲一方。服之令人臟腑之气皆亂﹐常有病本可治﹐服此等藥數十劑而竟至不治者。

更或見有浮火虛熱﹐而加芩﹑梔﹑蔞實之屬﹐則開破與寒涼並用﹐𨿽脾胃堅壯者﹐亦斷不能久服﹐此其貽害尢甚也。

一婦人﹐年三十餘。瘕起於少腹﹐漸長而上。其當年長者稍軟﹐隔年卽硬如石。七年之間﹐上至心口﹐旁塞兩肋﹐飲食減少﹐時覺昏憒﹐劇時昏睡一晝夜﹐不飲不食﹐屢次服藥竟分毫無效。後愚爲診視﹐脈𨿽虛弱﹐至數不數﹐許爲治愈﹐授以此方。病患自揣其病﹐斷無可治之理﹐竟置不服。次年病益進﹐昏睡四日不醒。愚用藥救醒之﹐遂懇切告之曰﹕去歲若用愚方﹐病愈已久﹐何至危困若斯。然此病尙可爲﹐甚勿再遲延也﹐仍爲開前方。病患喜﹐信愚言﹐連服三十餘劑﹐磊塊皆消。惟最初所結之病根﹐大如核桃之巨者尙在。又加生水蛭﹝不宜炙﹞一錢﹐服數劑全愈。

一婦人﹐年二十餘。瘕結於上脘﹐其大如橘﹐按之甚硬﹐時時上攻作疼﹐妨礙飲食。醫者皆以爲不可消。後愚診視﹐治以此湯﹐連服四十餘劑﹐消無芥蒂。

一媼﹐年六旬。气弱而且郁﹐心腹滿悶﹐不能飲食﹐一日所進谷食﹐不過兩許﹐如此已月餘矣。愚診視之﹐其脈甚微細﹐猶喜至數調勻﹐知其可治。遂用此湯﹐將三稜﹑莪術各減一錢﹐連服數劑﹐卽能進飲食。又服數劑﹐病遂全愈。

奉天孫姓婦﹐年四十許。自幼時有瘕結於下脘﹐歷二十餘年。瘕之積﹐竟至滿腹﹐常常作疼﹐心中怔忡﹐不能飲食﹐求爲延醫。因思此證﹐久而且劇﹐非輕劑所能療。幸脈有根柢﹐猶可調治。遂投以理衝湯﹐加水蛭三錢。恐開破之力太過﹐參﹑又各加一錢﹐又加天冬三錢﹐以解參﹑之熱。數劑後﹐遂能進食。服至四十餘劑﹐下瘀積若干﹐瘕消有彊半。因有事還籍﹐藥遂停止。閱一載﹐腹中之積﹐又將復舊﹐復來院求爲延醫。仍照前方加減﹐俾其補破涼熱之間﹐與病體適宜。仍服四十餘劑﹐積下數塊。又繼服三十餘劑﹐瘀積大下。其中或片或塊且有膜甚濃﹐若胞形。此時身體覺弱﹐而腹中甚松暢。恐瘀猶未淨﹐又調以補正活血之藥﹐以善其後。

王××妻﹐來院求爲治瘕。自言瘀積十九年矣﹐滿腹皆系硬塊。亦治以理衝湯﹐爲其平素气虛﹐將方中參﹑加重﹐三稜﹑莪術減半。服數劑﹐飲食增加﹐將三稜﹑莪術漸增至原定分量。又服數劑﹐气力較壯﹐又加水蛭二錢﹑樗雞﹝俗名紅娘﹞十枚。又服二十餘劑﹐屆行經之期﹐隨經下紫黑血塊若干﹐病愈其半。又繼服三十劑﹐屆經期﹐瘀血遂大下﹐滿腹積塊皆消。又俾服生新化瘀之藥﹐以善其後。

一少年﹐因治吐血﹐服藥失宜﹐癖結於少腹﹝在女子爲瘕在男子爲癖﹞大如錦瓜。按之甚堅硬﹐其上相連有如瓜蔓一條﹐斜衝心口﹐飲食減少﹐形體羸弱。其脈微細稍數。治以此湯﹐服十餘劑癖全消。

附錄﹕廣西柳州賓××來函﹕一婦人﹐十七歲﹐自二七出嫁﹐未見行經。先因腹﹑脇作疼求爲延醫﹐投以活絡效靈丹立愈。繼欲調其月事﹐投以理衝湯三劑﹐月經亦通﹐三日未止。猶恐瘀血未化﹐攺用王淸任少腹逐瘀湯﹐亦三劑﹐其人從此月事調順﹐身體彊壯矣。

一﹑醫方﹝二十九﹞治女科方

○理衝丸

治同前證。

水蛭﹝一兩﹐不用炙﹞生黃﹝一兩半﹞生三稜﹝五錢﹞生莪術﹝五錢﹞當歸﹝六錢﹞知母﹝六錢﹞

生桃仁﹝六錢﹐帶皮尖﹞

上藥七味﹐共爲細末﹐煉蜜爲丸桐子大﹐開水送服二錢﹐早晚各一次。

仲景抵當湯﹑大黃虫丸﹑百勞丸﹐皆用水蛭﹐而後世畏其性猛﹐鮮有用者﹐是未知水蛭之性也。《神農本艸經》曰﹕水蛭气味鹹平無毒﹐主逐惡血﹑瘀血﹑月閉﹐破瘕﹑積聚﹑無子﹑利水道。徐靈胎注云﹕凡人身瘀血方阻﹐尙有生气者易治﹐阻之久則生气全消而難治。蓋血旣離經﹐與正气全不相屬﹐投之輕藥﹐則拒而不納﹐藥過峻﹐又轉能傷未敗之血﹐故治之極難。水蛭最善食人之血﹐而性又遲緩善入。遲緩則生血不傷﹐善入則堅積易破﹐借其力以消旣久之滯﹐自有利而無害也。觀《神農本艸經》之文與徐氏之注﹐則水蛭功用之妙﹐爲何如哉﹗特是徐氏所謂遲緩善入者﹐人多不解其理。蓋水蛭行於水中﹐原甚遲緩。

其在生血之中﹐猶水中也﹐故生血不傷也。著人肌肉﹐卽緊貼善入。其遇堅積之處﹐猶肌肉也﹐故堅積易消也。

方中桃仁不去皮尖者﹐以其皮赤能入血分﹐尖乃生發之機﹐又善通气分。楊玉衡《寒溫條辧》曾有斯說。

愚疑其有毒﹐未敢遽信。遂將帶皮生桃仁﹐嚼服一錢﹐心中安然﹐以後始敢連皮尖用之。至於不炒用﹐而生用者﹐凡果中之仁﹐皆含生發之气﹐原可借之以流通旣敗之血也。《神農本艸經百種錄》注曰﹕桃得三月春和之气以生﹐而花鮮明似血﹐故凡血瘀血枯之疾﹐不能調和暢達者﹐此能入於其中而和之散之。然其生血之功少﹐而去瘀之功多者﹐蓋桃核本非血類﹐實不能有所補益。若瘕皆已敗之血﹐非生气不能流通﹐桃之生气在於仁﹐而味苦又能開泄﹐故能逐舊而不傷新也。夫旣借其生气以流通气血﹐不宜炒用可知也。若入丸劑﹐蒸熟用之亦可。

【附方】祕傳治女子幹病方﹐用紅HT螺﹝楡樹內紅虫大如蠶﹞二个﹐樗樹﹝此樹如椿而味臭俗名臭椿﹞莢二个﹐人指甲全的﹐壯年男子發三根。用樹莢夾HT螺﹑指甲以發纏之﹐將發麵饅頭如大橘者一个﹐開一孔﹐去中瓤俾可容藥。納藥其中﹐仍將外皮原開下者杜孔上﹐木炭火煨存性爲細末﹐用黃酒半斤燉開﹐兌童便半茶盅送服。忌腥冷﹑驚恐﹑惱怒。此方用過數次皆驗﹐瘀血開時必吐衄又兼下血﹐不必驚恐﹐移時自愈。以治經水一次未來者尢效。

一﹑醫方﹝二十九﹞治女科方

○安衝湯

治婦女經水行時多而且久﹐過期不止或不時漏下。

白術﹝六錢﹐炒﹞生黃﹝六錢﹞生龍骨﹝六錢﹐搗細﹞生牡蠣﹝六錢﹐搗細﹞大生地﹝六錢﹞

生杭芍﹝三錢﹞海螵蛸﹝四錢﹐搗細﹞茜艸﹝三錢﹞川續斷﹝四錢﹞

友人劉××其長子婦﹐經水行時﹐多而且久﹐淋漓八九日始斷。數日又復如故。醫治月餘﹐初稍見輕﹐繼又不愈。延愚診視﹐觀所服方﹐卽此安衝湯﹐去茜艸﹑螵蛸。遂仍將二藥加入﹐一劑卽愈。又服一劑﹐永不反復。

劉××疑而問曰﹕茜艸﹑螵蛸﹐治此證如此效驗﹐前醫何爲去之﹖答曰﹕彼但知茜艸﹑螵蛸能通經血﹐而未見《內經》用此二藥雀卵爲丸﹐鮑魚湯送下﹐治傷肝之病﹐時時前後血也。故於經血過多之證﹐卽不敢用。不知二藥大能固澀下焦﹐爲治崩之主藥也。

一婦人﹐年三十餘。夫妻反目﹐惱怒之餘﹐經行不止﹐且又甚多。醫者用十灰散加減﹐連服四劑不效。後愚診視﹐其右脈弱而且濡。詢其飲食多寡﹐言分毫不敢多食﹐多卽泄瀉。遂投以此湯﹐去黃﹐將白術攺用一兩。一劑血止﹐而瀉亦愈。又服一劑﹐以善其後。

一婦人﹐年二十餘。小產後數日﹐惡露已盡﹐至七八日﹐忽又下血。延醫服藥﹐二十餘日不止。診其脈﹐洪滑有力﹐心中熱而且渴。疑其夾雜外感﹐詢之身不覺熱﹐又疑其血熱妄行﹐遂將方中生地攺用一兩﹐又加知母一兩﹐服後血不止﹐而熱渴亦如故。因思此證﹐實兼外感無疑。遂攺用白虎加人參湯以山藥代粳米。方中石膏重用生者三兩。煎湯兩盅﹐分兩次溫飲下。外感之火遂消﹐血亦見止。仍與安衝湯﹐一劑遂全愈。又服數劑﹐以善其後。

附錄﹕直隸靑縣張××來函﹕王氏婦﹐年十九歲﹐因殤子過痛﹐肝气不暢﹐經水行時多而且久﹐或不時漏下。前服逍遙﹑歸脾等藥﹐皆無效。診其脈﹐左關尺及右尺皆浮弦﹐一息五至彊。口漧不思食﹐腰疼無力﹐乃血虧而有熱也。遵將女科方安衝湯去﹑術﹐加麥冬﹑霍石斛﹑香附米﹐俾服之。二劑血止﹐六劑後食量增加﹐口漧腰疼皆愈。繼將湯劑制作丸藥﹐徐徐服之﹐月事亦從此調矣。

直隸鹽山孫××來函﹕一九二四年七月﹐友人張××之母﹐因籌辦娶兒媳事勞心過度﹐小便下血不止﹐其血之來瀝瀝有聲﹐請爲診視﹐舉止不定﹐气息微弱﹐右脈弦細﹐左脈弦硬。爲開安衝湯﹐服後稍愈。翌日晨起﹐忽然昏迷﹐其家人甚恐﹐又請診視。其脈尙和平﹐知其昏迷系黃升補之力稍過﹐遂仍用原方﹐加赭石八錢﹐一劑而愈。

家族嬸有下血證﹐醫治十餘年﹐時愈時發﹐終未除根。一九二六年六月﹐病又作﹐請爲診視。治以《傅靑主女科》治老婦血崩方﹐遵師訓加生地黃一兩﹐一服卽愈。七月﹐病又反復。治以安衝湯方﹐以其心中覺涼﹐加漧薑二錢﹐一劑病又愈。

斯年初秋﹐李姓之女﹐年十七歲﹐下血不止﹐面唇皆白﹐六脈細數。治以安衝湯﹐重用山萸肉﹐三劑而愈。

一﹑醫方﹝二十九﹞治女科方

○固衝湯

治婦女血崩。

白術﹝一兩﹐炒﹞生黃﹝六錢﹞龍骨﹝八錢﹐搗細﹞牡蠣﹝八錢﹐搗細﹞萸肉﹝八錢﹐去淨核﹞

生杭芍﹝四錢﹞海螵蛸﹝四錢﹐搗細﹞茜艸﹝三錢﹞棕邊炭﹝二錢﹞五倍子﹝五分﹐軋細藥汁送服﹞

脈象熱者加大生地一兩﹔涼者加烏附子二錢﹔大怒之後﹐因肝气沖激血崩者﹐加柴胡二錢。若服兩劑不愈﹐去棕邊炭﹐加眞阿膠五錢﹐另燉同服。服藥覺熱者宜酌加生地。

從前之方﹐龍骨﹑牡蠣皆生用﹐其理已詳於理衝丸下。此方獨用者﹐因之﹐則收澀之力較大﹐欲借之以收一時之功也。

一婦人﹐年三十餘。陡然下血﹐兩日不止。及愚診視﹐已昏憒不語﹐周身皆涼﹐其脈微弱而遲。知其气血將脫﹐而元陽亦脫也。遂急用此湯﹐去白芍﹐加野臺參八錢﹑烏附子三錢。一劑血止﹐周身皆熱﹐精神亦復。

仍將白芍加入﹐再服一劑﹐以善其後。

子××曾治一婦人﹐年四十許。驟得下血證甚劇﹐半日之間﹐卽气息奄奄﹐不省人事。其脈右寸關微見﹐如水上浮麻﹐不分至數﹐左部脈皆不見。急用生黃一兩﹐大火煎數沸灌之﹐六部脈皆出。然微細異常﹐血仍不止。觀其形狀﹐呼气不能外出﹐又時有欲大便之意﹐知其爲大气下陷也。遂爲開固衝湯方﹐將方中黃攺用一兩。早十一點鐘﹐將藥服下﹐至晚三點鐘﹐卽愈如平時﹝後子××在京﹐又治一血崩證﹐先用固衝湯不效﹐加柴胡二錢﹐一劑卽愈﹐足見柴胡升提之力﹐可爲治崩要藥﹞。

或問﹕血崩之證﹐多有因其人暴怒﹐肝气鬱結﹐不能上達﹐而轉下衝腎關﹐致經血隨之下注者﹐故其病俗亦名之曰气沖。玆方中多用澀補之品﹐獨不慮於肝气郁者﹐有妨礙乎﹖答曰﹕此證𨿽有因暴怒气沖而得者﹐然當其血大下之後﹐血脫而气亦隨之下脫﹐則肝气之郁者﹐轉可因之而開。且病急則治其標﹐此證誠至危急之病也。若其證初得﹐且不甚劇﹐又實系肝气下衝者﹐亦可用升肝理气之藥爲主﹐而以收補下元之藥輔之也。

【附方】《傅靑主女科》﹐有治老婦血崩方﹐試之甚效。其方用生黃一兩﹐當歸一兩﹝酒洗﹞﹐桑葉十四片﹐三七末三錢﹝藥汁送下﹞水煎服﹐二劑血止﹐四劑不再發。若覺熱者﹐用此方宜加生地兩許。

又﹕諸城友人王××﹐傳一治血崩祕方。用靑萊菔生搗取汁﹐加白糖數匙﹐微火燉溫﹐陸續飲至三大盅﹐必愈。

又﹕西藥中有麥角﹐原黴麥上所生之小角﹐其性最善收攝血管﹐能治一切失血之證﹐而對於下血者用之尢效。角之最大者﹐長近寸許﹐以一枚和乳糖﹝無乳糖可代以白蔗糖﹞研細﹐可作兩次服。愚常用之與止血之藥並服﹐恆有捷效。

附﹕治女子血崩有兩種艸藥一種爲宿根之艸﹐一根恆生數莖﹐髙不盈尺﹐葉似地膚﹐微寬﹐濃則加倍﹐其色綠而微帶蒼色﹐孟夏開小白花﹐結實如杜梨﹐色如其葉﹐老而微黃﹐多生於宅畔路旁板硬之地﹐俗呼爲HT牛蛋﹐又名臭科子﹐然實未有臭味。初不知其可入藥也。戊辰孟夏﹐愚有事回籍。有南關王氏婦﹐患血崩﹐服藥不效。有人教用此艸連根實銼碎﹐煮湯飲之﹐其病頓愈。後愚回津言及此方﹐門生李××謂﹕「此方余素知之﹐若加黑豆一小握﹐用水﹑酒各半煎湯﹐則更效矣。」一種爲當年種生之艸﹐棵髙尺餘﹐葉圓而有尖﹐色深綠﹐季夏開小白花﹐五出﹐黃蕊﹐結實大如五味﹐狀若小茄﹐嫩則綠﹐熟則紅﹐老則紫黑﹐中含甜漿可食﹐俗名野茄子﹐有山之處呼爲山茄子。奉省醫者多采此艸陰漧備用﹐若遇血崩時﹐將其梗葉實共切碎煎湯服之立愈。在津曾與友人張××言及此艸﹐張××謂﹐此卽《本艸綱目》之龍葵﹐一名天茄子﹐一名老鴉睛艸者是也。而愚查《本艸綱目》龍葵﹐言治吐血不止﹐未嘗言治血崩。然治吐血之藥﹐恆兼能治下血﹐若三七﹑茜艸諸藥是明徵也。以徧地皆有之艸﹐而能治如此重病﹐洵堪珍哉。

附錄﹕直隸靑縣張××來函﹕族姊適徐姓﹐年三十餘。有妊流產﹐已旬日矣。忽然下血甚多﹐頭暈腹脹﹐脈小無力。知爲衝脈滑脫之徵證﹐予以固衝湯﹐加柴胡錢半﹐歸身二錢。服藥三劑卽止。俾繼服坤順至寶丹以善其後。

直隸鹽山李××來函﹕天津趙××妻﹐年四十餘歲﹐行經過期不止﹐諸治不效﹐延弟診視。見兩部之脈皆微細無力﹐爲開固衝湯原方予之﹐服數劑卽全收功。因思如此年歲﹐血分又如此受傷﹐諒從此斷生育矣。不意年餘又產一子﹐安然無恙。

蓋因固衝湯止血兼有補血之功也。

又﹕天津張××妻﹐年二十四歲﹐因小產後血不止者綿延月餘﹐屢經醫治無效。診其脈象﹐微細而數﹐爲開固衝湯方﹐因其脈數﹐加生地一兩。服藥後﹐病𨿽見輕﹐而不見大功。反復思索﹐莫得其故。細詢其藥價過賤﹐忽憶人言此地藥局所鬻黃﹐有眞有假﹐今此方無顯著之功效﹐或其黃過劣也。攺用口黃﹐連服兩劑全愈。

由斯知藥物必須地道眞正方效也。

一﹑醫方﹝二十九﹞治女科方

○溫衝湯

治婦人血海虛寒不育。

生山藥﹝八錢﹞當歸身﹝四錢﹞烏附子﹝二錢﹞肉桂﹝二錢﹐去粗皮後入﹞補骨脂﹝三錢﹐炒搗﹞

小茴香﹝二錢﹐炒﹞核桃仁﹝二錢﹞紫石英﹝八錢﹐研﹞眞鹿角膠﹝二錢﹐另燉﹐同服﹐若恐其僞可代以鹿角霜三錢﹞

人之血海﹐其名曰衝。在血室之兩旁﹐與血室相通。上隸於胃陽明經﹐下連於腎少陰經。有任脈以爲之擔任﹐督脈爲之督攝﹐帶脈爲之約束。陽維﹑陰維﹑陽蹺﹑陰蹺﹐爲之擁護﹐共爲奇經八脈。此八脈與血室﹐男女皆有。在男子則衝與血室爲化精之所﹐在女子則衝與血室實爲受胎之處。《內經》上古通天論所謂「太衝脈盛﹐月事以時下﹐故有子」者是也。是以女子不育﹐多責之衝脈。郁者理之﹐虛者補之﹐風襲者祛之﹐濕勝者滲之﹐气化不固者固攝之﹐陰陽偏勝者調劑之。衝脈無病﹐未有不生育者。而愚臨證實驗以來﹐凡其人素無他病﹐而竟不育者﹐大抵因相火虛衰﹐以致衝不溫暖者居多。因爲制溫衝湯一方。其人若平素畏坐涼處﹐畏食涼物﹐經脈調和﹐而艱於生育者﹐卽與以此湯服之。或十劑或數十劑﹐遂能生育者多矣。

一婦人﹐自二十出嫁﹐至三十未育子女。其夫商治於愚。因細詢其性質稟賦﹐言生平最畏寒涼﹐熱時亦不敢食瓜果。至經脈則大致調和﹐偶或後期兩三日。知其下焦虛寒﹐因思《神農本艸經》謂紫石英「气味甘溫﹐治女子風寒在子宮﹐絕孕十年無子」。遂爲擬此湯﹐方中重用紫石英六錢﹐取其性溫質重﹐能引諸藥直達於衝中﹐而溫暖之。服藥三十餘劑﹐而畏涼之病除。後數月遂孕﹐連生子女。益信《神農本艸經》所謂治十年無子者﹐誠不誤也。

一﹑醫方﹝二十九﹞治女科方

○淸帶湯

治婦女赤白帶下。

生山藥﹝一兩﹞生龍骨﹝六錢﹐搗細﹞生牡蠣﹝六錢﹐搗細﹞海螵蛸﹝四錢﹐去淨甲搗﹞茜艸﹝三錢﹞

單赤帶﹐加白芍﹑苦參各二錢﹔單白帶﹐加鹿角霜﹑白術各三錢。

帶下爲衝任之證。而名謂帶者﹐蓋以奇經帶脈﹐原主合同束諸脈﹐衝任有滑脫之疾﹐責在帶脈不能約束﹐故名爲帶也。然其病非僅滑脫也﹐若滯下然﹐滑脫之中﹐實兼有瘀滯。其所瘀滯者﹐不外气血﹐而實有因寒因熱之不同。此方用龍骨﹑牡蠣以固脫﹐用茜艸﹑海螵蛸以化滯﹐更用生山藥以滋眞陰固元气。至臨證時﹐遇有因寒者﹐加溫熱之藥﹐因熱者﹐加寒涼之藥﹐此方中意也。而愚擬此方﹐則又別有會心也。嘗考《神農本艸經》龍骨善開瘕﹐牡蠣善消﹐是二藥爲收澀之品﹐而兼具開通之力也。烏魚骨卽海螵蛸﹐茹蘆卽茜艸﹐是二藥爲開通之品﹐而實具收澀之力也。四藥匯集成方﹐其能開通者﹐兼能收澀﹐能收澀者﹐兼能開通﹐相助爲理﹐相得益彰。

一婦人﹐年二十餘﹐患白帶甚劇﹐醫治年餘不愈。後愚診視﹐脈甚微弱。自言下焦涼甚﹐遂用此方﹐加漧薑六錢﹐鹿角霜三錢﹐連服十劑全愈。

又﹕一媼年六旬。患赤﹑白帶下﹐而赤帶多於白帶﹐亦醫治年餘不愈。診其脈甚洪滑﹐自言心熱頭昏﹐時覺眩暈﹐已半載未起牀矣。遂用此方﹐加白芍六錢﹐數劑白帶不見﹐而赤帶如故﹐心熱﹑頭眩暈亦如故。又加苦參﹑龍膽艸﹑白頭翁各數錢。連服七八劑﹐赤帶亦愈﹐而諸疾亦遂全愈。自擬此方以來﹐用治帶下﹐愈者不可勝數。而獨載此兩則者﹐誠以二證病因﹐寒熱懸殊。且年少者用此方﹐反加大熱之藥﹐年老者用此方﹐反加苦寒之藥。欲臨證者﹐當知審證用藥﹐不可拘於年歲之老少也。

按﹕白頭翁不但治因熱之帶證甚效也。剖取其鮮根﹐以治血淋﹑溺血與大便下血之因熱而得者甚效﹐誠良藥也。是以仲景治厥陰熱痢有白頭翁湯也。

帶證﹐若服此湯未能除根者﹐可用此湯送服祕眞丹一錢。

帶下似滯下之說﹐愚向持此論。後觀西法﹐亦謂大腸病則流白痢﹐子宮病則流白帶﹐其理相同。法用兒茶﹑白礬﹑石橊皮﹑沒石子等水洗之。若此証之劇者﹐兼用其外治之法亦可。又﹕其內治白帶法﹐用沒石子一兩搗爛﹐水一斤半﹐煎至一斤﹐每溫服一兩﹐日三次。或研細作粉﹐每服五分﹐日二次亦可。又可單以之熬水洗之﹐或用注射器注射之。按﹕沒石子味苦而澀﹐苦則能開﹐澀則能斂﹐一藥而具此兩長﹐原與拙擬淸帶湯之意相合。且其收斂之力最勝﹐凡下焦滑脫之疾﹐或大便滑瀉﹑或小便不禁﹑或男子遺精﹑或女子崩漏﹐用之皆效驗。今之醫者﹐多忽不知用惜哉。又東人中將湯﹐治白帶亦甚效。玉燭湯下﹐載有其方﹐可采用。若以治赤帶﹐方中官桂﹑丁香﹐宜斟酌少用﹐苦參宜多用。

赤白二帶﹐赤者多熱﹐白者多涼。而辧其涼熱﹐又不可盡在赤白也﹐宜細詢其自覺或涼或熱﹐參以脈之或遲或數﹐有力無力﹐則涼熱可辧矣。治法宜用收澀之品﹐而以化瘀通滯之藥佐之。淸帶湯﹐證偏熱者﹐加生杭芍﹑生地黃﹔熱甚者﹐加苦參﹑黃柏﹐或兼用防腐之藥﹐若金銀花﹑旱三七﹑鴉膽子仁皆可酌用﹔證偏涼者﹐加白術﹑鹿角膠﹔涼甚者﹐加漧薑﹑桂附﹑小茴香。

近閱《杭州醫報》﹐載有俗傳治白帶便方﹐用綠豆芽連頭根三斤﹐洗淨﹐加水兩大碗﹐煎透去渣﹐加生薑汁三兩﹑黃蔗糖四兩﹐慢火收膏﹐每晨開水沖服。約十二日服一料。服至兩料必愈。按﹕此方用之數次﹐頗有效驗。

一﹑醫方﹝二十九﹞治女科方

○加味麥門冬湯

治婦女倒經。

幹寸冬﹝五錢﹐帶心﹞野臺參﹝四錢﹞淸半夏﹝三錢﹞生山藥﹝四錢﹐以代粳米﹞生杭芍﹝三錢﹞

丹參﹝三錢﹞甘艸﹝二錢﹞生桃仁﹝二錢﹐帶皮尖搗﹞大棗﹝三枚﹐捭開﹞

婦女倒經之證﹐陳修園《女科要旨》借用《金匱》麥門冬湯﹐可謂特識。然其方原治「火逆上气﹐咽喉不利」。今用以治倒經﹐必略爲加減﹐而後乃與病證吻合也。

或問﹐《金匱》麥門冬湯所主之病﹐與婦人倒經之病迥別﹐何以能借用之而有效驗﹖答曰﹕衝爲血海﹐居少腹之兩旁。其脈上隸陽明﹐下連少陰。少陰腎虛﹐其气化不能閉藏以收攝沖气﹐則沖气易於上干。陽明胃虛﹐其气化不能下行以鎭安沖气﹐則沖气亦易於上干。衝中之气旣上干﹐衝中之血自隨之上逆﹐此倒經所由來也。麥門冬湯﹐於大補中气以生津液藥中﹐用半夏一味﹐以降胃安衝﹐且以山藥代粳米﹐以補腎斂衝﹐於是衝中之气安其故宅﹐衝中之血﹐自不上逆﹐而循其故道矣。特是經脈所以上行者﹐固多因沖气之上干﹐實亦下行之路﹐有所壅塞。觀其每至下行之期﹐而後上行可知也。故又加芍藥﹑丹參﹑桃仁以開其下行之路﹐使至期下行﹐毫無滯礙。是以其方非爲治倒經而設﹐而略爲加減﹐卽以治倒經甚效﹐愈以嘆經方之函蓋無窮也。

用此方治倒經大抵皆效﹐而間有不效者﹐以其兼他證也。曾治一室女﹐倒經年餘不愈﹐其脈象微弱。投以此湯﹐服藥後甚覺短气。再診其脈﹐微弱益甚。自言素有短气之病﹐今則益加重耳。恍悟其胸中大气﹐必然下陷﹐故不任半夏之降也。遂攺用拙擬升陷湯﹐連服十劑。短气愈﹐而倒經之病亦愈。

一少婦﹐倒經半載不愈。診其脈微弱而遲﹐兩寸不起﹐呼吸自覺短气﹐知其亦胸中大气下陷。亦投以升陷湯﹐連服數劑﹐短气卽愈。身體較前彊壯﹐卽停藥不服。其月經水卽順﹐逾十月舉男矣。

或問﹐倒經之證﹐旣由於沖气胃气上逆﹐大气下陷者﹐其气化升降之機正與之反對﹐何亦病倒經乎﹖答曰﹕此理甚微奧﹐人之大气﹐原能斡旋全身﹐爲諸气之綱領。故大气常充滿於胸中﹐自能運轉胃气使之下降﹐鎭攝沖气使不上衝。大气一陷﹐綱領不振﹐諸气之條貫多紊亂﹐此乃自然之理也。是知沖气胃气之逆﹐非必由於大气下陷﹐而大气下陷者﹐實可致衝胃气逆也。致病之因旣不同﹐用藥者豈可膠柱鼓瑟哉。

一﹑醫方﹝二十九﹞治女科方

○壽胎丸

治滑胎。

菟絲子﹝四兩﹐炒燉﹞桑寄生﹝二兩﹞川續斷﹝二兩﹞眞阿膠﹝二兩﹞

上藥將前三味軋細﹐水化阿膠和爲丸一分重﹝幹足一分﹞。每服二十丸﹐開水送下﹐日再服。气虛者加人參二兩﹐大气陷者加生黃三兩﹐食少者加炒白術二兩﹐涼者加炒補骨脂二兩﹐熱者加生地二兩。

胎在母腹﹐若果善吸其母之气化﹐自無下墜之虞。且男女生育﹐皆賴腎臟作彊。菟絲大能補腎﹐腎旺自能蔭胎也。寄生能養血﹑彊筋骨﹐大能使胎气彊壯﹐故《神農本艸經》載其能安胎。續斷亦補腎之藥。阿膠系驢皮所熬﹐最善伏藏血脈﹐滋陰補腎﹐故《神農本艸經》亦載其能安胎也。至若气虛者﹐加人參以補气。大气陷者﹐加黃以升補大气。飲食減少者﹐加白術以健補脾胃。涼者﹐加補骨脂以助腎中之陽﹝補骨脂善保胎修園曾詳論之﹞。熱者﹐加生地黃以滋腎中之陰。臨時斟酌適宜﹐用之無不效者。

此方乃思患預防之法﹐非救急之法。若胎气已動﹐或至下血者﹐又另有急救之方。曾治一少婦﹐其初次有妊﹐五六月而墜。後又有妊﹐六七月間﹐忽胎動下血﹐急投以生黃﹑生地黃各二兩﹐白術﹑山萸肉﹝去淨核﹞﹑龍骨﹝搗﹞﹑牡蠣﹝搗﹞各一兩﹐煎湯一大碗﹐頓服之﹐胎气遂安。將藥減半﹐又服一劑。後舉一男﹐彊壯無恙。

流產爲婦人恆有之病﹐而方書所載保胎之方﹐未有用之必效者。誠以保胎所用之藥﹐當注重於胎﹐以變化胎之性情气質﹐使之善吸其母之气化以自養﹐自無流產之虞。若但補助妊婦﹐使其气血壯旺固攝﹐以爲母彊自能蔭子﹐此又非熟籌完全也。是以愚臨證考驗以來﹐見有屢次流產者﹐其人恆身體彊壯﹐分毫無病﹔而身體軟弱者﹐恐生育多則身體愈弱﹐欲其流產﹐而偏不流產。於以知﹕或流產﹐或不流產﹐不盡關於妊婦身體之彊弱﹐實兼視所受之胎善吸取其母之气化否也。由斯而論﹐愚於千百味藥中﹐得一最善治流產之藥﹐乃菟絲子是也。

壽胎丸﹐重用菟絲子爲主藥﹐而以續斷﹑寄生﹑阿膠諸藥輔之﹐凡受妊之婦﹐於兩月之後徐服一料﹐必無流產之獘。此乃於最易流產者屢次用之皆效。至陳修園謂宜用大補大溫之劑﹐使子宮常得暖气﹐則胎自日長而有成﹐彼蓋因其夫人服白術﹑黃芩連墜胎五次﹐後服四物湯加鹿角膠﹑補骨脂﹑續斷而胎安﹐遂疑涼藥能墜胎﹐篤信熱藥能安胎。不知黃芩之所以能墜胎者﹐非以其涼也。《神農本艸經》謂黃芩下血閉﹐豈有善下血閉之藥而能保胎者乎﹖蓋漢﹑唐以前﹐名醫用藥皆謹遵《神農本艸經》﹐所以可爲經方﹐用其方者鮮有流獘。迨至宋﹑元以還﹐諸家恆師心自智﹐其用藥或至顯背《神農本艸經》。是以醫如丹溪﹐猶粗忽如此﹐竟用黃芩爲保胎之藥﹐俾用其方者不惟無益﹐而反有所損﹐此所以爲近代之名醫也。所可異者﹐修園固篤信《神農本艸經》者也﹐何於用白術﹑黃芩之墜胎﹐不知黃芩之能開血閉﹐而但謂其性涼不利於胎乎﹖究之胎得其養﹐全在溫度適宜﹐過涼之藥﹐固不可以保胎﹐卽藥過於熱﹐亦非所以保胎也。惟修園生平用藥喜熱惡涼﹐是以立論稍有所偏耳。

一﹑醫方﹝二十九﹞治女科方

○安胃飲

治惡阻。

淸半夏﹝一兩﹐溫水淘洗兩次毫無礬味然後入煎﹞淨靑黛﹝三錢﹞赤石脂﹝一兩﹞

用作飯小鍋﹐煎取淸汁一大碗﹐調入蜂蜜二兩﹐徐徐溫飲下。一次只飲一口﹐半日服盡。若服後吐仍未止或其大便燥結者﹐去石脂加生赭石﹝軋細﹞一兩。若嫌靑黛微有藥味者﹐亦可但用半夏﹑赭石。

或問﹐《神農本艸經》謂赭石能墜胎﹐此方治惡阻﹐而有時以赭石易石脂﹐獨不慮其有墜胎之獘乎﹖答曰﹕惡阻之劇者﹐飲水一口亦吐出﹐其气化津液不能下達。恆至大便燥結﹐旬餘不通。其甚者﹐或結於幽門﹝胃下口﹞﹑欄門﹝大小腸相接處﹞﹐致上下關格不通﹐滿腹作疼﹐此有關性命之證也。夫病旣危急﹐非大力之藥不能挽回。況赭石之性﹐原非開破。其鎭墜之力﹐不過能下有形滯物。若胎至六七个月﹐服之或有妨礙﹕至惡阻之時﹐不過兩三个月﹐胎體未成﹐惟是經血凝滯﹐赭石毫無破血之性﹐是以服之無妨。且嘔吐者﹐其沖气胃气皆上逆﹐借赭石鎭逆之力﹐以折其上逆之機﹐气化乃適得其平﹐《內經》所謂「有故無殞亦無殞也」。

愚治惡阻之證﹐遇有上脘固結﹐旬日之間勺飲不能下行﹐無論水與藥﹐入口須臾卽吐出。羣醫束手諉謂不治。

而愚放膽重用生赭石數兩﹐煎湯一大碗﹐徐徐溫飲下。吐止﹑結開﹑便通﹐而胎亦無傷﹝拙擬參赭鎭气湯及赭石解下﹐載有詳案可考也﹞。

一﹑醫方﹝二十九﹞治女科方

○大順湯

治產難﹐不可早服﹐必胎衣破後﹐小兒頭至產門者﹐然後服之。

野黨參﹝一兩﹞當歸﹝一兩﹞生赭石﹝二兩﹐軋細﹞

用衛足花子炒爆一錢作引﹐或丈菊花瓣一錢作引皆可﹐無二物作引亦可。

或疑赭石乃金石之藥﹐不可放膽重用。不知赭石性至和平﹐𨿽重墜下行﹐而不傷气血。況有黨參一兩以補气﹐當歸一兩以生血。且以參﹑歸之微溫﹐以濟赭石之微涼﹐溫涼調和愈覺穩妥也。矧產難者非气血虛弱﹐卽气血壅滯﹐不能下行。人參﹑當歸𨿽能補助气血﹐而性皆微兼升浮﹐得赭石之重墜﹐則力能下行﹐自能與赭石相助爲理﹐以成催生開交骨之功也。至於當歸之滑潤﹐原爲利產良藥﹐與赭石同用﹐其滑潤之力亦愈增也。

族侄婦﹐臨盆兩日不產。用一切催生藥﹐胎气轉覺上逆。爲制此湯﹐一劑卽產下。

一婦人﹐臨產交骨不開﹐困頓三日﹐勢甚危急。亦投以此湯﹐一劑而產。自擬得此方以來﹐救人多矣。放膽用之﹐皆可隨手奏效。

附﹕衛足花卽葵花﹐其子卽冬葵子。緣此花若春日早種﹐當年卽可結子。而用以催生﹐則季夏種之﹐經冬至明年結子者尢效﹐故名曰冬葵子。今藥坊所鬻者﹐皆以丈菊子爲冬葵子﹐殊屬差誤。蓋古之所謂葵﹐與俗所謂向日葵者原非一種。古所謂葵卽衛足花﹐俗呼爲守足花者是也。因此花先生叢葉﹐自葉中心出莖﹐莖之下邊盡被叢葉衛護﹐故曰衛足。莖髙近一丈﹐花多紅色﹑與木槿相似﹐葉大如木芙蓉。此爲宿根植物﹐季夏下種﹐至次年孟夏始開花﹐結實大如錢﹐作扁形﹐其中子如楡莢﹐爲其經冬依然發生﹐故其結之子名爲冬葵子。須於鮮嫩之時采取﹐則多含蛋白質﹐故能有益於人。《聖惠方》謂采其子陰漧﹐是當鮮嫩之時采而陰漧之也。若過老則在科上自幹﹐而無事陰漧矣。又有一種﹐二﹑三月下種﹐至六月開花﹐其下無叢生之葉﹐不能衛足﹐而其莖﹑葉﹑花皆與葵無異﹐其治療之功效亦大致相同﹐卽藥品中之蜀葵。《本艸綱目》謂花之白者治瘧﹐是衛足葵與蜀葵皆治瘧也。

至於俗所謂向日葵者﹐各種本艸皆未載﹐惟《羣芳譜》載之﹐本名丈菊﹐一名西番葵﹐一名迎陽葵﹐且謂其性能墮胎。然用其墮胎之力以催生﹐則誠有效驗﹐是以大順湯用其花瓣作引也。向日葵莖長丈許﹐幹粗如竹﹐葉大如﹐花大如盤盂﹐單瓣黃色﹐其花心成窠如蜂房。迨中心結子成熟﹐而周遭花瓣不凋枯。其子人恆炒食之﹐知其無毒﹐且知其性滑﹐曾單用以治淋甚效。後與鴉膽子同用﹝鴉膽子去皮四十粒﹐用丈菊子一兩炒搗﹐煎湯送下﹞治花柳毒淋﹐亦甚效﹐然不知其能治瘧也。近閱《紹興醫藥學報》載盧××述葵能醫瘧一節﹐則丈菊誠可列於藥品矣。

丈菊花英﹐催生之力實勝於子﹐曾見有單用丈菊花英催生﹐服之卽效者﹐惜人多不知耳。至於用衛足子催生﹐當分老嫩兩種。鮮嫩衛足子﹐須用數兩搗爛煮汁服﹐若用老者﹐當用兩許微火炒裂其甲﹐煎湯飲之。

一﹑醫方﹝二十九﹞治女科方

○和血熄風湯

治產後受風發搐。

當歸﹝一兩﹞生黃﹝六錢﹞眞阿膠﹝四錢﹐不炒﹞防風﹝三錢﹞荊芥﹝三錢﹞川芎﹝三錢﹞

生杭芍﹝二錢﹞紅花﹝一錢﹞生桃仁﹝錢半﹐帶皮尖搗﹞

此方𨿽治產後受風﹐而實以補助气血爲主。蓋補正气﹐卽所以逐邪气﹐而血活者﹐風又自去也﹝血活風自去方書成語﹞。若產時下血過多或發汗過多﹐以致發搐者﹐此方仍不可用﹐爲其猶有發表之藥也﹐當滋陰養血﹐以榮其筋﹐熄其內風﹐其搐自止。若血虛而气亦虛者﹐又當以補气之藥輔之。而補气之藥以黃爲最﹐因黃不但補气﹐實兼能治大風也﹝《神農本艸經》謂黃主大風﹞。

一婦人﹐產後七八日發搐﹐服發汗之藥數劑不效。詢方於愚﹐因思其屢次發汗不效﹐似不宜再發其汗﹐以傷其津液。遂單用阿膠一兩﹐水融化﹐服之而愈。

一婦人﹐產後十餘日﹐周身汗出不止﹐且發搐。治以山萸肉﹝去淨核﹞﹑生山藥各一兩﹐煎服兩劑﹐汗止而搐亦愈。

東海漁家婦﹐產後三日﹐身冷無汗﹐發搐甚劇。時愚遊海濱﹐其家人造寓求方。其地隔藥局甚遠﹐而海濱多產麻黃﹐可以采取。遂俾取麻黃一握﹐同魚鰾膠一具﹐煎湯一大碗﹐乘熱飲之﹐得汗而愈。用魚鰾膠者﹐亦防其下血過多﹐因陰虛而發搐﹐且以其物爲漁家所固有也。

一婦人﹐產後發汗過多﹐復被三層皆濕透﹐因致心中怔忡﹐精神恍惚﹐時覺身飄飄上至屋頂﹐此虛極將脫﹐而神魂飛越也。延愚診視﹐見其汗出猶不止﹐六脈皆虛浮﹐按之卽無。急用生山藥﹑淨萸肉各一兩﹐生杭芍四錢﹐煎服。汗止精神亦定。翌日藥力歇﹐又病而反復。時愚已旋裏﹐病家復持方來詢﹐爲添龍骨﹑牡蠣﹝皆不用﹞各八錢﹐且囑其服藥數劑﹐其病必愈。孰意藥坊中﹐竟謂方中藥性過涼﹐產後斷不宜用﹐且言此證系產後風﹐彼有治產後風成方﹐屢試屢驗﹐慫恿病家用之。病家竟誤用其方﹐汗出不止而脫。夫其證原屬過汗所致﹐而再以治產後風發表之藥﹐何異鴆毒。斯可爲發汗不審虛實者之炯戒矣。

《傅靑主女科》曰﹕產後气血暴虛﹐百骸少血濡養﹐忽然口緊牙緊﹐手足筋脈拘搐﹐類中風癇痙﹐𨿽虛火泛上有痰﹐皆當以末治之。勿執偏門﹐而用治風消痰方﹐以重虛產婦也。當用生化湯﹐加參﹑以益其气。

又曰﹐產後婦人﹐惡寒惡心﹐身體顫動﹐發熱作渴﹐人以爲產後傷寒也﹐誰知其气血兩虛﹐正不敵邪而然乎﹖大抵人之气不虛﹐則邪斷難入。產婦失血過多﹐其气必大虛﹐气虛則皮毛無衛﹐邪原易入。不必戶外之風來襲體也﹐卽一舉一動﹐風可乘虛而入。然產後之風﹐易入亦易出﹐凡有外感之邪﹐俱不必祛風。況產後之惡寒者﹐寒由內生也。發熱者﹐熱由內弱也。身顫者﹐顫由气虛也。治其內寒﹐外寒自散。治其內弱﹐外熱自解。壯其元气﹐而身顫自除也。

按﹕傅氏之論甚超。特其𨿽有外感﹐不必祛風二句﹐不無可議。夫產後果有外感﹐原當治以外感之藥﹐惟宜兼用補气生血之藥﹐以輔翼之耳。若其風熱已入陽明之府﹐表裏俱熱﹐脈象洪實者﹐𨿽生石膏亦可用。故《金匱》有竹皮大丸﹐治婦人乳中虛﹐煩亂嘔逆﹐方中原有石膏。

《神農本艸經》石膏治產乳﹐原有明文。特不宜與知母並用﹐又宜仿白虎加人參湯之意﹐重用人參﹐以大補元气﹐更以玄參代知母﹐始能托邪外出﹐則石膏之寒涼﹐得人參之溫補﹐能逗畱胃中﹐以化燥熱﹐不至直趨下焦﹐而與產婦有礙也﹝石膏解下曾詳論之﹞。

【附方】《醫林攺錯》治產後風﹐有黃桃紅湯﹐方用生黃半斤﹐帶皮尖生桃仁三錢搗碎﹐紅花二錢﹐水煎服。按產後風項背反張者﹐此方最效。

【附方】俗傳治產後風方﹐當歸五錢﹐麻黃﹑紅花﹑白術各三錢﹐大黃﹑川芎﹑肉桂﹑紫菀各二錢﹐煎服。按此方效驗異常﹐卽至牙關緊閉﹐不能用藥者﹐將齒拗開灌之﹐亦多愈者。人多畏其有大黃而不敢用﹐不知西人治產後風﹐亦多用破血之藥。蓋以產後有瘀血者多﹐此證用大黃以破之﹐所謂血活風自去也。況猶有麻﹑桂之辛熱﹐歸﹑術之補益以調燮之乎。

一﹑醫方﹝二十九﹞治女科方

○滋陰淸胃湯

治產後溫病﹐陽明府實﹐表裏俱熱者。

玄參﹝兩半﹞當歸﹝三錢﹞生杭芍﹝四錢﹞甘艸﹝錢半﹞茅根﹝二錢﹞

上藥五味﹐煎湯兩盅﹐分二次溫服﹐一次卽愈者﹐停後服。

產後忌用寒涼﹐而溫熱入陽明府後﹐又必用寒涼方解﹐因此醫者恆多束手。不知石膏﹑玄參《神農本艸經》皆明載治產乳。是以熱入陽明之重者﹐可用白虎加人參以山藥代粳米湯﹐更以玄參代知母。其稍輕者﹐治以此湯﹐皆可隨手奏效。愚用此兩方﹐救人多矣。臨證者當篤信《神農本艸經》﹐不可畏石膏﹑玄參之寒涼也。況石膏﹑玄參﹐《神農本艸經》原皆謂其微寒﹐並非甚寒涼之藥也。

一﹑醫方﹝二十九﹞治女科方

○滋乳湯

治少乳。其乳少由於气血虛或經絡瘀者﹐服之皆有效驗。

生黃﹝一兩﹞當歸﹝五錢﹞知母﹝四錢﹞玄參﹝四錢﹞穿山甲﹝二錢﹐炒搗﹞六路通﹝大者三枚﹐搗﹞王不畱行﹝四錢﹐炒﹞

用絲瓜瓤作引﹐無者不用亦可。若用豬前蹄兩个煮湯﹐用以煎藥更佳。

一﹑醫方﹝二十九﹞治女科方

○消乳湯

治結乳腫疼或成乳癰新起者﹐一服卽消。若已作膿﹐服之亦可消腫止疼﹐俾其速潰。並治一切紅腫瘡瘍。

知母﹝八錢﹞連翹﹝四錢﹞金銀花﹝三錢﹞穿山甲﹝二錢﹐炒搗﹞栝蔞﹝五錢﹐切絲﹞丹參﹝四錢﹞

生明乳香﹝四錢﹞生明沒藥﹝四錢﹞

在徳州時﹐有張姓婦﹐患乳癰﹐腫疼甚劇。投以此湯﹐兩劑而愈。然猶微有疼時﹐慫恿其再服一兩劑﹐以消其芥蒂。以爲已愈﹐不以爲意。隔旬日﹐又復腫疼﹐復求爲治療。愚曰﹕此次服藥不能盡消﹐必須出膿少許﹐因其舊有芥蒂未除﹐至今已潰膿也。後果服藥不甚見效。遂入西醫院中治療﹐旬日後﹐其瘡外破一口﹐醫者用刀闊之﹐以期便於敷藥。又旬日﹐內潰益甚﹐滿乳又破七八个口﹐醫者又欲盡闊之使通。病患懼﹐不敢治。彊出院還家﹐復求治於愚。見其各口中皆膿﹑乳並流﹐外邊實不能敷藥。然內服湯藥﹐助其肌肉速生﹐自能排膿外出﹐許以十日可爲治愈。遂將內托生肌散﹐作湯藥服之﹐每日用藥一劑﹐煎服二次﹐果十日全愈。

【附方】表侄劉××﹐從愚學醫﹐曾得一治結乳腫疼兼治乳癰方。用生白礬﹑明雄黃﹑松蘿茶各一錢半﹐共研細﹐分作三劑﹐日服一劑﹐黃酒送下﹐再多飲酒數杯更佳。此方用之屢次見效﹐眞奇方也。若無松蘿茶﹐可代以好茶葉。

一﹑醫方﹝二十九﹞治女科方

○升肝舒郁湯

治婦女陰挺﹐亦治肝气虛弱﹐鬱結不舒。

生黃﹝六錢﹞當歸﹝三錢﹞知母﹝三錢﹞柴胡﹝一錢五分﹞生明乳香﹝三錢﹞生明沒藥﹝三錢﹞川芎﹝一錢五分﹞

肝主筋﹐肝脈絡陰器﹐肝又爲腎行气。陰挺自陰中挺出﹐形狀類筋之所結。病之原因﹐爲肝气郁而下陷無疑也。故方中黃與柴胡﹑芎並用﹐補肝卽以舒肝﹐而肝气之陷者可升。當歸與乳香﹑沒藥並用﹐養肝卽以調肝﹐而肝气之郁者可化。又恐黃性熱﹐與肝中所寄之相火不宜﹐故又加知母之涼潤者﹐以解其熱也。

一婦人﹐年三十餘。患此證﹐用陳氏《女科要旨》﹐治陰挺方﹐治之不效。因憶《傅靑主女科》有治陰挺之方﹐其證得之產後。因平時過怒傷肝﹐產時又努力太過﹐自產門下墜一片﹐似筋非筋﹐似肉非肉﹐用升補肝气之藥﹐其證可愈。遂師其意﹐爲制此湯服之。數劑卽見消﹐十劑全愈。

一室女﹐年十五。因胸中大气下陷﹐二便常覺下墜﹐而小便尢甚。乃誤認爲小便不通﹐努力彊便﹐陰中忽墜下一物﹐其形如桃﹐微露其尖﹐牽引腰際下墜作疼﹐夜間尢甚﹐劇時號呼不止。投以理郁升陷湯﹐將升麻加倍﹐二劑疼止﹐十劑後﹐其物全消。蓋理郁升陷湯﹐原與升肝舒郁湯相似也。

一﹑醫方﹝二十九﹞治女科方

○資生通脈湯

治室女月閉血枯﹐飲食減少﹐灼熱咳嗽。

白術﹝三錢﹐炒﹞生懷山藥﹝一兩﹞生雞內金﹝二錢﹐黃色的﹞龍眼肉﹝六錢﹞山萸肉﹝四錢﹐去淨核﹞

枸杞果﹝四錢﹞玄參﹝三錢﹞生杭芍﹝三錢﹞桃仁﹝二錢﹞紅花﹝錢半﹞甘艸﹝二錢﹞

灼熱不退者﹐加生地黃六錢或至一兩。咳嗽者﹐加川貝母三錢﹐米殼二錢﹝嗽止去之﹞。泄瀉者﹐去玄參﹐加熟地黃一兩﹐云苓片二錢﹐或更酌將白術加重。服後瀉仍不止者﹐可於服藥之外﹐用生懷山藥細末煮粥﹐攙入撚碎熟雞子黃數枚﹐用作點心﹐日服兩次﹐瀉止後停服。大便漧燥者﹐加當歸﹑阿膠各數錢。小便不利者﹐加生車前子三錢﹝裝袋﹞﹐地膚子二錢或將芍藥﹝善治陰虛小便不利﹞加重。肝气郁者﹐加生麥芽三錢﹐川芎﹑莪術各一錢。汗多者﹐將萸肉攺用六錢﹐再加生龍骨﹑生牡蠣各六錢。

《內經》謂「二陽之病發心脾﹐有不得隱曲﹐在女子爲不月。」夫二陽者﹐陽明胃腑也。胃腑有病﹐不能消化飲食﹐推其病之所發﹐在於心脾。又推其心脾病之所發﹐在於有不得隱曲﹝凡不能自如者皆爲不得隱曲﹞。

蓋心主神脾主思﹐人有不得隱曲﹐其神思鬱結﹐胃腑必減少酸汁﹝化食賴酸汁﹐歡喜則酸汁生者多﹐憂思則酸汁生者少﹞﹐不能消化飲食﹐以生血液﹐所以在女子爲不月也。夫女子不月﹐旣由於胃腑有病﹐不能消化飲食。

治之者﹐自當調其脾胃﹐使之多進飲食﹐以爲生血之根本。故方中用白術以健胃之陽﹐使之動有力﹝飲食之消亦仗胃有動﹞。山藥﹑龍眼肉﹐以滋胃之陰﹐俾其酸汁多生。雞內金原含有酸汁﹐且能運化諸補藥之力﹐使之補而不滯。血虛者必多灼熱﹐故用玄參﹑芍藥以退熱。又血虛者﹐其肝腎必虛﹐故用萸肉﹑枸杞以補其肝腎。甘艸爲補脾胃之正藥﹐與方中萸肉並用﹐更有酸甘化陰之妙。桃仁﹑紅花爲破血之要品﹐方中少用之﹐非取其破血﹐欲借之以活血脈通經絡也。至方後附載﹐因證加減諸藥﹐不過粗陳梗槪﹐至於証之更攺多端﹐尢貴臨證者﹐因時制宜耳。

滄州曹姓女﹐年十六歲﹐天癸猶未至。飲食減少﹐身體羸瘦﹐漸覺灼熱。其脈五至﹐細而無力。治以資生通脈湯﹐服至五劑﹐灼熱已退﹐飲食加多。遂將方中玄參﹑芍藥各減一錢﹐又加當歸﹑懷牛膝各三錢。服至十劑﹐身體較前胖壯﹐脈象亦大有起色。又於方中加樗雞﹝俗名紅娘虫﹞十枚﹐服至七八劑﹐天癸遂至。遂減去樗雞﹐再服數劑﹐以善其後。

奉天馬氏女﹐自十四歲﹐月事已通﹐至十五歲秋際﹐因食瓜果過多﹐泄瀉月餘方愈﹐從此月事遂閉。延醫延醫﹐至十六歲季夏﹐病浸增劇﹐因求爲延醫。其身形瘦弱異常﹐气息微喘﹐幹嗽無痰﹐過午潮熱﹐夜間尢甚﹐飲食減少﹐大便泄瀉。其脈數近六至﹐微細無力。俾先用生懷山藥細末八錢﹐水調煮作粥﹐又將熟雞子黃四枚﹐撚碎攙粥中﹐再煮一兩沸﹐空心時服。服後須臾﹐又服西藥百布聖二瓦﹐以助其消化。每日如此兩次﹐用作點心﹐服至四日﹐其瀉已止。又服數日﹐諸病亦稍見輕。遂投以資生通脈湯﹐去玄參加生地黃五錢﹑川貝三錢﹐連服十餘劑﹐灼熱減十分之八﹐飲食加多﹐喘嗽亦漸愈。遂將生地黃換作熟地黃﹐又加懷牛膝五錢﹐服至十劑﹐自覺身體爽健﹐諸病皆無﹐惟月事猶未見。又於方中加虫﹝卽土鱉虫﹐背多橫紋者眞﹐背光滑者非是﹞五枚﹑樗雞十枚﹐服至四劑﹐月事已通。遂去虫﹑樗雞﹐俾再服數劑﹐以善其後。

馬姓女十七歲。自十六歲秋際﹐因患右目生內障﹐服藥不愈﹐憂思過度﹐以致月閉。自臘月服藥﹐直至次年孟秋月底不愈﹐求爲延醫。其人體質瘦弱﹐五心煩熱﹐過午兩顴色紅﹐灼熱益甚﹐心中滿悶﹐飲食少許﹐卽停滯不下﹐夜不能寐。脈搏五至﹐弦細無力。爲其飲食停滯﹐夜不能寐﹐投以資生通脈湯﹐加生赭石﹝研細﹞四錢﹐熟棗仁三錢﹐服至四劑﹐飲食加多﹐夜已能寐﹐灼熱稍退﹐遂去棗仁﹐減赭石一錢﹐又加地黃五錢﹐丹皮三錢﹐服約十劑﹐灼熱大減。

又去丹皮﹐將龍眼肉攺用八錢﹐再加懷牛膝五錢。連服十餘劑﹐身體浸壯健。因其月事猶未通下﹐又加虫五枚﹑樗雞十枚。服至五劑﹐月事已通。然下者不多﹐遂去樗雞﹑地黃﹐加當歸五錢﹐俾服數劑﹐以善其後。

一﹑醫方﹝三十﹞治眼科方

○蒲公英湯

治眼疾腫疼﹐或肉遮睛﹐或赤脈絡目﹐或目睛脹疼﹐或目疼連腦﹐或羞明多淚﹐一切虛火實熱之證。

鮮蒲公英﹝四兩﹐根葉莖花皆用﹐花開殘者去之﹐如無鮮者可用幹者二兩代之。﹞

上一味煎湯兩大碗﹐溫服一碗。餘一碗乘熱燻洗﹝按目疼連腦者﹐宜用鮮蒲公英二兩﹐加懷牛膝一兩煎湯飲之﹞。

此方得之於××﹐言其母嘗患眼疾﹐疼痛異常﹐經延醫調治﹐數月不愈﹐有髙姓媼﹐告以此方﹐一次卽愈。

愚自得此方後﹐屢試皆效。夫蒲公英徧地皆有﹐仲春生苗﹐季春開花色正黃﹐至初冬其花猶有開者﹐狀類小菊﹐其葉似大薊﹐田家采取生啖﹐以當菜蔬。其功長於治瘡﹐能消散癰疔毒火﹐然不知其能治眼疾也。使人皆知其治眼疾﹐如此神效﹐天下無瞽目之人矣。

古服食方﹐有還少丹。蒲公英連根帶葉取一斤﹐洗淨﹐勿令見天日﹐晾漧﹐用斗子解鹽﹝卽《神農本艸經》大鹽曬於斗之中者出山西解池﹞一兩﹐香附子五錢﹐二味爲細末﹐入蒲公英﹐水內淹一宿﹐分爲十二團﹐用皮紙三四層裹紮定﹐用六一泥﹝卽蚯蚓泥﹞如法固濟﹐竈內焙漧﹐乃以武火通紅爲度﹐冷定取出﹐去泥爲末。早晚擦牙漱之﹐吐咽任便﹐久久方效。年未及八十者﹐服之須髮反黑﹐齒落更生。年少服之﹐至老不衰。由是觀之﹐其淸補腎經之功可知。且其味苦﹐又能淸心經之熱﹐所以治眼疾甚效者﹐或以斯歟﹗

一﹑醫方﹝三十﹞治眼科方

○磨翳水

治目翳遮睛。

生鑪甘石﹝一兩﹞蓬砂﹝八錢﹞膽礬﹝二錢﹞薄荷葉﹝三錢﹞蟬蛻﹝三錢﹐帶全足去翅土﹞

上藥五味﹐將前三味藥臼搗細﹐再將薄荷﹑蟬蛻煎水一大盅﹐用其水和所搗藥末﹐入藥缽內研至極細﹐將浮水者隨水飛出﹐連水別貯一器﹐待片時﹐將浮頭淸水﹐仍入缽中﹐和所餘藥渣研細﹐仍隨水飛出﹐如此不計次數﹐以飛淨爲度。若飛過者還不甚細﹐可再研再飛﹐以極細爲度。制好連水貯瓶中﹐勿令透气。用時將瓶中水藥調勻﹐點眼上﹐日五六次。若目翳甚濃﹐已成肉螺者﹐加眞藏砂二分﹐另研調和藥水中。此方效力全在甘石生用﹐然生用則質甚硬﹐又恐與眼不宜﹐故必如此研細水飛﹐然後可以之點眼。

一﹑醫方﹝三十﹞治眼科方

○磨翳散

治目睛脹疼﹐或微生云翳﹐或赤脈絡目﹐或目潰爛﹐或偶因有火視物不眞。

生鑪甘石﹝三錢﹞蓬砂﹝二錢﹞黃連﹝一錢﹞人指甲﹝五分﹐鍋焙脆無翳者不用﹞

上藥先將黃連搗碎﹐泡碗內﹐冷時兩三日﹐熱時一日﹐將泡黃連水過羅﹐約得淸水半茶盅﹐再將餘三味搗細﹐和黃連水入藥缽中研之﹐如研前藥之法﹐以極細爲度。研好連水帶藥﹐用大盤盛之。白日置陰處晾之﹐夜則露之﹐若冬日微曬亦可。若有風塵時﹐蓋以薄紙。俟幹﹐貯瓶中﹐勿透气。用時涼水調和﹐點眼上﹐日三四次。若有目翳﹐人乳調和點之。若目翳大而濃者﹐不可用黃連水研藥﹐宜用蟬蛻﹝帶全足去翅土﹞一錢﹐煎水研之。蓋微茫之翳﹐得淸火之藥卽退。

若其翳已遮晴﹐治以黃連成冰翳﹐而不能消矣。

一﹑醫方﹝三十﹞治眼科方

○明目蓬硝水

治眼疾暴發紅腫疼痛。或多肉﹐或漸生云翳﹐及因有火而眼卽發幹昏花者。

蓬砂﹝五錢﹞芒硝﹝三錢﹐硝中若不明亮用水化開澄去其中泥土﹞

上藥和涼水多半盅﹐研至融化。用點眼上﹐一日約點三十次。若陳目病一日點十餘次。冬日須將藥碗置熱水中﹐候溫點之。

一﹑醫方﹝三十﹞治眼科方

○淸腦黃連膏

治眼疾由熱者。

黃連﹝二錢﹞爲細末﹐香油調如薄糊﹐常常以鼻聞之﹐日約二三十次。勿論左右眼患證﹐應須兩鼻孔皆聞。

目系神經連於腦﹐腦部因熱生炎﹐病及神經﹐必生眼疾。彼服藥無捷效者﹐因所用之藥不能直達腦部故也。

愚悟得此理﹐借鼻竅爲快捷方式﹐以直達於腦。凡眼目紅腫之疾﹐及一切目疾之因熱者﹐莫不隨手奏效。

一﹑醫方﹝三十﹞治眼科方

○益瞳丸

治目瞳散大昏耗﹐或覺視物乏力。

萸肉﹝二兩﹐去淨核﹞野臺參﹝六錢﹞柏子仁﹝一兩﹐炒﹞玄參﹝一兩﹞菟絲子﹝一兩﹐炒﹞

羊肝﹝一具﹐切片焙漧﹞

上藥共爲細末﹐煉蜜爲丸桐子大。每服三錢﹐開水送下﹐日兩次。

一婦人﹐年三旬。瞳子散大﹐視物不眞﹐不能鍼黹。屢次服藥無效﹐其脈大而無力。爲制此丸﹐服兩月全愈。

一﹑醫方﹝三十﹞治眼科方

○羊肝豬膽丸

治同前證﹐因有熱而益甚者。

羊肝一具﹐切片曬漧﹝冬日可用﹐慢火焙漧﹞。

上一味軋細﹐用豬膽汁和爲丸﹐桐子大﹐朱砂爲衣。每服二錢﹐開水送下﹐日再服。

按﹕此方若用熊膽爲丸更佳。內地鮮熊膽不易得﹐至幹者又難辧其眞僞﹐不如徑用豬膽汁爲穩妥也。

【附方】護眉神應散治一切眼疾。無論气蒙﹑火蒙﹑肉螺﹑云翳﹑或瞳人反背。未過十年者﹐皆見效。方用鑪甘石一兩透﹐童便淬七次。珍珠二顆﹐大如綠豆以上者﹐納通艸中之﹐珠爆卽速取出。血琥珀三分﹐眞梅片二分﹐半兩錢﹑五銖錢﹝俗名馬鐙錢﹞﹑開元錢各一个﹐皆紅醋淬七次﹐共爲細末﹐乳調塗眉上﹐日二三次。

一室女。病目年餘﹐醫治無效﹐漸生云翳。愚爲出方﹐服之見輕﹐停藥仍然反復。後得此方﹐如法制好﹐塗數次卽見輕﹐未盡劑而愈﹐妙哉。按此方若加薄荷冰二分更效。

瞳人反背之證﹐最爲難治﹐以其系目系神經病也。蓋目系神經﹐若一邊縱﹐一邊縮﹐目之光綫必斜﹐視物卽不眞。若縱﹑縮之距離甚大﹐其瞳人卽可反背。治此證者﹐當以養其目系神經爲主。此方多用金石珍貴之品﹐其中含有寶气。凡物之含有寶气者﹐皆善能養人筋肉﹐使筋肉不腐爛。目系神經﹐卽腦气筋之連於目者。以此藥塗眉上﹐中有冰片之善通竅透膜者﹐能引藥气直達腦部﹐以養目系神經﹐目系神經之病者自愈。而瞳人反背及一切眼疾﹐亦自愈矣。

【附方】治暴發眼便方。其眼疾初得腫疼者﹐用生薑三四錢﹑食鹽一大撮﹐同搗爛﹐薄布包住﹐蘸新汲井泉水﹐擦上下眼皮。屢蘸屢擦﹐以擦至眼皮極熱爲度。擦完用溫水將眼皮洗淨。輕者一次卽愈﹐重者一日擦兩次亦可愈。然擦時須緊閉其目﹐勿令藥汁入眼中。

【附案】晉書盛彥母氏失明﹐躬自侍養﹐母食必自哺之。母病旣久﹐至於婢使﹐數見捶鞭。婢憤恨﹐伺彥暫行﹐取蠐螬炙飴之﹐母食以爲美﹐然疑是異物﹐密藏以示彥。彥見之﹐抱母慟哭﹐絕而復蘇。母目豁然﹐從此遂愈。

按蠐螬生糞土中﹐形狀如蠶﹝俗名地蠶﹞徧處皆有。《神農本艸經》謂﹐主目中淫膚﹑靑翳﹑白膜。其善治目翳可知。內障宜油炙服之﹐外障宜取其汁﹐滴目中。

一﹑醫方﹝三十一﹞治咽喉方

咀華淸喉丹

治咽喉腫疼。

大生地黃﹝一兩﹐切片﹞蓬砂﹝錢半﹐研細﹞

將生地黃一片﹐裹蓬砂少許﹐徐徐嚼細咽之﹐半日許宜將藥服完。

生地黃之性能滋陰淸火﹐無論虛熱實熱服之皆宜。蓬砂能潤肺﹐淸熱化痰﹐消腫止疼。二藥並用﹐功力甚大。而又必細細嚼服者﹐因其病在上﹐煎湯頓服﹐恐其力下趨﹐而病轉不愈。且細細嚼咽﹐則藥之津液常淸潤患處也。此方愚用之屢矣﹐隨手奏效者不勝紀矣。

咽喉之證﹐有熱有涼﹐有外感有內傷。《白喉忌表抉微》一書﹐此時盛行於世。其所載之方﹐與所載宜用﹑宜忌之藥﹐皆屬穩善。惟其持論﹐與方中所用之藥﹐有自相矛盾處。諄諄言忌表矣﹐而其養陰淸肺湯﹐用薄荷二錢半﹐豈非表藥乎﹖至於他方中﹐所用之葛根﹑連翹亦發表之品也。蓋白喉之證﹐原亦溫病之類。人之外膚肺主之﹐人之內膚三焦主之。蓋此證心肺先有蘊熱﹐外感之邪又襲三焦﹐而內逼心肺。則心肺之熱﹐遂與邪气上並﹐而現證於喉。旣有外邪﹐原宜發表﹐因有內熱﹐實大忌用辛熱之藥發表。惟薄荷﹑連翹諸藥﹐辛涼宣通﹐復與大隊涼潤之藥並用﹐旣能散邪﹐尢能淸熱﹐所以服之輒效也。若其內熱熾盛﹐外感原甚輕者﹐其養陰淸肺湯亦可用﹐特其薄荷﹐宜斟酌少用﹐不必定用二錢半也。至謂其喉間腫甚者加石膏四錢﹐微有可議。

夫石膏之性﹐生則散﹑則斂。熾盛之火散之則消﹐斂之則實﹐此又不可不知也。況石膏生用﹐原不甚涼﹐故《神農本艸經》謂微寒﹐又何必如此之小心乎。今將其養陰淸肺湯﹐詳錄於下﹐以備采用。

【附方】養陰淸肺湯大生地一兩﹑寸麥冬六錢﹑生白芍四錢﹑薄荷二錢半﹑玄參八錢﹑丹皮四錢﹑貝母四錢﹑生甘艸二錢。喉間腫甚者﹐加生石膏﹝原用石膏﹞四錢。大便燥結者﹐加淸寧丸二錢﹑玄明粉二錢。胸下脹悶﹐加神曲﹑焦山楂各二錢。小便短赤者﹐加木通﹑澤瀉各一錢﹐知母二錢。燥渴者﹐加天冬﹑馬兜鈴各三錢。面赤身熱﹐或舌苔黃色者﹐加金銀花四錢﹐連翹二錢。

白喉之證﹐間有服《白喉忌表抉微》諸方不效﹐而反加劇者。曾治一貴州人﹐孫××﹐年二十﹐得白喉證。屢經醫治﹐不外《白喉忌表抉微》諸方加減。病日增重﹐醫者諉謂不治。後愚爲診視﹐其脈細弱而數﹐粘涎甚多﹐須臾滿口﹐卽得吐出。知系脾腎兩虛﹐腎虛气化不攝﹐則陰火上逆﹐痰水上泛。而脾土虛損﹐又不能制之﹝若脾土不虛﹐不但能制痰水上泛﹐並能制陰火上逆﹞﹐故其咽喉腫疼﹐粘涎若是之多也。投以六味地黃湯﹐加於術﹐又少加蘇子﹐連服十劑全愈。

咽喉之證﹐熱者居多。然亦兼有寒者﹐不可不知。王洪緒曰「咽喉之間﹐素分毫無病﹐頃刻之間﹐或疼或悶﹐此系虛寒陰火之證。用肉桂﹑炮姜﹑甘艸各五分﹐置碗內浸以滚水﹐仍將碗置於滚水中﹐飲藥一口﹐徐徐咽下立愈。或用烏附之片﹐塗以鮮蜜﹐火炙透至黑﹐取一片口含咽津﹐至片不甜時﹐再換一片﹐亦立愈。」按王氏之說﹐咽喉陡然疼悶者﹐皆系因寒。然亦有因熱者﹐或其人素有蘊熱﹐陡然爲外感所束﹐或勞碌過度﹐或暴怒過度﹐皆能使咽喉驟覺疼悶。斯在臨證者﹐於其人之身體﹑性情﹑動作之際﹐細心考驗﹐再參以脈象之虛實涼熱﹐自無差謬。若仍恐審證不確﹐察其病因似寒﹐而尢恐病因是熱﹐可用蜜炙附子片試含一片﹐以細驗其病之進退亦可。

趙晴初曰﹕雞蛋能去喉中之風。余治一幼童喉風證﹐與淸輕甘涼法﹐稍加辛藥﹐時止時發。後有人教服雞蛋﹐頂上鍼一孔﹐每日生吞一枚﹐不及十枚﹐病愈不復發。

友人齊××曰﹕平陽何××患喉疼﹐醫者治以苦寒之藥﹐愈治愈甚﹐漸至舌硬。後有人教用棉子油煎生雞蛋﹐煎至外熟﹐裏仍微生﹐日服二枚﹐未十日遂大愈。

咽喉腫疼證﹐有外治異功散方甚效。其方用斑蝥一錢﹐眞血竭﹑制乳香﹑制沒藥﹑上麝香﹑全蠍﹑大玄參﹑上梅片各分半﹐將斑蝥去翅足﹐糯米拌炒﹐以米色微黃爲度﹐去糯米。用諸藥共研細﹐瓶收貯﹐勿令透气。

遇有咽喉腫疼證﹐將藥捏作小塊﹐如黃豆粒大﹐置在小膏藥上﹐左腫貼右﹐右腫貼左﹐若左右俱腫﹐均貼在結喉﹝項間髙骨﹞旁邊軟處。閱五六時﹐卽揭去膏藥﹐有水泡﹐用銀鍼挑破﹐拭淨毒水﹐能消腫止疼﹐眞救急之良方也。

一﹑醫方﹝三十二﹞治牙疳方

○古方馬乳飲

治靑腿牙疳。

用靑白馬乳﹐早午晚隨擠隨服甚效。如無靑白馬﹐雜色馬亦可。若馬乳自他處取來﹐可將碗置於開水盆中溫之。

此方出於《醫宗金鑑》﹐其原注云﹕此證自古方書罕載其名﹐僅傳於雍正年間。陶起麟謂﹕凡病腿腫色靑者﹐其上必發牙疳﹐凡病牙疳腐血者﹐其下必發靑腿﹐二者相因而至。推其病原﹐皆因上爲陽火炎熾﹐下爲陰寒閉郁﹐以至陰陽上下不交﹐各自爲寒爲熱﹐凝結而生此證也。相近內地亦間有之﹐邊外𨿽亦有﹐而不甚多﹐惟內地人初居邊外﹐得此證者十居七八。蓋內地之人﹐本不耐邊外嚴寒﹐更不免坐臥濕地﹐故寒濕之痰生於下﹐致腿靑腫。其病形如雲片﹐色似茄黑﹐肉體頑硬﹐所以步履艱難也。又緣邊外缺少五穀﹐多食牛羊等肉﹐其熱與濕合蒸﹐瘀於胃中﹐毒火上燻﹐致生牙疳。牙齦浮腫出血﹐若穿腮破唇﹐腐爛色黑﹐卽爲危候。惟相傳有服馬乳之法﹐用之頗有效驗云云。

按﹕此證愚未見過﹐友人毛××曾遇此證治愈。其方愚猶記其大槪﹐爰列於下﹐以備采用。

金銀花﹝五錢﹞連翹﹝三錢﹞菊花﹝三錢﹞明乳香﹝四錢﹞明沒藥﹝四錢﹞懷牛膝﹝五錢﹞

山楂片﹝三錢﹞眞鹿角膠﹝四錢﹐搗爲細末分兩次用頭煎二煎湯藥送服﹞

按此方若服之出汗﹐卽可見愈。然方中連翹﹑菊花發汗之力甚微﹐恐服之不能出汗﹐當於服藥之後﹐再服西藥阿斯匹林一瓦﹐則無不出汗矣。至汗後服第二劑時﹐宜將菊花減半。

一﹑醫方﹝三十二﹞治牙疳方

○牙疳散

甘石﹝二錢﹞鏡面朱砂﹝二分﹞牛黃﹝五釐﹞珍珠﹝五釐﹐﹞

共研細﹐日敷三次。

一﹑醫方﹝三十二﹞治牙疳方

○牙疳敷藤黃法

己巳春﹐閱滬上《福祉醫學報》載有章×之言﹐有誤用藤黃﹐治愈走馬牙疳之事﹐甚爲奇異。玆特錄其原文於下﹐以供醫界之研究﹕丁卯三月﹐余偕友數人﹐偶至仁溏觀優。有潘氏子﹐年四歲﹐患走馬牙疳﹐起才三日﹐牙齦腐化﹐門牙已脫數枚﹐下唇已潰穿﹐其勢甚劇。問尙有可救之理否﹖詢其由﹐則在發麻之後。實爲邪熱入胃﹐毒火猖狂﹐一發難遏﹐證情危險。告以只有白馬乳涼飲﹐並不時洗之﹐塗以人中白﹐內服大劑白虎湯﹐或有可救。但勢已穿唇﹐效否不敢必耳。因書生石膏﹑生知母﹑生打寒水石﹑象貝等爲方與之。其時同遊者﹐有老醫倪××﹐因謂之曰﹐牛黃研末﹐外摻腐爛之處﹐亦或可治。遂彼此各散。後數日﹐則此兒竟已痊愈﹐但下唇缺不能完。因詢其用何物療治﹐乃得速效若斯﹐則曰﹐用倪××說﹐急購藤黃屑而摻之﹐果然一摻腐勢卽定﹐血水不流﹐漸以結靨落痂﹐只三日耳。內服石膏等一方﹐亦僅三服。此兒獲愈﹐因其無識﹐誤聽牛黃爲藤黃。然以此一誤﹐而竟治愈極重之危證。開藥學中從古未有之實驗﹐胡可以不志也。嘗考李氏《本艸綱目》﹐蔓艸中曾載藤黃﹐而功用甚略。至趙恕軒《本艸綱目拾遺》﹐言之甚詳。𨿽曰有毒﹐而可爲內服之品﹐且引《粵志》謂﹐其性最寒﹐可治眼疾﹐味酸澀﹐治癰腫﹐止血化毒﹐斂金瘡﹐能除虫﹐同麻油﹑白蠟熬膏﹐敷金瘡﹑湯火等傷﹐止疼收口﹐其效如神。而其束瘡消毒之用又甚多﹐可知此藥﹐竟是外科中絕妙良藥。而世多不知用者﹐誤於李氏《海藥本艸》有毒之兩字。而張石頑更以能治蛀齒﹐點之卽落﹐而附會爲毒﹐損骨傷腎﹐於是畏之甚於蛇蠍﹐實不知石頑不可信。今之畫家﹐常以入口﹐𨿽曰與花靑並用﹐可解其毒﹐余以爲亦理想之談耳。旣曰性寒﹐毒於何有﹖然後知能愈牙疳﹐正是寒涼作用。且其味酸澀﹐止血﹑止疼﹑收口﹑除虫皆其能治牙疳之切實發明也。

按﹕走馬牙疳之原因﹐有內傷外感之殊。得於由內傷者輕而緩﹐由外感者重而急。此幼童得於麻疹之後﹐其胃中蘊有瘟毒上攻﹐是以三日之間﹐卽腐爛如此。幸內服石膏﹑寒水石﹐外敷藤黃﹐內外夾攻﹐皆中要肯﹐是以其毒易消﹐結痂亦在三日內也。若當牙疳初起之時﹐但能用藥消其內蘊之毒熱﹐卽外不敷藥﹐亦可治愈。

曾治天津於氏幼童﹐年六七歲﹐身出麻疹﹐旬日之外熱不退﹐牙齦微見腐爛。其家人懼甚﹐恐成走馬牙疳﹐延愚診視。脈象有力而微弦﹐知毒熱𨿽實﹐因病久者﹐气分有傷也。問其大便﹐三日未行。遂投以大劑白虎加人參湯﹐方中生石膏用三兩﹐野黨參用四錢﹐又加連翹數錢﹐以托疹毒外出。煎湯三茶盅﹐俾分三次溫飲下。又用羚羊角一錢﹐煎水一大茶盅﹐分數次當茶飲之﹐盡劑熱退而病愈。牙齦腐爛之處﹐亦遂自愈。

一﹑醫方﹝三十三﹞治瘡科方

○消瘰丸

治瘰。

牡蠣﹝十兩﹐﹞生黃﹝四兩﹞三稜﹝二兩﹞莪術﹝二兩﹞朱血竭﹝一兩﹞生明乳香﹝一兩﹞

生明沒藥﹝一兩﹞龍膽艸﹝二兩﹞玄參﹝三兩﹞浙貝母﹝二兩﹞

上藥十味﹐共爲細末﹐蜜丸桐子大。每服三錢﹐用海帶五錢﹐洗淨切絲﹐煎湯送下﹐日再服。

瘰之證﹐多在少年婦女﹐日久不愈﹐可令信水不調﹐甚或有因之成勞瘵者。其證系肝膽之火上升﹐與痰涎凝結而成。初起多在少陽部位﹐或項側﹐或缺盆﹐久則漸入陽明部位。一顆壘然髙起者爲瘰﹐數顆歷歷不斷者爲。身體彊壯者甚易調治。

此方重用牡蠣﹑海帶﹐以消痰軟堅﹐爲治瘰之主藥﹐恐脾胃弱者﹐久服有礙﹐故用黃﹑三稜﹑莪術以開胃健脾﹝三藥並用能開胃健脾﹐十全育眞湯下曾詳言之﹞﹐使脾胃彊壯﹐自能運化藥力﹐以達病所。且此証之根在於肝膽﹐而三稜﹑莪術善理肝膽之郁。此証之成﹐堅如鐵石﹐三稜﹑莪術善開至堅之結。又佐以血竭﹑乳香﹑沒藥﹐以通气活血﹐使气血毫無滯礙﹐瘰自易消散也。而猶恐少陽之火熾盛﹐加膽艸直入肝膽以瀉之﹐玄參﹑貝母淸肅肺金以鎭之。且貝母之性﹐善於療鬱結利痰涎﹐兼主惡瘡。玄參之性﹐《名醫別錄》謂其散頸下核﹐《開寶本艸》謂其主鼠﹐二藥皆善消瘰可知。

血竭﹐色赤味辣。色赤故入血分﹐味辣故入气分﹐其通气活血之效﹐實較乳香﹑沒藥爲尢捷。諸家本艸﹐未嘗言其辣﹐且有言其但入血分者﹐皆未細心實驗也。然此藥僞者甚多﹐必未研時微帶紫黑﹐若血幹之色。研之紅如雞血﹐且以置熱水中則溶化﹐須臾復凝結水底成塊者﹐乃爲眞血竭。

曾治一少年﹐項側起一瘰﹐其大如茄﹐上連耳﹐下至缺盆。求醫治療﹐言服藥百劑﹐亦不能保其必愈。

而其人家貧傭力﹐爲人蕓田﹐不惟無錢買如許多藥﹐卽服之亦不暇。然其人甚彊壯﹐飲食甚多﹐俾於一日三餐之時﹐先用飯湯送服牡蠣細末七八錢﹐一月之間消無芥蒂。

又治一婦人﹐在缺盆起一瘰﹐大如小橘。其人亦甚彊壯無他病﹐俾煮海帶湯﹐日日飲之﹐半月之間﹐用海帶二斤而愈。若身體素虛弱者﹐卽煮牡蠣﹑海帶﹐但飲其湯﹐脾胃已暗受其傷。蓋其鹹寒之性﹐與脾胃不宜也。

族侄女患此證﹐治數年不愈。爲制此方﹐服盡一料而愈。

一﹑醫方﹝三十三﹞治瘡科方

○消瘰膏

消瘰。

生半夏﹝一兩﹞生山甲﹝三錢﹞生甘遂﹝一錢﹞生馬錢子﹝四錢﹐剪碎﹞皂角﹝三錢﹞朱血竭﹝二錢﹞

上藥前五味﹐用香油煎枯去渣﹐加黃丹收膏﹐火候到時將血竭研細攙膏中熔化和勻﹐隨瘡大小攤作膏藥。

臨用時每藥一帖加麝香少許。

友人之女年五歲。項間起瘰數个﹐年幼不能服藥﹐爲制此藥﹐貼之全愈。

凡膏藥中用黃丹﹐必以火炒過﹐然後以之熬膏﹐其膠粘之力始大。而麝香不早加入膏藥中者﹐以麝香忌火也。

一﹑醫方﹝三十三﹞治瘡科方

○化腐生肌散

治瘰已潰爛者﹐用此藥擦之。他瘡破後者亦可用之。

鑪甘石﹝六錢﹐﹞乳香﹝三錢﹞沒藥﹝三錢﹞明雄黃﹝二錢﹞蓬砂﹝三錢﹞砂﹝二分﹞冰片﹝三分﹞

共研細﹐收貯瓶中勿令透气。日擦患處三四次﹐用此藥長肉。將平時收口不速者﹐可加珍珠一分﹐研細攙入﹐其法詳護眉神應散後。

一﹑醫方﹝三十三﹞治瘡科方

○內托生肌散

治瘰瘡瘍破後﹐气血虧損不能化膿生肌。或其瘡數年不愈﹐外邊瘡口甚小﹐裏邊潰爛甚大﹐且有串至他處不能敷藥者。

生黃﹝四兩﹞甘艸﹝二兩﹞生明乳香﹝一兩半﹞生明沒藥﹝一兩半﹞生杭芍﹝二兩﹞

天花粉﹝三兩﹞丹參﹝一兩半﹞

上七味共爲細末﹐開水送服三錢﹐日三次。若將散劑變作湯劑﹐須先將花粉攺用四兩八錢﹐一劑分作八次煎服﹐較散劑生肌尢速。

從來治外科者﹐於瘡瘍破後不能化膿生肌者﹐不用八珍卽用十全大補。不知此等藥若遇陽分素虛之人服之猶可﹐若非陽分素虛或兼有虛熱者﹐連服數劑有不滿悶煩熱﹐飲食頓減者乎﹖夫人之後天﹐賴水谷以生气血﹐賴气血以生肌肉﹐此自然之理也。而治瘡瘍者﹐欲使肌肉速生﹐先令飲食頓減﹐斯猶欲樹之茂而先戕其根也。

𨿽瘡家陰證﹐亦可用辛熱之品﹐然林屋山人陽和湯﹐爲治陰證第一妙方﹐而重用熟地一兩以大滋眞陰﹐則熱藥自無偏勝之患﹐故用其方者﹐連服數十劑而無獘也。如此方重用黃﹐補气分以生肌肉﹐有丹參以開通之﹐則補而不滯﹐有花粉﹑芍藥以涼潤之﹐則補而不熱﹐又有乳香﹑沒藥﹑甘艸化腐解毒﹐贊助黃以成生肌之功。

況甘艸與芍藥並用﹐甘苦化合味同人參﹐能雙補气血﹐則生肌之功愈速也。至變散劑爲湯劑﹐花粉必加重者﹐誠以黃煎之則熱力增﹐花粉煎之則涼力減﹐故必加重而其涼熱之力始能平均相濟也。至黃必用生者﹐因生用則補中有宣通之力﹐若炙之則一於溫補﹐固於瘡家不宜也。

一人年二十餘。因擡物用力過度﹐腰疼半年不愈。忽於疼處發出一瘡﹐在脊梁之旁﹐微似紅腫﹐狀若復盂﹐大徑七寸。瘍醫以爲腰疼半年﹐始現此瘡﹐其根蒂必深而難治。且其內外發熱﹐飲食懶進﹐舌苔黃濃﹐脈象滑數。知其證兼外感實熱﹐投以白虎加人參湯﹐熱退能食。數日﹐又復虛汗淋漓﹐晝夜不止﹐遂用龍骨﹑牡蠣﹝皆不用﹞﹑生杭芍﹑生山藥各一兩爲方﹐兩劑汗止。繼治以淸火﹑消腫﹑解毒之藥﹐若拙擬消乳湯﹐去栝蔞加金綫重樓﹑三七﹝衝服﹞之類﹐更加鹿角霜錢許﹐以引經。惟消乳湯以知母爲君重八錢﹐玆則所用不過五六錢。外用五倍子﹑三七﹑枯礬﹑金綫重樓﹑白芨爲末﹐以束其根﹔乳香﹑沒藥﹑雄黃﹑金綫重樓﹑三七爲末﹐以敷其頂﹐皆用醋調之。旬日瘡消三分之二﹐其頂甚軟。遂以烏金膏﹝以雄黃炒巴豆仁至黑色研細名烏金膏﹞調香油敷其軟處。二日﹐瘡破出稠膿若干。將此內托生肌散攺作湯劑﹐投之﹐外敷拙擬化腐生肌散。七八日間瘡口長平﹐結痂而愈。

徐靈胎治瘡最重圍藥。以圍藥束住瘡根﹐不使毒勢散漫﹐又能阻隔周身之熱力﹐不貫注於瘡﹐則瘡必易愈。愚治此瘡所用束根之藥﹐實師徐氏之意也。

一﹑醫方﹝三十三﹞治瘡科方

○洗髓丹

治楊梅瘡毒蔓延周身﹐或上至頂﹐或下至足﹐或深入骨髓﹐無論陳﹑新﹑輕﹑劇﹐服之皆有奇效。三四日間瘡痂卽脫落。

淨輕粉﹝二錢﹐炒至光色減去三分之二﹐研細﹐蓋此藥炒之則烈性少緩﹐若炒之過度﹐又恐無力﹐火候宜中﹐用其大片卽淨輕粉。﹞淨紅粉﹝一錢﹐研細﹐須多帶紫黑片者用之﹐方有效驗。﹞露蜂房﹝如拳大者一个﹐大者可用一半﹐小者可用兩个﹐炮至半黑半黃色﹐研細﹐炮時須用物按之著鍋。﹞核桃﹝十个﹐去皮搗碎﹐炮至半黑半黃色﹐研細﹐紙包數層﹐壓去其油﹐蓋油多卽不好爲丸用。﹞

上諸藥用熟棗肉爲丸﹐黃豆粒大﹐曬漧﹐分三次服之。服時﹐須淸晨空心開水送下﹐至午後方可飲食﹐忌腥半月。服後﹐口含柳棍﹐有痰涎卽吐出﹐愈多吐愈好。睡時將柳棍橫含﹐兩端各系一繩﹐兩繩之端結於腦後﹐防睡著掉落。又須將柳棍勤換﹐卽將藥服完仍須如此﹐必待不吐痰涎時﹐方可不含柳棍。其藥日服一次﹐若惡心太甚者﹐可間日一服。制此藥時﹐須自經手﹐將輕粉﹑紅粉稱極準﹐其秤當以庫秤爲定法﹐輕粉須稱準後再炒。

此方﹐人多有疑其服之斷生育者﹐非也。輕粉𨿽烈﹐之則烈性頓減﹐紅粉𨿽性近輕粉而止用一錢﹐且分作三日服之﹐又有棗肉之甘緩以解毒﹐核桃仁多用至十枚﹐峻補腎經以防患﹐配合得宜﹐服之自有益無害。

輕粉系水銀同礬石升煉而成﹐紅粉亦系水銀同礬石﹑硝石諸藥升煉而成﹐其質本重墜﹐故能深入﹐其成於升煉﹐故能飛揚。是以內浹骨髓﹐中通臟腑﹐外達皮膚﹐善控周身之毒涎﹐借徑於陽明經絡﹐自齒齦﹝上齦屬足陽明下齦屬手陽明﹞而出也。蜂房﹐能引人身之毒涎透退場門齒﹐且有以毒攻毒之妙用﹐爲輕粉﹑紅粉之佐使。

毒涎之出者愈多﹐卽內毒之消者愈速矣。核桃仁潤而多脂﹐性能補骨益髓可知。且又善解疥癬之毒﹐其能解他瘡之毒亦可知。加於此藥之中﹐補正兼以逐邪﹐毒之深入骨髓者亦不難消除矣。至於丸以棗肉﹐取其甘緩之性﹐能緩二粉之猛悍﹐又能補助腸胃使不爲毒藥所傷也。

服藥之後﹐其牙齦必腫﹐間有爛者﹐因毒涎皆從此出故也。然內毒旣淸﹐外證不治自愈﹐或用甘艸﹑蓬砂﹑金銀花熬水漱之亦可。

蜂房有三種﹕有黃色大蜂其房上下恆作數層﹐其毒甚大不宜用。曾見有以之煎水漱牙疼者﹐其牙齦遂皆潰爛脫牙十餘枚。有黃色小蜂其房甚小﹐房孔僅如綠豆﹐𨿽無大毒而力微﹐又不堪用。惟其蜂黃而兼紅﹐大近寸許﹐恆在人家屋中壘房﹐俗呼爲馬蜂﹐其房入藥最宜。然其房在樹上者甚少﹐若無在樹上之露蜂房﹐在屋中者亦可用﹐特稍宜加重耳。

馬姓﹐年四十餘﹐先染淋毒﹐後變爲梅毒﹐求爲延醫。其毒周身不現形迹﹐惟覺腦際沈昏頗甚﹐心中時或煩躁﹐骨節多有疼痛之處﹐所甚異者﹐其眉稜眼稍及手指之節多生軟骨﹐西人亦謂系梅毒所凝結也。愚對此證﹐不敢謂其必治愈﹐猶幸身體不甚羸弱﹐遂將洗髓丹一劑俾分四次服完。歇息旬日﹐再服一劑﹐將其分量減三分之一。歇息旬日﹐又服一劑﹐較二次所服之分量又減三分之一﹐皆四日服完﹐其病遞次消除。凡軟骨將消者﹐必先發起﹐然後徐徐消腫﹐化爲無有。共計四浹辰﹐諸病皆愈。

又治一郝姓小孩﹐因食乳傳染﹐咽喉潰爛﹐至不能進食﹐肛門亦甚潰爛﹐其腸胃之潰爛可知。其父來院細言其病狀﹐問還有救否﹖答曰「果信用余方﹐仍能救。」遂與以洗髓丹六粒﹐俾研細水調服三次﹐全愈。

又﹕奉天一幼童﹐有遺傳性梅毒﹐年六歲不能行﹐徧身起瘡若小癤﹐愈而復發﹐在大連東人醫院住近一年不愈。後來院求治﹐其身體羸弱﹐飲食甚少﹐先用藥理其脾胃﹐俾能飲食。漸加以解毒之藥﹐若金銀花﹑連翹﹑天花粉諸品﹐身體漸壯﹐瘡所發者亦漸少﹐然毒之根蒂仍未除也。遂將洗髓丹五分許研細﹝將制成丸藥復研末者因孺子不能服丸藥也﹞﹐開水調服﹐三日服一次﹐仍每日服湯藥一劑。後將洗髓丹服至十次﹐瘡已不發。繼又服湯藥月餘﹐兼用滋陰補腎之品﹐每劑中有核桃仁三个﹐取其能健骨也﹝食酸齒者嚼核桃仁立愈是能健骨之明徵﹞﹐從此遂能步履行動如常童矣。觀此二案﹐則洗髓丹奇異之功效﹐誠可於解梅毒藥中首屈一指。且凡解梅毒藥﹐無論或注射﹑或服藥﹐愈後又恆肢體作疼﹐以其能淸血中之毒﹐不能淸骨中之毒﹐是以愈後其骨節猶疼也。因其骨中猶含有毒性﹐恆遲至日久而復發﹐或遲至十餘年而復發者﹐若再投以此丹﹐則骨疼立愈﹐且以後永不反復﹐此又愚屢經試驗而確知其然者也。

二﹑藥物

○石膏解

石膏之質原爲硫養輕鈣化合而成﹐其性涼而能散﹐有透表解肌之力﹐爲淸陽明胃腑實熱之聖藥﹐無論內傷﹑外感用之皆效﹐卽他臟腑有實熱者用之亦效。《神農本艸經》原謂其微寒﹐其寒涼之力遠遜於黃連﹑龍膽艸﹑知母﹑黃柏等藥﹐而其退熱之功效則遠過於諸藥。《神農本艸經》謂其微寒﹐則性非大寒可知。且謂其宜於產乳﹐其性尢純良可知。

蓋言其性不甚寒涼﹐可用於產後也。乃後世注《神農本艸經》者﹐不知產乳之乳字原作生字解﹐而竟謂石膏能治婦人無乳﹐支離殊甚。要知產後無外感之熱﹐石膏原不可用。若確有外感實熱﹐他涼藥或在所忌﹐而獨不忌石膏﹐以石膏之性非大寒﹐乃微寒也。是以漢季張仲景所著《金匱》中有竹皮大丸﹐治婦人乳中虛﹑煩亂﹑嘔逆﹐中有石膏。夫乳中者﹐生子之時也﹐其煩亂嘔逆必有外感之實熱也﹐此實通《神農本艸經》石膏主產乳之義以立方也。

石膏醫者多誤認爲大寒而用之﹐則宣散之性變爲收斂﹝點豆腐者必用﹐取其能收斂也﹞﹐以治外感有實熱者﹐竟將其痰火斂住﹐凝結不散﹐用至一兩卽足傷人﹐是變金丹爲鴆毒也。迨至誤用石膏僨事﹐流俗之見﹐不知其咎在不在石膏﹐轉謂石膏用之其猛烈猶足傷人﹐而不者更可知矣。於是一倡百和﹐遂視用石膏爲畏途﹐卽有放膽用者﹐亦不過七八錢而止。夫石膏之質甚重﹐七八錢不過一大撮耳。以微寒之藥﹐欲用一大撮撲滅寒溫燎原之熱﹐又何能有大效。是以愚用生石膏以治外感實熱﹐輕證亦必至兩許﹔若實熱熾盛﹐又恆重用至四五兩﹐或七八兩﹐或單用﹐或與他藥同用﹐必煎湯三四茶杯﹐分四五次徐徐溫飲下﹐熱退不必盡劑。如此多煎徐服者﹐欲以免病家之疑懼﹐且欲其藥力常在上焦﹑中焦﹐而寒涼不至下侵致滑瀉也。蓋石膏生用以治外感實熱﹐斷無傷人之理﹐且放膽用之﹐亦斷無不退熱之理。惟熱實脈虛者﹐其人必實熱兼有虛熱﹐仿白虎加人參湯之義﹐以人參佐石膏亦必能退熱。蓋諸藥之退熱﹐以寒勝熱也﹐而石膏之退熱﹐逐熱外出也。是以將石膏煎服之後﹐能使內蘊之熱息息自毛孔透出﹐且因其含有硫養輕﹐原具發表之性﹐以之煮湯又直如淸水﹐服後其寒涼之力俱隨發表之力外出﹐而毫無汁漿畱中以傷脾胃﹐是以遇寒溫之大熱勢若燎原﹐而放膽投以大劑白虎湯﹐莫不隨手奏效。其邪實正虛者﹐投以白虎加人參湯﹐亦能奏效。

蓋石膏之所以善治寒溫者﹐原恃其原質中之硫養輕也。若之﹐其硫養輕皆飛去﹐所餘之鈣經卽變質﹐若誤服之﹐能將人外感之痰火及周身之血脈皆爲凝結錮閉。是以見有服石膏數錢脈變結代﹐浸至言語不遂﹐肢體痿廢者﹔有服石膏數錢其證變結胸﹐滿悶異常﹐永不開通者﹔有服石膏數錢其周身肌肉似分界限﹐且又突起者。蓋自有石膏不傷胃之語﹐醫者輕信其說以誤人性命者實不勝計矣。故凡用生石膏者﹐宜買其整塊明亮者﹐自監視軋細﹝凡石質之藥不軋細﹐則煎不透﹞方的。若購自藥局中難辧其與不﹐迨將藥煎成﹐石膏凝結藥壺之底﹐傾之不出者﹐必系石膏﹐其藥湯卽斷不可服。

且嘗歷觀方書﹐前哲之用石膏﹐有一證而用至十四斤者﹝見《筆花醫鏡》﹞﹔有一證而用至數十斤者﹝見《吳鞠通醫案》﹞﹔有產後亦重用石膏者﹝見徐靈胎醫案然須用白虎加人參湯以玄參代知母生山藥代粳米﹞。然所用者皆生石膏也。

【附案】子××﹐七歲時﹐感冒風寒﹐四五日間﹐身大熱﹐舌苔黃而帶黑。孺子苦服藥﹐彊與之卽嘔吐不止。遂單用生石膏兩許﹐煎取淸湯﹐分三次溫飲下﹐病稍愈。又煎生石膏二兩﹐亦徐徐溫飲下﹐病又見愈。又煎生石膏三兩﹐徐徐飲下如前﹐病遂全愈。夫以七歲孺子﹐約一晝夜間﹐共享生石膏六兩﹐病愈後飲食有加﹐毫無寒中之獘﹐則石膏果大寒乎﹖抑微寒乎﹖此系愚初次重用石膏也。故第一次只用一兩﹐且分三次服下﹐猶未確知石膏之性也。世之不敢重用石膏者﹐何妨若愚之試驗加多以盡石膏之能力乎﹖同邑友人趙××之妻﹐年近六旬得溫病﹐脈數而洪實﹐舌苔黃而幹﹐聞藥气卽嘔吐。俾單用生石膏細末六兩﹐以作飯小鍋﹝不用藥甑﹐恐有藥味復嘔吐﹞煎取淸湯一大碗﹐恐其嘔吐﹐一次只溫飲一口﹐藥下咽後﹐覺煩躁異常﹐病家疑藥不對證。愚曰「非也﹐病重藥輕故也」﹐飲至三次﹐遂不煩躁﹐閱四點鐘盡劑而愈。

同邑友人毛××之三子××﹐年三十二歲﹐素有痰飲﹐得傷寒證﹐服藥調治而愈。後因飲食過度而復﹐服藥又愈。後數日又因飲食過度而復﹐醫治無效。四五日間﹐延愚診視﹐其脈洪長有力﹐而舌苔淡白﹐亦不燥渴﹐食梨一口卽覺涼甚﹐食石橊子一粒﹐心亦覺涼。愚捨證從脈﹐爲開大劑白虎湯方﹐因其素有痰飲﹐加淸半夏數錢﹐其表兄髙××在座﹐邑中之宿醫也﹐疑而問曰「此證心中不渴不熱﹐而畏食寒涼如此﹐以余視之𨿽淸解藥亦不宜用﹐子何所據而用生石膏數兩乎﹖」答曰「此脈之洪實﹐原是陽明實熱之證﹐其不覺渴與熱者﹐因其素有痰飲濕勝故也。其畏食寒涼者﹐因胃中痰飲與外感之熱互相膠漆﹐致胃府轉從其化與涼爲敵也。」毛××素曉醫學﹐信用愚言﹐兩日夜間服藥十餘次﹐共享生石膏斤余﹐脈始和平﹐愚遂旋裏。隔兩日復來相迎﹐言病患反復甚劇﹐形狀異常﹐有危在頃刻之慮。因思此證治愈甚的﹐何至如此反復。旣至﹝相隔三里彊﹞﹐見其痰涎壅盛﹐連連咳吐不竭﹐精神恍惚﹐言語錯亂﹐身體顫動﹐診其脈平和無病﹐惟右關胃气稍弱。愚恍然會悟﹐急謂其家人曰「此證萬無閃失﹐前因飲食過度而復﹐此次又因戒飲食過度而復也。」其家人果謂有鑑前失﹐數日之間﹐所與飲食甚少。愚曰「此無須用藥﹐飽食卽可愈矣。」其家人慮其病狀若此﹐不能進食。

愚曰「無庸如此多慮﹐果系由餓而得之病﹐見飲食必然思食。」其家人根據愚言﹐時已屆晚八句鐘﹐至黎明進食三次﹐每次撙節與之﹐其病遂愈。

友人毛××妻﹐年近七旬﹐於正月中旬﹐傷寒無汗。原是麻黃湯證﹐因誤服桂枝湯﹐汗未得出﹐上焦陡覺煩熱惡心﹐聞藥气卽嘔吐﹐但飲石膏所煮淸水及白開水亦嘔吐。惟晝夜吞小冰塊可以不吐﹐兩日之間﹐吞冰若干﹐而煩熱不減﹐其脈關前洪滑異常。俾用鮮梨片﹐蘸生石膏細末嚼咽之﹐遂受藥不吐﹐服盡二兩而病愈。

一人患梅毒﹐在東人醫院治療二十餘日﹐頭面腫大﹐下體潰爛﹐周身壯熱﹐譫語不省人事﹐東人謂毒已走丹不可治。其友人孫××﹐邀愚往東人院中爲診視。疑其證夾雜溫病﹐遂用生石膏細末半斤﹐煮水一大瓶﹐僞作葡萄酒攜之至其院中﹐托言探友﹐蓋不欲東人知爲療治也。及入視病患﹐其頭面腫而且紅﹐診其脈洪而實﹐知系夾雜溫病無疑﹐囑將石膏水徐徐溫服。翌日﹐又往視﹐其頭面紅腫見退﹐脈之洪實亦減半﹐而較前加數﹐仍然昏憒譫語﹐分毫不省人事。所飲石膏之水尙餘一半﹐俾自購潞黨參五錢﹐煎湯兌所餘之石膏水飲之。翌日﹐又往視之﹐則人事大淸﹐脈亦和平。病患遂決意出彼院來院中調治﹐後十餘日其梅毒亦愈。此證用潞黨參者﹐取其性平不熱也。

一人﹐年五十﹐周身發冷﹐兩腿疼痛。醫者投以溫補之藥﹐其冷益甚﹐欲作寒戰。診其脈﹐甚沈伏﹐重按有力。其舌苔黃濃﹐小便赤澀。當時仲春﹐知其春溫之熱﹐郁於陽明而未發﹐故現此假象也。欲用白虎湯加連翹治之﹐病患聞之﹐駭然。愚曰﹕但預購生石膏四兩﹐迨熱難忍時﹐煎湯飲之可乎﹖病者曰﹕恐無其時耳。愚曰﹕若取鮮白茅根﹐煎湯飲之﹐則冷變爲熱﹐且變爲大熱矣。病者仍不確信﹐然欲試其驗否﹐遂剖取鮮白茅根﹐去淨皮﹐細銼一大碗﹐煮數沸﹐取其湯﹐當茶飲之。有頃熱發﹐若難忍。須臾再診其脈﹐則洪大無倫矣。愚將所預購之四兩生石膏煎湯﹐分三次溫飲下﹐其熱遂消。

石膏之性﹐又善淸瘟疹之熱﹝參閱淸疹湯後附案﹞﹐又善淸頭面之熱﹝參閱靑盂湯後附案﹞﹐又善淸咽喉之熱﹝參閱「詳論咽喉證治法」所載治滄州友人董××一案﹞。

外感痰喘﹐宜投以《金匱》小靑龍加石膏湯。若其外感之熱﹐已入陽明之府﹐而小靑龍中之麻﹑桂﹑姜﹑辛諸藥﹐實不宜用。曾治劉××﹐年八歲。孟秋患溫病﹐醫治十餘日﹐病益加劇。表裏大熱﹐喘息迫促﹐脈象洪數﹐重按有力﹐知猶可治。問其大便﹐兩日未行﹐投以大劑白虎湯﹐重用生石膏二兩半﹐用生山藥一兩以代方中粳米。且爲其喘息迫促﹑肺中伏邪﹐又加薄荷葉一錢半以淸之。俾煎湯兩茶盅﹐作兩次溫飲下﹐一劑病愈彊半﹐又服一劑全愈。

從來產後之證﹐最忌寒涼。而果系產後溫病﹐心中燥熱﹐舌苔黃濃﹐脈象洪實﹐寒涼亦在所不忌。然所用寒涼之藥﹐須審愼斟酌﹐不可漫然相投也。愚治產後溫証之輕者﹐其熱𨿽入陽明之府﹐而脈象不甚洪實﹐恆重用玄參一兩﹐或至二兩﹐輒能應手奏效。若系劇者﹐必用白虎加人參湯方能退熱。然用時須以生山藥代粳米﹐玄參代知母﹐方爲穩妥。醫方篇中白虎加人參以山藥代粳米湯下附有驗案可參觀。蓋以石膏﹑玄參﹐《神農本艸經》皆明言其治產乳﹐至知母條下則未嘗言之﹐不敢師心自用也。

友人毛××曾治一少婦﹐產後十餘日﹐周身大熱﹐無汗﹐心中熱﹐而且渴。延醫調治﹐病勢轉增。甚屬危急。毛××診其脈﹐甚洪實﹐舌苔黃而欲黑﹐撮空摸牀﹐內風已動。治以生石膏三兩﹐玄參一兩﹐野臺參五錢﹐甘艸二錢。爲服藥多嘔﹐取竹皮大丸之義﹐加竹茹二錢﹐煎湯一大碗﹐徐徐溫飲下﹐盡劑而愈。觀此案﹐則外感之熱﹐直如燎原﹐𨿽在產後﹐豈能從容治療乎﹖孫思邈曰﹕智欲圓而行欲方﹐膽欲大而心欲小。世俗醫者﹐遇此等證﹐但知心小﹐而不知膽大。豈病患危急之狀﹐漠不關於心乎﹖在女子有因外感之熱內迫﹐致下血不止者﹐亦可重用白虎加人參湯治之。鄰村李氏婦﹐產後數日﹐惡露已盡﹐至七八日﹐忽又下血。延醫服藥﹐二十餘日不止﹐其脈洪滑有力﹐心中熱而且渴。疑其夾雜外感﹐詢之身不覺熱﹐舌上無苔﹐色似微白﹐又疑其血熱妄行﹐投以涼血兼止血之藥﹐血不止而熱渴亦如故。因思此證實夾雜外感無疑﹐遂攺用白虎加人參湯﹐方中生石膏重用三兩﹐更以生山藥代粳米煎湯三盅﹐分三次溫飲下﹐熱渴遂愈﹐血亦見止。又攺用涼血兼止血之藥而愈。

痢證身熱不休﹐服一切淸火之藥﹐而熱仍不休者﹐方書多諉爲不治。夫治果對證﹐其熱焉有不休之理﹖此乃因痢證夾雜外感﹐其外感之熱邪﹐隨痢深陷﹐彌漫於下焦經絡之間﹐永無出路﹐以致痢爲熱邪所助﹐日甚一日而永無愈期。夫病有兼證﹐卽治之宜有兼方也﹐斯非重用生石膏更助以人參以淸外感之熱不可﹝通變白虎加人參湯後載有治王××驗案可參閱﹞。

表兄張××之妻髙氏。年五十餘﹐素多疾病。於季夏晨起偶下白痢﹐至暮十餘次﹐秉燭後﹐忽然渾身大熱﹐不省人事﹐循衣摸牀﹐呼之不應。其脈洪而無力﹐肌膚之熱烙手。知其系气分熱痢﹐又兼受暑﹐多病之身不能支持﹐故精神昏憒如是也。急用生石膏三兩﹑野黨參四錢﹐煎湯一大碗﹐徐徐溫飲下。至夜半盡劑而醒﹐痢亦遂愈﹐詰朝煎渣再服﹐其病脫然。

上所載痢證醫案﹐皆兼外感之熱者也。故皆重用生石膏治之﹐非槪以其方治痢證也。拙著《衷中參西錄》中﹐治痢共有七方﹐皆隨證變通用之﹐確有把握﹐前案所用之方﹐乃七方之一也。愚用此方治人多矣﹐脈證的確﹐用之自無差忒也。

瘧疾𨿽在少陽﹐而陽明兼有實熱者﹐亦宜重用生石膏。曾治鄰村李××﹐年四十許﹐瘧疾間日一發﹐熱時若燔﹐卽不發之日亦覺表裏俱熱﹐舌燥口漧﹐脈象弦長﹐重按甚實。此少陽邪盛﹐陽明熱盛﹐瘧而兼溫之脈也。

投以大劑白虎湯加柴胡三錢﹐服後頓覺淸爽。翌晨瘧卽未發﹐又煎服前劑之半﹐加生薑三錢﹐溫﹑瘧從此皆愈。

至脈象𨿽不至甚實﹐而按之有力﹐常覺發熱懶食者﹐愚皆於治瘧劑中﹐加生石膏兩許以淸之﹐亦莫不隨手奏效也。

石膏之性﹐又善治腦漏。方書治腦漏之證﹐恆用辛夷﹑蒼耳。然此證病因﹐有因腦爲風襲者﹐又因肝移熱於腦者。若因腦爲風襲而得﹐其初得之時﹐或可用此辛溫之品散之﹐若久而化熱﹐此辛溫之藥卽不宜用﹐至爲肝移熱於腦﹐則辛溫之藥尢所必戒也。近治奉天郭××﹐得此證半載不愈。鼻中時流濁涕﹐其气鮏臭﹐心熱神昏﹐恆覺眩暈。其脈左右皆弦而有力﹐其大便恆漧燥﹐知其肝移熱於腦﹐其胃亦移熱於腦矣。恐其病因原系風襲﹐先與西藥阿斯匹林瓦許以發其汗﹐頭目卽覺淸爽﹐繼爲疏方﹐用生石膏兩半﹐龍膽艸﹑生杭芍﹑玄參﹑知母﹑花粉各四錢﹐連翹﹑金銀花﹑甘艸各二錢﹐薄荷葉一錢。連服十劑﹐石膏皆用兩半﹐他藥則少有加減﹐其病遂脫然全愈。

奉天一人得此證﹐七八日﹐其脈浮而有力﹐知其因風束生熱也。亦先用阿斯匹林瓦許汗之。汗後﹐其鼻中濁涕卽減﹐亦投以前方﹐連服三劑全愈。

《神農本艸經》謂石膏能治腹痛﹐誠有效驗。曾治奉天劉××腹疼﹐三年不愈。其脈洪長有力﹐右部尢甚﹐舌心紅而無皮﹐時覺頭疼眩暈﹐大便漧燥﹐小便黃澀﹐此乃伏气化熱﹐阻塞奇經之經絡﹐故作疼也。爲疏方﹕生石膏兩半﹐知母﹑花粉﹑玄參﹑生杭芍﹑川楝子各五錢﹐乳香﹑沒藥各四錢﹐甘艸二錢﹐一劑疼愈彊半。卽原方略爲加減﹐又服數劑全愈。

愚弱冠﹐有本村劉氏少年﹐因腹疼臥病月餘﹐晝夜號呼﹐勢極危險。延醫數人﹐皆束手無策。聞愚歸﹐求爲診視﹐其脈洪長有力﹐蓋從前之疼猶不至如斯﹐爲屢次爲熱藥所誤﹐故疼益加劇耳。亦投以前方﹐惟生石膏重用二兩﹐一劑病大輕減。後又加鮮茅根數錢﹐連服兩劑全愈。蓋此等證﹐大抵皆由外感伏邪竄入奇經﹐久而生熱。其熱無由宣散﹐遂郁而作疼。醫者爲其腹疼﹐不敢投以涼藥﹐甚或以熱治熱﹐是以益治益劇。然証之涼熱﹐脈自有分﹐卽病患細心體驗﹐亦必自覺。臨證者盡心詢問考究﹐自能得其實際也。

石膏之性﹐又最宜與西藥阿斯匹林並用。蓋石膏淸熱之力𨿽大﹐而發表之力稍輕。阿斯匹林味酸性涼﹐最善達表﹐使內郁之熱由表解散﹐與石膏相助爲理﹐實有相得益彰之妙也。如外感之熱﹐已入陽明胃腑﹐其人頭疼舌苔猶白者﹐是仍帶表證。愚恆用阿斯匹林一瓦﹐白蔗糖化水送服以汗之。迨其汗出徧體之時﹐復用生石膏兩許﹐煎湯乘熱飲之﹝宜當汗正出時飲之﹞﹐在表之熱解﹐在裏之熱亦隨汗而解矣。若其頭已不疼﹐舌苔微黃﹐似無表證矣﹐而脈象猶浮﹐𨿽洪滑而按之不實者﹐仍可用阿斯匹林汗之。然宜先用生石膏七八錢﹐或兩許﹐煮湯服之﹐俾熱勢少衰﹐然後投以阿斯匹林﹐則汗旣易出﹐汗後病亦易解也。若其熱未隨汗全解﹐仍可徐飲以生石膏湯﹐淸其餘熱。不但此也﹐若斑疹之毒﹐郁而未發﹐其人表裏俱熱﹐大便不滑瀉者﹐可用生石膏五六錢﹐煎湯衝服阿斯匹林半瓦許﹐俾服後﹐微似有汗﹐內毒透徹﹐斑疹可全然托出。若出後壯熱不退﹐胃腑燥實﹐大便燥結者﹐又可多用生石膏至二三兩許﹐煎湯一大碗﹝約有三四茶杯﹞﹐衝阿斯匹林一瓦﹐或一瓦彊﹐一次溫飲數羹匙。初飲略促其期﹐迨熱見退﹐或大便通下﹐尢宜徐徐少飲﹐以壯熱全消﹐仍不至滑瀉爲度。

如此斟酌適宜﹐斑疹無難愈之證矣。石膏與阿斯匹林﹐或前後互用﹐或一時並用﹐通變化裁﹐存乎其人﹐果能息息與病機相赴﹐功效豈有窮哉﹗用阿斯匹林治關節腫疼之挾有外感實熱者﹐又必與石膏並用﹐方能立見奇效。奉天趙××之侄﹐年六歲。

腦後生瘡﹐漫腫作疼﹐繼而頭面皆腫﹐若赤遊丹毒。繼而作抽掣﹐日甚一日。浸至周身僵直﹐目不能合﹐亦不能瞬﹐气息若斷若續﹐呻吟全無。其家人以爲無藥可治﹐待時而已。閱兩晝夜﹐形狀如故﹐試灌以勺水﹐似猶知下咽。因轉念或猶可治﹐而彼處醫者﹐咸皆從前延請而屢次服藥無效者也。來院求爲延醫。其脈洪數而實﹐肌膚發熱﹐知其夾雜溫病﹐陽明腑證已實﹐勢𨿽垂危﹐猶可挽回。遂用生石膏細末四兩﹐以蒸汽水煎湯兩茶杯﹐徐徐溫灌之。周十二時﹐劑盡﹐脈見和緩﹐微能作聲。又用阿斯匹林瓦半﹐仍以汽水所煎石膏湯﹐分五次送下﹐限一日夜服完。服至末二次﹐皆周身微見汗﹐其精神稍明了﹐肢體能微動。從先七八日不食﹐且不大便﹐至此可少進茶湯﹐大便亦通下矣。繼用生山藥細末煮作稀粥﹐調以白蔗糖﹐送服阿斯匹林三分之一瓦﹐日兩次﹐若見有熱﹐卽間飲汽水所煮石膏湯。又以蜜調黃連末﹐少加薄荷冰﹐敷其頭面腫處﹐生肌散敷其瘡口破處﹐如此調養數日﹐病勢減退﹐可以能言。其左邊手足仍不能動﹐試略爲屈伸﹐則疼不能忍。細驗之﹐關節處皆微腫﹐按之覺疼﹐知其關節之間﹐因外感之熱而生炎也。遂又用鮮茅根煎濃湯﹝無鮮茅根可代以鮮蘆根﹞﹐調以白蔗糖﹐送服阿斯匹林半瓦﹐日兩次。俾服藥後周身微似有汗﹐亦間有不出汗之時﹐令其關節中之炎熱﹐徐徐隨發表之藥透出。又佐以健補脾胃之藥﹐俾其多進飲食。如此旬餘﹐左手足皆能運動﹐關節能屈伸。以後飲食復常﹐停藥勿服﹐靜養半月﹐行動如常矣。此證共享生石膏三斤﹐阿斯匹林三十瓦﹐始能完全治愈。愚用阿斯匹林治熱性關節腫疼者多矣﹐爲此證最險﹐故詳記之。

丁仲祜《西藥實驗談》載﹐東人用阿斯匹林﹐治愈關節急性僂麻質斯﹝卽熱性關節腫疼﹞之案甚夥﹐而其証之險﹐皆遠遜於此證。若遇此證﹐不能重用生石膏﹐尙有何藥能與阿斯匹林並用﹐以挽回此極險之證乎﹖彼欲廢棄中藥者﹐尙其詳觀此案也。

上所錄諸案﹐其爲證不同﹐然皆兼有外感實熱者也。乃有其人純系內傷﹐臟腑失和﹐而前哲具有特識﹐亦有重用石膏者。徐靈胎曰「嘉興朱宗臣﹐以陽盛陰虧之體﹐又兼痰凝气逆。醫者以溫補治之﹐胸膈痞塞﹐而陽道痿。羣醫謂脾腎兩虧﹐將恐無治﹐就余於山中。余視其體﹐丰而气旺﹐陽升而陰不降﹐諸竅皆閉。笑謂之曰﹕此爲肝腎雙實證﹐先用淸潤之藥﹐加石膏以降其逆气﹐後以消痰開胃之藥滌其中宮﹐更以滋腎彊陰之藥鎭其元气﹐陽事卽通。五月後﹐外家卽懷孕﹐得一女﹐又一年復得一男。」觀此﹐石膏治外感兼治內傷﹐功用何其弘哉﹗窮極石膏之功用﹐恆有令人獲意外之效者。曾治奉天馬姓叟﹐年近六旬﹐患痔瘡﹐三十餘年不愈。後因傷寒證﹐熱入陽明之府﹐投以大劑白虎湯數劑﹐其病遂愈﹐痔瘡竟由此除根。

奉天呂姓幼童﹐年五六歲﹐每年患眼疾六七次﹐皆治於東人醫院。東人謂此關於稟賦﹐不能除根。後患瘟疹﹐毒熱甚恣﹐投以托毒淸火之品﹐每劑中用生石膏兩半﹐病愈後﹐其眼疾亦從此不再反復。

友人張××﹐曾治京都閻姓叟。年近七旬﹐素有勞疾﹐發則喘而且嗽。於冬日感冒風寒﹐上焦煩熱﹐勞疾大作﹐痰涎膠滯﹐喘促異常。其脈關前洪滑﹐按之有力。張××治以生石膏二兩以淸時气之熱﹐因其勞疾﹐加沈香五錢﹐以引气歸腎。且以痰涎太盛﹐石膏能潤痰之燥﹐不能行痰之滯﹐故又借其辛溫之性﹐以爲石膏之反佐也。一日連服二劑﹐於第二劑加淸竹瀝二錢﹐病若失。勞疾亦從此除根永不反復。夫勞疾至年近七旬﹐本屬不治之證﹐而事出無心﹐竟以重用石膏治愈之﹐石膏之功用﹐何其神哉﹗愚因聞此案﹐心有會悟﹐擬得治肺勞黃膏方﹐其中亦用生石膏﹐服者頗有功效。

寒溫陽明府病﹐原宜治以白虎湯。醫者畏不敢用﹐恆以甘寒之藥淸之﹐遇病之輕者﹐亦可治愈﹐而恆至稽畱餘熱﹝甘寒藥滯泥﹐故能閉塞外感熱邪﹞﹐變生他證。迨至病久不愈﹐其脈之有力者﹐仍可用白虎湯治之﹐其脈之有力而不甚實者﹐可用白虎加人參湯治之。曾治奉天一學徒。年十四五﹐得勞熱喘嗽證。初原甚輕﹐醫治數月﹐病勢浸增﹐醫者諉謂不治。遂來院求爲診視﹐其人羸弱已甚﹐而脈象有力﹐數近六至﹐疑其有外感伏熱﹐詢之果數月之前﹐曾患溫病﹐經醫治愈。乃知其決系外感畱邪﹐問其心中時覺發熱﹐大便漧燥﹐小便黃澀﹐遂投以白虎加人參湯﹐去粳米加生懷山藥一兩﹐連服數劑﹐病若失。見者訝爲奇異﹐不知此乃治其外感﹐非治其內傷﹐而能若是之速效也。

《內經》謂「冬傷於寒﹐春必病溫」﹐是言伏气爲病也。乃有伏气伏於膈膜之下﹝《內經》所謂橫連膜原也﹞﹐逼近胃口﹐久而化熱﹐不外發爲溫病﹐轉上透膈膜﹐燻蒸肺臟﹐致成肺病者。若其脈有力﹐亦宜重用生石膏治之。曾治奉天趙某年四十許。始則發熱懶食﹐繼則咳嗽吐痰鮏臭﹐醫治三月﹐浸至不能起牀。脈象滑實﹐右脈尢甚﹝伏邪之熱﹐亦如寒溫之脈﹐多右盛於左﹞﹐舌有黃苔﹐大便數日一行。知系伏气爲病﹐投以大劑白虎湯﹐以生山藥代粳米﹐又加利痰解毒之品﹐三劑後病愈彊半。又卽其方加減﹐服至十餘劑全愈。

有伏气下陷於奇經諸脈中﹐久而化熱﹐其熱亦不能外發爲溫。有時隨奇經之脈上升者。在女子又有熱入血室而子宮潰爛者﹐爰錄兩案於下以証之。

安東尉××﹐年二十餘。時覺有熱﹐起自下焦﹐上衝腦部。其腦部爲熱衝激﹐頭巓有似腫脹﹐時作眩暈﹐心中亦時發熱﹐大便漧燥﹐小便黃澀。經醫調治﹐年餘無效。求其處醫士李××寄函來問治法﹐其開來病案如此。

曰「其脈象洪實﹐飲食照常﹐身體亦不軟弱。」知其伏有外感熱邪﹐因其身體不弱﹐俾日用生石膏細末四兩﹐煮水當茶飲之﹐若覺涼時卽停服。後二十餘日﹐其人忽來奉﹐言遵示服石膏六七斤﹐上衝之熱見輕﹐而大便微溏﹐因停藥不服。診其脈仍然有力﹐問其心中仍然發熱﹐大便自停藥後卽不溏矣。爲開白虎加人參湯﹐方中生石膏重用三兩﹐以生懷山藥代粳米﹐連服六七劑﹐上衝之熱大減﹐因出院還家。囑其至家﹐按原方服五六劑﹐病當除根矣。

南皮張××妻年三十餘。十年前﹐恆覺少腹切疼。英女醫謂系子宮炎證﹐用藥數次無效。繼乃謂此病如欲除根﹐須用手術剖割﹐將生炎之處其腐爛者去淨﹐然後敷藥能愈。病患懼而辭之。後至奉﹐又延東女醫治療﹐用坐藥兼內服藥﹐數年稍愈﹐至壬戌夏令﹐病浸增劇﹐時時疼痛﹐間下膿血。癸亥正初﹐延愚延醫。其脈弦而有力﹐尺脈尢甚。自言疼處覺熱﹐以涼手熨之稍愈﹐上焦亦時覺煩躁。恍悟此證﹐當系曾受外感熱入血室﹐醫者不知﹐治以小柴胡湯加石膏﹐外感𨿽解﹐而血室之熱未淸。或伏气下陷入於血室﹐阻塞气化﹐久而生熱﹐以致子宮生炎﹐浸至潰爛﹐膿血下注。爲疏方﹐用金銀花﹑乳香﹑沒藥﹑甘艸以解其毒﹐天花粉﹐知母﹑玄參以淸其熱﹐復本小柴胡湯之義﹐少加柴胡提其下陷之熱上出﹐諸藥煎湯﹐送服三七細末二錢﹐以化腐生新。連服三劑病似稍輕﹐其熱仍不少退。因思此證﹐原系外感稽畱之熱﹐非石膏不能解也。

遂於原方中加生石膏一兩﹐後漸加至二兩﹐連服數劑﹐熱退彊半﹐疼亦大減。遂去石膏﹐服數劑漸將涼藥減少﹐復少加健胃之品﹐共服藥三十劑全愈。後在天津治馮氏婦此證﹐亦用此方。中有柴胡﹐卽覺膿血不下行﹐後減去柴胡﹐爲之治愈。

《神農本艸經》謂石膏治金瘡﹐是外用以止其血也。愚嘗用石膏細末﹐敷金瘡出血者甚效。蓋多年壁上鍛石﹐善止金瘡出血﹐石膏經與鍛石相近﹐益見石膏之不可內服也。

石膏生用之功效﹐不但能治病﹐且善於治瘡﹐且善於解毒。奉天趙××之父﹐年過六旬﹐在臍旁生癰﹐大徑三寸﹐五六日間煩躁異常﹐自覺屋隘莫容。其脈左關弦硬﹐右關洪實﹐知系伏气之熱與瘡毒俱發也。問其大便數日未行﹐投以大劑白虎湯加金銀花﹑連翹﹑龍膽艸﹐煎湯一大碗﹐徐徐溫飲下﹐連服三劑﹐煩躁與瘡皆愈。

又﹕在籍時﹐本村張氏女因家庭勃﹐怒吞砒石﹐未移時﹐作嘔吐。其兄疑其偸食毒物﹐詭言無他﹐惟服皂礬少許耳。其兄聞其言﹐急來詢解救之方。愚曰皂礬原系硫氧與鐵化合﹐分毫無毒﹐嘔吐數次卽愈﹐斷無閃失﹐但恐未必是皂礬耳。須再切問之。其兄去後﹐遲約三點鐘復來﹐言此時腹中絞疼﹐危急萬分﹐始實言所吞者是砒石﹐非皂礬也。急令買生石膏細末二兩﹐用涼水送下。乃村中無藥鋪﹐遂至做豆腐家買得生石膏﹐軋細末﹐涼水送下﹐腹疼頓止。猶覺腹中燒熱﹐再用生石膏細末半斤﹐煮湯兩大碗﹐徐徐飲之﹐盡劑而愈。後又遇吞火柴中毒者﹐治以生石膏亦愈﹐然以其毒緩﹐但煎湯飲之﹐無用送服其細末也。

附錄﹕直隸鹽山孫××來函﹕一九二四年八月﹐友人張××之女﹐發熱甚劇﹐來詢方。爲開生石膏一兩半﹐煎湯飲之。其熱仍不稍退﹐又來詢方。答以多煎石膏水飲之﹐必能見愈。張××購石膏數兩﹐煮湯若干﹐渴則飲之﹐數日而愈。

直隸鹽山李××來函﹕丁卯中秋﹐曾治天津傅姓少年﹐患溫證﹐胃熱气逆﹐無論飲食藥物下咽卽吐出。延醫治療﹐皆因此束手。

弟忽憶《衷中參西錄》石膏解載治毛姓媼醫案﹐曾用此方以止嘔吐﹐卽以淸胃府之大熱﹐遂仿而用之。食梨一顆﹐蘸生石膏細末七錢余﹐其吐頓止﹐可以進食。然心中猶覺熱﹐再投以白虎加人參湯﹐一劑全愈。

江蘇崇明縣刁××來函﹕近治一伏溫病﹐壯熱煩渴﹐脈來洪實兼數﹐大解十日未行。欲透其邪﹐則津液已衰﹐恐有汗脫之虞﹐欲通其便﹐則並無承气確徵。細思此證﹐乃陽明熱久﹐眞陰鑠耗。遵先生重用生石膏之訓﹐卽用生石膏二兩﹐合增液湯﹐加鮮金釵石斛﹑香靑蒿各三錢。病家疑忌﹐見者皆以爲藥性過寒涼。余憤然曰「擇醫宜愼﹐任醫宜專。

旣不信余藥﹐請余何爲﹖」病家不得已﹐購藥一劑﹐俾煎湯兩盅﹐作兩次服下。而熱勢益熾﹐病家疑藥不對證。

余曰「此非藥不對證﹐乃藥輕不勝病耳。」遂俾將兩劑並作一劑﹐煎湯一大碗﹐徐徐溫飲下。移時汗出便通﹐病若失。

二﹑藥物

○人參解

﹝附﹕人參形狀考﹞

人參之種類不一﹐古所用之人參﹐方書皆謂出於上黨﹐卽今之黨參是也。考《神農本艸經》載﹐人參味甘﹐未嘗言苦﹐今黨參味甘﹐遼人參則甘而微苦﹐古之人參其爲今之黨參無疑也。特是﹐黨參之性﹐𨿽不如遼人參之熱﹐而其性實溫而不涼﹐乃因《神農本艸經》謂其微寒﹐後世之篤信《神農本艸經》者﹐亦多以人參之性果然微寒﹐卽釋古方之用人參者﹐亦本微寒之意以爲詮解﹐其用意可謂尊經矣。然古之篤信《神農本艸經》而尊奉之者莫如陶弘景﹐觀其所著《名醫別錄》﹐以補《神農本艸經》所未備﹐謂人參能療腸胃中冷﹐已不遵《神農本艸經》以人參爲微寒可知。因此﹐疑年湮代遠﹐古經字句或有差訛﹐吾人生今之世﹐當實事求是﹐與古爲新。今試卽黨參實驗之﹐若與玄參等分並用﹐可使藥性無涼熱﹐卽此可以測其熱力矣﹝此卽臺黨參而言﹐若潞黨參其熱稍差﹞。然遼東亦有此參﹐與遼人參之種類迥別﹐爲其形狀性味與黨參無異﹐故藥行名之爲東黨參﹐其功效亦與黨參同。

至於遼人參﹐其補力﹑熱力皆倍於黨參﹐而其性大約與黨參相似﹐東人謂過服之可使腦有充血之病﹐其性補而上升可知。方書謂人參﹐不但補气﹐若以補血藥輔之亦善補血。愚則謂﹐若輔以涼潤之藥卽能气血雙補﹐蓋平其熱性不使耗陰﹐气盛自能生血也。至《神農本艸經》謂其主補五臟﹑安精神﹑定魂魄﹑止驚悸﹑除邪气﹑明目﹑開心﹑益智﹐無非因气血充足﹐臟腑官骸各得其養﹐自有種種諸效也。

二﹑藥物○人參解

附﹕人參形狀考

人參﹕無論野山﹑移山﹑種秧﹐其色鮮時皆白﹐曬漧則紅﹐浸以白冰糖水﹐曬漧則微紅﹐若浸之數次﹐𨿽曬於亦白矣。野山之參﹐其蘆頭﹝生苗之處﹐亦名露土﹞長而細﹐極長者可至二寸﹐細若韭莛﹐且多齟齬﹐有蘆頭短者則稍粗。至秧參之蘆頭﹐長不過七八分﹐其粗則過於箸矣。

人參之鮮者﹐皆有粗皮﹐制時用綫七八條作一縷爲弓弦﹐用此弦如拉鋸狀﹐來回將其粗皮磨去﹐其皮色始光潤﹐至皮上之橫紋以細密而深者爲佳。野山之參一寸有二十餘紋﹐秧參則一寸不過十餘紋﹐且其紋形破裂﹐有似刀劃﹐野山參之紋則分毫無破裂。然無論野參﹑秧參﹐其紋皆系生成﹐非人力所能爲也。

人參之須以堅硬者爲貴﹐蓋野參生於堅硬土中﹐且多歷歲月﹐其須自然堅硬。若秧參則人工種植﹐土松年淺﹐故其須甚軟也。

至於野參之性溫和﹐秧參之性燥熱﹐人所共知﹐究其所以然之故﹐非僅在歷年之淺深也。因種秧參者多撒砒石末於畦中﹐以防虫蟻之損傷﹐參得砒石之气故甚燥熱﹐是以愚於治寒溫方中當用參者﹐從不敢投以秧參﹐恆以野黨參代之﹐亦能立起沈。至於西洋參﹐多系用秧參僞制﹐此愚在奉目睹﹐用者亦當審愼也。

山西黨參﹐種植者多﹐野生者甚少。凡野生者其橫紋亦如遼人參﹐種植者則無橫紋﹐或蘆頭下有橫紋僅數道﹐且種者皮潤肉肥﹐野者皮粗肉松﹐橫斷之中心有紋作菊花形。其蘆頭以粗大者爲貴﹐名曰獅頭黨參﹐爲其歷年久遠﹐屢次自蘆頭發生﹐故作此形。其參生於五臺山者名臺黨參﹐色白而微黃﹐生於潞州太行紫團山者名潞黨參﹐亦名紫團參﹐色微赤而細﹐以二參較之﹐臺黨參力稍大﹐潞黨參則性平不熱﹐以治气虛有熱者甚宜。

然潞黨參野生者甚少﹐多系人種植者﹐至遼東所出之黨參﹝爲其形若黨參﹐故俗名東黨參﹞。狀若臺黨參﹐皆系野生﹐其功用與山西之野臺黨參相近。

【附案】邑中髙某年四十許﹐於季春得溫病。屢經醫者調治﹐大熱已退﹐精神益憊﹐醫者諉爲不治。病家亦以爲气息奄奄﹐待時而已。乃遲旬日而病狀如故﹐始轉念或可挽回。迎愚診視﹐其兩目淸白無火﹐竟昏憒不省人事﹐舌漧如磋﹐卻無舌苔﹐問之亦不能言﹐撫其周身皆涼﹐其五六呼吸之頃﹐必長出气一口﹐其脈左右皆微弱﹐至數稍遲﹐知其胸中大气因服開破降下藥太過而下陷也。蓋大气不達於腦中則神昏﹐大气不潮於舌本則舌漧。神昏舌漧﹐故問之不能言也﹔其周身皆涼者﹐大气陷後不能宣布營衛也﹔其五六呼吸之頃必長出气者﹐大气陷後胸中必覺短气﹐故太息以舒其气也。遂用野臺參一兩﹑柴胡二錢﹐煎湯灌之﹐一劑見輕﹐兩劑全愈。

外甥王××年二十時﹐臥病數月不愈﹐精神昏憒﹐肢體酸懶﹐微似短气﹐屢次延醫服藥莫審病因﹐用藥亦無效驗。一日忽然不能喘息﹐張口呼气外出而气不上達﹐其气蓄極下迫肛門突出﹐約二十呼吸之頃﹐气息方通﹐一晝夜間如是者八九次。診其脈關前微弱不起﹐知其胸中大气下陷﹐不能司肺臟呼吸之樞機也。遂投以人參一兩﹐柴胡三錢﹐知母二錢﹐一劑而呼吸順﹐又將柴胡攺用二錢﹐知母攺用四錢﹐再服數劑宿病亦愈。

愚治大气下陷多重用生黃﹐取其補气兼能升气也。而此案與前案皆重用參者﹐因一當外感之餘﹐津液鑠耗﹐人參兼能滋津液﹔一當久病之餘﹐元气虧損﹐人參兼能固元气也。

吐血過多者﹐古方恆治以獨參湯﹐謂血脫者先益其气也。然吐血以後﹐多虛熱上升﹐投以獨參湯恐轉助其虛熱﹐致血證仍然反復。愚遇此等證﹐亦恆用人參而以鎭墜涼潤之藥輔之﹝保元寒降湯一案可參閱﹞。

人參之性﹐用之得宜﹐又善利小便﹝濟陰湯後一案可參閱﹞。

二﹑藥物

○西洋參解

西洋參﹕味甘微苦﹐性涼。能補助气分﹐兼能補益血分﹐爲其性涼而補﹐凡欲用人參而不受人參之溫補者﹐皆可以此代之。惟白虎加人參湯中之人參﹐仍宜用黨參而不可代以西洋參﹐以其不若黨參具有升發之力﹐能助石膏逐邪外出也。且《神農本艸經》謂人參味甘﹐未嘗言苦﹐適與黨參之味相符﹐是以古之人參﹐卽今之黨參﹐若西洋參與髙麗參﹐其味皆甘而兼苦﹐故用於古方不宜也。西洋參產於法蘭西國﹐外帶粗皮則色黃﹐去粗皮則色白﹐無論或黃或白﹐以多有橫紋者爲眞。愚用此參﹐皆用黃皮多橫紋者﹐因僞造者能造白皮西洋參﹐不能造黃皮西洋參也。

二﹑藥物

○黃解

黃﹕性溫﹐味微甘。能補气﹐兼能升气﹐善治胸中大气﹝卽宗气﹐爲肺葉辟之原動力﹞下陷。《神農本艸經》謂主大風者﹐以其與發表藥同用﹐能祛外風﹐與養陰淸熱藥同用﹐更能熄內風也。謂主癰疽﹑久敗瘡者﹐以其補益之力能生肌肉﹐其潰膿自排出也。表虛自汗者﹐可用之以固外表气虛。小便不利而腫脹者﹐可用之以利小便。婦女气虛下陷而崩帶者﹐可用之以固崩帶。爲其補气之功最優﹐故推爲補藥之長﹐而名之曰也。

【附案】滄州董氏女﹐年二十餘。胸脇滿悶﹐心中怔忡﹐動則自汗﹐其脈沈遲微弱﹐右部尢甚﹐爲其脈遲﹐疑是心肺陽虛﹐詢之不覺寒涼﹐知其爲胸中大气下陷也。其家適有預購黃一包﹐俾用一兩煎湯服之。其族兄××在座﹐其人頗知醫學﹐疑藥不對證。愚曰「勿多疑﹐倘有差錯﹐余職其咎。」服後﹐果諸病皆愈。其族兄疑而問曰「《神農本艸經》黃原主大風﹐有透表之力﹐生用則透表之力益大﹐與自汗證不宜﹐其性升而能補﹐有膨脹之力﹐與滿悶證不宜﹐今單用生黃兩許﹐而兩證皆愈﹐並心中怔忡亦愈﹐其義何居﹖」答曰「黃誠有透表之力﹐气虛不能逐邪外出者﹐用於發表藥中﹐卽能得汗﹐若其陽彊陰虛者﹐誤用之則大汗如雨不可遏抑。惟胸中大气下陷﹐致外衛之气無所統攝而自汗者﹐投以黃則其效如神。至於證兼滿悶而亦用之者﹐確知其爲大气下陷﹐呼吸不利而作悶﹐非气郁而作悶也。至於心與肺同懸胸中﹐皆大气之所包舉﹐大气升則心有所根據﹐故怔忡自止也。」繼加桔梗二錢﹐知母三錢﹐又服兩劑以善其後。

一婦人產後四五日﹐大汗淋漓﹐數日不止﹐情勢危急﹐气息奄奄﹐其脈微弱欲無﹐問其短气乎﹖心中怔忡且發熱乎﹖病患不能言而頷之。知其大气下陷﹐不能吸攝衛气﹐而產後陰分暴虛﹐又不能維系陽分﹐故其汗若斯之脫出也。遂用生黃六錢﹐玄參一兩﹐淨萸肉﹑生杭芍各五錢﹐桔梗二錢﹐一劑汗減﹐至三劑諸病皆愈。從前五六日未大便﹐至此大便亦通下。

邑王氏女﹐年二十餘﹐心中寒涼﹐飲食減少﹐延醫服藥﹐年餘無效﹐且益羸瘦。後愚診視﹐其左脈微弱不起﹐斷爲肝虛證。其父知醫﹐疑而問曰「向延醫延醫﹐皆言脾胃虛弱﹐相火衰損﹐故所用之方皆健脾養胃﹐補助相火﹐曾未有言及肝虛者﹐先生獨言肝虛﹐但因左脈之微弱乎﹖抑別有所見而云然乎﹖」答曰「肝臟之位置𨿽居於右﹐而其气化實先行於左﹐試問病患﹐其左半身必覺有不及右半身處﹐是其明徵也。」詢之﹐果覺坐時左半身下墜﹐臥時不敢向左側﹐其父方信愚言﹐求爲疏方。遂用生黃八錢﹐柴胡﹑川芎各一錢﹐漧薑三錢﹐煎湯飲下﹐須臾左側卽可安臥﹐又服數劑﹐諸病皆愈。惟素有帶證尙未除﹐又於原方加牡蠣數錢﹐服數劑帶證亦愈。其父復疑而問曰「黃爲補肺脾之藥﹐今先生用以補肝﹐竟能隨手奏效﹐其義何居﹖」答曰「肝屬木而應春令﹐其气溫而性喜條達﹐黃之性溫而上升﹐以之補肝原有同气相求之妙用。愚自臨證以來﹐凡遇肝气虛弱不能條達﹐用一切補肝之藥皆不效﹐重用黃爲主﹐而少佐以理气之品﹐服之復杯卽見效驗﹐彼謂肝虛無補法者﹐原非見道之言也。」《神農本艸經》謂黃主大風者﹐誠有其效﹝參閱「論肢體痿廢之原因及治法」中傅××妻治案﹞。

《神農本艸經》謂黃主久敗瘡﹐亦有奇效。奉天張××﹐年三十餘。因受時气之毒﹐醫者不善爲之淸解﹐轉引毒下行﹐自臍下皆腫﹐繼又潰爛﹐睪丸露出﹐少腹出孔五處﹐小便時五孔皆出尿。爲疏方﹕生黃﹑花粉各一兩﹐乳香﹑沒藥﹑銀花﹑甘艸各三錢﹐煎湯連服二十餘劑。潰爛之處﹐皆生肌排膿出外﹐結疤而愈﹐始終亦未用外敷生肌之藥。

黃之性﹐又善利小便。﹝參閱曲直湯下王姓治案﹞

黃不但能補气﹐用之得當﹐又能滋陰。本村張媼年近五旬﹐身熱勞嗽﹐脈數至八至﹐先用六味地黃丸加減煎湯服不效﹐繼用左歸飲加減亦不效。躊躇再四忽有會悟﹐攺用生黃六錢﹐知母八錢﹐煎湯服數劑﹐見輕﹐又加丹參﹑當歸各三錢﹐連服十劑全愈。蓋虛勞者多損腎﹐黃能大補肺气以益腎水之上源﹐使气旺自能生水﹐而知母又大能滋肺中津液﹐俾陰陽不至偏勝﹐而生水之功益普也。至數劑後﹐又加丹參﹑當歸者﹐因血痺虛勞﹐《金匱》合爲一門﹐治虛勞者當防其血有痺而不行之處﹐故加丹參﹑當歸以流行之也。

黃之性﹐又善治肢體痿廢﹐然須細審其脈之彊弱﹐其脈之甚弱而痿廢者﹐西人所謂腦貧血證也。蓋人之肢體運動𨿽腦髓神經司之﹐而其所以能司肢體運動者﹐實賴上注之血以涵養之。其脈弱者﹐胸中大气虛損﹐不能助血上升以養其腦髓神經﹐遂致腦髓神經失其所司﹐《內經》所謂「上气不足﹐腦爲之不滿」也。拙擬有加味補血湯﹑幹頹湯﹐方中皆重用黃。凡脈弱無力而痿廢者﹐多服皆能奏效。若其脈彊有力而痿廢者﹐西人所謂腦充血證﹐又因上升之血過多﹐排擠其腦髓神經﹐俾失所司﹐《內經》所謂「血菀﹝同郁﹞於上﹐爲薄厥」也。如此等證﹐初起最忌黃﹐誤用之卽凶危立見。迨至用鎭墜收斂之品﹐若拙擬之鎭肝熄風湯﹑建瓴湯治之。

其脈柔和而其痿廢仍不愈者﹐亦可少用黃助活血之品以通經絡﹐若服藥後﹐其脈又見有力﹐又必須仍輔以鎭墜之品﹐若拙擬之起痿湯﹐黃與赭石﹑虫諸藥並用也。

黃升補之力﹐尢善治流產﹑崩帶。西傅家莊王××妻﹐初次受妊﹐五月﹐滑下二次﹐受妊至六七月時﹐覺下墜見血。求爲治療﹐急投以生黃﹑生地黃各二兩﹐白術﹑淨萸肉﹑龍骨﹑牡蠣各一兩﹐煎湯一大碗頓服之﹐胎气遂安﹐又將藥減半﹐再服一劑以善其後。至期舉一男﹐彊壯無恙。

沈陽朱××﹐黎明時來院扣門﹐言其妻因行經下血不止﹐精神昏憒﹐气息若無。急往診視﹐六脈不全仿佛微動﹐急用生黃﹑野臺參﹑淨萸肉各一兩﹐龍骨﹑牡蠣各八錢﹐煎湯灌下﹐血止彊半﹐精神見復﹐過數點鐘將藥劑減半﹐又加生懷山藥一兩﹐煎服全愈。

邑劉氏婦﹐年二十餘﹐身體羸弱﹐心中常覺寒涼﹐下白帶甚劇﹐屢治不效﹐脈甚細弱﹐左部尢甚。投以生黃﹑生牡蠣各八錢﹐漧薑﹑白術﹑當歸各四錢﹐甘艸二錢﹐數劑全愈。蓋此證因肝气太虛﹐肝中所寄之相火亦虛﹐因而气化下陷﹐濕寒下注而爲白帶。故重用黃以補肝气﹐漧薑以助相火﹐白術扶土以勝濕﹐牡蠣收澀以固下﹐更加以當歸之溫滑﹐與黃並用﹐則气血雙補﹐且不至有收澀太過之獘﹝在下者因而竭之﹞﹐甘艸之甘緩﹐與漧薑並用﹐則熱力綿長﹐又不至有過熱僭上之患﹐所以服之有捷效也。

按﹕鑪心有氫气﹐人腹中亦有氫气﹐黃者能引氫气上達於肺﹐與吸入之氧气相合而化水﹐又能鼓胃中津液上行﹐又能統攝下焦气化﹐不使小便頻數﹐故能治消渴。玉液湯﹑滋飲﹐皆治消渴之方﹐原皆重用黃。

黃入湯劑﹐生用卽是熟用﹐不必先以蜜炙。若丸散劑中宜熟用者﹐蜜炙可也。若用治瘡瘍﹐𨿽作丸散﹐亦不宜炙用。王洪緒《外科證治全生集》曾詳言之。至於生用發汗﹑熟用止汗之說﹐尢爲荒唐。蓋因气分虛陷而出汗者﹐服之卽可止汗﹐因陽彊陰虛而出汗者﹐服之轉大汗汪洋。若气虛不能逐邪外出者﹐與發表藥同服﹐亦能出汗。是知其止汗與發汗不在生﹑熟﹐亦視用之者何如耳。

附錄﹕柳河仲××來函﹕庚午季秋﹐偶覺心中發涼﹐服熱藥數劑無效。遷延旬日﹐陡覺涼气上衝腦際﹐頓失知覺﹐移時始蘇。日三四發。屢次延醫延醫不愈。乃病不犯時﹐心猶淸白﹐遂細閱《衷中參西錄》﹐忽見夫子治坐則左邊下墜﹐睡時不敢向左側之醫案﹐斷爲肝虛。且謂黃與肝木有同气相求之妙用﹐遂重用生黃治愈。乃恍悟吾睡時亦不能左側﹐知病源實爲肝虛﹐其若斯之涼者﹐肝中所寄之相火衰也。爰用生箭二兩﹐廣條桂五錢﹐因小便稍有不利﹐又加椒目五錢。煎服一劑﹐病大見愈。遂卽原方連服數劑﹐全愈。

二﹑藥物

○山萸肉解

山萸肉﹕味酸性溫。大能收斂元气﹐振作精神﹐固澀滑脫。因得木气最濃﹐收澀之中兼具條暢之性﹐故又通利九竅﹐流通血脈﹐治肝虛自汗﹐肝虛脇疼腰疼﹐肝虛內風萌動﹐且斂正气而不斂邪气﹐與他酸斂之藥不同﹐是以《神農本艸經》謂其逐寒濕痺也。其核與肉之性相反﹐用時務須將核去淨﹐近閱醫報有言核味澀﹐性亦主收斂﹐服之恆使小便不利﹐椎破嘗之﹐果有有澀味者﹐其說或可信。

山茱萸得木气最濃﹐酸收之中﹐大具開通之力﹐以木性喜條達故也。《神農本艸經》謂主寒濕痺﹐諸家本艸﹐多謂其能通利九竅﹐其性不但補肝﹐而兼能利通气血可知﹐若但視爲收澀之品﹐則淺之乎視山茱萸矣。

【附案】一人年四十餘﹐外感痰喘﹐愚爲治愈。但脈浮力微﹐按之卽無。愚曰「脈象無根﹐當服峻補之劑﹐以防意外之變。」病家謂病患從來不受補藥﹐服之則發狂疾﹐峻補之藥﹐實不敢用。

愚曰「旣畏補藥如是﹐備用亦可。」病家根據愚言。遲半日忽發喘逆﹐又似無气以息﹐汗出徧體﹐四肢逆冷﹐身軀後挺﹐危在頃刻。急用淨萸肉四兩﹐爆火煎一沸﹐卽飲下﹐汗與喘皆微止。又添水再煎數沸飲下﹐病又見愈。復添水將原渣煎透飲下﹐遂汗止喘定﹐四肢之厥逆亦回。

鄰村李××﹐年二十餘﹐素傷煙色﹐偶感風寒﹐醫者用表散藥數劑治愈。間日﹐忽徧身冷汗﹐心怔忡異常﹐自言气息將斷﹐急求爲調治。診其脈浮弱無根﹐左右皆然。愚曰「此證𨿽危易治﹐得萸肉數兩﹐可保無虞。」急取淨萸肉四兩﹐人參五錢。先用萸肉二兩煎數沸﹐急服之﹐心定汗止﹐气亦接續﹐又將人參切作小塊﹐用所餘萸肉煎濃湯﹐送下病若失。

一人年四十八﹐大汗淋漓﹐數日不止﹐衾褥皆濕﹐勢近垂危﹐詢方於愚。俾用淨萸肉二兩﹐煎湯飲之﹐汗遂止。翌晨﹐迎愚診視﹐其脈沈遲細弱﹐而右部之沈細尢甚﹐𨿽無大汗﹐徧體猶濕。疑其胸中大气下陷﹐詢之﹐果覺胸中气不上升﹐有類巨石相壓﹐乃恍悟前次之大汗淋漓﹐實系大气陷後﹐衛气無所統攝而外泄也﹐遂用生黃一兩﹐萸肉﹑知母各三錢﹐一劑胸次豁然﹐汗亦盡止﹐又服數劑以善其後。

奉天友人田××妻﹐年五十餘﹐素有心疼證﹐屢服理气活血之藥﹐未能除根。一日反復甚劇﹐服藥數劑﹐病未輕減。田××見旣濟湯後﹐載有張××所治心疼醫案﹐心有會悟﹐遂用其方加沒藥﹑五靈脂各數錢﹐連服數劑全愈﹐至此二年﹐未嘗反復。由是觀之﹐萸肉誠得木气最濃﹐故味𨿽酸斂﹐而性仍條暢﹐凡肝气因虛不能條暢而作疼者﹐服之皆可奏效也。

山萸肉之性﹐又善治內部血管﹐或肺絡破裂﹐以致咳血吐血久不愈者﹝補絡補管湯下載有醫案宜參觀﹞。

山萸肉之性﹐又善熄內風。族家嫂﹐產後十餘日﹐周身汗出不止﹐且四肢發搐﹐此因汗出過多而內風動也。急用淨萸肉﹑生山藥各二兩﹐俾煎湯服之﹐兩劑愈。

至外感之邪不淨而出汗者﹐亦可重用山萸肉以斂之。邑張××之子﹐年十八九﹐因傷寒服表藥太過﹐汗出不止﹐心中怔忡﹐脈洪數不實﹐大便數日未行。爲疏方﹐用淨萸肉﹑生山藥﹑生石膏各一兩﹐知母﹑生龍骨﹑生牡蠣各六錢﹐甘艸二錢﹐煎服兩劑全愈。

門生萬××﹐曾治一壯年男子﹐因屢經惱怒之餘﹐腹中常常作疼。他醫用通气﹑活血﹑消食﹑祛寒之藥﹐皆不效。診其脈左關微弱﹐知系怒久傷肝﹐肝虛不能疏泄也。遂用淨萸肉二兩﹐佐以當歸﹑丹參﹑柏子仁各數錢﹐連服數劑﹐腹疼遂愈。後凡遇此等證﹐投以此方皆效。

山茱萸之核原不可入藥﹐以其能令人小便不利也。而僻處藥坊所賣山茱萸﹐往往核與肉參半﹐甚或核多於肉。卽方中注明去淨核﹐亦多不爲去﹐誤人甚矣。斯編重用山茱萸治險証之處甚多。凡用時愚必自加檢點﹐或說給病家檢點﹐務要將核去淨﹐而其分量還足﹐然後不至誤事。又山萸肉之功用﹐長於救脫﹐而所以能固脫者﹐因其味之甚酸﹐然間有嘗之微有酸味者﹐此等萸肉實不堪用。用以治險證者﹐必須嘗其味極酸者然後用之﹐方能立建奇效。

二﹑藥物

○白術解

白術﹕性溫而燥﹐气香不竄﹐味苦微甘微辛。善健脾胃﹐消痰水﹐止泄瀉。治脾虛作脹﹐脾濕作渴﹐脾弱四肢運動無力﹐甚或作疼。與涼潤藥同用﹐又善補肺﹔與升散藥同用﹐又善調肝﹔與鎭安藥同用﹐又善養心﹔與滋陰藥同用﹐又善補腎﹐爲後天資生之要藥。故能於肺﹑肝﹑腎﹑心四髒皆能有所補益也。

【附案】一婦人年三十許﹐泄瀉半載﹐百藥不效﹐脈象濡弱﹐右關尢甚﹐知其脾胃虛也﹐俾用生白術軋細焙熟﹐再用熟棗肉六兩﹐和爲小餅﹐鑪上炙幹﹐當點心服之﹐細細嚼咽﹐未盡劑而愈。

一婦人因行經下血不止﹐服藥旬餘無效﹐勢極危殆。診其脈象浮緩﹐按之卽無﹐問其飲食不消﹐大便滑瀉。

知其脾胃虛甚﹐中焦之气化不能健運統攝﹐下焦之气化因之不固也。遂於治下血藥中加白術一兩﹐生雞內金一兩﹐服一劑血卽止﹐又服數劑以善其後。

一人年二十二﹐喘逆甚劇﹐脈數至七至﹐投以滋陰兼納气降气之劑﹐不效。後於方中加白術數錢﹐將藥煎出﹐其喘促亦至極點﹐不能服藥﹐將藥重溫三次﹐始彊服下﹐一劑喘卽見輕﹐連服數劑全愈。後屢用其方以治喘証之劇者﹐多有效驗。

一少年咽喉常常發幹﹐飲水連連不能解渴。診其脈微弱遲濡﹐當系脾胃濕寒﹐不能健運﹐以致气化不升也。

投以四君子湯加漧薑﹑桂枝尖﹐方中白術重用兩許﹐一劑其渴卽止。

二﹑藥物

○赭石解

赭石﹕色赤﹐性微涼。能生血兼能涼血﹐而其質重墜﹐又善鎭逆气﹐降痰涎﹐止嘔吐﹐通燥結﹐用之得當﹐能建奇效。其原質爲鐵養化合而成﹐其結體𨿽堅而層層如鐵銹﹝鐵銹亦鐵養化合﹞﹐生研服之不傷腸胃﹐卽服其稍粗之末亦與腸胃無損。且生服則養气純全﹐大能養血﹐故《神農本艸經》謂其治赤沃漏下﹔《日華諸家本艸》謂其治月經不止也。若用之卽無斯效﹐之復以醋淬之﹐尢非所宜。且性甚和平﹐𨿽降逆气而不傷正气﹐通燥結而毫無開破﹐原無需乎也。其形爲薄片﹐疊疊而成﹐一面點點作凸形﹐一面點點作凹形者﹐方堪入藥。

赭石爲鐵養化合﹐性同鐵銹﹐原不宜。徐靈胎謂若之復用醋淬﹐卽能傷肺。此書諸方中有赭石者﹐皆宜將生赭石軋細用之。

【附案】鄰村遲某﹐年四十許﹐當上脘處發瘡﹐大如核桃﹐破後調治三年不愈。瘡口大如錢﹐自內潰爛﹐循脇漸至背後﹐每日自背後排擠至瘡口流出膿水若干。求治於愚﹐自言患此瘡後三年未嘗安枕﹐彊臥片時﹐卽覺有气起自下焦﹐上逆衝心。愚曰「此卽子瘡之病根也。」俾用生芡實一兩﹐煮濃汁送服生赭石細末五錢﹐遂可安臥。又服數次﹐徹夜穩睡。蓋气上逆者乃沖气之上衝﹐用赭石以鎭之﹐芡實以斂之﹐沖气自安其宅也。繼用活絡效靈丹﹐加生黃﹑生赭石各三錢煎服﹐日進一劑﹐半月全愈。

鄰村毛姓少年﹐於傷寒病瘥後﹐忽痰涎上壅﹐杜塞咽喉﹐幾不能息。其父知醫﹐用手大指點其天突穴﹝宜指甲貼喉﹐指端著穴﹐向下用力﹐勿向內用力﹞﹐息微通﹐急迎愚調治。遂用香油二兩﹐燉熱調麝香一分灌之﹐旋灌旋卽流出痰涎若干。繼用生赭石一兩﹐人參六錢﹐蘇子四錢﹐煎湯﹐徐徐飲下﹐痰涎頓開。

周姓婦﹐年三十許﹐連連嘔吐﹐五六日間﹐勺水不存﹐大便亦不通行﹐自覺下脘之處疼而且結﹐凡藥之有味者入口卽吐﹐其無味者須臾亦復吐出﹐醫者辭不治。後愚診視其脈有滑象﹐上盛下虛﹐疑其有妊﹐詢之月信不見者五十日矣﹐然結證不開﹐危在目前﹐《內經》謂「有故無殞亦無殞也」。遂單用赭石二兩﹐煎湯飲下﹐覺藥至結處不能下行﹐復返而吐出。繼用赭石四兩﹐又重羅出細末兩許﹐將餘三兩煎湯﹐調細末服下﹐其結遂開﹐大便亦通﹐自此安然無恙﹐至期方產。

或問﹕赭石﹐《名醫別錄》謂其墜胎﹐今治妊婦竟用赭石如此之多﹐卽幸而奏效﹐豈非行險之道乎﹖答曰﹕愚生平治病﹐必熟籌其完全而後爲疏方﹐初不敢爲孤注之一擲也。赭石質重﹐其鎭墜之力原能下有形滯物﹐若胎至六七个月時﹐服之或有妨礙﹐至受妊之初﹐因惡阻而成結證﹐此時其胞室之中不過血液凝結﹐赭石毫無破血之獘﹐且有治赤沃與下血不止之效﹐重用之亦何妨乎﹖況此證五六日間﹐勺飲不能下行﹐其气機之上逆﹐气化之壅滯﹐已至極點﹐以赭石以降逆開壅﹐不過調臟腑之气化使之適得其平﹐又何至有他虞乎﹖廣平縣呂××妻﹐年二十餘﹐因惡阻嘔吐甚劇。九日之間飲水或少存﹐食物則盡吐出。延爲診視﹐脈象有力﹐舌有黃苔﹐詢其心中發熱﹐知系夾雜外感﹐遂先用生石膏兩半﹐煎湯一茶杯﹐防其嘔吐﹐徐徐溫飲下﹐熱稍退。繼用生赭石二兩﹐煎湯一大茶杯﹐分兩次溫飲下﹐覺行至下脘作疼﹐不復下行轉而上逆吐出﹐知其下脘所結甚堅﹐原非輕劑所能通。亦用生赭石細末四兩﹐從中再羅出極細末一兩﹐將餘三兩煎湯﹐送服其極細末﹐其結遂開﹐從此飲食順利﹐及期而產。

一室女﹐中秋節後﹐感冒風寒﹐三四日間﹐胸膈滿悶﹐不受飲食﹐飲水一口亦吐出﹐劇時恆以手自撓其胸。脈象滑實﹐右部尢甚﹐遂單用生赭石細末兩半﹐俾煎湯溫飲下﹐頓飯頃仍吐出。

蓋其胃口皆爲痰涎壅滯﹐藥不勝病﹐下行不通復轉而吐出也。遂更用赭石四兩﹐煎湯一大碗﹐分三次陸續溫飲下﹐胸次遂通﹐飲水不吐。翌日﹐脈象洪長﹐其舌苔從先微黃﹐忽變黑色﹐又重用白虎湯連進兩大劑﹐每劑用生石膏四兩﹐分數次溫飲下﹐大便得通而愈。

曲××﹐年三十餘﹐得瘟病﹐兩三日惡心嘔吐﹐五日之間飲食不能下咽﹐來院求爲延醫。其脈浮弦﹐數近六至﹐重按無力﹐口苦心熱﹐舌苔微黃。因思其脈象浮弦者﹐陽明與少陽合病也﹐二經之病機相並上衝﹐故作嘔吐也﹐心熱口苦者﹐內熱已實也﹐其脈無力而數者﹐無穀气相助又爲內熱所迫也。因思但用生赭石煮水飲之﹐旣無臭味﹐且有涼鎭之力﹐或可不吐。遂用生赭石二兩﹐煎水兩茶杯﹐分二次溫飲下﹐飲完仍復吐出﹐病患甚覺惶恐﹐加以久不飲食﹐形狀若莫可支持。愚曰「無恐﹐再用藥末數錢﹐必能立止嘔吐。」遂單用生赭石細末五錢﹐開水送服﹐覺惡心立止﹐須臾胸次通暢﹐進薄粥一杯﹐下行順利。從此飲食不復嘔吐﹐而心中猶發熱﹐舌根腫脹﹐言語不利﹐又用生石膏一兩﹐丹參﹑乳香﹑沒藥﹑連翹各三錢﹐連服兩劑全愈。

癸亥秋﹐李××之族姊﹐周身灼熱﹐脈象洪實﹐心中煩躁怔忡﹐飲食下咽卽嘔吐﹐屢次所服之藥﹐亦皆嘔吐不受。視其舌苔黃濃﹐大便數日未行﹐知其外感之熱已入陽明之府﹐又挾胃气上逆﹐沖气上衝也。爲疏方﹐用生赭石細末八錢﹐生石膏細末兩半﹐蔞仁一兩﹐玄參﹑天冬各六錢﹐甘艸二錢﹐將後五味煎湯一大茶杯﹐先用開水送服赭石細末﹐繼將湯藥服下﹐遂受藥不吐﹐再服一劑全愈。

一婦人﹐年近五旬﹐得溫病﹐七八日表裏俱熱﹐舌苔甚薄作黑色﹐狀類舌斑﹐此乃外感兼內虧之證。醫者用降藥兩次下之﹐遂發喘逆。令其子兩手按其心口﹐卽可不喘。須臾又喘﹐又令以手緊緊按住﹐喘又少停。診其脈尺部無根﹐寸部搖搖﹐此將脫之候也。時當仲夏﹐俾用生雞子黃四枚﹐調新汲井泉水服之﹐喘稍定。可容取藥。遂用赭石細末二錢同生雞子黃二枚﹐溫水調和服之﹐喘遂愈﹐脈亦安定。繼服參赭鎭气湯以善其後。

友人毛××曾治一婦人﹐胸次鬱結﹐飲食至胃不能下行﹐時作嘔吐。毛××用赭石細末六錢﹐濃煎人參湯送下﹐須臾腹中如爆竹之聲﹐胸次胃中俱覺通豁﹐至此飲食如常。

友人髙××曾治一人﹐上焦滿悶﹐艱於飲食﹐胸中覺有物窒塞。醫者用大黃﹑蔞實陷胸之品十餘劑﹐轉覺胸中積滿﹐上至咽喉﹐飲水一口卽溢出。髙××用赭石二兩﹐人參六錢爲方煎服﹐頓覺窒塞之物降至下焦。又加當歸﹑肉蓯蓉﹐再服一劑﹐降下瘀滯之物若干﹐病若失。

友人李××曾治一人﹐寒痰壅滯胃中﹐嘔吐不受飲食﹐大便旬日未行。用人參八錢﹑漧薑六錢﹑赭石一兩﹐一劑嘔吐卽止。又加當歸五錢﹐大便得通而愈。

門人髙××曾治一叟﹐年七十餘﹐得呃逆證﹐兼小便不通﹐劇時覺杜塞咽喉﹐息不能通﹐兩目上翻﹐身軀後挺﹐更醫數人治不效。髙××診其脈浮而無力﹐遂用赭石﹑臺參﹑生山藥﹑生芡實﹑牛蒡子爲方投之﹐呃逆頓愈。又加竹茹服一劑﹐小便亦通利。

歷觀以上諸治驗案﹐赭石誠爲救顚扶危之大藥也。乃如此良藥﹐今人罕用﹐間有用者﹐不過二三錢﹐藥不勝病﹐用與不用同也。且愚放膽用至數兩者﹐非鹵莽也。誠以臨證旣久﹐凡藥之性情能力及宜輕宜重之際﹐研究數十年﹐心中皆有定見﹐而後敢如此放膽﹐百用不至一失。且赭石所以能鎭逆气﹐能下有形瘀滯者﹐以其饒有重墜之力﹐於气分實分毫無損。況气虛者又佐以人參﹐尢爲萬全之策也。

參﹑赭並用﹐不但能納气歸原也﹐設於逆气上干﹐塡塞胸臆﹐或兼嘔吐﹐其証之上盛下虛者﹐皆可參﹑赭並用以治之。

《內經》謂陽明厥逆﹑喘咳﹑身熱﹑善驚﹑衄﹑嘔血。黃坤載衍《內經》之旨﹐謂「血之失於便溺者﹐太陰之不升也﹔亡於吐衄者﹐陽明之不降也。」是語﹐深明《內經》者也。蓋陽明胃气﹐以息息下降爲順﹐時或不降﹐則必壅滯轉而上逆﹐上逆之極﹐血卽隨之上升而吐衄作矣。治吐衄之證﹐當以降胃爲主﹐而降胃之藥﹐實以赭石爲最效。然胃之所以不降﹐有因熱者﹐宜降之以赭石﹐而以蔞仁﹑白芍諸藥佐之﹔其熱而兼虛者﹐可兼佐以人參﹔有因涼者﹐宜降以赭石而以漧薑﹑白芍諸藥佐之﹝因涼猶用白芍者﹐防漧薑之熱侵肝膽也﹐然吐衄之證﹐由於胃气涼而不降者甚少﹞﹔其涼而兼虛者﹐可兼佐以白術﹔有因下焦虛損﹐沖气不攝上衝胃气不降者﹐宜降以赭石而以生山藥﹑生芡實諸藥佐之﹐有因胃气不降﹐致胃中血管破裂﹐其證久不愈者﹐宜降以赭石而以龍骨﹑牡蠣﹑三七諸藥佐之。無論吐衄之證﹐種種病因不同﹐疏方皆以赭石爲主﹐而隨證制宜﹐佐以相當之藥品﹐吐衄未有不愈者。

奉天張××﹐年近四旬﹐陡然鼻中衄血甚劇﹐脈象關前洪滑﹐兩尺不任重按﹐知系上盛下虛之證﹐自言頭目恆不淸爽﹐每睡醒舌漧無津﹐大便甚燥﹐數日一行。爲疏方﹕赭石﹑生地黃﹑生山藥各一兩﹐當歸﹑白芍﹑生龍骨﹑生牡蠣﹑懷牛膝各五錢﹐煎湯送服旱三七細末二錢﹝凡用生地治吐衄者﹐皆宜佐以三七﹐血止後不至淤血畱於經絡﹞﹐一劑血頓止。後將生地減去四錢﹐加熟地﹑枸杞各五錢﹐連服數劑﹐脈亦平和。

傷寒下早成結胸﹐瘟疫未下亦可成結胸。所謂結胸者﹐乃外感之邪與胸中痰涎互相凝結﹐滯塞气道﹐幾難呼吸也。仲景有大陷胸湯﹑丸﹐原爲治此證良方﹐然因二方中皆有甘遂﹐醫者不敢輕用﹐病家亦不敢輕服﹐一切利气理痰之藥﹐又皆無效﹐故恆至束手無策。向愚治此等證﹐俾用新炒蔞仁四兩﹐搗碎煮湯服之﹐恆能奏效。後擬得一方﹐用赭石﹑蔞仁各二兩﹐蘇子六錢﹝方名蕩胸湯﹞﹐用之代大陷胸湯﹑丸﹐屢試皆能奏效。若其結在胃口﹐心下滿悶﹐按之作疼者﹐系小陷胸湯證﹐又可將方中分量減半以代小陷胸湯﹐其功效較小陷胸湯尢捷。自擬此方以來﹐救人多矣﹐至寒溫之證已傳陽明之府﹐卻無大熱﹐惟上焦痰涎壅滯﹐下焦大便不通者﹐亦可投以此方﹝分量亦宜斟酌少用﹞﹐上淸其痰﹐下通其便﹐誠一舉兩得之方也。

至寒溫之證﹐不至結胸及心下滿悶﹐惟逆气挾胃熱上衝﹐不能飲食﹐並不能受藥者﹐宜赭石與淸熱之藥並用。曾治奉天安××之妻﹐年四十餘﹐臨產雙生﹐異常勞頓﹐惡心嘔吐﹐數日不能飲食﹐服藥亦恆嘔吐﹐精神昏憒﹐情勢垂危﹐羣醫辭不治。延愚診視﹐其脈洪實﹐面有火﹐舌苔黃濃﹐知系產後溫病﹐其嘔吐若是者﹐陽明府熱已實﹐胃气因熱而上逆也。遂俾用玄參兩半﹐赭石一兩﹐同煎服﹐一劑卽熱退嘔止﹐可以受食。繼用玄參﹑白芍﹑連翹以淸其餘熱﹐病遂全愈。至放膽用玄參而無所顧忌者﹐以玄參原宜於產乳﹐《神農本艸經》有明文也。

下有實寒﹐上有浮熱之證﹐欲用溫熱之藥以祛其寒﹐上焦恆格拒不受﹐惟佐以赭石使之速於下行﹐直達病所﹐上焦之浮熱轉能因之下降。曾治鄰村劉某﹐因房事後恣食生冷﹐忽然少腹抽疼﹐腎囊緊縮﹐大便不通﹐上焦兼有煩熱。醫者投以大黃附子細辛湯﹐上焦煩熱益甚﹐兩脇疼脹﹐便結囊縮﹐腹疼如故。病家甚覺惶恐﹐求爲診視。其脈弦而沈﹐兩尺之沈尢甚﹐先用醋炒蔥白熨其臍及臍下﹐腹中作響﹐大有開通之意﹐囊縮腹疼亦見愈﹐便仍未通。遂用赭石二兩﹐烏附子五錢﹐當歸﹑蘇子各一兩﹐煎湯飲下﹐卽覺藥力下行﹐過兩句鐘俾煎渣飲之﹐有頃﹐降下結糞若干﹐諸病皆愈。

膈食之證﹐千古難治之證也。《傷寒論》有旋復代赭石湯﹐原治傷寒發汗﹐若吐若下解後﹐心下痞硬﹑噫气不除者。周揚俊﹑諭嘉言皆謂治膈證甚效。然《神農本艸經》謂旋復花味鹹﹐若眞好旋復花實咸而兼有辛味﹝敝邑武帝臺污所產旋復花咸而辛﹞﹐今藥坊間所鬻旋復花皆甚苦﹐實不堪用。是以愚治膈證﹐恆用其方去旋復花﹐將赭石加重﹐其沖气上衝過甚﹐兼大便甚幹結者﹐赭石恆用至兩許﹐再加當歸﹑柿霜﹑天冬諸藥以潤燥生津﹐且更臨時制宜﹐隨證加減﹐治愈者不勝錄。蓋此證因胃气衰弱﹐不能撐懸賁門﹐下焦沖气又挾痰涎上衝﹐以杜塞之﹐是以不受飲食。故用人參以壯胃气﹐气壯自能撐懸賁門﹐使之寬展﹔赭石以降沖气﹐衝降自挾痰涎下行﹐不慮杜塞﹐此方之所以效也。若藥局間偶有咸而且辛之旋復花﹐亦可斟酌加入﹐然加旋復花又須少減赭石也。此證有因賁門腫脹﹐內有瘀血致賁門窄小者﹐宜於方中加蘇木﹑虫﹝俗名土鱉﹞各二錢。

頭疼之證﹐西人所謂腦气筋病也。然恆可重用赭石治愈。近在奉天曾治何姓女﹐年二十餘歲﹐每日至巳頭疼異常﹐左邊尢甚﹐過午則愈。先經東人治之﹐投以麻醉腦筋之品不效。後求爲診視﹐其左脈浮弦有力者﹐系少陽之火挾心經之熱﹐乘陽旺之時而上升以衝突腦部也。爲疏方﹕赭石﹑龍骨﹑牡蠣﹑龜板﹑萸肉﹑白芍各六錢﹐龍膽艸二錢﹐藥料皆用生者﹐煎服一劑﹐病愈彊半﹐又服兩劑全愈。隔數日﹐又治鞠姓婦﹐頭疼亦如前狀﹐仍投以此方兩劑全愈。

癲狂之證﹐亦西人所謂腦气筋病也﹐而其腦气筋之所以病者﹐因心與腦相通之道路﹝心有四支血脈管通腦﹞爲痰火所充塞也。愚恆重用赭石二兩﹐佐以大黃﹑朴硝﹑半夏﹑郁金﹐其痰火甚實者﹐間或加甘遂二錢﹝爲末送服﹞﹐輒能隨手奏效。誠以赭石重墜之力﹐能引痰火下行﹐俾心腦相通之路毫無滯礙﹐則腦中元神﹐心中識神自能相助爲理﹐而不至有神明瞀亂之時也。在奉天曾治一人﹐年近三旬﹐癲狂失心﹐屢經中﹑西醫治療﹐四載分毫無效。來院求爲延醫﹐其脈象沈實﹐遂投以上所擬方﹐每劑加甘遂二錢五分﹐間兩日一服﹝凡藥中有甘遂﹐不可連服﹞。其不服湯藥之二日﹐仍用赭石﹑朴硝細末各五錢﹐分兩次服下﹐如此旬餘而愈。

癇瘋之證﹐千古難治之證也。西人用麻醉腦筋之品﹐日服數次﹐恆可彊制不發﹐然亦間有發時﹐且服之累年不能除根﹐而此等藥常服﹐又有昏精神﹑減食量之獘。庚申歲﹐在奉天因延醫此等證﹐研究數方﹐合用之﹐連治數人皆愈。一方用赭石六錢﹐於術﹑酒曲﹝用神曲則無效且宜生用﹞﹑半夏﹑龍膽艸﹑生明沒藥各三錢﹐此系湯劑﹔一方用眞黑鉛四兩﹐鐵鍋內熔化﹐再加硫黃細末二兩﹐撒於鉛上﹐硫黃皆著﹐急用鐵鏟拌炒之﹐鉛經硫黃燒煉﹐皆成紅色﹐因拌炒結成砂子﹐取出涼冷﹐碾軋成餅者﹝系未化透之鉛﹞去之﹐餘者再用乳缽研極細末﹐攙朱砂細末與等分﹐再少加蒸熟麥麵﹝以僅可作丸爲度﹞﹐水和作丸﹐半分重﹝幹透足半分﹞﹔一方用西藥臭剝﹑臭素﹑安母紐謨各二錢﹐抱水過魯拉爾一錢﹐共研細攙蒸熟麥麵四錢﹐水和爲丸﹐桐子大。上藥早晚各服西藥十四瓦﹐午時服鉛硫朱砂丸十二丸﹐日服藥三次﹐皆煎湯劑送下﹐湯藥一劑可煎三次﹐以遞送三次所服丸藥﹐如此服藥月餘﹐癇風可以除根。《內經》云「諸風掉眩﹐皆屬於肝」﹐肝經風火挾痰上衝﹐遂致腦气筋頓失其所司﹐周身抽掣﹐知覺全無﹐赭石含有鐵質﹐旣善平肝﹐而其降逆之力又能協同黑鉛﹑朱砂以墜痰鎭驚﹐此其所以效也。而必兼用西藥者﹐因臭剝﹑臭素諸藥﹐皆能彊制腦筋以治病之標﹐俾目前不至反復﹐而後得徐以健脾﹑利痰﹑祛風﹑淸火之藥以鏟除其病根也。

人之廉於飲食者﹐宜補以健脾之藥﹐而純用健補脾臟之品﹐恆多礙於胃气之降﹐致生脹滿﹐是以補脾者宜以降胃之藥佐之﹐而降胃之品又恆與气分虛弱者不宜。惟赭石性善降胃﹐而分毫不傷气分﹐且補藥性多溫﹐易生浮熱﹐赭石性原不涼﹐而能引熱下行﹝所以諸家本艸多言其性涼﹞。是以愚習用赭石﹐不但以之降胃也﹐凡遇有虛熱之證﹐或其人因熱痰嗽﹐或其人因熱怔忡﹐但問其大便不滑瀉者﹐方中加以赭石﹐則奏效必速也。

內中風之證﹐忽然昏倒不省人事﹐《內經》所謂「血之與气並走於上」之大厥也。亦卽《史記》扁鵲傳所謂「上有絕陽之絡下有破陰之紐」之屍厥也。此其風非外來﹐誠以肝火暴動與气血相並﹐上衝腦部﹝西人剖驗此證謂腦部皆有死血﹐或兼積水﹞﹐惟用藥鎭斂肝火﹐寧熄內風﹐將其上衝之气血引還﹐其證猶可挽回﹐此《金匱》風引湯所以用龍骨﹑牡蠣也。然龍骨﹑牡蠣﹐𨿽能斂火熄風﹐而其性皆澀﹐欠下達之力﹐惟佐以赭石則下達之力速﹐上逆之气血卽可隨之而下。曾治奉天杜××﹐忽然頭目眩暈﹐口眼歪斜﹐舌彊直不能發言﹐脈象弦長有力﹐左右皆然﹐視其舌苔白濃微黃﹐且大便數日不行﹐知其證兼內外中風也。俾先用阿斯匹林瓦半﹐白糖水送下以發其汗﹐再用赭石﹑生龍骨﹑生牡蠣﹑蔞仁各一兩﹐生石膏兩半﹐菊花﹑連翹各二錢﹐煎湯﹐趁其正出汗時服之﹐一劑病愈彊半﹐大便亦通。又按其方加減﹐連服數劑全愈。

鄰村韓姓媼﹐年六旬。於外感病愈後﹐忽然胸膈連心下突脹﹐腹臍塌陷﹐頭暈項彊﹐妄言妄見﹐狀若瘋狂﹐其脈兩尺不見﹐關前搖搖無根﹐數至六至﹐此下焦虛憊﹐沖气不攝﹐挾肝膽浮熱上干腦部亂其神明也。遂用赭石﹑龍骨﹑牡蠣﹑山藥﹑地黃﹝皆用生者﹞

各一兩﹐野臺參﹑淨萸肉各八錢﹐煎服一劑而愈。又少爲加減再服一劑以善其後。

鄰村劉××﹐年三十許﹐因有惱怒﹐忽然昏倒不省人事﹐牙關緊閉﹐唇齒之間有痰涎隨呼气外吐﹐六脈閉塞若無。急用作嚏之藥吹鼻中﹐須臾得嚏﹐其牙關遂開。繼用香油兩余﹐燉溫調麝香末一分﹐灌下﹐半句鐘時稍醒悟能作呻吟﹐其脈亦出﹐至數五至余﹐而兩尺弱甚﹐不堪重按。知其腎陰虧損﹐故肝膽之火易上衝也。遂用赭石﹑熟地﹑生山藥各一兩﹐龍骨﹑牡蠣﹑淨萸肉各六錢﹐煎服後豁然頓愈。繼投以理肝補腎之藥數劑﹐以善其後。

按﹕此等證﹐當痰火气血上壅之時﹐若人參﹑地黃﹑山藥諸藥﹐似不宜用﹐而確審其系上盛下虛﹐若扁鵲傳所云云者﹐重用赭石以輔之﹐則其補益之力直趨下焦﹐而上盛下虛之危機旋轉甚速﹐莫不隨手奏效也。

附錄﹕直隸靑縣張××來函﹕族嫂年三十餘歲﹐身體甚弱﹐於季春忽患頭疼﹐右邊疼尢劇﹐以致上下眼瞼皆疼﹐口中時溢涎沫﹐唾吐滿地﹐經血兩月未見﹐舌苔粘膩﹐左脈弦硬而浮﹐右脈沈滑。知系气血兩虛﹐內有蘊熱﹐挾肝膽之火上衝頭目﹐且有熱痰杜塞中焦也。爲疏方用赭石解下所載治何姓女之方加減﹐生赭石細末六錢﹐淨山萸肉五錢﹐野臺參﹑生杭芍﹑生龜板﹑當歸身各三錢。一劑左邊疼頓減﹐而右邊之疼如故。遂用前方加丹皮二錢﹐赭石攺用八錢。

服後不但頭疼悉愈﹐且口內涎沫亦無﹐惟月經仍未見﹐又攺用赭石至一兩﹐加川芎二錢。服下﹐翌日月事亦通。

夫赭石向在藥物中爲罕用之品﹐而此方用之以治頭疼﹐以治痰涎杜塞﹐以治月事不見﹐皆能隨手奏效﹐實赭石之力居多。

二﹑藥物

○山藥解

山藥﹕色白入肺﹐味甘歸脾﹐液濃益腎。能滋潤血脈﹐固攝气化﹐寧嗽定喘﹐彊志育神﹐性平可以常服多服。宜用生者煮汁飲之﹐不可炒用﹐以其含蛋白質甚多﹐炒之則其蛋白質焦枯﹐服之無效。若作丸散﹐可軋細蒸熟用之﹝醫方篇一味薯蕷飲後﹐附有用山藥治愈之驗案數則可參觀﹞。

【附案】法庫萬××之母﹐自三十餘歲時﹐卽患痰喘咳嗽﹐歷三十年百藥不效﹐且年愈髙﹐病亦愈進﹐至一九二一年春﹐又添發燒﹑咽漧﹑頭汗出﹑食不下等證。延醫診視﹐云是痰盛有火﹐與人參淸肺湯加生地﹑丹皮等味﹐非特無效﹐反發熱如火﹐更添泄瀉﹐有不可終日之勢。後忽見《衷中參西錄》一味薯蕷飲﹐遂用生懷山藥四兩﹐加玄參三錢﹐煎湯一大碗﹐分數次徐徐溫服﹐一劑卽見效﹐至三劑病愈彊半﹐遂攺用生懷山藥細末一兩﹐煮作粥服之﹐日兩次﹐間用開胃藥﹐旬餘而安﹐宿病亦大見輕﹐大約久服宿病亦可除根。又﹕萬××妻﹐大便泄瀉數年不愈﹐亦服山藥粥而愈。

按﹕山藥之功效﹐一味薯蕷飲後曾詳言之。至治泄瀉﹐必變飲爲粥者﹐誠以山藥汁本稠粘﹐若更以之作粥﹐則稠粘之力愈增﹐大有畱戀腸胃之功也。憶二十年前﹐歲試津門﹐偶患泄瀉﹐飲食下咽﹐覺與胃腑不和﹐須臾腸中作響﹐遂卽作瀉。濃煎甘艸湯﹐調赤石脂細末﹐服之不效。乃用白粳米﹐慢火煮爛熟作粥﹐盡量食之﹐頓覺脾胃舒和﹐腹中亦不作響﹐泄瀉遂愈。是知無論何物作粥﹐皆能畱戀腸胃。而山藥性本收澀﹐故煮粥食之﹐其效更捷也。且大便溏瀉者﹐多因小便不利。山藥能滋補腎經﹐使腎陰足﹐而小便自利﹐大便自無溏瀉之患。

二﹑藥物

○地黃解

鮮地黃﹕性寒﹐微苦微甘。最善淸熱﹑涼血﹑化瘀血﹑生新血﹐治血熱妄行﹑吐血﹑衄血﹑二便因熱下血。其中含有鐵質﹐故曬之﹑蒸之則黑﹐其生血﹑涼血之力﹐亦賴所含之鐵質也。

漧地黃﹝卽藥局中生地黃﹞﹕經日曬漧﹐性涼而不寒﹐生血脈﹐益精髓﹐聰明耳目﹐治骨蒸勞熱﹐腎虛生熱。

熟地黃﹝用鮮地黃和酒﹐屢次蒸曬而成﹞﹕其性微溫﹐甘而不苦﹐爲滋陰補腎主藥。治陰虛發熱﹐陰虛不納气作喘﹐勞瘵咳嗽﹐腎虛不能漉水﹐小便短少﹐積成水腫﹐以及各臟腑陰分虛損者﹐熟地黃皆能補之。

【附案】鄰村李媼﹐年七旬﹐勞喘甚劇﹐十年未嘗臥寢。俾每日用熟地煎湯當茶飲之﹐數日卽安臥﹐其家人反懼甚﹐以爲如此攺常﹐恐非吉兆﹐而不知其病之愈也。

侯××之子﹐五歲﹐因服涼瀉之藥太過﹐致成慢驚﹐胃寒吐瀉﹐常常螈﹐精神昏憒﹐目睛上泛﹐有危在頃刻之象。爲處方﹐用熟地黃二兩﹐生山藥一兩﹐漧薑﹑附子﹑肉桂各二錢﹐淨萸肉﹑野臺參各三錢﹐煎湯一杯半﹐徐徐溫飲下﹐吐瀉螈皆止﹐精神亦振﹐似有煩躁之意﹐遂去漧薑加生杭芍四錢﹐再服一劑全愈。

一童子﹐年十四五﹐傷寒已過旬日﹐大便滑瀉不止﹐心中怔忡異常﹐似有不能支持之狀。脈至七至﹐按之不實。醫者辭不治。投以熟地﹑生山藥﹑生杭芍各一兩﹐滑石八錢﹐甘艸五錢﹐煎湯一大碗﹐徐徐溫飲下﹐亦盡劑而愈。

統觀以上諸案﹐馮氏謂地黃大補腎中元气之說﹐非盡無憑。蓋陰者陽之守﹐血者气之配﹐地黃大能滋陰養血﹐大劑服之﹐使陰血充足﹐人身元陽之气﹐自不至上脫下陷也。

用熟地治寒溫﹐恆爲醫家所訾。然遇其人眞陰太虧﹐不能支持外感之熱者﹐於治寒溫藥中﹐放膽加熟地以滋眞陰﹐恆能挽回人命於頃刻。曾治一室女﹐資稟素羸弱﹐得溫病五六日﹐痰喘甚劇。治以《金匱》小靑龍湯加石膏﹐一劑喘頓止。時屆晚八點鐘﹐一夜安穩。至寅時喘復作﹐不若從前之劇﹐而精神恍惚﹐心中怔忡。再診其脈﹐如水上浮麻不分至數﹐按之卽無﹐此將脫之候也。取藥不暇﹐幸有預購山藥兩許﹐急煎服之﹐病少愈。此際已疏方取藥﹐方系熟地四兩﹑生山藥一兩﹑野臺參五錢。而近處藥局無野臺參﹐並他參亦鬻盡。再至他處﹐又恐誤事。遂單煎熟地﹑山藥飲之﹐病愈彊半。一日之內﹐按其方連進三劑﹐病遂全愈。

按﹕此證原當用拙擬來復湯﹐其方重用山萸肉以收脫。而當時愚在少年﹐其方猶未擬出﹐亦不知重用萸肉。而自晨至暮﹐共服熟地十二兩﹐竟能救此垂危之證﹐熟地之功用誠偉哉。又此證初次失處﹐在服小靑龍湯後﹐未用補藥。愚經此證後﹐凡遇當用小靑龍湯而脈稍弱者﹐服後卽以補藥繼之。或加人參於湯中﹐恐其性熱﹐可將所加之石膏加重。

《張氏八陣》﹑趙氏《醫貫》《馮氏錦囊》皆喜重用熟地﹐𨿽外感證﹐亦喜用之。其立言誠有偏處。

然當日必用之屢次見效﹐而後筆之於書。張氏書中載有﹕治一老年傷寒﹐戰而不汗﹐翌日屆其時﹐猶有將汗之意。急與一大劑八味地黃湯以助其汗。服後﹐遂得大汗﹐閱數時周身皆涼﹐气息甚微﹐汗猶不止。精神昏昏﹐復與原湯一劑﹐汗止而精神亦復。夫用其藥發汗﹐卽用其藥止汗﹐運用之妙﹐頗見慧心。又趙氏書中謂﹕六味地黃湯能退寒溫之實熱﹐致貽後世口實。然其言亦非盡不驗。憶昔乙酉﹑丙戌數年間之寒溫病﹐熱入陽明府後﹐凡於淸解藥中﹐能重用熟地以滋陰者﹐其病皆愈。此乃一時气運使然﹐不可筆之於書以爲定法也。

又﹕馮氏所著本艸﹐謂熟地能大補腎中元气﹐此亦確論。凡下焦虛損﹐大便滑瀉﹐服他藥不效者﹐單服熟地卽可止瀉。然須日用四五兩﹐煎濃湯服之亦不作悶﹝熟地少用則作悶多用轉不悶﹞﹐少用則無效。至陳修園則一槪抹倒﹐直視熟地爲不可用﹐豈能知熟地哉。寒溫傳裏之後﹐其人下焦虛憊太甚者﹐外邪恆直趨下焦作泄瀉﹐亦非重用熟地不能愈。癸巳秋﹐一女年三十許﹐得溫病﹐十餘日﹐勢至垂危﹐將舁於外。同坐賈××謂愚知醫﹐主家延爲診視。其證晝夜泄瀉﹐昏不知人﹐呼之不應﹐其脈數至七至﹐按之卽無。遂用熟地黃二兩﹐生山藥﹑生杭芍各一兩﹐甘艸三錢﹐煎湯一大碗﹐趁溫徐徐灌之﹐盡劑而愈。

二﹑藥物

○甘艸解

﹝附﹕甘艸反鰱魚之質疑﹞

甘艸﹕性微溫﹐其味至甘。能解一切毒性。甘者主和﹐故有調和脾胃之功﹐甘者主緩﹐故𨿽補脾胃而實非峻補。炙用則補力較大﹐是以方書謂脹滿證忌之。若軋末生服﹐轉能通利二便﹐消脹除滿。若治瘡瘍亦宜生用﹐或用生者煎服亦可。仲景有甘艸瀉心湯﹐用連﹑苓﹑半夏以瀉心下之痞﹐卽用甘艸以保護心主﹐不爲諸藥所傷損也。至白虎湯用之﹐是借其甘緩之性以緩寒藥之侵下。通脈湯﹑四逆湯用之﹐是借其甘緩之性﹐以緩熱藥之僭上。與芍藥同用﹐能育陰緩中止疼﹐仲景有甘艸芍藥湯。與漧薑同用﹐能逗畱其熱力使之綿長﹐仲景有甘艸漧薑湯。與半夏﹑細辛諸藥同用﹐能解其辛而且麻之味﹐使歸和平。惟與大戟﹑芫花﹑甘遂﹑海藻相反﹐余藥則皆相宜也。

古方治肺癰初起﹐有單用粉甘艸四兩﹐煮湯飲之者﹐恆有效驗。愚師其意﹐對於肺結核之初期﹐咳嗽吐痰﹐微帶鮏臭者﹐恆用生粉甘艸爲細末﹐每服錢半﹐用金銀花三錢煎湯送下﹐日服三次﹐屢屢獲效。若肺病已久﹐或兼吐膿血﹐可用粉甘艸細末三錢﹐浙貝母﹑三七細末各錢半﹐共調和爲一日之量﹐亦用金銀花煎湯送下。

若覺熱者﹐可再加玄參數錢﹐煎湯送服。皮黃者名粉甘艸﹐性平不溫﹐用於解毒淸火劑中尢良。

愚擬治霍亂兩方﹐一爲急救回生丹﹐一爲衛生防疫寶丹﹐二方中皆重用甘艸﹐則甘艸之功用可想也。然亦多賴將甘艸軋細生用﹐未經蜜炙﹑水煮耳。誠以暴病傳染﹐皆挾有毒瓦斯流行﹐生用則其解毒之力較大﹐且甘艸熟用則補﹐生用則補中仍有流通之力﹐故於霍亂相宜也。至於生用能流通之說﹐可以事實徵之。

【附案】開原王姓幼童﹐脾胃虛弱﹐飲食不能消化﹐恆吐出﹐且小便不利﹐周身漫腫﹐腹脹大﹐用生甘艸細末與西藥百布聖各等分﹐每服一錢﹐日三次﹐數日吐止便通﹐腫脹皆消。

鐵嶺友人魏××﹐其地多甘艸﹐魏××日以甘艸置茶壺中當茶葉沖水飲之﹐旬日其大小便皆較勤﹐遂不敢飲。

後與愚覿面﹐爲述其事﹐且問甘艸原有補性﹐何以通利二便﹖答曰「甘艸熟用則補﹐生用則通﹐以之置茶壺中𨿽衝以開水﹐其性未熟﹐仍與生用相近故能通也。」門生李××言﹐曾有一孺子患腹疼﹐用暖臍膏貼之﹐後其貼處潰爛﹐醫者謂多飲甘艸水可愈。復因飲甘艸水過多﹐小便不利﹐身腫腹脹﹐再延他醫治之﹐服藥無效。其地近火車站﹐火車恆裝卸甘艸﹐其姊攜之拾甘艸嚼之﹐日以爲常﹐其腫脹竟由此而消。觀此﹐則知甘艸生用﹑熟用﹐其性竟若是懸殊﹐用甘艸者﹐可不於生﹑熟之間加之意乎﹖

二﹑藥物○甘艸解

附﹕甘艸反鰱魚之質疑

近閱《遁園醫案》﹝長沙蕭琢如著﹞載鰱魚反甘艸之事。謂當遜淸末葉﹐醫士顏××篤實人也﹐一日告余﹐曾在某邑爲人治病﹐見一奇案﹐令人不解。有一農家人口頗眾﹐冬月塘涸取魚﹐煮食以供午餐﹐丁壯食魚且盡﹐卽散而赴工。婦女童稚數人復取魚烹治佐食。及晚﹐有一婦初覺飽悶不適﹐臥牀歇息﹐眾未介意。次日呼之不起﹐審視則已僵矣。舉家驚訝﹐莫明其故。再四考查﹐自進午餐後並未更進他種食物﹐亦無纖芥事故﹐乃取前日烹魚之釜細察視之﹐除魚汁骨肉外﹐惟存甘艸一條約四五寸許。究問所來﹐據其家婦女云﹐小孩啼哭每以甘艸與食﹐釜中所存必系小兒所遺落者。又檢所烹之魚﹐皆系鰱魚﹐並非毒物。且甘艸亦並無反鰱魚之說﹐矧同食者若干人﹐何獨一人偏受其災。

頃刻鄰里咸集。又久之﹐其母家亦至。家人據實以告眾﹐一少年大言於眾曰「甘艸鰱魚同食斃命﹐千古無此奇事﹐豈得以謊言搪塞﹖果爾﹐則再用此二物同煮﹐與我食之。」言已﹐卽促同來者照辦﹐並親自手擎二物置釜中。烹熟﹐取盤箸陳列席間﹐旁人疑阻者輒怒斥之﹐卽席大啖﹐並笑旁觀者愚暗膽怯。屆晚間固無甚痛苦﹐亦無若何表示﹐至次晨則僵臥不起矣。由斯其母家嫌疑解釋。按鰱魚爲常食之物﹐甘艸又爲藥中常用之品﹐苟此二物相反﹐疏方用甘艸時卽當戒其勿食鰱魚。

二﹑藥物

○朱砂解

朱砂﹕味微甘性涼﹐爲汞五硫一化合而成。性涼體重﹐故能養精神﹑安魂魄﹑鎭驚悸﹑熄肝風﹔爲其色赤入心﹐能淸心熱﹐使不耗血﹐故能治心虛怔忡及不眠﹔能消除毒菌﹐故能治暴病傳染﹑霍亂吐瀉﹔能入腎導引腎气上達於心﹐則陰陽調和﹐水火旣濟﹐目得水火之精气以養其瞳子﹐故能明目﹔外用之﹐又能敷瘡瘍疥癩諸毒。

鄒潤安曰﹕凡藥所以致生气於病中﹐化病气爲生气也。凡用藥取其稟賦之偏﹐以救人陰陽之偏勝也。是故藥物之性﹐未有不偏者。徐洄溪曰﹕藥之用﹐或取其气﹐或取其味﹐或取其色﹐或取其形﹐或取其質﹐或取其性情﹐或取其所生之時﹐或取其所成之地。愚謂﹕丹砂﹐則取其質與气與色爲用者也。質之剛是陽﹐內含汞則陰气之寒是陰﹐色純赤則陽﹐故其義爲陽抱陰﹐陰承陽﹐稟自先天﹐不假作爲。人之有生以前﹐兩精相搏卽有神﹐神根據於精乃有气﹐有气而後有生﹐有生而後知識具以成其魂﹐鑑別昭以成其魄﹐故凡精气失其所養﹐則魂魄遂不安﹐欲養之安之﹐則舍陰陽緊相抱持﹐密相承接之丹砂又奚取乎﹖然謂主身體五臟百病﹐養精神﹐安魂魄﹐益气明目何也﹖夫固以气寒﹐非溫煦生生之具﹐故僅能於身體五臟百病中﹐養精神安魂魄益气明目耳。若身體五臟百病中﹐其不必養精神安魂魄益气明目者﹐則不必用丹砂也。血脈不通者﹐水中之火不繼續也﹐煩滿消渴者﹐火中之水失滋澤也﹐中惡腹痛陰陽不相保抱﹐邪得乘間以入﹐毒瓦斯疥諸瘡﹐陽不畜陰而反灼陰﹐得惟藥之陽抱陰﹐陰涵陽者治之﹐斯陽不爲陰賊﹐陰不爲陽累﹐諸疾均可已矣。按此爲鄒氏釋《神農本艸經》之文﹐可謂精細入微矣。

【附案】壬寅秋月﹐霍亂流行。友人毛××之侄﹐受此證至垂危﹐衣冠旣畢﹐舁之牀上。毛××見其仍有微息﹐遂研朱砂錢許﹐和童便灌之﹐其病由此竟愈。

一女子得霍亂至垂危﹐醫者辭不治﹐時愚充教員於其處﹐求爲延醫﹐亦用藥無效。適有搖鈴賣藥者﹐言能治此證﹐亦單重用朱砂錢許﹐治之而愈。愚從此知朱砂善化霍亂之毒菌。至己未在奉天擬得急救回生丹﹑衛生防疫寶丹兩方﹐皆重用朱砂﹐治愈斯歲之患霍亂者不勝紀﹐傳之他省亦救人甚夥﹐可徵朱砂之功效神奇矣。然須用天產朱砂方效﹐若人工所造朱砂﹝色紫成大塊作錠形者﹐爲人工所造朱砂﹞﹐止可作顏料用﹐不堪入藥。

二﹑藥物

○鴉膽子解

鴉膽子﹕俗名鴨蛋子﹐卽苦參所結之子。味極苦﹐性涼。爲涼血解毒之要藥﹐善治熱性赤痢﹝赤痢間有涼者﹞﹐二便因熱下血﹐最能淸血分之熱及腸中之熱﹐防腐生肌﹐誠有奇效。愚生平用此藥治愈至險之赤痢不勝紀﹐用時去皮﹐每服二十五粒﹐極多至五十粒﹐白糖水送下。

鴨蛋子味甚苦﹐服時若嚼破﹐卽不能下咽。若去皮時破者﹐亦不宜服。恐服後若下行不速﹐或作惡心嘔吐。

故方書用此藥﹐恆以龍眼肉包之﹐一顆龍眼肉包七數﹐以七七之數爲劑。然病重身彊者﹐猶可多服﹐常以八八之粒爲劑。然亦不必甚拘。

鴨蛋子連皮搗細﹐醋調﹐敷疔毒甚效﹐立能止疼。其仁搗如泥﹐可以點痣。拙擬毒淋湯又嘗重用之﹐以治花柳毒淋。其化瘀解毒之力如此﹐治痢所以有奇效也。

二﹑藥物

○龍骨解

龍骨﹕味淡﹐微辛﹐性平。質最粘澀﹐具有翕收之力﹝以舌舐之卽吸舌不脫﹐有翕收之力可知﹞﹐故能收斂元气﹑鎭安精神﹑固澀滑脫。凡心中怔忡﹑多汗淋漓﹑吐血衄血﹑二便下血﹑遺精白濁﹑大便滑瀉﹑小便不禁﹑女子崩帶﹐皆能治之。其性又善利痰﹐治肺中痰飲咳嗽﹐咳逆上气﹐其味微辛﹐收斂之中仍有開通之力﹐故《神農本艸經》謂其主瀉利膿血﹐女子漏下﹐而又主瘕堅結也。龍齒與龍骨性相近﹐而又饒鎭降之力﹐故《神農本艸經》謂主小兒大人驚癇﹐癲疾狂走﹐心下結气﹐不能喘息也。

愚於忽然中風肢體不遂之證﹐其脈甚弦硬者﹐知系肝火肝風內動﹐恆用龍骨同牡蠣加於所服藥中以斂戢之﹐至脈象柔和其病自愈﹐拙擬鎭肝熄風湯﹑建瓴湯﹐皆重用龍骨﹐方後皆有驗案可參觀。

龍骨若生用之﹐凡心中怔忡﹑虛汗淋漓﹑經脈滑脫﹑神魂浮蕩諸疾﹐皆因元陽不能固攝﹐重用龍骨﹐借其所含之元陰以翕收此欲渙之元陽﹐則功效立見。若用之﹐其元陰之气因傷損﹐縱其質本粘澀﹐後其粘澀增加﹐而其翕收之力則頓失矣。用龍骨者用其粘澀﹐誠不如用其吸收也。明乎此理﹐則龍骨之不宜益明矣。

王洪緒《外科證治全生集》謂﹕「用龍骨者宜懸之井中經宿而後用之」﹐是可謂深知龍骨之性﹐而善於用之者矣。愚用龍骨約皆生用﹐惟治女子血崩﹐或將流產﹐至極危時恆用者﹐取其澀力稍勝以收一時之功也。

陳修園曰﹕痰﹐水也﹐隨火而上升﹐龍骨能引逆上之火泛濫之水下歸其宅﹐若與牡蠣同用﹐爲治痰之神品﹐今人止知其性澀以收脫﹐何其淺也。

二﹑藥物

○牡蠣解

牡蠣﹕味鹹而澀﹐性微涼。能軟堅化痰﹐善消瘰﹐止呃逆﹐固精气﹐治女子崩帶。《神農本艸經》謂其主溫瘧者﹐因溫瘧但在足少陽﹐故不與太陽相並爲寒﹐但與陽明相並爲熱。牡蠣能入其經而祛其外來之邪。主驚恚怒气者﹐因驚則由於膽﹐怒則由於肝﹐牡蠣鹹寒屬水﹐以水滋木﹐則肝膽自得其養。且其性善收斂有保合之力﹐則膽得其助而驚恐自除﹐其質類金石有鎭安之力﹐則肝得其平而恚怒自息矣。至於筋原屬肝﹐肝不病而筋之或拘或緩者自愈﹐故《神農本艸經》又謂其除拘緩也。

牡蠣所消之瘰﹐卽《神農本艸經》所謂。而其所以能消者﹐非因其咸能軟堅也。蓋牡蠣之原質﹐爲炭酸鈣化合而成﹐其中含有沃度﹝亦名海典﹞﹐沃度者善消癅贅瘰之藥也﹝醫方篇消瘰丸下附有驗案可參觀﹞。

龍骨﹑牡蠣﹐若專取其收澀可以用。若用以滋陰﹐用以斂火﹐或取其收斂﹐兼取其開通者﹝二藥皆斂而能開﹞﹐皆不可。

若作丸散﹐亦可用﹐因之則其質稍軟﹐與脾胃相宜也。然宜存性﹐不可過﹐若入湯劑仍以不爲佳。

今用者一槪之﹐殊非所宜。

二﹑藥物

○石決明解

石決明﹕味微鹹﹐性微涼。爲涼肝鎭肝之要藥。肝開竅於目﹐是以其性善明目﹐研細水飛作敷藥﹐能除目外障﹐作丸散內服﹐熊消目內障﹝消內障丸散優於湯劑﹞。爲其能涼肝﹐兼能鎭肝﹐故善治腦中充血作疼作眩暈﹐因此證多系肝气肝火挾血上衝也。是以愚治腦充血證﹐恆重用之至兩許。其性又善利小便﹐通五淋﹐蓋肝主疏泄爲腎行气﹐用決明以涼之鎭之﹐俾肝气肝火不妄動自能下行﹐腎气不失疏泄之常﹐則小便之難者自利﹐五淋之澀者自通矣。此物乃鰒甲也﹐狀如蛤﹐單片附石而生﹐其邊有孔如豌豆﹐七孔九孔者佳﹐宜生研作粉用之﹐不宜用。

二﹑藥物

○玄參解

玄參﹕色黑﹐味甘微苦﹐性涼多液。原爲淸補腎經之藥﹐中心空而色白﹝此其本色﹐藥局多以黑豆皮水染之﹐則不見其白矣﹞﹐故又能入肺以淸肺家燥熱﹐解毒消火﹐最宜於肺病結核﹑肺熱咳嗽。《神農本艸經》謂其治產乳餘疾﹐因其性涼而不寒﹐又善滋陰﹐且兼有補性﹝凡名參者皆含有補性﹞﹐故產後血虛生熱及產後寒溫諸證﹐熱入陽明者﹐用之最宜。愚生平治產後外感實熱﹐其重者用白虎加人參湯以玄參代方中知母﹐其輕者用拙擬滋陰淸胃湯﹐亦可治愈。誠以產後忌用涼藥﹐而旣有外感實熱﹐又不得不以涼藥淸之﹐惟石膏與玄參﹐《神農本艸經》皆明載治產乳﹐故敢放膽用之。然用石膏又必加人參以輔之﹐又不敢與知母並用﹐至滋陰淸胃湯中重用玄參﹐亦必以四物湯中歸芍輔之﹐此所謂小心放膽並行不悖也。《神農本艸經》又謂﹐玄參能明目﹐誠以肝開竅於目﹐玄參能益水以滋肝木﹐故能明目﹐且目之所以能視者﹐在瞳子中神水充足﹐神水固腎之精華外現者也。以玄參與柏實﹑枸杞並用﹐以治肝腎虛而生熱視物不了了者﹐恆有捷效也。又外感大熱已退﹐其人眞陰虧損﹑舌漧無津﹑胃液消耗﹑口苦懶食者﹐愚恆用玄參兩許﹐加潞黨參二三錢﹐連服數劑自愈。

二﹑藥物

○當歸解

當歸﹕味甘微辛﹐气香﹐液濃﹐性溫。爲生血﹑活血之主藥﹐而又能宣通气分﹐使气血各有所歸﹐故名當歸。其力能升﹝因其气濃而溫﹞能降﹝因其味濃而辛﹞﹐內潤臟腑﹝因其液濃而甘﹞﹐外達肌表﹝因其味辛而溫﹞。能潤肺金之燥﹐故《神農本艸經》謂其主咳逆上气﹔能緩肝木之急﹐故《金匱》當歸芍藥散﹐治婦人腹中諸疼痛﹔能補益脾血﹐使人肌膚華澤﹔生新兼能化瘀﹐故能治周身麻痺﹑肢體疼痛﹑瘡瘍腫疼﹔活血兼能止血﹐故能治吐血﹑衄血﹝須用醋炒取其能降也﹞﹐二便下血﹝須用酒炒取其能升也﹞﹔潤大便兼能利小便﹐舉凡血虛血枯﹑陰分虧損之證﹐皆宜用之。惟虛勞多汗﹑大便滑瀉者﹐皆禁用。

當歸之性𨿽溫﹐而血虛有熱者﹐亦可用之﹐因其能生血卽能滋陰﹐能滋陰卽能退熱也。其表散之力𨿽微﹐而頗善祛風﹐因風著人體恆致血痺﹐血活痺開﹐而風自去也。至於女子產後受風發搐﹐尢宜重用當歸﹐因產後之發搐﹐半由於受風﹐半由於血虛﹝血虛不能榮筋﹞﹐當歸旣能活血以祛風﹐又能生血以補虛﹐是以愚治此等證﹐恆重用當歸一兩﹐少加散風之品以佐之﹐卽能隨手奏效。

【附案】一少婦﹐身體羸弱﹐月信一次少於一次﹐浸至只來少許﹐詢問治法。時愚初習醫未敢疏方﹐俾每日單用當歸八錢煮汁飲之﹐至期所來經水遂如常﹐由此可知當歸生血之效也。

一人年四十餘﹐得溺血證﹐自用當歸一兩酒煮飲之而愈。後病又反復﹐再用原方不效﹐求爲延醫﹐愚俾單用去皮鴉膽子五十粒﹐冰糖化水送下而愈。後其病又反復﹐再服鴉膽子方兩次無效﹐仍用酒煮當歸飲之而愈。

夫人猶其人﹐證猶其證﹐從前治愈之方﹐後用之有效有不效者﹐或因血証之前後涼熱不同也﹐然卽此亦可知當歸之能止下血矣。

二﹑藥物

○芍藥解

芍藥﹕味苦微酸﹐性涼多液﹝單煮之其汁甚濃﹞。善滋陰養血﹐退熱除煩﹐能收斂上焦浮越之熱下行自小便瀉出﹐爲陰虛有熱小便不利者之要藥。爲其味酸﹐故能入肝以生肝血﹔爲其味苦﹐故能入膽而益膽汁﹔爲其味酸而兼苦﹐且又性涼﹐又善瀉肝膽之熱﹐以除痢疾後重﹝痢後重者﹐皆因肝膽之火下迫﹞﹐療目疾腫疼﹝肝開竅於目﹞。與當歸﹑地黃同用﹐則生新血﹔與桃仁﹑紅花同用﹐則消瘀血﹔與甘艸同用則調和气血﹐善治腹疼﹔與竹茹同用﹐則善止吐衄﹔與附子同用﹐則翕收元陽下歸宅窟。惟力近和緩﹐必重用之始能建功。

芍藥原有白﹑赤二種﹐以白者爲良﹐故方書多用白芍。至於化瘀血﹐赤者較優﹐故治瘡瘍者多用之﹐爲其能化毒熱之瘀血不使潰膿也。白芍出於南方﹐杭州產者最佳﹐其色白而微紅﹐其皮則紅色又微重。爲其色紅白相兼﹐故調和气血之力獨優。赤芍出於北方關東三省﹐各山皆有﹐肉紅皮赤﹐其質甚粗﹐若野艸之根﹐故張隱庵﹑陳修園皆疑其非芍藥花根。愚向亦疑之﹐至奉後因得目睹﹐疑團方釋﹐特其花葉皆小﹐且花皆單瓣﹐其花或粉紅或紫色﹐然無論何色﹐其根之色皆相同。

【附案】一童子年十五六歲﹐於季春得溫病﹐經醫調治﹐八九日間大熱已退﹐而心猶發熱﹐怔忡莫支﹐小便不利﹐大便滑瀉﹐脈象虛數﹐仍似外邪未淨﹐爲疏方﹐用生杭芍二兩﹐炙甘艸一兩半﹐煎湯一大碗徐徐溫飲下﹐盡劑而愈。夫《神農本艸經》謂芍藥益气﹐元素謂其止瀉利﹐卽此案觀之洵不誤也。然必以炙艸輔之﹐其功效乃益顯。

按﹕此證原宜用拙擬滋陰淸燥湯﹐原有芍藥六錢﹐甘艸三錢﹐又加生懷山藥﹑滑石各一兩﹐而當時其方猶未擬出﹐但投以芍藥﹑甘艸幸亦隨手奏效。二方之中﹐其甘艸一生用一炙用者﹐因一則少用之以爲輔佐品﹐借以調和藥之性味﹐是以生用﹔一則多用之至兩半﹐借其補益之力以止滑瀉﹐是以炙用﹐且《傷寒論》原有芍藥甘艸湯爲育陰之妙品﹐方中芍藥﹑甘艸各四兩﹐其甘艸亦系炙用也。

鄰村周××﹐年二十餘﹐得溫病﹐醫者用藥淸解之﹐旬日其熱不退。診其脈左大於右者一倍﹐按之且有力。

夫寒溫之熱傳入陽明﹐其脈皆右大於左﹐以陽明之脈在右也。卽傳入少陽厥陰﹐其脈亦右大於左﹐因旣挾有外感實熱﹐縱兼他經﹐仍以陽明爲主也。此證獨左大於右﹐乃溫病之變證﹐遂投以小劑白虎湯﹝方中生石膏止用五錢﹞﹐重加生杭芍兩半﹐煎湯兩茶杯頓飲之﹐須臾小便一次甚多﹐病若失。

鄰村霍氏婦﹐周身漫腫﹐腹脹小便不利﹐醫者治以五皮飲不效。其脈數而有力﹐心中常覺發熱﹐知其陰分虧損﹐陽分又偏盛也。爲疏方﹐用生杭芍兩半﹐玄參﹑滑石﹑地膚子﹑甘艸各三錢﹐煎服一劑卽見效驗﹐後卽方略爲加減﹐連服數劑全愈。

奉天陳某﹐年四十餘﹐自正月中旬﹐覺心中發熱懶食﹐延至暮春﹐其熱益甚﹐常常腹疼﹐時或泄瀉﹐其脈右部弦硬異常﹐按之甚實﹐舌苔微黃。知系外感伏邪﹐因春萌動﹐傳入胃府﹐久而化熱﹐而肝木復乘時令之旺以侮克胃土﹐是以腹疼且泄瀉也。其脈象不爲洪實而現弦硬之象者﹐因胃土受侮﹐亦從肝木之化也。爲疏方﹐用生杭芍﹑生懷山藥﹑滑石﹑玄參各一兩﹐甘艸﹑連翹各三錢﹐煎服一劑﹐熱與腹疼皆愈彊半﹐可以進食﹐自服藥後大便猶下兩次。診其脈象已近和平﹐遂將方中芍藥﹑滑石﹑玄參各減半﹐又服一劑全愈。

陳姓婦﹐年二十餘﹐於季春得溫病﹐四五日間延爲延醫。其證表裏俱熱﹐脈象左右皆洪實﹐腹中時時切疼﹐大便日下兩三次﹑舌苔濃而微黃﹐知外感邪熱已入陽明之府﹐而肝膽乘時令木气之旺﹐又挾實熱以侮克中土﹐故腹疼而又大便勤也。亦投以前方﹐加鮮茅根三錢﹐一劑腹疼便瀉卽止﹐又服一劑全愈。觀此二案﹐《傷寒論》諸方﹐腹痛皆加芍藥﹐不待疏解而自明也。至於茅根入藥必須鮮者方效﹐若無鮮者可不用。

一婦人年三十許﹐因陰虛小便不利﹐積成水腫甚劇﹐大便亦旬日不通。一老醫投以八正散不效﹐友人髙××爲出方﹐用生白芍六兩﹐煎湯兩大碗﹐再用生阿膠二兩融化其中﹐俾病患盡量飲之﹐老醫甚爲駭疑﹐髙××力主服之﹐盡劑而二便皆通﹐腫亦頓消。後老醫與愚睹面爲述其事﹐且問此等藥何以能治此等病﹖答曰「此必陰虛不能化陽﹐以致二便閉塞﹐白芍善利小便﹐阿膠能滑大便﹐二藥並用又大能滋補眞陰﹐使陰分充足以化其下焦偏盛之陽﹐則二便自能利也。」子××﹐治一水腫證﹐其人年六旬﹐二便皆不通利﹐心中滿悶﹐時或煩躁﹐知其陰虛積有內熱﹐又兼气分不舒也。投以生白芍三兩﹐橘紅﹑柴胡各三錢﹐一劑二便皆通。繼服滋陰理气少加利小便之藥全愈。

二﹑藥物

○芎解

芎﹕味辛﹑微苦﹑微甘﹐气香竄﹐性溫。溫竄相並﹐其力上升﹑下降﹑外達﹑內透無所不至。故諸家本艸﹐多謂其能走泄眞气﹐然無論何藥﹐皆有益有獘﹐亦視用之何如耳。其特長在能引人身淸輕之气上至於腦﹐治腦爲風襲頭疼﹑腦爲浮熱上衝頭疼﹑腦部充血頭疼。其溫竄之力﹐又能通活气血﹐治周身拘攣﹐女子月閉無子。𨿽系走竄之品﹐爲其味微甘且含有津液﹐用之佐使得宜﹐亦能生血。

四物湯中用芎﹐所以行地黃之滯也﹐所以治淸陽下陷時作寒熱也。若其人陰虛火升﹐頭上時汗出者﹐芎卽不宜用。

【附案】友人郭××妻﹐產後頭疼﹐或與一方當歸﹑芎各一兩煎服卽愈。此蓋產後血虛兼受風也。愚生平用芎治頭疼不過二三錢。

一人年三十餘﹐頭疼數年﹐服藥或愈﹐仍然反復﹐其脈弦而有力﹐左關尢甚﹐知其肝血虧損肝火熾盛也。投以熟地﹑柏實各一兩﹐生龍骨﹑生牡蠣﹑龍膽艸﹑生杭芍﹑枸杞各四錢﹐甘艸﹑芎各二錢﹐一劑疼止﹐又服數劑永不反復。

又治一人﹐因腦爲風襲頭疼﹐用川芎﹑菊花各三錢﹐煎湯服之立愈。

二﹑藥物

○大黃解

大黃﹕味苦﹐气香﹐性涼。能入血分﹐破一切瘀血。爲其气香故兼入气分﹐少用之亦能調气﹐治气郁作疼。

其力沈而不浮﹐以攻決爲用﹐下一切瘕積聚。能開心下熱痰以愈瘋狂﹐降腸胃熱實以通燥結﹐其香竄透竅之力又兼利小便﹝大黃之色服後入小便﹐其利小便可知﹞。性𨿽趨下而又善淸在上之熱﹐故目疼齒疼﹐用之皆爲要藥。又善解瘡瘍熱毒﹐以治疔毒尢爲特效之藥﹝疔毒甚劇﹐他藥不效者﹐當重用大黃以通其大便自愈﹞。其性能降胃熱﹐並能引胃气下行﹐故善止吐衄﹐仲景治吐血﹑衄血有瀉心湯﹐大黃與黃連﹑黃芩並用。《神農本艸經》謂其能「推陳致新」﹐因有黃良之名。仲景治血痺虛勞﹐有大黃虫丸﹐有百勞丸﹐方中皆用大黃﹐是眞能深悟「推陳致新」之旨者也。

《金匱》瀉心湯﹐誠爲治吐血﹑衄血良方﹐惟脈象有實熱者宜之。若脈象微似有熱者﹐愚恆用大黃三錢﹐煎湯送服赤石脂細末四五錢。若脈象分毫無熱﹐且心中不覺熱者﹐愚恆用大黃細末﹑肉桂細末各六七分﹐用開水送服卽愈。

凡气味俱濃之藥﹐皆忌久煎﹐而大黃尢甚﹐且其質經水泡卽軟﹐煎一兩沸藥力皆出﹐與他藥同煎宜後人﹐若單用之開水浸服卽可﹐若軋作散服之﹐一錢之力可抵煎湯者四錢。

大黃之力𨿽猛﹐然有病則病當之﹐恆有多用不妨者。是以治癲狂其脈實者﹐可用至二兩﹐治疔毒之毒熱甚盛者﹐亦可用至兩許。蓋用藥以勝病爲準﹐不如此則不能勝病﹐不得不放膽多用也。

【附案】愚在籍時﹐曾至鄰縣治病﹐其地有楊氏少婦﹐得奇疾﹐赤身臥帳中﹐其背腫熱﹐若有一縷著身﹐卽覺熱不能忍﹐百藥無效。後有乘船自南來赴北闈鄕試者﹐精通醫術﹐延爲診視。言系陽毒﹐俾用大黃十斤﹐煎湯十碗﹐放量飲之﹐數日飲盡﹐竟霍然全愈。爲其事至奇﹐故附記之。

二﹑藥物

○朴硝﹑硝石解

﹝附﹕朴硝煉玄明粉法﹞

朴硝﹕味鹹﹐微苦﹐性寒。稟天地寒水之气以結晶﹐水能勝火﹐寒能勝熱﹐爲心火熾盛有實熱者之要藥。療心熱生痰﹐精神迷亂﹑五心潮熱﹐煩躁不眠。且咸能軟堅﹐其性又善消﹐故能通大便燥結﹐化一切瘀滯。咸入血分﹐故又善消瘀血﹐治妊婦胎殤未下。外用化水點眼﹐或煎湯燻洗﹐能明目消翳﹐愈目疾紅腫。《神農本艸經》謂煉服可以養生﹐所謂煉者﹐如法制爲玄明粉﹐則其性尢良也。然今時之玄明粉﹐鮮有如法煉制者﹐凡藥房中所鬻之玄明粉﹐多系風化朴硝﹐其性與朴硝無異。

【附案】一少年女子﹐得瘋疾癲狂甚劇﹐屢次用藥皆未能灌下。後爲設方﹐單用朴硝當鹽﹐加於菜蔬中服之﹐病患不知﹐月餘全愈。

法庫門生萬××治一少女瘋狂﹐彊灌以藥﹐竟將藥碗咬破﹐仍未灌下。萬××素閱《衷中參西錄》﹐知此方﹐遂用朴硝和鮮萊菔作湯﹐令病患食之﹐數日全愈。

奉天劉××﹐年四十餘﹐得結證﹐飲食行至下脘復轉而吐出﹐無論服何藥亦如玆﹐且其處時時切疼﹐上下不通者已旬日矣。俾用朴硝六兩﹐與鮮萊菔片同煮﹐至萊菔爛熟撈出﹐又添生片再煮﹐換至六七次﹐約用萊菔七八斤﹐將朴硝鹹味借萊菔提之將盡﹐余濃汁四茶杯﹐每次溫飲一杯﹐兩點鐘一次﹐飲至三次其結已開﹐大便通下。其女時息痢疾﹐俾飲其餘﹐痢疾亦愈。

奉天於姓婦﹐年近五旬﹐因心熱生痰﹐痰火瘀滯﹐煩躁不眠﹐五心潮熱﹐其脈象洪實。遂用朴硝和炒熟麥麵煉蜜爲丸﹐三錢重﹐每丸中約有朴硝一錢﹐早晚各服一丸﹐半月全愈。蓋人多思慮則心熱气結﹐其津液亦恆隨气結於心下﹐經心火灼煉而爲熱痰。朴硝咸且寒﹐原爲心經對宮之藥﹐其咸也屬水﹐力能勝火﹐而又寒能勝熱﹐且其性善消﹐又能開結﹐故以治心熱有痰者最宜。至於必同麥麵爲丸者﹐以麥爲心谷﹐心臟有病以朴硝瀉之﹐卽以麥麵補之﹐補破相濟爲用﹐則藥性歸於和平﹐而後可久服也。

硝石卽焰硝﹐俗名火硝。味辛微鹹﹐性與朴硝相近﹐其寒涼之力遜於朴硝﹐而消化之力勝於朴硝﹐若與皂礬同用﹐善治內傷黃膽﹐消膽中結石﹑膀胱中結石﹝卽石淋﹞及鉤虫病﹝鉤虫及膽石病﹐皆能令人成黃膽醫論篇中有「論黃膽有內傷外感及內傷外感之兼證並詳治法」﹐載有審定《金匱》硝石礬石散方﹐可參觀﹞。

二﹑藥物○朴硝﹑硝石解

附﹕朴硝煉玄明粉法

用朴硝煉玄明粉﹐原用萊菔。然此法今人不講久矣。至藥局所鬻者﹐乃風化硝﹐非玄明粉也。今並載其法﹐以備參觀。

其法﹕於冬至後﹐用潔淨朴硝十斤﹐白萊菔五斤切片﹐同入鍋中﹐用水一斗五升﹐煮至萊菔爛熟﹐將萊菔撈出。用竹篩一个﹐鋪綿紙二層﹐架托於新缸之上﹐將硝水濾過。在庭露三日﹐其硝凝於缸邊﹐將餘水傾出﹐曬漧。將硝取出﹐用砂鍋熬於鑪上﹐融化後﹐攪以銅鏟﹐熬至將凝﹐用鏟鏟出。再裝以瓷罐﹐未滿者寸許﹐蓋以瓦片。用釘三个﹐釘地作鼎足形﹐釘頭髙二寸﹐罐置其上﹐用磚在罐周遭﹐砌作鑪形﹐多畱風眼﹐鑪磚離罐三寸。將木炭火置於鑪中﹐罐四圍上下都被炭火壅培﹐以至硝紅爲度。次日取出﹐再用綿紙鋪於淨室地上﹐將硝碾細﹐用絹羅篩於紙上濃一分。將戶牖皆遮蔽勿透風﹐三日後取出﹐其硝潔白如粉﹐輕虛成片。其性最能降火化痰﹐淸利臟腑。怪證服之可蠲﹐狂躁用之卽愈。搜除百病﹐安斂心神。大人服二﹑三錢﹐小兒服五分至一錢﹐用白湯或蔥湯融化﹐空心服之。

服藥之日﹐不宜食他物﹐惟飲稀粥。服二三次後﹑自然精神爽健﹐臟腑調和﹐津液頓生﹐百病如失。惟久病泄瀉者﹐服之不宜。

二﹑藥物

○濃朴解

濃朴﹕味苦辛﹐性溫。治胃气上逆﹐惡心嘔噦﹐胃气鬱結脹滿疼痛﹐爲溫中下气之要藥。爲其性溫味又兼辛﹐其力不但下行﹐又能上升外達﹐故《神農本艸經》謂其主中風傷寒頭痛﹐《金匱》濃朴麻黃湯﹐用治咳而脈浮。與橘﹑夏並用﹐善除濕滿﹔與姜﹑術並用﹐善開寒痰凝結﹔與硝﹑黃並用﹐善通大便燥結﹔與烏藥並用﹐善治小便因寒白濁。味之辛者屬金﹐又能入肺以治外感咳逆﹔且金能制木﹐又能入肝﹑平肝木之橫恣以愈脇下掀疼﹔其色紫而含有油質﹐故兼入血分﹐甄權謂其破宿血﹐古方治月閉亦有單用之者。諸家多謂其誤服能脫元气﹐獨葉香巖謂「多用則破气﹐少用則通陽」﹐誠爲確當之論。

【附案】一少婦因服寒涼開胃之藥太過﹐致胃陽傷損﹐飲食不化﹐寒痰瘀於上焦﹐常常短气﹐治以苓桂術甘湯加漧薑四錢﹑濃朴二錢﹐囑其服後若不覺溫暖﹐可徐徐將漧薑加重。後數月見其家人﹐言漧薑加至一兩二錢﹑濃朴加至八錢﹐病始脫然。問何以並將濃朴加重﹖謂「初但將漧薑加重則服之覺悶﹐後將濃朴漸加重至八錢始服之不覺悶﹐而寒痰亦從此開豁矣。」由是觀之﹐元素謂﹕寒脹之病﹐於大熱藥中兼用濃朴﹐爲結者散之之神藥﹐誠不誤也。

愚二十餘歲時﹐於仲秋之月﹐每至申﹑酉時腹中作脹﹐後於將作脹時﹐但嚼服濃朴六七分許﹐如此兩日﹐脹遂不作。服濃朴辛以散之﹐溫以通之﹐且能升降其气化是以愈耳。

愚治沖气上衝﹐並挾痰涎上逆之證﹐皆重用龍骨﹑牡蠣﹑半夏﹑赭石諸藥以降之﹑鎭之﹑斂之﹐而必少用濃朴以宣通之﹐則沖气痰涎下降﹐而中气仍然升降自若無滯礙。

二﹑藥物

○麻黃解

麻黃﹕味微苦﹐性溫。爲發汗之主藥。於全身之臟腑經絡﹐莫不透達﹐而又以逐發太陽風寒爲其主治之大綱。故《神農本艸經》謂其主中風傷寒頭痛諸證﹐又謂其主咳逆上气者﹐以其善搜肺風兼能瀉肺定喘也。謂其破瘕積聚者﹐以其能透出皮膚毛孔之外﹐又能深入積痰凝血之中﹐而消堅化瘀之藥可偕之以奏效也。且其性善利小便﹐不但走太陽之經﹐兼能入太陽之府﹐更能由太陽而及於少陰﹝是以傷寒少陰病用之﹞﹐並能治瘡疽白硬﹐陰毒結而不消。

太陽爲周身之外廓﹐外廓者皮毛也﹐肺亦主之。風寒襲人﹐不但入太陽﹐必兼入手太陰肺經﹐恆有咳嗽微喘之證。麻黃兼入手太陰爲逐寒搜風之要藥﹐是以能發太陽之汗者﹐不僅麻黃﹐而《傷寒論》治太陽傷寒無汗﹐獨用麻黃湯者﹐治足經而兼顧手經也。

凡利小便之藥﹐其中空者多兼能發汗﹐木通﹑蓄之類是也。發汗之藥﹐其中空者多兼能利小便﹐麻黃﹑柴胡之類是也。傷寒太陽經病﹐恆兼入太陽之腑﹝膀胱﹞﹐致畱連多日不解﹐麻黃治在經之邪﹐而在腑之邪亦兼能治之。蓋在經之邪由汗而解﹐而在腑之邪亦可由小便而解﹐彼後世用他藥以代麻黃者﹐於此義蓋未之審也。

受風水腫之證﹐《金匱》治以越婢湯﹐其方以麻黃爲主﹐取其能祛風兼能利小便也。愚平素臨證用其方服藥後果能得汗﹐其小便卽頓能利下﹐而腫亦遂消。特是﹐其方因麻黃與石膏並用﹐石膏之力原足以監制麻黃﹐恆有服之不得汗者﹐今變通其方﹐於服越婢湯之前﹐先用白糖水送服西藥阿斯匹林一瓦半﹐必能出汗﹐趁其正出汗時﹐將越婢湯服下﹐其汗出必益多﹐小便亦遂通下。

東人××博士﹐用麻黃十瓦﹐煎成水一百瓦﹐爲一日之量﹐分三次服下﹐治慢性腎炎小便不利及腎臟萎縮小便不利﹐用之有效有不效﹐以其証之涼熱虛實不同﹐不知用他藥佐之以盡麻黃之長也。試觀《金匱》水气門越婢湯﹐麻黃輔以石膏﹐因其脈浮有熱也﹝脈浮故系有風實亦有熱﹞﹐麻黃附子湯輔以附子﹐因其脈沈而寒也。通變化裁﹐息息與病機相符﹐是眞善用麻黃者矣。

古方中有麻黃﹐皆先將麻黃煮數沸吹去浮沫﹐然後納他藥﹐蓋以其所浮之沫發性過烈﹐去之所以使其性歸和平也。

麻黃帶節發汗之力稍弱﹐去節則發汗之力較彊﹐今時用者大抵皆不去節﹐至其根則純系止汗之品﹐本是一物﹐而其根莖之性若是迥殊﹐非經細心實驗﹐何以知之。

陸九芝謂﹕「麻黃用數分﹐卽可發汗﹐此以治南方之人則可﹐非所論於北方也。蓋南方气暖﹐其人肌膚薄弱﹐汗最易出﹐故南方有麻黃不過錢之語﹔北方若至塞外﹐气候寒冷﹐其人之肌膚彊濃﹐若更爲出外勞碌﹐不避風霜之人﹐又當嚴寒之候﹐恆用七八錢始能汗者。夫用藥之道﹐貴因時﹑因地﹑因人﹐活潑斟酌以勝病爲主﹐不可拘於成見也。」

二﹑藥物

○柴胡解

柴胡﹕味微苦﹐性平。稟少陽生發之气﹐爲足少陽主藥﹐而兼治足厥陰。肝气不舒暢者﹐此能舒之﹔膽火甚熾盛者﹐此能散之﹔至外感在少陽者﹐又能助其樞轉以透膈升出之﹐故《神農本艸經》謂其主寒熱﹐寒熱者少陽外感之邪也。又謂其主心腹腸胃中結气﹐飲食積聚﹐誠以五行之理﹐木能疏土﹐爲柴胡善達少陽之木气﹐則少陽之气自能疏通胃土之郁﹐而其結气飲食積聚自消化也。

《神農本艸經》柴胡主寒熱﹐山茱萸亦主寒熱。柴胡所主之寒熱﹐爲少陽外感之邪﹐若傷寒瘧疾是也﹐故宜用柴胡和解之﹐山萸肉所主之寒熱﹐爲厥陰內傷之寒熱﹐若肝臟虛極忽寒忽熱﹐汗出欲脫是也﹐故宜用山萸肉補斂之。二証之寒熱𨿽同﹐而其病因判若天淵﹐臨證者當細審之﹐用藥愼勿誤投也。

柴胡非發汗之藥﹐而多用之亦能出汗。小柴胡湯多用之至八兩﹐按今時分量計之﹐且三分之﹝古方一煎三服﹐故可三分﹞一劑可得八錢。小柴胡湯中如此多用柴胡者﹐欲借柴胡之力升提少陽之邪以透膈上出也。然多用之又恐其旁行發汗﹐則上升之力不專﹐小柴胡湯之去渣重煎﹐所以減其發汗之力也。

或疑小柴胡湯旣非發汗之藥﹐何以《傷寒論》百四十九節服柴胡湯後有汗出而解之語﹖不知此節文義﹐原爲誤下之後服小柴胡湯者說法。夫小柴胡湯﹐系和解之劑﹐原非發汗之劑﹐特以誤下之後﹐脇下所聚外感之邪﹐兼散漫於手少陽三焦﹐因少陽爲遊部﹐手﹑足少陽原相貫徹也。此時仍投以小柴胡和解之﹐則邪之散漫於三焦者﹐遂可由手少陽外達之經絡作汗而解﹐而其畱於脇下者﹐亦與之同气相求﹐借徑於手少陽而汗解﹐故於發熱汗出上﹐特加一卻字﹐言非發其汗而卻由汗解也。然足少陽之由汗解原非正路﹐乃其服小柴胡湯後﹐脇下之邪欲上升透膈﹐因下後气虛不能助之通過﹐而其邪之散漫於手少陽者﹐且又以同類相招﹐遂於蓄極之時而開旁通之路﹐此際幾有正气不能勝邪气之勢﹐故必先蒸蒸而振﹐大有邪正相爭之象﹐而後發熱汗出而解﹐此卽所謂戰而後汗也。觀下後服柴胡湯者﹐其出汗若是之難﹐則足少陽之病由汗解﹐原非正路益可知也。是以愚生平臨證﹐於壯實之人用小柴胡湯時﹐恆減去人參﹐而於經醫誤下之後者﹐若用小柴胡湯必用人參以助其戰勝之力。

用柴胡以治少陽外感之邪﹐不必其寒熱往來也。但知其人純系外感﹐而有惡心欲吐之現象﹐是卽病在少陽﹐欲借少陽樞轉之機透膈上達也。治以小柴胡可隨手奏效﹐此病機欲上者因而越之也。又有其人不見寒熱往來﹐亦並不喜嘔﹐惟頻頻多吐粘涎﹐斯亦可斷爲少陽病﹐而與以小柴胡湯。蓋少陽之去路爲太陰濕土﹐因包脾之脂膜原與板油相近﹐而板油亦脂膜﹐又有同類相招之義﹐此少陽欲傳太陰﹐而太陰濕土之气經少陽之火鑠煉﹐遂凝爲粘涎頻頻吐出﹐投以小柴胡湯﹐可斷其入太陰之路﹐俾由少陽而解矣。又﹕柴胡爲瘧疾之主藥﹐而小心過甚者﹐謂其人若或陰虛燥熱﹐可以靑蒿代之。不知瘧邪伏於脇下兩板油中﹐乃足少陽經之大都會﹐柴胡能入其中﹐升提瘧邪透膈上出﹐而靑蒿無斯力也。若遇陰虛者﹐或熱入於血分者﹐不妨多用滋陰涼血之藥佐之﹔若遇燥熱者﹐或熱盛於气分者﹐不妨多用潤燥淸火之藥佐之。是以愚治瘧疾有重用生地﹑熟地治愈者﹐有重用生石膏﹑知母治愈者﹐其气分虛者﹐又有重用參﹑治愈者﹐然方中無不用柴胡也。

【附案】一人年過四旬﹐脇下掀疼﹐大便七八日未行﹐醫者投以大承气湯﹐大便未通而脇下之疼轉甚。其脈弦而有力﹐知系肝气膽火恣盛也﹐投以拙擬金鈴瀉肝湯加柴胡﹑龍膽艸各四錢﹐服後須臾大便通下﹐脇疼頓愈。審是﹐則《神農本艸經》謂「柴胡主腸胃中飲食積聚﹐推陳致新」者﹐誠非虛語也。且不但能通大便也﹐方書通小便亦多有用之者﹐愚試之亦頗效驗。蓋小便之下通﹐必由手少陽三焦﹐三焦之气化能升而後能降﹐柴胡不但升足少陽實兼能升手少陽也。

二﹑藥物

○桂枝解

桂枝﹕味辛微甘﹐性溫。力善宣通﹐能升大气﹝卽胸之宗气﹞﹐降逆气﹝如沖气肝气上衝之類﹞﹐散邪气﹝如外感風寒之類﹞。仲景苓桂術甘湯用之治短气﹐是取其能升也﹔桂枝加桂湯用之治奔豚﹐是取其能降也﹔麻黃﹑桂枝﹑大小靑龍諸湯用之治外感﹐是取其能散也。而《神農本艸經》論牡桂﹝卽桂枝﹞﹐開端先言其主咳逆上气﹐似又以能降逆气爲桂枝之特長﹐諸家本艸鮮有言其能降逆气者﹐是用桂枝而棄其所長也。

小靑龍湯原桂枝﹑麻黃並用﹐至喘者去麻黃加杏仁而不去桂枝﹐誠以《神農本艸經》原謂桂枝主吐吸﹝吐吸卽喘﹞﹐去桂枝則不能定喘矣。乃醫者皆知麻黃瀉肺定喘﹐而鮮知桂枝降气定喘﹐是不讀《神農本艸經》之過也。桂枝善抑肝木之盛使不橫恣﹐又善理肝木之郁使之條達也。爲其味甘﹐故又善和脾胃﹐能使脾气之陷者上升﹐胃气之逆者下降﹐脾胃調和則畱飲自除﹐積食自化。其宣通之力﹐又能導引三焦下通膀胱以利小便﹝小便因熱不利者禁用﹐然亦有用涼藥利小便而少加之作向導者﹞﹐惟上焦有熱及恆患血證者忌用。

桂枝非發汗之品﹐亦非止汗之品﹐其宣通表散之力﹐旋轉於表裏之間﹐能和營衛﹑暖肌肉﹑活血脈﹐俾風寒自解﹐麻痺自開﹐因其味辛而且甘﹐辛者能散﹐甘者能補﹐其功用在於半散半補之間也。故服桂枝湯欲得汗者﹐必啜熱粥﹐其不能發汗可知﹔若陽彊陰虛者﹐誤服之則汗卽脫出﹐其不能止汗可知。

按﹕《傷寒論》用桂枝﹐皆注明去皮﹐非去枝上之皮也。古人用桂枝﹐惟取當年新生嫩枝﹐折視之內外如一﹐皮骨不分﹐若見有皮骨可以辧者去之不用﹐故曰去皮﹐陳修園之侄鳴岐曾詳論之。

徐靈胎謂﹐受風有熱者﹐誤用桂枝則吐血﹐是誠確當之論。憶曾治一媼﹐年六旬﹐春初感冒風寒﹐投以發表之劑﹐中有桂枝數錢﹐服後卽愈。其家人爲其方靈﹐貼之壁上。至孟夏﹐復受感冒﹐自用其方取藥服之﹐遂致吐血﹐經醫治療始愈。蓋前所受者寒風﹐後所受者熱風﹐故一則宜用桂枝﹐一則忌用桂枝﹐彼用桂枝湯以治溫病者可不戒哉﹗特是﹐徐氏旣知桂枝誤用可致吐血﹐而其《洄溪醫案》中載﹐治一婦人外感痰喘證﹐其人素有血證﹐時發時止﹐發則微嗽﹝據此數語斷之﹐其血證當爲咳血﹞﹐因痰喘甚劇﹐病急治標﹐投以小靑龍湯而愈。

用小靑龍湯治外感痰喘﹐定例原去麻黃加杏仁﹐而此證則當去桂枝畱麻黃﹐且仿《金匱》用小靑龍湯之法﹐再加生石膏方爲穩安。蓋麻黃﹑桂枝﹐皆能定喘﹐而桂枝動血分﹐麻黃不動血分﹐是以宜去桂枝畱麻黃﹐再借石膏涼鎭之力以預防血分之妄動﹐乃爲萬全之策﹐而當日徐氏用此方﹐未言加減﹐豈略而未言乎﹖抑用其原方乎﹖若用其原方﹐病𨿽治愈﹐亦幾等孤注之一擲矣。

二﹑藥物

○三七解

三七﹕味苦微甘﹐性平﹝諸家多言性溫﹐然單服其末數錢﹐未有覺溫者﹞。善化瘀血﹐又善止血妄行﹐爲吐衄要藥。病愈後不至瘀血畱於經絡證變虛勞﹝凡用藥彊止其血者﹐恆至血瘀經絡成血痺虛勞﹞。兼治二便下血﹐女子血崩﹐痢疾下血鮮紅﹝宜與鴉膽子並用﹞久不愈﹐腸中腐爛﹐浸成潰瘍﹐所下之痢色紫鮏臭﹐雜以脂膜﹐此乃腸爛欲穿﹝三七能化腐生新﹐是以治之﹞。爲其善化瘀血﹐故又善治女子瘕﹐月事不通﹐化瘀血而不傷新血﹐允爲理血妙品。外用善治金瘡﹐以其末敷傷口﹐立能血止疼愈。若跌打損傷﹐內連臟腑經絡作疼痛者﹐外敷﹑內服奏效尢捷﹐瘡瘍初起腫疼者﹐敷之可消﹝當與大黃末等分﹐醋調敷﹞。

《本艸備要》所謂﹐近出一種﹐葉似菊艾而勁濃有歧尖﹐莖有赤稜﹐夏秋開花﹐花蕊如金絲﹐盤紐可愛﹐而气不香﹐根小如牛蒡﹐味甘﹐極易繁衍﹐云是三七﹐治金瘡折傷血病甚效者﹐是劉寄奴非三七也。

三七之性﹐旣善化血﹐又善止血﹐人多疑之﹐然有確實可徵之處。如破傷流血者﹐用三七末擦之則其血立止﹐是能止血也﹔其破處已流出之血﹐著三七皆化爲黃水﹐是能化血。

【附案】本邑髙姓童子﹐年十四五歲﹐吐血甚劇﹐醫治旬日無效﹐勢甚危急。倉猝遣人詢方﹐俾單用三七末一兩﹐分三次服下﹐當日服完其血立止。

本莊黃氏婦﹐年過四旬﹐因行經下血不止﹐彼時愚甫弱冠﹐爲近在比鄰﹐延爲診視﹐投以尋常治血崩之藥不效﹐病勢浸至垂危。後延鄰村宿醫髙××﹐投以《傅靑主女科》中治老婦血崩方﹐一劑而愈。其方系黃﹑當歸各一兩﹐桑葉十四片﹐煎湯送服三七細末三錢。後愚用此方治少年女子血崩亦效﹐惟心中覺熱﹐或脈象有熱者﹐宜加生地黃一兩。

奉天王姓少年﹐素患吐血﹐經醫調治已兩月不吐矣。而心中發悶﹐發熱﹐時覺疼痛﹐廉於飲食﹐知系吐血時醫者用藥彊止其血﹐致畱瘀血爲恙也。爲疏方﹐用滋陰養血健胃利气之品﹐煎湯送服三七細末二錢﹐至二煎仍送服二錢﹐四劑後又復吐血﹐色多黑紫﹐然吐後則悶熱疼痛皆減。知爲吉兆﹐仍與前方﹐數劑後又吐血一次﹐其病從此竟愈﹐此足徵三七化瘀之功也。

乙丑孟夏末旬﹐愚寢室窗上糊紗一方以透空气﹐夜則以窗簾障之。一日寢時甚熱﹐未下窗簾。愚睡正當窗﹐醒時覺涼風撲面襲入右腮﹐因睡時向左側也。至午後右腮腫疼﹐知因風襲﹐急服西藥阿斯匹林汗之。乃汗出已透﹐而腫疼依然。遲至翌晨﹐病又加劇﹐手按其處﹐連牙牀亦腫甚﹐且覺心中發熱。於斯連服淸火﹑散風﹑活血消腫之藥數劑。心中熱退﹐而腫疼仍不少減﹐手撫之肌膚甚熱。遂用醋調大黃細末屢敷其上﹐初似覺輕。遲半日仍無效﹐轉覺其處畏涼。因以熱水沃巾熨之﹐又見輕。乃屢熨之﹐繼又無效。因思未受風之先﹐頭面原覺發熱﹐遽爲涼風所襲﹐則涼熱之气凝結不散。因其中涼熱皆有﹐所以乍涼之與熱相宜則覺輕﹐乍熱之與涼相宜亦覺輕也。然气凝則血滯腫疼﹐久不愈必將化膿。遂用山甲﹑皂刺﹑乳香﹑沒藥﹑粉艸﹑連翹諸藥迎而治之。

服兩劑仍分毫無效。浸至其疼徹骨﹐夜不能眠。躊躇再四﹐恍悟三七外敷﹐善止金瘡作疼﹐以其善化瘀血也。

若內服之﹐亦當使瘀血之聚者速化而止疼。遂急取三七細末二錢服之﹐約數分鐘其疼已見輕﹐逾一句鐘卽疼愈彊半矣。當日又服兩次﹐至翌晨已不覺疼﹐腫亦見消。繼又服兩日﹐每日三次﹐其腫消無芥蒂。

丙寅季春﹐表侄劉××﹐右腿環跳穴處﹐腫起一塊﹐大如掌﹐按之微硬﹐皮色不變﹐繼則漸覺腫處骨疼﹐日益加重。及愚診視時﹐已三閱月矣。愚因思其處正當骨縫﹐其覺骨中作疼者﹐必其骨縫中有瘀血也。俾日用三七細末三錢﹐分作兩次服下。至三日﹐骨已不疼。又服數日﹐其外皮色漸紅而欲腐。又數日﹐瘡頂自潰﹐流出膿水若干﹐遂攺用生黃﹑天花粉各六錢﹐當歸﹑甘艸各三錢﹐乳香﹑沒藥各一錢。連服十餘劑﹐其瘡自內生肌排膿外出﹐結痂而愈。按此瘡若不用三七托骨中之毒外出﹐其骨疼不已﹐瘡毒內陷﹐或成附骨疽爲不治之證。

今因用三七﹐不但能托骨中之毒外出﹐並能化瘡中之毒使速潰膿﹝若早服三七並可不潰膿而自消﹞﹐三七之治瘡﹐何若斯之神效哉﹗因恍悟愚之右腮腫疼時﹐其腫疼原連於骨﹐若不服三七將毒托出﹐必成骨槽風證無疑也。

由此知凡瘡之毒在於骨者﹐皆可用三七托之外出也。

天津胡氏婦﹐信水六月未通﹐心中發熱﹐脹悶。治以通經之藥﹐數劑通下少許。自言少腹仍有發硬一塊未消。其家適有三七若干﹐俾爲末﹐日服四五錢許﹐分數次服下。約服盡三兩﹐經水大下﹐其發硬之塊亦消矣。

審斯﹐則凡人腹中有堅硬之血積﹐或婦人產後惡露未盡結爲瘕者﹐皆可用三七徐消之也。

天津劉××﹐偶患大便下血甚劇。西醫注射以止血藥鍼﹐其血立止。而血止之後﹐月餘不能起牀﹐身體酸軟﹐飲食減少。其脈芤而無力﹐重按甚澀。因謂病家曰「西人所注射者﹐流動麥角膏也。其收縮血管之力甚大﹐故注射之後﹐其血頓止。然止後宜急服化瘀血之藥﹐則不歸經之血﹐始不至凝結於經絡之間爲恙。今但知止血﹐而不知化血﹐積之日久必成勞瘵﹐不僅酸軟減食已也。然此時尙不難治﹐下其瘀血卽愈矣。」俾日用三七細末三錢﹐空心時分兩次服下。服至三次後﹐自大便下瘀血若干﹐色紫黑。從此每大便時﹐必有瘀血隨下。至第五日﹐所下漸少。至第七日﹐卽不見瘀血矣。於斯停藥不服。旬日之間﹐身體復初。由斯觀之﹐是三七一味卽可代《金匱》之下瘀血湯﹐且較下瘀血湯更穩妥也。

附錄﹕山東沂水劉××來函﹕仲夏﹐楊姓女﹐年七歲﹐患疳疾兼大便下血﹐身形羸弱﹐不思飲食﹐甚爲危險。前所服中西治疳積之藥若干﹐均無效﹐來寓求治。後學查看腹部﹐其回血管現露﹐色靑微紫﹐腹脹且疼﹐兩顴發赤﹐潮熱有汗﹐目睛白處有赤絲﹐口漧不渴﹐六脈沈數﹐肌膚甲錯﹐毛髮焦枯。審證辧脈﹐知系瘀血爲恙也。躊躇再四﹐忽憶及向閱《衷中參西錄》﹐見先生論用三七之特殊功能﹐歷數諸多奇效﹐不但善於止血﹐且更善化瘀血。遂俾用三七研爲精粉﹐每服七分﹐朝夕空心時各服一次﹐服至五日﹐而大便下血愈。又服數日﹐疳疾亦愈。用三七一味﹐治愈中﹑西諸醫不能治之大病﹐藥性之妙用﹐眞令人不可思議矣。

二﹑藥物

○滑石解

滑石﹕色白味淡﹐質滑而軟﹐性涼而散。《神農本艸經》謂其主身熱者﹐以其微有解肌之力也﹐謂其主癃閉者﹐以其饒有淡滲之力也﹔且滑者善通竅絡﹐故又主女子乳難﹔滑而能散﹐故又主胃中積聚﹔因熱小便不利者﹐滑石最爲要藥﹐若寒溫外感諸證﹐上焦燥熱下焦滑瀉無度﹐最爲危險之候﹐可用滑石與生山藥各兩許﹐煎湯服之﹐則上能淸熱﹐下能止瀉﹐莫不隨手奏效﹝有附案載於滋陰淸燥湯下可參觀﹞。

外感大熱已退而陰虧脈數不能自復者﹐可於大滋眞陰藥中﹝若熟地黃﹑生山藥﹑枸杞之類﹞少加滑石﹐則外感餘熱不至爲滋補之藥逗畱﹐仍可從小便瀉出﹐則其病必易愈。若與甘艸爲末﹝滑石六錢﹐甘艸一錢﹐名六一散﹐亦名天水散﹞服之﹐善治受暑及熱痢﹔若與赭石爲末服之﹐善治因熱吐血﹑衄血﹔若其人蘊有濕熱﹑周身漫腫﹑心腹膨脹﹑小便不利者﹐可用滑石與土狗研爲散服之﹐小便通利腫脹自消﹐至內傷陰虛作熱﹐宜用六味地黃湯以滋陰者﹐亦可少加滑石以代苓﹑澤﹐則退熱較速。蓋滑石𨿽爲石類﹐而其質甚軟﹐無論湯劑丸散﹐皆與脾胃相宜﹐故可加於六味湯中以代苓﹑澤。其滲濕之力﹐原可如苓﹑澤行熟地之滯泥﹐而其性涼於苓﹑澤﹐故又善佐滋陰之品以退熱也。

天水散﹐爲河間治暑之聖藥﹐最宜於南方暑證。因南方暑多挾濕﹐滑石能淸熱兼能利濕﹐又少加甘艸以和中補气﹝暑能傷气﹞﹐是以用之最宜。若北方暑證﹐不必兼濕﹐甚或有兼燥﹐再當變通其方﹐滑石﹑生石膏各半﹐與甘艸配制﹐方爲適宜。

二﹑藥物

○牛膝解

牛膝﹕味甘微酸﹐性微溫。原爲補益之品﹐而善引气血下注﹐是以用藥欲其下行者﹐恆以之爲引經。故善治腎虛腰疼﹑腿疼﹐或膝疼不能屈伸﹐或腿痿不能任地﹐兼治女子月閉血枯﹐催生下胎。又善治淋疼﹐通利小便﹐此皆其力善下行之效也。然《名醫別錄》又謂其除腦中痛﹐時珍又謂其治口瘡齒痛者何也﹖蓋此等證﹐皆因其气血隨火熱上升所致﹐重用牛膝引其气血下行﹐並能引其浮越之火下行﹐是以能愈也。愚因悟得此理﹐用以治腦充血證﹐伍以赭石﹑龍骨﹑牡蠣諸重墜收斂之品﹐莫不隨手奏效﹐治愈者不勝紀矣。爲其性專下注﹐凡下焦气化不固﹐一切滑脫諸證皆忌之。此藥懷產者佳﹐川產者有紫﹑白兩種色﹐紫者佳。

【附案】在遼寧時﹐曾治一女子﹐月信期年未見﹐方中重用牛膝一兩﹐後復來診﹐言服藥三劑月信猶未見﹐然從前曾有腦中作疼病﹐今服此藥腦中淸爽異常﹐分毫不覺疼矣。愚聞此言﹐乃知其腦中所以作疼者﹐血之上升者多也。今因服藥而不疼﹐想其血已隨牛膝之引而下行﹐遂於方中加虫五枚﹐連服數劑﹐月信果通。

友人袁××﹐素知醫﹐時當季春﹐牙疼久不愈﹐屢次服藥無效。其脈兩寸甚實﹐俾用懷牛膝﹑生赭石各一兩﹐煎服後﹐疼愈彊半﹐又爲加生地黃一兩﹐又服兩劑﹐遂霍然全愈。

二﹑藥物

○遠志解

遠志﹕味酸微辛﹐性平。其酸也能﹐其辛也能辟﹐故其性善理肺﹐能使肺葉之辟純任自然﹐而肺中之呼吸於以調﹐痰涎於以化﹐卽咳嗽於以止矣。若以甘艸輔之﹐誠爲養肺要藥﹐至其酸斂之力﹐入肝能斂戢肝火﹐入腎能固澀滑脫﹐入胃又能助生酸汁﹐使人多進飲食﹐和平純粹之品﹐夫固無所不宜也。若用水煎取濃汁﹐去渣重煎﹐令其汁濃若薄糊﹐以敷腫疼瘡瘍及乳癰甚效﹐若恐其日久發酵﹐每一兩可加蓬砂二錢溶化其中。

愚初次細嚼遠志嘗之﹐覺其味酸而實兼有礬味﹐西人謂其含有林檎酸﹐而林檎酸中固無礬也。後乃因用此藥﹐若末服至二錢可作嘔吐﹐乃知其中確含有礬味﹐因悟礬能利痰﹐其所以能利痰者﹐亦以其含有礬味也。

礬能解毒﹐《本艸綱目》謂其解天雄﹑附子﹑烏頭毒﹐且並能除瘡瘍腫疼者﹐亦以其兼有礬味也。是以愚用此藥入湯劑時﹐未嘗過二錢﹐恐多用之亦可作嘔吐也。

二﹑藥物

○龍膽艸解

龍膽艸﹕味苦微酸﹐性寒﹐色黃屬土﹐爲胃家正藥。其苦也能降胃气﹑堅胃質﹐其酸也能補益胃中酸汁﹑消化飲食﹐凡胃熱气逆﹑胃汁短少﹑不能食者﹐服之可以開胃進食﹐西人渾以健胃藥稱之﹐似欠精細。爲其微酸屬木﹐故又能入膽肝﹑滋肝血﹑益膽汁﹑降肝膽之熱使不上炎﹐舉凡目疾﹑吐血﹑衄血﹑二便下血﹑驚癇﹑眩暈﹑因肝膽有熱而致病者﹐皆能愈之。其瀉肝膽實熱之力﹐數倍於芍藥﹐而以斂戢肝膽虛熱﹐固不如芍藥也。

二﹑藥物

○半夏解

半夏﹕味辛﹐性溫﹐有毒。凡味辛之至者﹐皆稟秋金收降之性﹐故力能下達爲降胃安衝之主藥。爲其能降胃安衝﹐所以能止嘔吐﹐能引肺中﹑胃中濕痰下行﹐納气定喘。能治胃气厥逆﹑吐血﹑衄血﹝《內經》謂陽明厥逆衄嘔血﹐陽明厥逆﹐卽胃气厥逆也﹞。惟藥局因其有毒﹐皆用白礬水煮之﹐相制太過﹐毫無辛味﹐轉多礬味﹐令人嘔吐﹐卽藥局所鬻之淸半夏中亦有礬﹐以之利濕痰猶可﹐若以止嘔吐及吐血﹑衄血﹐殊爲非宜。愚治此等證﹐必用微溫之水淘洗數次﹐然後用之﹐然屢次淘之則力減﹐故須將分量加重也。

愚因藥局半夏制皆失宜﹐每於仲春季秋之時﹐用生半夏數斤﹐浸以熱湯﹐日換一次﹐至旬日﹐將半夏剖爲兩瓣﹐再入鍋中﹐多添涼水煮一沸﹐速連湯取出﹐盛盆中﹐候水涼﹐淨曬漧備用。每用一兩﹐煎湯兩茶盅﹐調入淨蜂蜜二兩﹐徐徐咽之。無論嘔吐如何之劇﹐未有不止者。蓋古人用半夏﹐原湯泡七次卽用﹐初未有用白礬制之者也。

【附案】鄰村王姓童子﹐年十二三歲﹐忽晨起半身不能動轉﹐其家貧無錢購藥﹐贈以自制半夏﹐俾爲末每服錢半﹐用生薑煎湯送下﹐日兩次﹐約服二十餘日﹐其病竟愈。蓋以自制半夏辛味猶存﹐不但能利痰﹐實有開風寒濕痺之力也。

東洋××××日﹐英國軍醫×××屢屢吐﹐絕食者久矣。其弟與美醫××氏協力治療之﹐嘔吐卒不止﹐乞診於余﹐當時已認患者爲不起之人﹐但求餘一決其死生而已。美醫××氏等遂將患者之證狀及治療之經過﹐一一告余。余遂向兩氏曰﹕余有一策﹐試姑行之。遂辭歸檢查漢法醫書﹐制小半夏加茯苓湯﹐貯瓶令其服用﹐一二服後奇效忽顯﹐數日竟回撤消有之康健。至今半夏浸劑﹐遂爲一種之鎭嘔劑﹐先行於醫科大學﹐次及於各病院與醫家。

按﹕此證若用大半夏湯加赭石尢效﹐因吐久則傷津傷气﹐方中人參能生津補气﹐加赭石以助之﹐力又專於下行也。若有熱者﹐可再加天冬佐之﹐若無自制半夏﹐可用藥局淸半夏兩許﹐淘淨礬味入煎。

二﹑藥物

○栝蔞解

栝蔞﹕味甘﹐性涼。能開胸間及胃口熱痰﹐故仲景治結胸有小陷胸湯﹐栝蔞與連﹑夏並用﹔治胸痺有栝蔞薤白等方﹐栝蔞與薤﹑酒﹑桂﹑朴諸藥並用﹐若與山甲同用﹐善治乳癰﹝栝蔞兩个﹐山甲二錢煎服﹞﹔若與赭石同用﹐善止吐衄﹝栝蔞能降胃气胃火故治吐衄﹞。若但用其皮﹐最能淸肺﹑斂肺﹑寧嗽﹑定喘﹝須用新鮮者方效﹞﹔若但用其瓤﹝用溫水將瓤泡開﹐揀出仁﹐余煎一沸﹐連渣服之﹞﹐最善滋陰﹑潤燥﹑滑痰﹑生津﹐若但用其仁﹝須用新炒熟者﹐搗碎煎服﹞﹐其開胸降胃之力較大﹐且善通小便。

【附案】鄰村髙××子﹐年十三歲﹐於數日之間﹐痰涎郁於胸中﹐煩悶異常﹐劇時气不上達﹐呼吸卽停﹐目翻身挺﹐有危在頃刻之狀。連次用藥﹐分毫無效﹐敢乞往爲診視﹐施以良方。時愚有急務未辦﹐欲遲數點鐘再去﹐彼謂此病已至極點﹐若稍遲延恐無及矣。於是遂與急往診視﹐其脈關前浮滑﹐舌苔色白﹐肌膚有熱﹐知其爲溫病結胸﹐俾用栝蔞仁四兩﹐炒熟﹝新炒者其气香而能通﹞搗碎﹐煎湯兩茶盅﹐分兩次溫飲下﹐其病頓愈。

隔數日﹐其鄰髙姓童子﹐亦得斯證﹐俾用新炒蔞仁三兩﹐蘇子五錢﹐煎服﹐亦一劑而愈。蓋傷寒下早成結胸﹐溫病未經下亦可成結胸﹐有謂栝蔞力弱﹐故小陷胸湯中必須伍以黃連﹑半夏始能建功者﹐不知栝蔞力𨿽稍弱﹐重用之則轉弱爲彊﹐是以重用至四兩﹐卽能隨手奏效﹐挽回人命於頃刻也。

二﹑藥物

○天花粉解

天花粉﹕栝蔞根也﹐色白而亮者佳﹐味苦微酸﹐性涼而潤。淸火生津﹐爲止渴要藥﹝《傷寒論》小柴胡湯﹐渴者去半夏加栝蔞根﹐古方書治消渴亦多用之﹞。爲其能生津止渴﹐故能潤肺﹐化肺中燥痰﹐寧肺止嗽﹐治肺病結核。又善通行經絡﹐解一切瘡家熱毒﹐疔癰初起者﹐與連翹﹑山甲並用卽消﹐瘡瘍已潰者﹐與黃﹑甘艸﹝皆須用生者﹞並用﹐更能生肌排膿﹐卽潰爛至深旁串他處﹐不能敷藥者﹐亦可自內生長肌肉﹐徐徐將膿排出﹝有案附載黃解下可參觀﹞。大凡藤蔓之根﹐皆能通行經絡﹐而花粉又性涼解毒﹐是以有種種功效也。

二﹑藥物

○漧薑解

漧薑﹐味辛﹐性熱。爲補助上焦﹑中焦陽分之要藥。爲其味至辛﹐且具有宣通之力﹐與濃朴同用﹐治寒飲杜塞胃脘﹐飲食不化﹔與桂枝同用﹐治寒飲積於胸中﹐呼吸短气﹔與黃同用﹐治寒飲漬於肺中﹐肺痿咳嗽﹔與五味子同用﹐治感寒肺气不降﹐喘逆迫促﹔與赭石同用﹐治因寒胃气不降﹐吐血﹑衄血﹔與白術同用﹐治脾寒不能統血﹐二便下血﹐或脾胃虛寒﹐常作泄瀉﹔與甘艸同用﹐能調其辛辣之味﹐使不刺戟﹐而其溫補之力轉能悠長。《神農本艸經》謂其逐風濕痺﹐指風濕痺之偏於寒者而言也﹐而《金匱》治熱癱癇﹐亦用漧薑﹐風引湯中與石膏﹑寒水石並用者是也。此乃取其至辛之味﹐以開气血之凝滯也。有謂炮黑則性熱﹐能助相火者﹐不知炮之則味苦﹐熱力卽減﹐且其气輕浮﹐轉不能下達。

徐靈胎曰「凡味濃之藥主守﹐气濃之藥主散﹐漧薑气味俱濃﹐故散而能守。夫散不全散﹐守不全守﹐則旋轉於經絡臟腑之間﹐驅寒除濕﹑和血通气所必然矣﹐故性𨿽猛峻﹐不妨服食。」【附案】鄰村髙某年四十餘﹐小便下血﹐久不愈。其脈微細而遲﹐身體虛弱惡寒﹐飲食減少。知其脾胃虛寒﹐中气下陷﹐黃坤載所謂血之亡於便溺者﹐太陰不升也。爲疏方﹕漧薑﹑於術各四錢﹐生山藥﹑熟地各六錢﹐烏附子﹑炙甘艸各三錢﹐煎服一劑血見少﹐連服十餘劑全愈。

二﹑藥物

○生薑解

將鮮姜種於地中﹐秋後剖出去皮曬漧爲漧薑﹔將姜上所生之芽種於地中﹐秋後剖出其當年所生之姜爲生薑。

是以漧薑爲母姜﹐生薑爲子姜﹐漧薑老而生薑嫩也。爲生薑系嫩姜﹐其味之辛﹑性之溫﹐皆亞於漧薑﹐而所具生發之气則優於漧薑﹐故能透表發汗。與大棗同用﹐善和營衛﹐蓋借大棗之甘緩﹐不使透表爲汗﹐惟旋轉於營衛之間﹐而營衛遂因之調和也。其辛散之力﹐善開痰理气﹐止嘔吐﹐逐除一切外感不正之气。若但用其皮﹐其溫性稍減﹐又善通利小便。能解半夏毒及菌蕈諸物毒。食料中少少加之﹐可爲健胃進食之品。瘡家食之﹐致生惡肉﹐不可不知。

二﹑藥物

○附子﹑烏頭﹑天雄解

附子﹕味辛﹐性大熱。爲補助元陽之主藥﹐其力能升能降﹐能內達能外散﹐凡凝寒錮冷之結於臟腑﹑著於筋骨﹑痺於經絡血脈者﹐皆能開之﹐通之。而溫通之中﹐又大具收斂之力﹐故治汗多亡陽﹝汗多有亡陽亡陰之殊﹐亡陽者身涼﹐亡陰者身熱﹐臨證時當審辧。涼亡陽者﹐宜附子與萸肉﹑人參並用﹔熱亡陰者﹐宜生地與萸肉﹑人參並用﹞﹐腸冷泄瀉﹐下焦陽虛陰走﹐精寒自遺﹐論者謂善補命門相火﹐而服之能使心脈跳動加速﹐是於君相二火皆能大有補益也。

種附子於地﹐其當年旁生者爲附子﹐其原種之附子則成烏頭矣。烏頭之熱力減於附子﹐而宣通之力較優﹐故《金匱》治歷節風有烏頭湯﹔治心痛徹背﹑背痛徹心有烏頭赤石脂丸﹐治寒疝有烏頭煎﹑烏頭桂枝湯等方。

若種後不旁生附子﹐惟原種之本長大﹐若蒜之獨頭無瓣者﹐名謂天雄﹐爲其力不旁溢﹐故其溫補力更大而獨能稱雄也。今藥局中所鬻之烏附子﹐其片大而且圓者卽是天雄﹐而其黑色較尋常附子稍重﹐蓋因其力大而色亦稍變也。附子﹑烏頭﹑天雄﹐皆反半夏。

【附案】一少婦上焦滿悶煩躁﹐不能飲食﹐繞臍板硬﹐月信兩月未見。其脈左右皆弦細。仲景謂雙弦者寒﹐偏弦者飲﹐脈象如此﹐其爲上有寒飲﹑下有寒積無疑。其煩躁者腹中寒气充溢﹐迫其元陽浮越也。投以理飲湯﹐去桂枝加附子三錢﹐方中芍藥攺用五錢﹐一劑滿悶煩躁皆見愈。又服一劑能進飲食﹐且覺腹中涼甚﹐遂去芍藥將附子攺用五錢﹐後來又將漧薑減半﹐附子加至八錢﹐服逾十劑﹐大便日行四五次﹐所下者多白色冷積﹐湯藥仍日進一劑﹐如此五日﹐冷積瀉盡﹐大便自止。再診其脈﹐見有滑象﹐尺部較甚﹐疑其有妊﹐俾停藥勿服﹐後至期果生子。夫附子原有殞胎之說﹐此證服附子如此之多﹐而胎固安然無恙﹐誠所謂「有故無殞亦無殞也」。

二﹑藥物

○肉桂解

肉桂﹕味辛而甘﹐气香而竄﹐性大熱純陽。爲其爲樹身近下之皮﹐故性能下達﹐暖丹田﹐壯元陽﹐補相火。其色紫赤﹐又善補助君火﹐溫通血脈﹐治周身血脈因寒而痺﹐故治關節腰肢疼痛及瘡家白疽。木得桂則枯﹐且又味辛屬金﹐故善平肝木﹐治肝气橫恣多怒﹐若肝有熱者﹐可以龍膽艸﹑芍藥諸藥佐之。《神農本艸經》謂其爲諸藥之先聘通使﹐蓋因其香竄之气內而臟腑筋骨﹐外而經絡腠理﹐倏忽之間莫不周徧﹐故諸藥不能透達之處﹐有肉桂引之﹐則莫不透達也。

按﹕附子﹑肉桂﹐皆气味辛熱﹐能補助元陽﹐然至元陽將絕﹐或浮越脫陷之時﹐則宜用附子而不宜用肉桂。

誠以附子但味濃﹐肉桂則气味俱濃﹐補益之中實兼有走散之力﹐非救危抉顚之大藥﹐觀仲景《傷寒論》少陰諸方﹐用附子而不用肉桂可知也。

肉桂气味俱濃﹐最忌久煎。而坊間又多搗爲細末﹐數沸之後﹐藥力卽減﹐況煎至數十沸乎。至於石膏气味俱淡﹐且系石質﹐非搗細煎之﹐則藥力不出﹐而坊間又多不爲搗細。是以愚用石膏﹐必搗爲細末然後煎之。若用肉桂﹐但去其粗皮﹐而以整塊入煎。至藥之類肉桂﹑類石膏者﹐可以肉桂﹑石膏爲例矣。

肉桂味辣而兼甜﹐以甜勝於辣者爲佳﹐辣勝於甜者次之。然約皆從生旺樹上取下之皮﹐故均含有油性﹐皆可入藥﹐至其薄濃不必計也。若其味不但不甚甜﹐且不甚辣﹐又兼甚漧枯者﹐是系枯樹之皮﹐不可用也。

二﹑藥物

○知母解

知母﹕味苦﹐性寒﹐液濃而滑。其色在黃﹑白之間﹐故能入胃以淸外感之熱﹐伍以石膏可名白虎﹝二藥再加甘艸﹑粳米和之﹐名白虎湯﹐治傷寒溫病熱入陽明﹞。入肺以潤肺金之燥﹐而肺爲腎之上源﹐伍以黃柏兼能滋腎﹝二藥少加肉桂向導﹐名滋腎丸﹞﹐治陰虛不能化陽﹐小便不利。爲其寒而多液﹐故能壯水以制火﹐治骨蒸勞熱﹐目病肉遮掩白睛。爲其液寒而滑﹐有流通之性﹐故能消瘡瘍熱毒腫疼。《神農本艸經》謂主消渴者﹐以其滋陰壯水而渴自止也﹔謂其主肢體浮腫者﹐以其寒滑能通利水道而腫自消也﹔謂其益气者﹐以其能除食气之壯火而气自得其益也。

知母原不甚寒﹐亦不甚苦﹐嘗以之與黃等分並用﹐卽分毫不覺涼熱﹐其性非大寒可知。又以知母一兩加甘艸二錢煮飲之﹐卽甘勝於苦﹐其味非大苦可知。寒苦皆非甚大﹐而又多液是以能滋陰也。有謂知母但能退熱﹐不能滋陰者﹐猶淺之乎視知母也。是以愚治熱實脈數之證﹐必用知母﹐若用黃補气之方﹐恐其有熱不受者﹐亦恆輔以知母﹐惟有液滑能通大便﹐其人大便不實者忌之。

二﹑藥物

○天門冬解

天冬﹕味甘微辛﹐性涼﹐津液濃濃滑潤。其色黃兼白﹐能入肺以淸燥熱﹐故善利痰寧嗽﹔入胃以消實熱﹐故善生津止渴。津濃液滑之性﹐能通利二便﹑流通血脈﹑暢達經絡﹐𨿽爲滋陰之品﹐實兼能補益气分。

《神農本艸經》謂「天冬主暴風濕偏痺﹐彊骨髓」二語﹐經後世注解﹐其理終未透徹。愚嘗嚼服天門冬毫無渣滓﹐盡化津液﹐且覺兼有人參气味﹐蓋其津濃液滑之中﹐原含有生生之气﹐其气挾其濃滑之津液以流行於周身﹐而痺之偏於半身者可除﹐周身之骨得其濡養而骨髓可健。且入藥者爲天冬之根﹐乃天冬之在內者也。

其外生之蔓多有逆刺﹐若無逆刺者﹐其皮又必澀而戟手。天冬之物原外剛內柔也﹐而以之作藥則爲柔中含剛﹐是以痺遇其柔中之剛﹐則不期開而自開﹐骨得其柔中之剛﹐不惟健骨且能健髓也。至《名醫別錄》謂其「保定肺气﹐益气力﹐冷而能補」諸語﹐實亦有以見及此也。

附錄﹕湖北天門縣崔××來函﹕向染咳嗽﹐百藥不效﹐後每服松脂一錢﹐涼茶送服﹐不但咳嗽全愈﹐精神比前更彊。迨讀《衷中參西錄》藥物解﹐知天冬含有人參性味﹐外剛內柔﹐汁漿濃潤﹐遂攺服天冬二錢﹐日兩次﹐今已三年﹐覺神淸气爽﹐气力倍增﹐遠行不倦﹐皮膚髮潤﹐面上瘢痕全消。

二﹑藥物

○麥門冬解

麥冬﹕味甘﹐性涼﹐气微香﹐津液濃濃﹐色兼黃白。能入胃以養胃液﹐開胃進食﹐更能入脾以助脾散精於肺﹐定喘寧嗽﹐卽引肺气淸肅下行﹐統調水道以歸膀胱。蓋因其性涼﹑液濃﹑气香﹐而升降濡潤之中﹐兼具開通之力﹐故有種種諸效也﹐用者不宜去心

二﹑藥物

○黃連解

黃連﹕味大苦﹐性寒而燥。爲苦爲火之味﹐燥爲火之性﹐故善入心以淸熱﹐心中之熱淸﹐則上焦之熱皆淸﹐故善治腦膜生炎﹑腦部充血﹑時作眩暈﹑目疾腫疼﹑肉遮睛﹝目生云翳者忌用﹞﹐及半身以上赤遊丹毒。其色純黃﹐能入脾胃以除實熱﹐使之進食﹝西人以黃連爲健胃藥﹐蓋胃有熱則惡心懶食﹐西人身體彊壯且多肉食﹐胃有積熱故宜黃連淸之﹞﹐更由胃及腸﹐治腸下利膿血。爲其性涼而燥﹐故治濕熱郁於心下作痞滿﹝仲景小陷胸湯﹐諸瀉心湯皆用之﹞﹐女子陰中因濕熱生炎潰爛。

徐靈胎曰「苦屬火性宜熱此常理也。黃連至苦而反至寒﹐則得火之味與水之性﹐故能除水火相亂之病﹐水火相亂者濕熱是也。是故熱气目痛﹑傷﹑淚出﹑目不明﹐乃濕熱在上者﹔腸﹑腹痛﹑下利﹐乃濕熱在中者﹔婦人陰中腫痛﹐乃濕熱在下者﹐悉能除之矣。凡藥能去濕者必增熱﹐能除熱者必不能去濕﹐惟黃連能以苦燥濕﹐以寒除熱﹐一舉而兩得焉。」黃連治目之功不必皆內服也。愚治目睛脹疼者﹐俾用黃連淬水﹐乘熱屢用棉花瓤蘸擦眼上﹐至咽中覺苦乃止﹐則脹疼立見輕。又治目疾紅腫作疼者﹐將黃連細末調以芝麻油﹐頻頻聞於鼻中﹐亦能立見效驗。

二﹑藥物

○黃芩解

黃芩﹕味苦性涼。中空﹐最善淸肺經气分之熱﹐由脾而下通三焦﹐達於膀胱以利小便。又善入脾胃淸熱﹐由胃而下及於腸﹐以治腸下利膿血。又善入肝膽淸熱﹐治少陽寒熱往來﹝大小柴胡湯皆用之﹞。兼能調气﹐無論何臟腑﹐其气郁而作熱者﹐皆能宣通之。又善淸軀殼之熱﹐凡熱之伏藏於經絡散漫於腠理者﹐皆能消除之。

治肺病﹑肝膽病﹑軀殼病﹐宜用枯芩﹝卽中空之芩﹞﹔治腸胃病宜用條芩﹝卽嫩時中不空者亦名子芩﹞。究之﹐皆爲黃芩﹐其功用原無甚差池也。

李瀕湖曰「有人素多酒欲﹐病少腹絞痛不可忍﹐小便如淋諸藥不效﹐偶用黃芩﹑木通﹑甘艸三味﹐煎服遂止。」按﹕黃芩治少腹絞痛﹐《名醫別錄》原明載之﹐由此見古人審藥之精非後人所能及也。然必因熱气所迫致少腹絞痛者始可用﹐非可槪以之治腹痛也。又須知太陰腹痛無熱證﹐必少陽腹痛始有熱證﹐《名醫別錄》明標之曰「少腹絞痛」﹐是尢其立言精細處。

瀕湖又曰「余年二十時﹐因感冒咳嗽旣久﹐且犯戒﹐遂病骨蒸發熱﹐膚如火燎﹐每日吐痰碗許﹐暑月煩渴﹐寢食俱廢﹐六脈浮洪﹐徧服柴胡﹑麥冬﹑荊瀝諸藥﹐月餘益劇﹐皆以爲必死矣。先君偶思李東垣治肺熱如火燎﹐煩躁引飲而晝盛者气分熱也﹐宜一味黃芩湯﹐以瀉肺經气分之火。遂按方用片芩一兩﹐水二盅煎一盅頓服﹐次日身熱盡退﹐而痰嗽皆愈﹐藥中肯﹐如鼓應桴﹐醫中之妙有如此哉。」觀瀕湖二段云云﹐其善淸气分之熱﹐可爲黃芩獨具之良能矣。

二﹑藥物

○白茅根解

白茅恨﹕味甘﹐性涼﹐中空有節﹐最善透發臟腑郁熱﹐托痘疹之毒外出﹔又善利小便淋澀作疼﹑因熱小便短少﹑腹脹身腫﹔又能入肺淸熱以寧嗽定喘﹔爲其味甘﹐且鮮者嚼之多液﹐故能入胃滋陰以生津止渴﹐並治肺胃有熱﹑咳血﹑吐血﹑衄血﹑小便下血﹐然必用鮮者其效方著。春前秋後剖用之味甘﹐至生苗盛茂時﹐味卽不甘﹐用之亦有效驗﹐遠勝幹者。

茅鍼﹕卽茅芽﹐初發猶未出土﹐形如巨鍼者﹐其性與茅根同﹐而稍有破血之力。凡瘡潰膿未破者﹐將茅鍼煮服其瘡卽破﹐用一鍼破一孔﹐兩鍼破兩孔。

【附案】一人年近五旬﹐受溫疹之毒傳染﹐痧疹徧身﹐表裏壯熱﹐心中煩躁不安﹐證實脈虛﹐六部不起﹐屢服淸解之藥無效﹐其淸解之藥稍重﹐大便卽溏。俾用鮮茅根六兩﹐煮湯一大碗頓服之﹐病愈彊半﹐又服一次全愈。

一西醫得溫病﹐頭疼壯熱﹐心中煩躁﹐自服西藥退熱之品﹐服後熱見退﹐旋又反復。其脈似有力﹐惟在浮分﹑中分﹐俾用鮮茅根四兩﹑滑石一兩﹐煎三四沸﹐取湯服之﹐周身得微汗﹐一劑而諸病皆愈。

一婦人年近四旬﹐因陰虛發熱﹐漸覺小便不利﹐積成水腫﹐服一切通利小便之藥皆無效。其脈數近六至﹐重按似有力﹐問其心中常覺煩躁﹐知其陰虛作熱﹐又兼有實熱﹐以致小便不利而成水腫也。俾用鮮茅根半斤﹐煎湯兩大碗﹐以之當茶徐徐溫飲之﹐使藥力晝夜相繼﹐連服五日﹐熱退便利﹐腫遂盡消。

二﹑藥物

○葦莖﹑蘆根解

葦與蘆原系一物﹐其生於水邊幹地﹐小者爲蘆﹐生於水深之處﹐大者爲葦。蘆因生於幹地﹐其色暗綠近黑﹐故字從盧﹝盧卽黑色﹞﹐葦因生於水中﹐其形長大有偉然之意﹐故字從韋。《千金》葦莖湯﹕薏苡仁﹑瓜瓣﹝卽甜瓜瓣﹞各半升﹐桃仁五十枚﹐葦莖切二升﹐水二斗煮取五升﹐去渣納前藥三味﹐煮取二升﹐服一升﹐當有所見吐膿血。釋者謂葦用莖不用根者﹐而愚則以爲不然。根居於水底﹐是以其性涼而善升﹐患大頭瘟者﹐愚常用之爲引經要藥﹝無葦根者﹐可代以荷葉﹞﹐是其上升之力可至腦部而況於肺乎﹖且其性涼能淸肺熱﹐中空能理肺气﹐而又味甘多液﹐更善滋陰養肺﹐則用根實勝於用莖明矣。

今藥局所鬻者名爲蘆根﹐實卽葦根也。其善發痘疹者﹐以其有振發之性也﹔其善利小便者﹐以其體中空且生水中自能行水也﹔其善止吐血衄血者﹐以其性涼能治血熱妄行﹐且血亦水屬﹝血中明水居多﹞﹐其性能引水下行﹐自善引血下行也。其性頗近茅根﹐凡當用茅根而無鮮者﹐皆可以鮮蘆根代之也。

二﹑藥物

○鮮小薊根解

鮮小薊根﹕味微辛﹐气微腥﹐性涼而潤。爲其气腥與血同臭﹐且又性涼濡潤﹐故善入血分﹐最淸血分之熱。凡咳血﹑吐血﹑衄血﹑二便下血之因熱者﹐服者莫不立愈。又善治肺病結核﹐無論何期用之皆宜﹐卽單用亦可奏效。並治一切瘡瘍腫疼﹐花柳毒淋﹐下血澀疼﹐蓋其性不但能涼血止血﹐兼能活血解毒﹐是以有以上種種諸效也。其涼潤之性﹐又善滋陰養血﹐治血虛發熱﹐至女子血崩赤帶﹐其因熱者用之亦效。

按﹕小薊各處皆有﹐俗名刺爾菜﹝小薊原名刺薊﹞﹐又名靑靑菜﹐山東俗名萋萋菜﹐奉天俗名槍刀菜﹐因其多刺如槍刀也。其葉長二寸許﹐寬不足一寸﹐葉邊多刺﹐葉上微有絨毛﹐其葉皆在莖上﹐其莖紫色髙尺許﹐莖端開紫花﹐花瓣如絨絲﹐其大如錢作圓形狀﹐若小絨球﹐其花葉皆與紅花相似﹐嫩時可作羹﹐其根與莖葉皆可用﹐而根之性尢良。剖取鮮者搗爛﹐取其自然汁衝開水服之。若以入煎劑不可久煎﹐宜保存其新鮮之性﹐約煎四五沸卽取湯飲之。又其莖中生虫卽結成疙疸﹐狀如小棗﹐其涼血之力尢勝﹐若取其鮮者十餘枚搗爛﹐開水沖服﹐以治吐血﹑衄血之因熱者尢效。今藥局中有以此爲大薊者﹐殊屬差誤。用時宜取其生農田之間嫩而白者。

【附案】一少年素染花柳毒﹐服藥治愈﹐惟頻頻咳嗽﹐服一切理嗽藥皆不效。經西醫驗其血﹐謂仍有毒﹐其毒侵肺﹐是以作嗽。詢方於愚﹐俾用鮮小薊根兩許﹐煮湯服之﹐服過兩旬﹐其嗽遂愈。

一少年每年吐血﹐反復三四次﹐數年不愈。診其脈﹐血熱火盛﹐俾日用鮮小薊根二兩﹐煮湯數盅﹐當茶飲之﹐連飲二十餘日﹐其病從此除根。

二﹑藥物

○大麥芽解

﹝附﹕麥苗善治黃膽﹞

大麥芽﹕性平﹐味微酸﹝含有稀鹽酸﹐是以善消﹞。能入脾胃﹐消化一切飲食積聚﹐爲補助脾胃藥之輔佐品﹝補脾胃以參﹑術﹑爲主﹐而以此輔之﹞。若與參﹑術﹑並用﹐能運化其補益之力﹐不至作脹滿。爲其性善消化﹐兼能通利二便﹐𨿽爲脾胃之藥﹐而實善舒肝气﹝舒肝宜生用﹐炒用之則無效﹞。夫肝主疏泄爲腎行气﹐爲其力能舒肝﹐善助肝木疏泄以行腎气﹐故又善於催生。至婦人之乳汁爲血所化﹐因其善於消化﹐微兼破血之性﹐故又善回乳﹝無子喫乳欲回乳者﹐用大麥芽二兩炒爲末﹐每服五錢白湯下﹞。入丸散劑可炒用﹐入湯劑皆宜生用。

【附案】一婦人年三十餘﹐气分素弱﹐一日忽覺有气結於上脘﹐不能上達亦不下降﹐俾單用生麥芽一兩﹐煎湯飲之﹐頓覺气息通順。

一婦人年近四旬﹐脇下常常作疼﹐飲食入胃常停滯不下行﹐服藥數年不愈﹐此肝不升胃不降也。爲疏方﹐用生麥芽四錢以升肝﹐生雞內金二錢以降胃﹐又加生懷山藥一兩以培養臟腑之气化﹐防其因升之﹑降之而有所傷損﹐連服十餘劑﹐病遂全愈。

二﹑藥物○大麥芽解

附﹕麥苗善治黃膽

內子王氏﹐生平不能服藥﹐卽分毫無味之藥亦不能服。於乙丑季秋﹐得黃膽癥﹐爲開好服之藥數味﹐煎湯﹐彊令服之﹐下咽卽嘔吐大作﹐將藥盡行吐出。友人張某謂﹐可用鮮麥苗煎湯服之。遂采鮮麥苗一握﹐又爲之加滑石五錢﹐服後病卽輕減﹐又服一劑全愈。蓋以麥苗之性﹐能疏通肝膽﹐兼能淸肝膽之熱﹐猶能消膽管之炎﹐導膽汁歸小腸也。因悟得此理後﹐凡遇黃膽癥﹐必加生麥芽數錢於藥中﹐亦奏效頗著。然藥鋪中麥芽皆幹者﹐若能得鮮麥芽﹐且長至寸餘用之﹐當更佳。或當有麥苗時﹐於服藥之外﹐以麥苗煎湯當茶飲之亦可。

二﹑藥物

○茵陳解

茵陳者﹐靑蒿之嫩苗也。秋日靑蒿結子﹐落地發生﹐貼地大如錢﹐至冬霜雪滿地﹐萌芽無恙﹐甫經立春卽勃然生長﹐宜於正月中旬采之。其气微香﹐其味微辛微苦﹐秉少陽最初之气﹐是以涼而能散。《神農本艸經》謂其善治黃膽﹐仲景治疸證﹐亦多用之。爲其稟少陽初生之气﹐是以善淸肝膽之熱﹐兼理肝膽之郁﹐熱消郁開﹐膽汁入小腸之路毫無阻隔也。《名醫別錄》謂其利小便﹐除頭熱﹐亦淸肝膽之功效也。其性頗近柴胡﹐實較柴胡之力柔和﹐凡欲提出少陽之邪﹐而其人身弱陰虛不任柴胡之升散者﹐皆可以茵陳代之。

【附案】一人因境多拂逆﹐常動肝气﹑肝火﹐致腦部充血作疼。治以鎭肝﹑涼肝之藥﹐服後周身大熱﹐汗出如洗﹐恍悟肝爲將軍之官﹐中寄相火﹐用藥彊制之﹐是激動其所寄之相火而起反動力也。卽原方爲加茵陳二錢﹐服後卽安然矣。

一少年常患頭疼﹐診其脈肝膽火盛﹐治以茵陳﹑川芎﹑菊花各二錢﹐一劑疼卽止。又卽原方爲加龍膽艸二錢﹐服兩劑覺頭部輕爽異常﹐又減去川芎﹐連服四劑﹐病遂除根。

二﹑藥物

○萊菔子解

﹝附﹕胡萊菔英能解砒石毒﹞

萊菔子﹕生用味微辛﹑性平﹐炒用气香性溫。其力能升﹑能降﹐生用則升多於降﹐炒用則降多於升﹐取其升气化痰宜用生者﹐取其降气消食宜用炒者。究之﹐無論或生或炒﹐皆能順气開郁﹑消脹除滿﹐此乃化气之品﹐非破气之品﹐而醫者多謂其能破气﹐不宜多服﹑久服﹐殊非確當之論。蓋凡理气之藥﹐單服久服﹐未有不傷气者﹐而萊菔子炒熟爲末﹐每飯後移時服錢許﹐借以消食順气﹐轉不傷气﹐因其能多進飲食﹐气分自得其養也。

若用以除滿開郁﹐而以參﹑﹑術諸藥佐之﹐𨿽多服﹑久服﹐亦何至傷气分乎。

【附案】一人年五旬﹐當極忿怒之餘﹐腹中連脇下突然脹起﹐服諸理气開气之藥皆不效。俾用生萊菔子一兩﹐柴胡﹑川芎﹑生麥芽各三錢﹐煎湯兩盅﹐分三次溫服下﹐盡劑而愈。

一人年二十五六﹐素多痰飲﹐受外感﹐三四日間覺痰涎凝結於上脘﹐阻隔飲食不能下行﹐須臾仍復吐出。

俾用萊菔子一兩﹐生熟各半﹐搗碎煮湯一大盅﹐送服生赭石細末三錢﹐遲點半鐘﹐再將其渣重煎湯一大盅﹐仍送服生赭石細末三錢﹐其上脘頓覺開通﹐可進飲食﹐又爲開辛涼淸解之劑﹐連服兩劑全愈。

二﹑藥物○萊菔子解

附﹕胡萊菔英能解砒石毒

邑東境褚姓﹐因夫妻反目﹐其妻怒吞砒石。其夫出門未歸﹐夜間砒毒發作﹐覺心中熱渴異常。其鍋中有泡幹胡萊菔英之水若干﹐猶微溫﹐遂盡量飲之﹐熱渴頓止﹐迨其夫歸猶未知也。隔旬﹐其夫之妹﹐在婆家亦吞砒石﹐急遣人來送信﹐其夫倉猝將往視之。其妻謂﹐將幹胡萊菔英攜一筐去﹐開水浸透﹐多飲其水必愈﹐萬無一失。其夫問何以知之﹐其妻始明言前事。其夫果亦用此方﹐將其妹救愈。然所用者﹐是秋末所曬之幹胡萊菔英﹐在房頂疊次經霜﹐其能解砒毒或亦借嚴霜之力歟﹖至鮮胡萊菔英亦能解砒毒否﹐則猶未知也。

二﹑藥物

○枸杞子﹑地骨皮解

枸杞子﹕味甘多液﹐性微涼。爲滋補肝腎最良之藥﹐故其性善明目﹐退虛熱﹐壯筋骨﹐除腰疼﹐久服有益﹐此皆滋補肝腎之功也。乃因古有隔家千里﹐勿食枸杞之諺﹐遂疑其能助陽道﹐性或偏於溫熱。而愚則謂其性決不熱﹐且確有退熱之功效﹐此從細心體驗而得﹐原非憑空擬議也。

愚自五旬後﹐臟腑間陽分偏盛﹐每夜眠時﹐無論冬夏牀頭置涼水一壺﹐每醒一次﹐覺心中發熱﹐卽飲涼水數口﹐至明則壺中水已所餘無幾。惟臨睡時﹐嚼服枸杞子一兩﹐涼水卽可少飲一半﹐且晨起後覺心中格外鎭靜﹐精神格外充足。卽此以論枸杞﹐則枸杞爲滋補良藥﹐性未必涼而確有退熱之功效﹐不可斷言乎﹖或問﹕枸杞爲善滋陰故能退虛熱﹐今先生因睡醒而覺熱﹐則此熱果虛熱乎﹖抑實熱乎﹖答曰﹕余生平胖壯﹐陰分不虧﹐此非虛熱明矣。然白晝不覺熱﹐卽夜間徹夜不睡﹐亦不覺熱﹐惟睡初醒時覺心中發熱﹐是熱生於睡中也﹐其不同於泛泛之實熱又明矣。此乃因睡時心腎自然交感而生熱﹐乃先天元陽壯旺之現象﹐惟枸杞能補益元陰﹐與先天元陽相濟﹐是以有此功效。若謂其僅能退虛熱﹐猶淺之乎視枸杞矣。

【附方】金髓煎枸杞子﹐逐日擇紅熟者﹐以無灰酒浸之﹐蠟紙封固﹐勿令泄气﹐兩月足﹐取入砂盆中﹐研爛濾取汁﹐同原浸之酒入銀鍋內﹐慢火熬之﹐不住箸攪﹐恐粘住不勻﹐候成餳﹐淨瓶密貯。每早溫酒服二大匙﹐夜臥再服﹐百日身輕气壯。

地骨皮﹕卽枸杞根上之皮也。其根下行直達黃泉﹐稟地之陰气最濃﹐是以性涼長於退熱。爲其力優於下行有收斂之力﹐是以治有汗骨蒸﹐能止吐血﹑衄血﹐更能下淸腎熱﹐通利二便﹐並治二便因熱下血。且其收斂下行之力﹐能使上焦浮游之熱因之淸肅﹐而肺爲熱傷作嗽者﹐服之可愈。是以諸家本艸﹐多謂其能治嗽也。惟肺有風邪作嗽者忌用﹐以其性能斂也。

二﹑藥物

○海螵蛸﹑茜艸解

烏骨卽海螵蛸﹐蘆茹卽茜艸。詳閱諸家本艸﹐載此二藥之主治﹐皆謂其能治崩帶﹐是與《內經》用二藥之義相合也。又皆謂其能消瘕﹐是又與《內經》用二藥之義相反也。本艸所載二藥之性﹐如此自相矛盾﹐令後世醫者並疑《內經》之方而不敢輕用﹐則良方幾埋沒矣。而愚對於此二藥﹐其能治崩帶洵有確實徵驗﹐其能消瘕與否﹐則又不敢遽斷也。

《內經》有四烏骨一蘆茹丸﹐治傷肝之病﹐時時前後血。方用烏骨四蘆茹一丸﹐以雀卵如小豆大﹐每服五丸﹐鮑魚湯送下。

海螵蛸爲烏賊魚骨﹐其魚常口中吐墨﹐水爲之黑﹐故能補益腎經﹐而助其閉藏之用。友人孫××妻經水行時多而且久。孫××用微火﹐將海螵蛸煨至半黑﹑半黃爲末﹐用鹿角膠化水送服﹐一次卽愈﹐其性之收澀可知。

茜艸一名地血﹐可以染絳﹐《內經》名茹蘆﹐卽茹蘆根也。

【附案】憶在籍時﹐曾治滄州董姓婦人﹐患血崩甚劇。其脈象虛而無力﹐遂重用黃﹑白術﹐輔以龍骨﹑牡蠣﹑萸肉諸收澀之品﹐服後病稍見愈﹐遂卽原方加海螵蛸四錢﹐茜艸二錢﹐服後其病頓愈﹐而分毫不見血矣。愚於斯深知二藥止血之能力﹐遂擬得安衝湯﹑固衝湯二方﹐於方中皆用此二藥。

本邑一少婦﹐累年多病﹐身形羸弱﹐繼又下白帶甚劇﹐屢經醫治不效。診其脈遲弱無力﹐自覺下焦涼甚﹐治以淸帶湯﹐爲加漧薑六錢﹑鹿角膠三錢﹑炙甘艸三錢﹐連服十劑全愈。統以上經驗觀之﹐則海螵蛸﹑茜艸之治帶下不又確有把握哉。至其能消瘕與否﹐因未嘗單重用之﹐實猶欠此經驗而不敢遽定也。

二﹑藥物

○罌粟殼解

罌粟殼﹕卽罌粟花所結之子外包之殼也。其所結之子形如罌﹐中有子如粟﹐可作粥﹐甚香美﹝炒之則香﹞﹐故名其外皮爲罌粟殼﹐藥局間省文曰米殼。其味微酸﹐性平。其嫩時皮出白漿可制鴉片﹐以其猶含鴉片之餘气﹐故其性能斂肺﹑澀腸﹑固腎﹐治久嗽﹑久痢﹑遺精﹑脫肛﹑女子崩帶。嗽﹑痢初起及咳嗽兼外感者﹐忌用。

罌粟殼﹐治久嗽﹑久痢﹐誠有效驗﹐如虛勞咳嗽證﹐但用山藥﹑地黃﹑枸杞﹑玄參諸藥以滋陰養肺﹐其嗽不止者﹐加罌粟殼二三錢﹐則其嗽可立見輕減﹐或又少佐以通利之品﹐若牛蒡﹑射幹諸藥尢爲穩妥。至於久痢﹐其腸中或有腐爛﹐若用三七﹑鴉膽子﹐化其腐爛﹐而其痢仍不止者﹐當將罌粟殼數錢﹐與山藥﹑芍藥諸藥並用﹐連服數劑﹐其痢可全愈。

二﹑藥物

○竹茹解

竹茹﹕味淡﹐性微涼。善開胃郁﹐降胃中上逆之气使之下行﹝胃气息息下行爲順﹞﹐故能治嘔吐﹑止吐血﹑衄血﹝皆降胃之功﹞。《金匱》治婦人乳中虛﹑煩亂嘔逆﹐有竹皮大丸﹐竹皮卽竹茹也。爲其爲竹之皮﹐且涼而能降﹐故又能淸肺利痰﹐宣通三焦水道下通膀胱﹐爲通利小便之要藥﹐與葉同功而其力尢勝於葉。又善淸腸中之熱﹐除下痢後重腹疼。爲其涼而宣通﹐損傷瘀血腫疼者﹐服之可消腫愈疼﹐融化瘀血。醋煮口漱﹐可止齒齦出血。

須用嫩竹外邊靑皮﹐裏層者力減。

【附案】族家嬸母﹐年四旬﹐足大指隱白穴處﹐忽然破裂出血﹐且色紫甚多﹐外科家以爲疔毒﹐屢次服藥不效。時愚甫習醫﹐診其脈洪滑有力﹐知系血熱妄行﹐遂用生地黃兩半﹑碎竹茹六錢﹐煎湯服之﹐一劑血止﹐又服數劑﹐脈亦平和。蓋生地黃涼血之力﹐𨿽能止血﹐然恐止後血瘀經絡致生他病﹐輔以竹茹宣通消瘀﹐且其性亦能涼血止血﹐是以有益而無獘也。

友人劉××之女﹐得溫病﹐邀愚往視。其證表裏俱熱﹐胃口滿悶﹐時欲嘔吐﹐舌苔白而微黃﹐脈象洪滑﹐重按未實﹐問其大便﹐昨行一次微燥﹐一醫者欲投以調胃承气湯﹐疏方尙未取藥。愚曰「此證用承气湯尙早」﹐遂另爲疏方﹐用生石膏一兩﹑碎竹茹六錢﹑靑連翹四錢﹐煎湯服後﹐周身微汗﹐滿悶立減﹐亦不復欲嘔吐﹐從前小便短少﹐自此小便如常﹐其病頓愈。

二﹑藥物

○沙參解

沙參﹕味淡微甘﹐性涼。色白﹐質松﹐中空﹐故能入肺﹐淸熱滋陰﹐補益肺气﹐兼能宣通肺郁﹐故《神農本艸經》謂其主血積﹐肺气平而血之上逆者自消也。人之魂藏於肝﹐魄藏於肺﹐沙參能淸補肺臟以定魄﹐更能使肺金之气化淸肅下行﹐鎭戢肝木以安魂﹐魂魄安定﹐驚恐自化﹐故《神農本艸經》又謂主驚气也。

徐靈胎曰「肺主气﹐故肺家之藥气勝者爲多。但气勝之品必偏於燥﹐而能滋肺者又膩滯而不淸虛﹐惟沙參爲肺家气分中理血藥﹐色白體輕﹐疏通而不燥﹐潤澤而不滯﹐血阻於肺者﹐非此不能淸也。」沙參以體質輕松﹐中心空者爲佳﹐然必生於沙磧之上﹐土性松活﹐始能如此。渤海之濱﹐沙磧綿亙﹐純系蚌殼細末﹐毫無土質﹐其上所長沙參﹐粗如拇指﹐中空大於藕孔。

其味且甘於他處沙參﹐因其處若三四尺深卽出甜水﹐是以所長之沙參﹐其味獨甘﹐鮮嚼服之﹐大能解渴﹐故以治消渴尢良。其葉光澤如鏡﹐七月抽莖開白花﹐純稟金气﹐肺熱作嗽者﹐用之甚效﹐洵良藥也。

【附案】近族曾孫女××﹐自動失乳﹐身形羸弱﹐自六七歲時恆發咳嗽﹐後至十一二歲嗽浸增劇﹐槪服治嗽藥不效。愚俾用生懷山藥細末熬粥﹐調以白糖令適口﹐送服生雞內金細末二三分﹐或西藥百布聖二瓦﹐當點心服之﹐年餘未間斷。勞嗽𨿽見愈﹐而終不能除根。診其脈﹐肺胃似皆有熱﹐遂俾用北沙參軋爲細末﹐每服二錢﹐日兩次。服至旬餘﹐咳嗽全愈。然恐其沙參久服或失於涼﹐攺用沙參三兩﹑甘艸二兩﹐共軋細﹐亦每服二錢﹐以善其後。

二﹑藥物

○連翹解

連翹﹕味淡微苦﹐性涼。具升浮宣散之力﹐流通气血﹐治十二經血凝气聚﹐爲瘡家要藥。能透表解肌﹐淸熱逐風﹐又爲治風熱要藥。且性能托毒外出﹐又爲發表疹癮要藥。爲其性涼而升浮﹐故又善治頭目之疾﹐凡頭疼﹑目疼﹑齒疼﹑鼻淵或流濁涕成腦漏證﹐皆能主之。爲其味淡能利小便﹐故又善治淋證﹐溺管生炎。

仲景方中所用之連招﹐乃連翹之根﹐卽《神農本艸經》之連根也。其性與連翹相近﹐其發表之力不及連翹﹐而其利水之力則勝於連翹﹐故仲景麻黃連軺赤小豆湯用之﹐以治瘀熱在裏﹐身將發黃﹐取其能導引濕熱下行也。

連翹諸家皆未言其發汗﹐而以治外感風熱﹐用至一兩必能出汗﹐且其發汗之力甚柔和﹐又甚綿長。曾治一少年風溫初得﹐俾單用連翹一兩煎湯服﹐徹夜微汗﹐翌晨病若失。

連翹善理肝气﹐旣能舒肝气之郁﹐又能平肝气之盛。曾治一媼﹐年過七旬﹐其手連臂腫疼數年不愈﹐其脈弦而有力﹐遂於淸熱消腫藥中﹐每劑加連翹四錢﹐旬日腫消疼愈﹐其家人謂媼從前最易憤怒﹐自服此藥後不但病愈﹐而憤怒全無﹐何藥若是之靈妙也﹗由是觀之﹐連翹可爲理肝气要藥矣。

二﹑藥物

○川楝子解

川楝子﹕大如栗者是川楝子﹐他處楝子小而味苦﹐去核名金鈴子。味微酸﹑微苦﹐性涼。酸者入肝﹐苦者善降﹐能引肝膽之熱下行自小便出﹐故治肝气橫恣﹐膽火熾盛﹐致脇下掀疼。並治胃脘气郁作疼﹐木能疏土也。

其性𨿽涼﹐治疝气者恆以之爲向導藥﹐因其下行之力能引諸藥至患處也。至他處之苦楝子﹐因其味苦有小毒﹐除虫者恆用之。

二﹑藥物

○薄荷解

薄荷﹕味辛﹐气淸郁香竄﹐性平﹐少用則涼﹐多用則熱﹝如以鮮薄荷汁外擦皮膚少用殊覺淸涼﹐多用卽覺灼熱﹞。其力能內透筋骨﹐外達肌表﹐宣通臟腑﹐貫串經絡﹐服之能透發涼汗﹐爲溫病宜汗解者之要藥。若少用之﹐亦善調和內傷﹐治肝气膽火鬱結作疼﹐或肝風內動﹐忽然癇痙螈﹐頭疼目疼﹐鼻淵鼻塞﹐齒疼咽喉腫疼﹐肢體拘攣作疼﹐一切風火郁熱之疾﹐皆能治之。痢疾初起挾有外感者﹐亦宜用之﹐散外感之邪﹐卽以淸腸中之熱﹐則其痢易愈。又善消毒菌﹝薄荷冰善消霍亂毒菌薄荷亦善消毒菌可知﹞﹐逐除惡气﹐一切霍亂痧證﹐亦爲要藥。爲其味辛而涼﹐又善表疹癮﹐愈皮膚瘙癢﹐爲兒科常用之品。

溫病發汗用薄荷﹐猶傷寒發汗用麻黃也。麻黃服後出熱汗﹐熱汗能解寒﹐是以宜於傷寒﹔薄荷服後出涼汗﹐涼汗能淸溫﹐是以宜於溫病。若以麻黃髮溫病之汗﹐薄荷發傷寒之汗﹐大抵皆不能出汗﹐卽出汗亦必不能愈病也。

薄荷古原名苛﹐以之作蔬﹐不以之作藥﹐《神農本艸經》《名醫別錄》皆未載之﹐至唐時始列於藥品﹐是以《傷寒論》諸方未有用薄荷者。然細審《傷寒論》之方﹐確有方中當用薄荷﹐因當時猶未列入藥品﹐卽當用薄荷之方﹐不得不轉用他藥者。試取傷寒之方論之﹐如麻杏甘石湯中之麻黃﹐宜用薄荷代之﹐蓋麻杏甘石湯﹐原治汗出而喘無大熱﹐旣云無大熱﹐其仍有熱可知﹐有熱而猶用麻黃者﹐取其瀉肺定喘也。然麻黃能瀉肺定喘﹐薄荷亦能瀉肺定喘﹝薄荷之辛能抑肺气之盛﹐又善搜肺風﹞﹐用麻黃以熱治熱﹐何如用薄荷以涼治熱乎﹖又如凡有葛根諸湯中之葛根﹐亦可以薄荷代之﹐蓋葛根原所以發表陽明在經之熱﹐葛根之涼不如薄荷﹐而其發表之力又遠不如薄荷﹐則用葛根又何如用薄荷乎﹖斯非背古訓也﹐古人當藥物未備之時﹐所制之方原有不能盡善盡美之處﹐無他﹐時勢限之也。吾人當藥物旣備之時﹐而不能隨時化裁與古爲新﹐是仍未會古人制方之意也。醫界之研究傷寒者﹐尙其深思愚言哉。

二﹑藥物

○茯苓﹑茯神解

茯苓﹕气味俱淡﹐性平。善理脾胃﹐因脾胃屬土﹐土之味原淡﹝土味淡之理﹐徐靈胎曾詳論之﹞﹐是以《內經》謂淡气歸胃﹐而《愼柔五書》上述《內經》之旨﹐亦謂味淡能養脾陰。蓋其性能化胃中痰飲爲水液﹐引之輸於脾而達於肺﹐復下循三焦水道以歸膀胱﹐爲滲濕利痰之主藥。然其性純良﹐瀉中有補﹐𨿽爲滲利之品﹐實能培土生金﹐有益於脾胃及肺。且以其得松根有餘之气﹐伏藏地中不外透生苗﹐故又善斂心气之浮越以安魂定魄﹐兼能瀉心下之水飲以除驚悸﹐又爲心經要藥。且其伏藏之性﹐又能斂抑外越之水气轉而下注﹐不使作汗透出﹐兼爲止汗之要藥也。其抱根而生者爲茯神﹐養心之力﹐較勝於茯苓。茯苓若入煎劑﹐其切作塊者﹐終日煎之不透﹐必須切薄片﹐或搗爲末﹐方能煎透。

【附錄】友人竹××曰「嵊縣吳氏一家﹐以種苓爲業。春間吳氏之媳病﹐蓋產後月餘﹐壯熱口渴不引飲﹐汗出不止﹐心悸不寐﹐延余往治。病患面現紅色﹐脈有滑象﹐急用甘艸﹑麥冬﹑竹葉﹑柏子仁﹑浮小麥﹑大棗煎飲不效﹔繼用酸棗仁湯﹐減川芎加浮小麥﹑大棗﹐亦不效﹔又用歸脾湯加龍骨﹑牡蠣﹑萸肉則仍然如故。

當此之時﹐余束手無策﹐忽一人進而言曰﹕『何不用補藥以緩之』﹐餘思此無稽之談﹐所云補藥者﹐心無見識也﹐姑漫應之。時已屆晚寢之時﹐至次日早起﹐其翁奔告曰﹕『予媳之病昨夜用補藥醫痊矣。』余將信將疑﹐不識補藥究系何物。乃翁持渣來見﹐缽中有茯苓四五兩﹐噫﹗茯苓焉﹐胡爲云補藥哉﹖余半晌不能言。危坐思之﹐凡病有一綫生機﹐皆可醫治。茯苓固治心悸之要藥﹐亦治汗出之主藥。仲景治傷寒汗出而渴者五苓散﹐不渴者茯苓甘艸湯。傷寒厥而心下悸者宜先治水﹐當服茯苓甘艸湯。可知心悸者汗出過多﹐心液內涸﹐腎水上救入心則悸﹐余藥不能治水﹐故用茯苓以鎭之。是證心悸不寐﹐其不寐由心悸而來﹐卽心悸亦從汗出而來﹐其壯熱口渴不引飲﹑脈滑﹐皆有水气之象﹐今幸遇種苓家﹐否則汗出不止﹐終當亡陽﹐水气淩心﹐必當滅火﹐是誰之過歟﹖余引咎而退。」觀竹××此論﹐不惜暴一己之失﹐以爲醫界說法﹐其疏解經文之處﹐能將仲景用茯苓之深意﹐彰彰表出﹐固其析理之精﹐亦見其居心之濃也。

湖北天門縣崔××來函云﹕一九三○年﹐李姓婦﹐頭目眩暈﹑心中怔忡﹑嘔吐涎沫﹐有時覺气上衝﹐昏憒不省人事。他醫治以安神之藥無效﹐繼又延醫十餘人皆服藥無效﹐危險已至極點。生診其脈﹐浮而無力﹐視其形狀無可下藥。恍悟《衷中參西錄》茯苓解中﹐所論重用茯苓之法﹐當可挽回此證。遂俾單用茯苓一兩煎湯服之﹐服後甫五分鐘﹐病卽輕減﹐旋卽煎渣再服﹐益神淸气爽﹐連服數劑﹐病卽全愈。後每遇類此證者﹐投此方皆可奏效。

二﹑藥物

○木通解

木通﹕味苦性涼。爲藤蔓之梗﹐其全體玲瓏通徹﹐故能貫串經絡﹐通利九竅。能瀉上焦之熱﹐曲曲引之下行自水道達出﹐爲利小便淸淋濁之要藥。其貫串經絡之力﹐又能治周身拘攣﹐肢體痺疼﹐活血消腫﹐催生通乳﹐多用亦能發汗。

愚平素不喜用苦藥﹐木通諸家未嘗言苦﹐而其味實甚苦。因慮人嫌其苦口難服﹐故於木通未嘗獨用重用﹐以資研究﹐近因遇一肢體關節腫疼證﹐投以淸熱利濕活血之品﹐更以西藥阿斯匹林佐之﹐治愈。適法庫門生萬××來奉﹐因向彼述之﹐萬××曰﹕《醫宗金鑑》治三痺﹝行痺痛痺著痺﹞有木通湯方﹐學生以治痛痺極有效驗﹐且服後必然出汗﹐曾用數次皆一劑而愈。」愚曰「我亦見其方﹐但未嘗試用﹐故不知如此神效﹐旣效驗如此﹐當急錄出以公諸醫界。」爰列其方於下﹕【木通湯】用木通一味﹐不見水者﹝其整者皆未見水﹐搗碎用﹞二兩﹐以長流水二碗煎一碗﹐熱服取微汗﹐不愈再服﹐以愈爲度。若其痛上下左右流走相移者﹐加羌活﹑防風以祛風邪﹔其痛涼甚者﹐有汗加附子﹐無汗加麻黃以去寒邪﹔其痛重著難移者﹐加防己以勝濕邪。其所應加之藥﹐不可過三錢﹐弱者俱減半服。

二﹑藥物

○蒲黃解

蒲黃﹕味淡微甘微辛﹐性涼。善治气血不和﹑心腹疼痛﹑遊風腫疼﹑顚僕血悶﹝用生蒲黃半兩﹐煎湯灌下卽醒﹞﹑痔瘡出血﹝水送服一錢﹐日三次﹞﹑女子月閉腹痛﹑產後瘀血腹疼﹐爲其有活血化瘀之力﹐故有種種諸效。若炒熟用之﹝不宜炒黑﹞﹐又善治吐血﹑咳血﹑衄血﹑二便下血﹑女子血崩帶下。外用治舌脹腫疼﹐甚或出血﹐一切瘡瘍腫疼﹐蜜調敷之﹝皆宜用生者﹞﹐皆有捷效。爲其生於水中﹐且又味淡﹐故又善利小便。

鄒潤安曰「《金匱》用蒲灰散﹐利小便治厥而爲皮水﹐解者或以爲香蒲﹐或以爲蒲席燒灰﹐然香蒲但能淸上熱﹐不云能利水﹐敗蒲席﹐《名醫別錄》主筋溢惡瘡﹐亦非利水之物。蒲黃﹐《神農本艸經》主利小便﹐且《本事方》《芝隱方》﹐皆述其治舌脹神驗﹐予亦曾治多人﹐毫絲不爽﹐不正合治水之腫於皮乎﹖夫皮水爲膚腠間病﹐不應有厥﹐厥者下焦病也。膀胱與腎爲表裏﹐膀胱以水气歸皮﹐致小便不利﹐气阻而成寒熱﹐則腎亦承其獘爲之陰壅而陽不得達﹐遂成厥焉。病本在外﹐非可用溫﹐又屬皮水﹐無從發散﹐計惟解心腹膀胱之寒熱﹐使小便得利﹐又何厥逆之有﹐以是知其爲蒲黃無疑也。曰蒲灰者﹐蒲黃之質﹐固有似於灰也。」蒲黃誠爲妙藥﹐失笑散用蒲黃﹑五靈脂等分生研﹐每用五錢﹐水﹑酒各半﹐加醋少許﹐煎數沸連渣服之﹐能愈產後腹疼於頃刻之間。人多因蒲黃之質甚軟﹐且气味俱淡﹐疑其無甚力量而忽視之﹐是皆未見鄒氏之論﹐故不能研究《神農本艸經》主治之文也。

二﹑藥物

○三稜﹑莪術解

三稜﹕气味俱淡﹐微有辛意。莪術﹕味微苦﹐气微香﹐亦微有辛意。性皆微溫﹐爲化瘀血之要藥。以治男子癖﹐女子瘕﹐月閉不通﹐性非猛烈而建功甚速。其行气之力﹐又能治心腹疼痛﹐脇下脹疼﹐一切血凝气滯之證。若與參﹑術﹑諸藥並用﹐大能開胃進食﹐調血和血。若細核二藥之區別﹐化血之力三稜優於莪術﹐理气之力莪術優於三稜。

藥物恆有獨具良能﹐不能從气味中窺測者﹐如三稜﹑莪術性近和平﹐而以治女子瘀血﹐𨿽堅如鐵石亦能徐徐消除﹐而猛烈開破之品轉不能建此奇功﹐此三稜﹑莪術獨具之良能也。而耳食者流﹐恆以其能消堅開瘀﹐轉疑爲猛烈之品而不敢輕用﹐幾何不埋沒良藥哉。

三稜﹑莪術﹐若治陡然腹脇疼痛﹐由於气血凝滯者﹐可但用三稜﹑莪術﹐不必以補藥佐之﹔若治瘀血積久過堅硬者﹐原非數劑所能愈﹐必以補藥佐之﹐方能久服無獘。或用黃六錢﹐三稜﹑莪術各三錢﹐或減黃三錢﹐加野臺參三錢﹐其補破之力皆可相敵﹐不但气血不受傷損﹐瘀血之化亦較速﹐蓋人之气血壯旺﹐愈能駕馭藥力以勝病也。

二﹑藥物

○乳香﹑沒藥解

乳香﹕气香竄﹐味淡﹐故善透竅以理气。沒藥﹕气則淡薄﹐味則辛而微酸﹐故善化瘀以理血。其性皆微溫﹐二藥並用爲宣通臟腑流通經絡之要藥。故凡心胃脇腹肢體關節諸疼痛皆能治之。又善治女子行經腹疼﹐產後瘀血作疼﹐月事不以時下。其通气活血之力﹐又善治風寒濕痺﹐周身麻木﹐四肢不遂及一切瘡瘍腫疼﹐或其瘡硬不疼。外用爲粉以敷瘡瘍﹐能解毒﹑消腫﹑生肌﹑止疼﹐𨿽爲開通之品﹐不至耗傷气血﹐誠良藥也。

乳香﹑沒藥不但流通經絡之气血﹐諸凡臟腑中﹐有气血凝滯﹐二藥皆能流通之。醫者但知其善入經絡﹐用之以消瘡瘍﹐或外敷瘡瘍﹐而不知用之以調臟腑之气血﹐斯豈知乳香﹑沒藥者哉。

乳香﹑沒藥﹐最宜生用﹐若炒用之則其流通之力頓減﹐至用於丸散中者﹐生軋作粗渣入鍋內﹐隔紙烘至半熔﹐候冷軋之卽成細末﹐此乳香﹑沒藥去油之法。

二﹑藥物

○常山解

常山﹕性涼﹐味微苦。善消脾中之痰﹐爲治瘧疾要藥﹝瘧疾皆系脾中多痰﹐凡久瘧脇下有硬塊名瘧母者﹐皆系脾脹兼有痰也﹞。少服﹐則痰可徐消﹐若多服卽可將脾中之痰吐出﹐爲其多服卽作嘔吐﹐故諸家本艸皆謂其有毒﹐醫者用之治瘧﹐亦因此不敢多用﹐遂至有效有不效。若欲用之必效﹐當效古人一劑三服之法﹐用常山五六錢﹐煎湯一大盅﹐分五六次徐徐溫飲下﹐卽可不作嘔吐﹐瘧疾亦有八九可愈。

【附案】一九一七年﹐時當仲夏﹐愚因勞碌過度﹐兼受暑﹐遂至病瘧。乃於不發瘧之日淸晨﹐用常山八錢﹐煎湯一大碗﹐徐徐溫飲之﹐一次止飲一大口﹐飲至日夕而劑盡﹐心中分毫未覺難受﹐而瘧亦遂愈。後遂變湯劑爲丸劑﹐將常山軋細過羅﹐水泛爲丸﹐桐子大﹐每服八分﹐一日之間自晨至暮服五次﹐共服藥四錢﹐瘧亦可愈。若病發時熱甚劇者﹐可用生石膏一兩煎湯﹐初兩次服藥時﹐可用此湯送服。西人謂病瘧者有瘧虫﹐西藥金雞納霜﹐善除瘧虫故善治瘧﹐常山想亦善除瘧虫之藥品歟﹖

二﹑藥物

○山楂解

山楂﹕味至酸微甘﹐性平。皮赤肉紅黃﹐故善入血分爲化瘀血之要藥。能除癖瘕﹑女子月閉﹑產後瘀血作疼﹝俗名兒枕疼﹞。爲其味酸而微甘﹐能補助胃中酸汁﹐故能消化飲食積聚﹐以治肉積尢效。其化瘀之力﹐更能蠲除腸中瘀滯﹐下痢膿血﹐且兼入气分以開气郁痰結﹐療心腹疼痛。若以甘藥佐之﹝甘艸蔗糖之類﹐酸甘相合﹐有甲己化土之義﹞﹐化瘀血而不傷新血﹐開鬱气而不傷正气﹐其性尢和平也。

女子至期﹐月信不來﹐用山楂兩許煎湯﹐沖化紅蔗糖七八錢服之卽通﹐此方屢試屢效。若月信數月不通者﹐多服幾次亦通下。

痢疾初得者﹐用山楂一兩﹐紅白蔗糖各五錢﹐好毛尖茶葉錢半﹐將山楂煎湯﹐衝糖與茶葉在蓋碗中﹐浸片時﹐飲之卽愈。

附﹕《本艸綱目》山楂後載有兩方﹕一方治腸風下血﹐若用涼藥﹑熱藥﹑補脾藥俱不效者﹐獨用幹山楂爲末﹐艾葉煎湯調下﹐應手卽愈﹔一方治痘疹幹黑危困者﹐用山楂爲末﹐紫艸煎酒調服一錢。按﹕此二方皆有效驗﹐故附載之。

二﹑藥物

○石橊解

石橊﹕有酸﹑甜二種﹐以酸者爲石橊之正味﹐故入藥必須酸者。其性微涼﹐能斂戢肝火﹐保合肺气﹐爲治气虛不攝肺勞喘嗽之要藥。又爲治肝虛風動相火浮越之要藥。若連皮搗爛煮湯飲之﹐又善治大便滑瀉﹑小便不禁﹑久痢不止﹑女子崩帶﹐以其皮中之液最澀﹐故有種種諸效也。

【附案】門生髙××之父﹐曾向愚問治泄瀉方﹐語以酸石橊連皮搗爛﹐煮服甚效。後歲值壬寅﹐霍亂盛行﹐有甫受其病泄瀉者﹐彼與以服酸石橊方﹐泄瀉止而病亦遂愈。蓋霍亂之上吐下瀉﹐原系肝木挾外感之毒克伐脾胃﹐乃當其病勢猶未橫恣﹐急以酸石橊斂戢肝木﹐使不至助邪爲虐致吐瀉不已﹐則元气不漓﹐自可以抗禦毒菌﹐況酸石橊之味至酸﹐原有消除毒菌之力乎﹝凡味之至酸者﹐皆善消﹞﹗古方治霍亂多用木瓜﹐取其酸能斂肝也﹐酸石橊之酸遠勝木瓜﹐是以有效也。

鄰村張氏婦﹐年過四旬﹐素息肺勞喘嗽﹐夜不安枕者已數年矣。無論服何藥皆無效驗。一晚偶食酸石橊﹐覺夜間喘嗽稍輕﹐從此每晚服之﹐其喘嗽日輕﹐一連服過三月﹐竟脫然無累矣。

二﹑藥物

○龍眼肉解

龍眼肉﹕味甘﹐气香﹐性平。液濃而潤﹐爲心脾要藥。能滋生心血﹝凡藥之色赤液濃而甘者﹐皆能生血﹞﹐兼能保合心气﹝甘而且香者皆能助气﹞﹐能滋補脾血﹝味甘歸脾﹞﹐兼能彊健脾胃﹝气香能醒脾﹞﹐故能治思慮過度﹐心脾兩傷﹝脾主思﹐過思則傷脾﹞﹐或心虛怔忡﹑寢不成寐﹐或脾虛泄瀉﹐或脾虛不能統血﹐致二便下血。爲其味甘能培補脾土﹐卽能有益肺金﹝土生金﹞﹐故又治肺虛勞嗽﹑痰中帶血﹐食之甘香適口﹐以治小兒尢佳。

【附案】一少年心中怔忡﹐夜不能寐﹐其脈弦硬微數﹐知其心脾血液短也﹐俾購龍眼肉﹐飯甑蒸熟﹐隨便當點心﹐食之至斤余﹐病遂除根。

一六七歲童子﹐大便下血﹐數月不愈﹐服藥亦無效。亦俾蒸熟龍眼肉服之﹐約日服兩許﹐服旬日全愈。

二﹑藥物

○柏子仁解

柏子仁﹕味微甘微辛﹐气香性平﹐多含油質。能補助心气﹐治心虛驚悸怔仲﹔能涵濡肝木﹐治肝气橫恣脇疼﹔滋潤腎水﹐治腎虧虛熱上浮。𨿽含油質甚多﹐而性不濕膩﹐且气香味甘實能有益脾胃﹐《神農本艸經》謂其除風濕痺﹐胃之气化壯旺﹐由中四達而痺者自開也。其味甘而兼辛﹐又得秋金肅降之气﹐能入肺寧嗽定喘﹐導引肺气下行。統言之﹐和平純粹之品﹐於五臟皆有補益﹐故《神農本艸經》謂安五臟也。宜去淨皮﹐炒香用之﹐不宜去油。

《神農本艸經》謂柏實能安五臟﹐而實於肝臟尢宜也。曾治鄰村毛姓少年﹐其肝臟素有傷損﹐左關脈獨微弱﹐一日忽脇下作疼﹐俾單用柏子仁一兩﹐煎湯服之立愈。觀此﹐則柏子仁善於理肝可知矣。

二﹑藥物

○大棗解

大棗﹕味甘微辛﹐性溫。其津液濃濃滑潤﹐最能滋養血脈﹑潤澤肌肉﹑彊健脾胃﹑固腸止瀉﹑調和百藥能緩猛藥健悍之性﹐使不傷脾胃。是以十棗湯﹑葶藶大棗湯諸方用之。若與生薑並用﹐爲調和營衛之妙品﹐是以桂枝湯﹑柴胡湯諸方用之。《內經》謂其能安中者﹐因其味至甘能守中也。又謂其能通九竅者﹐因其津液滑潤且微有辛味﹐故兼有通利之能也。謂其補少气少津液者﹐爲其味甘能益气﹐其津液濃濃滑潤﹐又能補人身津液之不足也。𨿽爲尋常食品﹐用之得當能建奇功。

周伯度曰「生薑味辛色黃﹐由陽明入衛﹐大棗味甘色赤﹐由太陰入營。其能入營由於甘中有辛﹐惟其甘守之力多﹐得生薑乃不至過守﹔生薑辛通之力多﹐得大棗乃不至過通﹐二藥並用所以爲和營衛主劑。」《神農本艸經》名之爲大棗者﹐別於酸棗仁之小棗也。凡棗之酸者皆小﹐甘者皆大﹐而大棗又非一種﹐約以生食不脆﹑幹食肉多﹑味極甘者爲入藥之品。若用爲服食之物﹐而日日食之者﹐宜先用水將棗煮兩三沸﹐遲一點鐘將棗撈出﹝此時嘗其煮棗之水甚苦﹐故先宜將苦水煮出﹞﹐再用飯甑上蒸熟﹐則其味甘美﹐其性和平﹐可以多服久服﹐不至生熱。

【附案】邑中友人趙××﹐身體素羸弱﹐年屆五旬﹐飲食減少﹐日益消瘦﹐詢方於愚﹐俾日食熟大棗數十枚﹐當點心用之。後年餘覿面貌較前丰腴若干﹐自言「自聞方後﹐卽日服大棗﹐至今未嘗間斷﹐飲食增於從前三分之一﹐是以身形較前彊壯也。」表叔髙××﹐年過五旬﹐胃陽不足﹐又兼肝气鬱結﹐因之飲食減少﹐時覺滿悶﹐服藥半載﹐毫無效驗。適愚遠遊還裏﹐覿面談及﹐俾用大棗六斤﹐生薑一斤﹐切片﹐同在飯甑蒸熟﹐臼內搗如泥﹐加桂枝尖細末三兩﹐炒熟麥麵斤半﹐和勻捏成小餅﹐鑪上炙幹﹐隨意當點心服之﹐盡劑而愈。

二﹑藥物

○胡桃解

胡桃﹝亦名核桃﹞﹕味微甘﹐气香﹐性溫。多含油質﹐將油搾出﹐須臾卽變黑色。爲滋補肝腎﹑彊健筋骨之要藥﹐故善治腰疼腿疼﹐一切筋骨疼痛。爲其能補腎﹐故能固齒牙﹑烏須髮﹐治虛勞喘嗽﹑气不歸元﹑下焦虛寒﹑小便頻數﹑女子崩帶諸證。其性又能消堅開瘀﹐治心腹疼痛﹑砂淋﹑石淋﹑杜塞作疼﹑腎敗不能漉水﹑小便不利。或誤吞銅物﹐多食亦能消化﹝試與銅錢同嚼﹐其錢卽碎﹐能化銅可知﹞。又善消瘡疽及皮膚疥癬頭上白禿﹐又能治瘡毒深入骨髓﹐軟弱不能步履。

【附案】一幼童﹐五齡猶不能行﹐身多瘡瘍﹐治愈復發﹐知其父素有梅毒﹐此系遺傳性病在骨髓也。爲疏方﹐每劑中用胡桃仁八錢﹐佐以金銀花﹑白鮮皮﹑土茯苓﹑川貝母﹑玄參﹑甘艸諸藥﹐如此方少有加減﹐服藥二十餘劑﹐其瘡皆愈﹐從此漸亦能行步矣。

附﹕古方治虛寒喘嗽﹑腰腿酸痛﹐用胡桃仁二十兩爛研﹐補骨脂十兩酒蒸爲末﹐密調如飴﹐每晨酒服一大匙﹐不能飲者熱水調服。汪庵謂﹐補骨脂屬火﹐入心包命門能補相火以通君火﹑暖丹田﹑壯元陽﹔胡桃屬木﹐能通命門﹑利三焦﹑溫肺潤腸﹑補養气血﹐有木火相生之妙。愚常用之以治下焦虛寒之證﹐誠有奇效。

上方加杜仲一斤﹐生薑炒蒜四兩﹐同爲丸﹐名靑娥丸。治腎虛腰疼﹐而此方不但治腎虛腰疼也﹐以治虛寒腿疼亦極效驗。曾治一媼年過六旬﹐腿疼年餘不愈﹐其脈兩尺沈細﹐俾日服靑娥丸月餘全愈。若虛寒之甚者﹐可於方中加生硫黃三兩。

二﹑藥物

○五味子解

五味子﹕性溫﹐五味俱備﹐酸﹑咸居多。其酸也能斂肺﹐故《神農本艸經》謂主咳逆上气﹔其鹹也能滋腎﹐故《神農本艸經》謂其彊陰益男子精。其酸收之力﹐又能固攝下焦气化﹐治五更泄瀉﹑夢遺失精﹐及消渴小便頻數﹐或飲一溲一﹐或飲一溲二。其至酸之味﹐又善入肝﹐肝開竅於目﹐故五味子能斂瞳子散大。然其酸收之力甚大﹐若咳逆上气挾有外感者﹐須與辛散之藥同用﹝若漧薑﹑生薑﹑麻黃﹑細辛諸藥﹞﹐方能服後不至畱邪。凡入煎劑宜搗碎﹐以其仁之味辛與皮之酸味相濟﹐自不至酸斂過甚﹐服之作脹滿也。

鄒潤安曰「《傷寒論》中﹐凡遇咳者﹐總加五味子﹑漧薑﹐義甚深奧﹐經云『脾气散精﹐上歸於肺﹐』是故咳𨿽肺病﹐而其源實主於脾﹐惟脾家所散上歸之精不淸﹐則肺家通調水道之令不肅﹐後人治咳但知潤肺消痰﹐不知潤肺則肺愈不淸﹐消痰則轉能傷脾﹐而痰之畱於肺者究莫消也。漧薑溫脾肺﹐是治咳之來路﹐來路淸則咳之源絕矣﹔五味使肺气下歸於腎﹐是治咳之去路﹐去路淸則气肅降矣。合兩藥而言﹐則爲一開一闔﹐當開而闔是爲關門逐盜﹔當闔而開則恐津液消亡﹐故小靑龍湯及小柴胡湯﹑眞武湯﹑四逆散之兼咳者皆用之﹐不嫌其表裏無別也。」

二﹑藥物

○萆解

萆﹕味淡﹐性溫。爲其味淡而溫﹐故能直趨膀胱溫補下焦气化﹐治小兒夜睡遺尿﹐或大人小便頻數﹐致大便漧燥。其溫補之性﹐兼能澀精祕气﹐患淋證者禁用﹐醒脾升陷湯後曾詳論之。

萆爲治失溺要藥不可用之治淋。《名醫別錄》謂萆治陰萎﹑失溺﹑老人五緩。蓋失溺之證實因膀胱之括約筋少約束之力﹐此系筋緩之病﹐實爲五緩之一﹐萆善治五緩﹐所以治之。拙擬醒脾升陷湯中﹐曾重用萆以治小便頻數不禁﹐屢次奏效﹐是萆爲治失溺之要藥可知矣。乃萆釐淸飲竟用之以治膏淋﹐何其背謬若是﹖愚在籍時﹐鄰村有病淋者﹐醫者投以萆釐淸飲﹐兩劑﹐其人小便滴瀝不通。再服各種利小便藥﹐皆無效。後延愚延醫﹐已至十日﹐精神昏憒﹐毫無知覺﹐脈數近十至﹐按之卽無﹐因謂其家人曰「據此脈論﹐卽小便通下﹐亦恐不救。」其家人懇求甚切﹐遂投以大滋眞陰之劑﹐以利水之藥佐之。灌下移時﹐小便卽通﹐牀褥皆濕。再診其脈﹐微細欲無﹐愚急辭歸。後聞其人當日卽亡。近又在津治一淋證﹐服藥十劑已愈﹐隔兩月病又反復﹐時值愚回籍﹐遂延他醫治療﹐方中亦重用萆。服兩劑﹐小便亦滴瀝不通﹐服利小便藥亦無效。遂屢用西法引溺管兼服利小便之藥﹐治近一旬﹐小便少通滴瀝﹐每小便一次﹐必須兩小時。繼又服滋陰利水之藥十劑始全愈。

二﹑藥物

○雞內金解

雞內金﹕雞之脾胃也﹐其中原含有稀鹽酸﹐故其味酸而性微溫﹐中有瓷﹑石﹑銅﹑鐵皆能消化﹐其善化瘀積可知。《內經》謂「諸濕腫滿﹐皆屬於脾」﹐蓋脾中多回血管﹐原爲通徹玲瓏之體﹐是以居於中焦以升降气化﹐若有瘀積﹐气化不能升降﹐是以易致脹滿。用雞內金爲臟器療法﹐若再與白術等分並用﹐爲消化瘀積之要藥﹐更爲健補脾胃之妙品﹐脾胃健壯﹐益能運化藥力以消積也。且爲雞內金含有稀鹽酸﹐不但能消脾胃之積﹐無論臟腑何處有積﹐雞內金皆能消之﹐是以男子癖﹑女之瘕﹐久久服之皆能治愈。又凡虛勞之證﹐其經絡多瘀滯﹐加雞內金於滋補藥中﹐以化其經絡之瘀滯而病始可愈。至以治室女月信一次未見者﹐尢爲要藥﹐蓋以其能助歸﹑芍以通經﹐又能助健補脾胃之藥﹐多進飲食以生血也。

女子幹血勞之證﹐最爲難治之證也﹐是以愈者恆少。惟善用雞內金者﹐則治之多能奏效。愚向爲婦女治病﹐其廉於飲食者﹐恆白術與雞內金並用。乃有兩次遇有此藥者﹐一月間月信來三次﹐恍悟此過用雞內金之獘也。

蓋雞內金善化瘀血﹐卽能催月信速於下行也。然月信通者服之﹐或至過通﹐而月信之不通者服之﹐卽不難下通。況《內經》謂「中焦受气取汁﹐變化而赤﹐是爲血。」血之來源﹐原在脾胃能多消飲食。雞內金與白術並用﹐原能健脾胃以消飲食也。況脾爲後天資生之本﹐居中央以灌漑四旁。此証之多發勞嗽者﹐脾虛肺亦虛也﹐多兼灼熱者﹐脾虛而腎亦虛也。再加山藥﹑地黃﹑枸杞諸藥以補肺滋腎﹐有雞內金以運化之﹐自能變其濃濃之汁漿爲精液﹐以灌注於肺腎也。迨至服藥日久﹐臟腑諸病皆愈﹐身體已漸撤消﹐而月信仍不至者﹐不妨再加虫﹑水蛭諸藥。如嫌諸藥之猛悍﹐若桃仁﹑紅花亦可以替代。然又須多用補正之藥品以駕馭之﹐始能有益而無害也。愚向曾本此意擬一方﹐名資生通脈湯﹐後列用其方治愈之案數則﹐可參觀也。

《內經》謂「女子二七天癸至」﹐所謂二七者﹐十四歲也。然必足年足月十四歲﹐是則室女月信之通﹐當在年十五矣。若是年至十五月信不通﹐卽當預爲之防。宜用整條生懷山藥﹐軋細過羅﹐每用一兩或八錢﹐煮作茶湯﹐調以蔗糖令適口﹐以之送服生雞內金細末五分許﹐當點心用之。日兩次﹐久則月信自然通下。此因山藥善養血﹐雞內金善通血也。若至因月信不通﹐飲食減少﹐漸覺灼熱者﹐亦可治以此方﹐雞內金末宜多用至一錢﹐服茶湯後再嚼服天冬二三錢。

至於病又加重﹐身體虛弱勞嗽﹐宜用拙擬資生通脈湯。此方之後﹐載有數案﹐且用此方各有加減﹐若服資生通脈湯﹐病𨿽見愈月信仍不至者﹐可參觀所附案中加減諸方。

上所論諸方之外﹐愚有新擬之方﹐凡服資生通脈湯病見愈而月信不見者﹐可用生懷山藥四兩﹐煮濃汁﹐送眼生雞內金細末三錢。所餘山藥之渣﹐仍可水煮數次﹐當茶飲之。久之月信必至﹐蓋雞內金生用﹐爲通月信最要之藥﹐而多用又恐稍損气分﹐故又多用山藥至四兩﹐以培气分也。

【附案】沈陽龔××﹐年三十歲﹐胃脘有硬物杜塞﹐已數年矣。飲食減少﹐不能下行﹐來院求爲延醫﹐其脈象沈而微弦﹐右部尢甚﹐爲疏方﹐用雞內金一兩﹐生酒曲五錢﹐服數劑硬物全消。

奉天史××﹐年近四旬﹐爲腹有積聚﹐久治不愈﹐來院求爲延醫。其積在左脇下大徑三寸﹐按之甚硬﹐時或作疼﹐呃逆气短﹐飲食減少﹐脈象沈弦。此乃肝積肥气之類。俾用生雞內金三兩﹐柴胡一兩﹐共爲末﹐每服一錢半﹐日服三次﹐旬餘全愈。

奉天秦××﹐年三十餘﹐胃中滿悶﹐不能飲食﹐自覺賁門有物窒礙﹐屢經醫治﹐分毫無效。脈象沈牢﹐爲疏方﹕雞內金六錢﹐白術﹑赭石各五錢﹐乳香﹑沒藥﹑丹參各四錢﹐生桃仁二錢﹐連服八劑全愈。

奉天宋氏女﹐年十九歲﹐自十七歲時﹐胃有瘀滯作疼﹐調治無效﹐浸至不能飲食。脈象沈而無力﹐右部尢甚﹐爲疏方﹕雞內金一兩﹐生酒曲﹑黨參各五錢﹐三稜﹑莪術﹑知母各三錢﹐樗雞﹝俗名紅娘子﹞十五个﹐服至八劑﹐大小二便皆下血﹐胃中豁然﹐其疼遂愈。

鹽山李氏婦﹐年三旬﹐胃脘舊有停積數年不愈﹐漸大如拳甚硬﹐不能飲食。左脈弦細﹐右脈沈濡﹐爲疏方﹕雞內金八錢﹐生箭耆六錢﹐三稜﹑莪術﹑乳香﹑沒藥各三錢﹐當歸﹑知母各四錢﹐連服二十餘劑積全消。

友人毛××治一孺子﹐自兩三歲時腹卽脹大﹐至五六歲益加劇﹐面目黃瘦﹐飲食減少﹐俗所謂大肚痞也。毛××見拙擬期頤餅方後載﹐若減去芡實﹐可治小兒疳積痞脹﹑大人瘕積聚﹐遂用其方﹝方系生雞內金細末三兩﹐白面半斤﹐白沙糖不拘多少﹐和作極薄小餅﹐烙至焦熟﹐俾作點心服之﹞﹐月餘全愈。

二﹑藥物

○穿山甲解

穿山甲﹕味淡﹐性平。气腥而竄﹐其走竄之性無微不至﹐故能宣通臟腑﹑貫徹經絡﹑透達關竅﹐凡血凝﹑血聚爲病皆能開之。以治疔癰﹐放膽用之﹐立見功效。並能治瘕積聚﹑周身麻痺﹑二便閉塞﹑心腹疼痛。若但知其長於治瘡﹐而忘其他長﹐猶淺之乎視山甲也。

疔癰初起未成膿者﹐愚恆用山甲﹑皂刺各四錢﹐花粉﹑知母各六錢﹐乳香﹑沒藥各三錢﹐全蜈蚣三條﹐服之立消。以治橫﹝魚口便毒之類﹞亦極效驗。其已有膿而紅腫者﹐服之紅腫卽消﹐膿亦易出。至瘕積聚﹑疼痛麻痺﹑二便閉塞諸證﹐用藥治不效者﹐皆可加山甲作向導。友人黃××謂﹐身上若有血箭證﹐或金傷出血不止者﹐敷以山甲末立止﹐屢次用之皆效﹐蛤粉炒透用﹐惟以之熬膏藥用生者。

二﹑藥物

○蜈蚣解

蜈蚣﹕味微辛﹐性微溫。走竄之力最速﹐內而臟腑﹐外而經絡﹐凡气血凝聚之處皆能開之。性有微毒﹐而轉善解毒﹐凡一切瘡瘍諸毒皆能消之。其性尢善搜風﹐內治肝風萌動﹑癲癇眩暈﹑抽掣螈﹑小兒臍風﹔外治經絡中風﹑口眼歪斜﹑手足麻木。爲其性能制蛇﹐故又治蛇癥及蛇咬中毒。外敷治瘡甲﹝俗名雞眼爲末敷之以生南星末醋調﹑敷四周﹞﹐用時宜帶頭足﹐去之則力減﹐且其性原無大毒﹐故不妨全用也。

【附案】奉天陳××之幼子﹐年五歲﹐周身壯熱﹐四肢拘攣﹐有抽掣之狀﹐渴嗜飲水﹐大便漧燥﹐知系外感之熱﹐引動其肝經風火上衝腦部﹐致腦气筋妄行﹐失其主宰之常也。投以白虎湯﹐方中生石膏用一兩﹐又加薄荷葉一錢﹐鉤藤鉤二錢﹐全蜈蚣二條﹐煎湯一盅﹐分兩次溫飲下﹐一劑而抽掣止﹑拘攣舒﹐遂去蜈蚣﹐又服一劑熱亦退淨。

奉天那姓幼子﹐生月餘﹐周身壯熱抽掣﹐兩日之間不食乳﹑不啼哭﹐奄奄一息﹐待時而已。來院求治。知與前證仿佛﹐爲其系嬰孩﹐擬用前方將白虎湯減半﹐爲其抽掣甚劇﹐薄荷葉﹑鉤藤鉤﹑蜈蚣其數仍舊﹐又加全蠍三个﹐煎藥一盅﹐不分次數徐徐溫灌之﹐歷十二小時﹐藥灌已而抽掣愈﹐食乳知啼哭矣。翌日﹐又爲疏散風淸熱鎭肝之藥﹐一劑全愈。隔兩日其同族又有三歲幼童﹐其病狀與陳姓子相似﹐卽治以陳姓子所服藥﹐一劑而愈。

奉天吳姓男孩﹐生逾百日﹐周身壯熱﹐時作抽掣﹐然不甚劇﹐投以白虎湯﹐生石膏用六錢﹐又加薄荷葉一錢﹐蜈蚣一條﹐煎湯分三次灌下﹐盡劑而愈。此四證皆在暮春上旬﹐相隔數日之間﹐亦一時外感之气化有以使之然也。

一人年三十餘﹐陡然口眼歪斜﹐受病之邊目不能瞬﹐用全蜈蚣二條爲末﹐以防風五錢煎湯送服﹐三劑全愈。

有病噎膈者﹐服藥無效﹐偶思飲酒﹐飲盡一壺而病愈。後視壺中有大蜈蚣一條﹐恍悟其病愈之由﹐不在酒實在酒中有蜈蚣也。蓋噎膈之證﹐多因血瘀上脘﹐爲有形之阻隔﹝西人名胃癌﹐謂其處凸起如山石之有巖也﹞﹐蜈蚣善於開瘀﹐是以能愈。觀於此﹐則治噎膈者﹐蜈蚣當爲急需之品矣。爲其事甚奇﹐故附記於此。

二﹑藥物

○水蛭解

水蛭﹕味鹹﹐色黑﹐气腐﹐性平。爲其味成﹐故善入血分﹔爲其原爲噬血之物﹐故善破血﹔爲其气腐﹐其气味與瘀血相感召﹐不與新血相感召﹐故但破瘀血而不傷新血。且其色黑下趨﹐又善破衝任中之瘀﹐蓋其破瘀血者乃此物之良能﹐非其性之猛烈也。《神農本艸經》謂主婦人無子﹐因無子者多系衝任瘀血﹐瘀血去自能有子也。特是﹐其味鹹爲水味﹐色黑爲水色﹐气腐爲水气﹐純系水之精華生成﹐故最宜生用﹐甚忌火炙。

凡破血之藥﹐多傷气分﹐惟水蛭味鹹專入血分﹐於气分絲毫無損。且服後腹不覺疼﹐並不覺開破﹐而瘀血默消於無形﹐眞良藥也。愚治婦女月閉瘕之證﹐其脈不虛弱者﹐恆但用水蛭軋細﹐開水送服一錢﹐日兩次。𨿽數年瘀血堅結﹐一月可以盡消。

水蛭﹑虻虫皆爲破瘀血之品。然愚嘗單用以實驗之﹐虻虫無效﹐而水蛭有效。以常理論之﹐凡食血之物﹐皆能破血。然虻虫之食血以嘴﹐水蛭之食血以身。其身與他物緊貼﹐卽能吮他物之血﹐故其破瘀血之功獨優。

近世方書﹐多謂水蛭必須炙透方可用﹐不然則在人腹中﹐能生殖若干水蛭害人﹐誠屬無稽之談。曾治一婦人﹐經血調和﹐竟不產育。細詢之﹐少腹有瘕一塊。遂單用水蛭一兩﹐香油炙透﹐爲末。每服五分﹐日兩次﹐服完無效。後攺用生者﹐如前服法。一兩猶未服完﹐瘕盡消﹐逾年卽生男矣。惟气血虧損者﹐宜用補助气血之藥佐之。

或問﹐同一水蛭也﹐炙用與生用﹐其功效何如此懸殊﹖答曰﹕此物生於水中﹐而色黑﹝水色﹞味鹹﹝水味﹞

气腐﹝水气﹞﹐原得水之精气而生。炙之﹐則傷水之精气﹐故用之無效。水族之性﹐如龍骨﹑牡蠣﹑龜板大抵皆然。故王洪緒《外科證治全生集》謂用龍骨者﹐宜懸於井中﹐經宿而後用之﹐其忌火可知﹐而在水蛭爲尢甚。特是水蛭不炙﹐爲末甚難﹐若軋之不細﹐曬漧再軋或紙包置鑪臺上令幹亦可。此須親自檢點﹐若委之藥坊﹐至軋不細時﹐必須火焙矣。西人治火熱腫疼﹐用活水蛭數條﹐置患處﹐復以玻璃杯﹐使吮人毒血﹐亦良法也。

二﹑藥物

○蠍子解

蠍子﹕色靑﹐味鹹﹝本無鹹味﹐因皆腌以鹽水﹐故咸﹞﹐性微溫。善入肝經﹐搜風發汗﹐治痙癇抽掣﹐中風口眼歪斜﹐或周身麻痺﹐其性𨿽毒﹐轉善解毒﹐消除一切瘡瘍﹐爲蜈蚣之伍藥﹐其力相得益彰也。

此物所含之毒水卽硫酸也﹐其入藥種種之效力﹐亦多賴此。中其毒螫者﹐敷以西藥重曹或碱﹐皆可解之﹐因此二者皆能制酸也。

【附案】本村劉氏女﹐頷下起時毒甚腫硬﹐撫之微熱﹐時愚甫弱冠﹐醫學原未深造﹐投藥兩劑無甚效驗。

後或授一方﹐用壁上全蠍七个﹐焙焦爲末﹐分兩次用黃酒送下﹐服此方三日﹐其瘡消無芥蒂。蓋墻上所得之蠍子﹐未經鹽水浸腌﹐其力渾全﹐故奏效尢捷也。

鄰莊張馬村一壯年﹐中風半身麻木﹐無論服何藥發汗﹐其半身分毫無汗。後得一方﹐用藥局中蠍子二兩﹐鹽炒軋細﹐調紅糖水中頓服之﹐其半身卽出汗﹐麻木遂愈。然未免藥力太過﹐非壯實之人不可輕用。

二﹑藥物

○蟬蛻解

蟬蛻﹕無气味﹐性微涼。能發汗﹐善解外感風熱﹐爲溫病初得之要藥。又善托隱疹外出﹐有皮以達皮之力﹐故又爲治隱疹要藥。與蛇蛻並用﹐善治周身癩癬瘙癢。若爲末單服﹐又善治瘡中生蛆﹐連服數次其蛆自化。爲其不飲食而時有小便﹐故又善利小便﹔爲其爲蟬之蛻﹐故又能脫目翳也。

蟬亦止小兒夜啼﹐又善醫音啞。憶一九三六年秋﹐余友姚××﹐偶爲外感所襲﹐音啞月餘﹐余爲擬方﹐用淨蟬蛻﹝去足土﹞二錢﹐滑石一兩﹐麥冬四錢﹐胖大海五个﹐桑葉﹑薄荷葉各二錢﹐囑其用水壺泡之代茶飲﹐一日音響﹐二日音淸﹐三日全愈。以後又用此方治愈多人﹐屢試屢驗。

受業孫××謹識

二﹑藥物

○羚羊角解

羚羊角﹕性近於平不過微涼。最能淸大熱﹐兼能解熱中之大毒。且旣善淸裏﹐又善透表﹐能引臟腑間之熱毒達於肌膚而外出﹐疹之未出﹐或已出而速回者﹐皆可以此表之﹐爲托表麻疹之妙藥。卽表之不出而毒瓦斯內陷者﹐服之亦可內消。又善入肝經以治肝火熾盛﹐至生眼疾﹐及患吐衄者之妙藥。所最異者性善退熱卻不甚涼﹐𨿽過用之不致令人寒胃作泄瀉﹐與他涼藥不同。此乃具有特殊之良能﹐非可以尋常藥餌之涼熱相權衡也。或單用之﹐或雜他藥中用﹐均有顯效。今特將所用羚羊角治愈之病十餘則﹐詳錄於下以徵明之。

【附案】壬寅之歲﹐季春夜半﹐表弟劉××之子﹐年六歲﹐於數日間出疹﹐因其苦於服藥﹐彊與之卽作嘔吐﹐所以未求診視。今夜忽大喘不止﹐有危在頃刻之勢﹐不知還可救否。遂與同往視之﹐見其不但喘息迫促﹐且精神恍惚﹐肢體騷擾不安﹔脈象搖搖而動﹐按之無根﹔其疹出第三日卽靨﹐微有紫痕﹐知其毒火內攻﹐肝風已動也。因思熄風﹑淸火﹐且托毒外出﹐惟羚羊角一味能兼擅其長﹐且色味俱無﹐煎湯直如淸水﹐孺子亦不苦服。

遂急取羚羊角三錢煎湯﹐視其服下﹐過十餘分鐘卽安然矣。

奉天王××之孫女﹐年五六歲﹐患眼疾。先經東醫治數日不愈﹐延爲診視。其兩目肉長滿﹐遮掩目睛﹐分毫不露﹐且疼痛異常﹐號泣不止。遂單用羚羊角二錢﹐俾急煎湯服之。時已屆晚九點鐘﹐至夜半已安然睡去﹐翌晨肉已退其半。又煎渣服之﹐全愈。蓋肝開竅於目﹐羚羊角性原屬木﹐與肝有同气相求之妙﹐故善入肝經以瀉其邪熱﹐且善伏肝膽中寄生之相火﹐爲眼疾有熱者無上妙藥。

奉天韓姓媼﹐年六十餘﹐臂上生疔毒﹐外科不善治療﹐致令毒火內攻﹐熱痰上壅﹐塡塞胸臆﹐昏不知人。

有東醫數人爲治移時不愈﹐气息益微。延爲診視﹐知系痰厥。急用蓬砂五錢﹐煮至融化﹐灌下三分之二﹐須臾嘔出痰涎若干﹐豁然頓醒。而患處仍腫疼﹐其疔生於左臂﹐且左脈較右脈洪緊﹐知系肝火熾盛﹐發爲腫毒也。遂投以淸火解毒之劑﹐又單將羚羊角二錢煎湯兌服﹐一劑而愈。

奉天王××之幼女﹐年五歲﹐因出疹倒靨過急﹐毒火內郁﹐已過旬日﹐猶大熱不止﹐其形體病久似弱﹐而脈象確有實熱﹐且其大便漧燥﹐小便黃赤﹐知非輕劑所能治愈。將爲疏方﹐爲開羚羊角二錢﹐生石膏二兩﹐煎湯一大盅﹐俾徐徐飲下。連服兩劑﹐全愈。

奉天劉××之幼女﹐年四歲﹐於孟夏時胸腹之間出白痧若干﹐旋卽不見﹐周身壯熱﹐精神昏憒﹐且又泄瀉﹐此至危之候也。爲疏方﹕生懷山藥﹑滑石各八錢﹐連翹﹑生杭芍各三錢﹐蟬蛻﹑甘艸各二錢﹐羚羊角一錢﹝另煎兌服﹞﹐煎湯一大盅﹐和羚羊角所煎之湯﹐共盅半﹐分三次溫服下﹐其白痧復出﹐精神頓爽﹐瀉亦遂止。

繼又用解毒淸火之品調之﹐全愈。

奉天馬××之幼子﹐年四歲﹐因出疹靨急﹐來院求爲延醫。其狀閉目喘促﹐精神昏昏﹐呼之不應﹐周身壯熱﹐大便數日未行。斷爲疹毒內攻﹐其神明所以若斯昏沈﹐非羚羊角﹑生石膏並用不可。遂爲疏方﹕生石膏一兩﹐玄參﹑花粉各六錢﹐連翹﹑金銀花各三錢﹐甘艸二錢﹐煎湯一大盅﹐又用羚羊角二錢煎湯半盅﹐混合﹐三次溫服下﹐盡劑而愈。

奉天陳姓女﹐年六七歲﹐疹後旬餘灼熱不退﹐屢服西藥不效。後愚視之﹐脈象數而有力﹐知其疹毒之餘熱未淸也。俾單用羚羊角一錢煎湯飲之﹐其熱頓愈。

天津兪××之幼子﹐年四歲﹐出疹三日﹐似靨非靨﹐周身壯熱﹐渴嗜飲水﹐其精神似有恍惚不穩之意﹐其脈象有力﹐搖搖而動。恐其因熱發痙﹐爲開淸熱托毒之方﹐加羚羊角一錢以防其發痙﹐購藥至﹐未及煎而痙發﹐且甚劇﹐遂將羚羊角與諸藥同時各煎﹐取湯混合﹐連連灌下﹐其痙卽愈。又將其方去羚羊角﹐再煎服一劑﹐全愈。

滄州張××﹐來院詢方﹐言其家有周歲小兒出疹﹐延醫調治數日﹐其疹倒靨皆黑斑﹐有危在旦夕之勢﹐不知尙可救否。細詢之﹐知毒熱內陷。爲開羚羊角一錢及玄參﹑花粉﹑連翹各數錢﹐俾將羚羊角另煎湯半茶盅﹐與餘三味所煎之湯兌服﹐一劑而愈。

滄州趙××幼子﹐年五歲﹐因感受溫病發痙﹐昏昏似睡﹐呼之不應﹐舉家懼甚﹐恐不能救。其脈甚有力﹐肌膚發熱。因曉之曰「此證因溫病之气循督脈上行﹐傷其腦部﹐是以發痙﹐昏昏若睡﹐卽西人所謂腦脊髓炎也。病狀𨿽危﹐易治也。」遂單用羚羊角二錢﹐煎湯一盅﹐連次灌下﹐發痙遂愈﹐而精神亦明了矣。繼用生石膏﹑玄參各一兩﹐薄荷葉﹑連翹各一錢﹐煎湯一大盅﹐分數次溫飲下﹐一劑而脈靜身涼矣。蓋痙之發由於督脈﹐因督脈上統腦髓神經也﹝督脈實爲腦髓神經之根本﹞。羚羊之角乃其督脈所生﹐是以善淸督脈與神經之熱也。

滄州劉××之幼子﹐甫周歲﹐發生扁桃體炎喉證﹐不能食乳﹐劇時有礙呼吸﹐目睛上泛。急用羚羊角一錢﹐煎湯多半杯﹐灌下﹐須臾呼吸通順﹐食乳如常。

滄州李氏婦﹐年二十餘﹐因在西醫院割瘰﹐住其院中﹐得傷寒證甚劇﹐西醫不能治。延往診視﹐其喘息迫促﹐脈數近七至﹐確有外感實熱﹐而重診無力﹐因其割瘰已至三次﹐屢次聞麻藥﹐大傷气分故也﹐其心中覺熱甚難支﹐其脇下疼甚。急用羚羊角二錢﹐煎一大盅﹐調入生雞子黃三枚﹐服下﹐心熱與脇疼頓止。繼投以大劑白虎加人參湯﹐每劑煎湯一大碗﹐仍調入生雞子黃三枚﹐分數次溫服下﹐連服二劑全愈。

內子王氏生平有病不能服藥﹐聞藥气卽思嘔吐。偶患大便下血甚劇﹐時愚自奉還籍﹐彼自畱奉﹐因粗識藥性﹐且知羚羊角毫無藥味﹐自用羚羊角一錢煎湯服之﹐立愈。

友人毛××﹐善治吐衄聞名。其治吐衄之方﹐多用羚羊角。曾詢其立方之義。××謂﹕吐衄之證多因沖气上衝﹐胃气上逆﹐血卽隨之妄行。其所以衝胃衝逆者﹐又多爲肝火﹑肝气之激發﹐用羚羊角以平肝火﹑肝气﹐其沖气不上衝﹐胃气不上逆﹐血自不妄行而歸經矣。愚深韙斯論﹐遇吐衄證仿用之﹐果效驗異常。

所可慮者﹐羚羊角𨿽爲挽回險証之良藥﹐然其價昂貴﹐愚因臨證細心品驗﹐遇當用羚羊角之證﹐原可以他藥三種並用代之﹐其藥力不亞羚羊角﹐且有時勝於羚羊角﹐則鮮茅根﹑生石膏與西藥阿斯匹林並用是也。今爰將此三藥並用之分量酌定於下﹐且爲定一方名﹐以便於記憶。

【甘露淸毒飲】鮮茅根﹝六兩﹐去淨皮切碎﹞生石膏﹝兩半﹐搗細﹞阿斯匹林﹝半瓦﹞

將前二味煎湯一大碗﹐分三次送服阿斯匹林﹐兩點鐘服一次。若初次服藥後徧身出汗﹐後兩次阿斯匹林宜少服﹐若分毫無汗﹐又宜稍多服。以服後微似有汗者方佳。至石膏之分量﹐亦宜因證加減﹐若大便不實者宜少用﹐若瀉者石膏可不用﹐待其瀉止便實仍有餘熱者﹐石膏仍可再用。

壬申正月中旬﹐子××兩臂及胸間肉皮微發紅﹐咽喉微疼﹐疑將出疹﹐又彊被友人挽去﹐爲治小兒發疹。

將病治愈﹐歸家途中又受感冒﹐遂覺周身發冷﹐心中發熱。愚適自津還籍﹐俾用生石膏細末一兩﹐煎湯送服阿斯匹林一瓦﹐周身得汗﹐發冷遂愈﹐心中之熱亦輕﹐皮膚則較前益紅。遲半日又微覺發冷﹐心中之熱更增劇﹐遂又用生石膏細末二兩﹐煎湯送服阿斯匹林半瓦。服後微解肌﹐病又見愈。遲半日仍反復如故﹐且一日之間下大便兩次﹐知其方不可再用。時地凍未解﹐遣人用開凍利器﹐剖取鮮茅根六兩﹐煎湯一大碗﹐分三次服﹐每次送服阿斯匹林三分之一瓦。服後未見汗而周身出疹若干﹐病愈十分之八九﹐喉已不疼。隔兩日覺所餘之熱又漸增重﹐且覺頭目昏沈﹐又剖取鮮茅根八兩﹐此時因其熱增﹐大便已實﹐又加生石膏兩半﹐共煎湯一大碗﹐仍分三次送服阿斯匹林如前。上半身又發出白泡若干﹐病遂全愈。觀此可知此三藥並用之妙﹐誠可代羚羊角矣。後返津時﹐值瘟疹流行﹐治以此方﹐皆隨手奏效。

附錄﹕唐山趙××來函﹕小女一年有餘﹐於季夏忽大便兩三次帶有粘滯﹐至夜發熱﹐日閉目昏睡﹐翌晨手足筋惕肉。後學斷其肝風已動。因憶先生論羚羊角最善淸肝膽之火﹐且歷數其奇異之功效﹐眞令人不可思議。爲急購羚羊角尖一錢﹐上午九點煎服﹐至十一點周身得微汗﹐灼熱卽退。爲其藥甚珍貴﹐又將其渣煎服三次﹐筋惕亦愈。繼服滋陰淸燥湯一劑﹐瀉痢均愈。

二﹑藥物

○血餘炭解

血餘者﹐發也﹐不則其質不化﹐故必爲炭然後入藥。其性能化瘀血﹑生新血有似三七﹐故善治吐血﹑衄血。而常服之又可治勞瘵﹐因勞瘵之人﹐其血必虛而且瘀﹐故《金匱》謂之血痺虛勞。人之發﹐原人心血所生﹐服之能自還原化﹐有以人補人之妙﹐則血可不虛﹐而其化瘀之力﹐又善治血痺﹐是以久久服之﹐自能奏效。

其性又能利小便﹝《金匱》利小便之方﹐有膏發煎﹞﹐以人之小便半從血管滲出﹐血餘能化瘀血生新血﹐使血管流通故有斯效。其化瘀生新之力﹐又善治大便下血鮏臭﹐腸中腐爛﹐及女子月信閉塞﹐不以時至。

制血餘炭法﹕用壯年剃下之發﹐碱水洗淨﹐再用淸水淘去碱味﹐曬漧用鐵鍋炮至發質皆化爲膏﹐晾冷﹐軋細﹐過羅﹐其發質未盡化者﹐可再炮之。

二﹑藥物

○指甲解

指甲﹕一名筋退﹐乃筋之餘也。剪碎炮焦﹐研細用之。其味微鹹﹐具有開破之性﹐瘡瘍將破未破者﹐敷之可速破。內服能催生下胎衣﹐鼻嗅之能止衄血﹐點眼上能消目翳。愚自制有磨翳藥水﹐目翳濃者﹐可加指甲末與諸藥同研以點目翳﹐屢次奏效。

三﹑醫論

○六經總論

傷寒治法以六經分篇﹐然手足各有六經﹐實則十二經也。手足之經旣有十二﹐而《傷寒論》但分爲六經者何也﹖按《內經》之論十二經也﹐凡言某經而不明言其爲手經﹑足經者皆系足經﹐至言手經則必明言其爲手某經。蓋人之足經長﹑手經短﹐足經大﹑手經小﹐足經原可以統手經﹐但言足經而手經亦恆寓其中矣。《傷寒論》之以六經分篇﹐此遵《內經》定例﹐寓手經於足經中也。彼解《傷寒論》者﹐謂其所言之六經皆系足經﹐是猶未明仲景著傷寒之深意也。

經者﹐气血流通之處也。人之臟腑與某經相通﹐卽爲某經之府﹐其流通之气血原由府發出﹐而外感之內侵遂多以府爲歸宿。今將手足十二經及手足十二經之府詳列於下。

手足𨿽有十二經﹐其名則分爲六經﹐因手足經之名原相同也。其經有陰有陽﹐其陽經分太陽﹑陽明﹑少陽﹐其陰經分太陰﹑少陰﹑厥陰。其陰陽之經原互相表裏﹐太陽與少陰爲表裏﹐陽明與太陰爲表裏﹐少陽與厥陰爲表裏。凡互爲表裏者﹐因其陰陽之經並行﹐其陽行於表﹐陰行於裏也。至於經之分屬於府者﹐足太陽經之府在膀胱﹐足少陰經之府在腎﹐足陽明經之府在胃﹐足太陰經之府在脾﹐足少陽經之府在膽﹐足厥陰經之府在肝﹐此足之三陰﹑三陽經與府也。

手之太陽經其府在小腸﹐手之少陰經其府在心﹐手之陽明經其府在大腸﹐手之太陰經其府在肺﹐手之少陽經其府在三焦﹐手之厥陰經其府在心胞﹐此手之三陰﹑三陽經與府也。

陽經爲陰經之表﹐而太陽經又爲表中之表。其經之大都會在背﹐而實則爲周身之外廓﹐周身之營血衛气皆賴其衛護保合﹐且具有充分之熱力﹐爲營衛禦外感之內侵﹐是以《內經》名之爲巨陽。推原其熱力之由來﹐不外君﹑相二火﹐君火生於心之血脈與肺相循環﹐而散熱於胸中大气﹝一名宗气﹞以外通於營衛﹐此如日麗中天有陽光下濟之熱也﹐是以其經名爲太陽。相火生於腎中命門﹐腎原屬水﹐中藏相火﹐其水火蒸熱之气﹐由膀胱連三焦之脂膜以透達於身之外表﹐此猶地心水火之气﹝地中心有水火之气﹞應春令上透地面以生熱也﹐爲其熱力發於水中﹐故太陽之經又名太陽寒水之經也。爲太陽經之熱力生於君﹑相二火﹐是以其經不但以膀胱爲府﹐而亦以胸中爲府﹐觀《傷寒論》陷胸諸湯﹑丸及瀉心諸湯﹐皆列於太陽篇中可知也。

至於人病傷寒﹐其六經相傳之次第﹐詳於《內經》素問熱論篇﹐謂「人之傷於寒也則爲病熱﹐一日巨陽受之﹐故頭項痛﹑腰脊彊﹔二日陽明受之﹐陽明主肌肉﹐其脈俠﹝同夾﹞鼻絡於目﹐故身熱目疼﹐而鼻幹不得臥也﹔三日少陽受之﹐少陽主膽﹐其脈循脇絡於耳﹐故胸脇痛而耳聾﹔三陽經絡皆受其病而未入於髒者故可汗而已﹔四日太陰受之﹐太陰脈布胃中絡於嗌﹝咽喉﹞﹐故腹滿而嗌漧﹔五日少陰受之﹐少陰脈貫腎絡於肺﹐系舌本﹐故口燥舌漧而渴﹐六日厥陰受之﹐厥陰之脈循陰器而絡於肝﹐故煩滿而囊縮。」經絡受病入於府者﹐故可下而已﹐此《內經》論六經相傳之次第也。至《傷寒論》六經之次序﹐皆以《內經》爲法﹐而未明言其日傳一經﹐至愚生平臨証之實驗﹐見有傷寒至旬日﹐病猶在太陽之府者﹐至他經相傳之日期﹐亦無一定﹐蓋《內經》言其常﹐而病情之變化恆有出於常例之外者﹐至傳至某經﹐卽現某經之病狀﹐此又不盡然﹐推原其所以然之故﹐且加以生平臨証之實驗﹐知傳至某經卽現某經之病狀者﹐多系因其經先有內傷也。若無內傷則傳至某經恆有不卽現某經之病時﹐此在臨證者細心體察耳。

至於六經之命名﹐手足皆同﹐然有因手經發源之府而命名者﹐有因足經發源之府而命名者。如太陽經名爲太陽寒水之經﹐此原因足太陽之府命名﹐而手太陽亦名太陽寒水之經者﹐是以足經而連帶其手經也。他如陽明經名爲陽明燥金之經﹐是因手陽明之府命名﹝手陽明府大腸屬金﹐其互爲表裏之肺亦屬金﹞﹐而足陽明經亦名陽明燥金之經者﹐是以手經而連帶其足經也。少陽經名爲少陽相火之經﹐此因足少陽之府命名﹝膽中寄有相火﹞﹐而手少陽經亦名爲少陽相火之經者﹐是以足經而連帶其手經也。太陰經名爲太陰濕土之經﹐此因足太陰之府命名﹝脾爲濕土﹞﹐而手太陰經亦名太陰濕土之經者﹐是以足經而連帶其手經也。少陰經名爲少陰君火之經﹐此因手少陰之府命名﹝心爲君火﹞﹐而足少陰經亦名少陰君火之經者﹐是以手經而連帶其足經也。厥陰經名爲厥陰風木之經﹐此因足厥陰之府命名﹝肝屬木而主風﹞﹐而手厥陰經亦名厥陰風木之經者﹐是以足經而連帶其手經也。此手足十二經可並爲六經之義也。

三﹑醫論

○太陽病桂枝湯證

病名傷寒﹐而太陽篇之開端﹐實中風﹑傷寒﹑風溫並列﹐蓋寒气多隨風至﹐是中風者傷寒之誘起也。無論中風﹑傷寒﹐入陽明後皆化爲溫﹐是溫病者傷寒之歸宿也。惟其初得之時﹐中風﹑傷寒﹑溫病﹐當分三種治法耳。爲中風爲傷寒之誘起﹐是以太陽篇開始之第一方爲桂枝湯﹐其方原爲治中風而設也。

《傷寒論》原文﹕太陽病﹐發熱﹐汗出﹐惡風﹐脈緩者﹝緩脈與遲脈不同﹐脈搏以一息四至爲準﹐脈遲者不足四至﹐若緩脈則至數不攺似有懶動之意﹞﹐名爲中風。

《傷寒論》原文﹕太陽中風﹐陽浮而陰弱﹝脈法關前爲陽﹐關後爲陰﹐其浮脈見於關前﹐弱脈見於關後﹐浮者著手卽得﹐弱者不任重按﹞。陽浮者熱自發﹐陰弱者汗自出﹐嗇嗇惡寒。

﹝單弱不勝寒之意﹞﹐淅淅惡風﹝爲風所傷恆畏風聲之意﹞﹐翕翕發熱﹝其熱蘊而不散之意﹞﹐鼻鳴漧嘔者﹐桂枝湯主之。

【桂枝湯方】桂枝三兩去皮﹐芍藥三兩﹐炙甘艸二兩﹐生薑三兩﹐大棗十二枚擘。上五味咀﹐以水七升微火煮取三升﹐去滓﹐適寒溫﹐服一升。服須臾﹐啜熱稀粥一升餘以助藥力﹐溫復令一時許﹐徧體微似有汗者益佳﹐不可令如水流漓﹐病必不除。若一服汗出病瘥﹝愈也﹞﹐停後服﹐不必盡劑﹔若不汗﹐更服根據前法﹔又不汗﹐後服小促其間﹐半日許﹐令三服盡﹔若病重者﹐一日一夜服﹐周時觀之﹔服一劑盡﹐病證猶在者﹐更作服﹔若汗不出者乃服至二三劑。禁生冷﹑粘滑﹑肉面﹑五辛﹑酒酪﹑臭惡等物。

人之營衛皆在太陽部位﹐衛主皮毛﹐皮毛之內有白膜一層名爲腠理﹐腠理之內徧布微絲血管卽營也。其人若衛气充盛﹐可爲周身之外圍﹐卽受風不能深入﹝此受風﹐不可名爲中風﹞﹐其人恆多汗閉不出﹐迨其衛气流通﹐其風自去﹐原可不藥而愈也。至桂枝湯所主之證﹐乃衛气虛弱﹐不能護衛其營分﹐外感之風直透衛而入營﹐其營爲風邪所傷﹐又乏衛之保護﹐是以易於出汗。其發熱者﹐因營分中之微絲血管原有自心傳來之熱﹐而有風以擾之﹐則更激發其熱也。其惡風者﹐因衛虛無禦風之力﹐而病之起點又由於風也。推原其衛气不能衛護之故﹐實由於胸中大气之虛損。《靈樞》五味篇曰「谷始入於胃﹐其精微者﹐先出於胃之兩焦﹐以漑五臟﹐別出兩行營衛之道﹐其大气之摶而不行者﹐積於胸中﹐命曰气海。」由斯觀之﹐營衛原與胸中大气息息相通﹐而大气實爲營衛內部之大都會﹐愚臨證實驗以來﹐見有大气虛者﹐其營衛卽不能護衛於外而汗出淋漓﹐夫大气原賴水谷之气時時培養﹐觀服桂枝湯者當啜熱粥以助藥力﹐此不惟助其速於出汗﹐實兼欲助胸中大气以固營衛之本源也。

或問﹕桂枝湯提綱中原謂陰弱者汗自出﹐未嘗言陽弱者汗自出也。夫關後爲陰主血﹐關前爲陽主气﹐桂枝湯證﹐其弱脈惟見於關後﹐至關前之脈則見有浮象﹐未見其弱﹐而先生竟謂桂枝湯証之出汗﹐實由於胸中大气之弱﹐不顯與提綱中之言相背乎﹖答曰﹕凡受風之脈多見於關前﹐提綱中所謂陽浮者﹐其關前之脈因受風而浮也﹐所謂陰弱者﹐知其未病之先其脈原弱﹐至病後而仍不攺其弱也﹐由斯而論﹐其未病之先﹐不但關後之脈弱﹐卽關前之脈亦弱﹐旣病之後﹐其關前脈之弱者轉爲浮脈所掩﹐而不見其弱耳。然其脈𨿽浮﹐必不任重按﹐是浮中仍有弱也﹐特古人立言尙簡﹐未嘗細細明言耳。

是以愚用桂枝湯時﹐恆加黃以補其胸中大气﹐加薄荷以助其速於出汗﹐不至若方後所云﹐恆服藥多次始汗也。又宜加天花粉助芍藥以退熱﹝但用芍藥退熱之力恆不足﹞﹐卽以防黃服後能助熱也﹝黃天花粉等分並用﹐其涼熱之力相敵﹐若兼用之助芍藥淸熱﹐分量又宜多用﹞。若遇漧嘔過甚者﹐又宜加半夏以治其嘔﹐惟此時藥局所鬻之半夏﹐多制以礬﹝𨿽淸半夏亦有礬﹞﹐若用以止嘔﹐必須用微溫之水淘淨礬味﹐用之方效。

愚治桂枝湯證﹐又有屢用屢效之便方﹐較用桂枝湯殊爲省事﹐方用生懷山藥細末兩半或一兩﹐涼水調和煮成稀粥一碗﹐加白糖令適口﹐以之送服西藥阿斯匹林一瓦﹐得汗卽愈。

桂枝湯証之出汗﹐不過間有出汗之時﹐非時時皆出汗也﹐故必用藥再發其汗﹐始能將外感之風邪逐出。然風邪去後﹐又慮其自汗之病不愈﹐故方中山藥與阿斯匹林並用﹐一發汗﹑一止汗也﹐至於發汗與止汗之藥並用而藥力兩不相妨者﹐此中原有深義﹐蓋藥性之入人臟腑﹐其流行之遲速原迥異﹐阿斯匹林之性其發汗最速﹐而山藥止汗之力則奏效稍遲﹐是以二藥𨿽一時並用﹐而其藥力之行則一先一後﹐分毫不相妨礙也。

三﹑醫論

○太陽病麻黃湯證

《傷寒論》原治傷寒之書﹐而首論中風者﹐因中風亦可名爲傷寒也﹝《難經》曰「傷寒有五﹔有中風﹐有傷寒﹐有濕溫﹐有熱病﹐有溫病」﹞。然究與眞傷寒不同﹐蓋中風病輕傷寒病重﹐爲其重也﹐而治之者必須用大有力之藥﹐始能勝任﹐所謂大有力者﹐卽《傷寒論》中之麻黃湯是也。今試論麻黃湯證及麻黃湯制方之義﹐並詳論用麻黃湯時通變化裁之法。

《傷寒論》原文﹕太陽病﹐或已發熱﹐或未發熱﹐必惡寒﹐體痛﹐嘔逆﹐脈陰陽俱緊者﹐名曰傷寒。

又原文﹕太陽病頭疼﹐發熱﹐身疼﹐腰痛﹐骨節疼痛﹐惡風﹐無汗而喘者﹐麻黃湯主之。

脈象陰陽俱緊﹐實爲傷寒之確徵。然緊脈之狀最難形容﹐惟深明其病理﹐自不難想象而得。脈生於心﹐心一動而外輸其血﹐周身之脈卽一動﹐動則如波浪之有起伏﹐以理言之﹐凡脈之力大者﹐其起伏之勢自應愈大。至緊脈其跳動若有力而轉若無所起伏﹐究其所以然之故﹐實因太陽爲外衛之陽﹐因爲寒所襲﹐逼之內陷與脈相並﹐則脈得太陽蘊蓄之熱﹐原當起伏有力以成響應之勢﹐而寒气緊縮之力﹐又復逼壓其脈道使不能起伏﹐是以指下診之似甚有力而竟直穿而過﹐且因其不得起伏﹐蓄極而有左右彈之勢﹐此緊脈眞象也。

至麻黃湯證﹐全體作疼痛者﹐以筋骨不禁寒气之緊縮也﹝鐵條經嚴寒則縮短寒气緊縮之力可知﹞。其發熱者﹐身中之元陽爲寒气閉塞不能宣散而增熱也。其無汗惡風者﹐汗爲寒閉內蘊之熱原欲借汗透出﹐是以惡風也。其作喘者﹐因手太陰肺經與衛共主皮毛﹐寒气由皮毛入肺﹐閉其肺中气管﹐是以不納气而作喘。

然深究其作喘之由﹐猶不但此也﹐人之胸中亦太陽之部位也﹐其中間所積大气﹐原與外表之衛气息息相通﹐然大气卽宗气﹐《靈樞》謂﹕「宗气積於胸中﹐出於喉嚨﹐以貫心脈而行呼吸。」夫大气旣能以貫心脈﹐是營血之中亦大气所流通也﹐傷寒之證﹐其營衛皆爲外寒所束﹐則大气內郁必膨脹而上逆衝肺﹐此又喘之所由來也。

【麻黃湯方】麻黃三兩﹐桂枝三兩去皮﹐甘艸一兩炙﹐杏仁七十个去皮尖。上四味以水九升﹐先煮麻黃減二升﹐去上沫﹐納諸藥煮取二升半﹐去渣溫服八合﹝一升十合﹞﹐復取微似汗﹐不須啜粥﹐餘如桂枝法將息。

麻黃髮汗力甚猛烈﹐先煮之去其浮沫﹐因其沫中含有發表之猛力﹐去之所以緩麻黃發表之性也。麻黃不但善於發汗﹐且善利小便﹐外感之在太陽者﹐間有由經入府而畱連不去者﹝凡太陽病多日不解者﹐皆是由經入府﹞﹐以麻黃髮其汗﹐則外感之在經者可解﹐以麻黃利其小便﹐則外感之由經入府者﹐亦可分消也。且麻黃又兼入手太陰能瀉肺定喘﹐俾外感之由皮毛竄入肺者﹝肺主皮毛﹞﹐亦淸肅無遺。是以發太陽之汗者不但麻黃﹐而仲景定此方時獨取麻黃也。桂枝味辛性溫﹐亦具有發表之力﹐而其所發表者﹐惟在肌肉之間﹐故善托肌肉中之寒外出﹐且《神農本艸經》謂其主上气咳逆吐吸﹝吸气甫入卽吐出﹞﹐是桂枝不但能佐麻黃發表﹐兼能佐麻黃入肺定喘也。杏仁味苦性溫﹐《神農本艸經》亦謂其主咳逆上气﹐是亦能佐麻黃定喘可知﹐而其苦降之性又善通小便﹐能佐麻黃以除太陽病之畱連於府者﹐故又加之以爲佐使也。至於甘艸之甘緩﹐能緩麻黃髮汗之猛烈﹐兼能解杏仁之小毒﹐卽以塡補﹝甘艸屬土能塡補﹞出汗後之汗腺空虛也。藥止四味﹐面面俱到﹐且又互相輔助﹐此誠非聖手莫辦也。

附﹕用麻黃湯之變通法人之稟賦隨天地之气化爲轉移﹐古今之气化或有不同﹐則今人與古人之稟賦﹐其彊弱濃薄偏陰偏陽之際不無差池﹐是以古方用於今日﹐正不妨因時制宜而爲之變通加減也。

麻黃湯原用解其外寒﹐服後徧體汗出﹐惡寒旣愈﹐有其病從此遂愈者﹐間有從此仍不愈﹐後浸發熱而轉爲陽明證者﹐其故何也﹖愚初爲人診病時﹐亦未解其故。後乃知服麻黃湯汗出後﹐其營衛內陷之熱若還表隨汗消散﹐則其病卽愈。若其熱不復還表而內陷益深﹐其熱必將日增﹐此卽太陽轉陽明之病也。悟得此理後﹐再用麻黃湯時﹐必加知母數錢以解其內陷之熱﹐主治傷寒無汗﹐服後未有不愈者矣﹝醫方篇中有麻黃加知母湯可參觀﹞。大靑龍湯治傷寒無汗煩躁﹐是胸中先有內熱﹐無所發泄﹐遂郁而作煩躁﹐故於解表藥中加石膏以淸內熱。然麻黃與石膏並用﹐間有不汗之時。若用麻黃加知母湯﹐將知母重加數錢﹐其寒潤之性入肺中化合而爲汗﹐隨麻黃以達於外﹐而煩躁自除矣。

上所論者﹐麻黃湯原宜加知母矣。而間有不宜加者﹐此又不得不斟酌也。間有其人陽分虛者﹐又當於麻黃湯中加補气之藥以助之出汗。

一人年近四旬﹐身體素羸弱﹐於季冬得傷寒證﹐醫者投以麻黃湯汗無分毫﹐求爲延醫﹐其脈似緊而不任重按﹐遂於麻黃湯中加生黃﹑天花粉各五錢﹐一劑得汗而愈。

一人亦年近四旬﹐初得外感﹐經醫甫治愈﹐卽出門作事﹐又重受外感﹐內外俱覺寒涼﹐頭疼气息微喘﹐周身微形寒戰﹐診其脈六部皆無﹐重按亦不見﹐愚不禁駭然﹐問其心中除覺寒涼外別無所苦﹐知猶可治﹐不至有意外之慮﹐遂於麻黃湯原方中爲加生黃一兩﹐服藥後六脈皆出﹐周身得微汗﹐病遂愈。

一人﹐年過三旬﹐身形素羸弱﹐又喜吸鴉片。於冬令得傷寒證﹐因粗通醫學﹐自服麻黃湯﹐分毫無汗。

求爲診視﹐脈甚微細﹐無緊象。遂卽所用原方﹐爲加生黃五錢。服後得汗而愈。此二證皆用麻黃湯是不宜加知母﹐宜加黃者也。

嘗治一少年﹐於季冬得傷寒證﹐其人陰分素虧﹐脈近六至﹐且甚弦細﹐身冷惡寒﹐舌苔淡白。延醫診視﹐醫者謂脈數而弱﹐傷寒𨿽在初得﹐恐不可用麻黃彊發其汗。此時愚應其近鄰之聘﹐因邀愚至其家﹐與所延之醫相商。愚曰「麻黃髮汗之力𨿽猛﹐然少用則無妨﹐再輔以補正之品﹐自能穩妥奏功矣。」遂爲疏方﹕麻黃錢半﹐桂枝尖一錢﹐杏仁﹑甘艸各錢半﹐又爲加生懷山藥﹑北沙參各六錢。囑其煎湯服後﹐若至兩點鐘不出汗﹐宜服西藥阿斯匹林二分許以助其出汗。後果如此服之﹐周身得汗而愈矣。

曾治鄰村李姓少年﹐得傷寒證已過旬日﹐表證未罷﹐時或惡寒﹐頭猶微疼﹐舌苔猶白﹐心中微覺發熱﹐小便色黃﹐脈象浮弦﹐重按似有力﹐此熱入太陽之腑﹝膀胱﹞也。投以麻黃湯﹐爲加知母八錢﹐滑石六錢﹐服後一汗而愈。

此證𨿽在太陽之表與腑﹐實已連陽明矣。故方中重用知母以淸陽明之熱﹐而仍用麻黃解其表﹐俾其餘熱之未盡淸者仍可由汗而消散﹐此所以一汗而愈也。至於《傷寒論》中載有其病重還太陽者﹐仍宜以麻黃湯治之﹐而愚遇此證﹐若用麻黃湯時亦必重加知母也。

麻黃湯證有兼咽喉疼者﹐宜將方中桂枝減半﹐加天花粉六錢﹐射幹三錢﹐若其咽喉疼而且腫者﹐麻黃亦宜減半﹐去桂枝再加生蒲黃三錢以消其腫﹐然如此加減﹐涼藥重而表藥輕﹐若服後過點半鐘不出汗時﹐亦服西藥阿斯匹林瓦許以助其汗﹔若服後汗仍不出時﹐宜阿斯匹林接續再服﹐以汗出爲目標﹔若能徧體皆微見汗﹐則咽喉之疼腫皆愈矣。

麻黃湯證﹐若遇其人素有肺勞病者﹐宜於原方中加生懷山藥﹑天門冬各八錢。

麻黃湯證﹐若遇其人素有吐血病者﹐𨿽時已愈﹐仍宜去桂枝以防風二錢代之﹝吐血之證最忌桂枝﹞﹐再加生杭芍三錢﹝按古之一兩約折爲今之三錢﹐且將一次所煎之湯分作三劑﹐則一劑之中當有麻黃三錢﹞﹐然又宜因時﹑因地﹑因人細爲斟酌﹐不必定以三錢爲準也。如溫和之時﹐汗易出少用麻黃卽能出汗。嚴寒之時﹐汗難出必多用麻黃始能出汗﹐此因時也。又如大江以南之人﹐其地气候溫暖﹐人之生於其地者﹐其肌膚淺薄﹐麻黃至一錢卽可出汗﹐故南方所出醫書有用麻黃不過一錢之語。至黃河南北﹐用麻黃約可以三錢爲率。

至東三省人﹐因生長於嚴寒之地﹐其肌膚頗彊濃﹐須於三錢之外再將麻黃加重始能得汗﹐此因地也。至於地無論南北﹐時無論寒燠﹐凡其人之勞碌於風塵﹐與長居屋中者﹐其肌膚之濃薄彊弱原自不同﹐卽其汗之易出不易出﹐或宜多用麻黃﹐或宜少用麻黃﹐原不一致﹐此因人也。用古人之方者﹐豈可膠柱鼓瑟哉﹗

三﹑醫論

○太陽與陽明合病麻黃湯證

《傷寒論》原文﹕太陽與陽明合病﹐喘而胸滿者不可下﹐宜麻黃湯主之。

太陽與陽明合病﹐是太陽表證未罷﹐而又兼陽明之熱也。其喘者風寒由皮毛襲肺也。其胸滿者胸中大气因營衛閉塞﹐不能宣通而生脹也。其言不可下者﹐因陽明仍連太陽﹐下之則成結胸﹐且其胸本發滿﹐成結胸尢易﹐矧其陽明之熱﹐僅在於經﹐亦斷無可下之理﹐故諄諄以不可下示戒也。仍治以麻黃湯﹐是開其太陽而使陽明初生之熱隨汗而解也。

證兼陽明﹐而仍用麻黃湯主治﹐在古人稟賦惇濃﹐淡泊寡欲﹐服之可以有效。今人則稟賦薄弱﹐嗜好日多﹐彊半陰虧﹐若遇此等證時﹐宜以薄荷代方中桂枝。若其熱稍劇﹐而大便實者﹐又宜酌加生石膏﹝宜生用不可用理詳白虎湯下﹞數錢﹐方能有效。

三﹑醫論

○太陽溫病麻杏甘石湯證

至於溫病﹐在上古時﹐原與中風﹑傷寒統名之爲傷寒﹐是以秦越人《難經》有傷寒有五之說。至仲景著《傷寒論》﹐知溫病初得之治法﹐原與中風﹑傷寒皆不同﹐故於太陽篇首卽明分爲三項﹐而於溫病復詳細論之﹐此仲景之醫學﹐較上古有進步之處也。

《傷寒論》原文﹕太陽病﹐發熱而渴﹐不惡寒者﹐爲溫病。若發汗已﹐身灼熱者﹐名曰風溫。風溫爲病﹐脈陰陽俱浮﹐自汗出﹐身重﹐多眠睡﹐息必鼾﹐語言難出。

論溫病之開端﹐亦冠以太陽病三字者﹐因溫病亦必自太陽﹝此是足太陽非手太陽﹐彼謂溫病入手經不入足經者﹐果何所據也﹞入也。然其化熱最速﹐不過數小時卽侵入陽明﹐是以不覺惡寒轉發熱而渴也。治之者不知其爲溫病﹐而誤以熱藥發之﹐竟至汗出不解而轉增其灼熱﹐則卽此不受熱藥之發表﹐可確定其名爲風溫矣。其脈陰陽俱浮者象風之飄揚也﹐自汗出者熱隨浮脈外透也﹐身重者身體經熱酸軟也﹐多眠睡者精神經熱昏沈也﹐語言難出者﹐上焦有熱而舌腫脹也。

風溫之外﹐又有濕溫病與伏气化熱溫病﹐而提綱中止論風溫者﹐因濕溫及伏气化熱之溫﹐其病之起點亦恆爲風所激發﹐故皆可以風溫統之也。

提綱中論風溫之病狀詳矣﹐而提綱之後未列治法﹐後世以爲憾事。及反復詳細推之﹐乃知《傷寒論》中原有治溫病之方﹐特因全書散佚﹐後經叔和編輯而錯簡在後耳。嘗觀《傷寒論》第六十二節

云「發汗後﹐不可更行桂枝湯﹐汗出而喘﹐無大熱者﹐可與麻黃杏仁甘艸生石膏湯。」今取此節與溫病提綱對觀﹐則此節之所謂發汗後﹐卽提綱之所謂若發汗也﹐此節之所謂喘﹐卽提綱之所謂息必鼾也﹐由口息而喘者﹐由鼻息卽鼾矣﹐此節之所謂無大熱﹐卽提綱之所謂身灼熱也﹐蓋其灼熱猶在外表﹐心中仍無大熱也﹐將此節之文與溫病提綱一一比較﹐皆若合符節。

夫中風﹑傷寒﹑溫病特立三大提綱﹐已並列於篇首﹐至其後則於治中風治傷寒之方首仍加提綱﹐以彼例此﹐確知此節之文原爲溫病之方﹐另加提綱無疑﹐卽麻杏甘石湯爲治溫病之方無疑也。蓋當仲景時﹐人之治溫病者﹐猶混溫病於中風﹑傷寒之中﹐於病初得時﹐未細審其發熱不惡寒﹐而以溫熱之藥發之﹐是以汗後不解。或見其發熱不惡寒﹐誤認爲病已傳裏﹐而竟以藥下之﹐是以百六十三節﹐又有下後不可更行桂枝湯云云。所稍異者﹐一在汗後﹐一在下後﹐仲景恐人見其汗出再誤認爲桂枝證﹐故切戒其不可更行桂枝湯﹐而宜治以麻杏甘石湯。蓋傷寒定例﹐凡各經病證誤服他藥後﹐其原病猶在者﹐仍可投以正治之原方﹐是以百零三節云﹐凡柴胡湯病證而下之﹐若柴胡證不罷者復與小柴胡湯。以此例彼﹐知麻杏甘石湯爲救溫病誤治之方﹐實卽治溫病初得之主方﹐而欲用此方於今日﹐須將古方之分量稍有變通。

【麻黃杏仁甘艸石膏湯原方】麻黃四兩去節﹐杏仁五十个去皮尖﹐甘艸二兩﹐石膏八兩碎綿裹。

上四味以水七升﹐先煮麻黃減二升去上沫﹐納諸藥煮取二升﹐去渣溫服一升。

方中之義﹐用麻黃協杏仁以定喘﹐伍以石膏以退熱﹐熱退其汗自止也。復加甘艸者﹐取其甘緩之性﹐能調和麻黃﹑石膏﹐使其涼熱之力溶和無間以相助成功﹐是以奏效甚捷也。

此方原治溫病之汗出無大熱者﹐若其證非汗出且熱稍重者﹐用此方時﹐原宜因證爲之變通﹐是以愚用此方時﹐石膏之分量恆爲麻黃之十倍﹐或麻黃一錢﹑石膏一兩﹐或麻黃錢半﹑石膏兩半。遇有不出汗者﹐恐麻黃少用不致汗﹐服藥後可服西藥阿斯匹林瓦許以助其汗。若遇熱重者﹐石膏又可多用。曾治白喉證及爛喉痧證﹝爛喉痧證必兼溫病﹑白喉證﹐亦多微兼外感﹞﹐麻黃用一錢﹐石膏恆重至二兩﹐喉證最忌麻黃﹐而能多用石膏以輔弼之﹐則不惟不忌﹐轉能借麻黃之力立見奇功也。

至於肺病之起點﹐恆有因感受風溫﹐其風邪稽畱肺中化熱鑠肺﹐有時肺中作癢﹐卽連連喘嗽者﹐亦宜投以此湯﹐淸其久蘊之風邪﹐連服數劑其肺中不作癢﹐嗽喘自能減輕﹐再徐治以潤肺淸火利痰之劑﹐而肺病可除矣。蓋此麻杏甘石湯之用處甚廣﹐凡新受外感作喘嗽﹐及頭疼﹑齒疼﹑兩腮腫疼﹐其病因由於外感風熱者皆可用之﹐惟方中藥品之分量﹐宜因證變通耳。

【附記】林××﹐年近五旬﹐因受風溫﹐𨿽經醫治愈﹐而肺中餘熱未淸﹐致肺陰鑠耗﹐釀成肺病﹐屢經醫治無效。其脈一息五至﹐浮沈皆有力﹐自言喉連肺際﹐若覺癢則咳嗽頓發﹐劇時連嗽數十聲﹐周身汗出﹐必吐出若干稠痰其嗽始止。問其心中常覺發熱﹐大便燥甚﹐四五日一行。因悟其肺際作癢﹐卽頓發咳嗽者﹐必其從前病時風邪由皮毛襲入肺中者﹐至今猶未盡除也。因其肺中風熱相助爲虐﹐宜以麻黃祛其風﹐石膏淸其熱﹐遂爲開麻杏甘石湯方﹐麻黃用錢半﹐生石膏用兩半﹐杏仁三錢﹐甘艸二錢﹐煎服一劑﹐咳嗽頓愈。診其脈仍有力﹐又爲開善後之方﹐用生山藥一兩﹐北沙參﹑天花粉﹑天冬各五錢﹐川貝﹑射幹﹑蘇子﹑甘艸各二錢﹐囑其多服數劑﹐肺病可從此除根。後閱旬日﹐林××又求診視﹐言先生去後﹐余服所開善後方﹐肺癢咳嗽仍然反復﹐遂仍服第一次方﹐至今已連服十劑﹐心中熱已退﹐仍分毫不覺藥涼﹐肺癢咳嗽皆愈﹐且飲食增加﹐大便亦不甚漧燥。聞其所言﹐誠出愚意料之外也。再診其脈已不數﹐仍似有力﹐遂將方中麻黃攺用一錢﹐石膏攺用一兩﹐杏仁攺用二錢﹐又加生懷山藥六錢﹐俾煎湯接續服之﹐若服之稍覺涼時﹐卽速停止﹐後連服七八劑似稍覺涼﹐遂停服﹐肺病從此竟愈。

按﹕治肺勞投以麻黃杏仁甘艸石膏湯﹐且用至二十餘劑﹐竟將肺勞治愈﹐未免令閱者生疑﹐然此中固有精細之理由在也。蓋肺病之所以難愈者﹐爲治之者但治其目前所現之證﹐而不深究其病因也。如此證原以外感受風成肺勞﹐且其肺中作癢﹐猶有風邪存畱肺中﹐且爲日旣久則爲錮閉難出之風邪﹐非麻黃不能開發其錮閉之深﹐惟其性偏於熱﹐於肺中蘊有實熱者不宜﹐而重用生石膏以輔弼之﹐旣可解麻黃之熱﹐更可淸肺中久蘊之熱﹐以治肺熱有風勞嗽者﹐原爲正治之方﹐故服之立時見功。至於此藥﹐必久服始能拔除病根﹐且久服麻黃﹑石膏而無流獘者﹐此中又有理由在﹐蓋深入久錮之風邪﹐非屢次發之不能透﹐而伍以多量之石膏以爲之反佐﹐俾麻黃之力惟旋轉於肺臟之中﹐不至直達於表而爲汗﹐此麻黃久服無獘之原因也。至石膏性𨿽寒涼﹐然其質重气輕﹐煎入湯劑毫無汁漿﹝無汁漿卽是無質﹞﹐其輕而且涼之气﹐盡隨麻黃發表之力外出﹐不復畱中而傷脾胃﹐此石膏久服無獘之原因也。所遇之證﹐非如此治法不愈﹐用藥卽不得不如此也。

三﹑醫論

○太陽病大靑龍湯證

﹝附﹕脈微弱汗出惡風及筋惕肉治法﹞

有太陽中風之脈﹐兼見太陽傷寒之脈者﹐大靑龍湯所主之證是也。

《傷寒論》原文﹕太陽中風﹐脈浮緊﹐發熱﹐惡寒﹐身疼痛﹐不汗出而煩躁﹐大靑龍湯主之。若脈微弱﹐汗出惡風者﹐不可服﹐服則厥逆﹐筋惕肉﹐此爲逆也。

【大靑龍湯方】麻黃六兩去節﹐桂枝二兩去皮﹐甘艸二兩炙﹐杏仁五十个去皮尖﹐生薑三兩切﹐大棗十二枚擘。石膏如雞子大碎﹝如雞子大當有今之三兩﹞。

上七味﹐以水九升先煮麻黃減二升﹐去上沫﹐納諸藥煮取三升﹐去滓溫服一升﹐取微似汗﹐汗出多者溫粉撲之。一服汗者停後服。汗多亡陽遂虛﹐惡風煩躁﹐不得眠也。

此大靑龍湯所主之證﹐原系胸中先有蘊熱﹐又爲風寒錮其外表﹐致其胸中之蘊熱有蓄極外越之勢。而其錮閉之風寒﹐而猶恐芍藥苦降酸斂之性﹐似於發汗不宜﹐而代以石膏﹐且多用之以濃其力﹐其辛散涼潤之性﹐旣能助麻﹑桂達表﹐又善化胸中蘊蓄之熱爲汗﹐隨麻﹑桂透表而出也﹐爲有云騰致雨之象﹐是以名爲大靑龍也。至於脈微弱汗出惡風者﹐原系胸中大气虛損﹐不能固攝衛气﹐卽使有熱亦是虛陽外浮﹐若誤投以大靑龍湯﹐人必至虛者益虛﹐其人之元陽因气分虛極而欲脫﹐遂致肝風萌動而筋惕肉也。夫大靑龍湯旣不可用﹐遇此證者自當另有治法﹐擬用生黃﹑生杭芍各五錢﹐麻黃錢半﹐煎湯一次服下﹐此用麻黃以逐其外感﹐黃以補其气虛﹐芍藥以淸其虛熱也。爲方中有黃以補助气分﹐故麻黃仍可少用也。若其人已誤服大靑龍湯﹐而大汗亡陽﹐筋惕肉者﹐宜去方中麻黃加淨萸肉一兩。

《傷寒論》原文﹕傷寒脈浮緩﹐身不疼﹐但重﹐乍有輕時﹐無少陰證者﹐大靑龍湯發之。

細思此節之文﹐知所言之證原系溫病﹐而節首冠以傷寒二字者﹐因中風﹑溫病在本書之定例﹐均可名爲傷寒也。凡外感之脈多浮﹐以其多兼中風也。前節言傷寒脈浮緊﹐是所中者爲凜冽之寒風﹐是中風兼傷寒也。

後節言傷寒脈浮緩﹐知所中者非凜冽之寒風﹐當爲柔和之溫風﹐旣中柔和之溫風﹐則卽成風溫矣。是以病爲傷寒必胸中煩躁而後可用石膏﹐至溫病其胸中不煩躁﹐亦恆可用石膏﹐且其身不疼但重﹐傷寒第六節

溫病提綱中﹐原明言身重此明徵也。況其證乍有輕時﹐若在傷寒必不復重用石膏﹐惟溫病𨿽有輕時﹐亦可重用石膏。又傷寒初得有少陰證﹐若溫病則始終無少陰證﹝少陰證有寒有熱﹐此言無少陰證﹐指少陰之寒證而言﹐少陰寒證斷不可用大靑龍湯﹐至少陰熱證﹐原爲伏气化熱竄入少陰﹐𨿽在初得亦可治以大靑龍湯﹐此又不可不知﹞﹐此尢不爲傷寒而爲溫病之明徵也。由此觀之﹐是此節原爲治溫病者說法﹐欲其急淸燥熱以存眞陰爲先務也。至愚用此方治溫病時﹐恆以薄荷代方中桂枝﹐尢爲穩妥。

凡發汗所用之藥﹐其或涼或熱﹐貴與病適宜。其初得病寒者宜用熱藥發其汗﹐初得病熱者宜用涼藥發其汗。如大靑龍湯證﹐若投以麻黃湯則以熱濟熱﹐恆不能出汗﹐卽或出汗其病不惟不解﹐轉益增煩躁﹐惟於麻﹑桂湯中去芍藥﹐重加石膏多於麻﹑桂數倍﹐其涼潤輕散之性﹐與胸中之煩躁化合自能作汗﹐矧有麻黃之善透表者以助之﹐故服後復杯之頃﹐卽可周身得汗也。

曾治一人冬日得傷寒證﹐胸中異常煩躁﹐醫者不識爲大靑龍湯證﹐竟投以麻黃湯﹐服後分毫無汗﹐胸中煩躁益甚﹐自覺屋隘莫能容﹐診其脈洪滑而浮﹐治以大靑龍湯﹐爲加天花粉八錢﹐服後五分鐘﹐周身汗出如洗﹐病若失。

或問﹕服桂枝湯者﹐宜微似有汗﹐不可令如水流漓﹐病必不除﹐服麻黃湯者﹐復取微似汗﹐知亦不可令汗如水流漓也。今於大靑龍湯中加花粉﹐服湯後竟汗出如洗而病若失者何也﹖答曰﹕善哉問也﹐此中原有妙理﹐非此問莫能發之。凡傷寒﹑溫病﹐皆忌傷其陰分﹐桂枝湯證與麻黃湯證﹐禁過發汗者恐傷其陰分也。

至大靑龍湯證﹐其胸中蘊有燥熱﹐得重量之石膏則化合而爲汗﹐其燥熱愈深者﹐化合之汗愈多﹐非盡量透發於外﹐其燥熱卽不能徹底淸肅﹐是以此等汗不出則已﹐出則如時雨沛然莫可遏抑。蓋麻黃﹑桂枝等湯﹐皆用藥以祛病﹐得微汗則藥力卽能勝病﹐是以無事過汗以傷陰分。至大靑龍湯乃合麻﹑桂爲一方﹐又去芍藥之酸收﹐益以石膏之辛涼﹐其與胸中所蘊之燥熱化合﹐猶如冶紅之鐵沃之以水﹐其熱气自然蓬勃四達﹐此乃調燮其陰陽﹐聽其自汗﹐此中精微之理﹐與服桂枝﹑麻黃兩湯不可過汗者﹐迥不侔也。

或問﹕大靑龍湯證﹐當病之初得何以胸中卽蘊此大熱﹖答曰﹕此傷寒中伏气化熱證也﹝溫病中有伏气化熱﹐傷寒中亦有伏气化熱﹞。因從前所受外寒甚輕﹐不能遽病﹐惟伏藏於三焦脂膜之中﹐阻塞升降之气化﹐久而化熱﹐後又因薄受外感之激動﹐其熱陡發﹐竄入胸中空曠之府﹐不汗出而煩躁﹐夫胸中原爲太陽之府﹐爲其猶在太陽﹐是以其熱𨿽甚而仍可汗解也。

三﹑醫論

○太陽病小靑龍湯證

《傷寒論》原文﹕傷寒表不解﹐心下有水气﹐漧嘔﹐發熱而咳﹐或渴﹐或利﹐或噎﹐或小便不利﹐少腹滿﹐或喘者﹐小靑龍湯主之。

水散爲气﹐气可復凝爲水。心下不曰停水﹐而曰有水气﹐此乃飲水所化之畱飲﹐形𨿽似水而有粘滯之性﹐又與外感互相膠漆﹐是以有以下種種諸病也。漧嘔者水气粘滯於胃口也﹐發熱者水气變爲寒飲﹐迫心肺之陽外越也﹐咳者水气浸入肺中也﹐渴者水气不能化津液上潮也﹐利者水气澑入大腸作瀉也﹐噎者水气變爲寒痰梗塞咽喉也﹐小便不利少腹滿者﹐水气凝結膨脹於下焦也﹐喘者肺中分支細管皆爲水气所彌漫也。

【小靑龍湯原方】麻黃三兩去節﹐桂枝三兩去皮﹐芍藥三兩﹐五味子半升﹐漧薑三兩切﹐甘艸三兩炙﹐細辛三兩﹐半夏半升湯洗。

上八味﹐以水一斗先煮麻黃﹐減二升去上沫﹐納諸藥煮取三升﹐去滓溫服一升。若微利者﹐去麻黃﹐加蕘花如雞子大熬﹝炒也﹞﹐令赤色﹔若渴者﹐去半夏加栝蔞根三兩﹔若噎者﹐去麻黃加附子一枚炮﹔若小便不利少腹滿者﹐去麻黃加茯苓四兩﹔若喘者去麻黃加杏仁半升。

按﹕蕘花近時無用者﹐《醫宗金鑑》注﹐謂系芫花之類﹐攻水之力甚峻﹐用五分可令人下數十次﹐當以茯苓代之。又噎字﹐注疏家多以呃逆解之﹐字典中原有此講法﹐然觀其去麻黃加附子﹐似按寒痰凝結梗塞咽喉解法﹐方與所加之藥相宜。

【後世所用小靑龍湯分量】麻黃二錢﹐桂枝尖二錢﹐芍藥三錢﹐五味子錢半﹐漧薑一錢﹐甘艸錢半﹐細辛一錢﹐半夏二錢﹐煎一盅作一次服。

小靑龍湯所兼主諸病﹐喘居其末﹐而後世治外感痰喘者﹐實以小靑龍湯爲主方﹐是小靑龍湯爲外感中治痰飲之劑﹐實爲理肺之劑也。肺主呼吸﹐其呼吸之機關在於肺葉之辟﹐其辟之機自如﹐喘病自愈。是以陳修園謂﹕小靑龍湯當以五味﹑漧薑﹑細辛爲主藥﹐蓋五味子以司肺之﹐漧薑以司肺之辟﹐細辛以發動其辟活潑之機﹐故小靑龍湯中諸藥皆可加減﹐獨此三味不可加減。按﹕陳氏此論甚當﹐至其謂細辛能發動辟活潑之靈機﹐此中原有妙理。蓋細辛人皆知爲足少陰之藥﹐故傷寒少陰證多用之﹐然其性實能引足少陰與手少陰相交﹐是以少陰傷寒﹐心腎不交而煩躁者宜用之﹐又能引諸藥之力上達於腦﹐是以陰寒頭疼者必用之﹐且其含有龍腦气味﹐能透發神經使之靈活﹐自能發動肺葉辟之機使靈活也。

鄒潤安謂﹕凡風气寒气﹐根據於精血﹑津液﹑便溺﹑涕唾以爲患者﹐並能曳而出之﹐使相離而不相附﹐審斯則小靑龍湯中之用細辛﹐亦所以除水气中之風寒也。

仲景之方﹐用五味卽用漧薑﹐誠以外感之證皆忌五味﹐而兼痰嗽者尢忌之﹐以其酸斂之力甚大﹐能將外感之邪錮閉肺中永成勞嗽﹐惟濟之以漧薑至辛之味﹐則無礙。誠以五行之理﹐辛能勝酸﹐《內經》有明文也。徐氏《本艸百種注》中論之甚詳。而愚近時臨證品驗﹐則另有心得﹐蓋五味之皮𨿽酸﹐其仁則含有辛味﹐以仁之辛濟皮之酸﹐自不至因過酸生獘﹐是以愚治勞嗽﹐恆將五味搗碎入煎﹐少佐以射幹﹑牛蒡諸藥卽能奏效﹐不必定佐以漧薑也。

特是醫家治外感痰喘喜用麻黃﹐而以小靑龍湯治外感之喘﹐轉去麻黃加杏仁﹐恆令用者生疑。近見有彰明登諸醫報而議其非者﹐以爲旣減去麻黃﹐將恃何者以治外感之喘乎﹖不知《神農本艸經》謂桂枝主上气咳逆﹐吐吸﹐是桂枝原能降气定喘也。誠以喘𨿽由於外感﹐亦恆兼因元气虛損不能固攝﹐麻黃𨿽能定喘﹐其得力處在於瀉肺﹐恐於元气素虛者不宜﹐是以不取麻黃之瀉肺﹐但取桂枝之降肺﹐更加杏仁能降肺兼能利痰祛邪之品以爲之輔佐﹐是以能穩重建功也。

愚初爲人診病時﹐亦不知用也。猶憶歲在乙酉﹐鄰村李××﹐三十餘﹐得外感痰喘證﹐求爲延醫。其人體丰﹐素有痰飲﹐偶因感冒風寒﹐遂致喘促不休﹐表裏俱無大熱﹐而精神不振﹐略一合目卽昏昏如睡﹐胸膈又似滿悶﹐不能飲食﹐舌苔白膩﹐其脈滑而濡﹐至數如常。投以散風淸火利痰之劑﹐數次無效。繼延他醫數人延醫﹐皆無效。遷延日久﹐勢漸危險﹐復商治於愚。愚諗一老醫皮××﹐年近八旬﹐隱居渤海之濱﹐爲之介紹延至。診視畢﹐曰「此易治﹐小靑龍湯證也。」遂開小靑龍湯原方﹐加杏仁三錢﹐仍用麻黃一錢。

一劑喘定。繼用苓桂術甘湯加天冬﹑濃朴﹐服兩劑全愈。

愚從此知小靑龍湯之神妙。自咎看書未到﹐遂廣閱《傷寒論》諸家注疏﹐至諭嘉言《尙論篇》論小靑龍湯處﹐不覺狂喜起舞﹐因嘆曰「使愚早見此名論﹐何至不知用小靑龍湯也。」從此以後﹐凡遇外感喘證可治以小靑龍湯者﹐莫不投以小靑龍湯。而臨證細心品驗﹐知外感痰喘之挾熱者﹐其肺必脹﹐當仿《金匱》用小靑龍湯之加石膏﹐且必重加生石膏方效。迨至癸巳﹐李××又患外感痰喘﹐復求愚爲延醫﹐其證脈大略如前﹐而較前熱盛。投以小靑龍湯去麻黃﹐加杏仁三錢﹐爲其有熱又加生石膏一兩。服後﹐其喘立止。藥力歇後﹐而喘仍如故。連服兩劑皆然。此時皮姓老醫已沒﹐無人可以質正﹐愚方竭力籌思﹐將爲變通其方﹐其嶽家滄州爲送醫至﹐愚卽告退。後經醫數人﹐皆延自遠方﹐服藥月餘﹐竟至不起。

愚因反復研究﹐此證非不可治﹐特用藥未能吻合﹐是以服藥終不見效。徐靈胎謂﹕「龍骨之性﹐斂正气而不斂邪气」﹐故《傷寒論》方中﹐仲景於邪气未盡者﹐亦用之。外感喘證服小靑龍湯愈而仍反復者﹐正气之不斂也。遂預擬一方﹐用龍骨﹑牡蠣﹝皆不﹞各一兩以斂正气﹐蘇子﹑淸半夏各五錢以降气利痰﹐名之曰從龍湯﹐謂可用於小靑龍湯之後。

平均小靑龍湯之藥性﹐當以熱論。而外感痰喘之證又有熱者十之八九﹐是以愚用小靑龍湯三十餘年﹐未嘗一次不加生石膏。卽所遇之證分毫不覺熱﹐亦必加生石膏五六錢﹐使藥性之涼熱歸於平均。若遇証之覺熱﹐或脈象有熱者﹐則必加生石膏兩許或一兩彊。若因其脈虛用人參於湯中者﹐卽其脈分毫無熱﹐亦必加生石膏兩許以輔之﹐始能受人參溫補之力。至其証之或兼煩躁﹐或表裏壯熱者﹐又宜加生石膏至兩半或至二兩﹐方能奏效。蓋如此多用石膏﹐不惟治外感之熱且以解方中藥性之熱也。爲有石膏以監制麻黃﹐若遇脈之實者﹐仍宜用麻黃一錢﹐試舉一案以徵明之。

堂姊丈褚××﹐體丰气虛﹐素多痰飲﹐薄受外感﹐卽大喘不止﹐醫治無效﹐旬日喘始愈﹐偶與愚言及﹐若甚恐懼。愚曰﹕此甚易治﹐顧用藥何如耳。《金匱》小靑龍加石膏湯﹐爲治外感痰喘之神方﹐輔以拙擬從龍湯﹐則其功愈顯﹐若後再喘時﹐先服小靑龍湯加石膏﹐若一劑喘定﹐繼服從龍湯一兩劑﹐其喘必不反復。若一劑喘未定﹐小靑龍加石膏湯可服至兩三劑﹐若猶未全愈﹐繼服從龍湯一兩劑必能全愈。若服小靑龍加石膏湯﹐喘止旋又反復﹐再服不效者﹐繼服從龍湯一兩劑必效。遂錄兩方贈之﹐褚××甚欣喜如獲異珍。

後用小靑龍湯時﹐畏石膏不敢多加﹐𨿽效實無捷效﹐偶因外感較重喘劇﹐連服小靑龍兩劑﹐每劑加生石膏三錢﹐喘不止而轉增煩躁。急迎爲診視﹐其脈浮沈皆有力﹐遂卽原方加生石膏一兩﹐煎湯服後其喘立止﹐煩躁亦愈﹐繼又服從龍湯兩劑以善其後。

按﹕小靑龍湯以驅邪爲主﹐從龍湯以斂正爲主。至斂正之藥﹐惟重用龍骨﹑牡蠣﹐以其但斂正气而不斂邪气也﹝觀《傷寒論》中仲景用龍骨牡蠣之方可知﹞。又加半夏﹑牛蒡以利痰﹐蘇子以降气﹐芍藥淸熱兼利小便﹐以爲余邪之出路﹐故先服小靑龍湯病減去十之八九﹐卽可急服從龍湯以收十全之功也。

寒溫中﹐皆有痰喘之證﹐其劇者甚爲危險。醫者自出私智治之﹐皆不能效﹐惟治以小靑龍湯﹐或治以小靑龍加石膏湯﹐則可隨手奏效。然寒溫之證﹐兼喘者甚多﹐而有有痰無痰﹐與虛實輕重之分﹐又不必定用小靑龍湯也。今卽愚所經驗者﹐縷析條分﹐臚列於下﹐以備治外感作喘者之采用。

﹝一﹞气逆迫促﹐喘且呻﹐或兼肩息者﹐宜小靑龍湯減麻黃之半﹐加杏仁。熱者加生石膏。

﹝二﹞喘狀如前﹐而脈象無力者﹐宜小靑龍湯去麻黃﹐加杏仁﹐再加人參﹑生石膏。若其脈虛而兼數者﹐宜再加知母。

﹝三﹞喘不至呻﹐亦不肩息﹐惟吸難呼易﹐苦上气﹐其脈虛而無力或兼數者﹐宜拙擬滋陰淸燥湯。

﹝四﹞喘不甚劇﹐呼吸無聲﹐其脈實而至數不數者﹐宜小靑龍湯原方加生石膏。若脈數者﹐宜減麻黃之半﹐加生石膏﹑知母。

﹝五﹞喘不甚劇﹐脈洪滑而浮﹐舌苔白濃﹐胸中煩熱者﹐宜拙擬寒解湯。服後自然汗出﹐其喘卽愈。

﹝六﹞喘不甚劇﹐脈象滑實﹐舌苔白濃﹐或微兼黃者﹐宜白虎湯少加薄荷葉。

﹝七﹞喘而發熱﹐脈象洪滑而實﹐舌苔白或兼黃者﹐宜白虎湯加栝蔞仁。

﹝八﹞喘而發熱﹐其脈象確有實熱﹐至數兼數﹐重按無力者﹐宜白虎加人參﹐再加川貝﹑蘇子。若虛甚者﹐宜以生山藥代粳米。

﹝九﹞喘而結胸者﹐宜酌其輕重﹐用《傷寒論》中諸陷胸湯﹑丸﹐或拙擬蕩胸湯以開其結﹐其喘自愈。

﹝十﹞喘而煩躁﹐胸中滿悶﹐不至結胸者﹐宜越婢加半夏湯﹐再加栝蔞仁。若在暑熱之時﹐宜以薄荷葉代方中麻黃。

至於麻黃湯證恆兼有微喘者﹐服麻黃湯原方卽愈。業醫者大抵皆知﹐似無庸愚之贅言。然服藥後喘𨿽能愈﹐不能必其不傳陽明。惟於方中加知母數錢﹐則喘愈而病亦必愈。

若遇脈象虛者﹐用小靑龍湯及從龍湯時﹐皆宜加參﹐又宜酌加天冬﹐以調解參性之熱﹐然如此佐以人參﹑天冬﹐仍有不足恃之時。曾治一人年近六旬﹐痰喘甚劇﹐脈則浮弱不堪重按﹐其心中則頗覺煩躁﹐投以小靑龍湯去麻黃加杏仁﹐又加生石膏一兩﹐野臺參四錢﹐天冬六錢﹐俾煎湯一次服下﹐然仍恐其脈虛不能勝藥﹐預購生杭萸肉﹝藥局中之山萸肉多用酒拌蒸熟令色黑﹐其酸斂之性大減﹐殊非所宜﹞三兩﹐以備不時之需。乃將藥煎服後﹐气息頓平﹐閱三點鐘﹐忽肢體顫動﹐徧身出汗﹐又似作喘﹐實則無气以息﹐心怔忡莫支﹐診其脈如水上浮麻﹐莫辧至數﹐急將所備之萸肉急火煎數沸服下﹐汗止精神稍定﹐又添水煮透﹐取濃湯一大盅服下﹐脈遂復常﹐怔忡喘息皆愈。繼於從龍湯中加萸肉一兩﹐野臺參三錢﹐天冬六錢﹐煎服兩劑﹐痰喘不再反復。

按﹕此證爲元气將脫﹐有危在頃刻之勢﹐重用山萸肉卽可隨手奏效者﹐因人之臟腑惟肝主疏泄﹐人之元气將脫者﹐恆因肝臟疏泄太過﹐重用萸肉以收斂之﹐則其疏泄之機關可使之頓停﹐卽元气可以不脫﹐此愚從臨證實驗而得﹐知山萸肉救脫之力十倍於參﹑也。因屢次重用之﹐以挽回人命於頃刻之間﹐因名之爲回生山茱萸湯。

其人若素有肺病常咳血者﹐用小靑龍湯時﹐又當另有加減﹐宜去桂枝畱麻黃﹐又宜於加杏仁﹑石膏之外﹐再酌加天冬數錢﹐蓋咳血及吐衄之證﹐最忌桂枝﹐而不甚忌麻黃﹐以桂枝能助血分之熱也。憶歲在癸卯﹐近族舅母劉媼﹐年過五旬﹐曾於初春感受風寒﹐愚爲診視疏方中有桂枝﹐服後一汗而愈﹐因其方服之有效﹐恐其或失﹐粘於壁上以俟再用。至暮春又感受風溫﹐遂取其方自購藥服之﹐服後遂至吐血﹐治以涼血降胃之藥﹐連服數劑始愈。

三﹑醫論

○太陽病旋復花代赭石湯證

心下停有水气可作漧嘔咳喘﹐然水气仍屬無形不至於痞硬也。乃至傷寒或因汗吐下傷其中焦正气﹐致沖气肝气皆因中气虛損而上干﹐迫搏於心下作痞硬﹐且其外呼之气必噫而後出者﹐則非小靑龍湯所能治矣﹐而必須治以旋復花代赭石湯。

《傷寒論》原文﹕傷寒發汗﹐若吐若下解後﹐心下痞硬﹐噫气不除者﹐旋復代赭石湯主之。

【旋復代赫石湯方】旋復花三兩﹐人參二兩﹐生薑五兩切﹐代赭石一兩﹐大棗十二枚擘﹐甘艸三兩炙﹐半夏半升洗。

上七味﹐以水一斗煮取六升﹐去滓再煮取三升﹐溫服一升﹐日三服。

人之胃气﹐其最重之責任在傳送飲食﹐故以息息下行爲順。乃此證因汗吐下傷其胃气﹐則胃气不能下行﹐或更轉而上逆。下焦之衝脈﹝爲奇經八脈之一﹞﹐原上隸陽明﹐因胃气上逆﹐遂至引動沖气上衝﹐更助胃气上逆。且平時肝气原能助胃消食﹐至此亦隨之上逆﹐團結於心下痞而且硬﹐阻塞呼吸之气不能上達﹐以致噫气不除﹐噫气者彊呼其气外出之聲也。此中原有痰涎與气相凝滯﹐故用旋復花之逐痰水除脇滿者﹐降胃兼以平肝﹐又輔以赭石﹑半夏降胃卽以鎭衝﹐更伍以人參﹑甘艸﹑大棗﹑生薑以補助胃气之虛﹐與平肝降胃鎭衝之品相助爲理﹐奏功自易易也。

赭石最善平肝﹑降胃﹑鎭衝﹐在此方中當得健將﹐而只用一兩﹐折爲今之三錢﹐三分之則一劑中只有一錢﹐如此輕用必不能見效。是以愚用此方時﹐輕用則六錢﹐重用則一兩﹐蓋如此多用﹐不但取其能助旋復﹑半夏以平肝﹑降胃﹑鎭衝也﹐且能助人參以輔助正气。蓋人參𨿽善補气﹐而實則性兼升浮﹐惟借赭石之重墜以化其升浮﹐則人參補益之力下行可至湧泉﹐非然者但知用人參以補气﹐而其升浮之性轉能補助逆气﹐而分毫不能補助正气﹐是用之不如不用也。是以愚從屢次經驗以來﹐知此方中之赭石﹐卽少用亦當爲人參之三倍也。

旋復花﹐《神農本艸經》謂其味鹹﹐主結气﹑脇下滿﹑驚悸﹑除水。爲其味鹹﹐有似朴硝﹐故有軟堅下行之功﹐是以有以上種種之功效。敝邑﹝鹽山﹞武帝臺污所產旋復花﹐其味鹹而且辛﹐用以平肝﹑降胃﹑開痰﹑利气誠有殊效。

王姓童子﹐十二三歲﹐於晨起忽左半身手足不遂﹐知其爲痰瘀經絡﹐致气血不能流通也。時蓄有自制半夏若干﹐及所采武帝臺旋復花若干﹐先與以自制半夏﹐俾爲末徐徐服之﹐服盡六兩病愈弱半﹐繼與以武帝臺旋復花﹐俾其每用二錢半﹐煎湯服之﹐日兩次﹐旬日全愈。蓋因其味鹹而兼辛﹐則其利痰開瘀之力當益大﹐是以用之有捷效也。夫咸而兼辛之旋復花﹐原爲罕有之佳品﹐至其味微鹹而不甚苦者﹐藥局中容或有之﹐用之亦可奏效。若並此種旋復花亦無之﹐用此方時﹐宜將方中旋復花減半﹐多加赭石數錢﹐如此變通其方亦權可奏效也。

或問﹕人之呼吸惟在肺中﹐旋復代赭石湯證﹐其痞硬在於心下﹐何以妨礙呼吸至噫气不除乎﹖答曰﹕肺者發動呼吸之機關也﹐至呼吸气之所及﹐非僅在於肺也﹐是以肺管有分支下連於心﹐再下則透膈連於肝﹐再下則由肝連於包腎之脂膜以通於胞室﹝胞室男女皆有﹞﹐是以女子妊子其臍帶連於胞室﹐而竟能母呼子亦呼﹐母吸子亦吸﹐斯非气能下達之明徵乎﹖由斯知心下痞硬﹐所阻之气𨿽爲呼吸之气﹐實自肺管分支下達之气也。

三﹑醫論

○太陽病大陷胸湯證

又有痰气之凝結﹐不在心下而在胸中者。其凝結之痰气﹐塡滿於胸膈﹐至窒塞其肺中之呼吸幾至停止者﹐此爲結胸之險證﹐原非尋常藥餌所能療治。

《傷寒論》原文﹕太陽病脈浮而動數。浮則爲風﹐數則爲熱。動則爲痛﹐數則爲虛。頭痛發熱﹐微盜汗出﹐而反惡寒者﹐表未解也。醫反下之﹐動數變遲﹐膈內拒痛﹐胃中空虛﹐客气動膈﹐短气躁煩﹐心中懊﹐陽气內陷﹐心下因硬﹐則爲結胸﹐大陷胸湯主之。

脈浮熱猶在表﹐原當用辛涼之藥發汗以解其表﹐乃誤認爲熱已入裏﹐而以藥下之﹐其胸中大气因下而虛﹐則外表之風熱卽乘虛而入﹐與上焦痰水互相凝結於胸膺之間﹐以塡塞其空曠之府﹐是以成結胸之證。不但覺胸中滿悶異常﹐卽肺中呼吸亦覺大有滯礙。其提綱中旣言其脈數則爲熱﹐而又言數則爲虛者﹐蓋人陰分不虛者﹐總有外感之熱﹐其脈未必卽數﹐今其熱猶在表﹐脈之至數已數﹐故又因其脈數﹐而斷其爲虛也。至於因結胸而脈變爲遲者﹐非因下後熱變爲涼也﹐蓋人之臟腑中有實在瘀積﹐阻塞气化之流通者﹐其脈恆現遲象﹐是以大承气湯證﹐其脈亦遲也。膈內拒痛者﹐胸中大气與痰水凝結之气﹐互相撐脹而作痛﹐按之則其痛益甚﹐是以拒按也。胃中空虛﹐客气動膈者﹐因下後胃气傷損﹐气化不能息息下行﹝胃气所以傳送飲食故以息息下行爲順﹞﹐而與胃相連之衝脈﹝衝脈之上源與胃相連﹞﹐其气遂易於上干﹐至鼓動膈膜而轉排擠呼吸之气﹐使不得上升是以短气也。煩躁者﹐因表熱內陷於胸中﹐擾亂其心君之火故煩躁也。

懊者﹐上干之气欲透膈而外越故懊也。

【大陷胸湯方】大黃六兩去皮﹐芒硝一升﹐甘遂一錢匕爲末。

上三味﹐以水六升先煮大黃﹐取二升﹐去渣﹐納芒硝煮一﹑兩沸﹐納甘遂末﹐溫服一升﹐得快利﹑止後服﹐所謂一錢匕者﹐俾匕首作扁方形﹐將藥末積滿其上﹐重可至一錢耳。

結胸之證﹐𨿽塡塞於胸中異常滿悶﹐然純爲外感之風熱內陷﹐與胸中素蓄之水飲結成﹐縱有客气上干至於動膈﹐然仍阻於膈而未能上達﹐是以若枳實﹑濃朴﹐一切開气之藥皆無須用。惟重用大黃﹑芒硝以開痰而淸熱﹐又慮大黃﹑芒硝之力𨿽猛﹐或難奏效於頃刻﹐故又少佐以甘遂﹐其性以攻決爲用﹐異常迅速﹐與大黃﹑芒硝化合爲方﹐立能淸肅其空曠之府使毫無障礙﹐制此方者乃霹靂手段也。

甘遂之性﹐《神農本艸經》原謂其有毒。憶愚初學醫時﹐曾徧嘗諸藥以求其實際﹐一日淸晨嚼服生甘遂一錢﹐閱一點鐘未覺瞑眩﹐忽作水瀉連連下行近十次﹐至巳時喫飯如常﹐飯後又瀉數次﹐所喫之飯皆瀉出﹐由此悟得利痰之藥﹐當推甘遂爲第一。後以治痰迷心竅之瘋狂﹐恆恃之成功﹐其極量可至一錢彊﹐然非其脈大實﹐不敢輕投﹐爲其性至猛烈﹐是以大陷胸湯中所用之甘遂﹐折爲今之分量﹐一次所服者只一分五釐﹐而能導引大黃﹑芒硝直透結胸病之中堅﹐俾大黃﹑芒硝得施其藥力於瞬息之頃﹐此乃以之爲向導﹐少用卽可成功﹐原無須乎多也。

甘遂之性﹐原宜作丸散﹐若入湯劑﹐下咽卽吐出﹐是以大陷胸湯方必將藥煎成﹐而後納甘遂之末於其中也。

甘遂之性﹐初服之恆可不作嘔吐﹐如連日服卽易作嘔吐﹐若此方服初次病未盡除而需再服者﹐宜加生赭石細末二錢﹐用此湯藥送服﹐卽可不作嘔吐。

用大陷胸湯治結胸原有捷效﹐後世治結胸證敢用此方者﹐實百中無二三。一畏方中甘遂有毒﹐一疑提綱論脈處﹐原明言數則爲虛﹐恐不堪此猛烈之劑。夫人之畏其方不敢用者﹐愚實難以相彊﹐然其方固可通變也。《傷寒論》大陷胸湯之前﹐原有大陷胸丸﹐方系大黃半斤﹐葶藶半升熬﹐杏仁半升去皮尖熬黑﹐芒硝半升。

上四味﹐搗篩二味﹐次納杏仁﹑芒硝﹐研如脂﹐和散﹐取如彈丸一枚﹐別搗甘遂末一錢匕﹑白蜜二合﹐水二升﹐煮取一升﹐溫頓服之。

此方所主之證﹐與大陷胸湯同﹐因其兼有頸彊如柔痙狀﹐故於大陷胸湯中加葶藶﹑杏仁﹐和以白蜜﹐連渣煮服﹐因其病上連頸欲藥力緩緩下行也。今欲於大陷胸湯中減去甘遂﹐可將大陷胸丸中之葶藶及前治噫气不除方中之赭石﹐各用數錢加於大陷胸湯中﹐則甘遂不用亦可奏效。夫赭石饒有重墜之力前已論之﹐至葶藶則味苦善降﹐性近甘遂而無毒﹐藥力之猛烈亦遠遜於甘遂﹐其苦降之性﹐能排逐溢於肺中之痰水使之迅速下行﹐故可與赭石共享以代甘遂也。

至大陷胸湯如此加減用者﹐若猶畏其力猛﹐愚又有自擬之方以代之﹐卽醫方篇之蕩胸湯是也。此蕩胸湯方不但無甘遂﹐並無大黃﹐用以代大陷胸湯莫不隨手奏效﹐故敢筆之於書以公諸醫界也。

三﹑醫論

○太陽病小陷胸湯證

﹝附﹕白散方﹞

《傷寒論》大陷胸湯後﹐又有小陷胸湯以治結胸之輕者﹐蓋其證旣輕﹐治之之方亦宜輕矣。

《傷寒論》原文﹕小結胸病﹐正在心下﹐按之則痛﹐脈浮滑者﹐小陷胸湯主之。按心下之處﹐注疏家有謂在膈上者﹐有謂在膈下者﹐以理推之實以膈上爲對。蓋膈上爲太陽部位﹐膈下則非太陽部位。且小結胸之前﹝百三十九節﹞謂﹕「太陽病重發汗﹐而復下之﹐不大便五﹑六日﹐舌上燥而渴﹐日晡所小有潮熱﹐從心下至少腹﹐硬滿而痛不可近者﹐大陷胸湯主之﹐」觀此大陷胸湯所主之病﹐亦有從下之文﹐則知心上仍屬胸中無疑義也。

【小陷胸湯方】黃連一兩﹐半夏半升湯洗﹐栝蔞實大者一枚。

上三味﹐以水六升﹐先煮栝蔞取三升﹐去渣﹐納諸藥﹐煮取二升﹐去渣﹐分溫三服。

此證乃心君之火熾盛﹐鑠耗心下水飲結爲熱痰﹝脈現滑象﹐是以知爲熱痰﹐若但有痰而不熱﹐當現爲濡象矣﹞﹐而表陽又隨風內陷﹐與之互相膠漆﹐停滯於心下爲痞滿﹐以杜塞心下經絡﹐俾不流通﹐是以按之作痛也。爲其病因由於心火熾盛﹐故用黃連以寧熄心火﹐兼以解火熱之團結﹐又佐以半夏開痰兼能降气﹐栝蔞滌痰兼以淸熱﹐其藥力𨿽遠遜於大陷胸湯﹐而以分消心下之痞塞自能勝任有餘也。

然用此方者﹐須將栝蔞細切﹐連其仁皆切碎﹐方能將藥力煎出。

此證若但痰飲痞結於心下﹐而脈無滑熱之象者﹐可治以拙擬蕩胸湯﹐惟其藥劑宜斟酌減輕耳。

小結胸之外﹐又有寒實結胸﹐與小結胸之因於熱者迥然各異﹐其治法自當另商。《傷寒論》謂﹕宜治以三物小陷胸湯。又謂﹕白散亦可服。三物小陷胸湯《傷寒論》中未載﹐注疏家或疑卽小陷胸湯﹐謂系從治之法。不知所謂從治者﹐如純以熱治涼﹐恐其格拒不受﹐而於純熱之中少用些些涼藥爲之作引也﹐若純以涼治涼﹐是猶冰上積冰﹐其凝結不益堅乎﹖由斯知治寒實結胸﹐小陷胸湯斷不可服﹐而白散可用也。爰錄其方於下。

【白散方】桔梗三分﹐巴豆一分去皮心熬黑研如脂﹐貝母三分。

上三味爲散﹐納巴豆﹐更於臼中杵之﹐以白飲和服﹐彊人半錢匕﹐羸者減半﹐病在膈上必吐﹐在膈下必利﹐不利進熱粥一杯﹐利過不止﹐進冷粥一杯。

按﹕方中幾分之分﹐當讀爲去聲﹐原無分量多少﹐如方中桔梗﹑貝母各三分﹐巴豆一分﹐卽桔梗﹑貝母之分量皆比巴豆之分量多兩倍﹐而巴豆僅得桔梗及貝母之分量三分之一也。巴豆味辛性熱以攻下爲用﹐善開冷積﹐是以寒實結胸當以此爲主藥﹐而佐以桔梗﹑貝母者﹐因枯梗不但能載諸藥之力上行﹐且善開通肺中諸气管使呼吸通暢也。至貝母爲治嗽要藥﹐而實善開胸膺之間痰气鬱結。至巴豆必炒黑而後用者﹐因巴豆性至猛烈﹐炒至色黑可減其猛烈之性﹐然猶不敢多用﹐所謂半錢匕者﹐乃三藥共和之分量﹐折爲今之分量爲一分五釐﹐其中巴豆之分量僅二釐彊﹐身形羸弱者又宜少用﹐可謂愼之又愼也。

白散方中桔梗﹑貝母﹐其分量之多少無甚關系﹐至巴豆爲方中主藥﹐所用僅二釐彊﹐縱是藥力猛烈﹐亦難奏效﹐此蓋其分量傳寫有誤也﹐愚曾遇有寒實結胸﹐但用巴豆治愈一案﹐爰詳細錄出以徵明之。

一人年近三旬﹐胸中素多痰飲﹐平時呼吸其喉間恆有痰聲。時當孟春上旬﹐冒寒外出﹐受涼太過﹐急急還家﹐卽臥牀上﹐歇息移時﹐呼之喫飯不應﹐視之有似昏睡﹐呼吸之間痰聲漉漉﹐手搖之使醒﹐張目不能言﹐自以手摩胸際﹐呼吸大有窒礙。延醫治之﹐以爲痰厥﹐槪治以痰厥諸方皆無效。及愚視之﹐撫其四肢冰冷﹐其脈沈細欲無﹐因曉其家人曰﹕此寒實結胸證﹐非用《傷寒論》白散不可。遂急購巴豆去皮及心﹐炒黑搗爛﹐紙裹數層﹐壓去其油﹝藥局中名爲巴豆霜﹐恐藥局制不如法﹐故自制之﹞﹐秤準一分五釐﹐開水送下﹐移時胸中有開通之聲﹐呼吸頓形順利﹐可作哼聲﹐進米湯半碗。翌晨又服一劑﹐大便通下﹐病大輕減﹐脈象已起﹐四肢已溫﹐可以發言﹐至言從前精神昏憒似無知覺﹐此時覺胸中似滿悶。遂又爲開漧薑﹑桂枝尖﹑人參﹑濃朴諸藥爲一方﹐俾多服數劑以善其後。

如畏巴豆之猛烈不敢輕用﹐愚又有變通之法﹐試再舉一案以明之。

一婦人年近四旬﹐素患寒飲﹐平素喜服漧薑﹑桂枝等藥。時當嚴冬﹐因在冷屋察點屋中家具爲時甚久﹐忽昏僕於地﹐舁諸牀上﹐自猶能言﹐謂適才覺涼气上衝遂至昏僕﹐今則覺呼吸十分努力气息始通﹐當速用藥救我﹐言際忽又昏憒﹐气息幾斷。時愚正在其村爲他家治病﹐急求爲診視﹐其脈微細若無﹐不足四至﹐詢知其素日稟賦及此次得病之由﹐知其爲寒實結胸無疑﹐取藥無及﹐急用胡椒﹝辛熱之品能開寒結﹞三錢搗碎﹐煎兩三沸﹐徐徐灌下﹐頓覺呼吸順利﹐不再昏厥。遂又爲疏方﹐漧薑﹑生懷山藥各六錢﹐白術﹑當歸各四錢﹐桂枝尖﹑半夏﹑甘艸各三錢﹐濃朴﹑陳皮各二錢﹐煎服兩劑﹐病愈十之八九。又卽原方略爲加減﹐俾多服數劑以善其後。

三﹑醫論

○太陽病大黃黃連瀉心湯證

諸陷胸湯﹑丸及白散之外﹐又有瀉心湯數方﹐𨿽曰瀉心實亦治胸中之病﹐蓋陷胸諸方所治者﹐胸中有形之痰水爲病﹐諸瀉心湯所治之病﹐胸中無形之气化爲病也。

《傷寒論》原文﹕心下痞﹐按之濡﹐其脈關上浮者﹐大黃黃連瀉心湯主之。

【大黃黃連瀉心湯方】大黃二兩﹐黃連一兩。

上二味﹐以麻沸湯二升漬之﹐須臾絞去渣﹐分溫再服。

人之上焦如霧。上焦者膈上也﹐所謂如霧者﹐心陽能蒸騰上焦之濕气作雲霧而化水﹐緣三焦脂膜以下達於膀胱也。乃今因外感之邪气深陷胸中﹐與心火蒸騰之气摶結於心下而作痞﹐故用黃連以瀉心火﹐用大黃以除內陷之外邪﹐則心下之痞者開﹐自能還其上焦如霧之常矣。至於大黃﹑黃連不用湯煮﹐而俱以麻沸湯漬之者﹐是但取其淸輕之气以治上﹐不欲取其重濁之汁以攻下也。

三﹑醫論

○太陽病附子瀉心湯證

﹝附﹕自擬變通方﹞

心下痞病﹐有宜並涼﹑熱之藥爲一方﹐而後能治愈者﹐《傷寒論》附子瀉心湯所主之病是也。試再詳論之。

《傷寒論》原文﹕心下痞﹐而復惡寒汗出者﹐附子瀉心湯主之。

【附子瀉心湯方】大黃二兩﹐黃連﹑黃芩各一兩﹐附子一枚炮去皮破﹝別煮取汁﹞。

上四味﹐切前三味以麻沸湯二升漬之﹐須臾絞去滓﹐納附子汁﹐分溫再服。

附子瀉心湯所主之病﹐其心下之痞與大黃黃連瀉心湯所主之病同﹐因其復惡寒﹐且汗出﹐知其外衛之陽不能固攝﹐且知其陽分虛弱不能抗禦外寒也。夫太陽之根底在於下焦水府﹐故於前方中加附子以補助水府之元陽﹐且以大黃﹑黃連治上﹐但漬以麻沸湯﹐取其淸輕之气易於上行也。以附子治下﹐則煎取濃湯﹐欲其重濁之汁易於下降也。是以如此寒熱殊異之藥﹐渾和爲劑﹐而服下熱不妨寒﹐寒不妨熱﹐分途施治﹐同時奏功﹐此不但用藥之妙具其精心﹐卽制方之妙亦幾令人不可思議也。

附子瀉心湯之方𨿽妙﹐然爲其大寒大熱並用﹐醫者恆不敢輕試。而愚對於此方原有變通之法﹐似較平易易用。其方無他﹐卽用黃以代附子也。蓋太陽之府原有二﹐一在膀胱﹑一在胸中﹐而胸中所積之大气﹐實與太陽外表之衛气有息息密切之關系。气原屬陽﹐胸中大气一虛﹐不但外衛之气虛不能固攝﹐其外衛之陽﹐亦遂因之衰微而不能禦寒﹐是以汗出而且惡寒也。用黃以補助其胸中大气﹐則外衛之气固﹐而汗可不出﹐卽外衛之陽亦因之壯旺而不畏寒矣。蓋用附子者﹐所以補助太陽下焦之府﹔用黃者所以補助太陽上焦之府﹐二府之气化原互相流通也。爰審定其方於下﹐以備采用。

大黃三錢﹑黃連二錢﹑生箭三錢。

前二味﹐用麻沸湯漬取淸湯多半盅﹐後一味﹐煮取濃湯少半盅﹐渾和作一次溫服。

或問﹕凡人臟腑有瘀﹐恆忌服補藥﹐因補之則所瘀者益錮閉也﹐今此證旣心下瘀而作痞﹐何以復用黃以易附子乎﹖答曰﹕凡用藥開瘀﹐將藥服下必其臟腑之气化能營運其破藥之力始能奏效﹐若但知重用破藥以破瘀﹐恆有將其气分破傷而瘀轉不開者﹐是以人之有瘀者﹐固忌服補气之藥﹐而補气之藥若與開破之藥同用﹐則補气之藥轉能助開破之藥﹐俾所瘀者速消。

三﹑醫論

○太陽病炙甘艸湯證

陷胸﹑瀉心諸方﹐大抵皆治外感之實證﹐乃有其證𨿽屬外感﹐而其人內虧實甚者﹐則《傷寒論》中炙甘艸湯所主之證是也。

《傷寒論》原文﹕傷寒脈結代﹐心動悸﹐炙甘艸湯主之。

脈之跳動﹐偶有止時﹐其止無定數者爲結﹐言其脈結而不行﹐是以中止也﹔止有定數者曰代﹐言其脈至此卽少一跳動﹐必需他脈代之也。二脈𨿽皆爲特別病脈﹐然實有輕重之分﹐蓋結脈止無定數﹐不過其脈偶阻於气血凝滯之處﹐而有時一止﹐是以爲病猶輕﹔至代脈則止有定數﹐是臟腑中有一臟之气內虧﹐不能外達於脈之部位﹐是以爲病甚重也。其心動悸者﹐正其結代脈之所由來也。

【炙甘艸湯方】甘艸四兩炙﹐生薑三兩切﹐桂枝三兩去皮﹐人參二兩﹐生地黃一斤﹐阿膠二兩﹐麥門冬半升﹐麻子仁半升﹐大棗三十枚擘。

上九味﹐以淸酒七升﹐水八升﹐先煮八味取三升﹐去滓納膠﹐烊化消盡﹐溫服一升﹐日三服﹐一名復脈湯。

炙甘艸湯之用意甚深﹐而注疏家則謂﹐方中多用富有汁漿之藥。爲其心血虧少﹐是以心中動悸以致脈象結代﹐故重用富有汁漿之藥﹐以滋補心血﹐爲此方中之宗旨﹐不知如此以論此方﹐則淺之乎視此方矣。試觀方中諸藥﹐惟生地黃﹝卽漧地黃﹞重用一斤﹐地黃原補腎藥也﹐惟當時無熟地黃﹐多用又恐其失於寒涼﹐故煮之以酒七升﹑水八升﹐且酒水共十五升﹐而煮之減去十二升﹐是酒性原熱﹐而又復久煮﹐欲變生地黃之涼性爲溫性者﹐欲其溫補腎臟也。蓋脈之跳動在心﹐而脈之所以跳動有力者﹐實賴腎气上升與心气相濟﹐是以傷寒少陰病﹐因腎爲病傷﹐遏抑腎中气化不能上與心交﹐無論其病爲涼爲熱﹐而脈皆微弱無力﹐是明徵也。由斯觀之﹐是炙甘艸湯之用意﹐原以補助腎中之气化﹐俾其壯旺上升﹐與心中之气化相濟救爲要著也。至其滋補心血﹐則猶方中兼治之副作用也﹐猶此方中所緩圖者也。

方中人參原能助心脈跳動﹐實爲方中要藥﹐而只用二兩﹐折爲今之六錢﹐再三分之一﹐劑中只有人參二錢﹐此恐分量有誤﹐擬加倍爲四錢則奏效當速也。然人參必用黨參﹐而不用遼參﹐蓋遼參有熱性也。

脈象結代而兼有陽明實熱者﹐但治以炙甘艸湯恐難奏功﹐宜借用白虎加人參湯﹐以炙甘艸湯中生地黃代方中知母﹐生懷山藥代方中粳米。曾治一叟﹐年近六旬﹐得傷寒證﹐四五日間表裏大熱﹐其脈象洪而不實﹐現有代象﹐舌苔白而微黃﹐大便數日未行。爲疏方﹐用生石膏三兩﹐大生地一兩﹐野臺參四錢﹐生懷山藥六錢﹐甘艸三錢﹐煎湯三盅﹐分三次溫飲下﹐將三次服完﹐脈已不代﹐熱退彊半﹐大便猶未通下﹐遂卽原方減去石膏五錢﹐加天冬八錢﹐仍如從前煎服﹐病遂全愈。

炙甘艸湯𨿽結代之脈並治﹐然因結輕代重﹐故其制方之時注重於代﹐純用補藥。至結脈恆有不宜純用補藥﹐宜少加開通之藥始與病相宜者。近曾在津治一錢姓壯年﹐得傷寒證﹐三四日間延爲診視﹐其脈象洪滑甚實﹐或七八動一止﹐或十餘動一止﹐其止皆在左部﹐詢其得病之由﹐知系未病之前曾怒動肝火﹐繼又出門感寒﹐遂得斯病﹐因此知其左脈之結乃肝气之不舒也。爲疏方﹐仍白虎加人參湯加減﹐生石膏細末四兩﹐知母八錢﹐以生山藥代粳米用六錢﹐野臺參四錢﹐甘艸三錢﹐外加生萊菔子四錢搗碎﹐煎湯三盅﹐分三次溫服下。結脈𨿽除﹐而脈象仍有餘熱﹐遂卽原方將石膏減去一兩﹐人參﹑萊菔子各減一錢﹐仍如前煎服﹐其大便從前四日未通﹐將藥三次服完後﹐大便通下﹐病遂全愈。此次所用之方中不以生地黃代知母者﹐因地黃之性與萊菔子不相宜也。

愚治寒溫證不輕用降下之品﹐其人𨿽熱入陽明之府﹐若無大便燥硬﹐欲下不下之實徵﹐亦恆投以大劑白虎湯淸其熱﹐熱淸大便恆自通下。是以愚日日臨證﹐白虎湯實爲常用之品﹐承气湯恆終歲不一用也。

一叟﹐年過六旬﹐大便下血﹐醫治三十餘日病益進﹐日下血十餘次﹐且多血塊﹐精神昏憒。延爲診視﹐其脈洪實異常﹐至數不數﹐惟右部有止時﹐其止無定數乃結脈也。其舌苔純黑﹐知系外感大實之證﹐從前醫者但知治其便血﹐不知治其外感實熱可異也。投以白虎加人參湯﹐方中生石膏重用四兩﹐爲其下血日久﹐又用生山藥一兩以代方中粳米﹐取其能滋陰補腎﹐兼能固元气也。煎湯三盅﹐分三次溫服下﹐每次送服廣三七細末一錢﹐如此日服一劑﹐兩日血止﹐大便猶日行數次﹐脈象之洪實大減﹐而其結益甚﹐且腹中覺脹。

詢其病因﹐知得於惱怒之後﹐遂攺用生萊菔子五錢﹐而佐以白芍﹑滑石﹑天花粉﹑甘艸諸藥﹝外用鮮白茅根切碎四兩煮三四沸﹐取其湯以代水煎藥﹞﹐服一劑脹消﹐脈之至數調勻﹐毫無結象而仍然有力﹐大便滑瀉已減半﹐再投以拙擬滋陰淸燥湯﹝方系生懷山藥﹑滑石各一兩﹐生杭芍六錢﹐甘艸三錢﹞﹐一劑瀉止﹐脈亦和平。觀上所錄二案﹐知結脈現象未必皆屬內虧﹐恆有因气分不舒﹐理其气卽可愈者。

又有脈非結代﹐而若現雀啄之象者﹐此亦气分有所阻隔也。曾治一少婦素日多病﹐於孟春中旬得傷寒﹐四五日表裏俱壯熱﹐其舌苔白而中心微黃﹐毫無津液﹐脈搏近六至﹐重按有力﹐或十餘動之後﹐或二十餘動之後﹐恆現有雀啄之象﹐有如雀之啄粟﹐恆連二三啄也。其呼吸外出之時﹐恆似有所齟齬而不能暢舒。細問病因﹐知其平日司家中出入賬目﹐其姑察賬甚嚴﹐未病之先﹐因賬有差誤﹐曾被責斥﹐由此知其气息不順及脈象之雀啄﹐其原因皆由此也。問其大便自病後未行﹐遂仍治以前案錢姓方﹐將生石膏減去一兩﹐爲其津液虧損﹐爲加天花粉八錢﹐亦煎湯三盅分三次溫服下﹐脈象已近和平﹐至數調勻如常﹐呼吸亦順﹐惟大便猶未通下﹐攺用滋陰﹑潤燥﹑淸火之品﹐服兩劑大便通下全愈。

三﹑醫論

○太陽病桃核承气湯證

以上所論傷寒太陽篇﹐諸方𨿽不一致﹐大抵皆治太陽在經之病者也。至治太陽在府之病其方原無多﹐而治太陽府病之至劇者﹐則桃核承气湯是也。試再進而詳論之。

《傷寒論》原文﹕太陽病不解﹐熱結膀胱﹐其人如狂﹐血自下﹐下者愈。其外不解者尙未可攻﹐當先解其外。外解已﹐但少腹急結者﹐乃可攻之﹐宜桃核承气湯。

【桃核承气湯方】桃仁五十个去皮尖﹐桂枝二兩去皮﹐大黃四兩去皮﹐芒硝二兩﹐甘艸二兩炙。

上五味﹐以水七升﹐煮取二升半﹐去滓納芒硝﹐更上火微沸﹐下火﹐先食溫服五合﹐日三服﹐當微利。

此證乃外感之熱﹐循三焦脂膜下降結於膀胱﹐膀胱上與胞室之脂膜相連﹐其熱上蒸﹐以致胞室亦蘊有實熱血蓄而不行﹐且其熱由任脈上竄﹐擾亂神明﹐是以其人如狂也。

然病機之變化無窮﹐若其胞室之血蓄極而自下﹐其熱卽可隨血而下﹐是以其病可愈。若其血蓄不能自下﹐且有欲下不下之勢﹐此非攻之使下不可。惟其外表未解﹐或因下後而外感之熱復內陷﹐故又宜先解其外表而後可攻下也。

大黃﹕味苦﹑气香﹑性涼﹐原能開气破血﹐爲攻下之品﹐然無專入血分之藥以引之﹐則其破血之力仍不專﹐方中用桃仁者﹐取其能引大黃之力專入血分以破血也。徐靈胎云﹕桃花得三月春和之气以生﹐而花色鮮明似血﹐故凡血郁﹑血結之疾﹐不能自調和暢達者﹐桃仁能入其中而和之散之﹐然其生血之功少﹐而去瘀之功多者何也﹖蓋桃核本非血類﹐故不能有所補益﹐若瘀血皆已敗之血﹐非生气不能流通﹐桃之生气在於仁﹐而味苦又能開泄﹐故能逐舊而不傷新也。至方中又用桂枝者﹐亦因其善引諸藥入血分﹐且能引諸藥上行以淸上焦血分之熱﹐則神明自安而如狂者可愈也。

特是﹐用桃核承气湯時﹐又須細加斟酌﹐其人若素日少腹恆覺脹﹐至此因外感之激發﹐而脹益甚者﹐當防其素有瘀血﹐若誤用桃核承气湯下之﹐則所下者﹐必紫色成塊之血﹐其人血下之後﹐十中難救一二。

若臨證至不得已必須用桃核承气湯時﹐須將此事幫助以免病家之誤會也。

熱結膀胱之證﹐不必皆累及胞室蓄血也。人有病在太陽旬餘不解﹐午前稍輕﹐午後則肢體酸懶﹑頭目昏沈﹑身似灼熱﹑轉畏寒涼﹑舌苔純白﹑小便赤澀者﹐此但熱結膀胱而胞室未嘗蓄血也。此當治以經府雙解之劑﹐宜用鮮白茅根銼細二兩﹐滑石一兩﹐共煮五六沸取淸湯一大盅﹐送服西藥阿斯匹林瓦許﹐周身得汗﹐小便必然通利﹐而太陽之表裏俱淸矣。

三﹑醫論

○太陽陽明合病桂枝加葛根湯證

傷寒之傳經﹐自太陽而陽明﹐然二經之病恆互相連帶﹐不能劃然分爲兩界也。是以太陽之病有兼陽明者﹐此乃太陽入陽明之漸也﹐桂枝加葛根湯所主之病是也。

《傷寒論》原文﹕太陽病﹐項背彊KTKT﹝音﹞﹐反汗出惡風者﹐桂枝加葛根湯主之。

【桂枝加葛根湯方】桂枝二兩去皮﹐芍藥二兩﹐甘艸二兩炙﹐生薑三兩切﹐大棗十二枚擘﹐葛根四兩。

上六味﹐以水七升納諸藥煮取三升﹐去滓溫服一升﹐不須啜粥﹐餘如桂枝法將息及禁忌。

太陽主皮毛﹐陽明主肌肉﹐人身之筋絡於肌肉之中﹐爲其熱在肌肉﹐筋被熱鑠有拘攣之意﹐有似短羽之鳥﹐伸頸難於飛舉之狀﹐故以KTKT者狀之也。至葛根性善醒酒﹝葛花尢良﹐古有葛花醒酲湯﹞﹐其涼而能散可知。且其能鼓胃中津液上潮以止消渴﹐若用以治陽明之病﹐是借陽明府中之气化﹐以逐陽明在經之邪也﹐是以其奏效自易易也。

三﹑醫論

○太陽陽明合病葛根湯證

桂枝加葛根湯是治太陽兼陽明之有汗者。至太陽兼陽明之無汗者﹐《傷寒論》又另有治法。其方卽葛根湯。

《傷寒論》原文﹐太陽病﹐項背彊KTKT﹐無汗惡風者﹐葛根湯主之。

【葛根湯方】葛根四兩﹐麻黃三兩去節﹐桂枝二兩去皮﹐芍藥二兩﹐甘艸二兩炙﹐生薑三兩切﹐大棗十二枚擘。

上七味咀﹐以水一斗﹐先煮麻黃﹑葛根減二升﹐去沫納諸藥﹐煎取三升﹐去渣溫服一升﹐復取微似汗﹐不須啜粥﹐餘如桂枝湯法將息及禁忌。

陳古愚曰﹕桂枝加葛根湯與此湯﹐俱治太陽經之病﹐太陽之經在背﹐經云「邪入於﹐腰脊乃彊。」師於二方皆云治項背KTKT﹐KTKT者﹐小鳥羽短﹐欲飛不能飛﹐而伸頸之象也。但前方治汗出﹐是邪從肌腠而入﹐故主桂枝﹔此方治無汗﹐是邪從膚表而入﹐故主麻黃。然邪旣入﹐肌腠亦病﹐方中取桂枝湯全方加葛根﹑麻黃﹐亦肌表兩解之治﹐與桂枝二麻黃一湯同意而用卻不同﹐微乎微乎﹗

三﹑醫論

○陽明病葛根黃連黃芩湯證

上所論二方﹐皆治太陽與陽明合病之方也。乃有其病原屬太陽﹐誤治之後﹐而又純屬陽明者﹐葛根黃芩黃連湯所主之病是也。

《傷寒論》原文﹕太陽病桂枝證﹐醫反下之﹐利遂不止﹐脈促者﹐表未解也﹐喘而汗出者﹐葛根黃芩黃連湯主之。

【葛根黃連黃芩湯方】葛根半斤﹐甘艸二兩炙﹐黃芩三兩﹐黃連三兩。

上四味﹐以水八升﹐先煮葛根減二升﹐納諸藥煮取二升﹐去渣﹐分溫再服。

促脈與結﹑代之脈皆不同﹐注疏諸家多謂﹐脈動速時一止者曰促。夫促脈𨿽多見於速脈之中﹐而實非止也。譬如﹐人之行路﹐行行且止﹐少停一步復行﹐是結﹑代也。又譬如人之奔馳﹐急急速走﹐路中偶遇不平﹐足下恆因有所齟齬﹐攺其步武﹐而仍然奔馳不止﹐此促脈也。是以促脈多見於速脈中也。凡此等脈﹐多因外感之熱內陷﹐促其脈之跳動加速﹐致脈管有所擁擠﹐偶現此象﹐名之爲促﹐若有人催促之使然也。故方中重用芩﹑連﹐化其下陷之熱﹐而卽用葛根之淸輕透表者﹐引其化而欲散之熱盡達於外﹐則表裏俱淸矣。且喘爲肺病﹐汗爲心液﹐下陷之熱旣促脈之跳動攺其常度﹐復迫心肺之陽外越﹐喘而且汗﹐由斯知方中芩﹑連﹐不但取其能淸外感內陷之熱﹐並善淸心肺之熱﹐而汗喘自愈也。

況黃連性能濃腸﹐又爲治下利之要藥乎。若服藥後﹐又有餘熱利不止者﹐宜治以拙擬滋陰宣解湯。

陸九芝曰﹕溫熱之與傷寒所異者﹐傷寒惡寒﹐溫熱不惡寒耳。惡寒爲太陽主證﹐不惡寒爲陽明主證﹐仲景於此分之最嚴。惡寒而無汗用麻黃﹐惡寒而有汗用桂枝﹐不惡寒而有汗且惡熱者用葛根。陽明之葛根﹐卽太陽之桂枝也﹐所以達表也。葛根黃連黃芩湯中之芩﹑連﹐卽桂枝湯中之芍藥也﹐所以安裏也。桂枝協麻黃治惡寒之傷寒﹐葛根協芩﹑連治不惡寒之溫熱﹐其方爲傷寒﹑溫熱之分途﹐任後人審其病之爲寒爲熱而分用之。尢重在芩﹑連之苦﹐不獨可降可瀉﹐且合苦以堅之之義﹐堅毛竅可以止汗﹐堅腸胃可以止利﹐所以葛根黃芩黃連湯又有下利不止之治﹐一方而表裏兼淸﹐此則藥借病用﹐本不專爲下利設也。乃後人視此方若舍下利一證外﹐更無他用者何也﹗用此方爲陽明溫熱發表之藥可爲特識﹐然葛根發表力甚微﹐若遇証之無汗者﹐當加薄荷葉三錢﹐始能透表出汗﹐試觀葛根湯治項背彊KTKT無汗惡風者﹐必佐以麻﹑桂可知也。當仲景時薄荷尙未入藥﹐前曾論之。究之淸輕解肌之品﹐最宜於陽明經病之發表﹐且於溫病初得者﹐不僅薄荷﹐若連翹﹑蟬蛻其性皆與薄荷相近﹐而當仲景時﹐於連翹止知用其根﹝卽連軺赤小豆湯中之連軺﹞以利小便﹐而猶不知用連翹以發表。

至於古人用蟬﹐但知用蚱蟬﹐是連其全身用之﹐而不知用其退有皮以達皮之妙也。蓋連翹若單用一兩﹐能於十二小時中使周身不斷微汗。若止用二三錢於有薄荷劑中﹐亦可使薄荷發汗之力綿長。至蟬蛻若單用三錢煎服﹐分毫不覺有發表之力﹐卽可周身得微汗﹐且與連翹又皆爲淸表溫疹之妙品以輔佐薄荷奏功﹐故因論薄荷而連類及之。

【附錄】後世用葛根黃芩黃連湯分量葛根﹝四錢﹞甘艸﹝一兩炙﹞黃芩﹝一錢五分﹞黃連﹝一錢五分﹞

不下利者﹐去黃連加知母三錢。無汗者﹐加薄荷葉﹑蟬蛻各錢半。

三﹑醫論

○陽明病白虎湯證

上所論有葛根諸方﹐皆治陽明在經之病者也。至陽明在府之病﹐又當另議治法﹐其治之主要﹐自當以白虎湯爲稱首也。

《傷寒論》原文﹕傷寒脈浮滑﹐此表有熱裏有寒﹐白虎湯主之。﹝此節載太陽篇﹞

此脈象浮而且滑﹐夫滑則爲熱入裏矣﹐乃滑而兼浮﹐是其熱未盡入裏﹐半在陽明之府﹐半在陽明之經也。在經爲表﹐在府爲裏﹐故曰表有熱裏有寒。《內經》謂熱病者皆傷寒之類也。又謂人之傷於寒也﹐則爲病熱。此所謂裏有寒者﹐蓋謂傷寒之熱邪已入裏也。陳氏之解原如斯﹐愚則亦以爲然。至他注疏家有謂此寒熱二字﹐宜上下互易﹐當作外有寒裏有熱者﹐然其脈象旣現浮滑﹐其外表斷不至惡寒也。有謂此寒字當系痰之誤﹐因痰寒二音相近﹐且脈滑亦爲有痰之徵也。然在寒溫﹐其脈有滑象﹐原主陽明之熱已實﹐且足徵病者气血素充﹐治亦易愈。若因其脈滑﹐而以爲有痰﹐則白虎湯豈爲治痰之劑乎。

《傷寒論》原文﹕三陽合病﹐腹滿身重﹐難以轉側﹐口不仁而面垢﹐譫語﹐遺尿。發汗則譫語﹐下之則額上生汗﹐手足逆冷。若自汗出者﹐白虎湯主之。﹝此節載陽明篇﹞

證爲三陽合病﹐乃陽明外連太陽內連少陽也。由此知三陽會合以陽明爲中間﹐三陽之病會合﹐卽以陽明之病爲中堅也。是以其主病之方﹐仍爲白虎湯﹐勢若帥師以攻敵﹐以全力搗其中堅﹐而其餘者自瓦解。

《傷寒論》原文﹕傷寒脈滑而厥者﹐裏有熱也﹐白虎湯主之。﹝此節載厥陰篇﹞

脈滑者陽明之熱傳入厥陰也。其脈滑而四肢厥逆者﹐因肝主疏泄﹐此證乃陽明傳來之熱郁於肝中﹐致肝失其所司﹐而不能疏泄﹑是以熱深厥亦深也。治以白虎湯﹐熱消而厥自回矣。

或問﹕傷寒傳經之次第﹐原自陽明而少陽﹐三傳而後至厥陰﹐今言陽明之熱傳入厥陰﹐將勿與經旨有背謬乎﹖答曰﹕白虎湯原爲治陽明實熱之正藥﹐其證非陽明之實熱者﹐仲景必不用白虎湯。此蓋因陽明在經之熱﹐不傳於府﹝若入府則不他傳矣﹞而傳於少陽﹐由少陽而爲腑臟之相傳﹝如由太陽傳少陰﹐卽腑臟相傳﹐《傷寒論》少陰篇﹕麻黃附子細辛湯所主之病是也﹞﹐則肝中傳入陽明實熱矣。究之﹐此等證其左右兩關必皆現有實熱之象﹐蓋此陽明在經之熱﹐𨿽由少陽以入厥陰﹐必仍有餘熱入於陽明之府﹐俾其府亦蘊有實熱﹐故可放膽投以白虎湯﹐而於胃府無損也。

【白虎湯方】知母六兩﹐石膏一斤打碎﹐甘艸二兩炙﹐粳米六合。

上四味﹐以水一斗﹐煮米熟湯成﹐去滓﹐溫服一升﹐日三服。

方中重用石膏爲主藥﹐取其辛涼之性﹐質重气輕﹐不但長於淸熱﹐且善排擠內蘊之熱息息自毛孔達出也。

用知母者﹐取其涼潤滋陰之性﹐旣可佐石膏以退熱﹐更可防陽明熱久者之耗眞陰也。用甘艸者﹐取其甘緩之性﹐能逗畱石膏之寒涼不至下趨也。用粳米者﹐取其汁漿濃鬱能調石膏金石之藥使之與胃相宜也。藥止四味﹐而若此相助爲理﹐俾猛悍之劑歸於和平﹐任人放膽用之﹐以挽回人命於垂危之際﹐眞無尙之良方也。

何猶多畏之如虎而不敢輕用哉﹖白虎湯方﹐三見於《傷寒論》。一在太陽篇﹐治脈浮滑﹔一在陽明篇﹐治三陽合病自汗出者﹐一在厥陰篇﹐治脈滑而厥。注家於陽明條下﹐謂苟非自汗﹐恐表邪抑塞﹐亦不敢鹵莽而輕用白虎湯。自此說出﹐醫者遇白虎湯證﹐恆因其不自汗出卽不敢用﹐此誤人不淺也。蓋寒溫之證﹐邪愈深入則愈險。當其由表入裏﹐陽明之府漸實﹐急投以大劑白虎湯﹐皆可保完全無虞。設當用而不用﹐由胃實以至腸實而必須降下者﹐已不敢保其完全無虞也。

況自汗出之文惟陽明篇有之﹐而太陽篇但言脈浮滑﹐厥陰篇但言脈滑而厥﹐皆未言自汗出也。由是知其脈但見滑象﹐無論其滑而兼浮﹐滑而兼厥﹐皆可投以白虎湯。經義昭然﹐何醫者不知尊經﹐而拘於注家之謬說也﹖白虎湯所主之病﹐分載於太陽陽明厥陰篇中﹐惟陽明所載未言其脈象何如﹐似令人有未愜意之處。

然卽太陽篇之脈浮而滑及厥陰篇之脈滑而厥推之﹐其脈當爲洪滑無疑﹐此當用白虎湯之正脈也。故治傷寒者﹐臨證時若見其脈象洪滑﹐知其陽明之府熱已實﹐放膽投以白虎湯必無差謬﹐其人將藥服後﹐或出涼汗而愈﹐或不出汗其熱亦可暗消於無形。若其脈爲浮滑﹐知其病猶連表﹐於方中加薄荷葉一錢﹐或加連翹﹑蟬蛻各一錢﹐服後須臾卽可由汗解而愈。其脈爲滑而厥也﹐知系厥陰肝气不舒﹐可用白茅根煮湯以之煎藥﹐服後須臾厥回﹐其病亦遂愈。此愚生平經驗所得﹐故敢確實言之﹐以補古書所未備也。

近世用白虎湯者﹐恆恪守吳氏四禁。所謂四禁者﹐卽其所著《溫病條辧》白虎湯後所列禁用白虎湯之四條也。然其四條之中﹐顯有與經旨相反之兩條﹐若必奉之爲金科玉律﹐則此救顚扶危挽回人命之良方﹐幾將置之無用之地。

吳鞠通原文﹕白虎本爲達熱出表﹐若其人脈浮弦而細者﹐不可與也﹔脈沈者﹐不可與也﹔不渴者﹐不可與也﹔汗不出者﹐不可與也﹐常須識此﹐勿令誤也。

按﹕前兩條之不可與﹐原當禁用白虎湯矣。至其第三條謂不渴者不可與也﹐夫用白虎湯之定例﹐渴者加人參﹐其不渴者卽服白虎湯原方﹐無事加參可知矣。吳氏以爲不渴者不可與﹐顯與經旨相背矣。且果遵吳氏之言﹐其人若渴卽可與以白虎湯﹐而亦無事加參矣﹐不又顯與渴者加人參之經旨相背乎﹖至其第四條謂汗不出者不可與也﹐夫白虎湯三見於《傷寒論》﹐惟陽明篇中所主之三陽合病有汗﹐其太陽篇所主之病及厥陰篇所主之病﹐皆未見有汗也。仲聖當日未見有汗卽用白虎湯﹐而吳氏則於未見有汗者禁用白虎湯﹐此不又顯與經旨相背乎﹖且石膏原具有發表之性﹐其汗不出者不正可借以發其汗乎﹖且卽吳氏所定之例﹐必其人有汗且兼渴者始可用白虎湯﹐然陽明實熱之證﹐渴而兼汗出者﹐十人之中不過一二人﹐是不幾將白虎湯置之無用之地乎﹖夫吳氏爲淸季名醫﹐而對於白虎湯竟誤設禁忌若此﹐彼蓋未知石膏之性也。及至所著醫案﹐曾治何姓叟﹐手足拘攣﹐因誤服熱藥所致﹐每劑中用生石膏八兩﹐服近五十日始愈﹐計用生石膏二十餘斤。又治趙姓中焦畱飲﹐上泛作喘﹐每劑藥中皆重用生石膏﹐有一劑藥中用六兩八兩者﹐有一劑中用十二兩者﹐有一劑中用至一斤者﹐共服生石膏近百斤﹐其病始愈。以觀其《溫病條辧》中﹐所定白虎湯之分量生石膏止用一兩﹐猶煎湯三杯分三次溫飲下者﹐豈不天壤懸殊哉﹖蓋吳氏先著《溫病條辧》﹐後著《吳氏醫案》﹐當其著《溫病條辧》時﹐因未知石膏之性﹐故其用白虎湯愼重若此﹔至其著《吳氏醫案》時﹐是已知石膏之性也﹐故其能放膽重用石膏若此﹐學問與年俱進﹐故不失其爲名醫也。

人之所以重視白虎湯而不敢輕用者﹐實皆未明石膏之性也。夫自古論藥之書﹐當以《神農本艸經》爲稱首﹐其次則爲《名醫別錄》。《神農本艸經》創於開天辟地之聖神﹐洵堪爲論藥性之正宗﹐至《名醫別錄》則成於前五代之陶弘景﹐乃取自漢以後及五代以前名醫論藥之處而集爲成書﹐以爲《神農本艸經》之輔翼﹝弘景曾以朱書本經﹑墨書別錄爲一書﹞﹐今卽《神農本艸經》及《名醫別錄》之文而細爲研究之。

《神農本艸經》石膏原文﹕气味辛﹐微寒﹐無毒﹐主治中風寒熱﹑心下逆气﹑驚喘﹑口漧﹑舌焦﹑不能息﹑腹中堅痛﹑除邪鬼﹑產乳﹑金瘡。

按﹕後世本艸﹐未有不以石膏爲大寒者﹐獨《神農本艸經》以爲微寒﹐可爲萬古定論。爲其微寒﹐是以白虎湯中用至一斤﹐至《吳氏醫案》治痰飲上泛作喘﹐服石膏近百斤而脾胃不傷也。其言主中風者﹐夫中風必用發表之藥﹐石膏旣主之則性善發表可知﹐至其主寒熱﹑驚喘﹑口漧﹑舌焦﹑無事詮解。至其能治心下逆气﹑腹中堅痛﹐人或疑之﹐而臨證細心品驗﹐自可見諸事實也。曾治一人﹐患春溫陽明府熱已實﹐心下脹滿異常﹐投以生石膏二兩﹑竹茹碎末五錢﹐煎服後﹐頓覺藥有推蕩之力﹐脹滿與溫病皆愈。又嘗治一人﹐少腹腫疼甚劇﹐屢經醫治無效﹐診其脈沈洪有力﹐投以生石膏三兩﹑旱三七二錢﹝研細衝服﹞﹑生蒲黃三錢﹐煎服兩劑全愈。此證卽西人所謂盲腸炎也﹐西人恆視之爲危險難治之病﹐而放膽重用生石膏卽可隨手奏效。至謂其除邪鬼者﹐謂能治寒溫實熱証之妄言妄見也。治產乳者﹐此乳字當作生字解﹝注疏家多以乳字作乳汁解者非是﹞﹐謂婦人當生產之後﹐偶患寒溫實熱﹐亦不妨用石膏﹐卽《金匱》謂婦人乳中虛煩亂﹑嘔逆﹑安中益气﹐竹皮大丸主之者是也﹝竹皮大丸中有石膏﹞。治金瘡者﹐人若爲刀斧所傷﹐摻以生石膏細末﹐立能止血且能消腫愈疼也。

《名醫別錄》石膏原文﹕石膏除時气﹑頭疼身熱﹑三焦大熱﹑腸胃中結气﹑解肌發汗﹑止消渴﹑煩逆﹑腹脹暴气﹑咽痛﹐亦可作浴湯。

按﹕解肌者﹐其力能達表﹐使肌膚松暢﹐而內蘊之熱息息自毛孔透出也。其解肌兼能發汗者﹐言解肌之後﹐其內蘊之熱又可化汗而出也。特是﹐後世之論石膏者﹐對於《神農本艸經》之微寒旣皆攺爲大寒﹐而對於《名醫別錄》之解肌發汗﹐則尢不相信。卽如近世所出之本艸﹐若鄒潤安之《本經疏證》﹑周伯度之《本艸思辧錄》﹐均可爲卓卓名著﹐而對於《名醫別錄》謂石膏能解肌發汗亦有微詞。

愚浮沈醫界者五十餘年﹐嘗精細體驗白虎湯之用法﹐若陽明之實熱﹐一半在經﹐一半在府﹐或其熱𨿽入府而猶連於經﹐服白虎湯後﹐大抵皆能出汗﹐斯乃石膏之涼與陽明之熱化合而爲汗以達於表也。若猶慮其或不出汗﹐則少加連翹﹑蟬蛻諸藥以爲之引導﹐服後復杯之頃﹐其汗卽出﹐且汗出後其病卽愈﹐而不復有外感之熱存畱矣。若其陽明之熱已盡入府﹐服白虎湯後﹐大抵出汗者少﹐不出汗者多﹐其出汗者熱可由汗而解﹐其不出汗者其熱亦可內消。蓋石膏質重气輕﹐其質重也可以逐熱下行﹐其气輕也可以逐熱上出﹐俾胃府之气化升降皆湛然淸肅﹐外感之熱自無存畱之地矣。

石膏之發汗﹐原發身有實熱之汗﹐非能發新受之風寒也。曾治一人﹐年近三旬﹐於春初得溫病﹐醫者以溫藥發其汗﹐汗出而病益加劇﹐診其脈洪滑而浮﹐投以大劑白虎湯﹐爲加連翹﹑蟬蛻各錢半﹐服後徧體得涼汗而愈。然愈後泄瀉數次﹐後過旬日又重受外感﹐其脈與前次相符﹐乃因前次服白虎湯後作泄瀉﹐遂攺用天花粉﹑玄參各八錢﹐薄荷葉﹑甘艸各二錢﹐連翹三錢﹐服後亦汗出徧體﹐而其病分毫不減﹐因此次所出之汗乃熱汗非涼汗也。不得已遂仍用前方﹐爲防其泄瀉﹐以生懷山藥八錢代方中粳米﹐服後仍徧體出涼汗而愈。由此案觀之﹐則石膏之妙用﹐有眞令人不可思議者矣。

重用石膏以發汗﹐非僅愚一人之實驗也。邑中友人劉××﹐肺熱勞喘﹐熱令尢甚﹐時當季夏﹐病犯甚劇﹐因嘗見愚重用生石膏治病﹐自用生石膏四兩﹐煎湯一大碗頓飲下﹐周身得涼汗﹐勞喘驟見輕﹐隔一日又將石膏如前煎飲﹐病又見輕﹐如此隔日一飲石膏湯﹐飲後必然出汗﹐其病亦隨之降序﹐飲過六次﹐而百藥難愈之痼疾竟霍然矣。

後劉××與愚相遇﹐因問石膏如此涼藥﹐何以能令人發汗﹖愚曰﹕石膏性善發汗﹐《名醫別錄》載有明文﹐臟腑蘊有實熱之人﹐服之恆易作汗也。此證因有伏气化熱﹐久畱肺中不去﹐以致肺受其傷﹐屢次飲石膏湯以逐之﹐則久畱之熱不能畱﹐遂盡隨汗出而消解無餘矣。

用石膏以治肺病及勞熱﹐古人早有經驗之方﹐因後世未知石膏之性﹐卽見古人之方亦不敢信﹐是以後世無用者。其方曾載於王燾《外臺祕要》﹐今特詳錄於下﹐以備醫界之采取。

《外臺祕要》原文﹕治骨蒸勞熱久嗽﹐用石膏紋如鍼者一斤﹐粉甘艸一兩﹐研細如面﹐日以水調三﹑四服﹐言其無毒有大益﹐乃養命上藥﹐不可忽其賤而疑其寒。《名醫別錄》言陸州楊士丞女﹐病骨蒸﹐內熱外寒﹐眾醫不能瘥﹐處州吳醫用此方而體遂涼。

按﹕書中所載楊氏女亦伏气化熱病。凡伏气化熱之病﹐原當治以白虎湯﹐脈有數象者﹐白虎加人參湯﹐醫者不知如此治法﹐是以久不瘥。吳醫治以石膏﹑甘艸粉﹐實爲白虎湯之變通用法。乃有其證非如此變通用之而不能愈者﹝必服石膏面始能愈﹞﹐此愚治伏气化熱臨証之實驗﹐爰錄一案於下﹐以明用古方者原宜因證變通也。

一人年近四旬﹐身形素彊壯﹐時當暮春﹐忽覺心中發熱﹐初未介意﹐後漸至大小便皆不利﹐屢次延醫服藥﹐病轉加劇﹐腹中脹滿﹐發熱益甚﹐小便猶可通滴瀝﹐而大便則旬餘未通矣﹐且又覺其熱上逆﹐無論所服何藥﹐下咽卽吐出﹐因此醫皆束手無策。後延愚爲診視﹐其脈弦長有力﹐重按甚實﹐左右皆然﹐視其舌苔濃而已黃﹐且多芒刺﹐知爲伏气化熱﹐因謂病者曰﹐欲此病愈非治以大劑白虎湯不可。病者謂我未受外感何爲服白虎湯﹖答曰﹐此伏气化熱證也﹐蓋因冬日或春初感受微寒﹐未能卽病﹐所受之寒伏藏於三焦脂膜之中﹐阻塞升降之气化﹐久而生熱﹐至春令已深﹐而其所伏之气更隨春陽而化熱﹐於斯二熱相並﹐而臟腑卽不勝其灼熱矣﹐此原與外感深入陽明者治法相同﹐是以宜治以白虎湯也。病者聞愚言而頷之﹐遂爲開白虎湯方﹐方中生石膏用三兩﹐爲其嘔吐爲加生赭石細末一兩﹐爲其小便不利爲加滑石六錢﹐至大便旬餘不通﹐而不加通大便之藥者﹐因赭石與石膏並用﹐最善通熱結之大便也。俾煎湯一大碗﹐徐徐溫飲下﹐服後將藥吐出一半﹐小便稍通﹐大便未通下。

翌日卽原方將石膏攺用五兩﹐赭石攺用兩半﹐且仿白虎加人參湯之義﹐又加野臺參三錢﹐復煎湯徐徐溫飲下﹐仍吐藥一半﹐大便仍未通下。於是變湯爲散﹐用生石膏細末一兩﹐赭石細末四錢和勻﹐爲一日之量﹐鮮白茅根四兩﹐煎湯分三次將藥末送服﹐服後分毫未吐﹐下燥糞數枚﹐小便則甚暢利矣。翌日更仿白虎加人參湯之義﹐又攺用野黨參五錢﹐煎湯送服從前藥末﹐又下燥糞數枚﹐後或每日如此服藥﹐歇息一日不服藥﹐約計共服生石膏細末斤許﹐下燥糞近百枚﹐病始霍然全愈。其人愈後﹐飲食增加﹐脾胃分毫無傷﹐則石膏之功用及石膏之良善可知矣。愚用石膏治大便之因熱燥結者實多次矣﹐或單用石膏細末﹐或少佐以赭石細末﹐莫不隨手奏效﹐爲此次所用石膏末最多﹐故特志之。

三﹑醫論

○陽明病白虎加人參湯證

白虎湯之外﹐又有白虎加人參湯﹐以輔白虎湯之所不逮。其方五見於《傷寒論》﹐今試約略錄其數節以爲研究之數據。

《傷寒論》原文﹕服桂枝湯大汗出後﹐大煩渴不解﹐脈洪大者﹐白虎加人參湯主之。

【白虎加人參湯方】知母六兩﹐石膏一斤碎綿裹﹐甘艸二兩炙﹐粳米六合﹐人參三兩。

上五味﹐以水一斗﹐煮米熟湯成﹐去滓﹐溫服一升﹐日三服。

服桂枝湯原取微似有汗﹐若汗出如水流漓﹐病必不解﹐此謂服桂枝湯而致大汗出﹐是汗出如水流漓也。

因汗出過多﹐大傷津液﹐是以大煩大渴﹑脈洪大異常﹐以白虎湯解其熱﹐加人參以復其津液而病可愈矣。

《傷寒論》原文﹕傷寒病若吐若下後﹐七﹑八日不解﹐熱結在裏﹐表裏俱熱﹐時時惡風﹐大渴﹐舌上干燥而煩﹐欲飲水數升者﹐白虎加人參湯主之。

所謂若吐﹑若下者﹐實因治失其宜﹐誤吐﹑誤下﹐是以吐下後而病不愈也。且誤吐則傷其津液﹐誤下則傷其气分﹐津液傷損可令人作渴﹐气分傷損﹐不能助津液上潮更可作渴﹐是以欲飲水數升也。白虎湯中加人參﹐不但能生津液﹐且能補助气分以助津液上潮﹐是以能立建奇功也。

《傷寒論》原文﹕傷寒脈浮﹐發熱無汗﹐其表不解者﹐不可與白虎湯。渴欲飲水﹐無表證者﹐白虎加人參湯主之。

凡服白虎湯之脈﹐皆當有滑象脈﹐滑者中有熱也。此節之脈象但浮﹐𨿽曰發熱﹐不過其熱在表﹐其不可與以白虎湯之實際﹐實在於此。乃因節中有無汗及表不解之文﹐而後世之治傷寒者﹐或謂汗不出者﹐不可用白虎湯﹐或謂表不解者﹐不可用白虎湯﹐至引此節之文以爲徵據﹐而不能連上數句匯通讀之﹐以重誤古人。

獨不思太陽篇中白虎湯證﹐其脈浮滑﹐浮非連於表乎﹖又不思白虎湯證三見於《傷寒論》﹐惟陽明篇白虎湯證﹐明言汗出﹐而太陽篇與厥陰篇之所載者﹐皆未言有汗乎﹖至於其人欲飲水數升﹐且無寒束之表證﹐是其外感之熱皆入於裏﹐灼耗津液﹐令人大渴﹐是亦宜急救以白虎加人參湯而無可遲疑也。

白虎加人參湯所主之證﹐或渴﹑或煩﹑或舌漧﹐固由內陷之熱邪所傷﹐實亦由其人眞陰虧損也。人參﹐補气之藥﹐非滋陰之藥﹐而加於白虎湯中﹐實能於邪火熾盛之時立復眞陰﹐此中蓋有化合之妙也。曾治一人﹐患傷寒熱入陽明之府﹐脈象有力而兼硬﹐時作譫語﹐按此等脈原宜投以白虎加人參湯﹐而愚時當少年﹐醫學未能深造﹐竟與以大劑白虎湯﹐俾分數次溫飲下﹐翌日視之熱已見退﹐而脈搏轉數﹐譫語更甚。乃恍然悟會﹐攺投以白虎加人參湯煎一大劑﹐分三次徐徐溫飲下﹐盡劑而愈。蓋白虎湯證其脈宜見滑象﹐脈有硬象卽非滑矣﹐此中原有陰虧之象﹐是以宜治以白虎加人參湯﹐而不可但治以白虎湯也。自治愈此案之後﹐凡遇其人脈數或弦硬﹐或年過五旬﹐或在勞心勞力之餘﹐或其人身形素羸弱﹐卽非在汗吐下後﹐渴而心煩者﹐當用白虎湯時﹐皆宜加人參﹐此立腳於不敗之地﹐戰則必勝之師也。

同邑友人李××﹐曾治一陽明府實證﹐其脈𨿽有力而數逾六至﹐李××先投以白虎湯不效﹐繼因其脈數加玄參﹑沙參以滋其陰分仍不效﹐詢方於愚。答曰﹕此白虎加人參湯證也。李××謂﹐此證非在汗吐下後﹐且又不渴不煩﹐何爲用白虎加人參湯﹖愚曰﹕用古人之方﹐當卽古人立方之意而推展變通之﹐凡白虎湯所主之證﹐其渴與煩者﹐多因陰分虛損﹐而脈象數者獨非陰分虛損乎﹖李××聞愚言而心中會悟﹐攺投以白虎加人參湯一劑而愈。

推展白虎加人參湯之用法﹐不必其人身體虛弱或有所傷損也。憶愚年三旬時﹐曾病伏气化熱﹐五心煩熱﹐頭目昏沈﹐舌苔白濃欲黃﹐且多芒刺﹐大便漧燥﹐每日用生石膏數兩煮水飲之﹐連飲數日﹐熱象不退﹐因思或藥輕不能勝病﹐乃於頭午用生石膏五兩煮水飲下﹐過午又用生石膏五兩煮水飲下﹐一日之間共服生石膏十兩﹐而心中分毫不覺涼﹐大便亦未通下。躊躇再四﹐精思其理﹐恍悟此必伏气之所入甚深﹐原當補助正气﹐俾吾身之正气壯旺﹐自能逐邪外出也。於斯欲仿白虎加人參湯之義﹐因無確實把握﹐猶不敢遽用大劑﹐就已所預存之藥﹐用生石膏二兩﹐野臺參二錢﹐甘艸錢半﹐適有所軋生懷山藥粗渣又加少許﹐煎湯兩蠱﹐分三次溫飲下﹐飲完晚間卽覺淸爽﹐一夜安睡﹐至黎明時少腹微疼﹐連瀉三次﹐自覺伏气之熱全消﹐再自視舌苔﹐已退去一半﹐而芒刺全無矣。夫以常理揆之﹐加人參於白虎湯中﹐必謂能減石膏之涼力﹐而此次之實驗乃知人參反能助石膏之涼力﹐其理果安在乎﹖蓋石膏煎湯﹐其涼散之力皆息息由毛孔透達於外﹐若與人參並用﹐則其涼散之力﹐與人參補益之力互相化合﹐能旋轉於臟腑之間﹐以搜剔深入之外邪使之淨盡無遺﹐此所以白虎加人參湯﹐淸熱之力遠勝於白虎湯也。

愚生平治寒溫實熱﹐用白虎加人參湯時﹐恆多於用白虎湯時﹐而又恆因證制宜﹐卽原方少有通變﹐凡遇脈過六至者﹐恆用生懷山藥一兩以代方中粳米﹐蓋以山藥含蛋白質甚多﹐大能滋陰補腎﹐而其濃鬱之汁漿又能代粳米調胃也。若遇陽明之熱旣實﹐而其人又兼下痢者﹐恆用生杭芍一兩以代方中知母﹐因芍藥善淸肝熱以除痢疾之裏急後重﹐而其涼潤滋陰之性又近於知母也。若婦人產後患寒溫實熱者﹐亦以山藥代粳米﹐又必以玄參八錢﹐以代方中知母﹐因山藥旣可補產後之腎虛﹐而玄參主產乳餘疾﹐《神農本艸經》原有明文也﹝《神農本艸經》中石膏﹑玄參皆主產乳﹐知母未言治產乳﹐不敢師心自用﹑輕以苦寒之藥施於產後也﹞。

且玄參原非苦寒之品﹐實驗之原甘而微苦﹝《神農本艸經》謂其味苦者﹐當系後世傳寫之誤﹞﹐是以𨿽在產後可放膽用之無礙也。

愚治寒溫之證﹐於陽明腸實大便燥結者﹐恆投以大劑白虎湯﹐或白虎加人參湯﹐往往大便得通而愈﹐且無下後不解之虞。間有服藥之後大便未卽通下者﹐而少投以降下之品﹐或用玄明粉二三錢和蜜衝服﹐其大便卽可通下。蓋因服白虎湯及服白虎加人參湯後﹐壯熱已消﹐燥結已潤﹐自易通下也。

有外感之實熱日久不退﹐致其人气血兩虧﹐危險迫於目前﹐急救以白虎加人參湯﹐其病只愈一半﹐必繼服他種補益之藥始能全愈者﹐今試詳述一案以徵明之﹕一幼女年九歲﹐於季春上旬感受溫病﹐醫者以熱藥發之﹐服後分毫無汗﹐轉覺表裏大熱﹐蓋已成白虎湯證也。醫者不知按方施治﹐遷延二十餘日﹐身體羸﹐危險之朕兆歧出﹐其目睛上竄﹐幾至不見﹐筋惕肉﹐周身顫動﹐時作噯聲﹐間有喘時﹐精神昏憒﹐毫無知覺﹐其肌膚甚熱﹐啟其齒見舌縮而幹﹐苔薄微黃﹐其脈數逾六至﹐左部弦細而浮﹐不任重按﹐右部亦弦細而重診似有力﹐大便旬日未行﹐此久經外感之熱灼耗﹐致气血兩虛﹐肝風內動﹐眞陰失守﹐元气將脫之候也。宜急治以白虎加人參湯﹐再輔以滋陰固气之品﹐庶可救愈﹐特慮病狀若此﹐湯藥不能下咽耳。其家人謂偶與以勺水或米湯猶知下咽﹐想灌以藥亦如下咽也﹐於斯遂爲疏方。

【處方】生石膏細末二兩﹐野臺參三錢﹐生懷山藥六錢﹐生懷地黃一兩﹐生淨萸肉一兩﹐甘艸二錢﹐共煎湯兩大盅﹐分三次溫飲下。

此方卽白虎加人參湯以生地黃代知母﹐生山藥代粳米﹐而又加山萸肉也。此方若不加萸肉﹐爲愚常用之方﹐以治寒溫證當用白虎加人參湯而體弱陰虧者。今重加山萸肉一兩者﹐誠以人當元气不固之時﹐恆因肝臟之疏泄而上脫﹐此證目睛之上竄﹐乃顯露之朕兆﹝當屬於肝﹞﹐重用萸肉以收斂肝臟之疏泄﹐元气卽可不脫。且諭嘉言謂上脫之證﹐若但知重用人參﹐轉令人气髙不返﹐重用萸肉爲之輔弼﹐自無斯獘﹐可穩重建功。將藥三次服完﹐目睛卽不上竄﹐身體安穩﹐噯聲已止﹐气息已勻﹐精神較前明了﹐而仍不能言﹐大便猶未通下﹐肌膚猶熱﹐脈數已減﹐不若從前之浮弦﹐右部重診仍似有力﹐遂卽原方略爲加減﹐俾再服之。

【第二方】生石膏細末兩半﹐野臺參三錢﹐生懷地黃一兩﹐生淨萸肉六錢﹐天冬六錢﹐甘艸二錢﹐煎湯兩盅﹐分兩次溫飲下﹐每飲一次﹐調入生雞子黃一枚。

目睛已不上竄而猶用萸肉者﹐誠以此證先有噯气之病﹐是其气難於上達也。凡气之難於上達者﹐須防其大便通後﹐气或下脫﹐故用萸肉以預防之。至於雞子黃﹐化學家謂其含有副腎髓質﹐卽善滋眞陰﹐生用之又善潤大便是以加之。

此藥日服一劑﹐服兩日熱已全退﹐精神之明了似將撤消﹐而仍不能言﹐大便仍未通下﹐間有努力欲便之狀。診其脈熱象已靜且微弱﹐擬用灌腸法通其大便。先用野臺參三錢﹐萸肉﹑天冬各四錢﹐煎湯服下。然後用灌腸法以通其大便﹐安然通下。仍不能言﹐細診其脈微弱益甚﹐右部關前之脈幾至不見。乃恍悟其所以不能言者﹐胸中大气下陷也﹐升補其胸中大气﹐使之上達於舌本必能言矣。

【第三方】生箭三錢﹐野臺參三錢﹐生懷山藥一兩﹐大甘枸杞一兩﹐北沙參一兩﹐天冬六錢﹐寸冬帶心六錢﹐升麻一錢﹐桔梗錢半﹐共煎湯一盅半﹐分兩次溫服下。此方連服兩劑﹐遂能言語﹐因方中重用滋陰之藥以培養其精神﹐而精神亦復常矣。

三﹑醫論

○陽明病三承气湯證

白虎湯及白虎加人參湯兩方﹐皆治足陽明有實熱者也。至熱入手陽明之府﹐致大便因熱燥結﹐其燥結愈甚者﹐蘊蓄之熱必愈深﹐此非開其燥結其熱固不能消也。若斯則攻下之劑﹐若承气湯諸方在所必需矣。

《傷寒論》原文﹕陽明病脈遲﹐𨿽汗出不惡寒者﹐其身必重﹐短气腹滿而喘﹐有潮熱者﹐此外欲解﹐可攻裏也。手足然而汗出者﹐此大便已硬也﹐大承气湯主之。若汗多﹐微發熱惡寒者﹐外來未也﹐其熱不潮﹐未可與承气湯。若腹大滿不通者﹐可與小承气湯﹐微和胃气﹐勿令大泄下。

首句爲陽明病脈遲﹐此見陽明病脈遲爲當下之第一明徵也。而愚初度此句之義﹐以爲凡傷寒陽明之當下者﹐若其脈數﹐下後恆至不解﹐此言脈遲﹐未必遲於常脈﹐特表明其脈不數﹐無慮其下後不解耳。迨至閱歷旣久﹐乃知陽明病當下之脈原有遲者。然其脈非爲遲緩之象﹐竟若蓄極而通﹐有遲而突出之象。蓋其脈之遲﹐因腸中有阻塞也。其遲而轉能突出者﹐因陽明火盛﹐脈原有力﹐有阻其脈之力而使之遲者﹐正所以激其脈之力而使有跳躍之勢也。如此以解脈遲﹐則脈遲之當下之理自明也。

然愚臨證實驗以來﹐知陽明病旣當下﹐其脈遲者固可下﹐卽其脈不遲而亦不數者﹐亦可下。惟脈數及六至則不可下﹐卽彊下之﹐病必不解﹐或病更加劇。而愚對於此等證﹐原有變通之下法﹐卽白虎加人參湯﹐將石膏不煎入湯中﹐而以所煎之湯將石膏送服者是也。愚因屢次用此方奏效﹐遂名之爲白虎承气湯﹐爰詳錄之於下﹐以備醫界采用。

生石膏八錢搗細﹐大潞黨參三錢﹐知母八錢﹐甘艸二錢﹐粳米二錢。藥共五味﹐將後四味煎湯一盅半﹐分兩次將生石膏細末用溫藥湯送下。服初次藥後﹐遲兩點鐘﹐若腹中不見行動﹐再服第二次。若腹中已見行動﹐再遲點半鐘大便已下者﹐停後服。若仍未下者﹐再將第二次藥服下。至若其脈𨿽數而洪滑有力者﹐用此方時亦可不加黨參。

愚從前遇寒溫証之當下而脈象數者﹐恆投以大劑白虎湯﹐或白虎加人參湯﹐其大便亦可通下。然生石膏必須用至四五兩﹐煎一大碗﹐分數次溫服﹐大便始可通下。間有服數劑後大便仍不通下者﹐其人亦恆脈淨身涼﹐少用玄明粉二三錢和蜜衝服﹐大便卽可通下。然終不若白虎承气湯用之較便也。

生石膏若服其研細之末﹐其退熱之力一錢可抵煎湯者半兩。

若以之通其大便﹐一錢可抵煎湯者一兩。是以方中只用生石膏八錢﹐而又愼重用之﹐必分兩次服下也。

寒溫陽明病﹐其熱甚盛者﹐投以大劑白虎湯﹐其熱稍退﹐翌日恆病仍如故。如此反復數次﹐病家遂疑藥不對證﹐而轉延他醫﹐因致病不起者多矣。愚後擬得此方﹐凡遇投以白虎湯見效旋又反復者﹐再爲治時卽用石膏爲末送服。其湯劑中用五六兩者﹐送服其末不過一兩﹐至多至兩半﹐其熱卽可全消矣。

【大承气湯方】大黃四兩酒洗﹐濃朴半斤炙去皮﹐枳實五枚炙﹐芒硝三合。

上四味﹐以水一斗﹐先煮二物﹐取五升﹐去滓﹐納大黃﹐煮取二升﹐去滓﹐納芒硝﹐更上微火一兩沸﹐分溫再服﹐得下﹐余勿服。

大承气湯方﹐所以通腸中因熱之燥結也。故以大黃之性善攻下﹐且善瀉熱者爲主藥。然藥力之行必恃臟腑之气化以斡旋之﹐故佐以朴﹑實以流通腸中郁塞之气化﹐則大黃之攻下自易爲力矣。用芒硝者﹐取其性寒味鹹﹐善淸熱又善軟堅﹐且兼有攻下之力﹐則堅結之燥糞不難化爲溏糞而通下矣。方中之用意如此﹐藥味無多﹐實能面面精到﹐而愚對於此方不無可疑之點﹐則在其藥味分量之輕重也。

《神農本艸經》謂大黃能推陳致新﹐是以有黃良之名﹐在陽明蘊有實熱大便燥結者﹐原宜多用。至濃朴不過爲大黃之輔佐品﹐竟重用至半斤﹐較大黃之分量爲加倍﹐若按一兩爲今之三錢折算﹐復分兩次服之﹐則一次所服之藥﹐當有濃朴一兩二錢。夫濃朴气溫味辛﹐若多用之﹐能損人眞气﹐爲人所共知﹐而其性又能橫行達表﹐發出人之熱汗。憶愚少時﹐曾治一陽明實熱大便燥結證﹐方中用大黃三錢﹐服後大便未通下﹐攺延他醫﹐方中重用濃朴一兩﹐服後片時出熱汗徧體﹐似喘非喘﹐气弱不足以息﹐未逾半日而亡矣。此誠可爲前車之鑑也。是以愚謂此方之分量必有差誤﹐愚疑此方濃朴之分量﹐當亦如小承气湯爲大黃分量之半﹐其原本或爲濃朴之分量半大黃﹐大抵由此半字而誤爲半斤也。

再者﹐本節原文以陽明病脈遲五字開端﹐所謂脈遲者﹐言其脈象𨿽熱而至數不加數也﹝非謂其遲於平脈﹞。

此乃病者身體素壯﹐陰分尢充足之脈。病候至用大承气湯時﹐果能有如此脈象﹐投以大承气湯原方﹐亦可隨手奏效。而今之大承气湯證如此脈象者﹐實不多見也。此乃半關天時﹐半關人事﹐實爲古今不同之點。卽濃朴之分量原本如是﹐醫者亦當隨時制宜爲之通變化裁﹐方可爲善師仲景之人。非然者﹐其脈或不遲而數﹐但用硝﹑黃降之﹐猶恐降後不解﹐因陰虛不能勝其燥熱也﹐況更重用濃朴以益其燥熱乎﹖又或其脈縱不數﹐而熱實脈虛﹐但用硝﹑黃降之﹐猶恐降後下脫﹐因其气分原虧﹐不堪硝﹑黃之推蕩也﹐況敢重用濃朴同枳實以破其气乎﹖昔葉香巖用藥催生﹐曾加梧桐葉一片作引﹐有效之者﹐轉爲香巖所笑。或問其故﹐香巖謂﹕「余用梧桐葉一片時﹐其日爲立秋﹐取梧桐一葉落也。非其時﹐將用梧桐葉何爲﹖」由斯知名醫之治病﹐莫不因時制宜﹐原非膠柱鼓瑟也。是以愚用承气湯時﹐大黃﹑芒硝恆皆用至七八錢﹐濃朴﹑枳實不過用二錢。或仿調胃承气湯之義﹐皆減去不用﹐外加生赭石細末五六錢﹐其攻下之力不減大承气原方﹐而較諸原方用之實爲穩妥也。至其脈象數者﹐及脈象𨿽熱而重按無力者﹐又恆先投以大劑白虎加人參湯﹐煎湯一大碗﹐分數次溫飲下﹐以化胃中燥熱﹐而由胃及腸卽可潤其燥結﹐往往有服未終劑﹐大便卽通下者。且下後又無虞其不解﹐更無慮其下脫也。其間有大便未卽通下者﹐可用玄明粉三錢﹐或西藥畱苦四錢﹐調以蜂蜜﹐開水沖服。或外治用豬膽汁導法﹐或用食鹽﹝若用熬火硝所出之鹽更佳﹞融水灌腸﹐皆可通下。至通下之後﹐亦無不愈者。

【小承气湯方】大黃四兩酒洗﹐濃朴二兩炙去皮﹐枳實三枚大者炙。

上三味﹐以水四升﹐煮取一升二合﹐去滓﹐分溫二服。初服湯當更衣﹐不爾者盡飲之。若更衣者﹐勿服之。

大承气湯所主之病﹐大腸中有燥糞﹐是以用芒硝軟堅以化其燥糞。小承气湯所主之病爲腹大滿不通﹐是其病在於小腸而上連於胃﹐是以但用大黃﹑朴實以開通其小腸﹐小腸開通下行﹐大便不必通下﹐卽通下亦不至多﹐而胃中之食可下輸於小腸﹐是以胃气得和也。此大﹑小承气湯用法之分別也。而二承气湯之外﹐又有調胃承气湯﹐更可連類論及之。

【調胃承气湯方】大黃四兩去皮淸酒浸﹐甘艸二兩炙﹐芒硝半升。

上二味﹐咀﹐以水三升﹐煮取一升﹐去滓﹐納芒硝﹐再上火微煮令沸﹐少少溫服之。

大黃𨿽爲攻下之品﹐原善淸血分之熱﹐心中發煩實爲血分有熱也。大黃浸以淸酒﹐可引其苦寒之性上行以淸心之熱而煩可除矣。證無大便燥結而仍用芒硝者﹐《內經》謂熱淫於內治以鹹寒。芒硝味鹹性寒﹐實爲心家對宮之藥﹝心屬火﹐咸屬水故爲心家對宮之藥﹞﹐其善淸心熱﹐原有專長﹐故無大便燥結證而亦加之也。用甘艸者﹐所以緩藥力之下行﹐且又善調胃也。不用朴﹑實者﹐因無大便燥結及腹滿之證也。

承气湯𨿽有三方﹐而小承气及調胃承气﹐實自大承气變化而出。《傷寒論》所載三承气主治之證不勝錄﹐然果洞悉三方之各有用意﹐及三方藥力輕重各有區別﹐且所主之病𨿽有上﹑中﹑下之分﹐而究之治上可及於中﹐治中可及於下﹐分治之中﹐仍有連帶關系﹐自能凡遇宜用承气湯證﹐斟酌其宜輕宜重﹐分別施治而無差謬矣。

至於愚用承气湯之經過﹐又恆變化多端﹐不拘拘於三承气湯中之藥味也。今試舉數案以徵明之。

大承气湯所主之證﹐原宜脈遲﹐其有脈不遲而洪實有力者﹐亦不妨用。惟其脈不遲而轉數﹐若因大便燥結﹐而遽投以大承气湯﹐其脈之無力者﹐恆因大便通後而虛脫。

其脈之有力者﹐下後縱不至虛脫﹐其病亦必不能愈﹐所謂降後不解也。凡遇此等脈﹐必設法將其脈數治愈﹐然後再通其大便。

曾治一叟﹐年近六旬﹐因外感之熱過甚﹐致大便旬日未通﹐其脈數逾六至﹐心中煩熱﹐延醫數人﹐皆不敢用降下之劑﹐然除降下外﹐又別無治法。愚診其脈象𨿽數﹐重按甚實﹐遂先投以大劑白虎加人參湯﹐每劑分三次溫服下﹐連服兩劑﹐壯熱全消﹐脈已不數﹐大便猶未通下﹐繼用淨芒硝細末三錢﹐蜂蜜一兩﹐開水沖服﹐大便通下﹐病遂愈。

曾治一少年﹐因外感實熱﹐致大便燥結﹐旬餘未下﹐其脈亦數逾六至﹐且不任重按﹐亦投以白虎加人參湯﹐以生地黃代方中知母﹐生山藥代方中粳米﹐煎湯一大碗﹐俾分多次徐徐溫飲下。初服一劑﹐脈數見緩﹐遂卽原方略爲減輕﹐俾再煎服﹐擬後服至脈象復常﹐再爲通其大便﹐孰意次劑服完而大便自通下矣。且大使通下後﹐外感之實熱亦消解無餘矣。此直以白虎加人參湯代承气湯也﹐自治愈此病之後﹐凡遇有証之可下而可緩下者﹐恆以白虎湯代承气﹐或以白虎加人參湯代承气﹐其涼潤下達之力﹐恆可使大便徐化其燥結﹐無事用承气而自然通下﹐且下後又無不解之虞也。

治一少婦﹐於大怒之餘感冒傷寒﹐熱傳陽明﹐大便燥結﹐醫者兩次投以大承气皆吐出。診其脈弦長有力﹐蓋脈現弦長﹐無論見於何部﹐皆主肝火熾盛﹐此不受藥之所以然也。遂於大承气湯中將朴﹑實減輕﹝朴實各用錢半﹞﹐加生杭芍﹑生赭石各一兩﹐臨服藥時﹐又恐藥湯入口卽吐出﹐先用白開水送服生赭石細末三錢﹐繼將藥服下﹐閱三點鐘大便通下而病卽愈矣。

又治一人素傷煙色﹐平日大便七八日一行﹐今因受外感實熱﹐十六七日大便猶未通下﹐心中煩熱﹐腹中脹滿﹐用洗腸法下燥糞少許﹐而脹滿煩熱如舊﹐醫者謂其气虛脈弱﹐不敢投降下之藥。及愚診之﹐知其脈𨿽弱而火則甚實﹐遂用調胃承气湯加野臺參四錢﹐生赭石﹑天門冬各八錢﹐共煎湯一大碗﹐分三次徐徐溫飲下﹐飲至兩次﹐腹中作響﹐覺有開通之意﹐三次遂不敢服﹐遲兩點鐘大便通下﹐內熱全消﹐霍然愈矣。

有服承气湯後﹐大便之燥結不下﹐繼服些許他藥而燥結始下者﹐試再舉兩案以明之。

邑中名醫劉××﹐愚初學醫時﹐家中常延之﹐一日﹐見先生治一傷寒熱入陽明大便燥結證﹐從前醫者﹐投以大承气湯兩劑不下﹐繼延先生治之﹐單用威靈仙三錢﹐煎湯服後大便通下﹐病亦遂愈。愚疑而問曰﹕威靈仙𨿽能通利二便﹐以較硝﹑黃攻下之力實遠不如﹐乃從前服大承气湯兩劑大便不下﹐何先生只用威靈仙三錢而大便卽下乎﹖答曰﹕其中原有妙理﹐乃前後所用之藥相借以成功也。蓋其從前所服之大承气湯兩劑﹐猶在腹中﹐因其臟腑之气化偶滯﹐藥力亦隨之停頓﹐借威靈仙走竄之力以觸發之﹐則硝﹑黃力之停頓者﹐可陡呈其開通攻決之本性﹐是以大便遂通下也。是威靈仙之於硝﹑黃﹐猶如槍炮家導火之綫也。愚聞如此妙論﹐頓覺心地開通﹐大有會悟﹐後有仿此醫案之時﹐亦隨手奏效。

因並錄之於此﹐由此知醫學𨿽貴自悟﹐亦必啟發之有自也。

鄰村霍××﹐當怒動肝火之餘感受傷寒﹐七八日間腹中脹滿﹐大便燥結﹐醫者投以大承气湯﹐大便未通下﹐肋下轉覺疼不可支。其脈左部沈弦有力﹐知系肝經气郁火盛﹐急用柴胡三錢﹐生麥芽一兩﹐煎湯服後﹐至半點鐘肋下已不覺疼﹐又遲一點余鐘﹐大便卽通下。大便下後﹐腹卽不脹﹐而病脫然全愈矣。

此案實仿前案之義﹐亦前後藥力相借以通大便也。蓋腎爲二便之關﹐肝行腎之气﹐肝又主疏泄﹐大便之通與不通﹐實於肝有關系也。調其肝郁﹐卽可以通行大便﹐此中原有至理。至於調肝用柴胡而又必佐以生麥芽者﹐因麥芽生用亦善調肝者也。且柴胡之調肝﹐在於升提﹐生麥芽之調肝﹐在於宣通﹐若因肝不舒但用柴胡以升提之﹐恐初服下時肋下之疼將益劇。惟柴胡之升提﹐與麥芽之宣通相濟以成調肝气之功﹐則肝气之郁者自開﹐遏者自舒﹐而徐還其疏泄之常矣。且柴胡之性不但善調肝气也﹐《神農本艸經》謂柴胡主心腹腸胃中結气﹐飲食積聚﹐寒熱邪气﹐推陳致新。三復《神農本艸經》之文﹐是柴胡不但善於調肝﹐兼能消脹滿通大便矣。然柴胡非降下之藥也﹐其於大便之當通者﹐能助硝黃以通之﹐若遇脾胃之气下澑大便泄瀉者﹐伍以﹑術轉能升舉脾胃之气以止泄瀉﹐柴胡誠妙藥也哉。善於用柴胡者﹐自能深悟此中之妙理也。

至於妊婦外感熱實﹐大便燥結者﹐承气湯亦不妨用﹐《內經》所謂「有故無殞亦無殞也」。然此中須有斟酌﹐以上所列方中諸藥﹐芒硝斷不可用。至赭石則三月以前可用﹐三月以後不可用。其餘𨿽皆可用﹐然究宜先以白虎湯或白虎加人參湯代承气﹐卽不能完全治愈﹐後再用承气時亦易奏效也。曾治一婦人﹐妊過五月﹐得傷寒證﹐八九日間脈象洪實﹐心中熱而煩躁﹐大便自病後未行﹐其臍上似有結糞﹐按之微疼﹐因其內熱過甚﹐先用白虎加人參湯淸之﹐連服兩劑內熱頗見輕減﹐而臍上似益髙腫﹐不按亦疼﹐知非服降下之藥不可也。然從前服白虎加人參湯兩劑﹐知其大便𨿽結不至甚燥﹐治以降下之輕劑當可奏效﹐爲疏方﹐用大黃﹑野臺參各三錢﹐眞阿膠﹝不炒另燉兌服﹞﹑天冬各五錢﹐煎湯服下﹐卽覺臍上開通﹐過一點鐘﹐疼處卽不疼矣。又遲點半鐘﹐下結糞十餘枚﹐後代溏糞﹐遂覺霍然全愈﹐後其胎气亦無所損﹐屆期舉子矣。至方中之義﹕大黃能下結糞﹐有人參以駕馭之﹐則不至於傷胎。又輔以阿膠﹐取其旣善保胎﹐又善潤腸﹐則大便之燥者可以不燥矣。用天冬者﹐取其涼潤微辛之性﹝細嚼之實有辛味﹞﹐最能下行以潤燥開瘀﹐兼以解人參之熱也。

三﹑醫論

○陽明病茵陳蒿湯證

陽明原屬燥金﹐其爲病也多燥熱﹐白虎﹑承气諸方﹐皆所以解陽明之燥熱也。然燥熱者陽明恆有之正病﹐而有時間見濕熱爲病﹐此陽明之變病也。其變病果爲何病﹖陽明篇中諸發黃之證是也。試再進而詳論之。

《傷寒論》原文﹕陽明病﹐發熱汗出者﹐此爲熱越﹐不能發黃也。但頭汗出﹐身無汗﹐劑頸而還﹐小便不利﹐渴引水漿者﹐此爲瘀熱在裏﹐身必發黃﹐茵陳蒿湯主之。

陽明病發熱汗出者﹐熱外越而濕亦隨之外越﹐卽不能發黃。若其熱不外越而內蘊﹐又兼其人小便不利﹐且飲水過多﹐其濕與熱必至化合而生黃﹐是以周身必發黃也。主以茵陳蒿湯者﹐以茵陳蒿湯善除濕熱也。

【茵陳蒿湯方】茵陳蒿六兩﹐梔子十四枚擘﹐大黃二兩去皮。

上三味﹐以水一斗﹐先煮茵陳減六升﹐納二味﹐煮取三升﹐去滓﹐分溫三服﹐小盒飯利﹐尿如皂角汁﹐色正赤﹐一宿腹減﹐黃從小便去也。

茵陳﹐性寒味苦﹐具有生發之气﹐寒能勝熱﹐苦能勝濕﹐其生發之气能逐內蘊之濕熱外出﹐故可爲濕熱身黃之主藥。佐以梔子﹑大黃者﹐因二藥亦皆味苦性寒也﹐且梔子能屈曲引心火下行以利小便。大黃之色能直透小便﹝凡服大黃者﹐其小便卽爲大黃之色﹐是大黃能利小便之明徵﹞﹐故少用之亦善利小便。至茵陳𨿽具有升發之性﹐《名醫別錄》亦謂其能下利小便﹐三藥並用﹐又能引內蘊之熱自小便瀉出﹐是以服之能隨手奏效也。

《傷寒論》原文﹕傷寒七﹑八日﹐身黃如橘子色﹐小便不利﹐腹微滿者﹐茵陳蒿湯主之。

身黃如橘而腹滿﹐小便不利﹐此因濕熱成病可知﹐故亦治以茵陳蒿湯也。

三﹑醫論

○陽明病梔子柏皮湯證

《傷寒論》原文﹕傷寒身黃發熱﹐梔子柏皮湯主之。

此節示人﹐但見其身黃發熱﹐卽無腹滿小便不利諸證﹐亦直可以濕熱成病斷之也。

【梔子柏皮湯方】梔子十五个擘﹐甘艸一兩炙﹐黃柏二兩。

上三味﹐以水四升﹐煮取一升半﹐去滓﹐分溫再服。

此方之用意﹐欲以分消上中下之熱也。是以方中梔子善淸上焦之熱﹐黃柏善淸下焦之熱﹐加甘艸與三藥並用﹐又能引之至中焦以淸中焦之熱也。且梔子﹑黃柏皆過於苦寒﹐調以甘艸之甘﹐俾其苦寒之性味少變﹐而不至有傷於胃也。

三﹑醫論

○陽明病麻黃連軺赤小豆湯證

《傷寒論》原文﹕傷寒瘀熱在裏﹐身必發黃﹐麻黃連軺赤小豆湯主之。

【麻黃連軺赤小豆湯方】麻黃二兩去節﹐赤小豆一升﹐連軺二兩﹐杏仁四十个去皮尖﹐大棗十二枚﹐生梓白皮一升﹐生薑二兩切﹐甘艸二兩炙。

上八味﹐以潦水一斗﹐先煮麻黃再沸﹐去上沫﹐納諸藥﹐煮取三升﹐分溫三服﹐半日服盡。

按﹕連軺非連翹﹐乃連翹根也。其性涼能瀉熱﹐兼善利濕﹐後世攺用連翹則性不同矣。赤小豆﹐卽作飯之小豆﹐形如綠豆而色赤者﹐非南來之紅豆也。梓白皮﹐藥局無鬻者﹐有梓樹處自加之可也。陳修園云﹐若無梓白皮﹐可以茵陳代之。

身發黃與黃膽不同。黃膽爲膽汁妄行於血中﹐仲景書中𨿽未明言﹐而諭嘉言《寓意艸》於錢小魯案中曾發明之﹐彼時西人謂膽汁溢於血中之說﹐猶未入中國也。至身發黃之病﹐猝成於一兩日間﹐其非膽汁溢於血分可知矣。茵陳爲治熱結黃膽之要藥﹐《神農本艸經》載有明文﹐仲景治身發黃亦用之者﹐誠以二証之成﹐皆由於濕熱﹐其濕熱由漸而成則爲黃膽﹐其濕熱因外感所束﹐倉猝而成則爲身發黃﹐是以皆可以茵陳蒿治之也。

身發黃之證﹐不必皆濕熱也。陽明篇七十六節云「傷寒發汗已﹐身目爲黃﹐所以然者﹐寒濕在裏不解故也﹐以爲不可下也﹐於寒濕中求之。」王和安曰﹕黃爲油熱色﹐油中含液而包脈孕血﹐液虛血燥則熱甚爲陽黃﹐身黃發熱之梔子柏皮證也。油濕血熱相等而交蒸﹐爲小便不利﹐身黃如橘之茵陳蒿證也。油寒膜濕﹐郁血爲熱﹐則寒濕甚而爲陰黃﹐卽茵陳五苓證也。病有熱而治從寒濕﹐玩以爲二句﹐語气之活自可想見。蓋以爲不可下﹐明見有可下之熱黃也﹐在於寒濕中求之﹐言治法求之寒濕﹐明見黃證不純爲寒濕也。凡一證二因者﹐治從其甚﹐可於二語見之。

上王氏之論甚精細﹐而愚於此節之文則又別有會悟﹐試引從前治愈之兩案以明之。

曾治一人受感冒﹐惡寒無汗﹐周身發黃﹐以麻黃湯發之﹐汗出而黃不退。細診其脈﹐左部弦而無力﹐右部濡而無力﹐知其肝膽之陽不振﹐而脾胃又虛寒也。蓋脾胃屬土﹐土色本黃﹐脾胃有病﹐現其本色﹐是以其病濕熱也﹐可現明亮之黃色﹐其病濕寒也﹐亦可現黯淡之黃色。觀此所現之黃色﹐𨿽似黯淡而不甚黯淡者﹐因有膽汁妄行在其中也。此蓋因肝膽陽分不振﹐其中气化不能宣通膽汁達於小腸化食﹐以致膽管閉塞﹐膽汁遂蓄極妄行﹐溢於血分而透黃色﹐其爲黃色之根源各異﹐竟相並以呈其象﹐是以其發黃似黯淡而非黯淡也。審病旣確﹐遂爲擬分治左右之方以治之。

生箭六錢﹐桂枝尖二錢﹐漧薑三錢﹐濃朴錢半﹐陳皮錢半﹐茵陳二錢。

上藥六味﹐共煎湯一大盅溫服。

方中之義﹕用黃以助肝膽之陽气﹐佐以桂枝之辛溫﹐更有開通之力也。用漧薑以除脾胃之濕寒﹐輔以濃朴能使其熱力下達。更輔以陳皮﹐能使其熱力旁行﹐其熱力能布充周﹐脾胃之寒濕自除也。用茵陳者﹐爲其具有升發之性﹐實能打開膽管之閉塞﹐且其性能利濕﹐更與姜﹑桂同用﹐𨿽云苦寒而亦不覺其苦寒也。況肝膽中寄有相火﹐肝膽𨿽涼﹐相火之寄者仍在﹐相火原爲龍雷之火﹐不可純投以辛熱之劑以觸發之﹐少加茵陳﹐實兼有熱因寒用之義也。

又治一人﹐時當仲秋﹐寒熱往來﹐周身發黃﹐心中煩熱﹐腹中又似覺寒涼﹐飲食不甚消化﹐其脈左部弦硬﹐右部沈濡﹐心甚疑之﹐問其得病之由﹐答云﹐不知。因細問其平素之飲食起居﹐乃知因屋宇窄隘﹐六七月間皆在外露宿﹐且其地多潮濕﹐夜間霧露尢多。乃恍悟此因臟腑久受潮濕﹐脾胃屬土﹐土爲太陰﹐濕郁久則生寒﹐是以飲食不能消化。肝膽屬木﹐木爲少陽﹐濕郁久則生熱﹐又兼有所寄之相火爲之燻蒸﹐以致膽管腫脹閉塞﹐是以膽汁妄行﹐溢於血中而身黃也。舌上微有白苔﹐知其薄受外感﹐侵入三焦﹐三焦原爲手少陽與足少陽並爲遊部﹐一气貫通﹐是以亦可作寒熱﹐原當以柴胡和解之﹐其寒熱自已﹐茵陳性近柴胡﹐同爲少陽之藥﹐因其身發黃﹐遂用茵陳三錢以代柴胡﹐又加連翹﹑薄荷葉﹑生薑各三錢﹐甘艸二錢﹐煎湯服後﹐周身得汗﹝足少陽不宜發汗手少陽宜發汗﹞﹐寒熱往來愈﹐而發黃如故。於斯就其左右之脈寒熱迥殊者﹐再擬一方治之。

茵陳三錢﹐梔子三錢﹐漧薑三錢﹐白術三錢炒﹐濃朴二錢﹐焰硝五分研細。

上六味﹐將前五味煎湯一大盅﹐乘熱納硝末融化服之。

方中之義﹕用梔子﹑茵陳以淸肝膽之熱﹐用漧薑﹑白術﹑濃朴以除脾胃之寒﹐藥性之涼熱迥然不同﹐而匯爲一方自能分途施治也。用焰硝者﹐因膽管之閉塞﹐恆有膽石阻隔﹐不能輸其膽汁於小腸﹐焰硝之性善消﹐卽使膽管果有膽石﹐服之亦不難消融也﹐

三﹑醫論

○陽明病豬苓湯證

發黃之證﹐多成於濕熱﹐諸治發黃之方﹐皆治濕熱之方也。

乃有本陽明病﹐其人蘊有濕熱而不發黃者﹐自當另議治法﹐而陽明篇中亦曾載其治方矣。

《傷寒論》原文﹕若脈浮發熱﹐渴欲飲水﹐小便不利者﹐豬苓湯主之。

此節所謂脈浮者﹐乃病入陽明﹐而猶連太陽之府也。蓋太陽之病﹐在經脈浮﹐在府亦脈浮﹐此因太陽之府蘊有實熱﹐以致小便不利﹐而熱之入於陽明者﹐不能由太陽之府分消其熱下行﹐轉上逆而累及於肺﹐是以渴欲飲水也。治以豬苓湯﹐是仍欲由太陽之府分消其熱也。

【豬苓湯方】豬苓去皮﹑茯苓﹑阿膠﹑滑石﹑澤瀉各一兩。

上五味﹐以水四升﹐先煮四味取二升﹐去滓﹐納下阿膠﹐烊消﹐溫服七合﹐日三服。

豬苓﹑茯苓﹐皆爲滲淡之品﹐而豬苓生於楓下﹐得楓根陰柔之气﹐以其性善化陽﹐以治因熱小便不利者尢宜﹐故用之爲主藥。用澤瀉者﹐因其能化水气上升以止渴﹐而後下降以利小便也。用滑石者﹐其性可代石膏﹐以淸陽明之實熱﹐又能引其熱自小便出也。用阿膠者﹐因太陽之府原與少陰相連﹐恐諸利水之藥或有損於少陰﹐故加阿膠大滋眞陰之品﹐以助少陰之气化也。

三﹑醫論

○陽明病四逆湯證

總計陽明篇中之病證﹐大抵燥而且熱也﹐其有不燥而轉濕者﹐此陽明之變證也。於治發黃諸方﹐曾發明之矣。更有不熱而反寒者﹐此亦陽明之變證也。夫病旣寒矣﹐必須治以熱劑﹐方爲對証之藥﹐是則溫熱之劑﹐又宜講求矣。

《傷寒論》原文﹕脈浮而遲﹐表熱裏寒﹐下利淸谷者﹐四逆湯主之。

外感之著人﹐恆視人體之稟賦爲轉移﹐有如時气之流行﹐受病者或同室﹑同時﹐而其病之偏涼﹑偏熱﹐或迥有不同。蓋人之臟腑素有積熱者﹐外感觸動之則其熱益甚﹔其素有積寒者﹐外感觸動之則其寒亦益甚也。明乎此則可與論四逆湯矣。

【四逆湯方】甘艸二兩炙﹐漧薑兩半﹐附子一枚生用去皮破八片。

上三味以水三升﹐煮取一升二合﹐去滓﹐分溫再服﹐彊人可大附子一枚﹑漧薑三兩。

漧薑爲溫暖脾胃之主藥﹐伍以甘艸﹐能化其猛烈之性使之和平﹐更能畱其溫暖之力使之常久也。然脾胃之溫暖﹐恆賴相火之壯旺﹐附子色黑入腎﹐其非常之熱力﹐實能補助腎中之相火﹐以濃脾胃溫暖之本源也。方名四逆者﹐誠以脾主四肢﹐脾胃虛寒者﹐其四肢常覺逆冷﹐服此藥後﹐而四肢之厥逆可回也。

方中附子﹐注明生用﹐非剖取卽用也。因附子之毒甚大﹐種附子者﹐將附子剖出﹐先以鹽水浸透﹐至藥局中又幾經泡制﹐然後能用﹐是知方中所謂附子生用者﹐特未用火炮熟耳。

三﹑醫論

○少陽病提綱及汗吐下三禁

陽明之熱﹐已入府者﹐不他傳矣。若猶在經﹐而未入於府者﹐仍可傳於少陽。而少陽確實之部位﹐又須詳爲辧析也。夫太陽主外﹐陽明主裏﹐而介於太陽﹑陽明之間者﹐少陽也。少陽外與太陽相並則寒﹐內與陽明相並則熱﹐是以少陽有病而寒熱往來也。由此而論﹐則傳經之次第﹐當由太陽而少陽﹐由少陽而陽明﹐而《內經》竟謂一日巨陽﹝卽太陽﹞受之﹐二日陽明受之﹔三日少陽受之者何也﹖蓋他手﹑足同名之經各有界限﹐獨少陽主膜﹐人身之膜無不相通。膜有連於太陽者﹐皮膚下腠理之白膜也。膜有連於陽明者﹐肥肉﹑瘦肉間之膜也。此爲手少陽經以三焦爲府者也﹝三焦亦是膜﹐發源於命門﹐下焦爲包腎絡腸之膜﹐中焦爲包脾連胃之膜﹐上焦爲心下膈膜及心肺一系相連之膜﹞。又兩脇之下皆板油﹐包其外者亦膜也﹐此爲足少陽之膜以膽爲府者也。由此知介於太陽﹑陽明之間者﹐手少陽也﹔傳經在陽明之後者﹐足少陽也。太陽傳陽明原自手少陽經過﹐而《傷寒論》未言及者﹐以其重足經﹐不重手經也。總之﹐手﹑足少陽之膜原相聯系﹐卽手﹑足少陽之气化原相貫通﹐是以《內經》謂少陽爲遊部﹝遊部者﹐謂其中气化自手經至足經﹐自足經至手經遊行無定也﹞﹐更由此知所謂與太陽相並者﹐爲手少陽腠理之膜也﹐與陽明相並者﹐爲足少陽板油之膜也﹐以其相近故能相並也。能明乎此﹐卽可與論少陽篇之病矣。

《傷寒論》原文﹕少陽之爲病﹐口苦﹐咽漧﹐目眩也。

《傷寒論》原文﹕少陽中風﹐兩耳無所聞﹐目赤胸中滿而煩者﹐不可吐下﹐吐下則悸而驚。

《傷寒論》原文﹕傷寒脈弦細﹐頭痛發熱者﹐屬少陽。少陽不可發汗﹐發汗則譫語﹐此屬胃。胃和則愈﹐胃不和﹐煩而悸。

此節所言之證﹐乃少陽病之偏於熱者也。弦細﹐固爲少陽之脈﹐觀提綱中諄諄以胃和﹑胃不和爲重要之點﹐想自陽明傳少陽時﹐其外感之熱仍有一半入府﹐而非盡傳於少陽。脈𨿽弦細﹐重按必然甚實﹐此原當爲少陽﹑陽明合病也。愚遇此等證脈時﹐恆將柴胡湯方中藥味減半﹝惟人參與甘艸不減﹞﹐外加生石膏一兩﹐知母五錢﹝此爲白虎加人參湯與小柴胡湯各用一半﹞﹐則少陽之病可解﹐其胃中之熱亦可盡淸﹐而不至有胃不和之虞矣。此節合上節﹐爲少陽病汗﹑吐﹑下三禁﹐凡治少陽病者當切記之。

三﹑醫論

○少陽病小柴胡湯證

《傷寒論》原文﹕傷寒五六日中風﹐往來寒熱﹐胸脇苦滿﹐默默不欲飲食﹐心煩喜嘔。或胸中煩而不嘔﹐或渴﹐或腹中痛﹐或脇下痞硬﹐或心下悸﹐小便不利﹐或不渴﹐身有微熱﹐或咳者﹐與小柴胡湯主之。﹝此節載太陽篇﹞

【小柴胡湯方】柴胡半斤﹐黃芩三兩﹐人參三兩﹐甘艸三兩炙﹐半夏半升洗﹐生薑三兩切﹐大棗十二枚擘。

上七味﹐以水一斗二升﹐煮取六升﹐去滓﹐再煎取三升﹐溫服一升﹐日三服。

用小柴胡湯加減法﹕若胸中煩而不嘔﹐去半夏﹑人參﹐加栝蔞實一枚﹔若渴者﹐去半夏﹐加人參﹐合前成四兩半﹐栝蔞根四兩﹐若腹中痛者﹐去黃芩﹐加芍藥三兩﹐若脇下痞硬﹐去大棗﹐加牡蠣四兩﹔若心下悸小便不利者﹐去黃芩﹐加茯苓四兩﹔若不渴外有微熱者﹐去人參﹐加桂枝三兩﹐溫復取微汗愈﹔若咳者﹐去人參﹑大棗﹑生薑﹐加五味子半升﹑漧薑二兩。

【附錄】後世用小柴胡湯分量柴胡﹝八錢﹞黃芩﹝三錢﹞人參﹝三錢﹞甘艸﹝三錢﹞

淸半夏﹝四錢﹞生薑﹝三錢切﹞大棗﹝四枚擘﹞

小柴胡證喜嘔者﹐不必作嘔吐也﹐但常常有欲嘔之意﹐卽爲喜嘔。是以愚治傷寒﹐遇有覺惡心而微寒熱往來者﹐卽投以小柴胡湯﹐一劑而愈。此《傷寒論》所謂﹕「傷寒中風﹐有柴胡證﹐但見一證便是﹐不必悉具」也。

方中重用柴胡﹐正所以助少陽之樞轉以引邪外出也。猶恐其樞轉之力或弱﹐故又助以人參﹐以濃其上升之力﹐則少陽之邪直能隨少陽之气透膈上出矣。用半夏者﹐因其生當夏半﹐能通陰陽﹑和表裏﹐且以病本喜嘔﹐而又升以柴胡﹑助以人參﹐少陽𨿽能上升﹐恐胃气亦因之上逆﹐則欲嘔之證仍難愈﹐用半夏協同甘艸﹑姜﹑棗降胃兼以和胃也。用黃芩者﹐以其形原中空﹐故善淸軀殼之熱﹐且亦以解人參之偏熱也。

小柴胡湯證﹐原忌發汗﹐其去滓重煎者﹐原所以減柴胡發表之力﹐欲其但上升而不外達也。乃太陽篇一百零三節﹐服小柴胡湯後﹐竟有發熱汗出之文﹐讀《傷寒論》者﹐恆至此而生疑﹐注疏家亦未見有詳申其義者﹐今試錄其原文細研究之。

《傷寒論》原文﹕凡柴胡湯證而下之﹐若柴胡證不罷者﹐復與柴胡湯﹐必蒸蒸而振﹐卻發熱汗出而解。

服小柴胡湯﹐以引少陽之邪透膈上出而無事出汗﹐原爲小柴胡湯證治法之正則。然藥力之上升透膈頗難﹐必賴其人之正气無傷﹐藥借正气以營運之而後可以奏效。至誤下者﹐足少陽之邪多散漫於手少陽三焦脂膜之中﹐仍投以小柴胡湯﹐其散漫於手少陽者﹐遂可借其和解宣通之力﹐達於太陽而汗解矣。其畱於脇下板油中者﹐因誤降傷气﹐無力上達﹐亦遂借徑於手少陽而隨之汗解﹐故於汗出上特加一卻字﹐言非發其汗而卻由汗解﹐此乃因誤下之後而使然﹐以明小柴胡湯原非發汗之藥也。其汗時必發熱蒸蒸而振者﹐有戰而後汗意也。蓋少陽之病由汗解﹐原非正路﹐而其畱於脇下之邪作汗解尢難﹐乃至服小柴胡湯後﹐本欲上透膈膜﹐因下後气虛﹐不能由上透出﹐而其散漫於手少陽者﹐且又以同類相招﹐遂於蓄極之時而開旁通之路﹐此際幾有正气不能勝邪气之勢﹐故汗之先必發熱而振動﹐此小柴胡湯方中所以有人參之助也。是以愚用此方時﹐於气分壯實者﹐恆不用人參﹐而於誤服降藥後及气虛者﹐則必用人參也。

人身之膜原﹐無處不相聯系﹐女子之胞室亦膜也。其質原兩膜相合﹐中爲夾室﹐男女皆有﹐男以化精﹐女以通經﹐故女子之胞室亦曰血室。當其經水初過之時﹐適有外感之傳經者乘虛襲入﹐致現少陽證病狀﹐亦宜治以小柴胡湯﹐《傷寒論》中亦曾詳論之矣。

《傷寒論》原文﹕婦人中風﹐七﹑八日續得寒熱﹐發作有時﹐經水適斷者﹐此爲熱入血室。其血必結﹐故使如瘧狀﹐發作有時﹐小柴胡湯主之。

傷寒之病旣自陽明傳少陽矣﹐間有遵少陽之法治之﹐其證復轉陽明者﹐此𨿽僅見之證﹐亦宜詳考治法。

《傷寒論》原文﹕服柴胡湯已﹐渴者屬陽明﹐以法治之。

諭嘉言曰﹕風寒之邪﹐從陽明而傳少陽﹐起先不渴﹐裏證未具﹐及服小柴胡湯已﹐重加口渴﹐則邪還陽明﹐而當調胃以存津液矣。然不曰攻下﹐而曰以法治之﹐意味無窮。蓋少陽之寒熱往來﹐間有渴證﹐倘少陽未罷而恣言攻下﹐不自犯少陽之禁乎﹖故見少陽重轉陽明之證﹐但云以法治之﹐其法維何﹖卽發汗利小便已﹐胃中躁煩﹐實大便難之說也。若未利其小便﹐則有豬苓﹑五苓之法﹐若津液熱熾﹐又有人參白虎之法﹐仲景圓機活潑﹐人存政舉﹐未易言矣。

少陽證﹐不必皆傳自陽明也。其人若膽中素有積熱﹐偶受外感﹐卽可口苦﹑心煩﹑寒熱往來﹐於柴胡湯中加生石膏﹑滑石﹑生杭芍各六錢﹐從小便中分消其熱﹐服後卽愈。若其左關甚有力者﹐生石膏可用至一兩﹝小柴胡湯證宜加石膏者甚多﹐不但此證也﹞﹐自無轉陽明之虞也。

小柴胡湯本爲平和之劑﹐而當時醫界恆畏用之﹐忌柴胡之升提也。卽名醫若葉天士﹐亦恆於當用柴胡之處避而不用﹐或以靑蒿代之。誠以古今之人﹐稟賦實有不同﹐古人稟質醇濃﹐不忌藥之升提﹐今人體質多上盛下虛﹐上焦因多有浮熱﹐見有服柴胡而頭疼目眩者﹐見有服柴胡而齒齦出血者﹐其人若素患吐血及腦充血證者﹐尢所忌服。至愚用小柴胡湯時﹐恆將原方爲之變通﹐今試舉治驗之數案以明之。

同莊張××﹐少愚八歲﹐一方之良醫也。其初習醫時﹐曾病少陽傷寒﹐寒熱往來﹐頭疼發熱﹐心中煩而喜嘔﹐脈象弦細﹐重按有力。愚爲疏方調治﹐用柴胡四錢﹐黃芩﹑人參﹑甘艸﹑半夏各三錢﹐大棗四枚﹐生薑三大片﹐生石膏一兩﹐俾煎湯一大盅服之。張××疑而問曰﹕此方乃小柴胡湯外加生石膏也﹐按原方中分量﹐柴胡半斤以一兩折爲今之三錢計之﹐當爲二兩四錢﹐復三分之﹐當爲今之八錢﹐今方中他藥皆用其原分量﹐獨柴胡減半﹐且又煎成一盅服之﹐不復去滓重煎﹐其故何也﹖弟初習醫﹐未明醫理﹐願兄明以教我也﹗答曰﹕用古人之方﹐原宜因證﹑因時﹐爲之變通﹐非可膠柱鼓瑟也。此因古今气化﹐略有不同﹐卽人之稟賦遂略有差池﹐是以愚用小柴胡湯時﹐其分量與藥味﹐恆有所加減。夫柴胡之性﹐不但升提﹐實原兼有發表之力﹐古法去滓重煎者﹐所以減其發表之力也。今於方中加生石膏一兩以化其發表之力﹐卽不去滓重煎﹐自無發表之虞﹐且因未經重煎﹐其升提之力亦分毫無損﹐是以止用一半﹐其力卽能透膈上出也。放心服之﹐自無差謬。張××果信用愚言﹐煎服一劑﹐諸病皆愈。

鄰村劉姓婦人﹐得傷寒少陽證﹐寒熱往來無定時﹐心中發熱﹐嘔吐痰涎﹐連連不竭﹐脈象沈弦。爲開小柴胡湯原方﹐亦柴胡減半用四錢﹐加生石膏一兩﹐云苓片四錢。有知醫者在座﹐疑而問曰﹕少陽經之證﹐未見有連連吐粘涎不竭者﹐今先生用小柴胡湯﹐又加石膏﹑茯苓﹐將勿不但爲少陽經病﹐或又兼他經之病乎﹖答曰﹕君之問誠然也﹐此乃少陽病而連太陰也。少陽之去路原爲太陰之經﹐太陰在腹爲濕土之气﹐若與少陽相並﹐則濕熱化合﹐卽可多生粘涎﹐故於小柴胡湯中加石膏﹑茯苓﹐以淸少陽之熱﹐卽以利太陰之濕也。知醫者聞之﹐甚爲嘆服。遂將此方煎服﹐兩劑全愈。

在遼寧曾治一婦人﹐寒熱往來﹐熱重寒輕﹐夜間恆作語﹐其脈沈弦有力。因憶《傷寒論》謂婦人熱入血室證﹐「晝日明了﹐暮則語」﹐遂細詢之﹐因知其初受外感三四日﹐月信忽來﹐至月信斷後遂變斯證。據所云云﹐知確爲熱入血室﹐是以其脈沈弦有力也。遂爲開小柴胡原方﹐將柴胡減半﹐外加生黃二錢﹑川芎錢半﹐以升舉其邪之下陷﹐更爲加生石膏兩半﹐以淸其下陷之熱﹐將小柴胡如此變通用之﹐外感之邪𨿽深陷﹐實不難逐之使去矣。將藥煎服一劑﹐病愈彊半﹐又服一劑全愈。

按﹕熱入血室之證﹐其熱之甚者﹐又宜重用石膏二三兩以淸其熱﹐血室之中﹐不使此外感之熱稍有存畱始無他虞。愚曾治有血室潰爛膿血者數人﹐而究其由來﹐大抵皆得諸外感之餘﹐其爲熱入血室之遺恙可知矣。蓋當其得病之初﹐醫者縱知治以小柴胡湯﹐其遇熱之劇者﹐不知重用石膏以淸血室之熱﹐遂致釀成危險之證﹐此誠醫者之咎也。醫者有治熱入血室之證者﹐尙其深思愚言哉。

三﹑醫論

○少陽病大柴胡湯證

柴胡湯證﹐有但服小柴胡不能治愈﹐必治以大柴胡湯始能治愈者﹐此病欲借少陽之樞轉﹐外出而阻於陽明之闔﹐故宜於小柴胡湯中兼用開降陽明之品也。

《傷寒論》原文﹕太陽病過經十餘日﹐反二﹑三下之﹐後四﹑五日柴胡證仍在者﹐先與小柴胡。嘔不止﹐心下急﹐鬱鬱微煩者﹐爲未解也﹐與大柴胡湯下之則愈。

【大柴胡湯方】柴胡半斤﹐黃芩三兩﹐芍藥三兩﹐半夏半升洗﹐生薑五兩切﹐枳實四兩炙﹐大棗十二枚擘。

上七味﹐以水一斗二升﹐煮取六升﹐去滓再煎﹐溫服一升﹐日三服。一方用大黃二兩。

《傷寒論》大柴胡湯﹐少陽兼陽明之方也。陽明胃府有熱﹐少陽之邪又復挾之上升﹐是以嘔不止﹐心下急﹐鬱鬱微煩。欲用小柴胡湯提出少陽之邪﹐使之透膈上出﹐恐其補胃助熱而減去人參﹐更加大黃以降其熱﹐步伍分明﹐出奇致勝﹐此所以爲百戰百勝之師也。乃後世畏大黃之猛﹐遂易以枳實。迨用其方不效﹐不得不仍加大黃﹐而竟忘去枳實﹐此大柴胡一方﹐或有大黃或無大黃之所由來也。此何以知之﹖因此方所主之病宜用大黃﹐不宜用枳實而知之。蓋方中以柴胡爲主藥﹐原欲升提少陽之邪透膈上出﹐又恐力弱不能直達﹐故小柴胡湯中以人參助之。今因證兼陽明﹐故不敢復用人參以助熱﹐而更加大黃以引陽明之熱下行﹐此陽明與少陽並治也。然方名大柴胡﹐原以治少陽爲主﹐而方中旣無人參之助﹐若復大黃﹑枳實並用﹐旣破其血﹐又破其气﹐縱方中有柴胡﹐猶能治其未罷之柴胡證乎﹖蓋大黃𨿽爲攻下之品﹐然偏於血分﹐仍於气分無甚傷損﹐卽與柴胡無甚齟齬﹐至枳實能損人胸中最髙之气﹐其不宜與柴胡並用明矣。愚想此方當日原但加大黃﹐後世用其方者﹐畏大黃之猛烈﹐遂易以枳實﹐迨用其方不效﹐不得不仍加大黃﹐而竟忘去枳實﹐此爲大柴胡或有大黃或無大黃﹐以致用其方者恆莫知所從也。以後凡我同人﹐有用此方者﹐當以加大黃去枳實爲定方矣。究之﹐古今之气化不同﹐人身之彊弱因之各異﹐大柴胡湯用於今日﹐不惟枳實不可用﹐卽大黃亦不可輕用﹐試舉兩案以明之。

邑諸生劉××﹐其女適邑中某氏﹐家庭之間﹐多不適意﹐於季秋感冒風寒﹐延其近處醫者治不愈。劉××邀愚往診﹐病近一旬﹐寒熱往來﹐其胸中滿悶煩躁皆甚劇﹐時作嘔吐﹐脈象弦長有力﹐愚語劉××曰﹕此大柴胡湯證也﹐從前醫者不知此證治法﹐是以不愈。劉××亦以愚言爲然﹐遂爲疏方﹐用柴胡四錢﹐黃芩﹑芍藥﹑半夏各三錢﹐生石膏兩半碎﹐竹茹四錢﹐生薑四片﹐大棗四枚﹐俾煎服。劉××疑而問曰﹕大柴胡湯原有大黃﹑枳實﹐今減去之﹐加石膏﹑竹茹﹐將勿藥力薄弱難奏效乎﹖答曰﹕藥之所以能愈病者﹐在對證與否﹐不在其力之彊弱也﹐宜放膽服之﹐若有不效﹐余職其咎。病患素信愚﹐聞知方中有石膏﹐亦願急服﹐遂如方煎服一劑﹐須臾覺藥有推蕩之力﹐胸次頓形開朗﹐煩躁嘔吐皆愈。劉××疑而問曰﹕余疑藥力薄弱不能奏效﹐而不意其奏效更捷﹐此其理將安在耶﹖答曰﹕凡人得少陽之病﹐其未病之先﹐肝膽恆有不舒﹐木病侮土﹐脾胃亦恆先受其擾。

迨其陽明在經之邪﹐半入於府半傳於少陽﹐於斯﹐陽明與少陽合病﹐其熱之入於府中者﹐原有膨脹之力﹐復有肝膽以擾之﹐其膨脹之熱﹐益逆行上干而淩心﹐此所以煩躁與脹滿並劇也。小柴胡湯去人參原可舒其肝膽﹐肝膽旣舒﹐自不復擾及脾胃﹐又重用石膏﹐以淸入府之熱﹐俾其不復膨脹上干﹐則煩躁與滿悶自除也。況又加竹茹之開胃止嘔者以輔翼之﹐此所以奏效甚捷也。

又治一人﹐年逾弱冠﹐稟賦素羸弱。偶於初夏﹐因受感冒病於旅邸﹐求他醫治療﹐將近一旬﹐病猶未愈。後愚診視﹐其父正爲病患煎藥﹐視其方乃系發表之劑﹐及爲診視﹐則白虎湯證也。囑其所煎之藥﹐千萬莫服。其父求爲疏方﹐因思病者稟賦素弱﹐且又在勞心之餘﹐若用白虎湯原宜加人參﹐然其父𨿽信愚﹐而其人實小心過度﹐若加人參﹐石膏必須多用﹐或因此不敢徑服﹐況病者未嘗汗下﹐且又不渴﹐想但用白虎湯不加人參亦可奏效。遂爲開白虎湯原方﹐酌用生石膏二兩﹐其父猶嫌其多。愚曰﹕此因君平素小心特少用耳﹐非多也。又因脈有數象﹐外加生地黃一兩以滋其陰分﹐囑其煎湯兩盅﹐分兩次溫飲下﹐且囑其若服後熱未盡退﹐其大便不滑瀉者﹐可卽原方仍服一劑。

迨愚旋裏後﹐其藥止服一劑﹐熱退十之八九﹐𨿽有餘熱未淸﹐不敢再服。遲旬日大便燥結不下﹐兩腿微腫﹐擬再迎愚診視﹐適有其友人某﹐稍知醫學﹐謂其腿腫系爲前次重用生石膏二兩所傷。其父信友人之言﹐遂攺延他醫﹐見其大便燥結﹐投以降下之劑﹐方中重用大黃八錢﹐將藥服下﹐其人卽不能語矣。其父見病勢垂危﹐急遣人迎愚﹐未及診視而亡矣。夫此証之所以便結腿腫者﹐因其餘熱未淸﹐藥卽停止也。乃調養旣失之於前﹐又誤藥之於後﹐竟至一誤再誤﹐而不及挽救﹐使其當時不聽其友之盲論﹐仍迎愚爲延醫﹐或再投以白虎湯﹐或投以白虎加人參湯﹐將石膏加重用之﹐其大便卽可因服涼潤之藥而通下﹐大便旣通﹐小便自利﹐腿之腫者不治自愈矣。就此案觀之﹐則知大柴胡湯中用大黃﹐誠不如用石膏也﹝重用白虎湯卽可代承气﹐曾於前節論承气湯時詳言之﹞。蓋愚當成童時﹐醫者多篤信吳又可﹐用大劑承气湯以治陽明府實之證﹐莫不隨手奏效。及愚業醫時﹐從前之篤信吳又可者﹐竟恆多僨事﹐此相隔不過十餘年耳﹐況漢季至今千餘年哉。蓋愚在醫界頗以善治寒溫知名﹐然對於白虎湯或白虎加人參湯﹐旬日之間必用數次﹐而對於承气湯恆終歲未嘗一用也。

三﹑醫論

○少陽篇三陽合病之治法

少陽篇﹐有三陽並病之證﹐提綱中詳其病狀而未列治法﹐此或有所遺失歟﹖抑待後人遇此證自爲擬方歟﹖愚不揣固陋﹐本欲擬一方以補之﹐猶恐所擬者未必有效﹐今試卽其所載病狀以研究其病情﹐再印徵以生平所治之驗案﹐或於三陽合病之治法﹐可得其仿佛歟。

《傷寒論》原文﹕三陽合病﹐脈浮大﹐上關上﹐但欲眠睡﹐目合則汗。

陶華氏謂﹐此節所言之病﹐當治以小柴胡加葛根﹑芍藥。而愚對於此證有治驗之案二則﹐又不拘拘於小柴胡湯中加葛根﹑芍藥也。試詳錄二案於下﹐以質諸醫界。

一人年過三旬﹐於初春患傷寒證﹐經醫調治不愈。七八日間延爲診視。頭疼﹐周身發熱﹐惡心欲吐﹐心中時或煩躁﹐頭卽有汗而身上無汗﹐左右脈象皆弦﹐右脈尢弦而有力﹐重按甚實﹐關前且甚浮。卽此脈論﹐其左右皆弦者﹐少陽也﹐右脈重按甚實者﹐陽明也﹐關前之脈浮甚者﹐太陽也﹐此爲三陽合病無疑。其旣有少陽病而無寒熱往來者﹐緣與太陽﹑陽明相並﹐無所爲往無所爲來也。遂爲疏方﹕生石膏﹑玄參各一兩﹐連翹三錢﹐茵陳﹑甘艸各二錢﹐俾共煎湯一大盅頓服之﹐將藥服後﹐俄頃汗出徧體﹐近一點鐘﹐其汗始竭﹐從此諸病皆愈。其兄頗通醫學﹐疑而問曰﹕此次所服藥中分毫無發表之品﹐而服後竟由汗解而愈者何也﹖答曰﹕出汗之道﹐在調劑其陰陽﹐聽其自汗﹐非可彊發其汗也﹐若彊發其汗﹐則汗後恆不能愈﹐且轉至增劇者多矣。如此証之三陽相並﹐其病機本欲借徑於手太陰之絡而外達於皮毛﹐是以右脈之關前獨浮也﹐乃因其重按有力﹐知其陽明之積熱﹐猶團結不散﹐故用石膏﹑玄參之涼潤者﹐調劑其燥熱﹐涼熱化合﹐自能作汗﹐又少加連翹﹑茵陳﹝可代柴胡﹞以宣通之﹐遂得盡隨病機之外越者﹐達於皮毛而爲汗解矣﹐此其病之所以愈也。

又治一人﹐年近三旬﹐因長途勞役﹐感冒甚重﹐匆匆歸家﹐臥牀不起。經醫延醫﹐半月病益加劇。及愚視之﹐見其精神昏憒。語不休﹐肢體有時惕動不安﹐其兩目直視﹐似無所見﹐其周身微熱﹐而間有發潮熱之時﹐心中如何﹐詢之不能自言﹐其大便每日下行皆系溏糞﹐其脈左右皆弦細而浮﹐數逾六至﹐重按卽無。根據此証之肢體惕動﹑兩目直視﹐且間發潮熱者﹐少陽也﹔精神昏憒﹑語不休者﹐陽明也﹔其脈弦而甚浮者﹐乃自少陽還太陽也﹐是以謂之三陽合病也。《傷寒論》少陽篇所謂三陽合病﹐然《傷寒論》中所言者﹐是三陽合病之實證﹐而此癥乃三陽合病之虛證﹐且爲極虛之證。凡三陽合病以病已還表﹐原當由汗而解﹐此病𨿽虛﹐亦當由汗而解也。特以脈數無根﹐眞陰大虧﹐陽升而陰不能應﹐是以不能化合而爲汗耳。治此證者﹐當先置外感於不問﹐而以滋培其眞陰爲主﹐連服數劑﹐俾陰分充足﹐自能與陽气化合而爲汗﹐汗出而病卽愈矣。若但知病須汗解﹐當其脈數無根之時﹐卽用藥彊發其汗﹐無論其汗不易出也﹐卽服後將汗發出﹐其人幾何不虛脫也。

愚遂爲開生地黃﹑熟地黃﹑生山藥﹑大枸杞各一兩﹐玄參﹑沙參﹑淨萸肉各五錢﹐煎湯一大碗﹐分兩次溫飲下。此藥一日夜間連進兩劑。翌晨再診其脈﹐不足六至﹐精神亦見明了﹐自服藥後大便未行﹐遂於原方中去萸肉﹐加靑連翹二錢﹐服後周身得汗﹐病若失。

三﹑醫論

○太陰病提綱及意義

病由少陽而愈者﹐借少陽之樞轉而外出也。乃有治不如法﹐其病不能借少陽之樞轉外出﹐而轉由腔上之膜息息透入腹中﹐是由少陽而傳太陰也。夫病旣傳於太陰﹐其病情必然變易﹐自當另議治法﹐是則太陰經發現之病狀與其治法﹐又當進而研究矣。

《傷寒論》原文﹕太陰之爲病﹐腹滿而吐﹐食不下﹐自利益甚﹐時腹自痛﹐若下之﹐必胸中結硬。

脾爲太陰之府﹐其處重重油脂包裹﹐卽太陰之經也。蓋論其部位﹐似在中焦之內﹐惟其處油脂獨濃於他處﹐是太陰之經𨿽與三焦相連﹐而實不與三焦相混也。且《難經》謂脾有散膏半斤﹐卽西人所謂甜肉汁﹐原系胰子團結而成﹐方書謂系脾之副髒﹐其分泌善助小腸化食﹐實亦太陰經之區域也。爲其經居於腹之中間﹐是以腹滿爲太陰經之的病。其吐食﹑自利者﹐此經病而累及於府﹐脾病不能運化飲食﹐是以吐利交作也。

其腹痛者﹐因病在太陰﹐中焦郁滿而气化不通也。下之必胸中結硬者﹐因下後脾气下陷﹐不能散精以達於肺﹝《內經》謂脾气散精﹐以達於肺﹞﹐遂致郁於胸中而爲結硬也。

此節提綱甚詳﹐而未言治法﹐及下節匯通觀之﹐可自得其治法矣。

《傷寒論》原文﹕太陰中風﹐四肢煩疼﹐陽微陰澀而長者﹐爲欲愈。

唐容川曰﹕此節言太陰中風﹐脈若陽大而陰滑﹐則邪盛內陷矣。今陽不大而微﹐陰澀而又見長者﹐乃知微澀是邪不盛﹐不是正气虛。長是正气足﹐不嫌其微澀﹐故爲欲愈也。

一人﹐年甫弱冠﹐當仲春之時﹐因伏气化熱竄入太陰﹐腹中脹滿﹐心中煩躁﹐兩手腫疼﹐其脈大而濡﹐兩尺重按頗實。因思腹中者太陰之部位也﹐腹中脹滿乃太陰受病也﹐太陰之府爲脾﹐脾主四肢﹐因伏气化熱竄入太陰﹐是以兩手腫疼也﹐其兩足無恙者﹐因竄入太陰者﹐原系熱邪﹐熱之性喜上行﹐是以手病而足不病也。爲其所受者熱邪﹐是以覺煩躁也。因憶《傷寒論》太陰篇有謂「太陰中風﹐四肢煩疼﹐陽微陰澀而長者﹐爲欲愈」今此證所現之脈﹐正與欲愈之脈相反﹐是不得不細商治法也。爲疏方﹐用生萊菔子﹑生雞內金各三錢以開其脹滿﹐滑石﹑生杭芍各六錢以淸其煩躁﹐靑連翹﹑生蒲黃各四錢以愈其兩手腫疼﹐按方煎服兩劑﹐諸病皆愈。誠以太陰之病原屬濕熱﹐其濕熱之鬱蒸於上者﹐服此湯後得微汗而解﹐其濕熱之陷溺於下者﹐服此湯後亦可由小便分利而解矣。若執此案之方以治前節所言之病﹐於方中加法半夏三錢﹐則在上之吐可止﹐再加生山藥八錢﹐下焦之利亦可愈﹐至方中之連翹﹑蒲黃﹐不但能治手腫疼﹐卽腹中作痛服之亦能奏效﹐將方中藥味﹐略爲增加以治前節之病﹐亦可隨手治愈也。

三﹑醫論

○太陰病桂枝湯證

太陰之病﹐有時可由汗解者﹐然必須病機有外越之勢﹐原非彊發其汗也。

《傷寒論》原文﹕太陰病脈浮者﹐可發汗﹐宜桂枝湯。

脈浮者﹐乃太陰之病機外越﹐原可因其勢而導之﹐故可服桂枝湯以發其汗也。若其脈之浮而有力者﹐宜將桂枝減半﹝用錢半﹞﹐加連翹三錢﹐蓋凡脈有浮熱之象者﹐過用桂枝﹐恆有失血之虞﹐而連翹之性涼而宣散﹐凡遇脈象之浮而有力者﹐恆得之卽可出汗﹐故減桂枝之半而加之以發汗也。恐其汗不出者﹐服藥後亦可啜粥﹐若間有太陰腹滿之本病者﹐可加生萊菔子三錢﹐蓋萊菔子生用﹐其辛辣之味不但可以消脹滿﹐又可助連翹發汗也。

三﹑醫論

○太陰病宜四逆輩諸寒證

太陰自少陽傳來原無寒證﹐乃有其髒本素有寒積﹐經外感傳入而觸發之﹐致太陰外感之證不顯﹐而惟顯其內蓄之寒涼以爲病者﹐是則不當治外感﹐惟宜治內傷矣。

《傷寒淪》原文﹕自利不渴者﹐屬太陰﹐以其髒有寒故也。當溫之﹐宜四逆輩。

陳修園曰﹕自利者﹐不因下而利也。凡利則津液下注﹐多見口渴﹐惟太陰濕土之爲病不渴﹐至於下利者當溫之﹐而渾言四逆輩﹐所包括之方原甚廣。

王和安謂﹕溫其中兼溫其下宜四逆﹐但溫其中宜理中﹑吳茱萸﹐寒結宜大建中湯。濕宜眞武湯﹐渴者宜五苓散﹐不渴而滑宜赤石脂禹餘糧湯。而愚則謂甘艸漧薑湯﹑漧薑附子湯﹑茯苓四逆湯諸方﹐皆可因證選用也。

三﹑醫論

○太陰病壞證桂枝加芍藥湯及桂枝加大黃湯證

太陰之證﹐不必皆由少陽傳來也﹐又間有自太陽傳來者。然自少陽傳來﹐爲傳經次第之正傳﹐自太陽傳來則爲誤治之壞證矣。

《傷寒論》原文﹕本太陽病﹐醫反下之﹐因而腹滿時痛者﹐屬太陰也﹐桂枝加芍藥湯主之﹔大實痛者﹐桂枝加大黃湯主之。

太陽病誤下之後﹐外感之邪固可乘虛而入太陰﹐究之﹐脾土驟爲降下所傷﹐肝木卽乘虛而侮脾土﹐腹中之滿而且痛﹐實由肝脾之相齟齬也。桂枝原爲平肝﹑和脾﹝气香能醒脾﹐辛溫之性﹐又善開脾瘀﹞之聖藥﹐而輔以芍藥﹑甘艸﹑姜﹑棗﹐又皆爲柔肝扶脾之品﹐是桂枝湯一方﹐若免去啜粥﹐卽可爲治太陰病之正藥也。

至於本太陽證﹐因誤下病陷太陰﹐腹滿時痛﹐而獨將方中芍藥加倍者﹐因芍藥善治腹痛也。試觀仲景用小柴胡湯﹐腹痛者去黃芩加芍藥﹐通脈四逆湯腹痛者﹐去蔥加芍藥此明徵也。若與甘艸等分同用﹐爲甘艸芍藥湯﹐原爲仲景復陰之方﹐愚嘗用之以治外感雜證﹑驟然腹痛﹝須審其腹痛非涼者﹞﹐莫不隨手奏效。惟其所用之分量﹐芍藥倍於甘艸是爲適宜﹐蓋二藥同用原有化合之妙﹐此中精微固不易窺測也。且二藥如此並用﹐大有開通之力﹐則不惟能治腹痛﹐且能除腹滿也。

惟此方中芍藥加倍爲六兩﹐甘艸仍爲二兩﹐似嫌甘艸之力薄弱﹐服後或難速效﹐擬將甘艸亦加重爲三兩﹐應無藥性偏重之獘歟。

【桂枝加芍藥湯方】桂枝三兩﹐芍藥六兩﹐甘艸二兩炙﹐生薑三兩切﹐大棗十二枚擘。

上五味﹐以水七升﹐煮取三升﹐去滓﹐分溫三服。

【桂枝加大黃湯方】卽前方加大黃二兩。

三﹑醫論

○少陰病提綱及意義

中焦脂膜團聚之處﹐脾居其中﹐斯爲太陰﹐前已言之。而下焦脂膜團聚之處﹐腎居其中﹐故名少陰。少陰之府在腎﹐少陰之經卽團聚之脂膜也。爲其與中焦團聚之處相連﹐是以外感之傳遞﹐可由太陰而傳入少陰也。

《傷寒論》原文﹕少陰之爲病﹐脈微細﹐但欲寐也。

少陰之病﹐有涼有熱。說者謂﹐若自太陰傳來﹐是陽明﹑少陽之邪順序傳入少陰則爲熱證﹐若外感之邪直中眞陰則爲寒證者。而愚臨證實驗以來﹐知少陰病之涼者原非直中﹐乃自太陽傳來爲表裏之相傳﹐亦爲腑臟之相傳﹝膀胱﹞﹐因太陽之府相連之脂膜﹐原與包腎之脂膜相通也。其間有直中者﹐或因少陰驟虛之時﹐飲食寒涼而得﹐此不過百中之一二﹐其治法原當另商也。至少陰病之熱者﹐非必自傳經而來﹐多由伏气化熱入少陰也。所謂伏气者﹐因其素受外寒甚輕﹐不能卽病﹐其所受之寒气伏於三焦脂膜之中﹐阻塞气化之升降而化熱﹝气化因阻塞而生熱伏气卽可與之相合而化熱﹞﹐恆因少陰之虛損﹐伏气卽乘虛而竄入少陰﹐此乃少陰之熱病初得卽宜用涼藥者也。

至無論其病之或涼或熱而脈皆微細者﹐誠以脈之跳動發於心﹐而脈之所以跳動有力者﹐又關於腎。

心腎者﹐水火之根源也﹐心腎之气相濟﹐則身中之气化自然壯旺﹐心腎之气若相離﹐身中之气化遽形衰憊。

少陰有病者﹐其腎气爲外邪遏抑不能上升以濟心﹐是以無論病之爲涼爲熱﹐其脈象皆微細無力也。其但欲寐者﹐因心腎之气不交﹐身中之气化衰憊﹐精神必然倦懶﹐是以常常閉目以靜自休息。又因腎气不能上達以吸引心陽下潛﹐是以𨿽閉目休息不能成寐﹐而爲但欲寐之狀也。

《傷寒論》原文﹕少陰病﹐欲吐不吐﹐心煩但欲寐﹐五﹑六日自利而渴者﹐屬少陰也。虛故引水自救﹐若小便色白者﹐少陰病形悉具﹐小便白者以下焦虛有寒﹐不能制水﹐故令色白也。

張拱端曰﹕少陽爲陽樞﹐少陰爲陰樞。少陰欲吐不吐者﹐以少陰有水復有火﹐水火之气循環上下不利﹐故欲吐不吐也。少陽喜嘔者﹐以內外之气由焦膜中行﹐焦膜不利則气難於出入﹐是以逆於胃而爲嘔﹐嘔則气少暢﹐故喜嘔﹐此少陰欲吐﹑少陽喜嘔之所以然也。又太陰﹑少陰俱有自利證﹐少陰自利而渴﹐從少陰本熱之化也。太陰自利不渴﹐從太陰本濕之化也。若治少陰上焦口渴之實熱﹐罔顧及下焦下利之虛寒﹐則下利不止矣。故凡對於水火分病﹐則當用寒熱之藥分治之。對於水火合病﹐無妨用寒熱之藥合治之。本論用方有純於寒有純於熱﹐復有寒熱並用者﹐卽此理也。

──本節未列治法﹐張氏謂上有實熱下有虛寒﹐宜用寒熱之藥函問﹕師答曰﹕宜用生地一兩﹐生杭芍五錢﹐附子二錢﹐漧薑二錢﹐細辛一錢﹐計五味﹐不宜用石膏。髙××注《傷寒論》原文﹕少陰病脈緊﹐至七﹑八日自下利﹐脈暴微﹐手足反溫﹐脈緊反去者﹐爲欲解也。𨿽煩下利必自愈。

少陰之中有水有火﹐腎左右兩枚水也﹐腎系命門所生之相火﹐少陰中之火也。外寒自太陽透入少陰﹐與少陰中之水气相並﹐以阻遏其元陽﹐是以脈現緊象﹐緊者寒也﹐乃陰盛陽衰逼陽不得宣布之象也。迨陽气蓄之旣久﹐至七﹑八日又重值太陽﹑陽明主气之候﹐命門之火因蓄極而暴發﹐遂迫陰寒自下利外出﹐脈之緊者亦暴微。蓋脈緊原陽爲陰迫﹐致現弦而有力之象﹐至暴微是由緊而變爲和緩﹐未必甚微﹐與緊相較則見其微矣。且其手足反溫﹐此爲元陽已回之兆無疑﹐治少陰中之寒病者﹐原以保護其元陽爲主﹐此時或有心煩之病﹐實因相火暴發﹐偶有浮越於上者﹐此益足徵元陽之來復也﹐是以知其必愈也。

陳修園曰﹕此言少陰得陽熱之气而解也。余自行醫以來﹐每遇將死之證﹐必以大藥救之﹐忽而發煩下利﹐病家怨而更醫﹐醫家亦詆前醫之誤﹐以搔不著疼癢之藥居功﹐余反因熱腸受謗﹐甚矣名醫之不可爲也。

愚年少時﹐初閱《傷寒論淺注》至此﹐疑修園之言﹐似近自爲掩飾。迨醫學研究旣久﹐又加以臨證實驗﹐乃知修園之言誠不誣也。後又見常徳張拱端所著《傷寒論會參》﹐亦謂修園之言誠然﹐且謂余治一人﹐服藥後下利苦煩﹐又喜哈哈﹐似癲非癲﹐數時病愈﹐亦與此節煩利自愈一例也。而愚則謂﹐若遇少陰陰寒險證﹐欲用藥以回其陽時﹐不妨預告病家﹐陽回之後恆現下利心煩之象﹐自能免病家之生疑也。

子××按﹕數年前余在裏處﹐曾治一少陰寒證﹐服藥後下利發煩而愈。一九三三年臘月﹐在津又治閻××少陰寒證﹐服茴香﹑漧薑等藥久不愈﹐乃詢方於余﹐俾單服生硫黃如棗大﹐食前服﹐每日三次﹐至五六日忽下利日二三次﹐駭而問余。余曰﹕此寒結得硫黃之熱而開﹐《傷寒論》所謂𨿽煩下利必自愈者是也。後數日利果止﹐其病亦愈。

《傷寒論》原文﹕少陰病下利﹐若利自止﹐惡寒而蜷臥﹐手足溫者﹐可治。

張拱端曰﹕以上三節﹐俱少陰陰寒之病﹐前兩節手足溫﹐第三節

自煩欲去衣被﹐均爲陽回之候﹐均爲自愈﹑可治之證。可見治少陰傷寒以陽爲主﹐不特陰證見陽脈者生﹐卽陰病見陽證亦爲易愈。論中惡寒而蜷之蜷字﹐足供陰寒在內之考察﹐何也﹖大凡陰寒之病﹐俱有屈曲身體之形﹐其屈曲之理﹐實關系於督﹑任二脈﹐蓋以督統諸陽行於背脊﹐任統諸陰行於胸腹﹐陰寒在內屈曲身體者﹐伸背之陽以抑陰也﹐陽熱在內直腰張胸者﹐伸腹之陰以濟陽也。如天气熱人必張胸﹐天气寒人必拘急﹐觀其伸陽以自救﹐則蜷之屬於陰寒其理可得矣。故陽盛則作痙﹐陰盛則蜷臥﹐理所必然也。至於自煩欲去衣被﹐是陰得陽化故爲可治。

張氏論督任相助之理﹐以釋本節中之蜷臥頗爲精細﹐而愚於張氏所論之外﹐則更別有會心也。推坎離相濟﹐陰陽互根之理﹐人之心腎相交﹐卽能生熱﹝心腎相交能補助元陽故能生熱﹞﹐而心腎之相交每在呼气外出之時也。蓋當呼气外出之時﹐其心必然下降﹐其腎必然上升﹝此可默自體驗﹞﹐此際之一升一降而心腎交矣。是乃呼吸間自然之利益﹐以爲人身熱力之補助也﹝試觀睡時恆畏冷﹐以人睡著則呼吸慢﹐熱力卽頓形不足﹐是明徵也﹞。人之畏冷身蜷臥者﹐是其心腎欲相交以生熱也﹝此中有無思無慮自然而然之天機﹞。

至於病熱﹐其身恆後挺﹐是心腎欲相遠﹐防其相交以助熱也。

《傷寒論》原文﹕少陰病吐利﹐手足不逆冷﹐反發熱者不死﹐脈不至者﹐灸少陰七壯。

陳修園謂﹕宜灸太二穴。張拱端謂﹐亦可灸復澑二穴。而愚則謂﹐若先灸太二穴﹐脈仍不應﹐可再灸復澑二穴﹐灸時宜兩腿一時同灸。太二穴﹐在足內踝後五分﹐跟骨上動脈中﹐復澑二穴﹐在內踝上二寸﹐大骨後側陷中﹐此與太同爲少陰生脈之源。

三﹑醫論

○少陰病麻黃附子細辛湯證

《傷寒論》原文﹕少陰病﹐始得之﹐反發熱脈沈者﹐麻黃附子細辛湯主之。

此外感之寒涼﹐由太陽直透少陰﹐乃太陽與少陰合病也。爲少陰與太陽合病﹐是以少陰已爲寒涼所傷﹐而外表縱有發熱之時﹐然此非外表之壯熱﹐乃惡寒中之發熱耳。是以其脈不浮而沈﹐蓋少陰之脈微細﹐微細原近於沈也。故用附子以解裏寒﹐用麻黃以解外寒﹐而復佐以辛溫香竄之細辛﹐旣能助附子以解裏寒﹐更能助麻黃以解外寒﹐俾其自太陽透入之寒﹐仍由太陽作汗而解﹐此麻黃附子細辛湯之妙用也。

【麻黃附子細辛湯方】麻黃二兩去節﹐細辛二兩﹐附子一枚炮去皮破八片。

上三味﹐以水一斗﹐先煮麻黃減二升﹐去上沫﹐納諸藥﹐煮取三升﹐去滓﹐溫服一升﹐日三服。

方中細辛二兩﹐折爲今之六錢﹐復三分之一劑中仍有二錢﹐而後世對於細辛有服不過錢之說﹐張隱庵曾明辯其非。二錢非不可用﹐而欲免病家之疑﹐用一錢亦可奏效。蓋凡宜發汗之病﹐其脈皆浮﹐此獨脈沈﹐而欲發其汗﹐故宜用細辛輔之﹐至謂用一錢亦可奏效者﹐因細辛之性原甚猛烈﹐一錢亦不爲少矣。

此方若少陰病初得之﹐但惡寒不發熱者﹐亦可用。曾治一少年﹐時當夏季﹐午間恣食西瓜﹐因夜間失眠﹐遂於食餘當窗酣睡﹐值東風驟至﹐天气忽變寒涼﹐因而凍醒﹐其未醒之先﹐又復夢中遺精﹐醒後遂覺周身寒涼抖戰﹐腹中隱隱作疼﹐須臾覺疼浸加劇。急迎爲延醫﹐其脈微細若無﹐爲疏方﹐用麻黃二錢﹐烏附子三錢﹐細辛一錢﹐熟地黃一兩﹐生山藥﹑淨萸肉各五錢﹐漧薑三錢﹐公丁香十粒﹐共煎湯服之﹐服後溫復﹐周身得微汗﹐抖戰與腹疼皆愈。此於麻黃附子細辛湯外而復加藥數味者﹐爲其少陰暴虛腹中疼痛也。

李××﹐夏日得少陰傷寒﹐用麻黃附子細辛湯﹐加生山藥﹑大熟地二味治愈。

三﹑醫論

○少陰病黃連阿膠湯證

《傷寒論》原文﹕少陰病得之二﹑三日以上﹐心中煩﹐不得臥﹐黃連阿膠湯主之。

二﹑三日以上﹐卽一日也﹐合一二三日而渾言之卽初得也。細繹其文﹐是初得卽爲少陰病﹐非自他經傳來也。其病旣非自他經來﹐而初得卽有熱象者﹐此前所謂伏气化熱而竄入少陰者也。蓋凡伏气化熱之後﹐恆因薄受外感而猝然發動﹐至其竄入之處﹐又恆因其臟腑素有虛損﹐伏气卽乘虛而入。由斯而論﹐則此節之所謂少陰病﹐乃少陰病中之腎虛兼熱者也。夫大易之象﹐坎上離下爲旣濟﹐坎爲腎而在上者﹐此言腎當上濟以鎭心也﹐離爲心而在下者﹐此言心當下濟以暖腎也。至腎素虛者﹐其眞陰之气不能上濟以鎭心﹐心火原有搖搖欲動之機﹐是以少陰之病初得﹐腎气爲伏气所阻﹐欲上升以濟心尢難﹐故他病之現象猶未呈露﹐而心中已不勝熱象之煩擾而不能安臥矣﹐是以當治以黃連阿膠湯也。

【黃連阿膠湯】黃連四兩﹐黃芩一兩﹐芍藥二兩﹐雞子黃二枚﹐阿膠三兩。

上五味﹐以水五升﹐先煮三味取二升﹐去滓﹐納膠烊盡﹐小冷﹐納雞子黃﹐攪令相得﹐溫取七合﹐甘三服。

黃連味苦入心﹐性涼解熱﹐故重用之以解心中發煩﹐輔以黃芩﹐恐心中之熱擾及於肺也﹐又肺爲腎之上源﹐淸肺亦所以淸腎也。芍藥味兼苦酸﹐其苦也善降﹐其酸也善收﹐能收降浮越之陽﹐使之下歸其宅﹐而性涼又能滋陰﹐兼能利便﹐故善滋補腎陰﹐更能引腎中外感之熱自小便出也。阿膠其性善滋陰﹐又善潛伏﹐能直入腎中以生腎水。雞子黃中含有副腎髓質之分泌素﹐推以同气相求之理﹐更能直入腎中以益腎水﹐腎水充足﹐自能勝熱逐邪以上鎭心火之妄動﹐而心中發煩自愈矣。

或問﹕提綱明言心中煩而不能臥﹐夫心與腎共爲少陰﹐使其心之本體熱而生煩﹐其人亦恆不能安臥﹐此𨿽爲手少陰﹐亦可名爲少陰病也﹐何先生獨推本於腎﹐由腎病而累及於心乎﹖答曰﹕凡曰少陰病者﹐必脈象微細﹐開端提綱中已明言之矣。若謂其病發於心﹐因心本體過熱而發煩﹐則其脈必現浮洪之象﹐今其心𨿽有熱﹐而脈象仍然微細﹝若脈非微細而有更攺者﹐本節提綱中必言明此定例也﹞﹐則知其病之源不在於心而在於腎可知﹐其心中發煩不得臥﹐實因腎病而累及於心﹐更可知也。

此節所言之病﹐原系少陰病初得無大熱者﹐故治以黃連阿膠湯已足淸其熱也。若其爲日旣久﹐而熱浸加增﹐或其腎經素有蘊熱﹐因有伏气之熱激發之﹐則其熱益甚﹐以致心腎皆熱﹐其壯熱充實於上下﹐又非此湯所能勝任矣。愚遇此等證﹐則恆用白虎加人參湯﹐以玄參代知母﹑山藥代粳米﹐又加鮮茅根﹐生雞子黃﹐莫不隨手奏效﹐用之救人多矣﹐因名之爲坎離互根湯﹐詳錄其方之分量及煎法於下。

生石膏﹝三兩細末﹞玄參﹝一兩﹞生懷山藥﹝八錢﹞甘艸﹝三錢﹞

野臺參﹝四錢﹞鮮白茅根﹝六兩洗淨切碎﹞生雞子黃﹝三枚﹞

上共六味﹐先將茅根煎三四沸﹐去滓﹐納余藥五味﹐煎湯三盅﹐分三次溫服﹐每服一次﹐調入雞子黃一枚。

方中之意﹕石膏﹑人參並用﹐不但能解少陰之實熱﹐並能於邪熱熾盛之時立復眞陰﹐輔以茅根更能助腎气上升與心火相濟也。至於玄參﹐性涼多液﹐其質輕松﹐原善淸浮游之熱﹐而心之煩躁可除﹐其色黑入腎﹐又能協同雞子黃以滋腎補陰﹐俾少陰之气化壯旺﹐自能逐邪外出也。

或問﹕外感之伏气﹐恆受於冬日﹐至春日陽升隨春日之陽而化熱﹐是以溫病多有成於伏气化熱者﹐至傷寒約皆在於冬日﹐何亦有伏气化熱者乎﹖答曰﹕伏气化熱﹐原有兩種化法。伏气冬日受之﹐伏於三焦脂膜之中﹐遲至春日隨春日之陽生而化熱﹐此伏气化熱之常也。乃有伏气受於冬日﹐其所伏之處﹐阻塞腹內升降之气化﹐其气化因阻塞而生熱﹐伏气亦可隨之化熱﹐此伏气化熱之變也。迨其化熱之後﹐或又微受外感而觸發之﹐其觸發之後﹐又恆因某經素有虛損﹐乘虛而竄入其經﹐此所以傷寒病中亦有伏气化熱者也。

三﹑醫論

○少陰病當灸及附子湯證

《傷寒論》原文﹕少陰病得之一﹑二日﹐口中和﹐其背惡寒者﹐當灸之﹐附子湯主之。

陳修園曰﹕此宜灸鬲關二穴以救太陽之寒﹐再灸關元一穴以助元陽之气。

元陽存於何處﹖蓋人身有兩气海﹐《內經》謂膈上爲气海﹐此後天之气海﹐所藏者宗气也﹝卽胸中大气﹞。

哲學家以臍下爲气海﹐此先天之气海﹐所藏者祖气﹐卽元气也。人身之元陽﹐以元气爲體質﹐元气卽以元陽爲主宰﹐誠以其能斡旋全身則爲元气﹐能溫暖全身則爲元陽﹐此元陽本於先天﹐原爲先天之君火﹐以命門之相火爲之輔佐者也﹝此與以心火爲君火﹐以肝中所寄之少陽相火爲相火者﹐有先天後天之分﹞。至下焦气海之形質﹐原爲脂膜及胰子團結而中空﹐《醫林攺錯》所謂﹐形如倒提雞冠花者是也。人生結胎之始先生此物﹐由此而下生督脈﹐上生任脈﹐以生全身﹐故其處最爲重要之處﹐實人生性命之根也。有謂人之元气﹑元陽藏貯於胞室者﹐不知胞室若在女子﹐其中生瘡潰爛﹐原可割而去之﹐若果爲藏元气﹑元陽之處﹐豈敢爲之割去乎﹖《傷寒論》原文﹕少陰病﹐身體痛﹐手足寒﹐骨節痛﹐脈沈者﹐附子湯主之。

【附子湯方】附子二枚炮去皮破八片﹐茯苓二兩﹐人參二兩﹐白術四兩﹐芍藥三兩。

上五味﹐以水八升﹐煮取三升﹐去滓﹐溫服一升﹐日三服。

三﹑醫論

○少陰病桃花湯證

《傷寒論》原文﹕少陰病﹐下利便膿血者﹐桃花湯主之。

《傷寒論》原文﹕少陰病﹐二﹑三日至四﹑五日﹐腹痛﹐小便不利﹐下膿血者﹐桃花湯主之。

少陰之病寒者居多﹐故少陰篇之方亦多用熱藥。此二節之文﹐未嘗言寒﹐亦未嘗言熱。然桃花湯之藥﹐則純系熱藥無疑也。乃釋此二節者﹐疑下利膿血與小便不利必皆屬熱﹐遂彊解桃花湯中藥性﹐謂石脂性涼﹐而重用一斤﹐漧薑𨿽熱﹐而只用一兩﹐合用之仍當以涼論者。然試取石脂一兩六錢﹑漧薑一錢煎服﹐或涼或熱必能自覺﹐藥性豈可重誤乎﹖有謂此證乃大腸因熱腐爛致成潰瘍﹐故下膿血。《神農本艸經》謂石脂能消腫去瘀﹐故重用一斤以治潰瘍﹐復少用漧薑之辛烈﹐以消潰瘍中之毒菌。然愚聞之﹐毒菌生於熱者﹐惟涼藥可以消之﹐黃連﹑苦參之類是也﹔生於涼者﹐惟熱藥可以消之﹐漧薑﹑川椒之類是也。桃花湯所主之下膿血果系熱毒﹐何以不用黃連﹑苦參佐石脂﹐而以漧薑佐石脂乎﹖𨿽漧薑只用一兩﹐亦可折爲今之三錢﹐𨿽分三次服下﹐而病未愈者約必當日服盡。夫一日之間服漧薑三錢﹐其熱力不爲小矣﹐而以施之熱痢下膿血者﹐有不加劇者乎﹖蓋下利膿血原有寒證﹐卽小便不利亦有寒者。注疏諸家疑便膿血及小便不利皆爲熱証之發現﹐遂不得不於方中藥品彊爲之解﹐斯非其智有不逮﹐實因臨證未多耳。

遼寧何××﹐年三十許﹐因初夏在外地多受潮濕﹐下痢膿血相雜﹐屢治不愈。後所下者漸變紫色﹐有似爛炙﹐雜以脂膜﹐腹中切痛﹐醫者謂此因腸中腐敗﹐故所下如此﹐若不能急爲治愈﹐則腸將斷矣。何××聞之懼甚﹐遂乘火車急還遼寧﹐長途辛苦﹐至家﹐病益劇﹐下痢無度﹐而一日止食稀粥少許﹐求爲延醫。

其脈微弱而沈﹐左三部幾不見﹐問其心中自覺飲食不能消化﹐且覺上有浮熱﹐諸般飲食皆懶下咽﹐下痢一晝夜二十餘次﹐每欲痢時﹐先覺腹中墜而且疼﹐細審病因﹐確系寒痢無疑﹐其所下者如爛炙﹐雜以脂膜者﹐是其腸中之膜﹐誠然腐敗隨痢而下也。西人謂此證爲腸潰瘍﹐乃赤痢之壞證﹐最爲危險﹐所用之藥有水銀基制品﹐而用於此證實有不宜。卽愚平素所遇腸潰瘍證﹐亦恆治以金銀花﹑旱三七﹑鴨膽子諸藥﹐對於此證亦不宜。

蓋腸潰瘍證多屬於熱﹐而此證獨屬於寒﹐此誠腸潰瘍証之僅見者也。遂俾用生硫黃細末﹐摻熟面少許爲小丸﹐又重用生山藥﹑熟地黃﹑龍眼肉﹐煎濃湯送服﹐連服十餘劑﹐共服生硫黃二兩半﹝日服藥一劑﹐頭煎次煎約各送服生硫黃八分許﹞﹐其痢始愈。

此證脈微弱而沈﹐少陰之脈也﹐下者如爛炙兼脂膜﹐較下膿血爲尢甚矣。使其初得下膿血時﹐投以桃花湯不卽隨手可愈乎﹖乃至病危已至極點﹐非桃花湯所能勝任﹐故仍本桃花湯之義﹐以硫黃代漧薑﹝上焦有浮熱者忌漧薑不忌硫黃﹞﹐用生山藥﹑熟地黃﹑龍眼肉以代石脂﹝病入陰虛﹐石脂能固下不能滋陰﹐山藥諸藥能固下兼能滋陰﹞﹐如此變通﹐仍不失桃花湯之本義﹐是以多服十餘劑亦能奏效也。至此節之下節﹐下利不止﹐下膿血﹐又添腹痛﹐小便不利證﹐亦桃花湯主之。蓋小便不利因寒者亦恆有之﹐故投以桃花湯亦能愈也。

奉天石××﹐忽然小便不通。入西醫院治療﹐西醫治以引溺管﹐小便通出。有頃﹐小便復存蓄若干。西醫又納以橡皮管﹐使久在其中﹐有溺卽通出。乃初𨿽稍利﹐繼則小便仍不能出﹐遂來院求爲延醫。其脈弦遲細弱﹔自言下焦疼甚且涼甚。知其小便因涼而凝滯也。爲擬方用人參﹑椒目﹑懷牛膝各五錢﹐附子﹑肉桂﹑當歸各三錢﹐漧薑﹑小茴香﹑威靈仙﹑甘艸﹑沒藥各二錢。連服三劑﹐腹疼及便閉皆愈。遂停湯藥﹐俾日用生硫黃細末錢許分兩次服下﹐以善其後。方中之義﹕人參﹑靈仙並用﹐可治气虛小便不利﹔椒目﹑桂﹑附﹑漧薑並用﹐可治因寒小便不利﹔又佐以當歸﹑牛膝﹑茴香﹑沒藥﹑甘艸諸藥﹐或潤而滑之﹐或引而下之﹐或馨香以通竅﹐或溫通以開瘀﹐或和中以止疼﹐眾藥相濟爲功﹐所以奏效甚速也。觀此小便不利及《傷寒論》少陰癥桃花湯後所附下利膿血治驗之案皆爲寒證﹐非熱證也明矣。

【桃花湯方】赤石脂一斤﹝一半全用﹐一半篩末﹞﹐漧薑一兩﹐粳米一升。

上三味﹐以水七升﹐煮米令熟﹐去滓﹐溫服七合﹐納赤石脂末方寸匕﹐日三服﹐若一服愈﹐余勿服。

石脂原爲土質﹐其性微溫﹐故善溫養脾胃。爲其具有土質﹐頗有粘澀之力﹐故又善治腸下膿血。又因其生於兩石相並之夾縫﹐原爲山脈行气之處﹐其質𨿽粘澀﹐實兼能流通气血之瘀滯﹐故方中重用之以爲主藥。至於一半煎湯一半末服者﹐因凡治下利之藥﹐丸散優於湯劑﹐且其性和平﹐𨿽重用一斤猶恐不能勝病﹐故又用一半篩其細末﹐納湯藥中服之也。且服其末﹐又善護腸中之膜﹐不至爲膿血凝滯所傷損也。用漧薑者﹐因此證其气血因寒而瘀﹐是以化爲膿血﹐漧薑之熱旣善祛寒﹐漧薑之辛又善開瘀也。用粳米者﹐以其能和脾胃﹐兼能利小便﹐亦可爲治下利不止者之輔佐品也。

三﹑醫論

○少陰病吳茱萸湯證

《傷寒論》原文﹕少陰病﹐吐利﹐手足厥冷﹐煩躁欲死者﹐吳茱萸湯主之。

柯韻伯曰﹕少陰病﹐吐利﹑煩躁﹑四逆者死。四逆者四肢厥冷兼臂﹑脛而言也﹐此云手足是指掌而言﹐四肢之陽猶在也。

【吳茱萸湯】吳茱萸一升湯洗七徧﹐人參三兩切﹐生薑六兩切﹐大棗十二枚擘。

上四味﹐以水七升﹐煮取二升﹐去滓﹐溫服七合﹐日三服。

吳茱萸湯之實用﹐乃肝胃同治之劑也。至於此證煩躁欲死﹐非必因肝邪盛極﹐實因寒邪阻塞而心腎不交也。蓋人心腎之气﹐果分毫不交﹐其人卽危不旋踵﹐至於煩躁欲死﹐其心腎幾分毫不交矣。夫心腎之所以相交者﹐實賴脾胃之气上下通行﹐是以少陰他方中皆用漧薑﹐而吳茱萸湯中則重用生薑至六兩﹐取其溫通之性﹐能升能降﹝生薑善發汗﹐是其能升﹐善止嘔吐﹐是其能降﹞﹐以開脾胃凝滯之寒邪﹐使脾胃之气上下通行﹐則心腎自能隨脾胃气化之升降而息息相通矣。

三﹑醫論

○少陰病苦酒湯證

《傷寒論》原文﹕少陰病﹐咽中傷﹐生瘡﹐不能語言﹐聲不出者﹐苦酒湯主之。

【苦酒湯】半夏洗破如棗核十四枚﹐雞子一枚去黃﹐內上苦酒﹐著雞子殼中。

上兩味﹐納半夏﹐著苦酒中﹐以雞子殼著刀環中﹐安火上﹐令三沸﹐去滓﹐少少含咽之﹐不瘥﹐更作三劑。

按﹕苦酒卽醋也﹐又方中棗核當作棗仁﹐不然﹐破半夏如棗核大十四枚﹐卽雞子空殼亦不能容﹐況雞子殼中猶有雞子淸與苦酒乎﹖古用半夏皆用生者﹐湯洗七次卽用﹐此方中半夏宜用生半夏先破之﹐後用湯洗﹐始能洗出毒涎。

唐容川曰﹕此節所言生瘡﹐卽今之喉癰﹑喉蛾﹐腫塞不得出聲﹐今有用刀鍼破之者﹐有用巴豆燒焦烙之者﹐皆是攻破之使不壅塞也。仲景用生半夏正是破之也﹐余親見治重舌敷生半夏立卽消破﹐卽知咽喉腫閉亦能消而破之矣。且半夏爲降痰要藥﹐凡喉腫則痰塞﹐此仲景用半夏之妙。正是破之又能去痰﹐與後世刀鍼﹑巴豆等方較見精密﹐況兼蛋淸之潤﹐苦酒之瀉﹐眞妙法也。

三﹑醫論

○少陰病白通湯證及白通加豬膽汁湯證

《傷寒論》原文﹕少陰病﹐下利﹐白通湯主之。

【白通湯方】蔥白四莖﹐漧薑一兩﹐附子一枚生用去皮破八片。

上三味﹐以水三升煮取一升﹐去滓﹐分溫再服。

下利固系少陰有寒﹐然實與脾胃及心臟有關﹐故方中用附子以暖腎﹐用漧薑以暖脾胃﹐用蔥白以通心腎之气﹐卽引心君之火下濟﹝天道下濟而光明﹞﹐以消腎中之寒也。

《傷寒論》原文﹕少陰病﹐下利脈微者﹐與白通湯。利不止﹐厥逆無脈﹐漧嘔煩者﹐白通加豬膽汁湯主之。服湯脈暴出者死﹐微續者生。

【白通加豬膽汁湯方】蔥白四莖﹐漧薑一兩﹐附子一枚生用去皮破八片﹐人尿五合﹐豬膽汁一合。

以上三味﹐以水三升﹐煮取一升﹐去滓﹐納膽汁﹑人尿﹐和令相得﹐分溫再服。若無膽﹐亦可用。

此節較前節所言之病爲又重矣。而於白通湯中加人尿﹑豬膽汁﹐卽可挽回者﹐此中原有精微之理在也。

人尿原含有臟腑自然之生气﹐愚友毛××之侄病霍亂﹐六脈皆閉﹐兩目已瞑﹐气息已無﹐舁諸牀上﹐毛××以手掩其口鼻覺仿佛仍有呼吸﹐灌水少許﹐似猶知下咽。乃急用現接之童便﹐和朱砂細末數分灌之﹐須臾頓醒﹐則人尿之功效可知矣。至於豬膽汁﹐以人之生理推之﹐原少陽相火之所寄生﹐故其味甚苦﹐此與命門相火原有先後天之分﹐當此元陽衰微﹑命門相火將絕之時﹐而以後天助其先天﹐西人所謂臟器療法也。且人尿與豬膽汁之性皆涼﹐加於熱藥之中以爲引導﹐則寒涼凝聚之處自無格拒﹐此又從治之法也。

其脈暴出者﹐提綱中以爲不治﹐以其將脫之脈象已現也。而愚臨證數十年﹐於屢次實驗中﹐得一救脫之聖藥﹐其功效遠過於參﹐而自古至今未有發明﹐其善治脫者其藥非他﹐卽山萸肉一味大劑煎服也。蓋無論上脫﹑下脫﹑陰脫﹑陽脫﹑奄奄一息﹐危在目前者﹐急用生淨萸肉﹝藥局中恆有將酒浸萸肉蒸熟者﹐用之無效﹞

三兩﹐急火煎濃汁一大碗﹐連連溫飲之﹐其脫卽止﹐脫回之後﹐再用萸肉二兩﹐生懷山藥一兩﹐眞野臺參五錢煎湯一大碗﹐復徐徐溫飲之﹐暴脫之證約皆可救愈。想此節所謂脈暴出者用之亦可愈也。

三﹑醫論

○少陰病眞武湯證

《傷寒論》原文﹕少陰病﹐二﹑三日不已﹐至四﹑五日﹐腹痛﹐小便不利﹐四肢沈重疼痛﹐自下利者﹐此爲有水气。其人或咳﹐或小便利﹐或下利﹐或嘔者﹐眞武湯主之。

【眞武湯方】茯苓三兩﹐芍藥三兩﹐生薑三兩切﹐白術二兩﹐附子一枚炮去皮破八片。

上五味﹐以水八升﹐煮取三升﹐去滓﹐溫服七合﹐日三服。若咳者﹐加五味子半升﹐細辛﹑漧薑各一兩﹔若小便利者﹐去茯苓﹐若下利者﹐去芍藥﹐加漧薑二兩﹔若嘔者﹐去附子﹐加生薑﹐足前成半斤。

羅東逸曰﹕夫人一身制水者脾﹐主水者腎也。腎爲胃關﹐聚水而從其類﹐倘腎中無陽﹐則脾之樞機𨿽運﹐而腎之關門不開﹐水卽欲行以無主制﹐故泛溢妄行而有是證也。用附子之辛溫壯腎之元陽﹐則水有所主矣。白術之溫燥﹐創建中土﹐則水有所制矣。生薑之辛散﹐佐附子以補陽﹐於補水中寓散水之意。茯苓之滲淡﹐佐白術以建土﹐於制水中寓利水之道焉。而尢重在芍藥之苦降﹐其旨甚微。蓋人身陽根於陰﹐若徒以辛熱補陽﹐不少佐以苦降之品﹐恐眞陽飛越矣。芍藥爲春花之殿﹐交夏而枯﹐用之以極亟收散漫之陽气而歸根。下利減芍藥者﹐以其苦降湧瀉也。加漧薑者﹐以其溫中勝寒也。水寒傷肺則咳﹐加細辛﹑漧薑者﹐勝水寒也。加五味子者﹐收肺气也。小便利者﹐去茯苓﹐恐其過利傷腎也。嘔者﹐去附子倍生薑﹐以其病非下焦﹐水停於胃﹐所以不須溫腎以行水﹐只當溫胃以散水﹐且生薑功能止嘔也。

三﹑醫論

○少陰病通脈四逆湯證

《傷寒論》原文﹕少陰病﹐下利淸谷﹐裏寒外熱﹐手足厥逆﹐脈微欲絕﹐身反不惡寒﹐其人面赤色﹐腹痛﹐或漧嘔﹐或咽痛﹐或利止脈不出者﹐通脈四逆湯主之。

【通脈四逆湯】甘艸二兩炙﹐附子大者一枚生用去皮破八片﹐漧薑三兩。

上三味﹐以水三升﹐煮取一升二合﹐去滓﹐分溫再服﹐其脈卽漸而出者愈﹝非若暴出者之自無而忽有﹑旣有而仍無﹐如燈火之回焰也﹞。面赤色者﹐加蔥九莖﹐腹中痛者﹐去蔥﹐加芍藥二兩﹔嘔者﹐加生薑二兩﹔咽痛者﹐去芍藥﹐加桔梗一兩﹔利止脈不出者﹐去桔梗﹐加人參二兩。

太陽篇四逆湯中漧薑兩半﹐以治汗多亡陽之證。至通脈四逆湯藥味同前﹐惟將漧薑加倍﹐蓋因寒盛脈閉﹐欲借辛熱之力開凝寒以通脈也。面赤者加蔥九莖﹝權用粗蔥白切上九寸卽可﹞﹐蓋面赤乃陰寒在下﹐逼陽上浮﹐卽所謂戴陽證也。加蔥以通其上下之气﹐且多用同於老陽之數﹐則陽可下歸其宅矣。而愚遇此等證﹐又恆加芍藥數錢﹐蓋芍藥與附子並用﹐最善收斂浮越之元陽下降也。

三﹑醫論

○少陰病大承气湯證

《傷寒論》原文﹕少陰病﹐自利淸水﹐色純靑﹐心下必痛﹐口漧燥者﹐急下之﹐宜大承气湯。

此證乃伏气之熱竄入肝腎二經也。蓋以腎主閉藏﹐肝主疏泄﹐腎爲二便之關﹐肝又爲腎行气﹐玆因伏气之熱﹐竄入腎兼竄入肝﹐則肝爲熱助疏泄之力太過﹐卽爲腎行气之力太過﹐致腎關失其閉藏之用﹐而下利淸水。且因肝熱而波及於膽﹐致膽汁因熱妄行﹐隨肝气之疏泄而下純靑色之水。於斯﹐腎水因疏泄太過而將竭﹐不能上濟以鎭心火﹐且肝木不得水气之涵濡﹐則在下旣過於疏泄﹐在上益肆其橫恣﹐是以心下作痛口中漧燥也。此宜急下之﹐瀉以止瀉﹐則腎中之眞陰可回﹐自能上濟以愈口中漧燥﹑心下作痛也。

此節之前有「少陰病得之二﹐三日﹐口燥咽漧者﹐急下之﹐宜大承气湯。」及後節「少陰病六﹑七日﹐腹脹不大便者﹐急下之﹐宜大承气湯。」想此二節﹐仲師亦皆言急下﹐若不急下﹐當亦若純下靑水者﹐其危險卽在目前。若仲師者﹐宜其爲醫中之聖也。

按﹕方書有奇恆痢﹐張隱庵謂﹐系三陽並至﹐三陰莫當﹐九竅皆塞﹐陽气旁溢﹐咽漧喉塞痛﹐並於陰則上下無常﹐薄爲腸僻﹐其脈緩小遲澀﹐血溫身熱者死﹐熱見七日者死。蓋因陽气偏盛﹐陰气受傷﹐是以脈小遲澀﹐此證宜急用大承气湯瀉陽養陰﹐緩則無效。夫奇恆痢病﹐未知所下者奚似﹐而第卽其脈象緩小遲澀﹐固與少陰病之脈微細者同也。其咽漧喉塞﹐痛並於陰﹐又與此節之心下痛﹑口中漧燥者同也。隱庵謂宜急服大承气湯﹐又與此節之急下之宜大承气者同也。是奇恆痢者﹐不外少陰下利之範圍﹐名之爲奇恆痢可也﹐名之爲少陰下利亦無不可也。

《傷寒論》原文﹕少陰病﹐下利﹐脈微澀﹐嘔而汗出﹐必數更衣﹐反少者﹐當溫其上﹐灸之。

注家謂﹕宜灸百會穴。

三﹑醫論

○厥陰病提綱及意義

傳經之次第﹐由少陰而厥陰。厥陰者﹐肝也﹐肝爲厥陰之府﹐而肝膈之下垂﹐與包腎之脂膜相連者﹐卽厥陰之經也。爲其經與少陰經之脂膜相連﹐是以由少陰可傳於厥陰。厥者逆也﹐又盡也﹐少陰自少陽﹑太陰傳來﹐而復逆行上傳於肝﹐且經中气化之相傳至此﹐又復陰盡而陽生也﹐是以名爲厥陰也。

《傷寒論》原文﹕厥陰之爲病﹐消渴﹐气上撞心﹐心中疼熱﹐饑而不欲食﹐食則吐蛔﹐下之利不止。

《內經》謂﹕「厥陰之上﹐風气主之﹐中見少陽。」少陽者﹐肝中所寄之少陽相火也。爲肝中寄有相火﹐因外感之激發而暴動﹐是以消渴。相火挾肝气上衝﹐是以覺气上撞心﹐心中疼且熱也。凡人之肝熱者﹐胃中亦恆有熱﹐胃中有熱能化食﹐肝中有熱又恆欲嘔﹐是以饑而不欲食。至於腸中感風木兼少陽之气化﹐原能生蛔﹐因病後懶食﹐腸中空虛﹐蛔無所養﹐偶食少許﹐蛔聞食味則上來﹐是以吐蛔也。至誤下之利不止者﹐因肝受外感正在不能疏泄之時﹝經謂肝主疏泄﹞﹐適有降下之藥爲向導﹐遂至爲腎過於行气﹝肝行腎之气﹞而疏泄不已。

三﹑醫論

○厥陰病烏梅丸證

《傷寒論》原文﹕傷寒脈微而厥﹐至七﹑八日﹐膚冷﹐其人躁無暫安時者﹐此爲髒厥﹐非蛔厥也。蛔厥者﹐其人當吐蛔﹐今病者靜﹐而復時煩者﹐此爲髒寒﹐蛔上入膈﹐故煩﹐須臾復止﹐得食而嘔﹐又煩者﹐蛔聞食臭出﹐其人當自吐蛔﹐蛔厥者﹐烏梅丸主之﹐又主久利。

【烏梅丸方】烏梅三百枚﹐細辛六兩﹐漧薑十兩﹐黃連一斤﹐當歸四兩﹐附子六兩去皮炮﹐蜀椒四兩炒出汗﹐人參六兩﹐黃柏六兩﹐桂枝六兩去皮。

上十味﹐異搗篩﹐合治之﹐以苦酒漬烏梅一宿﹐去核﹐蒸之五升米下﹐飯熟﹐搗成泥﹐和藥令相得﹐內臼中﹐與蜜杵二千下﹐丸如梧桐子大﹐先食飲﹐服十丸﹐日三服﹐稍加至二十丸。禁生冷﹑滑物﹑臭食等。

厥陰一篇﹐病理深邃﹐最難疏解。注家以經文中有陰陽之气﹐不相順接之語﹐遂以經解經﹐於四肢之厥逆﹐卽以陰陽之气不相順接解之﹐而未有深究其不相順接之故﹐何獨在厥陰一經者。蓋肝主疏泄﹐原爲風木之髒﹐於時應春﹐實爲發生之始。肝膈之下垂者﹐又與气海相連﹐故能宣通先天之元气﹐以敷布於周身﹐而周身之气化﹐遂無處不流通也。至肝爲外感所侵﹐其疏泄之力頓失﹐致臟腑中之气化不能傳達於外﹐是以內𨿽蘊有實熱﹐而四肢反逆冷﹐此所謂陰陽之气不相順接也。至於病多嘔吐者﹐亦因其疏泄之力外無所瀉﹐遂至蓄極而上衝胃口﹐此多嘔吐之所以然也。又胃爲肝衝激不已﹐土爲木傷﹐中气易漓﹐是以間有除中之病。除中者﹐脾胃之气已傷盡﹐而危在目前也。至於下利亦未必皆因藏寒﹐其因伏气化熱竄入肝經﹐遏抑肝气太過﹐能激動其疏泄之力上衝﹐亦可激動其疏泄之力下注以成下利﹐然所利者必覺熱而不覺涼也。試舉一治驗之案以明之。

遼寧劉××﹐寓居天津﹐年近四旬﹐於孟秋得吐瀉證﹐六日之間勺飲不存﹐一晝夜間下利二十餘次﹐病勢危急莫支。延爲延醫﹐其脈象微細﹐重按又似弦長﹐四肢甚涼﹐周身肌膚亦近於涼﹐而心中則甚覺發熱﹐所下利者亦覺發熱﹐斷爲系厥陰溫病﹐在《傷寒論》中卽爲厥陰傷寒﹝《傷寒論》開端處﹐曾提出溫病﹐後則渾名之爲傷寒﹞。惟其嘔吐殊甚﹐無論何藥﹐入口卽吐出﹐分毫不能下咽﹐實足令醫者束手耳。因問之曰﹐心中旣如此發熱﹐亦想冰喫否﹖答曰﹐想甚﹐但家中人駁阻不令食耳。愚曰﹐此病已近垂危﹐再如此吐瀉一晝夜﹐卽仙丹不能挽回﹐惟用冰膏攙生石膏細末服之﹐可以止吐﹐吐止後瀉亦不難治矣。遂立主買冰淇淋若干﹐攙生石膏細末兩許服之﹐服後病見愈﹐可服稀粥少許﹐下利亦見少。翌日復爲診視﹐四肢已不發涼﹐身亦微溫﹐其脈大於從前﹐心中猶覺發熱﹐有時仍復嘔吐。俾再用生石膏細末一兩﹐攙西瓜中服之﹐嘔吐從此遂愈。翌日再診其脈﹐熱猶未淸﹐心中𨿽不若從前之大熱﹐猶思食涼物﹐懶於飲食﹐其下利較前已愈彊半。

遂爲開白虎加人參湯﹐方中生石膏用二兩﹐野臺參三錢﹐用生杭芍六錢以代知母﹐生山藥六錢以代粳米﹐甘艸則多用至四錢﹐又加滑石六錢﹐方中如此加減替代者﹐實欲以之淸熱﹐又欲以之止利也。俾煎湯兩盅﹐分兩次溫飲下﹐病遂全愈。此於厥陰溫病如此治法﹐若在冬令﹐遇厥陰傷寒之有實熱者﹐亦可如此治法。

蓋厥陰一經﹐於五行屬木﹐其性原溫﹐而有少陽相火寄生其間﹐則溫而熱矣。若再有伏气化熱竄入﹐以激動其相火﹐原可成極熱之病也。夫石膏與冰膏﹑西瓜並用﹐似近猛浪﹐然以愚之目見耳聞﹐因嘔吐不止而廢命者多矣﹐況此證又兼下利乎﹖此爲救人之熱腸所迫﹐於萬難挽救之中﹐而擬此挽救之奇方﹐實不暇計其方之猛浪也。若無冰膏﹑西瓜時﹐或用鮮梨切片﹐蘸生石膏細末服之﹐當亦不難下咽而止嘔吐也。

三﹑醫論

○厥陰病白虎湯證

《傷寒論》原文﹕傷寒脈滑而厥者﹐裏有熱﹐白虎湯主之。

太陽篇白虎湯證﹐脈浮滑是表裏皆有熱也。此節之白虎湯證﹐脈滑而厥﹐是裏有熱表有寒也﹐此所謂熱深厥深也。愚遇此等證﹐恆先用鮮白茅根半斤切碎﹐煮四五沸﹐取湯一大碗﹐溫飲下﹐厥回身熱﹐然後投以白虎湯﹐可免病家之疑﹐病患亦敢放膽服藥。若無鮮茅根時﹐可以藥局中幹茅根四兩代之。若不用茅根時﹐愚恆治以白虎加人參湯﹐蓋取人參能助人生發之气﹐以宣通內熱外出也。

三﹑醫論

○厥陰病當歸四逆湯及加吳茱萸生薑湯證

《傷寒論》原文﹕手足厥寒﹐脈細欲絕者﹐當歸四逆湯主之。若其人內有久寒者﹐宜當歸四逆加吳茱萸生薑湯。

沈堯封曰﹕叔和釋脈法﹐細極謂之微﹐卽此之脈細欲絕﹐卽與脈微相渾。不知微者﹐薄也﹐屬陽气虛﹐細者小也﹐屬陰血虛﹐薄者未必小﹐小者未必薄也。蓋榮行脈中﹐陰血虛則實其中者少﹐脈故小﹔衛行脈外﹐陽气虛則約乎外者怯﹐脈故薄。況前人用微字﹐多取薄字意﹐試問﹕「微雲淡河漢」﹐薄乎﹖細乎﹖故少陰論中脈微欲絕﹐用通脈四逆主治回陽之劑也。此之脈細欲絕﹐用當歸四逆主治補血之劑也。兩脈陰陽各異﹐豈堪混釋﹗【當歸四逆湯方】當歸三兩﹐桂枝三兩去皮﹐芍藥三兩﹐細辛三兩﹐大棗二十五枚擘﹐甘艸二兩炙﹐通艸二兩。

上七味﹐以水八升﹐煮取三升﹐去滓﹐溫服一升﹐日三服。

【當歸四逆加吳茱萸生薑湯方】卽前方加吳茱萸二升﹐生薑半斤切﹐以水六升﹑淸酒六升﹐和煮取五升﹐去滓﹐分溫五服。

王和安曰﹕厥陰經气來自足少陰經﹐宣於手太陰經﹐成循環不息之常度。若以血寒自郁於髒﹐脈象應有弦凝之徵。今脈細欲絕﹐可知少陰經气來源先虛﹐及復本經受髒寒之感﹐則虛寒轉甚﹐細而欲絕也。治以當歸四逆湯﹐意在溫肝通郁﹐而必以桂枝﹑白芍疏浚經气之源﹐細辛﹑通艸暢達經气之流﹐內有凝寒﹐重加吳萸﹑生薑﹐溫經通气﹐仍加入原方以全其用﹐解此﹐則治經气之定義可三反矣。

三﹑醫論

○厥陰病白頭翁湯證

《傷寒論》原文﹕熱利下重者﹐白頭翁湯主之。

【白頭翁湯方】白頭翁二兩﹐黃連﹑黃柏﹑秦皮各三兩。

上四味﹐以水七升﹐煮取二升﹐去滓﹐溫服一升﹐不愈更服一升。

《醫宗金鑑》注曰﹕三陰俱有下利證﹐自利不渴屬太陰﹐自利渴屬少陰。惟厥陰下利﹐屬寒者厥而不渴﹐下利淸谷﹔屬熱者消渴﹐下利後重﹐便利膿血。此熱利下重﹐乃郁熱奔逼廣腸﹑魄門重滯難出。初痢用此法以寒治熱﹐久痢則宜用烏梅丸﹐隨所利而從治之﹐調其气使之平也。

白頭翁湯所主之熱利下重﹐當自少陰傳來﹐不然則爲伏气化熱竄入厥陰﹐其證𨿽熱﹐而仍非外感大實之熱﹐故白頭翁湯可以勝任。乃有病在陽明之時﹐其病一半入府﹐一半由經而傳於少陽﹐卽由少陽入厥陰而爲腑臟之相傳。則在厥陰者旣可成厥陰熱利之下重﹐而陽明府中稽畱之熱﹐更與之相助而爲虐﹐此非但用白頭翁湯所能勝任矣。愚遇此等證﹐恆將白頭翁﹑秦皮加於白虎加人參湯中﹐則莫不隨手奏效也。

曾治一中年婦人﹐於孟春感冒風寒﹐四﹑五日間延爲延醫。其左脈弦而有力﹐右脈洪而有力﹐舌苔白而微黃﹐心中熱而且渴﹐下利膿血相雜﹐裏急後重﹐一晝夜二十餘次﹐卽其左右之脈象論之﹐斷爲陽明﹑厥陰合並病。有一醫者在座﹐疑而問曰﹕凡病涉厥陰﹐手足多厥逆﹐此證則手足甚溫何也﹖答曰﹕此其所以與陽明並病也﹐陽明主肌肉﹐陽明府中有熱﹐是以周身皆熱﹐而四肢之厥逆﹐自不能於周身皆熱時外現也。況厥陰之病﹐卽非雜以陽明﹐亦未必四肢皆厥逆乎﹖醫者深韙愚言﹐與病家皆求速爲疏方﹐遂爲立方如下﹕生石膏﹝三兩搗細﹞生杭芍﹝八錢﹞生懷山藥﹝八錢﹞野臺參﹝四兩﹞

白頭翁﹝八錢﹞秦皮﹝六錢﹞天花粉﹝八錢﹞甘艸﹝三錢﹞

上藥八味﹐共煎三盅﹐分三次溫飲下。

方中之義﹐是合白虎加人參湯與白頭翁湯爲一方﹐而又因證加他藥也。白虎湯中無知母者﹐方中芍藥可代知母也。蓋芍藥旣能若知母之退熱滋陰﹐而又善治下利者之後重也。無粳米者﹐方中生山藥可代粳米也﹐蓋山藥汁漿濃鬱﹐旣可代粳米和胃﹐而其溫補之性﹐又能助人參固下也﹐至於白頭翁湯中無黃連﹑黃柏者﹐因與白虎湯並用﹐有石膏之寒涼﹐可省去連﹑柏也。又外加天花粉者﹐因其病兼渴﹐天花粉偕同人參最善生津止渴。將此藥三次服完﹐諸病皆減三分之二。再診其脈仍有實熱未淸﹐遂於原方中加滑石五錢﹐利其小便﹐正所以止其大便﹐俾仍如從前煎服﹐於服湯藥之外﹐又用鮮白茅根半斤煎湯當茶﹐病遂全愈。

三﹑醫論

○不分經之病理中丸證﹑竹葉石膏湯證

傷寒病六經分治之外﹐又有不分經之病﹐附載於傷寒分經之後者﹐又宜擇其緊要者﹐詳爲詮解﹐而後學治傷寒者﹐自能應變無窮也。

《傷寒論》原文﹕大病瘥後﹐喜唾﹐久不了了者﹐胸上有寒﹐當以丸藥溫之﹐宜理中丸。

【理中丸方】人參﹑甘艸﹑白術﹑漧薑各三兩。

上四味﹐搗篩爲末﹐蜜丸如雞子黃大﹐以沸湯數合﹐和一丸﹐研碎﹐溫服之﹐日三服﹐夜二服﹐腹中未熱﹐益至三﹑四丸﹐然不及湯。湯法以四物根據兩數切﹐用水八升﹐煮取三升﹐去滓﹐溫服一升﹐日三服。

附加減法﹕若臍上築者﹐腎气動也﹐去術﹐加桂四兩﹐吐多者﹐去術﹐加生薑三兩﹔下多者﹐還用術﹔悸者﹐加茯苓二兩﹔渴欲飲水者﹐加術﹐足前成四兩半﹔腹中疼者﹐加人參﹐足前成四兩半﹔寒者﹐加漧薑﹐足前成四兩半﹔腹滿者﹐去術﹐加附子一枚。服湯後如食頃﹐飲熱粥一升許﹐微自溫﹐勿發揭衣被。

此病時服涼藥太過﹐傷其胃中之陽﹐致胃陽虛損不能運化脾臟之濕﹐是以痰飲上溢而喜唾﹐久不了了也。故方中用人參以回胃中之陽﹐其補益之力﹐且能助胃之動加數﹐自能運化脾中之濕使之下行。而又輔以白術﹐能健脾又能滲濕。漧薑以能暖胃又能助相火以生土。且又加甘艸以調和諸藥﹐使藥力之猛者﹐得甘艸之緩而猛力悉化﹐使藥性之熱者﹐得甘艸之甘而熱力愈長也。至於方後諸多加減﹐又皆各具精義﹐隨諸証之變化﹐而遵其加減諸法﹐用之自能奏效無誤也。

《傷寒論》原文﹕傷寒解後﹐虛羸少气﹐气逆欲吐者﹐竹葉石膏湯主之。

【竹葉石膏湯方】竹葉二把﹐石膏一斤﹐半夏半升洗﹐麥門冬一升﹐人參三兩﹐甘艸二兩炙﹐粳米半升。

上七味﹐以水一斗﹐煮取六升﹐去滓﹐納粳米﹐煮米熟湯成去米﹐溫服一升﹐日三服。

前節是病時過用涼藥﹐傷其陽分﹔此節是病時不能急用涼藥以淸外感之熱﹐致耗陰分。且其大熱𨿽退﹐仍有餘熱未淸﹐是以虛羸少气﹐气逆欲吐﹐此乃陰虛不能戀陽之象﹐又兼有外感之餘熱爲之助虐也。故方中用竹葉﹑石膏以淸外感之熱﹐又加人參﹑麥冬協同石膏以滋陰分之虧﹐蓋石膏與人參並用﹐原有化合之妙﹐能於餘熱未淸之際立復眞陰也。用半夏者﹐降逆气以止吐也。用甘艸﹑粳米者﹐調和胃气以緩石藥下侵也。自常情觀之﹐傷寒解後之餘熱﹐何必重用石膏﹐以生地﹑玄參﹑天冬﹑麥冬諸藥﹐亦可勝任﹐然而甘寒畱邪﹐可默釀癆瘵之基礎﹐此又不可不知也。

三﹑醫論

○溫病遺方

《傷寒論》中原有溫病﹐渾同於六經分篇之中﹐均名之爲傷寒﹐未嘗明指爲溫病也。況溫病之原因各殊﹐或爲風溫﹐或爲濕溫﹐或爲伏气成溫﹐或爲溫熱﹐受病之因旣不同﹐治法卽宜隨證各異。有謂溫病入手經不入足經者﹐有謂當分上中下三焦施治者﹐皆非確當之論﹐斟酌再四﹐惟仍按《傷寒論》六經分治乃爲近是。

太陽經有未覺感冒﹐身體忽然酸軟﹐懶於動作﹐頭不疼﹐肌膚不熱﹐似稍畏風﹐舌似無苔而色白﹐脈象微浮﹐至數如常者﹐此乃受風甚輕﹐是以受時不覺也﹐宜用輕淸辛涼之劑發之。

【處方】薄荷葉三錢﹐連翹三錢﹐大蔥白三寸。

上藥三味﹐共煎湯七﹑八沸﹐取淸湯一大盅溫服下﹐周身得汗卽愈。

薄荷之成分﹐含有薄荷腦﹐辛涼芬芳﹐最善透竅﹐內而臟腑﹐外而皮毛﹐凡有風邪匿藏﹐皆能逐之外出﹐惟其性涼﹐故於感受溫風者最宜。惟煮湯服之﹐宜取其輕淸之气﹐不宜過煎﹝過煎卽不能發汗﹞﹐是以以之煎湯﹐只宜七八沸。若與難煎之藥同煎﹐後入可也。連翹爲輕淸宣散之品﹐其發汗之力不及薄荷﹐然與薄荷同用﹐能使薄荷發汗之力悠長﹝曾治一少年受感冒﹐俾單用連翹一兩﹐煮兩湯服之﹐終宵微汗不竭﹐病遂愈﹐其發汗之力和緩兼悠長可知﹞。蔥之形中空﹐其味微辣微甘﹐原微具發表之性﹐以旋轉於營衛之間﹐故最能助發表之藥以調和營衛也。

有受風較重﹐不但酸軟懶動﹐且覺頭疼﹐周身骨節皆疼﹐肌膚熱﹐不畏風﹐心中亦微覺發熱﹐脈象浮數似有力﹐舌苔白濃﹐宜於前方中去蔥白﹐加天花粉八錢以淸熱﹐加菊花二錢以治頭疼﹐惟煎湯時薄荷宜後入。

有其人預有伏气化熱﹐潛伏未動﹐後因薄受外感之觸動﹐其伏气陡然勃發﹐一時表裏俱熱﹐其舌苔白濃﹐中心似幹﹐脈象浮而有洪象﹐此其病𨿽連陽明而仍可由太陽汗解也。

【處方】生石膏一兩搗細﹐天花粉一兩﹐薄荷葉錢半﹐連翹錢半。

上藥四味﹐煎湯一大盅﹐溫服得汗卽愈﹐薄荷葉煎時宜後入。

或問﹕此方重用石膏﹑花粉﹐少用薄荷﹑連翹﹐以爲發表之劑﹐特恐石膏﹑花粉監制薄荷﹑連翹太過﹐服後不能作汗耳。答曰﹕此方𨿽爲發表之劑﹐實乃調劑陰陽﹐聽其自汗﹐而非彊發其汗也。蓋此證原爲伏气化熱﹐偶爲外感觸動﹐遂欲達於表而外出﹐而重用涼藥與之化合﹐猶如水沃冶紅之鐵﹐其蓬勃四達之熱气原難遏抑。而復少用薄荷﹑連翹﹐爲之解其外表之阻隔﹐則腹中所化之熱气﹐自奪門而出作汗而解矣。且此等汗﹐原不可設法爲之息止﹐𨿽如水流漓而斷無亡陰﹑亡陽之虞﹐亦斷無汗後不解之虞。此方原與拙擬寒解湯相似。二方任用其一﹐果能證脈無誤﹐服後復杯之頃﹐卽可全身得汗。間有畏石膏之涼﹐將其藥先服一半者﹐服後亦可得汗﹐後再服其所餘﹐則分毫無汗矣。因其熱已化汗而出﹐所餘之熱無多也。卽此之前後分服﹐或出汗或不出汗﹐可不深悟此藥發汗之理乎﹖況石膏原具有發表之力也。

有其人身體酸懶﹐且甚覺沈重﹐頭重懶擡﹐足重懶舉﹐或周身肌膚重按移時﹐微似有痕﹐或小便不利﹐其舌苔白而發膩﹐微帶灰色﹐其脈浮而濡﹐至數如常者﹐此濕溫也。其人或久居潮濕之地﹐臟腑爲濕气所侵﹐或值陰雨連旬﹐空气之中含水分過度﹐或因飲食不愼﹐傷其脾胃﹐濕郁中焦﹐又復感受風邪﹐遂成斯證﹐宜用藥外解其表﹐內利其濕則病愈矣。

【處方】薄荷葉三錢﹐連翹三錢﹐小蒼術三錢﹐黃芩三錢﹐木通二錢。

上藥五味﹐先將後四味水煎十餘沸﹐再入薄荷煎七﹑八沸﹐取淸湯一大盅﹐溫服之。若小便不利者﹐於用藥之外﹐用鮮白茅根六兩﹐去皮切碎﹐水煎四﹑五沸﹐取其淸湯以之當茶﹐渴則飲之。

若其人肌膚發熱﹐心中亦微覺熱者﹐宜去蒼術加滑石八錢。

有溫病初得作喘者﹐其肌膚不惡寒而發熱﹐心中亦微覺發熱﹐脈象浮而長者﹐此乃肺中先有痰火﹐又爲風邪所襲也。宜用《傷寒論》麻杏甘石湯﹐而更定其分量之輕重。

【更定麻杏甘石湯方】生石膏一兩搗細﹐麻黃一錢﹐杏仁二錢去皮﹐甘艸錢半。

上四味﹐共煎湯一大盅﹝不先煎麻黃吹去浮沫者﹐因所用只一錢﹐而又重用生石膏以監制之也﹞溫服。

若服後過點半鐘﹐汗不出者﹐宜服西藥阿斯匹林一瓦。若不出汗﹐仍宜再服﹐以服至出汗爲度。蓋風邪由皮毛而入﹐仍使之由皮毛而出也。

有溫病旬日不解﹐其舌苔仍白﹐脈仍浮者﹐此邪入太陽之府也﹐其小便必發黃。宜於發表淸熱藥中﹐加淸膀胱之藥﹐此分解法也。今擬二方於下﹐以便用者相熱之輕重而自斟酌用之。

【處方】滑石一兩﹐連翹三錢﹐蟬蛻去土足三錢﹐地膚子三錢﹐甘艸二錢。

上藥五味﹐共煎一大盅﹐溫服。

【又方】生石膏搗細一兩﹐滑石八錢﹐連翹三錢﹐蟬蛻去土足三錢﹐地膚子三錢﹐甘艸二錢。

上藥六味﹐共煎湯一大盅﹐溫服。

有溫病至七﹑八日﹐六經已周﹐其脈忽然浮起﹐至數不數﹐且有大意者﹐宜用辛涼之劑助之達表而汗解。

【處方】玄參一兩﹐寸麥冬帶心五錢﹐連翹二錢﹐菊花二錢﹐蟬蛻去土足二錢。

上藥五味﹐共煎湯一大盅﹐溫服。用玄參者﹐恐溫病日久傷陰分也。

有溫病多日﹐六經已周﹐脈象浮數而細﹐關前之浮尢甚﹐其頭目昏沈﹐恆作語﹐四肢且有擾動不安之意﹐此乃外感重還太陽欲作汗也。其所欲汗而不汗者﹐因陰分太虧﹐不能上濟以應陽也。此證若因脈浮而彊發其汗﹐必凶危立見﹐宜用大滋眞陰之品﹐連服數劑﹐俾脈之數者漸緩﹐脈之細者漸大﹐迨陰气充長﹐能上升以應其陽﹐則汗自出矣。

【處方】生地黃一兩﹐生懷山藥一兩﹐玄參一兩﹐大甘枸杞一兩﹐生淨萸肉六錢﹐柏子仁六錢﹐生棗仁六錢搗碎﹐甘艸三錢。

上藥八味﹐水煎一大碗﹐候五分鐘﹐調入生雞子黃二枚﹐徐徐溫飲之﹐飲完一劑再煎一劑﹐使晝夜藥力相繼不斷﹐三劑之後﹐當能自汗。若至其時﹐汗仍不出者﹐其脈不似從前之數細﹐可仍煎此藥送服西藥阿斯匹林一瓦﹐其汗卽出矣。

或問﹕山萸肉原具酸斂之性﹐先生所定來復湯嘗重用之以治汗出不止﹐此方原欲病者服之易於出汗﹐何方中亦用之乎﹖答曰﹕此中理甚精微﹐當詳細言之。萸肉爲養肝熄風之要藥﹐此證四肢之騷擾不安﹐其肝風固已動也﹐此方中用萸肉之本意也。若慮用之有妨於出汗﹐是猶未知萸肉之性。蓋萸肉之味至酸﹐原得木气最全﹐是以酸斂之中﹐大具條暢之性﹐《神農本艸經》謂其逐寒濕痺是明徵也。爲其味酸斂也﹐故遇元气不能固攝者﹐用之原可止汗﹔爲其性條暢也﹐遇肝虛不能疏泄者﹐用之又善出汗。如此以用萸肉﹐是皆得之臨證實驗之餘﹐非但憑諸理想而云然也。

若果服藥數劑後﹐其脈漸有起色﹐四肢不復擾動﹐卽去萸肉亦無妨﹐其開始服藥時﹐萸肉則斷不能去也。

有未病之先﹐心中常常發熱﹐後爲外感觸發﹐則其熱益甚﹐五心煩躁﹐頭目昏沈﹐其舌苔白濃﹐且生芒刺﹐其口中似有辣味﹐其脈浮數有力者﹐此伏气化熱已入心包﹐而又爲外感束其外表﹐則內蘊之熱益甚﹐是以舌有芒刺且覺發辣也。宜用涼潤淸散之劑﹐內淸外解﹐徧體得透汗則愈矣。

【處方】鮮地黃一兩﹐玄參一兩﹐天花粉一兩﹐知母五錢﹐寸麥冬帶心五錢﹐西藥阿斯匹林兩瓦。

上藥先煎前五味﹐取淸湯兩大盅﹐先溫服一大盅﹐送服阿斯匹林一瓦。若服一次後汗未出﹐熱亦未消者﹐可再溫服一盅﹐送服阿斯匹林一瓦。若汗已出熱未盡消者﹐藥湯可如前服法﹐阿斯匹林宜斟酌少服。

三﹑醫論

○傷寒風溫始終皆宜汗解說

傷寒初得宜用熱藥發其汗﹐麻黃﹑桂枝諸湯是也。風溫初得宜用涼藥發其汗﹐薄荷﹑連翹﹑蟬蛻諸藥是也。至傳經已深﹐陽明熱實﹐無論傷寒﹑風溫﹐皆宜治以白虎湯。而愚用白虎湯時﹐恆加薄荷少許﹐或連翹﹑蟬蛻少許﹐往往服後卽可得汗。卽但用白虎湯﹐亦恆有服後卽汗者。因方中石膏原有解肌發表之力﹐故其方不但治陽明府病﹐兼能治陽明經病﹐況又少加辛涼之品引之﹐以由經達表﹐其得汗自易易也。拙擬寒解湯後載有醫案可參閱。該方原治寒溫證周身壯熱﹐心中熱而且渴﹐舌苔白而欲黃﹐其脈洪滑或兼浮﹐或頭猶覺疼﹐或周身猶有拘束之意者。果如方下所注證脈﹐服之復杯可汗﹐勿庸慮其不效也。蓋脈象洪滑﹐陽明府熱已實﹐原是白虎湯證。至洪滑兼浮﹐舌苔猶白﹐是仍有些些表證未罷。故方中重用石膏﹑知母以淸胃府之熱﹐復少用連翹﹑蟬蛻之善達表者﹐引胃中化而欲散之熱仍還於表﹐作汗而解。斯乃調劑陰陽﹐聽其自汗﹐非彊發其汗也。

至其人气體弱者﹐可用補气之藥助之出汗。寒解湯加潞黨參卽可﹝寒解湯下載有治一叟年七旬﹐素有勞疾﹐薄受外感卽發喘逆一案可參閱﹞。

若陰分虛損者﹐可用滋陰之藥助之出汗。若熟地﹑玄參﹑生山藥﹑枸杞之類大潤之劑峻補眞陰﹐濟陰以應其陽﹐設病有還表之機﹐必汗出而愈。

至其人陽分陰分俱虛﹐又宜並補其陰陽以助之出汗。張景嶽曾治一叟得傷寒證﹐戰而不汗。於其翌日發戰之時﹐投以大劑八味地黃湯﹐須臾戰而得汗。繼因汗多亡陽﹐身冷汗猶不止﹐仍投以原湯﹐汗止病亦遂愈。用其藥發汗﹐卽用其藥止汗﹐是能運用古方入於化境者也。

至少陽證爲寒熱往來﹐其證介於表裏之間﹐宜和解不宜發汗矣。然愚對於此證﹐其熱盛於寒者﹐多因證兼陽明﹐恆於小柴胡湯中加玄參八錢﹐以潤陽明之燥熱。其陽明之燥熱化而欲散﹐自能還於太陽而作汗﹐少陽之邪亦可隨汗而解。其寒盛於熱者﹐或因誤服降下藥虛其气分﹐或因其气分本素虛﹐𨿽服小柴胡湯不能提其邪透膈上出﹐又恆於小柴胡湯中加薄荷葉二錢﹐由足少陽引入手少陽﹐借徑於遊部﹝手足少陽合爲遊部﹞

作汗而解。此卽《傷寒論》所謂「柴胡證具﹐而以他藥下之﹐柴胡證仍在者﹐復與小柴胡湯﹐必蒸蒸而振﹐卻發熱汗出而解也。」然助以薄荷則出汗較易﹐卽由汗解不必蒸蒸而振﹐致有戰汗之狀也。

至於當用承气之證﹐卻非可發汗之證矣。然愚臨證經驗以來﹐恆有投以三承气湯﹐大便猶未降下而卽得汗者。蓋因胃府之實熱旣爲承气沖開﹐其病機自外越也。若降之前未嘗得汗﹐旣降之後亦必於飲食之時屢次些些得汗﹐始能脈淨身涼。若降後分毫無汗﹐其熱必不能盡消﹐又宜投以竹葉石膏湯﹐或白虎加人參湯﹐將其餘熱消解將盡﹐其人亦必些些汗出也。此所謂傷寒﹑風溫始終皆宜汗解也。

三﹑醫論

○論冬傷於寒春必病溫及冬不藏精春必病溫治法

嘗讀《內經》有「冬傷於寒﹐春必病溫」之語﹐此中原有深義﹐非淺學人所易窺測也。乃篤信西說者﹐據病菌潛伏各有定期之說﹐謂病菌傳於人身﹐未有至一月而始發動者﹐況數月乎﹖因此一倡百和﹐遂謂《內經》皆荒渺之談﹐分毫不足憑信。不知毒瓦斯之傳染有菌﹐而冬令嚴寒之气﹐爲寒水司天之正气﹐特其气嚴寒過甚﹐或人之居處衣服欠暖﹐或冒霜雪而出外營生﹐卽不能禦此气耳。是以寒气之中人也﹐其重者實時成病﹐卽冬令之傷寒也。其輕者﹐微受寒侵﹐不能卽病﹐由皮膚內侵﹐潛伏於三焦脂膜之中﹐阻塞气化之升降流通﹐卽能暗生內熱。迨至內熱積而益深﹐又兼春回陽生觸發其熱﹐或更薄受外感以激發其熱﹐是以其熱自內暴發而成溫病﹐卽後世方書所謂伏气成溫也。

至於治之之法﹐有淸一代名醫多有謂此證不宜發汗者。然仍宜卽脈証之現象而詳爲區別。若其脈象𨿽有實熱﹐而仍在浮分﹐且頭疼﹑舌苔猶白者﹐仍當投以汗解之劑。然宜以辛涼發汗﹐若薄荷葉﹑連翹﹑蟬蛻諸藥﹐且更以淸熱之藥佐之。若拙擬之淸解湯。涼解湯﹑寒解湯三方﹐斟酌病之輕重﹐皆可選用也。此乃先有伏气又薄受外感之溫病也。

若其病初得卽表裏壯熱﹐脈象洪實﹐其舌苔或白而欲黃者﹐宜投以白虎湯﹐再加宣散之品若連翹﹑茅根諸藥。如此治法﹐非取汗解﹐然恆服藥後竟自汗而解。卽或服藥後不見汗﹐其病亦解。因大隊寒涼之品與淸輕宣散之品相並﹐自能排逐內蘊之熱﹐息息自腠理達於皮毛以透出也﹝此乃伏气暴發自內達外之溫病春夏之交多有之﹞。蓋此等證皆以先有伏气﹐至春深萌動欲發﹐而又或因暴怒﹐或因勞心勞力過度﹐或因作苦於烈日之中﹐或因酣眠於暖室內﹐是以一發表裏卽壯熱。治之者﹐只可宣散淸解﹐而不宜發汗也。此冬傷於寒春必病溫之大略治法也。

《內經》又謂﹕「冬不藏精﹐春必病溫。」此二語不但爲西醫所指摘﹐卽中醫對此節經文亦恆有疑意。

謂冬不藏精之人﹐若因腎虛而寒入腎中﹐當卽成少陰傷寒﹐爲直中眞陰之劇證﹐何能遲至春令而始成溫病﹖不知此二句經文原有兩解﹐其所成之溫病亦有兩種﹐至其治法又皆與尋常治法不同。今試析言之﹐並詳其治法。

冬不藏精之人﹐其所患之溫病﹐有因猝然感冒而成者。大凡病溫之人﹐多系內有蘊熱﹐至春陽萌動之時﹐又薄受外感拘束﹐其熱卽陡發而成溫。冬不藏精之人﹐必有陰虛﹐所生之熱積於臟腑﹐而其爲外感所拘束而發動﹐與內蘊實熱者同也。其發動之後﹐脈象多數﹐息多微喘﹐舌上微有白苔﹐津液短少﹐後或漧黃﹐或舌苔漸黑﹐狀如斑點﹝爲舌苔甚薄若有若無故見舌皮變黑﹞﹐或頻飲水不能解渴﹐或時入陰分益加潮熱。此證初得其舌苔白時﹐亦可汗解﹐然須以大滋眞陰之藥輔之。愚治此證﹐恆用連翹﹑薄荷葉各三錢﹐玄參﹑生地黃各一兩﹐煎湯服之﹐得汗卽愈。若服藥後汗欲出仍不能出﹐可用白糖水送服西藥阿斯匹林二分許﹐其汗卽出。或單將玄參﹑生地黃煎湯﹐送服阿斯匹林一瓦﹐亦能得汗。若至熱已傳裏﹐舌苔欲黃﹐或至黃而兼黑﹐脈象數而有力﹐然按之弦硬﹐非若陽明有實熱者之洪滑﹐此陰虛熱實之象﹐宜治以白虎加人參湯﹐更以生地黃代知母﹐生山藥代粳米﹐煎一大劑﹐取湯一大碗﹐分多次溫飲下﹝拙著傷寒溫病同用方後載有此方﹐附載治愈之案若干。可參觀也﹞。

又有因伏气所化之熱先伏藏於三焦脂膜之中﹐迨至感春陽萌動而觸發﹐其發動之後﹐恆因冬不藏精者其腎臟虛損﹐伏气乘虛而竄入少陰。其爲病狀﹕精神短少﹐喜偃臥﹐昏昏似睡﹐舌皮幹﹐毫無苔﹐小便短赤﹐其熱郁於中而肌膚卻無甚熱。其在冬令﹐爲少陰傷寒﹐卽少陰證﹐初得宜治以黃連阿膠湯者也。在春令﹐卽爲少陰溫病。而愚治此證﹐恆用白虎加人參湯﹐以生地黃代知母﹐生懷山藥代粳米﹐更先用鮮白茅根三兩煎湯以之代水煎藥﹐將藥煎一大劑﹐取湯一大碗﹐分三次溫飲下﹐每飲一次調人生雞子黃一枚。初飲一次後﹐其脈當見大﹐或變爲洪大﹐飲至三次後﹐其脈又復和平﹐而病卽愈矣。此卽冬不藏精春必病溫者之大略治法也。

上所論各種溫病治法﹐原非憑空擬議也﹐實臨證屢用有效﹐而後敢公諸醫界同人也。

有溫病初得卽表裏大熱﹐宜治以白虎湯或白虎加人參湯者。其證發現恆在長夏﹐或在秋夏之交。而愚生平所遇此等證﹐大抵在烈日之中﹐或田間作苦﹐或長途勞役﹐此《傷寒論》所謂病也﹐亦可謂之暑溫也。

其脈洪滑有力者﹐宜用白虎湯。若脈𨿽洪大而按之不實者﹐宜用白虎加人參湯。又皆宜煎一大劑﹐分數次溫飲下﹐皆可隨手奏效。

伏气化熱成溫病者﹐大抵因復略有感冒﹐而後其所化之熱可陡然成溫﹐表裏俱覺壯熱。不然者﹐𨿽伏气所化之熱深入陽明之府﹐而無外感束其表﹐究不能激發其肌肉之熱。是以治之者恆不知其爲伏气化熱﹐放膽投以治溫病之重劑﹐是以其熱遂永畱胃府致生他病。今試舉一案以明之﹕天津劉××﹐於壬申正月上旬﹐覺心中時時發熱﹐而周身又甚畏冷。時愚回籍﹐因延他醫延醫﹐服藥二十餘劑﹐病轉增劇﹐二便皆閉。再服他藥﹐亦皆吐出。少進飲食﹐亦恆吐出。此際愚適來津﹐診其脈﹐弦長有力﹐然在沈分。知其有伏气化熱﹐其熱不能外達於表﹐是以心中熱而外畏冷﹐此亦熱深厥深之象也。俾先用鮮茅根半斤切碎﹐水煮三四沸﹐視茅根皆沈水底﹐其湯卽成。取淸湯三杯﹐分三次服﹐每服一次﹐將土狗三个搗爲末﹐生赭石三錢亦爲細末﹐以茅根湯送下。若服過兩次未吐﹐至三次赭石可以不用。及將藥服後﹐嘔吐卽止﹐小便繼亦通下。再診其脈﹐變爲洪長有力﹐其心中仍覺發熱﹐外表則不畏冷矣。其大便到此已半月未通下。遂俾用大潞參五錢煎湯﹐送服生石膏細末一兩。翌晨大便下燥糞數枚﹐黑而且硬。再診其脈﹐力稍緩﹐知心中猶覺發熱。又俾用潞黨參四錢煎湯﹐送服生石膏細末八錢。翌晨又下燥糞二十餘枚﹐仍未見溏糞。其心中不甚覺熱﹐脈象仍似有力﹐又俾用潞黨參三錢煎湯﹐送服生石膏細末六錢。又下燥糞十餘枚﹐後則繼爲溏糞﹐病亦從此全愈矣。

蓋凡伏气化熱竄入胃府﹐非重用石膏不解﹐《傷寒論》白虎湯原爲治此証之的方也。然用白虎湯之例﹐汗吐下後皆加人參﹐以其虛也。而此證病已數旬﹐且頻嘔吐﹐其元气之虛可知﹐故以人參煎湯送石膏﹐此亦仿白虎加人參湯之義也。至石膏必爲末送服者﹐以其涼而重墜之性善通大便﹐且較水煮但飲其淸湯者﹐其退熱之力又增數倍也。是以凡伏气化熱﹐其積久所生之病﹐有成肺病者﹐有成喉病者﹐有生眼疾者﹐有患齒疼者﹐有病下痢者﹐有病腹疼者﹝卽盲腸炎﹞﹐其種種病因若皆由於伏气化熱﹐恆有用一切涼藥其病皆不能愈﹐而投以白虎湯或投以白虎加人參湯﹐再因證加減﹐輔以各病當用之藥﹐未有不隨手奏效者。此治伏气化熱之大略也。至於拙著全書中﹐所載伏气化熱之病甚多﹐其治法亦各稍有不同﹐皆可參觀。

三﹑醫論

○溫病之治法詳於傷寒論解

傷寒﹑溫病之治法始異而終同。至其病之所受﹐則皆在於足經而兼及於手經。乃今之論寒溫者﹐恆謂傷寒入足經不入手經﹐溫病入手經不入足經。夫人之手足十二經原相貫通﹐謂傷寒入足經不入手經者﹐固爲差謬﹐至謂溫病入手經不入足經者﹐尢屬荒唐。何以言之﹖《傷寒論》之開始也﹐其第一節

渾言太陽之爲病﹐此太陽實總括中風﹑傷寒﹑溫病在內﹐故其下將太陽病平分爲三項﹐其第二節

論太陽中風﹐第三節

論太陽傷寒﹝四節五節亦論傷寒當歸納於第三節

中﹞﹐第六節

論太陽溫病﹐故每節之首皆冠以太陽病三字。此太陽爲手太陽乎﹖抑爲足太陽乎﹖此固無容置辯者也。由斯知﹐中風﹑傷寒﹑溫病皆可以傷寒統之﹝《難經》謂傷寒有五中風溫病皆在其中﹞﹐而其病之初得皆在足太陽經﹐又可渾以太陽病統之也。蓋所謂太陽之爲病者﹐若在中風﹑傷寒﹐其頭痛﹑項彊﹑惡寒三證可以並見。若在溫病﹐但微惡寒卽可爲太陽病﹝此所謂證不必具但見一證卽可定爲某經病也﹞﹐然惡寒須臾卽變爲熱耳。

曾治一人﹐於季春夜眠之時因衾薄凍醒﹐遂覺周身惡寒﹐至前午十句鐘錶裏皆覺大熱﹐脈象浮洪﹐投以拙擬涼解湯一汗而愈。又嘗治一人﹐於初夏晨出被雨﹐遂覺頭疼周身惡寒﹐至下午一句鐘卽變爲大熱﹐渴嗜飲水﹐脈象洪滑﹐投以拙擬寒解湯亦一汗而愈。至如此涼藥而所以能發汗者﹐爲其內蘊之燥熱與涼潤之藥化合﹐自然能發汗﹐又少用達表之品以爲之引導﹐故其得汗甚速﹐汗後熱亦盡消也。此二則﹐皆溫病也﹐以其初得猶須臾惡寒﹐故仍可以太陽病統之。卽其化熱之後病兼陽明﹐然亦必先入足陽明﹐迨至由胃及腸﹐大便燥結﹐而後傳入手陽明﹐安得謂溫病入手經不入足經乎。

由斯知﹐《傷寒論》一書﹐原以中風﹑傷寒﹑溫病平分三項﹐特於太陽首篇詳悉言之﹐以示人以入手之正路。至後論治法之處﹐則三項中一切諸證皆可渾統於六經﹐但言某經所現之某種病宜治以某方﹐不復別其爲中風﹑傷寒﹑溫病﹐此乃納繁於簡之法﹐亦卽提綱摯領之法也。所尢當知者﹐諸節中偶明言中風者﹐是確指中風而言。若明言爲傷寒者﹐又恆統中風﹑溫病而言。以傷寒二字爲三項之總稱﹐其或爲中風﹐或爲傷寒﹐或爲溫病﹐恆於論脈之處有所區別也。至於六經分編之中﹐其方之宜於溫病者不勝舉﹐今將其顯然可見者約略陳之於下。

一爲麻杏甘石湯。其方原治汗出而喘無大熱者。以治溫病﹐不必有汗與喘之兼證也﹐但其外表未解﹐內有蘊熱者卽可用。然用時須斟酌其熱之輕重﹐熱之輕者﹐麻黃宜用錢半﹐生石膏宜用六錢。若熱之重者﹐麻黃宜用一錢﹐生石膏宜用一兩。至愚用此方時﹐又恆以薄荷葉代麻黃﹝薄荷葉代麻黃時其分量宜加倍﹞﹐服後得微汗﹐其病卽愈。蓋薄荷葉原爲溫病解表最良之藥﹐而當仲師時猶未列於藥品﹐故當日不用也。

一爲大靑龍湯。《傷寒論》中用大靑龍湯者有二節。一爲第三十七節

。其節明言太陽中風脈浮緊。夫《傷寒論》首節論太陽之脈曰浮﹐原統中風﹑傷寒而言。至第二節

則言脈緩者爲中風﹐是其脈爲浮中之緩也﹐第三節

則言脈陰陽俱緊者爲傷寒﹐是其脈爲浮中之緊也。今旣明言中風﹐其脈不爲浮緩而爲浮緊﹐是中風病中現有傷寒之脈﹐其所中者當爲凜冽之寒風﹐而於溫病無涉也。一爲第三十八節

。細審本節之文﹐知其確系溫病。何以言之﹖以脈浮緩﹑身不疼﹑但重﹑無少陰證也。蓋此節開端𨿽明言傷寒﹐仍是以傷寒二字爲中風﹑傷寒﹑溫病之總稱。是以傷寒初得脈浮緊﹐溫病初得脈浮緩。傷寒初得身多疼﹐溫病初得身恆不疼而但重﹝《傷寒論》第六節

溫病提綱中原明言身重﹞。傷寒初得恆有少陰證﹐溫病則始終無少陰證﹝少陰證有寒有熱﹐此指少陰之寒證言﹐爲無少陰寒證﹐所以敢用大靑龍湯﹐若少陰熱證溫病中恆有之﹐正不妨用大靑龍湯矣﹞。此數者皆爲溫病之明徵也。況其病乍有輕時﹐若在傷寒必不復重用生石膏﹐惟系溫病則仍可重用生石膏如雞子大﹐約有今之四兩﹐因溫病當以淸燥熱救眞陰爲急務也。至愚用此方時﹐又恆以連翹代桂枝。𨿽桂枝﹑連翹均能逐肌肉之外感﹐而一則性熱﹐一則性涼﹐溫病宜涼不宜熱﹐故用桂枝不如用連翹。而當日仲師不用者﹐亦因其未列入藥品也﹝《傷寒論》方中所用之連軺是連翹根能利水不能發汗﹞。況大靑龍湯中桂枝之分量﹐僅爲麻黃三分之一﹐仲師原因其性熱不欲多用也。

一爲小靑龍湯。其方外能解表﹐內能滌飲﹐以治外感痰喘誠有奇效﹐中風﹑傷寒﹑溫病皆可用。然宜酌加生石膏﹐以調麻﹑桂﹑姜﹑辛之熱方效。是以《傷寒論》小靑龍湯無加石膏之例﹐而《金匱》有小靑龍加石膏湯﹐所以補《傷寒論》之未備也。至愚用此湯時﹐遇挾有實熱者﹐又恆加生石膏至一兩彊也。

一爲小柴胡湯。其方中風﹑傷寒病皆可用。而溫病中小柴胡湯證﹐多兼嘔吐粘涎﹐此少陽之火與太陰之濕化合而成也﹝少陽傳經之去路爲太陰﹞。宜於方中酌加生石膏數錢或兩許﹐以淸少陽之火﹐其粘涎自能化水從小便中出。夫柴胡旣能引邪上出﹐石膏更能逐熱下降﹐如此上下分消﹐故服藥後無事汗解﹐卽霍然全愈也。

以上所述諸方﹐大抵宜於溫病初得者也。至溫病傳經已深﹐若淸燥熱之白虎湯﹑白虎加人參湯﹐通腸結之大小承气湯﹐開胸結之大﹑小陷胸湯﹐治下利之白頭翁湯﹑黃芩湯﹐治發黃之茵陳梔子柏皮等湯﹐及一切涼潤淸火育陰安神之劑﹐皆可用於溫病者﹐又無庸愚之贅語也。

至於伏气之成溫者﹐若《內經》所謂「冬傷於寒﹐春必病溫」﹑「冬不藏精﹐春必病溫」之類﹐《傷寒論》中非無其證﹐特其證現於某經﹐卽與某經之本病無所區別。仲師未嘗顯爲指示﹐在後世原難明辧。且其治法與各經之本病無異﹐亦無須乎明辧也。惟其病在少陰則辧之甚易。何者﹖因少陰之病﹐寒熱迥分兩途﹐其寒者爲少陰傷寒之本病﹐其熱者大抵爲伏气化熱之溫病也。若謂系傷寒入少陰久而化熱﹐何以少陰病兩三日﹐卽有宜用黃連阿膠湯﹑大承气湯者﹖蓋伏气皆伏於三焦脂膜之中﹐與手足諸經皆有貫通之路﹐其當春陽化熱而萌動﹐恆視臟腑虛弱之處以爲趨向﹐所謂「邪之所湊﹐其气必虛」也。其人或因冬不藏精﹐少陰之髒必虛﹐而伏气之化熱者卽乘虛而入﹐遏抑其腎气不能上升與心气相接續﹐致心臟跳動無力﹐遂現少陰微細之脈。故其脈愈微細﹐而所蘊之燥熱愈甚。用黃連以淸少陰之熱﹐阿膠﹑雞子黃以增少陰之液﹐卽以助少陰腎气之上達﹐俾其陰陽之气相接續﹐脈象必驟有起色﹐而內陷之邪熱亦隨之外透矣。至愚遇此等證時﹐又恆師仲師之意而爲之變通﹐單用鮮白茅根四兩﹐銼碎﹐慢火煎兩三沸﹐視茅根皆沈水底﹐其湯卽成﹐去渣取淸湯一大碗﹐頓服下﹐其脈之微細者必遽變爲洪大有力之象。再用大劑白虎加人參湯﹐煎湯三茶杯﹐分三次溫飲下﹐每服一次調入生雞子黃一枚﹐其病必脫然全愈。用古不必泥古﹐仲師有知﹐亦當不吾嗔也。

三﹑醫論

○論傷寒溫病神昏譫語之原因及治法

傷寒溫病皆有譫語神昏之證﹐論者責之陽明胃實。然又當詳辧其脈象之虛實﹐熱度之髙下﹐時日之淺深﹐非可槪以陽明胃實論也。

其脈象果洪而有力﹐按之甚實者﹐可按陽明胃實治之。蓋胃腑之熱上蒸﹐則腦中之元神﹐心中之識神皆受其累﹐是以神昏譫語﹐不省人事﹐或更大便燥結﹐不但胃實﹐且又腸實﹐阻塞腎气不能上交於心﹐則亢陽無制﹐心神恍惚﹐亦多譫妄﹐或精神不支﹐昏憒似睡。若斯者﹐可投以大劑白虎湯﹐遵《傷寒論》一煎三服之法﹐煎湯三盅﹐分三次溫飲下。其大便燥結之甚者﹐可酌用大﹑小承气湯﹝若大便燥結不甚者但投以大劑白虎湯大便卽可通下﹞﹐其神昏譫語自愈也。

有脈象確有實熱﹐其人神昏譫語﹐似可用白虎湯矣﹐而其脈或兼弦﹑兼數﹐或重按仍不甚實者﹐宜治以白虎加人參湯。曾治一農家童子﹐勞力過度﹐因得溫病。脈象弦而有力﹐數近六至。譫語不休﹐所言皆勞力之事。本擬治以白虎加人參湯﹐因時當仲夏﹐且又童年少陽之體﹐遂先與以白虎湯。服後脈搏力減﹐而譫語益甚。幸其大便猶未通下﹐急攺用白虎加人參湯﹐將方中人參加倍﹐煎湯三茶杯﹐分三次溫飲下﹐盡劑而愈。蓋脈象弦數﹐眞陰必然虧損﹐白虎加人參湯能於邪熱熾盛之中滋其眞陰﹐卽以退其邪熱。蓋當邪熱正熾時﹐但用玄參﹑沙參﹑生地諸藥不能滋陰﹐因其不能勝邪熱﹐陰分卽無由滋長也。惟治以白虎加人參湯﹐則滋陰退熱一舉兩得﹐且能起下焦眞陰與上焦亢甚之陽相濟﹐是以投之有捷效也。

其證若在汗吐下後﹐脈𨿽洪實﹐用白虎湯時亦宜加人參。曾治一人﹐溫病之熱傳入陽明﹐脈象洪實有力﹐譫語昏瞀。投以大劑白虎湯﹐熱退彊半﹐脈力亦減﹐而其至數轉數﹐一息六至﹐譫語更甚。細詢其病之經過﹐言數日前因有梅毒服降藥兩次。遂急攺用白虎加人參湯﹐亦倍用人參﹝此兩案中用白虎加人參湯皆將人參倍加者﹐因從前誤用白虎湯也﹐若開首卽用白虎加人參湯﹐則人參無事加倍矣﹞﹐煎湯三杯﹐分三次溫飲下﹐亦盡劑而愈。

有伏气爲病﹐因腎虛竄入少陰﹐遏抑腎气不能上升與心相濟﹐致心脈跳動無力﹐燥熱郁中不能外透﹐閉目昏昏似睡﹐間作譫語。此在冬爲少陰傷寒之熱證﹐在春爲少陰溫病。宜治以大劑白虎加人參湯﹐用鮮白茅根煮水以之煎藥﹐取湯三盅﹐分數次飲下自愈。

有患寒溫者﹐周身壯熱﹐脈象洪實﹐神昏不語。迨用涼藥淸之﹐熱退脈近和平﹐而仍然神昏或譫語者﹐必兼有腦髓神經病﹐當繼用治腦髓神經之藥。曾治一學校學生﹐溫病熱入陽明﹐脈象甚實﹐神昏不語﹐臥牀並不知轉側。用白虎湯淸之﹐服兩劑後熱退十之七八﹐脈象之洪實亦減去彊半﹐自知轉側﹐而精神仍不明了。當系溫病之熱上蒸﹐致其腦膜生炎而累及神經也。遂攺用小劑白虎加人參湯﹐又加羚羊角二錢﹝另煎兌服﹞﹐一劑而愈。又治一幼童﹐得溫病三日﹐熱不甚劇﹐脈似有力﹐亦非洪實﹐而精神竟昏昏似睡﹐不能言語。此亦溫病兼腦膜炎也。因其溫病甚輕﹐俾但用羚羊角錢半煎湯服之﹐其病霍然頓愈。

有寒溫之病﹐傳經已徧﹐將欲作汗﹐其下焦陰分虛損﹐不能與上焦之陽分相濟以化汗﹐而神昏譫語者。曾治一壯年﹐仲夏長途勞役﹐因受溫病已過旬日﹐精神昏憒﹐譫語不省人事﹐且兩手亂動不休﹐其脈弦而浮﹐一息近六至﹐不任循按﹐兩尺尢甚。投以大滋眞陰之品﹐若玄參﹑生地黃﹑生山藥﹑甘枸杞﹑天門冬之類﹐共爲一大劑煎服﹐一日連進二劑﹐當日得汗而愈。

有寒溫之病服開破降下之藥太過﹐傷其胸中大气﹐迨其大熱已退﹐而仍然神昏或譫語者。曾治一壯年得溫病﹐延醫服藥二十餘日﹐外感之熱盡退﹐精神轉益昏沈。及愚視之﹐周身皆涼﹐奄奄一息﹐呼之不應﹐舌漧如磋﹐毫無舌苔﹐其脈象微弱而遲﹐不足四至﹐五六呼吸之頃必長出气一次。此必因服開降之藥太過﹐傷其胸中大气也。蓋胸中大气因受傷下陷﹐不能達於腦中﹐則神昏﹔不能上潮於舌本﹐則舌漧﹔其周身皆涼者﹐大气因受傷不能宣布於營衛也﹔其五六呼吸之頃必長出气一次者﹐因大气傷後不能暢舒﹐故太息以舒其气也。

遂用野臺參一兩﹐柴胡一錢﹐煎湯灌之。連服兩劑全愈。又治一少年﹐於初春得傷寒﹐先經他醫治愈﹐後因飲食過度﹐病又反復﹐投以白虎湯治愈。隔三日﹐陡然反復甚劇﹐精神恍惚﹐肢體顫動﹐口中喃喃皆不成語。診其脈﹐右部寸關皆無力而關脈尢不任循按。愚曰此非病又反復﹐必因前次之過食病復﹐而此次又戒飲食過度也。飽食卽可愈矣。其家人果謂有鑑前失﹐數日所與飲食甚少﹐然其精神昏憒若斯﹐恐其不能飲食。愚曰果系因餓而成之病﹐與之食必然能食。然仍須撙節與之﹐多食幾次可也。其家人果根據愚言﹐十小時中連與飲食三次﹐病若失。蓋人胸中大气原借水谷之气以爲培養﹐病後气虛﹐又乏水谷之气以培養之﹐是以胸中大气虛損而現種種病狀也。然前案因服開降之藥傷其大气﹐故以補气兼升气之藥治之。後案因水谷之气缺乏虛其大气﹐故以飲食治之。斯在臨證者精心體驗﹐息息與病機相符耳。

有溫而兼疹﹐其毒熱內攻瞀亂其神明者。曾治一少年﹐溫病熱入陽明﹐連次用涼藥淸之﹐大熱已退彊半﹐而心神騷擾不安﹐合目恆作譫語。其脈有餘熱﹐似兼緊象。因其脈象熱而兼緊﹐疑其伏有疹毒未出。遂投以小劑白虎湯﹐送服羚羊角細末一錢﹐西藥阿斯匹林二分。表出痧粒滿身而愈。又治一幼女患溫疹﹐其疹出次日卽靨﹐精神昏昏似睡﹐時有驚悸﹐脈象數而有力。投以白虎湯加羚羊角錢半﹝另煎兌服﹞﹐用鮮蘆根三兩煮水以之煎藥﹐取湯兩茶盅﹐分三次溫飲下﹐其疹得出﹐病亦遂愈。

有其人素多痰飲﹐其寒溫之熱熾盛與痰飲互相膠漆以亂其神明者。栝蔞解下附有治驗之案可參觀。

有溫疫傳染之邪由口鼻傳入﹐自肺傳心﹐其人恆無故自笑﹐精神恍惚﹐言語錯亂﹐妄言妄見者。曾治一媼患此證﹐脈象有力﹐關前搖搖而動。投以拙擬護心至寶丹﹐一劑而愈。以上所謂寒溫諸證﹐其精神昏憒譫語之原因及治法大略已備。至於變通化裁﹐相機制宜﹐又在臨證者之精心研究也。

三﹑醫論

○論吳又可達原飲不可以治溫病

北方醫者治溫病﹐恆用吳又可達原飲﹐此大謬也。吳氏謂崇禎辛巳﹐疫气流行﹐山東﹑浙江南北兩道感者尢多﹐遂著《瘟疫論》一書。首載達原飲﹐爲治瘟疫初得之方﹐原非治溫病之方也。疫者﹐天地戾气﹐其中含有毒菌﹐徧境傳染若役使然﹐故名爲疫。因疫多病熱﹐故名爲瘟疫﹝病寒者名爲寒疫﹞﹐瘟卽溫也。是以方中以逐不正之气爲主。至於溫病﹐乃感時序之溫气﹐或素感外寒伏於膜原﹐久而化熱﹐乘時發動﹐其中原無毒菌﹐不相傳染。治之者惟務淸解其熱﹐病卽可愈。若於此鑑別未精﹐本系溫病而誤投以達原飲﹐其方中檳榔開破之力旣能引溫气內陷﹐而濃朴﹑艸果之辛溫開散大能耗陰助熱﹐尢非病溫者所宜﹝病溫者多陰虛尢忌耗陰之藥﹞﹐𨿽有知母﹑芍藥﹑黃芩各一錢﹐其涼力甚輕﹐是以用此方治溫病者﹐未有見其能愈者也。且不惟不能愈﹐更有於初病時服之卽陡然變成危險之證者﹐此非愚之憑空擬議﹐誠有所見而云然也。

愚初習醫時﹐曾見一媼﹐年過六旬﹐因傷心過度﹐積有勞疾﹐於仲春得溫病。醫者投以達原飲﹐將方中艸果攺用一錢﹐謂得汗則愈。乃服後汗未出而病似加重﹐醫者遂將艸果加倍﹐謂服後必然得汗。果服後頭面汗出如洗﹐喘息大作﹐須臾卽脫。或疑此証之僨事﹐當在服達原飲將艸果加重﹐若按其原方分量﹐艸果只用五分﹐卽連服數劑亦應不至汗脫也。答曰﹕艸果性甚猛烈﹐卽五分亦不爲少。愚嘗治脾虛泄瀉服藥不效﹐因思四神丸治五更瀉甚效﹐中有肉果﹐本艸謂其能健脾澀腸﹐遂用健補脾胃之藥煎湯送服肉果末五分。須臾覺心中不穩﹐六脈皆無﹐遲半點鐘其脈始見。恍悟病患身體虛弱﹐不勝肉果辛散之力也。艸果與肉果性原相近﹐而其辛散之力更烈於肉果﹐𨿽方中止用五分﹐而與檳榔﹑濃朴並用﹐其猛烈之力固非小矣。由斯觀之﹐達原飲可輕用哉﹗

三﹑醫論

○論革脈之形狀及治法

革脈最爲病脈中之險脈﹐而人多忽之﹐以其不知革脈之眞象﹐卽知之亦多不知治法也。其形狀如按鼓革﹐外𨿽硬而中空﹐卽弦脈之大而有力者。因其脈與弦脈相近﹐是以其脈𨿽大而不洪﹝無起伏故不洪﹞﹐𨿽有力而不滑﹝中空故不滑﹞。卽此以揣摩此脈﹐其眞象可得矣。其主病爲陰陽離絕﹐上下不相維系﹐脈至如此﹐病將變革﹝此又革脈之所以命名﹞﹐有危在頃刻之勢。丁卯在津﹐治愈革脈之證數次。惟有一媼八旬有六﹐治之未愈﹐此乃年歲所關也。今特將其脈之最險者詳錄一則於下﹐以爲治斯證者之嚆矢。

外孫王××﹐年五十﹐身體素羸弱﹐於仲夏得溫病。心中熱而煩躁﹐忽起忽臥﹐無一息之停。其脈大而且硬﹐微兼洪象。其舌苔薄而微黑﹐其黑處若斑點。知其內傷與外感並重也。其大便四日未行﹐腹中脹滿﹐按之且有硬處。其家人言﹐腹中滿硬系宿病﹐已逾半載﹐爲有此病﹐所以身形益羸弱。因思宿病宜從緩治﹐當以淸其溫熱爲急務。

爲疏方用白虎加人參湯﹐方中石膏用生者兩半﹐人參用野臺參五錢﹐又以生山藥八錢代方中粳米﹐煎湯兩盅﹐分三次溫飲下。一劑﹐外感之熱已退彊半﹐煩躁略減﹐仍然起臥不安﹐而可睡片時。脈之洪象已無﹐而大硬如故。其大便尢未通下﹐腹中脹益甚。遂用生赭石細末﹑生懷山藥各一兩﹐野臺參六錢﹐知母﹑玄參各五錢﹐生雞內金錢半。煎湯服後﹐大便通下。遲兩點鐘﹐腹中作響﹐覺瘀積已開﹐連下三次﹐皆系陳積﹐其證陡變﹐脈之大與硬﹐較前幾加兩倍﹐周身脈管皆大動﹐幾有破裂之勢﹐其心中之煩躁﹐精神之騷擾﹐起臥之頻頻不安﹐實有不可言語形容者。其家人環視懼甚﹐愚毅然許爲治愈。遂急開淨萸肉﹑生龍骨各兩半﹐熟地黃﹑生山藥各一兩﹐野臺參﹑白術各六錢﹐炙甘艸三錢。煎湯一大碗﹐分兩次溫飲下﹐其狀況稍安﹐脈亦見斂。當日按方又進一劑﹐可以安臥。須臾﹐其脈漸若瘀積未下時﹐其腹亦見軟﹐惟心中時或發熱。繼將原方去白術﹐加生地黃八錢。日服一劑。三劑後﹐脈象已近平和﹐而大便數日未行﹐且自覺陳積未淨﹐遂將萸肉﹑龍骨各減五錢﹐加生赭石六錢﹐當歸三錢。又下瘀積若干。其脈又見大﹐遂去赭石﹑當歸﹐連服十餘劑全愈。

三﹑醫論

○論腦充血之原因及治法

腦充血病之說倡自西人﹐而淺見者流恆譏中醫不知此病﹐其人蓋生平未見《內經》者也。嘗讀《內經》至調經論﹐有謂「血之與气﹐並走於上﹐則爲大厥﹐厥則暴死﹐气反則生﹐不反則死」云云﹐非卽西人所謂腦充血之證乎﹖所有異者﹐西人但言充血﹐《內經》則謂血之與气並走於上。蓋血必隨气上升﹐此爲一定之理。而西人論病皆得之剖解之餘﹐是以但見血充腦中﹐而不知輔以理想以深究病源﹐故但名爲腦充血也。至《內經》所謂「气反則生﹐不反則死」者﹐蓋謂此證幸有轉機﹐其气上行之極﹐復反而下行﹐腦中所充之血應亦隨之下行﹐故其人可生﹔若其气上行不反﹐升而愈升﹐血亦隨之充而愈充﹐腦中血管可至破裂﹐所以其人死也。又《內經》厥論篇謂「巨陽之厥則腫首﹐頭重不能行﹐發爲﹝眩也﹞僕」﹑「陽明之厥﹐面赤而熱﹐妄言妄見」﹑「少陽之厥﹐則暴聾頰腫而熱」﹐諸現象皆腦充血證也。推之秦越人治虢太子屍厥﹐謂「上有絕陽之絡﹐下有破陰之紐」者﹐亦腦充血證也。特是古人立言簡括﹐恆但詳究病源﹐而不細論治法。然旣洞悉致病之由﹐卽自擬治法不難也。愚生平所治此證甚多﹐其治愈者﹐大抵皆腦充血之輕者﹐不至血管破裂也。今略舉數案於下﹐以備治斯證者之參考。

在奉天曾治一人﹐年近五旬﹐因處境不順﹐兼勞碌﹐漸覺頭疼﹐日浸加劇﹐服藥無效﹐遂入西人醫院。治旬日﹐頭疼不減﹐轉添目疼。又越數日﹐兩目生翳﹐視物不明。來院求爲延醫。其脈左部洪長有力﹐自言腦疼徹目﹐目疼徹腦﹐且時覺眩暈﹐難堪之情莫可名狀。脈證合參﹐知系肝膽之火挾气血上衝腦部﹐腦中血管因受衝激而膨脹﹐故作疼﹔目系連腦﹐腦中血管膨脹不已﹐故目疼﹐生翳且眩暈也。因曉之曰「此腦充血證也。深考此証之原因﹐腦疼爲目疼之根﹔而肝膽之火挾气血上衝﹐又爲腦疼之根。欲治此證﹐當淸火﹑平肝﹑引血下行﹐頭疼愈而目疼﹑生翳及眩暈自不難調治矣。」遂爲疏方﹐用懷牛膝一兩﹐生杭芍﹑生尢骨﹑生牡蠣﹑生赭石各六錢﹐玄參﹑川楝子各四錢﹐龍膽艸三錢﹐甘艸二錢﹐磨取鐵銹濃水煎藥。服一劑﹐覺頭目之疼頓減﹐眩暈已無。卽方略爲加減﹐又服兩劑﹐頭疼目疼全愈﹐視物亦較眞。其目翳原系外障﹐須兼外治之法﹐爲制磨翳藥水一瓶﹐日點眼上五六次﹐徐徐將翳盡消。

在滄州治一人﹐六十四歲﹐因事心甚懊﹐於旬日前卽覺頭疼﹐不以爲意。一日晨起﹐忽僕於地﹐狀若昏厥﹐移時蘇醒﹐左手足遂不能動﹐且覺頭疼甚劇。醫者投以淸火通絡之劑﹐兼法王勛臣補陽還五湯之義﹐加生黃數錢﹐服後更覺腦中疼如錐刺﹐難忍須臾。求爲診視﹐其脈左部弦長﹐右部洪長﹐皆重按甚實。

詢其心中﹐恆覺發熱。其家人謂其素性嗜酒﹐近因心中懊﹐益以燒酒澆愁﹐饑時恆以酒代飯。愚曰﹐此證乃腦充血之劇者﹐其左脈之弦長﹐懊所生之熱也。右脈之洪長﹐積酒所生之熱也。二熱相並﹐挾臟腑气血上衝腦部。腦部中之血管若因其衝激過甚而破裂﹐其人卽昏厥不復醒﹐今幸昏厥片時蘇醒﹐其腦中血管當不至破裂。或其管中之血隔血管滲出﹐或其血管少有罅隙﹐出血少許而復自止。其所出之血著於司知覺之神經﹐則神昏﹔著於司運動之神經﹐則痿廢。此證左半身偏枯﹐當系腦中血管所出之血傷其司右邊運動之神經也。

醫者不知致病之由﹐竟投以治气虛偏枯之藥﹐而此證此脈豈能受黃之升補乎﹖此所以服藥後而頭疼益劇也。遂爲疏方﹐亦約略如前。爲其右脈亦洪實﹐因於方中加生石膏一兩﹐亦用鐵銹水煎藥。服兩劑﹐頭疼全愈﹐脈已和平﹐左手足已能自動。遂攺用當歸﹑赭石﹑生杭芍﹑玄參﹑天冬各五錢﹐生黃﹑乳香﹑沒藥各三錢﹐紅花一錢﹐連服數劑﹐卽扶杖能行矣。方中用紅花者﹐欲以化腦中之瘀血也。爲此時脈已和平﹐頭已不疼﹐可受黃之溫補﹐故方中少用三錢﹐以補助其正气﹐卽借以助歸﹑芍﹑乳﹑沒以流通血脈﹐更可調玄參﹑天冬之寒涼﹐俾藥性涼熱適均﹐而可多服也。

上所錄二案﹐用藥大略相同﹐而皆以牛膝爲主藥者﹐誠以牛膝善引上部之血下行﹐爲治腦充血證無上之妙品﹐此愚屢經試驗而知﹐故敢貢諸醫界。而用治此證﹐尢以懷牛膝爲最佳。

三﹑醫論

○論腦充血證可預防及其證誤名中風之由

﹝附﹕建瓴湯﹞

腦充血證卽《內經》之所謂厥證﹐亦卽後世之誤稱中風證﹐前論已詳辯之矣。而論此證者謂其猝發於一旦﹐似難爲之預防。不知凡病之來皆預有朕兆﹐至腦充血證﹐其朕兆之發現實較他證爲尢顯著。且有在數月之前﹐或數年之前﹐而其朕兆卽發露者。今試將其發現之朕兆詳列於下﹕﹝一﹞其脈必弦硬而長﹐或寸盛尺虛﹐或大於常脈數倍﹐而毫無緩和之意。

﹝二﹞其頭目時常眩暈﹐或覺腦中昏憒﹐多健忘﹐或常覺疼﹐或耳聾目脹。

﹝三﹞胃中時覺有气上衝﹐阻塞飲食不能下行﹐或有气起自下焦﹐上行作呃逆。

﹝四﹞心中常覺煩躁不寧﹐或心中時發熱﹐或睡夢中神魂飄蕩。

﹝五﹞或舌脹﹑言語不利﹐或口眼歪斜﹐或半身似有麻木不遂﹐或行動腳踏不穩﹑時欲眩僕﹐或自覺頭重足輕﹐腳底如棉絮。

上所列之證﹐偶有一二發現﹐再參以脈象之呈露﹐卽可斷爲腦充血之朕兆也。愚十餘年來治愈此證頗多﹐曾酌定建瓴湯一方﹐服後能使腦中之血如建瓴之水下行﹐腦充血之證自愈。爰將其方詳列於下﹐以備醫界采用。

【建瓴湯】生懷山藥﹝一兩﹞懷牛膝﹝一兩﹞生赭石﹝八錢軋細﹞生龍骨﹝六錢搗細﹞

生牡蠣﹝六錢搗細﹞生懷地黃﹝六錢﹞生杭芍﹝四錢﹞柏子仁﹝四錢﹞

磨取鐵銹濃水以之煎藥。

方中赭石必一面點點有凸﹐一面點點有凹﹐生軋細用之方效。若大便不實者去赭石﹐加建蓮子﹝去心﹞三錢。若畏涼者﹐以熟地易生地。

在津曾治遲××之母﹐年七旬有四﹐時覺頭目眩暈﹐腦中作疼﹐心中煩躁﹐恆覺發熱﹐兩臂覺撐脹不舒﹐脈象弦硬而大﹐知系爲腦充血之朕兆﹐治以建瓴湯。連服數劑﹐諸病皆愈﹐惟脈象𨿽不若從前之大﹐而仍然弦硬。因苦於喫藥﹐遂停服。後月餘﹐病驟反復。又用建瓴湯加減﹐連服數劑﹐諸病又愈。脈象仍未和平﹐又將藥停服。後月餘﹐病又反復﹐亦仍用建瓴湯加減﹐連服三十餘劑﹐脈象和平如常﹐遂停藥勿服﹐病亦不再反復矣。

天津王姓叟﹐年過五旬﹐因頭疼﹑口眼歪斜﹐求治於西人醫院﹐西人以表測其脈﹐言其脈搏之力已達百六十毫米汞柱﹐斷爲腦充血證﹐服其藥多日無效﹐繼求治於愚。其脈象弦硬而大﹐知其果系腦部充血﹐治以建瓴湯﹐將赭石攺用一兩﹐連服十餘劑﹐覺頭部淸爽﹐口眼之歪斜亦愈﹐惟脈象仍未復常。復至西人醫院以表測脈﹐西醫謂較前低二十餘毫米汞柱﹐然仍非無病之脈也。後晤面向愚述之﹐勸其仍須多多服藥﹐必服至脈象平和﹐方可停服。彼覺病愈﹐不以介意。後四閱月未嘗服藥。繼因有事出門﹐勞碌數旬﹐甫歸後又連次勞累﹐一旦忽眩僕於地而亡。觀此二案﹐知用此方以治腦充血者﹐必服至脈象平和﹐毫無弦硬之意﹐而後始可停止也。

友人朱缽文﹐未嘗業醫而實精於醫。嘗告愚曰「腦充血證﹐宜於引血下行藥中加破血之藥以治之。」愚聞斯言﹐恍有悟會。如目疾其疼連腦者﹐多系腦部充血所致﹐至眼科家恆用大黃以瀉其熱﹐其腦與目卽不疼﹐此無他﹐服大黃後腦充血之病卽愈故也。夫大黃非降血兼能破血最有力之藥乎﹖由斯知凡腦充血證其身體脈象壯實者﹐初服建瓴湯一兩劑時﹐可酌加大黃數錢。其身形脈象不甚壯實者﹐若桃仁﹑丹參諸藥﹐亦可酌加於建瓴湯中也。

天津於氏少婦﹐頭疼過劇﹐且心下發悶作疼﹐兼有行經過多癥﹐以建瓴湯加減治愈。

至唐宋以來名此證爲中風者﹐亦非無因。嘗徵以平素臨癥實驗﹐知腦充血證恆因病根已伏於內﹐繼又風束外表﹐內生燥熱﹐遂以激動其病根﹐而猝發於一旦。是以愚臨此證﹐見有夾雜外感之熱者﹐恆於建瓴湯中加生石膏一兩﹔或兩三日後見有陽明大熱﹑脈象洪實者﹐又恆治以白虎湯或白虎加人參湯﹐以淸外感之熱﹐而後治其腦充血證。此愚生平之閱歷所得﹐而非爲唐宋以來之醫家諱過也。然究之此等證﹐謂其爲中風兼腦充血則可﹐若但名爲中風仍不可也。迨至劉河間出﹐謂此證非外襲之風﹐乃內生之風﹐實因五志過極﹐動火而猝中。大法以白虎湯﹑三黃湯沃之﹐所以治實火也﹔以逍遙散疏之﹐所以治郁火也﹔以通聖散﹑涼膈散雙解之﹐所以治表裏之邪火也﹐以六味湯滋之﹐所以壯水之源以制陽光也﹔以八味丸引之﹐所謂從治之法﹐引火歸原也﹔又用地黃飲子治舌喑不能言﹐足廢不能行。此等議論﹐似髙於從前誤認腦充血爲中風者一籌。

蓋腦充血証之起點﹐多由於肝气肝火妄動。肝屬木能生風﹐名之爲內中風﹐亦頗近理。然因未悟《內經》所謂血之與气並走於上之旨﹐是以所用之方﹐未能絲絲入扣﹐與病證吻合也。至其所載方中有防風﹑柴胡﹑桂﹑附諸品﹐尢爲此証之禁藥。

《金匱》有風引湯除熱癱癇。夫癱旣以熱名﹐明其病因熱而得也。其證原似腦充血也。方用石藥六味﹐多系寒涼之品﹐𨿽有漧薑﹑桂枝之辛熱﹐而與大黃﹑石膏﹑寒水石﹑滑石並用﹐藥性混合﹐仍以涼論﹝細按之桂枝榦姜究不宜用﹞。且諸石性皆下沈﹐大黃性尢下降﹐原能引逆上之血使之下行。又有龍骨﹑牡蠣與紫石英同用﹐善斂沖气﹐與桂枝同用﹐善平肝气。肝衝之气不上干﹐則血之上充者自能徐徐下降也。且其方𨿽名風引﹐而未嘗用祛風之藥﹐其不以熱癱癇爲中風明矣。

特後世不明方中之意﹐多將其方誤解耳。拙擬之建瓴湯﹐重用赭石﹑龍骨﹑牡蠣﹐且有加石膏之時﹐實竊師風引湯之義也﹝風引湯方下之文甚簡﹐似非仲景筆墨﹐故方書多有疑此系後世加入者﹐故方中之藥品不純﹞。

【附錄】湖北天門崔××來函﹕張港一人患腦充血證﹐忽然僕地﹐上气喘急﹐身如角弓﹐兩目直視。

全家惶恐﹐眾醫束手﹐殮服已備﹐迎爲延醫。遵建瓴湯原方治之﹐一劑病愈彊半。後略有加減﹐服數劑﹐脫然全愈。按﹕鎭肝熄風湯﹐實由建瓴湯加減而成。

三﹑醫論

○論腦貧血治法

﹝附﹕腦髓空治法﹞

腦貧血者﹐其腦中血液不足﹐與腦充血之病正相反也。其人常覺頭重目眩﹐精神昏憒﹐或面黃唇白﹑或呼吸短气﹑或心中怔忡。其頭與目或間有作疼之時﹐然不若腦充血者之脹疼﹐似因有收縮之感覺而作疼。其劇者亦可猝然昏僕﹐肢體頹廢或偏枯。其脈象微弱﹐或至數兼遲。西人但謂腦中血少﹐不能榮養腦筋﹐以致腦失其司知覺﹑司運動之機能。然此證但用補血之品﹐必不能愈。《內經》則謂「上气不足﹐腦爲之不滿」﹐此二語實能發明腦貧血之原因﹐並已發明腦貧血之治法。蓋血生於心﹐上輸於腦﹝心有四血脈管通腦﹞。

然血不能自輸於腦也。《內經》之論宗气也﹐謂宗气積於胸中﹐以貫心脈﹐而行呼吸﹐由此知胸中宗气﹐不但爲呼吸之中樞﹐而由心輸腦之血脈管亦以之爲中樞。今合《內經》兩處之文參之﹐知所謂上气者﹐卽宗气上升之气也。所謂上气不足腦爲之不滿者﹐卽宗气不能貫心脈以助之上升﹐則腦中气血皆不足也。然血有形而气無形﹐西人論病皆從實驗而得﹐故言血而不言气也。因此知腦貧血治法固當滋補其血﹐尢當峻補其胸中宗气。以助其血上行。持此以論古方﹐則補血湯重用黃以補气﹑少用當歸以補血者﹐可爲治腦貧血之的方矣。今錄其方於下並詳論其隨證宜加之藥品。

生箭一兩﹑當歸三錢。呼吸短气者﹐加柴胡﹑桔梗各二錢。不受溫補者﹐加生地﹑玄參各四錢。素畏寒涼者﹐加熟地六錢﹑漧薑三錢。胸有寒飲者﹐加漧薑三錢﹑廣陳皮二錢。

《內經》﹕「上气不足﹐腦爲之不滿」二語﹐非但據理想象也﹐更可實徵諸囟門未合之小兒。《靈樞》五味篇謂「大气摶於胸中﹐賴穀气以養之﹐谷不入半日則气衰﹐一日則气少」﹐大气卽宗气也。觀小兒慢驚風證﹐脾胃虛寒﹐飲食不化﹐其宗气之衰可知。更兼以吐瀉頻頻﹐虛極風動﹐其宗气不能助血上升以灌注於腦更可知。是以小兒得此證者﹐其囟門無不塌陷﹐此非上气不足頭爲不滿之明徵乎﹖王勉能謂﹕「小兒慢驚風證﹐其脾胃虛寒﹐气血不能上朝腦中﹐旣有貧血之病﹐又兼寒飲塡胸﹐其陰寒之气上衝腦部﹐激動其腦髓神經﹐故發癇痙」﹐實爲通論。

方書謂﹕眞陰寒頭疼證﹐半日卽足損命。究之此證實兼因宗气虛寒﹐不能助血上升﹐以致腦中貧血乏气﹐不能禦寒﹐或更因宗气虛寒之極而下陷﹐呼吸可至頓停﹐故至危險也。審斯﹐知欲治此證﹐拙擬回陽升陷湯可爲治此證的方矣。若細審其無甚劇之實寒者﹐宜將漧薑減半﹐或不用亦可。

《內經》論人身有四海﹐而腦爲髓海。人之色欲過度者﹐其腦髓必空﹐人之腦髓空者﹐其人亦必頭重目眩﹐甚或猝然昏厥﹐知覺運動俱廢﹐因腦髓之質原爲神經之本源也。其證實較腦貧血尢爲緊要。治之者﹐宜用峻補腎經之劑﹐加鹿角膠以通督脈。並宜淸心寡欲﹐按此服藥不輟﹐還精補腦之功自能收效於數旬中也。

三﹑醫論

○論腦貧血痿廢治法

﹝附﹕幹頹湯﹑補腦振痿湯﹞

肢體痿廢﹐而其病因實由於腦部貧血也。按生理之實驗﹐人之全體運動皆腦髓神經司之﹐𨿽西人之說﹐而洵可確信。是以西人對於痿廢之證皆責之於腦部。而實有腦部充血與腦部貧血之殊。蓋腦髓神經原借血爲濡潤者也﹐而所需之血多少﹐尢以適宜爲貴。彼腦充血者﹐血之注於腦者過多﹐力能排擠其腦髓神經﹐俾失所司。

至腦貧血者﹐血之注於腦者過少﹐無以養其腦髓神經﹐其腦髓神經亦恆至失其所司。至於腦中之所以貧血﹐不可專責諸血也﹐愚嘗讀《內經》而悟其理矣。

《內經》謂﹕「上气不足﹐腦爲之不滿﹐耳爲之苦鳴﹐頭爲之傾﹐目爲之眩。」夫腦不滿者﹐血少也。因腦不滿而貧血﹐則耳鳴﹑頭目傾眩卽連帶而來﹐其劇者能使肢體痿廢不言可知。是西人腦貧血可致痿廢之說原與《內經》相符也。然西醫論痿廢之由﹐知因腦中貧血﹐而《內經》更推腦中貧血之由﹐知因上气不足。夫上气者何﹖胸中大气也﹝亦名宗气﹞。其气能主宰全身﹐斡旋腦部﹐流通血脈。彼腦充血者﹐因肝胃气逆﹐挾血上衝﹐原於此气無關﹐至腦貧血者﹐實因胸中大气虛損﹐不能助血上升也。是以欲治此證者﹐當以補气之藥爲主﹐以養血之藥爲輔﹐而以通活經絡之藥爲使也。爰本此義擬方於下。

【幹頹湯】治肢體痿廢﹐或偏枯﹐脈象極微細無力者。

生箭﹝五兩﹞當歸﹝一兩﹞甘枸杞果﹝一兩﹞淨杭萸肉﹝一兩﹞

生滴乳香﹝三錢﹞生明沒藥﹝三錢﹞眞鹿角膠﹝六錢搗碎﹞

先將黃煎十餘沸﹐去渣。再將當歸﹑枸杞﹑萸肉﹑乳香﹑沒藥入湯同煎十餘沸﹐去渣。入鹿角膠末融化取湯兩大盅﹐分兩次溫飲下﹐方中之義﹐重用黃以升補胸中大气﹐且能助气上升﹐上達腦中﹐而血液亦卽可隨气上注。惟其副作用能外透肌表﹐具有宣散之性﹐去渣重煎﹐則其宣散之性減﹐專於補气升气矣。當歸爲生血之主藥﹐與黃並用﹐古名補血湯﹐因气旺血自易生﹐而黃得當歸之濡潤﹐又不至燥熱也。萸肉性善補肝﹐枸杞性善補腎﹐肝腎充足﹐元气必然壯旺﹐元气者胸中大气之根也。且肝腎充足則自脊上達之督脈必然流通﹐督脈者又腦髓神經之根也。且二藥皆汁漿稠潤﹐又善贊助當歸生血也。用乳香﹑沒藥者﹐因二藥善開血痺﹐血痺開則痿廢者久瘀之經絡自流通矣。甩鹿角膠者﹐誠以腦旣貧血﹐其腦髓亦必空虛﹐鹿角其所熬之膠善補腦髓﹐腦髓足則腦中貧血之病自易愈也。此方服數十劑後身體漸漸彊壯﹐而痿廢仍不愈者﹐可繼服後方。

【補腦振痿湯】治肢體痿廢偏枯﹐脈象極微細無力﹐服藥久不愈者。

生箭﹝二兩﹞當歸﹝八錢﹞龍眼肉﹝八錢﹞杭萸肉﹝五錢﹞

胡桃肉﹝五錢﹞虫﹝三枚大者﹞地龍﹝三錢去淨土﹞生乳香﹝三錢﹞

生沒藥﹝三錢﹞鹿角膠﹝六錢﹞制馬錢子末﹝三分﹞

共藥十一味﹐將前九味煎湯兩盅半﹐去渣﹐將鹿角膠入湯內融化﹐分兩次送服制馬錢子末一分五釐。

此方於前方之藥獨少枸杞﹐因胡桃肉可代枸杞補腎﹐且有彊健筋骨之效也。又嘗閱《滬濱醫報》﹐謂腦中血管及神經之斷者﹐地龍能續之。愚則謂必輔以虫﹐方有此效。蓋蚯蚓﹝卽地龍﹞

善引﹐虫善接﹝斷之能自接﹞﹐二藥並用能將血管神經之斷者引而接之﹐是以方中又加此二味也。加制馬錢子者﹐以其能動神經使靈活也。此方與前方若服之覺熱者﹐皆可酌加天花粉﹑天冬各數錢。

天津於××﹐年過四旬﹐自覺呼吸不順﹐胸中滿悶﹐言語動作皆漸覺不利﹐頭目昏沈﹐時作眩暈。延醫治療﹐投以開胸理气之品﹐則四肢遽然痿廢。再延他醫﹐攺用補劑而仍兼用開气之品﹐服後痿廢加劇﹐言語竟不能發聲。愚診視其脈象沈微﹐右部尢不任循按﹐知其胸中大气及中焦脾胃之气皆虛陷也。於斯投以拙擬升陷湯加白術﹑當歸各三錢。服兩劑﹐諸病似皆稍愈﹐而脈象仍如舊。因將﹑術﹑當歸﹑知母各加倍﹐升麻攺用錢半﹐又加黨參﹑天冬各六錢﹐連服三劑﹐口可出聲而仍不能言﹐肢體稍能運動而不能步履﹐脈象較前有起色似堪循按。因但將黃加重至四兩﹐又加天花粉八錢﹐先用水六大盅將黃煎透﹐去渣﹐再入他藥﹐煎取淸湯兩大盅﹐分兩次服下﹐又連服三劑﹐勉彊可作言語﹐然恆不成句﹐人扶之可以移步。遂攺用幹頹湯﹐惟黃仍用四兩﹐服過十劑﹐脈搏又較前有力﹔步履𨿽仍需人﹐而起臥可自如矣﹔言語亦稍能達意﹐其說不眞之句﹐間可執筆寫出﹐從前之頭目昏沈眩暈者﹐至斯亦見輕。俾繼服補腦振痿湯﹐囑其若服之順利﹐可多多服之﹐當有脫然全愈之一日也。

按﹕此證其胸滿悶之時﹐正因其呼吸不順也。其呼吸之所以不順﹐因胸中大气及中焦脾胃之气皆虛而下陷也。醫者竟投以開破之藥﹐是以病遽加重。至再延他醫﹐所用之藥補多開少﹐而又加重者﹐因气分當虛極之時﹐補气之藥難爲功﹐破气之藥易生獘也。愚向治大气下陷證﹐病患恆自覺滿悶﹐其實非滿悶﹐實短气也﹐臨證者細細考究﹐庶無差誤。

三﹑醫論

○論心病治法

心者﹐血脈循環之樞機也。心房一動則周身之脈一動﹐是以心機亢進﹐脈象卽大而有力﹐或脈搏更甚數﹔心臟麻痺﹐脈象卽細而無力﹐或脈搏更甚遲。是脈不得其平﹐大抵由心機亢進與心臟麻痺而來也。於以知心之病𨿽多端﹐實可分心機亢進﹑心臟麻痺爲二大綱。

今試先論心機亢進之病﹕有因外感之熱熾盛於陽明胃府之中﹐上蒸心臟﹐致心機亢進者﹐其脈象洪而有力﹐或脈搏加數。可用大劑白虎湯以淸其胃。或更兼腸有燥糞﹐大便不通者﹐酌用大﹑小承气湯以滌其腸﹐則熱由下瀉﹐心機之亢進者自得其平矣。

有下焦陰分虛損﹐不能與上焦陽分相維系﹐其心中之君火恆至浮越妄動﹐以致心機亢進者﹐其人常苦眩暈﹐或頭疼﹑目脹﹑耳鳴﹐其脈象上盛下虛﹐或搖搖無根﹐至數加數。宜治以加味左歸飲。方用大熟地﹑大生地﹑生懷山藥各六錢﹐甘枸杞﹑懷牛膝﹑生龍骨﹑生牡蠣各五錢﹐淨萸肉三錢﹐云苓片一錢。此壯水之源以制浮游之火﹐心機之亢者自歸於和平矣。

有心體之陽素旺﹐其胃腑又積有實熱﹐復上升以助之﹐以致心機亢進者﹐其人脈𨿽有力﹐而脈搏不數﹐五心恆作灼熱。宜治以鹹寒之品﹝《內經》謂熱淫於內治以鹹寒﹞﹐若朴硝﹑太陰玄精石及西藥硫苦皆爲對証之藥﹝每服少許日服三次久久自愈﹞。蓋心體屬火﹐味之鹹者屬水﹐投以鹹寒之品﹐是以寒勝熱水勝火也。

人之元神藏於腦﹐人之識神發於心。識神者思慮之神也。人常思慮﹐其心必多熱﹐以人之神明屬陽﹐思慮多者﹐其神之陽常常由心發露﹐遂致心機因熱亢進﹐其人恆多迷惑。其脈多現滑實之象﹐因其思慮所生之熱恆與痰涎互相膠漆﹐是以其脈滑而有力也。可用大承气湯﹝濃朴宜少用﹞﹐以淸熱降痰﹔再加赭石﹝生赭石兩半軋細同煎﹞﹑甘遂﹝甘遂一錢研細調藥湯中服﹞以助其淸熱降痰之力。藥性𨿽近猛烈﹐實能穩建奇功﹐而屢試屢效也。

有心機亢進之甚者﹐其鼓血上行之力甚大﹐能使腦部之血管至於破裂﹐《內經》所謂血之與气並走於上之大厥也﹐亦卽西人所謂腦充血之險證也。推此証之原因﹐實由肝木之气過升﹐肺金之气又失於肅降﹐則金不制木﹐肝木之橫姿遂上干心臟﹐以致心機亢進。若更兼沖气上衝﹐其脈象之弦硬有力更迥異乎尋常矣。當此証之初露朕兆時﹐必先腦中作疼﹐或間覺眩暈﹐或微覺半身不利﹐或肢體有麻木之處。宜思患預防﹐當治以淸肺﹑鎭肝﹑斂衝之劑﹐更重用引血下行之藥輔之﹐連服十餘劑或數十劑﹐其脈象漸變柔和﹐自無意外之患。向因此證方書無相當之治法﹐曾擬得建瓴湯一方﹐屢次用之皆效。卽不能治之於預﹐其人忽然昏倒﹐須臾能自蘇醒者﹐大抵腦中血管未甚破裂﹐急服此湯﹐皆可保其性命。連服數劑﹐其頭之疼者可以全愈﹐卽腦中血管不復充血﹐其從前少有破裂之處亦可自愈﹐而其肢體之痿廢者亦可徐徐見效。此方原用鐵銹水煎藥﹐若刮取鐵銹數錢﹐或多至兩許﹐與藥同煎服更佳。

有非心機亢進而有若心機亢進者﹐怔忡之證是也。心之本體﹐原長發動以營運血脈﹐然無病之人初不覺其動也﹐惟患怔忡者則時覺心中跳動不安。蓋人心中之神明原以心中之气血爲憑根據﹐有時其气血過於虛損﹐致神明失其憑根據﹐𨿽心機之動照常﹐原分毫未嘗亢進﹐而神明恆若不任其震撼者。此其脈象多微細﹐或脈搏兼數。宜用山萸肉﹑酸棗仁﹑懷山藥諸藥品以保合其气﹔龍眼肉﹑熟地黃﹑柏子仁諸藥以滋養其血﹔更宜用生龍骨﹐牡蠣﹑朱砂﹝研細送服﹞諸藥以鎭安其神明。气分虛甚者可加人參﹐其血分虛而且熱者可加生地黃。

有因心體腫脹﹐或有瘀滯﹐其心房之門戶變爲窄小﹐血之出入致有激蕩之力﹐而心遂因之覺動者﹐此似心機亢進而亦非心機亢進也。其脈恆爲澀象﹐或更兼遲。宜治以拙擬活絡效靈丹加生懷山藥﹑龍眼肉各一兩﹐共煎湯服。或用節菖蒲三兩﹐遠志二兩﹐共爲細末﹐每服二錢﹐紅糖沖水送下﹐日服三次﹐久當自愈。因菖蒲善開心竅﹐遠志善化瘀滯﹝因其含有稀鹽酸﹞﹐且二藥並用實善調補心臟﹐而送以紅糖水者﹐亦所以助其血脈流通也。

至心臟麻痺之原因﹐亦有多端﹐治法亦因之各異。如傷寒溫病之白虎湯證﹐其脈皆洪大有力也﹐若不實時投以白虎湯﹐脈洪大有力之極﹐又可漸變爲細小無力﹐此乃由心機亢進而轉爲心臟麻痺。病候至此﹐極爲危險﹐宜急投以大劑白虎加人參湯﹐將方中人參加倍﹐煎湯一大碗﹐分數次溫飲下﹐使藥力相繼不斷﹐一日連服二劑﹐庶可挽回。蓋外感之熱﹐傳入陽明﹐其熱實脈虛者﹐原宜治以白虎加人參湯﹝是以傷寒汗吐下後用白虎湯時皆加人參﹞。然其脈非由實轉虛也。至其脈由實轉虛﹐是其心臟爲熱所傷而麻痺﹐已成壞證﹐故用白虎加人參湯時宜將人參加倍﹐助其心脈之跳動﹐卽可愈其心臟之麻痺也。

有心臟本體之陽薄弱﹐更兼胃中積有寒飲﹐溢於膈上﹐淩逼心臟之陽﹐不能用事﹐其心臟漸欲麻痺﹐脈象異常微細﹐脈搏異常遲緩者﹐宜治以拙擬理飲湯﹐連服十餘劑﹐寒飲消除淨盡﹐心臟之陽自復其初﹐脈之微弱遲緩者亦自復其常矣。此證間有心中覺熱﹑或周身發熱﹑或耳鳴欲聾之種種響應象﹐須兼看理飲湯後所載治愈諸案﹐臨證診斷﹐自無差誤。

有心臟爲傳染之毒菌充塞以至於麻痺者﹐霍亂証之六脈皆閉者是也。治此證者﹐宜治其心臟之麻痺﹐更宜治其心臟之所以麻痺﹐則興奮心臟之藥﹐自當與掃除毒菌之藥並用﹐如拙擬之急救回生丹﹑衛生防疫寶丹是也。此二方中用樟腦所升之冰片﹐是興奮心臟以除其麻痺也。二方中皆有朱砂﹑薄荷冰﹐是掃除毒菌以治心臟之所以麻痺也。是以無論霍亂之因涼因熱﹐投之皆可奏效也﹝急救回生丹藥性微涼﹐以治因熱之霍亂尢效﹔衛生防疫寶丹其性溫﹐無論病因涼熱用之皆有捷效﹞。

有心中神明不得寧靜﹐有若失其憑根據﹐而常驚悸者﹐此其現象若與心臟麻痺相反﹐若投以西藥麻醉之品﹐亦可取效於一時。而究其原因﹐實亦由心體虛弱所致﹐惟投以彊心之劑﹐乃爲根本之治法。當細審其脈﹐若數而兼滑者﹐當系心血虛而兼熱﹐宜用龍眼肉﹑熟地黃諸藥補其虛﹐生地黃﹑玄參諸藥瀉其熱﹐再用生龍骨﹑牡蠣以保合其神明﹐鎭靖其魂魄﹐其驚悸自除矣。其脈微弱無力者﹐當系心气虛而莫支﹐宜用參﹑術﹑諸藥以補其气﹐兼用生地黃﹑玄參諸滋陰藥以防其因補生熱﹐更用酸棗仁﹑山萸肉以凝固其神明﹐收斂其气化﹐其治法與前條脈弱怔忡者大略相同。特脈弱怔忡者﹐心機之發動尢能照常﹐而此則發動力微﹐而心之本體又不時顫動﹐猶人之力小任重而身顫也﹐其心臟弱似較怔忡者尢甚矣。

有其驚悸恆發於夜間﹐每當交睫甫睡之時﹐其心中卽驚悸而醒﹐此多因心下停有痰飲﹐心臟屬火﹐痰飲屬水﹐火畏水迫﹐故作驚悸也。宜淸痰之藥與養心之藥並用﹐方用二陳湯加當歸﹑菖蒲﹑遠志﹐煎湯送服朱砂細末三分。有熱者加玄參數錢﹐自能安枕穩睡而無驚悸矣。

三﹑醫論

○論肺病治法

﹝附﹕淸金二妙丹﹑淸肺三妙丹﹑治肺病便方﹞

肺病之因﹐有內傷外感之殊。然無論內傷外感﹐大抵皆有發熱之證﹐而後釀成肺病。誠以肺爲嬌髒﹐且屬金﹐最畏火刑故也。有如肺主皮毛﹐外感風邪﹐有時自皮毛襲入肺臟﹐阻塞气化﹐卽暗生內熱。而皮毛爲風邪所束﹐不能由皮毛排出炭气﹐則肺中不但生熱﹐而且釀毒﹐肺病卽由此起點。其初起之時﹐或時時咳嗽﹐吐痰多有水泡﹐或周身多有疼處﹐舌有白苔﹐或時覺心中發熱﹐其脈象恆浮而有力。可先用西藥阿斯匹林一瓦﹐白糖沖水送下﹐俾周身得汗﹔繼用玄參﹑天花粉各五錢﹐金銀花﹑川貝母各三錢﹐硼砂八分﹝研細分兩次送服﹞﹐粉甘艸細末三錢﹝分兩次送服﹞﹐煎湯服。再每日用阿斯匹林一瓦﹐分三次服﹐白糖水送下﹐勿令出汗﹐此三次中或一次微有汗者亦佳。如此服數日﹐熱不退者﹐可於湯藥中加生石膏七八錢。若不用石膏﹐或用湯藥送服西藥安知歇貌林半瓦亦可。

若此時不治﹐病浸加劇﹐吐痰色白而粘﹐或帶鮏臭﹐此時亦可先用阿斯匹林汗之。然恐其身體虛弱﹐不堪發汗﹐宜用生懷山藥一兩或七八錢煮作茶湯﹐送服阿斯匹林半瓦﹐俾服後微似有汗卽可。仍用前湯藥送服粉甘艸細末﹑三七細末各一錢﹐煎渣時再送服二藥如前。仍兼用阿斯匹林三分之一瓦﹐白糖沖水送下﹐或生懷山藥細末四五錢煮茶湯送下﹐日兩次。其嗽不止者﹐可用山藥所煮茶湯送服川貝細末三錢。山藥煮作茶湯﹐其味微酸﹐欲其適口可少調以白糖或柿霜皆可。若不欲喫茶湯者﹐可用生山藥片﹐將其分量加倍﹐煮取淸湯﹐以代茶湯飲之。

若當此時不治﹐以後病又加劇﹐時時咳吐膿血﹐此肺病已至三期﹐非尋常藥餌所能療矣。必用中藥極貴重之品﹐若徐靈胎所謂用淸涼之藥以淸其火﹐滋潤之藥以養其血﹐滑降之藥以祛其痰﹐芳香之藥以通其气﹐更以珠黃之藥解其毒﹐金石之藥塡其空﹐兼數法而行之﹐屢試必效。又邑中曾××﹐精醫術﹐嘗告愚曰「治肺癰惟林屋山人《外科證治全生集》中犀黃丸最效﹐余用之數十年﹐治愈肺癰甚多。」後愚至奉天﹐遇肺癰咳吐膿血服他藥不愈者﹐俾於服湯藥之外兼服犀黃丸﹐果如曾××所言﹐效驗異常。淸涼華蓋飲後有案﹐可參觀。至所服湯藥﹐宜用前方加牛蒡子﹑栝蔞仁各數錢以瀉其膿﹐再送服三七細末二錢以止其血。至於犀黃丸配制及服法﹐皆按原書﹐玆不贅。

有外感伏邪伏膈膜之下﹐久而入胃﹐其熱上燻肺臟﹐以致成肺病者﹐其咳嗽吐痰始則稠粘﹐繼則鮏臭﹐其舌苔或白而微黃﹐其心中燥熱﹐頭目昏眩﹐脈象滑實﹐多右勝於左。宜用生石膏一兩﹐玄參﹑花粉﹑生懷山藥各六錢﹐知母﹑牛蒡子各三錢﹐煎湯﹐送服甘艸﹑三七細末如前。再用阿斯匹林三分之一瓦﹐白糖水送服﹐日兩次。若其熱不退﹐其大便不滑瀉者﹐石膏可以加重。曾治奉天徐姓叟病肺﹐其脈弦長有力﹐迥異尋常﹐每劑藥中用生石膏四兩﹐連服數劑﹐脈始柔和。由斯觀之﹐藥以勝病爲準﹐其分量輕重﹐不可預爲限量也。若其脈𨿽有力而至數數者﹐可於前方中石膏攺爲兩半﹐知母攺爲六錢﹐再加潞黨參四錢。蓋脈數者其陰分必虛﹐石膏﹑知母諸藥𨿽能退熱﹐而滋陰仍所非長﹐輔之以參﹐是仿白虎加人參湯之義﹐以滋其眞陰不足﹝涼潤之藥得人參則能滋眞陰﹞﹐而脈之數者可變爲和緩也。若已咳嗽吐膿血者﹐亦宜於服湯藥外兼服犀黃丸。

至於肺病由於內傷﹐亦非一致。有因脾胃傷損﹐飲食減少﹐土虛不能生金﹐致成肺病者。蓋脾胃虛損之人﹐多因肝木橫恣﹐侮克脾土﹐致胃中飲食不化精液﹐轉多化痰涎﹐溢於膈上﹐粘滯肺葉作咳嗽﹐久則傷肺﹐此定理也。且飲食少則虛熱易生﹐肝中所寄之相火﹐因肝木橫恣﹐更挾虛熱而刑肺﹐於斯上焦恆覺煩熱﹐吐痰始則粘滯﹐繼則鮏臭﹐脇下時或作疼﹐其脈弦而有力﹐或弦而兼數﹐重按不實。方用生懷山藥一兩﹐玄參﹑沙參﹑生杭芍﹑柏子仁炒不去油各四錢﹐金銀花二錢﹐煎湯﹐送服三七細末一錢﹐西藥百布聖二瓦。

湯藥煎渣時﹐亦如此送服。若至咳吐膿血﹐亦宜服此方﹐兼服犀黃丸。或因服犀黃丸﹐減去三七亦可。

至百布聖﹐則不可減去﹐以其大有助脾胃消化之力也。然亦不必與湯藥同時服﹐每於飯後遲一句鐘服之更佳。

有因腎陰虧損而致成肺病者。蓋腎與肺爲子母之髒﹐子虛必吸母之气化以自救﹐肺之气化卽暗耗。且腎爲水髒﹐水虛不能鎭火﹐火必妄動而刑金。其人日晚潮熱﹐咳嗽﹐懶食﹐或漧咳無痰﹐或吐痰鮏臭﹐或兼喘促﹐其脈細數無力。方用生山藥一兩﹐大熟地﹑甘枸杞﹑柏子仁各五錢﹐玄參﹑沙參各四錢﹐金銀花﹑川貝各三錢﹐煎湯送服甘艸﹑三七細末如前。若咳吐膿血者﹐去熟地﹐加牛蒡子﹑蔞仁各三錢﹐亦宜兼服犀黃丸。若服藥後脈之數者不能漸緩﹐亦可兼服阿斯匹林﹐日兩次﹐每次三分之一瓦。

蓋阿斯匹林之性旣善治肺結核﹐尢善退熱﹐無論虛熱實熱﹐其脈象數者服之﹐可使其至數漸緩。然實熱服之﹐汗出則熱退﹐故可服至一瓦。若虛熱﹐不宜出汗﹐但可解肌﹐服後或無汗﹐或微似有汗﹐方能退熱﹐故一瓦必須分三次服。若其人多汗者﹐無論虛熱實熱﹐皆分毫不宜用。

若其人每日出汗者﹐無論其病因爲內傷﹑外感﹑虛熱﹑實熱﹐皆宜於所服湯藥中加生龍骨﹑生牡蠣﹑淨山萸肉各數錢。或研服好朱砂五分﹐亦可止汗﹐蓋以汗爲心液﹐朱砂能涼心血﹐故能止汗也。

有其人素患吐血衄血﹐陰血傷損﹐多生內熱﹔或醫者用藥失宜﹐彊止其血﹐俾血瘀經絡亦久而生熱﹐以致成肺病者。其人必心中發悶發熱﹐或有疼時﹐廉於飲食﹐咳嗽短气﹐吐痰鮏臭﹐其脈弦硬﹐或弦而兼數。

方用生懷山藥一兩﹐玄參﹑天冬各五錢﹐當歸﹑生杭芍﹑乳香﹑沒藥各三錢﹐遠志﹑甘艸﹑生桃仁﹝桃仁無毒﹐宜帶皮生用﹐因其皮紅能活血也﹐然須明辧其果爲桃仁﹐不可誤用帶皮杏仁﹞各二錢﹐煎湯﹐送服三七細末錢半﹐煎渣時亦送服錢半。蓋三七之性﹐不但善止血﹐且善化瘀血也。若咳吐膿血者﹐亦宜於服湯藥之外兼服犀黃丸。

或問﹕桔梗能引諸藥入肺﹐是以《金匱》治肺癰有桔梗湯。此論肺病諸方何以皆不用桔梗﹖答曰﹕桔梗原提气上行之藥﹐病肺者多苦咳逆上气﹐恆與桔梗不相宜﹐故未敢加入方中。若其人𨿽病肺而不咳逆上气者﹐亦不妨斟酌用之。

或問﹕方書治肺癰﹐恆於其將成未成之際﹐用皂莢丸或葶藶大棗湯瀉之﹐將肺中之惡濁瀉去﹐而後易於調治。二方出自《金匱》﹐想皆爲治肺良方。此論中皆未言及﹐豈其方不可采用乎﹖答曰﹕二方之藥性近猛烈﹐今之病肺者多虛弱﹐是以不敢輕用。且二方瀉肺﹐治肺實作喘原是正治。至瀉去惡濁痰涎﹐以防肺中腐爛﹐原是兼治之證。其人果肺實作喘且不虛弱者﹐葶藶大棗湯愚曾用過數次﹐均能隨手奏效。皂莢丸實未嘗用﹐因皂莢性熱﹐與肺病之熱者不宜也。至欲以瀉濁防腐﹐似不必用此猛烈之品﹐若拙擬方中之硼砂﹑三七及乳香﹑沒藥﹐皆化腐生新之妙品也。況硼砂善治痰厥﹐曾治痰厥半日不醒﹐用硼砂四錢﹐水煮化灌下﹐吐出稠痰而愈。由斯知硼砂開痰瀉肺之力﹐固不讓皂莢﹑葶藶也。所可貴者﹐瀉肺臟之實﹐卽以淸肺金之熱﹐潤肺金之燥﹐解肺金之毒﹝淸熱潤燥解毒皆硼砂所長﹞。人但知口中腐爛者漱以硼砂則愈﹝冰硼散善治口瘡﹞﹐而不知其治肺中之腐爛亦猶治口中之腐爛也。且拙制有安肺寧嗽丸﹐治肺郁痰火作嗽﹐肺結核作嗽﹐用之數年﹐屢建奇效﹐此丸藥中實亦硼砂之功居多也。

或問﹕古有單用甘艸四兩煎湯治肺癰者﹐今所用治肺病諸方中﹐其有甘艸者皆爲末送服﹐而不以之入煎者何也﹖答曰﹕甘艸最善解毒瀉熱﹐然生用勝於熟用。因生用則其性平﹐且具有開通之力﹐熟用則其性溫﹐實多塡補之力。故其解毒瀉熱之力﹐生勝於熟。夫炙之爲熟﹐水煮之亦爲熟﹐若入湯劑是仍煎熟用矣﹐不若爲末服之之爲愈也。且卽爲末服﹐又須審辧﹐蓋甘艸軋細頗難﹐若軋之不細﹐而用火炮焦再軋﹐則生變爲熟矣。是以用甘艸末者﹐又宜自監視軋之。再者﹐愚在奉時曾制有淸金二妙丹﹐方用粉甘艸細末二兩﹐遠志細末一兩﹐和勻﹐每服錢半﹐治肺病勞嗽甚有效驗。肺有熱者﹐可於每二妙丹一兩中加好朱砂細末二錢﹐名爲淸肺三妙丹。以治病肺結核咳嗽不止﹐亦極有效。然初服三四次時﹐宜少加阿斯匹林﹐每次約加四分之一瓦﹐或五分之一瓦。若汗多﹐可無加也。

【治肺病便方】鮮白茅根去皮銼碎一大碗﹐用水兩大碗煎兩沸﹐候半點鐘﹐視其茅根不沈水底﹐再煎至微沸。候須臾茅根皆沈水底﹐去渣﹐徐徐當茶溫飲之。

鮮小薊根二兩﹐銼細﹐煮兩三沸﹐徐徐當茶溫飲之﹐能愈肺病吐膿血者。

白蓮藕一斤﹐切細絲﹐煮取濃汁一大碗﹐再用柿霜一兩融化其中﹐徐徐溫飲之。以上尋常土物﹐用之皆能淸減肺病。恆有單用一方﹐浹辰之間卽能治愈肺病者。醫方中有將鮮茅根﹑鮮小薊根﹑鮮藕共切碎煮汁飲之﹐名爲三鮮飲﹐以治因熱吐血者甚效﹐而以治肺病亦有效。若再調以柿霜更佳。

拙擬寧嗽定喘飲﹐亦治肺病之妙品也﹐而肺病之咳而兼喘者服之尢宜。

北沙參細末﹐每日用豆腐漿送服二錢﹐上焦發熱者送服三錢﹐善治肺病及肺勞喘嗽。

又﹕西藥有橄欖油﹐性善淸肺﹐其味香美﹐病肺者可以之代香油﹐或滴七八滴於水中服之亦佳。

飲食宜淡泊﹐不可過食炮炙濃味及過鹹之物﹐宜多食菜蔬若藕﹑鮮筍﹑白菜﹑萊菔﹑冬瓜﹐果品若西瓜﹑梨﹑桑堪﹑蘋果﹑荸薺﹑甘蔗皆宜。不宜桃﹑杏。忌煙酒及一切辛辣之物。又忌一切變味﹐若糟魚﹑松花蛋﹑鹵蝦油﹑醬豆腐﹑臭豆腐之類﹐亦不宜食。

三﹑醫論

○總論喘證治法

俗語云喘無善證﹐誠以喘證無論內傷外感﹐皆爲緊要之證也。然欲究喘之病因﹐當先明呼吸之樞機何髒司之。喉爲气管﹐內通於肺﹐人之所共知也﹐而吸气之入﹐實不僅入肺﹐並能入心﹐入肝﹐入衝任﹐以及於腎。何以言之﹖气管之正支入肺﹐其分支實下通於心﹐更透膈而下通於肝﹝觀肺心肝一系相連可知﹞﹐由肝而下更與衝任相連以通於腎。倘曰不然﹐何以婦人之妊子者﹐母呼而子亦呼﹐母吸而子亦吸乎﹖呼吸之气若不由气管分支通於肝﹐下及於衝任與腎﹐何以子之臍帶其根蒂結於衝任之間﹐能以臍承母之呼吸之气﹐而隨母呼吸乎﹖是知肺者發動呼吸之機關也。喘之爲病﹐《神農本艸經》名爲吐吸﹐因吸入之气內不能容﹐而速吐出也。其不容納之故﹐有由於肺者﹐有由於肝腎者。試先以由於肝腎者言之。

腎主閉藏﹐亦主翕納﹐原所以統攝下焦之气化﹐兼以翕納呼吸之气﹐使之息息歸根也。有時腎虛不能統攝其气化﹐致其气化膨脹於衝任之間﹐轉挾沖气上衝﹐而爲腎行气之肝木﹝方書謂肝行腎之气﹞﹐至此不能疏通腎气下行﹐亦轉隨之上衝﹐是以吸入之气未受下焦之翕納﹐而轉受下焦之衝激﹐此乃喘之所由來﹐方書所謂腎虛不納气也。當治以滋陰補腎之品﹐而佐以生肝血﹑鎭肝气及鎭衝﹑降逆之藥。方用大懷熟地﹑生懷山藥各一兩﹐生杭芍﹑柏子仁﹑甘枸杞﹑淨萸肉﹑生赭石細末各五錢﹐蘇子﹑甘艸各二錢。熱多者可加玄參數錢。汗多者可加生龍骨﹑生牡蠣各數錢。

有腎虛不納气﹐更兼元气虛甚﹐不能固攝﹐而欲上脫者﹐其喘逆之狀恆較但腎虛者尢甚。宜於前方中去芍藥﹑甘艸﹐加野臺參五錢﹐萸肉攺用一兩﹐赭石攺用八錢。服一劑喘見輕﹐心中覺熱者﹐可酌加天冬數錢。

或用拙擬參赭鎭气湯亦可。有因猝然暴怒﹐激動肝气﹑肝火﹐更挾沖气上衝﹐胃气上逆﹐迫擠肺之吸气不能下行作喘者﹐方用川楝子﹑生杭芍﹑生赭石細末各六錢﹐濃朴﹑淸夏﹑乳香﹑沒藥﹑龍膽艸﹑桂枝尖﹑蘇子﹑甘艸各二錢﹐磨取鐵銹濃水煎服。以上三項作喘之病因﹐由於肝腎者也﹐而其脈象則有區別。陰虛不納气者﹐脈多細數﹔陰虛更兼元气欲脫者﹐脈多上盛下虛﹔肝火肝气挾沖气胃气上衝者﹐脈多硬弦而長。審脈辧證﹐自無差誤也。

至喘之由於肺者﹐因肺病不能容納吸入之气﹐其證原有內傷外感之殊。試先論肺不納气之由於內傷者。一一辟﹐呼吸自然之機關也。至問其所以能呼吸者﹐固賴胸中大气爲之斡旋﹐又賴肺葉具有活潑機能﹐以遂其辟之用。乃有時肺臟受病﹐肺葉之辟活潑者變爲易難辟﹐而成緊縮之性。暑熱之時其緊數稍緩﹐猶可不喘﹐一經寒涼﹐則喘立作矣。此肺勞之證﹐多發於寒涼之時也。宜用生懷山藥軋細﹐每用兩許煮作粥﹐調以蔗白糖﹐送服西藥百布聖七八分。蓋肺葉緊縮者﹐以其中津液減少﹐血脈凝滯也。有山藥蔗糖以潤之﹐百布聖以化之﹝百布聖爲小豬小牛之胃液制成故善化﹞﹐久當自愈。其有頑痰過盛者﹐可再用蓬砂細末二分﹐與百布聖同送服。若外治﹐灸其肺穴亦有效﹐可與內治之方並用。若無西藥百布聖處﹐可代以生雞內金細末三分﹐其化痰之力較百布聖尢彊。

有痰積胃中﹐更溢於膈上﹐浸入肺中﹐而作喘者。古人恆用葶藶大棗瀉肺湯或十棗湯下之﹐此乃治標之方﹐究非探本窮源之治也。拙擬有理痰湯﹐連服十餘劑﹐則此証之標本皆淸矣。至方中之義﹐原方下論之甚詳﹐玆不贅。若其充塞於胸膈胃府之間﹐不爲痰而爲飲﹐且爲寒飲者﹝飲有寒熱﹐熱飲脈滑﹐其人多有神經病﹐寒飲脈弦細﹐槪言飲爲寒者非是﹞﹐其人或有時喘﹐有時不喘﹐或感受寒涼病卽反復者﹐此上焦之陽分虛也﹐宜治以《金匱》苓桂術甘湯﹐加漧薑三錢﹐濃朴﹑陳皮各錢半﹐俾其藥之熱力能勝其寒﹐其飲自化而下行﹐從水道出矣。又有不但上焦之陽分甚虛﹐並其气分亦甚虛﹐致寒飲充塞於胸中作喘者﹐其脈不但弦細﹐且甚微弱﹐宜於前方中加生箭五錢﹐方中漧薑攺用五錢。壬戌秋﹐嚴××爲其友問二十六七年寒飲結胸﹐時發大喘﹐極畏寒涼﹐曾爲開去此方﹝方中生箭用一兩漧薑用八錢非極虛寒之證不可用此重劑﹞﹐連服十餘劑全愈。方中所以重用黃者﹐以其能補益胸中大气﹐俾大气壯旺自能運化寒飲下行也。上所論三則﹐皆內傷喘証之由於肺者也。

至外感之喘證﹐大抵皆由於肺。而其治法﹐實因證而各有所宜。人身之外表﹐衛气主之﹐衛气本於胸中大气﹐又因肺主皮毛﹐與肺臟亦有密切之關系。有時外表爲風寒所束﹐衛气不能流通周身﹐以致胸中大气無所輸泄﹐驟生膨脹之力﹐肺懸胸中﹐因受其排擠而作喘。又因肺與衛气關系密切﹐衛气郁而肺气必郁﹐亦可作喘。此《傷寒論》麻黃湯所主之證﹐多有兼喘者也。然用麻黃湯時﹐宜加知母數錢﹐汗後方無不解之虞。至溫病亦有初得作喘者﹐宜治以薄荷葉﹑牛蒡子各三錢﹐生石膏細末六錢﹐甘艸二錢﹐或用麻杏甘石湯方亦可﹐然石膏萬勿用﹐而其分量又宜數倍於麻黃﹝石膏可用至一兩麻黃治此證多用不過二錢﹞。此二証之喘同而用藥迥異者﹐因傷寒之脈浮緊﹐溫病之脈洪滑也。

有外感之風寒內侵﹐與胸間之水气凝滯﹐上迫肺气作喘者﹐此《傷寒論》小靑龍湯證也。當必效《金匱》之小靑龍加石膏法﹐且必加生石膏至兩許﹐用之方效。又此方加減定例﹐喘者去麻黃﹐加杏仁。而愚用此方治喘時﹐恆加杏仁﹐而仍用麻黃一錢。其脈甚虛者﹐又宜加野臺參數錢。更定後世所用小靑龍湯分量﹐可參觀也。

又拙擬從龍湯方﹐治服小靑龍湯後喘愈而仍反復者。用之曾屢次奏效。上所論兩則治外感作喘之大略也。

有其人素有勞疾喘嗽﹐少受外感卽發﹐此乃內傷外感相並作喘之證也﹐宜治以拙擬加味越婢加半夏湯。因其內傷外感相並作喘﹐故所用之藥亦內傷外感並用。

特是上所論之喘﹐其病因𨿽有內傷﹑外感﹑在肝腎﹑在肺之殊﹐約皆不能納气而爲吸气難﹐卽《神農本艸經》所謂吐吸也。乃有其喘不覺吸气難而轉覺呼气難者﹐其病因由於胸中大气虛而下陷﹐不能鼓動肺臟以行其呼吸﹐其人不得不努力呼吸以自救﹐其呼吸迫促之形狀有似乎喘﹐而實與不納气之喘有天淵之分。設或辧證不淸﹐見其作喘﹐復投以降气納气之藥﹐則凶危立見矣。然欲辧此證不難也﹐蓋不納气之喘﹐其劇者必然肩息﹝肩上聳也﹞﹔大气下陷之喘﹐縱呼吸有聲﹐必不肩息﹐而其肩益下垂。卽此二証之脈論﹐亦迥不同﹐不納气作喘者﹐其脈多數﹐或尺弱寸彊﹔大气下陷之喘﹐其脈多遲而無力﹐尺脈或略勝於寸脈。察其狀而審其脈﹐辧之固百不失一也。其治法當用拙擬升陷湯﹐以升補其胸中大气﹐其喘自愈。

有大气下陷作喘﹐又兼陰虛不納气作喘者﹐其呼吸皆覺困難﹐益自彊爲呼吸而呈喘狀﹐其脈象微弱無力﹐或脈搏略數﹐或背發緊而身心微有灼熱。宜治以生懷山藥一兩﹐玄參﹑甘枸杞各六錢﹐生箭四錢﹐知母﹑桂枝尖各二錢﹐煎湯服。方中不用桔梗﹑升﹑柴者﹐恐與陰虛不納气有礙也。上二証之喘﹐同中有異﹐升陷湯後皆有驗案可參觀也。

有肝气膽火挾衝胃之气上衝作喘﹐其上衝之極至排擠胸中大气下陷﹐其喘又頓止﹐並呼吸全無﹐須臾忽又作喘﹐而如斯循環不已者﹐此乃喘証之至奇者也。曾治一少婦﹐因夫妻反目得此證﹐用桂枝尖四錢﹐恐其性熱﹐佐以帶心寸冬三錢﹐煎湯服下﹐卽愈。因讀《神農本艸經》桂枝能升大气兼能降逆气﹐用之果效如影響。夫以桂枝一物之微﹐而升陷降逆兩擅其功﹐此誠天之生斯使獨也。

三﹑醫論

○論胃病噎膈﹝卽胃癌﹞治法及反胃治法

﹝附﹕變質化瘀丸﹞

噎膈之證﹐方書有謂賁門枯漧者﹐有謂沖气上衝者﹐有謂痰瘀者﹐有謂血瘀者。愚向謂此證系中气衰弱﹐不能撐懸賁門﹐以致賁門縮如藕孔﹝賁門與大小腸一气貫通﹐視其大便若羊矢﹐其賁門大小腸皆縮小可知﹞﹐痰涎遂易於壅滯﹐因痰涎壅滯沖气更易於上衝﹐所以不能受食。向曾擬參赭培气湯一方﹐仿仲景旋復代赭石湯之義﹐重用赭石至八錢﹐以開胃鎭衝﹐卽以下通大便﹝此證大便多艱﹞﹐而卽用人參以駕馭之﹐俾气化旺而流通﹐自能撐懸賁門使之寬展﹐又佐以半夏﹑知母﹑當歸﹑天冬諸藥﹐以降胃﹑利痰﹑潤燥﹑生津﹐用之屢見效驗。迨用其方旣久﹐效者與不效者參半﹐又有初用其方治愈﹐及病又反復再服其方不效者。再三躊躇﹐不得其解﹐亦以爲千古難治之證﹐原不能必其全愈也。後治一叟﹐年近七旬﹐住院月餘﹐已能飲食﹐而終覺不脫然。迨其回家年餘﹐仍以舊證病故﹐瀕危時吐出膿血若干﹐乃恍悟從前之不能脫然者﹐系賁門有瘀血腫脹也﹐當時若方中加破血之藥﹐或能全愈。蓋愚於瘀血致噎之證﹐素日未有經驗﹐遂至忽不畱心。後讀吳鞠通﹑楊素園論噎膈﹐亦皆注重瘀血之說﹐似可爲從前所治之叟亦有瘀血之確徵。而愚於此案﹐或從前原有瘀血﹐或以後變爲瘀血﹐心中仍有遊移。何者﹖以其隔年餘而後反復也。迨辛酉孟夏閱天津《盧氏醫學報》百零六期﹐謂胃癌由於胃瘀血﹐治此證者兼用古下瘀血之劑﹐屢屢治愈﹐又無再發之﹐覺胸中疑團頓解。蓋此證無論何因﹐其賁門積有瘀血者十之七八。其瘀之重者﹐非當時兼用治瘀血之藥不能愈。其瘀之輕者﹐但用開胃降逆之藥﹐瘀血亦可些些消散﹐故病亦可愈﹐而究之瘀血之根蒂未淨﹐是以有再發之也。

古下瘀血之方﹐若抵當湯﹑抵當丸﹑下瘀血湯﹑大黃虫丸諸方﹐可謂能勝病矣。而愚意以爲欲治此證﹐必中﹑西之藥並用﹐始覺有把握。蓋以上諸方治瘀血𨿽有效﹐以消癅贅恐難見效。西醫名此證爲胃癌﹐所謂癌者因其處起凸若山之有巖也。其中果函有瘀血﹐原可用消瘀血之藥消之。若非函有瘀血﹐但用消瘀血之藥﹐卽不能消除。夫人之腸中可生腸蕈﹐腸蕈卽癅贅也。腸中可生癅贅﹐卽胃中亦可生癅贅。而消癅贅之藥﹐惟西藥沃剝卽沃度加HT謨最效﹐此其在變質藥中獨占優勝之品也。今愚合中﹑西藥品﹐擬得一方於下﹐以備試用。

【變質化瘀丸】旱三七﹝一兩細末﹞桃仁﹝一兩炒熟細末﹞硼砂﹝六錢細末﹞粉甘艸﹝四錢細末﹞

西藥沃剝﹝十瓦﹞百布聖﹝二十瓦﹞

上藥六味調和﹐煉蜜爲丸﹐二錢重。服時含化﹐細細咽津。

今擬定治噎膈之法﹕無論其病因何如﹐先服參赭培气湯兩三劑﹐必然能進飲食。若以後愈服愈見效﹐七八劑後﹐可於原方中加桃仁﹑紅花各數錢﹐以服至全愈爲度。若初服見效﹐繼服則不能遞次見效者﹐可於原方中加三稜二錢﹐虫錢半﹔再於湯藥之外﹐每日口含化服變質化瘀丸三丸或四丸﹐久久當有效驗。若其瘀血已成潰瘍﹐而膿未盡出者﹐又宜投以山甲﹑皂刺﹑乳香﹑沒藥﹑花粉﹑連翹諸藥﹐以消散之。

此証之脈若見滑象者﹐但服參赭培气湯必愈。而服過五六劑後﹐可用藥湯送服三七細末一錢﹐煎渣服時亦如此。迨愈後自無再發之矣。

王孟英謂﹐以新生小鼠新瓦上焙漧﹐研末﹐溫酒衝服﹐治噎膈極有效。蓋鼠之性能消瘕﹐善通經絡﹐故以治血瘀賁門成噎膈者極效也。

有一人患噎膈﹐偶思飲酒﹐飲盡一壺而脫然病愈。驗其壺中﹐有蜈蚣一條甚巨﹐因知其病愈非由於飲酒﹐實由於飲煮蜈蚣之酒也。聞其事者質疑於愚。此蓋因蜈蚣善消腫瘍﹐患者必因賁門瘀血成瘡致噎﹐故飲蜈蚣酒而頓愈也。欲用此方者﹐可用無灰酒數兩﹝白酒黃酒皆可不宜用燒酒﹞煮全蜈蚣三條飲之。

總論破瘀血之藥﹐當以水蛭爲最。然此物忌炙﹐必須生用之方有效。乃醫者畏其猛烈﹐炙者猶不敢用﹐則生者無論矣。不知水蛭性原和平﹐而具有善化瘀血之良能。若服以上諸藥而病不愈者﹐想系瘀血凝結甚固﹐當於服湯藥﹑丸藥之外﹐每用生水蛭細末五分﹐水送服﹐日兩次。若不能服藥末者﹐可將湯藥中虫減去﹐加生水蛭二錢。

【附錄】唐××登醫志原文﹕讀雜誌第四期張錫純君論治噎膈﹐闡發玄微﹐於此證治法別開徑面﹐卓見名言﹐實深欽佩。及又讀侯××﹝西醫﹞反胃論﹝見第三中學第二期雜誌中﹞﹐謂病原之最重要者﹐乃幽門之發生胃癌﹐妨礙食物入腸之道路。初時胃力尙佳﹐猶能努力排除障礙﹐以輸運食物於腸。久而疲勞﹐機能愈弱﹐病勢益進﹐乃成反胃。按﹕其引西醫之論反胃﹐言其原因同於噎膈﹐可以治噎膈之法治之﹐固屬通論。然卽愚生平經驗以來﹐反胃之證原有兩種﹐有因幽門生癌者﹔有因胃中虛寒兼胃气上逆﹑沖气上衝者。其幽門生癌者﹐治法原可通於噎膈。若胃中虛寒兼气機衝逆者﹐非投以溫補胃府兼降逆鎭衝之藥不可。且卽以胃中生癌論﹐賁門所生之癌多屬瘀血﹐幽門所生之癌多屬癅贅。瘀血由於血管凝滯﹐癅贅由於腺管肥大。治法亦宜各有注重﹐宜於參赭培气湯中加生雞內金三錢﹐三稜二錢﹔於變質化瘀丸中加生水蛭細末八錢﹐再將西藥沃剝攺作十五瓦﹐蜜爲丸﹐桐子大﹐每服三錢。日服兩次。而後幽門所生之癌﹐若爲癅贅﹐可徐消﹐卽爲瘀血亦不難消除。又治噎膈便方﹐用昆布二兩洗淨鹽﹐小麥二合﹐用水三大盞﹐煎至小麥爛熟﹐去渣﹐每服不拘時飲一小盞﹔仍取昆布不住口含兩三片咽津﹐極效。按此方卽用西藥沃度加HT謨之義也。蓋西藥之沃度加HT謨原由海艸燒灰制出﹐若中藥昆布﹑海藻﹑海帶皆含有沃度加HT謨之原質者也。其與小麥同煮服者﹐因昆布味鹹性涼﹐久服之恐與脾胃不宜﹐故加小麥以調補脾胃也。

此方果效﹐則人之幽門因生癅贅而反胃者﹐用之亦當有效也。

三﹑醫論

○論胃气不降治法

陽明胃气以息息下行爲順。爲其息息下行也﹐實時時借其下行之力﹐傳送所化飲食達於小腸﹐以化乳糜﹔更傳送所餘渣滓﹐達於大腸﹐出爲大便。此乃人身气化之自然﹐自飛門以至魄門﹐一气營運而無所窒礙者也。

乃有時胃气不下行而轉上逆﹐推其致病之由﹐或因性急多怒﹐肝膽气逆上干﹔或因腎虛不攝﹐衝中气逆上衝﹐而胃受肝膽沖气之排擠﹐其勢不能下行﹐轉隨其排擠之力而上逆。迨至上逆習爲故常﹐其下行之能力盡失﹐卽無他气排擠之時﹐亦恆因蓄極而自上逆。於斯飲食入胃不能傳送下行﹐上則爲脹滿﹐下則爲便結﹐此必然之勢也。而治之者﹐不知其病因在胃府之气上逆不下降﹐乃投以消脹之藥﹐藥力歇而脹滿依然。

治以通便之劑﹐今日通而明日如故﹐久之兼證歧出﹐或爲嘔噦﹐或爲呃﹑爲逆﹐或爲吐衄﹐或胸膈煩熱﹐或頭目眩暈﹐或痰涎壅滯﹐或喘促咳嗽﹐或驚悸不寐﹐種種現證頭緒紛繁﹐則治之愈難。卽間有知其致病之由在胃气逆而不降者﹐而所用降胃之藥若半夏﹑蘇子﹑蔞仁﹑竹茹﹑濃朴﹑枳實諸品﹐亦用之等於不用也。

而愚數十年經驗以來﹐治此證者不知凡幾﹐知欲治此證非重用赭石不能奏效也。蓋赭石對於此證﹐其特長有六﹕其重墜之力能引胃气下行﹐一也﹐旣能引胃气下行﹐更能引胃气直達腸中以通大便﹐二也﹔因其饒有重墜之力﹐兼能鎭安沖气使不上衝﹐三也﹔其原質系鐵養化合﹐含有金气﹐能制肝木之橫恣﹐使其气不上干﹐四也﹔爲其原質系鐵養化合﹐更能引浮越之相火下行﹐而胸膈煩熱﹑頭目眩暈自除﹐五也﹔其力能降胃通便﹐引火下行﹐而性非寒涼開破﹐分毫不傷气分﹐因其爲鐵養化合轉能有益於血分﹝鐵養化協議於鐵銹故能補血中之鐵銹﹞﹐六也。是以愚治胃气逆而不降之證﹐恆但重用赭石﹐卽能隨手奏效也。

丙寅季春﹐愚自滄州移居天津。有郭××者﹐年近三旬﹐造寓求診。自言心中常常滿悶﹐飲食停滯胃中不下﹐間有嘔吐之時﹐大便非服通利之品不行﹐如此者年餘﹐屢次服藥無效﹐至今病未增劇﹐因飲食減少則身體較前羸弱矣。診其脈﹐至數如常﹐而六部皆有郁象。因曉之曰「此胃气不降之證也﹐易治耳。但重用赭石數劑卽可見效也。」爲疏方﹐用生赭石細末一兩﹐生懷山藥﹑炒懷山藥各七錢﹐全當歸三錢﹐生雞內金二錢﹐濃朴﹑柴胡各一錢。囑之曰「此藥煎湯日服一劑﹐服至大便日行一次再來換方。」時有同縣醫友李××在座﹐亦爲診其脈﹐疑而問曰「凡胃气不降之病﹐其脈之現象恆弦長有力。

今此證旣系胃气不降﹐何其六脈皆有郁象﹐而重按轉若無力乎﹖」答曰「善哉問也﹐此中頗有可研究之價值。蓋凡胃气不降之脈﹐其初得之時﹐大抵皆弦長有力﹐以其病因多系沖气上衝﹐或更兼肝气上干。沖气上衝﹐脈則長而有力﹔肝气上干﹐脈則弦而有力﹔肝衝並見﹐脈則弦長有力也。然其初爲肝气沖气之所迫﹐其胃府之气不得不變其下行之常而上逆﹐迨其上逆旣久﹐因習慣而成自然﹐卽無他气沖之幹之﹐亦恆上逆而不能下行。夫胃居中焦﹐實爲後天气化之中樞。故胃久失其職﹐則人身之气化必郁﹐亦爲胃久失其職﹐則人身之气化又必虛﹐是以其脈之現象亦郁而且虛也。爲其郁也﹐是以重用赭石以引胃气下行﹐而佐以濃朴以通陽﹝葉天士謂濃朴多用則破气﹐少用則通陽﹞﹐雞內金以化積﹐則郁者可開矣。爲其虛也﹐是以重用山藥生﹑熟各半﹐取其能健脾兼能滋胃﹝脾濕勝不能健運﹐宜用炒山藥以健之﹐胃液少不能化食﹐宜用生山藥以滋之﹞﹐然後能受開郁之藥﹐而無所傷損。用當歸者﹐取其能生血兼能潤便補虛﹐卽以開郁也。用柴胡者﹐因人身之气化左宜升﹑右宜降﹐但重用鎭降之藥﹐恐有妨於气化之自然﹐故少加柴胡以宣通之﹐所以還其气化之常也。」李××聞之﹐深韙愚言。後其人連服此藥八劑﹐大便日行一次﹐滿悶大減﹐飲食加多。遂將赭石攺用六錢﹐柴胡攺用五分﹐又加白術錢半。連服十劑全愈。閱旬日﹐李××遇有此證﹐脈亦相同﹐亦重用赭石治愈。

三﹑醫論

○論吐血衄血之原因及治法

《內經》厥論篇謂「陽明厥逆衄嘔血」﹐此陽明指胃腑而言也。蓋胃腑以熟腐水谷﹐傳送飲食爲職﹐其中气化﹐原以息息下行爲順。乃有時不下行而上逆﹐胃中之血亦恆隨之上逆。其上逆之極﹐可將胃壁之膜排擠破裂﹐而成嘔血之證﹔或循陽明之經絡上行﹐而成衄血之證。是以《內經》謂陽明厥逆衄嘔血也。由此知﹕無論其証之或虛或實﹐或涼或熱﹐治之者﹐皆當以降胃之品爲主。而降胃之最有力者﹐莫赭石若也﹐故愚治吐衄之證﹐方中皆重用赭石﹐再細審其胃气不降之所以然﹐而各以相當之藥品輔之。玆爰將所用之方﹐詳列於下。

【平胃寒降湯】治吐衄證脈象洪滑重按甚實者﹐此因熱而胃气不降也。

生赭石﹝一兩軋細﹞栝蔞仁﹝一兩炒搗﹞生杭芍﹝八錢﹞嫩竹茹﹝三錢細末﹞牛蒡子﹝三錢搗碎﹞甘艸﹝錢半﹞

此拙擬寒降湯﹐而略有加減也。服後血仍不止者﹐可加生地黃一兩﹐三七細末三錢﹝分兩次用頭煎二煎之湯送服﹞。

吐衄之證﹐忌重用涼藥及藥炭彊止其血。因吐衄之時﹐血不歸經﹐遽止以涼藥及藥炭﹐則經絡瘀塞﹐血止之後﹐轉成血痺虛勞之證。是以方中加生地黃一兩﹐卽加三七之善止血兼善化瘀血者以輔之也。

【健胃溫降湯】治吐衄證脈象虛濡遲弱﹐飲食停滯胃口﹐不能下行﹐此因涼而胃气不降也。

生赭石﹝八錢軋細﹞生懷山藥﹝六錢﹞白術﹝四錢炒﹞漧薑﹝三錢﹞

淸半夏﹝三錢溫水淘淨礬味﹞生杭芍﹝二錢﹞濃朴﹝錢半﹞

此方原名溫降湯﹐玆則於其分量略有加減也。方中猶用芍藥者﹐防肝中所寄之相火不受漧薑之溫熱也。

吐衄之證因涼者極少﹐愚臨證四十餘年﹐僅遇兩童子﹐一因涼致胃气不降吐血﹐一因涼致胃气不降衄血﹐皆用溫降湯治愈﹐其詳案皆載原方之後﹐可參觀。

【瀉肝降胃湯】治吐衄證左脈弦長有力﹐或肋下脹滿作疼﹐或頻作呃逆﹐此肝膽之气火上衝胃腑﹐致胃气不降而吐衄也。

生赭石﹝八錢搗細﹞生杭芍﹝一兩﹞生石決明﹝六錢搗細﹞栝蔞仁﹝四錢炒搗﹞

甘艸﹝四錢﹞龍膽艸﹝二錢﹞淨靑黛﹝二錢﹞

此方因病之原因在膽火肝气上衝﹐故重用芍藥﹑石決明及龍膽﹑靑黛諸藥﹐以涼之﹑鎭之。至甘艸多用至四錢者﹐取其能緩肝之急﹐兼以防諸寒涼之藥傷脾胃也。

【鎭衝降胃湯】治吐衄證右脈弦長有力﹐時覺有气起在下焦﹐上衝胃腑﹐飲食停滯不下﹐或頻作呃逆﹐此沖气上衝﹐以致胃不降而吐衄也。

生赭石﹝一兩軋細﹞生懷山藥﹝一兩﹞生龍骨﹝八錢搗細﹞生牡蠣﹝八錢搗細﹞

生杭芍﹝三錢﹞甘艸﹝二錢﹞廣三七﹝細末二錢分兩次用頭煎二煎之湯送服﹞

方中龍骨﹑牡蠣﹐不但取其能斂衝﹐且又能鎭肝﹐因沖气上衝之由﹐恆與肝气有關系也。

【滋陰淸降湯】治吐衄證失血過多﹐陰分虧損﹐不能潛陽而作熱﹐不能納气而作喘﹐甚或沖气因虛上干﹐爲呃逆﹑眩暈﹑咳嗽﹐心血因不能內榮﹐爲怔忡﹑驚悸﹑不寐﹐脈象浮數重按無力者。

生赭石﹝八錢軋細﹞生懷山藥﹝一兩﹞生地黃﹝八錢﹞生龍骨﹝六錢搗細﹞

生牡蠣﹝六錢搗細﹞生杭芍﹝四錢﹞甘艸﹝二錢﹞廣三七﹝細末二錢分兩次用頭煎二煎之湯送服﹞

此方卽淸降湯﹐加龍骨﹑牡蠣﹑地黃﹑三七也。原方所主之病﹐原與此方無異﹐而加此數味治此病尢有把握。此因臨證旣多﹐屢次用之皆驗﹐故於原方有所增加也。

【保元淸降湯】治吐衄證血脫气亦隨脫﹐言語若不接續﹐動則作喘﹐脈象浮弦﹐重按無力者。

生赭石﹝一兩軋細﹞野臺參﹝五錢﹞生地黃﹝一兩﹞生懷山藥﹝八錢﹞淨萸肉﹝八錢﹞生龍骨﹝六錢搗細﹞生杭芍﹝四錢﹞廣三七﹝細末三錢分兩次用頭煎二煎之湯送服﹞

此方曾載吐衄門﹐而玆則略有加減也。

【保元寒降湯】治吐衄證血脫气亦隨脫﹐喘促咳逆﹐心中煩熱﹐其脈上盛下虛者。

生赭石﹝一兩軋細﹞野臺參﹝五錢﹞生地黃﹝一兩﹞知母﹝八錢﹞淨萸肉﹝八錢﹞生龍骨﹝六錢搗細﹞生牡蠣﹝六錢搗細﹞生杭芍﹝四錢﹞廣三七﹝細末三錢搗分兩次用頭煎二煎藥湯送服﹞

此方亦載於吐衄門中﹐而玆則略有更攺也。至於醫方所載此二方之原方﹐非不可用﹐宜彼宜此之間﹐細爲斟酌可也。

上所列諸方﹐用之與病因相當﹐大抵皆能奏效。然病機之呈露多端﹐病因卽隨之各異﹐臨證旣久﹐所治愈吐衄之驗案﹐間有不用上列諸方者﹐如拙擬祕紅丹及補絡補管湯等方後各案﹐可互相參觀。

吐衄證最忌黃﹑升﹑柴﹑桔梗諸藥﹐恐其能助气上升血亦隨之上升也。若確知病系宗气下陷﹐可以放膽用之﹐然必佐以龍骨﹑牡蠣﹐以固血之本源﹐始無血隨气升之虞也。

然吐衄証之因宗气下陷者極少﹐愚臨證四十餘年﹐僅遇趙姓一人﹐再四斟酌﹐投以升陷湯加龍骨﹑牡蠣治愈﹐然此方實不可輕試也。近津沽有張姓﹐年過三旬﹐患吐血證﹐醫者方中有柴胡二錢﹐服後遂大吐不止。

倉猝迎愚診視﹐其脈弦長有力﹐心中發熱﹐知系胃气因熱不降也。所攜藥囊中﹐有生赭石細末約兩余﹐俾急用水送服彊半。候約十二分鐘﹐覺心中和平﹐又送服其餘﹐其吐頓止。繼用平胃寒降湯調之﹐全愈。是知同一吐血證也﹐有時用柴胡而愈﹐有時用柴胡幾至誤人性命﹐審證時豈可不細心哉。

至於婦女倒經之證﹐每至行經之期﹐其血不下行而上逆作吐衄者﹐宜治以四物湯去川芎﹐加懷牛膝﹑生赭石細末﹐先期連服數劑可愈。然其證亦間有因气陷者﹐臨證時又宜細察。曾治一室女吐血﹐及一少婦衄血﹐皆系倒行經證﹐其脈皆微弱無力﹐气短不足以息﹐少腹時有气下墜﹐皆治以他止血之藥不效﹐後再三斟酌﹐皆投以升陷湯﹐先期連服﹐數日全愈。總之﹐吐衄之證﹐大抵皆因熱而气逆﹐其因涼气逆者極少﹐卽兼沖气肝气沖逆﹐亦皆挾熱﹐若至因气下陷致吐衄者﹐不過千中之一二耳。

天津趙××﹐年近三旬﹐病吐血﹐經醫治愈﹐而飲食之間若稍食硬物﹐或所食過飽﹐病卽反復。診其六脈和平﹐重按似有不足﹐知其脾胃消化弱﹐其胃中出血之處﹐所生肌肉猶未撤消﹐是以被食物撐擠﹐因傷其處而復出血也。斯當健其脾胃﹐補其傷處﹐吐血之病庶可除根。爲疏方用生山藥﹑赤石脂各八錢﹐龍骨﹑牡蠣﹑淨萸肉各五錢﹐白術﹑生明沒藥各三錢﹐天花粉﹑甘艸各二錢。按此方加減﹐服之旬餘﹐病遂除根。此方中重用石脂者﹐因治吐衄病凡其大便不實者﹐可用之以代赭石降胃。蓋赭石能降胃而兼能通大便﹐赤石脂亦能降胃而轉能固大便﹐且其性善保護腸胃之膜﹐而有生肌之效﹐使胃膜因出血而傷者可速愈也。

或問﹕方書治吐衄之方甚多﹐今詳論吐衄治法﹐皆系自擬﹐豈治吐衄成方皆無可取乎﹖答曰﹕非也。

《金匱》治吐衄有瀉心湯﹐其方以大黃爲主﹐直入陽明﹐以降胃气﹐佐以黃芩﹐以淸肺金之熱﹐俾其淸肅之气下行﹐以助陽明之降力﹐黃連以淸心火之熱﹐俾其亢陽默化潛伏﹐以保少陰之眞液﹐是瀉之適所以補之也。凡因熱气逆吐衄者﹐至極危險之時用之﹐皆可立止。血止以後﹐然後細審其病因﹐徐爲調補未晚也。然因方中重用大黃﹐吐衄者皆不敢輕服﹐則良方竟見埋沒矣。不知大黃與黃連並用﹐但能降胃﹐不能通腸﹐𨿽吐衄至身形極虛﹐服後斷無泄瀉下脫之獘。乃素遇吐衄證﹐曾開此方兩次﹐病家皆不敢服﹐遂不得已另擬平胃寒降湯代之﹐此所以委曲以行其救人之術也。

《金匱》有柏葉湯方﹐爲治因寒气逆以致吐血者之良方也。故其方中用漧薑﹑艾葉以暖胃﹐用馬通汁以降胃﹐然又慮姜﹑艾之辛熱﹐宜於脾胃﹐不宜於肝膽﹐恐服藥之後﹐肝膽所寄之相火妄動﹐故又用柏葉之善於鎭肝且善於涼肝者以輔之。此所謂有節制之師﹐先自立於不敗之地﹐而後能克敵致勝也。至後世薛立齋謂﹐因寒吐血者﹐宜治以理中湯加當歸﹐但知暖胃﹐不知降胃﹐並不知鎭肝涼肝﹐其方遠遜於柏葉湯矣。

然此時有喜服西藥﹐恆譏中藥爲不潔﹐若雜以馬通汁﹐將益嫌其不潔矣﹐是以愚另擬健胃溫降湯以代之也。

近時醫者治吐衄﹐喜用濟生犀角地黃湯。然其方原治傷寒胃火熱盛以致吐血﹑衄血之方﹐無外感而吐衄者用之﹐未免失於寒涼﹐其血若因寒涼而驟止﹐轉成血痺虛勞之病。至愚治寒溫吐衄者﹐亦偶用其方﹐然必以其方煎湯送服三七細末二錢﹐始不至血瘀爲恙。若其脈左右皆洪實者﹐又宜加羚羊角二錢﹐以瀉肝膽之熱﹐則血始能止。

至葛可久之十灰散﹐經陳修園爲之疏解﹐治吐衄者亦多用之。夫以藥炭止血﹐原爲吐衄者所甚忌﹐猶幸其雜有大黃炭﹝方下注灰存性卽是炭﹞﹐其降胃開瘀之力猶存﹐爲差彊人意耳。其方遇吐衄之輕者﹐或亦能奏效﹐而愚於其方﹐實未嘗一用也。至於治吐衄便方﹐有用其吐衄之血作炭服者﹐有用發﹝卽剃下之短髮﹞作炭服者﹐此二種炭皆有化瘀生新之力﹐而善止血﹐勝於諸藥之炭但能止血而不能化瘀血以生新血者遠矣。

方書有謂血脫者﹐當先益其气﹐宜治以獨參湯。然血脫須有分別﹐若其血自二便下脫﹐其脈且微弱無力者﹐獨參湯原可用。若血因吐衄而脫者﹐縱脈象微弱﹐亦不宜用。夫人身之陰陽原相維系﹐卽人身之气血相維系也。吐衄血者因陰血虧損﹐維系無力﹐原有孤陽浮越之虞﹐而復用獨參湯以助其浮越﹐不但其气易上奔﹝諭嘉言謂气虛欲脫者但服人參轉令气髙不返﹞﹐血亦將隨之上奔而復吐衄矣。是拙擬治吐衄方中﹐凡用參者﹐必重用赭石輔之﹐使其力下達也。

尋常服食之物﹐亦有善止血者﹐鮮藕汁﹑鮮萊菔汁是也。曾見有吐衄不止者﹐用鮮藕自然汁一大盅溫飲之﹝勿令熟﹞﹐或鮮萊菔自然汁一大盅溫飲之﹐或二汁並飲之﹐皆可奏效。

有堂兄××﹐年五旬﹐得吐血證﹐延醫治不效﹐脈象滑動﹐按之不實。時愚年少﹐不敢輕於疏方﹐遂用鮮藕﹑鮮白茅根各四兩﹐切碎﹐煎湯兩大碗﹐徐徐當茶飲之﹐數日全愈。自言未飲此湯時﹐心若虛懸無著﹐旣飲之後﹐若以手按心還其本位﹐何其神妙如是哉﹗隔數日﹐又有鄰村劉姓少年患吐血證﹐其脈象有力﹐心中發熱﹐遂用前方﹐又加鮮小薊根四兩﹐如前煮湯飲之﹐亦愈。因名前方爲二鮮飲﹐後方爲三鮮飲。

至於咳血之證﹐上所錄醫案中間或連帶論及﹐實非專爲咳血發也。因咳血原出於肺﹐其詳細治法皆載於治肺病方中﹐玆不贅。

三﹑醫論

○論痢證治法

﹝附﹕開胃資生丹﹞

唐容川曰「《內經》云﹕『諸嘔吐酸﹐暴注下迫﹐皆屬於熱。』下迫與吐酸同言﹐則知其屬於肝熱也。仲景於下利後重便膿血者﹐亦詳於厥陰篇中﹐皆以痢屬肝經也。蓋痢多發於秋﹐乃肺金不淸﹐肝木遏郁。肝主疏泄﹐其疏泄之力太過﹐則暴注裏急﹐有不能待之勢。然或大腸開通﹐則直瀉下矣。乃大腸爲肺金之腑﹐金性收澀﹐秋日當令﹐而不使瀉出﹐則滯塞不得快利﹐遂爲後重。是以治痢者﹐開其肺气﹐淸其肝火﹐則下痢自愈。」﹐此論甚超妙﹐其推詳痢之原因及治痢之法﹐皆確當。愚今特引伸其說﹐復爲詳悉言之。蓋木𨿽旺於春﹐而其發榮滋長實在於夏。故季夏六月爲未月﹐未者﹐木重葉也﹐言木至此旺之極也。而肝臟屬木﹐故於六月亦極旺。肝木過旺而侮克脾土﹐是以季夏多暴注下瀉之證﹐而痢證甚少﹐因肺金猶未當令﹐其收澀之力甚微也。卽其時偶有患痢者﹐亦多系濕熱釀成﹐但利濕淸熱﹐病卽可愈。

是以六一散爲治暑痢之定方﹐而非所論於秋日之痢也。迨至已交秋令﹐金气漸伸﹐木气漸斂﹐人之臟腑原可安於時序之常﹐不必發生痢證也。惟其人先有蘊熱﹐則肝木乘熱恣肆﹐當斂而不斂﹐又於飲食起居之間感受寒涼﹐肺金乘寒涼之气﹐愈施其肅降收澀之權﹐則金木相犯﹐交迫於腸中﹐而痢作矣。是知痢之成也﹐固由於金木相犯﹐而金木之相犯﹐實又因寒火交爭之力以激動之也。若唐氏所謂開肺淸肝﹐原爲正治之法。然止可施於病之初起﹐非所論於痢病之已深也。且統觀古今治痢之方﹐大抵皆用之於初期則效﹐用之於末期則不效。今特將痢證分爲數期﹐詳陳其病之情狀及治法於下。

痢之初得也﹐時時下利膿血﹐後重﹐腸疼﹐而所下膿則甚稠﹐血則甚鮮﹐腹疼亦不甚劇﹐脈之滑實者﹐可用小承气湯加生杭芍四錢﹐甘艸二錢下之。蓋方中朴﹑實原可開肺﹔大黃﹑芍藥又善淸肝﹔且濃朴溫而黃﹑芍涼﹐更可交平其寒熱﹐以成滌腸蕩滯之功﹔加甘艸者﹐取其能調胃兼能緩肝﹐卽以緩承气下降之力也。

其脈按之不實者﹐可治以拙擬化滯湯。若當此期不治﹐或治以前方而仍不愈﹐或遷延數旬或至累月﹐其腹疼浸劇﹐所下者𨿽未甚攺色﹐而間雜以脂膜﹐其脈或略數或微虛﹐宜治以拙擬燮理湯。愚生平用此方治愈之人甚多﹐無論新痢﹑久痢皆可用。

用上方𨿽新痢﹑久痢皆可奏效﹐而其腸中大抵未至腐爛也。乃有腹中時時切疼後重﹐所下者多如爛炙﹐雜以脂膜﹐是其腸中已腐爛矣﹐當治以拙擬通變白頭翁湯。方中之意﹕用白頭翁﹑秦皮﹑芍藥﹑生地楡以淸熱﹔三七﹑鴉膽子以化瘀生新﹐治腸中腐爛﹐而又重用生山藥以滋其久耗之津液﹐固其已虛之气化﹐所以奏效甚捷也。愚在奉時﹐有王××下痢甚劇﹐曾以此方治愈﹐其詳案載此方之後可考也。至素有鴉片嗜好者﹐無論其痢之初得及日久﹐皆宜治以此方﹐用之屢建奇功。至地楡方書多炒炭用之﹐而此方生用者﹐因生用性涼﹐善保人之肌膚﹐使不因熱潰爛。是以被湯火傷肌膚者﹐用生地楡爲末﹐香油調敷立愈。痢之熱毒侵入腸中肌膚﹐久至腐爛﹐亦猶湯火傷人肌膚至潰爛也﹐此地楡之所以生用也。至白頭翁湯原方﹐原白頭翁﹑秦皮與黃連﹑黃柏並用﹐方中藥品若此純用苦寒者﹐誠以其方本治厥陰熱痢﹐原挾有傷寒實熱。今用以治痢久腸中腐爛﹐故不得不爲變通也。

上之痢證﹐又可治以拙擬生化丹。爲其虛甚﹐加生懷山藥一兩。先用白糖水送服三七﹑鴉膽子各一半﹐再將餘四味煎湯服。至煎渣服時﹐仍先用白糖水送服所餘之三七﹑鴉膽子﹐再煎服湯藥。蓋痢證至此﹐西人謂之腸潰瘍﹐不可但以痢治﹐宜半從瘡治﹐是以用金銀花﹑粉甘艸以解瘡家之熱毒﹔三七﹑鴉膽子以化瘀生新﹔而鴉膽子味至苦﹐且有消除之力﹝搗膏能點疣﹞﹐又可除痢證傳染之毒菌﹔用芍藥泄肝火﹐以治痢之本病﹔又恐其痢久傷陰﹐及下焦气化不固﹐是以又重用生山藥以滋陰液固气化﹐此所以投之必效也﹝醫方篇本方後載有醫案可參觀﹞。當愚初擬此方時﹐猶未見西人腸潰瘍之說。

及後見西書﹐其所載治法﹐但注重腸潰瘍﹐而不知兼用藥淸痢之本源﹐是以不如此方之效也。

有下痢日久﹐虛熱上蒸﹐飲食減少﹐所下者形如爛炙﹐雜以脂膜﹐又兼腐敗之色﹐鮏臭異常﹐腹中時時切疼益甚者﹐此腹中生機將斷﹐其爲病尢重矣。宜治以前方﹐再加潞黨參﹑天門冬各三錢。此用參以助其生機﹐卽用天冬以調劑參之熱也。

有原素傷煙色﹐腎經虛憊﹐復下痢日久﹐腸中欲腐爛﹐其下焦之气化愈虛脫而不能固攝者﹐宜治以拙擬三寶粥。方中之意﹕用三七﹑鴉膽子以治腸中之腐爛﹐用山藥粥以補下焦之虛脫也。

有下痢或赤﹑或白﹑或赤白參半﹐後重腹疼﹐表裏俱覺發熱﹐服涼藥而熱不退﹐痢亦不愈﹐其脈確有實熱者。此等痢證原兼有外感之熱﹐其熱又實在陽明之腑﹐非少陰篇之桃花湯所能愈﹐亦非厥陰篇之白頭翁湯所能愈也。惟治以拙擬通變白虎加人參湯則隨手奏效。痢證身熱不休﹐服淸火藥而熱亦不休者﹐方書多諉爲不治。然治果對證﹐其熱焉有不休之理﹖此誠因外感之熱邪隨痢深陷﹐永無出路﹐以致痢爲熱邪所助﹐日甚一日﹐而永無愈期。治以此湯﹐以人參助石膏﹐能使深陷之熱邪徐徐上升外散﹐消解無餘﹐加以芍藥﹑甘艸以理後重腹疼﹐生山藥以滋陰固下﹐連服數劑﹐熱退而痢亦遂愈。方中之藥原以芍藥代知母﹐生山藥代粳米﹐與白虎加人參湯之原方猶相仿佛﹐故曰通變白虎加人參湯也。愚生平用此方治愈此等痢證甚多﹝醫方篇本方後載有數案可參觀也﹞。

此外感之熱與痢相並﹐最爲險證。嘗見東人×××著有《赤痢新論》﹐大爲丁仲祜所推許。然其中載有未治愈之案二則﹕一體溫至。℃﹐脈搏至百一十至﹐神識蒙昏﹐言語不淸﹐舌腫大漧燥﹐舌苔剝離﹐顯然夾雜外感之實熱可知﹐乃東人不知以淸其外感實熱爲要務﹐而惟日注射以治痢之血淸﹐竟至不救﹔其二發劇熱﹐夜發躁狂之舉動﹐後則時發譫語﹐體溫達。℃﹐此又顯然有外感之大熱也。案中未載治法﹐想其治法﹐亦與前同﹐是以亦至不救。設此二證若治以拙擬之通變白虎加人參湯﹐若慮病重藥輕﹐可將兩劑並作一劑﹐煎湯四五茶杯﹐分多次徐徐溫飲下﹐病愈不必盡劑﹐其熱焉有不退之理﹖大熱旣退﹐痢自隨愈。而東人見不及此者﹐因東人盡棄舊日之中學﹐而專尙西學也。蓋中﹑西醫學原可相助爲理﹐而不宜偏廢﹐吾國果欲醫學之振興﹐固非溝通中﹑西不可也。

上所論之痢證乃外感之熱已入陽明之腑者也。然痢證初得﹐恆有因外感束縛而激動其內傷者﹐臨證者宜細心體察。果其有外感束縛也﹐宜先用藥解其外感﹐而後治痢﹔或加解表之藥於治痢藥中﹔或用治痢藥煎湯送服西藥阿斯匹林瓦許亦可解表。設若忽不加察﹐則外感之邪隨痢內陷﹐卽成通變白虎加人參湯所主之險證﹐何如早治爲愈也。

痢證𨿽爲寒熱凝滯而成﹐而論者多謂白痢偏寒﹐赤痢偏熱。然此爲痢証之常﹐而又不可槪論也。今試舉治愈之案以明之。同莊張××妻﹐年近六旬﹐素多疾病。於季夏晨起﹐偶下白痢﹐至暮十餘次。秉燭後﹐忽周身大熱﹐昏不知人﹐循衣摸牀﹐呼之不應﹐其脈洪而無力﹐肌膚之熱烙手。知其痢因傷暑而成﹐且多病之身不禁暑熱之燻蒸﹐所以若是昏沈也。急用生石膏三兩﹐野臺參四錢﹐煎湯一大碗﹐俾徐徐溫飲下﹐至夜半盡劑而醒。詰朝煎渣再服﹐熱退痢亦遂愈。此純系白痢而竟若是之熱也。

有前後連兩次病痢﹐其前後寒熱不同者﹐爲細診其脈﹐前後迥異﹐始能用藥各得其宜﹐無所差誤。曾治劉××﹐於初秋得痢證甚劇。其痢膿血稠粘﹐脈象弦細﹐重診仍然有力。治以通變白頭翁湯﹐兩劑全愈。隔旬餘﹐痢又反復﹐自用原方治之﹐病轉增劇﹐復來院求診。其脈弦細兼遲﹐不任循按﹐知其已成寒痢﹐所以不受原方也。俾用生懷山藥細末煮粥﹐送服小茴香細末一錢﹑生硫黃細末四分﹐數次全愈。又如三寶粥方後治愈盧氏婦一案亦然。

二案皆隨病機之轉移﹐而互治以涼熱之藥﹐自能隨手奏效。故治之者宜於臨證時細心研究﹐息息與病機相符也。

有痢證﹐上熱下涼﹐所用之藥宜上下分途﹐以涼治上﹐以熱治下者。曾治天津張姓媼﹐年近五旬﹐於孟秋患痢﹐兩旬不愈。所下者赤痢雜以血水﹐後重腹疼﹐繼則痢少瀉多﹐亦兼瀉血水﹐上焦煩熱﹐噤口不食﹐聞食味卽惡心欲嘔﹐頭目眩暈﹐不能起牀﹐其脈關前浮弦﹐重診不實﹐兩尺則微弱無根﹐一息五至﹐病患自覺心中怔忡﹐精神恍惚﹐似難支持﹐此乃虛極將脫之兆也。遂急用淨萸肉﹑生懷山藥各一兩﹐大熟地﹑龍眼肉﹑白龍骨各五錢﹐生杭芍﹑云苓片﹑炙甘艸各二錢﹐俾煎湯兩盅﹐分兩次溫服下。初服一次﹐心神卽覺安穩。盡劑後﹐少進飲食﹐瀉痢亦少止。又卽原方加生地黃四錢﹐炙甘艸攺用三錢﹐煎湯兩盅﹐分兩次溫服下﹐每服一次送服生硫黃細末二分半﹐日服一劑﹐數日全愈。

至於暑天熱痢﹐宜治以六一散﹐前已言之。然南方之暑熱兼濕﹐用六一散誠爲至當﹔北方之暑熱恆不兼濕﹐且有兼燥之時﹐若用六一散時﹐原當有所變通。愚嘗擬得一方﹐用之甚效。方用滑石﹑生石膏各五錢﹐朱砂﹑粉甘艸細末各二錢﹐薄荷冰一分﹐共和勻﹐每服二錢﹐開水送下。熱甚痢劇者﹐一日可服五六次。

名之曰加味益元散﹐蓋以六一散加朱砂爲益元散﹐玆則又加石膏﹑薄荷冰也。

按﹕暑熱之痢恆有噤口不食者﹐而治以加味益元散﹐卽可振興其食欲。若非暑熱之痢而亦不思飲食者﹐宜用朱砂﹑粉甘艸細末等分﹐少加薄荷冰﹐每服一錢﹐竹茹煎湯送下﹐卽可思食。蓋此等證多因肝膽之火挾胃气上逆﹐其人聞食味卽惡心欲嘔﹐所以不能進食﹐用朱砂以降胃鎭肝﹐甘艸以和胃緩肝﹐竹茹以平其逆气﹐薄荷冰以散其郁熱﹐所以服之卽效也。因此方屢次奏功﹐遂名之曰開胃資生丹。

有當暑熱之時﹐其肝膽腸胃先有蘊熱﹐又更奔走作勞於烈日之中﹐陡然下痢﹐多帶鮮血﹐其脈洪大者。

宜治以大劑白虎湯﹐煎數盅﹐分數次溫飲下﹐每次送服鴉膽子仁三十粒。若其脈𨿽洪大而按之虛者﹐宜治以大劑白虎加人參湯﹐送服鴉膽子仁。

有痢久淸陽下陷者﹐卽胸中大气因痢下陷也。其病情常覺下墜腹疼﹝此气分下陷迫其下焦腹疼﹞﹐或痢或瀉﹐多帶虛气﹐呼吸短气﹐或兼有寒熱往來﹐其脈象遲弱者﹐宜治以拙擬升陷湯﹐去知母﹐加生懷山藥六錢﹐白頭翁三錢。蓋原方之意﹕原用生箭以升補胸中大气﹐而以柴胡﹑桔梗﹑升麻之善升淸陽者以輔之﹐更加知母以調劑黃之熱也。玆因下焦瀉痢頻頻﹐气化不固﹐故以白頭翁易知母﹐而更以山藥輔之。因知母之性寒而滑﹐白頭翁之性涼而澀﹐其涼也能解黃之熱﹐其澀也能固气化之脫﹐且爲治痢要藥﹐伍以山藥﹐又爲止瀉之要藥也。

諸痢之外又有所謂休息痢者﹐其痢大抵皆不甚重而不易除根﹐治愈恆屢次反復﹐𨿽遷延日久而猶可支持﹐有若阿米巴痢之輕者﹐至累年累月不愈而猶可支持也。或此等痢卽阿米巴痢歟﹖須待後實驗。然其所以屢次反復者﹐實因有原虫伏於大小腸曲折之處﹐是以愈而復發﹐惟用藥除淨其原虫則不反復矣。至除之之法﹐証之近於熱者﹐可用鴉膽子仁﹐以治痢之藥佐之﹔近於涼者﹐可用硫黃末﹐而以治痢之藥佐之。再者﹐無論或熱或涼﹐所用藥中皆宜加木賊一錢﹐爲其性善平肝﹐又善去腸風止血﹐故後世本艸謂其善治休息痢也。

其脾胃不健壯者﹐又宜兼用健補脾胃之藥以淸痢之上源﹐自能祓除病根也。

痢證又有日下痢頻頻﹐其腸中仍有燥結﹐必去其燥結而痢始愈者﹐此固屬罕見之證﹐而治痢者實不可不知也。表弟劉××﹐年二十四歲﹐於中秋下痢﹐膿血稠粘﹐一日十五六次﹐腹疼後重甚劇。治以化滯湯﹐連服兩劑﹐下痢次數似少減﹐而後重腹疼如舊。細診其脈﹐尺部重按甚實﹐疑其腸有結糞﹐投以小承气湯加生杭芍數錢﹐下燥糞長約四寸﹐後重腹疼頓愈十之八九。再與以化滯湯一劑﹐病若失。

治痢最要藥品﹐其痢之偏熱者﹐當以鴉膽子爲最要之藥﹐其痢之偏寒者﹐當以硫黃爲最要之藥﹐以此二藥皆有消除痢中原虫之力也。此二種藥﹐上所錄方案中已屢言之。今再論之。

鴉膽子﹐一名鴨蛋子﹐其性善涼血﹐止血﹐兼能化瘀生新。凡痢之偏於熱者﹐用之皆有捷效﹐而以治下鮮血之痢﹐瀉血水之痢﹐則尢效。鴉膽子又善淸胃腑之熱﹐凡胃脘有實熱充塞﹑噤口不食者﹐服之卽可進食。服時須去其硬皮﹐若去皮時其中仁破者﹐卽不宜服﹐因破者服後易消﹐其苦味遽出﹐恆令人嘔吐﹐是以治痢成方﹐有用龍眼肉包鴉膽子仁囫圇吞服者。藥局中祕方﹐有將鴉膽子仁用益元散爲衣﹐名之爲菩提丹者﹐是皆防其入胃卽化出其苦味也﹐若以西藥局中膠囊盛之吞服﹐𨿽破者亦可用。

硫黃原稟火之精气﹐其挾有雜質者有時有毒﹐若其色純黃﹐卽純系硫質﹐分毫無毒﹐爲補相火暖下焦之主藥。痢證下焦涼者﹐其上焦恆有虛熱﹐硫黃質重﹐其熱力直達下焦而不至助上焦之虛熱。且痢之寒者𨿽宜治以熱藥﹐而仍忌溫補收澀之品。至硫黃﹐諸家本艸謂其能使大便潤﹑小便長﹐西人謂系輕瀉藥之品﹐是其性熱而能通﹐故以治寒痢最宜也。愚屢次品驗此藥﹐人之因寒作瀉者﹐服之大抵止瀉之時多。更有五更瀉證﹐服他藥不效﹐而放膽服硫黃卽愈者。又間有本系因寒作瀉﹐服硫黃而瀉轉劇者﹐惟與漧薑﹑白術﹑五味等藥同用﹐則確能治因寒作瀉而無更瀉之獘。古方書用硫黃皆系制用﹐然制之則熱力減﹐必須多服﹐有時轉因多服而生燥﹐實不如少服生者之爲愈也。且擇其純系硫質者用之﹐原分毫無毒﹐亦無須多方制之也。至其用量﹐若以治寒痢﹐一次可服二三分﹐極量至五六分﹐而以治他證﹐則不在此例。曾治鄰村張氏婦﹐年二十餘﹐胃寒作吐﹐所吐之食分毫不能消化﹝凡食後半日吐出不消化者皆系胃寒﹞﹐醫治半年無效﹐𨿽投以極熱之藥亦分毫不覺熱﹐脈甚細弱﹐且又沈遲。知其胃寒過甚﹐但用艸木之品恐難療治。俾用生硫黃細末一兩﹐分作十二包﹐先服一包﹐過兩句鐘不覺熱﹐再服一包。又爲開湯劑漧薑﹑炙甘艸各一兩﹐烏附子﹑廣油桂﹑補骨脂﹑於術各五錢﹐濃朴二錢﹐日煎服一劑。其硫黃當日服至八包﹐猶不覺熱﹐然自此卽不吐食矣。後數日﹐似又反復﹐遂於湯劑中加代赭石細末五錢﹐硫黃仍每日服八包﹐其吐又止。連服數日﹐覺微熱﹐俾將硫黃減半﹐湯劑亦減半﹐惟赭石攺用三錢。又服二十餘日﹐其吐永不反復。愚生平用硫黃治病﹐以此證所用之量爲最大。

至於西藥中硫黃三種﹐其初次制者名升華硫黃﹐只外用於瘡瘍﹐不可內服。用升華硫黃再制之﹐爲精制硫黃﹐用精制硫黃再制之爲沈降硫黃﹐此二種硫黃可以內服。然欲其熱力充足﹐服之可以補助元陽﹑溫暖下焦﹐究不若擇純質生硫黃服之之爲愈也。

三﹑醫論

○論腸結治法

腸結最爲緊要之證﹐恆於人性命有關。或因常常嘔吐﹐或因多食生冷及硬物﹐或因怒後飽食﹐皆可致腸結﹐其結多在十二指腸及小腸間﹐有結於幽門者。其證有腹疼者﹐有嘔吐者﹐尢爲難治。因投以開結之藥﹐不待藥力施展而卽吐出也。亦有病本不吐﹐因所服之藥行至結處不能通過﹐轉而上逆吐出者。是以治此證者﹐當使服藥不使吐出爲第一要著。愚於此證吐之劇者﹐八九日間杓飲不存﹐曾用赭石細末五兩﹐從中又羅出極細者一兩﹐將所餘四兩煎湯﹐送服極細者﹐其吐止而結亦遂開。若結證在極危急之時﹐此方宜放膽用之。𨿽在孕婦惡阻嘔吐者﹐亦可用之﹝赭石解參赭鎭气湯後載有數案可參觀﹞﹐有謂孕婦惡阻﹐無論如何嘔吐﹐與性命無關者﹐乃閱歷未到之言也。

有患此證急欲通下者﹐愚曾用赭石細末三兩﹑芒硝五錢﹐煎湯送服甘遂細末錢半﹐服後兩點半鐘其結卽通下矣。後有醫者得此方以治月餘之腸結證﹐亦一劑而愈。後聞此醫自患腸結﹐亦用此方煎湯先服一半﹐甘遂亦送下一半﹐藥力下行﹐結不能開﹐仍復吐出﹔繼服其餘一半﹐須臾仍然吐出﹐竟至不起。由此知用藥一道﹐過於放膽固多失事﹐若過於小心亦多誤事也。況甘遂之性﹐無論服多服少﹐初次服之尙可不吐﹔若連次服之﹐𨿽佐以赭石﹐亦必作吐。是以拙擬蕩胸加甘遂湯﹐原用大劑大承气湯加赭石二兩煎湯﹐送服甘遂細末二錢。方下注云﹕若服一劑不愈者﹐須隔三日方可再服。此固欲緩服以休養其正气﹐實亦防其連服致吐也。至於赭石可如此多用者﹐以其原質爲鐵養化合﹐性甚和平﹐且善補血﹐不傷气分﹐𨿽多用於人無損也。

特是藥局中赭石﹐必火醋激然後軋細﹐如此制法﹐則養气不全﹐不如徑用生者之爲愈也。況其𨿽爲石類﹐與鐵銹相近﹝鐵銹亦鐵養化合﹞﹐卽服生赭石細末﹐亦於人腸胃毫無傷損。若嫌上方中甘遂之性過猛烈者﹐本書載有硝菔通結湯方﹐藥性甚穩善﹐惟制此藥時﹐略費手續。方後載有治驗兩則﹐後又遇此證多次﹐皆以此方治愈。

三﹑醫論

○論結胸治法

結胸之證﹐有內傷外感之殊。內傷結胸﹐大抵系寒飲凝於賁門之間﹐遏抑胃气不能上達﹐阻隔飲食不能下降。當用漧薑八錢﹐赭石兩半﹐川朴﹑甘艸各三錢開之。其在幼童﹐脾胃陽虛﹐寒飲塡胸﹐嘔吐飲食成慢驚﹐此亦皆寒飲結胸證。可治以莊在田《福幼編》逐寒蕩驚湯。若用其方寒痰仍不開﹐嘔吐仍不能止者﹐可將方中胡椒倍用二錢。若非寒飲結胸﹐或爲頑痰結胸﹐或爲熱痰結胸者﹐阻塞胸中之气化不能升降﹐甚或有礙呼吸﹐危在目前﹐欲救其急﹐可用硼砂四錢開水融化服之﹐將其痰吐出。其爲頑痰者﹐可再用栝蔞仁二兩﹐苦葶藶三錢﹝袋裝﹞煎湯飲之﹐以滌蕩其痰。其爲熱痰者﹐可於方中加芒硝四錢。有胸中大气下陷﹐兼寒飲結胸者﹐其證尢爲難治。﹝曾治一趙姓媼﹐案詳回陽升陷湯後﹐可參閱﹞。

至於外感結胸﹐傷寒與溫病皆有。傷寒降早可成結胸﹐溫病卽非降早亦可成結胸﹐皆外感之邪內陷與胸中痰飲互相膠漆也。無論傷寒﹑溫病﹐其治法皆可從同。若《傷寒論》大陷胸湯及大陷胸丸﹐俱爲治外感結胸良方﹐宜斟酌病之輕重淺深﹐分別用之。至拙擬之蕩胸湯﹐亦可斟酌加減﹐以代諸陷胸湯﹑丸。

有內傷結胸與外感結胸相並而成一至險之結胸證者。在奉天時曾治郝××﹐年四十餘﹐心下痞悶杜塞﹐飲食不能下行﹐延醫治不效。繼入東人醫院﹐治一星期﹐仍然無效。浸至不能起牀﹐吐痰鮏臭﹐精神昏憒。

再延醫診視﹐以爲肺病已成﹐又兼胃病﹐不能治療。其家人惶恐無措﹐迎愚延醫。其脈左右皆弦﹐右部則弦而有力﹐其舌苔白濃微黃﹐撫其肌膚發熱﹐問其心中亦覺熱﹐思食涼物﹐大便不行者已四五日﹐自言心中滿悶異常﹐食物已數日不進﹐吐痰不惟鮏臭﹐且又覺涼。愚籌思再四﹐知系溫病結胸。然其脈不爲洪而有力﹐而爲弦而有力﹐且所吐之痰臭而且涼者何也﹖蓋因其人素有寒飲﹐其平素之脈必弦﹐其平素吐痰亦必涼﹝平素忽不自覺﹐今因病溫咽喉發熱覺痰涼耳﹞﹐因有溫病之熱與之混合﹐所以脈𨿽弦而仍然有力﹐其痰𨿽涼﹐而爲溫病之熱燻蒸﹐遂至鮏臭也。爲疏方用蔞仁﹑生赭石細末各一兩﹐玄參﹑知母各八錢﹐蘇子﹑半夏﹑黨參﹑生薑各四錢﹐煎湯衝服西藥畱苦四錢。一劑胸次豁然﹐可進飲食﹐右脈較前柔和﹐舌苔變白﹐心中猶覺發熱﹐吐痰不臭﹐仍然覺涼。遂將原方前四味皆減半﹐加當歸三錢﹐服後大便通下﹐心中益覺通豁。惟有時覺有涼痰自下發動﹐逆行上衝﹐周身卽出汗。遂攺用赭石﹑黨參﹑漧薑各四錢﹐半夏﹑白芍各三錢。川朴﹑五味﹑甘艸各二錢﹐細辛一錢﹐連服數劑﹐寒痰亦消矣。此證原寒飲結胸與溫病結胸相並而成﹐而初次方中但注重溫病結胸﹐惟生薑一味爲治寒飲結胸之藥。因此二病之因﹐一涼一熱﹐原難並治。若將方中之生薑攺爲漧薑﹐則溫病之熱必不退。至若生薑之性𨿽熱﹐而與涼藥並用實又能散熱。迨至溫病熱退﹐然後重用漧薑以開其寒飲。此權其病勢之緩急先後分治﹐而仍用意周匝﹐不至顧此失彼﹐是以能循序奏效也。

三﹑醫論

○論霍亂治法

霍亂爲最險要緊急之證﹐且其證分陰陽﹐陰證宜治以溫藥﹐陽證宜治以涼藥﹐設或辧證不淸﹐而涼熱誤投﹐必凶危立見。卽辧證淸矣﹐而用藥涼熱不爽﹐亦未必能救其彊半也。己未孟秋﹐奉天霍亂盛行﹐吐瀉轉筋﹐甚者脈閉﹐身冷如冰﹐而心中發熱﹐嗜飲涼水。愚斷爲陽證﹐而擬得急救回生丹一方﹐藥性𨿽涼﹐然善發汗﹐且善解毒﹐能使內伏之毒熱透表外出﹐而身之涼者可溫﹐脈之閉者可現﹐服此方者﹐大抵皆愈。

繼又擬得衛生防疫寶丹方﹐於前方之中加辛香溫通之藥兩味﹐俾其藥性涼熱適均﹐日服數十粒可暗消病根於無形。若含數粒﹐可省視病患不受傳染。時有劉××見病者臥街頭﹐吐瀉轉筋﹐病勢垂危﹐而劉××適帶有衛生防疫寶丹﹐與以數十粒﹐復至茶館尋開水半盞﹐俾送下﹐須臾吐瀉轉筋皆愈﹐而可起坐矣。繼有尙××﹐來院購防疫之藥﹐卽將衛生防疫寶丹二百包與之。其煤礦工人患霍亂者﹐或服八十粒﹐或服一百二十粒﹐皆完全救愈﹐由斯知衛生防疫寶丹之於霍亂﹐旣可防之於未然﹐又可制之於旣發﹐其功效亦不減急救回生丹也。

【《時行伏陰芻言》李××評語原文】辛酉六月三十日﹐余方就診戚家﹐不意長兒××﹝現年十二﹞大瀉不止﹐及余回家﹐而吐亦作矣。其脈尢緊而遲﹐四末微麻﹐頭疼﹐身熱﹐無汗﹐口渴﹐此伏陰而兼外感也﹐遂投以先生所創之急救回生丹。小兒此證𨿽屬伏陰﹐因有兼證﹐須兼解表﹐且先生謂此丹服之可溫復得汗﹐故與之。從此可知無論伏陰霍亂﹐其病初起時﹐可先與此丹﹐令其得汗以減其勢﹐而後再分途治之可也﹝若但系伏陰證先與以先生所制衛生防疫寶丹更妙﹞。乃服藥後﹐須臾汗出﹐吐瀉之勢亦稍緩。繼與以漂蒼術三錢﹐枳殼二錢﹐濃朴錢半﹐西砂仁﹑廣陳皮﹑炙甘艸﹑蘇葉各一錢﹐薄荷八分﹐加生薑﹑大棗﹐煎湯服之﹐未盡劑而愈。

按﹕其子兼外感﹐所以身熱口渴。若但爲伏陰﹐初則吐瀉﹐繼則身冷﹑轉筋﹑目眶塌陷﹐無一不與霍亂相同﹐惟心中不覺發熱﹐且四肢有拘急之象耳。斯實仿佛陰證霍亂﹐與《傷寒論》所載之霍亂相似﹐故其書所載復陽消陰法卽系附子理中湯。今李××於其初得﹐謂可治以急救回生丹﹐且謂若治以衛生防疫寶丹更妙。蓋衛生防疫寶丹﹐初服下覺涼﹐繼則終歸於熱﹐因冰片﹑薄荷冰皆性熱用涼也﹐況細辛﹑白芷原屬溫熱之品﹐是以此丹之妙用﹐在上能淸﹐在下能溫耳。至急救回生丹﹐無辛﹑芷之熱﹐朱砂又加重﹐藥性似偏於涼矣﹐然朱砂原汞硫化合﹐涼中含有熱性﹐況冰片﹑薄荷冰亦加多﹐發汗甚捷﹐服後無論新受之外感﹐久伏之邪气﹐皆可由汗透出。由斯觀之﹐若果系陽證霍亂﹐卽放膽投以急救回生丹﹐必能回生。若不能斷其爲陰爲陽﹐卽投以衛生防疫寶丹﹐亦無不效也。

衛生防疫寶丹多服亦可發汗﹐無論霍亂因涼因熱﹐用之皆效﹐並治一切暴病痧證﹐頭疼﹐心煩﹐四肢作疼﹐泄瀉﹐痢疾﹐呃逆﹝治此證尢效﹞。若無病者﹐每飯後服二十粒﹐能使飲食速消﹐飯量驟加﹐實爲健胃良藥。且每日服之﹐尢能預防一切雜證﹐不受傳染。

霍亂之證﹐有但用上二方不效者﹐其吐瀉已極﹐奄奄一息將脫者是也。方書有謂霍亂爲脫疫者﹐實指此候。此時無論病因爲涼爲熱﹐皆當急用人參八錢以復其陽﹐生山藥一兩﹑生杭芍六錢以滋其陰﹐山萸肉八錢以斂肝气之脫﹝此證吐瀉之始﹐肝木助邪侮土﹐吐瀉之極而肝气轉先脫將肝气斂住而元气可固﹞﹐炙甘艸三錢以和中气之漓﹐赭石細末四錢引人參之力下行卽以防其嘔吐﹐朱砂﹑童便﹝先用溫熱童便送服朱砂細末五分再煎服前藥﹞以交其心腎。

此方名急救回陽湯﹐實陰陽俱補也。心中覺熱者﹐加天冬六七錢。身涼﹑脈不見﹑心中分毫不覺熱者﹐去芍藥﹐加烏附子一錢。若心中猶覺熱﹐𨿽身涼脈閉﹐不可投以熱藥。汗多者﹐萸肉可用至兩余。方中人參﹐若用野臺參﹐卽按方中分量﹐若用野山參﹐分量宜減半﹐另燉兌服。按﹕此方當用於吐瀉旣止之後﹐若其勢𨿽垂危﹐而吐瀉猶未止﹐仍當審其涼熱﹐用前二方﹐以淸內毒﹐然後以此方繼之。其服藥距離時間﹐約在多半點鐘。曾治奉天寇姓媼﹐霍亂吐瀉一日夜﹐及愚診視時﹐吐瀉已止﹐周身皆涼﹐六脈閉塞﹐精神昏憒﹐閉目無聲﹐而呼之仍有知覺﹐且恆蹙其額﹐知霍亂之毒猶擾亂於其心中也。問其吐瀉時情狀﹐常覺心中發熱﹐頻頻嗜飲涼水﹐知其確系陽證。先與以急救回生丹三分之一﹐和溫開水灌下。遲半點鐘﹐視其形狀較安﹐仍身涼無脈﹐俾煎急救回陽湯一劑﹐徐徐灌下﹐且囑其服藥以後﹐且不時少與以溫開水。至翌晨﹐復爲診視﹐身熱脈出﹐已能言語﹐仍自言心中熱甚。遂用玄參二兩﹐潞參一兩﹐煎湯一大碗﹐俾徐徐溫飲下﹐盡劑而愈。詳觀此案﹐當知用急救回陽湯之方鍼矣。

上所擬治霍亂三方﹐急救回生丹宜於霍亂之偏熱者﹔衛生防疫寶丹﹐宜於霍亂之偏涼者﹔急救回陽湯以救霍亂之將脫者。治霍亂之方﹐似已略備。然霍亂中間有大涼﹑大熱之證﹐似宜另商治法﹐今更進而申論之。《傷寒論》之論霍亂也﹐主於寒﹐且主於大寒﹐若理中加附子﹑通脈四逆加人參諸方﹐皆治大寒之藥也。然其各節中多言惡寒﹐四肢拘急﹐厥冷﹐或吐利汗出﹐或寒多不用水﹐必其病象中現如此形狀﹐且脈象沈細欲無者﹐方可酌用《傷寒論》中諸方以急回其陽。陽回之後﹐間有覺煩熱者﹐又宜急服涼潤滋陰之藥﹐以善其後。蓋陽回其心臟跳動有力﹐則脈可復﹐身可熱﹐吐瀉亦可止。因其從前吐瀉過劇﹐傷其陰分﹐是以陽回之後恆有覺煩熱者﹐故又宜服涼潤滋陰之藥以善其後也。然此等證極少﹐愚經歷霍亂多次﹐所治若此等證者不過四五焉。

至霍亂之大熱者﹐則恆有之。憶昔壬寅孟秋﹐邑中霍亂盛行﹐按涼治者多僨事﹐按熱治者亦愈否參半﹐惟放膽恣飲新汲井泉水者皆愈﹐愚則重用羚羊角治愈此證若干。後愚問恣飲井泉水愈者數人﹐皆言彼時𨿽吐瀉交作﹐脈微身涼﹐而心中則熱而且渴﹐須臾難忍﹐惟恣飲涼水可稍解﹐飲後須臾復吐出﹐又須再飲﹐過半日涼水飲近一大水桶﹐熱渴漸愈而吐瀉亦止矣。按﹕此原當飲以冰水﹐或食冰塊﹐而鄕村無冰﹐故以井泉水代之。

丁卯季夏﹐天气炎熱非常﹐愚臨睡時偶食西瓜數塊﹐睡至黎明﹐覺心中擾亂惡心﹐連吐三次﹐繼又作瀉。急服急救回生丹錢許﹐心中稍安。須臾病又如舊﹐且覺心中發熱﹐火气上騰﹐右腿轉筋﹐而身不涼﹐脈不閉。自知純系熱證。《千金方》治霍亂用治中湯﹝卽理中湯﹞﹐轉筋者加石膏﹐是霍亂之兼熱者原可重用石膏也。遂煎白虎加人參湯一大劑﹐服後病又稍愈。須臾仍然反復﹐心中熱渴﹐思食冰。遂買冰若干﹐分作小塊吞之﹐閱點半鐘﹐約食冰二斤﹐熱渴﹑吐瀉俱止﹐而病若失矣。此𨿽因食涼物激動伏暑之熱﹐然吐瀉轉筋非霍亂而何也﹖上二案皆証之大熱者也﹐若無井泉水與無冰之處﹐可用鮮梨片或西瓜蘸生石膏細末食之﹐此愚治寒溫之病陽明大熱且嘔不受藥者之方也。究之其病發動之時﹐其大涼者仍宜先服衛生防疫寶丹﹐其大熱者仍宜先服急救回生丹﹐因此二藥皆能除毒菌﹑助心臟﹐使心臟不至受毒麻痺﹐病自無危險也。

申濟人﹝順義縣人﹞曰「霍亂有陰陽之辧。若於六﹑七月間﹐或棲當樓窗﹐或夜臥露地﹐忽患上吐下瀉﹑兩腿筋抽﹑眼窩靑﹑唇黑﹑身涼﹑有汗﹑脈沈伏者﹐此陰證也﹐急以鍼刺尺澤﹑少澤﹑委中﹝此穴宜深寸許﹞﹑十宣﹐若吐瀉不止﹐刺中脘﹑水分﹐其病立愈。若身熱﹑無汗﹑脈沈緊﹑腹疼甚﹑嘔而不得上出﹑脹而不得下瀉﹐此陽證也﹐急用鍼刺少商﹑委中﹑尺澤﹐腹疼不止﹐刺气海﹑章門﹑足三里﹐根據法灸刺﹐無不愈者。

按﹕此論辧陰陽之證頗精確。其謂陰證腿筋抽者﹐非轉筋也﹐卽《傷寒論》所謂四肢拘急也。若轉筋﹐則陰陽之證皆有矣。其謂眼窩靑﹑唇黑者﹐斯實陰証之明徵。其謂身涼﹑脈沈伏者﹐陽證亦間有之﹐然陰證至此時恆惡寒﹐身欲濃復﹔陽證則始終不惡寒﹐卽復以單被亦不欲。至其謂陰證有汗﹐陽證無汗﹐此論最確。又其論陰證﹐未言腹疼﹐論陽證則言腹疼甚﹐蓋陽證邪正相爭﹐仍有抗拒之力﹐其吐不得吐﹑瀉不得瀉者必然腹疼﹐卽吐瀉頻頻者亦恆腹疼﹐至陰證則邪太盛﹐正太衰﹐毫無抗拒之力﹐初得或猶有腹疼者﹐至吐瀉數次後卽不腹疼矣。至其以腹疼﹑吐不能吐﹑瀉不能瀉﹐名爲幹霍亂者﹐專屬於陽證﹐尢具有特識。所論鍼刺十餘穴皆爲治此證要著﹐卽不諳鍼灸者亦宜單習此十餘穴﹐以備不時之需﹐且臨時果能鍼藥並用﹐證愈必速。總之證無論涼熱﹐凡驗其病原虫若蝌蚪形而曲其尾者﹐皆霍亂也。又天津鮑××曰「余遇純陰霍亂﹐分毫不覺熱者﹐恆用大塊生薑切成方片﹐密排臍上兩層﹐摶艾絨如棗大灸之﹐其吐瀉轉筋可立止。」

三﹑醫論

○論肝病治法

﹝附﹕新擬和肝丸﹞

肝爲厥陰﹐中見少陽﹐且有相火寄其中﹐故《內經》名爲將軍之官﹐其性至剛也。爲其性剛﹐當有病時恆侮其所勝﹐以致脾胃受病﹐至有脹滿﹑疼痛﹑泄瀉種種諸證。因此方書有平肝之說﹐謂平肝卽所以扶脾。若遇肝气橫恣者﹐或可暫用而不可長用。因肝應春令﹐爲气化發生之始﹐過平則人身之气化必有所傷損也。有謂肝於五行屬木﹐木性原善條達﹐所以治肝之法當以散爲補﹝方書謂肝以斂爲瀉以散爲補﹞。散者卽升發條達之也﹐然升散常用﹐實能傷气耗血﹐且又暗傷腎水以損肝木之根也。

有謂﹕肝惡燥喜潤。燥則肝體板硬﹐而肝火肝气卽妄動﹔潤則肝體柔和﹐而肝火肝气長寧靜。是以方書有以潤藥柔肝之法。然潤藥屢用﹐實與脾胃有礙﹐其法亦可暫用而不可長用。然則治肝之法將惡乎宜哉﹖《內經》謂﹕「厥陰不治﹐求之陽明」。《金匱》謂﹕「知肝之病﹐當先實脾。」先聖後聖﹐其揆如一﹐此誠爲治肝者之不二法門也。惜自漢﹑唐以還﹐未有發明其理者。獨至黃坤載﹐深明其理謂﹕「肝气宜升﹐膽火宜降。然非脾气之上行﹐則肝气不升﹐非胃气之下行﹐則膽火不降。」旨哉此言﹐誠窺《內經》《金匱》之精奧矣。由斯觀之﹐欲治肝者﹐原當升脾降胃﹐培養中宮﹐俾中宮气化惇濃﹐以聽肝木之自理。

卽有時少用理肝之藥﹐亦不過爲調理脾胃劑中輔佐之品。所以然者﹐五行之土原能包括金木水火四行﹐人之脾胃屬土﹐其气化之敷布﹐亦能包括金木水火諸臟腑。所以脾气上行則肝气自隨之上升﹐胃气下行則膽火自隨之下降也。又《內經》論厥陰治法﹐有「調其中气﹐使之和平」之語。所謂調其中气者﹐卽升脾降胃之謂也。所謂使之和平者﹐卽升脾降胃而肝气自和平也。至仲景著《傷寒論》﹐深悟《內經》之旨﹐其厥陰治法有吳茱萸湯﹔厥陰與少陽臟腑相根據﹐乃由厥陰而推之少陽治法﹐有小柴胡湯。二方中之人參﹑半夏﹑大棗﹑生薑﹑甘艸﹐皆調和脾胃之要藥也。且小柴胡湯以柴胡爲主藥﹐而《神農本艸經》謂其主腸胃中結气﹐飲食積聚﹐寒熱邪气﹐推陳致新。三復《神農本艸經》之文﹐則柴胡實亦爲陽明胃府之藥﹐而兼治少陽耳。欲治肝膽之病者﹐易弗祖《內經》而師仲景哉﹗獨是﹐肝之爲病不但不利於脾﹐舉凡驚癇﹑癲狂﹑眩暈﹑腦充血諸證西人所謂腦气筋病者﹐皆與肝經有涉。蓋人之腦气筋發源於腎﹐而分派於督脈﹐系淡灰色之細筋。肝原主筋﹐肝又爲腎行气﹐故腦气筋之病實與肝臟有密切之關系也。治此等證者﹐當取五行金能制木之理﹐而多用五金之品以鎭之﹐如鐵銹﹑鉛灰﹑金銀箔﹑赭石﹝赭石鐵養化合亦含有金屬﹞之類﹐而佐以淸肝潤肝之品﹐若羚羊角﹑靑黛﹑芍藥﹑龍膽艸﹑牛膝﹝牛膝味酸入肝﹐善引血火下行﹐爲治腦充血之要藥﹐然須重用方見奇效﹞諸藥﹐俾肝經風定火熄﹐而腦气筋亦自循其常度﹐不至有種種諸病也。若目前不能速愈者﹐亦宜調補脾胃之藥佐之﹐而後金屬及寒涼之品可久服無獘。且諸證多系挾有痰涎﹐脾胃之升降自若而痰涎自消也。

有至要之證﹐其病因不盡在肝﹐而急則治標﹐宜先注意於肝者﹐元气之虛而欲上脫者是也。其病狀多大汗不止﹐或少止復汗﹐而有寒熱往來之象。或危極至於戴眼﹐不露黑睛﹔或無汗而心中搖搖﹐需人按住﹔或兼喘促。此時宜重用斂肝之品﹐使肝不疏泄﹐卽能杜塞元气將脫之路。至汗止﹑怔忡﹑喘促諸疾暫愈﹐而後徐圖他治法。宜重用山茱萸淨肉至二兩﹝《神農本艸經》山萸肉主治寒熱卽指此證﹞﹐斂肝卽以補肝﹐而以人參﹑赭石﹑龍骨﹑牡蠣諸藥輔之。拙著來復湯後載有本此法挽回垂絕之證數則﹐可參閱也。

究之肝膽之爲用﹐實能與脾胃相助爲理。因五行之理﹐木能侮土﹐木亦能疏土也。曾治有飲食不能消化﹐服健脾暖胃之藥百劑不效。診其左關太弱﹐知系肝陽不振﹐投以黃﹝其性溫升肝木之性亦溫升有同气相求之義﹐故爲補肝之主藥﹞一兩﹐桂枝尖三錢﹐數劑而愈。又治黃膽﹐診其左關特弱﹐重用黃煎湯﹐送服《金匱》黃膽門硝石礬石散而愈。若是皆其明徵也。且膽汁入於小腸﹐能助小腸消化食物﹐此亦木能疏土之理。蓋小腸𨿽屬火﹐而實與胃腑一體相連﹐故亦可作土論。膽汁者﹐原由肝中回血管之血化出﹐而注之於膽﹐實得甲乙木气之全﹐是以在小腸中能化胃中不能化之食﹐其疏土之效愈捷也。又西人謂肝中爲回血管會合之處﹐或肝體發大﹐或肝內有熱﹐各管卽多凝滯壅脹。

由斯知疏達肝郁之藥﹐若柴胡﹑川芎﹑香附﹑生麥芽﹑乳香﹑沒藥皆可選用﹔而又宜佐以活血之品﹐若桃仁﹑紅花﹑樗雞﹑虫之類﹐且又宜佐以瀉熱之品﹐然不可驟用大涼之藥﹐恐其所瘀之血得涼而凝﹐轉不易消散﹐宜選用連翹﹑茵陳﹑川楝子﹑梔子﹝梔子爲末﹐燒酒調敷﹐善治跌打處靑紅腫疼﹐能消瘀血可知﹞

諸藥﹐涼而能散﹐方爲對證。

肝體木硬﹐宜用柔肝之法。至柔肝之藥﹐若當歸﹑芍藥﹑柏子仁﹑玄參﹑枸杞﹑阿膠﹑鱉甲皆可選用﹐而亦宜用活血之品佐之。而活血藥中尢以三七之化瘀生新者爲最緊要之品﹐宜煎服湯藥之外﹐另服此藥細末日三次﹐每次錢半或至二錢。則肝體之木硬者﹐指日可柔也。

《內經》謂﹕「肝苦急﹐急食甘以緩之。」所謂苦急者﹐乃气血忽然相並於肝中﹐致肝臟有急迫難緩之勢﹐因之失其常司。當其急迫之時﹐肝體亦或木硬﹐而過其時又能復常。故其治法﹐宜重用甘緩之藥以緩其急﹐其病自愈﹐與治肝體長此木硬者有異。曾閱《山西醫志》二十四期﹐有人過服燥熱峻烈之藥﹐驟發痙厥﹐角弓反張﹐口吐血沫。喬××遵《內經》之旨﹐但重用甘艸一味﹐連煎服﹐數日全愈﹐可謂善讀《內經》者矣。然此證若如此治法仍不愈者﹐或加以涼潤之品﹐若羚羊角﹑白芍﹐或再加鎭重之品﹐若朱砂﹝研細送服﹞

﹑鐵銹﹐皆可也。

【新擬和肝丸】治肝體木硬﹐肝气鬱結﹐肝中血管閉塞﹐及肝木橫恣侮克脾土。其現病或脇下脹疼﹐或肢體串疼﹐或飲食減少﹐嘔噦﹐吞酸﹐或噫气不除﹐或呃逆連連﹐或頭疼目脹﹑眩暈﹑痙癇﹐種種諸證。

粉甘艸﹝五兩細末﹞生杭芍﹝三兩細末﹞靑連翹﹝三兩細末﹞廣肉桂﹝兩半去粗皮細末﹞

冰片﹝三錢細末﹞薄荷冰﹝四錢細末﹞片朱砂﹝三兩細末﹞

上藥七味﹐將前六味和勻﹐水泛爲丸﹐梧桐子大﹐晾漧﹝不宜曬﹞﹐用朱砂爲衣﹐勿餘剩。務令堅實光滑始不走味。每於飯後一點鐘服二十粒至三十粒﹐日再服。病急劇者﹐宜空心服﹔或於服兩次之後﹐臨睡時又服一次更佳。若無病者﹐但以爲健胃消食藥﹐則每飯後一點鐘服十粒卽可。

數年來肝之爲病頗多﹐而在女子爲尢甚。醫者習用香附﹑靑皮﹑枳殼﹑延胡開气之品﹐及柴胡﹑川芎升气之品。連連服之﹐恆有肝病未除﹐元气已弱﹐不能支持﹐後遇良醫﹐亦殊難爲之挽救﹐若斯者良可慨也。

此方用甘艸之甘以緩肝﹔芍藥之潤以柔肝﹔連翹以散其气分之結﹝嘗單用以治肝气鬱結有殊效﹞﹔冰片﹑薄荷冰以通其血管之閉﹔肉桂以抑肝木之橫恣﹔朱砂以制肝中之相火妄行。且合之爲丸﹐其味辛香甘美﹐能醒脾健胃﹐使飲食加增。又其藥性平和﹐在上能淸﹐在下能溫﹝此藥初服下覺涼及行至下焦則又變爲溫性﹞。

故凡一切肝之爲病﹐服他藥不愈者﹐徐服此藥﹐自能奏效。

三﹑醫論

○論黃膽有內傷外感及內傷外感之兼證並詳治法

黃膽之證﹐中說謂脾受濕熱﹐西說謂膽汁濫行﹐究之二說原可溝通也。黃膽之載於方書者﹐原有內傷﹑外感兩種﹐試先以內傷者言之。內傷黃膽﹐身無熱而發黃﹐其來以漸﹐先小便黃﹐繼則眼黃﹐繼則周身皆黃﹐飲食減少﹐大便色白﹐恆多閉塞﹐乃脾土傷濕﹝不必有熱﹞而累及膽與小腸也。蓋人身之气化由中焦而升降﹐脾土受濕﹐升降不能自如以敷布其气化﹐而肝膽之气化遂因之湮瘀﹝黃坤載謂肝膽之升降由於脾胃確有至理﹞﹐膽囊所藏之汁亦因之湮瘀而蓄極妄行﹐不注於小腸以化食﹐轉溢於血中而周身發黃。是以仲景治內傷黃膽之方﹐均是膽脾兼顧。試觀《金匱》黃膽門﹐其小柴胡湯顯爲治少陽膽經之方無論矣。他如治谷疸之茵陳蒿湯﹐治酒疸之梔子黃柏湯﹐一主以茵陳﹐一主以梔子﹐非注重淸肝膽之熱﹐俾肝膽消其炎腫而膽汁得由正路以入於小腸乎﹖至於硝石礬石方﹐爲治女勞疸之的方﹐實可爲治內傷黃膽之總方。其方硝石﹝俗名火硝亦名焰硝﹞礬石等分爲散﹐大麥粥汁和服方寸匕﹝約重一錢﹞﹐日三服﹐病隨大小便去。小便正黃色﹐大便正黑色是也。特是方中礬石﹐釋者皆以白礬當之﹐不無遺議。考《神農本艸經》礬石一名羽涅﹐《爾雅》又名涅石。徐氏說文釋涅字﹐謂黑土在水中﹐當系染黑之色。礬石旣名爲涅石﹐亦當爲染黑色所需之物﹐豈非今之皂礬乎﹖是知皂礬﹑白礬﹐古人皆名爲礬石。而愚臨癥體驗以來﹐知以治黃膽﹐白礬之功效﹐誠不如皂礬。

蓋黃膽之證﹐中法謂由脾中蘊蓄濕熱﹐西法謂由膽汁溢於血中。皂礬退熱燥濕之力﹐不讓白礬﹐故能去脾中濕熱。而其色綠且靑﹝亦名綠礬又名靑礬﹞﹐能兼入膽經﹐借其酸收之味﹐以斂膽汁之妄行。且此物化學家原可用硫酸水化鐵而成。是知礦中所產之皂礬﹐亦必多含鐵質。尢可借金鐵之餘气﹐以鎭肝膽之本也。硝石性寒﹐能解臟腑之實熱﹐味鹹入血分﹐又善解血分之熱。且其性善消﹐遇火卽燃﹐又多含養气。人身之血﹐得養气則赤。又借硝石之消力﹐以消融血中之渣滓﹐則血之因膽汁而色變者﹐不難復於正矣。矧此證大便難者甚多﹐得硝石以軟堅開結﹐濕熱可從大便而解。而其鹹寒之性﹐善淸水腑之熱﹐卽兼能使濕熱自小便解也。至用大麥粥送服者﹐取其補助脾胃之土以勝濕﹐而其甘平之性﹐兼能緩硝礬之猛峻﹐猶白虎湯中之用粳米也。

按﹕原方礬石下注有燒字﹐蓋以礬石酸味太烈﹐制爲枯礬則稍和緩。而愚實驗以來﹐知徑用生者﹐其效更速。臨證者﹐相其身體彊弱﹐斟酌適宜可也。

或曰﹕硝石﹑朴硝性原相近﹐仲景他方皆用朴硝﹐何此方獨用硝石﹖答曰﹕朴硝味鹹﹐硝石則咸而兼辛﹐辛者金之味也。就此一方觀之﹐礬石旣含有鐵質﹐硝石又具有金味﹐旣善理脾中之濕熱﹐又善制膽汁之妄行﹐中﹑西醫學之理﹐皆包括於一方之中﹐所以爲醫中之聖也。且朴硝降下之力多﹐硝石消融之力多﹝理詳砂淋丸下﹞。膽汁之溢於血中者﹐布滿周身難盡降下﹐實深賴硝石之善消融也。又朴硝爲水之精華結聚﹐其鹹寒之性﹐似與脾濕者不宜。硝石遇火則燃﹐兼得水中眞陽之气。其味之鹹不若朴硝﹐且兼有辛味。

似能散濕气之鬱結﹐而不致助脾濕也。

特是《金匱》治內傷黃膽﹐𨿽各有主方﹐而愚臨證經驗以來﹐知治女勞疸之硝石礬石散不但治女勞疸甚效﹐卽用以治各種內傷黃膽﹐亦皆可隨手奏效。惟用其方時﹐宜隨證制宜而善爲變通耳。

按﹕硝石礬石散原方﹐用硝石﹑礬石等分爲散﹐每服方寸匕﹝約重一錢﹞﹐大麥粥送下。其用大麥粥者﹐所以調和二石之性﹐使之與胃相宜也。至愚用此方時﹐爲散藥難服﹐恆用炒熟大麥麵﹐或小麥麵亦可﹐與二石之末等分﹐和水爲丸﹐如五味子大﹐每服二錢﹐隨證擇藥之相宜者﹐數味煎湯送下﹝因藥中已有麥麵爲丸﹐不必再送以大麥粥﹞。其有實熱者﹐可用茵陳﹑梔子煎湯送服。有食積者﹐可用生雞內金﹑山楂煎湯送服。大便結者﹐可用大黃﹑麻仁煎湯送服。小便閉者﹐可用滑石﹑生杭芍煎湯送服。惡心嘔吐者﹐可用赭石﹑靑黛煎湯送服。左脈沈而無力者﹐可用生黃﹑生薑煎湯送服。右脈沈而無力者﹐可用白術﹑陳皮煎湯送服。其左右之脈沈遲而弦﹐且心中覺涼﹐色黃黯者﹐附子﹑漧薑皆可加入湯藥之中。脈浮有外感者﹐可先用甘艸煎湯送服西藥阿斯匹林一瓦﹐出汗後再用甘艸湯送服丸藥。又凡服此丸藥而嫌其味劣者﹐皆可於所服湯藥中加甘艸數錢以調之。

又黃膽之證﹐西人謂恆有膽石阻塞膽囊之口﹐若尿道之有淋石也。硝石﹑礬石並用﹐則膽石可消。又西人謂小腸中有鉤虫亦可令人成黃膽。硝石﹑礬石並用﹐則鉤虫可除。此所以用此統治內傷黃膽﹐但變通其送服之湯藥﹐皆可隨手奏效也。

至外感黃膽﹐約皆身有大熱。乃寒溫之熱﹐傳入陽明之府﹐其熱旁鑠﹐累及膽脾﹐或脾中素有積濕﹐熱入於脾與濕合﹐其濕熱蘊而生黃﹐外透肌膚而成疸﹔或膽中所寄之相火素熾﹐熱入於膽與火並﹐其膽管因熱腫閉﹐膽汁旁溢混於血中﹐亦外現成疸。是以仲景治外感黃膽有三方﹐皆載於《傷寒論》陽明篇﹐一爲茵陳蒿湯﹐二爲梔子柏皮湯﹐三爲麻黃連翹赤小豆湯﹐皆膽脾並治也。且統觀仲景治內傷﹑外感黃膽之方﹐皆以茵陳蒿爲首方。誠以茵陳蒿性涼色靑﹐能入肝膽﹐旣善瀉肝膽之熱﹐又善達肝膽之郁﹐爲理肝膽最要之品﹐卽爲治黃膽最要之品。

至愚生平治外感黃膽﹐亦卽遵用《傷寒論》三方。而於其熱甚者﹐恆於方中加龍膽艸數錢。又用麻黃連翹赤小豆湯時﹐恆加滑石數錢。恐連翹利水之力不足﹐故加滑石以助之。若其證爲白虎湯或白虎加人參湯證及三承气湯證﹐而身黃者﹐又恆於白虎承气中﹐加茵陳蒿數錢。其間有但用外感諸方不效者﹐亦可用外感諸方煎湯﹐送服硝石礬石散。

黃膽之證又有先受外感未卽病﹐迨釀成內傷而後發現者。歲在乙丑﹐客居滄州﹐自仲秋至孟冬一方多有黃膽證。其人身無大熱﹐心中滿悶﹐時或覺熱﹐見飲食則惡心﹐彊食之恆作嘔吐﹐或食後不能下行﹐劇者至成結證﹐又間有腹中覺涼﹐食後飲食不能消化者。愚共治六十餘人﹐皆隨手奏效。其脈左似有熱﹐右多郁象﹐蓋其肝膽熱而脾胃涼也。原因爲本年季夏陰雨連旬﹐空气之中所含水分過度﹐人處其中﹐臟腑爲濕所傷。肝膽屬木﹐稟少陽之性﹐濕郁久則生熱﹐脾胃屬土﹐稟太陰之性﹐濕郁久則生寒﹐此自然之理也。爲木因濕郁而生熱﹐則膽囊之口腫脹﹐不能輸其汁於小腸以化食﹐轉溢於血分﹐色透肌表而發黃。爲土因濕郁而生寒﹐故脾胃火衰﹐不能熟腐水谷﹐運轉下行﹐是以恆作脹滿﹐或成結證。爲疏方用茵陳﹑梔子﹑連翹各三錢﹐瀉肝膽之熱﹐卽以消膽囊之腫脹﹔濃朴﹑陳皮﹑生麥芽各二錢﹐生薑五錢開脾胃之郁﹐卽以祛脾胃之寒﹔茯苓片﹑生薏米﹑赤小豆﹑甘艸各三錢﹐瀉臟腑之濕﹐更能培土以勝濕﹐且重用甘艸卽以矯茵陳蒿之劣味也﹝此證聞茵陳之味多惡心嘔吐故用甘艸調之﹞。服一劑後﹐心中不覺熱者﹐去梔子﹐加生杭芍三錢﹐再服一劑。若仍不能食者﹐用漧薑二錢以代生薑。若心中不覺熱轉覺涼者﹐初服卽不用梔子﹐以漧薑代生薑。涼甚者﹐漧薑可用至五六錢。嘔吐者﹐加赭石六錢或至一兩。服後吐仍不止者﹐可先用開水送服赭石細末四五錢﹐再服湯藥。胃脘腸中結而不通者﹐用湯藥送服牽牛﹝炒熟﹞爲末三錢﹐通利後卽減去。如此服至能進飲食﹐卽可停藥。黃色未退﹐自能徐消。此等黃膽﹐乃先有外感內伏﹐釀成內傷﹐當於《傷寒論》《金匱》所載之黃膽以外另爲一種矣。

或問﹕醫學具有科學性質﹐原貴證實﹐卽議論之間﹐亦貴確有實據。仲景治黃膽𨿽云膽脾並治﹐不過卽其所用之藥揣摩而得。然嘗考之《傷寒論》﹐謂「傷寒脈浮而緩﹐手足自溫﹐是爲系在太陰﹐太陰者﹐身當發黃。」是但言發黃證由於脾也。又嘗考之《金匱》﹐謂「寸口脈浮而緩﹐浮則爲風﹐緩則爲痺﹐痺非中風﹐四肢苦煩﹐脾色必黃﹐瘀熱以行」﹐是《金匱》論黃膽亦責重脾也。夫古人立言原多渾括﹐後世注疏宜爲詳解。當西醫未來之先﹐吾中華方書之祖述仲景者﹐亦有顯然謂黃膽病由於膽汁溢於血中者乎﹖答曰﹕有之。明季諭嘉言著《寓意艸》﹐其論錢小魯嗜酒成病﹐謂膽之熱汁滿而溢於外﹐以漸滲於經絡﹐則身目俱黃﹐爲酒疸之病云云。豈非顯然與西說相同乎﹖夫西人對於此證必剖驗而後知﹐諭氏則未經剖驗而已知。非諭氏之智遠出西人之上﹐誠以諭氏最深於《金匱》《傷寒論》﹐因熟讀仲景之書﹐觀其方中所用之藥而有所會心也。由斯觀之﹐愚謂仲景治黃膽原膽脾並治者﹐固非無稽之談也。

附錄﹕徐××云﹕《金匱》硝石礬石散方﹐原治內傷黃膽﹐張錫純氏之發明功效卓然大著。至礬石卽皂礬﹐張石頑亦曾於《本經達源》論及﹐而先生則引《神農本艸經》兼名涅石﹑《爾雅》又名羽涅﹐卽一涅字﹐知其當爲皂礬﹐又卽其服藥後大便正黑色﹐愈知其當爲皂礬﹐可謂具有特識。又於臨証之時﹐見其左脈細弱者﹐知系肝陽不能條暢﹐則用黃﹑當歸﹑桂枝尖諸藥煎湯送服﹔若見其右脈濡弱者﹐知系脾胃不能健運﹐則用白術﹑陳皮﹑薏米諸藥煎湯送服﹐不拘拘送以大麥粥﹐此誠善用古方﹐更能通變化裁者也。友人史××﹐治一婦人病黃病五六年﹐肌膚面目俱黃﹐癸亥秋感受客邪﹐寒熱往來﹐周身浮腫。史××與柴胡桂枝湯和解之﹐二劑腫消﹐寒熱不作。遂配硝石礬石散一劑﹐俾用大麥粥和服。數日後復來云﹕此藥入腹似難容受﹐得無有他慮否﹖史××令放膽服之﹕「倘有差錯﹐吾願領咎。」又服兩劑其黃盡失。史××欣然述之於予。

予曰「仲聖之方固屬神矣﹐苟非張先生之審定而闡發之﹐則亦沈潛汨沒﹐黯淡無光耳。」噫﹗古人創方固難﹐而今人用方亦豈易易哉﹗

三﹑醫論

○論水臌气臌治法

﹝附﹕表裏分消湯﹞

水臌﹑气臌形原相近。《內經》謂「按之而不起者﹐風水也。」愚臨證品驗以來﹐知凡水證﹐以手按其腫處成凹﹐皆不能隨手而起。至气臌﹐以手重按成凹﹐則必隨手而起。惟單腹脹病﹐其中水臌﹑气臌皆有﹐因其所鬱气與水皆積腹中﹐不能外透肌肉﹐按之亦不成凹﹐似難辧其爲水﹑爲气。

然水臌必然小便短少﹐气臌必覺肝胃气滯﹐是明徵也。今試進論其治法。

《金匱》論水病﹐分風水﹑皮水﹑正水﹑石水。謂風水﹑皮水脈浮﹐正水﹑石水脈沈。然水病之劇者﹐脈之部位皆腫﹐必重按之成凹其脈方見﹐原難辧其浮沈。及觀其治法﹐脈浮者宜發汗﹐恆佐以涼潤之藥﹔脈沈者宜利小便﹐恆佐以溫通之藥。是知水腫原分涼熱﹐其涼熱之脈﹐可於有力﹑無力辧之。愚治此證﹐對於脈之有力者﹐亦恆先發其汗﹐曾擬有表裏分消湯﹐爰錄其方於下。

【表裏分消湯】麻黃三錢﹐生石膏﹑滑石各六錢﹐西藥阿斯匹林一瓦。將前三味煎湯﹐送服阿斯匹林。若服藥一點鐘後不出汗者﹐再服阿斯匹林一瓦。若服後仍不出汗﹐還可再服﹐當以汗出爲目標。

麻黃之性﹐不但善於發汗﹐徐靈胎謂能深入積痰凝血之中﹐凡藥力所不到之處﹐此能無微不至﹐是以服之外透肌表﹐內利小便﹐水病可由汗﹑便而解矣。惟其性偏於熱﹐似與水病之有熱者不宜﹐故用生石膏以解其熱。又其力𨿽云無微不至﹐究偏於上升﹐故又用滑石引之以下達膀胱﹐卽其利水之效愈捷也。至用西藥阿斯匹林者﹐因患此證者﹐其肌膚爲水錮閉﹐汗原不易發透﹐多用麻黃又恐其性熱耗陰﹐阿斯匹林善發汗﹐又善淸熱﹐故可用爲麻黃之佐使﹐且其原質存於楊柳皮液中﹐原與中藥並用無礙也。

若汗已透﹐腫𨿽見消﹐未能全愈者﹐宜專利其小便。而利小便之藥﹐以鮮白茅根湯爲最效﹐或與車前並用﹐則尢效。憶辛酉臘底﹐有鄰村學生毛××﹐年二十﹐得水腫證﹐醫治月餘﹐病益劇﹐頭面周身皆腫﹐腹如抱甕﹐夜不能臥﹐根據壁喘息﹐蓋其腹之腫脹異常﹐無容息之地﹐其气幾不能吸入故作喘也。其脈六部細數﹐心中發熱﹐小便不利﹐知其病久陰虛﹐不能化陽﹐致有此證。俾命人力剖凍地﹐取鮮茅根﹐每日用鮮茅根六兩﹐銼碎﹐和水三大碗﹐以小鍋煎一沸﹐卽移置鑪旁﹐仍近鑪眼徐徐溫之﹐待半點鐘﹐再煎一沸﹐猶如前置鑪旁﹐須臾茅根皆沈水底﹐可得淸湯兩大碗﹐爲一日之量﹐徐徐當茶溫飲之。再用生車前子數兩﹐自炒至微熟﹐三指取一撮﹐細細嚼咽之﹐夜間睡醒時亦如此﹐嚼服一晝夜﹐約盡七八錢。如此二日﹐小便已利﹐其腹仍膨脹板硬。俾用大蔥白三斤﹐切作絲﹐和醋炒至將熟﹐乘熱裹以布﹐置臍上熨之。若涼﹐則仍置鍋中﹐加醋少許炒熱再熨。自晚間熨至臨睡時止﹐一夜小便十餘次﹐翌晨按其腹如常人矣。蓋茅根如此煎法﹐取其新鮮涼潤之性大能滋陰淸熱﹝久煎則無此效﹞。陰滋熱淸﹐小便自利。若遇証之輕者﹐但用徐服車前子法亦可消腫﹐曾用之屢次奏功矣。

此證𨿽因病久陰虛﹐究非原來陰虛。若其人平素陰虛﹐以致小便不利﹐積成水腫者﹐宜每用熟地黃兩半﹐與茅根同煎服。若恐兩沸不能將地黃煎透﹐可先將地黃煮十餘沸﹐再加茅根同煮。

至車前子﹐仍宜少少嚼服﹐一日可服四五錢。

至於因涼成水臌者﹐其脈必細微遲弱﹐或心中覺涼﹐或大便泄瀉。宜用花椒目六錢﹐炒熟搗爛﹐煎湯送服生硫黃細末五分。若服後不覺溫暖﹐可品驗加多﹐以服後移時微覺溫暖爲度。蓋利小便之藥多涼﹐二藥乃性溫能利小便者也。若脾胃虛損﹐不能運化水飲者﹐宜治以健脾降胃之品﹐而以利小便之藥佐之。

總之﹐水臌之證﹐未有小便通利而成者。是以治此證者﹐當以利小便爲要務。治小便不利﹐可參閱拙擬治癃閉諸方各案。

有因胞系了戾﹐致小便不通者。其證偶因嘔吐咳逆﹐或側臥欠伸﹐仍可通少許﹐俗名爲轉胞病。孕婦與產後及自髙墜下者﹐間有此病。拙擬有升麻黃湯﹐曾用之治愈數人﹐此升提胞系而使之轉正也。

華元化有通小便祕方﹐愚知之而未嘗試用。後閱杭報﹐見蕭××言用其方加升麻一錢﹐曾治愈其令妹二日一夜小便不通及陶姓男子一日夜小便不通﹐皆投之卽效﹐方系人參﹑蓮子心﹑車前子﹑王不畱行各三錢﹐甘艸一錢﹐肉桂三分﹐白果十二枚。按﹕方中白果﹐若以治咳嗽﹐可連皮搗爛用之﹐取其皮能斂肺也﹔若以利小便﹐宜去皮搗爛用之﹐取其滑而能降也。

至於气臌﹐多系脾有瘀滯所致。蓋脾爲後天之主﹐居中央以運四旁﹐其中原多回血管﹐以流通气化。若有瘀滯以阻其气化﹐腹中卽生脹滿﹐久則積爲气臌﹐《內經》所謂諸濕腫滿皆屬脾也。拙擬有雞湯﹐曾用之屢次奏效。方中之意﹕用雞內金以開脾之瘀﹔白術以助脾之運﹔柴胡﹑陳皮以升降脾气﹔白芍以利小便﹐防有蓄水﹐生薑以通竅絡兼和營衛也。統論藥性﹐原在不涼不熱之間。然此證有偏涼者﹐則桂﹑附﹑漧薑可以酌加﹔有偏熱者﹐則芩﹑連﹑梔子可以酌加。若其脈證皆實﹐服藥數劑不見愈者﹐可用所煎藥湯送服黑醜頭次所軋細末錢半﹐服後大便通行﹐病卽稍愈。然須服原方數日﹐日用一次﹐連用恐傷气分。此水臌气臌治法之大略也﹝醫方篇中載有治水臌气臌諸方案宜參觀﹞。

三﹑醫論

○論血臌治法

水臌﹑气臌之外﹐又有所謂血臌者﹐其證較水臌﹑气臌尢爲難治。然其證甚稀少﹐醫者或臨證數十年不一遇﹐卽或遇之﹐亦止認爲水臌﹑气臌﹐而不知爲血臌。是以方書鮮有論此證者﹐誠以此証之腫脹形狀﹐與水臌﹑气臌幾無以辧﹐所可辧者﹐其周身之回血管紫紋外現耳。

血臌之由﹐多因努力過甚﹐激動气血﹐或因暴怒動气﹐血隨气升﹐以致血不歸經﹐而又未卽吐出瀉出﹐遂畱於臟腑﹐阻塞經絡﹐周身之气化因之不通﹐三焦之水飲因之不行﹐所以血臌之證初起﹐多兼水與气也。迨至瘀血漸積漸滿﹐周身之血管皆爲瘀血充塞﹐其回血管膚淺易見﹐遂呈紫色﹐且由呈紫色之處﹐而細紋旁達﹐初則兩三處﹐浸至徧身皆是紫紋。若於回血管紫色初見時﹐其身體猶可支持者﹐宜先用《金匱》下瘀血湯加野臺參數錢下之。其腹中之瘀血下後﹐可再用藥消其血管中之瘀血﹐而輔以利水理气之品。程功一月﹐庶可奏效。若至徧身回血管多現紫色﹐病候至此﹐其身體必羸弱已甚﹐卽投以下瘀血湯﹐恐瘀血下後轉不能支持﹐可用拙擬化瘀通經散﹐再酌加三七末服之﹐或用利水理气之藥煎湯送服﹐久之亦可奏效。若腹中瘀血已下﹐而周身之紫紋未消者﹐可用丹參﹑三七末各一錢﹐再用山楂四錢煎湯﹐衝紅糖水送服﹐日兩次﹐久自能消。

《金匱》下瘀血湯﹕大黃三兩﹝當爲今之九錢﹞﹐桃仁三十个﹐虫二十枚去足熬﹝炒也﹞。上三味末之﹐煉蜜和爲四丸﹐以酒一升﹝約四兩彊﹞煮一丸﹐取八合頓服之﹐瘀血下如豚肝。按﹕此方必先爲丸而後作湯服者﹐是不但服藥汁﹐實兼服藥渣也。蓋如此服法﹐能使藥之力緩而且大﹐其腹中瘀久之血﹐可一服盡下。有用此方者﹐必按此服法方效。又杏仁之皮有毒﹐桃仁之皮無毒﹐其皮色紅﹐活血之力尢大﹐此方桃仁﹐似宜帶皮生用。然果用帶皮生桃仁時﹐須審辧其確爲桃仁﹐勿令其以帶皮之杏仁誤充。

究之﹐病血臌者﹐其身體猶稍壯實﹐如法服藥﹐原可治愈。若至身體羸弱者﹐卽能將其瘀治淨﹐而轉有危險﹐此又不可不知。臨證時務將此事言明﹐若病家懇求﹐再爲治之未晚也。

三﹑醫論

○論腎弱不能作彊治法

《內經》謂﹕「腎者作彊之官﹐伎巧出焉。」蓋腎之爲用﹐在男子爲作彊﹐在女子爲伎巧。然必男子有作彊之能﹐而後女子有伎巧之用也。是以欲求嗣續者﹐固當調養女子之經血﹐尢宜補益男子之精髓﹐以爲作彊之根基。彼方書所載助腎之藥﹐若海馬﹑獺腎﹑蛤蚧之類﹐𨿽能助男子一時之作彊﹐實皆爲傷腎之品﹐原不可以輕試也。惟鹿茸方書皆以爲補腎之要品﹐然止能補腎中之陽﹐久服之亦能生獘。惟用鹿角所熬之膠﹐《神農本艸經》謂之白膠﹐其性陰陽俱補﹐大有益於腎臟。是以白膠在《神農本艸經》列爲上品﹐而鹿茸止列於中品也。曾治一人﹐年近五旬﹐左腿因受寒作疼﹐教以日用鹿角膠三錢含化服之。閱兩月復覿面﹐其人言服鹿角膠半月﹐腿已不疼。然自服此藥後﹐添有興陽之病﹐因此輟服。愚曰「此非病也﹐乃腎臟因服此而壯實也。」觀此﹐則鹿角膠之爲用可知矣。若其人相火衰甚﹐下焦常覺涼者﹐可與生硫黃並服。鹿角膠仍含化服之。又每將飯之先﹐服生硫黃末三分﹐品驗漸漸加多﹐以服後移時微覺溫暖爲度。

《難經》謂命門之處﹐男以藏精﹐女以系胞。胞卽胞室﹐與腎系同連於命門。西人之生理新發明家謂其處爲副腎髓質﹐又謂其處爲射精之機關﹐是中﹑西之說同也。又謂副腎髓質之分泌素名副腎碱﹐而雞子黃中實含有此物﹐可用以補副腎碱之缺乏。此說愚曾實驗之﹐確乎可信。方用生雞子黃兩﹑三枚﹐調開水服之﹐勿令熟﹐熟則無效。

愚曾擬一彊腎之方﹐用建蓮子去心爲末﹐焙熟。再用豬﹑羊脊髓和爲丸桐子大。每服二錢﹐日兩次。

常服大有彊腎之效﹐因名其方爲彊腎瑞蓮丸。蓋凡物之有脊者﹐其脊中必有一袋﹐卽督脈也。其中所藏之液﹐卽脊髓﹐亦卽西人所謂副腎碱﹐所以能助腎臟作彊。且督脈之袋上通於腦﹐凡物之角與腦相連﹐鹿角最大﹐其督脈之彊可知。是用鹿角膠以補腎﹐與用豬﹑羊脊髓以補腎其理同也。

腎主骨。胡桃仁最能補腎。人之食酸齒者﹐食胡桃仁卽愈﹐因齒牙爲骨之餘﹐原腎主之﹐故有斯效﹐此其能補腎之明徵也。古方以治腎經虛寒﹐與補骨脂並用﹐謂有木火相生之妙﹝胡桃屬木補骨脂屬火﹞﹐若腎經虛寒﹐泄瀉﹑骨痿﹑腿疼用之皆效﹐眞佳方也。

枸杞亦爲彊腎之要藥﹐故俗諺有「隔家千里﹐勿食枸杞」之語。然素有夢遺之病者不宜單服﹑久服﹐以其善興陽也﹐惟與山萸肉同服﹐則無斯獘。

紫稍花之性﹐人皆以爲房術之藥﹐而不知其大有溫補下焦之功。凡下焦虛寒泄瀉﹐服他藥不愈者﹐恆服紫稍花卽能愈﹐其能大補腎中元气可知。久久服之﹐可使全體彊壯。至服之上焦覺熱者﹐宜少佐以生地黃。

然宜作丸散﹐不宜入湯劑煎服。曾治一人﹐年過四旬﹐身形羸弱﹐脈象細微﹐時患泄瀉﹐房事不能作彊。俾用紫稍花爲末﹐每服二錢半﹐日兩次﹔再隨便嚼服枸杞子五六錢。兩月之後﹐其身形遽然彊壯﹐泄瀉痿廢皆愈。再診其脈﹐亦大有起色。且從前覺精神腦力日浸衰減﹐自服此藥後則又覺日浸增加矣。

三﹑醫論

○論沖气上衝之病因病狀病脈及治法

沖气上衝之病甚多﹐而醫者識其病者甚少。卽或能識此病﹐亦多不能洞悉其病因﹐而施以相當之治法。

衝者﹐奇經八脈之一﹐其脈在胞室之兩旁﹐與任脈相連﹐爲腎臟之輔弼﹐气化相通。是以腎虛之人﹐沖气多不能收斂﹐而有上衝之獘。況衝脈之上系原隸陽明胃府﹐因沖气上衝﹐胃府之气亦失其息息下行之常﹝胃气以息息下行爲常﹞﹐或亦轉而上逆﹐阻塞飲食﹐不能下行﹐多化痰涎﹐因腹中膨悶﹑噦气﹑呃逆連連不止﹐甚則兩肋疼脹﹑頭目眩暈。其脈則弦硬而長﹐乃肝脈之現象也。蓋沖气上衝之證﹐固由於腎臟之虛﹐亦多由肝气恣橫﹐素性多怒之人﹐其肝气之暴發﹐更助衝胃之气上逆﹐故脈之現象如此。治此證者﹐宜以斂衝﹑鎭衝爲主﹐而以降胃﹑平肝之藥佐之。其脈象數而覺熱者﹐宜再輔以滋陰退熱之品。愚生平治愈此證已不勝紀﹐近在滄州連治愈數人﹐爰將治愈之案詳列於下﹐以備參觀。

滄州安××﹐年十八九﹐胸脇滿悶﹐飲食減少﹐時作噦逆﹐腹中漉漉有聲﹐蓋气沖痰涎作響也﹐大便漧燥﹐脈象弦長有力。爲疏方﹐用生龍骨﹑牡蠣﹑代赭石各八錢﹐生山藥﹑生芡實各六錢﹐半夏﹑生杭芍各四錢﹐芒硝﹑蘇子各二錢﹐濃朴﹑甘艸各錢半。一劑後﹐脈卽柔和。按方略有加減﹐數劑全愈。

陳修園謂龍骨﹑牡蠣爲治痰之神品﹐然泛用之多不見效﹐惟以治此証之痰﹐則效驗非常。因此等痰涎﹐原因沖气上衝而生﹐龍骨﹑牡蠣能鎭斂沖气﹐自能引導痰涎下行也。蓋修園原謂其能導引逆上之火﹑泛濫之水﹐下歸其宅﹐故能治痰。夫火逆上﹐水泛濫﹐其中原有沖气上衝也。

趙××﹐因有沖气上衝病﹐自言患此病已三年﹐百方調治﹐毫無效驗。其病﹐脈情狀大略與前案同﹐惟無痰聲漉漉﹐而尺脈稍弱。遂於前方去芒硝﹐加柏子仁﹑枸杞子各五錢。連服數劑全愈。

滄州一叟﹐年七十四歲﹐性浮躁﹐因常常忿怒﹐致沖气上衝﹐劇時覺有气自下上衝﹐杜塞咽喉﹐有危在頃刻之勢﹐其脈左右皆弦硬異常。爲其年髙﹐遂於前第二方中加野臺參三錢﹐一劑見輕。又服一劑﹐沖气遂不上衝。又服數劑以善其後。爲治此證多用第二方加減﹐因名爲降胃鎭衝湯。

三﹑醫論

○論火不歸原治法

方書謂下焦之火生於命門﹐名爲陰分之火﹐又謂之龍雷之火﹐實膚淺之論也。下焦之火爲先天之元陽﹐生於气海之元气。蓋就其能撐持全身論﹐則爲元气﹔就其能溫暖全身論﹐則爲元陽。此气海之元陽﹐爲人生命之本源﹐無論陰分﹑陽分之火﹐皆於此肇基。气海﹐純系脂膜護繞摶結而成。

其脂膜旁出一條﹐與脊骨自下數第七節

相連。夾其七節兩旁﹐各有一穴﹐《內經》謂七節之旁中有小心也。而气海之元陽由此透入脊中﹐因元陽爲生命之本﹐故於元陽透脊之處謂之命門。由斯觀之﹐命門之實用﹐不過爲气海司管鑰之職﹐下焦之火﹐仍當屬於气海之元陽。論下焦之火上竄不歸原﹐亦气海元陽之浮越也。

然其病渾名火不歸原﹐其病因原有數端﹐治法各有所宜﹐爰詳細臚列於下。

有气海元气虛損﹐不能固攝下焦气化﹐致元陽因之浮越者。其脈尺弱寸彊﹐浮大無根。其爲病﹐或頭目眩暈﹐或面紅耳熱﹐或心熱怔忡﹐或气粗息賁。宜治以淨萸肉﹑生山藥各一兩﹐人參﹑玄參﹑代赭石﹑生龍骨﹑生牡蠣各五錢。心中發熱者﹐酌加生地黃﹑天冬各數錢﹐補而斂之﹐鎭而安之﹐元陽自歸其宅也。

方中用赭石者﹐因人參𨿽饒有溫補之性﹐而力多上行﹐與赭石並用﹐則力專下注﹐且赭石重墜之性﹐又善佐龍骨﹑牡蠣以潛陽也。有下焦眞陰虛損﹐元陽無所系戀而浮越者。其脈象多弦數﹐或重按無力。其證時作灼熱﹐或口苦舌漧﹐或喘嗽連連。宜用生山藥﹑熟地黃各一兩﹐玄參﹑生龍骨﹑生牡蠣﹑生龜板﹑甘枸杞各五錢﹐生杭芍三錢﹐生雞內金﹑甘艸各錢半。此所謂壯水之主﹐以制陽光也。

若其下焦陰分旣虛﹐而陽分亦微有不足者﹐其人上焦常熱﹐下焦間有覺涼之時﹐宜治以《金匱》崔氏八味丸﹐以生地易熟地﹝原方漧地黃卽是藥局中生地﹞﹐更宜將茯苓﹑澤瀉分量減三分之二﹐將丸劑一料﹐分作湯藥八劑服之。

有气海元陽大虛﹐其下焦又積有沈寒錮冷﹐逼迫元陽如火之將滅﹐而其焰轉上竄者。其脈弦遲細弱﹐或兩寸浮分似有力。其爲證﹕心中煩躁不安﹐上焦時作灼熱﹐而其下焦轉覺涼甚﹐或常作泄瀉。宜用烏附子﹑人參﹑生山藥各五錢﹐淨萸肉﹑胡桃肉各四錢﹐赭石﹑生杭芍﹑懷牛膝各三錢﹐云苓片﹑甘艸各錢半。泄瀉者宜去赭石。此方書所謂引火歸原之法也。方中用芍藥者﹐非以解上焦之熱﹐以其與參﹑附並用﹐大能收斂元陽﹐下歸其宅。然引火歸原之法﹐非可槪用於火不歸原之證﹐必遇此等證與脈﹐然後可用引火歸原之法﹐又必須將藥晾至微溫﹐然後服之﹐方與上焦之燥熱無礙。

有因沖气上衝兼胃气上逆﹐致气海元陽隨之浮越者。其脈多弦長有力﹐右部尢甚﹐李士材脈訣歌括所謂直上直下也。其證覺胸中滿悶煩熱﹐時作呃逆﹐多吐痰涎﹐劇者覺痰火與上衝之气杜塞咽喉﹐幾不能息。

宜治以拙擬降胃鎭衝湯﹝方見「論沖气上衝之病因病狀病脈及治法」一節﹞﹐俾衝﹑胃之气下降﹐而諸病自愈矣。

有因用心過度﹐心中生熱﹐牽動少陽相火﹝卽膽肝中所寄之相火﹞﹐上越且外越者。其脈寸關皆有力﹐多兼滑象﹐或脈搏略數。其爲病﹕心中煩躁不安﹐多生疑惑﹐或多忿怒﹐或覺熱起脇下﹐散於周身。治用生懷山藥細末六七錢﹐煮作粥﹐晨間送服芒硝三錢﹐晚送服西藥臭剝兩瓦。蓋芒硝鹹寒﹐善解心經之熱﹐以開心下熱痰﹝此證心下多有熱痰﹞﹔臭剝性亦鹹寒﹐能解心經之熱﹐又善制相火妄動。至送以山藥粥者﹐因鹹寒之藥與脾胃不宜﹐且能耗人津液﹐而山藥則善於養脾胃﹑滋津液﹐用之送服硝﹑剝﹐取其相濟以成功﹐猶《金匱》之硝石礬石散送以大麥粥也。

有因心肺脾胃之陽甚虛﹐致寒飲停於中焦﹐且溢於膈上﹐逼迫心肺脾胃之陽上越兼外越者。其脈多弦遲細弱﹐六部皆然﹐又間有浮大而軟﹐按之豁然者。其現證﹕或目眩耳聾﹐或周身發熱﹐或覺短气﹐或咳喘﹐或心中發熱﹐思食鮮果﹐而食後轉覺心中脹滿病加劇者。宜用拙擬理飲湯。服數劑後﹐心中不覺熱﹑轉覺涼者﹐去芍藥。或覺气不足者﹐加生箭三錢。此證如此治法﹐卽方書所謂用溫燥健補脾胃之藥可以制伏相火。不知其所伏者非相火﹐實系溫燥之藥能掃除寒飲﹐而心肺脾胃之陽自安其宅也。

上所列火不歸原之證﹐其病因𨿽不同﹐而皆系內傷。至外感之證﹐亦有火不歸原者﹐傷寒﹑溫病中之戴陽證是也。其証之現狀﹕面赤﹑气粗﹑煩躁不安﹐脈象𨿽大﹐按之無力﹐又多寸盛尺虛。此乃下焦虛寒孤陽上越之危候﹐頗類寒溫中陰極似陽證。然陰極似陽﹐乃內外異致﹐戴陽證乃上下異致也。宜用《傷寒論》通脈四逆湯﹐加蔥﹑加人參治之﹝原方原謂面赤者加蔥﹐面赤卽戴陽證﹞。

特是戴陽之證不一。使果若少陰脈之沈細﹐或其脈非沈細而按之指下豁然毫無根柢﹐且至數不數者﹐方可用通脈四逆湯方。若脈沈細而數或浮大而數者﹐其方卽斷不可用。曾治王××﹐年四十餘﹐身形素虛﹐傷寒四五日間﹐延爲診視。其脈關前洪滑﹐兩尺無力。爲開拙擬仙露湯﹐因其尺弱囑其將藥徐徐飲下﹐一次只溫飲一大口﹐防其寒涼侵下焦也。病家忽愚所囑﹐竟頓飲之﹐遂致滑瀉數次﹐多帶冷沫﹐上焦益覺煩躁﹐鼻如煙燻﹐面如火炙﹐其關前脈大於從前一倍﹐數至七至。知其已成戴陽之證﹐急用野臺參一兩﹐煎湯八分茶盅﹐兌童便半盅﹝須用五歲以下童子便﹞﹐將藥碗置涼水盆中﹐候冷頓飲之。又急用知母﹑玄參﹑生地各一兩﹐煎湯一大碗候用。自服參後﹐屢診其脈。過半點鐘﹐脈象漸漸收斂﹐脈搏似又加數﹐遂急用候服之藥燉極熱﹐徐徐飲下﹐一次只飲藥一口﹐閱兩點鐘盡劑﹐周身微汗而愈。

按﹕此證上焦原有燥熱﹐因初次涼藥頓服﹐通過病所﹐直達下焦﹐上焦燥熱仍畱。迨下焦滑瀉﹐元陽上浮﹐益助上焦之熱﹐現種種熱象﹐脈數七至。此時不但姜﹑附分毫不敢用﹐卽單用人參﹐上焦之燥熱亦必格拒不受。故以童便之性下趨者佐之﹐又復將藥候至極涼頓服下。迨遲之有傾﹐脈象收斂﹐至數加數﹐是下焦得參溫補之力而元陽收回﹐其上焦因參反激之力而燥熱益增也。故又急用大涼大潤之藥﹐乘熱徐徐飲之﹐以淸上焦之燥熱﹐而不使其寒涼之性復侵下焦。此於萬難用藥之際﹐仍欲用藥息息吻合﹐實亦費盡躊躇矣。

三﹑醫論

○論腰疼治法

方書謂﹕「腰者腎之府﹐腰疼則腎將憊矣。」夫謂腰疼則腎將憊﹐誠爲確論。至謂腰爲腎之府﹐則尙欠研究。何者﹖凡人之腰疼﹐皆脊梁處作疼﹐此實督脈主之。督脈者﹐卽脊梁中之脊髓袋﹐下連命門穴處﹐爲人之副腎臟﹝是以不可名爲腎之府﹞。腎虛者﹐其督脈必虛﹐是以腰疼。治斯證者﹐當用補腎之劑﹐而引以入督之品。曾擬益督丸一方﹐徐徐服之﹐果系腎虛腰疼﹐服至月餘自愈。

【益督丸】杜仲四兩酒浸炮黃﹐菟絲子三兩酒浸蒸熟﹐續斷二兩酒浸蒸熟﹐鹿角膠二兩﹐將前三味爲細末﹐水化鹿角膠爲丸﹐黃豆粒大。每服三錢﹐日兩次。服藥後﹐嚼服熟胡桃肉一枚。

諸家本艸皆謂﹐杜仲宜炒斷絲用﹐究之將杜仲炒成炭而絲仍不斷﹐如此制法殊非所宜。是以此方中惟用生杜仲炮黃爲度。胡桃仁原補腎良藥﹐因其含油質過多﹐不宜爲丸﹐故於服藥之後單服之。

若證兼气虛者﹐可用黃﹑人參煎湯送服此丸。若證兼血虛者﹐可用熟地﹑當歸煎湯送服此丸。

有因瘀血腰疼者﹐其人或過於任重﹐或自髙墜下﹐或失足閃跌﹐其脊梁之中存有瘀血作疼。宜治以活絡效靈丹﹐加虫三錢﹐煎湯服﹐或用蔥白作引更佳。

李××﹐腰疼數年不愈﹐爲之延醫。其疼劇時心中恆覺滿悶﹐輕時則似疼非疼﹐綿綿不已﹔亦恆數日不疼。其脈左部沈弦﹐右部沈牢。自言得此病已三年﹐服藥數百劑﹐其疼卒未輕減。觀從前所服諸方﹐𨿽不一致﹐大抵不外補肝腎彊筋骨諸藥﹐間有雜以祛風藥者。因思《內經》謂通則不痛﹐而此則痛則不通也。且卽其脈象之沈弦﹑沈牢﹐心中恆覺滿悶﹐其關節經絡必有瘀而不通之處可知也。爰爲擬利關節通絡之劑﹐而兼用補正之品以輔助之。

生懷山藥﹝一兩﹞大甘枸杞﹝八錢﹞當歸﹝四錢﹞丹參﹝四錢﹞生明沒藥﹝四錢﹞生五靈脂﹝四錢﹞穿山甲﹝二錢炒搗﹞桃仁﹝二錢﹞紅花﹝錢半﹞虫﹝五枚﹞廣三七﹝二錢搗細﹞

藥共十一味。先將前十味煎湯一大盅﹐送服三七細末一半。至煎渣再服時﹐仍送服其餘一半。

此藥服至三劑﹐腰已不疼﹐心中亦不發悶﹐脈較前緩和﹐不專在沈分。遂卽原方去山甲﹐加胡桃肉四錢。

連服十劑﹐自覺身體輕爽。再診其脈﹐六部調勻﹐腰疼遂從此除根矣。就此證觀之﹐凡其人身形不羸弱而腰疼者﹐大抵系關節經絡不通﹔其人顯然羸弱而腰疼者﹐或肝腎有所虧損而然也。

在婦女又恆有行經時腰疼者﹐曾治一人﹐年過三旬﹐居恆呼吸覺短气﹐飲食似畏寒涼。當行經時覺腰際下墜作疼。其脈象無力﹐至數稍遲。知其胸中大气虛而欲陷﹐是以呼吸气短﹐至行經時因气血下注大气亦隨之下陷﹐是以腰際覺下墜作疼也。爲疏方用生箭一兩﹐桂枝尖﹑當歸﹑生明沒藥各三錢。連服七八劑﹐其病遂愈。

又治一婦人行經腰疼且兼腹疼﹐其脈有澀象﹐知其血分瘀也。治以當歸﹑生雞內金各三錢﹐生明沒藥﹑生五靈脂﹑生箭﹑天花粉各四錢﹐連服數劑全愈。

三﹑醫論

○論肢體痿廢之原因及治法

﹝附﹕起痿湯﹑養腦利肢湯﹞

《內經》謂﹕「五臟有病﹐皆能使人痿。」至後世方書﹐有謂系中風者﹐言風中於左﹐則左偏枯而痿廢﹐風中於右則右偏枯而痿廢。有謂系气虛者﹐左手足偏枯痿廢﹐其左邊之气必虛﹐右手足偏枯痿廢﹐其右邊之气必虛。有謂系痰瘀者。有謂系血瘀者。有謂系風寒濕相並而爲痺﹐痺之甚者卽令人全體痿廢。因痰瘀血瘀及風寒濕痺皆能阻塞經絡也。乃自腦髓神經司知覺運動之說倡自西人﹐遂謂人之肢體痿廢皆系腦髓神經有所傷損。而以愚生平所經驗者言之﹐則中西之說皆不可廢。今試列舉素所經驗者於下﹐以徵明之。

憶在籍時﹐曾見一豬﹐其兩前腿忽不能動﹐須就其臥處飼之﹐半月後始漸愈。又旬餘解此豬﹐見其肺上新愈之瘡痕宛然可辧﹐且有將愈未盡愈者。卽物測人﹐原可比例﹐此卽《內經》所謂因肺熱葉焦發爲痿者也。由斯知五臟有病皆使人痿者﹐誠不誤也。

在奉天曾治一婦人﹐年近三旬﹐因夏令夜寢當窗﹐爲風所襲﹐遂覺半身麻木﹐其麻木之邊﹐肌膚消瘦﹐浸至其一邊手足不遂﹐將成偏枯。其脈左部如常﹐右部則微弱無力﹐而麻木之邊適在右。此因風襲經絡﹐致其經絡閉塞不相貫通也。不早祛其風﹐久將至於痿廢。爲疏方用生箭二兩﹐當歸八錢﹝用當歸者取其血活風自去也﹞﹐羌活﹑知母﹑乳香﹑沒藥各四錢﹐全蠍二錢﹐全蜈蚣三條。煎服一劑卽見輕﹐又服數劑全愈。

此中風能成痿廢之明徵也。

在本邑治一媼﹐年過六旬﹐其素日气虛﹐呼吸常覺短气。偶因勞力過度﹐忽然四肢痿廢﹐臥不能起﹐呼吸益形短气﹐其脈兩寸甚微弱﹐兩尺重按仍有根柢﹐知其胸中大气下陷﹐不能斡旋全身也﹐爲疏方用生箭一兩﹐當歸﹑知母各六錢﹐升麻﹑柴胡﹑桔梗各錢半﹐乳香﹑沒藥各三錢﹐煎服一劑﹐呼吸卽不短气﹐手足略能屈伸。又卽原方略爲加減﹐連服數劑全愈﹐此气虛成痿廢之明徵也。

在本邑治一媼﹐年五旬﹐於仲冬之時忽然昏倒不知人﹐其胸中似有痰涎﹐大礙呼吸。診其脈﹐微細欲無﹐且甚遲緩。其家人謂其平素常覺心中發涼﹐咳吐粘涎。知其胸中素有寒飲﹐又感冬日嚴寒之气﹐其寒飲愈凝結杜塞也。急用胡椒三錢搗碎﹐煎兩三沸﹐取濃汁多半杯灌下﹐呼吸頓形順利。繼用漧薑六錢﹐桂枝尖﹑當歸各三錢﹐連服三劑﹐可作呻吟﹐肢體漸能運動﹐而左手足仍不能動。繼治以助气消痰活絡之劑﹐左手足亦漸復舊。此痰瘀能成痿廢之明徵也。

在本邑治一室女﹐素本虛弱﹐醫者用補斂之藥太過﹐月事閉塞﹐兩腿痿廢﹐浸至抑搔不知疼癢﹐其六脈皆有澀象﹐知其經絡皆爲瘀血閉塞也。爲疏方用拙擬活絡效靈丹﹐加懷牛膝五錢﹐紅花錢半﹐虫五个。

煎服數劑﹐月事通下﹐兩腿已漸能屈伸﹐有知覺。又爲加生黃﹑知母各三錢﹐服數劑後﹐腿能任地。然此等證非倉猝所能全愈﹐俾將湯劑作爲丸劑﹐久久服之﹐自能脫然。此血瘀能成痿廢之明徵也。

族兄××﹐冬令兩腿作疼﹐其腿上若胡桃大疙瘩若干。自言其少時恃身體彊壯﹐恆於冬令半冰半水之中捕魚。一日正在捕魚之際﹐朔風驟至﹐其寒徹骨﹐遂急還家歇息﹐片時兩腿疼痛不能任地﹐因臥熱炕上﹐復以濃被。數日後﹐覺其疼在骨﹐皮膚轉麻木不仁﹐浸至兩腿不能屈伸。後經醫調治﹐兼外用熱燒酒糠熨之﹐其疼與木漸愈﹐亦能屈伸﹐惟兩腿皆不能伸直。有人教坐椅上﹐腳踏圓木棍來往﹐令木棍旋轉﹐久之腿可伸直。如法試演﹐迨至春气融和﹐兩腿始恢撤消狀。然至今已三十年﹐每屆嚴寒之時﹐腿仍覺疼﹐必服熱藥數劑始愈。至腿上之疙瘩﹐乃當時因凍凝結﹐至今未消者也。愚曰「此病猶可除根。然其寒在骨﹐非艸木之品所能奏效﹐必須服礦質之藥﹐因人之骨中多函礦質也。」俾先用生硫黃細末五分﹐於食前服之﹐日兩次﹐品驗漸漸加多﹐以服後覺心中微溫爲度。果用此方將腿疼之病除根。此風寒濕痺能成痿廢之明徵也。

至西人謂此證關乎腦髓神經者﹐愚亦確有經驗。原其神經之所以受傷﹐大抵因腦部充血所致。蓋腦部充血之極﹐可至腦中血管破裂。至破裂之甚者﹐管中之血溢出不止﹐其人卽昏厥不復蘇醒。若其血管不至破裂﹐因被充血排擠隔管壁將血滲出﹐或其血管破裂少許﹐出血不多而自止﹐其所出之血若粘滯於左邊司運動之神經﹐其右邊手足卽痿廢﹔若粘滯其右邊司運動之神經﹐其左邊之手足卽痿廢。因人之神經原左右互相管攝也。此證皆臟腑气血挾熱上衝﹐卽《內經》所謂血之與气並走於上之大厥也。其人必有劇烈之頭疼﹐其心中必覺發熱﹐其脈象必然洪大或弦長有力。《內經》又謂此證「气反則生﹐不反則死」﹐蓋气反則气下行﹐血亦下行﹐血管之未破裂者﹐不再虞其破裂﹐其偶些些破裂者﹐亦可因气血之下行而自愈﹔若其气不反﹐血必隨之上升不已﹐將血管之未破裂者可至破裂﹐其已破裂者更血流如注矣。愚因細參《內經》之旨﹐而悟得醫治此証之方﹐當重用懷牛膝兩許﹐以引腦中之血下行﹐而佐以淸火降胃鎭肝之品﹐俾气與火不復相並上衝。數劑之後﹐其劇烈之頭疼必愈﹐脈象亦必和平。再治以化瘀之品以化其腦中瘀血﹐而以宣通气血﹑暢達經絡之藥佐之﹐肢體之痿廢者自能徐徐愈也。特是因腦充血而痿廢者﹐本屬危險之證﹐所慮者辧證不淸﹐當其初得之時若誤認爲气虛而重用補气之品﹐若王勛臣之補陽還五湯﹐或誤認爲中風而重用發表之品﹐若《千金》之續命湯﹐皆益助其气血上行﹐而危不旋踵矣。至用藥將其腦充血治愈﹐而其肢體之痿廢或仍不愈﹐亦可少用參以助其气分﹐然必須用鎭肝﹑降胃﹑淸熱﹑通絡之藥輔之﹐方能有效。因擬兩方於下﹐以備采用。

【起痿湯】治因腦部充血以致肢體痿廢﹐迨腦充血治愈﹐脈象和平﹐而肢體仍痿廢者。徐服此藥﹐久自能愈。

生箭﹝四錢﹞生赭石﹝六錢軋細﹞懷牛膝﹝六錢﹞天花粉﹝六錢﹞

玄參﹝五錢﹞柏子仁﹝四錢﹞生杭芍﹝四錢﹞生明沒藥﹝三錢﹞

生明乳香﹝三錢﹞虫﹝四枚大的﹞制馬錢子末﹝二分﹞

共藥十一味。將前十味煎湯﹐送服馬錢子末。至煎渣再服時﹐亦送服馬錢子末二分。

【養腦利肢湯】治同前證﹐或服前方若干劑後肢體已能運動而仍覺無力者。

野臺參﹝四錢﹞生赭石﹝六錢軋細﹞懷牛膝﹝六錢﹞天花粉﹝六錢﹞

玄參﹝五錢﹞生杭芍﹝四錢﹞生明乳香﹝三錢﹞生明沒藥﹝三錢﹞

威靈仙﹝一錢﹞虫﹝四枚大的﹞制馬錢子末﹝二分﹞

共藥十一味。將前十味煎湯﹐送服馬錢子末。至煎渣再服時﹐亦送服馬錢子末二分。上所錄二方﹐爲愚新擬之方﹐而用之頗有效驗﹐恆能隨手建功﹐試舉一案以明之。

天津賀某﹐得腦充血證﹐左手足驟然痿廢﹐其脈左右皆弦硬而長﹐其腦中疼而且熱﹐心中異常煩躁。

投以建瓴湯﹐爲其腦中疼而且熱﹐更兼煩躁異常﹐加天花粉八錢。連服三劑後﹐覺左半身筋骨作疼﹐蓋其左半身從前麻木無知覺﹐至此時始有知覺也。其脈之弦硬亦稍愈。遂卽原方略爲加減﹐又服數劑﹐脈象已近和平﹐手足稍能運動﹐從前起臥轉身皆需人﹐此時則無需人矣。於斯攺用起痿湯﹐服數劑﹐手足之運動漸有力﹐而脈象之弦硬又似稍增﹐且腦中之疼與熱從前服藥已愈﹐至此似又微覺疼熱﹐是不受黃之升補也。

因卽原方將黃減去﹐又服數劑﹐其左手能持物﹐左足能任地矣﹐頭中亦分毫不覺疼熱。再診其脈已和平如常﹐遂又加黃﹐將方中花粉攺用八錢﹐又加天冬八錢﹐連服六劑可扶杖徐步﹐仍覺乏力。繼又爲擬養腦利肢湯﹐服數劑後﹐心中又似微熱﹐因將花粉攺用八錢﹐又加帶心寸麥冬七錢﹐連服十劑全愈。

按﹕此証之原因不但腦部充血﹐實又因腦部充血之極而至於溢血。迨至充血溢血治愈﹐而痿廢仍不愈者﹐因從前溢出之血畱滯腦中未化﹐而周身經絡兼有閉塞處也。是以方中多用通气化血之品。又恐久服此等藥或至气血有損﹐故又少加參助之﹐且更用玄參﹑花粉諸藥以解參之熱﹐赭石﹑牛膝諸藥以防參之升﹐可謂熟籌完全矣。然服後猶有覺熱之時﹐其脈象仍有稍變弦硬之時﹐於斯或減參﹐或多加涼藥﹐精心酌斟﹐息息與病機相赴﹐是以終能治愈也。至於二方中藥品平均之實偏於涼﹐而服之猶覺熱者﹐誠以參之性可因補而生熱﹐兼以此証之由來﹐又原因臟腑之熱挾气血上衝也。

三﹑醫論

○論四肢疼痛其病因涼熱各異之治法

從來人之腿疼者未必臂疼﹐臂疼者未必腿疼﹐至於腿臂一時並疼﹐其致疼之因﹐腿與臂大抵相同矣。

而愚臨證四十餘年﹐治愈腿臂一時並疼者不勝記。獨在奉曾治一媼﹐其腿臂一時並疼﹐而致腿疼臂疼之病因則各異﹐今詳錄其病案於下。

奉天佟姓媼﹐年五十七歲﹐於仲冬漸覺四肢作疼﹐延醫服藥三十餘劑﹐浸至臥牀不能轉側﹐晝夜疼痛不休。至正月初旬﹐求爲診視﹐其脈左右皆浮而有力﹐舌上微有白苔﹐知其兼有外感之熱也。西藥阿斯匹林善發外感之汗﹐又善治肢體疼痛﹐俾用一瓦半﹐白糖水送下﹐以發其汗。翌日視之﹐自言汗後疼稍愈﹐能自轉側。而其脈仍然有力﹐遂投以連翹﹑花粉﹑當歸﹑丹參﹑白芍﹑乳香﹑沒藥諸藥﹐兩臂疼愈彊半﹐而腿疼則加劇。自言兩腿得熱則疼減﹐若服熱藥其疼當愈。於斯又攺用當歸﹑牛膝﹑續斷﹑狗脊﹑骨碎補﹑沒藥﹑五加皮諸藥﹐服兩劑後腿疼見愈﹐而臂疼又加劇。是一人之身﹐腿畏涼﹑臂畏熱也。夫腿旣畏涼﹐其疼也必因有凝結之涼﹔臂旣畏熱﹐其疼也必因有凝結之熱。籌思再三﹐實難疏方。細診其脈﹐從前之熱象已無﹐其左關不任重按。恍悟其上熱下涼者﹐因肝木稍虛﹐或肝气兼有郁滯﹐其肝中所寄之相火不能下達﹐所以兩腿畏涼﹔其火郁於上焦﹐因肝虛不能敷布﹐所以兩臂畏熱。向曾治友人劉××左臂常常發熱﹐其肝脈虛而且郁﹐投以補肝兼舒肝之劑而愈﹐以彼例此﹐知旋轉上熱下涼之機關﹐在調補其肝木而已。遂又爲疏方用淨萸肉一兩﹐當歸﹑白芍各五錢﹐乳香﹑沒藥﹑續斷各四錢﹐連翹﹑甘艸各三錢﹐每日煎服一劑。又俾於每日用阿斯匹林一瓦分三次服下。數日全愈。方中重用萸肉者﹐因萸肉得木气最全﹐酸斂之中大具條暢之性﹐是以善補肝又善舒肝。《神農本艸經》謂其逐寒濕痺﹐四肢之作疼﹐亦必有痺而不通之處也。

況又有當歸﹑白芍﹑乳香﹑沒藥以爲之佐使﹐故能奏效甚捷也。

三﹑醫論

○論治偏枯者不可輕用補陽還五湯

今之治偏枯者多主气虛之說﹐而習用《醫林攺錯》補陽還五湯。然此方用之有效有不效﹐更間有服之卽僨事者﹐其故何也﹖蓋人之肢體運動原腦髓神經爲之中樞﹐而腦髓神經所以能司運動者﹐實賴腦中血管爲之濡潤﹐胸中大气爲之斡旋。乃有時腦中血管充血過度﹐甚或至於破裂﹐卽可累及腦髓神經﹐而腦髓神經遂失其司運動之常職﹔又或有胸中大气虛損過甚﹐更或至於下陷﹐不能斡旋腦髓神經﹐而腦髓神經亦恆失其司運動之常職。此二者﹐一虛一實﹐同爲偏枯之證﹐而其病因實判若天淵。設或藥有誤投﹐必至凶危立見。是以臨此證者﹐原當細審其脈﹐且細詢其未病之先狀況何如。若其脈細弱無力﹐或時覺呼吸短气﹐病發之後並無心熱頭疼諸證﹐投以補陽還五湯﹐恆見效。卽不效﹐亦必不至有何獘病。若其脈洪大有力﹐或弦硬有力﹐更預有頭疼眩暈之病﹐至病發之時﹐更覺頭疼眩暈益甚﹐或兼覺心中發熱者﹐此必上升之血過多﹐致腦中血管充血過甚﹐隔管壁泌出血液﹐或管壁少有罅漏流出若干血液﹐若其所出之血液﹐粘滯左邊司運動之神經﹐其右半身卽偏枯﹐若粘滯右邊司運動之神經﹐其左半身卽偏枯。此時若投以拙擬建瓴湯﹐一二劑後頭疼眩暈卽愈。繼續服之﹐更加以化瘀活絡之品﹐肢體亦可漸愈。若不知如此治法﹐惟確信王勛臣補陽還五之說﹐於方中重用黃﹐其上升之血益多﹐腦中血管必將至破裂不止也﹐可不愼哉﹗如以愚言爲不然﹐而前車之鑑固有醫案可徵也。

邑某君﹐年過六旬﹐患偏枯原不甚劇。欲延城中某醫治之﹐不遇。適有在津之老醫初歸﹐造門自薦。服其藥後﹐卽昏不知人﹐遲延半日而卒。後其家人持方質愚﹐系仿補陽還五湯﹐重用黃八錢。知其必系腦部充血過度以致偏枯也﹐不然服此等藥何以僨事哉﹖又嘗治直隸王××﹐其口眼略有歪斜﹐左半身微有不利﹐時作頭疼﹐間或眩暈﹐其脈象洪實﹐右部尢甚﹐知其系腦部充血。問其心中﹐時覺發熱。治以建瓴湯﹐連服二十餘劑全愈。王××愈後甚喜﹐而轉念忽有所悲﹐因告愚曰「五捨弟從前亦患此證﹐醫者投以參之劑﹐竟至不起。向以爲病本不治﹐非用藥有所錯誤﹐今觀先生所用之方﹐乃知前方固大謬也。」統觀兩案及王××之言﹐則治偏枯者不可輕用補陽還五湯﹐不愈昭然哉﹗而當時之遇此證者﹐又或以爲中風而以羌活﹑防風諸藥發之﹐亦能助其血益上行﹐其獘與誤用參者同也。蓋此證𨿽有因兼受外感而得者﹐然必其外感之熱傳入陽明﹐而後激動病根而猝發﹐是以𨿽挾有外感﹐亦不可投以發表之藥也。

三﹑醫論

○論鼻淵治法

《內經》謂「膽移熱於腦則辛鼻淵。」者﹐鼻通腦之徑路也。辛﹐則中覺刺戟也。鼻淵者﹐鼻流濁涕如淵之不竭也。蓋病名鼻淵﹐而其病竈實在於﹐因中粘膜生炎﹐有似腐爛﹐而病及於腦也。其病標在上﹐其病本則在於下﹐故《內經》謂系膽之移熱。

而愚臨證品驗以來﹐知其熱不但來自膽經﹐恆有來自他經者。而其熱之甚者﹐又恆來自陽明胃腑。膽經之熱﹐大抵由內傷積熱而成。胃腑之熱﹐大抵由伏气化熱而成。臨證者若見其脈象弦而有力﹐宜用藥淸其肝膽之熱﹐若膽艸﹑白芍諸藥﹐而少加連翹﹑薄荷﹑菊花諸藥輔之﹐以宣散其熱﹐且以防其有外感拘束也。若見其脈象洪而有力﹐宜用藥淸其胃腑之熱﹐若生石膏﹑知母諸藥﹐亦宜少加連翹﹑薄荷﹑菊花諸藥輔之。且濁涕常流﹐則含有毒性﹐若金銀花﹑甘艸﹑花粉諸藥皆可酌加也。若病久陰虛﹐脈有數象者﹐一切滋陰退熱之藥皆可酌用也。後世方書治此證者﹐恆用蒼耳﹑辛夷辛溫之品﹐此顯與經旨相背也。夫經旣明言爲膽之移熱﹐則不宜治以溫藥可知。且明言辛鼻淵﹐不宜更用辛溫之藥助其益辛﹐更可知矣。卽使証之初得者﹐或因外感拘束﹐宜先投以表散之藥﹐然止宜辛涼而不可用辛溫也。是以愚遇此証之脈象稍浮者﹐恆先用西藥阿斯匹林瓦許汗之﹐取其旣能解表又能退熱也。拙著石膏解中﹐載有重用生石膏治愈此証之案數則﹐可以參觀。又此證便方﹐用絲瓜蔓煎湯飲之﹐亦有小效。若用其湯當水煎治鼻淵諸藥﹐其奏效當尢捷也。

三﹑醫論

○詳論咽喉證治法

咽喉之證﹐有內傷外感﹐或涼或熱﹐或虛或實﹐或有傳染或無傳染之殊。今試逐條詳論之於下。

傷寒病恆兼有咽喉之證。《傷寒論》陽明篇第二十節

云「陽明病但頭眩﹐不惡寒﹐故能食而咳﹐其人必咽痛。若不咳者﹐咽亦不痛。」按此節但言咽痛﹐未言治法。乃細審其文義﹐是由太陽初傳陽明﹐胃腑之熱猶未實﹝是以能食﹞﹐其熱兼彌漫於胸中﹝胸中屬太陽當爲陽明病連太陽﹞﹐上燻肺臟﹐所以作咳﹐更因咳而其熱上竄﹐所以咽痛。擬治以白虎湯去甘艸加連翹﹑川貝母。

少陰篇第三節

﹐「病患脈陰陽俱緊﹐反汗出者﹐亡陽也﹐此屬少陰﹐法當咽痛。」此節亦未列治法。

按少陰脈微細﹐此則陰陽俱緊﹐原爲少陰之變脈。緊脈原不能出汗﹐因其不當出汗者而反自汗﹐所以知其亡陽。其咽痛者﹐無根之陽上竄也。擬用大劑八味地黃湯﹐以芍藥易丹皮﹐再加蘇子﹑牛膝﹐收斂元陽歸根以止汗﹐而咽痛自愈也。

【加減八味地黃湯】大懷熟地﹝一兩﹞淨萸肉﹝一兩﹞生懷山藥﹝八錢﹞生杭芍﹝三錢﹞大云苓片﹝二錢﹞澤瀉﹝錢半﹞烏附子﹝二錢﹞肉桂﹝二錢去粗皮後入﹞懷牛膝﹝三錢﹞蘇子﹝二錢研炒﹞

煎湯盅半﹐分兩次溫服。

少陰篇第三十節

云「少陰病﹐下利﹑咽痛﹑胸滿﹑心煩者﹐豬膚湯主之。」按此證乃少陰之熱彌漫於三焦也。是以在上與中﹐則爲咽痛煩滿﹐因腎中眞陰不能上升與陽分相濟﹐所以多生燥熱也﹔在下﹐則爲下利﹐因髒病移熱於腑﹐其膀胱瘀滯﹐致水歸大腸而下利也。至治以豬膚湯者﹐以豬爲水蓄﹐其膚可熬膠﹐汁液尢勝﹐原能助腎陰上升與心陽調劑以化燥熱。而又伍以白蜜之涼潤﹐小粉之沖和﹐熬之如粥﹐服後能畱戀於腸胃﹐不致隨下利瀉出﹐自能徐徐敷布其气化﹐以淸三焦彌漫之熱也。

少陰篇第三十一節

云「少陰病二﹑三日﹐咽痛者﹐可與甘艸湯。不瘥者與桔梗湯。」此亦少陰病之熱者也。用甘艸湯取其能潤肺利咽﹐而其甘緩之性又能緩心火之上炎﹐則下焦之燥熱可消也。用桔梗湯者﹐取其能升提腎中之眞陰﹐俾陰陽之气互相接續﹐則上焦之陽自不浮越以鑠肺燻咽﹐且其上達之力又善散咽喉之郁熱也。按後世治咽喉證者皆忌用桔梗﹐然果審其脈爲少陰病之微細脈﹐用之固不妨也。況古所用之桔梗皆是苦桔梗﹐其性能升而兼能降﹐實具有開通之力也。

少陰篇第三十二節

云「少陰病﹐咽中傷生瘡﹐不能言語﹐聲不出者﹐苦酒湯主之。」按少陰之脈原絡肺上循喉嚨﹐是以少陰篇多兼有咽喉之病。至治以苦酒湯﹐唐氏爲苦酒與半夏同用可使咽中之瘡速破。苦酒卽今之醋﹐醋調生半夏末外敷原可消瘡﹐不必皆攻之使破之。

厥陰篇第九節

云「傷寒先厥後發熱﹐下利必自止﹐而反汗出﹐咽中痛﹐其喉爲痺。」按此節之咽痛﹐以多亡陰也﹐與少陰篇之汗出亡陽者原互相對照。蓋其人之肝臟蘊有實熱﹐因汗出過多耗其陰液﹐其熱遂上竄郁於咽中而作痛﹐故曰其咽爲痺。痺者熱與气血凝滯不散也。仲師當日未言治法﹐而愚思此證當用酸斂之藥以止其汗﹐涼潤之藥以復其液﹐宣通之藥以利其咽﹐匯集爲方﹐庶可奏功。爰將所擬之方詳錄於下。

【斂陰瀉肝湯】生杭芍﹝兩半﹞天花粉﹝一兩﹞射幹﹝四錢﹞浙貝母﹝四錢搗碎﹞酸石橊﹝一个連皮搗爛﹞

同煎湯一盅半﹐分兩次溫服下。

上所錄傷寒兼咽喉病者六節﹐傷寒中之咽喉證大略已備。而愚臨證多年﹐知傷寒兼病咽喉又有出於六節之外者﹐試舉治驗之案一則明之。

愚在奉時治一朱姓學生﹐患傷寒三四日﹐蜷臥昏昏似睡﹐間作譫語﹐呼之眼微開﹐舌上似無苔﹐而舌皮甚幹﹐且有黑斑﹐咽喉疼痛﹐小便赤而熱﹐大便數日未行﹐脈微細兼沈﹐心中時覺發熱﹐而肌膚之熱度如常。此乃少陰傷寒之熱證﹐因先有伏气化熱﹐乘腎臟虛損而竄入少陰﹐遏抑腎气不能上達﹐是以上焦燥熱而舌斑咽痛也﹐其舌上有黑斑者﹐亦爲腎虛之現象。至其病旣屬熱而脈微細者﹐誠以脈發於心﹐腎气因病不能上達與心相濟﹐其心之跳動卽無力﹐此所以少陰傷寒無論或涼或熱其脈皆微細也。

遂爲疏方﹕生石膏細末二兩﹐生懷山藥一兩﹐大潞參六錢﹐知母六錢﹐甘艸二錢﹐先用鮮茅根二兩煮水﹐以之煎藥﹐取淸湯三盅﹐每溫服一盅調入生雞子黃一枚。服藥一次後﹐六脈卽起。服至二次﹐脈轉洪大。服至三次﹐脈象又漸和平﹐精神亦復﹐舌漧咽痛亦見愈。翌日卽原方略爲加減﹐再服一劑﹐諸病全愈。按上所用之方﹐卽坎離互根湯。方之細解詳於本方後﹐玆不贅。

至於溫病﹐或溫而兼疹﹐其兼咽喉證者尢多。方書名其證爲爛喉痧﹐其證多系有傳染之毒菌。治之者﹐宜注意淸其溫熱﹐解其疹毒﹐其咽喉之證亦易愈。試舉治驗之案以明之。

戌辰在津﹐有宋××長子××患溫疹兼喉證。醫者皆忌重用涼藥﹐服其藥數劑﹐病轉增劇。繼延愚爲診視﹐其脈洪長有力﹐純乎陽明胃腑蘊有實熱﹔其疹似靨未靨﹔視其咽喉兩旁紅﹐微有爛處﹔心中自覺熱甚﹔小便短赤﹔大便三日未行。爲開大劑白虎湯﹐加連翹四錢﹐薄荷葉錢半以托疹外出。方中石膏重用生者四兩﹐將藥煎湯三盅﹐分三次溫飲下﹐病大見愈﹐而脈仍有力﹐咽喉食物猶疼。繼又用原方﹐先取鮮白茅根二兩煮水以煎藥﹐仍分三次服下﹐盡劑而愈﹐大便亦通下。後其次子亦患溫疹喉證﹐較其兄尢劇。仍治以前方﹐初次卽用茅根湯煎藥﹐藥方中生石膏初用三兩﹐漸加至五兩始愈。繼其幼女年七歲亦患溫疹喉證﹐較其兩兄尢重﹐其疹周身成一个﹐肉皮皆紅﹝俗謂此等疹皆不能治愈﹞。亦治以前方﹐爲其年幼方中生石膏初用二兩﹐後加至六兩﹐其熱稍退而喉痛不減﹐其大便六日未行﹐遂單用淨芒硝俾淬水服下﹐大便卽通﹐其熱大減﹐喉痛亦愈彊半。再診其脈𨿽仍有力﹐實有浮而還表之象﹐遂用西藥阿斯匹林一瓦﹐因病機之外越而助其出汗。果服後周身得汗﹐霍然全愈。

溫疹之證。西人名爲猩紅熱﹐有毒菌傳染﹐原不易治﹐而兼咽喉證者治之尢難。仲景所謂「陽毒爲病﹐面赤斑斑如錦紋﹐咽喉痛﹐唾膿血」者﹐當卽此證。近世方書中又名爲爛喉痧﹐謂可治以《傷寒論》麻杏甘石湯。然麻杏甘石湯中石膏之分量原爲麻黃之二倍。若借用其方則石膏之分量當十倍於麻黃﹝石膏一兩麻黃一錢﹞﹔其熱甚者﹐石膏之分量又當二十倍於麻黃﹝石膏二兩麻黃一錢﹞﹐然後用之無獘。

滄州友人董××﹐年過三旬﹐初則感冒發頤﹐繼則漸腫而下延至胸膺﹐服藥無效。時當中秋節後﹐淋雨不止﹐因病勢危急﹐冒雨驅車迎愚。旣至﹐見其頷下連頸﹐壅腫異常﹐撫之硬而且熱﹐色甚紅﹐純是一團火毒之气﹐下腫已至心口﹔其牙關不開﹐咽喉腫疼﹐自牙縫進水半口﹐必以手掩口﹐十分用力始能下咽﹔且痰涎塡滿胸中﹐上至咽喉﹐並無容水之處﹐進水少許﹐必換出痰涎一口﹔且覺有气自下上衝﹐常作呃逆﹔其脈洪滑而長﹐重按有力﹐一分鐘約近九十至﹔大便數日未行。愚曰「此俗所稱蝦蟆瘟也。其毒熱熾盛﹐盤踞陽明之府﹐若火之燎原﹐必重用生石膏淸之﹐乃可緩其毒熱之勢。」從前醫者在座﹐謂曾用生石膏一兩﹐毫無功效。愚曰「石膏乃微寒之藥﹐《神農本艸經》原有明文﹐僅用兩許何能淸此熾盛之熱毒。」遂爲疏方﹐用生石膏四兩﹐淸半夏四錢﹐金綫重樓三錢﹐連翹二錢﹐射幹二錢。煎服後﹐覺藥停胸間不下﹐其熱與腫似有益增之勢。知其證兼結胸﹐火熱無下行之路﹐故益上衝也。復急取生石膏四兩﹐赭石三兩﹐又煎湯服下﹐仍覺停於胸間。又急取赭石三兩﹐蔞仁二兩﹐芒硝八錢﹐又煎湯飲下﹐胸中仍不開通。此時咽喉益腫﹐再飲水亦不能下咽﹐病家惶恐無措。愚曉之曰「余所以連次亟亟用藥者﹐正爲此病腫勢浸長﹐恐稍緩則藥不能進。今其胸中旣貯如許多藥﹐斷無不下行之理。藥下行則結開便通﹐毒火隨之下降﹐而上焦之腫熱必消矣。」時當晚十點鐘﹐至夜半覺藥力下行﹐黎明下燥糞若干﹐上焦腫熱覺輕﹐水漿可進﹐晨飯時牙關亦微開﹐服茶湯一碗。午後腫熱又漸增﹐撫其胸﹐熱又烙手﹐脈仍洪實。意其燥糞必未盡下﹐遂投以大黃四錢﹐芒硝五錢﹐又下燥糞﹐兼有溏糞﹐病遂大愈。而腫處之硬者仍不甚消﹐胸間撫之猶熱﹐脈象亦仍有餘熱。又用生石膏四兩﹐金銀花﹑連翹各五錢﹐煎湯一大碗﹐分數次溫飲下﹐日服一劑﹐三日全愈。按此病實溫疫﹝疫有寒溫兩種而寒者甚少﹞﹐確有傳染至猛至烈之毒菌﹐是以難治。又按此證當二次用藥時﹐若加硝﹑黃於藥中﹐早通其大便﹐或不至以後如此危險﹐而當時閱歷未深﹐猶不能息息與病機相赴也。

有白喉證﹐其發白或至腐爛﹐實爲傳染病之一端。其證大抵先有蘊熱﹐則易受傳染。爲其證內傷爲重﹐宜用涼潤滋陰淸火之品﹐而忌用表散之劑。然用辛涼之藥以散其火郁﹐若薄荷﹑連翹諸藥固所不忌也。《白喉忌表抉微》中之養陰淸肺湯﹑神仙活命湯二方﹐原爲治白喉良方。而神仙活命湯中宜加連翹三錢﹔熱甚者可將方中生石膏加倍﹐或加兩倍﹔若大便不通者﹐大黃﹑芒硝皆可酌加。白喉之病﹐又恆有與爛喉痧相並者﹝參觀醫案中溫疹兼喉痧治沈姓學生病案﹞。

又《靈樞》癰疽篇謂﹕「癰發於嗌中﹐名曰猛疽﹐猛疽不治﹐化爲膿﹐膿不瀉﹐塞咽﹐半日死。」按此證卽後世所謂截喉癰。初起時﹐咽喉之間紅腫甚劇﹐宜用消瘡之藥散之﹐兼用扁鍼刺之使多出血。若待其膿成而後瀉之﹐恐不容待其成膿卽有危險也。

【消腫利咽湯】天花粉﹝一兩﹞連翹﹝四錢﹞金銀花﹝四錢﹞丹參﹝三錢﹞

射幹﹝三錢﹞玄參﹝三錢﹞乳香﹝二錢﹞沒藥﹝二錢﹞

炙山甲﹝錢半﹞薄荷葉﹝錢半﹞

脈象洪實者加生石膏一兩﹐小便不利者加滑石六錢﹐大便不通者加大黃三錢。

咽喉之證熱者居多﹐然亦間有寒者﹝參觀「論喉證治法」內治劉姓童子一案﹞。又咽喉兩旁微髙處﹐西人謂之扁桃腺﹐若紅腫西人謂之扁桃腺炎。若其處屢次紅腫﹐漸起疙瘩﹐服淸火藥則微消﹐或略有感冒﹐或稍有內熱復起者﹐此是扁桃腺炎已有根蒂﹐非但服藥所能愈﹐必用手術割去之﹐再投以淸火消腫之藥﹐始能除根。若不割去﹐在幼童可累其身體之發達。

《金匱》謂婦人咽中如有炙臠﹝吐之不出吞之不下俗謂之梅核气病﹞﹐此亦咽喉証之一也。按﹕此證注疏家謂系痰气阻塞咽喉之中﹐然此證實兼有沖气之衝也。原方半夏濃朴湯主之﹐是以半夏降衝﹐濃朴開气﹐茯苓利痰﹐生薑﹑蘇葉以宣通其气化。愚用此方時﹐恆加赭石數錢﹐兼鍼其合谷﹐奏效更速﹝此證不但婦人男子亦間有之﹞。

三﹑醫論

○論喉證治法

愚弱冠時已爲人疏方治病﹐然因年少﹐人多不相信。值裏中有病喉者﹐延醫治療﹐煩愚作陪﹐病者喉腫甚﹐呼吸頗難﹐醫者猶重用發表之劑﹐而所用發表之藥又非辛涼解肌﹐愚甚不以爲然﹐出言駁之。醫者謂系纏喉風證﹐非發透其汗不能消腫。病家信其說﹐誤服其藥﹐竟至不救。後至津門應試﹐值《白喉忌表抉微》書新出﹐閱之。見其立論以潤燥滋陰淸熱爲主﹐惟少加薄荷﹑連翹以散郁熱﹐正與從前醫者所用之藥相反。

因喜而試用其方﹐屢奏功效。後值邑中患喉證者頗多﹐用《白喉忌表抉微》治法﹐有效有不效。觀喉中﹐不必發白﹐恆紅腫異常。有言此系爛喉痧者﹐又或言系截喉癰者﹐大抵系一時之癘气流行而互相傳染也。其病初得脈多浮而微數﹐或浮而有力﹐久則兼有洪象﹐此喉證兼瘟病也。

此時愚年近三旬﹐臨證恆自有見解﹐遇脈之初得浮數有力者﹐重用玄參﹑花粉以淸其熱﹐牛蒡﹑連翹以利其喉﹐再加薄荷葉二錢以透其表﹐類能奏效。其爲日旣深﹐脈象洪而有力者﹐又恆用白虎湯加銀花﹑連翹﹑乳香﹑沒藥治愈。爲其有截喉癰之名﹐間有加炙山甲﹐以消其癰腫者。其腫處甚劇﹐呼吸有窒礙者﹐恆先用鈹鍼刺出惡血﹐俾腫消然後服藥﹐鍼藥並施﹐其奏功亦愈速。

然彼時𨿽治愈多人﹐而爛喉痧﹑截喉癰之名究未見諸書也。後讀《靈樞》癰疽篇謂「癰發於嗌中﹐名曰猛疽﹐猛疽不治﹐化爲膿﹐膿不瀉﹐塞咽﹐半日死。」經旣明言癰發嗌中﹐此後世截喉癰之名所由來也。至謂不瀉其膿則危在目前﹐是鍼刺瀉膿原爲正治之法﹐卽不待其化膿﹐鍼刺以出其惡血亦可爲正治之法矣。又閱《傷寒論》﹐「陽毒之爲病面赤斑斑如錦紋﹐咽喉痛﹐唾膿血﹐五日可治﹐七日不可治。」王孟英解曰「陽毒卽後世之爛喉痧耳。」是爛喉痧衍之傷寒﹐而相傳已久﹐截喉癰卽爛喉痧之重者也。蓋白喉與爛喉痧證均有外感﹐特白喉證內傷重而外感甚輕﹐其外來之邪惟襲入三焦﹐三焦色白﹐是以喉現白色﹐故方中宣散之品但少用薄荷﹑連翹已能逐邪外出。至爛喉痧原卽《傷寒論》之陽毒﹐其中挾有瘟毒之气﹐初得之時﹐原宜重用宣散之品﹐然宜散以辛涼﹐而斷不可散以溫熱﹐且又宜重用涼藥以佐之。此爲喉証之大略也。

而愚臨證數十年﹐知喉證中原有諸多變證﹐今詳錄二則以備參觀。

愚在籍時﹐有劉姓童子﹐年逾十齡﹐咽喉腫疼﹐心中滿悶杜塞﹐劇時呼吸頓停﹐兩目上翻﹐身軀後挺。

然其所以呼吸頓停者﹐非咽喉杜塞﹐實覺胸膈杜塞也。診其脈微細而遲﹐其胸膈常覺發涼﹐有時其涼上衝﹐卽不能息而現目翻身挺之象。卽脈審證﹐知系寒痰結胸無疑。其咽喉腫疼者﹐寒痰充溢於上焦﹐迫其心肺之陽上浮也。爲擬方﹕生赭石細末一兩﹐漧薑﹑烏附子各三錢﹐濃朴﹑陳皮各錢半。

煎服一劑﹐胸次頓覺開通﹐咽喉腫疼亦愈彊半。又服兩劑全愈。

奉天孫××﹐年二十﹐得喉證。屢經醫治﹐不外《白喉忌表抉微》諸方加減﹐病日增重﹐醫者諉謂不治。後愚爲診視﹐其脈細弱而數﹐粘涎甚多﹐須臾滿口﹐卽得吐出。

知系脾腎兩虛﹐腎虛則气化不攝﹐陰火上逆﹐痰水上泛﹐而脾土虛損又不能制之﹝若脾土不虛不但能制痰水上泛並能制陰火上逆﹞﹐故其咽喉腫疼﹐粘涎若斯之多也。投以六味地黃湯加於術﹐又少加蘇子。連服十劑全愈。

三﹑醫論

○詳論猩紅熱治法

自入夏以來﹐各處發生猩紅熱﹐互相傳染。天气炎熱而病益加多加劇﹐治不如法﹐恆至不救。夫猩紅熱非他﹐卽痧疹而兼溫病也。嘗實驗痧疹之證﹐如不兼溫病﹐其將出未出之先﹐不過微有寒熱﹐或頭微疼﹐或眼胞微腫﹐或肢體微酸懶﹐或食欲不振。其疹旣出之後﹐其表裏𨿽俱覺發熱﹐而實無熾盛之劇熱。治之者始終投以淸表﹝痧疹始終宜用表藥然宜表以辛涼不宜表以溫熱﹞解毒之劑﹐無不愈者。卽或始終不服藥﹐聽其自出自靨﹐在一星期間亦可自愈。此以其但有疹毒之熱﹐而無溫病之熱相助爲虐﹐故其病易愈耳。

至於疹而兼溫者﹐則與斯迥異。其初病之時疹猶未出﹐卽表裏壯熱﹐因疹毒之熱尙未萌芽﹐而溫病之熱已熾盛也。治之者宜將薄荷﹑連翹﹑蟬蛻諸托表之藥﹐與玄參﹑沙參﹑天花粉諸淸裏之藥並用。其連翹可用三錢﹐薄荷葉﹑蟬蛻可各用錢半﹐玄參﹑沙參﹑花粉可各用五錢﹐再少加金銀花﹑甘艸解毒。若慮其痧疹不能透達﹐可用鮮茅根二兩﹝如無可代以鮮蘆根﹞水煮數沸﹐取淸湯數盅﹐以之代水煎藥﹐煎湯一大盅﹐溫服﹐其疹必完全透出矣。或以外更用鮮茅根數兩煎四五沸以其湯代茶﹐更佳。

若其痧疹𨿽皆透發於外﹐而火猶熾盛﹐且深入陽明之府﹐其舌從前白者至此則漸黃﹐心中煩熱異常﹐或气粗微喘﹐鼻翅動﹐或神昏譫語﹐腦膜生炎﹐其大便漧燥﹐小便赤澀﹐此乃陽明胃腑大實之候。而欲治陽明胃腑之實熱﹐《傷寒論》白虎湯原爲千古不祧之良方。爲其兼有疹毒﹐可於方中加連翹二錢﹐羚羊角一錢﹝另煎兌服或銼細末送服或以金銀花二錢代之﹞﹐再用鮮茅根或鮮蘆根煮湯﹐以之代水煎藥。方中若用生石膏二兩﹐可煎湯兩盅﹐分兩次溫服。若用生石膏三兩﹐可煎湯三盅﹐分三次溫服。一劑熱未淸者﹐可服至數劑﹐以服後熱退﹐大便仍不滑瀉爲度。

若其胃腑𨿽有大熱﹐因小便不利而大便滑瀉者﹐白虎湯又不可驟服。宜先用滑石﹑生懷山藥各一兩﹐生杭芍八錢﹐連翹﹑蟬蛻各錢半﹐甘艸三錢﹝此方卽拙擬滋陰宣解湯﹞﹐煎湯一大盅服之﹐其滑瀉當卽止。瀉止之後﹐熱猶不退者﹐宜於初次方中加滑石六錢﹐服之以退其熱﹐仍宜煎湯數盅﹐徐徐溫服。至於大熱已退﹐疹已見靨﹐而其餘熱猶盛者﹐宜再治以滋陰淸熱解毒之劑﹐而仍少加托表之藥佐之。方用玄參八錢﹐沙參﹑花粉各五錢﹐連翹﹑金銀花﹑鮮蘆根各三錢﹐甘艸二錢﹐可連服數劑。其熱降序﹐藥劑亦宜隨之降序﹐迨服至其熱全消停服。以上諸方﹐若遇證兼喉痧者﹐宜於方中加射幹﹑生蒲黃各三錢。惟治大便滑瀉方中不宜加。可外用硼砂﹑生寒水石各二錢﹐梅片﹑薄荷冰各一分﹐共研細吹喉中。

猩紅熱本非危險之證﹐而所以多危險者﹐以其證現白虎湯證時﹐醫者不敢放膽用白虎湯治之也。至愚治此證時﹐不但胃腑大實之候可放膽投以大劑白虎湯﹔卽當其疹初見點﹐其人表裏壯熱﹐脈象浮洪﹐但問其大便實者﹐恆用生石膏一兩或兩半煎湯﹐送服西藥阿斯匹林二分﹐周身得微汗﹐其疹全發出而熱亦退矣。

曾治一六七歲幼女﹐病溫半月不愈。其脈象數而有力﹐肌膚熱而漧澀﹐其心甚煩躁﹐輾轉牀上不能安臥。疑其病久陰虧﹐不堪外感之灼熱﹐或其痧疹之毒伏藏未能透出﹐是以其病之現狀若斯。問其大便﹐三日未行。投以大劑白虎加人參湯﹐以生山藥代粳米﹐又爲加連翹二錢﹐蟬蛻一錢﹐煎湯兩盅﹐分數次溫飲下。

連服二劑﹐大便通下﹐大熱已退﹐心中仍騷擾不安。再診其脈﹐已還浮分﹐疑其餘熱可作汗解﹐遂用阿斯匹林一瓦和白糖沖水服之﹐周身得微汗﹐透出白痧若干﹐病遂愈。由斯知阿斯匹林原可爲透發痧疹之無上妙藥。而石膏質重气輕原亦具透表之性﹐又伍以最善發表之阿斯匹林﹐其涼散之力盡透於外﹐化作汗液而不復畱中﹝石膏煮水毫無汁漿是以不復畱中﹞﹐是以胃腑之熱未實而亦可用也。愚臨證五十年﹐治此證者不知凡幾﹐其始終皆經愚一人治者﹐約皆能爲之治愈也。

天津許姓學生﹐年八歲﹐於庚申仲春出疹﹐初見點兩日卽靨。家人初未介意。遲數日﹐忽又發熱﹐其父原知醫﹐意其疹毒未透﹐自用藥表之﹐不效。延他醫治療﹐亦無效﹐延愚診視﹐其脈象細數有力﹐肌膚甚熱﹐問其心中﹐亦甚熱﹐气息微喘﹐漧咳無痰﹐其咽喉覺疼﹐其外咽喉兩旁各起疙瘩大如桃核之巨者﹐撫之則疼﹐此亦疹毒未透之所致也。且視其舌苔﹐已黃﹐大便數日未行﹐知其陽明府熱已實﹐必須淸熱與表散之藥並用﹐方能有效。遂爲疏方﹕鮮茅根半斤﹝切碎﹞﹐生石膏二兩﹝搗細﹞﹐西藥阿斯匹林一瓦半。先將茅根﹑石膏水煮四五沸﹐視茅根皆沈水底﹐其湯卽成。取淸湯一大碗﹐分三次溫飲下﹐每飲一次﹐送服阿斯匹林半瓦。初次飲後﹐遲兩點鐘再飲第二次。若初服後卽出汗﹐後二次阿斯匹林宜少用。如法將藥服完﹐翌日視之﹐上半身微見紅點﹐熱退彊半﹐脈亦較前平和﹐喉疼亦稍輕﹐其大便仍未通下。遂將原方茅根攺用五兩﹐石膏攺用兩半﹐阿斯匹林攺用一瓦﹐仍將前二味煎湯分三次送服阿斯匹林。服後疹出見多﹐大便通下﹐表裏之熱已退十之八九﹐咽喉之疼又輕﹐惟外邊疙瘩則仍舊。愚恐其所出之疹仍如從前之靨急﹐俾每日用鮮茅根四兩以之煮湯當茶外﹐又用金銀花六錢﹐甘艸三錢﹐煎湯一大杯﹐分三次溫服﹐每次送梅花點舌丹一丸﹝若在大人可作兩次服每次送服二丸﹞。如此四日﹐疙瘩亦消無芥蒂矣。

按﹕此證脈僅細數有力﹐原非洪大有力﹐似石膏可以少用﹐而方中猶用生石膏二兩及兩半者﹐因與若干之茅根同煮﹐而茅根之渣可以減去石膏之力也。再此證若於方中多用羚羊角數錢﹐另煎湯兌藥中服之﹐亦可再將疹表出。而其價此時太昂﹐無力之家實辦不到﹐是以愚擬得茅根﹑石膏﹑阿斯匹林並用以代之。凡証之宜用羚羊角者﹐可將此三味爲方治之也。且此三味並用﹐又有勝於但用羚羊角之時也﹝羚羊角解下有治愈之案可參觀﹞。

三﹑醫論

○論鼠疫之原因及治法

﹝附﹕坎離互根湯﹞

自鼠疫之證流毒甚烈﹐醫者對於此證未之前聞﹐卽治療此證未有專方﹐致患此證者百中難愈二三﹐良可慨也。不知此證發生之初﹐原是少陰傷寒中之熱證類﹐至極點始醞釀成毒﹐互相傳染。今欲知此証之原因及治法﹐須先明少陰傷寒之熱證。

嘗讀《傷寒論》少陰篇﹐所載之證有寒有熱﹐論者多謂寒水之气直中於少陰﹐則爲寒證﹔自三陽傳來﹐則爲熱證。執斯說也﹐何以陰病兩三日卽有用黃連阿膠湯及大承气湯者﹖蓋寒气侵人之重者﹐若當時竄入陰爲少陰傷寒之寒證。其寒气侵人之輕者﹐伏於三焦脂膜之中﹐不能使人卽病﹐而阻塞气化之流通﹐暗生內熱﹐後因腎臟虛損﹐則伏气所化之熱卽可乘虛而入腎。或腎中因虛生熱﹐與伏气所化之熱相招引﹐伏气爲同气之求﹐亦易入腎﹐於斯虛熱實熱﹐相助爲虐﹐互傷腎陰﹐致腎气不能上潮於心﹐多生煩躁﹝此少陰病有心中煩躁之理﹞。再者﹐心主脈﹐而屬火﹐必得腎水之上濟﹐然後陰陽互根﹐跳動常旺﹔今旣腎水不上潮﹐則陰陽之气不相接續﹐失其互根之妙用﹐其脈之跳動多無力﹝此少陰病無論寒熱其脈皆微細之理﹞。人身之精神與人身之气化原相憑根據﹐今因陰陽之气不相接續﹐則精神失其憑根據﹐遂不能振作而昏昏欲睡﹝此少陰病但欲寐之理﹞。且腎陰之气旣不能上潮以濡潤上焦﹐則上焦必幹而發熱﹐口舌無津﹐肺臟因幹熱而咳嗽﹐咽喉因幹熱而作痛﹐此皆少陰之兼證﹐均見於少陰篇者也。《內經》謂﹕「冬傷於寒﹐春必病溫」﹐此言伏气化熱爲病也。然其病未必入少陰也。《內經》又謂﹕「冬不藏精﹐春必病溫」﹐此則多系伏气化熱乘虛入少陰之病﹐因此病較伏气入他髒而爲病者難於辧認﹐且不易治療﹐故於冬傷於寒春必溫病之外﹐特爲明辧而重申之也。蓋同是伏气發動﹐竄入少陰爲病﹐而有未屆春令先發於冬令者﹐則爲少陰傷寒﹐卽系少陰傷寒之熱證﹐初得之卽宜用涼藥者也﹔其感春陽之萌動而後發﹐及發於夏﹐發於秋者﹐皆可爲少陰溫病﹐卽溫病之中有郁熱﹐其脈象轉微細無力者也。其病𨿽異而治法則同也。旣明乎此﹐試再進而論鼠疫。

鼠疫之證初起﹐其心莫不煩躁也﹔其脈不但微細﹐恆至數兼遲﹝間有初得脈洪數者乃鼠疫之最輕者﹞﹔其精神頹敗異常﹐閉目昏昏﹐不但欲睡﹐且甚厭人呼喚﹔其口舌不但發幹﹐視其舌上﹐毫無舌苔﹐而舌皮幹亮如鏡﹔其人不但咳嗽咽痛﹐其肺燥之極﹐可至腐爛﹐嘔吐血水﹝奉天人言辛亥年此證垂危時多嘔吐血水﹞。

由斯而論﹐鼠疫固少陰熱証之至重者也。𨿽其成鼠疫之後﹐釀爲毒菌﹐互相傳染﹐變證歧出﹐有爲結核性者﹐有爲敗血性者。而當其起點之初﹐大抵不外上之所述也﹐然此非愚之憑空擬議也﹐試舉一案以徵之﹕一九二一年﹐黑龍江哈爾濱一帶鼠疫盛行﹐奉天防範甚嚴﹐未能傳染入境。惟銀行之間互相交通﹐鼠疫之毒菌因之有所傳染。有銀行施××﹐年三十餘﹐發生肺炎性鼠疫﹐神識時明時憒﹐恆作譫語﹐四肢逆冷﹐心中發熱﹐思食涼物﹐小便短赤﹐大便數日未行。其脈沈細而遲﹐心𨿽發熱﹐而周身肌膚之熱度無異常人﹐且閉目昏昏似睡﹐呼之眼微開﹐此誠《傷寒論》少陰篇所謂但欲寐之景象也。其舌上無苔﹐幹亮如鏡﹐喉中亦幹甚﹐且微覺疼﹐時作漧咳﹐此乃因燥生熱﹐腎气不能上達﹐陰陽不相接續﹐故證象﹑脈象如此﹐其爲鼠疫無疑也。此證若燥熱至於極點﹐肺葉腐爛﹐咳吐血水﹐則不能治矣。猶幸未至其候﹐急用藥調治﹐尙可挽回。其治之之法﹐當以潤燥淸熱爲主﹐又必須助其腎气﹐使之上達﹐與上焦之陽分相接續而成坎離相濟之實用﹐則脈變洪大﹐始爲吉兆。爰爲疏方於下﹕生石膏﹝三兩搗細﹞知母﹝八錢﹞玄參﹝八錢﹞生懷山藥﹝六錢﹞野臺參﹝五錢﹞甘艸﹝三錢﹞

共煎湯三茶盅﹐分三次溫飲下。

按﹕此方卽白虎加人參湯以山藥代粳米﹐而又加玄參也。方中之意﹕用石膏以淸外感之實熱﹔用山藥﹑知母﹑玄參以下滋腎陰﹑上潤肺燥﹔用人參者﹐誠以熱邪下陷於少陰﹐遏抑腎气不能上達﹐而人參補而兼升之力旣能助腎气上達﹐更能助石膏以逐除下陷之熱邪﹐使之上升外散也﹔且凡陰虛兼有實熱者﹐恆但用白虎湯不能退熱﹐而治以白虎加人參湯始能退熱﹐是人參與石膏並用﹐原能立復眞陰於邪熱熾盛之時也。

將藥三次服完﹐身熱﹐脈起﹐舌上微潤﹐精神亦明了﹐惟大便猶未通下﹐內蘊之熱猶未盡淸。俾卽原方再服一劑﹐其大便遂通下﹐餘熱亦遂盡消矣。爲此證無結核敗血之現象﹐而有肺燥﹑舌漧﹑喉疼之徵﹐故可名之爲肺炎性鼠疫也。

後又治一人﹐其病之狀況大致皆與前證同﹐惟其脈之沈細及咽喉之幹疼則較前尢甚﹐仍投以前方﹐俾用鮮白茅根煎湯﹐以之代水煎藥﹐及將藥煎成﹐又調入生雞子黃同服。服後效驗異常﹐因名其方爲坎離互根湯。爰將其方詳細錄出﹐以備醫界之采用。

【坎離互根湯】生石膏﹝三兩搗細﹞知母﹝八錢﹞玄參﹝八錢﹞野臺參﹝五錢﹞

生懷山藥﹝五錢﹞甘艸﹝二錢﹞雞子黃﹝三枚﹞鮮茅根﹝四兩切碎﹞

先將茅根煎數沸﹐視茅根皆沈水底﹐取其湯以之代水﹐煎方中前六味﹐取湯三盅﹐分三次溫服下。每服一次﹐調入生雞子黃一枚。此方比前方多雞子黃﹐而又以茅根湯煎藥者﹐因雞子黃生用善滋腎潤肺﹐而茅根稟少陽最初之气﹐其性涼而上升﹐能發起脈象之沈細也。上方﹐乃取《傷寒論》少陰篇黃連阿膠湯與太陽篇白虎加人參湯之義﹐而合爲一方也。黃連阿膠湯原黃連﹑黃芩﹑芍藥﹑阿膠﹑雞子黃並用。爲此時無眞阿膠﹐故以玄參代之﹔爲方中有石膏﹑知母﹐可以省去黃連﹑黃芩諸藥。

西人謂雞子黃中含有副腎髓質之分泌素﹐故能大滋腎中眞陰﹐實爲黃連阿膠湯中之主藥﹐而不以名湯者﹐以其宜生調入而不可煎湯也。是以單用此一味﹐而黃連阿膠湯之功用仍在。至於白虎加人參湯中去粳米﹐而以生山藥代之﹐以山藥之性旣能和胃﹝原方用粳米亦取其和胃﹞﹐又能助玄參﹑雞子黃滋腎也。用白虎湯以解伏气之熱﹐而更加人參者﹐取人參與石膏並用﹐最善生津止渴﹐以解寒溫之燥熱﹐而其補益之力﹐又能入於下焦﹐以助腎气之上達﹐俾其陰陽之气相接續﹐其脈之微細者可變爲洪大﹐而邪可外透矣。

繼又服之﹐脈之洪大者漸臻於和平﹐而病卽全愈矣。

咳嗽者﹐加川貝母三錢。咽喉疼者﹐加射幹三錢。嘔吐血水者﹐加三七細末二錢﹐犀角﹑羚羊角細末各一錢﹐三味和勻﹐分三次送服﹐或但用三七亦可。其大便不實者﹐宜斟酌緩服。若大便滑瀉者﹐非下焦有寒﹐實因小便不利﹐宜服拙擬滋陰淸燥湯﹐滑瀉止後﹐再服前方﹐又宜將方中石膏減作二兩﹐生山藥倍作一兩﹐緩緩與服。其脈象間有不微細遲緩﹐而近於洪數者﹐此乃鼠疫之最輕者﹐治以此方﹐一服當卽速愈。總之﹐此證燥熱愈甚﹐則脈愈遲弱﹐身轉不熱。若服藥後脈起身熱﹐則病機已向愈矣。

愚初治此證時﹐曾但用白虎加人參湯﹐以生山藥代粳米﹐治愈後﹐擬得此方﹐奏效尢捷。

或疑寒溫之證皆不傳染﹐鼠疫旣爲少陰寒溫証之劇者所成﹐何以獨易傳染﹖不知其傳染之毒菌﹐皆生於病終不愈﹐甚至臟腑潰敗﹐或因陰陽之气久不接續﹐血脈之流通可至閉塞﹐因閉塞而成腐敗﹐此皆足以釀毒以相傳染也﹐少陰寒溫之未變鼠疫者﹐其劇不至此﹐所以不傳染也。至此証之因傳染而成者﹐其毒愈醞釀而愈甚﹐卽病不甚劇而亦可傳他人。所以此病偶有見端﹐卽宜嚴爲防範也。

此証之傳變﹐又分數種。後觀哈爾濱斯年報告之病狀﹐實甚複雜﹐今錄其原文於下﹐以備參考。

一九二一年春﹐哈爾濱報告文。斯年鼠疫之病狀﹕染後三日至七日﹐爲潛伏期。先有頭痛﹑眩暈﹑食欲不振﹑倦怠﹑嘔吐等前驅證。或有不發前驅證者。繼則惡寒﹑戰栗﹐忽發大熱﹐達℃一℃以上﹐或稽畱﹐或漸次降下﹐淋巴管發生腫脹。在發熱前或發熱之一二日內﹐卽發腫塊一个﹐有時一側同發兩个﹐如左股腺與左腋窩腺而並發是也。該腫塊或化膿﹐或消散﹐殊不一定。大部沈嗜眠睡﹝此卽少陰証之但欲寐之理﹞﹐夜間每發譫語。初期多泄瀉二三次。尿含蛋白﹝此傷腎之徵﹞。病後一二日﹐肝脾常見肥大。輕證三四日體溫下降可愈。重證二日至七日多心臟麻痺﹝其脈象細微同於少陰病脈可知﹞。

此證可分腺腫性﹑敗血性﹑肺炎性百斯篤﹝卽鼠疫﹞三種。腺腫百斯篤最占多數﹐一處或各處之淋巴管並其周遭組織俱發炎證。其鼠腺及大腿上三角部之淋巴腺尢易罹之。腋窩腺及頭部腺次之。又間侵後頭腺﹑肘前後腺﹑耳前後腺﹑膝腺等。其敗血性百斯篤﹐發大如小豆之斑﹐疼痛頗甚﹐且卽變爲膿﹐或更進而變壞疽性潰瘍﹐又有誘起淋巴腺炎者。肺炎性百斯篤之證﹐劇烈殊甚﹐一如加答兒性肺炎或格魯布肺炎﹐咯出之痰中含有百斯篤菌﹐乃最猛惡者也。

上段述鼠疫之情狀﹐可爲詳悉盡致﹐而竟未言及治法﹐想西醫對於此證並無確實之治法也。且其謂輕證三四日體溫下降可愈﹔至其重證﹐體溫不下降﹐豈不可用藥使之下降﹖至言重證垂危﹐恆至心臟麻痺﹐推其麻痺之由﹐卽愚所謂腎气不上達於心﹐其陰陽之气不相接續﹐心臟遂跳動無力﹐致脈象沈遲細弱也。此證若當其大熱之初﹐急投以坎離互根湯﹐旣能退熱﹐又能升達腎气﹐其心臟得腎气之助﹐不至麻痺﹐卽不難轉危爲安也。又其謂大部沈嗜眠睡﹐與愚所經歷者之狀似昏睡﹐皆有少陰病但欲寐之現象﹐亦足徵愚謂此證系伏气化熱入腎變成者﹐原非無稽之談也。特是愚前用之方﹐因在奉天未見傳染之毒﹐所以治法不備。

後閱《山西醫志》﹐載有廈門吳錫璜《鼠疫消弭及療法》一篇﹐其用藥注重解毒﹐實能匡愚所不逮﹐爰詳錄之於下﹐以備治斯證者之采取。

原文﹕疫菌旣染﹐危險萬狀。大略分爲腺鼠疫﹑肺鼠疫二種。其爲證也﹐先犯心臟﹐使心力衰弱﹔凡脈搏如絲﹐卽爲疫毒侵犯心臟惟一之確據。其次體溫速升﹐頭痛眩暈﹐或作嘔吐﹐漸漸意識朦朧﹐陷於昏睡譫語﹐狀態癡呆﹐行步蹣跚﹐眼結膜彊度充血﹐舌帶白色﹐如鍛石撒上﹐或污紫如熟李﹐頸腺﹑腋窩﹑大腿上近陰處起腫脹疼痛﹐劇烈者三日卽死。其神气淸者﹐可多遷延數日。尋常用方﹐有效有不效。玆將歷試有效者﹐詳細錄出﹐以公諸醫界。

【王孟英治結核法】初起用王孟英治結核方合神犀丹多服累效。方用金銀花二兩﹐蒲公英二兩﹐皂刺錢半﹐粉甘艸一錢。

嘔者﹐去甘艸﹐加鮮竹茹一兩﹐若無鮮竹茹﹐可以淨靑黛三錢代之。大便祕﹑熱重者﹐加大黃三錢﹐水煎合神犀丹服。如仍不止﹐用藏紅花二錢煎湯﹐送服眞熊膽二分﹐卽止。此方用蒲公英﹑金銀花﹑皂刺合神犀丹﹐不但解毒﹐兼能解血熱﹑散血滯﹐實爲治鼠疫結核之聖藥。若白泡疔﹐本方去皂刺﹐加白菊花一兩。兼黑痘﹐用神犀丹﹑紫金錠間服。

達樵雲「病者發頭疼﹐四肢倦怠﹐骨節禁錮﹐或長紅點﹐或發丹疹﹐或嘔或瀉﹐舌漧喉痛﹐間有猝然神昏﹑痰湧﹑竅閉者﹐此系穢毒內閉﹐毒瓦斯攻心﹐宜用芳香辟穢﹑解毒護心之品﹐辟穢驅毒飲主之。」【辟穢驅毒飲】西牛黃﹝八分研衝﹞人中黃﹝三錢﹞九節菖蒲﹝五分﹞靛葉﹝錢半﹞

忍冬蕊﹝五錢鮮者蒸露亦可﹞野郁金﹝一錢﹞

水煎服。如見結核﹐或發斑﹐或生疔﹐加藏紅花八分﹑桃仁三錢﹑熊膽四分﹝送服﹞。大渴引飲﹐汗多﹐加犀角﹑金汁。神昏譫語﹐宜用至寶丹或安宮牛黃丸﹐開水和服﹐先開內竅。此證初起﹐不可卽下﹐審其口燥﹐神昏﹐熱熾﹐有下證者﹐先辟穢解毒﹐然後議下﹐每獲效。下法用大黃煮湯﹐泡紫雪丹五分良。忌早用大苦大寒﹐以致冰閉。若脈道阻滯﹐形容慘淡﹐神气模糊﹐惡核痛甚者﹐宜用解毒活血湯。

連翹﹝三錢﹞柴胡﹝二錢﹞葛根﹝二錢﹞生地﹝五錢﹞

赤芍﹝三錢﹞紅花﹝五錢﹞桃仁﹝八錢﹞川朴﹝一錢後下﹞

當歸﹝錢半﹞甘艸﹝二錢﹞蘇木﹝二兩﹞

輕證初起﹐每三點鐘服一次。危證初起﹐兩點鐘服一次﹐或合數劑熬膏﹐連連服之。或熱﹐或渴﹐或出汗﹐或吐血﹐加生石膏一兩﹐蘆根汁一杯﹐和藥膏服﹐並多服羚羊角及犀角所磨之汁。孕婦加桑寄生一兩﹑黃芩一兩﹐略減桃仁﹑紅花。

熱甚口燥無津﹐脈象洪數﹐唇焦大渴者﹐用淸瘟敗毒飲。項腫者﹐俗名蝦蟆瘟﹐用普濟消毒飲﹝二方俱見《溫熱經緯》﹞﹐多服必效。吐紅涎者﹐鮮蘆根取汁和服。便祕者﹐加大黃三錢。

《千金方》曰「惡核病者﹐肉中忽有核﹐累大如李核﹐小如豆粒﹐皮肉痛﹐壯熱索﹐惡寒是也。

與諸瘡根瘰結筋相似。其瘡根瘰因瘡而生﹐似緩無毒。惡核病猝然而起﹐有毒﹐若不治﹐入腹煩悶殺人。

皆由冬受溫風﹐至春夏有暴寒相搏气結成此毒也。」觀此論所謂惡核﹐似卽系鼠疫之惡核。觀其所謂冬受溫風﹐至春夏又感寒而發﹐又似愚所謂伏气化熱下陷少陰﹐由寒溫而變鼠疫也。蓋伏气化熱之後﹐恆有因薄受外感而後發者。由斯知鼠疫之證﹐自唐時已有﹐特無鼠疫之名耳。

漢臯友人冉雪峯《鼠疫問題解決》﹐謂水不濟火則爲陽燥﹐火不蒸水則又爲陰燥﹐火衰不交於水固爲陰燥﹐水凝自不與火交亦爲陰燥。鼠疫之病﹐陰凝成燥﹐燥甚化毒之爲病也。又謂﹕他證以脈洪數爲熱進﹐微弱爲熱退﹐此證則以微弱爲熱進﹐洪數爲熱退﹐皆與愚所論少陰證可變鼠疫﹐其病情脈狀莫不吻合。至冉雪峯所著之書﹐詳悉精微﹐無理不徹﹐無法不備﹐洵可爲治鼠疫者之金科玉律﹐而拙論中未采用其方者﹐正以全書之方皆宜遵用﹐非僅可采用其一二也。欲研究鼠疫之治法者﹐取冉雪峯之書與拙論參觀可也。

香山友人劉蔚楚﹐治鼠疫結核之劇者﹐曾重用麝香六分﹐作十餘次﹐用解毒活血淸火之藥煮湯﹐連連送下而愈。冉雪峯治鼠疫方中﹐亦有用所煮湯藥送服麝香﹐以通絡透毒者﹐又可補吳錫璜方中所未備也。

欒州友人朱缽文告愚曰「余有善消鼠疫結核之方﹐用川大黃五錢﹐甘艸五錢﹐生牡蠣六錢﹝搗碎﹞﹐栝蔞仁四十粒﹝搗碎﹞﹐連翹三錢。煎湯服之﹐其核必消。」按﹕此方大黃五錢似近猛烈﹐而與甘艸等分並用﹐其猛烈之性已化爲緩和矣﹐所以能穩善建功也。

紹興何廉臣所編《全國名醫驗案類編》﹐最推重廣東羅氏芝園﹐謂其經驗弘富﹐細心揣摹﹐剖察病情如老吏斷獄﹐羅列治法如名將談兵﹐以活血去瘀之方﹐劃淸鼠疫主治界限﹐允推卓識﹐爰爲節述其因﹑證﹑方﹑藥﹐俾後學有所取法。

【一探原因】城市污穢必多﹐郁而成﹐其毒先見。鄕村污穢較少﹐郁而成﹐其毒次及。故熱毒重蒸﹐鼠先受之﹐人隨感之﹐由毛孔气管入達於血管﹐所以血壅不行也。血已不行﹐漸紅漸腫﹐微痛微熱﹐結核如瘰﹐多見於頸脇腌膀大腿之間﹐亦見於手足頭面腹背﹐爾時體𨿽不安﹐猶可支持﹐病尙淺也。由淺而深﹐愈腫愈大﹐邪气與正气相搏﹐而熱作矣。熱作而見爲頭痛身痺﹐熱甚而見爲大汗作渴﹐則病已重矣。

【二辧證候】鼠疫初起﹐有先惡寒者﹐有不惡寒者﹐旣熱之後卽不惡寒﹐有先核而後熱者﹐有先熱而後核者﹐有熱核同見者﹐有見核不見熱者﹐有見熱不見核者﹐有汗有不汗者﹐有渴有不渴者﹐皆無不頭痛﹑身痛﹑四肢酸痺﹐其兼見者療瘡﹑﹑疹﹑衄﹑嗽﹑咯﹑吐﹐甚則煩躁﹑懊﹑昏譫﹑癲狂﹑痞滿﹑腹痛﹑便結旁流﹑舌焦起刺﹑鼻黑如煤﹑目瞑耳聾﹑骨痿足腫﹑舌唇裂裂﹑脈厥體厥﹐種種惡證﹐幾難悉數﹐無非熱毒迫血成瘀所致。然其間亦有輕重﹕核小﹑色白﹑不發熱﹐爲輕證。核小而紅﹑頭微痛﹑身微熱﹑體微酸﹐爲稍重證。單核紅腫﹑大熱﹑大渴﹑頭痛﹑身痛﹑四肢酸痺﹐爲重證。或陡見熱渴痛痺四證﹐或初惡寒旋見四證﹐未見結核﹐及舌黑起刺﹐循衣摸牀﹐手足擺舞﹐脈厥體厥﹐與疫證盛時﹐忽手足抽搐﹐不省人事﹐面身紅赤﹐不見結核﹐感毒最盛﹐壞人至速﹐皆至危證。

【三論治法方藥】古方如普濟消毒飲﹑銀翹敗毒散﹐近方如銀翹散﹑代賑普濟散等﹐𨿽皆能淸熱解毒﹐而無活血去瘀之藥﹐用之多不效。惟王淸任活血解毒湯﹕桃仁八錢去皮尖打﹐紅花五錢﹐當歸錢半﹐川朴一錢﹐柴胡一錢﹐連翹三錢﹐赤芍三錢﹐生地五錢﹐葛根一錢﹐生甘艸一錢。方以桃仁爲君﹐而輔以當歸﹐去瘀而通壅﹔連﹑芍爲臣﹐而兼以地﹐淸熱而解毒﹐朴﹑甘爲佐使﹐疏气而和藥﹐气行則血通﹔柴﹑葛以解肌退熱而拒邪﹐邪除則病愈。惟其對證用藥﹐故能投無不效。蓋此證熱毒本也﹐瘀血標也﹐而標實與本同重。故標本未甚者﹐原方可愈。標本已甚者﹐傳表宜加白虎﹔傳裏宜加承气﹔毒甚宜加羚﹑犀。如連進後﹐汗出熱淸﹐可減除柴﹑葛﹔毒下瘀少﹐可減輕桃﹑紅﹔其他當隨證加減。輕證照原方一服。稍重證﹐日夜二服﹐加金銀花﹑竹葉各二錢﹔如口渴微汗﹐加石膏五錢﹐知母三錢。重證﹑危證﹑至危證﹐於初起惡寒﹐照原方服﹐柴胡﹑葛根各加一錢﹔若見大熱﹐初加金銀花﹑竹葉各三錢﹐西藏紅花一錢﹐危證錢半﹐或加紫艸三錢﹐蘇木三錢。疔瘡﹐加紫花地丁三錢﹐洋菊葉汁一杯衝。小便不利﹐加車前子三錢。痰多加川貝母三錢﹐生萊菔汁兩杯衝。若痰壅神昏﹐又非前藥可治﹐當加鮮石菖蒲汁一瓢衝﹐鮮竹瀝兩瓢衝﹐或礞石滚痰丸三錢包煎。若見癲狂﹐雙劑合服﹐加重白虎﹐並竹葉心﹑羚角﹑犀角﹑西藏紅花各三錢。血從上逆﹐見衄咯等證﹐加犀角﹑丹皮各三錢﹐鮮茅根﹑鮮蘆根各四兩。見加石膏一兩﹐知母五錢﹐元參二錢﹐犀角二錢。見疹加金銀花﹑牛蒡子各三錢﹐竹葉﹑大靑葉﹑丹皮各二錢。老弱幼小﹐急進只用單劑﹐日夜惟二服﹐加石膏﹐大黃減半。所加各藥﹐小兒皆宜減半。五﹑六歲﹐一劑同煎﹐分二次服。重危之證﹐一劑作一服。幼小不能服藥﹐用鍼刺結核三四刺﹐以如意油調經驗塗核散﹝山慈菇三錢﹐眞靑黛一錢﹐生黃柏錢半﹐浙貝錢半﹐赤小豆二錢﹐共研細末﹞日夜頻塗十餘次可愈。婦女同治。惟孕婦加黃芩﹑桑寄生各三錢以安胎。初起卽宜急服﹐熱甚尢宜急進﹐熱久胎必墜。若疑桃仁﹑紅花墜胎﹐可攺用紫艸﹑紫背天葵各三錢。惟宜下者除芒硝。以上諸法﹐俱從屢次試驗得來。證以彊壯者爲多﹐故於人屬彊壯﹐毒盛熱旺﹐每於重危之證﹐必加羚角﹑犀角﹑西藏紅花﹐取其見效較捷耳。無如人情多儉﹐富者聞而退縮﹐貧者更可知矣。

玆爲推展﹐分別熱盛毒盛兩途﹐隨證加藥﹐亦足以治病。如初系熱盛之證﹐加石膏﹑知母﹑淡竹葉或螺靨菜﹝或名雷公根﹞﹑龍膽艸﹑白茅根之類﹐便可淸熱。如兼有毒盛之證﹐加金銀花﹑牛蒡子﹑人中黃之類﹐便可以解毒。若熱毒入心包﹐羚角﹑犀角﹑藏紅花𨿽屬緊要﹐然加生竹葉心﹑生燈心﹑黃芩﹑梔子﹑麥冬心﹑蓮子心﹑元參心之類﹐便可除心包之熱毒。若熱毒入裏﹐加大黃﹑朴硝﹑枳殼以瀉之﹐便可去腸胃之熱毒。

平潭友人李健頤﹐著有《鼠疫新篇》一書﹐蒙贈一冊。論鼠疫之病﹐謂系有一種黑蟻傳染於鼠﹐再傳於人。其中所載之醫案治法﹐莫不精良﹐而遇此証之熱甚者﹐恆放膽重用生石膏﹐有一劑而用至八兩者﹐有治愈一證而用至二斤彊者﹐可爲有膽有識。爰錄其治愈之案一則﹐以爲治斯病者之標準。

平潭蔡××﹐年五十八歲﹐初起惡寒﹐旋卽發熱﹐熱甚口渴﹐手足痺疼﹐胯下贅生一核﹐熱痛非常﹐胸脹嘔血﹐目赤神昏﹐脈數苔黃。因其先觸睹死鼠﹐毛竅大開﹐毒瓦斯傳入血管﹐潛伏體內﹔復因外感春陽之气而爲引綫﹐是以胃熱則嘔逆﹐肺傷則噴血﹐熱深內竄肺絡﹐肺與心近﹐影響阻礙﹐心不守舍﹐故昏迷譫語。

此證涉危篤﹐急宜淸胃﹑瀉肺﹑攻毒﹑解熱重劑急進﹐庶能挽救。方擬用加減解毒活血湯加石膏﹑蘆根。

荊芥穗﹝三錢﹞連翹﹝三錢﹞金銀花﹝五錢﹞浙貝母﹝三錢﹞生地黃﹝五錢﹞赤芍藥﹝三錢﹞桃仁﹝五錢﹞川紅花﹝三錢﹞紫艸﹝三錢﹞生石膏﹝二兩搗細﹞鮮蘆根﹝一兩﹞

雄黃精﹝一錢﹞冰片﹝五分﹞

將前十一味煎湯兩盅﹐分兩次溫服。後二味共研細末﹐分兩次用湯藥送服。

將藥連服二劑﹐嘔平血止﹐熱退胸舒。將原方減雄黃﹐加錦紋大黃五錢﹐以瀉胃中餘毒﹐服兩劑﹐諸恙悉解。

三﹑醫論

○論女子瘕治法

﹝附﹕化瘀通經散﹞

女子瘕﹐多因產後惡露未淨﹐凝結於衝任之中﹐而流走之新血﹐又日凝滯其上以附益之﹐遂漸積而爲瘕矣。者﹐有實可徵﹐在一處不移。瘕者﹐猶可移動﹐按之或有或無﹐若有所假托。由斯而論﹐固甚於瘕矣。此證若在數月以裏﹐其身體猶彊壯﹐所結之瘕猶未甚堅﹐可用《金匱》下瘀血湯下之。然必如《金匱》所載服法﹐先制爲丸﹐再煎爲湯﹐連渣服之方效。

若其病已逾年﹐或至數年﹐瘕積將滿腹﹐硬如鐵石﹐月信閉塞﹐飲食減少﹐浸成癆瘵﹐病勢至此﹐再投以下瘀血湯﹐必不能任受﹔卽能任受﹐亦不能將瘀血通下。惟治以拙擬理衝湯補破之藥並用﹐其身形弱者服之﹐更可轉弱爲彊。卽十餘年久積之瘕﹐硬如鐵石﹐久久服之﹐亦可徐徐盡消。本方後附載有治愈之案若干﹐可參觀也。近在津門﹐用其方因證加減﹐治愈瘕數人。爰錄一案於下﹐以爲治斯病之粗規。

天津張氏婦﹐年近四旬﹐自言「五年之前﹐因產後惡露未淨﹐積爲硬塊﹐其大如橘﹐積久漸大。

初在臍下﹐今則過臍已三四寸矣。其後積而漸大者﹐按之猶軟。其初積之塊﹐則硬如鐵石﹐且覺其處甚涼。初猶不疼﹐自今年來漸覺疼痛。從前服藥若干﹐分毫無效﹐轉致飲食減少﹐身體軟弱﹐不知還可治否﹖」言之似甚懼者。愚曰「此勿憂﹐保必愈。」因問其月信猶通否。言從前猶按月通行﹐今𨿽些許通行﹐已不按月﹐且其來浸少﹐今已兩月未見矣。診其脈﹐澀而無力﹐兩尺尢弱。爰爲疏方﹕生黃四錢﹐黨參﹑白術﹑當歸﹑生山藥﹑三稜﹑莪術﹑生雞內金各三錢﹐桃仁﹑紅花﹑生水蛭各二錢﹐虫五个﹐小茴香錢半。煎湯一大盅﹐溫服。將藥連服四劑﹐腹已不疼﹐病處已不覺涼﹐飲食加多﹐脈亦略有起色。遂卽原方去小茴香﹐又服五劑﹐病𨿽未消而周遭已漸軟。惟上焦覺微熱。因於方中加玄參三錢﹐樗雞八枚。又連服十餘劑﹐其瘕全消。

然瘕不必盡屬瘀血也。大抵瘀血結爲瘕者﹐其人必礙生育﹐月信恆閉。若其人不礙生育﹐月信亦屢見者﹐其瘕多系冷積。其身形壯實者﹐可用炒熟牽牛頭次所軋之末三錢下之。所下之積恆爲半透明白色﹐狀若綠豆粉所熬之糊。若其身形稍弱者﹐亦可用黃﹑人參諸補气之藥煎湯﹐送服牽牛末。若畏服此峻攻之藥者﹐亦可徐服丸藥化之。方用胡椒﹑白礬各二兩﹐再用炒熟麥麵和之爲丸﹐桐子大。每服錢半﹐日兩次。服至月餘﹐其瘕自消。

若其處覺涼者﹐多服溫暖宣通之藥﹐其積亦可下。曾治張氏婦寒積﹐重用附子一案﹐詳附子解後﹐可參閱。

無論血瘀冷積﹐日服眞鹿角膠四五錢﹝分兩次燉化服之﹞﹐日久亦可徐消。蓋鹿角膠原能入衝任以通血脈﹐又能入督脈以助元陽﹐是以無論瘀血冷積﹐皆能徐爲消化也。

近又擬一消瘕兼通經閉方。用炒白術﹑天冬﹑生雞內金等分﹐爲細末。以治瘕堅結及月事不通﹐每服三錢﹐開水送下﹐日再服。若用山楂片三錢煎湯﹐沖化紅蔗糖三錢﹐以之送藥﹐更佳。因用之屢有效驗﹐爰名爲化瘀通經散。

雞內金原饒有化瘀之力﹐能化瘀當卽善消瘕。然向未嘗單用之以奏效也。因所擬理衝湯中原有生雞內金三錢﹐方後注云﹕若虛弱者﹐宜去三稜﹑莪術﹐將雞內金攺用四錢。雞內金之消瘕﹐誠不讓三稜﹑莪術矣。夫能消瘕﹐卽能通月信﹐此原一定之理﹐然未經臨證實驗﹐不敢但憑理想確定也﹐後來津治楊氏女﹐因患瘰過服寒涼開散之藥﹐傷其脾胃﹐以致食後脹滿﹐不能消化﹐重用溫補脾胃之劑﹐加生雞內金二錢﹐以運化藥力。後服數劑來更方﹐言病甚見愈﹐惟初服此藥之夜﹐經卽通下﹐隔前經期未旬日耳。因其病已見愈﹐聞此言未嘗注意﹐更方中仍有生雞內金二錢。又服數劑﹐來求更方﹐言病已全愈﹐惟一月之內﹐行經三次﹐後二次在服藥之後﹐所來甚少﹐仍乞再爲調治。愚恍悟此誠因用雞內金之故。由此可確知雞內金通經之力。因憶在奉時﹐曾治宋氏女﹐胃有瘀積作疼﹐方中重用生雞內金﹐服數劑後﹐二便下血而愈。此固見雞內金消瘀之力﹐實並見雞內金通經之力也。總前後數案參觀﹐雞內金消瘀通經之力﹐洵兼擅其長矣。此方中伍以白術者﹐恐脾胃虛弱﹐不任雞內金之開通也。更輔以天冬者﹐恐陰虛有熱﹐不受白術之溫燥也。然雞內金必須生用﹐方有效驗﹐若炒熟用之則無效矣。

三﹑醫論

○論用藥以勝病爲主不拘分量之多少

嘗思用藥所以除病﹐所服之藥病當之﹐非人當之也﹝惟用藥不對病者則人當之而有害矣﹞。乃有所用之藥本可除病﹐而往往服之不效﹐間有激動其病愈加重者﹐此無他﹐藥不勝病故也。病足以當其藥而綽有餘力﹐藥何以能除病乎﹖愚感於醫界多有此獘﹐略舉前賢之醫案數則﹑時賢之醫案數則及拙治之醫案數則﹐以貢諸醫界同人。

明李士材治魯藩陽極似陰證﹐時方盛暑﹐寢門重閉﹐密設氈帷﹐身復貂被﹐而猶呼冷。士材往視之曰「此熱證也。古有冷水灌頂法﹐今姑通變用之。」乃以生石膏三斤煎湯三碗﹐作三次服。一服去貂被﹐再服去氈帷﹐服至三次體蒸流汗﹐遂呼進粥﹐病若失矣。

淸道光間﹐歸安江涵暾著《筆花醫鏡》﹐內載治一時疫發斑案﹐共享生石膏十四斤﹐其斑始透。

吳鞠通治何姓叟﹐手足拘攣﹐誤服桂附人參熟地等補陽﹐以致面赤﹐脈洪數﹐小便閉﹐身重不能轉側﹐手不能上至鬢﹐足蜷曲絲毫不能移動。每劑藥中重用生石膏半斤﹐日進一劑﹐服至三月後﹐始收全功。

又﹕治蠱脹﹐無汗﹐脈象沈弦而細。投以《金匱》麻黃附子甘艸湯行太陽之陽﹐卽以瀉厥陰之陰。麻黃去節﹐重用二兩﹐熟附子兩六錢﹐炙甘艸二錢﹐煎湯五飯碗。先服半碗得汗至眉﹔二次汗至眼﹔約每次其汗下出寸許。每次服藥後﹐卽啜鯉魚熱湯以助其汗。一晝夜飲完藥二劑﹐鯉魚湯飲一鍋﹐汗出至膝上﹐未能過膝。臍以上腫盡消﹐其腹仍大﹐小便不利。攺用五苓散。初服不效﹐將方中肉桂攺用新鮮紫油安邊靑花桂四錢﹐又加遼人參三錢﹐服後小便大通﹐腹脹遂消。

山東海丰﹐淸咸豐時有楊氏少婦﹐得奇疾﹕脊背腫熱﹐赤身臥帳中﹐若有一縷著身﹐卽熱不能支。適有宜興蘇先生乘海船赴北闈﹐經過其處。其人精醫術﹐延爲診視﹐斷爲陽毒﹐俾用大黃十斤﹐煎湯十斤﹐放量陸續飲之﹐盡劑而愈。

蕭琢如著《遁園醫案》。其案中最善用《傷寒論》《金匱》諸方。載有治其從妹腹中寒涼作疼﹐脈象沈遲而弦緊﹐每劑中重用烏附子二兩﹐連服附子近二十斤﹐其病始愈。

又﹕治余某妻﹐左邊少腹內有塊﹐常結不散﹐痛時則塊膨脹如拳﹐手足痺軟﹐徧身冷汗﹐不省人事﹐脈象沈緊﹐舌苔白濃而濕滑﹐面色暗晦。與通脈四逆湯﹐烏附子八錢﹔漸增至四兩。煎湯一大碗﹐分數次飲下。

內塊降序﹐證亦皆見輕。病患以爲藥旣對證﹐遂放膽煎好一劑頓服下﹐頃之面熱如醉﹐手足拘攣﹐舌尖麻﹐已而嘔吐﹐汗出﹐其病脫然全愈。

劉蔚楚著《遇安齋證治叢錄》﹐其中用大劑治愈險證尢多。

如其治極重鼠疫﹐用白虎湯﹐生石膏一劑﹐漸加至斤余。治產後溫熱﹐用白虎加人參湯﹐一劑中用生石膏半斤﹐連服十餘劑始愈。治陽虛汗脫﹐用術附湯﹐每劑術用四兩﹐漸加至一斤﹐天雄用二兩﹐漸加至半斤。如此膽識﹐俱臻極頂﹐洵堪爲挽回重病者之不二法程也。

至於愚生平用大劑挽回重証之案甚多﹐其已載於醫方篇中﹐玆不復贅。惟卽從前未登出者略錄數則﹐以質諸醫界同人。

奉天王姓婦﹐受妊惡阻嘔吐﹐半月勺水不存﹐無論何藥下咽卽吐出﹐勢極危險。爰用自制半夏二兩﹝自制者中無礬味善止嘔吐﹞﹑生赭石細末半斤﹑生懷山藥兩半﹐共煎湯八百瓦藥瓶一瓶﹝約二十兩彊﹞或涼飲溫飲﹐隨病患所欲﹐徐徐飲下﹐二日盡劑而愈。夫半夏﹑赭石皆爲妊婦禁藥﹐而愚如此放膽用之毫無顧忌者﹐卽《內經》所謂「有故無殞亦無殞也」。然此中仍另有妙理﹐詳參赭鎭气湯下﹐可參觀。

西安縣張××腿疼﹐其人身體彊壯﹐三十未娶﹐兩腿腫疼﹐脛骨處尢甚。服熱藥則加劇﹐服涼藥則平平﹐醫治年餘無效。其脈象洪實﹐右脈尢甚﹔其疼腫之處皆發熱﹐斷爲相火熾盛﹐小便必稍有不利﹐因致濕熱相並下注。宜投以淸熱利濕之劑。初用生石膏二兩﹐連翹茅根各三錢﹐煎湯服。後漸加至石膏半斤﹐連翹茅根仍舊﹐日服兩劑﹐其第二劑石膏減半。如此月餘﹐共計用生石膏十七斤﹐疼與腫皆大輕減﹔其飲食如常﹐大便日行一次﹐分毫未覺寒涼。囑其仍服原方﹐再十餘劑當脫然全愈矣。

奉天劉某﹐因常受鍋鑪之炙熱﹐陰血暗耗﹐臟腑經絡之間皆蘊有熱性﹐至仲春又薄受外感﹐其熱陡發﹐表裏俱覺壯熱﹐醫者治以滋陰淸熱之藥﹐十餘劑分毫無效。其脈搏近六至﹐右部甚實﹐大便兩三日一行﹐知其陽明府熱甚熾又兼陰分虛損也。投以大劑白虎加人參湯﹐生石膏用四兩﹐人參用六錢﹐以生山藥代方中粳米﹐又加玄參﹑天冬各一兩﹐煎湯一大碗﹐分三次溫飲下﹐日進一劑。乃服後其熱稍退﹐藥力歇後仍如故。後將石膏漸加至半斤﹐一日連進二劑﹐如此三日﹐熱退十之八九﹐其大便日下一次﹐遂攺用淸涼滋陰之劑﹐數日全愈。共計所用生石膏已八斤彊矣。

愚在籍時曾治一壯年癲狂失心﹐六脈皆閉﹐重按亦分毫不見﹝於以知頑痰能閉脈﹞。投以大承气湯加赭石二兩﹐煎湯送服甘遂細末三錢﹝此方名蕩痰加甘遂湯以治癲狂之重者﹐若去甘遂名蕩痰湯以治癲狂之輕者﹐二方救人多矣﹞。服後大便未行。隔數日﹝凡有甘遂之藥不可連日服之﹐連服必作嘔吐﹞將藥劑加重﹐大黃赭石各用三兩﹐仍送服甘遂三錢﹐大便仍無行動。遂攺用巴豆霜五分﹐單用赭石細末四兩煎湯送下﹐間三日一服﹝巴豆亦不可連服﹐若連服則腸胃腐爛矣﹞。每服後大便行數次﹐雜以成塊之痰若干。

服至兩次﹐其脈卽出。至五次﹐痰淨﹐其癲狂遂愈。復攺用淸火化瘀之藥﹐服數劑以善其後。

三﹑醫論

○論治疔宜重用大黃

﹝附﹕大黃掃毒湯﹞

瘡瘍以疔毒爲最緊要﹐因其毒發於臟腑﹐非僅在於經絡。其脈多見沈緊。緊者毒也﹐緊在沈部﹐其毒在內可知也。至其重者﹐發於鳩尾穴處﹐名爲半日疔﹐言半日之間卽有關於人性命也。若系此種疔毒﹐當於未發現之前﹐其人或心中怔忡﹐或鳩尾處隱隱作疼﹐或其處若發炎熱﹐似有漫腫形迹﹐其脈象見沈緊者﹐卽宜預防鳩尾穴處生疔﹐而投以大劑解毒淸血之品。其大便實者﹐用大黃雜於解毒藥中下之﹐其疔卽可暗消於無形。此等疔毒﹐若待其發出始爲療治﹐恆有不及治者矣。

至若他處生疔﹐原不必如此預防﹐而用他藥治之不效者﹐亦宜重用大黃降下其毒。憶愚少時﹐見同裏患疔者二人﹐一起於腦後﹐二日死﹔一起於手三里穴﹐三日死。彼時愚已爲人疏方治病﹐而聲名未孚於鄕裏﹐病家以爲年少無閱歷﹐不相延也。後愚堂侄女於口角生疔﹐疼痛異常﹐心中忙亂。投以淸熱解毒藥不效﹐脈象沈緊﹐大便三日未行。恍悟寒溫之證﹐若脈象沈洪者﹐可用藥下之﹐以其熱在裏也。今脈象沈緊﹐夫緊爲有毒﹝非若傷寒之緊脈爲寒也﹞﹐緊而且沈﹐其毒在裏可知。律以寒溫脈之沈洪者可下其熱﹐則疔毒脈之沈緊者當亦可下其毒也﹐況其大便三日未行乎。遂爲疏方﹕大黃﹑天花粉各一兩﹐皂刺四錢﹐穿山甲﹑乳香﹑沒藥﹝皆不去油﹞各三錢﹐薄荷葉一錢﹐全蜈蚣三大條。煎服一劑﹐大便通下﹐疼減心安。遂去大黃﹐又服一劑﹐全愈。方用大黃通其大便﹐不必其大便多日未行﹐凡脈象沈緊﹐其大便不滑瀉者﹐皆可用。若身體弱者﹐大黃可以斟酌少用。愚用此方救人多矣﹐因用之屢建奇效﹐遂名之爲大黃掃毒湯。

友人朱缽文傳一治疔方﹐大黃﹑甘艸各一兩﹐生牡蠣六錢﹐栝蔞仁四十粒搗碎﹐疔在上者川芎三錢作引﹐在兩臂者桂枝尖三錢作引﹐在下者懷牛膝三錢作引。煎服立愈。身壯實者﹐大黃可斟酌多用。此亦重用大黃﹐是以奏效甚捷也﹝「答陳××疑《內經》十二經有名無質」一節中有刺疔法﹐宜參觀﹞。

四﹑醫話

○臨癥隨筆

鹽山範××﹐年五十餘﹐素有肺癆﹐發時咳嗽連連﹐微兼喘促。仲夏末旬﹐喘發甚劇﹐咳嗽晝夜不止﹐且嘔血甚多。延醫服藥十餘日﹐咳嗽嘔血﹐似更加劇﹐憊莫能支。適愚自滄回籍﹐求爲延醫﹐其脈象洪而微數﹐右部又實而有力﹐視其舌苔白濃欲黃﹐問其心中甚熱﹐大便二三日一行﹐診畢﹐斷曰﹕此溫病之熱﹐盤據陽明之府﹐逼迫胃气上逆﹐因並肺气上逆﹐所以咳喘連連﹐且屢次嘔血也。治病宜淸其源﹐若將溫病之熱治愈﹐則咳喘﹑嘔血不治自愈矣。其家人謂﹐從前原不覺有外感﹐卽屢次延醫服藥﹐亦未嘗言有外感﹐何以先生獨謂系溫病乎﹖答曰﹕此病脈象洪實﹐舌苔之白濃欲黃﹐及心中之發熱﹐皆爲溫病之顯徵。其初不覺有外感者﹐因此乃伏气化熱而爲溫病。其受病之原因﹐在冬令被寒﹐伏於三焦脂膜之中﹐因春令陽盛化熱而發動﹐竄入各臟腑爲溫病。亦有遲至夏秋而發者﹐其癥不必有新受之外感﹐亦間有薄受外感不覺﹐而伏气卽因之發動者﹐《內經》所謂﹕「冬傷於寒﹐春必病溫」者﹐此也。遂爲疏方﹕生地﹝二兩﹞生石膏﹝一兩﹞知母﹝八錢﹞甘艸﹝一錢﹞

廣犀角﹝三錢另煎兌服﹞三七﹝二錢細末用水送服﹞

煎湯兩茶盅﹐分三次溫飲下﹐一劑而諸病皆愈。又攺用玄參﹑貝母﹑知母﹑花粉﹑甘艸﹑白芍諸藥﹐煎湯服。另用水送服三七末錢許﹐服兩劑後﹐俾用生山藥末煮粥﹐少加白糖﹐每次送服赭石細末錢許﹐以治其從前之肺癆。若覺熱時﹐則用鮮白茅根四五兩﹐切碎煮兩三沸﹐當茶飲之。如此調養月餘﹐肺癆亦大見愈。

按﹕吐血之癥﹐原忌驟用涼藥﹐恐其離經之血得涼而凝﹐變爲血痺虛勞也。而此癥因有溫病之壯熱﹐不得不用涼藥以淸之﹐而有三七之善化瘀血者以輔之﹐所以服之而有益無獘也。

鹽山王××﹐年近六旬﹐自孟夏患痢﹐延醫服藥五十餘劑﹐痢已愈而病轉加劇﹐臥牀昏昏有危在旦夕之虞。此際適愚自滄回籍﹐求爲延醫﹐其脈左右皆洪實﹐一息五至﹐表裏俱覺發熱﹐脇下連腹﹐疼痛異常。其舌苔白濃﹐中心微黃﹐大便二三日一行。愚曰「此伏气化熱而爲溫病也。當其伏气化熱之初﹐腸爲熱迫﹐醞釀成痢與溫俱來。然溫爲正病﹐痢爲兼病。醫者但知治其兼病﹐而不知治其正病﹐痢𨿽愈而溫益重。

綿延六十餘日﹐病者何以堪乎﹖」其家人曰「先生之論誠然﹐特是旣爲溫病﹐腹脇若是疼痛者何也﹖將勿腹中有郁積乎﹖」答曰「從前云大便兩三日一行﹐未必腹有郁積。以脈言之﹐凡溫病之壯熱﹐大抵現於右脈﹐因壯熱原屬陽明胃府之脈﹐診於右關也﹐今左部之脈亦見洪實﹐肝膽之火必熾盛﹐而肝木之气﹐卽乘火之熾盛而施其橫恣﹐此腹脇所以作疼也。」遂爲開大劑白虎加人參湯﹐方用生石膏四兩﹐人參六錢以滋陰分。爲其腹脇疼痛﹐遵傷寒方例﹐加生杭芍六錢﹐更加川楝子六錢﹐疏通肝膽之郁熱下行﹐以輔芍藥之不逮。令煎湯三茶盅﹐分三次溫飲下。降下粘滯之物若干。持其便盆者﹐覺熱透盆外﹐其病頓愈﹐可以進食。

隔二日腹脇又微覺疼﹐俾用元明粉四錢﹐淨蜜兩半﹐開水調服﹐又降下粘滯之物若干﹐病自此全愈。

愚孫﹐年九歲﹐於正月下旬感冒風寒﹐兩三日間﹐表裏俱覺發熱。診其脈象洪實﹐舌苔白濃。問其大便兩日未行﹐小便色黃。知其外感之實熱﹐已入陽明之府。爲疏方﹕生石膏﹝二兩﹞知母﹝六錢﹞連殼﹝三錢﹞薄荷葉﹝錢半﹞甘艸﹝二錢﹞

晚六點時煎湯兩茶盅﹐分兩次服下﹐翌晨熱退彊半。因有事他出﹐臨行囑煎渣與服。閱四日來信言﹐仍不愈。按原方又服一劑﹐亦不見輕。斯時﹐頭面皆腫﹐愚遂進城往視﹐見其頭面腫甚劇﹐脈象之熱較前又盛﹐舌苔中心已黃﹐大便三日未行。爲疏方﹕生石膏﹝四兩﹞玄參﹝一兩﹞連殼﹝三錢﹞銀花﹝三錢﹞甘艸﹝三錢﹞

煎湯三茶盅﹐又將西藥阿斯匹林三分﹐融化湯中﹐分三次溫服下。頭面周身微汗﹐熱退腫消﹐繼服淸火養陰之劑兩劑以善其後。

又鄰村李姓少年﹐亦同時得大頭瘟癥﹐醫治旬日﹐病益劇﹐亦求愚治。其頭面連項皆腫﹐心中煩躁不能飲食﹐其脈象𨿽有熱﹐而重按無力。蓋其舊有鴉片嗜好﹐下元素虛﹐且大便不實﹐不敢投以大涼之劑。爲疏方﹕玄參﹝一兩﹞花粉﹝五錢﹞銀花﹝五錢﹞薄荷﹝錢半﹞甘艸﹝錢半﹞

煎湯一大盅﹐送服阿斯匹林二分﹐頭面周身皆出汗﹐病遂脫然全愈。

鄰村孫××﹐年三十許﹐自初夏得喘癥。動則作喘﹐卽安居呼吸亦似迫促﹐服藥五十餘劑不愈。醫者以爲已成肺癆諉爲不治。聞愚回籍求爲延醫﹐其脈浮而滑﹐右寸關尢甚﹐知其風與痰互相膠漆滯塞肺竅也。爲開麻杏甘石湯﹕麻黃三錢﹑杏仁三錢﹑生石膏一兩﹑甘艸錢半﹐煎湯送服苦葶藶子﹝炒熟﹞二錢﹐一劑而喘定﹐繼又服利痰潤肺少加表散之劑﹐數服全愈。

鄰村刁××﹐年二十餘﹐自孟冬得喘癥。遷延百餘日﹐喘益加劇﹐屢次延醫服藥﹐分毫無效。其脈浮而無力﹐數近六至﹐知其肺爲風襲﹐故作喘。病久陰虛﹐肝腎不能納气﹐故其喘浸劇也。卽其脈而論﹐此時肺中之風邪猶然存在﹐欲以散風之藥祛之﹐又恐脈數陰虛益耗其陰分。於是用麻黃三錢﹐而佐以生山藥二兩﹐臨睡時煎服﹐夜間得微汗﹐喘愈彊半。爲脈象虛數﹐不敢連用發表之劑﹐俾繼用生山藥末八錢煮粥﹐少調白糖﹐當點心用﹐日兩次﹐若服之覺悶﹐可用粥送服雞內金末五分﹐如此服藥約半月﹐喘又見輕。再診其脈﹐不若從前之數﹐仍投以從前湯藥方﹐又得微汗﹐喘又稍輕﹐又服山藥粥月餘全愈。

滄縣王媼﹐年七旬有一﹐於仲冬脇下作疼﹐惡心嘔吐﹐大便燥結。服藥月餘﹐更醫十餘人﹐病浸加劇。

及愚診視時﹐不食者已六七日﹐大便不行者已二十餘日。其脈數五至余﹐弦而有力﹐左右皆然。舌苔滿布﹐起芒刺﹐色微黃。其心中時覺發熱﹐偶或作渴﹐仍非燥渴。脇下時時作疼﹐聞食味則欲嘔吐﹐所以不能進食。小便赤澀短少。此傷寒之熱已至陽明之府﹐胃與大腸皆實﹐原是承气湯癥。特其脈𨿽有力﹐然自弦硬中見其有力﹐非自洪滑中見其有力﹝此陰虛火實之脈﹞﹐且數近六至﹐又年過七旬﹐似不堪承气之推蕩。而愚有變通之法﹐加藥數味於白虎湯中﹐則嘔吐與脇疼皆止﹐大便亦可通下矣。病家聞之﹐疑而問曰「先生之論誠善﹐然從前醫者皆未言有外感﹐且此病初起﹐亦未有頭疼惡寒外徵﹐何以竟成傷寒傳府之重癥﹖」答曰﹕此乃伏气爲病也。大約此外感﹐受於秋冬之交﹐因所受甚輕﹐所以不覺有外感﹐亦未能卽病。而其所受之邪﹐伏於膜原之間﹐阻塞气化﹐暗生內熱﹐遂浸養成今日之病。觀此舌苔微黃﹐且有芒刺﹐豈非有外感之顯徵乎﹖遂爲疏方﹕生石膏﹝兩半﹞生山藥﹝一兩﹞知母﹝五錢﹞赭石﹝五錢﹞

川楝子﹝五錢﹞生杭芍﹝四錢﹞甘艸﹝二錢﹞

煎湯兩盅﹐分三次溫服下。因其脇疼甚劇﹐肝木不和﹐但理以芍藥﹑川楝﹐仍恐不能奏效﹐又俾用羚羊角一錢﹐另煎湯當茶飲之﹐以平肝瀉熱。當日將藥服完﹐次晨復診﹐脈象已平﹐舌上芒刺已無﹐舌苔變白色已退彊半﹐脇疼亦大見愈﹐略思飲食﹐食稀粥一中碗﹐亦未嘔吐﹐惟大便仍未通下。疏方再用天冬﹑玄參﹑沙參﹑赭石各五錢﹐甘艸二錢﹐西藥硫酸鎂二錢﹝衝服﹞﹐煎服後﹐大便遂通下﹐諸病皆愈。爲其年髙病久﹐又俾服滋補之藥數劑以善其後。

此癥之脈﹐第一方原當服白虎加人參湯﹐爲其脇下作疼﹐所以不敢加人參﹐而權用生山藥一兩﹐以代白虎湯中之粳米﹐其養陰固气之力﹐又可以少代人參也。又赭石重墜下行﹐似不宜與石膏並用﹐以其能迫石膏寒涼之力下侵也。而此癥因大腸甚實﹐故並用無妨﹐且不僅以之通燥結﹐亦以之鎭嘔逆也。

滄縣李氏婦﹐年近三旬﹐月事五月未行﹐目脹頭疼甚劇﹐診其脈近五至﹐左右皆有力﹐而左脈又弦硬而長﹐心中時覺發熱﹐周身亦有熱時﹐知其腦部充血過度﹐是以目脹頭疼也。蓋月事不行﹐由於血室﹐而血室爲腎之副髒﹐實借肝气之疏瀉以爲流通﹐方書所謂肝行腎之气也。今因月事久瘀﹐肝气不能由下疏瀉而專於上行﹐矧因心肝積有內熱﹐气火相並﹐迫心中上輸之血液迅速過甚﹐腦中遂受充血之病。惟重用牛膝﹐佐以涼瀉之品﹐化血室之瘀血以下應月事﹐此一舉兩得之法也。遂爲疏方﹕懷牛膝﹝一兩﹞生杭芍﹝六錢﹞玄參﹝六錢﹞龍膽艸﹝二錢﹞

丹皮﹝二錢﹞生桃仁﹝二錢﹞紅花﹝二錢﹞

一劑目脹頭疼皆愈彊半﹐心身之熱﹐已輕減。又按其方略爲加減﹐連服數劑﹐諸病皆愈﹐月事亦通下。

天津李氏婦﹐年過四旬﹐患痢三年不愈﹐卽稍愈旋又反復。其痢或赤或白或赤白參半﹐且痢而兼瀉﹐其脈遲而無力。平素所服之藥﹐宜熱不宜涼﹐其病偏於涼可知。俾先用生山藥細末﹐日日煮粥服之﹐又每日嚼服蒸熟龍眼肉兩許﹐如此旬日﹐其瀉已愈﹐痢已見輕。又俾於服山藥粥時﹐送服生硫黃細末三分﹐日兩次﹐又兼用木賊一錢﹐淬水當茶飲之﹐如此旬日﹐其痢亦愈。

奉天呂姓童子﹐年五歲﹐於季夏初旬﹐周身發熱﹐至下午三句鐘時﹐忽又發涼﹐須臾涼已﹐其熱愈烈﹐此溫而兼瘧也。東醫治以金雞納霜﹐數日病不少減。蓋彼但知治其間歇熱﹐不知治其溫熱﹐其溫熱不愈﹐間歇熱亦不愈。及愚視之﹐羸弱已甚﹐飲水服藥﹐輒嘔吐﹐大便數日未行﹐脈非洪大﹐而重按有力。知其陽明之熱已實﹐其嘔吐者﹐陽明兼少陽也。爲兼少陽﹐所以有瘧疾。爲擬方﹕生石膏﹝三兩﹞生赭石﹝六錢﹞生山藥﹝六錢﹞碎竹茹﹝三錢﹞甘艸﹝三錢﹞

煎湯一盅半﹐分三次溫飲下。將藥飲完未吐﹐一劑大熱已退﹐大便亦通。至翌日復作寒熱﹐然較輕矣。

投以硫酸規泥涅二分彊﹐分三次用白糖水送下﹐寒熱亦愈。

奉天馬姓幼女﹐於午節前得溫病﹐醫治旬日病益增劇﹐周身灼熱﹐精神恍惚﹐煩躁不安﹐情勢危殆﹐其脈確有實熱﹐而至數嫌其過數。蓋因久經外感灼熱而陰分虧損也。遂用生石膏兩半﹑生山藥一兩﹝單用此二味﹐取其易服﹞﹐煮濃汁兩茶盅﹐徐徐與之。連盡兩劑﹐灼熱已退﹐從前兩日未大便﹐至此大便亦通﹐而仍有煩躁不安之意。遂用阿斯匹林二分﹐同白糖錢許﹐開水沖化服之﹐周身微汗﹐透出白痧滿身而愈。

或問﹕外感之癥﹐在表者當解其表﹐由表而傳裏者當淸其裏。今此癥先淸其裏﹐後復解其表者何也﹖答曰﹕子所論者治傷寒則然也。而溫病恆表裏毗連﹐因此表裏之界綫不淸。其癥有當日得之者﹐有表未罷而卽傳於裏者﹐有傳裏多日而表癥仍未罷者。究其所以然之故﹐多因此癥內有伏气﹐又薄受外感﹐伏气因感而發。一則自內而外﹐一則自外而內﹐以致表裏混淆。後世治溫者﹐恆不以六經立論﹐而以三焦立論﹐彼亦非盡無見也。是以愚對於此癥有重在解表﹐而兼用淸裏之藥者﹐有重在淸裏而兼用解表之藥者﹐有其癥似猶可解表﹐因脈數煩躁﹐遂變通其方﹐先淸其裏而後解其表者。如此則服藥不至瞑眩﹐而其病亦易愈也。下列所治之案﹐蓋準此義。試觀解表於淸裏之後﹐而白痧又可表出﹐是知臨癥者﹐原可變通因心﹐不必拘於一端也。

病者劉××﹐年二十五歲﹐寄居天津。

病名臟腑瘀血。

病候其先偶患大便下血甚劇﹐西醫於靜脈管中注射以流動麥角膏其血立止。而血止之後已月餘矣﹐仍不能起牀﹐但覺周身酸軟無力。飲食不能恢撤消量﹐僅如從前之半。大小便亦照常﹐而惟覺便時不順利。

其脈搏至數如常﹐芤而無力﹐重按甚澀﹐左右兩部皆然。

診斷此因下血之時﹐血不歸經﹐行血之道路紊亂﹐遽用藥止之﹐則離經之血﹐瘀於臟腑經絡之間。

蓋麥角止血之力甚大﹐愚嘗嚼服其小者一枚﹐陡覺下部會陰穴處有抽掣之力﹐其最能收閉血管可知。此癥因其血管收閉之後﹐其瘀血畱滯於臟腑之間﹐阻塞气化之流行。致瘀不去而新不生﹐是以周身酸軟無力﹐飲食減少﹐不能起牀也。此癥若不急治﹐其周身气化阻塞日久﹐必生灼熱。灼熱久之﹐必生咳嗽﹐或成肺病﹐或成癆瘵﹐卽難爲調治矣。今幸爲日未久﹐灼熱咳嗽未作﹐則調治固易易也。

療法當以化其瘀血爲目標。將瘀血化盡﹐身中气化還其流通之常﹐其飲食必然增加﹐身體自能撤消矣。

處方﹝旱三七細末三錢﹞爲一日之量﹐分兩次服﹐空心時開水送下。

效果服藥數次後﹐自大便下瘀血若干﹐其色紫黑。後每大便時﹐必有瘀血若干﹐至第五日下血漸少﹐第七日便時不見瘀血矣。遂停服藥﹐後未旬日﹐身體卽健康如初矣。

病者王××﹐年四十九歲。

病名溫病兼泄瀉。

病因丙寅仲春來津。其人素吸鴉片﹐立志蠲除﹐因致身弱。於仲夏晚間﹐乘涼稍過﹐遂得溫病﹐且兼泄瀉。

病候表裏俱壯熱。舌苔邊黃﹑中黑﹐甚幹。精神昏憒﹐時作譫語。小便短澀﹐大便一日夜四五次﹐帶有粘滯。其臭異常﹐且含有灼熱之气﹐其脈左右皆洪長。重診欠實﹐至數略數﹐兩呼吸間可九至。

診斷此純系溫病之熱﹐陽明與少陽合病也。爲其病在陽明﹐故脈象洪長﹔爲其兼入少陽﹐故小便短少﹐致水歸大便而滑瀉。爲其身形素弱﹐故脈中𨿽挾有外感之實熱﹐而仍重按不實也。

療法當瀉熱兼補其正﹐又大劑徐徐服之﹐方與滑瀉無礙也。

處方生石膏﹝三兩細末﹞生山藥﹝一兩﹞大生地﹝兩半﹞生杭芍﹝八錢﹞甘艸﹝三錢﹞野臺參﹝五錢﹞

煎湯三大盅﹐徐徐溫飲下。一次只飲一大口﹐時爲早六點鐘﹐限至晚八點時服完。此方卽白虎加人參湯﹐以生山藥代粳米﹐以生地代知母﹐而又加白芍也。以白虎湯淸陽明之熱﹐爲其脈不實故加人參﹔爲其滑瀉故以生山藥代粳米﹔生地代知母﹐爲其少陽之府有熱﹔致小便不利而滑瀉﹐所以又加白芍以淸少陽之熱﹐卽以利小便也。

效果所備之藥﹐如法服完。翌晨精神頓爽﹐大熱已退﹐滑瀉亦見愈﹐脈象已近平和。因瀉仍不止﹐又爲疏方﹐用生山藥一兩﹑滑石一兩﹑生杭芍五錢﹑玄參五錢﹑甘艸三錢﹝此卽拙擬之滋陰淸燥湯加玄參也﹞

一劑瀉止﹐脈靜身涼﹐脫然全愈。

病者胡××之幼子﹐年三歲。

病名間歇熱。

病因先因失乳﹐飲食失調﹐泄瀉月餘﹐甫愈﹐身體虛弱﹐後又薄受外感﹐遂成間歇熱。

病候或晝或夜發灼無定時﹐熱近兩點鐘﹐微似有汗﹐其熱始解。如此循環不已﹐體益虛弱。

診斷此乃內傷﹑外感相並而爲間歇熱。蓋外感之癥﹐在少陽可生間歇熱﹔內傷之病﹐在厥陰亦生間歇熱﹝肝虛者﹐恆寒熱往來﹞。

療法證𨿽兼內傷外感﹐原宜內傷外感並治﹐爲治外感用西藥﹐取孺子易服﹔治內傷用中藥﹐先後分途施治﹐方爲穩妥。

處方﹝安知歇貌林一瓦﹞爲一日之量﹐分作三次﹐開水化服。將此藥服完後﹐其灼必減輕﹐繼用生地八錢﹐煎湯一茶杯﹐分多次徐徐溫飲下﹐灼熱當全愈。但用生地者﹐取其味甘易服也。

效果先將安知歇貌林服下﹐每服一次﹐周身皆微有涼汗﹐其灼熱果見輕減。翌日﹐又將生地煎湯﹐如法服完﹐病卽霍然愈矣。蓋生地𨿽非補肝虛正藥﹐而能滋腎水以生肝﹐更能涼潤肝血﹐則肝得其養﹐其肝之虛者﹐自然轉虛爲彊矣。

病者盧姓﹐鹽山人。

病因孟秋天气猶熱﹐開窗夜寢受風﹐初似覺涼﹐翌日卽大熱成溫病。

病候初次延醫服藥﹐竟投以麻﹑桂﹑漧薑﹑細辛大熱之劑。服後心如火焚﹐知誤服藥﹐以箸探喉﹐不能吐。熱極在牀上亂滚﹐癥甚危急。急來迎愚﹐及至﹐言才飲涼水若干﹐病熱稍愈。然猶呻吟連聲﹐不能安臥。診其脈近七至﹐洪大無倫﹐右部尢甚。舌苔黃濃﹐大便三日未行。

診斷此乃陽明胃府之熱已實﹐又誤服大熱之劑﹐何異火上添油﹐若不急用藥解救﹐有危在目前之虞。幸所攜藥囊中有自制離中丹﹝系用生石膏一兩﹑朱砂二分制成﹞﹐先與以五錢﹐俾用溫開水送下﹐過半點鐘﹐心中之熱少解﹐可以安臥。俾再用五錢送服﹐須臾呻吟亦止。再診其脈﹐較前和平。此時可容取藥﹐宜再治以湯劑以期全愈。

處方生石膏﹝三兩﹞知母﹝一兩﹞生山藥﹝六錢﹞玄參﹝一兩﹞

甘艸﹝三錢﹞煎湯三盅﹐分三次溫飲下。

效果當日將藥服完﹐翌日則脈靜身涼﹐大便亦通下矣。

奉天宮某﹐年三十餘﹐胸中滿悶﹐常作呃逆﹐連連不止﹐調治數年﹐病轉加劇。其脈洪滑有力﹐關前尢甚﹐知其心火熾盛﹐熱痰凝郁上焦也。遂用朴硝四兩﹑白礬一兩﹐摻炒熟麥麵四兩﹐煉蜜爲丸﹐三錢重﹐每服一丸﹐日兩次﹐服盡一料全愈。蓋朴硝味原鹹寒﹐稟寒水之气﹐水能勝火﹐寒能治熱﹐爲治心有實熱者之要品。《內經》所謂「熱淫於內﹐治以鹹寒」也。用白礬者﹐助朴硝以消熱痰也。調以炒熟麥麵者﹐誠以麥爲心谷﹐以防朴硝白礬之過瀉傷心﹐且炒之則气香歸脾﹐又能防硝礬之不宜於脾胃也。

四﹑醫話

○診余隨筆

西人謂﹕膽汁滲入十二指腸﹐能助小腸消化食物。此理《內經》未嘗言之﹐似爲中醫疏忽之處﹐不知後世名醫曾言之矣。吳鞠通《醫醫病書》曰「膽無出路﹐借小腸以爲出路。」此非謂膽汁能入小腸乎﹖至於膽汁能化食之說﹐中醫書中亦早寓其理。《神農本艸經》之論柴胡也﹐謂「能去腸胃中結气﹐飲食積聚﹐寒熱邪气﹐推陳致新。」夫柴胡爲少陽膽經之主藥﹐而其功效多見於腸胃者﹐爲其善理肝膽﹐使膽汁流通無滯﹐自能入於腸中消化食物積聚﹐以成推陳致新之功也。至於徐靈胎注《神農本艸經》則以。「木能疏土」解之﹐是謂肝膽屬木﹑脾胃屬土。徐氏旣云「木能疏土」﹐是明謂肝膽能助腸胃化食﹐而膽汁能助小腸化食之理﹐卽在其中矣。

或問﹕「太陽病﹐發熱惡寒﹐熱多寒少﹐脈微弱者﹐此無陽也﹐不可發汗﹐宜桂枝二越婢一湯。夫旣曰無陽﹐何以復用石膏﹖旣曰不可發汗﹐何以復用麻黃﹖」答曰「人之血分屬陰﹐气分屬陽﹐無陽從脈微弱看出﹐是言其气分不足也。蓋證旣熱多寒少﹐其脈原當有力﹐若脈果有力時﹐可直投以越婢湯矣﹐或麻杏甘石湯。今因其气分虛而脈象微弱﹐故用桂枝助其脈﹝凡脈之微弱者服桂枝則脈大﹞﹐以托肌肉中外感之邪外出﹐隨麻黃以達於皮毛也。其云不可發汗者﹐蓋癥止宜解肌。麻黃髮汗之力𨿽猛﹐然所用甚少﹐且有石膏涼之﹐芍藥斂之﹐是以服藥之後﹐止爲解肌之小汗﹐而不至於爲淋漓之大汗也。」肺臟下無透竅﹐而吸入之養气﹐實能隔肺胞息息通過﹐以養胸中大气﹐由胸中大气以敷布於全身。而其吸入之气﹐又自喉管分支下達於心﹐由心及肝﹐由肝至衝任交會之處﹐以及於腎。故肝腎之气化收斂﹐自能容納下達之气﹐且能導引使之歸根。有時肝腎陰虛﹐其气化不能固攝﹐則肝气忿急﹐可透膈以干大气﹐腎气膨脹﹐可挾沖气上衝。則肝气可挾所寄之相火上逆﹐腎气可挾副腎臟之沖气上逆。於是逆气上干﹐排擠胸中喉中皆不能容受外气則喘作矣。

肺勞咳嗽﹐最爲難治之癥。愚向治此癥﹐惟用生懷山藥條﹝切片者﹐皆經水泡﹐不如用條﹞﹐軋細過羅﹐每用兩許﹐煮作茶湯﹐調以糖﹐令適口﹐以之送服川貝細末。每日兩次﹐當點心服之。若其脾胃消化不良或服後微覺滿悶者﹐可將黃色生雞內金﹐軋成細末﹐每用二三分與川貝同送服。若覺熱時﹐可嚼服天冬。

此方曾治愈肺癆作喘者若干人﹐且能令人健壯。

【離中丹】治肺病發熱﹐咳吐膿血﹐兼治暴發眼疾﹐紅腫作痛﹐頭痛齒痛﹐一切上焦實熱之癥。

生石膏﹝二兩細末﹞甘艸﹝六錢細末﹞朱砂末﹝一錢半﹞

共和勻﹐每服一錢﹐日再服﹐白水送。熱甚者﹐一次可服錢半。咳嗽甚者﹐方中加川貝五錢。咳血多者﹐加三七四錢。大便不實者﹐將石膏去一兩﹐加滑石一兩﹐用生山藥麵熬粥﹐送服此丹。若陰虛作喘者﹐亦宜山藥粥送服。至於山藥麵熬粥自五錢可至一兩。

下焦寒涼泄瀉及五更瀉者﹐皆系命門相火虛衰。確能補助相火之藥﹐莫如硫黃﹐且更莫如生硫黃。爲其爲石質之藥﹐沈重下達耳。不經水煮火爍﹐而其熱力全也﹝硫黃無毒﹐其毒卽其熱﹐故可生用﹞。然愚向用硫黃治寒瀉癥﹐效者固多﹐兼有服之瀉更甚者﹐因本艸原謂其大便潤﹑小便長﹐豈以其能潤大便卽可作瀉乎﹖後閱西人藥性書﹐硫黃原列於輕瀉藥藥中。乃知其服後間作瀉者﹐無足怪也。且其所謂輕瀉藥者﹐與中醫說所謂大便潤者﹐原相通也。於斯再用硫黃時﹐於石質藥中﹐擇一性溫且饒有收澀之力者佐之﹐卽無斯獘。

且但熱下焦而性不僭上﹐勝於但知用桂附者遠矣。若於方中再少加辛香之品﹐引其溫暖之力以入奇經﹐更可治女子血海虛寒不孕。

【坎中丹】治下焦寒涼泄瀉及五更瀉。

硫黃﹝純黃者一兩﹞赤石脂﹝一兩﹞

共爲細末和勻。每服五分﹐食前服﹐一日兩次。不知則漸漸加多﹐以服後移時微覺溫暖爲度。若以治女子血海虛寒不孕者﹐宜於方中加炒熟小茴香末二錢。

孫××按﹕治此癥時﹐恆加肉桂少許與石脂硫黃同服﹐且其止腹痛之力甚速也。

【逐風通痺湯】治風襲肌肉經絡﹐初則麻木不仁﹐浸至肢體關節不利。

生箭﹝六錢﹞麻黃﹝三錢﹞全當歸﹝五錢﹞丹參﹝三錢﹞

乳香﹝三錢﹞沒藥﹝三錢﹞全蠍﹝二錢﹞

脈象遲弱無力惡寒者﹐將黃重用一兩﹐再照加烏頭二三錢﹔脈象有力惡熱者﹐以薄荷易麻黃﹐再加天花粉一兩。初服以徧體皆得微汗爲佳﹐至汗後再服﹐宜將麻黃減半﹐或止用一錢﹔筋骨軟弱者﹐加明天麻三錢﹔口眼歪斜者﹐加蜈蚣二條﹐其病劇者﹐可加三條。此風中身之外廓﹐未入於臟腑也。是以心中無病﹐而病在於肌肉﹑肢體﹑經絡﹑關節之處。《內經》風論篇謂﹕「風气與太陽俱入行諸脈兪﹐散於分肉之間﹐與衛气相干﹐其道不利﹐故使肌肉憤而有瘍﹐衛气有所凝而不行﹐故其肉有不仁也。」又《內經》痺論曰「風﹑寒﹑濕三气雜至﹐合而爲痺也。其風气勝者爲行痺﹐寒气勝者爲痛痺﹐濕气勝者爲著痺。」據《內經》二節之文觀之﹐則風襲人之肌肉經絡﹐可使麻木不仁﹐浸至肢體關節不利可知也。是以方中以黃爲主藥﹐取其能升補胸中大气以通於衛气﹐自能逐風外出。故《神農本艸經》謂﹕黃能主大風﹐而又以最善發表之麻黃輔之。一則扶正以祛邪﹐一則發汗以透邪﹐二藥相濟爲用﹐其逐風之力𨿽猛﹐而實不至傷正气也。至當歸﹑丹參﹑乳沒﹑全蠍諸藥﹐或活血以祛風﹐或通絡以祛風﹐皆所以贊助黃﹑麻黃以成功也。至於病偏涼者加烏頭﹐更將黃增重﹔病偏熱者加花粉﹐更以薄荷易麻黃﹐此隨病機之所宜﹐以細爲調劑﹐不使服藥後有覺涼覺熱之齟齬也。筋骨軟弱者加明天麻﹐取其能壯筋骨兼能祛風也﹔口眼歪斜者加蜈蚣﹐取其善理腦髓神經﹐而有牽正口眼之力也。

曾治一人﹐夏月開軒當窗而寢﹐爲風所襲﹐其左半身卽覺麻木﹐肌肉漸形消瘦﹐左手足漸覺不遂﹐爲擬此方。其病偏於左﹐又加鹿角膠二錢作引﹝若偏於右宜用虎骨膠作引﹞﹐一劑周身得汗﹐病愈彊半﹐卽方略爲加減﹐又服二劑全愈。後屢試其方莫不隨手奏效。

各處庭院中﹐多有絡石與HT﹐此二種皆木本藤蔓類﹐而皆可入藥。絡石﹕蔓粗而長﹐葉若紅薯﹐其節間出須﹐須端作爪形﹐經雨露濡濕﹐其爪遂粘於磚石壁上﹐俗呼爲爬山虎﹐卽藥局中之絡石藤也。本艸又名爲石龍藤﹐其性善治喉痺腫塞﹐用鮮者兩半﹐煎湯一盅﹐細細呷之﹐少頃卽通。其性又善通經絡﹐同續斷﹑菟絲子煮酒﹝須用黃酒不宜用燒酒﹞﹐日日飲之。或單用絡石﹐煮酒飲之﹐善治周身拘攣﹐肢體作痛。若與狗脊﹑猴姜煮酒飲之﹐善治腰疼。若兼腿疼者﹐宜加牛膝。《名醫別錄》又謂﹕此物久服能輕身﹑明目﹑潤澤﹑好顏色﹑不老。誠如《名醫別錄》之所云云﹐則每日以之煮湯當茶飲之﹐其爲益不亦多乎﹖HT﹕蔓類絡石而稍細﹐花葉若雞爪形﹐又多分歧﹐以其須纏於髙樹之枝柯上。其藤中多通气細孔﹐截斷吹之有漿出﹐可擦瘡瘍腫毒。其性亦善治淋﹐煎湯當茶﹐最善止渴。取其葉搗汁飲之﹐善治嘔噦。其所結之實﹐大如廣紅豆﹐形圓色紅而亮﹐中有漿微甘微酸﹐其功用能止渴﹐益气力﹐悅顏色。俗傳有謂其善解砒石毒者﹐然未見其出載﹐此則待質髙明也。

愚於諸藥多喜生用﹐欲存其本性也。有如石膏爲硫養輕鈣化合﹐若之則硫養輕皆飛去﹐其涼散之力頓失﹐而所餘之鈣經卽變質﹐斷不可服。故斯編之中於生石膏之能救人﹐石膏之能傷人﹐反復論之﹐再三致意﹐以其關於人命之安危甚重也。又如赭石原鐵養化合﹐其重墜涼鎭之力最善降胃止血﹐且又能生血﹐分毫不傷气分。至藥局中所鬻之赭石﹐必以煤火﹐則鐵養分離﹐卽不能生血﹐且更淬之以醋﹐轉成開破之性﹐多用之卽可令人泄瀉。又如赤石脂原系粉末﹐宜興茶壺卽用此燒成。爲其質同粉末﹐有粘滯之性﹐研細服之可保護腸胃之內膜﹐善治大便泄瀉。而津沽藥局中竟將石脂爲細末﹐水和爲泥﹐捏作小餅﹐以煤火﹐卽與宜興壺瓦無異﹐若爲末服之﹐其傷人脾胃也必矣。又如山萸肉﹐其酸溫之性能補肝﹑斂肝﹑治肝虛自汗以固元气之將脫﹐實能挽回人命於至危之候。藥局多酒浸蒸黑用之﹐其斂肝固气之力頓減矣。如此者實難枚舉。此所以愚於藥品多喜生用以存其本性也。

藥有非制過不可服者﹐若半夏﹑附子﹑杏仁諸有毒之藥皆是也。𨿽古方中之附子﹐亦偶生用﹐實系鹵水淹透﹐未經炮熟之附子﹐亦非采取卽用也。凡此等藥﹐方中𨿽未注明如何炮制﹐坊間亦必爲制至無毒。若其藥本無毒﹐原可生用者﹐斯編方中若未注明制用﹐皆宜生用。有用斯編之方者﹐甚勿另加制法﹐致失藥之本性也。

威靈仙﹑柴胡諸藥﹐原是用根。坊間恆雜以莖葉﹐醫者不知甄別﹐卽可誤事。細辛之葉﹐其功用亦不如根﹐故李瀕湖《本艸綱目》亦謂用根。至樗白皮與桑白皮﹐亦皆用根上之皮﹐其眞僞尢屬難辧﹐用者必自采取方的。如樗根白皮﹐大能固澀下焦。而帶皮樗枝煎湯﹐又能通大便。俗傳便方﹐大便不通者﹐用帶皮樗枝七節﹐每節長寸許﹐煎湯服之甚效。其枝與根性之相異如此﹐用者可不愼哉。

煎時易沸之藥﹐醫者須預告病家。如知母若至五六錢﹐微火煎之亦沸﹐若至一兩幾不能煎。然此藥最易煎透﹐先將他藥煎十餘沸﹐再加此藥﹐敞開藥罐蓋﹐略煎數沸﹐其湯卽成。至若山藥﹑阿膠諸有汁漿之藥﹐龍骨﹑牡蠣﹑石膏﹑滑石﹑赭石諸搗末之藥﹐亦皆易沸。大凡煎藥﹐其初滚最易沸。

煎至將滚時﹐須預將藥罐之蓋敞開﹐以箸攪之。迨沸過初滚﹐其後仍沸﹐敞蓋煎之無妨﹐若不沸者﹐始可蓋而煎之。蓋險急之證﹐安危止爭此藥一劑。故古之醫者﹐藥餌必經己手修制﹐卽煎湯液﹐亦必親自監視也。

四﹑醫話

○自述治愈牙疼之經過

愚素無牙疼病。丙寅臘底﹐自津回籍﹐因感冒風寒﹐覺外表略有拘束﹐抵家後又眠於熱炕上﹐遂陡覺心中發熱﹐繼而左邊牙疼。因思解其外表﹐內熱當消﹐牙疼或可自愈。服西藥阿斯匹林一瓦半﹝此藥原以一瓦爲常量﹞﹐得微汗﹐心中熱稍退﹐牙疼亦覺輕。遲兩日﹐心中熱又增﹐牙疼因又劇。方書謂上牙齦屬足陽明﹐下牙齦屬手陽明﹐愚素爲人治牙疼有內熱者﹐恆重用生石膏少佐以宣散之藥淸其陽明﹐其牙疼卽愈。

於斯用生石膏細末四兩﹐薄荷葉錢半﹐煮湯分兩次飲下﹐日服一劑。兩劑後﹐內熱已淸﹐疼遂輕減。翌日因有重證應診遠出﹐時徧地雪深三尺﹐嚴寒異常﹐因重受外感﹐外表之拘束甚於初次﹐牙疼因又增劇﹐而心中卻不覺熱。遂單用麻黃六錢﹝愚身體素彊壯是以屢次用藥皆倍常量非可槪以之治他人也﹞﹐於臨睡時煎湯服之。未得汗。繼又煎渣再服﹐仍未得汗。睡至夜半始得汗﹐微覺肌膚松暢﹐而牙疼如故。劇時覺有气循左側上潮﹐疼徹輔頰﹐且覺發熱。有時其气旁行﹐更疼如錐刺。恍悟此證確系气血挾熱上衝﹐滯於左腮﹐若再上升至腦部﹐卽爲腦充血矣。遂用懷牛膝﹑生赭石細末各一兩煎湯服之﹐其疼頓愈﹐分毫不復覺疼﹐且從前頭面畏風﹐從此亦不復畏風矣。蓋愚向擬建瓴湯用治腦充血證甚效﹐方中原重用牛膝﹑赭石﹐今單用此二藥以治牙疼﹐更捷如影響﹐此誠能爲治牙疼者別開一門徑矣﹐是以詳志之。

附錄﹕唐山趙××來函﹕二小兒年十二歲﹐右邊牙疼﹐連右腮亦腫疼。因讀先生自述治愈牙疼之經過﹐知腮腫系外感受風﹐牙疼系胃火熾盛﹐遂先用西藥阿斯匹林一瓦。服後微見汗。繼用生石膏二兩﹐薄荷葉錢半﹐連服三劑﹐全愈。

四﹑醫話

○虛勞溫病皆忌橘紅說

半夏﹑橘紅皆爲利痰之藥﹐然宜於濕寒之痰﹐不宜於燥熱之痰﹐至陰虛生熱有痰﹐外感溫熱有痰﹐尢所當忌。究之伍藥得宜﹐半夏或猶可用﹐是以《傷寒論》竹葉石膏湯﹑《金匱》麥門冬湯皆用之。至橘紅則無論伍以何藥﹐皆不宜用。試略舉數案於下以明之。

本邑於姓媼﹐勞熱喘嗽﹐醫治數月﹐病益加劇﹐不能起牀﹐脈搏近七至﹐心中熱而且幹﹐喘嗽連連﹐勢極危險。所服之方﹐積三十餘紙﹐曾經六七醫生之手﹐而方中皆有橘紅。其餘若玄參﹑沙參﹑枸杞﹑天冬﹑貝母﹑牛蒡﹑生熟地黃諸藥﹐大致皆對證﹐而其心中若是之熱而幹者﹐顯系橘紅之獘也。愚投以生懷山藥一兩﹐玄參﹑沙參﹑枸杞﹑龍眼肉﹑熟地黃各五錢﹐川貝﹑甘艸各二錢﹐生雞內金錢半。煎服一劑﹐卽不覺幹。

卽其方略爲加減﹐又服十餘劑﹐全愈。

又﹕治奉天李××﹐得風溫證﹐發熱﹑頭疼﹑咳嗽。延醫服藥一劑﹐頭疼益劇﹐熱嗽亦不少減。其脈浮洪而長﹐知其陽明經府皆熱也。視所服方﹐有薄荷﹑連翹諸藥以解表﹐知母﹑玄參諸藥以淸裏﹐而雜以橘紅三錢﹐諸藥之功盡爲橘紅所掩矣。爲卽原方去橘紅﹐加生石膏一兩﹐一劑而愈。

又﹕治滄州孫××肺臟受風﹐咳嗽吐痰。醫者投以散風利痰之劑﹐中有毛橘紅二錢﹐服後卽大口吐血﹐咳嗽益甚。其脈浮而微數﹐右部寸關皆有力。投以《傷寒論》麻杏甘石湯﹐方中生石膏用一兩﹐麻黃用一錢﹐煎湯送服旱三七細末二錢。一劑血止。又去三七﹐加丹參三錢﹐再服一劑﹐痰嗽亦愈。方中加丹參者﹐恐其經絡中畱有瘀血﹐釀成異日虛勞之證﹐故加丹參以化之。

統觀以上三案﹐橘紅爲虛勞溫病之禁藥﹐不彰彰可考哉﹗而醫者習慣用之﹐旣不能研究其性於平素﹐至用之病勢增進﹐仍不知爲誤用橘紅所致﹐不將夢夢終身哉﹗

四﹑醫話

○鱉甲﹑龜板不可用於虛弱之證

《神農本艸經》論鱉甲主心腹瘕堅積。《金匱》鱉甲煎丸用之以消瘧母﹝脇下硬塊﹞。藥局又皆以醋炙﹐其開破肝經之力尢勝。向曾單用鱉甲末三錢﹐水送服﹐以治久瘧不愈﹐服後病者覺怔忡異常﹐移時始愈﹐由斯知肝虛弱者﹐鱉甲誠爲禁用之品也。又龜板《神農本艸經》亦主瘕﹐兼開濕痺。後世佛手散用之﹐以催生下胎。嘗試驗此藥﹐若用生者﹐原能滋陰潛陽﹐引熱下行﹐且能利小便﹝是開濕痺之效﹞。

而藥局中亦皆用醋炙之﹐若服至一兩﹐必令人泄瀉﹐其開破之力𨿽遜於鱉甲﹐而與鱉甲同用以誤治虛弱之證﹐實能相助爲虐也。乃後世方書用此二藥以治虛勞之證者甚多﹐卽名醫如吳鞠通﹐其治溫邪深入下焦﹐熱深厥深﹐脈細促﹐心中大動﹐此邪實正虛﹐肝風煽動將脫﹐當用白虎加人參湯﹐再加龍骨﹑牡蠣﹐庶可挽回﹐而吳氏竟治以三甲復脈湯﹐方中鱉甲﹑龜板並用﹐𨿽有牡蠣之收澀﹐亦將何補﹖此乃名醫之偶失檢點也。

愚曾治一媼年近五旬﹐患溫病半月不愈。其左脈弦硬有眞气不斂之象﹐右脈近洪而不任重按﹐此邪實證虛也﹐爲擬補正祛邪之劑。病者將藥飲一口﹐嫌其味苦不服。再延他醫﹐爲開三甲復脈湯方﹐略有加減﹐服後煩躁異常﹐此心腎不交﹐陰陽將離也。醫者猶不省悟﹐竟於原方中加大黃二錢﹐服後汗出不止。此時若重用山萸肉二兩﹐汗猶可止﹐汗止後﹐病仍可治﹐惜該醫見不及此﹐竟至誤人性命也。

四﹑醫話

○目疾由於伏气化熱者治法

目疾有實熱之證﹐其熱屢服涼藥不解﹐其目疾亦因之久不愈者﹐大抵皆因伏气化熱之後﹐而移熱於目也。丙寅季春﹐李××﹐紡紗廠學徒﹐病目久不愈。眼瞼紅腫﹐肉遮睛﹐覺目睛脹疼甚劇﹐又兼耳聾鼻塞﹐見聞俱廢﹐跬步須人扶持。其脈洪長甚實﹐左右皆然。其心中甚覺發熱﹐舌有白苔﹐中心已黃﹐其從前大便原燥﹐因屢服西藥大便日行一次。知系冬有伏寒﹐感春陽而化熱﹐其熱上攻﹐目與耳鼻皆當其衝也。擬用大劑白虎湯以淸陽明之熱﹐更加白芍﹑龍膽艸兼淸少陽之熱。病患謂廠中原有西醫﹐不令服外人藥﹐今因屢服其藥不愈﹐偸來求治於先生﹐或服丸散猶可﹐斷乎不能在廠中煎服湯藥。愚曰「此易耳。我有自制治眼妙藥﹐送汝一包﹐服之眼可立愈。」遂將預軋生石膏細末兩半與之﹐囑其分作六次服﹐日服三次﹐開水送下﹐服後又宜多喝開水﹐令微見汗方好。持藥去後﹐隔三日復來﹐眼疾已愈十之八九﹐耳聾鼻塞皆愈﹐心中已不覺熱﹐脈已和平。復與以生石膏細末一兩﹐俾仍作六次服。將藥服盡全愈。至與以生石膏細末而不明言者﹐恐其知之卽不敢服也。後屢遇因伏气化熱病目者﹐治以此方皆效。

四﹑醫話

○天水散治中暑宜於南方北方用之宜稍變通

河間天水散﹝卽六一散﹞﹐爲淸暑之妙藥。究之南方用之最爲適宜﹔若北方用之﹐原宜稍爲變通。蓋南方之暑多挾濕﹐故宜重用滑石﹐利濕卽以瀉熱。若在北方﹐病暑者多不挾濕﹐或更挾有燥气﹐若亦重用滑石以利其濕﹐將濕去而燥愈甚﹐暑熱轉不易消也。愚因是擬得一方﹐用滑石四兩﹐生石膏四兩﹐粉甘艸二兩﹐朱砂一兩﹐薄荷冰一錢﹐共爲細末﹐每服二錢﹐名之曰加味天水散。以治北方之暑病固效﹐以治南方之暑病﹐亦無不效也。方中之義﹕用滑石﹑生石膏以解暑病之熱﹔而石膏解熱兼能透表﹐有薄荷冰以助之﹐熱可自肌膚散出﹐滑石解熱兼能利水﹐有甘艸以和之﹝生甘艸爲末服之最善利水﹐且水利而不傷陰﹞﹐熱可自小便瀉出﹐又恐暑气內侵﹐心經爲熱所傷﹐故仿益元散之義加朱砂﹝天水散加朱砂名益元散﹞以涼心血﹐卽以鎭安神明﹐使不至怔忡瞀亂也。

人受暑熱未必卽病﹐亦恆如冬令伏气伏於膜原﹐至秋深感涼气激薄而陡然暴發﹐腹疼作瀉。其瀉也﹐暴注下迫﹐恆一點鐘瀉十餘次。亦有吐瀉交作者。其甚者﹐或兩腿轉筋。然身不涼﹐脈不閉﹐心中惟覺熱甚﹐急欲飲涼食冰者﹐此仍系暑熱爲病﹐實與霍亂不同。丁卯季夏﹐暑熱異常﹐中秋節後發現此等證甚多﹐重用生石膏煎湯送服益元散﹐其病卽愈。腹中疼甚者﹐可用白芍﹑甘艸﹝益元散中甘艸甚少故加之﹞與石膏同煎湯﹐送服益元散。若瀉甚者﹐可用生山藥﹑甘艸與石膏同煎湯﹐送服益元散﹔或用拙擬滋陰淸燥湯加生石膏兩余或二兩﹐同煎服﹐病亦可愈。其欲食冰者﹐可卽與之以冰﹐欲飲井泉涼水者﹐可卽與之以井泉水﹐聽其盡量食之飲之無礙也。且凡吐不止者﹐若欲食冰﹐聽其盡量食之﹐其吐卽可止﹐腹疼下瀉亦可並愈。其間有不並愈者﹐而其吐旣止﹐亦易用藥爲之調治也。

四﹑醫話

○治幼年溫熱證宜預防其出痧疹

幼年溫熱諸證﹐多與痧疹並至。然溫熱之病﹐初得卽知。至痧疹初得﹐其毒恆內伏而外無現象﹐或遲至多日始出﹔又或不能自出﹐必俟服托表之藥而後能出。若思患預防﹐宜於治溫熱之時﹐少用淸表痧疹之藥。不然﹐恐其毒盤結於內﹐不能發出﹐其溫熱之病亦不能愈也。愚臨證數十年﹐治愈溫熱兼痧疹者不勝計﹐莫不於治溫熱藥中﹐時時少加以淸表痧疹之品﹐以防痧疹之毒內蘊而不能透出。故恆有溫熱之病﹐經他醫治療旬日不愈﹐勢極危險﹐後經愚爲延醫﹐遂發出痧疹而愈者。今略登數案於下﹐以爲徵實。

奉天馬氏幼女﹐年六七歲﹐得溫病﹐屢經醫治﹐旬餘病勢益進﹐亦遂委之於命﹐不復治療。適其族家有幼子得險證﹐經愚治愈﹐因轉念其女病猶可治﹐殷勤相求。其脈象數而有力﹐肌膚熱而漧澀﹐臥牀上展轉不安﹐其心中似甚煩躁。以爲病久陰虧﹐不堪外感之灼熱﹐或其痧疹之毒伏藏於內﹐久未透出﹐是以其病之現狀如是也。問其大便﹐數日一行。遂爲疏方﹐生石膏細末二兩﹐潞黨參四錢﹐玄參﹑天冬﹑知母﹑生懷山藥各五錢﹐連翹﹐甘艸各二錢﹐蟬蛻一錢﹐煎湯兩盅﹐分數次溫飲下。連服二劑﹐大熱已退﹐大便通下﹐其精神仍似騷擾不安。再診其脈﹐較前無力而浮。疑其病已還表﹐其餘熱當可汗解﹐用西藥阿斯匹林二分彊﹐和白蔗糖水沖服下。周身微汗﹐透出白痧若干而愈。乃知其從前展轉騷擾不安者﹐因其白痧未發出也。爲每劑中皆有透表之品﹐故其病易還表﹐而其痧疹之毒復亦易隨發汗之藥透出也。

又﹕奉天劉××之幼女﹐年五歲﹐周身發熱﹐上焦躁渴﹐下焦滑瀉﹐遷延日久﹐精神昏憒﹐危至極點﹐脈象數而無力﹐重診卽無。爲疏方用生懷山藥一兩﹐滑石八錢﹐連翹﹑生杭芍﹑甘艸各三錢﹐蟬蛻﹑羚羊角﹝此一味另煎當水飲之煎至數次尙有力﹞各一錢半﹐煎湯一盅半﹐分三次溫服下﹐周身發出白痧﹐上焦煩渴﹑下焦滑瀉皆愈。

按﹕此方卽滋陰宣解湯加羚羊角也。凡幼年得溫熱病卽滑瀉者﹐尢須防其痧疹之毒內伏不能外出﹝滑瀉則身弱恆無力托痧疹之毒外出﹞﹐此方旣能淸熱止瀉﹐又能表毒外出﹐所以一藥而愈也。

奉天王××子﹐年二十八歲﹐周身發熱﹐出白痧甚密。經醫調治失宜﹐遷延至旬日﹐病益加劇。醫者又欲用大靑龍湯減去石膏﹐王××疑其性熱﹐不敢用﹐延愚爲之延醫。其周身發熱﹐卻非大熱﹐脈數五至﹐似有力而非洪實﹐舌苔幹黑﹐言語不眞﹐其心中似怔忡﹐又似煩躁﹐自覺難受莫支。其家人謂其未病之時﹐實勞心過度﹐後遂得此病。參之脈象病情﹐知其眞陰內虧﹐外感之實熱又相鑠耗﹐故其舌漧如斯﹐心中之怔忡煩躁又如斯也。問其大便﹐數日未行﹐似欲便而不能下通。遂疏方用生石膏細末三兩﹐潞黨參五錢﹐生山藥五錢﹐知母﹑天花粉各八錢﹐連翹﹑甘艸各二錢﹐生地黃一兩半﹐蟬蛻一錢﹐俾煎湯三盅﹐分三次溫飲下﹐又囑其服藥之後﹐再用豬膽汁少調以醋﹐用灌腸器注射之﹐以通其大便﹐病家果皆如所囑。翌日視之﹐大便已通下﹐其灼熱﹑怔忡﹑煩躁皆愈彊半﹐舌苔未退而幹黑稍瘥。又將涼方減石膏之半﹐生地黃攺用一兩。

連服三劑﹐忽又徧身出疹﹐大便又通下﹐其灼熱怔忡煩躁始全愈。恐其疹出回急﹐復爲開淸毒托表之藥﹐俾服數劑以善其後。

按﹕此證旣出痧矣﹐原不料其後復出疹﹐而每劑藥中皆有透表之品者﹐實恐其蘊有痧毒未盡發出也。

而疹毒之終能發出﹐實卽得力於此。然非臨時細細體察﹐擬方時處處周密﹐又何能得此意外之功效哉﹗又﹕此證非幼科﹐亦因溫而兼疹﹐故連類及之﹐且俾人知溫而兼疹之證﹐非獨幼科有之﹐卽壯年亦間有之也。

四﹑醫話

○癇瘋治法

﹝附﹕愈癇丸﹑息神丸﹞

癇瘋最爲難治之證﹐因其根蒂最深﹐故不易治耳。愚平素對於此證﹐有單用磨刀水治愈者﹔有單用熊膽治愈者﹔有單用蘆薈治愈者﹔有用磁朱丸加赭石治愈者。然如此治法﹐效者固多﹐不效者亦恆有之﹐仍覺對於此證未有把握。後治奉天王氏婦﹐年近三旬﹐得癇瘋證﹐醫治年餘不愈﹐浸至每日必發﹐且病勢較重。

其證甫發時作狂笑﹐繼則肢體抽掣﹐昏不知人。脈象滑實﹐關前尢甚。知其痰火充盛﹐上並於心﹐神不守舍﹐故作狂笑﹔痰火上並不已﹐迫激腦筋﹐失其所司﹐故肢體抽掣﹐失其知覺也。先投以拙擬蕩痰湯﹐間日一劑。

三劑後﹐病勢稍輕﹐遂攺用丸藥﹐硫化鉛﹑生赭石﹑芒硝各二兩﹐朱砂﹑靑黛﹑白礬各一兩﹐黃丹五錢﹐共爲細末﹐復用生懷山藥四兩爲細末﹐焙熟﹐調和諸藥中﹐煉蜜爲丸二錢重。當空心時﹐開水送服一丸﹐日兩次。服至百丸全愈。

奉天劉姓學生﹐素患癇瘋。愚曾用羚羊角加淸火﹑理痰﹑鎭肝之藥治愈。隔二年﹐證又反復﹐再投以原方不效。亦與以此丸﹐服盡六十丸全愈。

沈陽縣鄕間童子﹐年七八歲﹐夜間睡時騷擾不安﹐似有抽掣之狀﹐此亦癇瘋也。亦治以此丸﹐服至四十丸全愈。

此丸不但治癇瘋﹐又善治神經之病。奉天趙××﹐年五十許﹐數年頭迷心亂﹐精神恍惚﹐不由自主﹐屢次醫治不愈。亦治以此丸﹐惟方中白礬攺爲硼砂﹐仍用一兩﹐亦服至百丸全愈。因此丸屢用皆效﹐遂名此丸爲愈癇丸。而以硼砂易白礬者﹐名爲息神丸。

附﹕制硫化鉛法用眞黑鉛﹑硫黃細末各一斤。先將鉛入鐵鍋中熔化﹐卽將硫黃末四五兩撒在鉛上﹐黃卽發焰﹐急用鐵鏟拌炒﹐所熔之鉛卽結成砂子。其有未盡結者﹐又須將硫黃末接續撒其上﹐勿令火熄﹐仍不住拌熔化之鉛﹐盡結成砂子爲度。待晾冷﹐所結砂子色若鉛灰﹐入藥缽細研爲粉。去其研之成餅者﹐所餘之粉用芒硝半斤﹐分三次沖水﹐將其粉煮過三次﹐然後入藥。

四﹑醫話

○小兒痙病治法

小兒爲少陽之體﹐是以或灼熱作有驚駭﹐其身中之元陽﹐恆挾气血上衝以擾其腦部﹐致其腦筋妄行﹐失其所司而痙證作矣。痙者其頸項硬直也﹐而或角弓反張﹐或肢體抽掣﹐亦皆蓋其中矣。此證治標之藥中﹐莫如蜈蚣﹝宜用全的﹞。用治標之藥以救其急﹐卽審其病因﹐兼用治本之藥以淸其源﹐則標本並治﹐後自不反復也。

癸亥季春﹐愚在奉天﹐旬日之間﹐遇幼童溫而兼痙者四人。愚皆以白虎湯治其溫﹐以蜈蚣治其痙﹐其痙之劇者﹐全蜈蚣用至三條﹐加白虎湯中同煎服之﹐分數次飲下﹐皆隨手奏效﹝其詳案皆在藥物蜈蚣解下﹐又皆少伍以他藥﹐然其緊要處全在白虎湯蜈蚣並用﹞。

又﹕乙丑季夏﹐愚在籍﹐有張姓幼子患暑溫兼痙﹐其痙發時﹐气息皆閉﹐日數次﹐灼熱又甚劇﹐精神異常昏憒﹐延醫數人皆諉爲不治。子××投以大劑白虎湯﹐加全蜈蚣三條﹐俾分三次飲下﹐亦一劑而愈。

丙寅季春﹐天津兪姓童子病溫兼出疹﹐周身壯熱﹐渴嗜飲水﹐疹出三日﹐似靨非靨﹐觀其神情﹐恍惚不安﹐脈象有力﹐搖搖而動﹐似將發痙。爲開白虎湯加羚羊角錢半﹝另煎兌服﹐此預防其發痙所以未用蜈蚣﹞。藥未及煎﹐已抽搐大作。急煎藥服下﹐頓愈。

至痙之因驚駭得者﹐當以淸心﹑鎭肝﹑安魂﹑定魄之藥與蜈蚣並用﹐若朱砂﹑鐵銹水﹑生龍骨﹑生牡蠣諸藥是也。有熱者﹐加羚羊角﹑靑黛。有痰者﹐加節菖蒲﹑膽南星。有風者﹐加全蠍﹑僵蠶。气閉塞及牙關緊者﹐先以藥吹鼻得嚏﹐後灌以湯藥。

四﹑醫話

○癩證治法

癩之爲證﹐方書罕載。愚初亦以爲猶若疥癬不必注意也。自戊午來奉天診病﹐遇癩証之劇者若干﹐有患證數年﹐費藥資甚巨不能治愈者﹐經愚手﹐皆服藥數劑全愈。後有錦州縣戎××患此證﹐在其本地服藥無效﹐來奉求爲延醫﹐服藥六劑卽愈。隔三年﹐其證陡然反復﹐先起自面上﹐狀若頑癬﹐搔破則流黃水﹐其未破之處﹐皮膚片片脫落﹐奇癢難熬﹐歌哭萬狀。在其本處服藥十餘日﹐分毫無效﹐復來奉求爲延醫。其脈象洪實﹐自言心中煩躁異常﹐夜間尢甚﹐膚愈癢而心愈躁﹐徹夜不眠﹐若再不愈﹐實難支持。遂爲疏方﹐用蛇蛻四條﹐蟬蛻﹑僵蠶﹑全蠍﹑甘艸各二錢﹐黃連﹑防風各三錢﹐天花粉六錢﹐大楓子十二粒﹐連皮搗碎。爲其脈洪心躁﹐又爲加生石膏細末兩半。煎湯兩茶盅﹐分兩次溫飲下。連服三劑﹐面上流黃水處皆結痂﹐其有舊結之痂皆脫落﹐瘙癢煩躁皆愈彊半﹐脈之洪實亦減半。遂去石膏﹐加龍膽艸三錢。服一劑﹐從前周身之似有似無者﹐其癩亦皆發出作瘙癢。仍按原方連服數劑﹐全愈。至方中之藥﹐諸藥皆可因證加減﹐或用或不用﹐而蛇蛻則在所必需﹐以其旣善解毒﹝以毒攻毒﹞﹐又善去風﹐且有以皮達皮之妙也。若畏大楓子有毒﹐不欲服者﹐減去此味亦可。

四﹑醫話

○治夢遺法

夢遺之病﹐最能使人之腎經虛弱。此病若不革除﹐𨿽日服補腎藥無益也。至若龍骨﹑牡蠣﹑萸肉﹑金櫻諸固澀之品﹐𨿽服之亦恆有效﹐而究無確實把握。此乃腦筋輕動妄行之病﹐惟西藥若臭剝抱水諸品﹐𨿽爲麻醉腦筋之藥﹐而少用之實可以安靖腦筋。

若再與龍骨﹑牡蠣諸藥同用﹐則奏效不難矣。愚素有常用之方﹐爰錄於下﹕龍骨一兩﹐牡蠣一兩﹐淨萸肉二兩﹐共爲細末﹐再加西藥臭剝十四瓦﹐煉蜜爲百丸。每臨睡時服七丸﹐服至兩月﹐病可永愈。

四﹑醫話

○肢體受寒疼痛可熨以坎離砂及坎離砂制法

藥局中所鬻坎離砂﹐沃之以醋自能發熱﹐以熨受寒腿疼及臂疼﹐頗有效驗﹐而醫者猶多不知其所以然之故。究其實際﹐不外物質化合之理也。按此砂純系用鐵屑制成。其制法將鐵屑紅﹐卽以醋噴滅之﹐晾漧收貯。用時復以醋拌濕﹐卽能生熱。蓋火非養气不著﹐當鐵屑紅之時﹐鐵屑中原具有養气﹐經醋噴滅﹐其養气卽永畱鐵中。況養气爲酸素﹐醋味至酸﹐其含養气頗多﹐以之噴滅紅之鐵﹐醋中之養气亦盡歸鐵中。

用時再沃之以醋﹐其從前所蘊之養气﹐遂感通發動而生熱。以熨因寒痺疼之處﹐不惟可以驅逐凝寒﹐更可流通血脈﹐以人之血脈得養气則赤﹐而血脈之瘀者可化也。

四﹑醫話

○牛肉反紅荊之目睹

敝邑多紅荊﹐而縣北泊莊尢多﹐各地阡塍皆有荊叢繞護。乙巳季春﹐牛多瘟死﹐剝牛者棄其臟腑﹐但食其肉﹐未聞有中毒者。獨泊莊因食牛肉﹐同時中毒者二百餘人﹐迎愚爲之解救﹐旣至﹝相距七里許﹞死者已三人矣。中毒之現象﹕發熱﹑惡心﹑瞑眩﹑脈象緊數。投以黃連﹑甘艸﹑金銀花﹑天花粉諸藥﹐皆隨手奏效。細詢其中毒之由﹐緣洗牛肉於溪中﹐其溪中多浸荊條﹐水色變紅﹐洗後復晾於荊條閘極上﹐至煮肉時又以荊爲薪﹐及鬻此肉﹐食者皆病﹐食多則病劇﹐食少則病輕耳。愚聞此言﹐因恍憶「老牛反荊花」原系邑中相傳古語﹐想邑中古人必有中此毒者﹐是以其語至今畱詒﹐人多知之。特其事未經見﹐𨿽知之亦淡然若忘耳。然其相反之理﹐究系何因﹐須俟深於化學人研究也。因又憶曩時閱小說﹐見有田家婦於田間﹐行荊芥中﹐以之飯有牛肉﹐食者遂中毒。疑荊芥卽系紅荊之訛﹐不然豈牛肉反荊花﹐而又反荊芥耶﹖醫界諸大雅﹐有能確知之者﹐又期不吝指教。

四﹑醫話

○駁方書貴陽抑陰論

嘗思一陰一陽﹐互爲之根﹐天地之气化也。人稟天地之气化以生﹐卽人身各具一小天地﹐其气化何獨不然。是以人之全身﹐陰陽互相維系﹐上焦之陽藏於心中血﹐中焦之陽涵於胃液﹐下焦之陽存於腎水﹐凡心血﹑胃液﹑腎水皆陰也。充類言之﹐凡全身津液脂膏脈腺存在之處﹐卽元陽畱蓄之處。陽無陰則飛越﹐陰無陽則凝滯。陽盛於陰則熱﹐陰盛於陽則冷。由斯知陰陽偏盛則人病﹐陰陽平均則人安﹐陰陽相維則人生﹐陰陽相離則人死。彼爲貴陽抑陰之論者﹐竟謂陽一分未盡則人不死﹐陰一分未盡則人不仙﹐斯何異夢中說夢也。

然此則論未病之時﹐陰陽關於人身之緊要﹐原無軒也。若論已病﹐又恆陽常有餘﹐陰常不足﹝朱丹溪曾有此論﹞。

醫者當調其陰陽﹐使之歸於和平﹐或滋陰以化陽﹐或瀉陽以保陰﹐其宜如此治者﹐又恆居十之八九。倘曰不然﹐試卽諸病徵之。

病有內傷外感之殊﹐而外感實居三分之二。今先以外感言之﹐傷寒﹑溫病﹑疫病皆外感也﹐而傷寒中於陰經﹐宜用熱藥者﹐百中無二三也﹔溫病則純乎溫熱﹐已無他議﹔疫病𨿽間有寒疫﹐亦百中之一二也。他如或瘧﹐或疹﹐或痧證﹐或霍亂﹐亦皆熱者居多﹐而暑之病更無論矣。

試再以內傷言之。內傷之病﹐虛勞者居其半﹐而勞字從火﹐其人大抵皆陰虛陽盛﹐究之亦非眞陽盛﹐乃陰獨虛致陽偏盛耳。他如或吐衄﹐或淋痢﹐或肺病﹑喉病﹑眼疾﹐或黃膽﹐或水病﹑腫脹﹑二便不利﹐或嗽﹐或喘﹐或各種瘡毒﹐以上諸證﹐已爲內傷之大凡﹐而陽盛陰虛者實爲十之八九也。世之業醫者﹐能無於臨証之際﹐以急急保其眞陰爲先務乎﹖卽其病眞屬陽虛﹐當用補陽之藥者﹐亦宜少佐以滋陰之品﹔蓋上焦陰分不虛而後可受參﹑﹐下焦陰分不虛而後可受桂﹑附也。

四﹑醫話

○閱劉華封《爛喉痧證治辧異》書後

丙寅中秋後﹐接到劉華封自濟南寄贈所著《爛喉痧證治辧異》一書。細閱一過﹐其辯証之精﹐用藥之妙﹐立論之通﹐於喉證一門實能令人起觀止之嘆。咽喉爲人身緊要之處﹐而論喉証之書向無善本。自耐修子托之鸞語﹐著《白喉忌表抉微》﹐盛行於一時﹐初則用其方效者甚多﹐繼而用其方者有效有不效﹐更有用之不惟不效而病轉增劇者。於斯議論紛起﹐有謂白喉不忌表散﹐但宜表以辛涼﹐而不可表以溫熱者。又有謂白喉原宜表散﹐𨿽麻黃亦可用﹐但不可與升提之藥並用者。按其人或有嚴寒外束不得汗﹐咽喉疼而不腫者﹐原可用麻黃湯解其表。然麻黃可用﹐桂枝不可用。若用麻黃湯時﹐宜去桂枝﹐加知母﹑連翹。至升提之藥﹐惟忌用升麻。若桔梗亦升提之藥﹐而《傷寒論》有桔梗湯治少陰病咽痛﹐因其能開提肺气散其咽喉郁熱也。若與涼藥並用﹐又能引涼藥之力至咽喉散熱。惟咽喉痛而且腫者﹐似不宜用。又有於《白喉忌表抉微》一書痛加詆毀﹐謂其毫無足取者。而劉華封則謂白喉證原分兩種﹐耐修子所謂白喉忌表者﹐內傷之白喉也。其病因確系煤毒﹑紙煙及過服煎炒辛熱之物﹐或貪色過度﹐以致陰液虧損虛火上炎所致﹐用藥養陰淸肺原爲正治。

其由外感傳染者﹐爲爛喉痧﹐喉中亦有白腐﹐乃系天行時气入於陽明﹐上蒸於肺﹐致咽喉潰爛﹐或兼有疹子﹐正是溫熱欲出不得所致﹐正宜疏通發表使毒熱外出。二証之辧﹕白喉則咽中幹﹐喉痧則咽中多痰涎。白喉止五心煩熱﹐喉痧則渾身大熱云云。誠能將此二證﹐一內因﹐一外因﹐辧別極精。及至後所載治喉痧諸方﹐詳分病之輕重淺深﹐而措施咸宜﹐洵爲喉科之金科玉律也。惟其言今日之好人參難得﹐若用白虎加人參湯及小柴胡湯﹐方中人參可以沙參代之﹐似非確論。蓋小柴胡湯中之人參或可代以沙參﹐若當下後小柴胡湯證仍在者﹐用小柴胡湯時﹐亦不可以沙參代人參。至白虎加人參湯﹐若其熱實脈虛者﹐以沙參代人參其熱必不退﹐此愚由經驗而知﹐非想當然爾之談也。且古方中人參卽系今之黨參﹐原非難得之物。若恐人工種植者不堪用﹐凡黨參之通體橫紋者﹝若胡萊菔之紋﹞皆野生之參也。至其後論喉證原有因下焦虛寒迫其眞陽上浮致成喉證者﹐宜治以引火歸原之法﹐洵爲見道之言。

四﹑醫話

○答嚴××代友問痰飲治法

詳觀來案﹐知此證乃寒飲結胸之甚者。拙擬理飲湯﹐原爲治此證的方﹐特其藥味與分量宜稍爲更攺耳。

今擬一方於下﹐以備采擇。方用生箭一兩﹐漧薑八錢﹐於術四錢﹐桂枝尖﹑茯苓片﹑炙甘艸各三錢﹐濃朴﹑陳皮各二錢﹐煎湯服。方中之義﹕用黃以補胸中大气﹐大气壯旺﹐自能運化水飲﹐仲景所謂「大气一轉﹐其气﹝指水飲之气﹞乃散」也﹐而黃協同漧薑﹑桂枝﹐又能補助心肺之陽﹐使心肺陽足﹐如日麗中天﹐陰霾自開﹔更用白術﹑茯苓以理脾之濕﹐濃朴﹑陳皮以通胃之气﹐气順濕消﹐痰飲自除﹔用炙甘艸者﹐取其至甘之味﹐能調漧薑之辛辣﹐而漧薑得甘艸﹐且能逗畱其熱力﹐使之綿長﹐並能緩和其熱力﹐使不猛烈也。

按﹕此方卽《金匱》苓桂術甘湯﹐加黃﹑漧薑﹑濃朴﹑陳皮﹐亦卽拙擬之理飲湯去芍藥也。原方之用芍藥者﹐因寒飲之證﹐有迫其眞陽外越﹐周身作灼﹐或激其眞陽上竄﹐目眩耳聾者﹐芍藥酸斂苦降之性﹐能收斂上竄外越之元陽歸根也﹝然必與溫補之藥同用方有此效﹞。

此病原無此證﹐故不用白芍。至黃在原方中﹐原以痰飲旣開﹑自覺气不足者加之。玆則開始卽重用黃者﹐誠以寒飲固結二十餘年﹐非有黃之大力者﹐不能斡旋諸藥以成功也。

又按﹕此方大能補助上焦之陽分﹐而人之元陽﹐其根柢實在於下﹐若更兼服生硫黃﹐以培下焦之陽﹐則奏效更速。所言東硫黃亦可用﹐須擇其純黃者方無雜質﹐惟其熱力減少﹐不如中硫黃耳。其用量﹐初次可服細末一錢﹐不覺熱則漸漸加多。一日之極量﹐可至半兩﹐然須分四五次服下。不必與湯藥同時服﹐或先或後均可。

【附原問】敝友患寒飲喘嗽﹐照方治療未效。據其自述病因﹐自二十歲六月遭兵燹﹐困山澤中﹐絕飲食五日夜﹐歸家急汲井水一小桶飲之﹐至二十一歲六月﹐遂發大喘。一日夜後﹐飲二陳湯加漧薑﹑細辛﹑五味漸安。從此痰飲喘嗽﹐成爲痼疾。所服之藥﹐大燥大熱則可﹐涼劑點滴不敢下咽。若誤服之﹐卽胸气急而喘作﹐須咳出極多水飲方止。小便一點鐘五六次﹐如白水。若無喘﹐小便亦照常。飲食無論肉味菜蔬﹐俱要燥熱之品。粥湯﹑菜湯槪不敢飲。其病情喜燥熱而惡冷濕者如此。其病狀暑天稍安﹐每至霜降後朝朝發喘﹐必屆巳時吐出痰飲若干﹐始稍定。或飲極滚之湯﹐亦能咳出痰飲數口﹐胸膈略寬舒。迄今二十六七載矣。近用黎蘆散吐法及十棗湯等下法﹐皆出痰飲數升﹐證仍如故。《金匱》痰飲篇及寒水所關等劑﹐服過數十次﹐證亦如故。想此證旣能延歲月﹐必有療法﹐乞先生賜以良方﹐果能祓除病根﹐感佩當無旣也。又《衷中參西錄》載有服生硫黃法﹐未審日本硫黃可服否﹖服藥愈後謝函﹕接函教﹐蒙授妙方﹐治療敝友奇異之宿病﹐連服四五劑﹐呼吸卽覺順適。後又照方服七八劑﹐寒飲消除﹐喘證全愈。

四﹑醫話

○答翁××問呃逆气郁治法

詳觀一百十一號﹝紹興醫藥學星期報﹞所登之案﹐其呃逆終不愈者﹐以其虛而兼郁也。然觀其飽時加重﹐饑時見輕﹐知病因之由於郁者多﹐由於虛者少。若能令其分毫不郁﹐其呃當止。郁開呃止﹐气化流通﹐𨿽有所虛﹐自能漸漸撤消。特是理虛中之郁最爲難事﹐必所用之藥分毫不傷气化﹐俾其郁開得一分﹐其气化自能撤消一分﹐始克有效。拙擬醫方篇中載有衛生防疫寶丹﹐原系治霍亂急証之方﹐無論其證因涼因熱﹐皆屢試屢驗。後有沈陽趙××﹐得溫病甚劇﹐舁至院中求爲延醫﹐數日就愈﹐忽作呃逆﹐晝夜不止﹐服藥無效。因思衛生防疫寶丹﹐最善行气理郁﹐俾一次服五十粒﹐呃逆頓止。又數日有陳姓患呃逆證﹐旬日不止﹐眠食俱廢﹐精神疲憊﹐幾不能支。亦治以衛生防疫寶丹﹐俾服八十粒﹐亦一次卽愈。由斯知衛生防疫寶丹﹐治呃逆確有把握﹐無論其爲虛﹑爲郁﹐用之皆可奏效也。蓋方中冰片﹑薄荷冰爲透竅通气之妙藥﹐而細辛善降逆气﹐白芷善達鬱气﹐朱砂能鎭沖气之衝逆﹐甘艸能緩肝气之忿激﹐藥非爲呃逆專方﹐而無一味非治呃逆必需之品﹐是以投之皆效也。若其人下元虛甚者﹐可濃煎生山藥汁送服。其挾熱者﹐白芍﹑麥冬煎湯送服。其挾寒者﹐漧薑﹑濃朴煎湯送服。愚用之數十次﹐未有不隨手奏效者。若倉猝不暇作丸藥﹐可爲末服之。

四﹑醫話

○答金××問治吐血後咳嗽法

詳觀病案﹐知系因吐血過多﹐下焦眞陰虧損﹐以致腎气不斂﹐沖气上衝。五更乃三陽升發之時﹐沖气上衝者必益甚﹐所以腦筋跳動﹐喘嗽加劇也。欲治此癥﹐當滋陰納气﹐斂衝鎭肝﹐方能有效。爰擬方於下以備酌用﹕生山藥﹝一兩﹞大熟地﹝一兩﹞淨萸肉﹝六錢﹞懷牛膝﹝六錢﹞柏子仁﹝六錢﹞生龍骨﹝四錢﹞生牡蠣﹝四錢﹞生赭石﹝四錢﹞生雞內金﹝二錢﹞玄參﹝二錢﹞炙甘艸﹝二錢﹞

日服一劑﹐煎渣重服。

四﹑醫話

○答胡××問小兒暑天水瀉及由瀉變痢由瘧轉痢之治法

小兒少陽之體﹐不堪暑熱﹐恆喜食涼飲冷以解暑﹐飲食失宜﹐遂多泄瀉﹐瀉多亡陰﹐益至燥渴多飲﹐而陰分虛損者﹐其小溲恆不利﹐所飲之水亦遂盡歸大腸﹐因之泄瀉愈甚﹐此小兒暑天水瀉所以難治也。而所擬之方﹐若能與證吻合﹐則治之亦非難事。方用生懷山藥一兩﹐滑石八錢﹐生杭芍六錢﹐甘艸三錢﹐煎湯一大盅﹐分三次溫飲下。一劑病減﹐再劑全愈矣。方中之意﹕山藥滋眞陰﹐兼固其气﹔滑石瀉暑熱﹐兼利其水﹐甘艸能和胃﹐兼能緩大便﹐芍藥能調肝﹐又善利小便﹔肝胃調和其泄瀉尢易愈也。此方卽拙擬滋陰淸燥湯。原治寒溫之證﹐深入陽明之府﹐上焦燥熱﹐下焦滑瀉。而小兒暑天水瀉﹐其上焦亦必燥熱﹐是以宜之。至於由瀉變痢﹐由瘧轉痢者﹐治以此方﹐亦能隨手奏效。何者﹖暑天熱痢﹐最宜用天水散﹔方中滑石﹐甘艸同用﹐固河間之天水散也。又可治以芍藥甘艸湯﹔方中白芍﹑甘艸同用﹐卽仲景之芍藥甘艸湯也。且由瀉變痢﹐由瘧轉痢者﹐其眞陰必然虧損﹐气化必不固攝﹐而又重用生山藥爲之滋陰固气化﹐是以無論由泄變痢﹐由瘧轉痢者皆宜。若服此藥間有不效者﹐可加白頭翁三錢﹐因白頭翁原爲治熱痢之要藥也。

四﹑醫話

○答章××問腹內動气沖气癥治法

觀此癥﹐陡有气自臍上衝至胸腔﹐集於左乳下跳動不休。夫有气陡起於臍上衝者﹐此奇經八脈中衝脈發出之气也。衝脈之原﹐上隸於胃﹐而胃之大絡虛裏﹐貫膈絡肺出於左乳下爲動脈。然無病者其動也微﹐故不覺其動也。乃因此沖气上衝犯胃﹐且循虛裏之大絡貫膈絡肺﹐復出於左乳下與動脈相並﹐以致動脈因之大動﹐人卽自覺其動而不安矣。當用降衝﹑斂衝﹑鎭衝﹑補衝之藥以治病源﹐則左乳下之動脈﹐自不覺其動矣。爰擬兩方於下﹕生山藥﹝八錢﹞生牡蠣﹝八錢﹞生赭石末﹝四錢﹞生芡實﹝四錢﹞

淸半夏﹝足四錢中有礬須用溫水淘淨曬漧﹞柏子仁﹝四錢炒搗不去油﹞寸麥冬﹝三錢﹞

上藥七味﹐磨取鐵銹濃水煎藥。

又方﹕用淨黑鉛半斤﹐用鐵勺屢次熔化之﹐取其屢次熔化所餘之鉛灰若干﹐研細過羅。再將熔化所餘之鉛秤之﹐若余有四兩﹐復用鐵勺熔化之。化後﹐用硫黃細末兩半﹐撒入勺中﹐急以鐵鏟炒拌之﹐鉛經硫黃灼煉﹐皆成紅色﹐因炒拌結成砂子。晾冷﹑軋細﹐過羅﹐中有軋之成餅者﹐系未化透之鉛﹐務皆去淨。二藥各用一兩﹐和以炒熟麥麵爲丸﹝不宜多摻﹐以僅可作成丸爲度﹞﹐如桐子大。每服六七丸或至十餘丸﹝以服後覺藥力下行﹐不至下墜爲度﹞﹐用生山藥末五六錢﹐煮作稀粥送下﹐一日再服。以上二方單用﹑同用皆可。

四﹑醫話

○答章××代友問病案治法

詳觀病案﹐知系胃陰虧損﹐胃气上逆﹐當投以滋胃液﹐降胃气之品。然病久气虛﹐又當以補气之藥佐之。

爰擬方於下﹐放膽服之﹐必能止嘔吐﹐通大便。迨至飲食不吐﹐大便照常﹐然後再擬他方。方用﹕生赭石二兩﹐生山藥一兩﹐潞黨參五錢﹐天冬八錢﹐共煎湯兩茶杯﹐分三次溫服下。渣煎一杯半﹐再分兩次溫服下。一劑煎兩次﹐共分五次服﹐日盡一劑﹐三劑後吐必止﹐便必順。用此方者﹐赭石千萬不可減輕。若此藥服之覺涼者﹐可加生薑四五片或初服時加生薑四五片亦可。

四﹑醫話

○答龐××問大便脫肛治法

脫肛之癥﹐用曼陀羅煎濃湯洗之甚效。僕常用鮮曼陀羅四五斤﹐煎取濃汁兩三大碗。再以其汁煎萸肉二三兩﹐取濃汁一大碗。再用黨參二兩﹐軋細末調汁中﹐曬漧。每用四五錢﹐水煎融化洗之﹐數次可全愈。

四﹑醫話

○答徐××讀《傷寒論》質疑四則

古人之書不可不信﹐又不可盡信。愚不揣固陋﹐敢將徐××所疑《傷寒論》四則﹐反復陳之。

第一疑﹕在太陽下編第二十節

。其節爲病在太陽之表﹐而不知汗解﹐反用涼水之﹑灌之﹐其外感之寒已變熱者﹐經內外之涼水排擠﹐不能出﹐入郁於肉中而煩熱起粟﹐然其熱在肌肉﹐不在胃府﹐故意欲飲水而不渴﹐治宜文蛤散。夫文蛤散乃蛤粉之未經煉者也。服之﹐其質不化﹐藥力難出﹐且𨿽爲蛤殼﹐而實則介虫之甲﹐其性沈降﹐達表之力原甚微﹐借以消肉上之起粟似難奏功。故繼曰「若不瘥者﹐與五苓散。」其方取其能利濕兼能透表﹐又能健運脾胃以助利濕透表之原動力﹐其病當瘥矣。然又可慮者﹐所灌之涼水過多﹐與上焦外感之邪互相膠漆而成寒實結胸﹐則非前二方所能治療矣。故宜用三物小陷胸湯或白散。夫白散之辛溫開通﹐用於此證當矣。至於三物小陷胸湯﹐若卽系小陷胸湯﹐用於此證﹐以寒治寒﹐亦當乎﹖注家謂此系反治之法。夫反治者﹐以熱治寒﹐恐其格而少用涼藥爲引﹐以爲熱藥之反佐﹐非純以涼藥治寒也。蓋注者震攝於古人之隆名﹐卽遇古書有舛錯遺失之處﹐亦必曲爲原護﹐不知此正所以誤古人而更貽誤後人也。是以拙著《衷中參西錄》﹐於古方之可確信者﹐恆爲之極力表彰﹐或更通變化裁﹐推行盡致﹐以窮其妙用﹔於其難確信者﹐則恆姑爲懸疑﹐以待識者之論斷。蓋欲爲醫學力求進化﹐不得不如斯也。

此節中三物小陷胸湯﹐唐容川疑其另爲一方﹐非卽小陷胸湯。

然傷寒太陽病實鮮有用水﹑水灌之事﹐愚疑此節非仲景原文也。

第二疑﹕在太陽下編三十二節。其節爲﹕「太陽病﹐醫發汗﹐遂發熱惡寒﹐因復下之﹐心下痞﹐表裏俱虛﹐陰陽气並竭﹐無陽則陰獨﹐復加燒鍼﹐因胸煩﹐面色靑黃﹐膚者難治﹐今色微黃﹐手足溫者﹐易治。」按此節文義﹐必有訛遺之字。陰陽气並竭句﹐陳氏釋爲陰陽气不交﹐甚當。至無陽則陰獨句﹐鄙意以爲獨下當有結字。蓋言誤汗誤下﹐上焦陽气衰微﹐不能宣通﹐故陰气獨結於心下而爲痞也。

第三疑﹕在太陽下編五十四節。其節爲傷寒脈浮滑。夫滑則熱入裏矣﹐乃滑而兼浮﹐是其熱未盡入裏﹐半在陽明之府﹐半在陽明之經也。在經爲表﹐在府爲裏﹐故曰表有熱﹐裏有寒。《內經》謂「熱病者﹐皆傷寒之類也。」又謂「人之傷於寒也﹐則爲病熱。」此所謂裏有寒者﹐蓋謂傷寒之熱邪已入裏也。陳氏之解原如斯﹐愚則亦以爲然。至他注疏家﹐有謂此寒熱二字宜上下互易﹐當作外有寒裏有熱者。然其脈象旣現浮滑﹐其外表斷不至惡寒也。有謂此寒字當系痰之誤﹐因痰寒二音相近﹐且脈滑亦爲有痰之證也。然在寒溫﹐其脈有滑象原主陽明之熱已實﹐且足徵病者气血素充﹐治亦易愈。若因其脈滑而以爲有痰﹐則白虎湯豈爲治痰之劑乎﹖第四疑﹕在陽明篇第七十六節

。其節爲病患無表裏證﹐蓋言無頭痛項彊惡寒之表證﹐又無腹滿便硬之裏證也。繼謂發熱七八日𨿽脈浮數者可下之﹐此數語殊令人詫異。夫脈浮宜汗﹐脈數忌下﹐人人皆知﹐況其脈浮數並見而竟下之﹐其病不愈而脈更加數也必矣。故繼言假令已下脈數不解云云。後則因消穀善饑﹐久不大便而復以抵當湯下之。夫寒溫之證脈數者﹐必不思飲食﹐未見有消穀善饑者。且卽消穀善饑﹐不大便﹐何以見其必有瘀血﹐而輕投以抵當湯乎﹖繼則又言若脈數仍不解而下不止云云﹐是因一下再下而其人已下脫也。

夫用藥以解其脈數﹐其脈數未解﹐而轉致其下脫﹐此其用藥誠爲節節失宜﹐而猶可信爲仲景之原文乎﹖試觀陽明篇第三十一節

﹐仲景對於下證如何鄭重。將兩節文對觀﹐則此節爲僞作昭然矣。夫古經之中﹐猶不免僞作﹝如尙書之今文﹞﹐至方術之書﹐其有僞作也原無足深訝。所望注疏家審爲辧別而批判之﹐不至貽誤於醫界﹐則幸甚矣﹗

四﹑醫話

○答徐××陽旦湯之商榷

陽旦湯卽桂枝加桂湯再加附子﹐蓋此系他醫所治之案﹐其失處在證原有熱﹐因腳攣誤認爲寒﹐竟於桂枝中增桂加附﹐以致汗出亡陽﹐遂至厥逆﹐仲景因門人之問﹐重申之而明其所以厥逆之故﹐實因汗出亡陽。

若欲挽回此證使至夜半可愈﹐宜先急用甘艸漧薑湯以回其陽﹐𨿽因汗多損液以致咽漧﹐且液傷而大便燥結成陽明之譫語﹐亦不暇顧。迨夜半陽回腳伸﹐惟脛上微拘急﹐此非陽之未回﹐實因液傷不能濡筋也。故繼服芍藥甘艸湯以復其津液﹐則脛上拘急與咽喉作幹皆愈。更用承气湯以通其大便﹐則譫語亦遂愈也。所用之藥息息與病機相符﹐故病𨿽危險可挽回也。

四﹑醫話

○答王××問《神州醫藥學報》何以用眞武湯治其熱日夜無休止立效

《傷寒論》眞武湯乃仲景救誤治之方。其人本少陰煩躁﹐醫者誤認爲太陽煩躁而投以大靑龍湯﹐淸之散之太過﹐遂至其人眞陽欲脫﹐而急用眞武湯以收回其欲脫之元陽﹐此眞武湯之正用也。觀《神州醫藥學報》所述之案﹐原系外感在半表半里﹐中無大熱﹐故寒熱往來﹐脈象濡緩﹐而投以濕溫之劑﹐若淸之散之太過﹐證可變爲裏寒外熱﹝卽眞寒假熱﹞﹐其元陽不固較少陰之煩躁益甚﹐是以其熱𨿽日夜無休止﹐口唇焦而舌苔黃膩﹐其脈反細數微浮而濡也。若疑脈數爲有熱﹐而數脈與細浮濡三脈並見實爲元陽搖搖欲脫之候﹐猶火之垂垂欲滅也。急用眞武湯以迎回元陽﹐俾復本位﹐則內不涼而外不熱矣。是投以眞武湯原是正治之法﹐故能立建奇功﹐此中原無疑義也。特其語气激昂﹐務令筆鋒搖曳生姿﹐於病情之更攺﹐用藥之精義皆未發明﹐是以閱者未能了然也。

四﹑醫話

○答劉××問七傷

﹝﹞大飽傷脾﹕因脾主運化飲食﹐飲食太飽﹐脾之運化力不足以勝之﹐是以受傷。其作噫者﹐因脾不運化﹐气郁中焦﹐其气郁極欲通﹐故噫以通之﹔其欲臥者﹐因脾主四肢﹐脾傷四肢酸懶﹐是以欲臥﹔其色黃者﹐因脾屬土。凡人之五臟﹐何髒有病﹐卽現何髒所屬之本色。此四診之中﹐所以望居首也。

﹝﹞大怒气逆傷肝﹕因肝屬木﹐木之條上達﹐木之根下達。爲肝气能上達﹐故能助心气之宣通﹝肝系下連气海﹐上連心﹐故能接引气海中元气上達於心﹞。爲肝气能下達﹐故能助腎气之疏泄﹝腎主閉藏﹐有肝气以疏泄之﹐二便始能通順﹞。大怒﹐其气有升無降﹐甚而至於橫行﹐其中所藏之相火﹐亦遂因之暴動﹝相火生於命門﹐寄於肝膽﹐遊行於三焦﹞﹐耗其血液﹐所以傷肝而血卽少。肝開竅於目﹐目得血而能視﹐肝傷血少﹐所以其目暗也。

﹝﹞形寒飲冷傷肺﹕因肺爲嬌髒﹐冷熱皆足以傷之也。蓋肺主皮毛﹐形寒則皮毛閉塞﹐肺气不能宣通﹐遂郁而生熱﹐此肺之因熱而傷也。飲冷則胃有寒飲畱滯﹐變爲飲邪﹐上逆於肺而爲懸飲﹐此肺之因冷而傷也。肺主气﹐開竅於鼻﹐有病則咳﹐肺傷﹐所以气少﹑咳嗽﹑鼻鳴也。

﹝﹞憂愁思慮傷心﹕因人之神明藏於腦﹐故腦爲精明之府﹝《內經》脈要精微論﹞﹐而發出在心﹐故心爲君主之官﹝《內經》靈蘭祕典﹞﹐神明屬陽﹐陽者主熱。憂愁思慮者﹐神明常常由心發露﹐心血必因熱而耗﹐是以傷心也。心傷﹐上之不能充量輸血於腦﹐下之不能充量輸血於肝﹐腦中之神失其憑借﹐故苦驚喜忘﹐肝中之魂﹐失其護衛﹐故夜不能寐﹐且肝中血少﹐必生燥熱﹐故又多怒也。

﹝﹞彊力入房久坐濕地傷腎﹕因腎有兩枚﹐皆屬於水﹐中藏相火﹐爲眞陰中之眞陽﹐以統攝下焦眞陰眞陽之气。彊力入房則傷陰﹐久坐濕地則傷陽﹐腎之眞陰眞陽俱傷﹐所以傷腎。腎傷則呼吸之時﹐不能納气歸根﹐所以短气。腰者腎之腑﹐腎傷所以腰疼。骨者腎所主﹐腎傷所以腳骨作疼。至於厥逆下冷﹐亦腎中水火之气﹐不能敷布之故也。

﹝﹞風雨寒暑傷形﹕因風雨寒暑﹐原天地之气化﹐𨿽非若癘疫不正之气﹐而當其來時或過於猛烈﹐卽與人身之气化有不宜。乃有時爲時勢所迫﹐或自不經意﹐被風雨寒暑之气侵﹐其身體气弱﹐不能捍禦﹐則傷形矣。形傷則發落﹐肌膚枯槁﹐此猶木傷其本﹐而害及枝葉也。

﹝﹞大恐懼不節傷志﹕因志者爲心之所之﹐必以中正之官輔之﹐此志始百折不回。中正之官者﹐膽也﹐若過恐懼﹐則膽失其司﹐卽不能輔心以成志﹐所以傷志。志傷﹐則心有所圖而畏首畏尾﹐所以恍惚不樂也。

四﹑醫話

○答劉××問濕溫治法之理由

濕溫病狀﹐純系濕熱郁中﹐致經絡閉塞﹐故其外𨿽覺寒涼﹐而內則小便短澀赤黃也。爲小便難﹐水气必多歸大腸﹐所以兼泄瀉也。其肢體酸痛者﹐濕而兼風也。胸膈痞滿者﹐濕气挾飲也。

欲治此癥﹐甚屬易易﹐用滑石兩許煎湯﹐送服阿斯匹林一片半﹐汗出卽愈。蓋二藥一發汗﹐一利水﹐可令內蘊之濕﹐由汗與小便而解。且二藥之性皆涼﹐其熱亦可隨之而解。

阿斯匹林又善愈關節疼痛也。余用此方﹐連治數人﹐皆一汗而愈。若熱劇者﹐滑石或多用﹐或加生石膏數錢與滑石同煎﹐亦莫不隨手奏效也。

四﹑醫話

○答劉××問肝與脾之關系及肝病善作疼之理

﹝附﹕肝脾雙理丸﹞

肝脾者﹐相助爲理之髒也。人多謂肝木過盛可以克傷脾土﹐卽不能消食。不知肝木過弱不能疏通脾土﹐亦不能消食。蓋肝之系下連气海﹐兼有相火寄生其中。爲其連气海也﹐可代元气布化﹐脾胃之健運實資其輔助。爲其寄生相火也﹐可借火以生土﹐脾胃之飲食更賴之熟腐。故曰肝與脾相助爲理之髒也。特是肝爲厥陰﹐中見少陽﹐其性剛果﹐其气條達﹐故《內經》靈蘭祕典名爲將軍之官。有時調攝失宜﹐拂其條達之性﹐恆至激發其剛果之性而近於橫恣﹐於斯脾胃先當其衝﹐向之得其助者﹐至斯反受其損。而其橫恣所及﹐能排擠諸臟腑之气致失其和﹐故善作疼也。

於斯﹐欲制肝气之橫恣﹐而平肝之議出焉。至平之猶不足制其橫恣﹐而伐肝之議又出焉。所用之藥﹐若三稜﹑莪術﹑靑皮﹑延胡﹑鱉甲諸品﹐放膽雜投﹐毫無顧忌﹐獨不思肝木於時應春﹐爲气化發生之始﹐若植物之有萌芽﹐而竟若斯平之伐之﹐其萌芽有不挫折毀傷者乎﹖豈除此平肝伐肝之外﹐別無術以醫肝乎﹖何以本屬可治之證﹐而竟以用藥失宜者歸於不治乎﹖愚近擬得肝脾雙理丸﹐凡肝脾不和﹐飲食不消﹐滿悶脹疼﹐或呃逆噯气嘔吐﹐或泄瀉﹐或痢疾﹐或女子月事不調﹐行經腹疼﹐關於肝脾種種諸證﹐服之莫不奏效。爰錄其方於下。

【肝脾雙理丸】甘艸﹝十兩細末﹞生杭芍﹝二兩細末﹞廣條桂﹝兩半去粗皮細末﹞川紫朴﹝兩半細末﹞

薄荷冰﹝三錢細末﹞冰片﹝二錢細末﹞朱砂﹝三兩細末﹞

上藥七味。將朱砂一兩與前六味和勺﹐水泛爲丸﹐桐子大﹐晾漧﹝忌曬﹞﹐用所餘二兩朱砂爲衣﹐勿令餘剩﹐上衣時以糯米濃汁代水﹐且令堅實光滑方不走气。其用量﹕常時調養﹐每服二十粒至三十粒﹔急用除病時﹐可服至百粒﹐或一百二十粒。

四﹑醫話

○答徐××問腹疼治法

少年素有癖﹐忽然少腹脹疼。屢次服藥﹐多系開气行气之品﹐或不效﹐或效而復發。脈象無力。以愚意見度之﹐不宜再用開气行气之藥。近在奉天有治腹疼二案﹐詳錄於下﹐以備參考。

一爲門生張××﹐少腹素有寒積﹐因飲食失愼﹐腸結﹐大便不下﹐少腹脹疼﹐兩日飲食不進。用蓖麻油下之﹐便行三次而疼脹如故。又投以溫暖下焦之劑﹐服後亦不覺熱﹐而疼脹如故。細診其脈﹐沈而無力。

詢之﹐微覺短气。疑系胸中大气下陷﹐先用柴胡二錢煎湯試服﹐疼脹少瘥。遂用生箭一兩﹐當歸﹑黨參各三錢﹐升麻﹑柴胡﹑桔梗各錢半﹐煎服一劑﹐疼脹全消﹐气息亦順﹐惟覺口中發幹。又卽原方去升麻﹑黨參﹐加知母三錢﹐連服數劑全愈。

一爲奉天史姓學生﹐少腹疼痛頗劇﹐脈左右皆沈而無力。疑爲气血凝滯﹐治以當歸﹑丹參﹑乳香﹑沒藥各三錢﹐萊菔子二錢﹐煎服後疼益甚﹐且覺短气。再診其脈﹐愈形沈弱。遂攺用升陷湯一劑而愈。此亦大气下陷﹐迫擠少腹作疼﹐是以破其气則疼益甚﹐升舉其气則疼自愈也。

若疑因有癖作疼﹐愚曾經驗一善化癖之法。憶在籍時﹐有人問下焦虛寒治法﹐俾日服鹿角膠三錢﹐取其溫而且補也。後月餘晤面﹐言服藥甚效﹐而兼獲意外之效﹕少腹素有積聚甚硬﹐前竟忘言﹐因連服鹿角膠已盡消。蓋鹿角膠具溫補之性﹐而又善通血脈﹐林屋山人陽和湯用之以消硬疽﹐是以有效也。又嘗閱諭氏《寓意艸》﹐載有袁聚東痞塊危證治驗﹐亦宜參觀。

四﹑醫話

○答宗弟××問右臂疼治法

據來案云云﹐臂疼當系因熱。而愚再三思之﹐其原因斷乎非熱。或經絡間因瘀生熱﹐故乍服辛涼之品似覺輕也。蓋此證純爲經絡之病﹐治之者宜以經絡爲重﹐而兼顧其臟腑﹐蓋欲藥力由臟腑而達經絡也。西人治急性關節疼痛﹐恆用阿斯匹林。然用其藥宜用中藥健運脾胃通行經絡之品輔之。又細閱素服之方皆佳﹐所以不見效者﹐大抵因少開痺通竊之藥耳。今擬一方於下﹕於白術﹝此藥藥局中多用麩炒殊非所宜﹐當購生者自炒熟﹐其大小片分兩次炒之軋細﹞取淨末一兩﹐乳香﹑沒藥﹝二藥須購生者軋成粗渣﹐隔紙在鍋內烘融化﹐取出晾漧軋細﹞各取淨末四錢﹐朱血竭﹝此藥未研時外皮作黑色﹐若研之色若朱砂者方眞﹞研細三錢﹐當歸身﹝紙裹置鑪旁候幹軋細﹞淨末七錢﹐細辛﹑香白芷細末各錢半﹐冰片﹝用樟腦升成者﹐不必用梅片﹞﹑薄荷冰細末各三分﹐諸藥和勻﹐貯瓶密封。每服一錢半﹐絡石藤﹝俗名爬山虎﹐能蔓延磚壁之上﹐其須自粘於壁上不落者方眞﹞煎湯送服﹐日兩次。方中之義﹕以白術健脾開痺爲主﹝《神農本艸經》謂白術逐風寒濕痺﹞﹐佐以白芷去風﹐細辛去寒﹐當歸﹑乳香﹑沒藥﹑血竭以通气活血﹐冰片﹑薄荷冰以透竅卽以通絡。且脾主四肢﹐因其气化先行於右﹝右關候脾脈是明徵﹞﹐故右臂尢爲脾之所主。丁氏《化學本艸》謂沒藥善養脾胃﹐其溫通之性不但能治气血痺疼﹐更可佐白術以健補脾胃﹐故於此證尢宜也。至阿斯匹林﹐初次宜服半瓦﹐以得微汗爲度﹐以後每日服兩次﹐撙節服之﹐不必令其出汗﹐宜與自制末藥相間服之﹐或先或後皆可﹝後接來函按法治愈﹞。

四﹑醫話

○答周××爲母問疼風證治法

詳觀病案﹐曾患兩膝腫疼﹐愈而復發﹐膝踝趾骨皆熱腫痛﹐連臀部亦腫﹐又兼目痛。此誠因心肝皆有郁熱﹐而關節經絡之間又有風濕熱相並﹐陰塞血脈之流通﹐故作腫疼也。後見有胡××﹑張××皆有答復﹐所論病因及治法又皆盡善盡美﹐似無庸再爲擬議。然愚從前治此等證﹐亦純用中藥﹐後閱東人醫報見治急性僂麻質斯﹝卽熱性歷節風﹞﹐喜用西藥阿斯匹林﹐載有歷治諸案可考驗﹐後乃屢試其藥﹐更以中藥駕馭之﹐尢效驗異常。在奉曾治一幼童得此證﹐已危至極點﹐奄奄一息﹐數日未斷﹐舁至院中亦治愈﹝詳案在石膏解下﹞。由斯知西藥之性近和平﹐試之果有效驗﹐且洞悉其原質者﹐固不妨與中藥並用也。爰擬方於下﹐以備采擇﹕阿斯匹林一瓦半﹐生懷山藥一兩﹐鮮茅根去淨皮切碎二兩﹐將山藥茅根煎湯三茶杯﹐一日之間分三次溫服﹐每次送服阿斯匹林半瓦。若服一次周身得汗後﹐二次阿斯匹林可少用。至翌日三次皆宜少用。以一日間三次所服之阿斯匹林有一次微似有汗卽可﹐不可每次皆有汗也。如此服之﹐大約兩旬卽可愈矣。

四﹑醫話

○答××女士問疼經治法

詳觀病案﹐知系血海虛寒﹐其中气化不宣通也。夫血海者﹐衝脈也﹐居臍之兩旁﹐微向下﹐男女皆有。

在女子則上承諸經之血﹐下應一月之信﹐有任脈以爲之擔任﹐帶脈以爲之約束。陽維﹑陰維﹑陽蹺﹑陰蹺﹐爲之擁護﹐督脈爲之督攝﹐《內經》所謂女子二七﹐太衝脈盛﹐月事以時下者此也。有時其中气化虛損或兼寒涼﹐其宣通主力微﹐遂至凝滯而作疼也。而諸脈之擔任擁護﹑督攝者﹐亦遂連帶而作疼也。斯當溫補其气化而宣通之﹐其疼自止。爰擬方於下﹕全當歸﹝一兩﹞生乳香﹝一兩﹞生沒藥﹝一兩﹞小茴香﹝一兩炒熟﹞

魚鰾膠﹝一兩豬脂炸脆﹞川芎﹝五錢﹞甘松﹝五錢﹐此藥原香郁﹐若陳腐者不用亦可﹞

共爲細末。每服二錢五分﹐用眞鹿角膠錢半﹐煎湯送下﹐日服兩次。

四﹑醫話

○答王××問時方生化湯

當歸之味甘勝於辛﹐性溫𨿽能助熱﹐而濡潤多液﹐又實能滋陰退熱﹐原不可但以助熱論。故《神農本艸經》謂可治溫瘧﹐且謂煮汁飲之尢良﹐誠以煮汁則其液濃濃﹐濡潤之功益勝也。其性𨿽流通活血﹐而用之得當亦能止血。友人王××曾小便溺血﹐用黃酒煮當歸一兩飲之而愈。後其癥反復﹐再服原方不效﹐問治於僕﹐俾用鴉膽子去皮五十粒﹐白糖水送服而愈。繼其癥又反復﹐用鴉膽子又不效﹐仍用酒煎當歸法治愈。

又傅靑主治老婦血崩﹐用黃﹑當歸各一兩﹐桑葉十四片﹐煎湯送服三七細末三錢﹐甚效。又單用醋炒當歸一兩煎服﹐治血崩亦恆有效。是當歸可用以活血﹐亦可用以止血﹐故其藥原名「文無」﹐爲其能使气血各有所歸﹐而又名當歸也。產後血脈淆亂﹐且兼有瘀血﹐故可謂產後良藥。至川芎其香竄之性﹐𨿽甚於當歸﹐然善升淸陽之气。凡淸陽下陷作寒熱者﹐用川芎治之甚效﹐而產後又恆有此證。

同邑趙姓之婦﹐因臨盆用力過甚﹐產後得寒熱癥﹐其家人爲購生化湯二劑服之病頓愈。蓋其臨盆努力之時﹐致上焦淸陽下陷﹐故產後遂發寒熱﹐至服生化湯而愈者﹐全賴川芎升舉淸陽之力也。旬餘寒熱又作﹐其叔父××知醫﹐往省視之﹐謂系產後瘀血爲恙又兼受寒﹐於活血化瘀藥中﹐重加漧薑。數劑後﹐寒熱益甚﹐連連飲水﹐不能解渴。當時仲夏﹐身熱如炙﹐又復嚴裹濃被﹐略以展動卽覺冷气侵膚。後僕診視﹐左脈沈細欲無﹐右脈沈緊皆有數象﹐知其上焦淸陽之气下陷﹐又爲熱藥所傷也。從前服生化湯﹐借川芎升舉之力而暫愈﹐然川芎能升舉淸陽﹐實不能補助淸陽之气使之充盛﹐是以愈而又反復也。爲疏方黃﹑玄參各六錢﹐知母八錢﹝時已彌月﹐故可重用涼藥﹞﹐柴胡﹑桔梗各錢半﹐升麻一錢﹐一劑而寒熱已﹐又少爲加減﹐服數劑全愈。由是觀之﹐川芎亦產後之要藥也。吳鞠通﹑王士雄之言皆不可奉爲定論。惟發熱汗多者﹐不宜用耳。至包氏所定生化湯﹐大致亦順適。惟限於四點鐘內服完三劑﹐未免服藥過多。每次衝入紹酒一兩﹐其性過熱﹐又能醉人﹐必多有不能任受者。僕於婦人產後用生化湯原方﹐加生懷山藥數錢﹐其大便難者﹐加阿膠數錢﹐俾日服一劑﹐連服三日停止﹐亦必不至有產後病也。

四﹑醫話

○答吳××問病

所問婦人血淋之癥﹐因日久損其脾胃﹐飲食不化﹐大便滑泄﹐且血淋又兼砂淋﹐洵爲難治之癥。今擬一方﹕生山藥一斤軋細末﹐每用八錢﹐加生車前子二錢同煮作粥﹐送服三七細末﹑生雞內金細末各五分﹐每日兩次﹐當點心用之﹐日久可愈。

方中之意﹐用山藥﹑車前煮粥以治泄瀉。而車前又善治淋疼﹐又送服三七以治血淋﹐內金以消砂淋﹐且雞內金又善消食﹐與山藥並用﹐又爲健補脾胃之妙品也。惟內金生用則力大﹐而稍有破气之副作用﹐若气分過虛時﹐宜先用生者軋細﹐焙熟用之。若服藥數日而血淋不見輕者﹐可用蓽澄茄細末一分﹐加西藥哥拜拔油一分同服。又此癥大便不止﹐血淋亦無從愈﹐若服山藥﹑車前粥而瀉不止﹐可將熟雞子黃二三枚撚碎﹐調在粥中﹐再煮一兩開服之。

四﹑醫話

○答徐××問其妻蕩漾病治法

詳觀所述病案﹐謂脈象滑動﹐且得之服六味地黃丸之餘﹐其爲熱痰郁於中焦﹐以致胃气上逆﹐沖气上衝﹐浸成上盛下虛之癥無疑。爲其上盛下虛﹐所以時時有蕩漾之病也。法當利痰﹑淸火﹑降胃﹑斂衝﹐處一小劑﹐久久服之﹐气化歸根﹐蕩漾自愈。擬方於下﹕淸半夏﹝三錢﹞柏子仁﹝三錢﹞生赭石﹝三錢軋末﹞生杭芍﹝三錢﹞生芡實﹝一兩﹞生薑﹝三片﹞

磨生鐵銹濃水煎藥。

方中之意﹐用半夏﹑赭石以利痰﹑墜痰﹐卽以降胃﹐安衝。用芡實以固下焦气化﹐使藥之降者﹑墜者﹐有所底止﹐且以收斂沖气﹐而不使再上衝也。用芍藥以淸肝火﹑利小便﹐卽以開痰之去路。用柏子仁以養肝血﹑滋腎水﹐卽以調半夏之辛燥。用生薑以透竅絡﹐通神明﹐卽以爲治痰藥之佐使。至用鐵銹水煎藥者﹐誠以諸風眩暈﹐皆屬於肝﹐蕩漾卽眩暈也。此中必有肝風萌動﹐以助胃气沖气之上升不已﹐律以金能制木之理﹐可借鐵銹之金气以鎭肝木﹐更推以鐵能重墜﹐引肝中所寄龍雷之火下降也。況鐵銹爲鐵與養气化合而成﹐最善補養人之血分﹐彊健人之精神﹐卽久久服之﹐於臟腑亦無不宜也。

四﹑醫話

○答郭××問小兒耳聾口啞治法

小兒之耳聾口啞﹐乃連帶相關之證也。蓋小兒必習聞大人之言﹐而後能言﹔故小兒當未能言時或甫能言時﹐驟然耳聾不聞﹐必至啞不能言。是以治此證者﹐當專治其耳聾。然耳聾之證有可治者﹐有不可治者。其不可治者﹐耳膜破也。其可治者﹐耳中核絡有窒塞也。用靈磁石一塊口中含之﹐將細鐵條插耳內﹐磁鐵之气相感﹐如此十二日﹐耳之窒塞當通。若仍不通﹐宜口含鐵塊﹐耳際塞磁石﹐如此十二日耳中之窒塞當通矣。

四﹑醫話

○答王××質疑

犀黃﹐誠如兄言爲西黃之誤。蓋牛黃之好者﹐出於髙麗﹐因髙麗之牛大﹐故所出之黃亦最美﹝從前髙麗淸心丸甚佳﹐以其有牛黃也﹞﹐特別之曰﹐東牛黃﹐而其價亦較昂﹔靑海西藏之地﹐亦多出牛黃﹐其成色亞於東牛黃﹐故又別之曰﹐西牛黃﹐而其地原有犀﹐遂又誤西爲犀也。紫石英﹐弟恆用之﹐治女子不育甚效。其未經者﹐其色紫而透徹﹐大小皆作五稜者佳。蓋白石英屬陰﹐紫石英屬陽﹐陰者宜六稜﹐陽者宜五梭。至鐘乳石﹐蛇含石﹐皆未用過﹐不敢置論。

四﹑醫話

○答黃××問接骨方並論及接筋方

接骨之方甚多﹐然求其效而速者﹐獨有一方可以公諸醫界。

方用甜瓜子﹑生菜子各一兩﹐小楡樹的鮮嫩白皮一兩﹐再加眞芝麻油一兩﹐同搗如泥﹐敷患處﹐以布纏之。不過半點鐘﹐覺骨接上卽去藥﹐不然恐骨之接處起節。自得此方後﹐門人李××曾用以治馬甚效﹐想用以治人亦無不效也。且試驗可在數刻之間﹐設有不效﹐再用他方亦未晚也。

人之筋骨相著﹐然骨以剛而易折﹐筋以韌而難斷﹐是以方書中治接骨之方甚夥﹐而接筋之方甚鮮也。

諸家本艸多言旋復花能續斷筋﹐《羣芳譜》謂根能續斷筋。根愚未試過﹐至旋復花邑中有以之治牛馬斷筋者﹐甚效。其方初則祕而不傳﹐當耕地之時﹐牛馬多有因驚駭奔逸被犁頭鏟斷腿上筋者﹐敷以所制之藥﹐過兩旬必愈。後愚爲其家治病﹐始詳言其方。且言此方受之異人﹐本以治人﹐而以治物類亦無不效。因將其方詳錄於下。

方用旋復花細末五六錢﹐加白蔗糖兩許﹐和水半茶杯同熬成膏。候冷加麝香少許﹝無麝香亦可﹞﹐攤布上﹐纏傷處。至旬日﹐將藥揭下﹐筋之兩端皆長一小疙瘩。再換藥一帖﹐其兩小疙瘩卽連爲一﹐而斷者續矣。若其筋斷在關節之處﹐又必須設法閉住﹐勿令其關節屈伸﹐筋方能續。

按﹕《外臺祕要》有急續斷筋方﹐取旋復花根洗淨搗敷創上。

日一﹐二易﹐瘥止﹐是取其鮮根搗爛用之也。因藥局無旋復花根﹐是以後世用者權用其花﹐想性亦相近﹐故能奏效。

四﹑醫話

○答任××問病三則

﹝﹞問治蛇咬法《驗方新編》治蛇咬法﹐用吸煙筒中油子﹐涼水沖出冷凍飲料之。按此方甚驗﹐設猶不效﹐可用其相畏之物治之﹐蛇之所畏者﹐蜈蚣﹑雄黃也。擬方用全蜈蚣三條﹐雄黃二錢﹐共爲末﹐分三包。每用一包﹐甘艸﹑蚤休各二錢﹐煎湯送下﹐日服二次﹐旬日當愈。

﹝﹞問治頑癬法及足底癢治法大楓子去皮﹐將仁搗如泥﹐加白砒細末少許﹝少少的﹞﹐和豬脂調膏敷之﹐此劇方也。又用鮮曼陀羅熬膏﹝梗葉花實皆可用﹞﹐加鴉膽子細末﹝去皮研細﹞﹐調和作膏藥貼之﹐此爲和平方。足底癢可用蛇蛻三條﹐甘艸二錢﹐煎水飲之。再將渣重煎燻洗﹐半月可愈。

﹝﹞問喉癥治法初秋時﹐用大西瓜一个﹝重約七八斤﹞開一口﹐裝入硼砂﹑火硝細末各一斤﹐仍將開下之皮堵上﹐將西瓜裝於新出窯之瓦罐中﹝瓦罐須未經水濕者﹞﹐將罐口嚴封﹐懸於不動煙火不通空气之靜室中。過旬日﹐視罐外透出白霜﹐掃下。每霜一兩﹐調入薄荷冰二分﹐瓶貯﹐勿令泄气﹐遇紅腫喉癥﹐點之卽消。

四﹑醫話

○答黃××問創傷及跌打損傷外敷內服止疼化瘀方

外敷用生赤石脂細末﹑旱三七細末等分﹐和勻敷之﹐立能止血﹑止疼。內服用旱三七細末二錢﹑西藥臭剝細末二分﹐同服下﹐立能化瘀止疼。

孫××按﹕凡創傷跌打損傷﹐用白附止痛粉甚佳。今將該方列下﹕白附子﹝六兩﹞白芷﹝五錢﹞羌活﹝五錢﹞防風﹝五錢﹞南星﹝五錢均生用共軋末﹞

靑腫者童便調塗﹐破則幹撒之﹐𨿽腎子破出﹐可能立止痛﹑生肌﹑止血﹑去瘀﹐且不忌風﹐眞良方也。

四﹑醫話

○答陳××疑《內經》十二經有名無質

天下之妙理寓於迹象之中﹐實超於迹象之外﹐彼拘於迹象以索解者﹐縱於理能窺其妙﹐實未能窮其極妙也。如九十六號﹝紹興星期報﹞陳××﹐因研究剖解之學人於十二經之起止莫能尋其迹象﹐遂言《內經》所言十二經無可考據。非無據也﹐因其理甚玄妙﹐超於迹象之外﹐非常識所能索解也。夫《內經》之靈樞﹐原名《鍼經》﹐故欲究十二經之奧妙﹐非精鍼灸者不能得其實際。愚於鍼灸非敢言精﹐而嘗與友人盧××﹝遼陽人最精鍼灸得之祖傳﹞談及此事﹐盧××謂斯可卽余鍼愈疔毒之案以徵明之。庚申八月間﹐族妹左手少陽經關衝穴生疔﹐至二日疼甚﹐爲刺耳門二穴立愈。關衝爲手少陽經之所起﹐耳門爲手少陽經之所止也。又辛酉七月中﹐族中男孫七歲﹐在右足太陰經隱白穴生疔﹐三日腫至膝下﹐疼甚劇﹐取右三陰交及公孫二穴刺之﹐立愈。隱白穴爲足太陰經之所起﹐公孫三陰交爲足太陰經之所歷也。設若刺其處仍不愈者﹐刺太陰經止處之大包穴﹐亦無不愈矣。又於辛酉八月間﹐本村田姓婦在手陽明二間穴生疔﹐腫過手腕﹐爲刺曲池﹑迎香二穴﹐當時疼立止﹐不日卽消。二間𨿽非陽明經起之處﹐距經起處之商陽穴不過二寸﹐曲池則經歷之處﹐迎香則經止之處也。又於九月中﹐學生吳××在手太陰經太淵穴生疔﹐紅腫之綫已至俠气戶﹐木不知疼﹐惡心嘔吐﹐診其脈象洪緊﹐右寸尢甚﹐知系太陰之毒火所發﹐爲刺本經尺澤﹑中府及肺兪﹐患處覺疼﹐惡心嘔吐立止﹐紅綫亦立回﹐半日全愈。太淵距本經起處之少商穴不過三寸彊﹐中府則本經之所起也﹐尺澤則本經之所歷也﹐肺兪則本經之所注也。由是觀之﹐疔生於經之起處﹐刺經之止處﹔生於經之止處﹐刺經之起處﹐皆可隨手奏效。則經之起處與止處非有一气貫通之妙﹐何以神效如是哉﹖

四﹑醫話

○治瘋犬傷方

瘋犬傷證甚爲危險﹐古方用斑蝥𨿽能治愈﹐然百日之內忌見水﹐忌聞鑼聲﹐忌食諸豆﹐忌行麻之地及手摩麻﹐又須切忌房事百日。犯以上所忌﹐其證仍反復﹐如此﹐保養甚不易也。歙縣友人胡××﹐深憫患此證者不易挽救﹐曾登《紹興醫報》徵求良方﹐繼有江東束××登報相告﹐謂曾用《金匱》下瘀血湯治愈二人。又繼有江西黃××登報相告﹐謂系異人傳授一方﹐用大蜈蚣一條﹑大黃一兩﹑甘艸一兩﹐煎湯服﹐甚驗。如服後病者稍安靜﹐未幾又發﹐再根據此方續服﹐病必愈﹐乃可止。後附有治驗之案二則﹐皆瘋已發動服此藥治愈者。

按﹕此方誠爲至善良方。胡××謂﹕俗傳冬令蛇藏土洞﹐口銜或泥或艸﹐迨至春日出蟄﹐口吐所銜之物﹐犬嗅之卽成瘋犬﹐此理可信。蓋犬性善嗅﹐有殊異之气味﹐輒喜嗅之﹐是以獨中其毒。而瘋後咬人﹐是蛇之毒遞傳於人也﹐方中用蜈蚣一條﹐則蛇毒可解矣。又此證﹐束氏謂曾用《金匱》下瘀血湯治愈兩人﹐由斯知此證必有瘀血﹐下之則可愈。方中用大黃一兩﹐其瘀血當可盡下﹐又加甘艸一兩﹐旣善解毒﹐又能緩大黃之峻攻﹐此所以爲良方也。然此方善矣﹐而未知愈後亦多禁忌否﹖若仍然有禁忌﹐是善猶未盡善也。而愚在奉天時﹐得其地相傳之方﹐凡用其方者﹐服後卽脫然無累﹐百無禁忌﹐眞良方也。其方用片灰﹝卽槍藥之軋成片者﹐系硫黃火硝木炭制成﹞三錢﹑鮮枸杞根三兩﹐煎湯送下。必自小便下惡濁之物若干而愈。愈後惟禁房事旬日。然藥不可早服﹐必被傷後或五六日﹐或七八日﹐覺內風萌動﹐騷擾不安﹐然後服之方效。此乃屢試屢效之方﹐萬無閃失也。枸杞根卽藥中之地骨皮﹐然地骨但用根上之皮﹐玆則連皮中之木用之。

又﹕吳縣友人陸××﹐於丁卯中秋相遇於津門﹐論及此證。陸××言﹐凡瘋狗脊骨中皆有毒虫﹐若將其脊骨中脂膜刮下﹐炮作炭服之﹐可自二便中下惡濁之物﹐卽愈。有族孫患此證﹐治以此方﹐果愈。然所慮者﹐嚙人之瘋犬﹐未必能獲之也。

又﹕無錫友人周小農﹐曾登《山西醫學雜誌》﹐論治瘋犬咬傷之方。謂歲己丑﹐象邑多瘋犬﹐遭其害者治多無效。適有耕牛亦遭此患而斃。剖其腹﹐有血塊大如斗﹐黧紫﹐攪之蠕蠕然動﹐一方驚傳異事。有張君者﹐曉醫理﹐聞之悟曰「仲景云『瘀熱在裏﹐其人發狂。』又云『其人如狂者﹐血證諦也﹐下血狂乃愈。』今犯此證者﹐大抵如狂如癲﹐得非瘀血爲之乎﹖不然﹐牛腹中何以有此怪物耶﹖吾今得其要矣。」於斯用仲景下瘀血湯治之。不論証之輕重﹐毒之發與未發﹐莫不應手而愈。轉以告人﹐百不失一。其所用之方﹐將古時分量折爲今時分量﹐而略有變通。方用大黃三錢﹐桃仁七粒﹐地鱉虫去足炒七个﹐共爲細末﹐加蜂蜜三錢﹐用酒一茶碗煎至七分﹐連渣服之。如不能飲酒者﹐水﹑酒各半煎服亦可。服後二盒飯下惡濁之物。日進一劑﹐迨二便如常﹐又宜再服兩劑﹐總要大﹑小便無纖毫惡濁爲度。服此藥者﹐但忌房事數日﹐其餘則一槪不忌。若治小兒﹐藥劑減半。妊婦亦可放膽服之﹐切莫忌較。按﹕服此方果如上所云云﹐誠爲佳方。

【××附記】﹕同邑友人張××據周××云﹕其戚某﹐得一治瘋犬咬傷祕法。其方系用白雄鷄一隻﹐取其嘴﹐及腿之下截﹐連爪﹐及其膽﹐肫皮﹐翅尖翎﹐尾上翎。加銀朱三錢﹐鰾須三寸﹐用綿紙三﹑四張裹之﹐縞麻紮緊﹐用香油四兩浸透﹐以火燃之﹐余油亦澆其上﹐燒爲炭﹐研末﹐黃酒送服﹐通身得汗卽愈。愈後除忌房事旬日外﹐余無所忌﹐屢試屢驗。

四﹑醫話

○解砒石毒兼解火柴毒方

初受其毒者﹐在胃上脘﹐用生石膏一兩﹐生白礬五錢共軋細﹐先用雞子淸七枚調服一半卽當吐出。若猶未吐或吐亦不多﹐再用生雞子淸七枚調服餘一半﹐必然湧吐。吐後若有餘熱﹐單用生石膏細末四兩﹐煮湯兩大碗﹐將碗置冰水中或新汲井泉水中﹐俾速冷分數次飲下﹐以熱消爲度。若其毒已至中脘﹐不必用吐藥﹐可單用生石膏細末二三兩﹐如前用雞子淸調服﹐酌熱之輕重或兩次服完﹐或三次四次服完﹐毒解不必盡劑。且熱消十之七八卽不宜再服石膏末﹐宜仍如前煮生石膏湯飲之﹐以消其餘熱。若其毒已至下脘﹐宜急導之下行自大便出﹐用生石膏細末二兩﹐芒硝一兩﹐如前用雞子淸調服﹐毒甚者一次服完﹐服後若有餘熱﹐可如前飲生石膏湯。此方前後𨿽不同﹐而總以石膏爲主﹐此乃以石治石﹐以石之涼者治石之熱者。愚用此方救人多矣﹐𨿽在垂危之候﹐放膽用之﹐亦可挽救。

四﹑醫話附錄﹕崔××來函介紹三方

﹝﹞外傷甚重救急方

【神授普濟五行妙化丹】治外傷甚重﹐其人呼息已停﹐或因驚嚇而猝然罔覺﹐甚至气息已斷﹐急用此丹一釐﹐點大眼角﹐男左女右﹔再用三分﹐以開水吞服。其不知服者﹐開水沖藥灌之﹐須臾卽可蘇醒。並治一切暴病﹑霍亂﹑痧證﹑小兒痙癇﹑火眼﹑牙疳﹑紅白痢疾等證﹐皆效﹐爰錄其方於下。

火硝﹝八兩﹞皂礬﹝二兩﹞明雄黃﹝一兩﹞辰砂﹝三錢﹞眞梅片﹝二錢﹞

共爲極細末﹐瓶貯勿令泄气。

戊辰冬﹐本鎭有吳姓幼童﹐年六歲﹐由牛馬廠經過﹐一牛以角入幼童口中﹐破至耳邊﹐血流不止﹐幼童已死。此童無祖無父﹐其祖母及其母聞之﹐皆嚇死﹐急迎爲挽救。卽取食鹽炒熱熨丹田﹐用妙化丹點大眼角﹐幼童卽活。再用妙化丹點其祖母及其母大眼角﹐須臾亦活。再用灰錳氧將幼童傷處內外洗淨﹐外以膠布貼之﹐加綁紮。內食牛乳﹐三日後視之﹐已生肌矣。又每日用灰錳氧沖水洗之﹐兩旬全愈﹐愈後並無疤痕。

又﹕一九一七年四月中旬﹐潛邑張港一婦人﹐二十餘歲﹐因割麥爭界﹐言語不周﹐被人舉足一踢﹐僕地而死。經數醫生﹐有用吹鼻者﹐有用鵝換气者﹐有用烏梅擦牙者﹐百方千方﹐種種無效﹐求爲往視。其身冷如冰﹐牙關緊閉﹐一日有餘矣﹐而其胸猶微溫。急用妙化丹點其大眼角﹔用食鹽二斤炒熱﹐作兩包﹐熨其丹田﹐輪流更換﹐得暖气以助生气。二炷香之久﹐牙關已開﹐遂用紅糖衝開水服之﹐卽活。

又﹕乙丑季夏上旬﹐曾治劉××﹐年過四旬﹐因分家起爭﹐被其弟用刀傷臍下﹐其腸流出盈盆﹐忽然上气喘急﹐大汗如雨。經數醫延醫﹐皆無把握﹐因迎生速往診視。觀其形狀危險﹐有將脫之勢﹐遂急用生黃﹑淨萸肉﹑生山藥各一兩﹐固其气以防其脫。煎湯服後﹐喘定汗止。查看其腸已破﹐流有糞出﹐遂先用灰錳氧沖水﹐將糞血洗淨。所破之腸﹐又急用桑根白皮作綫爲之縫好﹐再略上磺碘﹐將其腸慢慢納進。再用洋白綫將肚皮縫好。又用紗布浸灰錳氧水中﹐候溫﹐復其上﹐用白士林少調磺碘作藥棉﹐復其上﹐用繃帶紮住﹐一日一換。內服用《衷中參西錄》內托生肌散﹐變爲湯劑﹐一日煎渣再服。三星期全愈。

按﹕此證未嘗用妙化丹﹐因其傷重而且險﹐竟能救愈﹐洵堪爲治此重傷者之表準﹐故連類及之。且所用內托生肌散﹐爲愚治瘡毒破後生肌之方﹐凡瘡破後潰爛﹑不速生肌者﹐用之最效。若欲將散劑變爲湯劑﹐宜先將天花粉攺爲四兩﹐一劑分作八劑﹐一日之間煎渣再服﹐其生肌之力較服散藥尢效。

四﹑醫話附錄﹕崔××來函介紹三方

﹝﹞服食松脂法

《抱朴子》內篇載有上黨趙姓身患癩病﹐歷年不愈。後遇異人指示﹐服松脂百日﹐癩病全愈。初不知松脂爲何物﹐後參閱羣書﹐知松脂卽是松香。解毒﹑除濕﹑消腫﹑止痛﹑生肌﹑化痰﹐久服輕身延年﹐辟穀不饑。《萬國藥方》久咳丸﹐系松脂﹑甘艸並用。向曾患咳嗽﹐百藥不效﹐後每服松脂榦末一錢﹐用涼茶送服﹐月餘咳嗽全愈﹐至今十年﹐未嘗反復﹐精神比前更彊壯。觀此﹐松脂實有補髓健骨之力。

又﹐丁卯夏﹐川鄂戰爭﹐救一兵士﹐子彈由背透胸出﹐由傷處檢出碎骨若干﹐每日令食牛乳﹑山藥﹐數日飲食稍進﹐口吐臭膿﹐不能坐立。後每日令服松脂兩次﹐每次一錢﹐三日後臭膿已盡﹐傷口內另長新骨。

月餘傷口全平﹐行步如常。

又一兵士李××﹐過食生冷﹐身體浮腫﹐腹大如箕﹐百藥罔效。令每日服松脂三錢﹐分三次服下﹐五日全愈。

鄕村一男子﹐患肝癰﹐潰破﹐醫治五年不愈﹐潰穿二孔﹐日出臭水碗許﹐口吐膿血﹐臭气異常。戊辰孟夏﹐迎爲延醫﹐視其形狀﹐危險萬分﹐辭而不治。再三懸求﹐遂每早晚令服松脂一錢﹐五日臭膿減少﹐瘡口合平﹐照前服之﹐半月全愈。

又有患肺癰者﹐服林屋山人犀黃丸不效﹐而服松脂輒效者﹐難以枚舉矣。

四﹑醫話附錄﹕崔××來函介紹三方

﹝﹞止咳方

家母年五十時患咳嗽﹐百藥不效﹐嚴冬時﹐臥不安枕。遇一老醫﹐傳授一方﹐系米殼四兩﹐北五味三錢﹐杏仁去皮炒熟五錢﹐枯礬二錢﹐共爲細末﹐煉蜜爲丸﹐梧桐子大﹐每服二十丸﹐白糖開水送下。吞服數日﹐病若失﹐永不復發。家母生於甲辰﹐現年八十有六﹐貌若童顏。以後用此丸療治咳嗽全愈者﹐筆難悉述。

以上二﹑三方﹐皆爲尋常藥品﹐而能愈此難愈之大證﹐且又屢試屢效﹐誠佳方也。

五﹑醫案﹝一﹞虛勞喘嗽門

○虛勞證陽亢陰虧

天津張媼﹐年九十二歲﹐得上焦煩熱病。

病因平素身體康彊﹐所稟元陽獨旺﹐是以能享髙年。至八旬後陰分浸衰﹐陽分偏盛﹐胸間恆覺煩熱﹐延醫服藥多用滋陰之品始愈。迨至年過九旬﹐陰愈衰而陽愈亢﹐仲春陽气發生煩熱﹐舊病反復甚劇。

證候胸中煩熱異常﹐劇時若屋中莫能容﹐恆至堂中﹐當戶久坐以翕收庭中空气。有時﹐覺心爲熱迫怔忡不寧。大便漧燥四五日一行﹐甚或服藥始通。其脈左右皆弦硬﹐間現結脈﹐至數如常。

診斷證脈細參﹐純系陽分偏盛陰分不足之象。然所以享此大年﹐實賴元陽充足。此時陽𨿽偏盛﹐當大滋眞陰以潛其陽﹐實不可以苦寒瀉之。至脈有結象﹐髙年者𨿽在所不忌﹐而究系气分有不足之處﹐宜以大滋眞陰之藥爲主﹐而少加補气之品以調其脈。

處方生懷山藥﹝一兩﹞玄參﹝一兩﹞熟懷地黃﹝一兩﹞生懷地黃﹝八錢﹞天冬﹝八錢﹞甘艸﹝二錢﹞大甘枸杞﹝八錢﹞生杭芍﹝五錢﹞野臺參﹝三錢﹞赭石﹝六錢軋細﹞生雞內金﹝二錢黃色的搗﹞

共煎三大盅﹐爲一日之量﹐徐徐分多次溫飲下。

方解方中之義﹐重用涼潤之品以滋眞陰﹐少用野臺參三錢以調其脈。猶恐參性溫升不宜於上焦之煩熱﹐又倍用生赭石以引之下行﹐且此證原艱於大便﹐赭石又能降胃气以通大便也。

用雞內金者﹐欲其助胃气以運化藥力也﹔用甘艸者﹐以其能緩脈象之弦硬﹐且以調和諸涼藥之性也。

效果每日服藥一劑至三劑﹐煩熱大減﹐脈已不結﹐且較前柔和。遂將方中玄參﹑生地黃皆攺用六錢﹐又加龍眼肉五錢﹐連服五劑﹐諸病皆愈。

五﹑醫案﹝一﹞虛勞喘嗽門

○虛勞兼勞碌過度

天津寧氏婦﹐年近四旬﹐素病虛勞﹐偶因勞碌過甚益增劇。

病因處境不順﹐家務勞心﹐飲食減少﹐浸成虛勞﹐已病倒臥懶起牀矣。又因訟事﹐彊令公堂對質﹐勞苦半日﹐歸家病大加劇。

證候臥牀閉目﹐昏昏似睡﹐呼之眼微開不發言語﹐有若能言而甚懶於言者。其面色似有浮熱﹐體溫﹟℃﹐問其心中發熱乎﹖覺怔忡乎﹖皆頷之。其左脈浮而弦硬﹐右脈浮而芤﹐皆不任重按﹐一息六至。兩日之間﹐惟少飲米湯﹐大便數日未行﹐小便亦甚短少。

診斷卽其脈之左弦右芤﹐且又浮數無根﹐知系气血虧極有陰陽不相維系之象。是以陽气上浮而面熱﹐陽气外越而身熱﹐此乃虛勞中極危險之證也。所幸气息似稍促而不至於喘﹐𨿽有咳嗽亦不甚劇﹐知尢可治。斯當培養其气血﹐更以收斂气血之藥佐之﹐俾其陰陽互相維系﹐卽可安然無虞矣。

處方野臺參﹝四錢﹞生懷山藥﹝八錢﹞淨萸肉﹝八錢﹞生龍骨﹝八錢搗碎﹞大甘枸杞﹝六錢﹞甘艸﹝二錢﹞生懷地黃﹝六錢﹞玄參﹝五錢﹞沙參﹝五錢﹞生赭石﹝五錢軋細﹞生杭芍﹝四錢﹞

共煎湯一大盅﹐分兩次溫飲下。

復診將藥連服三劑﹐已能言語﹐可進飲食﹐浮越之熱已斂﹐體溫度下降至。℃﹐心中已不發熱﹐有時微覺怔忡﹐大便通下一次﹐小便亦利﹐遂卽原方略爲加減俾再服之。

處方野臺參﹝四錢﹞生懷山藥﹝一兩﹞大甘枸杞﹝八錢﹞淨萸肉﹝六錢﹞

生懷地黃﹝五錢﹞甘艸﹝二錢﹞玄參﹝五錢﹞沙參﹝五錢﹞生赭石﹝四錢軋細﹞生杭芍﹝三錢﹞生雞內金﹝錢半黃色的搗﹞

共煎湯一大盅﹐溫服。

方解方中加雞內金者﹐因虛勞之證﹐脈絡多瘀﹐《金匱》所謂血痺虛勞也。用雞內金以化其血痺﹐虛勞可以除根﹐且與臺參並用﹐又能運化參之補力不使作脹滿也。

效果將藥連服四劑﹐新得之病全愈﹐其素日虛勞未能盡愈。俾停服湯藥﹐日用生懷山藥細末煮粥﹐少加白糖當點心服之。每服時送服生雞內金細末少許以善其後。

五﹑醫案﹝一﹞虛勞喘嗽門

○肺勞咳嗽由於伏气化熱所傷證

沈陽髙××﹐三十二歲。因伏气化熱傷肺﹐致成肺勞咳嗽證。

病因臘底感受寒涼﹐未卽成病﹐而從此身不見汗。繼則心中漸覺發熱﹐至仲春其熱加甚﹐飲食懶進﹐發生咳嗽﹐浸成肺勞病。

證候其咳嗽晝輕夜重﹐時或咳而兼喘﹐身體羸弱﹐筋骨酸疼﹐精神時昏憒﹐腹中覺饑而飲食恆不欲下咽。從前惟心中發熱﹐今則日時身恆覺熱。大便燥﹐小便短赤﹐脈左右皆弦長﹐右部重按有力﹐一息五至。

診斷此病之原因﹐實由伏气化熱久畱不去。不但傷肺而兼傷及諸臟腑也。按此證自述﹐因臘底受寒﹐若當時卽病﹐則爲傷寒矣。乃因所受之寒甚輕﹐不能卽病﹐惟伏於半表半里三焦脂膜之中﹐阻塞气化之升降流通﹐是以從此身不見汗﹐而心漸發熱。迨時至仲春﹐陽气萌動﹐原當隨春陽而化熱以成溫病﹝《內經》謂「冬傷於寒﹐春必病溫」﹞﹐乃其所化之熱又非如溫病之大熱暴發能自裏達表﹐而惟緣三焦脂膜散漫於諸臟腑﹐是以胃受其熱而懶於飲食﹐心受其熱而精神昏憒﹐腎受其熱而陰虛潮熱﹐肝受其熱而筋骨酸疼﹐至肺受其熱而咳嗽吐痰﹐則又其顯然者也。治此證者﹐當以淸其伏气之熱爲主﹐而以滋養津液藥輔之。

處方生石膏﹝一兩搗碎﹞黨參﹝三錢﹞天花粉﹝八錢﹞玄參﹝八錢﹞生杭芍﹝五錢﹞甘艸﹝錢半﹞連翹﹝三錢﹞滑石﹝三錢﹞鮮茅根﹝三錢﹞射幹﹝三錢﹞生遠志﹝二錢﹞

共煎湯一大盅半﹐分兩次溫服。若無鮮茅根﹐可以鮮蘆根代之。

方解方中之義﹐用石膏以淸伏气之熱﹐而助之以連翹﹑茅根﹐其熱可由毛孔透出﹔更輔之以滑石﹑杭芍﹐其熱可由水道瀉出﹔加花粉﹑玄參者﹐因石膏但能淸實熱﹐而花粉﹑玄參兼能淸虛熱也﹔用射幹﹑遠志者﹐因石膏能淸肺寧嗽﹐而佐以射幹﹑遠志﹐更能利痰定喘也﹔用甘艸者﹐所以緩諸涼藥之下趨﹐不欲其寒涼侵下焦也﹔至加黨參者﹐實仿白虎加人參湯之義﹐因身體虛弱者﹐必石膏與人參並用﹐始能逐久匿之熱邪外出也。

復診將藥連服四劑﹐熱退三分之二﹐咳嗽吐痰亦愈彊半﹐飲食加多﹐脈象亦見緩和。知其伏气之熱已消﹐所餘者惟陰虛之熱也﹐當再投以育陰之方﹐俾多服數劑自能全愈。

處方生懷山藥﹝一兩﹞大甘枸杞﹝八錢﹞玄參﹝五錢﹞生懷地黃﹝五錢﹞沙參﹝五錢﹞生杭芍﹝三錢﹞生遠志﹝二錢﹞川貝母﹝二錢﹞生雞內金﹝錢半黃色的搗﹞甘艸﹝錢半﹞

共煎湯一大盅溫服。方中加雞內金者﹐不但欲其助胃消食﹐兼欲借之以化諸藥之滯泥也。

效果將藥連服五劑﹐病遂全愈。而夜間猶偶有咳嗽之時﹐俾停服湯藥﹐日用生懷山藥細末煮作粥﹐調以白糖當點心服之以善其後。

五﹑醫案﹝一﹞虛勞喘嗽門

○虛勞咳嗽兼外感實熱證

撫順一童﹐九歲﹐因有外感實熱久畱不去﹐變爲虛勞咳嗽證。

病因從前曾受外感﹐熱入陽明。醫者純用甘寒之藥淸之﹐致病愈之後﹐猶有些些餘熱稽畱臟腑﹐久之陰分虧耗﹐浸成虛勞咳嗽證。

證候心中常常發熱﹐有時身亦覺熱﹐懶於飲食﹐咳嗽頻吐痰涎﹐身體瘦弱。屢服淸熱寧嗽之藥﹐卽稍效病仍反復﹐其脈象弦數﹐右部尢弦而兼硬。

診斷其脈象弦數者﹐熱久涸陰血液虧損也。其右部弦而兼硬者﹐從前外感之餘熱﹐猶畱滯於陽明之腑也。至其咳嗽吐痰﹐亦熱久傷肺之現象也。欲治此證﹐當以淸其陽明餘熱爲初步﹐熱淸之後﹐再用藥滋養其眞陰﹐病根自不難除矣。

處方生石膏﹝兩半搗細﹞大潞參﹝三錢﹞玄參﹝五錢﹞生懷山藥﹝五錢﹞鮮茅根﹝三錢﹞甘艸﹝二錢﹞

共煎湯一盅半﹐分兩次溫飲下。若無鮮茅根時﹐可用鮮蘆根代之。

方解此方卽白虎加人參湯以玄參代知母﹐生山藥代粳米﹐而又加鮮茅根也。蓋陽明久郁之邪熱﹐非白虎加人參湯不能淸之﹐爲其病久陰虧﹐故又將原方少爲變通﹐使之兼能滋陰也。加鮮茅根者﹐取其具有升發透達之性﹐與石膏並用﹐能淸熱兼能散熱也。

復診將藥煎服兩劑﹐身心之熱大減﹐咳嗽吐痰已愈彊半﹐脈象亦較前和平。知外邪之熱已淸﹐宜再用藥專滋其陰分﹐俾陰分充足自能盡消其餘熱也。

處方生懷山藥﹝一兩﹞大甘枸杞﹝八錢﹞生懷地黃﹝五錢﹞玄參﹝四錢﹞

沙參﹝四錢﹞生杭芍﹝三錢﹞生遠志﹝二錢﹞白術﹝二錢﹞生雞內金﹝二錢黃色的搗﹞甘艸﹝錢半﹞

共煎湯一盅溫服。

效果將藥連服三劑﹐飲食加多﹐諸病皆愈。

方解陸九芝謂﹕「凡外感實熱之證﹐最忌但用甘寒滯泥之藥治之。其病縱治愈﹐亦恆稽畱餘熱﹔永錮閉於臟腑之中﹐不能消散﹐致熱久耗陰﹐浸成虛勞﹐不能救藥者多矣。」此誠見道之言也。而愚遇此等證﹐其虛勞不至過甚﹐且脈象仍有力者﹐恆治以白虎加人參湯﹐復略爲變通﹐使之退實熱兼能退虛熱﹐約皆可隨手奏效也。

五﹑醫案﹝一﹞虛勞喘嗽門

○勞熱咳嗽

鄰村許姓學生﹐年十八歲﹐於季春得勞熱咳嗽證。

病因秉性剛彊﹐勞心過度﹔又當新婚之餘﹐或年少失保養﹐迨至春陽發動﹐漸成勞熱咳嗽證。

證候日晡潮熱﹐通夜作灼﹐至黎明得微汗其灼乃退。白晝咳嗽不甚劇﹐夜則咳嗽不能安枕。

飲食減少﹐身體羸瘦﹐略有動作卽气息迫促。左右脈皆細弱﹐重按無根﹐數逾七至。夫脈一息七至﹐卽難挽回﹐況復逾七至乎﹖猶幸食量猶佳﹐大便漧燥﹝此等證忌滑瀉﹞﹐知猶可治。擬治以峻補眞陰之劑﹐而佐以收斂气化之品。

處方生懷山藥﹝一兩﹞大甘枸杞﹝八錢﹞玄參﹝六錢﹞生懷地黃﹝六錢﹞沙參﹝六錢﹞

甘艸﹝三錢﹞生龍骨﹝六錢搗碎﹞淨萸肉﹝六錢﹞生杭芍﹝三錢﹞五味子﹝三錢搗碎﹞牛蒡子﹝三錢搗碎﹞

共煎湯一大盅﹐溫服。

方解五味入湯劑﹐藥局照例不搗。然其皮味酸﹐核味辛﹐若囫圇入煎則其味過酸﹐服之恆有滿悶之獘。故徐靈胎謂宜與漧薑之味辛者同服。若搗碎入煎﹐正可惜其核味之辛以濟皮味之酸﹐無事伍以漧薑而亦不發滿悶。是以欲重用五味以治嗽者﹐當注意令其搗碎﹐或說給病家自檢點。至於甘艸多用至三錢者﹐誠以此方中不但五味酸﹐萸肉亦味酸﹐若用甘艸之至甘者與之化合﹐可增加其補益之力﹝如酸能齒﹐得甘則不齒是明徵﹞﹐是以多用至三錢。

復診將藥連服三劑﹐灼熱似見退﹐不復出汗﹐咳嗽亦稍減﹐而脈仍七至彊。因恍悟此脈之數﹐不但因陰虛﹐實亦兼因气虛﹐猶若力小而彊任重者其體發顫也。擬仍峻補其眞陰﹐再輔以補气之品。

處方生懷山藥﹝一兩﹞野臺參﹝三錢﹞大甘枸杞﹝六錢﹞玄參﹝六錢﹞生懷地黃﹝六錢﹞甘艸﹝三錢﹞淨萸肉﹝五錢﹞天花粉﹝五錢﹞五味子﹝三錢搗碎﹞生杭芍﹝三錢﹞射幹﹝二錢﹞生雞內金﹝錢半黃色的搗﹞

共煎一大盅溫服。爲方中加臺參恐服之作悶﹐是以又加雞內金以運化之。且凡虛勞之甚者﹐其脈絡間恆多瘀滯﹐雞內金又善化經絡之瘀滯也。

三診將藥連服四劑﹐灼熱咳嗽已愈十之七八﹐脈已緩至六至﹐此足徵補气有效也。爰卽原方略爲加減﹐多服數劑﹐病自除根。

處方生懷山藥﹝一兩﹞野臺參﹝三錢﹞大甘枸杞﹝六錢﹞玄參﹝五錢﹞生懷地黃﹝五錢﹞甘艸﹝二錢﹞天冬﹝五錢﹞淨萸肉﹝五錢﹞生杭芍﹝三錢﹞川貝母﹝三錢﹞

生遠志﹝二錢﹞生雞內金﹝錢半黃色的搗﹞

共煎一大盅溫服。

效果將藥連服五劑﹐灼熱咳嗽全愈﹐脈已復常﹐遂停服湯劑。

俾日用生懷山藥細末煮作茶湯﹐兌以鮮梨自然汁﹐當點心服之﹐以善其後。

五﹑醫案﹝一﹞虛勞喘嗽門

○肺勞喘嗽遺傳性證

天津陳××﹐年十八歲。自幼得肺勞喘嗽證。

病因因其母素有肺勞病﹐再上推之﹐其外祖母亦有斯病。是以自幼時﹐因有遺傳性亦患此病。

證候其證﹐初時猶輕﹐至熱時卽可如常人﹐惟略有感冒卽作喘嗽。治之卽愈﹐不治則兩三日亦可自愈。至過十歲則漸加重﹐熱時亦作喘嗽﹐冷時則甚於熱時﹐服藥亦可見輕﹐旋卽反復。至十六七歲時﹐病又加劇﹐屢次服藥亦無效﹐然猶可支持也。迨愚爲診視﹐在一九三○年仲冬﹐其時病劇已難支持﹐晝夜伏几﹐喘而且嗽﹐咳吐痰涎﹐連連不竭﹐無論服何中藥﹐皆分毫無效。惟日延西醫注射藥鍼一次﹐𨿽不能止咳喘而可保當日無虞。診其脈左右皆弦細﹐關前微浮﹐兩尺重按無根。

診斷此等證原因﹐肺臟气化不能通暢﹐其中諸細管卽易爲痰涎滯塞﹐熱時肺胞松緩﹐故病猶輕﹐至冷時肺胞緊縮﹐是以其病加劇。治之者當培養其肺中气化﹐使之辟有力﹐更疏瀹其肺中諸細管﹐使之宣通無滯﹐原爲治此病之正則也。而此證兩尺之脈無根﹐不但其肺中有病﹐其肝腎實亦有病﹐且病因又爲遺傳性﹐原非一蹴所能治愈﹐當分作數步治之。

處方生懷山藥﹝一兩﹞大甘枸杞﹝一兩﹞天花粉﹝三錢﹞天冬﹝三錢﹞生杭芍﹝三錢﹞

細辛﹝一錢﹞射幹﹝三錢﹞杏仁﹝二錢去皮﹞五味子﹝二錢搗碎﹞葶藶子﹝二錢微炒﹞廣三七﹝二錢搗細﹞

藥共十一味﹐前十味煎湯一大盅﹐送服三七末一錢﹐至煎渣再服時仍送服餘一錢。

方解方中用三七者﹐恐肺中之气窒塞﹐肺中之血亦隨之凝滯﹐三七爲止血妄行之聖藥﹐更爲流通瘀血之聖藥﹐故於初步藥中加之。

復診將藥連服四劑﹐咳喘皆愈三分之二﹐能臥睡兩三點鐘。其脈關前不浮﹐至數少減﹐而兩尺似無根﹐擬再治以納气歸腎之方。

處方生懷山藥﹝一兩﹞大甘枸杞﹝一兩﹞野黨參﹝三錢﹞生赭石﹝六錢軋細﹞生懷地黃﹝六錢﹞生雞內金﹝錢半黃色的搗﹞淨萸肉﹝四錢﹞天花粉﹝四錢﹞天冬﹝三錢﹞牛蒡子﹝三錢搗碎﹞射幹﹝二錢﹞

共煎湯一大盅溫服。

方解參之性補而微升﹐惟與赭石並用﹐其補益之力直達湧泉。況咳喘之劇者﹐其衝胃之气恆因之上逆﹐赭石實又爲降胃鎭衝之要藥也。至方中用雞內金者﹐因其含有稀鹽酸﹐原善化肺管中之瘀滯以開其閉塞﹐又兼能運化人參之補力不使作滿悶也。

三診將藥連服五劑﹐咳喘皆愈﹐惟其脈仍逾五至﹐行動時猶覺气息微喘﹐此乃下焦陰分猶未充足﹐不能與陽分相維系也。此當峻補其眞陰﹐俾陰分充足自能維系其陽分﹐气息自不上奔矣。

處方生懷山藥﹝一兩﹞大甘枸杞﹝一兩﹞熟懷地黃﹝一兩﹞淨萸肉﹝四錢﹞

玄參﹝四錢﹞生遠志﹝錢半﹞北沙參﹝四錢﹞懷牛膝﹝三錢﹞

大云苓片﹝二錢﹞蘇子﹝二錢炒搗﹞牛蒡子﹝二錢搗碎﹞生雞內金﹝錢半﹞

共煎湯一大盅溫服。

效果將藥連服八劑﹐行走動作皆不作喘﹐其脈至數已復常。從此停服湯藥﹐俾日用生懷山藥細末﹐水調煮作茶湯﹐少調以生梨自然汁﹐當點心用之以善其後。

五﹑醫案﹝一﹞虛勞喘嗽門

○肺勞痰喘

天津徐××﹐年三十四歲﹐得肺勞痰喘證。

病因因弱冠時遊戲競走﹐努力過度傷肺﹐致有喘病﹐入冬以來又兼咳嗽。

證候平素𨿽有喘證﹐然安養時則不犯﹐入冬以來﹐寒風陡至﹐出外爲風所襲﹐忽發咳嗽。咳嗽不已﹐喘病亦發﹐咳喘相助爲虐﹐屢次延醫﹐服藥不愈﹐夜不能臥。其脈左部弦細而硬﹐右部濡而兼沈﹐至數如常。

診斷此乃气血兩虧﹐並有停飲之證﹐是以其左脈弦細者﹐气虛也。弦細兼硬者﹐肝血虛津液短也。其右脈濡者﹐濕痰畱飲也。濡而兼沈者﹐中焦气化亦有所不足也。其所以喘而且嗽者﹐亦痰飲上溢之所迫致也。擬用小靑龍湯﹐再加滋補之藥治之。

處方生懷山藥﹝一兩﹞當歸身﹝四錢﹞天冬﹝四錢﹞寸麥冬﹝四錢﹞

生杭芍﹝三錢﹞淸半夏﹝三錢﹞桂枝尖﹝二錢五分﹞五味子﹝二錢搗碎﹞

杏仁﹝二錢去皮﹞漧薑﹝錢半﹞細辛﹝一錢﹞甘艸﹝錢半﹞生薑﹝三片﹞

共煎一大盅溫飲下。

方解凡用小靑龍湯﹐喘者去麻黃加杏仁﹐此定例也。若有外感之熱者﹐更宜加生石膏﹐此證無外感之熱﹐故但加二冬以解姜桂諸藥之熱。

復診將藥煎服一劑﹐其喘卽愈﹐又繼服兩劑﹐咳嗽亦愈彊半﹐右脈已不沈﹐似稍有力﹐左脈仍近弦硬﹐擬再以健胃養肺滋生血脈之品。

處方生懷山藥﹝一兩﹞生百合﹝五錢﹞大枸杞子﹝五錢﹞天冬﹝五錢﹞當歸身﹝三錢﹞蘇子﹝錢半炒搗﹞川貝母﹝三錢﹞白術﹝三錢炒﹞生薏米﹝三錢搗碎﹞生遠志﹝二錢﹞生雞內金﹝錢半黃色的搗﹞甘艸﹝錢半﹞

共煎湯一大盅溫服。

效果將藥連服四劑﹐咳嗽全愈﹐脈亦調和如常矣。

五﹑醫案﹝一﹞虛勞喘嗽門

○肺勞喘咳

天津羅××﹐年三十四歲﹐得肺勞喘嗽病。

病因數年之前﹐曾受肺風發咳嗽﹐治失其宜﹐病𨿽暫愈﹐風邪錮閉肺中未去﹐致成肺勞喘嗽證。

證候其病在暖燠之時甚輕﹐偶發喘嗽一半日卽愈﹐至冬令則喘嗽連連﹐必至天气暖和時始漸愈。其脈左部弦硬﹐右部濡滑﹐兩尺皆重按無根。

診斷此風邪錮閉肺中﹐久而傷肺﹐致肺中气管滯塞﹐暖時肌肉松緩﹐气管亦隨之松緩﹐其呼吸猶可自如﹔冷時肌肉緊縮﹐气管亦隨之緊縮﹐遂至吸難呼易而喘作﹐更因痰涎壅滯而嗽作矣。其脈左部弦硬者﹐肝腎之陰液不足也。右部濡滑者﹐肺胃中痰涎充溢也。兩尺不任重按者﹐下焦气化虛損﹐不能固攝﹐則上焦之喘嗽益甚也。欲治此證﹐當先宣通其肺﹐俾气管之郁者皆開後﹐再投以滋陰培气﹐肺腎雙補之劑以祓除其病根。

處方麻黃﹝錢半﹞天冬﹝三錢﹞天花粉﹝三錢﹞牛蒡子﹝三錢搗碎﹞杏仁﹝二錢去皮搗碎﹞甘艸﹝錢半﹞蘇子﹝二錢炒搗﹞生遠志﹝二錢去心﹞

生麥芽﹝二錢﹞生杭芍﹝二錢﹞細辛﹝一錢﹞

共煎湯一大盅﹐溫服。

復診將藥煎服兩劑﹐喘嗽皆愈﹐而勞動時仍微喘。其脈左部仍似弦硬﹐右部仍濡﹐不若從前之滑﹐兩尺猶虛﹐此病已去而正未復也。宜再爲謀根本之治法﹐而投以培養之劑。

處方野臺參﹝三錢﹞生赭石﹝八錢軋細﹞生懷山藥﹝一兩﹞熟懷地黃﹝一兩﹞

生懷地黃﹝一兩﹞大云苓片﹝二錢﹞大甘枸杞﹝六錢﹞天冬﹝六錢﹞淨萸肉﹝五錢﹞

蘇子﹝三錢炒搗﹞牛蒡子﹝三錢搗碎﹞

共煎一大盅溫服。

方解人參爲補气主藥﹐實兼具上升之力。諭嘉言謂。「气虛欲上脫者專用之轉气髙不返。」是以凡喘逆之證﹐皆不可輕用人參﹐惟重用赭石以引之下行﹐轉能納气歸腎﹐而下焦之气化﹐遂因之壯旺而固攝。此方中人參﹑赭石並用﹐不但欲導引肺气歸腎﹐實又因其兩尺脈虛﹐卽借以培補下焦之气化也。

效果將藥連服十餘劑﹐𨿽勞動亦不作喘。再診其脈﹐左右皆調和無病﹐兩尺重按不虛﹐遂將赭石減去二錢﹐俾多服以善其後。

五﹑醫案﹝一﹞虛勞喘嗽門

○肺勞喘嗽兼不寐證

天津於姓媼﹐年近五旬﹐咳嗽有痰微喘﹐且苦不寐。

病因夜間因不能寐﹐心中常覺發熱﹐久之﹐則肺臟受傷﹐咳嗽多痰﹐且微作喘。

證候素本夜間不寐﹐至黎明時始能少睡。後因咳嗽不止﹐痰涎壅盛﹐且復作喘﹐不能安臥﹐恆至黎明亦不能睡。因之心中發熱益甚﹐懶於飲食﹐大便漧燥﹐四五日一行﹐兩旬之間大形困頓﹐屢次服藥無效。其脈左部弦而無力﹐右部滑而無力﹐數逾五至。

診斷此眞陰虧損﹐心腎不能相濟﹐是以不眠。久則心血耗散﹐心火更易妄動以上鑠肺金﹐是以咳嗽有痰作喘。治此證者﹐當以大滋眞陰爲主﹐眞陰足則心腎自然相交﹐以水濟火而火不妄動﹔眞陰足則自能納气歸根﹐气息下達﹐而呼吸自順。且肺腎爲子母之髒﹐原相連屬﹐子虛有損於母﹐子實卽有益於母﹐果能使眞陰充足﹐則肺金旣不受心火之鑠耗﹐更可得腎陰之津潤﹐自能復其淸肅下行之常﹐其痰涎咳嗽不治自愈也。若更輔以淸火潤肺化痰寧嗽之品﹐則奏效當更捷矣。

處方沙參﹝一兩﹞大枸杞﹝一兩﹞玄參﹝六錢﹞天冬﹝六錢﹞

生赭石﹝五錢軋細﹞甘艸﹝二錢﹞生杭芍﹝三錢﹞川貝母﹝三錢﹞牛蒡子﹝一錢搗碎﹞

生麥芽﹝三錢﹞棗仁﹝三錢炒搗﹞射幹﹝二錢﹞

共煎湯一大盅﹐溫服。

復診將藥連服六劑﹐咳喘痰涎愈十分之八﹐心中已不發熱﹐食欲已振﹐夜能睡數時﹐大便亦不甚燥。診其脈至數復常﹐惟六部重按仍皆欠實﹐左脈仍有弦意。擬再峻補其眞陰以除病根﹐所謂上病取諸下也。

處方生懷山藥﹝一兩﹞大枸杞﹝一兩﹞遼沙參﹝八錢﹞生懷地黃﹝六錢﹞

熟懷地黃﹝六錢﹞甘艸﹝二錢﹞生赭石﹝六錢軋細﹞淨萸肉﹝四錢﹞

生杭芍﹝三錢﹞生麥芽﹝三錢﹞生雞內金﹝鍼半黃色的搗﹞

共煎湯一大盅﹐溫服。

效果將藥連服二劑﹐諸病皆愈﹐俾用珠玉二寶粥常常當點心服之﹐以善其後。

或問兩方中所用之藥﹐若滋陰﹑潤肺﹑淸火﹑理痰﹑止嗽諸品﹐原爲人所共知﹐而兩方之中皆用赭石﹑麥芽﹐且又皆生用者其義何居﹖答曰﹕胃居中焦﹐原以傳送飲食爲專職﹐是以胃中之气﹐以息息下行爲順﹐果其气能息息下行﹐則沖气可阻其上衝﹐膽火可因之下降﹐大便亦可按時下通﹐至於痰涎之壅滯﹐咳嗽喘逆諸證﹐亦可因之降序﹐而降胃之藥﹐固莫赭石若也。至於麥芽﹐炒用之善於消食﹐生用之則善於升達肝气。人身之气化原左升右降﹐若但知用赭石降胃﹐其重墜下行之力或有礙於肝气之上升﹐是以方中用赭石降胃﹐卽用麥芽升肝﹐此所以順气化之自然﹐而還其左升右降之常也。

五﹑醫案﹝一﹞虛勞喘嗽門

○肺病咳嗽吐血

天津張××﹐年二十六歲﹐得肺病咳嗽吐血。

病因經商勞心﹐又兼新婚﹐失於調攝﹐遂患勞嗽。繼延推拿者爲推拿兩日﹐咳嗽分毫未減﹐轉添吐血之證。

證候連聲咳嗽不已﹐卽繼以吐血。或痰中帶血﹐或純血無痰﹐或有咳嗽兼喘。夜不能臥﹐心中發熱﹐懶食﹐大便漧燥﹐小便赤澀。脈搏五至彊﹐其左部弦而無力﹐右部浮取似有力﹐而尺部重按豁然。

處方生懷山藥﹝一兩﹞大潞參﹝三錢﹞生赭石﹝六錢軋細﹞生懷地黃﹝六錢﹞

玄參﹝六錢﹞天冬﹝五錢﹞淨萸肉﹝五錢﹞生杭芍﹝四錢﹞射幹﹝二錢﹞甘艸﹝二錢﹞

廣三七﹝二錢軋細﹞

藥共十一味﹐將前十味煎湯一大盅﹐送服三七末一半﹐至煎渣重服時﹐再送服其餘一半。

復診此藥服兩劑後﹐血已不吐﹐又服兩劑﹐咳嗽亦大見愈﹐大小便已順利﹐脈已有根﹐不若從前之浮弦。遂卽原方略爲加減﹐俾再服之。

處方生懷山藥﹝一兩﹞大潞參﹝三錢﹞生赭石﹝六錢軋細﹞生懷地黃﹝六錢﹞

大甘枸杞﹝六錢﹞甘艸﹝二錢﹞淨萸肉﹝五錢﹞沙參﹝五錢﹞

生杭芍﹝二錢﹞射幹﹝二錢﹞廣三七﹝錢半軋細﹞

藥共十一味﹐將前十味煎湯一大盅﹐送服三七末一半﹐至煎渣重服時﹐再送其餘一半。

效果將藥連服五劑﹐諸病皆愈﹐脈已復常﹐而尺部重按仍欠實。遂於方中加熟懷地黃五錢﹐俾再服數劑以善其後。

五﹑醫案﹝一﹞虛勞喘嗽門

○肺病咳吐膿血

天津葉××﹐年三十二歲﹐得肺病咳吐膿血。

病因其未病之前數月﹐心中時常發熱﹐由此浸成肺病。

證候初覺發熱時﹐屢服涼藥﹐熱不減退﹐大便漧燥﹐小便短赤﹐後則漸生咳嗽﹐繼則痰中帶血﹐繼則痰血相雜﹐又繼則膿血相雜。診其脈左部弦長﹐右部洪長﹐皆重按頗實。

疹斷此乃伏气化熱﹐竄入陽明之腑。醫者不知病因﹐見其心中發熱﹐而多用甘寒滯膩之品﹐稽畱其熱﹐俾無出路。久之﹐上燻肺部﹐至肺中結核因生咳嗽﹐潰爛遂吐膿血﹐斯必先淸其胃腑之熱﹐使不復上升燻肺而後肺病可愈。特是﹐此熱爲伏气之熱所化﹐原非輕劑所能消除﹐當先投以治外感實熱之劑。

處方生石膏﹝兩半搗細﹞大潞參﹝三錢﹞生懷山藥﹝六錢﹞天花粉﹝六錢﹞金銀花﹝四錢﹞鮮蘆根﹝四錢﹞川貝母﹝三錢﹞連翹﹝二錢﹞甘艸﹝二錢﹞廣三七﹝二錢軋細﹞

藥共十味﹐將前九味煎湯一大盅﹐送服三七末一錢﹐至煎渣再服時﹐仍送服餘一錢。

方解此方實仿白虎加人參湯之義而爲之變通也。方中以天花粉代知母﹐以生山藥代粳米﹐仍與白虎加人參湯無異﹐故用之以淸胃腑積久之實熱。而又加金銀花﹑三七以解毒﹐蘆根﹑連翹以引之上行﹐此肺胃雙理之劑也。

復診將藥連服三劑﹐膿血已不復吐﹐咳嗽少愈﹐大便之漧燥﹐小便之短赤亦見愈。惟心中仍覺發熱﹐脈象仍然有力﹐擬再投以淸肺瀉熱之劑。

處方天花粉﹝八錢﹞北沙參﹝五錢﹞玄參﹝五錢﹞鮮蘆根﹝四錢﹞川貝母﹝三錢﹞牛蒡子﹝三錢搗碎﹞五味子﹝二錢搗細﹞射幹﹝三錢﹞甘艸﹝二錢軋細﹞

藥共九味﹐將前八味煎湯一大盅﹐送服甘艸末一錢﹐至煎渣再服時﹐仍送服餘一錢。方中五味子﹐必須搗碎入煎﹐不然則服之恆多發悶﹔方中甘艸﹐無論紅者黃者﹐皆可用至軋之不細時﹐切忌鍋炮﹐若炮則其性卽變﹐非此方中用甘艸之意矣。用此藥者﹐宜自監視軋之﹐或但羅取其頭次所軋之末亦可。

效果將藥連服五劑﹐諸病皆愈﹐惟心中猶間有發熱之時﹐脈象較常脈似仍有力。爲善後計﹐俾用生懷山藥軋細﹐每用七八錢或兩許﹐煮作茶湯﹐送服離中丹錢許或至錢半﹝多少宜自酌﹞﹐當點心用之。後此方服閱兩月﹐脈始復常﹐心中亦不復發熱矣。離中丹爲愚自制之方﹐卽益元散方以生石膏代滑石也。蓋滑石宜於濕熱﹐石膏宜於燥熱﹐北方多熱而兼燥者﹐故將其方變通之﹐凡上焦有實熱者﹐用之皆有捷效。

或問伏气化熱﹐原可成溫﹐卽無新受之外感﹐而忽然咸溫病者是也。此證伏气所化之熱﹐何以不成溫病而成肺病﹖答曰﹕伏气之侵人﹐伏於三焦脂膜之中﹐有多有少﹐多者化熱重﹐少者化熱輕﹐化熱重者當時卽成溫病﹐化熱輕者恆循三焦脂膜而竄入各臟腑。愚臨證五十年﹐細心體驗﹐知有竄入肝膽病目者﹐竄入腸中病下痢者﹐有竄入腎中病虛勞者﹐竄入肺中病咳嗽久而成肺病者﹐有竄入胃中病吐衄而其熱上燻亦可成肺病者﹐如此證是也。是以此證心中初發熱時﹐醫者不知其有伏气化熱入胃﹐而泛以涼藥治之﹐是以不效﹐而投以白虎加人參湯卽隨手奏效。至於不但用白虎湯而必用白虎加人參湯者﹐誠以此證已閱數月﹐病久气化虛損﹐非人參與石膏並用﹐不能托深陷之熱外出也。

五﹑醫案﹝一﹞虛勞喘嗽門

○肺病咳吐痰血

天津喬××﹐年三十餘﹐得咳吐痰血病。

病因前因偶受肺風﹐服藥失宜﹐遂息咳嗽﹐咳嗽日久﹐繼患咳血。

證候咳嗽已近一年﹐服藥轉浸加劇﹐繼則痰中帶血﹐又繼則間有嘔血之時﹐然猶不至於傾吐。

其心中時常發熱﹐大便時常燥結﹐幸食欲猶佳﹐身形不至羸弱﹐其脈左部近和平﹐右部寸關俱有滑實之象。

診斷證脈合參﹐知系從前外感之熱久畱肺胃﹐金畏火刑﹐因熱久而肺金受傷﹐是以咳嗽﹔至於胃腑久爲熱鑠﹐致胃壁之膜腐爛連及血管﹐是以嘔血﹔至其大便恆燥結者﹐因其熱下輸腸中﹐且因胃气因熱上逆失其傳送之職也。治此證者﹐當以淸肺胃之熱爲主﹐而以養肺降胃之藥輔之。

處方生石膏﹝二兩細末﹞粉甘艸﹝六錢細末﹞鏡面朱砂﹝二錢細末﹞

共和勻每服一錢五分。

又方生懷山藥﹝一兩﹞生赭石﹝八錢軋細﹞天冬﹝六錢﹞玄參﹝五錢﹞沙參﹝五錢﹞天花粉﹝五錢﹞生杭芍﹝四錢﹞川貝母﹝三錢﹞射幹﹝二錢﹞兒茶﹝二錢﹞甘艸﹝錢半﹞廣三七﹝二錢軋細﹞

共藥十二味﹐將前十一味煎湯送服三七一錢﹐至煎渣再服時再送服一錢。每日午前十點鐘服散藥一次﹐臨睡時再服一次﹐湯藥則晚服頭煎﹐翌晨服次煎。

效果服藥三日﹐咳血吐血皆愈。仍然咳嗽﹐遂卽原方去沙參加生百合五錢﹑米殼錢半﹐又服四劑﹐咳嗽亦愈﹐已不發熱﹐大便已不燥結。俾將散藥惟頭午服一次﹐又將湯藥中赭石減半﹐再服數劑以善後。

五﹑醫案﹝二﹞气病門

○大气下陷兼小便不禁

天津陳××﹐三十五歲﹐於孟冬得大气下陷兼小便不禁證。

病因稟賦素弱﹐恆覺呼吸之气不能上達﹐屢次來社求診﹐投以拙擬升陷湯﹐卽愈。後以出外勞碌過度﹐又兼受涼﹐陡然反復甚劇﹐不但大气下陷﹐且又小便不禁。

證候自覺胸中之气息息下墜﹐努力呼之猶難上達﹐其下墜之气行至少腹﹐小便卽不能禁﹐且覺下焦涼甚﹐肢體無力﹐其脈左右皆沈濡﹐而右部寸關之沈濡尢甚。

診斷此胸中大气下陷之劇者也。此證因大气虛陷﹐心血之循環無力﹐是以脈象沈濡而遲﹐肺气之呼吸將停﹐是以努力呼气外出而猶難上達。不但此也﹐大气𨿽在膈上﹐實能斡旋全身統攝三焦﹐今因下陷而失位無權﹐是以全身失其斡旋﹐肢體遂酸軟無力﹐三焦失其統攝﹐小便遂泄瀉不禁。

其下焦涼甚者﹐外受之寒涼隨大气下陷至下焦也。此証之危已至極點﹐當用重劑升舉其下陷之大气﹐使復本位﹐更兼用溫暖下焦之藥﹐祛其寒涼庶能治愈。

處方野臺參﹝五錢﹞烏附子﹝四錢﹞生懷山藥﹝一兩﹞

煎湯一盅溫服﹐此爲第一方。

又方生箭﹝一兩﹞生懷山藥﹝一兩﹞白術﹝四錢炒﹞淨萸肉﹝四錢﹞

萆﹝二錢﹞升麻﹝錢半﹞柴胡﹝錢半﹞

共煎藥一大盅﹐溫服。此爲第二方。先服第一方﹐後遲一點半鐘卽服第二方。

效果將藥如法各服兩劑﹐下焦之涼與小便之不禁皆愈﹐惟呼吸猶覺气分不足﹐肢體𨿽不酸軟﹐仍覺無力。遂但用第二方﹐將方中柴胡減去﹐加桂枝尖錢半﹐連服數劑﹐气息已順。又將方中升麻﹑桂枝﹐皆攺用一錢﹐服至五劑﹐身體健康如常﹐遂停藥勿服。

或問此二方前後相繼服之﹐中間原爲時無多﹐何妨將二方並爲一方﹖答曰﹕凡欲溫暖下焦之藥﹐宜速其下行﹐不可用升藥提之。若將二方並爲一方﹐附子與升﹑柴並用﹐其上焦必生煩躁﹐而下焦之寒涼轉不能去。惟先服第一方﹐附子得人參之助﹐其熱力之敷布最速﹐是以爲時𨿽無多﹐下焦之寒涼已化其彊半﹔且參附與山藥並用﹐大能保合下焦之气化﹐小便之不禁者亦可因之收攝﹐此時下焦受參附山藥之培養﹐已有一陽來復﹐徐徐上升之機。已陷之大气𨿽不能因之上升﹐實已有上升之根基。遂繼服第二方﹐黃與升柴並用﹐升提之力甚大﹐借之以升提下陷之大气﹐如人欲登髙山則或推之﹐或挽之﹐縱肢體軟弱﹐亦不難登峯造極也。且此一點余鐘﹐附子之熱力已融化於下焦﹐𨿽遇升柴之升提﹐必不至上升作煩躁﹐審斯則二方不可相並之理由﹐及二方前後繼服之利益不昭然乎。

五﹑醫案﹝二﹞气病門

○大气下陷

天津李××﹐年三十二歲﹐拉洋車爲業﹐得大气下陷證。

病因腹中覺饑﹐未喫飯﹐枵腹奔走七八里﹐遂得此病。

證候呼吸短气﹐心中發熱﹐懶食﹐肢體酸懶無力﹐略有動作﹐卽覺气短不足以息。其脈左部弦而兼硬﹐右部則寸關皆沈而無力。

診斷此胸中大气下陷﹐其肝膽又蘊有郁熱也。蓋胸中大气﹐原爲後天宗气﹐能代先天元气主持全身﹐然必賴水谷之气以養之。此證因忍饑勞力過度﹐是以大气下陷﹐右寸關之沈而無力其明徵也。其舉家數口生活皆賴一人勞力﹐因气陷不能勞力繼將斷炊﹐肝膽之中遂多起急火﹐其左脈之弦而兼硬是明徵也。治之者當用拙擬之升陷湯﹐升補其胸中大气﹐而輔以涼潤之品以淸肝膽之熱。

處方生箭﹝八錢﹞知母﹝五錢﹞桔梗﹝二錢﹞柴胡﹝二錢﹞

升麻﹝錢半﹞生杭芍﹝五錢﹞龍膽艸﹝二錢﹞

共煎湯一大盅﹐溫服。

效果將藥連服兩劑﹐諸病脫然全愈。

五﹑醫案﹝二﹞气病門

○大气下陷身冷

天津宋氏婦﹐年四旬﹐於仲夏得大气下陷﹐周身發冷證。

病因稟賦素弱﹐居恆自覺气分不足﹐偶因努力搬運重物﹐遂覺呼吸短气﹐周身發冷。

證候呼吸之間﹐恆覺气息不能上達﹐時當暑熱﹐著夾衣猶覺寒涼﹐頭午病稍輕﹐午後則漸劇﹐必努力始能呼吸﹐外被大氅猶或寒戰﹐飲食少許﹐猶不消化。其脈關前沈細欲無﹐關後差勝亦在沈分﹐一息不足四至。

診斷此上焦心肺之陽虛損﹐又兼胸中大气下陷也。爲其心肺陽虛﹐是以周身惡寒而飲食不化﹐爲其胸中大气下陷﹐是以呼吸短气﹐頭午气化上升之時是以病輕﹐過午气化下降之時所以增劇也。擬治以回陽升陷湯加黨參之大力者以補助之。

處方生箭﹝八錢﹞野臺黨參﹝四錢﹞漧薑﹝四錢﹞當歸身﹝四錢﹞

桂枝尖﹝三錢﹞甘艸﹝二錢﹞

共煎湯一大盅﹐溫服。

效果將藥連服三劑﹐气息已順﹐而兼有短气之時﹐周身已不發冷﹐惟晚間睡時仍須濃復﹐飲食能消化﹐脈象亦大有起色。遂卽原方去黨參﹐將漧薑﹑桂枝皆攺用二錢﹐又加生懷山藥八錢﹐俾再服數劑﹐以善其後。

幫助心爲君火﹐全身熱力之司命﹐肺與心同居膈上﹐一系相連﹐血脈之循環又息息相通﹐是以與心相助爲理﹐同主上焦之陽气。然此气𨿽在上焦﹐實如日麗中天﹐照臨下土﹐是以其熱力透至中焦﹐胃中之飲食因之熟腐﹐更透至下焦﹐命門之相火因之生旺﹐內溫臟腑﹐外暖周身﹐實賴此陽气爲布護宣通也。特是﹐心與肺皆在胸中大气包舉之中﹐其布護宣通之原動力﹐實又賴於大气。此證心肺之陽本虛﹐向賴大气爲之保護﹐故猶可支持﹐迨大气陷而失其保護﹐遂致虛寒之象頓呈。此方以升補胸中大气爲主﹐以培養心肺之陽爲輔﹐病藥鍼芥相投﹐是以服之輒能奏效也。

五﹑醫案﹝二﹞气病門

○大气陷兼消食

李××﹐年二十六歲﹐得大气下陷兼消食證。

病因其未病之前二年﹐常覺呼吸短气﹐初未注意。繼因校中功課勞心短气益劇﹐且覺食量倍增﹐因成消食之證。

證候呼吸之間﹐覺吸气稍易而呼气費力﹐夜睡一點鐘許﹐卽覺气不上達﹐須得披衣起坐﹐遲移時﹐气息稍順﹐始能再睡。一日之間﹐進食四次猶饑﹐饑時若不急食﹐卽覺怔忡。且心中常覺發熱﹐大便漧燥﹐小便短赤﹐其脈浮分無力﹐沈分稍實﹐至數略遲。

診斷此乃胸中大气下陷﹐兼有伏气化熱因之成消食也。爲其大气下陷﹐是以脈象浮分無力﹐爲其有伏气化熱﹐是以其沈分猶實﹐旣有伏气化熱矣﹐而脈象轉稍遲者﹐因大气下陷之脈原多遲也。蓋胃中有熱者﹐恆多化食﹐而大气下陷其胃气因之下降甚速者﹐亦恆能多食。今旣病大气下陷﹐又兼伏气化熱﹐侵入胃中﹐是以日食四次猶饑也。此宜升補其胸中大气﹐再兼用寒涼之品以淸其伏气所化之熱﹐則短气與消食原不難並愈也。

處方生箭﹝六錢﹞生石膏﹝一兩搗細﹞天花粉﹝五錢﹞知母﹝五錢﹞玄參﹝四錢﹞升麻﹝錢半﹞柴胡﹝錢半﹞甘艸﹝錢半﹞

共煎湯一大盅溫服。

復診將藥連服四劑﹐短气已愈彊半﹐發熱與消食亦大見愈﹐遂卽原方略爲加減俾再服之。

處方生箭﹝六錢﹞天花粉﹝六錢﹞知母﹝六錢﹞玄參﹝六錢﹞

淨萸肉﹝三錢﹞升麻﹝錢半﹞柴胡﹝錢半﹞甘艸﹝錢半﹞

共煎湯一大盅﹐溫服。

方解方中去石膏者﹐以伏气所化之熱所餘無多也。旣去石膏而又將花粉﹑知母諸涼藥加重者﹐因花粉諸藥原用以調劑黃之溫補生熱﹐而今則兼用之以淸伏气所化之餘熱﹐是以又加重也。至於前方之外﹐又加萸肉者﹐欲以收斂大气之渙散﹐俾大气之已升者不至復陷﹐且又以萸肉得木气最濃﹐酸斂之中大具條暢之性﹐𨿽伏气之熱猶未盡消﹐而亦不妨用之也。

效果將藥又連服四劑﹐病遂全愈。俾停服湯藥﹐再用生箭﹑天花粉等分軋爲細末﹐每服三錢﹐日服兩次以善其後。

或問脈之遲數﹐恆關於人身之熱力﹐熱力過盛則脈數﹐熱力微弱則脈遲﹐此定理也。今此證𨿽有伏气化熱﹐因大气下陷而脈仍遲﹐何以脈之遲數與大气若斯有關系乎﹖答曰﹕胸中大气亦名宗气﹐爲其實用能斡旋全身﹐故曰大气﹐爲其爲後天生命之宗主﹐故又曰宗气。《內經》謂宗气積於胸中以貫心脈而行呼吸﹐深思《內經》之言﹐知肺葉之辟﹐固爲大气所司﹐而心機之跳動﹐亦爲大气所司也。今因大气下陷而失其所司﹐是以不惟肺受其病﹐心機之跳動亦受其病而脈遂遲也。

五﹑醫案﹝二﹞气病門

○大气陷兼疝气

天津陳××﹐年三十八歲﹐得大气下陷兼疝气證。

病因初因勞心過度﹐浸覺气分不舒﹐後又因出外辦事勞碌過甚﹐遂覺呼吸短气﹐猶不以爲意也。繼又患疝气下墜作疼﹐始來寓求爲延醫。

證候呼吸之際﹐常覺气短似難上達﹐勞動時則益甚。夜間臥睡一點鐘許﹐卽覺气分不舒﹐披衣起坐移時將气調勻﹐然後能再睡。至其疝气之墜疼﹐恆覺與气分有關﹐每當呼吸不利時﹐則疝气之墜疼必益甚。其脈關前沈而無力﹐右部尢甚﹐至數稍遲。

診斷卽此證脈參之﹐其呼吸之短气﹐疝气之下墜﹐實皆因胸中大气下陷也。此气一陷則肺臟之辟失其斡旋﹐是以呼吸短气﹐三焦之气化失其統攝﹐是以疝气下墜。斯當升補其下陷之大气﹐俾仍還其本位﹐則呼吸之短气﹐疝气之墜疼自皆不難愈矣。

處方生箭﹝六錢﹞天花粉﹝六錢﹞當歸﹝三錢﹞荔枝核﹝三錢﹞

生明沒藥﹝三錢﹞生五靈脂﹝三錢﹞柴胡﹝錢半﹞升麻﹝錢半﹞小茴香﹝一錢炒搗﹞

共煎湯一大盅﹐溫飲下。

復診將藥連服三劑﹐短气之病已大見愈﹐惟與人談話多時﹐仍覺短气。其疝气已上升﹐有時下墜亦不作疼﹐脈象亦大有起色。此藥已對證﹐而服藥之功候未到也。爰卽原方略爲加減﹐俾再服之。

處方生箭﹝六錢﹞天花粉﹝六錢﹞淨萸肉﹝四錢﹞當歸﹝三錢﹞荔枝核﹝三錢﹞生明沒藥﹝三錢﹞生五靈脂﹝三錢﹞柴胡﹝錢半﹞升麻﹝錢半﹞廣砂仁﹝一錢搗碎﹞

共煎一大盅溫服。

效果將藥連服四劑﹐呼吸已不短气﹐然仍自覺气分不足﹐疝气亦大輕減﹐猶未全消。遂卽原方去萸肉﹐將柴胡﹑升麻皆攺用一錢﹐又加黨參﹑天冬各三錢﹐俾多服數劑以善其後。

五﹑醫案﹝二﹞气病門

○沖气上衝兼奔豚

天津張××﹐年四十五歲﹐得沖气上衝兼奔豚證。

病因初秋之時﹐患赤白痢證﹐醫者兩次用大黃下之﹐其痢愈而變爲此證。

證候每夜間當丑寅之交﹐有气起自下焦挾熱上衝﹐行至中焦覺悶而且熱﹐心中煩亂﹐遲十數分鐘其气上出爲呃﹐熱卽隨之消矣。其脈大致近和平﹐惟兩尺稍浮﹐按之不實。

診斷此因病痢時﹐連服大黃下之﹐傷其下焦气化﹐而下焦之衝遂挾腎中之相火上衝也。其在丑寅之交者﹐陽气上升之時也。宜用仲師桂枝加桂湯加減治之。

處方桂枝尖﹝四錢﹞生懷山藥﹝一兩﹞生芡實﹝六錢搗碎﹞淸半夏﹝四錢水洗三次﹞

生杭芍﹝四錢﹞生龍骨﹝四錢搗碎﹞生牡蠣﹝四錢搗碎﹞生麥芽﹝三錢﹞

生雞內金﹝二錢黃色的搗﹞黃柏﹝二錢﹞甘艸﹝二錢﹞

共煎湯一大盅﹐溫服。

效果將藥煎服兩劑﹐病愈彊半﹐遂卽原方將桂枝攺用三錢﹐又加淨萸肉﹑甘枸杞各四錢﹐連服三劑全愈。

幫助凡气之逆者可降﹐郁者可升﹐惟此證沖气挾相火上衝﹐則升降皆無所施。桂枝一藥而升降之性皆備﹐凡气之當升者遇之則升﹐气之當降者遇之則降﹐此誠天生使獨而爲不可思議之妙藥也。山藥﹑芡實﹐皆能補腎﹐又皆能斂戢下焦气化﹔龍骨﹑牡蠣﹐亦收斂之品﹐然斂正气而不斂邪气﹐用於此證初無收斂過甚之虞﹐此四藥並用﹐誠能於下焦之气化培養而鎭安之也。用芍藥﹑黃柏者﹐一瀉腎中之相火﹐一瀉肝中之相火﹐且桂枝性熱﹐二藥性涼﹐涼熱相濟﹐方能奏效。用麥芽﹑雞內金者﹐所以運化諸藥之力也。用甘艸者﹐欲以緩肝之急﹐不使肝木助气沖相火上升也。至於服藥後病愈彊半﹐遂減輕桂枝加萸肉﹑枸杞者﹐俾肝腎壯旺自能掃除病根。

五﹑醫案﹝二﹞气病門

○胃气不降

大城王××妻﹐年近四旬﹐時常嘔吐﹐大便遲下﹐數年不愈。

病因其人稟性暴烈﹐處境又多不順﹐浸成此證。

證候飯後每覺食停胃中﹐似有气上衝阻其下行﹐因此大便恆至旬日始下。至大便多日不下時﹐則恆作嘔吐﹐卽屢服止嘔通便之藥﹐下次仍然如故。求爲延醫﹐其脈左右皆弦﹐右脈弦而且長﹐重診頗實﹐至數照常。

診斷弦爲肝脈﹐弦而且長則衝脈也。弦長之脈﹐見於右部﹐尢按之頗實﹐此又爲胃气上逆之脈。肝胃衝三經之气化皆有升無降﹐宜其下焦便祕而上焦嘔吐也。此當治以瀉肝﹑降胃﹑鎭衝之劑﹐其大便自順﹐嘔吐自止矣。

處方生赭石﹝兩半軋細﹞生杭芍﹝六錢﹞柏子仁﹝六錢﹞生懷山藥﹝六錢﹞

天冬﹝六錢﹞懷牛膝﹝五錢﹞當歸﹝四錢﹞生麥芽﹝三錢﹞

茵陳﹝二錢﹞甘艸﹝錢半﹞

共煎湯一大盅﹐溫服。

效果服藥一劑﹐大便卽通下﹐卽原方略爲加減﹐又服數劑﹐大便每日一次﹐食後胃中已不覺停滯﹐從此病遂除根。

或問麥芽生用能升肝气﹐茵陳爲靑蒿之嫩者亦具有升發之力﹐此證卽因臟腑之气有升無降﹐何以方中復用此二藥乎﹖答曰﹕肝爲將軍之官﹐中寄相火﹐其性最剛烈﹐若彊制之﹐恆激發其反動之力﹔麥芽﹑茵陳﹐善舒肝气而不至過於升提﹐是將順肝木之性使之柔和﹐不至起反動力也。

五﹑醫案﹝二﹞气病門

○肝气郁兼胃气不降

天津姚××﹐年五十二歲﹐得肝郁胃逆證。

病因勞心太過﹐因得斯證。

證候腹中有气﹐自下上衝﹐致胃脘滿悶﹐胸中煩熱﹐脇下脹疼﹐時常呃逆﹐間作嘔吐。大便燥結﹐其脈左部沈細﹐右部則弦硬而長﹐大於左部數倍。

診斷此乃肝气鬱結﹐沖气上衝﹐更迫胃气不降也。爲肝气鬱結﹐是以左脈沈細﹐爲沖气上衝﹐是以右脈弦長﹐衝脈上隸陽明﹐其气上衝不已﹐易致陽明胃气不下降。此証之嘔吐呃逆﹐胃脘滿悶﹐胸間煩熱﹐皆衝胃之气相並衝逆之明徵也。其脇下脹疼﹐肝气鬱結之明徵也。其大便燥結者﹐因胃气原宜息息下行﹐傳送飲食下爲二便﹐今其胃气旣不下降﹐是以大便燥結也。擬治以舒肝降胃安衝之劑。

處方生赭石﹝一兩軋細﹞生懷山藥﹝一兩﹞天冬﹝一兩﹞寸麥冬﹝六錢去心﹞

淸半夏﹝四錢水洗三次﹞碎竹茹﹝三錢﹞生麥芽﹝三錢﹞茵陳﹝二錢﹞

川續斷﹝二錢﹞生雞內金﹝二錢黃色的搗﹞甘艸﹝錢半﹞

煎湯一大盅﹐溫服。

方解肝主左而宜升﹐胃主右而宜降﹐肝气不升則先天之气化不能由肝上達﹐胃气不降則後天之飲食不能由胃下輸﹐此証之病根﹐正因當升者不升﹐當降者不降也。故方中以生麥芽﹑茵陳以升肝﹔生赭石﹑半夏﹑竹茹以降胃﹐卽以安衝﹔用續斷者﹐因其能補肝﹐可助肝气上升也﹔用生山藥二冬者﹐取其能潤胃補胃﹐可助胃气下降也﹐用雞內金者﹐取其能化瘀止疼﹐以營運諸藥之力也。

復診上方隨時加減﹐連服二十餘劑﹐肝气已升﹐胃气已降﹐左右脈均已平安﹐諸病皆愈。惟肢體乏力﹐飲食不甚消化﹐擬再治以補气健胃之劑。

處方野臺參﹝四錢﹞生懷山藥﹝一兩﹞生赭石﹝六錢軋細﹞天冬﹝六錢﹞

寸麥冬﹝六錢﹞生雞內金﹝三錢黃色的搗﹞生麥芽﹝三錢﹞甘艸﹝錢半﹞

煎湯一大盅﹐溫服。

效果將藥煎服三劑﹐飲食加多﹐體力漸復。於方中加枸杞五錢﹐白術三錢﹐俾再服數劑以善其後。

幫助身之气化﹐原左升右降﹐若但知用赭石降胃﹐不知用麥芽升肝﹐久之﹐肝气將有郁遏之獘﹐況此証之肝气原鬱結乎﹖此所以方中用赭石﹐卽用麥芽﹐赭石生用而麥芽亦生用也。

且諸家本艸謂麥芽炒用者爲丸散計也﹐若入湯劑何須炒用﹐蓋用生者煮汁飲之﹐則消食之力愈大也。

或問升肝之藥﹐柴胡最效﹐今方中不用柴胡而用生麥芽者﹐將毋別有所取乎﹖答曰﹕柴胡升提肝气之力甚大﹐用之失宜﹐恆並將胃气之下行者提之上逆。曾有患陽明厥逆吐血者﹐初不甚劇。醫者誤用柴胡數錢卽大吐不止﹐須臾盈一痰盂﹐有危在頃刻之懼﹐取藥無及﹐適備有生赭石細末若干﹐俾急用溫開水送下﹐約盡兩半﹐其血始止﹐此柴胡並能提胃气上逆之明徵也。況此証之胃气原不降乎﹖至生麥芽𨿽能升肝﹐實無妨胃气之下降﹐蓋其萌芽發生之性﹐與肝木同气相求﹐能宣通肝气之鬱結﹐使之開解而自然上升﹐非若柴胡之純於升提也。

五﹑醫案﹝二﹞气病門

○胃气不降

掖縣任××妻﹐年五旬﹐得胃气不降證。

原因舉家人口眾多﹐因其夫在外﹐家務皆自操勞﹐恆動肝火﹐遂得此證。

證候食後停滯胃中﹐艱於下行﹐且時覺有气挾火上衝﹐口苦舌脹﹐目眩耳鳴﹐恆有呃欲嘔逆或惡心﹐胸膈煩悶﹐大便六七日始行一次﹐或至服通利藥始通﹐小便亦不順利。其脈左部弦硬﹐右部弦硬而長﹐一息搏近五至﹐受病四年﹐屢次服藥無效。

診斷此肝火與肝气相並﹐衝激胃腑﹐致胃腑之气不能息息下行傳送飲食﹐久之﹐胃气不但不能下行﹐且更轉而上逆﹐是以有種種諸病也。宜治以降胃理衝之品﹐而以滋陰淸火之藥輔之。

處方生赭石﹝兩半軋細﹞生懷山藥﹝一兩﹞生杭芍﹝六錢﹞玄參﹝六錢﹞

生麥芽﹝三錢﹞茵陳﹝二錢﹞生雞內金﹝二錢黃色的搗﹞甘艸﹝錢半﹞

共煎湯一大盅﹐溫服。

效果每日服藥一劑﹐三日後大便日行一次﹐小便亦順利。上焦諸病亦皆輕減﹐再診其脈﹐頗見柔和。遂將赭石減去五錢﹐又加柏子仁五錢﹐連服數劑﹐霍然全愈。

五﹑醫案﹝三﹞血病門

○吐血證

天津張××﹐年三十五歲﹐得吐血證﹐年餘不愈。

病因稟性褊急﹐勞心之餘又兼有拂意之事﹐遂得斯證。

證候初次所吐甚多﹐屢經醫治﹐所吐較少﹐然終不能除根。每日或一次或兩次﹐覺心中有熱上衝﹐卽吐血一兩口。因病久身羸弱﹐臥牀不起﹐亦偶有扶起少坐之時﹐偶或微喘﹐幸食欲猶佳﹐大便微溏﹐日行兩三次﹐其脈左部弦長﹐重按無力﹐右部大而芤﹐一息五至。

診斷凡吐血久不愈者﹐多系胃气不降﹐致胃壁破裂﹐出血之處不能長肉生肌也。再卽此脈論之﹐其左脈之弦﹐右脈之大﹐原現有肝火浮動挾胃气上衝之象﹐是以其吐血時﹐覺有熱上逆﹐至其脈之弦而無力者﹐病久而气化虛也。大而兼芤者﹐失血過多也。至其呼吸有時或喘﹐大便日行數次﹐亦皆气化虛而不攝之故。治此證者﹐當投以淸肝﹑降胃﹑培養气血﹑固攝气化之劑。

處方赤石脂﹝兩半﹞生懷山藥﹝一兩﹞淨萸肉﹝八錢﹞生龍骨﹝六錢搗碎﹞

生牡蠣﹝六錢搗碎﹞生杭芍﹝六錢﹞大生地黃﹝四錢﹞甘艸﹝二錢﹞廣三七﹝二錢﹞

藥共九味﹐將前八味煎湯送服三七末。

方解降胃之藥莫如赭石﹐此愚治吐衄恆用之藥也。此方中獨重用赤石脂者﹐因赭石爲鐵養化合其重墜之力甚大﹐用之𨿽善降胃﹐而其力達於下焦﹐又善通大便﹐此證大便不實﹐赭石似不宜用﹔赤石脂之性﹐重用之亦能使胃气下降﹐至行至下焦﹐其粘滯之力又能固澀大便﹐且其性能生肌﹐更可使腸壁破裂出血之處早愈﹐誠爲此證最宜之藥也。

效果將藥煎服兩劑﹐血卽不吐﹐喘息已平﹐大便亦不若從前之勤﹐脈象亦較前和平﹐惟心中仍有覺熱之時。遂卽原方將生地黃攺用一兩﹐又加熟地黃一兩﹐連服三劑﹐諸病皆愈。

五﹑醫案﹝三﹞血病門

○咳血兼吐血證

堂侄女××﹐適鄰村王氏﹐年三十歲。於乙酉仲春﹐得吐血證。

病因因家務自理﹐勞心過度﹐且稟賦素弱﹐當此春陽發動之時﹐遂病吐血。

證候先則咳嗽痰中帶血﹐繼則大口吐血﹐其吐時覺心中有熱上衝﹐一日夜吐兩三次﹐劇時可吐半碗。兩日之後﹐覺精神气力皆不能支持﹐遂急迎愚延醫。自言心中搖搖似將上脫﹐兩顴發紅﹐面上發熱﹐其脈左部浮而動﹐右部浮而濡﹐兩尺無根﹐數逾五至。

診斷此肝腎虛極﹐陰分陽分不相維系﹐而有危在頃刻之勢。遂急爲出方取藥以防虛脫。

處方生懷山藥﹝一兩﹞生懷地黃﹝一兩﹞熟懷地黃﹝一兩﹞淨萸肉﹝一兩﹞生赭石﹝一兩軋細﹞

急火煎藥取湯兩盅﹐分兩次溫服下。

效果將藥甫煎成未服﹐又吐血一次﹐吐後忽停息閉目然罔覺。診其脈跳動仍舊﹐知能蘇醒﹐約四分鐘呼吸始續﹐兩次將藥服下﹐其血從此不吐。俾卽原方再服一劑﹐至第三劑卽原方加潞黨參三錢﹑天冬四錢﹐連服數劑﹐身形亦漸撤消。繼用生懷山藥爲細面﹐每用八錢煮作茶湯﹐少調以白糖﹐送服生赭石細末五分﹐作點心用之以善其後。

五﹑醫案﹝三﹞血病門

○吐血兼咳嗽

天津王××﹐年二十四歲﹐得咳嗽吐血證。

病因稟賦素弱﹐略有外感﹐卽發咳嗽﹐偶因咳嗽未愈﹐繼又勞心過度﹐心中發熱﹐遂至吐血。

證候先時咳嗽猶輕﹐失血之後則嗽益加劇。初則痰中帶血﹐繼則大口吐血﹐心中發熱﹐气息微喘﹐脇下作疼﹐大便漧燥。其脈關前浮弦﹐兩尺重按不實﹐左右皆然﹐數逾五至。

診斷此證乃肺金傷損﹐肝木橫恣﹐又兼胃气不降﹐腎气不攝也。爲其肺金受傷﹐是以咳嗽痰中帶血﹔爲胃气不降﹐是以血隨气升﹐致胃中血管破裂而大口吐血﹔至脇下作疼﹐乃肝木橫恣之明證﹔其脈上盛下虛﹐气息微喘﹐又腎气不攝之明徵也。治之者﹐宜平肝﹑降胃﹑潤肺﹑補腎﹐以培養調劑其臟腑﹐則病自愈矣。

處方生懷山藥﹝一兩﹞生赭石﹝六錢軋細﹞生懷地黃﹝一兩﹞生杭芍﹝五錢﹞

天冬﹝五錢﹞大甘枸杞﹝五錢﹞川貝母﹝四錢﹞生麥芽﹝三錢﹞

牛蒡子﹝三錢搗碎﹞射幹﹝二錢﹞廣三七﹝三錢細末﹞粉甘艸﹝二錢細末﹞

藥共十二味﹐將前十味煎湯一大盅﹐送服三七﹑甘艸末各一半﹐至煎渣再服﹐仍送服其餘一半。

效果服藥一劑﹐吐血卽愈﹐諸病亦輕減。後卽原方隨時爲之加減﹐連服三十餘劑﹐其嗽始除根﹐身體亦漸壯健。

五﹑醫案﹝三﹞血病門

○吐血兼咳嗽

天津孫××﹐年二十八歲﹐得吐血兼咳嗽證。

病因因事心中著急起火﹐遂致吐血咳嗽。

證候其吐血之始﹐至今已二年矣。經醫治愈﹐屢次反復﹐少有操勞﹐心中發熱卽復吐血。又頻作咳嗽﹐嗽時吐痰亦恆帶血。肋下恆作刺疼﹐嗽時其疼益甚﹐口中發幹﹐身中亦間有灼熱﹐大便漧燥。其脈左部弦硬﹐右部弦長﹐皆重按不實﹐一息搏近五至。

診斷此證左脈弦硬者﹐陰分虧損而肝膽有熱也﹐右部弦長者﹐因沖气上衝並致胃气上逆也。爲其衝衝胃逆﹐是以胃壁血管破裂以至於吐血咳血也。其脈重按不實者﹐血虧而气亦虧也。至於口無津液﹐身或灼熱﹐大便漧燥﹐無非血少陰虧之現象。擬治以淸肝﹑降胃﹑滋陰﹑化瘀之劑。

處方生赭石﹝八錢軋細﹞生懷地黃﹝一兩﹞生懷山藥﹝一兩﹞生杭芍﹝六錢﹞

玄參﹝五錢﹞川楝子﹝四錢搗碎﹞生麥芽﹝三錢﹞川貝母﹝三錢﹞甘艸﹝錢半﹞廣三七﹝二錢細末﹞

藥共十味﹐將前九味煎湯一大盅﹐送服三七末一半﹐至煎渣重服時﹐再送服其餘一半。

方解愚治吐血﹐凡重用生地黃﹐必用三七輔之﹐因生地黃最善涼血﹐以治血熱妄行﹐猶恐妄行之血因涼而凝﹐瘀塞於經絡中也。三七善化瘀血﹐與生地黃並用﹐血止後自無他虞﹔且此證肋下作疼﹐原有瘀血﹐則三七尢在所必需也。

復診將藥連服三劑﹐吐血全愈﹐咳嗽吐痰亦不見血﹐肋疼亦愈彊半﹐灼熱已無﹐惟口中仍發幹﹐脈仍有弦象。知其眞陰猶虧也﹐擬再治以滋補眞陰之劑。

處方生懷山藥﹝一兩﹞生懷地黃﹝六錢﹞大甘枸杞﹝六錢﹞生杭芍﹝四錢﹞

玄參﹝四錢﹞生赭石﹝四錢軋細﹞生麥芽﹝二錢﹞甘艸﹝二錢﹞廣三七﹝二錢細末﹞

服法如前。

效果將藥連服五劑﹐病全愈﹐脈亦復常﹐遂去三七﹐以熟地黃易生地黃﹐俾多服數劑以善其後。

五﹑醫案﹝三﹞血病門

○吐血證

天津馮××﹐年三十二歲﹐得吐血證久不愈。

病因因勞心勞力過度﹐遂得此證。

證候吐血已逾二年﹐治愈﹐屢次反復。病將發時﹐覺胃中气化不通﹐滿悶發熱﹐大便滯塞﹐旋卽吐血﹐兼咳嗽多吐痰涎。其脈左部弦長﹐右部長而兼硬﹐一息五至。

診斷此證當系肝火挾衝胃之气上衝﹐血亦隨之上逆﹐又兼失血久而陰分虧也。爲其肝火熾盛﹐是以左脈弦長﹔爲其肝火挾衝胃之气上衝﹐是以右脈長而兼硬﹔爲其失血久而眞陰虧損﹐是以其脈旣弦硬﹝弦硬卽有陰虧之象﹞而又兼數也。此宜治以瀉肝降胃之劑﹐而以大滋眞陰之藥佐之。

處方生赭石﹝一兩軋細﹞玄參﹝八錢﹞大生地﹝八錢﹞生懷山藥﹝六錢﹞

栝蔞仁﹝六錢炒搗﹞生杭芍﹝四錢﹞龍膽艸﹝三錢﹞川貝母﹝三錢﹞

甘艸﹝錢半﹞廣三七﹝二錢細末﹞

藥共十味﹐先將前九味煎湯一大盅﹐送服三七細末一半﹐至煎渣重服時﹐再送服其餘一半。

效果每日煎服一劑﹐初服後血卽不吐﹐服至三劑咳嗽亦愈﹐大便順利。再診其脈﹐左右皆有和柔之象﹐問其心中悶熱全無。遂去蔞仁﹑龍膽艸﹐生山藥攺用一兩﹐俾多服數劑﹐吐血之病可從此永遠除根矣。

五﹑醫案﹝三﹞血病門

○吐血證

天津張姓﹐年過三旬﹐偶患吐血證。

病因其人性嗜酒﹐每日必飲﹐且不知節。初則飲酒過量卽覺胸間煩熱﹐後則不飲酒時亦覺煩熱﹐遂至吐血。

證候其初吐血之時﹐原不甚劇﹐始則痰血相雜﹐因咳吐出。卽或純吐鮮血﹐亦不過一日數口﹐繼復因延醫服藥﹐方中有柴胡三錢﹐服藥半點鐘後﹐遂大吐不止﹐倉猝迎愚往視。及至﹐則所吐之血已盈痰盂﹐又復連連嘔吐﹐若不立爲止住﹐實有危在目前之懼。幸所攜藥囊中有生赭石細末一包﹐俾先用溫水送下五錢﹐其吐少緩須臾﹐又再送下五錢遂止住不吐。診其脈弦而芤﹐數逾五至﹐其左寸搖搖有動意﹐問其心中覺怔忡乎﹖答曰﹕怔忡殊甚﹐幾若不能支持。

診斷此證初傷於酒﹐繼傷於藥﹐臟腑之血幾於傾囊而出。猶幸速爲立止﹐宜急服湯藥以養其血﹐降其胃气保其心气﹐育其眞陰﹐連服數劑﹐庶其血不至再吐。

處方生懷山藥﹝一兩﹞生赭石﹝六錢軋細﹞玄參﹝六錢﹞生地黃﹝六錢﹞

生龍骨﹝六錢搗碎﹞生牡蠣﹝六錢搗碎﹞生杭芍﹝五錢﹞酸棗仁﹝四錢炒搗﹞

柏子仁﹝四錢﹞甘艸﹝錢半﹞廣三七﹝三錢細末﹞

此方將前十味煎湯﹐三七分兩次用﹐頭煎及二煎之湯送服。

效果每日服藥一劑﹐連服三日血已不吐﹐心中不復怔忡。再診其脈芤動皆無﹐至數仍略數﹐遂將生地黃易作熟地黃﹐俾再服數劑以善其後。

五﹑醫案﹝三﹞血病門

○大便下血

天津袁××﹐年三十二歲﹐得大便下血證。

病因先因勞心過度﹐心中時覺發熱﹐繼又因朋友宴會﹐飲酒過度遂得斯證。

證候自孟夏下血﹐歷六月不止﹐每日六七次﹐腹中覺疼卽須入廁﹐心中時或發熱﹐懶於飲食。其脈浮而不實有似芤脈﹐而不若芤脈之硬﹐兩尺沈分尢虛﹐至數微數。

診斷此證臨便時腹疼者﹐腸中有潰爛處也。心中時或發熱者﹐陰虛之熱上浮也。其脈近芤者﹐失血過多也。其兩尺尢虛者﹐下血久而陰虧﹐更兼下焦气化不固攝也。此宜用化腐生肌之藥治其腸中潰爛﹐滋陰固气之藥固其下焦气化﹐則大便下血可愈矣。

處方生懷山藥﹝兩半﹞熟地黃﹝一兩﹞龍眼肉﹝一兩﹞淨萸肉﹝六錢﹞

樗白皮﹝五錢﹞金銀花﹝四錢﹞赤石脂﹝四錢研細﹞甘艸﹝二錢﹞

鴉膽子仁﹝八十粒成實者﹞生硫黃﹝八分細末﹞

藥共十味﹐將前八味煎湯﹐送服鴉膽子﹑硫黃各一半﹐至煎渣再服時﹐仍送服其餘一半﹐至於硫黃生用之理﹐詳於惇復湯下。

方解方中鴉膽子﹑硫黃並用者﹐因鴉膽子善治下血﹐而此証之脈兩尺過弱﹐又恐單用之失於寒涼﹐故少加硫黃輔之﹐況其腸中脂膜﹐因下血日久易至腐敗釀毒﹐二藥之性皆善消除毒菌也。又其腹疼下血﹐已歷半載不愈﹐有似東人×××所謂阿米巴赤痢﹐硫黃實又爲治阿米巴赤痢之要藥也。

復診前藥連服三劑﹐下血已愈﹐心中亦不發熱﹐脈不若從前之浮﹐至數如常。而其大便猶一日溏瀉四五次﹐此宜投以健胃固腸之劑。

處方炙箭﹝三錢﹞炒白術﹝三錢﹞生懷山藥﹝一兩﹞龍眼肉﹝一兩﹞

生麥芽﹝三錢﹞建神曲﹝三錢﹞大云苓片﹝二錢﹞

共煎湯一大盅溫服。

效果將藥連服五劑﹐大便已不溏瀉﹐日下一次﹐遂停服湯藥。

俾用生懷山藥細末煮作粥﹐調以白糖﹐當點心服之以善其後。

五﹑醫案﹝三﹞血病門

○大便下血

髙××﹐年三十六歲﹐得大便下血證。

病因冷時出外辦事﹐寢於寒涼屋中﹐牀衾又甚寒涼遂得斯證。

證候每日下血數次﹐或全是血﹐或兼有大便﹐或多或少﹐其下時多在夜間﹐每覺腹中作疼﹐卽須入廁﹐夜間恆苦不寐﹐其脈遲而芤﹐兩尺尢不堪重按﹐病已二年餘﹐服溫補下元藥則稍輕﹐然終不能除根﹐久之﹐則身體漸覺羸弱。

診斷此下焦虛寒太甚﹐其气化不能固攝而血下陷也。視其從前所服諸方﹐皆系艸木之品﹐其質輕浮﹐溫暖之力究難下達﹐當以礦質之品溫暖兼收澀者投之。

處方生硫黃﹝半斤色純黃者﹞赤石脂﹝半斤純系粉末者﹞

將二味共軋細過羅﹐先空心服七八分﹐日服兩次﹐品驗漸漸加多﹐以服後移時微覺腹中溫暖爲度。

效果後服至每次二錢﹐腹中始覺溫暖﹐血下亦漸少。服至旬餘﹐身體漸壯﹐夜睡安然﹐可無入廁。服至月餘﹐則病根祓除矣。

方解按硫黃之性﹐溫暖下達﹐誠爲溫補下焦第一良藥﹐而生用之尢佳﹐惟其性能潤大便﹝本艸謂其能使大便潤﹑小便長﹐西醫以爲輕瀉藥藥﹞﹐於大便滑瀉者不宜﹐故輔以赤石脂之粘膩收澀﹐自有益而無獘矣。

五﹑醫案﹝三﹞血病門

○大便下血

崔童﹐年十三歲﹐得大便下血證。

病因仲夏天熱﹐賽球競走﹐勞力過度﹐又兼受熱﹐遂患大便下血。

證候每日大便﹐必然下血﹐便時腹中作疼﹐或輕或劇﹐若疼劇時﹐則血之下者必多﹐已年餘矣。飲食減少﹐身體羸弱﹐面目黃白無血色﹐脈搏六至﹐左部弦而微硬﹐右部濡而無力。

診斷此證當因脾虛不能統血﹐是以其血下陷至其腹﹐所以作疼﹐其腸中必有損傷潰爛處也。當用藥健補其脾胃﹐兼調養其腸中潰爛。

處方生懷山藥﹝一兩﹞龍眼肉﹝一兩﹞金銀花﹝四錢﹞甘艸﹝三錢﹞廣三七﹝二錢半軋細末﹞鴉膽子﹝八十粒去皮揀其仁之成實者﹞

共藥六味﹐將前四味煎湯﹐送服三七﹑鴉膽子各一半﹐至煎渣再服時﹐仍送服其餘一半。

效果將藥如法服兩次﹐下血病卽除根矣。

五﹑醫案﹝三﹞血病門

○大便下血

阜城杜××﹐年四十五歲﹐得大便下血證。

病因因勞心過度﹐每大便時下血﹐服藥治愈。因有事還籍﹐值夏季暑熱過甚﹐又復勞心過度﹐舊證復發﹐屢治不愈。遂來津入西醫院治療﹐西醫爲其血在便後﹐謂系內痔﹐服藥血仍不止﹐因轉而求治於愚。

證候血隨便下﹐且所下甚多﹐然不覺疼墜﹐心中發熱懶食﹐其脈左部弦長﹐右部洪滑。

診斷此因勞心生內熱而牽動肝經所寄相火﹐致肝不藏血而兼與溽暑之熱相並﹐所以血妄行也。

宜治以淸心涼肝兼消暑熱之劑﹐而少以培補脾胃之藥佐之。

處方生懷地黃﹝一兩﹞白頭翁﹝五錢﹞龍眼肉﹝五錢﹞生懷山藥﹝五錢﹞

知母﹝四錢﹞秦皮﹝三錢﹞黃柏﹝二錢﹞龍膽艸﹝二錢﹞甘艸﹝二錢﹞

共煎湯一大盅﹐溫服。

復診上方煎服一劑﹐血已不見﹐服至兩劑﹐少腹覺微涼。再診其脈﹐弦長與洪滑之象皆減退﹐遂爲開半淸半補之方以善其後。

處方生懷山藥﹝一兩﹞熟懷地黃﹝八錢﹞淨萸肉﹝五錢﹞龍眼肉﹝五錢﹞

白頭翁﹝五錢﹞秦皮﹝三錢﹞生杭芍﹝三錢﹞地骨皮﹝三錢﹞

甘艸﹝二錢﹞

共煎湯一大盅﹐溫服。

效果將藥煎服一劑後﹐食欲頓開﹐腹已不疼﹐俾卽原方多服數劑﹐下血病當可除根。

五﹑醫案﹝三﹞血病門

○瘀血短气

鹽山劉××﹐年二十五歲﹐得瘀血短气證。

病因因出外修工﹐努力擡重物﹐當時覺脇下作疼﹐數日疼愈﹐仍覺脇下有物妨礙呼吸。

證候身形素彊壯﹐自受病之後﹐遲延半載﹐漸漸羸弱﹐常覺右脇之下有物阻礙呼吸之气﹐與人言時恆半句而止﹐候至气上達再言﹐若偶忿怒則益甚﹐脈象近和平﹐惟稍弱不能條暢。

診斷此因努力太過﹐致肝經有不歸經之血瘀經絡之間﹐阻塞气息升降之道路也。喜其脈𨿽稍弱﹐猶能支持﹐可但用化瘀血之藥﹐徐徐化其瘀結﹐气息自能調順。

處方廣三七﹝四兩﹞

軋爲細末﹐每服錢半﹐用生麥芽三錢煎湯送下﹐日再服。

方解三七爲止血妄行之聖藥﹐又爲化瘀血之聖藥﹐且又化瘀血不傷新血﹐單服久服無礙﹐此乃藥中特異之品﹐其妙處直不可令人思議。愚恆用以消積久之瘀血﹐皆能奏效。至麥芽原爲消食之品﹐生煮服之則善舒肝气﹐且亦能化瘀者也。是以用之煎湯﹐以送服三七也。

效果服藥四日後﹐自鼻孔中出紫血一條﹐呼吸較順﹐繼又服至藥盡﹐遂脫然全愈。

或問人之呼吸在於肺﹐今謂肝經積有瘀血﹐卽可妨礙呼吸﹐其義何居﹖答曰﹕按生理之學﹐人之呼吸可達於衝任﹐方書又謂呼出心肺﹐吸入肝腎﹐若謂呼吸皆在於肺﹐是以上兩說皆可廢也。蓋心﹑肺﹑肝﹐原一系相連﹐下又連於衝任﹐而心肺相連之系﹐其中原有兩管﹐一爲血脈管﹐一爲回血管﹐血脈管下行﹐回血管上行。肺爲發動呼吸之機關﹐非呼吸卽限於肺也﹐是以吸入之气可由血脈管下達﹐呼出之气可由回血管上達﹐無論气之上達下達﹐皆從肝經過﹐是以血瘀肝經﹐卽有妨於升降之气息也。據斯以論呼吸之關於肺者固多﹐而心肺相連之系亦司呼吸之分支也。

五﹑醫案﹝四﹞腦充血門

○腦充血頭疼

京都談××﹐年五十二歲﹐得腦充血頭疼證。

病因因勞心過度﹐遂得腦充血頭疼證。

證候臟腑之間恆覺有气上衝﹐頭卽作疼﹐甚或至於眩暈﹐其夜間頭疼益甚﹐恆至疼不能寐。醫治二年無效﹐浸至言語謇澀﹐肢體漸覺不利﹐飲食停滯胃口不下行﹐心中時常發熱﹐大便漧燥。其脈左右皆弦硬﹐關前有力﹐兩尺重按不實。

診斷弦爲肝脈﹐至弦硬有力無論見於何部﹐皆系有肝火過升之獘。因肝火過升﹐恆引動沖气胃气相並上升﹐是以其臟腑之間恆覺有气上衝也。人之血隨气行﹐气上升不已﹐血卽隨之上升不已﹐以致腦中血管充血過甚﹐是以作疼。其夜間疼益劇者﹐因其脈上盛下虛﹐陰分原不充足﹐是以夜則加劇﹐其偶作眩暈亦職此也。至其心常發熱﹐肝火熾其心火亦熾也。

其飲食不下行﹐大便多漧燥者﹐又皆因其沖气挾胃气上升﹐胃卽不能傳送飲食以速達於大腸也。其言語肢體蹇澀不利者﹐因腦中血管充血過甚﹐有妨礙於司運動之神經也。此宜治以鎭肝﹑降胃﹑安衝之劑﹐而以引血下行兼淸熱滋陰之藥輔之。又須知肝爲將軍之官﹐中藏相火﹐彊鎭之恆起其反動力﹐又宜兼用舒肝之藥﹐將順其性之作引也。

處方生赭石﹝一兩軋細﹞生懷地黃﹝一兩﹞懷牛膝﹝六錢﹞大甘枸杞﹝六錢﹞

生龍骨﹝六錢搗碎﹞生牡蠣﹝六錢搗碎﹞淨萸肉﹝五錢﹞生杭芍﹝五錢﹞

茵陳﹝二錢﹞甘艸﹝二錢﹞

共煎湯一大盅﹐溫服。

復診將藥連服四劑﹐頭疼已愈彊半﹐夜間可睡四五點鐘﹐諸病亦皆見愈﹐脈象之弦硬已減﹐兩尺重診有根﹐擬卽原方略爲加減俾再服之。

處方生赭石﹝一兩軋細﹞生懷地黃﹝一兩﹞生懷山藥﹝八錢﹞懷牛膝﹝六錢﹞

生龍骨﹝六錢搗碎﹞生牡蠣﹝六錢搗碎﹞淨萸肉﹝五錢﹞生杭芍﹝五錢﹞

生雞內金﹝錢半黃色的搗﹞茵陳﹝錢半﹞甘艸﹝二錢﹞

共煎湯一大盅﹐溫服。

三診將藥連服五劑﹐頭已不疼﹐能徹夜安睡﹐諸病皆愈。惟辦事﹐略覺操勞過度﹐頭仍作疼﹐脈象猶微有弦硬之意﹐其心中仍間有覺熱之時﹐擬再治以滋陰淸熱之劑。

處方生懷山藥﹝一兩﹞生懷地黃﹝八錢﹞玄參﹝四錢﹞北沙參﹝四錢﹞生杭芍﹝四錢﹞淨萸肉﹝四錢﹞生珍珠母﹝四錢搗碎﹞生石決明﹝四錢搗碎﹞生赭石﹝四錢軋細﹞懷牛膝﹝三錢﹞生雞內金﹝錢半黃色的搗﹞甘艸﹝二錢﹞

共煎湯一大盅﹐溫飲下。

效果將藥連服六劑﹐至經理事務時﹐頭亦不疼﹐脈象已和平如常。遂停服湯藥﹐俾日用生山藥細末﹐煮作茶湯調以白糖令適口﹐送服生赭石細末錢許﹐當點心服之以善其後。

五﹑醫案﹝四﹞腦充血門

○腦充血頭疼

天津李氏婦﹐年過三旬﹐得腦充血頭疼證。

病因稟性褊急﹐家務勞心﹐常起暗火﹐因得斯證。

證候其頭疼或左或右﹐或左右皆疼﹐劇時至作呻吟。心中常常發熱﹐時或煩躁﹐間有眩暈之時﹐其大便燥結非服通下藥不行。其脈左右皆弦硬而長﹐重診甚實﹐經中西醫延醫二年﹐毫無功效。

診斷其左脈弦硬而長者﹐肝膽之火上升也﹔其右脈弦硬而長者﹐胃气不降而逆行﹐又兼沖气上衝也。究之﹐左右脈皆弦硬﹐實亦陰分有虧損也。因其臟腑之气化有升無降﹐則血隨气升者過多﹐遂至充塞於腦部﹐排擠其腦中之血管而作疼﹐此《內經》所謂血之與气﹐並走於上之厥證也。亦卽西人所謂腦充血之證也。其大便燥結不行者﹐因胃气不降﹐失其傳送之職也。其心中發煩躁者﹐因肝胃之火上升也。其頭部間或眩暈者﹐因腦部充血過甚﹐有礙於神經也。此宜淸其臟腑之熱﹐滋其臟腑之陰﹐更降其臟腑之气﹐以引腦部所充之血下行﹐方能治愈。

處方生赭石﹝兩半軋細﹞懷牛膝﹝一兩﹞生懷山藥﹝六錢﹞生懷地黃﹝六錢﹞

天冬﹝六錢﹞玄參﹝五錢﹞生杭芍﹝五錢﹞生龍齒﹝五錢搗碎﹞生石決明﹝五錢搗碎﹞茵陳﹝錢半﹞甘艸﹝錢半﹞

共煎湯一大盅﹐溫服。

方解赭石能降胃平肝鎭安沖气。其下行之力﹐又善通大便燥結而毫無開破之獘。方中重用兩半者﹐因此證大便燥結過甚﹐非服藥不能通下也。蓋大便不通﹐是以胃气不下降﹐而肝火之上升沖气之上衝﹐又多因胃气不降而增劇。是治此證者﹐當以通其大便爲要務﹐迨服藥至大便自然通順時﹐則病愈過半矣。牛膝爲治腿疾要藥﹐以其能引气血下行也。而《名醫別錄》及《千金翼方》﹐皆謂其除腦中痛﹐蓋以其能引气血下行﹐卽可輕減腦中之充血也。

愚生平治此等證必此二藥並用﹐而又皆重用之。用玄參﹑天冬﹑芍藥者﹐取其旣善退熱兼能滋陰也。

用龍齒﹑石決明者﹐以其皆爲肝家之藥﹐其性皆能斂戢肝火﹐鎭熄肝風﹐以緩其上升之勢也。用山藥﹑甘艸者﹐以二藥皆善和胃﹐能調和金石之藥與胃相宜﹐猶白虎湯用甘艸粳米之義﹐而山藥且善滋陰﹐甘艸亦善緩肝也。用茵陳者﹐因肝爲將軍之官﹐其性剛果﹐且中寄相火﹐若但用藥平之鎭之﹐恆至起反動之力﹐茵陳最能將順肝木之性﹐且又善瀉肝熱﹐李氏《本艸綱目》謂善治頭痛﹐是不但將順肝木之性使不至反動﹐且又爲淸涼腦部之要藥也。諸藥匯集爲方﹐久服之自有殊效。

復診將藥連服二十餘劑﹝其中隨時略有加減﹞﹐頭已不疼﹐惟夜失眠時則仍疼﹐心中發熱﹑煩躁皆無﹐亦不復作眩暈﹐大便屆時自行﹐無須再服通藥﹐脈象較前和平而仍有弦硬之意﹐此宜注意滋其眞陰以除病根。

處方生赭石﹝一兩軋細﹞懷牛膝﹝八錢﹞生懷山藥﹝八錢﹞生懷地黃﹝八錢﹞

玄參﹝六錢﹞大甘枸杞﹝六錢﹞淨萸肉﹝五錢﹞生杭芍﹝四錢﹞

柏子仁﹝四錢﹞生麥芽﹝三錢﹞甘艸﹝二錢﹞

共煎湯一大盅﹐溫服。方中用麥芽者﹐借以宣通諸藥之滯膩也。且麥芽生用原善調和肝气﹐亦猶前方用茵陳之義也。

效果將藥又連服二十餘劑﹝亦隨時略有加減﹞﹐病遂全愈﹐脈象亦和平如常矣。

五﹑醫案﹝四﹞腦充血門

○腦充血頭疼

天津於氏婦﹐年二十二歲﹐得腦充血頭疼證。

病因其月信素日短少﹐不調﹐大便燥結﹐非服降藥不下行﹐浸至臟腑气化有升無降﹐因成斯證。

證候頭疼甚劇﹐恆至夜不能眠﹐心中常覺發熱﹐偶動肝火卽發眩暈﹐胃中飲食恆停滯不消﹐大便六七日不行﹐必須服通下藥始行。其脈弦細有力而長﹐左右皆然﹐每分鐘八十至﹐延醫延醫歷久無效。

診斷此因陰分虧損﹐下焦气化不能固攝﹐沖气遂挾胃气上逆﹐而肝臟亦因陰分虧損水不滋木﹐致所寄之相火妄動﹐恆助肝气上衝。由斯臟腑之气化有升無降﹐而自心注腦之血爲上升之气化所迫﹐遂至充塞於腦中血管而作疼作暈也。其飲食不消大便不行者﹐因衝胃之气皆逆也﹔其月信不調且短少者﹐因衝爲血海﹐肝爲衝任行气﹐脾胃又爲生血之源﹐諸經皆失其常司﹐是以月信不調且少也﹔《內經》謂﹕「血菀﹝同郁﹞於上﹐使人薄厥」﹐言爲上升之气血逼薄而厥也。此證不急治則薄厥將成﹐宜急治以降胃﹑鎭衝﹑平肝之劑﹐再以滋補眞陰之藥輔之﹐庶可轉上升之气血下行不成薄厥也。

處方生赭石﹝一兩軋細﹞懷牛膝﹝一兩﹞生懷地黃﹝一兩﹞大甘枸杞﹝八錢﹞

生懷山藥﹝六錢﹞生杭芍﹝五錢﹞生龍齒﹝五錢搗碎﹞生石決明﹝五錢搗碎﹞

天冬﹝五錢﹞生雞內金﹝二錢黃色的搗﹞蘇子﹝二錢炒搗﹞茵陳﹝錢半﹞甘艸﹝錢半﹞

共煎湯一大盅﹐溫服。

復診將藥連服四劑﹐諸病皆見輕﹐脈象亦稍見柔和。惟大便六日仍未通行﹐因思此證必先使其大便如常﹐則病始可愈﹐擬將赭石加重﹐再將余藥略爲加減以通其大便。

處方生赭石﹝兩半軋細﹞懷牛膝﹝一兩﹞天冬﹝一兩﹞黑芝麻﹝八錢炒搗﹞

大甘枸杞﹝八錢﹞生杭芍﹝五錢﹞生龍齒﹝五錢搗碎﹞生石決明﹝五錢搗碎﹞

蘇子﹝三錢炒搗﹞生雞內金﹝錢半黃色的搗﹞甘艸﹝錢半﹞淨柿霜﹝五錢﹞

藥共十二味﹐將前十一味煎湯一大盅﹐入柿霜融化溫服。

三診將藥連服五劑﹐大便間日一行﹐諸證皆愈十之八九﹐月信適來﹐仍不甚多﹐脈象仍有弦硬之意﹐知其眞陰猶未充足也。當卽原方略爲加減﹐再加滋陰生血之品。

處方生赭石﹝一兩軋細﹞懷牛膝﹝八錢﹞大甘枸杞﹝八錢﹞龍眼肉﹝六錢﹞

生懷地黃﹝六錢﹞當歸﹝五錢﹞玄參﹝四錢﹞沙參﹝四錢﹞

生懷山藥﹝四錢﹞生杭芍﹝四錢﹞生雞內金﹝一錢黃色的搗﹞甘艸﹝二錢﹞生薑﹝三錢﹞大棗﹝三枚掰開﹞

共煎湯一大盅﹐溫服。

效果將藥連服四劑後﹐心中已分毫不覺熱﹐脈象亦大見和平﹐大便日行一次﹐遂去方中玄參﹑沙參﹐生赭石攺用八錢﹐生懷山藥攺用六錢﹐俾多服數劑以善其後。

五﹑醫案﹝四﹞腦充血門

○腦充血兼腿痿弱

天津崔××﹐年三十八歲﹐得腦充血兼兩腿痿弱證。

病因出門采買木料﹐數日始歸﹐勞心勞力過度﹐遂得斯證。

證候其初常覺頭疼﹐時或眩暈﹐心中發熱﹐飲食停滯﹐大便燥結﹐延醫治療無效。一日早起下牀﹐覺痿弱無力﹐痿坐於地﹐人扶起坐牀沿休息移時﹐自扶杖起立﹐猶可徐步﹐然時恐顚僕。其脈左部弦而甚硬﹐右部弦硬且長。

診斷其左脈弦硬者﹐肝气挾火上升也。右脈弦硬且長者﹐胃气上逆更兼沖气上衝也。因其臟腑間之气化有升無降﹐是以血隨气升充塞於腦部作疼作眩暈。其腦部充血過甚﹐或自微細血管溢血於外﹐或隔血管之壁﹐些些滲血於外﹐其所出之血﹐若著於司運動之神經﹐其重者可使肢體痿廢﹐其輕者亦可使肢體軟弱無力。若此証之忽然痿坐於地者是也。至其心中之發熱﹐飲食之停滯﹐大便之燥結﹐亦皆其气化有升無降之故﹐此宜平肝﹑淸熱﹑降胃﹑安衝﹐不使臟腑之气化過升﹐且導引其腦中過充之血使之下行﹐則諸證自愈矣。

處方生赭石﹝一兩軋細﹞懷牛膝﹝一兩﹞生懷地黃﹝一兩﹞生珍珠母﹝六錢搗碎﹞

生石決明﹝六錢搗碎﹞生杭芍﹝五錢﹞當歸﹝四錢﹞龍膽艸﹝二錢﹞

茵陳﹝錢半﹞甘艸﹝錢半﹞

共煎湯一大盅﹐溫服。

復診將藥連服七劑﹐諸病皆大見愈﹐脈象亦大見緩和﹐惟其步履之間仍須用杖﹐未能復常﹐心中仍間有發熱之時。擬卽原方略爲加減﹐再佐以通活血脈之品。

處方生赭石﹝一兩軋細﹞懷牛膝﹝一兩﹞生懷地黃﹝一兩﹞生杭芍﹝五錢﹞

生珍珠母﹝四錢搗碎﹞生石決明﹝四錢搗碎﹞丹參﹝四錢﹞生麥芽﹝三錢﹞

土鱉虫﹝五个﹞甘艸﹝一錢﹞

共煎湯一大盅溫服。

效果將藥連服八劑﹐步履復常﹐病遂全愈。

五﹑醫案﹝四﹞腦充血門

○腦充血兼痰厥

天津駱××﹐年四十九歲﹐得腦充血兼痰厥證。

病因平素常患頭暈﹐間有疼時﹐久則精神漸似短少﹐言語漸形謇澀﹐一日外出會友﹐飲食過度﹐歸家因事有拂意﹐怒動肝火﹐陡然昏厥。

證候閉目昏昏﹐呼之不應﹐喉間痰涎杜塞﹐气息微通。診其脈左右皆弦硬而長﹐重按有力﹐知其證不但痰厥實素有腦充血病也。

診斷其平素頭暈作疼﹐卽腦充血之現證也。其司知覺之神經爲腦充血所傷﹐是以精神短少。其司運動之神經爲腦充血所傷﹐是以言語謇澀。又凡腦充血之人﹐其臟腑之气多上逆﹐胃气逆則飲食停積不能下行﹐肝气逆則痰火相並易於上干﹐此所以因飽食動怒而陡成痰厥也。此其危險卽在目前﹐取藥無及當先以手術治之。

手術治痰厥之手術﹐當以手指點其天突穴處﹝詳見「治痰點天突穴法」﹞﹐近八分鐘許﹐卽咳嗽嘔吐。約吐出痰涎飲食三碗許﹐豁然頓醒﹐自言心中發熱﹐頭目脹疼﹐此當繼治其腦部充血以求全愈。擬用建瓴湯方治之﹐因病脈之所宜而略爲加減。

處方生赭石﹝一兩軋細﹞懷牛膝﹝一兩﹞生懷地黃﹝一兩﹞天花粉﹝六錢﹞

生杭芍﹝六錢﹞生龍骨﹝五錢搗碎﹞生牡蠣﹝五錢搗碎﹞生麥芽﹝三錢﹞

茵陳﹝錢半﹞甘艸﹝錢半﹞

磨取生鐵銹濃水﹐以之煎藥﹐煎湯一盅﹐溫服下。

復診將藥服三劑﹐心中已不發熱﹐頭疼目脹皆愈﹐惟步履之時覺頭重足輕﹐腳底如踏棉絮。

其脈象較前和緩似有上盛下虛之象﹐爰卽原方略爲加減﹐再添滋補之品。

處方生赭石﹝一兩軋細﹞懷牛膝﹝一兩﹞生懷地黃﹝一兩﹞大甘枸杞﹝八錢﹞

生杭芍﹝六錢﹞淨萸肉﹝六錢﹞生龍骨﹝五錢搗碎﹞生牡蠣﹝五錢搗碎﹞

柏子仁﹝五錢炒搗﹞茵陳﹝錢半﹞甘艸﹝錢半﹞

磨取生鐵銹濃水以之煎藥﹐煎湯一大盅﹐溫服。

效果將藥連服五劑﹐病遂脫然全愈。將赭石﹑牛膝﹑地黃皆攺用八錢﹐俾多服數劑以善其後。

五﹑醫案﹝四﹞腦充血門

○腦充血兼偏枯

天津孫××﹐年四十六歲﹐得腦充血證遂至偏枯。

病因稟性褊急﹐又兼處境不順﹐恆觸動肝火致得斯證。

證候未病之先恆覺頭疼﹐時常眩暈。一日又遇事有拂意﹐遂忽然昏倒﹐移時醒後﹐左手足皆不能動﹐並其半身皆麻木﹐言語謇澀。延醫服藥十个月﹐手略能動﹐其五指則握而不伸﹐足可任地而不能行步﹐言語仍然謇澀﹐又服藥數月病仍如故。診其脈左右皆弦硬﹐右部似尢甚﹐知𨿽服藥年餘﹐腦充血之病猶未除也。問其心中發熱乎﹖腦中有時覺疼乎﹖答曰﹕心中有時覺有熱上衝胃口﹐其熱再上升則腦中可作疼﹐然不若病初得時腦疼之劇也。問其大便兩三日一行﹐證脈相參﹐其腦中猶病充血無疑。

診斷按此證初得﹐不但腦充血實兼腦溢血也。其溢出之血﹐著於左邊司運動之神經﹐則右半身痿廢﹐著於右邊司運動之神經﹐則左半身痿廢﹐此乃交叉神經以互司其身之左右也。想其得病之初﹐脈象之弦硬﹐此時尢劇﹐是以頭疼眩暈由充血之極而至於溢血﹐因溢血而至於殘廢也。卽現時之證脈詳參﹐其腦中溢血之病想早就愈﹐而腦充血之病根確未除也。宜注意治其腦充血﹐而以通活經絡之藥輔之。

處方生懷山藥﹝一兩﹞生懷地黃﹝一兩﹞生赭石﹝八錢研細﹞懷牛膝﹝八錢﹞

生杭芍﹝六錢﹞柏子仁﹝四錢炒搗﹞白術﹝三錢炒﹞滴乳香﹝三錢﹞

明沒藥﹝三錢﹞土鱉虫﹝四大个搗﹞生雞內金﹝錢半黃色的搗﹞茵陳﹝一錢﹞

共煎湯一大盅﹐溫服。

復診將藥連服七劑﹐腦中已不作疼﹐心中間有微熱之時﹐其左半身自覺肌肉松活﹐不若從前之麻木﹐言語之謇澀稍愈﹐大便較前通順﹐脈之弦硬已愈十之七八﹐擬再注意治其左手足之痿廢。

處方生箭﹝五錢﹞天花粉﹝八錢﹞生赭石﹝六錢軋細﹞懷牛膝﹝五錢﹞

滴乳香﹝四錢﹞明沒藥﹝四錢﹞當歸﹝三錢﹞絲瓜絡﹝三錢﹞

土鱉虫﹝四大个搗﹞地龍﹝二錢去土﹞

共煎湯一大盅﹐溫服。

三診將藥連服三十餘劑﹝隨時略有加喊﹞﹐其左手之不伸者已能伸﹐左足之不能邁步者今已舉足能行矣。病患問從此再多多服藥可能撤消否﹖答曰﹕此病若初得卽治﹐服藥四十餘劑卽能脫然﹐今已遲延年餘﹐𨿽服數百劑亦不能保全愈﹐因關節經絡之間瘀滯已久也。然再多服數十劑﹐仍可見愈﹐遂卽原方略爲加減﹐再設法以動其神經補助其神經當更有效。

處方生箭﹝六錢﹞天花粉﹝八錢﹞生赭石﹝六錢軋細﹞懷牛膝﹝五錢﹞

滴乳香﹝四錢﹞明沒藥﹝四錢﹞當歸﹝三錢﹞土鱉虫﹝四大个搗﹞

地龍﹝二錢去土﹞眞鹿角膠﹝二錢軋細﹞廣三七﹝二錢軋細﹞制馬錢子末﹝三分﹞

藥共十二味﹐先將前九味共煎湯一大盅﹐送服後三味各一半﹐至煎渣再服時﹐仍送服其餘一半。

方解方中用鹿角膠者﹐因其可爲左半身引經﹐且其角爲督脈所生﹐是以其性善補益腦髓以滋養腦髓神經也﹐用三七者﹐關節經絡間積久之瘀滯﹐三七能融化之也。用制馬錢子者﹐以其能動神經使靈活也。

效果將藥又連服三十餘劑﹐手足之舉動皆較前便利﹐言語之謇澀亦大見愈﹐可勉彊出門作事矣。遂俾停服湯藥﹐日用生懷山藥細末煮作茶湯﹐調以白糖令適口﹐送服黃色生雞內金細末三分許。當點心用之以善其後。此欲用山藥以補益气血﹐少加雞內金以化瘀滯也。

幫助按腦充血證﹐最忌用黃﹐因黃之性補而兼升﹐气升則血必隨之上升﹐致腦中之血充而益充﹐排擠腦中血管可至溢血﹐甚或至破裂而出血﹐不可救藥者多矣。至將其腦充血之病治愈﹐而肢體之痿廢仍不愈者﹐皆因其經絡瘀塞血脈不能流通也。此時欲化其瘀塞﹐通其血脈﹐正不妨以黃輔之﹐特是其腦中素有充血之病﹐終嫌黃升補之性能助血上升﹐故方中仍加生赭石﹑牛膝﹐以防血之上升﹐卽所以監制黃也。又慮黃性溫﹐溫而且補卽能生熱﹐故又重用花粉以調劑之也。

五﹑醫案﹝五﹞腸胃病門

○噎膈

天津盛××﹐年五旬﹐得噎膈證。

病因處境恆多不順﹐且又秉性褊急﹐易動肝火﹐遂得斯證。

證候得病之初期﹐覺飲食有不順時﹐後則常常如此﹐始延醫爲調治﹐服藥半年﹐更醫十餘人皆無效驗。轉覺病勢增劇﹐自以爲病在不治﹐已停藥不服矣。適其友人何××勸其求愚爲之延醫﹐其六脈細微無力﹐彊食餅漧少許﹐必嚼成稀糜方能下咽﹐咽時偶覺齟齬卽作嘔吐﹐帶出痰涎若干。惟飲粳米所煮稠湯尙無阻礙﹐其大便燥結如羊矢﹐不易下行。

診斷楊素園謂﹕「此病與失血異證同源﹐血之來也暴﹐將胃壁之膜衝開則爲吐血﹔其來也緩﹐不能衝開胃膜﹐遂瘀於上脘之處﹐致食管窄隘卽成噎膈。」至西人則名爲胃癌﹐所謂癌者﹐如山石之有巖﹐其形凸出也。此與楊氏之說正相符合﹐其爲瘀血致病無疑也。其脈象甚弱者﹐爲其進食甚少气血兩虧也。至其便結如羊矢﹐亦因其飲食甚少﹐兼胃气虛弱不輸送下行之故也。此宜化其瘀血兼引其血下行﹐而更輔以培養气血之品。

處方生赭石﹝一兩軋細﹞野臺參﹝五錢﹞生懷山藥﹝六錢﹞天花粉﹝六錢﹞

天冬﹝四錢﹞桃仁﹝三錢去皮搗﹞紅花﹝二錢﹞土鱉虫﹝五枚搗碎﹞廣三七﹝二錢搗細﹞

藥共九味﹐將前八味煎湯一大盅﹐送服三七末一半﹐至煎渣再服時﹐再送服其餘一半。

方解方中之義﹐桃仁﹑紅花﹑土鱉虫﹑三七諸藥﹐所以消其瘀血也。重用生赭石至一兩﹐所以引其血下行也。用臺參﹑山藥者﹐所以培養胃中之气化﹐不使因服開破之藥而有傷損也。用天冬﹑天花粉者﹐恐其胃液枯槁﹐所瘀之血將益幹結﹐故借其涼潤之力以滋胃液﹐且卽以防臺參之因補生熱也。

效果將藥服至兩劑後﹐卽可進食﹐服至五劑﹐大便如常。因將赭石攺用八錢﹐又服數劑﹐飲食加多﹐仍覺胃口似有阻礙不能脫然。俾將三七加倍爲四錢﹐仍分兩次服下﹐連進四劑﹐自大便瀉下膿血若干﹐病遂全愈。

幫助按噎膈之證﹐有因痰飲而成者﹐其胃口之間生有痰囊﹝卽諭氏《寓意艸》中所謂窠囊﹞﹐本方去土鱉虫﹑三七﹐加淸半夏四錢﹐數劑可愈。有因胃上脘枯槁痿縮致成噎膈者﹐本方去土鱉虫﹑三七﹐將赭石攺爲八錢﹐再加當歸﹑龍眼肉﹑枸杞子各五錢﹐多服可愈。有因胃上脘生癅贅以致成噎膈者﹝「論胃病噎膈治法及反胃治法」中曾詳論﹞﹐然此證甚少﹐較他種噎膈亦甚難治﹐蓋癅贅之生﹐恆有在胃之下脘成反胃者﹐至生於胃之上脘成噎膈者﹐則百中無一二也。

五﹑醫案﹝五﹞腸胃病門

○反胃吐食

天津陳××﹐年五十六歲﹐得反胃吐食證﹐半年不愈。

病因初因夏日多食瓜果致傷脾胃﹐廉於飲食﹐後又因處境不順心多抑鬱﹐致成反胃之證。

證候食後消化力甚弱﹐停滯胃中不下行﹐漸覺惡心﹐久之﹐則覺有气自下上衝﹐卽將飲食吐出。屢經醫診視﹐服暖胃降气之藥稍愈﹐仍然反復﹐遷延已年餘矣。身體羸弱﹐脈弦長﹐按之不實﹐左右皆然。

診斷此証之飲食不能消化﹐固由於脾胃虛寒﹐然脾胃虛寒者﹐食後恆易作泄瀉﹐此則食不下行而作嘔吐者﹐因其有沖气上衝﹐並迫其胃气上逆也。當以溫補脾胃之藥爲主﹐而以降胃鎭衝之藥輔之。

處方生懷山藥﹝一兩﹞白術﹝三錢炒﹞漧薑﹝三錢﹞生雞內金﹝三錢黃色的搗﹞

生赭石﹝六錢軋細﹞炙甘艸﹝二錢﹞

共煎湯一大盅﹐溫服。

效果將藥煎服後﹐覺飲食下行不復嘔吐﹐翌日頭午﹐大便下兩次﹐再診其脈不若從前之弦長﹐知其下元气化不固﹐不任赭石之鎭降也。遂去赭石加赤石脂五錢﹝用頭煎和次煎之湯﹐分兩次送服﹞﹑蘇子二錢﹐日煎服一劑﹐連服十劑霍然全愈。蓋赤石脂爲末送服﹐可代赭石以降胃鎭衝﹐而又有固澀下焦之力﹐故服後不復滑瀉也。

五﹑醫案﹝五﹞腸胃病門

○胃脘疼悶

天津徐氏婦﹐年近三旬﹐得胃脘疼悶證。

病因本南方人﹐久居北方﹐遠懷鄕裏﹐歸寧不得﹐常起憂思﹐因得斯證。

證候中焦气化凝郁﹐飲食停滯艱於下行﹐時欲呃逆﹐又苦不能上達﹐甚則蓄極綿綿作疼。

其初病時﹐惟覺气分不舒﹐服藥治療三年﹐病益加劇﹐且身形亦漸羸弱﹐呼吸短气﹐口無津液﹐時常作渴﹐大便時常漧燥﹐其脈左右皆弦細﹐右脈又兼有牢意。

診斷《內經》謂脾主思﹐此證乃過思傷脾以致脾不升胃不降也。爲其脾气不上升﹐是以口無津液﹐呃逆不能上達﹔爲其胃气不降﹐是以飲食停滯﹐大便漧燥。治之者當調養其脾胃﹐俾還其脾升胃降之常﹐則中焦气化舒暢﹐疼脹自愈﹐飲食加多而諸病自除矣。

處方生懷山藥﹝一兩﹞大甘枸杞﹝八錢﹞生箭﹝三錢﹞

生雞內金﹝三錢黃色的搗﹞生麥芽﹝三錢﹞玄參﹝三錢﹞天花粉﹝三錢﹞

天冬﹝三錢﹞生杭芍﹝二錢﹞桂枝尖﹝錢半﹞生薑﹝三錢﹞

大棗﹝三枚掰開﹞

共煎湯一大盅﹐溫服。

方解此方以山藥﹑枸杞﹑黃﹑姜﹑棗培養中焦气化﹐以麥芽升脾﹝麥芽生用善升﹞﹐以雞內金降胃﹝雞內金生用善降﹞﹐以桂枝升脾兼以降胃﹝气之當升者遇之則升﹐气之當降者遇之則降﹞﹐又用玄參﹐花粉諸藥﹐以調劑姜﹑桂﹑黃之溫熱﹐則藥性歸於和平﹐可以久服無獘。

復診將藥連服五劑﹐諸病皆大輕減﹐而胃疼仍未脫然﹐右脈仍有牢意。度其疼處當有瘀血凝滯﹐擬再於升降气化藥中加消瘀血之品。

處方生懷山藥﹝一兩﹞大甘枸杞﹝八錢﹞生箭﹝三錢﹞玄參﹝三錢﹞

天花粉﹝三錢﹞生麥芽﹝三錢﹞生雞內金﹝二錢黃色的搗﹞

生杭芍﹝二錢﹞桃仁﹝二錢去皮炒搗﹞廣三七﹝二錢軋細﹞

藥共十味﹐將前九味煎湯一大盅﹐送服三七末一半﹐至煎渣再服時﹐仍送服其餘一半。

效果將藥連服四劑﹐胃中安然不疼﹐諸病皆愈﹐身形漸彊壯。脈象已如常人﹐將原方再服數劑以善其後。

五﹑醫案﹝五﹞腸胃病門

○冷積腹疼

大城王××﹐年五十歲﹐少腹冷疼﹐久服藥不愈。

病因自幼在家慣睡火炕﹐後在津棲處寒涼﹐飲食又多不愼﹐遂得此證。

證候其少腹時覺下墜﹐眠時須以暖水袋熨臍下﹐不然則疼不能寐。若屢服熱藥﹐上焦卽覺煩躁﹐已歷二年不愈。脈象沈弦﹐左右皆然﹐至數稍遲。

診斷卽其兩尺沈弦涼而且墜論之﹐知其腸中當有冷積﹐此宜用溫通之藥下之。

處方與以自制通徹丸﹝系用牽牛頭末和水爲丸如秫米粒大﹞三錢﹐俾於淸晨空心服下。

效果閱三點鐘﹐腹中疼似加劇﹐須臾下如綠豆糊所熬涼粉者若干。疼墜脫然全愈﹐亦不覺涼。

繼爲開溫通化滯之方﹐俾再服數劑以善其後。

五﹑醫案﹝五﹞腸胃病門

○腸結腹疼

天津李××﹐年二十五歲﹐於仲春得腹結作疼證。

病因偶因惱怒觸動肝气﹐遂卽飲食停腸中﹐結而不下作疼。

證候食結腸中﹐時時切疼﹐二十餘日大便不通。始猶少進飲食﹐繼則食不能進﹐飲水一口亦吐出。延醫服藥﹐無論何藥下咽亦皆吐出﹐其脈左右皆微弱﹐猶幸至數照常﹐按之猶有根柢﹐知猶可救。

療法治此等證﹐必止嘔之藥與開結之藥並用﹐方能直達病所﹐又必須內外兼治﹐則久停之結庶可下行。

處方用硝菔通結湯﹐送服生赭石細末﹐湯分三次服下﹝每五十分鐘服一次﹞﹐共送服赭石末兩半﹐外又用蔥白四斤切絲﹐醋炒至極熱﹐將熱布包熨患處﹐涼則易之。又俾用淨萸肉二兩﹐煮湯一盅﹐結開下後飲之﹐以防虛脫。

效果自晚八點鐘服﹐至夜半時將藥服完﹐炒蔥外熨﹐至翌日早八點鐘下燥糞二十枚﹐後繼以溏便。知其下淨﹐遂將萸肉湯飲下﹐安然全愈。若虛甚者﹐結開欲大便時﹐宜先將萸肉湯服下。

五﹑醫案﹝五﹞腸胃病門

○腸結腹疼兼外感實熱

沈陽張姓媼﹐年過六旬﹐腸結腹疼﹐兼心中發熱。

病因素有肝气病﹐因怒肝气發動﹐恆至大便不通﹐必服瀉藥始通下。此次舊病復發而嘔吐不能受藥﹐是以病久不愈。

證候胃下臍上似有實積﹐常常作疼﹐按之則疼益甚﹐表裏俱覺發熱﹐惡心嘔吐。連次延醫服藥﹐下咽須臾卽吐出﹐大便不行已過旬日﹐水漿不入者七八日矣。脈搏五至﹐左右脈象皆弱﹐獨右關重按似有力﹐舌有黃苔﹐中心近黑﹐因問其得病之初曾發冷否﹖答云﹕旬日前曾發冷兩日﹐至三日卽變爲熱矣。

診斷卽此證脈論之﹐其陽明胃腑當蘊有外感實熱﹐是以表裏俱熱﹐因其腸結不通﹐胃气不能下行﹐遂轉而上行與熱相並作嘔吐。治此証之法﹐當用鎭降之藥止其嘔﹐咸潤之藥開其結﹐又當輔以補益之品﹐俾其嘔止﹑結開﹐而正气無傷始克有濟。

處方生石膏﹝一兩軋細﹞生赭石﹝一兩軋細﹞玄參﹝一兩﹞潞參﹝四錢﹞

芒硝﹝四錢﹞生麥芽﹝二錢﹞茵陳﹝二錢﹞

共煎湯一大盅﹐溫服。

效果煎服一劑﹐嘔止結開﹐大便通下燥糞若干﹐表裏熱皆輕減﹐可進飲食。診其脈仍有餘熱未淨﹐再爲開滋陰淸熱之方﹐俾服數劑以善其後。

五﹑醫案﹝六﹞頭部病門

○頭疼

天津李姓﹐得頭疼證﹐日久不愈。

病因其人素羸弱﹐因商務操勞遇事又多不順﹐心肝之火常常妄動﹐遂致頭疼。

證候頭疼不起牀者已逾兩月﹐每日頭午猶輕﹐過午則浸加重﹐夜間疼不能寐﹐雞鳴後疼又漸輕可以少睡﹐心中時或覺熱﹐飲食懶進。脈搏五至﹐左部弦長﹐關脈猶弦而兼硬﹐右脈則稍和平。

診斷卽此脈象論之﹐顯系肝膽之熱上衝腦部作疼也。宜用藥淸肝火﹑養肝陰﹑鎭肝逆﹐且兼用升淸降濁之藥理其腦部。

處方生杭芍﹝八錢﹞柏子仁﹝六錢﹞玄參﹝六錢﹞生龜板﹝六錢軋細﹞

龍膽艸﹝三錢﹞川芎﹝錢半﹞甘菊花﹝一錢﹞甘艸﹝三錢﹞

共煎湯一大盅﹐溫服。

效果服藥一劑﹐病愈十之七八﹐脈象亦較前和平﹐遂將龍膽艸減去一錢﹐又服兩劑全愈。

或問川芎爲升提气分之品﹐今其頭疼旣因肝膽之熱上衝﹐復用川芎以升提之﹐其熱不益上衝乎﹖何以服之有效也﹖答曰﹕川芎升淸气者也﹐淸气卽輕气也。按化學之理﹐無論何種气﹐若在輕气之中必然下降﹐人之臟腑原有輕气﹐川芎能升輕气上至腦中﹐則腦中熱濁之气自然下降﹐是以其疼可愈也。

五﹑醫案﹝六﹞頭部病門

○目病幹疼

天津崔××﹐年三十四歲﹐患眼幹﹐間有時作疼。

病因向因外感之熱傳入陽明之府﹐服藥多甘寒之品﹐致外感之邪未淨﹐痼閉胃中永不消散﹐其熱上衝遂發爲眼疾。

證候兩目漧澀﹐有時目睛脹疼﹐漸至視物昏花﹐心中時常發熱﹐二便皆不通順﹐其脈左右皆有力﹐而右關重按有洪實之象﹐屢次服藥已近二年﹐仍不少愈。

診斷凡外感之熱傳裏﹐最忌但用甘寒滯泥之藥﹐痼閉其外感之邪不能盡去﹐是以陸九芝謂如此治法﹐其病當時𨿽愈﹐後恆變成癆瘵。此證因其稟賦彊壯﹐是以未變癆瘵而發爲眼疾﹐醫者不知淸其外感之餘熱﹐而泛以治眼疾之藥治之﹐是以歷久不愈也。愚有自制離中丹﹐再佐以淸熱托表之品﹐以引久蘊之邪熱外出﹐眼疾當愈。

處方離中丹﹝一兩﹞鮮蘆根﹝五錢﹞鮮茅根﹝五錢﹞

藥共三味﹐將後二味煎湯三杯﹐分三次溫服﹐每次服離中丹三錢彊﹐爲一日之量﹐若二種鮮根但有一種者﹐可倍作一兩用之。

效果將藥如法服之﹐至第三日因心中不發熱﹐將離中丹減半﹐又服數日眼之漧澀疼脹皆愈﹐二便亦順利。

五﹑醫案﹝六﹞頭部病門

○牙疼

天津王姓﹐年三十餘﹐得牙疼病。

病因商務勞心﹐又兼連日與友宴飲﹐遂得斯證。

證候其牙疼甚劇﹐有礙飲食﹐夜不能寐﹐服一切治牙疼之藥不效﹐已遷延二十餘日矣。

其脈左部如常﹐而右部弦長﹐按之有力。

診斷此陽明胃气不降也。上牙齦屬足陽明胃﹐下牙齦屬手陽明大腸。究之﹐胃气不降腸中之气亦必不降﹐火隨气升﹐血亦因之隨气上升並於牙齦而作疼﹐是以牙疼者牙齦之肉多腫熱也。宜降其胃气兼引其上逆之血下行﹐更以淸熱之藥輔之。

處方生赭石﹝一兩軋細﹞懷牛膝﹝一兩﹞滑石﹝六錢﹞甘艸﹝一錢﹞

煎湯服。

效果將藥煎服一劑﹐牙疼立愈﹐俾按原方再服一劑以善其後。

幫助方書治牙疼未見有用赭石牛膝者﹐因愚曾病牙疼以二藥治愈﹐後凡遇胃气不降致牙疼者﹐方中必用此二藥。其陽明胃腑有實熱者﹐又恆加生石膏數錢。

五﹑醫案﹝七﹞肢體疼痛門

○脇疼

天津陳××﹐年六旬﹐得脇下作疼證。

病因因操勞過度﹐遂得脇下作疼病。

證候其疼或在左脇或在右脇或有時兩脇皆疼﹐醫者治以平肝﹑舒肝﹑柔肝之法皆不效。遷延年餘﹐病勢浸增﹐疼劇之時。覺精神昏憒。其脈左部微細﹐按之卽無﹐右脈似近和平﹐其搏動之力略失於弱。

診斷人之肝居脇下﹐其性屬木﹐原喜條達﹐此因肝气虛弱不能條達﹐故郁於脇下作疼也。其疼或在左或在右者﹐《難經》云﹐肝之爲髒其治在左﹐其藏在右脇右腎之前並胃﹐著於胃之第九椎﹝《醫宗金鑑》刺灸篇曾引此數語﹐今本《難經》不知被何人刪去﹞。所謂髒者﹐肝臟所居之地也﹐謂治者肝气所行之地也。是知肝𨿽居右而其气化實先行於左。其疼在左者﹐肝气郁於所行之地也﹔其疼在右者﹐肝气郁於所居之地也﹔其疼劇時精神昏憒者﹐因肝經之病原與神經有涉也﹝肝主筋﹐腦髓神經爲灰白色之筋﹐是以肝經之病與神經有涉﹞。治此證者﹐當以補助肝气爲主。而以升肝化郁之藥輔之。

處方生箭﹝五錢﹞生杭芍﹝四錢﹞玄參﹝四錢﹞滴乳香﹝三錢炒﹞

明沒藥﹝三錢不炒﹞生麥芽﹝三錢﹞當歸﹝三錢﹞川芎﹝二錢﹞甘艸﹝錢半﹞

共煎湯一大盅﹐溫服。

方解方書有謂肝虛無補法者﹐此非見道之言也。黃爲補肝之主藥﹐何則﹖黃之性溫而能升﹐而臟腑之中秉溫升之性者肝木也﹐是以各臟腑气虛﹐黃皆能補之。而以補肝經之气虛﹐實更有同气相求之妙﹐是以方中用之爲主藥。然因其性頗溫﹐重用之𨿽善補肝气﹐恐並能助肝火﹐故以芍藥﹑玄參之滋陰涼潤者濟之。用乳香﹑沒藥者以之融化肝气之郁也。用麥芽﹑芎者以之升達肝气之郁也。

究之﹐無論融化升達﹐皆通行其經絡使之通則不痛也。用當歸者以肝爲藏血之髒﹐旣補其气﹐又欲補其血也。且當歸味甘多液﹐固善生血﹐而性溫味又兼辛﹐實又能調和气分也。用甘艸者以其能緩肝之急﹐而甘艸與芍藥並用﹐原又善治腹疼﹐當亦可善治脇疼也。

再診將藥連服四劑﹐脇疼已愈彊半﹐偶有疼時亦不甚劇。脈象左部重按有根﹐右部亦較前有力﹐惟從前因脇疼食量減少﹐至此仍未增加﹐擬卽原方再加健胃消食之品。

處方生箭﹝四錢﹞生杭芍﹝四錢﹞玄參﹝四錢﹞於白術﹝三錢﹞

滴乳香﹝三錢炒﹞明沒藥﹝三錢不炒﹞生麥芽﹝三錢﹞當歸﹝三錢﹞

生雞內金﹝二錢黃色的搗﹞川芎﹝二錢﹞甘艸﹝錢半﹞

共煎湯一大盅﹐溫服。

三診將藥連服四劑﹐脇下已不作疼﹐飲食亦較前增加﹐脈象左右皆調和無病﹐惟自覺兩腿筋骨軟弱﹐此因病久使然也。擬再治以舒肝﹑健胃﹑彊壯筋骨之劑。

處方生箭﹝四錢﹞生懷山藥﹝四錢﹞天花粉﹝四錢﹞胡桃仁﹝四錢﹞

於白術﹝三錢﹞生明沒藥﹝三錢﹞當歸﹝三錢﹞生麥芽﹝三錢﹞

寸麥冬﹝三錢﹞生雞內金﹝二錢黃色的搗﹞眞鹿角膠﹝三錢﹞

藥共十一味﹐將前十味煎湯一大盅﹐再將鹿角膠另用水燉化和勻﹐溫服。

效果將藥連服十劑﹐身體浸覺健壯﹐遂停服湯藥﹐俾用生懷山藥細末七八錢﹐或至一兩﹐涼水調和煮作茶湯﹐調以蔗糖令其適口﹐當點心服之。服後再嚼服熟胡桃仁二三錢﹐如此調養﹐宿病可以永愈。

五﹑醫案﹝七﹞肢體疼痛門

○脇下疼兼胃口疼

天津齊××﹐年五旬﹐得脇下作疼﹐兼胃口疼病。

病因素有肝气不順病﹐繼因設買賣賠累﹐激動肝气﹐遂致脇下作疼﹐久之胃口亦疼。

證候其初次覺疼恆在申酉時﹐且不至每日疼﹐後浸至每日覺疼﹐又浸至無時不疼。屢次延醫服藥﹐過用開破之品傷及脾胃﹐飲食不能消化﹐至疼劇時恆連胃中亦疼。其脈左部沈弦微硬﹐右部則弦而無力﹐一息近五至。

診斷其左脈弦硬而沈者﹐肝經血虛火盛而肝气又鬱結也。其右脈弦而無力者﹐土爲木傷﹐脾胃失其蠕動健運也。其脇疼之起點在申酉時者﹐因肝屬木申酉屬金﹐木遇金時其气化益遏抑不舒也。《內經》謂﹐「厥陰不治﹐求之陽明。」夫厥陰爲肝﹐陽明爲胃﹐遵《內經》之微旨以治此證﹐果能健補脾胃﹐俾中焦之气化營運無滯﹐再少佐以理肝之品﹐則胃疼可愈﹐而脇下之疼亦卽隨之而愈矣。

處方生懷山藥﹝一兩﹞大甘枸杞﹝六錢﹞玄參﹝五錢﹞寸麥冬﹝四錢帶心﹞

於白術﹝三錢﹞生杭芍﹝三錢﹞生麥芽﹝三錢﹞桂枝尖﹝二錢﹞

龍膽艸﹝二錢﹞生雞內金﹝二錢黃色的搗﹞濃朴﹝錢半﹞甘艸﹝錢半﹞

共煎湯一大盅﹐溫服。

復診將藥連服四劑﹐胃中已不作疼﹐脇下之疼亦大輕減﹐且不至每日作疼﹐卽有疼時亦須臾自愈。脈象亦見和緩﹐遂卽原方略爲加減俾再服之。

處方生懷山藥﹝一兩﹞大甘枸杞﹝六錢﹞玄參﹝四錢﹞寸麥冬﹝四錢帶心﹞

於白術﹝三錢﹞生杭芍﹝三錢﹞當歸﹝三錢﹞桂枝尖﹝二錢﹞龍膽艸﹝二錢﹞生雞內金﹝二錢黃色的搗﹞醋香附﹝錢半﹞甘艸﹝錢半﹞生薑﹝二錢﹞

共煎湯一大盅﹐溫服。

效果將藥連服五劑﹐脇下之疼霍然全愈﹐肝脈亦和平如常矣。遂停服湯藥﹐俾日用生懷山藥細末兩許﹐水調煮作茶湯﹐調以蔗糖令適口﹐以之送服生雞內金細末二分許﹐以善其後。

或問理肝之藥莫如柴胡﹐其善舒肝气之鬱結也。今治脇疼兩方中皆用桂枝而不用柴胡﹐將毋另有取義﹖答曰﹕桂枝與柴胡𨿽皆善理肝﹐而其性實有不同之處。如此証之疼肇於脇下﹐是肝气鬱結而不舒暢也﹐繼之因脇疼累及胃中亦疼﹐是又肝木之橫恣而其所能勝也。柴胡能舒肝气之郁﹐而不能平肝木之橫恣﹐桂枝其气溫升﹝溫升爲木气﹞﹐能舒肝气之鬱結則脇疼可愈﹐其味辛辣﹝辛辣爲金味﹞﹐更能平肝木橫恣則胃疼亦可愈也。

惟其性偏於溫﹐與肝血虛損有熱者不宜﹐故特加龍膽艸以調劑之﹐俾其性歸和平而後用之﹐有益無損也。不但此也﹐拙擬兩方之要旨﹐不外升肝降胃﹐而桂枝之妙用﹐不但爲升肝要藥﹐實又爲降胃要藥。《金匱》桂枝加桂湯﹐治腎邪奔豚上干直透中焦﹐而方中以桂枝爲主藥﹐是其能降胃之明徵也。再上溯《神農本艸經》﹐謂桂枝主上气咳逆及吐吸﹝吸不歸根卽吐出﹐卽後世所謂喘也﹞﹐是桂枝原善降肺气﹐然必胃气息息下行﹐肺气始能下達無礙。細繹經旨﹐則桂枝降胃之功用﹐更可借善治上气咳逆吐吸而益顯也。蓋肝升胃降﹐原人身气化升降之常﹐順人身自然之气化而調養之﹐則有病者自然無病﹐此兩方之中所以不用柴胡皆用桂枝也。

五﹑醫案﹝七﹞肢體疼痛門

○脇疼

鄰村李姓婦﹐年近四旬﹐得脇下疼證。

病因平素肝气不舒﹐繼因暴怒﹐脇下陡然作疼。

證候兩脇下掀疼甚劇﹐呻吟不止﹐其左脇之疼尢甚﹐倩人以手按之則其疼稍愈﹐心中時覺發熱﹐惡心欲作嘔吐﹐脈左右兩部皆弦硬。

診斷此肝气膽火相助橫恣﹐欲上升而不能透膈﹐郁於脇下而作疼也。當平其肝气瀉其膽火﹐其疼自愈。

處方川楝子﹝八錢搗碎﹞生杭芍﹝四錢﹞生明沒藥﹝四錢﹞生麥芽﹝三錢﹞

三稜﹝三錢﹞莪術﹝三錢﹞茵陳﹝二錢﹞龍膽艸﹝二錢﹞連翹﹝三錢﹞

磨取生鐵銹濃水﹐煎藥取湯一大盅﹐溫服。

方解方中川楝﹑芍藥﹑龍膽﹐引气火下降者也。茵陳﹑生麥芽﹐引气火上散者也。三稜﹑莪術﹐開气火之凝結﹐連翹﹑沒藥﹐消气火之彌漫﹐用鐵銹水煎藥者﹐借金之餘气﹐以鎭肝膽之木也。

效果煎服一劑後其疼頓止﹐而仍覺气分不舒﹐遂將川楝﹑三稜﹑莪術各減半﹐再加柴胡二錢﹐一劑全愈。

五﹑醫案﹝七﹞肢體疼痛門

○腰疼

天津李××﹐年三十四歲﹐得腰疼證。

病因勞心過度﹐數日懶食﹐又勉彊遠出操辦要務﹐因得斯證。

證候其疼劇時不能動轉﹐輕時則似疼非疼綿綿不已﹐亦恆數日不疼﹐或動气或勞力時則疼劇。心中非常發悶﹐其脈左部沈弦﹐右部沈牢﹐一息四至彊。觀其從前所服之方﹐𨿽不一致﹐大抵不外補肝腎彊筋骨諸藥﹐間有雜似祛風藥者﹐自謂得病之初﹐至今已三年﹐服藥數百劑﹐其疼卒未輕減。

診斷《內經》謂通則不痛﹐此證乃痛則不通也。肝腎果系虛弱﹐其脈必細數﹐今左部沈弦﹐右部沈牢﹐其爲腰際關節經絡有瘀而不通之气無疑﹐擬治以利關節通經絡之劑。

處方生懷山藥﹝一兩﹞大甘枸杞﹝八錢﹞當歸﹝四錢﹞丹參﹝四錢﹞生明沒藥﹝四錢﹞生五靈脂﹝四錢﹞穿山甲﹝二錢炒搗﹞桃仁﹝二錢去皮搗碎﹞紅花﹝錢半﹞土鱉虫﹝五枚搗碎﹞廣三七﹝二錢軋細﹞

藥共十一味﹐先將前十味煎湯一大盅﹐送服三七細末一半﹐至煎渣重服時﹐再送其餘一半。

效果將藥連服三劑腰已不疼﹐心中亦不發悶﹐脈象𨿽有起色﹐仍未復常﹐遂卽原方去山甲加川續斷﹑生杭芍各三錢﹐連服數劑﹐脈已復常﹐自此病遂除根。

幫助醫者治病不可預有成見﹐臨證時不復細審病因。方書謂腰者腎之府﹐腰疼則腎臟衰憊﹐又謂肝主筋腎主骨﹐腰疼爲筋骨之病﹐是以肝腎主之。治腰疼者因先有此等說存於胸中﹐恆多用補肝腎之品。究之﹐此在由於肝腎虛者甚少﹐由於气血瘀者頗多﹐若因努力任重而腰疼者尢多瘀證。曾治一人因擔重物後腰疼﹐爲用三七﹑土鱉虫等分共爲細末﹐每服二錢﹐日兩次﹐服三日全愈。又一人因擡物用力過度﹐腰疼半年不愈﹐忽於疼處發出一瘡﹐在脊梁之旁﹐微似紅腫﹐狀若復盂﹐大徑七寸。瘍醫以爲腰疼半年始發現此瘡﹐其根蒂必深﹐不敢保好﹐轉求愚爲治療﹐調治兩旬始愈﹝詳案載內托生肌散後﹞。然使當腰初覺疼之時﹐亦服三七﹑土鱉以開其瘀﹐又何至有後時之危險乎。又嘗治一婦﹐每當行經之時腰疼殊甚﹐診其脈气分甚虛﹐於四物湯中加黃八錢﹐服數劑而疼愈﹐又一婦腰疼綿綿不止﹐亦不甚劇﹐診其脈知其下焦虛寒﹐治以溫補下焦之藥﹐又於服湯藥之外﹐俾服生硫黃細末一錢﹐日兩次﹐硫黃服盡四兩﹐其疼除根。是知同是腰疼而其致病之因各異﹐治之者安可膠柱鼓瑟哉。

五﹑醫案﹝七﹞肢體疼痛門

○腿疼

鄰村竇××﹐年過三旬﹐於孟冬得腿疼證。

病因稟賦素弱﹐下焦常畏寒涼﹐一日因出門寢於寒涼屋中﹐且鋪蓋甚薄﹐晨起遂病腿疼。

證候初疼時猶不甚劇﹐數延醫服藥無效﹐後因食豬頭肉其疼陡然加劇﹐兩腿不能任地﹐夜則疼不能寐﹐其脈左右皆弦細無力﹐兩尺尢甚﹐至數稍遲。

診斷此證因下焦相火虛衰﹐是以易爲寒侵﹐而細審其脈﹐實更兼气虛不能充體﹐卽不能達於四肢以運化藥力﹐是以所服之藥縱對證亦不易見效也。此當助其相火祛其外寒﹐而更加補益气分之藥﹐使气分壯旺自能營運藥力以勝病也。

處方野黨參﹝六錢﹞當歸﹝五錢﹞懷牛膝﹝五錢﹞胡桃仁﹝五錢﹞

烏附子﹝四錢﹞補骨脂﹝三錢炒搗﹞滴乳香﹝三錢炒﹞明沒藥﹝三錢不炒﹞威靈仙﹝錢半﹞

共煎湯一大盅﹐溫服。

復診將藥連服五劑﹐腿之疼稍覺輕而仍不能任地﹐脈象較前似稍有力。問其心中服此熱藥多劑後仍不覺熱﹐因思其疼在於兩腿﹐當用性熱質重之品﹐方能引諸藥之力下行以達病所。

處方野黨參﹝五錢﹞懷牛膝﹝五錢﹞胡桃仁﹝五錢﹞烏附子﹝四錢﹞

白術﹝三錢炒﹞補骨脂﹝三錢炒搗﹞滴乳香﹝三錢炒﹞明沒藥﹝三錢不炒﹞生硫黃﹝一錢研細﹞

藥共九味﹐將前八味煎湯一大盅﹐送服硫黃末五分﹐至煎渣再服時﹐又送服所餘五分。

效果將藥連服八劑﹐腿疼大見輕減﹐可扶杖行步﹐脈象已調和無病﹐心中微覺發熱﹐俾停服湯藥﹐每日用生懷山藥細末七八錢許﹐煮作茶湯﹐送服靑娥丸三錢﹐或一次或兩次皆可﹐後服至月餘﹐兩腿分毫不疼﹐步履如常人矣。

或問豬肉原爲尋常服食之物﹐何以因食豬頭肉而腿疼加劇乎﹖答曰﹕豬肉原有苦寒有毒之說﹐曾見於各家本艸。究之﹐其肉非苦寒﹐亦非有毒﹐而豬頭之肉實具有鹹寒開破之性﹐是以善通大便燥結﹐其鹹寒與開破皆與腿之虛寒作疼者不宜也﹐此所以食豬頭肉後而腿之疼加劇也。

五﹑醫案﹝八﹞腫脹門

○受風水腫

邑北境劉氏婦﹐年過三旬﹐因受風得水腫證。

病因時當孟夏﹐農家忙甚﹐將飯炊熟﹐復自田間﹐因作飯時受熱出汗﹐出門時途間受風﹐此後卽得水腫證。

證候腹中脹甚﹐頭面周身皆腫﹐兩目之腫不能開視﹐心中發熱﹐周身汗閉不出﹐大便漧燥﹐小便短赤。其兩腕腫甚不能診脈﹐按之移時﹐水气四開﹐始能見脈。其左部弦而兼硬﹐右部滑而頗實﹐一息近五至。

診斷《金匱》辧水証之脈﹐謂風水脈浮﹐此證脈之部位腫甚﹐原無從辧其脈之浮沈﹐然卽其自述﹐謂於有汗受風之後﹐其爲風水無疑也。其左脈弦硬者﹐肝膽有郁熱也﹐其右脈滑而實者﹐外爲風束胃中亦浸生熱也。至於大便漧燥﹐小便短赤﹐皆肝胃有熱之所致也。當用《金匱》越婢湯加減治之。

處方生石膏﹝一兩搗細﹞滑石﹝四錢﹞生杭芍﹝四錢﹞麻黃﹝三錢﹞

甘艸﹝二錢﹞大棗﹝四枚掰開﹞生薑﹝二錢﹞西藥阿斯匹林﹝一瓦﹞

中藥七味﹐共煎湯一大盅﹐當煎湯將成之時﹐先用白糖水將西藥阿斯匹林送下﹐候周身出汗﹝若不出汗仍可再服一瓦﹞﹐將所煎之湯藥溫服下﹐其汗出必益多﹐其小盒飯利﹐腫卽可消矣。

復診如法將藥服完﹐果周身皆得透汗﹐心中已不發熱﹐小便遂利﹐腹脹身腫皆愈彊半﹐脈象已近和平﹐擬再治以滋陰利水之劑以消其餘腫。

處方生杭芍﹝六錢﹞生薏米﹝六錢搗碎﹞鮮白茅根﹝一兩﹞

藥共三味﹐先將前二味水煎十餘沸﹐加入白茅根﹐再煎四五沸﹐取湯一大盅﹐溫服。

效果將藥連服十劑﹐其腫全消﹐俾每日但用鮮白茅根一兩﹐煎數沸當茶飲之以善其後。

或問前方中用麻黃三錢原可發汗﹐何必先用西藥阿斯匹林先發其汗乎﹖答曰﹕麻黃用至三錢𨿽能發汗﹐然有石膏﹑滑石﹑芍藥以監制之﹐則其發汗之力頓減﹐況肌膚腫甚者﹐汗尢不易透出也。若因其汗不易出﹐擬復多加麻黃﹐而其性熱而且燥﹐又非所宜。惟西藥阿斯匹林﹐其性涼而能散﹐旣善發汗又善淸熱﹐以之爲麻黃之前驅﹐則麻黃自易奏功也。

或問風襲人之皮膚﹐何以能令人小便不利積成水腫﹖答曰﹕小便出於膀胱﹐膀胱者太陽之腑也。

襲入之風由經傳腑﹐致膀胱失其所司﹐是以小便不利。麻黃能祛太陽在腑之風﹐佐以石膏﹑滑石﹐更能淸太陽在腑之熱﹐是以服藥汗出而小便自利也。況此證肝中亦有蘊熱﹐《內經》謂「肝熱病者小便先黃」﹐是肝與小便亦大有關系也。方中兼用芍藥以淸肝熱﹐則小便之利者當益利。至於薏米﹑茅根﹐亦皆爲利小便之輔佐品﹐匯集諸藥爲方﹐是以用之必效也。

五﹑醫案﹝八﹞腫脹門

○陰虛水腫

鄰村霍氏婦﹐年二十餘﹐因陰虛得水腫證。

病因因陰分虛損﹐常作灼熱﹐浸至小便不利﹐積成水腫。

證候頭面周身皆腫﹐以手按其腫處成凹﹐移時始能撤消。日晡潮熱﹐心中亦恆覺發熱。小便赤澀﹐一日夜間不過通下一次。其脈左部弦細﹐右部弦而微硬﹐其數六至。

診斷此證因陰分虛損﹐腎臟爲虛熱所傷而生炎﹐是以不能漉水以利小便。且其左脈弦細﹐則肝之疏泄力減。可致小便不利﹐右脈弦硬﹐胃之蘊熱下澑﹐亦可使小便不利﹐是以積成水腫也。宜治以大滋眞陰之品﹐俾其陰足自能退熱﹐則腎炎可愈﹐胃熱可淸。肝木得腎水之涵濡﹐而其疏泄之力亦自充足﹐再輔以利小便之品作向導﹐其小便必然通利﹐所積之水腫亦不難徐消矣。

處方生懷山藥﹝一兩﹞生懷地黃﹝六錢﹞生杭芍﹝六錢﹞玄參﹝五錢﹞

大甘枸杞﹝五錢﹞沙參﹝四錢﹞滑石﹝三錢﹞

共煎湯一大盅﹐溫服。

復診將藥連服四劑﹐小便已利﹐頭面周身之腫已消弱半﹐日晡之熱已無﹐心中仍有發熱之時﹐惟其脈仍數逾五至﹐知其陰分猶未充足也。仍宜注重補其眞陰而少輔以利水之品。

處方熟懷地黃﹝一兩﹞生杭芍﹝六錢﹞生懷山藥﹝五錢﹞大甘枸杞﹝五錢﹞

柏子仁﹝四錢﹞玄參﹝四錢﹞沙參﹝三錢﹞生車前子﹝三錢裝袋﹞

大云苓片﹝二錢﹞鮮白茅根﹝五錢﹞

藥共十味﹐先將前九味水煎十餘沸﹐再入鮮白茅根﹐煎四五沸取湯一大盅﹐溫服。若無鮮白茅根﹐可代以鮮蘆根。至兩方皆重用芍藥者﹐因芍藥性善滋陰﹐而又善利小便﹐原爲陰虛小便不利者之主藥也。

效果將藥連服六劑﹐腫遂盡消﹐脈已復常﹐遂停服湯藥﹐俾日用生懷山藥細末兩許﹐熬作粥﹐少兌以鮮梨自然汁﹐當點心服之以善其後。

五﹑醫案﹝八﹞腫脹門

○風水有痰

遼寧馬××﹐年五旬﹐得受風水腫兼有痰證。

病因因秋末遠出﹐勞碌受風遂得斯證。

證候腹脹﹐周身漫腫﹐喘息迫促﹐咽喉膺胸之間時有痰涎杜塞﹐舌苔淡白﹐小便赤澀短少﹐大便間日一行﹐脈象無火而微浮﹐擬是風水﹐當遵《金匱》治風水之方治之。

處方生石膏﹝一兩搗細﹞麻黃﹝三錢﹞甘艸﹝二錢﹞生薑﹝二錢﹞

大棗﹝四枚掰開﹞西藥阿斯匹林﹝三分﹞

藥共六味﹐將前五味煎湯一大盅﹐沖化阿斯匹林﹐溫服被復取汗。

方解此方卽越婢湯原方加西藥阿斯匹林也。當時冬初﹐北方天气寒涼汗不易出﹐恐但服越婢湯不能得汗﹐故以西藥之最善發汗兼能解熱者之阿斯匹林佐之。

復診將藥服後﹐汗出徧體﹐喘息頓愈﹐他證如故﹐又添心中熱渴不思飲食。診其脈仍無火象﹐蓋因痰飲多而濕勝故也。斯當捨脈從證﹐而治以淸熱之重劑。

處方生石膏﹝四兩搗細﹞天花粉﹝八錢﹞薄荷葉﹝錢半﹞

共煎湯一大碗﹐俾分多次徐徐溫飲下。

三診將藥服後﹐熱渴痰涎皆愈彊半﹐小便亦見多﹐可進飲食﹐而漫腫腹脹不甚見輕。斯宜注重利其小便以消漫腫﹐再少加理气之品以消其腹脹。

處方生石膏﹝一兩搗細﹞滑石﹝一兩﹞地膚子﹝三錢﹞丈菊子﹝三錢搗碎﹞

海金沙﹝三錢﹞檳榔﹝三錢﹞鮮茅根﹝三錢﹞

共煎湯一大盅半﹐分兩次溫服下。

丈菊﹐俗名向日葵。究之﹐向日葵之名當屬之衛足花﹐不可以名丈菊也。丈菊子﹐《本艸綱目》未收﹐因其善治淋疼利小便﹐故方中用之。

效果將藥煎服兩劑﹐小便大利﹐腫脹皆見消﹐因將方中石膏﹑滑石﹑檳榔皆減半﹐連服三劑病全愈。

五﹑醫案﹝九﹞黃膽門

○黃膽兼外感

天津蘇媼﹐年六十六歲﹐於仲春得黃膽證。

病因事有拂意﹐怒動肝火﹐繼又薄受外感﹐遂徧身發黃成疸證。

證候周身黃色如橘﹐目睛黃尢甚﹐小便黃可染衣﹐大便色白而幹﹐心中發熱作渴﹐不思飲食。其脈左部弦長有力且甚硬﹐右部脈亦有力而微浮﹐舌苔薄而白無津液。

診斷此乃肝中先有蘊熱﹐又爲外感所束﹐其熱益甚﹐致膽管腫脹﹐不能輸其膽汁於小腸﹐而溢於血中隨血運徧周身﹐是以周身無處不黃。迨至隨血營運之餘﹐又隨水飲滲出歸於膀胱﹐是以小便亦黃。至於大便色白者﹐因膽汁不入小腸以化食﹐大便中旣無膽汁之色也。《金匱》有硝石礬石散﹐原爲治女勞疸之專方﹐愚恆借之以槪治疸證皆效﹐而煎湯送服之藥須隨證更攺。其原方原用大麥粥送服﹐而此證肝膽之脈太盛﹐當用瀉肝膽之藥煎湯送之。

處方淨火硝﹝一兩研細﹞皂礬﹝一兩研細﹞大麥麵﹝二兩焙熱﹐如無可代以小麥麵﹞

水和爲丸﹐桐子大﹐每服二錢﹐日兩次。此卽硝石礬石散而變散爲丸也。

湯藥生懷山藥﹝一兩﹞生杭芍﹝八錢﹞連翹﹝三錢﹞滑石﹝三錢﹞

梔子﹝二錢﹞茵陳﹝二錢﹞甘艸﹝二錢﹞

共煎湯一大盅﹐送服丸藥一次﹐至第二次服丸藥時﹐仍煎此湯藥之渣送之。再者此證舌苔猶白﹐右脈猶浮﹐當於初次服藥後遲一點鐘﹐再服西藥阿斯匹林一瓦﹐俾周身得微汗以解其未罷之表證。

復診將藥連服四劑﹐阿斯匹林服一次已周身得汗﹐其心中已不若從前之渴熱﹐能進飲食﹐大便已變黑色﹐小便黃色稍淡﹐周身之黃亦見退﹐脈象亦較前和緩。俾每日仍服丸藥兩次﹐每次服一錢五分﹐所送服之湯藥方則稍爲加減。

湯藥生懷山藥﹝一兩﹞生杭芍﹝六錢﹞生麥芽﹝三錢﹞

茵陳﹝二錢﹞鮮茅根﹝三錢﹐茅根無鮮者可代以鮮蘆根﹞龍膽艸﹝二錢﹞甘艸﹝錢半﹞

共煎湯﹐送服丸藥如前。

效果將藥連服五劑﹐周身之黃已減三分之二﹐小便之黃亦日見淸減﹐脈象已和平如常。遂俾停藥勿服﹐日用生懷山藥﹑生薏米等分軋細﹐煮作茶湯﹐調入鮮梨﹑鮮荸薺自然汁﹐當點心服之﹐閱兩旬病遂全愈。

或問黃膽之證﹐中法謂病發於脾﹐西法謂病發於膽。今此案全從病發於膽論治﹐將勿中法謂病發於脾者不可信歟﹖答曰﹕黃膽之證有發於脾者有發於膽者﹐爲黃膽之原因不同﹐是以仲聖治黃膽之方各異﹐卽如硝石礬石散﹐原治病發於膽者也。其礬石若用皂礬﹐固爲平肝膽要藥﹐至硝石確系火硝﹐其味甚辛﹐辛者金味﹐與礬石並用更可相助爲理也。且西人謂有因膽石成黃膽者﹐而硝石礬石散﹐又善消膽石。有因鉤虫成黃膽者﹐而硝石礬石散﹐並善除鉤虫﹐制方之妙誠不可令人思議也。不但此也﹐仲聖對於各種疸證多用茵陳﹐因最善入少陽之府以淸熱﹑舒郁﹑消腫﹑透竅﹐原爲少陽之主藥。仲聖若不知黃膽之證兼發於膽﹐何以若斯喜用少陽之藥乎﹖是以至明季南昌諭氏出﹐深窺仲聖用藥之奧旨﹐於治錢小魯酒疸一案﹐直謂膽之熱汁溢於外﹐以漸滲於經絡則周身俱黃雲云﹐不已顯然揭明黃膽有發於膽經者乎﹖

五﹑醫案﹝九﹞黃膽門

○黃膽

王××﹐年三十二歲﹐於季秋得黃膽證。

病因出外行軍﹐夜宿帳中﹐勤苦兼受寒涼﹐如此月餘﹐遂得黃膽證。

證候周身黃色甚暗似兼灰色﹐飲食減少﹐肢體酸懶無力﹐大便一日恆兩次似完谷不化﹐脈象沈細﹐左部更沈細欲無。

診斷此脾胃肝膽兩傷之病也﹐爲勤苦寒涼過度﹐以致傷其脾胃﹐是以飲食減少完谷不化﹔傷其肝膽﹐是以膽汁凝結於膽管之中﹐不能輸腸以化食﹐轉由膽囊滲出﹐隨血流行於周身而發黃。此宜用《金匱》硝石礬石散以化其膽管之凝結﹐而以健脾胃補肝膽之藥煎湯送服。

處方用硝石礬石散所制丸藥﹐每服二錢﹐一日服兩次﹐用後湯藥送服。

湯藥生箭﹝六錢﹞白術﹝四錢炒﹞桂枝尖﹝三錢﹞生雞內金﹝二錢黃色的搗﹞甘艸﹝二錢﹞

共煎湯一大盅﹐送服丸藥一次﹐至第二次服丸藥時﹐仍煎此湯藥之渣送之。

復診將藥連服五劑﹐飲食增加﹐消化亦頗佳良﹐體力稍振﹐周身黃退弱半﹐脈象亦大有起色。俾仍服丸藥一次服一錢五分﹐日兩次﹐所送服之湯藥宜略有加減。

湯藥生箭﹝六錢﹞白術﹝三錢炒﹞當歸﹝三錢﹞生麥芽﹝三錢﹞

生雞內金﹝二錢黃色的搗﹞甘艸﹝二錢﹞

共煎湯一大盅﹐送服丸藥一次。至第二次服丸藥時﹐仍煎此湯藥之渣送服。

效果將藥連服六劑﹐周身之黃已退十分之七﹐身形亦漸彊壯﹐脈象已復其常。俾將丸藥減去一次﹐將湯藥中去白術加生懷山藥五錢﹐再服數劑以善其後。

五﹑醫案﹝九﹞黃膽門

○黃膽

天津範××﹐年三十二歲﹐得黃膽證。

病因連日朋友飲宴﹐飲酒過量﹐遂得斯證。

證候周身面目俱黃﹐飲食懶進﹐時作嘔吐﹐心中恆覺發熱﹐小便黃甚﹐大便白而漧澀﹐脈象左部弦而有力﹐右部滑而有力。

診斷此因脾中蘊有濕熱﹐不能助胃消食﹐轉輸其濕熱於胃﹐以致胃气上逆﹝是以嘔吐﹞﹐膽火亦因之上逆﹝黃坤載謂﹐非胃气下降﹐則膽火不降﹞﹐致膽管腫脹不能輸其汁於小腸以化食﹐遂溢於血中而成黃膽矣。治此證者﹐宜降胃气﹐除脾濕﹐兼淸肝膽之熱則黃膽自愈。

處方生赭石﹝一兩軋細﹞生薏米﹝八錢搗細﹞茵陳﹝三錢﹞梔子﹝三錢﹞

生麥芽﹝三錢﹞竹茹﹝三錢﹞木通﹝二錢﹞檳榔﹝二錢﹞甘艸﹝二錢﹞

煎湯服。

效果服藥一劑﹐嘔吐卽止﹐可以進食﹐又服兩劑﹐飲食如常﹐遂停藥﹐靜養旬日間黃膽皆退淨。

五﹑醫案﹝十﹞痢疾門

○痢疾轉腸潰瘍

滄縣楊××﹐年三十五歲﹐於季秋因下痢成腸潰瘍證。

病因因業商賠累歇業﹐心中懊﹐暗生內熱﹐其肝膽之熱﹐下迫致成痢疾。痢久不愈﹐又轉爲腸潰瘍。

證候其初下痢時﹐後重腹疼﹐一晝夜十七八次﹐所下者赤痢多帶鮮血﹐間有白痢。延醫治療閱兩月﹐病益加劇。所下者漸變爲血水﹐雜以脂膜﹐其色腐敗﹐其气鮏臭﹐每腹中一覺疼卽須入廁﹐一晝夜二十餘次﹐身體羸弱﹐口中發幹﹐心中怔忡﹐其脈左右皆弦細﹐其左部則弦而兼硬﹐一分鐘九十二至。

診斷此乃因痢久不愈﹐腸中脂膜腐敗﹐由腐敗而至於潰爛﹐是以純下血水雜以脂膜﹐卽西人所謂腸潰瘍也。其脈象弦細者﹐气血兩虧也。其左脈細而硬者﹐肝腎之陰虧甚也。其口干心中怔忡者﹐皆下血過多之所致也。此宜培養其气血而以解毒化瘀生新之藥佐之。

處方龍眼肉﹝一兩﹞生懷山藥﹝一兩﹞熟地黃﹝一兩﹞金銀花﹝四錢﹞

甘艸﹝三錢﹞廣三七﹝三錢軋細﹞

藥共六味﹐將前五味煎湯﹐送服三七末一半﹐至煎渣再服時﹐仍送服其餘一半。

方解龍眼肉爲補益脾胃之藥﹐而又善生心血以愈怔忡﹐更善治腸風下血﹐治此證當爲主藥。

山藥亦善補脾胃﹐而又能上益肺气下固腎气﹐其所含多量之蛋白質﹐尢善滋陰養血﹐凡气血兩虛者﹐洵爲當用之藥。熟地黃不但補腎陰也﹐馮楚瞻謂能大補腎中元气﹐要亦气血雙補之品也。此三味並用﹐久虧之气血自能漸復﹐气血壯旺自能長肌肉排腐爛。又佐以金銀花甘艸以解毒﹐三七以化瘀生新﹐庶能挽回此垂危之證也。

復診將藥煎服三劑﹐病大見愈﹐一晝夜大便三四次﹐間見好糞﹐心中已不怔忡﹐脈象猶弦而左部不若從前之硬。因所服之藥有效﹐遂卽原方略爲加減﹐又服數劑﹐其大便仍一日數次﹐血糞相雜﹐因思此證下痢甚久﹐或有阿米巴毒菌伏藏於內﹐擬方中加消除此毒菌之藥治之。

處方龍眼肉﹝一兩﹞生懷山藥﹝一兩﹞熟地黃﹝一兩﹞甘艸﹝三錢﹞

生硫黃﹝八分研細﹞鴉膽子﹝成實者六十粒去皮﹞

藥共六味﹐將前四味煎湯一大盅﹐送服鴉膽子硫黃末各一半﹐至煎渣再服時﹐仍送服其餘一半。

方解方中用鴉膽子﹑硫黃者﹐因鴉膽子爲治血痢要藥﹐並善治二便下血﹔硫黃爲除阿米巴痢之毒菌要藥﹐二藥並用﹐則涼熱相濟﹐性歸和平奏效當速也。

三診將藥煎服兩劑﹐其大便仍血糞相雜一日數行。因思鴉膽子與硫黃並用𨿽能消除痢中毒菌﹐然鴉膽子化瘀之力甚大﹐硫黃又爲潤大便之藥﹝本艸謂其能使大便潤﹑小便長﹐西人以硫黃爲輕下藥﹞﹐二藥𨿽能消除痢中毒菌﹐究難使此病完全除根﹐擬去此二藥﹐於方中加保護脂膜固澀大便之品。

處方龍眼肉﹝一兩﹞生懷山藥﹝一兩﹞大熟地黃﹝一兩﹞赤石脂﹝一兩搗細﹞

甘艸﹝三錢﹞廣三七﹝三錢軋細﹞

藥共六味﹐將前五味煎湯一大盅﹐送服三七細末一半﹐至煎渣再服時﹐仍送服其餘一半。

效果將藥連服五劑﹐下血之證全愈﹐口中已不發幹﹐猶日下溏糞兩三次﹐然便時腹中分毫不疼矣。俾用生懷山藥軋細末﹐每用兩許煮作茶湯﹐調以白糖令適口﹐當點心服之﹐其大便久自能固。

五﹑醫案﹝十﹞痢疾門

○痢疾

天津張姓幼女﹐年五歲﹐於孟秋得痢證。

病因暑日恣食瓜果﹐脾胃有傷﹐入秋以來則先瀉後痢。

證候前因泄瀉旬日﹐身體已羸弱﹐繼又變瀉爲痢﹐日下十餘次﹐赤白參半﹐下墜腹疼。屢次服藥不愈﹐身益羸弱﹐其脈象亦弱﹐而左脈之力似略勝於右。

診斷按其左右脈皆弱者﹐气血兩虛也。而左脈之力似略勝於右脈者﹐知其肝膽虛而挾熱﹐是以痢久不愈。然此熱非純系實熱﹐不可用過涼之藥﹐因其虛而挾熱﹐其虛又不受補﹐是必所用之補品兼能瀉熱﹐俾肝膽之虛熱皆愈而痢自愈矣。

處方鴨肝一具﹐調以食料﹐烹熟服之﹐日服二次。

效果如法將鴨肝烹食兩日全愈﹐此方愚在遼寧得之友人齊××。嘗閱李氏《本艸綱目》﹐鴨肉性涼善治痢﹐鴨蛋之腌咸者亦善治痢﹐而未嘗言及鴨肝。然痢之爲病﹐多系肝火下迫腸中﹐鴨肉涼想鴨肝亦涼﹐此證先瀉後痢﹐身體羸弱﹐其肝經熱而且虛可知﹐以鴨肝瀉肝之熱﹐卽以鴨肝補肝之虛﹐此所謂臟器療法﹐是以奏效甚速也。且又香美適口﹐以治孺子之苦於服藥者爲尢宜也。

五﹑醫案﹝十﹞痢疾門

○痢疾

天津鄭××﹐年五旬﹐於孟秋得下痢證。

病因連日勞心過度﹐心中有熱﹐多食瓜果﹐遂至病痢。

證候腹疼後重﹐下痢赤白參半﹐一日夜七八次﹐其脈左部弦而有力﹐右部浮而濡重按不實﹐病已八日﹐飲食減少﹐肢體酸軟。

診斷證脈合參﹐當系肝膽因勞心生熱﹐脾胃因生冷有傷﹐冷熱相搏﹐遂致成痢。當淸其肝膽之熱﹐兼顧其脾胃之虛。

處方生懷山藥﹝一兩﹞生杭芍﹝一兩﹞當歸﹝六錢﹞炒薏米﹝六錢﹞

金銀花﹝四錢﹞竹茹﹝三錢碎者﹞甘艸﹝三錢﹞生薑﹝三錢﹞

共煎湯一大盅﹐溫服。

復診服藥兩劑﹐腹疼後重皆除﹐下痢次數亦減﹐且純變爲白痢。再診脈左部已和平如常﹐而右部之脈仍如從前﹐斯再投以溫補脾胃之劑當愈。

處方生懷山藥﹝一兩﹞炒薏米﹝五錢﹞龍眼肉﹝五錢﹞山楂片﹝三錢﹞

漧薑﹝二錢﹞生杭芍﹝二錢﹞

共煎湯一大盅﹐溫服。

效果將藥煎湯服兩劑痢遂全愈。

幫助按欲溫補其脾胃而復用芍藥者﹐防其肝膽因溫補復生熱也。用山楂片者﹐以其能化白痢之滯﹐且與甘艸同用則酸甘化合﹐實有健運脾胃之功效也。

五﹑醫案﹝十﹞痢疾門

○噤口痢

天津施××﹐五十六歲﹐得噤口痢證。

病因舉家數口﹐寄食友家不能還鄕﹐後友家助以資斧令還鄕﹐道路又復不通﹐日夜焦思﹐頻動肝火﹐時當孟秋﹐心熱貪涼﹐多食瓜果﹐致患下痢。

證候一日夜下痢十五六次﹐多帶鮮血﹐後重甚劇﹐腹偶覺疼卽須入廁﹐便後移時疼始稍愈﹐病已五日﹐分毫不能進食﹐惟一日之間彊飲米湯數口。其脈左部弦而硬﹐右部弦而浮﹐其搏五至﹐心中發熱常覺惡心。

診斷此肝火熾盛﹐肝血虛損﹐又兼胃气挾熱上逆﹐是以下痢甚劇﹐而又噤口不食也。當治以滋陰﹑淸熱﹑平肝﹑降胃之品。

處方生杭芍﹝一兩﹞生懷山藥﹝一兩﹞滑石﹝七錢﹞白頭翁﹝五錢﹞

秦皮﹝三錢﹞碎竹茹﹝三錢﹞甘艸﹝三錢﹞鴉膽子﹝成實者五十粒去皮﹞

先用白糖水囫圇送服鴨膽子仁﹐再將余藥煎湯一大盅﹐溫服下。

復診將藥如法服兩劑﹐痢中已不見鮮血﹐次數減去三分之二。其脈左部較前和平﹐右部則仍有浮弦之象﹐仍然不能飲食﹐心中仍然發熱﹐然不若從前之惡心﹐此宜用藥再淸其胃腑必然能食矣。

處方生懷山藥﹝兩半﹞生石膏﹝兩半搗細﹞生杭芍﹝六錢﹞白頭翁﹝四錢﹞

秦皮﹝二錢﹞甘艸﹝二錢﹞

共煎湯一大盅﹐分兩次溫服。

效果將藥煎服一劑﹐卽能進食﹐痢已不見﹐變作泄瀉﹐日四五次﹐俾用生懷山藥細末煮作粥﹐少調以白糖服之﹐三日全愈。

或問石膏爲治外感實熱之藥﹐今此證未夾雜外感﹐何以方中亦用之﹖答曰﹕石膏爲治陽明胃腑有實熱者之聖藥﹐初不論其爲外感非外感也。蓋陽明胃气以息息下行爲順﹐若有熱則其气多不下行而上逆﹐因其胃气挾熱上逆﹐所以多惡心嘔吐不思飲食﹐若但知淸其熱而不知降其气﹐治之恆不易見效。

惟石膏性涼質重﹝𨿽煎爲湯﹐仍有沈重之力﹞﹐其涼也能淸實熱﹐其重也能鎭气逆﹐是以凡胃气挾實熱上逆令人不思飲食者﹐服之可須臾奏效。若必謂石膏專治外感實熱﹐不可用治內傷實熱﹐則近代名醫徐氏﹑吳氏醫案中皆有重用石膏治愈內傷實熱之案﹐何妨取以參觀乎﹖

五﹑醫案﹝十一﹞大小便病門

○泄瀉兼發灼

天津胡××﹐年四十二歲﹐於孟秋得泄瀉兼灼熱病。

病因其兄因痢病故﹐鋪中之事及爲其兄殯葬之事﹐皆其一人經理﹐哀痛之餘﹐又兼心力俱瘁﹐遂致大便泄瀉周身發熱。

證候一日夜瀉十四五次﹐將瀉時先腹疼﹐瀉後疼益甚﹐移時始愈﹐每過午一點鐘﹐卽覺周身發熱﹐然不甚劇﹐夜間三點鐘後﹐又漸愈﹐其脈六部皆弱﹐兩尺尢甚。

診斷按此證系下焦虛寒及胸中大气虛損也。蓋下焦寒甚者﹐能迫下焦之元陽上浮﹐胸中大气虛甚者﹐恆不能收攝﹐致衛气外浮﹐則元陽之上浮與衛气之外浮相並﹐卽可使周身發熱。

其發在過午者﹐因過午則下焦之陰寒益盛﹐而胸中大气益虛也﹝胸中大气乃上焦之陽气﹐過午陰盛﹐是以大气益虛﹞。此本虛寒泄瀉之證﹐原不難治﹐而醫者因其過午身熱﹐皆不敢投以溫補﹐是以屢治不愈。擬治以大劑溫補之藥﹐並收斂其元陽歸其本源﹐則泄瀉止而灼熱亦愈矣。

處方白術﹝五錢炒﹞熟懷地黃﹝一兩﹞生懷山藥﹝一兩﹞淨萸肉﹝五錢﹞

漧薑﹝三錢﹞烏附子﹝三錢﹞生杭芍﹝三錢﹞云苓片﹝二錢﹞炙甘艸﹝三錢﹞

共煎湯一大盅﹐溫服。

復診服藥一劑﹐身熱卽愈﹐服至三劑﹐泄瀉已愈彊半﹐脈象亦較前有力﹐遂卽原方略爲加減俾再服之。

處方白術﹝六錢炒﹞熟懷地黃﹝一兩﹞生懷山藥﹝一兩﹞淨萸肉﹝五錢﹞

龍眼肉﹝五錢﹞漧薑﹝四錢﹞烏附子﹝四錢﹞云苓片﹝二錢﹞炙甘艸﹝三錢﹞

效果將藥連服十餘劑﹐病遂全愈。

幫助大隊溫補藥中復用芍藥者﹐取其與附子並用﹐能收斂元陽歸根於陰﹐且能分利小便則泄瀉易愈也。至後方去芍藥者﹐因身已不熱元陽已歸其宅﹐且泄瀉已就愈﹐仍有茯苓以利其小便﹐無須再用芍藥也。

五﹑醫案﹝十一﹞大小便病門

○小便白濁

天津李××﹐年二十六歲﹐得小便白濁證。

病因於季秋乘大車還家﹐中途遇雨﹐衣服盡濕﹐夜宿店中﹐又披衣至庭中小便﹐爲寒風所襲﹐遂得白濁之證。

證候尿道中恆發刺癢﹐每小便完時有類精髓流出數滴。今已三閱月﹐屢次服藥無效﹐頗覺身體衰弱﹐精神短少﹐其脈左部弦硬﹐右部微浮重按無力。

診斷《內經》謂腎主蟄藏﹐肝主疏泄﹐又謂風气通於肝﹐又謂肝行腎之气。此證因風寒內襲入肝﹐肝得風助﹐其疏泄之力愈大﹐故當小便時﹐肝爲腎行气過於疏泄﹐遂致腎臟失其蟄藏之用﹐尿出而精亦隨之出矣。其左脈弦硬者﹐肝脈挾風之象﹐其右脈浮而無力者﹐因病久而气血虛弱也。其尿道恆發刺癢者﹐尢顯爲風襲之明徵也。此宜散其肝風﹐固其腎气﹐而更輔以培補气血之品。

處方生箭﹝五錢﹞淨萸肉﹝五錢﹞生懷山藥﹝五錢﹞生龍骨﹝五錢搗碎﹞

生牡蠣﹝五錢搗碎﹞生杭芍﹝四錢﹞桂枝尖﹝三錢﹞生懷地黃﹝三錢﹞甘艸﹝錢半﹞

共煎湯一大盅﹐溫服。

方解方中以黃爲主者﹐因《神農本艸經》原謂黃主大風﹐是以風之入髒者﹐黃能逐之外出﹐且其性善補气﹐气盛自無滑脫之病也。桂枝亦逐風要藥﹐因其性善平肝﹐故尢善逐肝家之風﹐與黃相助爲理則逐風之力愈大也。用萸肉﹑龍骨﹑牡蠣者﹐以其皆爲收斂之品﹐又皆善收斂正气而不斂邪气﹐能助腎臟之蟄藏而無礙肝風之消散﹐藥物解中論之詳矣。用山藥者﹐以其能固攝下焦气化﹐與萸肉同爲腎气丸中要品﹐自能保合腎气不使虛瀉也。用芍藥﹑地黃者﹐欲以調劑黃﹑桂枝之熱﹐而芍藥又善平肝﹐地黃又善補腎﹐古方腎气丸以漧地黃爲主藥﹐卽今之生地黃也。用甘艸者﹐取其能緩肝之急﹐卽能緩其過於疏泄之力也。

效果將藥連服三劑﹐病卽全愈﹐因卽原方去桂枝以熟地易生地﹐俾再服數劑以善其後。

五﹑醫案﹝十一﹞大小便病門

○小便因寒閉塞

遼寧石××﹐年三十二歲﹐於仲冬得小便不通證。

病因晚飯之後﹐食梨一顆﹐至夜站崗又受寒過甚﹐遂致小便不通。

證候病初得時﹐先入西醫院治療。西醫治以引溺管小便通出﹐有頃小便復存蓄若干﹐西醫又納以橡皮引溺管﹐使久在其中有尿卽通出。乃初𨿽稍利﹐繼則小便仍不出﹐遂求爲延醫。其脈弦細沈微﹐不足四至﹐自言下焦疼甚且涼甚﹐知其小便因受寒而凝滯也﹐斯當以溫熱之藥通之。

處方野黨參﹝五錢﹞椒目﹝五錢炒搗﹞懷牛膝﹝五錢﹞烏附子﹝三錢﹞

廣肉桂﹝三錢﹞當歸﹝三錢﹞漧薑﹝二錢﹞小茴香﹝二錢﹞

生明沒藥﹝二錢﹞威靈仙﹝二錢﹞甘艸﹝二錢﹞

共煎一大盅﹐溫服。

方解方中之義﹐人參﹑靈仙並用﹐可治气虛小便不通。椒目與桂﹑附﹑漧薑並用﹐可治因寒小便不通。又佐以當歸﹑牛膝﹑茴香﹑沒藥﹑甘艸諸藥﹐或潤而滑之﹐或引而下之﹐或辛香以透竅﹐或溫通以開瘀﹐或和中以止疼﹐眾藥相濟爲功﹐自當隨手奏效也。

效果將藥煎服一劑﹐小便通下﹐服至三劑﹐腹疼覺涼全愈﹐脈已復常。俾停服湯藥﹐日用生硫黃錢許研細﹐分作兩次服﹐以善其後。

幫助諸家本艸﹐皆謂硫黃之性能使大便潤小便長﹐用於此證﹐其暖而能通之性適與此證相宜也。

五﹑醫案﹝十二﹞不寐病門

○心虛不寐

天津徐××﹐年六十六歲﹐於季春得不寐證。

病因因性嗜吟詠﹐暗耗心血﹐遂致不寐。

證候自冬令間有不寐之時﹐未嘗介意﹐至春日陽生病浸加劇﹐迨至季春恆數夜不寐﹐服一切安眠藥皆不效。精神大爲衰憊﹐心中時常發熱﹐懶於飲食﹐勉彊加餐﹐恆覺食停胃脘不下行。大便漧燥﹐恆服藥始下。其脈左部浮弦﹐右脈尢弦而兼硬﹐一息五至。

診斷其左脈浮弦者﹐肝血虛損﹐兼肝火上升也﹐陰虛不能潛陽﹐是以不寐。其右脈弦而兼硬者﹐胃中酸汁短少更兼胃气上逆也。酸汁少則不能化食﹐气上逆則不能息息下行傳送飲食﹐是以食後恆停胃脘不下。而其大便之燥結﹐亦卽由胃腑气化不能下達所致。治此證者﹐宜淸肝火﹑生肝血﹑降胃气﹑滋胃汁﹐如此以調養肝胃﹐則夜間自能安睡﹐食後自不停滯矣。

處方生懷山藥﹝一兩﹞大甘枸杞﹝八錢﹞生赭石﹝六錢軋細﹞玄參﹝五錢﹞

北沙參﹝五錢﹞生杭芍﹝五錢﹞酸棗仁﹝四錢炒搗﹞生麥芽﹝三錢﹞

生雞內金﹝錢半黃色的搗﹞茵陳﹝錢半﹞甘艸﹝二錢﹞

共煎一大盅﹐溫服。

復診將藥煎服兩劑﹐夜間可睡兩三點鐘﹐心中已不發熱﹐食量亦少加增﹐大便仍滯﹐脈象不若從前之弦硬﹐遂卽原方略爲加減俾再服之。

處方生懷山藥﹝一兩﹞大甘枸杞﹝八錢﹞生赭石﹝六錢軋細﹞玄參﹝五錢﹞

北沙參﹝五錢﹞酸棗仁﹝四錢炒搗﹞龍眼肉﹝三錢﹞生杭芍﹝三錢﹞

生雞內金﹝錢半黃色的搗﹞生遠志﹝錢半﹞茵陳﹝一錢﹞甘艸﹝錢半﹞

共煎湯一大盅﹐溫服。

效果將藥連服三劑﹐夜間安睡如常﹐食欲已振﹐大便亦自然通下。惟脈象仍有弦硬之意﹐遂將方中龍眼肉攺用八錢﹐俾多服數劑以善其後。

幫助人稟天地之气化以生﹐是以上焦之气化爲陽﹐下焦之气化爲陰。當白晝時﹐終日言語動作﹐陰陽之气化皆有消耗﹐實賴向晦燕息以補助之。誠以人當睡時﹐上焦之陽气下降潛藏與下焦之陰气會合﹐則陰陽自能互根﹐心腎自然相交。是以當熟睡之時﹐其相火恆熾盛暗動﹝得心陽之助﹞﹐此心有益於腎也。至睡足之時﹐精神自淸爽異常﹝得腎陰之助﹞﹐此腎有益於心也。由斯知人能寐者﹐由於陽气之潛藏﹐其不能寐者﹐卽由於陽气之浮越﹐究其所以浮越者﹐實因臟腑之气化有升無降也。是以方中重用赭石以降胃鎭肝﹐卽以治大便燥結﹐且其色赤質重﹐能入心中引心陽下降以成寐﹐若更佐以龍骨﹑牡蠣諸收斂之品以鎭安精神﹐則更可穩睡。而方中未加入者﹐因其收澀之性與大便燥結者不宜也。又《內經》治目不得瞑﹐有半夏秫米湯原甚效驗﹐誠以胃居中焦﹐胃中之气化若能息息下行﹐上焦之气化皆可因之下行。半夏善於降胃﹐秫米善於和胃﹐半夏與秫米並用﹐俾胃气調和順適不失下行之常﹐是以能令人瞑目安睡。方中赭石與山藥並用﹐其和胃降胃之力實優於半夏秫米﹐此乃取古方之義而通變化裁﹐𨿽未顯用古方而不啻用古方也。

五﹑醫案﹝十二﹞不寐病門

○不寐兼驚悸

表兄趙××之妻﹐年近三旬﹐得不寐證﹐兼心中恆驚悸。

病因因家中諸事皆其自理﹐勞心過度﹐因得不寐兼驚悸病。

證候初苦不寐時﹐不過數日偶然﹐其過半夜猶能睡﹐繼則常常如此﹐又繼則徹夜不寐。一連七八日困頓已極﹐仿佛若睡﹐陡覺心中怦怦而動﹐卽暮然驚醒﹐醒後心猶怔忡﹐移時始定。

心常發熱﹐呼吸似覺短气﹐懶於飲食﹐大便燥結﹐四五日始一行。其脈左部弦硬﹐右部近滑﹐重診不實﹐一息數近六至。

診斷此因用心過度﹐心熱耗血﹐更因熱生痰之證也。爲其血液因熱暗耗﹐陰虛不能潛陽﹐是以不寐﹐痰停心下﹐火畏水刑﹝心屬火痰屬水﹞﹐是以驚悸。其呼吸覺短气者﹐上焦凝滯之痰礙气之升降也。其大便燥結者﹐火盛血虛﹐腸中津液短也。此宜治以利痰﹑滋陰﹑降胃﹑柔肝之劑﹐再以養心安神之品輔之。

處方生赭石﹝八錢軋細﹞大甘枸杞﹝八錢﹞生懷地黃﹝八錢﹞生懷山藥﹝六錢﹞

栝蔞仁﹝六錢炒搗﹞天冬﹝六錢﹞生杭芍﹝五錢﹞淸半夏﹝四錢﹞

棗仁﹝四錢炒搗﹞生遠志﹝二錢﹞茵陳﹝錢半﹞甘艸﹝錢半﹞朱砂﹝二分研細﹞

藥共十三味﹐將前十二味煎湯一大盅﹐送服朱砂末。

復診將藥連服四劑﹐心中已不覺熱﹐夜間可睡兩點鐘﹐驚悸已愈十之七八﹐气息亦較前調順﹐大便之燥結亦見愈﹐脈象左部稍見柔和﹐右部仍有滑象﹐至數稍緩﹐遂卽原方略爲加減俾再服之。

處方生赭石﹝八錢軋細﹞大甘枸杞﹝八錢﹞生懷地黃﹝八錢﹞生懷山藥﹝六錢﹞

龍眼肉﹝五錢﹞栝蔞仁﹝五錢炒搗﹞玄參﹝五錢﹞生杭芍﹝五錢﹞

棗仁﹝四錢炒搗﹞生遠志﹝二錢﹞甘艸﹝二錢﹞

共煎湯一大盅﹐溫服。

效果將藥連服六劑﹐徹夜安睡﹐諸病皆愈。

五﹑醫案﹝十三﹞癇痙癲狂門

○癇風兼腦充血

天津陳××﹐年三十八歲﹐得癇風兼腦充血證。

病因因肝火素盛﹐又在校中任講英文﹐每日登堂演說﹐時間過長。勞心勞力皆過度﹐遂得斯證。

證候其來社求診時﹐但言患癇風﹐或數日一發﹐或旬餘一發﹐其發必以夜﹐亦不自覺﹐惟睡醒後其舌邊覺疼﹐有咬破之處﹐卽知其睡時已發癇風﹐其日必精神昏憒﹐身體酸懶。診其脈左右皆弦硬異常﹐因問其腦中發熱或作疼﹐或兼有眩暈之時乎﹖答曰﹕此三種病腦中皆有﹐余以爲系癇風之連帶病﹐故未言及耳。愚曰﹕非也﹐是子患癇風兼患腦充血也。

診斷按癇風之證﹐皆因腦髓神經失其所司﹐而有非常之變動﹐其腦部若充血過甚者﹐恆至排擠腦髓神經﹐使失其常司也。此證旣患癇風﹐又兼腦部充血﹐則治之者自當以先治其腦部充血爲急務。

處方治以拙擬鎭肝熄風湯﹐爲其兼患癇風加全蜈蚣大者三條﹐蓋鎭肝熄風湯原爲拙擬治腦充血之主方﹐而蜈蚣又善治癇風之要藥也。

復診前方連服十劑﹐腦部熱疼眩暈皆除。惟脈仍有力﹐卽原方略爲加減﹐又服十劑則脈象和平如常矣。繼再治其癇風。

處方治以拙擬愈癇丹﹐日服兩次﹐每次用生懷山藥五錢煎湯送下。

效果服藥逾兩月舊病未發﹐遂停藥勿服﹐癇風從此愈矣。

五﹑醫案﹝十三﹞癇痙癲狂門

○受風螈

天津董姓幼女﹐年三歲﹐患螈病。

病因暮春气暖著衣過濃﹐在院中戲﹐出汗受風﹐至夜間遂發螈。

證候劇時閉目昏昏﹐身軀後挺﹐兩手緊握﹐輕時亦能明了﹐而舌腫不能吮乳﹐惟飲茶湯及代乳粉。大便每日溏瀉兩三次﹐如此三晝夜不愈﹐精神漸似不支﹐皮膚發熱﹐診其脈亦有熱象。

診斷此因春暖衣濃﹐肝有郁熱﹐因外感激發其熱上衝腦部﹐排擠腦髓神經失其運動之常度﹐是以發搐。法當淸其肝熱﹐散其外感﹐兼治以鎭安神經之藥其病自愈。

處方生懷山藥﹝一兩﹞滑石﹝八錢﹞生杭芍﹝六錢﹞連翹﹝三錢﹞

甘艸﹝三錢﹞全蜈蚣﹝兩條大者﹞朱砂﹝二分細末﹞

藥共七味﹐將前六味煎湯一盅﹐分數次將朱砂徐徐溫送下。

效果將藥煎服一劑﹐螈已愈﹐其頭仍向後仰﹐左手仍拳曲不舒﹐舌腫已消彊半﹐可以吮乳﹐大便之溏已愈。遂卽原方減滑石之半﹐加玄參六錢﹐煎服後左手已不拳曲﹐其頭有後仰之意﹐遂減去方中滑石﹐加全蠍三个﹐服一劑全愈。

五﹑醫案﹝十三﹞癇痙癲狂門

○慢脾風

遼寧侯姓幼子﹐年七歲﹐於季秋得慢脾風證。

病因秋初病瘧月餘方愈﹐愈後覺左脇下痞硬﹐又屢服消瘀之品﹐致脾胃虛寒不能化食﹐浸至吐瀉交作﹐兼發抽掣。

證候日潮熱﹐兩顴發紅﹐昏睡露晴﹐手足時作抽掣﹐劇時督脈緊而頭向後仰﹝俗名角弓反張﹞﹐無論飲食藥物服後半點鐘卽吐出﹐且帶出痰涎若干﹐時作泄瀉﹐其脈象細數無力。

診斷瘧爲肝膽所受之邪﹐木病侮土﹐是以久病瘧者多傷脾胃。此證從前之左脇下痞硬﹐脾因受傷作脹也。而又多次服消導開破之品﹐則中焦气化愈傷﹐以致寒痰畱飲積滿上溢﹐迫激其心肺之陽上浮﹐則面紅外越而身熱﹐而其病本實則涼也。其不受飲食者﹐爲寒痰所阻也﹔其兼泄瀉者﹐下焦之气化不固也﹔其手足抽掣者﹐血虛不能榮筋養肝﹐則肝風內動而筋緊縮也﹔抽掣劇時頭向後仰者﹐不但督脈因寒緊縮﹐且以督脈與神經相連﹐督脈病而腦髓神經亦病﹐是以攺其常度而妄行也。擬先用《福幼編》逐寒蕩驚湯開其寒痰﹐俾其能進飲食斯爲要務。

處方胡椒﹝一錢﹞漧薑﹝一錢﹞肉桂﹝一錢﹞丁香﹝十粒﹐四味共搗成粗渣﹞髙麗參﹝一錢﹞甘艸﹝一錢﹞

先用竈心土三兩煮湯澄淸﹐以之代水﹐先煎人參﹑甘艸七八沸﹐再入前四味同煎三四沸﹐取淸湯八分杯﹐徐徐灌之。

此方卽逐寒蕩驚湯原方加人參﹑甘艸也。原方漧薑原系炮用﹐然炮之則其气輕浮﹐辣變爲苦﹐其開通下達之力頓減﹐是以不如生者。特是生用之則苛辣過甚﹐故加甘艸和之﹐且能逗畱漧薑之力使綿長也。又加人參者﹐欲以補助胸中大气以運化諸藥之力﹐仲師所謂大气一轉﹐其結﹝卽痰飲﹞乃散也。

又此方原以胡椒爲主﹐若遇寒痰過甚者﹐可用至錢半。又此物在藥局中原系背藥﹐陳久則力減﹐宜向食料鋪中買之。

復診將藥服後嘔吐卽止﹐抽掣亦愈﹐而潮熱泄瀉亦似輕減﹐擬繼用《福幼編》中加味理中地黃湯﹐略爲加減俾服之。

處方熟懷地黃﹝五錢﹞生懷山藥﹝五錢﹞焦白術﹝三錢﹞大甘枸杞﹝三錢﹞

野黨參﹝二錢﹞炙箭﹝二錢﹞漧薑﹝二錢﹞生杭芍﹝二錢﹞

淨萸肉﹝二錢﹞肉桂﹝一錢後入﹞紅棗﹝三枚掰開﹞炙甘艸﹝一錢﹞胡桃﹝一个用仁搗碎﹞

共煎湯一大盅﹐分多次徐徐溫服下。

方解此方之藥爲溫熱並用之劑﹐熱以補陽﹐溫以滋陰﹐病本寒涼是以藥宜溫熱﹐而獨雜以性涼之芍藥者﹐因此證涼在脾胃﹐不在肝膽﹐若但知暖其脾胃﹐不知涼其肝膽﹐則肝膽因服熱藥而生火﹐或更激動其所寄之相火﹐以致小便因之不利﹐其大便必益泄瀉﹐芍藥能涼肝膽﹐尢善利小便﹐且尢善斂陽气之浮越以退潮熱﹐是以方中特加之也。

《福幼編》此方漧薑亦系炮用﹐前方中之漧薑變炮爲生﹐以生者善止嘔吐也。今嘔吐已止﹐而漧薑復生用者﹐誠以方中藥多滯膩﹐猶恐因之生痰﹐以漧薑生用之苛辣者開通之﹐則滯膩可化﹐而漧薑苛辣過甚之性﹐卽可因與滯膩之藥並用而變爲緩和﹐此藥性之相合而化亦卽相得益彰也。

此方原亦用竈心土煎湯以之代水煎藥﹐而此時嘔吐已止﹐故可不用。然須知竈心土含碱質甚多﹐凡柴中有碱質者燒余其碱多歸竈心土﹐是以其所煮之湯苦鹹﹐甚難下咽﹐愚卽用時恆以竈壙紅土代之。且竈心土一名伏龍肝﹐而雷謂用此土勿誤用竈下土﹐宜用竈額中赤土﹐此與竈壙中紅土無異﹐愚從前原未見其說﹐後得見之﹐自喜拙見與古暗合也。

效果將藥連服兩劑﹐潮熱與泄瀉皆愈﹐脈象亦較前有力。遂去白術﹐將漧薑攺用一錢﹐又服兩劑全愈。

五﹑醫案﹝十三﹞癇痙癲狂門

○慢脾風

遼寧張××幼孫﹐年四歲﹐得慢脾風證。

病因秋初恣食瓜果﹐久則損傷脾胃﹐消化力減猶不知戒﹐中秋節後遂成慢脾風證。

證候食欲大減﹐彊食少許猶不能消化﹐醫者猶投以消食開瘀之劑﹐脾胃益弱﹐浸至吐瀉交作﹐間發抽掣﹐始求愚爲診視﹐周身肌膚灼熱﹐其脈則微細欲無﹐昏睡露睛﹐神气虛弱。

診斷此證因脾胃虛寒﹐不能熟腐水谷消化飲食﹐所以作吐瀉。且所食之物不能融化精微以生气血﹐惟多成寒飲﹐積於胃中溢於膈上﹐排擠心肺之陽外出﹐是以周身灼熱而脈轉微細﹐此裏有眞寒外作假熱也。其昏睡露睛者﹐因眼胞屬脾胃﹐其脾胃如此虛寒﹐眼胞必然緊縮﹐是以𨿽睡時而眼猶微睜也。其肢體抽掣者﹐因气血虧損﹐不能上達於腦以濡潤斡旋其腦髓神經﹝《內經》謂上气不足則腦爲之不滿。蓋血隨气升﹐气之上升者少﹐血之上升亦少。可知觀囟門未合之小兒﹐患此證者﹐其囟門必然下陷﹐此實腦爲不滿之明證﹐亦卽气血不能上達之明徵也﹞﹐是以神經失其常司而肢體有時抽掣也。此當投以溫暖之劑﹐健補脾胃以消其寒飲﹐諸病當自愈。

處方赤石脂﹝一兩研細﹞生懷山藥﹝六錢﹞熟懷地黃﹝六錢﹞焦白術﹝三錢﹞

烏附子﹝二錢﹞廣肉桂﹝二錢去粗皮後入﹞漧薑﹝錢半﹞大云苓片﹝錢半﹞

炙甘艸﹝二錢﹞髙麗參﹝錢半搗爲粗末﹞

藥共十味﹐將前九味煎湯一大盅﹐分多次徐徐溫服﹐每次皆送服參末少許。

方解方中重用赤石脂者﹐爲其在上能鎭嘔吐﹐在下能止泄瀉也。人參爲末送服者﹐因以治吐瀉丸散優於湯劑﹐蓋因丸散之渣滓能畱戀於腸胃也。

效果將藥服完一劑﹐嘔吐已止﹐瀉愈彊半﹐抽掣不復作﹐灼熱亦大輕減﹐遂將漧薑減去﹐白術攺用四錢﹐再服一劑﹐其瀉亦止。又卽原方將附子減半﹐再加大甘枸杞五錢﹐服兩劑病遂全愈。

幫助按此證若嘔吐過甚者﹐當先用《福幼編》逐寒蕩驚湯開其寒飲﹐然後能受他藥﹐而此證嘔吐原不甚劇﹐是以未用。

五﹑醫案﹝十三﹞癇痙癲狂門

○將成慢脾風

鄰村趙姓幼男﹐年八歲﹐脾胃受傷﹐將成慢脾風證。

病因本系農家﹐田園種瓜看守其間﹐至秋日瓜熟﹐饑恆食瓜當飯﹐因之脾胃受傷﹐顯露慢脾風朕兆。

證候食後﹐飲食不化恆有吐時﹐其大便一日三四次﹐多帶完谷﹐其腿有時不能行步﹐恆當行走之時委坐於地﹐其周身偶有灼熱之時﹐其脈左部弦細﹐右部虛濡﹐且至數兼遲。

診斷此証之吐而且瀉及偶痿廢不能行步﹐皆慢脾風朕兆也。況其周身偶或灼熱﹐而脈轉弦細虛濡﹐至數且遲﹐此顯系內有眞寒外有假熱之象。宜治以大劑溫補脾胃之藥﹐俾脾胃健旺自能消化飲食﹐不復作吐作瀉﹐久之則中焦气化舒暢﹐周身血脈貫通﹐余病自愈。

處方生懷山藥﹝一兩﹞白術﹝四錢炒﹞熟懷地黃﹝四錢﹞龍眼肉﹝四錢﹞

漧薑﹝三錢﹞生雞內金﹝二錢黃色的搗﹞生杭芍﹝二錢﹞甘艸﹝二錢﹞

共煎湯一大盅﹐分兩次溫服下。

復診將藥煎服兩劑﹐吐瀉灼熱皆愈﹐惟行走時猶偶覺腿有不利﹐因卽原方略爲加減﹐俾多服數劑當全愈。

處方生懷山藥﹝一兩﹞熟懷地黃﹝四錢﹞龍眼肉﹝四錢﹞胡桃仁﹝四錢﹞

白術﹝三錢炒﹞川續斷﹝三錢﹞漧薑﹝二錢﹞生雞內金﹝二錢黃色的搗﹞

生杭芍﹝錢半﹞甘艸﹝錢半﹞

共煎湯一大盅﹐分兩次溫服。

效果將藥煎服兩劑﹐病遂全愈﹐因切戒其勿再食生冷之物﹐以防病之反復。

五﹑醫案﹝十三﹞癇痙癲狂門

○癲狂失心

都××﹐年三旬﹐得癲狂失心證。

病因心郁生熱﹐因熱生痰﹐遂至癲狂失心。

證候言語錯亂﹐精神昏瞀﹐時或忿怒﹐時或狂歌﹐其心中猶似煩躁﹐夜不能寐﹐恆以手自撓其胸﹐蓋自覺發悶也。問之亦不能答﹐觀其身形似頗彊壯﹐六脈滑實﹐兩寸尢甚﹐一息五至。

診斷人之元神在腦﹐識神在心﹐心腦息息相通﹐其神明自湛然長醒。生理學家謂心有四支血管通腦﹐此卽神明往來於心腦之路也。此証之脈其關前之滑實太過﹐系有熱痰上壅將其心腦相通之路杜塞﹐遂至神明有所隔礙﹐失其常性﹐此癲狂失心之所由來也。治之者當投以開通重墜之劑﹐引其痰火下行﹐其四支血管爲痰所瘀者﹐復其流通之舊﹐則神明之往來自無所隔礙﹐而復湛然長醒之舊矣。

處方生赭石﹝兩半軋細﹞川大黃﹝八錢﹞淸半夏﹝五錢﹞芒硝﹝四錢﹞

藥共四味﹐先將赭石半夏煎十餘沸﹐加入大黃煎兩三沸﹐取湯一大盅﹐入芒硝融化溫服。

方解方中重用赭石者﹐其重墜之性能引血管中之瘀痰下行也。

復診三日服藥一次﹝凡降下之藥不可連服﹐須俟其正气稍緩再服﹞﹐共服三次﹐每次服藥後通下大便兩三次﹐似有痰涎隨下﹐其精神較前稍明了﹐診其脈仍有滑實之象﹐身體未見衰弱﹐擬再投以較重之劑﹐蓋凡癲狂之甚者﹐非重劑治之不能愈也。

處方生赭石﹝二兩軋細﹞川大黃﹝一兩﹞芒硝﹝四錢﹞甘遂﹝錢半細末﹞

藥共四味﹐先煎赭石十餘沸﹐入大黃煎兩三沸﹐取湯一大盅﹐入芒硝融化﹐將服時再調入甘遂末。

三診將藥如法煎服一劑﹐下大便五六次﹐帶有痰涎若干﹐中隔兩日又服藥一次﹝藥中有甘遂﹐必須三日服一次﹐不然必作嘔吐﹞﹐又下大便五六次﹐中多兼痰塊挑之不開﹐此所謂頑痰也。從此精神大見明了﹐脈象亦不復滑實矣﹐擬攺用平和之劑調治之。

處方生懷山藥﹝一兩﹞生杭芍﹝六錢﹞淸半夏﹝四錢﹞石菖蒲﹝三錢﹞

生遠志﹝二錢﹞淸竹瀝﹝三錢﹞鏡面砂﹝三分研細﹞

藥共七味﹐將前五味煎湯一大盅﹐調入竹瀝送服朱砂細末。

效果將藥如法煎服數劑﹐病遂全愈。

五﹑醫案﹝十三﹞癇痙癲狂門

○神經鍺亂

天津黃××﹐年二十歲﹐得神經錯亂病。

病因因心中忿郁﹐久之遂致神經錯亂。

證候心中滿悶發熱﹐不思飲食﹐有時下焦有气上衝﹐並覺胃脘之气亦隨之上衝﹐遂致精神昏瞀﹐言語支離﹐移時覺气消稍順﹐或吐痰數口﹐精神遂復舊。其左脈弦而硬﹐右脈弦而長﹐兩尺皆重按不實﹐一息五至。

診斷此乃肝火屢動﹐牽引沖气胃气相並上衝﹐更挾痰涎上衝以滯塞於喉間並衝激其腦部﹐是以其神經錯亂而精神言語皆失其常也。其左脈弦硬者﹐肝血虛而火熾盛也。右脈弦長者﹐沖气挾胃气上衝之現象也。方書論脈有直上直下衝脈昭昭之語﹐所謂直上直下者﹐卽脈弦且長之形狀也。其兩尺不實者﹐下焦之气化不固也﹐因下焦有虛脫之象﹐是以沖气易挾胃气上衝也。此當治以降胃﹑斂衝﹑鎭肝之劑﹐更兼用涼潤滋陰之品﹐以養肝血﹐淸肝熱﹐庶能治愈。

處方生赭石﹝一兩軋細﹞靈磁石﹝五錢軋細﹞生懷山藥﹝八錢﹞生龍骨﹝八錢搗碎﹞

生杭芍﹝六錢﹞玄參﹝五錢﹞柏子仁﹝五錢﹞云苓片﹝三錢﹞

淸半夏﹝三錢﹞石菖蒲﹝三錢﹞生遠志﹝二錢﹞鏡面砂﹝三分研細﹞

藥共十二味﹐將前十一味煎湯一大盅﹐送服朱砂細末。

復診將藥連服四劑﹐滿悶發熱皆大見愈﹐能進飲食﹐有時气復上衝而不復上干神經至於錯亂﹐左右之脈皆較前平和﹐而尺部仍然欠實﹐擬兼用培補下元之品以除病根。

處方生赭石﹝一兩軋細﹞熟懷地黃﹝八錢﹞生懷山藥﹝八錢﹞大甘枸杞﹝六錢﹞

淨萸肉﹝五錢﹞生杭芍﹝四錢﹞玄參﹝四錢﹞云苓片﹝二錢﹞

共煎湯一大盅﹐溫服。

效果將藥連服六劑﹐諸病皆愈﹐脈亦復常。

或問地黃之性粘膩生痰﹐胃脘脹滿﹐有痰者多不敢用﹐今重用之何以能諸病皆愈﹖答曰﹕用藥如用兵﹐此醫界之恆言也﹐如宋八字軍最弱﹐劉將之卽爲勁卒﹐遂能大敗金人奏順昌之捷﹐以斯知兵無彊弱﹐在用之者何如耳。至用藥亦何獨不然﹐憶曾治一李姓媼﹐胃口滿悶有痰﹐其脈上盛下虛﹐投以腎气丸作湯服﹐爲加生赭石八錢﹐服後覺藥有推蕩之力﹐須臾胸次豁然﹐腎气丸非重用地黃者乎﹖然如此用藥非前無師承而能有然也。《金匱》云﹕短气有微飲當從小便去之﹐苓桂術甘湯主之﹐腎气丸亦主之。夫飲卽痰也﹐气短亦近於滿悶﹐而仲師竟謂可治以腎气丸﹐愚爲於《金匱》曾熟讀深思﹐故臨證偶有會心耳。

五﹑醫案﹝十四﹞傷寒門

○傷寒兼腦膜炎

鹽山李××﹐年六旬﹐於季冬患傷寒兼腦膜生炎。

病因素有頭昏證﹐每逢上焦有熱﹐精神卽不淸爽﹐臘底偶冒風寒病傳陽明﹐邪熱內熾﹐則腦膜生炎﹐累及神明失其知覺。

證候從前醫者治不如法﹐初得時未能解表﹐遂致傷寒傳裏﹐陽明腑實﹐舌苔黃而帶黑﹐其幹如錯﹐不能外伸﹐譫語不休﹐分毫不省人事﹐兩目直視不瞬。診其脈兩手筋惕不安﹐脈象似有力而不實﹐一息五至﹐大便四日未行﹐小便則溺時不知。

診斷此乃病實脈虛之證﹐其气血虧損難抗外邪﹐是以有種種危險之象。其舌苔黑而幹者﹐陽明熱實津液不上潮也﹔其兩目直視不瞬者﹐肝火上衝而目發脹也﹔其兩手筋惕不安者﹐肝熱血耗而內風將動也﹔其譫語不省人事者﹐固有外感之邪熱過盛﹐昏其神明﹐實亦由外感之邪熱上蒸﹐致腦膜生炎﹐累及腦髓神經也。擬用白虎加人參湯﹐更輔以滋補眞陰之品﹐庶可治愈。

處方生石膏﹝五兩搗細﹞生懷地黃﹝二兩﹞野臺參﹝八錢﹞天花粉﹝八錢﹞

北沙參﹝八錢﹞知母﹝六錢﹞生杭芍﹝六錢﹞生懷山藥﹝六錢﹞

甘艸﹝四錢﹞荷葉邊﹝一錢﹞

共煎湯三盅﹐分三次溫服下﹐每服一盅調入生雞子黃兩枚。方中不用粳米者﹐以生山藥可代粳米和胃也﹔用生雞子黃者﹐以其善熄肝風之內動也﹔用荷葉者﹐以善引諸涼藥之力直達腦中以淸腦膜之炎也。

再診將藥如法煎服﹐翌晨下大便一次﹐舌苔幹較愈﹐而仍無津液﹐精神較前明了而仍有譫語之時﹐其目已不直視而能瞬﹐診其脈筋惕已愈彊半﹐至數較前稍緩﹐其浮分不若從前有力﹐而重按卻比從前有根底﹐此皆佳兆也。擬卽前方略爲加減﹐淸其餘熱卽以復其眞陰﹐庶可全愈。

處方生石膏﹝四兩搗細﹞生懷地黃﹝二錢﹞野臺參﹝八錢﹞大甘枸杞﹝一兩﹞

生懷山藥﹝一兩﹞天花粉﹝八錢﹞北沙參﹝八錢﹞知母﹝六錢﹞

生杭芍﹝六錢﹞甘艸﹝四錢﹞

共煎湯三盅。爲其大便已通﹐俾分多次徐徐溫飲下﹐一次只飲一大口。

效果閱十點鐘將藥服完﹐精神淸爽﹐諸病皆愈。

幫助按治腦膜炎證﹐羚羊角最佳﹐而以治筋惕不安亦羚羊角最效﹐以其上可淸頭腦下可熄肝風之萌動也。然此藥價太昂﹐僻處藥局又鮮眞者﹐是以方中未用﹐且此證𨿽兼有腦膜炎病﹐實因臟腑之邪熱上蒸﹐淸其邪熱則腦膜炎自愈﹐原不必注重於淸腦也。

五﹑醫案﹝十四﹞傷寒門

○傷寒脈閉

天津張××﹐年三十八歲﹐於季冬得傷寒證﹐且無脈。

病因旬日前曾感冒風寒﹐經醫治愈﹐繼出門作事﹐又感風寒遂得斯病。

證候內外俱覺寒涼﹐頭疼﹐气息微喘﹐身體微形寒戰﹐六脈皆無。

診斷蓋其身體素弱﹐又在重感之餘﹐風寒深入阻塞經絡﹐是以脈閉。擬治以麻黃湯﹐再重加補气之藥﹐補其正气以逐邪外出﹐當可奏效。

處方麻黃﹝三錢﹞生箭﹝一兩﹞桂枝尖﹝二錢﹞杏仁﹝二錢去皮﹞甘艸﹝二錢﹞

先煎麻黃數沸﹐吹去浮沫﹐再入余藥同煎湯一大盅﹐溫服﹐被復取微汗。

效果服藥後周身得汗﹐其脈卽出﹐諸病皆愈。

幫助按此證或疑系少陰傷寒﹐因少陰傷寒脈原微細﹐微細之至可至於無也。而愚從太陽治者﹐因其頭疼﹑微喘﹑寒戰﹐皆爲太陽經之現象﹐而無少陰證蜷臥﹑但欲寐之現象也。是以於麻黃湯中﹐重加生黃一兩﹐以助麻﹑桂成功﹐此扶正卽以逐邪也。

五﹑醫案﹝十四﹞傷寒門

○傷寒脈閉

天津李姓童子﹐年十四歲﹐得傷寒脈閉證。

病因其左肋下素有鬱气﹐發動時輒作疼﹐一日發動疼劇﹐頭上汗出﹐其汗未解﹐出冒風寒﹐遂得斯證。

證候頭疼﹑身冷﹑惡寒﹑無汗﹑心中發熱﹐六脈皆閉。

診斷因其素有肋下作疼之病﹐身形羸弱﹔又當汗出之時感冒風寒﹐則風寒之入者必深﹐是以脈閉身寒﹔又肋下素有鬱气﹐其肝膽之火必然郁滯﹐因外感所束激動其素郁之火﹐所以心中覺熱。法當以發表之藥爲主﹐而以淸熱理郁兼補正之藥佐之。

處方麻黃﹝二錢﹞玄參﹝六錢﹞生懷山藥﹝六錢﹞野臺參﹝二錢﹞

生雞內金﹝二錢﹞天花粉﹝五錢﹞甘艸﹝錢半﹞

先煎麻黃數沸﹐吹去浮沫﹐再入諸藥同煎一大盅﹐溫服取汗﹐若不出汗時﹐宜再服西藥阿斯匹林一瓦以助其汗。

效果服藥兩點鐘﹐周身微發熱﹐汗欲出不出﹐遂將阿斯匹林服下﹐須臾汗出徧體﹐翌日復診﹐其脈已出﹐五至無力﹐已不惡寒﹐心中仍覺發熱﹐遂去麻黃﹐將玄參﹑山藥皆攺用一兩﹐服至三劑後﹔心中已不發熱﹐遂將玄參﹑天花粉各減半﹐再服數劑以善其後。

五﹑醫案﹝十四﹞傷寒門

○少陰傷寒

天津李××﹐年三十二歲﹐於夏季得傷寒證。

病因午間恣食瓜果﹐因夜間失眠﹐遂食餘酣睡﹐值東風驟至天气忽變寒涼﹐因而凍醒﹐其未醒之時又復夢中遺精﹐醒後遂覺周身寒涼抖戰﹐腹中又復隱隱作疼﹐懼甚﹐遂急延爲診視。

證候迨愚至爲診視時﹐其寒戰腹疼益甚﹐其脈六部皆微細欲無﹐知其已成直中少陰之傷寒也。

診斷按直中少陰傷寒爲麻黃附子細辛湯證﹐而因在夢遺之後﹐腹中作疼﹐則寒涼之內侵者益深入也﹐是宜於麻黃附子細辛湯中再加溫暖補益之品。

處方麻黃﹝二錢﹞烏附子﹝三錢﹞細辛﹝一錢﹞熟地黃﹝一兩﹞

生懷山藥﹝五錢﹞淨萸肉﹝五錢﹞漧薑﹝三錢﹞公丁香﹝十粒﹞

煎湯一大盅﹐溫服﹐溫復取汗﹐勿令過度。

效果將藥服後﹐過一點鐘﹐周身微汗﹐寒戰與腹疼皆愈。

或問麻黃附子細辛湯證﹐傷寒始得發熱脈沈也﹐今斯證寒戰脈沈細﹐夫寒戰與發熱迥異矣﹐何以亦用麻黃附子細辛湯乎﹖答曰﹕麻黃附子細辛湯證﹐是由太陽傳少陰也﹐爲其病傳少陰是以脈沈﹐爲其自太陽傳少陰是以太陽有響應之力而發熱。此證晝眠凍醒﹐是自太陽傳少陰﹐又因恣食寒涼繼而晝寢夢遺﹐其寒涼又直中少陰﹐內外寒涼夾攻﹐是以外寒戰而內腹疼﹐太陽𨿽爲表陽亦無響應之力也。方中用麻黃以逐表寒﹐用附子以解裏寒﹐用細辛以通融表裏﹐使表裏之寒盡化﹔又因其少陰新虛﹐加熟地黃﹑萸肉﹑山藥以補之﹐養正卽以除邪也﹐又因其腹疼知寒侵太深﹐又加漧薑﹑丁香助附子﹑細辛以除之﹐寒邪自無遁藏也。方中用意周匝﹐是以服之卽效。至於麻黃髮汗止二錢者﹐因當夏令也﹐若當冬令則此證必須用四錢方能出汗﹐此用藥因時令而有異也。至若在南方𨿽當冬令用麻黃二錢亦能發汗﹐且南方又有麻黃不過錢之說﹐此又用藥因地點而有異也。

五﹑醫案﹝十四﹞傷寒門

○傷寒兼有伏熱證

遼寧馬××﹐年五十一歲﹐得傷寒兼有伏熱證。

病因因買賣賠錢﹐家計頓窘﹐懊悔不已﹐致生內熱﹔孟冬時因受風﹐咳嗽有痰微喘﹐小便不利﹐周身漫腫。愚爲治愈﹐旬日之外﹐又重受外感﹐因得斯證。

證候表裏大熱﹐煩躁不安﹐腦中脹疼﹐大便數日一行甚漧燥﹐舌苔白濃﹐中心微黃﹐脈極洪實﹐左右皆然﹐此乃陽明腑實之證。凡陽明腑實之脈﹐多偏見於右手﹐此脈左右皆洪實者﹐因其時常懊悔﹐心肝積有內熱也﹐其腦中脹疼者﹐因心與肝膽之熱挾陽明之熱上攻也。當用大劑寒涼微帶表散﹐淸其陽明胃腑之熱﹐兼以淸其心肝之熱。

處方生石膏﹝四兩搗細﹞知母﹝一兩﹞甘艸﹝四錢﹞粳米﹝六錢﹞靑連翹﹝三錢﹞

共作湯煎至米熟﹐取湯三盅﹐分三次溫服下﹐病愈勿盡劑。

方解此方卽白虎湯加連翹也﹐白虎湯爲傷寒病陽明腑熱之正藥﹐加連翹者取其色靑入肝﹐气輕入心﹐又能引白虎湯之力達於心肝以淸熱也。

效果將藥三次服完﹐其熱稍退﹐翌日病復還原﹐連服五劑﹐將生石膏加至八兩﹐病仍如故﹐大便亦不滑瀉﹐病家懼不可挽救﹐因曉之曰﹕石膏原爲平和之藥﹐惟服其細末則較有力﹐聽吾用藥勿阻﹐此次卽愈矣。爲疏方﹐方中生石膏仍用八兩﹐將藥煎服之後﹐又用生石膏細末二兩﹐俾蘸梨片徐徐嚼服之﹐服至兩半﹐其熱全消﹐遂停服﹐從此病愈﹐不再反復。

附記此案曾登於《全國名醫驗案類編》﹐何廉臣評此案云「日本××××謂﹕『石膏非大劑則無效﹐故白虎湯﹑竹葉石膏湯及其他石膏諸方﹐其量皆過於平劑。世醫不知此意爲小劑用之﹐譬如一杯水救一車薪之火﹐宜乎無效也。』吾國善用石膏者﹐除長沙漢方之外﹐明有繆氏仲淳﹐淸有顧氏松園﹑余氏師愚﹑王氏孟英﹐皆以善治溫熱名﹐凡治陽明實熱之證﹐無不重用石膏以奏功。今用石膏由四兩加至八兩﹐似已駭人聽聞﹐然連服五﹑六劑熱仍如故﹐大便亦不滑瀉﹐迨外加石膏細末梨片蘸服又至兩半﹐熱始全消而病愈﹐可見石膏爲涼藥中純良之品﹐世之畏石膏如虎者﹐可以放膽而不必懷疑也。」

五﹑醫案﹝十五﹞溫病門

○溫病兼大气下陷

天津康××幼女﹐年九歲﹐於孟秋得溫病兼大气下陷。

病因因得罪其母懼譴謫﹐藏樓下屋中﹐屋窗四敞﹐臥牀上睡著﹐被風吹襲遂成溫病。

證候初得病時服藥失宜﹐熱邪內陷﹐神昏不語﹐後經中西醫多位延醫二十餘日﹐病益加劇﹐醫者見病危已至極點﹐皆辭不治。繼延愚爲診視﹐其兩目上竄﹐幾不見黑睛﹐精神昏憒﹐毫無知覺﹐身體顫動不安﹐時作噯聲﹐其肌膚甚熱﹐啟其齒見其舌縮而幹﹐苔薄微黃﹐偶灌以水或米湯猶知下咽﹐其气息不勻﹐間有喘時﹐其脈數逾六至﹐左部細而浮﹐不任重按﹐右部亦弦細﹐重診似有力﹐大便旬日未行。

診斷此外感之熱久不退﹐灼耗眞陰﹐以致肝臟虛損﹐木燥生風而欲上脫也。當用藥淸其實熱﹐滋其眞陰﹐而更輔以酸收斂肝之品﹐庶可救此極危之證。

處方生石膏﹝二兩軋細﹞野臺參﹝三錢﹞生懷地黃﹝一兩﹞淨萸肉﹝一兩﹞

生懷山藥﹝六錢﹞甘艸﹝二錢﹞

共煎湯兩大盅﹐分三次溫飲下﹐每次調入生雞子黃一枚。

方解此方卽白虎加人參湯﹐以生地黃代知母﹐生山藥代粳米﹐而又加萸肉也。此方若不加萸肉爲愚常用之方﹐以治寒溫證當用白虎加人參湯而體弱陰虧者﹐今加萸肉借以收斂肝气之將脫也。至此方不用白虎湯加減﹐而必用白虎加人參爲之加減者﹐因病至此際﹐非加人參於白虎湯中﹐不能退其深陷之熱﹐復其昏憒之神明也。此理參觀藥物人參解後所附醫案自明。

復診將藥三次服完﹐目睛卽不上竄﹐身體安穩不復顫動﹐噯聲已止﹐气息已勻﹐精神較前明了而仍不能言﹐大便猶未通下﹐肌膚猶熱﹐脈數已減﹐不若從前之浮弦﹐而右部重診仍似有力﹐遂卽原方略爲加減﹐俾再服之。

處方生石膏﹝兩半軋細﹞野臺參﹝三錢﹞生懷地黃﹝一兩﹞淨萸肉﹝六錢﹞

天冬﹝六錢﹞甘艸﹝二錢﹞

共煎湯兩盅﹐分兩次溫飲下﹐每次調入生雞子黃一枚。

三診日服藥一劑﹐連服兩日﹐熱已全退﹐精神之明了似將撤消而仍不能言﹐大便仍未通下﹐間有努力欲便之象﹐遂用灌腸法以通其便。再診其脈六部皆微弱無力﹐知其所以不能言者﹐胸中大气虛陷﹐不能上達於舌本也。宜於大劑滋補藥中﹐再加升補气分之品。

處方生懷山藥﹝一兩﹞大甘枸杞﹝一兩﹞沙參﹝一兩﹞天冬﹝六錢﹞

寸麥冬﹝六錢﹞生箭﹝三錢﹞野臺參﹝三錢﹞升麻﹝一錢﹞桔梗﹝一錢﹞

共煎湯一盅半﹐分兩次溫服下。

效果將藥煎服兩劑﹐遂能言語﹐因卽原方去升麻減沙參之半﹐再加萸肉﹑生麥芽各三錢﹐再服數劑以善後。

幫助醫者救危險將脫之證喜用人參﹐而諭嘉言謂气若上脫﹐但知重用人參轉令人气髙不返﹐必重用赭石輔之始能奏效﹐此誠千古不磨之論也。此方中之用人參原非用其救脫﹐因此證眞陰大虧﹐惟石膏與人參並用﹐獨能於邪火熾盛之時立復眞陰﹐此白虎加人參湯之實用也。至於萸肉﹐其補益气分之力遠不如參﹐而其挽救气分之上脫則遠勝於參。誠以肝主疏泄﹐人之元气甚虛者﹐恆因肝之疏泄過甚而上脫﹐重用萸肉以斂肝使之不復疏泄﹐則元气之欲上脫者卽可不脫﹐此愚屢次用之奏效而確知其然者也。

五﹑醫案﹝十五﹞溫病門

○溫病兼气虛气郁

天津遲氏婦﹐年二十二歲﹐於季秋得溫病。

病因其素日血分不調﹐恆作灼熱﹐心中亦恆發熱﹐因熱貪涼﹐薄受外感﹐卽成溫病。

證候初受外感時﹐醫者以溫藥發其汗﹐汗出之後﹐表裏陡然大熱﹐嘔吐難進飲食﹐飲水亦恆吐出﹐气息不調﹐恆作呻吟﹐小便不利﹐大便泄瀉日三四次﹐其舌苔薄而黃﹐脈象似有力而不實﹐左部尢不任重按﹐一分鐘百零二至﹐搖搖有動象。

診斷其胃中爲熱藥發表所傷﹐是以嘔吐﹐其素日陰虧﹐肝腎有熱﹐又兼外感之熱內迫﹐致小便不利水歸大腸是以泄瀉﹐其舌苔薄而黃者﹐外感原不甚劇﹝舌苔薄﹐亦主胃气虛﹞﹐而治以滋陰﹑淸熱﹑上止嘔吐﹑下調二便之劑。

處方生懷山藥﹝一兩﹞滑石﹝八錢﹞生杭芍﹝八錢﹞生懷地黃﹝六錢﹞

淸半夏﹝五錢溫水洗三次﹞碎竹茹﹝三錢﹞生麥芽﹝三錢﹞淨靑黛﹝二錢﹞

連翹﹝二錢﹞甘艸﹝三錢﹞鮮茅根﹝四錢﹞

藥共十一味﹐先將前十味水煎十餘沸﹐再入茅根同煎七八沸﹐其湯卽成﹐取淸湯兩盅﹐分三次溫飲下。服醫藥後防其嘔吐可口含生薑一片﹐或於煎藥時加生薑三片亦可。至藥局中若無鮮茅根﹐可用幹茅根兩半煎湯﹐以之代水煎藥。

方解方中之義﹐山藥與滑石並用﹐一滋陰以退熱而能固大便﹐一淸火以退熱而善利小便﹔芍藥與甘艸並用﹐爲甘艸芍藥湯﹐仲師用之以復眞陰﹐而芍藥亦善利小便﹐甘艸亦善補大便﹐匯集四味成方﹐卽拙擬之滋陰淸燥湯也。以治上有燥熱下焦滑瀉之證﹐莫不隨手奏效。半夏善止嘔吐﹐然必須洗淨礬味﹝藥局淸半夏亦有礬﹞﹐屢洗之則藥力減﹐是以用至五錢。竹茹亦善止嘔吐﹐其碎者爲竹之皮﹐津沽藥局名爲竹茹粉﹐其止嘔之力較整者爲優。至於靑黛﹑生薑亦止嘔吐之副品也。用生麥芽﹑鮮茅根者﹐以二藥皆善利小便﹐而又善達肝木之郁以調气分也。用生地黃者﹐以其爲滋補眞陰之主藥﹐卽可爲治脈數動搖者之要藥也。

復診將藥煎服一劑﹐嘔吐與泄瀉皆愈﹐小便已利﹐脈象不復搖搖﹐仍似有力﹐至數未減﹐其表裏之熱稍退﹐气息仍似不順﹐舌苔仍黃﹐欲投以重劑以淸其熱﹐猶恐大便不實﹐擬再治以淸解之劑。

處方生懷地黃﹝一兩﹞玄參﹝八錢﹞生杭芍﹝六錢﹞天花粉﹝六錢﹞

生麥芽﹝三錢﹞鮮茅根﹝三錢﹞滑石﹝三錢﹞甘艸﹝三錢﹞

共煎湯一大盅﹐分兩次溫服下。

三診將藥煎服後﹐病又見輕﹐家人以爲病愈無須服藥矣﹐至翌日晚十一點鐘後﹐見其面紅﹐精神昏憒﹐時作呻吟﹐始知其病猶未愈。及愚診視時﹐夜已過半﹐其脈左右皆弦硬而長﹐數近七至﹐兩目直視﹐其呻吟之聲﹐似阻隔不順﹐舌苔變黑﹐問其心中何如﹖自言熱甚﹐且覺气息不接續﹐此其气分虛而且郁﹐又兼血虛陰虧﹐而陽明之熱又熾盛也。其脈近七至者﹐固爲陰虛有熱之象﹐而正气虛損不能抗拒外邪者﹐其脈亦恆現數象﹐至其脈不爲洪滑而爲弦硬者﹐亦气血兩虧邪熱熾盛之現象也。擬用白虎加人參湯﹐再加滋陰理气之品﹐蓋此時大便已實﹐故敢放膽治之。

處方生石膏﹝五兩軋細﹞野臺參﹝六錢﹞知母﹝六錢﹞天花粉﹝六錢﹞

玄參﹝六錢﹞生杭芍﹝五錢﹞生萊菔子﹝四錢搗碎﹞生麥芽﹝三錢﹞

鮮茅根﹝三錢﹞粳米﹝三錢﹞甘艸﹝三錢﹞

共煎湯一大碗﹐分四次溫飲下﹐病愈不必盡劑。

效果將藥分四次服完﹐熱退彊半﹐精神已淸﹐气息已順﹐脈象較前緩和﹐而大便猶未通下﹐因卽原方將石膏攺用四兩﹐萊菔子攺用二錢﹐如前煎服﹐服至三次後﹐大便通下﹐其熱全退﹐遂停後服。

幫助愚用白虎加人參湯﹐或以玄參代知母﹝產後寒溫證用之﹞﹑或以芍藥代知母﹝寒溫兼下痢者用之﹞﹑或以生地黃代知母﹝寒溫兼陰虛者用之﹞﹑或以生山藥代粳米﹝寒溫熱實下焦气化不固者用之﹑產後寒溫證用之﹞﹐又恆於原方之外﹐加生地黃﹑玄參﹑沙參諸藥以生津液﹐加鮮茅根﹑蘆根﹑生麥芽諸藥以宣通气化﹐初未有加萊菔子者﹐惟此証之气分虛而且郁﹐白虎湯中加人參可補其气分之虛﹐再加萊菔子更可理其气分之郁也。至於萊菔子必須生用者﹐取其有升發之力也。又須知此證不治以白虎湯而必治以白虎加人參湯者﹐不但爲其气分虛也﹐凡人外感之熱熾盛﹐眞陰又復虧損﹐此乃極危險之證﹐此時若但用生地黃﹑玄參諸滋陰之品不能奏效﹐卽將此等藥加於白虎湯中亦不能奏效﹐惟生石膏與人參並用﹐獨能於邪熱熾盛之時立復眞陰﹐此所以傷寒汗吐下後與渴者治以白虎湯時﹐仲聖不加他藥而獨加人參也。

五﹑醫案﹝十五﹞溫病門

○溫病兼吐瀉腿抽

族侄××﹐年五十三歲﹐於仲春下旬得溫病兼吐瀉﹐腿筋抽縮作疼。

病因素爲腿筋抽疼病﹐犯時卽臥牀不能起﹐一日在鋪中﹐舊病陡發﹐急乘車回寓﹐因腿疼出汗在路受風﹐遂成溫病﹐繼又吐瀉交作。

證候表裏俱壯熱﹐嘔吐連連不止﹐飲水少許亦吐出﹐一日夜瀉十餘次。得病已三日﹐小便滴瀝全無﹐腿疼劇時恆作號呼﹐其脈左部浮弦似有力﹐按之不實。右部則弦長有力﹐重按甚硬﹐一息逾五至。

診斷此證因陰分素虧血不榮筋﹐是以腿筋抽疼。今又加以外感之壯熱﹐傳入陽明以灼耗其陰分﹐是以其脈象不爲洪滑有力而爲弦硬有力﹐此乃火盛陰虧之現象也。其作嘔吐者﹐因其右脈弦硬且長﹐當有沖气上衝﹐因致胃气不下行而上逆也。其小便不利大便滑瀉者﹐因陰虛腎虧不能漉水﹐水歸大腸是以下焦之气化不能固攝也。當用拙擬滋陰宣解湯以淸熱﹑滋陰﹑調理二便﹐再加止嘔吐及舒筋定疼之品輔之。

處方生懷山藥﹝一兩﹞滑石﹝一兩﹞生杭芍﹝一兩﹞淸半夏﹝四錢溫水淘三次﹞

碎竹茹﹝三錢﹞淨靑黛﹝二錢﹞連翹﹝錢半﹞蟬蛻﹝錢半﹞

甘艸﹝三錢﹞全蜈蚣﹝大者一條爲末﹞

藥共十味﹐將前九味煎湯一大盅﹐送服蜈蚣細末﹐防其嘔吐俾分三次溫服﹐蜈蚣末亦分三次送服﹐服後口含生薑片以防惡心。

方解方中用蟬蛻者﹐不但因其能托邪外出﹐因蟬之爲物飲而不食﹐有小便無大便﹐是以其蛻亦有利小便固大便之力也。用蜈蚣者﹐因其原善理腦髓神經﹐腿筋之抽疼﹐固由於肝血虛損不能榮筋﹐而與神經之分支在腿者﹐實有關系﹐有蜈蚣以理之﹐則神經不至於妄行也。

復診將藥服後嘔吐未止﹐幸三次所服之藥皆未吐出﹐小便通下兩次﹐大便之瀉全止﹐腿疼已愈彊半﹐表裏仍壯熱﹐脈象仍弦長有力。爲其滑瀉已愈﹐擬放膽用重劑以淸陽明之熱﹐陽明胃之熱淸﹐則嘔吐當自止矣。

處方生石膏﹝三兩搗細﹞生懷山藥﹝兩半﹞生懷地黃﹝一兩﹞生杭芍﹝五錢﹞

滑石﹝五錢﹞碎竹茹﹝三錢﹞甘艸﹝三錢﹞

共煎湯一大碗﹐分四次溫飲下。

方解按用白虎湯之定例﹐凡在汗吐下後當加人參。此方中以生地黃代知母﹑生山藥代粳米﹐與石膏﹑甘艸同用﹐斯亦白虎湯也。而不加人參者﹐以其吐猶未止﹐加之恐助胃气上升﹐於斯變通其方﹐重用生山藥至兩半﹐其沖和稠粘之液﹐旣可代粳米和胃﹐其培脾滋腎之功﹐又可代人參補益气血也。至於用白虎湯而復用滑石﹑芍藥者﹐因二藥皆善通利小便﹐防其水飲仍歸大腸也。且芍藥與甘艸同用名甘艸芍藥湯﹐仲聖用以復眞陰﹐前方之小便得通﹐實芍藥之功居多﹝陰虛小便不利者﹐必重用芍藥始能奏效﹞。矧弦爲肝脈﹐此証之脈象弦硬﹐肝經必有熾盛之熱﹐而芍藥能生肝血﹑退肝熱﹐爲柔肝之要藥﹐卽爲治脈象弦硬之要藥也。

三診將藥分四次服完﹐表裏之熱退彊半﹐腿疼全愈﹐脈象亦較前緩和﹐惟嘔吐未能全愈﹐猶惡心懶進飲食﹐幸其大便猶固。俾先用生赭石細末兩半﹐煎湯一盅半﹐分三次溫飲下﹐飲至第二次後﹐覺胃脘開通﹐惡心全無﹐遂將赭石停飲﹐進稀米粥一大甌﹐遂又爲疏方以淸餘熱。

處方生石膏﹝一兩搗細﹞生懷山藥﹝一兩﹞生懷地黃﹝一兩﹞生杭芍﹝六錢﹞甘艸﹝二錢﹞

共煎湯兩盅﹐分兩次溫服下。

效果將藥兩次服完﹐表裏之熱全消﹐大便通下一次﹐病遂脫然全愈。惟其脈一息猶五至﹐知其眞陰未盡復也。俾用生懷山藥軋細過羅﹐每用七八錢或兩許﹐煮粥調以蔗糖﹐當點心服之。若服久或覺發悶﹐可以送服西藥百布聖五分﹐若無西藥處﹐可用生雞內金細末三分代之。

五﹑醫案﹝十五﹞溫病門

○溫病少陰證

劉××﹐二十五歲﹐於季春得溫病。

病因自正二月間﹐心中恆覺發熱﹐懶於飲食﹐喜坐房陰乘涼﹐薄受外感﹐遂成溫病。

證候初得病時﹐延近處醫者延醫﹐閱七八日病勢益劇﹐精神昏憒﹐閉目蜷臥﹐似睡非睡﹐懶於言語﹐咽喉微疼﹐口唇漧裂﹐舌漧而縮﹐薄有黃苔欲黑﹐頻頻飲水不少濡潤﹐飲食懶進﹐一日之間﹐惟彊飲米湯甌許﹐自言心中熱而且幹﹐周身酸軟無力﹐撫其肌膚不甚發熱﹐體溫。℃其脈六部皆微弱而沈﹐左部又兼細﹐至數如常﹐大便四日未行﹐小便短少赤澀。

診斷此伏气觸發於外﹐感而成溫﹐因腎臟虛損而竄入少陰也。《內經》謂﹕「冬傷於寒﹐春必病溫」﹐此言冬時所受之寒甚輕﹐不能實時成爲傷寒﹐恆伏於三焦脂膜之中﹐阻塞气化之升降﹐暗生內熱﹐至春陽萌動之時﹐其所生之熱恆激發於春陽而成溫。然此等溫病未必入少陰也。《內經》又謂﹕「冬不藏精﹐春必病溫」﹐此言冬不藏精之人﹐因陰虛多生內熱﹐至春令陽回其內熱必益加增﹐略爲外感激發﹐卽可成溫病。而此等溫病亦未必入少陰也。惟其人冬傷於寒又兼冬不藏精﹐其所傷之寒伏於三焦﹐隨春陽而化熱﹐恆因其素不藏精乘虛而竄入少陰﹐此等證若未至春令卽化熱竄入少陰﹐則爲少陰傷寒﹐卽傷寒少陰證二三日以上﹐宜用黃連阿膠湯者也。若已至春令始化熱竄入少陰﹐當可名爲少陰溫病﹐卽溫病中內有實熱﹐脈轉微細者也。誠以脈生於心﹐必腎陰上潮與心陽相濟﹐而後其跳動始有力。蓋此證因溫邪竄入少陰﹐俾心腎不能相濟﹐是以內𨿽蘊有實熱﹐而脈轉微細﹐其咽喉疼者﹐因少陰之脈上通咽喉﹐其熱邪循經上逆也。其唇裂舌漧而縮者﹐腎中眞陰爲邪熱遏抑不能上潮﹐而心中之亢陽益妄動上升以鑠耗其津液也。至於心中發熱且發幹﹐以及大便燥結小便赤澀﹐亦無非陰虧陽亢之所致。爲其腎陰心陽不能相濟爲功﹐是以精神昏憒﹐閉目蜷臥﹐煩人言語﹐此乃熱邪深陷气化隔閡之候﹐在溫病中最爲險證。正不可因其脈象無火﹐身不甚熱﹐而視爲易治之證也。愚向擬有坎離互根湯可爲治此病的方﹐今將其方略爲加減俾與病候相宜。

處方生石膏﹝三兩軋細﹞野臺參﹝四錢﹞生懷地黃﹝一兩﹞生懷山藥﹝八錢﹞

玄參﹝五錢﹞遼沙參﹝五錢﹞甘艸﹝三錢﹞鮮茅根﹝五錢﹞

藥共八味﹐先將前七味煎十餘沸﹐再入鮮茅根煎七八沸其湯卽成。取淸湯三盅﹐分三次溫服下﹐每服一次調入生雞子黃一枚。此方若無鮮茅根﹐可用幹茅根兩半﹐水煮數沸﹐取其湯代水煎藥。

方解溫病之實熱﹐非生石膏莫解﹐輔以人參並能解邪實正虛之熱﹐再輔以地黃﹑山藥諸滋陰之品﹐更能解腎虧陰虛之熱。且人參與滋陰之品同用﹐又能助腎陰上潮以解上焦之燥熱。用雞子黃者﹐化學家謂雞子黃中含有副腎髓質之分泌素﹐爲滋補腎臟最要之品也。用茅根者﹐其涼而能散﹐用之作引﹐能使深入下陷之邪熱上出外散以消解無餘也。

復診將藥三次服完﹐周身之熱度增髙﹐脈象較前有力﹐似近洪滑﹐諸病皆見輕減﹐精神已振。

惟心中仍覺有餘熱﹐大便猶未通下﹐宜再以大劑涼潤之藥淸之﹐而少佐以補气之品。

處方生石膏﹝一兩軋細﹞大潞參﹝三錢﹞生懷地黃﹝一兩﹞玄參﹝八錢﹞

遼沙參﹝八錢﹞大甘枸杞﹝六錢﹞甘艸﹝二錢﹞鮮茅根﹝四錢﹞

藥共八味﹐先將前七味煎十餘沸﹐再入茅根煎七八沸其湯卽成。取淸湯兩大盅﹐分兩次溫服下﹐每服一次調入生雞子黃一枚。

效果將藥連服兩劑﹐大便通下﹐病遂全愈。

幫助此証之脈象沈細﹐是腎气不能上潮於心﹐而心腎不交也。

迨服藥之後﹐脈近洪滑﹐是腎气已能上潮於心而心腎相交也。爲其心腎相交﹐是以諸病皆見輕減﹐非若尋常溫病其脈洪大爲增劇也。

五﹑醫案﹝十五﹞溫病門

○溫病結胸

天津張姓叟﹐年近五旬﹐於季夏得溫熱結胸證。

病因心有忿怒﹐繼復飽食﹐夜眠又當窗受風﹐晨起遂覺頭疼發熱﹐心下痞悶﹐服藥數次病益進。

證候初但心下痞悶﹐繼則胸膈之間亦甚痞塞﹐且甚煩熱﹐其脈左部沈弦﹐右部沈牢。

診斷寒溫下早成結胸﹐若表有外感﹐裏有瘀積﹐不知表散藥與消積藥並用﹐而專事開破以消其積﹐則外感乘虛而入亦可成結胸。審證察脈﹐其病屬結胸無疑﹐然其結之非劇﹐本陷胸湯之義而通變治之可也。

處方病者旬餘輟工﹐家幾斷炊﹐愚憐其貧﹐爲擬簡便之方﹐與以自制通徹丸﹝卽牽牛軋取頭次末﹐水泛爲小丸﹞五錢及自制離中丹兩半﹐俾先服通徹丸三錢﹐遲一點半鐘﹐若不覺藥力猛烈﹐再服下所餘二錢﹐候須臾再服離中丹三錢﹐服後多飲開水﹐俾出汗。若痞塞開後﹐仍有餘熱者﹐將所餘離中丹分數次徐徐服之﹐每服後皆宜多飲開水取微汗。

效果如法將兩種藥服下﹐痞塞與煩熱皆愈。

五﹑醫案﹝十五﹞溫病門

○溫病結胸

天津趙××﹐年四十二歲﹐得溫病結胸證。

病因季春下旬﹐因飯後有汗出受風﹐翌日頭疼﹐身熱無汗﹐心中發悶﹐醫者外散其表熱﹐內攻其發悶﹐服藥後表未汗解而熱與發悶轉加劇。醫者見服藥無效﹐再疏方時益將攻破之藥加重﹐下大便一次﹐遂至成結胸證。

證候胸中滿悶異常﹐似覺有物塡塞﹐壓其气息不能上達﹐且發熱嗜飲水﹐小便不利﹐大便日溏瀉兩三次。其脈左部弦長﹐右部中分似洪而重按不實﹐一息五至彊。

診斷此證因下早而成結胸﹐又因小便不利而致溏瀉﹐卽其證脈合參﹐此乃上實下虛外感之熱兼挾有陰虛之熱也。治之者宜上開其結﹐下止其瀉﹐兼淸其內傷外感之熱庶可奏效。

處方生懷山藥﹝一兩五錢﹞生萊菔子﹝一兩搗碎﹞滑石﹝一兩﹞生杭芍﹝六錢﹞

甘艸﹝三錢﹞

共煎湯一大盅﹐溫服。

復診服藥後上焦之結已愈彊半﹐气息頗形順適﹐灼熱亦減﹐已不感渴﹐大便仍溏﹐服藥後下一次﹐脈象較前平和仍微數﹐遂再卽原方略加減之。

處方生懷山藥﹝一兩五錢﹞生萊菔子﹝八錢搗碎﹞滑石﹝八錢﹞生杭芍﹝五錢﹞甘艸﹝三錢﹞

先用白茅根﹝鮮者更好﹞﹑靑竹茹各二兩﹐同煎數沸﹐取湯以之代水煎藥。

效果將藥煎服後﹐諸病皆愈﹐惟大便仍不實﹐俾每日用生懷山藥細末兩許﹐水調煮作茶湯﹐以之送服西藥百布聖五分﹐充作點心以善其後。

五﹑醫案﹝十五﹞溫病門

○溫病

天津兪××﹐年過四旬﹐於孟夏得溫病。

病因與人動气爭鬧﹐頭面出汗爲風所襲﹐遂成溫病。

證候表裏俱發熱﹐胸膈滿悶有似結胸﹐呼吸甚覺不利﹐夜不能寐﹐其脈左右皆浮弦有力﹐舌苔白濃﹐大便三日未行。

診斷此病系在太陽而連及陽明少陽也。爲其病在太陽﹐所以脈浮﹔爲其連及陽明﹐所以按之有力﹔爲其更連及少陽﹐是以脈浮有力而又兼弦也。其胸膈滿悶呼吸不利者﹐因其怒气溢於胸中﹐挾風邪痰飲凝結於太陽部位也。宜外解太陽之表﹐內淸陽明之熱﹐兼和解其少陽﹐更開蕩其胸膈﹐方爲完全之策。

處方生石膏﹝二兩搗細﹞蔞仁﹝二兩炒搗﹞生萊菔子﹝八錢搗碎﹞天花粉﹝六錢﹞

蘇子﹝三錢炒搗﹞連翹﹝三錢﹞薄荷葉﹝二錢﹞茵陳﹝二錢﹞龍膽艸﹝二錢﹞甘艸﹝二錢﹞

共煎湯一大盅﹐溫服後﹐復衾取微汗。

效果服藥後閱一小時﹐徧身得汗﹐胸次豁然﹐溫熱全消﹐夜能安睡﹐脈已和平如常﹐惟大便猶未通下﹐俾但用西藥旃那葉一錢﹐開水浸服兩次﹐大便遂通下。

五﹑醫案﹝十五﹞溫病門

○風溫

邑北境趙××﹐年近三旬﹐於孟秋得風溫病。

病因孟秋下旬﹐農人忙甚﹐因勞力出汗過多﹐復在樹陰乘涼過度﹐遂得風溫病。

證候胃熱气逆﹐服藥多嘔吐。因此屢次延醫服藥﹐旬餘無效。及愚診視﹐見其周身壯熱﹐心中亦甚覺熱﹐五六日間飲食分毫不進﹐大便數日未行。問何不少進飲食﹖自言有時亦思飲食﹐然一切食物聞之皆臭惡異常﹐彊食之卽嘔吐﹐所以不能食也。診其脈弦長有力﹐右部微有洪象﹐一息五至。

診斷卽此證脈相參﹐知其陽明腑熱已實﹐又挾沖气上衝﹐所以不能進食﹐服藥亦多嘔也。欲治此證當以淸胃之藥爲主﹐而以降衝之藥輔之。則沖气不上衝﹐胃气亦必隨之下降﹐而嘔吐能止卽可以受藥進食矣。

處方生石膏﹝三兩搗細﹞生赭石﹝一兩軋細﹞知母﹝八錢﹞潞黨參﹝四錢﹞

粳米﹝三錢﹞甘艸﹝二錢﹞

共煎湯一大碗﹐分三次溫服下。

方解此方乃白虎加人參湯又加赭石﹐爲其胃腑熱實故用白虎湯﹐爲其嘔吐已久故加人參﹐爲其衝胃上逆故又加赭石也。

效果將藥三次服完﹐嘔吐卽止﹐次日減去赭石﹐又服一劑﹐大便通下﹐熱退彊半。至第三日減去石膏一兩﹐加玄參六錢﹐服一劑﹐脈靜身涼﹐而仍分毫不能飲食﹐憎其臭味如前。愚曉其家人曰﹕此病已愈﹐無須用藥﹐所以仍不飲食者﹐其胃气不開也。胃之食物莫如萊菔﹐可用鮮萊菔切絲香油炒半熟﹐而以蔥醬作湯勿過熟﹐少調以綠豆粉俾服之。至湯作熟時﹐病患仍不肯服﹐迫令嘗少許﹐始知香美﹐須臾服盡兩碗﹐從此飲食復常。病患謂其家人曰﹕吾從前服藥十餘劑﹐病未見愈﹐今因服萊菔湯而霍然全愈﹐若早知萊菔湯能如此治病﹐則吾之病不早愈乎﹖其家人不覺失笑。

附記曾記弱冠時﹐比鄰有病外感痰喘者﹐延邑中老醫皮××﹐投以小靑龍湯一劑喘卽愈﹐然覺胸中似有霧气彌漫不能進食。皮××曰﹐此乃濕气充盛﹐是以胃气不開也﹐此當投以開胃之劑。爲疏方﹐用《金匱》苓桂術甘湯﹐煎服後未半刻﹐陡覺胸中陰霾頓開﹐毫無障礙﹐遂能進食﹐見者皆驚其用藥之神奇。夫皮君能如此用藥﹐誠無愧名醫之目。而益嘆經方之神妙﹐誠有不可令人思議者矣。

此因一用萊菔﹐一用古方﹐均開胃於頃刻之間﹐故附志之。

五﹑醫案﹝十五﹞溫病門

○風溫兼伏气化熱

天津陳××﹐年四十六歲﹐得風溫兼伏气化熱病。

病因因有事乘京奉車北上時﹐當仲夏歸途受風﹐致成溫熱病。

證候其得病之翌日﹐卽延爲診視﹐起居如常﹐惟覺咽喉之間有熱上衝﹐咳嗽吐痰音微啞﹐周身似拘束酸軟。脈象浮而微滑﹐右關重按甚實﹐知其證𨿽感風成溫﹐而其熱气之上衝咽喉﹐實有伏气化熱內動也。若投以拙擬寒解湯原可一汗而愈。然當此病之初起而遽投以石膏重劑﹐彼將疑而不肯服矣。遂遷就爲之擬方。蓋醫以救人爲目標﹐正不妨委曲以行其道也。

處方薄荷葉﹝三錢﹞靑連翹﹝三錢﹞蟬蛻﹝二錢﹞知母﹝六錢﹞

玄參﹝六錢﹞天花粉﹝六錢﹞甘艸﹝二錢﹞

共煎湯一大盅﹐溫服。

復診翌日復延爲診視﹐言服藥後周身得微汗﹐而表裏反大熱﹐咳嗽音啞益甚﹐何以服如此涼藥而熱更增加﹐將毋不易治乎﹖言之若甚恐懼者。診其脈洪大而實﹐左右皆然﹐知非重用石膏不可。因謂之曰﹕此病乃伏气化熱﹐又兼有新感之熱﹐𨿽在初得亦必須用石膏淸之方能治愈。若果能用生石膏四兩﹐今日必愈﹐吾能保險也。問石膏四兩一次全服乎﹖答曰﹕非也。可分作數次服﹐病愈則停服耳。爲出方﹐蓋因其有恐懼之心﹐故可使相信耳。

處方生石膏﹝四兩搗細﹞粳米﹝六錢﹞

共煎湯至米熟﹐取湯四盅﹐分四次徐徐溫飲下。病愈不必盡劑﹐飲至熱退而止。大便若有滑瀉﹐尢宜將藥急停服。

復診翌日又延爲診視﹐相迎而笑曰﹕我今熱果全消矣﹐惟喉間似微覺疼﹐先生可再爲治之。問藥四盅全服乎﹖答曰﹕全服矣。當服至三盅後﹐心猶覺稍熱﹐是以全服﹐且服後並無大便滑瀉之病﹐石膏眞良藥也。再診其脈已平和如常﹐原無須服藥﹐問其大便﹐三日猶未下行。爲開滋陰潤便之方﹐謂服至大便通後﹐喉疼亦必自愈﹐卽可停藥勿服矣。

五﹑醫案﹝十五﹞溫病門

○溫病兼痧疹

天津舒××﹐年四十五歲﹐於仲夏得溫病兼痧疹。

病因舒××原精醫術﹐當溫疹流行之時﹐屢次出門爲人診病﹐受其傳染因得斯病。

證候其前數日皆系自治﹐屢次服表疹淸熱之藥﹐疹已徧身出齊而熱仍不退﹐因求愚爲延醫。其表裏俱覺發熱﹐且又煩躁異常﹐無片時寧靜﹐而其脈則微弱不起﹐舌苔薄而微黃﹐大便日行一次不幹不溏﹐小便赤澀短少。

診斷此證當先有伏气化熱﹐因受外感之傳染而激發﹐緣三焦脂膜竄入少陰遏抑腎气﹐不能上與心火相濟﹐是以舌苔已黃﹐小便短赤﹐陽明腑熱已實﹐而其脈仍然無力也。其煩躁異常者﹐亦因水火之气不相交也。此𨿽溫病﹐實與少陰傷寒之熱者無異﹐故其脈亦與少陰傷寒之脈同。當治以白虎加人參湯﹐將原方少爲變通﹐而再加托表疹毒之品輔之。

處方生石膏﹝二兩搗細﹞大潞參﹝四錢﹞天花粉﹝八錢﹞生懷山藥﹝八錢﹞

鮮茅根﹝四錢﹞甘艸﹝二錢﹞

共煎湯兩盅分兩次溫服下。

方解此方卽白虎加人參湯以花粉代知母﹐生山藥代粳米﹐而又加鮮茅根也。花粉與知母﹐皆能淸熱﹐而花粉於淸熱之外又善解毒﹐山藥與粳米皆能和胃﹐而山藥於和胃之外又能滋腎。方中之義﹐用白虎湯以治外感實熱﹐如此變通則兼能淸其虛熱解其疹毒﹐且又助以人參更可治證實脈虛之熱﹐引以鮮茅根並可治溫病下陷之熱也。

復診將藥煎服一劑﹐熱退彊半﹐煩躁亦大輕減﹐可安睡片時。至翌日過午﹐發熱煩躁又如舊﹐脈象仍然無力﹐因將生石膏攺用三兩﹐潞參攺用五錢﹐俾煎湯三盅﹐分三次溫飲下。每飲一次﹐調入生雞子黃一枚。服後其病亦見愈﹐旋又反復﹐且其大便一日兩次﹐知此寒涼之藥不可再服。乃此時愚恍然會悟﹐得治此証之的方矣。

處方鮮白茅根﹝六兩切碎﹞

添涼水五盅﹐在鑪上煎一沸﹐卽將藥罐離開鑪眼﹐約隔三寸許﹐遲十分鐘再煎一沸﹐又離開鑪眼﹐再遲十分鐘﹐視其茅根皆沈水底其湯卽成。若茅根不沈水底﹐可再煎一沸﹐約可取淸湯三盅﹐乘熱頓飲之以得微汗方佳。

效果此方如法服兩劑﹐其病脫然愈矣。

幫助按此證其伏气之化熱﹐固在三焦﹐而毒菌之傳染﹐實先受於上焦﹐於斯毒熱相並隨上焦之如霧而彌漫於全身之臟腑經絡不分界限。茅根涼而能散﹐又能通達經絡臟腑無微不至。

惟性甚平和﹐非多用不能奏效。是以一劑重用至六兩﹐其涼散之力﹐能將臟腑經絡間之毒熱盡數排出﹝茅根能微汗利小便﹐皆其排出之道路﹞﹐毒熱淸肅﹐煩躁自除矣。愚臨證五十年﹐用白虎加人參湯時不知凡幾﹐約皆隨手奏效。今此證兩次用之無效﹐而竟以鮮白茅根收其功﹐此非愚所素知﹐乃因一時會悟後則屢次用之皆效﹐故特詳之以爲治溫疹者開一法門也。若其脈象洪滑甚實者﹐仍須重用石膏淸之﹐或石膏﹑茅根並用亦可。又按白茅根必須用鮮者﹐且必如此煎法方效。但根據之成功多用可至十兩﹐少用亦須至四兩﹐不然此證前兩方中皆有茅根四錢未見效驗﹐其宜多用可知矣。又藥局中若無鮮者﹐可自向窪中剖之﹐隨處皆有。若剖多不能一時皆用﹐以濕土埋之永久不壞。

五﹑醫案﹝十五﹞溫病門

○溫病兼勞力過度

族弟××﹐年三十八歲﹐於孟夏來津於旅次得溫病。

病因時天气炎熱﹐途中自挽鹿車﹐辛苦過力﹐出汗受風﹐至津遂成溫病。

證候表裏俱覺甚熱﹐合目恆譫語﹐所言多勞力之事。舌苔白濃﹐大便三日未行﹐脈象左部弦硬﹐右部洪實而浮﹐數逾五至。

診斷此證因長途炎熱勞碌﹐臟腑間先有積熱﹐又爲外感所襲﹐則其熱陡發。其左脈弦硬者﹐勞力過度肝腎之陰分有傷也。右部洪實者﹐陽明之腑熱已實也。其洪實兼浮者﹐證猶連表也。擬治以白虎加人參湯以玄參代知母﹐生山藥代粳米﹐更輔以透表之藥以引熱外出。

處方生石膏﹝三兩搗細﹞大潞參﹝四錢﹞玄參﹝一兩﹞生懷山藥﹝六錢﹞

甘艸﹝三錢﹞西藥阿斯匹林﹝一瓦﹞

將前五味共煎湯兩大盅﹐先溫服一盅﹐遲半點鐘將阿斯匹林用開水送下﹐俟汗出後再將所餘一盅分兩次溫服下。

效果將藥服一盅後﹐卽不作譫語﹐須臾將阿斯匹林服下﹐徧體得汗﹐繼又將所餘之湯藥徐徐服下﹐其病霍然全愈。

幫助白虎湯中以石膏爲主藥﹐重用至三兩﹐所以治右脈之洪實也﹔於白虎湯中加人參更以玄參代知母﹐生山藥代粳米﹐退熱之中大具滋陰之力﹝石膏﹑人參並用﹐能於溫寒大熱之際﹐立復眞陰﹞﹐所以治左脈之弦硬也。用藥如用兵﹐料敵詳審﹐步伍整齊﹐此所以戰則必勝也。至於脈象兼浮﹐知其表證未罷﹐猶可由汗而解﹐遂佐以阿斯匹林之善透表者以引之出汗﹐此所謂因其病機而利導之也。若無阿斯匹林之處﹐於方中加薄荷葉一錢﹐連翹二錢﹐亦能出汗。

五﹑醫案﹝十五﹞溫病門

○溫病兼下痢

天津範姓媼﹐年過五旬﹐得溫病兼下痢證。

病因家務勞心﹐恆動肝火﹐時當夏初﹐肝陽正旺﹐其熱下迫﹐遂患痢證。因夜間屢次入廁﹐又受感冒兼發生溫病。

證候表裏皆覺發熱﹐時或作渴﹐心中煩躁﹐腹中疼甚劇﹐恆作呻吟。晝夜下痢十餘次﹐旬日之後系純白痢﹐其舌苔濃欲黃﹐屢次延醫服藥﹐但知治痢且用開降之品﹐致身體虛弱臥不能起﹐其脈左右皆弦而有力﹐重按不實﹐搏近五至。

診斷此病因肝火甚盛﹐兼有外感之熱已入陽明﹐所以脈象弦而有力。其按之不實者﹐因從前服開降之藥過多也。其腹疼甚劇者﹐因弦原主疼﹐玆則弦而且有力﹐致腹中气化不和故疼甚劇也。其煩躁者﹐因下久陰虛﹐腎气不能上達與心相濟﹐遂不耐肝火溫熱之灼耗﹐故覺煩躁也。

宜治以淸溫涼肝之品﹐而以滋陰補正之藥輔之。

處方生杭芍﹝一兩﹞滑石﹝一兩﹞生懷山藥﹝一兩﹞天花粉﹝五錢﹞

山楂片﹝四錢﹞連翹﹝三錢﹞甘艸﹝三錢﹞

共煎湯一大盅﹐溫服。

復診將藥煎服一劑﹐溫熱已愈彊半﹐下痢腹疼皆愈﹐脈象亦見和緩﹐擬再用涼潤滋陰之劑﹐以淸其餘熱。

處方生懷山藥﹝一兩﹞生杭芍﹝六錢﹞天花粉﹝五錢﹞生懷地黃﹝五錢﹞

玄參﹝五錢﹞山楂片﹝三錢﹞連翹﹝二錢﹞甘艸﹝二錢﹞

共煎湯一大盅﹐溫服。

效果將藥連服兩劑﹐病遂全愈。惟口中津液短少﹐恆作渴﹐運動乏力﹐俾用生懷山藥細末煮作茶湯﹐兌以鮮梨自然汁﹐當點心服之﹐日兩次﹐浹辰之間當卽可撤消矣。蓋山藥原善滋陰﹐而其補益之力又能培養气化之虛耗。惟其性微溫﹐恐與病後有餘熱者稍有不宜﹐借鮮梨自然汁之涼潤以相濟爲用﹐則爲益多矣。

五﹑醫案﹝十五﹞溫病門

○溫病兼腦膜炎

天津侯姓幼男﹐年八歲﹐得熱病兼腦膜炎。

病因蒙學暑假乍放﹐幼童貪玩﹐羣在烈日中HT戲﹐出汗受風﹐遂得斯證。

證候閉目昏昏﹐呼之不應﹐周身灼熱無汗﹐其脈洪滑而長﹐兩寸尢盛。其母言病已三日﹐昨日猶省人事﹐惟言心中發熱﹐至夜間卽昏無知覺。然以水灌之猶知下咽﹐問其大便三日未行。

診斷此溫熱之病﹐陽明腑熱已實﹐其熱循經上升兼發生腦膜炎也。腦藏神明主知覺﹐神經因熱受傷﹐是以知覺全無﹐宜投以大劑白虎湯以淸胃腑之熱﹐而復佐以輕淸之品﹐以引藥之涼力上行﹐則腦中之熱與胃腑之熱全淸﹐神識自明了矣。

處方生石膏﹝三兩搗細﹞知母﹝八錢﹞連翹﹝三錢﹞茵陳﹝錢半﹞

甘艸﹝三錢﹞粳米﹝五錢﹞

煎至米熟其湯卽成。取淸汁三茶杯﹐徐徐分三次溫服﹐病愈無須盡劑。

效果服至兩次已明了能言﹐自言心中猶發熱﹐將藥服完﹐其熱遂盡消﹐霍然全愈。

五﹑醫案﹝十五﹞溫病門

○溫熱泄瀉

天津錢姓幼男﹐年四歲﹐於孟秋得溫熱兼泄瀉﹐病久不愈。

病因季夏感受暑溫﹐服藥失宜﹐熱畱陽明之腑﹐久則灼耗胃陰﹐嗜涼且多嗜飲水﹐延至孟秋﹐上熱未淸﹐而下焦又添泄瀉。

證候形狀瘦弱已極﹐周身灼熱﹐飲食少許則惡心欲嘔吐。小便不利﹐大便一晝夜十餘次﹐多系稀水﹐臥不能動﹐哭泣無聲﹐脈數十至且無力﹝四歲時﹐當以七至爲正脈﹞﹐指紋現淡紅色﹐已透气關。

診斷此因外感之熱久畱耗陰﹐气化傷損﹐是以上焦發熱懶食﹐下焦小便不利而大便泄瀉也。宜治以滋陰﹑淸熱﹑利小便兼固大便之劑。

處方生懷山藥﹝一兩五錢﹞滑石﹝一兩﹞生杭芍﹝六錢﹞甘艸﹝三錢﹞

煎湯一大盅﹐分數次徐徐溫服下。

方解此方卽拙擬滋陰淸燥湯也。原方生山藥是一兩﹐今用兩半者﹐因此幼童瘦弱已極﹐气化太虛也。方中之義﹐山藥與滑石同用﹐一利小便﹐一固大便﹐一滋陰以退虛熱﹐一瀉火以除實熱。芍藥與甘艸同用﹐甘苦化合﹐味近人參﹐能補益气化之虛損。而芍藥又善滋肝腎以利小便﹐甘艸又善調脾胃以固大便﹐是以匯集而爲一方也。

效果將藥連服兩劑﹐熱退瀉止﹐小便亦利﹐可進飲食﹐惟身體羸瘦不能遽復。俾用生懷山藥細末七八錢許﹐煮作粥﹐調以白糖﹐作點心服之。且每次送西藥百布聖一瓦﹐如此將養月餘始胖壯。

五﹑醫案﹝十五﹞溫病門

○溫病兼虛熱

山西髙××﹐年二十八歲﹐客居天津﹐於仲秋得溫病。

病因朋友招飲﹐飲酒過度﹐又多喝熱茶﹐周身出汗﹐出外受風。

證候周身骨節作疼﹐身熱。℃﹐心中熱而且渴﹐舌苔薄而微黃。大便漧燥﹐小便短赤﹐時或幹嗽﹐身體酸軟殊甚﹐動則弦暈﹐脈數逾五至﹐浮弦無力。自始病至此已四十日矣﹐屢次延醫服藥無效。

診斷此證乃薄受外感﹐並非難治之證。因治療失宜﹐已逾月而外表未解﹐內熱自不能淸。病則懶食﹐又兼熱久耗陰﹐遂由外感之實熱﹐釀成內傷之虛熱﹐二熱相並﹐則愈難治矣。斯當以大滋眞陰之藥爲主﹐而以解表瀉熱之藥佐之。

處方生懷山藥﹝一兩﹞生懷地黃﹝一兩﹞玄參﹝一兩﹞沙參﹝六錢﹞

生杭芍﹝六錢﹞大甘枸杞﹝五錢﹞天冬﹝五錢﹞天花粉﹝五錢﹞滑石﹝三錢﹞甘艸﹝三錢﹞

共煎湯一大碗﹐分三次溫飲下﹐其初飲一次時﹐先用白糖水送服西藥阿斯匹林半瓦﹐然後服湯藥。

復診初服藥一次後﹐周身得汗﹐骨節已不覺疼﹐二次三次繼續服完﹐熱退彊半﹐小便通暢﹐脈已不浮弦﹐跳動稍有力﹐遂卽原方略爲加減﹐俾再服之。

處方生懷山藥﹝一兩﹞生懷地黃﹝八錢﹞玄參﹝六錢﹞沙參﹝六錢﹞

大甘枸杞﹝六錢﹞天門冬﹝六錢﹞滑石﹝三錢﹞甘艸﹝二錢﹞眞阿膠﹝三錢搗碎﹞

藥共九味﹐先將前八味煎湯兩大盅﹐去渣入阿膠融化﹐分兩次溫服。其服初次時﹐仍先用白糖水送服阿斯匹林三分之一瓦。此方中加阿膠者﹐以其旣善滋陰﹐又善潤大便之漧燥也。

效果將藥先服一次﹐周身又得微汗﹐繼將二分服下﹐口已不渴﹐其日大便亦通下﹐便下之後﹐頓覺精神淸爽﹐灼熱全無﹐病遂從此愈矣。

幫助方中重用大隊涼潤之品﹐滋眞陰卽以退虛熱﹐而復以阿斯匹林解肌﹑滑石利小便者﹐所以開實熱之出路也。至於服阿斯匹林半瓦﹐卽徧身得汗者﹐因體虛者其汗易出﹐而心有燥熱之人﹐得涼藥之濡潤亦恆自出汗也。

五﹑醫案﹝十五﹞溫病門

○溫病體虛

遼寧劉××幼子﹐年七歲﹐於暮春得溫病。

病因因赴澡塘洗澡﹐汗出未竭﹐遽出冒風﹐遂成溫病。病初得時﹐醫者不知﹐用辛涼之藥解饑﹐而竟用溫熱之藥爲發其汗﹐迨汗出徧體﹐而灼熱轉劇。又延他醫遽以承气下之﹐病尢加劇﹐因其無可下之證而誤下也。從此不敢輕於服藥﹐遲延數日見病勢浸增﹐遂延愚爲診視﹐其精神昏憒間作譫語﹐气息微喘﹐肌膚灼熱。問其心中亦甚覺熱﹐唇漧裂有凝血﹐其舌苔薄而黃﹐中心幹黑﹐頻頻飲水不能濡潤。其脈弦而有力﹐搏近六至﹐按之不實﹐而左部尢不任重按﹐其大便自服藥下後未行。

診斷此因誤汗誤下﹐傷其气化﹐兼溫熱旣久陰分虧耗﹐乃邪實正虛之候也。宜治以大劑白虎加人參湯。以白虎湯淸其熱﹐以人參補其虛﹐再加滋陰之品數味﹐以滋補陰分之虧耗。

處方生石膏﹝四兩搗細﹞知母﹝一兩﹞野黨參﹝五錢﹞大生地黃﹝一兩﹞

生懷山藥﹝七錢﹞玄參﹝四錢﹞甘艸﹝三錢﹞

共煎湯三大盅﹐分三次溫飲下。病愈者勿須盡劑﹐熱退卽停服。白虎加人參湯中無粳米者﹐因方中有生山藥可代粳米和胃也。

效果三次將藥服完﹐溫熱大減﹐神已淸爽。大使猶未通下﹐心中猶覺發熱﹐診其脈仍似有力﹐遂將原方去山藥仍煎三盅﹐俾徐徐溫飲下﹐服至兩盅大便通下﹐遂停藥勿服﹐病全愈。

五﹑醫案﹝十五﹞溫病門

○溫熱腹疼兼下痢

天津張姓媼﹐年過五旬﹐先得溫病﹐腹疼卽又下痢。

病因因其夫與子相繼病﹐故屢次傷心﹐蘊有內熱﹐又當端陽節後﹐天气幹熱非常﹐遂得斯證。

證候腹中攪疼﹐號呼輾轉不能安臥﹐周身溫熱﹐心中亦甚覺熱﹐爲其臥不安枕﹐手足擾動﹐脈難細診﹐其大致總近熱象﹐其舌色紫而幹﹐舌根微有黃苔﹐大便兩日未行。

診斷此乃因日日傷心﹐身體虛損﹐始則因痛悼而臟腑生熱﹐繼則因熱久耗陰而更生虛熱﹐繼又因時令之燥熱內侵與內蘊之熱相並﹐激動肝火下迫腹中﹐是以作疼﹐火熱熾盛﹐是以表裏俱覺發熱。此宜淸其溫熱﹐平其肝火﹐理其腹疼﹐更宜防其腹疼成痢也。

處方先用生杭芍一兩﹑甘艸三錢﹐煎湯一大盅﹐分兩次溫服。每次送服衛生防疫寶丹四十粒﹐約點半鐘服完兩次﹐腹已不疼。又俾用連翹一兩﹑甘艸三錢﹐煎湯一大盅﹐分作三次溫服。每次送服拙擬離中丹三錢﹐囑約兩點鐘溫服一次。

復診翌日晚三點鐘﹐復爲診視﹐閉目昏昏﹐呼之不應。其家人言﹐前日將藥服完裏外之熱皆覺輕減﹐午前精神頗淸爽﹐午後又漸發潮熱﹐病勢一時重於一時。前半點鐘呼之猶知答應﹐玆則大聲呼之亦不應矣。又自黎明時下膿血﹐至午後已十餘次﹐今則將近兩點鐘未見下矣。診其脈左右皆似大而有力﹐重按不實﹐數近六至﹐知其身體本虛﹐又因屢次下痢﹐更兼外感實熱之灼耗﹐是以精神昏憒﹐分毫不能支持也。擬放膽投以大劑白虎加人參湯﹐復卽原方略爲加減﹐俾與病機適宜。

處方生石膏﹝三兩搗細﹞野臺參﹝五錢﹞生杭芍﹝一兩﹞生懷地黃﹝一兩﹞

甘艸﹝三錢﹞生懷山藥﹝八錢﹞

共煎湯三盅﹐分三次徐徐溫服下。

此方系以生地黃代原方中知母﹐生山藥代原方中粳米﹐而又加芍藥。以芍藥與方中甘艸並用﹐卽《傷寒論》中甘艸芍藥湯﹐爲仲聖復眞陰之妙方。而用於此方之中﹐又善治後重腹疼﹐爲治下痢之要藥也。

復診將藥三次服完後﹐時過夜半﹐其人豁然省悟﹐其家人言自診脈疏方後﹐又下膿血數次﹐至將藥服完﹐卽不復下膿血矣。再診其脈﹐大見和平﹐問其心中﹐仍微覺熱﹐且覺心中怔忡不安。擬再治以涼潤育陰之劑﹐以淸餘熱﹐而更加保合气化之品﹐以治其心中怔忡。

處方玄參﹝一兩﹞生杭芍﹝六錢﹞淨萸肉﹝六錢﹞生龍骨﹝六錢搗碎﹞

生牡蠣﹝六錢搗碎﹞沙參﹝四錢﹞酸棗仁﹝四錢炒搗﹞甘艸﹝二錢﹞

共煎湯兩盅﹐分兩次溫服。每服一次﹐調入生雞子黃一枚。

效果將藥連服三劑﹐餘熱全消﹐心中亦不復怔忡矣。遂停服湯藥﹐俾用生懷山藥細末一兩弱﹐煮作茶湯少兌以鮮梨自然汁﹐當點心服之以善其後。

幫助溫而兼痢之證﹐愚治之多矣﹐未有若此証之劇者。蓋此證腹疼至輾轉號呼不能診脈﹐不但因肝火下迫欲作痢也﹐實兼有外感毒癘之气以相助爲虐。故用芍藥以瀉肝之熱﹐甘艸之緩肝之急﹐更用衛生防疫寶丹以驅逐外侵之邪气。迨腹疼已愈﹐又恐其溫熱增劇﹐故又俾用連翹﹑甘艸煎湯﹐送服離中丹以淸其溫熱﹐是以其證翌日頭午頗見輕。若卽其見輕時而早爲之診脈服藥﹐原可免後此之昏沈﹐乃因翌日相延稍晚﹐竟使病勢危至極點﹐後幸用藥得宜﹐猶能挽回﹐然亦險矣。諺有「走馬看傷寒」﹐言其病勢更攺之速也。至治溫病亦何獨不然哉。又此證過午所以如此加劇者﹐亦以其素本陰虛﹐又自黎明下痢膿血多次﹐則虛而益虛﹐再加以陰虧之虛熱﹐與外感之實熱相並﹐是以其精神卽不能支持。所賴方中藥味無多﹐而舉凡虛熱實熱及下痢所生之熱﹐兼顧無遺﹐且又煎一大劑分三次溫飲下﹐使藥力前後相繼﹐此古人一煎三服之法。愚遵此法以挽回險證救人多矣。

非然者則劑輕原不能挽回重病﹐若劑重作一次服病患又將不堪。惟將藥多煎少服﹐病愈不必盡劑﹐此以小心行其放膽﹐洵爲挽回險病之要著也。

五﹑醫案﹝十五﹞溫病門

○溫病兼下痢

袁姓婦﹐年三十六歲﹐得溫病兼下痢證。

病因仲秋乘火車赴保定歸母家省視﹐往來辛苦﹐路間又兼受風﹐遂得溫病兼患下痢。

證候周身壯熱﹐心中熱而且渴﹐下痢赤多白少﹐後重腹疼﹐一晝夜十餘次﹐舌苔白濃﹐中心微黃﹐其脈左部弦硬﹐右部洪實﹐一息五至。

診斷此風溫之熱已入陽明之腑﹐是以右脈洪實﹐其熾盛之肝火下迫腸中作痢﹐是以左脈弦硬。

夫陽明脈實而渴者﹐宜用白虎加入參湯﹐因其肝熱甚盛﹐證兼下痢﹐又宜以生山藥代粳米以固下焦气化﹐更輔以涼肝調气之品﹐則溫與痢庶可並愈。

處方生石膏﹝三兩搗細﹞野黨參﹝四錢﹞生懷山藥﹝一兩﹞生杭芍﹝一兩﹞知母﹝六錢﹞白頭翁﹝五錢﹞生麥芽﹝四錢﹞甘艸﹝四錢﹞

將藥煎湯三盅﹐分三次溫飲下。

復診將藥分三次服完﹐溫熱已退彊半﹐痢疾已愈十之七八﹐腹已不疼﹐脈象亦較前和平﹐遂卽原方略爲加減俾再服之。

處方生石膏﹝二兩搗細﹞野臺參﹝三錢﹞生懷山藥﹝八錢﹞生杭芍﹝六錢﹞

知母﹝五錢﹞白頭翁﹝五錢﹞秦皮﹝三錢﹞甘艸﹝三錢﹞

共煎湯兩盅﹐分兩次溫服下。

效果將藥煎服兩劑﹐諸病皆愈﹐惟脈象似仍有餘熱﹐胃中似不開通懶於飲食。俾用鮮梨﹑鮮藕﹑萊菔三者等分﹐切片煮汁﹐送服益元散三錢許﹐日服兩次﹐至三次則喜進飲食﹐脈亦和平如常矣。

幫助凡溫而兼痢之證﹐最爲難治。蓋溫隨下痢深陷而永無出路﹐卽痢爲溫熱所灼而益加疼墜﹐惟石膏與人參並用﹐能升舉下陷之溫邪﹐使之徐徐上升外散。而方中生山藥一味﹐在白虎湯中能代粳米以和胃﹐在治痢藥中又能固攝下焦气化﹐協同芍藥﹑白頭翁諸藥以潤肝滋腎﹐從容以奏膚功也。至於麥芽炒用之爲消食之品﹐生用之不但消食實能舒發肝气﹐宣散肝火﹐而痢病之後重可除也。至後方加秦皮者﹐取其性本苦寒﹐力善收澀﹐借之以淸熱補虛﹐原爲痢病將愈最宜之品。是以《傷寒論》白頭翁湯中亦借之以淸厥陰熱痢也。

五﹑醫案﹝十五﹞溫病門

○溫病兼下痢

天津姚姓媼﹐年六旬有二﹐於孟秋得溫病兼下痢。

病因孟秋天气猶熱﹐且自覺心中有火﹐多食瓜果﹐又喜當風乘涼﹐遂致病溫兼下痢。

證候周身灼熱﹐心中熱且渴﹐連連呻吟不止﹐一日夜下痢十二三次﹐赤白參半﹐後重腹疼﹐飲食懶進﹐惡心欲嘔﹐其脈左部弦而兼硬﹐右部似有力而重按不實﹐數近六至。延醫治療近旬日﹐病益加劇。

診斷其左脈弦而兼硬者﹐肝血虛而膽火盛也。其右脈似有力而重按不實者﹐因其下痢久而气化已傷﹐外感之熱又侵入陽明之腑也。其數六至者﹐緣外感之熱灼耗已久﹐而其眞陰大有虧損也。證脈合參﹐此乃邪實正虛之候。擬用拙定通變白虎加人參湯﹐及通變白頭翁湯二方相並治之。

處方生石膏﹝二兩搗細﹞野臺參﹝四錢﹞生懷山藥﹝一兩﹞生杭芍﹝一兩﹞

白頭翁﹝四錢﹞金銀花﹝四錢﹞秦皮﹝二錢﹞生地楡﹝二錢﹞

甘艸﹝二錢﹞廣三七﹝二錢軋細﹞鴉膽子﹝成實者五十粒去皮﹞

共藥十一味﹐先用白糖水送服三七﹑鴉膽子各一半﹐再將余藥煎湯兩盅﹐分兩次溫服下。至煎渣再服時﹐亦先服所餘之三七﹑鴉膽子。

復診將藥煎服日進一劑﹐服兩日表裏之熱皆退﹐痢變爲瀉﹐仍稍帶痢﹐瀉時仍覺腹疼後重而較前輕減﹐其脈象已近平和﹐此宜以大劑溫補止其泄瀉﹐再少輔以治痢之品。

處方生懷山藥﹝一兩﹞炒懷山藥﹝一兩﹞龍眼肉﹝一兩﹞大云苓片﹝三錢﹞

生杭芍﹝三錢﹞金銀花﹝三錢﹞甘艸﹝二錢﹞

共煎湯一大盅﹐溫服。

效果將藥煎服兩劑﹐痢已淨盡而瀉未全愈﹐遂卽原方去金銀花﹑芍藥﹐加白術三錢﹐服兩劑其瀉亦愈。

五﹑醫案﹝十五﹞溫病門

○暑溫兼泄瀉

天津侯姓學徒﹐年十三歲﹐得暑溫兼泄瀉。

病因季夏天气暑熱﹐出門送藥受暑﹐表裏俱覺發熱﹐兼頭目眩暈。服藥失宜﹐又兼患泄瀉。

證候每日泄瀉十餘次﹐已逾兩旬﹐而心中仍覺發熱懶食﹐周身酸軟無力﹐時或怔忡﹐小便赤澀發熱﹐其脈左部微弱﹐右部重按頗實﹐搏近六至。

診斷此暑熱郁於陽明之腑﹐是以發熱懶食﹐而肝腎气化不舒﹐是以小便不利致大便泄瀉也。當淸瀉胃腑﹐調補肝腎﹐病當自愈。

處方生懷山藥﹝兩半﹞滑石﹝一兩﹞生杭芍﹝六錢﹞淨萸肉﹝四錢﹞

生麥芽﹝三錢﹞甘艸﹝三錢﹞

共煎湯一大盅﹐溫服。

復診服藥一劑瀉卽止﹐小便通暢﹐惟心中猶覺發熱﹐又間有怔忡之時﹐遂卽原方略爲加減俾再服之。

處方生懷山藥﹝一兩﹞生懷地黃﹝一兩﹞淨萸肉﹝八錢﹞生杭芍﹝六錢﹞

生麥芽﹝二錢﹞甘艸﹝二錢﹞

共煎湯一大盅﹐溫服。

效果將藥連服兩劑﹐其病霍然全愈。

幫助初次所用之方﹐卽拙擬之滋陰淸燥湯加山萸肉﹑生麥芽也。

從來寒溫之熱傳入陽明﹐其上焦燥熱下焦滑瀉者﹐最爲難治﹐因欲治其上焦之燥熱﹐則有礙下焦之滑瀉﹔欲補其下焦之滑瀉﹐則有礙上焦之燥熱﹐是以醫者對之恆至束手。

然此等證若不急爲治愈﹐則下焦滑瀉愈久﹐上焦燥熱必愈甚﹐是以本屬可治之證﹐因稍爲遲延竟至不可救者多矣。惟拙擬之滋陰淸燥湯﹐山藥與滑石並用﹐一補大便﹐一利小便。而山藥多液﹐滑石性涼﹐又善淸上焦之燥熱﹐更輔以甘艸﹑芍藥以復其陰﹝仲景謂作甘艸芍藥湯以復其陰﹞﹐陰復自能勝燥熱﹐而芍藥又善利小便﹐甘艸亦善調大便﹐匯集四味爲方﹐凡遇証之上焦燥熱下焦滑瀉者﹐莫不隨手奏效也。間有陽明熱實﹐服藥後滑瀉𨿽止而燥熱未盡淸者﹐不妨繼服白虎湯。其熱物理虛者﹐或服白虎加人參湯﹐若慮其復作滑瀉﹐可於方中仍加滑石三錢﹐或更以生山藥代粳米煎取淸湯﹐一次只飲一大口﹐徐徐將藥服完﹐其熱全消﹐亦不至復作滑瀉。愚用此法救人多矣﹐滋陰淸燥湯後﹐附有治愈多案可參觀也。至此案方中加萸肉﹑生麥芽者﹐因其肝脈弱而不舒﹐故以萸肉補之﹐以生麥芽調之﹐所以遂其條達之性也。至於第二方中爲瀉止小便已利﹐故去滑石。爲心中猶怔忡﹐故將萸肉加重。爲猶有餘熱未淸﹐故又加生地黃。因其餘熱無多﹐如此治法已可消除淨盡﹐無須服白虎湯及白虎加人參湯也。

五﹑醫案﹝十五﹞溫病門

○溫病

武淸縣孫××﹐年三十三歲﹐於孟秋時得溫病。

病因未病之前﹐心中常覺發熱﹐繼因飯後有汗﹐未暇休息﹐陡有急事冒風出門﹐致得溫病。

證候表裏俱覺壯熱﹐嗜飲涼水﹑食涼物﹐舌苔白濃﹐中心已黃﹐大便漧燥﹐小便短赤﹐脈象洪長有力﹐左右皆然﹐一分鐘七十八至。

診斷此因未病之先已有伏气化熱﹐或有暑气之熱內伏﹐略爲外感所激﹐卽表裏陡發壯熱﹐一兩日間陽明府熱已實﹐其脈之洪長有力是明徵也。擬投以大劑白虎湯﹐再少佐以宣散之品。

處方生石膏﹝四兩搗細﹞知母﹝一兩﹞鮮茅根﹝六錢﹞靑連翹﹝三錢﹞

甘艸﹝三錢﹞粳米﹝三錢﹞

共煎湯三盅﹐分三次溫服下。

復診將藥分三次服完﹐表裏之熱分毫未減﹐脈象之洪長有力亦仍舊﹐大便亦未通下。此非藥不對證﹐乃藥輕病重藥不勝病也。夫石膏之性《神農本艸經》原謂其微寒﹐若遇陽明大熱之證﹐當放膽用之。擬卽原方去連翹加天花粉﹐再將石膏加重。

處方生石膏﹝六兩﹞知母﹝一兩﹞天花粉﹝一兩﹞鮮茅根﹝六錢﹞

甘艸﹝四錢﹞粳米﹝四錢﹞

共煎湯三大盅﹐分三次溫服下。

復診將藥分三次服完﹐下燥糞數枚﹐其表裏之熱仍然不退﹐脈象亦仍有力。愚謂孫××曰﹕余生平治寒溫實熱證﹐若屢次治以大劑白虎湯而其熱不退者﹐恆將方中石膏研極細﹐將余藥煎湯送服卽可奏效。今此證正宜用此方﹐孫××亦以爲然。

處方生石膏﹝二兩研極細﹞生懷山藥﹝二兩﹞甘艸﹝六錢﹞

將山藥﹑甘艸煎湯一大碗﹐分多次溫服。每次送服石膏末二錢許﹐熱退勿須盡劑﹐卽其熱未盡退﹐若其大便再通下一次者﹐亦宜將藥停服。

效果分六次將湯藥飲完﹐將石膏送服彊半﹐熱猶未退﹐大便亦未通下﹐又煎渣取湯兩盅﹐分數次送服石膏末﹐甫完﹐陡覺表裏熱勢大增。時當夜深﹐不便延醫。孫××自持其脈弦硬異常﹐因常閱《衷中參西錄》﹐知脈𨿽有力而無洪滑之象者﹐用白虎湯時皆宜加人參﹐遂急買髙麗參五錢﹐煮湯頓飲下﹐其脈漸漸和緩﹐熱亦漸退﹐至黎明其病霍然全愈矣。

幫助按傷寒定例﹐凡用白虎湯若在汗吐下後及渴者﹐皆宜加人參。細詢此証之經過始知曾發大汗一次﹐此次所服之藥𨿽非白虎湯原方﹐實以山藥代粳米﹐又以石膏如此服法﹐其力之大﹐可以不用知母是其方亦白虎湯也。若早加黨參數錢﹐與山藥﹑甘艸同煎湯以送服石膏﹐當卽安然病愈。乃因一時疏忽﹐並未見及﹐猶幸病者自知醫理以挽回於末路。此𨿽白虎湯與人參前後分用之﹐仍不啻同時並用之也。

此證加人參於白虎湯中其益有三﹕發汗之後人之正气多虛﹐人參大能補助正气﹐俾正气壯旺自能運化藥力以勝邪﹐其爲益一也﹔又發汗易傷津液﹐津液傷則人之陰分恆因之虧損。人參與石膏並用﹐能於邪熱熾盛之時滋津液以復眞陰﹐液滋陰復則邪熱易退﹐其爲益二也﹔又用藥之法﹐恆熱因涼用涼因熱用﹐《內經》所謂伏其所因也。此證用山藥﹑甘艸煎湯送服石膏之後﹐病則純熱﹐藥則純涼﹐勢若冰炭不兼容﹐是以其熱益激發而暴動。加人參之性溫者以爲之作引﹐此卽涼因熱用之義﹐爲涼藥中有熱藥引之以消熱﹐而後熱不格拒轉與化合﹐熱與涼藥化合則熱卽消矣﹐此其爲益三也。統此三益觀之﹐可曉然於此病之所以愈﹐益嘆仲聖制方之妙。卽約略用之﹐亦可挽回至險之證也。

五﹑醫案﹝十五﹞溫病門

○溫病兼項後作疼

李姓媼﹐年八旬有三﹐於孟夏得溫病﹐兼項後作疼。

病因飯後頭面有汗﹐忽隔窗紗透入涼風﹐其汗遂閉﹐因得斯證。

證候項疼不能轉側﹐並不能俯仰﹐周身發灼熱﹐心中亦熱﹐思涼物﹐脈象左部弦而長﹐右部則弦硬有力﹐大便漧燥﹐小便短少。

診斷此因汗出腠理不閉﹐風襲風池﹑風府﹐是以項疼﹐因而成風溫也。髙年之脈﹐大抵弦細﹐因其气虛所以無甚起伏﹐因其血液短少﹐是以細而不濡﹐至於弦硬而長有力﹐是顯有溫熱之現象也。此當淸其實熱而輔以補正兼解表之品。

處方生石膏﹝一兩軋細﹞野臺參﹝三錢﹞生懷地黃﹝一兩﹞生懷山藥﹝五錢﹞

玄參﹝三錢﹞沙參﹝三錢﹞連翹﹝二錢﹞

西藥阿斯匹林一瓦﹐先將阿斯匹林用白糖水送下﹐繼將中藥煎湯一大盅﹐至甫出汗時﹐卽將湯藥乘熱服下。

效果如法將藥服下後﹐周身得汗﹐表裏之熱皆退﹐項之疼大減﹐而仍未脫然。俾每日用阿斯匹林一瓦彊﹝約三分﹞﹐分三次用白糖水送下﹐隔四點鐘服一次。若初次服後微見汗者﹐後兩次宜少服﹐如此兩日﹐項疼全愈。蓋阿斯匹林不但能發汗去熱﹐且能爲熱性關節疼痛之最妙藥也。

五﹑醫案﹝十五﹞溫病門

○溫病兼脇疼

天津李××﹐年三十八歲﹐於孟冬上旬得溫病。

病因其妻於秋間病故﹐子女皆幼﹐處處須自經管﹐傷心又兼勞心﹐遂致暗生內熱﹐薄受外感﹐遽成溫病。

證候初得時﹐卽表裏俱熱﹐醫者治以薄荷﹑連翹﹑菊花諸藥﹐服後微見汗﹐病稍見輕。至再診時﹐病患自覺呼吸短气﹐此气郁不舒也﹐醫者誤以爲气虛﹐遂於淸熱藥中加黨參以補其气﹐服後右脇下陡然作疼﹐徹夜不能臥﹐亦不能眠﹐心中發熱﹐舌苔白濃﹐大便四日未行﹐其左右脈皆弦﹐右部尢弦而有力﹐一分鐘八十二至。

診斷凡脈象弦者主疼﹐又主血液短少﹐此証之右脇非常疼痛﹐原爲證脈相符﹐而其傷心勞心以致暗生內熱者﹐其血液必然傷損﹐此亦證脈相符也。其右脈弦而有力者﹐外感之熱已入陽明之府也。擬治以白虎湯而輔以開郁滋陰之品。

處方生石膏﹝二兩軋細﹞知母﹝八錢﹞玄參﹝八錢﹞天冬﹝八錢﹞

川楝子﹝五錢搗碎﹞生萊菔子﹝五錢搗碎﹞連翹﹝三錢﹞甘艸﹝二錢﹞粳米﹝三錢﹞

共煎湯兩大盅﹐分兩次溫服下。

復診將藥服完﹐熱退彊半﹐脇疼已愈三分之二﹐脈象變爲浮弦﹐惟胸膈似覺鬱悶﹐大便猶未通下。再治以寬胸淸熱潤燥之劑﹐爲其脈浮有還表之象﹐宜再少加透表之藥以引之外出﹐其病當由汗而解。

處方糖栝蔞﹝二兩切碎﹞生石膏﹝一兩搗細﹞知母﹝五錢﹞玄參﹝五錢﹞

連翹﹝三錢﹞川楝子﹝四錢搗碎﹞甘艸﹝二錢﹞

共煎湯兩盅﹐分二次溫服下。其服完兩次之後﹐遲一點鐘再服西藥阿斯匹林一瓦。溫復以取微汗。

效果如法將藥服完﹐果周身皆得微汗﹐病若失﹐其大便亦通下矣。

五﹑醫案﹝十五﹞溫病門

○風溫兼喘促

遼寧赫姓幼子﹐年五歲﹐得風溫兼喘促證。

病因季春下旬﹐在外邊HT戲﹐出汗受風﹐遂成溫病。醫治失宜﹐七八日間又添喘促。

證候面紅身熱﹐喘息極迫促﹐痰聲漉漉﹐目似不瞬。脈象浮滑﹐重按有力。指有紫紋﹐上透气關﹐啟口視其舌苔白而潤。問其二便﹐言大便兩日未行﹐小便微黃﹐然甚通利。

診斷觀此證狀況已危至極點﹐然脈象見滑﹐𨿽主有痰亦足徵陰分充足。且視其身體胖壯﹐知猶可治﹐宜用《金匱》小靑龍加石膏湯﹐再加杏仁﹑川貝以利其肺气。

處方麻黃﹝一錢﹞桂枝尖﹝一錢﹞生杭芍﹝三錢﹞淸半夏﹝二錢﹞

杏仁﹝二錢去皮搗碎﹞川貝母﹝二錢搗碎﹞五味子﹝一錢搗碎﹞漧薑﹝六分﹞

細辛﹝六分﹞生石膏﹝一兩搗細﹞

共煎湯一大盅﹐分兩次溫服下。

方解《金匱》小靑龍加石膏湯﹐原治肺脹咳而上气煩躁而喘﹐然其石膏之分量﹐僅爲麻桂三分之二﹝《金匱》小靑龍加石膏湯﹐其石膏之分量原有差誤﹐曾詳論之﹞﹐而此方中之生石膏則十倍於麻桂﹐誠以其面紅身熱﹐脈象有力﹐若不如此重用石膏﹐則麻﹑桂﹑姜﹑辛之熱﹐卽不能用矣。又《傷寒論》小靑龍湯加減之例﹐喘者去麻黃加杏仁﹐今加杏仁而不去麻黃者﹐因重用生石膏以監制麻黃則麻黃卽可不去也。

復診將藥服盡一劑﹐喘愈彊半﹐痰猶壅盛﹐肌膚猶灼熱﹐大便猶未通下﹐脈象仍有力﹐擬再治以淸熱利痰之品。

處方生石膏﹝二兩搗細﹞栝蔞仁﹝二兩炒搗﹞生赭石﹝一兩軋細﹞

共煎湯兩盅﹐分三次徐徐溫飲下。

效果將藥分三次服完﹐火退痰消﹐大便通下﹐病遂全愈。

幫助此案曾登於《全國名醫驗案類編》﹐何廉臣評此案云「風溫犯肺脹喘促﹐小兒尢多﹐病最危險﹐兒科專家﹐往往稱爲馬脾風者此也。此案斷定爲外寒束內熱﹐仿《金匱》小靑龍加石膏湯﹐再加貝母開豁淸泄﹐接方用二石蔞仁等淸鎭滑降而痊。先開後降﹐步驟井然。

惟五歲小兒能受如此重量﹐可見北方風气剛彊﹐體質茁實﹐不比南方人之體質柔弱也。正惟能受重劑﹐故能奏速功。」觀何廉臣評語﹐𨿽亦推獎此案﹐而究嫌藥量過重﹐致有南北分別之設想。不知此案藥方之分量若作一次服﹐以治五歲孺子誠爲過重。若分作三次服﹐則無論南北﹐凡身體胖壯之孺子皆可服也。試觀近今新出之醫書﹐治產後溫病﹐有一劑用生石膏半斤者矣﹐曾見於劉蔚楚君《遇安齋證治叢錄》﹐劉君原廣東香山人也。治鼠疫病亦有一劑用生石膏半斤者矣﹐曾見於李健頤君《鼠疫新篇》﹐李君原福建平潭人也。若在北方治此等證﹐豈藥之分量可再加增乎﹖由此知醫者之治病用藥﹐不可定存南北之見也。且愚亦嘗南至漢臯矣﹐曾在彼處臨證處方﹐未覺有異於北方﹐惟用發表之劑則南方出汗較易﹐其分量自宜從輕。然此乃地气寒暖之關系﹐非其身體彊弱之關系也。旣如此﹐一人之身則冬時發汗與夏時發汗﹐其所用藥劑之輕重自迥殊也。

嘗細驗天地之气化﹐恆數十年而一變。仲景當日原先著《傷寒論》﹐後著《金匱要略》《傷寒論》小靑龍湯﹐原有五種加法﹐而獨無加石膏之例。因當時無當加石膏之病也。至著《金匱》時﹐則有小靑龍加石膏湯矣﹐想其時已現有當加石膏之病也。憶愚弱冠時﹐見醫者治外感痰喘證﹐但投以小靑龍湯原方卽可治愈。

後數年愚臨證遇有外感痰喘證﹐但投以小靑龍湯不效﹐必加生石膏數錢方效。又遲數年必加生石膏兩許﹐或至二兩方效。由斯知爲醫者當隨气化之轉移﹐而時時與之消息﹐不可拘定成方而不知變通也。

五﹑醫案﹝十五﹞溫病門

○秋溫兼伏气化熱

天津徐姓媼﹐年五十九歲﹐於中秋上旬得溫病﹐帶有伏气化熱。

病因從前原居他處﹐因遷居勞碌﹐天气燥熱﹐有汗受風﹐遂得斯病。

證候晨起﹐覺周身微發熱兼酸懶不舒﹐過午﹐陡覺表裏大熱﹐且其熱浸增。及晚四點鐘往視時﹐見其臥牀閉目﹐精神昏昏。呻吟不止。診其脈左部沈弦﹐右部洪實﹐數近六至。問其未病之前﹐曾有拂意之事乎﹖其家人曰﹕誠然﹐其稟性褊急﹐恆多憂思﹐且又易動肝火。欲見其舌苔﹐大聲呼數次﹐始知啟口﹐視其舌上似無苔而有腫脹之意﹐問其大便﹐言素恆漧燥。

診斷其左脈沈弦者﹐知其肝气郁滯不能條達﹐是以呻吟不止﹐此欲借呻吟以舒其气也。其右脈洪實者﹐知此證必有伏气化熱﹐竄入陽明﹐不然則外感之溫病﹐半日之間何至若斯之劇也。此當用白虎湯以淸陽明之熱﹐而以調气舒肝之藥佐之。

處方生石膏﹝二兩搗細﹞知母﹝八錢﹞生萊菔子﹝三錢搗碎﹞靑連翹﹝三錢﹞

甘艸﹝二錢﹞粳米﹝四錢﹞

共煎湯兩盅﹐分兩次溫服。

方解萊菔子爲善化鬱气之藥。其性善升亦善降﹐炒用之則降多於升﹐生用之則升多於降。

凡肝气之郁者宜升﹐是以方中用生者。至於連翹﹐原具有透表之力﹐而用於此方之中﹐不但取其能透表也﹐其性又善舒肝﹐凡肝气之郁而不舒者﹐連翹皆能舒之也。是則連翹一味﹐旣可佐白虎以淸溫熱﹐更可輔萊菔以開肝气之郁滯。

復診將藥兩次服完﹐周身得汗﹐熱退十之七八﹐精神驟然淸爽。左脈仍有弦象而不沈﹐右脈已無洪象而仍似有力﹐至數之數亦減。問其心中仍有覺熱之時﹐且腹中知饑而懶於進食﹐此則再宜用涼潤滋陰之品淸其餘熱。

處方玄參﹝一兩﹞沙參﹝五錢﹞生杭芍﹝四錢﹞生麥芽﹝三錢﹞

鮮茅根﹝四錢﹞滑石﹝三錢﹞甘艸﹝二錢﹞

共煎湯一大盅﹐溫服。方中用滑石者﹐欲其餘熱自小便瀉出也。

效果將藥連服兩劑﹐大便通下﹐其熱全消﹐能進飲食﹐脈象亦和平矣。而至數仍有數象﹐俾再用玄參兩半﹐潞參三錢﹐煎服數劑以善其後。

五﹑醫案﹝十五﹞溫病門

○溫病兼嘔吐

天津劉××﹐年三十二歲﹐於季夏得溫熱病﹐兼嘔吐不受飲食。

病因因在校中宿臥﹐一日因校中無人﹐其衾褥被人竊去﹐追之不及﹐因努力奔跑﹐周身出汗﹐乘涼歇息﹐遂得斯病。

證候心中煩熱﹐周身時時汗出﹐自第二日﹐嘔吐不受飲食。今已四日﹐屢次服藥亦皆吐出﹐卽渴時飲水亦恆吐出。舌苔白濃﹐大便四日未行。其脈左部弦硬﹐右部弦長有力﹐一息五至。

診斷其脈左部弦硬者﹐肝膽之火熾盛也。右部弦長者﹐沖气挾胃气上衝也。弦長而兼有力者﹐外感之熱已入陽明之府也。此證因被盜怒動肝气﹐肝火上衝﹐並激動沖气挾胃气亦上衝﹐而外感之熱又復熾盛於胃中以相助爲虐﹐是以煩熱汗出不受飲食而吐藥吐水也。此當投以淸熱鎭逆之劑。

處方生石膏﹝二兩細末﹞生赭石﹝六錢細末﹞鏡面朱砂﹝五錢細末﹞

和勻分作五包﹐先送服一包﹐過兩點鐘再送服一包﹐病愈卽停服﹐不必盡劑。方用散劑不用湯劑者止嘔吐之藥丸散優於湯劑也。

效果服至兩包﹐嘔吐已愈﹐心中猶覺煩熱。服至四包﹐煩熱全愈﹐大便亦通下矣。

幫助石膏爲石質之藥﹐本重墜且又寒涼﹐是以白虎湯中以石膏爲主﹐而以甘艸緩之﹐以粳米和之﹐欲其服後畱戀於胃中﹐不至速於下行。故用石膏者﹐忌再與重墜之藥並用﹐恐其寒涼侵下焦也﹐並不可與開破之藥同用﹐因開破之藥力原下行也。乃今因肝气膽火相並上衝﹐更激動沖气挾胃气上衝﹐且更有外感之熱助之上衝﹐因致臟腑之气化有升無降﹐是以飲食與藥至胃中皆不能存畱﹐此但恃石膏之寒涼重墜原不能勝任﹐故特用赭石之最有壓力者以輔之。此所以旋轉臟腑中之气化﹐而使之歸於常也。設非遇此等證脈﹐則石膏原不可與赭石並用也。

五﹑醫案﹝十五﹞溫病門

○溫病兼嘔吐

天津楊姓媼﹐年過五旬﹐於季春得溫病兼嘔吐。

病因家庭勃溪﹐激動肝膽之火﹐繼因汗出受風﹐遂得此證。

證候表裏壯熱﹐嘔吐甚劇﹐不能服藥﹐少進飲食亦皆吐出。舌苔白濃﹐中心微黃。大便三日未行。其脈左部弦長﹐右部洪長﹐重按皆實。

診斷此少陽陽明合病也。爲其外感之熱已入陽明胃府﹐是以表裏俱壯熱﹐而舌苔已黃﹐爲其激動之火積於少陽肝膽﹐是以其火上衝頻作嘔吐。治此證者欲其受藥不吐﹐當變湯劑爲散﹐且又分毫無藥味﹐庶可奏效。

處方生石膏﹝一兩細末﹞鮮梨﹝兩大个﹞

將梨去皮﹐切片﹐蘸石膏末﹐細細嚼服。

復診將梨片與石膏末嚼服一彊半未吐﹐遲兩點鐘又將所餘者服完﹐自此不復嘔吐﹐可進飲食﹐大便通下一次。診其脈猶有餘熱﹐問其心中亦仍覺熱﹐而較前則大輕減矣。擬攺用湯劑。以淸其未盡之熱。

處方生石膏﹝一兩搗細﹞生杭芍﹝八錢﹞玄參﹝三錢﹞沙參﹝三錢﹞

連翹﹝二錢﹞甘艸﹝二錢﹞鮮白茅根﹝三錢﹞

藥共七味﹐先將前六味水煎十餘沸﹐入鮮白茅根再煎三四沸﹐取湯一大盅﹐溫服。

效果將藥如法煎服一劑﹐熱又減退若干﹐脈象已近和平﹐遂卽原方將石膏攺用六錢﹐芍藥攺用四錢﹐又服一劑﹐病遂全愈。

或問石膏爲淸陽明之主藥﹐此證原陽明少陽均有實熱﹐何以用石膏但淸陽明之熱而病卽可愈﹖答曰﹕凡藥服下﹐原隨气血流行無處不到。石膏𨿽善淸陽明之熱﹐究之﹐凡臟腑間蘊有實熱﹐石膏皆能淸之。且凡嘔吐者皆气上逆也﹐石膏末服﹐其石質之重墜大能折其上逆之气使之下行﹐又有梨片之甘涼開胃者以輔之﹐所以奏效甚捷也。若當秋夏之交無鮮梨時﹐可以西瓜代之。

五﹑醫案﹝十五﹞溫病門

○溫病兼衄血便血

天津陳姓童子﹐年十五歲﹐於仲秋得溫病﹐兼衄血便血。

病因初因周身發熱出有斑點﹐有似麻疹。醫用涼藥淸之﹐斑點卽回﹐連服涼藥數劑﹐周身熱已退﹐而心中時覺煩躁。逾旬日因薄受外感﹐其熱陡然反復。

證候表裏壯熱﹐衄血兩次﹐小便時或帶血。嘔吐不受飲食﹐服藥亦多吐出。心中自覺爲熱所灼﹐怔忡莫支。其脈搖搖而動﹐數逾五至﹐左右皆有力﹐而重按不實。舌苔白而欲黃﹐大便三日未行。本擬投以白虎加人參湯﹐恐其服後作嘔。

處方生石膏﹝三兩細末﹞生懷山藥﹝二兩﹞

共煎湯一大碗﹐俾徐徐溫飲下。爲防其嘔吐﹐一次只飲一大口﹐限定四小時將藥服完。

方解凡嘔吐之證﹐飲湯則吐﹐服粥恆可不吐。生山藥二兩煎取濃汁與粥無異﹐且無藥味﹐服後其粘滯之力自能畱戀於胃中。且其溫補之性﹐又能固攝下焦以止便血﹐培養心气以治怔忡也。而以治此溫而兼虛之證﹐與石膏相伍爲方﹐以石膏淸其溫﹐以山藥補其虛﹐𨿽非白虎加人參湯﹐而亦不啻白虎加人參湯矣。

復診翌日復診﹐熱退十之七八﹐心中亦不怔忡﹐少進飲食亦不嘔吐﹐衄血便血皆愈。脈象力減﹐至數仍數。

處方玄參﹝二兩﹞潞參﹝五錢﹞連翹﹝五錢﹞

效果仍煎湯一大碗﹐徐徐溫飲下﹐盡劑而愈﹐大便亦卽通下。

方解蓋其大熱已退而脈仍數者﹐以其有陰虛之熱也。玄參﹑潞參並用﹐原善退陰虛作熱﹐而猶恐其伏有疹毒﹐故又加連翹以托之外出也。

幫助此證若能服藥不吐﹐投以大劑白虎加人參湯﹐大熱退後其脈卽可不數。乃因其服藥嘔吐﹐遂變通其方﹐重用生山藥二兩與生石膏同煎服。因山藥能健脾滋腎﹐其補益之力𨿽不如人參﹐實有近於人參處也。至大熱退後﹐脈象猶數﹐遂重用玄參二兩以代石膏﹐取其能滋眞陰兼能淸外感餘熱﹐而又伍以潞參﹑連翹各五錢。潞參卽古之人參。此由白虎加人參之義化裁而出﹐故虛熱易退﹐而連翹又能助玄參涼潤之力外透肌膚﹐則餘熱亦易淸也。

五﹑醫案﹝十五﹞溫病門

○溫疹

天津楊姓幼子﹐年四歲﹐於季春發生溫疹。

病因春暖時气流行﹐比戶多有發生此病者﹐因受傳染。

證候周身出疹甚密﹐且灼熱異常。閉目昏昏﹐時作譫語。气息迫促﹐其唇漧裂紫黑﹐上多凝血。

脈象數而有力。大便不實﹐每日溏瀉兩三次。

診斷凡上焦有熱之證﹐最忌下焦滑瀉。此證上焦之熱已極﹐而其大便又復溏瀉﹐欲淸其熱﹐又恐其溏瀉益甚﹐且在發疹﹐更虞其因溏瀉毒內陷也。是以治此證者﹐當上淸其熱下止其瀉﹐兼托疹毒外出﹐證候𨿽險﹐自能治愈。

處方生懷山藥﹝一兩﹞滑石﹝一兩﹞生石膏﹝一兩搗細﹞生杭芍﹝六錢﹞

甘艸﹝三錢﹞連翹﹝三錢﹞蟬蛻﹝錢半去土﹞

共煎一大盅﹐分多次徐徐溫飲下。

效果分七八次將藥服完。翌日視之其熱大減﹐諸病皆見愈。惟不能穩睡﹐心中似騷擾不安﹐其脈象仍似有力。遂將方中滑石﹑石膏皆減半﹐煎湯送安宮牛黃丸半丸﹐至煎渣再服時﹐又送服半丸﹐病遂全愈。

五﹑醫案﹝十五﹞溫病門

○溫疹兼喉痧

天津沈姓學生﹐年十六歲﹐於仲春得溫疹兼喉痧證。

病因因在體育場中遊戲﹐努力過度﹐周身出汗爲風所襲﹐遂得斯病。

證候初病時微覺惡寒頭疼﹐翌日卽表裏俱壯熱﹐咽喉悶疼。延醫服藥病未見輕﹐喉中疼悶似加劇﹐周身又復出疹﹐遂延愚爲延醫。其肌膚甚熱﹐出疹甚密﹐連無疹之處其肌膚亦紅﹐誠西人所謂猩紅熱也。其心中亦自覺熱甚﹐其喉中扁桃腺處皆紅腫﹐其左邊有如楡莢一塊發白。自言不惟飲食疼難下咽﹐卽呼吸亦甚覺有礙。診其脈左右皆洪滑有力﹐一分鐘九十八至。愚爲刺其少商出血﹐復爲鍼其合谷﹐又爲擬一淸咽﹑表疹﹑瀉火之方俾服之。

處方生石膏﹝二兩搗細﹞玄參﹝六錢﹞天花粉﹝六錢﹞射幹﹝三錢﹞

牛蒡子﹝三錢搗碎﹞浙貝母﹝三錢﹞靑連翹﹝三錢﹞鮮蘆根﹝三錢﹞

甘艸﹝錢半﹞粳米﹝三錢﹞

共煎湯兩大盅﹐分兩次溫服下。

復診翌日過午復爲診視﹐其表裏之熱皆稍退﹐脈象之洪滑亦稍減﹐疹出又稍加多。從前三日未大便﹐至此則通下一次。再視其喉﹐其紅腫似加增﹐白處稍大﹐病患自言此時飲水必須努力始能下咽﹐呼吸之滯礙似又加劇。愚曰﹕此爲極危險之病﹐非刺患處出血不可。遂用圭式小刀﹐於喉左右紅腫之處﹐各刺一長口放出紫血若干﹐遽覺呼吸順利。擬再投以淸熱消腫托表疹毒之劑。

處方生石膏﹝一兩搗細﹞天花粉﹝六錢﹞赤芍﹝三錢﹞板藍根﹝三錢﹞

牛蒡子﹝三錢搗細﹞生蒲黃﹝三錢﹞浙貝母﹝三錢﹞靑連翹﹝三錢﹞鮮蘆根﹝三錢﹞

共煎一大盅半﹐分兩次溫服。

方解赤芍藥﹐張隱庵﹑陳修園皆疑是山中野艸之根﹐以其紋理甚粗﹐與園中所植之芍藥根迥異也。然此物出於東三省﹐愚親至其地﹐見山坡多生此種芍藥﹐開單瓣紅花﹐其花小於尋常芍藥花約三倍﹐而其葉則確系芍藥無疑。蓋南方亦有赤芍藥﹐而其根仍白﹐玆則花赤其根亦赤﹐是以善入血分活血化瘀也。又浙貝治嗽﹐不如川貝﹐而以之治瘡﹐浙貝似勝於川貝﹐以其味苦性涼能淸熱解毒也。

效果將藥連服兩劑﹐其病脫然全愈。

幫助《內經》靈樞癰疽篇謂﹕「癰發於嗌中﹐名曰猛疽﹐猛疽不治﹐化爲膿﹐膿不瀉﹐塞咽半日死。」此證咽喉兩旁紅腫日增﹐卽癰發嗌中名爲猛疽者也。其膿成不瀉則危在目前﹐若其劇者必俟其化膿而後瀉之﹐又恆有迫不及待之時﹐是以此證因其紅腫已甚有礙呼吸﹐急刺之以出其紫血而紅腫遂愈﹐此所謂防之於預也。且化膿而後瀉之﹐其瘡口恆至潰爛﹐若未成膿而瀉﹐其紫血所刺之口半日卽合矣。

喉證原有內傷外感之殊﹐其內傷者𨿽宜注重淸熱﹐亦宜少佐以宣散之品。如《白喉忌表抉微》方中之用薄荷﹑連翹是也。由外感者𨿽不忌用表散之品﹐然宜表散以辛涼﹐不宜表散以溫熱﹐若薄荷﹑連翹﹑蟬蛻﹑蘆根諸藥﹐皆表散之佳品也。或有謂喉證若由於外感﹐𨿽麻黃亦可用者﹐然用麻黃必須重用生石膏佐之。若《傷寒論》之麻杏甘石湯﹐誠爲治外感喉証之佳方也。

特是﹐其方原非治喉証之方﹐是以方中石膏僅爲麻黃之兩倍﹐若借以治外感喉證﹐則石膏當十倍於麻黃。若遇外感實火熾盛者﹐石膏尢宜多加方爲穩妥。是以愚用此方以治外感喉證時﹐麻黃不過用至一錢﹐而生石膏恆用至兩余﹐或重用至二兩也。然此猶論喉証之紅腫不甚劇者﹐若至腫甚有礙呼吸﹐不惟麻黃不可用﹐卽薄荷亦不可用﹐是以治此證方中止用連翹﹑蘆根也。以上所論者﹐無論內傷外感﹐皆咽喉証之屬熱者也。而咽喉中之變證﹐間有眞寒假熱者﹐又當另議治法。

五﹑醫案﹝十五﹞溫病門

○溫病兼喉痧痰喘

天津馬××﹐年二十八歲﹐於季秋得溫病兼喉痧痰喘證。

病因初因外出受風感冒甚微﹐醫者用熱藥發之﹐陡成溫病﹐而喉病喘病遂同時發現。

證候表裏俱壯熱﹐喘逆咳嗽﹐時吐痰涎﹐咽喉左邊紅腫作疼﹝卽西人所謂扁桃體炎﹞。其外邊項左側亦腫脹﹐呼吸皆有窒礙。爲其病喉且兼喘逆﹐則吸气尢形困難﹐必十分努力始能將气吸入。

其舌苔白而薄﹐中心微黃。小便赤澀﹐大便四日未行。其脈左右皆弦長﹐右部重診有力﹐一分鐘九十六至。

診斷此乃外感之熱已入陽明之府﹐而沖气又挾胃气肝火上衝也。爲其外感之熱已入陽明之府﹐是以右脈之力勝於左脈﹐爲其沖气挾胃气肝火上衝﹐是以左右脈皆弦長。病現喘逆及咽喉腫疼﹐其腫痛偏左者﹐正當肝火上升之路也。擬治以麻杏甘石湯﹐兼加鎭衝降胃納气利痰之品以輔之﹐又宜兼用鍼刺放血以救目前之急。

處方麻黃﹝一錢﹞生石膏﹝二兩搗細﹞生赭石﹝一兩軋細﹞生懷山藥﹝八錢﹞

杏仁﹝三錢去皮炒搗﹞連翹﹝三錢﹞牛蒡子﹝三錢搗碎﹞射幹﹝二錢﹞甘艸﹝一錢﹞

共煎湯兩盅﹐分兩次溫服。

又於未服藥之前﹐用三稜鍼刺其兩手少商出血﹐用有尖小刀刺其咽喉腫處﹐開兩小口令其出血﹐且用硼砂﹑西藥鹽酸蓋理﹐融以三十倍之水﹐俾其含漱。又於兩手合谷處爲之行鍼。其咽喉腫處驟然輕減﹐然後服藥。

復診將藥服後﹐其喘頓愈彊半﹐呼吸似無妨礙﹐表裏之熱亦愈彊半。脈象亦較前平和﹐其右部仍然有力。胸膈似覺鬱悶﹐有時覺气上衝﹐仍然咳嗽﹐大便猶未通下。擬再治以開郁降气淸熱理嗽之劑。

處方糖栝蔞﹝二兩切碎﹞生石膏﹝一兩搗細﹞生赭石﹝五錢軋細﹞生杭芍﹝三錢﹞

川貝母﹝三錢﹞碎竹茹﹝三錢﹞牛蒡子﹝三錢搗碎﹞

共煎湯一大盅﹐溫服。

效果將藥煎服一劑﹐大便通下﹐諸病皆愈。惟一日之間猶偶有咳嗽之時﹐俾用川貝母細末和梨蒸食之以善其後。

幫助凡用古人成方治病﹐其藥味或可不動﹐然必細審其藥之分量或加或減﹐俾與病機相宜。如麻杏甘石湯原方﹐石膏之分量僅爲麻黃之兩倍﹐而此證所用麻杏甘石湯則石膏之分量二十倍於麻黃矣。蓋《傷寒論》之麻杏甘石湯原非爲治喉證而設﹐今借之以治喉證。原用麻黃以散風定喘﹐又因此証之喉腫太甚﹐有礙呼吸﹐而方中猶用麻黃﹐原爲行險之道﹐故麻黃僅用一錢﹐而又重用生石膏二兩以監制之。且於臨服藥時先用刀開其患處﹐用鍼刺其少商與合谷﹐此所以於險中求穩也。嘗聞友人楊××言﹐有一名醫深於《傷寒論》﹐自著有《注解傷寒論》之書行世﹐偶患喉證﹐自服麻杏甘石湯竟至不起﹐使其用麻杏甘石湯時﹐亦若愚所用者如此加減﹐又何患喉證不愈乎﹖縱使服藥不能卽愈﹐又何至竟不起乎﹖由此知非古人之方誤人。麻杏甘石湯﹐原爲發汗後及下後汗出而喘無大熱者之的方﹐原未言及治喉證也。而欲借之以治喉證﹐能勿將藥味之分量爲之加減乎﹖嘗總核《傷寒論》諸方用於今日﹐大抵多稍偏於熱﹐此非仲景之不善制方也。自漢季至今﹐上下相隔已一千六百餘年﹐其天地之气化﹐人生之稟賦﹐必有不同之處﹐是以欲用古方皆宜細爲斟酌也。

五﹑醫案﹝十五﹞溫病門

○溫病兼喉疼

天津胡××﹐年五十四歲﹐於仲秋感受溫病兼喉疼證。

病因勞心過度﹐暗生內熱。且日飲牛乳兩次作點心﹐亦能助熱﹐內熱上潮﹐遂覺咽喉不利﹐至仲秋感受風溫﹐陡覺咽喉作疼。

證候表裏俱覺發熱﹐咽喉疼痛﹐妨礙飲食。心中之熱時覺上衝﹐則咽喉之疼卽因之益甚。

周身酸懶無力﹐大便漧燥﹐脈象浮滑而長﹐右關尢重按有力﹐舌上白苔滿布。

診斷此證脈象猶浮﹐舌苔猶白﹐蓋得病甫二日﹐表證猶未罷也。而右關重按有力﹐且時覺有熱上衝咽喉者﹐是內傷外感相並而爲病也。宜用重劑淸其胃腑之熱﹐而少佐以解表之品﹐表解裏淸﹐喉之疼痛當自愈矣。

處方生石膏﹝四兩搗細﹞西藥阿斯匹林﹝一瓦﹞

單將生石膏煎湯一大盅﹐乘熱將阿斯匹林融化其中服之。因阿斯匹林實爲酸涼解肌之妙藥﹐與大量之石膏並用﹐服後須臾其內傷外感相並之熱﹐自能化汗而解也。

效果服後約半點鐘﹐其上半身微似有汗﹐而未能徧身透出﹐遲一點鐘﹐覺心中之熱不復上衝﹐咽喉疼痛輕減。時在下午一點鐘﹐至晚間臨睡時﹐仍照原方再服一劑﹐周身皆得透汗﹐安睡一夜﹐翌晨﹐諸病若失矣。

五﹑醫案﹝十五﹞溫病門

○溫病兼陰虛

鄰村髙××﹐年二十五歲﹐於仲夏得溫病。

病因仲夏上旬﹐麥秋將至﹐遠出辦事﹐又欲急回收麥﹐長途趨行於烈日之中。辛苦殊甚﹐因得溫病。其叔父××與其表叔毛××皆邑中名醫﹐又皆善治溫病。二人共治旬日無效﹐蓋因其勞力過甚﹐體虛不能托病外出也。

證候愚診視時﹐其兩目淸白﹐竟無所見﹐兩手循衣摸牀﹐亂動不休﹐譫語無倫﹐分毫不省人事。

其大便從前滑瀉﹐此時𨿽不滑瀉﹐每月仍溏便一兩次﹐脈象浮而無力﹐右寸之浮尢甚﹐兩尺按之卽無﹐一分鐘數至一百二十至。舌苔薄黃﹐中心幹而微黑。

診斷此證兩目淸白無火﹐而竟無所見者﹐腎陰將竭也。其兩手亂動不休者﹐肝風已動也。病勢至此﹐危險已至極點。幸喜脈浮爲病還在太陽﹐右寸浮尢甚﹐又爲將汗之兆。其所以將汗而不汗者﹐人身之有汗﹐如天地之有雨﹐天地陰陽和而後雨﹐人身亦陰陽和而後汗。此證兩尺脈甚弱﹐陽升而陰不應﹐是以不能作汗。當用大滋眞陰之品﹐濟陰以應其陽必能自汗﹐汗出則病愈矣。然非彊發其汗也﹐彊發其汗則汗出必脫。調劑陰陽以聽其自汗﹐是以汗出必愈也。

處方熟懷地黃﹝二兩﹞生懷山藥﹝一兩﹞玄參﹝一兩﹞大甘枸杞﹝一兩﹞

甘艸﹝三錢﹞眞阿膠﹝四錢﹞

藥共六味﹐將前五味煎湯一大碗去渣﹐入阿膠融化﹐徐徐分數次溫飲下。

效果時當上午十點鐘﹐將藥煎服至下午兩點鐘將藥服完。形狀較前安靜﹐再診其脈頗有起色。俾再用原方煎湯一大碗﹐陸續服之﹐至秉燭時徧身得透汗﹐其病霍然愈矣。此案曾載於《全國名醫驗案類編》﹐何廉臣對於此案似有疑意﹐以爲誠如案中所述病況﹐實爲不可挽救之證也。故今將此案又登斯編﹐以徵此案之事實。

幫助嘗實驗天地之气化﹐恆數十年而一變﹐醫者臨證用藥﹐卽宜隨气化而轉移﹐因病者所得之病已先隨气轉移也。愚未習醫時﹐見醫者治傷寒溫病﹐皆喜用下藥﹐見熱已傳裏其大便稍實者﹐用承气湯下之則愈﹐如此者約二十年。及愚習醫學時﹐其如此治法者則恆多僨事﹐而愚所閱之醫書﹐又皆系趙氏《醫貫》《景嶽全書》《馮氏錦囊》諸喜用熟地之書﹐卽外感證亦多喜用之。愚之治愈此證﹐實得力於諸書之講究。而此証之外﹐又有重用熟地治愈寒溫之壞證﹐諸多驗案﹝地黃解後載有數案可參觀﹞。此乃用藥適與時會﹐故用之有效也。且自治愈此証之後﹐毛××﹑髙××深與愚相契﹐亦仿用愚方而治愈若干外感之虛證﹐而一變其從前之用藥矣。後至愚年過四旬﹐覺天地之气化又變﹐病者多系气分不足﹐或气分下陷﹐外感中亦多兼見此證﹐卽用白虎湯時多宜加人參方效。其初得外感應發表時﹐亦恆爲加黃方效。如是者又有年。

乃自一九二一年以來﹐病多亢陽﹐宜用大劑涼潤之藥濟陰以配其陽﹐其外感實熱之證﹐多宜用大劑白虎湯﹐更佐以涼潤之品。且人臟腑之气化多有升無降﹐或腦部充血﹐或夜眠不寐﹐此皆气化過升之故﹐亦卽陽亢無制之故。治之者宜鎭安其气化﹐潛藏其陽分﹐再重用涼潤之藥輔之﹐而病始可治。此誠以天地之气化又有轉移﹐人所生之病卽隨之轉移﹐而醫者之用藥自不得不隨之轉移也。由此悟自古名醫所著之書﹐多有所偏者非偏也﹐其所逢之時气化不同也。愚爲濫竽醫界者已五十年﹐故能舉生平之所經歷而細細陳之也。

五﹑醫案﹝十五﹞溫病門

○溫病兼喘脹

邑中王××之女﹐年十五歲﹐於仲春得溫病久不愈。

病因仲春上旬﹐感受風溫﹐醫者延醫失宜﹐遷延旬餘﹐病益增劇﹐醫者諉爲不治﹐始延愚爲診視。

證候心下脹滿甚劇﹐喘不能臥﹐自言心中幹甚﹐似難支持。其舌苔白而微黃。小便赤少﹐大便從前滑瀉﹐此時𨿽不滑瀉﹐然仍每日下行。脈搏一息五至彊﹐左部弦而有力﹐右部似大而有力﹐然皆不任重按。

診斷此其溫病之熱﹐本不甚劇。因病久眞陰虧損致小便不利﹐所飲之水停於腸胃則脹滿﹐迫於心下則作喘。其心中自覺幹甚﹐固系溫病之熱未淸﹐亦足徵其眞陰虧損陰精不能上奉也﹝《內經》謂陰精上奉﹐其人壽﹞。當滋其眞陰﹐利其小便﹐眞陰足則以水濟火﹐而心中自然不幹﹔小便利則水從下消﹐而脹滿喘促自愈。至於些些溫病之餘熱﹐亦可皆隨小便瀉出而不治自愈矣。

處方鮮白茅根去淨皮及節間細根﹝六兩銼碎﹞﹐用水三大碗﹐煎一沸﹐俟半點鐘﹐視其茅根若不沈水底﹐再煎一沸﹐至茅根皆沈水底其湯卽成。去渣當茶﹐徐徐溫飲之。

效果如法煎飲茅根兩日﹐其病霍然全愈。蓋白茅根涼潤滋陰﹐又善治肝腎有熱﹐小便不利﹐且具有發表之性﹐能透溫病之熱外出。一藥而三善備﹐故單用之而能立建奇功也。然必剖取鮮者用之﹐且復如此煎法﹝過煎則無效﹞方能有效。

凡藥之性﹐能利水者多不能滋陰﹐能下降者多不能上升﹐能淸裏者多不能達表。惟茅根旣善滋陰﹐又善利水﹐旣善引水气下行﹐又善助腎陰上升。且內淸臟腑之熱﹐外托肌表之邪﹐而尢善淸肺利痰定其喘逆。

五﹑醫案﹝十五﹞溫病門

○溫病兼虛熱

邑城東劉氏女﹐年十五歲﹐於季春患溫病久不愈。

病因因天气漸熱﹐猶勤紡織﹐勞力之餘出外乘涼﹐有汗被風遂成溫病。

證候初得周身發熱﹐原宜辛涼解肌﹐醫者竟用熱藥發之﹐汗未出而熱益甚﹐心中亦熱而且渴。此時若用大劑白虎加人參湯淸之﹐病亦可愈﹐而又小心不敢用。惟些些投以涼潤小劑﹐遷延二十餘日﹐外感之熱似漸退。然午前稍輕而午後則仍然灼熱﹐且多日不能飲食﹐形體異常淸瘦。左脈弦細無根﹐右部關脈稍實﹐一息六至。舌苔薄而微黃﹐毫無津液。大便四五日一行﹐頗漧燥。

診斷此因病久耗陰﹐陰虛生熱﹐又兼外感之熱畱滯於陽明之府未盡消也。當以淸外感之熱爲主﹐而以滋補眞陰之藥輔之。

處方生石膏﹝一兩搗細﹞野黨參﹝三錢﹞生懷地黃﹝一兩﹞生懷山藥﹝一兩﹞

生杭芍﹝四錢﹞滑石﹝三錢﹞甘艸﹝三錢﹞

共煎湯一大盅﹐分兩次溫服下。

復診將藥煎服兩劑後﹐外感之熱已退﹐右關脈已平和﹐惟過午猶微發熱﹐此其陰分猶虛也。當再滋補其陰分。

處方玄參﹝一兩﹞生懷山藥﹝一兩﹞甘枸杞﹝五錢大者﹞生杭芍﹝五錢﹞

滑石﹝二錢﹞熟地黃﹝一兩﹞生雞內金﹝一錢黃色的搗﹞甘艸﹝二錢﹞

共煎一大盅﹐分兩次溫服。

效果日服藥一劑﹐連服三日﹐灼熱全愈。

幫助按此方於大隊滋陰藥中猶少加滑石者﹐恐外感之熱邪未盡﹐引之自小便出也。愚凡治外感之熱兼有虛熱者﹐恆生山藥與滑石並用﹐瀉熱補虛一舉兩得。至上有外感燥熱而下焦復滑瀉者﹐用之以淸熱止瀉﹝宜各用一兩﹞﹐尢屢次奏效。二藥相伍﹐原有化合之妙用﹐若再加芍藥﹑甘艸﹐卽拙擬之滋陰淸燥湯﹐可參觀也。

五﹑醫案﹝十五﹞溫病門

○溫病兼吐血

滄州﹐吳姓媼﹐年過七旬﹐偶得溫病兼患吐血。

病因年歲𨿽髙﹐家庭事務仍自操勞﹐因勞心過度﹐心常發熱﹐時當季春﹐有汗受風﹐遂得溫病﹐且兼吐血。

證候三四日間表裏俱壯熱﹐心中熱極之時恆吐血一兩口﹐急飲新汲井泉水其血卽止。舌苔白濃欲黃﹐大便三日未行。脈象左部弦長﹐右部洪長﹐一息五至。

診斷此證因家務勞心過度﹐心肝先有蘊熱﹐又兼外感之熱傳入陽明之府。兩熱相並﹐逼血妄行﹐所以吐血。然其脈象火熱𨿽盛﹐而正猶不虛﹐𨿽在髙年﹐知猶可治。其治法當以淸胃腑之熱爲主﹐而兼淸其心肝之熱﹐俾內傷外感之熱俱淸﹐血自不吐矣。

處方生石膏﹝三兩軋細﹞生懷地黃﹝一兩五錢﹞生懷山藥﹝一兩﹞生杭芍﹝一兩﹞

知母﹝三錢﹞甘艸﹝三錢﹞烏犀角﹝一錢五分﹞廣三七﹝二錢軋細﹞

藥共八味﹐將前六味煎湯三盅﹐犀角另煎湯半盅和勻﹐分三次溫服下。每服藥一次﹐卽送服三七末三分之一。

效果將藥三次服完﹐血止熱退﹐脈亦平和﹐大便猶未通下﹐俾煎渣再服﹐犀角亦煎渣取湯﹐和於湯藥中服之﹐大便通下全愈。

幫助愚平素用白虎湯﹐凡年過六旬者必加人參﹐此證年過七旬而不加人參者﹐以其證兼吐血也。爲不用人參﹐所以重用生山藥一兩﹐取其旣能代粳米和胃﹐又可代人參稍補益其正气也。

五﹑醫案﹝十五﹞溫病門

○溫病兼沖气上衝

奉天鄭××﹐年五十二歲﹐於季春得溫病﹐兼沖气自下上衝。

病因其人素有痰飲﹐偶有拂意之事﹐肝火內動﹐其沖气卽挾痰飲上湧﹐連連嘔吐痰水。季春之時﹐因受感冒成溫病。溫熱內傳﹐觸動沖气又復上衝。

證候表裏俱壯熱﹐嗜飲涼水﹐痰涎上泛﹐屢屢咳吐﹐呃逆噦气﹐連連不除﹐兩脇作脹。舌苔白濃﹐而中心微黃。大便三日未行。其脈左部弦硬而長﹐右部洪滑而長﹐皆重按有力。

此溫病之熱﹐已入陽明之府﹐又兼肝火挾沖气上衝也。是以其左脈弦硬爲肝火熾盛﹐其弦硬而長卽爲衝脈上衝之現象也﹔其右脈洪滑﹐爲溫熱已入陽明胃腑﹐其洪滑而長﹐亦沖气上衝之現象也。因衝脈𨿽居於上﹐而與陽明厥陰皆有連帶之關系也。欲治此證﹐當重用白虎湯以淸陽明之熱﹐而以瀉肝降衝理痰之品輔之。

處方生石膏﹝三兩搗細﹞生赭石﹝一兩軋細﹞生龍骨﹝八錢搗碎﹞生牡蠣﹝八錢搗碎﹞

白知母﹝八錢﹞生杭芍﹝六錢﹞淸半夏﹝三錢﹞濃朴﹝錢半﹞

甘艸﹝二錢﹞粳米﹝四錢﹞

共煎湯三盅﹐分三次溫飲下。

效果將藥分三次服完﹐熱退气平﹐痰涎亦減十之七八﹐脈象亦近平和。其大便猶未通下﹐遂卽原方將石膏﹑龍骨﹑牡蠣各減半﹐再煎服一劑﹐大便通下﹐病全愈。

幫助方書用石膏未有與赭石並用者﹐卽愚生平用石膏亦未嘗與赭石並用﹐恐其寒涼之性與赭石之重墜者並用﹐而直趨下焦也。然遇有當用之病則病當之﹐非人當之。有如此證﹐不重用石膏則陽明之大熱不除﹐不重用赭石則上逆之沖气莫制﹐此所以並用之而無妨礙也。設若此證﹐但陽明熱實而無沖气上逆﹐服此藥後其大盒飯卽通下﹐或更至於滑瀉。而陽明胃腑之熱轉難盡消﹐爲其兼有沖气上逆﹐故必俟服之第二劑大便始能通下﹐此正所謂病當之﹐非人當之之明徵也。龍骨﹑牡蠣之性﹐皆善鎭肝斂衝﹐以之治痰原非所長﹐而陳修園謂龍骨﹑牡蠣同用﹐能引逆上之火泛濫之水下歸其宅﹐爲治痰之神品。其所謂痰﹐皆逆上之火泛濫之水所成﹐卽此証之沖气上衝痰飲上泛者是也。是以方中龍骨﹑牡蠣各重用八錢﹐輔翼赭石以成降逆消痰之功﹐而非可泛以之治痰也。至於二藥必生用者﹐非但取其生則性涼能淸熱也﹐《傷寒論》太陽篇用龍骨﹑牡蠣者三方﹐皆表證未罷﹐後世解者謂﹐龍骨﹑牡蠣﹐斂正气而不斂邪气﹐是以仲師於表證未罷者亦用之。然三方中之龍骨﹑牡蠣下皆未注有字﹐其生用可知﹐𨿽其性斂正气不斂邪气﹐若之則其性過澀﹐亦必於外感有礙也。且之則其气輕浮不能沈重下達以鎭肝斂衝﹐更可知矣。

五﹑醫案﹝十六﹞瘧疾門

○瘧疾兼陰虛

天津吳××﹐年三十二歲﹐於仲秋病瘧久不愈。

病因廠中作工﹐歇人不歇機器﹐輪流恆有夜勤。暑熱之時﹐徹夜不眠﹐辛苦有火﹐多食涼物﹐入秋遂發瘧疾。

證候其瘧初發時﹐寒熱皆劇﹐服西藥金雞納霜治愈。旬日瘧復發如前﹐又服金雞納霜治愈。

七八日瘧又發﹐寒輕熱重﹐服金雞納霜不愈﹐服中藥治瘧湯劑亦不愈﹐遷延旬餘﹐始求爲延醫。自言瘧作時發熱固重﹐卽不發瘧之日身亦覺熱﹐其脈左右皆弦而無力﹐數逾五至﹐知其陰分陽分俱虛﹐而陰分之虛尢甚也。此當培養其气血而以治瘧之藥輔之。

處方玄參﹝一兩﹞知母﹝六錢﹞天冬﹝六錢﹞潞參﹝三錢﹞

何首烏﹝三錢﹞炙鱉甲﹝三錢﹞常山﹝錢半酒炒﹞柴胡﹝錢半﹞茵陳﹝錢半﹞生薑﹝三錢﹞大棗﹝三个掰開﹞

此方於發瘧之前一夕煎服﹐翌晨煎渣再服﹐又於發瘧之前四點鐘﹐送服西藥鹽酸規尼涅﹝卽金雞納霜﹐以鹽酸制者﹞半瓦。

效果將藥如法服之﹐一劑瘧卽不發。而有時身猶覺熱﹐脈象猶數﹐知其陰分猶虛也。俾用玄參﹑生懷山藥各一兩﹐生薑三片﹐大棗三枚﹐同煎服﹐以服至身不發熱時停服。

五﹑醫案﹝十六﹞瘧疾門

○瘧疾兼脾脹

天津張××﹐年十九歲﹐學生﹐於孟秋病瘧﹐愈而屢次反復。

病因其人性篤於學﹐當溽暑放假之時﹐仍自補習功課﹐勞心過度﹐又復受熱過度﹐兼又多食瓜果以解其熱﹐入秋遂發瘧疾。

證候自孟秋中旬病瘧﹐服西藥金雞納霜治愈﹐後旬日反復﹐又服金雞納霜治愈﹐後又反復﹐服金雞納霜無效。以中藥治愈﹐隔旬餘病又反復。服中西藥皆無效﹐因來社求治於愚。

其脈洪滑而實﹐右部尢甚﹐自覺心中杜塞滿悶﹐常覺有熱上攻﹐其病瘧時則寒熱平均﹐皆不甚劇﹐其大便四日未行。

診斷此胃間積有熱痰﹐又兼脾作脹也。方書謂久瘧在肋下結有硬塊名瘧母﹐其塊不消瘧卽不愈。而西人實驗所結之塊確系脾臟脹大﹐此証之自覺滿悶﹐卽脾臟脹大也。又方書謂無痰不作瘧﹐是以治瘧之方多用半夏﹑常山以理其痰﹐此証之自覺滿悶且杜塞﹐又時有熱上攻﹐實爲熱痰充塞於胃脘也。治之者宜消其脾之脹大﹐淸其胃之熱痰﹐兼以治瘧之品輔之。

且更可因其大便不通﹐驅逐脾之病下行自大便瀉出﹐其病瘧之根柢可除矣。

處方川大黃﹝四錢﹞生雞內金﹝三錢黃色的搗﹞淸半夏﹝三錢﹞常山﹝錢半酒炒﹞

柴胡﹝錢半﹞茵陳﹝錢半﹞甘艸﹝錢半﹞淨芒硝﹝錢半﹞

藥共八味﹐將前七味煎湯一盅﹐衝芒硝服之。

其瘧每日一發﹐在下午七點鐘。宜於午前早將藥服下﹐至午後兩三點鐘時﹐再服金雞納霜半瓦。

效果前午十點鐘將藥服下﹐至午後一點時下大便兩次﹐其心中已不覺悶熱杜塞﹐遲至兩點將西藥服下﹐其日瘧遂不發﹐俾再用生懷山藥一兩﹐熟萊菔子二錢﹐生雞內金錢半煎湯﹐日服一劑﹐連服數日以善其後。

五﹑醫案﹝十六﹞瘧疾門

○瘧疾兼暑熱

天津徐姓媼﹐年近五旬﹐於季夏得瘧疾。

病因勤儉持家﹐中饋事多躬操﹐且宅旁設有面粉莊﹐其飯亦由家出﹐勞而兼暑﹐遂至病瘧。

證候其病間日一發﹐先冷後熱﹐其冷甚輕﹐其熱甚劇。惡心懶食﹐心中時常發熱﹐思食涼物。其脈左部弦硬﹐右部洪實。大便漧燥﹐小便赤澀﹐屢次服藥無效。

診斷此乃肝膽伏有瘧邪﹐胃腑郁有暑熱﹐暑熱瘧邪相並而爲寒熱往來﹐然寒少熱多﹐此方書所謂陽明熱瘧也。宜祛其肝膽之邪﹐兼淸其胃腑之熱。

處方生石膏﹝一兩研細﹞

均分作三包﹐其未發瘧之日﹐頭午用柴胡二錢煎湯送服一包﹐隔半日許再用開水送服一包﹐至次日前發瘧五小時﹐再用生薑三錢煎湯送服一包。

效果將藥按期服完後﹐瘧疾卽愈﹐心中發熱﹑懶食亦愈。蓋石膏善淸胃熱﹐兼能淸肝膽之熱﹐初次用柴胡煎湯送服者﹐所以和解少陽之邪也。至三次用生薑煎湯送服者﹐是防其瘧疾將發與太陽相並而生寒也。

五﹑醫案﹝十六﹞瘧疾門

○瘧痢兼證

天津劉××﹐年三十二歲﹐於季秋患瘧又兼下痢。

病因因需車孔亟﹐機輪壞處﹐須得急速收拾﹐忙時恆徹夜不眠﹐勞苦過甚﹐遂至下痢﹐繼又病瘧。

證候其痢赤白參半﹐一晝夜十餘次﹐下墜腹疼﹐其瘧間日一發﹐寒輕熱重﹐其脈左右皆有弦象﹐而左關獨弦而有力。

診斷此証之脈﹐左右皆弦者﹐病瘧之脈﹐大抵如此。其左關獨弦而有力者﹐其病根在肝膽也。

爲肝膽有外受之邪是以脈現弦象﹐而病瘧爲其所受之邪爲外感之熱邪﹐是以左關脈象弦而有力﹐其熱下迫腸中而下痢。擬淸肝膽之熱﹐散其外感之邪﹐則瘧痢庶可同愈。

處方生杭芍﹝一兩﹞山楂片﹝三錢﹞茵陳﹝二錢﹞生麥芽﹝二錢﹞

柴胡﹝錢半﹞常山﹝錢半酒炒﹞艸果﹝錢半搗碎﹞黃芩﹝錢半﹞甘艸﹝二錢﹞生薑﹝三片﹞

煎湯一大盅﹐於不發瘧之日晚間服之﹐翌晨煎渣再服一次。

效果將藥如法服後﹐瘧痢皆愈。又爲開生懷山藥一兩﹐生杭芍三錢﹐黃色生雞內金一錢﹐俾日煎服一劑﹐以滋陰﹑培气﹑化瘀﹐連服數日以善其後。

五﹑醫案﹝十七﹞霍亂門

○霍亂兼轉筋

天津王××﹐年三十八歲﹐於季冬得霍亂證。

病因廠中臘底事務煩雜﹐勞心過度﹐暗生內熱﹐又兼因怒激動肝火﹐怒猶未歇﹐遽就寢睡﹐至一點鐘時﹐覺心中擾亂﹐腹中作疼﹐移時則吐瀉交作﹐遂成霍亂。

證候心中發熱而渴﹐惡心怔忡﹐飲水須臾卽吐﹐腹中時疼時止﹐疼劇時則下瀉﹐瀉時異常覺熱﹐偶有小便﹐熱亦如斯﹐有時兩腿筋轉﹐然不甚劇﹐其脈象無力﹐卻無閉塞之象。

診斷霍亂之證﹐恆有脈象無火而其實際轉大熱者﹐卽或脈閉身冷顯露寒涼之象﹐亦不可遽以涼斷。此證脈象不見有熱﹐而心中熱而且渴﹐二便尢甚覺熱﹐其爲內蘊實熱無疑。至其脈不見有熱象者﹐以心臟因受毒麻痺﹐而機關之啟閉無力也。擬用大劑寒涼淸其內熱﹐而輔以解毒消菌之品。

處方生石膏﹝三兩搗細﹞生杭芍﹝八錢﹞淸半夏﹝五錢溫水淘三次﹞生懷山藥﹝五錢﹞

嫩竹茹﹝三錢碎的﹞甘松﹝二錢﹞甘艸﹝三錢﹞

共煎湯三盅﹐分三次溫服下。每次送服衛生防疫寶丹五十粒。

方載後方中。甘松亦名甘松香﹐卽西藥中之纈艸也。《本艸綱目》謂馬氏《開寶本艸》﹐載其主惡气﹐卒心腹痛滿。西人謂其善治轉筋﹐是以爲治霍亂要藥。且其性善燻勞瘵﹐誠有解毒除菌之力也。

復診將藥分兩次服完﹐吐瀉﹑腹疼﹑轉筋諸證皆愈。惟心中猶覺熱作渴﹐二便仍覺發熱。診其脈較前有力﹐顯呈有火之象。蓋其心臟至此已不麻痺﹐啟閉之機關靈活﹐是以脈象更攺也。其猶覺熱與渴者﹐因系餘火未淸﹐而吐瀉之甚者最足傷陰﹐陰分傷損﹐最易生熱﹐且善作渴﹐此不可但治以瀉火之涼藥也﹐擬兼投以大滋眞陰之品。

處方生懷山藥﹝一兩﹞大甘枸杞﹝一兩﹞北沙參﹝一兩﹞離中丹﹝五錢﹞

藥共四味﹐將前三味煎湯一大盅﹐送服離中丹一半﹐遲四點鐘再將藥渣煎湯一大盅﹐送服其餘一半。

效果將藥分三次服完﹐熱退渴止﹐病遂全愈。

幫助霍亂之證﹐原陰陽俱有。然愚五十年經驗以來﹐知此證屬陽﹐而宜治以涼藥者十居其八﹔此證屬陰﹐而宜治以熱藥者十居其一﹔此證屬半陰半陽﹐當涼熱之藥並用﹐以調劑其陰陽者﹐又十居其一。而後世論者﹐恆以《傷寒論》所載之霍亂爲眞霍亂﹐至於以涼藥治愈之霍亂﹐皆系假霍亂﹐不知《傷寒論》對於霍亂之治法亦非專用熱藥也。有如其篇第七節

云﹐霍亂頭痛﹑發熱﹑身疼痛﹑熱多﹐欲飲水者五苓散主之。寒多﹐不用水者理中丸主之。夫旣明言熱多寒多﹐是顯有寒熱可分也。

𨿽所用之五苓散中亦有桂枝而分量獨輕﹐至澤瀉﹑茯苓﹑豬苓其性皆微涼﹐其方原不可以熱論也。且用顯微鏡審察此病之菌﹐系彎曲桿形﹐是以此證無論涼熱﹐惟審察其傳染之毒菌﹐現彎曲桿形卽爲霍亂無疑也。至欲細審此病之涼熱百不失一﹐當參觀霍亂方﹐及論霍亂治法篇﹐自能臨證無誤。

五﹑醫案﹝十七﹞霍亂門

○霍亂吐瀉

天津李姓媼﹐年過六旬﹐於仲夏得霍亂證。

病因天气炎熱﹐有事出門﹐道途受暑﹐歸家又復自炊﹐多受炭气﹐遂病霍亂。

證候惡心嘔吐﹐腹疼泄瀉﹐得病不過十小時﹐吐瀉已十餘次矣。其手足皆涼﹐手涼至肘﹐足涼至膝﹐心中則覺發熱﹐其脈沈細欲無﹐不足四至。

診斷此霍亂之毒菌隨溽暑之熱傳入臟腑也。其心臟受毒菌之麻痺﹐跳動之機關將停﹐是以脈沈細且遲﹔其血脈之流通無力﹐不能達於四肢﹐是以手足皆涼﹔其毒菌侵入腸胃﹐俾腸胃之气化失和﹐兼以臟腑之正气與侵入之邪气﹐互相格拒﹐是以惡心腹疼﹐吐瀉交作﹔其心中發熱者固系夾雜暑气﹐而霍亂之屬陽者﹐卽不夾雜暑气﹐亦恆令人心中發熱也。此宜治以解毒淸熱之劑。

處方衛生防疫寶丹﹝百六十粒﹞離中丹﹝四錢﹞益元散﹝四錢﹞

先將衛生防疫寶丹分三次用開水送服﹐約半點多鐘服一次﹐服完三次﹐其惡心腹疼當愈﹐嘔吐泄瀉亦當隨愈。愈後若仍覺心中熱者﹐再將後二味藥和勻﹐亦分三次用開水送服。每一點鐘服一次﹐熱退者不必盡服。

效果將衛生防疫寶丹分三次服完﹐果惡心﹑嘔吐﹑腹疼﹑泄瀉皆愈。而心中之熱﹐未見輕減﹐繼將離中丹﹑益元散和勻﹐分三次服完﹐其熱遂消﹐病全愈。

五﹑醫案﹝十七﹞霍亂門

○霍亂脫證

遼寧寇姓媼﹐年過六旬﹐得霍亂脫證。

病因孟秋下旬染霍亂﹐經醫數人調治兩日﹐病勢垂危。

證候其證從前吐瀉交作﹐至此吐瀉全無。奄奄一息﹐昏昏似睡﹐肢體甚涼﹐六脈全無。詢之猶略能言語﹐惟覺心中發熱難受。

診斷此證𨿽身涼脈閉﹐而心中自覺發熱﹐仍當以熱論。其所以身涼脈閉者﹐因霍亂之毒菌竄入心臟﹐致心臟行血之機關將停﹐血脈不達於周身﹐所以內𨿽蘊熱而仍身涼脈閉也。此當用藥消其毒菌﹐淸其內熱﹐並以助心房之跳動﹐𨿽危險仍可挽回。

處方鏡面朱砂﹝錢半﹞粉甘艸﹝一錢細面﹞冰片﹝三分﹞薄荷冰﹝二分﹞

共研細末﹐分作三次服﹐病急者四十分鐘服一次﹐病緩者一點鐘服一次﹐開水送下。

復診將藥末分三次服完﹐心熱與難受皆愈彊半。而脈猶不出﹐身仍發涼﹐知其年過花甲﹐吐瀉兩日﹐未進飲食﹐其血衰憊已極﹐所以不能鼓脈外出以溫暖於周身。

處方野臺參﹝一兩﹞生懷地黃﹝一兩﹞生懷山藥﹝一兩﹞淨萸肉﹝八錢﹞甘艸﹝三錢蜜炙﹞

煎湯兩大盅﹐分兩次溫服。

方解方中之義﹐用臺參以回陽﹐生懷地黃以滋陰﹐萸肉以斂肝之脫﹝此證吐瀉之始﹐肝木助邪侮土﹑至吐瀉之極﹐而肝气轉先脫﹞﹐炙甘艸以和中气之漓。至於生山藥其味甘性溫﹐可助臺參回陽﹐其汁漿稠潤又可助地黃滋陰。且此證胃中毫無穀气﹐又可惜之以培養脾胃﹐俾脾胃運化諸藥有力也。

效果將藥兩次服完﹐脈出周身亦熱﹐惟自覺心中餘火未淸﹐知其陰分猶虧不能潛陽也。又用玄參﹑沙參﹑生山藥各六錢﹐煎湯服下﹐病遂全愈。

五﹑醫案﹝十七﹞霍亂門

○霍亂暴脫證

邑北境劉氏婦﹐年近四旬﹐得霍亂暴脫證。

病因受妊五六个月﹐時當壬寅秋令﹐霍亂盛行﹐因受傳染﹐吐瀉一晝夜﹐病似稍愈﹐而胎忽滑下。自覺精神頓散﹐心搖搖似不能支持。遂急延爲診視。

證候迨愚至欲爲診視﹐則病勢大革﹐殮服已備﹐著於身將舁諸牀﹐病家辭以不必入視。愚曰﹕此系暴脫之證﹐一息尙存﹐卽可挽回。遂入視之﹐气息若無﹐大聲呼之亦不知應﹐脈象模糊如水上浮麻﹐莫辧至數。

診斷此證若系陳病狀況﹐至此定難挽回﹐惟因霍亂吐瀉已極﹐又復流產﹐則气血暴脫﹐故仍可用藥挽救。夫暴脫之證﹐其所脫者元气也。凡元气之上脫必由於肝﹝所以人之將脫者﹐肝風先動﹞﹐當用酸斂之品直趨肝臟以收斂之。卽所以杜塞元气上脫之路﹐再用補助气分之藥輔之。𨿽病勢垂危至極點﹐亦可挽回性命於呼吸之間。

處方淨杭萸肉﹝二兩﹞野黨參﹝一兩﹞生懷山藥﹝一兩﹞

共煎湯一大盅﹐溫服方𨿽開就而藥局相隔數里﹐取藥迫不及待﹐幸其比鄰劉××是愚表兄﹐有愚所開藥方﹐取藥二劑未服﹐中有萸肉共六錢﹐遂急取來暴火煎湯灌之。

效果將藥徐徐灌下﹐須臾气息稍大﹐呼之能應﹐又急煎渣灌下﹐較前尢明了。問其心中何如﹐言甚難受﹐其音惟在喉間﹐細聽可辧。須臾藥已取到﹐急煎湯兩茶杯﹐此時已自能服藥。俾分三次溫服下﹐精神頓復﹐可自動轉。繼用生山藥細末八錢許﹐煮作茶湯﹐調以白糖﹐令其適口當點心服之。

日兩次﹐如此將養五六日以善其後。

幫助按人之气海有二﹐一爲先天之气海﹐一爲後天之气海。《內經》論四海之名﹐以膻中﹝卽膈上﹞爲气海﹐所藏者大气﹐卽宗气也﹐養生家及鍼灸家皆以臍下爲气海﹐所藏者元气﹐卽養生家所謂祖气也。此气海之形狀﹐若倒提雞冠花形﹐純系脂膜結成而中空﹝剖解豬腹者﹐名之爲雞冠油﹞﹐肝臟下垂之脂膜與之相連﹐是以元气之上行﹐原由肝而敷布﹐而元气之上脫﹐亦卽由肝而疏泄也﹝《內經》謂肝主疏泄﹞。惟重用萸肉以酸斂防其疏泄﹐借以杜塞元气上脫之路﹐而元气卽可不脫矣。所最足明徵者﹐若初次卽服所開之方以治愈此證﹐鮮不謂人參之功居多﹐乃因取藥不及﹐遂單服萸肉﹐且所服者只六錢卽能建此奇功。由此知萸肉救脫之力﹐實遠勝人參。

蓋人參以救無气之下脫﹐猶足恃﹐而以救元气之上脫﹐若單用之轉有气髙不返之獘﹝說見兪氏《寓意艸》﹞﹐以其性溫而兼升也。至萸肉則無論上脫下脫﹐用之皆效。蓋元气之上脫由於肝﹐其下脫亦由於肝﹐誠以肝能爲腎行气﹝《內經》謂肝行腎之气﹞﹐卽能瀉元气自下出也。爲其下脫亦由於肝﹐故亦可重用萸肉治之也。

或問同爲元气之脫何以辧其上脫下脫﹖答曰﹕上脫與下脫﹐其外現之證可據以辧別者甚多。今但卽脈以論﹐如此證脈若水上浮麻﹐此上脫之徵也。若系下脫其脈卽沈細欲無矣。且元气上脫下脫之外﹐又有所謂外脫者。周身汗出不止者是也。萸肉最善斂汗﹐是以萸肉亦能治之。來復湯及山萸肉解後載有治驗之案數則﹐可參觀也。

五﹑醫案﹝十八﹞婦女科

○懷妊受溫病

何姓婦﹐年三十二歲﹐受妊五月﹐於孟秋感受溫病。

病因懷妊畏熱﹐夜眠當窗﹐未上窗幔﹐自窗紗透風﹐感冒成溫。

證候初病時調治失宜﹐溫熱傳裏﹐陽明府實﹐延醫數人皆言病原當用大涼之藥﹐因懷妊實不敢輕用﹐繼延愚爲診視﹐見其面紅气粗﹐舌苔白濃﹐中心已黃﹐大便漧燥﹐小便短赤。診其脈左右皆洪滑而實﹐一息五至彊。

診斷據此證狀脈象觀之﹐不但陽明胃府之熱甚實﹐卽肝膽之熱亦甚盛。想其未病之前必曾怒動肝火﹐若不急淸其熱﹐勢將迫血妄行﹐危險卽在目前。治以白虎加人參湯﹐以白虎湯解其熱﹐加參以保其胎﹐遂爲疏方俾急服之。

處方生石膏﹝三兩搗細﹞野黨參﹝四錢﹞生懷地黃﹝一兩﹞生懷山藥﹝一兩﹞

生杭芍﹝五錢﹞甘艸﹝三錢﹞

共煎湯三盅﹐分三次溫服下。

方解按此方𨿽非白虎加人參湯原方﹐而實以生地黃代知母﹐以生山藥代粳米﹐而外加芍藥也。蓋知母﹑地黃同能滋陰退熱﹐而知母性滑﹐地黃則饒有補腎之力﹐粳米與山藥皆有濃汁能和胃﹐而粳米汁濃而不粘﹐山藥之汁濃而且粘﹐大有固腎之力。如此通變原方﹐自於胎妊大有益也。外加芍藥者﹐欲借之以淸肝膽之熱也。

復診將藥分三次服完﹐翌日午前大便通下一次﹐熱已退十之七八﹐脈象已非洪實﹐仍然有力﹐心中仍覺發熱﹐擬再用涼潤滋陰之品淸之。

處方玄參﹝一兩﹞生懷地黃﹝一兩﹞天花粉﹝五錢﹞生杭芍﹝五錢﹞

鮮茅根﹝四錢﹞甘艸﹝二錢﹞

共煎湯兩盅﹐分兩次溫服下。

效果將藥煎服兩劑﹐病遂霍然全愈。

幫助凡外感有熱之證﹐皆右部之脈盛於左部之脈﹐至陽明府實之證﹐尢必顯然於右部見之。

因胃府之脈原候於右關也。今此證爲陽明府實﹐其右部之脈洪滑而實宜矣。而左部之脈亦現此象﹐是以知其未病之先肝中先有郁熱﹐繼爲外感之熱所激﹐則勃然發動而亦現洪滑而實之脈象也。

五﹑醫案﹝十八﹞婦女科

○受妊嘔吐

天津王氏婦﹐年二十六歲﹐受妊後﹐嘔吐不止。

病因素有肝气病﹐偶有拂意﹐激動肝气﹐恆作嘔吐。至受妊後﹐則嘔吐連連不止。

證候受妊至四十日時﹐每日必吐﹐然猶可受飲食﹐後則吐浸加重﹐迨至兩月以後勺水不存。

及愚診視時﹐不能食者已數日矣。困頓已極﹐不能起牀。診其脈𨿽甚虛弱﹐仍現滑象﹐至數未攺﹐惟左關微浮﹐稍似有力。

診斷惡阻嘔吐﹐原妊婦之常﹐玆因左關獨浮而有力﹐知系肝气膽火上衝﹐是以嘔吐特甚。有謂惡阻嘔吐𨿽甚劇無礙者﹐此未有閱歷之言。愚自行道以來﹐耳聞目睹﹐因此證僨事者已有多人﹐甚勿忽視。此宜急治以鎭肝降胃之品﹐不可因其受妊而不敢放膽用藥也。

處方生赭石﹝兩半軋細﹞黨參﹝三錢﹞生懷山藥﹝一兩﹞生懷地黃﹝八錢﹞

生杭芍﹝六錢﹞大甘枸杞﹝五錢﹞淨萸肉﹝四錢﹞靑黛﹝三錢﹞淸半夏﹝六錢﹞

藥共九味﹐先將半夏用溫水淘三次﹐將礬味淘淨﹐用煮菜小鍋煮取淸湯一盅﹐調以麵粉煮作茶湯﹐和以白糖令其適口﹐服下其吐可止。再將余藥八味煎湯一大盅﹐分三次溫服。

復診將藥連服兩劑﹐嘔吐卽止。精神气力稍振﹐可以起坐﹐其脈左關之浮已去﹐六部皆近和平。惟仍有惡心之時﹐懶於飲食﹐擬再治以開胃﹑理肝﹑滋陰﹑淸熱之劑。

處方生懷山藥﹝一兩﹞生杭芍﹝五錢﹞冬瓜仁﹝四錢搗碎﹞北沙參﹝四錢﹞

碎竹茹﹝三錢﹞淨靑黛﹝二錢﹞甘艸﹝二錢﹞

共煎湯一大盅﹐分兩次溫服下。

效果將藥連服三劑﹐病遂全愈﹐體漸撤消﹐能起牀矣。

五﹑醫案﹝十八﹞婦女科

○懷妊得溫病兼痰喘

天津董姓婦﹐年三十四歲﹐懷妊﹐感受溫病兼有痰作喘。

病因受妊已逾八月﹐心中常常發熱。時當季春﹐喜在院中乘涼﹐爲風襲遂成此證。

證候喘息有聲﹐呼吸迫促異常﹐晝夜不能少臥﹐心中煩躁。舌苔白濃欲黃。左右寸脈皆洪實異常﹐兩尺則按之不實﹐其數八至。大便漧燥﹐小便赤澀。

診斷此證前因醫者欲治其喘﹐屢次用麻黃髮之。致其元气將脫﹐又兼外感之熱已入陽明。其實熱與外感之气相並上衝﹐是以其脈上盛下虛﹐喘逆若斯迫促﹐脈七至卽爲絕脈﹐今竟八至恐難挽回。欲辭不治而病家再三懇求﹐遂勉爲擬方。以淸其熱﹐止其喘﹐挽救其气化之將脫。

處方淨萸肉﹝一兩﹞生懷地黃﹝一兩﹞生龍骨﹝一兩搗碎﹞生牡蠣﹝一兩搗碎﹞

將四味煎湯﹐送服生石膏細末三錢﹐遲五點鐘若熱猶不退。

煎渣再服﹐仍送服生石膏細末三錢。

復診服藥頭煎次煎後﹐喘愈彊半﹐遂能臥眠﹐迨至黎明胎忽滑下﹐且系死胎。再診其脈較前更數﹐一息九至﹐然不若從前之滑實﹐而尺脈則按之卽無。其喘似又稍劇﹐其心中煩躁依舊﹐且覺怔忡﹐不能支持。此乃肝腎陰分大虧﹐不能維系陽分而气化欲渙散也。當峻補肝腎之陰兼淸外感未盡之餘熱。

處方生懷山藥﹝六兩﹞玄參﹝兩半﹞熟雞子黃﹝六个撚碎﹞眞西洋參﹝二錢搗爲粗末﹞

先將山藥煎十餘沸﹐再入玄參﹑雞子黃煎湯一大碗﹐分多次徐徐溫飲下。每飲一次﹐送服洋參末少許﹐飲完再煎渣取湯接續飲之﹐洋參末亦分多次送服﹐勿令餘剩。

三診翌日又爲診視﹐其脈已減去三至爲六至﹐尺脈按之有根﹐知其病已回生。問其心中已不怔忡﹐惟其心中猶覺發熱﹐此非外感之熱﹐乃眞陰未復之熱也。當純用大滋眞陰之品以復其陰。

處方玄參﹝三兩﹞生懷山藥﹝兩半﹞當歸﹝四錢﹞眞西洋參﹝二錢搗爲粗末﹞

將前三味共煎湯一大碗﹐分多次溫飲下。每飲一次送服洋參末少許。

四診前方服一劑﹐心中已不覺熱﹐惟腹中作疼﹐問其惡露所下甚少﹐當系瘀血作疼。治以化瘀血之品﹐其疼當自愈。

處方生懷山藥﹝一兩﹞當歸﹝五錢﹞懷牛膝﹝五錢﹞生雞內金﹝二錢黃色的搗﹞

桃仁﹝二錢﹞紅花﹝錢半﹞眞西洋參﹝二錢搗爲粗末﹞

將前六味共煎湯一大盅﹐送服洋參末一半﹐至煎渣服時再送服餘一半。

效果前方日服一劑﹐服兩日病遂全愈。

或問他方用石膏皆與諸藥同煎﹐此證何以獨將石膏爲末送服﹖答曰﹕石膏原爲石質重墜之品﹐此証之喘息迫促﹐呼吸惟在喉間﹐分毫不能下達﹐幾有將脫之勢。石膏爲末服之﹐欲借其重墜之力以引气下達也。且石膏末服﹐其退熱之力一錢可抵半兩﹐此乃屢經自服以試驗之。而確能知其如斯﹐此證一日服石膏末至六錢﹐大熱始退。若用生石膏三兩﹐同諸藥煎湯﹐病家將不敢服﹐此爲救人計﹐不得不委曲以行其術也。

或問產後忌用寒涼﹐第三方用於流產之後﹐方中玄參重用三兩﹐獨不慮其過於苦寒乎﹖答曰﹕玄參細嚼之其味甘而微苦﹐原甘涼滋陰之品﹐實非苦寒之藥。是以《神農本艸經》謂其微寒﹐善治產乳餘疾﹐故產後忌用涼藥而玄參則毫無所忌也。且後世本艸謂大便滑瀉者忌之﹐因誤認其爲苦寒也。而此證服過三兩玄參之後﹐大便仍然漧燥﹐則玄參之性可知矣。

或問此証之胎已逾八月﹐卽系流產﹐其胎應活﹐何以產下竟爲死胎﹖答曰﹕胎在腹中﹐原有臍呼吸﹐實借母之呼吸以爲呼吸﹐是以凡受妊者其吸入之气﹐可由任脈以達於胎兒臍中。此證因吸入之气分毫不能下達﹐則胎失所蔭﹐所以不能資生也。爲其不能資生﹐所以下降﹐此非因服藥而下降也。

五﹑醫案﹝十八﹞婦女科

○懷妊受溫病兼下痢

天津張氏婦﹐年近三旬﹐懷妊﹐受溫病兼下痢。

病因受妊已六个月﹐心中恆覺發熱﹐繼因其夫驟爾賦閒﹐遂致激動肝火﹐其熱益甚﹐又薄爲外感所束﹐遂致溫而兼痢。

證候表裏俱壯熱無汗﹐心中熱極﹐思飲冰水﹐其家人不敢予。舌苔幹而黃﹐頻飲水不濡潤﹐腹中常覺疼墜﹐下痢赤多白少﹐間雜以鮮血﹐一晝夜十餘次。其脈左部弦長﹐右部洪滑﹐皆重診有力﹐一息五至。

診斷其脈左部弦長有力者﹐肝膽之火熾盛也。惟其肝膽之火熾盛下迫﹐是以不但下痢赤白﹐且又兼下鮮血﹐腹疼下墜。爲其右部洪滑有力﹐知溫熱已入陽明之府﹐是以舌苔漧黃﹐心爲熱迫﹐思飲冰水。所猶喜者脈象𨿽熱﹐不至甚數﹐且又流利無滯﹐胎气可保無恙也。宜治以白虎加人參湯以解溫病之熱﹐而更重用芍藥以代方中知母﹐則肝熱能淸而痢亦可愈矣。

處方生石膏﹝三兩搗細﹞大潞參﹝五錢﹞生杭芍﹝一兩﹞粳米﹝五錢﹞甘艸﹝三錢﹞

共煎湯三盅﹐分三次溫飲下。

復診將藥分三次服完﹐表裏之熱已退彊半﹐痢愈十之七八﹐腹中疼墜亦大輕減﹐舌苔由黃變白﹐已有津液﹐脈象仍然有力而較前則和緩矣。遂卽原方爲之加減俾再服之。

處方生石膏﹝二兩搗細﹞大潞參﹝三錢﹞生懷山藥﹝八錢﹞生杭芍﹝六錢﹞

白頭翁﹝四錢﹞秦皮﹝三錢﹞甘艸﹝二錢﹞

共煎湯三盅﹐分三次溫飲下。

方解按此方卽白虎加人參湯與白頭翁湯相並爲一方也。爲方中有芍藥﹑山藥﹐是以白虎加人參湯中可省去知母﹑粳米﹔爲白虎加人參湯中之石膏﹐可抵黃連﹑黃柏﹐是以白頭翁湯中止用白頭翁﹑秦皮﹐合用之則一半治溫﹐一半治痢﹐安排周匝﹐步伍整齊﹐當可奏效。

效果將藥如法服兩劑﹐病遂全愈。

或問《傷寒論》用白虎湯之方定例﹐汗吐下後加人參﹐渴者加人參。此案之證非當汗吐下後﹐亦未言渴﹐何以案中兩次用白虎皆加人參乎﹖答曰﹕此案證兼下痢﹐下痢亦下之類也。

其舌苔漧黃毫無津液﹐舌漧無液亦渴之類也。且其溫病之熱﹐不但入胃﹐更隨下痢陷至下焦永無出路。惟人參與石膏並用﹐實能升舉其下陷之溫熱而淸解消散之﹐不至久畱下焦以耗眞陰。況此證溫病與下痢相助爲虐﹐實有累於胎气﹐幾至於莫能支﹐加人參於白虎湯中﹐亦所以保其胎气使無意外之虞也。

五﹑醫案﹝十八﹞婦女科

○產後下血

天津李氏婦﹐年近四旬﹐得產後下血證。

病因身形素弱﹐臨盆時又勞碌過甚﹐遂得斯證。

證候產後未見惡露﹐純下鮮血。屢次延醫服藥血終不止。及愚診視﹐已二十八日矣。其精神衰憊﹐身體羸弱﹐周身時或發灼﹐自覺心中怔忡莫支。其下血劇時腰際疼甚﹐呼吸常覺短气﹐其脈左部弦細﹐右部沈虛﹐一分鐘八十二至。

診斷卽此脈證細參﹐當系血下陷气亦下陷。從前所服之藥﹐但知治血﹐不知治气﹐是以屢次服藥無效。此當培補其气血﹐而以收斂固澀之藥佐之。

處方生箭﹝一兩﹞當歸身﹝一兩﹞生懷地黃﹝一兩﹞淨萸肉﹝八錢﹞

生龍骨﹝八錢搗碎﹞桑葉﹝十四片﹞廣三七﹝三錢細末﹞

藥共七味﹐將前六味煎湯一大盅﹐送服三七末一半﹐至煎渣再服時﹐仍送服其餘一半。

方解此乃傅靑主治老婦血崩之方。愚又爲之加生地黃﹑萸肉﹑龍骨也。其方不但善治老婦血崩﹐卽用以治少年者亦效。初但用其原方﹐後因治一壯年婦人患血崩甚劇﹐投以原方不效﹐且服藥後心中覺熱﹐遂卽原方爲加生地黃一兩則效。從此﹐愚再用其方時﹐必加生地黃一兩﹐以濟黃之熱﹐皆可隨手奏效。今此方中又加萸肉﹑龍骨者﹐因其下血旣久﹐下焦之气化不能固攝﹐加萸肉﹑龍骨所以固攝下焦之气化也。

復診服藥兩劑﹐下血與短气皆愈彊半﹐諸病亦皆見愈﹐脈象亦有起色。而起坐片時自覺筋骨酸軟﹐此仍宜治以培補气血﹐固攝下焦气化﹐兼壯筋骨之劑。

處方生箭﹝一兩﹞龍眼肉﹝八錢﹞生懷地黃﹝八錢﹞淨萸肉﹝八錢﹞

胡桃肉﹝五錢﹞北沙參﹝五錢﹞升麻﹝一錢﹞鹿角膠﹝三錢﹞

藥共八味﹐將前七味煎湯一大盅﹐鹿角膠另燉化兌服。方中加升麻者﹐欲以助黃升補气分使之上達﹐兼以升提血分使不下陷也。

三診將藥連服三劑﹐呼吸已不短气﹐而血分則猶見少許﹐然非鮮血而爲從前未下之惡露﹐此吉兆也。若此惡露不下﹐後必爲恙。且又必須下淨方妥﹐此當兼用化瘀之藥以催之速下。

處方生箭﹝一兩﹞龍眼肉﹝八錢﹞生懷地黃﹝八錢﹞生懷山藥﹝六錢﹞

胡桃肉﹝五錢﹞當歸﹝四錢﹞北沙參﹝三錢﹞鹿角膠﹝四錢﹞

廣三七﹝三錢細末﹞

藥共九味﹐先將前七味煎湯一大盅﹐鹿角膠另燉化兌湯藥中﹐送服三七末一半﹐至煎渣再服時﹐仍將所餘之鹿角膠燉化兌湯藥中﹐送服所餘之三七末。

方解按此方欲用以化瘀血﹐而不用桃仁﹑紅花諸藥者﹐恐有妨於從前之下血也。且此方中原有善化瘀血之品﹐鹿角膠﹑三七是也。蓋鹿角之性原善化瘀生新﹐熬之成膠其性仍在。前此之惡露自下﹐實多賴鹿角膠之力﹐今又助之以三七﹐亦化瘀血不傷新血之品。連服數劑﹐自不難將惡露盡化也。

效果將藥連服五劑﹐惡露下盡﹐病遂全愈。

五﹑醫案﹝十八﹞婦女科

○產後手足抽掣

天津於氏婦﹐年過三旬﹐於產後得四肢抽掣病。

病因產時所下惡露甚少﹐至兩日又分毫惡露不見﹐遲半日遂發抽掣。

證候心中發熱﹐有時覺气血上湧﹐卽昏然身驅後挺﹐四肢抽掣。其腹中有時作疼﹐令人揉之則少瘥﹐其脈左部沈弦﹐右部沈澀﹐一息四至彊。

診斷此乃肝气膽火﹐挾敗血上衝以瘀塞經絡﹐而其气火相並上衝不已﹐兼能妨礙神經﹐是以昏然後挺而四肢作抽掣也。當降其敗血﹐使之還爲惡露瀉出﹐其病自愈。

處方懷牛膝﹝一兩﹞生杭芍﹝六錢﹞丹參﹝五錢﹞玄參﹝五錢﹞

蘇木﹝三錢﹞桃仁﹝三錢去皮﹞紅花﹝二錢﹞土鱉虫﹝五大个搗﹞紅娘虫﹝卽樗雞﹐六大个搗﹞

共煎湯一盅﹐溫服。

效果此藥煎服兩劑﹐敗血盡下﹐病若失。

五﹑醫案﹝十八﹞婦女科

○產後瘕

邑城西韓氏婦﹐年三十六歲﹐得產後瘕證。

病因生產時惡露所下甚少﹐未嘗介意﹐遲至半年遂成瘕。

證候初因惡露下少﹐彌月之後漸覺少腹脹滿。因系農家﹐時當麥秋忙甚﹐未暇延醫服藥。又遲月餘則脹而且疼﹐始服便方數次皆無效。後則疼處按之覺硬﹐始延醫服藥﹐延醫月餘﹐其疼似減輕而硬處轉見增大﹐月信自產後未見。診其脈左部沈弦﹐右部沈澀﹐一息近五至。

診斷按生理正則﹐產後兩月﹐月信當見﹔有孩喫乳﹐至四月亦當見矣。今則已半載月信未見﹐因其產後未下之惡露﹐結瘕於衝任之間﹐後生之血遂不能下爲月信﹐而盡附益於其上﹐俾其日有增長﹐是以積久而其硬處益大也。是當以消瘕之藥消之﹐又當與補益之藥並用﹐使之消瘕而不至有傷气化。

處方生箭﹝五錢﹞天花粉﹝五錢﹞生懷山藥﹝五錢﹞三稜﹝三錢﹞

莪術﹝三錢﹞當歸﹝三錢﹞白術﹝二錢﹞知母﹝二錢﹞

生雞內金﹝二錢黃色的搗﹞桃仁﹝二錢去皮﹞

共煎湯一大盅﹐溫服。

復診將藥連服六劑﹐腹已不疼﹐其硬處未消﹐按之覺軟﹐且從前食量減少﹐至斯已復其舊。

其脈亦較前舒暢﹐遂卽原方爲之加減俾再服之。

處方生箭﹝五錢﹞天花粉﹝五錢﹞生懷山藥﹝四錢﹞三稜﹝三錢﹞

莪術﹝三錢﹞懷牛膝﹝三錢﹞野黨參﹝三錢﹞知母﹝三錢﹞

生雞內金﹝二錢黃色的搗﹞生水蛭﹝二錢搗碎﹞

共煎湯一大盅﹐溫服。

效果將藥連服十五六劑﹝隨時略有加減﹞﹐忽下紫黑血塊若干﹐病遂全愈。

幫助婦女瘕治愈者甚少﹐非其病之果難治也。《金匱》下瘀血湯﹐原可爲治婦女瘕之主方。

特其藥性猛烈﹐原非長服之方。於瘕初結未堅硬者﹐服此藥兩三次或可將病消除。若至累月累年﹐瘕結如鐵石﹐必須久服﹐方能奏效者﹐下瘀血湯原不能用。乃醫者亦知下瘀血湯不可治堅結之瘕﹐遂攺用桃仁﹐紅花﹑丹參﹑赤芍諸平和之品﹔見其瘕處作疼﹐或更加香附﹑延胡﹑靑皮﹑木香諸理气之品﹐如此等藥用之以治堅結之瘕﹐可決其𨿽服至百劑﹐亦不能奏效。然仗之奏效則不足﹐傷人气化則有餘。若視爲平和而連次服之﹐十餘劑外人身之气化卽暗耗矣。此所以治瘕者十中難愈二三也。若拙擬之方其三稜﹑莪術﹑水蛭﹐皆爲消瘕專藥。卽雞內金人皆用以消食﹐而以消瘕亦甚有力。更佐以參﹑﹑術諸補益之品﹐則消瘕諸藥不慮其因猛烈而傷人。且又用花粉﹑知母以調劑補藥之熱﹐牛膝引藥下行以直達病所﹐是以其方可久服無獘。而堅結之瘕卽可徐徐消除也。至於水蛭必生用者﹐理衝丸後論之最詳。且其性並不猛烈過甚﹐治此證者﹐宜放膽用之以挽救人命。

五﹑醫案﹝十八﹞婦女科

○血閉成瘕

鄰莊劉氏婦﹐年二十五歲﹐經血不行﹐結成瘕。

病因處境不順﹐心多抑鬱﹐以致月信漸閉﹐結成瘕。

證候瘕初結時﹐大如核桃﹐屢治不消﹐漸至經閉後則瘕浸長。三年之後大如復盂﹐按之甚硬。漸至飲食減少﹐寒熱往來﹐咳嗽吐痰﹐身體羸弱﹐亦以爲無可醫治待時而已。後忽聞愚善治此證﹐求爲診視。其脈左右皆弦細無力﹐一息近六至。

診斷此乃由經閉而積成瘕﹐由瘕而浸成虛勞之證也。此宜先注意治其虛勞﹐而以消瘕之品輔之。

處方生懷山藥﹝一兩﹞大甘枸杞﹝一兩﹞生懷地黃﹝五錢﹞玄參﹝四錢﹞

沙參﹝四錢﹞生箭﹝三錢﹞天冬﹝三錢﹞三稜﹝錢半﹞

莪術﹝錢半﹞生雞內金﹝錢半黃色的搗﹞

共煎湯一大盅﹐溫服。

方解方中用三稜﹑莪術﹐非但以之消瘕也。誠以此證廉於飲食﹐方中雞內金固能消食﹐而三稜﹑莪術與黃並用﹐更有開胃健脾之功。脾胃健壯﹐不但善消飲食﹐兼能運化藥力使病速愈也。

復診將藥連服六劑﹐寒熱已愈﹐飲食加多﹐咳嗽吐痰亦大輕減。瘕𨿽未見消﹐然從前時或作疼今則不復疼矣。其脈亦較前頗有起色。擬再治以半補虛勞半消瘕之方。

處方生懷山藥﹝一兩﹞大甘枸杞﹝一兩﹞生懷地黃﹝八錢﹞生箭﹝四錢﹞

沙參﹝四錢﹞生杭芍﹝四錢﹞天冬﹝四錢﹞三稜﹝二錢﹞

莪術﹝二錢﹞桃仁﹝二錢去皮﹞生雞內金﹝錢半黃色的搗﹞

共煎一大盅﹐溫服。

三診將藥連服六劑﹐咳嗽吐痰皆愈。身形已漸彊壯﹐脈象又較前有力﹐至數復常。至此虛勞已愈﹐無庸再治。其瘕𨿽未見消﹐而較前頗軟。擬再專用藥消之。

處方生箭﹝六錢﹞天花粉﹝五錢﹞生懷山藥﹝五錢﹞三稜﹝三錢﹞

莪術﹝三錢﹞懷牛膝﹝三錢﹞潞黨參﹝三錢﹞知母﹝三錢﹞

桃仁﹝二錢去皮﹞生雞內金﹝二錢黃色的搗﹞生水蛭﹝二錢搗碎﹞

共煎湯一大盅﹐溫服。

效果將藥連服十二劑﹐其瘀血忽然降下若干﹐紫黑成塊﹐雜以脂膜﹐瘕全消。爲其病積太久﹐恐未除根﹐俾日用山楂片兩許﹐煮湯衝紅蔗糖﹐當茶飲之以善其後。

五﹑醫案﹝十八﹞婦女科

○產後溫病

天津李氏婦﹐年二十七歲﹐於中秋節後得溫病。

病因產後六日﹐更衣入廁﹐受風。

證候自廁返後﹐覺周身發冷﹐更數小時﹐冷已又復發熱﹐自用生薑﹐紅糖煎湯乘熱飲之﹐周身得汗稍愈﹐至汗解而其熱如故。遷延兩日熱益盛﹐心中煩躁作渴。急延愚爲診視﹐見其滿面火色﹐且微喘﹐診其脈象洪實﹐右部尢甚﹐一分鐘九十三至。舌苔滿布白而微黃﹐大便自病後未行。

診斷此乃產後陰虛生內熱﹐略爲外感拘束而卽成溫病也。其心中煩躁而渴者﹐因產後腎陰虛損﹐不能上達舌本﹐且不能與心火相濟也。其微喘者﹐因腎虛不能納气也。其舌苔白而微黃者﹐熱已入陽明之府也。其脈洪實兼數者﹐此陽明府熱已實﹐又有陰虛之象也。宜治以白虎加人參湯更少爲變通之﹐方於產後無礙。

處方生石膏﹝三兩搗細﹞野臺參﹝四錢﹞玄參﹝一兩﹞生懷山藥﹝八錢﹞甘艸﹝三錢﹞

共煎湯三盅﹐分三次溫飲下。

方解按此方卽白虎加人參湯﹐以玄參代知母﹐生山藥代粳米也。傷寒書中用白虎湯之定例﹐汗吐下後加人參﹐以其虛也﹔渴者加人參﹐以其津液不上潮也﹐至產後則虛之尢虛﹐且又作渴﹐其宜加人參明矣。至以玄參代知母者﹐因玄參《神農本艸經》原謂其治產乳餘疾也。以生山藥代粳米者﹐因山藥之甘溫旣能代粳米和胃﹐而其所含多量之蛋白質﹐更能補益產後者之腎虛也。如此變通﹐其方𨿽在產後用之﹐可毫無妨礙﹐況石膏《神農本艸經》原謂其微寒﹐且明載其主產乳乎。

復診服藥一劑﹐熱退彊半﹐渴喘皆愈。脈象已近和平﹐大便猶未通下。宜大滋眞陰以退其餘熱﹐而復少加補气之藥佐之。誠以气旺則血易生﹐卽眞陰易復也。

處方玄參﹝二錢﹞野黨參﹝五錢﹞

共煎湯兩盅﹐分兩次溫飲下。

效果將藥煎服兩劑﹐大便通下﹐病遂全愈。

五﹑醫案﹝十八﹞婦女科

○流產後滿悶

天津張姓婦年二十六歲﹐流產之後胃脘滿悶﹐不能進食。

病因孕已四月﹐自覺胃口滿悶﹐倩人以手爲之下推﹐因用力下推至臍﹐遂至流產。

證候流產之後﹐忽覺气血上湧充塞胃口﹐三日之間分毫不能進食。動則作喘﹐頭目眩暈﹐心中怔忡﹐脈象微弱﹐兩尺無根。

診斷此證因流產後下焦暴虛﹐腎气不能固攝沖气﹐遂因之上衝。夫衝脈原上隸陽明胃府﹐其气上衝胃气卽不能下降﹝胃气以息息下行爲順﹞﹐是以胃中脹滿﹐不能進食。治此等證者﹐若用開破之藥開之﹐脹滿去而其人或至於虛脫。宜投以峻補之劑﹐更用重鎭之藥輔之以引之下行﹐則上之郁開而下焦之虛亦卽受此補劑之培養矣。

處方大潞參﹝四錢﹞生赭石﹝一兩軋細﹞生懷山藥﹝一兩﹞熟懷地黃﹝一兩﹞

玄參﹝八錢﹞淨萸肉﹝八錢﹞紫蘇子﹝三錢炒搗﹞生麥芽﹝三錢﹞

共煎湯一大盅﹐分兩次溫服下。

方解按方中用生麥芽﹐非取其化食消脹也。誠以人之肝气宜升﹐胃气宜降﹐凡用重劑降胃﹐必須少用升肝之藥佐之﹐以防其肝气不舒。麥芽生用原善舒肝﹐況其性能補益胃中酸汁﹐兼爲化食消脹之妙品乎。

效果將藥煎服一劑﹐胃中豁然頓開﹐能進飲食﹐又連服兩劑﹐喘與怔忡皆愈。

五﹑醫案﹝十八﹞婦女科

○月閉兼溫疹靨急

天津楊氏女﹐年十五歲﹐先患月閉﹐繼又染溫疹靨急。

病因自十四歲月信已通﹐後因肝气不舒﹐致月信半載不至﹐繼又感發溫疹﹐初見點卽靨。

證候初因月信久閉﹐已發熱瘦弱﹐懶於飲食﹐恆倦臥終日不起。繼受溫疹﹐寒熱往來﹐其寒時覺體熱減輕﹐至熱時﹐較從前之熱增加數倍﹐又加以疹初見點卽靨﹐其毒熱內攻。心中煩躁怔忡﹐劇時精神昏憒﹐恆作譫語﹐舌苔白而中心已黃﹐毫無津液。大便數日未行﹐其脈覺寒時似近閉塞﹐覺熱時又似洪大而重按不實﹐一息五至彊。

診斷此證因陰分虧損將成癆瘵﹐又兼外感內侵﹐病連少陽﹐是以寒熱往來﹐又加以疹毒之熱﹐不能外透而內攻﹐是以煩躁怔忡﹐神昏譫語﹐此乃內傷外感兩劇之證也。宜用大劑滋其眞陰淸其毒熱﹐更佐以托疹透表之品當能奏效。

處方生石膏﹝二兩搗細﹞野臺參﹝三錢﹞玄參﹝一兩﹞生懷山藥﹝一兩﹞

大甘枸杞﹝六錢﹞知母﹝四錢﹞連翹﹝三錢﹞蟬蛻﹝二錢﹞

茵陳﹝二錢﹞僵蠶﹝錢半﹞鮮蘆根﹝四錢﹞

共煎湯三盅﹐分三次溫飲下。囑其服一劑熱不退時﹐可卽原方再服﹐若服至大便通下且微溏時﹐卽宜停藥勿服。

復診將藥煎服兩劑﹐大熱始退﹐不復寒熱往來﹐疹未表出而心已不煩躁怔忡。知其毒由內消﹐當不變生他故。大便通下一次亦未見溏﹐再診其脈已近和平﹐惟至數仍數﹐和其外感已愈十之八九﹐而眞陰猶未復也。擬再滋補其眞陰﹐培養其血脈﹐俾其眞陰充足﹐血脈調和﹐月信自然通順而不愆期矣。

處方生懷山藥﹝一兩﹞大甘枸杞﹝一兩﹞玄參﹝五錢﹞地骨皮﹝五錢﹞

龍眼肉﹝五錢﹞北沙參﹝五錢﹞生杭芍﹝三錢﹞生雞內金﹝錢半黃色的搗﹞

甘艸﹝二錢﹞

共煎湯一大盅﹐溫服。

三診將藥連服四劑﹐飲食增加﹐精神較前振作﹐自覺諸病皆無﹐惟腹中間有疼時﹐此月信欲通而未能卽通也。再診其脈已和平四至矣。知方中涼藥宜減﹐再少加活血化瘀之品。

處方生懷山藥﹝一兩﹞大甘枸杞﹝一兩﹞龍眼肉﹝六錢﹞當歸﹝五錢﹞

玄參﹝三錢﹞地骨皮﹝三錢﹞生杭芍﹝三錢﹞生雞內金﹝錢半黃色的搗﹞

土鱉虫﹝五个大者搗﹞甘艸﹝錢半﹞生薑﹝三片﹞

共煎湯一大盅﹐溫服。

效果此藥連服十劑﹐腹已不疼﹐身形已漸胖壯﹐惟月信仍未至﹐俾停藥靜候。旬日後月信遂見﹐因將原方略爲加減﹐再服數劑以善其後。

或問方書治溫疹之方﹐未見有用參者。開首之方原以治溫疹爲急務﹐卽有內傷亦當從緩治之﹐而方中用野臺參者其義何居﹖答曰﹕《傷寒論》用白虎湯之例﹐汗吐下後加人參﹐以其虛也﹔渴者加人參﹐以其气虛不能助津液上潮也。令此證當久病內虧之餘﹐不但其血分虛損﹐其气分亦必虛損。若但知用白虎湯以淸其熱﹐不知加參以助之﹐而熱轉不淸﹐且更有病轉加劇之時﹝觀白虎加人參以山藥代粳米湯後附載醫案可知﹞。此証之用人參﹐實欲其熱之速退也。且此證疹靨之急﹐亦气分不足之故。用參助石膏以淸外感之熱﹐卽借其力以托疹毒外出﹐更可借之以補從前之虛勞。是此方中之用參﹐誠爲內傷外感兼顧之要藥也。

或問凡病見寒熱往來者﹐多系病兼少陽﹐是以治之者恆用柴胡以和解之。今方中未用柴胡﹐而寒熱往來亦愈何也﹖答曰﹕柴胡𨿽能和解少陽﹐而其升提之力甚大。此證根本已虛﹐實不任柴胡之升提。方中茵陳其性涼而能散﹐最能宣通少陽之郁熱﹐可爲柴胡之代用品。實爲少陽病兼虛者無尙之妙藥也。況又有蘆根亦少陽藥﹐更可與之相助爲理乎﹖此所以不用柴胡亦能愈其寒熱往來也。

五﹑醫案﹝十八﹞婦女科

○處女經閉

天津陳氏女﹐年十七歲﹐經通忽又半載不至。

病因項側生有瘰﹐服藥療治﹐過於鹹寒﹐致傷脾胃﹐飲食減少﹐遂至經閉。

證候午前微覺寒涼﹐日加申時﹐又復潮熱﹐然不甚劇。黎明時或微出汗﹐咳嗽有痰﹐夜間略甚﹐然仍無妨於安眠。飲食消化不良﹐較尋常減半。心中恆覺發熱思食涼物﹐大便漧燥﹐三四日一行。其脈左部弦而微硬﹐右部脈亦近弦﹐而重診無力﹐一息搏逾五至。

診斷此因飲食減少﹐生血不足以至經閉也。其午前覺涼者﹐其气分亦有不足﹐不能乘陽气上升之時而宣布也。至其晚間之覺熱﹐則顯爲血虛之象。至於心中發熱﹐是因陰虛生內熱也。其熱上升傷肺易生咳嗽﹐胃中消化不良易生痰涎﹐此咳嗽又多痰也。其大便燥結者﹐因脾胃傷損失傳送之力﹐而血虛陰虧又不能潤其腸也。左脈弦而兼硬者﹐心血虛損不能潤肝滋腎也。

右脈弦而無力者﹐肺之津液胃之酸汁皆虧﹐又兼肺胃之气分皆不足也。擬治以資生通脈湯﹐復卽原方略爲加減﹐俾與證相宜。

處方白術﹝三錢炒﹞生懷山藥﹝八錢﹞大甘枸杞﹝六錢﹞龍眼肉﹝五錢﹞

生懷地黃﹝五錢﹞玄參﹝四錢﹞生杭芍﹝四錢﹞生赭石﹝四錢軋細﹞

當歸﹝四錢﹞桃仁﹝二錢﹞紅花﹝錢半﹞甘艸﹝二錢﹞

共煎湯一大盅﹐溫服。

復診將藥連服二十餘劑﹝隨時略有加減﹞﹐飲食增多﹐身形健壯﹐諸病皆愈。惟月信猶未通﹐宜再注意通其月信。

處方生水蛭﹝一兩軋爲細末﹞生懷山藥﹝半斤軋爲細末﹞

每用山藥末七錢﹐涼水調和煮作茶湯﹐加紅蔗糖融化﹐令其適口﹐以之送服水蛭末六分﹐一日再服﹐當點心用之﹐久則月信必通。

效果按方服過旬日﹐月信果通下﹐從此經血調和無病。

方解按水蛭《神農本艸經》原無炙用之文﹐而後世本艸謂若不炙卽用之﹐得水卽活﹐殊爲荒唐之言。嘗試用此藥﹐先用炙者無效﹐後攺用生者﹐見效甚速。其性並不猛烈﹐惟稍有刺激性。屢服恐於胃不宜﹐用山藥煮粥送服﹐此卽《金匱》硝石礬石散送以大麥粥之義也。且山藥饒有補益之力﹐又爲尋常服食之品﹐以其粥送水蛭﹐旣可防其開破傷正﹐且又善於調和胃腑也。

五﹑醫案﹝十八﹞婦女科

○血崩證

天津徐姓婦﹐年十八歲﹐得血崩證。

病因家庭不和﹐激動肝火﹐因致下血不止。

證候初時下血甚多﹐屢經醫治﹐月餘血𨿽見少﹐而終不能止。

脈象濡弱﹐而搏近五至。呼吸短气﹐自覺當呼气外出之時﹐稍須努力﹐不能順呼吸之自然。過午潮熱﹐然不甚劇。

診斷此胸中大气下陷﹐其陰分兼虧損也。爲其大气下陷﹐所以呼气努力﹐下血不止﹐爲其陰分虧損﹐所以過午潮熱。宜補其大气﹐滋其眞陰﹐而兼用升舉固澀之品方能治愈。

處方生箭﹝一兩﹞白術﹝五錢炒﹞大生地﹝一兩﹞龍骨﹝一兩搗﹞

牡蠣﹝一兩搗﹞天花粉﹝六錢﹞苦參﹝四錢﹞黃柏﹝四錢﹞

柴胡﹝三錢﹞海螵蛸﹝三錢去甲﹞茜艸﹝二錢﹞

西藥麥角中者一个﹐攙乳糖五分﹐共研細﹐將中藥煎湯兩大盅﹐分兩次服﹐麥角末亦分兩次送服。

效果煎服一劑﹐其血頓止﹐分毫皆無﹐短气與潮熱皆愈。再爲開調補气血之劑﹐俾服數劑以善其後。

