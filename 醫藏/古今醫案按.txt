古今醫案按兪震篡

自敍

孟子言梓匠輪輿。能與人規矩。不能與人巧。巧者何。變通之謂也。巧固不能使人。其實不出規矩。人可卽規矩以求巧。而巧自無方。是亦不啻使之矣。醫之道將毋同。自古迄今醫書多不勝紀。一病必立一門。一門必立數法。究之法有盡。病無盡。一病之變已無盡。

或萃數病於一人之身。其更攺無盡。醫之法於是乎幾窮。蓋以法也者。不過梓匠輪輿之規矩病不根據規矩以爲患。醫第循規矩以爲治。常者生焉。變者死焉。轉恨醫之法未備也。不知法豈能備。要在乎用法者之巧耳。聞之名醫能審一病之變。與數病之變。而曲折以赴之。操縱於規矩之中。神明於規矩之外。靡不隨手而應。始信法有盡。而用法者之巧無盡也。成案甚夥。醫之法在是。法之巧亦在是。盡可揣摩。惜向來刊行醫案。醇疵互收。一爲去取而巧者愈見。此予所以復有古今醫案之選也。惟是彼之所謂巧者。自今視之。猶規矩也。倘執巧以爲巧。而不更加變通。則巧反成拙。故予於每條下。妄據鄙見以按之。辧其眞僞。別其是非。晰其同中之異。表其靑出於藍。或綜數事爲數語。以括其大略。或纂述舊說新說補諸案之未逮。隨選隨錄。隨錄隨按。不憚煩詞。竊附舉隅之意。第恐載籍極博。見聞有限譬諸審曲面勢者。能免斫而小之之譏乎。然欲求巧於規矩。敢不擇材以削HT。爰自甲午冬月。爲捉筆之始。至戊戌春月。乃得蕆事。時年已七十。閱歷旣多。或片詞之可取。爰付剞劂。質之海內諸同志。

乾隆四十三年歲在著雍奄茂之月旣望惺齋兪震書於酌古堂

凡例

一是編匯選名醫成案。所選必擇精當。如江氏類案入選頗多。亦不過十之三四。其餘僅選十之一二而已。此外見諸史傳及說部雜書。或有新意。或立奇法者。間采一二條。俾廣見一所選皆有議論有發明之案。庸淺及怪誕不經者槪刪去。其有病同而治同。𨿽出兩人。

止錄一家。同之中必取前輩。或後輩之闡發勝於前輩。則取後捨前。亦無拘也。

一治病所憑在脈。故敍證而兼敍脈者始選之。若不載脈象。但侈治驗。入選奚益。蓋治病之難。難於識病。識病之難。難於識脈也。然集中間收不載脈者。必辧證詳明。或治法新奇。或立論髙超。不得以不載脈象而棄之。略備數條。以擴識見。

一前人案中。或涉鄙俚矜誇之語槪削去。只存其脈證方論。以爲後人認病之法。偶有文繁及詞晦者。僭爲修飾之。不敢竄攺其意。亦僅條達其辭以便觀覽而已。知我者諒不我罪。

一近日名醫有年長於我者。有年少於我者。其治奇病著奇驗必錄之。今並附入。此皆生平目擊。並非得之傳聞。若得之傳聞者。姑爲闕疑。不敢以誤傳誤。

一成案以年代先後爲編次。間有顚倒者。因病情相似。連類以便覽。年代所不計也。至於稱謂前人。或名或字或別號及鄕裏。就人所易曉者稱之。不拘一律。

一是編列爲十卷。各分門類。以便查閱。至門類十三科實未能全。只就昔人有成案者選之。每門多寡不拘。會心者聞一知十。可推展得其旨矣。

一各案引用之方。不能備錄。間有附於案中及案後者。恐卷帙繁冗。錄亦不詳。嗣有古今經驗方按續出問世。

一諸案所載有妙義者。議論精詳方藥切當者。以及敍脈病因證候緊要關鍵處均加密點若震自爲按斷之語。槪不敢置密點。以俟髙賢之教正。

卷一

中風

唐書載許允宗初仕陳。爲新蔡王外兵參軍。時柳太后感風不能言。脈沈而口噤。允宗曰口不下藥。宜以湯气蒸之。令藥入腠理。周時可瘥。遂造黃防風湯。煮數十斛。置牀下气如煙霧。燻蒸之而得語。遂超拜義興太守。

震按書稱允宗醫術若神。曾曰醫者意也。在人思慮。卽此條思慮巧矣。然僅可治眞中風內經所謂其有邪者漬形以爲汗也。邪從汗解故得語。若槪試諸不能言者決無效。又按羅謙甫治史太尉。冬月坐火鑪左側。覺面熱。左頰微汗。旋出外。因左頰疏緩。被風寒客之。右頰急。口於右。脈浮緊。按之洪緩。羅用升麻湯加桂枝﹑白芷﹑艽﹑防。兼灸地倉頰車穴。此治風中陽明經之表證也。趙僧判半身不遂。語言不出。神昏面紅。耳聾鼻塞。六脈弦數。羅謂中藏者多滯九竅。中府者多著四肢。今臟腑俱受邪。先用三化湯行之。通其壅滯使淸气上升。充實四肢。次與至寶丹。安心養神。通利九竅。五日。音聲出。語言稍利。

惟行步艱難。又刺十二經之井穴以接經絡。隨四時脈癥加減用藥。百日方愈。此治中腑兼中髒之裏證也。皆風邪實證也。張安撫半身不遂。語言謇澀。自汗惡風。痰嗽不寐。羅謂風寒傷形。憂恐忿怒傷气。經云。形樂志苦。病生於脈。神先病也。邪風加之。動無常處。治病必求其本。邪气乃服。用加減沖和湯。汗加黃。嗽加五味。其晝夜不睡。因心事煩冗。心火上乘陽分。衛气不得入於陰。用朱砂安神丸。遂得寐。諸證漸減。惟右肩臂痛。經云。虛與實鄰。決而通之。又云。下陷者灸之。爲陽气下陷入陰中。故肩膊痛不能動。宜以火導之補之。乃於右肩臂上肩井穴。先鍼後灸。隔一月。再灸肩井。次於尺澤穴。各灸二十八壯。

引气下行。與正气相接。遂能運動。仲夏用淸肺飲子。秋分用益气調營湯。全愈。此治中經兼中腑。本虛標實之癥也。許允宗所治亦系本虛標實者。但病起於暴。故用蒸法。亦如通關散之取嚏。稀涎散之探痰也。

丹溪治浦江鄭君。年近六旬。奉養膏粱。仲夏久患滯下。又犯房勞。一夕如廁。忽然昏僕。撒手。遺尿。目上視。汗大出。喉如拽鋸。呼吸甚微。其脈大而無倫次部位。可畏之甚此陰虛而陽暴絕也。急令煎人參膏。且與灸气海穴。艾壯如小指。至十八壯。右手能動。

又三壯。唇微動。參膏成。與一盞。至半夜後。盡三盞。眼能動。盡二斤。方能言而索粥。

盡五斤而利止。十數斤全安。

震按此種病。今常有之。醫所用參不過一二錢。至一二兩而止。亦並不知有灸法。無效則諉之天命。豈能於數日間用參膏至十餘斤者乎。然參膏至十餘斤。辦之亦難矣。惟能辦者不可不知有此法。

趙以徳云。余嘗治陳學士敬初。因醮事跪拜間。就倒僕。汗如雨。診之脈大而空虛。年當五十。新娶少婦。今又從跪拜之勞役。故陽气暴散。正若丹溪治鄭義士之病同。急煎獨參濃湯。連飲半日。汗止。神气稍定。手足俱縱。喑而無聲。遂於獨參湯中加竹瀝。開上湧之痰。次早悲哭。一日不已。以言慰之。遂笑。復笑五七日。無已時。此哭笑者。爲陰虛而勞火動其精神魂魄之藏。气相並故耳。正內經所謂五精相並者。心火並於肺則喜。肺火並於肝則悲是也。加連柏之屬瀉其火。更增荊瀝開其閉。八日笑止手動。一月能步矣。

震按此條與前條大同小異。而所以治其小異處。立言用藥。綽有精義。可見古人善能模仿成法又不蹈襲成法也。

以上所選實癥虛癥。分途異治。誤用則死。李士材所謂治中風者。必須分別閉與脫。二癥明白。此下手第一要著。

丹溪治一婦人。年六十餘。手足左癱。不言而健。有痰。以麻黃。羌活﹑荊﹑防﹑南星全蠍﹑乳香﹑沒藥﹑木通﹑茯苓﹑桔﹑朴﹑甘艸﹑紅花爲末。酒下。未效。時春。脈伏而微。又以淡鹽湯入韭汁。每早一碗吐之。至五日。仍以茯苓﹑白術﹑陳皮﹑甘艸﹑濃朴﹑菖蒲。日進二服。又以川芎﹑豆豉﹑山梔﹑瓜蒂﹑韭汁﹑鹽湯。吐甚快。後以四君子湯服之。

另以川歸﹑酒芩﹑紅花﹑木通﹑濃朴﹑粘子﹑蒼術﹑南星﹑牛膝﹑茯苓爲末。酒糊丸服。十日後。微汗。手足微動而言。

震按前條脫癥。脈大無倫。此條閉癥。脈伏而微。非有確見。敢用此兩路重藥乎。須知癥與脈宜合參。如此條左癱不言矣。而健又有痰。其得間在此。與浦江洪宅婦病瘧無脈條相似。

又按丹溪治肥人中風。口。手足麻廢。左右俱作痰治。以蔞﹑貝﹑南星﹑橘﹑夏﹑二術﹑芩﹑連﹑柏﹑荊﹑防﹑羌活﹑桂枝﹑威靈仙﹑甘艸﹑花粉等。好喫麵。加附子煎。入竹瀝﹑薑汁。更加少酒行經。此大法也。故治中風二十六案。用此加減者甚多。其餘以四君﹑六君。或合四物。或再加連﹑柏﹑﹑防﹑天麻﹑僵蠶﹑竹瀝等。或合風藥。更有加全蠍﹑地龍者。又有用小續命湯﹑搜風湯﹑羌活愈風湯﹑烏藥順气散﹑蘇合香丸者。皆不載脈象若何。何以效法。故不並錄。

虞恆徳治一婦年五十七。身肥白。春初得中風。暴僕不知人事。身僵直。口噤不語。喉如拽鋸。水飲不能入。六脈浮大弦滑。右甚於左。以藜蘆末一錢。加麝香少許。灌入鼻竅。

吐痰升許。始知人事。身體略能舉動。急煎小續命湯倍麻黃。連進二服。覆以衣被。得汗漸蘇醒。能轉側。但右手足不遂。語言謇澀。復以二陳湯加芎﹑歸﹑芍藥﹑羌﹑防等。合竹瀝薑汁。日進二三服。若三四日大便不利。則不能言語。卽以東垣導滯丸。或潤腸丸微利之則言語復正。如此調理。至六十餘。得他病而卒。

震按此條與上丹溪案。俱以實邪治而效。可見辧證宜眞。不得專守景嶽非風之論。先有成見在胸也。如薛立齋善於用補。而治艾郭武牙關緊。不能言。左體癱。口眼牽動。神昏欲絕。六脈沈細而澀。謂此中寒濕。非中風也。亦用吐痰藥及至寶丹。繼以五積散加木香﹑南星﹑附子而人蘇。後大便洞利痰積而全愈。臨斯證者。治虛寒。治風痰。固宜對勘。

薛立齋治一人。年六十餘。素善飲酒。兩臂作痛。服祛風治痿之藥。更加麻木發熱。體軟痰湧。腿膝拘痛。口噤語澀。頭目暈重。口角流涎。身如虫行。癢起白屑。立齋曰。臂麻體軟。脾無用也。痰涎自出。脾不能攝也。口斜語澀。脾气傷也。頭目暈重。脾气不能升也癢起白屑。脾气不能榮也。遂用補中益气湯加神曲﹑半夏﹑茯苓。三十餘劑。諸癥悉退。

又用參術膏而愈。

一婦人懷抱鬱結。筋攣骨痛。喉間似有一核。服烏藥順气散等藥。口眼斜。臂難伸舉痰涎愈甚。內熱晡熱。食少體倦。立齋云。郁火傷脾。血燥生風所致。用加味歸脾湯。二十餘劑。形體漸健。飲食漸加。又服加味逍遙散十餘劑。痰熱少退。喉核少利。更用升陽益胃湯數劑。諸證漸愈。但臂不能伸。此肝經血少。用地黃丸而愈。

秀才劉允功。形體魁偉。不愼酒色。因勞怒頭暈僕地。痰涎上湧。手足麻痺。口漧引飲六脈洪數而虛。薛以爲腎經虧損。不能納气歸源而頭暈。不能攝水歸源而爲痰。陽气虛熱而麻痺。虛火上炎而作渴。用補中益气合六味丸。治之而愈。其後或勞役。或入房。其病卽作。用前藥隨愈。

憲幕顧斐齋左半身並手不遂。汗出神昏。痰涎上湧。王竹西用參大補之劑。汗止而神思漸淸。頗能步履。後不守禁。左腿自膝至足腫脹甚大。重墜如石。痛不能忍。其痰甚多。

肝脾腎脈洪大而數。重按則軟澀。立齋朝用補中益气湯加黃柏﹑知母﹑麥冬﹑五味。煎送地黃丸。晚用地黃丸料加知﹑柏。數劑諸證悉退。但自弛禁。不能全愈耳。

震按此四案。理精法密。學人所當熟玩。

車駕王用之。卒中昏憒。口眼斜。痰气上湧。咽喉有聲。六脈沈伏。此眞气虛而風邪所乘。以三生飲一兩。加人參一兩。煎服卽蘇。立齋曰。若遺尿撒手。口開鼾睡爲不治。

用前藥亦有得生者。夫前飲乃行經絡治寒痰之藥。有斬關奪旗之功。每服必用人參兩許。駕馭其邪而補助眞气。否則不惟無益。適足以取敗矣。

震按此治中寒寒痰壅塞气道之藥。肥人脈沈伏。無火象者。可用之。若脈微細者。必加人參。實非中風藥也。折肱漫錄云。三生飲施於中風之寒癥。妙矣。或有虛火衝逆。熱痰壅塞。以致昏憒顚僕者。狀類中風。恐烏附非所宜服。立齋治王進士失於調養。忽然昏憒。謂是元气虛。火妄發。挾痰而作。急灌童便。神思漸爽。更用參﹑各五錢。芎﹑歸各三錢。元參﹑柴胡﹑山梔﹑炙艸各一錢。服之少定。察其形倦甚。又以十全大補湯加麥冬﹑五味治之而安。予從弟履中。年方彊壯。以勞心憂鬱而得斯證。痰升遺溺。眼斜視。超時不醒。竟類中風。亦灌以童便而蘇。此等證候。皆火挾痰而作。斷非三生飲所可治者。並姜湯亦不相宜也。同一卒然昏憒。而所因不同。須細審之。

太平廣記載唐梁新。見一朝士。診之曰。風疾已深。請速歸去。其朝士復見州髙醫趙鄂。診之。言疾危。與梁說同。惟云只有一法。請喫消梨。不限多少。咀嚙不及。絞汁而飲到家旬日。根據法治之而愈。此亦降火消痰之驗也。

孫東宿治程曉山。年四十。誕辰慶賀。宴樂月餘。忽謂孫曰。近覺兩手小指及無名指。

掉硬不舒。亦不爲用。口角一邊常牽扯引動。幸爲診之。六脈皆滑大而數。浮而不斂。其體肥。其面色蒼紫。乃曰。據脈滑大爲痰。數爲熱。浮爲風。蓋濕生痰。痰生熱。熱生風也君善飲。故多濕。近又荒於色。故眞陰竭而脈浮。此手指不舒。口角牽扯。中風之兆也。

所喜面色蒼紫。其神藏。𨿽病猶可治。切宜戒酒色以自保愛。立方用二陳湯加滑石爲君。芩連爲臣。健脾消痰。撤濕使從小便出。加膽星﹑天麻以定其風。將竹瀝﹑薑汁三拌三曬。仍以竹瀝糊丸。取竹瀝引諸藥入經絡化痰。外又以天麻丸滋補其筋骨。標本兩治。服二料。幾半年。不惟病痊。且至十年無恙。迨五十歲。賀壽如舊。召妓宴樂亦如舊。甘酒嗜飲。荒淫而忘其舊之致疾也。手指掉硬。口角牽引尢甚。月餘中風。右體癱瘓矣。再邀孫診之。脈皆洪大不斂。汗多不收。呼吸迫促。孫曰。此下虛上竭之候。蓋腎虛不能納气歸元。故汗出如油。喘而不休。𨿽和緩無能爲矣。閱二十日而卒。

震按醫書謂凡人大指次指麻木不仁者。三年內須防中風。當遠房幃。絕嗜欲。戒酒戒濃味。以杜其患。觀此案可爲養生者之金鑑矣。

東宿曰。潘見所年四十七。微覺陽痿。其脈上盛下虛。上盛爲痰與火。下虛爲精元弱。

宜戒色愼怒。恐痰生熱而熱生風。將有中風之患。次年中秋。連宵酒色。渠於色後。慣用鹿角膠三錢。人參一錢。酒送下。至是加倍服之。十七日。左手陡然顫動。重不能舉。十八日左邊半體手足皆不用矣。予始觀面色赤。口微向右。唇麻。左癱。診之左弦大。右滑大先用烏藥順气散一帖。服後昏睡半日。醒覺面更加赤。亦稍加。知痰盛使然。卽以二陳湯加全蠍﹑僵蠶。天麻。黃芩﹑石菖蒲﹑紅花﹑秦艽。煎衝竹瀝﹑薑汁。一日兩進。晚更與活絡丹。服至第六日。手指稍能運動。足可根據棹而立。予喜曰。機動矣。攺用歸芍六君子湯加紅花﹑鉤藤﹑天麻﹑竹瀝﹑薑汁。服二十帖。行可二十步矣。手指先麻木不知痛癢。至是能執物。繼用天麻丸﹑五子全鹿丸調理。幸其斷酒絕欲。百日全愈。此證予歷治歷效者。良由先爲疏通經絡。活血調气。然後以補劑收功。惟經絡疏通。宿痰磨去。補之必效。此治類中風之法也。

震按此條先散後補。亦緣病初無卒僕昏憒之癥。且脈滑大。故可從容施治耳。若云必先疏通經絡。磨去宿痰。然後補之得效。又屬呆板方法矣。

楊季衡稟丰軀偉。年近七旬。得半身不遂證二年矣。病發左半。口往右。昏厥遺溺。

雲間施笠澤以參附療之。稍安。諭嘉言曰。其脈軟滑中時帶勁疾。是痰與風雜合之癥。又內熱與外寒雜合之癥。房幃不節。精气內虛。膏粱蘊熱。久蒸脾濕爲痰。痰阻竅隧。而衛气不周。外風易入。是以雜合而成是癥。及今大理右半脾胃之气。以運出左半之熱痰虛風。此其間有微細曲折。非只溫補一端所能盡也。或曰。痰熱先宜中右。何以反中左。旣已中左。何以反治右耶。諭曰。此正病機之最要者。向爲丹溪等說病在左血多。病在右气多。教人如此認癥。不知內經但言左右者。陰陽之道路。夫左右旣爲陰陽往還之道路。何嘗可偏執哉。

左半𨿽血爲主。非气以統之則不流。右半𨿽气爲主。非血以麗之則易散。故病在一偏者。治宜從陰引陽。從陽引陰。從左引右。從右引左。譬之樹木有偏枯者。將漑其枯者乎。抑漑其未枯者。使榮茂而因以條暢其枯者乎。此証之脈。軟爲虛。滑爲痰。勁疾爲風。病因雜合。

必須用雜合之藥。而隨時令以盡無窮之變。參﹑術是主藥。冬月佐漧薑﹑附子。以暫撤外寒而內熱反得宣泄。春夏秋則佐以羚羊角﹑柴胡﹑知母﹑石膏。使內蘊之熱不與時令之熱相蒸灼。再刺手足四末以泄榮血而通气。恐熱痰虛風。久而成癘也。

震按偏枯昔人多謂左屬血虛。右屬气虛。自得嘉言之論。其理始明。而隨時換藥。及刺四末。尢見巧妙。因思幼讀內經。至九宮八風篇曰。風從太乙所居之鄕來。爲實風。主生長萬物。從其衝後來。爲虛風。傷人者也。聖人避虛風如避矢石。豈非確指外風乎。又云。其有三虛而偏中於邪風。則爲擊撲偏枯。擊僕者如人被擊而僕。卽今之卒倒者是。擊僕以偏枯連舉。則猝倒而不偏枯者非中風矣。但所謂三虛者。乘年之衰。逢月之空。失時之和。是運气時令之虛。而非人身之虛也。何以中風皆作人虛治乎。及讀生气通天論。曰。風者百病之始也。淸靜則肉腠閉拒。𨿽有大風苛毒。弗之能害。又云。風雨寒熱。不得虛邪。不能獨傷人。又曰。虛邪之風。與其身形。兩虛相得。乃客其形。是確指虛人而後中於虛風也。然猶因虛受風。故靈樞又有眞气去。邪气獨畱。發爲偏枯之說。偏枯難療。二語盡之。再讀通評虛實論。曰。凡治消癉僕擊。偏枯痿厥。气滿發逆。肥貴人則膏粱之疾也。此條暗包痰飲濕熱陰虛陽虛諸候。並未嘗偏中於邪風矣。蓋肥貴人自然愼避邪風。而膏粱之變。風從內生。

劉李朱三家從此悟入。大凡治病必求於本。擊僕偏枯。以虛爲本也。

劉宗濃玉機微義曰。予嘗居涼州。卽漢之武威郡也。其地髙阜。四時多風少雨。土藝黍粟。引泉灌漑。天气常寒。人之气實腠密。每見中風暴死者有之。蓋折風燥烈之甚也。時洪武乙亥秋八月。大風起自西北甘州城外。路死者甚眾。予始悟經謂西北之折風傷人。至病暴死之旨不誣。人未經其所。𨿽讀經文。莫不有疑者也。醫可易言哉。又王肯堂靈蘭要覽曰。

裏中一老醫。右手足廢而不起牀者二年矣。人皆傳其必不起。過數月。遇諸途。訊之。曰。

吾之病幾危矣。始服順气行痰之藥。了無應驗。薄暮神志輒昏。度不可服。命家人煎進十全大補湯。卽覺淸明。遂服之。浹數日。能扶策而起。無何。則又能捨策而步矣。經云。邪之所湊。其气必虛。吾治其虛。不理其邪。而邪自去。吾所以獲全也。余曰。有是哉。使服順气疏風之散不輟者。墓木拱矣。然此猶拘於成法。不能因病而變通。隨時而消息。故奏功稍遲。使吾早爲之。當不至是也。姑書之以俟明者采焉。讀此二則。益信塞外多眞中。江南多類中。劉李朱三家之說。張景嶽非風之論。洵爲軒岐功臣。至明季繆仲淳立論。謂眞陰虧而內熱甚者。煎熬津液。凝結爲痰。壅塞气道。不得通利。熱極生風。亦致猝然僵僕。類中風癥。此卽內虛暗風。初用淸熱順气開痰。次用治本。或益陰。或補陽。其藥以二冬﹑二地﹑菊花﹑枸杞﹑胡麻﹑桑葉﹑首烏﹑柏仁﹑蒺藜﹑花粉﹑參﹑﹑歸﹑芍﹑鹿茸﹑虎骨膠﹑霞天膏﹑梨膏﹑竹瀝﹑桑瀝﹑人乳﹑童便等。出入互換。另制機杼。今臨癥指南中風一門。大半宗此。又可補劉李朱張所未備矣。至諭西昌論侯氏黑散。謂用礬石以塡空竅。堵截風路。

此好奇之談。最足誤人。夫藥之入胃。不過气味傳布臟腑經絡耳。豈能以礬嵌刷之耶。冷食四十日。藥積腹中不下。腸胃誠塡塞矣。谷不納而糞不出。將如之何。學醫者愼勿妄試。

卷一

類中

王節齋治一壯年。忽得暴病如中風。口不能言。目不識人。四肢不舉。急投蘇合香丸。

不效。王偶遇聞之。詢其由。曰。適方陪客。飲食後忽得此證。遂教以煎生薑淡鹽湯。多飲探吐之。吐出飲食數碗而愈。

鄭顯夫年六十餘。因大怒。遂昏僕。四肢不用。丹溪曰。怒則火起於肝。手足厥陰二經之气閉而不行。故神無知。怒甚則傷於筋。縱其若不容故手足不用。乃以連柏瀉其上逆之火香附降其肝气。一二日。神智漸回。再調其气血。全愈。

有一婦人。先胸脇脹痛。後四肢不收。自汗如雨。小便自遺。大便不實。口緊目。或以爲中髒。甚憂。請薛立齋視之。曰。非也。若風旣中髒。眞气旣脫。惡證旣見。禍在反掌安能延至十日。乃候其色。面目俱赤而或靑。診其脈。左三部洪數。惟關尢甚。乃知胸乳脹痛。肝經血虛。肝气痞塞也。四肢不收。肝經血虛。不能養筋也。自汗不止。肝經血熱。

津液妄泄也。小便自遺。肝經熱甚。陰挺失職也。大便不實。肝木熾盛。克脾土也。遂用犀角散四劑。諸證頓減。又用加味逍遙散調理而安。

太史楊方壺夫人。忽然暈倒。醫以中風之藥治之。不效。迎李士材診之。左關弦急。右關滑大而。本因元气不足。又因怒後食停。乃進理气消食藥。得解黑屎數枚。急攺用六君子加薑汁。服四劑而後暈止。更以人參五錢。﹑術﹑半夏各三錢。茯苓﹑歸身各二錢。加減調理。兩月卽愈。此名虛中。亦兼食中。

給諫晏懷泉夫人。先患胸腹痛。次日卒然暈倒。手足厥逆。時有醫者。以牛黃丸磨就將服矣。士材診之。六脈皆伏。惟气口稍動。此食滿胸中。陰陽痞隔。升降不通。故脈伏而气口獨見也。取陳皮﹑砂仁各一兩。姜八錢。鹽三錢。煎湯灌之。以指探吐。得宿食五六碗。

六脈盡見矣。左關弦大。胸腹痛甚。知爲大怒所傷也。以木香﹑靑皮﹑橘紅﹑香附﹑白術煎服。兩劑痛止。更以四君子加木香﹑烏藥。調理十餘日方瘥。此是食中兼气中。

震按此二條。與節齋丹溪所治同中有異。是善學古人者。故並錄之。

章仲輿令愛在閣時。昏暈不知人。蘇合香丸灌醒後。狂言妄語。喃喃不休。士材診之。

左脈七至。大而無倫。右脈三至。微而難見。正所謂兩手脈如出兩人。此祟憑之脈也。綫帶系定二大拇指。以艾炷灸兩介甲。至七壯。鬼卽哀詞求去。服調气平胃散加桃奴。數日而祟絕此卽惡中也。

易思蘭治瑞昌王孫毅齋。年五十二。素樂酒色。九月初。夜起小解。忽倒地。昏不知人目閉气粗。手足厥冷。身體彊硬。牙關緊閉。諸醫有以爲中風者。有以爲中气中痰者。用烏藥順气散等藥。俱不效。又有用附子理中湯者。愈加痰響。五日後。易診之。六脈沈細緊滑。愈按愈有力。乃曰。此寒濕相搏。癥也。屬膀胱。當用羌活勝濕湯。其兄宏道問曰病無掉眩。知非中風。然與中气中痰夾陰三者相似。先生獨云病。但吾宗室之家過於濃曖者有之。何由得寒濕而成病耶。易曰。運气所爲。體虛者得之。本年癸酉。歲火不及。

寒水侮之。季夏土旺。土爲火子。卽能制水。七月八月。主气是濕。客气是水。寒水得令。

不伏土制。是以寒濕相搏。太陽气郁而不行。其證主項背彊直。卒難回顧。腰似折。項似拔乃膀胱經病也。其脈沈細緊滑。沈爲病在裏。細爲濕。緊爲寒。中又有力而滑。此寒濕有餘而相搏也。若虛証之脈。但緊細而不滑。若風脈當浮。今脈不浮而沈。且無掉眩等證。

何爲中風。若痰气之脈不緊。今脈緊而體彊直。何言中气中痰。病詩云。彊直反如弓。神昏似中風。痰流唇口動。螈與癇同。乃先以稀涎散吐痰一二碗。昏憒卽醒。隨進勝濕湯。

六劑全愈。以八味丸調理一月。精气復常。

震按類中有十種。曰中气。中食。中寒。中暑。中濕。中惡。中痧。中瘴。痰中。虛中散見諸書。當薈萃而詳辧之。其異於中風者。𨿽卒倒昏憒。而無偏枯渦斜也。其治之異於中風者。惟虛中宜補。而餘皆不宜補也。只在臨證時。審其輕重淺深耳。至如名醫類案有虛風一門。臨證指南有肝風一門。總不出繆氏內虛暗風四字。類案謂陰虛者涼肝補腎。陽虛者溫肺健脾。誠爲要言。然其法已備於中風門中。似不必另立名色。至指南所載泄木安胃。鎭陽熄風。濁藥輕投。辛甘化風。種種妙義。直駕古人而上之。又洗繆氏之髓者矣。特是議論𨿽精。仍屬景嶽所謂非風之治法耳。集書者以一類而分二門。未免頭上安頭之病。

卷一

傷風

江少微治黃三輔。年逾四旬。醉飲靑樓。夜臥當風。患頭痛發熱。自汗盜汗。飲食不進醫治十餘日罔效。診得六脈浮洪。重按豁然。此飲酒當風。名曰漏風。投以白術﹑澤瀉。

酒煎服而熱退。汗仍不止。心口如水。此思慮所致。與歸脾湯加麻黃根﹑桂枝。十服而愈。

頭痛不已。用白蘿卜汁吹入鼻中。立止。

張路玉治沈懋甫仲子。年十七。每傷風。卽吐血夢泄。此肝臟有伏火。火動則招風也。

蓋肝爲藏血藏魂之地。肝不藏則血隨火炎。魂不寧則精隨夢泄。遂與桂枝湯加龍骨﹑牡蠣。

四劑而表解血止。桂枝湯主和營散邪。加龍﹑牡以鎭肝安魂。封藏固則風不易入。魂夢安則精不妄動矣。若以其火盛而用知﹑柏之屬。鮮有不成虛損者。

震按傷風是輕病。然有傷風不醒卽成癆之說。今人犯此者甚多。大約喜於色欲及常多夢泄之輩。內經謂勞風法在肺下。太陽引精者三日。中年者五日。不精者七日。咳出靑黃涕如膿。不出則傷肺死。蓋引精者腎臟充固。太陽引少陰以內守而自爲外拒。邪從痰出。不致內畱傷肺也。不精卽冬不藏精之義。腎臟虧乏。太陽餒而無援。邪畱難去。傷風所由不醒也。

昧者峻用發散。不知人愈虛。邪更易入也。或竟用滋補。不知邪未淸。補之適以助長也。此中之權衡。在於醫者。此際之調理。在於本人耳。

﹝附傷風戴陽癥﹞石開曉病傷風咳嗽。未嘗發熱。自覺急迫欲死。呼吸不能相續。西昌診之。見其頭面赤紅。躁擾不歇。脈亦豁大而空。謂曰。此證頗奇。全似傷寒戴陽癥。何以傷風小恙亦有之。急宜用人參附子等藥。溫補下元。收回陽气。不然。子丑時一身大汗。脫陽而死矣。渠不信。及日落。陽不用事。愈慌亂不能少支。忙服前藥。服後。稍寧片刻。又爲牀側添同寢一人。逼出其汗如雨。再用一劑。汗止身安。咳嗽俱不作。詢其所由。云連服麻黃藥四劑。遂爾躁急欲死。然後知傷風亦有戴陽證。與傷寒無別。總因其人平素下虛。是以眞陽易於上越耳。

卷一

中寒

吳球治一人。暑月遠行。渴飲泉水。至晚以單席陰地上睡。頃間。寒熱。吐瀉不得。身痛如刀刮。醫曰。此中暑也。進黃連香薷飲及六和湯。隨服隨厥。吳診其脈細緊而伏。曰。

此中寒也。眾皆笑曰。六月中寒。有是事乎。吳曰。人肥白。素畏熱。好服黃連及益元散等涼劑。況途中飲水旣多。又單席臥地。寒邪深入。當以附子理中湯。大服乃濟。用之果效。

震按中寒一門。諭嘉言論之最精。然此證易辧。無甚詭幻。惟內寒外熱格陽戴陽者。不可認錯。此又當於傷寒門細研之。蓋中寒與傷寒不同也。類案載一木商。久立風雨濕地。衣服盡濡。患寒熱交作。徧身脹痛。欲人擊打。莫知爲何病。服藥罔效。忽思燒酒。熱飲數杯覺快。數飲至醉而愈。可見中寒之易治矣。又載吳禦醫治富翁中寒。用生附子三枚。重三兩。作一劑。他醫減半進之。病遂已。吳復診。已知之。曰。何減吾成藥也。吾投三枚。將使活三年。今止活年半耳。後年餘。復發而卒。此等邪說。殊不可信。夫藥以治病。中病卽止。太過則變生他病矣。是人服附子枚半。病已愈。則不宜多至三枚也。若必須三枚。則枚半未能愈其病也。乃云吾投三枚。使活三年。是以之延年。非以之治病。何不投三十枚。俾活三十年乎。

卷一

傷寒

許學士治鄕人邱生者。病傷寒發熱。頭痛煩渴。脈𨿽浮數而無力。尺以下遲而弱。許曰𨿽麻黃證。而尺遲弱。仲景曰。尺中遲者。營气不足。未可發汗。用建中湯加當歸﹑黃翌日脈尙爾。其家索發汗藥。言幾不遜。許忍之。只用建中調營而已。至五日。尺部方應遂投麻黃湯二服。發狂須臾。稍定略睡。已得汗矣。信乎醫者當察其表裏虛實。待其時日若不循次第。取效臨時。虧損五臟。以促壽限。何足貴也。

﹝附南史﹞範云初爲梁武帝屬官。時武帝有九錫之命。云忽感傷寒。恐不得預慶事。召徐文伯診視。問曰。可便得愈乎。文伯曰。便瘥甚易。正恐二年後不起耳。云曰。朝聞道。

夕死可矣。況二年乎。文伯於是先以火地。布桃葉。鋪席。置云其上。頃刻汗出。以溫粉撲之。翌日遂愈。云甚喜。文伯曰。不足喜也。後二年果卒。夫取汗先期。尙促壽限。況不顧表裏。不待時日。欲速愈者耶。故書此爲戒。

一人病傷寒。大便不利。日晡潮熱。兩手撮空。直視喘急。更數醫矣。許曰。此誠惡候見之者九死一生。仲景𨿽有證而無治法。況已經吐下。難於用藥。勉彊救之。若大便得通而脈弦。則可生。乃與小承气一服。大便利。諸疾漸退。脈且微弦。半月愈。或問曰。下之而脈弦者生。此何謂也。許曰。仲景云。循衣妄撮。怵惕不安。微喘直視。脈弦者生。澀者死。微者但發熱譫語者。承气湯主之。予觀錢氏直訣云。手循衣領及撚物者。肝熱也。此癥在仲景列於陽明部。蓋陽明者胃也。肝有熱邪。淫於胃經。故以承气湯瀉之。且得弦脈。則肝平而胃不受克。所以有生之理也。

﹝附﹞樓全善曰。嘗治尋衣撮空。得愈者數人。皆用大補气血之劑。惟一人兼振脈代遂於補劑中加桂二分。亦振止脈和而愈。

一人病傷寒。初嘔吐。俄爲醫下之。已八九日。而內外發熱。許診之。曰。當用白虎加人參湯。或曰。旣吐復下。宜重虛矣。白虎可用乎。許曰。仲景云。若吐下後。七八日不解熱結在裏。表裏俱熱者。白虎加人參湯。蓋始吐者。熱在胃脘。今脈洪滑。口大渴。欲飲水。舌漧燥而煩。非人參白虎不可也。

一人病傷寒。心煩喜嘔。往來寒熱。醫以小柴胡與之。不除。許曰。脈洪大而實。熱結在裏。小柴胡安能去之。仲景云。傷寒十餘日。熱結在裏。復往來寒熱者。與大柴胡湯。三服而病除。

一人太陽癥。因發汗不止。惡風。小便數。足攣急。屈而不伸。脈浮而大。許曰。此證在仲景方中有兩條。大同小異。一則太陽病。發汗。遂漏不止。惡風。小便難。四肢微急。

難以屈伸。一則傷寒脈浮。自汗出。小便數。心煩。微惡寒。腳攣急。一屬漏風小便難。一屬有汗小便數。不可混治。此當用桂枝加附子湯。三啜而汗止。佐以芍藥甘艸湯。足便得伸一舟子傷寒發黃。鼻內酸痛。身與目如金。小便赤而數。大便如常。或欲用茵陳五苓。

許曰。非其治也。小便和。大便如常。則知病不在臟腑。今眼睛疼。鼻酸痛。是病在淸道中若下大黃。必腹脹爲逆。宜用瓜蒂散。先含水。次搐之。鼻中黃水盡。乃愈。

一武官爲寇執。置舟中板。數日得脫。乘饑恣食。良久解衣捫虱。次日遂傷寒。自汗而鬲不利。一醫作傷食而下之。一醫作解衣中邪而汗之。雜治數日。漸覺昏困。上喘息髙。

許診之。曰。太陽下之。表未解。微喘者。桂枝加濃朴杏仁湯。此仲景法也。命令醫者治此藥。一啜喘定。再啜熱緩微汗。至晚身涼而脈已和矣。醫曰。某平生未嘗用仲景方。不知其一婦人患熱入血室證。醫者不識。用補血調气藥。延滯數日。遂成血結胸。或勸用小柴胡湯。許曰。小柴胡已遲。不可行也。惟刺期門穴。斯可矣。予不能鍼。請善鍼者治之。如言而愈。或問曰。熱入血室。何爲而成結胸也。許曰。邪气傳入經絡。與正气相搏。上下流行。遇經水適來適斷。邪气乘虛而入血室。血爲邪迫。上入肝經。肝受邪則譫語而見鬼。復入膻中。則血結於胸也。何以言之。婦人平居。血藏於肝。未受孕則下行爲月水。旣妊則中蓄以養胎。已產則上壅以爲乳。皆此血也。今邪气蓄血。並歸肝經。聚於膻中。結於乳下。

故手觸之則痛。非湯劑可及。故當刺期門也。

震按仲景傷寒論。猶儒書之大學中庸也。文詞古奧。理法精深。自晉迄今。善用其書者惟許學士叔微一人而已。所存醫案數十條。皆有發明。可爲後學楷模。惜限於卷帙。不能全錄。畱此數則。以窺一斑。

項彥章治一人。病發熱。惡風自汗。气奄奄勿屬。醫作傷寒治。發表退熱而益劇。項診其脈。陰陽俱沈細。且微數。以補中益气進之。醫曰。表有邪而以參補之。邪得補而愈甚必死此藥矣。項曰。脈沈。裏病也。微數者。五性之火內煽也。气不屬者。中气虛也。是名內傷。經云。勞者溫之。損者益之。飲以前藥而驗。

震按名醫類案有內傷一門。此條亦在其內。但予細觀諸案所敍病證。皆與傷寒仿佛。則其病之爲傷寒爲內傷。惟在醫者之能辧耳。非另有一種情形也。東垣內外傷辧。殊不足憑。

諸案皆以脈爲辧。大抵內傷之脈。皆虛大無力。或微數無力。其藥不外補中益气湯甘溫爲主有風寒加入表藥。有停滯加入消導。有火亦加一二味涼藥。無他奇巧。故今采取數條。編入傷寒溫暑各門。刪去內傷。免滋眩惑。外感風寒者傷其形。故曰傷寒。勞役過度飲食失節者傷其气。故曰內傷。此言受病之原也。及其爲病。一般發熱頭疼惡風惡寒。甚則痞悶譫妄豈可就其述病原而作憑據。醫者見得眞。乃能分晰之曰。彼是傷寒。此是內傷。亦如傷寒一門爲虛爲實。爲熱爲寒。頭緒紛紜。聽人審辧。故區而別之。不若匯而參之之有所得也。

李東垣治西臺椽葛君瑞。二月中病傷寒發熱。醫以白虎湯投之。病者面黑如墨。本證遂不復見。脈沈細。小便不禁。東垣初不知也。及診之。曰。此立夏前誤用白虎之故。白虎大寒。非行經之藥。不善用之。則傷寒本病。曲隱於經絡之間。或更以大熱之藥求以去陰邪。

則他證必起。非所以救白虎也。宜用溫藥之升陽行經者。或難曰。誤用大寒。若非大熱。何以救乎。李曰。本病隱於經絡間。陽不升則經不行。經行而本證見矣。果如其言而愈。

震按東垣所謂溫藥之升陽者。想卽桂枝﹑漧薑﹑細辛﹑川芎﹑羌﹑防﹑升﹑柴之類耳。

誤於寒藥而不急救以熱藥。有此一法。

馮內翰之侄櫟。年十六。病傷寒。目赤而煩渴。脈七八至。醫欲以承气下之。東垣診之脈𨿽七八至。按之不鼓擊。內經所謂脈至而從。按之不鼓。諸陽皆然。此陰盛格陽於外。

非熱也。與姜附之劑。汗出而愈。

﹝附﹞劉宗濃曰。此與王海藏治狂言發斑。身熱。脈沈細。陰癥例同。東垣又有治腳膝痿弱。下尻臀皆冷。陰汗臊臭。精滑不固。脈沈數有力。爲火郁於內。逼陰內外。名陽盛拒陰。用苦寒下之者。此水火徵兆之微。脈證治例之妙也。

王海藏治侯輔之病。脈極沈細。內寒外熱。肩背胸脇斑出十數點。語言狂亂。或曰。發斑譫語。非熱乎。王曰。非也。陽爲陰逼。上入於肺。傳之皮毛。故斑出。神不守舍。故錯語如狂。非譫語也。肌表𨿽熱。以手按執須臾。冷透如冰。與姜附等藥二十餘兩。乃大汗而愈。後因再發。脈又沈遲。三四日不大便。與理中丸。三日內約半斤。其疾全愈。侯公之狂非陽狂之狂。乃失神之狂。卽陰也。

﹝附﹞準繩載一人。傷寒七八日。服涼藥太過。遂變身涼。手足厥冷。通身黑斑。惟心頭溫暖。診其六脈沈細。昏沈不知人事。亦不能語言。狀似屍厥。遂用人參三白湯。加熟附子半枚。漧薑二錢。服下一時許。斑色漸紅。手足漸暖而蘇醒。然黑斑有因餘熱不淸者。又當以黃連解毒。竹葉石膏湯調之而愈。

羅謙甫治南省參議官常徳甫。至元甲戌三月間。赴大都。路感傷寒證。邀羅治之。兩手脈皆沈數。外證卻身涼。四肢厥逆。發斑微紫。見於皮膚。唇及齒齦破裂無色。咽漧聲啞。

默默欲眠。目不能閉。反側不安。大便閉結。此證乃熱深厥亦深。變成狐惑。其證最急。詢之從者。曰。自初病感冒至今。服發汗藥。汗出極多。漸至於此。羅曰。平昔膏粱。積熱於內。已燥津液。又兼發汗過多。津液重竭。因轉屬陽明。故大便難也。急以大承气下之。得更衣。再用黃連解毒湯。病減大半。復與黃連犀角湯。數日而愈。

﹝附﹞準繩載一婦人。狐惑聲啞。多眠。目不閉。惡聞食臭。不省人事。半月後。又手足拘彊。脈數而微細。先與竹瀝﹑薑汁一盞服之。忽胸中有汗。腸鳴。卽目閉省人事。遂用參﹑術﹑歸﹑陳。入竹瀝﹑薑汁飲之。五六帖而愈。

震按同是狐惑證。虛實不同如此。故並錄以便參考。

浙東憲使曲公病。召滄洲翁呂元膺往視。翁察色切脈。則面帶陽气。寸口皆長而弦。蓋傷寒三陽合病也。以方涉海。爲風濤所驚。遂血菀而神懾。血爲熱所搏。吐血一升許。且脇痛煩渴譫語。適是年歲運。左尺當不應。其輔行京醫。泣告其左右曰。監司脈病皆逆。不祿在旦夕。家人皆惶惑無措。翁曰。此天和脈。無憂也。爲投小柴胡湯。減參加生地黃俟其胃實。以承气湯下之愈。

震按許學士以尺脈遲弱爲營气不足。呂滄洲以左尺不應爲天和脈。二義亦皆古書所載。

非二公新得。而引證恰當。各奏功效。由於診候熟而心思靈也。

趙氏子病傷寒十餘日。身熱而人靜。六脈盡伏。俚醫以爲死人也。弗與藥。呂元膺診之三部舉按皆無。其舌胎滑。而兩顴赤如火。語言不亂。因告之曰。此子必大發赤斑。周身如錦紋。夫脈血之波瀾也。今血爲熱邪所搏。淖而爲斑。外見於皮膚。呼吸之气。無形可根據猶溝瀆之水。𨿽有風。不能成波瀾。斑消則脈出矣。及揭其衾。而赤斑爛然。卽用白虎加人參湯化其斑。脈乃復常。繼投承气下之愈。發斑無脈。長沙所未論。元膺蓋以意消息耳。

全本然傷寒旬日。邪入於陽明。俚醫以津液外出。脈虛自汗。進眞武湯實之。遂致神昏如熟睡。其家邀元膺問死期。切其脈。皆伏不見。而肌熱灼指。告其家曰。此必榮熱致斑而脈伏。非陽病見陰脈比也。見斑則應候。否則蓄血耳。乃視其隱處及小腹。果見赤斑。臍下石堅。且痛拒按。爲進化斑湯。半劑卽斑消脈出。復用韓氏生地黃湯逐其血。是夕下黑血。

後三日。腹又痛。遂用桃仁承气以攻之。所下如前。乃愈。

震閱二案而知發斑蓄血。有脈伏之一候。然竊思斑未出而脈伏。理或有之。斑旣透矣。

何以必待化斑脈始復耶。吳又可有脈厥之說。用承气微下則脈出。與此用白虎仿佛。但發斑脈伏。勢亦可畏。上條妙在語言不亂。次條𨿽神昏如睡。由於誤服眞武。故皆證書以醫之。

翁云見斑則應候。思及蓄血。已勉彊矣。

發斑情形。種種不同。再附數條以備覽。

雲間懷抱奇治一婦。夏月飲火酒。煩熱面赤發斑。診其脈絕無。懷曰。此火郁而熱極。

用梔豉湯加葛根﹑濃朴﹑黃連淸之。斑大出而脈遂見。恰與此條大同小異。又一人傷寒過經不解。徧體黑斑。唇口焦枯。脈大便結。以三黃石膏湯飲之痊。此可與準繩所載黑斑一條合觀之。又一婦熱入血室後。發斑點。以小柴胡湯加生地﹑丹皮獲愈。又一人身熱發斑。胃有停滯。脹悶不堪。用枳﹑朴﹑消導藥而斑出熱退。因信朱奉議所謂凡見斑不可專以斑治。須察脈之浮沈。病之虛實。而分別用藥。眞至言也。憶昔年婁縣小港葉念劬兄。身熱發斑不透羣用提斑藥無效。予見其吐涎不止。手足軟不能動。脈大無力。正合內傷發斑例。用補中益气湯而愈。故友孝廉張素安兄尊壺身熱足冷。目腫溏泄。發斑不透。其脈沈細無力。正合陰癥發斑例。用眞武湯加人參而愈。此實效法海藏及準繩之治法也。然舌不燥。神不昏。故可用溫補耳。若夏秋時行疫病。又多有以大黃黃連下之而斑出者。蓋內邪之壅塞。得通而斑出。與虛寒之得溫補以鼓舞而斑出。同一理也。又生平見藍斑二人。一則脈細神昏。辭不治其藍斑之大者如棋子。發爛而死。一女人藍斑。色如翠羽。咯血齒衄。舌紅不幹。神不昏猶可扶行登圊。用犀角地黃湯。間以大黃微下之。後竟愈。又按龔雲林治一人。夏月因勞倦。飲食不節。又傷冷凍飲料得疾。醫以時證治之不愈。至十日。苦身體沈重。四肢逆冷。自利淸谷。引衣自蓋。气難布息。懶言語。此脾受寒濕。中气不足之病也。口漧但欲水不欲咽。

早晨身涼而生粟。午後煩躁。不欲去衣。昏昏睡而面赤。隱隱紅斑見於皮膚。此表實裏虛。

故內虛則外證隨時而變。遂用錢氏白術散加升麻。合本方之漧葛﹑甘艸以解其斑。少加白術茯苓以除濕而利小便。人參﹑藿香﹑木香以安脾胃。進飲食。兩服而斑退身溫利止。次服五味異功散﹑治中湯一二服。五日得平。此仿完顏小將軍暑月內傷發斑治法也。

副樞張息軒傷寒逾月。旣下而內熱不已。脇及小腹偏左滿。肌肉色不變。俚醫以爲風所中。膏其手摩之。浹旬。其毒循宗筋流入於睪丸。赤腫若匏。刺潰之。而左脇腫痛如故。召呂診。呂以關及尺中皆滑數而且芤。因告之曰。脈數不時。則生惡瘡。關內逢芤則內癰作脇之腫。癰作膿也。下之勿晚。乃用保生膏作丸。衣之以乳香。而用硝黃作湯下之。下膿五升許。明日再圊下余膿。立痊。

震按此條以傷寒而變腸癰。𨿽不多見。亦不可不知。觀其所告之言。兩句出仲景傷寒論兩句出髙陽生脈訣。因思自明以前。皆用此訣。何近賢之痛詆不堪耶。

芮子玉病傷寒。乃陰隔陽證。面赤足蜷。躁擾不得眠而下利。論者有主寒主溫之不一。

愈不能決。呂元膺以紫雪匱理中丸進。徐以冰漬甘艸漧薑湯飲之愈。且告之曰。下利足蜷。

四逆證也。苟用常法。則上焦之熱彌甚。今以紫雪折之。徐引辛甘以溫裏。此熱因寒用也。

聞者皆嘆服。

震按此爲陰盛隔陽。亦曰下寒上熱。滄州翁以寒藥裹熱藥。與熱藥冷服義同。其理精矣然閱各家醫案。能識此證者亦不少。至如陰中伏陽。則惟有許學士一案。其治鄕人李信道頭疼身溫煩躁。指末皆冷。胸中滿。惡心。六脈沈伏不見。深按至骨則若有力。更兩醫矣。

皆不識。止用調气藥。許診之。曰。此陰中伏陽也。仲景法中無此證。世人患此者多。若用藥以助之。則爲陰所隔絕。不能導引眞陽。反生客熱。用冷藥則所伏眞火愈見澌滅。非其治也。須用破散陰气導達眞火之藥。使水升火降。然後得汗而解矣。乃授破陰丹二百粒。作一服。冷鹽湯下。不時煩躁狂熱。手足躁擾。其家大驚。許曰。俗所謂換陽也。須臾稍定。略睡。身已得汗。自昏達旦方止。熱退而病除矣。今考破陰丹方。乃硫黃﹑水銀等分。熔結成砂。加陳皮﹑靑皮分兩減半。各爲細末。麵糊丸如桐子大。而用至二百丸。非許學士其誰能之。此與陰隔陽用參附者似是而非。從古無人論及。可不謂發仲景之所未發哉。

孫兆治一人。傷寒五六日。頭汗出。自頸以下無汗。手足冷。心下痞悶。大便祕。脈沈緊。或者以爲陰結。孫曰。此卽仲景所謂半在表。半在裏。脈𨿽沈緊。不得爲少陰病也。投以小柴胡湯而愈。蓋四肢冷。脈沈緊。似乎少陰。然少陰多自利。不當大便硬。況頭者三陽同聚。若三陰經則至胸而還。今有頭汗出。似乎陽虛。故曰汗出爲陽微。然少陰額上冷汗。

同爲陰毒矣。故曰陰不得有汗。今頭汗出。知非少陰也。與小柴胡湯。設不了了者。得屎而解。仲景𨿽不立方。可知其爲大柴胡湯矣。此亦陽癥似陰之一種也。

一道者患傷寒。發熱。汗出多。驚悸目眩身戰掉。眾醫有欲發汗者。有作風治者。有欲以冷藥解者。延孫兆至。兆曰。太陽經病得汗而不解。若欲解。必復作汗。腎气不足。汗不來。所以心悸目眩身戰。遂與眞武湯。三服。微汗自出。卽解。蓋眞武湯附子﹑白術和其腎气。腎气得行。故汗得來。仲景云。尺脈弱者。營气不足。不可發汗。以此知腎气怯則難汗震按此二條深得力於仲景。可與許學士媲美。

滑伯仁治一人。病傷寒。已經汗下。病去而背獨惡寒。脈細如綫。湯熨不應。伯仁以理中湯加姜﹑桂﹑附子大作服。外以蓽茇﹑良姜﹑吳茱﹑桂﹑椒諸品大辛熱藥爲末。薑汁調敷滿背。以紙覆之。稍幹卽易。如是半月。竟平復不寒矣。此治法之變者也。

震按此以熱藥外敷。又開一法。

一人七月內。病發熱。多服小柴胡湯。惡寒甚。肉筋惕。滑伯仁診之。脈細欲絕。曰此升發太過。多汗亡陽。表虛極而惡寒甚也。肉筋惕者。裏虛極而陽不復也。以眞武湯進七八服而愈。

吳綬治一人。傷寒未經發汗。七八日。經脈動惕。潮熱來尢甚。其肉不。大便祕結不行。小便赤澀。以手按臍旁硬痛。此有燥屎也。用加味大柴胡湯下之而愈。

又一人傷寒十餘日。曾三四次發汗過多。遂變肉身振搖。筋脈動惕。此汗多气血俱虛故也。用加味人參養營湯二劑而愈。

又一人汗後。虛煩不得眠。筋惕肉。內有熱。用加味溫膽湯而愈。可見虛實不同。豈容執一說以施治。

震按肉筋惕四條治法不同。首條載脈。三條不載脈。須看其病因病形之不同。分別得淸。故用藥恰當。

朱丹溪治一人。素嗜酒。因暴風寒。衣薄。遂覺倦怠。不思飲食。至夜大發熱。徧身疼痛如被杖。微惡寒。天明診之。六脈浮大。按之豁然。左爲甚。因作極虛受風寒治之。人參爲君。黃﹑白術﹑歸身爲臣。蒼術﹑甘艸﹑木通﹑漧葛爲佐。使大劑與之。至五帖後。通身汗如雨。凡三易被。得睡。覺來諸證悉除。

盧兄年四十九歲。自來大便下血。脈沈遲澀。面黃神倦者。二年矣。九月間。因勞倦發熱。自服參蘇飲二帖。熱退。早起小勞遇寒。兩手背與面紫黑。昏僕。少時卻醒。身大熱。

妄語口漧。身痛至不可眠。丹溪脈之。三部不調。微帶數。重取虛豁。左手大於右手。以人參二錢半。帶節麻黃﹑黃各一錢。白術二錢。當歸五分。與三五帖。得睡。醒來大汗如雨卽安。兩日後。再發脇痛咳嗽。若睡時。嗽不作而妄語。且微惡寒。診其脈似前。而左略帶緊。丹溪曰。此體虛再感寒也。仍以前藥加半夏﹑茯苓。至十餘帖。再得大汗而安。後身倦不可久坐。不思飲食。用補中益气去涼藥。加神曲﹑半夏﹑砂仁。五七十帖而安。

一人五月內。大發熱而譫語。肢體不能舉。喜冷凍飲料。丹溪診其脈洪大而數。用黃﹑茯苓濃煎如膏。卻用涼水調與之。三四服後。病者昏憒如死狀。但顏色不攺。气息如常。至次早方醒。諸證悉退而安。

又治一老人。饑寒作勞。患頭疼惡寒發熱。骨節疼。無汗。妄語時作時止。自服參蘇飲取汗。汗大出而熱不退。至第四日。診其脈洪數而左甚。朱曰。此內傷證因饑而胃虛。加以作勞。陽明𨿽受寒气。不可攻擊。當大補其虛。俟胃气充實。必自汗而解。遂以參﹑﹑歸術﹑陳皮﹑甘艸。加附子二片。一晝夜盡五帖。至三日。口稍幹。言有次序。諸證𨿽解。

熱尙未退。乃去附加芍藥。又兩日。漸思食。頗淸爽。間與肉羹。又三日。汗自出。熱退。

脈𨿽不散。洪數尙存。朱謂此脈洪。當作大論。年髙而誤汗。以後必有虛證見。又與前藥。

至次日。自言病以來。不更衣十三日矣。今穀道虛坐努責。迸痛如痢狀不堪。自欲用大黃物。朱曰。大便非實閉。乃气因誤汗而虛。不得充腹。無力可努。仍用前藥。間以肉汁粥及蓯蓉粥與之。翌日。濃煎椒蔥湯浸下體。方大便。診其脈。仍未斂。此气血仍未復。又與前藥。兩日小便不通。小腹滿悶。但仰臥則點滴而出。朱曰。補藥未至。與前方倍加參﹑。

兩日小便方利。又服補藥半月而安。

震按此四案。向列於內傷門。以其皆作虛證治也。然外證與傷寒一般。且前二條原因受寒而起。自非明眼。豈敢用參大補少加表藥乎。蓋所憑者在脈虛豁耳。後二條脈洪數不虛而亦用補者。一憑於肢體不能舉。一憑於老年饑寒作勞致病。其審證精細。非粗人所能及而一用苓煎膏。涼水調服。一用參﹑﹑歸﹑術佐附子。一周時進五帖。輕重緩急。各臻其妙。至謂脈洪當作大論。可見洪與大原有分別。非通用字義。

丹溪治一人。年二十。於四月。病發熱。脈浮沈皆有不足意。其間得洪數一種。隨熱進退不時。知非傷寒也。因問必是過飲。酒毒在內。今爲房勞。气血虛乏而病作耶。曰。飲燒酒。喫犬肉。近一月矣。遂用補气血藥。加漧葛以解酒毒。服一帖。微汗。反懈怠。熱如故因思是病气血皆虛。不禁葛根之散。乃換枳子入前藥內。一帖而愈。

震按脈浮沈皆有不足意。大象是虛矣。間見洪數。隨熱進退不時。此非片刻所能得。故遇疑難證。必須久診。及一日二三次診之。斯病無遁情。下條又是問而知之。知其素有下疳瘡。則脈之弦數爲瘡毒矣。誠哉四診不可缺一也。

一人素有下疳瘡。忽頭痛發熱自汗。眾作傷寒治。反劇。脈弦甚。七至。重取則澀。丹溪曰。此病在厥陰。而與證不對。以小柴胡加龍膽艸﹑黃連。熱服。四帖而安。

陶節庵治一人。傷寒四五日。吐血不止。醫以犀角地黃湯﹑茅花湯。治而反劇。陶切其脈。浮緊而數。曰。若不汗出。邪何由解。進麻黃湯一服。汗出而愈。或曰。仲景言衄家不可汗。亡血家不可汗。而此用麻黃。何也。曰。久衄之家。亡血已多。故不可汗。今緣當汗不汗。熱毒蘊結而成吐血。當分其津液。乃愈。故仲景又曰。傷寒脈浮緊。不發汗。因致衄者。麻黃湯主之。蓋發其汗。則熱越而出。血自止也。

震按吐血而用麻黃湯。復引經文以申明其故。節庵可爲仲景之功臣矣。經文衄字向來只作鼻衄解。不知吐血爲內衄。仲景原不鑿定鼻衄也。自非節庵。活書都作死書讀耳。但麻黃湯𨿽爲太陽經正藥。然非其時。非其經。非其人之質足以當之。鮮不爲害。請勿輕試。懷抱奇述一醫者。素自矜負。秋月感寒。自以麻黃湯二劑飲之。目赤唇焦。裸體罔顧。遂成壞證一藥客感冒風寒。用麻黃五錢服之。吐血不止而斃。此二證亦進黃連解毒﹑犀角地黃湯解救之。終不挽回。大可駭也。

﹝附﹞抱奇一友。積勞後感寒發熱。醫者好用古方。竟以麻黃湯進。目赤血衄。痰中帶血。繼以小柴胡湯。舌漧乏津。懷診之。脈來虛數無力。乃勞倦而兼陰虛候也。誤投熱藥。

能不動血而竭其液耶。連進地黃湯三劑。血止。神尙未淸。用生脈散加當歸﹑棗仁﹑茯神﹑遠志。神𨿽安。舌仍不生津。乃曰。腎主五液。而肺爲生化之源。滋陰益气。兩不見效。何也。細思之。因悟麻黃性不內守。服之而竟無汗。徒傷其陰。口鼻𨿽見血。藥性終未發泄。

故津液不行。仍以生脈散加葛根﹑陳皮引之。遂得微汗。舌果津生。後以歸脾湯﹑六味丸而震按天地人爲三才。醫者咸知講究。天道幽微。而司天運气。逐歲變遷。人病應之。推測殊難。然夏宜於涼。冬宜於熱。到處皆然。人亦共曉。惟地之水土不同。懷氏只就松江地方所見而言。推之嘉蘇。亦復如是。若南京人患傷寒。用麻黃者十有二三。若江北人不用麻黃。全然無效。況直隸陜西乎。所以內經有散而寒之。收而溫之。同病異治之論也。趙養葵曰。太陽之人。𨿽冬月身不須綿。口常飲水。色欲無度。大便數日一行。芩﹑連﹑梔﹑柏﹑硝﹑黃。恬不知怪。太陰之人。𨿽暑月不離復衣。飲食稍涼。便覺腹痛泄瀉。參﹑術﹑姜﹑桂。時不絕口。此兩等人者。各稟陰陽之一偏。又天令地气所不能拘。故立方用藥。總貴變通。不獨麻黃一味。令人推敲也。

節庵治一壯年。夏間勞役後食冷物。夜臥遺精。遂發熱痞悶。至晚。頭額時痛。兩足不溫。醫不知頭痛爲火熱上乘。足冷爲脾气不下。誤認外感夾陰。而與五積散汗之。則煩躁口漧。目赤便祕。明日。便與承气下之。但有黃水。身彊如痙。煩躁轉劇。腹脹喘急。舌胎黃黑。已六七日矣。診其脈。六七至而弦勁。急以黃龍湯。下黑物甚多。下後腹脹頓寬。躁熱頓減。但夜間仍熱。舌胎未盡。更與解毒湯合生脈散加生地。二劑熱除。平調月餘而安。

震按此案可使因遺精而認陰證者釋其疑。火熱上乘。脾气不下二語。亦辧疑証之金鍼。

虞天民治一人。四月間。得傷寒證惡寒。發大熱而渴。舌上白胎。三日前。身脊百節俱痛。至第四日。惟脇痛而嘔。自利。至第六日。虞診之。左右手皆弦長而沈實。俱數甚。虞曰。此本三陽合病。今太陽已罷。而少陽與陽明仍在。與小柴胡合黃連解毒。服三服。脇痛嘔逆皆除。惟熱猶甚。九日後。漸加气築痰響。聲如拽鋸。出大汗。汗退後。身熱愈甚。法當死。視其面上有紅色。潔淨而無賊邪之气。言語淸亮。間有譫語而不甚含糊。虞故不辭而復與治。用涼膈散倍大黃。服二服。視其所下復如前。自利淸水。其痰气亦不息。與大承气湯合黃連解毒湯。二服。其所下亦如前。此蓋結熱不開。而燥屎不來耳。復以二方相間。日三四服。至五帖。始得結屎十數塊。痰气漸平。熱漸減。至十五日。熱退气和而愈。

震按吳又可溫疫論。以承气合白虎。於數日內連服連下。今人多有宗其法以救危病者。

觀花溪此案。先開其端。然愚者奉爲快捷方式。鹵莽滅裂。亦不少矣。試讀仲景陽明少陰篇中。

急下﹑可下﹑微和﹑更與等義。緩急輕重。法詳且密。吳又可連下之法。亦不過仲景法中之一法耳。未可以一法廢諸法也。卽如許學士治一家而病兩人。皆旬日矣。一則身熱無汗。大便不通。小便短澀。神昏而睡。診其脈長大而實。用承气下之而愈。一則陽明自汗。大便不通。小便利。津液少。口漧燥。其脈大而虛。作蜜煎導之。下燥糞得溏利而解。其家曰。皆陽明不通。何以治之異。許曰。二證𨿽相似。然自汗小便利者。不可蕩滌五臟。爲無津液也。然則傷寒脈證大同小異之間。卽宜分別斟酌。柰何以溫疫論爲快捷方式哉。

一人年四十五。正月間。路途跋涉勞倦。發熱。身體略痛而頭不痛。自以爲外感。而用九味羌活湯三帖。汗出熱不退。前後又服小柴胡湯五六帖。熱愈甚。經八日。延虞診視。至臥榻前。見煎成湯飲一盞在案。問之。乃大承气湯。將欲飲。切其脈。右三部浮洪。略弦而無力。左三部略小。亦浮軟不足。虞曰。汝幾自殺。此內傷虛證。服此藥大下。必死。伊芳曰我平生元气頗實。素無虛損證。明是外感無疑也。虞曰。將欲作陽明內實治而下之歟。脈旣不沈實。又無舌漧潮熱譫語等證。將欲作太陽表實治而汗之歟。脈𨿽浮洪而且虛。又無頭痛脊彊等證。今經八日。非表非裏。汝欲作何經治之乎。伊芳無以答。乃用補中益气湯加附子大劑與之。是夜連進二服。天明往診。脈略平和。伊芳猶疑屬前效。欲易外感退熱之藥。虞曰。前藥再飲二服。不效當罪我。又如前二服。脈證俱減半。伊芳始曰。我幾誤矣。去附子。

再煎二帖與之。熱退气和而愈。但體猶困倦如前。服前藥二十餘帖。始得彊健。

震按此案與前案迥然不同。同一汗後熱愈甚。同一涼解熱不退。彼則連用寒下。此則連用溫補。合觀之自益人神智。而此案非表非裏之論。尢足爲辧証之準繩。

郭雍治一人。盛年恃健不善養。過飲冷酒食肉。兼感冒。初病卽身涼自利。手足厥逆。

額上冷汗不止。徧身痛。呻吟不絕。偃臥不能轉側。卻不昏憒。亦不恍惚。郭曰。病患甚靜並不昏妄。其自汗自利。四肢逆冷。身重不能起。身痛如被杖。皆爲陰證無疑。令服四逆湯。灸關元及三陰交。未應。加服丸煉金液丹。利厥汗皆少止。若藥艾稍緩。則諸證復出。

如此進退者凡三日夜。陽气𨿽復。證復如太陽病。未敢服藥。靜以待汗。二三日復大煩躁。

飲水。次則譫語斑出。熱甚。無可柰何。乃與調胃承气湯。得利。大汗而解。陰陽反復有如震按此案與前二案又復不同。陰陽反復如此。誠不可一途而取。

薛院使已治一人。年七十九。仲冬將出行。少外家入房。致頭痛發熱。眩暈喘急。痰涎壅盛。小便煩數。口漧引飲。徧舌生刺。縮斂如荔枝然。下唇黑裂。面目俱赤。煩躁不寢。或時喉間如煙火上衝。急飲涼茶少解。已濱於死。脈洪大而無倫。且有力。捫其身烙手。此腎經虛火遊行於外。投以十全大補合六味地黃湯﹑生脈散。再加附子。服一劑。熟寢良久。脈證各減三四。再與八味丸服之。諸證悉退。後忌冷物而痊。

震按少外家入房。病者之隱事。頭痛發熱。必自疑感冒外邪。觀其口渴舌刺等證。及脈洪大有力。醫者必以溫疫論傷寒直格一致思矣。白虎瀉心。死復何疑。此惟張景嶽可與談心。

張景嶽曰。余在燕都。治一王生。患陰虛傷寒。年出三旬。而舌黑之甚。其芒刺漧裂。

焦黑如炭。身熱便結。大渴喜冷。而脈則無力。神則昏沈。羣醫謂陽證陰脈。必死無疑。余察其形气未脫。遂以甘溫壯水等藥。大劑進之以救其本。仍間用涼水以滋其標。蓋水爲天一之精。涼能解熱。甘可助陰。非若苦寒傷气者之比。故於津液漧燥。陰虛便結。而熱渴火盛之證。亦所不忌。由是水藥並進。前後凡用人參﹑熟地輩各一二斤。附子﹑肉桂各數兩。冷水亦一二斗。然後諸證漸退。飲食漸進。神气俱復矣。但察其舌黑則分毫不減。余甚疑之。

莫得其解。再後數日。忽舌上脫一黑殼。而內則新肉燦然。始知其膚腠焦枯。死而復活。使非大爲滋補。安望再生。若此一證。特舉其甚者紀之。此外凡舌黑用補而得以保全者。蓋不可枚舉矣。所以凡診傷寒者。當以舌色辧表裏。以舌色辧寒熱。皆不可不知也。若以舌色辧虛實。則不能無誤。蓋實固能黑。以火盛而焦也。虛亦能黑。以水虧而枯也。若以舌黃舌黑悉認爲實熱。則陰虛之證。萬無一生矣。

楊乘六治吳長人。於三月初。身大熱。口大渴。唇焦裂。目赤色。兩顴嬌紅。語妄神昏手冷過肘。足冷過膝。其舌黑滑而胖。其脈洪大而空。一醫欲用白虎。楊曰。身𨿽壯熱如烙。而不離覆蓋。口𨿽大渴引飲。而不耐寒涼。面色𨿽紅卻嬌嫩。而遊移不定。舌胎𨿽黑。

卻浮胖而滋潤不枯。如果屬白虎。則更未有四肢厥冷而上過乎肘下過乎膝。六脈洪大。而浮取無倫。沈取無根者也。此爲格陽戴陽。若用白虎。必立斃矣。遂以大劑八味加人參。濃煎數碗。冷凍飲料。諸證乃退。繼以理中加附子。六君加歸﹑芍。各數劑調理而愈。

又治歸安醫者張學海。疲於臨證。微寒壯熱。頭痛昏沈。服發散藥數劑。目直耳聾。口渴便閉。攺用瀉火解毒等劑。熱勢尢熾。油汗如珠。譫語撮空。惡候悉具。雲峯觀之。其脈洪大躁疾而空。其舌漧燥焦黃而胖。楊曰。證有眞假憑諸脈。脈有眞假憑諸舌。果系實證。

則脈必洪大躁疾而重按愈有力者也。果系實火。則舌必漧燥焦黃而斂束且堅卓者也。豈有重按全無脈者。而尙得謂之實證。滿舌俱胖壯者。而尙得謂之實火哉。用養營湯。參﹑附各三錢。服後得睡。熱退。舌變紅潤而愈。

震按楊氏謂陰虧而漧燥。其舌必堅斂。火旺而焦黑。其舌必蒼老。萬無干燥焦黑。屬陰虛火旺。而舌見胖嫩者。說亦奇矣。實未曾試。不敢輕信。

李士材治韓茂遠。傷寒九日以來。口不能言。目不能視。體不能動。四肢俱冷。皆曰陰證。士材診之。六脈皆無。以手按腹。兩手護之。眉皺作楚。按其趺陽。大而有力。乃知有燥屎也。與大承气湯。得燥屎六七枚。口能言。體能動矣。故按手不及足者。何以救此垂絕之證耶。

震按六脈無而診趺陽。鑑於仲景之自敍。讀書誠有用也。

王月懷傷寒至五日。下利不止。懊腹脹。諸藥不效。有以山藥茯苓與之。慮其瀉脫也士材診之。六脈沈數。按其臍則痛。此協熱自利。中有結糞。小承气倍大黃服之。果得結糞數枚。利遂止。懊遂安。

儒者吳君明。傷寒六日。譫語狂笑。頭痛有汗。大便不通。小便自利。眾議承气湯下之士材診其脈浮而大。因思仲景曰。傷寒不大便六七日。頭痛有熱。小便淸者。知不在裏。

仍在表也。方今仲冬。宜與桂枝湯。眾皆咋舌。以譫狂爲陽盛。桂枝入口必斃矣。李曰。汗多神昏。故發譫妄。𨿽不大便。腹無所苦。和其榮衛。必自愈耳。遂違眾用之。及夜而笑語皆止。明日大便自通。故病變多端。不可膠執。向使狐疑而用下藥。其可活乎。

震按自利而用承气湯。譫語而用桂枝湯。仲景集中原有此法。只要認得眞耳。

盧子由治梁秀才。於三月間。作文受寒。服發散藥十餘帖。熱盛汗多。蒸蒸如雲霧。髙一二尺。濕透衣被。日易十數番。十四日昏不識人。舌短眼瞀。脈浮大無倫。乃先以溫粉身。使汗孔收斂。次用人參五錢。生附三錢。煎服。便能識人。惟言語譫妄。七日始蘇。有客問曰。浮表脈也。熱盛神昏。舌短眼瞀。邪盛也。何竟以溫補收功。子由曰。凡治病先求其本。不可泥其形證。如寒水爲邪。必然心火受病。此病原從思慮受寒。政爲心火不及。而受水侮。是謂之本。況多行發散。重虛其心。心液旣已散漫。精神便無主宰。故用黑附順從水色。而橫助火力。人參轉回陽气。而保定精神。然非先固其外。則內無旋理。此予治法先後之旨也。

震按思慮受寒。爲心火不及而寒水侮之。議論頗新奇。治法卻平正。至謂黑附形從水而性助火。說反陳腐矣。

繆仲淳治銓部章衡陽。患熱病。頭痛壯熱。渴甚且嘔。鼻漧燥不得眠。其脈洪大而實。

一醫曰。陽明癥也。當用葛根湯。仲淳曰。陽明之藥。表劑有二。一爲葛根湯。一爲白虎湯不嘔吐而解表。用葛根湯。今吐甚。是陽明之气逆升也。葛根升散。用之非宜。乃與大劑白虎湯加麥冬﹑竹葉。醫駭藥太重。仲淳曰。虜荊非六十萬人不可。李信二十萬則奔還矣。

別後進藥。天明遂瘥。

一僕受寒發熱。頭痛如裂。兩目俱痛。渾身骨節痛。下部尢甚。狀如刀割不可忍。口渴甚。大便日去一次。胸膈飽脹。不得眠。已待斃矣。仲淳曰。此太陽陽明病也。貧人素多作勞。故下體疼痛尢甚。以石膏一兩五錢。麥冬八錢。知母三錢。漧葛三錢。竹葉一百片。解陽明之熱。羌活二錢五分。去太陽之邪。大栝蔞實半个。枳﹑桔各一錢。疏利胸膈之畱邪。

王肯堂治太史余云衢。向來形气充壯。飲啖兼人。忽於六月患熱病。肢體不甚熱。而間揚擲手足。如躁擾狀。昏憒不知人事。時發一二語不可了。而非譫也。脈微細欲絕。有謂是陰證宜溫者。有謂當下者。皆取決於王。王曰。若陽病見陰脈。在法爲不治。然素稟如此。

又值酷暑外爍。酒炙內炎。宜狂熱如焚。脈洪數有力。而此何爲者。豈熱气怫郁不得伸而然耶。且不大便七日矣。姑以大柴胡湯下之。時大黃止用二錢。又熟煎。而太醫王雷庵力爭以爲太少。金壇曰。如此脈證。豈宜峻下。待其不應。加重可也。及服藥。大便卽行。脈已出手足溫矣。繼以黃連解毒湯。數服而平。此卽劉河間傷寒直格所謂蓄熱內甚。而脈道不利反致脈沈細欲絕者。通宜解毒合承气下之。俗醫不知。認爲陰寒。多致危殆者是也。

震按以上三條。治法漸與今人相近。蓋世運風气使然。原不必過爲好奇也。

諭嘉言治徐國珍。傷寒六七日。身寒目赤。索水到前。復置不飲。異常大躁。門牖洞啟身臥地上。展轉不快。更求入井。一醫急治承气將服。諭診其脈。洪大無倫。重按無力。

乃曰。是爲陽虛欲脫。外顯假熱。內有眞寒。觀其得水不欲咽。而尙可咽大黃﹑芒硝乎。天气燠蒸。必有大雨。此證頃刻一身大汗。不可救矣。卽以附子﹑漧薑各五錢。人參三錢。甘艸二錢。煎成冷服。服後寒戰戛齒有聲。以重綿和頭覆之。縮手不肯與診。陽微之狀始著再與前藥一劑。微汗。熱退而安。

震按此條脈大無倫。重按無力。與李士材治吳文哉案同。較之金壇之案何以別之。須看王案脈微細欲絕。諭李二案脈浮大沈小也。諭案有漱水不欲咽一證可據。王案則壯盛人病於暑月醉飽之後可疑也。若薛院使案脈大無倫且有力。舌刺唇黑。頻飲涼茶。全似陽證陽脈。

其可據者。髙年禦女。气喘溺頻也。

﹝附﹞葛可久治一士人。得傷寒病。不得汗。比葛往視。則發狂循河而走。葛就置水中。良久乃出之。裹以重綿。得汗解。又類編載婺源程元章。夫婦皆嗜鱉。一婢奉命屠一大者。睹其伸縮顫悸。爲之不忍。解縛縱入後池。池廣且深。夫婦怒甚。杖婢數十。經二年。

婢患熱病。發狂奔躁。不納粥飲。體倦昏憒。家人謂不可療。舁置池上茅亭。半夜後。忽覺心下開豁。四肢淸快。惟身上皆是濕泥艸。復靜伺之。見巨鱉自池出。銜水藻浮萍。徧覆其體。因得外涼內爽也。天明霍然。入室詳述其事。程夫婦感動。不復食鱉。洪作霖夢弼言。

熱証之極。猝未可解者。汲新井水浸靑布互熨之爲妙。不謂水族細微。亦能知此。此放生之震按此二則全似小說。然亦可以增益見識。使知道理無窮。切勿執泥也。但置水中。

終屬荒唐。設遇欲求入井之徐國珍。不竟殺之乎。

諭嘉言治陸平叔。平素體虛气怯。面色痿黃。藥宜溫補。不宜寒涼。秋月偶患三瘧。孟冬復受外寒。遂寒熱頻作。醫者以爲瘧後虛邪。不知其爲新受實邪也。投以參術補劑。轉致奄奄一息。遷延兩月。昏昏嘿嘿。家已治木。漫延西昌診之。脈弦浮大而短气。鼻幹不得汗嗜臥。一身及面目悉黃。與陽明中風條。過經二十餘日不解。悉同此例。但未至於不尿腹滿加噦耳。西昌以爲脈未大壞。九分可治。但筋脈牽掣不停。只恐手足痿廢。吾今用法。治則兼治。然仲景止有大柴胡湯。兩解表裏之法。而無治痿之法。因以防風通聖散成方。減白術。取荊﹑防﹑麻﹑薄﹑桔梗爲表藥。硝﹑黃﹑芩﹑翹﹑梔﹑膏﹑滑石爲裏藥。原與大柴胡之制相仿。內有芎﹑歸﹑芍藥。正可領諸藥深入血分而通經脈。減白術者。以前旣用之貽誤不可再誤耳。當晚連服二劑。第一劑卽覺相安。第二劑大便始通。少頃睡去。體間津津有汗。次早再診。筋脈不爲牽掣。但陽明胃脈。洪大反加。隨用大劑白虎湯。加柴胡﹑花粉﹑芩﹑柏﹑連翹﹑梔子一派苦寒。連進十餘劑。其舌始不向唇外吮咂。神識始漸淸。粥飲始漸加。經半月。始起坐於牀。經一月。始散步於地。略一過啖。卽腹痛便泄。儼似虛證。西昌全不反顧。但於行滯藥中。加用柴胡﹑桂枝升散餘邪。不使下澑而變痢以取憊。然後攺用萎蕤﹑二冬。略和胃气。間用人參。不過五分。緣此證所受外邪。不在太陽而在陽明。故不但不惡寒。且並無傳經之壯熱。有時略顯潮熱。又與內傷發熱相仿。誤用參術補之。邪無出路久久遂與元气混合爲一。所以神識昏嘿。又陽明者十二經脈之長。能束筋骨而利機關。陽明不治。故筋脈失養而動惕不寧耳。外邪錮於陽明。則其土爲火燔之焦土。灰砂之燥土矣。

非藉北方之水。何以潤澤枯槁。故初用苦寒。繼用甘寒。正如靈雨。方得復其稼穡之恆震按此案其審察病機。如武侯用兵。綸巾揮扇。其發明道理。如深公說法。頑石點頭。

眞名醫佳案也。原文甚長。僭爲節錄。

﹝附外感過汗禁食變證﹞諭嘉言告門人曰。嘗治一孕婦傷寒。表汗過後。忽喚婢作伸冤之聲。知其擾動陽气。急迫無柰。令進參湯。不可捷得。遂以白術三兩。熬濃汁一碗與服。

實時安妥。況人參之力。百倍白術耶。

崇明蔣中尊。病傷寒。臨危。求肉汁淘飯半碗。食畢大叫一聲而逝。人以問西昌。答曰向見其滿面油光。知其神采外揚。非永壽之人也。且以比頑體虛。宵徵海面。其病純是內傷。而外感不過受霧露之气耳。霧露之邪。其中人也。但入气釐淸道。原不傳經。故非發表攻裏所能驅。惟倍元气。濃穀气。則邪不驅而自出。設以其頭暈發熱。認爲太陽證誤表其汗則內傷轉增。而危殆必至矣。且內傷之人。一飽一饑。早已生患。又誤認傷寒而絕其食。

已虛益虛。致腹中餒憊。求救於食。食入大叫一聲者。腸斷而死也。如饑民僕地卽死。气從中斷。不相續耳。設果邪重。外邪與正交爭。當先昏惑不省矣。故臨危索飯之時。不以飯進而以獨參湯。尙可救之。

震按今人一有寒熱。輒喫山楂麥芽湯。甚至服內消丸。卽備急丸也。攻傷其胃。外邪乘虛內入。致病變劇。不知食不爲害。以邪爲害。不解其邪。專消其食。謬矣。盲師治發熱。

不問外感內傷。一槪禁絕飲食。尢爲大謬。外感未傳陽明。仍宜進食。如桂枝湯啜熱稀粥以助汗是也。已傳陽明。自不欲食。然少進熱稀粥。亦無礙。若內傷證。始終不可禁食。禁食而又加克伐。無不殆矣。蔣中尊其前車之鑑歟。

愼柔和尙治薛理還僕。遠行忍饑。又相毆脫力。時五月初。遂發熱譫語。服過補中益气及五苓數劑。不效。愼柔診之。六脈俱無。乍有則甚細。其外證則面赤譫語口碎。一醫曰。

陽病見陰脈。證在死例。愼柔曰。當以陽虛從脈捨證治之。用附子理中湯。冷服二帖。脈稍見。四帖則脈有神而口碎愈矣。六帖則脈如常。但譫語未已。愼柔曰。脈气已完復而譫語不休者。胃有燥糞。以豬膽汁導之。果下燥結。譫語遂平。

張路玉治範求先。患傷寒惡寒三日不止。已服過發散藥二劑。至第七日躁擾不寧。六脈不至。手足厥逆。張診之。獨左寸厥厥動搖。知是欲作戰汗之候。令勿服藥。但與熱姜湯助其作汗。若誤服藥。必熱不止。果如其言而愈。

震按愼柔案與海藏治侯輔之同一例。與金壇治余云衢大相反。必須細玩體貼。因憶準繩敍丹溪諸案而志之曰。盧兄汗後。再發熱妄言。呂仲修汗後熱不退。亦妄言。陶明節熱退後不識人。言謬妄。皆用參﹑﹑術﹑歸﹑附子等補劑而愈。信哉。譫語屬虛者十居八九。

今觀此案以溫補得口碎愈。脈如常而譫語不休。仍責之胃有燥矢。與傷寒論中證象陽旦篇末云。以承气湯微溏則止其譫語大旨相同。是虛寒証之譫語。與不因虛寒而譫語。其辧誠難矣匯而計之。蓋有三路焉。一系邪傳陽明。熱邪與燥矢摶結而譫語。三承气﹑承气合白虎之一路也。一系內是虛寒。外像實熱而譫語。丹溪所治﹑金壇所述之一路也。一系病本虛寒。

恰挾宿食。因身熱爲燥矢而譫語。此案及陽旦証之一路也。醫者孰有燃犀之照乎。投藥一差。死生反掌。故傷寒及溫熱病。均爲大病。有今日許以無害。明日忽然溘逝者。有操券斷其必死。淹延竟得全生者。不比風癆臌膈。病𨿽危篤。尙可從容商其緩急。所以仲景自序云若能尋予所集。思過半矣。明示天下後世以傷寒難治。傷寒論難讀也。苟非難讀。何待尋乎。張案亦六脈不至。病情又別難乎。難乎可不尋乎。

震按傷寒爲大病。治法爲最繁。言之不勝言也。必熟讀仲景書。再徧讀後賢諸書。臨證方有把握。仲景書爲叔和編次。或有差誤。而聊攝注解。殊覺穩當。續注者張卿子﹑王三陽唐不嚴﹑沈亮宸﹑張兼善﹑張隱庵﹑林北海諸人。總不越其範圍。自方程諭三家。各以己意布置。而仲景原文。從此遂無定局。三注互有短長。大約程不及方。方不及諭。然諭注太陽經分三大綱。以誤汗誤下結胸蓄血發黃等證分隸兩門。似乎界限井然。誰知以之治病。全用不著。蓋病初起時。必將營衛分別。過半月後。殊難追溯。何以指其此由中風傳變。此由傷寒傳變。此由風寒兩傷傳變哉。傳變之證。虛實寒熱。猶恐模糊。又要恰合三綱。此能言而不能行者也。魏柏鄕﹑周禹載﹑沈自南等俱宗之。亦徒悅服於空言。而未嘗以之試驗耳。

盧子由疏鈔金。不派三綱。添出气化﹑形層﹑標本﹑四大等說。愈覺支離。愈入迷网。其髒結諸案。幾如牛鬼蛇神。柯韻伯將兩家並譏。不亦宜乎。韻伯傷寒論翼。固屬出奇髙論。

所謂讀書具隻眼。不蹈前人窠臼者。微嫌其論六經盡翻前案。欲立異以驚人。究屬紙上談兵也。從來注傷寒論者。俱是順文注釋。若遇不可通處。或敷衍混過。或穿鑿文飾。旣不明道理之是非。何以爲臨証之運用。惟程扶生經注。頗明白易曉。然亦不敢直指原文之差誤。至柯氏來蘇集。始放膽刪攺。𨿽覺僭妄。頗堪嘉惠後學。而以方名編次。又是一局。徐靈胎傷寒類方。實宗其式。簡潔明淨。以少許勝人多許。較之程郊倩之繁詞。一可當百。沈堯封傷寒論。亦以少勝多者。用六气爲提綱。將平脈辧脈。編入其中。別開生面。其論大靑龍湯。

發前人所未發。一洗風寒兩傷營衛之陋說。左傳云。拔戟自成一隊。此書似之。而刪攺本文非其志也。予細繹柯氏刪攺處。萬不及欽定醫宗金鑑傷寒論之精當。先刊仲景原文。另立正誤存疑二篇。應攺者注小字於旁。可刪者摘諸條於後。是非判然。智愚皆曉。眞苦海之慈航。昏衢之巨燭也。江西舒詔傷寒集注。大半斥爲僞撰。並取數方。痛加詆毀。別擬方以換之。此亦救世婆心。特未免於狂妄。以視汪琥將陰陽二候分爲二編。各補後賢之方。其意均欲使初學人。不泥古方以害人。而汪猶拘謹。舒則放縱矣。此外注家尙多。如錢氏溯源集。

陳明伯集注。尙有發明處。其餘碌碌因人。殊不足道。玆舉夫各立格局。各豎議論者。敍述於右。以便同志之誦習焉。要之讀書與治病。時合時離。古法與今方。有因有革。善讀書斯善治病。非讀死書之謂也。用古法須用今方。非執板方之謂也。專讀仲景書。不讀後賢書。

譬之井田封建。周禮周官。不可以治漢唐之天下也。僅讀後賢書。不讀仲景書。譬之五言七律。昆體宮詞。不可以代三百之雅頌也。故吳綬蘊要。節庵六書。王宇泰傷寒準繩。張路玉傷寒緒論。俱有裨於後人。卽有功於仲景。學人誠能以所引諸書。廣爲探索。則所選諸案。

皆堪尙友矣。

卷一傷寒

勞復﹑食復﹑女勞復﹑陰陽易

許學士云。記有人傷寒得汗。病退數日。忽身熱自汗。脈弦數。心不得寧。眞勞復也。

予診之。曰。勞心之所致。神之所捨。未復其初。而又勞傷其神。營衛失度。當補脾以解其勞。庶幾得愈。授以補脾湯合入小柴胡。或者難曰。虛則補其母。今補其子。何也。予曰。

子不知虛勞之異乎。難經曰。虛則補其母。實則瀉其子。此虛當補母。人所共知也。千金曰心勞甚者。補脾气以益之。脾王則感之於心矣。此勞則當補子。人所未聞也。蓋母。生我者也。子。繼我而助我者也。方治其虛。則補其生我者。與錦囊所謂本骸得气。遺體受蔭同義。方治其勞。則補其助我者。與荀子言未有子富而父貧同義。此治虛與勞所以異也。

滑伯仁治潘子庸。得感冒證已汗而愈。數日。復大發熱惡寒。頭痛眩暈。嘔吐卻食。煩滿。咳而多汗。滑診其脈。兩手皆浮而緊。在仲景法。勞復證浮以汗解。沈以下解。爲作麻黃葛根湯。三進。更汗。旋調理數日愈。其時眾醫以病後虛憊。且圖溫補。伯仁曰。法當如是。因違眾用之。

王海藏治李良佐子病太陽證。尺寸脈俱浮數。按之無力。謂其內陰虛。與神術加漧薑湯愈後再病。海藏視之。見神不舒。垂頭不欲語。疑其有房過。問之犯房過乎。必頭重目暗曰然。因與大建中三四服。外陽內收。脈反沈小。始見陰候。又與已寒加芍藥茴香等丸五六服。三日內。約服六七百丸。脈復生。又用大建中接之。大汗作而解。

侯國華病傷寒四五日。身微斑。渴飲。海藏診之。沈弦欲絕。厥陰脈也。服溫藥數日。

不已。又以姜附等藥。陽回脈生。因渴。私飲水一杯。脈復退。但頭不舉。目不開。問之則犯陰易。若只與燒散。恐寒而不濟。遂煎吳茱萸湯一大碗。調燒散。連進二服。作大汗兩晝夜而愈。

張路玉治馮茂之。夏月陰陽易。而腰痛少腹急。煩躁譫妄。舌色靑紫。而中有黃胎腫裂𨿽渴欲冷凍飲料。而舌卻不甚幹。心下按之硬痛。噯而失气。此挾宿食也。所可慮者。六脈虛大。而兩尺則弦。按之皆無根耳。遂以逍遙湯加大黃一劑。下黑穢甚多。下後諸證悉除。但少腹微冷作痛。又與燒散一服。煎五苓散送下而安。

﹝附﹞範汪方云。故督郵顧子獻。得病已瘥未健。詣華視脈。曰。𨿽瘥。尙虛。未平復。陽气不足。勿爲勞事也。諸勞尙可。女勞卽死。當吐舌數寸。獻婦聞其瘥。從百餘里來省之。住數宿。因與交接。一二日死。巢氏病源論曰。婦人傷寒𨿽瘥。未滿百日。气血骨髓未牢實。而合陰陽。當時𨿽未覺惡。經日則令百節解離。經絡緩弱。气血虛。骨髓空。恍恍吸吸。起居仰人。飲食如故。是其證也。丈夫亦然。

千金方云。婦人溫病𨿽瘥。未平復。血脈未和。尙有熱毒。而與之交接得病者。爲陰陽易。醫者張苗。說有婢得病瘥後數日。有六人姦之。皆死。

震按學士攖寧二案。均爲勞復而有虛實之不同。海藏二案皆女勞復。而次案云犯陰易則誤。合觀張路玉案亦有寒熱之不同。夫陰陽易女勞復。因𨿽同而病則異易者。以不病之人易其人之病。不過余邪乘虛而入。故燒散導其邪使從來路而去也。復者病方瘥。人尙虛。女勞則虛而益虛。病乃重發。故多死也。若現虛寒之象。猶可以大劑參附挽回之。若現實像熱與虛熱象。補陽則勢不相合。養陰又迫不及待。奚自求生。至如巢氏所云。乃女勞傷。非女勞復也。勢頗緩矣。張苗之婢。不死於姦之者。而姦之者皆死。是天道惡淫。又出於醫理之

卷二

溫熱病

朱氏全生集曰。自霜降後至春分前。天令嚴寒。水冰地凍。其殺屬之气。人觸犯之。卽時病者。爲正傷寒。若𨿽冬月而天令溫暖。感之則爲冬溫。如至春分節後。天令溫暖。感之而病者。爲溫病。若𨿽至春分而天令尙寒。人有感寒而病者。亦傷寒也。若夏至後。天道壯熱。人感邪而病。其脈洪大。爲熱病。若四五六七八月之間。天道忽有暴寒。人感之而爲病者。乃時行寒疫也。若四時天令不正。感而爲病。長幼相似。復能傳染者。此名時气。卽時疫也。非傷寒比也。又云。冬時感受寒邪而不卽病。伏於身中。至春變爲溫病。至夏變爲熱病。夫溫熱二病。乃冬月伏寒之所變。旣變之後。不得復言寒矣。此外又有風溫﹑濕溫。

一皆發熱。狀類傷寒。故醫家通以傷寒稱之。其通稱傷寒者。因發熱傳變。皆相類也。至於用藥。則不同矣。此數種乃仲景所未論。又在痙濕三項之外。必須辧之。

王肯堂治一孕婦。春夏之交患溫病。頭痛發熱。不惡寒而渴。未及療治。胎墮。去血無算。昏眩欲絕。王令以麥門冬斤許。入淡竹葉﹑香豉煎。頻飲之。汗出而愈。蓋用勞復法治張路玉治徐君育。素稟陰虛多火。且有脾約便血證。十月間患冬溫。發熱咽痛。裏醫用麻黃﹑杏仁﹑半夏﹑枳橘之屬。遂喘逆。倚息不得臥。聲颯加啞。頭面赤熱。手足逆冷。右手寸關虛大微數。此熱傷手太陰气分也。與葳蕤﹑甘艸等藥不應。爲制豬膚湯一甌。令隔湯頓熱。不時挑服。三日聲淸。終劑而痛如失。

又治鄭墨林室。素有便紅。懷妊七月。正肺气養胎時。而患冬溫。咳嗽咽痛如刺。下血如崩。脈較平時反覺小弱而數。此熱傷手太陰血分也。與黃連阿膠湯二劑。血止後。去黃連加葳蕤﹑桔梗﹑人中黃。四劑而安。

又治黃以寬。風溫十餘日。壯熱神昏。語言難出。自利溏黑。舌胎黑燥。唇焦鼻煤。先前誤用發散消導藥數劑。煩渴彌甚。張石頑曰。此本伏气郁發。更遇於風。遂成風溫。風溫脈气本浮。以熱邪久伏少陰。從火化。發出太陽。卽是兩感。變患最速。今幸年壯質彊。已逾三日六日之期。證𨿽危殆。良由風藥性升。鼓激周身元气。皆化爲火。傷耗眞陰。少陰之脈。不能內藏。所以反浮。考諸南陽先師。元無治法。而少陰例中。則有救熱存陰。承气下之一證。可借此以迅掃久伏之邪。審其鼻息不鼾。知腎水之上源未絕。無慮其直視失溲也。

時歙醫胡晨敷在坐。同議涼膈散加人中黃﹑生地黃。服後下溏糞三次。舌胎未潤。煩渴不減此杯水不能救車薪之火也。更與大劑涼膈。大黃加至二兩。兼黃連﹑犀角。三下方能熱除於是專用生津止渴。多服而愈。

又治陸中行室。年二十餘。臘月中旬。患咳嗽。挨過半月。病熱少減。新正五日。復咳倍前。自汗體倦。咽喉幹痛。至元夕。忽微惡寒發熱。明日轉爲腹痛自利。手足逆冷。咽痛異常。又三日則咳唾膿血。張診其脈。輕取微數。尋之則仍不數。寸口似動而軟。尺部略重則無。審其脈證。寒熱難分。頗似仲景厥陰例中麻黃升麻湯證。蓋始本冬溫。所傷原不爲重故咳至半月漸減。乃勉力支持歲事。過於勞役。傷其脾肺之气。故咳復甚於前。至望夜忽憎寒發熱。來日遂自利厥逆者。當是病中體疏。復感寒邪之故。熱邪旣傷於內。寒邪復加於外。寒閉熱邪。不得外散。勢必內奔而爲自利。致邪傳少陰厥陰。而爲咽喉不利。唾膿血也𨿽傷寒大下後。與傷熱後自利不同。而寒熱錯雜則一。遂與麻黃升麻湯。一劑。肢體微汗手足溫暖。自利卽止。明日診之。脈亦向和。嗣後與異功生脈合服。數劑而安。

許學士云。故人王彥龍。作毗陵倉官。季夏時。病胸項多汗。兩足逆冷。譫語。醫者不曉。雜進藥。已經旬日。予診之。其脈關前濡。關後數。予曰。當作濕溫治之。蓋先受暑後受濕也。難經曰。濕溫之脈。陽濡而弱。陰小而急。濡弱見於陽部。濕气搏暑也。小急見於陰部。暑气蒸濕也。暑濕相搏。是名濕溫。先以白虎加人參湯。次白虎加蒼術湯。頭痛漸退足漸溫。汗漸止。三日愈。此證屬賊邪。誤用藥。有死之理。有人難曰。何名賊邪。予曰難經云五邪。有實邪﹑虛邪﹑正邪﹑微邪﹑賊邪。從後來者爲虛邪。從前來者爲實邪。從所不勝來者爲賊邪。從所勝來者爲微邪。自病者爲正邪。又曰。假令心病。中暑得之爲正邪中濕得之爲賊邪。今心先受暑而濕邪乘之。水克火。從所不勝。斯謂之賊邪。五邪中之最張路玉治範振麟。大暑中。患厥冷自利。六脈弦細芤遲。按之欲絕。舌色淡白。中心黑潤無胎。口鼻气息微冷。陽縮入腹。而精滑如冰。問其所起之由。因臥地晝寢受寒。是夜連走精二度。忽覺顱脹如山。坐起暈倒。便四肢厥逆。腹痛自利。胸中兀兀欲吐。口中喃喃妄言。與濕溫之證不殊。醫者誤爲停食感冒。與發散消導藥。服後胸前頭項汗出如漉。背上愈加畏寒。而下體如冰。一日昏憒數次。此陰寒挾暑。入中手足少陰之候。緣腎中眞陽虛極。

所以不能發熱。遂擬四逆加人參湯。用人參一兩。熟附三錢。炮姜二錢。炙甘艸二錢。晝夜兼進。三日中進六劑。決定第四日寅刻回陽。是日悉屏姜﹑附。攺用保丸。人參五錢。黃三錢。炙甘艸二錢。加麥門冬二錢。五味子一錢。淸肅膈上之虛陽。四劑食進。攺用生料六味加麥冬﹑五味。每服用熟地八錢。以救下焦將竭之水。使陰平陽祕。精神乃治。

諭嘉言治黃起潛春月病溫。頭面甚紅。謂曰。望八老翁。下元虛憊。陽浮於上。與在表邪相合。所謂戴陽之證也。陽已戴於頭面。不知者更行表散。則孤陽飛越。危殆立至矣。此證只有陶節庵立法甚妙。以人參﹑附子等藥。收拾陽气歸於下元。而加蔥白透表以散外邪。

如法用之卽愈。萬不宜遲。渠駭爲偏僻之說。更醫投以表藥。頃刻陽气升騰。肌膚粟起。又頃刻寒顫切牙。渾身凍裂而逝。

諭嘉言治金鑑春溫已二旬外。壯熱不退。譫語無倫。皮膚枯燥。胸膛板結。舌捲唇焦。

身蜷足冷。二便略通。半渴不渴。面上一團黑滯。從前汗下和溫之法。歷試不效。諭曰。此證與兩感傷寒無異。內經原謂六日死。因春溫證不傳經。故𨿽邪气畱連不退。猶可多延幾日待元气竭絕乃死。觀其陰證陽證兩下混在一區。治陽則礙陰。治陰則礙陽。與兩感病情符合。仲景原無治法。惟論序有發表攻裏。本自不同之說。卽師其意。以麻黃附子細辛兩解在表陰陽之邪。果然皮間透汗而熱全淸。再以附子瀉心湯兩解在裏陰陽之邪。果然胸前柔活。

人事明了。諸證俱退。次日卽索粥。以後竟不需藥。只此二劑而起一生於九死。快哉。

震按此條立法甚巧。惜不載脈象若何。然讀嘉言春溫論。自述收功反掌。並笑人見熱煩枯燥之證而不敢用附子者之愚。則脈不必論耶。又云。冬不藏精之春溫。初發時未必脈微數惟不用麻附細辛﹑麻附甘艸二方。馴至脈微且數。而汗下溫皆不能救。見解獨辟。又周禹載曰。溫疫大法。以證爲則。毋專以脈爲據。亦必有所見而云然也。

一人夏月遠行勞倦。歸感熱證。下痢膿血。身如燔炙。舌黑而燥。夜多譫語。林北海視之曰。此陽明病也。不當作痢治。但脈已散亂。忽有忽無。狀類蝦遊。殆不可治。其家固請用藥。林曰。陽明熱甚。當速解其毒。在古人亦必急下之以存眞陰之气。然是証之源。由於勞倦。陽邪內灼。脈已無陰。若驟下之。則毒畱而陰絕。死不治矣。勉與養陰。以冀萬一。

用熟地一兩。生地﹑麥冬﹑歸﹑芍﹑甘艸﹑枸杞佐之。戒其家曰。汗至乃活。服後熱不減。

而譫語益狂悖。但血痢不下。身有微汗。略出卽止。林診之。則脈已接續分明。洪數鼓指。

喜曰。今生矣。仍用前方。去生地加萸肉﹑丹皮﹑山藥﹑棗仁。連服六帖。譫妄昏熱不減。

其家欲求更方。林執不可。又二日。診其脈始斂而圓。乃用四順淸涼飲子加熟地一兩。大黃五錢。下黑矢而諸證頓愈。越二日。忽復狂譫發熱。喘急口渴。舉家惶惑。謂今必死矣。林笑曰。豈忘吾言乎。得汗卽活矣。此緣下後陰气已至。而無以鼓動之。則營衛不洽。汗無從生。不汗則虛邪不得外達。故內沸而復也。病從陽入。必從陽解。遂投白術一兩。漧薑三錢甘艸一錢。歸﹑芍各三錢。盡劑。汗如注。酣臥至曉。病良已。

震按此證疑難在於初末。初期脈類蝦遊。若援張景嶽證實脈虛之說而用參﹑術﹑姜﹑附則必死。末後狂熱復發。若引吳又可余邪注胃之說而用白虎承气亦必危。此案見解用藥俱佳然其得生處。在於養陰而血痢頓止。脈卽應指耳。中間連服六帖。譫妄昏熱不減。幸不見手足厥冷。尢幸不至聲喑不語。絕谷不食也。則以脈之斂而圓故也。但白術一兩漧薑三錢以治狂熱喘渴。殊難輕試。

徽人江仲璉。冒寒發熱。兩項臃腫如升大。臂膊磊塊無數。不食不便。狂躁發渴。診其脈浮數無序。醫作傷寒發毒治。髙鼓峯曰。誤矣。此燥逐風生也。用大劑疏肝益腎湯。熟地加至二兩許。五劑而腫退便解。十劑而熱除食進。再用補中益气湯加麥冬﹑五味。調理而愈震按今之所謂傷寒者。大槪皆溫熱病耳。仲景云。太陽病發熱而渴不惡寒者爲溫病。在太陽已現熱象。則麻桂二湯必不可用。與傷寒迥別。內經云。熱病者皆傷寒之類也。是指諸凡驟熱之病。皆當從傷寒例觀。二說似乎不同。因審其義。蓋不同者在太陽。其餘則無不同也。溫熱病只究三焦。不講六經。此是妄言。仲景之六經。百病不出其範圍。豈以傷寒之類反與傷寒截然兩途乎。葉案云。溫邪吸自口鼻。此亦未確。仲景明云。伏气之發。李明之王安道俱言冬傷於寒。伏邪自內而發。柰何以吳又可溫疫論牽混耶。惟傷寒則足經爲主。

溫熱則手經病多。如風溫之咳嗽息鼾。熱病之神昏譫語。或溏瀉粘垢。皆手太陰肺手厥陰心胞絡手陽明大腸現證。甚者喉腫肢掣。昏蒙如醉。躁擾不寧。齒焦舌燥。發斑發頤等證。其邪分布充斥。無復六經可考。故不以六經法治耳。就予生平所驗。初時兼挾表邪者最多。仍宜發散。如防﹑葛﹑豉﹑薄﹑牛蒡﹑杏仁﹑滑石﹑連翹等。以得汗爲病輕。無汗爲病重。如有斑。則參入蟬蛻﹑桔梗﹑蘆根﹑西河柳之類。如有痰。則參入土貝﹑天虫﹑栝蔞﹑橘紅之類。如現陽明證。則白虎承气。少陽證則小柴胡去參﹑半。加花粉﹑知母。少陰證則黃連阿膠湯﹑豬苓湯﹑豬膚湯。俱宗仲景六經成法有效。但溫熱病之三陰證多死。不比傷寒。蓋冬不藏精者。東垣所謂腎水內竭。孰爲滋養也。惟大劑養陰。佐以淸熱。或可救之。養陰如二地﹑二冬﹑阿膠﹑丹皮﹑元參﹑人乳﹑蔗漿﹑梨汁。淸熱如三黃﹑石膏﹑犀角﹑大靑﹑知母蘆根﹑茅根﹑金汁﹑雪水﹑西瓜﹑銀花露﹑絲瓜汁。隨其對證者選用。若三陰經之溫藥。

與溫熱病非宜。亦間有用眞武理中者。百中之一二而已。大抵溫熱病。最怕發熱不退。及痙厥昏蒙。更有無端而發暈。及神淸而忽間以狂言者。往往變生不測。遇此等證。最能惑人。

不比陽證陰脈。陽縮舌捲撮空見鬼者。易燭其危也。要訣在辧明虛實。辧得眞方可下手。然必非劉河間吳又可之法所能救。平素精研仲景傷寒論者。庶有妙旨。至如葉案之論溫熱。有邪傳心胞。震動君主。神明欲迷。彌漫之邪。攻之不解。淸竅旣蒙。絡內亦痺。豁痰降火無效者。用局方至寶丹。或紫雪。或牛黃丸。宗諭氏芳香逐穢宜竅之說。眞足超越前賢。且不蹈用重藥者。一匙偶誤。覆水難收之獘也。此翁聰明誠不可及。今所選之案𨿽少。而諸法畢備。亦足爲學人導夫先路矣。

卷二

瘟疫

李東垣曰。脾胃受勞役之疾。飲食又復失節。耽病日久。及事息心安。飽食太甚。病乃大作。向者壬辰攺元。京師戒嚴。迨三月下旬。受敵者凡半月。解圍之後。都人之不受病者萬無一二。旣病而死者。繼踵而不絕。都門十有二所。每日各門所送。多者二千。少者不下一千。似此者幾三月。此百萬人豈俱感風寒外傷者耶。大抵人在圍城中。飲食失節。勞役所傷。不待言而知。由其朝饑暮飽。起居不時。寒溫失所。動經兩三月。胃气虧乏久矣。一旦飽食太過。感而傷人。而又調治失宜。或發表。或攻下。致變結胸發黃。又以陷胸茵陳等湯下之。無不死者。蓋初非傷寒。以誤治而變似眞傷寒之證。皆藥之罪也。因以生平已試之效。著內外傷辧論一篇。

震按此卽大兵之後繼以大疫之謂也。觀此論而始曉然於勞役饑飽之病原。誠哉其爲內傷矣。如是之疫。宜補不宜瀉。若達原飲白虎承气。正犯東垣所呵責也。考其時是金天興元年因蒙古兵退而攺元耳。尋以疫後醫師僧道園戶鬻棺者擅濃利。命有司倍徵之以助國用。民生其時。豈不苦極。若今太平之世。民皆安樂飽暖。縱有勞役。及飲食失節者。不過經營辛苦之輩。設不兼外感。亦不遽病。故大疫絕無。而恰合東垣內傷論者亦甚少。惟是飽暖思淫欲。眞陰卻早內傷。則外感病中之虛癥。反不少耳。

衛生寶鑑曰。總帥相公。年近七旬。南徵過揚州。俘虜萬餘口。內選美色室女近笄者四置於左右。予曰。新虜之人。其驚憂之气蓄於內。加以飲食失節。多致疾病。近之則邪气傳染。爲害最大。況年髙气弱。尢宜愼也。總帥不聽。至臘月班師。大雪。新虜人凍餒。皆病頭疼咳嗽。自利腹痛。多致死亡。正月至汴。相公因赴賀宴。痛飲數次。遂病。脈沈細而弦。三四動一止。現證與新虜人病無異。三日而卒。內經云。乘年之虛。遇月之空。失時之和。因而感邪。其气至骨。可不畏哉。

震按諭嘉言疫病論。引仲景平脈篇中寸口脈陰陽俱緊者一節。闡發奧理。謂淸邪中上。

從鼻而入於陽。濁邪中下。從口而入於陰。在陽則發熱頭痛項彊頸攣。在陰則足膝逆冷。便溺妄出。大凡傷寒之邪。由外廓而入。故遞傳六經。瘟疫之邪。由口鼻而入。故直達三焦。

三焦相混。內外不通。致有口爛舌斷。聲咽塞。癰膿下血。臍築湫痛等變。治法。未病前預飲芳香正气藥。使邪不能入。若邪旣入。則以逐穢爲第一義。此與吳又可之論暗合。較之羅二家所述勞役憂驚凍餒致病者迥別。惟云因病致死。病气屍气。混合不正之气。種種惡穢交結互蒸。人在其中。無隙可避。斯無人不病。是誠諸疫所同。然向來辟疫方法。或以雄黃塞鼻。或喫蒜頭燒酒。或於發中簪霹靂木。然有驗有不驗。相傳崇正十六年。自八月至十月。京城大疫。猝然而死。醫禱不及。後有外省人員到京。能識此病。看膝灣後有筋腫起。

紫色無救。紅色速刺出血。可無患。人爭就看。死者已二十餘萬。

汪石山治一少年。房勞後。忽灑灑惡寒。自汗發熱。頭背胃脘皆痛。唇赤舌彊。嘔吐。

眼胞靑色。醫投補中益气。午後譫語惡熱。小便長。初日脈皆細弱而數。次日脈浮弦而數。

醫以手按臍下痛。議欲下之。汪曰。此疫也。疫兼兩感。內傷重。外感輕耳。臍下痛者。腎水虧也。若用利藥。是殺之也。玆宜合補降二法以治。用淸暑益气湯。去蒼術﹑澤瀉﹑五味加生地﹑黃芩﹑石膏。服十餘帖而安。

震按房勞後患疫。諭氏所謂太陽少陰兩感也。汪公則以內傷外感爲兩感。義殊不同。補中益气淸暑益气藥頗相同。而一則變劇。一則取效者。妙在加減諸味也。

壺仙翁治張文學。病時疫。他醫診其脈。兩手俱伏。曰。陽證見陰不治。欲用陽毒升湯升提之。壺曰。此風熱之極。火盛則伏。非陰脈也。升之則死矣。卒用連翹涼膈之劑。一震按此條是溫疫病以證爲則。勿專以脈爲憑之一據。

虞恆徳治一婦。三月間。患瘟疫證三日。經水適來。發熱愈甚。至七八日。病劇。胸中气築作痛。不能臥。眾醫技窮。入夜迎翁。病者令婢磨胸不已。六脈俱微數。極無倫次。又若蝦遊狀。翁問曰。恐下早成結胸耳。主人曰。未也。翁曰。三日而經水行。則裏虛與下同乃用四物湯﹑黃龍湯﹑小陷胸湯共爲一劑。加姜﹑棗。主人曰。此藥何名。翁曰。三合湯也。一服而諸證悉減。震按此以大黃﹑黃連﹑生地﹑人參同用。亦近日治熱病之常法。

吳又可曰。朱海疇者。年四十五歲。患疫。得下癥。四肢不舉。身臥如塑。目閉口張。舌上胎刺。問其所苦不能答。因問其子。兩三日所服何藥。云進承气湯三劑。每劑投大黃兩許不效。更無他策。求決死期。余診得脈尙有神。下癥悉具。藥淺病深也。先投大黃一兩五錢。

目有時而少動。再投。舌刺無芒。口漸開。能言。三劑。舌胎少去。神思少爽。四日。服柴服淸燥湯。五日。復生芒刺。煩熱又加。再下之。七日又投承气養榮湯。熱少退。八日仍用大承气。肢體自能少動。計半月。共服大黃十二兩而愈。又數日。始進糜粥。調理兩月半平復凡治千人。所遇此等。不過三四人而已震按此條結句云。千人中不過三四人。自言其不可以爲法也。案中不載神昏譫語。可見昏譫之至者多不能救。此人原非絕證也。惜不載脈象虛實若何。然云脈尙有神。想卽陶氏所謂有力爲有神也。

輟耕錄載元伯顏平宋後。搜取大黃數十車。滿載而去。班師過淮。俘掠之民。及降卒與北來大兵咸病疫。以大黃療之。全活甚眾。宋元通鑑載作耶律楚材滅夏之事。則大黃洵治疫之妙品也。吳又可瘟疫論贊大黃爲起死神丹。原非杜撰。然與東垣所論則迥別矣。要之兩家各有至理。惟明乎運气。熟於脈證者。兩家之說俱可救人也。

孫東宿有僕孫安。遠行途次食麵三碗。勞倦感疫。又加面傷。表裏皆熱。昏悶譫語。頭痛身痛腹痛。醫以遇仙丹下之。大便瀉三四十行。邪因陷下而爲挾熱下利之候。舌沈香色。額疼口漧。燥渴煩悶。昏昏憒憒。脈左弦數。右洪數。但不充指。知爲誤下壞證。以柴胡。石膏各三錢。白芍﹑黃芩﹑竹茹﹑葛根各一錢。花粉﹑甘艸各五分。山梔﹑枳實各七分。蔥白五莖。煎服後。斗夜吐蛔一條。稍得睡。次早。大便猶瀉二次。嘔吐酸水。腹仍痛。攺用小柴胡加滑石﹑竹茹。夜熱甚。與絲瓜汁一碗。飲旣。神頓淸爽。少頃。藥力過時。煩熱如前。

再以絲瓜汁一大碗進之。卽大發戰。東宿謂此非寒戰。乃作汗下之徵耳。不移時。汗果出而熱依然。因憶活人書云。再三汗下熱不退。以人參白虎湯加蒼術一錢如神。迹此再加元參﹑升麻﹑柴胡﹑白芍﹑黃連。飲後。身上發斑。先發者紫。後發者紅。中夜後。乃得睡而熱散。

斑尋退去。腹中微疼。腸鳴口渴。右脈尙滑。左脈已和。再與竹葉石膏湯加白芍﹑蒼術。服後睡安。腹仍微痛。用柴胡﹑白芍各一錢。人參﹑酒芩﹑陳皮﹑半夏各六分。甘艸三分。烏梅一个。腹痛漸減而愈。惟兩胯痛不能轉動。此大病後汗多而筋失養之故。用參﹑﹑白芍枸杞﹑苡仁﹑木瓜﹑熟地﹑歸身﹑川柏﹑牛膝﹑桑寄生。調養全安。

震按戰汗後熱不退。勢亦危矣。引用活人書治法佳極。再看其石膏﹑人參之去取。並不執著兩胯疼痛之調養方更周到。的是髙手。

程家內眷。其夫歿於疫癘。新寡七日。疫卽及之。大熱。頭疼口渴。胸脇迸痛。醫與小柴胡湯。夜忽夢夫交。泄而覺。冷汗淫淫。四肢如解。略不能動。神昏譫語。面如土色。舌黑漧硬。迓孫東宿診之。六脈沈弦而數。大小便俱祕。乃曰。此亦陰陽易類也。疫後有是。危已極矣。以生脈散加柴﹑芩﹑桂枝﹑甘艸。水煎。將根據夫昔肢始能運動。徐進粥湯而愈。震按夢中之陰陽易大奇。故夫之燒散更巧。

張路玉曰。瘟有蝦蟆瘟﹑鸕瘟﹑疙瘩瘟﹑瓜瓤瘟。形證各別。龐安常又有玳瑁瘟之說。余疼痛。不時奔響。屢欲圊而不可得。口鼻上唇忽起黑色成片。光亮如漆。與玳瑁無異。見者大駭。余診之。喘汗脈促。神气昏憒。𨿽脈證俱危。喜其四圍有紅暈鮮澤。若痘瘡之根腳。緊附如綫。他處肉色不變。許以可治。先與葛根黃芩黃連湯。加犀角﹑連翹﹑荊﹑防﹑紫荊皮﹑人中黃。解其肌表毒邪。俟其黑色發透。乃以涼膈散加人中黃﹑紫荊﹑犀角﹑微下二次。又與犀角地黃湯加人中黃之類。調理半月而安。

震按戈存橘補天石有黃耳﹑赤膈二證。赤膈亦頭疼身痛發熱。但胸膈赤腫。或起。用荊防敗毒散去參加犀角﹑芩﹑連﹑紫荊皮。表證退後便燥者。用涼膈散。張公之案。藍本於此。但所敍諸瘟近不槪見。故屠蘇飲久不同。而老君神明散﹑務成子螢火丸﹑太倉公辟瘟丹﹑李子建殺鬼丸等。皆無人道及。惟五瘟丹﹑消毒丸﹑黑奴丸﹑人中黃丸﹑香蘇散﹑淸涼救苦散等方尙有用者。以其藥平穩而方簡易也。

外紀載哥阿島患疫。有名醫卜加得。令城內外徧舉大火燒一晝夜。火息而病愈。蓋疫爲邪气所侵。火气猛烈。能焚燼諸邪。邪盡則病愈。有至理焉。

卷二

大頭瘟

泰和二年四月。民多疫病。初覺憎寒壯熱體重。次傳頭面腫甚。目不能開。上喘。咽喉不利。舌漧口燥。俗云大頭傷寒。染之多不救。張縣丞患此。醫以承气湯加藍根下之。稍緩翌日其病如故。下之又緩。終莫能愈。漸至危篤。請東垣視之。乃曰。身半以上。天之气也。邪熱客於心肺之間。上攻頭面而爲腫。以承气瀉胃。是誅伐無過。殊不知適其病所爲故。遂用芩﹑連各五錢。苦寒瀉心肺之火。元參二錢。連翹﹑板藍根﹑馬勃﹑鼠粘子各一錢苦辛平。淸火散腫消毒。僵蠶七分。淸痰利膈。甘艸二錢以緩之。桔梗三分以載之。則諸藥浮而不沈。升麻七分。升气於右。柴胡五分。升气於左。淸陽升於髙巓。則濁邪不得復居其位。經曰。邪之所湊。其气必虛。用人參二錢以補虛。再佐陳皮二錢以利其壅滯之气。名普濟消毒飲子。若大便祕者。加大黃共爲細末。半用湯調。時時服之。半用蜜丸噙化。且施其方。全活甚眾。

羅謙甫治中書右丞姚公茂。六旬有七。宿有時毒。至元戊辰春。因酒再發。頭面皆腫而。耳前後腫尢甚。胸中煩悶。咽嗌不利。身半以下皆寒。足脛尢甚。由是以牀接火炕。身半以上臥於牀。身半以下臥於炕。飲食減少。精神困倦而體弱。命羅治之。診得脈浮數。按之弦細。上熱下寒明矣。內經云。熱勝則腫。又云。春气者病在頭。難經云。蓄則腫熱。砭射之也。遂於腫上約五十餘刺。其血紫墨如露珠之狀。頃時腫痛消散。又於气海中。大艾炷灸百壯。以助下焦陽虛。退其陰寒。次於三里二穴。灸三七壯。治足冷。亦引導熱气下行故也。復處一方。名曰旣濟解毒湯。芩﹑連苦寒。酒制炒爲因用。瀉其上熱以爲君。桔梗﹑甘艸。辛甘溫上升。佐諸苦藥以治熱。柴胡﹑升麻。苦平。味之薄者。陰中之陽。發散上熱以爲臣。連翹苦辛平以散結消腫。當歸辛溫。和血止痛。酒煨大黃苦寒。引苦性上行至巓。

驅熱而下以爲使。投劑之後。腫消痛減。大便利。再服減大黃。不旬日良愈。

﹝附﹞故友丁漢奇兄。素嗜酒。十二月初。醉中夜行二里許。次日咳嗽身微熱兩目腫。

自用羌﹑芷﹑芎﹑芩等藥。頤皆腫。又進一劑。腫至喉肩胸膛。咳聲頻而不爽。气息微急。

喉有痰聲。其腫如匏。按之熱痛。目赤如血。而便瀉足冷。六脈細數。右手尢細軟。略一重按卽無。有用普濟消毒飲子者。予疑其脈之虛。恐非芩﹑連﹑升麻所宜。勸邀沈堯封先生診之。曰。此虛陽上攻。斷勿作大頭天行治。病者曰。內子歸寧。絕欲兩月矣。何虛之有。沈曰。唇上黑痕一條。如幹焦狀。舌白如敷粉。舌尖亦白不赤。乃虛寒之確據。況泄瀉足冷。

右脈濡微。斷非風火之象。若有風火。必現痞悶煩熱。燥渴不安。豈有外腫如此。而內裏安貼如平人者乎。遂用菟絲﹑枸杞﹑牛膝﹑茯苓﹑益智﹑龍骨。一劑而腫定。二劑而腫漸退。

右脈稍起。唇上黑痕亦退。但舌仍白濃。伸舌卽顫掉。手亦微振。乃用六君加沈香。而腫大退。目赤亦減。嗽緩痰稀。舌上白胎去大半矣。又次日再診。右脈應指不微細。重按仍覺空豁。肝气時動。兩顴常赤。口反微渴。復用參﹑苓﹑杞﹑芍﹑橘紅﹑龍骨﹑沙蒺。補元益腎斂肝而全愈。

震按此條與景嶽治主蓬雀喉痺案仿佛。用藥更覺穩而巧。人所難及。若犯桂﹑附。或雜地黃。卽不能恰合病情矣。

孫東宿治張孝廉患疫。頭大如斗。不見項。唇垂及乳。色如豬肝。昏憒不知人事。見者駭而走。孫診其脈。皆浮弦而數。初以柴胡一兩。黃芩﹑元參各三錢。薄荷﹑連翹﹑葛根各二錢。甘艸一錢。服三劑。寒熱退。弦脈減。但洪大。知其傳於陽明也。攺以貫眾一兩。葛根﹑花粉各三錢。甘艸一錢。黑豆四十九粒。三劑而愈。

震按疫癘之行。必由運气。內經原有剛柔失守三年化疫之說。蓋陽幹爲剛。陰漧爲柔。

凡陽幹司天。則陰漧在泉。陰漧司天。則陽幹在泉。各以其合。如甲與己合。爲剛柔得位也失守者。如甲子歲少陰司天。若上年癸亥天數有餘者。年𨿽交得甲子。厥陰猶未退位。而地之陽明己卯。已經遷正。是以癸亥年之司天。臨甲子年之在泉。上癸下己爲剛柔失守。後三年化成土疫。或少陰已交司天。而地未遷正。上年之戊寅少陽猶在泉。是甲與戊對。亦不相合。後三年化成土癘。根據此例以推之。丙辛失守者化水疫。庚乙失守者化金疫。丁壬失守者化木疫。戊癸失守者化火疫。其四癘亦照前例。經文可考也。竊意此義太淺。未必能驗。

王肯堂曰。運气之說。內經幾居其半。蓋泥其常。不通其變。則以爲無驗。夫運气所主者。

常也。異气所主者。變也。常則如本气。變則無所不至。而各有所占。故其候有從逆﹑淫郁勝復﹑太過不及之變。其發皆不同。若厥陰用事。多風而艸木榮茂。是之謂從。天气明潔燥而無風。此之謂逆。太虛埃昏。流水不冰。此之謂淫。大風折木。云物濁擾。此之謂郁山澤焦枯。艸木凋落。此之謂勝。大暑燔燎。螟蝗爲災。此之謂復。山崩地震。埃昏時作此之謂太過。陰森無時。重云晝昏。此之謂不及。隨其所變。疾癘應之。皆視當時常處之候。𨿽數里之間。但气候不同。而所應全異。豈可膠於一定。熙寧中。京師久旱。祈禱備至連日重陰。人謂必雨。一日驟晴。炎日赫然。沈括因事入對。上問雨期。沈對曰。雨候已見。期在明日。眾以爲頻日晦溽。尙且不雨。如此陽燥。豈復有望。次日果大雨。是時濕土用事。連日陰者。從气已效。但爲厥陰所勝。未能成雨。後日驟晴者。燥金入候。厥陰當折則太陰得伸。明日運气皆順。以是知其必雨。嗚呼。安得如存中者。而與之言運气哉。震思此等推測。實有至理。聰明者精心探索。能得疫癘之所由來。卽得所以治之之道。聖散子爲東坡存中應驗之方。故刊布以救人。想亦適合是年之運气耳。普濟消毒飲並刻諸石。龔雲林於明萬曆寓大梁。值大頭瘟大作。用祕方二聖救苦丸。百發百中。今皆不盡應驗也。以是知病無板方。醫無呆法。總貴乎神而明之耳。

卷二

暑

孫兆治一姜姓酒家。病久將絕。腹滿。不省人事。徧身皆潤。兩足冷至膝下。診之。六脈皆小弱而急。問其所服藥。皆陰病藥也。孫曰。此非受病重。藥能重病耳。遂用五苓散利小便而腹減。白虎湯解邪熱而病愈。蓋病本傷暑。始則陽微厥而脈小無力。眾醫遽以陰證治其病愈厥。不知陰證脛冷。兩臂亦冷。今脛冷臂不冷。則非下厥上行。所以知是陽微厥也震按孫公辧證誠妙。然脛冷臂亦冷尙非陰証之確據。須視其冷之微甚。再合兼見之證以參之。此條因不省人事。難問所苦。姑就陽微厥爲辧耳。又有疑者。斯人多服陰病藥。何以不死。旣曰暑濕。何以不用桂苓甘露飲。而先用五苓散。五苓有肉桂。與陰病藥亦不甚相遠諒系暑證夾陰。前醫未爲大謬。

滑伯仁治臨安沈君彰。自汗如雨不止。面赤身熱。口燥心煩。居樓中。當盛暑。帷幕周密。自云至虛亡陽。服術﹑附藥已數劑。伯仁診其脈。虛而洪數。視其舌上胎黃。曰。前藥誤矣。輕病重治。醫者死之。素問曰。必先歲气。毋伐天和。術附之熱。其可輕用以犯時令耶。又曰。脈虛身熱。得之傷暑。暑家本多汗。加以剛劑。脈洪數則病益甚。悉令撤幔開窗。初亦難之。少頃。漸覺淸爽。爲制黃連人參白虎等湯。三進而汗止大半。諸證稍解。又兼以旣濟湯。渴用冰水調天水散。服七日而病悉去。後徧身發瘍疹。更服防風通聖散。乃已朱丹溪治徐三官人。年五十餘。六月間。發熱大汗。惡寒戰栗。不自禁持。且煩渴。朱曰。此暑病。脈之。皆虛微細弱而數。其人好賭。致勞而虛。遂以人參竹葉湯調四苓散。八震合三案參之。知暑脈必虛必數。虛者暑傷气也。數者暑爲熱也。但有細與洪之不同。

孫案之小弱而急。急亦數也。數主熱。又主虛。故暑病宜涼宜補者多。宜溫者誠少。下條之脈細數而實。指爲熱藥傷血。見解更上一層。

項彥章治一人病甚。醫皆以爲瘵。束手矣。項診之。脈細數而實。細數者暑也。暑傷气脈宜虛。今不虛而反實。乃熱傷血。藥爲之也。以白虎飲之。卽瘥。

吳茭山治一婦。冬月灑灑惡寒。翕翕發熱。惡食漧嘔。大便欲去不去。諸醫皆以虛弱痰飲治之。用二神補心等藥不效。延及半月。吳診其脈。虛而無力。類乎傷暑。眾不然之。究問病因。婦曰。因天寒換著綿衣。取綿套一牀蓋之。須臾煩渴。寒熱嘔吐。綿延至今耳。吳曰。誠哉傷暑也。蓋綿套曬之盛暑。夾熱收入笥中。必有暑气尙未開泄。體虛者得之易入。

故病如是。婦曰然。遂制黃連香薷飲。連進二服而愈。

震按此說殊未可信。綿套久收笥中。暑气能有幾何。頓令寒熱嘔吐。煩渴綿延不愈耶。

但脈虛無力。用黃連香薷飲而愈。則誠暑矣。畱之作疑案以待試。

汪石山治一兒。年十餘歲。色白神怯。七月間。發熱連日。父令就學。內外俱勞。循至熱熾。頭痛吐瀉食少。其父知醫。乃進理中湯。吐瀉少止。漸次眼合。咽啞不言。昏昧不省人事。粥飲有礙。手常住陰囊。爲灸百會尾。不應。其父來問。汪曰。兒本气怯。又兼暑月過勞。經云。勞則气耗。又云。勞倦傷脾。𨿽在暑月。乃內傷證耳。身熱者。經云陽气者。煩勞則張。蓋爲气本陽和。勞則陽和之气變爲邪熱矣。頭痛者。經云諸陽皆會於頭。今陽气亢極。則邪熱燻蒸於頭而作痛也。吐瀉者。脾胃之淸气不升。濁气不降也。目閉者。蓋諸脈皆屬於目。而眼眶又脾所主。脾傷不能榮養諸脈。故眼閉而不開也。咽啞者。蓋脾之絡連舌本。散舌下。脾傷則絡失養。故不能言也。經云。脾胃者。水谷之海。五臟皆稟气於脾。脾虛則五臟皆失所養。故肺之咽嗌爲之不利而食難咽。心之神明爲之昏瞀而不知人。

常欲手陰囊者。蓋無病之人。陰升陽降。一有所傷。則升者降。降者升。經云。陰陽反作是也。是以陰升者反降。從其類而入厥陰之囊。陰多陽少。故手欲之也。此皆脾胃之病。

經謂土極似木。亢則害。承乃制也。證似風木。乃虛像耳。不治脾胃之虛。而治肝木之風。

欲求活難矣。且用參﹑三錢。附子一錢。灌半杯。病無進退。連服三日。神稍淸。目稍開如有生意。食仍難咽。汪診之。脈皆浮緩。不及四至。汪曰。藥病相宜。可去附子再服。

漸漸稍蘇。初醫或作風熱。而用荊﹑防﹑芩﹑連之類。或作驚證。而用牛黃﹑朱砂之類。此皆損胃之物。豈可輕投。兒今得生幸耳。實賴其父之知醫也。

震按發熱連日。仍令就學。似乎不避風暑。再感外邪。以致熱熾頭痛吐瀉。及進理中湯吐瀉少止。漸次眼合咽啞。昏昧不言。人必認爲受邪旣重。誤用溫補。邪陷難解。則用荊防﹑芩﹑連及至寶丹﹑牛黃丸。皆意中事也。用之而死。仍歸咎於理中。冤枉誰辧。石山獨從平素之色白神怯。病中之內外俱勞起見。作內傷虛證治。其議論皆有精義。至陽和之气變爲邪熱。及陰陽反作等訓。學人書諸紳可也。

江應宿治其嶽母。年六十餘。六月中旬。勞倦中暑。身熱如火。口渴飲冷。頭痛如破。

脈虛豁。二三至一止。投人參白虎湯三帖。渴止熱退。惟頭痛。用白蘿卜汁吹入鼻中。良愈又治孫子華赴試南都。六月初旬。夢遺。畏寒驚懼。重裘濃被。取汗過多。身熱。六脈滑數無力。與淸暑益气湯。次日舌彊。語言不淸如癲。目瞪不識人。江曰。此爲暑風。與人參白虎湯加膽星﹑僵蠶﹑秦艽﹑天麻﹑竹瀝﹑薑汁﹑漸愈。數日後。舌心黑如墨。與黃連解毒湯﹑涼膈散。不退。與犀角地黃湯而愈。

又一人瘦長而脆。暑月過勞。饑飲燒酒。遂身熱汗出。昏懵語亂。江視之。脈皆浮小而緩。按之虛豁。曰。暑傷心。勞傷脾也。蓋心藏神。脾藏意。二髒俱傷。宜有是證。法宜淸暑益脾。用八物湯加麥冬﹑山梔﹑陳皮。十餘帖而愈。

震按江公三案。平正可法。其第二案解毒涼膈不應。換犀角地黃湯始愈。又知同一涼藥亦有對與不對之別。

張路玉治金魯公。觸熱勞形。醉飽不謹後受涼。遂發熱頭痛。脹滿喘逆。大汗如蒸。面赤戴陽。足冷陽縮。脈弦數無力。曰。此傷暑夾食而復夾陰也。與大順散一服。不應。轉脹急不安。因與枳實理中加濃朴﹑大黃。是夜更衣二次。身涼足暖而痊。

震按此案於不謹後受涼。及戴陽陽縮足冷汗多且喘。最易認作陰證。其辧在發熱頭痛脹滿與陰證不合。要知不謹之前。尙有醉飽之病因也。大順散不應。轉加脹滿。病情易辧矣。

更衣二次而痊。設誤服白通四逆柰何。

又按張潔古云。動而得之者。爲中。爲陽證。靜而得之者。爲中暑。爲陰證。以暑二字析作兩項。殊屬不然。夫夏之暑。猶冬之寒冷也。指爲陽。指暑爲陰。亦將派冷作陽。派寒作陰耶。內經曰。先夏至日者爲病溫。後夏至日者爲病暑。明以時令別其病名耳。

病暑之有陰有陽。一如傷寒之有陰有陽。大順散﹑冷香飲子之類。實爲納涼食冷。因避暑而受寒。固暑月之陰證也。非中暑也。所以羅謙甫治參政商公泄瀉﹑完顏小將軍斑衄二案。俱用熱藥。俱不名之曰中暑。吳球治暑月遠行之人。直曰中寒。恐後世誤以熱藥治暑。乃舉病因以稱之。誠爲名正而言順。故以動靜分陰陽則可。以暑分陰陽則不可。惟以脈證辧陰陽。斯可矣。近閱臨證指南。每用滑石﹑蘆根﹑通艸﹑白蔻﹑杏仁等藥。以暑气從鼻吸入。

必先犯肺。故用輕淸之藥。專治上焦。其西瓜翠衣﹑鮮荷葉﹑及荷葉邊汁﹑鮮蓮子﹑綠豆皮絲瓜葉﹑銀花露﹑竹葉心等。皆取輕淸以解暑邪之上蒙空竅。不犯中下二焦。殊有巧思。

蓋暑病必究三焦。非比傷寒溫病矣。若來復丹﹑大順散。案中偶一見之。又足徵暑天陽證居多。陰證原少耳。

卷二

濕

中山王知府次子薛裏。年十三歲。六月豪雨。池水泛溢。因而戲水。衣服盡濕。其母責之。至晚覺精神昏憒。怠惰嗜臥。次日病頭痛身熱。腿腳沈重。一醫用發散藥。閉戶覆衾。

以致苦熱不禁。遂發狂言。欲去其衾而不得去。是夜汗至四更。濕透其衾。明日尋衣撮空。

又以承气湯下之。後語言漸不出。四肢不能收持。有時項彊。手足螈搐急而攣。目左視而白睛多。口唇肌肉蠕動。飲食減少。形體頓瘦。延羅謙甫視之。具說前由。蓋傷濕而失於過汗也。夫人之元气。起於臍下腎間動气。周流一身。通行百脈。今盛暑之時。大發其汗。汗多則亡陽。百脈行澀。故三焦之气不能上榮心肺。心火旺而肺气焦。況因驚恐內蓄。內經曰恐則气下。陽主聲。陽旣亡而聲不出也。陽气者。精則養神。柔則養筋。今發汗過多。气血俱衰。筋無所養。其病爲。則項彊手足螈搐急而攣。目通於肝。肝者筋之合也。筋旣燥而無潤。故目左視而白睛多。肌肉者脾也。脾熱則肌肉蠕動。故唇蠕動有時而作。經云。

肉痿者。得之濕地也。脾熱者。肌肉不仁。發爲肉痿。痿者。痿弱無力。今气欲竭。熱畱於脾。故四肢不用。此傷濕過汗而成壞證明矣。當治時之熱。益水之源。救其逆。補其上升生發之气。內經曰。熱淫所勝。治以甘寒。以酸收之。人參﹑黃之甘溫。補其不足之气而緩其急搐。故以爲君。腎惡燥。急食辛以潤之。生甘艸甘微寒。黃柏苦辛寒。以救腎水而生津液。故以爲臣。當歸辛溫和血脈。橘皮苦辛。白術苦甘。炙甘艸甘溫。以益脾胃。進飲食。

肺欲收。急食酸以收之。白芍藥之酸微寒。以收耗散之气而補肺金。故以爲佐。升麻﹑柴胡苦平。上升生發不足之气。故以爲使。乃從陰引陽之謂也。早晚各投一服。三日後。語聲漸出。少能行步。四肢柔和。食飲漸進。因志其方曰人參益气湯。

震按古人治濕病案。殊無髙論奇方。故僅選此條以爲辧證處方之模範。今臨證指南佳案甚多。良足私淑。其除气分之濕。用滑石﹑白蔻﹑杏仁﹑半夏﹑濃朴﹑栝蔞皮爲主。有熱則加竹葉﹑連翹﹑蘆根等。全取輕淸之品。走气道以除濕。若濕熱甚而舌白目黃。口渴溺赤。

用桂枝木﹑豬苓﹑澤瀉﹑滑石﹑茯苓皮﹑寒水石﹑生白術﹑茵陳。此從桂苓甘露飲加減。濕熱作痞。神識如蒙。用人參﹑芩﹑連﹑枳實﹑生漧薑﹑生白芍。此從瀉心湯加減。若脘中阻痛。大便不爽。用豆豉﹑枳實﹑川連﹑薑汁﹑苓﹑半。熱輕則去川連。加郁金﹑橘紅﹑苡仁杏仁。此濕傷气痺治法。熱甚則用川連﹑生術﹑濃朴﹑橘白﹑淡生薑渣﹑酒煨大黃。水法丸服。此治气阻不爽。治腑宜通法。濕傷脾陽腹膨。用五苓散﹑二術膏。濕熱橫漬。脈腠腹滿。用小溫中丸。以及脘痞便溏之用苓桂術甘湯。吞酸形寒之用苓姜術桂湯。𨿽皆古人成法而信手拈來。無不吻合。濕溫身熱神昏。用犀角﹑元參﹑連翹心﹑石菖蒲﹑銀花﹑野赤豆皮。煎送至寶丹。乃淸熱通竅芳香逐穢法。更奇者濕溫之頭脹耳聾。呃忒鼻衄。舌色帶白。

咽喉欲閉。謂邪阻上竅空虛之所。非苦寒直入胃中可治。而用連翹﹑牛蒡﹑銀花﹑馬勃﹑射幹﹑金汁。此俗人夢想不到者也。不食不寐。腹痛便窒。脈遲小澀。謂由平素嗜酒少谷。濕結傷陽。寒濕濁陰。鳩聚爲痛。而用炒黑生附子﹑炒黑川椒﹑生淡漧薑﹑蔥白。調入豬膽汁此加味白通湯。亦神奇不可思議者也。更有嗜酒人。胸滿不饑。三焦皆閉。二便不通。用半硫丸。又有病中啖濃味者。腸胃滯。𨿽下。而畱濕未解。肛門墜痛。胃不喜食。舌上白腐用平胃散去甘艸加人參﹑炮姜﹑炒黑生附。此二條不因酒肉認作濕熱。竟以苦辛溫藥通陽劫濕。尢覺髙超。至如陽傷痿弱。有濕麻痺。𨿽痔血而用姜﹑附﹑茯苓﹑生術。舌白身痛。

足跗浮腫。太溪穴水流如注。謂濕邪伏於足少陰。而用鹿茸﹑淡附子﹑艸果﹑茯苓﹑菟絲。

以溫蒸陽气。均非淺識所能步武。濕久脾陽消乏。腎眞亦憊。中年未育子。用茯﹑菟﹑蒼術韭子﹑大茴﹑鹿茸﹑附子﹑胡盧﹑補骨﹑赤石脂。仿安腎丸法。治病調元化爲合璧。益有觀止之嘆。濕門附此諸案。方法斯爲全備。

卷二

消渴

羅謙甫曰。順徳安撫張耘夫。年四十五歲。病消渴。舌上赤裂。飲水無度。小便數多。

東垣先師以生津甘露飲子治之。旬日良愈。古人云。消渴多傳瘡瘍。以成不救之疾。今效後不傳瘡瘍。享年七十五歲而終。其論曰。消之爲病。燥熱之气勝也。內經云。熱淫所勝。治以甘苦。以甘瀉之。熱則傷气。气傷則無潤。折熱補气。非甘寒之劑不能。故以人參﹑石膏炙甘艸﹑生甘艸之甘寒爲君。啟玄子云。益水之源。以鎭陽光。故以知﹑柏﹑黃連﹑梔子之苦寒。瀉熱補水爲臣。以當歸﹑麥冬﹑杏仁﹑全蠍﹑連翹﹑白芷﹑白葵﹑蘭香。甘辛寒和血潤燥爲佐。以升﹑柴之苦平。行陽明少陽二經。白豆蔻﹑蓽澄茄﹑木香﹑藿香。反佐以取之。重用桔梗爲舟楫。使浮而不下也。爲末。每服二錢。抄在掌內。以舌舐之。此制治之緩震按古今治消渴諸方。不過以寒折熱。惟苦與甘略不同耳。要皆徑直。無甚深義。獨此方委蛇曲折。耐人尋味。

東坡集載眉山揭穎臣。長七尺。素健飲啖。忽得渴疾。日飲水數斗。飯亦倍進。小便頻數。服消渴藥逾年。病日甚。自度必死。蜀醫張。取麝香當門子。以酒濡濕。作十餘丸。

用枳子煎湯。服之遂愈。問其故。張曰。消渴消中。皆脾衰而腎敗。土不勝水。腎液不上溯。乃成此疾。今診穎臣脾脈極熱。腎脈不衰。當由酒果過度。積熱在脾。所以多食多飲。

飲多溺不得不多。非消渴也。麝香壞酒果。枳能化酒爲水。故假二物。去其酒果之毒也。

震按此人似消渴。實非消渴。張公之見識殊髙。用藥最巧。

汪石山治一婦年逾三十。常患消渴善饑。腳弱。冬亦不寒。小便白濁。浮於上者如油。

脈皆細弱而緩。右脈尢弱。曰。此脾癉也。宜用甘溫助脾。甘寒潤燥。以參﹑各錢半。麥冬﹑白術各一錢。白芍﹑花粉各八分。黃柏﹑知母各七分。煎服病除。

張景嶽治周公。年逾四旬。因案牘積勞。神困食減。時多恐懼。自冬春達夏。通宵不寐者。半年有餘。而上焦無渴。不嗜湯水。或有少飲。則沃而不行。然每夜必去溺二三升。莫知其所從來。且半皆如膏濁液。羸至極。自分必死。豈意診之。脈猶帶緩。肉亦未脫。知其胃气尙存。慰以無慮。乃用歸脾湯去木香。及大補丸煎之屬。一以養陽。一以養陰。出入間用。至三百餘劑。計人參二十斤。乃得全愈。此神消於上精消於下之證。可見消有陰陽。

不得盡言火。

震按此條與汪案略同。但無渴。且不能飲。已具有虛無火之象。景嶽喜用溫藥。然所謂養陽者。並不參以桂﹑附。則知消而且渴。必非桂﹑附所宜矣。予請下一轉語曰。消有虛實不得遽認爲寒。

孫東宿治一書辦。年過五十。酒色無憚。忽患下消癥。一日夜小便二十餘度。淸白而長味且甜。少頃凝結如脂。色有油光。他醫治半年不驗。腰膝以下皆軟弱。載身不起。飲食減半。神色大瘁。孫診之。六部大而無力。經云。脈至而從。按之不鼓。諸陽皆然。法當溫補下焦。以熟地六兩爲君。鹿角霜﹑山茱萸各四兩。桑螵蛸﹑鹿角膠﹑人參﹑茯苓﹑枸杞﹑遠志﹑菟絲﹑山藥各三兩爲臣。益智仁一兩爲佐。桂﹑附各七錢爲使。蜜丸。早晚鹽湯送四五錢。不終劑而愈。此證由下元不足。無气升騰於上。故渴而多飲。以飲多小便亦多也。今大補下元。使陽气充盛。燻蒸於上。則津生而渴止矣。

震按生生子此條。實宗仲景飲一斗小便亦一斗腎气丸主之之法也。張杲治黃沔久病渴。

極疲瘁。勸服八味丸數兩而安。其學甚髙。然治一水二火者患消渴而用此方。則大誤。又閱滑伯仁案。一消渴者醫謂腎虛津不上升。合附子大丸服之。渴益甚。目疾亦作。滑斥之曰。

此以火濟火。不焦則枯。令棄前藥。以寒劑下之。蕩去火毒。繼以苦寒淸潤之劑乃愈。是不可同年而語矣。洎宅編載一仕人患消渴。醫者斷其逾月死。又一醫令急致北梨二擔。食盡而瘥。隋煬帝服方士丹藥。蕩思不可制。日夕禦女數十人。入夏煩躁。日引飲數百杯而渴不止莫君錫進冰盤於前。俾時刻望之。是皆法外之法也。他如本艸載淡煮韭苗。於淸明前喫盡一斤。劉完素以生薑自然汁一盆置室中具杓於傍。給病患入室HT之。渴甚。不得已而飲。飲漸盡。渴反減。是皆內經辛以潤之之旨。而交州記曰。浮石體虛而輕。煮飲治渴。故本事方神效散浮石爲君。實神效無比。

又按風寒暑濕燥火。六淫之邪也。江氏分類集案。不立燥之一門。緣諸病有兼燥者。已散見於各門。卻無專門之燥病可另分一類耳。故於濕之下。火熱之上。間以消渴。蓋消渴有燥無濕也。其見解極是。允宜配列在此。

卷二

火

虞恆徳治一婦。年四十餘。夜間發熱。早晨退。五心煩熱無休止時。半年後。虞診六脈皆數。伏而且牢。浮取全不應。與東垣升陽散火湯四服。熱減大半。胸中覺淸快勝前。再與二帖。熱悉退。後以四物加知母﹑黃柏。少佐炒漧薑。服二十餘帖愈。

震按夜熱脈數。的系陰虛。因其脈伏且牢。浮取不應。故用升陽散火得效。仍以陰藥收功。然陰藥用六味地黃及二地二冬必不效。妙在芎﹑歸合知﹑柏。及從治之炒漧薑也。

王仲陽治一婦。壯年。每患頭痛腹痛。十指酸痛。心志紛紜。鼻息粗甚。其脈甚大。蓋欲近男子不可得也。俗謂之花風。王以涼膈散﹑靑木香丸。互換疏導三五次。更服三黃丸。

瀉三焦之火。數日而愈。曾有火旺遺精者。亦用前丸散而愈。

薛立齋治沈大尹不時發熱。日飲冰水數碗。寒藥二劑。熱渴益甚。形體日瘦。尺脈洪而數。時或無力。王太僕曰。熱之不熱。責其無火。寒之不寒。責其無水。又云。倏熱往來。

是無火也。時作時止。是無水也。法當補腎。用加減八味丸。不月而愈。

汪石山治一人。年逾三十。神色怯弱。七月患熱淋。諸藥不效。至十一月行房方愈。正月復作。亦行房而愈。三月傷寒。咳嗽有痰。兼事煩惱。延至十月少愈。後復作。服蘆吸散而愈。但身熱不解。因服小便。腹內膨脹。小腹作痛。後又因晚臥。左脇有气觸上。痛不能睡。飲食減半。四肢無力。食則腹脹痛或瀉。兼胸膈飽悶。口舌漧燥。夜臥盜汗。從腰以下常冷。久坐腰痛腳軟。手心常熱。診左手心脈浮數而滑。腎肝二脈沈弱頗緩。右手肺脈虛浮而快。脾脈偏弦而快。命門散弱而快。次日再診。心肝二脈細軟。稍不見快矣。腎脈過於弱。

肺脈浮軟。亦不見快。脾脈頗軟。命門過浮。略堅。汪曰。膀胱者。津液之府。气化出焉。

淋者由气餒不能運化。故津液鬱結爲熱而然也。房後而愈者。鬱結流利而熱自解矣。三月天日和煦。何得傷寒。多由肺气不足。莫能護衛皮毛。故爲風邪所襲。郁熱而動其肺。以致痰嗽也。得蘆吸散而愈者。以辛溫豁散痰與熱也。嗽止身熱不退者。由嗽久肺虛。虛則脾弱。

脾肺之气不能榮養皮毛。故熱作也。經曰。形寒飲冷則傷肺。又曰。脾胃喜溫而惡寒。今服小便之寒涼。寧不愈傷其脾肺耶。是以腹脹作痛。脇气觸上。或瀉或汗。種種諸病。皆由損其脾肺也。時或變易不常者。亦由气血兩虛。虛而爲盈。難乎有常矣。遂用參﹑各二錢。

茯苓﹑白術一錢。歸身﹑牛膝七分。濃朴﹑陳皮﹑木香﹑甘艸各五分。薄桂三分。煎服二十餘帖。諸證悉退。後因梳頭勞倦。諸證復作。汪診脈與前頗同。但不數不駛耳。仍用參﹑各三錢。麥冬﹑歸身﹑濃朴﹑枳實﹑甘艸等劑。愈。

震按王用寒瀉。薛用溫納。汪用平補。乃治火熱法三大綱也。故火門舊案甚多。特選此一人七月病上辰昏暈。下午不言。昏睡一日不醒。人叫不應。身涼不食。不寒不熱。皆曰陰證。議用理中四逆。周愼齋診其脈。沈小帶伏。曰。內有火邪也。故小便一二日不解。

延至夜不醒。周曰。此眞火也。其妻曰。前日房事。如何是火。周曰。夜有房事。內虛又勞熱甚。夫幹熱從虛入。則陰气將絕。以水救之則可。取冷水一桶。飲至五碗。病者曰渴。

飲至七碗。大汗如雨。病者曰餓。喫粥一碗。用補中益气湯加炮姜﹑澤瀉。溫中瀉冷水而愈愼齋又治一婦。五月間身涼。自言內熱。水瀉二月。一日數次。小水絕無。大便俱水。

自言上熱極。下凍死。腰腿足俱冷。腹痛如冰。或一時發熱。不欲近衣。或一時怕冷。徧身盡熱。夜至天明。面目紅腫。藥之不愈。六脈洪大。此伏火也。火性炎上。故上熱下冷耳。

用四物湯加柴胡﹑葛根﹑升麻﹑甘艸﹑梔子﹑黃芩﹑黃柏。二帖。小水行。瀉止。復發牙疼三日不愈。用黃建中湯加附子。一服。

一婦六月卒死。徧體俱冷。無汗。六脈俱伏。三日不醒。但气未絕耳。眾用四逆理中。

亦不能納。四日後。愼齋診之。仍無脈。念人一二日無脈立死。今三日不死。此脈伏也。熱極似寒耳。用水濕靑布放身上。一時身熱。遂飲冷水五六碗。反言渴。又一碗。大汗出。後用補中益气加黃柏。十帖愈。

震按愼齋之治上熱下寒。腹痛如冰。粗工必引立齋治韓州同之例矣。乃與虞公升陽散火湯同軌合轍。此等案必須合看則有益。至如飲以冷水。覆以濕布。亦是試火之眞假也。

石頑治太史張宏蘧。精气下脫。虛火上逆。怔忡失血證。診其右關獨弦。左尺微數。餘皆微細搏指。明系陰火內伏之象。診後詳述去冬勞心太過。精气滑脫。加以怵惕恐懼。怔忡驚悸不寧。都門之醫。峻用人參﹑桂﹑附。至歲底稍可。交春復劇如前。遂乞假歸吳。吳門諸醫。亦用參﹑附導火歸源。固斂精气之藥。略無一驗。轉覺委頓。稍稍用心。則心系牽引掣痛。痛連脊骨對心處。或時痛引膺脇。或時巓頂如掀。或時臂股手足指甲皆隱隱作痛。怔忡狀如碓杵。控引頭中。如失腦髓之狀。夢中嘗自作文。覺時成篇可記。達旦倦怠睡去。便欲失精。精去則神魂如飛越之狀。觀其气色鮮澤。言談。總屬眞元下脫。虛陽上擾之候細推脈證。始先𨿽屬陽气虛脫。過餌辛溫峻補。致陽暴亢而反耗眞陰。當此急宜轉關。以救垂絕之陰。爲疏二方。煎用保丸合四君。丸用六味合生脈。服及兩月後。諸證稍平。但倦怠力微。因自檢方書。得補中益气湯。爲夏月當用之劑。於中加入桂﹑附二味。一啜卽喉痛聲喑。復邀診候。見其面顏精采。而聲音忽喑。莫解其故。詢之乃尊。知爲升麻桂附升動虛陽所致。卽以前方倍生脈服之。半月後。聲音漸復。日漸向安。但起居調攝。殊費周折。衣被過暖。便咽喉痰結。稍涼則背微畏寒。或啜熱飲。則周身大汗。怔忡走精。此皆宿昔過用附。餘熱內伏而尋出路也。適有石門董載臣。謂其伏火未淸。非芩﹑連不能解散。時值嘉平。不敢輕用苦寒。仲春載臣復至。坐俟進藥。服數劑。形神爽朗。是後堅心服之。至初夏反覺精神散亂。气不收攝。乃復就正於予。予謂桂﹑附湯藥。火毒之性。方能上升。得參以濡之。故可久伏下焦。與龍潛水底不異。若究其源。惟滋腎丸一方爲正治。但旣經芩﹑連之於上。豈堪復受知﹑柏侵伐於下乎。況自春䢐夏不離苦寒。苦先入心。必從火化。何敢兼用肉桂。引動虛陽。發其潛伏之性哉。端本澄源。仍不出六味合生脈。經歲常服。不特壯水制陽。兼得金水相生之妙用。何憚桂﹑附之餘毒不化耶。

震按此案甚平庸。然辧證明晰。用藥純正。亦可爲後學之津梁矣。較之汪石山案。深淺

卷二

霍亂

羅謙甫治一人。年近八十。六月。中暑霍亂。吐瀉昏冒。終日不省人事。時夜半。請羅治。脈七八至。洪大有力。頭熱如火。足冷如冰。半身不遂。牙關緊急。蓋年髙气弱。當暑气極盛。陽明得令之際。中暑明矣。用桂苓甘露飲。甘辛大寒。瀉熱補气。加茯苓以分陰陽約一兩。水調灌之。漸漸省事。三日後。諸證悉去。換人參補中湯。以意增減。十日後平又治蒙古百戶昔良海。於戊午春。攻襄陽回。住夏曹州界。因食酒肉。多飲潼乳。得霍亂吐瀉證。從朝至午。精神昏憒。已困急。來告。羅視之。脈皆浮數。按之無力。所傷之物已出矣。卽以新汲水。調桂苓白術散。徐徐服之。稍得安靜。又於墻陰掘地約二尺許。貯新水在內。攪動。待一時。澄定。用淸者一杯。再調服之。吐瀉漸止。至夜安臥。翌日微煩渴遂煎錢氏白術散。時時服。良愈。或問用地漿者。何也。曰。坤屬土。土平曰靜順。感至陰之气。又於墻陰貯新汲水。以收重陰之气。陰中之陰。能瀉諸陽中之陽。霍亂由暑熱內傷所得。故用地漿而愈。

震按此案重在所傷之物已出。故其用藥全不以多食酒肉過飲潼乳爲治也。

汪石山治一人。年三十餘。形瘦弱。忽病上吐下瀉。水漿不入口者七日。自分死矣。汪診脈八至。曰。當夏而得是脈。暑邪深入也。用人參白虎湯進一杯。稍安。後減去知母﹑石膏。加人參至四五錢。以黃柏﹑陳皮﹑麥冬等。隨所兼病而佐使。一月平復。

江篁南治一人。於七月間得霍亂證。吐瀉轉筋。足冷多汗。囊縮。醫以傷寒治之。增劇江診之。左右寸關皆伏不應。尺極微。口渴欲飲冷水。乃以五苓散與之。覺稍定。向午猶渴。以五苓加麥冬﹑五味﹑滑石投之。更以黃連香薷飲。冷進一服。次早脈稍出。按之無根形脫。且呃。手足厥逆。飲食不入。入則吐。大便稍不禁。爲灸丹田八九壯。囊縮稍舒。手足稍溫。繼以理中湯。渴猶甚。咽疼熱不解。時或昏沈。飲以竹葉石膏湯而愈。

江應宿治一婦人。六月中旬。病霍亂吐瀉轉筋。醫投霍香正气散。加煩躁面赤。揭衣臥地。江診之。脈虛無力。身熱引飲。此得之傷暑。宜辛甘大寒之劑瀉其火熱。以五苓散。加石膏﹑滑石。吐瀉定。再與桂苓甘露飲而愈。

震按霍亂乃最輕之病。何以仲景於傷寒後列爲一門。豈北五省之霍亂重於江浙耶。就江浙論。則霍亂因暑濕者多。香薷飲加苓﹑半﹑霍香﹑蒼術﹑木瓜等卽效。黃連﹑石膏不可輕用。人參尢不可輕用。石山篁南二案。不得不用人參。然汪案純是寒證。一用理中。卽熱渴咽疼。可知暑月難投溫補也。若冬月霍亂。固有因寒者。香薷又在所戒。予生平於盛暑時。

曾以眞武湯治霍亂。其人吐瀉腹痛。四肢冷。脈微細。惡寒不渴。故敢用之。取效甚速。亦未嘗用人參也。

卷二

泄瀉

東垣曰。予病脾胃久衰。視聽半失。此陰盛乘陽。加之气短。精神不足。此由弦脈令虛多言之故。陽气衰弱。不能舒伸。伏匿於陰中耳。癸卯六七月間。霖雨陰寒。逾月不止。時人多病泄利。乃濕多成五泄故也。一日體重肢痛。大便泄瀉。小便祕澀。默思內經云。在下者。引而竭之。是利小便也。故經又云。治濕不利小便。非其治也。當用淡滲之劑以利之爲正法。但聖人之法。𨿽布在方策。其不盡者。可以意求。今客邪寒濕之淫。自外入裏而甚暴若以淡滲之劑利之。病𨿽卽已。是降之又降。復益其陰而重竭其陽。則陽气愈削而精神愈短矣。惟以升陽之藥爲宜。用羌﹑獨﹑升麻各一錢。防風﹑炙甘艸各五分。水煎熱服。大法云。寒濕之勝。助風以平之。又云。下者舉之。此得陽气升騰故愈。是因曲而爲之直也。

震按升陽以助春生之令。東垣開創此法。故羣推爲內傷聖手。向來醫學十三科。有脾胃一科。謂調其脾胃而諸病自愈。今已失傳。𨿽讀脾胃論。不能用也。

張子和治趙明之。米穀不消。腹作雷鳴。自五月至六月不愈。諸醫以爲脾受大寒。屢用聖散子﹑豆蔻丸等。俱不效。戴人曰。春傷於風。夏必飧泄。飧泄者。米谷不化而直出又曰。久風入中。則爲腸風飧泄。中者脾胃也。風屬甲乙。脾胃屬戊己。甲乙能克戊己。腸中有風故鳴。經又曰。歲木太過。風气流行。脾土受邪。民病飧泄。診其兩手脈皆浮數。

在表也。可汗之。風隨汗出泄當愈。以火二盆。暗置牀下。給之入室。使服湧劑。以麻黃投之。乃閉其戶。待一時許。汗出如洗。開戶。減火一半。須臾。汗止泄亦止。

﹝附﹞神祕名醫錄載龐從善治著作王公泄利。診之。曰。兩手三部中得脾脈浮而弦。

浮主風。弦主濕。又弦爲肝脈。病因風濕外傷。致肝木刑於脾土而爲洞泄。又名飧泄也。內經云。春傷於風。邪气畱連。乃爲洞泄。又云。春傷於風。夏生飧泄。其利下物。主渾白而完出是也。遂以五泄丸煎服之。數服而瘥。王公曰。從善年未四十。亦醫之妙進。曾撰脈法源論一部。共二十篇。示愚觀之。誠得叔和未盡之趣者也。

震按龐公此條。已爲張戴人導其先路矣。又郝允治夏英公病泄。太醫皆爲中虛。郝曰。

風客於胃則泄。殆本湯證也。夏駭曰。吾服金石等藥無數。泄不止。其敢飲本乎。郝彊進之。泄止。此皆以風藥治泄之模範也。然考倉公診陽虛侯相趙章病。曰。其脈滑。是內風气也。飲食下咽。而輒出不畱者。名曰風。法五日死。猶能嗜粥。後十日乃死。所謂安谷者。過期也。卽予所閱歷。凡直腸瀉者多死。不可槪許以風藥能治也。

子和又治講僧徳明。初聞家遭兵革。繼又爲寇賊所驚。得臟腑不調證。後入京。不伏水土。又兼心气。以致危篤。前後三年。八仙丸﹑鹿茸丸﹑燒肝散皆服之不效。乃求藥於戴人戴人曰。此洞泄也。以謀慮久不決而成。肝主謀慮。甚則乘脾。久思則脾濕下流。乃上湧痰半盆。末後有血數點。肝藏血故也。又以舟車丸﹑浚川散下數行。仍使澡浴出汗。自爾病乃日輕。後以胃風湯﹑白術散調養之。一月而彊實復故矣。

又治一人瀉利不止。腹鳴如雷。不敢冷坐。坐則下注如傾。諸醫例斷爲寒證。姜﹑桂﹑丁香﹑豆蔻。及枯礬﹑龍骨之類。靡不徧服。兼以燔鍼灼艾。遷延將二十載。戴人診之。曰兩寸脈皆滑。余不以爲寒。然其所以寒者水也。以茶調散湧寒水五七升。無憂散泄積水數十行。乃通因通用之法也。次以五苓散淡劑滲利之。又以甘露散止渴。不數日而全愈。

震按久瀉治以吐法尙可學。吐後復用大下。不敢學。及觀項彥章治南臺治書郭公。久患泄瀉。惡寒。日臥密室。以氈蒙首。熾炭助之。皆作沈寒痼冷治。不效。項曰。公之六脈。

浮濡且微數。濡者濕也。數者脾有伏火也。病由濕熱。而且加之以熱劑。非苦寒逐之不可。

乃先用羌活﹑升﹑柴﹑澤瀉以升陽散火。繼以神芎丸下之。卽去氈及炭而愈。此正善學子和羅謙甫隨徵南副元帥大忒木兒。駐揚州。時年六十八。仲冬病自利。完谷不化。臍腹冷疼。足寒。以手搔之。不知痛癢。燒石以溫之。亦不得暖。羅診之。脈沈細而微。乃曰。

年髙气弱。深入敵境。軍事煩冗。朝暮形寒。飲食失節。多飲乳酪。履於卑濕。陽不能外由是淸濕襲虛。病起於下。故寒而逆。內經云。感於寒而受病。微則爲咳。盛則爲瀉爲痛。此寒濕相合而爲病也。法當急退寒濕之邪。峻補其陽。非灸不能已其病。先以大艾炷於气海。灸百壯。補下焦陽虛。次灸三里二穴。各三七壯。治形寒而逆。且接引陽气下行。又灸三陰交二穴。以散足受寒濕之邪。遂處方云。寒淫所勝。治以辛熱。濕淫於外。治以苦熱以苦發之。以附子大辛熱。助陽退陰。溫經散寒。故以爲君。漧薑﹑官桂。大熱辛甘。亦除寒濕。白術﹑半夏。苦辛溫而燥脾濕。故以爲臣。人參﹑艸豆蔻﹑炙甘艸。甘辛大溫。溫中益气。生薑大辛溫。能散淸濕之邪。蔥白辛溫。以通上焦陽气。故以爲佐。又云。補下治下制以急。急則气味濃。故作大劑服之。不數服。瀉止痛減。足漸溫。調其飲食。逾十日平復。明年秋過襄陽。值霖雨旬餘。前證復作。根據前灸。添陽輔各灸三七壯。再以前藥投之數服良愈。方名加減白通湯。

震按用苦甘辛溫熱燥藥。乃治瀉正法。而輔以灸法尢妙。

白雲集曰。黃子濃者。江西人也。精醫術。鄰郡一富翁。病泄瀉彌年。禮致子濃診療。

旬莫效。子濃曰。予未得其說。求歸。一日讀易。至乾卦天行健。朱子有曰。天之气運轉不息。故閣得地在中間。如人弄碗珠。只運動不住。故在空中不墜。少有息則墜矣。因悟向者富翁之病。乃气不能舉。爲下脫也。又作字持水滴吸水。初以大指按滴上竅。則水滿筒。放其按則水下澑無餘。乃豁悟曰。吾可治翁證矣。卽治裝往。以艾灸百會穴三四十壯。泄瀉止矣。醫說會編注曰。百會屬督脈。居頂巓。爲天之中。是主一身之气者。元气下脫。脾胃無憑。所以泄瀉。是謂閣不得地。經云。下者上之。所以灸百會愈者。使天之气復健行。而脾土得以憑之耳。銅人經謂百會灸脫肛。其義一也。

震按仲景傷寒論曰。少陰病。下利。脈微澀。嘔而汗出。必數更衣。反少者。當溫其上灸之。上字卽指百會穴也。何待黃子濃始悟耶。及讀資生經曰。舊傳有人年老而顏如童子者。蓋每歲以鼠糞灸臍中神闕穴一壯故也。予嘗久患溏利。一夕灸三七壯。則次日不如廁。

連數夕灸。則數日不如廁。足見經言主泄利不止之驗。是又與灸百會穴同一捷法。又張子和云。山東楊先生者。治府主洞泄不已。楊𨿽對病患。卻與眾人談日月星辰纏度。及風雲雷雨之變。自辰至未。病者聽之而忘其圊。楊嘗曰。治洞泄不已之人。先問其所慧之事。好棋者與之棋。好樂者與之笙笛。勿輟。是又於服藥灸火之外。添一巧法。蓋脾主信。瀉久則以瀉爲信。使忘其圊。則失其瀉之信而瀉可止矣。

丹溪云。叔祖年七十。稟甚壯。形甚瘦。夏末患瀉利。至秋深。百方不效。病𨿽久而神不悴。小便澀少而不赤。兩手脈俱澀而頗弦。自言膈微悶。食亦減。此必多年沈積。僻在腸胃。詢其平生喜食何物。曰。我喜食鯉魚。三年無一日缺。予曰。積痰在肺。肺爲大腸之藏宜大腸之不固也。當與澄其源則流自淸。以茱萸﹑靑蔥﹑陳皮﹑苜蓿根﹑生薑煎濃湯。和以沙糖。飲一碗許。自以指探喉中。至半時。吐痰半升許如膠。是夜減半。次早又飲。又吐痰半升而利止。又與平胃散加白術﹑黃連。旬日十餘帖而安。

又治一老人。右手風攣多年。九月內泄瀉。百藥不效。右手脈浮大洪數。此太陰經有積痰。肺气壅遏。不能下降。則大腸虛而作瀉。當治上焦。用蘿卜子擂和爲漿水探之。吐大塊膠痰碗許。隨安。

一富兒面黃。善啖易饑。非肉不食。泄瀉一月。脈大。以爲濕熱。當困而食少。今反形健而食多。不渴。此必疳虫也。驗其大便果有蛔。治虫而愈。次年夏初。復瀉。不痛而口漧朱曰。昔治虫而不治甜故也。以去疳熱之藥。白術湯下。三日而愈。後用白術爲君。芍藥爲臣。川芎﹑陳皮﹑黃連﹑胡黃連。佐蘆薈爲丸。白術湯下。禁肉與甜。防其再舉。

一人性狡躁。素患下疳瘡。或作或止。夏初患自利。膈微悶。醫與理中湯。悶厥而蘇。

脈澀。重取略弦數。朱曰。此下疳之深重者。與當歸龍薈丸去麝。四帖而利減。又與小柴胡去半夏。加黃連﹑白芍﹑川芎﹑生薑。數帖而愈。

震按丹溪四案。其吐法猶爲子和所常用。而一究其嗜食之何物。一憑其右脈之洪數。灼見爲積痰在肺。然後用吐。吐藥亦復不同。較之子和不辧寒熱虛實。總與吐下者。誰聖誰狂至於治虫疳治下疳。其巧更難及。

呂滄洲治帥府從事帖木失爾。病下利完谷。眾醫鹹謂洞泄寒中。日服四逆理中輩。彌劇。呂診其脈。兩尺寸俱弦大。右關浮於左關一倍。其目外如艸滋。蓋知肝風傳脾。因成飧泄。

非藏寒所致。飲以小續命湯。損麻黃加術三五升。利止。續命非止利藥。飲不終劑而利止者以從本治故也。

震按此條與張子和治趙明之條似同而不同。彼爲外風所傷。此則內風相傳。治𨿽仿佛。

義有分別也。又滄洲治禦史王彥芳內飧泄彌年。當秋半。脈雙弦而浮。乃曰。夫人之病。蓋由驚風。非飲食勞倦所致也。以肝主驚。故虛風自甚。因乘脾而成瀉。當金气正隆尙爾。至明春則病將益加。夫人自述因失銅符而驚懼。由是疾作。乃用黃牛肝。和以攻風健脾之劑逾月瀉止。是又內風一種也。

滑伯仁治一人。暑月泄瀉。小便赤。四肢疲困不欲舉。自汗。微熱口渴。且素羸瘠。醫以虛勞。將峻補之。伯仁診視六脈虛微。曰。此東垣所謂夏月中暑。飲食勞倦。法宜服淸暑益气湯。投二劑而病如失。

震按自汗微熱口渴溺赤。在暑月自屬中暑形象。四肢困倦不欲舉。固虛也。亦卽暑傷气也。法本宜補而峻補。則暑不能淸。仍未入彀。故淸暑益气湯效最速。

汪石山治一人。於幼時誤服毒藥。泄痢。復傷食。大瀉不止。後𨿽能食。不作肌膚。每至六七月。遇服毒之時。痛瀉復作。善饑多食。胸膈似冷。夜間發熱。嗜臥懶語。聞淫欲言陽舉心動。驚悸盜汗。喉中有痰。小便不利。大便或結或溏。過食則嘔吐泄瀉。脈皆濡弱而緩。右脈略大。猶覺弱也。次日左脈三五不調。或二三至緩。三五至快。右脈如舊緩弱。

其左脈不調者。必動欲以搖其精也。其右脈緩弱者。由於毒藥損其脾也。理宜固腎養脾。遂以參﹑術﹑茯苓﹑芍藥﹑黃﹑麥冬各一錢。歸身﹑澤瀉各七分。知﹑柏﹑山楂各六分。煎震按此條脈甚奇。論脈亦奇。可以廣學人之見。

程明佑治一人。下泄。勺水粒米不納。服湯藥卽嘔。程診之曰。病得之飲酒。脾惡濕。

湯藥滋濕矣。以參﹑苓﹑白術和粳米爲糕食之。病旋已。所以知其病得之飲酒過多者。切其脈濡緩而弱。脾傷於濕也。

震按濡緩而弱是虛脈。亦是濕脈。參﹑苓﹑術作糕代湯。補虛不助濕。與後之晚食前進熱藥。同一巧思。

薛立齋治錢可久。善飲。面赤痰盛。大便不實。此腸胃濕痰壅滯。用二陳﹑芩﹑連﹑山梔﹑枳實﹑漧葛﹑澤瀉﹑升麻一劑。吐痰甚多。大便始實。此後。日以黃連三錢。泡湯飲之而安。但如此稟濃不多耳。

震按此條重在如此稟濃不多句。而日以黃連三錢泡湯飲。又當知如此治法亦殊少。

又一人年六十。面帶赤色。吐痰口漧。或時作瀉。春謂立齋曰。僕之證或以爲脾經濕熱痰火作瀉。率用二陳﹑黃連﹑枳實﹑神曲﹑麥芽﹑白術﹑柴胡之類不應。何也。薛診之。左關弦緊。腎水不能生肝木也。右關弦大。肝木乘脾土也。此乃脾腎虧損。不能生克制化。當滋化源。不信。薛謂人曰。此翁不久。當損於痢矣。次年果患痢歿。

震按左關弦緊。右關弦大。淺見者不過平肝淸濕熱而已。服之不應。不能解其何以不應也。院使此案。可作暗室一燈。

江應宿治黃水部新陽公。患脾腎泄十餘年。五鼓初。必腹痛。數如廁。至辰刻。共四度巳午腹微痛而泄。凡七八度。日以爲常。食少倦怠嗜臥。診得右關滑數。左尺微弦無力。

此腎虛而脾中有積熱也。投黃連枳實丸。腹痛漸除。漸至天明而起。更與四神丸﹑八味丸。

滋其化源。半年飲食倍進而泄愈。

震按此條本虛標實。又是一格局。先淸後溫。卻是正法。

﹝附﹞有人每日早起。必大瀉一行。或時腹痛。或不痛。空心服熱藥。亦無效。後一醫令於晚食前。更進熱藥。遂安。蓋熱藥服於淸晨。至晚藥力已過。一夜陰气。何以敵之。晚間再進熱藥。則一夜熱藥在腹。足以勝陰气矣。此可爲用熱藥者又辟一法。

一人久患泄瀉。以暖藥補脾。及分利小水諸法。不應。一醫診之。心脈獨弱。乃以益心气藥。兼補脾藥服之。遂愈。蓋心火能生脾土。又於命門火生脾土之外。另伸一義也。

宋徽宗食冰太過。病脾疾。國醫不效。召楊介。進大理中丸。上曰。服之屢矣。介曰。

疾因食冰。臣請以冰煎此藥。是治受病之源也。果愈。

震按此又於諸法之外。另伸一義。穎悟者可以觸類旁通。

李士材治閩人張仲輝。素縱飲。又喜啖瓜果。忽患大瀉。諸用分利燥濕者俱不效。李診其六脈皆浮。乃引經言春傷於風。夏生飧泄。用麻黃三錢。參﹑術各二錢。甘艸﹑升麻各一錢。取大汗而愈。

震按此卽效戴人治趙明之之法。而加參﹑術。尢爲穩當。

繆仲淳曰。金壇莊斂之。素壯實。善啖。仲夏忽患泄瀉。一應藥粥菜蔬入喉。覺如鍼刺下咽卽辣。因而滿腹絞辣。隨覺腹中有气。先從左升。次卽右升。氤氳徧腹。卽欲如廁。

彈響大泄。肛門恍如火灼。一陣甫畢。一陣繼之。更番轉廁。超時方得離廁。所瀉俱淸水盈器。白脂上浮。藥粥及菜蔬。俱不化而出。甚至夢中大遺。了不收攝。諸醫或云停滯。或云受暑。或雲中寒。百藥雜投。竟如沃石。約月餘。大肉盡脫。束手待斃。予往診之。脈洪大且數。知其爲火熱所生病。用川黃連三錢。白芍五錢。茯苓﹑扁豆﹑石斛﹑車前各三錢。橘紅二錢。炙甘艸一錢。煎成。將井水澄冷。加童便一杯。藥甫入喉。恍如飲薄荷汁。隱隱沁入心脾。腹中別成一淸涼世界。遂臥達旦。洞瀉頓止。連服三劑。大便已實。前泄時藥粥等物。凡溫者下咽。腹中遂覺气升。卽欲大解。一切俱以冷進方快。至是覺惡心畏冷。旋易以溫。始相安。余曰。此火退之徵也。前方加人參二錢五分。黃三錢。蓮肉四十粒。紅曲一錢五分。升麻五分。黃連減半。五六劑後。去升麻。又服三十餘劑。瀉已久止。而脾气困頓不知饑飽。且稍飲茶湯。覺腸滿急脹。如欲寸裂。余曰。大瀉之後。是下多亡陰也。法宜用補。倘此時輕聽盲師。以香燥取快臨時。元气受傷。必致變成膨脹而不救矣。爲定丸方。

熟地黃八兩。萸肉﹑山藥﹑人參﹑黃各五兩。牛膝﹑五味子﹑白芍各六兩。炙甘艸一兩。

紫河車二具。蜜丸。空心饑時各一服。而日令進前煎方。斂之相信甚力。堅守二方。服幾三年。脾胃始知饑而嗜食。四體亦漸丰矣。其病初平後。予勸其絕欲年餘。斂之因出外家。得盡發家人陰謀。乃知向之暴瀉。由中巴豆毒。本艸中巴豆毒者。黃連冷水解之。余方恰與暗合。向使如俗醫所疑停滯受寒中暑法治之。何啻千里。卽信爲是火。而時師所投黃連。不過七八分至錢許止矣。況一月之瀉。未有不疑爲虛寒者。敢用黃連至四錢乎。始知察脈施治。

貴在神而明之也。

﹝附﹞仲淳曰。余治斂之瀉止後。恐其元气下陷。急宜升舉。用升麻以提之。初不知其爲中毒也。乃因用升麻太早。致濁气混於上焦。胸中時覺似辣非辣。似嘈非嘈。迷悶之狀。

不可名狀。有時滴酒入腹。或啖一切果物稍辛溫者。更冤苦不勝。莊一生曰。此病在上焦。

湯液入口卽下注。恐未易奏功。宜以噙化丸治之。用貝母五錢。苦參一兩。眞龍腦薄荷葉二錢。沈香四錢。人參五錢。爲末。蜜丸如彈子大。午食後臨臥時各噙化一丸。甫四丸。胸中恍如有物推下。三年所苦。一朝若失。

震按此條初時用冷藥冷服。人猶可及。至不知饑飽脹滿欲裂。不用六君五皮。竟以熟地萸肉﹑參﹑﹑五味﹑河車塡補。斷不可及。莊一生之噙化丸。亦未易及也。

孫一奎治溧水令君吳湧瀾夫人。每五更倒飽。必瀉一次。腹常作脹。間亦痛。脈兩手寸關洪滑。兩尺沈伏。孫曰。此腸胃中有食積痰飲也。乃與總管丸三錢。生薑湯送下。大便𨿽行。不甚順利。又以神授香連丸和之。外用滑石﹑甘艸﹑木香﹑枳殼﹑山楂﹑陳皮﹑白芍﹑酒連。調理而安。

吳九宜每早晨腹痛泄瀉者半年。糞色靑。腹膨。人皆認爲脾腎泄也。爲灸關元三十壯服補脾腎之藥。皆不效。自亦知醫。謂其尺寸俱無脈。惟兩關沈滑。大以爲憂。恐瀉久而六脈將絕也。東宿診之。曰君無憂。此中焦食積痰泄也。積膠於中。故尺寸脈隱伏不見。法當下去其積。諸公用補。謬矣。渠謂敢下耶。孫曰。何傷。素問云。有故無殞。亦無殞也。

若不乘時。久則元气愈弱。再下難矣。以丹溪保和丸二錢。加備急丸三粒。五更服之。巳刻下稠積半桶。脹痛隨愈。次日六脈齊見。再以東垣木香化滯丸調理而安。

震按二條亦皆通因通用之法。但總管丸合神授香連丸爲一路。保和丸加備急丸爲一路。

要看其對證投藥處。又二證皆不以參﹑術調理。次案更以木香化滯丸調理。是卽神明於規矩諭嘉言治陳彥質下利證。因舊患腸風下血。近三十年。體肥身健。不以爲意。一冬忽然下血數斗。蓋謀慮憂鬱。過傷肝脾耳。延至春月。血盡而下塵水。水盡而去腸垢。納食不化直出如箭。肛脫三五寸。晝夜下利二十餘行。面色浮腫。唇焦口漧鼻煤。咸云不治。諭獨以爲有五可治。乃曰。若果陰血脫盡。當目盲無所視。今雙眸尙炯。是所脫者。下焦之陰。

而上焦之陰猶存也。一也。若果陽气脫盡。當魄汗淋漓。目前無非鬼像。今汗出不過偶有。

而見鬼亦止二次。是所脫者。脾中之陽。而他髒之陽猶存也。二也。胃中尙能容谷些少。未顯嘔吐噦逆之證。則相連臟腑。未至交絕。三也。夜間𨿽艱於睡。然交睫時亦多。更不見有發熱之候。四也。脈已虛軟無力。而激之間亦鼓指。是稟受原丰。不易摧朽。五也。但脾臟大傷。陽陷入陰。故大股熱气從肛門泄出。如火之烙。則陽气去絕不遠耳。生死大關。全於脾中之陽气復與不復定之。陽气漸復。則食可漸化。而肛亦漸收。泄亦漸止矣。用藥惟參﹑術之無陂。復气卽寓生血。祗嫌才入胃中。卽從腸出。乃先以人參湯調赤石脂末服之。稍安次以人參﹑白術﹑赤石脂﹑禹餘糧爲丸。服之全愈。

少司馬李萍槎。食飲素約。三日始更一衣。偶因大便後。寒熱發作有時。頗似外感。其實內傷。非感也。緣素艱大便。努掙傷气。故便出則陰乘於陽而寒。頃之少定。則陽復勝陰而熱也。若果外感之寒熱。何必大便後始然耶。醫者先治外感不應。謂爲濕熱。而用滑利之藥驅導之。致向來燥結者。轉變腸。便出急如箭。肛門熱如烙。又用滑石﹑木通﹑苓﹑瀉等。冀分利小水以止泄。不知陰虛。自致泉竭。小便從何得來。於是食入不能停畱。卽從下注。將腸中之垢。暗行驅下﹑其臭甚腥。色白如膿。𨿽大服人參。而下空反致上壅。胸膈不舒。喉間頑痰窒塞。口燥咽漧。徹夜不寐。一切食物。惟味薄質輕者。胃中始愛而受之。久久陰從瀉傷。陽從汗傷。兩寸脈浮而空。陽气越於上也。關尺脈微而細。陰气越於下也。陰陽不相維。附勢趨不返矣。議用四君子湯爲補脾胃之正藥。去茯苓以其淡滲恐傷陰也。加山茱萸以收肝气之散。五味子以收腎气之散。宣木瓜以收胃气之散。白芍藥以收脾气及髒气之散。合之參﹑術之補。甘艸之緩。再佐升麻之升。俾元气下者上而上者下。團聚於中不散。

斯脈不至上盛。腹不至雷鳴。污不至淋漓。肛不至火熱。庶飲食可加。便泄漸止。是收气之散。爲喫緊關頭。故取四味重復。藉其專力。又須大劑藥料煎濃膏。調餘糧﹑赤石脂二末頻服。緩咽爲佳。古云。下焦有病患難會。須用餘糧赤石脂。蓋腸胃之空。非二味不塡。腸垢已去。非二味不復其粘著之性。又況誤以石之滑者傷之。必以石之澀者救之。尢有同气相求震按二條以補救虛。以澀固脫。乃治久利之舊法。次案大劑酸收。則新法也。

周愼齋治一人常臍痛。痛則大便泄。此脾虛腎水上泛。以下犯上。寒在腎也。宜溫腎則水安不泛。升胃气則土旺而痛不作。瀉從何來。用白芷七錢。北味﹑鹿茸﹑人參﹑炮姜各一兩。元米糊丸。白湯下。

震按此條立言簡括。立方精卓。近惟葉案有云。久瀉無不傷腎。食減不化。陽不用事。

八味腎气。乃從陰引陽。宜乎少效。用鹿茸﹑人參﹑陽起石﹑茯苓﹑炮附子﹑淡漧薑。可與

卷二

傷食

羅謙甫治博兒赤馬刺。因獵得兔以火炙食過多。抵暮困倦。渴飲潼乳斗餘。是夜腹脹如鼓。疼痛悶亂。吐瀉不得。躁擾欲死。其脈气口大二倍於人迎。右關尢有力。蓋炙肉漧燥。

多食以致發渴。暢飲潼乳。肉得濕而脹滂。腸胃俱塡塞。無更虛更實傳化之理。內經云。陰气者。靜則神藏。躁則消亡。飲食自倍。腸胃乃傷。今因飲食太過。使陰气躁亂。神不能藏死在旦夕矣。若非峻急之劑。豈能斬關奪門。遂以備急丸十粒。分二次服。又與無憂散五錢。須臾大吐大下。約去二斗餘。腹中漸空快。次日以粥飲調理而愈。

茶商李。富人也。啖馬肉過傷。腹脹。醫以大黃巴豆治之。轉劇。抱一翁項彥章後至診之。寸口脈促。而兩尺將絕。彥章曰。胸有新邪。故脈促。宜引之上達。今反奪之。誤矣。

飲以湧劑。且置李中座。使人環旋。頓吐宿肉。仍進神芎丸大下之。病去。眾咸服。

孫東宿治大宗伯董潯老。年六十七。向有脾胃疾。暑月以過啖瓜果而胸膈脹痛。診其脈寸關弦緊。觀其色。神藏气固。考其所服藥。不過二陳平胃加查﹑芽等。不知此傷於瓜果寒濕淫勝也。經云。寒淫所勝。治以辛溫。而瓜果非麝香肉桂不能消。前方所以無效耳。

乃用髙良姜﹑香附各一兩。肉桂五錢。麝香一錢。爲末。每服二錢。酒調下之。兩三日。則胸膈寬而知餓矣。

龔雲林治一人。臘月賭食羊肉數斤。被羊肉冷油凍住。堵塞在胸膈不下。脹悶欲死。諸醫掣肘。龔見其六脈俱有。用黃酒一大壇。溫熱。入大缸內。令患人坐於中。眾手輕輕亂拍胸腹背心。令二人吹其耳。又將熱燒酒灌之。次服萬億丸。得吐瀉而愈。

震按繆仲淳治老人傷冷食及難化之物。用老姜紫蘇煎湯。置浴鍋內。令病患浸其中。以熱湯揉心胃肚腹。气通而食化。與此法同。

石頑治幼科汪五符。夏月傷食。嘔吐。發熱顱脹。自利黃水。徧體肌肉。捫之如刺。六脈模糊。指下尋之。似有如無。足脛不溫。自認陰寒而服五積散一服。其熱愈熾。昏臥不省第三日。自利不止。時常譫語。至夜尢甚。乃舅葉陽生以爲傷暑。而與香薷飲。遂頭面污出如蒸。喘促不寧。足冷下逆。歙醫程郊倩以其證大熱而脈息模糊。按之殊不可得。以爲陽脫亡之候。欲猛進人參﹑附子。雲間沈明生以爲陰證斷無汗出如蒸之理。脈𨿽虛而證大熱。

當用人參白虎。爭持未決。取證於石頑。診其六脈。𨿽皆澀弱模糊。而心下按之大痛。舌上灰刺如芒。乃食塡中宮。不能鼓運其脈。往往多此。當與涼膈散下之。諸醫正欲藉此脫手。

聽其用藥。一下而神思大淸。脈息頓起。當知傷食之脈。𨿽當气口滑盛。若屢傷不已。每致澀數模糊。乃脾不消運之兆也。此證設非下奪而與參附助其壯熱。頃刻立斃。可不詳愼而妄葉新宇停食感冒。而兩寸關皆澀數模糊。兩尺皆沈弦。而按之益堅。𨿽其人尙能行走。

而脈少沖和。此必向有陳气在少腹。詢之。果患寒疝數年。因緩辭不便用藥。是夜卽腹暴滿而逝。門人問曰。葉子偶抱小恙。何以知其必死而辭之。曰。凡人胃滿則腸虛。腸滿則胃虛更實更虛。其气乃居。今胸有食而腹有積。上下俱困。能保其不交攻爲患乎。當知厥疝入腹。香港腳衝心等疾。皆是陰邪搏結。郁積旣久。則挾陰火之勢而上升。若胸中陽气有權。則陰邪仍歸陰位而止。今胸中先爲宿食塡塞。腹中陳气。不逆則已。逆則上下俱滿。正气無容身之地。往往有暴絕之虞。所以不便用藥。實未知其卽死也。故凡診六部中。病脈有不相應處。卽當審其有無宿病。不可輕忽以招誹謗也。

震按傷食原非重病。故所選不多。然諸法咸備。靡巧不臻。毋庸買菜求益矣。

卷二

不食

丹溪治一室女因事忤意。鬱結在脾。半年不食。但日食熟菱大棗數枚。遇喜。食饅頭彈子大。深惡粥飯。朱意脾气實。非枳實不能散。以溫膽湯去竹茹。數十帖而安。

又治一少婦。年十九。因不如意。遂膈滿。不食累月。憊甚。不能起坐。巳午間發熱面赤。酉戌方退。夜間小便數而點滴。月經極少。脈沈澀短小。重取皆有。此气不遂而郁於胃口。內有瘀血。卻因病久。元气已虛。中宮又以勉彊進食。郁而生痰。法宜補瀉兼施。以參術各二錢。茯苓﹑橘皮各一錢。紅花六分。食前煎服。少頃。與神佑丸減輕粉牽牛爲細丸如芝麻大。唾津咽十五丸。日夜二藥各四服。次日食進。三日熱退而愈。

﹝附﹞四明僧奉眞治天章閣待制許元之子。瞑目不食。已逾宿矣。奉眞曰。脾已絕。不可治。死在明日。元曰。予方陛對。能延數日之期否。奉眞曰。如此自可。諸髒皆衰。惟肝獨盛。脾爲肝所勝。其气先絕。一臟絕則死。若急瀉肝气。令肝衰。則脾少緩。可延三日。

過此無術也。乃投藥。至晚稍淸爽。能張目。漸進稀粥。明日更輕安能食。病家喜。奉眞笑曰。此不足喜。肝气暫舒耳。無能爲也。後三日。果卒。

震按不食之因甚多。而因郁因怒。其大端也。所載三案。可以爲式。至因他病而不食者不在此例。夫人身以胃气爲本。經年累月。粥飯全廢。似無不死者。然予曾見兩家閨女。

皆十餘歲。皆無病。漸漸厭惡粥飯。每日略啖菱栗棗橘落花生芝麻薄脆豆腐幹之類。或飲酒一二杯。或腐漿數口而止。其父母甚憂之。予視其形色不變。起居如常。六脈勻平。乃許以無事。亦不處方。後皆婚嫁生子。蓋谷肉蔬果。均以養生。去谷而猶存三項。與絕食者原不同耳。但女與男又別有說。陽動陰靜。陽開陰閣。若童男不食粥飯。究非所宜。

卷三

瘧

張戴人曰。嘗觀刺瘧論。心欲試之。會陳下有病瘧二年不愈者。屢服溫熱之劑。漸至衰羸。命予治之。予見其羸。亦不敢便投寒涼藥。乃取內經刺瘧論詳之。曰。諸瘧不已。刺十指間出血。正當發時。予刺其十指出血。血止而寒熱立止。咸駭其神。又云。一書生病瘧。

間日一作。將秋試。及試之日。乃瘧之期。書生憂甚。誤以蔥蜜合食。大吐涎數升。瘀血宿食皆盡。同室驚畏。至來日入院。瘧亦不發。蓋偶得吐法耳。

﹝附﹞資生經曰。有人患久瘧。諸藥不效。或教之以灸脾兪。卽愈。更一人亦久瘧。聞之亦灸此穴而愈。蓋瘧多因飲食得之。故灸脾兪得效。

羅謙甫治書吏髙士謙。年逾四十。至元戊寅七月間。因官事出外勞役。又因過飲。午後大發熱而渴。冰水不能解。早晨稍輕減。服藥不效。羅診其脈弦數。金匱要略云。瘧脈自弦弦數者多熱。內經云。癉瘧者。肺素有熱。气盛於身。厥逆上衝。中气實而不外泄。因有所用力。腠理開。風寒舍於皮膚之內。分肉之間而發。發則陽气盛而不衰。則病矣。其气不及於陰。故但熱而不寒。气內藏於心。而外舍於分肉之間。令人消爍肌肉。故名曰癉瘧。士謙遠行勞役。又暑气有傷。酒熱相搏。午後時助。故大熱而渴。如在甑中。先以柴胡飲子下之。後以白虎加梔子湯。數服而愈。

震按此系夏秋新得之瘧。乃實證也。又系癉瘧。故用寒下之法。然其證易識易治。不比丹溪諸案之難辧難治。

丹溪治一婦人久痢。因哭子變瘧。醫與四獸飲之類。一日五六作。汗如雨不止。凡兩月朱診之。脈微數。食少疲甚。蓋痢後無陰。悲哀傷气。又進濕熱之藥。助起旺火。正气愈虛。今汗已大出。無邪可治。陰虛陽散。死在旦夕。豈小劑之所能補。遂用參﹑術各二兩。

白芍一兩。黃五錢。炙甘艸二錢。濃煎頻服。兩日。寒熱卽止而愈。

又治一少婦。身小味濃。瘧月餘。間日發於申酉。頭痛身熱。寒多。口漧。喜飲極熱辣湯。脈伏。面色慘晦。作實熱痰治之。以十棗湯爲末。粥丸如黍米大。津咽十粒。日三次令淡飲食。半月後大汗而愈。

僉憲詹公年近六十。形狀色蒼味濃。春得瘧。丹溪視之。知其飫於肥者。告之曰。

須卻欲食淡。調理浹月。得大汗乃安。公不悅。一人許以易愈。與劫藥三五帖。病退。旬日後又大作。又與之。又退。綿延至冬。又求治於丹溪。知其久得藥。痰亦少。惟胃气未完。

天寒欠汗。非補不可。以一味白術爲末。粥丸。空腹熱湯下二百丸。盡二斤。大汗而愈。如此者多。但略有加減耳。

一富人年壯病瘧。自卯時寒至酉時方熱。至寅初方休。一日一夜。止蘇一時。因思必爲入房感寒所致。及問之。九月暴寒。夜半有盜。急起。不著中衣。當時足卽冷。十日後瘧作蓋足陽明與衝脈合宗筋會於气街。入房太甚。則足陽明衝脈之气皆奪於所用。其寒乘虛入中。捨於二經所過脛所會足上。於是二經之陽气益衰。不能滲榮其經絡。故病作卒不能休乃用人參﹑白術大補。附子行經。加散寒之藥以取汗。數日不得汗。病如前。因悟足道遠。藥力難及。用蒼術﹑川芎﹑桃枝煎湯。以器盛之。浸足至膝。一食頃。以前所服藥飲之其汗通身大出。病卽已。

一老人患瘧嗽半載。脈之。兩手尺數而有力。色稍枯。余料之。必服四獸飲等劑。中焦濕熱下流。伏結於腎。以致心火上連於肺。故瘧嗽俱作。用參﹑術﹑升﹑柴﹑黃芩﹑黃連。

二三日與黃柏丸服之。兩夜夢交通。來告急。余語之曰。此腎中熱解。乃從前陰精竅而散走故爲是夢。勿憂。次日瘧嗽頓止。

浦江洪宅一婦。病瘧三日一發。食甚少。經不行已三月。丹溪診之。兩手脈俱無。時當臘月。議作虛寒治。以四物加附子﹑吳茱﹑神曲爲丸。心疑誤。次早再診。見其梳妝無異平時。言語行步。並無怠倦。知果誤矣。乃曰。經不行者。非無血也。爲痰所礙而不行也。無脈者。非气血衰而脈絕。乃積痰生熱。結伏其脈而不見爾。以三花神佑丸與之。旬日後。食稍進。脈漸出。但帶微弦。瘧尙未愈。因謂胃气旣全。春深經血自旺。便自可愈。不必服藥教以淡滋味節飲食之法。半月而瘧愈。經亦行。

震觀丹溪諸案。思深而法備。眞有周旋中規折旋中矩之妙。較之劉李。誠出其右。後人猶欲詆毀之。何異蚍蜉撼樹斥笑鵬哉。

虞天民治二男子。年皆逾四十五。各得瘧三年矣。俱發於寅申巳亥日。一人晝發於巳而退於申。一人夜發於亥而退於寅。虞曰。晝發者。乃陰中之陽。宜補气解邪。與小柴胡湯倍加柴胡﹑人參。加白術﹑川芎﹑葛根﹑陳皮﹑靑皮﹑蒼術。夜發者。爲陰病。宜補血疏肝用小柴胡湯合四物加靑皮。各與十帖。俱加姜棗煎。於未發前二時服。每日一帖。服至八帖。同日得大汗而愈。

震按二證爲同中之異。花溪分別精細。用藥熨貼。故八帖卽愈。然亦緣瘧已三年。發時不爽。乃得間而入。如其不然。當另有說。但於未發前二時服。又云。每日一帖。則不發之日。亦根據其時而服耶。

薛立齋治一產婦。患瘧久不愈。百病蜂起。其脈或洪大。或微細。或弦緊。或沈伏。難以名狀。用六君子加炮姜。二十餘劑。脈證稍得。又用參術煎膏。佐以歸脾湯。百餘劑而痊又治一婦久瘧。形體怯弱。內熱晡熱。自汗盜汗。飲食少思。月事不行。服通經丸。病益甚。此因虛而致瘧。因瘧而致經閉。用補中益气湯及六味丸。各百餘劑。瘧愈而經行矣。

震按藥已對病。尙百餘劑始愈。設醫者拿不定。則見異而遷病者。信不眞則半途而廢。

必至前功盡棄。因知虛證用補。愼毋欲速。

汪石山治一人。形瘦色脆。年三十餘。八月因勞病瘧。寒少熱多。自汗體倦。頭痛胸痞略咳而渴。惡食。大便或祕或溏。發於寅申巳亥夜。醫欲從丹溪用血藥引出陽分治之。汪診其脈濡弱。近快稍弦。日觀色察脈。乃屬气血兩虛。瘧已深入厥陰矣。專用血藥。不免損胃又損肺。淹延歲月。恐久瘧成勞也。蓋嗽渴固宜養陰。自汗惡食胸痞。豈血藥所能獨理。

古人用藥立例。指引迷途耳。因例達變。須後人推展之。遂以補中益气湯加川芎﹑黃柏﹑枳實﹑神曲﹑麥冬。倍用參﹑﹑術煎服。三十餘帖。諸證稍除。瘧猶未止。乃証之曰。今當冬气沈潛。瘧气亦因之以沈潛。難使浮達。況冬月汗孔宜乎閉固。而瘧則必須汗解。當此蟄藏之令。安得違天時以汗之乎。且以參﹑術﹑枳實﹑陳皮﹑歸身﹑黃芩丸服。胃气旣壯。來年二月。瘧當隨春气而發泄矣。果如期而安。

震按冬藏難使浮達。亦備啟悟之一端。其不用血藥。誠爲髙見。然補中益气之升﹑柴。

已與嗽渴自汗不相宜。更加川芎何謂。

一人年三十。六月因勞取涼夢遺。遂覺惡寒。連日慘慘不爽。三日後。頭痛躁悶。家人診之。驚曰。脈絕矣。議作陰證。欲進附子湯。未沃。請汪治。汪曰。陰證無頭痛。今病如是。恐風暑乘虛入於陰分。故脈犬耳。非絕也。若進附子湯。誤則莫解。姑待以觀其變。然後議藥。次日未末申初。果病寒少熱多。頭痛躁渴。痞悶嘔食。自汗。大便或瀉或結。脈皆濡小而駛。脾部兼弦。此非尋常祛瘧燥烈之劑所能治。遂用淸暑益气湯去蒼術﹑升麻。加柴胡﹑知母﹑濃朴﹑川芎。以人參加作二錢。黃錢半。白術﹑當歸各一錢。煎服二十餘帖而震按脈證有可疑處。猛浪投以重藥。脫有所誤。噬臍何及。姑待以觀其變。眞老醫之老一人年二十餘。八月。因勞病瘧。汪診之。脈數。皆六至而無力。曰。古人云。形瘦色黑者。气實血虛也。間日發於午後。亦血分之病也。以色脈論之。當從血治。但今汗多。乃陽虛表失所衛。消穀善饑。乃胃虛火乘其土。俱爲气虛之證。仲景法有證書不憑脈者。玆當證書作气虛治。以參﹑各三錢。白術﹑白芍﹑麥冬各一錢。歸身﹑生地﹑甘艸各七分。知母﹑陳皮各五分。煎服二十餘帖而安。

震閱石山治瘧案二十二條。所載脈象。或曰浮濡無力。或曰浮而欲絕。或曰濡小而緩。

或曰浮大而濡。或曰濡弱近駛稍弦。或曰數而無力。是分明參術艸之病。無甚疑難。少分寒熱。自易取效。故僅登三條。餘可類推。

王肯堂云。外祖母虞太孺人。年八十餘。夏患瘧。諸舅以年髙不堪再發。議欲截之。予曰。欲一劑而已。亦甚易。何必截乎。乃用柴胡﹑升麻﹑羌﹑防﹑葛根之甘辛气淸以升陽气使離於陰而寒自已。以知母﹑石膏﹑黃芩之苦甘寒。引陰气下降。使離於陽而熱自已。以豬苓之淡滲分利陰陽。使不得交並。以穿山甲引之。以甘艸和之。果一劑而止。

震讀靈蘭要覽載此方治瘧屢效。又附隨證加減法。最爲精當。是金壇得意之作也。李士材治新安程武修藍本於此。惟以白豆蔻換穿山甲。亦其善用藥處。

李士材治相國沈銘縝。患瘧。吐蛔。悶不思食。六脈沈細。李曰。瘧傷太陰。中寒蛔動也。用理中湯加烏梅三个。黃連五分。四劑後。胸中豁然。寒熱亦減。蛔亦不吐。去黃連。

加黃二錢。生薑五錢。五劑而瘧止。

繆仲淳治梁溪王興甫。偶食牛肉。覺不快。後遂發瘧。飲食漸減。至食不下咽。已而水飲亦不下。白湯過喉間。嘔出作碧色。藥不受。小便一滴如赤茶。大便閉。諸醫束手。繆視之。令仰臥。以指按至心口下偏右。大叫。因詢得其由。卽用礬紅和平胃散作末。棗肉和丸白湯下三錢。至喉輒不嘔。水道漸通。次日下黑物數塊如鐵。其病若失。再以人參﹑麥冬各五錢。橘紅﹑白芍各三錢。煎服。四日起。

震按理中加梅﹑連以治吐蛔。礬紅和平胃散以治停滯牛肉。原非奇方異法。然與諸案病情稍別。故錄之。

僧愼柔治淮安客。年三旬外。季夏患癉瘧。但熱不寒。連日發於午後。熱躁譫語。至次日天明才退。數日後。忽腹痛。晝夜無間。勺水不進。呼號欲絕。遇瘧發時卽厥去。醫治不效。求愼柔診之。脈弦細而濡。乃謂弦細爲虛爲暑。而濡爲濕。蓋暑邪成瘧。濕熱乘虛內陷而腹痛。用酒炒白芍一兩。炙甘艸一錢五分。水煎。調下天水散五錢。服後腹痛如失。次日瘧亦不發。

震按此與繆仲淳用丹皮汁煮滑石法同。而此少遜之。且腹痛甚。遇瘧發卽厥。恐戊己天髙果哉治張習可。五月間。受微雨及風冷。逐患三瘧。瘧發於暮。熱甚於夜。至九月中診得六脈虛數。此陰虛而暑入陰分。最難治。當先升舉其陽。用生地﹑當歸﹑川芎﹑白芍炙艸﹑知母﹑漧薑﹑漧葛﹑升麻﹑柴胡﹑姜﹑棗煎服。四劑後。加首烏﹑人參。又定丸方首烏四兩。生地三兩。參﹑術﹑當歸﹑龜版﹑豬苓﹑知母﹑黃芩﹑山楂各二兩。柴胡一兩六錢。牛膝一兩五錢。漧薑﹑穿山甲各一兩。甘艸五錢。活鱉一个。入砂仁末二兩。煮取鱉肉。同藥搗勻烘漧。其骨亦炙爲末。加入荷葉湯法丸。服完全愈。

又治髙文甫三瘧。有三月餘。用首烏﹑生地﹑當歸﹑白術﹑知母﹑靑皮﹑枳殼﹑升﹑柴制穿山甲﹑姜棗煎服。過瘧期三轉。第二次用生地一兩。老姜一兩。第三次用當歸一兩。

姜皮一兩。第四次用白術一兩。姜皮一兩。每帖加桃葉七片。三轉後。撿不破荷葉烘燥爲末三白酒調服五錢。又三轉。瘧漸止。但骨節腰膝疼酸。無力行走。腹上常熱。乃用四物湯加首烏﹑枸杞﹑萸肉﹑杜仲﹑牛膝﹑白術﹑甘艸﹑虎骨﹑麥冬﹑五味﹑貝母﹑橘紅爲末。活鱉一个。煮取肉。搗藥烘漧。鱉甲骨俱炙燥研末加入。以酒蒸常山四兩煎濃汁煮棗爲丸。姜湯送下三四錢。

震按果哉先生乃王金壇之髙弟。準繩序中所謂嘉善髙生隱從余遊。因采取古今方論。命髙生次第錄之者是也。予童時習聞父老傳誦。其治病如神。著有醫林廣見及雜證二書。未曾刊印。世人得之者珍如拱璧。又有醫案數卷。立方頗多奇巧。然險峻者亦難輕試。略選數條以存吾邑之文獻云耳。

諭嘉言治袁繼明。素有房勞內傷。偶因小感。自煎姜蔥湯表汗。因而發熱三日。變成瘧疾。諭診其脈。豁大空虛。且寒不成寒。熱不成熱。气急神揚。知爲元陽衰脫之候。因謂其父曰。令郎光景。竊慮來日瘧至。大汗不止。難於救藥。今晚宜用人參二兩。煎濃湯。預服防危。渠父不以爲意。次日五鼓時。病者便覺精神恍惚。覺得參至。瘧已先發矣。諭甚彷徨恐以人參補住瘧邪。𨿽救急。無益也。只得姑俟瘧熱稍退。方與服之。服時已汗出沾濡。

頃之。果然大汗不止。昏不知人。口流白沫。灌藥難入。直至日暮。白沫轉從大孔遺出。諭喜曰。白沫下行。可無恐矣。但內虛腸滑。獨參不能勝任。急以附子理中湯。連進四小劑。

人事方蘇。能言。但對面談事不淸。門外有探病客至。渠忽先知。家人驚以爲祟。諭曰。此正神魂之離捨耳。吾以獨參及附子理中駟馬之力追之。尙在半返未返之界。以故能知宅外之事。再與前藥二劑而安。

震按髙鼓峯治新安程結先子病瘧。皆從此案描出。但每日辰時大寒。午時大熱。熱卽厥兩目直視。不能出聲。頦脫。涎水從口角湧出不止。日流數升。至醜時始汗解。飲食不進昏冒欲絕。其爲虛甚。尢易識耳。惟以大劑參﹑﹑桂﹑附而兼熟地。是宗景嶽法。與諭又治中尊陸六息久瘧。一日輕。一日重。食減肌瘦。困倦噯气。嘉言云。是由饑飽勞佚所感。受傷在陽明一經。故飲食減。而大便轉覺艱澀者。胃病而運化之機遲也。饑肉消瘦者胃主肌肉也。形體困倦者。胃病而約束之機關不利也。口中時時噯气者。胃中不和而顯晦塞之象也。一日輕一日重者。因時日干支之衰旺。與人身相關。故甲丙戊庚壬爲陽。乙丁己辛癸爲陰。瘧久食減。胃中之正已虛。而邪去未盡。是以值陽日助正。而邪不能勝則輕。值陰日助邪。而正不能勝則重也。當以理中湯。助胃家中脘。俾得運用。則下脘之濁气。自能傳入腸中。而大便不艱。不復升至胸中。而膈間寬快矣。

震按此條議論通暢。而干支衰旺之說前人從未道及。可比昌黎之張皇幽渺矣。

張路玉治張怡泉。年七十五。居恆常服參﹑附﹑鹿角膠等陽藥。秋間病瘧。誤用常山止截藥一劑。遂致人事不省。六脈止歇。按之則二至一止。舉指則三五至一止。惟在寒熱之際診之則不止歇。熱退則止歇如前。此眞气衰微。不能貫通於脈。所以止歇不前。在寒熱之時邪气沖激經脈。所以反得開通。此虛中伏邪之象。乃用常山一錢酒拌。同人參五錢焙漧。

去常山。但用人參以助胸中大气而祛逐之。當知因常山傷犯中气而變劇。故仍用常山爲向導耳。連進二服。遂得安寢。但寒熱不止。脈如前。乃日進人參一兩。分二次進。並與稀糜助其胃气。數日寒熱漸減。脈微續而安。

震按此條論歇止脈最有見。其用常山法。與楊介以冰煎藥。皆爲巧作。然寒熱不止。脈止如前。巧且無益。惟日進人參一兩。不兼他藥。眞大巧若拙也。

又治顧大來。年逾八旬。初秋患癉瘧。昏熱譫語。喘乏遺尿。或者以爲傷寒譫語。或者以爲中風遺尿。危疑莫定。路玉曰。無慮。此三陽合病。譫語遺尿。口不仁而面垢。仲景暑證中。原有是例。遂以白虎加人參。三啜而安。

震按內經論癉瘧。純是實熱證。故推其未病。則曰中气實而不外泄。溯其受病。則曰用力出汗。風寒舍於皮膚分肉。究其病發。則曰陽气盛而不衰。經文𨿽不言脈。諒脈之洪實有力可知也。此條系癉瘧。故譫語遺尿不死。然八旬之外有此證。死者甚多。勿輕以此案作榜中翰金淳還乃郎。八月間患瘧。發於辰戌丑未。而子午卯酉每增小寒熱。直至初夏。石頑診其六脈如絲。面靑唇白。乃與六君子加桂﹑附。四服不應。每服加人參至一兩。桂﹑附各三錢。又四服而辰戌丑未之寒熱頓止。子午卯酉之寒熱更甚。此中土有權而邪並至陰也。

仍與前藥四服。而色榮。食進寒熱悉除。後與獨參湯送八味丸。調理而安。

震按此案與虞花溪案同閱。始知輕重各有妙處。

飛疇治沈子嘉平。向來每至夏間。臍一著扇風則腹痛。且不時作瀉。六脈但微數。無他異。此腎臟本寒。閉藏不密。易於招風也。下寒則虛火上僭。故脈數耳。曾與六味去澤瀉。

加肉桂﹑肉果﹑五味﹑白蒺。作丸服。因是臍不畏風。脾胃亦實。明秋患瘧。醫用白虎﹑竹葉﹑石膏等。瘧寒甚而不甚熱。面靑足冷。脈亦弦細而數。用八味地黃。三倍桂附作湯。更以四君合保丸。早暮間進。二日瘧止。調理而愈。

震按腹之部位。當臍屬腎。臍著扇風卽痛瀉。自宜溫腎。但不以六脈帶數而畏投溫藥。

可取也。蒺藜一味。加得更好。至如治瘧。不以脈之細數而不倍加桂﹑附。更可取也。

馬元儀治工部那公太夫人。年七十外。惡寒發熱如瘧。遷延月餘。神昏食少。舌胎兼刺小腹腫痛。上連胸脇。諸醫莫效。馬診兩手脈弦澀而結。尺中倍弱。知爲內傷重而外感輕得之勞倦且郁。病在肝脾兩經也。勞則傷脾。郁能傷肝。肝脾气血兩傷。邪气獨從內結。

治之者責其實而忘其虛。以致加重。今須大顧元气。微兼治邪。始克有濟。用人參三錢。扶其元气。桂枝七分。散其虛邪。黃連﹑肉桂。使上下交通。炮姜﹑半夏。以開痞散結。一劑而脈漸透。再劑而神气頗淸。右關轉見滑實。元儀方以脈有轉機爲慶。前醫疑熱藥太過。欲投白虎湯。馬曰。此津液元气兩虧之證。服藥後兩脈透起。神气淸爽。業已養正而透邪。但今津液尙枯。虛熱內甚。當進以滋燥淸熱之品。其與陽明實熱證可峻行肅殺者。奚啻天壤也仍用人參爲主。加生首烏以養津潤燥。佐黃連﹑枳實﹑杏仁﹑半曲。以除熱散結而化痰。

三日。大便已行。後加蘆根汁﹑蔗漿。甘寒養陰之品。六七日。右關脈和。舌刺亦平。微見利下。前醫又疑寒藥所致。欲用理中。馬曰。數日以來。純用甘寒淸燥之劑。三四日而始大便通。六七日而始舌刺平。今津液方回。𨿽見利下。繼必自止。何得喜功生事。且今胸腹間尙有結气未釋。正宜疏暢肝脾。以通和气道。且气道通和。𨿽不治利。利亦自止。所謂一舉而兩得也。仍用人參﹑半﹑曲﹑廣皮﹑茯苓﹑郁金﹑佛手等劑。六七日後。气和而利止。周身浮腫。下體不能轉移。此久病後元气大虧。脾虛不運。如盜去而捨空之比。復與大劑參﹑術﹑苓﹑艸﹑附﹑桂。至二十劑而腫平。乃得全愈。

震按印機艸中所載寒熱痞悶中州結痛者。每用人參﹑桂枝﹑肉桂﹑黃連﹑炮姜﹑半夏。

或合枳﹑朴。或合枳﹑桔。繼見燥象。卽以人參﹑生首烏﹑栝蔞實﹑蔗漿﹑梨汁﹑蘆根汁等或合黃連﹑知母。或合橘﹑半。若見虛寒象。多用理中加桂湯。或白通加人尿豬膽汁湯。

其用人參有一二兩至五六兩作一劑者。亦可謂大手筆。但雷同之案太多。故此集所選獨少。

又見其治身熱胸滿喘嗽多痰者。必重用栝蔞實﹑紫菀。佐以半曲﹑貝母﹑杏仁﹑蘇子﹑枳﹑結。或合柴胡﹑秦艽。或合前胡﹑漧葛。大約相同。惟治汪生咳嗽夢泄。面白畏風。兩寸浮大而虛。關尺虛小。用玉屏風散。多加人參。爲不同。及治朱千秩喘嗽。寒熱自汗。食減身重。自夏至秋。脈象浮澀。亦用玉屏風加貝﹑杏﹑蘇子﹑桔梗。云一劑而脈癥和。此不敢信也。繼以六味加參。頗妥當。至如栝蔞實合炮姜及桂枝﹑生首烏者。不一而足。𨿽其運用純熟。未免數見不鮮。因並捨之。

﹝附﹞嘉善一張姓少年。春間患寒熱如瘧。始用發散。繼用養陰。已愈矣。越數日。瘧又作。且兼白濁不止。用小柴加首烏﹑生地﹑丹皮﹑萆等。不應。又數日。寒熱漸重。不能起坐。口渴煩躁。舌赤唇焦。一老醫用白虎湯。而熱益甚。發暈。昏沈幾死。熱气沖開二三尺。兩目赤腫。目眵膠閉。舌紅且幹。唇焦面赤。兩足如烙。惟大便泄瀉。脈虛而軟。

余友沈堯封兄用人參二錢。熟附子三錢。茯苓五錢。白芍一錢五分。一劑而熱少定。遂連服十餘日。惟以牡蠣﹑牛膝﹑枸杞﹑生地出入加減。粥進熱退。諸證去其六七矣。忽然腹痛大作。連瀉二三十次。煩渴又作。懊迷悶不安。舉家駭泣。沈曰。無恐。此久積之寒飲。因脾得參附之力以運動之。欲乃大下也。復用附子五錢。漧薑二錢。苓﹑芍﹑炙艸。數劑而安又用參術平補全愈。

震選瘧疾諸案𨿽不多。然皆精深髙妙。可以啟發後學。若淺近之法未載。略爲補之。古云。日作者輕。間日者重。此不可拘。若日作而寒熱之時短。勢又不甚。則誠輕。倘勢甚。

而時又長。反不如間日者尙有休息之一日也。何可雲輕。惟瘧發漸早爲易痊。漸晏爲未止。

乃一定之局。間有不一定者。如發漸早而熱退之時如舊。則其寒熱加長矣。愈長則正气愈虛而加劇。不得引內經其气上行九日出於缺盆之中爲證也。又有發漸晏而熱退之時如舊。則其寒熱漸短矣。愈短則邪气愈衰而自止。不得引昔賢自陽之陰者難愈爲證也。隔二日曰三陰瘧較諸瘧爲最重。有二三年未愈者。亦有二三月卽愈者。只看其寒熱之輕重短長。以辧其病之淺深。然三陰瘧無驟死之理。反不比日作與間日者。有驟死之人也。此皆就予生平所驗而言之。大抵瘧疾因風寒者。多初起無汗。必該發散。羌﹑蘇﹑防﹑葛之類。若有汗。則用桂枝﹑白芍。兼見熱象。則桂枝柴胡各半湯。深秋初冬。寒重無汗。口不渴。脈不數者。麻黃湯小劑用之。兼見熱象。則加石膏。卽越婢法也。表證而挾裏證。有痰食者。加入朴﹑半﹑麥芽之類。向有無痰不成瘧。無食不成瘧二說。未可全廢。瘧疾因於暑者。必熱多寒少。有汗口渴。桂枝白虎湯﹑竹葉石膏湯酌用。暑兼濕。則蒼術白虎湯﹑桂苓甘露飲酌用。以上皆瘧疾之表證藥。而瘧發每多嘔逆痞悶。又須以艸果﹑知母﹑藿香﹑枳﹑朴﹑白蔻﹑薑汁﹑漧薑﹑竹茹﹑蘆根等。審其寒熱加入。亦統屬瘧疾之實證藥也。若素虛人。或病後瘡後產後。

不可一例論。古云。無汗要有汗。散邪爲主。有汗要無汗。扶正爲先。汗之一端。尙且嚴爲分別。豈以虛證虛脈而可虛其虛乎。補中益气湯﹑人參養營湯﹑參茸歸桂飲﹑理中﹑八味﹑眞武等方。擇其脈證相合者用之。蓋溫補溫通補脾補腎。方義微別耳。惟是大虛必挾寒。昔腎謂治久瘧用補者。少加附子。其效如神。故虛瘧之用桂﹑附。與三陰瘧之用丁香。俱有奇功可據也。然或虛瘧不見寒證。卻有熱象。脈弦數或洪數者。勢難投以溫藥。則甘寒生津如蔗漿﹑秋露水﹑梨藕汁。壯水制火如二地﹑二冬﹑阿膠。以及生脈散﹑何人飲。又堪供我驅策矣。復有虛實參半之熱證。則小柴胡原方﹑人參白虎湯﹑半夏瀉心湯﹑黃連湯。可以奏功若虛實參半而寒者。較易治。毋庸再贅。但寒熱二字。全在憑之以脈。縱使熱多。甚至但熱無寒而脈細軟者。當以虛治。不得輕用白虎。寒多。甚至但寒無熱而脈洪實者。當以熱治不得便用姜﹑桂。此妙訣也。夜瘧皆云邪入血分。當用血藥以提其邪。說固可通。景嶽歸柴飲﹑鼓峯香紅飲二方俱佳。然初起在夜。嗣後不早不晏。始終發於夜者是也。設趲前漸定日昃。縮後已至日出。皆不得謂之夜瘧矣。禁法與截法不同。禁是外爲鎭厭。其法甚多。效者亦多。卽祝由之一類。然輕者效。重者不效。三瘧全不效。比之打仗。掠其殘兵耳。設用藥中綮。何藉此乎。截是服藥以截止。常山截三瘧有奇效。截止後須謹愼調攝。否則復發增重。用砒者亦然。然砒必大吐。恐至傷人。其間日與日作者。原不須截。欲截則露姜飲最佳虛加人參尢妙。繆仲淳謂瘧由於暑。暑得露而解也。予考古法。要冷凍飲料以存露性。今怕冷飲。隔湯燉溫猶可。若著火則露性全失矣。臨證指南以秋露煎藥。非也。外有膽汁二姜丸﹑蒜燒﹑艸果蒸參﹑常山炒參諸方。以及景嶽雲。小柴胡湯加常山二錢。截瘧如神。皆在乎人之善用耳。瘧母必用鱉甲煎丸。丸中除去人參爲大謬。或以參湯送之。湯力已過。丸力才行。譬如悍卒無良將統馭。步伐豈能整齊。又按此丸偏於寒削。若陽虛者不宜。惟仲淳瘧母丸重用參﹑桂爲宜。三瘧𨿽屬三陰。亦只要辧明寒熱虛實。而應以溫涼補瀉。若謂陽經之方。治之無益。必以仲景治三陰之法爲根蒂。似屬髙談。實門外漢也。總之。醫者多讀書多閱歷。病者能調攝。能謹愼。斯四難並。二美合矣。

卷三

痢

葉先生名儀。嘗與丹溪俱從白雲許先生學。其記病云。歲癸酉秋八月。予病滯下。痛作絕不食飲。旣而困憊不能起牀。乃以衽席及薦。闕其中而聽其自下焉。時朱彥修氏客城中以友生之好。日過視予。飲予藥。但日服而病日增。朋遊嘩然議之。彥修弗顧也。浹旬病益甚。痰窒咽如絮。呻吟亙晝夜。私自虞。與二子訣。二子哭。道路相傳謂予死矣。彥修聞之曰。吁。此必傳者之妄也。翌日天甫明。來視予脈。煮小承气湯飲予。藥下咽。覺所苦者自上下。凡一再行。意冷然。越日遂進粥。漸愈。朋遊因問彥修治法。答曰。前診气口脈虛形𨿽實而面黃稍白。此由平素與人接言多。多言者中气虛。又其人務竟已事。恆失之餓而傷於飽。傷於飽其流爲積。積之久。爲此證。夫滯下之病。謂宜去其舊而新是圖。而我顧投以參﹑術﹑陳皮﹑芍藥等補劑十餘帖。安得不日以劇。然非浹旬之補。豈能當此兩帖承气哉故先補完胃气之傷。而後去其積。則一旦霍然矣。眾乃斂衽而服。

震按此與許學士治傷寒太陽病因尺脈不應用黃建中同法。彼先補而後散。此先補而後攻。但二公把握得定。故嫌疑不避。設麻黃承气之用於後者不能愈病。則人之歸咎難辭。而醫之用藥無路矣。

一人患痢久不愈。脈沈細弦促。右爲甚。日夜數十行。下淸涕。有紫黑血絲。食少。丹溪曰。此瘀血痢也。凡飽食後疾走。或極力叫號毆跌。多受疼痛。大怒不泄。補塞太過。火酒火肉。皆致此病。此人以非罪受責故也。乃以乳香﹑沒藥﹑桃仁﹑滑石。佐以木香﹑檳榔大黃。神曲糊丸。米飲下百丸。再服。大下穢物而愈。

一老人年七十。面白。脈弦數。獨胃脈沈滑。因飲白酒作痢。下淡水膿血。腹痛。小便不利。裏急後重。丹溪以參﹑術爲君。甘艸﹑滑石﹑檳榔﹑木香﹑蒼術爲佐使。煎湯下保和丸三十粒。次日前證俱減。惟小便未利。以六一散服之而愈。

丹溪從叔。年逾五十。夏間患滯下病。腹微痛。所下褐色。後重食減。時有微熱。察其脈皆弦而澀。似數而稍長。喜不甚浮大。兩手相等。視其神气大減。朱曰。此憂慮所致。心血虧。脾气弱耳。以參﹑術爲君。歸身﹑陳皮爲臣。川芎﹑白芍﹑茯苓爲佐使。時暄熱甚。

少加黃連。兩月而安。此等證。若因其逼迫而用峻劑。誤矣。

梅長官年三十餘。奉養濃者。夏秋息痢。腹大痛。或令單煮漧薑。與一帖。痛定。少頃又作。又與之。又定。八日服漧薑三斤。左脈弦而稍大。似數。右脈弦而大稍減。亦似數。

重取似緊。朱曰。此必醉飽後食寒涼太多。當作虛寒治之。因服漧薑多。以四物去地黃。加參﹑術﹑陳皮﹑酒紅花﹑茯苓﹑桃仁煎。入薑汁飲之。一月而安。

丹溪云。趙立道年近五十。質弱而多怒。七月炎暑。大饑索飯。其家不能急具。因大怒兩日後。得滯下病。口渴。自以冷水調生蜜飲之。甚快。滯下亦漸緩。如此者五七日。召予視。脈稍大不數。遂令止蜜水。渴時但煎人參白術湯。調益元散與之。滯下又漸收。七八日後覺倦甚。發呃。予知其久下而陰虛也。令守前藥。然滯下尙未止。又以煉蜜飲之。如此者三日。呃猶未止。眾皆尢藥之未當。將用姜﹑附。予曰。補藥效遲。附子非補陰者。服之必死。眾曰。冷水飲多。得無寒乎。予曰。炎暑如此。飲涼非寒。勿多疑。待藥力到。當自止。又四日而呃與滯下皆止。

陳宅仁年近七十。濃味人也。有久喘病而作止不常。新秋患痢。食大減。五七日。嘔逆發呃。丹溪視脈皆大豁。眾以爲難。朱曰。形瘦者尙可爲。以黃柏炒燥研末。陳米飯丸。小豌豆大。每服三十丸。人參﹑白術﹑茯苓三味煎濃湯下。連服三劑卽愈。切不可下丁香等熱震按丹溪諸案絕不雷同。與馬元儀大相懸絕。其最難及者。以服漧薑至三斤而仍認爲虛以呃逆已投參﹑術。而一兼益元。一兼黃柏。苟非識得眞。豈能不惑如此。

壺仙翁治一命婦。病滯下。腹痛腰脹。翁診其脈。曰。此气血滯郁而然。當調血和气。

則痢自止。所以知其病者。切其脈。沈而滯。循其尺。尺澀。沈滯則气不和。澀則精血傷。

病由積郁而彊食。故气血俱傷。乃投以四物﹑五苓﹑木香。痛少止。倍當歸。經通而滯下已汪石山云。予兄年逾六十。色蒼素健。九月患滯下。予適出外。自用利藥三帖。病減。

延至十月。後重未除。滯下未止。診之。脈皆濡散。頗緩。初用人參二錢。歸﹑芍﹑黃芩﹑升麻﹑桃仁各一錢。檳榔五分。煎服。後重已除。再減桃仁﹑檳榔。加白術一錢五分。滯下亦定。惟糞門深入寸許。近後尾閭穴傍。內生一核如梅。頗覺脹痛不爽。予曰。此因努責气血下滯於此。耐煩數日。膿潰自安。果如所言。後服槐角丸。痔痛如故。仍用人參三錢。歸﹑升麻等劑而愈。

一婦年逾五十。病痢半載余。醫用四物涼血之劑。及香連丸。愈增。脘腹痛甚。裏急後重。下痢頻並。噯气。亦或咳嗽。徧身煩熱。石山診之。脈皆細弱而數。曰。此腸胃下久而虛也。醫用寒涼。愈助降下之令。病何由安。經曰。下者舉之。虛者補之。其治此病之法歟遂以參﹑術爲君。苓﹑芍爲臣。陳皮﹑甘艸﹑升麻爲佐使。研末。每服二錢。淸米飲調下日二次。或三次。遂安。

吳茭山治一婦。長夏患痢。痛而急迫。其下黃黑色。諸醫以薷苓湯。倍用枳殼﹑黃連。

其患愈劇。吳診之。兩尺脈緊而澀。知寒傷榮也。問其病由。乃行經之時。因渴飲冷水一碗遂得此證。蓋血被冷水所凝。瘀血歸於大腸。熱气所以墜下。遂用桃仁承气湯。加馬鞭艸延胡索。一服。次早下黑血升許。痛止髒淸。次用調脾活血之劑。遂痊。此乃經凝作痢。

震按此條先用薷﹑連。其患愈劇。再合以尺脈之緊澀。明知爲寒傷營矣。乃不用溫藥佐消瘀。仍以承气加逐瘀藥。豈因後重急迫。宜下不宜溫耶。

薛立齋治少宗伯顧東江。停食患痢。腹痛下墜。或用疏導之劑。兩足浮腫。食少倦怠。

煩熱作渴。脈洪數。按之微細。以六君子。加姜﹑桂各二錢。吳茱萸﹑五味子各一錢。煎成冷凍飲料。卽睡。覺而諸證頓減。此假熱而治以假寒也。

立齋又云。先母年八十。仲夏患痢。腹痛。作嘔不食。熱渴引湯。手按腹痛稍止。脈鼓指而有力。眞气虛而邪气實也。急用人參五錢。白術﹑茯苓各三錢。陳皮﹑升麻﹑附子﹑炙艸各一錢。服之睡。覺索食。脈證頓退。再劑而安。此取證不取脈也。凡暴病毋論其脈。當從其證。時石閣老太夫人。其年歲脈證皆同。彼乃專治其痢。遂致不起。

震按立齋云。暴病毋論其脈。當從其證。想先生只從虛寒之證爲據。若證現實熱。而脈微細。或按之空豁者。又從脈不從證矣。多閱薛氏醫案自知。

又云。一老人素以酒乳同飲。去後。似痢非痢。胸膈不寬。用痰痢等藥不效。餘思本艸云。酒不與乳同飲。爲得酸則凝結。得苦則行散。遂以茶茗爲丸。時用淸茶送三五十丸。不震按此與沈繹治肅藩同案。而以茶爲丸。以茶送下更佳。

張三錫治一人。病痢。發寒熱。左脈浮緊。右脈滑大。乃內傷挾外感也。先用敗毒散加姜蔥一服。表證悉退。但中脘作脹悶。後重不已。以平胃散加枳殼﹑木香﹑檳榔﹑山楂。又二服。脹悶移於小腹。投木香檳榔丸三錢。下粘硬物而愈。

又一婦病痢。自投承气湯二服。不愈。張診之。左脈浮而帶弦。右三部俱沈。關脈略滑必鬱悶中食物所致。病家云。素惱怒。遂以濃朴﹑蒼術﹑香附﹑撫芎舒郁。山楂﹑檳﹑橘木香理气。芍藥調中。三服愈。

龔雲林治大司寇劉春岡。年近古稀。患痢。膿血腹痛。諸醫弗效。龔診六脈微數。此肥甘太過。內有積熱。當服酒蒸大黃一兩淸利之。司寇曰。吾衰老。恐不勝。惟滋補平和之劑可也龔再四寬釋。遂服之。逾日而愈。

又治通府何竹峯赤白痢。晝夜無度。徧身瘙癢。心中煩躁。龔診六脈大數。人迎偏盛。

此風邪熱毒也。以人參敗毒散。去人參加荊﹑防﹑黃連。二服卽愈。而六脈仍前大數。龔曰數則煩心。大爲病進。將來必有痰喘之患。不起。後逾月。果如其言。

震按此二條一以年近古稀。而用大黃至一兩。不可爲訓。一以病退脈不退。決其變證。

誠有先見之明。然何不用補陰藥。以治其脈之數大也。

李士材治屯院孫瀟湘夫人。下痢四十日。口漧發熱。飲食不進。腹中脹悶。完谷不化。

尙有謂其邪熱不殺谷者。計服香﹑連﹑枳﹑朴﹑豆蔻等。三十餘劑。絕谷五日。命在須臾。

李診之。脈大而數。按之豁然。詢得腹痛而喜手按。小便淸利。此火衰不能生土。內眞寒而外假熱也。亟煎附子理中湯。冷服一劑而痛止。六劑而熱退食進。兼服八味丸。二十餘日而兵尊張秋間患痢。凡香﹑連﹑枳﹑朴等劑。用之兩月而病不衰。士材診之。滑而有力。失下之故也。用香﹑連﹑歸﹑芍﹑陳皮﹑枳殼。加大黃三錢。下穢物頗多。診其脈尙有力。仍用前方。出積滯如魚腸者約數碗。調理十餘日而痊。

震按此案比前案更髙。其得手處總在於能審脈也。

繆仲淳治一少年貴介。暑月出外。飲食失宜。兼以暑熱。遂患滯下。途次無藥。痢偶自止。歸家腹痛不已。徧嘗諸醫之藥。藥入口。痛愈甚。亦不思食。繆視之曰。此濕熱爾。其父曰。醫亦以濕熱治之而轉劇。繆問投何藥。曰。蒼術﹑黃連﹑濃朴﹑陳皮等。繆曰。誤也術性溫而燥。善閉气。郎君﹑陰虛人也。尢非所宜。乃以滑石一兩爲細末。以牡丹皮汁煮之。別以芍藥五錢。炙甘艸二錢。炒黑漧薑五分。煎調滑石末服之。須臾。小便如注。痛立祝茹穹治部堂祖澤遠。夏得痢疾。晝夜七八十次。疼不可言。便出僅血膿數點。飲食不進。已月餘。瘦弱已極。諸醫咸慮之。以爲此毒瓦斯燻蒸淸道。致胃口遏塞。聞食卽吐。凶兆也。祝視之。面熱身涼。脈大而滑。夫病久則邪气日盛。當身熱。而今身涼。身涼不宜脈大而今脈大。細視胃脈。乍大乍小。茹穹豁然曰。此非噤口證也。因感寒不發散。故胃以上有積寒。冒暑不淸涼。故胃以下有積熱。宜以溫藥開胃口之寒。以涼藥通穀道之熱。久病虛甚。補之。四五日卽可愈耳。聞者大驚。乃以吳茱萸制黃連。薑汁炒黃芩。煨漧薑﹑白豆蔻各一錢。陳壁土炒白術八分。南棗包煨人參八分。煎服。是夜卽減病之半。五六服而神气漸震按丹皮汁煮滑石。少佐炮姜爲從治。制方服法俱妙。祝案議論頗佳。方卻平庸。其效孫東宿治溫巽橋子婦。發熱惡心。小腹痛。原爲怒後進食。因而成積。左腳酸痛。已十日矣。有南潯女科。始作瘟疫治。嘔噦益加。又作瘧治。粒米不能進。變爲滯下。裏急後重一日夜三十餘行。女科技窮。乃曰。病犯逆矣。下痢身涼者生。身熱者死。脈沈細者生。

洪大者死。今身熱脈大而又噤口。何可爲哉。因請東宿診。兩手皆滑大。尺部尢搏指。孫曰證非逆。誤認爲疫爲瘧治者逆也。𨿽多日不食。而尺脈搏指。經云。在下者引而竭之。法從下。可生也。卽與當歸龍薈丸一錢五分。服下。去稠積半盆。痛減大半。不食已十四日。

至此始進粥一甌。但胸膈仍飽悶。不如饑。又與紅六神丸二錢。胸膈舒而小腹軟。惟兩胯痛小腹覺冷。用熱磚熨之。子戶中白物綿綿下。小水短澀。攺用五苓散加白芷﹑小茴香﹑白雞冠花﹑柴胡服之。至夜滿腹作疼。亟以五靈脂醋炒爲末。酒糊丸。白湯送下三錢。通宵安寢。次日精神淸健。飲食大進。小水通利矣。而獨白物仍下。再用香附炒黑存性。枯礬各一兩。麵糊丸。空心。益母艸煎湯送下二錢。不終劑而白物無。病全愈矣。

孫東宿治侄從明。夏初。由客邸患痢。晝夜三四十度。裏急後重。口渴汗出。胸膈焦辣手心熱。腹微痛。小水少。幹噦嘔惡。其脈左沈弦。右滑數。孫以病患原稟薄弱。今遠歸途次多勞。不敢疏下。姑以胃風湯加黃連。與二帖不效。腹稍加脹。渠囑孫曰。古云無積不成痢。今積勢膠固。切勿用補。無以體素弱爲疑。孫卽攺用黃芩芍藥湯。三劑無進退。乃曰。此證實實虛虛。熱熱寒寒。殊屬難治。且谷食禁口不入。幹噦可慮。須再覓髙明參酌。

無知病患信任益堅。孫因圖欲先開胃口。使新谷食將宿穢壓出。或補或攻。視緩急以爲方略乃背囑伊芳侄曰。令伯非人參不可。幸且勿露。俾予得以盡技。因仿丹溪法。用人參﹑黃連各二錢。煎濃。細細呷之。噦惡果止。連與兩日。覺胸腹脹。卽以保和丸應之。覺小水不利又以淸六丸應之。裏急後重。以參﹑術加芩﹑連﹑木香﹑檳榔﹑滑石﹑桃仁應之。人參皆背加。病患不知也。每診脈。必曰疾已漸平。幸勿遽補。恐廢前功。詎知人參已服十日。計二兩許矣。此後脈僅四至。軟而無力。憶丹溪云。虛回而痢自止。又云。气虛甚者。非附子不能行參。乃以胃風湯加﹑附﹑炮姜。四劑而血止。後重亦止。再用菟絲﹑萸肉﹑故紙杜仲﹑參﹑附。全安。

震按此條與下愼柔案。俱非妙論奇方。然此條或補或淸。獨用並用。隨機變換。而終之以專補專溫。絲毫不誤。較之今人見補而不應。惟知有淸。淸又不應。不敢再補者。其智愚相遠若何。愼柔案證屢變。而方不易。亦可謂鐵中錚錚者矣。

愼柔和尙云。餘四弟年二十七。於甲辰閏九月。患痢。先來取藥。付以芍藥湯一帖。香連丸二服。數日不止。反增心口如刀割。臍腹痛。肛門痛。聲撼四鄰。自分必死。因往鄕視之。晝夜不得臥。日下紅血一桶。痛不可忍。發熱流汗。不食。脈之六部俱豁大。浮中沈無力。四至。𨿽痛𨿽發熱。脈無力。已虛寒矣。古人云。脫血益气。此證正宜。遂用六君子一帖。次投異功散。加升麻三分。木香五分。炒漧薑五分。一劑。去後覺可。痛亦少減。至五更。腹痛如前。予曰。此藥力盡也。急煎一劑與之。比前更可。痛又減七八。卽酣睡至日中方醒。曰。不甚好過。予曰。此藥止能支持一覺。再煎與之。遂安寢至曉。心腹痛止。後重亦輕。再服前劑而愈。二日後。喫雞肉。仍前腹痛肛腫。下穢不止。又三日。病勢篤極。予復往診之。脈三至余。浮取無。沈按之則大。脾命脈微。與補中益气湯。不應。此虛脫之甚加禦米殼一錢。亦不應。下如洞泄。流汗發躁。尺脈漸欲收短。危甚。急於補中益气湯加人參二錢。服之。下咽覺憒。此正气欲復。邪气欲退也。頃之。精神頓增。痢稍緩。恐再作又一劑。下注昏憒熱躁諸證漸緩。脈有神。短脈退。思古人云。久瀉久痢。湯劑不如丸散卽合參苓白術散與服。覺減可。至下午復躁。予亦無柰。再診左尺洪如火射狀。此陰虛火動之象。與加減八味丸五六十丸。精神覺爽。頃之。又下八九十丸。睡至天明。病去十七。方信立齋謂加減八味丸治水涸之證。卽令朝暮服此丸。間以參苓白術散。漸愈。復勞。覺小便痛。想動色欲之故。服逍遙散﹑麥冬﹑五味子而平。

髙果哉治丁淸惠公。予告在籍。患痢。裏急後重。白積兼鮮血。晝夜十餘次。飲食減少兩尺脈似有似無。兩寸關弦數。小便短少。眾醫皆以望八髙齡。當憑尺脈而投溫補。髙獨謂稟賦素濃。宜從寸關而用淸理。遂進黃芩﹑白芍﹑濃朴﹑檳榔﹑陳皮﹑甘艸﹑阿膠﹑滑石槐花﹑木香。四五劑全愈。

震按此由平素熟悉。故取捨不繆。然亦必兼有實證可據及神气不衰以斷之也。

諭嘉言治周信川。年七十三歲。平素體堅。不覺其老。秋月病痢。久而不愈。至冬月成休息痢。晝夜十餘行。面目浮腫。肌膚晦黑。諭診其脈。沈數有力。謂曰。此陽邪陷入於陰之證也。當用逆流挽舟法。提其邪轉從表出。則趨下之勢止而病可愈。於是以人參敗毒散本方煎好。用濃被圍椅上坐定。置火其下。更以布條捲成鵝蛋狀。置椅褥上殿定肛門。使內气不得下走。方以前藥熱服。良久又進前藥。遂覺皮間津津微潤。再漑以滚湯。教令努力忍便。不得移身。如此約二時之久。病者心躁畏熱。忍不可忍。始令連被帶汗。臥於牀上。是晚止下痢二次。以後攺用補中益气湯。不旬日而全愈。

朱孔陽年二十五歲。形瘦。素安逸。夏月因構訟。奔走日中。致痢。晝夜一二百次。不能起牀。但飲水而不進食。其痛甚厲。肛門如火烙。揚手擲足。躁擾無柰。諭診其脈弦緊勁急。不爲指撓。謂曰。此證一團毒火。蘊結在腸胃之內。其勢如焚。救焚須在頃刻。若二三日外。腸胃朽腐矣。於是以大黃四兩。黃連﹑甘艸各二兩。入大沙鍋內煎。隨滚隨服。服下人事稍寧片刻。少頃。仍前躁擾。一晝夜服至二十餘次。大黃俱已煎化。黃連﹑甘艸俱煎至無汁。次日病者再求前藥。諭又診之。見脈勢和柔。知病可愈。但用急法。不用急藥。攺以生地﹑麥冬各四兩。另研生汁。而以花粉﹑丹皮﹑赤芍﹑甘艸各一兩。煎成和汁。大碗咽之。以其來勢暴烈。一身津液從之奔竭。待下痢止。然後生津養血。則枯槁一時難回。令脈勢旣減。則火邪俱退。不治痢而痢自止。豈可泥潤滯之藥而不急用乎。服後。痢漸止。粥飲漸進。調理旬餘。方能消穀。

陳汝明病痢。發熱如蒸。昏沈不食。重不可言。至第三日。危急將絕。乃詣嘉言。其脈數大空虛。尺脈倍加洪盛。諭曰。此兩病而湊於一時之證也。內有濕熱。與時令外熱相合。

欲成痢癥。尙不自覺。又犯房勞而爲驟寒所乘。以致發熱身重。不食昏沈。皆屬少陰腎經外感。少陰受邪。原要下利淸白。此因腸中濕熱已蒸成豬肝魚腦之形。故色𨿽變而下利則同也再用痢疾門藥一劑。卽刻不救矣。遂忙以麻黃附子細辛湯一劑。與之表散外邪。得汗後。

熱卽微減。再以附子理中湯。連進二劑。熱退身輕能食。攺用連理湯丸服。至旬日全安。

浦君藝病痢。初起表邪未散。誤用參﹑術固表。病反加重。乃頻進黃連﹑大黃。治經月餘。胃气不運。下痢一晝夜百餘行。一夕嘔出從前黃連藥汁三五碗。嘔至二三次後。胃與腸遂打爲一家。幽門蘭門。洞開無阻。不但粥飲直出。卽人參濃膏。才吞入喉。已從腸奔下。危急之至。乃以大劑四君子湯煎。調赤石脂﹑禹餘糧二末。連連與服。服後。其下痢之勢少衰。但腹中痛不可忍。君藝曰。前此下痢𨿽多。尙然不痛。服此藥而痛增。未可再服矣諭曰。此正所謂通則不痛。痛則不通之說也。不痛則危。痛則安。何樂而不痛耶。仍以前藥再進。俟勢已大減。才用四君子倍茯苓。十餘劑全安。

震按此四案議論方法。皆古人所未有。洵足超前絕後。然較之丹溪。猶有粗豪精細之別張路玉治春榜陳穎雍。暑月自都門歸。抵家卽患痢疾。半月以來。攻克不效。遂噤口。

粒米不入。且因在京久食煤火。肩背發毒。不赤不疼。陷伏不起。發呃神昏。勢日瀕危。內外醫科。互相推委。乃延石頑診之。六脈弦細欲絕。面有戴陽之色。所下瘀晦如爛魚腸腦。

證𨿽危殆。幸脈無旺气。气無喘促。體無躁擾。可進溫補。但得補而癰腫發。便可無虞。

遂疏保元湯。每服人參三錢。生二錢。甘艸﹑肉桂各一錢。伏龍肝湯代水煎服。一服粥飲稍進。二服後重稍輕。三服癰毒賁起。另延瘍科敷治其外。確守前方。又十餘服而安。前後未嘗更易一味也。

震考古人治痢方案。攻補溫涼。無法不備。玆選其認證明晰。用藥確當者。各備數則。

此條以痢兼瘍。又屬一局。故錄之。他如乳煎蓽茇﹑獨煉雄黃﹑鱉糖湯﹑人參樗皮散諸說。

昔日固爲奇方。今時未必效驗。故不采錄。

又閱儒門事親載一男子惡痢。痛不可忍。忽見水浸甜瓜。連皮食數枚。膿血皆已。而本艸卻有貧人多食甜瓜。深秋下痢難治之戒。可見下痢無正形。治痢亦無正形也。劉宗濃曰。

夏月食冰水瓜果太過。致令脾胃傷冷。血不行於四肢八脈。滲入腸胃間而下痢。是誠至言。

然其咎在太過耳。若偶食之。未必爲害。惟飽餐飯肉濃鮮之後。卽偶食亦不可。蓋凡空腹喫井水西瓜。頗能消滌無形之暑气。使從小便出。倘胃中先有食物塡實在內。而加以生冷。則脾不營運。必成積滯矣。予少年時。赴一友人招。其家長幼俱患痢疾。竊駭之。意此豈楊子建所謂疫毒痢耶。何獨疫於其家也。及設中飯。葷腥海鮮盛備。而以冷酒偏斟。獨予不飲。

反以爲怪。予曰。君家之所以致痢者。由於此也。盤中諸品。正藉極熱之好酒以疏通之。則胃气方暢。乃與冷酒爲伍。古語爲得冷則凝。如油粘碗。𨿽洗難脫。滯气泣血。痢能免乎。

其家豁然省悟攺焉。迄今二十餘年無痢疾。又有人曰。都中土著士民。夏月飯上置冰一片。

凡魚肉多懸井內。瓜果安放冰邊。卻不見其患痢。不知北方生長者。稟气剛濃。且食煤火之食。內有蘊熱。故爾相宜。若吳地人。斷不可效也。

孫見心治一人秋間下痢膿血。晝夜百餘次。裏急後重。前醫見脈歇止。謂因積滯所致。

用檳﹑朴﹑靑皮﹑枳殼﹑木香等。孫診之。脈洪弱而數。或一二至。或三四至。或五六至。

輒一止。曰。毒及少陰矣。當急顧其陽明。用生熟地各一兩。歸﹑芍﹑丹皮﹑黃連各三錢。

甘艸五分。羣疑陰藥太重。恐飽悶增劇。然服二帖。次數尙頻。急重已除。脈之洪數亦減。

至數相續。仍用前方。病去大半。又次日。去生地﹑黃連。加參﹑術﹑茯苓﹑山藥。飲食大進。午後弦脈亦減。而至數復有止狀。或駭曰。病退而脈復變。防其加重。孫曰。無妨也。

歇至者。卽古代結促之俗名耳。若沖气中絕。髒脈自見者危。今此證歇至。本以毒盛擁遏隧道。陰精不承。故一二至。或三四至。或五六至而至也。經曰。數動一代者。病在陽之脈也泄及便膿血。今予去陰藥之過甚。進陽藥太驟。中髒得補。則木土和而胃气安。故飲食進而毒尙未盡者。亦隨壯气而旺。故復有止狀也。於方中仍加生地﹑黃連。卽平矣。果驗。

震按此條與西昌治朱孔陽案相似。而此以生地換大黃。則因脈之促止。與弦動不爲指撓者。有別也。此從炙甘艸湯得之。然幸洪數而歇止。若細澀無神而歇止。斷不可治。亦必其人身不發熱。尙能飲食而腹痛者。觀案中云。飲食大進可見矣。總之。痢以能食爲吉。腹痛亦吉。不能食而不腹痛者大不吉。

﹝附﹞嘉善一嫗常便血。時發時止。至五旬外。夏月便鮮血。裏急後重。時或不禁。脈軟不數。用五苓建中轉甚。因向宜涼血藥。仍用四物加槐﹑楡﹑楂﹑曲。亦無效。葉天士先生以生蒼術﹑生濃朴﹑炒陳皮﹑炙甘艸﹑雞內金﹑砂仁殼﹑丁香柄丸服。全愈。又有一童子患久痢。葉亦用此方全愈。人不解其故。震讀徐春甫醫統。因見此方名醉鄕玉屑。治小兒食瓜果致痢久不愈者。乃服先生之典博也。至如臨證指南所載。都屬古人常用方法。惟以溫藥下之。乃江氏類案所未有。而附子﹑大黃爲君。參入苓﹑朴及艸果﹑益智﹑木香﹑大茴等。

諒系對證擇加。總不外舉散溫通之義。又有用大黃﹑芩﹑連﹑肉桂﹑丹皮﹑歸﹑芍者。是從芍藥湯化出。有用人參﹑芩﹑連﹑漧薑﹑生薑﹑枳實者。是從瀉心湯化出。以及二妙散加地楡﹑苓﹑瀉。白頭翁湯加黃芩﹑白芍。亦世俗所通曉。至如附子粳米湯﹑脾腎雙補丸﹑理陰煎﹑四神丸﹑桃花湯﹑餘糧丸。或養陰。或發表。均非創立。獨有腎气丸之炒焦。及姚頤眞之用大劑蓯蓉爲創立。但炒焦者不過熟地炭﹑桂﹑附炭之侶。蓯蓉配參﹑歸﹑姜﹑附。卽以溫藥下之。化爲溫藥滑之耳。然同溫藥則可。同陰藥則不可。予曾試之矣。其痢久傷腎。下焦沈墜。剛藥不效者。用人參﹑鹿茸﹑大茴﹑茯﹑菟﹑故紙。痢久傷陰。唇燥舌漧。胃气又弱。戒投陰膩柔藥者。用人參﹑炙艸﹑茯神﹑炒麥冬﹑炒白芍﹑炒烏梅肉。一系溫柔補固。

一系酸甘化陰。仍是率由舊章也。至謂治痢大法。無過通塞二義。乃先生略舉大端。比如讀云漢之詩。勿以辭害志可矣。

卷三

瘧痢

羅謙甫於至元己亥。治廉臺王千戶。年四十五。領兵鎭漣水。此地卑濕。因勞役過度。

飲食失節。至深秋。瘧痢並作。月餘不愈。飲食全減。形羸瘦。仲冬輿疾歸。羅診得脈弦而微如蛛絲。身體沈重。手足寒逆。時復麻木。皮膚痂疥如癘之狀。無力以動。心腹痞滿。嘔逆不止。此皆寒濕爲病。久淹。眞气衰弱。形气不足。病气亦不足。鍼經云。陰陽皆不足。

鍼所不爲。灸之則宜。內經曰。損者益之。勞者溫之。十劑曰。補可去弱。先以理中湯加附子。溫養脾胃。散寒濕。澀可去脫。養髒湯加附子。固腸胃。止瀉痢。仍灸諸穴以並除之。

經云。府會太倉。卽中脘也。先灸五七壯。以溫養脾胃之气。進美飲食。次灸气海百壯。生發元气以榮百脈。充實肌肉。復灸足三里。胃之合也。三七壯。引陽气下交陰分。亦助胃气後灸陽輔二七壯。接陽气。令足脛溫暖。散淸濕之邪。迨月餘。病气去。神完如初。

震按溫補固澀以治瘧痢虛證。其效猶遲。得諸灸法。參﹑附之力加倍矣。遇險病。宜宗滑伯仁治一婦。年五十餘。患瘧。寒熱湧嘔。中滿而痛。下利不食。殊困頓。醫藥不效伯仁診其脈。沈而遲。曰。是積暑與食。伏痰在中。當下之。或曰。人疲倦若是。且下利不食。焉可下。方擬進參﹑附。滑曰。脈𨿽沈遲。按之有力。𨿽利而後重下迫。不下則積不能去。病必不已。乃以消滯丸。微得通利。覺少快。明日再服之。宿積腸垢盡去。向午卽思食。旋以姜﹑橘﹑參﹑苓。淡滲和平飲子調之。旬餘乃復。

震按此條瘧痢兼嘔。竟以消導藥愈。較之專以發散藥愈者。可作兩大局。但須著眼中滿而痛。脈沈有力。知其病在裏不在表也。

南潯董宗伯。門下有馬廚者。七月初旬病。病二十餘日。愈劇。其證大發寒熱。寒至不憚入竈。熱至不憚下井。痢兼紅白。日夜八十餘行。腹痛惡心。神气倦甚。時孫東宿在宗伯家。問向來醫者言脈何如。有客曰脈不吉。下痢脈洪大者死。細微者生。今洪大。逆也。東宿曰。痢固忌洪大。寒熱亦非細微所宜。其中必有故。試往視之。見面色微紅。汗淋淋下。

因究病所由起。渠謂過客眾。廚門燥熱。食瓜果菱藕過多。晚又過飲禦內。而寢於樓檐之下次日卽寒熱腹痛。因而下痢。病情𨿽述。治法難諧。因沈思之。告宗伯曰。偶有一得。乃背水陣也。人參﹑白術﹑石膏﹑滑石各五錢。知母﹑炮姜各三錢。大附子﹑炙甘艸各二錢。

作一大劑煎之。服後倘得一睡。則陰陽始和。和則汗可斂。而寒熱嘔惡可止也。至夜。痢減其半。汗吐全無。脈亦斂矣。再用參﹑術﹑白芍﹑石膏﹑滑石各三錢。炮姜﹑肉桂﹑知母各二錢。炙甘艸﹑附子各一錢。服後瘧止。痢又減半。飲食漸進。神气漸轉。攺用酒炒白芍五錢。去石膏﹑附子。余藥各減一錢。三劑全愈。客問曰。公寒熱均投。此爲何證。而劑何名耶。東宿曰。此滑公所謂混沌湯也。經云。夏傷於暑。秋必瘧痢。白虎湯﹑益元散。皆解暑之劑。瓜果寒涼。傷其中气。酒後禦色。損其下元。故合附子理中湯溫中補下。若以寒熱均用爲疑。則仲景附子瀉心湯﹑大黃﹑芩﹑連與附子並用。此何說哉。蓋假對假。眞對眞也。

震按古方中寒熱並用者誠多。如仲景五瀉心湯﹑黃連湯﹑烏梅丸﹑麻黃升麻湯。爲後賢連理湯﹑左金丸諸方之祖。夷考其義。瀉心湯用芩﹑連之苦以瀉痞熱。姜﹑夏之辛以散結气卽寒因熱用也。黃連湯則以桂枝代柴胡。黃連代黃芩。漧薑代生薑。諭西昌所謂換小柴之和表裏者。爲通上下法也。烏梅丸則以厥陰一經。本陰標熱。故用姜﹑附之辛熱。佐連﹑柏之苦寒。柯韻伯引經文所謂伏其所主而先其所因也。麻黃升麻湯以知母﹑石膏。合麻﹑桂﹑漧薑。猶是越婢湯成例。其參入歸﹑芍﹑苓﹑術﹑天冬﹑玉竹。則因邪陷厥陰。寒郁熱伏。

又爲下藥重亡津液。故以辛溫升散其邪。必兼涼潤以制藥之燥。仲景諸方。精義入神。豈如混沌湯淸暑回陽一网兜乎。乃引附子瀉心湯爲證。不知大黃﹑芩﹑連。以麻沸湯浸。而附子別煮取汁。是重劑固陽爲君。略寓泄熱之意爲佐。法律固森然也。節庵祖之。制回陽返本湯以臘茶﹑黃連﹑地漿。作人參四逆之向導。方爲妥貼。柰何以參﹑術﹑桂﹑附﹑炮姜。與知母﹑石膏﹑滑石。雜然並進。譬之演劇者。合三班爲一班。將琵琶千金殺狗記一齊登場混演。有是理乎。再考仲景證象陽旦條。厥逆咽中幹兩脛拘急而譫語。亦是寒熱並現。乃先與桂枝加附子湯。增桂令汗出。𨿽陽明內結。譫語煩亂。更飲甘艸漧薑湯。俟陽回足熱。乃與芍藥甘艸湯以伸其腳。然後用承气湯以止其譫語。先後緩急之間。不爲病所惑。而次第合節方稱仙手。若使孫公當此。應將四方合而煎飲之。不反笑仲景之跋涉耶。然余之錄之者。

其書載其效如神。則亦姑存其說而已。

孫公原案又云。實者邪气實也。故以白虎湯﹑益元散應之。虛者正气虛也。故以理中湯應之。今考此方分兩。純是少陰經陰盛格陽治法。若果有暑邪。豈五錢之石膏﹑滑石。能與大劑參﹑術﹑姜﹑附並取其效哉。案載脈洪大。不載有力無力。亦不載口渴與否。舌胎及小便若何。何以放膽用溫補。若痢兼紅白。腹痛惡心。面紅汗多。寒熱大作諸證。確系暑邪爲病。溫補殊屬反背。若果能取效。則的系虛寒。其細微之知母﹑石膏。正如白通加人尿豬膽汁湯耳。不得牽扯暑邪二字以混之也。然病經二十餘日。虛寒證早已亡陽矣。能待孫公用藥又考虞天民治婦人疫病。以三方合爲一方。曰三合湯。不過於血藥中加寒下藥。卻是一路。與混沌湯風馬牛不相及也。混沌湯之名。出於白雲集。乃滑伯仁治陳伯英肺气焦滿。而告之曰。病由多愁善飲。且殫營慮。中積痰涎。外受風邪。發卽喘喝痰咳。不能自安。爲制淸肺泄滿降火潤燥苦辛之劑。服之旣安。眾詰出何方書。名何湯散。伯仁應之曰。是混沌湯然觀其制方之義。實非混沌。不似孫公之眞混沌也。

又治金達泉瘧兼痢。日夜四十餘度。小腹痛甚。每登廁。汗出如雨。下迫後重。小水澀痛。頭疼口渴。下午發熱。天明始退。左脈浮弦而數。右軟弱。中部稍滑。此內傷飲食。外感風邪所致。先與柴苓湯一劑。小便卽淸。不痛。瘧發時寒多熱少。晚與人參敗毒散。去羌獨。加葛根﹑防風﹑桂枝﹑白芍。次日頭痛痢疾俱減。夜才起三次。攺與補中益气湯加酒芩﹑桂枝﹑白芍。其夜瘧止。但微熱。再攺胃風湯。人參﹑白術﹑桂皮各二錢。白芍四錢。

酒炒芩連各一錢。當歸﹑茯苓﹑川芎佐之。炮姜﹑地楡爲使。服後寒熱殄迹。夜起一次是糞前方減去桂枝。再三劑而巾櫛出戶矣。

震按此案用方妥當出色。可以效法。若王金壇治邑令劉蓉川深秋患瘧而洞泄不止。欲先去其一爲快。乃用局方雙解飲子。一服而二病俱愈。更覺神妙。是得法於澹寮所謂用藥多一冷一熱半熟半生分利陰陽之義也。然竊思瘧痢並作。初起者專用發散如羌﹑防﹑柴﹑葛等。

佐以赤苓﹑神曲。見血痢參入歸身﹑川芎。右關脈大可加濃朴。使在腑之邪提並於經而外解最爲捷法。倘或不應。審其挾熱挾寒而用表裏分散之法。熱者去羌﹑防。加芩﹑連﹑香薷滑石。寒者去柴﹑葛。加桂枝﹑漧薑。若熱甚者多實證。風藥不宜矣。大柴胡湯加黃連﹑滑石。寒甚者多虛證。風藥當戒矣。眞武湯加桂枝﹑人參。此仍表裏雙解之法。至如人參敗毒散﹑補中益气湯。虛証之表藥也。理中湯﹑八味丸。虛証之裏藥也。表証之虛而挾熱者。

小柴胡湯。裏証之虛而挾熱者。連理湯。表証之虛而挾寒者。麻黃附子細辛湯。裏証之實而挾寒者。溫脾湯。以此諸法。將脈證配合審用。無不手到成功。如此條右脈弱爲虛。瘧發寒多熱少亦爲虛。故第二劑卽用人參。但汗出如雨。而於敗毒散去羌﹑獨。加桂枝﹑白芍是矣。又加葛根﹑防風。尙覺太過。

卷三

呃逆

壺仙翁治鄕進士許崇志病呃逆。醫以雄黃煙燻其鼻。倏然目暗。熱劇甚。翁診之曰。此由惱怒傷肝。肝气上逆而呃。經云。木郁達之。投以湧劑。更爲之疏肝平气。數服而愈。所以知崇志病者。其脈左關沈而弦。右寸微而數。沈弦爲郁。微數爲熱。郁不行。故指爲怒气朱丹溪治一女子。年逾笄。性躁味濃。暑月因大怒而呃逆。每作一聲。則舉身跳動。神昏。凡三五息一作。脈不可診。視其形气實。以人參蘆二兩煎飲。大吐頑痰數碗。大汗。昏又一老人。素濃味。有久喘病。作止不常。新秋患痢。食大減。數日呃作。脈豁大。朱以其形瘦可治。用參術湯下大補丸。至七日而安。

虞天民治一人傷寒。前醫以補藥治之而發呃逆。十日後。邀虞診之。其脈長而實大。此陽明內實。誤補所致。與大承气下之。熱退而呃止。

震按此條呃已十日。脈長實大。猶易辧也。前條之脈豁大。而用參﹑術。何又以黃柏佐之。豈因其形瘦素濃味爲有郁熱耶。至如女子因怒至呃。脈不可診。止憑形气之實以施治。

何不用他湧劑。而用參蘆至二兩。又豈因其脈未得。而用湧劑中之補劑。爲穩著耶。

又一人得傷寒證。七日熱退而呃大作。舉家彷徨。虞診其脈。皆沈細無力。人倦甚。

以補中益气湯大劑加姜﹑附。一日三帖。兼灸气海乳根。當日呃止。脈亦充而平安。

呂元膺治余姚州守郭文煜呃十餘日。醫以丁﹑附等療之。益甚。呂切其脈。陽明大而長右口之陽數而躁。乃曰。此由胃熱致呃。又以熱藥助其熱。誤矣。用竹茹湯。旋愈。

震按上條之宜用溫補及灸法。人所共能。次條之服熱藥而益甚。合以脈之長大數躁。宜用大劑白虎。有下證者。宜佐以承气。若竹茹湯。恐不濟事。

戴同父治一人。元气素虛。胃口有蓄血。每食椒姜熱湯。則呃一二聲。以人參﹑生白術各一兩。切片。用虫醉死絞漿制爲末。入漧漆灰七分。以米飲丸彈子大。早暮陳酒細嚼一震按此證較前諸證爲難辧。此方較前諸方爲更佳。

卷三

厥

丹溪治一婦。病不知人。稍蘇卽號叫數四而復昏。朱診之。肝脈弦數且滑。曰。此怒火所爲。蓋得之怒而飲酒也。詰之。以不得於夫。每夜必引滿自酌解其懷。朱治之以流痰降火之劑。而加香附以散肝分之郁。立愈。

戴原禮治方氏子婦。瘧後多汗。呼媵人易衣不至。怒形於色。遂昏厥若死狀。灌以蘇合香丸而蘇。自後聞人步之重。雞犬之聲。輒厥逆如初。原禮曰。脈虛甚。重取則散。是謂汗多亡陽。以參﹑日補之。其驚漸減。至浹旬而安。

汪石山治一人年逾七十。忽病瞀昧。但其目系漸急。卽合眼昏懵。如瞌睡者。頭面有觸。皆不避。少頃而蘇。問之。曰不知也。一日或發二三次。醫作風治。病轉劇。汪診其脈結止。蘇則如常。但浮虛耳。曰。此虛病也。蓋病發而脈結者。血少气劣耳。蘇則气血流通心志皆得所養。故脈又如常也。遂以十全大補湯去桂。加麥冬﹑陳皮而安。三子皆庠生。

時欲應試而懼。注曰。三年之內。可保無恙。越此非予之所知也。果驗。

江篁南治一婦。忽如人將冰水潑之。則手足厥冷。不知人。少頃發熱則漸省。一日二三次。江診六脈俱微。若有若無。欲絕非絕。此气虛極之證也。用人參三錢。陳皮一錢。枳殼二分。人參漸加。服至六兩。而愈。

孫東宿治徐中宇之婦。汗出如雨。昏昏憒憒。兩手無所著落。胸要人足之不少放。少放卽昏憒益甚。气促不能以息。少近風則嘔惡暈厥。與九龍鎭心丹一丸。服下卽稍定。少間則又發。始知胸喉中有物作梗而痛。湯水難入。卽藥僅能吞一口。多則弗能咽下。乃以蘇合香丸與之。暈厥尋止。心痛始萌。昨日六脈俱伏。今早六部俱見。惟左寸短澀。知其痛爲瘀血也。用延胡﹑桃仁﹑丹參﹑丹皮﹑靑皮﹑當歸﹑香附。其夜仍暈厥一次。由其痛極而然。

再與前方加烏梅﹑桂枝﹑赤芍﹑貝母﹑人參。而痛減大半。乃自云心虛有熱。頭眩。加山梔仁。居常多夢交之證。近更甚。以其心虛故也。人參﹑丹參﹑歸﹑芍﹑棗仁﹑酒連﹑香附﹑貝母﹑石斛。調理全安。

李士材治吳門周復庵。年近五旬。荒於酒色。忽然頭痛發熱。醫以羌活湯散之。汗出不止。昏暈不蘇。李灸關元十壯而醒。四君子加姜﹑桂。日服三劑。至三日少康。分晰家產。

勞而且怒。復發厥。李用好參一兩。熟附二錢。煨姜十片煎服。稍醒。但一轉側卽厥。一日之間。計厥七次。服參三兩。至明日。以羊肉羹糯米粥與之。尙厥二三次。至五日而厥定。

李曰。今𨿽痊。但元气虛極。非三載調攝。不能康也。兩月之間。服參四斤。三年之內。進劑六百帖。丸藥七十餘斤。方得步履如初。

諭嘉言治黃我兼令正。痰厥。頻發不痊。有欲用湧劑及下法者。諭曰。驚痰堵塞竅隧。

昏迷不過片向耳。設以湧藥投之。痰才一動。人卽暈去。探之指不能入。咽之气不能下。藥勢與病勢相扼。轉致連日不蘇。將若之何。丹溪云。懼吐者。宜消息下之。是或一道也。但竅隧之痰。豈能搜導下行。徒傷脾气。痰愈窒塞。此法亦不可用。今三部脈象虛軟無力。邪盛正衰。不易開散。用藥貴有節次矩。蓋驚痰之來始於肝膽。冬月木气歸根。不敢攻治。

但當理脾淸肺。使脾能健運。肺能肅降。痰乃下行耳。今四末腫麻。气壅已甚。須藥餌與飲食相參。白飯香蔬苦茗。便爲佳珍。不但濃味當禁。卽粥亦不宜食。以粥飲之。結爲痰飲。

易易耳。不但雜食當禁。卽飲食亦宜少減。以脾气不用以消穀。轉用之消痰。較藥力更捷耳其辛辣酒脯及煎爆日曝之物。俱能傷肺。並不宜食。根據此調理。至春月木旺。才用四君子湯加龍膽艸﹑蘆薈﹑代赭石﹑黃連﹑靑黛等藥。爲丸服之。痰迷之癥。果獲全瘳。後遂不發震按內經仲景所謂厥者。手足逆冷耳。故有寒厥熱厥之辧。今人所謂厥者。乃暈厥耳。

亦兼手足逆冷。而其重在神昏若死也。向來混於一處。最誤後學。今只選暈厥。不選厥逆。

庶幾頭緒稍淸。故丹溪案是怒厥也。又名肝厥。戴汪江三案是虛厥也。孫案是血厥也。又名薄厥。李案是虛厥之極。卽脫厥也。諭案是痰厥。亦兼怒厥。法已略備矣。

卷三

痙

張子和治一婦。年三十。病風搐目眩。角弓反張。數日不食。諸醫作驚風風癇治之。用南星﹑烏﹑附等不效。子和曰。諸風掉眩。皆屬肝木。曲直搖動。風之用也。陽主動。陰主靜。由火盛制金。金衰不能平木。肝木茂而自病故也。先湧風涎二三升。次以寒劑下十餘行又以鍼刺百會穴。出血二杯。立愈。

虞恆徳治一婦。年三十餘。身小形瘦。月經後。忽發痙口噤。手足攣縮。角弓反張。虞知其去血過多。風邪乘虛而入。用四物加羌﹑防﹑荊芥。少加附子行經。二帖病減半。六帖震按子和論痙。最爲妙解。而法惟汗下。終嫌粗厲。如丹溪治少年痘後發痙。腹痛冷汗痛定汗止。時止時作。脈弦緊而急。如眞弦狀。知其極勤苦。勞倦傷血。瘡後血愈虛。風寒乘虛而入。法當養血散風。以芎﹑歸﹑芍﹑靑皮﹑鉤藤﹑陳皮﹑本艸。再佐桂枝﹑黃連﹑木香。加紅花少許。此正治也。予鄕文選司莘之金公勞倦而傷寒發斑。斑出迎風遽陰。遂發痙。手足搐掉。不時跳躍。渾身震動。神欲暈去。予用牛蒡﹑天虫﹑土貝﹑荊﹑防﹑鉤藤。

不應。其脈細而弦勁帶數。乃用虎﹑膝﹑歸﹑芍﹑生地﹑鉤鉤﹑秦艽﹑荊芥﹑桑枝。痙跳減半。未能全愈。因思病屬厥陰。當寒熱並用。乃以桂枝﹑羚羊角爲君。仍佐血藥。加竹瀝﹑薑汁。一服而愈。此實效顰於丹溪。幸不至學步於邯鄲耳。

一人身熱至六七日。醫用地黃湯。遂致身體彊硬。六脈沈伏。目定口呆。气喘不能吸入周愼齋曰。此能呼不能吸。病在中焦實也。中焦實。脾不運耳。方用遠志﹑白茯神各一錢附子四分。去白廣皮六錢。磁石﹑蘇梗各一錢五分。沈香二分。一帖身和。六帖而安。蓋脾者爲胃行其津液者也。脾不運則胃陽不行於肌肉。肌肉無陽。所以彊耳。醒其脾。則胃陽通而身和矣。

震按此非痙證。因身體彊硬與痙相似。故附於此。觀其議論亦佳。然不能解其制方之義

卷三

疝

羅謙甫治趙運使夫人。年近六十。三月間。病臍腹冷痛。相引脇下。痛不可忍。反復悶亂。不得安臥。乃先灸中庭穴。在膻中下寸六分陷者中。任脈气所發。灸五壯或二七三七壯次以當歸四逆湯。歸尾七分。桂﹑附﹑茴香﹑柴胡各五分。芍藥四分。茯苓﹑延胡﹑川楝各三分。澤瀉一分。數服愈。

又治火兒赤憐歹疝气。臍腹陣痛。搐撮不可忍。腰曲不能伸。熱物熨之稍緩。脈得沈小而急。難經云。任之爲病。男子內結七疝。皆積寒於小腸間所致也。非大熱之劑。則不能愈遂以沈香﹑附子﹑川烏﹑炮姜﹑良姜﹑茴香﹑肉桂﹑吳茱萸各一兩。醋丸。米飲湯下。名沈香桂附丸。一日二服。又間以天臺烏藥散。每服一錢。熱酒泡生薑湯下。服此二藥。旬日滑伯仁治一婦。寒疝。自臍下上至心。皆脹滿攻痛。而脇疼尢甚。嘔吐煩懣。不進飲食脈兩手沈結不調。此由寒在下焦。宜亟攻其下。毋攻其上。爲灸章門气海中脘。服延胡﹑桂﹑椒。佐以茴﹑木諸香。茯苓﹑靑皮等。十日一服溫利丸藥。聚而散之也。果效。

震按首案𨿽云任脈爲病。然臍腹痛引脇下。實兼厥陰。其灸中庭穴以治任脈。當歸四逆湯則治肝病也。次案脈證俱寒。自當純用大熱之劑。但脈沈小而急。與沈微細軟不同。是寒實。非寒虛。妙在天臺烏藥散以逐其寒積也。只服一錢而送藥引子更佳。第三案痛且脹。

又沈結不調。亦是積寒實證。而不進飲食。元气亦虛。故灸法妙極。艾火能逐寒能壯气也。

佐以溫通藥。間以溫利藥。步伐整齊。洵爲必勝之師。所謂溫利丸藥。想卽天臺烏藥散。以方中木香﹑茴香﹑烏藥﹑良姜﹑靑皮各五錢。檳榔兩个。巴豆七十粒同川楝十个。以麩炒。

去豆用楝。取其性而棄其質。如用火攻仍不延燎也。

丹溪曰。余壯年啖柑橘過多。積成飲癖。在右肋下。因不復啖。一日。山行大勞。饑渴遇橘芋食之。橘動舊積。芋復滯气。實時右丸腫大。寒熱交作。因思脾肺皆主右。故積飲滯气下陷。太陰陽明之經筋俱傷。其邪從而入於囊中。著在睪丸而爲腫脹。戴人有言。病分上下治。同是木郁爲疝。在下則不可吐。必當從下引而竭之。然竊念病有不同。治可同乎。

今以饑勞傷脾。脾气下陷。必升舉之。則胃气不復下陷。積乃可行。若用藥下之。恐重陷胃气也。先服調胃藥一二帖。次早注神使气至下焦嘔逆而上。覺肋下積動到中焦。則吐而出之吐後腫減半。次早復吐。吐後和胃气。疏經絡。二三日愈。凡用此法治酒傷與飲水注右震按此條向因名醫類案脫落兩行。以致文理不貫。看不明白。今從原本全錄。始服其議有妙理。其法注神使气至下焦走肋下。較之子和用藥以吐者。險夷殊別矣。及讀景嶽全書。

記其尊人壽峯公吐法。每於五鼓睡醒時。徐徐咽气。因作噯以提之。气有不充。則咽气爲噯隨咽隨提。痰涎必隨气而至。吐後或至唇腫咽痛。但以涼水一二口漱咽解之。吐畢。早膳悉屏五味。但用淡粥一二碗。以養胃中淸气。自四旬之外。絕不用酒。每月行吐法二三次。

六旬之外。則一月或半月必吐一次。用此法四十餘年。愈老愈健。若遇疾病。無論表裏虛實絕不服藥。但一行吐法。無不卽日盡卻。壽至八旬之外。猶能登山。及燈下抄錄古書讀之不禁躍然。彼子和之獨聖茶調。遜此和平多矣。然竊思陽明胃脈。下行爲順。若吐則上逆頻吐理當損壽。何反益壽。殊未敢信。

一人病後飲水。病左丸痛甚。灸大惇。以摩腰膏摩囊上。上抵橫骨。炙溫帛覆之。痛卽止。一宿腫亦消。

震按此條無甚妙義。然其法頗佳。可以備用。

汪石山治一人。年二十餘。因水中久立過勞。病疝痛。痛時腹中有磊塊。起落如滚浪。

其痛尢甚。診之脈皆細弦而緩。按之似澀。曰。此血病也。考之方書。疝有七。皆不宜下。

所治多是溫散之藥。以气言也。玆宜變法治之。乃用小承气加桃仁下之。其痛如失。三日復作。比前加甚。脈之輕則弦大。重則散澀。思之莫得其說。問曾食何物。曰。食雞蛋二枚而已。曰。得之矣。令以指探吐。出令盡。痛解矣。

一兒六歲。陰囊脹大如盞。莖皮光腫如泡。一醫爲之滲濕行气。不效。汪診視。脈皆濡緩。曰。脈緩無力者。气虛也。經云。膀胱者。津液之府。气化則能出焉。气虛不足。無能運化而使之出矣。宜升陽補气可也。遂以補中益气湯。去當歸﹑柴胡。加茯苓﹑牛膝。二帖囊皺腫消。三帖全愈。

震按此二條乃憑脈斷病之正法。前案以弦澀斷爲瘀血。後案以濡緩斷爲气虛。應手取效皆得力於指下也。前案變溫散爲寒下。後案去歸﹑柴。加苓﹑膝。是其學問髙處。但前案三日復作。而歸咎於雞蛋二枚。恐未確也。其痛解之功。又在吐法耳。

祠部黃新陽公夙有脾泄。便血。腳痛。六脈滑數。曾用酒煮黃連爲君。佐以參﹑術等。

而泄血止。越年餘。患狐疝。晝出囊中。夜臥入腹。不時疼痛。吳心所投以虎潛丸﹑還少丹而愈。此始爲熱中。久爲寒中。藥物寒熱迥別而俱效。久病從虛治也。

震按葉先生云。子和法中。原有虎潛諸論。後醫棄置不用。今觀此案。後醫亦有用之者矣。惟是指南疝疾門集案甚少。而方法甚多。取材旣富。運用又巧。更不可及。余鄕萬楓江先生。乃蓮幕老名宿。年近七旬。忽患疝。自檢古方中三層茴香丸。恪遵其法服一月。而病全愈。以是知古方每有不可思議之妙。豈獨虎潛丸哉。

常州尹文輝。嗜火酒能五斤。五月間。入閩中。溪水驟漲。涉水至七里。覺腹痛甚。半月後。右丸腫大。漸如斗形。閩中醫者。與肝經之劑。乃溫熱之品。半載無功。歸而就商於李士材。李曰。嗜火酒則濕熱滿中。涉大水則濕寒外束。以胃苓湯加梔子﹑黃柏﹑枳殼﹑茴香。十劑而略減。卽以爲丸。服至十五斤。全安而不發。

震按此案若用三層茴香丸。必不妥。觀李公之講病。益信醫貴變通也。後案亦純正可法文學駱元賓。十年患疝。形容枯槁。士材視之。左脇有形。其大如臂。以熱手握之。瀝瀝有聲。甚至上攻於心。悶絕者久之。熱醋燻炙方蘇。曰。此經所謂厥疝也。用治疝當歸四逆湯。半月積形漸小。更以八味丸間服。半載不輟。積塊盡消而不復發矣。

盧不遠治陳孟杼之父。六月自山東邸中受寒起。尙淹淹未王也。至次年二月。忽小腹與腰急痛。卽令人緊挽外腎。稍松便欲死。盧曰。此小腸府病也。經云。小腸病者。腰脊控睪而痛。乃以羌活入太陽小腸。佐黃柏﹑茯苓﹑肉桂等。並刮委中穴。痛立止。但足軟。盧曰病因六月傷寒。太陽有所未盡。故入府而痛作。原以寒邪郁火。仍需夏時則火力全而血脈通。邪始去也。果至五月天熱。身發紫斑。有汗至足而始健。

震按此案引經以證病。並不牽彊。其用藥及刮法俱佳。至因足軟而溯病情之源流。眞大諭嘉言治封翁胡養衝少腹有疝。形如雞卵。數發以後。漸大而長。從少腹墜入睪囊甚易返位甚難。下體稍受微寒卽發。發時必俟塊中冷气漸轉暖熱。始得軟澑而縮入。否則如臥酒瓶於胯上。半在少腹。半在睪囊。堅硬如石。其气迸入前後腰臍各道筋中。同時俱脹。上攻入胃。大嘔大吐。上攻巓頂。戰栗畏寒。諭曰。是爲地气上攻。元會運世。論戌亥所以混茫者。由地气之混於天也。以大劑參﹑附﹑姜﹑桂。急驅陰气。呱呱有聲。從大孔而出。立時痊愈。後仍舉發。更醫服十全大補湯。二十餘劑不效。諭曰。凡孕婦病傷寒者。不得已而用麻﹑桂﹑硝黃等藥。但加入四物。則萬藥卽不能入胞而傷胎。豈欲除塊中之邪。反可用四物護之乎。卽四君亦元老之官。不可以理繁治劇。必須姜﹑桂﹑附子之猛。始克制伏陰邪。

但悍烈之性。似非居恆所宜服。發時服之。亦有口漧舌苦之患。而堅塊遠在少腹。又漫無平期。於此議治。當先以姜﹑桂﹑附子爲小丸。曝令幹堅。然後以參﹑術濃爲外廓。俾喉胃間知有參﹑術。不知有姜﹑桂﹑附子。遞送達於積塊之所。猛烈始露。庶幾堅者削。而窠囊可震按西昌此說。似是而非。外廓之藥。包其猛烈之藥。使不犯咽膈則可。若到胃中必須消化。方能以藥性達於病所。若使不化。則入腸瀉出矣。豈有到小腹胯間而後化之理哉。其說本於呂元膺紫雪裹理中丸法也。但彼以紫雪治喉中之熱。理中治中焦之寒。亦謂藥入中焦卽化耳。熱藥冷服。同此義也。白通湯加人尿豬膽汁。以其陰盛格陽。而用陰藥爲向導。豈可引作外廓之證哉。朱砂﹑靑黛爲衣。亦借其色爲心肝二經之向導。豈竟護送此藥到心肝哉故節刪其說而錄之。

卷三

气沖

汪石山治蕭師訓。年逾五十。形肥色紫。气從臍下逆衝而上。睡臥不安。飲食少。精神倦。汪診之。脈皆浮濡而緩。曰。气虛也。問曰。丹溪雲气從臍下起者。陰火也。何謂气虛汪曰。難執定論。丹溪又云。肥人气虛。脈緩亦气虛。今據形與脈。當作气虛論治。遂以參﹑爲君。白術﹑白芍爲臣。歸身﹑熟地爲佐。黃柏﹑甘﹑陳爲使。煎服十餘帖。稍安。

彼以胸膈不利。陳皮加作七分。气沖上。仍守前方。月餘而愈。

震按此條仍合丹溪二說同用之。非專主气虛也。惟汪公於濡緩脈。多以參﹑加麥冬﹑黃柏。不加附子。想系一生得手處。至如陳皮加作七分。气卽衝上。此尢气虛之顯然者。前方可操券取效也。竊憶生平治气沖證。用熟地﹑歸﹑杞﹑牛膝﹑紫石英﹑胡桃肉﹑坎气﹑靑鉛等藥而愈者。不計其數。又有用腎气丸而愈者。用大補陰丸﹑三才丸而愈者。總不出丹溪之訓。惟一陸姓書生。形瘦。飲食如常。別無他病。而气自臍下上衝。始僅抵胸。後漸至喉又漸達巓頂。又漸從腦後由督脈及夾脊兩傍而下。又漸至腿踝足心。仍入少腹。再復上衝其衝甚慢。約一年而上下周到。谷食降序。肌肉愈削。共兩年半而其人方死。凡溫涼補瀉靡藥不嘗。鍼灸祝由。無法不試。震固不能愈之。而就醫於吳門葉薛兩先生。亦無寸效。

此種病。恨不遇張戴人諭西昌周愼齋諸公。聽其議論以開茅塞也。又按魏志華佗傳。載一士大夫不快。佗曰。君病深。當破腹取。然君壽亦不過十年。病不能殺君。忍病十歲。壽俱當盡。不足故自刳裂。士大夫不耐痛癢。必欲除之。佗遂下手。所患尋瘥。十年竟死。震讀此益慨然於術之疏也。設華公遇此陸生。卽早知其十年後以气沖證壽當盡矣。何藥之能爲。

馬元儀治袁玉行。小腹厥气上衝。卽吐。得飲則吐愈甚。諸藥不效。馬診之。兩脈虛澀右尺獨見弦急。此下焦濁气上勝。則胸中陽气不布。故飲入於胃。上壅而不下達。宜通其地道。用調胃承气湯。下宿穢甚多。繼漸培中气而愈。

震按凡病皆有虛實。勿謂气沖證皆系陰虛气虛也。故選此條。別開一例。然必是暴病或便祕。乃從右尺脈印其機耳。昔年曾與杜良一先生治下焦腎虛。上焦气沖者。杜用六味地黃湯。合五磨飲子去木香。以汁和服而效。又一新翻式樣也。

卷三

眩暈

諭嘉言治吳添官生母。時多暴怒。以致經行復止。秋間漸覺气逆上厥。如畏舟船之狀。

動輒暈去。久久臥於牀中。時若天翻地覆。不能彊起。百般醫治不效。因用人參三五分。略寧片刻。最後日服五錢。家產費盡。病轉凶危。大熱引飲。腦間有如刀劈。食少瀉多。已治木。無他望矣。姑延諭診。諭曰。可治。凡人怒甚。則血菀於上。而气不返於下。名曰厥巓疾。厥者。逆也。气與血俱逆於髙巓。故動輒眩暈也。又以上盛下虛者。過在少陽。少陽者。足少陽膽也。膽之穴皆絡於腦。鬱怒之火。上攻於腦。得補而熾。其痛如劈。同爲厥巓之疾也。風火相煽。故振搖而熱蒸。木土相淩。故艱食而多瀉也。於是會內經鐵落鎭墜之意以代赭石﹑龍膽艸﹑蘆薈﹑黃連之屬。降其上逆之气。以蜀漆﹑丹皮﹑赤芍之屬。行其上菀之血。以牡蠣﹑龍骨﹑五味之屬。斂其浮游之神。最要在每劑藥中。生入豬膽汁二枚。

蓋以少陽熱熾。膽汁必幹。亟以同類之物濟之。資其持危扶顚之用。病者藥一入口。便若神返其捨。忘其苦口。連進十數劑。服豬膽二十餘枚。熱退身涼。飲食有加。便瀉自止。始能起牀行動數步。然尙覺身輕如葉。不能久支。諭恐藥味太苦。不宜多服。減去豬膽及蘆﹑龍等藥。加入當歸一錢。人參三分。姜﹑棗爲引。平調數日而全愈。

諭嘉言診金道賓之脈。左尺和平。右尺如控弦。如貫索。上衝甚銳。諭曰。是病枝葉未有害。本實已先撥。必得之醉而使內也。曰誠有之。但已絕欲二年。服人參斤許。迄今諸無所苦。惟閉目轉盼。則身非己有。恍若離魂者然。不識可治與否。諭曰。夫人生之陰陽。相抱而不脫。故陽欲上脫。陰下吸之則不脫。陰欲下脫。陽上吸之則不脫。惟大醉後大犯房勞五臟翻覆。百脈動搖。二气乘之脫離。有頃刻殞於女身者。病之得有今日。猶幸也。但眞陽不能潛藏。常欲飛騰泄越耳。治之之法有三。以澀固脫。以重鎭怯。以補理虛。更佐以介類沈重下伏之物。引之潛降。使眞陽復返其宅。凝然與眞陰相戀。再用大封大固之法。可以收功。經云。陽者親上者也。陰者親下者也。故凡上脫者。妄見妄聞。有如神靈。下脫者。

不見不聞。有如聾。上脫者。身輕快而汗多淋漓。下脫者。身重著而肉多靑紫。昔有新貴人。馬上揚揚得意。未及回寓。一笑而逝者。此上脫也。又有人寢而遭魘。身如被杖。九竅出血者。此下脫也。是病始於溺情。繼以縱欲。必須大奪其情。永積其精。再加千日之把特乃不爲倏然之上脫矣。

﹝附﹞一人忽覺自形作兩。並臥。不別眞假。不語。問亦無對。乃離魂也。用朱砂﹑人參﹑茯苓濃煎服。眞者气爽。假者卽化。

松陵貢士吳友良。年逾古稀。頭目眩暈。服補中益气湯。始用人參一錢。加至三錢。遂痞滿不食。坐不得臥。三晝夜喃喃不休。石頑往候。見其面赤。進退不常。左頰聶聶動。

診其六脈皆促。或七八至一歇。或三四至一歇。詢其平昔起居。云是知命之年。便絕欲自保飲啖自彊。此壯火爍陰。而兼肝風上擾之兆。與生料六味。除去茱萸。易入鉤藤。大劑煎服。是夜卽得酣寢。其後或加鱉甲。或加龍齒。或加棗仁。有時忘動怒火。達旦不寧。連宵不已。則以秋石湯送靈砂丹。應如桴鼓。盛夏酷暑。則以小劑生脈散代茶。後與六味全料。

調理至秋而安。

震按眩暈有實有虛。如壯盛人實痰實火脈滑大有力者。二陳﹑芩﹑梔。不惡心者。用酒制大黃二三錢。或加入。或爲末茶調下。如肥白人痰多气虛脈濡大或細軟者。六君加﹑附又內經謂諸風掉眩。皆屬肝木。故因於外風者。二陳加荊﹑防﹑鉤藤﹑天麻。因於內風者卽類中之漸。宜虎﹑膝﹑牡蠣﹑枸杞﹑首烏﹑桑葉﹑菊花﹑生地﹑人參。戴復庵曰。頭腦挾風。眩暈之甚。擡頭則屋轉。眼常黑花。如見有物飛動。或見物爲兩。宜大追風散。或祕旨正元散加鹿茸。不效。一味鹿茸。每服五錢。酒煎去渣。入麝少許。蓋鹿之陽气鐘於頭故以類相從也。此卽就風之一端而有虛實之分也。若在夏月有冒暑而眩暈者。又不得槪從風治。夫肝爲風木之髒。故內經以眩暈專責之肝。若腎水虧少。肝枯木動。復挾相火。上踞髙巓而眩暈者。近時最多。董載臣曰。婦人患此更多。宜逍遙散爲主。輕則合四物。重則合六味加黃連。極有效驗。他如晨暈屬陽虛。昏暈屬陰虛。亦辧証之大旨。未可據以爲準。今所選三案。原不越乎諸法。而議論卓犖。方藥巧妙。實能駕乎諸法。原本類案所載者不及也

卷四

虛損

羅謙甫治建康道周卿子。年二十三。至元戊寅春間。病發熱肌肉消瘦。四肢困倦。嗜臥盜汗。大便溏多。腸鳴。不思飲食。舌不知味。懶言。時來時去。約半載余。羅診脈浮數按之無力。正應浮脈歌云。髒中積冷營中熱。欲得生津要補虛。先灸中脘。乃胃之紀也。

使引淸气上行。肥腠理。又灸气海。使生發元气。滋榮百脈。長養肌肉。又灸三里。乃胃之合穴。亦助胃气。撤上熱使下於陰分。以甘寒之劑瀉火熱。佐以甘溫養其中气。又食粳米羊肉之類。固其胃气。戒以愼言語。節飲食。懲忿窒欲。病日減。數月後。气得平復。逮二年肥甚倍常。或曰。世醫治虛勞病。多用苦寒之劑。君用甘寒。羊肉助發熱。人皆忌之。而君反令食。何也。羅曰。內經云。火位之主。其瀉以甘。藏气法時論云。心苦緩。急食酸以收之。以甘瀉之。瀉熱補气。非甘寒不可。若以苦寒瀉其土。使脾土愈虛。火邪愈甚矣。

又云。形不足者。溫之以气。精不足者。補之以味。勞者溫之。損者益之。補可去弱。人參羊肉之類是也。人參能補气虛。羊肉能補血虛。食羊肉何疑耶。

震按羅公治總管史侯男便血。乃運使崔君長子心脾痛。皆灸此三穴。所講灸穴之義亦同想其以此取效多矣。柳公度言。予舊多病。常苦气短。因灸气海。气遂不促。自是每歲須一二次灸之。以气怯故也。合觀兩家之說。則虛損病用藥難效。莫如用灸。扁鵲新書載紹興間。有步卒王超。本太原人。後入重湖爲盜。年至九十。精彩腴潤。能日淫十女不衰。嶽陽民家多受其害。後被擒。臨刑。監官問曰。汝有異術。信乎。曰無也。惟火力耳。每夏秋之交。卽灼關元千炷。久久不畏寒暑。累日不饑。至今臍下一塊。如火之暖。豈不聞土成磚。

木成灰。千年不朽。皆火之力也。死後。刑官令剖其腹之暖處。得一塊非肉非骨。凝然如石卽艾火之效。故云。保命之法。灼艾第一。竊思灼艾而至千炷。惟能忍人之所不能忍。斯能爲人之所不能爲耳。亦殊難矣。

丹溪治一老人。七十九歲。頭目昏眩而重。手足無力。吐痰相續。左脈散大而緩。右脈緩大不及左。重按皆無力。飲食略減而微渴。大便四日始一行。醫投風藥。朱曰。若用風藥至春必死。此大虛證。宜大補之。以參﹑﹑歸﹑芍﹑白術﹑陳皮濃煎。下連柏丸三十粒服一年後。精力如丁年。連柏丸用薑汁炒。薑汁糊丸。

震按脈緩大。重按無力。參﹑﹑術是矣。連柏丸何耶。豈以其微渴大便四日一行耶。

或以脈緩大爲熱耶。

又治一人。肥大蒼濃。因濃味致消渴。投寒涼藥。愈後。喫黃雌雞滋補。約至千隻。患膈滿嘔吐。醫投丁﹑沈﹑附子之劑。百帖而愈。值大熱中。尙惡風。怕地气。乃堆糠鋪簟蔽風而處。動止呼吸言語皆不能。丹溪診之。脈四至。浮大而虛。此內有濕痰。以多服燥熱藥致气散血耗。當夏令。去當死。賴色蒼濃。胃气尙在。以參﹑﹑術熬膏。煎淡五味子湯入竹瀝調服。三日諸證悉除。令其絕肉味。月餘平復。因多啖雞卵。患胸腹膨脹。自用二陳湯加香附﹑白豆蔻。其滿頓除。乃令絕肉味。勿藥自安。

震按動止呼吸言語皆不能。其虛像尙易視。熱天畏風怕地气。脈又四至。人必仍視爲寒丹溪斷爲濕痰者。蓋推前因之食雞千隻膈滿嘔吐而悟之。至謂虛寒之象。以多服燥熱藥气散血耗所致。見識髙人百倍。用參﹑﹑術煎膏。與脈浮大而虛恰合。其消痰藥只用一味。妙絕。淡五味子湯送者。五味以收其气之散。淡則味薄。兼濡其血之耗也。且用於暑月爲更宜究因選藥。巧不可及。令絕肉味善後。尢佳。

吳球治一貴宦。年七十。少患虛損。好服補劑。一日事不遂意。頭目眩暈。精神短少。

遂告醫以居常多服人參。其效甚速。乃競用人參熟地湯藥。及固本丸並進。反加气急。吳診其脈大力薄。兼問病情。因得之曰。先生歸休意切。當道苦畱。抑鬱而致病耳。醫者不審同病異名同脈異經之說。气郁而槪行補藥。所以病日加也。宦者曰。斯言深中予病。竟用四七湯數劑寬快而愈。

震按此老原系虛證。後之加劇者。由於郁耳。用補而病轉增。自當尋其別因。只緣脈大力薄。仍屬虛脈。故須問而知之也。

虞恆徳治一人。年三十歲。三月間。房事後乘馬渡河。遇深淵沈沒。幸馬健無事。連濕衣行十五里抵家。次日憎寒壯熱。肢節煩疼。似瘧非瘧之狀。醫作虛證治而補气血。月餘不效。更醫作瘵治。用四物加知﹑柏﹑地骨皮之類。及大補陰丸倍加紫河車。服至九月。反加滿悶不食。顧乳嫗日飲乳汁四五杯。粒米不食。虞診視六脈皆洪緩。重按若牢。右手爲甚。

虞作濕郁治。用平胃散倍加蒼術﹑白術﹑苓﹑半﹑川芎﹑香附﹑木通﹑砂仁﹑羌﹑防。加姜煎服。黃昏一帖。一更時又一帖。至半夜。徧身發紅丹如癮疹。片時遂沒而大汗。卽食稀粥二碗。由是諸病皆減。能食。仍與前方服三帖。後以茯苓滲濕湯倍加白術。服二十帖而安。

震按溺水不換濕衣。又值遠途。次日卽病。何至遂以虛損治。蓋庸醫著眼在房事後耳。

延至半年。病勢益重。而其脈仍非虛損脈。故以濕郁治卽愈。合上二案並觀之。可見病因亦汪石山治一人。年逾三十。神色淸減。初以傷寒過汗。嗣後兩足時冷。身常惡寒。能食易饑。日見消瘦。頻頻夢遺。筋骨疼痛。久臥枕榻。醫用滋陰降火罔效。汪視左脈浮虛而緩右脈浮弦而緩。乃曰。足冷身寒。是陽虛之驗。又汗多亡陽。柰何以陰虛治。食則易饑者非陰虛火動也。蓋脾胃以气爲主。气屬陽。脾胃之陽已虛。又瀉以苦寒屬陰之藥。故陽愈虛而內空竭。須假穀气以扶助之。是以易饑而欲食。𨿽食亦不生肌肉也。經曰。飲食自倍。

腸胃乃傷。又曰。飲食不爲肌膚。其此之謂歟。夢遺亦非特陰虛。經曰。陽气者。精則養神柔則養筋。今養气虛不能養神。則夢寐弗寧而神弗藏於心。不能養筋。則筋骨疼痛而魂弗藏於肝。神魂失所。安得不遺乎。經曰。气固形實。陽虛則不能固。而精門失守。此遺之所以頻而不禁也。經曰。腎者胃之關也。今若助陽以使其固。養胃以守其關。何慮遺之不止。

乃以參﹑各二錢。白術一錢。甘艸五分。枳實﹑香附﹑山楂﹑韭子各五分。煎服半載。隨時令寒暄升降。而易其佐使。遂全安。

震按以上諸案。皆與今之所謂損怯者不同。故亦無用滋陰潤肺藥者。下條則全似今之損怯。而用藥卻平正可法。

又一人年逾三十。質弱而色蒼。初覺右耳時或冷气呵呵如箭出。越兩月餘。左耳气出如右。

早則聲啞。胸前有塊攢熱。晨後聲啞稍開。攢熱暫息。少間攢熱復爾。或嗽惡酸水。小溲頻赤。大便溏泄。𨿽睡熟。亦被嗽而寤。噦惡二三聲。胸腹作脹。頭腦昏痛不堪。時或發熱。

渾身疼痛。天明前證少息。惟攢熱勿休。且近來午後背甚覺寒。兩腿麻冷。用參二錢五分。

茯苓﹑門冬﹑白術各一錢。黃連﹑甘艸﹑枳實各五分。貝母﹑歸身各一錢。白芍八分。煎服江應宿治祁門人周三。年近三十。潮熱咳嗽咽啞。診之。六脈弦數。周故以酒豪。先年以醉後嘔血數升。遂咳不止。百治不應。肌食降序。煩躁喘滿。江與四物換生地。加貝母﹑丹皮﹑麥冬﹑五味﹑阿膠煎服。加蔗漿一小杯。薑汁少許。嗽漸止。食少。再加白術﹑茯苓人參。食漸進。夜噙太平丸。晨服六味合生脈。加枸杞爲丸。兩月嗽止。半年肥白如初。

震按此條純是今人治損怯法。兩月嗽止。半年全愈。亦頗有之。但不能盡如是耳。

李士材治福建何金陽令郎。患虛損夢遺盜汗。羸頓已極。檢其所服。以四物﹑知﹑柏爲主。芩﹑連﹑二冬爲加減。診其脈大而數。按之極軟。李曰。中气大寒。反爲藥苦矣。乃以歸脾湯。入肉桂一錢。人參五錢。當晚得熟寐。居十日而汗止精藏。更以還少丹兼進。補中益气間服。一月而瘥。

震按脈大而數。按之極軟。誠宜溫補矣。然用溫補。得數脈退則愈。數脈不退則仍不愈也。亦惟大而數。按之極軟。故可溫補。若細而數。按之極軟。死期已近。溫補何益也。

又治刑部主政唐名必。勞心太過。因食海鮮吐血。有痰。喉間如鯁。日晡煩熱。喜其六脈不數。惟左寸澀而細。右關大而軟。思慮傷心脾也。以歸脾湯大料。加丹皮﹑麥冬﹑生地二十劑而證減六七。兼服六味丸三月。遂不復發。

吳門張飲光發熱漧咳。呼吸喘急。服蘇子降气。不應。服八味丸。喘益急。迎士材視之兩頰俱赤。六脈數大。曰。此肺肝蘊熱也。以逍遙散用牡丹皮一兩。苡仁五錢。蘭葉三錢連進二劑而喘頓止。以地黃丸料用麥冬﹑五味煎膏。及龜膠爲丸。至十斤而康。

震按上條於左寸右關。得其病因。此條以服溫納不應。悟其病因。上條喜脈之不數。此條喜脈之數大。蓋二人俱系新病。一虛一實。尙易辧耳。

又曰。南都許輪所孫女。吐血痰嗽。六月診之。兩尺如爛綿。兩寸大而數。余謂金以火爲仇。肺不浮澀。反得洪大。賊脈見矣。秋令可憂。八月初五復診之。肺之洪者變爲細數。

腎之軟者變爲疾勁。余曰。歲在戊午。少陰司天。兩尺不應。今尺當不應而反大。寸當而反沈細。尺寸反者死。肺至懸絕。十二日死。計其期。當死於十六日。然能食者過期。況十六十七二日。皆金未遽絕也。十八日交寒露。又值火日。經曰。手太陰气絕。丙日篤。丁日死。言火日也。寅時乃气血注肺之時。不能注則絕。必死於十八日寅時矣。輪所以其能食未深信也。至十八。果未曉而終。

震按此眞入理深談。粗心者那得如是通盤打算。

侍禦馮五玉令愛。發熱咳嗽。已及半載。十月間。吐鮮血甚多。每日只食稀粥一盞。大肉消陷。大便溏泄。沈困著牀。脈來七至。李曰。法在不救。人所共知。若能惟餘是聽。不爲旁撓。可救十中之一。每帖用人參五錢。桂﹑附各一錢。﹑術三錢。歸﹑芍二錢。陳皮一錢。日投三帖。約進七十劑。及壯水丸三斤。而後起於牀。又三月而飲食如舊矣。

震按昔賢治虛勞。每以參﹑術﹑桂﹑附奏奇功。遂詆丹溪滋陰藥不可用。深斥苦寒之非此亦矯枉過正。余親見吐血能進人參者。日服二三錢。甚相安。不旋踵而血仍吐。益加參亦復吐。不半年死。又見以參湯送八味丸者。初若效。後則咽痛熱甚。不得不停矣。上條乃必死之證。而用參五錢。桂﹑附各一錢。日進三帖。殊難信。然能日進三帖。至七十劑。

孫東宿治張子心弱冠病瘵。其證咳嗽。下午熱從兩足心起。漸至頭面。夜半乃退。面色靑。形羸气促。交睫卽夢遺。奄奄一息。孫診其脈。左寸短弱。右關略弦。餘皆洪大。因許可治。病者曰。醫皆謂火起九泉者死。大肉盡削者死。咳嗽加汗者死。脈不爲汗衰者死。況當夏令。肺金將絕。先生獨言可治。何也。孫曰。證𨿽危。色聲脈三者尙有生意。兩顴不赤心火未焚也。聲音不啞。肺金未痿也。耳葉不焦。腎水未涸也。據面靑者憂疑不決。左寸短者心神不足。關略弦者謀爲不遂。必因志願髙而不稱其心。謀爲而不遂其欲。殆心病。非腎病也。經曰。色脈相得者生。故許可治。病者恍然曰。是矣。予因星士決上科必售。予仍落第。而同窗者中。故怏怏至此。今亦忘其病源矣。乃爲定方。以人參﹑棗仁﹑龍骨爲君。

丹參﹑石斛﹑貝母﹑麥冬﹑五味子爲臣。山梔﹑香附爲佐。二十帖而病起。丸方則人參﹑麥冬﹑五味﹑熟地﹑枸杞﹑龜板﹑茯苓。蜜丸。服三月而精神健。肌肉充矣。

震按此條辧證甚佳。所謂是心病非腎病者。亦緣脈洪大不細數耳。

東宿云。金良美年十八。患咳嗽吐紅。下午潮熱。夢遺。市醫進四物湯加二冬﹑知﹑柏等。治半年。反加左脇脹疼。不時側臥。聲音漸啞。飲食輒惡心。肌肉大削。六脈俱數。醫告技窮。因就予治。觀其面色白。又隱隱有淸气夾之。兩足痿弱無力。予曰。此證气虛血熱而肝脈甚弦。弦則木气太旺。脾土受虧。不能統血。始殆怒气所觸。繼爲寒涼之劑所傷。

以致飲食惡心。肌肉瘦削。書云。脾胃一虛。肺气先絕。以肺金不足。則肝木愈無所制。濁痰瘀血凝於肺竅。故咳嗽聲啞。滯於肝葉。故左脇不能貼席而臥。病勢危矣。喜在靑年。猶可措手。因急用人參二錢。鱉甲五錢。白術﹑白芍﹑陳皮﹑茯苓﹑通艸﹑貝母各一錢。甘艸丹皮各七分。桔梗五分。計三十帖而咳嗽潮熱俱減。聲音淸。左脇可臥。後以大造丸調理全安矣。因囑之曰。病愈𨿽可喜。而弦脈未退。切忌惱怒及勞心勞力之事。若勞怒相觸。

血來必不能禦也。此後精神日旺。肌體丰肥。六年無事。一日因結算勞心。加以大怒。則血如泉湧。頃刻盈盆。上唇黑腫。汗出淋漓。急請予診。脈亂無倫。渠語近侍欲大解。予曰。

此死徵也。陰陽乖離矣。卽辭出。未離門而气絕。

震按此條治法亦淺近。而講聲喑難側眠。頗有妙解。且愈已六年。因勞怒復發而死。可謂不善養生者之鑑戒。

周愼齋治一女。吐血發熱。熱甚而喘。用生脈散。熱更甚。脈或大或小。或緊或數。或浮或澀。攺變不常。知其脾陰虛而脈失信也。脈者血之府。脾統血。血枯故攺變不常耳。用保元湯。加北味﹑山藥﹑枸杞﹑白茯。人參重用至五錢。二帖效。二十帖愈。

震按脾陰虛而脈失信。亦爲脈之不常尋一別解耳。所難者吐血發熱且喘。服生脈散熱更甚。幾與張飲光之服八味而喘益急。貴宦之服參地固本丸而反加气急。病情相類矣。愼齋指爲脾血枯故脈攺變。乃不用補血而重用人參。其不因熱之更甚致疑生脈之誤。非識力兼到者僧愼柔云。丹徒王盛之。年三十餘。六脈俱九至。外證則咳嗽面赤。懶言怕鬧。時病已年半。從前苦寒之劑。不記數矣。此眞气已虛而脈數也。經云。數則元气虛。數則脾气虛。

又云。數則有熱而屬虛。是皆不足之證。六脈中獨脾腎二脈洪大。此金虛不能生腎水也。理宜補肺金。生腎水。水旺則制火。金旺則生水準木。木平則脾土盛。又生金矣。此正治也。

乃與約云。玆證服藥十四五帖。或二十帖外。當有汗出。此陽气升而經絡通矣。汗後卽當倦八九日。或半月。此邪退而正虛也。或十日半月。元气漸復。精神開爽。自後服溫補脾胃之劑。又當痰動血動。或發腫毒。或作瀉。此數者聽其自來。乃臟腑邪气欲出。發動流行之象也。倘不預言。恐變證多端。患者驚駭耳。因與以補脾生肺滋腎水之劑。五六帖數脈不減。

此眞元虛而燥也。卽以前劑去頭煎。服二煎三煎。不十劑而脈數退去。此時虛火一退。中气便寒。以六君子加姜﹑桂。五六帖脾气運動。痰飲便行。歸於腰脇。肝腎部分大痛。邪之所湊。其气必虛。益見肝腎虛矣。令外以鹽熨。內服二陳加桃仁﹑延胡﹑苡仁。二帖。大腸見痰血而痛止。復用六君加白芍﹑五味而愈。倘不預明此理。變出腰脇痛時。便沒主張矣。

震按愼柔所著五書。專治虛勞。其論有第二關第三關之說。其藥有去頭煎服二煎三煎之法。其辧陰陽寒熱與人不同。而專主於溫補。亦自成一家而已。觀此案卽可見其立異鳴髙也﹝附﹞葉天士治一人。年二十歲。夏月咳嗽。時帶血出。常發寒熱。飲食減。身漸瘦。

口不渴。行動時或僕地。有日輕。有日重。牙宣齦腫。晨起則血膠濃於齒齦上。脈細帶數。

羣以弱證治。二地二冬等滋陰藥。徧嘗不效。葉用蘆根﹑滑石﹑杏仁﹑苡仁﹑通艸﹑鉤藤﹑白豆蔻。囑云服二十帖。全愈矣。若不滿二十帖。後當瘧也。其人服十帖。已霍然。卽停藥十月中。果發瘧。仍服前藥而瘧愈。

震按此系伏暑似乎虛勞。故決以後當發瘧。設遇愼齋愼柔不知作何治法。

﹝附﹞天翁治黃公子癆病案。曰。大凡精血內奪爲虛。虛不能自復爲損。

但須分晰自上自下。從陰從陽。起見爲調理。是病始於飲酒勞心。營气先傷。心陽下澑。腎陰不主涵蓄。素多夢遺。上年夏月。先有泄瀉。繼發瘧。𨿽暑濕熱六淫相浸。然邪之所湊本气先虛。血附於絡。絡凡十五。絡傷血溢。莫能堵禦。皆是陽气動極無制。譬諸颶風波濤矣。陽和風熄。勢必漸緩。但旣去難追。所謂血脫益气。以無形能生有形也。必須靜形體寧神志。令陰平陽祕。以收全功。用藥亦本四時生气。間有客邪標恙。惟投輕劑一二卽止冬春兩季按法。入夏色脈頗安。然裏眞未復。長夏陽泄地升。深抱復發之憂。果以黴濕潮蒸。驟暖郁勃。遂令諸脈中之气皆泄。絡中之血大沸。一損再損。髒眞少藏。奇經八脈。乏气支持。衝任由前而升。咳逆烘熱。蹺維失護。督脈無權。炎日熾。脂液日消。急急固護大气以包舉。漸引漸收。冀其根蒂之把握。次則調和中土。以安谷知味。百日安靜。再爲斟酌。其淸涼治嗽。熱燥剛補。一槪屏棄。天暑。午後服生脈散。若便溏泄瀉。則停之。每服一丹丸。遺證。必用桑螵蛸散。若飲食不和。用異功散加炒黑神曲﹑炒黑麥芽。四君子湯兼參苓白術散間服。

震按先生此論。眞虛損病之上池水也。其方亦虛損病之返魂丹也。較夫專於滋陰專於補陽者。偏陂平正。奚啻霄壤。

諭嘉言治楊季登長女。病經閉年餘。發熱食少。肌削多汗。而成癆怯。醫見汗多。誤謂虛也。投以參﹑術轉劇。諭診時。見汗出如蒸籠气水。謂曰。此證可療處。全在有汗。蓋經血內閉。止有從皮毛間透出一路。以汗亦血也。設無汗而血不流。則皮毛漧槁而死矣。宜用極苦之藥。以斂其血入內。而下通於衝脈。則熱退經行而汗自止。非補藥所能效也。乃以龍薈丸日進三次。月餘。忽覺經血略至。汗熱稍輕。姑減前丸。只日進一次。又一月。經血大至。淋漓五日。而諸病全瘳。

震按此條見識最髙。用藥甚巧。然幸不咳嗽。想其飲食𨿽少。未必大減。故以苦寒取效但不知脈之數乎。大乎。有力乎。設脈象細數無力。兼見便溏食減。此方其可用乎。因思生平所見損怯證。大抵眞陰虧損居多。如此案之可用大料苦寒。及李士材治何姓男。馮姓女可用大劑熱補者殊少。卽臨證指南所載塡陰者有大半。以參合陰藥平補者亦相等。塡陰而入血肉有情之品。如河車膠﹑阿膠﹑龜鹿膠﹑海參﹑淡菜等膠。豬羊脊髓。牛腿骨髓。及秋石﹑血餘﹑乳粉﹑鹿鞭﹑鹿尾之類。皆竹破竹補法也。溫柔。如蓯蓉﹑枸杞﹑覆盆﹑麋鹿茸。涼潤。如生地﹑二冬﹑沙參﹑丹皮﹑女貞﹑梨膏﹑枇杷葉膏。亦皆人所能用。參合妥協卽可成方。然而得效者。恐亦矣。蓋陽虛易治。陰竭難醫。譬之盆花。泥幹根槁。日以一匙之水澆之。豈能望活。惟靈雨。庶可復生。夫雨從何來。惟地气上而爲云。斯天气降而爲雨。地天交泰。所以生長萬物。人身之地。脾胃是也。但得脾胃健旺。嗜食善化。則水谷之精華。上供於肺。可擬諸云。而肺以其精華下漑百脈。可擬諸雨。此𨿽老生常談。實系養陰要旨。而欲使脾胃之健旺。固首推人參。卻又非盡仗人參。此中之機緘。更一言難罄

卷四

癆瘵

本事方載宜和間。天慶觀法師。行考召法極精嚴。時一婦人。投狀求治病。師召祟至。

云非我爲禍。別是一鬼。亦因病患命衰爲祟耳。渠今已成形。在患人肺爲虫。食其肺系。故令吐血聲嘶。師掠之。此虫還有畏忌否。久而無語。再掠之。良久曰。惟畏獺爪屑爲末。以酒服之則去。患家如其言而愈。此予所目見也。獺爪者。與肘後方治鬼疰。用獺肝一具。陰榦杵末。服方寸匙。日三。同一義。

﹝附﹞愼柔治一女子。寒熱盜汗咳嗽。夢與鬼交。沈沈默默。不自知所苦。因反其唇。

視有白點。曰。此虫蝕肺也。急尋獺肝治之。不相信。果咯膿而歿。後聞其兄弟三人。皆夭於此證。大凡久嗽。當視其兩唇。若上唇有點。虫蝕上部。下唇有點。虫蝕下部。

袁州武節郎李應。有男女三人。長子買宅。久空。無人所居。入室。忽覺心動。背寒凜凜。遂成癆瘵之疾。垂殆。傳於次女。長子旣歿。女病尋亟。又傳於第三子。同一證候。應大懼。每日設面飯以齋雲水。冀遇異人。偶往開元寺。有一人衣俗士服。自稱貧道。呼應曰團練。聞宅上苦傳屍癆。貧道有一藥方奉傳。卽以授應。應畱之飯。辭。與之錢。不受。

制服之。大下。得虫七枚。色如紅肉。長約一寸。闊七八分。前銳後方。腹下近前有一口周身有足若魚骨。細如鍼。尖而曲。已死。以鐵箸札刺不能入。因取火焚之。病熱頓減。

後又服一劑。得小虫四枚。自是遂安。其藥用天靈蓋三錢。酥炙黃色。虎糞內骨一錢。人骨爲上。獸骨次之。殺虎大腸內取者亦可用。以靑蛇腦小豆許同酥塗炙。色轉爲度。如無靑蛇腦。只酥炙亦可。鱉甲極大者。酥炙黃色一兩。九肋者尢妙。安息香半兩。桃仁一个去皮尖以上俱爲末。另有靑蒿取近梢者四寸。細銼六兩。豉三百粒。蔥二十一个。東引桃李柳桑枝各七莖。粗如箸大。各長七寸細銼。楓葉二十一片。童便一升。水三升。煎至一升。去渣入前末藥。再煎至半升。亦去渣。另用檳榔一个。麝香一錢。俱爲細末。衝入。早晨溫服以被蓋出汗。恐汗內有細虫。以帛拭之。卽焚此帛。相次須瀉。必有虫下。如未死。以大火焚之。並棄長流水內。所用藥。切不能令病患知。日後亦然。十餘日後。气體復元。再進一服。根據前焚棄。至無虫而止。此藥如病者未亟。可以取安。如已亟。俟其垂死。則令次已傳染者服之。可杜後患也。

震按傳屍癆古有其名。今實未見。卽一家之內。父子兄弟遞以癆病死者。亦由其人稟賦虛弱。气血衰損而致。並非癆虫爲害也。徐氏醫統王氏準繩詳載之。並繪虫形。而愼柔五書更侈張其說。有五鳳丸﹑雷公丸﹑紫河車丸﹑天靈蓋散等方。及紙糊病患所住之屋。服侍者以安息香塗身。雄黃塗口耳目鼻等法。多屬附會。不可深泥也。此亦如稽神志載一家以癆死者數人。因取繼起之病者置棺中釘之。棄於水。期絕傳染之患。流至金山。有人聞棺中啼哭。開視之。見一女子猶活。因取置魚捨。多得鰻魚食之。病遂愈。爲漁人之妻焉。自此說出而世人競爲鰻能治癆。今亦何曾見其效耶。再丹方有石膏一味。或桃仁一味。神授散之川椒二斤。及童便酒煨豬腰子亦可。備臨證者之參考。俱難必其效也。惟朱丹溪治臨海劉兄久嗽吐紅。發熱消瘦。眾以爲瘵。百方不應。朱視之。脈弦數。日輕夜重。用倒倉法而愈。次年生子。此則聖於醫者矣。何必崔氏之灸四花穴及癸亥夜二更之灸腰眼哉。

孫東宿治程道吾令眷。夜爲夢魘所驚。時常暈厥。精神恍惚。一日三五發。咳嗽。面色靑。不思谷食。日惟啖牛肉脯數塊而已。時師屢治無功。吳渤海認爲寒痰作厥。投以附﹑桂而厥尢加。孫診之。左脈弦。右脈滑。兩寸稍短。道吾先令眷二。皆卒於瘵。知其爲傳屍瘵證也。不易治之。乃權以壯神補養之劑。消息調理。俟飲食進。胃气轉。始可用正治之法姑用參﹑苓﹑柏子仁﹑石菖蒲﹑遠志﹑丹參﹑當歸﹑石斛。以補養神气。加陳皮﹑貝母﹑甘艸﹑紫菀。化痰治嗽。服半月而無進退。乃制太上混元丹。用紫河車一具。辰砂﹑鱉甲﹑犀角各一兩。鹿角膠﹑紫石英﹑石斛各八錢。沈香﹑乳香﹑安息香﹑茯苓﹑紫菀﹑牛膝﹑人參各五錢。麝香五分。蜜丸赤豆大。每早晚。鹽湯或酒下三十六丸。又制霹靂出臘丹。用牛黃﹑狗寶﹑阿魏﹑安息各一錢。虎頭骨五錢。啄木鳥一隻。獺爪一枚。敗鼓心破皮三錢。麝香五分。天靈蓋一个。酥炙。煉蜜丸。雄黃三錢爲衣。每五更。空心。蔥白湯送下五分。三五日服一次。與太上渾元丹相兼服。才服半月。精神頓異。不似前時恍惚矣。但小腹左邊一點疼。前煎藥中。加白芍一錢。服之一月。精神大好。暈厥再不發矣。次年生一女。其宅瘵疾。從此亦不再傳。

震按此與袁州道士所授方更奇更好。蓋彼則專於殺虫。此則殺虫而兼穿經透絡搜邪補虛諭嘉言治楊季登次女。食減肌削多汗。診時見其筋掣肉顫。身倦气怯。乃曰。此大驚大虛之候。法宜溫補。並多加茯神﹑棗仁。然服十餘劑。全不對病。諭徘徊自訐曰。非外感也非內傷也。虛汗振掉不寧。能受補藥而病無增減。且閨中處子。並無家難。其神情渾似喪敗之餘。此曷故耶。忽而悟曰。此必邪祟之病也。診時問其面色。曰時赤時黃。問其兼證。

曰每晚睡去。口流白沫。戰栗而絕。以姜湯灌至良久方蘇。挑燈侍寢防之。亦不能止。因恐婿家傳聞。故不敢明告。諭曰。何不早言。卽可早愈。乃用犀角﹑羚羊角﹑龍齒﹑虎威骨牡蠣粉﹑鹿角霜﹑人參﹑黃等藥。合末。以羊肉半斤。煎取濃汁三盞。盡調其末。一次服之。果得安寢。竟不再發。相傳以爲神異。蓋祟附於身。與人之神气交持。亦逼處不安。無隙可出。故用諸多靈物之遺形。引以羊肉之膻。俾邪祟轉附骨角。移從大便而出。仿上古移精變气。祝繇遺事。而充其義耳。

震按此案箋方釋證。直造軒岐之堂。後案酌古斟今。足分和緩之坐。

又熊仲紓幼男。髫齡得一奇證。食飲如常。但脈細神呆。气奪色夭。仲紓問嘉言曰。此何病也。諭曰。病名。左傳所謂近女室晦。卽是此病。彼因近女。又遭室晦。故不可爲令郎受室晦之邪而未近女。是可爲也。卽前方少加牛黃丸服而安。

﹝附﹞黃師文治一婦人。臥病垂三年。狀若癆瘵。諸醫以虛損治不瘥。黃視之曰。此食陰物時遭驚也。問之。婦方省悟曰。曩者食米團時。忽人報吾夫墜水。由此一驚。病延至今不能愈。黃以靑木香丸。兼利下藥與之。須臾下一塊。抉之乃痰裹一米團耳。當時被驚。怏怏在下而不自覺也。自後安康無恙。

震按此不載脈。何從取法。況痰裹米團在腹。似當如痞塊狀。或痛。或脹。或攻衝。乃並不言及。將何所憑據而云然耶。想良工治病。亦如伯樂相馬得之於牝牡驪黃之外邪。

﹝附﹞無錫遊氏子。少年耽於酒色。旋得疾。久而弗愈。勢危甚。忽語其家人曰。常見兩女子。服飾華麗。其長才三四寸。每緣吾足而行。冉冉至腰而沒。家人以爲祟。一名醫至扣之。曰。此腎神也。腎气絕則神不守舍。故病者見之。

震按此可爲好淫者之戒。夫人生之來其原在腎。人病之來亦多在腎。腎者命之根也。柰何縱情欲之樂以取死亡之禍乎。

卷四

惡寒

丹溪治一壯年。惡寒。多服附子。病甚。脈弦而似緩。以江茶入薑汁﹑香油些少。吐痰一升。減綿衣大半。又與防風通聖散。去麻黃﹑硝﹑黃。加地黃。百帖而安。知其燥熱已多血傷亦深。須淡食以養胃。內觀以養神。則水可升。火可降。必多服補血涼血藥乃可。否則內外不靜。腎水不生。附毒必發。彼以爲迂。果疽發背死。

﹝附﹞一女子惡寒。丹溪用苦參﹑赤小豆各一錢。齏水探吐。後用川芎﹑蒼術﹑南星﹑黃芩。酒糊丸服。

又治一婦人。年五十餘。形瘦面黑。喜熱惡寒。六月。兩手脈沈而澀。重取似數。三黃丸下以姜湯。每三十粒。服三十次。微汗而安。

一老婦形肥肌濃。夏惡寒戰栗。喜啖熱。禦綿。多汗。已服附子三十餘。渾身癢甚。脈沈澀。重取稍大。知其熱甚而血虛也。以四物湯去芎。倍地黃。加白術﹑黃﹑炒黃柏﹑生甘艸﹑人參。每帖二兩重。方與一帖。腹大泄。目無視。口無言。知其病熱深而藥無反佐之過也。以前藥炒熱卽煎。蓋借火力爲向導。與一帖。利止。四帖精神回。十帖全愈。

一人形瘦色黑。素多酒不困。年半百。有別館。一日大惡寒。發戰。自言渴。卻不飲。脈大而弱。右關稍實。略數。重取則澀。此酒熱內郁。不得外泄。由表熱而下虛也。黃二兩漧葛一兩。煎飲之。大汗而愈。

滑伯仁治一人。七月。病發熱。或令服小柴胡湯。升發太過。多汗亡陽。惡寒甚。筋惕肉。視其脈。微欲絕。以眞武湯。七八服稍愈。服附子八枚。而痊。

戴原禮治朱仲文。長夏畏寒。身挾重纊。食飲必熱如火。方下咽。微溫卽嘔。他醫授以胡椒制硫。日令啖雞三。病愈亟。原禮曰。脈數而大。且不弱。劉守眞云。火極似水。此之謂矣。椒發陰經之火。雞能助痰。只以益其病耳。以大承气湯下之。晝夜行二十餘。頓減纊之半。復以黃連導痰湯加竹瀝。飲之竟瘳。

震按古云。傷寒則惡寒。又云。惡寒多屬陽虛衛弱。故參﹑附﹑﹑術是正藥。諸案或淸或下。或治痰。又古語所謂惡寒非寒也。要知丹溪原禮之防風通聖﹑四物﹑黃柏﹑大承气黃連導痰等方。皆因其人多服熱藥而病益甚。且脈不微弱也。此與東垣治目赤。煩渴引飲脈七八至。按之則散。爲無根之火。用姜﹑附﹑人參而愈者。假寒假熱。正可互參。至如南史載直閣將軍房伯玉。服五石散十許劑。更患冷疾。夏月常復衣。徐嗣伯診之曰。卿伏熱。

應須以水發之。非冬月不可。至十一月。寒甚。令二人挾捉伯玉。解衣坐石上。取冷水從頭澆之。彭彭有气。伯玉曰。熱不可忍。乞冷凍飲料。嗣伯以水與之。一飲一斗。遂瘥。此與華元化治一婦人長病經年。於十一月令坐石槽中。平且汲冷水灌之。云當滿百。至七八灌。戰欲死。灌者懼。欲止。華不可。至八十灌。熱气乃蒸出。百灌全。方令溫牀濃覆。汗浹出。敷以粉。而愈。二人治法相同。而華案不載惡寒。但云世謂寒熱注病。想如今之癆瘵。日發寒熱。所謂屍疰虫疰鬼疰等類耳。今人百治不效。若無華公法。安能起白骨而肉之耶。

李時珍曰。二人所病。皆伏火之證。素問所謂諸禁鼓栗。皆屬於火也。治法。火郁則發之。而二公乃於冬月平旦。澆以冷水者。冬至後陽气在內也。平且亦陽气方盛時也。折之以寒使熱。气郁遏至極。激發而汗解。乃物不極不反。是亦發之之意。素問所謂正者正治。反者反治。逆而從之。從而逆之。疏通道路。令气調和者也。春月則陽气已泄。夏秋則陰气在內。故必於十一月至後。乃可行之。二公之醫。可謂神矣。

震按醫理變化。眞無把鼻處。諸先哲每云閉藏之月不可發汗。而此則必於至後行之。何相反若是。要之善醫者。二說各有一定之理。不善醫者。二說均無恰合之病。此神與庸之不同也。

卷四

發熱

羅謙甫治王侍郎之婿。年二十五。十一月間。因勞役憂思煩惱。飲食失節而病。時發燥熱。困倦盜汗。濕透其衾。不思飲食。气不足以息。面色靑黃不澤。羅診其脈浮數而短澀。

兩寸極小。告之曰。此危證也。治𨿽粗安。至春必死。當令親家知之。夫人不以爲然。遂易醫。至正月。果躁熱而卒。異日侍郎謂羅曰。吾婿果如君言。願聞其理。羅曰。此非難知也內經曰。主勝逆。客勝從。天之道也。蓋時令爲客。人身爲主。冬三月人皆懼寒。獨渠躁熱盜汗。是令不固其陽。時不勝其熱。天地時令。尙不能制。藥何能爲。冬乃閉藏之月。陽气當伏於九泉之下。至春發爲雷。動爲風鼓拆萬物。此奉生之道也。如冬藏不固。則春生不茂。且有疫癘之災。故人身陰气。亦當伏潛於內。不敢妄擾。毋泄皮膚。使气亟奪。此冬藏之應也。令婿汗出於閉藏之月。腎水已涸。至春何以生木。陽气內絕。無所滋榮。不死何侍因嘆息而去。

震按此論可爲損怯病之秦鏡。何以類案不收。又羅君治韓子玉父。六十。病消渴。至冬添躁熱。須裸袒。以冰置胸腋乃快。其脈沈細而疾。羅亦曰。人身爲主。時令爲客。大寒之令。其熱更甚。經謂當所勝之令。而不能制。名曰眞彊。乃孤陽絕陰。必死之證也。與此條義同。

薛立齋治州同韓用之。年四十六。仲夏色欲過度。煩熱作渴。飲水不絕。小便淋澀。大便祕結。唾痰如湧。面目俱赤。滿舌生刺。兩唇燥裂。徧身發熱。或時如芒刺而無定處。兩足心如烙。以水折之作痛。脈洪而無倫。此腎陰虛陽無所附而發於外。非火也。蓋大熱而甚寒之不寒。是無水也。當峻補其陰。遂以加減八味丸料一斤。內肉桂一兩。以水頓煎六碗冰冷與飲。半向已飲大半。睡覺而食溫粥一碗。復睡至晚。又以前藥溫飲一碗。乃睡至曉食熱粥二碗。諸證悉退。翌日畏寒。足冷至膝。諸證仍至。或以爲傷寒。薛曰。非也。大寒而甚。熱之不熱。是無火也。陽气亦虛矣。急以八味一劑。服之稍緩。四劑諸證復退。大便至十三日不通。以豬膽導之。諸證復作。急用十全大補湯四劑。方應。

震按此條與傷寒門顧大有父七十九歲證脈頗同。而此不列之傷寒者。以所敍證。先述煩渴引飲。溺淋唾痰。面赤舌燥。而後繼之以徧身發熱云云。其情形殊不似傷寒之先發熱。而漸見煩渴溺淋舌燥也。顧姓證敍起卽首載頭痛發熱。細看自有分曉。立齋治法誠奇。然曰陰虛而用肉桂一兩。似難矜式。況前雲無水。以加減八味料一斤。所謂加減者不過去附子加五味耳。後云無火。以八味丸一劑。則較之前用一斤。桂一兩。僅得十分之一矣。何先後輕重如此耶。且存其說。質之髙明。

立齋又治府庠王以道。元气素弱。復以考試積勞。於冬月大發熱。淚出隨凝。目赤露胸气息沈沈欲絕。脈洪大鼓指。按之如無。舌漧如刺。此內眞寒而外假熱也。令服十全大補湯。囑曰。服此藥其脈當收斂爲善。少頃熟睡。覺而惡寒增衣。脈頓微細如絲。此虛寒之眞象也。以人參一兩。熟附三錢。水煎頓服而安。夜間脈復脫。乃以參二兩。熟附五錢。仍愈後以大劑參﹑術﹑歸身﹑炙艸等藥。調理而愈。

震按壯熱露胸。目赤淚凝。舌漧如刺。純是火象。惟气息沈沈欲絕。是虛像。脈洪大鼓指。按之如無。則可決其內虛寒而外假熱矣。服溫補藥後。脈當收斂爲善。此是格言。所當熟記。又立齋治七十九歲老人。於少外家入房後。頭痛發熱。見諸火象。脈洪大無倫。按之有力。較之此案證同脈異。更宜細參。

李時珍自記年二十時。因感冒。咳嗽旣久。且犯戒。遂病骨蒸發熱。膚如火燎。每日吐痰碗許。暑月煩渴。寢食幾發。六脈微洪。徧服柴胡﹑麥冬﹑荊瀝諸藥。月餘益劇。其尊君偶思李東垣治肺熱如火燎。煩躁引飲而晝盛者。气分熱也。宜一味黃芩湯。以瀉肺經气分之火。乃按方用片芩一兩。水煎頓服。次日身熱盡退。而痰嗽皆愈。藥中肯綮。如鼓應桴如此震按此案與立齋治法。有天淵之別。故病者如人面之不同。千態萬狀。無有定形。治病者能如以鏡照面。使隨其形而呈於鏡。則妍媸自別。不至誤認矣。

髙果哉治陳幾亭。病身熱。自卯辰以後。上半身熱。申酉時。中半身熱。亥子時。下半身熱。熱至足底更甚。周而復始。一日一夜。循環無間。服藥久而不效。展轉沈重。髙診之脈微無力。右尺脈伏而不起。因思尺脈沈伏者。腎虛也。日夜之熱。上下循環者。腎火之浮游也。至子時而足底大熱。則腎火之歸就於下也。若當歸下之時。而能攝住其性。不使上走。則熱自無矣。須效燒丹法治之。夫丹家用二个陽城罐。一盛水銀丹藥。塡塞其中。一則空而無物。以兩罐對合兩口。紮住。鹽泥封固。然後煉。其上之空罐。當燒紅時。必用濕紙搭於罐底。頻以冷水潤之。蓋下罐丹藥。爲火久逼。則漸漸望空罐中來矣。如升藥之望上而飛也。但水銀甚活。𨿽上入空罐。又能復入舊罐。必得涼冷之處。方能攝住其質。故用濕紙搭於罐底。丹必穩貼矣。今仿此法以制方。用童便炙龜板一兩。熟地﹑枸杞各七錢。

麥冬五錢。萸肉四錢。此五味皆補腎滋陰之藥。猶水銀與丹藥也。附子二錢。以從治而導火歸元。猶煉丹之火也。又用黃柏七錢以降其火。猶罐底之濕紙與水也。黃昏煎好。子時方服從前服藥。皆積於胸中而難下。服此藥。覺胸中易下。三劑而熱除病愈。

震按此案認爲腎虛火不歸原。大劑補腎。寒因熱用。與證極合。與脈似乎未合。然其講理取醫。眞堪貽後訓則。

孫東宿治徐三泉令郎。每下午發熱。直至天明。夜熱更甚。右脇脹痛。咳嗽弔疼。以瘧治罔效。延及二十餘日。熱不退。後醫謂爲虛熱。投以參﹑術。痛益增。孫診之。左弦大。

右滑大搏指。乃曰。內經云。左右者。陰陽之道路。據脈肝膽之火爲痰所凝。必勉彊作文。

過思不決。木火之性。不得通達。郁而致疼。夜甚者。肝邪實也。初治只當通調肝气。一劑可瘳。誤以爲瘧。燥動其火。補以參﹑術。閉塞其气。致汗不出而舌胎如沈香色。熱之極矣。

乃以小陷胸湯。用大栝蔞一兩。黃連三錢。半夏二錢。加前胡﹑靑皮各一錢。煎服。夜以當歸龍薈丸微下之。遂痛止熱退。兩帖全安。

潘見所一小價。年十六七。發熱於午後。醫者以爲陰虛。用滋陰降火藥。三十餘劑。熱益加。且腹中漸脹。面色靑白。仍以六味地黃湯加知﹑柏﹑麥冬﹑五味之類。又三十劑而腹大如斗。堅如石。飲食大減。發黃成穗。額亮口渴。兩腿大肉消盡。眼大面小。肌膚枯燥如松樹皮。奄奄一骷髏耳。孫東宿至。觀其目之神。尙五分存。乃曰。證非死候。爲用藥者誤耳。譬之樹木。若根本壞而枝葉枯焦。非力可生。今焦枯。乃斧斤傷其枝葉而根本仍在也。

設灌漑有方。猶可冀生。以神授丹。日用一丸。煮豬肉四兩飼之。十日腹軟其半。熱亦消其半。神色漸好。潘問此何證。孫曰。此疳積證也。誤認爲腎虛而用滋陰之藥。是以滯益滯。

腹焉得不大不堅。況此熱乃濕熱。由脾虛所致。補陰之劑皆濕類。熱得濕而益甚矣。蓋脾屬土。喜燥惡濕。今以大蘆薈丸﹑肥兒丸。調理一月。卽可全瘳。

震按發熱有兩大局。一系外因。內經所謂熱病者。皆傷寒之類也。一系內因。內經所謂陰虛則發熱也。然傷寒之類。已有風﹑暑﹑濕﹑濕熱﹑風濕﹑溫病﹑熱病﹑風溫﹑癉瘧﹑腳气十餘種分別。若內因。自陰虛之外。如勞倦內傷﹑陰盛格陽﹑气虛﹑血虛﹑火郁﹑陽郁﹑停食﹑傷酒﹑伏痰﹑積飲﹑瘀血﹑瘡瘍。頭緒不更多乎。得其因。又當分其經。而十二經之外。又有奇經。如陽維爲病發寒熱。此非可以瘧治者。故臨證貴乎細辧也。卽如孫東宿二案一系肝經郁火。一系疳積似癆。非具明眼。豈能奏功。

卷四

血證

東垣治一貧者。脾胃虛弱。气促。精神短少。衄血吐血。以麥門冬二分。人參﹑歸身各三分。黃﹑白芍﹑甘艸各一錢。五味五枚。作一服。水煎。稍熱服愈。繼而至冬。天寒居密室。臥大熱炕。而吐血數次。再求治。此久虛弱。外有寒形。而有火熱在內。上气不足。

陽气外虛。當補表之陽气。瀉裏之虛熱。夫冬寒衣薄。是重虛其陽。表有大寒。壅遏裏熱。

火邪不得舒伸。故血出於口。憶仲景傷寒論云。太陽傷寒。當以麻黃湯發汗而不與之。遂成衄。卻與麻黃湯立愈。此法相同。遂用之。以麻黃桂枝湯。人參益上焦元气而實其表。麥門冬保肺气。各三分。桂枝以補表虛。當歸身和血養血。各五分。麻黃去根節。去外寒。甘艸補脾胃之虛。黃實表益衛。白芍藥各一錢。五味三枚。安其肺气。臥時熱服。一服而愈。

震按此案認病制方。其義最精。藥之分兩甚輕者。因受病在衛在肺。皆系親上部位。經云。補上治上制以緩。緩則气味薄也。然系久虛之體。熱爲寒束。故用法若此。體不虛而熱爲寒束者。又當以麻杏甘膏湯。加血藥以治之。

丹溪治一壯年。患嗽而咯血。發熱肌瘦。醫用補藥數年而病甚。脈澀。此因好色而多怒精神耗少。又補塞藥多。榮衛不行。瘀血內積。肺气壅遏。不能下降。治肺壅。非吐不可精血耗。非補不可。惟倒倉法二者兼備。但使吐多於瀉耳。兼灸肺兪二穴。在三椎骨下橫過各一寸半。灸五次而愈。

震按肺兪灸法。今人頗用之。然效甚。倒倉法無敢用者。徳淸邑宰查公。諱克薩。吐血成癆。曾用之。亦無效。丹溪此案。以補藥數年。瘀血內積。尙非死證。故以二法奏功。

滑伯仁治一人。盛暑出門。途中吐血數口。亟還則吐甚。胸拒痛。體熱頭眩。病且殆。

或以爲勞心焦思所致。與茯苓補心湯。仁至。診其脈洪而滑。曰。是大醉飽。胃血壅遏。爲暑迫血上行。先與犀角地黃湯。繼以桃仁承气湯去瘀血宿積。後治暑卽安。

震按此條爲孫東宿二案之祖。可以並看。

陳斗嚴治薛上捨。髙沙人。素無恙。驟吐血半缶。陳診之曰。脈弦急。此薄厥也。病得之大怒。气逆。陰陽奔並。飲六郁湯而愈。

震按上條逐瘀淸暑。此條開郁。皆治暴病吐血法。類案原本載吳茭山治吐血不止。卽以吐出之血炒黑與服。亦是第一回

暴起吐血法。

薛立齋治一童子。年十四。發熱吐血。薛謂宜補中益气以滋化源。不信。用寒涼降火。

愈甚。始謂薛曰。童子未室。何腎虛之有。參補气。奚爲用之。薛曰。丹溪云。腎主閉藏肝主疏泄。二藏俱有相火。而其系上屬於心。心爲君火。爲物所感則易動。心動則相火翕然而隨。𨿽不交會。其精暗耗矣。又精血篇云。男子精未滿而禦女以通其精。則五臟有不滿之處。異日有難狀之疾。遂用補中益气及地黃丸而瘥。

汪石山治一人。形實而黑。病咳。痰少聲嘶。間或咯血。診之。右脈大無倫。時復促而中止。左比右略小而軟。亦時中止。曰。此脾肺腎三經之病也。蓋秋陽燥烈。熱則傷肺。加之以勞倦傷脾。脾爲肺母。母病而子失其所養。女色傷腎。腎爲肺子。子傷必盜母气以自奉而肺愈虛矣。法當從淸暑益气湯例而增減之。以人參二錢或三錢。白術﹑白芍﹑麥門冬﹑茯苓各一錢。生地﹑當歸身各八分。黃柏﹑知母﹑陳皮﹑神曲各七分。甘艸五分。煎服。月餘而安。

震按上條童年發熱吐血。此條咳嗽聲嘶咯血。皆用參﹑術合補陰藥而愈。觀二公之議論可悟失血之源頭。今人一味滋陰淸火。宜乎不效。

一人形瘦而蒼。年逾二十。忽病咳嗽咯血。兼吐黑痰。醫用參﹑術之劑。病愈甚。汪診之。兩手寸關浮軟。兩尺獨洪而滑。此腎虛火旺而然也。遂以四物湯加黃柏﹑知母﹑白術﹑陳皮﹑麥冬之類。治之月餘。尺脈稍平。腎熱亦減。根據前方再加人參一錢。兼服枳術丸加人參﹑山梔以助其脾。六味地黃丸加黃柏以滋其腎。半年而愈。

震按四物加知﹑柏合兩尺之洪滑。白術﹑麥冬合寸關之浮軟。妙極。至於前用參﹑術而病甚。後以尺脈稍平仍加人參。苟非石山之髙明。豈敢復蹈前轍。其收功於枳術丸加人參﹑山梔。及地黃丸加黃柏。尢見工巧。

一人年逾四十。面色蒼白。平素內外過勞。或爲食傷。則咯硬痰而帶血絲。因服寒涼淸肺藥消痰藥至五六十帖。聲漸不淸而至於啞。夜臥不寐。醒來口苦舌漧而常白胎。或時喉中覺痛。或胸膈痛。或噯气夜食難消。或手靠物久則麻。常畏寒。不怕熱。前有疝。後有內痔。遇勞則發。初診左脈沈弱而緩。右脈浮軟無力。續後三五日一診。心肺二脈浮虛。按不應指。或時脾脈輕按閣指。重按不足。又時或快或緩。或浮或沈。或大或小。變動無常。夫脈不常。血气虛也。譬之虛僞之人。朝更夕攺。全無定準。以脈參證。其虛無疑。虛屬气虛爲重也。蓋勞則气耗而肺傷。肺傷則聲啞。又勞則傷脾。脾傷則食易積。前疝後痔。遇勞而發者。皆因勞耗其气。气虛下陷。不能升降故也。且脾喜溫惡寒。而肺亦惡寒。故曰。形寒飲冷則傷肺。以已傷之脾肺。復傷於藥之寒涼。則聲安得不啞。舌安得不胎。胎者。仲景謂胃中有寒。丹田有熱也。夜不寐者。由子盜母气。心虛而神不安也。痰中血絲者。由脾傷不能裹血也。胸痛噯气者。气虛不能健運。故郁於中而噯气。或滯於上則胸痛也。遂用參﹑各四錢。麥冬﹑歸身﹑貝母各一錢。遠志﹑酸棗仁﹑牡丹皮﹑茯神各八分。石菖蒲﹑甘艸各五分。其他山楂﹑麥芽﹑杜仲。隨病出入。煎服年餘而復。益以寧志丸藥。前病漸愈矣。且此病屬於燥熱。故白術尙不敢用。況他燥劑乎。

一人年五十。形色蒼白。性急。語不合。則叫號气喘嘔吐。一日左乳下忽一點痛。後有過勞惱怒。腹中覺有穢气。衝上卽嗽。極吐。亦或漧咳無痰。甚則嘔血。時發時瘧。或以瘧治。

或從痰治。皆不效。汪診之。脈皆浮細。略弦而快。曰。此土虛木旺也。性急多怒。肝火時動。故左乳下痛者。肝气郁也。穢气沖者。肝火淩脾而逆上也。嘔血者。肝被火擾不能藏其血也。咳嗽者。金失所養。又受火克而然也。嘔吐者。脾虛不能運化。食郁爲痰也。寒熱者水火交戰也。玆宜泄肝木之實。補脾土之虛。淸肺金之燥。庶幾可安。以靑皮﹑山梔各七分。白芍﹑黃﹑麥冬各一錢。歸身﹑阿膠各七分。甘艸﹑五味各五分。白術一錢五分。人參三錢。煎服月餘。諸證悉平。

震按上條聲啞喉痛。口苦舌胎。而用參﹑各四錢。此條左乳下痛。穢气沖上卽嗽。而用人參三錢。﹑術次之。非石山豈能辧此。且上條脈軟無力。變動不常。尙可認爲气虛。

此條脈浮細弦數。不以滋腎淸肝。治更難及。

村莊一婦。年五十餘。久嗽咯膿血。日輕夜重。汪診之。脈皆細濡而滑。曰。此肺痿也平日所服人參淸肺飲﹑知母茯苓湯等劑。皆犯人參﹑半夏。一助肺中伏火。一燥肺之津液故病益加。乃以天麥門冬﹑阿膠﹑貝母爲君。知母﹑生地﹑紫菀﹑山梔爲臣。桑白皮﹑馬兜鈴爲佐。款冬花﹑歸身﹑甜葶藶﹑桔梗﹑甘艸爲使。五劑而安。

震按石山治血證。多用參﹑術。而此條及下條前半段治法。如出兩人。可見其原非執守一法。但下條用滋陰涼藥。竟得脈緩不數。殆有天幸焉。近來此種病極多。此種藥效者殊少一人形色蒼白。年三十餘。咳嗽咯血聲啞。夜熱自汗。汪診之。脈濡細而近快。曰。此得之色欲也。遂以四物加麥冬﹑紫菀﹑阿膠﹑黃柏﹑知母。三十餘帖。諸證悉減。又覺胸腹痞滿。惡心畏食。或時糞溏。診之脈皆緩弱。無復快矣。曰。今陰虛之病已退。再用甘溫養其脾胃。則病根去矣。遂以四君子湯加神曲﹑陳皮﹑麥冬。服十餘帖而安。

江篁南治其弟患嗽血。初一二劑用知﹑貝﹑二冬﹑歸﹑芍淸肺之劑。夜加脇疼。繼用人參一錢五分。脇疼減。後知參至二錢。左脈近大而快。右略斂。少帶弦而快。每嗽則有血。

大便溏。一日三更衣。以人參三錢。白術﹑紫菀各一錢五分。茯苓﹑白芍各一錢。甘艸九分牡丹皮八分。加茅根﹑小溲。脈弦快稍減。加黃二錢。百部六分。是日嗽止。血漸少。

旣而血亦止。然便溏。乃倍參﹑﹑術﹑山藥﹑陳皮﹑甘艸﹑苡仁﹑白芍等藥。兼與健脾丸而愈。

震按此案純仿石山治法。

孫東宿治臧六老。上吐血。下瀉血。胸膈背心皆脹。原從怒觸。又犬肉所傷。故發熱而渴。醫者用滋陰降火藥。胸背愈脹。血來更多。孫診之兩關俱洪滑有力。曰。此肝脾二經有餘證也。作陰虛治。左矣。陰虛者脈數無力。今之脈旣不同。午後潮熱。夜半而退。與今之晝夜常熱者。亦不同也。經云。怒傷肝。甚則嘔血並下泄。胸背脹痛。瘀血使然。脾爲犬肉所傷。故不能統血。誤用地黃﹑知﹑柏等劑。是以脾益傷。而上焦瘀血愈滯也。卽與山楂﹑香附﹑枳實。調气消導爲君。丹參﹑丹皮﹑桃仁﹑滑石﹑茅根。化瘀血爲臣。黃連﹑蘆根。

解犬肉之熱爲佐。四帖胸背寬。吐血止。惟腹中不舒。仍以前藥同保和丸與之。大下臭黑糞而全安。

族侄明之。作文過勞。痰火上逆。大吐痰沫。因而嘔血。一湧數碗。昏暈汗出。奄奄而臥。略不敢動。稍動卽嘔吐而血隨出。色鮮紅。飲食湯水皆不敢入。入卽吐而眩暈。血卽隨之。醫者皆曰。血如湧泉。體熱脈大。眩暈而藥食難入。似無佳兆。孫診之曰。無妨。凡看證要圓活。勿拘泥。經云。心主血。肝藏血。又云。怒則气上。又云。脈虛身熱。得之傷暑今左脈弦大。右脈虛大。是不獨作文勞心動火。且亦被怒傷肝。抑又爲暑所逼。以致木火上升。眩暈作吐。經云。諸風掉眩。皆屬於肝。諸嘔吐逆。皆屬於火。又諸動屬火。內爲木火上衝。外爲暑气所迫。故吐而汗多。血隨吐出也。先以白丸子三錢解其暑气。淸其痰飲。

抑其衝逆。則吐可止。吐止气平。血自歸經。服後果嗒然而睡。醒則吐止食進。眩暈尋已。

繼用滑石﹑香薷各三錢。黃連﹑扁豆各一錢五分。竹茹一錢。甘艸五分。四帖全安。

震按上條胸背皆脹。服陰藥脹更甚。合以兩關脈之洪滑有力。尙易辧其非陰虛。況惱怒食犬。亦可問而知之。此條因作文過勞。嘔血數碗。昏暈汗出。稍動卽吐。而血隨至。勢殊危矣。況右脈虛大。不認爲虛而認爲暑。竟合左脈之弦大。大劑淸暑淸汗。眞妙手也。

李士材曰。尙寶卿須日華。林下多郁。且有暴怒。吐血甚多。倦怠異常。余以六君子納參一兩。漧薑一錢。木香八分。四日而血止。後因怒。血復大作。余曰。先與平肝。繼當大補。然夏得秋脈。所謂早見非時之脈。當其時不能再見矣。果如期而歿。

震按吐血甚多。其因由於郁且怒。則肝脾受傷久矣。重用人參。佐辛熱以從治。可謂技進乎道者也。若解郁平肝。血豈能止。然血止後因怒復大作。更何法可治。其死無疑矣。

大宗伯董元宰有少外家。吐血蒸嗽。先用淸火。繼用補中。俱不見效。士材診之。曰。兩尺沈實。少腹按之必痛。詢之果然。此怒後蓄血。經年弗去。乃爲蒸熱。熱甚而吐血。陰傷之甚也。以四物湯加郁金﹑桃仁﹑穿山甲﹑大黃少許。下黑血升餘。少腹痛仍在。更以前藥加大黃三錢煎服。又下血黑塊如桃膠蜆肉者三四升。腹痛乃止。虛倦異常。與獨參湯飲之。三日而熱減六七。服十全大補湯百餘日而康。

震按兩尺沈實。決其少腹有瘀。因瘀而蒸熱。因蒸熱而吐血。蓋從脈象認得病根。故大下而病根去。去後峻補。不用養陰。更妙。

景嶽治倪孝廉。素以攻苦。思慮傷脾。時有嘔吐之證。過勞卽發。用理陰煎﹑溫胃飲之屬。

隨飲卽愈。一日於暑末時。因連日交際。致勞心脾。遂上爲吐血。下爲泄血。俱大如手片。

或紫或紅。甚多可畏。醫云。此因勞而火起心脾。兼之暑令。二火相濟。所以致此。與犀角地黃﹑童便﹑知母之屬。藥及兩劑。其吐愈甚。脈益緊數。困憊垂危。迨景嶽往視。情勢俱劇。乃以人參﹑熟地﹑漧薑﹑甘艸四味。大劑與之。初服毫不爲動。次服覺嘔惡少止。而脈中微有生意。乃復加附子﹑炮姜各二錢。人參﹑熟地各一兩。白術四錢。炙甘艸一錢。茯苓二錢。黃昏與服。竟得大睡。直至四鼓。復進之。而嘔止血亦止。又服此方數日。而健如故蓋此人以勞倦傷脾。脾胃陽虛。气有不攝。所以動血。時當二火。而證非二火。再用寒涼脾必敗而死矣。

震按此與生生子族侄之病病因同。現證及時令又同。而一用寒涼。一用溫補。水火之別皆得收功。自非神手不能。但孫脈左弦大右虛大。與緊脈不同。孫案未曾以藥嘗試。張案用寒涼而病益甚。亦有不同也。臨證者在乎細心體察也。

諭嘉言治一人。素有失血病。晨起陡暴一口。傾血一盆。喉間气壅。神思飄蕩。壯熱如蒸。

頸筋粗賁。診其脈尺中甚亂。曰。此昨晚大犯房勞也。因出驗血。色如太陽之紅。再之寢所謂曰。少陰之脈系舌本。少陰者腎也。今腎家之血。洶湧而出。舌本已硬。無法可救。不得已用丸藥一服。鎭安元气。若得气轉丹田。尙可緩圖。內濃煎人參湯。下黑錫丹三十粒。

喉間有聲。漸入少腹。頃之舌柔能言。但聲不出。急用潤下之劑以繼前藥。遂與阿膠一兩溶化。分三次熱服。半日服盡。身熱漸退。頸筋漸消。進粥。與補腎藥。多加秋石。服之遂愈。

震按參湯下黑錫丹以治吐血。可補古法所未備。然繼以阿膠而大效。再繼以秋石補腎藥而全愈。恐未必。

又治顧枚先。年二十餘歲。體肥嗜酒。孟夏患失血證。每晚去血一二盞。延至季夏。去血無算。然色不憔悴。身不消瘦。脈不洪盛。亦無寒熱。但苦上气喘促。夜多咳嗽。喉間窒塞。胸前緊逼。背後刺脹。躁急多怒。醫以人參﹑阿膠。治失血成法。用之月餘。逾增其勢更醫用滋陰膏子潤上。牛膝﹑黃柏導下。總不見效。及服酒研三七。則血止咳定。但未久血復至。咳復增。諭曰。是病爲飲醇傷胃。胃家多气多血。故內𨿽漸虧。而外猶未覺。揆其致此之繇。又必以醉飽入房而得之。蓋人身气動則血動。而媾精時之气。有乾坤鼓鑄之象其血大動。精者。血之所化也。灌輸原不止胃之一經。獨此一經所動之血。爲醉飽所阻。

不能與他經緝續於不息之途。是以開此脫血一實。今者竟成熟路矣。夫胃之脈從頭走足。本下行也。以嘔血之故。逆而上行。則呼吸必致喘急。胃之气。傳入大小腸膀胱等處。亦本下行也。以屢嘔之故。上逆而不下達。則胸腹必致痛悶。胃气上奔。嘔逆橫決。則胸中之气必亂。所以緊逼痛楚。甚至攻入於背。以背爲胸之府也。其心煩多怒者。以胃之上爲膈。內經所謂血迸於膈之上。气迸於膈之下。气血倒而使然。且胃之大絡。貫膈絡肺。其膈間緊逼肺間。气脹痰膠。何莫非胃病之所傳哉。當此長夏土旺。母邪盡傳於子。至三秋燥金司令。咳嗽喘滿之患必增。肺癰胃癰之變必來矣。今歲少陰司天。運气熱也。炎夏酷暑。時令熱也。

而與胃中積熱。合煽其虐。不治其熱。血必不止。惟遵內經熱淫血溢。治以鹹寒之旨。用元明粉化水煮黃柏。秋石化水煮知母。少加甘艸以調其苦。四劑而血止。惜病家不終其用。八月中。果生肺癰而死。

震按此案議病制方。絕人寰。豈西昌眞有隔垣之見如長桑元化哉。亦惟熟於內經。

而善於運用。則引集經義。證合病機。頭頭是道。無勉彊附會之陋矣。士材先生云。熟讀而精靈自啟。思深而神鬼可通。誠哉是言也。

周愼齋治陳姓人。年三十五歲。性嗜酒色。忽患吐血。一日三五次。不思飲食。每日食粥一碗。反飲滚酒數杯。次日淸晨再食粥。前粥盡行吐出。吐後反腹脹。時時作痛作酸。晝夜不眠。飲滚酒數杯略可。來日亦如此。近七月矣。醫人並無言及是積血者。俱言不可治。

周診之。六脈短數。曰。吐後宜寬反脹。飲滚酒略可。此積血之證也。蓋酒是邪陽。色亦邪陽。邪陽勝則正陽衰。又兼怒气傷肝。肝不納血。思慮傷脾。脾不統血。中气大虛。血不歸絡。積血中焦無疑。宜吐宜利。但脾胃大虛。不使陽气升發。陰寒何由而消。先用六君子湯白術以蒼術制之。加丁香溫胃。艸蔻治中脘痛。三十餘帖。再用良姜一兩。百年陳壁土四兩同煎。待土化切片。陳皮去白。艸蔻﹑人參﹑白術﹑茯苓﹑甘艸﹑胡椒﹑丁香各五錢。細辛四錢。共末。空心。淸鹽湯或酒送下二錢。此藥專在扶陽。積血因陰寒凝結。陽旺而陰自化。服藥後。血從下行者吉。乃血從上吐。約六七碗。胸中悶亂。手足逆冷。不省人事。急煎人參五錢。炮姜八分。遂靜定。後胸中悶亂。臍下火起而昏。用茯苓補心湯。一劑而安。

後用六味加人參﹑炮姜而痊。

震按此案認病有卓見。用藥有妙解。與諸吐血治法絕不相關。因在血止後。得吐反脹當治其脹耳。案中邪陽勝則正陽衰。至言也。凡人逞欲藉酒爲助。自覺陽彊可喜。不知仍靠命門眞陽作主。迨欲旣遂。而邪陽息。眞陽始寧。欲火頻起頻息。眞陽必漸用漸衰。或欲起而勿遂其欲。似與眞陽無損。然如燈火本明。而於燈下另添一火以逼之。此火漸旺。則燈火漸滅。理更可悟。故凡中年之後多病之人。必以閉關爲福。尢以泊然不起欲念爲大福也。

石頑治牙行陶震涵子。傷勞咳嗽。失血勢如泉湧。服生地汁墨汁不止。門人周子。用熱童便二升而止。石頑診其脈弦大而虛。自汗喘乏。至夜則煩擾不寧。與當歸補血湯。四帖而熱除。時覺左脇刺痛。按之漉漉有聲。此少年喜酒負气。嘗與人鬥狠所致。與澤術麋銜湯加生藕汁調服。大便卽下累累紫黑血塊。數日乃盡。後與四烏骨一茹爲末。分四服。入黃牝雞腹中煮啖。畱藥蜜丸。盡劑而血不復來矣。

震按自汗喘乏。脈弦大而虛。不混投地黃湯﹑生脈散。髙矣。用補血湯者。以其夜間煩擾不寧耳。至因脇痛想及斗狠。則此人形色必壯實。故消瘀不補益。最爲得法。

髙士宗曰。友孫子度侄女。適張氏。病半產。咳嗽吐血。脈數而澀。色白。胃滿脾泄。

醫用理气降火止血藥。益甚。予投理中湯加木香﹑當歸。倍用參﹑術而血止。繼用歸脾湯。

及加減八味飲子。諸證漸愈。時鼓峯適從湖上來。視之曰。大虛證得平至此。非參﹑術之力不能。今尙有微嗽。夜熱時作。急宜溫補以防將來。因定朝進加減八味丸。晡進加減歸脾湯未幾。遇粗工。詫曰。血病從火發。豈可用熱藥。遂更進淸肺涼血之劑。病者覺胃脘愈煩惋。飲食不進。而迫於外論。彊服之。逾月病大發。血至如湧。或紫或黑。或鮮紅。病者怨恨。復來招。予往視之。曰。敗矣。臟腑爲寒涼所逼。榮衛旣傷。水火俱竭。脈有出而無入病有進而無退。事不可爲也。未幾果歿。仁齋直指云。榮气虛散。血乃錯行。所謂陽虛陰必走也。曹氏必用方云。若服生地﹑藕汁﹑竹茹等藥。去生便遠。故古人誤解滋陰二字。便能殺人。況粗工並不識此。隨手撮藥。漫以淸火爲辭。不知此何火也。而可淸乎。所用藥味視之若甚平穩。詎知其入人腸胃。利如刀鋸。如此可畏哉。夫血脫益气。猶是粗淺之理。

此尙不知。而欲明夫气從何生。血從何化。不亦難乎。操刀使割。百無一生。有仁人之心者願於此姑少畱意也歟。

震按吐血一證。近日最多。有有因而患之者。亦有無因而患之者。外因六淫之邪。動血猶輕。內因酒色憂憤。動血爲重。及不內外因作勞舉重。忍饑疾行。皆使失血。然尙可求其因而治之。若與諸項並不相犯。無端而吐血。此則最重。內經謂地居太虛之中。大气舉之也大气偶泄。卽有地震山崩之患。而水不安瀾。或溢或竭。人身亦然。大气濃。足以包固。

縱犯三因。亦成他病。不至吐血。大气衰。不能擔護。如堤薄則水易漏。堤坍則水必決也。

世人只守血熱妄行一說。誤矣。請觀此案。可以猛省。但參﹑﹑術。亦有效有不效。蓋大气無形。與營气衛气宗气中气又不同。非艸木血肉之補所能補。曾見大啖肉飯。俄頃血一冒而死者。又見日日服參。而血仍頻發以死者。此皆惡疾。惟善養性修身。庶可挽回。內經云恬淡虛無。眞气從之。精神內守。病安從來。此無形之大藥也。予幼年鑿竅太早。犯褚氏之戒。十四五歲。卽患夢遺咯血。二十四歲更劇。咳痰必帶血。一月夢遺十餘次。遂咳嗽夜熱。喉癢火升。顴紅背痛。自分死矣。爾時上有垂白之髙堂。下無𦇤褓之童稚。於是憂病畏死。苦不可言。欲卻其畏死之念而末由也。父母見予形瘠。命媳分房別寢。並得復閱賢愚因緣。視身命如敝屣。而畏死之念渙然冰釋。淫欲之夢絕不復作矣。從此泰然自得。自無惱怒自不躁急。惟戒煙酒。畏色如蠍。二年而諸病瘳。三年而兒女育。敢不舉以告世。惟願患斯疾者。請嘗試之。

震又按繆仲淳治吐血三訣。舉世奉爲明訓。實未細繹其義。首條云。宜行血。不宜止血固是。然行血之藥。惟有大黃。所謂血以下行爲順也。又須看其血証之新久。與失血之多少而去取之。蓋宜下於妄行之初。不宜下於脫血之後也。今本文不注明行血者何藥。但云行血則血循經絡。致近日有多服山羊血而死者。安知不誤於此句。至如血來洶湧。必須止之。

古方花蕊石散﹑十灰散。及童便﹑墨汁等。皆欲其止也。止之後。或消或補。尙可緩商。任其吐而不思所以止之。何從求活。特是止血之法。貴於虛實寒熱辧得明。斯於補瀉溫淸拿得穩耳。本文云。止之則血凝。血凝則發熱惡食而病日痼。抑思今之吐血者。每多發熱惡食。

何嘗由於血凝耶。果系血凝。則仲景大黃虫丸尙可救之。只慮血去無算。陰虛則病。陰竭則死。無可柰何也。次條宜補肝不宜伐肝。注謂養肝則肝气平。而血有所歸。伐之則肝虛不能藏血。血愈不止。此說誠妙。然亦要看脈象若何。肝陰固宜養。肝陽亦宜制。設遇木火兩亢。血隨气逆者。則抑靑丸﹑龍膽瀉肝湯。醋制大黃﹑桃仁﹑枳殼﹑靑鉛﹑鐵銹水等。何嘗禁用。蓋得其道。則伐之卽所以補之。不得其道。而徒奉熟地﹑當歸﹑萸肉﹑枸杞等爲補肝之藥。則謬矣。末條宜降气。夫气有虛實。亦分寒熱。血証之气。虛者多。實者少。熱者多寒者少。惟恃彊善怒之人。肝气實而吐血。往往有之。抑肝淸肝。宜降气又宜降火矣。他如肺气虛而不降。則生脈散﹑觀音應夢散。中气虛而不降。則四君子﹑參橘煎。腎陽虛不能納气而不降。則八味丸﹑黑錫丹。腎陰虛不能納气而不降。則大補陰丸﹑三才封髓丹。必求其所以不降之故而治之。斯爲降。烏可恃韭汁﹑蘇子﹑番降香。爲下气藥耶。至不宜降火之句。醫中狡獪者。藉爲口實。輒稱吐血服生地﹑麥冬。必成癆病。隨將假阿膠售人以代二物不知世之一見血證。槪用生地﹑麥冬。誠應訶責。若將二物屏棄。豈非因噎廢食。況予生平所見。血溢上竅之人。合乎丹溪所謂陽盛陰虛有升無降者。十居八九。合乎仁齋所謂陽虛陰必走。及曹氏必用方之甘艸漧薑湯。趙氏絳雪丹書之桂附者。百中一二而已。惟虛而有火者。淸補並用。虛而無火者。气血兼補。或宜降火。或不宜降火。總無一定之法也。若謂服苦寒藥必死。則仲景金匱之瀉心湯。不幾爲罪之魁哉。

卷四

衄血

滑伯仁治一婦。體肥而气盛。自以無子。嘗多服暖宮藥。積久火盛。迫血上行爲衄。衄必數升餘。面赤。脈躁疾。神恍恍如癡。醫者猶以上盛下虛。丹劑鎭墜之。伯仁曰。經云。

上者下之。今血气俱盛。溢而上行。法當下導。柰何實實耶。卽與桃仁承气湯三四下。積瘀去。繼服旣濟湯。二十劑而愈。

項彥章治一婦。患衄三年許。醫以血得熱則淖溢。服瀉心涼血之劑。益困。衄才數滴。

輒昏。六脈微弱。寸爲甚。曰。肝藏血而心主之。今寸口脈微。知心虛也。心虛則不能司其血。故逆而妄行。法當養心。仍補脾。實其子。子實則心不虛矣。以琥珀諸補心藥。遂安。

許學士云。一人膏粱嗜飲。常病衄。醫曰。諸見血者爲熱。以淸涼飲子投之。卽止。越數日。其疾復作。醫又曰。藥不勝病故也。遂投黃連解毒湯。或止或作。易數醫。皆用寒苦之劑。俱欲勝其熱而已。飲食起居。浸不及初。肌寒而時躁。言語無聲。口气臭穢。惡吸冷風。其衄之餘波。則未絕也。或曰。諸見血者熱。衄﹑熱也。熱而寒之。理也。今不愈而反害之。何耶。內經曰。以平爲期。又言下工不可不愼也。彼惟知見血爲熱。而以苦寒攻之。

抑不知苦瀉土。土﹑脾胃也。脾胃人之所以爲本者。今火爲病而瀉其土。火未嘗除而土已病矣。土病則胃虛。虛則榮气不能滋榮百脈。元气不循天度。气隨陰化而無聲肌寒也。噫。粗工嘻嘻。以爲可治。熱病未已。寒病復起。此之謂也。

汪石山治一人。形魁偉。色黑善飲。年五十餘。病衄如注。喘嗽。喘不能伏枕。醫以四物湯加麥冬﹑阿膠﹑桑白皮﹑黃柏﹑知母進之。愈甚。診之脈大如指。脈訣云。鼻衄失血沈細宜。設見浮大卽傾危。據此。法不救。所幸者色黑耳。脈大非熱。乃肺气虛也。此金極似火之病。若補其肺气之虛。則火自退矣。醫用寒涼降火之劑。是不知亢則害。承乃制之旨。

遂用人參三錢。黃二錢。甘艸﹑白術﹑茯苓﹑陳皮﹑神曲﹑麥冬﹑歸身甘溫之藥進之。一帖病減。十帖病愈。

震按以上四案。首條是實熱。次條爲心脾兩虛。三條病因是熱。而過用苦寒。四條脈形是熱。而實由气虛。不同如此。臨證者可不細辧乎。

又一人形近肥而脆。年三十餘。內有寵妻。三月間。因勞感熱。鼻衄久而流涕不休。

鼻穢難近。漸至目昏耳重。食少體倦。醫用四物涼血。或用參補气。罔有效者。診之脈濡而滑。按皆無力。曰。病不起矣。初因水不制火。肺爲火擾。流涕不休。經云。肺熱甚則出涕是也。金體本燥。津液日泄。則燥者枯矣。久則頭面諸陽之液。因以走泄。經云。枯澀不能流通。逆於肉裏。乃生癰腫是也。月餘。面目耳旁。果作癰瘡而卒。後見流涕者數人。多不救。

震按流涕鼻穢。卽鼻淵之屬。何以斷其必死。要之脈濡滑而無力。昔賢謂滑脈類數。仲景所云數脈不時。則生惡瘡也。脈無力者。石山必用參﹑。今參﹑罔效。無路可尋矣。

況流涕不休。定然枯澀。故以營气不從。逆於肉裏。爲是病之指歸。魏注云。用滋水生肝養肺藥誠佳。然以治流涕不休者。恐亦難效。

朱聖卿鼻衄如崩。三日不止。較之向來所發之勢。最劇。服犀角﹑地黃﹑芩﹑連﹑知﹑柏﹑石膏﹑山梔之屬。轉盛。第四日。邀石頑診之。脈弦急。如循刀刃。此陰火上乘。載血於上。得寒涼之藥。轉傷胃中淸陽之气。所以脈變弦緊。與生料六味加五味子作湯。另用肉桂末三錢。飛羅麵糊。分三丸。用煎藥調下。甫入喉。其血頓止。少頃。口鼻去血塊數枚而愈。自此數年之患。絕不再發。

﹝附﹞一人衄血不已。醫皆以爲熱。沈宗常投以參附而愈。人駭問之。曰。脈小而衰。

非補之不可。

震按此二條相同。但微有不同者。一系溫補元气。一系導火歸元也。

﹝附﹞徐徳古治一人。患衄尢急。灸項後髮際兩筋間宛宛中三壯。立止。蓋血自此入腦注鼻中。常人以綿勒頸後。尙可止衄。此灸宜效。

震按是乃截其血之來路也。與濕紙搭囟門者同義。若邵村張教官衄。道人教以生藕一枝搗貼顱囟。再以海巴燒存性。吹鼻二三次。饒州民季七衄。醫用蘿卜汁和無灰酒飲之立止復發。用人中白新刮者。置瓦上焙漧。溫湯調下。又止。是皆偶合一時之病機。並非諸衄之定法。

卷四

下血

東垣治一人。宿有陽明血證。因五月大熱。喫杏。腸下血。喞遠散漫如篩。腰沈沈然腹中不和。血色黑紫。病名濕毒腸癖。陽明少陽經血證也。以芍藥一錢五分。升麻﹑羌活黃各一錢。生熟地黃﹑獨活﹑牡丹皮﹑炙甘艸﹑柴胡﹑防風各五分。歸身﹑葛根各三分桂少許。作二服。

震按腰沈沈然。腹中不和。濕也。血色紫黑。濕兼熱也。方中用風藥以勝濕。不用涼藥以淸熱者。欲其行春生升發之令。使血不下走。無取苦寒之降沈也。加桂少許。如風燻日暖不特血止。胃气亦旺矣。

羅謙甫治眞定總管史侯男。年四十餘。肢體本瘦弱。於至元辛巳。因秋收租。佃人致酒味酸。不欲飲。勉飲數杯。少時腹痛。次傳泄瀉無度。日十餘行。越旬。便後見血紅紫。腸鳴腹痛。醫曰。諸見血者爲熱。用芍藥柏皮丸治之。不愈。仍不欲食。食則嘔酸。形體愈瘦面色靑黃不澤。心下痞。惡冷物。口漧。時有煩躁。不得安臥。羅診之。脈弦細而微遲。

手足稍冷。內經曰。結陰者。便血一升。再結二升。三結三升。又云。邪在五臟。則陰脈不和。而血畱之。結陰之病。陰气內結。不得外行。無所稟。滲腸間。故便血也。以蒼術﹑升麻﹑熟附子各一錢。地楡七分。陳皮﹑濃朴﹑白術﹑漧薑﹑白茯苓﹑漧葛各五分。甘艸﹑益智仁﹑人參﹑當歸﹑神曲﹑炒白芍藥各三分。上十六味作一服。加姜﹑棗煎。溫服食前。名曰平胃地楡湯。此藥溫中散寒。除濕和胃。數服。病減大半。仍灸中脘三七壯。乃胃募穴。

引胃上升。滋榮百脈。次灸气海百餘壯。生發元气。灸則彊食羊肉。又以還少丹服之。則喜飲食。添肌肉。至春再灸三里二七壯。壯脾溫胃。生發元气。此穴乃胃之合穴也。攺服芳香之劑良愈。

震按此條證因易辧。脈又可憑。無甚疑難。妙在制方。升溫通補分量輕重合宜。的屬東垣髙弟。

丹溪治一老婦。性沈多怒。大便下血十餘年。食減形困。心搖動。或如煙燻。早起面微浮。血或暫止。則神思淸。忤意則復作。百法不治。脈左浮大虛甚。久取滯澀而不勻。右沈澀細弱。寸沈欲絕。此气郁生涎。涎郁胸中。心气不升。經脈壅遏不降。心血絕。不能自養故也。非開涎不足以行气。非气升則血不歸隧道。以壯脾藥爲君。二陳湯加紅花﹑升麻﹑歸身﹑酒黃連﹑靑皮﹑貝母﹑澤瀉﹑黃﹑酒芍藥。每帖加附子一片。煎服。四帖後血止。去附。加漧葛﹑丹皮﹑梔子。而煙燻除。乃去所加藥。再加砂仁﹑炒曲﹑熟地黃﹑木香。倍參﹑術。服半月愈。

震按此條脈證。似虛似實。非寒非熱。較之羅案。難辧多矣。及觀其講病源與用藥法。

及藥之輕重去取。俱有精義。又極平和。十年之病。半月而愈。仙乎仙乎。

虞恆徳治一男子。四十餘。素飲酒無度。得大便下血證。一日如廁二三次。每次便血一碗。以四物湯加條芩﹑防風﹑荊芥﹑白芷﹑槐花等藥。連日服之不效。後用橡斗燒灰二錢七分。調入前藥汁內服之。又灸脊中對臍一穴。血遂止。自是不發。

震按橡斗燒灰未爲巧。灸脊中對臍一穴殊巧。

一男子。每怒必便血。或吐血。卽服犀角地黃湯之類。薛立齋曰。當調理脾胃。彼不信。仍服之。日加倦怠。面色萎黃。又用四物﹑芩﹑連﹑丹皮之類。飲食少思。心煩熱渴。吐血如湧。竟至不起。此證久服寒涼損胃。必致誤人。其脾虛不能攝血。不用四君﹑芎﹑歸﹑補中益气之類。吾未見其生者。

一婦但怒必便血。寒熱口苦。或胸脇脹痛。或小腹痞悶。薛曰。此怒動肝火而侮土。用六君子加柴胡﹑山梔而愈。用補中益气﹑加味逍遙二藥。乃不復作。

震按此條。是吐血便血正理正法。

李士材治學憲黃貞父。患腸風。久用四物湯芩﹑連﹑槐花之屬。屢發不止。面色頗黃。

診其脈。惟脾部浮而緩。此土虛而風濕交乘也。遂用蒼術三錢。茯苓﹑人參﹑黃﹑升麻﹑柴胡﹑防風各一錢。四劑而血止。攺服十全大補湯。調養而愈。

震按此條。是從李羅二案參合爲治。

孫東宿治新市陳鹿塘。有腸風髒毒之證。大便燥結。數日不能一行。痛苦殊甚。百醫不效。其脈兩寸皆數。兩關皆弦而無力。兩尺洪滑而左尢甚。孫曰。東垣謂大腸喜淸而惡熱。

脾胃喜溫而惡寒。以胃屬土而大腸屬金也。今此乃胃寒腸熱之證。當以腸風髒毒之藥爲君主外以養血之劑裹之。使不傷胃气。蓋藥先入胃。而後傳入大腸。入胃時裹藥未化。及入大腸。則裹藥化而君藥始見。亦假途滅虢之策也。因以大黃酒浸九蒸九曬二兩。木耳二兩。槐花三兩。郁李仁﹑皂角子﹑象牙屑﹑條芩各一兩。血餘灰﹑升麻﹑荊芥各五錢。爲末。煉蜜丸。外以四物湯加蒲黃各一兩爲衣。空心午後。各以米湯下二錢。果血止而大便不燥。飲食日加矣。

震按裹藥法以治腸風便燥頗相宜。蓋裹藥曬使堅幹。誠可傳入大腸。非比走經絡及他臟腑。必由脾胃轉送也。

又治董宗伯公子龍山夫人。卽憲副茅鹿門公女。年三十五。病便血。日二三下。腹不疼醫治三年不效。孫診之。左脈沈澀。右脈漏出關外。診不應病。因血旣久下。且用補中益气湯加阿膠﹑地楡﹑側柏葉服八劑。血不下者半月。彼自喜病愈矣。偶因勞而血復下。又索煎藥。孫曰。夫人之病。必有瘀血積於經隧。前因右脈漏關難憑。故以升提兼補兼澀。以探虛實耳。今得病情。法當下而除其根也。龍山曰。三年間便血。𨿽一日二三下。而月汛之期不爽。每行且五日。何尙有瘀血停蓄耶。孫曰。此予因其日下月至。而知其必有瘀血停蓄也經云。不塞不流。不行不止。今之瘀。實由塞之行也。不可再澀。古人治痢。必先下之。

亦此意也。卽用桃仁承气湯加丹參﹑五靈脂﹑荷葉蒂。水煎夜服。五更下黑瘀血半桶。其日血竟不來。乃以理脾藥養之。過五日。復用下劑。又下黑瘀如前者半。乃以補中益气湯﹑參苓白術散。調理全愈。

震按便血日二三下。已三年之久。而敢用逐瘀下藥。非有確見。不可漫試。

周愼齋治一人。患腸風。血大下不止。頭暈倒地。三四年不愈。皆曰不可治。周診脈。

左手沈細。右手豁大。此因內傷寒涼太過。致陽不鼓。故右脈沈細。血不歸絡。火浮於中。

故尺脈豁大。用補中益气湯十帖。再用荊芥四兩。川烏一兩。醋麵糊丸。空心服愈。

震按此丸名烏荊丸。恰與髒連丸爲對待之方。一熱一寒。判如裘葛。用得其宜。神應無比。

﹝附﹞洛陽一女子。年十七。耽飲無度。多食魚蝦。蓄毒在髒。日夜二三十次。大便與膿血雜下。大腸肛門痛不堪任。醫以止血痢藥。不效。又以腸風藥。則益甚。蓋腸風有血無膿也。如此半年。气血漸弱。食漸減。肌肉漸消。稍服熱藥。則腹愈痛。血愈下。稍服涼藥則泄注气羸。粥食愈減。服溫平藥。則如不知。將期歲。醫告術窮。待斃而已。或教服人參樗皮散。謾試之。一服知。二服減。三服膿血皆定。不十服而愈。乃求其方。云治大腸風虛飲酒過度。挾熱下利膿血。疼痛。多日不瘥。樗根白皮﹑人參各二兩爲末。二錢匕。空心溫酒調下。不飲酒。以溫米飲下。忌油膩濕面靑菜果子甜物雞魚蒜等。

震按此方。治久病則可。治暴病則不可。以補澀之藥。恐畱痼病邪也。葉案有用餘糧石脂者。亦主固澀下煎。或佐以人參﹑木瓜﹑炒烏梅﹑炒粳米。取甘酸合固澀。使陽明主闔也或佐以萸肉﹑五味﹑黃柏﹑地楡。各炒成炭。取酸苦合固澀。可熄風堅陰也。皆從人參樗皮散化出。

﹝附﹞嘉興府尊王竺廬公祖辦事勤敏。凡案牘書稟。靡不親閱手裁。積勞而得便血證。

初用天王補心丹及玉女煎﹑知柏地黃丸等方。屢愈屢發。至丙申三月漸劇。食減面黃形瘦。

精神衰弱。無錫龔商年兄用補中益气湯。以醋炒升麻﹑歸身而血止。半月後。偶食靑菜腐湯血復下。龔謂寒濕傷脾。用蒼術理中湯。遂愈。十月中。值府考閱卷過勞。血又大發。龔診其脈。弦勁帶數。腹脹不思食。易怒。進加味逍遙散。不應。攺用桃花散﹑歸脾湯。轉加口漧咳嗽。佐以阿膠﹑熟地。又溏瀉腸鳴不食。困憊難支。值撫憲薦胡灝軒先生來。毅然曰歸脾須合右歸。重用人參則效。定方人參五錢。山藥三錢。枸杞﹑菟絲﹑棗仁各四錢。茯神﹑白芍﹑文蛤炒各錢半。炙艸﹑炮姜各七分。地楡炭八分。烏梅﹑大棗各二枚。一劑而血止。遞加﹑術﹑熟地。再去地楡﹑文蛤。佐以附子。而谷納漸增。病遂全愈。斯眞得力於景嶽者。

卷四

溺血

薛立齋治一婦人。小便血。因怒气寒熱。或頭痛。或脇脹。用加味逍遙散。諸證稍愈。

惟頭痛。此陽气虛。用補中益气加蔓荊子而痊。後鬱怒。小腹內痛。次日尿痛熱甚。仍用加味逍遙散加龍膽艸。並歸脾湯。將愈。因飲食所傷。血仍作。徹夜不寐。怔忡不寧。此膽血尙虛。用前湯而愈。

一婦人尿血。久用寒涼止血藥。面色萎黃。肢體倦怠。飲食不甘。晡熱作渴。三年矣。

此前藥復傷脾胃。元气下陷而不能攝血也。蓋病久鬱結傷脾。用補中益气以補元气。用歸脾湯以解脾郁。使血歸經。更用加味逍遙以調養肝血。不月。諸證漸愈。三月而痊。

震按內經謂胞移熱於膀胱則溺血。故溺血證屬熱者多。實熱則脈洪數有力。宜導赤散加梔﹑芩﹑淡竹葉﹑鮮小薊。調滑石末。衝生藕汁。虛熱則脈洪數無力。宜生地﹑歸﹑芍﹑梔芩﹑牛膝﹑麥冬﹑黃連等。調發灰。或茅根汁。若夏月有感暑熱者。六一散加黃連﹑生地若少年有血虛挾瘀者。阿膠﹑三七二味多服。若阻塞不通。並可加冬葵子﹑生蒲黃以化之若多怒人有肝家郁火者。龍膽瀉肝湯。甚則當歸龍薈丸。惟久而不止則爲虛。歸脾﹑補中益气酌用。或老年及久病患。始𨿽熱證。久變虛寒。並可用八味地黃丸﹑四味鹿茸丸等方。

然用至此種藥小愈仍復發者。多不救。予選二案。又恐人止狃於屬熱治法。故取立齋以療庸淺之通病。

卷四

汗

東垣治一人。二月天气。陰雨寒濕。又因飲食失節。勞役所傷。病解之後。汗出不止。

沾濡數日。惡寒。重添濃衣。心胸間時煩熱。頭目昏憒。上壅。食少減。此胃中陰火熾盛。

與天雨之濕气相合。濕熱太甚。則汗出不休。兼見風化也。以助東方甲乙之風藥以去其濕。

甘寒以瀉其熱。生芩﹑酒芩﹑人參﹑炙艸﹑羌﹑獨﹑﹑防﹑細辛﹑川芎﹑蔓荊子各三分。

黃﹑生甘艸﹑升﹑柴各五分。薄荷一分。煎服卽愈。

震按汗出不止。尙用諸般風藥。非東垣不能。故錄之以見病情之變化無窮。不專以斂澀爲止汗定法也。

愼齋治一人。自汗。足冷不能行動。尺脈沈大。此脾气下陷也。故肺失養而汗出。足乃脾腎經行之地。脾陽不舒。腎气亦郁。所以冷也。以啟脾養肺爲本。溫腎爲標。用參﹑﹑山藥。補脾陰固表扶肺。稍加桂溫之而愈。

震按自汗而足冷不能行動。顯系下焦虛寒矣。尺脈當沈細。何反沈大。粗工捨脈證書。

必將溫補肝腎而用熟地﹑枸杞﹑蓯蓉﹑鹿茸﹑桂﹑附等藥。繆工憑脈論證。或認下焦濕熱而用二妙散﹑防己﹑黃等方。俱與脾气下陷隔一層也。愼齋善用溫補。此案只稍加肉桂。亦以尺脈之沈大也。

張景嶽曰。余嘗治一衰翁。年逾七旬。陡患傷寒。初起卽用溫補調理。至十日之外。正气將復。忽爾作戰。自且至晨。不能得汗。寒栗危甚。告急於余。余用六味回陽飲。入人參一兩。姜﹑附各三錢。使之煎服。下咽少頃。卽大汗如浴。時將及午。而浸汗不收。身冷如脫。鼻息幾無。復以告余。余令以前藥復煎與之。告者曰。先服此藥。已大汗不堪。今又服此。尙堪再汗乎。余笑謂曰。此中有神。非爾所知也。急令再進。遂汗收神復。不旬日而起矣。嗚呼。發汗用此。而收汗復用此。無怪乎人之疑之也。而不知汗之出。與汗之收。皆元气爲之樞機耳。人能如闔辟之權。其放與收。有所以主之者。則無惑矣。

震按景嶽之言。的系醫宗三味。誠能悟此。則綫索在手。操縱咸宜矣。但所選三案。皆取髙超者以示模範。非全法也。如陽虛自汗。用參附﹑附﹑黃建中。陰虛盜汗。用當歸六黃湯﹑地黃湯。加白芍﹑牡蠣﹑浮小麥﹑糯稻根須。表虛。用玉屏風散。心虛。用歸脾湯肝火。用左金﹑白芍﹑龍﹑牡。胃火。用涼膈散﹑白虎湯。風勝。用桂枝湯。濕勝。用羌活勝濕湯。痰用導痰﹑溫膽。暑用淸暑益气。以及麻黃根﹑敗蒲扇﹑封臍藥﹑外撲法。法宜徧求。他如頭汗﹑陰汗﹑心窩汗﹑飲食汗。方各另采。總宜多閱諸書。固難備述是編。

卷五七情

喜

戴人曰。昔莊先生治一人。以喜樂之極而病者。莊切其脈。爲之失聲。佯曰。吾取藥去數日更不來。病者悲泣。辭其親友曰。吾不久矣。莊知其將愈。慰之。詰其故。莊引素問曰。懼勝喜。可謂得元關者也。然華元化以怒郡守而幾見殺。文摯以怒齊王而竟殺之。欲活他人。反戕厥躬。悲夫。

戴人路經古亳。逢一婦。病喜笑不止。已半年。眾醫治之術窮。戴人以滄鹽成塊者二兩余。火燒通赤。放冷研細。以河水一大碗。同煎三五沸。稍溫。與飲之。以釵探咽中。吐去熱痰五升。次服火劑。火主苦。解毒湯是也。不數日而笑定矣。內經曰。神有餘則笑不休。

所謂神者。心火是也。火得風而成焰。卽笑之象也。

卷五七情

怒

項關令之妻。病怒。不欲食。常好叫呼怒罵。欲殺左右。惡言不輟。眾醫處藥。半載無功。戴人視之曰。此難以藥治。乃使二娼。各塗丹粉。作伶人狀。其婦大笑。次日又令作角抵。又大笑。復於其旁。常以兩个能食之婦。誇其食美。此婦亦索其食一嘗之。不數日。怒減食增而瘥。

丹溪治一婦人。年十九歲。气實。多怒不發。忽一日大發叫而欲厥。蓋痰閉於上。火起於下。上衝故也。與香附末五錢。甘艸三錢。川芎七錢。童便﹑薑汁煎。又與靑黛﹑人中白香附末爲丸。稍愈。後大吐乃安。復以導痰湯加姜炒黃連﹑香附﹑生薑。下當歸龍薈丸。

卷五七情

憂

丹溪治陳狀元弟。因憂病咳唾血。面黧色。藥之十日不效。謂其兄曰。此病得之失志傷腎。必用喜解。乃可愈。卽求一足衣食之地處之。於是大喜。實時色退。不藥而愈。由是而言。治病必求其本。𨿽藥中其病。苟不察其得病之因。亦不能愈也。

徐書記有室女。病似勞。醫僧法靖診曰。二寸脈微伏。是憂思致病。請示病因。徐曰。

女子夢吞蛇。漸成此病。靖謂有蛇在腹。用藥專下小蛇。其疾遂愈。靖密言非蛇病也。因夢蛇過憂成疾。當治意而不治病耳。

卷五七情

思

一富家婦。傷思慮過甚。二年不寐。無藥可療。其夫求戴人診之。曰。兩手脈俱緩。此脾受之也。脾主思故也。乃與其夫以怒激之。多取其財。飲酒數日。不處一方而去。其婦大怒。汗出。是夜困眠。如此八九日不寤。自是食進。脈得其平。

一女新嫁後。其夫經商二年不歸。因不食。困臥如癡。無他病。多向裏牀坐。丹溪診之肝脈弦出寸口。曰。此思男子不得。气結於脾。藥難獨治。得喜可解。不然。令其怒。脾主思。過思則脾气結而不食。怒屬肝木。木能克土。怒則气升發而衝。開脾气矣。其父掌其面。呵責之。號泣大怒。至三時許。令慰解之。與藥一服。卽索粥食矣。朱曰。思气𨿽解必得喜。庶不再結。乃詐以夫有書。旦夕且歸。後三月。夫果歸而愈。

丹溪曰。一蜀僧出家時。其母在堂。及遊浙右。經七年。忽一日。念母之心甚切。欲歸無腰纏。徒爾朝夕西望而泣。以是得病。黃瘦倦怠。時僧年二十五歲。太無羅先生見之。令其隔壁泊宿。每日以牛肉豬肚甘肥等。煮糜爛與之。凡經半月餘。且時以慰諭之言勞之。又許鈔十錠作路費。曰不望報。但欲救汝之命耳。察其形稍蘇。脈稍充。與桃仁承气。一日三帖下之。皆是血塊痰積。方止。次日只與熟菜稀粥將息。又半月。其僧遂如故。又半月有餘。

與鈔十錠。遂行。

﹝附﹞有士人觀書忘食。一日有紫衣人立前曰。公不可久思。思則我死矣。問其何人曰。我。谷神也。於是絕思而食如故。

卷五七情

悲

一婦無故悲泣不止。或謂之有祟。祈禳請禱不應。許學士曰。金匱云。婦人髒燥。喜悲傷欲哭。象如神靈所作。數欠伸者。甘麥大棗湯主之。用其方十四帖而愈。蓋悲屬肺。經云在髒爲肺。在志爲悲。又曰。精气並於肺則悲是也。此方補脾而能治肺病者。虛則補母之義也。

息城司侯。聞父死於賊。乃大悲。哭罷。便覺心痛。日增不已。月餘成塊。狀若覆杯。

大痛不任。藥皆無功。乃求於戴人。戴人至。適巫者在其旁。乃學巫者。雜以狂言。以謔病者。至是大笑不忍。回面向壁。一二日。心下結硬皆散。所謂喜勝悲。內經自有此法也。

資生經曰。王執中母久病。忽泣涕不可禁。知是心病也。灸百會而愈。後遇憂愁淒愴者灸此穴。無不愈。

卷五七情

恐

髙逢辰表侄。嘗遊惠山。暮歸。遇一巨神臥寺門。恐懼奔避。自是便溺日五六十次。周恭曰。驚則心無所倚。恐則傷腎。是爲水火不交。二髒俱病。故其所合之府受盛失職。州都不禁矣。

震按此證當死。或用參﹑溫補之藥以圖僥幸。

卷五七情

驚

衛徳新之妻。旅中宿於樓上。夜值盜劫燒捨。驚墜狀下。自後每聞有響。則驚倒不知人家人輩躡足而行。莫敢冒觸以聲。歲餘不痊。醫作心病治之。人參珍珠及定志丸。皆無效戴人見而斷之曰。驚者爲陽。從外入也。恐者爲陰。從內出也。驚者。爲自不知故也。恐者。自知也。足少陽膽經屬木。膽者。敢也。驚怕則膽傷矣。乃命二侍女執其兩手於髙椅之上。當面前下。置一小幾。戴人曰。娘子當視此。一木猛擊之。其婦大驚。戴人曰。我以木擊幾。何必驚乎。伺少定擊之。驚少緩。又斯須。連擊三五次。又以杖擊門。又暗使人擊背後之窗。徐徐驚定而笑。曰。是何治法。戴人曰。內經云。驚者平之。平者常也。平常見之必無驚。是夜使人擊其門窗。自夕達曙。寢息如故。夫驚者神上越也。從下擊幾。使之下視。所以收神也。從此遂愈。

王中陽治江東富商。自奉頗濃。忽患心驚。如畏人捕之。聞脂粉气卽遺泄。晝夜坐臥。

常欲人擁護方安。甫交睫。卽陽動精滑。徧身紅暈紫斑。兩腿連足浸淫濕爛。膿下不絕。飲食倍常。酬應不倦。累醫不效。王診得六脈俱長。三部九候往來有力。兩手寸尺特盛。猝難斷證。因問之。商告曰。某但覺虛弱無力。多驚悸。及苦於下元不固。兩腿風瘡。

侍奉皆賴婦人。而又多欲不能自禁。柰何治之。王曰。時醫必作三種治。一者治驚悸。二者治虛脫。三者治風瘡。以余觀之。只服滚痰丸。然後調理。滿座愕然。王曰。此系太過之脈總是濕痰爲病。與火炎水涸。神怯精傷者。本異標同也。逐去痰毒。不必縷治。服丸三日脈稍平。曰。君連年醫藥不效。反增劇者。不識虛實。認假爲眞故也。再令服三次。越五日。脈已和。不言驚悸之苦。但求遺泄之藥。王用豁痰湯加茯苓煎服。月餘諸證悉減。乃用泥金膏。以新汲水調敷兩腿。幹則再上。周時洗去。則熱气已衰。皮肉寬皺。然後用杖毒活血方。調敷全愈。

震閱洞虛子原案。曰。此系太過之脈。心腎不變。又曰。水火亢行。心不攝血。運於下不能上升。凝於肌膚。日久濕爛。與火炎水濫。神不寧陽頻泄者。本同標異也。其詞澀而義晦。不如曰濕熱生痰。上壅下注。反覺徑捷。故僭攺之。再查豁痰湯。亦逸人自定。乃以小柴胡湯去姜﹑棗。加紫蘇﹑薄荷﹑羌活﹑陳皮﹑濃朴﹑枳殼﹑南星。云治一切痰疾。與滚痰丸相副。或以前胡易柴胡。其泥金膏。則用陰地上蚯蚓糞三分。熟皮朴硝二分。同研細。水調敷。杖毒活血方。則用蛇牀子﹑光艸烏﹑火鑪甘石﹑枯礬﹑檳榔﹑花粉﹑綠豆粉﹑淩霄花﹑赤石脂﹑白石脂﹑大薊根葉﹑小薊根葉爲末。另煎大黃汁調敷。云治杖瘡奇妙。

﹝附﹞一富室子弟。因憂畏官事。忽患惡聞響聲。鞋履作聲。亦卽驚怖。有事則彼此耳語而已。飲食自若。舉動無差。王令服滚痰丸二次。卽能起坐應酬。再以豁痰湯﹑分心气飲相間服之而愈。分心气飲者。乃二陳湯加紫蘇﹑羌活﹑桑白皮﹑肉桂﹑靑皮﹑腹皮﹑木通赤芍也。

又一人因相識官員爲事。猝爲當道直入其室搜索。男人卽驚死。其妻須臾蘇省。失志顚倒。棄衣摸空。王亦令服滚痰丸二次。下咽卽睡。次夜又一服。仍用豁痰湯加枳實。服數日卽安。

張路玉治河南督學汪緘庵媳。產後病虛無气。灑灑然如驚。常時咳靑黑結痰。欲咳則心中大動。咳則渾身麻木。心神不知所之。偶聞一聲響。則頭面哄熱。微汗。神魂如飛越狀。專事婦科者。屢用補養心血之劑。罔效。虛羸轉劇。邀張診之。脈浮。微弦而芤。獨左寸厥厥動搖。此必胎前先傷風熱。坐艸時迸力過甚。痰血隨气上逆。衝過膈膜而流入心包也朝用異功散加童便淬蛤粉。以淸理痰气。大劑獨參湯下來復丹。以搜滌瘀積。蓋痰在膈膜之上。非焰硝無以透之。血在膈膜之上。非五靈無以浚之。然非藉人參相反之性。不能激之使出也。服數日。神識漸寧。形神漸旺。攺用歸脾湯加龍齒﹑沈香。調理而康。

吳昭如室。年壯體丰。有素而嘔血。腹脹。脾約便難之恙。兩遭回祿。憂恚頻仍。近於失血之後。忽然神气憒亂。口噤目瞠。石頑診之。气口數盛而促。人迎弦大而芤。形神不能自主。似有撮空之狀。一醫以爲證犯條款。不出五日當斃。張謂不然。若是撮空。必然手勢散漫。今拈著衣被。盡力扯摘。定爲挾驚挾怒無疑。爪者筋之餘。非驚怒而何。況脈來見促。當是痰气中結。殊非代脈之比。詢其病因。驚怒俱有。遂用鉤藤鉤一兩。煎成。入竹瀝半盞。薑汁五匙。連夜服藥。卽得安寐。次日六脈稍平。但促未退。仍用前方減半。調牛黃末一分。其夕大解三度。共去結糞五六十枚。腹脹頓減。脈靜人安。稀糜漸進。數日之間。

平復如常。

震按七情致病。病本難治。戴人丹溪治法神矣。洞虛子專主痰火。亦難奉爲要訣。石頑二案。論病最精。用藥更巧。

卷五

郁

姑蘇朱子明婦。病長號數十聲。暫止。復如前。人以爲癘所憑。莫能療。戴原禮曰。此郁病也。痰閉於上。火郁於下。故長號則气少舒。經云。火郁則發之。是已。遂用重劑湧之吐痰如膠者無算。乃愈。

易思蘭治一婦。渾身倦怠。呵欠口漧。經月不食。彊之。不過數粒而已。有以血虛治之者。有以气弱治之者。有知爲火而不知火之源者。用藥雜亂。愈治愈病。至冬微瘥。次年夏間。諸病復作。肌消骨露。三焦脈洪大侵上。脾肺二脈微沈。餘部皆平和。此肺火病也。以梔子仁薑汁浸一宿。炒黑研細。用人參﹑麥冬﹑烏梅煎湯調下。進二服。卽知饑喜食。旬日肢體充實如常。後因久病不孕。眾皆以爲血虛而用參之品。半月胸膈飽脹。飲食頓減。至三月餘而經始通。下黑穢不堪。或行或止。不得通利。其苦萬狀。復以四烏湯。換生地。加陳皮﹑蘇梗﹑黃芩﹑山梔﹑靑皮﹑枳殼十數劑。一月內卽有孕。

震按首條之病郁易辧。湧法誠勝於服藥。次條之病情難辧。其方恐未能速效。至於經閉已通。病亦輕矣。用藥固宜平穩。

周愼齋治一人。六脈澀滯。脇痛吐臭痰。惡心食不下。蓋脇者。少陽之分也。淸气不升濁气郁於少陽之絡。故痛。濁气上逆。故吐臭痰而惡心。濁气。故臭也。食不下者。少陽淸陽之气不升。則肝不能散精也。用柴胡﹑白蔻各二分。黑山梔﹑甘艸各五分。白芍﹑丹皮各一錢。白茯苓﹑廣皮各一錢五分。歸身八分。麥冬二錢。十帖全愈。

震按脇痛吐臭痰。昧者必妄認肺癰肺痿等病。得此論可與石山治臭痰一案並垂不朽。

紀華山雅自負而數奇。更無子。時悒悒不快。漸至痞脹。四年肌肉盡削。自分死矣。姑蘇張漣水診而戲之曰。公那須藥。一第盒飯霍然。以當歸六錢。韭菜子一兩。香附童便炒八錢。下之。紀有難色。不得已。減其半。張曰。作二劑耶。一服。夜夢遺。舉家慟哭。張拍案曰。吾正欲其通耳。仍以前半劑進。胸膈間若勇士猛力一推。解黑糞無算。尋啜粥二碗。

再明日。巾櫛起見客矣。逾年生一子。

震按痞脹四年。肌肉盡削。一夢遺而半劑之藥如神。𨿽仲淳所述。吾不敢信。

卷五

詐病

張景嶽曰。予向同數友。遊寓楡關客邸。內一友素耽風月。忽於仲冬一日。夜叩予戶。

張皇求救。云所狎之妓。忽得急證。勢在垂危。倘遭其厄。禍不可解。予往視之。見其口吐白沫。僵僕於地。以手摸之。則口鼻四肢俱冷。气息如絕。陡見其狀。殊爲驚駭。因拽手診之。則气口和平。脈不應證。予意其脈和如此。而何以證危如是。沈思久之。豈卽仲景所云詐病耶。復診其脈。安然如故。遂大聲於病妓之旁曰。此病危矣。須用極大艾丸。連灸眉心人中小腹數處。方可活。惜花容損壞耳。余寓有艾。宜速取來灸之。然火灸尙遲。姑先與一藥。使其能咽之後。倘有聲息。則生意已復。卽不灸亦可。若口不能咽。或咽後不蘇。當速灸可也。病妓聞予之言。竊已驚怖。惟恐大艾著身。藥到卽咽。咽後少頃。卽哼聲出而徐動徐起矣。次日問之。乃知爲喫醋而發也。

震按此條乃人病脈不病。尙易揣度。次條所載金吾公二外家相競。一系燕姬。其母助惡叫喊撒潑。遂致气厥若死。自暮及旦不蘇。景嶽初診之。見其肉濃色黑。面靑目瞑。手撒息微。

脈又伏。渺若脫。意其眞危也。欲施溫補。恐大怒之後。逆气未散。欲用開導。恐脈之似絕虛不能勝。請再診之。則前此撒手。今忽十指交叉於腹。因而動疑。及著手再診。似有相嫌不容之意。卒然猛扯之。力彊且勁。益疑將死之人。豈猶有力如是。乃思其脈若此者。或因肉濃气滯。北人稟賦使然。或因兩腋夾緊。姦人猝詐所致。遂用前法。以恐勝之。藥甫到咽卽活。此比前案更難識別也。

卷五

痰

丹溪治一室女。素彊健。六月發煩悶。困憊不食。時欲入井。脈沈細數弱。口漸渴。醫作暑病治不效。又加嘔而瘦。手心熱。喜在暗處。脈漸伏而妄語。朱制局方妙香丸。如芡實大。井水下一丸。半日大便。藥已出矣。病不減。遂以麝香水洗藥。以鍼穿三孔。涼水吞。

半日下稠痰數升。得睡漸愈。因記金匱云。昔肥而今瘦者痰也。

震按此證必須妙香丸。若溫膽導痰等方無益也。但以芡實大之丸藥而囫圇吞下。一奇。

再以便出之藥。而水洗鍼穿。又復吞之。更奇。

立齋治一儒者。背腫一塊。按之則軟。肉色如故。飲食如常。勞則吐痰體倦。此脾虛而痰滯。用補中益气加茯苓﹑半夏。少加羌活。外用陰陽散。以薑汁調搽而消。後因勞。頭暈作嘔。仍以前藥去羌活。加蔓荊子而愈。

震按此卽世人所謂濕痰流注也。勞則吐痰體倦。脾虛易明矣。

閣老梁濃齋。气短有痰。小便赤澀。足跟作痛。尺脈浮大。按之則澀。此腎虛而痰飲也用四物送六味丸。不月而康。仲景云。气虛有飲。用腎气丸補而逐之。誠開後學之蒙。

濟無窮之夭枉。腎气丸。卽六味丸。

震按四物湯送六味丸。專補腎陰也。若仲景所謂腎气丸。必以六味加桂附爲是。況气短足跟痛尺脈澀。僅用六味。恐不效。此案與治孟都憲案同法。梁則小便赤澀。孟則遺尿。梁則尺浮大而按之澀。孟則尺浮大按之如無。孟加眩暈。尢易辧也。

李士材曰。翰林李集虛。勞而無度。醉而使內。汗出多痰。服寬膈化痰之藥。轉覺滯悶診其脈沈而澀。兩尺尢甚。余謂其婿曰。痰得澀脈。一時難愈。況尺中澀甚。精傷之象也在法不治。勉用補中益气加半夏﹑茯苓。二劑有小效。眾皆喜。余曰。澀象不減。脈法無根。死期近矣。果十餘日而歿。

震按此與梁濃齋案同一澀脈而死生不同者。彼惟尺脈浮大。按之則澀。此是六部沈澀。

兩尺尢甚。輕重自別也。況又云脈法無根。想是沈而細澀。按之欲絕耳。不然。哮嗽門中顧明華案。亦系澀脈。何以先補養而繼吐下。仍能愈之耶。

李士材治秦景明。素有痰飲。每歲必四五發。發卽嘔吐不能食。此病久結成窠囊。非大湧之。弗愈也。須先進補中益气。十日後。以瓜蒂散頻投。湧如赤豆沙者數升。已而復得水晶色者升許。如是者七補之。七湧之。百日而窠囊始盡。專服六君子八味丸。經年不輟。

震按長於治痰者。前有張戴人。後有王隱君。然可施於人彊證實。若虛者非所宜也。此案七補七湧。足以匡救兩家之法。夫人身本無所謂痰。痰因病而生耳。惟治其所以生痰之病則痰自除。至方書所載有風痰﹑寒痰﹑火痰﹑濕痰﹑燥痰﹑淸痰﹑老痰﹑味痰﹑酒痰﹑郁痰﹑頑痰﹑驚痰﹑虛痰種種名色。而變現諸證。千態萬狀。又似種種雜病。此又不得以種種雜病法治。但治其痰則病自去。蓋標而本之。本而標之。總在醫家之變通也。

卷五

痞滿

滑伯仁治一人。苦胸中痞滿。憒憒若怔忡狀。頭目昏痛。欲吐不吐。忽忽善忘。時一臂偏痺。脈之。關以上澑而滑。按之沈而有力。曰。積飲滯痰。橫於胸膈。蓋得之濃味醇酒。

肥膩炙爆。蓄熱而生濕。濕聚而痰涎宿飲皆上甚也。王冰云。上甚不已。吐而奪之。但冬月降沈之令。未可行此法。乃候至春日晴朗。以藥探吐之。大吐異色痰如膠飴者三四升。一二日更吐之。三四次則胸中洞爽矣。

震按此病認爲痰飲。皆人所能。惟冬月降沈之令。未可湧吐。乃先聖成法。守得極是。

孫東宿治陳光祿松奕翁。常五更胸膈脹疼。寒熱溫涼。徧嘗不效。診之右寸軟弱。左平兩尺亦弱。孫曰。此肺腎二經之不足也。補而斂之。可無恙矣。以人參﹑補骨脂﹑山茱萸各三兩。鹿角膠﹑鹿角霜五兩。杜仲﹑巴戟﹑茯苓﹑車前各一兩五錢。山藥二兩。鹿角膠酒化爲丸。空心淡鹽湯送下。又以禦米殼三兩。去筋膜。蜜水炒。訶子面煨去核一兩。陳皮一兩五錢。蜜丸。五更枕上白湯送下一錢。服一月。病不再發。

震按人參鹿膠之丸。人猶能用。粟殼訶子之方。夢想不到矣。與陳武塘噙化丸。可比熊掌猩唇。各一異味。

李古愚每食後卽大便。腹皮稍脹急。胸膈飽悶。醫與參﹑術。則痞悶愈甚。小水淸而長孫脈之。左寸澀。右寸滑。按之如黃豆大。且鼓指。關尺之脈皆弦小。左尺脈迢迢有神气據脈。乃積痰郁滯於肺莫能出。以致大腸之气不固也。法當效丹溪治乃叔用吐。吐去上焦痰積。而大便自實矣。先用苦梗﹑萊菔子各三錢。白蔻仁﹑橘紅﹑山梔仁各一錢。川芎五分生薑三片。蔥三根。煎服探吐。不能盡出。又以萊菔子一合擂漿水。加蜂蜜。與半碗飲之始吐膠痰二碗。平日每小水則大便並行。吐後小水始能獨利。連行三四次而胸腹寬舒。初亦以吐爲懼。至是豁然稱快。大便亦不頻下矣。再以二陳湯加白術﹑旋復花﹑麥芽。調理而全安。

震按右寸滑而有力。故知肺有積痰。左尺迢迢有神。故可吐而不傷。

景嶽治一少年素日飲酒。亦多失饑傷飽。一日偶因飯後脇肋大痛。自服行气化滯等藥。

復用吐法。盡出飲食。吐後逆气上升。脇痛𨿽止。而上壅胸膈。脹痛更甚。且加嘔吐。再用行滯破气等藥。嘔痛漸止。而左乳胸肋之下結聚一塊。脹實拒按。臍腹膈閉。不能下達。每於戌亥子丑之時。則脹不可當。因其嘔吐旣止。已可用下。凡大黃﹑芒硝﹑稜﹑莪﹑巴豆等藥。及菔子﹑朴硝﹑大蒜﹑橘葉搗罨等法。毫不能效。而愈攻愈脹。因疑爲脾气受傷。用補尢覺不便。湯水不入者。凡二十餘日。無計可施。窘劇待斃。只得用手揉按其處。彼云肋下一點。按著則痛連胸腹。及細爲揣摸。則正在章門穴也。章門爲脾之募。爲髒之會。且乳下肋間。正屬虛裏大絡。乃胃气所出之道路。而气實通於章門。因悟其日輕夜重。本非有形之積。而按此連彼。則病在气分無疑也。必須經火則气散。乃以艾灸章門十四壯。兼制神香散。使日服三四次。脹果漸平。食亦漸進。始得保全。

震按灸法可佐吐下補三法所不及。然亦有效有不效。此能效者。想其尙屬少年耳。

陳武塘曰。余長子揆。向患遺精。於天啟丁卯冬。遺證大作。腎竅漏气。出如煙霧。時作時止。眠食漸減。形瘁骨痿。大便艱澀。其色頗黑。用豬膽汁入大黃﹑皂角末導之。初用甚快利。並上部諸火亦覺淸息。延至戊辰六月。則愈導愈祕。因思膽汁﹑大黃苦寒。皂角刮削脂膏。故求潤而彌燥。乃以豬膽去汁。入蜜同溫水滿之以爲導。導久而便始不艱。然至戊辰八月後。不能起牀。又至己巳五月。肌肉愈瘦。眠食愈減。胸膈如有物踞之。腹則空虛。

上則痞悶。每食少許。輒停畱不下。隔六七時猶噯。呼吸之气。亦礙而不暢。以爲因虛致滯則服人參必增懣。以爲稠痰蓄血。用疏快之劑又全無功。身常畏寒。夏令猶掩重幃。惟身不熱。口不渴。聲音𨿽輕而不變。面色白而不赤不黑。每日僅用粥餌二盞。或終日不食。旁人疑在旦暮。卻又綿延兩載。時名醫髙果哉﹑孫見心辰夕延醫無功。又延姑蘇柯生。柯﹑大言人也。乍聞其論。不勝喜。及治罕效。乃追憶從前。大腸气數不禁。遂覺胸膈痞悶。繼因過防衄證。日飲童便及滋淸藥太多。大便漸順。然大便後卽覺腹中虛怯。而胸膈分毫不寬。

若大便所下甚多。則胸膈痞悶愈甚。於是疏上補下。茫無措手。遠延鎭江張承溪至。張診二次。而曰男子久病。以太溪衝陽脈決其死生。今六部無險。太溪衝陽有根。必不死之脈也。

其證名爲下脫。凡陽气上絕。陰气不得上交於陽。則爲下脫。陰竅漏气是也。陰气下絕。陽气不得下交於陰。則爲上脫。耳中出气是也。方家以失血之證。爲錯經妄行。而不知气證亦有錯經妄行者。蓋腎納气。過瀉成虛。則腎气不能自納。遂錯行而妄漏。經云。醉飽入房。

五臟反復。五臟部位。寧有反復之理。正謂其气錯亂也。今未能提其气。復使歸經。所以時漏不止。漏則气虛。气虛於下。則痰結於上。故飲食難化。而成鬱結痞悶之證。今用藥宜疏導郁滯。不宜誤用滋陰。宜有提有降合成疏通。不宜專用順气。若認此爲陰虧之證。遂謂虛勞不受補者不治。則大誤也。陰虛生內熱。豈有陰分大虛。臥牀一年有半。而不發骨蒸潮熱者乎。滋陰之藥。不惟無功。且於開胸膈。進飲食。有大礙。今但使膈間日寬一日。穀气日增一日。則陰不補而自補矣。气色可指日而待。煎方用蘇子﹑山楂各二錢。橘紅﹑半夏曲各一錢五分。茯苓﹑烏藥﹑香附﹑五穀虫各一錢。升麻八分。柴胡四分。臨服入韭汁二匙。此方疏郁爲主。而升降互用。其旨頗精。服二十劑。𨿽不大效。然視向之服一藥。增一病。則霄壤矣。秋初張別去。余因其疏郁大旨。爲之推展通變。自定噙化丸。用人參六錢。醋制香附﹑橘紅各四錢。貝母﹑桔梗各三錢。松羅茶二錢。白硼砂﹑西牛黃﹑幹蟾炙存性各一錢。

薄荷葉三分。以烏梅肉二錢蒸爛。同竹瀝﹑梨膏爲丸。每丸一錢。余因胸中結塊。原起於午食後卽臥。用噙化丸。使睡中常有藥气疏通肺胃之間。彼將欲結。藥往疏之。新結不增。舊結漸解。臥時成病。亦治以臥時。且病在膈上。不用湯之蕩滌。丸之沈下。而用噙化。徐徐沁入。日計不足。月計有餘也。服六七十丸後。膈間漸寬。爾時醫家疑气墜之證。恐深秋逾劇。以秋金主降也。余謂肺主气。气得其令。則降者自降。升者自升。各得本職。非謂有降而無升也。能使淸升濁降。則气墜之病。正宜愈於深秋。至八月。病患偶傷麥粉。下以沈香丸。忽去膠痰數升。胸膈頓爽。殆藥力漸到。元气漸回。邪無所容。而乘勢自下也。然气弱形羸。長臥不起如故。冬底。醫家又防春來木旺。脾病轉劇。余曰無憂。凡脾受肝克。則畏木气來侵。今乃脾困。而非脾弱。冬气閉塞。脾困所畏。幸喜及春。方藉木气以疏通之。已而食果稍增。肌亦漸澤。五臟之情。變化如此。第執生克之常。幾何而不誤人。庚午夏四月張公復至。曰。膠痰去。病本拔矣。骨痿不能自行立者。濕气畱伏脾經故也。投以白術煎用白術一斤。蒼術四兩。作膏服之。未終劑立起。此病奇而久。約費千日之醫治。竟得全生。故備志之。

震按陳公以縉紳先生而講醫理。卻極精深。所論噙化丸。治法微妙。切合病機。𨿽老醫見不到此。至於張承溪之用術煎。不認骨痿爲腎虛而爲脾濕。見亦髙人數倍矣。

卷五

吞酸吐酸

丹溪治一人。因心痛。久服熱藥多。兼患吞酸。以二陳湯加芩﹑連﹑白術﹑桃仁﹑郁李仁﹑澤瀉。服之累湧出酸苦黑水如爛木耳者。服久。心痛旣愈。酸仍頻作。有酸塊自胸膈間築上咽喉甚惡。以黃連濃煎冷。候酸塊欲升。卽與數滴飲之。半日許。下數次而愈。乃罷藥淡粥調之一月。時已交春節旬餘。中脘處微脹急。面帶靑。气微喘。時天尙寒。蓋脾土久病衰弱。遇木气行令。脾受肝淩也。急以索矩六和湯與之。四日而安。

立齋治一儒者。面色痿黃。胸膈不利。吞酸噯腐。頻服理气化痰之藥。大便不實。食少體倦。此脾胃虛寒也。用六君加炮姜﹑木香。漸愈。兼用四神丸而元气復。

震按二條治熱治寒。各極其妙。朱案不用左金之反佐。識見最髙。薛案之四神。不若去五味﹑肉果。換以參﹑術﹑姜﹑附爲更妥也。薛又有一案。現證皆同。更加足指腫痛。指縫出水。其人先服二陳﹑二妙﹑黃連﹑枳實。薛用補中益气加茯苓﹑半夏而愈。眞絲絲入扣之方矣。蓋脾虛挾寒。脾虛挾濕。同中有異耳。周愼齋治吞酸。專用吳茱萸。歷敍其效。則又單管得寒濕二字。

卷五

嘈雜

孫東宿治葉潤齋。年近四十。心鬲嘈雜。好啖肉。尢好雞。一日不能缺。缺卽身浮力倦神魂無措。必急得肉。見則大嚼。及入腹。腹又大痛。痛極則吐酸水稠涎然後定。稍定又思肉啖也。人疑爲祟。孫診之。六脈大小不等。觀其色唇紅臉黃。問之。則曰痛𨿽苦。尙能熬。若嘈雜則徧身淫淫蘇蘇。左右無可柰何。手足無所把捉。有近於死。急需肉以救命。孫曰。據色脈。乃虫證。非祟也。先予雄黃丸一服。不瘳。攺以膩粉五分。使君子末一錢。用雞子打餅。五更空心飼之。辰刻下長蟯十條。內有二大者。長尺餘。下午又下小虫百餘。自此不喜肉。而嘈雜良愈。

震按嘈雜證。丹溪謂是痰因火動。乃噎膈之漸。故多用黃連﹑山梔﹑蒼術﹑半夏﹑白芍之類。然亦有思慮傷血者。有腎陰虛而胃火旺者。又宜用生地﹑阿膠﹑柏子仁﹑麥冬﹑石斛蘆根之類。若此案乃虫蝕脂膏。嘈雜門中所未載。故特選之。昔年曾見葉天翁治一婦人胸痞心嘈。用鹽水煮石決明三錢。經霜桑葉二錢。丹皮一錢。黑梔一錢。三角黑胡麻二錢。細生地三錢。四帖而愈。此又肝火郁於胃之嘈雜也。

卷五

嘔吐

虞天民治一婦。年三十。產後因食傷。致胃虛不納谷。四十餘日矣。聞穀气則惡心而嘔聞藥气亦嘔。虞用順流水二盞煎沸。泡伏龍肝。研細攪渾放澄淸。取一盞。入參﹑苓﹑白術各一錢。甘艸二分。陳皮﹑藿香﹑砂仁各五分。炒神曲一錢。陳米一合。加姜﹑棗。同煎至七分。稍冷服。此藥遂納而不吐。別以陳米煎湯。時時咽之。日進前藥二三服。漸能納粥而安。後以此法治人。悉驗。

薛立齋見一人嘔吐痰涎。發熱作渴。胸膈痞滿。或用淸气化痰降火。前證益甚。痰涎自出。薛曰。嘔吐痰涎。胃气虛寒也。發熱作渴。胃不生津也。胸膈痞滿。脾气虛弱也。須用參﹑﹑歸﹑術之類。溫補脾胃。生發陽气。諸病自退。不信。仍服前藥。虛證悉至。復請治。薛曰。飲食不入。呃逆不絕。泄瀉腹痛。手足逆冷。是謂五虛。煩熱作渴。虛陽發於外也。脈洪大。脈欲絕也。死期迫矣。或曰。若然。殞於日乎。殞於夜乎。薛曰。脈洪大。當殞於晝。果然。

震按此條與張克明咳嗽吐痰證治相同。彼以溫補而愈。此以淸削而死。薛公之善用溫補與戴人之善用湧泄。皆舉一可以例百也。

王中陽治一宦家婦人。忽患心腹冷痛。遂嘔吐。去盡宿汁不已。而又吐淸涎。如雞子淸之狀。一嘔一二升許。少頃再嘔。百藥不納。咽唾亦不能順下。已經三日。但聰明不昧。吩咐家事以待就木。王診其脈。六部弦細而長。令服滚痰丸三十丸。並不轉逆。須臾坐寐。移時索粥食之。次日再進三十丸。兼服局方茯苓半夏湯。再服錢氏白術散。飲食如舊。

李士材治兵尊髙元圃。久患嘔吐。李診之曰。气口大而軟。此穀气少而藥气多也。且多犯辛劑。可以治表實。不可以治中虛。可以理气壅。不可以理气弱。用熟半夏五錢。人參三錢。陳倉米一兩。白蜜五匙。甘瀾水煎服。十劑全安。

又治屯院孫瀟湘。夏月食瓜果過多。得食輒嘔。二十日弗止。困頓牀褥。手足如冰。舉家驚惶。李曰。兩尺按之有神。胃气縷縷不絕。只因中气本弱。復爲寒涼所傷耳。遂用紅豆丸。連進三服。至明日。便能食粥。兼與理中湯加丁香﹑沈香。旬日之間。飲食如常矣。

孫東宿治邵姓者。年五十。嘔吐物如爛豬肺狀。胸背脹。前醫以翻胃治。不效。反加潮熱煩躁。飲食不入。因謂肺壞。辭不治。孫診之。兩寸滑數。左關尺澀。乃曰。若果肺壞。聲音當啞。今聲亮而獨胸背作脹。由於酒後忿怒。瘀血痰飲。積於胸膈爲病耳。以滑石﹑茜艸﹑桃仁﹑小薊﹑歸尾﹑香附﹑貝母﹑山梔仁﹑枳殼﹑甘艸。十帖而全安。

震按千金方載粥食湯藥皆吐不停者。灸手間使穴三十壯。若四肢厥。脈沈絕不至者。灸之便通。查手間使穴。乃手厥陰穴。在掌後三寸。此如今人遇嘔而不能納藥者。以手緊撚病患兩手脈息。卽可咽下。其法暗合。又宋人小說載。史載之治朱思古。聞葷腥卽嘔。惟以湯沃淡飯些少。時時食之。醫莫能治。史曰。此證內經有之。名曰食掛。凡人之肺。六葉舒張。

蓋覆於脾。子母气和則進食。一或有戾。則肺不能舒。脾爲之蔽。故不嗜食。遂用淸气潤肺藥。服三日。病者鼻聞肉味覺香。取啖之甚美。此系邪說。江篁南謂非記者假托。卽史公之妄言欺世。誠然。

景嶽治胡宅小兒。年甫三歲。偶因飲食不調。延幼科延醫。所用之藥。無非淸火化滯等劑。因而更損胃气。反致嘔吐溏泄。復加淸利。遂致吐蛔。初止數條。漸至數十條。細如燈艸。甚至成團攪結而出。早晚不絕。所下者亦如之。羸困至極。求治於張。先與溫胃飲二三劑。其虫朝夕不止。其多如故。初不識其何所從來。而神化之速。一至如此。乃翁切懇先逐此虫。張弗聽。且曰。公之所畏者。虫也。予之所畏者。胃气也。凡逐虫之藥。無有不傷胃气者。若胃气再傷。非惟不能逐虫。而命必隨之矣。仍用前藥。倍加人參佐附子。二三劑而嘔吐漸稀。瀉亦隨止。瀉止後。乃以理陰煎﹑溫胃飲。出入間用。十餘日而虫漸少。一月餘而飲食進。肌肉生。復元如故矣。蓋此兒因涼藥傷脾。脾胃虛寒。陰濕內淫。以致生虫。但使脾胃日彊。則拔去化虫之源。病方全愈也。

﹝附﹞吳參軍煮鮮蘑菇。多食之。大吐大瀉。醫謂速宜解毒。用黃連﹑桔梗﹑黑豆﹑甘艸﹑枳實之屬。連進而病益甚。胸腹大脹。口漧气喘。水飲皆不能受。危窘已甚。景嶽視之曰。毒有不同。豈必黃連﹑甘﹑桔乃可解耶。蘑菇一物。必產於沈坑枯井。或沈寒極陰之處其得陰气最盛。故肥白最嫩也。公中此陰寒之毒。而復解以黃連之寒。病不更增耶。遂用人參﹑白術﹑炙艸﹑漧薑﹑附子﹑茯苓等。一劑而嘔少止。再劑而脹少殺。隨大加熟地。以兼救其瀉亡之陰。前後凡二十餘劑。復元如故。

又竇氏全書。載一人春月將熟豬羊肉露放月臺之上。明日治以燕客。凡二十餘人。皆吐嘔不安。惟二三人不吐嘔。蓋食肉少而飲酒多也。一老醫云。此夜露之毒也。露惟秋夜之气淸。

故不毒。若春夏俱有毒。以甘艸煎湯飲之。卽愈。

震按此說亦不可不知。然露後不再蒸煮所致。若加烹飪。露之毒豈能存乎。

卷五

噎膈

丹溪治一少年。食後必吐出數口。卻不盡出。隔上時作聲。面色如平人。病不在脾胃。

而在膈間。其得病之由。乃因大怒未止。輒食麵。故有此證。想其怒甚。則死血菀於上。積在膈間。礙气升降。津液因聚。爲痰爲飲。與血相搏而動。故作聲也。用二陳加韭汁﹑蘿卜子。二日以瓜蒂散吐之。再一日又吐之。痰中見血一盞。次日復吐之。見血一鐘而愈。

又一人不能頓食。喜頻食。一日忽咽膈壅塞。大便燥結。脈澀。似眞髒脈。喜其形瘦而色紫黑。病見乎冬。卻有生意。以四物加白術﹑陳皮濃煎。入桃仁十二粒研。再沸飲之。更多食諸般血以助藥力。四十餘帖而便潤。七十帖而食進。百帖而安。

震按丹溪治噎膈反胃數條。皆以瘀血治而效。如一人因跌僕後。中脘卽痛而起。一人食入必屈曲下膈。梗澀微痛。由臘月常飲點剁酒而起。其脈皆澀。皆以韭汁冷凍飲料得愈。然系噎膈之漸。未成眞病也。又如一人。勤勞而有艾妻。且喜酒。病反胃半年。脈澀不勻。重取大而無力。用新溫牛乳細飲之。日夜八九盞。以滋精血。佐甘蔗汁以解酒毒。而安。一人多服金石房中藥。病噎膈。得吐則快。脈澀。重取弦大。用竹瀝禦米煮爲粥。頻頻少與之。遂不吐繼以米粥入竹瀝。又繼以四物加陳皮。月餘而安。此皆病重藥輕。不知何以奏捷如此。及考汪石山治噎膈案。一曰面靑性急。肝木盛也。脈緩而弱。脾土虛也。用異功加神曲。少佐黃連。一曰脈皆浮洪弦虛。得之酒與勞。年逾六十。大虛證也。用人參三錢。白術﹑歸身﹑麥冬各一錢。陳皮七分。香附六分。黃芩五分。白芍八分。漧薑四分。黃連三分。煎服五帖而脈斂膈寬。飲食能進。方爲堂堂之陣。正正之旗。後當仰則於此。

汪石山見一人。形瘦而蒼。年逾五十。診其脈皆弦澀而緩。尺脈浮而無根。曰。尺脈當沈反浮。病主腎水虧乏。其餘脈皆弦澀而緩者。弦脈屬木。澀爲血少。緩。脾脈也。以脈論之。乃肝木淩脾而血液枯槁。當成噎膈證也。問之。胸膈微有礙。曰。不久膈病成矣。病成非藥可濟。後果病膈而卒。

震按石山論脈。最爲精細。若今人診得弦澀而緩。必謂緩爲有胃气。則生也。至如尺脈之浮而無根。或匆匆不及致羣矣。

虞天民治一人。年五十餘。夏秋間得噎證。胃脘痛。食不下。或食下良久復出。大便燥結。人黑瘦甚。右手關前弦滑而洪。關後略沈小。左三部俱沈弦。尺帶芤。此中气不足。木來侮土。上焦濕熱。鬱結成痰。下焦血少。故大便結燥。陰火上衝吸門。故食不下。用四物以生血。四君以補气。二陳以祛痰。三合成劑。加姜炒黃連﹑枳實﹑栝蔞仁。少加砂仁。又間服潤腸丸。或服丹溪墜痰丸。半年服煎藥百餘帖而全愈。

震按此與石山用人參三錢之案。大同小異。

王中陽治一村夫。因食新筍羹。咽納間。忽一噎。延及一年。百藥不效。王以蓽茇﹑麥芽﹑靑皮﹑人參﹑苦梗﹑柴胡﹑白蔻﹑木香﹑良姜﹑半夏曲爲末。每一錢。水煎熱服。次日病家來報曰。病患近日。自己津唾亦咽不下。昨藥幸納之。胸中沸然作聲。覺有生意。王遂令其以米作粉。煮粥入藥。再煎勻啜之。一吸而盡。連服數日。得回生。因名其方曰還魂散震按風勞鼓膈四大惡病。而噎膈尢惡。十有九死。此雲村夫食筍成噎。想不過阻其气道耳。亦必無一年之久。若一年則胃气垂絕矣。些微之人參。豈敵靑皮﹑麥芽﹑木香﹑桔梗﹑柴胡﹑姜﹑茇等之辛燥攻散耶。至如華元化以蒜酢吐蟠胸之蛇。絳州僧以藍靛化破喉之魚。

南唐烈祖食飴而噎。吳廷紹之用楮實。外臺王燾幼年反胃。衛士之用驢溺。凡屬醫書。無不詳載。然求其驗者殊少。要知返魂散及此種單方。非以治七情酒色之噎膈也。若憂鬱憤懣。

或縱酒肆欲而成者。惟人參爲主。合對証之藥投之。十中猶救一二。餘皆宛轉就死。無法可施也。孫兆用附子一个。刳中。納丁香四十九粒。浸以生薑自然汁。煮榦末服。想治陰寒之膈。嵩崖用黃連濃煎。遞入金銀田螺蘿菔韭梨柏葉四汁。再加竹瀝﹑童便﹑人﹑羊﹑牛三乳熬膏。想治熱燥之膈。方可並驅。效難操券也。張雞峯謂須內觀靜養。丹溪王案。詳載坐功運气二說。有至理存焉。猶恐迫不及待耳。

李士材治邑宰張孟端夫人。憂怒之餘。得食輒噎。膈中隱隱痛。李曰。脈緊且滑。痰在上脘。用二陳加薑汁﹑竹瀝。曰半夏燥乎。李曰。濕痰滿中。非此不治。遂用四劑。病尙不減。攺大半夏湯。服四帖。胸痛乃止。又四帖而噎亦減。服二十劑而安。

又治江右太學方春和。年近五旬。多欲善怒。患噎三月。日進粉飲一鐘。腐漿半鐘。且吐其半。六脈細軟。此虛寒之候也。用理中湯加人乳﹑薑汁﹑白蜜﹑半夏。一劑便減。十劑而日進糜粥。更以十全大補加竹瀝﹑薑汁四十帖。諸證皆愈。

嘉定錢遠之。二十五歲。以鼓盆之戚。悲哀過度。不能食飲。又十餘日。粥亦不能食。隨食隨吐。二便閉澀。自謂必死。求診於李。李曰。脈按有力。非死證也。以酒蒸大黃加桃仁﹑當歸﹑砂仁﹑陳皮。蜜丸與服。凡五服而下燥屎幹血甚多。病若失矣。數日之間。能食倍常震按此非噎膈。不過憂忿而气閉血瘀。臨時關格耳。其所以易愈者。病暴起而脈有力也若前二案。未必見效。

易思蘭治一人。胸膈胃脘飽悶。腹仍饑而不能食。腰腿酸疼。坐立戰搖。日夜臥榻。大便燥結。每日𨿽進淸粥一二鐘。食下卽嘔吐酸水。醋心。眾作膈治。不效。易診左右寸關俱沈大有力。兩尺浮中沈三候俱緊。按之無力。乃曰。此气膈病也。兩寸居上。其脈當浮。今卻沈大。左寸沈者。神之郁也。右寸沈者。气之郁也。大者火也。气有餘卽是火。火郁在上故胸膈飽悶。凡湯水入咽。逆而不下。停於胃口。爲火燻蒸。而成酸水矣。兩尺俱緊者。

此又寒邪從虛而入。主腰腿酸疼。坐立戰搖而不能起矣。法當開導其上。滋補其下。乃以越鞠丸加蘇梗﹑桔梗﹑木香﹑沙參﹑貝母作湯服。以暢衛舒中。火郁發之之義也。另用八味丸以補下焦。又塞因塞用之法也。服數日。上則噯气。下轉失气。可以納谷而自立矣。

周愼齋治一人。年五十五。胸前微痛。無休息時。六脈俱無胃气。惟胃脈略緩。蓋胸中受气於丹田。時時心下微痛。乃丹田陽气不到胸中。膈气無疑。脾脈微緩。調理脾胃。猶可遷延。保元湯加山藥﹑沈香。

又治一女。喉間常起噎哽。飲食難消。舌上干燥。胸前痛如有所傷。兩腿無力。面上肉緊。六年矣。方用六味湯加白芷﹑細辛各八分。

一人飲食能進。遇子時則作吐作瀉。愼齋謂其人必苦憂思。思則脾气鬱結。不能散精於肺。下輸膀胱。故津液直入大腸而瀉也。吐者。脾不健運。不能傳化幽門。宿食積於胃中。

子時陽生。衝動陳垢。故吐也。宜扶脾爲主。用人參﹑白茯苓﹑山藥各一錢。炙艸五分。附子﹑制烏藥三分。姜一片。煎服愈。

震按愼齋三案。非眞膈證。然治法新奇。可與諭西昌分道揚鑣。西昌載膈證三案。亦非眞膈證。如李思萱室以參湯調赤石脂末。是胎前嘔噦洞瀉也。黃咫旭室以六君加旋復煎湯調石脂末。是胎前大嘔痰沫。二便不通也。倪慶雲先服理中六劑。次用旋復煎湯調赭石末。是嘔吐黑臭水及噫气不絕也。此皆暴病形似關格。與由噎而膈。以漸加重者懸殊。故不錄。

張路玉治朱彥眞酒膈。不食。惟日飲熱酒一二觥。少頃卽作酸嘔出。膈間大痛。治久不效。良由平昔好飲熱酒。死血畱胃口之候。授以人參散。參一兩煎成。加麝香五釐。冰片三釐。三劑便能進食。蓋麝片善散胃口之痰與瘀血耳。十劑後。攺服柏子仁湯而愈。

沈錫蕃平昔大便燥結。近患噎膈月餘。𨿽素稟丰腴。日來面色皎白。大非昔比。時方谷雨。正此證危殆之際。始求治於石頑。診得六脈沈澀。按久則衰。幸舉指卽應。爲疏六君子湯下一味狗寶作散調服。甫十劑而嘔止食進。再二十劑而谷肉漸安。起居如故。惟大便尙覺艱難。乃以六味丸去澤瀉。加歸﹑芍﹑首烏作湯。服至月餘。便溺自如。秋深更服八味丸。

三月而康。大抵噎膈之人。體肥痰逆者可治。枯津衰者多不可治。同時有同道王公峻患此稟气病气。與沈相類。誤信方士。專力委之。而致不起。顧人月亦患此證。自謂脹急。不當用參。日服仙人對坐艸而斃。郭孝聞八月間噎食艱進。六脈弦勁搏指。延至來春三月。告殂。然瘦人間有可療者。昔秦伯源噎膈。形神枯槁。神志郁抑。且不能勝湯藥之費。予門人鄒恆友。令其用啄木鳥入麝熬膏。時嗅其气以通其結。內服逍遙散加香﹑砂以散其郁。不數劑。所患頓除。厥後海貨行陳君用噎膈。亦用此法而愈。兩君至今。色力尙彊。又一農人噎膈不食。時嘔淸涎如赤豆沙水。此屬血瘀於內可知矣。庸師不審。誤用消克破气藥。而致絕粒不食。其鄰叟憐之。述伊芳病苦。求救於予。遙擬一方。用桂苓飲加當歸﹑桃仁﹑丹皮﹑牛膝。以熬枯黑糖和虫漿調服。下溏黑如污泥者甚多。當知農人戮力受傷。血郁於內而致嘔逆。但當攻其積血。嘔逆自已。孰謂治病不求其本。而可輕議其藥哉。

震按石頑治病。喜用古方。而雜以新藥。能生後學之智能。如此數條。𨿽皆前賢成法。

無甚精義。然錄之亦可以充廣識見。至如臨證指南有生薑瀉心湯。附子瀉心湯進退。黃連湯外臺茯苓飲加黃連漧薑。理中湯加丁香吳茱。及妙香丸與鮮地﹑麥冬﹑柏仁﹑杏仁﹑蘇子松子﹑芝麻諸汁。亦是前賢成法。總可以治假膈證。不可以治眞膈證。試觀仲景金匱只有反胃。湯藥不戰。噎膈情形。𨿽醫中之聖。亦無法以治之也。

卷五

喑

呂元膺治一僧病。診其脈。獨右關浮滑。餘部無恙。曰。右關屬脾絡胃。挾舌本。蓋風中廉泉。得之醉臥當風而成喑。問之而信。乃取荊瀝化至寶丹飲之。翌日遂解語。

震按右關浮滑。豈無風與痰爲嘔吐煩懣等證。而獨決其醉臥當風以成喑耶。此必於望聞問之間參合得之。然亦巧矣。

丹溪治一中年男子。傷寒身熱。醫與傷寒藥。五七日。變神昏而喑。遂作本體虛有痰治之。人參五錢。黃﹑白術﹑當歸﹑陳皮各一錢。煎湯。入竹瀝薑汁飲之。十二日。其舌始能語一字。又服之半月。舌漸能轉運言語。熱除而痊。蓋足少陰脈挾舌本。脾足太陰之脈連舌本。手少陰別脈系舌本。故此三脈虛。則痰涎乘虛閉塞其脈道。而舌不能轉運言語也。若此三脈無血。則舌無血營養亦喑。經曰。刺足少陰脈。重虛出血。爲舌難以言。又言刺舌下中脈太過。血出不止爲喑。治當以前方加補血藥也。

一男子五十餘歲。嗜酒。吐血後。不食。舌不能言。但渴飲水。脈略數。與歸身﹑芍﹑地各一兩。參﹑術二兩。陳皮一兩五錢。甘艸二錢。入竹瀝﹑童便﹑薑汁少許。二十餘帖。能言若此三脈。風熱中之。則其脈弛縱。故舌亦弛縱。不能轉運而喑。風寒客之。則其脈縮急故舌捲而喑。在中風半身不收求之也。

震按此三條皆治舌喑。非喉喑也。首條化痰通竅。是實證。次條傷寒五七日神昏而喑。

豈無實熱證。用大黃﹑黃連﹑石膏者耶。而猥云作體虛有痰治也。魏注云。恐熱傳少陰心經此案不可爲訓。極是。但細讀之。案中不載舌漧胎黑便祕煩躁等證。則所謂神昏者。身熱人靜而嘿嘿耳。且必有欲言不能言之狀也。其脈亦必濡滑無力也。參﹑﹑術服之數日病無進退。卽可知其對證。觀於十二日舌始語得一字。又半月而舌能言。熱乃退。全繪一虛證情形矣。凡遇傷寒舌喑者。宜以此條尋繹之。勿竟以陶氏熱傳手少陰心經句籠統爲治。第三條吐血後不食。舌不能言。是虛證無疑矣。渴飲水。脈帶數。不與滋陰而與參﹑術。翁之見識髙哉。

孫兆治曹都使。新造一宅落成。遷入經半月。飲酒大醉。臥起失音。喑不能言。召孫視之。曰。因新宅故得此疾耳。半月當愈。先服補心气薯蕷丸。繼用細辛﹑川芎。十日其疾漸減。二十日全愈。曹旣安。見上。問誰醫。曰孫兆。上乃召問曰。曹何疾也。對曰。凡新宅壁皆濕。地亦陰多。人乍來。陰气未散。曹心气素虛。飲酒至醉。毛竅皆開。陰濕之气從而乘心經。故不能語。臣先用薯蕷丸。使心气壯。然後以川芎﹑細辛去濕气。所以能語也。

﹝附﹞一人驚气入心絡。喑不能言。以密陀僧研細一匙許。茶調服。遂愈。有人因伐木山中。爲野狼所逐而得是疾。或授以此方。亦愈。蓋心開竅於舌。故濕气入心。驚气入心。皆使舌喑也。

丹溪治一人遺精。誤服參及升浮劑。遂气壅於上焦而喑。聲不出。乃用童便浸香附爲末。調服。疏通上焦以治喑。又用蛤粉﹑靑黛爲君。黃柏﹑知母﹑香附佐之爲丸。塡補下焦以治遺。十餘日良愈。

江云。本艸言尿主久嗽失音。故治喑多用尿白。能降火故也。

一男子年近五十。久病痰嗽。忽一日感風寒。食酒肉。遂厥气走喉。病暴喑。與灸足陽明別之丰隆二穴。各三壯。足少陰照海穴。各一壯。其聲立出。信哉聖經之言也。仍以黃芩降火爲君。杏仁﹑陳皮﹑桔梗瀉厥气爲臣。訶子瀉逆。甘艸和元气爲佐。服之良愈。

一鄕人力田辛苦。復饑甚。飲食驟飽。倦臥半響。醒後忽喑啞不言。如是者二十餘日矣髙鼓峯診之曰。勞倦傷脾。饑飽傷胃。陽明之气遏而不升。津液不行。賁門擁澀。故語言不能出耳。以補中益气湯十大劑與之。偶午睡覺。通身汗下。言語如常。

王惟一數年前𨿽有血證。而年壯力彊。四月間。忽患咳嗽。服發散藥後。痰中見血數口繼服滋陰藥過多。遂聲颯而啞。時覺胸中气塞。遷延月餘。邀張路玉診之。脈𨿽沈澀。而按之益力。舉之應指。且體丰色澤。絕非陰虛之候。張曰。臺翁之聲啞。是金實不鳴。非金破不鳴之比。因疏導痰湯。加人中黃﹑澤瀉。專一滌痰爲務。四劑後。痰中見紫黑血數塊。

其聲漸出而颯未除。更以秋石兼人中黃﹑棗肉丸服。經月而聲音淸朗。始終未嘗用淸理肺气調養營血藥也。

震按四條皆是喉喑。而治法各異。其異處仍合於古訓。切於病情。故能取效。若今人之用叫子﹑蘆衣等物。𨿽若新奇而與病無涉。效何由得。

卷五

咳嗽

張戴人治HT陽劉氏男子。年二十餘。病勞嗽咯血。吐唾粘臭不可聞。秋冬少緩。春夏則甚。寒熱往來。日晡發作。狀如瘧。寢汗如水。累服麻黃根﹑敗蒲扇止汗。汗自若也。又服寧神散﹑寧肺散止嗽。嗽自若也。戴人先以獨聖散湧其痰。痰如雞黃。汗隨湧出。昏憒三日不醒。時時飲以涼水。精神稍開。飲食加進。乃與桂苓甘露飲﹑人參半夏丸。服之不輟。

數日乃愈。

又治東門髙三郎。咳嗽年半。耳鳴三月矣。嗽膿血。面多黑。身熱。喉中不能發聲。

戴人曰。嗽之源。心火之勝也。秋傷於濕。冬生咳嗽。冬水旣旺。水濕相接。隔絕於心火。火不下降。反而炎上。肺金被爍。發而爲嗽。金旣久。聲不能發。醫者補肺腎。皆非也。令備西瓜﹑冰雪等物。乃用湧泄之法。繼以去濕之藥。病日已矣。

丹溪治一男子。三十五歲。因連夜勞倦不得睡。感嗽疾。痰如黃白膿。嗽聲不出。時初春大寒。醫與小靑龍湯四帖。覺咽喉有血鮏气上逆。遂吐血綫自口中左邊出一條。頃遂止。

如此每一晝夜十餘次。診其脈弦大散弱。左大爲甚。人倦而苦於嗽。丹溪云。此勞倦感寒。

因服燥熱之劑以動其血。不急治。恐成肺痿。遂與參﹑﹑術﹑歸﹑芍﹑陳皮﹑炙甘艸﹑生甘艸﹑不去節麻黃。煎成。入藕汁。服兩日而病減嗽止。卻於前藥去麻黃。又與四帖。而血證除。脈之散大未收斂。人亦倦甚。食少。遂於前藥去藕汁。加黃芩﹑砂仁﹑半夏。至半月而安。

丹溪治一人。年五十餘。患咳嗽。惡風寒。胸痞滿。口稍幹。心微痛。脈浮緊而數。左大於右。蓋表盛裏虛。問其素嗜酒肉。有積。後因接內。涉寒冒雨忍饑。繼以飽食酒肉而病先用人參四錢。麻黃連根節一錢五分。與二三帖。嗽止寒除。攺用濃朴﹑枳實﹑靑陳皮﹑栝蔞﹑半夏爲丸。參湯送下。痞除。

震按咳嗽痰血聲不出。今人不過養陰淸肺而已。有敢用吐下藥者哉。又敢用參﹑﹑歸術﹑麻黃者哉。至如暴嗽惡風寒。其脈證皆屬表邪。而其因則系裏虛。今人不過輕劑散之和之而已。敢以人參﹑麻黃並用哉。然非麻黃﹑人參並用。勢必淹纏日久。合於傷風不醒積成癆之說矣。可見善醫者法門廣大無邊。不善醫者小心與大膽均誤也。

汪石山治一婦。年三十。質弱。產後咳嗽痰臭。或作肺癰治。愈劇。兩腳漸腫至膝。大便溏泄。小腹脹痛。午後發熱。面紅气促。不能向右臥。汪診脈虛小而數。曰。凡咳嗽左右向不得眠者。上气促下泄瀉者。發熱不爲瀉減者。皆逆候也。按此病原於脾。經曰。脾主諸臭。入肺爲鮏臭。入心爲焦臭。入肝爲腐臭。自入爲穢臭。蓋脾不能營運其濕。濕郁爲熱。

釀成痰之臭也。經曰。左右者。陰陽之道路。脾虛則肺失所養。气劣行遲。壅遏道路。故咳嗽气促。不能右臥也。脾虛必奪母气以自養。故心虛發熱而見於午也。脾主濕。濕勝則內滲於腸胃爲溏泄。外滲於肌肉爲浮腫。今用參﹑術﹑甘艸補脾爲君。茯苓滲濕爲臣。麥冬保肺气。棗仁安心神爲佐。陳皮﹑前胡消痰下气爲使。東壁土受陽气最多。用之爲引。蓋土能解諸臭。亦能補土。取錢氏黃土湯之義也。服一帖。前病略減。病者喜。汪曰未也。過時失治午後發熱。眞陽脫矣。泄而腳腫。脾气絕矣。必數服後無反復。方是佳兆。

震按難經本文。心主臭。入肝爲臊臭。入腎爲腐臭。入脾爲香臭。蓋腐卽穢也。汪公以臊臭作腐臭。香臭作穢臭。換易字面。牽合已說。殊屬未妥。何不於釀成痰臭之下。繼之曰脾虛則土陷水中。反現所勝之髒之臭而穢也。第其立方。專主於補。不用淸熱藥以解臭。而佐東壁土以解臭。洵是髙手。

又按脾臭主香者。如無病患見飲食。自有馨香气味。卽脾臟本體之臭爲用也。若病患見飲食。不以爲香。反以爲惡。是脾失其職。體變而用亦變也。此義汪公未曾詳說。

一人年十九。面白質弱。因勞思夢遺。遂吐血碗余。自是微咳倦弱。後忽身發大熱。出疹。疹愈。陰囊癢甚。搓擦水流。敷以壁土。囊腫如盞大。遂去土。以五倍子塗少蜜。炙燥爲末敷之。遂愈。復感風寒。其嗽尢甚。繼以左右脇痛。石山診其脈虛而數。外證畏風寒。

嘔惡。倦動。糞溏气促。曰。此金極似火也。夫心屬火而藏神。腎屬水而藏志。二經俱屬少陰。而上下相通。今勞思則神不寧而夢。志不寧而遺。遺則水不升而火獨亢也。肝屬木。主藏血。其象震。震爲雷。心火旣亢。同類相應。引動龍雷之火。載血而溢出於上竅矣。肝脈環繞陰器。亦因火擾而痛癢腫脹也。火勝金。故肺經虛而漧咳。皮毛爲肺之合。更因火郁而發疹。大腸爲肺之府。故亦傳導失宜而糞溏。金虛不能平木。木火愈旺而淩脾。脾虛則嘔惡食減。經曰。壯火食气。脾肺之气爲壯火所食。故倦於動作。而易感風寒也。經言。兩脇者陰陽往來之道路也。爲火阻礙。則气不利而痛矣。然火有虛有實。有似火而實非火。故經言有者求之。無者求之。虛者責之。實者責之。此治火大法。前証之火。皆虛火也。非水濕所能折。惟甘溫之劑。可以祛除。且經言形寒飲冷則傷肺。又謂脾胃喜溫而惡寒。當用甘溫健其脾。則肺經不虛。而咳嗽气促自愈。肝木有制。而咳嗽吐血自除。虛妄之火亦自息矣。以參各四錢。神曲﹑山楂各七分。白術﹑麥冬﹑貝母各一錢。甘艸五分。炒漧薑四分。服十餘帖。脈數減。嗽漸平。

震按此證似宜養陰。其復感風寒。似宜淸理。卽見識髙者。亦必先以輕劑解表。後用養陰健脾。乃汪公竟進參﹑各四錢。佐漧薑少許。豈今人所能及哉。脈數減。嗽漸平。信非熟地﹑阿膠所能勝任。

薛立齋治儒者張克明咳嗽。用二陳﹑芩﹑連﹑枳殼。胸滿气喘。淸晨吐痰。加蘇子﹑杏仁。口出痰涎。口漧作渴。薛曰。侵晨吐痰。脾虛不能消化飲食也。胸滿气喘。脾虛不能生肺金也。涎沫自出。脾虛不能收攝也。口漧作渴。脾虛不能生津液也。遂用六君﹑炮姜﹑肉果補脾。更用八味丸以補土母。而愈。

震按此條不載脈象。以意度之。脈必虛數。觀前醫之用芩﹑連。脈數可知矣。若脈虛軟不數。誰不能用六君﹑八味哉。汪薛二公髙處在此。然又不可奉爲祕訣。請閱後述諸案。便知法非一例。

﹝附﹞韓飛霞旅寓北方。夏秋久雨。天行咳嗽頭痛。用天水散。以蔥姜湯調服。應手取效。日發數十斤。此蓋甲己土運。濕令痰壅肺气上竅。但瀉膀胱下竅而已。不在咳嗽例也。

李士材治太學史明。經年咳嗽。歷醫無效。自謂必成虛癆。李曰。不然。脈不數不虛惟右寸浮大而滑。是風痰未解。必多服酸收。故久而彌盛。用麻黃﹑杏仁﹑半夏﹑前胡﹑桔梗﹑甘艸﹑橘紅﹑蘇子。五劑知。十劑已。

張遠公三年久嗽。服藥無功。委命待盡。偶遇士材而乞診。李曰。饑時胸中痛否。遠公曰。大痛。視其上唇白點如粞者十餘處。此虫嚙其肺。用百部膏一味。加烏梅﹑檳榔與服。

不十日而痛若失。咳頓止矣。令其家人從淨桶中覓之。有寸白虫四十餘條。自此不復發。

孫東宿治許卓峯。多酒多怒人也。上吐血。下溲血。咳嗽聲啞。醫皆以爲瘵。辭不治。

孫診其脈。左關弦大。右寸下半指。累累如薏苡子狀。乃曰。此有餘證也。作瘵治者非。蓋其人好酒。酒屬濕熱。助火生痰。火性炎上。迫肺不降。積而生痰。壅於肺竅。以致失音。

此痰壅之啞。非肺痿之啞也。其性又多怒。怒气傷肝。故血妄行而不歸經。以致吐血尿血。

法宜淸熱開郁化痰。導血歸原。若二地﹑二冬輩滋陰之藥。反助其塞而益其熱。聲音何由而開。況血隨气行。气不淸。血又何得歸原哉。乃用滑石﹑靑蒿。解酒熱爲君。貝母﹑郁金﹑山梔仁﹑香附。開郁爲臣。杏仁﹑桔梗﹑丹皮﹑丹參﹑小薊﹑甘艸。化痰淸血爲佐使。服十帖。血果止。又以貝母一兩。童便浸一日。爲末。柿霜等分。時時抄舌上化下。五日而聲音爽矣。

張路玉治包山金孟珍。正月間。忽咳吐淸痰。咽痛。五六日後。大便下瘀晦血甚多。延至十餘日。張診其脈。六部皆沈弦而細。此水冷金寒之候也。遂與麻黃附子細辛湯。其血頓止。又與麻黃附子甘艸湯。咽痛亦可。而覺心下動悸不寧。詢其受病之源。乃醉臥渴引冷凍飲料所致。攺用小靑龍去麻黃加附子。悸卽止。咳亦大減。但時吐淸痰一二口。乃以桂﹑酒制白芍。入眞武湯中與之。咳吐俱止。尙覺背微惡寒倦怠。更與附子湯二劑而安。

震按咽痛下血。不以風火治。而以辛溫燥熱藥始終獲效者。由其善於識脈也。

又治禮科姜如農長媳。喘咳無痰。灼熱自汗。而懷妊七月。先曾服和解淸肺藥二十餘劑其咳轉劇。胎漸不安。邀張診之。六脈皆濡大無力。右手寸關獨盛而澀。曰。此熱傷肺气也。反與和解藥。逼令汗出。致肺气益燥而咳逆愈甚。不得已。復用苦寒折之。則火轉郁伏而不散也。遂用大劑葳蕤。及川芎﹑杏仁﹑白薇﹑甘艸。取葳蕤湯之半。更以當歸﹑桔梗﹑五味﹑黃。益气生津。固肌斂肺。二劑汗止咳減。胎亦向安。更加生訶子皮。四劑而痊。

又治吳佩玉次女。傷風咳嗽。先前自用疏風潤肺止嗽之藥。不應。轉加嘔渴咽痛。石頑診之。六脈浮滑應指。因與半夏散三啜而病如失。或問咳嗽咽痛而渴。舉世咸禁燥劑。今用半夏輒效。何也。曰。用藥之權衡。非一言而諭也。凡治病必求其本。此風邪挾飲上攻之暴嗽。故用半夏﹑桂枝。開通經絡。迅掃痰涎。兼甘艸之和脾胃而致津液。風痰散。營衛通。

則咽痛燥渴自已。設泥其燥渴而用淸潤。滋其痰濕。經絡愈壅。津液愈結。燥渴咽痛。愈無寧宇矣。不獨此也。近世治風寒咳嗽。𨿽用表藥。必兼桑皮﹑黃芩﹑花粉。甚則知﹑柏之類少年得之。必種吐血虛損之根。中年以後得之。多成痰火喘嗽之患。然此輩之妙用。在於預爲地步。診時泛謂陰虛。防變不足之證。初時元气未衰。服之邪熱暫伏。似覺稍可。久之眞气漸傷。轉服轉甚。安慮其不成虛損耶。及見吐血。則不問何經腑臟。屬火屬傷。血之散結色之晦鮮。瘀之有無。槪以犀角地黃寒涼止截之劑投之。致血蓄成根。向後或二月一月一發。𨿽日服前藥不應矣。凡此之類。未遑枚舉。嘗見一人患項腫發熱。延傷寒家視之。則曰大頭傷寒。以表藥發之。並頭亦脹。確然大頭無疑矣。病家以其治之益甚。又延雜證家視之則曰濕熱痰火。以裏藥攻之。則頭與項前左半皆消。但項後右側偏腫。則又確乎非大頭而爲雜證矣。病家又以腫在偏旁。疑爲癰毒。更延癰疽家視之。則曰對口偏疽。以托裏敷外藥治之。則气血益滯。熱不得泄。郁遏竟成潰瘍矣。本一病也。治之迥異。證亦屢遷。可見其病隨藥變之不誣耳。第末俗所趨。非此不足以入時。何怪乎聖人性命之學。淪胥不返。遂至若是耶。

震按張公此論。曲盡時醫醜態。然謂表藥必兼桑皮﹑芩﹑粉。血證必用犀角﹑地黃。恐不至眾人皆醉如此。至於病隨藥變。實有其事。所以舊有不服藥爲中醫之說。若欲見病知源投藥輒效。隨其寒熱虛實。應以溫涼補瀉。不執一法。不膠一例。變化生心。進退合轍者其惟丹溪先生乎。丹溪則藥隨病變。病隨藥愈。寧有病隨藥變。藥爲病困之理哉。臨證指南咳嗽門。方法大備。溫涼補瀉皆全。而輕松靈巧處。與丹溪未易軒輊也。

卷五

喘

朱丹溪治一人。病喘不得臥。肺脈沈而澀。此外有風涼濕气。遏其內熱不得舒。以黃芩陳皮﹑木通各一錢五分。蘇葉﹑麻黃﹑桂枝各一錢。生薑﹑黃連各五分。甘艸二分。煎服數帖而愈。

又治吳輝妻孕時足腫。七月初旬。產後二日。因洗浴卽气喘。但坐不得臥者五月矣。惡寒。得暖稍寬。兩關脈動。尺寸皆虛無。百藥不效。朱以丹皮﹑桃仁﹑桂枝﹑茯苓﹑漧薑﹑五味﹑枳實﹑濃朴﹑桑皮﹑紫蘇﹑栝蔞實煎服。一服卽寬。三服得臥。病如失。蓋作污血感寒治之也。

震按首案宜用定喘湯。此方尙未妥貼。以黃連與沈澀脈不合也。次案用藥似雜。而與病情恰對。毫無可議。丹溪尙有一案。身痛與气喘並作。已收在痛風門。可以同閱。

汪石山治一人。體肥色白。年近六十。痰喘聲如曳鋸。夜不能臥。汪診之。脈浮洪。六七至中或有一結。曰。喘病脈洪。可治也。脈結者。痰礙經隧耳。宜用生脈湯加竹瀝。服之至十餘帖。稍定。患者嫌遲。更醫用三拗湯﹑五拗湯。勢漸危。於是復以前方。服至三四十帖。病果如失。

又治一婦人。年五十餘。素有嗽病。忽一日大喘。痰出如泉。身汗如油。脈浮而洪。似命絕之狀。令速用生脈散一帖。喘定汗止。三帖後。痰亦漸少。再於前方加栝蔞實﹑白術﹑黃芩﹑當歸﹑芍藥。服二十帖而安。

又一人年逾六十。病气喘。汪診之。脈皆縈縈如蛛絲。曰。病不出是夜矣。果如期而逝震按石山三案。以脈洪爲可治。脈微細爲不治。所當著眼。

又一人形長。色蒼瘦。年四十。每秋涼病痰嗽气喘不能臥。春暖卽安。病此多年。醫用紫蘇﹑薄荷﹑荊芥等以發表。用桑皮﹑石膏﹑半夏等以疏內。𨿽暫輕可。不久復作。汪診之脈頗洪滑。此內有郁熱也。秋涼則皮膚致密。內熱不能發泄。故病作矣。內熱者。病本也今不治其本。徒用發散以虛其外。則愈不能當風寒。疏內以耗其津。則愈增郁熱之勢。遂進三補丸加大黃﹑貝母﹑栝蔞。丸服。仍令每年立秋。先服滚痰丸四十粒。病漸安。

又一婦年五十。形色脆弱。每遇秋冬。痰嗽气喘。自汗體倦。或惡心作嘔。汪診之。脈皆浮緩而濡。曰。表虛不禦風寒。激內之郁熱而然。遂用參﹑各三錢。麥冬﹑白術各一錢黃芩﹑歸身﹑陳皮各七分。甘艸﹑五味各五分。煎服十餘帖而安。次年秋間。滯下。腹痛後重。脈皆濡細稍滑。汪曰。此內之郁熱欲下也。體𨿽素弱。經云。有故無殞。遂以小承气利兩三次。腹痛稍除。後重未退。再以補中益气加枳殼﹑黃芩﹑芍藥煎服。仍用醋澆熱磚。

布裹。坐之而愈。

震按秋涼喘嗽之證。近日甚多。若外寒束其內熱。不過此證中之一種耳。然已虛實不同如此。故必辧之以脈。乃無差誤。

李士材治宋敬夫令嬡。中气素虛。食少神倦。至春初。忽然喘急。悶絕不知人。手足俱冷。咸謂立斃矣。李曰。气虛極而金不淸肅。不能下行。非大劑溫補。決無生理。遂以人參一兩。漧薑三錢。熟附子三錢。白術五錢。一服卽蘇。後服人參七斤余。姜﹑附各二斤。遂全愈不復發。

又治孫芳其令嬡。久嗽而喘。凡順气化痰。淸金降火之劑。幾於徧嘗。絕不取效。一日喘甚煩躁。李視其目則脹出。鼻則鼓扇。脈則浮而且大。肺脹無疑矣。遂以越婢加半夏湯投之。一劑而減。再劑而愈。李曰。今𨿽愈。未可恃也。當以參術補元。助養金气。使淸肅令行。竟因循月許。終不調補。再發而不可救矣。

文學顧明華。十年哮嗽。百藥無功。診其兩寸數而澀。李曰。澀者。痰火風寒。久久盤踞。根深蒂固矣。須補養月餘。行吐下之法。半年之間。凡吐下十次。服補劑百餘。遂愈。

更以補中益气爲丸。加雞子秋石。服年許。永不復發。

震按士材三案。一用大劑溫補。一用疏解化痰。一用吐下。間以補養。三法如鼎足。治病無偏欹。

孫東宿治少司空淩繹泉。年已古稀。原有痰火之疾。正月初。因勞感冒。內熱咳嗽。痰中大半是血。鼻流淸水。舌胎焦黃芒刺。語言彊硬不淸。大小便不利。喘急不能睡。亦不能仰。以髙桌安枕。日惟額伏枕上而已。醫治半月不瘳。孫診之。兩手脈浮而洪。兩關滑大有力。知其內有積熱痰火。爲風邪所閉。復爲怒气所加。故血上逆。議者以髙年見紅。脈大發熱爲懼。孫曰。此有餘證。諸公認爲陰虛而用滋陰降火。故不瘳。法當先驅中焦痰火積熱。後以地黃補血等劑收功。可也。乃以栝蔞﹑石膏各三錢。半夏曲﹑橘紅﹑桑皮﹑前胡﹑杏仁﹑酒芩﹑蘇子水煎。衝萊菔汁一小盞。一劑而血止。次日診之。脈仍浮而洪大。尙惡寒。

此因先時不解表。竟用滋陰。又加童便降下太速。以致風寒郁而不散。故熱愈甚也。攺以定喘湯。一劑而喘減。二劑而熱退不惡寒。再診之。兩手浮象已無。惟兩關脈鼓指。此中焦痰積膠固。不可不因其時而疏導之。以淸中丸同當歸龍薈丸共二錢進之。其夜下稠粘穢積甚多。

予憶丹溪有云。凡哮喘火盛者。白虎湯加黃連﹑枳實有功。正此證對腔法也。與十劑。外以淸中丸同雙玉丸夜服。調理而安。

震按此人以富貴之體。古稀之年。不能臥又半月之久。亦殊危矣。乃竟用消痰發表。淸火行滯。重劑收功。可見病無一定之局。只恐棄活著而走死著。又防活著認得不淸。必以半攻半補。不攻不補。爲持重之法。仍是死著也。後案諭公之蛤蚧二十枚。人參十兩。可謂棋逢敵手。

諭嘉言治施眉蒼肺痿喘嗽。吐淸痰。肢體痿軟不能舉動。脈來虛數。以蛤蚧二十枚酒浸酥炙。人參﹑黑參各十兩。蜜丸。時時噙化。不終劑而痊。

孫起伯肺脹。服耗气藥過多。張路玉診之。脈浮大而重按豁然。飲食不入。幸得溺淸便堅。與局方七气。每劑用人參三錢。肉桂﹑半夏曲﹑炙甘艸各一錢。生薑四片。四劑霍然。

蓋肺脹實證居多。此脈虛大。不當以尋常論也。

又治一尼肺脹。喘鳴肩息。服下气止嗽藥不應。漸至胸腹脹滿。脈得气口弦細而澀。此必勞力气上。誤飲冷水傷肺。肺气不能收斂所致也。遂與越脾湯減麻黃。加細辛﹑葶藶。大瀉肺气而安。

震按此方加減最巧。上案用七气湯成方亦巧。觀其論脈溯因。而細心體貼之。乃知其巧予邑有友範君。哮喘已久。向用金匱腎气丸。時效時不效。吳門繆松心先生診之曰。伏飲內踞有年。明是陽衰濁泛。但綿延日久。五旬外。痰中雜以血點。陰分亦漸損傷。偏剛偏柔用藥兩難措置。仿金水六君煎意。用熟地炭四錢。當歸炭一錢。茯苓三錢。炙艸四分。川貝一錢半。靑鹽﹑陳皮一錢。淡菜漂三錢。杏仁三錢去皮尖鹽水炒。半月後復診。晨用金匱腎气丸以治本。晚服苓桂術甘加味以治標。生於術米泔浸切片曬三兩。粗桂木曬八錢。炒半夏二兩。云苓三兩。炙艸六錢。杏仁霜一兩六錢。鹿脊骨三兩。用麻黃四錢煎湯。炙北細辛三錢曬。水泛丸。此證向來背脊畏寒。甚則哮發。服此方而畏寒除。隔三年。忽起淋濁。莖中痛脹。繆曰。此新病。以瀉丙出壬爲正治。但素有痰飲。滋膩之品。傷陽助濕。究非所宜當變法治。庶與本證無礙。羊脊骨五錢。小木通一錢。鹽水炒黃柏三分。生甘艸梢五分。

赤白茯苓各半三錢。水飛辰砂五分。調入服。三劑淋濁卽愈。半年後攺定丸方。曰。飲踞中焦。歷年已久。前主溫煦太陽寒水之髒。與病機極合。用藥可無事更張。第溺管有精淋。由來已非旦夕。𨿽云腎气不堅所致。其降多而升少。亦非所宜。今造一方以兼顧之。嫩毛鹿角二兩鎊。羊脊骨三兩炙黃打碎。生菟絲子三兩曬。北細辛三錢曬。生黃皮一兩五錢曬。蜜水炙麻黃三錢。桂枝粗木七錢曬。生於術米泔水浸曬漧三兩。茯苓三兩曬。炙黑甘艸五錢炒黃。半夏一兩五錢。杏霜一兩五錢。橘紅一兩曬。爲末。用苡仁煮漿糊丸。後隔數年。已六旬餘。換丸方用熟地四兩水煮。歸身一兩五錢。制半夏炒黃一兩半。云苓三兩。橘紅曬一兩炙黑甘艸五錢。生臺術三兩米泔水浸生用。嫩毛鹿角一兩五錢。蛤蚧兩對去頭足炙。熟附子七錢。淮牛膝一兩四錢。生左牡蠣二兩研細水飛。羊脊骨三兩炙黃打碎。杏仁三兩去皮尖油。北細辛三錢曬。澤瀉一兩五錢炒。爲末。苡仁煮漿搗丸。以上諸方。攝納腎陽。溫通督脈。疏刷肺气。開豁濁痰。標本悉能照顧。巧更極矣。宜乎服之而宿疾全瘳也。

卷五

喘脹

羅謙甫治不吉歹元帥夫人。年逾五旬。身體肥盛。值八月中霖雨不止。因飲酒及潼乳過度。遂病腹脹喘滿。聲聞於外。不得安臥。大小便澀滯。气口脈大。兩倍於人迎。關脈沈緩而有力。因思霖雨之濕。飲食之熱。濕熱大盛。上攻於肺。所謂盛則爲喘也。邪气盛則實。

實者宜下之。爲制平气散。內經曰。肺苦气上逆。急食苦以瀉之。白牽牛苦寒。瀉气分濕熱上攻喘滿。故用二兩。半生半熟以爲君。陳皮苦溫。體輕浮理肺气。用五錢。靑皮苦辛平。

散肺中滯气。用三錢以爲臣。檳榔辛溫。性沈重。下痰降气。亦用三錢。大黃苦寒。蕩滌滿實。用七錢以爲使。末服三錢。生薑湯調下。兩服而喘愈。止有胸膈不利。煩熱口漧。時時咳嗽。以瀉白散加知母﹑黃芩﹑桔梗﹑靑皮全愈。

程明佑治張丙中滿气喘。眾醫投分心气飲﹑舟車丸。喘益甚。一醫作气虛治。以參﹑補之。喘急瀕死。程診其脈沈而滑。曰。此痰病也。痰滯經絡。臟腑痞塞。致生脹。投滚痰丸。初服。腹雷鳴。再服。下如雞卵者五六枚。三服。喘定气平。繼以參苓平胃散出入。三十日而安。

一富翁素彊健。忽病喘滿。不咳不吐痰。日久腿腳陰囊盡水腫。倚臥肩息。困極。王中陽曰。非水證也。但胸膈有敗痰。宜服滚痰丸。彼不信。鍼刺放水。備嘗諸苦。年餘。忽吐臭痰。復詣王。王與龍腦膏一料。服未盡而愈。

震按脹而兼喘。病熱急矣。必非輕劑所能治。此三條是實證治法。若虛寒證。當重用桂附。如天眞丸﹑黑錫丹﹑金液丹之類。皆可類推。不得以五子五皮沈香椒目等。爲穩當法也。

沈宗常治盧陵人。脹而喘。三日食不下咽矣。視脈無他。問何食飲。對以近食羊脂。沈曰。得之矣。脂冷則凝。溫熨之所及也。溫之。得利而愈。

震按是案較沈誠莊治肅藩嗜乳酪致病。用濃茶頻飲得愈。彼如昭文之鼓琴。此如師曠之杖策矣。

卷五

腫脹

莊季裕云。予自許昌遭金兵之難。憂勞艱危。衝冒寒暑。遂感瘧。八月起病。至次年春末。尙苦跗腫腹脹。气促不能食。而大便利。身重足痿。杖而後起。得陳子翁專爲灸膏肓兪。七日內灸三百壯。卽胸中气平。腫脹俱損。利止而食進。後又加百壯。諸證盡痊。以至康寧。時親舊見此殊功。灸者數人。宿皆除。孫眞人謂若能用心方便。求得其穴而灸之。

無疾不愈。信不虛也。

震按古人治病多用鍼灸。今則鍼灸有專家。凡診脈處方者。反以卑術視之。不知處方易而鍼灸難。蓋切脈與取穴同一難。而取穴之難。尢難於切脈也。孫眞人之言。誠爲格言。

宋有裏醫。爲李生治水腫。以藥飲之不效。以受其延待之勤。一日忽爲灸水分穴與气海穴。翌早。觀其面如削矣。因思明堂云。若是水病灸大良。以此穴能分水。不使妄行故耳。

震按水分穴。可灸不可鍼。考資生經曰。水腫惟得鍼水溝。若鍼余穴。水盡卽死。此明堂銅人所戒也。庸醫多爲人鍼水分。殺人多矣。又千金方曰。凡水病。忌腹上出水。出水者一月死。而今有專門治腫脹者。用銅管子從臍下刺入。出水如射。頃刻盈缶。腹脹卽消。以此水露一夜。明晨視之。浮面者是淸水。中央者是淡血。沈底者是脂膏。蓋病者淸濁不分。

气血皆變爲水。決而出之。去水卽去其气血也。𨿽一時暫快。或半月。或一月。腫脹仍作。

再鍼之亦死。不鍼之亦死矣。孫眞人之言。預知有此詭術耳。

張子和云。余昔過夏邑西。有婦人腹脹如鼓。飲食乍進乍退。寒熱更作。而時嘔吐。且三載矣。師覡符咒。無所不至。惟俟一死。會十月農隙。田夫聚獵。一犬役死。磔於大樹下遺腥在根上。病婦偶至樹根。頓覺昏憒。眩瞀不知人。枕於根側。口中虫出。其狀如蛇。

口眼皆具。以舌舐其遺腥。其人驚見。以兩袖裹其手。按虫頭極力出之。且二尺許。重幾斤剖而示人。其婦遂愈。此正與華元化治法同。蓋偶得吐法耳。

震按此妄言也。蛇長二尺。重幾斤。何以不嚙破腸胃耶。子和不過引爲偶得吐法耳。然荒唐無證。所謂吐下之神功。大率類此。又閱孫一奎與吳生問答一條。載生之堂嫂。病臌三載。腹大如箕。時或脹痛。四肢瘦削。三吳名醫歷治不瘳。吳俗死者。多用火葬。燒至腹。

忽響聲如炮。虫從腹中爆出。髙二三丈。燒所之天爲昏。俄而墜地。細視之。皆蛔也。不下千萬。大者長尺餘。虫腹中復生小虫。甚多不可數。而一奎又於萬曆癸巳至淮陰。有王鄕官者。子年十六。新娶後。腹脹大。按之有塊。形如削瓜。四肢瘦削。發熱晝夜不退。已半年矣。醫惟以退熱消脹之劑投之。其脹愈甚。其熱愈熾。喉中兩耳俱瘡。診之。脈滑數。其唇則紅。其腹則疼。又多嗜肥甘。因思諸凡腹痛者。唇色必淡。不嗜飲食。今其若此。得非虫乎。遂投以阿魏積塊丸。服之果下虫數十。大者二。一紅一黑。長尺餘。虫身經綫自首貫尾。虫腹中復有虫。大者數條。小者亦三四條。虫下則熱漸減。脹漸消。三下而愈。始信吳生之言爲不虛。

震觀此二則。較子和之說。稍覺近理。然蛔虫不下千萬數。亦屬荒唐。第其辧證則佳矣較之客座新聞載江陰訓導治生員腹脹。曰脈洪而大。濕熱生虫之象。況飲食如常。非臌脹也。以石橊椿樹兩項東行根皮。加檳榔各五錢煎服。瀉下一長虫而愈者。相似。

儒門事親又載蹴鞠張承應。年幾五十。腹如孕婦。面黃食減。欲作水气。或令服黃建中湯及溫補之劑。小溲涸閉。從戴人療焉。戴人曰。建中湯攻表之藥也。古方用之攻裏。已誤也。今更以此取積。兩重誤也。先以湧劑吐之。置火於其旁。大汗之。次與豬腎散四錢。

以舟車丸引之。下六缶。殊不困。續下兩次。約三十餘行。腹平軟。健啖如昔。常仲明曰。

向聞人言瀉五六缶。人豈能任。及問張承應。渠云果然。乃知養生與攻本自不同。今人以補劑療病。宜乎不效。

﹝附﹞周恭醫說續編云。子和之書。非子和之筆也。特麻徵君文之耳。丹溪曰。脾虛不能行濁气。气聚則爲水。水潰妄行。當補脾气。自能健運。得以升降運其極機。則水自行。

此千古聖人之至言也。柰何云補劑療病。宜乎不效。夫人之所賴以生者元气爲之耳。苟罔顧元气。專行峻利之藥。能免虛虛之禍耶。

震按此段。駁得極是。卽就本條。謂建中爲攻表之藥。古人誤用以攻裏。已屬可笑。方義未明。浪指爲攻。可見子和治病。止有攻之一字。不必以麻徵君代爲之諱也。

丹溪曰。楊兄年近五十。性嗜酒。病瘧半年。患脹病。自察必死。來求治。診其脈弦而澀。重則大。瘧未愈。手足瘦而腹大如蜘蛛狀。予教以參﹑術爲君。歸﹑芍﹑川芎爲臣。黃連﹑陳皮﹑茯苓﹑濃朴爲佐。生甘艸些少。作濃湯飲之。一日服三次。彼亦嚴守禁忌。一月後。瘧因汗而愈。又半年。小便長而脹愈。中間𨿽稍有加減。大意只是補气行濕而已。

又治一女子。稟濃。患胸腹脹滿。自用下藥。利十數行。脹滿如故。脈皆大。按則散而無力。朱曰。此表證。反攻裏。當死。賴質濃。時又在室。可救也。但壽損矣。以四物加參術﹑陳皮﹑炙甘艸。煎服。至半月尙未退。自用蘿卜種煎浴一度。又虛其表。遂以前方去芍藥﹑地黃。加黃。倍白術。大劑濃煎飲之。又以參爲丸吞之。十日後。乃得如初病時。

然食難化而自利。以參﹑術爲君。肉果﹑訶子爲臣。稍加陳皮﹑山楂爲佐使。粥丸吞之。四五十帖而安。

又治陳時叔。年四十餘。性嗜酒。大便時見血。於春間患脹。色黑而腹大。其形如鬼。診其脈數而澀。重似弱。屬陰虛。朱以四物湯加芩﹑連﹑木通﹑白術﹑陳皮﹑濃朴﹑生甘艸作湯與之。近一年而安。

震按丹溪三條。一用參術加血藥寒藥。一用參術加血藥溫藥。一用血藥加寒藥。用術去參。切貼脈證以治。井井有條。可爲後世師法。但前後兩條一嗜酒病瘧。一嗜酒便血。營陰先虧。自當參用四物。若女子脈大而散。何以不用附子。而猶用四物耶。總之。丹溪善用補藥。愼用熱藥。其愼處亦極是。如述其友兪仁叔。年近五十。得腹脹。自制禹餘糧丸服之。

丹溪診其脈。弦澀而數。曰。此丸新制。煉之火邪尙存。溫熱之藥味太多。宜自加減。不可執方。病者曰。此方不可加減。服之一月。口鼻中出黑血。骨立而死。此先幾之見。亦難及矣。卽此三證。皆以持久得愈。非老手斷不能。

項彥章治一女。腹痛。脹如鼓。四體骨立。其六脈弦滑而數。項曰。弦爲气結。滑爲血聚。此气薄血室。實邪也。其父曰。服芎歸輩血藥多矣。曰。失於順气也。夫气。道也。血水也。气一息不運。則血一息不行。故治血必先順气。俾經隧得通而後血可行。乃投蘇合香丸。三日而腰作痛。曰。血欲行矣。以硝黃逐之。下瘀數十塊而愈。又二女病同。一脈虛一脈純弦。皆辭不治。果死。

震按气爲血之先。血隨气行。故攻瘀先以順气。極是。然投蘇合香丸。三日而腰痛。恐未必也。其得力處。仍賴硝黃耳。

虞恆徳治一族兄。素能飲酒。年五十。病通身水腫。腹脹尢甚。小便澀而不利。大便滑泄。虞曰。或戒酒色鹽醬。尙可保全。不然。去生漸遠。兄曰。自今日戒起。虞以丹溪法。

用參﹑術爲君。加利水道制肝木淸肺金等藥。十帖而小水長。大便實。腫退而安。又半月。

友人勸之飲。遂痛飲沈醉。次日疾復如前。虞曰。不可爲矣。一月而逝。

震按此條以飲酒而病復發。又一條以開鹽而病復發。皆至於死。故今專門治腫脹者。開列戒單。不可犯絲毫鹽醬。考其義以鹽能助腎水之邪。豆與麥麵助濕發熱也。然胃气旺者固能戒。若胃气弱者食難進而漸減。亦當顧慮。張路玉用伏龍肝泡水澄之。入靑鹽以代食鹽。

用淮麥爲面。同赤豆作面而成醬。其法甚巧。似可通融。

薛立齋治一男。素不善調攝。唾痰口漧。飲食不美。服化痰行气之劑。胸滿腹脹。痰涎愈甚。服導痰理脾之劑。肚腹膨脹。二便不利。服分气利水之劑。腹大脇痛。不能睡臥。服破血消導之劑。兩足皆腫。脈浮大不及於寸口。朝用金匱腎气丸。夕用補中益气湯。煎送前丸。月餘。諸證漸退。飲食漸進。再服月餘。自能轉側。又兩月而能步履。卻服大補湯﹑還少丹。又半載而康。後稍失調理。其腹仍脹。服前藥卽愈。

震按立齋此法。爲脹滿虛證的對之方。與下條石山所用香連丸。𨿽出兩路。各能奏功。

汪石山治一婦。年逾四十。瘦長善飲。診之脈皆洪滑。曰可治。脈訣云。腹脹浮大。是出厄也。此濕熱太重。宜遠酒色。可保終吉。遂以香連丸。令日吞三次。每服七八十丸。月餘良愈。

又治一人。年三十餘。病水腫。面光如胞。腹大如箕。腳腫如槌。飲食減少。汪診之。

脈浮緩而濡。兩尺尢弱。曰。此得之酒色。宜補腎水。家人駭曰。水勢如此。視者不曰通利則曰滲泄。先生乃欲補之。水不益深耶。汪曰。經雲。水極似土。正此病也。水極者。本病也。似土者。虛像也。今用通利滲泄。則下多亡陰。腎水益耗。是愈傷其本病。而增濕土之勢矣。豈知亢則害。承乃制之旨乎。遂令空腹服地黃丸。再以四物湯加黃柏﹑木通﹑濃朴陳皮﹑參﹑術。煎服十餘帖。腫遂減半。三十帖而愈。

震按汪公論病甚佳。用藥非是。就此脈證。宜六君子湯送濟生腎气丸。何反用地黃丸﹑四物湯陰濕柔粘之藥。豈以脈之緩濡爲濕熱。故更佐以黃柏耶。三十帖愈。未敢深信。

一婦形弱瘦小。脈細濡近快。一婦身中材頗肥。脈緩弱無力。俱病鼓脹。大如箕。垂如囊。立則遮攔兩腿。有礙步履。石山視之。曰。腹皮寬。縋已定。非藥可斂也。惟宜安心寡欲。以保命耳。後皆因產而卒。或曰。病鼓脹有孕。何也。汪曰。气病而血未病也。產則血亦病。陰陽兩虛。安得不亡。又一婦鼓脹如前。越十餘年無恙者。由寡居無所損也。

震按此案可以警世。女子如此。則男子有脹病而不絕欲者。豈不速其死耶。

趙氏或問曰。松江一男子。年三十餘。胸腹脹大。發煩躁渴。面赤不得臥而足冷。余以其人素飲酒。必酒後入內。奪於所用。精气溢下。邪气因從之上逆。逆則陰气在上而爲脹其上焦之陽因下逆之邪所迫壅塞於上。故發煩躁。此因邪從下上而盛於上者也。於是用吳茱萸﹑附子﹑人參輩以退陰逆。冰冷凍飲料之以解上焦之浮熱。入咽覺胸中頓爽。少時腹中气轉如牛吼。泄气五七次。明日其證愈矣。

震按準繩及治法匯皆引此條。以其議論髙爽。能發內經之精微也。惜不言脈。愚意其脈必細而緊。或沈而澀也。若滑大數實。則此方不可用矣。諭嘉言治劉泰來。年三十二歲。面白體丰。夏月常用冷水灌汗。坐臥巷曲當風。新秋病瘧截早。變成脹滿。二便俱閉。气喘不食。能坐不能臥。能俯不能仰。勢甚危急。醫以二便不通。服下藥不應。商用大黃二兩作一劑。諭曰。傷寒病因發熱。致津液枯槁。腸胃幹結。乃用下藥以開其結。然有不轉失气者。不可攻之戒。正恐誤治太陰經之腹脹也。此病因腹中之气散亂不收。故津水隨气橫決四溢而作脹。全是太陰不能統攝。一散一結。相去天淵。再用大黃猛劑。大散其气若不脹死。定須腹破矣。病者曰。大黃服過二劑。尙未見行。柰何。諭曰。腹中眞气漸散今晚子丑二時。陰陽交剝之界。必大汗暈眩。難爲力矣。急投理中湯。用人參至三錢。次日略加黃連。其脹大減。猶以不大便爲憂。諭曰。腹中原是大黃推蕩之泄糞。其所以不出者以膀胱脹大。將大腸撐緊。任憑極力努掙。無隙可出耳。吾當以藥通膀胱之气。不治大便而大便自至也。用五苓散。藥才入喉。小便先出。大便隨之。頃刻泄下半桶。

震讀此案。不禁拍案叫絕。只恨不載脈象若何。難以摩仿。且案末不載脹愈。並有慨嘆語气。想未必收功也。但議論髙爽。不減趙氏。並錄於此。以作脹病之大訓天球。

趙氏又曰。嘉定沈氏子。年十八。患胸腹身面俱脹。醫治半月不效。余診其脈。六部皆不出也。於是用紫蘇﹑桔梗之類。煎服一盞。胸有微汗。再服。則身盡汗。六部和平之脈皆出。一二日。其證悉平。

傅滋治一人。能大餐。但食肉必泄。忽頭腫。目不可開。膈如築。足麻至膝。惡風。陰器挺長。脈左沈。重取不應。右短小。卻和滑。令單煮白術湯空心服探吐之。後以白術二錢麻黃﹑川芎各五分。防風三分。作湯下保和丸五十丸。吐中得汗。上截居多。腫退眼開。

气順食進。以前方去麻黃﹑防風。加白術三錢。木通﹑甘艸各五分。下保和丸五十丸。五日而安。

江篁南次子。素食少。五月間。因多食楊梅。至六月。徧身面目浮腫。腹亦膨脹。用蒼白二術土炒爲君。木通﹑赤苓﹑澤瀉爲臣。半夏﹑陳皮﹑大腹皮﹑桑白皮﹑桔梗爲佐。蘇梗濃朴﹑艸果﹑姜皮爲使。一日兩服。另用紫蘇﹑忍冬藤﹑蘿卜種煎湯。一日浴一次。至四日。腫脹消十之八。乃用參苓白術散。以紫蘇煎湯調。日服二次。小水黃。又加木通煎湯煎藥。六帖後。去紫蘇。加木瓜﹑滑石。最後加連翹﹑梔子。八帖全愈。

震按此三條。皆和平淺近。法卻是醫門之布帛菽粟。斷不可缺。傅江二案用藥加減。及補瀉進退。又有細鍼密綫道理。

﹝附﹞明成化間。欽天監臺官張景芳得腹脹病。危劇。遇一龐眉叟授以方。用杏仁﹑陳皮﹑海螵蛸等分爲末。佐以谷樹葉﹑槐樹葉﹑桃枝各七件。午時汲水煎三四沸。至星上時。

再煎一沸。患者就浴。令壯人以手湯中按摩臍之上下百數。少時轉失气。病卽退矣。

震按此方不及江氏。當合參之爲更妙。他如田螺﹑大蒜﹑車前艸搗餅貼臍。及蜘蛛隨藥中煎熟服之。溺長脹退等說。俱不見效。故不錄。

李士材治錢賞之徧體腫急。臍突背平。法在不治。舉家堅請用藥。以金匱腎气丸料大劑煎服。兼進理中湯。五日不效。乃以人參一兩。生附三錢。牛膝﹑茯苓各五錢。小便忽通。

進食。計服人參四斤。附子﹑桂﹑姜各斤余而安。

太學何宗魯。夏月好飲水。一日學院發放。自早起候至未申。爲炎威所逼。飲水計十餘碗。歸寓便脹悶不能食。越旬日。脹如抱甕。气髙而喘。士材曰。皮薄而光。水停不化也。

且六脈堅實。其病暴成。法當利之。遂以舟車丸。每服三錢。香薷湯送。再劑而二便湧決如泉。復進一錢五分。腹減如故。用六君子十帖。卽愈。

震按此二案。峻補急攻。如獅子摶象。全副神力。學人要看其病因。觀其論脈。卽知前賢非蠹心大膽也。

又治光祿卿吳伯玉夫人。患腹滿而痛。喘急異常。大便不通。飲食不進。醫用理气利水藥。二十日不效。李診之。脈大而數。右尺爲甚。令人按腹。手不可近。乃曰。此大腸癰也脈數爲膿已成。用黃﹑角刺﹑白芷﹑銀花﹑甘艸節之類。加葵根一兩。煎一碗。頓服之未申痛甚。至夜半而膿血大下。昏暈不支。卽與獨參湯稍安。更與十全大補。一月而愈。

震按此案亦脹滿證中必不可少之案。

孫一奎治馬二尹。年五十五。過食鰻肉卷餅。心腹脹痛。市醫遽用硝黃下之。大便不行脹痛愈增。繼至者。以木香檳榔丸﹑大小承气湯。連服十日。脹痛益甚。粒米不進。大便並不行。小水亦僅點滴。後醫以硝黃不效。雜進備急丸﹑白餅子﹑十棗湯﹑黑白醜之屬。服數日。不惟大便不行。並小便點滴亦無矣。脹不可言。眾醫大叫稱怪。一人爲灸中脘三十壯。

毫不爲動。因斷三日後當死。孫至。觀其色蒼黑。神藏不露。聲音亮。惟腹大如覆箕。不能反側。診其脈。兩手皆滑大。兩尺尢有力。詢其病源。閱其前方。駭然以爲未聞未見也。因思一治法。先進香砂六君子湯。參術各用二錢。眾醫皆驚。謂中滿脹痛。二便俱閉。如何用補。況蒼黑之人。尢忌參術乎。孫曰。此非鼓脹證。乃內傷證也。當始傷時。猶在上鬲。法當用吐。經所謂在上者因而越之也。不用吐而用下藥以傷其脾。脾傷則失運動之職。是以愈下愈傷。愈傷愈脹。脾气全然不動。藥亦全然不行矣。故用六君子以醒其脾。香砂以助其運動。再用吐法。吐出前藥。始有生機。此方非治病。乃治藥也。且予非慮大便不行。獨慮行之不止耳。醫曰。求其行而不得。何以不止爲慮。孫曰。君試思常人能服硝黃幾何。巴豆牽牛幾何。今幸其未行。藥性未動。尙可爲計。一行而諸藥性動。譬瓶水底漏。其中能蓄點滴哉。危矣。醫又問多服下藥而大便不行。何也。孫曰。此易知之。始爲食傷。繼爲藥傷。所傷在上中二焦。下元未損。故兩尺脈尙有神气。難經曰。人之有尺。如樹之有根也。內經曰腎者胃之關。蓋腎主大便。觀其色蒼黑。神藏气固。皆由根本未動。賴此猶可爲耳。服藥後。腹中大痛。一奎謂其藥力已動。攺用人參蘆﹑防風蘆﹑升麻﹑桔梗各三錢。煎服少頃。

用鵝翎探吐之。前服藥物。一湧而出十數碗。病者喜曰。目前有光矣。此巳時也。孫曰。酉時大便必行。可備人參數斤以備不虞。至午。進至寶丹一帖。以溫中气。未申間。腹中有聲。濁气下滚。頃刻腹寬數寸。至晚。大便行一次。小水略通。孫卽用人參﹑白術各五錢炮姜三錢。茯苓二錢。陳皮一錢。木香﹑甘艸各五分。令急煎服。四鼓又大便一次。小水繼至。脹痛漸減。次日大便瀉十餘次。因以是方。煎丸並進。計瀉七十二日。服人參二斤余而收功。

﹝附﹞諭嘉言治袁仲卿之子。僕水救出。大熱呻吟。兒科以驚風丸散與服。二日遂昏迷不醒。胸髙三寸。頸軟息微。諭診之曰。脈無根。僅如蛛絲。不可爲矣。以湯二茶匙。滴入口中。微有吞意。因思病𨿽因驚而得。其實跌僕水中。感冷濕之气而發熱。胃中食物不化。

當比夾食傷寒例治。乃以金石寒冷藥鎭墜其邪。深入臟腑。神識因而不淸。其食停胃中者。

得寒涼而不運。所進之藥。皆在胃口之上。不能透入。轉積轉多。以致胸髙而突。宜以理中藥運轉前藥。或有生機。卽煎理中湯一盞。灌入喉中。大爆一口。果然從前二日所受之藥。

一齊俱出。胸突頓平。頸亦稍硬。但脈仍不出。人亦不醒。諭曰。此爲食尙未動。關竅堵塞之故。再灌前藥些少。熱亦漸退。乃用元明粉一味化水。連灌三次。下黑糞甚多。繼以生津藥調理而愈。

震按以藥換藥。與孫公先後一轍。故並載於此以便覽。

查少川向有哮喘。每發時。以麻黃﹑石膏﹑杏仁﹑枳殼﹑細茶大劑煎服。立刻見效。屢發屢服。而嗜酒縱欲。不避風寒。漸至腹大如覆箕。兩腿光腫如柱。內外廉疥瘡中。淸水涓涓不絕。鮏气逼人。不能伏枕而臥者五月。醫者駭辭不治。孫東宿至。見其坐髙椅之上。气喘身熱。又畏寒甚。周遭環火五盆。首戴絨帽。籠以貂套。套外復束一帕。鼻用絨套籠之。

診其脈浮大無力。睇其色。白中隱靑。因問惡寒身熱。從何時起。答以十日。孫曰。予得之矣。此病是气虛中滿。法當溫補下元。人徒知利小水。不知小水不利者。由下焦之气不充。

不能滲從膀胱故道而行。若利之急。則泛濫而橫流肌膚。下於陰囊。甚則脹裂崩塌而出矣。

必待下焦元气壯盛。斯能升降變化。水自行而脹自消耳。至如近來之惡寒身熱。由寒邪在表而然。合先散之。胸膈焦辣者。乃陰盛格陽。虛陽之火。被寒气驅逼上行。非眞熱也。亦待下元一溫。熱自下行。用蘇葉﹑細辛﹑羌活﹑防風﹑蒼術﹑陳皮﹑白豆蔻﹑人參﹑炙艸﹑生薑。一帖而得微汗。遂撤火盆。去首帕。獨鼻寒如初。乃用防風﹑黃二兩煎湯燻之。一日三燻。鼻套亦除。但嘔惡不止。用人參溫膽湯加丁香。一帖而止。又謂鯉魚能利水。一日盡二斤。半夜脹極。復告急於孫。孫曰。病勢如是。敢縱恣若此乎。等閒之劑。曷能消釋。沈思久之。以平胃散一兩。入橄欖肉一兩。煎服。兩劑而定。獨腹脹小水不利。不能伏枕爲苦乃以附子理中湯。加砂仁﹑補骨脂﹑赤豆﹑桂心。連進四帖。小水略長。繼以尊重丸。每服五丸。日三服。五日後。小水通利。可貼席而睡矣。

震按此證甚險惡。用藥亦平庸。而投劑輒效。恐未必然。惟防燻法及平胃散加橄欖二法。頗巧。理中尊重二方補瀉互用。亦巧。

周愼齋治一人。腹脹時吐。小便利則大便閉。大便通則小便閉。周曰。此證中气實。故脹。濁陰不降而逆於上。故吐。淸陽下陷。塡塞下焦。故二便不能齊通。用炮姜三錢。溫中而健運。升麻一錢五分。升陽於下。吳茱萸一錢。降濁於上。八帖愈。

又治一女。脹而脈覺。用黃柏﹑靑鹽﹑升麻而愈。門人問其故。愼齋曰。此因命門火郁使腎之眞陽不升。心之眞陰不降。故用黃柏以解命門壯火。使水中得升其眞陽。用靑鹽以潤心。使無邪火之熾而得下其眞水。水火旣濟。而復以升麻提其靑气。靑气一升。濁气自降而脾肺無內郁之獘。脹證愈矣。蓋其本在腎而標在心。故三藥奏效捷也。

震按愼齋立論最髙。定方最奇。然以此三味治脹。殊未敢信。易思蘭治齒脹亦用此方。

則於理爲近。

張路玉治王庸若。嘔逆水腫。溲便涓滴不通。或用五苓八正。不應。六脈沈細如絲。因與金液丹十五丸。溺如泉湧而勢頓平。後以濟生腎气培養而安。

李時珍治一士妻。自腰以下腫。面目俱腫。喘急欲死。不能伏枕。大便溏泄。小便短少。脈沈而大。沈主水。大主虛。乃病後冒風所致。是名風水。用千金神祕湯加麻黃。

一服。喘定十之五。再以胃苓湯吞深師薷術丸。二日小便長。腫消十之七。調理數日全安。

震按金液丹﹑神祕湯人所罕用。而善用之則各奏奇功。因思古方。具在簡冊。特患尋不著對頭帽子耳。又按神祕湯。乃生脈散合二陳湯。去麥冬﹑茯苓。加紫蘇﹑桑白皮﹑桔梗﹑檳榔。以生薑三片爲引。施於此證恰好。加麻黃更好。並非八寸三分通行之帽也。

卷六

不寐

汪石山治一女。年十五。病心悸。常若有人捕之。欲避而無所。其母抱之於懷。數婢護之於外。猶恐恐然不能安寐。醫者以爲病心。用安神丸﹑鎭心丸﹑四物湯。不效。汪診之。

脈皆細弱而緩。曰。此膽病也。用溫膽湯。服之而安。

﹝附﹞許學士治四明董生。臥則魂飛揚。身𨿽在牀而神魂離體。驚悸多魘。通宵不寐。

羣皆以爲心病。醫之無效。許曰。以脈言之。肝經受邪。遊魂爲變。非心也。以肝有邪。魂不得歸於肝。是以臥則飛揚若離體也。肝主怒。必小怒則劇。用眞珠母爲君。龍齒佐之。因有龍齒安魂虎睛定魄之說。

震按此二條。俱憑兼見之證。辧爲肝膽之病。若汪案之脈細弱而緩。何以不認作陽气兩虛。許案不載脈象。亦難核辧。然肝膽之不寐易治。而心之不寐難瘥。蓋心藏神。腎藏精與志。寐𨿽由心。心賴腎之上交。精以合神。陰能包陽。水火旣濟。自然熟寐。內經謂陽气滿則陽蹺盛。不得入於陰。陰虛。故目不瞑。又云。陰蹺陽蹺。陰陽相交。陽入陰。陰出陽。

交於目銳。陽气盛則目。陰气盛則瞑目。此是不寐要旨。非肝膽病之不寐也。如人並無外邪侵擾。亦無心事牽掛。而常徹夜不寐者。其神與精必兩傷。大病將至。殊非永年之兆。

𨿽投補心補腎之藥。取效甚難。卽內經秫米半夏湯。亦有效有不效。或初效繼不效。而病者輾轉牀褥。必求其寐。愈不肯寐。更生煩惱。去寐益遠。慈山先生老老恆言云。寐有操縱二法。操者如貫想頭頂。默數鼻息。返觀丹田之類。使心有所著。乃不紛馳。庶可獲寐。縱者任其心遊思於杳渺無朕之區。亦可漸入朦朧之境。此誠慧心妙悟。可補軒岐所不逮。

卷六

怔忡

滑伯仁治一人。病怔忡善忘。口淡舌燥。多汗。四肢疲軟。發熱。小便白而濁。眾醫以內傷不足。擬進茸﹑附等藥。未決。脈之虛大而數。曰。是由思慮過度。厥陰之火爲害耳。

夫君火以明。相火以位。相火代君火行事者也。相火一擾。能爲百病。百端之起。皆由心生越人云。憂愁思慮則傷心。其人平生志大心髙。所謀不遂。抑鬱積久。致內傷也。服補中益气湯﹑朱砂安神丸。空心進小坎離丸。月餘而安。

一人因事恐怖。心常惕惕。如畏人捕之狀。診其脈。豁豁然虛大而浮。體熱多汗。曰。

凡病得之從髙墜下。驚僕擊搏。惡血畱滯。皆從中風論。終歸厥陰。此海藏之說也。蓋厥陰多血。其化風木故也。有形當從血論。無形當從風論。今疾是走無形也。從風家治之。兼化痰散結。佐以鐵粉朱砂丸。愈。

吳茭山治一婦气盛血少。火旺痰多。因事忤意。得怔忡之患。心惕惕然而驚。時發時止淸晨至晚。如此無度。每服鎭心金石之藥。愈不安。吳診其脈左弦而大。知血少火旺。右浮滑不勻。气盛痰多也。遂也溫膽湯入海粉﹑蘇子。數服而安。次以安神丸。常服全愈。

髙果哉治錢塞庵相國怔忡不寐。診得心脈獨虛。肝脈獨旺。因述上年驛路還鄕。寇盜充斥。風聲鶴唳。日夜驚懼而致。髙用生地﹑麥冬﹑棗仁﹑元參各五錢。人參三錢。龍眼肉十五枚。服數劑。又用夏枯艸﹑羚羊角﹑遠志﹑茯神﹑甘艸﹑人參。大效。仍以天王補心丹。

常服全愈。

震按怔忡本非重病。而居官者多患之。因勞心太過。或兼驚憂所致。治法不外養血安神補元鎭怯。然亦難效。莫若拋棄一切。淡然漠然。病自肯去。老子曰。內觀其心。心無其心。廣成子曰。毋勞爾形。毋搖爾精。毋使爾思慮營營。豈惟卻病。並可長生。

卷六

癇

丹溪治一婦人。有孕六閱月。發癇。手足揚擲。面紫黑。合眼流涎昏憒。每蘇。醫與鎭靈丹五十帖。時作時止。至產後方自愈。其夫疑丹毒發求治。脈舉弦按澀。至骨則沈滯數。

朱意其癇必於五月復作。應前舊時。至則果作。皆巳﹝脾﹞午﹝心﹞時。乃制防風通聖散減甘艸。加桃仁﹑紅花。或服或吐。四五劑漸輕。發疥而愈。

一婦人積怒嗜酒。病癇。目上視。揚手擲足。筋牽喉響流涎。定則昏昧。腹脹疼。衝心頭至胸大汗。病與癇間作。晝夜不息。此肝有怒邪。因血少而气獨行。脾受刑。肺胃間久有酒痰。爲肝气所侮。郁而爲痛。酒性喜動。出入升降。入內則痛。出外則癇。乘其入內之時。用竹瀝﹑薑汁﹑參﹑術膏等藥甚多。癇痛間作無度。乘痛時。灸大惇行間中脘。間以陳皮﹑芍藥﹑甘艸﹑川芎湯。調膏與竹瀝。服之無數。又灸大衝然谷巨闕及大指半甲肉。且言鬼怪。怒罵巫者。朱曰。邪乘虛而入。理或有之。與前藥。佐以荊瀝除痰。又用秦承祖灸鬼法哀告我自去。余證調理而安。

一少年夏間。因羞怒發昏。手搐如狂。時作時止。發則面紫黑。睪丸能動。左右相過。

醫與金箔鎭心丸﹑抱龍丸﹑妙香散﹑定志丸。不效。脈微弦。六至。輕重有。朱曰。此內素有濕熱。因激起厥陰相火。又時令相火。不宜服麝香之藥。況肝病先當救脾土。諸藥多燥血壞脾者。遂以黃連爲君。人參爲臣。酒浸芍藥和白陳皮爲佐。生甘艸爲使。生薑一片。煎服八帖而安。

一女八歲病癇。遇陰雨及驚則作。羊鳴吐涎。知其胎受驚也。但病深不愈。乃以燒丹丸繼以四物湯入黃連﹑生甘艸。隨時令加減。且令淡味以助藥力。半年而愈。

汪石山治一人。年三十餘。久病癇證。多發於晨盥時。或見如黃狗走前。則昏瞀僕地。

手足螈。不省人事。良久乃蘇。或作痰火治。而用苓﹑連﹑二陳湯。或作風痰治。而用全蠍﹑僵蠶﹑壽星丸。或作痰迷心竅。而用金箔鎭心丸。皆不中病。汪診之。脈皆緩弱頗弦。

曰。此木火乘土之病也。夫早辰陽分。而狗陽物。黃土色。胃屬陽土。虛爲木火所乘矣。經曰。諸脈皆屬於目。故目擊異物而病作矣。理宜實胃瀉肝而火自息。越人云。泄其肝者緩其中。遂以參﹑﹑歸﹑術﹑陳皮﹑神曲﹑茯苓﹑黃芩﹑麥冬﹑荊芥穗。煎服十餘帖。病減。

再服月餘而安。

震按癇證案𨿽少而法頗備。能細閱之。已可長進學問。臨證指南癇案僅四條。皆用豁痰淸火。苦泄肝膽。辛通心絡。以治實證則可。若予生平所見。多系虛證。河車六味丸﹑人參定志丸﹑天王補心丹﹑龜鹿二仙膠。服者疾發之期遠。勢亦漸輕。因不敢浪用克代藥。蓋癇與癲狂。虛實不同。癲狂實者八九。癇證虛者八九也。又常見息癇之人。少年多夭折。中年得此病者。亦無髙壽。其爲虛也可知矣。

卷六

癲狂

一男子落馬發狂。起則目瞪狂言不識親疏。棄衣而走。罵言湧出。气力加倍。三五人不能執縛。燒符作醮無益。牛黃﹑冰﹑麝不靈。乃求治於戴人。戴人以車軸埋之地中。約髙二尺許。上安中等車輪。其輞上鑿一穴。如作盆之狀。縛狂病患於其上。使之伏臥。以軟襯之。又令一人於下。坐機一枚。以棒攪之。轉千百遭。病患吐出靑黃涎沫一二斗許。繞車輪數匝。其病患曰。我不能任。可解我下。從其言而解之。索涼水。與之冰水。飲數升。狂不作矣。

滑伯仁治一僧。病發狂譫語。視人皆爲鬼。診其脈累累如薏苡子。且喘且搏。曰。此得之陽明胃實。素問云。陽明主肉。其經血气並盛。甚則棄衣升髙。逾垣妄詈。遂以三化湯三四下。復進以火劑乃愈。

滄洲治一人。因恐懼遂驚气入心。終日逐逐奔走。不避水火。與人語則自賢自貴。或泣或笑。切其脈。上部皆弦滑。左部勁於右。蓋溢膻中。灌心胞。因驚而風經五臟耳。卽投以湧劑。湧痰涎一器。徐以驚气丸。服之盡一劑。病瘳。

﹝附﹞滄州又治一人。寓僧捨病狂。其脈三部皆弦直上下行。而左寸口尢浮滑。曰。此風痰畱心胞證也。以藥湧吐痰沫四五升。卽熟睡意日。及寤則病盡去。以安神之劑調之。全愈。

吳茭山治一女子。瘦弱性急。因思過度。得顚疾。或哭或笑。或裸體而走。或閉戶而多言。諸療罔效。吳診其脈浮而澀。思慮過傷。神不守舍也。用紫河車二具。漂洗如法。煮爛如豬肚。切片。任意啖之。二次卽愈。後服定志丸一料。日煎補心湯一服。調理百日後。乃畢婚。次年生子。身肥壯。

﹝附﹞嘉善朱懷音兄患癲狂。用消痰淸火藥而愈。越三年復發。消痰淸火不應。用天王補心丹而愈。越二年又發。進以前二法。皆不應。用歸脾湯而愈。越一年又發。發時口中哼哼叫號。手足牽掣搐掉。如綫提傀儡。臥則跳起如魚躍。或角弓反張。其喊聲聞於屋外。而心卻明白。但以顫掉之故。口欲語時。已將唇舌嚼壞。如此光景。半刻卽止。止則神識昏懂語言謬妄。又半刻而發如前矣。一吳姓名醫。用人參﹑鹿茸﹑肉桂﹑熟地﹑龍齒﹑靑鉛﹑遠﹑茯等藥。服之甚相安。然匝月不見效。乃就正於葉天翁。葉笑曰。渠用貴重之藥。必自信爲名醫。但多費病家之財。與病毫無干涉。卽庸醫也。吾以輕淡藥。二十劑當減半。四十劑當全瘳耳。因叩其掣掉作則心明。掣掉止則神昏之故。曰。操持太過。謀慮不決。肝陰膽汁兩耗陽蹺陰蹺脈空風動。非虛寒也。用白芍﹑萸肉各一錢五分。白石英﹑淮小麥﹑南棗肉各三錢。炙艸五分。病患見其方。殊不信。旁人亦以藥太輕淡。並兩帖爲一帖。服十帖。病減半二十帖病全瘳矣。

倪維徳治一婦。狂歌痛哭。裸裎妄罵。問之則瞪視默默。脈沈堅而結。曰。得之憂憤沈鬱。痰與血交積胸中。湧之。皆積痰裹血。後與大劑淸其上膈。數日如故。

又一婦哭笑不常。人以爲鬼所憑。倪診其脈俱沈。胃脘必有所積。有所積。必作疼。遂以二陳湯導之。吐痰升許而愈。所謂積痰類祟也。

震按以上數條。不過吐下淸三法。惟吳與葉二案爲異。又閱本事方云。軍中有一人犯法褫衣將受刀。得釋。神失如癡。與驚气丸一粒。服訖而寢。及覺病已失矣。江東張提轄妻因避寇失心。已數年。授以方隨愈。黃山沃巡檢妻。狂厥逾年。久醫不愈。亦授此方。去附子。加鐵粉。不終劑而愈。鐵粉非但化痰鎭守。至於摧抑肝邪特異若多恚怒。肝邪太盛。

鐵粉能制之。素問言陽厥狂怒。治以鐵落。金制木之意也。此諭亦在吐下淸三法之外者。附載於此。

王中陽治一婦。疑其夫有外好。因病失心狂惑。晝夜言語相續不絕。舉家圍繞。捉拿不定。王投滚痰丸八十丸。卽睡不語。次夜再進一服。前後兩次逐下惡物。患人覺知羞赧。遂飲食起坐如常。五七日能鍼指。終是意不快。王慮其復作。陰令一人。於其前對旁人曰。可憐某婦人。中暑暴死。患者忻然。問汝何以知之。說者曰。我適見其夫備後事也。患者有喜色。由是遂痊。王再詢其家人曰。患者月水通否。其姑曰。近來月餘不進飲食。瘦損羸劣。

想不月也。王曰。如血稍鮮時。卽來取藥。旣而報曰。血間鮮紅矣。卽令服婚合門中滋血湯止之。再服增損四物湯。半月全安。更不舉發。

震按此所謂心病還將心藥醫也。昔有患貧而病者。醫令人詭以財帛與之。遂愈。皆一時權宜之法。然一旦眞情忽露。其病必發。不若以正理開導之。使豁然省悟。乃無反復。一人患心疾。見物如獅子。伊芳川先生教以手直前捕之。見其無物。久久自愈。豈非眞能破僞。僞難飾眞邪。此聖門正心之學。然使昏憒。此法難用。醫者能求其因而解之。卽軒岐傳心之學矣。

汪石山治一人。年逾三十。形肥色白。酒中爲人所折辱。遂病心恙。或持刀。或逾垣。

披頭大叫。診其脈濡緩而虛。按之不足。此陽明虛也。宜變例以實之。庶幾可免。先有醫者。已用二陳湯加紫蘇﹑枳殼等藥。進二三帖矣。聞汪言。卽厲聲曰。吾治將痊。誰敢奪吾功乎。汪告歸。醫投牛黃淸心丸如彈丸者三枚。初服頗快。再服燥甚。三服狂病倍發。撫膺號曰。吾熱柰何。急呼水救命。家人守醫戒。禁不與。趨樓見神前供水一盆。一呷而盡。猶未快也。復趨廚下。得水一桶。滿意飲之。狂勢減半。其不死幸耳。復請汪治之。以參﹑甘艸甘溫之藥爲君。麥冬﹑片黃芩甘寒之劑爲臣。靑皮疏肝爲佐。竹瀝淸痰爲使。芍藥﹑茯苓。隨其兼證而加減之。酸棗仁﹑山梔子。因其時令而出入。服之月餘。病遂輕。然或目系漸急。卽瞀昧不知人。良久復蘇。汪曰無妨。此气血未復。神志昏亂而然。令其確守前方夜服安神丸。朝服虎潛丸。年餘。熟寢一月而安。

震按此人酒中受折辱。必然肝火郁勃。狂至持刀上屋。大渴恣飲。則痰火實證無疑。大膽者將用戴人之吐下。小心者亦必以黃連﹑石膏﹑羚羊﹑膽星﹑菖蒲﹑竺黃等藥正治之。其人狂必愈甚。狂愈甚則元气脫。奄然以死。未死仍狂。死乃狂止。而醫猶未悟也。幸遇石山之能識脈。用參﹑月餘始愈。醫可輕言哉。變例以實之句。云非常法也。亦當著眼。

卷六

鬼疰

羅謙甫治入國信副使許可道。到雄州詣羅診候。羅診之。脈乍大乍小。乍長乍短。此乃气血不勻。邪气傷正。本官云。在路到邯鄲驛中。夜夢一婦人。著靑衣。不見面目。用手向脇下打了一拳。遂一點痛。往來不止。兼之寒熱不能食。乃鬼擊也。羅曰。可服八毒赤丸。

本官言嘗讀明醫錄中。見李子豫八毒赤丸。爲殺鬼杖子。遂與藥三粒。臨臥服。明旦下淸水二斗。立效。

又治陳慶玉子。因晝臥於水仙廟中。夢得一餅食之。心懷憂慮。心腹痞滿。飲食減少。

約一載余。漸瘦弱。腹脹如蠱。屢易醫藥及巫禱。皆不效。不得安臥。羅診之。問其病始末因思之。此疾旣非外感風寒。又非內傷生冷。將何據而治。因思李子豫八毒赤丸。頗覺相當。遂與五七丸服之。下靑黃之涎斗餘。漸漸气調。而以別藥理之。數月良愈。此藥有神驗合時必齋戒沐浴。淨室澄心修合。方以雄黃﹑礬石﹑朱砂﹑附子炮﹑藜蘆﹑牡丹皮﹑巴豆各一兩。蜈蚣一條。八味爲末。蜜丸如小豆大。每服五七丸。冷水送下無時。

又一人被鬼擊。身有靑痕作痛。以金銀花水煎服。愈。

震按僧愼柔治癆疰。多用金銀花藤蓋本於此。然如傳屍癆實有鬼物憑根據者。用之方驗。

若精血耗損之虛癆有何關涉。

李士材治文學朱文哉。徧體如虫螫。口舌糜爛。朝起必見二鬼。自謂不祥將死。李診其寸脈乍大乍小。意其爲鬼祟。細察兩關弦滑且大。遂斷爲痰飲之。投滚痰丸三錢。𨿽微有所下。而病患如舊。更以小胃丹二錢與之。復下痰積及水十餘碗。徧體之痛減半。至明早鬼亦不見矣。更以人參三錢。白術二錢煎湯。服小胃丹三錢。大瀉十餘行。約有二十碗。

病若失矣。乃以六君子爲丸。服四斤而瘥。

震按此所謂痰多怪證。亦不爲奇。奇者以大劑參術煎湯送小胃丹。開後學攻補兼施之法

卷六

邪祟

丹溪治一少年。暑月。因大勞而渴。恣飲梅漿。又連大驚。妄言妄見。病似邪鬼。脈虛弦而帶沈數。數爲有熱。虛弦是驚。又梅漿停郁中脘。宜補虛淸熱。導去淡滯乃可。遂與參術﹑陳皮﹑茯苓﹑芩﹑連。並入竹瀝﹑薑汁。旬日未效。乃虛未回。痰未導也。以前藥入荊瀝。又旬日而安。

又治浦江鄭姓者。年二十餘。秋間大發熱。口渴。妄言妄見。病似邪鬼。七八日後。請朱治之。脈之。兩手洪數而實。視其形肥。面赤帶白。卻喜露筋。脈本不實。涼藥所致。此因勞倦成病。與溫補藥自安。曰。柴胡七八帖矣。以黃附子湯冷與之。飲三帖後。困倦鼾睡。微汗而解。脈亦稍軟。繼以黃白術湯。至十日。脈漸收斂而小。又與半月而安。

虞恆徳治一婦。年近三十。有姿色。得一證。如醉如癡。頰赤面靑。略有潮熱。飲食不美。其脈乍疏乍數而虛。每夜見白衣少年與睡。一醫與八物湯。服數十帖不效。虞見其家有白狗。臥枕戶閾。虞曰。必此所爲。命殺狗取其心血及膽汁。丸安神定志之藥。以八物湯舌下。丸藥用遠志﹑石菖蒲﹑川歸﹑黃連﹑茯神﹑朱砂﹑側柏葉﹑艸龍膽等藥。

震按此三條甚奇。卻難效法。首條若在今日。惟有淸熱導痰耳。敢用人參耶。丹溪則以脈之虛弦。因之大勞。認得淸。故𨿽旬日未效。仍守前藥。設有遊移。則前功盡棄。病不痊而謗隨之矣。次條脈證。俱似實熱。乃云脈本不實。涼藥所致。苟非具大本領者。誰敢道此然用﹑附﹑術。而不用人參。想其審證處。必另有會心也。第三條誠系邪魅。然以白衣疑及白狗。近於詭幻。倘仍不效。能無雉罹於羅之嘆。匯而錄之。以備考訂。

張路玉治文學黃稚潔。譫妄顚僕。數月以來。或六七日一發。或二三日一發。或一日二三發。發則大吐涎水血沫。或一日半日而蘇。或二三時而蘇。醫禱不靈。近於邪祟。術士皆言宿孽所致。晝夜恆見亡婢僕婦二鬼纏綿。或時昏憒不省。或時妄言妄見。精气不時下脫。

不能收攝。服二冬﹑二地﹑連﹑柏﹑金櫻﹑石蓮之屬無算。反加作瀉不食。後延張診之。脈來寸盛尺微。前大後小。按之忽無。舉之忽有。知爲神气浮散之候。因與六君子加龍齒﹑菖蒲﹑遠志。送養正丹。間續而進。前後共三七服。是後譫妄顚僕。絕不復發。邪祟亦不復見惟夢泄爲平時痼疾。不能霍然。更與平補鎭心丹。兩月而安。其尊人及昆弟親戚。咸謂金石之藥。能鎭鬼神。曷知從前譫妄。皆神气浮散之故。得養正鎭攝之功。當無神魂飛越之患矣。因識此以破杯影弓蛇之惑。

震按鬼祟豈能病患。不過病似鬼祟耳。或痰或虛。從其脈象以施治法。諸案皆先資之助也。

卷六

遺精

丹溪壯年有夢遺證。用鳳髓丹﹑河間祕眞丸。惟有小效。遺終不除。攺用遠志﹑菖蒲﹑桑螵蛸﹑益智仁﹑韭子﹑棗仁﹑牡蠣﹑龍骨﹑鎖陽等爲丸。服之尋愈。

一人年六十五。精滑常流。丹溪以黃柏﹑知母﹑蛤粉﹑牡蠣﹑山藥飯丸。鹽湯下。

一人每至夜。脊心熱而夢遺。丹溪用珍珠粉丸﹑豬苓丸。遺止。終服紫雪。脊熱畢除。

一人虛損。盜汗遺精白濁。丹溪用四物加參﹑﹑術﹑牡蠣﹑五味﹑杜仲煎服而愈。

丹溪治鄭叔魯。年二十餘。夜讀書常至四鼓。忽得疾。臥時但陰器著物。便夢遺。不著則否。飲食日減。倦怠少气。蓋以用心太過。二火俱起。夜弗就枕。則血不歸肝而腎水漸虧火乘陰虛。入客下焦。鼓其精房。則精不得聚藏而欲走。因玉莖著物。猶厥气客之。故作接內之夢也。於是上補心安神。中調脾胃升其陽。下用益精生陰固陽之劑。不三月而疾如失一人夢遺白濁。少腹有气耕衝。每日腰熱。卯作酉涼。若腰熱作則手足冷。前陰無气來耕。腰熱退。則前陰气耕。手足溫。又旦多下气。暮多噫。一旬二旬必遺。朱診之。脈旦弦搏而大。午尢洪大。知其有郁滯也。先用滚痰丸大下之。次用加減八物湯。下滋腎丸百粒。

若稍與蛤﹑牡等澀藥。則遺與濁滋甚。或一夜二遺。遂攺用導赤散大劑。而遺濁皆止。

又二中年男子。皆夢遺。醫與澀藥反甚。連遺數夜。丹溪先與神芎丸大下之。繼制豬苓丸。服之皆痊。

鎭海萬戶蕭伯善。以便濁而精不禁。百藥罔效。丹溪用倒倉法而愈。於此見夢遺屬郁滯者多矣。

一老人年六十歲。患瘧而嗽。多服四獸飲。積成濕熱。乘於下焦。已岌岌乎殆矣。丹溪診之。尺數而有力。與補中益气加涼劑。三日。與黃柏丸。次早尺數頓減。詢其有夜夢否。

曰。有之。幸不泄耳。是蓋年老精衰。固無以泄。從前大熱結於精房。今得泄火益陰之藥。

其火散走於陰竅。疾可廖矣。再服兩日而又夢。瘧嗽全愈。

震按夢遺原是惡病。此條及廣筆記載張漣水治紀華山案。卻以夢遺愈病。蓋此條乃熱結下焦。紀生乃鬱結中焦。其腎系久不通於心。忽然得通。則伏邪隨之而泄。瘀垢隨之而下。

故本病隨愈。亦由兩人向來葆養。精元未竭耳。若縱欲者。及素有夢泄者。不能望此僥幸也汪石山治一人。年四十餘。泄精久之。神不守舍。夢亂心跳。用淸心蓮子飲罔效。取袖珍方治小便出髓條服之。又服小菟絲子丸。又服四物加黃柏俱罔效。汪診之。一日間其脈或浮濡而快。或沈弱而緩。曰。脈之不常。虛之故也。其證初因腎水有虧。以致心火亢極乘金木寡於畏而侮其脾。此心脾腎三經之病。理宜補脾爲主。兼之滋胃養心。病可療也。方用人參爲君。白術﹑茯苓﹑麥冬﹑棗仁﹑梔子﹑生甘艸爲佐。蓮肉﹑山楂﹑黃柏﹑陳皮爲使。

其他牡蠣﹑龍骨﹑白芍﹑川芎﹑熟地之類。隨其變證而出入之。且曰。必待人參加至五錢病脫。其人未信。服二十餘日。人參每服三錢。溲精減半矣。又月餘。加人參至五錢。尋愈。

盛啟東治郁文質遺精。形體羸弱。兼痰嗽交作。日夕不能休。羣醫治之轉劇。盛視之曰此陽脫也。急治則生。緩則死。非大料重劑則不能療。於是以附子﹑天雄﹑合參﹑苓﹑白術。晝夜服之。自秋䢐冬。約服附子百餘枚。厥疾乃廖。

震閱葉案治項姓者夢遺。色黃食少。腹脹便溏。用生菟絲﹑覆盆﹑蛇牀﹑五味﹑韭子﹑益智﹑補骨脂﹑龍骨。以建蓮粉丸。較之此案。溫熱稍輕。而靈巧更勝矣。一友仿之治一夢遺久者。色悴食減。常加傷風咳嗽。服諸補腎澀精藥無效。乃用巴戟﹑蓯蓉﹑骨脂﹑鹿茸﹑陽起石﹑桂﹑附等而愈。是又善學盛禦醫者。葉天翁又治一人遺滑。月五六作。兼有腹痛。

觸冷卽痛。痛極昏暈。初以荊公妙香散。不應。乃用鹿茸二錢。人參一錢。雄羊腎十枚去膜研。茯神﹑龍骨各一錢五分。金櫻膏三錢。十劑而愈。

江篁南治一壯年。患遺精。醫用滋陰降火罔效。更醫。用龍﹑牡等止澀藥。其精愈泄。

又服芩﹑連﹑知﹑柏等藥甚多。兼服小便。亦罔效。又或作痰火治。作濕熱治。蓋年餘矣。

江診之。左脈浮濡無力。右寸浮散近快。兩尺尢弱。不任尋按。其人頭暈。腰痛骨酸。畏風小便黃。腹中時鳴。乃以熟地﹑遠志﹑人參﹑歸身﹑桑螵蛸﹑石蓮﹑茯神﹑石菖蒲﹑甘艸十餘帖後。精固。惟筋骨猶酸。小便猶黃。腹或至晚猶鳴。前方再加黃柏。兼用補陰丸。

加人參﹑鹿茸﹑菟絲﹑桑螵蛸﹑茯神之類丸服。兩月而愈。

李士材治武科張寧之。稟質素彊。縱飲無度。忽小便畢。有白精數點。自以爲有餘之疾不肯醫治。經三月以來。𨿽不小便。時有精出。覺頭目眩運。因服固精澀脫之劑。治療兩月。略不見功。李診之。六脈滑大。此由酒味濕熱。不幹精藏。遂以白術﹑茯苓﹑橘紅﹑甘艸﹑漧葛﹑白蔻。加黃柏少許。兩劑卽效。不十日而康復如常人。

周愼齋治一人。知飽不知饑。胸膈飽悶。脾虛也。常起火。喉痛。口唇生瘡。牙根作脹齒縫出血。火在上。上盛也。骨酸痛。不能久立。雞鳴精自遺。下虛也。上盛下虛。所謂陽精下降其人夭。名曰下消。善治不若善養。用補中益气湯以散上焦之火。六味湯以實下焦之腎。所以斂火歸本也。

震按向來醫書咸云。有夢而遺者。責之心火。無夢而遺者。責之腎虛。二語誠爲括要。

以予驗之。有夢無夢。皆虛也。不虛則腎堅精固。交媾猶能久戰。豈有一夢卽遺之理。故治此證者。惟濕熱郁滯二項。勿以虛治。而二項又各分二種。曲之濕熱。宜端本丸。膏粱之濕熱。宜豬丸。積痰之郁滯。宜滚痰丸﹑神芎丸。伏火之郁滯。宜滋腎丸﹑豬苓丸。除此二項。必須人參。如荊公妙香散以治心虛。桑螵蛸散以治腎虛。三才封髓丹以治陰虛。固精丸以治陽虛。或分用。或合用。再參之以熟地﹑萸肉﹑湘蓮﹑芡實﹑五味﹑牡蠣﹑綫膠﹑金櫻膏。而已無餘蘊矣。然亦有效有不效。則因虛者之有小虛有大虛。而虛者之心。或有嗜欲或無嗜欲也。人若於欲事看得雪淡。更極畏怕。則熟寐時亦能醒覺。先賢云。醉猶溫克方稱學。夢亦齋莊始見功。此爲上乘。其次則用劉海蟾吸撮提三字。做運想功夫。先以一擦一兜左右換手。九九之數。眞陽不走之訣。繼以一吸便提气。气歸臍。一提便咽。水火相見之訣。久久行之。功成可以不泄。尙有欲念。再於上牀臨睡時。以兩手大肉擦熱。反向背後擦腎穴三十六次。腎熱則相火不作。夜無淫夢。斯皆應驗之金丹。殊勝咀之艸藥。故不憚饒舌以告同人。

卷六

便濁

丹溪曰。一婦年近六十。形肥味濃。中焦不淸。積爲濁气。流入膀胱。下注而成白濁。

濁气卽是濕痰。用二陳湯加升﹑柴﹑蒼白術四帖。濁減半。覺胸滿。因升﹑柴升動胃气。痰阻而滿悶耳。用二陳加炒麵﹑白術﹑香附以泄其滿。素無痰者。升動亦不悶也。繼以靑黛﹑樗皮﹑蛤粉﹑黃柏﹑漧薑﹑滑石爲末。神曲爲丸。服之全安。

丹溪又治一人。便濁半年。或時夢遺形瘦。作心虛治。以珍珠粉丸合定志丸。服之愈。

﹝附﹞南安太守張汝弼。曾患渴疾白濁。久服補腎藥不效。遇一道人。俾服酒蒸黃連丸以川連一斤。煮酒浸一宿。甑上累蒸至黑。曬榦爲末。蜜丸桐子大。日午臨臥。酒吞三十丸。遂全瘳。

潘見所弱冠患白濁。醫治三年不愈。其脈兩寸短弱。兩關滑。兩尺洪滑。孫東宿曰。君疾易愈。第待來春之仲。一劑可瘳。而今時不可。因問何以必待來年。孫曰。經云。升降浮沈必順之。又云。天時不可伐。君脈爲濕痰下流證也。洪大而見於尺部。是陽乘於陰。法當從陰引陽。但今冬令。爲閉藏之候。冬之閉藏。實爲來春發生根本。天人一理。若罔顧天時而彊用升提之法。是伐天和而泄元气。根本旣虧。來春何以發生。聞言不信。別尋醫藥。

仍無效。至春分。東宿以白螺螄殼火存性四兩。牡蠣二兩。半夏﹑葛根﹑柴胡﹑苦參﹑川柏各一兩。曲糊丸。早晚服。名曰端本丸。不終劑而全愈。

震按醫書向有精濁﹑溺濁之分。以予驗之。濁必由精。溺則有淋無濁也。凡患濁者。竅端時有穢物粘滲不絕。甚則結蓋。溺時必先滴出數點而後小便隨之。小便卻淸。惟火盛則色黃。亦不混濁。古書乃云漩面如油。光彩不定。漩腳下澄。凝如膏糊。此是膏淋與下消證。

非白濁也。白濁之因。有欲心萌而不遂者。有漁獵勉彊之男色者。有醉酒及用春方以行房。

忍精不泄者。皆使相火郁遏。敗精瘀腐而成。故白濁多有延成下疳重候。豈溺病乎。內經謂水液混濁。皆屬於熱。熱甚則爲赤濁。或白濁久而血不及化爲精。亦變赤濁。此則危矣。治法不外養陰淸熱。佐以堅腎利水。蓋癸竅宜閉。壬竅宜通也。初起者。當兼疏泄敗精之品。

如滑石﹑冬葵子﹑牛膝﹑萆之類。日久者。當兼補元實下之品。如人參﹑熟地﹑湘蓮﹑芡實之類。亦無甚艱難。玆選四案。濕痰濕熱居其二。蓋恐人只守定治腎一法耳。夫濕痰濕熱似非精病。不知濕熱內侵腎臟。則精不淸而爲濁。生生子案。及世人用腐漿衝滑石。或白果漿者。去其濕熱。精自固也。濕痰下注腎臟。則精不寧而爲濁。丹溪首案。及李士材治武科張姓案。消其濕痰。精自駐也。若系溺病。何以不用淋證門石葦散﹑八正散等方耶。卽日久而元气下陷。有用補中益气湯者。亦以元气得補。才能升舉其精。不使滲漏耳。惟夏月冒暑便濁。用辰砂六一散。及筋疝之白物如精。隨溲而下。用龍膽瀉肝湯。二條方是溺病。然與赤白濁情形原有別也。

卷六

五淋

吳茭山治一婦。患淋數而疼痛。身煩躁。醫以熱淋治之。用八正散﹑連子飲。服之愈劇吳診脈沈數無力。知气與火轉郁於小腸故也。遂與木通﹑節﹑車前子﹑淡竹葉﹑麥冬﹑燈心﹑甘艸梢﹑腹皮之類。服之而安。蓋小腸乃多气少血之經。今病脈系气郁。反用大黃﹑梔﹑芩味濃苦寒之藥。寒極傷气。病轉加矣。不知血中有熱者。乃有形之熱。爲實熱也气中有熱。乃無形之熱。爲虛熱也。凡气中有熱者。當行淸涼薄劑。無不獲效。更分气血多少之經。辧溫涼濃薄之味。審察病機。斯無失也。

中書右丞合剌合孫。病小便數而少。日夜約二十餘行。臍腹脹滿。腰腳沈重。不得安臥至元癸未季春。羅謙甫奉旨診之。脈沈緩。時時帶數。常記小便不利者有三。不可一例而論。若津液偏滲於腸胃。大便泄瀉而小便澀少。一也。宜分利而已。若熱摶下焦津液。則熱澀而不行。二也。必滲泄則愈。若脾胃气澀。不能通利水道。下輸膀胱而化者。三也。可順气令施化而出也。今右丞平素膏粱濕熱內蓄。不得施化。膀胱竅澀。是以起數而見少也。當須緩之泄之。必以甘淡爲主。遂用茯苓爲君。滑石甘寒。滑以利竅。豬苓﹑琥珀之淡。以滲泄而利水道。三味爲臣。脾惡濕。濕气內蓄。則脾气不治。益脾勝濕。必用甘爲助。故以甘艸﹑白術爲佐。鹹入腎。鹹味下泄爲陰。澤瀉之鹹以瀉伏水。腎惡燥。急食辛以潤之。津液不行。以辛散之。桂枝味辛。散濕潤燥。此爲因用。故以二物爲使。煎用長流甘瀾水。使下助其腎气。大作湯劑。令直達於下而急速也。兩服減半。旬日良愈。

震按前兩案論治淋道理。最爲明白曉暢。後兩案乃淋證別因。𨿽由問而知之。而唐公之靈悟。更不可及。

羅又治劉太保淋疾。劉問曰。近夏月來。同行人多有淋證。气運使然。抑水土耶。羅曰此間別無所患。獨公有之。殆非气運水土使然。繼問公近來多食何物。曰。宣使賜木瓜百餘對。遂多蜜煎之。每客至。以此待食。日三五次。曰。淋由此也。內經曰。酸多食之。令人癃。奪飲則已。曰。醋味致淋。其理安在。曰。小便主气。經云。酸入於胃。其气澀以收上之兩焦。弗能出入也。不出則畱胃中。胃中和溫。則下注膀胱之胞。胞薄以懦。得酸則縮蜷。約而不通。水道不行。故癃而澀。乃作淋也。果如言而愈。

唐與正治吳巡檢。病不得前溲。臥則微通。立則不能涓滴。醫徧用通小腸藥。不效。唐因問吳。常日服何藥。曰。常服黑錫丹。問何人結砂。曰。自爲之。唐灑然悟曰。是必結砂時鉛不死。硫黃飛去。鉛砂入膀胱。臥則偏重。猶可溲。立則正塞水道。以故不能通。令取金液丹三百粒。分爲十服。煎瞿麥湯下之。膀胱得硫黃。積鉛成灰。從水道下。猶累累如細砂。病愈。

丹溪治一老人。因疝疼二十年。多服蒼術﹑烏﹑附等藥。疝稍愈。又患淋十餘年。其間服硝﹑黃諸淋藥。不效。忽項右邊發一大疽。連及缺盆。不能食。淋痛愈甚。叫號困憊。時當六月。脈短澀。左微似弦。皆前烏﹑附積毒所致。凝積滯血。蓄滿膀胱。脈澀爲敗血。短爲血耗。忍痛傷血。叫號傷气。知其溺後有如敗膿者。詢之果然。遂先治淋。令多取土牛膝根莖葉濃煎湯。並四物湯大劑與之。三日痛與敗膿漸減。五七日漸止。瘡勢亦定。蓋四物能生血也。但食少。瘡未收斂。用四物加參﹑﹑白術熬膏。以陳皮﹑半夏﹑砂仁﹑木香煎取淸汁。調膏與之。逐漸能食。一月瘡安。

震按土牛膝汁。治血淋最效。以其能疏通滯血也。脈澀者。更宜之。丹溪合四物同用。因脈兼短耳。卽不短。亦宜之。澀爲血瘀。亦主血虛也。

﹝附﹞周愼齋治一人年老。因入房忍而不泄。小便不利。諸藥不效。此腎虛而气滯血凝也。用土牛膝搗汁。酒服二碗。小便出物長三寸長六寸者二虫而愈。

丹溪又治一男子。患淋久。囊大如球。莖如槌。因服利藥多。痛甚。脈微弱如綫。以參﹑歸﹑術加肉桂﹑元胡各一錢。木通﹑山梔﹑赤芍﹑赤茯苓﹑甘艸梢等藥。一服痛稍減二服不溲利。四服愈。

薛立齋治大尹劉天錫。內有濕熱。大便滑利。小便澀滯。服淡滲之劑。愈加滴瀝。小腹腿膝皆腫。兩眼脹痛。此腎經虛熱在下焦。淡滲導損陽气。陰無以化。遂用地黃滋腎二丸。

小便如故。更以補中益气。加麥冬﹑五味。兼服而康。

震按服利藥旣多。脈微弱如綫。法必宜補矣。猶兼延胡﹑赤芍﹑木通﹑赤苓﹑山梔等利血利水藥者。以其證仍痛甚也。可見淋證宜利者多。惟薛案所敍病因病情。必該用所用三方其合滋腎丸者。以小便仍澀滯也。若果陽虛脈微。又當用金匱腎气丸。與知﹑柏不宜。至如葉氏治淋。有虎杖﹑麝香﹑大黃﹑牽牛﹑兩頭尖﹑威喜丸﹑連﹑柏﹑膽﹑薈﹑參﹑茸﹑八味等方。較薛氏法多而且備矣。

孫東宿治丁耀川令堂。年四十四。常患胃脘痛。孀居茹素十五年。七月中。觸於怒。吐血碗許。不數日平矣。九月又怒。吐血如前。加腹痛。至次年二月。忽裏急後重。肛門大疼兩胯亦痛。小便短澀。出惟點滴。痛不可言。腰與小腹之熱。如滚湯泡。日惟仰臥不能側一側則左胯並腿痛甚。小便疼。則肛門之痛減。肛門疼。則小便之痛減。遇驚恐。則下愈墜而疼。經不行者兩月。往常經來時。腰腹必痛。下紫黑血塊甚多。今又白帶如注。口渴。

通宵不寐。不思飲食。多怒。面與手足虛浮。喉中梗梗有痰。肌肉半消。孫診之。脈僅四至兩寸軟弱。右關滑。左關弦。兩尺澀。據脈。上焦气血不足。中焦有痰。下焦气凝血滯。郁而爲火。蓋下焦之疾。肝腎所攝。腰胯乃肝之所經。而二便乃腎之所主也。據證面與手足虛浮。則脾气極弱。飲食不思。則胃气不充。不寐由過於憂愁思慮而心血不足。總爲七情所傷故耳。內經云。二陽之病發心脾。女子不月。此病近之。且值火令當權之候。誠可慮也。所幸者脈尙不數。聲音淸亮耳。因先爲開郁淸熱。條達肝气。保過夏令後。再爲驟補陰血。必戒絕怒气。使血得循經。方可獲生也。初投當歸龍薈丸。以撤下部之熱。繼以四物湯﹑膽艸知﹑柏﹑柴胡﹑澤蘭煎吞滋腎丸。連服四日。腰與小腹之熱始退。後以香薷﹑石葦﹑膽艸桃仁﹑滑石﹑杜牛膝﹑甘艸梢﹑柴胡煎吞滋腎丸。大小便痛全減。

東宿曰。族侄孫伍仲。三十歲。善飲好內。小便血淋疼痛。予以滑石﹑甘艸梢﹑海金沙琥珀﹑山梔﹑靑蒿。以茅艸根煎膏爲丸。每晨燈心湯送三錢而愈。後五年。因子遲。服補下元藥過多。血淋又發。小便中痛極。立則不能解。必蹲下如婦女狀。始能解出。皆大血塊每行一二碗許。諸通利淸熱藥。徧嘗不應。脈俱洪數。予以五靈脂﹑蒲黃﹑甘艸梢各二錢小薊﹑龍牙艸各三錢。二帖而痛減半。血仍舊。攺用瞿麥﹑山梔﹑甘艸梢各二錢。茅根﹑杜牛膝﹑車前艸葉各三錢。生地﹑柴胡﹑川柏﹑木通各一錢。四帖痛全減。血全止。惟小便了而不了。六脈亦和緩不似前矣。後以四君子加葛根﹑靑蒿﹑白芍﹑升麻﹑知﹑柏。調理萬全。

震按上條不用補。次條不用養陰。認證最淸。設效立齋景嶽。狃於歸脾湯補中益气六味生脈者。必爲二証之戈矛矣。

又治李寅齋。患血淋幾二年不愈。每發十餘日。小水艱澀難出。竅痛不可言。將發。必先面熱牙疼。後則血淋。前數日飲湯水。欲溫和。再二日欲熱。又二日。非冷如冰者不可。

煩渴之甚。每連飲井水二三碗。其未發時。大便燥結。四五日一行。發則瀉而不實。脈左寸短弱。關弦大。右寸下半指與關皆滑大。兩尺俱洪大。據此中焦有痰。肝經有瘀血也。向服滋陰降火。及淡滲利竅之劑。皆無效。且年六十有三。病已久。血去多。何可不兼補治。當去瘀生新。提淸降濁。用四物湯加杜牛膝補新血。滑石﹑桃仁消其瘀血。枳實﹑貝母以化痰。

山梔仁以降火。柴胡升提淸气。二十帖而諸證漸減。再以滑石﹑知母﹑黃柏各一兩。琥珀﹑小茴﹑肉桂各一錢五分。元明粉三錢。海金沙。沒藥各五錢。茅根汁熬膏爲丸。每服一錢。

空心及晚。茅根湯送下而愈。

又治祝芝崗秀才。每喜酒後禦女。行三峯采戰對景忘情之法。致成血淋。自仲夏至歲杪未愈。便下或紅或紫。中有塊如筋膜狀。或如蘇木汁色。間有小黑子。三五日一發。或勞心或勞力。或久立坐亦發。百治不效。東宿觀其色白而淸。肌肉削甚。診其脈左寸沈弱。關尺弦細。右寸略滑。據此。必肺經有濁痰。肝經有瘀血。總由酒後竭力縱欲。淫火交煽。精離故道。不識澄心調气。攝精歸源之法。以致凝滯經絡。流於溺道。故新血行至。被阻塞而成淋濁也。三五日一至者。盈科則溢耳。先與丹參﹑茅根濃煎服。小便以瓦器盛之。少頃卽成金色黃沙。乃用腎气丸加琥珀﹑海金沙﹑黃柏。以杜牛膝連葉搗汁熬膏爲丸調理。外以川芎三錢。當歸七錢。杜牛膝艸根煎服。臨發時。用滑石﹑甘艸梢﹑桃仁﹑海金沙﹑麝香爲末以韭菜汁﹑藕汁調服。去其凝精敗血則新血始得歸原。而病根可除矣。三月全愈。

震按前案云。何不可兼補治。而所謂補者。不過四物湯耳。其餘則皆消瘀及淸利藥也。

次方知﹑柏各一兩。小茴﹑肉桂各錢半。卽滋腎丸意。而重用滑石﹑元明粉﹑沒藥﹑海金沙爲佐。茅根汁爲丸。仍是淸利兼消瘀。以六旬之老。二年之久。治法如此。信乎血淋之宜通不宜補矣。後案用腎气丸加黃柏﹑琥珀﹑海金沙。以杜牛膝汁熬膏爲丸。是於溫補下元藥中佐淸利濕熱疏通瘀竅之法。較前案稍異。而煎方之芎﹑歸﹑杜牛膝。末藥之滑石﹑金沙﹑桃仁﹑麝香﹑韭汁﹑藕汁。仍是行瘀通竅。並無參﹑﹑熟地等藥。大旨約略可見。

李士材治邑宰嚴知非。患淋經年。痛如刀錐。凡淸火疏利之劑。計三百帖。病勢日甚。

至歲暮。李診之曰。兩尺數而無力。是虛火也。從來醫者皆泥痛無補法。愈疏通則愈虛。愈虛則虛火愈熾。遂以八味丸料加車前﹑沈香﹑人參。服八劑。痛減一二。而頻數猶故。原醫者進云。淋證作痛。定是實火。若多溫補。恐數日後。必將悶絕不可救矣。知非疑懼。復來商之。李曰。若不宜溫補。則服藥後病勢必增。今旣減矣。復何疑乎。朝服補中益气湯。晚服八味丸。逾月而病去其九。更倍用參﹑。十四日而霍然。

張路玉治太史沈韓倬。患膏淋。小便頻數。晝夜百餘次。晝則滴瀝不通。時如欲解。痛似火燒。夜𨿽頻迸而所解倍常。溲中如脂如涕者甚多。先曾服淸熱利水藥。半月餘。其勢轉劇。面色痿黃。飲食艱進。張診之。脈得弦細而數。兩尺按之益堅。而右關澀大少力。此腎水素虧。加以勞心思慮。肝木乘脾所致。法當先實中土。使能堤水。則陰火不致下澑。淸陽得以上升。气化通而疼澀瘳矣。若用淸熱利水。則气愈陷而精愈脫。溺愈不通耳。乃定補中益气湯。用人參三錢。服二劑。痛𨿽少減。而病者求其速效。攺進四苓散加知母﹑門冬﹑沙參﹑花粉。甫一服。徹夜痛苦倍甚。於是專服補中益气兼六味丸。用紫河車熬膏代蜜調理。

服參盡斤余而安。

震按淋證。如孫東宿之治法。經也。此二案之治法。權也。經權合宜。皆審脈以爲辧。

莊子曰。匠石覺而診其夢。夢何以診。診之爲言審也。向來但云診脈。未達診字之義。不知善診。卽是善審。審得明白。病自顯然。推之望聞問切。素稱四診。可見四件都要細審也。

卷六

溺閉

李東垣治長安王善夫。病小便不通。漸成中滿腹大。堅硬如石。腿腳亦脹裂出水。雙睛凸出。晝夜不得眠。飲食不下。痛苦不可名狀。服甘淡滲泄之藥皆不效。李曰。病深矣。非精思不能處。因記素問有云。無陽則陰無以生。無陰則陽無以化。又云。膀胱者。州都之官津液藏焉。气化則能出矣。此病小便癃閉。是無陰而陽气不化也。凡利小便之藥。皆淡味滲泄爲陽。止是气藥。陽中之陰。非北方寒水陰中之陰所化者也。此乃奉養太過。膏粱積熱損北方之陰。腎水不足。膀胱腎之室。久而漧涸。小便不化。火又逆上而爲嘔噦。非膈上所生也。獨爲關。非格病也。潔古云。熱在下焦。塡塞不便。是關格之法。今病者內關外格之病悉具。死在旦夕。但治下焦可愈。隨處以稟北方寒水所化大苦寒之味者。黃柏﹑知母。

桂爲引用。丸如桐子大。沸湯下二百丸。少時來報。服藥須臾。前陰如刀刺火燒之痛。溺如瀑泉湧出。臥具皆濕。牀下成流。顧盼之間。腫脹消散。李驚喜曰。大哉聖人之言。豈不可徧覽而執一者乎。其證小便閉塞而不渴。時見躁者是也。凡諸病居下焦。皆不渴也。二者之病。一居上焦。在气分而必渴。一居下焦。在血分而不渴。血中有濕。故不渴也。二者之殊至易別耳。

震按前賢之不可及者。以其善悟經旨而創立治法耳。若今人不過尋章摘句。卽舊時成法尙未通曉。豈能另標新義。恰合病情乎。

朱丹溪治一人。小便不通。醫用利藥益甚。脈右寸頗弦滑。此積痰在肺。肺爲上焦。膀胱爲下焦。上焦閉則下焦塞。如滴水之器。必上竅通而後下竅之水出焉。以藥大吐之。病如失。

李士材治郡守王鏡如。痰火喘嗽正甚時。忽然小便不通。自服車前﹑木通﹑茯苓﹑澤瀉等藥。小腹脹悶。點滴不通。李曰。右寸數大。是金燥不能生水之故。惟用紫菀五錢。麥冬三錢。北五味十粒。人參二錢。一劑而小便湧出如泉。若淡滲之藥愈多。反致燥急之苦。

不可不察也。

江右袁啟莘。平素勞心。處事沈滯。時當二气。小便不通。用六一散。不效。再用苓﹑瀉﹑木通﹑車前等。又不效。李診兩寸洪數。知爲心火刑金。故气化不及州都也。用黃連﹑茯神﹑牛膝﹑人參﹑麥冬﹑五味。一劑而愈。

士材曰。先兄念山。謫官浙江按察。鬱怒之餘。又當盛夏。小便不通。气髙而喘。服胃苓湯四帖。不效。余曰。六脈見結。此气滯也。但用枳殼八錢。生薑五片。急火煎服。一劑稍通。四劑霍然矣。

孝廉兪彥直。修府誌勞神。忽然如喪神守。小便不通。士材曰。寸微而尺鼓。是水涸而神傷也。用地黃﹑知母各二錢。人參。丹參各三錢。茯苓一錢五分。黃柏一錢。二劑稍減。

十劑而安。

王金曰。一婦人年五十。初患小便澀。醫以八正散等劑。展轉小便不通。身如芒刺加於體。予以所感霖淫雨濕。邪尙在表。因用蒼術爲君。附子佐之。發其表。一服得汗。小便實時便通。

又治馬參政父。年八旬。初患小便短澀。因服藥分利太過。遂致閉塞。涓滴不出。予以飲食太過。傷其胃气。陷於下焦。用補中益气湯。一服小便通。因先多用利藥。損其腎气。

遂致通後遺尿一夜不止。急補其腎然後已。凡醫之治是證者。未有不用泄利之劑。安能顧其腎气之虛哉。

﹝附﹞本事方云。頃在毗陵。一貴官妻。小便不通。臍腹脹痛不可忍。眾醫皆作淋治。

如八正散之類。皆治不通。病益甚。許曰。此血瘕也。非瞑眩藥不可去。乃用桃仁煎。初服至日午。大痛不可忍。臥少頃。下血塊如拳者數枚。小便如黑豆汁一二升。痛止得愈。此藥猛峻。气虛血弱者。宜斟酌之。

震按仲景云。小便利者爲有血。小便不利者爲無血。乃辧傷寒蓄血之規矩也。此卻因蓄血而小便閉。豈非規矩又貴變通乎。

孫東宿治一富家婦。當仲秋。大小便祕者三日。醫以巴豆丸二服。大便瀉而小便愈祕。

脹悶。臍突二寸餘。前陰脹裂。不能坐臥。啼泣欲盡。此轉脬病也。樹東行根皮一寸。滑石三錢。延胡﹑桃仁﹑當歸﹑瞿麥各一錢。水煎。入韭菜汁半杯。服後食頃而小便稍行。玉戶痛甚。小便非極力努之則不出。攺用升麻﹑桔梗﹑枳殼﹑延胡。煎成。調元明粉二錢。乃提淸降濁之意。大小便俱行而愈。

僧愼柔治一婦。年五十。小便時。常有雪白寒冰一塊。塞其陰戶。欲小便。須以手摳出方溺。否則難。愼柔曰。此胃家寒濕。因脾胃虛寒。凝結而下墜。至陰戶口而不卽出者。脾胃之气。尙未虛脫。但陷下耳。用六君加姜﹑桂。二十劑全愈。

震按小便不通。乃至危至急之候。此集所選僅十一條。似乎簡略。然諸法畢備。並不重復。學人苟能觸類引伸。定有無窮變化。

卷六

遺尿

丹溪治一婦。患心中如火一燒。便入小腸。急去小便。大便隨時亦出。如此三年。求治脈滑數。此相火送入小腸經。以四物加炒連﹑柏﹑小茴﹑木通。四帖而安。

李士材治方伯張七澤夫人飲食不進。小便不禁。李曰。六脈沈遲。水泉不藏。是無火也投以八味丸料。兼進六君子加益智﹑肉桂。三劑減。數劑而安。

文學兪元倩憂忿經旬。忽然小便不禁。醫皆以補脬固腎之劑投之。凡一月而轉甚。李曰六脈舉之則軟。按之則堅。此腎肝之陰有伏熱也。用丹皮﹑茯苓各二錢。苦參八分。甘艸梢六分。黃連一錢。煎成。調黃雞腸與服。六劑而安。適有醫云。旣愈當大補之。數日後。

仍復不禁。再來求治。曰。肝家素有郁熱。得溫補而轉熾。遂以龍膽瀉肝湯加黃雞腸服之。

四劑卽止。更以四君子加黃連﹑山梔。一月而痊。

震按丹溪案是相火送入小腸。此案是肝腎陰中伏熱。病情微有不同。須看其用藥亦微有不同處。

張路玉治吳興閔少江。年髙體丰。不遠房室。得一病。已十三年。過勞心嗔恚。或飲食失宜。則小便頻數。滴瀝澀痛不已。至夜略得交睫。溺卽遺出。覺則阻滯如前。凡服人參﹑鹿茸﹑河車無算。然皆平穩無礙。觸犯丹皮﹑白術。卽脹痛不禁。張曰。此病名胞痺。因膏粱積熱於上。作彊傷精於下。濕熱乘虛結聚於膀胱之內胞也。用腎瀝湯。頗有效。但原其不得安寢。寢則遺溺。知肝虛火擾。而致夢魂不寧。疏泄失職。可以服牡丹疏肝之藥則脹者。

不勝其气之竄以擊動陰火也。服白術補脾之藥亦脹者。不勝其味之濁以壅滯濕熱也。服參﹑茸﹑河車溫補之藥無礙者。虛能受熱。但補而不切於治也。更擬加減桑螵蛸散。用羊腎湯泛丸服。更戒以絕欲。乃安。

震按寤則淋澀。寐則溺遺。原與不禁有別。故以胞脾證治。其論藥病不合處。理精義確後來葉氏處方。最講此旨。再觀下二案。病情同而治法不同。用藥俱有妙解。能細參之。

庶不犯枳﹑朴﹑歸﹑苓。到手便撮之誚。

黃元吉年六十餘。因喪明蓄外家。而患小便淋澀。春間因顚僕。昏憒遺尿。此後遂不時遺溺。或發或止。至一陽後大劇。晝日溺澀不通。非坐於熱湯則涓滴不出。交睫便遺之不禁。

張診其脈。或時虛大。或時細數。而左關尺必顯弦象。此腎气大虧而爲下脫之兆也。乃與地黃飲子數服。溺澀稍可。遺亦少間。後與八味丸除丹皮﹑澤瀉。加鹿茸﹑五味﹑巴戟﹑遠志調理而痊。

陜客亢仁軒。年壯色蒼。體丰善啖。患胞痺十餘年。其脈軟大而澀澀不調。不時蹲踞於地。以手揉其莖囊。則溲從穀道點滴而滲。必以熱湯沃之。始得少通。寐則有時而遺。其最者中有結塊如橘核之狀。外裹紅絲。內包黃水。雜於脂膩之中。此因恣飲不禁。酒濕乘虛襲入髓竅。故有是患。因令堅戒煙艸﹑火酒﹑濕面﹑椒蒜﹑糟醋﹑雞豕﹑炙爆等味。與半夏﹑茯苓﹑豬苓﹑澤瀉﹑萆﹑犀角﹑竹茹作湯。四劑。勢減二三。次與腎瀝湯加萆。數服。

水道遂通。溲亦不痛。但覺食不甘美。後以補中益气加車前﹑木通調之而安。石頑曰。又有胞痺二證。一因挾妓致病。用腎瀝湯。加減八味丸收功。一因陰虛多火。用腎瀝湯﹑生脈散合六味丸收功。若萆釐淸。滲水傷精之味。鹹爲切禁。此人則肥盛多濕。故先與淸胃豁痰之藥。然後理腎調脾。治各有宜耳。

孫東宿治南都大司馬袁洪溪。衝暑理事。致發熱燥渴。因食冰浸瓜梨新藕。遂成泄瀉。

小水短少。醫以胃苓湯加滑石﹑木通﹑車前子利之而瀉止。大便又因之結燥。艱澀不堪。乃用潤腸丸。復瀉不止。又進以前通利之劑。瀉𨿽止而小水不能流通直遂。臍下脹急。立起解之。則點滴不出。臥則流之不竭。以頻取溺器。致通宵不寐。治半月餘而精神削。寢食廢。

諸醫俱不識。將認爲癃。則立解時點滴不出。認爲閉。臥則涓涓而流。謂气虛下陷。心血不足。

而補中益气與安神丸服皆無效。孫診其脈兩寸短弱。關緩大。兩尺洪大。語之曰。此余暑未解。而司馬素善飲。濕熱流於下部也。今已下午。恐脈未準。俟明早細察定方。司馬曰。望子久矣。姑求一劑。以邀夜間一睡。孫不得已。以益元散三錢。煎香薷湯進之。略無進退。

次早復診。六脈如昨。思之而恍然悟曰。此證尿竅不對也。司馬曰。名出何書。孫曰。內經云。膀胱者。脬之室也。脬中濕熱下墜。故立解而竅不對。小水因不得出。臥則脬不下墜而尿滲出膀胱。亦以竅不對。𨿽涓涓而流。終不能通達直遂。故了而不了也。治惟提補上中二焦元气。兼淸下焦濕熱。斯得矣。又有一法。今气虛下陷已久。一兩劑未能取效。安得睡耶但此不寐。非心血不足。因著心防閒小便而不敢寐也。暫將布袋襯於席上。任其流出而不必防閒。免取便器。自然熟睡矣。方用補中益气湯加黃柏﹑知母。如法果愈。

震按起立則溺閉。眠臥則不禁。與張氏案又有別。尿竅不對之說。從唐與正治吳巡檢案悟來。

卷六

小便澀數

薛立齋治商主客。素膏粱。小便赤數。口漧作渴。吐痰稠粘。右寸關數而有力。此脾肺積熱移於膀胱。用黃芩淸肺飲調理脾肺。再用滋腎丸﹑六味丸以滋腎水。尋愈。

司徒邊華泉少便頻數。澀滯短赤。口漧吐痰。此腎經虛而熱燥。陰無以化。用六味滋腎二丸而愈。

大司徒許函谷因勞發熱。小便自遺。或時不利。此因肝火陰挺。不能約制。午前用補中益气加山藥﹑黃柏﹑知母。午後服地黃丸。月餘全愈。

司馬李悟山小便如淋。莖中作痛。口漧吐痰。此因思色精降而內敗。用補中益气﹑六味地黃。尋愈。

一儒者發熱。飲水不絕。每如廁。小便澀痛。大便牽痛。此精極復耗所致。用都气丸及補中益气。幸其自守謹篤。尋愈。後兼肢體畏寒。喜熱飲食。用八味丸。

縣令顧榮甫尾閭癢而小便赤澀。左尺脈洪數。屬腎經虛熱。法當滋補。渠不然其言。服黃柏﹑知母等藥年許。髙骨腫痛。小便淋瀝。肺腎二脈洪數無倫。薛曰。子母俱敗。鮮克濟矣。果尋卒。

震按小便數。有熱有虛。數而少。爲實熱。宜滲之。頻數不可略忍。又復短少。日數十次。或有餘瀝。爲腎大虛之候。數而多。色黃者。爲陰虛。宜滋陰。數而多。色白體羸者。

爲陽虛。升者少而降者多。宜補火。立齋諸案。具備諸法。

卷六

二便不通

王中陽治一人。弱冠未婚。病遺瀝日久。每作虛寒脫泄治之。愈甚。王診其六部弦數。

不記至數。人已骨立。不能自支。乃曰苦哉。此三焦不利。膀胱蓄熱。五淋病也。患者曰。

膏血砂垢。每溺則痛不可言。遂用局方五淋散加山梔﹑赤芍﹑木通﹑瞿麥﹑鮮車前﹑滑石作大劑。入燈心二十莖煎服。五七日全愈。無柰頻發。一日忽來告急云。九日便溲俱不通。祕悶將死。王卽令用細灰。於患人連臍帶丹田作一泥塘。徑如碗大。下令用一指濃灰。四圍髙起以新汲水調朴硝一兩許令化。漸漸傾入灰塘中。勿令漫溢橫流。須臾。大小便迸然而出。

溺中血條如指。若非熱解气快。其如龜竅之小。何由連出三四日惡物。復得回生。再令服黃連解毒丸。三載約四斤。乃不復發。

丹溪治一婦。痺疼後。大小便不通。此痰隔中焦。气聚下焦。二陳加木通煎服。再一服探吐之。

李時珍曰。外甥柳喬。素多酒色。病下極脹痛。二便不通。不能坐臥。立哭呻吟者七晝夜。醫用通利藥不效。遣人叩予。予思此乃濕熱之邪在精道。壅脹隧路。病在二陰之間。故前阻小便。後阻大便。病不在大腸膀胱也。乃用楝實﹑茴香﹑穿山甲諸藥。入牽牛加倍。煎服。一服減。三服平。牽牛達右腎命門。走精隧。人所不知。

震按二便不通。脈實者。八正散倍大黃。或倒換散亦妙。若形弱及老人。或病後產後有此。悉從虛祕治。潤燥養陰爲主。下用導引法。若體健神旺。二便祕澀者。必脾胃气滯不轉輸。加以痰飲食積。阻礙濁道。脈沈實者。升﹑柴﹑二陳﹑二術湯。今所選王案。取其外治之法。及服黃連解毒丸三載爲大奇。而李時珍之用甲片﹑牽牛。走精隧以通淤塞爲更奇。直可與東垣滋腎丸並垂天壤。

卷六

大便祕結

虞恆徳治一婦。年五十餘。身材瘦小。得大便燥結不通。飲食少進。小腹作痛。虞診之六脈皆沈伏而結澀。作血虛治。用四物湯加桃仁﹑麻仁煨大黃等藥。數服不通。反加滿悶與東垣枳實導滯丸及備急丸等藥。下咽片時卽吐出。蓋胃气虛而不能久畱性速之藥耳。遂以備急丸。外用黃蠟包之。又以細鍼穿一竅。令服三丸。蓋以臘匱者制其不犯胃气。故得出幽門。達大小腸也。明日下燥屎一升許。繼以四物湯加減。煎吞潤腸丸。如此調理月餘。得大便如常。飲食進而安。

一男子因出痘。大便祕結不通。兒醫云。便實爲佳兆。自病至痘瘡愈後。不如廁者凡二十五日。肛門連大腸痛甚。叫號聲徹四鄰。用皂角末及蜜煎導法。內服大小承气湯。及枳實導滯丸﹑備急丸。皆不效。計無所出。虞曰。此痘瘡餘毒郁熱。結滯於大小腸之間而然。以香油一大盞令飲。自朝至暮亦不效。乃令婢者口含香油。以小竹筒一个套入肛門。以油吹入過半時許。病者自云。其油入腸內。如蚯蚓漸漸上行。再過片時許。下黑糞一二升。困睡而安。

薛立齋治一婦。年七十三。痰喘內熱。大便不通。兩月不寐。脈洪大。重按微細。此屬肝肺腎虧損。朝用六味丸。夕用逍遙散。各三十餘劑。計所進飲食百餘碗。腹始痞悶。乃以豬膽汁導而通之。用十全大補調理而安。若間前藥。飲食不進。諸證復作。

汪石山治一婦。因攺醮。乘轎勞倦。加以憂懼。成婚之際。遂病小腹脹痛。大小便祕結不通。醫以硝﹑黃三下之。隨通隨閉。病增胸膈胃腕脹痛。自汗食少。汪診之。脈皆濡細近快。心脈頗大。右脈覺弱。汪曰。此勞倦憂懼傷脾也。蓋脾失健運之職。故气滯不行。以致祕結。今用硝﹑黃。但利血而不能利气。遂用人參二錢。歸身一錢五分。陳皮﹑枳殼﹑黃芩各七分。煎服而愈。

李時珍曰。一宗室夫人。年幾六十。平生苦腸結病。旬日一行。甚於生產。服養血潤燥藥。則膩膈不快。服硝黃通利藥。則若罔知。如此三十餘年矣。予診其人。體肥膏粱而多憂鬱。日吐酸涎碗許乃寬。又多火病。此三焦之气壅滯。有升無降。津液皆化爲痰飲。不能下滋腸腑。非血燥比也。潤劑畱滯。硝黃徒入血分。不能通气。俱爲痰阻。故無效也。乃用牽牛末。以皂莢膏丸與服。卽便通利。自是但覺腸結。一服卽瘥。亦不妨食。且復精爽。蓋牽牛走气分。通三焦。气順則痰逐飲消。上下通快矣。

髙果哉治溫相國體仁。初謝政歸烏程。患大便燥結不通。胸膈塞悶而不食。腎脈沈小而無神。以枳殼五錢。蓯蓉二兩。洗淨。水煎服卽效。後又祕結。以當歸﹑生首烏。大劑煎服遂全愈。

李士材治少宰蔣恬庵。服五加皮酒。遂患大便祕結。腹中脹悶。服大黃一錢。通後復結李曰。腎气衰少。津液不充。誤行疏利。是助其燥矣。以六味湯加人乳一鐘。白蜜五錢。

三劑後卽通。十日而康復矣。

文學顧以貞素有風疾。大便祕結。經年不愈。士材曰。此名風祕。治風先治血。乃大法也。用十全大補湯。加秦艽﹑麻仁﹑杏仁﹑防風﹑煨皂角仁。半月而效。三月以後。永不患矣。

張景嶽治朱翰林太夫人。年近七旬。於五月時。偶因一跌。卽致寒熱。醫爲之滋陰淸火用生地﹑芍藥﹑丹皮﹑黃芩﹑知母之屬。其勢日甚。張診之。見其六脈無力。𨿽頭面上身有熱。而口則不渴。且足冷至股。乃曰。此陰虛受邪。非跌之爲病。實陰證也。遂以理陰煎加人參﹑柴胡。二劑而熱退。日進粥食二三碗。而大便以半月不通。腹且漸脹。羣議燥結爲火。復欲用淸涼等劑。張謂如此之脈。如此之年。如此之足冷。若再一淸火。其原必敗。不可爲矣。經曰。腎惡燥。急食辛以潤之。正此謂也。仍以前藥。更加姜﹑附。倍用人參﹑當歸。數劑而便卽通。脹卽退。日漸撤消矣。

震按花溪峻藥急攻。妙在臘包穿竅。而香油解毒。妙在上飲下吹。薛案汪案之用補。輕重不同。髙公李公之用潤。淡濃微別。李時珍之牽牛﹑皂莢。疏通迥異硝﹑黃。張景嶽之姜附﹑參﹑歸。辛熱遠殊寒滑。精華旣錄。淺陋可刪。

卷六

交腸

石頑曰。交腸證𨿽見於方書。而世罕見。綠石山詹石匠之婦。產後五六日。惡露不行。

腹脹喘滿。大便從前陰而出。省其故。緣平昔酷嗜煙酒。所產之兒。身軟無骨。因而驚駭。

遂患此證。余以芎歸湯加莪術﹑肉桂﹑炒黑山楂。一服惡露通。而二便如常。又陸聖祥之女方四歲。新秋患血痢。而稀糞出於前陰。作冷熱不調食積治。與五苓散。服香連丸。二劑而愈。又錢吉甫女。年十三。體肥痰盛。因鄰居被盜。發熱頭痛。嘔逆面靑。六脈弦促。而便溺易位。此因驚气亂。痰襲竅端所致也。與四七湯下礞石滚痰丸。開通痰气而安。

諭嘉言曰。姜宜人得奇證。二便俱從前陰而出。擬之交腸。有似是實非者。交腸乃暴病驟然而气亂於中。此證乃久病。以漸而血枯於內。迥然不同也。原夫疾之所始。以憂思傷脾。脾不統血。下行如崩漏。在癸汛久絕之年。實名脫營。脫營宜大補急固。乃以崩漏法涼血淸火爲治。則脫出轉多。胞門子戶之血。日漸消亡。轉將大腸之血運轉而滲入胞囊。久之大腸之血亦盡。而大腸之气附血而行者。孤而無主。渙散錯亂。幽門不能泌別。迸入滲血之徑。釀爲穀道。豈可用交腸所列之方。以五苓再辟其水道乎。是必大腸之舊路復通。乃可撥亂返正。今病中多哭泣。所謂髒燥者多泣。大腸已廢而不用也。來春棗葉生時。大腸絕而死矣。果驗。

震初習醫時。裏有金姓裁縫。年二十餘歲。雨途道滑。臀僕坐地。亦無痛苦。次日腹中欲去大便而轉失气。從陽具出。自覺大便不往後去。轉向前走。陽具中痛苦不堪。其糞逼細如稻柴心而出。震師金上陶先生。用補中益气湯。一服卽愈。四五日。病復再發。用此湯不效矣。小便行時。並不帶糞。糞來亦不夾雜小便。尿孔漸爲幹糞撐大。痛苦莫可名言。大腸竟廢而不用。是時吳郡名醫王葉薛諸公皆在。徧求之。皆不能療。吾師斷其次年三月死。

當屆期。人已羸瘠不堪。然猶能飲食。二便之疊從陽具出者。反習以爲常。痛苦亦減。似可未死。忽一日。小便頓閉。大便仍來。閉三日。而小便從鼻孔湧出。其色黑。立死。似與諭案病機仿佛。予近日治一舟人蛔虫從陽具出。蛔活。有一折疊而出者。痛不可言。三日出蛔五條。從此陰吹甚喧。投以補中益气湯。得愈。

卷六

百合病

石頑治內翰孟端士尊堂。因久不見其子。兼聞有病。遂虛火上升。自汗不止。心神恍惚欲食不能食。欲臥不能臥。口苦小便難。溺則灑淅頭暈。已及一歲。歷更諸醫。每用一藥輒增一病。用白術則窒塞脹滿。用橘皮則喘息怔忡。用遠志則煩擾哄熱。用木香則腹熱咽漧。用黃則迷悶不食。用枳殼則喘咳气乏。用門冬則小便不禁。用肉桂則顱脹咳逆。用補骨脂則後重燥急。用知﹑柏則小腹枯癟。用芩﹑梔則臍下引急。用香薷則耳鳴目眩。時時欲人扶掖而走。用大黃則臍下築築。少腹愈覺收引。遂致畏藥如蠍。惟日用人參錢許。入粥飲和服。聊藉支撐。交春虛火倍劇。火气一升。則周身大汗。神气欲脫。惟倦極少寐。則汗不出而神思稍寧。覺後少頃。火气復升。汗亦隨至。較之盜汁迥殊。直至仲春。邀石頑診之。其脈微數。而左尺與左寸倍於他部。气口按之似有似無。診後款述從前所患。並用藥轉劇之由。曾徧省吳下諸名醫。無一能識其爲何病者。石頑曰。此本平時思慮傷脾。脾陰受困而厥陽之火。盡歸於心。擾其百脈致病。病名百合。此證惟仲景金匱要略言之甚詳。本文原云諸藥不能治。所以每服一藥輒增一病。惟百合地黃湯爲之專藥。柰病久中气虧乏逮盡。

復經藥誤而成壞病。姑先用生脈散加百合﹑茯神﹑龍齒以安其神。稍兼萸﹑連以折其勢。數劑稍安。卽令勿藥以養胃气。但令日用鮮百合煮湯服之。交秋天气下降。火气漸伏。可保無虞。迨後仲秋。端士請假歸省。欣然勿藥而康。後因勞心思慮。其火復有升動之意。或令服左金丸而安。嗣後稍覺火炎。卽服前丸。第苦燥之性。苦先入心。兼之辛臊入肝。久服不無反從火化之虞。平治權衡之要。可不預爲顧慮乎。

震按百合病載於金匱。原云百脈一宗。悉致其病。錢塘李臣歸重心肺二經。以心主血脈。肺朝百脈也。此言與百合地黃湯恰合。今觀孟夫人案。實由思子鬱結。病在心肝。大半似百合病形。石頑遂附會之耳。然不用金匱成方。可云老手。若日飲百合湯。何關得失耶。

卷六

人漸縮小﹑人暴長大

呂縉叔以制誥知穎州。忽得疾。身軀日漸縮小。臨終僅如嬰兒。古無此疾。終無人識。

正徳初。楚人姓潘行三者。身甚肥壯。卒之日。縮如嬰兒。人皆莫知其由。後詢之。平生服硫。以致如此。始信呂縉叔之事不妄。

皇甫及者。生如常兒。其父爲太原少尹。甚鐘愛之。至太和十三年。年十四矣。忽暴長大。超時而身越七尺。帶兼數圍。長啜大嚼。三倍於昔。明年秋。無疾而逝。

震按列子載僬僥國人長一尺五寸。論衡載漢光武時。穎川張仲師長一尺二寸。博物志載齊桓公時。李子昂長三寸三分。遊於海鵠嗉中。此短小之至者也。河圖玉版載龍伯國人長三十丈。谷梁傳載叔孫得臣殺長狄僑如。身橫九畝。斷其首而載之。眉見於軾。語林載齊武帝時。孟業爲幽州牧。肥重千斤。此長大之至者也。然奇形異狀。亦天地所生成耳。山海經載者更多。總皆窮荒絕域。莫可查究。若中國之人。或漸縮小。或暴長大。豈非怪哉。是卽其人死亡之兆也。至於元察部將魏淑漸漸縮小。竟作嬰孩。其母妻𦇤抱之。又漸漸長大。復還原體。其主帥仍官之。此則怪中之怪。無關於病。故不收錄。

卷六

諸虫

汪石山治一婦。每臨經時。腰腹脹痛。玉戶淫淫虫出。如鼠粘子狀。綠色者數十枚。後經水隨至。其夫問故。汪曰。厥陰風木生虫。婦人血海屬於厥陰。此必風木自甚。兼脾胃濕熱而然也。正如春夏之交。木盛濕熱之時而生諸虫是也。宜淸厥陰濕熱。卽令以酒煮黃連爲君。白術﹑香附爲臣。研末粥丸。空腹吞之。月餘經至。無虫。且妊矣。

﹝附﹞休寧西山金舉人。病小腹痛甚。百藥不效。一醫爲灸關元十餘壯。次日莖中淫淫而癢。視之有虫出。以手扯去之。虫長五六寸。連日出虫七條。痛不復作。初甚驚恐。旋卽絕迹。此因其人善飲禦內。膀胱不無濕熱。遇有畱血瘀濁。則附形蒸化爲虫矣。虫爲艾火所攻。勢不能容。故從溺孔出也。以是知癆虫寸白虫。皆由內之濕熱蒸鬱而生。非是外至者也又吳茭山治一產後。惡露不通。小腹結塊疼痛。寒熱如瘧。用琥珀膏貼之。塊而虫從陰戶出。亦云。尿胞濕熱生虫。

張景嶽曰。一人患心腹大痛。或止或作。痛不可忍。凡用去積行气等藥。百方不效。但於痛極時。須用拳捶之。痛得少止。莫測其故。忽一胡僧見之。曰。余能治也。令病者先食香餌。繼進一丸。打下一硬嘴異虫。遂愈。此因虫嚙腸髒。所以痛極。捶之則五內震動。虫亦畏而斂伏。不捶則虫得自由。所以復作。此亦驗虫奇法。

震按古人論虫病。皆以爲濕熱所生。然景嶽治胡宅小兒嘔瀉吐蛔案。蛔至千百條。日用參﹑附而蛔尙日生。究竟以溫補收功。則濕熱二字。不足盡之也。至於逐虫之藥。如蔡康積患寸白虫。醫者令其空腹饑甚之時。炙豬肉一臠。置口中咀嚼而勿咽。以引虫頭向上。覺胸中如萬箭攻攢。卽飲以藥。方入虫口。其藥乃研檳榔細末。取石橊東行根煎湯調服耳。祛虫大法。不過如是。然云此虫惟月三日以前虫頭向上。而許叔微又云。肺虫惟初四初六日上行則所謂上浣虫頭向上。中浣虫頭向橫。下浣虫頭向下之說。又不可執也。至如喉中之應聲虫畏藍汁。腹中之應聲虫畏雷丸。書曾備載。世皆未見。況灸瘡內鮮血飛如蝴蝶。皮膚下虫走聲如兒啼。臨臥渾身虱出。頭皮時有蛆行。可比齊諧之志怪。誰逢夏氏之奇方。

一人在姻家過飲醉甚。送宿花軒。夜半酒渴。欲水不得。遂口吸石槽中水碗許。天明視之。槽中俱是小紅虫。心陡然而驚。鬱鬱不散。心中如有蛆物。胃腕便覺閉塞。日想月疑。

漸成痿膈。徧醫不愈。吳球往視之。知其病生於疑也。用結綫紅色者。分開剪斷如蛆狀。用巴豆二粒。同飯搗爛。入紅綫丸十數丸。令病患暗室內服之。又於宿盆內放水。須臾欲瀉。

令病患坐盆。瀉出前物。蕩漾如蛆。然後開窗令親視之。其病從此解。調理半月而愈。

震按吳公之法巧矣。然再佐以殺虫藥同丸。亦無不可。

汪石山治一人。形長而瘦。色白而脆。年三十餘。得奇疾。徧身淫淫循行如虫。或從左腳腿起。漸次而上至頭。復下於右腳。自覺虫行有聲之狀。召醫診視。多不識爲何病。汪診其脈。浮小而濡。按之不足。兼察形視色。知其爲虛證矣。傷寒論曰。身如虫行。汗多亡陽也遂仿此例。而用補中益气湯。多加參﹑。以酒炒黃柏五分佐之。服至三十帖。遂愈。

﹝附﹞一人徧身皮底。渾渾如波浪聲。癢不可忍。抓之血出不止。名气奔。用人參﹑苦杖﹑靑鹽﹑細辛各一兩。水煎服之愈。

卷六

中毒

一人服水銀僵死。微有喘息。肢體如冰。聞葛可久能治奇疾。求之。可久視之。曰。

得白金二百兩。可治。病家謝以貧不能重酬。可久笑曰。欲得白金煮湯。熱浴其體耳。因向富家借得之。且囑之曰。浴時如手足動。當來告我。有頃。手足引動。往告之。復謂曰。眼動及能起坐。悉來告我。一如其言。乃取川椒二斤。置溲桶中。坐病患於椒上。久之病脫去其水銀已入椒矣。蓋銀湯能動水銀而不滯。川椒能來水銀而聚之。酉陽雜俎云。椒可以來水銀。葛公之學博矣。

﹝附﹞甲志云。紹興中。英州僧希賜。見有客船自番禺來。舟中士人攜一僕。腳弱不能行。舟師憫之。曰。吾有一藥。治此病如神。餌之而瘥者。不可勝計。乃入山求艸。時已薄暮。且微醉。得艸卽漬酒。授病者。令天未明服之。如其言。藥入口。卽呻吟云。腸胃如刀割截痛。遲明而死。士人已咎舟師。舟師恚曰。何有此。卽取昨夕所餘藥。自漬酒服之。不超時亦死。蓋此山多斷腸艸。人誤食之輒死。舟師所取藥。爲根蔓所纏。醉不暇擇。徑投酒中以此致禍。因知艸藥不可妄用也。

又歙客經潛山。見蛇腹脹甚。嚙一艸。以腹磨。頃之脹消。蛇去。容念此艸。必消脹毒取置筐中。夜宿旅邸。鄰房有過客。爲腹脹所苦。客取藥就釜煎一杯飲之。頃間。其人血肉俱化爲水。獨遺骸骨。急挈裝而逃。至明。主人不測何爲。及潔釜炊飯。則釜徧體成金。

乃密瘞其骸。旣久。客至。語其事。

震按金匱要略二十四卷二十五卷載諸中毒。治法甚詳。如水銀入人耳及六畜等皆死。以金銀著耳邊。水銀卽吐。葛公之法。原有所本。而更參他書以廣其法。故不可及。金匱又云。

煮薺甘艸汁飲。通除諸毒藥。若舟師歙客之藥。其毒太急。聖人亦不能預防也。

卷六

骨哽

竇夢麟曰。隆慶三年正月。鹽商胡小溪家人媳婦。年二十三歲。懷娠九月矣。一日食魚魚哽喉間。至半日。嘔吐。繼之以血碗許。魚骨尙在喉中。忽吐出一條。約有二尺餘。形如小腸。闊五分。內有所食魚菜粉皮飯未化。家人爲推入口中。尙餘五寸。其夫復納入之遂昏倦。自此嘔吐不止。湯亦不能進。延予治之。卽將炭火一盆放病榻前。以好醋一碗沃之。使醋气盈滿其室。以淸其神。用牛黃淸心丸一服。覺腹有微痛。再用四物湯加人參﹑阿膠﹑紅花﹑丹皮。五六帖。病全愈。蓋此婦所吐之腸。有類於腸耳。若腸出而斷。頃刻立斃。豈有得生之理。此吐出者。肺之系也。因嘔吐太甚。被气沖逆。而斷其連肺之一頭。隨吐而出。

今旣納入。復吐不已。气不平耳。故用醋湯以醒其神。牛黃丸以淸其心。煎劑以補其气血。

自然安妥。醫者意也。全在活法。書此以爲世勸。

震按此案治法頗佳。但云吐出者爲肺系則謬。夫谷肉果菜由食管入胃。豈由肺系入肺。

卽如刀傷者。斷食管可治。斷气管必死。今云斷其連肺之一頭。是人安得活。觀其敍證。曰家人推納入口。則原未斷也。然究系何物。或者卽食管耶。又不詳明骨哽何以脫去。疏漏殊多矣。只緣類案骨哽門無有義理可取者。所載橄欖細嚼。及核磨汁。與貫眾煎汁。或白餳糖吞咽之。治魚骨哽。俱敍其方之所自來耳。南硼砂含咽。治火肉骨哽亦然。然以斯種入集。

又不勝收矣。故魚骨哽者。有楮葉搗汁頻咽。水老鴉翅羽燒灰水服。及其幹屎研末水服。並以水和塗喉外。水獺爪爬喉嚨下。皆妙法也。而皂角末吹鼻中。得嚏卽出爲尢妙。昔賢云。

凡諸骨並竹木刺。哽塞咽喉不出者。不可頻以干物壓下。若刺骨堅利者。愈壓則愈深入矣。

惟以鵝翎微蘸桐油。入喉探吐。則刺必隨吐順拔而出。爲勢最順。或以韭菜之類勿切。煮半熟略嚼咽下。少頃探吐。勢必牽掛而出。斯眞大有義理。寶公所治之證。其哽骨諒亦隨嘔吐去。只存嘔吐所傷之病。應如是治。

卷六

誤吞金鐵

劉遵道。艸窗先生族弟也。有漁人誤吞釣鉤。遵道令熔蠟爲丸。從其綫貫下。鉤銳入蠟卽拽而出。

咸平中。魏公在潭州。有子弟戲吞釣鉤。至喉中。急引之。鉤著肉不能出。魏公大怖。時有莫都料。性甚巧。以一蠶繭剪如錢大。用手揉四面令軟。以油潤之。仍中通一竅。先穿上鉤綫。次穿大念佛數珠三五枚。令兒正坐開口。漸添參量珠。俟之到喉。覺至系鉤處。乃以力向下一推。其鉤已下而脫。卽向上急出之。見繭錢向下裹定鉤綫須而出。並無所損。

張姓女子八歲。將母金錆子一隻剔齒。含口中。不覺咽下。胸膈痛不可忍。憂惶無措。

一銀匠以羊脛炭三錢。米飲調下。明日卽從大便出。

王氏子甫周歲。其母以一鐵釘與之玩弄。不覺納之口中。吞入喉間。其父號呼求救。景嶽往視之。但見其母倒提兒足以冀其出。口鼻皆血。危劇之甚。因曉之曰。若有倒懸可以出釘而能無傷命者哉。因速令抱正。遂聞啼聲。此蓋釘已下咽。不在喉矣。其父曰。嬌嫩之髒安能堪此。哀求甚切。張實計無所出。姑取本艸一玩覬啟其機。見所載曰。鐵畏朴硝。遂得一計。乃用活磁石一錢﹑朴硝二錢。並研爲末。以熬熟豬油加蜜和調。與之吞盡。是夜三鼓。忽解下一物。大如芋子。瑩如菜。潤滑無稜。藥護其外。撥而視之。則釘在其中矣。

系京中釘鞋所用蘑菇釘也。蓋硝非磁石不能使藥附釘。磁石非硝不能逐釘速出。非油則無以潤。非蜜則未必吞。合是四者。則著者著。逐者逐。潤者潤。同功合力。裹護而出矣。

江應宿治一人犯事。自吞黃金二錢。心中憒憒。無可柰何。少頃。其事得釋。欲求生。

邀江治之。四肢厥冷。六脈沈伏。計無所出。因思銀工熔金必用硼砂。硼能制金。急市四錢爲末。粥丸。分二次服下。少頃。煎承气湯利下。硼裹金從大便出而安。

江又載凡人溺死者。及服金屑未死者。以鴨血灌之。可活。

卷六

誤吞虫

吳少師忽得疾。數月間。肌肉消瘦。每飲食下咽。少時腹如萬虫攢攻。且癢且痛。皆以爲勞瘵也。張銳爲切脈。戒曰。明日早。且忍饑。勿啖一物。吳如其言。時方劇暑。令取行路黃土一盂。以溫酒二升。投土攪勻在內。使吞之。少頃。再以土酒送宣藥百粒。隨卽腸胃掣痛。洞瀉穢惡鬥許。有馬蝗千餘。宛轉盤結。俱已困死。吳亦憊甚。臥久方餐粥。三日而平始言去年夏夜出師。中途燥渴。命候兵持孟挹澗水。甫入口。似有物。未暇吐之。則竟入喉矣。自此遂得病。銳曰。虫入腸胃裏。勢漸滋生。常日遇食時。則聚丹田間。吮咂精血。

飽則散而四處。苟惟知殺之而不能掃盡。無益也。故請枵腹以誘之。此虫喜酒。又久不得土味。乘饑畢集。乃可以一藥洗空之耳。

震按水蛭生於淤泥。故以其所嗜者誘使聚而攻下之巧矣。然有人飲刈藍作靛之水而蛭亦瀉出。更覺簡便。及讀靈蘭要覽。附載一條云。余於幼時。見水蛭。惡而溺之數四。化爲水又一日見之。滴以蜜一匙。卽縮不動。久之亦化爲水。嗣後𨿽經陰雨而不復活。二物之制蛭如此。而昔人有吞蛭者。醫者治之。乃極勞擾。惜乎其不知此也。觀金壇之說。笑雞峯之張皇矣。震以爲抵當丸用蜜丸。或仲景又先見及此耶。

金莊一農夫。夏天晝寐於地。蜈蚣入其口。旣寤。喉仲介介如梗狀。咯不能出。咽不能下。痛癢不定。甚爲苦楚。一醫以雞卵數枚劈破。入酒調勻。頓服。仍以大黃爲末。和香油飲之。頃刻瀉出。蜈蚣尙活。蓋蜈蚣被雞卵拘攣其足。不能舒動。以利藥下之。故從大便而出。雞性好食蜈蚣。亦取相制之意耳。

村店婦用火筒吹火。不知筒內藏有蜈蚣。驚竄入喉。竟下胸臆。婦人求救無措。適有過客。教宰小豬一个。取血令婦人頓飲之。須臾。以生油一口灌婦人。遂惡心。其蜈蚣滚在血中吐出。繼與雄黃細研。水調服。愈。

一人忽患腦痛。或止或作。數發而不得其由。一日將午餉。就案而睡。適有雞肉一盤在旁。夢中忽噴嚏。覺有物出鼻中。視之。乃蚰蜒在雞肉上。自此腦痛不復作。蚰蜒狀類蜈蚣而細。好入人耳。往往食人腦髓。髓盡人斃。北方多有之。

﹝附﹞一人蚰蜒入耳。癢痛並作。至不可忍。用生油灌之而愈。

卷七

頭痛

羅謙甫治柏參謀。六十一歲。初患頭昏悶微痛。醫作傷寒治。汗後其痛彌篤。再汗之。

不堪其痛矣。易醫用藥。大都相近。甚至痛不能臥。且惡風寒。不喜飲食。羅診之。六脈弦細而微。气短促。懶言語。內經云。春气者。病在頭。今年髙气弱。淸气不能上升頭面。故昏悶耳。且此證本無表邪。汗之過多。則淸陽之气愈虧。不能上榮。亦不得外固。所以頭痛楚而惡風寒。气短弱而憎飲食。以黃一錢五分。人參一錢。炙甘艸七分。白術﹑陳皮﹑歸芍各五分。升﹑柴各三分。細辛﹑川芎﹑蔓荊子各二分。名之曰順气和中湯。食後進之。一飲而病減。再飲而病卻。

戴人治一婦。頭偏痛五七年。大便燥結。雙目赤腫。眩暈。凡療頭風之藥。靡所不試。

且頭受鍼灸無數。戴人診之。急數而有力。風熱之甚也。此頭角痛是三焦相火之經。乃陽明燥金勝也。燥金勝乘肝則肝气郁。肝气郁則气血壅。气血壅則上下不通。故燥結於中。尋至失明。以大承气湯倍加芒硝。下泄二十餘行。次服七宣丸﹑神功丸以潤之。目豁首輕。燥澤結釋而愈。

薛立齋治劉尙寶。怒則太陽作痛。用小柴胡加茯苓﹑山梔以淸肝火。更用六味以生腎水遂不復作。

李士材治少宰蔣恬庵。頭痛如破。昏重不寧。風藥血藥痰藥。久治無功。李曰。尺微寸滑。腎虛水泛爲痰也。地黃四錢。山藥﹑丹皮﹑澤瀉各一錢。茯苓三錢。沈香八分。日服四帖。兩日輒減六七。更以七味丸。人參湯送。五日其痛若失。

孫東宿治蔡樂門令眷。頭痛如破。髮根稍動。則痛延滿頭。暈倒不省人事。逾半時乃蘇徧身亦作疼。胸膈飽悶。飲湯水。停膈間不下。先一日吐淸水數次。蛔虫三條。原爲怒起。今或惡風。或惡熱。口或渴或不渴。大便祕。脈則六部皆滑大有力。孫曰。此痰厥頭痛證也。先以藿香正气散止其吐。繼以牛黃丸﹑黑虎丹淸其人事。頭仍疼甚。又以天麻﹑本各三錢。半夏二錢。麻黃﹑薄荷﹑白芷﹑陳皮﹑生薑﹑蔥白煎服。得少汗而頭痛少止。至晚再服之。五更痛止大半。而人事未全淸。孫謂此中焦痰盛。非下不可。乃用半夏五錢。巴霜一分。麵糊丸。每服三十丸。生薑湯送下。午後大便行三次。皆稠粘痰積也。由此飲食少進。

余證差可。惟徧身仍略疼。攺用二陳湯加前胡﹑本﹑薄荷﹑黃芩﹑石膏﹑枳殼﹑石菖蒲調理而安。

僧愼柔治一貴介。年三旬。先因齒痛。用石膏三錢煎服。頃卽滿頭皆腫痛。牙齦上。

腫勢尢甚。天明稍退。蓋得陽气故也。診之右關細澀。左關洪。左尺亦澀。愼柔謂須納气下達。方得脈和。定方名羌活散火湯。羌活酒炒五分。防風三分。酒連一分。酒芩二分。白茯苓一錢。人參二錢。甘艸五分。半夏一錢。破故紙一錢。枸杞子一錢。二劑。其細澀脈卽粗大。是陽气下行矣。頭痛稍止。可見前頭痛是下焦無陽。陰火上衝。服至八劑。頭痛全止。

齒根腫猶未退。脈則益和。曰。將愈矣。此陽气已至恙所。果四五日後。出膿少許而瘳。

震按羅案是气虛頭痛。張案是積熱頭痛。薛案是肝火頭痛。李案是腎虛頭痛。孫案是痰厥頭痛。僧案是陽升不降頭痛。六種之外。又有因風痛者。抽掣惡風。鼻塞眼脹。因寒痛者惡寒戰栗。面慘肢冷。因濕痛者。頭痛且重。天陰轉甚。或四肢疼腫。面目浮腫。此皆外因也。內因則气虛之外。血虛更多。積痰之外。積食亦有。丹溪云。肥人頭痛。多是濕痰。

瘦人頭痛。多是血虛有火。斯誠要言。然因𨿽數端。靡不兼風。無風人只作眩不作痛也。故古方中川芎茶調散﹑大追風散。頗亦取效。痛久則成頭風。其方更繁。不能縷述。眞頭痛乃死證。外灸百會穴。內進參附湯﹑黑錫丹。或冀挽回。實未試驗。尋常頭痛亦有死者。髙陽生云。頭痛短澀應須死。生平曾見之矣。頭與腹俱痛有五證。臭毒﹑傷酒﹑傷濕﹑不伏水土瘡毒入腹也。有頭痛止則腹痛。腹痛止則頭痛。此屬脾陰虛。胃火隨气上下。芎﹑歸﹑芍藥﹑木香﹑香附﹑黃連﹑蔥白。又有頭痛諸藥不效。其痛更甚者。或因督脈爲病。宜用茸朱丹。次則香茸八味丸。復有雷頭風。另是一項。乃內郁痰火。外束風熱。大頭風卽大頭瘟。

或痛或不痛。或潰或自消。死生反掌。至如眉稜骨痛。系足少陽風熱與痰。最能傷目。至兩耳出膿則危矣。宜以濃茶一碗探吐之。次用淸上藥。如選奇湯﹑淸空膏之類。婦人注目鍼繡往往眉骨酸痛。必須益陰養血。

﹝附﹞子和治一僧頭熱而痛。且畏明。以布圍其頂上。置冰於其中。日數易之。此三陽蓄熱故也。復灼炭火於暖室。出汗湧吐。三法並行。至七日而瘥。

一人稚年气弱。於气海三里穴時灸之。及長。成熱厥頭痛。𨿽嚴冬喜朔風吹之。其患輒止。少處暖及近煙火。其痛卽作。此灸之故也。東垣治以淸上瀉火湯。尋愈。

一室女近窗做女工。忽患頭疼甚。諸藥不效。一醫徐察之。窗外畜鵝。知爲鵝虱飛入耳內咬而痛也。以稻稈煎濃汁灌之。虱死而出。遂不痛。

一人患頭風。自頤下左右。有如兩蚯蚓徐行入耳。復從耳左右分上頂。左過右。右過左頂上起疙瘩二塊。如豬腰然。前後腦如鼓聲然。冷痛甚。須重綿帕裹包。疼甚四肢俱不爲用。醫效罔奏。後得一方。用四物各一錢。皂角刺一錢。萆四兩。豬肉四兩。水煎。

去藥渣。將汁同肉食之。服至二十劑。減十之三。四十劑。減十之六。百劑乃安。江氏曰。

此非頭風也。其人曾患黴瘡。頭塊墳起。皆輕粉結毒。故萆爲君。四物養血。皂刺爲引。

其毒深。故多服取效也。

震按萆當是土茯苓。廣筆記治黴瘡頭痛方更佳。但治病必以脈爲憑。丹方有效有不效且錄之不勝錄。上四條𨿽不載脈。然證頗疑難。法殊整暇。定當入選。他如江篁南治從嬸以補中益气加川芎﹑細辛﹑蔓荊子。翟文炳治陸母。先與抑靑丸。繼以補中益气二條。只敍見證。未可摹仿。且陸母證甚繁雜。抑靑丸一服而愈。其然豈其然乎。

又南唐書載其相馮延己。苦腦中痛累日不減。太醫令吳廷紹。密詰廚人曰。相公平日嗜何等物。對曰。多食山雞鷓鴣。廷紹曰。吾得之矣。投以甘豆湯而愈。蓋山雞鷓鴣。皆食烏豆﹑半夏。故以此解其毒。

震按此與名醫錄所載王夫人面上忽生黑斑點。日久滿面皆黑。識者云。病因日食斑鳩。

而斑鳩嘗食半夏苗。故中其毒。乃用生薑一片搗汁。將滓焙漧。卻用生薑汁煮糊丸。服一月愈。其搏物同而用藥之辛甘溫平不同矣。

卷七

心脾痛

羅謙甫治江淮漕運使崔君長子。年二十五。體丰肥。奉養膏粱。時有熱證。因食涼物。

服寒藥。至元庚辰秋。久瘧不愈。醫用砒霜截藥。新汲水送下。禁食熱物。瘧不止。反加吐利。腹痛腸鳴。時復胃脘當心而痛。屢醫罔效。延至次年四月。因勞役煩惱。前證大作。羅診之。脈弦細而微。手足稍冷。面色靑黃不澤。情思不樂。惡煩冗。食少。微飽則心下痞悶嘔吐酸水。發作疼痛。冷汗時出。气促。悶亂不安。須人額相抵而坐。內經云。上气不足頭爲之苦傾。中气不足。溲便爲之變。腸爲之苦鳴。下气不足。則爲痿厥心。又曰。

寒气客於腸胃之間。則卒然而痛。得炅乃已。炅者。熱也。非甘辛大熱之劑則不能愈。爲制扶陽助胃湯。炮漧薑一錢五分。人參﹑艸豆蔻﹑炙艸﹑官桂﹑白芍各一錢。陳皮﹑白術﹑吳茱﹑益智各五分。炮熟附子二錢。姜﹑棗煎。服三帖。大勢皆去。痛減過半。至秋先灸中脘三七壯。以助胃气。次灸气海百餘壯。生發元气。滋榮百脈。以還少丸服之。則善飲食。添肌肉。明年春。灸三里二七壯。乃胃之合穴也。亦助胃气。又引气下行。春以芳香助脾。育气湯加白檀香。戒以懲忿窒欲。愼言節食。一年而平復。

滑伯仁治一婦人。盛暑洞泄。厥逆惡寒。胃脘當心而痛。自腹引脇。轉爲滯下。嘔噦不食。醫以中暑霍亂療之。益劇。脈三部俱微短沈弱。不應呼吸。曰。此陰寒極矣。不亟溫之則無生理。內經𨿽曰用熱遠熱。又曰。有假其气。則無禁也。於是以姜﹑附溫藥。服之七日。諸證悉去。再以丸藥除其滯下。而安。

丹溪治一人。以酒飲牛乳。患心疼年久。飲食無礙。𨿽盛暑飲食身無汗。醫多以丁﹑附治之。羸弱食減。每痛以物拄之。脈遲弱弦而澀。大便或祕結或泄。又苦吞酸。時七月。以二陳湯加芩﹑連﹑白術﹑桃仁﹑郁李仁﹑澤瀉。每旦服之。屢湧出黑水。若爛木耳者。服之二百餘帖。脈澀漸退。至數漸添。純弦而漸充滿。時冬暖。意其欲汗。而血气未充。以參﹑﹑歸﹑芍﹑陳皮﹑半夏﹑甘艸。服之痛緩。每旦夕一二作。乃與麻黃﹑蒼術﹑芎﹑歸﹑甘艸等藥。才下咽。忽暈厥。須臾而蘇。大汗。痛止。

一婦春末。心脾疼。自言腹脹滿。手足寒過肘膝。須綿裹火烘。胸畏熱。喜掀露風涼。

脈沈細澀。稍重則絕。輕似弦而短。渴喜熱飲。不食。以艸豆蔻丸。三倍加黃連﹑滑石。神曲爲丸。白術爲君。茯苓爲佐。陳皮爲使。作湯下百丸。服至二斤而愈。

震按二條脈象。俱似虛寒。而丹溪以濕熱治者。上條屢服熱藥不效。且年久飲食無礙。

大便或祕或泄。知其爲停飲也。此條以胸前畏熱喜涼。及脈沈細澀爲據。所爲稍重則絕者。

以細澀故也。與闊大而軟之爲虛寒不同矣。故加黃連﹑滑石。徧觀丹溪案。凡脈弦細澀者。

俱不用溫藥。想其閱歷多而認得眞也。又一婦心與頭互換作痛。用淸空膏而愈。亦云瘦弱脈澀。以四物加桃仁﹑酒芩﹑陳皮﹑甘艸調理。

虞天民治一婦。四月間多食靑梅得病。日間胸膈中大痛如刀錐。至晚胸中痛止而膝KT大痛。蓋痰飲隨气升降故也。醫作胃寒治。與姜﹑桂﹑丁﹑沈﹑蓽茇﹑烏﹑附之類。病反劇。

加口渴。小水淋漓。虞診其六脈洪數而滑。知爲痰病。令熬竹瀝。服三日。口不渴。小水亦不淋瀝。但胸中與膝互痛如舊。用蘿卜子研汁小半碗。吐痰半升。至夜痛尢甚而厥。此引動其猖狂之勢也。再用吐法不效。一日淸晨。以藜蘆末一錢。麝香少許。酸漿水調服。始大吐其痛如脫。調理而安。

震按此條與丹溪治許文懿公案仿佛。許因中脘有食積痰飲。續冒寒濕。抑遏經絡。气血不行。津液不通。痰飲上升則爲痺疼。下降則爲胯痛。須湧泄之。乃以甘遂末一錢。入豬腰子內煨食之。連泄七行。次日胯痛止而足能步。復又大作嘔吐。不食煩躁。气弱不語。朱謂多年鬱結。一旦泄之。徒引動其猖狂之勢。隨連用吐劑大吐之。更以朴硝﹑滑石﹑黃芩﹑石膏﹑連翹等一斤。濃煎冷凍飲料。四日盡四斤。後又腹微滿。二便閉。脈歇至於寅卯時。朱謂卯酉爲手足陽明之應。此胃與大腸積滯未盡。二日內令服紫雪至五兩。得稍安。又小溲閉痛。

飲以蘿卜子汁半盂。得吐立通。又小腹滿痛不可捫摸。神思不佳。以大黃﹑牽牛作丸。連下之。得如爛魚腸﹑油條者。而神思漸安。脈乃不歇。自病半月。不食不語。惟脈皆平常弦大。次年行倒倉法。全愈。朱公此案。宛似戴人。較之花溪。更加險峻。故節錄附此。又一童子久瘧初愈。心脾疼。六脈伏。痛稍減時。气口緊盛。餘皆弦實而細。意其宿食。以小胃丹十餘粒。服十二次。藥尢狠。恐難學。

遊以春治一嫠婦。年三十餘。忽午後吐酸水碗許。至未時。心前作痛。至申時痛甚。暈去不省人事。至戌方蘇。每日如此。屢治不效。遊至。用二陳下气之劑。亦不效。熟思之。

忽憶鍼經有云。未申時气行膀胱。想有瘀血滯於此經致然。遂用歸尾﹑紅花各三錢。漧漆五錢煎服。吐止痛定。暈亦不舉。次日復進一帖。第三日加大黃﹑桃仁飲之。小便去凝血三四碗而痊。

震按先吐酸水然後心前作痛。醫者必認胃病。而以痰气兼濕熱治。否則兼寒濕治耳。乃從所發之時想到气行於小腸膀胱。果得小便去凝血而愈。內經所謂病在上求之下也。豈庸手所能辦。

孫東宿治查良川。怒後食魚。骨哽喉中。卽以饅頭粽肉等壓之。骨𨿽下。便覺胸膈不快又服消骨藥兩日。胸膈脹痛殊甚。飲食悉從背後而下。惡寒發熱。六脈弦數。因思骨哽之後。用硬物壓之。傷其胃脘。必有瘀血停蓄膈間。將食管逼在背後。故飲食覺從背後下也。

今但消去瘀血。庶使食管復元。以五靈脂爲君。山楂﹑延胡﹑桃仁﹑枳殼爲臣。赤芍﹑丹皮香附﹑山梔仁﹑柴胡﹑石菖蒲爲佐使。水煎。入韭菜汁一杯飲之。大便瀉一次。卽胸膈寬快。痛減大半。飲食乃從右邊而下。右邊喉胸稍痛。吞物甚艱苦。吐出痰皆血鮏气。攺以山梔﹑赤芍﹑歸尾﹑桃仁﹑劉寄奴﹑五靈脂﹑丹皮﹑穿山甲煎。入韭菜汁服之。兩帖全瘳。

震按同一瘀血致痛。上條難辧。此條易認。因硬物吞壓。啟其思路耳。然想到食管逼在背後。思路巧極。

歙溪吳入峯之室。胃脘作痛。兩脇脹急。痛一陣。則汗出一番。兩顴紅。唇口亦紅。飲食湯水。飲之立吐。不受者三日夜矣。孫東宿診之。兩寸脈洪大。兩尺沈微。孫以井水半碗百滚湯半碗。名曰陰陽湯。用此調元明粉一錢五分。服之不惟不吐。痛減半矣。少頃。大便行三次。因食豆腐及粥太早而痛復作。唇臉皆紅。此必有虫。故如是也。與桂枝﹑白芍﹑甘艸﹑烏梅﹑川椒﹑五靈脂﹑杏仁。水煎。痛乃定其大半。再與蒼術﹑濃朴﹑山楂﹑枳實﹑茯苓﹑延胡﹑香附。一帖全止。但心背皮膚外疼。不能著席而睡。以芎﹑歸﹑苓﹑術﹑橘﹑半﹑濃朴﹑腹皮﹑香附﹑甘艸。調養全愈。

震按陰陽湯調元明粉。亦一醫痛急著。續用三方。皆純正可宗。

給諫章魯齋。暑月心中大痛。服香薷飲。痛勢轉增。李士材曰。寸口弦急。痰食交結也服香砂二陳湯兩帖。痛𨿽略減。困苦煩悶。更以胃苓湯加半夏二錢。大黃三錢。下黑屎數枚。痛減三四。仍以前湯用大黃四錢。下膠痰十數碗。始安。

章生公在南都應試。八月初五。心口痛甚。至不能飲食。李診之。寸口澀而軟。與大劑歸脾湯。加人參三錢。官桂一錢。生公曰。痛而驟補。實所不敢。得無與場期礙乎。李曰。

第能信而服之。可以無礙。恐反投破气之藥。其礙也必矣。遂服之。不超時而痛減。更進一劑。並飲獨參湯。兩日而愈。場事獲竣。

王金曰。予讀中祕書時。館師韓敬堂先生常患膈痛。診其脈洪大而澀。予用山梔仁﹑赤曲﹑通艸﹑麥芽﹑香附﹑芎﹑歸煎湯。加薑汁﹑韭汁﹑童便﹑竹瀝飲之而止。一日。勞倦忍饑。痛大發。亟邀予至臥房。問曰。晨起痛甚。不得待公。服家兄藥。藥下咽。如刀割。

痛益甚不可忍。何也。予曰。得非二陳﹑平胃﹑烏藥﹑紫蘇之屬乎。曰然。曰。是則何怪乎其增病也。夫勞餓而發。飽逸則止。知其虛也。飲以十全大補湯。一劑而痊。

震按李公二案。一用峻下。一用大補。皆以脈爲憑。王公一案。先用行血通气。後用十全大補。先憑於脈。後憑於因。乃知丹溪以脈因證治名書。扼其要而病無遁情也。

李時珍治一人。素飲酒。因寒月哭母受冷。遂病寒中。食必佐以姜﹑蒜。至夏酷暑。又多飲水。兼懷怫郁。因病右腰一點脹痛。牽引右脇。上至胸口。則必欲臥。發則大便裏急後重。頻欲登圊。小便長而數。或吞酸。或吐水。或作瀉。或陽痿。或厥逆。或得酒少止。得熱少止。但受寒食寒。或勞役。或入房。或怒。或饑卽發。止則諸證泯然。甚則日二三發。

服溫脾勝濕滋補消導藥。皆微止隨發。時珍思之。此乃饑飽勞逸。內傷元气。淸陽陷遏不能上升所致。遂用升麻葛根湯合四君子加柴胡﹑蒼術﹑黃煎服。仍飲酒一二杯助之。其藥入腹則覺淸气上行。胸膈爽快。手足和暖。頭目精明。諸證如掃。每發一服。卽止。若減升麻葛根。或不飲酒。則效便遲。大抵人年五十以後。其气消者多。長者少。降者多。升者少秋冬之令多。春夏之令少。若稟受弱而有前諸證者。並宜此藥活法治之。

震按此種病近來頗多。每從右脇脹痛至中脘。或吞酸。或吐水。或作瀉。肢冷不食。予每以二陳湯加香附﹑白芍﹑蒼術﹑良姜﹑艸蔻﹑胡盧巴等。服之頗效。但易於發。發久則漸重。欲其不發。殊苦無策。觀此病飲酒少止。得熱少止。似有間可尋矣。乃不用溫藥。而以升﹑柴﹑葛﹑二術﹑參﹑升陽益胃。實得力於東垣。惜不載脈象爲恨。然云每發一服卽止則亦不能不發也。

一婦人胃脘痛。勺水不入。寒熱往來。或從火治。用芩﹑連﹑梔﹑柏。或從寒治。用姜桂﹑茱萸。展轉月餘。形體羸瘦。六脈弦數。幾於斃矣。髙鼓峯曰。此肝痛也。非胃脘也其病起於鬱結生火。陰血受傷。肝腎枯漧。燥迫成痛。醫復投以苦寒辛熱之劑。胃脘重傷其能瘳乎。急以滋腎生肝飲與之。一晝夜。盡三大劑。五鼓熟寐。次日痛定覺餓矣。再用加味歸脾湯加麥冬﹑五味。十餘劑而愈。

震按江應宿治一男子。心脾痛。六脈弦數。曰。此火郁耳。投薑汁炒黃連﹑山梔瀉火爲君。川芎﹑香附開郁。陳皮﹑枳殼順气爲臣。反佐以炮姜。從治一服而愈。再與平胃散加姜炒黃連﹑山梔。神曲糊丸服。永不發。與此案脈同治異。可合參之。

嘗閱臨證指南治脘痛。大半是肝邪犯胃。或挾痰。或挾瘀。或兼寒。或兼熱。再辧胃之虛實。肝之寒熱。而錯綜參伍以爲治。卽紫金丹﹑栝蔞薤半桂枝湯。瀉心和枳實﹑薑汁。異功加歸﹑芍。總皆古法。不立新方。其用石決明﹑桑寄生﹑阿膠﹑生地﹑杞﹑苓﹑石斛等。

以養胃汁。卽鼓峯滋腎生肝法也。其用蘇木﹑人參﹑桃仁﹑歸尾﹑郁金﹑梔仁﹑琥珀﹑茺蔚以紅棗肉丸。卽孫東宿治查良川法也。惟緩逐其瘀。用蜣螂﹑虫﹑靈脂各一兩。桃仁二兩。桂枝尖生用五錢。蜀漆炒黑三錢。老韭白根搗汁丸。以虫豸入血搜逐。及諸配合之藥爲最巧。又陽微濁凝。用炒川椒一錢。泡漧薑錢半。炮黑烏﹑附各三錢。大劑辛熱驅寒。不加監制之藥爲最猛。惟此二方有大力量。然指南全部。亦僅數年之醫案。豈足槪先生之一生。

自刊行以來。沾漑後學。被其惠者良多。而枵腹之輩。又藉此書易於剿襲。每遇一證。卽抄其辭句之精華。及藥方之纖巧而平穩者。錄以應酬。竟可懸壺。無論大部醫書。畏如望洋。

卽小部醫書。亦束之髙閣。惟奉指南樂其簡便。而不知學之日益淺陋也。嗟乎。豈指南誤人乎。抑人誤指南乎。

﹝附﹞薛生白先生治嘉善一人胃脘痛。胸膈痞塞。向作痰治气治。均不效。有前輩與控涎丹。服數日。大瀉不止。上稍舒而體倦甚。遂進六君子湯。數帖後。精神復而痛脹如前矣薛用千金子煎湯。磨沈香﹑木香﹑檀香﹑降香﹑丁香。服一月而全愈。服時亦作瀉。薛云無妨。故守其法而收功。

杭州議敍部郎葉體醇少年時。脘痛不能食。身極羸瘦。上海杜良一先生。用綱目濃朴煎丸。每晨以人參二錢煎送丸藥三錢。服一月而痛除根。食大進。身遂肥胖。

濃朴煎丸濃朴去皮銼用。生薑二斤連皮切片。以水五升同煮幹。去姜焙朴。以漧薑四兩。甘艸二兩。再同濃朴。以水五升煮幹。去艸。焙姜朴爲末。用棗肉﹑生薑同煮熟。去姜搗棗和丸梧子大。每服五十丸。

卷七

腹痛

丹溪治一人。六月投淵取魚。至秋深雨涼。半夜小腹痛甚。大汗。脈沈弦細實。重取如循刀責責然。與大承气湯加桂二服。微利痛止。仍連日於申酉時復痛。堅硬不可近。每與前藥。得微利。痛暫止。於前藥加桃仁泥。下紫黑血升餘。痛亦止。脈𨿽稍減。而責責然猶在又以前藥加川附子。下大便五行。有紫黑血如破絮者二升有餘。又傷食。於酉時復痛在臍腹間。脈和。與小建中湯。一服而愈。

震按小腹痛甚。大汗。脈如循刀責責。昧者必認爲眞髒脈矣。否則認其病因是寒。惟用桂﹑附耳。丹溪連以溫藥下之。殊不可及。最難者痛止復作。不攺前方。陡加桃仁。迨瘀下痛止。仍不攺前方。又加附子。至愈後傷食復痛。忽變前方而用建中。總由指下認得眞。故攻補毫無疑惑也。下條虞案受寒爲重。又誤於寒下。故先投溫補及艾灸。而後進溫下之藥。

與前案稍別。然皆確切不移。彼此難換。若認脈不淸。必至兩誤。

虞天民治一人。壯年寒月。入水网魚。饑食冷粥。腹大痛。二晝夜不止。醫用大黃丸﹑大承气。下糞水而痛愈甚。診其六脈沈伏而實。面靑黑色。虞曰。此大寒證。及下焦有燥矢作痛。先與丁附治中湯一帖。又灸气海穴二十一壯。痛減半。繼以巴豆﹑沈香﹑木香作丸如綠豆大。生薑汁送下五粒。下五七次而愈。

又一婦年五十餘。小腹有塊。作痛二月餘。一醫作死血治。與四物加桃仁等藥。不效。

又以五靈脂﹑延胡索﹑乳香﹑沒藥﹑三稜﹑莪術等丸服。又不效。其六脈沈伏。兩尺脈絕無虞曰。乃結糞在下焦作痛耳。非死血也。用金城稻。燒灰淋濃汁一盞服之。過一時許。

與枳實導滯丸一百粒催之。下黑糞如梅核者碗許。痛遂止。後以生血潤腸之藥十數帖。調理平安。

震按尺脈沈實。則爲下焦結糞。今兩尺絕無而斷結糞。又見取脈之巧。非出一途。若死血則脈必澀。前已歷載多案矣。

汪石山治一人。年五十餘。瘦黑理疏。忽腹痛。午後愈甚。醫治以快气之藥。痛益加。

乃曰。午後血行於陰分。加痛者。血滯於陰也。四物加乳﹑沒服之。亦不減。汪診之。脈浮細而結。或五七至一止。或十四五至一止。經論止。脈漸退者生。漸進者死。今止脈頻則反輕。疏則反重。與脈經實相矛盾。汪熟思少頃。曰。得之矣。止脈疏而痛甚者。以熱動而脈速。頻而反輕者。以熱退而脈遲故耳。病屬陰虛火動無疑。且察其病起於勞欲。勞則傷心而火動。欲則傷腎而水虧。以參﹑芍補脾爲君。熟地﹑歸身滋腎爲臣。黃柏﹑知母﹑麥冬淸心爲佐。山楂﹑陳皮行滯爲使。人乳﹑童便出入加減。惟人參加至四五錢。遇痛進之則愈。或問諸痛。與瘦黑人。及陰虛火動。參﹑在所當禁。今用之顧效。何取。汪曰。諸痛禁用參者。以暴病形實者言耳。若年髙气血衰弱。不用補法。气何由行。痛何由止。經曰。壯者气行則愈是也。

震按汪公之察病情。講病因。精細無比。故參﹑﹑歸﹑地﹑麥冬﹑知﹑柏﹑乳﹑溺並非腹痛門所列之方。而竟能奏效。愚者遇某病。卽於某病門撿方以治。一望迷津。何嘗得濟況諸書所載方法。此有彼無。彼詳此略。將恃何種爲寶筏耶。

一婦人年近五十。病腹痛。初從右手指冷起。漸上至頭。頭如冷水澆灌而腹大痛。則徧身大熱。熱退則痛止。或過食。或不食。皆痛。每常或一年一發。近來二三日一發。遠不過六七日。醫用四物加柴胡﹑香附。不應。更醫用四君﹑木香﹑檳榔。亦不應。又用二陳加紫蘇﹑豆蔻。又用七气湯等劑。皆不應。汪診脈皆微弱。似有似無。或一二至一止。或三五至一止。乃陽气大虛也。獨參五錢。陳皮七分。煎服十數帖而愈。夫四肢者諸陽之末。頭者諸陽之會。經曰。陽虛則惡寒。又曰。一勝則一負。陽虛陰往乘之則惡寒。陰虛陽往乘之則發熱。今指稍逆冷。上至於頭。則陰勝陽負可知矣。陽負則不能健運而痛大作。痛作而復熱者物極則反也。及其陰陽气衰。兩不相爭。則熱歇痛亦息矣。仲景曰。血虛气弱。以人參補之。故用獨參湯而數年之痛頓愈。

震按此條脈象。較上條爲易認。然用參不用附。豈以其大冷後發大熱。宜補不宜溫耶。

學人亦當體會之。

一人面色蒼白。年四十六。素好酒色犬肉。三月間。因酒兼有房事。遂病腹左痛甚。後延腹右。續延小腹。以及滿腹皆痛。日夜叫號。足不能伸。臥不能仰。汗出食阻。自用備急丸。利二三行而隨止。痛仍不減。汪診其脈皆細快。右脈頗大於左。獨脾脈弦而且滑。扶起診之。右脈亦皆細數。恐傷酒肉。用二陳加芩﹑楂﹑曲進之。不效。再用小承气湯。仍不利。蜜煎導之。仍不利。乃以大承气湯。利二三行。痛減未除。令其住藥。只煎山楂湯飲之次日煩躁嘔惡。渴飲涼水。則覺惡止爽快。詰朝診脈。皆隱而不見。四肢逆冷。煩躁不寧時復汗出。舉家驚愕。疑是房後陰證。擬進附子理中湯。汪曰。此治內寒逆冷也。活人書云。四逆無脈。當察証之寒熱。今觀所患。多屬於熱。況昨日脈皆細數。面色近赤。又兼酒後而病。六脈𨿽絕。蓋由壯火食气也。四肢者。諸陽之末。气被壯火所食。不能營於四肢。

故脈絕而逆冷也。此類傷暑之證。正合仲景所謂熱厥者多。寒厥者少。急用大承气湯下之之例。

向𨿽下以大承气。其熱尙未盡。難以四逆湯證與比。今用附子熱藥。寧不助火添病耶。如不得已。可用通脈四逆湯。尙庶幾焉。以其內有童便豬膽汁監制附毒。不得以肆其虐也。連進二服。脈仍不應。逆冷不回。渴飲煩躁。小便不通。糞溏反頻。腹或時痛。更進人參白虎湯二帖。躁渴如舊。更用參﹑術各三錢。茯苓﹑麥冬﹑車前各一錢。五味﹑當歸各五分。煎一帖。脈漸見如蛛絲。汪曰。有生意矣。仲景論脈絕。服藥微續者生。脈暴出者死是也。左手足亦略近和。不致冰人。右足手逆冷如舊。但口尙渴。便尙溏。一日夜約十餘度。小便不通汪曰。渴而小便不利者。當利其小便。遂以天水散冷水調服。三四劑不應。再以四苓散加車前﹑山梔。煎服二帖。小便頗通。但去大便而小便亦去。不得獨利。汪曰。小便未利。煩渴未除。盡由內熱耗其津液也。大便尙溏者。亦由內熱損其陽气。陽气不固而然也。遂用參術各三錢。茯苓一錢五分。白芍﹑車前﹑門冬各一錢。山梔七分。五味五分。連進數服。

至第九日。逆冷回。脈復見。諸證稍減。漸向安。

震按此證反復甚多。所用之方。又皆重劑。然寒熱互用。而卒能以補收功者。因其身不熱。神不昏。與傷寒溫疫有別。故可從容挽救也。大抵腹痛由於停食。而房後元气必虛。連下之則虛極。故逆冷脈絕。通脈四逆湯非誤。白虎湯殊誤。賴有人參。設不用人參。此證早難活也。

王中陽治一燕人。久患冷气滿腹。上攻下注。大痛不堪。痛陣擁上。卽吐冷涎而止。一日一作。飲食不進。遂成骨立。屢用溫補不效。王診之。六脈弦長勁急。兩畔別有細脈。沸然而作。狀如爛綿。曰。此必胸膈有臭痰在內。病者曰然。眾醫皆作冷气。因補治下元。日久無效。自覺胸中痞悶。今聞此說。令我大快。遂投滚痰丸。臨睡服之。夜半。吐黑綠冷涎敗水無數。再服七十丸。其病如脫。以六君子調理而愈。

震按王隱君治病。不曰痰。卽曰火。可作戴人之法嗣。但腹痛因痰誠有之。此種脈象。

更要畱心。

薛立齋治太守朱陽山。因怒。腹痛作瀉。或兩脇作脹。或胸乳作痛。或寒熱往來。或小便不利。飲食不入。嘔吐痰涎。神思不淸。此肝木乘脾土。用小柴胡加山梔﹑炮姜﹑茯苓﹑陳皮。合左金。一劑卽愈。

震按立齋治腹痛。凡兼胸脇作脹。嘔吐不食。或吞酸噯腐。或手足厥冷。皆謂肝木乘脾多用補中益气及六君子。間有吞左金丸者。或香砂六君子加木香﹑炮姜﹑吳茱。其載脈皆曰弦緊。弦長。或弦洪。弦數。何均用參﹑術。不可易轍耶。

孫東宿治吳勉齋。年近五十。有腹痛疾。或作或止。性極急。多躁多怒。今痛在當臍。

不間晝夜。市裏醫者爲下之。已五日。大便𨿽瀉。痛則尢甚。飲食不進。手足淸冷。形神俱倦。脈僅四至。重按則伏而有力。此由攻克太過。寒涼傷脾。脾虛則中气不運。積反凝滯。

以故大便𨿽瀉。而積不行。痛終不減也。治當創建中气爲主。中气一回。痛當立止。先與王海藏五神丸二錢。滚水送下。以止其痛。此丸補接元气。安和五臟。升降陰陽。極有神應。

故名五神。再用小建中湯。調肝養脾。蓋臍下乃肝經部位。惟此湯乃對證劑也。但以桂心換桂枝。加香附。服後痛止。次日進粥太頻。且食鴨汁。撼動余積。腹又作痛。且加脹滿。面有浮气。裏急後重。與四平丸而漸定。外以二陳加香附﹑砂仁﹑蒼術﹑山楂。腹中始覺寬快三日無恙。又縱恣口腹。大啖過飽。腹中大痛。欲吐之則食已下鬲。欲瀉之則食未入腸。

自喊叫云。可取木香檳榔丸﹑大承气湯。急與我下之。𨿽死無撼。孫曰。據痛𨿽甚。腹則不堅。顧今日適屆冬節。禮曰。先王於至日閉關。安靜以養微陽。安敢以大寒峻劑而汨天和乎設不得已。只須樹東行根上白皮。長流水煎飲之。果瀉三五行。痛減大半。再與小建中湯和之。痛又旋減。惟臍下尙不脫然。常常以熱手重熨之。大便欲行。及至廁則又不解。知其血少而气不調。用熟地三錢。白芍一錢。杏仁二錢。烏藥一錢。木香五分。煎服。下黑糞甚多。十年腹痛沈。從此再不復萌。

東宿曰。一染匠婦。腹痛兩月矣。或以爲寒爲熱。爲气爲虛。爲食積爲虫。愈醫愈痛。

一醫與大膏藥一个。滿腹貼之。痛益劇。乃揭去膏藥。卽粘牢不可起。火熨油調。百計不能脫分寸。如生在肉上相類。無可柰何。買舟就診。及抵岸而盡力攙扶。不能動一步。予往視之。見其面色蒼黑。手上皮膚燥若老松樹皮。六脈皆洪數。叩其不能舉步之由。婦曰。非力弱不能行。乃左腳不可動。動卽痛應於心。是以一步不能舉也。予思色脈皆非死候。胡治而益劇。此必腸癰。左腳莫能舉。是其徵也。與營衛返魂湯。加金銀花爲君。酒水各半煎。一帖痛稍減。二帖下黑臭膿半桶。腹上膏藥自脫。由熱去而膏脫也。痛遂全減。調理而安。

震按前案用藥巧。此案審病巧。俱可啟迪後學。

繆仲淳曰。包海亭夫人。患腹痛。連少腹上支心。日夜靡間。百藥不效。予診其脈。兩寸關俱伏。獨兩尺實大。按之愈甚。詢知其起自暴怒。風木郁於地中。投以川芎﹑﹝上﹞柴胡﹝中﹞升麻。﹝下﹞下咽。噯气數十聲。痛立已。已而作喘。予知升之太驟也。以四磨飲與之。

遂平。

震按風木郁於地中。宜用逍遙散。去白術。加香附﹑郁金。爲正治。或參入川楝﹑半夏橘紅﹑牡蠣等藥。玆因兩尺實大。按之愈甚。故用三樣升提藥。然已升之太驟而作喘。四磨飲降得恰好。

諭嘉言治葉茂卿男。出痘未大成漿。其殼甚薄。兩月後。尙有著肉不脫者。一夕腹痛。

大叫而絕。諭取梨汁入溫湯灌之。少蘇。頃復痛絕。灌之又蘇。遂以黃芩二兩煎湯。和梨汁與服。痛止。令制膏子藥頻服。不聽。其後忽腹大無倫。一夕痛叫。小腸突出臍外五寸。交紐各二寸半。如竹節壺頂狀。陽物絞折。長八九寸。明亮如燈籠。奇怪可畏。諭以黃芩﹑阿膠二味。日進十餘劑。三日後。始得小水。五日後。水道通利。臍收陽縮而愈。門人因詢其義。答曰。夫人一身之气。全關於肺。肺淸則气行。肺濁則气壅。肺主皮毛。痘不成漿。肺熱而津不行也。殼著於肉。名曰甲錯。甲錯者多生肺癰。癰者壅也。豈非肺气壅而然歟。腹痛叫絕者。壅之甚也。壅甚則並水道亦閉。是以其气橫行於臍中。而小腸且爲突出。至於外腎弛長。尢其剩事矣。吾以黃芩﹑阿膠淸肺之熱。潤肺之燥。治其源也。气行而壅自通。源淸斯流淸矣。緣病已極中之極。惟單味多用。可以下行取效。故藥止二味。而奏功甚捷耳。

試觀禽畜之類有肺者有水。無肺者無尿。故水道不利而成腫滿。以淸肺爲急。卽此義通之。

後人以五苓五皮八正等方治水者。總之未悟此旨。至於車水放塘。種種劫奪膀胱之劑。則殺人之事矣。尙可用歟。

周愼齋曰。一人年二十餘。房事不節。因食酒店飲食。遂火挾臍起。上入胸膈。腹內痛外皮抽進。如有物閉住胸中。用消導者有之。用溫補者有之。服藥愈多而病愈凶。自分以爲必死。予診之。思相火自下衝上。直至於頭面。今火起於臍。至胸而止。乃因色欲過度。

眞陽不足。丹田有寒也。作痛者脾虛有寒。土無火生也。用烏藥二錢。以制附子一枚。每用附子三分。水煎服。蓋附子扶陽。烏藥破滯。只此一味煎湯極淸。淸則下行甚速。故五日見效。服附子百枚而痛自愈。

震按諭公以黃芩阿膠。日進十餘劑。周公以烏藥制附子。每次用三分。皆五日見效。可稱絕對。然服附子至百枚。以每次用三分計之。功程毋乃太遠乎。

卷七

腰痛

東垣治一人。露宿寒濕之地。腰痛不能轉側。脇搐急。作痛月餘。腰痛論云。皆足太陽足少陰。血絡有凝血作痛。間有一二證屬少陽膽經。外絡脈病。皆去血絡之凝。乃愈。經云。冬三月禁鍼。只宜服藥通其經絡。破血絡中敗血。以漢防己﹑防風各三分。炒曲﹑獨活各五分。川芎﹑柴胡﹑肉桂﹑當歸﹑炙艸﹑蒼術各一錢。羌活一錢五分。桃仁五粒。酒煎服愈。

震按此條𨿽云去血絡中瘀血。其實溫寒勝濕之藥爲多。治其得病之因也。

丹溪治徐質夫。年六十餘。因墜馬。腰疼不可轉側。六脈散大。重取則弦小而長。稍堅朱以爲惡血𨿽有。未可驅逐。且以補接爲先。遂令煎蘇木﹑人參﹑黃﹑芎﹑歸﹑陳皮﹑甘艸。服至半月後。散大漸斂。食亦進。遂與熟大黃湯調下自然銅等藥。一月而安。

震按跌傷有瘀。似宜先逐瘀而後補。丹溪則以年之老。脈之散大。反先補而後逐瘀。是其學問之髙也。昧者必以爲補住惡血。懼不敢補。則盡力逐之。瘀終不去而變端起矣。損傷且然。況內病乎。觀此案及治葉先生痢疾案。而知補住邪气。補住惡血之爲謬談也。大抵元气果虛。則補藥惟元气受之。而或邪或瘀。不相干涉。若元气不虛。則補藥爲邪助長。爲瘀增痛。誠非所宜。要在能辧其虛與不虛耳。

劉立之治一婦人。患腰痛已歷年。諸藥不效。劉診之曰。病𨿽危殆。然一夕可安。主人訝焉。乃請其藥。答曰。不須藥。但用鉛粉二三十兩。壯士五人。大鈴五七枚足矣。於是主家悉備。劉命撤去牀帳幔。移置屋中。以米飲和鉛粉置病婦腰周回。令其舒臥。壯士一人。

搖鈴繞牀急走。使其聲不絕。人倦卽易之。至夜半後。其婦稍能自起立。旣而腰痛頓釋。舉家拜云。師﹑神醫也。願聞其意。劉云。此病因服水銀所致。水銀客腰間。不能出。故疼不已。今用鉛粉。粉乃水銀所化。爲金之母。取金音以母呼子。母子合徳。出投粉中。則病愈矣。

震按此法異想天開。較之葛可久浴以銀湯。坐以川椒者。各臻神化。並絕躋攀。

李士材曰。徽州太學方魯儒。精神困倦。腰膝異痛不可忍。皆曰腎主腰膝而用桂﹑附。

綿延兩月。愈覺四肢痿軟。腰膝寒冷。遂恣服熱藥。了無疑懼。比予視之。脈伏於下。極重按之。振指有力。因思陽證似陰。乃火熱過極。反兼勝己之化。小盒飯赤。必畏沸湯。詢之果然。乃以黃柏三錢。龍膽艸二錢。芩﹑連﹑梔子各一錢五分。加生薑七片爲向導。乘熱頓飲。移時便覺腰間暢快。三劑而痛若失矣。用人參固本丸。日服二兩。一月而痊安。

震按此與景嶽治董翁腰痛相同。但張案則脈洪滑而小水不通。故用大釐淸飲倍加黃柏﹑膽艸。小水通而腰痛頓止。

祝茹穹治張修甫。腰痛重墜。如負千金。惟行房時不見重。服補腎等丸總不效。祝曰。

腰者腎之府。腎气虛。斯病腰。然何以行房時不見重。必瘀血滯之也。故行房時腎搖而血行行卽不瘀。遂不見其重也。以黃柏﹑知母﹑烏藥﹑靑皮﹑桃仁﹑紅花﹑蘇木﹑穿山甲﹑木通各一錢。甘艸五分。姜﹑棗煎。二劑而愈。

震按瘀血腰痛。古人原有治法。而想到行房時腎搖血卽不瘀。豈非明哲乎。然行瘀多用肉桂。此反用知﹑柏者。豈於脈中見相火之彊耶。

孫東宿曰。吳東星冒暑應試。落第而怏怏。因成瘧。自中秋延至十月。瘧𨿽止而腰痛甚且白濁咳嗽。肌肉大削。藥劑亂投。如大羌活湯﹑地黃湯﹑及連﹑柏﹑桂﹑附﹑參﹑茸等皆用過。痛劇欲死。叫撼四鄰。予脈之。左弦細。右滑大。俱六至。口渴眼赤。予知其昔患楊梅瘡。餘毒尙伏經絡。適因瘧後。气血不足。舊毒感動。故痛而暴也。以歸﹑芍﹑甘艸﹑牛膝﹑苡仁﹑木通﹑白蘚皮﹑鉤藤。用土茯苓四兩。煎湯代水煎藥。數服而痛止嗽緩。乃以酒後犯房。次日腰如束縛。足面亦疼。左眼赤。小水短。足底有火。從兩胯直衝其上。痛不可言。予於方去木通﹑白蘚﹑土茯苓。加石斛﹑紅花﹑生地﹑黃柏。調理三日。證無進退。

時值祁寒。因大便燥結。誤聽人用元明粉。一日夜服至兩許。便仍不行。而腰痛愈猛。兩足攣縮。气息奄奄。面色靑慘。自覺危急。診之。六脈俱伏。痛使然也。予曰。君證𨿽熱。便𨿽燥。但病不在腸胃。而在經絡筋骨間。徒瀉腸胃何益。且閉藏之月。誤瀉則陽气虧乏。來春無發生根本矣。今四肢拘縮。腰胯痛極者。由天寒而經絡凝澀也。寒主收斂。法當溫散寒邪之標。使痛定。然後復治其本。乃用桂心﹑杜仲﹑炙甘艸﹑蒼術﹑破故紙﹑五加皮。連與二劑。痛定而四肢柔和。飲食始進。予曰。標病已去。顧今嚴寒。不可治本。須俟春和。爲君拔去病根。渠不信。任他醫用滋陰降火。久而無效。至次年三月。予乃以煨腎散進。大瀉五六度。四肢冰冷。舉家大恐。予曰。病從此去矣。攺進理脾藥數帖。神气始轉。腰胯柔和可下牀舉步矣。蓋此系楊梅瘡餘毒伏於經絡。豈補劑所能去哉。予故先爲疏通濕熱。方用補劑收功也。後仍以威靈仙末子二錢。入豬腰子內煨熟食之。又瀉一二度。病根盡拔。攺用熟地﹑歸﹑芍﹑苡仁﹑牛膝﹑黃柏﹑丹參﹑龜板。調理全安。

震按此案病情反復。孫公能隨其病機曲折以赴之。就所錄者已有七次。治法惟始終匯載方知其中間有效有不效。而終底於效。乃可垂爲模範。苟逸其半而存其半。則不知來路之淵源。未明結局之成敗。何以評其是非乎。因不禁慨然於臨證指南矣。

諭嘉言治張令施之弟。傷寒壞證。兩腰僂廢。臥牀徹夜痛叫。百治不效。諭診其脈亦平順。痛則比前大減。乃曰。病非死證。但恐成廢人矣。此証之可以轉移處。全在痛如刀刺。

尙有邪正互爭之象。若全然不痛。則邪正混爲一家。相安於無事矣。今痛覺大減。實有可憂因諦思病情。必由熱邪深入兩腰。血脈久閉。不能復出。止有攻散一法。而邪入旣久。正气全虛。攻之必不應。乃以桃仁承气湯。多加肉桂﹑附子。二大劑與服。服後卽能彊起。再爲丸服。至旬餘全安。此仿仲景治結胸證附子瀉心湯法。結胸者在上之證。气多。故附子與大黃同用以瀉心。腰僂者在下之癥。血多。故合桃仁肉桂以散腰間之血結也。後用此法治江生。

二劑而愈。

震按此人無火象見。故可多加桂﹑附。若不受熱藥則柰何。試爲西昌廣其義。如大黃虫丸﹑復元活血湯。或可爲桂﹑附分途之法乎。再如黎峒丸﹑山羊血﹑石羊膽。與鍼砭法。

皆可一致思也。

卷七

背痛

汪石山治一人。年逾三十。季夏日午行房。多汗。晚浴又近女色。因患白濁。醫用胃苓湯。加右眼作痛。用四物湯入三黃服之。睡醒口愈加苦。又加左膝腫痛。仲冬不藥。濁止。

漸次延至背痛。不能轉側。日輕夜重。嚏則如繩索撮腰脇。痛楚不堪。呵气亦應背痛。時或夢遺。次年正月。汪診之。脈皆緩弱無力。脾虛可知。左脈滑者。血熱也。遂以參﹑各二錢。苓﹑術﹑歸身﹑麥冬各一錢。牛膝﹑神曲﹑陳皮﹑黃柏各七分。甘艸﹑五味各八分。煎服三十餘帖。仍以龜板﹑參﹑﹑黃柏各二兩。熟地﹑萸肉﹑枸杞﹑杜仲﹑歸﹑茯﹑牛膝各一兩丸服。尋愈。

盧不遠治浦江張二如。病脊膂痛。難於起拜。形傴僂。楚甚。盧診之。謂曰。此房後風入髓中。骨气不精。故屈伸不利。用龜鹿四仙膠。服三月以塡骨髓。佐透冰丹二十粒。以祛腎風。遂全愈。

祝茹穹治一人。患心重如千斤下墜。背彎不能直。每發時疼痛難忍。眼珠直出。舌俱咬啐。無藥可療。祝曰。此必打銅錫生理。終日用力。傷於饑飽。間以欲事。或因偸情爲人所驚。精不得泄。用槌則彎背。驚則心血走。不泄則腎气逆。以气裹血。滲畱胞絡。遂成玆證究之。果打銅匠也。乃以麻黃﹑羌活各一錢。茯神﹑香附﹑歸尾﹑赤芍各八分。甘艸四分兩劑發汗而心輕。再以熟大黃三錢。赤芍﹑檳榔﹑枳實﹑黃柏﹑黃芩各一錢。兩劑便通而背直。服八味地黃丸一料。而用力生理如常時矣。

震按汪案養陰益气。盧案補精搜風。祝案汗下以通經。溫納以固腎。俱眞實學問。非膚淺伎倆。尙有未備者。背屬太陽。若暴痛則審其脈浮緊爲傷寒。脈沈緩爲寒濕。麻黃湯﹑羌活勝濕湯。可酌用也。脊系督脈。若久痛。則審其熱而痛爲陰虛。冷而痛爲陽虛。麋茸六味鹿茸八味。可分用也。若肩背痛則兼肺經。腰背痛則兼腎經。又當各求其因而治之。更有胸與背互換作痛。項與背牽連作痛。背痛徹心。心痛徹背。散在諸書。均宜博覽。

卷七

脇痛

張戴人治一人病危篤。自述曰。我別無病。三年前。隆暑時出村野。有以煮酒饋予者。

冷凍飲料數升。便覺左脇下悶。漸作痛。結硬如石。至今不散。鍼灸摩藥。殊無寸效。張診之。

兩手俱沈實而有力。先以獨聖散吐之。一湧二三升。气味如酒。其痛卽止。後服和脾安胃之劑而愈。

震按脇下結硬如石。的系積塊。若宗養正積自除之說。而用參﹑術。何異助紂爲虐。幸遇戴人。以湧法起其沈。亦賴脈之沈實有力耳。因知善於切脈。則如禮樂與干戈。俱能戡亂致治也。

虞天民治一人。年四十餘。因騎馬跌撲。次年左脇脹痛。醫與小柴胡湯加靑皮﹑龍膽艸等藥。不效。診其脈。左手寸尺皆弦數而澀。關脈芤而急數。右三部惟數而虛。虞曰。明是死血證。用抵當丸一劑。下黑血二升許。後以四物湯加減。調理而安。

震按橘泉翁治一老八十餘。左脇大痛。腫起如覆杯。手不可近。謂有瘀血在脾中。而立齋治一人右脇脹痛。喜用手按。謂是肝木克脾土。而脾土不能生肺金。若內有瘀血。𨿽單衣亦不敢著肉。此可以樹辧証之洪範矣。又李士材治李明奇。素雄壯。忽左脇痛。手不可近。

用左金丸﹑瀉肝湯。至月餘。痛處漸大。右脇亦痛。不能行動。神气如癡。惚惚若有所失。

面色黃。兩關脈促。謂其蓄血已深。非快劑不下。用桃仁承气湯。一服不動。再加漧漆﹑生大黃五錢。下血塊十餘枚。遂痛止神淸。惟見困倦。先與獨參湯。再用八珍湯調理。三月而康。此與橘泉之用承气加歸﹑芍﹑柴胡﹑黃柏﹑黃連者。微有不同。但連﹑柏苦寒。何以瘀血亦下也。

薛立齋治一婦人。飲食後因怒患瘧。嘔吐。用藿香正气散。二劑而愈。後復怒。吐痰甚多。狂言熱熾。胸脇脹痛。手按少止。脈洪大無倫。按之微細。此屬肝脾二經血虛。以加味逍遙散加熟地﹑川芎。二劑脈證頓退。再用十全大補而安。此證若用疏通之劑。是犯虛虛之戒矣。

震按薛翁自己之注釋。及後金壇之垂戒。學人所當切記。

石山治一人。客維揚。病脇痛。醫以爲虛。用人參羊肉補之。其痛愈甚。一醫投龍薈丸痛減。汪診脈弦濡而弱。曰。脾胃爲痛所傷。尙未復。遂以橘皮枳術丸加黃連﹑當歸。服之而安。越五年。腹脇復痛。彼思頗類前病。欲服龍薈丸未決。汪診之。脈皆濡弱而緩。曰前病屬實。今病屬虛。非前藥可治也。以人參爲君。芎﹑歸﹑芍藥爲臣。香附﹑陳皮爲佐甘艸﹑山梔爲使。煎服十餘帖。痛止食進。

震按此人之脈。先後皆濡弱。惟弦與緩不同。而先用淸。後用補者。豈以弦爲肝火。緩屬脾虛耶。然弦而濡弱。亦宜補不宜淸矣。觀立齋治馬庠生之母。左胛連脇作痛。其脈右關弦長。按之軟弱。左關弦洪。按之澀滯。薛曰。鬱怒傷肝脾。六君加芎﹑歸而愈。則弦脈又不得盡責之肝火也。

王金壇曰。雲中秦文山。掌教平湖。每患脇痛。遇勞忍餓則發。以書介家兄來求方。予以參﹑﹑術﹑地黃﹑芎﹑歸﹑萸肉﹑棗仁﹑牛膝﹑木瓜﹑石斛﹑苡仁﹑柏子仁﹑桃仁之屬令常服之。後來謝云。自服藥後。積久之疾。一朝而愈。不復發矣。聞魏昆溟吏部。亦以勞餓得脇痛。無大病也。而醫者投以枳殼﹑靑皮破气之藥。痛愈甚。不數日而殞。予故著之以爲世戒。

一人六月途行。受熱。過勞。性又躁暴。忽左脇痛。皮膚上一片紅如碗大。發水泡瘡三五點。脈七至而弦。夜重於晝。醫作肝經郁火治之。以黃連﹑靑皮﹑香附﹑川芎﹑柴胡之類進一服。其夜痛極。且憎熱。次早視之。皮膚上紅大如盤。水泡瘡又加至三十餘粒。醫教以水調白礬末敷。仍於前藥加靑黛﹑龍膽艸進之。夜痛益甚。脇中如鉤摘之狀。次早視之。紅及半身矣。水泡又增至百數。乃求王古潭。爲訂一方。以大栝蔞一枚。重一二兩者。連皮搗爛。加粉艸二錢。紅花五分。進藥少頃。卽得睡。比覺已不痛矣。蓋痛勢已急。而時醫執尋常瀉肝正治之劑。又多苦寒。愈添其燥。故病轉增劇。水泡瘡發於外者。肝郁旣久。不得發越。乃侮所不勝。故皮腠爲之潰也。栝蔞味甘寒。經云。泄其肝者緩其中。且其爲物。柔而滑潤。於郁不逆。甘緩潤下。又如油之洗物。未嘗不潔。此其所以奏效之捷也歟。

震按金壇之妙解。從儒理中流露出來。俗人初見此方。毫不解其何意也。但此方適合此證耳。後之學人。勿遽執爲錦囊祕策。

孫東宿治李悅齋夫人。胸脇大腹作痛。譫語如狂。寅卯辰三時少輕。午後及夜。痛劇咬人。晝夜不睡。飲食不進者十八日。究其故。原有痰火與頭疼牙疼之疾。又因經行三日後。

頭疼發寒熱。醫以瘧治。因大惡熱。三四人交扇之。而兩手浸冷水中。口噙水而不咽。鼻有微衄。又常自悲自哭。目以多哭而腫。小水直下不固。喉梗梗吞藥不下。脈則左弦數。右關洪滑。孫曰。此熱入血室證也。誤服剛燥之劑而動痰火。以致標本交作。諸人猶謂熱入血室惟夜間譫語如見鬼。何至胸脇疼劇咬人耶。孫曰。仲景云。經水適來適止得疾。皆作熱入血室治。痛極咬人者。乃胃虛虫行求食而不得。故喉中梗梗然也。卽以小柴胡加桃仁﹑丹皮而譫語減。次日以安蛔湯與服。而疼止食進。

震按痛極咬人。合以喉中梗梗。認爲蛔饑求食。亦屬偶然應驗。若欲據以辧證。恐不足憑。

卷七

膝痛

徐可豫治吳興沈中剛內子。膝腫痛。右先劇。以熱熨則攻左。熨左攻右。俱熨則雷鳴上胸。已而背悉若受萬箠者。獨元首弗及。發則面黛色。脈罔辧。昏作旦輟。日弱甚。醫望色輒卻。謂勿救。徐視脈竟。曰。是濕淫所中。繼復驚傷膽。疾𨿽劇。可治。卽令以帛纏胸少間。探咽喉間。湧靑白涎沫幾斗許。湧定。徐曰。今玆疾發。至腹則弗上面。面弗靑矣至昏膝痛。仍加熨。鳴果弗及胸止。三鼓已定。皆如徐言。越三昏。不復作。遂痊。

震按濕則生痰。驚則痰阻。古有驚痰沃膽之說。所以面靑也。痰隨气動。所以升降作痛也。一吐而愈。是得戴人心法者。

卷七

鶴膝風

州守張天澤。左膝腫痛。胸膈痞滿。飲食少思。時作嘔。頭眩痰壅。日晡殊倦。用蔥熨法。及六君加炮姜。諸證頓退。飲食稍進。用補中益气加蔓荊子。頭目淸爽。肢體康健。間與大防風湯十餘劑。補中益气三十餘劑。而消。

一婦人發熱口漧。月經不調。半載後。肢體倦怠。二膝腫痛。作足三陰血虛火燥治之。

用六味地黃丸。兩月餘。形體漸健。飲食漸進。膝腫漸消。半載而痊。

震按此是立齋醫案。𨿽僅二條。而治法大備。蓋鶴膝風乃足三陰經虧損。寒濕乘虛而入故所用四方。是要藥。若欲作膿。或潰後。又宜十全大補湯。若兼頭暈吐痰。小便頻數。須佐以八味丸。皆要法也。惟初起時。以蔥熨。或雷火鍼使其內消爲妙。又預防法。用艾絨縫入護膝。將大紅絹作裏面。著肉縛之。晝夜不脫。可免此病。

卷七

香港腳

東垣治一朝貴。年近四十。身體充肥。香港腳始發。頭面渾身支節微腫。皆赤色。足脛赤腫。痛不可忍。手近皮膚。其痛轉甚。起而復臥。臥而復起。日夕苦楚。春間李爲治之。其人以北土髙寒。故多飲酒。積久傷脾。不能運化。飲食下流之所致。投以當歸拈痛湯一兩二錢。其痛減半。再服。腫悉除。只有右手指末微赤腫。以三稜鍼刺指爪甲端。多出黑血。赤腫全去。數日後。因食濕面。肢體覺痛。再以枳實五分。大黃酒煨三錢。當歸一錢。羌活一錢五分。名曰枳實大黃湯。利兩行而痛止。夫香港腳水濕之爲也。面滋其濕。血壅而不行。故肢節煩痛。經云。風能勝濕。羌活辛溫。透關節去濕。故以爲主。血畱而不行則痛。當歸之辛溫。散壅止痛。枳實之苦寒。治痞消食。故以爲臣。大黃苦寒。以導面之濕熱。並治諸老血畱結。取其峻快。故以爲使也。

張戴人治毗陵馬姓。患腎臟風。忽一足發腫如瓠。自腰以下。鉅細通爲一律。痛不可忍欲轉側。兩人扶之方可動。或欲以鈹刀決之。張曰。此腎臟風攻注腳膝也。乃以甘遂一兩木鱉子二个。一雄一雌爲末。豬腰子二个。批開。藥末一錢糝勻。濕紙裹數重。慢火煨熟。五更初細嚼。米飲下。積水多則利多。少則利少也。宜軟飲將息。若病患一腳。切看左右。如左腳。用左邊腰子。右腳。用右邊腰子。藥末只一錢。辰巳間。下膿水如水晶者數升實時痛止。再以赤烏散塗貼其膝。方愈。

項彥章治史僉憲足病。發則兩足如柱。潰黃水。逾月乃已。已輒發。六脈沈緩。沈爲裏有濕。緩爲厥爲風。此風濕毒。俗名濕香港腳是也。以神芎丸﹑舟車神佑丸。大下濁水而愈。

震按此二條。卽北方治法也。

趙良仁云。予至吳中。有徐孟達患兩足酸重。不任行動。發則腫痛。一日於不發時診脈三部皆大。搏手如蔥管無力。身半以上則肥盛。蓋其膏粱外家禦。嗜欲無窮。精血不足。濕熱太盛。因用益精血於其下。淸濕熱於其上。二方與之。或言香港腳無補法。故不肯服。三月後痛作。一醫用南方法。治不效。一醫用北法瀉之。卽死於溺器上。吁。業岐黃者。虛實之辧。蓋可以忽乎哉。

丹溪治一婦足腫。用生地﹑黃柏﹑蒼術﹑南星﹑紅花﹑牛膝﹑龍膽艸﹑川芎。治之而愈立齋治一婦人。腳患筋攣骨痛。諸藥不應。脈緊。用大防風湯。二劑頓退。又二劑而安江應宿曰。予友人佘近峯賈秣陵。年五十餘。患腳痛。臥不能起。年餘。脛與腿肉俱消邑醫徐古塘。昔患痺疾治愈。求其成方。初用當歸拈痛湯。二服效。次用十全大補湯。加枸杞子﹑防己﹑牛膝﹑萆。朝用六味地黃丸。加虎脛骨﹑牛膝﹑川萆﹑鹿角膠。服三年雙鑠如初。徐云。久久服之。自獲大益。幸勿責效於旦夕。信然。

震按香港腳之病。近來罕見。或有足脛赤腫。痛不可忍者。卽俗所謂流火也。或有手足互換而痛。肢節微腫。或熱或赤色者。卽書所謂行痺也。治法不外去濕淸熱涼血。亦有用術﹑附﹑桂枝者。要在辧其虛實。及濕熱寒濕之分耳。戴人項公之治法。殊可不必。若東垣案。

全似周痺治法。拈痛湯分消其濕熱也。枳實大黃湯。驅逐其濕熱也。若朱案亦痺證治法。薛案江案用補。稍覺不同。外有柳柳州所纂幹香港腳。左脇有塊。大如石。痞絕且死。以杉木節橘葉﹑檳榔﹑童便煎。利之而愈。蔡元長忽如有虫自足心行至腰間。卽暈絕。灸風市穴而愈。及楊梅仁治童貫。捶田螺敷兩股治董守約。今僅存其說。未有合其證而可以試用者。故不詳錄。

孫東宿曰。一貧士兩足不酸不痛。每行動。絕不聽其所用。或扭於左而又墜於右。或扭於右而又墜於左。之字而行。不能一步正走。此亦目之希覯。書所未載。予臆度之。由筋軟不能束骨所致。故行動則偏斜扭墜也。夫筋者。肝之所主。肝屬木。木縱不收。宜益金以制之。用人參﹑黃﹑白芍以補肺金。苡仁﹑虎骨﹑龜板﹑杜仲以壯筋骨。加鐵華粉以專制肝木。煉蜜丸。早晚服之。竟愈。

震按此非香港腳。而附於此者。從其類以便覽也。

﹝附﹞張季明曰。一士人得腳弱病。百藥不效。予令其用杉木爲桶。濯足。又令排樟腦於兩股間。以腳繃系定。月餘而安健如初。

江篁南治一少年。夏月因以冷水浸兩足跟。又坐濕地。患足跟腫痛。不能移步。致臥數月。乃教以干土圾一塊。挖一凹如足跟大。炭火燒紅。去火。用醋一碗沃之。任其滲幹。卽以足跟臨土圾。初略懸髙燻之。漸漸近之。其下體骨節。皆酸快不可言。且有微汗。連換土磚燻三四日而愈。

予西席鐘滄柱先生。少年得腳弱病。酸楚無力。兼小便艱難。欲便必久立始通。服大補肝腎藥不應。乃求治於何嗣宗先生。用六味地黃丸加黃牛腿骨髓一具而愈。因悟前之治病者道在邇而求諸遠也。何系江南大名家。當時佳案必多。惜餘生也晚。不獲親炙其風徽。無從抄錄。

卷七

腳上諸證

薛立齋治閣老靳介庵。腳指縫作癢出水。腫腳面。敷止癢之藥不應。服除濕之藥益甚薛診之曰。陰虛濕熱下注也。用六味地黃補中益气而愈。

一儒者腳心發熱作癢。搔掏。滚水浸。潰而出水。肌體骨立。作喝吐痰。用益气湯六味丸年餘。元气復而諸證愈。

一儒者腳踝腫硬色白。兩月餘矣。用大防風湯。及十全大補兼服。而消。後場屋不利。

飲食勞倦。證復作。盜汗內熱。飲食不化。便滑肌瘦。復加頭暈。或頭痛痰湧。此腎不納气用八味丸﹑益气湯。百餘劑而安。

孫東宿曰。一人生楊梅瘡後。偶遭一跌。環跳脫出。不能復入窠臼。疼痛殊甚。兩足因長短不齊。予思不能復入窠臼者。以瘀血流入窠臼。占滿故竅。致骨不得復入也。今但消去瘀血。必以行气活血之劑爲主。以下行向導之劑佐之。庶可撤消。用陳年窖中磚瓦洗淨過四兩。生地﹑杜牛膝﹑骨碎補﹑丹參﹑赤芍各一兩五錢。自然銅三兩。蒲黃﹑車前子﹑蘇木各一兩。鹿角二兩。元明粉五錢。各爲末。以茅艸根一斤。紅花四兩煎膏。拌曬前藥。再以蜜丸服之。得效。

震按薛氏立方平正。孫公用藥靈巧。均堪師法。但磚瓦宜用尿坑中者。不宜糞窖中者。

施笠澤治少司成張侗初。患足脛痛三年矣。診之。脈沈細而澀。曰。此下焦元气不足。

不能榮養筋骨。當用滋補舒筋之劑。服後微效。因勞旋作。再診之。脈兼浮數。元气愈耗矣爲制人參膏及河車天乙丸。間服。元气漸壯。獨兩脛作楚不能忍。因制萬靈膏去樟腦。加韶粉﹑蘇合﹑麝香。以軟帛緊系兩脛。仍令飲甘艸湯。不頃刻而痛若失。此膏良驗。方載本艸綱目。後用黃建中湯加參﹑歸。調理全安。

震按此條與前案。俱以方之不同而選之。

卷七

面病

羅謙甫治楊郎中之內。年五十餘。體肥盛。春患頭目昏悶。面赤熱。多服淸上藥。不效羅診其脈洪大而有力。內經云。面熱者。足陽明病。脈經云。陽明經气盛有餘。則身以前皆熱。況其人素膏粱。積熱於胃。陽明多血多气。本實則風熱上行。諸陽皆會於頭。故面熱之病生矣。先以調胃承气湯七錢。黃連二錢。犀角一錢。疏利三兩行。撤其本熱。次以升麻加黃連湯。去經絡中風熱上行。則標本之病俱退矣。方以升麻﹑葛根各一錢。白芷七分。甘艸﹑炙白芍各五分。連﹑芩酒制各四分。川芎﹑生犀末各三分。荊芥穗﹑薄荷葉各二分。水半盞。先浸川芎﹑荊芥穗﹑薄荷。另以水二盞半煎至一盞半。入先浸三味同煎。至一盞。食後溫服。日三服。忌濕面五辛之物。

眞定府維摩院僧。年六十餘。體瘠弱。初冬。頭面不耐寒。气弱不敢當風行。諸法不效羅診其脈。弦細而微。且年髙常食素茶果。此陽明之經本虛。脈經云。气不足。則身以前皆寒栗。又加誦經文損气。由此胃气虛。經絡之气亦虛。不能上達頭面。故大惡風寒。先以附子理中丸數服。溫其中气。次以升麻湯加附子行其經絡。方以升麻﹑葛根各一錢。白芷﹑黃各七分。炙甘艸﹑艸豆蔻仁﹑人參各五分。黑附炮七分。益智三分。連須蔥白同煎。數服良愈。或曰。升麻湯加黃連治面熱。加附子治面寒。有何根據。答曰。出自仲景。蓋診楊氏脈陽明標本俱實。宜先攻其裏。後瀉經絡中風熱。故升麻湯加黃連。以寒治熱也。尼僧陽明標本俱虛寒。宜先實其裏。次行經絡。故升麻湯加附子。以熱治寒也。仲景羣方之祖。信哉。

震按此二條羅公自注甚明。由其熟讀內經。故能切實發揮。下二條講面黑之理。亦極有精義。

又治一婦三十餘歲。憂思不已。飲食失節。脾胃有傷。面色黧黑不澤。環唇尢甚。心懸如饑。饑不欲食。气短而促。羅曰。人身心肺在上。行營衛而光澤於外。色宜顯而不藏。腎肝在下。養筋骨而彊壯於內。色當隱而不見。又必賴脾胃在中。傳化精微。以灌四旁。沖和而不息。若其气一傷。則四髒失所。今憂思不已。脾胃气結而不行。飲食失節。脾胃气耗而不足。故使陰气上溢於陽中。而黑色見於面。又經云。脾气通於口。其華在唇。今水反侮土故黑色見於唇。此陰陽相反。病之逆也。上古天眞論云。陽明脈衰於上。面始焦。可知陽明之气不足。乃用沖和順气湯。以葛根一錢五分。升麻﹑防風各一錢。白芷﹑黃各八分。

人參七分。甘艸四分。白芍﹑蒼術各三分。以姜﹑棗煎。已午前服。取天气上升之時。使人之陰气易達也。數服而愈。此陰出乘陽治法也。

有人因灸三里而滿面黑气。醫皆以爲腎气浮面。危候也。有人云。腎經有濕气上蒸於心心火得濕成煙气。形於面。面屬心。心腎之气常相通。如坎之外體卽離。離之外體卽坎。

心腎未嘗相離也。耳屬水。其中虛。則有離之象。目屬火。其中滿。則有坎之象。抑可見矣以去濕藥治之。如五苓散﹑黃﹑防己之類皆可用。

﹝附﹞興國初有任氏。色甚美。聘進士王公甫。謂甫不遂寸祿。愁郁不樂。面色漸黑。

自慚而歸母家求治。一道人曰。是可療也。以女眞散酒下二錢。日兩服。數日間面變微白。

一月如舊。賂得其方。乃黃丹﹑紫菀。等分爲末耳。

震按此因愁郁而致面黑。此方恐未必效。又有觸受穢臭面色忽黑者。宜焚沈﹑檀。卻能著效。

余杭人和。將赴官。因蒸降眞木犀香。自開甑而僕甑面上。爲熱气所燻。面卽浮腫。

口眼皆爲之閉。更數醫不能治。一醫云。古無此證。以意療之。乃取僧寺久用炊布燒灰存性隨敷而消。未半月愈。蓋以炊布受湯上气多。反用以出湯毒。猶以鹽水取鹽味耳。此心法之巧也。

震按釜蓋气水以治燒酒毒。卽同此義。

卷七

耳

張友夔壯歲。常苦兩耳癢。日一作。遇其甚時。殆不可耐。挑剔無所不至。而所患自若也。常以堅竹三寸許截之。拆爲五六片。細刮如洗帚狀。極力撞入耳中。皮破血出。或多至一蜆殼而後止。明日復然。失血旣多。爲之困悴。適有河北醫士周敏道至。詢之。曰。此腎臟風虛。致浮毒上攻。未易以常法治也。宜買透冰丹服之。勿飲酒。啖濕面菜蔬雞豬之屬。

能盡一月爲佳。夔用其戒。數日癢止。而食忌不能久。旣而復作。乃著意痛斷累旬。耳不復癢。

震按此種奇癢。斷非尋常之藥所能治。若尋常耳癢。或風或火。亦易治也。

立齋治一人。年二十。耳內出水作痛。年餘矣。脈洪數。尺脈爲甚。屬肝腎二經虛熱。

用加減地黃丸料。一劑而愈。

又一男子每交接。耳中作痛。或作癢。或出水。以銀簪挖入。甚喜陰涼。此腎經虛火。

用加減八味丸而愈。

又一婦人。因怒發熱。每經行。兩耳出膿。兩太陽作痛。以手按之。痛稍止。怒則胸脇乳房脹痛。或寒熱往來。小溲頻數。或小腹脹悶。皆屬肝火血虛。用加味逍遙散。諸證悉退以補中益气加五味而痊。

震按以上三案。或憑脈。或證書。亦皆易辧。惟用加減八味丸者。諒其尺脈必微弱。或虛大。故加溫藥以導納之。若尺脈洪數。似宜用知柏地黃丸。

﹝附﹞一婦人於壁上取雞翎捲耳。適蜈蚣生子在翎上。帶入耳中。生小蜈蚣。穿腦內。

且痛且癢。百藥莫效。一醫令燒雞肉。熱置一器內。畱一小孔蓋上。令病者以耳受之。雞香燻入。蜈蚣悉攢雞肉上。其病立愈。

石山治一人。年近六十。面色蒼白。病左耳聾。三十年矣。近年來。或頭左邊及耳皆腫潰膿。膿從耳出甚多。時或又腫復膿。今則右耳亦聾。屢服祛風去熱逐痰之藥。不效。汪診左手心脈浮小而快。肝腎沈小而快。右脈皆虛散而數。此恐乘輿遠來。脈未定耳。來早脈皆稍斂。不及五至。非比日前之甚數也。夫頭之左邊及耳前後皆屬於少陽也。經曰。少陽多气少血。今用風藥痰藥。類皆燥劑。少血之經。又以燥劑燥之。則血愈虛少矣。血少則澀滯。澀滯則壅腫。且血逢冷則礙。今復以寒劑凝之。愈助其壅腫。久則郁而爲熱。腐肉成膿從耳中出矣。漸至右耳亦聾者。脈絡相貫。血气相根據。未有血病而气不病也。故始則左病而終至於右亦病矣。是爲病久气血兩虛。且年六十。气血日涸。而又出外勞傷气血。又多服燥劑以損其气血。膿又大泄以竭其气血。則虛而又虛可知矣。以理論之。當滋養气血。气血健旺。則營運有常而病自去矣。否則不惟病不除。而腦癰耳疽。抑亦有不免矣。人參二錢黃三錢。歸身﹑白術﹑生薑各一錢。鼠粘子﹑連翹﹑柴胡﹑陳皮各六分。川芎﹑片芩﹑白芍各七分。甘艸五分。煎服十數帖而愈。

震按汪公之議論精微而又顯暢。用藥亦標本兼賅。眞有掉臂遊行之樂。卽初診時乘輿遠來。脈未定。而不足憑之說。更可爲鹵莽者鑑戒。

江應宿治上捨孫順吾。患耳鳴重聽。人事煩冗。雜治半年不愈。江視之。脈數滑。以二陳加瞿麥﹑蓄﹑木通﹑黃柏。一服知。二服已。

震按耳鳴同而此案與下案法各不同。若易而用之。彼此無效。故知治病之難。難於識病也。

諭嘉言治大司馬王岵翁耳鳴。論曰。腎之竅開於耳。耳之聰司於腎。腎主閉藏。因肝木爲子。能疏泄母气而散於外。故凡謀慮鬱怒之火一動。耳竅不淸。聽遠稍礙。較之聾病。尙屬天淵。聾病者。竅中另有一膜。遮蔽外气。不得內入。故以開竅爲主。而方書所用菖蒲﹑麝香等藥。及外塡內攻等法。皆爲此而設。至於髙年之人。腎气旣衰。陰气不自收攝。越出上竅。耳中如蛙鼓蚊鑼。鼓吹不已。外入之聲爲其內聲所混。聽之不淸。若得气不逆上。聽必自淸。當用磁石爲主。以其重能達下。性主下吸。又能制肝木之上吸。再以地黃﹑龜膠等羣陰之藥輔之。更用五味子﹑山茱萸之酸以收之。令陰气自守於本宮。不上觸於陽竅。則空曠無礙。猶之收視而視愈明。返聽而聽愈聰之理也。方書治少壯人痰火鳴聾。用滚痰丸多效者。以黃芩﹑大黃﹑沈香之苦。最能下气。而礞石之重墜。大約與磁石之用相仿也。

震按丹鉛續錄。載王萬里患耳痛。魏文靖公謂易之坎爲耳痛。恐則傷腎所致。其論與此頗同。而用靑鹽﹑鹿茸﹑雄﹑附爲劑。則藥之陰陽各別。要當以脈辧之。

卷七

鼻

江篁南治一壯年。患鼻。胸膈不利。醫用苦寒驅風敗血之劑。服之年餘。其人倦怠甚目不欲開。江診視。右寸脈浮洪帶結。餘部皆沈細而軟。曰。鼻𨿽是多酒所傷。然苦寒驅風敗血之藥。豈宜常服。經曰。苦傷气。又曰。苦傷血。況風藥多燥。燥勝血。服之積久安得不倦怠耶。且目得血而能視。目不欲開者。血傷。倦怠者。气傷也。所謂虛其虛。誤矣。治宜化滯血。生新血。四物加炒片芩﹑紅花﹑茯苓﹑陳皮﹑甘艸﹑黃煎服。兼服固本丸。日就彊健。鼻亦愈。

震按前醫未必無功。但苦於只守一法而不知變通耳。江公方亦平淡。卽能彊健。且鼻皆愈者。以前藥原對病。服之太久。致傷气血。卻只是倦怠。目不欲開。無太虛證。故略與更張。稍兼補養。便可霍然。至其化滯血。生新血。四物加片芩﹑紅花。實鼻良法。

江應宿治王曉。鼻塞。气不通利。濁涕稠粘。屢藥不效。已經三年。宿診視。兩寸浮數曰。郁火病也。患者曰。昔醫皆作腦寒主治。子何懸絕若是耶。經曰。諸气郁。皆屬於肺。河間云。肺熱甚則出涕。故熱結郁滯。壅塞而气不通也。投以升陽散火湯十數劑。病如失。

震按韓懋治鼻息。臭而痛。以白礬末加少許。吹之。化水而消。其藥太峻。又謂此濃味壅濕熱。蒸於肺門。如雨霽之地。突生芝菌。乃用勝濕湯加瀉白散。二劑而愈。其說甚是至於類案所載鼻中毛出長一二尺。漸粗如繩。又鼻流鮏臭水。碗盛之有鐵色蝦魚走躍。此則莫須有矣。

祝茹穹治遊成宇。患一證。徧身畏寒。夏月亦須棉襖。夜卽烘火。鼻中全然不聞香臭。

鼻孔有一物如豆大。癢極。若以手爪入則又痛極。懷以黃泥入鼻。知爲土气。常半月不開口無醫能治。祝曰。證有奇證。醫有奇方。令覓一間極小房。四面砌磚不許漏風。而四面俱錐一孔。地下掘一小坑。僅盤大。可容人面。然後鎖閉病患於房內。

用艾百斤。漸從四面孔內燒入。自晨至午燒至三四十斤。煙塞滿房。不能容鼻。遂伏地而尋空隙。得盤大之小坑。以鼻抵之。須臾覺鼻息通暢。自午至子。徧身熱極。將棉襖俱脫。天明開門看時。其鼻中贅疣已落。不畏風寒。服補中益气湯。十劑全愈。究此病所以。因居樓上。木气太甚。冬月用火太多。無縫可泄。木又生火。積久成痼。熱在臟腑。寒在皮膚。用艾以炙皮膚之寒。而通臟腑之竅。木入土而朽。火入土而燼。觀其病時惟聞有土气。固已得治法矣。

震按此法甚奇。然亦甚險。不可學也。夫人生於气。如魚生於水。若以十笏小房。閉人於內。四面糊之。不通一竅。半日而人死矣。以其與天地之气隔絕也。今𨿽四面有孔。孔旣極小。又以艾煙燻入。掘地之坑僅容人面。恐呼吸皆煙。悶極無逃。豈不危殆。

卷七

發脫眉落

丹溪治一女子。十七八歲。發盡脫。飲食起居如常。脈微弦而澀。輕重皆同。此濃味成熟。濕痰在膈間。復因多食酸梅。以致濕熱之痰。隨上升之气至於頭。燻蒸髮根之血。漸成枯槁。遂一時脫落。治須補血升散。乃用防風通聖散去硝。惟大黃酒炒三次。兼以四物。合作小劑與之。月餘。診其脈。知濕熱漸解。乃停藥。淡味二年。發長如初。

立齋治一儒者。因飲食勞役及惱怒。發脫落。薛以爲勞傷精血。陰火上炎所致。用補中益气加麥冬﹑五味。及六味地黃丸加五味。眉髮頓生如故。

震按發乃血之餘。枯焦者血不足也。若忽然脫落。或頭皮癢須眉亦落。乃血熱生風。風搖木落之象。酒客膏粱多此。脈數者。用通聖散宣泄風熱。次用六味地黃丸。如下條治法。又有勞傷精血。及惱怒陰火上炎而致者。宜用此條治法。

又治一男子年二十。巓毛脫盡。亦先以通聖散宣其風熱。次用六味地黃丸。不數日。發生寸許。兩月復舊。

江應宿見一男子。眉毛脫落。遇方士教服鹿角膠。每日淸晨酒化一二錢。半年眉髮長。

年餘復舊。

震按發落補腎。宜兼補心。若眉落。宜兼補肝。以眉稟木气而側生也。但肝爲風髒。眉落多是患風之徵。防成癘風。至於須落。必系腎虛。以須稟水气而下生也。魏書李元護爲齊州刺史。姬外家十餘。聲色自縱。情欲旣甚。肢骨消削。須長二尺。一時落盡。又北史載王頒痛父僧辧爲陳武帝所殺。至隋滅陳后。召父時壯士。潛發其陵。剖棺。見陳武帝須皆不落。

其本皆出自骨中。此𨿽賦形不同。亦可見腎气之獨濃。故勇略殊常也。

卷七

目

東垣治一人。因多食豬肉煎餅。同蒜醋食之。後復飲酒大醉。臥於暖炕。翌日。二瞳子散。大於黃睛。視物無的實。以小爲大。以短爲長。卒然見非常之處。行路踏空。百治不效曰。經云。五臟六腑之精气。皆上注於目而爲之精。精之窠爲眼。骨之精爲瞳子。又云。

筋骨气血之精爲脈。並爲系。上屬於腦。又云。瞳子黑眼法於陰。今瞳子散大者。由食辛熱物太甚故也。辛主散。熱則助火。上乘於腦中。其精故散。精散則視物亦散大也。夫精明者所以視萬物者也。今視物不眞。精且衰矣。蓋火之與气。勢不兩立。經曰。壯火食气。壯火散气。手少陰足厥陰所主。上連目系。邪之中人。各從其類。風與熱循此道而來攻。故頭目腫悶而瞳子散大。皆由血虛陰弱所致也。當除風熱。涼血益血。以收耗散之气。則病愈矣。用滋陰地黃丸。經云。熱淫所勝。平以鹹寒。佐以苦甘。以酸收之。以黃芩﹑黃連大苦寒。除熱邪之盛爲君。當歸身辛溫。生熟地黃苦甘寒。養血涼血爲臣。五味酸寒。體輕浮。

上收瞳子之散大。人參﹑甘艸﹑地骨皮﹑天門冬﹑枳殼苦甘寒。瀉熱補气爲佐。柴胡引用爲使。忌食辛辣物助火邪。及食寒冷物捐胃气。藥不能上行也。

震按此案講致病之源流。論用藥之道理。最精最當。孟子所謂規矩方圓之至也。

魏夫人目翳暴生。從下而起。其色綠。瞳痛不可忍。東垣曰。翳從下而上。病從陽明來也。綠非五色之正。此腎肺合而爲病。乃以墨調膩粉合之。卻與翳色相同。腎肺爲病明矣。

乃瀉腎肺之邪。入陽明之藥爲使。旣效矣。他日病復作者三。其所從來之經。與醫色各異。因悟曰。諸脈皆屬於目。脈病則目從之。此必經絡未調。則目病未已也。因視所不調者治之。疾遂不作。

震按此辧翳色甚巧。後之復發者三。翳色各異。合以諸脈皆屬於目之經文。自當恍然。

𨿽不載方藥。而云視所不調者治之。亦可以意會矣。

省郎中張子敬。年六十七。病眼目昏暗。唇微黑色。皮膚不澤。六脈弦細而無力。一日出示治眼二方。問可服否。羅謙甫曰。此藥皆以黃連大苦之藥爲君。諸風藥爲使。夫人年五十。膽汁減而目始不明。內經云。土位之主。其瀉以苦。諸風藥亦皆瀉土。年近七十。脾胃虛而皮肉枯。重瀉其土。使脾胃之气愈虛。而不能營運榮衛之气。滋養元气。胃气不能上行膈气吐食。諸病生焉。此藥不可服。只宜愼言語。節飲食。懲忿窒欲。此不治之治也。張以爲然。明年春。除關西路按察使。三年致仕還。精神淸勝。脈亦和平。此不妄服寒藥之效也。內經曰。誅伐無過。是謂大惑。豈不信哉。

震按專門眼科。常用黃連。觀羅公之論。皆當警省。至於不治之治四句。確爲明目祕方若不根據此調理。而僅不服寒藥。亦屬無益。

丹溪治一老人。目忽盲。他無所苦。以大虛治之。急煎人參膏一斤。服二日。目稍有見一醫與靑礞石藥。朱曰。今夕死矣。果然。

震按此案。卽內經所謂气脫者目不明也。後薛立齋一案。用六味地黃丸加麥冬﹑五味。

卽難經所謂脫陰者目盲也。幹二條。一系受濕。一系瘀血。亦皆用補藥爲君。總由忽然而盲不因赤昏腫痛所致。及翳障肉所蔽。則因五臟之精華內竭。不復上聚於目。故非補不可也。

一壯年。忽早起視物不見。就睡片時。略見而不明。食減倦甚。脈緩大四至之上。重則散而無力。意其受濕所致。詢之。果臥濕地半月。遂以白術爲君。黃﹑茯苓﹑陳皮爲臣。附子爲使。十餘帖愈。

一人形實。好熱酒。忽目盲。脈澀。此熱酒傷。胃气污濁。血死其中而然也。以蘇木作湯。調人參末。服二日。鼻及二掌皆紫黑。朱曰。滯血行矣。以四物加蘇木﹑桃仁﹑紅花﹑陳皮煎。調人參末服。數日而愈。

呂滄洲治一人。病二目視物皆倒植。屢治不效。曰。視一物爲二。視直爲曲。古人嘗言之矣。視物倒植。誠所未諭也。願聞其因。彼曰。某嘗大醉。盡吐所飲酒。熟睡達曙。遂病呂切其脈左關浮促。餘部皆無恙。卽告之曰。當傷酒大吐時。上焦反復。致倒其膽府。故視物皆倒植。此不內外因而致內傷者也。法當復吐以正其膽府。遂授藜蘆﹑瓜蒂爲粗末。水煎。俾平旦頓服湧之。湧畢。視物不倒植。

淮安陳吉老。儒醫也。有富翁子。忽病視正物皆以爲斜。凡几案書冊之類。排設整齊。

必更移令斜。自以爲正。以至書寫尺牘皆然。父母憂之。醫者不諳其疾。或以吉老告。遂攜子求治。旣診脈後。令其父先歸。畱其子設樂開宴。酬勸至醉乃罷。扶病者坐轎中。使人舁之。髙下其手。常令傾倒輾轉。久之方令登榻而臥。達旦酒醒。遣之歸家。前日斜視之物。

皆理正之。父母躍然而喜。往問治之之方。吉老云。醉中嘗閃倒肝之一葉搭於肺上。不能下故視正物爲斜。今復飲之醉則肺脹。展轉之間。肺亦垂下矣。藥安能治之哉。富翁嘆服。

震按呂陳二案。驟聞其說。似無對證。及觀其法。著有成驗。眞可謂隔垣之見矣。量古人決不造謊。以欺天下後世也。鼻端生贅。腦後下鍼。世間原有此種仙術。第如余之庸暗。

終在將信將疑之間耳。再考錢仲陽案。方巧而理顯。則平淡中之神奇矣。

錢仲陽治一乳婦。因悸而病。旣愈。目張不得瞑。錢曰。煮郁李酒飲之使醉。卽愈。所以然者。目系內連肝膽。恐則气結。膽衡不下。郁李能去結。隨酒入膽。結去膽下。目能瞑矣。飲之果驗。孫眞人奉旨治衛才人眼疼。前眾醫不能療。或用寒藥。或用補藥。加之臟腑不和。孫診之。肝脈弦滑。非壅熱也。乃年壯血盛。肝血並不通。遂問宮人。月經已三月不通矣。用通經藥經行而愈。

震按肝脈弦滑。能不誤認爲風痰病眼乎。因肝藏血而知其血盛不通。誠切當矣。然猶問宮人始得停經三月之信。並不先言據脈當停經也。眞人尙如此。柰何諱疾者每不言以責其斷病耶。此正犯東坡所謂我欲困醫。而我病亦適爲醫所困耳。

石山治一婦。年逾四十。兩眼昏昧。咳嗽頭痛。似鳴而痛。若過饑。惡心。醫以眼科治之。病甚。翁診脈皆細弱。脾部尢近弦弱。曰。脾虛也。東垣云。五臟六腑。皆稟受於脾。

上貫於目。脾虛則五臟之精气皆失所司。不能歸明於目矣。邪逢其身之虛。隨眼系入於腦。

則腦鳴而頭痛。心者。君火也。宜靜。相火代行其令。勞役運動。則妄行。侮其所勝。故咳嗽也。醫不理脾養血。而以苦寒治眼。是謂治標不治本。乃用參﹑各一錢五分。麥冬﹑貝母各一錢。歸身八分。陳皮﹑川芎﹑黃芩各七分。甘艸﹑菊花各五分。麥芽四分。煎服二帖諸證悉除。

薛己治給事張禹功。目赤不明。服祛風散熱藥。反畏明重聽。脈大而虛。此因勞心過度飲食失節。以補中益气加茯神﹑棗仁﹑山藥﹑山茱萸﹑五味。頓愈。又勞役復甚。用十全大補。兼以前藥。漸愈。卻用補中益气加前藥而痊。東垣云。諸經脈絡。皆走於面而行空竅其淸气散於目而爲精。走於耳而爲聽。若心煩事冗。飲食失節。脾胃虧損。心火太甚。百脈沸騰。邪害孔竅而失明矣。況脾爲諸陰之首。目爲血脈之宗。脾虛則五臟之精气皆失其所若不理脾胃。不養气血。乃治標而不治本也。

震按此二案。專治脾虛。並不治目而目亦愈。蓋治脾虛卽所以治目。由於診脈得其要領也。惟同用參﹑。汪案則佐以麥冬﹑貝母﹑川芎﹑黃芩﹑菊花。因有咳嗽頭痛。尙帶一二分客邪耳。薛案則純補。兼佐酸收。因曾服祛風散熱藥。反畏明重聽。迨補之得愈。而勞役復甚。其虛爲尢甚耳。

一儒者日晡兩目緊澀。不能瞻視。此元气下陷。用補中益气倍加參﹑。數劑而愈。

震按樓全善云。陽虛則眼稜緊急。陰虛則瞳子散大。故目緊澀。宜用參﹑。東垣有說可考。但佐使之藥。宜辛味疏散。忌芍藥﹑五味之類酸收耳。

一男子年二十。素嗜酒色。兩目赤痛。或作或止。兩尺洪大。按之微弱。薛謂少年得此目當失明。翌早索途而行。不辧天日。眾皆驚異。與六味地黃丸加麥冬﹑五味。一劑頓明一人患眼疾。每睡起則眼赤腫。良久卻愈。百治莫效。師曰。此血熱。非肝病也。臥則血歸於肝。熱血歸肝。故令眼赤腫也。良久卻愈者。人臥起血復散於四肢故也。遂用生地黃汁。浸粳米半升。滲幹。曝令透骨榦。三浸三幹。用瓷瓶煎湯一升令沸。下地黃米四五匙。

煎成薄粥湯。放溫。食半飽後。飲一二盞卽睡。如此兩日。遂愈。生地黃汁涼血故也。

一婦病熱。目視壁上。皆是紅蓮花滿壁。醫用滚痰丸下之。愈。

一人眼前常見禽虫飛走。捉之卽無。乃肝膽經爲疾。用酸棗仁﹑羌活﹑元明粉﹑靑葙子各一兩。爲末。每水煎二錢。和渣服。日三服。

趙卿。良醫也。有機警。一少年。眼中常見一小鏡子。諸醫不效。趙診之。與少年期。

來晨以魚奉候。少年及期赴之。延於內。且令從容。俟客退方接。俄而設桌。施一甌芥醋更無他味。卿亦未出。迨日中久候不至。少年饑甚。且聞醋香。不免輕啜之。逡巡又啜之覺胸中豁然。眼花不見。因竭甌啜之。趙卿方出。少年以啜醋慚謝。卿曰。郎君先因喫太多。芥醋不快。又有魚鱗在胸中。所以眼花。適來所備芥醋。只欲郎君因饑以啜之。果愈此疾。烹鮮之會。乃權詐也。

震按以上四條。皆異疾奇方。可備參考。但眼科證候甚多。所選諸案。十不得一。須以治目各種書籍。廣搜徧閱。方有見解。而手法尢宜從師學習。切戒艸率。

一婦人眼中忽有血如射而出。或緣鼻下。但血出多時。卽經不行。乃陰虛相火之病。遂用歸尾﹑生地黃﹑酒芍。加柴胡﹑黃柏﹑知母﹑條芩﹑側柏葉﹑木通﹑紅花﹑桃仁水煎。食前服。數劑而愈。

震按眼衄多是腎陰虛。肝火旺。此卻是倒經。由於血出多。卽經不行。可以問而知之也孫東宿治孫如亭令正。年過四十。眼偶赤腫。兩太陽疼痛。大便不行者三日。平時泛期一月僅兩日。今行四日未止。眼科余雲谷醫治逾候。腫赤不消。而右眼內突生一白泡。

垂與鼻齊。大二寸餘。余見而駭走。以爲奇疾。莫能措劑。又見其嘔吐。眩運。伏於枕上。

略不敢動。稍動則眩愈極。吐愈急。辭不治。孫診之。兩寸關脈俱滑大有力。兩尺沈微。孫曰。此中焦有痰。肝膽有火。必爲怒气所觸而然。內經云。諸風掉眩。皆屬肝木。諸逆衝上皆屬於火。蓋無痰不能運也。眼白泡。乃火性急速。怒气加之。气乘於絡。上而不行。

故直脹出眼外也。古壯士一怒而目裂。與白泡脹出外理同。肝爲血海。故血亦來不止。

治當抑其肝木。淸鎭痰火。則諸癥自瘳。先用薑汁益元丸壓其痰火。以止嘔吐。再以二陳湯加酒連﹑酒芩﹑天麻﹑滑石﹑吳茱萸﹑竹茹﹑枳實。一帖眩吐俱定。頭稍能動。攺用二陳加芩﹑連﹑谷精艸﹑夏枯艸﹑香附﹑吳茱萸﹑苡仁。四劑目疾全愈。血海亦淨。

震按此案現證甚怪。治法甚穩。因知醫病。只要明理。毋庸立異也。

周愼齋治一人。喪子。悲哀太過。兩目腫痛。用獨參湯而愈。蓋悲哀則傷肺。金虛則木寡於畏。肝火上逆而目痛。人參補肺。肺王則木沈火降也。

震按兩目腫痛。用獨參湯奇矣。及講明其理。始知是正非奇。然亦須審兼見之證。與脈象若何。蓋木寡於畏。肝火上逆。目旣腫痛而或赤。脈若弦大而且數。口渴內熱。投以此方不虞其痛之喪明乎。

報國澄和尙。患眼疾二年。服祛風淸熱藥過多。致耳鳴嘈嘈不止。大便常苦燥結。近來左眼上微翳。見燈火則大如斗。視月光則小如螢。詢諸方家。俱莫能解。因以質之石頑。石頑曰。此水虧而陰火用事也。試以格物之理參之。如西洋玻璃眼鏡。以十二鏡編十二支爲一套。無論老少。其間必有一者能察秋毫。則知人眼有十二種偏勝。故造眼鏡者。亦以十二等鉛料配之。取鉛以助陰精。料以助陽气也。若鉛料之輕重。與眼之偏勝不相當。則得之反加障礙矣。月乃至陰之精。眞水內涸。不能泛濫其光。所以視之甚小。設加之以鉛重者。則視月必大矣。燈本燃膏之焰。專擾乎陰。不能勝其灼爍。所以見之甚大。設加之以料重者。燈火必愈大矣。合脈參證。知爲平昔勞傷心脾。火土二髒過燥。並傷腎水眞陰也。遂疏天王補心丹與之。他如中翰徐燕及。見日光則昏迷如蒙。見燈火則精彩倍常。此平昔恆勞心腎。上盛下虛所致。蓋上盛則五志聚於心包。暗侮其君。如權黨在位。蒙蔽九重。下虛則相火失職不能司明察之令。得燈燭相助其力。是以精彩勝於常時。此與嬰兒胎寒夜啼。見火則止之義不殊。未識專事眼科者。能悉此義否。

震按此論實有格物妙義。而於施治方法。殊少發揮。後之閱者。似難則效。然余輯是書只從舊案拔其精粹。非爲對證檢方分門尋法者設也。理已講明。方可會悟。所謂中道而立能者從之。

卷七

咽喉

羅謙甫治徵南元帥不鄰吉歹。年七旬。春間東徵。南回至楚邱。因過飲。腹痛腸鳴自利日夜約五十餘行。咽嗌疼痛。耳前後赤腫。舌本彊。涎唾稠粘。欲吐不能出。以手曳之方出。言語艱難。反側悶亂。夜不能臥。羅診得脈浮數。按之沈細而弦。卽謂中丞粘公曰。仲景云。下利淸谷。身體疼痛。急當救裏。後淸便自調。急當救表。救裏四逆湯。救表桂枝湯總帥今胃气不守。下利淸谷。腹中疼痛。𨿽宜急治之。比之嗌咽。猶可少緩。公曰。何謂也。答曰。內經云。瘡發於咽嗌。名曰猛疽。此病治遲則塞咽。咽塞則气不通。气不通則半日死。故宜急治。於是遂砭刺腫上。紫黑血出。頃時腫勢大消。遂用桔梗﹑甘艸﹑連翹﹑鼠粘子﹑酒黃芩﹑升麻﹑防風等分。每服約五錢。水煎淸。令熱漱之。冷吐出之。咽下恐傷脾胃。自利轉甚。再服涎淸腫散。聲出。後以神應丸辛熱之劑以散中寒。解化宿食而燥脾濕。

丸者。取其不卽施行。則不犯其上焦。至其病所而後化。乃治主以緩也。不數服。利止痛定後胸中閉塞。作陣而痛。復思靈樞有云。上焦如霧。宣五穀味。燻膚充身澤毛。若霧露之漑。是爲气也。今公年髙气弱。自利無度。致胃中生發之气。不能滋養於心胃。故閉塞而痛經云。上气不足。推之揚之。脾不足者。以甘補之。用異功散甘辛微溫之劑溫養脾胃。加升麻﹑人參。上升以順正气。不數服而胸快。利痛止。內經云。調气之方。必別陰陽。內者內治。外者外治。微者調之。其次平之。勝者奪之。隨其攸利。萬舉萬全。又曰。病有遠近治有緩急。毋越其制度。又曰。急則治其標。緩則治其本。此之謂也。

震按一人之病而有寒熱兩岐者。當分緩急後先施治。此案卽是成例。斷勿學混沌湯作一綱兜之計也。但涼解藥漱而弗咽。恐亦無益。其涎淸腫散者。想得力於砭刺耳。然今之喉證用刀者往往受害。此又气運及風土俱有不同所致。

﹝附﹞楊立之自廣府通判歸楚州。喉間生癰。旣腫潰而膿血流注。日夕不止。寢食俱廢醫生束手。適楊吉老赴郡。二子邀之至。熟視良久曰。不須看脈。已知之。然此疾甚異。

須先啖生薑片一斤。乃可投藥。否則無法也。語畢卽出。其子有難色。曰。喉中潰膿痛楚。豈能食生薑。立之曰。吉老醫術通神。其言不妄。試取一二片啖我。如不能進。屏去無害。遂食之。初時殊爲甘香。稍復加至半斤許。痛處已寬。滿一斤。始覺味辛辣。膿血頓盡。粥食入口。了無滯礙。明日。招吉老謝而問之。曰。君官南方。多食鷓鴣。此禽好啖半夏。久而毒發。故以姜制之。今病源已淸。無服他藥。

一人咽喉間生肉。層層相疊。漸漸腫起。有竅出臭气。用臭橘葉煎服而愈。

一人但飲食。若別有一咽喉。斜過膈下。徑達左脇。而作痞悶。以手按之。則瀝瀝有聲以控涎丹十粒服之。少時痞處熱。作一聲。轉瀉下痰飲二升。再食正下而達胃矣。

江應宿治一人。懸中下而赤。皆以爲熱。徧施涼藥不效。此中气虛。用補中益气而愈。

馬銘鞠治倪仲昭。患喉癬。邑中治喉者徧矣。喉漸漸腐去。飲食用粉面之爛者。必仰口而咽。每咽。泣數行下。馬曰。此非風火毒也。若少年曾患黴瘡乎。曰未也。父母曾患黴瘡乎。曰。然。愈三年而得我。馬以爲此。必誤服升藥之故。凡患此瘡者。中寒涼輕粉之毒。

毒發於身。升藥之毒。毒發於愈後所生子女。毒深者且延及於孫若甥。倘不以治結毒之法治之。必死。以甘桔湯爲君。少入山豆根﹑龍膽艸﹑射幹。每劑用土茯苓半斤濃煎。送下牛黃二分。半月而痊。竟不用吹藥。後詢知伊芳父母。果服升藥愈。愈後曾口碎。故遺毒如此之烈也。

景嶽治一來宅女人。年近三旬。患虛損。更兼喉癬疼痛。多醫罔效。張診其脈。則數而無力。察其證。則大便溏泄。問其治。則皆退熱淸火之劑。然愈淸火而喉愈痛。因知其本非實火。而且多用寒涼。以致肚腹不實。總亦格陽之類也。遂專用理陰煎及大補元煎之類。出入間用。不半月而喉痛減。不半年而病全愈。

又治王蓬雀。年出三旬。患喉痺。十餘日。頭面浮大。喉頸粗極。气急聲啞。咽腫口瘡痛楚之甚。一婢倚背。坐而不臥者累日矣。及察其脈。則細數微弱之甚。問其言。則聲微似不能振者。詢其所服之藥。則無非芩﹑連﹑知﹑柏之屬。此蓋以傷陰而起。而復爲寒涼所逼。以致寒盛於下。而格陽於上。卽水飲之類俱已難入。而尢畏煩熱。張曰危哉。再遲半日必不救矣。遂與鎭陰煎。以冷水頓冷。徐徐使咽之。用畢一煎。過宿而頭項腫痛盡消如失繼進五福飲。數劑而起。

震按古人喉證案無甚佳者。以上數條。亦取其不同者而選之。王蓬雀案治法最佳。然此人能受溫補。故一劑卽效。亦有投以溫補而不效者。卽陽證陰脈之死候也。未可謂景嶽之法槪能活人。余鄕有戚許君。初起外感發熱。繼則左耳門生小癤。潰腐。認爲耳。敷以藥。

潰腐不退。通耳腫赤。延及頭面皆腫赤。痛極汗大出。身熱反得涼。頗能進食。似覺稍安。

越三日。忽又發熱。左耳前後連頭面腫痛更甚。漸神昏譫語。蓋因連日出門登廁。復受風邪所致。內外科皆以脈小而數。按之無力。慮其虛陷。余友李昆陽兄至。曰。是爲耳遊風。非致命之瘡。重復冒風。故現險象。外敷以藥。內用大劑風藥散之。而腫痛與身熱俱退。惟神昏譫語不減。兩日後。昏譫更甚。湯粥入口卽吐。手足厥冷。呃逆不止。勢又危極。李以箸抉其口視之。則咽喉腐爛。懸雍赤紫腫大。如茄子下墜。脈仍細數。右手尢軟。乃曰。連日不食胃气大虛。故嘔且呃。命以白米三升。大鍋煮粥。取鍋麵團結之粥油與食。遂納而不吐。

復用藥攪洗喉間之腐穢。隨以石膏四五兩。竹葉一大把。煎湯與漱。且服。服竟夜。神昏稍醒。呃止厥回。又進大劑芩﹑蓮﹑白虎﹑梔﹑翹等藥。數日得愈。此與景嶽之案冰炭相反。

因思凡爲醫者。讀古人書。斷不可執其一說。自以爲是也。

卷七

唇

髙果哉治魏子一。未發時。常患嘴唇漧燥。自服麥冬一兩。生地四錢。元參二錢。五味一錢。甘艸六分。烏梅三个。𨿽有小效。而病根不去。果哉云。此證宜用神水。其法以鉛熔化。散澆於地。成薄片。取起。剪作長條數塊。以一頭鉆眼。懸弔於鍋。鍋內置燒酒。燒酒之上。仰張一盆。與鉛片相近。鍋下燃火。使酒沸而气上衝於鉛片。鉛片上有水滴下盆內。

爲之神水。取服之。以此水從下而上。能升腎中之水。救上之燥幹也。

震按神水亦古方所載。而得髙公之釋。其義始明。

卷七

口

程仁甫治一婦。年近四十。信來求藥。云不時懸墮下。勞苦卽衄血。或偏身作痛。程𨿽未診視。按經云。喉舌之疾。皆屬痰火。推察其原。又是陰血不足。不能制上焦虛火。而前證作矣。必滋下焦陰血。使水升火降。病當不舉。若峻用正治之藥。上焦之火未去。而中寒之疾復生。前病何由得愈。八物湯加桔梗﹑陳皮﹑貝母﹑元參。喉痛甚加荊芥﹑薄荷。丸用加減八味丸加黃柏。久服而安。

一人口內生肉球。有根。綫長五寸餘。吐球出。方可飲食。以手輕按。痛徹於心。水調生麝香一錢。頻服之。三日根化而愈。

卷七

舌

薛己治一婦人。善怒。舌本彊。手臂麻。薛曰。舌本屬土。被木克制故耳。用六君加柴胡﹑芍藥治之。

一男子舌下牽彊。手大指次指不仁。或大便祕結。或皮膚赤暈。薛曰。大腸之脈散舌下此大腸血虛風熱。當用逍遙散加槐角﹑秦艽治之。

一人舌腫脹。舒退場門外。以蓖麻油蘸紙撚煙。燻之而愈。

一人傷寒。舌出寸餘。連日不收。用梅花片腦糝舌上。應手而收。重者用五錢。方愈。

一婦人產子。舌出不能收。醫有周姓者。令以朱砂末敷其舌。仍令作產子狀。以二女掖之。乃於壁外潛累盆盎置危處。墮地作聲。聲聞而舌收矣。

江曰。舌乃心之苗。此必難產而驚。心火不寧。故舌因用力而出也。今以朱砂鎭其心火又使倏聞異聲以恐下。經曰。恐則气下。故以恐勝之也。

本事方曰。一婦人舌腫滿口。不能出聲。用蒲黃一味爲末糝之。一宿卽愈。

良方曰。一士人無故舌出血。仍有小穴。一醫云。此名舌衄。炒槐花爲末摻之而愈。

卷七

牙齒

東垣治一婦人。年三十。齒痛甚。口吸涼風則暫止。閉口則復作。乃濕熱也。足陽明貫於上齒。手陽明貫於下齒。陽明多血聚。加以膏粱之味助其濕熱。故爲此病。用黃連﹑梧桐淚苦寒。薄荷﹑荊芥穗辛涼。治濕熱爲主。升麻苦辛。引入陽明爲使。牙者骨之餘。以羊骨灰補之爲佐。麝香少許入內爲引。作細末擦之。痛減半。又以調胃承气去硝。加黃連以治其本。二三行而止。其病良愈。不復作。

一人因服補胃熱藥。致上下牙疼痛不可忍。牽引頭腦。滿面發熱大痛。足陽明之別絡入腦。喜寒惡熱。乃是手陽明經中熱盛而作也。其齒喜冷惡熱。以淸胃散治之而愈。

震按齒痛不屬陽明。卽屬少陰。此二條與後易案。乃兩大局正面文章也。

衛生十全方云。一人牙齒日長。漸漸脹開口。難爲飲食。蓋髓溢所致。只服白術愈。

魏云。可見腎虛者。不宜服術。

易思蘭治一人患齒病。每遇房勞。或惱怒。齒卽俱長。痛不可忍。熱湯涼水。俱不得入發必三五日。苦狀難述。竟絕欲。服補陰丸﹑淸胃飲。俱不效。易診其脈。上二部俱得本體。惟二尺洪數有力。愈按愈堅。乃曰。沈濡而滑者腎脈。洪數有力者心脈。今於腎部見心脈。是所不勝者侮其所勝。乃妻入乘夫。腎中火邪盛矣。淸胃飲惟胃脈洪數者爲宜。今胃脈平和。淸之何益。腎主骨。齒乃骨餘。火盛而齒長。補之何益。況有漧薑。更非所宜。乃用黃柏三錢。以滋水泄火。靑鹽一錢爲引。升麻一錢。升出腎中火邪。藥入口。且漱且咽。服後卽覺丹田熱气上升。自咽而出。再進二帖。病卽全愈。

震按此案醫理講得最精。由於脈象診得的眞。而更運以巧思。斯發無不中矣。淸胃散之庸。誠不足責。卽泛用滋陰藥。亦難應手。只此三味。銓解甚明。信乎缺一味不可。多一味不必也。余鄕有患齒痛數年。諸藥不效者。葉天士先生用山萸肉﹑北五味﹑女貞子﹑旱蓮艸各三錢。淮牛膝﹑靑鹽各一錢而全愈。此取酸鹽下降。引腎經之火。歸宿腎經。可與易公之方。並垂不朽。而其義各別。

卷八

黃膽

東垣治一人。年六十二。素有脾胃虛損病。目疾時作。身面目睛俱黃。小便或黃或白。

大便不調。飲食減少。气短上气。怠惰嗜臥。四肢不收。至六月中。目疾復作。醫以瀉肝散下數行。而前疾增劇。李謂大黃﹑牽牛。𨿽除濕熱而不能走經絡。下咽。不入肝經。先入胃中。大黃苦寒。重虛其胃。牽牛其味至辛。能瀉气。重虛肺本。嗽大作。蓋標實不去。本愈虛甚。加之適當暑雨之際。素有黃証之人。所以增劇也。此當於脾胃肺之本髒。瀉外經中之濕熱。制淸神益气湯主之。茯苓﹑升麻各二分。澤瀉﹑蒼術﹑防風各三分。生薑四分。此藥能走經。除濕熱而不守。故不瀉本髒。補肺與脾胃本髒中气之虛弱。靑皮一分。橘皮﹑生甘艸﹑白芍藥﹑白術各二分。人參五分。此藥皆能守本而不走經。不走經者。不滋經絡中邪守者。能補髒之元气。黃柏一分。麥冬二分。人參二分。五味子三分。此藥去時令浮熱濕蒸。上都作一服。水二盞。煎至一盞。去渣。稍熱空心服。火熾之極。金伏之際。而寒水絕體於此時也。故急救以生脈散。除其濕熱以惡其太甚。肺欲收。心苦緩。皆酸以收之。心火盛。則甘以瀉之。故人參之甘。佐以五味子之酸。孫思邈云。夏月常服五味子。以補五臟气是也。麥門冬之微苦寒。能滋水之源於金之位。而淸肅肺气。又能除火刑金之嗽。而斂其痰邪。復微加黃柏之苦寒。以爲守位。滋水之流。以鎭墜其浮气。而除兩足之痿弱也。

震按此案講得冗雜不淸。藥又太輕。豈能取效。然尙屬純正。道理亦頗有發明處。故選之。

羅謙甫治兀顏正卿。二月間因官事勞役。飲食不節。心火乘脾。脾气虛弱。又以恚怒。

气逆傷肝。心下痞滿。四肢困倦。身體麻木。次傳身目俱黃。微見靑色。顏黑。心神煩亂。

怔忡不安。兀兀欲吐。口惡生冷。飲食遲化。時下完谷。小便癃閉而赤黑。辰巳間發熱。日暮則止。至四月尢盛。羅診其脈浮而緩。金匱要略云。寸口脈浮爲風。緩爲痺。痺非中風。

四肢苦煩。脾色必黃。瘀熱以行。跗陽脈緊爲傷脾。風寒相搏。食穀則眩。穀气不消。胃中苦濁。濁气下流。小便不通。陰被其寒。熱流膀胱。身體盡黃。名曰谷疸。以茵陳葉一錢。

茯苓五分。梔子仁﹑蒼術去皮炒﹑白術各三錢。生黃芩六分。黃連﹑枳實﹑豬苓去皮﹑澤瀉陳皮﹑漢防己各二分。靑皮去白一分。作一服。以長流水三盞。煎至一盞。名曰茯苓梔子茵陳湯。一服減半。二服良愈。內經云。熱淫於內。治以酸寒。佐以苦甘。又濕化於火。熱反勝之。治以苦寒。以苦泄之。以淡滲之。梔子﹑茵陳苦寒。能瀉濕熱而退其黃。故以爲君難經云。苦主心下滿。以黃連﹑枳實苦寒。泄心下痞滿。肺主气。今熱傷其气。故身體麻木。以黃芩苦寒。瀉火補气。故以爲臣。二術苦甘溫。靑皮苦辛溫。能除胃中濕熱。泄其壅滯。養其正气。漢防己苦寒。能去十二經畱濕。澤瀉鹹平。茯苓﹑豬苓甘平。導膀胱中熱。

利小便而去癃閉也。

至元丙寅六月。時雨霖霪。人多病濕溫。眞定韓君祥。因勞役過度。渴飲涼茶。及食冷物。遂病頭痛。肢節亦疼。身體沈重。胸滿不食。自以爲外感內傷。用通聖散二服。加身體困甚。醫以百解散發其汗。越四日。以小柴胡湯二服。復加煩熱躁渴。又六日。以三一承气湯下之。躁渴尢甚。又投白虎加人參﹑柴胡飲子之類。病愈增。又易醫用黃連解毒湯﹑朱砂膏﹑至寶丹之類。至十七日後。病勢轉增。傳變身目俱黃。肢體沈重。背惡寒。皮膚冷。心下痞硬。按之則痛。眼澀不欲開。目睛不了了。懶言語。自汗。小便利。大便了而不了。羅診其脈緊細。按之空虛。兩寸脈短不及本位。此證得之因時熱而多飲冷。加以寒涼寒藥過度助水乘心反來侮土。先囚其母。後薄其子。經云。薄所不勝。乘所勝也。時值霖雨。乃寒濕相合。此爲陰證發黃明矣。羅以茵陳附子漧薑湯主之。內經云。寒淫於內。治以甘熱。佐以苦辛。濕淫所勝。平以苦熱。以淡滲之。以苦燥之。附子漧薑辛甘大熱。散其中寒。故以爲主。半夏﹑艸豆蔻辛熱。白術﹑陳皮苦甘溫。健脾燥濕。故以爲臣。生薑辛溫以散之。澤瀉甘平以滲之。枳實苦微寒。泄其痞滿。茵陳苦微寒。其气輕浮。佐以姜﹑附。能去膚腠間寒濕而退其黃。故爲佐使也。煎服一兩。前證減半。再服悉去。又與理中湯服之。數日气得平復。或者難曰。發黃皆以爲熱。今暑隆盛之時。又以熱藥治之而愈。何也。羅曰。主乎理耳。成無己云。陰癥有二。一得始外傷寒邪。陰經受之。或因食冷物。傷太陽經也。一者始得陽證。以寒治之。寒涼過度。變陽爲陰也。今君祥因天令暑熱。冷物傷脾。過服寒涼。陰气大勝。陽气欲絕。加以陰雨寒濕相合。發而爲黃也。仲景所謂當於寒濕中求之。李思順云解之而寒涼過劑。瀉之而逐寇傷君。正以此耳。聖賢之制。豈敢越哉。或曰。潔古之學。

有自來矣。

震按此二案。前系濕熱。後系濕寒。病固易辧。而論治論藥。悉本內經。由其學有根柢也。

虞天民治一人。年三十餘。得谷疸證。求治。以胃苓湯去桂。加茵陳。數十帖。黃退。

自以爲安。不服藥十數日。後至晚。目盲不見物。虞曰。此名雀目。蓋濕痰盛而肝火有餘也。

用豬肝煮熟。和夜明砂作丸。服之目明如故。來謝。虞曰。未也。不早服制肝補脾消痰之劑必成蠱脹。伊芳不信。半月後。腹漸脹。痞滿。復求治。仍以胃苓湯倍二術。加木通﹑麥冬煎湯下褪金丸。一月而安。

江篁南治猶子三陽患疸證。皮膚目睛皆黃。小溲赤。左脈弦而數。右三部原不應指。今重按之隱隱然指下。證見午後發熱。五更方退。以茵陳五苓散除桂。加當歸﹑梔子﹑黃柏﹑柴胡。數服。繼用人參養榮湯。乃八物除芎。加﹑陳皮﹑五味﹑姜﹑棗。兼人乳﹑童溲。

熱退三日。已而復作。間日發於午後。肌熱灼指。脈近弦。乃作瘧治之而愈。後數年。復患目睛黃。午飯難克化。則小溲黃。以黃建中湯除桂。加白術﹑陳皮﹑茯苓﹑半夏﹑神曲﹑麥芽﹑姜少許而退。

震按此二案治法。皆平易中正。但前之鼓脹。後之疸癥。皆新病。不因久病致變。故與所用諸方恰合。

繆仲淳曰。太學顧仲恭。遭鼓盆之戚。復患病在牀。一醫診視。驚訝而出。謂其旦晚就木。因延予診之。左手三部俱平和。右手尺寸亦無恙。獨關部杳然不見。諦視其形色。𨿽羸。而神气安靜。予詢之。曾大怒乎。曰然。予曰。此怒則气並於肝。而脾土受邪之證也。

經云。大怒則形气絕。而況一部之脈乎。甚不足怪。第脾家有積滯。目中微帶黃色。恐成黃疸。兩三日後。果徧體發黃。服茵陳利水準肝順气藥。數劑而痊。

震按金匱要略云。病疽當以十八日爲期。治之十日以上瘥。反劇者爲難治。就余生平所驗。分毫不爽。有先因他病而後發黃者。有先發黃而後現他病者。必於半月一月之內退盡其黃。則他病亦可治。設或他病先瘥而黃不能退。至一年半載仍黃者。必復現他病以致死。大抵酒傷。及有鬱結。與胃脘痛。皆發黃之根基。而泄瀉腫脹不食。乃發黃之末路。若時行病發黃亦多死。諺所謂瘟黃也。惟元气實者。審其爲瘀血。爲濕熱。逐之淸之。得黃退熱亦退乃可無虞。古人醫案。俱未有說及久黃者。可爲餘言之一證。卽如此條。關脈不見。亦云數劑而痊。要知因於大怒。偶然不見耳。若並未動怒。關脈連日不見。目中微帶黃色。卽爲脾絕之徵。死無疑矣。

卷八

身癢

倪仲賢治吳陵盛架閣內子。左右肩背上下患癢。至兩臂頭面皆然。屢以艾灼癢處。暫止復作。如是數年。老人切其脈曰。左關浮盛。右口沈實。此酒食滋味所致也。投以淸熱化食行滯之劑。其癢遂止。

江汝潔治一婦人。患上身至頭面俱癢。刺痛起塊。眾醫皆謂大風等證。江診得左手三部俱細。右手三部皆微實。大都六脈俱數。經曰。微者爲虛。弱者爲虛。細者气血俱虛。蓋心主血。肝藏血。乃血虛無疑。腎藏精屬水。其部見微。乃爲水不足。水旣不足。相火妄行無制。以致此疾。經曰。諸痛瘡癢。皆屬心火。右手寸脈實。實者陽也。脈經曰。諸陽爲熱。

乃熱在肺分。火克金故也。且肺主皮毛。皮毛之疾。肺气主之。胸膈及皮毛之疾。爲至髙之疾也。右關微實。乃火在土分。土得火則燥。肌肉之間。脾气主之。肌肉及皮毛痛癢。皆火熱在上明矣。右尺微實。火居火位。兩火合明。陽多陰少。治宜補水以制火。養金以伐木。

若作風治。未免以火濟火。以燥益燥也。乃以生地﹑白芍各一錢。參﹑各六分﹑連翹﹑丹皮各六分。麥冬八分。柏皮﹑防風﹑甘艸各四分。五味子九粒。黃連四分。水煎溫服。渣內加苦參一兩。再煎洗。十數劑而安。

立齋治一女子十二歲。善怒。徧身作癢。用柴胡﹑川芎﹑山梔﹑芍藥以淸肝火。生地﹑當歸﹑黃芩以涼肝血。白術﹑茯苓﹑甘艸以健脾土而愈。半載後。徧身起赤痕。或時眩暈。

此肝火熾甚。血得熱而妄行。是夜果經至。

意庵治一人。因田間收稻。忽然徧身癢入骨髓。用食鹽九錢。泡湯三碗。每進一碗。探而吐之。如是者三。而癢釋矣。

一小兒徧身作癢。以生薑搗爛。以布包擦之而止。

震按河間謂癢爲美疾。以其搔爬有趣。且與身命無傷也。然亦有屢治不效者。以不得病因。而漫以涼血祛風爲治耳。今觀倪江薛三案見解。用藥俱精細周到。可見。昔賢𨿽遇輕證亦不肯忽略。

卷八

麻木

東垣治一婦麻木。六脈中俱得弦洪緩相合。按之無力。弦在其上。是風熱下陷入陰中。

陽道不行。其證閉目則渾身麻木。晝減夜甚。覺而目開。則麻木漸退。久乃止。懼而不睡。

身體重。時有痰嗽。覺胸中常有痰而不利。時煩躁。气短促而喘。肌膚充盛。飲食二便如常惟畏麻木不敢合眼爲最苦。李曰。麻木爲風。皆以爲然。然如久坐而起。亦有麻木。諭如繩縛之人。釋之則麻作。良久自已。此非風邪。乃气不行也。經云。陽病目而動輕。陰病閉目而靜重。靈樞云。開目則陽道行。陽气徧布周身。閉目則陽道閉而不行。如晝夜之分。

以此知其陽衰而陰旺也。時痰嗽者。秋涼在外而濕在上也。身重脈緩者。濕气伏匿於脾也。

時煩躁者。經脈中陰火乘其陽分也。法當升陽助气。益血。微瀉陰火。去濕。通行經脈。調其陰陽則已。非臟腑之本有邪也。黃五分。人參三分。甘艸炙四分。生一分。陳皮歸身各二分。佛耳艸四分。白芍三分。艸豆蔻﹑蒼術各一分半。白術二分。黃柏酒洗。苓﹑澤﹑升麻各一分。水煎服。八帖而愈。名曰補气升陽和中湯。

一人年七旬。病體熱麻。股膝無力。飲食有汗。妄喜笑。善饑。痰涎不利。舌彊難言。

聲嗄不鳴。李診脈。左手洪大而有力。是邪熱客於經絡之中也。二臂外有數瘢。問其故。對以燃香所致。李曰。君病皆由此也。人身經脈。手之三陽。從手錶上行於頭。加以火邪。陽並於陽。勢甚熾焉。故邪熱妄行。流散於周身而爲熱麻。熱傷元气。則沈重無力。熱泄衛气則多汗。心火盛則妄喜笑。脾胃熱則消穀善饑。肺金衰則聲不鳴。仲景所謂因火爲邪。焦骨傷筋。血難復也。內經云。熱淫所勝。治以苦寒。佐以苦甘。以甘瀉之。以酸收之。用黃柏知母之苦寒爲君。以瀉火邪。壯筋骨。又腎欲堅。急食苦以堅之。黃﹑生甘艸之甘寒。

瀉熱補表。五味子酸。止汗補肺气之不足以爲臣。炙艸﹑當歸之甘辛。和血潤燥。升﹑柴之苦平。行少陽陽明二經自地升天。以苦發之者也。以爲佐。命其方曰淸陽補气湯。又繆刺四肢。以瀉諸陽之本。使十二經絡相接而泄火邪。不旬日而愈。

震按東垣論病。悉本內經。簡明確切。能發其所以然之故。用藥亦本內經。以藥性气味配合臟腑經絡。絕無粉飾閒詞。而軒岐要旨昭然若揭。誠非挽近可及。第藥止一二分至四五分。何太少耶。豈以气味配合得當。機靈而徑捷耶。後賢常云。願學仲景。不學東垣。然東垣以極輕之分兩。能愈疑難之久病。亦正易學。

吳茭山治一婦。夏月乘涼。夜多失蓋。因得冷風入骨。兩足麻木。疼痛不已。服祛風止痛藥。不效。與大防風湯數服。其疾漸輕。仍以烏頭粥服三晨而愈。

震按上二案所用諸藥。細膩熨貼。此案所用二方。直捷爽快。俱與病情吻合。遂各見其妙。

李士材治文學陸文湖。兩足麻木。自服活血之劑。不效。攺服攻痰之劑。又不效。經半載後。兩手亦麻。左脇下有尺許不知痛癢。李曰。此經所謂著痺也。六脈大而無力。气血皆損。用神效黃湯。加茯苓﹑白術﹑當歸﹑地黃。十劑後。小有效。更用十全大補五十餘劑始安。

少宰蔣恬庵手足麻痺。目中睹一成兩。服補血藥不應。攺服脾藥。精神困倦。李診得寸口脈大。兩尺獨澀。此心腎不交。水泛爲痰之故也。乃取地黃丸料作煎劑。倍用澤瀉﹑茯苓入靑鹽少許。凡六劑。而岐視遂收。乃兼進參﹑安神之劑。一月而康復如常。

震按上條气血兼補。原系古人成法。此條用地黃湯。因兩尺脈澀。故先補腎。繼以參﹑。仍是治麻成法。後案張公以參湯下紫雪。則別有洞天矣。由其病根在痰火也。開眼則麻確是東垣對面文章。講得最好。

張路玉治洋客巴慈明婦。產後。眩暈心悸。神魂離散。若失臟腑之狀。開眼則徧體麻木如在雲霧中。必緊閉其目。似覺稍可。晝日煩躁。夜則安靜。專事女科者。用四物等血藥則嘔逆不食。更一醫用姜﹑附等熱藥。則躁擾不寧。其脈虛大而數。按之則散。舉之應指此心火浮散之象。因艱產受驚。痰飲乘虛襲入心包絡中。畱伏膈上。有入無出。所以綿延不已。蓋目開則諸竅皆開。痰火堵塞心竅。所以神識無主。目閉則諸竅皆閉。痰火潛伏不行故得稍安。與東垣所言合眼則陽气不行之麻木迥殊。況晝甚夜輕。明是上焦陽位之病。與理痰淸火之劑。諸證漸寧。然或因驚恐。或因飲食。不時舉發。此伏匿膈上之痰。無從搜滌也。乘發時用獨參湯下紫雪。開通膈膜。仍與前藥調補。半載而康。

震按麻多在於手足者。以四末道遠气餒。則衛行遲而難到也。故麻不兼木。必屬气虛。

否則風痰。凡脈浮而軟。或大而弱者。气虛也。脈浮而滑。按之不衰者。風痰也。若麻木兼作。則有寒濕積痰死血之殊。其脈有沈遲滑實與沈澀而芤之分矣。宜詳辧之。

卷八

痺

東垣治一人。冬時忽有風气暴至。六脈弦甚。按之洪大有力。其證手攣急。大便祕澀。

面赤熱。此風寒始至於身也。四肢者。脾也。以風寒之邪傷之。則搐如攣痺。乃風淫未疾而寒在外也。內經曰。寒則筋攣。正謂此也。素飲酒。內有實熱乘於腸胃之間。故大便祕澀而面赤熱。內則手足陽明受邪。外則足太陰脾經受風寒之邪。用桂枝二錢。甘艸一錢。以卻其寒邪而緩其急縮。黃柏二錢苦寒。滑以瀉實潤燥。急救腎水。升麻﹑葛根各一錢。以升陽气行手陽明之經。不令遏絕。桂枝辛熱。入手陽明之經爲引用潤燥。復以甘艸專補脾气。使不受風寒之邪。而退賊邪。專益肺經也。佐以人參補气。當歸和血潤燥。作一帖。水煎服。令暖房中摩搓其手。遂安。

震按此案寒熱補散並用。恰與標本俱合。但東垣立方。分量甚輕。此卻重用者。蓋以風寒大病。逐邪宜急。不比他證。調理脾胃。只取輕淸以升發元气也。

丹溪治一少年。患血痢。用澀藥取效。致痛風叫號。此惡血入經絡也。血受濕熱。久必凝濁。所下未盡。畱滯隧道。所以作痛。久則必成枯細。與四物湯加桃仁﹑紅花﹑牛膝﹑黃芩﹑陳皮﹑生甘艸。煎入生薑汁研潛行散。入少酒飲之。數十帖。又刺委中。出黑血三合而安。

震按此是痢後痛風。其法至今傳用。但因澀藥畱滯濕熱以成瘀血。故用此方。倘又有別因者。不得以此槪論。

一人貧勞。秋深渾身發熱。手足皆疼如。晝輕夜重。服風藥愈痛。气藥不效。脈澀而數。右甚於左。飲食如常。形瘦如削。蓋大痛而瘦。非病致也。用蒼術﹑酒黃柏各一錢五分生附一片。生甘艸三分。麻黃五分。研桃仁九个。煎入薑汁令辣。熱服四帖。去附。加牛膝一錢。八帖後气喘促不得眠。痛略減。意其血虛。因多服麻黃。陽虛被發動而上奔。當補血鎭墜。以酸收之。遂以四物湯減川芎。倍芍藥。加人參二錢。五味子十二粒。與二帖定。

三日後。數脈減大半。澀如舊。仍痛。以四物加牛膝﹑參﹑術﹑桃仁﹑陳皮﹑甘艸﹑檳榔。

生薑三片。五十帖而安。後因負重復痛。再與前藥加黃氏三分。又二十帖愈。

震按身發熱。疼如。脈澀而數。右甚於左。應屬血虛有熱。所謂熱痺證也。宜用生地龜板﹑天冬﹑黃柏﹑丹皮﹑黑梔﹑秦艽﹑防己﹑牛膝﹑紅花﹑銀花﹑木通等藥可愈。或仲景梔子柏皮湯大劑與之亦佳。若二妙之蒼術。已不相宜。附子一片何用。麻黃五分太過。至因多服麻黃。虛陽上升而喘。議與酸收是矣。遽用人參二錢。竊恐痺痛轉增。然云喘定數脈大減。異哉。或者脈數無力耶。則前之麻黃已誤。後之桃仁﹑檳榔。義又何居。予素服膺丹溪。此則不敢阿其所好也。再閱下案。講究病因。傳變道理。眞不可及矣。

一人患背胛縫一綫痛。起上胯骨至胸前側脇而止。晝夜不住。脈弦而數。重取左豁大於右。意其背胛。小腸經。胸脇。膽經也。必思慮傷心。心臟未病。而小腸府先病。故痛從背胛起。及慮不能決。乃歸之膽。故痛至胸脇。及小腸火乘膽木。子來乘母。是爲實邪。詢之果因謀事不遂而病。用人參四分。木通二分。煎湯使吞龍膽丸。數服而愈。

一壯年濃味多怒。秋間於髀樞左右發痛一點。延及膝。痛處惡寒。晝靜夜劇。口或渴膈或痞。醫用補血及風藥。至次年春痛甚。食減形瘦。膝腫如碗。脈弦大頗實。寸澀甚。

大率皆數。小便數而短。作飲食痰積在太陰陽明治之。以酒炒黃柏一兩。生甘艸梢﹑犀角屑鹽炒蒼術各三錢。川芎二錢。陳皮﹑牛膝﹑木通﹑芍藥各五錢。遇暄熱。加黃芩二錢爲末每三錢。與薑汁同研細。煎令帶熱。食前服之。日夜四次。半月後。脈減病輕。去犀角。

加牛膝﹑龜板﹑歸身尾各五錢。如前服。又半月。腫減食增。不惡寒。惟腳痿軟。去蒼術﹑黃芩。夏。加炒柏一兩五錢。余根據本方。內加牛膝。因中年。加生地黃五錢。冬。加桂枝﹑茱萸。病遂愈。仍絕酒肉濕面胡椒。

震按此案現證甚雜。而作飲食痰積在太陰陽明治。誠爲扼要之論。然方中無消食消痰藥想以醇酒濃味。釀成濕熱耳。故濕熱與風寒。乃痺證兩大綱。

一人項彊。動則微痛。脈弦而數實。右爲甚。作痰熱客太陽經治之。以二陳湯加酒洗黃芩﹑羌活﹑紅花而愈。

一村夫背傴僂。足攣。成廢疾。脈沈弦而澀。以煨腎散與之。上吐下瀉。過一月。又行一次。凡三四帖而愈。

一人濕气。腳攣拳。伸不直。用當歸拈痛湯加杜仲﹑黃柏﹑川芎﹑白術﹑甘艸﹑枳殼。

愈。

震按此三條。亦皆從濕熱治。但因所兼之證而變換其藥。仍是殊途同歸也。

薛立齋治一婦人。自汗盜汗。發熱晡熱。體倦少食。月經不調。吐痰甚多。已二年矣。

徧身作痛。天陰風雨益甚。用小續命湯而痛止。用補中益气﹑加味歸脾湯。三十餘劑。諸證悉愈。此皆鬱結傷脾。不能輸養諸髒所致。故用前二湯專主脾胃。若用寒涼降火。理气化痰復傷生气。多致不起。

一婦人因怒。月經去多。發熱作渴。左目緊小。頭項動掉。四肢抽搐。徧身疼痛。此怒動肝火。肝血虛而內生風。用加味逍遙加鉤藤。數劑。諸證漸愈。又八珍湯調理而安。

一婦人歷節作痛。發熱作渴。飲食少思。月經過期。諸藥不應。脈洪大。按之微細。用附子八物四劑而痛止。用加味逍遙而元气復。六味丸而月經調。

一婦體胖。素內熱。月經失調。患痛風。下體微腫。痛甚。小便頻數。身重脈緩。證屬風濕。而血虛有熱。先用羌活勝濕湯四劑。腫漸愈。用淸燥湯數劑。小便漸淸。用加味逍遙十餘劑。內熱漸愈。爲飲食停滯。發熱仍痛。面目浮腫。用六君子加柴胡﹑升麻而愈。又因怒气。小腹痞悶。寒熱嘔吐。此木侮脾土。用前藥加山梔﹑木香而安。惟小腹下墜。似欲去後。此脾气下陷。用補中益气而愈。後因勞役怒气。作嘔吐痰。徧身腫痛。月經忽來。寒熱用六君子加柴胡﹑山梔以扶元气。淸肝火。腫痛嘔吐悉退。用補中益气以升陽气。健營气月經寒熱漸瘥。

震按此四案。卽於暗中摸索。亦知爲薛派治法。然而散風寒。補元气。勝濕淸燥。滋肝益腎。平補溫補諸法畢具。誠爲對證發藥之良工也。

汪石山治一婦。年逾五十。左腳膝攣痛。不能履地。夜甚於晝。小腹亦或作痛。診其脈浮細緩弱。按之無力。尺脈尢甚。病屬血衰。遂以四物湯加牛膝﹑紅花﹑黃柏﹑烏藥。連進十餘帖而安。

震按石山亦長於補。如此案之脈。人盡知其宜補矣。投以此方。恐病深藥淺。豈能十餘劑而安乎。

韓飛霞治一都司。因哭弟成疾。飲食全絕。筋骨百節皮膚無處不痛。而腰爲甚。一云腎虛宜補。或云風寒宜散。韓曰。此亦危證。其脈澀。正東垣所謂非十二經中正疾。乃經絡奇邪也。必多憂愁轉抑而成。若痰上。殆矣。補則气滯。散則气耗。乃主以淸燥湯。連進三甌遂因睡至五鼓。無痰。覺少解。脈之。減十之三。遂專用淸燥湯加減與之。十劑而愈。

震按此證甚危。此論甚佳。乃以淸燥湯一方收功者。蓋五志過極。皆爲火郁。此方連﹑柏以淸火。蒼﹑曲以散郁。郁熱能蒸濕。二苓﹑澤瀉以滲濕。濕熱甚則脾土衰。二術﹑人參以助脾補元。濕熱勝則肺金困。參﹑﹑麥冬﹑五味助金以制木。使不生火。又火亢者水必虧。故兼歸﹑地養血。再合升﹑柴之升淸。苓﹑瀉之降濁。恰與經絡奇邪吻合。所謂奇邪者乃奇經之邪。故云非十二經中正疾也。

吳茭山治一男子。瘦弱。因臥卑濕之地。遂頭目眩暈。畏見日光。寒熱時作。四肢歷節疼痛。或作風治。或作虛治。將及半年。俱不效。吳診脈曰。寸口脈沈而滑。兩尺弦。此溢飲濕痰也。當汗吐之。𨿽虛羸。不當用補藥。乃以控涎丹一服。卻用曝漧棉子一斗燃之。以被圍之。勿令气泄。使患人坐。燻良久。倏然吐出黑痰升許。大汗如雨。痛止身輕。病遂愈震按此系痺痛之由於痰飲者。葉氏醫案亦曾用之。

李士材治鹽賈葉作舟。徧體疼痛。尻髀皆腫。足膝攣急。曰。此寒傷榮血。筋脈爲之引急。內經所謂痛痺也。用烏藥順气散。七劑而減。更加白術﹑桂枝。一月而愈。

震按此案用溫燥發散藥。乃風寒濕三气成痺正治法。

孫東宿治行人孫質庵患痛風。手足節骱。腫痛更甚。痛處熱。飲食少。診之脈皆弦細而數。面靑肌瘦。大小腿肉皆削。曰。此病得之稟气弱。下虛多內以傷其陰也。在燕地又多寒經云。气主煦之。血主濡之。今陰血虛。則筋失養。故營不榮於中。气爲寒束。百骸拘攣故衛不衛於外。榮衛不行。故肢節腫痛而熱。病名周痺是也。治當養血舒筋。流濕潤燥。

俟痛止後。繼以大補陰血之劑。實其下元可也。乃以五加皮﹑蒼術﹑黃柏﹑蒼耳子﹑當歸﹑紅花﹑苡仁﹑羌活﹑防風﹑秦艽﹑紫荊皮。二十劑而筋漸舒。腫漸消。痛減大半。更以生地龜板﹑牛膝﹑當歸﹑蒼術﹑黃柏﹑晚蠶砂﹑蒼耳子﹑秦艽﹑苡仁﹑海桐皮。三十劑而腫痛全減。行人大喜。孫曰。公下元虛憊。非歲月不能充實。須痛戒酒色。則培補乃效。丸方以仙茅爲君。人參﹑鹿角膠﹑虎脛骨﹑枸杞﹑牛膝爲臣。熟地﹑茯苓﹑黃柏﹑蒼耳子﹑晚蠶砂爲佐。桂心﹑秦艽﹑澤瀉爲使。蜜丸。服百日。腿肉長完。精神復舊。

震按此案論治處方。俱極精當。葉案有藍本於此者。

文學閔唇樓令室。軀肥性躁。患痛風。痛處略腫。呻吟喊叫。手足不能舉動。醫用歸﹑芍﹑地黃﹑人參﹑牛膝之類。其痛愈加。已逾七月。東宿曰。此乃濕痰凝滯經絡作痛。須以燥濕流動之劑疏決一番。但初服不效。須十帖見功耳。因用二陳加烏藥葉﹑蒼術﹑僵蠶﹑海桐皮﹑南星。至六七帖。痛如故。乃以芫花醋炒過三分。海金砂一分。爲末。白湯送下。至晚。瀉一次。下稠痰半盆。足痛減大半。稍能動止。更後。腹中大痛而厥。冷汗淋漓。面靑息斷。舉家以爲死矣。執而診之。手冷如冰。但六脈俱在。惟沈伏耳。知其爲痛極使然。用生薑湯灌之而蘇。語侍女曰。適來腹中痛甚。耳後火光濺出。肛門如焚。大響一聲。不知瀉下何物。羣看之。乃血鰍一條。長六寸。闊半寸餘。鱗目俱在。盆中尙能遊動。眾皆悚駭。

此證本由痰作。治者特爲行痰。初不知其有虫如是。第藥中有芫花。乃殺虫物。故偶中耳。

次日手足皆能動。仍以二陳湯加苡仁﹑紅花﹑五加皮。四帖脫然。

震按此案末藥方甚佳。所謂若藥不暝眩。厥疾不瘳也。然其痛並不由於虫。虫下之時。

必痰血俱下。故得愈耳。且云血鰍則爲濕熱蒸其瘀血所成。復何疑耶。

祝茹穹治閩闈典試。半月前忽腿疼。兩腳筋縮。腳跟縮粘至腿。寸步不能行。將一月。

屢藥無效。咸以此爲痿痺證。祝曰。非也。察其脈。左寸忽洪忽澀。遲數無定棲。因此人好飲冷酒。酒新則性熱燥。冷凍飲料又犯寒濕。寒熱相搏。遂有此病。乃以川烏二錢去皮臍。麻黃二錢。二股梢。一股根。蒼術一錢。以甘艸汁拌炒。白蒺藜一錢。去刺。酒蒸熟。焙漧同爲末。每服一錢二分。用老酒熱衝服。蓋被出汗。一服卽能行動。三服愈。

震按此病甚重。所用川烏。麻黃。𨿽屬狠藥。然以治痛風。亦甚平常。恐未必速效至此﹝附﹞葉天士先生治嘉善周姓。體濃色蒼。患痛風。膝熱而足冷。痛處皆腫。夜間痛甚發之甚時。巓頂如芒刺。根根發孔覺火炎出。徧身躁熱不安。小便赤澀。口不漧渴。脈沈細帶數。用生黃五錢。生於術三錢。熟附子七分。獨活五分。北細辛三分。漢防己一錢五分。四劑而諸證皆痊。惟腫痛久不愈。陽痿不舉。接用知﹑柏﹑虎膝﹑龜板﹑蓯蓉﹑牛膝。

不應。攺用烏頭﹑全蠍各一兩。穿山甲﹑川柏各五錢。漢防己一兩五錢。麝香三錢。馬料豆生用二兩。茵陳湯泛丸。每服一錢。開水下而全愈。

震按此與指南所載治鮑姓周痺。用蜣螂﹑全蠍﹑地龍﹑穿山甲﹑蜂房﹑川烏﹑麝香﹑乳香。以無灰酒煮黑大豆汁法丸者。各有妙義。非淺見寡聞者所能窺測。後張路玉案用安腎丸亦有巧思。又與葉案之蠲痛丹﹑木防己湯諸方。可謂同工異曲。

張路玉治包山勞俊卿。年髙攣廢。山中諸醫。用木瓜﹑獨活﹑防己﹑﹑威靈仙之類將半年餘。乃致跬步不能動移。或令服八味丸。亦不應。診其脈尺中微浮而細。時當九夏自膝至足。皆寒冷如從水中出。知爲腎虛。風雨所犯而成是疾。遂授安腎丸。終劑而能步履。連服二料。絕無痿弱之狀矣。

卷八

痿

東垣治一人。壯年病腳膝痿弱。臍下尻臀皆冷。陰汗臊臭。精滑不固。或以鹿茸丸治。

不效。李診之脈沈數而有力。卽以滋腎丸治之。以寒因熱用。引入下焦。適其病所。瀉命門相火之勝。再服而愈。

震按陰汗臊臭。精滑不固。脈沈數有力。顯系下焦濕熱。東垣自云。瀉其相火之勝。所謂腎熱則骨痿也。

丹溪治一人。形肥味濃。多憂怒。脈常沈澀。春病痰气。醫以爲虛寒。用燥熱香竄之藥至夏兩足弱。气上衝。食減。朱曰。此熱郁而脾虛。痿厥之證作矣。形肥而脈沈。未是死證。但藥邪太盛。當此火旺之令。實難求生。且與竹瀝下白術膏。盡二斤。气降食進。至一月後。仍大汗而死。書此爲誤藥之戒。

震按气沖卽是喘逆。又復食減。病已重矣。況兼兩足弱乎。此下虛上盛之候。其謂形肥而脈沈。未是死證。卽平脈篇肥人責浮之義。蓋指脈非應死之脈。實死於藥也。

滑伯仁治一婦。始病瘧。當夏月。醫以脾寒胃弱。久服桂﹑附等藥。後瘧𨿽退。而積火燔熾。致消穀善饑。日數十飯猶不足。終日端坐如常人。第目昏不能視。足弱不能履。腰胯困軟。肌肉虛肥。至初冬。伯仁診之。脈洪大而虛濡。曰。此痿證也。長夏過服熱藥所致。

蓋夏令濕當權。剛劑太過。火濕俱甚。肺熱葉焦。故兩足痿易而不爲用也。遂以東垣長夏濕熱成痿之法治之。日食益減。目漸能視。至冬末。忽下榻行步如故。

震按東垣長夏濕熱成痿法。卽淸燥湯也。用於此證最妥。合上案觀之。可謂喜用辛燥熱藥者戒。

石山治一人。因久坐腰痛。漸次痛延右腳。及左腳。又延及左右手。不能行動。或作風治而用藥酒。或作血虛而用四物。一咽卽痛。蓋覆稍熱。及用鍼砭。痛甚。煎服熟地黃。或吞虎潛丸。又加右齒及面痛甚。季秋。汪診之脈濡緩而弱。左脈比右較小。或澀。尺脈尢弱曰。此痿證也。彼謂痿證不當痛。汪曰。諸痿皆起於肺熱。君善飲。則肺熱可知。經云。治痿獨取陽明。陽明者胃也。胃主四肢。豈特腳耶。痿兼濕重者。則筋緩而痿軟。兼熱多者。

則筋急而作痛。因檢橘泉傳示之。始信痿亦有痛。又經云。酒客不喜甘。熟地味甘。而虎潛丸益之以蜜。則甘多助濕而動胃火。故右齒面痛也。遂以人參二錢。黃一錢五分。白術﹑茯苓﹑生地黃﹑麥門冬各一錢。歸身八分。黃柏﹑知母各七分。甘艸四分。煎服五帖。病除彼遂棄藥。季冬復病。仍服前方而愈。

震按此案講病最精。用藥則未敢深信。旣云熱多者筋急而痛。且現下右齒面痛。何以重用參﹑甘溫之藥。其些微之知柏。寧有益耶。

一人形肥色黑。素畏熱而好飲。年三十餘。忽病自汗如雨。四肢俱痿。且惡寒。小便短赤。大便或溏或結。飲食亦減。醫作風治。用獨活寄生湯﹑小續命湯罔效。仲夏。汪視之脈沈細而數。約有七至。曰。此痿證也。丹溪云。斷不可作風治。經云。痿有五。皆起於肺熱只此一句。便知其治之法矣。經又云。治痿獨取陽明。蓋陽明。胃與大腸也。胃屬土。肺屬金。大腸亦屬陽金。金賴土生。土虧金失所養。而不能下生水。腎水涸火盛。肺愈被傷。

況胃主四肢。肺主皮毛。今病四肢不舉者。胃土虧也。自汗如雨者。肺金傷也。故治痿之法獨取陽明。而兼淸肺經之熱。正合東垣淸燥湯。服百帖。果愈。

震按脈沈細而數。約有七至。郁熱深矣。何不直淸其熱。而僅用淸燥湯淸補兼施之藥耶蓋痿本虛證。加之自汗如雨。飲食減少。則肺胃愈虛。故用此方補土以生金。益水以制火治其本也。連﹑柏苦寒。苓﹑瀉淡滲。治其標也。古人治病。審愼周到如此。亦知其必中故能持久以收功。

立齋治其師僉憲髙如齋。自大同回。謂薛曰。余成風病矣。兩腿逸則痿軟而無力。勞則作痛如鍼刺。脈洪數而有力。立齋曰。此肝腎陰虛火盛而致。痿軟無力。眞病之形。作痛如錐。邪火之象也。用壯水益腎之劑而愈。髙曰。向寓宦邸。皆以爲風。恨無醫藥。若服風劑豈不殆哉。

震按此脈洪數而有力。故用壯水益腎之藥。若脈數而無力。當用地黃湯合生脈散補血湯矣。下案二證。虛像顯然。猶用風藥。死復何疑。

一男子足痿軟。日晡熱。薛曰。此足三陰虛。當用六味滋腎二丸補之。一婦人腿足無力勞則倦怠。薛曰。四肢者土也。此屬脾虛。當用補中益气及還少丹主之。俱不從其言。各執搜風天麻二丸並愈風丹而殞。

江應宿北遊燕。路過山東。孫上捨長子文學病察。延江診視。曰。無能爲矣。經云。大肉已脫。九候𨿽調。猶死。而況於不調乎。時夏之半。六脈弦數。旣泄且痢。脾傳之腎。謂之賊邪。病已極矣。不出八月。水土俱敗。至期而逝。敢辭。孫曰。內人請脈之。形容豫順語音淸亮。不顯言何證。診畢。孫問何病。江曰。寸關洪數。尺微欲絕。足三陽脈逆而上行。上實下虛。此痿證也。病𨿽久可治。孫曰。何因而得此。江曰。經云。悲哀太過則胞絡絕。胞絡絕則陽气內動。發則心下崩。數溲血也。大經空虛。發爲肌痺。傳爲脈痿。有所失亡。所求不得。則發肺鳴。鳴則肺熱葉焦。發爲痿。此之謂也。孫曰。果因哭子憂傷。兩腳軟弱無力。不能起者。七越歲矣。或以風治而投香燥。或認虛寒而與溫補。殊無寸效。江曰。濕熱成痿。正合東垣淸燥湯例。但藥力差緩。難圖速效。以獨味杜仲。空心酒水各半煎服。日進淸燥湯。下潛行散。兼旬。出房門。無何。病瘵子死。哀傷復作。

震按上實下虛之病甚多。何以知爲痿證。殆於形容豫順。語音淸亮而不起牀。可權衡以決之。

﹝附﹞葛可久治同郡富人女。年可十七八。病四肢痿痺。不能自食。目瞪。眾醫莫能治葛視之。笑曰。此不難治。乃令悉去房中香奩流蘇之屬。發地板掘土爲坎。畀女子其中。

扁其扉。戒家人。俟其手足動而作聲。當報我。久之。手足果動而呼。投藥一丸。明日。自坎中出矣。蓋此女平日嗜香。而脾爲香气所蝕故也。

震按香爲脾臭。何以蝕脾。意者香能開竅。香極則諸竅大開。脈緩筋弛。關鍵盡撤。故身軟目瞪不食也。畀入土坎者。諸毒得土而化。且土爲萬物之母。四肢百骸。得土气則生气自復也。仍合治痿獨取陽明之義。

李士材治太學朱修之。八年痿廢。累治不效。李診之。六脈有力。飲食如常。此實熱內蒸。心陽獨亢。證名脈痿。用承气湯下六七行。左足便能伸縮。再用大承气。又下十餘行。

手中可以持物。更用黃連﹑黃芩各一斤。酒蒸大黃八兩。蜜丸。日服四錢。以人參湯送。一月之內。去積滯不可勝數。四肢皆能展舒。李曰。今積滯盡矣。煎三才膏十斤與之。服盡而應酬如故。

崇明倪君儔。四年不能起於牀。日服之藥。寒涼十六。補腎肝者十三。李診其脈。大而無力。此營衛交虛。以十全大補加秦艽﹑熟附各一錢。朝服之。夕用八味丸加牛膝﹑杜仲﹑遠志﹑萆﹑虎骨﹑龜板﹑黃柏。溫酒送七錢。凡三月而機關利。

又治兵尊髙懸圃。患兩足酸軟。神气不足。向服安神壯骨之藥。不效。攺服滋腎合二妙加牛膝﹑苡仁之屬。又不效。純用血藥。脾胃不實。李診之。脈皆沖和。按之亦不甚虛。

惟脾部重取之則澀而無力。此土虛下陷。不能制水。則濕气墜於下焦。故膝脛爲患耳。進補中益气。倍用升﹑柴。數日卽愈。夫脾虛下陷之證。若用牛膝下行之劑。則愈陷而病愈甚矣震按此三案。精妙絕倫。以藥對脈。確切不移。首案連用承气。繼用參湯送寒下藥。皆是獨取陽明治法。末案補中益气。與大黃補瀉不同。總歸乎取陽明也。臨證指南首列輕淸治肺二方。實宗肺熱成痿之旨。第恐力薄難效。其用二妙﹑茵陳﹑萆﹑茯苓皮﹑蠶砂﹑海金砂﹑防己﹑膽艸﹑寒水石等。直淸濕熱。較之淸燥湯。反勝一籌。不涉虛者。允宜仿此。又有治下虛上實。而用犀角地黃湯去芍藥。加元參﹑連翹﹑桑葉﹑鉤藤。似乎專理上實。罔顧下虛。然雲頭目如蒙。入夏陽升爲甚。議淸營熱以熄內風。想其人脈必弦數。有熱甚生風之象。未可兼顧下虛。或他日再診而後滋塡下焦。亦未可定。至於滋塡下焦方。有用虎潛加減者。有用四斤金剛健步及地黃飲子加減者。有用熟地﹑蓯蓉﹑巴戟﹑遠志﹑鹿角霜﹑桑椹﹑蒼術﹑小茴。以金毛脊酒蒸熟。水熬膏爲丸者。有用蓯﹑戟﹑杞﹑膝﹑靑鹽﹑綫膠﹑茯苓﹑沙苑﹑鹿筋膠﹑羊肉膠﹑牛骨髓﹑豬脊髓者。卻無參﹑術補陽明法。亦無承气瀉陽明法。惟脾腎雙補丸有人參。然其案重在暈麻瘕泄。尙未痿厥。非以治痿也。統觀之。不外淸濕熱。

益肝腎。豈二種病情偏多耶。或案有遺逸。未能詳備耶。

卷八

瘕

史記曰。臨女子薄吾病甚。眾醫皆以爲寒熱篤。當死。臣意診其病。曰。蟯瘕爲病。

腹大。上膚黃粗。循之戚戚然。臣意飲以芫花一撮。卽出蟯可數升。病已。三十日如故。蟯得之寒濕。寒濕气郁篤不發。化爲虫。臣意所以知薄吾病者。切其脈。循其尺。其尺索刺粗而毛美奉發。是虫气也。其色澤者。中藏無邪气及重病。

震按此條辧證最佳。上膚黃粗者。腹大而腹上膚黃粗也。循之戚戚然者。如以手摸老松樹皮之枯燥也。其尺索刺粗者。亦是枯燥之象。然倉公望毛髮潤美。面色又光澤。知爲虫病也。若齊中尉潘滿如病小腹痛。謂之遺積瘕。病由於酒且內。當溲血死一條。不講證。但講脈。辭義古奧難明。不敢因其講脈而錄之。

隋有患者。饑而吞食。至胸卽便吐出。醫作噎膈反胃治之。無驗。有老醫任度視之曰。

非此三疾。蓋因食蛇肉不消而致。但揣心腹上有蛇形也。病者曰。素有大風。常食蛇肉。風稍愈。復患此疾。遂以大黃芒硝飲之而愈。此蛇瘕也。

﹝附﹞春夏間。蛇精及液沾菜上。人誤食之。腹內生蛇。須用赤頭蜈蚣一條。炙爲末。

分二服。酒下。

徐文伯善醫術。宋明帝宮人。患腰痛牽心。發則气絕。眾醫以爲肉瘕。文伯視之曰。此發瘕也。以油灌之。卽吐物如發。稍引之。長三尺。頭已成蛇。能動。懸柱上。水瀝盡。惟餘一發而已。遂愈。

﹝附﹞唐書載甄權弟立言善醫。時有尼明律年六十餘。患心腹膨脹。身體羸瘦。已經二年。立言診之曰。腹內有虫。當是誤食發爲之耳。因令服雄黃。須臾吐一蛇如手小指。惟有眼。燒之猶有發气。其疾乃愈。又一人好飲油。每飲四五升。方快意。乃誤吞發入胃。血裹化爲虫也。亦用雄黃五錢。水調服愈。

幹徳中。江浙間有愼道恭。肌瘦如勞。惟好食米。闕之則口出淸水。情似憂思。食米頓便如常。眾醫莫辧。後遇蜀僧道廣。以雞屎及白米各半合。共炒爲末。以水一盞調。頓服。良久。病者吐出如米形。遂瘥。病源謂米瘕是也。

續搜神記載一人共奴俱患鱉瘕。奴前死。遂破其腹。得白鱉尙活。有人乘馬來看鱉。適白馬尿。正落鱉上。卽縮頭。尋復以馬尿灌之。鱉化爲水。其主曰。我將瘥矣。卽服之。如言而愈。

﹝附﹞一人患鱉瘕。痛有來止。或食鱉卽痛。用雞屎一升。炒黃。投酒中浸一宿。焙爲末。原浸酒調下而愈。

宣室志載永徽中崔爽者。每食生魚三斗乃足。後饑。作未成。忍饑不禁。遂吐一物如蝦蟆。自此不復能食矣。

太平禦覽載元嘉中。有人啖鴨肉。乃成瘕病。胸滿面赤。不得飲食。醫令服秫米。須臾煩悶。吐一鴨雛。身喙翅背已成就。惟左腳故綴昔所食肉。遂瘥。

南史載褚澄治李道念。有冷疾五年。澄曰。汝病是食白瀹雞子過多。取蒜一斤。令煮服之。吐一物如升。涎裹之。乃是雞雛。羽翅爪距皆見。凡十三頭而病愈。

震按蛇鱉有毒。系生食。固有成瘕者。若食鴨肉與白瀹雞子而生雛。將食豬肉者生小豬。食羊肉者生小羊乎。未可信也。

明皇雜錄載一黃門奉使交廣回。周顧謂曰。此人腹中有蛟龍。上驚問黃門曰。卿有疾否曰。臣馳馬大庾嶺。時大熱。因口渴。遂飲水。覺腹中堅痞如石。周用硝石﹑雄黃煮服之立吐一物。長數寸。大如指。鱗甲具。投之水中。俄頃。長數尺。復以苦酒沃之。如故。

以器覆之。明日。已生一龍矣。上甚爲之驚訝。

﹝附﹞廣異記載一患者。飲食如故。發則如癲。面色靑黃。小腹脹滿。狀如妊孕。醫診其脈。與證皆異。而難明主療。忽有一山叟曰。聞開皇六年。灞橋人患此病。蓋因三月八日水邊食芹菜得之。有識者曰。此蛟龍瘕也。爲龍遊於芹菜之上。不幸食之而病也。遂以寒食餳每劑五合。服之數劑。吐出一物。形𨿽小而狀似蛟龍。且有兩頭。獲愈。

石藏用。蜀人。良醫也。名甚著。一士人嘗因承檐澑盥手。覺爲物觸入指爪中。初若絲髮然。旣數日。稍長如綫。伸縮不能如常。始悟其爲龍伏藏也。乃扣治療之方於石。石曰。

此方書所不載。當以意去之。歸可末蜣螂塗指。庶不深入胸膜。冀他日免震雷之患。士人如其言。後因迅雷。見火光徧身。士人懼。急以鍼穴指。果見一物自鍼穴躍出。不能災。

名醫錄載汾州王氏。得病右脇有聲如蝦蟆。常欲手按之。不則有聲。聲相接。羣醫莫能辧。聞畱陽山人趙巒善診。求之。趙曰。此因驚气入於臟腑。不治而成疾。故常作聲。王氏曰。因邊水行次。有大蝦蟆躍髙數尺。驀作一聲。予不覺驚叫。便覺右脇牽痛。自後作聲。

常似蝦蟆也。巒乃引王氏脈訣右關脈伏結。積病也。正當作積病治。用六神丹泄下靑涎。類蝦蟆之衣。遂瘥。

齊諧記云。隆安中。江夏安陸縣有人。姓郭名坦。得天行病後。遂大善食。一日消斗米家貧不能給。行乞於市。一日大饑不可忍。人家後門有三畦薤。因竊啖之。盡兩畦。便大悶極。臥地。須臾大吐。吐一物如籠。因出地漸小。主人持飯出食之。不復食。因撮飯著所吐物之上。卽化爲水。此病尋瘥。

桓宣武有一督將。因時行病後虛熱。便喜飲茗。必一斛二斗乃飽。裁減升合。便以爲大不足。後有客造之。更進五升。乃大吐。一物出如升大。有口。形縮縐。狀似牛。客乃令置之盆中。以斛二斗復茗澆之。此物吸之都盡。而止覺小脹。又增五升。便悉混然從口中湧出。旣吐此物。遂瘥。或問客此何病。答曰。此病名斛茗瘕。

夷堅志載一人自幼好酒。片時無酒。叫呼不絕。全不進食。日漸羸瘦。或執其手縛柱上將酒與看而不與飲。卽吐一物如豬肝。入酒內。其人自此遂惡酒。

又鎭陽有士人。嗜酒。日嘗數斗。至午夜。飲興一發。則不可遏。一夕大醉。嘔出一物如舌。視無痕竅。至欲飲時。眼徧其上。矗然而起。家人沃之以酒。立盡。至日常所飲之數而止。遂投之猛火。爆裂爲十數片。士人由是不能飲。

震按此種案可助麈談。難充診則。惟諸病名。亦所當知。故選其不同者而刪其同者。但嗜茗嗜酒。尙非怪異。如鮮於叔明嗜臭虫。權長孺嗜人爪。劉邕嗜瘡痂。唐舒州刺史張懷肅。

左司郎中任正名﹑李棟服人精。唐書髙仙芝傳載賀蘭進明好啖狗糞。明初僧宗泐嗜糞浸芝麻雜米煮粥。駙馬都尉趙輝喜食女人陰精月水。南京祭酒劉俊喜食蚯蚓。吳江婦人喜食死屍腸胃。此種皆系癖疾。惜無有治之者。遂作小說傳流至今。令人絕倒耳。

卷八

積塊

顯慶寺僧應公。有沈積數年。每於四更後。心頭痛硬。不能安臥。須起行寺中。習以爲常。人莫知爲何病。因求治於戴人。戴人令湧出膠涎一二升。如黑礬水。繼出黃綠水。又下之。去膿血數升。自爾胸中如失巨山。飲餌無算。安眠至曉。

果園劉子平妻。腹中有塊如瓢十八年矣。經水斷絕。諸法不治。戴人令一月內湧四次。

下六次。所去痰約一二桶。其中有不化之物。如菜葉者。如爛魚腸者。覺病積如刮。漸漸而平。及積旣盡。塊痕反如臼。略無少損。至是面有童色。經水復行。

修弓杜匠。其子婦年三十。有孕已歲半矣。每發痛。則召收生嫗。以爲將產也。一二日復故。凡數次。乃問戴人。戴人診其脈澀而小。斷之曰。塊病也。非孕也。脈訣所謂澀脈如刀刮竹行。主丈夫傷精。女人敗血。治法。下有病。當瀉之。用舟車丸百餘粒。後以調胃承气湯加當歸﹑桃仁。三兩日又以舟車丸﹑桃仁承气湯。瀉靑黃膿血。雜然而下。每更衣。以手向下推之揉之則出後。二三日。又用舟車丸﹑豬腎散﹑通經散等。連下數日。俟晴明。當未食時。以鍼瀉三陰交。不再旬。病已失矣。

震按子和此種治驗。約十餘條。其載脈象也。不曰沈細。則曰沈遲。此條則曰小而澀。

而其用藥也。積在上者。茶調散﹑三聖散﹑瓜蒂散爲主。積在下者。舟車丸﹑神丸﹑承气湯﹑通經散爲主。積在中者。兼而用之。凡吐下約數十次。盈五六缶。此種病患。豈非項籍樊噲之流亞耶。然如樊將軍鴻門會切生彘肩啖之。又當怒時不見其成積也。故曰。壯盛人無積。虛人則有之。潔古養正積自除之論。最有見識。何麻知幾輩侈張其說。以惑世誣民耶。

又按子和系睢州人。河南水土濃實。或有此理。後人師其意而用倒倉法。亦以吐瀉去積王金極贊之。謂腸胃中得肉液充滿。流行如洪水泛漲。浮槎陳朽。皆推逐蕩漾而出。沈悉去矣。然徐東臯曰。此法惟宜用於元气實者。若虛損勞瘵鼓脹反胃。眞病已成。六脈無力者。皆不可用。予見不善用者。往往殺人。觀此說益惕然於三聖三花輩之難以輕試矣。

陳自明云。予族子婦。腹中有大塊如杯。每發痛不可忍。予診之。知爲血瘕。投黑神丸盡三丸。塊气盡消。終身不復作。

震按黑神丸載在濟陰綱目。以彈子大一丸。分四服。據云。气十服。膈气瘕五服。

血瘕三丸。當瘥。想系神效之方。並注漆有飛補之力。但世間有一種人。沾染漆气卽患漆瘡者。若誤投之。寧不爲害。所當愼也。予又見一婦。先因痞塊經閉。裏醫用生漆濃塗紙上。

陰漧灰。同諸行血藥服之。數服後。頓下鮮血盈桶。遂困憊不堪。就予治。𨿽大進補劑。

終淹成弱證而死。所謂飛補者安在哉。

丹溪治一婦人。死血食積痰飲成塊。或在兩脇。動作。腹鳴嘈雜。眩暈身熱。時發時止用黃連一兩。用茱萸﹑益智各炒其半。去茱﹑益不用。香附童便浸。楂肉各一兩。蘿卜子一兩五錢。三稜﹑莪術俱醋煮。桃仁畱尖去皮。靑皮﹑麥芽曲﹑山梔﹑臺芎各五錢。炒爲末炊餅丸服。

又治呂宗信。年六十。素好酒。因行暑途得疾。足冷過膝。上脘有塊如拳。牽引脇痛。

不可眠。飲食減半。卻不渴。已自服生料五積散三帖。朱診之。六脈俱沈澀而小。按之不爲弱。皆數。右甚。大便如常。小便赤色。遂用大承气湯。將大黃炒熟。加黃連﹑漧葛﹑芎﹑芍﹑甘艸作湯。以蔞仁﹑黃連﹑半夏﹑貝母爲丸。至二十帖。塊減半。遂止藥。至半月。飲食復進。諸證悉除。

丹溪曰。一婦年四十餘。面白形瘦。性急。因有大不如意。乳房下帖肋骨間結一塊。漸長掩心。微痛。膈悶口苦。飲食減四之三。兩手脈微而短澀。予知其月經不來矣。爲之甚懼勿與治。思至半夜。其人尙能出外見醫。梳妝言語如舊。料其尙有胃气。遂以人參﹑白術當歸﹑川芎。佐以气藥。大劑與之。外用琥珀膏貼塊上。防其塊長。兩三月間。約服二百帖。食及平時之半。脈漸充。仍與前藥吞潤下丸。又百餘帖。月經行。不及兩日而止。澀脈減三分之二。時天气熱。意其經行時。必帶紫色。仍與前藥加醋炒三稜。吞潤下丸。以抑靑丸十五粒佐之。又經一月。塊消其半。月經及期。尙欠平時半日。飲食甘美如常。但食肉不覺爽快。予令止藥。且待來春木旺時區處。至次年六月。忽報塊一夜大作。比舊反加指半。

脈略弦。左略怯於右。至數日平和。自言飽食後則塊微悶。食行卻自平。予意其必有動心事激之。問之果然。仍於前藥中加炒黃芩﹑黃連。少以木通﹑生薑佐之。去三稜。煎湯吞潤下丸。外以琥珀膏貼之。半月。經行而塊散。此是肺金爲火所爍。木邪勝土。土不能運。淸濁相干。舊塊輪廓尙在。皆因气血未能盡復。故濁气稍畱。舊塊復起也。補其血气。使肺不受邪。木气平而土气正。濁气行而塊自散矣。

又一婦人。年三十六。家貧多勞。性褊急。自七月經斷。八月小腹下有塊偏左。如掌大塊起卽痛。至半月後。腹漸腫脹。食減。夜發熱。其脈十月間得虛微短澀。左尢甚。初與白術一斤。和白陳皮半斤。作二十帖煎服。外以三聖膏貼塊上。經宿則塊軟。再宿則塊小。

近下一寸。旬日後。食進熱減。又與前藥一料。加木香三兩。每帖研桃仁九个。盡此劑。病除。

丹溪又曰。一婢色紫。稍肥。性沈多憂。年四十。經不行三月矣。小腹當中一塊。漸如炊餅。脈皆澀。重按稍和。塊按則痛甚。試捫之。髙半寸。與千金硝石丸。至四五次。彼忽自言乳頭黑。且有汁。恐是孕。予曰。澀脈無孕之理。又與三五帖。脈稍虛豁。予悟曰。藥太峻矣。令止前藥。用四物湯。倍白術。佐以陳皮﹑炙甘艸。至三十帖。候脈充。再與硝石丸。至四五次。忽自言塊消一暈。便令勿與。又半月。經行痛甚。下黑血近半升。內有如椒核者數十粒。而塊消一半。又來索藥。曉之曰。塊已破。勿再攻。但守禁忌。次月經行。當自消盡。已而果然。大凡攻擊之藥。有病卽病受之。邪輕則胃受傷矣。夫胃气淸純中和者也惟與谷肉果菜相宜。藥石皆偏勝之气。𨿽參﹑性亦偏。況攻擊者乎。此婦胃气弱。血亦少。若待塊盡而卻藥。胃气之存者幾希矣。

又一婦因經水過多。每用澀藥。致气痛。胸腹有塊十三枚。遇夜痛甚。脈澀而弱。丹溪曰。此因澀藥。致敗血不行。用蜀葵根煎湯。再煎參﹑術﹑靑皮﹑陳皮﹑甘艸梢﹑牛膝。入元明粉少許。研桃仁調。熱服二帖。連下塊二枚。以其病久血耗。不敢頓下。乃去葵根明粉服之。塊漸消。

震按丹溪諸案。消補兼施。而佐淸肝者居多。間有用攻擊者。內經所謂大積大聚。其可犯也。又不得矯子和之獘。而一味培補。反蹈養癰豢寇之害。但丹溪用藥。輕重次第。各合機宜。非比子和千篇一律。

王金曰。予內弟於中甫。飲茶過度。且多憤懣。腹中常漉漉有聲。秋來發寒熱似瘧。

以十棗湯料黑豆煮。曬榦研末。棗肉和丸芥子大。而以棗湯下之。初服五分不動。又服五分無何腹痛甚。以大棗湯飲。大便五六行。皆溏糞無水。時蓋晡時也。夜半。乃大下數斗積水而疾平。當其下時。瞑眩特甚。手足厥冷。絕而復蘇。舉家號泣。咸咎藥峻。嗟乎。藥可輕用哉。

張三錫曰。曾治一少年。體薄弱。且咳血。左邊一塊。不時上攻作痛。左金﹑蘆薈俱不應。診其脈三部𨿽彊。而細澀不流利。因作陰虛治。四物加知﹑柏﹑元參﹑丹皮。不六劑頓愈。此陰虛似肝積也。由此推之。𨿽因部分名積。診視之際。猶當詳審。惟圓機者。乃不昧此。

震按此二條。一系飲積。以證與因斷之。一系陰虛似肝積。以脈斷之。卽圓機也。兩家垂訓。裨益尢多。

諭嘉言治袁聚東。年二十歲。生痞塊。日進化堅削痞之藥。漸至毛瘁肉脫。面黧髮卷。

殆無生理。諭視之。少腹臍旁三塊。堅硬如石。以手拊之。痛不可忍。其脈兩尺洪盛。余俱微細。謂曰。此由見塊醫塊。不究其源而誤治也。初起時塊必不堅。以峻猛之藥攻至。眞气內亂。轉護邪气爲害。如人打。紐結一團。迸緊不散。其實全是空气聚成。非如女子月經凝而不行。卽成血塊之比。觀兩尺脈洪盛。明是腎气傳於膀胱。因服破气藥多。膀胱之气不能傳前後二便而出。乃結爲石塊耳。治法須內收腎气。外散膀胱之气。以解其結。三劑可愈也。先以理中湯加附子五分。塊卽減十之三。再用桂﹑附大劑。腹中气響甚喧。三塊一時頓沒。然有後慮者。腎气之收藏未固。膀胱之气化未旺。倘犯房室。塊必再作。乃用補腎藥加桂﹑附。多加河車爲丸。取其以胞補胞而助膀胱之化源也。服之後。方不畏寒。腰圍漸大年餘且得子。

震按此人克伐太過。換以溫補。未足爲奇。惟兩尺脈洪盛。非此詮解。誰不面澀。至於桂﹑附﹑河車。同補腎藥爲善後計。則與腎气傳膀胱之論緊切不泛。非通套治痞成法可比。

李士材治郡守於鑑如。每酒後腹痛。漸至堅硬。得食輒痛。李診之曰。脈浮大而長。脾有大積矣。然兩尺按之軟。不可峻攻。令服四君子湯七日。投以陰陽攻積丸三錢。但微下。

更以四錢服之。下積十餘次。皆黑而韌者。察其形不倦。又進四錢。於是腹大痛。所下甚多仍服四君子湯十日。又進丸藥四錢。去積三次。又進二錢。下積至六七碗。脈大而虛。按至關部豁如矣。乃以補中益气調補一月。全愈。

震按脈浮大而長。爲脾有大積。較之丹溪諸案。或沈澀而小且數。或微而短澀。或虛微短澀。或脈澀而弱者。大不同矣。須於臨證時。能以古人各種脈法。俱爲我之正鵠。庶期中的。若兩尺按之軟。不可峻攻。固是正理。然亦要看得靈變。蓋兩尺軟爲虛。則諭案之兩尺洪盛。寧不認爲實而峻攻之耶。故又當以形色及病情參討也。

給諫侯啟東腹中嘈痛。士材按其左脇。手不可近。凡飲食到口。喉間若有一物接之者然李曰。脈大而數。腹痛嘔涎。面色痿黃。此虛而有濕。濕熱相兼。虫乃生焉。當煎人參湯送檳黃丸以下虫積。虫若不去。𨿽補何益乎。病者畏不敢用。後竟不起。

震按此是虫積。猶之飲積。俱無塊者耳。彼肯服十棗丸而愈。此不肯服檳黃丸而殂。因知病之宜補宜攻。總貴用其所當用。誠不可專守潔古之說爲穩著也。

周愼齋治一婦。素善怒。左脇下有塊。身肥大。經將行。先一二日。且吐且下。此肝木乘脾。脾虛生痰不生血也。善怒脇塊。肝气亢也。吐下者。脾气虛也。身肥則多痰。痰盛者中焦多濕。故經行時气血流通。衝動脾濕。且吐且下也。久而不治。必變中滿。宜理脾燥濕白術一兩。半夏五錢。生薑七錢。沈香二錢。共末。白糖和服。

一人左脇下有塊。右關脈豁大。周用烏藥一兩。以附子五錢濃煎制之。將烏藥日磨二三分。酒送下。俟積行動。乃以補中益气湯加附子服之。丸用六君子。

震按愼齋書云。凡積不可用下藥。徒損眞气。病亦不去。當用消積藥。使之溶化。則除根矣。積去須大補。誠格言也。卽此二案。亦平淡之神奇。又嘗考消積之方。如桃仁煎用大黃。虻虫﹑芒硝。黑神丸用生漆﹑熟漆。東垣五積丸俱用川烏﹑巴霜。局方聖散子﹑三稜煎丸俱用砂﹑漧漆。此皆峻厲之藥。用而中病。固有神效。若妄嘗輕試。鮮不敗事矣。千金硝石丸人參﹑硝黃並用。丹溪猶以爲猛劑。治婢一案。每與補藥疊進。此眞善治病者也。丹溪治積聚案有數十條。輕重曲折。適至病所。惜不能重載。再閱葉氏醫案積聚門。只用雞肫皮﹑萊菔子﹑蛤粉﹑芥子﹑蜣螂﹑虫﹑靑﹑朴等。並無古方狠藥。其理尢可想見。予曾親見葉先生治一婦。產後著惱。左邊小腹結一塊。每發時。小腹脹痛。從下攻上。膈間乳上皆痛。

飲食入胃卽吐。徧醫不效。先生用炒黑小茴香一錢。桂酒炒當歸二錢。自制鹿角霜一錢五分生楂肉三錢。川芎八分。菟絲子一錢五分。水送阿魏丸七分。八劑而愈。次用烏雞煎丸原方半料。永不復發。又一人患瘧疾補早。左脇成痞。連於胃腕。按之痛甚。用炒桃仁爲君。

佐以阿魏﹑穿山甲﹑鱉甲﹑麝香。丸服。全消。此二條較之臨證指南所載者爲更佳。故附於此。予又親見杭州一富家婦患痞塊。用黑神丸大效。每痛作嘔脹不堪。服此卽愈。數十服後百苦皆除。然半年外。以他病暴殞。因思漆身爲癩之言。臟腑豈堪常漆耶。淸純沖和之气耗喪於此藥而不覺也。再觀丹溪治方提領。用參﹑術﹑歸﹑芍等煎湯。下保和丸二十五。

龍薈丸十五。治馮氏女。先用左金丸﹑靑六丸。後用參橘桃芍丸。治盧子裕瘧後食酒肉而成塊在左脇。用參﹑術﹑柴﹑苓﹑枳殼煎湯。下阿魏五。保和二十。抑靑十。與點十。攻塊五攻塊者。靑皮﹑三稜﹑桃仁﹑桂枝﹑海藻﹑醋調神曲爲丸也。治下邳錢郎。用保和二十。

溫中二十。抑靑十。以白術﹑木通﹑三稜湯下。此等方法。皆補藥與磨積相半。而必兼淸肝之藥。大抵因怒成塊者居多也。又如陳里長男。飽食牛肉豆腐。成塊在右脇。脈弦而數。卽明告以此人必性急。塊上不可按。按則愈痛。痛則必吐酸黃苦水。而用荔核﹑山楂﹑枳實﹑山梔﹑茱萸﹑人參﹑薑汁以止痛。繼用皂角煎汁制半夏。合黃連﹑石碱。用糖球膏爲丸以消塊。此仍是治肝爲主。磨積爲助。學人能逐案細繹之。自有悟處。

王海藏載萬病紫菀丸云。李靈患肥气。日服五丸。經一年。瀉出肉鱉二枚愈。李知府妻梅氏。帶下血崩七年。骨痿著牀。日服五丸至十丸。取下肉塊如雞子狀愈。以及趙侍郎瀉出靑蛇七條。王氏瀉出癩虫如馬尾者二升。今覽其方。巴霜﹑川烏甚少。餘如人參﹑黃連﹑皂莢﹑川椒等。皆平庸藥。不若耆婆萬病丸之芫花﹑甘遂﹑蜈蚣﹑芫靑﹑石蜥蜴等之有毒也。

何以能著奇功。惜未試之。

又按阿魏丸方甚多。如醫林阿魏十四味。內有石碱﹑風化硝。小阿魏丸七味。乃稜﹑蓬胡椒﹑靑皮﹑木麝二香。心統消積阿魏丸共八味。內有三稜﹑莪術﹑牽牛﹑穿山甲。丹溪阿魏丸治肉積者只四味。又醫林小阿魏丸。卽丹溪治陳里長男之三味。卻無阿魏。猶之琥珀膏。只大黃﹑朴硝各一兩爲末。以大蒜搗膏貼之。並無琥珀也。總須對證擇用之。

卷八

前陰病

東垣治一人。前陰臊臭。又因連日飲酒。腹中不和。求治。曰。夫前陰者。足厥陰肝之脈絡循陰器出其挺末。凡臭者。心之所主。散入五方爲五臭。入肝爲臊。當於肝經瀉行間。

是治其本。後於心經瀉少衝。乃治其標。如惡鍼。當用藥除之。酒者气味俱陽。能生裏之濕熱。是風燥熱合於下焦爲邪。經云。下焦如瀆。又云。在下者引而竭之。酒是濕熱之物。亦宜決前陰以去之。治以龍膽瀉肝湯。又治陰邪熱癢。柴胡梢二錢。澤瀉二錢。車前子二錢。

木通五分。生地黃﹑當歸梢﹑艸龍膽各三分。作一服水煎。以美膳壓之。

震按龍膽瀉肝湯治前陰病之由於濕熱者。今人亦因此案而知之。然此案分量之輕重。與此病則爲恰合。非不可移易之數。又當隨病情損益爲妥。

丹溪治一人。年少玉莖挺長。腫而痿。皮塌常潤。磨股不能行。二脇气上衝。先以小柴胡加黃連。大劑行其濕熱。次又加黃柏。降其逆上之气。挺腫漸收及半。但莖中有一堅塊未消。遂以靑皮爲君。佐以散風之劑。爲末服之。外以絲瓜汁調五倍子末敷之而愈。

一人色蒼黑。年五十餘。素善飲。忽玉莖堅挺。莫能沾裳。不可屈腰作揖。常以竹篦爲彎弓狀。攔於玉莖之前。但小溲後卽欲飲酒。否則气不相接。蓋濕熱流入厥陰經而然也。專治厥陰濕熱而愈。

震按此亦龍膽瀉肝湯證。上案之用小柴胡加黃連者。以兩脇气上衝也。下案不認作肝火濕熱。洵是髙手。於此見辧病宜詳細。不容少涉模糊。

一婦產後。因子死。經斷不行者半年。一日少腹忽痛。陰戶內有物如石硬塞之而痛不禁。眾醫不識。靑林曰。此石瘕病也。用四物加桃仁﹑大黃﹑三稜﹑檳榔﹑元胡索﹑附子﹑澤瀉﹑血竭爲湯。二劑而愈。

薛立齋治一婦人。胸膈不利。內熱作渴。飲食不甘。肢體倦怠。陰中悶癢。小便赤澀。

此鬱怒所致。用歸脾加山梔﹑芎﹑歸﹑芍藥而愈。但內熱晡熱。用逍遙散加山梔。亦愈。後因勞役發熱。患處脹腫。小便仍澀。用補中益气加山梔﹑茯苓﹑丹皮而愈。

一婦人陰中突出如菌。四圍腫痛。小便頻數。內熱晡熱。似癢似痛。此肝脾鬱結之病。

蓋肝火濕熱而腫痛。脾虛下陷而重墜也。先以補中益气加山梔﹑茯苓﹑車前﹑靑皮。以淸肝火。升脾气。漸愈。更以歸脾湯加山梔﹑茯苓﹑川芎調理。更以生豬脂和藜蘆末塗之。而收一婦人陰中挺出一條。五寸許。悶痛重墜。水出淋澀。小便澀滯。夕與龍膽瀉肝湯分利濕熱。朝與補中益气湯升補脾气。諸證漸愈。再與歸脾加山梔﹑茯苓﹑川芎﹑黃柏間服。調理而愈。後因勞役。或怒气。下部濕癢。小水不利。仍用前藥而愈。亦有尺許者。亦有生諸虫物者。用此法治之。

一婦人陰內痛癢。內熱倦怠。飲食少思。用參﹑﹑歸﹑術﹑陳皮﹑柴胡﹑炒梔﹑車前升麻﹑芍藥﹑丹皮﹑茯苓。治之而愈。若陰中有虫癢痛。亦屬肝木。以桃仁研和雄黃末。

納陰中以殺之。仍用淸肝解郁。或以雞肝納之。取虫之法也。

立齋又曰。余奉侍武廟湯藥。勞役過甚。飲食失節。復兼怒气。次年春。莖中作癢。時出白津。時或痛甚。急以手緊撚乃止。此肝脾之气虛也。服地黃丸及補中益气加黃柏﹑柴胡山梔﹑茯苓﹑木通而愈。丁酉九月。又因勞役。小便淋瀝。莖癢竅痛。仍服前湯加木通﹑茯苓﹑膽艸﹑澤瀉及地黃丸而愈。

一男子莖中痛。出白津。小便祕。時作癢。用小柴胡加山梔﹑澤瀉﹑炒連﹑木通﹑膽艸茯苓。二劑頓愈。又兼六味地黃丸而瘥。

震按立齋諸案。治法詳備。可補東垣丹溪之未逮。且以補藥解郁平肝。又開一局。蓋院使擅長於補。其用參﹑﹑歸﹑術。如布射僚丸。百發百中也。末案純用淸理。又知其非一味蠻補者。

﹝附﹞一男子陰腫大如升。核痛。醫莫能治。搗馬鞭艸塗之而愈。

一人莖頭腫大如升。光如水泡。以二陳加升麻﹑靑黛﹑牡蠣。二劑而愈。

一人玉莖硬不痿。精流不歇。時如鍼刺。捏之則脹。乃爲腎滿漏疾。用韭子﹑破故紙各一兩爲末。每三錢。日三服。卽止。

一人在山亭裸體而臥。其陰莖被飛絲纏繞。陰頭腫欲斷。以威靈仙汁入水浸洗而愈。

卷八

陽痿

周愼齋治一人。年二十七八。奇貧。鰥居鬱鬱不樂。遂患陽痿。終年不舉。溫補之藥不絕。而證日甚。火升於頭。不可俯。淸之降之皆不效。服建中湯稍安。一日讀本艸。見蒺藜一名旱艸。得火气而生。能通人身眞陽。解心經之火郁。因用斤余。炒香去刺成末。服之效月餘諸證皆愈。

張景嶽曰。余嘗治一彊壯少年。遭酷吏之恐。病似脹非脹。似熱非熱。絕食而困。眾謂痰火。宜淸中焦。余診之曰。此恐懼內傷。少陽气索而病及心腎。大虧證也。遂峻加溫補。

兼治心脾。一月而愈。愈後𨿽形健如初。而陽寂不舉。余曰根蒂若斯。腎傷已甚。非少壯所宜之兆。速宜培養心腎。庶免他虞。彼不肯信。未及半載。竟復病而歿。可見恐懼之害。其不小者如此。

﹝附﹞一少年新婚。欲交媾。女子阻之。乃逆其意。遂陰痿不舉者五七日。以禿筆頭燒灰。酒下二錢而起。

震按巢氏病源。以腎間動气。爲人之根本。故老年而能禦女。七十歲至八十歲猶生子者其動气之稟於生初者獨濃也。濃則剛。陽自不痿。生子之時。已是大壽。至不能生子而死諒必又有數年。豈非耄耋乎。亦有六十歲左右卽陽痿者。必不能至大壽。須任其自然。絕意淫欲。尙可延齡。設以興陽藥內服外洗。求爲禦女之事。不數年而死矣。又如壯年無病而陽痿。其人多夭。少年虛損而陽痿。其死立至。皆由腎間動气早衰也。動气卽命門眞火。所以生長元气。煦燠元陰。故气曰陽气。精曰陽精。其盈虧俱得於先天。盈者𨿽斫喪而無傷。

虧者𨿽葆養而不足。並非藥石所能擴充。乃扁鵲新書載王超老淫故事而云保命之法。灼艾第一。丹藥第二。附子第三。此說荒唐。斷不可信。又考宗筋聚於前陰。前陰者足之三陰。及陽明少陽衝任督蹺九脈之所會。而九脈之中。陽明爲之長。內經云。陽明者。五臟六腑之海主潤宗筋。所以胃彊善啖之人。其於欲事必彊。反是則痿而不舉。或舉而不堅。是胃气能爲腎气之助。古云。精生於谷。又云。男子精盛則思色。其道理可諭矣。新書之言。不過如宋人揠苗耳。況丹藥之害。可勝言哉。

卷八

陰吹

張路玉治一僕人之婦。經閉三月。少腹痛貫徹心。而陰吹不已。與失笑散一服。瘀血大下。遂不復作。

又治一貴婦。小產後寒熱腹痛。亦病陰吹。與山查炭熬焦黑糖爲丸。用伏龍肝煮水澄淸煎獨參湯送三錢。一服結糞大下。再進。瘀血續行而愈。始悟豬膏發煎。實爲逐瘀而設也﹝附﹞一婦人陰腫堅硬。用枳實八兩碎。炒令熱。故帛裹熨。冷則易之。

卷八

脫肛

東垣治一女子脫肛。用糯米一勺。濃煎飲。去米。候溫。洗肛溫柔。卻先以磚一片火燒通紅。用醋沃之。以靑布鋪磚上。坐肛於靑布上。如熱則加布令濃。其肛自吸入而愈。

﹝附﹞一人大腸頭出寸餘。幹卽自脫落。隨又出。名截腸病。用芝麻油。器盛坐之。飲大麻子汁數升。愈。

薛立齋治余時正。素有痔。每勞役。脫肛腫痛出水。此中气下陷。用補中益气加茯苓﹑芍藥。十餘劑而愈。

震治一人脫肛腫痛出水。尺脈洪數。用樗根白皮﹑川柏﹑訶子肉﹑沒石子﹑鱉頭灰而愈其人好酒形實。乃濕熱下注。非气虛下陷也。

卷八

痔

一婦產後痔作。瘡有頭如赤豆大。或下鮮血。或紫血。大便疼。與黑神散。又多食肉太飽。濕熱在大腸所爲。以郁李仁去皮﹑麻仁﹑槐角各七分。枳殼﹑皂角仁各五錢。蒼術﹑歸尾﹑生地各三錢。大黃炒一錢六分。煎服。

震按此方。與酒煮黃連丸﹑及髒連丸。皆治痔痛下血之正法也。餘如幹柿燒灰。飲下。

四時取其方。柏葉燒灰調服。亦佳。而道場慧禪師所云。平直量骨脊與臍平處椎上灸七壯。

或年深。更於椎骨兩旁各一寸灸如上數。無不除根者。此法猶可試。若駱谷驛吏用柳枝煎濃湯洗痔。隨以艾炷灸痔上三五壯。因大瀉鮮血穢物。極痛楚而痔隨泯迹。此則不敢輕試者矣予一徐姓友。先患內痔。復生外痔。外則腫痛出膿血。內又脹痛異常。每登圊後。內痔墜出欲捺之進內。礙於外痔。欲俟其自收。則相抵痛極。以致行坐不得。晝夜側臥而已。內服芩﹑連﹑槐花等藥。外抹熊膽及冰片﹑田螺水等法。總不應。痛甚汗多困乏。稍進人參。則痛益加。無計可施。診之右關尺沈大有力。因憶丹方有用蕎麥麵以豬膽汁收丸者。令其制服計服豬膽二十枚。而內外之痔亦皆泯迹。

陸上捨。冬患痔作痛。右寸浮大。左寸口洪數。立齋曰。冬見夏脈。當壯水之主以鎭陽光。彼以爲迂。別服芩﹑連之劑。薛謂其侄曰。令舅氏腎水不能生肝木。歿於春。驗矣。今令叔腎水不能制心火。當歿於夏。至甲辰六月。薛復視之。痰涎上湧。日夜不寐。脈洪大而數。按之無力。左尺絕無。足膝肩膊逆冷。薛曰。事急矣。彼云。但求少延數日。以待嗣子一見。始用參﹑﹑歸﹑術﹑炮姜之類。及六味丸料加肉桂。至本月而歿。五行之理信然。

卷八

瘴气

陳三農治制府王姓。感冒瘴气。寒熱頭疼。胸膈飽悶。眩暈惡心。脈數而洪。用藿香正气散。加濃朴﹑檳榔﹑羌﹑防﹑蘇葉。一劑而寒熱退。頭不疼。減去羌﹑蘇﹑防風。加艸豆蔻﹑半夏﹑枳殼。惡心脹悶皆愈。

又治梧州方姓。頭疼身痛發熱。惡心飽悶。脈弦而數。用羌﹑防﹑芎﹑蘇﹑藿﹑半﹑檳榔﹑蒼﹑朴﹑橘﹑艸。二服而減。因飽脹未全退。加艸果﹑艸豆蔻。方愈。要知惡心飽脹。

乃瘴气之異於感冒也。

端州李別駕。鑲藍旗人。年四十餘。能騎射。署雷州府時。善搏虎。不避風雨寒暑。涉溪陟嶺。染瘴已深。其所感風寒暑濕。不一而足矣。又以謝謁上臺。到省過勞。積邪所感。

猝然皆發。醫者略爲解散。卽用補劑。而邪气大作。寒熱神昏譫語。脈空數無根。神气散亂補瀉兼施。毫無一效。三農診之。脈如水上羹。刻刻欲脫。寒熱間作。蓋受病旣深。精气兩虛。邪气正熾。法在不治。勉擬五積散加附子﹑人參。去麻黃而易羌活。其家見立方有難色。置不用。後醫有認陰瘧陽虛。而進金匱腎气加參者。有謂虛證似瘧。而以補中倍加參附者。三劑而神昏气喘。虛汗如雨。足冷而脫矣。不知此證初實受瘴气。屢感屢深。今則乘虛而發。古云。傷寒偏死下虛人。況瘴气而風寒暑濕備感者乎。

兩廣總制石公子。年甫十齡。六月。感冒風暑。寒熱頭疼。已用葛根加羌﹑防解表矣。

後復寒熱不減。气喘腹脹。再用小柴胡湯加消導。不應。神昏喘急。寒熱間作。時或泄瀉似痢。腹痛。不知名爲何病也。陳往視。已二十餘日矣。脈數無力。神气昏亂。舉家驚惶。按其腹。時痛時脹。觀其神。時靜時躁。手足或冷或熱。虛汗不已。此外邪初感者。爲藥而解久積者。未曾淸理。加之以飲食失調。元气欲脫。故虛像顯露。細思外邪內陷變病之證。

元气已虧。救本爲急。且扶住元神。再籌治病之策。因用理中湯加桂﹑附。腹痛稍緩。泄瀉頓減。手足亦暖。然發熱不退。小便赤濁不利。因用金匱腎气丸作湯。二服小便方利。寒熱愈加。此元气漸回。病證乍現。風寒暑濕食積。種種不淸。若欲返本還元。正爾變端不一。

仍朝用六君子湯加柴胡﹑漧葛﹑神曲﹑漧薑。夜用六味湯加參﹑桂。旬日後。寒冷拘攣。

眼目翻白。切牙呻吟。舉家驚恐慟哭。以爲無救矣。陳曰。此名寒戰。正气將回。積邪欲出從此一變。反有復生之機。自未至酉。始得大汗如雨。手足軟怠。不語熟睡。人情𨿽少定。而錯愕未安也。天明方能言語。然虛證日變。潮熱汗多。則用補中合建中加附子。不能安寢則用歸脾湯。元气弱則用十全大補湯。腹痛滑瀉則用理中六君湯。如是調攝三閱月。方得返本還元而奏功也。

震按瘴气者。山嵐郁毒之气也。何以可用溫補。況系髫年外邪正熾。而參﹑姜﹑桂﹑附靡不應手。奇矣。自非熟悉其風土病情者。豈敢輕試乎。陳三農亦曰。此證與江浙楚豫北方各省所患外感內傷迥異。總之瘴气爲得病之根。變證便爾不同。醫家治之當別具手眼。靜心揣摩。參以各論。庶幾有得。

正紅旗孫公。病已月餘。陳診其脈空豁。恍惚不定。重按無根。神昏譫語。寒熱大作。

加之咳嗽痰喘。轉側不能。晝夜伏几。呻吟而已。且胸膈飽悶。足冷惡寒。詢知夏秋積勞。

寒暑皆受。一月以前。初感頭疼身痛。憎寒壯熱咳嗽。醫者用桔梗﹑杏仁﹑漧葛﹑羌﹑蘇。

汗而不解。復用桑皮﹑前胡﹑蘇子﹑橘﹑半﹑知﹑貝﹑黃芩。亦不應。因寒熱更甚。有用小柴胡加梔子﹑元參﹑薄荷。淸痰退熱。而咳嗽更甚。不知此證。夏秋暑濕風寒兼感而發。尙未得汗。何能解散。遂用五積散。二劑而得汗如淋。咳嗽亦減。可以伏枕。惟寒熱未退。積久病深。元气已虧。气上喘。小便如油短數。其火從下而上。上盛下虛。腎气虛憊。因用金匱腎气加沈香。二服而气平便順。然潮熱如故。時有囈語。人亦忘識。乃知精神耗散。極宜大補。午後用參附六君湯。朝用腎气丸。次序並進。經月。方思飲食。囈語亦退。虛汗亦止神气始安。方識平日交往之人。凡用人參﹑附子。共斤許。精神稍復。然面目黎赤。肌血不華。再用還少丹加桂﹑附﹑河車﹑鹿角膠。月餘。又用十全大補湯二十餘劑。元气日長而飲食如常矣。

震按三農云。此與李別駕等一病形。彼以不信予藥而殞。然則李若信之。亦必用大溫大補也。瘴气有此種治法。殊屬可駭。或者兩粵地方。天暖濕蒸。有發泄而無收藏。人之陽气外越。故病重者。多以亡陽爲治乎。

康熙戊寅十一月。髙鹺使公子。患似痢非痢。紅多白少。身惡寒微熱。詢知自夏秋以來由川北隨任之粵。久積暑濕。感冒而發。用平胃加羌﹑防﹑紫蘇﹑藿香。一劑而寒熱退。

再加檳榔﹑木香而瘳。或曰。痢疾所忌燥藥。今用蒼術而愈。何也。曰。常人痢疾。因暑令火熱之气。燥藥乃天時之忌。故不可用。今以積濕之气。發於隆冬外感。乃得力之藥也。所謂治病必搜其原耳。梁溪棋師周西候之弟。開銅山於英徳。其山下有水。人浣其衣。則膩垢皆去。咸以爲奇物也。以其近便。炊爨亦用之。未幾人皆黃胖。身軟腹脹而無力。飲食倍進寒熱間作。善啖雞豕諸肉。則胃腹稍安。在廠同事。斃者不一。因至省會。求救於陳。用平胃正气治其病。後以益气六君。補其受毒水克削之愆。而安。此卽粵西太平柳州南寧毒水瘴之一班也。

一時開山同病而返省者數人。有陳某似瘧非瘧。以瘧治。勢漸篤。三農診之。脈已細緊而數。飲食不進。乃曰。若欲治之。何不於一月以前。𨿽病篤而元气尙在。今病已深。精神殆盡矣。何藥可施乎。旋斃。

又同事一人。似痢非痢。寒熱間作。醫以香﹑連﹑硝﹑黃。消攻淸理。日劇。羸。因易一醫。曰。可以進補。用白術五分。茯苓四分。陳皮二分。病𨿽不甚。熱亦不減。三農診其脈。恍然不定。重按已絕。𨿽飲食尙可。所謂行屍耳。邪火浮載。眞精告竭矣。辭之。閱二日而死。

震按瘴气爲病。情形不一。非親歷其地者。莫能知也。故所敍諸案。不敢妄斷。三農久遊兩粵。言之甚詳。向來諸書未載。今錄於後。

瘴者。障也。天地自然之气。爲崇山峻嶺。障蔽不舒而然也。再加之以春夏之交。萬物發生之際。乖戾郁遏。人多染患。是以道路行役者恆多。而安閒居室者恆少也。閩之仙霞。

粵之庾嶺。陽閉於陰。陽瘴爲多。粵西近髙雷廉者。粵東之餘气。證亦相似。其慶遠柳州太平。近於交址諸郡。千山萬壑。屏障於南。反阻塞其陽威之气。爲山之陽。陰閉於陽。每成陰瘴。陰濕蘊毒。故陰瘴尢重也。

卷八瘴气

尋常瘴

春夏之交。乍寒乍熱。其气忽然蓊郁。忽然發泄。更衣不時。感冒不一。本地人患者不知。醫者無書可考。客寓者每曰水土不服。委之於數而已。其證似風寒頭痛寒熱。而又惡心脹悶。似痢非痢。似瘧非瘧者是也。宜九味羌活湯加減。平胃散﹑藿香正气散﹑二陳湯。此證粵中無時無之。無人覺之。虛弱之體。感而卽發。惇濃之人。感不驟發。積久而成。渾渾漠漠。脈證茫然。難治難愈。

卷八瘴气

暑濕瘴

閩粵皆有之。夏秋之時。久雨陰濕。忽然暑熱山嵐之气。自下蒸上。人在气交之中。有一種脹悶不可當之勢。此卽瘴癘時也。人能知覺者。卽以玉樞丹。水磨服之。立解。平胃散加檳榔。亦佳。

卷八瘴气

毒水瘴

粵西於雲貴接壤處。有水能毒人。其山產五金。皆有毒。況產五色信石者乎。山塢熬信水流下溪。人不知誤吞。則腹脹絞腸而不救矣。初感而輕。用玉樞丹﹑紫金錠﹑行軍散﹑平胃正气散。亦有得生者。

卷八瘴气

黃茅瘴

三四月。艸深偃俯。久雨濕爛。而時令蒸鬱。其性上炎。一種郁勃之气。入虛人口鼻。

卽患瘴悶。輕者用平胃藿香正气散。重者蘇合丸﹑七香丸﹑諸葛行軍散卽愈。廣東髙雷廉。

及廣西左右兩江皆有之。

卷八瘴气

孔雀瘴

五六月。雨水泛溢。有孔雀處。其屎積於木葉茸艸間。隨澗水流下。人誤吞之於炊爨間必患腹脹而痛悶。輕者正气平胃散調玉樞丹而愈。重者行軍散﹑七香散﹑紫金錠可治之。

最重者。非藥可解。此廣西慶遠﹑思恩﹑太平。近交址處居多。鎭遠四城州柳州亦有之。

卷八瘴气

桂花瘴

全州桂林梧州平樂皆有之。八九月間。香气如桂。此瘴最急。觸人口鼻卽倒僕。此爲中瘴。必須同行之人。就其鼻旁。掘一穴。通地气。亦有得生。但腹痛飽脹。頭暈惡心。重者立危。輕者平胃正气散。下玉樞丹而活。有善避者。見有黑气如霧。其香必至。卽刳一地穴以身俯地上。口鼻向土潭穴中。勿使香气入穴。卽解矣。其气不及一餉。卽散。故此地人枵腹行路。必用大蒜燒酒。亦避之之意。或先以行軍散搐鼻亦妙。

又近雲南交址地方。有糯米飯香。卽病而絕。俗名江米瘴。亦可類治。

卷八瘴气

蚯蚓瘴

二三四月。泥水泛瀾。人犯之。腹脹疼楚。如蚯蚓狀者。靑筋蟠現於肚腹。興起痕髙。

輕則以蒜搗汁。及土漿敷腹。亦用玉樞丹﹑紫金錠﹑薑汁灌入。次進蘇合七香以通之。

卷八瘴气

蚺蛇瘴

三四五六七月。蚺蛇交媾。穢濁之气。順水流下。人或犯之。胸腹脹痛異常。口鼻有鮏气。輕則紫金錠﹑玉樞丹﹑行軍散﹑蘇合丸。用之亦有得生。重者一二日卽死。

大凡治病之道。寒證用熱藥。熱證用寒劑。人所共曉。此如舉業題之正面易做。而側取爲難。更有外有餘而內不足。有內眞實而外假虛。陽證似陰。陰證似陽。其中精微深奧之處差之毫釐。繆以千里。瘴癘𨿽從山川地气。隨時令而得。亦必乘人本虛。方乃受病。其陽虛火衰者。一時受瘴。因輕而不覺。瘴證變爲本病。必虛寒而腹脹滿。大便泄瀉。惡寒手足冷者是也。陰虛火旺者。

瘴輕而不覺。瘴後現爲本病。必頭暈口渴發熱。腹脹惡心便赤者是也。再審五臟六腑。各有素常偏患衰弱壯實之分。皆當以此類推。並須消息其夏秋勞逸行役。陰晴暑濕起居所履。庶幾有得。至如瘴脈。初感洪數。虛者大而芤。實者弦而滑。久則變遷。亦總以無力爲虛。有力爲實也。

震按三農治瘴之方。與古方微有不同。將來刊於古今經驗方按。此不及錄。與治瘴相宜若仍古方之舊者不錄。

吾吳地有痧气。夏月更多。或腹痛。或脹悶昏僕。若不救之。亦立死。此與瘴气病情仿佛。刮痧放痧。以行軍散點眼。以痧藥及紫金錠灌喉。皆可立愈。並非疑難證。不必更立一門。而有侈張其說者。如王養吾著晰微補化全書。立六十四卦象方。至謂各種雜證。多由痧气變遷。成案亦富。然不外散風淸暑。豁痰消瘀。破气攻結諸法。而牽扯入痧。徒滋眩惑。

不足取也。較之吳又可溫疫論。指諸雜證爲疫。同一附會耳。

卷九

女科

葉杏林指掌賦曰。醫學之傳。首自黃農。女科之始。則由扁鵲。邯鄲爲帶下之醫。史遷所載。產寶著愈風之散。華佗所傳。病機不等。巢元方之立論最詳。精血攸關。褚侍中之遺書甚善。熱入血室。髒燥悲傷。胃气下泄而陰吹。非張長沙孰能辧此。三十六病。轉女爲男巧奪造化之樞機。捨孫眞人其誰與歸。唐白敏中。訪昝殷備集驗方三百七十八首而爲產寶宋郭稽中。補濮陽李師聖產論二十一篇以爲產方。作大全陳自明之勛最。補醫按薛立齋之功多。髙賓刻便產須知。杜著產育寶慶。朱丹溪之百問可傳。陳無擇之三因宜讀。搜羅眾善。王宇泰之女科準繩。分晰羣方。武叔卿之濟陰綱目。議論具備於經綸。方法謹承夫家祕東垣河間。各有名言。春甫養葵。亦多妙義。諸書悉當誦習。臨證自探淵微。學問思辧。

不辭人十而己千。補瀉寒溫。可卽一隅而反四。功行滿則靑城有望。怠惰久則白首無成。

卷九女科

經水

東垣治一婦。年三十餘。每洗浴後。必用冷水淋身。又嘗大驚。遂患經來時。必先小腹大痛。口吐涎水。經行後。又吐水三日。其痛又倍。至六七日。經水止時方住。百藥不效。

診其脈。寸滑大而弦。關尺皆弦大急。尺小於關。關小於寸。所謂前大後小也。遂用香附三兩。半夏二兩。茯苓﹑黃芩各一兩五錢。枳實﹑延胡﹑丹皮﹑人參﹑當歸﹑白術﹑桃仁各一兩。黃連七錢。川楝﹑遠志﹑甘艸各五錢。桂三錢。吳茱萸一錢五分。分十五帖。

入薑汁兩蜆殼。熱服之。後用熱湯洗浴。得微汗乃已。忌當風坐臥。手足見水。並忌喫生冷服三十帖全愈。半年後。因驚憂。其病復舉。腰腹時痛。小便淋痛。心惕惕驚悸。意其表已解。病獨在裏。先爲灸少衝﹑勞宮﹑昆侖﹑三陰交。止悸定痛。次用桃仁承气湯大下之。

下後用醋香附三兩。醋蓬術﹑當歸身各一兩五錢。醋三稜﹑延胡索﹑醋大黃﹑醋靑皮﹑靑木香﹑茴香﹑滑石﹑木通﹑桃仁各一兩。烏藥﹑甘艸﹑砂仁﹑檳榔﹑苦楝各五錢。木香﹑吳茱萸各二錢。分作二十帖。入新取牛膝濕者二錢。生薑五片。用荷葉湯煎服愈。

震按冷水淋身致病。似宜溫經散寒。後因驚憂復病。似宜調气安神。乃前則寒藥多於熱藥。繼則灸心與心胞絡膀胱及脾之穴。卽能止悸定痛。痛已定而復用桃仁承气大下之。立法甚奇。且前用參。後不用參。而大下之後又用稜﹑術﹑桃﹑黃﹑靑﹑檳等二十帖。幾如國手下子。不可思議。誠非明季淸初諸醫所能及也。

丹溪治一婦。年四十八歲。因有白帶。口渴。月經多。初來血黑色。後來血淡。倦怠食少。臍上急。以白術一錢五分。紅花﹑豆大陳皮﹑白芍各一錢。木通﹑枳殼各五分。黃芩﹑砂仁﹑炙甘艸各三分。煎湯下保和丸三十粒。抑靑丸三十粒。

震按初來血黑。後來血淡。是本虛而標熱也。來旣多。又倦怠食少。虛像顯然。何以不用補藥。試觀第四條女年十五之案。則此案治法似未盡善。或者此婦之脈弦大而數耶。下二案如黃漿。如黑豆汁。制方極當。

一婦行經色淡若黃漿。心腹嘈雜。此脾胃濕痰故也。以二陳湯合四物入細辛﹑蒼術。數服卽止。

一婦子經水下如黑豆汁。此絡中風熱也。以四物加黃芩﹑川連﹑荊芥穗﹑蔓荊子。數服血淸色轉。

一女年十五。脈弦而大。不數。形肥。初夏時。倦怠。月經來時多。此稟受弱。气不足攝血也。以白術一錢五分。生﹑陳皮各一錢。人參五錢。炒柏三分。

一婦年四十餘。月經不調。行時腹疼。行後又有三四日淋瀝。皆穢水。口渴面黃。倦怠無力。以白術一兩。歸身尾﹑陳皮各七錢。黃連三錢。木通二錢。生﹑黃芩各二錢。炙甘艸一錢。分作八帖。下五靈脂丸四十粒。食前服。

震按此案用藥。白術﹑黃連﹑歸身﹑歸尾用得最好。﹑芩嫌其太輕。更好在五靈脂丸一婦年二十餘。形肥。痞塞不食。每日臥至未。飲薄粥一盞。粥後必吐水半碗。仍復臥經不通三月矣。前番通時黑色。脈辰時寸關滑有力。午後關滑。寸則否。詢之因乘怒飲食而然。遂以白術一兩五錢。濃朴﹑黃連﹑枳實各一兩。半夏﹑茯苓﹑陳皮﹑山楂﹑人參﹑滑石各八錢。砂仁﹑香附﹑桃仁各五錢。紅花二錢。分作十帖。每日服一帖。各入薑汁二蜆殼間三日。以神佑丸﹑神祕沈香丸微下之。至十二日。吐止食漸進。四十日平復如故。

震按飲薄粥一碗。必吐水半碗。臥不能起。將認作大虛證矣。其辧在於痞塞。及經停之前𨿽通而黑色也。此內火食積。郁成濕熱。上則飲停。下則瘀阻。實證似虛耳。辰時寸關脈滑有力者。辰爲气血注胃之時。胃滿甚而連及上焦。午後惟關滑。獨顯胃實之象矣。方主消痰消食破气活血。加黃連﹑滑石以淸濕熱。仍兼人參以鼓舞胃气。使諸藥得行其疏通之力。

再佐薑汁之辛以開道路。又治嘔吐。此眞紀律之師。有勝無敗者也。然猶有病深藥淺之慮。

隔三日。以二丸微下。則直搗賊巢。病根可拔矣。

呂滄洲治一女。在室病不月。諸醫療皆不得其狀。視之腹大如娠。求其色脈卽怪。語之曰。汝病非有異夢。則鬼靈所憑耳。女不答。趨入臥內。密語其侍嫗曰。我去夏追涼廟廡下薄暮過木神心動。是夕夢一男子。如暮間所見者。卽我寢親狎。由是感病。我慚赧不敢以告人。醫言是也。嫗以告呂。呂曰。女面色乍赤乍白者。愧也。脈乍大乍小者。祟也。病因與色脈符。𨿽劇無苦。乃以桃仁煎下血類豚肝者六七枚。俱有竅如魚目。病已。

震按此卽鬼胎。亦易識別。惟云。病因與色脈符。𨿽劇無苦。一祕訣也。桃仁煎頗狠。

然非此藥。不能去此病。

兪子容治一婦寡居。鬱結成疾。經事不行。體熱如炙。忽吐血若泉湧。醫用止血藥。不效。愈以茅艸根搗汁。濃磨沈香。服至五錢許。日以釅醋貯瓶內。火上炙熱。气沖兩鼻孔。

血始得降下。遂不復吐。經事乃行。

震按此是倒經。故降其气而血自降。茅根汁磨最妙。尢妙在熱醋燻鼻。但經倒猶可生。

經枯則必死耳。

石山治一婦。瘦小。年二十餘。經水紫色。或前或後。臨行腹痛。惡寒喜熱。或時感寒腹亦作痛。脈皆細濡近滑。兩尺重按略洪而滑。汪曰。血熱也。或謂惡寒如此。何謂爲熱曰。熱極似寒也。遂用酒煮黃連四兩。香附﹑歸身尾各二兩。五靈脂一兩。爲末粥丸。空腹吞之而愈。

震按脈細濡近滑。兩尺亦於重按略洪而滑。又不兼數。殊難認爲大熱。乃重用黃連而愈汪公指下眞有得心應手之樂。

一婦年二十一歲。六月。經行腹痛如刮。難忍求死。脈得細軟而快。尺則沈弱而近快。

汪曰。細軟屬濕。數則爲熱。尺沈屬郁滯也。以酒煮黃連八兩。炒香附六兩。五靈脂半炒半生三兩。歸身尾二兩。爲末粥丸。空心湯下三四錢。服至五六料。越九年。得一子。又越四年。經行兩月不斷。腹中微痛。又服前丸而愈。續後經行六七日。經止則流淸水。腹中微痛又服前丸而痛亦止。又經住只有七八日。若至行時。或大行五六日。續則適來適斷。或微紅。或淡紅。紅後常流淸水。小腹大痛。漸連徧身。胸背腰腿骨裏皆痛。自巳至酉乃止。痛則徧身冷熱。汗大出。汗止痛減。尙能飲食。自始痛至今。歷十五年。前藥屢服屢效。今罔效者何也。汪復診之。脈皆洪滑無力。幸其尙有精神。汪曰。此非舊日比矣。舊乃郁熱。今則虛寒。東垣曰。始爲熱中。終爲寒中是也。經曰。脈至而從。按之不鼓。乃陰盛格陽。當作寒治。且始病時形斂小。今則形肥大矣。醫書曰。瘦人血熱。肥人气虛。豈可同一治耶。

所可慮者。汗大泄而脈不爲汗衰。血大崩而脈不爲血減耳。其痛日重夜輕。知由陽虛不能健運。故亦凝滯而作痛。以證參脈。宜用助陽。若得脈減痛輕。方爲佳兆。遂投參﹑﹑歸﹑術大劑加桂﹑附。一帖。來早再診。脈皆稍寧。服至二三十帖。時當二月。至五月病愈。蓋病有始終寒熱之異。藥有前後用捨不同。形有肥瘦壯少不等。豈可以一方而通治哉。

震按細軟而數。爲濕熱。洪滑無力。爲虛寒。的系辧脈要旨。汪公自跋數語。尢屬治病要訣。然前之黃連。終嫌太過。久服不換。亦恐非宜。

一婦經行。必瀉三日。然後行。診其脈皆濡弱。曰。此脾虛也。脾屬血。屬濕。經水將動。脾血已先流注血海。然後下流爲經。脾血旣虧。則虛而不能營運其濕。令作參苓白術散每服二錢。一日米飲調下二三次。月餘。經行不瀉矣。

一婦年逾四十。形長色脆。病經不調。右脈浮軟而大。左脈虛軟而小。近快。常時經前作泄。今年四月。感風咳嗽。用湯洗浴汗多。因泄一月。六月。復因洗浴。發瘧六七次。瘧𨿽止而神思不爽。至八月盡。而經水過多。白帶時下。瀉泄。遂覺右腳疼痛。舊曾閃挫腳跟今則假此延痛。臀腿腰脇尻骨脛項左邊筋皆掣痛。或咳嗽一聲。則腰眼痛如刀紮。日輕夜重。叫號不已。幸痛稍止。飲食如常。因思月水過多。白帶時下。日輕夜重。泄瀉無時。亦屬下多亡陰。宜作血虛治。然服四物止痛之劑益甚。九月。汪復診視。始悟此病乃合仲景所謂陽生則陰長之法矣。夫經水多。白帶下。常泄瀉。皆由陽虛陷下而然。

脫是也。日輕夜重。蓋日陽旺而得健運之職。故血亦無凝滯之患而日輕也。夜則陰旺而陽不得其任。失其健運之常。血亦隨滯。故夜重也。遂以參﹑術助陽之藥。煎服六七帖。痛減。

此亦病証之變。治法殊常。故記之。

震按前案之理易明。此案之脈亦易認爲虛。惟近快而合以足之延痛。頗似濕熱耳。然久瀉復瘧。經水過多。白帶時下。顯系參﹑術對證。何云治法殊常耶。

一婦人年逾四十。形色頗實。常患產難倒生。經水不調。或時徧身骨節疼痛。食少倦怠自汗。汪診之。兩手脈皆不應。而右關輕按。隱隱然微覺動也。疑脈出部。以指尋按經渠列缺穴分。亦不應。甚怪之。乃叩其夫。曰。有孕時。醫診亦言無脈。後服八物湯。幸而易產。得一子。汪曰。此由稟賦本來脈不應也。無足怪。可見天下事變無窮。果難一一以常理測也。如脈經所謂。但道其常而已。兩手無脈。不傷其生。又不妨於胎孕。豈脈經所能盡耶震按人有一手無脈者頗多。若兩手無脈者則少。此乃母胎中。或𦇤褓時。蹙銼其經隧。

致脈不通。原非病也。石山又診一婦左手無脈。而動於腕臂外廉陽溪偏歷之分。是卽今所謂反關脈耳。汪乃曰。左脈離其部位。其病難以脈知。誠然反關脈多洪大。且可推展。果不足以審病情。又按丹溪治一婦久瘧。食少經閉。兩手無脈。每日與三花神佑丸十餘粒。津咽之月餘食進。脈出。又半月脈愈。又一月經行。此則因病而無脈。非向來無脈也。

一婦產後。經行不止。或紅或白或淡。病逾八月。面色黃白。性躁。頭眩腳軟。醫用參補藥。病益加。用止澀藥不效。汪診之。右脈濡弱無力。左脈略洪而快。曰。右脈弱者。

非病也。左脈偏盛。遂覺右脈弱耳。宜主左脈。治以涼血之劑。遂以生地﹑白芍﹑白術各一錢。黃芩﹑阿膠﹑歸身各八分。陳皮﹑香附﹑川芎﹑椿根皮﹑茯苓各六分。柴胡﹑甘艸各五分。煎服二十餘劑而愈。

震按右脈濡弱無力。而汪公乃以左脈偏盛爲主。其取捨異矣。且曰。右脈弱非病。則經水之或白或淡。及面色黃白頭眩腳軟。非右脈弱之爲病。汪公蓋因曾用參而病益加。則右脈不足憑。常以涼血之劑專主左脈爲治耳。

又治一婦。年逾三十無子。汪診其脈近和。惟尺部洪滑。曰。子宮有熱。血海不固也。

其夫曰然。每行人道。經水卽來。乃以丹溪大補丸加山茱萸﹑白龍骨止澀之藥以治其內。再以亂髮灰﹑白礬灰﹑黃連﹑五倍子爲末。以治其隱處。果愈且孕。

立齋治一婦人。每交接則出血作痛。敷服皆涼血止痛之劑。不時出血甚多。此肝傷不能藏血。脾傷不能攝血也。用補中益气歸脾二湯而愈。外亦以亂髮﹑靑布。燒灰敷之。

又一外家證同前。按其脈。兩尺沈遲而澀。用補血散寒之劑不愈。偶檢千金方。以蛇牀子散綿裹納其中。二次遂愈。

震按以上三案。病同而治法各異。可見病以脈爲斷也。立齋首案不載脈。然敷服皆涼血止痛之劑不效。則捨補無他法矣。此又可以意會也。

又一婦人。經候過期。發熱倦怠。或用四物﹑黃連之類。反兩月一度。且少而成塊。又用峻藥通之。兩目如帛所蔽。薛曰。脾爲諸陰之首。目爲血脈之宗。此脾傷五臟皆爲失所。

不能歸於目矣。遂用補中益气﹑濟生歸脾二湯。專主脾胃。年餘尋愈。

震按此案可比人天法眼。若不補脾胃而用血藥涼藥以治目。亡無日矣。

一婦人年四十。勞則足跟熱痛。薛以陰血虛極。急用聖愈湯而痊。後徧身瘙癢。誤服風藥。發熱抽搐。肝脈洪數。此乃肝家血虛火盛而生風。以天竺膽星爲丸。用四物﹑麥冬﹑五味﹑芩﹑連﹑炙艸﹑山梔﹑柴胡煎送而愈。

一婦人多怒。經行或數日。或半月方止。三年後。淋瀝無期。肌體倦瘦。口漧內熱。盜汗如洗。日晡熱甚。用參﹑﹑歸﹑術﹑茯神﹑遠志﹑棗仁﹑麥冬﹑五味﹑丹皮﹑龍眼﹑炙艸﹑柴胡﹑升麻。治之獲愈。此證先因怒動肝火。血熱妄行。後乃脾气下陷。不能攝血歸源故用前藥。若胃熱亡津液而經不行。宜淸胃。若心火亢甚者。宜淸心。若服燥藥過多者。

宜養血。若病久气血衰。宜健脾胃。

震按前案治血熱生風。此案治脾虛下陷。迥然不同。但前案易認。此案內熱倦瘦。盜汗口漧。日晡熱甚。已近癆怯病形。幸未咳嗽經停耳。若認爲癆怯而用淸火。則必死。

立齋曰。一婦性急。每怒非太陽耳項喉齒胸乳作痛。則胸滿吞酸。吐瀉少食。經行不止此皆肝火之證。肝自病則外證見。土受克則內證作。余先以四物加白術﹑茯苓﹑柴胡﹑炒梔﹑炒龍膽。淸肝養血。次用四君子加柴胡﹑芍藥﹑神曲。合左金以培土制肝。漸愈。惟月經不止。是血分有熱。脾气尙虛。以逍遙散倍用白術﹑茯苓﹑陳皮。又以補中益气加酒炒芍藥。兼服而安。

一婦人月經不調。晡熱內熱。飲食少思。肌體消瘦。小便頻數。服濟陰丸。月經不行。

四肢浮腫。小便不通。曰。此血分也。朝用椒仁丸。夕用歸脾湯。漸愈。乃以人參丸代椒仁丸。兩月餘將愈。專用歸脾湯五十餘劑而痊。

一婦月經不調。小便短少。或用淸熱分利之劑。小便不利。三月餘。身面浮腫。月經不通。曰。此水分也。遂朝用葶藶丸。夕用歸脾湯。漸愈。乃用人參丸間服而愈。以上二證作脾虛水气。用分利等藥而沒者。多矣。

震按立齋治病。善於溫補。若攻伐之藥。非其所長。今此三案。首案是其本色。後二案全宗陳氏良方治法。其椒仁丸中有芫花﹑靑﹑斑蝥﹑信砒峻毒之品。竟毅然用之。𨿽兼佐歸脾湯。而毒藥力猛。甚爲擔險。卽葶藶人參二丸。亦非輕劑。乃二病皆痊。譬之名將。或攻或守。或奇或正。總操必勝之著。𨿽履險而如夷也。

一婦內熱作渴。飲食少思。腹內近左。初如雞卵。漸大四寸許。經水三月一至。肢體消瘦。齒頰似瘡。脈洪數而虛。左關尢甚。此肝脾鬱結之證。外貼阿魏膏。午前用補中益气湯午後以加味歸脾湯。兩月許。肝火少退。脾土少健。仍與前湯送下六味地黃丸。午後又用逍遙散送歸脾丸。又月餘。日用蘆薈丸。以大皂角﹑靑黛﹑蘆薈﹑朱砂﹑麝香各一錢。另以干蝦蟆用皂角等分燒存性。爲末一兩。入前項藥。同爲末。蒸餅丸如麻子大。每日二服。空腹以逍遙散下。日晡以歸脾湯下。喜其謹疾。調理年餘而愈。

震按古方治瘕。有蘆薈丸。用蘆薈﹑黃連﹑胡黃連﹑木香﹑蕪荑﹑靑皮各五錢。當歸茯苓﹑陳皮各一兩五錢。炙艸七錢。米糊丸云。治疳瘕。肌肉消瘦。發熱。飲食少思。口漧作渴。齒頰生瘡等證。與此方大同小異。而敍證悉同。濟陰綱目注。謂小兒疳積腹脹者宜用。疑與婦人非宜。意其誤收。今觀此案。而後知集書者之不誤收也。

孫東宿治馬二尹媳。每月汛行。子戶旁輒生一腫毒。脹而不痛。過三五日。以銀簪鍼破出白膿盞許而消。不必貼膏藥而生肉。無疤痕。但汛行卽發。或上下左右無定所。第不離子戶也。內外科歷治數年不效。且致不孕。因詢於孫。沈思兩日而悟曰。此中焦濕痰。

隨經水下流。壅於子戶也。經下而痰凝。故化爲膿。原非毒。故不痛。用白螺螄殼火存性爲君。南星﹑半夏爲臣。柴胡甘艸爲佐。麵糊丸。早晚服之。遂愈。

震按孫公穎悟。殊不可及。原非毒。故不痛。亦格致名言。

﹝附﹞一寡婦體弱。每逢月事聲啞。沈堯封曰。肝腎之絡。俱上連肺。精血下注。肺中必枯。故啞。用地黃﹑天冬﹑肉蓯蓉﹑歸身等大補精血。病反甚。加細辛五分。通厥少之絡才入口。聲卽出。後用八味丸調理。經來不啞。

震按今人稱月事爲天癸者。謬也。經云。女子二七而天癸至。任脈通。太衝脈盛。月事以時下。又云。男子二八而腎气盛。天癸至。精气溢瀉。若天癸卽月事。丈夫有之乎。顧名思義。謂是天一之眞水。乃精血之源頭也。蓋男女皆有精。易云。男婦媾精。可據。然指天癸爲精。亦不妥。天癸爲精。不該又云。精气溢瀉矣。後賢講受孕之道。有陽精陰血。先至後衝等說。亦謬。夫男女交接。曾見女人有血出耶。交接出血是病。豈能裹精。及爲精所裹哉。大約兩情歡暢。百脈齊到。天癸與男女之精偕至。斯入任脈而成胎耳。男胎女胎則由夫婦之天癸。有彊弱盈虛之不同也。任脈督脈。皆起於前後兩陰交之會陰穴。督總諸陽。任總諸陰。任脈隸足少陰。衝脈隸足陽明。所謂衝爲血海。任主胞胎也。經云。前陰總宗筋之所會會於气街。而陽明爲之長。陽明水谷之精華。變化成血以灌輸太衝。太衝脈盛。月事以時下矣。旣孕則血聚以養胎。不能輸入太衝。故月事不下。由此辧之。任脈通而天癸至。衝脈盛而月事下。明系兩項矣。

卷九女科

師尼寡婦異治

許學士治一尼。惡風倦怠。乍寒乍熱。面赤心怔忡。或時自汗。是時疫气大行。醫見其寒熱。作傷寒治之。用大小柴胡湯雜進。數日病急。許診視。告之曰。三部無寒邪脈。但厥陰弦長而上魚際。宜服抑陰等藥。乃以生地二兩。赤芍一兩。柴胡﹑秦艽﹑黃芩各五錢。爲細末。蜜丸如梧桐子大。每服三十丸。烏梅湯吞下。日三服。良愈。

薛立齋治一寡婦因怒。致不時寒熱。久而不已。肝脈弦緊。用小柴胡加生地。治之而愈但見風。寒熱仍作。此是脾胃气虛。用加味歸脾﹑補中益气二湯。兼服而止。

一放出宮女。年逾三十。兩胯作痛。肉色不變。大小便中作痛如淋。登廁尢痛。此瘀血漬入隧道爲患。乃男女失合之證也。難治。後潰不斂。又患瘰而歿。此婦在內。久懷憂鬱及出外爲人外家。又不如願。致生此疾。可見瘰流注。乃七情气血損傷。不可用攻伐。皎然矣。按精血篇云。女人天癸旣至。逾十年無男子合。則不調。未逾十年思男子合。亦不調不調則舊血不出。新血誤行。或漬而入骨。或變而爲腫。或𨿽合而難子。合多則瀝枯虛人產多則血枯殺人。

江篁南治一貴婦寡居。月候不調。常患寒熱。手足或時麻木。且心虛驚悸。或心頭覺辣諸治不效。診其肝脈弦出左寸口。知其郁而有欲心不遂也。乃以烏藥﹑香附二味投之。二服諸證俱減。

震按欲男子而不得。則相火內郁。郁久必致气血暗耗。陰陽交爭。自生寒熱。不皆由精血離位。漬入隧道而變寒熱也。故失合之證成癆者。多非藥可愈。江氏講肝脈弦出寸口謂肝主疏泄。今肝火不泄。逆而上行。此說卻通。又魏氏云。今人脈上魚際者。十居其五。或左或右。或左右皆然。陰虛火盛之人。類多見之。不可定爲郁病。此說亦是。

卷九女科

崩漏

西園公不知何郡人。曾治一婦人。年六十二歲。患血崩不止。以黃連解毒湯四帖。後服涼膈散合四物六帖。卽愈。此婦因悲哀太過則心系急。肺布葉舉而上焦不通。熱气在中。血走而崩。故效。

震按此卽血熱崩漏治法。然悲哀太過傷肺傷心。致元气暴虛而崩者。當用人參。如歸脾湯之類。斷不可用涼膈散。須以脈辧之。

王汝言治一婦。患胎漏。忽血崩甚。暈去。服童便而醒。少頃復暈。急服荊芥。隨醒隨暈。服止血止暈之藥。不效。忽又嘔吐。王以其童便藥汁。滿於胸膈也。卽以手探吐之。末後吐出飲食及菜碗許。詢之。曰。適飯後著惱。少頃遂崩不止。因悟曰。因飽食胃气不行。

故崩甚。血旣大崩。胃气益虛而不能運化。宜乎崩暈不止。而血藥無效也。急宜調理脾胃。

遂用白術五錢。陳皮﹑麥芽各二錢煎。一服暈止。再服崩止。遂專理脾胃藥十數服。胃气始還。後加血藥服之而安。若不審知食滯。而專用血崩血暈之藥。豈不誤哉。

震按此與食中相似。因知見病醫病。不究其來歷者。最誤事也。

歸大化之內。患崩血。昏憒。發熱不寐。或謂血熱妄行。投以寒劑。益甚。或謂胎成受傷。投以止血。亦不效。乃延立齋診之。曰。此脾虛气弱。無以統攝血耳。法當補脾而血自止矣。用補中益气加炮姜。不數劑而效。惟終夜少睡。驚悸。另有八物湯。更不效。復叩諸先生。曰雜矣。乃與歸脾湯加炮姜以補心脾。遂如初。

震按八物湯亦气血兼補而責其雜者。以血藥太多。不專主心脾也。可見用藥須與證恰對一毫假借不得。

江汝潔治葉廷傑之內。十月。病眼若合卽麻痺。甚至不敢睡。屢易醫。漸成崩疾。江診得左手三部。舉之略弦。按之略大而無力。右手三部。舉按俱大而無力。經曰。血虛脈大如蔥管。又曰。大而無力爲血虛。又曰。諸弦爲飲。又曰。弦爲勞。據脈觀證。蓋由气血俱虛以致气不周運而成麻痺。時醫不悟而作火治。藥用寒涼過多。損傷脾胃。陽气失陷而成崩矣。以歲運言之。今歲天衝主運。風木在泉。兩木符合。木盛而脾土受虧。是以土陷而行秋冬之令。以時候言之。小雪至大雪之末。六十日有奇。太陽寒水司令。厥陰風木客气加臨其上。水火勝矣。經曰。甚則勝而不復也。其脾大虛。安得血不大下乎。且脾裹血。脾虛則血不歸經而妄下矣。法當大補脾經爲先。次宜補气祛濕。可得漸愈矣。以人參三錢。黃二錢甘艸四分。防風﹑荊芥﹑白術各一錢。陳皮八分。水煎。食遠服。一劑分作三服。不數劑而安。

震按脈大而無力。乃气虛之確據。何可指定爲血虛。況麻屬气虛。先哲之成言也。气虛不能攝血則崩。參﹑在所必用。惟左手脈舉之略弦。似有風邪。少加荊﹑防。亦是。微嫌議論拖沓。借司天運气以張大其說。反覺寬泛耳。

易思蘭治一婦患崩。去血極多。用止血藥。崩愈甚。臥牀月餘。羸瘦食少。面靑爪黑。

气促痰喘。易診之。心脈平和。肝脈弦大時一結。肺脈沈而大且有力。脾胃脈沈澀。兩尺沈而無力。曰。此气郁證也。詢之。果因怒而致。乃用香附﹑烏藥﹑蘇梗爲君。撫芎﹑白芷爲臣。當歸﹑白術﹑神曲﹑甘艸爲佐使。服藥後。頓覺神爽。諸證減半。舉家欣躍。易曰未也明日子時分。指甲變桃紅色。方可救。至期甲色果紅。又診之。左三部如前。肺脈微起。

脾胃𨿽沈緩而不澀。兩尺照舊。謂其家曰。午時血當大崩。毋得驚惶以駭病者。至期。果下紫黑血塊數枚。自此遂止。或問曰。崩。血證也。人用血藥不效。公用气藥而止者。何也。

易曰。崩𨿽在血。其源在气。气如橐。血如波瀾。血隨气行。欲治其血。先調其气。然有調气而血疾不愈者。有不調气而治血亦愈者。又何也。蓋所因有不同耳。有因血而病气者。

有因气而病血者。能以脈證辧之。而治法之先後定矣。如人稟來血虛者。血虛气必盛。爲咳血潮熱咽痛等證。此則以血爲主。而用滋陰降火之劑。今此證時值秋令。肺脈宜浮短而反沈大。失其令矣。有云。下手脈沈。便知是气。大者火也。气有餘卽是火。沈而兼大。是气郁而不運也。況肝木至秋。脈當微弱。玆反弦大而結。肝脈結者。血積於內也。病因肝家怒火鬱結。血不歸經而妄行。非因气而病血者乎。故以治气爲先也。曰。指甲已黑矣。君斷子時變紅血已止矣。君斷午時復來。何也。易曰。此正陰陽生長之妙也。蓋血活則紅。血凝則黑。

爪甲黑者。血凝而不散也。今用藥以行其气。至子時一陽初動。气行則血活。故黑甲變而紅矣。至午時一陰復生。肝乃乙木。乙木生於午。肝气得令。其邪不能容。故積血於此時盡出積出則气運血行。循環經絡而病已矣。

震按此案議論通暢。大有發明。然開郁疏气之藥。一服而瘀血行。新血止。必無其事。

不過此病有此理。姑存其說。以示後人。使勿墨守見血治血一法。

孫東宿治潘敬齋媳。經水不調。醫投安胎之劑。越七月。經水忽大行。內有血塊筋膜如手大者一二桶。昏冒困憊。其脈右關洪滑。左寸洪數。兩尺皆洪大。病交夜分。切牙亂語。

手心熱。口噤。時手足皆冷。心頭脹悶不快。面色靑。諸醫皆謂難治。孫曰無恐。此濁痰流滯血海。以誤服安胎之劑。益加其滯。血去多。故神魂無根據。痰迷心竅。故神昏語亂。其發於夜半者。乃痰熱在心包絡與膽經。故每至其時而發。爲之調气開痰。安神養血。可生也。

卽以溫膽湯加石菖蒲﹑酒芩﹑天麻﹑棗仁﹑丹參與服。其夜子丑時。切牙亂語皆減半。次日仍與前藥。每帖加竹茹五錢。臨睡又與黑虎丹數粒。諸證悉去而愈。

震按此證不用脫血益气之法。其察脈審證髙矣。然此時著眼在昏冒脹悶等證。非血去多而猶不止也。溫膽湯竹茹用至五錢。終系暴病。病根在痰火。誤服補澀藥以致崩。非久崩不痊者比。若吾邑錢觀察夫人患崩證三年。名醫畢集。靡藥不嘗。迨後用歸脾湯幾數百帖。服參無算。旋愈旋發。卒致不起。縱遇孫公。亦復何法以治之。

施笠澤治祁君萬之內。崩中。服地楡﹑續斷等藥不效。施診其脈沈而結。曰。蓄血證也病得之天癸至而怒。祁曰然。因怒經止。半月後卽患崩證。迄今一月矣。乃用桃仁﹑大黃行血破瘀。或謂失血復下。不導其勢耶。施曰。血隨气滯。蓄積不散。壅塞隧道。溢而妄行決壅去滯。則血自歸經矣。不然。捨其本而治其末。何異下水塞流乎。服湯二劑。果下血。天癸旋至。

﹝附﹞髙鼓峯治一產後惡露不盡。至六七日。鮮血奔注。發熱口渴。脇痛狂叫。飲食不進。用養血及淸肝行血藥。無一效。髙診其脈。洪大而數。乃曰。此惡露未盡。畱泊血海。

凡新化之血。皆迷失故道。不去蓄利瘀。則以妄爲常。曷以禦之。用醋制大黃一兩。生地一兩。桃仁泥五錢。漧漆三錢。濃煎飲之。或曰。產後大虛。藥毋過峻否。髙曰。去者自去。

生者自生。何虛之有。服後下黑血塊數升。諸病如失。再用補中益气調理而痊。

震按此二案。若合符節。要皆實證也。實證易治。一攻卽愈。虛證難醫。屢補無功。經云。不能治其虛。何問其餘。以見能治虛者。自無難題矣。夫治虛用補。通套之法也。審其臟腑經絡奇經。虛在何處。有無寒熱濕風之兼挾。細細分別。尙或效或不效。其效者爲能治。

不效者仍爲不能治也。寒熱濕風。古人皆有成方。而風之一字。今多忽略。內經云。卒風暴至。則經水波湧而隴起。原與天暑地熱。經水沸溢。對待爲言。故古人治風入胞門。有一味防風丸﹑舉卿古拜散等方。若肝風內動。則未之及。肝屬風木。主藏血。因怒因郁。皆致斯病須以逍遙散﹑虎潛丸﹑烏梅丸﹑補肝湯。斟酌加減。蓋卽肝風動血。又有挾寒﹑挾熱﹑挾瘀之分。人參﹑熟地﹑阿膠﹑黃連﹑地楡﹑桂﹑附﹑桃仁﹑柏子仁﹑三七﹑郁金等。可憑脈證參入。總在臨機權變。不得只以虛目之也。

卷九女科

帶下

吳茭山治一婦人。久患白帶。瘦削無力。倦怠欲睡。腰酸腿痛。飲食無味。面黃。日晡煩熱。小便淋瀝。以歸身﹑茯苓各一錢。炒芍藥﹑地骨皮﹑白術﹑川芎﹑人參各八分。黃芩鹿角膠各一錢。炙艸﹑熟地﹑車前子各五分。棗二枚。水煎服。數服而愈。後治數婦皆驗程明佑治一婦。病帶下不止。醫投調經劑。血愈下。復投寒涼藥。遂下泄。肌肉如削。

不能言。四肢厥逆。程診其脈細如絲。曰。陽气微而不能營陰。法當溫補。陽生則陰長而血不下漏。遂以人參二兩。附子三片。濃煎。一服手足微溫。再服思食。繼服八珍四十劑愈。

立齋治一婦人。頭暈吐痰。胸滿气喘。得食稍緩。苦於白帶。二十餘年矣。諸藥不應。

薛曰。此气虛而有痰飲也。飲愈帶始愈。遂用六味地黃丸。不月而驗。

震按六味地黃。豈能治飲。就此證宜六君與腎气丸並用。卽如首案。熟地僅用五分。次案附子僅用三片。俱不可解。

一婦人吞酸胸滿。食少便泄。月經不調。服淸气化痰丸。兩膝漸腫。寒熱往來。帶下黃白。面黃體倦。此脾胃虛濕熱下注。用補中益气倍參﹑術。加茯苓﹑半夏﹑炮姜而愈。若因怒。發熱少食。或兩腿赤腫。或指縫常濕。用六君加柴胡﹑升麻。及補中益气。

孫東宿治吳太夫人。年六十餘。久患白帶。歷治不效。變爲白崩。診得右寸滑。左寸短弱。兩關濡。兩尺皆軟弱。孫曰。據脈心腎俱不足。而中焦有濕。今白物下多。气血日敗。

法當燥脾。兼補心腎。乃制旣濟丹。用鹿角霜﹑當歸﹑茯苓各二兩。石菖蒲﹑遠志各一兩五錢。龍骨﹑白石脂各一兩。益智仁五錢。山藥糊丸。空心服以補心腎。又制斷下丸。用頭二蠶沙炒三兩。黃荊子炒二兩。海螵蛸磨去黑甲﹑樗根白皮各一兩。麵糊丸。午後服以燥中宮之濕。不終劑而愈。

震按今之婦人。患帶下者十居八九。而帶下之虛證。亦十居八九。虛證挾肝火。挾濕熱者。又十居八九。若不虛而只是肝火與濕熱者。僅十之一二而已。故此門集案𨿽少。其治法大旨。已約略可見。

卷九女科

妊娠睹病

徐文伯從宋後廢帝出樂遊苑門。逢一婦人。有娠。帝以善診。診之曰。此腹有女也。問文伯。曰。腹有兩子。一男一女。男左邊靑黑。形小於女。帝性急。便欲剖視。文伯惻然曰若刀斧。恐其變異。請鍼之立墮。便瀉足太陰隱白穴。補手陽明合谷穴。胎便應鍼而落。

兩兒相續出。果如其言。

魏曰。可見墮胎之證。以脾爲主。則知安胎之法。亦以脾爲主。

震按徐公之術精矣。而奏對尢善。蓋宋廢帝荒淫無道。若以驗胎致殺孕婦爲諫。帝必不從。乃云。若用刀斧恐其變異。則帝方欲其說之不驗而無所文飾也。斯聽其用鍼矣。仁人之言。其利溥哉。

陳斗巖治葉南洲妻。經閉五月。下白或赤。午後發熱。咳嗽嘔吐。醫以爲癆瘵。陳視之曰。兩尺脈皆實。此必有孕。外受風邪。搏激故耳。飲淸和之劑而安。未半年。生一子。

薛立齋治妊娠三月。其經月來三五次。但不多。飲食精神如故。此血盛有餘。兒大能飲自不來矣。果然。

震按此二條似孕似病。近亦最多。必須善診。方能不惑。

一妊娠每至五月。肢體倦怠。飲食無味。先兩足腫。漸至徧身。後及頭面。此是脾肺气虛。朝用朝中益气。夕用六君子加蘇梗。而愈。

程文彬治孕婦七个月。胸膈飽悶。气喘。忽吐出一物。如小腸寸許。舉家驚疑其胎爛。

程至。診得寸口脈洪滑。知其气盛血少。胎气湊上。中焦蓄有濕熱。濕生痰。知所吐之物。

乃痰結聚。病名子懸。以紫蘇飲加芩﹑連﹑貝母。十劑獲全。

震按此二案。乃子腫子懸治法之大略也。

孫東宿治一匠婦。懷妊五月而患心痛。究其所由起。謂由失足墜樓也。始教飲韭菜汁一盞。痛止。其夫又從鄰醫取藥煎服。服後心復痛。吐鮮血盈益。胸間衝衝上抵。疼不可言。

孫診之。六脈洪大。汗出如雨。喘息不休。其婦樓居低小。令亟移居樓下。隨與益元散五錢用紫蘇湯調服。卽熟睡至曉。汗斂喘定。痛亦止。再與固胎飲一帖全安。鄰醫私詢曰。吐血脈忌洪大。加以喘汗。危益甚矣。且妊婦禁汗。禁下。禁利小便。先生之藥悉犯之。而反獲效。何哉。孫曰。醫貴審證。此婦之汗。以樓居低小。當酷暑而熱逼故也。汗多血去而胎失養。故忡忡上抵。喘息不續。移樓下以避暑气。益元散爲解暑聖藥。而紫蘇又安胎下气之妙品。气下則血歸原而病痊矣。此對証之藥。法出五海藏醫壘元戎四血飲是也。特諸君檢閱不徧。卽檢閱亦不知爲胎產之治。余不過融會前人之法。用而不謬耳。

震按胎前而用滑石。汗多而用紫蘇。所謂有故無殞亦無殞也。乃引四血歙以証之。實系附會。因此方惟紫蘇﹑丹參﹑蒲黃﹑滑石四味。遂可假托耳。

一婦妊已七月。夢見亡故祖母。揮拳打背一下。驚醒。卽覺胎動不安。血已下。大小便皆急。腰與小腹脹疼者五日。此亦事之奇也。孫診其脈。兩寸俱短弱。此上焦元气太虛。當驟補之。人參﹑﹑術﹑阿膠各二錢。歸﹑芍﹑條芩﹑杜仲各一錢。砂仁﹑香附各五分。薴根嫩皮三錢。蔥白六錢。一劑而血止。兩劑諸證悉除。四劑後。減去薴根﹑蔥白。調理旬日足月而產一女。

東宿曰。張氏婦年二十一。其夫延予診。左寸關短弱。尺滑。右寸亦滑。關濡弱。尺沈微。診畢。問予曰。脈何如。予曰。心神脾志。皆大不足。肺經有痰。夫曰不然。乃有身也予曰。左寸短弱如此。安得有孕。夫曰。已七十日矣。予俯思久之。問曰。曾經孕育否。

夫曰。已經二次。今乃三也。予問二產皆足月否。男耶女耶。夫曰。實不敢諱。始產近九个月。手足面目完全。而水火不分。肉一片。生下卽死。次亦九个月。產下亦無啼聲。看時口中無舌。亦旋死。二胎之異。不知何故。望先生細心察之。予方悟二胎之不完者。由心脾二經不足所致也。今左寸右關之脈可見矣。乃爲籌思一方。專以補心血爲主。令其多服。以百帖爲率。棗仁﹑遠志﹑茯神各一錢。白術二錢。歸﹑芍﹑枸杞各一錢五分。甘艸五分。生地八分。艾絮二分。龍眼肉五枚。水煎服。足月而產一子。次年又有身。不以前事爲意。至九个月產下。形體俱具。外有脂膜一片包其面。耳目口鼻皆見。但不能去此脂膜。因思上年之子。爲藥之力也。

震按兩寸短弱爲上焦元气大虛。左寸短弱爲無孕。皆閱歷老到之言。又可見察脈者。必須逐部細診。但此案旣云心脾二經不足。何但補心而不補脾耶。

卷九女科

腫喘

諭嘉言治顧季掖室人。仲夏時。孕已五月。偶爾下血。醫以人參﹑阿膠。勉固其胎。又經一月。身腫气脹。血逆上奔。結聚於會厭胸膈間。食飲才入。觸之痛楚。轉下甚艱。稍急卽連粒嘔出。全如噎證。更醫數手。咸以爲胎气上逆。脾虛作腫而成膈噎也。用人參之補五味之收爲治。延至白露節。計孕期已八月。而病勢危極。呼吸將絕。始邀諭診。其脈尺部微澀艱推。獨肺部洪大無倫。其喘聲如曳鋸。其手臂靑紫腫亮如毆傷色。諭駭曰。似此凶證。何不相商。幸余尙有善藥。可以通其下閉上壅。季掖必求病名。諭曰。上壅者。以肺脈之洪大。合於會厭之結塞。知其肺當生癰也。下閉者。以尺脈之微澀。合於肉色之靑腫。知其胎已久壞也。善藥者。瀉白散加芩﹑桔之苦以開之。不用硝﹑黃等癘藥也。服二大劑。腹卽弩痛。下白污如膿者數斗。裹朽胎而出。胸膈卽開。連連進粥。但寒熱咳嗽未除。旬餘白污旣盡。忽大腫大喘可畏。一以淸肺爲主。竟獲全痊。

震按此案從呂滄洲得來。滄洲治經歷哈散侍人。病喘不得臥。眾作肺受風邪治。呂診气口獨盛。厥陰弦動而疾。兩尺俱短而離經。乃曰。此得之毒藥動血。以致胎死不下。奔逆而上衝。非風寒作喘也。用催生湯加芎﹑歸。煮大劑服之。夜半果下一死胎。喘卽止。哈散因告外家誠有孕。以室人見嫉。故藥去之。眾所不知也。

卷九女科

惡阻

丹溪治一婦。孕兩月。嘔吐頭眩。醫以參﹑術﹑川芎﹑陳皮﹑茯苓服之。愈重。脈弦。

左爲甚。而且弱。此惡阻病。必怒气所激。問之果然。肝气旣逆。又挾胎气。參﹑術之補。

大非所宜。以茯苓湯下抑靑丸二十四粒。五服稍安。脈略數。口漧苦。食則口酸。意其膈間滯气未盡行。以川芎﹑陳皮﹑山梔﹑生薑﹑茯苓煎湯。下抑靑丸十五粒而愈。但口酸易饑。

此肝熱未平。以熱湯下抑靑丸二十粒。至二十日而愈。後兩手脈平和。而右甚弱。其胎必墮此時肝气旣平。可用參﹑術。遂以初方參﹑術等補之。預防墮胎以後之虛。服一月而胎自墮。卻得平安矣。

震按右脈弱而胎必墮。𨿽投參﹑術無功。此必丹溪試驗數次。故確信不疑。

一婦孕三月吐痰水並飲食。每日寅卯作。作時覺小腹有气沖上。然後膈滿而吐。面赤微躁。頭眩。臥不能起。肢疼微渴。蓋肝火挾衝脈之火衝上也。一日甚。二日輕。脈和。右手寸髙。藥不效者將二月餘。偶用沈香磨水。化抱龍丸。一服膈寬。气不上衝。二三服。吐止眩減。食進而安。

震按抱龍丸乃香竄辛散之藥。似非孕婦所宜。竟獲大效者。此婦必多郁。或多思。故气結而右寸脈髙。諸香藥能破郁開結。則效也。

汪石山治一婦。形質瘦小。面色近紫。產後年餘。經水不通。首夏忽病嘔吐。手指麻痺攣拳。不能伸展。聲音啞小。噦不出聲。醫皆視爲風病。危之。汪診脈皆細微近滑。曰。此妊娠惡阻病也。眾謂經水不通。安有妊理。汪曰。天下之事。有常有變。此乃事之變也。脈𨿽細微。似近於滑。又尺脈不絕。乃妊娠也。遂以四君子加二陳治之。諸證俱減。尙畏粥湯惟食幹糕香燥之物而有生意。

給事遊讓溪夫人。病新愈。月餘經事不行。嘔噦眩暈。飲食難進。醫以爲二陽之病發心脾。女子不月。法在不治。江篁南診之。尺脈𨿽小。按之滑而不絕。此妊而惡阻。非凶候也六君子加砂仁。數服而安。後產一女。

震按前條系產後經猶未通。此條系病後月事不行。殊難指其爲孕。汪公謂事之變。近來卻常有之。尺按不絕。最宜畱心。至如惡阻乃常病。千金半夏茯苓湯最佳。二陳加生地﹑芍芎﹑復花﹑桔梗﹑細辛﹑人參﹑生薑也。有寒者千金茯苓丸可用。六君加枳實﹑桂心﹑漧薑﹑葛根也。橘皮竹茹湯治胃熱。抑靑丸治肝火。法亦備矣。諸法不應則停藥。金匱所謂加吐下者則絕之也。過八十日。自愈。

卷九女科

轉胞

丹溪治一婦。年四旬。孕九月。轉胞。小便閉三日矣。腳腫形瘁。左脈稍和。而右澀。

此必飽食气傷。胎系弱。不能自舉而下墮。壓膀胱。偏在一邊。气急爲其所閉。所以水竅不能出也。當補血養气。血气一正。胎系自舉。以參﹑術﹑歸尾﹑芍藥﹑帶白陳皮﹑炙甘艸﹑半夏﹑生薑濃煎四帖。任其叫號。次早以四帖渣作一服煎。頓飲探吐之。小便大通。皆黑水後遂就此方加大腹皮﹑炒枳殼﹑靑蔥葉﹑砂仁。作二十帖與之。以防產前後之虛。果得平安。產後亦健。

一孕婦七月。小便不通。百醫不得利。轉加急脹。脈細弱。乃气血虛不能乘載其胎。故胎壓膀胱下口。所以溺不能出。用補藥升起。恐遲。反加急滿。遂令穩婆以香油抹手入產戶托起其胎。溺出如注。脹急頓解。卻以參﹑﹑升麻大劑服之。或少有急滿。再托如前。

江云。不如將孕婦眠於榻上。將榻倒豎起。胎自墜轉。其溺濺出。勝於手托多矣。

震按二案皆用補藥。則可知利水破气藥之謬。觀前案任其叫號。四日方用探吐。後學宜借以壯膽。毋事紛更自誤。

卷九女科

墮胎

丹溪治一婦。有胎至三个月左右卽墮。其脈左大無力。重取則澀。乃血少也。以其妙年只補中气。使血自榮。時正初夏。濃煎白術湯。調黃芩末一錢。服之至三四兩。得保全而生。

一婦年三十餘。或經住。或成形未具。其胎必墮。察其性急多怒。色黑气實。此相火太盛。不能生气化胎。反食气傷精故也。因令住經第二月。用黃芩﹑白術﹑當歸﹑甘艸。服至三月盡。止藥。後生一子。

震按前案補气以生血。此案淸熱以養气。不過芩﹑術二味。服又甚少。竟得保全。今恐不能也。然今有煎薴麻湯日服。間佐以二蠶綿灰。或南瓜蒂灰。或黃楝頭。亦有驗者。

一婦經住三月後。尺脈或澀。或微弱。其婦卻無病。知是子宮眞气不全。故陽不施。陰不化。精血𨿽凝。終不成形。至產血塊。或產血胞。惟脈洪盛者。胞不墮。

震按尺脈或澀或微弱。與尺脈微滑按之不絕者。其是胎非胎。從此分別。必於指下辧得淸。方於腹中決得定。下案神色甚困。難與之藥。其尺脈必不滑。必按之無根也。後石山案兩尺浮弱。不任尋按。幾與此案脈同。竟以大補得保其胎。此又事之變者矣。

一婦腹漸大如懷子。至十月。求易產藥。察其神色甚困。難與之藥。不數日。生白虫半桶。蓋由婦之元气太虛。精血𨿽凝。不能成胎。而爲穢腐蘊積之久濕化爲熱。濕熱生虫。理之所有。亦須周十月之气。發動而產。終非佳兆。其婦不及月死。濕熱生虫。譬之溝渠污濁積久不流。則諸虫生於其間矣。

石山治一婦。長瘦。色黃白。性躁急。年三十餘。常患墮胎。已七八見矣。診其脈皆柔軟無力。兩尺𨿽浮而弱不任尋按。曰。此因墮胎太多。气血耗甚。胎無滋養。故頻墮。譬之水涸而禾枯。土削而木倒也。況三月五月。正屬少陽火動之時。加以性躁而激發之。故墮多在三五七月也。宜用大補湯去桂。加黃柏﹑黃芩煎服。仍用研末。蜜丸服之。庶可保生。服半年。胎固而生二子。

陳斗巖治一婦。有胎四月。墮下逾旬。腹腫。發熱。气喘。脈洪盛。面赤口臭。舌靑黑陳診之曰。脈洪盛者。胎未墮也。面赤。心火盛而血幹也。舌靑口臭。肝旣絕而胎死矣。

內外皆曰。胎墮久矣。復診色脈如前。以蛇蛻煎湯下平胃散加芒硝﹑歸尾一倍服之。須臾腹鳴如雷。腰腹陣痛。復一死胎墮下。病亦愈。

魏云。產後气喘脈洪。法在不治。此所以得生者。全在逾旬二字。若非胎未墮。決不能至逾旬。

陳仁甫治一婦。年近四十。稟气素弱。自去其胎。五日內。漸漸腹脹如鼓。至心前。吐不能食。用補藥不效。診六脈微弱。但只叫脹死。此乃損傷脾气而作脹。𨿽然當急則治其標也。若泥用丹溪方法。恐緩不及事矣。用桃仁承气加朴﹑實。倍硝﹑黃煎。服四分。吐去其一。至次日早。仍不通。事急。又服琥珀丸三錢。至申時大通。脹減。但體倦四肢無力。口不知味。發熱。再用參﹑﹑歸﹑芍﹑術﹑陳﹑楂煎服。八劑而安。

魏云。此用補不效。後案用破血益甚。宜參看。

薛立齋治一妊娠五月。服剪紅丸而墮。腹中脹痛。服破血之劑。益甚。以手按之。益痛薛曰。此峻藥重傷。脾胃受患。用八珍倍人參﹑黃﹑半夏﹑乳香﹑沒藥。二劑而痛止。

數劑全愈。

魏云。痛以手按之痛不痛分虛實。立齋以按之痛甚。竟作大虛治。非明眼不能。

震按此案是正法。上案是死證。急則治標。亦僥幸於萬一。

一婦素怯弱。四月生女。自乳。患疥瘡年餘不愈。遂至羸困。五月勉彊執姑喪禮旬月。

每欲眩臥。一日感气。忽患心脾髙腫作痛。手不可按。而嘔吐不止。六脈微細之極。醫以爲脈𨿽虛而病形則實。誤認諸痛不可補气。乃用靑皮﹑香附﹑吳茱萸等藥而愈。繼復患瘧。且墮胎。又投理气行气之劑。病去。元气轉脫。再投參﹑補劑。不應矣。六脈如絲欲絕。薛診云。皆理气之劑。損眞之誤也。連投參﹑﹑歸﹑術﹑附子﹑姜﹑桂六劑。間用八味丸。

五日眠食漸甘。六脈全復。薛云。心脾疼痛時。卽當服此等藥。瘧亦不作矣。

震按先前之痛已醫好。繼後患瘧半產。亦云病去。乃追咎先前之不用溫補。此豈人所能及。余因是言而追思生平所見心脾痛證。有屢治屢愈。屢愈屢發。數年之間發漸頻。以至危殆者。安知不犯薛公所責耶。然屢發者。脈必弦小而堅。或更帶數。必非微細之極。若至如絲欲絕。亦誰不能溫補哉。

江應宿治汪鎬妻。三十五歲。厭產。服打胎藥。下血如崩。旬餘不止。或時鼻衄。諸藥不效。江診得六脈數而微弦。乃厥陽之火泛逆。投四物換生地。加阿膠﹑炒黑山梔﹑薄黃。

一劑而愈。

江云。內熱而虛。致墮者居多。蓋孕至三五月上。屬少陽相火。所以易墮。不然。何以黃芩﹑白術﹑阿膠等。爲安胎之聖藥。

孫東宿曰。侄婦戴氏。孕已五月。忽血大下。午後發戰。六脈俱數。左寸滑大。右關搏指。左關軟弱。予以白芍二錢。生地﹑阿膠﹑人參﹑蒲黃各一錢。柴胡﹑香附﹑地楡﹑荊芥各七分。甘艸五分煎服。午後發寒熱。每夜凡三次。頭痛惡心。腹中塊硬。所下血塊甚多。

心下怯力。此虛無疑也。以補中益气加阿膠﹑炮姜﹑白芍﹑烏梅。下午。右眼白珠發一白泡光腫下垂。而面亦腫。此虛火遊行無制之證。其夜大發寒熱。指爪皆黑。唇白。汗大出。

腹中作痛。牽引兩乳皆痛。仍以補中益气加阿膠﹑白芍﹑桂枝﹑五味﹑麥冬。服後熱退汗止渴除。神气少定。乃有生意。次日。咳嗽而胎墮。卽以獨參湯繼服。其夜腸鳴。瀉二次。以參﹑術各三錢。炙艸一錢五分。炮姜一錢。桂心﹑茯苓各五分。陳皮七分。蓮子﹑大棗煎服後因咳嗽。以四君加炮姜﹑五味﹑紫菀。調理而愈。

震按胎甫墮而卽進獨參湯。一見瀉卽用參術至三錢。蓋緣未墮之前已是虛證。𨿽新墮之後。何妨驟補。若庸流必主停參。且與消瘀矣。

張路玉治一婦。懷孕六月。因喪子悲哭動胎。醫用芩﹑術安胎藥二服。不應。攺用枳殼香附﹑紫蘇﹑砂仁理气一服。胎遂上逼心下。脹悶喘急。口鼻出血。第三日薄暮診之。其脈急疾如狂風驟雨。十餘至則不至。頃之復至如前。因諭之曰。此孕本非好胎。安之無益。

不若去之以存母命。因思此胎必感震气所結。震屬木。惟金可制。令以鐵斧。烈火燒紅醋淬乘熱調芒硝末一兩灌之。夜半。果下異胎。下後脈息微和。神思恍惚。所去惡露甚多。又與安神調血之劑。數服而安。

許裕卿治邵涵貞內子。孕十七月不產。不敢執意憑脈。問諸情況。果孕非病。但云孕五月以後不動。心竊訝之。爲主丹參一味。令日服七錢。兩旬餘胎下。已死而枯。其胎之死。

料在五月不動時。經十三月在腹。不腐而枯。如果實在樹。敗則必腐。然亦有不腐者。則枯胎之理可推也。張石頑曰。余昔治馬云生婦。孕十三月不產。脈來微結。爲處十全大補湯。

服至二十餘劑。而下枯胎色白。所治𨿽異。而胎枯則一也。

震按異胎如夜叉胎及蝌蚪蜥蜴之類。古書多有。若枯胎則向來未說。果癟在樹。其諭極是。曾閱後漢書載寶武之母產武。並產一蛇。送之林中。後母死。蛇亦來至柩前。盤繞俯仰涕血皆流。因想未產時。其胎之異若何。恐非望聞問切所能知也。又醫林史傳載潘治二婦。一孕二歲。一孕十四月。診之曰。非孕也。疾也。作劑飲之。孕二歲者下肉塊百餘。孕十四月者下大蛇。二婦俱得活。此可謂善診者矣。

卷九女科

難產

龐安常治一婦將產。七日而子不下。百治不效。龐視之。令其家人以湯溫其腰腹。自爲上下拊摩。孕得覺腸胃微痛。呻吟間生一男子。其家驚喜。而莫知所以。龐曰。兒已出胞。

而一手誤執母腸。不能復脫。故非符藥所能爲。吾隔腹捫兒手所在。鍼其虎口。痛卽縮手。

所以遽生。無他術也。取兒視之。右手虎口。鍼痕存焉。

一婦累日產不下。服催生藥不效。龐曰。此必坐艸太早。心下懷懼。气結而不行。非不順也。素問云。恐則气下。蓋恐則精神怯。怯則上焦閉。閉則气逆。逆則下焦脹。气乃不行矣。以紫蘇飲一服便產。如婦人六七月子懸者。用此亦往往有效。

震按蘇文忠公有與龐公尺牘。講楊子云太元經罔眞蒙酋冥之義而云。安常博極羣書。善窮物理。常爲僕思之。其推重如此。觀此二案。益信名不虛傳。

丹溪曰。世之難產者。往往見於鬱悶安佚之人。富貴奉養之家。若貧賤辛苦者無有也。

方書只有瘦胎飲一論。而其方爲湖陽公主作也。實非極至之言。何者。見用此方。其難自若予族妹苦於難產。後遇孕則觸而去之。予甚憫焉。視其形肥。而勤於女工。構思旬日。悟曰。此正與湖陽公主相反。彼奉養之人。其气必實。耗其气使和平。故易產。今形肥知其气虛。久坐知其不運。而其气愈弱。且久坐則胞胎亦隨母气不運。當補其母之气。則兒健而易產。令其有孕至五六个月。以紫蘇飲加補气藥。與十數帖。因得男而甚快。後遂以此方。隨人之形色性稟。參以時令加減。與之無不應者。因名其方曰。大達生散。

震按讀古人書而能反其道以合乎理。固非髙明之士不能。蓋自達生散出。而後世之孕育者。母子安全無算。丹溪之造福宏矣。

石山治一婦。常患橫生逆產。七八胎矣。子皆不育。汪診脈皆細濡頗弦。曰。此气血兩虛兼熱也。或曰。气血有餘。方成妊娠。气血旣虧。安能胎耶。汪曰。觀其形長瘦。而脈細濡。屬於气血兩虛。色靑脈弦。屬於肝火時熾。而兩尺浮滑。似血虛爲輕。而气虛爲重也。

宜以補陰丸。除陳皮。倍加香附﹑參﹑。蜜丸服之。常令接續。逾年。臨產果順而育一子震按保胎易產之道。此爲正理。蓋母虛則無力。兒在腹中。不能運轉其身。以致橫生倒產。若臨月多服人參。母气旣旺。其產自順。乃屢試屢驗者。

陳良甫治一婦。有孕七个月。遠歸。忽然胎上衝心而痛。坐臥不安。兩醫治之不效。遂言胎已死矣。已用蓖麻子研爛。加麝香調。貼臍中以下之。甚危急。陳診視兩尺脈絕。他脈平和。陳問醫作何證治之。答曰。死胎也。陳曰。何以知之。曰。兩尺脈沈絕。陳曰誤矣。

此子懸也。若在胎死。卻有辧處。面赤舌靑。子死母活。面靑舌赤。母死子活。唇口俱靑。

母子俱死。今面不赤。舌不靑。其子未死。是胎上迫心。宜紫蘇飲治之。至十帖。而胎乃近下矣。

震按兩尺脈絕。易認作子死腹中。若非陳氏辧法。寧不誤殺兩命。

滑伯仁治一婦人產難。七日而不乳。且食甚少。伯仁視之。乃以涼粥一盂。擂碎楓葉煎湯調啖之。旋乳。或詰其理。滑曰。此婦食甚少。未有無穀气而能生者。夫楓葉先生先落。後生後落。故以作湯飲也。

吳茭山治一婦產難。三日不下。服破血行經之藥。俱罔效。吳制一方。以車前爲君。冬葵子爲臣。白芷﹑枳殼爲佐使。已服午產。眾醫異之。吳曰。本艸謂催生以此爲君。毛詩采莒以防難產。

魏云。車前以鮮者爲妙。

劉復眞遇府判女。產不利。已死。劉以紅花濃煎。扶女於凳上。以綿帛蘸湯遏之。連以澆帛上。以器盛水。又暖又淋。久而蘇醒。遂生男子。蓋遇嚴冬。血冷凝滯不行。溫則產。

見亦神矣。

一醫宿客店。值店婦數日不產。下體已冷。無藥。甚窘。以椒﹑橙葉﹑茱萸等煎湯。可下手。則和臍腹人門處皆淋洗之。气溫血行。遂產。

震按催生之方甚多。或效或不效。總無定局。要在用得恰好。如此數則。聊示機括。若能學後案孫公之思路。方是巨靈神開山手也。

一婦人分娩最易。至四十妊娠。下血甚多。產門不開。與加味芎歸湯一劑。又用無憂散斤許。一劑煎熟。時時飲之。以助其血。而產。

孫東宿曰。侄元素內人。季夏難產。叩其狀。曰。產已及戶。不能下。用力則胸膈間有物上衝。痛不可忍。予思少頃。曰。此必雙胎。胞已分而一上一下也。及戶者在下欲產。在上者以用力而上衝。惟上衝胸膈。故痛也。熱亦險矣。柰產科諸書。俱未論及何法以處。因詳思其治法。必安上而下始用力產也。卽取益元散一兩。以紫蘇湯送下。取紫蘇安胎下气。

滑石滑以利竅。亦催生之良品也。飲藥入腹而胸膈痛止。不超時。產二女。母亦無恙。

卷九女科

胎肖胎忌

礬昌髙八捨家。軒墀間畜龜數年。生育至百餘。其家產子四五人。皆龜胸傴僂。蓋孕婦感其气所致。

至正末。越有夫婦二人。於大善寺金剛神側。縛葦而居。其婦產一子。首兩肉角。鼻孔昂縮。類所謂夜叉形。蓋產婦根據止土偶。便稟得此形。古人胎教。不可不謹。

卷九女科

胞衣不下

立齋曰。家人婦胎衣不落。腹胸脹痛。手不敢近。此瘀血爲患。用熱酒下失笑散一劑。

惡露胎衣並下。

一產婦胎衣不出。腹中脹痛。手按之痛稍緩。此是气虛而不能送出。用無憂散而下。

震按胞衣不下。因敗血入胞者居多。立齋又有一案。用黑豆二合炒透。鐵秤錘一个燒紅同以酒淬之。將酒化下益母丹二丸。胞衣從血而出。又方。芒硝三錢。童便衝服。立下。

或以牛膝二兩。芒硝三錢煎。衝童便飲。及閱愼齋全書。載一婦胞衣不下。用人參湯送下砂仁末錢許。一日二三次。三四日胞衣爛出。其婦無恙。奇矣。然不知脈証之何如也。繼之者有黎姓一案。亦錄於左。以助參酌。

一婦半產。胎衣不下。連服行血催衣之藥四劑。點血不行。胸痛瞀亂。黎西野視之曰。

此脾失職也。先與黃一兩。當歸一兩。下咽而瞀亂頓減。隨用大劑參﹑﹑術﹑歸﹑芍﹑苓﹑甘艸等藥。一服而惡露漸至。眾皆驚曰。惡露不下。胞衣不下。女科書中並無參﹑之方。君獨以補奏功。其義何居。黎曰。君等憂血其不下。吾正憂血下不止。故相反耳。蓋此病本气血大虧而致半產。脾失統血之職。水湮土崩。衝決將至。故生瞀亂。不爲之修築。而反加穿鑿。是虛虛也。烏乎可。曰。今從子法。遂得免乎。曰。不能也。穿鑿過當。所決之水。已離故道。狂瀾壅積。勢無所歸。故必崩。急服吾藥。第可固其堤岸。使不致蕩沒耳。

至第三日。診尺內動甚。曰。今夜子以前必崩矣。用補中益气湯加參﹑各二兩。囑以血至卽服。至黃昏果發。如其言。得無恙。次用調補脾腎之藥而愈。

震按惡露不下。用參﹑附﹑術﹑歸等藥而下者。生平經手頗多。然必脈象細軟。口不燥渴。內不煩熱。用之方效。此案不載脈象。只云脾失其職。亦屬糊塗。但半產者多系體虛而胎墮。且連服行血催衣之藥四劑。寧不反其道以治之耶。

卷九女科

血暈

奉化陸嚴治新昌徐氏婦。病產後暴死。但胸膈微熱。陸診之曰。此血悶也。用紅花數十斤。以大鍋煮之。候湯沸。以木桶盛湯。將病者寢其上燻之。湯气微。復進之。有頃。婦人指動。半日遂醒。此法與許允宗治王太后之意同。

立齋治一婦產後。小腹作痛。忽牙關緊急。灌以失笑散。良久而蘇。又用四物加炮姜﹑白術﹑陳皮而愈。

震按血暈皆因惡血衝心。當於綱目中選擇驗過之方。如上二條。乃正治法。而丹溪治一婦。面白形長。心郁。半夜生產。淸晨暈厥。急灸气海十五壯而蘇。後以參﹑術等藥。服兩月而安。此陽虛也。乃變法也。

一產婦因產飲酒。惡露甚多。患血暈。口出酒气。此血得酒熱而妄行。虛而作暈也。以佛手散加漧葛二錢。一劑而痊。

立齋云。產後飲酒能致暈。產室人眾。喧嚷气熱。亦能致暈。

卷九女科

腹痛

立齋治一產婦。腹痛發熱。气口脈大。薛以爲飲食停滯。不信。乃破血補虛。反發熱頭痛。嘔吐涎沫。又用降火化痰理气。四肢逆冷。泄瀉下墜。始悔。問曰。何也。薛曰。此脾胃虛之變證也。法當溫補。遂用六君子加炮姜二錢。肉桂﹑木香各一錢。四劑。諸證悉退。

再用補中益气之劑。元气遂復。

震按气口脈大。故認停食。後以誤藥而變四肢逆冷。泄瀉下墜。誠變爲虛寒證矣。但不知脈象若何。若脈亦變爲細軟。則溫補得效。設脈仍大。則非所宜。或大而軟。猶可用溫補以望其斂小。倘脈大且數。按之有力。其死可必。溫補無益也。

一婦產後。腹痛後重。下痢無度。形體倦怠。飲食不甘。懷抱久郁。患繭唇。寐而盜汗如雨。竟夜不敢寐。神思消爍。薛曰。气血虛而有熱。用當歸六黃湯。納黃芩﹑連﹑柏炒黑一劑汗頓止。再劑全止。乃用歸脾湯﹑八珍散兼服。元气漸復而愈。

震按此證不難於用歸脾八珍。而難於用當歸六黃。恨不載脈。然畱此案以見古人有是病卽用是藥。勿拘定產後必當大補也。但苦寒之藥。中病卽止耳。

一產婦小腹作痛。有塊。脈芤而澀。以四物加延胡﹑紅花﹑桃仁﹑牛膝﹑木香治之而愈一產婦小腹痛甚。牙關緊急。此瘀血內停。灌以失笑散。下血而蘇。又用四物加炮姜﹑白術﹑陳皮而愈。

震按此二案。乃惡露作痛之正法也。

一產婦小腹作痛。服行气破血之藥。不效。其脈洪數。此瘀血內潰爲膿也。以瓜子仁湯二劑痛止。更以太乙膏下膿而愈。產後多有此病。縱非癰患。用之亦效。

一產婦小腹疼痛。小便不利。用薏苡仁湯。二劑痛止。更以四物加桃仁﹑紅花。下瘀血而愈。大抵此證。皆因榮衛不調。或瘀血停滯所致。若脈洪數。已有膿。脈但數。微有膿。

脈遲緊。乃瘀血。下之卽愈。若腹脹大。轉側作水聲。或膿從臍出。或從大便出。宜用蠟礬丸﹑太乙膏。及托裏藥。

一婦人寒月中。產後腹大痛。覺有塊。百方不治。一人教以羊肉四兩。熟地黃二兩。生薑一兩。水煎服之。二三次愈。

震按漪子曰。覺有塊。想是寒气乘虛而聚。非眞實證也。不然。何以羊肉熟地能愈哉此說可謂善於讀書。至其所引衍義云。一婦人產當寒月。寒气入產門。臍下脹痛。手不得犯。此寒疝也。醫欲治之以抵當湯。謂其有瘀血耳。予教之曰。非其治也。可服仲景羊肉湯少減作二服。愈。方卽元方多川芎。以酒水同煎。或加蔥鹽。較之用熟地者。略爲辛溫。

然總治虛寒腹痛也。設於寒月血因寒凝。結瘀痛。又當用琥珀丸﹑香桂散﹑及姜﹑桂﹑吳茱﹑桃仁﹑蓬術﹑五靈脂等藥。非仲景方均能見效也。且善悟者更當反是以觀焉。寒之反爲熱。如金匱下瘀血湯﹑河間玉燭散等方。又一例也。畏其峻者。回生丹亦妙。葉案謂取乎醋煮大黃一味。藥入病所。不礙無病之所。斯眞妙解。想先生或從奪命丹。用醋水同煎法悟入耶。

卷九女科

腰痛

一產婦腰痛。腹脹善噫。諸藥皆嘔。立齋以爲脾虛血弱。用白術一味炒黃。每劑一兩。

米泔煎。時飲匙許。四劑後漸安。百餘劑而愈。

震按腰痛而用白術。以所兼之證爲腹脹善噫。諸藥皆嘔。則補腎不若補脾矣。時飲匙許慮其嘔耳。每劑一兩。用至百劑。惟見得到。斯守得定。葉案每用米泔煎藥本於此。他如失血過多腰痛者。用歸湯﹑十全大補湯。瘀血腰痛者。桃仁湯﹑五香連翹湯。風濕腰痛者五積散﹑寄生防風湯。

卷九女科

頭痛

郭茂恂嫂金華君。產七日。不食。始言頭痛。頭痛已。又心痛作。旣而目睛痛。如割如刺。更作更止。相去無瞬息間。每頭痛甚。欲取大石壓。良久漸定。心痛作。則以十指抓臂。血流滿掌。痛定目復痛。又以兩手自剜取之。如是十日不已。眾醫無計。進黑龍丹半粒疾少間。中夜再服。乃瞑目寢如平時。至淸晨下一行。約三升許。如蝗虫子。三夜減半。

已刻又行如前。則頓愈矣。

武叔卿曰。此虫咬痛。不如用殺虫藥。更神效。

震按此證情形。定當作瘀血治。亦有因痰而痛者。不如是之劇。因虫則自此案始。

卷九女科

中風

立齋治一產後中風。口眼斜。四肢逆冷。自汗泄瀉。腸鳴腹痛。用六君子加姜﹑附各五錢。不應。以參﹑附各一兩。始應。良久不服。仍腸鳴腹痛。復灸關元穴百餘壯。及服十全大補方效。

震按此種治法。惟薛公能之。若今人用參﹑附至四五錢不應。惟束手待斃耳。但不載脈象若何。想諸虛寒證畢現。其脈之大小遲數不足計耶。

卷九女科

痙

夷堅志曰。杜壬治郝質子婦。產四日。螈戴眼。弓背反張。壬以爲痙病。與大豆紫湯獨活湯而愈。政和間。予妻房分娩。猶在蓐中忽作此證。頭足反接。相去幾二尺。家人驚駭。以數婢彊拗之不直。適記所云。而藥囊有獨活。乃急爲之。召醫未至。連進三劑。遂能直。醫至卽愈矣。更不須用大豆紫湯。古人處方。神驗屢矣。

一產婦牙關緊急。腰背反張。四肢抽搐。兩目連札。立齋以爲去血過多。元气虧損。陰火熾盛。用十全大補加炮姜。一劑而蘇。又數劑而安。

魏云。立齋治螈以大溫補。前條治風。想螈有微甚之不同耳。

震按不必分微甚。但須審地方及時令。若薛案明云去血過多。必無用獨活之理矣。

卷九女科

螈搐

丹溪治一產婦。年三十餘。正月間。新產十餘日。左腳左手發搐。气喘不眠。面起黑色口臭。脈浮弦而沈澀。右爲甚。意其受濕。詢之。產前三月。時常喜羹湯茶水。以黃﹑荊芥﹑木香﹑滑石﹑蒼白術﹑檳榔﹑陳皮﹑川芎﹑甘艸﹑芍藥。四服後加桃仁。又四服而漉漉有聲。大下水晶塊。大小如雞子黃與蝌蚪者數十枚。而愈。乃去荊芥﹑檳榔﹑滑石。加當歸﹑茯苓。調理其血。四十帖而安。

震按左腳左手發搐。似肝經血燥生風。气喘不眠。面起黑色。口臭。似瘀血入肺死證。

脈象浮弦易辧。沈澀難辧。身臨其局。彷徨無措者多矣。非丹溪豈能認爲濕而用此等藥乎。

若下條薛案。稍有墻壁可循耳。

一婦人發螈遺尿。自汗面赤。或時面靑。飲食如故。肝脈弦緊。立齋曰。此肝經血燥。

風熱螈也。肝主小便。肝色靑。入心則赤。法當滋陰血。淸肝火。遂用加味逍遙散。不數劑諸證悉退。

孫東宿治潘大司馬媳。年二十五。體素弱。語言端謹。因難產傷力。繼以生女拂意。後又女死悲戚。實時暈厥。醒而神思瞇昧。手足螈。不可診脈。目上視。細詢之。自女落地惡露絕無。有女醫時與人參幹嚼。及獨參湯並粥亂進。參與粥皆壅塞膈上不下。以故神昏螈不已也。孫教以手於喉中探而吐之。喜其隨手吐出痰飲粥藥盈盆。螈方定。乃與川芎山楂﹑澤蘭葉﹑陳皮﹑半夏﹑茯苓﹑香附進之。稍得睡。不虞女醫又私與補藥二帖。

子丑時陡然狂亂。如降神之狀。漢聲官話。問答如流。其聲壯厲。迥異平時。其家咸謂神附。祈禱百般。孫曰。此惡露不盡。乃蓄血如見鬼之證。非眞有神佛相附也。以歸尾四錢。川芎一錢五分。澤蘭葉﹑益母艸﹑滑石等。煎衝熱童便。連飲二帖。狂亂少定而未除。意其胸中必有餘痰作滯。前方中無佐使之品。故藥力不行也。大加山楂爲引。惡露稍行。神思卽靜。嗣後稍睡少時。手足微動。或自以手掌其面。或自以手捶其胸。昏亂不息。診其脈近虛。早間面紅而光。申酉時面色白。此血行火退。故脈虛而當補矣。與人參﹑川芎﹑澤蘭葉各一錢。

當歸﹑山楂各二錢。茯苓﹑陳皮各八分。捲荷葉一片。煎衝琥珀末五分。服後噯气二聲。孫喜曰。此淸陽升而濁陰降矣。自玆安靜。惡露行。大便通。而索粥飲矣。

震按此案前半段治法不難。蓋得其參粥雜進之病情。自有消瘀及消痰食之方藥。但探吐法尢捷耳。蓄血如見眾。知者亦多。難於後半段惡露稍行。神思卽靜。略睡片時。昏亂不息仍是蓄血形狀。乃於輕劑消瘀之中。復用人參。並不以前曾誤用而畏蹈故轍。此爲髙手。

其講脈與面色極是。但產後譫語昏狂。有純因於痰者。又不可不知。

卷九女科

厥冷

易思蘭治瑞州一婦。產後半月餘。胃中有淸水作逆而吐。以爲胃寒。煎姜椒湯飲之。初覺相宜。至三五日。淸水愈多。口气漸冷。四肢發逆。腹中冷气難堪。有時戰栗。以四物湯加人參﹑炮姜。初服少安。久則不應。易診之。六脈俱無。以三指按至尺後。脈來實數有力左右皆同。發言壯厲。一气可說四五句。唇焦頰赤。大便五六日一次。小便赤少。此實熱癥也。詢之。其俗產後食胡椒炒雞爲補。此婦日食三次。半月後遂得疾。蓄熱明矣。其口冷吐水發厥者。熱極似水耳。戰栗者。熱入血室。熱盛生風也。用三黃湯連投之。六脈俱現。

淸水漸減。姜椒湯不欲食矣。服四日。口中熱气上升。口舌發黃小粟瘡。大便八日不通。以四苓合涼膈散空心一服。至午不動。又以甘艸煎湯。調元明粉五錢。熱服一時許。腹中微鳴吐出酸水一二碗。大便連去二次。仍以四苓散﹑三黃﹑山梔﹑枳殼調理。一月全愈。大凡診脈。遇極大極微者。最宜斟酌。如極大而無力。須防陽气浮散於外。如極微之脈久久尋而得之於指。稍稍加力。按之至骨愈堅牢者。不可認作虛寒。今此證六部皆無脈。尺後則實數有力。所謂伏匿脈也。陽匿於下。亢之極矣。豈可泥於產後。禁用寒涼者。

震按易公之案甚多。此爲第一。觀其發明脈理。可謂仙傳祕訣。

一婦人產後。日食茶粥二十餘碗。一月後。徧身有冰冷數塊。若以指按冷處。卽冷從指下上應至心。如是者二年。諸治不效。以八物湯去地黃。加橘紅。入薑汁﹑竹瀝一酒鐘。十服乃溫。

震按此是痰飲流注肌肉。原非奇病。但按之而使不病者。冷應於心則奇矣。蓋其人气血已虛。痰飲畱伏之處。營衛所不到。此數塊卽系死肉。治病之藥。全仗薑汁﹑竹瀝各一杯。

然非八物。何以助營衛之流行。去地黃惡其滯。加橘紅取其通也。似宜再加南星﹑白芥子等藥。

卷九女科

發熱﹑譫語﹑昏瞀

滑伯仁治一產婦惡露不行。臍腹痛。頭疼身寒熱。眾皆以爲感寒。溫以姜﹑附。益大熱手足搐搦。譫語目竄。診其脈弦而洪數。面赤目閉。語喃喃不可辧。舌黑如炱。燥無津潤胸腹按之不勝手。蓋燥劑搏其血。內熱而風生。血蓄而爲痛也。曰。此產後熱入血室。因而生風。卽先爲淸熱降火。治風涼血。兩服頗爽。繼以琥珀﹑牛黃等。稍解人事。從以張從政三和散。行血破瘀。三四服。惡露大下如初。時產已十日矣。於是諸證悉平。

魏云。投姜﹑附後始搐搦。由燥劑搏血而風生。故此等案宜細心熟玩。若是虛寒。手足豈不厥冷。況證有舌黑腹不勝按。在三四日者耶。又況面赤洪數之脈耶。

一婦產後。時發昏瞀。身熱汗多。眩暈口渴。或時頭痛惡心。醫用四物涼血之劑。病不減。復用小柴胡。病益甚。汪診之。脈皆浮洪搏指。汪曰。產後而得是脈。又且汗多而脈不爲汗衰。法在不治。所幸者气不喘。不作泄耳。其脈如是。恐爲涼藥所激也。用人參三錢。

黃二錢。甘艸﹑當歸各七分。白術﹑麥冬各一錢。漧薑﹑陳皮﹑黃芩各五分。煎服五劑。

脈斂而病漸安。

震按浮洪搏指之脈。產後所大忌。合以身熱口渴。時發昏瞀。頭痛惡心。幾與傷寒證相似。用小柴胡湯未爲大謬。以方中原有人參也。但汗多眩暈。柴胡不宜。汪公之論。明白切當。非大劑人參。豈能挽回。至云其脈如是。恐爲涼藥所激。後學安知有此道理。服五劑而脈斂。言更驗矣。

王僉憲公宜人。產後因沐浴。發熱嘔惡。渴欲飲冷水瓜果。譫語若狂。飲食不進。體素丰濃不受補。醫用淸涼。熱增劇。石山診之。六脈浮大洪數。曰。產後暴損气血。孤陽外浮內眞寒而外假熱。宜大補气血。與八珍湯加炮姜八分。熱減大半。病患自知素不宜參﹑不肯再服。過一日。復大熱如火。復與前劑。潛加參﹑﹑炮姜。連進二三服。熱退身涼而愈。

震按病由沐浴而發熱嘔惡。渴欲飲冷。狂譫不食。人必以傷寒視之。及用淸涼而熱增劇茫無把握矣。況脈洪數。用滋陰易。用參﹑姜難也。乃投八珍熱減大半。停參﹑一日。

復大熱如火。則病宜溫補。不宜涼散。始得顯然耳。

孫東宿治武進邑宰孫康宇媳。年十六。初產女艱苦。二日偶感風邪。繼食麵餅。時師不察。竟以參﹑術投之。卽大熱。譫語口渴。汗出如洗。气喘泄瀉。瀉皆黃水無糞。一日夜不計徧數。小水短少。飲食不進。證甚危惡。時當暑月。女科見熱不除。用芩﹑連等藥。證益甚。乃重用參﹑術﹑肉果﹑漧薑等止瀉。瀉不減。熱反劇。喘汗轉加。譫語不輟。醫悉辭去孫往診之。六脈亂而無緒。七八至。獨右關堅硬。躊躇久之。因思暑月汗出乃常事。但風邪麵食瘀血。皆未消熔。補劑太驟。書云。蓄血如見鬼。治當消其瘀食。解其暑气。猶可圖生。勿遽棄也。乃用益元散六錢。解暑淸熱爲君。仲景云。渴而小便不利者。當先利其小便況水瀉猶當用之爲君也。以楂肉三錢爲臣。紅曲﹑澤蘭葉各一錢五分。消瘀血。安魂爲佐香附﹑橘紅﹑半夏﹑茯苓以統理脾气爲使。京三稜五分。消前參﹑術。決其壅滯爲先鋒。

水煎。服後卽稍睡。計兩日。連進四劑。熱減瀉止。惡露略行。脈始有緒。前方去三稜﹑紅曲。加扁豆。而熱全退。便亦實。攺用四君子湯加益元散﹑靑蒿﹑香附﹑扁豆﹑白芍。調理而平。

震按前二案虛證似實。此案實證似虛。病之能惑人也如此。但用芩﹑連而證益甚。用參術兼溫藥而更加劇。亦將束手無策。孫公之得間處。在右關獨堅硬。信乎善治病者。必善辧脈也。若粗工見其證極沈重。脈又七八至。亂而無緒。不遑細辧。此女何由得生。今從辧脈得病情。用藥自遊刃有餘。而藥之得力處。又在京三稜五分也。

別駕沈石山夫人。產三日而腹不寬暢。一女科爲下之。大瀉五六次。遂發熱惡心。又用溫膽湯止吐。小柴胡退熱。服四日。吐與熱不止。粒米不進。又用八珍湯加童便。服後昏憒。耳聾眼合。口渴腸鳴。眼胞及手足背皆虛浮。因逆孫診。六脈皆數。時五月初二日也。東宿曰脈書云。數脈所主。其邪爲熱。其正爲虛。以十全大補湯加炮姜進之。夜半稍淸爽。進粥一盂。始開目言語。次日以多言語。復昏昧。又以參﹑術各三錢。炮姜﹑茯苓﹑陳皮各一錢甘艸五分。煎服。體微汗。徧身痱痤。熱退而神爽。下午藥不接。且動怒。昏昧復如前。

六脈散亂無倫。狀如解索。痱痤沒而虛極矣。亟以參﹑術各五錢。炙艸﹑炮姜﹑附子各一錢連進二帖。是夜熟寢。惟呼吸之息尙促。初六日脈又數。下午發熱不退。環跳穴邊發一毒如碗大。紅腫微痛。前醫者遂歸咎姜﹑附。擬用寒涼解毒藥。孫曰。此乃胃中虛火遊行無制大虛之證。非毒也。內經云。壯者气行則愈。怯者著而成病。惟大補庶可萬全。用寒涼。

速其死矣。乃煎附子理中湯進之。日夕兩帖。參﹑術皆用七錢。服後痱痤復出。毒散無蹤。

熱亦退矣。再以參苓白術散。調理而全安。皆由產後誤下。致變百出。可不畏哉。

震按八珍與十全大補。相去不遠。乃一則服之而加重。一則服之而遽輕。其義何居。蓋得力在肉桂及加炮姜也。而敢於用姜﹑桂。由於數脈之義。參得透耳。其邪爲熱。其正爲虛二語。與景嶽恰合。英雄所見略同也。今人一見數脈。只知爲熱。斷不敢用姜﹑附﹑桂。夭枉者多矣。但溫補旣投。亦須數脈漸退。仲景云。數脈不時。則生惡瘡。故後有發毒之變。

孫公能認定爲虛。故終以大劑溫補收功。較之胸無主見。隨境遊移者。自是仙凡迥別。

程石洲乃眷因產難子死。憂悶。小腹有塊作痛。下午發熱。不思飲食。東宿診之。脈右大於左者三倍。且數。與芎歸湯加山楂﹑澤蘭﹑肉桂。次日下午。腰腹脹痛。詰之。晌午食圓眼一斤矣。從此小腹漸脹。大便三日未行。早晨鼻衄。夜間極熱。口渴。脈大無緒。勢甚危急。用芎﹑歸﹑紅花﹑桃仁﹑靑皮﹑檳榔﹑莪術﹑山楂。水煎。調元明粉二錢。服後。下結糞二枚。安而就寢。醒後。進粥稍多。又復脹痛。腹大如斗。堅如石。气促不安。勢危之至。乃與五靈脂﹑山楂各四錢。淩霄花二錢。赤芍一錢。服後大便通。腹軟气定。始可進粥漸有生气。但脈仍鼓指。此腹中積滯尙多。不可不因其時而驅去也。用山楂﹑大黃各三錢桃仁二錢。桂心﹑紅花各五分。炙甘艸七分。煎衝元明粉一錢五分。其夜下黑糞四次。熱始退。上腹𨿽消。臍下仍大。仍以桃仁承气加山楂﹑滑石﹑紅花。煎飲之。五更大便行。臍腹脹又減。後與積塊丸調理全消。是役也。女科於初起發熱腹痛之時。卽以常套十全大補湯投之。詎如圓眼肉入腹。漸漸脹開。故腹亦因之大脹。且其味甘。尢能作滯。復加地黃﹑參﹑術。寧不塞其塞哉。由是而成大堅之證。內經謂中滿者。瀉之於內。良以此夫。彼亦泥乎丹溪產後須大補气血之誤也。

震按此案與前案截然不同。數脈大脈。均爲產後所忌。而彼用溫補。此用攻消。俱獲全安。自非名手不能。觀石山論浮洪搏指之脈曰。恐爲涼藥所激。此則認爲積滯尙多。可見臨證者全在圓通活變。斷無一定之法可守也。

馬元儀治蘇州藩司王管家之妻。產後一月。神气昏倦。胸滿中痛。咳嗽喘促發熱。服藥反漸加重。勢將治木。馬診之。兩手脈沈澀兼結。馬曰。此證胎前已有伏邪。產後气血旣虛邪益內結。法宜表裏兩和。使邪從外達。气從內泄。病自愈矣。用桂枝﹑柴胡﹑蘇梗﹑枳殼﹑半曲﹑菔子﹑杏仁﹑廣皮透邪達滯之劑。服後病勢偏安。脈亦稍舒。前醫尙以气血兩虛遽投參﹑地﹑歸﹑芍斂滯之品。遂致徹夜靡寧。如喪神守。不知邪結於中。反行補法。如欲盜之出而反閉其門也。急攺透邪散結法。用桂枝﹑炮姜﹑黃連﹑枳實﹑濃朴﹑廣皮等。一劑而胸滿中痛之證釋。復用栝蔞實﹑柴胡﹑桂枝﹑半夏﹑枳實﹑杏仁﹑蘇子﹑桔梗等。再劑而表熱喘嗽之證平。但大便不行。此久病傷津液。腸胃失養之所致也。加生首烏一兩。大便得解。余邪盡去。然正气大虧。繼進滋補气血之劑而安。蓋病有虛邪內結。而正气積虧者。

當補正以托邪。而不知者反治邪而傷正。有正气未傷。而邪勢方張者。當去邪以安正。而不知者反用補以滯邪。虛實莫辧。多致冤沈無訴。而尙不覺也。豈不謬哉。

震按產後病因。果系外邪者。定當祛邪。不可泥於丹溪之說。曾見胎前受暑濕致痢。痢未幾而產。產後仍痢。腹痛胸滿。後重口渴。脈數大者。竟用芩﹑連﹑檳﹑朴﹑滑石﹑木香甚則加大黃殊效。與此案治法。病異而理同也。

卷九女科

寒熱

吳茭山治一少婦。初產四日。食冷物。覺身分不快。嘔逆。飲食少思。心腹滿悶。時或腹脇刺痛。晨惡寒。晚潮熱。夜則恍惚譫語。晝則抽搐。頗類風狀。變異多端。諸醫莫測。

或作虛風。或云血凝實熱。用甘溫行血。以寒涼退熱。如此半月不效。吳至。見醫滿座。亦局。診其脈弦而緊。遂令按之。小腹急痛。知瘀血未盡也。思患者大勢惡露已下。未必還有餘血。偶因寒涼所傷。瘀血停滯下焦。日久客於經絡。所以變生諸證。須得大調經散。倍入琥珀化諸惡血成水。其患方愈。遂合前藥服之。五日後。行惡水斗許。臭不可近。患人覺倦。病勢漸減。然後以人參養榮湯數十帖。月餘如初。

一婦產後惡露未盡。因起抹身。寒气客於經絡。乍寒乍熱。脈緊而弦。以蔥白散。二帖而安。

立齋治一產婦。惡寒發熱。欲以八珍加炮姜治之。其家知醫。以爲風寒。用小柴胡湯。

薛曰。寒熱不時。乃气血虛。不信。仍服一劑。汗出不止。譫語不絕。煩熱作渴。肢體抽搐薛用十全大補二劑。益甚。脈洪大。重按如無。仍以前湯加附子數劑。稍緩。再服而安。

震按前二案。以脈弦而緊知爲瘀血。此案以脈洪大。重按如無。知爲气血兩虛。是眞臨證指南也。但首案必須大調經散。次案必須蔥白散。決非通套行血消瘀所能治。此案必須桂附。亦非平補气血所能治。

卷九女科

驚

樂元忠妻。產後病驚。身飄飄如在浮雲中。舉目則旋轉。持身不定。四肢酸軟。皆以安神補虛治之。前證轉甚。載原禮獨曰。左脈芤且澀。神色不變。是因驚致心胞絡積血耳。乃下血如漆者一斗。遂愈。古人云。大實似羸者此也。

震按此證必共認爲虛矣。苟不辧其左脈之芤澀。豈能測其心胞之積血耶。人只知驚是病不知因驚而又致病。則治驚無益也。可舉此案以例其餘。

卷九女科

潮熱﹑吐衄血

汪石山治一婦。產後未經盈月。怒气。血流如水。三日方止。隨又勞苦。四肢無力。睡而汗出。日晡潮熱。口漧。五心如炙。諸醫皆用柴﹑芩﹑薄荷之類。其熱愈熾。診其脈弦大無力。此蓐勞也。以四物湯一兩。入胡黃連﹑秦艽﹑靑蒿各五分。數服熱退身涼。後以黃連八珍丸一料而安。

震按此用二連﹑艽﹑蒿。可見薛氏之八珍十全。原非成例定局。

一婦產後。血逆上行。鼻衄。口干心燥舌黑。蓋因瘀血上升。遂用益母丸。童便化下數丸。後鼻衄漸止。下血漸通。

震按女科諸書。咸以產後鼻衄爲險證。此用益母丸童便化下數丸。是仿倒經治法。亦有愈者。然未可奉爲勝算也。

立齋治大尹兪君之內。產後發熱晡熱。吐血便血。兼盜汗。小便頻數。胸脇脹痛。肚腹痞悶。薛曰。此諸髒虛損也。治當固本爲善。自恃知醫。用降火之劑。更加瀉痢腸鳴。嘔吐不食。腹痛足冷。始信薛言求診。其脈或浮洪。或沈細。或如無。其面或靑黃。或赤白。此虛寒假熱之狀。時值仲夏。當捨時從證。先用六君子湯加炮姜﹑肉桂。數劑胃气漸復。諸證漸退。更佐以十全大補湯。半載全愈。

震按此條脈法。可爲大虛之據。

一產婦咳嗽痰盛。面赤口漧。內熱晡熱。撤作無時。此陰火上炎。當補脾腎。遂用補中益气湯﹑六味地黃丸。而愈。

一產婦瀉痢年餘。形體骨立。內熱晡熱。自汗盜汗。口舌糜爛。曰吐痰三碗許。脈洪大重按全無。此命門火衰。脾土虛寒而假熱。吐痰者。乃脾虛不能統攝歸源也。用八味丸補火以生土。用補中益气兼補肺金而脾胃健。

震按此二案。乃薛氏治法正宗。能熟志之。自不流入淸解滋陰一路。

卷九女科

泄瀉

汪石山治一婦。產後滑泄。勺水粒米弗容。實時泄下。如此半月餘。眾皆危之。或用五苓散﹑平胃散。病益甚。汪診之。脈皆濡緩而弱。曰。此產中勞力以傷其胃也。若用湯藥。

愈滋胃濕。非所宜也。令以參苓白術散。除砂仁。加陳皮﹑肉豆蔻。煎姜棗湯調服。旬餘而瀉止。

﹝附﹞沈堯封治一婦。產時去血多。隨寒戰汗出。便瀉不止。用大劑眞武湯。以漧薑易生薑。兩劑戰定而汗瀉如故。又服兩日。寒戰復作。再用補中湯。無人參。加附子。兩劑。

病者云。我肚裏大熱。口渴喜飲。然汗出下利寒戰仍不減。沈方凝神思慮。其母曰。彼大孔如洞。不能收閉。又無力喫參。諒無活理。沈用黃五錢。炙北五味四錢打碎。白芍﹑茯苓各二錢。各炒。歸身﹑甘艸各錢半。各炒。大棗三枚。一劑病減。四劑全愈。

金大文先生治一婦。產後三日發疹。細而成粒。不稀不密。用荊芥﹑蟬蛻﹑粘子等藥一劑。頭面俱透。越一日。漸有回意。忽大便溏泄數次。覺神气不寧。問其所苦。曰熱曰渴。

語言皆如抖出。脈來微細。數有七至。外露但欲寐少陰證據。金曰。此陽脫證也。屬少陰。

用生附子三錢。水洗。如炒米。漧薑炒八分。甘艸炒一錢。白芍炒一錢半。水煎。衝人尿一調羹。豬膽汁四小茶匙。時已黃昏。無豬膽。以靑魚膽汁代之。服畢卽睡。覺來熱渴俱除續用黃建中湯加丹參﹑蘇木。二劑而安。

震按此二案。有大見識。大力量。故能起死回生。較之汪案。髙逾十倍。但汪案勺水粒米弗容。實時泄下。亦誠危矣。然處方平淡。不過以散換湯之巧。亦卽效者。蓋脈濡緩而弱與脈微細而數有七至者。其平險各別也。

卷九女科

浮腫

丹溪治一婦產後。四肢浮腫。寒熱往來。蓋因敗血流入經絡。滲入四肢。气喘咳嗽。胸膈不利。口吐酸水。兩脇疼痛。遂用旋復花湯。微汗漸解。頻服小調經。用澤蘭梗煎湯調下腫气漸消。

震按此系敗血流經之腫。乃產後浮腫之一端耳。其不因敗血而腫者。又當另法以治。但產後浮腫。亦是險證。此二方未必能效。

卷九女科

气喘

汪石山曰。餘一日莊居。一鄕人踵門哀懇。道其妻產後。數喘促不能臥。痰與血交湧而上。日夜兩人扶坐。才側身壅絕。乞救療之。余以意度。新產後。血气脾胃。大虛頓損。故虛痰壅盛。而敗血乘之。犀角六君子加失笑散。一服痰血俱下。喘亦立止。次日來謝云。諸病皆去。止不能食耳。與參苓白術散調理全愈。

震按此證甚危。此方甚巧。若用六君而不加犀角失笑散。則不應。用犀角失笑散而不合六君。亦不應。但以意度之。不憑脈象。固由汪公熟能生巧。而其病機。在乎痰與血交湧而上。才側身。便壅絕。顯系敗血隨痰上升。然非血气脾胃之大虛。敗血何由隨痰上升耶。此方所以恰對也。閉門造車。出門合轍。先生之謂歟。

卷九女科

損破尿胞﹑脫下子宮

一產婦因收生者不謹。損破尿胞。而致淋瀝不禁。丹溪曰。肌肉破傷。在外者。尙可完補。胞𨿽在腹。恐亦可治。診其脈虛甚。蓋難產。因气血虛。故產後尢虛。試與峻補。以參術爲君。芎﹑歸爲臣。桃仁﹑陳皮﹑黃﹑茯苓爲佐。以豬羊胞煎湯熬藥汁。極饑飲之。

一月而安。蓋气而驟長。其脬卽完。恐稍遲卽難成功也。

一婦產後。陰戶下一物如合缽狀。有二岐。此子宮也。气血弱。故隨子而下。用升麻﹑當歸﹑黃大劑。服二次。仍用皮工之法。以五倍子作湯洗濯。皴其皮。後覺一響而收入。

但經宿著席。破落一片如掌大。心甚恐。朱曰。非腸胃比也。肌肉破尙可復完。以四物加人參數十帖。三年後。復生一子。

震按難產因气血虛。故產後尢虛。此是至言。然以論損破尿胞。脫下子宮者。尢爲確切不移。他證又當活看。

卷九女科

玉關不閉

立齋曰。一婦人陰門不閉。腫痛。發熱惡寒。用十全大補加五味。四劑腫消而斂。若初產腫脹。或痛而不閉者。當用加味逍遙散。若腫旣消而不閉。當用補中益气湯。切忌寒涼之劑。

震按玉關不閉。虛證無疑。而虛証之中。又有分別。立齋之加惠後學多矣。特是產科奇病甚多。奇方亦甚多。玆集不能全載。如遇怪異證候。當於葉杏林所述諸書檢求之。夫學醫何難。不過多讀書耳。金史載張潔古學醫。夜夢有人用大斧長鑿。鑿心開竅。納書數卷於其中。自是洞徹其術。因思天使此人爲良醫。尙須納之以書。我儕旣不夢斧鑿開竅。務必從目從口將書納之於心。納之誠多。寧讓潔古獨步耶。設遇奇病。自有奇方。可向腹笥檢求矣。

至類案江公注云。須問臨產難易。去血多少。以辧虛實。及血熱戒投溫燥。俱系名言。又可爲薛氏之功臣。

卷十

外科

震於瘍科幼科。素所未諳。故不敢選。今擇其與內科有關涉者。略采數條。以作鄰壁之餘光。

卷十外科

疥瘡

陳斗巖治金臺僧嗣眞。徧體生。歲久。藥罔效。陳曰。此太陰之經蘊風邪。風化爲虫病也。初猶未信。翌日。僧持瘡痂數片細看。有虫如虱。泣拜求治。乃教以百部﹑蛇牀子艸烏﹑楝樹葉煎湯一缸。令僧洗浴一二時。落瘡痂虫無數。一月凡數浴。僧徧體如白癜風狀而愈。

立齋治一男子。年十六。夏作渴發熱。吐痰唇燥。徧身生疥。兩腿尢多。色黯作癢。日晡愈熾。仲冬腿患瘡。尺脈洪數。薛曰。疥。腎疳也。瘡。骨疽也。皆腎經虛證。鍼之膿出其气氤氳。薛謂火旺之際。必患瘵證。遂用六味地黃﹑十全大補。不二旬。諸證愈而瘵證具仍用前藥而愈。抵冬娶妻。至春諸證復作。父母憂之。令其外寢。幸年少謹疾。亦服地黃丸數斤。煎藥三百餘劑而愈。

卷十外科

痱痤

孫東宿治查景川。徧身痱痤。紅而掀癢。諸人以蒺藜﹑荊芥﹑升麻﹑葛根﹑元參﹑甘艸石斛﹑酒芩與之。不愈。又謂爲風熱。以元參﹑蟬蛻﹑羌﹑防﹑赤芍﹑甘艸﹑生地﹑當歸升麻﹑連翹﹑蒼耳子服之。飲食頓減。徧身發瘡。痛癢不可言。孫診之。兩手脈俱緩弱。

以六君子湯去半夏。加扁豆﹑砂仁﹑苡仁﹑山藥﹑藿香﹑黃。一服而飲食進。四帖而痛癢除。十帖瘡疥如脫。

卷十外科

癅贅

浮梁李生。得背癢疾。隱起如覆盆。無所痛苦。惟奇癢不可忍。飲食日減。無能識其爲何病。秦徳立見之曰。此虱癅也。吾能治之。取藥敷其上。又塗一綿帶繞其圍。經夕癅破。

出虱斗許。皆蠢蠕能行動。卽日體輕。但一竅如箸端不合。時時虱湧出不勝計。竟死。唐小說載賈魏公鎭滑臺日。州民病此。魏公云。世間無藥可療。惟千年木梳燒灰。及黃龍浴水。

乃能治耳。正與此同。

立齋治一男子。小腹患癅。膿水淋漓。用補中益气加麥冬﹑五味以培脾土。六味地黃丸以生腎水。更用蘆薈丸以淸肝火而斂。

一婦左項腫如雞卵。不作痛。不變色。勞則發熱。怒則寒熱。經候不調。三年矣。薛用加味逍遙散﹑加味歸脾湯。間服。佐以海藻散堅丸。年許而消。

一男子鬱怒房勞。左脇腫贅如赤桃。服流气化痰之藥。其大愈甚。虛證悉具。此肝腎過虛也。用前藥及地黃丸而消。

儒者朱宏仁。年二十餘。右手背近中指。患龐五枚。中一大者如黃豆。餘皆如聚黍。拔之如絲。長三四寸許。此血燥筋縮。用淸肝益榮湯。五十餘劑而愈。

一婦人左手背並次指患五六枚如熟椹。薛曰。此因肝經血熱也。果月經素不及期。當生血涼血爲主。不信。乃用艾灸。手脹發熱。手指皆攣。兩腋項兼胸乳間皆患龐。經行無期。

薛用加味逍遙散加黃連。十餘劑各患漸愈。乃去黃連。百餘劑經行如期。再用地黃丸三料而全消。

一儒生左腿近環跳患癅。狀如大桃。按之濡軟。恪服除濕流气化痰之劑。惡寒發熱。食少體倦。形气俱虛。脈洪大而虛。气癅也。肺主之。蓋膽屬木。肺屬金。此發於膽經部分。

乃肺金侮肝木。元气虧損。而其膿已內潰矣。遂用十全大補湯數劑。出淸白稀膿甚多。頓加寒熱。煩渴頭痛。殊類傷寒。薛謂此因膿泄而血气益虛耳。仍用前湯。其勢益甚。脈洪數大按之如無。乃加附子一錢。其勢愈甚。而脈復如前。此虛甚而藥未能及也。更加附子二錢三劑諸證頓退。乃朝用補中益气湯。夕用十全大補湯。各三十餘劑。出腐骨五塊。瘡口將完。後因不愼起居。患處復潰。諸證更發。咽間如焚。口舌無皮。用十全大補加附子一錢服之。諸證悉愈。二日不服。內病悉至。患處復潰。二年後又患。服前藥不應。診其尺脈。微細如絲。此屬命門火衰。用八味丸爲主。佐以十全大補湯。稍愈。又二年。仍患虛寒之證而歿。

卷十外科

瘰

立齋治容臺張美之。善怒。患瘰。時孟春。或以爲肝經有餘之證。用克伐之劑。不愈薛以爲肝血不足。用六味地黃﹑補中益气。以滋化源。至季冬而愈。此證果屬肝火風熱。

亦因肝血不足。若主伐肝。則脾土先傷。木反克土。此證或延於脇腋。或患於胸乳。皆肝膽三焦之經也。亦當以前法治之。

一儒者缺盆間結一核。薛謂此肝火。血燥筋攣。法當滋腎水。生肝血。彼反服行气化痰外敷南星﹑商陸之類。漸如覆碗。仍用前藥以滋化源。間與蘆薈丸以淸肝火。年餘。元气復而腫消。

一男子頸間結核大潰。年餘不愈。又一男子。鬢間一核。初如豆粒。二年漸大如桃。又一婦人。左眉及髮際。結核年餘矣。皆與淸肝火。養肝血。益元气而並愈。此證亦有大如升斗者。治以前藥。無不取效。

一婦人項結核。寒熱頭痛。脇乳脹痛。內熱口苦。小便頻數。證屬肝火血虛。用四物加柴胡﹑山梔﹑膽艸而愈。又用加味逍遙散而安。

一婦瘰後。徧身作癢。脈大。按之虛。以十全大補加香附治之而愈。大凡潰後。午前癢作气虛。午後癢作血虛。若作風證治之。必死。

江應宿治休寧吳氏子。年十七。患瘰三年矣。瘍醫用爛藥刀砭破取。瘡口甫平。卽復腫。累累如貫珠。徧體瘡疥。兩脇腫核如桃。江診之。微弦而數。卽語之曰。肝腎虛熱。則生矣。當從本。治內消。以柴胡﹑當歸﹑連翹﹑黃芩﹑黃連﹑牛蒡﹑三稜﹑桔梗﹑花粉﹑紅花十餘劑。再與黃連﹑海藻﹑昆布﹑漧葛﹑石膏﹑山梔﹑龍膽﹑連翹﹑花粉爲丸。以淸其上。更令空心服六味地黃丸。以滋化源。未盡一料。消瘡愈。不復作矣。

楊乘六治下昂兪文遇患瘰。左右大小十餘枚。堅硬如石。頸項腫大。不能轉側。兼吐血咳嗽夢遺泄精等證。服藥半年。皆滋陰瀉火。固精伐肝之劑。遂致痰咳不絕。夢泄不止。

竟成弱證。邀楊視之。見其性情慷慨。有豪爽气。且操心精細。多思慮。剛果躁直。知其致病之原。由於肝膽用事。惱怒居多。以致肝膽先病。而延及心脾者也。其痰咳不絕者。肝气虛逆。痰隨气上也。夢泄不止者。肝經气血虧損。疏泄失職也。瘰腫大。堅硬不能消散者肝經气血虛滯。鬱結不舒也。診其脈。弦勁中兼見躁動。而左手關尺獨緊細如刀。口舌靑色。嫩而胖且滑。乃以養營湯倍肉桂主之。服至月餘。內外各證。俱有痊意。遂以前方作丸佐歸脾養心兩方。隨證消息。守服三月。諸證悉除。而左右瘰俱消。

卷十外科

黴瘡

李行甫患黴瘡。誤用水銀﹑番磽等藥搓五心。三日間。舌爛齒脫。喉潰。穢气滿室。吐出腐肉如豬肝色。湯水不入。腹脹。二便不通。醫皆謝去。獨用治喉藥吹喉。痰壅愈甚。痛難忍。幾死。仲淳按其腹不痛。𨿽脹滿。未堅。猶未及心。知水銀毒入腹未深。法宜以鉛收之。急用黑鉛斤余。分作百餘塊。加大劑甘桔湯料。金銀花﹑粉艸各用四五兩。水二三十碗鍋內煎濃。先取三四碗入湯注中。徐灌之。任其自流。超時舌漸轉動。口亦漱淨。卽令恣飲數盞。另取渣再煎。連前濃汁。頻濯手足。次日二便去黑水無算。始安。方用吹口藥。及敗毒托裏藥。數劑而愈。

卷十外科

下疳瘡

薛立齋治庶吉士劉華甫。莖中作痛。或出白津。或小便祕澀。先用小柴胡加山梔﹑澤瀉黃連﹑木通﹑膽艸﹑茯苓二劑。以淸肝火。導濕熱。諸證漸愈。因勞倦。忽寒熱。用補中益气湯治之而安。又用六味丸以生肝血。滋腎水。諸證全愈。

一儒者莖中作癢。發熱倦怠。外皮浮腫。二年矣。此肝腎陰虛。用八珍加柴胡﹑山梔及六味丸。而愈。有兼陰毛間生虫作癢。以桃仁研爛塗之。

卷十外科

肺癰

石山治一婦。年近三十。形色瘦白。素時或咳嗽一二聲。月水或前或後。夏月取涼。遂咳甚。不能伏枕者月餘。嗽痰中或帶血。或兼膿。嗽急則吐食。醫用芩﹑連﹑二陳。不效。

復用參﹑等補藥。病重。汪視左脈浮滑。右脈稍弱而滑。幼傷手腕。掌不能伸。右脈似難憑矣。乃以左脈驗之。恐妊兼肺癰也。遂以淸肺泄肺之劑進之。三服而能著枕。痰不吐。膿不咯。惟時或惡阻。汪曰。此妊之常病也。教用苡仁﹑白術﹑茯苓﹑麥冬﹑黃芩﹑阿膠煎服病減。月餘復爲診脈。皆稍緩而浮。曰。熱已減矣。但吐紅太多。未免傷胃。教用四君子加陳皮﹑黃芩﹑枳殼煎服調理。妊至六月。食雞病作。卻雞而愈。至九月病又復作。聲啞。令服童便獲安。汪曰。產後病除。乃是佳兆。病若復作。非吾所知。月足而產。脾胃病作。加泄。竟不救。

一儒者素善飲。咳痰項彊。皮膚不澤。此肺癰也。蓋肺系於項。故項不能轉側。肺气虛弱。故皮膚不澤。先用桔梗湯以治肺。後用八珍補肺湯。以補脾土。生肺金。而痊。

一男子面赤吐膿。發熱作渴。煩躁引飲。脈洪數而無倫次。此腎火傷肝。先用加減八味丸加麥冬大劑一鐘。熱渴頓止。久睡覺而神爽索食。再劑。諸證又減六七。仍用前藥。更以人參五錢﹑麥冬二錢五分。五味二錢。水煎代茶。日飲一劑。月餘而安。此證面赤者當補脾腎。面白者當補脾肺。故用此藥。

江應宿治貢士汪賓篁。患滯下赤白。月餘。江診視。投藥數劑而愈。六脈洪數不減。卽告之曰。公年髙。足三陰虛損不能相生。當滋化源。否則恐生他病。與六味地黃丸加生脈散因循半月。未及修制。遂覺右乳旁牽痛。面赤。吐痰鮏臭。脈洪大浮數。按之無力。江曰脈數不時見。此肺癰也。次日。吐膿血甚多。投以桔梗湯加羚羊角。未應。再與升麻湯十餘劑。更以前丸滋其化源而愈。

王宇泰治一婦。感冒風寒。或用發表之劑。反咳嗽喘急。飲食少思。胸膈不利。大便不通。右寸關脈浮數。欲用通利之劑。王曰。此因脾土虧損。不能生肺金。若更利之。復耗津液。必患肺癰矣。不信。仍利之。虛證悉至。果吐膿。乃朝用益气湯。夕用桔梗湯。各數帖又朝用益气湯。夕用十全大補湯。各五十帖。全愈。

一婦咳嗽吐痰。胸膈作痛。右寸關浮滑。項下牽彊。此脾胃積熱成痰。非癰患也。以二陳湯加山梔﹑白術﹑桔梗。治之而愈。

卷十外科

胃癰

薛立齋治一膏粱之人。寒熱作渴。不時咳吐。口內血腥。又五日。吐膿血。皮毛錯縱。

用射幹湯四劑。膿血已止。但气壅痰多。以甘桔湯而愈。其方乃射幹﹑梔仁﹑升麻﹑白術﹑赤苓﹑赤芍。水煎。加地黃汁﹑白蜜和服。

一男子用射幹湯之類。乍愈。但气喘體倦。發熱作渴。小便頻數。用補中益气加山藥﹑山茱﹑麥冬﹑五味。時仲夏。更以生脈散代茶飲而愈。

江應宿治上捨汪中宇。患喉腫。不進飲食。腹中不饑。但日飲淸茶數盞。江視之。診得气口緊數。此胃癰也。膿已成。宜引下行。投以涼膈散。稍稍利一二度。次早吐膿血。再服射幹湯一劑。卽知饑索食。六劑全愈。

石頑治談仲安。體肥善飲。初夏患壯熱嘔逆。胸膈左畔隱痛。手不可拊。便溺澀數。舌上胎滑。食後痛嘔稠痰。漸見血水。脈來澀澀不調。與涼膈散加石斛﹑連翹。下稠膩頗多。

先是瘍醫作肺癰治。不效。張曰。肺癰必咳嗽。吐腥穢痰。此但嘔不嗽。洵爲胃病無疑。下後四五日。復嘔如前。再以小劑調之。三下而勢甫平。後以保元﹑苓﹑橘。平調二十日而痊先時有李姓者患此。專以淸熱豁痰解毒爲務。直至膈畔潰腐。膿水淋漓。纏綿匝月而斃。

良因見機不早。直至敗壞。悔無及矣。

卷十外科

腸癰

丹溪治一女子腹痛。百方不治。脈滑數。時作熱。腹微急。曰。痛病脈當沈細。今滑數此腸癰也。以雲母膏一兩。丸梧子大。以牛皮膠溶入酒中。並水下之。餉時服盡。下膿血一盆而愈。

一婦以毒藥去胎後。當臍右結塊。塊痛甚則寒熱。塊與臍髙一寸。痛不可按。脈洪數。

謂曰。此瘀血流溢於腸外肓膜之間。聚結爲癰也。遂用補气血行結滯排膿之劑。三日決一鋒鍼。膿血大出。內如糞狀者臭甚。病婦恐。因謂气血生肌。則內外之竅自合。不旬日而愈。

虞恆徳治一人。得潮熱。微似瘧狀。小腹右邊有一塊。大如雞卵。作痛。右腳不能伸縮一醫作奔豚气治。十餘日不驗。虞診其脈。左寸芤而帶澀。右寸芤而洪實。兩尺兩關俱洪數。曰。此大小腸之間欲作癰耳。幸膿未成。猶可治。與五香連翹湯加減與之。間以蜈蚣炙黃。酒調服之。三日愈。

儒醫李生治一富家婦有疾。診之曰。腸胃間有所苦耶。婦曰。腸中痛不可忍。而大便從小便出。醫皆謂古無此證。不可治。李曰。試爲籌之。若服我之藥。三日當瘳。下小丸子數十粒。煎黃湯下之。下膿血數升而愈。其家喜。問治法。李曰。始切脈時。覺芤脈見於腸部。脈訣云。寸芤積血在胸中。關內逢芤腸裏癰。此癰在內。所以致然。所服者。乃雲母膏爲丸耳。切脈至此。可以言醫矣。

立齋治一男子。裏急後重。下膿脹痛。用排膿散﹑蠟礬丸而愈。後因勞。寒熱體倦。用補中益气而安。

一婦人小腹脹痛。小便如淋。此毒結於內。先以神效栝蔞散。二劑少愈。更以薏苡仁湯而安。

一婦人小腹脹痛而有塊。脈芤而澀。此瘀血爲患。以四物加元胡索﹑紅花﹑桃仁﹑牛膝木香。二劑血下而愈。

一婦人小腹脹痛。大便祕澀。轉側有水聲。脈洪數。以梅仁湯一劑。下瘀血。諸證悉退再以薏苡仁湯而愈。

一婦人膿成脹痛。小便不利。脈洪數。服太乙膏三錢。下膿甚多。脹痛頓止。以栝蔞散蠟礬丸及托裏而安。

一婦人產後。惡露不盡。小腹作痛。服瓜子仁湯。下瘀血而瘥。凡瘀血停滯。宜急治之緩則腐化爲膿。最爲難治。若流注關節。則爲敗證。

江汝潔治一男子病小腸癰。初起左小腹近脇下。一塊如掌大。甚疼。江以峯蜜調大黃末敷於痛處。再以生薑一大塊。切片置於大黃之上。以火熨之四五度。逾半月而塊自消。

一人脇破。腸出臭穢。急以香油抹腸送入。卽不出。又以人參枸杞子煎湯淋之。皮自合喫豬腎粥十日愈。

江應宿治汪上捨之內。當臍結痛。發熱惡寒。脈洪數。此腸癰也。投以仙方活命飲﹑五香連翹湯﹑栝蔞散。俱不應。過七日。小便間有膿血。乃制雲母膏爲丸。十數服而愈。可見藥之對病。其驗如此。

震按雲母膏其藥三十九味。淸油浸七日。文火熬膏。收貯。將水銀彈上。用時。先刮去水銀。或服或貼。其功甚大。但熬一料。必用人參五錢。今亦難辦也。其方卽於瘍科準繩可查。

卷十外科

腹癰

呂滄洲治一小兒。十二歲。患內癰。腹脹臍凸而頗銳。醫欲刺臍出膿。其母不許。請呂視之。見一僧擁鑪熾炭。燃銅筋一枚烈火中。瞪目視翁曰。此兒病癰髮小腸。苟捨刺臍。無他法。呂諭之曰。臍神闕也。鍼刺所當禁。矧癰捨於內。惟當以湯丸攻之。苟如而言。必殺是子矣。僧怒趨而出。呂投透膿散一匙。明日。膿自气合潰。繼以十奇湯下萬應膏丸。而瘥立齋治給事錢南郭。腹內患癰。已成而不見。欲用托裏之藥發之。彼用行气破血以圖內消。形體甚倦。飲食益少。患處頓陷。色黯堅硬。按之不痛。仍用大補之劑。色赤腫起。膿熟鍼之。再用托裏。腫潰漸愈而消。

一男子腹內作痛。腹外微腫。或欲藥汗之。薛曰。肉色如故。脈數無力。此元气虛損。

毒不能外發。遂與參﹑﹑歸﹑術之類數劑。漸發於外。又數劑。膿成而欲鍼之。彼惑於人言。用大黃﹑白芷﹑穿山甲之類。引膿從便出。以致水瀉不止。患處平陷。自汗盜汗。熱渴不食。仍用前劑加半夏﹑陳皮﹑姜﹑桂。四劑。形气漸復。又數劑。鍼去其膿。仍用補劑。

幸幼未婚。故得痊也。

鴻臚蘇龍溪。小腹內腫脹作痛。大小便祕結。作渴欲飲冷。脈洪數而實。用黃連解毒散二劑熱痛頓止。二便調和。用活命飲而愈。

大司馬李梧山。腹痛而勢已成。用活命飲一劑。痛卽退。用托裏消毒散。腫頓起。此膿將成。用托裏散補其元气。自潰而愈。

錦衣掌堂劉廷器。仲夏腹患癰。潰而膿水淸稀。發熱作渴。腹脹作嘔。飲食不入。諸醫以爲熱毒內攻。皆用芩﹑連﹑大黃之劑。病加劇。邀薛診。投以參﹑﹑姜﹑附等藥。一劑嘔止食進而安。再用托裏補劑而瘡愈。

進士邊雲莊。腹痛惡寒。作濕痰食積治之。益甚。脈浮數。薛曰。浮數之脈更惡寒。疽瘡之證也。彼不信。旬餘復請視之。左尺洪數。知內有膿矣。仍不信。至小腹腫脹。連及兩臀。始悟。薛曰。膿潰臀矣。气血俱虛。何以收斂。服活命飲一鐘。臀潰一孔。出膿斗許。

气息奄奄。勢成可畏。用大補藥一劑。神思方醒。每去後。糞從瘡出。且出血甚多。痛不可忍。欲求死而不得。小腹間若覺有物上拄。卽發痙。牙關緊。不省人事。發熱煩躁。此時脈洪大。舉按皆實。蘇而診之。脈仍洪大。按之如無。此气血虛極。以十全大補湯用參至四斤余。加附子二枚而痙止。共享此方五十餘劑而瘡斂。

卷十外科

乳瘍

一婦形脈稍實。性躁。難於後姑。乳生隱核。以本艸單味靑皮湯。間以加減四物湯。加行經絡之劑。治兩月而安。

一後生作勞。風寒夜熱。左乳痛。有核如掌。脈細澀而數。此陰滯於陽也。詢之。已得酒。遂以栝蔞子﹑石膏﹑漧葛﹑臺芎﹑白芷﹑蜂房﹑生薑同研。入酒服之。四帖而安。

薛立齋治一儒者。兩乳患腫。服連翹飲。加堅硬。食少內熱。胸肋作痛。日晡頭疼。小便赤澀。此足三陰虛而兼鬱怒。前藥復損脾肺。先用六君加芎﹑歸﹑柴﹑梔。四十餘劑。元气復而自潰。乃作痛惡寒。此气血虛也。用十全大補﹑六味地黃而愈。

封君袁陽涇。左乳內結一核。月餘赤腫。此足三陰虛兼怒气所致。用八味加柴﹑梔﹑丹皮。四劑。赤腫漸退。內核漸消。又用淸肝解郁湯而愈。時當仲秋。兩目連札。肝脈微弦。

此肝經火盛而風動也。更加龍膽艸五分。並六味地黃丸而愈。若用淸熱敗毒。化痰行气。鮮不誤者。

一儒者兩脇作脹。兩乳作痛。服流气飲﹑栝蔞散。半載後。左脇下結一塊如核。肉色不變。勞則寒熱。此鬱結气傷而爲患。虛而未能潰也。八物加柴胡﹑遠志﹑貝母﹑桔梗。月餘色赤作痛。膿將成矣。又服月餘。鍼之。出膿碗許。頓然作嘔。此胃气虛而有痰也。令時啖生薑。服六君子湯。嘔止。加肉桂而瘡愈。彼後出宰。每傷勞怒。胸乳仍痛。並發寒熱。

服補中益气加炒山梔。愈。

一婦人內熱脇脹。兩乳不時作痛。口內不時辛辣。若臥而起急。則臍下牽痛。此帶脈爲患。用小柴胡湯加靑皮﹑黃連﹑山梔。二劑而愈。

一婦人久郁。右乳內腫硬。用八珍湯加遠志﹑貝母﹑柴胡﹑靑皮。及隔蒜灸。兼服神效栝蔞散。兩月餘而消。

一婦人稟實性躁。懷抱久郁。左乳內結一核。按之微痛。以連翹飲子二十餘劑。少退。更以八珍加靑皮﹑香附﹑桔梗﹑貝母。二十餘劑而消。

一婦人發熱作渴。至夜尢甚。兩乳忽腫。肝脈洪數。乃熱入血室也。用加味小柴胡湯熱止腫消。

一婦人因怒。左乳作痛。發熱。表散太過。腫熱益甚。用益气養榮湯數劑。熱止膿成。

不從用鍼。腫脹熱渴。鍼膿大泄。仍以前湯。月餘始愈。此證若膿未成未破。有薄皮剝起者用代鍼之劑。其膿自出。不若及時用鍼。不致大潰。若膿血未盡。輒用生肌。反助其邪。

愼之。

一婦人膿淸腫硬。面黃食少。內熱晡熱。自汗盜汗。月經不行。此肝脾气血俱虛。用十全大補加遠志﹑貝母。及補中益气各三十餘劑。外用蔥熨患處。諸證尋愈。

一婦人膿成脹痛。欲鍼之不從。數日。始鍼出敗膿三四碗許。虛證蜂起。幾至危殆。用大補兩月餘而安。若元气虛弱不作膿者。用益气養榮湯補之。膿成卽鍼。若腫痛寒熱。怠惰食少。或至夜熱甚。用補中益气兼逍遙散補之爲善。

一產婦因乳少。服藥通之。致乳房腫脹。發熱作渴。以玉露散補之而愈。夫乳汁乃气血所化。在上爲乳。在下爲經。若衝任之脈盛。脾胃之气壯。則乳汁多而膿。衰則淡而少。所乳之子。亦弱而多病。又有屢產無乳。或大便澀滯。乃亡津液也。當滋化源。

一婦人右乳內結三核。年餘不消。朝寒暮熱。飲食不甘。此乳巖。用益气養榮湯百餘劑更以木香餅熨之。年餘而消。

一婦人年二十有五。素虛弱。多鬱怒。時疫後脾胃愈虛。飲食愈減。又值气忿。右乳脇下紅腫。應內作痛。用炒麥麩熨之。腫𨿽少散。內痛益甚。轉側。胸中如物懸墜。遂與加減四物湯。內腫如鵝卵。外大如盤。胸脇背心相應而痛。夜熱勢甚。時治者皆以攻毒爲言。薛云。此病後脾弱。而復怒傷肝。治法惟主於健脾气。平肝火。則腫自消而病自愈矣。方以八物加陳皮﹑黃﹑柴胡﹑山梔﹑白芷。服八劑。病減六七。去白芷。加靑皮﹑木香﹑桔梗。

又六劑而全愈。若用攻毒之劑。病胡能瘳。

﹝附﹞一婦產後忽兩乳細小。下垂過小腹。痛甚。名乳懸。用芎﹑歸各一斤。內用八兩水煎。余用燒煙燻口鼻。二料乃效。

卷十幼科

胎毒

東垣云。李和叔中年得一子。至一歲。身生紅絲癅。不救。後四子至三歲。皆病癅而死問何緣至此。翌日思之。謂曰。汝乃腎中伏火。精中多有紅絲。以气相傳。故生子有此疾。

俗名胎癅是也。汝試觀之。果如其言。遂以滋腎丸數服。以瀉腎中火邪。補眞陰不足。忌酒肉辛熱之物。其妻以六味地黃丸養其陰血。受胎五月之後。以黃芩白術作散服。後生子。前證不作。

一子年十六。生七个月。得淋病。五七日必一作。其發則大痛。水道方行。下如漆和粟者一盞方定。脈之輕則澀。重則弦。視其形瘦而長。靑而蒼。意其父必服固下部藥。遺熱在胎。畱於子之命門而然。遂以紫雪和黃柏末丸梧子大。曬極幹。湯下百丸。半日。又下二百丸。食壓之。又半日。痛大作。連腰腹水道。乃行下漆和粟者碗許。痛減十之八。後與陳皮一兩。桔梗﹑木通各五錢。又下合許而安。父得燥熱。尙能病子。況母得之者乎。

卷十幼科

胎暈

江篁南治一兒產數日。常昏暈。一日五六見。醫作驚風治。不效。江以大補气血之劑濃煎湯餵之。並飲乳母。多服漸減而愈。

卷十幼科

熱證

立齋治李閣老子。潮熱。飲食如故。自申酉時甚。至子丑時方止。徧身似疥。大便祕結小便赤澀。熱渴飲冷。薛以爲脾胃實熱。傳於肺與大腸。先用淸涼飲四劑。結熱始退。又用四物﹑柴胡﹑黃連數劑。其瘡漸愈。彼欲速效。另用槐角丸之類。諸證益甚。仍以前藥更加桃仁﹑赤芍。至百劑而愈。

江篁南治一兒。生方兩月。時值酷暑。又久雨。濕令流行。徧身大熱。然初生小兒。腸胃脆窄。藥難區處。乃取幹壁土舂碎撤地上。上以芭蕉葉鋪之。將兒臥葉上。又以芭蕉葉覆之。更少加幹壁土於上。睡少時。其熱如失。

卷十幼科

汗

海藏治一子。自嬰至童。盜汗凡七年矣。諸治不效。與涼膈散﹑三黃丸。三日病已。蓋腎爲五液。化爲五濕。相火迫腎。腎水上行。乘心之虛而入手少陰。心火炎上而入肺。欺其不勝己也。皮毛以是而開。腠理元府不閉。而爲汗出也。出於睡中者爲盜汗。以其覺則無之故經云。寢汗憎風是也。先以涼膈泄胸中相火。相火退。次以三黃丸瀉心火以助陰。則腎水還本藏。元府閉。汗爲之止矣。

卷十幼科

喘

景嶽曰。予仲兒生未兩周。初秋感寒發熱。脈微緊。素知其髒气屬陰。不敢淸解。以芎蘇﹑羌﹑芷﹑細辛﹑生薑之屬。冀散其寒。一劑下咽。不惟熱不退而反大瀉作。連瀉二日又加气喘。斯時也。將謂其寒气盛耶。何以用溫藥而反瀉。將謂其火刑金耶。豈以淸瀉連日而尙堪寒涼。將謂其表邪之未除耶。則何以不利於疏散。束手無策。且見其表裏俱劇。大喘垂危。又豈淺易之劑所能挽回。沈思良久。漸有所得。乃用人參二錢。生薑五片。煎湯。

以茶匙挑與二三匙。卽懷之而旋走室中。徐察其呼吸之進退。喘𨿽未減。亦不見增。又與三四匙。少頃。則覺其鼻息似乎少舒。遂與半小鐘。更覺有應。自午及酉。完此一劑。適一醫至。曰誤矣。大喘如此。豈可用參。速以抱龍丸解之。余不聽。復煎人參二錢五分。自酉至子盡其劑。劑完而气息遂平。大睡。瀉亦止而熱亦退矣。所以知其然者。觀其因瀉反喘豈非中虛。設有實邪。自當喘隨瀉減。是可辧也。向使誤聽彼醫。易以淸利。中气一脫。

卽當置之死地。必仍咎余之誤用參也。孰是孰非。何從辧哉。

卷十幼科

吐瀉

立齋治一小兒。每飲食失節。或外驚所忤。卽吐瀉發搐。服鎭驚化痰等藥而愈。後發搐益甚。飲食不進。𨿽參﹑術之劑。到口卽嘔。乃用白術和土炒黃。以米泔煎數沸。不時灌半匙。仍嘔。次日灌之。微嘔。漸加至二三匙。遞加至半杯。不嘔。乃濃煎服而愈。

景嶽治其季子。甫半歲。受寒。吐瀉大作。用溫胃和脾之藥不效。用理中湯。三日後加人參三錢。及姜﹑桂﹑吳茱萸﹑肉果。亦不效。至四五日。則隨乳隨吐。吐其半而瀉其半。

腹中毫無所畱。乃用人參六錢。制附子﹑姜﹑桂等各一二錢。下咽卽吐。一滴不存。而所下之乳。則白潔無气。仍猶乳也。斯證形气之危。萬無生理矣。因思寒气犯胃而吐瀉不止。若捨參﹑姜﹑桂﹑附之屬。尙何術焉。再四思之。謂胃虛已極。而藥之气味。略有不投。必拒而不納。矧附子味鹹。亦能致嘔。惟得甘辣可口之藥。庶乎胃气可安。尙有生意。乃用胡椒三錢搗碎。加煨姜一兩。水煎。又令煎人參二兩。以參湯之十。入椒姜湯之一。茶匙挑與。

竟咽而不吐。徐徐服之。乳藥皆安矣。四鼓服起。至次日未時服完。忽然躁擾呻吟。煩劇之甚。家人疑熱藥太過。燒斷肚腸。相與抱泣。景嶽雲。若藥果有難堪。何自四鼓至午前皆相安。而此時遽變若此。其必數日不食。胃气新復。而倉廩空虛。饑甚則然也。取粥以示之。

則張皇欲得。因與食之。竟至半碗。而寂然安臥矣。次日復加制附。始瀉止全愈。此因饑發躁。設用淸涼一解。則全功盡棄。而初時用參數錢。毫無所效。倘不知藥未及病。攺用苦寒亦必卽死。旁觀者。仍歸罪於用參也。

卷十幼科

嗜臥

呂滄洲治一幼女。病嗜臥。頰赤而身不熱。諸醫皆以爲慢驚風。屢進攻風之劑。兼旬不愈。呂切其脈。右關獨滑而數。他部大小等而和。因告之曰。女無病。關滑爲宿食。意乳母致之。乳母必嗜酒。酒後輒乳。故令女醉。非風也。及詰其內子。內子曰。乳母近掌酒庫鑰。

竊飲必盡意。使人視之。臥內有數空罌。乃拘其鑰。飲以枳子﹑葛花。日二三服。而起如常。

卷十幼科

驚搐

李寺丞子三歲。病搐。自卯至巳。數醫不效。錢乙視之。搐。目右視。大叫哭。李曰。

何搐右。錢曰。逆也。李曰。謂何。曰。男爲陽。本發左。女爲陰。本發右。故男目左視。

發搐時無聲。右視有聲。女發搐時。右視無聲。左視有聲。所以然者。左肝右肺。肺金肝木男目右視。肺勝肝也。金來刑木。二髒相戰。故有聲也。法當瀉其彊。補其弱。心實者亦當瀉之。肺虛不可瀉。肺虛之候。悶亂哽气。長出气。此病男反女。故男治易於女也。假令女發搐。目左視。肺之勝肝者。病在秋。卽肺兼旺位。肝不爲任。故叫哭。當大瀉其肺。然後治心。續肝。所以俱言目反右視者。乃肝主目也。凡搐者。風熱相搏於內。風屬肝。故引見之於目也。錢用瀉肝湯瀉之。二日不悶亂。當知肺病退。後用地黃丸補腎。三服後。用瀉靑丸﹑涼驚丸各二服。凡用瀉心肝藥。五日方愈。不妄治也。又言肺虛不可瀉者何。曰。設令男目左視。木反克金。肝旺勝肺。宜但瀉肝。若更病在春夏。金气極虛。則當補肺。不可瀉也。

院使錢公瑛。宣徳間。治寧陽侯孫。始生九月。患驚悸啼哭而汗。百方莫救。瑛最後視疾。乃命坐兒於地。使掬水爲戲。驚啼頓止。人問之。曰。時當季春。兒丰衣重帷。不離懷抱。其熱郁在內。安能發泄。使之近水則火邪殺。得土气則藏气平。疾愈矣。奚用藥爲。

石山治一女。六歲。病左手不能舉動。三年矣。後復病癇。初用人參﹑半夏。或效或否汪診左脈浮洪。右脈頗和。曰。痰熱也。令以帛勒肚。取茶子去殼三錢。碎。以滚湯一碗濾取汁。隔宿勿食。早晨溫服。吐痰三碗許。手能舉動。癇亦不作。

方蔭山治朱氏子。八九歲。寄食外家。以肉汁拌飯啖之。口含飯。未下咽。因疾走顚蹶遂口噤。手足搐動。醫治不效。延七日。甚至令人口含開關等藥。合其口噴入。僅能開牙關。而四肢搐動。發熱昏沈不語如故。脈洪滑。方至。以石膏﹑靑黛﹑甘艸﹑陳皮﹑南星﹑天麻﹑薄荷﹑豬苓﹑澤瀉﹑白術﹑茯苓﹑兜鈴﹑元參﹑黃芩。加姜一片服。是夜熟寐不動。

惟起溺一度。熱退身涼脈靜。再進一服而愈。

潛村治仙潭孫自範甥慢脾證。痰涎湧盛。咳嗽身熱。四肢抽搐。自汗。嗜臥露睛。撮空手振。屢進補脾兼消痰逐風藥。不應。以方就商於楊。楊曰。此證風自內出。本無可逐。痰因虛動。亦不必消。只補脾土。諸證自退。但據所示兼證。則其面必晃白。眼必散大。舌必胖滑。色必嫩白。頸必軟而頭必垂矣。曰誠然。然救虛而不應。究何故耶。楊曰。諸證皆屬寒而諸方止救虛者也。使天柱未倒。固能取效。尙須除去逐風消痰之品。今頸軟頭垂。則天柱已倒。而虛上加寒。確有顯據。非炮姜﹑肉桂。何以追已去之陽。而蘇垂絕之气哉。乃寫參附養營湯。囑之曰。如阻以稚幼無陽。無補陽之法。則百不救一矣。服三劑。竟全愈。次用五味異功散加煨姜﹑白芍。調理而健。

卷十幼科

癇

立齋治一小兒。患癇。吐痰困倦。半晌而蘇。諸藥不效。年至十三而頻發。用肥濃紫河車。生研爛。入人參﹑當歸末搗丸。每服二錢。日進三五服。乳送下。一月漸愈。又佐以八珍湯全愈。

又一兒七歲。發驚癇。令其恣飲人乳。後發漸疏而輕。至十四歲。復發。用乳不效。亦用河車丸數具而愈。常用加減八味丸而安。後至二十三歲。復發而手足厥冷。仍用前法。佐以八味丸﹑十全大補湯而痊。

又治數小兒。皆以補中益气﹑六君子﹑六味八味等。湯丸相間用之。皆得全愈。

卷十幼科

螈

錢乙治皇子病螈。國醫莫能療。聞乙有異能。召之。進黃土湯而愈。神宗問此何以能愈此疾。對曰。以土勝水。木得其平。則風自止。帝悅。擢太醫丞。

江應宿治一富家兒。病手足螈。延至二十餘日轉篤。江後至。曰。此气虛也。當大補之。以參﹑術﹑歸﹑﹑茯﹑芍﹑黃連﹑半夏﹑甘艸。佐以肉桂。助參﹑之功。補脾瀉肝一飲遂覺少定。數服而愈。所以知兒病者。左脈滑大。右脈沈弱。似有似無。右手主於气故曰气分大虛。經所謂土極似木。亢則害。承乃制。脾虛爲肝所侮而風生焉。證似乎風。

治風無風可治。治驚無驚可療。治痰無痰可行。主治之法。所謂气行而痰自消。血榮而風自滅矣。見肝之病。知肝當傳脾。故先實其脾土。治其未病。否則成慢脾風而危殆矣。

卷十幼科

黃膽

羅謙甫云。一兒季夏。身體蒸熱。胸膈煩滿。皮膚如潰橘之黃。眼中白睛亦黃。筋骨痿弱。不能行立。此由季夏之熱。加以濕令。而蒸熱薄於經絡。入於骨髓。使髒气不平。故脾逆乘心。濕熱相合而成此疾也。蓋心火實則身體蒸熱。胸膈煩滿。脾濕勝則皮膚如潰橘之黃有餘之气。必乘己所勝而侮不勝。是腎肝受邪。而筋骨痿弱不能行。內經云。脾熱色黃而肉蠕動。又言濕熱成痿。豈不信哉。所謂子能令母實。則瀉其子也。蓋脾土退其本位。腎水得復。心火自平矣。又經曰。治痿獨取陽明。正謂此也。乃以加減瀉黃散主之。方以黃連﹑茵陳各五分。黃柏﹑黃芩各四分。茯苓﹑梔子各三分。澤瀉二分。作一服煎。熱服食前。一服減半。待五日。再服而愈。內經曰。土位之主。其瀉以苦。又云。脾惡濕。急食苦以燥之故用黃連﹑茵陳之苦寒除濕熱爲君。腎欲堅。急食苦以堅之。故以黃柏之苦辛寒彊筋骨爲臣。濕熱成煩。以苦瀉之。故以黃芩﹑梔子之苦寒。止煩除滿爲佐。濕淫於內。以淡泄之。

故以茯苓﹑澤瀉之甘淡。利小便。導濕熱爲使也。

魏云。陽明爲胃土。而方中獨瀉脾土。故曰。土位之主。其瀉以苦。所以淸燥湯治痿。

用黃連﹑黃柏。良有以也。治痿獨取陽明。不得專主人參﹑黃。

卷十幼科

癖積

劉仲安治一兒。病癖積。左脇下硬如覆手。肚大靑筋。發熱肌瘦。自汗咳嗽。日晡尢甚牙疳。口臭惡。宣露出血。四肢困倦。飲食減少。病甚危篤。先與沈香海金砂丸。一服。

下穢物兩三行。次日。合塌气丸服之。十日。復與沈香海金砂丸利之。又令服塌气丸。如此互換。服至月餘。其癖減半。百日良愈。

明宗室富順王一孫。嗜燈花。但聞其气。卽哭索不已。時珍診之。曰。此癖也。以殺虫治癖之藥丸服。一料而愈。

震按沈香海金砂丸乃牽牛頭末一兩。海金砂一錢。沈香﹑輕粉各一錢。獨囊蒜研泥丸之木香塌气丸乃陳皮去白﹑蘿卜子炒各五錢。艸豆蔻﹑胡椒﹑木香﹑靑皮各三錢。蠍尾去毒二錢五分。水法丸。所服丸數皆三十丸。多至四五十丸。出東垣十書。

卷十幼科

疳積

陳孝廉自述云。其子痘疹後。患疳積病。骨瘦如柴。大便不固。偶得市人傳一方。用山楂一兩。白酒曲一兩。取多年瓦夜壺人中白最多者。將二物裝內。炭火存性。研爲細末。

每服六分。滚水送下。藥未完而病愈。

黃上捨瑤臺乃郎。患疳。肚大如箕。足細如管。眼生翳膜遮睛。幾不可爲。在蘇州。得異人傳授一方。取雞蛋七枚。輕去殼。勿損衣膜。以胡黃連一兩。川黃連一兩。童便浸春秋五日。夏三日。冬七日。浸透煮熟。令兒服之。遂愈。後以治數兒。無不立效。

江應宿見丁氏兒醫。治疳積腹大腳小。翳膜遮睛者。用大蝦蟆十數个。打死。置小口缸內。取糞蛆不拘多少。糞淸浸養。盛夏三日。春末秋後四五日。以食盡蝦蟆爲度。爲粗麻布袋一方。紮住缸口。倒置活水中。令吐出污穢淨。再取新瓦燒紅。置蛆於上。烙幹。令病兒食之。每服一二錢。後服參苓白術散。而愈。若兒稍大見疑。用炒熟大麥麵和少虫作餅或丸看兒大小壯弱。無不驗者。

卷十幼科

曲背

一女六歲。才發寒熱一日。卽腰脊中命門穴間骨節腫一塊。如大饅頭狀。髙三四寸。自此不能平身而立。絕不能下地走動。已半年。人皆謂龜背痼疾。莫能治。卽以幼科治龜背古方。亦不效。孫東宿曰。此非龜背。蓋龜背在上。今在下部。必初年乳母放在地上坐早之過彼時筋骨未堅。坐久而背曲。因受風邪。不覺其漸入骨節間而生痰涎。致令骨節脹滿而大不急治之。必成痼疾。今起未久。可用萬靈黑虎比天膏貼之。外以晚蠶沙醋炒絹包。於膏上熱熨之。一夜熨一次。再以威靈仙爲君。五加皮﹑烏藥﹑紅花﹑防風﹑獨活水煎服。一月而消其半。骨節柔軟。不復腫硬。下地行走如初矣。人皆以爲神奇。後三个月。驀不能行。

問之。足膝酸軟。載身不起。故不能行。予知其病去而下元虛也。用杜仲﹑晚蠶沙﹑五加皮苡仁﹑當歸﹑牛膝﹑獨活﹑蒼耳子﹑人參﹑仙茅。水煎。服二十劑。行動如故。

卷十幼科

異證

一兒初如魚泡。又如水晶。碎則流水。用密陀僧羅極細。糝之。一小兒七歲。聞雷則昏倒。不知人事。以人參﹑當歸﹑麥冬。少入五味熬膏。盡一斤。後聞雷自若。

建炎戊申。鎭江府民家兒生四歲。暴得腹脹疾。經四月。臍裂。有兒從裂中生。眉目口鼻。人也。但頭以下。手足不分。莫辧男女。又出白汁斗餘。三日。二子俱死。

有舟人生子。身全無皮。人莫能曉。適吳門葛可久過。眾告之。令就岸畔作一坎。置兒其中。以細土隔衾覆之。戒勿動。久而啟衾視之。已生皮矣。蓋其母懷妊舟中。久不登岸。

失受土气故也。

周恭曰。有懷胎卽樓居不落地者。生子皆赤肉無皮。亦用此法按危氏得效方。宜用白早米粉幹撲。候生皮方止。

