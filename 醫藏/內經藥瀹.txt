

內經藥瀹淸張驥

敍

余輯內經方已又輯內經藥瀹說者謂內經有方如是我聞內經不言藥不與本經同類子何斤斤以藥瀹爲不知本經著錄三百六十而气味足以統之內經不言藥物名品但言寒熱溫涼之气則气無非藥言甘辛酸鹹苦淡之味則味無非藥是言言气味則言言皆藥天食人以五气地食人以五味气味齊調藥方斯備特內經挈其綱本經詳其目內經發其凡而起其例本經核其實而舉其名也安往而非藥哉瀹者何也子華子醫道篇藥者瀹也瀹者養也以其所有餘也而養其所乏以其所益多也而養其所損反其所養則益者彌損反其所養則有餘者彌乏察於三反而加疏瀹焉夫是之謂藥故曰藥者瀹也瀹者養也吾取子華子吾輯內經藥瀹由是而推之周禮疾醫五味五穀五藥養其病瀹也推之瘍醫藥以酸養骨以辛養筋以咸養脈以苦養气以甘養肉以淡養竅瀹也推之本經名例上藥一百二十種爲君主養性中藥一百二十種爲臣主養命下藥一百二十五種爲佐使主治病養命養性瀹也治病亦瀹也吾輯藥瀹吾取子華子其篇第柰何陰陽五行其理幽奧徵於易筆於書載於史誌詳於百家傳記三教九流之籍大而無外小而無內仁者見仁智者見智証之於藥固明明有形色气味之可徵也故先之以陰陽色气味藥物有陰陽司气有陰陽歲運有陰陽太過者爲陽不及者爲陰人在天地气交之中爲天地立心劉子所謂受中以生者也人不能外天地安能違气運哉故次之以气運天有三陰三陽曰气地有五行曰運運有太少卽有勝復補偏救獘司歲備物化不可代時不可違歲也時也不可不先也故次之以五歲歲有太過天泉制之歲有不及天泉益之明此制益則气化乃平故次之以六化天气旣明地亦旣講地有東西南北卽有髙下寒熱溫涼地气不同醫調立異執死方以治生人削吾之足以適人之履未見其得也故次之以五方天地旣判服食以陳人不食則饑不飲則渴故食以養陰飲以養陽水谷者人生之大命也故次之以水谷水谷以養人生藥物以攻人病藥有畏惡亦有苦欲無可不可無宜不宜則五气五味五藏皆各因其宜者而投焉因其不宜者而去焉則五宜次之天地之間六合之內不離於五因其宜而投之太甚經所謂久而增气夭之由也有五宜勢不得不生五過則五過又次之宜者投之過者謹之謹調五味五气以合於五臟六腑毋傷歲運毋伐天和髙下寒熱地气適調根據是而省疾問病命藥處方庶幾可告無罪於斯人矣故次之以藥制終焉書凡十卷說者又謂此篇陰陽五行之說不且與科學戾乎曰彼亦一科學此亦一科學彼之科學自形質此之科學自气化形質死體气化生機陰陽五行此正吾之科學也安得是彼而非此然則憑乎曰春溫秋涼夏燠冬寒主之气運也春涼秋溫夏寒冬燠客之气運也吾於二十年來冬至後根據推步家流年之例以占一歲之气交病十九皆驗安得無憑有憑則實無憑則虛陰陽五行此正吾之科學也顧此篇言藥瀹非言气運專書也然與藥瀹有關者具於是矣吾輯內經藥瀹亦猶輯內經方誌也讀內經方然後讀內經藥瀹讀內經藥瀹然後讀本經蓋內經挈其綱本經詳其目內經發其凡而起其例本經核其實而舉其名也合而讀之則制方之大本立矣𨿽謂之專門之學可也何兢兢以科學耀人耳目哉癸亥臘日張驥書於尊黃行素之室

卷一

陰陽色气味

素問陰陽應象論淸陽爲天濁陰爲地地气上爲雲天气下爲雨雨出地气云出天气王冰曰陰凝上結則合以成云陽散下流則注而爲雨雨從雲以施化故言雨出地气云憑气以交合故言云出天气天地之理且然人身淸濁亦如是吳昆曰出通也雨出而通地气云出而通天气以人諭之飲入於胃遊溢精气上輸於脾脾气散精上歸於肺上焦開發若霧露焉是地气上爲云也肺行降下之令通調水道下輸膀胱水精四布是天气下爲雨也膀胱者州都之官精液藏焉气化則能出是雨出地气也上焦如霧其氤氳者心肺和而呵出之是云出天气也此六句者見陰陽淸濁不可失位而倒置順之則天地位而萬物育逆之則下飧泄而上脹矣張志聰曰地𨿽在下而地气上升爲雲天𨿽在上而天气下降爲雨天有云而後有雨是雨𨿽天降而實本地气所升之雲故雨出地气由雨之降而後有云之升是云𨿽地升而實本天气所降之雨故雲出天气此陰陽交互之道也而人亦應之此篇言天地之陰陽與人之陰陽相合是以一節言天地陰陽水火一節言淸濁藏腑精形以天人相間而言也馬蒔曰地𨿽在下而陰中之陽者升故其上也爲云正蒙陰爲陽得則飄揚爲云而升天𨿽在上而陽中之陰者降故其下也爲雨正蒙陽爲陰素則相持爲雨而降驥案說文雲山川气也雨從雲下也玉篇雨雲雨也元命苞陰陽和爲雨大戴記天地之气和則雨和則天地气交陰陽相感此上下二字有升降之義六微旨大論升已而降降者謂天降已而升升者謂地天气下降气流於地地气上升气騰於天天地之升降者謂之陰陽陰陽之上下者謂之雲雨天地之气如此人身之升降上下亦如之故淸陽出上竅濁陰出下竅王冰曰气本乎天者親上气本乎地者親下各從其類也上竅謂耳目口鼻下竅謂前陰後陰馬蒔曰陰陽升降惟一气以爲合一之妙卽人身觀之凡人身之物有屬淸陽者如涕唾气液之類則出於上竅耳目口鼻之爲七竅者皆淸陽之所出也有屬濁陰者如污穢便濁之類則出於下竅前陰後陰之爲二竅者皆濁陰之所出也驥案周禮疾醫兩之以九竅之變注謂陽竅七陰竅二疏謂陽竅七者在頭上露見故爲陽陰竅二者在下不見故爲陰陽淸陰濁如上文但上文專就人身言此兼藥物言淸陽發腠理濁陰走五藏王冰曰腠理謂滲泄之門故淸陽可以散發五藏爲包藏之所故濁陰可以走之張志聰曰腠者三焦通會元眞之處理者皮膚藏府之文理言淸陽之气通會於腠理而陰濁之精血走於五藏五藏主藏精者也馬蒔曰凡人身所用之物有屬淸陽者如飲食藥物之性有屬陽之類據曰發曰走曰實曰歸知其爲在外之物惟陽者主升故發於腠理以腠理主表爲陽也指物類陽气言若物之有形質者則入於六腑矣有屬濁陰者如飲食藥物有屬陰之類惟陰者主降故走於五藏以五臟主裏爲陰也指物類陰气言若物之形質不入於五臟張介賓曰腠理肌表也陽發散於皮膚故淸陽歸之陰受藏於五藏故濁陰走之驥案素問生气通天論腠理以密注謂膚表之毛孔也素靈言五藏心肝脾肺腎疾醫言九藏正藏外有胃膀胱大小腸於六腑中取四腑以益五藏爲九藏四腑皆有受盛故謂之腑亦有藏稱故入九藏之數此言陽發外陰走內不拘爲五爲九馬注得之淸陽實四肢濁陰歸六腑王冰曰四肢外動故淸陽實之六腑內化故濁陰歸之張志聰曰脾主四肢又曰手太陰獨受其濁蓋濁中之淸者由脾轉輸而充實於四肢濁中之濁者歸於六腑馬蒔曰凡淸陽之物實於四肢以四肢爲諸陽之本也指物之气凡濁陰之物歸於六腑以六腑受化物而不藏也指物有形質者言人身之有陰陽其淸濁升降之妙何以異於天地哉驥案支肢通易美在其中而暢於四肢疏謂四肢猶言手足靈樞邪客篇天有四時人有四肢謂兩手兩足位於身軀之四隅爲全身之肢持護衛故名六腑疾醫九藏心肝脾肺腎爲正藏取胃膀胱大腸小腸以益五藏爲九藏引八十一難謂三焦爲孤府非正府腑四腑六不必拘泥不過言淸陽所實者肢濁陰所歸者腑而已又東垣用藥法象淸陽發腠理淸之淸實四肢淸之濁濁陰歸六腑濁之濁走五藏濁之淸淸之淸者淸肺以助其天眞淸之濁者榮華腠理濁之濁者堅彊骨髓濁之淸者榮養於神亦有理水爲陰火爲陽王冰曰水寒而靜故爲陰火熱而躁故爲陽馬蒔曰陰陽者萬物之父母水火者實陰陽之徵兆舉水火而足以盡陰陽矣故水爲陰而凡物之成於水者屬陰火爲陽而凡物之成於火者屬陽張介賓曰天以日月爲水火易以坎離爲水火醫以心腎爲水火丹以精气爲水火腎者水也水中生气卽眞火也心者火也火中生液卽眞水也火水互藏乃至道之所在醫家首宜省察驥案水曰潤下潤下者潤而又下也火曰炎上炎上者炎而又上也下爲陰上爲陽就五行而言若以藥物言水爲陰則益火之源以消陰翳火爲陽則壯水之主以制陽光張景嶽薛立齋趙養葵六味八味左歸右歸其大凡也陽爲气陰爲味王冰曰气惟散布故陽爲之味曰從形故陰爲之吳昆曰臊焦香腥腐爲气爲陽酸苦甘辛鹹爲味爲陰張志聰曰水性潤下故爲陰火性炎上故爲陽淸陽上升故爲气濁陰下降故爲味蓋以水火而徵兆气味之陰陽也張介賓曰气無形而升故爲陽味有質而降故爲陰此以藥食气味言也驥案气味皆有各陰陽經所謂天有陰陽三陰三陽上奉之溫涼寒熱是也溫熱天之陽涼寒天之陰是气不獨陽亦有陰也地有陰陽金木水火土生長化收藏下應之辛甘淡酸苦鹹五味是也辛甘淡地之陽酸苦鹹地之陰是味不獨陰亦有陽也味歸形形歸气气歸精精歸化王冰曰形食味故味歸形气養形故形歸气精食气故气歸精化生精故精歸化故下文曰吳昆曰五味入於陰血陰血根據於陽气形歸气也眞陽之气根據於元精气歸精也元精根據於元神精歸化也馬蒔曰凡物之味所以養吾人之形故味歸於形正以體屬陰而味亦爲陰也然吾人之形必歸於吾人之气豈非形必資气而後生乎凡物之气所以養吾人之精故气歸於精正以精屬陽而气亦屬陽也然吾人之精必歸於吾精之化豈非精必資化而後有乎所謂气歸精者以精能食萬物之气精賴气而生猶云食此气耳所謂味歸形者以形能食萬物之味也形賴味而滋猶云食此味耳所謂精歸化者以化生此精也化爲精之母故精歸於化所謂形歸气者以气生此形也气爲形之父故形歸气張介賓曰歸根據投也五味生精血以成形故味歸於形形之存亡由气之聚散故形歸於气气者眞气也所受於天與穀气並而充身者也人身精血由气而化故气歸於精精者坎水也天一生水爲五行之最先故物之形初生其形皆水由精以化气由气以化神是水爲萬化之原故精歸於化驥案張注歸根據也地食人以五味味根據形形根據气天食人以五气气根據精精根據化精食气形食味王冰曰气化則精生味和則形長故云食之也張志聰曰水谷之精气以生此精精食气也五味入胃以養此形形食味也馬蒔曰精食气者明上文气歸精也形食味者明上文味歸形也張介賓曰食如子食母气之義气歸精故精食气味歸形故形食味化生精气生形王冰曰精微之液惟血化而成形質之有資气行營立故斯二者各各生乎吳昆曰精不自生生於運化之神形不自生生於無形之气馬蒔曰化生精者明上文精歸化也气生形者明上文形歸气也末四句明上文中四句也陽爲气气歸精精食气三气字指萬物之气也形歸气气生形二气字指人身自有之气也張介賓曰萬物化生必從精始故化生精前言精歸化者言未化之前由精爲化也此言化生精者言旣化之後由化生精也气聚則形生气散則形死也味傷形气傷精王冰曰過其節也吳昆曰味過於酸肝气以津脾气乃絕之類味傷形也气有餘便是火火炎則水漧气傷精也馬蒔曰味或太過適所以傷此形如生气通天論陰之所生本在五味陰之五宮傷在五味如肝在味爲酸而酸又傷筋者是也气或太過適所以傷此精指萬物之气言上文言味能傷形則萬物有味必有气其气豈不傷精精化爲气气傷於味王冰曰精承化養則食气精若化生則不食气精血內結郁爲穢腐攻胃則五味倨然不得入也女子重身精化百日皆傷於味也馬蒔曰化生精者不自化也其始由气以化之然歸精於化則旣而精必化爲气蓋不但气之能生形而形歸於气也正以精气神三者相須以有成耳然則凡物之味旣能傷人之形獨不能傷人之气乎左傳晉屠蒯曰味以行气故曰精化爲气气傷於味又嘗由此推彼人之气能生形而形又歸於人之气則凡物之气能傷人之精獨不能傷人之气乎張介賓曰精化爲气謂元气由精而化也珠玉集水是三才之祖精爲元气之根其義卽此然上文旣雲气歸精是气生精也而此又曰精化气是精生气也二者似乎相反而不知此正精气互根之妙以應上文天地雲雨之義也夫陽化气卽云之類陰成形卽雨之類雨乃不生於地而降於天之雲气歸於精也云乃不出於天而升於地之气精化爲气也人身精气全是如此故气聚則精盈精盈則气盛精气充而形自彊矣帝所以先舉雲雨爲言者正欲示人精气升降之如此耳驥案陰陽五行生克勝復之理相生相克有勝有復不獨气運爲然此段藥物气味陰陽亦復如是陰味出下竅陽气出上竅王冰曰味有質故下流於便瀉之竅气無形故上出於呼吸之門馬蒔曰此言凡物之气味有濃薄而人身之所由以盛衰也凡物之有味者屬陰而人身之下竅亦屬陰故味出於下竅凡物之有气者屬陽而人身之上竅亦屬陽故气出於上竅味濃者爲陰薄爲陰之陽气濃者爲陽薄爲陽之陰王冰曰陽爲气气濃者爲純陽陰爲味味濃者爲純陰故味薄者爲陰中之陽气薄者爲陽中之陰馬蒔曰味之濃爲純陰用之則泄瀉其物於下如大黃味之薄者爲陰中之陽用之則流通不至於泄瀉如木通澤瀉气之濃者爲純陽用之則發熱不止於發汗如附子气之薄者爲陽中之陰用之則發其汗於上如麻黃气味太濃者火之壯如烏附气味之溫者火之少如參歸驥案馬注引東垣味薄如木通澤瀉與東垣原文稍異不如舊說玆將原圖附後气味寒熱陰陽升降圖味濃則泄薄則通气薄則發泄濃則發熱王冰曰陰气潤下故味濃則泄利陽气炎上故气濃則發熱味薄爲陰少故通泄气薄爲陽少故汗出發泄謂汗出也張志聰曰味濃爲陰中之陰降也故主泄瀉味薄爲陰中之陽升也故主宣通气薄爲陽中之陰降也故主發泄气濃爲陽中之陽升也故主發熱此節論气味之陰陽升降馬蒔曰惟味之濃者爲純陰所以用之則泄瀉其物於下如大黃气大寒味極濃爲陰中之陰主於泄瀉李東垣曰酸苦鹹寒是也味之薄者陰中之陽所以用之則流通不至於泄瀉也如木通澤瀉爲陰中之陽主於流通李東垣曰酸苦鹹平是也气之薄者爲陽中之陰所以用之則發其汗於上如麻黃气之薄者陽也升也故能發表出汗李東垣曰辛甘淡平涼寒是也气之濃者爲純陽所以用之則發熱不止於發汗也如用附子則大熱之類李東垣曰辛甘溫熱是也驥案五味所用苦味泄甘味緩酸味收鹹味軟淡味滲泄辛味散五气風气升生熱气浮長濕气化成燥气降收寒气沈藏肝膽之味辛補酸瀉气溫補涼瀉心小腸之味鹹補甘瀉气熱補寒瀉脾胃之味甘補苦瀉气溫涼寒熱補瀉各從其宜肺大腸之味酸補辛瀉气涼補溫瀉腎膀胱之味苦補寒瀉气寒補熱瀉其气味濃薄陰陽如馬氏引東垣之例已發其大凡余詳前圖壯火之气衰少火之气壯王冰曰火之壯者壯已必衰火之少者少已則壯馬蒔曰气味太濃者火之壯也用壯火之品則吾人之气不能當之而反衰矣如用烏附之類而吾人之气不能勝之故發熱气味之溫者火之少也用少火之品則吾人之气漸爾生旺而益壯也如用參歸之類而气血漸旺者是也驥案君火卽壯火相火卽少火火主少陽之經故曰少火位顯明之右故曰壯六元紀大論君火以明相火以位王注謂君火在相火之右但立名於君位不立歲气故曰君火以名相火守位奉命故云相火以位又六微旨大論顯明之右君火之位也君火之右退後一步相火主之是謂少陰君火退位少陽相火行權也今壯火气衰卽君火退位少火气壯卽相火行權之謂惟以气運言則曰君曰相以气味言則曰壯曰少微有不同耳壯火食气气食少火壯火散气少火生气王冰曰气生壯火故云壯火食气少火滋气故雲气食少火以壯火食气故气得壯火則耗散以少火益气故气得少火則生長人之陽气壯少亦然張志聰曰夫气爲陽火爲陽合而言之气卽火也少陽三焦之气生於命門遊行於外內合於包絡而爲相火然卽少陽初生之气也歸於下焦而主納歸於中焦而主化納化水谷之精微而生此气以養此形故承上文而言五味太過則有傷於气而壯火太過亦有傷於气蓋气生於精而精之所生由气之所化形食其味而味之入胃亦出气化以養此形是气之不可有傷者也故曰壯火之气衰少火之气壯蓋陽亢則火壯而生气反衰陽和則火平而气壯盛矣如火壯於內則食气气盛於內則食火食猶入也言火壯則气並於火气盛則火歸於气气火之合一也如火壯於外則散气火平於外則生气故曰相火爲元气之賊欲養此精气形者又當平息其火焉王子芳曰壯火之气少火之气是气卽火之气也馬蒔曰壯火之气衰正以壯火能食吾人之气故壯火之气自衰耳少火之气壯正以吾人之气能食少火故少火之气漸壯耳惟壯火爲能食人之气此壯火所以能散吾人之气也食則必散散則必衰故曰壯火之气衰惟吾人之气爲能食少火之气此少火所以能生吾人之气也食則必生生則必壯故曰少火之气壯按此節分明論萬物有陰陽气味而吾人用之有爲泄爲通爲發泄爲發熱及衰壯生散之義王注不明與前後陰陽气味俱無著非本篇之大旨也驥案少陰君火勝陽明肺金肺金主气故云食气散气少陽相火生太陰脾土脾土生金故曰气食少火少火生气此言火气以槪其凡餘气統此下文辛甘酸苦專言味馬注可參气味辛甘發散爲陽酸苦湧泄爲陰王冰曰非惟气味分正陰陽然辛甘酸苦之中復有陰陽之殊气爾何者辛散甘緩故發散爲陽酸收苦泄故湧泄爲陰馬蒔曰凡物之气大體爲陽凡物之味大體爲陰然而气主發散者固爲陽其味之辛甘者亦爲陽味主酸苦者固爲陰其气之湧泄者亦爲陰正以气之陽中有陰味之陰中有陽也驥案至眞要大論辛甘發散爲陽酸苦湧泄爲陰鹹味湧泄爲陰淡味滲泄爲陽六者或收或散或緩或急或燥或潤或軟或堅以所利而行之調其气使其平也可以互參此但舉其略爾陰勝則陽病陽勝則陰病王冰曰勝則不病不勝則病吳昆曰水勝則火滅火勝則水漧馬蒔曰用酸苦湧泄之品至於太過則勝矣陰承上文物類而言陰勝則吾人之陽分不能敵陰品而陽分斯病也陽主人身陽分言凡人身之屬陽分與手足六陽經皆是用辛甘發散之品至於太過則陰勝矣陽承上文物類而言陽勝則吾人之陰分不能敵陽品而陰分斯病也陰主人身陰分言凡人身之屬陰分與手足六陰經皆是張介賓曰此下言陰陽偏勝之爲病陰陽不和則有勝有虧故皆能爲病陽勝則熱陰勝則寒王冰曰是則太過而致也新校正云按甲乙經作陰病則熱陽病則寒文異意同馬蒔曰陽勝則陰病者以陽勝則太熱彼陰分安得不病陰勝則陽病者以陰勝則太寒彼陽分安得不病重寒則熱重熱則寒王冰曰物極則反亦猶壯火之气衰少火之气壯也吳昆曰陰極則陽生陽極則陰生張志聰曰苦化火酸化木久服酸苦之味則反有木火之熱化矣辛化金甘化土久服辛甘之味則反有陰濕之寒化矣所謂久而增气物化之常也气增而久夭之由也馬蒔曰陰勝𨿽寒而寒之又寒是重寒也寒久則熱生如今冬感於寒是重寒也而至春爲溫至夏爲熱非重寒則熱乎陽勝𨿽熱而熱之又熱是重熱也熱久則寒生如今病熱極者而反生寒栗之類凡上文寒熱俱主人身病體言此二句與重陰必陽重陽必陰二句相似張介賓曰陰陽之气水極則似火火極則似水陽勝則隔陰陰勝則隔陽故有眞寒假熱眞熱假寒之辧此而錯認則死生反掌驥案此卽至眞要大論因利而行調平其气之意凡陽勝陰勝重寒重熱皆不可也寒傷形熱傷气王冰曰寒則衛气不利故傷形熱則榮气內消故傷气𨿽陰成形陽化气一過其節則形气被傷吳昆曰寒陰也故傷形熱陽也故傷气張介賓曰寒爲陰形亦屬陰寒則形消故傷形熱爲陽气亦屬陽熱則气散故傷气气傷痛形傷腫王冰曰气傷則熱結於肉分故痛形傷則寒薄於皮腠故腫吳昆曰气無形病故痛血有形病故腫張志聰曰陽化气陰成形寒則陰甚故傷形熱則陽盛故傷气气無形故痛陰有形故腫馬蒔曰惟熱之傷气也則气之傷者其痛生所謂諸痛皆屬於火者是也惟寒之傷形也則形之傷者其腫生所謂寒則堅凝而腫斯作也張介賓曰气欲利故傷之則痛形有質故傷之則腫故先痛而後腫者气傷形也先腫而後痛者形傷气也王冰曰先气證而病形故曰气傷形先形證而病气故曰形傷气吳昆曰先痛後腫爲气病而傷及於血先腫後痛爲血病而傷及於气張志聰曰形歸气而气生形陰陽形气之相合也故气傷則轉及於形形傷則病及於气馬蒔曰爲腫爲痛復有相因之機先有是痛而後發腫者蓋以气先受傷而形亦受傷謂之气傷形也先有是腫而後爲痛者蓋以形先受傷而气亦受傷謂之形傷气也形非气不充气非形不生形气相爲根據附而病之相因者又如此素問六節藏象論艸生五色五色之變不可勝視艸生五味五味之美不可勝極王冰曰言物生之眾稟化各殊目視口味尙無能盡之況於人心乃能包括邪吳昆曰言五行陰陽之變猶五色五味之不可勝極張志聰曰艸者五穀五菜槪及果木而言也蓋天三生木故先言艸木而及於昆虫萬物也艸生五色者其色爲蒼其化爲榮其色爲赤其化爲茂其色爲黃其化爲盈其色爲白其化爲斂其色爲黑其化爲肅物極而象變不可勝視也艸生五味者其味爲酸其味爲苦其味爲甘其味爲辛其味爲鹹以艸生之五味而及於五菜五穀五果五畜之美不可勝極也馬蒔曰萬物有色而艸之五色有出於天成者有出於人爲者極之而有不可勝視者也萬物有味而艸之五味有出於天成者有出於人爲者極之有不可勝美者也張介賓曰此以艸言木亦在其中靑黃赤白黑五色之正也然色有淺深間雜之異故五色之變不可勝視酸辛甘苦鹹五味之正也然味有濃薄優劣之殊故五味之美不可勝極卽此五色五味之變已不可窮而天地萬物之化又烏得而量哉驥案五色靑赤黃白黑也靑入肝靑蒿靑黛之類赤入心丹皮丹參之類黃走脾黃精黃芩之類白入肺白蘞白芨之類黑走腎黑豆烏頭之類然艸只一種而根莖枝葉果實色各不同鮮幹老嫩其變不一五味靈樞九鍼篇酸入肝辛入肺苦入心甘入脾鹹入腎淡入胃淡與甘近故只言五然有一物一味者有一物三味者有一物而生熟異味根苗異味者非博物專家莫能細別故不可勝視而勝極也此言艸而木實可知言色味而性气可知矣嗜欲不同各有所通王冰曰言色味之眾𨿽不可徧盡所由然人所嗜所欲則自隨己心之所愛耳故曰嗜欲不同各有所通張志聰曰言人嗜欲不同而五味各歸所喜如苦先入心酸先入肝五气入鼻藏於心肺五味入口以養五气故各有所通張介賓曰物生不齊各有嗜欲聲色臭味各有相宜故各有所通也驥案通卽五藏生成篇之五欲藏气法時篇之五急五宜也岐伯曰五味入胃各有所喜各有所禁各有所走各有所傷故曰不同天食人以五气地食人以五味王冰曰天以五气食人者臊气湊肝焦气湊心香气湊脾鮏气湊肺腐气湊腎也地以五味食人者酸味入肝苦味入心甘味入脾辛味入肺鹹味入腎也淸陽化气而上爲天濁陰成味而下爲地故天食人以气地食人以味也陰陽應象大論淸陽爲天濁陰爲地故曰陽爲气陰爲味吳昆曰五气非徒臊焦香腥腐而已此乃地气非天气也蓋謂風气入肝暑气入心濕气入脾燥气入肺寒气入腎當其不亢不害不能害人人在气交之中以鼻受之而養五藏是天食人以五气酸苦甘辛鹹地之五味也五藏賴以養是地食人以五味驥案劉完素謂寒熱溫涼四气生於天酸苦辛鹹甘淡六味成乎地是以有形爲味無形爲气王冰謂入肝爲溫入心爲熱入肺爲淸入腎爲寒入脾爲至陰而四气兼之故此曰五气李杲謂味象地辛甘淡者地之陽酸苦鹹者地之陰淡統於甘故曰五味東方生木木生酸酸生肝南方生熱熱生火火生苦苦生心中央生濕濕生土土生甘甘生脾西方生燥燥生金金生辛辛生肺北方生寒寒生水水生鹹咸生腎是爲地之五味气味𨿽有五然一味之中有四气如辛味則石膏寒桂附熱半夏溫薄荷涼使气使味或气味俱使或先气後味先味後气不可不察也又六微旨論少陽之上火气治之陽明之上燥气治之太陽之上寒气治之厥陰之上風气治之少陰之上熱气治之太陰之上濕气治之熱火同物二火實爲一火燥爲涼風爲溫其實一也玆將東垣藥類法象表列後方與前圖互參引而伸之觸類而長之可以知用藥之大凡矣風升生﹝味之薄者陰中之陽味薄則通酸苦鹹平是也﹞

防風﹝純陽性溫味甘辛﹞升麻﹝气平味微苦﹞柴胡﹝气平味苦辛﹞羌活﹝气微溫味苦甘平﹞威靈仙﹝气溫味苦﹞葛根﹝气平味甘﹞獨活﹝气微溫味苦甘平﹞細辛﹝气溫味大辛﹞桔梗﹝气微溫味甘辛﹞白芷﹝气溫味大辛﹞本﹝气溫味大辛﹞鼠粘子﹝气平味辛﹞蔓荊子﹝气淸味辛﹞川芎﹝气溫味辛﹞天麻﹝气平味辛﹞秦艽﹝气微溫味苦辛平﹞麻黃﹝气溫味甘苦﹞荊芥﹝气溫味苦辛﹞前胡﹝气微寒味苦﹞薄荷﹝气溫味苦辛﹞

熱浮長﹝气之濃者陽中之陽气濃則發熱辛甘溫熱是也﹞

黑附子﹝气熱味大辛﹞烏頭﹝气熱味大辛﹞漧薑﹝气熱味大辛﹞生漧薑﹝气溫味辛﹞良姜﹝气熱味辛本味甘辛﹞肉桂﹝气熱味大辛﹞桂枝﹝气熱味甘辛﹞艸豆蔻﹝气熱味大辛﹞丁香﹝气溫味辛﹞濃朴﹝气溫味辛﹞木香﹝气熱味苦辛﹞益智﹝气熱味大辛﹞白豆蔻﹝气熱味大辛﹞川椒﹝气熱溫味大辛﹞吳茱萸﹝气熱味苦辛﹞茴香﹝气平味辛﹞延胡索﹝气溫味辛﹞縮砂﹝气溫味辛﹞紅藍花﹝气溫味甘﹞神曲﹝气大酸味甘﹞

濕化成﹝戊土其本气平其兼气溫涼寒熱在人以胃應之己土其本味甘其兼味辛酸鹹苦在人以脾應之﹞

黃﹝气溫平味甘﹞人參﹝气溫味甘﹞甘艸﹝气平味甘﹞當歸﹝气溫味辛一作味甘﹞熟地黃﹝气寒味苦﹞半夏﹝气微寒味辛平﹞白術﹝气溫味甘﹞蒼術﹝气溫味甘﹞陳皮﹝气溫味微苦﹞靑皮﹝气溫味辛﹞藿香﹝气微溫味甘辛﹞檳榔﹝气溫味苦﹞莪術﹝气平味苦辛﹞京三稜﹝气平味苦﹞阿膠﹝气微溫味甘辛﹞訶子﹝气溫味苦﹞杏仁﹝气溫味甘苦﹞大麥﹝气溫味鹹﹞桃仁﹝气溫味甘苦﹞紫艸﹝气寒味苦﹞蘇木﹝气平味甘鹹一作味酸﹞

燥降收﹝气之薄者陽中之陰气薄則發泄辛甘淡平寒涼是也﹞

滑石﹝气寒味甘﹞瞿麥﹝气平味甘﹞車前子﹝气寒味甘﹞燈心艸﹝气平味甘﹞五味子﹝气溫味酸﹞桑白皮﹝气寒味苦酸﹞天門冬﹝气寒味微苦﹞白芍藥﹝气微寒味酸﹞麥門冬﹝气寒味微苦﹞犀角﹝气寒味苦酸﹞烏梅﹝气平味酸﹞牡丹皮﹝气寒味苦﹞地骨皮﹝气寒味苦﹞枳殼﹝气寒味苦﹞琥珀﹝气平味甘﹞連翹﹝气平味苦﹞枳實﹝气寒味苦酸﹞木通﹝气平味甘﹞

寒沈藏﹝味之濃者陰中之陰味濃則泄酸苦鹹气寒是也﹞

大黃﹝气寒味苦﹞黃柏﹝气寒味苦﹞黃芩﹝气寒味苦﹞黃連﹝气寒味苦﹞石膏﹝气寒味辛﹞艸龍膽﹝气寒味大苦﹞生地黃﹝气寒味苦﹞知母﹝气寒味大辛﹞防己﹝气寒味大苦﹞茵陳﹝气微寒味苦平﹞朴硝﹝气寒味苦辛﹞栝蔞根﹝气寒味苦﹞牡蠣﹝气微寒味鹹平﹞玄參﹝气寒味微苦﹞山梔子﹝气寒味微苦﹞川楝子﹝气鹹味苦平﹞香豉﹝气寒味苦﹞地楡﹝气微寒味甘鹹﹞

五气入鼻藏於心肺上使五色修明音聲能彰五味入口藏於腸胃味有所藏以養五气气和而生津液相成神乃自生王冰曰心榮面色肺主音聲故气藏於心肺上使五色修潔分明音聲彰著气爲水母故味藏於腸胃內養五气五气和化津液方生津液與气相副化成神气乃能生而宣化也吳昆曰五者之气由鼻而入藏於心肺之間心肺得受天之五气豈徒藏之入通五藏生五色而發五音若人失養於天之五气則必失色而喪音矣味有所藏謂五味各有所藏酸入肝苦入心甘入脾辛入肺鹹入腎也五藏得此五味則以之養乎五气而气從矣陽爲气陰爲味气得味陽得陰气得乎味味以養气爲陰陽和而生生者也生生則化津液五液交相成則陰中有陽陽中有陰二气五行妙和而凝神乃自生矣張志聰曰天位居髙而包乎地之外故五气從外竅而入於心肺心肺居上爲陽也心榮色而華於面故使五色修明肺主聲故音聲能彰也地位居下而處乎天之內故五味藏於腸胃以養五藏之气气得味養則陰陽和而相生矣水谷皆入於口其味有五津液各走其道气和津成而五藏之神乃自生矣濟公曰神气爲陽故曰生津液爲陰故曰成馬蒔曰靈樞憂恚無言論喉嚨者气之所以上下者也此乃入於鼻上下於喉嚨而通於五藏者歟又云咽喉者水谷之道路也此乃入於口由於咽喉而通於六腑者歟張介賓曰心主血故華於面肺主气故發於聲五味入口由咽喉而藏於腸胃胃藏五味以養五藏之气而化生津液以成精精气充而神自生驥案三十七難肺气通於鼻鼻和則知香臭故音聲張脾气通於口口和則知谷味故味有所藏靈樞憂患無言篇咽喉者水谷之道路也喉嚨者气之所以上下也會厭者音聲之門戶也口唇者聲音之扇也懸雍垂者音聲之關也頏顙者分气之所泄也咽喉乃胃之上口喉嚨在咽之前主气之呼吸气不利則聲音不利病在喉咽喉在喉嚨之後主進水谷病在咽則水谷不能下故治咽喉以胃爲主又五藏別論五味入口藏於胃以養五藏气五气入鼻藏於心肺心肺有病而鼻爲之不利厥論篇胃不和則精气竭能知喉嚨咽喉之道路此理不煩言而解西醫謂喉嚨爲气總管咽喉爲食管與此同

卷二

气運

素問六元紀論甲子甲午歲其化上鹹寒中苦熱下酸熱所謂藥食宜也新校正云玄珠下苦熱又按至眞要大論熱淫所勝平以鹹寒燥淫於內治以苦溫此云下酸熱疑誤也吳昆曰君火在上宜治以鹹寒太宮在中宜治以苦熱燥金在下宜治以酸熱張志聰曰上謂司天下謂在泉中謂化運君火司天故宜鹹寒以制化太陰濕土運化於中故宜苦以燥濕熱以溫陰陽明淸涼在泉故宜酸以助收熱以溫涼藥食並相宜也此卽上章宜苦以燥之溫之食宜同法之義余歲俱仿此馬蒔曰上言司天宜用之藥食也蓋太過之火勝水故用鹹寒以扶水卽所謂熱淫所勝平以鹹寒中言土運宜用之藥食也下言在泉宜用之藥食也卽所謂燥淫於內治以苦溫此誤言酸熱張介賓曰中苦熱治太宮濕勝也下酸熱與前後四運稍異然後言溫此言熱亦不相遠驥案元珠密語天運加臨紀甲午歲熱行於上治之以鹹寒水性水味以伏火熱之勝勿食苦熱物佐火之王元和紀用經少陰君火鹹寒爲治以咸調上以酸調下必先胃主必先營衛歲主藥食五味所宜六位之主主勝爲逆客勝爲淫客勝則瀉客補主主勝則瀉主補客客主之部各六十居無常所隨歲遷移化原一歲十二月﹝一云三月﹞迎而取之無使邪勝少陰之主先甘後咸先以甘瀉後以咸補此上熱下淸宣補不可造次宜用赤小豆花地黃沒藥蒲黃白芍甲香決明子鹽白僵蠶粟羚羊胡連安息香大菊羌活獨活雌黃蛇蛻之類皆歲主所宜隨證命方鹹寒者倍之治上治下隨其所當者倍之相當者兩倍之運气主客逆從所賴者三倍之倍多者爲君君以定名倍少者佐君爲臣不倍者應臣爲使甲子甲午上少陰鹹寒中土運苦熱下陽明苦小溫元珠密語元和紀用經並王冰作下同乙丑乙未歲其化上苦熱中酸和下甘熱所謂藥食宜也新校正云按玄珠上酸平下甘溫又按至眞要大論濕淫所勝平以苦熱寒淫於內治以甘熱吳昆曰其化言其化病也末句釋上中下三句張志聰曰金气主收故宜酸以收之和者謂五運之气𨿽各主一歲而一歲之中又有生長化收藏之五運故又宜五味以和之甘爲土味能制化寒水馬蒔曰上言司天宜用之藥食也至眞要大論濕淫所勝平以苦熱中言金運宜用之藥食也玄珠上酸平下言在泉宜用之藥食也至眞要大論寒淫於內治以甘熱玄珠下甘溫張介賓曰中酸和者金位之主其補以酸治少商之不足也上下同驥案元珠密語天運加臨紀乙未歲濕行於上治之以酸平以木味木性以平土濕之勝元和紀用經太陰濕土苦熱爲治苦溫兼化上下調和九月化原迎而取之其化苦熱以平淫濕補解易處宣散邪濕宜用術麻黃附子牡荊實熟艾葉獨活柴胡芍藥射幹漧薑桂穣之類皆歲主所宜隨證命方苦熱者宜之上太陰苦熱中土運苦和下太陽甘熱丙寅丙申歲其化上鹹寒中咸溫下辛溫所謂藥食宜也新校正云按玄珠下辛涼又按至眞要大論火淫所勝平以咸冷風淫於內治以辛涼張志聰曰水運主咸而以咸助之後之化運多用和助之味所謂折其鬱气資其化原也馬蒔曰上言司天宜用之藥食中言水運宜用之藥食下言在泉宜用之藥食玄珠下辛涼張介賓曰中咸同水化溫治寒下辛溫在泉木新校正云詳丙申之歲申金生水水化之令轉盛司天相火爲病當減半中咸溫咸同水化溫以治寒也下辛溫以在泉之木兼運寒之气也驥案元珠密語天運加臨紀丙寅歲治之以寒鹹水味水性也以伏火熱之盛勿食苦熱物佐火之勝元和紀用經少陽相火鹹寒爲治以咸調上以辛調下化原三月迎而取之風熱參半其化鹹寒以平風熱治內辛涼水運辛溫宣風解熱邪不能勝宜用羚羊石膏白薇車前子澤瀉白僵蠶旋覆花牡蠣人參鐵粉之類皆歲主所宜鹹寒者倍之上少陽鹹寒中水運鹹溫下厥陰辛涼丁卯丁酉歲王冰曰丁歲會新校正云詳丁年正月壬寅爲幹徳符便爲平气勝復不至運同正角金不勝木木亦不災土又丁卯年得卯木佐之卽上陽明不能災之其化上苦小溫中辛和下鹹寒所謂藥食宜也新校正云按至眞要大論燥淫所勝平以苦溫熱淫於內治以鹹寒又玄珠上苦熱也馬蒔曰上言司天宜用之藥食玄珠上苦熱中言木運宜用之藥食下言在泉宜用之藥食張介賓曰上苦小溫苦屬火以火治金也中辛和辛屬金以和少角也下鹹寒以水治火也驥案元珠密語天運加臨紀丁酉歲治之以苦熱火味火性可伏金性之疾勿服辛涼物佐金之勝也元和紀用經陽明司天苦溫爲治以苦調上以咸調下化原六月迎而取之陽專其令其化苦溫命曰小溫以平專令故也寒次冷冷大寒也寒然後涼涼然後小溫小溫然後溫溫之甚曰和和甚曰小熱小熱甚則熱矣以此爲法平調六气溫解寒宣宜用牛膽紫參知母桑白皮槐實蔞仁竹葉竹瀝犀角豉梔子升麻柴胡丹參前胡五加皮茗苦茶天冬菊花獨活秦艽黃芩芍藥南星牛黃狗膽樺皮桃仁牛角腮露蜂房麻黃紫菀術莪術芒硝葶藶僵蠶決明子鹿角栗蚯蚓旋覆花羚羊角漏蘆靑黛鐵粉石斛之類皆歲主所宜隨證命方苦小溫溫者倍之治上治下隨所當者倍之戊辰戊戌歲其化上苦溫中甘和下甘溫所謂藥食宜也新校正云按至眞要大論寒淫所勝平以辛熱濕淫於內治以苦熱又玄珠上甘溫下酸平馬蒔曰上言司天宜用之藥食中言火運宜用之藥食下言在泉宜用之藥食張介賓曰本年上下之治俱同前惟中運太徵與前不同故宜治以甘和也後仿此驥案元珠密語天運加臨紀戊戌歲治之以甘溫卽土之性味也勿食鹹寒物佐水之勝己巳己亥歲其化上辛涼中甘和下鹹寒所謂藥食宜也新校正云按至眞要大論風淫所勝平以辛涼火淫於內治以咸冷馬蒔曰上言司天宜用之藥食中言土運宜用之藥食下言在泉宜用之藥食張介賓曰中運少宮不及故宜甘和上下同前驥案元珠密語天運加臨紀己亥歲風病行於上治之以辛涼金之性味也勿食酸物佐木之勝元和紀用經厥陰風木辛涼爲治以辛調上以咸調下必先胃主必先榮衛胃主生之原榮衛气之主气主旣輔生原無窮精神內居病無不愈精生形盛不失其機人迎气口持道深微不知胃主不知榮衛不可以語奉生之宜不知人迎不知气口不可以語逆順之合離化原四月迎而取之風火同徳調下者宜酸寒宣解易處辛涼煥然眾或可知若病當補宜用車前子雞楮實秦椒地骨皮丹砂磁石元參幹生地黃丹參丹皮澤瀉戎鹽之類皆歲主所宜寒補者倍之咸而寒者兩倍之應運者倍之運气主客逆從所賴者三倍之倍多主病者爲君君以定名倍少者佐君爲臣不倍者應臣爲使宣解之道咸以爲準庚午庚子歲王冰曰同天符驥案元珠密語天運加臨紀庚子歲化盛而不實其化上鹹寒中辛溫下酸溫所謂藥食宜也新校正云按玄珠下苦熱又按至眞要大論燥淫於內治以苦熱馬蒔曰上言司天宜用之藥食中言金運宜用之藥食下言在泉宜用之藥食張介賓曰中辛溫辛以從金溫以治寒也上下同前驥案元和紀用經陽明苦小溫上中同辛未辛丑歲王冰曰同歲會其化上苦熱中苦和下苦熱所謂藥食宜也新校正云按玄珠上酸和下甘溫又按至眞要大論濕淫所勝平以苦熱寒淫於內治以甘熱馬蒔曰上言司天宜用之藥食中言土運宜用之藥食下言在泉宜用之藥食張介賓曰中苦和下苦熱苦從火化治寒以熱也治上下同前驥案元珠密語天運加臨紀辛未歲濕行於上治之以酸和木之性味也勿食甘溫物佐土之勝元和紀用經下太陽甘熱上中同壬申壬寅歲王冰曰同天符其化上鹹寒中酸和下辛涼所謂藥食宜也馬蒔曰上言司天宜用之藥食中言木運宜用之藥食下言在泉宜用之藥食張介賓曰上鹹寒治司天之火中酸和木運太過故宜酸和下辛涼治在泉也木火合气故宜辛涼驥案元珠密語天運加臨紀壬寅歲病熱行於上治之以鹹寒水之性味也勿食苦熱物佐火之勝元和紀用經中木運咸和上下同癸酉癸卯歲王冰曰同歲會其化上苦小溫中咸溫下鹹寒所謂藥食宜也新校正云按玄珠上苦熱馬蒔曰上言司天宜用之藥食中言火運宜用之藥食下言在泉宜用之藥食張介賓曰中少徵火故治𨿽用咸而必溫也驥案元珠密語天運加臨紀癸酉歲燥行於上治之以苦熱火之性味也勿食辛涼物佐金之勝元和紀用經上中下並同甲戌甲辰歲王冰曰歲會同天符其化上苦熱中苦溫下苦溫藥食宜也新校正云按玄珠上甘溫下酸平又按至眞要大論寒淫所勝平以辛熱濕淫於內治以苦熱馬蒔曰上言司天宜用之藥食中言土運宜用之藥食下言在泉宜用之藥食張介賓曰中苦溫治濕土也驥案元珠密語天運加臨紀甲戌歲寒行於上治之以甘溫土之性味也勿食鹹寒物佐水之盛元和紀用經上苦溫中下同乙亥乙己歲其化上辛涼中酸和下鹹寒藥食宜也馬蒔曰上言司天宜用之藥食中言金運宜用之藥食下言在泉宜用之藥食張介賓曰中運少商不及故宜治以酸和上下同前以酸治金義見少陰之政壬子壬午歲謂酸能收也驥案元珠密語天運加臨紀乙亥歲風行於上治之以辛涼金之性味也勿食酸和物佐木之盛元和紀用經上中下並同丙子丙午歲王冰曰丙子歲會其化上鹹寒中咸熱下酸溫藥食宜也新校正云按玄珠下苦熱又按至眞要大論燥淫於內治以酸溫張介賓曰中太羽故治宜咸熱上下同前驥案元珠密語天運加臨紀丙午歲熱行於上治之以鹹寒水之性味也可伏火熱之疾勿食苦熱物佐火之盛元和紀用經下陽明小苦溫上中同丁丑丁未歲其化上苦溫中辛溫下甘熱藥食宜也新校正云按玄珠上酸平下甘溫又按至眞要大論濕淫所勝平以苦熱寒淫於內治以甘熱張介賓曰甘熱從土之化治在泉之寒水也驥案元珠密語天運加臨紀丁未歲病腫濕於上治之以酸佐之以平勿食甘溫元和紀用經上太陰苦熱中火運咸溫下同戊寅戊申歲王冰曰戊申天符新校正詳戊申年與戊寅年小異申爲金佐於肺肺受火刑其气稍實民病得半驥案元珠密語天運加臨紀戊寅歲治之以鹹寒用水之性味滅火盛也勿食苦熱物佐火之王其化上鹹寒中甘和下辛涼藥食宜也己卯己酉歲新校正云詳己卯金與運土相得子臨父位爲逆張介賓曰中甘和者太徵之火瀉以甘也上下同前驥案元珠密語天運加臨紀己酉歲燥行於上治之以苦熱火之性味也元和紀用上中下並同其化上苦小溫中甘和下鹹寒藥食宜也張介賓曰中甘和治土運不足也上下同前驥案元和紀用經上中下並同新校正云按玄珠上酸和下甘溫又按至眞要大論濕淫所勝平以苦熱寒淫於內治以甘熱張介賓曰中咸溫咸從水化所以治火少徵不及故宜從溫上下同前驥案元珠密語天運加臨紀癸未歲民病腫濕於上治之以酸和以木性木味可平土勝元和紀用經上太陰苦熱中下同甲申甲寅歲其化上鹹寒中咸和下辛涼藥食宜也張介賓曰中咸和以軟堅利濕治土勝也上下同前驥案元珠密語天運加臨紀甲寅歲熱行上脘治之以鹹寒水性水味以伏火熱之勝勿食苦熱物佐火之王元和紀用經上中下並同乙酉乙卯歲王冰曰乙酉太乙天符乙卯天符其化上苦小溫中苦和下鹹寒藥食宜也張介賓曰中苦和苦從火化所以制金金運不足故治宜苦和上下俱同前驥案元珠密語天運加臨紀乙酉歲燥行於上治之以苦熱火性火味勿食辛涼物佐金之勝也元和紀用經上中並同丙戌丙辰歲新校正曰按玄珠上甘溫下酸平又按至眞要大論寒淫所勝平以辛熱濕淫所勝治以苦熱張介賓曰中咸溫咸從水化太羽宜溫也驥案元珠密語天運加臨紀丙戌歲寒病於上治之以甘溫土性土味勿食鹹寒物佐水之勝也元和紀用經上中下並同丁亥丁己歲王冰曰俱天符其化上辛涼中辛和下鹹寒藥食宜也張介賓曰辛涼從金化治風木在上也木運不及而得司天之助故宜辛和鹹寒從水化治相火在下也驥案元珠密語天運加臨紀丁亥歲風病行於上治之以辛涼金味金性可伏木之勝也勿食酸物佐木之王元和紀用經上中下並同戊子戊午歲王冰曰戊子天符戊午太乙天符其化上鹹寒中甘寒下酸溫藥食宜也新校正云按玄珠下苦熱又按至眞要大論燥淫於內治以苦溫張介賓曰中甘寒治太徵之火也上下司前驥案元珠密語天運加臨紀戌午歲熱病行於勿食火熱物佐心之勝也元和紀用經下陽明苦小溫上中同己丑己未歲王冰曰太乙天符其化上苦熱中甘和下甘熱藥食宜也新校正云按玄珠上酸平又按至眞要大論濕淫所勝平以苦熱張介賓曰本年土水陰盛故上宜苦熱稍異於前中運土气不足故宜甘和也驥案元珠密語天運加臨紀己未歲病腫濕於上治之以酸平木性木味以平土力元和紀用經上中下並同庚寅庚申歲其化上鹹寒中辛溫下辛涼藥食宜也張介賓曰中運同正商故宜辛溫上下同前驥案元珠密語天運加臨紀庚寅歲民病上熱煩滿治之以鹹寒以水伏火元和紀用經上中下並同辛卯辛酉歲其化上苦小溫中苦和下鹹寒藥食宜也張介賓曰中苦和以火溫中也上下同驥案元珠密語天運加臨紀辛酉歲民病燥行於上治之以苦熱火性火味以伏金勝元和紀用經上中下並同壬辰壬戌歲其化上苦溫中酸和下甘溫藥食宜也新校正云按玄珠上甘溫下酸平又按至眞要大論寒淫所勝平以辛熱溫淫於內治以苦熱張介賓曰其化言气化病治之宜也木年寒水在上故宜苦溫太角在中故宜酸和濕土在下故宜甘溫驥案元珠密語天運加臨紀壬戌歲寒病行於上治之以甘溫用土性土味以伏寒之勝勿食鹹寒物佐水之勝也元和紀用經上苦熱中下同癸巳癸亥歲王冰曰同歲會其化上辛涼中咸和下鹹寒藥食宜也張介賓曰中運少徵得天地之生助故宜咸和上下同驥案元珠密語天運加臨紀癸亥歲風疾行於上治之以辛涼用金性金味以伏風木之勝勿食酸物佐木之勝也元和紀用經上中下並同帝曰論言熱無犯熱寒無犯寒餘欲不遠寒不遠熱柰何岐伯曰悉乎哉問也發表不遠熱攻裏不遠寒王冰曰汗泄故用熱不遠熱下利故用寒不遠寒皆以其不住於中也如是則夏可用熱冬可用寒不發不泄而無畏忌是謂妄遠法所禁也皆謂不獲已而用之也秋冬亦同新校正云按至眞要大論發不遠發表不遠熱也冬月攻裏不遠寒也發表攻裏之品不畱於中而有所宜也馬蒔曰此言汗下其邪者可以偶犯寒熱而無故犯之者非也邪郁於表則用熱藥以發之熱積於裏則用寒藥以攻之張介賓曰中於表者多寒邪故發表之治不能遠熱夏月亦然郁於裏者多熱邪故攻裏之治不能遠寒冬月亦然愚按此二句大意全在發攻二字發者逐之於外也攻者逐之於內也寒邪在表非溫熱之气不能散故發表者不遠熱熱郁在內非沈寒之物不能除故攻裏者不遠寒此必然之理也然亦有用小柴白虎益元冷水之類而取汗愈病者何也此因表裏俱熱故當涼解非發之之謂也又有用理中四逆回陽之類而除痛去積者何也此因陰寒畱滯故當溫中非攻之之謂也所謂發者開其外之固也攻者伐其內之實也今之昧者但見外感發熱等病不能察人傷於寒而傳爲熱者有本寒標熱之義輒用芩連等藥以淸其標焉知邪寒在表藥寒在裏以寒得寒气求聲應致內外合邪遂不可解此發表用寒之害也其於春秋冬三季及土金水三气治令陰勝陽微之時爲尢以火不在裏最忌寒涼此而誤入是不知當發者不可遠熱也又如內傷喘痛脹滿等多有三陰虧損今人但見此類不辧虛寒便用硝黃之屬且云先去其邪然後固本若乎近理焉知有假實眞虛之病而復伐之則病未去而元气不能支矣此而誤入是不知當攻者方不遠寒也二者之害余見之多矣不得不特表出之以爲當事者之戒驥案元和紀用經藥經五味寒熱溫涼平性配合五內聯應五入五气五宜參配歲運太過不及處用有殊六气標本治病之樞六气用藥寒暑燥濕風火所勝中見五運或逆或從天而逆地或從地而逆天臨禦之化陰陽舒捲人事可調用寒遠寒寒無犯寒也用熱遠熱熱無犯熱也從者養和逆者生病帝曰不發不攻而犯寒犯熱何如岐伯曰寒熱內賊其病益甚王冰曰以水濟水以火濟火適足以更生病豈惟本病之益甚乎馬蒔曰若非發表而犯熱則熱賊內而熱反甚非攻裏而犯寒則寒賊內而寒反勝驥案元和紀用經木立之與四時之五气之用飲食衣藥溫�故以輕犯寒熱則同者皆宜避之若四時同犯以水濟水以火助火病必生矣岐伯司气以熱用熱無犯間气同其主無犯異其主則小犯之是謂四畏必謹察之天气反時則可根據時反甚爲病故也反勝其主則可犯之謂夏寒甚則可以熱寒气不甚則不可犯之以平爲期而不可過過而病生與反犯同邪客勝主則不可禦要格曰寒盛格陽治熱以熱愼不可寒格陽而治以寒外似順而中气乃逆熱盛拒陰治寒以寒愼不可熱拒陰而治以熱外似順而中气乃逆因气異形迷亂聖經愼之帝曰願聞無病者何如岐伯曰無者生之有者甚之王冰曰無病者犯禁猶能生病況有病者而求輕減不亦難乎吳昆曰無病而犯寒犯熱則生寒生熱有病而犯寒犯熱則寒甚熱甚馬蒔曰彼無病而誤服者僅足以生病奚止於有病而勝者哉帝曰生者何如岐伯曰不遠熱則熱至不遠寒則寒至寒至則堅否腹滿痛急下利之病生矣王冰曰食已不饑吐利腥穢亦寒疾也馬蒔曰犯寒則寒至凡爲堅否爲腹滿爲痛急爲下利之病生矣張介賓曰寒至則陽衰不能運化郁注下眼螈腫腳嘔鼽衄頭痛骨節變內痛血溢血泄淋之病生矣王冰曰暴喑冒昧目不識人躁擾狂越妄見妄聞罵詈驚癇亦熱之病馬蒔曰犯熱則熱至凡爲身熱爲吐下爲霍亂爲癰疽爲瘡瘍爲瞀郁爲注下爲螈爲腫脹爲嘔爲鼽衄爲頭痛爲骨節變爲內痛爲血溢爲血泄爲淋之病生矣張介賓曰熱至則火灼諸經帝曰治之柰何岐伯曰時必順之犯者治以勝也王冰曰春宜涼夏宜寒秋宜溫冬宜熱此時之宜不可不順然犯熱治以寒犯寒治以熱犯春宜用涼犯秋宜用溫是以勝也犯熱治以咸涼犯寒治以甘熱犯涼治以苦溫犯溫治以辛涼亦勝之道也吳昆曰時必順之順其升降浮沈也犯者治以勝逆其寒熱溫涼也故春宜升秋宜降夏宜浮冬宜沈順四時之謂也溫宜涼熱宜寒涼宜溫寒宜熱治以所勝之謂也張志聰曰此言主時之六气亦當遠寒而遠熱者也按前章之所謂熱無犯熱寒無犯寒者論司天在泉及加臨之六气此章論主時之六气亦有寒熱之者太陰之气在於長夏太陽之气在於冬少陰之气在於夏陽明之气在於秋厥陰之气在於春如冬有熱化以徵少陰之勝夏有寒化以徵太陽之勝此與春勝長夏長夏勝冬之義相同徐振公曰此卽帝所問之有勝有復在六气爲勝復在四時爲勝化馬蒔曰治之者春則宜涼夏則宜寒秋則宜溫冬則宜熱時所必用不可不順其有犯而病勝者則犯熱治以鹹寒犯寒治以甘熱犯涼治以苦溫犯溫治以辛涼治之以所勝而病可解矣張介賓曰時必順之治當順時也若有所誤犯則當治之以勝驥案元和紀用經六气爲主五味爲用司歲備物則無遺主藥當其歲味當其气气味濃薄性用躁靜治保多少力化淺深寒熱溫涼隨勝用之歲運所主舉抑之制制勝扶弱客主須安一气失所矛盾交作臟腑淫並危敗消亡寶書所載商較服餌藥不具五味不備四气而久服之𨿽且獲勝益久流變必致橫天寒熱溫涼衰之以屬隨其攸利萬舉萬全捲舒在心去畱從意微者逆之甚者從之龍火得濕而焰遇水而燔伏其所主先其所因聖如南陽今古一人气運用藥皆如上例余謂有大暑之候而得寒證大寒之候而得熱證證有性偏陰虛𨿽當隆冬陰粒虧立水不制火陰無所根據外泄爲熱或反汗出藥宜滋陰若捨證從時誤用辛溫勢必立斃又有性偏陽虛𨿽當盛夏陽气不足不能衛外灑淅戰栗時思熱食且禦重裘天令𨿽熱不能敵眞陽之虛病屬虛寒藥宜溫補若從時捨證誤用苦寒亦必立斃又如春令主升升爲春气爲風化爲木象升有散之之義也若因飲食勞倦則陽气下陷宜升陽益气瀉利不止宜升陽益胃郁火伏內宜升陽散火因濕洞泄宜升陽除濕此證四時都有夏秋尢多升之之令不獨行之於春也又如秋令主降降爲秋气爲燥化爲金象降有斂之之義也若系陰火旺發而炎上咳嗽多痰吐血鼻衄口苦舌漧頭疼齒痛骨蒸寒熱是謂上熱下虛之候宜枇杷葉麥冬貝母白芍牛膝五味之屬以降气或用滋水添精之藥以救本此亦四時都有夏冬多見降之之令不專行之於秋也運气用藥最宜活看

卷三

五歲

素問五常政大論敷和之紀木徳周行陽舒陰布五化宣平王冰曰自當其位不與物爭故五气之化各布政令於四方無相干犯新校正云按王注太過不及各紀年辰此平木運注不紀年辰者平气之歲不可以定紀也或者欲補注云謂丁巳丁亥壬寅壬申歲者是未達張志聰曰紀年也木之平也是爲敷和木徳周行則陽气舒而陰气布蓋生長化收藏之五气先由生气之宣布生气和則五气皆平矣驥案六節藏象論五運相襲而皆治之終期之曰周而復始時立气布如環無端故曰不知其年之所加气之盛衰虛實不可以爲工此卽五運統歲歲立四時時布气立運气之所由來也天元紀丁壬之歲木運統之木無太過與不及是謂敷和至眞要大論生而勿殺是謂平气气交變論東方生風其徳敷和三因有敷和湯詳後又案甲乙木丙丁火戊己土庚辛金壬癸水是五行之本气甲己土乙庚金丙辛水丁壬木戊癸火是五行合化之气諸家注不明化气未能詳其所以素問五營運大論引天元冊文五气經天以著五行之合化天之色黃其气土心尾在甲度而經中土已分故甲己合而化土甲陽已陰在五音爲太宮少宮也素天之色白其气金亢氐在乙度而經昂庚度故乙庚合而化金乙陰甲陽在五音爲少商太商也元天之色黑其气水張翼在丙度而經婁胃辛度故丙辛合而化水丙陽辛陰在五音爲太羽少羽也蒼天之色靑其气木危室在壬度而經柳鬼丁度故丁壬合而化木丁陰壬陽在五音爲少角太角也丹天之色赤其气火牛女在癸度而經中土戊分故戊癸合而化火戊陽癸陰在五音爲太徵少徵也所謂戊己分者奎璧角軫天地之門戶也是謂五行化气陰陽法同其果李王冰曰味酸也張志聰曰在果爲李色靑而味酸其實核王冰曰中有堅核者張志聰曰核內有仁仁分兩片木之生原也張介賓曰諸核皆屬木其質彊其畜犬王冰曰如艸木之生無所避也新校正云按金匱眞言論其畜雞張志聰曰犬性勇往直前感春生怒發之气張介賓曰味酸也金匱眞言其畜雞無犬其味酸王冰曰木化敷和則物酸味濃張介賓曰酸爲木化升明之紀正陽而治徳施周普五化均衡王冰曰均等也衡平也張志聰曰火味南方故正陽而治火主陽气故徳施周普陽和之气四布五气皆以均平感火之化馬蒔曰升明之紀故火主南方爲正陽張介賓曰火之平運火主南方故曰正陽陽气無所不至故曰周普五化義見前均等也衡平也驥案天元紀戊癸之歲火運統之此言中運二火之平歲無太過與不及五常政大論長而勿罰气交變論南方生火其徳彰顯三因有升明湯正陽湯詳後其穀麥王冰曰色赤也新校正云按金匱眞言論其穀黍又藏气法時論穀麥也張志聰曰麥乃夏成之谷張介賓曰色赤也金匱眞言論火穀曰黍木穀曰麥又藏气法時論亦言麥苦其果杏王冰曰味苦也張志聰曰杏色赤而味苦其實絡王冰曰中有支絡者張志聰曰絡者果實之脈絡張介賓曰實中之系脈絡之類也其畜馬王冰曰健決躁速火類同新校正云按金匱眞言論其畜羊張志聰曰馬屬午火之畜張介賓曰快健躁疾得火性也金匱眞言論金畜曰馬火畜曰羊其味苦王冰曰升明气化則物苦味純張志聰曰苦火之味張介賓曰苦爲火化備化之紀气協天休徳流四政五化齊修王冰曰土之徳靜分助四方贊成金木水火之政土之气濃應天休和之气以生長收藏終而復始故五化齊修張志聰曰協合也天主生地主成土气和平合天之休美而化生萬物也土徳流於四方而五化齊修矣張介賓曰土之平運是曰備化气協天休順承天化而濟其美也徳流四政土徳分助四方以贊成金木水火之政也故生長收藏咸徳其政而五者齊修矣驥案天元紀甲己之歲土運統之此言中運濕土之平气無太過與不及是爲備化气交變論中央生土其徳溽蒸三因有備化湯詳後其谷稷王冰曰色黃也新校正云按金匱眞言論作稷藏气法時論作粳張志聰曰稷谷也張介賓曰小米之粳者曰稷其果棗王冰曰味甘也張志聰曰棗色黃而味甘其實肉王冰曰中有肌肉者張志聰曰肉果實之肉張介賓曰土主肌肉其畜牛王冰曰成彼稼穡土之用也牛之應用其緩而和張志聰曰牛土之畜張介賓曰其性和緩其功稼穡得土气也其味甘王冰曰備化气丰則物味甘濃審平之紀收而不爭殺而無犯五化宣明王冰曰犯謂刑犯於物也收而不爭殺而無犯匪審平之徳何以能如是哉張志聰曰金兵象也金气和平故收而不爭天地之气春生秋殺殺而無犯不殘害於物也金气淸肅故五化得之咸有宣明馬蒔曰收气者金气也殺气者亦金气也惟气得其正故收而不爭殺而無犯凡生長化收藏之五化無不宣明驥案天元紀乙庚之歲金運統之此言中運燥金之平气無太過與不及五常政大論收而勿害是謂審平气交變論西方生金其徳淸潔三因有審平湯詳後其穀稻王冰曰色白也新校正云按金匱眞言論作稻藏气法時論作黃黍張志聰曰稻乃秋成之谷張介賓曰色白也其果桃王冰曰味辛也張志聰曰桃色白而有毛肺之果也張介賓曰味辛也其實殼王冰曰外有堅殼者張介賓曰凡食物之皮殼皆堅金剛居外也其畜雞王冰曰性善斗傷象金用也新校正云按金匱眞言論其畜馬張志聰曰雞性善斗感肅殺之气張介賓曰金匱眞言論木畜曰雞金畜曰馬其味辛王冰曰審平化治則物辛味正張志聰曰辛乃金之味張介賓曰辛爲金化靜順之紀藏而勿害治而善下五化咸整王冰曰治化也水之性下所以徳全江海所以能爲百谷王者以其善下之也張志聰曰水之平運是爲靜順夫萬物得生長之气而茂盛水運和平故𨿽主藏而不害於物也整齊也平治而善下故五气感之而鹹整也馬蒔曰藏气者水气也惟气之平故藏而勿害水性下故治而善下凡生長化收藏之五化咸各整齊張介賓曰五化得水而後齊故曰咸整驥案天元紀丙辛之歲水運統之此言中運寒水之平气無太過與不及五常政大論藏而勿抑是謂平气气交變論北方生水其徳淒滄三因有靜順湯詳後其穀豆王冰曰色黑也新校正云按金匱眞言論及藏气法時論同張志聰曰豆乃水之谷張介賓曰菽也谷色純黑惟豆有之其果栗王冰曰味鹹也張志聰曰栗色黑味鹹腎之果也其實濡王冰曰中有津液也其畜彘王冰曰善下也彘豕也張介賓曰豕也其色多黑其味鹹王冰曰味同也張介賓曰咸爲水化驥案六十年之中運以合化之五行爲紀而以在天之十干分陰陽以五音之太少分有餘不足甲丙戊庚壬陽年爲太過乙丁己辛癸陰年爲不及如中運太過而得天地之制是爲平气不足而得天地之助則宮爲正宮商爲正商羽爲正羽角爲正角徵爲正徵而曰備化審平敷和升明靜順者是亦無過與不及而爲平气也委和之紀是謂勝生王冰曰丁卯丁丑丁亥丁酉丁未丁巳之歲張志聰曰所勝之气勝其生气馬蒔曰此詳言歲運不及之紀生气者木气也化气者土气也長气者火气也收气者金气也木气不及金能勝之是謂勝生張介賓曰凡丁壬皆屬木運而丁木陰柔乃爲不及故於六丁之歲生气不政收气勝之驥案丁壬化木此中運少角木運不及之歲不及之歲則爲我弱我弱則勝我者乘我之衰而來兼其化此少角木運勝木之金來兼木化卽經所謂乘其弱來同其化也兼謂以彼化我也生气不政化气乃揚王冰曰木少故生气不政土寬故化气乃揚張志聰曰金气勝則木之生气不能章其政令木政不章則土气無畏而化气乃揚張介賓曰木气衰土气無制長气自平收令乃早王冰曰火無忤犯故長气自平木气旣少故收令乃早張志聰曰木衰則火气不盛故長气自平金气盛故收令乃早張介賓曰火無所生故長气自平木衰金勝故收气乃蚤其果棗李王冰曰棗土李木實也新校正云詳李木實也按火土金水不及之果李當作桃王注亦非張志聰曰其果之棗李張介賓曰棗土果也李當作桃金果也蓋木不及則土金二果盛其實核殼王冰曰核木殼金王張志聰曰實之核殼張介賓曰核應木殼應金木衰金盛其穀稷稻王冰曰金土谷也張志聰曰谷之稷稻張介賓曰土之稷金之稻木不及則二谷當成其味酸辛王冰曰味酸之物熟兼辛也張志聰曰味之酸辛張介賓曰酸者衰辛者勝木兼金化其畜犬雞王冰曰木從金畜張志聰曰畜之犬雞張介賓曰犬木畜雞金畜有盛衰也驥案六丁年少角運歲木不及陳無擇有蓯蓉牛膝湯用蓯蓉熟地牛膝當歸白芍木瓜甘艸鹿角生薑大棗咀每服四錢水盞半烏梅七个空心服繆問解此方曰是年風燥火熱多陽少陰不資液以救焚則之勢遂致燎原故當藉天一之水以制其陽焰也蓯蓉咸能潤下濕不劫津坎中之陽所必需熟地苦能堅腎潤以滋燥腎中之陰尢有賴合之牛膝酸平達下復之歸芍辛酸化陰直走厥陰之藏血燥可以無憂木瓜酸泄少陽甘艸甘瀉少陰烏梅止溏泄鹿角主瘡瘍姜棗和榮衛此少角木運歲藥之大槪也可資考證故附錄之伏明之紀是謂勝長王冰曰藏气勝長也謂癸酉癸未癸巳癸卯癸丑癸亥之歲也張志聰曰火運不及則水勝其長馬蒔曰長气屬火藏气屬水收气屬金火气不及水能勝之是謂勝長張介賓曰火不及也凡戊癸皆屬火運而癸以陰柔乃爲不及故於六癸之歲長气不宣藏气勝之驥案戊癸化火此六癸年火運不及少徵之歲太過者齊化不及者兼化是謂我弱我弱則勝我者乘我之衰而來兼其化如此少徵火不及之運勝火之水來兼火化卽經所謂乘其弱來同其化也故曰勝長曰藏气反布兼化也兼謂化我也長气不宣藏气反布王冰曰火之長气不能施行故水之藏气反布於時收气自政化令乃衡王冰曰金土之義與歲气素無干犯故金自行其政土自平其气也張志聰曰火气伏明則金無所畏故收气得自主其政火不及則所生之土气不盛是以化令平衡其果栗桃王冰曰栗水桃金果也張介賓曰栗水果桃金果火不及故二果成其實絡濡王冰曰絡支脈也濡有汁也張介賓曰絡應火濡應水其穀豆稻王冰曰豆水稻金穀也張介賓曰豆水穀稻金穀二谷成也其味苦鹹王冰曰苦兼咸也張介賓曰苦衰咸勝其畜馬彘王冰曰火從水畜張介賓曰馬火畜當衰彘水畜當王驥案六癸年少徵火運不及陳無擇有黃茯神湯用黃茯神遠志紫河車米仁一方有棗仁咀每服四錢水盞半姜三片棗一枚空心服繆問解此方曰六癸之水其藏爲心心爲生血之藏血足則榮養百體不足則病多旁見方用黃走表茯神入心以紫河車血肉有情補其心血遠志挈離入坎育其心神佐以薏米甘淡悅脾蓋嬰兒女必媒合於黃婆此治心腎者所以必兼治脾也要之气交之病多屬藏气侵陵非如六腑之可瀉卽偶用以佐治亦不可以太過天干十方具本此義特爲拈出已爲世之操刀者頂門下一鍼矣卑監之紀是謂減化王冰曰謂化气減少己巳己卯己丑己亥己酉己未之歲也張志聰曰土運不及則化气乃減木反勝之馬蒔曰化气屬土生气屬木長气屬火收气屬金土气不足木能勝之張介賓曰凡甲己皆屬土運而已以陰柔乃爲不及故於六己之年化气不令是謂減化驥案此六己年少宮土運不及之歲不及則我弱我弱則勝我者乘我之衰來兼我之化兼謂以彼化我也此少宮土運勝土之木來兼土化經所謂乘其弱來同其化也故曰減化化气不令生政獨彰王冰曰土少而木專其用張志聰曰化气不能施其令而生政獨彰也長气整雨乃愆收气平王冰曰不相干犯則平整化气減故雨愆期張志聰曰木火相生故長气整化气不令故雨乃愆期土气不及故收气自平張介賓曰火土無犯故長气整土徳衰故雨愆期金無所生故收气平其果李栗王冰曰李木栗水果也張介賓曰李木果栗水果土不及而二果成其實濡核王冰曰濡中有汁者核中堅者新校正云詳前後濡實主水此濡字當作肉王注亦非張介賓曰濡應水核應木其穀豆麻王冰曰豆水麻木谷也張介賓曰豆水谷麻木谷二谷成也其味酸甘王冰曰甘味之物熟兼酸也張介賓曰酸勝甘衰其畜牛犬王冰曰土從木畜張介賓曰牛爲土畜當衰犬爲木畜當盛驥案六己年少宮土運不及陳無擇有白術濃朴湯方用白術濃朴半夏桂心藿香靑皮炮姜炙艸咀每服四錢姜三片棗一枚食前溫服繆問解此方曰歲土不及木必乘之補太陰不得不兼泄厥陰也夫脾爲陰土所惡者濕所畏者肝其取資則本於胃胃不下降則脾气不得上升胃不能遊溢精气則脾無所取資故君白術苦甘入脾以燥濕佐濃朴苦溫平胃理气此補藏通腑之法也肝爲將軍之官乘土不足陵犯中州是宜泄之桂心泄肝气靑皮泄肝血甘艸緩肝急藿香橫入脾絡炮姜上行脾經半夏下宣脾气總不外奠安中土自不畏風气之流行矣從革之紀是謂折收王冰曰火折金收之气也謂乙丑乙亥乙酉乙未乙己乙卯之歲也張志聰曰金運不及則收政乃折馬蒔曰收气屬金生气屬木長气屬火化气屬土金气不及火能折之是謂折收張介賓曰凡乙庚皆屬金運而乙以陰柔乃爲不及故於六乙之年收气鹹折驥案此六乙年金運少商不及之歲不及則爲我弱我弱則勝我者乘我之衰而來兼其化此少商金運勝我之火來兼金化經所謂乘其弱來同其化也兼謂以彼化我故曰折收曰生气乃揚收气乃後生气乃揚王冰曰後不及時也收气不能以時而行則生气布揚而用之也張志聰曰收气在後則木無所畏而生气乃揚張介賓曰金之收气後時則木之生气布揚而盛也長化合徳火政乃宣庶類以蕃王冰曰火土之气同生化也宜行也張志聰曰長化合徳故庶物以蕃張介賓曰金衰則火乘之火王則土得所助故長化合徳火政宣行而庶類蕃盛也其果李杏王冰曰李木杏火果也張介賓曰李木果杏火果金不及故二果成也其實殼絡王冰曰外有殼內有支絡之實也張介賓曰殼屬金絡屬火有盛衰也其穀麻麥王冰曰麻木麥火穀也麥色赤也張介賓曰麻木穀麥火谷二谷成也其味苦辛王冰曰苦味勝辛辛兼苦也張介賓曰苦勝辛衰也其畜雞羊王冰曰金從火土之兼化新校正云詳火畜馬土畜牛今言羊故王注雲從火土之兼化爲羊也或者當云注中之土字甚非張介賓曰雞爲金畜當衰羊爲火畜當盛金匱眞言論火畜曰羊驥案六乙年少商金運不及陳無擇有紫菀湯方用紫菀茸桑皮人參黃地骨皮杏仁白芍甘艸生薑大棗一方有白芷無白芍每空心服四錢繆問解此方曰金不足則肺气自餒火乘其敝惟有淸火止泄急救肺金紫菀苦溫下气和血寒熱咸治桑皮甘寒補血益气吐畜所需參固無形之气卽以攝走泄之陰地骨皮瀉肺中伏火而又泄之以杏仁斂之以白芍合之以甘艸補土生金姜棗調和榮衛緩諸藥於至髙之分而參得收指臂之功蓋補土可以生金而實土卽以禦水也涸流之紀是謂反陽王冰曰陰气不及反爲陽气代之謂辛未辛巳辛卯辛酉辛亥辛丑之歲也張志聰曰水寒不及陽反勝之馬蒔曰藏气屬水化气屬土長气屬火水气不及是陰气不及也而陽气反來代之是反陽也凡丙辛皆屬水運而辛以陰柔乃爲不及故於六辛陰水之年陽反用事驥案六辛年少羽水運不及之歲不及則爲我弱我弱則勝我者乘我之衰而來兼其化兼謂以彼化我也此少羽水運勝水之土來兼土化卽經所謂乘其弱來同其化也故藏气不令化气乃昌藏令不舉化气乃昌王冰曰少水而土盛張介賓曰水衰故藏气不令土勝故化气乃昌長气宣布蟄虫不藏王冰曰太陽在泉經文背也厥陰陽明司天乃如經謂也張志聰曰水令不舉則火無所畏故長气得以宣布陽熱反盛是以蟄虫不藏按此不言收气者金水無犯故不及之其果棗杏王冰曰棗土杏火果也張介賓曰棗土果杏火果水不及則二果當成其實濡肉王冰曰濡水肉土化也張介賓曰濡應水者衰肉應土者盛也其穀黍稷王冰曰黍火稷土谷也新校正云按本論上文麥爲火之谷今言黍者疑麥字誤爲黍也𨿽金匱眞言論作黍然本論作麥當從本篇之文也張介賓曰黍火谷稷土谷二谷當成按金匱眞言論火穀曰黍本論作麥似乎二字有誤其味甘鹹王冰曰甘入於鹹味甘美也張介賓曰甘勝咸衰其畜彘牛王冰曰水從土畜張介賓曰彘水畜當衰牛土畜當王驥案六辛年少羽水運不及陳無擇有五味子湯用五味附片熟地巴戟鹿茸杜仲山萸生薑鹽每食前服四錢繆問解此方曰辛年涸流之紀多腎虛受濕之證然逐濕則傷陰勝濕則耗气皆犯虛虛之戒也君以五味之酸收收陰陽二气於坎中臣以直入坎中之附子急助腎陽徧走經絡驅逐陰霾佐以熟地塡補腎陰助以五味固護封蟄治腎之法無遺蘊矣巴戟入陰除痺鹿茸補血益髓肝欲辛補之以杜仲之辛肝喜酸與之以萸肉之酸二藥並行能除濕痺而利關節補肝卽以益腎子能令母實之義也發生之紀是謂啟東HT王冰曰物乘木气以發生而啟陳其容質也是謂壬申壬午壬辰壬寅壬子壬戌之六歲化也HT古陳字張志聰曰歲木太過是謂發生啟開敷布也布散陽和發生萬物之象馬蒔曰四气調神論春三月此謂發陳則此篇曰啟陳皆就其發生之气象而形容之張介賓曰此下詳言太過之紀陽剛之木六壬是也布散陽和發生萬物之象驥案六壬年太角木運太過之歲太過則爲我旺我旺則勝我者畏我之盛而反齊其化此大角木運勝木之金反齊木化經所謂畏其旺者反同其化是也土疏泄蒼气達王冰曰生气上發故土體疏泄木之專政故蒼气上達達通也出也行也張志聰曰土得其制化故主疏泄蒼气木气也張介賓曰木气動生气達故土體疏泄而通也陽和布化陰气乃隨王冰曰少陽先生發於萬物之表厥陰次隨營運於萬象之中也張志聰曰厥陰之上風木治之是以陽和布化於上而陰气乃隨於下也張介賓曰木火相生則陽和布化陽气日進則陰气日退乃隨猶言乃後也生气淳化萬物以榮王冰曰歲木有餘金不來勝生令布化故物以舒榮張志聰曰生气有餘故萬物感之而榮茂張介賓曰木气有餘故能淳化以榮萬物其穀麻稻王冰曰木化其金張介賓曰麻木穀稻金穀齊其化也其畜雞犬王冰曰齊雞孕也張介賓曰雞金畜犬木畜犬齊雞也其果李桃王冰曰李齊桃實也張介賓曰李木果桃金果李齊桃也其味酸甘辛王冰曰酸入於甘辛齊化也張介賓曰三味亦木土金驥案六壬年太角木運太過之歲陳無擇有茯苓湯方用茯苓白術甘艸艸果濃朴半夏炮姜靑皮生薑大棗每服六錢空心服繆問解此方曰風淫所勝治以苦甘而治藏先通腑故君茯苓利脾濕臣以術艸一苦一甘補脾之體佐以艸果濃朴辛香導滯宣脾之用半夏助辛淡之用炮姜資焦苦之助治脾之法懶已盡於此而風淫所勝平之宜急加以靑皮之酸合之甘艸之甘所謂以酸瀉之以甘緩之也姜棗調營益衛爲治中所必需信乎治病之必求其本也赫曦之紀是謂蕃茂王冰曰物遇太陽則蕃而茂是謂戊辰戊寅戊子戊戌戊申戊午之歲也新校正云按或者云注中太陽當作太徵詳木土金水之太過注俱不言角宮商羽等運而水太過注云陰气大行此火太過是物遇太陽也安得謂之太徵乎張志聰曰歲火太過是謂赫曦長气盛故艸木蕃茂馬蒔曰蕃茂萬物蕃盛而茂蓋自其气象而言四气調神論夏三月此謂蕃秀與此義同張介賓曰六戊之歲皆陽剛之火也陽盛則萬物俱盛故曰蕃茂驥案六戊年太徵火運太過之歲太過則爲我旺我旺則勝我者畏我之盛而反齊其化此太徵火運勝火之水反齊火化經所謂畏其旺反同其化是也陰气內化陽气外榮王冰曰陰陽之气得其序也張志聰曰少陰之上君火主之故陰气內化陽气外榮張介賓曰陰降於下陽升於上炎暑施化物得以昌王冰曰長气多故爾張志聰曰炎暑施化司夏令也物得以昌受長气也張介賓曰陽气發生之本也其穀麥豆王冰曰火齊水化也張介賓曰麥火穀豆水穀麥齊豆也其畜羊彘王冰曰齊孕育也新校正云按本論上文馬爲火之畜今言羊者疑爲馬字誤爲羊金匱眞言論及藏气法時論俱作羊然本論作馬當從本論之文也張介賓曰羊火畜彘水畜其育齊也其果杏栗王冰曰等實也張介賓曰杏火果栗水實同也其味苦辛鹹王冰曰辛物兼苦與咸化齊成也張介賓曰亦火金水三味驥案六戊年火運太過之歲陳無擇有麥門冬湯方用麥門冬人參桑皮紫菀半夏白芷竹葉生薑大棗空心服四錢繆問解此方曰麥冬養肺之陰人參益肺之气張潔古謂參味苦甘甘能瀉火麥冬味苦兼瀉心陽且救金且抑火一用而兩擅其長桑皮甘寒紫菀微辛開其郁半夏甘艸以益脾土虛則補其母也白芷辛芬散肺家風濕竹葉性升引藥上達補肺之法無餘蘊矣惇阜之紀是謂廣化王冰曰土余故化气廣被於物也是謂甲子甲戌甲申甲午甲辰甲寅之歲也張志聰曰土運太過是謂惇阜土气盛而化气布於四方故爲廣化馬蒔曰廣布其化亦自气象而言張介賓曰土之太過是謂惇阜六甲之歲皆陽剛之土也土之化气廣被於物故曰廣化驥案此六甲年太宮土運太過之歲是爲我旺我旺則勝我者畏我之盛而反齊其化此太宮土運勝土之木反齊土化經所謂畏其旺反同其化是也濃徳淸靜順長以盈王冰曰土性順用無與物爭故徳濃而不躁順火之長育使萬物化气盈滿也張志聰曰濃徳淸靜土之體也順長以盈火土合化也張介賓曰土徳至濃土性至靜順火之長气而化政以盈土生於火也至陰內實物化充成王冰曰至陰土精气也夫萬物所以化成者皆以至陰之靈气生化於中也張志聰曰太陰之上濕土主之故至陰內實物化充成蓋太陰爲陰中之至陰陰气內實而後化成萬物於外張介賓曰至濃至靜故曰至陰萬物之化無不賴土故物化充成煙埃朦郁見於濃土王冰曰濃土山也煙埃土气也張志聰曰煙埃朦郁土之气也濃土者見於山陵之間也張介賓曰土本濃土而尢濃者則在山川煙埃朦郁土之气也故見於此大雨時行濕气乃用燥政乃辟王冰曰濕气用則燥政辟自然之理爾張志聰曰大雨時行濕气上蒸終爲淫雨辟避也夏秋之交濕土主令濕气盛是以秋之燥气乃避張介賓曰土之化濕濕气行則燥气辟其谷稷麻王冰曰土木齊化張介賓曰稷土谷麻木谷土齊木化也其畜牛犬王冰曰齊孕育也張介賓曰牛土畜犬木畜其育齊也其果棗李王冰曰土齊木化張介賓曰棗土果李木果驥案六甲年太宮土運太過之歲陳無擇有附子山萸湯方用附片山萸烏梅木瓜肉蔻半夏丁香木香生薑大棗每空心服四錢繆問解此方曰經謂濕淫於內治以苦熱附子以大熱純陽之品直達坎陽以消陰翳治腎而兼治脾也但附子辛竄必賴維持如眞武湯之於白芍地黃飲之於五味此而不佐以茱萸之酸收安得入腎而無劫液之慮不偕以烏梅之鎭靜難必其歸土而無燥肺之憂藏宜補旣有萸肉以培乙木腑宜瀉更有木瓜以泄甲木安甲乙卽所以資戊己也肉果辛溫助土再復半夏之利濕丁木香之治胃木瓜烏梅之療痿姜棗之和中眼光四射矣堅成之紀是謂收引王冰曰引斂也陽气收陰气用故萬物收斂謂庚午庚辰庚寅庚子庚戌庚申之歲也張志聰曰歲金太過名曰堅成秋令主收是謂收引馬蒔曰收引者陽气收斂而陰气引申也自金之收令而言四气調神論謂之容平亦自气象而言張介賓曰金之太過是謂堅成六庚之歲陽金也金勝則收气大行故曰收引引者陰盛陽衰萬物相引而退避也驥案此六庚年太商金運太過之歲是爲我旺我旺則勝我者畏我之盛而反齊其化此太商金運勝金之火反齊金化經所謂畏其旺反同其化是也天气潔地气明王冰曰秋气髙潔金气同張志聰曰天气潔地气明金气淸也陽气隨陰治化王冰曰陽順陰而生化張志聰曰陽明之上燥气主之是以陰金治化於上而陽明之气在下隨之張介賓曰隨後也燥行其政物以司成王冰曰燥气行化萬物專司其成熟無遺略也張志聰曰秋主收成故燥行其政物以司成張介賓曰燥行其政气化乃堅故司萬物之成收气繁布化洽不終王冰曰收殺气早土之化不得終其用也新校正云詳繁字疑誤張志聰曰秋主收而長夏主化收气早布是以化洽不終張介賓曰金之收气盛而蚤布則洽之化气不得終其令也洽和也澤也其穀稻黍王冰曰金火齊化也新校正云按本論上以麥爲火之谷當言其穀稻麥張介賓曰稻金穀黍火谷金齊火化也其畜雞馬王冰曰齊孕育也張介賓曰金火二畜孕育齊也其果桃杏王冰曰金火齊實張介賓曰金齊火實也其味辛酸苦王冰曰辛入酸苦齊化張介賓曰亦金木火三味也驥案六庚年太商金運太過之歲陳無擇有牛膝木瓜湯方用牛膝木瓜白芍杜仲黃松節菟絲子枸杞子天麻甘艸生薑大棗空心服四錢繆問解此方曰用藥之例補肝血者可以從酸補肝气者不可以從辛何則酸可育肝之陰辛則劫肝之血也方用牛膝酸平達下爲君木瓜酸溫舒筋爲臣白芍和厥陰之陰制肺金之橫杜仲養風木之气自無辛烈之偏重取肝陰最爲有見松節利血中之濕菟絲入三陰之經復以枸杞甘平潤肺合之天麻辛溫息風金安而木亦平此則柔克之道也流衍之紀是謂封藏王冰曰陰气大行則天地封藏之化也謂丙寅丙子丙戌丙申丙午丙辰之歲張志聰曰水運太過是爲流衍冬主閉藏故謂封藏馬蒔曰封藏者陰气已上陽气已下天地之化至此而藏四气調神論冬三月此謂閉藏張介賓曰水之太過是謂流衍陽水之歲六丙是也水盛則陰气大行天地閉而萬物藏故曰封藏驥案此六丙年太羽水運太過之歲是爲我旺我旺則勝我者畏我之盛而反齊其化此太羽水運勝水之土反齊水化經所謂畏其旺者反同其化是也寒司物化天地嚴凝王冰曰陰之气也張志聰曰寒气司化故天气嚴凝馬蒔曰凡物气之化寒气司之天地間皆嚴凝之气張介賓曰陰气盛也藏政以布長令不揚王冰曰藏气用則長化止故令不發揚張志聰曰水政以布故火令不揚張介賓曰水勝火也其穀豆稷王冰曰水齊土也張介賓曰豆水谷稷土谷水有餘則齊土化也其畜彘牛王冰曰齊孕育也張介賓曰彘水畜牛土畜彘齊牛育也其果栗棗王冰曰水土齊實張介賓曰栗齊棗實也其味酸苦甘王冰曰咸入於苦甘化齊焉張介賓曰亦水火土味也驥案六丙年太羽水運太過之歲陳無擇有黃連茯苓湯方用黃連黃芩赤苓半夏通艸車前子甘艸遠志麥冬生薑大棗空心服四錢繆問解此方曰內經气寒气涼治以寒涼立方妙在不理心陽而專利水淸熱以黃連之可升可降寒能勝熱者平其上下之熱更以黃芩之可左可右逐水濕淸表熱者泄其內外之邪茯苓半夏通利陽明通艸性輕專療浮腫車前色黑功達水源甘艸爲九土之精實禦水使水不陵心而心自安也遠志之辛祛其譫妄遊刃有餘佐以麥冬養液保金合車前可祛濕痺又借半夏之辛以疏土實用藥之妙豈思議所能及哉至眞要大論帝曰其主病何如王冰曰言采藥之歲也張志聰曰主病謂主治病之藥物司歲備物謂從六气五運以備之如少陰少陽二火司歲則當收附子姜桂之熱物如陽明燥金司歲則當收桑皮蒼術之燥物如厥陰風气主歲則當收防風羌活之風物如太陽寒水司歲則當收芩連大黃之寒物如太陰土气司歲則當收山藥黃精之類甘平甘溫之品及蒼丹素元之谷所謂藥食宜也馬蒔曰此言藥備歲物者爲天地之專精而非司气者其气偏非歲物者其气散也上文言候气宜而無失病機則用藥以治病不可無所主也伯言每歲各有所司必因其司歲者以備藥物則病無遺主矣岐伯曰司歲備物則無遺主矣王冰曰謹候司天地所生化者則其味正當其歲也故彼藥工專司歲气所收藥物則一歲二歲其所主用無遺略也今詳前字當作則張志聰曰先收歲物謂先備司歲之物卽上章之所謂食歲谷以全其眞蓋食天地之精以養吾身之眞也馬蒔曰每歲各有所司必因其司歲者以備藥物則病無遺主矣張介賓曰如厥陰司歲則備酸物少陽少陰司歲則備苦物太陰司歲則備甘物陽明司歲則備辛物太陽司歲則備咸物所謂歲物也歲物備則五味之用全矣驥案五常政大論生化之別有五气五味五色五類五宜又五類盛衰各隨其气之所宜如厥陰司天羽虫育在泉毛虫育之類元和紀用經厥陰風火歲主所宜用車前子戎鹽之類陳無擇三因方厥陰司天用敷和湯之類他如經言歲谷間谷皆歲物所宜不勝列舉義詳各條又東垣用藥心法司歲備物天地之專精專精之歲藥物肥濃又於使用當其正气味也五運主歲不足則物薄有餘則物精非專精則气散气散則物不純是以形質𨿽同力用則異帝曰先歲物何也岐伯曰天地之專精也王冰曰專精之气藥物肥膿又於使用當其正气味也新校正云詳先歲疑作司歲張志聰曰司气謂五運之气五運𨿽與主歲相同然又有太過不及之分太過之歲則物力濃不及之歲則物力淺薄馬蒔曰每歲之司天在泉物從其化而天地之專精儲焉故不可不先之張介賓曰歲物者得天地精專之化气全力濃故備所當先此與六元正紀大論食歲物以全其眞者同義驥案東垣用藥心法至元庚辰六月治許伯威心悸動喫噫不絕色變靑黃精神減少目不欲開倦臥惡人語笑脈動而中止有時自還乃結脈也用炙甘艸湯兩劑不效再候之脈證相對曰莫非藥有陳腐者乎再市藥之气味濃者煎服減半再服而安凡藥之昆虫艸木產之有地根葉花實采之有時失其地則性味少異失其時則气味葉不全又況新陳之不同精粗之不等倘不擇而用之其不效者醫之過也其藥貴專精如此帝曰司气者何如王冰曰司運气也張志聰曰若非气運司歲之物則气散而力薄岐伯曰司歲者主歲同然有餘不足也王冰曰五運主歲者有餘不足比之歲物恐有薄有餘之歲藥專精也張志聰曰形質𨿽同而气味有濃薄之異馬蒔曰彼司气者卽司運也如甲己爲土運乙庚爲金運然太過則有餘不及則不足其气偏耳張介賓曰主歲卽上文司天在泉之主歲運之與气所主皆同但五太之運爲有餘五少之運爲不及而物性之稟有濃薄矣驥案五常政大論五气五類有所勝制同者盛之異者衰之又气主有所制歲立有所生地气制已勝天气制勝己天制色地制形故各有制各有勝各有生各有成故曰不知其年之所加气之同異不足以言生化此有餘不足卽此勝制而推之斯無遺主矣帝曰非司歲物何謂也岐伯曰散也王冰曰非專精則散气散气則物不純也張志聰曰治保有多少者謂治病保眞之藥食或宜多用而宜少用也按中古之世不能司歲備物用炮制以代天地之助如制附子曰炮制蒼術桑皮曰炒蓋以火助火而以燥助燥也近有附子以水煮曰自制制桑皮以蜜拌曰潤燥是猶用鷹犬而去其爪牙則驅之摶蹇兔而不能又安望韓盧之技哉馬蒔曰若非歲物而用之則其气又散張介賓曰非司歲物謂非主歲之物也散者謂六气之序不司天地則司四間故物生之應亦當隨气散見於四方而各有所稟也驥案五常政大論气始而生化气散而有形气布而蕃育气終而象變非司歲之物正值散气有形之期气衰味薄論語所謂不時不食也況入藥治病性味不全何可用也故質同而異等也王冰曰形質𨿽同力用則異故不尙之馬蒔曰一物之質同而精有完全偏散之異張介賓曰天地之气變不常故物生之體質𨿽同而性用之濃薄則異气味有薄濃性用有躁靜治保有多少力化有淺深此之謂也王冰曰物與歲不同者何以此爾馬蒔曰气味有濃薄性用有躁靜治保有多少力化有淺深此歲物之不可以不備也張介賓曰此卽質同異等之謂蓋司气者與不司气者其有不同如此帝曰歲主藏害何謂岐伯曰以所不勝命之則其要也王冰曰木不勝金金不勝火之類是也張志聰曰此論五運之歲受司天在泉之勝制歲主者謂六气之主歲藏五藏也蓋言五藏內屬五行而外合五運五運之气受勝制之所傷則病患五藏而爲害如少商金運而值二火司天少宮土運而值厥陰在泉此皆運气之所不勝而受勝气之所勝制故以所不勝命之則歲主藏害之要可知矣命名也馬蒔曰此言歲之五藏害者以其有所不勝而治之有法也歲气在天五藏在人而歲主五藏有害者正以木气淫則脾不勝火气淫則肺不勝土气淫則腎不勝金气淫則肝不勝水气淫則心不勝以所不勝命之則知害藏之要帝曰治之柰何岐伯曰上淫於下所勝平之外淫於內所勝治之王冰曰淫謂行所不勝已者也上淫於下天之气也外淫於內地之气也隨所制勝而以平治之也制勝謂五味寒熱溫涼隨勝用之下文備矣新校正云詳天气主歲𨿽有淫勝但當平調之故不曰治而曰平也張志聰曰上淫於下者謂司天之气淫勝其在下之運气當以所勝平之如少商金運而火熱上臨宜平以鹹寒佐以苦甘外淫於內者在泉之气淫勝其在內之五運當以所勝治之如少宮土運而風木下淫宜治以辛涼佐以苦甘按司天在泉之气根於外五運之化根於中故曰外淫於內下章平天气曰平治在泉曰治又諸气在泉曰淫於內馬蒔曰司天之气淫於下而藏病生則以所勝者平之如木气淫則以金制之者是也至於在泉之气淫於內而藏病生則亦以所勝者治之卽木气淫而以金制之者是也所謂制勝者謂五味寒熱溫涼隨勝而用之耳但上淫於下者淫於三气已前有勝無復也外淫於內者淫於四气以後有勝無復也張介賓曰淫太過爲害也上淫於下謂天以六气而下病六經也外淫於內謂地以五味而內傷五官也淫邪爲害當各以所勝者平治之驥案五常政大論五味所資生化有濃薄成熟有少多寒熱燥濕不同其化故少陽在泉其味辛其治苦酸陽明在泉其味酸其治辛苦甘太陽在泉其味苦其治淡鹹厥陰在泉其味甘其治酸苦少陰在泉其味辛其治辛苦甘太陰在泉其味鹹其治甘鹹補上下者從之治上下者逆之以所在寒熱盛衰而調之帝曰善平气何如王冰曰平謂診平和之气張志聰曰平气謂無上下之勝制運气之和平也馬蒔曰歲之平而有所病者亦視其正反而善治之上文言上淫於下外淫於內而爲病皆以歲气不平也故問以平气而民病者岐伯曰謹察陰陽所在而調之以平爲期正者正治反者反治王冰曰知陰陽所在則知尺寸應與不應不知陰陽所在則以得爲失以逆爲從故謹察之也陰病陽不病陽病陰不病是爲正病則正治之謂以寒治熱以熱治寒也陰位已見陽脈陽位又見陰脈是爲反病則反治之謂以寒治寒以熱治熱也諸方之制咸悉不然故曰反者反治也張志聰曰甲丙戊庚壬爲陽運乙丁己辛癸爲陰運陰陽二運有太過不及之分故謹察陰陽所在而調之以平爲期正者正治謂太過之歲當抑其勝气扶其不勝反者反治謂不及之運爲所不勝之气反勝當反佐以取之馬蒔曰陰陽者尺寸之位曰陰陽陰脈陽脈陰經陽經皆曰陰陽當謹察而調之以平爲期如陰經病而陽經不病陽經病而陰經不病是爲正病正則以寒藥治熱以熱藥治寒從而正治之若陰位而見陽脈陽位而見陰脈是爲反病反則以寒藥治寒以熱藥治熱從而反治之張介賓曰陰陽者脈有陰陽證有陰陽气味有陰陽經絡藏象有陰陽不知陰陽所在則以反爲正以逆爲從故宜謹察而調之以平爲期無令過也驥案五常政大論養之和之靜以待時謹守其气無使傾移其形乃彰生气以長命曰聖王故大要曰無代化無違時必養必和待其來復此之謂也可爲平調之證

卷四

六化上

素問五常政大論帝曰气始而生化气散而有形气布而蕃育气終而象變其致一也王冰曰始謂始發動散謂流散於物中布謂布化於結成之形所終極於收藏之用也故始動而生化流散而有形布化而成結終極而萬象皆變也卽事驗之天地之間有形之類其生也柔弱其死也堅彊凡如此類皆謂變易生死之時形質是謂气之終極新校正云按天元紀大論物生謂之化物極謂之變六微旨大論物之生從於化物之極由乎變變化相薄成敗之所由也吳昆曰始萬物資始也散一气散爲萬象也張志聰曰此論五運之气主生萬物而受在泉之气以制之非天地之不生長也气謂五運之化气气始而生化者得生气也气散而有形者得長气也气布而蕃育者得化气也气終而象變者感收藏之气物極而變成也此五運之主生長化收藏自始至終其致一也馬蒔曰此言五味所資者有生化成熟不同正以地气制之而詳推其用藥之法始終不外乎一气而已驥案千金翼藥采取不根據時節不以陰漧曝漧𨿽有藥名終無藥實采得時日陰漧曝漧則有气力與气始气終之義互有發明然而五味所資生化有薄濃成熟有少多終始不同其故何也岐伯曰地气制之也非天不生地不長也王冰曰天地𨿽無情於生化而生化之气自有異同爾何者以地體之中有六入故也气有同異故有生有化有不生有不化有少生有少化有廣生廣化矣故天地之無必生必化必不生必不化必少生必少化必廣生廣化矣各隨其气分所好所惡所異所同也吳昆曰制六气各有所制是以生化成熟之不同張志聰曰資助也天化生五味五味所資者以五運所化之味而反資助其地气也蓋言五運之气主生化而因地气以制之以生化有濃薄成熟有多少也倪仲宣曰地气制之謂在泉之六气也天地之气乃陰陽寒暑之气故曰非天不生地不長張介賓曰此以下詳明在泉六化五味五穀之有異也始者肇其生機散者散於萬物布者布其茂盛終者收於成功萬物之始終散布本於气及其生化成熟乃各有濃薄少多之異也气者卽在泉也制之者由其所戒也在泉六化各有盛衰物生於地气必應之故气薄則薄非天之不生气少則少非地之不長驥案素問气交變論本气位也位天者天文也位地者地理也五運之政猶權衡髙者抑之下者舉之化者應之變者復之此生長化成收藏之理气之常也六微旨大論亢則害承乃制故有生有制有勝有復所謂天制色地制形天气制勝己地气制己勝各隨其气之所宜各從其化也地制義詳下文在泉帝曰願聞其道岐伯曰寒熱燥濕不同其化也王冰曰舉寒熱燥濕四气不同則溫淸異化可知之矣吳昆曰惟气不同故化亦異不言溫淸省文也張志聰曰寒熱燥濕乃司天在泉之六气與五運不同其化是知五運所主之生化蕃育因地气以制之致有濃薄多少也故少陽在泉寒毒不生其气辛其治苦酸其谷蒼丹王冰曰己亥歲气化也夫毒者皆五行標盛暴烈之气所爲也今火在地中其气正熱寒毒之物气與地殊生死不同故生少也火制金气故味辛者不化也少陽之气上奉厥陰故其歲化苦與酸也六气主歲惟此歲通和木火相承故無間气也苦丹地气所化酸蒼天气所生余所生化悉有上下勝克故皆有間气吳昆曰少陽相火在泉寒毒遇火則失其爲寒故不生火制金而金從火故味辛少陽爲火又爲木故治苦酸而谷蒼丹張志聰曰毒獨也謂獨寒獨熱之物類則有偏勝之毒瓦斯少陽相火在泉故寒毒之類不生寒熱不同其化矣如辛巳辛亥歲寒水化運值少陽在泉地气制之以致寒毒不生乃地气勝制其化運也夫五色五味五運之所主也如少陽司天則白起金用是色從天制所謂天制色也少陽在泉其味辛是味從地制所謂地制形也此化運之色味因司天在泉之勝制畏而從之故曰五味所資謂化運之五味反資助其地气也治主治也少陽在泉則厥陰司天故所主苦酸其谷主蒼丹者成熟從天地之气而不從運化也按審平之紀其色白其味辛如值少陽司天則白色反從天化少陽在泉則辛味反從地气是天地之气勝制其運气也如厥陰司天介虫不成厥陰在泉羽虫不育是五運之气勝制其司天在泉也故曰各有制各有勝各有生各有成謂五運六气各有生成如逢勝制則不生成矣馬蒔曰毒者五行暴烈之气所成也驥案少陽在泉其治苦酸當云酸苦以是年上木下火風熱交加酸屬木以治其上苦屬火以治其下不兼間味與少陽司天同也六元紀厥陰司天以辛調上以咸調下辛從金化以調上之風木咸從水化以調下之相火曰調曰治互相發也陽明在泉濕毒不生其味酸其气濕新校正云詳在泉云惟陽明與太陰在泉之歲云其气濕其气熱蓋云燥濕未見寒溫之气故再云其气也其治辛苦甘其谷丹素王冰曰子午歲其气化也燥在地中其气涼淸故濕溫毒藥少生化也金木相制故味酸者少化也陽明之气上奉少陰故其歲化辛與苦也辛素地气苦丹天气甘間气也所以間金火之勝克故兼治甘吳昆曰陽明燥金在泉故濕毒不生金制木而木從金故味酸金生水故其气濕陽明爲金上奉少陰君火其气見濕金辛火苦濕甘故其治辛苦甘其谷丹素者少陰之色丹陽明之色素也張志聰曰敷和之紀其色蒼其味酸如值壬子壬午之歲陽明在泉地气制之而木運之味反從地化其谷主丹素者成熟從司天在泉之气化下編所謂歲谷是也張介賓曰燥在地中故濕毒之物不生金克木故味酸者應之燥勝濕故气濕者應之驥案陽明在泉其治辛苦甘當云苦辛甘以是年上火下金燥熱交結苦屬火以治其上辛屬金以治其下必兼甘者火金之間味也甘屬土爲火之子金之母故能調和於火金之間六元紀少陰司天咸以軟之而調其上甚則苦發之酸收之而安其下甚則苦以泄之以咸從水化故能調在上之君火金以酸補故能安在下之燥金甚則以苦發之者上熱甚非用苦之陽不能發越以苦泄之者下熱甚非用苦之陰不能湧泄也同一苦味而有從陽從陰苦寒苦熱之不同與此條可互相參也太陽在泉熱毒不生其味苦其治淡咸其谷王冰曰丑未歲气化也寒在地中與熱味化故其歲物熱毒不生水勝火味故當苦也太陽之气上奉太陰故其歲化生淡鹹也太陰土气上生於天气遠而髙故甘之化薄而爲淡也所以淡亦屬甘甘之類也淡天化也咸地化也黃也新校正云詳注云味故當苦當作故味苦者不化傳寫誤也吳昆曰太陽寒水在泉熱毒遇寒則失其爲熱故不生水制火而火從水故味苦記曰水無當於五味淡者其初也書曰潤下作咸咸者其終也故其治淡咸谷者從司天之化谷者從在泉之化張志聰曰火主化運火畏水制而火味反資從其地气故其味苦淡附於甘故所主之味淡寒馬蒔曰其谷之所生者屬土而屬水淡爲天气所生鹹爲地气所生張介賓曰黑黍也淡屬土天之所生咸屬水地之所化驥案太陽在泉其治淡咸是年上土下水寒濕內蘊淡屬土卽土之薄味以治其上咸屬水爲水之正味以治其下水土旣平不兼間味六元紀太陰司天以苦燥之溫之甚則發之泄之蓋言濕宜燥寒宜溫用苦者苦從火化用苦之陽也若寒濕旣化爲熱又必有以發泄之兩兩參觀其義可以互發厥陰在泉淸毒不生其味甘其治酸苦其谷蒼赤王冰曰寅申歲气化也溫在地中與淸殊性故其歲物淸毒不生木勝其土故味甘少化也厥陰之气上合少陽所合之气旣無乖忤故其治化酸與苦也酸蒼地化也苦赤天化也气無勝克故不間气以甘化也吳昆曰厥陰風木在泉其气溫淸毒遇溫則失其爲淸故不生木制土而土從木故味甘木治酸以相火司天故酸苦谷之蒼赤其義同也馬蒔曰風气與火气相合則溫在地中木勝其土故味甘者少化也气無乖忤故其歲化所治者酸苦酸屬木而苦屬火其谷之所生者蒼赤蒼屬木而赤屬火酸蒼爲地气所生苦赤爲天气所生驥案厥陰在泉其治酸苦以是年上火下木風熱爲炎苦屬火以治其上酸屬木以治其下木火同徳不兼間味六元紀少陽司天宜咸宜辛宜酸滲之泄之漬之發之咸從水化能勝火也辛從金化能平木也酸從木化能順木火之性風火之相煽尢賴酸之收之滲之以利小便泄之以通大便漬之以解肌發之以出汗各有深義其气專其味正王冰曰厥陰少陽在泉之歲皆气化專一其味純正然余歲悉上下有勝克之气故皆有間气間味矣吳昆曰厥陰在下則少陽在上木火相生气化專一而味純正其他歲气上下勝制不能專一化純而兼夫間味也正中也謂厥陰不從標本從中見少陽之火化而在泉之气味又從中見所主之苦熱其气專其味正玉師曰陽明所至爲淸勁厥陰從中見之火化是以淸毒不生故下文曰气專則辛化而俱治馬蒔曰气無勝克故不間气以甘化耳惟此厥陰在泉之歲气化專一味亦純正少陰在泉寒毒不生其味辛其治辛苦甘其谷丹白王冰曰卯酉歲气化也熱在地中與寒殊化故其歲藥寒毒甚微火气爍金故味辛少化也故少陰陽明主天主地故其所治苦與辛甘苦丹爲地气所育辛白爲天气所生甘間气也所以間止克伐也張志聰曰少陰君火在泉是以寒毒不生金畏火制故其味辛少陰在下則陽明在上陽明之上燥气治之中見太陰陽明從中見濕土之化故所主之味辛苦甘兼從中見之土味也其谷主白丹者成熟馬蒔曰少陰之火上奉陽明故其歲化所治者辛苦甘辛屬金苦屬火而甘則間气所生也其谷之所生者白丹白屬金而丹屬水苦丹爲地气所育辛白爲天气所生辛白屬金天之所化苦丹屬火地之所生驥案少陰在泉其治辛苦甘以是年上火下金燥熱交侵辛屬金以治其上苦屬火以治其下甘爲間气之味六元紀陽明司天以咸以苦以辛汗之淸之散之咸從水化治下之君火苦從火化治上之燥金辛從金化治本气之不及而火來乘之者以求其上下之平也歲半以下气過熱故宜淸歲半以上气過斂故宜散兩條互觀頗開用五味之法門也太陰在泉燥毒不生其味鹹其气熱其治甘鹹其谷王冰曰辰戌歲气化也地中有濕與燥不同故幹毒之物不生化也土制於水故味鹹少化也太陰之气上承太陽故其歲化甘與咸也甘地化也咸天化也寒濕不爲大忤故間气同而气熱者應之吳昆曰太陰濕土在泉濕勝則失其爲燥故不生土制水而水從土故味鹹濕爲陰其气爲熱升者爲陽也土味甘以太陽寒水司天故甘鹹谷之亦上下之異也張志聰曰水畏土制其味鹹太陰在下則太陽在上故其气熱謂太陽之從本從標味從地化气從天化其所主之味甘鹹其谷主者成熟張介賓曰土克水故味鹹者應之濕不遠寒故气熱之物不成驥案太陰在泉其治甘鹹當云鹹甘上水下土寒濕相合咸屬水以治其上甘屬土以治其下六元紀太陽司天苦以燥之濕以溫之言土濕水寒之歲濕宜燥之寒宜溫之必用苦者苦從火化治咸以熱用苦之陽也各有意義化淳則咸守气專則辛化而俱治王冰曰淳和也化淳謂少陽在泉之歲也火來居水而反能化育是水咸自守不與火爭化也气專謂厥陰在泉之歲也木居於水而復下化金不受害故辛復生化與咸俱王也惟此兩歲上下之气無克伐之嫌故辛得與咸同應王而生化也余歲皆上下有勝克之變故其中間甘味兼化以緩其制抑余苦鹹酸三味不同其生化也故天地之間藥物辛甘者多也吳昆曰五行之用土主化水味鹹水治於土者也故土化淳和則咸者守位無有過越气專者運與在泉同是太陰濕土己丑己未歲是也土盛則生金故與辛化而俱治張志聰曰此復申明五味所資其化气者因勝制而從之也化淳者謂陽明從中見濕土之化燥濕相合故其化淳一金從土化故味之鹹者守而勿敢泛溢畏太陰之制也气專者厥陰從中見少陽之主气故味辛者與甘酸苦味俱主之蓋辛受火制制則從火化也夫寒熱燥濕在泉之六气也酸苦甘辛鹹五運之五味也以燥濕之化淳則咸守相火之气專則辛化蓋因地气制之而味歸气化也玉師曰味歸气化則從在泉之寒熱燥濕而生長化收藏之气不能始終一致是以生化有濃薄成熟有多少馬蒔曰凡此諸气在泉惟少陽在泉之歲火來居泉而反能化育是水咸自守不與火爭化乃化之至淳者也厥陰在泉之歲木居於水而復下化金不受害故辛復生化與咸俱王是气之至專者也上文厥陰在泉而曰其气專其味正正謂此耳張介賓曰六气惟太陰屬土太陰司地土得位也故其化淳淳原也五味惟鹹屬水其性善泄淳土制之庶得其守也土气土位故曰气專土盛生金故與辛化而俱治俱治者謂辛與甘鹹兼用爲治也蓋辛屬金爲土之子爲水之母能調和於水土之間此卽太陰在泉其治甘鹹之間味也然太陰太陽相爲上下皆當用之但太陰在泉辛化濃太陽在泉辛化薄耳驥案化淳气專二句當緊接上文太陰在泉張介賓之說爲長又太陰在天爲濕在地爲土在本气爲戊己戊爲陽土屬胃己爲陰土屬脾己土主升己土升則癸水乙木皆升戊土主降戊土降則金火皆降故交濟水火升降金木其權總在於土土者水火金木之中气左旋則化木火右轉則化金水實四象之父母也四象之中各含土气故其气專其化淳咸者在泉水味辛者陽明戊土之味太陰之中見陽明金亦水流濕火就燥同气相求之義也故曰補上下者從之治上下者逆之以所在寒熱盛衰而調之王冰曰上謂司天下謂在泉司天地气太過則逆其味以治之司天地气不及則順其味以和之從順也吳昆曰補者補其不及治者治其太過上謂司天下謂在泉從之謂同其气逆之謂反其气也以其所見寒熱虛實而調之以其所宜也張志聰曰上下謂司天在泉之气補助從順也少陽在泉則厥陰司天當用苦酸之味以補之蓋助其上下之气也治平治也逆反也如司天之气風淫所勝平以辛涼熱淫所勝平以鹹寒如諸气在泉寒淫於內治以甘熱火淫於內治以咸冷謂淫勝之气又當反逆以平之故以所在之寒熱盛衰而調之謂盛則治之衰則補之則上下之气和調矣張介賓曰此下皆言治法也補者補其不足治者治其有餘上謂司天下謂在泉從之謂同其气如以辛補肺以甘補脾之類是逆之謂反其气如以苦治肺以酸治脾之類是當各以病之所在隨其寒熱盛衰之宜而調之也驥案司天主天令位在上司地主地化位在下以司天論君火相火寒水常爲陽年司天風木濕土燥金常爲陰年司天陽年太過陰年不及不及則補之有餘則治之少陰司天君火太過平以鹹寒少陽司天相火太過平以酸冷太陽司天寒水太過平以辛熱所謂逆也厥陰司天淸勝治以酸溫太陰司天濕勝佐以甘辛陽明司天燥勝治以辛寒所謂從也六元正紀大論太陽司天之政气化營運先天王冰曰六步之气生長化成收藏皆先天時而應至也余歲先天同之也張志聰曰此統論六气之主歲而主時也主歲者司天在泉主時者主气客气六气𨿽各分部而司天之气又爲一歲之主故曰凡此太陽司天之政气化營運先天子午寅申辰戌爲六陽年气主太過丑未卯酉己亥爲六陰年气主不及故曰運太過則其至先運不及則其至後張介賓曰气交變大論太過者先天不及者後天天气肅地气靜寒臨太虛陽气不令水土合徳其谷玄故歲宜苦以燥之溫之新校正云詳故歲宜苦以燥之溫之九字當在避虛邪以安其正下錯簡在此吳昆曰寒水司天故肅濕土在泉故靜玄應司天水色黃應在泉土色濕宜燥之寒宜溫之而必用苦者類有寒熱濕熱惟苦能勝熱而又燥之以勝濕溫之以勝寒所謂調之正味而使上下合徳也馬蒔曰六步之气生長化收藏皆先時而至故辰戌之歲宜用苦味以燥其濕土溫其寒水驥案辰戌十年寒濕之歲見於气交而爲民病陳無擇有靜順湯用炮附片炮姜茯苓牛膝甘艸防風訶子木瓜繆問解此方曰君附子以溫太陽之經臣炮姜以煦太陰之陽茯苓牛膝導附子專達下焦甘艸防風引炮姜上行脾土訶子酸能醒胃木瓜酸可入脾且斂攝肺金恐辛熱無制也防風附片通行十二經合用而表裏寒濕俱除矣此溫燥之大法也必折其鬱气先資其化源王冰曰化源謂九月迎而取之以補心火新校正雲詳水將勝也先於九月迎取其化源先瀉腎之源也蓋以水王十月故先於九月迎而取之瀉水所以補火也吳昆曰鬱气者如以上太陽寒水司天則火不得升明而自郁太陰濕土在泉則水不得流衍而自鬱鬱則病生折去也資其化源者資養其生化之源也如火失其養則資其木水失其養則資其金皆自其母气而資養之張志聰曰化源者謂五運爲六气之生源折其鬱气者折其致郁之气也如太徵之歲太陽司天則火運受郁太羽之歲太陰在泉則水運受郁故當燥之以折太陰之土气溫之以折太陽之寒邪六气同義馬蒔曰折其鬱气者折其來勝之气以散其被勝之郁也本病篇辰戌之歲木气升之主降天柱勝而不前又遇庚辰庚戌金運先天中運勝之忽然不前又云辰戍之歲少陽降地主窒天玄勝之不入又遇丙辰丙戌水運太過先天降而不下故刺法論於木气不能升者刺足厥陰肝經之井穴大惇火欲降而不能入地者刺足少陰腎經之井穴湧泉足太陽膀胱經之合穴委中皆以折其鬱气也資其化源者取其化源而瀉之也太過年則瀉不及年則補又按刺法論當取其化源是故太過取之不及資之太過取之次抑其郁取其運之化源令折鬱气不及扶資以扶運气以避虛邪也資取之法出玄珠密語由是觀之則太過之年當名曰取不及之年當名曰資今按本篇辰戌之紀當曰取而乃曰資丑未之紀當曰資而乃曰取此皆互言而不拘耳若陽明厥陰之紀皆名曰資少陽少陰之紀皆名曰取則正合於刺法篇之義矣張介賓曰折其鬱气瀉有餘也資其化源補不足也抑其運气扶其不勝王冰曰太角歲脾不勝太徵歲肺不勝太宮歲腎不勝太商歲肝不勝太羽歲心不勝歲之宜也如此然太陽司天五歲之气通宜先助心後扶腎气吳昆曰抑其運气扶其不勝者如太角是木木太過則土不勝宜抑木而培土張志聰曰如太角之歲風木淫勝則土受其制是當抑風木之勝扶其土之不勝如太徵之歲火運太過則金气受其制是當抑其火之太過扶其金之不勝所謂和其運調其化無致暴過而生民疾也後少陽少陰歲同無使暴過而生其疾食歲谷以全其眞避虛邪以安其正王冰曰木過則脾病生火過則肺病生土過則腎病生金過則肝病生水過則心病生天地之气過亦然也歲谷謂黃色黑色虛邪謂從衝後來之風也吳昆曰歲谷卽土文玄谷也其得歲气最濃故能全眞虛邪者天之八風應時而至其後時至者謂之虛邪以其從虛方來故也張志聰曰歲谷者元之谷感司天在泉之气而成熟食之以全天地之元眞虛邪者謂反勝其間气之邪如太陽司天之歲初之气乃少陽相火而寒反勝之是寒邪淫勝其初气矣二之气乃陽明燥金而熱反勝之是熱邪淫制其二气矣四之气乃厥陰風木而淸反勝之是燥邪制勝其四气矣五之气乃少陰君火而寒反勝之是熱邪制勝其五气矣是謂四畏必謹察之馬蒔曰其谷玄黃者歲穀也虛邪者八風之虛邪賊風從後來衝入者也適气同異多少制之同寒濕者燥熱化異寒濕者燥濕化王冰曰太宮太商太羽歲同寒濕宜治以燥熱化太角太徵歲異寒濕宜治以燥濕化也吳昆曰適遇也气謂司天在泉二气也同異太運與之同異也同則爲天符爲歲會爲同天符同歲會爲太乙天符異則爲平多少制之者因气之多少制爲藥物亦因之而降殺也張志聰曰此論五運之气與司天在泉各有同異而气味之多少亦各有所制也適酌也酌其气之同異而制之也同寒濕者謂太羽太宮主運是與司天在泉之寒濕相同故當多用燥熱之气味以制化蓋用燥以制濕用熱以化寒也如太徵太角太商主運是與寒濕之气各異又當少用燥濕之气以化之蓋用濕以滋燥熱之气用燥以制風木之邪故同者多之異者少之王冰曰多謂燥熱少謂燥濕气用少多隨其歲也張志聰曰同者气盛故宜多異者气孤故少制之也用寒遠寒用涼遠涼用溫遠溫用熱遠熱食宜同法有假者反常反是者病所謂時也王冰曰時謂春夏秋冬及間气所在同則遠之卽𨿽其時若六气臨禦假寒熱溫涼以除疾病者則勿遠之如太陽司天寒爲病者假熱以療則熱用不遠夏餘歲例同故曰有假反常也食同藥法爾若無假反法則爲病之媒非方制養生之道吳昆曰言用藥物之寒者須遠歲气之寒用藥物之涼者須遠歲气之涼溫熱亦然食宜同法者食謂飲食宜則兼居處衣服而言夫歲气也有假其性爲反佐則反常法反是適以爲病所謂時不可違也張志聰曰此論司天在泉及間气加臨之六气各有寒熱溫涼之宜而又當無犯者也如太陽司天是當用熱以溫之而初之气乃少陽相火用事又當遠此少陽之熱而後可用熱也如少陰在泉是當用寒以淸之而四之气值太陽寒水用事又當遠此太陽之寒而後可用寒也溫涼同義藥食同法所謂時與六位是也有假者反常是謂邪气反勝又不必遠寒而遠熱矣如太陽寒水司天初之气乃少陽相火而天气反寒是當用熱而不必遠寒矣如少陰君火在泉四之气乃太陽寒水而天气反熱是當用寒而不必遠寒矣所謂天气反時則可根據時是也反是者皆爲民病所謂加臨之時气也此篇論調其正味以和气運之不和如以苦燥之溫之所以治司天在泉之太過也折其鬱气者折司天在泉之勝气也抑其運气者抑運气之太過也食歲谷以全其眞者全天地之眞气也避虛邪以安其正者安紀步之正气也適气同異者酌五運六气之異同也用寒遠寒用熱遠熱者謂上下左右之六气也假者反之逆治四時不正之气也蓋天地陰陽之气有徳化之祥有政令之章有勝復之作有變易之災人居天地气交之中能和其運調其化使上下合徳無相奪倫五運宜行勿乖其政安其屈伏以平爲期庶暴過不生苛疾不起此聖人隨時養生之大道也馬蒔曰假借而用之者特以邪勝其主則可反常以少犯之如夏寒甚則可以熱犯熱若寒不甚則不可犯也言用寒熱溫涼而無犯司气之寒熱溫涼者此治病之正法也內有假借反常之法者正以主气不足而客气勝之則借其寒熱溫涼之气以扶正气而應客气故𨿽犯之而無所禁耳張介賓曰假者反常謂气有假借而反乎常也如夏當熱而反寒冬當寒而反熱春秋亦然反者病以其違於時也驥案元珠密語補瀉迎隨紀水將勝也其用藥卽用甘以平之罰腎气之勝也用苦全之補心气之衰也母令食鹹物佐腎气之衰也太陽爲寒水之司气在人主表爲心肺之陽統人身之營衛衛行脈外風能中之營行脈中寒能傷之仲景中風用桂枝湯傷寒用麻黃湯三因之治病在太陽之歲仲景之治病在太陽之經一標一本皆以溫燥爲主會而通之一而已矣陽明司天之政气化營運後天王冰曰六步之气生長化成庶務動靜皆後天時而應余少歲同馬蒔曰此言陽明司天之政有主气又加以客气而天時民病治法因之也凡此陽明司天之政則卯酉之紀曰乙卯丁卯辛卯癸卯乙酉丁酉己酉辛酉癸酉皆主不及之歲天气急地气明陽專其令炎暑大行動燥以堅淳風乃治風燥橫運流於气交多陽少陰雲趨雨府濕化乃敷王冰曰雨府太陰之所在也吳昆曰燥金司天故急君火在泉故明雨府北極也張志聰曰金令在上故天气勁急君火在下故地气光明陽明在上君火在下故陽熱盛而物燥堅主時之初气乃厥陰風木凡太過之歲客气勝而多從客气不及之歲客气弱而兼從主气是以淳風乃治張介賓曰陽專其令炎暑太行木亦無畏故淳風乃治金木之气並行則風燥橫於歲運流於气交之際也多陽少陰火气勝也燥極而澤王冰曰燥气欲終則化爲雨澤是謂三气之分也吳昆曰金生水之象也張志聰曰司天之燥金終三之气而交於四气之寒水濕土是以燥極而澤馬蒔曰燥極雨澤是爲三气之分也張介賓曰燥气盛極化爲雨澤皆火土合气於气交也雨府謂土濃濕聚之處其谷白丹王冰曰天地正气所化生也吳昆曰白應司天金色丹應在泉火色張志聰曰感司天在泉之气而成熟者所謂歲谷是也間谷命太者王冰曰命太者謂前文太角太商等气之化者間气化生故雲間谷也新校正云按玄珠歲谷與間谷者何卽在泉爲歲谷及在泉之左右間者皆爲歲谷其司天及運間而化者名間谷又別有一名間谷者是也化不及卽反有所勝而生者故名間谷卽邪气之化又名並化之谷也亦名間谷與王注頗異吳昆曰間谷間气谷也其歲谷則稱白丹若玄若若蒼皆間谷也以其稟左間右間之气故稱間谷命言也稱也大者得气之濃故稱之小者得气之薄不足言也張志聰曰陽明在上則左太陽右少陽陽明主少而太陽少陽主太故曰間谷命太者蓋言在左右之太者爲間谷也太陽之下是爲厥陰少陽之下是爲太陰感此四气而成者是謂間谷止言在上之太而不言在下之二气者蓋數之始起於上而終於下故舉此在上之大而在下之二气可知矣玉師曰不及之歲而曰間谷命太者則太過之歲又當雲間谷命少者張介賓曰太气之有餘也除正化歲谷之外則左右四間之化皆爲間谷但太者得間气之濃故其所化獨盛是爲間谷少者得气之薄則無所成矣按太少間谷之義其說有二凡司天屬太者在泉必爲少司天屬少者在泉必爲太如卯酉年陽明司天少在上也少陰在泉太在下也命其太者則當以在泉之間气命其谷也左爲太陰其色黃右爲厥陰其色蒼是蒼黃二色者爲本年之間谷此以上下言也本篇凡不及之歲則言間谷而太過之歲則無似又以勝制之气爲間谷也如卯酉年金气不及則火勝木彊其谷丹蒼也乙亥年木气不及則金勝土彊其谷白黃也丑未年土气不及則木勝水彊其谷蒼黑也亦皆命太之義故凡君火相火寒水司天之年正化有餘則別無命太之間谷矣此以歲气言也總之歲候不齊凡在气之有餘者便是太則所受必盛而五穀之成所以有濃薄之分也惟不以本年正化所出故皆可謂之間谷但當因气求之則善矣驥案卯酉十年陽明司天淸熱之气見於气交而爲民病陳無擇有審平湯方用天冬山萸白芍遠志檀香白術生薑甘艸繆問解此方曰金燥火烈治宜咸與苦辛鹹以抑火辛苦以助金故君天冬苦平濡潤化燥抑陽古人稱其治血妄行能利小便爲肺家專藥有通上下之功金不務徳則肝必受戕萸肉補肝陽也白芍益肝陰也火位乎下勢必炎上妙在遠志辛以益腎能導君火下行紫檀寒以養營且制陽光上又佐白術以致津生薑以散火甘艸潤肝瀉心气味配合之妙有如此者故食歲谷以安其气食間谷以去其邪歲宜以寒以苦以辛汗之淸之散之安其運化無使受邪折其鬱气資其化源王冰曰化源謂六月迎而取之也新校正云按金王七月故逆於六月瀉金气吳昆曰司天以白勝在泉以丹勝間谷之色有玄有有蒼以色相間可濟其偏倚是去邪也以上十歲陽明燥金司天少陰君火在泉咸能潤燥苦能勝熱辛能淸燥熱在表則汗之在裏則淸之抑鬱則散之此調治法也安者順其運而安之所謂升降浮沈則順之是也陽明燥金司天則木郁而不得發生少陰君火在泉則金郁而不得審平須令其木气條達金气審平是折去其鬱气也木病者養其水金病者養其土調其母气是資其生化之源也張志聰曰宜寒以淸君火之熱宜辛以潤陽明之燥宜苦以泄內郁之火汗之以解在外之寒淸之以消內入之邪散之以解冬溫之气運气不及故宜安之無使邪勝折其司天在泉之气次資五運之化源馬蒔曰本病篇卯酉之年太陽升天主窒天芮勝之不前蓋太陽在地三年此年升天作陽明左間遇天芮土司窒之不能升天又遇己酉己卯水欲升天土運抑之升之不前則陽明未遷正者及太陽未升天也故刺法論於水欲升而天芮窒抑之者刺足少陰之合穴湧泉又本病篇卯酉之歲太陰降地主窒地蒼勝之不入又少陽未退位卽太陰未得降也又遇丁酉丁卯木運承之降而不下故刺法篇土欲降而地蒼窒抑之當刺足厥陰之井穴大惇足少陽之合穴陽陵泉資其化源蓋金王七月故於六月迎而取之以瀉金气張介賓曰去邪者有補偏救敝之義謂實者可用以瀉虛者可用以補咸從水化治在泉之君火苦從火化治司天之燥金以辛者辛從金化本年火盛金衰同司天之气以求其平也然燥金司天則歲半之前气過於斂故宜汗之散之君火在泉則歲半之後气過於熱故宜淸之安者順其運气而安之也以寒熱輕重少多其制同熱者多天化同淸者多地化王冰曰少角少徵歲同熱用方多以天淸之化治之少宮少商少羽歲同淸用方多以地熱之化治之火在地故同淸者多地化金在天故同熱者則多天化吳昆曰寒多者多其辛以汗之散之熱多者多其鹹苦以淸之大運有與在泉少陰同熱者則多用司天陽明淸肅之化以治之大運有與司天陽明同淸者則多用在泉少陰溫熱之化以治之張志聰曰如少徵少角之運同少陰之熱者多以天化之淸涼以制之如少商少宮少羽之運同陽明之淸者多以地化之火熱以制之天化者燥金之淸涼地化者在泉之火熱按至眞要大論風淫所勝平以淸涼是風同熱化當以淸涼平之驥案玄珠密語金將勝也藥卽用苦平之罰金之勝酸全之補肝之衰勿食辛物佐金之勝陽明燥金化气在人主裏外候肌肉內以候胃有在經在腑之不同在經仲景有桂枝湯葛根湯之例辛以汗之也有大靑龍白虎之例淸之散之也熱入於府又有三承气之例苦寒下之也卽此以寒以苦以辛汗之淸之散之之義天有六气人有六經標本𨿽異其理同也與三因審平湯互發用涼遠涼用熱遠熱用寒遠寒用溫遠溫食宜同法有假者反之此其道也反是者亂天地之經擾陰陽之紀也吳昆曰上六句皆古語故結之曰此之謂也反之反古語六句治法也馬蒔曰司气有寒熱溫涼而人之藥食亦有寒熱溫涼故用寒熱溫涼者宜遠司气之寒熱溫涼而無犯之彼有假借而用之者正以主气不足客气勝之而行之耳若非假借之法則亂天地之經擾陰陽之紀者也張介賓曰假者反之謂當反而治之也反之者謂不知以上治法而反其用故足以亂天地之經紀少陽司天之政气化營運先天天气正地气擾新校正云詳少陽司天太陰司地正得天地之正厥陰少陽司地各云得其正者以地主生榮爲言也本或作天气正者少陽火之性用動躁云止義不通也吳昆曰司天少陽相火之政行於上陽得其位故曰天气正在泉厥陰風木之政行於下風動於地是地气擾張志聰曰寅申歲主太過六气皆先天時而至此申明天地陰陽之气交相感召所謂上下交互气交主之歲紀畢矣夫蒼丹素元之气化生地之五行地之五行上呈天之六气故曰寒暑燥濕風火天之陰陽也三陰三陽上奉之是三陰三陽在下而六气之在上也是以少陽之上火气治之中見厥陰厥陰之上風气治之中見少陰正中也厥陰司天而曰地气正者謂少陽在泉之气而亦行於中蓋少陽爲厥陰之中見也再按厥陰不從標本從中見少陽之化故凡此厥陰之政諸同正歲气化營運同天謂厥陰同少陽天气正地气正之諸歲而厥陰之气營運同少陽天气之正中蓋以少陽司天則厥陰在中少陽在泉則地气在中少陽爲厥陰之中見厥陰在泉則地气在中厥陰司天則天气亦在中謂厥陰從中見少陽之化也能明於司天在泉及左右間气再於上下气交中求之斯得運化之微妙厥陰在泉故地气擾蓋厥陰所至爲撓動爲迎隨行令之常也風乃暴舉木偃沙飛炎火乃流陰行陽化雨乃時應火木同徳王冰曰見明而大新校正云詳六气惟少陽厥陰司天司地爲上下通利無相勝克故言火木同徳余歲皆有勝克故言合徳張志聰曰風火之气也謂厥陰之气上行而從少陽之化故雨乃時應蓋少陽所至爲火生終爲溽此徳化之常也張介賓曰此風木在泉相火司天之化太陰濕土主二之气與少陽並行於歲半之前故陰行陽化雨乃時應其谷丹蒼其政嚴其令擾故風熱參布云物沸騰太陰橫流寒乃時至涼雨並起抑其運气贊所不勝必折其鬱气先取化源王冰曰化源年之前十二月迎而取之新校正云詳王注資取化源俱注云取其意有四等太陽司天取九月陽明司天取六月是二者先取在天之气也少陽司天取年前十二月太陽司天取九月是二者乃先時取在地之气也少陰司天取年前十二月厥陰司天取四月義不可解按玄珠之說則不然太陽陽明之月與王注合少陰少陽俱取三月太陰取五月厥陰取年前十二月玄珠之義可解王注之月疑有誤也吳昆曰丹應少陽火色蒼應厥陰木色運气太過則抑之無使其亢所不勝者則贊翼之無使受害鬱气發邪必折去之然必先取其生邪之源迎而奪之是也張志聰曰感司天在泉之气而成熟者嚴者火之正擾者气之令風熱參布者少陽厥陰之气交相參合而布於气交之中云物沸騰者地气上升也太陰橫流涼雨並起者蒸溽而爲雨也馬蒔曰抑其運气之太過贊其所直之不勝折其鬱气者本病篇寅申之年陽明升天主窒天英勝之不前蓋陽明在地三年至此年升天作少陽左間遇天英火司窒之故不能升又遇戊寅戊申火運先天而至則金欲升天火運抑之故刺法論金欲升而天英窒抑之當刺手太陰之經穴經渠本病篇寅申之歲少陰降地主窒地玄勝之不入又或遇丙申丙寅水運太過先天而至君火欲降水運承之降而不下故刺法論火欲降而地玄窒抑之降而不入當刺足少陰之井穴湧泉足太陽之合穴委中先取化源王注以爲年前之十二月迎而取之王注與新校正皆名曰取蓋未考刺法論中太過取之不及資之之義耳張介賓曰丹應司天蒼應在泉暴過不生苛疾不起王冰曰苛重也新校正云詳此不言食歲谷間谷者蓋此歲天地气正上下通和故不言也吳昆曰如能行上法治則气無太過不及何暴過苛疾之有張志聰曰暴運不生苛疾不起暴者謂太宮太商之運气主太過而反受其郁故其過暴者爲病甚故曰苛故歲宜鹹辛宜酸滲之泄之漬之發之觀气寒溫以調其過同風熱者多寒化異風熱者少寒化王冰曰太角太徵歲同風熱以寒化多之太宮太商太羽歲異風熱以涼調其過也吳昆曰少陽相火司天厥陰風木在泉咸從水化能勝火辛從金化能平木風火相扇是宜酸以收之利小便謂之滲利大便謂之泄行水謂之漬出汗謂之發寒者溫之溫者淸之張志聰曰宜咸以制少陽之火宜辛以勝風木之邪厥陰從少陽之火化是子泄其母气矣故又宜用酸以補之漬者上古用湯液浸漬以取汗滲之泄之者以淸火熱之在中漬之發之者以散風邪之外襲馬蒔曰觀其气有寒溫者而調其病司天爲熱在泉爲風卽如壬寅壬申爲太角戊寅戊申爲太徵乃同風熱者宜多用寒化甲寅甲申爲太宮庚寅庚申爲太商丙寅丙申爲太羽乃異風熱者宜少用寒化張介賓曰觀寒溫之盛衰以調其有過驥案寅申十年相火司天風熱之气見於气交而爲民病陳無擇有升明湯方用棗仁生熟各半車前仁紫檀香薔薇靑皮半夏生薑甘艸繆問解此方曰風淫火勝之會用棗仁治心腹寒熱邪气熟補肝陰生淸膽熱君之以泄少陽之火佐車前以瀉肝家之熱在天在泉一火一風全賴乎此紫檀寒能勝火鹹足柔肝又上下維持之聖品也薔薇陽明專藥味苦性冷能淸五藏客熱合之靑皮車前半夏生薑平肝和胃散逆止嘔甘艸緩肝之急能瀉諸火平平數藥無微不入理法兼備之方也用熱遠熱用溫遠溫用寒遠寒用涼遠涼食宜同法此其道也有假者反之反是者病之階也張玉師曰按太陽司天太陰在泉則先云用寒遠寒用涼遠涼少陽司天厥陰在泉則先云用熱遠熱用溫遠溫蓋言歲運寒熱之藥食當遠此司天在泉遠者勿犯也馬蒔曰天時有寒熱溫涼而人用藥食亦有寒熱溫涼凡用寒熱溫涼者宜用遠天時之寒熱溫涼而不可輕犯之也有假借而用之以主气不足臨气勝之特假寒熱溫涼以資四正之气則可以偶犯之耳若非反假之法則與時相違病必生矣驥案元珠密語補瀉迎隨紀火將勝也其藥用咸平之郁火之勝用辛全之補金之衰勿食其苦物佐火之勝也相火司天之气而少陽則其經也气爲本經爲標少陽在經主半表半里之分汗之傷表下之傷中故傷寒於少陽一經汗下俱禁仲景主和解之法以利其樞以少陽主樞故也柴胡泄半表之熱黃芩泄半里之熱姜夏之辛兼發參甘棗能平虛熱亦與司气同也太陰司天之政气化營運後天王冰曰萬物生長化成皆後天時而生成也陰專其政陽气退辟大風時起新校正云詳此太陰之政但以言大風時起蓋厥陰爲初气居木位春气正風乃來故言大風起吳昆曰以太陰濕土司天故風木時來承制張介賓曰太陰司天以濕太陽在泉以寒故陰專其政陽气退辟土不及則風勝之故大風時起天气降下地气上騰原野昏霧白埃四起雲奔南極寒雨數至物成於差夏王冰曰南極雨府也差夏謂立秋之後一十日也吳昆曰差夏夏后秋初也以太陽寒水在泉故藏气勝而物成於差夏張志聰曰天地之寒濕气交是以原野昏霧寒雨數至也差夏長夏之時秋之交也張介賓曰濕气下降寒气上騰故原野昏霧白埃四起司天主南面太陰居之故云奔南極雨濕多見於南方差參也夏盡入秋謂之差夏蓋主气當濕土之時客气值少陽之令土气稍溫故物成也民病寒濕腹滿身腫痞逆寒厥拘急濕寒合徳黃黑埃昏流行气交王冰曰見而大明吳昆曰皆寒濕爲病張志聰曰民病腹滿諸經皆感寒濕之气而成寒濕合徳是以黃黑埃昏流行气交馬蒔曰民病爲寒濕爲腹滿爲身憤爲腫爲痞逆爲寒厥爲拘急也惟寒濕合徳故黃黑埃昏流行气交之際張介賓曰皆寒濕所化之病憤脹滿也寒濕黃黑皆土水之化其政肅其令寂其谷玄王冰曰正气所生成吳昆曰應太陰土色玄應太太陽水色張志聰曰肅者土之政寂者水之令張介賓曰應司天玄應在泉張志聰曰太陰之濕气凝於上太陽之寒气積於下寒水勝火則爲冰雹卽所謂火郁之發山川冰雪是也陽气在上爲陰凝所勝則肅殺之气乃行此言上下陰陽之气也故陰凝於上寒積於下寒水勝火則爲冰雹陽光不治殺气乃行王冰曰黃黑昏埃是謂殺气自北及西流行於東及南也吳昆曰殺气黑气也張介賓曰上濕下寒故如此殺气陰气也故有餘宜髙不及宜下有餘宜晚不及宜早土之利气之化也民气亦從之間谷命其太也王冰曰以間气之大者言其谷也吳昆曰以寒气太過有餘宜髙宜晚能任其寒也不及宜下宜早不能任寒也髙下所宜气化由之從順也張志聰曰此言五方之地土各有髙下濃薄之不同故歲气有餘地土宜髙濃歲气不及地土宜卑下蓋太過之气宜緩不及之气宜先地土髙濃气緩於出地之下者气易於升也气有餘宜至之遲气不及宜至之早此地利之有髙下气至之有早晏而民气亦從之愚按此論上下陰陽之气者謂天包乎地之外地土之有髙下者地居乎天之中也气至之有早晏者气貫乎地之內也人气從之者人由乎气交之中也此當與五常政大論合看馬蒔曰凡種谷者有餘之歲其土宜髙不及之歲其土宜下髙者宜晚下者宜早𨿽土之利實气之化也民气髙下亦從之至於間谷則以在泉爲太者之間气命之蓋太陰爲少寒水爲太左間厥陰之色蒼右間陽明之色白也張介賓曰凡歲谷色味堅脆各有气衰气盛之別民之彊弱其气亦然必折其鬱气而取化源王冰曰九月化源迎而取之以補益也吳昆曰取其化邪之過而奪之張志聰曰歲運不及故當益之邪气者卽己所不勝之气也馬蒔曰必折其鬱气者本病篇丑未之少陽升天主竅天蓬勝之不前又或遇太陰未遷正者卽少陰升天辛丑辛未水運抑之故刺法論火欲升而天蓬窒抑之凡君火相火同刺包絡之榮穴勞宮本病篇丑未之歲厥陰未降下遇乙丑乙未金運抑之降之未下故刺法論木欲降而地晶抑之降而不入當刺手太陰之井穴少商手陽明之合穴曲池取其化源者卽於九月補之抑其歲气無使邪勝食歲谷以全其眞食間谷以保其精故歲宜以苦燥之溫之甚者發之泄之不發不泄則濕气外溢肉潰皮折而水血交流必贊其陽火令禦甚寒王冰曰冬之分其用五步量气用之也吳昆曰燥能勝濕溫能勝寒宜以苦燥者平濕熱也發泄發散滲泄也張志聰曰眞精乃天一所生之眞元卽精與气耳故曰眞曰精馬蒔曰抑其歲气無使邪勝食歲谷間谷以全眞保精宜以苦者燥之溫之甚者發之泄之若不發不泄則濕气外溢肉潰皮折而水血交流也又必贊其陽火以令禦其盛寒之气張介賓曰歲谷卽上文玄谷也陽明之政以苦燥之溫之苦從火化燥以治濕溫以治寒也發之泄之發散可以逐寒滲泄可以去濕也歲气陰寒故當扶陽驥案丑未十年太陰司天之歲寒濕之气見於气交而爲民病陳無擇有備化湯方用附片生地茯苓覆盆子牛膝木瓜生薑甘艸繆問解此方曰此寒濕合邪寒則太陽之气不行濕則太陰之气不運故君附子大熱之品逐濕祛寒佐生地以制辛烈之性茯苓覆盆一滲一斂牛膝木瓜利關節加辛溫之生薑以疏地黃之膩膈甘溫之甘艸以緩附子之妨陰謂非有制之師耶而於溫燥發泄之治尢有合矣從气異同少多其判也王冰曰通言歲運之同異也吳昆曰是謂之無伐天和張志聰曰判者分也馬蒔曰從其气之異同以少多而判治之也同寒者以熱化同濕者以燥化王冰曰少宮少商少羽歲同寒少宮歲又同濕濕過故宜燥寒過故宜熱少角少徵歲平和處之也吳昆曰言火運與在泉太陽同寒者以熱化之品治之與司天同濕者以燥化之品治之也張介賓曰以上十年運之與气有與在泉同寒者當多用熱化之品以治之如少商少羽歲是也有與司天同濕者當多用燥化之品以治之如少宮歲是也少角少徵歲當稍從和平以處之也異者少之同者多之用涼遠涼用寒遠寒用溫遠溫用熱遠熱食宜同法假者反之此其道也反是者病也馬蒔曰異者則少用同者則多用天有寒熱溫涼而人之藥食亦有寒熱溫涼用寒熱溫涼者宜遠寒熱溫涼而無犯之或有假借而用之者特以主气不足臨气勝之假其寒熱溫涼以資四正之气則可以偶犯之耳若非假反之法則與時相違病必生矣張介賓曰𨿽以熱以燥各有分治然或少或多當因運气異同隨其宜而酌之驥案元珠密語補瀉迎隨紀土將勝也其藥用酸平之罰土之勝用鹹全之補腎之衰勿食甘物佐土之勝也太陰爲陰中之至陰乃濕土之司化其證多見虛寒仲景用理中溫補而桂枝一法亦太陰表藥𨿽未成厥逆而手足尙溫亦有取乎四逆之治合之歲宜溫燥發泄之令無不合也少陰司天之政气化營運先天地气肅天气明寒交暑熱加燥新校正云詳此云寒交暑者謂前歲終之气少陽今歲初之气太陽太陽寒交前歲少陽之暑也熱加燥者少陰在上而陽明在下也吳昆曰陽明燥金在泉故地气肅少陰君火司天故天气明金寒而燥火暑而熱交加上下交加也張志聰曰太過之歲气運皆先時而至馬蒔曰此言少陰司天之政有主气又加以客气而天時民病治法因之也張介賓曰金寒而燥火暑而熱以下臨上曰交以上臨下曰加雲馳雨府濕化乃行時雨乃降金火合徳王冰曰見而大明吳昆曰此所謂燥極乃澤也張志聰曰雲馳雨府濕化乃行時雨乃降卽少陽臨土雨乃涯之義張介賓曰此卽陽明司天燥極而澤之義上火下金二气合徳其政明其令切其谷丹白水火寒熱持於气交而爲病始也必抑其運气資其歲勝折其郁發先取化源王冰曰先於年前十二月迎而取之吳昆曰火明金切丹應司天火色白應在泉金色火太過則水來復運气太過必抑之使歸於平歲气所勝必養之無伐其生折去其鬱气發病者先取其化邪之源張志聰曰明者火之政切者金之令運气太過故當抑之而資其歲之所不勝郁發者謂五運之气郁極乃發也馬蒔曰抑其運气之有餘資其歲气之所不勝折其郁發者本病篇子午之歲太陰升天主窒天衝勝之不前蓋言太陰在地三年此年升天作少陰左間遇天衝窒之不前又或遇壬子水運先天而至升天不前故刺法論土欲升而天衝窒抑之當刺足太陰之兪穴太白又本病篇太陽降地主窒地阜勝之不入又或甲子甲午土運太過先天而至土運承之降而不入故刺法論水欲降而地阜窒抑之當刺足太陰之井穴隱白足陽明之合穴三里又先於前之十二月以迎取其化源無使暴過而生其病也無使暴過而生其病也故食歲谷以全眞气食間谷以辟虛邪歲宜咸以軟而調其上甚則以苦發之以酸收之而安其下甚則以苦泄之適气同異而多少之同天气者以寒淸化同地气者以溫熱化王冰曰太角太徵歲同天气宜以寒淸治之太宮太商太羽歲同地气宜以溫熱治之化治也吳昆曰勿令邪气作實成病也歲气作實邪則間气爲虛邪食間谷以辟虛邪所謂必同其气乃可平也上謂司天少陰君火也咸從水化故能調之甚君火甚也下在泉燥金也平其君火則金安也火熱太甚非下之不去同異謂大運之气與司天在泉或同或異也因其同異而爲制之多少大運與司天君火同气者以寒淸之品治之大運與在泉燥金同气者以溫熱之品治之張志聰曰虛邪不正之邪也保其精則邪自辟矣馬蒔曰食歲谷以全其眞間谷以避虛邪宜咸以軟之而調其上甚則以苦發之以酸收之而安其下甚則以苦泄之又必適其气之同異而多少其制如壬子壬午之爲太角戊子戊午之爲太徵歲同天气之熱當以寒淸之化治之甲子甲午之爲太宮庚子庚午之爲太商丙子丙午之爲太羽歲同地气之寒當以溫熱之化治之張介賓曰五味之屬如陰陽應象大論火生苦金匱眞言論其味苦其類火是分五行之味苦從火化也故在本篇如太陽太陰陽明等癥云以苦燥之溫之及以苦發之者皆用苦之陽也又陰陽應象大論及至眞要大論酸苦湧泄爲陰是言气味之效苦從陰用也故本節云以苦泄之至眞要大論濕司於地熱反勝之治以苦冷濕化於天熱反勝之治以苦寒者皆用苦之陰也再如宣明五气篇及五味論俱云苦走骨夫北方生寒在體爲骨是骨本屬陰而苦則走之豈非陰乎可見苦味一也而有從陰從陽苦熱苦寒之不同何可不辧今有謂苦屬火而諱其寒者有但知苦寒而忘其熱者不明气味變通之理舉此一篇則五味之性可類見矣又如藏气法時論粳米牛肉棗葵皆甘麥羊肉杏薤皆苦之類是於飲食常味之中又各有辧味變之理如此不得其精不足以言气味也言以上十年運之與气有與司天同熱者當以寒淸所化之品治之如太角太徵歲是也有與在泉同寒者當以溫熱所化之品治之太羽太宮太商歲是也當各因其異同而制爲之多少耳驥案子午十年少陰君火司天水火寒熱之气見於气交而爲民病陳無擇有正陽湯方用當歸川芎元參旋覆花白薇白芍桑皮甘艸生薑繆問解此方曰熱爲火性寒屬金體藥當辛溫以祛其寒酸苦以泄其熱不致偏寒而偏熱斯爲得耳君當歸味苦气溫可升可降以補少陰之陰川芎味辛气溫主一切血治風痰飲發有神功元參色走腎而味入心偕旋覆之咸以軟堅白薇之鹹以泄熱此咸以調下之義白芍酸苦微寒主邪气而除血痺偕桑皮以瀉肺火而散瘀血此酸以安下之義加生薑甘艸一和一散而上熱下淸之病胥除矣用熱遠熱用涼遠涼用溫遠溫用寒遠寒食宜同法有假則反此其道也反是者病矣馬蒔曰天有寒熱溫涼而人之藥食亦有寒熱溫涼故凡用寒熱溫涼者當遠天之寒熱溫涼而無犯之或有假借而用之者特以主气不足臨气勝之借其寒熱溫涼以資四正之气則可以偶犯之耳若非假借之法則與時相違病由是而作矣驥案元珠密語補瀉迎隨紀火將勝也其藥用咸平之郁火之勝用辛全之補金之衰勿食其苦物佐火之勝也驥案君火其气少陰其經气爲本經爲標少陰爲君火之化然有水火二藏邪從水化爲陰其標也從火化爲陽其本也從標治在回陽從本治在救陰仲景豬苓湯黃連阿膠湯病皆火化爲陽故從本以撤熱眞武附子白通通脈茱萸等湯皆水化爲陰故從標以驅寒從本則酸鹹法從標則苦發法苦從火化亦能化燥厥陰司天之政气化營運後天諸同正歲气化營運同天王冰曰太過歲運化气行先天時不及歲化生成後天時同正气歲化生成與天二十四遲速同無先後新校正云詳此注云同正歲與二十四气气同疑非恐是與大寒日交同气候同吳昆曰此句總釋同正之義同天者其生長化收藏同於天時不先不後是也張志聰曰此言厥陰少陽標本之相合也少陽司天則天气正少陽在泉則地气正馬蒔曰此言厥陰司天之政有主气又加以客气而天時民病治法用之張介賓曰諸天正歲者其气正其生長化收藏皆與天气相合故曰營運同天天气擾地气正風生髙遠炎熱從之雲趨雨府濕化乃行風火同徳其政撓其令速其谷蒼丹間谷言太者必折其鬱气資其化源王冰曰化源四月也迎而取之吳昆曰風性動擾火性嚴正火生土也風政擾撓火令急速蒼應司天厥陰木色丹應在泉少陽火色玄白三者間谷也大者气完故稱之張志聰曰風气在天故風生髙遠少陽之气上與厥陰相合故炎熱從之雲趨雨府濕化乃行者從風火之勝制也風火同歸於正故曰同徳撓者風之政速者火之令也蒼丹之谷感司天在泉之气而成熟者間谷者言左之少陰而下右之太陽而下感左右之間气而成馬蒔曰厥陰司天故天气擾相火在泉故地气正惟天气擾故風生髙遠惟地气正故炎熱從之至於雲趨雨府濕化乃行其谷蒼丹蒼爲木而丹爲火木司天而火司地乃天地正气所化也若間谷則以在泉爲太者之間色命之蓋厥陰爲少寅申爲太左間陽明之色白右間太陰之色黃也必折其鬱气者本病篇己亥之歲升天作左間遇天蓬司水窒之不能上升又厥陰未遷正卽少陰未得升天又辛巳辛亥水運抑之升之不前故刺法論水欲升而天蓬窒抑之刺包絡之榮穴勞宮又本病篇己亥之歲陽明降地主窒地彤勝而不入蓋言陽明在天三年至此年下降入地作少陽左間又遇地彤司火勝之不能入地又或遇太陰未退位卽少陽未得降又癸巳癸亥火運抑之不下故刺法論金欲降而地彤窒抑之當刺心包絡之井穴中衝手少陽之合穴天井於四月卽迎而取之以資其化源張介賓曰風木司天故天气擾相火在泉土得溫養故地气正木在上故風生髙遠火在下故炎熱從上气得溫故雲雨作濕化行風政撓火令速成蒼應司天丹應在泉本年厥陰司天則土郁少陽在泉則金鬱鬱气化源義見前又如本病篇己亥之歲君火升天主窒天蓬勝之不前陽明降地主窒地彤勝而不入故刺法論於火欲升而天蓬窒抑之當刺包絡之榮金降而地彤窒抑之當刺心包絡之所出手少陽之所入贊其運气無使邪勝歲宜以辛調上以咸調下畏火之气無妄犯之新校正云詳此運何以不言適气同異少多之制者蓋厥陰之政與少陽之政同六气分政爲厥陰與少陽之政上下無克罰之異治化惟一故不再言同風熱者多寒化異風熱者少寒化也吳昆曰有餘者折之不及者贊之辛從金化能平厥陰風木咸從水化能平少陽相火謂宜避少陽之熱勿得更以熱化犯之馬蒔曰厥陰爲不及宜贊其運气無使邪勝司天爲木以辛調之在泉爲火以咸調之蓋畏火之气無妄犯之也張介賓曰補其不足以抑有餘也驥案己亥十年風燥火熱之气見於气交而爲民病陳無擇有敷和湯用半夏茯苓生棗仁甘艸五味漧薑枳實靑皮訶子大棗繆問解此方曰經言辛以調上咸以調下蓋辛從金化能制厥陰咸從水化能平相火風火合邪病非一端用藥非具卓識何從而措手哉此方之气寒熱兼施其味則辛酸鹹合用補虛瀉實不過瀉火平木而已半夏辛能潤下合茯苓之淡滲祛濕除黃生棗仁能瀉相火炙甘艸能緩厥陰五味有除熱之功加炮姜溫上年未盡之寒枳實瀉本年在中之濕靑皮訶子合大棗醒胃悅脾則無邪不治矣用溫遠溫用熱遠熱用涼遠涼用寒遠寒食宜同法有假反常此其道也反是者病張志聰曰厥陰司气以溫用溫無犯少陽司气以熱用熱無犯食宜同法者藥食並宜也馬蒔曰天有寒熱溫涼而人藥食亦有寒熱溫涼故用寒熱溫涼者必遠於天之寒熱溫涼而無犯之有假其法而用之者特以主气不足臨气勝之借其寒熱溫涼以資四正之气故可偶犯之耳若非假借之法則病從玆生矣驥案元珠密語補瀉迎隨紀木將勝也其藥卽用辛平之郁木之勝用甘全之佐土之衰毋令食酸物佐木之勝也厥陰爲陰之初盡卽爲陽之初生與少陽同爲相火遊行之部卽爲風木主化之經經屬陰而藏不寒故多寒熱雜錯陰陽互見之證仲景熱厥則淸以白虎寒厥則溫以四逆茱萸熱利則有白頭翁寒利則有白通四逆厥陰之病厥利二者而已至若寒熱並用兼治久利蛔厥又有烏梅丸之例合之歲气辛調上鹹調下之法無不相合也帝曰夫子言用寒遠寒用熱遠熱余未知其然也願聞何謂遠岐伯曰熱無犯熱寒無犯寒從者和逆者病不可不敬畏而遠之所謂時興六位也王冰曰四時气王之月藥及食衣寒熱溫涼同者皆宜避之差四時同犯則以水濟水以火助火病必生矣張志聰曰興起也此總言一歲之中有應時而起之六位各主六十日零八十七刻半各有寒熱溫涼之四气皆宜遠而無犯之如一之气天气尙寒是宜用熱時值少陽相火司令又當遠此一位而無犯也如二之气天气尙溫是宜用涼時值太陽寒水司令又當遠此一位而無犯也每歲之六气皆然從則和逆則病不可不敬畏而遠之吳昆曰犯謂不應用而反用之也時謂四時六位謂六气張介賓曰遠避忌之謂卽無犯也用熱者無犯司气之熱用寒者無犯司气之寒是謂熱無犯熱寒無犯寒時謂四時卽主气也位謂六步卽客气也主客之气皆當敬畏不犯爲從犯則爲逆矣驥案犯寒熱溫涼捨時從証之義已見前帝曰溫涼何如王冰曰溫涼減於寒熱可輕犯之乎馬蒔曰司气司天司地之气也司气之寒熱溫涼如辰戍太陽寒水司天太陰溫土在泉之類則不可輕犯之間气者天地左右二間之气也至眞要大論謂司天地者主歲主歲者紀歲司左右者爲間气間气者紀步故天地左右二間之气客气與主气同則無犯之若客气與主气異則小犯之此四畏所在不可不察張介賓曰謂溫涼稍次於寒熱亦可犯否岐伯曰司气以熱用熱無犯司气以寒用寒無犯司气以涼用涼無犯司气以溫用溫無犯間气同其主無犯異其主則小犯之是謂四畏必謹察之帝曰善其犯者何如王冰曰須犯者吳昆曰司气謂六部主气用而無犯謂應用而無過用間气左間右間之客气小犯之不宜甚犯也馬蒔曰小犯者正以天气𨿽反僅可根據時及客勝其主如夏寒甚則可以熱犯熱若寒不甚則不可犯之但以平爲期過則病生故不可過也何也邪客勝主不可不禦故耳張介賓曰司气者司天司地之气也用熱無犯等四句謂寒熱溫涼俱當避卽有應用者亦無過用恐犯歲气也間气左右四間之客气主主气也同者同熱同寒其气甚故不可犯異者主寒客熱主熱客寒其气分其邪不一故可因其勢而小犯之上節言司气此節言間气如至眞要大論主歲者紀歲間气者紀步也四畏寒熱溫涼也岐伯曰天气反時則可根據時王冰曰反甚爲病則可根據時吳昆曰時謂主气主气合四時張志聰曰天气反時者如司气以熱而天气反涼是當根據時而用溫矣及勝其王則可犯王冰曰夏寒甚則可以熱犯熱寒气不甚則不可犯之張志聰曰如司气以熱而寒反勝之又可用熱而犯主气之熱矣張介賓曰勝其主者客气太過也如夏而寒甚客水勝也冬而熱勝客火勝也春涼秋溫其气亦然故可以熱犯熱以寒犯寒以溫犯溫以涼犯涼而從其變乃所謂從治也以平爲期而不可過王冰曰气平則止過則病生過而病生與犯同也吳昆曰過則反傷正气而爲病也張志聰曰以气平爲期不過用以傷司气之元眞張介賓曰過則傷正气而增病是謂邪气反勝者王冰曰气動有勝是謂邪客勝於主不可不禦也六步之气於六位中應寒反熱應熱反寒應溫反涼應涼反溫是謂六步之邪勝也差冬反溫差夏反冷差秋反熱差春反涼是謂四時之邪勝也勝則反其气以平之張志聰曰是謂邪气反勝者則可犯張介賓曰邪气反勝則非時而至如應熱反寒應寒反熱應溫反涼應涼反溫皆邪气反勝反勝者故當反其气以平之故曰無失天信無逆气宜無翼其勝無贊其復是謂至治王冰曰天信謂至時必定翼贊皆佐之謹守天信是謂至眞妙理也張志聰曰天信謂气之應時而至者無差失而妄犯之六气各有所宜而不可逆有勝气又宜折之而無翼其勝有復气又當抑之而無贊其復調之正味使上下合徳無相奪倫五運和平勿乖其政是謂至治張介賓曰客主气運至必應時天之信也不知時气失天信矣寒熱溫涼用之必當气之宜也不知逆從逆气宜矣翼其勝贊其復皆助邪也知而弗犯是謂至妙之治

卷五

六化下

至眞要大論帝曰治之柰何岐伯曰諸气在泉風淫於內治以辛涼佐以苦甘以甘緩之以辛散之王冰曰風性喜溫而惡淸故治之以涼是以勝气治之也佐以苦隨其所利也木苦急則以甘緩之苦抑之以辛散之藏气法時論肝苦急急食甘以緩之肝欲散急食辛以散之此之謂也食亦音飼己曰食他曰飼大法正味如此諸爲方者不必盡用之但一佐二佐病已則止餘气皆然吳昆曰不務徳謂之淫風淫於內自外而入淫於內也風爲木气金能勝之故治以辛涼辛過甚則恐傷其眞气故佐之以苦甘苦勝辛甘益气也木性急故以甘緩之木喜條達故以辛散之驥案素問至眞要大論風气大來木之勝也六元紀風病行於上風論風爲百病之長善行而數變又有五藏之風左傳秦和曰淫生六疾注淫過也气味聲色所以養人然過則生害蓋風爲六气之一劉守眞六气病謂風爲厥陰風木乃肝之气也辛涼仲景有麻黃連翹湯白虎湯吳鞠通有銀翹散桑菊飲皆辛涼解肌之例然李東垣有卒然昏憒不省人事之中風乃本气自病非外來之邪此由於酒色勞役七情口腹致傷藏气王安道謂之類風此風之變局非大劑參附不能挽回不以辛涼治也熱淫於內治以鹹寒佐以甘苦以酸收之以苦發之王冰曰熱性惡寒故治以寒也熱之大盛甚於表者以苦發之不盡復寒制之寒制不盡復苦發之以酸收之甚者再方微者一方可使必已時發時止亦以酸收之吳昆曰熱爲火气水能勝之故治之以鹹寒佐之以甘甘勝咸所以防其過也必甘而苦者防咸之過而又以瀉熱气作實也熱散於諸經以酸收之熱結而不散以苦發之張志聰曰熱乃火气水能勝之故宜治以鹹寒佐以苦甘甘勝咸所以防咸之過苦能泄所以去熱之實也酸乃木味火生於木以酸收之者收火歸原也熱郁於內而不解者以苦發之驥案素問熱論評熱論兩篇論熱尢詳劉守眞六气病謂手少陰君火之熱乃眞心小腸之气也仲景苦寒有黃連黃芩湯鹹寒有黃連阿膠湯重則陽邪內陷少陰有急下三法用大承气湯皆寒鹹苦甘之例是謂正治東垣有夏月中暑身形拘急疼痛心煩肌膚大熱無汗謂爲房室陰寒所遏陽气不得升越有大順散之例此又熱淫之變局也濕淫於內治以苦熱佐以酸淡以苦燥之以淡泄之王冰曰濕與燥反故治以苦熱佐以酸淡也燥除濕故以苦燥濕也淡利竅故以淡滲泄也藏气法時論脾苦濕急食苦以燥之靈樞經淡利竅也生气通天論味過於苦脾气不濡胃气乃濃明苦燥也新校正云按天元正紀大論下太陰其化下甘溫吳昆曰濕爲土气苦熱從火化能燥濕者也故治以苦熱酸從木化能制土者也故佐以酸然必酸淡者淡能利竅故也使酸而非淡則味濃滋濕非所宜矣濕熱之濕以苦燥也濕濡而腫以淡泄之泄滲與汗也驥案杜桐峯濕論謂濕者天地間陰陽蒸潤之气也傷則下先受之更喜侵於脾胃者以其同气相求也劉守眞六气病足太陰濕土乃脾胃之气也證見虛寒理中可以溫補而淡滲又有五苓散豬苓湯之例若手足自溫未成厥逆亦有取乎四逆之治苦熱淡泄此正治也火淫於內治以咸冷佐以苦辛以酸收之以苦發之王冰曰火气大行心腹心怒之所生也咸性柔軟故以治之以酸收之大法候其須汗者以辛佐之不必要資苦味令其汗也欲柔軟者以咸治之藏气法時論心欲軟急食鹹以軟之心苦緩急食酸以收之此之謂也吳昆曰相火畏火也故治以咸冷苦能瀉熱辛能滋養旣苦且辛則瀉熱而滋陰水矣以酸收之以苦發之其義詳見上文熱淫條下驥案少陽相火在經主半表半里仲景立小柴湯爲和解之局若火結甚而爲痞則有瀉心諸湯旋覆代赭湯黃芩湯漧薑黃芩黃連湯諸治所以散結除滿皆苦寒淸冷之例劉守眞六气病少陽相火之熱乃心包三焦之气故治有正法有變例劉宗濃火論凡動皆屬火火不妄動隨觸而發人在气交之中多動少靜火一妄動元气更傷故火證獨多內經病機十九條而屬火者五然火有君火相火君火可以輕伏可以水滅可以直折芩連之屬可以制之相火則不可以水折當從其性而伏之若飲食勞倦內傷元气之火宜甘溫之劑以除之陽亢陰微煎熬血液之火宜甘寒以降之若左腎眞陰失守而火熾則地黃元參之類可以壯水制陽若右腎命門虛弱火衰則桂附之類可以消陰益火若胃虛過食冷物抑遏陽气於脾土之中則升麻葛根可以升散郁火然則治火之法多端未可一槪也燥淫於內治以苦溫佐以甘辛以苦下之王冰曰溫利涼性故以苦治之下謂利之使不得也新校正云按藏气法時論肺苦气上逆急食苦以泄之用辛瀉之酸補之又按下文司天燥淫所勝佐以酸辛此云甘辛者甘字疑當作酸天元正紀大論下酸熱與苦溫之治又異又云以酸收之而安其下甚則以苦泄之也吳昆曰燥爲金气火能勝之故治以苦溫苦溫從火化故也甘辛亦溫也燥而中寒者宜佐之燥熱之燥以苦下之可也驥案素問病機十九條遺漏燥證爲其兼風熱之化但言風熱而燥在其中劉守眞於六气病補出諸澀枯涸幹勁皮揭皆屬於燥謂陽明燥金在肺與大腸之表也夫風能勝濕濕去則燥生燥兼熱化熱卽火也易曰燥萬物者莫嘆乎火故諭昌補燥气論其方用甘潤微寒而有淸燥救肺之設葉桂亦有燥气化火之論主於辛涼甘潤卽經燥化於火熱反勝之治以辛涼佐以苦甘也乃燥之勝气非燥之本气也沈目南燥病論燥令必以涼气感人肝木受邪而爲燥故燥病屬涼謂之次寒病與傷寒同類故此但云燥淫於內治以苦溫沈明生燥論治燥之法以沸釜爲諭血諭湯气諭火火猛湯沸當沃薪滅火猶芩連梔膏朴硝大黃大苦至寒等劑淸降火邪若沸久將幹又當添益新水勝火猶冬地參歸芍甘寒甘溫之劑气血雙補則燥得所潤而火有所制也醫壘元戎治燥方北方其脈遲寒燥也宜溫熱藥治之如硫附桂姜之屬吳溏溫病條辧於燥門立桑菊飲沙參麥冬湯翹荷湯治勝气之燥立杏蘇飲加味桂柴各半湯治本气之燥所謂秋燥之气輕則爲燥重則爲寒化气爲濕復气爲火故經有辛涼苦溫之二法也寒淫於內治以甘熱佐以苦辛以咸瀉之以辛潤之以苦堅之王冰曰以熱治寒是爲摧勝折其气用令不滋繁也苦辛之佐通事行之新校正云按藏气法時論腎苦燥急食辛以潤之腎欲堅急食苦以堅之用苦補之咸瀉之舊注引此在濕淫於內之下無義今移於此吳昆曰寒爲水气甘從土化熱從火化土能制水熱能制寒故治以甘熱苦而辛亦熱品也故佐以苦辛傷寒內熱者以咸瀉之傷寒內燥者以辛潤之傷寒內熱見血者以苦堅之驥案太陽寒水之气在人主表爲心肺之陽統一身之榮衛實寒水之所司劉守眞六气病足太陽寒水乃腎與膀胱之气也仲景在太陽有麻桂之例甘熱也入少陰有麻辛附子湯附子湯眞武湯四逆白通等湯諸法亦甘熱也有黃連阿膠湯有急下承气三證又苦寒也張會卿傷寒約法治分六端曰汗吐下溫淸補汗主溫辛吐主發散下主鹹寒淸主苦寒溫補主甘熱於經旨適合蓋太陽一經本寒標熱對化爲火水勝必克火論中之麻桂姜附治寒之本气正化之本病也白虎承气治寒之復气對化之標病也故曰不明勝復之理不可與言气化司天之气風淫所勝平以辛涼佐以苦甘以甘緩之以酸瀉之王冰曰厥陰之气未爲盛熱故曰涼藥平之夫气之用也積涼爲寒積溫爲熱以熱少之則其溫也以寒少之則其涼也以溫多之則其熱也以涼多之則其寒也各當其分則寒寒也溫溫也熱熱也涼涼也方書之用可不務乎故寒熱溫涼升降多少善爲方者意必精通餘气皆然從其制也新校正云按本論上文云上淫於下所勝平之外淫於內所勝治之故在泉曰治司天曰平也吳昆曰在泉言治司天言平平與治少異治有攻去之義平則調和之也風勝而平以辛涼金能平木也佐以苦甘則苦不至於燥急木性急故以甘緩之木气升而不降故以酸瀉之張志聰曰按在泉之气曰淫於內而曰治司天之气曰所勝而曰平蓋天气在外而地气在內也治者治其內而使之外平者平其上而使之下是以在泉曰以辛散之在司天曰以酸瀉之馬蒔曰風淫所勝則平以辛涼佐以苦甘以甘緩之以酸瀉之彼厥陰在泉者其法與此同而復有以辛散之之語耳無以酸瀉之也驥案己亥歲半以上風化於天風爲木气惟金能勝故治以辛涼辛從金化涼爲金气也辛涼太過反傷金气故佐以苦甘苦能溫金甘能益气也經曰肝苦急急食甘以緩之以酸瀉之此生克勝復之理五營運大論天地之气勝復之作不形於診六微旨大論气有勝復太過者气勝勝而復制則傷害甚不及者气衰衰而復克則敗亂極勝復循環之理出乎天地之自然如木勝肝彊必傷脾土肝勝不已燥必復之而肝亦病燥勝不已火必復之而肺亦病五藏互有盛衰人身自有虛實惟其有虛而復彊者勝之有勝而復承者復之無衰無勝無勝無復其气和平焉得有病有勝則復無勝則否勝微復微勝甚復勝勝復之微甚實由變化之盛衰馬元素輩假仲景之名而爲傷寒鈴法用運气之更遷擬主病之方治拘滯不通是不明天道生克勝復之理不足與言醫道熱淫所勝平以鹹寒佐以苦甘以酸收之王冰曰熱气已退時發動者是爲心虛气散不斂以酸收之旣以酸收亦兼寒助乃能殄除其源本矣熱見太甚則以苦發之汗已便涼是邪气盡勿寒水之汗已猶熱是邪气未盡則以酸收之已又熱則復汗之已汗復熱是藏虛也則補其心可矣法則合爾諸治熱者亦未必得再三發三治況四變而反復者乎吳昆曰熱勝而平以鹹寒水能平火也佐以苦甘者苦瀉而甘緩也以酸收之者收其浮熱也張志聰曰此與在泉之治法相同但少以苦發之蓋自下而上淫於內者宜從之而發散於外也驥案此子午歲半以上熱化於天熱爲火气惟水能勝故治以鹹寒鹹寒太過反傷君火故以苦燥以甘補以酸收恐熱越不斂陽气散亂也濕淫所勝平以苦熱佐以酸辛以苦燥之以淡泄之王冰曰濕气所淫皆爲腫滿但除其濕腫滿自衰因濕生病不腫不滿者亦爾治之濕气在上以苦吐之濕气在下以苦泄之以淡滲之則皆燥也泄謂滲泄以利水道下小便爲法然酸𨿽熱亦用利小便去伏水也治濕之病不下小便非其法也新校正云按濕淫於內佐以酸淡此云酸辛者辛疑當作淡吳昆曰濕勝而平以苦熱苦能燥濕濕得熱而消也木能制土故佐以酸酸而辛則非斂聚之酸矣故宜佐之濕而熱者以苦燥之濕而不熱以淡滲之馬蒔曰濕淫所勝則平以苦熱佐以酸辛以苦燥之以淡泄之彼太陰在泉者其法與此大同而止有佐以酸淡與此佐以酸辛者少異驥案丑未歲半以上濕化於天濕爲土气惟燥能勝故治以苦熱苦從木化用以制之辛酸並同者辛勝酸防酸之過也苦從火化火能助燥濕上甚而熱治以苦溫佐以甘辛以汗爲故而止王冰曰身半以上濕气有餘火气復鬱鬱濕相薄則以苦溫甘辛藥解表流汗而祛之故云以汗除病之故而已也吳昆曰金匱要略腰以下腫當利小便腰以上腫當發汗乃愈此皆治水濕之要法驥案濕郁於上而化熱苦溫欲其燥甘辛取其汗火淫所勝平以酸冷佐以苦甘以酸收之以苦發之以酸復之熱淫同王冰曰同熱淫義熱亦如此法以酸復其木气也不復其气則淫气空虛招其損馬蒔曰火淫所勝則平以咸冷佐以苦甘以酸收之以苦發之以酸復之與上熱淫所勝者同法蓋上爲君火而此爲相火也又與彼少陽在泉者同法但無以酸復之之一語耳張介賓曰此與在泉熱淫治同蓋水能勝火故平以咸冷苦能瀉火之實甘能緩火之急故佐以苦甘火盛而散越者以酸收之火郁而伏畱者以苦發之然以發去火未免傷气故又當以酸復之而火熱二气同治也驥案寅申歲半以上火化於天火卽熱气與熱淫同此曰酸冷者酸能收逆气寒能勝熱气也火郁則伏以苦發之而復以酸復之者恐發之過而傷气也燥淫所勝平以苦濕佐以酸辛以苦下之王冰曰制燥之勝必以苦濕是以火之气味也宜下必以苦宜補必以酸宜瀉必以辛淸甚生寒畱而不去則以苦濕下之气有餘則以辛瀉之諸气同新校正云按上文燥淫於內治以苦溫此云苦濕者濕當爲溫又注中濕字三並當作溫又按六元正紀大論亦作苦小溫吳昆曰燥淫而平以苦濕苦從火化勝燥故也苦而濕則燥得其潤矣佐以酸辛者酸生液辛潤燥也燥甚非攻下不除是宜以苦下之張志聰曰苦溫能勝淸金辛能潤燥燥必內結故以酸苦泄之馬蒔曰燥淫所勝則平以苦溫佐以酸辛以苦下之彼陽明在泉者其法與此大同但彼則佐以甘辛而此則佐以酸辛耳驥案卯酉歲半以上燥化於天燥爲金气惟火能勝苦從火化故平以苦溫酸瀉木而補金辛瀉金而補木故佐以酸辛燥兼熱化燥萬物者莫嘆乎火苦能降火故以苦下之寒淫所勝平以辛熱佐以甘苦以咸瀉之王冰曰淫散止之不可過也新校正云按上文寒淫於內治以甘熱佐以苦辛此云平以辛熱佐以甘苦者此文爲誤又按六元正紀大論云太陽之政歲宜苦以燥之也吳昆曰寒淫而平以辛熱者辛能散寒熱能回陽也佐以苦甘者苦以濟辛熱甘以和辛熱也傷寒入胃則爲裏熱若是者以咸瀉之張志聰曰夫淫於內則干涉於藏气故上文曰以辛潤之以苦堅之此勝於外止宜平之瀉之馬蒔曰寒淫所勝則平以辛熱佐以苦甘以咸瀉之彼太陽在泉者則復有以辛潤之以苦堅之之二語耳張介賓曰辛熱足以散寒苦甘可以勝水以咸瀉之水之正味其瀉以鹹也驥案辰戌歲半以上寒化於天寒爲水气惟熱能勝熱從火化也然陰病惡燥故以辛潤辛從金化水之母也帝曰邪气反勝治之柰何岐伯曰風司於地淸反勝之治以酸溫佐以苦甘以辛平之王冰曰厥陰在泉則風司於地謂五寅歲五申歲邪气勝盛故先以酸瀉佐以苦甘邪气退則正气虛故以辛溫養而平之吳昆曰不能淫勝於他气勝己者爲邪而反勝之治以酸溫者酸爲風木之向導溫抑淸气之反勝也苦勝燥而甘緩之故佐以苦甘辛能溫淸又能補木故以辛平之張志聰曰邪气反勝者不正之气反勝在泉主歲之气又當用勝邪之气味以平治之天气反時則可根據時此之謂也張介賓曰反勝者以天地气不足則間气乘虛爲邪而反勝之驥案素問六節藏象論太過不及各有所勝又至而不至此爲不及所不勝以薄之五營運大論气不及則己所不勝侮而乘之侮而受邪寡於畏也此淸勝風寒勝熱熱勝濕寒勝火熱勝燥熱勝寒皆邪气也故曰反勝至眞要大論必先五勝疏其邪气寶命全角論五勝更立五十難從所不勝來者爲賊邪是謂邪气反勝也經曰邪之所湊其气必虛故先治其勝而後平之以復其正也熱司於地寒反勝之治以甘熱佐以苦辛其咸平之王冰曰少陰在泉則熱司於地謂五卯五酉之歲也先瀉其邪而後平其正气也吳昆曰甘與熱皆陽治以甘熱者扶熱而抑寒也佐以苦辛者寒得苦而投遇辛而散也寒在外熱在內怫熱作實故以鹹平之濕司於地熱反勝之治以苦冷佐以鹹甘以苦平之王冰曰太陰在泉則濕司於地謂五辰五戌歲也補瀉之義餘气皆同吳昆曰苦冷陰也治以苦冷者扶濕而抑熱也佐以鹹甘者熱得甘而緩遇咸而軟也猶有未解者則以苦平之火司於地寒反勝之治以甘熱佐以苦辛以鹹平之王冰曰少陽在泉則火司於地謂五己五亥歲也吳昆曰與熱司天同不復詳燥司於地熱反勝之治以平寒佐以苦甘以酸平之以和爲利王冰曰陽明在泉則燥司於地熱反勝之謂五子五午歲也燥之性惡熱亦畏寒故以冷熱和平爲方制也吳昆曰治以平寒者燥爲慘殺之气不欲扶之但以平寒抑熱耳佐以苦甘者苦能瀉實熱甘能瀉虛熱也熱與燥皆能消人五气故以酸平之以和爲和者戒過甚也寒司於地熱反勝之治以咸冷佐以甘辛以苦平之王冰曰太陽在泉則寒司於地謂五丑五未歲也此六气方治與前淫勝法殊貫云治者瀉客邪之勝气也云佐者皆所利所宜也云平者補已弱之正气也吳昆曰治以寒冷者扶寒气之不足抑熱气之有餘也佐以甘辛者甘以調寒熱辛以行咸冷也以苦平之調其未盡之邪也帝曰其司天邪勝何如岐伯曰風化於天淸反勝之治以酸溫佐以甘苦王冰曰己亥歲也吳昆曰酸能爲風化之向導溫能平淸气之反勝甘以和之苦以下之張志聰曰此論六气司天邪气反勝宜以所勝之气味平之馬蒔曰此言六气司天反爲邪气所勝者而有治之之法張介賓曰言司天反勝驥案上言司地邪勝之治法此言司天邪勝之治法熱化於天寒反勝之治以甘溫佐以苦酸辛王冰曰子午歲也吳昆曰甘溫能勝寒苦爲反佐酸以養陰辛以散寒濕化於天熱反勝之治以苦寒佐以苦酸王冰曰丑未歲也吳昆曰苦寒能祛熱熱勝則亡陰液故佐以苦酸火化於天寒反勝之治以甘熱佐以苦辛王冰曰寅申歲也吳昆曰甘熱能勝寒苦爲反佐辛能散寒燥化於天熱反勝之治以辛寒佐以苦甘王冰曰卯酉歲也吳昆曰辛能散熱寒能勝熱苦能下熱甘能緩熱寒化於天熱反勝之治以咸冷佐以甘辛王冰曰辰戌歲也吳昆曰治以咸冷所以假其祛熱苦以下熱辛以散熱帝曰六气相勝治之柰何岐伯曰厥陰之勝治以甘淸佐以苦辛以酸瀉之少陰之勝治以辛寒佐以苦鹹以甘瀉之太陰之勝治以咸熱佐以辛甘以苦瀉之少陽之勝治以辛寒佐以甘鹹以甘瀉之陽明之勝治以酸溫佐以辛甘以苦泄之太陽之勝治以甘熱佐以辛酸以咸瀉之王冰曰六勝之至皆先歸其不勝己者之故不勝者當先瀉之以通其道次瀉所勝之气令其退釋也治諸勝而不瀉遣之則盛气浸盛而內生諸病也新校正云詳此爲治皆先瀉其不勝而後瀉其來勝獨太陽之勝治以甘熱爲異疑甘字苦之誤也若云治以苦熱則六勝之治皆一貫也吳昆曰木勝則土敗治之以甘益土也治之以淸平木也佐以苦辛散風熱也木气作實以酸瀉之熱勝則乘金治之以辛散熱也治之以寒平熱也佐以苦鹹下熱也甘能緩火之急乃所以瀉之土勝則濕勝治之以咸潤下也治之以熱燥濕也佐以辛甘利土气也濕土作實以苦瀉之火勝乘金治以辛寒者辛能散火寒能抑火也佐以甘鹹者甘緩火气之急速鹹軟火气之燥實也復言以甘瀉之重甘瀉也金勝則燥勝治之以酸潤燥也治之以溫平金也佐以辛甘散淸也以苦瀉之下燥實也太陽寒水也治之以甘益土以防水也治之以熱扶陽而散寒也佐之以辛則甘不滯佐之以酸則熱不燥寒气入裏變熱而作燥實則用咸以瀉之張志聰曰治諸勝气寒者熱之熱者寒之溫者淸之淸者溫之散者收之抑者散之燥者潤之急者緩之堅者軟之脆者堅之衰者補之彊者瀉之各安其气則病气衰去此治之大體也驥案厥陰之勝風木气勝而土受制治以甘淸者甘土味而淸金气也土木相生木有制而土不克也苦以生土辛以平木故佐之木性條達以酸瀉之少陰君火气勝而金受制辛爲金味寒爲水气金水相生則火有制而金不傷也故以治之佐以苦鹹者苦從火化以助其辛鹹從水化以助其寒火性急故以甘緩之太陰濕土气勝而水受制治以咸熱者濕熱則以咸化之濕寒則以熱治之濕勝則土寒辛能溫甘能補故佐以辛甘若濕勝而土實則以苦瀉之土之正味其瀉以苦也少陽相火气勝而金受制則治以辛寒瀉之以甘與少陰同佐以甘鹹與少陰異甘能瀉火鹹能泄熱也陽明燥金气勝而木受制治以酸溫者酸爲木味溫爲火气木火相生則金有制而木不傷陽明有燥金之气有淸金之气燥气有餘則辛以散之淸气不足則甘以滋之苦從火化能泄燥邪也太陽寒水气勝而心受制治以甘熱者甘爲土味熱爲火气火土相生則水有制而火不散辛能散寒酸收心气故佐以辛酸水之正味其瀉以鹹故以咸瀉之帝曰六气之復何如岐伯曰厥陰之復治以酸寒佐以甘辛以酸瀉之以甘緩之王冰曰不太緩之夏猶不已復從於勝故治以辛寒也新校正云按別本治以酸寒作治以辛寒也吳昆曰風木以升發爲性治之以酸收之也治之以寒淸之也佐以甘辛順其升達之體也以酸瀉之瀉其有餘也以甘緩之緩其太急也張介賓曰復者報復之義六气盛衰不常有所勝則有所復也王氏凡先有勝後必復新校正引玄珠正化對化之義云正司化令之實對司化令之虛對化勝而有復正化勝而不復反以王注爲未然或又曰甲丙戊庚壬陽年太過有勝無復乙丁己辛癸陰年不及有勝必有復皆未達之言也夫勝復之道隨气盛衰而見非有正對之分考之本經諸篇原無此言其於不及有復太過無復之說蓋以气交變大論凡太過之運皆不言復惟不及之年則有之六元正紀大論所載六十年運气之紀亦惟不及之歲言復而太過之年則無似乎陽年太過有勝無復然五常正大論發生之紀不務其徳則收气復赫曦之紀暴烈其政藏气乃復惇阜之紀大風迅至邪傷脾也堅成之紀收政暴變長气斯救流衍之紀政過則化气大舉是皆以太過之歲爲言由此觀之則陽年未嘗無復也惟是陰年气弱彼來勝我故子必起而報之故謂之復陽年气彊無勝我者但以我勝彼故承乃從而制之然曰承曰復本一理也但相繼而制者謂之承因勝而報者謂之復勝復相仍本無罅隙故經曰有勝則復無勝則否勝至則復無常數也又曰微者復微甚者復甚然則气之微甚尙不可以假借又何有陰陽正對復與不復之理哉故本論無分太過不及之年皆有淫勝反勝相勝之气可見陽年未必全勝而反者有之陰年未必全衰而淫勝者亦有之天地變化消長無窮但當隨厥气幾而察以方月之義庶得其妙若必因辭害意則失之遠矣驥案復者子復母仇也酸木味寒水气木之正味其瀉以酸木火相生宜治之以寒也木盛土衰甘補土辛制木故佐以辛甘也酸瀉辛緩木之正治少陰之復治以鹹寒佐以苦辛以甘瀉之以酸收之辛苦發之以咸軟之王冰曰不大發汗以寒攻之持至仲秋熱內復結而爲心熱少气少力而不能起矣熱伏不散歸於骨矣吳昆曰君火以熱爲政治以鹹寒用其所不勝也佐以苦辛苦降而辛散也火遇甘而緩是爲瀉之遇酸而斂是爲收之結熱得苦而散是爲發之堅實得咸而解是爲軟之驥案咸水味寒水气水制火也發不遠熱故佐以苦辛甘酸瀉火而斂浮熱苦寒散火而解結熱太陰之復治以苦熱佐以酸辛以苦瀉之燥之泄之王冰曰不燥泄之久而爲身腫腹滿關節不利及伏兔沸滿內作腰膝脛內腫病吳昆曰太陰以濕爲政治之以苦燥濕也治之以熱濕也佐以酸辛者酸從木化能平濕土之甘辛從金化能散濕土之滯以苦瀉之奪之也濕勝不宜潤故燥之濕勝不宜塞故泄之馬蒔曰太陰之復治以苦熱佐以酸辛內用苦者所以瀉之燥之泄之也驥案苦火味熱火气苦瀉土熱燥濕也佐以酸辛者木能生火火不足則佐以酸金能生水火太過則佐以辛土位之主其瀉以苦瀉以奪其實燥以勝其濕泄以利其濕也少陽之復治以咸冷佐以苦辛以咸軟之以酸收之辛苦發之發不遠熱無犯溫涼少陰同法王冰曰不發汗以奪盛陽則熱內淫於四肢而爲解不可名也謂熱不甚謂寒不甚謂彊不甚謂弱不甚不可以名言故謂之解粗醫呼爲鬼气惡病也久久不已則骨熱髓涸齒幹乃爲骨熱病也發汗奪陽故無畱熱故發汗者𨿽熱生病夏月及瘥亦用熱藥以發之當春秋時縱火熱勝亦不得以熱藥發汗汗不發而藥熱內甚助病爲瘧逆伐神靈故曰無犯溫涼少陰气熱爲療則同故云與少陰同法也數奪其汗則津竭涸故以酸收以咸潤也新校正云按六元正紀大論發表不遠熱吳昆曰少陽相火也治以咸冷用其所不勝也佐以苦辛苦能降火辛能散火也因火而作堅實者以咸軟之因火而傷陰气者以酸收之因火而郁怫者辛苦發之凡發表不遠熱但無犯溫涼耳熱甚於溫所以不用溫者徒能溫中不能達表散邪反滋內熱故也所以不用涼者本以陽明涼勝故少陽復之又犯其涼是違天也不可明矣少陰同驥案咸水味冷水气水能勝火也苦從火化火气虛則佐以苦辛從金化火气盛則佐以辛而又咸軟以解熱之結酸收以斂熱之浮參少陰條陽明之復治以辛溫佐以苦甘以苦泄之以苦下之以酸補之王冰曰泄謂滲泄汗及小便湯浴皆是也秋分前後則亦發之春有勝則根據勝法或不已亦湯漬和其中外也怒復之後其气皆虛故補之以安全其气余復治同吳昆曰陽明以淸爲政治以辛溫用其所不勝也佐以苦甘苦勝燥甘勝急也以苦泄之湧之也以苦下之奪之也燥傷液酸生之是謂補之驥案辛金味溫火气瀉金以辛勝淸以溫也故治以辛溫苦以制金甘以生金故佐以苦甘而又苦泄以開燥結酸補以斂津液下泄也太陽之復治以咸熱佐以甘辛苦以堅之王冰曰不堅則寒气內變止而復發發而復止綿歷年歲生大寒疾吳昆曰太陽寒水也治之以咸從治也治之以熱正治也佐以甘辛用其散也以苦堅之用其守也張介賓曰寒水通於腎腎不堅則寒易起驥案咸水味熱火气瀉水以鹹治咸以熱也故治以咸熱甘制水辛散寒故治以甘辛經曰腎欲堅急食苦以堅之治諸勝復寒者熱之熱者寒之溫者淸之淸者溫之散者收之抑者散之燥者潤之急者緩之堅者軟之脆者堅之衰者補之彊者瀉之各安其气必淸必靜則病气衰去歸其所宗此治之大體也王冰曰太陽气寒少陰少陽气熱厥陰气溫陽明气淸太陰气濕有復勝則各倍其气以調之故可使平也宗屬也調不失理則余之气自歸其所屬少之气自安其所居勝復衰已則各補養而平定之必淸必靜無妄撓之則六气循環五神安泰若運气之寒熱治之平之亦各歸司天地气也吳昆曰宗主也言病气衰去歸根據六气所主更無偏勝爲患也張志聰曰五味六气之中辛甘發散爲陽酸苦湧泄爲陰鹹味湧泄爲陰淡味滲泄爲陽六者或收或散或緩或急或燥或渴或軟或堅有補有瀉有逆有從各隨五行六气之所宜安其勝復之气使之必淸必靜則病气得而各歸其所主之本位此治之大體也馬蒔曰此總結言治之勝復之大體髙者抑之下者舉之有餘折之不足補之佐以所利和以所宜必安其主客適其寒溫同者逆之異者從之王冰曰髙者抑之制其勝也下者舉之濟其弱也有餘折之屈其銳也不足補之全其气也𨿽制勝扶弱而客主須安一气失所則矛盾更作榛棘互興各伺其便不相得志內淫外並而危敗之由作矣同謂寒熱溫淸气相比和者異謂水火金木土不比和者气相得者則逆所勝之气以治之不相得者則順所不勝气以治之治火勝負欲益者以其味欲瀉者亦以其味勝與不勝皆折其气也何者以其性躁動也治熱亦然張志聰曰髙者抑之謂主气之逆於上也下者舉之謂客气之乘於下也有餘者勝气也不足者所不勝之气而爲病也佐以所利者利其所欲也如肝欲散急食辛以散之是以厥陰之勝佐以辛心欲軟急食鹹以軟之是以少陰之勝佐以鹹脾欲緩急食甘以緩之是以太陰之勝佐以辛甘肺欲收急食酸以收之是以燥淫所勝佐以辛酸腎欲堅急食苦以堅之是以寒淫所勝佐以甘苦和其所宜者利其五味之所宜也如厥陰色靑宜食甘少陰少陽色赤宜食酸太陰色黃宜食鹹陽明色白宜食苦太陽色黑宜食辛安其主客者使各守其本位也適其寒溫者治寒以熱治熱以寒治溫以涼治涼以溫也同者逆之謂气之相得者宜逆治如主客之同司火熱熱則當治以鹹寒如同司寒水則當治以辛熱溫涼亦然此逆治之法也異者從之謂不相得者當從治之如寒水司天以臨於二火主气之上客勝當從二火之熱以治寒主勝當從司天之寒以治熱餘气皆然此平治異者之法也馬蒔曰大約病在髙者則抑而下之病在下者則舉而升之李東垣云髙者抑之非髙者固當抑也以其本下而失之太髙故抑之而使下若本髙何抑之有下者舉之非下者固當舉之也以其本髙而失之太下故舉而使之髙若本下何舉之有病爲邪气有餘則折之病爲正气不足則補之佐以所利和以所宜必使主客各安而寒溫相適寒熱溫淸與民病之气相同者則逆而正治之不相得而異者從治之此其治主客之大體也帝曰治寒以熱治熱以寒气相得者逆之不相得者從之餘以知之矣其於正味何如岐伯曰木位之主其瀉以酸其補以辛王冰曰木位春分前六十一日初之气也吳昆曰主客气同爲相得主客气異爲不相得正味調攝六部主客之正味也張志聰曰此承上文而言四時主客之气各有本位之正味木位之主厥陰所主之位也此乃四時不易之定位故曰位如未至所主之時而陽春之气先至此气之盛也宜瀉之以酸如至而未至此气之衰也宜補之以辛蓋木性升酸則反其性而收之故爲瀉辛則助其發生之气故爲補馬蒔曰木位之主气春分前六十一日爲初之气張介賓曰五行化气補瀉之味各有專主故曰正味此不特客主之气爲然驥案主客之位運气皆有之運有五木火土金水五運分五气風暑濕燥寒木運之气爲風順布春令爲初之運火運之气爲暑順布夏令爲二之運土運之气爲濕順布長夏之令爲三之運金運之气爲燥順布秋令爲四之運水運之气爲寒順布冬令爲五之運此五運之主位也六气之主位厥陰風木主春初之气少陰君火主夏二之气少陽相火主盛夏三之气太陰濕土主長夏四之气陽明燥金主秋五之气太陽寒水主冬六之气此六气之主位也天以五爲制地以六爲節四時常令年年相仍而不易故曰主木性升酸則反其性而收之故瀉木喜達辛則助其气而發之故補火位之主其瀉以甘其補以咸王冰曰君火之位春分之後六十一日二之气也相火之位夏至前後各三十日三之气也二火之气𨿽殊然其气用則一吳昆曰火有二春分後六十一日二之气也少陰君火主之大暑以後六十一日四之气也少陽相火主之張志聰曰二之气乃君火所主之位三之气乃相火所主之位如未至三月而暄熱之气先至未至五月而炎暑之气先至此來气有餘也宜瀉之以甘蓋從子而泄其母气也如至而不至此气之不及也宜補之以咸蓋以水濟火也王子律曰腎水不足則心懸如病饑水之不濟也驥案火性速甘則反其性而緩之故曰瀉火欲軟咸則順其性而軟之故曰補土位之主其瀉以苦其補以甘王冰曰土之位秋分前六十一日四之气也吳昆曰小滿後六十一日三之气也太陰濕土主之張志聰曰土主於四之气如主气之時埃蒸注雨气之盛也宜苦以泄之瀉其惇阜之气如化气不令風寒並興主气之不足宜補之以甘蓋气不足者補之以味也驥案土性濕苦則反其性而燥之故曰瀉土欲緩甘則順其性而緩之故曰補金位之主其瀉以辛其補以酸王冰曰金之位秋分後六十一日五之气也吳昆曰秋分後六十一日五之气也陽明燥金主之張志聰曰五之气也未及時而淸肅之气早至此气之盛也其瀉宜辛以辛散之也如至秋深而暑熱尙在气之不及也其補宜酸以酸收之也驥案金性收辛則反其性而散之故曰瀉金欲收酸則順其气而收之故曰補水位之主其瀉以咸其補以苦王冰曰水之位冬至前後各三十日終之气也吳昆曰小雪以後六十一日終之气也太陽寒水主之張志聰曰終之气也如未及時而天气嚴寒冰雪霜雹气之盛也瀉之以鹹蓋咸能泄下從其類而瀉之也如已至而天气尙溫此气之不及也宜補之以苦蓋味苦陰寒而炎上作苦助太陽標本之味也所謂調之正味以平爲期勿使四時不平之气而爲民病也驥案水性凝咸則反其性而軟之故曰瀉水欲堅苦則順其气而堅之故曰補厥陰之客以辛補之以酸瀉之以甘緩之少陰之客以咸補之以甘瀉之以咸收之王冰曰新校正云按藏气法時論心苦緩急食酸以收之心欲軟急食鹹以軟之此云以咸收之者誤也吳昆曰客者逐年更易如客之不常也其法以當年支後第三支起初之气如子年子後第三支是戌戌爲寒水初气便以寒水爲客以次推遷厥陰則二气也張志聰曰此加臨之六气而有太過不及之正味也六气營運無有定位如賓客之外至故曰客常以正月朔日平旦視之張介賓曰客者客气之爲病也後仿此驥案主客之位運气皆有主气已如上述所謂客气者加臨之气也古聖仰觀五天五气見蒼天木气下臨丁壬之方故識丁壬合化而生木丹天火气下臨戊癸之方故識戊癸合化而爲火天之气下臨甲己之方故識甲己合化而爲土玄天水气下臨丙辛之方故識丙辛合化而爲水素天金气下臨乙庚之方故識乙庚合化而爲金此天气合化加臨主气五位之客運也起以所化統主本中運爲初運如甲己之年土運統之起初運土生金爲二運余仿土運起之此言天干起運若地支起气例如子午少陰君火司天陽明燥金在泉气由下而升上故以下之陽明起之陽明二陽也二陽生三陽三陽太陽也太陽寒水爲客初气卽地之左間也三陽陽極生一陰一陰厥陰也厥陰爲客二气卽天之右間也餘仿此法起例每歲司天在泉左右四間气者卽六气分統上下本年司天統主上半年在泉統主下半年之統气也對主運主气言之故曰客太陰之客以甘補之以苦瀉之以甘緩之少陽之客以咸補之以甘瀉之以咸軟之陽明之客以酸補之以辛瀉之以苦泄之太陽之客以苦補之以咸瀉之以苦堅之以辛潤之開發腠理致津液通气也王冰曰客之部主各六十一日居無常所隨髒遷移客勝則瀉客而補主主勝則瀉主而補客應隨當緩當急以治之張志聰曰藏气法時論脾欲緩急食甘以緩之心欲軟急食鹹以軟之肺苦气上逆急食苦以泄之腎欲堅急食苦以堅之腎苦燥急食辛以潤之開腠理致津液通气也馬蒔曰太陰之客气以甘補之以苦瀉之以甘緩之蓋其補甘瀉苦者與主气同而補之者正所以緩之也少陽之客气以鹹補之以甘瀉之與主气同而補之者正所以軟之也陽明之客气以酸補之以辛瀉之以苦泄之蓋其酸補辛瀉者與主气同而又必以苦泄之也太陽之客气以苦補之以咸瀉之蓋其苦補咸瀉者與主气同而又必以苦堅之以辛潤之也此皆所以開發腠理致其津液以通各經之气耳帝曰夫子言春秋气始於前冬夏气始於後余已知之矣然六气往復主歲不常也其補瀉柰何王冰曰以分至分明六气分位則初气四气始於立春立秋前各一十五日爲紀法三气六气始於立夏立冬後各一十五日爲紀法由是四气前後之紀則三气六气之中正當二至日也故曰春秋气始於前冬夏气始於後也然以三百六十五日易一气一歲已往气則攺新新气旣來舊气復去所宜之味天地不同補瀉之方應知先後故復以問之也吳昆曰主歲指司天在泉而言張志聰曰春秋之气始於前者言春在歲半以上之前秋在歲半以下之前夏冬之气在二气之後謂四時之主气也六气往復主歲不常者謂加臨之客气六期環轉無有常位也馬蒔曰此言六气主歲各有宜用之正味也岐伯曰上下所主隨其攸利正其味則其要也左右同法大要曰少陽之主先鹹後苦厥陰之主先酸後辛少陰之主先苦後甘佐以所利資以所生是謂得气王冰曰主謂主歲得謂得其性用也得其性用則舒捲由人不得性用則動生乖忤豈祛邪之可望乎適足以伐天眞之妙气爾如是先後之味皆謂有病先瀉之而後補之也吳昆曰此皆先瀉而後補也利者升降浮沈各因其性而利之也生者標本與中各有所從生化之气也張志聰曰四時之主气前後交通得气之淸靜若受客勝以動之又不能循序而苛疾起是以上下所主及左右之間气當隨其攸利正其味以調之乃其要也大要宜先瀉而後補之蓋以佐主气之所利資主气之所生是謂得四時之气生化而交通也特前章論客气之補瀉先補而後瀉者在客之本气而論也此復以先瀉而後補者爲四時之主气而言也張介賓曰司天在泉上下各有所主應補應瀉但因所利而用之其要以正味爲主也左右間气上者同於司天下者同於在泉故曰同法主謂主歲非客主之主也按此卽六气補瀉之正味六气勝至必當先去其有餘後補其不足故諸味之用皆先瀉而後補自補瀉正味之外而復佐以所利兼其所宜也資以所生助其化源也是得六气之和平矣驥案六气司天在泉勝復主客之補瀉不名一藥而六味之酸苦辛甘鹹淡四气之寒熱溫涼入各髒而分補瀉者皆藥也皆方也後人謂內經爲無方之書是不知藥物性味之所以然苟明性味便知用藥便能處方余輯內經十二方注已備詳之又謂古方不能治今病不知古今人同此經絡臟腑古今藥物之性味同此溫涼寒熱酸苦辛甘鹹淡果能明於五藏之苦欲气味補瀉之無差握其制方之根原醫療之本始安見其不能治病也欲明六气之勝復與補瀉之權宜不可不於此篇三致意也玆將海藏湯液本艸六气補瀉法圖於下方俾歸簡易庶讀者一目了然而免繁難也圖圖

圖圖

圖圖

卷六

五方

素問金匱眞言論東方靑色其味酸其類艸木王冰曰性柔脆而曲直吳昆曰洪範云木曰曲直曲直作酸張志聰曰天之五方气血入通於髒以養五臟之精肝之精气開竅於目而復通乎天气是天气通乎人而人气通乎天也其陰精藏於本髒本神篇五臟主藏精者也木曰曲直曲直作酸馬蒔曰東方甲乙木其色靑吾人之肝屬木故內入通於肝陰陽應象大論木生酸酸生肝故曰味酸肝性柔而能曲直故其類爲艸木張介賓曰東爲木王之方肝爲屬木之髒故相通也靑者木之色目者肝之竅木之精气藏於肝曰魂酸者木之味驥案楊上善云五方土地各異人食其土生病亦異療方各別東方萬物始生之方三命通會東方震位木號靑龍其色靑其味酸其性直其情和其畜雞王冰曰以雞爲畜取巽言之易曰巽爲雞吳昆曰易曰巽爲雞巽東方木也其穀麥王冰曰五穀之長者麥故東方用之本艸曰麥爲五穀之長新校正云按五常政大論云其畜犬其谷麻馬蒔曰禮月令孟春仲春季春之月天子食麥與羊張介賓曰麥成最早故應東方春气南方赤色其味苦其類火王冰曰性炎上而燔灼吳昆曰火曰炎上炎上作苦張志聰曰心屬火受南方之赤色入通於心而養精於內也邪气臟腑篇十二經脈三百六十五絡其气血皆上於面而走空竅其別气走於耳而爲聽別气者心主之气也此篇以心气開竅於耳腎气開竅於二陰者謂五藏之气通於九竅九竅五藏皆通天气也炎上作苦火之味心气通於南方故與五行之火同類馬蒔曰南方丙丁火其色赤吾人之心屬火故內通於心陰陽象應大論火生苦苦生心故曰其味苦心屬火而上炎故曰其類火張介賓曰南方火王之方心爲屬火之髒其气相通赤者火之色耳者心之竅火之精气藏於心曰神陰陽應象大論心在竅爲舌腎在竅爲耳可見舌本屬心耳則兼乎心腎也火之味苦驥案三命通會火屬南方號朱雀名曰炎上其色赤其味苦其性急其情淮南子地形訓南方陽气之所積聚暑濕居之其畜羊王冰曰以羊爲畜言其未也以土同王故通而言之新校正云按五常政大論其畜馬馬蒔曰五常政大論其畜馬而此曰羊者意以午未皆屬南方耳其穀黍王冰曰黍色赤馬蒔曰黍色赤故曰其穀黍張介賓曰黍之色赤糯小米也五常政大論其穀黍中央黃色其味甘其類土王冰曰性安靜而化造吳昆曰土爰稼穡稼穡作甘張志聰曰土旺四季居中央脾爲土髒其气相通黃者土之色口者脾之竅土爰稼穡稼穡作甘脾屬土故與五行之土同類馬蒔曰中央戊己土其色黃吾人之脾屬土土爰稼穡稼穡作甘故其味甘脾性安靜而統貫張介賓曰土旺四季位居中央脾爲屬土之髒其气相通黃者土之色口者脾之竅土之精气藏於脾曰意土之味甘驥案楊上善雲中央爲土故其气平濕中土之所生物色也淮南子地形訓中央四道風气之所通三命通會土名曰稼穡其色黃其味甘其性濃重其畜牛王冰曰土旺四季故畜取丑牛又以牛色黃也張志聰曰牛色黃而屬土故爲脾畜馬蒔曰土旺四季而丑牛色黃故其畜牛張介賓曰牛屬醜而色黃也易曰坤爲牛其谷稷王冰曰色黃而味甘也馬蒔曰稷之色黃而其味甘故其谷稷張介賓曰稷小米也粳者爲稷糯者爲黍爲五穀之長色黃屬土西方白色其味辛其類金王冰曰性音聲而堅勁吳昆曰金曰從革從革作辛張志聰曰肺屬金故受西方之白色入通於肺鼻者肺之竅金曰從革從革作辛馬蒔曰西方庚辛金其色白吾人之肺屬金故內入通於肺陰陽應象大論金生辛辛生肺故其味辛肺主聲而堅勁故其類金張介賓曰西爲金旺之方肺爲屬金之髒其气相通白者金之色鼻者肺之竅金之精气藏於肺曰魄金之味辛驥案淮南子地形訓西方髙土川谷出焉三命通會名曰從革其色白其味辛其性剛其情烈其畜馬王冰曰畜馬者取幹也易曰幹爲馬新校正云按五常政大論其畜雞張志聰曰幹爲馬肺屬幹金而主天馬蒔曰易以幹爲金幹爲馬故其畜馬其穀稻王冰曰稻堅白張志聰曰稻色白而秋成故爲肺之谷馬蒔曰稻之性堅而色白故其穀稻張介賓曰稻堅而白故屬金北方黑色其味鹹其類水王冰曰性潤下而滲灌吳昆曰水曰潤下潤下作咸張志聰曰腎屬水故受北方之黑色腎在下故開竅於二陰夫髒眞藏於內而五臟之气發於外見於色是以五方之色入通於髒以養五臟之精而藏气復外通於九竅其眞精藏於內也水曰潤下潤下作咸馬蒔曰北方壬癸水其色黑吾人之腎屬水故內入通於腎陰陽應象大論水生鹹咸生腎故其味鹹腎主水而性潤故其類水張介賓曰北爲水旺之方腎爲屬水之髒其气相通黑者水之色二便者腎之竅水之精气藏於腎曰志水之味鹹也驥案楊上善云北方爲冬爲萬物閉藏之方其地漸髙如陰中之陰淮南子地形篇北方幽暗不明天地之所閉三命通會水屬北方名潤下其色黑其味鹹其性聰明其情良善其畜彘王冰曰彘豕也張志聰曰彘豕也色黑而屬亥馬蒔曰易曰坎爲豕腎之所屬在坎故其畜彘彘者豕也張介賓曰彘豬也易曰坎爲豕其穀豆王冰曰豆黑色張志聰曰豆黑色而性沈故爲水之谷馬蒔曰豆主黑色故其穀豆本艸以豆之黑色者入藥張介賓曰菽也黑者屬水素問陰陽應象論東方生風王冰曰陽气上騰散爲風也風者天之號令風爲教始故生自東方張志聰曰風乃東方春生之气故主生風馬蒔曰東方主春陽气上升故東方生風張介賓曰風者天地之陽气東者日升之陽方故陽生於春春旺於東而東方生風驥案天地之間六合之內不離乎五天有六气風寒暑濕燥火然火暑同爲一气六气亦五行也地有五行木火土金水然火有相火有君火五行猶六气也漢書藝文志五行者五常之形气也其說以支幹歲時日月爲本古之陰陽五行家以漢志五行志洪範大傳爲其嚆矢後世爲其學人天下萬事萬物莫不以五行推之至於醫學上通天文下察地紀人在上下气交之中其於陰陽五行生克勝復之理無不息息相通小儒等之星命卜筮占候之流排而去之史家列之方技輕而賤之是亦不知醫之爲道大也殊非通論素問玉機眞藏論東方木也萬物之所始生風生木王冰曰風鼓木榮則風生木也張志聰曰寅卯應木春气之所生也馬蒔曰風鼓則木榮故風生木木生酸王冰曰凡物之味酸者皆木气之所生也尙書洪範曲直作酸吳昆曰諸味入木變而爲酸張志聰曰地之五行生陰之五味馬蒔曰木之性曲直作酸故木生酸張介賓曰洪範木曰曲直曲直作酸故凡物之味酸者皆木气之所化酸生肝王冰曰生謂生長也凡味之酸者皆先生長於肝吳昆曰酸味養肝張志聰曰陰之所生本在五味故酸生肝此言內之五臟外生筋骨皮肉皆收受四時五行之气味而相生故曰外內之應皆有表裏也馬蒔曰人生之肝屬木木性屬酸故酸生肝張介賓曰酸先入肝在味爲酸王冰曰酸可用收斂也吳昆曰木味酸張志聰曰木之味酸傷筋王冰曰過節也吳昆曰酸過其節必傷於筋張志聰曰能養我者亦能傷我馬蒔曰在味爲酸酸木過則傷筋張介賓曰酸走筋過則傷筋而拘攣辛勝酸王冰曰辛金味故勝木酸張志聰曰辛勝酸金勝木也馬蒔曰惟西方味辛爲能勝酸此皆金能克木故制其所勝者如此張介賓曰辛金味故勝木酸南方生熱王冰曰陽气炎燥故生熱吳昆曰南方以火王故生熱張志聰曰南方主夏令故生熱馬蒔曰南方陽气炎蒸故生熱張介賓曰陽極於夏夏王於南故南方生熱驥案玉機眞藏論南方火也萬物之所長熱生火王冰曰鉆燧攺火惟熱是生吳昆曰熱極則生火故鉆燧者熱盛則火出張志聰曰火生熱今以在天之熱而生火正陰陽不測之變化張介賓曰熱極則生火火生苦王冰曰凡物之味苦者皆火气之所生尙書洪範炎上作苦張志聰曰炎上作苦火生苦味也馬蒔曰熱極則生火火性炎上其味作苦故火生苦張介賓曰洪範火曰炎上作苦故物之味苦者由火气之所化苦生心王冰曰凡味之苦者皆先生長於心吳昆曰苦味養心張志聰曰苦心之味味爲陰髒亦爲陰故味生髒馬蒔曰人心屬火火性屬苦故苦生心張介賓曰苦先入心在味爲苦王冰曰苦可用燥泄也吳昆曰物由火變則味苦張志聰曰火之味也苦傷气王冰曰以火生也新校正云詳此篇論所傷之旨其例有三東方云酸傷筋中央云濕傷肉甘傷肉是自傷者也南方云熱傷气苦傷气北方云寒傷血鹹傷血是傷己所勝也西方云熱傷皮毛是被勝傷己辛傷皮毛是自傷者也凡此五方所傷有此三例不同太素則俱云自傷吳昆曰苦從火化故傷肺气張志聰曰苦乃火味故亦傷气馬蒔曰在味爲苦苦太過則傷气張介賓曰苦從火化故傷肺气火克金也又如陽气性升苦味性降气爲苦遏則不能舒伸故苦傷气鹹勝苦王冰曰咸水味故勝火苦馬蒔曰惟北之咸爲能勝苦此皆水能克火故制其所勝者如此張介賓曰气爲苦傷而用咸勝此自五行相制之理若以辛助金而以甘泄苦亦是捷法蓋气味以辛甘爲陽酸苦鹹爲陰陰勝者制之以陽陽勝者制之以陰何非勝復之妙而其中宜否則在乎用之權變耳驥案張說亦精中央生濕王冰曰陽气盛薄陰气固升升薄相合故生濕也易義曰陽上薄陰陰能固之然後蒸而爲雨明濕生於固陰之气也新校正云按楊上善曰六月四陽二陰合蒸以生濕气也吳昆曰中以土王土气爲濕張志聰曰中央主土而漑灌四旁故生濕馬蒔曰中央主長夏長夏者六月建未之月也四陽盡見二陰已生陽气薄陰陰能固之蒸而爲雨其濕遂生正合遁卦驥案玉機眞藏論脾者土也孤髒以灌漑四旁者也濕生土王冰曰土濕則固明濕生也新校正云按楊上善云四陽二陰合而爲濕蒸腐萬物成土也張志聰曰在天爲气在地成形以气而生形也馬蒔曰濕气薰蒸濁气下凝故濕生土張介賓曰濕潤則土气王而萬物生土生甘王冰曰凡物之味甘者皆土气之所生也尙書洪範稼穡作甘吳昆曰諸味入土變而爲甘張志聰曰土主稼穡稼穡作甘馬蒔曰土气沖和故土生甘張介賓曰洪範稼穡作甘凡物之味甘者皆土气之所化甘生脾王冰曰凡物之甘者皆先生長於脾張志聰曰地食人以五味甘先入脾故主生脾馬蒔曰五臟惟脾屬土甘味主之故甘生脾張介賓曰甘先入脾在味爲甘王冰曰甘可用寬緩也吳昆曰土味甘張志聰曰土之味也甘傷肉王冰曰亦過節也新校正云五營運大論甘傷脾吳昆曰過於甘也張志聰曰味傷形也馬蒔曰在味爲甘甘太過者則傷肉酸勝甘王冰曰酸木味故勝土甘馬蒔曰惟木味之酸爲能勝甘此皆木能克土故制其所勝如此西方生燥王冰曰天气急切故生燥吳昆曰西方金主金气爲燥張志聰曰西方主秋金之令故其气生燥馬蒔曰西方主秋生燥張介賓曰金王西方其气化燥驥案玉機眞藏論西方者金也萬物之所以收成燥生金王冰曰金燥有聲則生金也張志聰曰因气而生形張介賓曰燥則剛勁金气所生金生辛王冰曰凡物之味辛者皆金气之所生也尙書洪範從革作辛吳昆曰諸味入金變而爲辛張志聰曰因形而成味馬蒔曰金之性從革作辛凡物之味辛者皆金气之所生故金生辛辛生肺王冰曰凡味之辛者皆先生長於肺吳昆曰辛味養肺張志聰曰因味而生髒馬蒔曰人之五臟惟肺屬金故辛生肺張介賓曰辛先入肺在味爲辛王冰曰辛可用散潤也吳昆曰物由金變則味辛張志聰曰金之味也辛傷皮毛王冰曰過而招損吳昆曰辛主發散故過於辛者傷乎皮毛張志聰曰气主皮毛辛散气故傷皮毛馬蒔曰在味爲辛辛之過者則傷皮毛苦勝辛王冰曰苦火味故勝金辛張志聰曰火味勝金馬蒔曰惟火味之苦爲能勝辛此皆火能克金故制其所勝者如此北方生寒王冰曰陰气凝冽故生寒也吳昆曰北方水王水气爲寒張志聰曰北方主水故生寒馬蒔曰北方主冬冬時陰气凝冽張介賓曰水王北方其气化寒驥案玉機眞藏論北方者水也萬物之所以合藏寒生水王冰曰寒气盛凝變爲水張志聰曰形生气而气生形也馬蒔曰寒則水气濡潤故寒生水張介賓曰寒气陰潤其化爲水水生咸王冰曰凡物之味鹹者皆水气之所生也尙書洪範潤下作咸吳昆曰物從水變則寒張志聰曰水味鹹故寒生於水馬蒔曰水性潤下凡物之味鹹者皆水气之所生故水生鹹咸生腎王冰曰凡味之鹹者皆先生長於腎吳昆曰鹹味養腎馬蒔曰腎主水寒性屬水張介賓曰鹹先入於腎在味爲鹹王冰曰咸可用柔軟也吳昆曰水味鹹張志聰曰水之味也鹹傷血王冰曰食鹹而渴傷血可知新校正云太素血作骨張志聰曰咸走血過食鹹則傷血馬蒔曰在味爲咸鹹之過則傷血張介賓曰咸從水化故傷心血水勝火也甘勝咸王冰曰甘土味故勝火鹹新校正云詳自前岐伯對曰至此與五行論同兩注頗異當並用之張志聰曰甘爲土味故能勝鹹馬蒔曰惟五味之甘爲能勝咸此皆土能克水故制其所勝者如此素問五營運論東方生風王冰曰東者日之初風者教之始天之使也所以發號施令故生自東方也景霽山昏蒼埃際合崖谷若一巖岫之風也黃白昏埃晚空如堵獨見天垂川澤之風也加以黃黑白埃承下山澤之猛風也吳昆曰此原東方生生之理明此者可以治肝可以治心馬蒔曰東方生風者天六入之風居東方地體中爲生生之始也自風而生木酸肝筋心矣驥案尙書大傳東方者動方也物之動也淮南子天文訓東方木也其帝太其佐句芒木生於寅壯於卯死於未三辰皆木也漢書震在東方爲春爲木木曰曲直田獵不宿飲食不享出入不節及有姦謀則木不曲直風生木王冰曰陽生風鼓艸木敷榮故曰風生木也此和气之生化也木生酸王冰曰萬物味酸者皆始自木气之生化也酸生肝王冰曰酸味入胃生養於肝臟張志聰曰五方生天之五气五气生地之五行而生五臟五臟生外之五體蓋人秉天地五方之气味而生成者也張介賓曰此東方之生化也明此者可以治肝補心其味爲酸王冰曰夫物之化之變而有酸味者皆木气之所成敗也今東方之野生味多酸酸傷筋王冰曰酸瀉肝气瀉盛則傷其气靈樞經曰酸走筋筋病無多食酸以此爾走筋謂宣行其气速疾也血气肉骨同新校正云詳注云靈樞經云乃是素問宣明五气篇之文按甲乙經以此爲素問王云靈樞經者誤也辛勝酸王冰曰辛金味故勝木之酸酸余則勝之以辛也吳昆曰此東方木气偏勝爲病平以西方金令也南方生熱王冰曰陽盛所生相火君火之政也太虛昏翳其若輕塵山川悉然熱之气也大明不彰其色如丹郁熱之气也若彤雲暴升然葉積乍盈乍縮崖谷之熱也吳昆曰此原南方生生之理明此者可以治心可以生脾馬蒔曰南方生熱者天六入之熱居南方地體中爲生長之始也自熱而生火苦心血脾矣驥案禮記南方者夏夏之爲言假也長之養之假之仁也淮南子天文訓南方火也其帝炎帝其神祝融火生於寅壯於午死於戌三辰皆火也漢書離在南方爲夏爲火火曰炎上棄法律逐功臣殺太子以外家爲妻則火不炎上熱生火王冰曰熱盛之气火運盛明故曰熱生火火者陽盛之生化也熱气施化則炎暑郁燠其爲變極則燔灼銷融火生苦王冰曰物之苦味者皆始自火之生化也甘物遇火體焦則苦苦從火化其可徵也苦生心王冰曰苦物入胃化入於心張介賓曰此南方之生化也明此者可以治心補脾其味爲苦王冰曰物之化之變而有苦味者皆火气之所合散也今南方之野生物多苦苦傷气王冰曰大凡如此爾苦之傷气以其燥也苦加以熱則傷尢甚也何以明之飲酒气促多則喘急此其信也苦寒之物偏服歲久益火滋甚亦傷气也暫以方治乃同少火反生气也鹹勝苦王冰曰酒得咸而解物理昭然火苦之勝制以水咸吳昆曰此南方火气偏勝爲病平以北方水令也中央生濕王冰曰中央土也髙山土濕泉出地中水源山隈云生巖谷則其象也土性內蘊動而爲用則雨降雲騰中央生濕不遠信矣故歷候記土潤溽暑於六月謂是馬蒔曰天六入之濕居中央地體中爲生化始自濕而生土甘脾肉驥案淮南子天文訓中央土其帝黃帝其神后土土生於午壯於戌死於寅三辰皆土濕生土王冰曰濕气內蘊土體乃全濕則土生幹則土死死則庶類凋喪生則萬物滋榮此濕气之化爾濕气施化則土宅而雲騰雨降其爲變極則驟注土崩也土生甘王冰曰物之味甘者皆始自土之生化也甘生脾王冰曰甘物入胃先入於脾吳昆曰此原中央生生之理明此者可以治脾可以補肺張介賓曰此中央之生化其味爲甘王冰曰物之化之變而有甘味者皆土化之所終始也今中原之地物味多甘淡甘傷脾王冰曰過節也新校正云按陰陽應象大論甘傷肉酸勝甘王冰曰甘余則制之以酸所以救脾气吳昆曰此中央土气偏勝爲病平以東方木令也西方生燥王冰曰陽气已降陰气復升气爽風勁故生燥也夫巖谷靑埃川源蒼翠煙浮艸木遠望氤氳此金气所生燥之化也夜起白朦輕如微霧遐邇一色星月皎如此萬物陰成亦金气所生白露之气也太虛埃昏气郁黃黑視不見遠無風自行從陰之陽如雲如霧此殺气也亦金气所生霜之气也山谷川澤濁昏如霧气郁蓬勃慘然戚然咫尺不分此殺气將用亦金气所生運之气也天雨大霖和气西起雲捲陽曜太虛廓淸燥生西方義可徵也吳昆曰此原西方生生之理明此可以治肺可以保腎馬蒔曰西方生燥者天六入之燥居西方地體中生收之始也自燥而生金辛肺皮毛腎矣驥案淮南子天文訓西方金也其神少昊其佐蓐收又金生於己壯於酉死於丑三辰皆金也漢書兌爲西方爲秋爲金金曰從革好戰攻輕百姓飾城郭侵邊境則金不從革燥生金王冰曰气勁風切金鳴聲遠燥生之信視聽可知此則燥化能令萬物堅定也燥之施化於物如是其爲變極則天地淒慘肅殺气行人悉畏之艸木凋落金生辛王冰曰物之有辛味者皆始自金化之所成也辛生肺王冰曰辛物入胃先入於肺張介賓曰此西方之生化也明此者可以治肺補腎其味爲辛王冰曰夫物之化之變而有辛味者皆金气之所離合也今西方之野艸木多辛辛傷皮毛王冰曰過節也辛熱又甚焉苦勝辛王冰曰苦火味故勝金之辛吳昆曰此西方金气偏勝爲病平以南方火令也舊作熱傷皮毛寒勝熱昆僭攺燥傷皮毛熱勝燥北方生寒王冰曰陽气伏陰气升政布而大行故寒生也太虛澄淨黑气浮空天色黯然髙空之寒气也若气似散麻本末皆黑微見川澤之寒气也太虛淸白空猶雪映遐邇一色山谷之寒气也太虛白昏火明不翳如霧雨气遐邇肅然北望色玄凝夜落此水气所生寒之化也太虛凝陰白埃昏翳天地一色遠視不分此寒濕凝結雪之將至也地裂水冰河渠漧涸枯澤浮咸水斂土堅是土勝水水不得自淸水所生寒之用也吳昆曰此原北方生生之理明此者可以治腎可以補肝馬蒔曰北方生寒者天六入之寒居北方地體中爲生藏之始也自寒而生水鹹腎骨肝矣驥案淮南子天文訓北方水也其帝顓頊其佐玄冥水生於申壯於子死於辰三辰皆水也漢書坎在北方爲冬爲水水曰潤下簡宗廟不禱祠廢祭祀逆天時則水不潤下河圖括地象西方爲天門東方爲地戶天門無上地戶無下孟康曰上方謂北與東也陽气所萌生故爲上下方謂南與西也陰气所萌生故爲下周禮髙者爲生下者爲死物理論西北髙東南下東西長南北短寒生水王冰曰寒資陰化水所由生此寒气之生化爾寒气施化則水冰雪其爲變極則水涸冰堅水生咸王冰曰物之有寒味者皆始自水化之所成結水澤枯涸鹵咸乃蕃滄海味鹹鹽從水化則咸因水產其事炳然煎水味鹹近而可見鹹生腎王冰曰咸入於胃先歸於腎張介賓曰此北方之生化也明此者可以治腎補肝其味爲鹹王冰曰夫物之化之變而有鹹味者皆水化之所凝散也今北方川澤地多咸鹵鹹傷血王冰曰味過於鹹則咽漧引飲傷血之義斷可知矣甘勝咸王冰曰渴飲甘泉咽漧自已甘爲土味故勝水鹹吳昆曰此北方水气偏勝爲病平以中央土令也驥案五行生五味諸家不詳所以惟黃坤載謂木性升發直則升曲則鬱鬱而不升是以作酸金性收斂從則降革則滯而不降是以作辛金木能升降水火木直則腎水隨木而左升金從則心火隨金而右降木曲而不直故腎水潤下而作咸金革而不從故心火炎上而作苦若交濟水火升降金木其權總在於土土者水火金木之中气左旋則化木火右轉則化金水實四象之父母不苦不咸不酸不辛是以作甘己土不升則水木下陷而作酸鹹戊土不降則火金上逆而作苦辛緣土主五味四象之酸苦辛鹹皆土气之中郁也四象各含土气土郁則傳四髒而作諸味故調和五臟之原職在中宮也此說實發前人所未發宜參究素問五常政大論天不足西北左寒而右涼地不滿東南右熱而左溫其故何也王冰曰面巽言也吳昆曰陽精降於下陰精奉於上陰陽交泰之理也左熱而右溫左寒而右涼五行奠位之理也張志聰曰天有陰陽地有陰陽故論天之五運而復論地之四方左寒右涼右熱左溫者從後天之卦象也蓋後天之卦離南坎北震東兌西以天地開辟而後有四方也馬蒔曰此論天下之地勢病體治法壽夭有自四方而合言之者有自一方而分言之者天之不滿者西北其在正北則爲左而其气寒正西則爲右而其气涼地之不滿者東南其在正東則爲左而其气溫正南則爲右而其气熱左右皆人坐西北面東南而言張介賓曰天不足西北故西北爲天門地不滿東南故東南爲地戶五常政大論所謂戊己分者奎璧角軫則天地之門戶也義與此通此節以背乾面巽而言乾居西北則左爲北右爲西故左寒右涼巽居東南則右爲南左爲東故右熱左溫而四季之气應之也驥案素問異法方宜論東方之域天地之所始生也魚鹽之地海濱傍水民食魚而嗜咸魚者使人熱中鹽勝血南方者天地之所長養陽气之所盛處也其地下水土弱霧露之所聚也民嗜酸而食致理而赤色此東溫而南熱也西方者金王之域沙石之所收引也民陵居而多風華食而脂肥邪不能傷其形體北方者天地所閉藏之域也其地陵居風寒冰凍民樂野處而乳食藏寒生滿病此西涼而北寒也岐伯曰陰陽之气髙下之理太少之異也王冰曰髙下謂地形太少謂陰陽之气盛衰之異今中原地形西北方髙東南方下西方涼北方寒東方溫南方熱气化猶然矣張志聰曰太少四象也東南方陽也陽者其精降於下故右熱而左溫王冰曰陽精下降故地气溫而和之於下矣陽气生於東而盛於南故東方溫而南方熱气之多少明矣馬蒔曰伯言天气爲陽西北方髙東南方下而陽精下降故南熱而東溫歷象新書星有極星北極髙出於地三十六度常見不隱鄕飲酒禮天地溫濃之气始於西北而盛於東南張介賓曰陽气自上而降下東南方下故東方溫而南方熱陽始於東而盛於南也西北方陰也陰者其精奉於上故左寒而右涼王冰曰陰精奉上故地以寒而和之於上矣陰气生於西而盛於北故西方涼北方寒君面巽而言臣面幹而對也新校正云詳天地不足陰陽之說亦具陰陽應象大論中馬蒔曰地爲陰東南方下西北方髙而陰精上升故北寒而西涼歷象新書南極下入於地三十六度常隱不見鄕飲酒禮天气嚴凝之气始於東南而盛於西北故髙寒下熱張介賓曰陰气自下而奉上西北方髙故西方涼而北方寒陰始於西而盛於北也驥案河圖括地象西北爲天門東南爲地戶天門無上地戶無下孟康云上方謂北與東陽气之所萌生下方謂南與西陰气之所萌生周禮髙者爲生下者爲死是以地有髙下气有溫涼髙者气寒下者气熱新校正云按六元正紀大論至髙之地冬气常在至下之地春气常在張志聰曰精者卽太乙所生精水也天气包乎下精气通乎天故陰陽應象論天有精地有形蓋天爲陽而精爲陰陰陽上下之環轉也故降精於下則陽气升上是以右熱而左溫陰精奉於上則陽气藏於下故左寒而右涼西北爲髙東南地陷故髙者气寒下者气熱驥案寒熱溫涼未可槪論冬有非時之溫夏有非時之寒春有非時之燥秋有非時之暖又春气西行秋气東行夏气北行冬气南行卑下之地春气常在髙阜之地冬气常在天不足西北而多風地不滿東南而多濕西北地濃安得人人皆實東南地薄安得人人皆虛久旱亢陽久雨亢陰陽盛人耐秋冬而不耐春夏喜陰寒而惡陽暄陰盛人耐春夏而不耐秋冬喜晴明而惡陰雨此又當別論也故適寒涼者脹之溫熱者瘡下之則脹已汗之則瘡已此腠理開閉之常太少之異耳王冰曰西北東南言其大也夫以气候驗之中原地形所居者悉以居髙則寒處下則熱嘗試觀之髙山多雪平川多雨髙山多寒平川多熱則髙下寒熱可徵見矣中華之地凡有髙下之大者東西南北各三分也其一者自漢蜀江南至海也二者自漢江北至平遙縣三者自平遙北山北至蕃界北海也故南分大熱中分寒熱兼半北分大寒南北分外寒熱尢極大熱之分其寒微大寒之分其熱微然其登陟極髙山頂則南面北面寒熱懸殊榮枯倍異也又東西髙下之別亦三矣其一者自源縣西至沙洲二者自開封縣西至源縣三者自開封縣東至滄海也故東分大溫中分溫涼兼半西分大涼大溫之分其寒五分之二大涼之分其熱五分之二溫涼分外溫涼尢極變爲大暄大寒也約其大凡如此然九分之地寒極於東北熱極於南西九分之地其中有髙下不同地髙處則濕下處則燥此寒熱之中小異也若大而言之是則髙下之有一也何者中原地形西髙北髙東下南下今百川滿湊東之滄海則東南西北髙下可知一爲地形髙下故寒熱不同二則陰陽之气有少有多故表溫涼之異爾今以气候驗之乃春气西行秋气東行冬气南行夏气北行以中分校之自開封至源气候正與歷候同以東行校之自開封至滄海每一百里秋气至晚一日春气發早一日西行校之自源縣西至蕃界磧石其以南向及西北東南者每四十里春气發晚一日秋气至早一日北向及東北西南者每一十五里春气發晚一日秋气至早一日南行校之川形有北向及東北西南者每五百里新校正云按別本作十五里陽气行晚一日陰气行早一日南向及東南西北川每一十五里熱气至早一日寒气至晚一日廣平之地則每五十里陽气發早一日寒气至晚一日北行校之川形有南向及東南西北者每二十五里陽气行晚一日陰气行早一日北向及東北西南川每一十五里寒气至早一日熱气至晚一日廣平之地則每二十里熱气至晚一日寒气至早一日大率如此然髙處峻處冬气常在平處下處夏气常在觀其雪零艸茂則可知矣然地土固有弓形川蛇形川月形川地勢不同生殺榮枯地同而天異凡此之類有離向丙向巽向乙向震向處則春气早至秋气晚至早晚校十五日有丁向坤向庚向兌向辛向乾向坎向艮向處則秋气早至春气晚至早晚亦校二十日是所謂帶山之地也審觀向背气候可知寒涼之地腠理開少而閉多閉多則陽气不散故適寒涼腹心脹也濕熱之地腠理開多而閉少開多則陽發散故往溫熱皮必瘡也下之則中气不余故脹已汗之則陽气外泄故瘡已吳昆曰之亦適也適寒涼之地則腠理閉密陽气不疏泄故作內脹地之寒涼大者脹甚寒涼小者脹微適溫熱之地則腠理疏擴陽气浮泄於表故作瘡瘍地之溫熱大者瘡甚溫熱小者瘡微下以治內汗以治外法之經也張志聰曰寒涼之方陰气上奉則陽气下藏故多脹所謂藏寒生滿病也溫熱之方陰气下降則陽气上升故多瘡所謂痛癢瘡瘍皆屬於火也故下之則陰精降而陽气自升故脹者已汗乃陰液汗之則陰液升而陽气降故瘡者愈馬蒔曰六元紀大論至髙之地冬气常在陰气凝滯腹必成脹下之則脹已至下之地春气常在邪气易感體必生瘡汗之則邪散故瘡已張介賓曰𨿽爲腠理開閉之常然寒熱甚者病則甚微者病則微乃有大小之異耳驥案汗下之法內經不一其例素問熱論未滿三日者可汗而已其滿三日者可泄而已陰陽應象大論因其輕而揚之其有邪者漬形以爲汗其在皮者汗而發之其下者引而竭之中滿者瀉之於內其實者散而瀉之湯液醪醴論開鬼門潔淨府又身汗得後利實者活發腠理致津液通气諸凡言汗下者不勝枚舉詳見內經方方宜篇帝曰其於壽夭何如王冰曰言土地居人之壽夭岐伯曰陰精所奉其人壽陽精所降其人夭王冰曰陰精所奉髙之地也陽精所降下之地也陰方之地陽不妄泄寒气外持邪不數中而正气堅守故壽延陽方之地陽气耗散發泄無度風濕數中眞气傾竭故夭折卽事驗之今中原之境西北方眾人壽東南方眾人夭其中猶各有微甚爾此壽夭之大異也張志聰曰陰精陽精當知地有精而天有精蓋在地爲陰在天則爲陽也張介賓曰陰精所奉之地謂崇髙之處陽精所降之地謂污下之處驥案此言壽夭特天地之常理耳若以人事言則陰精陽精老子所謂二五之精妙合而凝者也二五者天數五地數五土生數五成數五故土爲萬物之母而水實爲萬物之原無陽則陰無以生故生人之本火在水之先也無陰則陽無以化故生人之本水濟火之次也經所謂陽生陰長而火更爲萬物之父也是以維持一身長養百體者臟腑之精气主之充足臟腑固注元气者兩腎主之其爲兩腎之用生生不盡上奉下降妙合而無間者此惟陰精陽精而已二精充足其人多壽二精衰弱其人多夭二精平調其人無病二精偏勝其人多病二精絕滅其人則死可見陰陽二精所以爲先天之本後天之命二腎之根或壽或夭在乎人之自爲天地不得而主之人爲天地之心爲三才之一其可不明壽夭之理而調理陰陽之二精乎帝曰善其病也治之柰何岐伯曰西北之气散而寒之東南之气收而溫之所謂同病異治也王冰曰西方北方人皮膚腠理密人皆食熱故宜散宜寒東方南方人皮膚疏腠理開人皆食冷故宜收宜溫散謂溫浴使中外條達收謂溫中不解表也今土俗皆反之根據而療之則反甚矣新校正云詳分方爲治亦具異法方宜論中吳昆曰西北气寒寒固於外熱郁於內故宜散其外寒淸其內熱東南气熱气泄於外寒生於內故宜收其外泄溫其內寒若此者同謂之病治法異也故曰气寒气涼治以寒涼行水漬之气溫气熱治以溫熱彊其內守必同其气可使平也假者反之王冰曰寒方以寒熱方以熱溫方以溫涼方以涼是正法也是同气也行水漬之是湯浸漬也平謂平調也若西方北方有冷病假熱方溫方以除之東方南方有熱疾須涼方寒方以療者則反上正法以取之吳昆曰病有陰陽藥亦有陰陽其升降浮沈之間必同其气可使平也或假寒治寒假熱治熱此借之以爲反治也張志聰曰西北之人病寒邪而假熱者又當治以溫熱東南之人病熱邪而假寒者又當治以寒涼所謂假者反之張玉師曰上節論四方之正气末句言四方之邪气張介賓曰天气地气有陰陽升降病治亦有陰陽升降用合气宜是同其气而病可平然西北未必無假熱東南未必無假寒假者反治則西北有當熱東南有當寒者矣然余備歷南北還是熱方多熱病寒方多寒病又不可不知也驥案經言治病有逆從正反諸法其治熱以寒溫而行之治寒以熱涼而行之治溫以淸冷而行之治淸以溫熱而行之是固有逆者正治從者反治之法在惟病可正治者眞形易見其應反治者假象難明玆先以寒熱言之眞寒則其脈沈或微弱而遲病皆寒象逆而治之至陽證似陰火極似水乃熱極而反兼寒化而脈亦沈伏者是眞熱假寒卽陽盛格陰也眞熱則其脈浮或滑大而數病皆熱象逆而治之至陰證似陽水極似火乃寒極而反兼熱化而脈且浮散者則眞寒假熱卽陰盛格陽也假寒假熱亦宜於反治故曰假者反之虛實眞假可以類推帝曰善一州之气生化壽夭不同其故何也岐伯曰髙下之理地勢使然也崇髙則陰气治之污下則陽气治之陽勝者先天陰勝者後天王冰曰先天謂先天時也後天謂後天時也悉言土地生榮枯落之先後也物旣有之人亦如然張志聰曰此復論一方之气而亦有陰陽寒熱之不同陽勝者四時之气先天時而至陰勝者四時之气後天時而至馬蒔曰髙則陰气升之而治陰勝者則陰性遲而凡土地之人物榮枯皆後天而至所以其人多後天而壽也下則陽气降之而治陽勝者則陽性速而凡土地人物榮枯皆先天而治所以其人多先天而夭也張介賓曰觀孫眞人曰嬰兒三歲以上十歲以下觀其性气髙下卽可知其壽夭大略兒小時敏悟過人者多夭則項橐顏回之流是也小兒骨法成就威儀回轉遲舒稍費人精神雕琢者壽其預知人意回旋速者亦夭則楊修孔融之流是也由此言之壽夭大略可知也亦由梅花蚤發不睹歲寒甘菊晚榮終於年事是知晚成者壽徵也此卽先天後天之義此地理之常生化之道也帝曰其有壽夭乎岐伯曰髙者其气壽下者其气夭地之小大異也小者小異大者大異王冰曰大謂東南西北相遠萬里許也小謂居所髙下相近二十里三十里或百里許也地形髙下懸倍不相計者以近爲小則十里二十里髙下平慢气相接者以遠爲小則三百里二百里地气不同乃異也吳昆曰小者受气少大者受气多張志聰曰蓋寒暑往來皆從地之出也此地理髙下濃薄之分陰陽出入之常也生化之道者謂生長收化藏之气陽气治之气多生長陰气治之气多收藏徐振公曰此節論中土而兼於四方髙者其气收藏故多壽下者其气發越故多夭一州之气有大小之異也髙下之小者小異大者大異異謂壽夭之異故治病者必明天道地理陰陽更勝气之先後人之壽夭生化之期乃可以知人之形气矣王冰曰不明天地之气又陰陽之候則以壽爲夭以夭爲壽𨿽盡上聖救生之道畢經脈藥石之妙猶未免市中之誣斥也吳昆曰形以陰言气以陽言也張志聰曰天道天之化運地理地之四方陰陽更勝者五運六气之有太過不及有淫勝郁復也气之先後者太過者先天不及者後天污下者先天髙濃者後天也靈樞曰形與气相任則壽不相任則夭皮與肉相果則壽不相果則夭血气經絡勝形則壽不勝形則夭形充而皮膚緩者則壽形充而皮膚怠者則夭平人血气勝形者壽病而形肉脫气勝形者死形勝气者危矣馬蒔曰西北陰勝而气後東南陽勝而气先張介賓曰不明天道則不知運气之變不明地理則不知方土之宜不明陰陽更勝則本末俱失不明气之先後則緩急倒施不明夭壽之期則中無確見而輕率招尢數者缺一不可因形以察人之外因气以知人之內而治病之道庶保萬全

卷七

水谷

素問五臟別論篇水谷入口則胃實而腸虛王冰曰以未下也馬蒔曰實而不滿者方其水谷入口之時上之爲胃者實而下之爲腸者尙虛及其時下下脘之後則下之爲腸者實而上之爲胃者已虛故一有所實則不能有所滿而必至於瀉也故曰實而不滿者以此彼五臟無水谷之出入特其精微之气焉耳故𨿽至於滿而不至於有所實自不必有所瀉也故曰滿而不實者以此驥案胃巢也水谷巢聚之所也腸暢也通暢水谷之道也有大腸小腸之別靈樞海論胃者水谷之海師傳篇六府者胃爲之海廣頦大頸張胸五穀乃容又平人絕谷篇胃大一尺五寸徑五寸長二尺五寸受水谷三斗五升素問靈蘭祕典篇小腸者受盛之官化物出焉大腸者傳道之官變化出焉脾胃者倉廩之官五味出焉胃主受納水谷故入口則胃實小腸上接於胃凡胃所納之物皆受盛於小腸之中小腸中物至大腸精汁盡化變糟粕而出故胃實腸虛腸實胃虛實而不滿滿而不實也食下則腸實而胃虛王冰曰水谷下也故曰實而不滿滿而不實也五味入口藏於胃以養五藏气气口亦太陰也王冰曰气口在手魚際之後同身寸之一寸气口之所候脈動者是手太陰脈气所行故言气口亦太陰也張志聰曰气口手太陰之兩脈口五藏之气皆變見於气口故爲五藏主蓋水谷之淸者榮於五藏水谷之濁者出於六府淸中之淸者榮於經脈淸中之濁者復傳化於腸胃膀胱此節論飲食入胃有气味淸濁上下出入之分當知奇恆之府亦受淸中之淸者也馬蒔曰此卽五味入口之語以明五气入鼻之義气口者右手之寸口脈卽手太陰肺經太淵穴也此篇與經脈別論靈樞五色四時气篇皆名之曰气口靈樞終始篇名之曰脈口以脈气必會於此也六節藏象論靈樞禁服名之曰寸口以此部卽太淵穴去魚際僅一寸也其左手寸部則內經諸篇皆謂之人迎耳經脈別論謂气口成寸以決生死故帝問气口何以獨爲五藏主而可以決脈之動靜气之盛衰人之死生有如是也伯言脈𨿽見於气口而實本之於脾胃也胃足陽明脾足太陰足陽明爲六府之先足太陰爲五藏之本胃主納受凡水谷以是爲市爲六府之大源五味入口藏於胃而得脾以爲之運化致五藏之气無不借以資養則是脾者足太陰也肺者手太陰也其气本相爲流通而气口亦手太陰耳是以五臟六腑之气味皆出於胃變見於气口惟其出於胃變見於气口故凡胃脾積聚痰物其气口必大而滑凡胃脾之虛者其气口脈必虛張介賓曰气口之義其名有三手太陰肺經脈也肺主諸气气之盛衰見於此故曰气口肺朝百脈脈之大會聚於此故曰脈口脈出太淵其長一寸九分故曰寸口是名𨿽三而實則一愚按气口寸口脈口之義乃統兩手而言非獨指右手爲气口也如經脈篇手太陰之脈入寸口上循魚際又經者常不可見也其虛實也則以气口知之經筋篇手太陰之筋結於魚行寸口外側經脈別論權衡以平气口成寸以決死生平人气象論欲知寸口太過與不及小鍼解气口虛而當補盛而當瀉本篇气口何以獨爲五藏主難經十二經皆有動脈獨取寸口以決五臟六腑死生吉凶之法何謂也曰寸口者脈之大會五臟六府之所終始故取法於寸口諸如此者豈獨指右手爲言耶而王叔和未詳經旨謂左爲人迎右爲气口左手寸口大迎以前右手寸口气口以前等說自晉及今以訛傳訛莫可解救甚至以左候表以右候裏無稽之言其謬爲甚肝心居左豈不可爲裏腸胃在右豈不可爲表如仲景爲傷寒之主但曰大浮數滑動者此名陽也沈澀弱弦微者此名陰也又曰表有病脈當浮而大裏有病脈當沈而細又如其上取寸口太陰脈也下取趺陽陽明脈也是皆陰陽表裏之謂初未聞以左爲人迎而候表右爲气口而候裏脈體自有陰陽諸經皆具表裏凡今之習訛者但見左彊便曰外感而攻其表但見右盛便曰內傷而攻其裏焉知藏气有不齊脈候有稟賦或左脈素大於右或右脈素大於左孰者爲常孰者爲變或於偏弱中略見有力已隱虛中之實或於偏盛中稍覺無神便是實中之虛設不如此而欲以左右分表裏豈左無裏右無表乎故每致攻伐無過顚倒陰陽非爲大失經旨而遺害於人不小無怪乎脈之日難也此不得不爲辧正驥案靈樞五味篇水谷皆入於胃又谷始入於胃其精微者出於胃之兩焦以漑五藏別出兩行榮衛之道其大气之摶而不行者積於胸中名曰气海出於肺循喉嚨故呼則出吸則入又胃五竅者閭門也上竅主納水谷下竅入小腸旁竅入三焦膜油之中主行水之餘瀝中通脾一竅主化水谷上輸肺一竅主布精汁故云五竅曰閭門其養五藏以此唐宋以後此事難知西人剖解只言形體吾鄕唐容川先生發之有功醫學不少是以五臟六腑之气味皆出於胃變見於气口王冰曰榮气之道內谷爲實新校正云詳此注出靈樞實作寶谷入於胃气傳與肺精專者循肺气行於气口故云變見於气口也新校正云按全元起本出作入張志聰曰足太陰轉輸水谷之精而手太陰亦爲胃以養五藏气是以五藏之气皆見於气口也馬蒔曰蓋谷入於胃气傳於肺而肺气行於气口故云變見於气口也玉機眞藏論五藏者皆稟气於胃胃者五藏之本也藏气者不能自致於手太陰必因於胃气乃至於手太陰也張介賓曰人有四海而胃居其一是爲水谷之海臟腑之屬陽爲府陰爲藏胃屬陽而爲六府之本故云六府之大源然五味入口藏於胃以養五藏气故又曰胃爲五臟六腑之海气口本屬太陰而曰亦太陰者何也蓋气口屬肺手太陰也布行胃气則在於脾足太陰也營衛生會篇谷入於胃以傳於肺五臟六腑皆以受气厥論脾爲胃行其津液者也然則胃气必歸於脾脾气必歸於肺而後行其臟腑營衛所以气口𨿽爲手太陰而實卽足太陰之所歸故曰气口亦太陰也是以五臟六腑之气味皆出於胃而變見於气口故胃爲臟腑之大源然無不由脾達肺也驥案胃爲五臟六腑之海五臟六腑皆稟气於胃胃五竅者爲閭門故臟腑之气味皆出於胃也胃五竅中有一竅上輸於肺以布精汁故能變見於气口故五气入鼻藏於心肺心肺有病而鼻爲之不利也吳昆曰風暑濕燥寒天之五气也無形之气由鼻而入故不藏於胃而藏於肺凡心肺有病則鼻爲气竅因之不利張志聰曰肺居上爲陽肺乃心之蓋而主气開竅於鼻故引藏象論而言味歸陰而气歸陽也道書鼻爲天門口爲地戶馬蒔曰六節藏象論天食人以五气焦香腥腐地食人以五味酸苦甘辛鹹五气入鼻藏於心肺上使五色修明音聲能彰五味入口藏於腸胃胃有所藏以養五气气和而生津液相成神乃自生故五味入口入於府五气入鼻入於藏然五藏惟心肺居於膈上受此五气故心肺有病而鼻爲之不利矣張介賓曰气味之化在天爲气在地爲味上文言五味入口藏於胃者味爲陰此言五气入鼻藏於心肺者气爲陽也鼻爲肺之竅故心肺有病而鼻爲之不利觀此兩節曰味曰气皆出於胃而達於肺旣達於肺亦必變見於气口故气口獨爲五藏主驥案經云上部法天天气通於肺肺開竅於鼻天食人以五气溫涼寒熱是也故心肺病而鼻不利素問經脈別論食气入胃散精於肝淫气於筋王冰曰肝養筋故胃散谷精之气入於肝則浸淫滋養於筋絡矣吳昆曰精五穀之精張志聰曰肝者土之勝制則生化故散精於肝肝者筋其應故淫气於筋經曰谷入於胃脈道乃通血气乃行是榮衛气血皆水谷之所資生而水谷入胃各有淫散輸轉之道故又必先知經脈生始之原而後知病脈也驥案西醫謂胃有肝膈大筋內經筋爲肝之合食气入胃濁气歸心淫精於脈王冰曰濁气穀气也心居胃上故穀气歸心淫溢精微入於脈也何者心主脈吳昆曰濁气上焦氤氳之气也歸於心則爲血淫其精者於脈是爲十二經也張志聰曰經曰受谷者濁胃之食气故曰濁气胃絡上通於心故入胃之食气歸於心子令母實也心气通於脈故淫精於脈伯髙曰谷始入於胃其精微者先出於胃之兩焦以漑五藏別出兩行榮衛之道其大气之摶而不行者積於胸中命曰气海出於肺循喉嚨而司呼吸又曰谷入於胃乃傳之肺五臟六腑皆以受气所謂先出於胃之兩焦者入胃之穀气先下淫於肝上歸於心肺以養五藏气此章論經脈之道由水谷之精以養府臟腑藏之精淫於經脈气口成寸以決生死所謂五藏皆稟气於胃而至於手太陰也其別出兩行之榮衛與宗气又當別論張介賓曰濁言食气之濃者也陰陽淸濁篇受谷者濁受气者淸是也驥案西醫說胃之肝膈大筋循脊上通心竅心之合脈容川唐氏謂食者有形之陰質故主化汁變血胃與脾爲表裏胃得膽之健運肝膽疏利則化汁液濁非渣穢乃稠濃之意陰汁稠濃上歸於心則化爲血淫溢精汁而散行於脈管與西醫出血管回血管之說同第西醫言管中醫言脈二而一也脈气流經經气歸於肺肺朝百脈輸精於皮毛王冰曰言脈气流運乃爲大經經气歸宗上朝於肺肺爲華蓋位復居髙治節由之故受百脈之朝會也平人气象論藏眞髙於肺以行榮衛陰陽由此故肺朝百脈然乃布化精气輸於皮毛吳昆曰言脈气流於諸經經气上歸心肺肺居諸臟腑之上爲百脈之所朝宗其精輸之於皮毛也張志聰曰脈气者水谷之精气而行於經脈中也經大經也言入胃之穀气先淫气於脈百脈之經气總歸於大經經气歸於肺是以百脈之气皆朝會於肺也肺合皮毛故復輸精於皮毛張介賓曰精淫於脈脈流於經經脈流通必由於气气主於肺故爲百脈之朝會皮毛爲肺之合故肺精輸焉驥案容川唐氏謂脈淫流經者流行於各經絡而回復有常也西醫言心左房之血由出血管導行於周身心體跳動不休每一跳則周身之脈應之而跳血旣行徧周身則轉入回血管其色變紫以受炭气也紫血由回管遞傳復返頸會管得肺气呼吸則炭气出而紫色退復變爲赤入心右房轉至左房而又出矣以爲脈气流經之證與谷入於胃脈道乃行水入於經其血乃成之旨略同毛脈合經行气於府王冰曰府謂气之所聚處也是謂气海在兩乳間名曰膻中也吳昆曰毛屬肺气脈屬心血毛脈合其精則行气於玄府是爲衛气玄府腠理也張志聰曰經云血獨盛則淡滲皮膚生毫毛夫皮膚主气經脈主血毛脈合精者血气相合也六府爲陽故先受气馬蒔曰肺曰毛心曰脈毛脈合經而精气行於府府者膻中也靈樞五味篇大气積於胸中邪客篇宗气積於胸中刺節眞邪論宗气流於海者是也張介賓曰肺主毛心主脈肺藏气心生血一气一血稱爲父母二藏獨居胸中故曰毛脈合精行气於府府者气聚之府也府精神明畱於四藏气歸於權衡王冰曰膻中之布气者分爲三隧气下者走於气街上者走於息道宗气流於海積於胸中命曰气海如是分化乃四藏安定三焦平均中外上下各得其所吳昆曰玄府之气精明神气常畱止於四藏四藏形之四藏一頭角二耳目三口齒四胸中也气歸於權衡言其平等而無低昂也張志聰曰府精神明者六府之津液相成而神乃自生也穀气入於胃淫精於脈乃傳之肺肺气散精行气於府府精畱於四藏以養五藏六气故曰谷入於胃乃傳之肺五臟六腑皆以受气馬蒔曰膻中爲府其精气宗气最爲神明而司呼吸行經隧始行於手太陰肺經通於心肝脾腎之四藏而四藏之精皆其所畱是气也平如權衡張介賓曰宗气積於肺神明出於心气盛則神王故气府之積爲神明神王則藏安以故肺肝脾腎四藏無不賴神明之畱以爲主宰然後藏气鹹得其平而歸於權衡權衡平也故曰主明則下安主不明則十二官危權衡以平气口成寸以決死生王冰曰三世脈法皆以三部爲寸關尺之分故中外髙下气緒均平則气口之脈而成寸也夫气口者脈之大要會也百脈盡朝故以其分決死生也吳昆曰持權衡之法以取平於气口分其三部成其尺寸以決病之死生張志聰曰權衡平也言脈之浮沈出入陰陽和平故曰權衡以平气口手太陰之兩脈口成寸者分尺爲寸也言五臟六腑受气於谷淫精於脈變見於气口以決其生死馬蒔曰气口者手太陰經之太淵穴也與魚際相去一寸又成寸口之名眞可以診吉凶而決死生也靈樞小鍼解篇以气口虛爲當補气口盛則當瀉則凡病皆以气口爲主張介賓曰臟腑之气旣得其平則必變見於气口而成寸尺也气口者脈之大會百脈俱朝於此故可以決其生死凡如上文所言者皆食气之所化而食气之化又必由於胃气故上文言食气入胃下文言飲入於胃也驥案食气入胃以下各節是言胃气淫肝歸心流肺行府而畱於四藏如權衡之平可於气口決死生也經曰水谷入口其味有五各注其海津液各走其道胃者水谷之海海之所行雲气者天下也胃之所出气血者經隧也經隧者五臟六腑之大絡也五穀入胃其糟粕津液宗气分爲三隧宗气積於胸中出於喉嚨以貫心肺而行呼吸此歸心流肺之說也又榮气者泌其津液注之於肺化而爲血以榮四末衛气者中焦之所出亦並胃中出上焦之後此所謂受气者泌糟粕生津液化爲精微上注於肺脈乃化而爲血以奉生身此淫肝流肺之說也又胃有五竅上通於肺有肝膈大筋胸膈大筋爲通心肺肝之路心合脈肝合筋肺合皮毛言其外應也行气於府府三焦也三焦孤之府也故獨言府周禮醫師九藏心肝脾肺腎五者爲正藏合胃膀胱大小腸爲九藏疏引八十一難胃爲水谷之府小腸爲受盛之府大腸爲行道之府膀胱爲津滴三焦爲孤府不入於藏故此曰四藏三焦少陽水中之陽是爲相火屬於腎中命門也命門卽腎系由腎系下生連网油膜是爲下焦中生板油爲中焦上生膈膜爲上焦其根源實出於腎腎上連肺金水相生腎主水而行水之府實爲三焦三焦卽人身膜油連腸胃及膀胱食入於胃由腸而下飲入於胃則胃之微管將水吸出散走膜膈卽三焦也水由上焦歷肝膜透腎系入下焦油膜以達膀胱故三焦者決瀆之府水道出焉曰孤府者謂五藏各配一府而三焦司腎之決瀆獨成一府故此雲气行於府畱於四藏也气口卽寸口脈口手太陰經脈內經與結喉兩旁人迎對舉張注已詳別見扁倉傳補注中權衡不差累黍故曰平气口無長短太過不及故曰成寸飲入於胃遊溢精气上輸於脾王冰曰水飲流下至於中焦水化精微上爲雲霧雲霧散變乃注於脾靈樞經上焦如霧中焦如漚此之謂也吳昆曰遊流行也溢湧溢也靈樞所謂中焦如漚是也精气飲之精气也輸轉輸傳運之名也張志聰曰入胃之飲精气上輸於脾脾气散精上歸於肺蓋脾主爲胃行其津液者也肺應天而主气故能通調水道而下輸膀胱所謂地气升而爲雲天气降而爲雨也馬蒔曰所食之谷其精微气遊溢升騰上輸於脾張介賓曰遊浮游也溢湧溢也水飲入胃則其气化精微必先輸運於脾是謂中焦如漚也驥案以上言食食本於地陰主化血之物以下言飲飲本於天陽主化气之物气乃水之所化凡飲水皆屬化气之物禮經飲以養陽食以養陰是也飲主湯液醪醴言食統五穀五菜五果五肉言脾气散精上歸於肺通調水道下輸膀胱王冰曰水土合化上滋肺金金气通腎故調水道轉注下焦膀胱稟化乃爲溲矣靈樞經下焦如瀆此之謂也吳昆曰脾𨿽具坤靜之徳而有幹健之運旣得水谷精气則散而升之上歸於肺靈樞所謂上焦如霧是也肺𨿽爲淸虛之藏而有治節之司主行營衛通陰陽故能通調水道下輸膀胱靈樞所謂下焦如瀆是也馬蒔曰脾附於胃之右比胃爲上故脾气散精上歸於肺而肺行百脈通調水道下輸膀胱張介賓曰脾乃散气上如雲霧而歸於肺是謂上焦如霧也肺气營運水隨而注故肺能通調水道下輸膀胱是謂水出髙原下焦如瀆也驥案五藏相使篇三焦者決瀆之官水道出焉水道注見上行气於府條水精四布五經並行合於四時五藏陰陽揆度以爲常也王冰曰從是水精布經气行筋骨成血气順配合四時寒暑證符五藏陰陽揆度盈虛用爲常道度量也以用也新校正云按一本云陰陽動靜吳昆曰夫旣上升下降由是水谷之精四散而布五經之气一機流行合於四時寒暑符於五藏陰陽揆度於造化盈虛則爲常道也張志聰曰水精四布者气化則水行故四布於皮毛五經並行者通灌於五藏之經脈也平脈篇谷入於胃脈道乃行水入於經而血乃成故先論食而後論其飲焉五藏五行之气也揆度度數也總結上文而言經脈之道合於四時五行之次序陰陽出入之度數以爲經脈之常馬蒔曰水精分布於四藏五藏並行乎水精眞有合於四時五藏及古經陰陽揆度等篇之常義也按飲入於胃以下乃言飲而不言食李東垣脾胃論朱丹溪纂要書不考上文爲食乃攺爲飲食入胃則於下輸膀胱水精四布之義大背矣殊不知上文之食含有飲義而下文之飲必難以兼食也何諸醫書皆宗李朱而不考經旨者皆繆矣張介賓曰水因气生气爲水母凡肺气所及則水精布焉然水名𨿽一而淸濁有釐淸者爲精淸如雨露濁者爲水水如江河故精歸五藏水歸膀胱而五經並行矣五經五藏之經絡也若是則食飲精气皆得其滋養升降之宜故四時五藏皆合陰陽揆度以爲常也素問評熱病論岐伯曰人所以汗出者皆生於谷谷生於精王冰曰言穀气化爲精精气勝乃爲汗吳昆曰言穀气變化爲陰精泄之於表爲汗出耳張志聰曰汗生於水谷之精水谷之精由精气之所化故曰谷生於精夫汗之發源有二一出於水谷之精一出於腎藏之精而曰皆生於谷者言腎藏之精亦水谷之所生也馬蒔曰精气盛而穀气消穀气消而汗能自出張介賓曰穀气內盛則生精精气外達則爲汗驥案靈樞癰疽篇腸胃受谷上焦出气以溫分肉而養骨節通腠理通腠理卽汗出也然谷有五五味篇谷味酸先走肝谷味苦先走心谷味甘先走脾谷味辛先走肺谷味鹹先走腎谷有五味五味走五藏五藏生五汁經脈別論飲食飽甚汗出於胃驚而奪精汗出於心持重遠行汗出於腎疾走恐懼汗出於肝搖體勞苦汗出於脾精五穀之精气又鑿也對物之粗者言論語食不厭精離騷精瓊靡以爲均訓鑿張注水谷之精其說爲長金匱眞言論東方味酸其穀麥生肝南方味苦其穀黍生心中央味甘其谷稷生脾西方味辛其穀稻生肺北方味鹹其穀豆生腎今邪气交爭於骨肉而得汗者是邪卻而精勝也王冰曰言初汗也吳昆曰若果是精勝邪卻則當能食不復發熱張志聰曰交爭於骨肉者邪气伏匿於骨肉之間至春時與正气交爭而發爲溫病得汗是精气勝而邪當共並而出矣倪衝之曰胃主肉腎主骨谷精之汗出於胃血液之汗原於腎邪在肉者得水谷之汗而解邪在骨者得腎精之汗而後解馬蒔曰邪气交爭而得汗是邪卻而精勝也精勝則當能食而不復熱復熱者邪气也汗者精气也今汗出而輒復熱者是邪勝也不能食者精無俾也王冰曰無俾言無可使爲汗也谷不化則精不生精不化流故無可使吳昆曰俾使也精衰無以役使運化故不能食馬蒔曰是精气不能使之食也所以其壽可傾也張介賓曰惟精勝邪所以能汗邪從汗散則當能食不復熱矣俾使也精陰气也五藏所以藏精藏气虛則不能使人飲食故曰精無俾也病而畱者其壽可立而傾也王冰曰如是者若汗出疾速畱著而不去則其人壽命立至傾危也新校正云詳病而畱者按王注病當作疾又按甲乙經作熱而畱者吳昆曰言病邪畱而不去必至損命也張志聰曰此言水谷之精由腎藏精气之所化所謂谷生於精也夫腎爲水藏受水谷之精而藏之其精气上與陽明相合戊癸合而化火火土之气消水谷之精微而復生此精是先後二天互相資生者也今汗出而邪畱不去則熱邪復傷其陰精矣精气受傷則不能與陽明合化而使之食是精气之生原並絕其壽命可立而傾也董帷園曰互相生長之道旋轉如環張介賓曰病气畱而不退則元气日敗必致損命驥案汗出傷精是一死復熱邪勝是二死不能食而精無俾俾說文益也是三死有三死無一生壽命之傾可立而待素問厥論篇岐伯曰酒入於胃則絡脈滿而經脈虛脾主爲胃行津液者也陰气虛則陽气入陽气入則胃不和胃不和則精气竭精气竭則不營其四肢也王冰曰前陰爲太陰陽明之所合故胃不和則精气竭也內精不足故四肢無气以營之吳昆曰此言酒之爲患絡與經不能兩實故絡脈滿則經脈虛陰五藏之陰陽四肢之陽精气竭陰气竭也營充養也張志聰曰此言熱厥之因因傷中焦所生之陰气也靈樞經飲酒者衛气先行皮膚先充絡脈夫胃气者谷之悍气也酒亦水谷悍熱之液故從衛气先行於皮膚從皮膚而充於絡脈是不從脾气而行於絡脈故絡脈滿而經脈虛也夫飲入於胃其津液上輸於脾脾气散精於肺通調於經脈四布於皮毛是從經脈而行於絡脈從絡脈而散於皮膚自內而外也酒入於胃先行於皮膚先充於絡脈是從皮膚而入於絡脈反從外而內矣不從皮气通調於經脈則陰气虛矣悍熱之气反從外而內則陽气入矣陽明乃燥熱之府藉太陰中見之陰化陰气虛而陽熱之气入內則胃气不和矣胃不和則所生之精气竭精气竭則不能營於四肢而爲熱厥矣馬蒔曰腎屬足少陰者以欲而虛胃屬足陽明者以酒而盛陰气虛則陽气入陽气入則胃气下陷而不和胃不和則脾气亦衰穀气不得化爲精微之气而運之以行於四肢矣張介賓曰酒入於胃必歸於脾濕熱在脾則脾陰虛陽獨亢而胃不和矣脾胃俱病則精气竭故不能營經絡四肢驥案衍義引呂氏春秋儀狄造酒戰國策帝女儀狄造酒進之於禹然本艸已著酒名素問以酒爲漿則自黃帝始非儀狄也醫家用惟醪醴義詳內經方湯液醪醴篇飲家所用惟取其味罔顧入藥如何陶隱居云大寒凝海惟酒不冰明其性熱藥家多有以行其勢人飲之使體獘神昏是其有毒故也陳藏器云通血脈潤皮膚又云諸米酒有毒靈樞營衛生會篇人飲酒亦入胃酒者熟谷之液也其气悍以淸經脈篇諸脈之浮而常見者皆絡脈也脈度篇支而橫者爲絡酒入於胃其气迅疾悍外而皮膚絡脈內而五藏陰陽無所不走其流獘如此此人必數醉若飽以入房气聚於脾中不得散酒气與穀气相薄熱盛於中故熱徧於身內熱而若赤也夫酒气盛而悍腎气有衰陽气獨勝故手足爲之熱也王冰曰醉飽入房內亡精气中虛熱入由是腎衰陽盛陰虛故熱主於手足也吳昆曰悍彊暴也腎气陰气也張志聰曰夫飲酒數醉則悍熱之气反從外而內而酒气聚於脾中飽以入房則谷食畱於胃中脾气不能轉輸其精液而穀气聚於脾中矣气聚於中而不得散酒气與穀气交相侵薄則熱盛於中中土之熱灌於四旁故熱徧於身入胃之飲食不能遊溢精气下輸膀胱故內熱而溺赤夫腎爲水藏受水谷之精而藏之酒气熱盛而悍則腎藏之精气日衰陰气衰於下而陽气獨勝於中故手足爲之熱張兆璜曰寒厥因失其所藏之陽而致中气日損熱厥因傷其所生之陰而致腎气日衰當知中下二焦互相資生者也張應略曰上古之人飲食有節起居有常不妄作勞今時之人以酒爲漿以妄爲常醉以入房是人所當調養者陰陽精气耳苟得其養可同歸於生長之門苟失其養則爲暴僕卒厥馬蒔曰醉飽以入房下气上爭聚於脾中脾胃旣受穀气又受酒气熱盛於中故熱徧於身自內形外也其內熱以溺赤爲驗夫酒气本盛而悍惟腎陰旣衰胃陽獨勝手足皆爲之熱者宜也張介賓曰數醉若飽入房者旣傷其脾復傷其腎皆陰虛也故手足爲熱驥案酒旣內外陰陽無所不走又飽以入房輕則致疾重則戕生史記倉公傳禦史成病癰疽得之酒且內死山跗病肺消癉得之內死潘滿如病少腹痛得之酒且內死趙章病風得之酒死司空命婦出於病風入中得之接內濟北王阿母病熱厥得之飲酒大醉陽虛候病痺得之內成開方病HT風得之數大醉公乘項處病牡疝得之內倉公治驗凡二十一案凡得之酒色者多不治此腎气有衰陽气獨盛所謂孤陰不生獨陽不長不生不長亡可立待此酒色之所以垂戒萬世也靈樞五癃津液別篇五穀之精液和合而爲髙者內滲入於骨空補益腦髓而下流於陰股張志聰曰此言精液之爲髓也夫腎主藏精而主骨和合而髙者五穀之液與腎藏之精相和合而滲入於骨空上行而髙從骨空而補益腦髓復從髓空而下流陰股此精液淖注於骨而爲髓先上益於腦而復下流故曰五穀之精液和合而爲髙者姚氏曰本經曰谷入气滿淖澤注於骨骨屬屈伸補益腦髓是謂液又曰腎者精之處也其華在發其充在骨是谷之液腎之精並注於骨而爲髓髓者以腦爲主故曰和合而髙者馬蒔曰髙當作膏此原水脹之所成也五穀精液和而成爲膏者滲入於骨空之中及補益腦髓以下流於陰股張介賓曰此津液爲精髓也膏脂膏也精液和合爲膏以塡補於骨空之中則爲腦爲髓爲精爲血故上至巓頂得以充實下流陰股得以交通驥案馬注髙當作膏素問腹中論熱中消中不可服髙梁芳艸石藥禁髙梁是不合其心通評虛實論消痺甘肥貴人則髙梁之疾也膏皆作髙髙膏通用王充論衡五穀之於人也食之皆飽稻梁之味甘而多腴故能和合精液爲膏也骨空骨節交會之空隙處神气之所遊行出入者也素問第六十篇

內論各証之治法當取刺於骨空故以骨空名篇腦之爲狀形橢圓正中有溝分爲左右兩部色灰白充滿於頭蓋之中下連脊髓爲感覺運動之主宰中有汁漿又有腦筋西醫之說知腦髓之作用而不知腦髓之來歷所謂腦筋但言其去路而不知髓之來路所以無治髓之藥不知背脊一路髓筋是髓入於腦之路內經明言腎藏精精生髓以腎气貫脊而生脊髓脊髓上循入腦爲髓腦是腦非生髓之所乃聚髓之所髓之生旣由於腎欲補腦者卽從腎治又肝脈入腦交巓目系貫髓凡神魂暈迷風狂皆從肝治腦气通鼻可從肺治腦筋入心可從心治腦筋聚在胃又可從胃治是五穀之精補五藏五藏之系連於髓而胃尢爲髓筋所聚故爲髙以補髓也腦髓之義采自吾鄕唐氏書中又案經云腦髓骨脈膽女子胞此六者存於陰象於地名奇恆之府是腦髓骨三者三而一者也腎主骨骨中有髓腎系貫脊通於脊髓腎精足則入脊化髓上循入腦而爲腦髓陰股腎之部故流陰股也靈樞論勇篇黃帝曰怯士之得酒怒不避勇士者何藏使然少兪曰酒者水谷之精熟谷之液也其气悍其入於胃中則胃脹气上逆滿於胸中肝浮膽橫當是之時固比於勇士气衰則悔與勇士同類不知避之名曰酒悖也朱氏曰此復申明人之勇怯本於气之弱壯气之壯盛由胃府水谷之所生也酒者水谷之精熟谷之液其气悍故能助气之充滿而使肝膽浮橫然酒散則气衰气衰則悔矣故善養乎气者飲食有節起居有常則形气充足暴喜傷陽暴怒傷陰和其喜怒則陰陽不相失形气壯盛𨿽遇烈風豪雨無由入其腠理而況四時之虛風乎倪氏曰气之敢勇本於心之端直肝之大堅膽之汁滿是气生於形也气滿胸中而使肝浮膽橫是形本乎气也形不離乎气气不離乎形此天之性命所以立形定气以觀人之壽夭者也髙士宗曰怯士之得酒與勇士同類卽𨿽方大怒肝肺舉而气衰復下相同蓋因酒因怒以壯其气酒散气衰則復怯矣故無暴其气此善養乎大勇者也馬蒔曰酒爲水谷之精熟谷之液此語又見營衛生會篇張介賓曰酒爲水谷之液血爲水谷之精酒入中焦必求同類故先歸血分凡飲酒者身面皆赤卽其徵也然血屬陰而性和酒屬陽而气悍血欲靜而酒動之血欲藏而酒亂之血無气不行故血亂气亦亂气散血亦散擾亂一番而血气能無損者未之有也又若人之稟賦藏有陰陽而酒气之質亦有陰陽蓋酒成於釀其性則熱汁化於水其質則寒故陽藏得之則愈熱陰藏得之則愈寒所以縱酒不節者無論陰陽均爲害凡熱盛而過飲者陽日勝則陰日消每成風癉腫脹寒盛而過飲者熱性去而寒質畱多至傷腎敗脾當其少壯則旋耗旋生固無所覺及乎中衰而力有不勝則酒孽爲殃莫禦矣然則酒悖之爲害也所關於壽元者非細可不知節乎驥案說文酒就也所以就人性之善惡也一言造也言吉凶所起造也書曰民用大亂喪徳亦罔非酒爲行越小大邦用喪亦罔非酒爲辜酒不及亂亂乃悖也怯而爲勇勇乃悖也經云肝合膽膽中精之府西醫言膽無能事只是化生膽汁膽汁循油膜入胃則飲食之物乃化是中焦精气全賴於膽故曰中精之府又曰膽者中正之官決斷出焉西醫言膽汁乃肝血所生中國舊說言膽司相火乃肝木所生之气究之有是气乃有是汁膽司中正是以不懼西醫謂懼與不懼不關於膽而又不能另指一所如以汁論則膽汁多者其人不懼以气論則膽火旺者其人不懼太過者非中則失其正是以有敢於橫暴之人不及亦非中亦失其正每存懼怯勇士出於天賦怯士惟酒使然故爲惡爲凶名爲酒悖說膽本之吾鄕唐容川先生今拉雜言之靈樞五味篇黃帝曰願聞穀气有五味其入五藏分別柰何伯髙曰胃者五臟六腑之海也水谷皆入於胃五臟六腑皆稟气於胃五味各走其所喜谷味酸先走肝谷味苦先走心谷味甘先走脾谷味辛先走肺谷味鹹先走腎穀气津液已行營衛大通乃化糟粕以次傳下任谷HT曰此章論五臟六腑津液榮衛皆秉气於胃府水谷之所生養夫谷入於胃其味有五各歸所喜津液各走其道穀气津液已行榮衛大通所化之糟粕乃傳於小腸大腸循下焦而滲入膀胱也馬蒔曰此言五味各先走其所喜也肝喜酸心喜苦脾喜甘肺喜辛腎喜咸故穀气之五味各先走之其曰水谷入於胃五臟六腑皆稟气於胃卽營衛生會篇所謂人受气於谷谷入於胃以傳於肺五藏六府皆以受气也其曰穀气精液以行營衛大通乃化糟粕以次傳下卽營衛生會篇所謂水谷者常並居於胃中成糟粕而俱下於大腸而成下焦滲而俱下濟泌別汁循下焦而滲入於膀胱也張介賓曰玉版篇胃者水穀气血之海也气味之正者莫如水谷水谷入胃以養五藏故臟腑者皆稟气於胃而胃五臟六腑之本五藏嗜欲不同各有所喜故五味之走亦各有所先然旣有所先必有所後而生克佐使五藏皆有相涉矣至眞要大論五味各有先入義與此同人受气於谷故穀气入於營衛其糟粕之質降爲便溺以次傳下而出於大腸膀胱之竅驥案水谷入胃各走所喜金匱眞言論東方味酸其穀麥生肝南方味苦其穀黍生心中央味甘其谷稷生脾西方味辛其穀稻生肺北方味鹹其穀豆生腎陰陽應象論酸生肝苦生心甘生脾辛生肺鹹生腎五營運論肝味酸心味苦脾味甘肺味辛腎味鹹此五方之味五常政大論敷和之紀谷麻升明之紀穀麥備化之紀谷稷審平之紀穀稻靜順之紀穀豆委和之紀稷稻其味酸辛伏明之紀豆稻其味苦辛卑監之紀豆麻其味酸甘從革之紀麻麥其味苦辛涸流之紀黍稷其味甘鹹發生之紀麻稻其味酸甘辛赫曦之紀麥豆其味苦辛鹹惇阜之紀稷麻其味口口堅成之紀稻黍其味辛酸苦流衍之紀豆稷其味酸苦甘此五歲之谷五穀具五味五味入五藏五方五歲各有攸宜也黃帝曰榮衛之行柰何伯髙曰谷始入於胃其精微者先出於胃之兩焦以漑五藏別出兩行榮衛之道其大气之摶而不行者積於胸中命曰气海出於肺循喉咽故呼則出吸則入天地之精气其大數常出三入一故谷不入半日則衰一日則气少矣﹝摶音團﹞

任氏曰此言入胃水谷所生之精气先出於胃之兩焦以漑五藏兩焦上焦中焦也上焦出胃上口中焦亦並胃中故曰胃之兩焦谷入於胃以傳於肺五臟六腑皆以受气別出兩行榮衛之道其淸者爲榮濁者爲衛榮行脈中衛行脈外大气宗气也胸中膻中也其宗气之摶而不行者積於胸中命曰气海上出於肺循喉咽以司呼吸呼則气出吸則气入也天食人以五气地食人以五味谷入於胃化其精微有五气五味故爲天地之精气五穀入於胃也其糟粕津液宗气分爲三隧故其大數常出三入一蓋所入者谷而所出者乃化糟粕以次傳下其津液漑五藏而生榮衛其宗气積於胸中以司呼吸其所出有三者之隧道故谷不入半日則气衰一日則气少矣余伯榮曰按本篇言大气之摶而不行者積於胸中命曰气海出於肺循喉咽故呼則出吸則入此宗气之行於脈外也蓋肺主皮毛人一呼則气出而八萬四千毛竅皆闔一吸則气入而八萬四千毛竅皆開此應呼吸而司開闔者也邪客篇宗气積於胸中出於喉嚨以貫心脈而行呼吸此宗气之行脈中也一呼一吸脈行六寸晝夜一萬三千五百息脈行八百十丈爲一周此應呼吸而脈行循度環轉者也故曰宗气流於海其下者注於气街其上者走於息道蓋行於脈外者直下注於气街而充徧於皮毛也馬蒔曰此言谷化精微之气者爲營气衛气大气以主三焦而气乃出多入少故谷不得不續用也胃納穀气脾乃化之其精微之气先出於中焦升則行於上焦由肺而行於五臟六腑所以灌漑五藏也其降則中焦行於下焦而營气生其升則下焦致於上焦而衛气生別出兩行營衛之道其大气卽宗气之摶而不行者積於上焦卽胸中又名膻中命曰气海上气海主出於肺循咽喉而出入之鼻中出气爲呼則气從是出入气爲吸則气從是入一呼脈行三寸一吸脈行三寸呼吸定息脈行六寸積至一晝一夜積行百八十丈矣但谷化之精气呼則出之天地之精气吸則入之其大數谷化之精气出之者三分則天地之精气入之者一分爲其出多入少故人生半日不再用谷則谷化之精气衰至一日則气少故晁錯曰民生一日不再食則饑者正此意也張介賓曰谷之精气先出於胃卽中焦也而後至上下兩焦以漑五藏之至也漑灌注也兩行言淸者入營營行脈中濁者入衛衛行脈外故營主血而濡於內衛主气而布於外以分營衛之道大气宗气也摶聚也循由也气海卽上气海一名膻中居於膈上蓋人有三气營气出於中焦衛气出於下焦宗气積於上焦出於肺由喉嚨而爲呼吸出入故曰气海人之呼吸通天地之精气以爲吾身之眞气故眞气所受於天與穀气並而充身也然天地之气從吸而入谷食之气從呼而出總計出入大數則出者三分入止一分惟其出多入少故半日不食則谷化之气衰一日不食則谷化之气少矣知气爲吾身之寶而得養气之玄者可以語道矣驥案此節統言人生之气化三焦通行上下營衛營運內外宗气斡旋於中上下內外中樞輪轉不休平人無病經云胃五竅者閭門也上下兩竅主消納水谷旁竅入三焦油膜之中中竅通脾主營衛又一竅上輸於肺司呼吸五竅之義已詳前注玆云先出於胃胃主中焦之至也之兩焦卽上下兩焦共爲三焦難經三焦者水谷之道路气之所終始也故能主上下以漑五藏此精微之先出者也靈樞營衛生會篇淸者爲營濁者爲衛營行脈中衛行脈外營周不休陰陽相貫如環無端故能營運內外此別出之道也气海宗气之所聚也靈樞海論膻中者爲气之海其輸上在於柱骨之上下气海有餘則气滿胸中息面赤气海不足則气少不足以言又气海穴在臍下一寸半宛宛中爲男子生气之海蓋气海有兩說一說丹田爲气海一說膻中爲气海以丹田爲气海者以呼吸歸根之地言也以膻中爲气海者指气之出納言所謂君主之官是也營衛三焦營運於上下內外之間而得宗气主持於其中故其晷刻度數不差累黍差則病甚則危素問平人气象論胃之大絡名曰虛裏貫膈絡肺出於左乳下其動應衣脈宗气也盛喘數絕者則病在中結而橫有積矣絕不至者死又曰其動應衣宗气泄也靈樞邪客篇宗气積於胸中出於喉嚨以貫心脈而行呼吸之三者卽三隧卽人生气化之大原西醫只從生理悟入所以不明气化不知出三入一之妙理而以死法治生人故於中國醫學尙格格不能入也別詳三焦營衛篇靈樞血絡論新飲而液滲於絡而未合和於血也故血出而汁別焉其不新飲者身中有水久則爲腫張志聰曰此言絡脈之血由水谷之津液注於皮膚肌腠滲於絡與血和合而化赤者也癰疽章中焦出气如霧上注溪谷而滲孫脈津液和調變化赤而爲血血和則孫脈先滿溢乃注於絡脈皆盈乃注於經脈陰陽已張因息乃行蓋水谷入胃其津液隨三焦出气以溫肌肉充皮膚復滲於孫絡與絡脈之血和合變化而赤刺之血出淸而半爲汁也其不新飲者身中有水久則爲腫蓋言血乃水谷之津液所化若不新飲而出爲汁者乃身中之水也按奇邪而不在經者謂皮膚之气血從別絡而出於孫絡皮膚與經脈繆處此節論津液注於皮膚滲於絡脈與經脈之血和合是皮膚孫絡又與經脈相通而皮膚絡脈之气血所從來又有一道蓋此篇假鍼以明陰陽血气之生始出入學人當於鍼刺之外細體認其義焉馬蒔曰血絡而血出最淸內有半淸汁者何也正以新飲之際而液滲血絡未得和合於血故血出而半爲汁也有刺血絡而發鍼乃腫者何也正以不新飲者身中有水久則爲腫陰气積於陽分其气聚於血絡之中故刺之時血尙未出而气乃先行所以發鍼而腫也張介賓曰新飲入胃未及變化而滲於絡故血汁相半水在肌表而因於絡陰气積於陽分也刺之血未出而气先行陰滯於陽而不易散也所以爲腫靈樞玉版篇岐伯曰人之所受气者谷也谷之所注者胃也胃者水穀气血之海也海之所行雲气者天下也胃之所出气血者經隧也經隧者五臟六腑之大絡也張志聰曰此言胃府所生之气血如雲气之布散於天下者從臟腑之經隧布於四末充於皮膚分肉之間不入於經兪者也大絡者十二臟腑之經別也馬蒔曰試觀海之行雲气者本於气上爲云而後雲气行於天之下也胃之有气血本於穀气所化而後血气行十二經之隧也是經隧者誠爲五臟六腑之大脈絡耳張介賓曰人受气於谷穀气自外而入所以養胃气也胃气由中而發所以行穀气也二者相根據所歸則一故水谷入胃化气化血以行於經隧之中是經隧爲五臟六腑之大絡也

卷八

五宜

素問五藏生成篇心欲苦王冰曰合火故也驥案周禮疾醫五味注醯酒飴蜜姜鹽之類疏謂醯卽酸酒卽苦飴蜜卽甘姜卽辛鹽卽咸此卽五味酸苦辛鹹甘注云攻其嬴養其不足者夏時病者則五味中食甘五穀中食稷以甘稷是土之合味土所克水是攻嬴也土生於火土是火之子食甘稷是子養母之道是養不足也嬴與不足皆病非其所欲此言欲者其本也食醫凡和春多酸夏多苦秋多辛冬多咸調以滑甘言其本也疏夏多苦者南方火味苦屬夏夏時調和食苦多於餘味一分故云夏多苦秋多辛者金味屬秋秋時調和食辛亦多於餘味一分故云秋多辛春多酸者東方木味酸屬春調和宜酸多於餘味一分調以滑甘者中央土味甘屬季夏金木水火非土不藏於五行土爲尊於五味甘爲上故甘總調四味滑者通利往來亦所以調和四味故云調以滑甘秋多辛者西方金味辛屬秋秋時調和食辛多於餘味一分故云秋多辛冬多咸者北方水味鹹屬冬冬時調和食鹹亦多於餘味一分故云冬多咸多卽此言欲也儒理醫理息息相通不通儒理不足言醫肺欲辛王冰曰合金故也肝欲酸王冰曰合木故也脾欲甘王冰曰合土故也此五味之所合也王冰曰各隨其欲而歸湊之馬蒔曰此言五藏有所欲之味乃其所合者也合者所謂相宜也陰陽應象大論南方生熱熱生火火生苦苦生心西方生燥燥生金金生辛辛生肺東方生風風生木木生酸酸生肝中央生濕濕生土土生甘甘生脾北方生寒寒生水水生鹹咸生腎故心之所欲惟苦肺之所欲惟辛肝之所欲惟酸脾之所欲惟甘腎之所欲惟咸此乃五藏之气合於五味故其所欲如此驥案五味所合謂五味合五藏也色味當五藏白當肺辛赤當心苦靑當肝酸黃當脾甘黑當腎咸王冰曰各當其所應而爲色味也吳昆曰當合也張志聰曰當承也值也謂色味之應五藏色外而味內也故曰白當肺辛言辛生肺而肺生白也此復結五藏死生之色生於五藏之神气五藏之神气生於五味也馬蒔曰此以五色五味配五藏也驥案尙書洪範傳鹹苦酸辛甘五行之味五行有聲色气味獨言味者以其切於民用也周禮疾醫五色注謂面貌之靑赤黃白黑也疏五方東方木色靑南方火色赤中央土色黃西方金色白北方水色黑素問藏气法時論肝苦急急食甘以緩之王冰曰甘性和緩新校正云按全元起雲肝苦急是气有餘吳昆曰肝爲將軍之官志怒而急急則自傷而苦之矣張志聰曰肝主春生怒發之气馬蒔曰肝脈弦最苦在急急則肝病柔能治剛也驥案湯液本艸肝苦急急食甘甘艸心苦緩急食酸五味子脾苦濕急食苦白術肺苦气上逆急食苦訶子皮一作黃芩腎苦燥急食辛知母黃柏急有摧折之意緩之使遂其性心苦緩急食酸以收之王冰曰酸性收斂新校正云按全元起本云心苦緩是心气虛吳昆曰心以長養爲令志喜而緩緩則心气散逸自傷其神矣馬蒔曰脈洪最苦在緩緩則心虛張介賓曰心藏神其志喜喜則气緩而心虛神散驥案心主神明喜斂收之使遂其性脾苦濕急食苦以燥之王冰曰苦性漧燥吳昆曰脾以制水爲事喜燥惡濕濕勝則傷脾土張志聰曰脾屬陰土喜燥惡濕苦乃火味故宜食苦張二中曰喜燥者喜苦气以資生苦濕者惡所勝之乘侮馬蒔曰脾爲太陰濕土最苦在濕濕則脾病張介賓曰脾以運化水谷制水爲事濕勝則反傷脾土驥案脾主健運燥之使復其性肺苦气上逆急食苦以泄之王冰曰苦性宣泄肺用之新校正云按全元起雲肺气上逆是其气有餘吳昆曰肺爲淸虛之藏行降下之令若气上逆則肺苦之張介賓曰肺主气行治節之令气病則上逆於肺驥案肺爲气主常則順變則逆泄之則順而不逆矣腎苦燥急食辛以潤之開腠理致津液通气也王冰曰辛性津潤也然腠理開津液達則肺气下流腎與肺通故云通气也吳昆曰腎者水藏喜潤而惡燥若燥則失潤澤之體而苦之辛者金之味能開腠理而泄其燥能治津液而使之潤又能通气而令气化也馬蒔曰宜食辛者以潤之如黃柏之類庶乎腠理自開津液自致五藏之气自相通也張介賓曰辛從金化水之母也其能開腠理致津液者以辛能通气也水中有眞气惟辛能達之气至水亦至故可潤腎之燥驥案腎藏精與志而主五液本潤而惡燥故宜辛潤肝欲散急食辛以散之王冰曰以藏气當散故以辛發散也陰陽應象大論辛肝發散爲陽平人气象論藏眞散於肝言其當發散也吳昆曰肝木喜條達而惡抑鬱散之則條達張志聰曰肝气受邪則木郁而欲散馬蒔曰肝旣有病則治之者當順其性而治之故肝之所苦在急則其所欲在散味辛主散驥案湯液本艸肝欲散急食辛以散之川芎以辛補之細辛以酸瀉之芍藥虛以生薑陳皮之類補之經曰虛則補其母水能生木腎乃肝之母腎水也苦以補腎地黃黃柏是也如無他證錢氏地黃丸主之實則白芍藥瀉之如無他證錢氏瀉靑丸主之實則瀉其子心乃肝之子以甘艸瀉心又扶蘇條達木之象也升發開展魂之用也辛散以解其郁卽補也用辛補之酸瀉之王冰曰辛味散故補酸味收故瀉新校正云按全元起本云用酸補之辛瀉之自爲一義吳昆曰順其性爲補反其性爲瀉張志聰曰按歲運厥陰之勝以酸瀉之少陰之勝以甘瀉之太陰之勝以苦瀉之又曰木位之主其瀉以酸其補以辛火位之主其瀉以苦其補以咸土位之主其瀉以苦其補以甘金位之主其瀉以辛其補以酸水位之主其瀉以咸其補以苦五味陰陽之用辛甘發散爲陽酸苦湧泄爲陰淡味滲泄爲陽六者或收或散或緩或急或燥或潤或軟或堅以所利而行之調其气使其平也夫肝病者厥陰之勝也邪盛則正虛故以辛之發散以散其木郁以辛之潤以補其肝气以酸之瀉以瀉其餘邪所謂以所利而行之調其气使其平也余藏準此馬蒔曰性欲散而辛能散此補之者所以用辛性苦急而酸能收此瀉之者所以用酸張介賓曰木不能郁故欲以辛散之肝喜散而惡收故辛爲補酸爲瀉此下五藏補瀉之味與至眞要大論主客正味義同心欲軟急食鹹以軟之王冰曰以藏气好軟故以咸柔軟也平人气象論藏眞通於心言其常欲柔軟也吳昆曰萬物之生心皆柔軟故心欲軟心病則剛燥宜食鹹蓋咸從水化故能濟其剛燥使軟也張志聰曰軟葉軟心爲火藏心病則剛燥故宜食鹹以軟之馬蒔曰心欲軟惟咸爲能軟堅驥案湯液本艸心欲軟急食鹹以軟之芒硝以咸補之澤瀉以甘瀉之人參黃甘艸虛以炒鹽補之虛則補其母木能生火肝乃心之母肝木也以生薑補肝如無他證錢氏安神丸主之實則甘艸瀉之如無他證錢氏方中重則瀉心湯輕則導赤散又心本和平邪熱乘之則躁急軟之而躁急堅勁之气得復其平以下交於腎得旣濟之道故爲補用咸補之甘瀉之王冰曰咸補取其柔軟甘瀉取其舒緩吳昆曰心火喜軟而惡緩張志聰曰鹹味下泄上湧而從水化能泄心气以下交湧水气以上濟水火旣濟則心气自益火欲炎散以甘之發散而瀉之馬蒔曰惟其所欲在軟此咸之所以爲補惟其所苦在緩此甘之所以爲瀉張介賓曰心火太過則爲躁越故急宜食鹹蓋咸從水化能相濟也故以咸軟爲補以甘緩爲瀉脾欲緩急食甘以緩之王冰曰甘性和緩順其緩也吳昆曰脾以溫濃沖和爲徳故欲緩病則失其緩張志聰曰土徳和濃故欲緩馬蒔曰脾欲緩惟甘者能緩驥案湯液本艸脾欲緩急食甘以緩之甘艸以甘補之人參以苦瀉之黃連虛則以甘艸大棗之類補之如無他證錢氏益黃散主之心脾之母以炒鹽補心實則以枳實瀉之如無他證以瀉黃散瀉之肺乃脾之子以桑白皮消肺又土爰稼穡稼穡作甘故能補用苦瀉之甘補之王冰曰苦瀉取其堅燥甘補取其安緩吳昆曰脾喜甘而惡苦張志聰曰脾病則土郁故用苦味之湧泄以瀉奪之以甘之緩補之金匱要略五藏病各有所得者愈五藏病各有所惡隨其所不喜者爲病是以順其所欲之味爲補馬蒔曰惟甘能緩此甘之所以爲補惟苦性堅燥此苦之所以爲瀉張介賓曰脾貴充和溫濃其性欲緩喜甘惡苦肺欲收急食酸以收之王冰曰以酸性收斂故也吳昆曰肺以收斂爲徳主秋令故欲收張志聰曰肺主秋收之令馬蒔曰肺欲收惟酸爲能收驥案湯液本艸肺欲收急食酸以收之白芍藥以辛瀉之桑白皮以酸補之五味子如無他證錢氏阿膠散補之脾乃肺之母以甘艸補脾實則桑白皮瀉之如無他證以瀉白散瀉之腎乃肺之子以澤瀉瀉之又肺主上焦斂肅之政酸則能斂肺受熱邪辛則能瀉不斂則气無所束是肺失其職也斂則其性遂而其職舉矣故酸又能補用酸補之辛瀉之王冰曰酸收斂故補辛發散故瀉張志聰曰用酸收以補正辛散以瀉邪馬蒔曰惟其所欲在收酸之所以爲補所苦在散辛之所以爲瀉張介賓曰肺應秋气主收斂肺气宜聚不宜散腎欲堅急食苦以堅之王冰曰以苦性堅燥也吳昆曰腎以寒水爲象堅勁爲徳張志聰曰腎體沈石徳性堅凝病則失其常馬蒔曰腎欲堅惟苦爲能堅驥案湯液本艸腎欲堅急食苦以堅之知母以苦瀉之黃柏以咸瀉之澤瀉虛則熟地黃柏補之腎本無實不可瀉錢氏只有補腎地黃丸無瀉腎之藥肺乃腎之母以五味子補腎又腎非堅則無以補作彊之職遇濕則軟得冷則堅五味子遇鹹則軟得苦則堅堅卽補也用苦補之咸瀉之王冰曰苦補取其堅也咸瀉取其軟也軟濕土制也故用瀉之吳昆曰苦能堅之故謂補咸能軟堅故謂瀉張志聰曰以上論五藏之病而宜於藥食者五味各有所宜馬蒔曰惟其所欲在苦苦之所以爲補所苦在軟咸之所以爲瀉張介賓曰腎主閉藏气貴周密故腎欲堅苦能堅故爲補咸能軟堅故爲瀉肝色靑宜食肝粳米牛肉棗葵皆甘王冰曰肝性喜急故食甘物而取其寬緩也張志聰曰夫精明五色者气之華也肝色靑則其气苦急故宜甘蓋五味所以養五藏之气者也馬蒔曰東方甲乙木其色靑肝屬木故色亦靑肝苦急惟甘爲能緩故宜食甘凡粳米牛肉棗葵皆甘皆可食驥案粳米卽稻稻粳谷通名勝之云稻秫稻三月種稻四月種秫稻卽並稻也孔子云食夫稻周官有稻人之職漢置稻田使者粳秫之別詳見內經方集釋湯液醪醴篇此當指秫稻言孫眞人云糯米味甘脾之谷脾病宜食益气止泄食醫心鏡糯米飲食之主溫中陳藏器云牛肉平消水腫除濕气補宮令人彊筋骨壯健食醫心鏡牛肉一斤熟蒸以姜醋空心食周禮食醫牛宜注牛味甘平稻味苦甘苦相成故牛宜本經大棗味甘平主安中養脾平胃气吳氏本艸主調中益脾服食令人受气生津液葵有龍葵蜀葵此當是冬葵本經冬葵味甘寒主五藏六腑寒熱羸瘦利小便久服堅骨長肌肉別錄葵爲百菜主其心傷人藥性論滑平日華子久服堅筋骨秋葵卽是種早者俗呼爲葵菜唐本注此卽常食者葵根也左傳葵能衛其足者是HT風七月烹葵及菽注菜名大莖小葉華紫黃色可茹肝宜食甘者中央土味於五行土爲尊於五味甘爲上周禮食醫調以滑甘注姜楡娩槁髓以滑之棗栗餳飴以甘之又曰牛宜稻也脾之谷牛土之肉肝食脾味土木無忤也金匱肝病宜先實脾心色赤宜食酸小豆新校正云甲乙經太素小豆作麻馬蒔曰南方丙丁火其色赤心屬火故色亦赤心苦緩惟酸爲能收之故宜食酸凡小豆犬肉李韭皆酸皆可食也驥案別錄大小豆共貫猶蔥薤義也大豆爲黃卷小豆去煩熱食療去關節煩熱令人心孔開綠赤者並可食此當是赤犬肉李韭皆酸王冰曰心性喜緩故食酸物而取其收斂也張志聰曰心志喜喜則气緩緩則心神懈馳故宜食小豆大李之酸以收養心气驥案周禮食醫犬宜粱注犬味酸而溫補絕傷輕身益气日華子酸補胃气壯陽補腰膝補虛勞益气力食醫心鏡脾胃冷弱和米鹽豉煮浮腫小便澀少熟蒸空腹服气水鼓脹和米煮粥作羹喫亦佳陶隱居別本注李類甚多有綠李黃李紫李生李水李並堪食味熱甘美食醫心鏡李味酸主除固熱調中黃帝云李不可和蜜食食之損五藏此當是酸者別錄韭味辛微酸溫歸心安五藏說文菜名一種而久者故謂之韭一歲而三四割之其根不傷至冬培壅之先春而復生信乎一種而久者也菜中此物最溫而益人宜常食之惟此菜殊辛臭不如蔥薤熟卽無气是養性所忌也黃帝云五月勿食又周禮七菹一日韭菹亦以韭爲酸物心宜食酸者木火相生也肺色白宜食苦麥羊肉杏薤皆苦王冰曰肺苦气逆故食苦物而取其宣泄也吳昆曰肺苦气上逆急食苦以泄之張志聰曰肺色白其气主秋金之降令而苦上逆馬蒔曰西方庚辛金其色白肺亦屬金故色亦白張介賓曰薤音械根白如小蒜爾雅翼云似韭非無實驥案圖經麥有大麥小麥麥蕎麥別錄小麥味甘微寒大麥味鹹溫微寒麥味甘微寒蕎麥味甘平寒羊肉周禮食醫羊宜黍注羊味甘熱黍味苦溫甘苦相成別錄味甘大熱無毒唐本注病瘥後食之發熱殺人本經杏核仁味苦溫主咳逆土气別錄實味酸不可多食傷筋骨食醫心鏡主气喘促勝金方治久患肺气喘急別錄薤味辛苦溫除寒熱風寒食療治風熱食醫心鐿主赤白痢下皆肺主病也惟麥羊肉味不苦闕疑待考脾色黃宜食鹹大豆豕肉栗藿皆咸王冰曰究斯甘食乃調和機關之義也腎爲胃關脾與胃合故假咸柔軟以利其關關利而胃气乃行胃行而脾气方化故應脾宜味與眾不同也新校正云按上文肝苦急急食甘以緩之心苦緩急食酸以收之脾苦濕急食苦以燥之肺苦气上逆急食苦以泄之腎苦燥急食辛以潤之此肝心肺腎食宜皆與前文合獨脾食鹹宜不用苦故王氏特注其義張志聰曰夫脾土之所以灌漑四藏者主上滲於心肺下泄於肝腎如脾苦濕則不能上滲土气惇阜則不能下泄經曰酸苦湧泄爲陰鹹味滲泄爲陰故宜食苦者取其燥土气以湧滲於上宜食鹹者取其行土气以滲泄於下馬蒔曰中央戊己土其色黃脾亦屬土故色亦黃張介賓曰咸從水化其气入腎驥案衍義大豆有綠褐黑三種亦有大小兩等別錄味甘平逐水脹除胃中熱蜀本注煮食之主溫毒水腫日華子黑豆調中圖經作豉極冷黃卷及醬皆平食了勿食豬肉必壅气致死食醫心鏡理胃中熱去身腫豉和炒食極熱煮食之及作豉及醬平本味甘不言鹹咸者或如圖經政和之說或煮及作豉醬以變其味如鹽豉鹽醬之類方能走腎也別錄凡豬肉味苦不可久食食療肉味苦微寒江豬平味酸周禮食醫豕宜稷注豬味酸牝豬味苦玆云鹹者當別有服法栗別錄味鹹溫主益气濃腸胃補腎气孟詵生食治腰腳炒食令气壅圖經患風水气不宜食以其味鹹也藿說文作HT之少也詩小雅皎皎白駒食我腸藿儀禮公食大夫禮牛藿注藿豆葉爾雅釋艸HT鹿藿注今鹿豆也唐元稹詩野蔬充膳甘場藿本艸未詳腎色黑宜食辛黃黍雞肉桃蔥皆辛王冰曰腎性苦燥故食辛物而取其津潤也吳昆曰腎苦燥急食辛張志聰曰腎色黑則其气喜潤辛能開腠理致津液蓋從革作辛能通母之化原也馬蒔曰北方壬癸水其色黑腎亦屬水故其色亦黑張介賓曰黃黍卽糯小米北方謂之黃米驥案黍有丹黍白黍黃黍多種別錄味甘溫無毒主益气補中孫眞人曰黍肺之谷也肺病宜食今腎食者金水同源也雞有多種性味不同丹雄鷄味甘微溫主女人崩中漏下赤白沃白雄鷄味酸烏雄鷄微溫黑雌雞味甘黃雌雞味酸甘平腎食當宜烏黑者桃實別錄味酸多食令人有熱桃核味苦甘平不言辛莖白皮味苦辛葉味苦辛平孫眞人曰桃味辛肺病宜食蔥實本經味辛溫其莖白平可作湯圖經有冬蔥漢蔥胡蔥蔥凡四種辛散酸收甘緩苦堅咸軟王冰曰皆自然之气也然辛味苦味匪惟堅散而已辛亦能潤能散苦亦能燥能泄脾苦濕急食苦以燥之肺苦气上逆急食苦以泄之則其謂苦之燥泄也又曰腎苦燥急食辛以潤之則其謂辛之濡潤也吳昆曰此釋五味之用張志聰曰此言發散湧泄之外而又有或收或緩或堅或軟之性善用者隨其所利而行之馬蒔曰以辛主散酸主收甘主緩苦主堅咸主軟故耳張介賓曰總言五味之用藥食皆然驥案此卽總上五欲肝欲散急食辛肺欲收急食酸脾欲緩急食甘腎欲堅急食苦心欲軟急食鹹所謂五欲也毒藥攻邪王冰曰藥謂金玉土石艸木菜果虫魚鳥獸之類皆可以祛邪養正者也然辟邪安正惟毒乃能以其能然故通謂之毒藥也新校正去按本艸下藥爲佐使主治病以應地多毒不可久服欲除寒熱邪气破積聚愈疾者本下經故云毒藥攻邪張志聰曰本艸上藥爲君主養命以應天無毒多服久服不傷人欲輕身益气不老延年者本上經中藥爲臣主養性以應人無毒有毒斟酌其宜欲遏病補虛羸者本中經下藥爲佐使主治病以應地多毒不可久服欲除寒熱邪气破積聚愈疾者本下經馬蒔曰彼補正气者必有取於良藥治邪气者必有取於毒藥所以攻邪也五營運大論大毒治病十去其六常毒治病十去其七小毒治病十去其八此皆所謂毒藥也又曰無毒治病十去其九所謂良藥也張介賓曰藥以治病因毒爲能所謂毒者以气味之有偏也蓋气味之正者谷食之屬是也所以養人之正气气味之偏者藥餌之屬是也所以去人之邪气其爲故也正以人之爲病病在陰陽偏勝耳欲救其偏則爲气味之偏者能之正者不及也凡可辟邪安正者均可稱爲藥毒故曰毒藥攻邪驥案凡藥能治疾攻邪皆有毒周禮醫師聚毒藥以供醫事注毒藥藥之辛苦者細辛苦參𨿽辛苦而無毒但有毒者多辛苦藥中之有毒者謂巴豆野狼牙之類東洞吉益謂凡攻疾之具則藥皆毒而疾醫之司也又謂藥毒也而病毒也藥毒而攻病毒所以瞑眩書曰若藥不瞑眩厥疾不瘳五穀爲養王冰曰謂粳米小豆麥大豆黃黍也張志聰曰謂黍稷稻麥菽以供養五藏之气馬蒔曰粳米小豆麥大豆黃黍之五穀所以養此元气也張介賓曰養生气也驥案此卽上大粳米小豆麥大豆黃黍之五穀也周禮疾醫以五味五穀五藥養其病注五穀麻黍稷麥豆也此根據月令五方之谷此五穀據養疾而食之非必入於藥分素問金匱眞言東方靑其穀麥南方赤其穀黍西方白其穀稻中央黃其谷稷北方黑其穀豆此五穀又爲麥黍稻稷豆五常政大論敷和谷麻升明穀麥備化谷稷審平穀稻靜順穀豆委和穀稷稻伏明穀豆稻卑監穀豆麻從革穀麻麥涸流穀黍稷發生穀麻稻赫曦穀麥豆惇阜谷稷麻堅成穀稻黍流衍穀豆稷靈樞五味篇五穀粳米甘麻酸大豆咸麥苦黃黍辛五果爲助王冰曰謂桃李杏栗棗也張介賓曰助其養也驥案此卽上文肝棗心李肺杏脾栗腎桃之五果靈樞五味篇五果棗甘李酸栗咸杏苦桃辛按之金匱眞言五方果五常政大論五歲果亦互異李時珍曰木實曰果熟則可食幹則可脯疾苦可以備藥以五味五色應五藏五畜爲益王冰曰謂牛羊豕犬雞也張志聰曰補益五藏馬蒔曰益此元气張介賓曰益精血也驥案此五畜亦與金匱眞言五常政大論不同靈樞五味篇五畜牛甘犬酸豕咸羊苦雞辛五菜爲充王冰曰謂葵藿薤蔥韭也新校正云按五常政大論大毒治病十去其六常毒治病十去其七小毒治病十去其八無毒治病十去其九谷肉果菜食養盡之無使過之傷其正也張志聰曰充實於藏腑者也馬蒔曰充此元气張介賓曰實藏腑也驥案天中記五肉七菜勝掩鶉蜀都賦五肉七菜勝掩腥臊此言菜肉令人補也李時珍曰凡艸木之可茹者謂之菜五菜所以輔佐穀气疏通壅滯是以內則有訓時醫有方菜之於人補非小也靈樞五味篇五菜葵甘韭酸藿咸薤苦蔥辛气味合而服之以補精益气王冰曰气爲陽化味曰陰施气味合和則補益精气矣陰陽應象大論陽爲气陰爲味味歸形形歸气气歸精精歸化精食气形食味又曰形不足者溫之以气精不足者補之以味由是則補精益气其義可知新校正云按孫思邈云精以食气气養精以榮色形以食味味養形以生力精順五气以爲靈也若食味不調則損形也是以聖人先用食禁以存性後制藥物以防命气味溫補以存精形此之謂和合而服之以補精益气也張志聰曰此總結上文而言谷肉果菜皆有五气五味宜和合而食之無使偏勝以補益精气如偏食焦苦之气味則增火化如偏食鹹腐之物則增寒化經曰久而增气物化之常也气增而久夭之由也故宜气味和合而食之驥案李杲曰物有升降浮沈化生長收藏成以配四時春生夏浮秋收冬藏土居中化是以味薄者升而生气薄者降而收气濃者浮而長味濃者沈而藏气味平者化而成但言補之以辛甘溫熱及气味之薄者卽助春夏之升浮卽是瀉秋冬收藏之藥也在人之身肝心是矣但言補之以酸苦鹹寒及气味之濃者卽補秋冬之降沈便是瀉春夏生長之藥也在人之身肺腎是矣淡味之藥滲卽是升泄卽爲降佐使諸藥者也明乎气味而合服之而補益之道得矣王好古曰辛散也而行之也橫甘淡也而行之也上苦泄也而行之也下酸收也其性縮咸軟也其性舒能知性味服食無不宜也此五者有辛酸甘苦鹹各有所利或散或收或緩或急或堅或軟四時五藏病隨五味所宜也王冰曰用五味而調五藏配肝以甘心以酸脾以鹹肺以苦腎以辛者各隨其宜欲緩欲收欲軟欲泄欲散欲堅而爲用非以相生相養而爲義也張志聰曰五者謂毒藥谷畜菜果也言此五者皆有辛甘之發散有酸苦鹹寒之湧泄又有辛散酸收苦堅咸軟或隨四時之宜散宜收或隨五藏之所苦所欲各隨其所利而行之此篇論案五藏以知間甚死生之期審貴賤以施鍼砭藥食之別蓋九候之病由五藏之所生馬蒔曰自毒藥攻邪以下至此其間谷果畜菜五者各有五味各有散收緩急堅軟之宜在因四時五藏之病隨五味所宜以異用耳蓋至是而藏气法時之義無餘蘊矣張介賓曰此總結上文五藏之气四時之用各有所利然變出不常則四時五藏因病而藥五味當隨所宜也驥案王注配肝以甘者土木無忤也配心以酸者木生火也配脾以咸者水由地中行也配肺以苦者肺居膈上上部法天也配腎以辛者金水同源也此五藏五味與歲气時藥之說別是一義故藏气法時與金匱眞言五常政等篇所舉五穀五畜互有不同素問宣明五气篇五味所入酸入肝王冰曰肝合木而味酸吳昆曰五味所入各以類從易所謂同气相求也張志聰曰胃者五藏六腑之海水谷皆入於胃五藏六腑皆稟气於胃五味各走所喜酸先走肝苦先走心甘先走脾辛先走肺鹹先走腎穀气津液已行營衛大通乃化糟粕以次傳下東方生風風生木木生酸酸生肝故味之酸者入肝以養肝气張介賓曰酸化從木驥案肝之本味酸與藏气法時食甘之義不同辛入肺王冰曰肺合金而味辛張志聰曰西方生燥燥生金金生辛辛生肺故味之辛者入肺以養肺气張介賓曰辛化從金驥案肺之本味辛與藏气法時食苦之義不同苦入心王冰曰心合火而味苦張志聰曰南方生熱熱生火火生苦苦生心故味之苦者入心以養心气張介賓曰苦化從火驥案心之本味苦與藏气法時食酸之義不同鹹入腎王冰曰腎合水而味鹹張志聰曰北方生寒寒生水水生鹹咸生腎故味之鹹者入腎以養腎气張介賓曰咸化從水驥案腎之本味鹹與藏气法時食辛之義不同甘入脾王冰曰脾合土而味甘也新校正云按太素又雲淡入胃張志聰曰中央生濕濕生土土生甘甘生脾故味之甘者入脾以養脾气張介賓曰甘化從土驥案脾之本味甘與藏气法時食鹹之義不同是謂五入所謂五色者脾病者宜食米飯牛肉葵棗張介賓曰此下言藏病所宜之味也脾屬土甘入脾故宜用此甘物心病者宜食麥羊肉杏薤張志聰曰心屬火苦入心故宜用此苦物腎病者宜食大豆黃卷豬肉栗藿張介賓曰大豆黃卷大豆芽也腎屬水鹹入腎故宜用此鹹物肝病者宜食麻犬肉李韭張介賓曰肝屬木酸入肝故宜用此酸物肺病者宜食黃黍雞肉桃蔥張介賓曰肺屬金辛入肺故宜食用此辛物此五節與五藏生成論之五合宣明五气篇之五入者意同皆用本藏之味以治本藏之病也馬蒔曰此言五色與五味相宜而五藏之病各有所當用也黃色屬土甘味屬土脾亦屬土故色之黃者宜甘而脾病者主脾气不足宜食穀果畜菜之甘者以益之赤色屬火苦味屬火心亦屬火故色之赤者宜苦而心病者主心气不足宜食穀果畜菜之苦者以益之黑色屬水鹹味屬水腎亦屬水故色之黑者宜鹹而腎病者主腎气不足宜食穀果畜菜之咸者以益之靑色屬木酸味屬木肝亦屬木故色之靑者宜酸而肝病者主肝气不足宜食穀果畜菜之酸者以益之白色屬金辛味屬金肺亦屬金故色之白者宜辛而肺病者主肺气不足宜食穀果畜菜之辛者以益之此卽宣明五气論之所謂五入也余伯榮曰五穀爲養五果爲助五畜爲益五菜爲充气味合而服之以補精益气是以五色合五味而各有所宜也五藏內合五行外合五色五味入胃各歸所喜津液各走其道以養五藏故五藏病者隨五味所宜也肝色靑宜食甘米飯牛肉棗葵皆甘心色赤宜食酸犬肉麻李韭皆酸脾色黃宜食鹹大豆豕肉栗藿皆鹹肺色白宜食苦麥羊肉杏薤皆苦腎色黑宜食辛黃黍雞肉桃蔥皆辛馬蒔曰此言五藏宜食之味皆自其所苦者而治之也素問藏气法時論肝苦急急食甘以緩之心苦緩急食酸以收之脾苦濕急食苦以燥之肺苦气上逆急食苦以泄之腎苦燥急食辛以潤之至末又云肝色靑宜食甘粳米牛肉棗葵皆甘心色赤宜食酸小豆本經作麻犬肉李韭皆酸肺色白宜食苦麥羊肉杏薤皆苦脾色黃宜食鹹大豆豕肉栗藿皆鹹腎色黑宜食辛黃黍雞肉桃蔥皆辛夫前旣曰脾苦濕急食苦以燥之而後乃云脾色黃宜食鹹啟元子云究斯宜食乃調機關之義也腎爲胃關脾與胃合故假咸柔軟以利其關關利而胃气乃行胃行而穀气方化故脾之味與各藏不同此節與素問同張志聰曰藏气法時論肝苦急急食甘以緩之心苦緩急食酸以收之脾苦濕急食苦以燥之肺苦气上逆急食苦以泄之腎苦燥急食辛以潤之夫色者气之華也緩急燥濕藏气之不和也五藏有五气之苦故宜五味以調之用陰而和陽也愚按脾苦濕急食苦以燥之而又曰脾色黃宜食鹹大豆豕肉栗藿皆鹹蓋脾爲陰中之至陰而主濕土之气乃喜燥而惡寒濕者也故宜食苦以燥之然灌漑於四藏土气潤濕而後乃流行故又宜食鹹以潤之是以玉機眞藏論脾者土也孤藏以灌四旁者也其來如水之流者此謂太過病在外故宜急食苦以燥之如鳥之喙者此謂不及病在中謂如黔喙之屬艮止而不行是以食鹹以滋其潤濕而灌漑也蓋脾爲土藏位居中央不得中和之气則有太過不及之分是以食味之有兩宜也靈樞五音五味篇上徵與右徵同穀麥畜羊果杏手少陰藏心色赤味苦時夏馬蒔曰上徵右徵者火音之人也故五穀五畜五果之內其麥羊杏皆屬火宜火音之人用此以調之也張介賓曰此下五條言五藏之裏以合四時五色五味也張志聰曰此節以五穀五畜五果之五味調養五音之人及二十五變之人蓋左右太少者從五音之所變也上徵者手少陰之人也右徵者左右上下手足三陽之人也上徵與右徵同者舉一而槪四也蓋四變之人本於五音之所出是以五味調五音而四變之人亦調之以此五味也麥成於夏火之谷也巳午未會成火局羊乃火之畜也杏色赤而味苦心之果也經云五穀爲養五果爲助五畜爲益夫味歸形气歸精是以五音之形及二十五變之形不足者當補之以味也上徵者在气爲手少陰在藏爲心在色爲赤在味爲苦在時爲夏此五音之所主也右徵者以陰而變陽也仇汝霖曰按前後二篇並無鍼刺二字所謂調右手太陽上左足太陽下者卽以此五味調之也列左右上下者分別二十五變之人使後學觀形以知血气之盛虛非用五味之中而有上下之分也如用調左手太陽上右手太陽下總以麥谷羊畜調之也書不盡言言不盡意學人以意逆之則得之矣驥案此與上藏气法時論五味篇參照下同上羽與太羽同穀大豆畜彘果栗足少陰藏腎色黑味鹹時冬馬蒔曰上羽太羽者水音之人也故五穀五畜五果之內其大豆彘栗屬水宜水音之人用此以調之也張志聰曰上羽足少陰之人也太羽者二十五變之形也曰右徵曰太羽經文錯綜其間者舉一而左右少太總調之以此味也豆色黑性澀水之谷也彘乃亥畜水之畜也栗色黑味鹹腎之果也上羽者在經气爲足少陰在藏爲腎在色爲黑在味爲鹹在時爲冬倪仲宣曰所言足少陰藏腎者謂大豆彘栗之味在經气調養足少陰在藏則調養腎也余藏同義上宮與太宮同谷稷畜牛果棗足太陰藏脾色黃味甘時季夏馬蒔曰上宮太宮者土音之人也故五穀五畜五果之內其稷牛棗皆屬土宜土音之人用此以調之也張志聰曰上宮足太陰之人也太宮者變而爲足陽明也稷色黃味甘土之谷也牛乃土之畜棗者脾之果也在气爲足太陰在藏爲脾在色爲黃在味爲甘在時爲長夏上宮太宮加宮左宮少宮之人同調此谷畜之味也上商與右商同穀黍畜雞果桃手太陰藏肺色白味辛時秋馬蒔曰上商右商者金音之人也故五穀五畜五果之內其黍雞桃皆屬金宜金音之人用此以調之也張志聰曰上商手太陰之人也右商四變之形也黍色白而收成金之谷也雞屬酉而鳴於巳酉丑時金之畜也桃色白而有毛肺之果也在气主手太陰在藏爲肺在色爲白在味爲辛在時爲秋上商右商少商太商左商之人同調此谷畜之味也上角與太角同谷麻畜犬果李足厥陰藏肝色靑味酸時春馬蒔曰上角太角者木音之人也故五穀五畜五果之內其麻犬李皆屬木宜木音之人用此以調之也張志聰曰上角足厥陰之人也太角四變之形也麻色靑莖直木之谷也犬屬戌而味酸厥陰之畜也李色靑味澀肝之果也在經气主足厥陰在藏爲肝在色爲靑在味爲酸在時爲春上角太角右角HT角判角同調此谷果之味也仇汝霖曰調五音者補五藏調四變者補六腑靈樞九鍼篇五味酸入肝辛入肺苦入心甘入脾鹹入腎淡入胃是謂五味驥案胃者五藏六腑之海也水谷皆入於胃五藏六腑皆稟气於胃五味各走其所喜穀气津液已行榮衛大通以次傳下王子律曰淡附於甘故淡入胃

卷九

五過

素問生气通天論陰之所生本在五味陰之五宮傷在五味王冰曰所謂陰者五神藏也宮者五神之舍也言五藏所生本資於五味五味宣化各湊於本宮陰𨿽因五味以生亦因五味以損正爲好而過節乃見傷也故下文曰吳昆曰言五味固足以養五藏亦足以傷五藏張志聰曰神气生於陰精五藏之精生於五味是以首論气而末論味藏象論五味入口藏於腸胃味有所藏以養五气气和而生津液相成神乃自生本神篇五藏主藏精者也不可傷傷則失守而陰虛陰虛則無气無气則死是以謹和五味長有天命蓋精神气血皆由五味之所資生而資養者也五宮五藏神之所捨傷在五味者味有所偏勝也馬蒔曰此言五味能傷五藏而善養者愼之也陰陽應象大論酸生肝苦生心甘生脾辛生肺鹹生腎則陰之所本五味陰者五藏皆屬陰也手太陰肺手少陰心足太陰脾足少陰腎足厥陰肝然陰之五宮所傷亦在五味陰陽應象大論酸傷筋苦傷气甘傷肉辛傷皮毛鹹傷血蓋五味過節則五藏亦傷於五味也其曰傷气血者夫諸气皆屬於肺而苦本入心何乃傷之正以水來乘火亦傷己之所勝也則五味信能傷五宮矣張介賓曰五宮五藏也六節藏象論地食人以五味夫味得地气故能生五藏之陰若五味不節則各有所克反傷其陰矣義如下文驥案陽爲气陰爲味故陰之傷在味五宮五神之舍王注是也黃庭經肝部之宮翠重裏下有靑童神公子心部之宮蓮含華下有童子丹元家脾部之宮屬戊己中有明童黃裳裏肺部之宮似華蓋下有童子坐玉闕腎部之宮玄闕元中有童子冥上玄又百谷之實土地精五味外美邪魔鮏臭亂神明胎气零那能返老得還嬰此五味傷五宮之明證是故味過於酸肝气以津脾气乃絕王冰曰酸多食之令人癃小便不利則肝多津液津液內溢則肝葉舉肝葉舉則脾經之气絕而不行何者木制土也吳昆曰木實則克土故脾絕馬蒔曰酸所以生肝木勝土虧脾气從玆而絕張介賓曰津液也酸從木化驥案過猶失也素問疏五過論謂醫治病有過失又過謂過度靈樞五禁篇刺有五過故過有二義不當用而用之謂之過當用而用過度亦謂之過西山記秋肺旺肝弱則養肝食酸物五穀中豆五果中李子五畜中犬肉五菜中藿菜與醫經同不可過也味過於鹹大骨气勞短肌心气抑王冰曰咸多食之令人肌膚縮短又令心气抑滯而不行咸走血也大骨气勞鹹歸腎也吳昆曰鹹入腎入骨能軟縮諸物又咸從水化而走血水勝則火滅故心气抑張志聰曰大骨腰髙之骨腎之府也馬蒔曰大骨者髙骨也玉機眞藏論亦謂之大骨腎气反傷大骨气勞水邪克火令人肌肉短縮心气抑滯張介賓曰鹹入腎腎主骨驥案西山記四季脾旺腎弱養腎食鹹物五穀中粟米五果中山藥五畜中豬肉五菜中韭菜與醫經同不可過也味過於甘心气喘滿色黑腎气不衡王冰曰甘多食之令人心悶甘性滯緩故令气喘滿而腎不平何者土抑水也衡平也吳昆曰甘性滯緩甘從土化土亢則害乎水張介賓曰土實則心气不能傳之於子故喘滿腎主水其色黑土亢則傷腎故色黑而腎气不平馬蒔曰甘所以生肉脾邪有餘子來乘母從前來者爲實邪而心气喘滿且土往克水傳其所勝黑色外見腎气不得其平張介賓曰甘入脾甘從土化土勝則水病驥案西山記春肝旺脾弱則養脾食甘物五穀中粳米五果中棗肉五畜中牛肉五菜中葵菜與醫經同不可過也味過於苦脾气不濡胃气乃濃王冰曰苦性堅燥又能養脾胃故脾气不濡則胃气彊濃吳昆曰苦性堅燥故脾气不濡胃喜燥故胃气彊濃張志聰曰陽明絡屬心子母之气相通苦則母气盛而胃气彊胃彊則與脾陰相絕脾不爲胃轉輸其津液而脾气不濡脾不轉輸故胃气乃濃馬蒔曰人之腸胃必有二層心气太過土气亦有餘故胃乃作脹而反濃不能納受水谷宜用淸火收斂如芩連烏梅等今人不識此證以爲飲食不進者多是胃气已弱仍用參術等類則胃邪益增飲食反減愈補愈脹病終不愈脈要精微論胃脈實則脹虛則泄所謂脹者正胃气乃濃之謂須於胃脈之實者驗之若眞虛則宜補耳張介賓曰濡者潤也脾气不濡則胃气畱滯故曰乃濃濃者脹滿之謂五味論苦入於胃五穀之气皆不能勝苦苦入下脘三焦之道皆閉而不通故變嘔者其義亦此驥案西山記冬腎旺心弱則養心食苦物五穀中小麥五果中橘子五畜中羊肉五菜中薤大致與醫經同不可過也味過於辛筋脈沮弛精神乃央王冰曰沮潤也弛緩也央久也辛性潤散養於筋故令筋緩脈潤精神長久何者辛補肝也藏气法是論肝欲散急時辛以散之用辛補之新校正云按此論味過所傷難作精神長久之解央乃殃也古文通用字多假借用者也吳昆曰央殃同張志聰曰沮遏抑也弛懈弛也辛甚則燥津液不能相成而精神乃受其殃也馬蒔曰辛所以生肺也味過於辛金邪克木筋脈阻弛精神至半而廢央者中央也半之謂也四气調神論有未央絕滅則至半而絕此云精神乃央言精神僅可至半也詩小雅夜未央張介賓曰沮壞也弛縱也央殃同辛散气則精神耗傷故曰乃央驥案西山記夏心旺肺弱則養肺食辛物五穀中黃黍五果中桃子五畜中雞肉五菜中蔥菜與醫經同不可過也黃庭篇四海者何也气血精髓也其要在乎戒五傷焉多乎鹹則心傷矣多乎苦則肺傷矣多乎酸則脾傷矣多乎辛則肝傷矣多乎甘則腎傷矣是故謹和五味骨正筋柔气血以流腠理以密如是則骨气以精謹道如法長有天命王冰曰是所謂修養天眞之至道也張志聰曰腎主藏精而主骨肝主藏血而主筋夫風客淫气則邪傷肝而精及之謹和五味則骨正筋柔而腠理以密是陽气生於陰精而爲陰之外衛故曰陰者藏精而起亟也陽者衛外而爲固也知陰陽內外之道無煩勞以傷其陽節五味以養其精謹能養調和法則陰陽和平長有天命張介賓曰在內者皆陰气爲之主也然陰气在裏腠理在外若不相及而此曰腠理以密者緣陰陽表裏原自相根據不惟陽密足以固陰而陰彊乃能壯陽也故如上文之邪因於外而爲喘喝爲痿厥爲精亡爲洞泄咳嗽等證此陽病之及於陰也又如煩勞大怒飲食起居之不節而爲煎厥爲形气絕爲筋脈腸痔气逆骨壞等證是傷於陰者亦能病及外體陽分此陰之所以不可忽也素問五藏生成篇多食鹹則脈凝泣而變色王冰曰心合脈其榮色鹹益腎勝於心心不勝故脈凝泣而顏色變陽也吳昆曰泣與澀同張志聰曰此承上文而言太過之爲害也五行有相生相制不可偏廢如制之太過又有相賊之害馬蒔曰此以所主之所傷者言之心之所主者惟腎腎之味主鹹張介賓曰咸從水化水能克火多食苦則皮槁而毛拔王冰曰肺合皮其榮毛苦益心勝於肺肺不勝故皮枯槁而毛拔去吳昆曰苦從火化皮毛爲金張志聰曰多食苦是火味太過而傷肺馬蒔曰肺之所主者惟心故心之味主苦張介賓曰苦從火化火能克金多食辛則筋急而爪枯王冰曰肝合筋其榮爪辛益肺勝於肝肝不勝故筋急而爪漧枯吳昆曰辛從金化筋與爪爲木張志聰曰多食辛是金味太過而傷肝馬蒔曰肝之所主者惟肺故肺之味主辛多食辛肝爲肺傷張介賓曰辛從金化金能克木多食酸則肉胝KT而唇揭王冰曰脾合肉其榮唇酸益肝勝於脾脾不勝故肉胝KT而唇皮揭舉吳昆曰酸從木化肉與唇爲土張志聰曰多食酸是木味太過而傷脾馬蒔曰脾之所主者惟肝故肝之味主酸多食酸則脾爲肝傷張介賓曰胝皮濃也手足駢胝之謂多食甘則骨痛而發落王冰曰腎合骨其榮發甘益脾勝於腎腎不勝故骨痛而發墮落吳昆曰甘從土化骨發屬腎水張志聰曰多食甘是土味太過而傷腎馬蒔曰腎之所主者惟脾故脾之味主甘多食甘則腎爲脾傷張介賓曰甘從土化土能克水此五味之所傷也王冰曰五味入口輸於腸胃而內養五藏各有所養有所欲欲則互有所傷吳昆曰五味各有所傷所謂陰之五宮傷在五味是張志聰曰五味所以養五藏者也藏有所勝則所不勝之藏受傷驥案五欲五苦詳見五宜篇中然味各有偏不宜太過不宜太多用气不可稍乖用味尢當詳審洪範水曰潤下潤下作咸火曰炎上炎上作苦木曰曲直曲直作酸金曰從革從革作辛土爰稼穡稼穡作甘苦者直行而泄辛者橫行而散酸者束而收斂咸者止而軟堅甘之一味可上可下土位居中而兼五行五藏無歸專入太陽而通小便然艸木乃有形無情之藥各逞一性以爲功人稟五行有神有情之體全以陰陽變化制伏相成相長以爲之用能補偏救獘劑調得宜無過不及恰合乎中斯無增气偏勝之害而得和平長養之宜令無情以至有情皆用藥者神明化裁之妙斯無過傷之足慮也素問宣明五气篇五味所禁辛走气气病無多食辛王冰曰病謂力少不自勝也吳昆曰辛陽也气亦陽也同气相求故辛走气辛主發散气弱者食之則气益虛耗矣故在所禁張志聰曰陰之所生本在五味陰之五宮傷在五味故禁多食肺主气辛入肺故走气張介賓曰辛能散气驥案五味篇辛入於胃其气走上焦上焦受气營諸陽故辛入而汗俱出咸走血血病無多食鹹苦走骨骨病無多食苦新校正云按皇甫士安云鹹先走腎此雲走血者腎合三焦血脈𨿽屬肝心而爲中焦之道故咸入而走血也苦走心此雲走骨者火水相濟骨气通於心也吳昆曰鹹陰也血亦陰也同气相求故鹹走血血得咸則凝結而不流故血病禁鹹苦陰也骨亦陰也气同則入故苦走骨骨得苦則陰益甚骨重而難舉矣故骨病禁苦張志聰曰心主血潤下作咸咸走血者水气上交心也腎主骨炎上作苦苦走骨者火气下交於腎也此與並於心則喜並於腎則恐之義相同蓋心腎水火之气時相旣濟故所走互更其餘三藏是本藏之味而走本藏所主之筋肉也馬蒔曰此言五藏之病各有禁食之味也靈樞五味篇酸走筋多食之令人癃咸走血多食之令人渴辛走气多食之令人洞心苦走骨多食之令人變嘔甘走肉多食之令人愧心少兪之所答尢爲詳悉宜參看之張介賓曰血得咸則凝結不流也五味論鹹與血相得則凝苦性沈降陰也骨屬腎亦陰也骨得苦則沈陰益腎骨重難舉矣故骨病禁苦九鍼論苦走血水化咸故走骨義亦當然驥案五味論鹹入於胃其气上走中焦注於脈則血气走之血脈者中焦之道也苦入於胃五穀之气皆不能勝苦苦入下脘三焦之道皆閉而不通苦入而走骨故入而復出知其走骨也甘走肉肉病無多食甘酸走筋筋病無多食酸王冰曰是皆爲行其气速故不欲多食多食則病甚故病者無食也吳昆曰甘土也肉亦土也相從以類故甘走肉肉得甘則病膚腫肉脹者滋甚矣故肉病禁甘酸木也筋亦木也以類相從故酸走筋筋得酸則病拘攣收引者益加矣故筋病無多食酸張志聰曰脾主肌肉甘爲土味脾病而多食之則反傷其脾气肝合筋酸走肝筋病而多食之則反傷其肝气張介賓曰甘能緩中善生脹滿故肉病者無多食甘五味論甘走肉多食之令人心酸能收縮故在筋者無多食酸五味論酸走筋多食之令人癃驥案五味篇甘入於胃其气弱小不能上至於上焦而與谷畱於胃中者令人柔潤其气外通於肉故甘走肉酸入於胃其气澀以收上之兩焦弗能出入也下注膀胱得酸則縮約而不通水道不行陰者積筋之所終故走筋是謂五禁無令多食新校正云按太素五禁云肝病禁辛心病禁鹹脾病禁酸肺病禁苦腎病禁甘名爲五裁楊上善云口嗜而欲食之不可多也必自裁之命曰五裁張志聰曰五味所以養五藏之气者也病則气虛故無令多食蓋少則補多則反傷其气驥案經云五味入胃各歸所喜故久而增气物化之常也气增而久夭之由也與禁無多食義同靈樞五味篇五禁肝病禁辛心病禁鹹脾病禁酸腎病禁甘肺病禁苦余氏曰五味五气有生有克有補有瀉故五藏有病禁服勝克之味馬蒔曰此言五藏之味有五禁皆五行之相克者也金克木故肝病禁辛水克火故心病禁咸木克土故脾病禁酸土克水故腎病禁甘火克金故肺病禁苦此節當與素問宣明五气論之五禁靈樞九鍼論之五裁參看宣明五气篇辛走气气病無多食辛鹹走血血病無多食鹹苦走骨骨病無多食苦甘走肉肉病無多食甘酸走筋筋病無多食酸是謂五禁九鍼論病在筋無食酸病在气無食辛病在骨無食鹹病在血無食苦病在肉無食甘張介賓曰辛味屬金能克肝木鹹味屬水能克心火酸味屬木能克脾土甘味屬土能克腎水苦味屬火能克肺金黃帝問於少兪曰五味入於口也各有所走各有所病酸走筋多食之令人癃咸走血多食之令人渴辛走气多食之令人洞心苦走骨多食之令人變嘔甘走肉多食之令人心余知其然也不知其何由願聞其故任谷曰五營運大論東方生風風生木木生酸酸生肝肝生筋南方生熱熱生火火生苦苦生心心生血是五藏本於五味之所生而生外合之筋骨血肉也是以五味入口而各有所走心主血腎主骨苦乃火之味鹹乃水之味苦走骨而鹹走血者陰陽水火之交濟也肺主气故辛走散馬蒔曰癃小便不通洞心者心內空也心者心內悶也少兪答曰酸入於胃其气澀以收上之兩焦弗能出入也不出卽畱於胃中胃中和溫則下注膀胱膀胱之胞薄以懦得酸則縮綣約而不通水道不行故癃陰者積筋之所終故酸入而走筋矣任氏曰五味陰陽之用辛甘發散爲陽酸苦湧泄爲陰鹹味湧泄爲陰淡味滲泄爲陽六者或收或散或緩或急或燥或潤或軟或堅是發散湧泄之中而又有收散緩急之性矣上焦開發宣五穀味中焦出气如露以行水谷之精酸气收澀故弗能出於上之兩焦不出則畱於胃而澑於下焦注於膀胱矣膀胱爲脬之室脬居於中故膀胱之體質脆薄以懦得酸則易於縮綣縮則納而不通水道不行故爲癃閉陰者前陰積筋者宗筋也宗筋者筋之主也酸入於宗筋故走筋也經筋章足厥陰之筋上循陰股結於陰器絡諸筋其病陰股病轉筋陰器不用傷於內則不起傷於寒則縮入傷於熱則縱挺不收是足厥陰肝經主宗筋而外合於通體之筋馬蒔曰篇內言三焦者俱營衛生會篇之三焦膀胱爲胞之室胞在其中陰器者乃一身之筋於此而終酸入則走筋其陰器亦有所約而小便不利矣豈特膀胱之在內者爲然哉張介賓曰謂上中二焦澀結不舒也綣不分也約束也癃水不利也陰陽別論女子胞者气厥論胞移熱於膀胱五音五味篇衝脈任脈皆起於胞下皆此胞字皆音包乃以子宮爲言此節云膀胱之胞蓋以溲脬爲言胞音有二而字則相同恐人莫辧故在本篇特加膀胱二字以明此非子宮正欲辧其疑似後人不解但讀爲包反曰經語遂認膀胱與胞爲二物故在類纂則曰膀胱者胞之室王安道則曰膀胱爲津液之腑又有胞居膀胱之室之說甚屬不經夫脬卽膀胱膀胱卽脬也焉得復有一物致資後學之疑陰者陰器也積筋者宗筋之所聚也肝主筋其味酸故內爲膀胱之癃而外走肝經之筋也又宣明五气篇酸走筋筋病無多食酸驥案女子胞音包指子宮此膀胱之胞音拋以溲脬爲言以子宮言者素問評熱論胞脈屬心而絡於胞中月事不來者胞脈閉也奇病論胞絡者系於腎痿論悲哀太甚則胞絡絕金匱婦人妊娠篇胞胎阻以溲脬言者素問痺論胞痺者少腹膀胱按之內痛若沃以湯澀於小便上爲淸涕通評虛實論胞气不足靈樞水脹篇石瘕生於胞中此不可不辧也酸說文酢也關東謂酢曰酸書洪範木曰曲直曲直作酸曲直筋象周禮醫師以酸養骨注酸木味木根立地中似骨筋附於骨故酸走筋黃帝曰咸走血多食之令人渴何也少兪曰咸入於胃其气上走中焦注於脈則血气走之血與咸相得則凝凝則胃中汁注之注之則胃中竭竭則咽路焦故舌本幹而善渴血脈者中焦之道也故咸入而走血矣任氏曰中焦並胃中出上焦之後此所受气者泌糟粕蒸精液化其精微上注於肺脈乃化而爲血咸入於胃其气上走中焦注於脈者咸性之上湧也注於脈則走於血气矣血者中焦之汁奉心神而化赤咸乃寒水之味故血與鹹相得則凝凝則不行而胃中之汁悉注之胃中汁竭則咽路焦枯故舌本幹而善渴血脈者中焦之道路咸气上走於中焦故走血王子方曰胃腑水谷之精汁化而爲赤營於脈中人一呼一吸脈行六寸者血气之流行也呼吸不已气血之行無少停息故血凝則胃中之汁注之以資其流行馬蒔曰世俗宰牲加鹽以凝血凝則血燥而胃中之汁注以潤之由是胃中之汁竭竭則咽路枯焦故舌根幹而善渴也張介賓曰血爲水化咸亦屬水驥案咸銜也北方味也廣韻不淡也韻會鹽味爾雅釋音鹹苦也咸之極必苦故以咸爲苦也鹹苦同化素問藏气法時論心欲軟急食鹹軟之補之腎欲堅急食苦堅之補之兩少陰同气故心食腎味腎食心味也周禮天官醫師以咸養脈脈乃心之合苦化燥咸軟堅故血气走而凝津液竭而渴也黃帝曰辛走气多食之令人洞心何也少兪曰辛入於胃其气走於上焦上焦者受气而營諸陽者也姜韭之气薰之營衛之气不時受之久畱心下故洞心辛與气俱行故辛入而與汗俱出任氏曰上焦開發宣五穀味薰膚充身澤毛若霧露之漑是謂气辛走气故其气走於上焦上焦者受中焦之气而營諸表陽者也夫營衛之气生於中焦皆從上而出故姜韭之气上燻則營衛之气不時受之久畱心下則爲洞心辛與上焦之气俱行於表陽則開發皮腠而汗出兪伯榮曰辛气畱於心下而上燻則爲洞心與气俱行則與汁共並而出蓋汗乃中焦水谷之液也王子方曰論五味而曰气者味之性也馬蒔曰此辛味之气惟此姜韭之气久畱心下則物在心下而气薰於上焦上焦气輳心內似空故多食辛者必洞心也且此辛气與心中之气相得而俱行辛入則汗必出汗之出者以气之出也其心安得而不洞張介賓曰洞心心空也營諸陽營養陽分也辛味屬陽故走上焦之气分過於辛則開竅而散故爲洞心爲汗出宣明五气篇辛走气气病無多食辛驥案辛有二義就辛之味言說文秋時萬物成而熟金剛味辛辛痛則泣出徐注言萬物初見斷制故辛痛洪範金曰從革從革作辛白虎通金味所以辛者西方煞傷成物辛所以煞傷之也猶五味得辛乃委煞也周禮醫師以辛養筋注辛金味金之纏合異物似筋人之筋纏合諸骨故以辛養之正韻苦辛取辛酸之意筋骨相纏金木無忤故辛能養筋酸能養骨也此斷制收煞之義以辛味中之气言月令其日庚辛注辛之爲言新也史記律書言萬物之辛生也風土記元旦以蔥蒜韭蓼蒿雜合而食之名五辛盤取迎新之意正字通壬癸繼辛天道剝中有復秋徳義中寓仁非偏屬斷制焦殺又經謂辛甘發散爲陽此味中之气曰气走上焦曰辛與气俱行曰辛入而汗出屬第二義卽生新發散之謂也黃帝曰苦走骨多食之令人變嘔何也少兪曰苦入於胃五穀之气皆不能勝苦苦入下脘三焦之道皆閉而不通故變嘔齒者骨之所終也故苦入而走骨故入而復出知其走骨也任谷曰炎上作苦君主之味也故五穀之气皆不能勝之苦性下泄故入於下脘三焦者少陽火也苦性寒故三焦之道皆閉塞不通則入胃之水谷不得通調布散故變而爲嘔也夫腎主骨腎爲寒水之藏苦性寒故走骨同气相感也然苦乃火味故入於下而復出於上以其性下泄而上湧也余伯榮曰少陰之上君火主之標陽而本寒也炎上作苦而苦寒下泄此少陰之味也故能從本從標天食人以五气地食人以五味地之五行上呈天之六气是以味合五行气合三陰三陽之六气馬蒔曰苦入下脘則上中下焦之气閉而不通遂使五穀在胃者气味不和所以變而爲嘔齒者乃骨之所終故苦入則走骨走骨則走齒張介賓曰苦味性堅而沈故走骨入而復出其變爲嘔宣明五气篇苦走骨骨病無多食苦驥案苦說文大苦苓也詩采苦采苦傳苦菜一名荼又誰謂荼苦月令苦菜秀苦菜與苦HT無異嫩莖葉可食洪範火曰炎上炎上作苦苦火之味甘之對周禮醫師以苦養气注火味火出入無形似气人所睹見似若有形攪之不得亦是無形故云似气而以苦養之也素問藏气法時論脾苦濕則食苦以燥之是苦能化燥土能生金則養气肺苦气上逆食苦以泄之苦能降火气有餘則泄之不足則燥之亦養气之意腎欲堅則食苦以堅之苦性堅燥故腎之所欲三者不離乎燥與養气相合然燥之太過則三焦閉而不通故嘔燥以堅腎腎之合骨齒乃骨之餘故走骨黃帝曰甘走肉多食之令人心何也少兪曰甘入於於胃其气弱小不能上至於上焦而與谷畱於胃中者令人柔潤者也胃柔則緩緩則蠱動蠱動則令人心其气外通於肉故甘走肉任谷曰稼穡作甘坤土之味也坤徳柔順故其气弱小太陰濕土主气故令人柔潤柔者土之性潤乃濕之气也夫虫乃陰類胃秉陽明燥熱之气若胃柔而緩則虫動而上入於胃矣虫上食故人心土气外主於肌肉故甘走肉馬蒔曰蠱當作虫虫因味甘食在而動虫動則心自悶所謂甘走肉者甘旣屬土土主於肉肉在於外甘味之气必走而聚之也內與外不相通其心安得而不悶張介賓曰悶甘入脾脾主肉故甘走肉宣明五气篇甘走肉肉病無多食甘驥案甘說文美也徐曰物之甘美也正韻甜也洪範稼穡作甘傳甘味生於百谷月令中央土其味甘是甘爲脾土之味脾欲緩急食甘肝苦急急食甘甘具和緩之性已見藏气法時論中周禮醫師甘以養肉注甘土味土含載四者似肉疏謂金木水火非土不載如人之肉亦含載筋骨气脈故云似肉故以甘養之與此甘走肉義同和緩柔潤則虫動史記倉公傳薄吾病蟯瘕案病得之寒濕宛篤化爲虫中藏經有伏蛔白肉肺胃赤弱蛔九種古有伏蛔白肉肺膈赤蟯九種傷寒胃中冷必吐蛔夫胃寒則從濕化風木乘之蛔乃生橫著曲直左右上下者虫病也藥不中與也又傳屍有六代虫又有肝勞熱心勞熱脾勞熱肺勞熱腎勞熱皆有虫大抵諸虫皆因飲食不節或饑飽失宜或過飧腥膾炙爆其癥眼眶鼻下靑黑面痿黃臉上有幾條血絲如蟹爪分明飲食不進肌肉不生此皆脾土和柔不健而虫生之候此言虫動心相與吻合故附之詳見愼柔五書曁倉公傳注靈樞九鍼論五裁病在筋無食酸病在气無食辛病在骨無食鹹病在血無食苦病在肉無食甘口嗜而欲食之不可多也必自裁也故曰五裁王子律曰裁者酌其適中而不可多也夫五味入口內養五藏外濡形身病則嗜食故宜裁之驥案此卽气增而久夭之由也之意

卷十

藥制

素問五常政大論上取下取內取外取以求其過能毒者以濃藥不勝毒者以薄藥王冰曰上取謂以藥制有過之气也制而不順則吐之下取謂以迅疾之藥除下病攻之不去則下之內取謂食及以藥內之審其寒熱而調之外取謂熨藥令所病气調適也當寒反熱以冷調之當熱反寒以溫和之上盛不已吐而脫之下勝不已下而奪之謂求得气過之道也藥濃薄謂气味濃薄者也新校正云按甲乙經胃濃色黑大骨肉肥者皆勝毒其瘦而薄胃者皆不勝毒又按異法方宜論西方之民陵居而多風水土剛彊不衣而褐薦華食而脂肥故邪不能傷其形體其病生於內其治宜毒藥吳昆曰察其面目口舌上取也問其二便通塞不取也切其脈之虛實內取也探其身之寒熱外取也若其人胃濃色黑形大肉肥此能毒者宜治以濃藥若其胃薄色浮形小肉瘦此不能毒者宜治以薄藥張志聰曰上下謂司天在泉之气夫司天在泉之气升降於上下五運之气出入於外內各求其有過者取而治之此治歲運之法也徐振公曰能以大寒之藥治熱淫大熱之藥治寒病是能勝其毒者馬蒔曰凡治病者或取之上而吐之或取之下而下之或取之內而內消之或取之外而熨解之此上下內外皆就人身言皆求人身之有病者何在靈樞經論痛篇少兪曰胃寒色黑大骨及肥者皆勝毒故其瘦而薄皮者皆不勝毒驥案人身有上下內外證治亦有上下內外三焦之气所以通行上下者也營衛之气所以內外出入者也素問至眞要大論气有髙下證有內外補上治上制以緩緩則气味薄薄者則頻而少服補中治下制以急急則气味濃濃者則頻而多服陰陽應象大論髙者因而越之下者引而竭之皆上取下取之法又從內之外者調其內從外之內者治其外從內之外而盛於外者先調其內而後治其外從外之內而盛於內者先調其外而後調其內外有輕揚汗發之制內有泄瀉攻通之制此內取外取也凡藥皆有毒周禮醫師類聚毒藥以供醫事素問異法方宜篇西方之人邪不能傷其形體病生於內治宜毒藥靈樞邪气臟腑病形篇陰陽形气俱不足調以甘藥終始篇陰陽俱不足可將以甘藥不可飲以至劑蓋藥味之甘而淡者和平無毒藥之有毒者謂乖戾不和稟气之偏者也故气之毒者必熱味之毒者必辛枝苗气薄而升以治上根須味濃而降以治下又鄭注藥之辛苦者恆多毒然苦參細辛𨿽辛苦而無毒有毒者謂巴豆野狼牙之類無毒者謂人參芎之類變通運用存乎其人气反者病在上取之下病在下取之上病在中傍取之王冰曰下取謂寒逆於下而熱攻於上不利於下气盈於上則溫下以調之上取謂寒積於下溫之不去陽藏不足則補其陽也傍取謂气並於左則藥熨其右气並於右則熨其左以和之必隨寒熱爲適凡是七者皆病無所逃動而必中斯爲妙用矣吳昆曰反謂反其常候也治之者亦權其反而取之張介賓曰气反者本在此而標在彼也其病旣反其治亦宜反張志聰曰至眞要大論上勝而下俱病者以地名之下勝而上俱病者以天名之卽此義也馬蒔曰上文上下內外皆正治也然有反气而治者驥案陰陽上下中外左右互爲其根上爲陽下爲陰外爲陽內爲陰左爲陽右爲陰素問陰陽應象大論陽病治陰陰病治陽繆刺論左刺右右刺左淸陽爲天濁陰爲地天气上爲云地气下爲雨雨出地气云出天气六微旨篇升已而降降者謂天降已而升升者謂地脈要精微論上部法天胸喉中事下部法地少腹腰股膝脛足中事易雷風相薄天地交泰水火旣濟山澤通气上下相通故气反者逆取之又脾主爲胃行其津液建中央以運四旁又中外不相及則治主病皆經說治熱以寒溫而行之治寒以熱涼而行之治溫以淸冷而行之治淸以溫熱而行之王冰曰气性有剛柔形證有輕重方用有大小調治有寒溫盛大則順气性以取之小軟則逆气性以伐之气殊則主必不容力倍則攻之必勝是則謂湯飲調气之制新校正云按至眞要大論熱因寒用寒因熱用必伏其所主而先其所因其始則同其終則異可使破積可使潰堅可使气和可使必已者也吳昆曰治熱以寒溫而行之者寒藥溫服也治寒以熱涼而行之者熱藥涼服也治溫以淸冷而行之者淸藥冷服也治淸以溫熱而行之者溫藥熱服也張介賓曰藥以與病逆者恐不相投故從其气以行之假借之道也驥案寒熱陰陽各有眞假似是而非每至錯亂如病患大熱煩燥口渴舌躁似乎熱病視其面色赤此戴陽也切其脈尺弱而無力寸關豁大而無倫此則陰盛於下逼陽於上假陽之癥以苦寒之藥從其性而折之頃刻平矣如人惡寒身不離復衣手足逆冷有似乎寒視其面色滯切其脈澀按之細數而無力此系假寒之癥寒在皮膚熱在骨髓以辛涼之劑溫而行之一汗而愈仲景白通用膽汁五苓用桂明乎逆順思過半矣劉河間曰夏熱太甚林木流津冬寒太甚流水冰堅火極似水陰極似陽也故消之削之吐之下之補之瀉之久新同法王冰曰量气盛虛而行其法病之新久無異道也張志聰曰消之削之內取外取也吐之下之上取下取也補之瀉之補上補下治上治下也久者謂伏气之病新者感而卽發也張介賓曰消以去滯削以攻堅上實者宜吐下實者宜下補因正之不足瀉因邪之有餘但此中用有緩急治有先後而病之久新同其法也驥案徐之才十劑宣可去壅姜橘之屬推之瓜蒂散梔豉湯姜鹽湯參蘆藜蘆之類皆宣也皆所以吐之也通可去滯通艸防己之屬推之五苓四苓琥珀海金砂桃仁紅花五靈脂之類皆通也皆所以消之削之也瀉可去閉葶藶大黃之屬推之大小承气大柴胡十棗湯之類皆瀉也皆所以下之瀉之也補可扶弱人參羊肉之類推之四君四物八珍十全皆所以補之也和劑者本此帝曰病在中而不實不堅且聚且散柰何岐伯曰悉乎哉問也無積者求其藏虛則補之王冰曰隨病所在命其藏以補之吳昆曰積者五臟所生聚而不散者不實不堅且聚且散則爲無積張志聰曰此謂五運之气爲病而有治之之法也病在中者根於中也不實不堅且聚且散者出入於外內也故敷和之紀其藏肝其病裏急支滿備化之紀其藏脾其病痞蓋五運之气內合五藏故無積者當求其藏也藏气虛則補之馬蒔曰此言病有在中而聚散不常當審虛實兼藥食和中外以治之張介賓曰積者有形之病有積在中則堅實不散今不實不堅且聚且散無積可知無積而病在中藏之虛也故當隨病所在求其藏而補之驥案素問大積大聚衰其大半五十五難積者陰气聚者陽气气之所積名曰積气之所聚名曰聚積發有常處痛不離其部上下有終始左右有常處聚發無根本上下無畱止痛無始處金匱五藏風寒積聚篇積者藏病終不移聚者府病發作有時展轉痛移此不堅不實且聚且散是無積也無積是髒虛虛則當補之髒虛連讀藥以祛之食以隨之王冰曰食以無毒之藥隨湯元以迫逐之使其盡也馬蒔曰食卽谷肉果菜張介賓曰藥以祛之去其病也食以隨之養其气也驥案此承上補虛來邪之所湊其正必虛補正所以祛邪也如先天之陽虛當補命門桂附之類是也先天之陰虛宜補腎水地茱麥味之類是也後天之陽虛宜溫胃以補气參苓術之類後天之陰虛宜補心肝以養血歸地芍藥之類正盛而邪自祛矣如邪未去或少加祛邪之藥而邪無不祛矣食卽周禮食醫食齊春時羹齊夏時醬齊秋時飲齊冬時此藥食宜也參五宜篇行水漬之和其中外可使畢已王冰曰中外通和气無流礙則釋然消散眞气自平張志聰曰行水漬之以取汗和其中外使邪從外出可使畢已馬蒔曰用藥之湯水以漬之則藥食調其中而湯水治其外庶幾中外和而病可已張介賓曰行水漬之通其經也若是則中外調和而病可已祛者非攻擊之謂凡去病者皆可言祛漬資四切浸洗也驥案水漬法所以宣通形表散發邪气虛邪傷人當以汗解若人肌膚堅實腠理密致難於取汗素問陰陽應象大論其有邪者漬形以爲汗玉機眞藏論脾風可浴巢氏病源邪在表洗浴髮汗本艸衍義熱湯助陽气行經絡風冷气痺之人多以湯漬腳至膝上濃被使汗出朱眞人治風疾掘坑令坐坑內熱湯淋之良久以簟蓋之汗出而愈許仁則桃柳等三物浴湯取汗李時珍治寒濕加艾煎湯治風虛加五枝按食物本艸五枝桃柳桑柘槐也或五加煎湯薰洗爲效更速皆取汗法聖濟總錄有因大飲中酒恐毒瓦斯內攻於藏者有服五石發動气攻於陽者皆以浴法治之聖惠治傳屍骨蒸有沐浴方驅惡气千金方有沐浴方七首治客忤馬通浴方本艸治咳嗽生薑沐浴嬰孺方治小兒不生肌肉又三歲不行五參浴湯小兒直訣治肥體體熱用烏蛇白礬靑黛天麻全蠍朱麝桃枝浴體博愛心鑑治痘瘡頂陷有水揚湯經驗後方小兒胗豆令速出酒沃沸胡荽噴一身百合病金匱有百合洗方卒死壯熱又有礬石水煎漬腳中風千金有大戟洗方方氏家藏方用蛇牀防風等八味淋渫水腫本艸引韋宙獨行方赤小豆煮爛汁漬膝以下神巧萬全方樟柳赤豆麻黃桑白水气薰洗虛冷禦醫院方還童散外固壯陽气用丁香十四味水煎少腹以下淋浴又百花散用百花窠等五味水煎淋洗補元陽通血脈又施圓端效方治下元虛冷用椒目桂川烏細辛漧薑水煎渫浴下部聖惠發背門已潰未潰毒瓦斯結聚當用藥煮湯淋拓瘡上散其熱毒是水漬除汗法外有攻有補法各不同今亮祗卿醫事啟源皇國亦有湯漬法見榮花物語余謂暖洗所以生陽宜澡洗而不澡洗使人陽气上行陰邪相害不當澡渫而澡渫使人濕侵皮膚熱生肌體若用之得宜汗下攻補無不取效此承上補虛來當從虛邊治帝曰有毒無毒服有約乎岐伯曰病有新久方有大小有毒無毒固宜常制矣大毒治病十去其六王冰曰下品藥毒毒之大也吳昆曰此約其常制也勿使過之過之恐傷其正而生大患張志聰曰約規則也病有久新者謂病之能勝毒不能勝毒也方有大小者謂有可以濃藥可以薄藥也毒者有大寒大熱及燥濕偏勝之毒瓦斯故止可攻疾中病卽止過則傷正矣是以大毒之藥治病病去其六卽止後服馬蒔曰靈樞禁服篇約方猶約囊也囊滿而弗約則輸泄方成而弗約則神與弗俱伯言病有久者則方必大病有新者則方必小故藥有大毒常毒小毒無毒之分則去病以六分七分八分九分而止當量其病之新故而制方大小以用之病重者宜大毒輕者宜小毒無毒者宜多有毒者宜少驥案神農本艸名例下品一百二十種爲佐使以應地多毒不可久服此屬大毒常毒治病十去其七王冰曰中品藥毒次於下也張志聰曰常毒治病病去其七卽止驥案神農本艸名例中品一百二十種爲臣以應人有毒無毒斟酌其宜此屬常毒小毒小毒治病十去其八王冰曰上品藥毒毒之小也張志聰曰小毒治病病去其八卽止之無毒治病十去其九王冰曰上品中品下品無毒藥悉謂之平張志聰曰卽無毒之藥亦不可太過所謂久而增气物化之常也气增而久夭之由也張介賓曰治病之法藥不及病則無濟於事藥過於病則反傷其正而生他患故當知約制而進止有度也驥案神農本艸名例上品一百二十種爲君以養天無毒多服此屬無毒谷肉果菜食養盡之無使過之傷其正也王冰曰大毒之性烈其爲傷也多少毒之性和其爲傷也少常毒之性減大毒之性一等加小毒之性一等所傷可知也故至約必止之以待來證爾然無毒之藥性𨿽平和久而多之則气偏勝則有偏絕久攻之則藏气偏弱旣弱且困不可長也故十去其九而止服至約已則以五穀五肉五果五菜隨五藏宜者食之已盡其餘病藥食兼行亦通也新校正云按藏气法時論毒藥攻邪五穀爲養五果爲助五畜爲益五菜爲充張志聰曰藥石治病谷肉食養使病盡去張介賓曰病以去其八九而有餘未盡者但當以谷肉果菜飲食之類培養正气而余邪自盡驥案食養詳五宜篇周禮食醫和六食六飲六百饈百醬八珍之齊食齊春春多酸羹齊夏夏多苦醬齊秋秋多辛飲齊冬冬多咸凡會食之宜牛宜羊宜黍豕宜稷犬宜梁雁宜麥魚宜新林元圭食物摘要分水谷菜果魚介禽獸八種孟銑食物本艸因食醫之義著書三卷張鼎補八十九種陳士良食性本艸附以食醫諸方及四時調養之法皆可參不盡行復如法王冰曰法謂前四約也余病不盡然再行之毒之大小至約而止必無過驥案長生祕典飲食之後解帶摸腹伸腰徐行作噴以通其祕用呵以通其滯能令飲食下行方可就坐飽坐發痔曲腰而坐成中滿醉後勿食冷飽余勿使臥食後勿怒怒後勿食冷熱之物不宜互食尊生編飲以養陽食以養陰食宜常少亦勿令虛不饑彊食不渴彊飲則脾黃髮脹朝勿令饑夜勿令飽淡食則多補五辛善助火調食法寧少毋食多寧饑毋食飽寧遲毋食速寧熱毋食冷寧零毋食頓寧軟毋食硬修養不如節勞服藥不如忌口靈樞食飲者熱無灼灼寒無滄滄寒溫適中故气將持乃不致邪辟此可爲食養法故並述之必先歲气無伐天和王冰曰歲有六气分主有南面北面之政先知此六气所在人脈至尺寸應之太陰所在其脈沈少陰所在其脈鉤厥陰所在其脈弦太陽所在其脈大而長陽明所在其脈短而澀少陽所在其脈大而浮如是六脈則謂天和不識不知呼爲寒熱攻寒令熱脈不變而熱疾已生制熱令寒脈如故而寒病又起欲求其適安可得乎夭枉之來率由於此吳昆曰歲气有偏勝人病因之用藥者必明夫歲气不得更益其邪而伐其天和天和者天眞沖和元气也張志聰曰必先知歲運之盛衰衰則補之盛則瀉之補則從之瀉則逆之無伐天運之中和張介賓曰五運有紀六气有序四時有令陰陽有節皆歲气也人气應之以生長收藏卽天和也設不知歲气變遷而妄呼寒熱則邪正盛衰無所辧未免於犯歲气伐天和矣夭枉之由此其爲甚驥案歲气乃五運之歲太過不及之气例如甲己之年丙作首丙屬火火生土土喜暖而惡寒宜溫劑以助之乙庚之歲戊爲頭戊屬土土生金金喜淸而惡燥宜平劑以淸之丙辛之年從庚起庚屬金金生水水喜暖而寒則凝宜熱劑以溫之丁壬壬上順行流壬上順流之則爲癸癸屬水水生木木性寒而怕燥宜和劑以平之戊癸之年何方發甲寅之上好追求甲屬木木生火火性本熱而惡熱宜涼劑以解之再參司天在泉之气應天爲天符承歲爲歲直及三合爲治諸法五運六气推衍無遺又五運以甲己土運爲尊六气以少陰君火爲尊故以甲己土運爲南政南面而行其令其餘四運爲北政以臣事之則面北而受令者也詳見气運五歲六化諸篇此言必先歲气者如此年忽多淫雨民病多濕當用二術苦寒以燥之佐以風藥風能勝濕此卽必先歲气之謂也毋伐天和卽春夏養陰秋冬養陽春夏禁用麻桂秋冬禁用石膏知母苓連芍藥此卽毋伐天和之謂也無盛盛無虛虛而遺人天殃王冰曰不察虛實但思攻擊而盛者轉盛虛者轉虛萬端之病從玆而甚眞气日消病勢日侵殃咎之來若天之與難可逃也悲夫吳昆曰盛盛虛虛則伐其天和馬蒔曰邪气實者而補之是謂盛盛又謂致邪正气虛而瀉之是謂虛虛又謂失正斯則遺人以天殃而絕其長命張介賓曰邪气實者復助之盛其盛矣正气奪者復攻之虛其虛矣不知虛實妄施攻補虛者愈虛眞气日消則病气日甚遺人天殃醫之咎也驥案虛盛所包甚廣如邪盛正虛正盛邪去陽盛陰虛陰盛陽虛腸實胃虛胃實腸虛或彼盛此虛或互盛互虛或以生而盛以克而虛或以補而盛以瀉而虛或以瀉而盛以補而虛不勝枚舉要之虛實乃諸病之根本補瀉爲治療之綱紀經曰邪之所湊其气必虛凡言虛者精气奪也凡气實者邪气勝也是故虛則受邪邪爲實經曰邪气盛則實精气奪則虛倘邪重於本則以瀉爲補是瀉中有補也本重於邪則以補爲瀉則補中有瀉也運用合宜有何實實虛虛之足慮乎靈樞終始篇虛而瀉之是謂重虛九鍼十二原篇五藏气已絕於內而用鍼者反實其外是謂重竭重竭重虛虛虛也八正神明論月滿而補命曰重實重實盛盛也又十二難陽絕補陰陰絕補陽是謂實實虛虛損不足而益有餘八十一難肺實肝虛用鍼者不補其肝而反重實其肺故曰實實虛虛義同無致邪無失正絕人長命王冰曰所謂伐天和也攻虛謂實是則致邪不識藏之虛斯爲失正气旣失則爲死之由矣吳昆曰盛盛爲致邪虛虛爲失正張志聰曰邪則祛之正則養之張介賓曰盛其盛是致邪虛其虛是失正驥案邪正不兩立致邪則失正失正則致邪運用不合則兩失之經言邪有五從後來者爲虛邪從前來者爲實邪從所不勝來者爲賊邪從所勝來者爲微邪自病爲正邪邪則幹正正以祛邪故不兩立也帝曰其久病者有气從不康病去而瘠柰何王冰曰從謂順也吳昆曰气順而猶不安康病已去而猶見瘦瘠張志聰曰此論人之形體亦由气運之所資養者也夫神去則機息气止則化絕神气之不可不調養也然而神气猶主人形體若器宇形與神俱而後可終其天年是形之不可不調養也气從者謂神气以調養不康而瘠謂身不康而形尙瘦也馬蒔曰此言人病而瘠者當順化奉時以待之也帝問歲气有久病者气乃不康及病去而瘠岐伯曰昭乎哉聖人之問也化不可代時不可違王冰曰化謂造化也代大匠斫猶傷其手況造化之气人能以力代之乎夫生長收藏各應四時之化𨿽巧智者亦無能先時而致之明非人力所及由是觀之則物之生長收藏化必待其時也物之成敗理亂亦待其時也物旣有之人亦宜然或言力必可致而能代造化違四時者妄也吳昆曰言化物必待天工人爲不足以代也天時須順之不得違之而助長以速其化也張志聰曰化謂五運之化气代更代也時謂六气之主時違逆也如敷和之紀其藏肝其養筋升明之紀其藏心其養血備化之紀其藏脾其養肉審平之紀其藏肺其養皮毛靜順之紀其藏腎其養骨髓是形之皮肉筋骨皆由化運之所資養不可更代者也又如春气養筋夏气養血脈長夏气養肌肉秋气養皮毛冬气養骨髓是形之皮肉筋骨又皆由四時气之所養而時不可違也馬蒔曰伯言天地有自然之化不可以人力代故無代化也人物有成敗之時不可以私智違故無違時也張介賓曰化造化也凡造化之道衰王各有不同如木從春化火從夏化金從秋化水從冬化四時有不同之化以及五運六气各有所主皆不可以人力代也故曰化不可代人之藏气亦必隨之而有衰王欲復藏气之虧不因時气不可也故曰時不可違不違時者如金水根於春夏木火基於秋冬藏气皆有化原設不預爲之地則有時不易於復元或邪气乘虛再至𨿽有神手無如之何愚按此節諸注皆謂天地有自然之化人力不足以代之故曰化不可代然則當聽之矣而下文曰養之和之者又將何所爲乎謂非以人力而替天工者乎其說不然乎驥案經言不知年之所加气之盛衰虛實之所以起不可以爲工王冰謂蒼天布气不越乎五行人在气中豈不應乎天道所謂化不可代時不可違故當隨運气陰陽之盛衰以爲祛病養生之微旨此理固不可不知而實不可以偏執也繆仲醇曰五運六气者虛用也歲有是气至則算無是气至則不算旣無是气焉用是藥又況內外兩因隨時感受太過之運亦有不及之時不及之運亦多有餘之患若專泥運气能無實實虛虛損不足而益有餘乎又天气反常冬有時而溫夏有時而寒春有時而燥秋有時而暖又春气西行秋气東行夏气北行秋气南行卑下之地春气常在髙阜之境冬气常在西北多風東南多濕方土不齊其病各異西北气濃安能人人皆實東南气薄安能人人皆虛久旱則亢陽久雨則亢陰陽盛人耐秋冬不耐春夏陰盛人耐春夏不耐秋冬天气反常人稟異趣地域髙下不同代化違時又當別論岐伯言之以明天气歲气立法之常醫者通之以處天气歲气法外之變斯爲完全而無流獘也夫經絡不通血气以從復其不足與眾齊同養之和之靜以待時謹守其气無使傾移其形乃彰生气以長命曰聖王故大要曰無代化無違時必養必和待其來復此之謂也帝曰善王冰曰大要上古經法也引古之要旨以明時化之不可違不可以力代也吳昆曰大要上古書言爲不可以代化工趨事不可以逆天時也易之復卦一陽生於五陰之下陽回之象也故化至而生气漸長謂之來復張志聰曰脈絡者所以行气血而營陰陽血者神气也如經絡以通血气以從復其神气之不足而與無病者之相同是神气已復但身不康健而形尙瘦瘠故當靜養其神和調其气靜以待時謹守其气無使傾移其形得時化之養漸乃彰著矣此气運養身之大要也馬蒔曰久病而不康及病去而瘠者其經絡已通血气以順當復其不足之藏而與足者同必養之和之而靜以待時則形自彰而不瘠矣張介賓曰疾病旣去而不求其復則元气由衰而瘠矣養者養以气味和者和以性情靜以待時者預有修爲而待時以復也如陽虛者喜春夏陰虛者喜秋冬病在肝者愈於夏病在心者愈於長夏病在脾者愈於秋病在肺者愈於冬病在腎者愈於春皆其義也謹守其气無使傾移則固有弗失日新可期是卽撤消之道而生气可漸長矣大要上古書名此引古語以明化不可代時不可失不可不養不可不和以待其來復未有不復者矣來復之義卽易之復卦一陽生於五陰之下陽气漸回則生意漸長同此理也六元正紀大論黃帝問曰婦人重身毒之何如岐伯曰有故無殞亦無殞也王冰曰故謂有大堅瘕痛甚不堪則治以破積愈之藥是謂不救必乃盡死救之蓋存其大也𨿽服毒不死也上無殞言母必全亦無殞言子亦不死也吳昆曰重平聲重身懷孕也毒謂厲藥也故下文所謂積聚急痛欲死之故必毒之始可生也馬蒔曰此言妊婦之用毒藥者可用而不可過也婦人懷妊謂之重身然用毒藥以治其病者正以內有其故則有病以當毒藥其子必無殞也不惟子全而母亦無殞也張介賓曰重身孕婦也毒之謂峻利藥也故如下文大積大聚之故有是故而用是藥所謂有病則病受之故孕婦可無殞而胎气亦無殞也殞傷也驥案重身素問奇病論婦人重身九月而重身妊娠也金匱妊娠篇婦人宿有病經斷未及三月而得漏下不止胎動則臍上爲痼害六月動者前三月經水時胎也下血者後斷三月胚也所以血不止者以不去也當下其桂枝茯苓丸主之沈明宗謂其不去阻害胎之血不入於胎而漏下當下其丹皮桃仁爲胎所忌服一丸而漸磨不致動胎尢怡謂其不去則血不守血不守則胎終不安此丸下之力頗輕且緩恐峻厲之藥傷胎气也徐彬曰此丸用桂芍一陽一陰茯苓丹皮一气一血桃仁破惡血消塊而不嫌傷胎者病當之也消方甚多惟此丸甚善帝曰願聞其故何謂也岐伯曰大積大聚其可犯也衰其太半而止過者死王冰曰衰其太半不足以害生故衰太半則止其藥若過禁待盡毒瓦斯內余無病可攻以當毒藥毒攻不已則敗損中和故過則死吳昆曰衰其太半而止則眞气𨿽傷未至大壞過則眞气無存故死張志聰曰此言胎孕積聚亦有陰陽寒熱之分所當遠寒而遠熱者也毒者大寒大熱之藥也娠婦始結胎之一月二月乃木气司養三月四月主火五月六月主土七月八月主金九月十月主水至太陽而五行已周陰陽水火分而成後天之形身矣然未生之前五行之气各有盛有虛有勝有郁宜以寒熱溫涼順逆而調之設或有病而欲不遠寒不遠熱亦無傷於胎气所謂有故無殞然亦無過之而致殞也卽如大積大聚乃屬臟腑之五行尙其可犯寒而犯熱者也若過犯之則死寒熱溫涼是謂四畏可不愼諸此節大有關於治道學人宜細心體會又七月所生小兒能育而亦多長壽者蓋七月乃肺藏司養肺屬天而主气主血天一生水感天地之气而生故育九月十月乃少陰太陽所主皆感陰陽水火而生若夫八月乃陽明大腸主气感陽明之府气而生故𨿽生而不育張介賓曰身𨿽孕而有大積大聚非用毒藥不能攻攻亦無害故可犯也然但宜衰其太半便當止藥如上編大毒治病十去其六者是也若或過用則病未必盡而胎已受傷多致死矣驥案素問四時刺逆從論厥陰澀則病少腹積气少陰澀則病積溲血太陰澀則病積心腹時滿陽明澀病積時善驚太陽澀則病積時善巓疾少陽澀則病積時善筋急目痛靈樞百病始生篇積之始生得寒乃生厥乃成積又汁沫與血相摶則並合凝聚不得散而積乃成當補則補當瀉則瀉五變篇邪气畱止積聚乃傷邪气稍至蓄積畱止大聚乃起金匱積聚篇病有積有聚積病終不移聚者展轉痛移爲可治又脈來細而附骨者積也寸口積在胸中微出寸口積在喉中關上積在臍旁上關上積在心中微下關積在少腹尺中積在气沖脈出左積在左脈出右積在右脈兩出積在中各以其部處之前無積者求其藏虛則補之與此對勘其義始全素問至眞要大論帝曰論言治寒以熱治熱以寒而方士不能廢繩墨而更其道也有病熱者寒之而熱有病寒者熱之而寒二者皆在新病復起柰何治王冰曰謂治之而病不衰退反因藥寒熱而隨生寒熱病之新者也亦有止而復發者亦有藥在而除藥去而發者亦有全不息者方士若廢此繩墨則無更新之法欲根據標格則病勢不除之則阻彼凡情治之則藥無能驗心迷意惑無由通悟不知其道何恃而爲因藥病生新舊相對欲求其愈安可柰何吳昆曰寒之而熱言寒之而熱猶故熱之而寒言熱之而寒猶故馬蒔曰此言正治而病不愈以其不求之所屬或專治王气或偏用五味也以寒治熱而熱病仍在以熱治寒而寒病不去甚至新病復起者何也驥案寒熱本乎陰陽治寒以熱治熱以寒凡藥之熱者本於夏長萬物者也藥之寒者本於冬殺萬物者也元气虛極大虛必挾寒宜辛熱以補之邪气盛滿而至過極過者抑之宜苦寒以瀉之要之溫熱之藥宜補虛寒涼之藥宜瀉實倘不明虛實槪以寒涼投之則陽气傷無陽則陰無以生無陰則陽無以化是以故病不去新病復起新病者陰陽相乖補偏救獘暫用其偏久病者陰陽漸弱扶元養正宜用其平久病而以重藥投之吾恐其絕耳丹溪偏於補陰猶雲實火可瀉苓連之屬虛火可補參之屬可以知寒熱之用矣岐伯曰諸寒之而熱者取之陰熱之而寒者取之陽所謂求其屬也王冰曰言益火之源以消陰翳壯水之主以制陽光故曰求其屬也夫粗工褊淺學未精深以熱攻寒以寒療熱治熱未已而冷疾已生攻寒日深而熱病更起熱起而中寒尙在寒生而外熱不除欲攻寒則懼熱不前欲療熱則思寒又止進退交戰危亟已臻豈知藏府之源有寒熱涼溫之主哉取心者不必齊以熱取腎者不必齊以寒但益心之陽寒亦通行彊腎之陰熱之猶可觀斯之故或治熱以熱治寒以寒萬舉萬全孰知其意思方智極理盡辭窮嗚呼人之死者豈謂命不謂方士愚昧而殺之耶吳昆曰王注所謂益與壯者求其所利而已初不膠於寒熱之迹也張志聰曰此言用寒熱之不應者更有治之之法也寒之不寒眞陰不足熱之不熱眞陽不足是以病不解而久用寒熱偏勝之病反生故當求其屬以衰之屬類也謂五藏同類之水火寒熱也取之陰取之陽者謂當補其陰而補其陽也夫以寒治熱以熱治寒此平治之法也補陰以勝熱補陽以勝寒乃反佐之道也馬蒔曰人有五藏腎經屬水爲陰今寒之而仍熱者當取之陰經所謂壯水之主以制陽光者是也心經屬火爲陽今熱之而仍寒者當取之陽經所謂益火之源以消陰翳者是也此皆求之於本經之所屬也驥案陰陽者虛名也水火者物理也寒熱者天之淫气也水火者人之眞元也淫气生疾以寒熱藥攻之眞元致疾卽以水火之眞調之然不求其屬投之不入先天水火原屬同宮火以水爲主水爲火之原故取之陰者火中求水其精不竭取之陽者水中尋火其明不熄斯大寒大熱之病得其平矣錦囊之論亦精帝曰善服寒而反熱服熱而反寒其故何也岐伯曰治其王气是以反也王冰曰物體有寒熱气性有陰陽觸王之气則彊其用也夫肝气溫和心气暑熱肺气淸涼腎气寒冽脾气兼病之故也春以淸治肝而反溫夏以冷治心而反熱秋以溫治肺而反淸冬以熱治腎而反寒蓋由補益王气太甚也補王太甚則藏之寒熱气自多矣吳昆曰春木夏火秋金冬水當其王時而欲反之是違天也故春不能使木之不溫夏不能使火之不熱秋不能使金之不涼冬不能使水之不寒故當其王气而治之則人不能以違天適以反之而已張志聰曰王去聲此言气味之不可偏用者也夫四時有寒熱溫涼之气五藏有酸苦辛鹹之味五味四气皆當和調而用之若偏用則有偏勝之患故偏用其寒則冬令之寒气王是以服熱而反寒如偏用其熱則夏令之熱气王是以服寒而反熱此用气之偏而不和者也如偏用其苦則苦走心而火气盛如偏用其鹹則咸走腎而水气盛此用味之偏而不調者也凡物之五味以化生五气味久則增气气增則陰陽有偏勝偏絕之患矣馬蒔曰治其所屬而病不愈者心主於夏而復補其王气則熱太過而水不生故𨿽用寒藥而熱不去也腎主於冬而復補其王气則寒太過而火不生故𨿽用熱藥而寒不去也驥案反反治也本篇逆者正治從者反治從少從多觀其事也李時珍春用藥加辛溫薄荷荊芥之屬夏用藥加辛熱香薷生薑之屬長夏用藥加甘苦辛溫人參二術黃柏之屬秋用藥加酸溫芍藥烏梅之屬冬用藥加苦寒黃芩知母之屬是謂從從者反治也反治亦聖法惟不察微甚不辧多少治其王气與從者反治不同帝曰不治王而然者何也岐伯曰悉乎哉問也不治五味屬也夫五味入胃各歸所喜故酸先入肝苦先入心甘先入脾辛先入肺鹹先入腎久而增气物化之常也气增而久夭之由也驥案藥有君臣佐使逆從反正濃薄輕重畏惡相反君爲主臣爲輔佐爲助使爲用制方之原也逆則攻從則順反則異正則宜治病之法也气濃爲陽中之陽薄爲陽中之陰味濃爲陰中之陰薄爲陰中之陽薄則疏通濃則滋泄畏者畏其制我惡者惡其異我畏惡之中亦可相成是在因病制方輕重多寡之間毋增气以致夭斯爲上工靈樞脈度篇經脈爲裏支而橫者爲絡絡之別者爲孫盛而血者疾誅之盛者瀉之虛者飲藥以補之張志聰曰此言脈度十六丈二尺止以經脈爲數支而橫者絡脈孫絡也夫經脈內榮於臟腑外絡於形身浮而見於皮部者皆絡脈也盛而血者邪盛於外血畱於絡脈故當疾誅之盛者邪客於外故當瀉之虛者本虛於內故當飲藥以補之蓋言血气本於臟腑之所生也馬蒔曰此言經絡孫絡之義及有用鍼用藥之法也經脈爲裏者如手太陰肺經自中府至少商乃直行之經在於裏裏者卽上文所謂經隧也其支而橫者卽肺經有列缺穴橫行手陽明大腸經者爲絡也其絡之別者爲孫猶有子而又生孫較之正絡爲尢盛也但曰絡曰孫而血脈盛者急誅之急誅云者正以邪气盛者當瀉之也若正气虛者則止飲藥以補之耳驥案虛者飲補藥亦須參合脈證蓋脈有眞假藥有逆從先天陽虛補命門後天陽虛溫胃气先天陰虛補腎水後天陰虛補心肝心爲血之主肝爲血之藏也六脈洪大有力是眞陰不足六味地黃湯右寸洪大則加麥味如眞陽不足假陽乘之則加桂味如弦數細數之類是如眞陰眞陽俱損當重用六味少加桂附以火濟火之類是類旣可從承乃可制火旣制而陰易長矣況脈不微而洪大不緩而弦數近乎無胃气旣補眞陽以息假陽復借眞火以保脾土此補腎中眞陰眞陽之至論也至於六脈浮大無力此中气不足榮血有虧養榮湯去陳皮六脈沈細無力又宜大補中州辛溫鼓舞以行藥力歸脾湯之用木香十全湯之用肉桂是也古用姜棗亦是營運脾胃也六脈遲緩而甚微者急宜救陽輕則人參理中重則附子理中不得雜一陰分之藥六脈細數久按無力此先後天之陰陽並虧也早服六味丸晚服養榮去陳皮或十全去川芎生地換熟地可也如兩寸洪大兩尺無力者八味加牛膝五味兩尺無力兩寸甚弱者補中湯至於加減宜忌妙有權衡如應十全湯而肺脈洪大則芎應去而麥味宜加六脈無力則術倍加止用當歸勿參地芍至於地黃一湯熟地重可加至二三兩山茱止可加至三四錢酸能掩諸藥之長也此補法之大略臨證時細酌之可耳靈樞論痛篇黃帝曰人之勝毒何以知之少兪曰胃濃色黑大骨及肥者皆勝毒故其瘦而薄胃者皆不勝毒也張志聰曰此復論少陰與陽明之相合也陽明居中土主受納水谷藉少陰之气上升戊癸相合化火火土之气合而後能蒸泌水谷之精微是以胃濃色黑大骨及肥者少陰陽明之气並盛故皆能勝毒倪氏曰中下二焦互相資生然後筋骨彊堅肌肉丰濃此注與素問厥論合看張介賓曰胃濃者藏堅色黑者表固骨大者體彊肉肥者血盛故能勝峻毒之物若肉瘦而胃薄者气血本屬不足安能勝毒也驥案勝毒不勝毒義已見前

