溫病正宗王徳宣

周序

民國十有五年秋﹐忠客芝城軍次﹐得識湘鄕王松如先生﹐气宇軒昂﹐片言雅合。時先生長寧鄕鹽政﹐兼任八軍二十五團少校軍需﹐及同級軍醫。先生綜核計劃﹐條理井然。全部官兵﹐與地方民眾﹐患病請診﹐戶爲之穿﹐應接從容﹐曾不少息﹐且多奏奇效﹐咸奉之若神明。繼而邀遊江漢﹐懸壺燕都﹐當地達官顯宦﹐以及窮鄕婦孺﹐聞先生名﹐集求診﹐凡沈痼疾﹐無不著手成春。至二十一年北平猩紅熱流行猖獗﹐諸醫束手﹐而先生全活甚眾﹐積案成帙。蓋其讀書博﹐用功深﹐處方不拘成法﹐故能得心應手﹐載譽而歸。本年先生任湖南國醫專校溫病教授﹐因感溫病專書向無善本﹐特搜羅古今醫籍﹐闡發奧蘊﹐且抒心得﹐窮源竟委﹐綜合成書﹐顏曰《溫病正宗》。忠𨿽不知醫﹐然深悉先生醫學之精﹐治病之奇﹐則其書足爲世重可知﹐玆因付梓﹐故述其大凡云爾。

民國二十四年十一月寧鄕周守忠恕安氏謹序

自序

孔子爲政﹐必先正名者。名不正﹐則言不順﹐事不成也。醫學操人生殺之權﹐豈可不正其名乎﹗吾國醫學﹐所以異夫歐西者﹐我重气化﹐而彼重形質﹔彼炫科學﹐而我求哲理也。惟其重气化﹐而求哲理﹐故不盡可以言傳﹐而必須以意會。其可言傳者﹐固易知易能﹔而須意會者﹐則難知難能。果欲見垣一方﹐則非別具會心不可。溫病之名不正﹐由來久矣。苟任其龐雜淆混﹐誠恐毫釐之差﹐而有千里之謬﹐松如之爲此懼也久矣。今春承乏湖南國醫專科學校講席﹐教授溫病學﹐是用不忖譾陋﹐采輯古今溫病學說﹐加以辧正﹐名之曰《溫病正宗》。

因校中已采用時人沈嘯谷所攺編時逸人之《溫病全書》爲教程﹐故以是稿備學生之參考。遂徇其請﹐遽付手民﹐未敢自信﹐尙幸髙明有以教之。

民國二十四年乙亥秋月湘鄕恬山人王徳宣松如甫序於湖南國醫專科學校

上編﹟學說辯正

第一章

﹟溫病解釋之正誤

後漢張仲景著《傷寒雜病論》合十六卷﹐自云𨿽未能盡愈諸病﹐庶可以見病知源﹐則其爲廣義《傷寒論》明矣。廣義傷寒云者﹐卽《難經》所謂傷寒有五﹕中風﹑傷寒﹑濕溫﹑熱病﹑溫病是也。蓋傷寒乃外感之總名﹐《傷寒論》統論外感之書也。惜其書經三國兵燹殘缺失次﹐江南諸師復祕其要方不傳。迨晉王叔和撰次其遺論僅得十卷﹐卽今存之《傷寒論》也。又宋﹟王洙於館閣蠹簡中﹐得仲景《金匱玉函要略方》三卷﹐亦叔和所撰次。或曰古之《雜病論》卽此書也。

然則仲景之書﹐賴叔和以傳﹐而溫病爲傷寒之一﹐本無疑義也。

洎夫有明﹟方中行出﹐著《傷寒論條辧》﹐削去傷寒序例﹐反謂叔和爲仲景之罪人﹐於是仲景之廣義《傷寒論》﹐一變而爲狹義《傷寒論》矣。其所以削去傷寒序例者﹐無非欲於溫病另辟蹊徑耳。繼方氏而起者﹐則有吳又可《溫疫論》之傷寒例正誤﹐淸﹟諭嘉言《尙論篇》之駁正王叔和序例﹐錢天來之《傷寒溯源集》﹑程應旄《傷寒後條辧》之王叔和傷寒序例貶僞﹐黃元禦《傷寒懸解》之王叔和傷寒例﹔此外﹐張宛鄰之《素問釋義》﹐於《生气通天論》《熱論》《水熱穴論》﹐皆對於叔和攻擊謾罵不遺餘力﹐反目爲千古之罪人。張隱庵﹑柯韻伯﹑魏荔彤﹑張令韶﹑陳修園等﹐皆傷寒大家也﹐亦從而和之。於是《傷寒》一書﹐注釋不下百餘家﹐各以己意附會。或割章分句﹐或前後易置﹐或擅加刪攺﹐後之讀者遂如墮五里霧中矣。

及葉天士之《溫熱論》﹑與吳鞠通之《溫病條辧》出﹐遂別溫病於傷寒而立異﹐謂溫邪專從口鼻而入﹐而創溫病治三焦之說﹐以與仲景《傷寒論》六經見證分道揚鑣。不識六气傷人﹝古之所謂寒暑燥濕風﹐名爲五气﹐天气也﹔水火金木土﹐名爲五行﹐地气也。淸陽爲天﹐濁陰爲地。天以陽生陰長﹐地以陽殺陰藏。本乎天者親上﹐本乎地者親下。天有陰陽﹐地亦有陰陽。寒暑燥濕風火﹐天之陰陽也﹔木火土金水火﹐地之陰陽也﹐是謂六元﹐亦曰六气。六气過甚﹐謂之六淫﹐故傷人也﹞皆襲皮毛﹐或從口鼻﹐無分乎寒與溫也。惟寒性凝斂﹐宜溫宜表﹔熱性蒸發﹐宜淸宜降﹐治法各異耳。

溫熱之病𨿽不若傷寒六經之傳經﹐然亦可憑六經而見證。《難經》有溫病之脈行在諸經之文。蓋六經乃百病之提綱﹐何得以溫邪專從口鼻而入﹐彊定傷寒先分六經﹑溫病須究三焦乎﹖至邪專從口鼻而入者﹐乃瘟疫也。《素問﹟刺法論》曰﹕五疫之至﹐不相染者﹐正气存內﹐邪不可幹﹔避其毒瓦斯﹐天牝從來﹐復得其往﹐气出於腦﹐卽不邪干。所謂天牝者﹐卽《老子》所謂玄牝之門。玄﹐天也﹐於人爲鼻﹔牝﹐地也﹐於人爲口﹝見《老子》河上公注﹐及《內經》馬元臺注﹞此言人之正气內存﹐則邪不干犯。若避毒之法﹐以毒瓦斯旣從口鼻而入﹐當復循其口鼻而出﹐世之取嚏法﹐乃其遺意之一也。

《內經》論瘟疫之邪從口鼻而入﹐旣明且詳﹐豈待楊士瀛﹑吳又可出﹐而後知之乎﹖蓋瘟疫之邪﹐乃天地之厲气﹐亦卽濁气也﹐垢穢也﹐細菌也﹐爲有形質粘滯之物﹐故不能入皮毛之細孔﹐而專從口鼻之大道也。至於鼠疫﹐亦有由皮膚刺傷﹐或死鼠之蚤咬傷而傳染者﹐則皮膚旣傷﹐乃疫毒與傷處血液相接之故﹐仍非疫邪之能由皮膚入也。

乃聽者不察﹐羣相附和﹐混溫病於瘟疫﹐別溫病於傷寒。殊不知瘟疫病以化疫爲主﹐溫熱病以淸火爲急﹐《傷寒論》之淸降法﹐卽所以治溫病也。後人立法﹐豈能出其範圍﹖何得不以《傷寒論》爲廣義﹐反與其分庭抗禮哉﹖然而叔和所輯《傷寒論》之所以不廢者﹐賴有張路玉﹑徐靈胎﹑王朴莊﹑陸九芝之排除眾議﹐備致推崇也。張路玉之《傷寒緒論》云﹕余嘗考晉王叔和集仲景《傷寒》書﹐未嘗不廢書而三嘆也。嗟夫﹗猶賴叔和爲仲景之功臣。使無叔和之集﹐則《傷寒》書同於《卒病論》﹝按宋﹟郭雍《傷寒補亡論》﹕有問曰﹕傷寒何以謂之卒病﹖雍曰﹕無是說也。仲景敍論曰爲《傷寒雜病論》合十六卷﹐而林其目者誤書爲卒病﹐後學因之﹐乃謂六七日生死﹐人故謂之卒病﹐此說非也。

古之傳書怠惰者﹐因於字畫多﹐省偏旁﹐書字或合二字爲一﹐故書「HT」爲「HT」﹐或再省爲卒。今書卒病﹐則雜病字也。漢﹟劉向校中祕書﹐有以趙爲肖﹐以齊爲立之說﹐皆從省文而至於此﹐與雜病之書卒病無以異。今存《傷寒論》十卷﹐《雜病論》亡矣﹞之不傳矣﹐何能知有六經證治乎﹖卽《條辧》《尙論》﹐亦無從而下手也。徐靈胎之《醫學源流﹟傷寒論論》云﹕仲景《傷寒論》﹐編次者不下數十家﹐因致聚訟紛紜﹐此皆不知仲景作書之旨故也。今人必攺叔和之次序﹐或以此條在前﹐或以此條在後﹐或以此癥因彼癥而生﹐或以此經因彼經而變﹐互相詬厲﹐孰知病變萬端﹐傳經無定﹐古人因病而施方﹐無編方以待病﹐其原本次序旣已散亡﹐庶幾叔和所定爲可信。何則﹖叔和序例云﹕今搜采仲景舊論﹐錄其證候診脈聲色﹐對病眞方有神驗者﹐擬防世急也。是則此書乃叔和所搜集﹐而世人輒加辧駁﹐以爲原本不如此。抑思苟無叔和﹐安有此書﹖且諸人所編﹐果能合仲景原文否耶﹖此皆閱歷有得﹐持平之論也。至王朴莊之《傷寒例新注》及《回瀾說》等﹐與陸九芝之《世補齋》文﹐均宗叔和﹐辟方諭﹐挽狂瀾﹐尊聖經﹐其功尢偉。

邇來仲景之《傷寒雜病論》﹐有二原稿出。一爲羅哲初之所傳﹐﹝長安黃竹齋因見浙江流通圖書館國醫圖書專號中﹐載有張仲景療婦人方﹐及五臟營衛論﹐均注存天一閣鈔本字樣﹐乃往寧波該閣訪之﹐實無其事。復便道鄞縣周岐隱處﹐邂逅該邑廣濟施醫局主任桂林羅哲初﹐出示其家藏古本《傷寒雜病論》鈔本全書十六卷﹐謂受之桂林左盛徳﹐左受之張紹祖。紹祖卽仲景四十六世孫。左氏之序﹐稱其師紹祖所言﹐相傳《傷寒》一書﹐共有一十三稿﹐每成一稿﹐傳抄殆徧城邑。玆所藏者﹐爲第十二稿﹐叔和所得﹐爲第七次稿云﹞一爲劉湘之所得。﹝劉自稱在十年前﹐以母喪求葬地﹐漫遊江西﹐於山谷中遇張姓老人﹐授以古本《傷寒雜病論》十六卷云云。嗣湘以授其族人仲邁﹐仲邁爲之校讎疏釋以公諸世。湘主席何蕓樵又有手抄原文影印本﹞羅所傳者尙未刊行﹐屬性如何𨿽不可知。而劉所得者﹐首《平脈法》﹐次《傷寒例》﹐又次溫暑熱濕燥各篇﹐又次演六經本病壞病﹐及霍亂﹑痙﹑陰陽易﹑瘥後勞復﹐終之以諸可與不可與等﹐較之叔和所編加多﹐且增溫熱燥諸篇。惟《傷寒例》中無「今搜采仲景舊論﹐錄其證候診脈聲色﹐對病眞方有神驗者﹐擬防世急也」之二十八字。夫此二十八字爲叔和言﹐余爲仲景語﹐唐王燾《外臺祕要》﹐及陸氏九芝早已言及。今無此二十八字﹐則《傷寒例》非叔和所增益﹐爲仲景之原文益信。而《傷寒論》爲論廣義傷寒之書﹐亦不待辧而自明矣。

或曰﹕叔和與仲景相去五六十年﹐仲景至今則一千七百餘年矣﹐五六十年猶不能得其全﹐千餘年後尙能見廬山眞面目乎﹖遺稿果有存者﹐胡爲不出於方中行等攻擊叔和之時﹐而出於今日乎﹖曰﹕吾國古者絕學﹐往往祕而不宣﹐古本流傳﹐容或有之﹐卽令後人作僞﹐而人能宏道﹐安見後人不可昌明聖學乎﹖時人惲鐵樵之《溫病明理》﹐𨿽知有廣義傷寒矣﹐而其盡廢諸家溫病之說﹐則又未免抹殺一切。要之﹐學人立說﹐苟無悖於經旨﹐則相得益彰﹐亦卽仲聖之功臣也。

上編﹟學說辯正

第二章

﹟溫病眞理之探源

黃帝之《內經》﹐仲景之《傷寒論》﹐吾國醫學典籍中之聖經也。然其立言詞簡而旨深﹐非細繹全文﹐潛心體會﹐舉一而反三﹐鮮能窺其堂奧。若斷章取義﹐或以詞害意﹐則差之毫釐﹐謬以千里矣。

《素問﹟熱論》云﹕人之傷於寒也﹐則爲病熱﹐熱𨿽甚不死。此病熱者﹐證候也﹐非病名也﹐謂傷寒實時發熱者也。

蓋寒邪薄於肌膚﹐陽气不得發越﹐乃反怫郁﹐而爲病熱。標熱而本寒﹐陰精未傷﹐陽气尙彊﹐是以不死。

至若熱重於溫之熱病﹐則《靈樞﹟熱病》曰﹕目不明﹐熱不已者死﹔舌本爛﹐熱不已者死﹔髓熱者死﹔熱而痙者死。

蓋目以熱而不明﹐熱又不已﹐肝气衰也﹔舌本已爛﹐熱猶不已﹐心邪盛也﹔熱甚則髓枯﹐腎气竭也﹔熱而痙者﹐風動筋急也。所以然者﹐熱甚則火勢燎原而風生﹐風火相乘﹐精血枯竭﹐焉得不死﹖《水熱穴論》曰﹕帝曰﹕人傷於寒﹐而傳爲熱何也﹖岐伯曰﹕夫寒盛則生熱也。蓋言表寒旣化爲熱﹐熱則入裏﹐裏熱菀結﹐乃成熱病也。

《刺熱論》曰﹕病甚者爲五十九刺﹐或瀉諸陽之熱﹐或瀉胸中之熱﹐或瀉胃中之熱﹐或瀉四肢之熱﹐或瀉五臟之熱。

亦言傳變之熱病也。

《金匱眞言論》曰﹕夫精者﹐身之本也。故藏於精者﹐春不病溫。《平人气象論》曰﹕人一呼脈三動﹐一吸脈三動而躁﹐尺熱﹐曰病溫。《論疾診尺》曰﹕尺膚熱甚﹐脈盛躁者﹐病溫也。《玉版論要》曰﹕病溫虛甚死。此則溫病之命名﹐及其診候之法也。

《陰陽應象大論》曰﹕冬傷於寒﹐春必病溫。《熱論》曰﹕凡病傷寒而成溫者﹐先夏至日者爲病溫﹐後夏至日者爲病暑。《傷寒例》曰﹕不卽病者﹐寒毒藏於肌膚﹐至春變爲溫病﹐至夏變爲暑病。暑病者﹐熱極重於溫也。此言伏气之爲病也。

夫中而卽病之傷寒﹐其發熱之因固寒也﹔傷寒不卽病而傳變爲溫病﹑爲暑病﹐其因亦寒也。故《熱論》曰﹕今夫熱病者﹐皆傷寒之類也。

《刺志論》曰﹕气虛身熱﹐此謂反也。又曰﹕气虛身熱﹐得之傷暑。蓋气虛則陽气不足﹐陽气不足當身寒﹐反身熱者﹐脈气當盛﹐脈不盛而身熱﹐證不相符﹐故謂反也。寒傷形﹐熱傷气﹐暑卽熱﹐故傷暑則气虛身熱也。

《傷寒論》曰﹕太陽病﹑發熱而渴﹐不惡寒者爲溫病。然則溫病之異於傷寒﹐乃以發熱而渴又不惡寒者爲辧也。

《傷寒論》曰﹕若發汗已﹐身灼熱者名風溫。風溫爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出。若被下者﹐小便不利﹐直視失溲。若被火者﹐微發黃色﹐劇則如驚癇﹐時螈﹐若火燻之。一逆尙引日﹐再逆促命期。此言風溫誤治變爲壞病之證狀也。

《傷寒論》曰﹕太陽中熱者﹐是也﹐其人汗出惡寒﹐身熱而渴也。又曰﹕太陽中者﹐身熱疼重﹐而脈微弱﹐此以夏月傷冷水﹐水行皮中所致也。又曰﹕太陽中者﹐發熱惡寒﹐身重而疼痛﹐其脈弦細芤遲﹐小便已﹐灑灑然毛聳﹐手足逆冷﹐小有勞身卽熱﹐口開前板齒燥。若發汗﹐則惡寒甚﹔加溫鍼﹐則發熱甚﹔數下之﹐則淋甚。此言中熱中者﹐乃中暑之異名而同病者也。惟其證候各別﹐故治法不一耳。

凡上所舉﹐皆溫病學之宜探賾索隱﹐以窮其本原者也。世人往往於傷寒溫病混淆不分﹐治熱病而以傷寒發熱論治﹐且誤認熱𨿽甚不死﹐肆用辛溫麻桂之方﹑治而不應﹐乃不自責其醫學之未精﹐反咎古人立法之不善﹐使先聖悲天憫人之懷﹐竟變爲操刃殺人之術﹐不亦誣乎﹗夫惟賾隱難明﹐故探索不易而誤會者滋多。誤會者旣多﹐於是似是而非之說紛然以起﹐益令人混淆莫辧﹐後之學人將從何而探索之乎﹖是用於眾說混淆之中﹐擇其可爲探索之階梯者分論於下﹐俾學人知所取捨焉。

宋﹟郭白雲之《傷寒補亡論》﹐取《千金》《活人》及龐氏﹑常氏之說﹐合乎仲景者補之﹐故曰補亡。朱熹跋語﹐謂其分別部居易見﹐且使古昔聖賢醫道之原委﹐不病其難。見者皆驚喜爲奇書﹐其闡奧發微﹐可謂至矣。

金﹟劉河間之《傷寒直格論方》﹐及《傷寒林本心法類萃》﹐於治溫熱獨抒心得﹐發前人所未發﹐故後世謂主火之說﹐始自河間。

李東垣之學說﹐𨿽以重脾胃見稱﹐然其弟子王好古所輯之《此事難知集》﹐上合軒岐之經﹐中契越人之典﹐下符叔和之文﹐乃發仲景不傳之祕﹐而爲人所難知﹐故以難知爲名。

明﹟戈存橘之《傷寒補天石》﹐統論外感諸病﹐所包甚廣﹐理例詳明﹐亦能發仲景言外之意﹐而立媧皇補天之功。

淸﹟兪根初之《通俗傷寒論》﹐乃近時何廉臣所刊行﹐其屬性丰富﹐條分縷晰﹐凡辧證論治處方﹐俱切實用。苟非三折肱之諳練﹐積畢生之心血﹐曷克臻此﹖外感總名傷寒﹐古之俗稱﹐故其書曰《通俗傷寒論》。

上數家言﹐皆屬獨出心裁﹐別開生面﹐各自成家﹐然窠臼𨿽離﹐經旨仍合﹐且能闡發《傷寒雜病論》廣義之實際﹐其有功仲景﹐良非淺鮮。欲探求溫病學之原委者﹐不能不加之意也。

此外﹐元﹟王安道之《醫經溯洄集》﹐𨿽誤以仲景《傷寒論》專爲卽病之傷寒設﹐不兼爲不卽病之溫病暑病設﹐然能辧別溫病與傷寒﹐井井有條﹐亦可資研究之書也。

上編﹟學說辯正第三章

﹟溫病瘟疫之辧析

第一節

﹟通論

熱爲火之用﹐火爲熱之體﹐故言火則不言熱﹐言熱則不言火﹐一而二﹐二而一也。溫者﹐熱之不甚者也。六气言火不言溫﹐舉一以槪二也。曰溫熱者﹐乃溫病熱病之總稱。邪之輕者爲溫﹐邪之重者爲熱。近世槪以溫病括之﹐而溫病乃賅熱暑濕燥而言。溫病暑病之冬傷於寒而春夏發者﹐及春夏感邪而秋冬發者﹐皆謂之伏气﹔隨時感受而卽發者﹐謂之新感。新感其邪輕﹐治之尙易﹔伏气其邪重﹐治之較難。故治溫病之法不獨異於傷寒﹐伏气與新感亦不可同日而論也。

瘟疫本名癘疫﹐傳染病也。《素問﹟刺法論》云﹕帝曰﹕余聞五疫之至﹐皆相染易﹐無問大小﹐病狀相似。《六元正紀大論》云﹕厲﹝《韻會》﹕癘通作厲﹞大至﹐民善暴死。皆言癘疫之證狀者也。《說文》﹕癘者﹐惡疾也﹔疫者﹐民皆疾也。從役省聲。《釋名》﹕疫﹐役也。言有鬼行役也。《刺法論》於癘疫之分﹐則以干支推之﹐謂天運化疫﹐地運化癘。

蓋以疫之與癘﹐不過上下剛柔之異。故又以金木水火土統之﹐卽所謂五疫者也。而按之實際﹐則癘疫均有寒溫之別。其流行者﹐溫癘溫疫多﹐而寒癘寒疫少。《六元正紀大論》曰﹕其病溫癘大行﹐遠近咸若。又曰﹕其病溫癘。皆言溫癘﹐而不及寒癘﹐蓋以溫癘槪寒癘也。《老子》曰﹕凶年之後﹐必有溫疫。《抱朴子》曰﹕經溫疫﹐則不畏。俱言溫疫﹐而不及寒疫﹐亦以溫疫槪寒疫也。後人又立雜疫之名﹐以統疫病之雜癥也。

夫溫病與瘟疫﹐病源旣殊﹐治法各異﹐古人分辧﹐本極明了﹐不可以混同也。後人猶恐其相混﹐故攺溫疫之溫作瘟。

吳又可不明此意﹐以古無瘟字﹐反混溫病瘟疫爲一病。﹝吳又可云﹕《傷寒論》曰發熱而渴﹐不惡寒者爲溫病﹔後人去加爲瘟﹐卽瘟也。要之﹐古無瘟字﹐乃後人之自爲變易者﹐不可因易其文﹐以溫瘟爲兩病﹞不識溫病者﹐以溫爲病名也﹔溫疫溫癘者﹐以疫癘爲病名﹐言疫之溫者﹑癘之溫者也。惟其古無瘟字﹐乃知瘟疫溫癘之溫非病名﹐何得反混溫病爲癘疫哉﹖夫言事物者﹐必通權而達變﹐醫病亦何獨不然﹖春溫夏熱秋涼冬寒﹐感之而病者﹐常也﹔《素問》曰重陰必陽﹐重陽必陰﹐冬傷於寒﹐春必病溫﹐春傷於風﹐夏生飧泄﹐夏傷於暑﹐秋必瘧﹐秋傷於濕﹐冬生咳嗽者﹐皆伏气也﹐則謂之變。然猶不傳染﹐仍屬變中之常。若夫喉痧﹑白喉﹑霍亂﹑伏陰癥﹑痧癥﹑痢疾﹑疫痙﹑鼠疫﹐諸傳染病﹐則又變中之非常者也。﹝但白喉﹑霍亂﹑痧癥﹑痢疾﹐亦有非傳染而病者﹐則亦屬變中之常﹞故論溫病而欲窮其原委﹐則非明乎常變之道不可。

然自吳又可混溫病瘟疫爲一之後﹐附和者眾﹐而常變之理不明﹐治瘟疫之書多混溫病﹐治溫病之書亦雜瘟疫﹐後之學人﹐苟非好學深思之士﹐鮮不爲其所惑者。﹝松如﹞竊憂之﹐爰將關於溫病瘟疫之書分別評論﹐俾後之讀者知所取捨焉。

上編﹟學說辯正第三章

﹟溫病瘟疫之辧析

第二節

﹟溫病專書之槪論

《四庫全書》醫家類敍云﹕醫之門戶分於金元。而其門戶所以分﹐自來以爲由於易水﹑河間學說之不同。究之河間之主火﹐乃闡發傷寒之廣義﹐仍不悖乎仲聖之本旨。迨天士《溫熱論》出﹐溫病學始離傷寒而獨立。鞠通加以附會﹐則更離經叛道﹐而溫病學之歧誤益不可究詰﹐後之學人將何所適從﹖然則關於溫病之書籍﹐甄別實不容緩﹐玆將其專書﹐略論於下﹕明﹟張鳳逵之《傷暑全書》﹐乃專治暑者也。其書凡自《內經》以至宋元明諸家之論暑者﹐靡不采取﹐可謂詳備。

惟其於《傷寒例》所云寒毒藏於肌膚﹐至春變爲溫病﹐至夏變爲暑病之語﹐及《內經》所云冬傷於寒﹐春夏病溫病暑之說﹐加以詆毀﹐則是尙未明伏气之故。幸葉子雨取而增訂之﹐庶無流獘。

淸﹟戴麟郊之《廣瘟疫論》﹐乃踵吳又可瘟卽溫之誤。𨿽其主要以瘟疫與傷寒爲辧﹐使傷寒瘟疫之治不混﹐然其所論瘟疫﹐實爲伏气溫熱之病。陸氏九芝愛其論之精﹐惜其名之誤﹐乃於其論中刪去屍气腐气等語﹐及大靑龍一方﹐與凡所稱時行疫癘者﹐悉攺之曰溫邪﹐使無羼混。且補世之治傷寒者﹐每誤以溫熱治之﹐治溫熱者﹐又誤以傷寒治之等語﹐以免夾雜傷寒﹐故攺其名爲《廣溫熱論》。何氏廉臣見其於濕溫燥熱二癥言之甚略﹐卽用藥選方亦未盡善﹐且未將風溫﹑濕溫﹑春溫﹑冬溫等釐淸﹐而槪稱時行﹐未免含混﹐爰爲重訂。將原書缺者補之﹐訛者刪之﹐更增入古今歷代名醫之良方﹐而成爲伏气溫熱之全書。又易其名爲《重訂廣溫熱論》﹐而後乃爲盡善盡美之治伏气溫熱正法眼藏矣。

吳坤安之《傷寒指掌》﹐於溫病論治頗詳﹐邵氏仙根加以評語﹐何氏廉臣復爲重訂﹐且易其名爲《感癥寶筏》。然其立論但知葉天士所謂溫邪上受﹐治主三焦﹐則仍新感溫熱之證治也。

吳鞠通之《溫病條辧》﹐乃遵葉天士之學說而變本加厲﹐以三焦劃界﹐溫熱與瘟疫同治。且於仲景溫病原文捏造以桂枝湯主之﹐誣聖欺世﹐莫此爲甚。其書之無價值﹐可以想見。今有葉子雨﹑陸士諤二家之評﹐或可杜其流獘。

王孟英之《溫熱經緯》﹐以軒岐仲景之文爲經﹐葉薛諸家之說爲緯﹐且爲之注釋。其詳博明晰﹐可謂集前人之大成﹐而垂後學之規範。其書𨿽間有瑕疵﹐而得葉子雨爲之評訂﹐可謂盡善。惜其偏重新感﹐且攙入疫病﹐不以溫病疫病合稱﹐未免後人誤會﹐至其《歸硯錄》﹐指摘吳氏《溫病條辧》﹐則語多扼要﹐可爲師法。

周杓元之《溫證指歸》﹐謂仲景《傷寒論》爲專究傷寒之書﹐𨿽屬謬誤﹐尙能分別寒溫。第以疫病混作溫病﹐則無法以圓其說﹐名爲《指歸》﹐實則使人無所根據歸。

李識候之《暑癥發源》﹐論證處方﹐條分縷晰﹐洵爲治暑癥之金科玉律。

陸九芝之《傷寒陽明病釋》﹐以傷寒傳入陽明遂成溫病﹐故取陽明病而釋之﹐頗明晰﹐有條貫﹐此乃發明溫病之一端﹐其於《世補齋》文辧論溫病甚詳﹐且於諸家謬誤尢多矯正﹐使傷寒﹑溫病﹑瘟疫﹐朗若列眉﹐其功匪淺。

淩嘉六之《溫熱類編》﹐秦伯未爲之刪訂﹐分溫熱暑濕四大綱﹐何廉臣加以緒論﹐自《內經》以及諸家凡論溫熱者﹐采輯靡遺。裘吉生復爲刊之於《讀有用書樓醫書選刊》。惜其羅輯𨿽丰﹐而發明甚鮮﹐且不及燥病。

宋佑甫之《南病別鑑》﹐乃取葉天士《溫證論治》分條注釋﹐及校刊薛生白《濕熱條辧》﹑與薛公望《傷寒古風》﹐末附自著。意以傷寒爲北病﹐溫熱爲南病﹐則未免拘泥。然欲知葉薛各家﹐則亦可涉獵及之。

汝琴舫之《治溫闡要》﹐意在闡發溫病之要﹐又附治疫之法﹐其書𨿽無特長﹐尙屬簡明可取。

柳寶詒之《溫熱逢源》﹐其於溫熱頗有獨到之處。旣詳伏气﹐復闡明仲景之暴感暑熱﹐乃發人所未發﹐如能由此探求﹐庶可左右逢源。

陳葆善之《燥气總論》﹐實探《內經》之祕﹐而發諭嘉言﹑沈目南﹑吳鞠通諸氏之所不逮。凡論治處方﹐尢能獨抒心得﹐洵爲燥病學之善本。

葉子雨之《伏气解》﹐乃本《素》《靈》陰陽气化之道﹐而詳解六气伏邪之理。論伏气之善本也。

劉吉人之《伏邪新書》﹐分伏燥﹑伏寒﹑伏風﹑伏濕﹑伏暑等病。論證處方﹐俱得諸實驗﹐洵發前人所未發﹐可謂有功千古。

時人沈漢卿之《溫熱經解》﹐乃注釋言溫熱之經文﹐並附方藥﹐頗有可取。

王馥原之《溫病指南》﹐立說本諸葉﹑吳溫病分三焦之劃界﹐未能合乎眞理。然其論治處方﹐尙屬平正﹐未可濃非。

郝炳炎之《溫熱病問答》﹐辧證主方﹐明白易曉﹐可爲溫病學之初階。

吳錫璜之《中西溫熱串解》﹐博采兼收﹐中西互證﹐可謂洋洋大觀。惟以三焦分篇﹐仍蹈鞠通之陋。且羼雜疫病﹐亦屬瑕疵。

劉仲邁之《溫病詮眞》﹐卽其所著《傷寒雜病論義疏》之卷四﹐亦卽所謂古本仲景《傷寒論》之一也。其言頗存古風﹐𨿽屬溫病之新法門﹐究爲廣義傷寒之實際﹐惜其未將《傷寒論》之第五卷

暑熱濕燥合刊﹐而非溫熱學所賅之全書也。

惲鐵樵之《溫病明理》﹐其斥天士﹑鞠通之溫邪上受及三焦論治之說﹐固屬不謬。至謂叔和寒毒藏於肌膚之說於理不可通﹐及其所著《內經綱要》﹐據西醫傷寒潛伏期不過二十日之說﹐以駁冬傷於寒﹐春必病溫﹐與凡病傷寒而成溫者諸學理﹐則未免妄議古人。蓋其於伏气與新感之分辧﹐尙未明悉。不知西醫傷寒之潛伏期﹐乃指傷寒卽病之潛伏者言﹐《內經》之冬傷於寒﹐春夏方發者﹐乃指傷寒變爲溫病暑病者言實風馬牛之不相及也。

丁醒吾之《溫熱經緯補錄》﹐蓋爲補王氏《溫熱經緯》所未備而作﹐於秋燥剖釋詳明﹐誠足以補王氏之所未及。

楊如侯之《溫病講義》﹐爲其擔任山西醫學專校溫病教授時﹐所輯以教學人也﹐言頗精當。惟攙入疫病﹐不以疫病合稱﹐未免名實不符耳。

張山雷之《濕溫醫案》﹐乃輯前人之案﹐而爲之評注﹐亦有可取。

沈嘯谷之《溫病全書》﹐乃取時逸人之《中國時令病學》﹐刪去傷寒及關於六經之解釋﹐合《序例》與《總論》爲一篇﹐將治法分隸各癥﹐藥方附列於治法之後﹐並增方解﹐重行攺編而成。所言皆平正簡明﹐有法有式﹐頗合教材。惟夏季之病﹐篇名溫病暑溫﹐究不若熱病暑病之爲妥善。溫爲熱之漸﹐熱爲溫之極。春气溫和﹐故曰春溫風溫﹐實可統名溫病﹔夏气暑熱﹐病暑而不病溫﹐宜曰熱病暑病。且暑溫之名﹐乃吳鞠通所杜撰﹐暑溫卽暑熱之輕癥﹐故不當以暑溫名篇。

況和煦之气曰溫﹐亢熱之气曰暑﹐旣暑矣﹐何止於溫﹖暑溫之名﹐實不可通。

章巨膺之《溫熱辧惑》﹐乃本其師惲氏鐵樵之旨﹐仍援西醫言傷寒之潛伏期至多不過二三日﹐以辟《傷寒例》寒毒藏於肌膚之謬。此則盲從西說之尙形質﹐而忘祖國之言气化。但其辧證論治﹐頗具條理﹐不無可取。

宋愛人之《春溫伏暑合刊》﹐對於春溫﹑伏暑﹐演繹詳明﹐選方亦精﹐且以春溫一癥﹐分新邪爲風溫﹐伏邪爲伏溫﹐立說新穎﹐可謂不落前人窠臼。

上皆溫病通行之專書。此外﹐如邵步靑之《四時病機》﹐雷少逸之《時病論》﹐𨿽非溫病之專書﹐亦詳溫病之證治﹐頗有可取。至於張畹香之《溫暑醫旨》﹐張子培之《春溫三字訣》﹐姜子房之《溫病賦》﹐錢文驥之《溫病條辧癥方歌括》﹐則皆崇拜鞠通之學說﹐而爲初學示法度者也﹐不足觀也矣。

夫溫病專書﹐類皆起於明末而盛於今日﹐其故何哉﹖蓋因又可誤溫病爲瘟疫﹐而天士創溫病之異說﹐於是盲從者日眾﹐而研究溫病者亦遂多矣。至天士之說﹐實顧景文所僞托者也。其言似是而非﹐眞理因之而晦﹐故治溫病之法﹐至今仍無定說。玆將顧氏之作僞及其類似者﹐略陳於下﹕顧氏所著《溫證論治》﹐乃治新感溫熱之法。相傳爲顧氏隨葉氏遊洞庭山﹐信筆記錄舟中之所語。華岫云首刊之於《續選臨癥指南》﹐名爲《溫熱論》。繼則唐笠三以顧氏一時未加修飾﹐是以辭多佶屈﹐語亦稍亂﹐乃爲之刪潤﹐前後移掇﹐刊之於《吳醫匯講》﹐而易其名爲《溫證論治》。章虛谷又易其名爲《外感溫病證治》﹐刊之於《醫門棒喝》﹐並爲注釋﹐而贊揚之。王孟英又易其名爲《外感溫熱篇》﹐刊之於《溫熱經緯》﹐更增注釋。宋佑甫刊之於《南病別鑑》﹐且爲之分條略注。周學海仍其名爲《溫熱論》﹐刊之於《醫學叢書》﹐間加評注。吳錫璜刊之於《中西溫熱串解》﹐乃詳注之﹐易其名爲《溫熱論注解》﹐此其注解中之最精詳者。孟英之注次之。此乃葉派之金鍼﹐而爲陸九芝所鄙棄者也。

相繼而起者﹐則有薛生白之《濕熱條辧》﹐乃治濕溫之法﹐首載於佛尼勒所刊之《醫師祕笈》﹐繼則吳子音刊之於《溫熱贅言》﹐名之爲《濕溫癥條例》﹐不題生白之作﹐而署寄瓢子述。章虛谷易其名爲《薛生白濕熱條辧》﹐刊之於《醫門棒喝》﹐並略釋之。王孟英刊之於《溫熱經緯》﹐又易其名爲《濕熱病篇》﹐更詳注之。宋佑甫刊之於《南病別鑑》﹐又易其名爲《濕熱論》。吳錫璜刊之於《中西溫熱串講》﹐仍名之《濕熱病篇》﹐更增注之﹐注中之最精詳者也。此書孟英疑其非薛作﹐而陸九芝更極辟之﹐謂其自條自辧﹐薛氏決無此不合體例﹐且其語句﹑藥物﹐均與《溫證論治》大略相同﹐難保非顧景文一流人僞托云。

此外﹐陳平伯之《溫熱病指南》﹐乃治風溫之法。吳子音刊之於《溫熱贅言》﹐篇名《溫熱病大意》﹐不題平伯之名﹐亦署寄瓢子述﹐與薛氏《濕熱條辧》合爲一人之作。王孟英刊之於《溫熱經緯》﹐題爲《陳平伯外感溫病篇》﹐並加按語。

吳錫璜之《中西溫熱串講》亦刊之﹐且於王注之外﹐更增按語。此書是否陳氏所作﹐孟英亦以爲疑。

由是觀之﹐溫病專書欲求其盡善者﹐實不可得。蓋眞理旣淆﹐立論自亂﹐皮之不存﹐毛將安附﹖嗚呼﹗評論者能不爲之痛心也哉﹗

上編﹟學說辯正第三章

﹟溫病瘟疫之辧析

第三節

﹟瘟疫專書之槪論

瘟疫﹐急性傳染病也。自《內經》以下﹐無書不載﹐可謂詳且盡矣。然瘟疫之來﹐以時代而異﹐以風土爲移﹐故古今方藥不同﹐南北治療迥異。且變生頃刻﹐禍不旋踵﹐非斬關奪隘之將﹐不克獲除暴安良之功。玆將其專書﹐略論於下﹕吳又可之《溫疫論》﹐實爲治瘟疫專書之嚆矢。其辧證論治﹐有功千古。且發明瘟疫邪自口鼻而入﹐伏於膜原﹐又有九傳之變﹐尢爲卓識。惟其因遇崇禎辛已大疫流行之時﹐所見者爲瘟疫而非溫病﹐乃憑一孔之見﹐而作正名之篇﹐悉將溫病誤爲瘟疫﹔又作《傷寒例正誤》﹐力詆冬傷於寒﹑春夏成溫成暑之理﹐遂令溫病混入瘟疫﹐淆然莫辧﹐則又仲景之罪人也。

羽翼又可者﹐則有淸﹟鄭重光之《溫疫論補注》﹐孔以立之《評注溫疫論》﹐洪吉人之《補注瘟疫論》﹐皆無甚闡發﹐但洪注較勝。陳錫三之《二分晰義》﹐及楊栗山之《寒溫條辧》﹐所辧𨿽詳﹐仍援又可瘟溫同病之誤。楊書乃竊取陳素中之《傷寒辧證》﹐而擴充其義者也。呂心齋之《瘟疫條辧摘要》﹐則又摘取陳﹑楊二家而成者也。

劉松峯之《說疫》與《瘟疫論類編》﹑蔡乃庵之《傷寒溫疫抉要》﹑楊堯章之《溫疫論辧義》﹑韓淩霄之《瘟痧要編》﹑洪教燧之《溫疫條辧》﹐𨿽皆瘟溫不分﹐而間有增補﹐尙不無發揮者也。

熊立品之《治疫全書》﹐李炳之《辧疫言》﹐朱蘭臺之《疫證治例》﹐皆略有發明﹐可備治疫之參考者也。

時人余伯陶之《疫證集說》﹐曹彜卿之《防疫芻言》﹐徐相宸之《急性險疫證治》﹐曹炳章之《秋瘟證治要略》﹐紹興醫學會之《濕溫時疫治療法》﹐楊志一之《四季傳染病》﹐時逸人之《中國急性傳染病學》等書﹐或輯舊說﹐或抒心得﹐或參西學﹐則皆切於實用者也。

至於鄭奠一之《溫疫明辧》﹐卽戴麟郊《廣溫疫論》之張冠李戴﹐則名爲瘟疫﹐而所論實屬溫熱也。

其瘟溫統治之書﹐則有淸﹟周禹載之《溫熱暑疫全書》﹐分別溫病瘟疫尙淸﹐惜其屬性太簡﹐有負全書之名耳。

至分癥論治者﹐則有淸﹟余師愚之《疫疹一得》。師愚卽《閱微艸堂筆記》所載之桐城醫士也。於乾隆癸丑﹐京師大疫﹐用大劑石膏﹐所治應手而痊﹐踵其法者﹐活人無算。時人劉民叔之《時疫解惑論》﹐所用方劑﹐亦推重石膏。但石膏𨿽爲治熱疫要藥﹐究亦不專恃石膏。民國壬申歲﹐故都爛喉丹痧﹝倭名猩紅熱﹐北平亦呼疫疹﹞流行﹐夭橫無算。

其重癥壞癥﹐人所不治者﹐經﹝松如﹞全活者頗多。其所用藥﹐輕者日用數兩﹐重者多至八九斤﹐均不專重石膏。其臨證驗案﹐他日當刊以問世。此則又非余﹑劉之所知也。

淸﹟陳耕道之《疫痧艸》﹐顧玉峯之《痧喉經驗闡解》﹐金徳鑑之《爛喉丹痧輯要》﹐夏春農之《疫喉淺論》﹐張筱衫之《痧喉正義》﹐曹心怡之《喉痧正的》﹐時人丁甘仁之《喉痧癥治槪要》﹐曹炳章之《喉痧證治要略》﹐皆治爛喉丹痧之專書也。

淸﹟黃維翰之《白喉辧證》﹐張善吾之《時疫白喉捷要》﹐李倫靑之《白喉全生集》﹐陳葆善之《白喉條辧》﹐耐修子之《白喉治法忌表抉微》﹐張采田之《白喉證治通考》﹐皆治白喉之專書也。

夫白喉﹐咽喉腐也﹔喉痧﹐亦咽喉腐也。其所以異者﹐白喉多由腎虛火旺﹐裏證也﹐咽喉𨿽腐﹐有汗發熱﹐自下焦而至上焦﹐其勢緩﹔喉痧則純爲癘疫之邪﹐由於口鼻傳入﹐表證也﹐咽喉腫腐﹐發熱無汗﹐自上焦而至下焦﹐其勢急。

一屬陰虛﹐一屬陽邪。陰虛卽仲景所云少陰病﹐咽痛胸滿心煩﹐豬膚湯主之者也﹔陽邪卽仲景所云陽毒之爲病﹐面赤斑斑如錦紋﹐咽喉痛﹐升麻鱉甲湯主之者也。此又不可以不辧也。

淸﹟王孟英之《隨息居霍亂論》﹐陸九芝之《霍亂論摘要》﹐趙海仙之《趙氏霍亂論》﹐許起之《霍亂燃犀說》﹐姚訓恭之《霍亂新論》﹐陳蟄廬之《瘟疫霍亂答問》﹐連文衝之《霍亂審證舉要》﹐時人淩禹聲之《霍亂平議》﹐翟冷仙之《霍亂指南》﹐皆治霍亂之專書也。

霍亂之發也暴﹐其退速﹐脈忌微細。而類似寒霍亂之伏陰癥﹐其發緩﹐而退不易﹐脈恆細或伏﹐先利而後嘔﹐惟不若霍亂之心腹絞痛﹐其發專在夏秋﹐病則遠近一律。淸﹟田云槎之《時行伏陰芻言》﹐辧之極明。倘誤認伏陰爲霍亂﹐則其爲害不可勝言矣。

淸﹟郭右陶之《痧脹玉衡》﹐隨萬寧之《羊毛瘟證論》﹐徐子默之《弔腳痧方論》﹐林藥樵之《痧癥全書》﹐髙亭午之《治痧全編》﹐黨因道人之《急救異痧奇方》﹐費友棠之《急救痧證全集》﹐費養莊之《痧疫指迷》﹐時人陳景岐之《七十二種痧癥救治法》﹐皆治痧癥﹝痧癥卽雜疫﹐一名幹霍亂﹐又名痧脹﹞之專書也。

淸﹟孔以立之《痢疾論》﹐吳本立之《痢證匯參》﹐吳士瑛之《痢疾明辧》﹐唐容川之《痢癥三字訣》﹐時人丁子良之《治痢捷要新書》﹐羅振湘之《治痢南鍼》﹐皆治痢疾之專書也。

近時所謂疫痙﹐亦名痙瘟﹐又名伏瘟﹐於小兒俗呼爲驚風﹐卽西醫之流行性腦脊髓膜炎也。明方中行之《痙書》﹐時人蔣璧山之《伏瘟證治實驗談》﹐沈朗淸之《腦膜炎新書》﹐劉裁吾之《痙病與腦膜炎全書》﹝此書尙末出版﹐序文曾經披露﹞皆治此癥之專書也。《金匱》有剛痙柔痙之分﹐猶驚風之有急慢也。《說文》﹕痙﹐疆急也。《廣韻》﹕痙﹐風彊病也。夫痙之爲病﹐脊彊而厥﹐卽《難經》所謂督之爲病﹐脊彊而厥。蓋同病而異名者也。脊髓上貫於腦﹐乃督脈之所司。《脈要精微論》曰﹕頭者﹐精明之府。李時珍曰﹕腦爲元神之府。金正希曰﹕人之記性皆在腦中。王淸任曰﹕靈機在腦。則腦之爲物可知。夫心之官則思。《說文》思字從心從囟。囟卽﹐頂門也。蓋謂心有所思﹐則神注於腦也。《韻會》曰﹕自囟至心﹐如絲相貫不絕。蓋謂腦神經也。夫腦陰質也﹐心陽火也﹐以陽火上灼陰質﹐則神光畢照﹐事物洞明。

此以腦之靈機﹐而爲心主之所司者也。西說之腦膜炎﹐炎者火也﹐但火極生風﹐風火相乘﹐則筋膜燥﹐脊髓枯﹐神經爲之緊張﹐故頭痛脊疼﹐頸項彎曲﹐手指抽攣﹐神識昏迷﹐目赤直視﹐口噤譫語。《靈樞﹟熱病》曰﹕髓熱者死﹐熱而痙者死﹐熱病數驚﹐螈而狂﹐風痙身反折。《素問﹟气厥論》曰﹕肺移熱於腎﹐傳爲柔痙。又《骨空論》曰﹕督脈爲病﹐脊彊反折。皆此癥之見證也。葉天士所謂溫邪上受﹐逆傳心包﹐亦此証之一也。心包卽心主之宮城﹐蓋腦之靈根下在於腎﹐腦之靈機上發自心。心通於腦﹐故瀉心火卽淸腦法也。然其癥不獨有剛柔之分﹐且有有疫無疫之異。施治之法﹐又不可執一無權也。

淸﹟羅芝園之《鼠疫約編》﹐沈惇和之《鼠疫良方匯編》﹐劉肇隅之《鼠疫備考》﹐時人余伯陶之《鼠疫抉微》﹐李健頤之《鼠疫治療全書》﹐徐相宸之《訂正鼠疫良方》﹐皆治鼠疫之專書也。

他如痘瘡﹑麻疹﹐乃本先天之遺毒﹐蘊藏於骨髓之間。痘爲陰毒﹐發於五臟﹔麻爲陽毒﹐發於六腑。𨿽皆由感觸疫邪而發﹐究非其主因也。古者隸於小兒科﹐今則另立專門﹐故不列入。

上編﹟學說辯正

第四章

﹟溫病學說之折衷

岐伯曰﹕今時之人﹐以酒爲漿﹐以妄爲常﹐醉以入房。此嘆世風之不古﹐而不能如古人之虛邪賊風﹑避之有時﹐精神內守﹐病安從來也。自岐伯迄今﹐又四五千年矣﹐加以中外交通﹐人煙繁萃﹐兵革時起﹐饑饉薦臻﹐溫病瘟疫﹐有不從而日增者乎﹖痘瘡發現於後漢﹐至唐宋而盛行。痧癥亦名幹霍亂﹐宋時𨿽盛行﹐而至有淸以來爲尢烈。爛喉丹痧﹑白喉﹑鼠疫等﹐𨿽爲往昔異名之病﹐然皆自有淸而後盛行。所以然者﹐蓋上古之時﹐天淸地寧﹐民淳俗朴﹐虛邪苛毒無由而生﹐卽或有之﹐發現亦鮮﹐故人不覺﹔世愈降﹐民俗愈澆﹐而惡疾險癥亦遂愈多也。

吳又可生於多疫之秋﹐故其言曰﹕業醫者﹐所記所誦﹐連篇累牘﹐俱是傷寒﹐及其臨證﹐悉見瘟疫﹐求其眞傷寒﹐百無一二云云﹐誠非虛語。其立說𨿽爲後世溫病瘟疫混淆之濫觴﹐而其發明疫邪自口鼻而入﹐伏於膜原﹐與夫九傳之變﹐則爲治疫之金鍼﹐而不容埋沒。

諭嘉言之溫癥三大例﹐可謂深知伏气變病之理。惟治金鑑一案﹐標其名爲傷寒死癥奇驗﹐而彊詞奪理﹐竟作冬傷於寒﹐又兼冬不藏精之春溫兩感癥﹐用麻黃附子細辛湯及附子瀉心湯﹐以炫其奇﹔且云不藏精之人﹐腎中陽气不鼓﹐精液不得上升﹐故枯燥外見﹐用附子助陽﹐則陰气上交於陽位﹐如釜底加火﹐則釜中之气水上騰﹐而潤澤有立至者。此種言論﹐荒謬已極﹐旣標名傷寒﹐何得又作溫病﹖夫不藏精者﹐精液枯竭﹐所以化火﹐惟恐淸涼之不急﹐何得反用辛溫﹖火上加油﹐焉有不燎原者乎﹖其證狀壯熱﹑譫語﹑皮膚枯澀﹑舌捲﹑唇焦﹑足冷﹐卽王海藏《陰癥略例》所謂陰極似陽之陰癥﹐實非溫病也。

《臨證指南》《溫證論治》《景嶽發揮》諸書﹐僞托葉天士之所作也。﹝天士生平未嘗著述﹐其所流傳於世者﹐泰半由於僞托﹐卽《溫證論治》及《臨證指南》﹐乃葉派崇奉之靈符﹐一爲顧景文之手筆﹐一出於華岫云之采輯。他如《景嶽發揮》﹐爲梁溪姚球所撰﹐坊賈因書不售﹐剜補桂名﹐遂致洛陽紙貴。曹畸庵《醫學讀書志》言之甚詳。又如陳修園之《醫學三字經》﹐修園自稱亦曾托名葉天士。其作僞情形可槪見矣﹞《臨證指南》及《景嶽發揮》﹐並詳伏气﹐不獨新感。吳鞠通徒取《溫熱論》之溫邪上受﹐首先犯肺﹐逆傳心包十二字﹐撇開伏气﹐以新感立論﹐更固執《臨證指南》所云仲景傷寒先分六經﹐河間溫熱須究三焦之語﹐劃分三焦界限﹐愈失愈遠﹔旣非葉派之全豹﹐復開後學之盲從﹐此溫病家之罪人也。陸九芝謂河間治法﹐亦惟六經是言﹐而三焦而字﹐始終不見於《六書》﹐初不解《指南》之何以有是語﹐久之而悟《指南》於西昌之論瘟﹐認作河間之論溫﹐約略記得河間之書﹐人皆說是異於仲景者﹐故卽不妨托之河間耳。

此論固屬確鑿﹐而天士之意或又不然。夫河間主火﹐是其專長﹐人所共知﹐且作《三消論》﹐以三焦論治。三消之爲病﹐乃燥熱怫郁﹐精血枯竭﹐亦須淸涼﹐無異溫病﹐此天士或由此而悟也。然《三消論》所謂之三焦﹐乃指上中下所病之部位而言﹐此與天士以溫病必始於上焦而終於下焦﹐又似是而非﹐實風馬牛不相及也。但天士論溫﹐𨿽知伏气﹐而論新感則混同於瘟疫﹐故援又可之說﹐以溫邪上受﹐首先犯肺﹐逆傳心包爲綱領。其邪之首先犯肺者﹐藥用辛涼﹐是爲新感之溫熱﹐卽陸氏所謂不過小小感冒﹐如小風熱﹑小風溫也﹔其逆傳心包者﹐藥用犀角﹑金汁﹑人中黃之屬﹐是爲瘟疫之重癥﹐卽陸氏所謂不出數日遽入心包﹐爲一場大病以至於死也。

陸氏之治溫病﹐執定陽明﹐以陽明爲成溫之藪﹐凡屬內外之邪﹐必通行此要津﹐如導江河而至於海﹐固屬提綱挈領。

然只發明在陽明之溫病﹐而於溫病之伏气新感不分﹐輕重緩急同治﹐𨿽可爲治法之常﹐猶未能通權達變。其意在掃除荊棘﹐新辟康莊﹐實則未免矯枉過正。

王孟英溫病家之卓卓者也﹐其指摘鞠通曰﹕鞠通之排定三焦路徑﹐必欲溫熱病遵其道而行﹐有是理乎﹖夫溫熱究三焦者﹐非謂病自上焦始而漸及於中下也。伏气自內而發﹐則病起於下者有之﹔胃乃藏垢納污之所﹐濕溫疫毒﹐病起於中者有之﹔暑邪挾濕者亦犯中焦。又暑屬火﹐而心爲火髒﹐同气相求﹐邪極易犯﹐𨿽始上焦﹐亦不能必其在手太陰一經也。

其辧別伏气新感曰﹕伏气溫病自裏出表﹐乃先從血分而後達於气分。更有邪伏深沈﹐不能一齊外出者﹐正如抽蕉剝繭﹐層出不窮﹐不比外感溫邪由衛及气﹑自營而血也。此等議論﹐皆至理名言﹐可爲師法。且其驗案甚夥﹐更堪玩味。

章虛谷與吳鞠通爲同時人﹐皆崇拜葉天士者也。章氏於溫熱𨿽無發明處﹐然亦糾正吳氏《溫病條辧》之謬﹐較之吳氏尙勝一籌。

伏邪之病﹐《內經》論之甚詳﹐而不見其名。《傷寒論》𨿽有伏气之病﹐而無新感之稱﹐所以世之論溫病者﹐恆混淆不分。淸﹟蔣寶素所著《醫略稿》之伏邪篇﹐闡揚伏溫一病﹐昭然大白。惜其乃援吳氏《瘟疫論》行邪伏邪之說﹐仍屬瘟溫不分﹐未可爲法。柳寶詒繼之﹐辧別瘟溫之相異﹐新感伏气之不同﹐旣正諸家之謬﹐復發前人所未言﹐實論伏气溫之最詳備者也。

他如周禹載﹑尢在涇﹑舒馳遠﹑陳平伯﹐於溫病均有所發明。周禹載之《溫熱暑疫全書》﹐乃發明溫病發於少陽者也。其說曰﹕溫病所傷者﹐寒也﹔所病者﹐溫也﹔所伏者﹐少陰也﹔所發者﹐少陽也。其所以然者﹐少陰本虛而傷寒﹐春則木旺而水虧﹐火气燔灼﹐病必有陽而無陰﹐藥必用寒而遠熱﹐黃芩湯其主治也。尢在涇之《傷寒貫珠集》﹐乃發明少陰淸法與厥陰淸法者也。其說曰﹕少陰之熱有從陽經傳入者﹐亦有自受寒邪﹐久而變熱者。陽經之寒﹐變則熱歸於气﹐或入於血﹔陰經之寒﹐變則熱入於血﹐而不歸於气。厥陰之病﹐本自消渴﹐其裏有熱﹐乃傳經之邪﹐厥陰受之也。舒馳遠之《傷寒六經定法》﹐乃發明太陰經之火者也。其說曰﹕太陰經之著痺﹑行痺二癥﹐爲火旺陰虧﹐熱結經隧﹐赤熱腫痛﹐手不可近﹐法宜淸熱潤燥。陳平伯之《溫熱病指南》﹐乃發明肺胃爲溫邪必犯之地者也。其說曰﹕風溫爲燥熱之邪﹐燥令從金化﹐燥熱歸陽明﹐故肺胃爲溫邪必犯之地。且風溫爲燥熱之病﹐燥則傷陰﹐熱則傷津﹐泄熱和陰﹐又爲風溫病一定之治法也。

以上諸家立言﹐皆有至理﹐然皆各舉一端﹐學人博取而會通之﹐以爲溫病之治法則可﹐苟拘泥一家之言﹐則大不可。

《傷寒論》之六經見證﹐乃百病之提綱﹐非獨爲傷寒病而設。劉松峯有瘟疫六經治法﹐朱蘭臺之《疫證治例》亦分六經。治瘟疫尙以六經見證﹐何況溫病乎﹗所謂見證者﹐乃以證候見於何經﹐卽從何經而治之也。若作傷寒之六經傳經﹐由太陽而陽明﹐終於厥陰解之﹐則謬矣。《難經》曰﹕溫病之脈行在諸經﹐不知何經之動也。然則凡論溫病者﹐豈可膠柱鼓瑟哉﹖至於治病之法﹐則《內經》云﹕治寒以熱﹐治熱以寒。又曰﹕從內之外者﹐調其內﹔從外之內者﹐治其外。從內之外而盛於外者﹐先調其內﹐而後治其外﹔從外之內而盛於內者﹐先治其外﹐而後調其內。中外不相及﹐則治主病。又曰﹕治熱以寒﹐溫而行之﹔治寒以熱﹐涼而行之﹔治溫以淸﹐冷而行之﹔治淸以溫﹐熱而行之。故消之削之﹐吐之下之﹐補之瀉之﹐久新同法。此皆治病之通法﹐治溫熱者亦不能外也。

陸九芝曰﹕天士於《臨證指南》﹐旣以小風寒抵作傷寒一大法門﹐於《溫證論治》﹐又以小風熱抵作溫熱一大法門﹐所以傷寒一證﹐至天士而失傳﹐溫熱一證﹐亦至天士而失傳。此嘆景文﹑岫云之作僞也。孰知不有當日天士之誤﹐則無後世溫病之爭﹐而傷寒溫病均無人闡發矣。夫《難經》傷寒有五之傷寒﹐外感之總稱也﹐《傷寒論》則六淫之全書也。

然五種傷寒之中﹐又有傷寒之目﹐故傷寒𨿽有廣義﹐亦有狹義。旣有狹義﹐則傷寒與溫病﹐又未可混而不分也。今日之所謂溫病學人﹐亦非專言溫病﹐乃槪暑濕燥火而言﹐旣不悖乎經旨﹐又能發揚光大﹐何嘗不可與《傷寒論》後先輝映﹐相得益彰乎﹖此書𨿽爲正溫病之名而作﹐亦未始非爲《傷寒論》進一解也。

下編﹟正宗輯要第一章

﹟通論

一﹑《素》《靈》

﹝一﹞夫精者﹐身之本也。故藏於精者﹐春不病溫。﹝《金匱眞言論》﹞

張隱庵曰﹕神气血脈皆生於精﹐故精乃生身之本。能藏其精﹐則血气內固﹐邪不外侵﹐故春不病溫。

吳鞠通曰﹕不藏精三字須活看﹐不專主房勞說﹐一切人事之能搖動其精者皆是。卽冬日天气應寒﹐而陽不潛藏﹐如春日之發泄﹐甚至桃李反花之類亦是。

陸九芝曰﹕《金匱眞言論》云﹕夫精者﹐身之本也。故藏於精者﹐春不病溫。所謂精者﹐指一身津液由於水谷所化。

水谷之精气﹐和調於五臟﹐灑陳於六腑﹐爲後天生身之本﹐其下遂以精與汗互言之。吾試以經解經﹐此卽經言食气入胃﹐散精於肝﹐淫精於脈﹐輸精於皮毛之數精字也﹔亦卽經言飲入於胃﹐遊溢精气﹐上輸於脾﹐脾气散精﹐上歸於肺﹐水精四布﹐五經並行之數精字也。又岐伯論溫病曰﹕人所以汗出者﹐汗生於谷﹐谷生於精﹐邪气之得汗者﹐邪卻而精勝也。

又曰﹕汗者﹐精气也。則精卽是汗。

﹝二﹞冬傷於寒﹐春必病溫。﹝《生气通天論》﹞

馬元臺曰﹕冬傷於寒者﹐至春必爲溫病。蓋冬時嚴寒﹐中之卽病者﹐謂之傷寒﹔其有傷於寒﹐而不卽病者﹐至春陽气發生﹐邪從內作﹐故爲溫病之證。夫曰溫者﹐寒非純寒而有熱﹐熱非純熱而有寒﹐正以前此而冬則爲寒﹐後此而夏則爲熱﹐則此春時乃爲溫病也。

葉子雨曰﹕冬至一陽漸生﹐人身之陽气內盛﹐被冬日嚴寒殺厲之气所折﹐深浹於肌髓之間﹐至春日﹐內伏鬱結之陽气爲外邪觸發﹐伏气旣得發泄﹐遇天气之陽熱﹐兩熱相干﹐發爲溫病。

﹝三﹞凡病傷寒而成溫者﹐先夏至日爲病溫﹐後夏至日爲病暑。暑當與汗出﹐勿止。﹝《熱論》﹞

葉子雨曰﹕古醫經以傷寒爲外感之通稱﹐故云凡病傷寒而成溫。然天地陰陽之邪﹐隨人身气化感召。冬至後一陽漸生﹐人身所伏之陽熱﹐爲嚴寒折遏﹐感春陽之气而發者爲病溫﹔夏至一陰生﹐人身所伏之陰气﹐感亢熱之气而發者爲病暑。蓋春溫夏暑﹐隨气而化﹐亦隨時而命名也。暑當與汗出﹐勿止者﹐暑𨿽熱邪﹐熱盛則蒸濕﹐濕與熱搏﹐故暑病多汗﹔治暑之法﹐不可禁止其汗也。

柳寶詒曰﹕經言凡病傷寒﹐是傷寒不必專於冬時﹐卽三時感寒﹐亦能郁化爲溫也。其稱夏至後爲病暑﹐則暑卽溫之變名﹐尢不可指爲另是一邪。而此獨分別言之者﹐因伏气發於夏至以後﹐其治病略有不同。蓋溫病忌汗﹐恐其傷陰﹔若時交長夏﹐則汗出必多﹐而邪气亦隨汗而出﹐又未可以汗多而遽止之也。

﹝四﹞气虛身熱﹐得之傷暑。﹝《刺志論》﹞

馬元臺曰﹕气本虛矣﹐而身反熱﹐蓋得之傷暑故也。惟熱傷气﹐故傷暑則身熱也。

﹝五﹞人一呼脈三動﹐一吸脈三動而躁﹐尺﹝廖平曰﹕尺爲皮之誤﹞熱曰病溫。﹝《平人气象論》﹞

馬元臺曰﹕一呼脈當再動﹐而今則三動﹔一吸脈當再動﹐而今則三動﹔則一呼一吸總爲一息﹐爲六動矣。《脈訣》以爲數脈。《難經》亦以爲離經脈。是六至而躁﹐躁者﹐動之甚也。今尺脈躁動﹐當尺有熱。尺部者﹐下部也﹐主腎水不足﹐其病爲溫。

﹝六﹞尺﹝廖平曰﹕尺爲皮之誤﹞膚熱甚﹐脈盛躁者﹐病溫也。其脈盛而滑者﹐病﹝《甲乙經》病作汗﹞且出也。﹝《論疾診尺篇》﹞

馬元臺曰﹕尺之皮膚熱甚﹐其脈盛躁﹐當爲溫病也。其脈𨿽盛﹐不至於躁﹐而帶滑者﹐則病當自出矣。

吳鞠通曰﹕尺膚熱甚﹐火爍精也﹔脈盛躁﹐精被火煎沸也﹔脈盛而滑﹐邪機向外也。蓋溫病必傷金水二髒之津液﹐尺之脈屬腎﹐尺之穴屬肺﹐此處肌肉熱﹐故知爲病溫也。

薛生白曰﹕尺膚熱者﹐其身必熱﹔脈甚躁者﹐陽邪有餘﹐故當爲溫病。若脈𨿽盛而兼滑者﹐是脈已不躁﹐而正气將復﹐故不久當愈。出﹐漸愈之謂。

﹝七﹞諸治熱病﹐以飲之寒水﹐乃刺之﹔必寒衣之﹐居止寒處﹐身寒而止也。﹝《刺熱論》﹞

章虛谷曰﹕以其久伏之邪﹐熱從內發﹐故治之必先飲寒水﹐從裏逐熱﹔然後刺之﹐從外而泄﹔再衣以寒﹐居處以寒﹐身寒熱除而後止。

柳寶詒曰﹕治熱以寒﹐一定之理。今人於溫病初發﹐見用涼解﹐而卽言其遏邪者﹐彼固未明此理也。

王孟英曰﹕今人不讀《內經》﹐𨿽溫熱暑疫諸病﹐一槪治同傷寒﹐禁其涼飲﹐濃其衣被﹐閉其戶牖﹐因而致殆者﹐我見實多。然飲冷亦須有節﹐過度則有停飲﹑腫滿﹑嘔利等患﹐更有愈後手指﹑足縫出水﹐甚至腳趾脫落﹐卽俗所謂脫腳傷寒也。

葉子雨曰﹕治熱病﹐飲以寒水﹐欲其熱自內達外也﹔必寒衣寒處者﹐皆避溫就涼之意耳。然肆飲寒涼﹐流獘滋多。

孟英此注﹐頗具卓見﹐讀者鑑諸。

﹝八﹞病溫虛甚死。﹝《玉版論要篇》﹞

柳寶詒曰﹕經言藏於精者﹐春不病溫﹐則凡病溫者﹐其陰气先虛可知。使或虛而未至於甚﹐則養陰透邪治之如法﹐猶可挽回。若病溫者而至虛甚﹐則熱邪內訌﹐陰精先涸﹐一發燎原﹐不可治矣。

吳鞠通曰﹕病溫之人﹐精血虛甚﹐則無陰以勝溫熱﹐故死。

﹝九﹞熱病已得汗﹐而脈尙躁盛﹐此陰脈之極也﹐死﹔其得汗而脈靜者生。﹝《熱病篇》﹞

馬元臺曰﹕此言熱病汗後脈躁者死﹐反是則生也。熱病已得汗﹐脈宜靜﹐今反躁盛者﹐此乃陰經之脈衰弱已極﹐故有陽脈而無陰脈也﹐其人主於死。若得汗之後﹐而脈遂能靜﹐則有陰以配陽﹐必能以有生矣。

﹝十﹞熱病者﹐脈尙盛躁﹐而不得汗者﹐此陽脈之極也﹐死﹔脈盛躁﹐得汗靜者生。﹝《熱病篇》﹞

馬元臺曰﹕此言熱病脈盛而不得汗者死﹐反是則生也。熱病脈躁盛宜得汗﹐今反不得汗者﹐此乃陽經之脈衰弱已極﹐故表虛而不能發汗也﹐其人主於死﹔若脈躁盛而汗出脈靜者﹐必能以有生矣。

下編﹟正宗輯要第一章

﹟通論

二﹑《難經》

﹝一﹞傷寒有五﹕有中風﹑有傷寒﹑有濕溫﹑有熱病﹑有溫病﹐其所苦各不同。﹝《五十八難》﹞

丁錦曰﹕傷寒有五者﹐指五病俱統於傷寒一門﹐而分其所苦之不同也。風爲陽邪﹐寒爲陰邪﹐故先列中風﹐次列傷寒。寒者﹐皆冬月之正病也。濕溫發於濕土之令居多﹐熱病發於盛夏﹐溫病卽仲景《傷寒經》中春溫病也。乃見前之五邪從本原來﹐非比之傷寒熱病﹐故各立其法也。注家以疫癥指此溫病﹐非也。

﹝二﹞溫病之脈﹐行在諸經﹐不知何經之動也。﹝《五十八難》﹞

柳寶詒曰﹕溫病邪伏少陰﹐隨气而動﹐流行於諸經﹐或乘經气之虛而發﹐或挾新感之邪气而發。其發也或由三陽而出﹐或由肺胃﹔最重者﹐熱不外出﹐而內陷於手足厥陰﹔或腎气虛不能托邪﹐而燔結於少陰。是溫邪之動﹐路徑多歧﹐隨處可發﹐初不能指定發於何經﹐卽不能刻定見何脈象也。

﹝三﹞熱病之脈﹐陰陽俱浮﹐浮之而滑﹐沈之散澀。﹝《五十八難》﹞

丁徳用曰﹕陰陽俱浮者﹐謂尺寸俱浮也﹔浮之而滑者﹐輕手按之而滑﹐是心傷熱脈也﹔沈之散澀者﹐沈手按之而散澀﹐是津液虛少也。

﹝四﹞濕溫之脈﹐陽濡而弱﹐陰小而急。﹝《五十八難》﹞

丁徳用曰﹕肌肉之上﹐陽脈所行﹐濡弱者﹐是濕气所勝火也﹔肌肉之下﹐陰脈所行﹐小急者﹐是土濕之不勝木﹐故見小急。所以言陽濡而弱﹐陰小而急也。

下編﹟正宗輯要第一章

﹟通論

三﹑《傷寒論》

﹝一﹞《陰陽大論》云﹕春气溫和﹐夏气暑熱﹐秋气淸涼﹐冬气冰冽﹐此則四時正气之序也。﹝《傷寒例》﹞

成無己曰﹕春夏爲陽﹐春溫夏熱者﹐陽之動始於溫﹐盛於暑故也﹔秋冬爲陰﹐秋涼而冬寒者﹐以陰之動始於涼﹐盛於寒故也。

﹝二﹞冬時嚴寒﹐萬類深藏﹐君子固密﹐則不傷於寒。觸冒之者﹐乃名傷寒耳。﹝《傷寒例》﹞

成無己曰﹕冬三月純陰用事﹐陽乃伏藏﹐水冰地坼﹐寒气嚴凝﹐當是之時﹐善攝生者﹐出處固密﹐去寒就溫﹐則不傷於寒。其涉寒冷﹐觸冒霜雪爲病者﹐謂之傷寒也。

﹝三﹞其傷於四時之气﹐皆能爲病。﹝《傷寒例》﹞

成無己曰﹕春風﹑夏暑﹑秋濕﹑冬寒﹐謂之四時之气。

陸九芝曰﹕仲景原文﹐首著「四時之气」四字﹐則《傷寒論》之不獨言冬月傷寒﹐而並春夏秋三時之溫熱濕燥論之﹐豈不顯然﹐乃必曰仲景獨知有寒者何哉﹖仲景本知有溫熱。旣謂仲景但論寒﹐反謂叔和將溫熱攙入論中﹐以爲仲景之論亂於叔和﹐眞不知其是何肺腑。他人不足責﹐黃坤載自稱古今無雙﹐則更可笑矣。

﹝四﹞以傷寒爲毒者﹐以其最成殺厲之气也。﹝《傷寒例》﹞

成無己曰﹕熱爲陽﹐陽主生﹔寒爲陰﹐陰主殺。陰寒爲病﹐最爲肅殺毒厲之气。

王朴莊曰﹕寒本正气﹐而有殺厲之毒﹐不特使人病於冬﹐且能使人病於春夏﹐故治之不可不急也。

劉仲邁曰﹕毒之爲言害也。《博雅》一曰惡也。《周禮﹟天官》﹕醫師掌醫之政令﹐聚毒藥以供醫事。論云以傷寒爲毒者﹐諭爲害之意云爾。又《易﹟師卦》以此毒天下而民從之﹐與《老子》「亭之﹑毒之」之毒﹐在《易》義當訓治﹐在《老子》則爲「優育」之意。後賢有以本論毒字爲語病者﹐眞所見未廣耳。

﹝五﹞中而卽病者﹐名曰傷寒。﹝《傷寒例》﹞

王朴莊曰﹕此桂枝﹑麻黃二湯證也。

﹝六﹞不卽病者﹐寒毒藏於肌膚﹐至春變爲溫病﹐至夏變爲暑病。暑病者﹐熱極重於溫也。﹝《傷寒例》﹞

王朴莊曰﹕龐安常云﹕嚴寒時﹐奔走荷重勞力之人﹐皆辛苦之徒也﹐當陽气閉藏﹐反擾動之﹐令郁發腠理﹐津液彊漬﹐爲寒所搏﹐腠理反密﹐寒毒與營衛相渾﹐則病成矣。其不實時成病者﹐寒毒藏肌膚間﹐至春夏陽气發生﹐與毒相搏﹐因春溫气而變者名溫病﹐因夏暑而變者名熱病﹐因暑濕而變者名濕溫。以病本由冬時中寒﹐故通謂之傷寒焉。

陸九芝曰﹕龐說如此﹐足以爲《難經》傷寒共有五種之證。

﹝七﹞是以辛苦之人﹐春夏多溫熱病者﹐皆由冬時觸寒所致﹐非時行之气也。﹝《傷寒例》﹞

陸九芝曰﹕此言溫病熱病皆非疫病﹐而皆由觸寒所致﹐故皆名傷寒。讀此兩語﹐則仲景明明告人以溫熱之病﹐卽在《傷寒論》中矣。後人旣不知此本仲景語﹐而又疑叔和自爲此語﹐轉若仲景所未道﹐因而削之。又因而駁之。若彼一見《外臺祕要》﹐﹝按《外臺祕要》諸論傷寒篇﹐以《陰陽大論》﹑王叔和﹑華佗﹑陳廩丘﹑範汪論﹑短劇論﹑千金論﹑經心錄論爲八家。《陰陽大論》語﹐卽《傷寒例》中文。又《病源》《千金》﹐所引《傷寒例》文﹐俱稱經言﹐則《傷寒例》在隋唐時﹐本作仲景原文﹞亦當啞然自笑矣。

王秉衡曰﹕傷寒﹐外感之總名也﹔《傷寒論》﹐統論外感之書也。

王永嘉曰﹕《難經》云傷寒有五﹐則五種外感﹐昔人皆謂之傷寒矣。《傷寒論》有治風﹑治溫﹑治﹑治濕諸法。則非專論一傷寒矣。

王孟英曰﹕吳鞠通謂宋元以來﹐不明仲景一書專爲傷寒而設。吳氏直未讀《傷寒論》也。注《傷寒》者無慮數十家﹐皆以爲專論傷寒之書﹐故恆覺支離附會。考論中風﹑寒﹑溫﹑﹑濕五气爲病﹐古人皆曰傷寒﹐故《難經》云傷寒有五﹐而仲聖以《傷寒》名其書也。此等大綱不淸﹐豈可率爾著書﹖楊照藜曰﹕注《傷寒》者無慮數十家﹐皆以爲專論傷寒之書﹐故恆支離附會不適於用。惟《重慶堂隨筆》指出爲統論外感之書﹐覺《傷寒論》之全體俱現﹐此與堯封之見相同者。

﹝八﹞凡時行者﹐春時應暖而反大寒﹔夏時應熱而反大涼﹔秋時應涼而反大熱﹔冬時應寒而反大溫。此非其時而有其气。是以一歲之中﹐長幼之病多相似者﹐此則時行之气也。﹝《傷寒例》﹞

張路玉曰﹕傷寒是感天時肅殺之气﹐以寒犯寒﹐必先寒水。時行是感濕土鬱蒸之气﹐以濕犯濕﹐必先濕土。陽明爲營衛之原﹐始病則營衛俱病﹐經絡無分﹐三焦相混﹐內外不通﹐所以其病卽發而暴﹐非比傷寒以次傳經而入也。蓋地爲污穢濁惡之總歸﹐平時無所不受﹐適當天時不正之極﹐則平時所受濁惡之气﹐亦必乘時迅發。或冬時過暖﹐肅殺之令不行﹐至春反大寒冷﹔或盛夏濕熱污穢之气交蒸﹐忽然熱極生風﹐而人汗孔閉拒﹐毒邪不得發泄而爲病。病則老幼無分﹐此實時行之气也。

王朴莊曰﹕四時失其正气﹐必實時發病﹐而長幼多相似﹐故曰時行。

陸九芝曰﹕此言疫病﹐不獨溫病﹑熱病。至首言應溫而反大寒﹐則有寒疫在內﹐仲景亦何嘗不知疫乎﹖﹝九﹞其冬有非節之暖者﹐名曰冬溫。冬溫之毒﹐與傷寒大異。﹝《傷寒例》﹞

張路玉曰﹕冬溫者﹐時當大寒﹐而反大溫﹐東風時至﹐則肌腠疏豁﹐忽然大寒﹐而衣袂單薄﹐寒郁其邪﹐其病卽發者爲冬溫。以其所感非時溫气﹐故言與傷寒大異。若不卽發﹐藏於皮膚﹐則入傷血脈﹐至春發爲溫病﹔藏於經絡﹐則入傷骨髓﹐至夏發爲熱病矣。

﹝十﹞從立春節後﹐其中無暴大寒﹐又不冰雪﹐而有人壯熱爲病者﹐此屬春時陽气﹐發於冬時伏寒﹐變爲溫病。﹝《傷寒例》﹞

成無己曰﹕此爲溫病也。《內經》云﹕冬傷於寒﹐春必病溫。

﹝十一﹞是以春傷於風﹐夏必飧泄﹔夏傷於暑﹐秋必瘧﹔秋傷於濕﹐冬必咳嗽﹔冬傷於寒﹐春必病溫。此必然之道﹐可不審明之﹖﹝《傷寒例》﹞

王朴莊曰﹕此引《素問》以明四時正气皆能畱連致病﹐而語意專爲春溫發也。風卽春令生升之气。飧泄﹐溏糞也。

﹐二日一發瘧﹐岐伯謂由人汗空疏﹐腠理開﹐因得秋气﹐邪內薄於五臟﹐橫連膜原﹐故蓄作有時﹐而間日一發。濕卽初秋涼气﹐時有微雨﹐日凡數陣﹐諺雲遠秋十日﹐作秋天者是也。蓋風﹑暑﹑濕﹑寒﹐原爲正气﹐故當時有不卽病者。

其夏之飧泄﹐升極必降也﹔秋之瘧﹐散極必蓄也﹔冬之咳嗽﹐降極必升也﹔春之溫病﹐蓄極必散也。故曰必然之道也。

﹝十二﹞若脈陰陽俱盛﹐重感於寒者﹐變成溫瘧。﹝《傷寒例》﹞

成無己曰﹕脈陰陽俱盛者﹐傷寒之脈也。《難經》云﹕傷寒之脈﹐陰陽俱盛而緊澀。經云﹕脈盛身寒﹐得之傷寒。

則爲前病。熱未已﹐再感於寒﹐寒熱相搏﹐變爲溫瘧。

王三陽曰﹕陰陽俱盛者﹐傷寒脈也。十三日以上﹐寒已傳裏﹐變爲熱病矣﹐脈當沈數﹐今復見傷寒脈﹐豈非重感於外寒乎﹖寒熱相搏﹐故曰變爲溫瘧。

﹝十三﹞陽脈浮滑﹐陰脈濡弱者﹐更遇於風﹐變爲風溫。﹝《傷寒例》﹞

成無己曰﹕此前熱未歇﹐又感於風者也。《難經》云﹕中風之脈﹐陽浮而滑﹐陰濡而弱。風來乘熱﹐故變風溫。

﹝十四﹞陽脈洪數﹐陰脈實大者﹐更遇溫熱﹐變爲溫毒﹐溫毒爲病最重也。﹝《傷寒例》﹞

成無己曰﹕此前熱未已﹐又感溫熱者也。陽主表﹐陰主裏﹐洪數實大皆熱也。兩熱相合變爲溫毒。以其表裏俱熱﹐故爲病最重。

王朴莊曰﹕此溫毒與《金匱》陽毒陰毒同。洪數者﹐气之熱﹔實大者﹐血之熱。溫熱之气挾毒戾而入陽明變爲溫毒﹐凡一切斑疹皆其類也。毒之陷伏者卽不治﹐故云爲病最重也。

﹝十五﹞陽脈濡弱﹐陰脈弦緊者﹐更遇溫气﹐變爲溫疫。﹝《傷寒例》﹞

王朴莊曰﹕溫疫﹐卽濕溫。﹝按濕溫﹐卽濕溫時疫﹐非《難經》所謂傷寒有五之濕溫也﹞時行之气﹐不外寒﹑熱﹑燥﹑濕四者。寒變溫瘧﹐熱變溫毒﹐燥變風溫﹐濕變溫疫﹐故《總病論》敍四種溫病﹐直以溫疫爲濕溫。濡弱者﹐天气之濕客於上﹐故陽脈見之﹔弦緊者﹐地气之濕客於下﹐故陰脈見之。溫气者﹐春夏間先時太過之熱﹐蒸動地濕之气﹐傷寒病後受之﹐蘊而成身熱多汗不解之證。此气易於傳染﹐能使長幼受多相似﹐故名爲疫。言溫疫者﹐以別於寒疫也。

寒疫必兼寒濕﹐溫疫必兼濕熱﹐此其大略也。

﹝十六﹞太陽病﹐發熱而渴﹐不惡寒者﹐爲溫病。﹝《辧太陽病脈證並治》﹞

成無己曰﹕發熱而渴﹐不惡寒者﹐陽明也。此太陽受邪﹐知爲溫病﹐非傷寒也。積溫成熱﹐所以發熱而渴﹐不惡寒也。

龐安常曰﹕溫與熱有輕重之分﹐故仲景云﹕若遇溫气﹐則爲溫病﹔更遇溫熱﹐則爲溫毒。熱比溫爲尢重也。若但冬傷於寒﹐至春而發﹐不感異气﹐名曰溫病﹐此病之稍輕者也﹔溫病未已﹐更遇溫气﹐變爲溫病﹐亦可名曰溫病﹐此病之稍重者也。傷寒例以再遇溫气名曰溫疫。又有不因冬月傷寒﹐至春爲溫病者﹐此特感春溫之气﹐可名曰春溫。如冬之傷寒﹐秋之傷濕﹐夏之傷暑相同也。以此觀之﹐是春之病溫有三種﹕有冬傷於寒﹐至春發爲溫病者﹔有溫病未已﹐更遇溫气而爲溫病﹐與重感溫气相雜而爲溫病者﹔有不因冬傷於寒﹐不因更遇溫气﹐只於春時感春溫之气而病者。若此三者﹐皆可名爲溫病﹐不必各立名色﹐只要知其病源之所以不同也。

張云岐曰﹕傷寒汗下不愈而過經﹐其證尙在而不除者﹐亦溫病也。經云﹕溫病之脈﹐行在諸經﹐不知何經之動﹐隨其經之所在而取之。如太陽病汗下後過經不愈﹐診得尺寸俱浮者﹐太陽溫病也﹔如身熱目疼﹐汗下後過經不愈﹐診得尺寸俱長者﹐陽明溫病也﹔如胸脇痛﹐汗下後過經不愈﹐診得尺寸俱弦者﹐少陽溫病也﹔如腹滿嗌漧﹐過經不愈﹐診得尺寸俱沈細者﹐太陰溫病也﹔如口燥舌漧而渴﹐過經不愈﹐診得尺寸俱沈者﹐少陰溫病也﹔如煩滿囊縮﹐過經不愈﹐診得尺寸俱微緩者﹐厥陰溫病也。隨其經取之﹐隨其癥治之。如發斑﹐乃溫毒也。

柯韻伯曰﹕溫病內外皆熱﹐所以別於中風﹑傷寒之惡寒發熱也。此條不是發明《內經》「冬傷於寒﹐春必病溫」之義﹐乃槪言太陽溫病之癥如此﹐若以春溫釋之﹐失仲景之旨矣。夫太陽一經﹐四時俱能受病﹐不必於冬﹔人之溫病﹐不必因於傷寒﹔且四時俱能病溫﹐不必於春。推而廣之﹐則六經俱有溫病﹐非獨太陽一經也。

﹝十七﹞若發汗已﹐身灼熱者﹐名風溫。風溫爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出。

若被下者﹐小便不利﹐直視失溲﹔若被火者﹐微發黃色﹐劇則如驚癇﹐時螈﹔若火燻之﹐一逆尙引日﹐再逆促命期。

﹝《辧太陽病脈證並治》﹞

黃寶臣曰﹕發熱惡寒者﹐太陽證也﹔發熱而渴﹐不惡寒者﹐陽明證也。今太陽病始得之﹐不俟寒邪變熱﹐卽現陽明之發熱而渴不惡寒者﹐知非太陽傷寒﹐乃太陽溫病也。《內經》云冬不藏精之人﹐春必病溫﹔又云冬傷於寒﹐春必病溫。

原內陰已虧﹐外陽被郁﹐伏邪醞釀﹐早從熱化﹐至春一遇外邪﹐熱從內應﹐故證現發熱而渴不惡寒也。宜用寒涼之品於太陽表藥中﹐微似汗以和之。若用辛溫之劑﹐以大發其汗﹐內蘊之熱﹐得辛溫而益盛。故發汗已﹐不但身不涼靜﹐而反灼熱﹐則輕病變重﹐而成風溫矣。蓋風溫之爲病﹐脈陰尺陽寸俱浮﹐自汗出﹐猶爲太陽中風之本象﹔至於身重﹑多眠睡﹐則標本合熱﹐而顯出少陰之危象也。腎熱上壅於肺﹐而鼻息必鼾﹔腎熱上淩於心﹐而語言難出。熱甚則臟腑之津液必傷。

若被誤下﹐則水泉竭﹐而小便不利﹐甚至少陰之气將絕﹐不能榮太陽之脈而直視﹐不能約膀胱之气而失溲。若被火灸燒鍼﹐是以火益火﹐微則熱鬱蒸土而發黃色﹔劇則熱亢攻心而如驚癇﹐熱甚生風而時螈﹐黃色漸深﹐中帶黑色﹐若火燻之狀。夫被下已爲一逆矣﹐被火是再逆也。一逆尙可延引時日﹐再逆則促其命期矣﹐醫者可不愼哉﹖王孟英曰﹕彼冬溫﹑春溫之先犯手太陰者﹐皆曰風溫﹐乃吸受之風溫也﹔此伏邪內發﹐誤汗致逆者﹐亦曰風溫﹐乃內動之虛風也。然風溫在肺﹐只宜淸解﹐若誤以辛熱之藥汗之﹐亦有自汗多眠﹐鼻鼾難語之變。余治梁宜人一案可質也。

案見《王氏醫案續篇》。

陸九芝曰﹕按當時之所謂誤下者﹐乃巴豆小丸子﹐故陰愈傷﹐以巴豆亦溫熱藥也。

﹝十八﹞太陽中熱者﹐是也﹐其人汗出惡寒﹐身熱而渴也。﹝《金匱》以白虎加人參湯主之﹞﹝《辧太陽病脈證並治》﹞

周禹載曰﹕冬月寒能傷人﹐則名中寒﹔夏月熱亦能傷人﹐則名中熱。此是外表之熱﹐故曰中﹐與伏寒發爲熱病之熱不同。而同用白虎者﹐則以所傷在气﹐則所主在金﹐所病在熱﹐金病則母子俱病﹐故與伏气之在少陰﹐發出而由陽明者無異﹐要皆並主一湯。不因冬月之伏與夏月之中爲二義也。亦不因伏气之渴與今病之渴爲稍異也。方主人參白虎者﹐石膏功專淸肺﹐退金中之火﹐是用爲君﹔知母亦能就肺中瀉火滋水之源。人參生津液﹐益所傷之气而爲臣﹔甘艸﹑粳米補土以滋金﹐爲佐也。

沈堯封曰﹕此是熱病證據。《素問》在天爲熱﹐在地爲火。熱者﹐火之气也。故熱爲五气之一﹐而熱病卽傷寒有五之一。《傷寒論》以《難經》熱字恐與下文溫字相混﹐故特指出曰是也。感烈日之气而病﹐卽《素問》寒﹑暑﹑燥﹑濕﹑風之暑病。或曰是陽邪﹐暑是陰邪﹐土潤溽暑﹐熱兼濕言也﹐似與有異。曰寒往則暑來﹐與寒對待﹐非專言熱而何﹖古人稱暑﹑﹑熱﹐一也。若濕熱並至之病﹐《難經》名曰濕溫﹐不名暑。迨至隋唐後﹐皆指濕熱爲暑﹐於是眞暑之名失﹐而之名更不知爲何病矣。

王孟英曰﹕仲聖以夏月外感熱病名曰者﹐別於伏气之熱病而言也。《說文》云﹕﹐傷暑也。《漢書﹟武帝紀》云﹕夏大旱﹐民多死。故暑也﹐熱也﹐也﹐皆夏令一气之名也。《北齊書﹟後主紀》﹕六月遊南苑﹐從官死者六十人。

《千金須知》云﹕熱死曰。是唐時尙知暑﹑之爲熱也。《內經》云﹕在天爲熱﹐在地爲火﹐其性爲暑。又云﹕歲火太過﹐炎暑流行。蓋暑爲日气﹐其字從日﹐曰炎暑﹐曰酷暑﹐皆指烈日之气而言也。夏至後有小暑﹑大暑﹐冬至後有小寒﹑大寒﹐是暑卽熱也﹐寒卽冷也。故寒字從「」﹐「」爲水气。是暑爲陽﹐寒爲陰﹐陰陽對待﹐乃天地間顯明易知之事﹐並無深微難測之理。而從來歧說偏多﹐誤人不淺。更有調停其說者﹐彊以動靜分之。夫動靜惟人﹐豈能使天上之暑气隨人而判別乎﹖況《內經》有陰居避暑之文﹐武王有樾蔭人之事。又有妄合濕﹑熱二气爲暑者﹐則亢旱之年﹐河井皆涸﹐禾苗枯槁﹐濕气全無﹐可以謂之非暑耶﹖況濕無定位﹐分旺四季﹐風濕﹑寒濕﹐無不可兼﹐惟季夏之土爲獨盛﹐故熱濕多於寒濕。然暑字從日﹐日爲天气﹐濕字從土﹐土爲地气﹐霄壤不同。𨿽可合而爲病﹐究不可謂暑中原有濕也。

﹝十九﹞太陽中者﹐身熱疼重﹐而脈微弱﹐此以夏月傷冷水﹐水行皮中所致也。﹝《金匱》以一物瓜蒂湯主之。﹞﹝《辧太陽病脈證並治》﹞。

黃寶臣曰﹕上條言中暑而不兼濕之證﹐此條言暑合濕邪而爲患也。太陽中者﹐暑傷於形﹐則身熱疼重﹔暑傷於气﹐則脈微弱。以此證與脈揆之﹐知以夏月貪涼﹐過飲冷水﹐傷於水濕﹐水行皮中﹐爲表邪所束﹐不得汗泄之所致也。

沈漢卿曰﹕此論夏月先中﹐後傷冷水也。熱由太陽入陽明﹐故身熱。復傷冷水﹐水行皮中﹐則營衛俱滯。營气被阻﹐則身疼﹔衛气被阻﹐則身重。太陽中﹐脈當數大﹐不當微弱﹐而脈微弱何也﹖此以冷水在皮中﹐隨營衛气行﹐營衛气被阻﹐不能達於脈﹐致令脈微弱﹐故曰此以夏月傷冷水﹐水行皮中所致也。瓜蒂苦寒﹐能吐能下﹐去身面四肢水气﹐水气去﹐則熱解﹐故主之。

陳修園曰﹕此言暑合濕邪爲患﹐有形之濕壅其肺气也。《金匱》治以一物瓜蒂湯﹐後人推展其義﹐用五苓散﹝茯苓﹑豬苓﹑白術﹑澤瀉﹑桂﹞﹑大順散﹝甘艸﹑漧薑﹑杏仁﹑肉桂﹞﹑小半夏加茯苓湯﹝半夏﹑茯苓﹑生薑﹞﹑十味香薷飲﹝香薷﹑人參﹑陳皮﹑白術﹑茯苓﹑扁豆﹑黃﹑木瓜﹑濃朴﹑甘艸﹞﹑白虎加蒼術湯﹝石膏﹑知母﹑甘艸﹑粳米﹑蒼術﹞﹐皆兼治濕也。至夏月陽虛陰伏﹐凡畏熱貪涼﹐皆可以傷冷水例之﹐病在陰經﹐卽爲陰證﹐豈可一以淸涼治暑哉﹖﹝二十﹞太陽中者﹐發熱惡寒﹐身重而疼痛﹐其脈弦細芤遲﹐小便已﹐灑灑然毛聳﹐手足逆冷﹐小有勞﹐身卽熱﹐口開前板齒燥。若發汗則惡寒甚﹔加溫鍼則發熱甚﹔數下之則淋甚。﹝《辧太陽病脈證並治》﹞

沈堯封曰﹕此言精气素虧而中者。

陳修園曰﹕此言中暑之證﹐從經脈表裏俱病處繪出虛證模樣。意者寒則傷形﹐責其實﹔熱則傷气﹐責其虛。發熱惡寒至手足厥冷﹐皆陰寒之脈證。小有勞三句﹐是虛而有熱之見證。汗下火皆爲所戒﹐而治法從可知矣。

徐忠可曰﹕此卽潔古所謂靜而得之爲中暑﹐爲陰證也。蓋卽暑也。太陽中者﹐太陽脈爲一身之外衛﹐凡六气之感﹐無不由之﹐故暑亦必由太陽入。惟太陽﹐故發熱惡寒。夏月气溢經絡﹐於時濕土司令﹐傷暑者必兼濕﹐故身重而疼痛。暑熱必傷气﹐故弦細芤遲虛脈也。然暑非中熱之謂﹐暑熱內受﹐陰寒外束﹐卽東垣所謂廣廈納涼之類﹐故無汗不渴﹐而身反重痛也。

成無己曰﹕病有在表﹐有在裏者﹐有表裏俱病者﹐此則表裏俱病者也。發熱惡寒﹑身重疼痛者﹐表中也﹔脈弦細芤遲者﹐中暑脈虛也﹔小便已﹐灑灑然毛聳﹐手足逆冷者﹐太陽經气不足也﹔小有勞﹐身卽熱者﹐謂勞動其陽﹐而卽發也﹔口開前板齒燥者﹐裏有熱也。《內經》云﹕因於暑﹐汗﹐煩則喘喝。口開謂喘喝也﹐以喘喝不止﹐故前板齒漧燥。

若發汗以去表邪﹐則外虛陽气﹐故惡寒甚﹔若以溫鍼助陽﹐則火熱內攻﹐故發熱甚﹔若下之以除裏熱﹐則內虛而膀胱燥﹐故淋甚。

趙以徳曰﹕予嘗思之﹐此癥屬陰陽俱虛。脈弦細者﹐陽虛也﹔芤遲者﹐陰虛也。所以溫鍼復損其陰﹐汗之復傷其陽﹐此癥惟宜甘藥補正﹐以解其熱爾﹐卽《靈樞》所謂陰陽俱不足﹐補陽則陰竭﹐補陰則陽脫。可將以甘藥﹐不可飲以剛劑。

王宇泰曰﹕中﹑中暑﹑中熱﹐名𨿽不同﹐實一病也。若冬傷於寒﹐至夏而變爲熱病者﹐此則過時而發﹐自內達表之病﹐俗謂晚發是也﹐又非暴中暑熱新病之可比。或曰新中暑病脈虛﹐晚發熱病脈盛。

﹝二十一﹞師曰﹕伏气之病﹐以意候之。今月之內﹐欲有﹝一作知﹞伏气。假令舊有伏气﹐當須脈之。若脈微弱者﹐當喉中痛似傷﹐非喉痺也。病患云﹕實咽中痛。𨿽爾﹐今復欲下利。﹝《平脈法》﹞

張錫駒曰﹕此條言伏气之病﹐由內而出﹐非若時行卒病﹐由外而至也。

張隱庵曰﹕此一節言伏气發病﹐始則從陰出陽﹐旣則從陽入陰也。伏气之病者﹐春之風气﹐夏之暑气﹐秋之濕气﹐冬之寒气﹐感之則潛匿於膜原肌腠之中﹐不形於脈﹐故當以意候之。今月之內欲有伏气者﹐是以意候也﹐如三春風盛﹐九夏暑盛。醫者當知今月之內﹐時今太過﹐欲有伏气﹐感之則潛匿於形身﹐而爲伏气之病矣。假令舊有伏气﹐今時乃發﹐當須脈之。若脈微弱者﹐中土內虛﹐風木之邪相克也﹐故當喉中痛似傷。喉者﹐天气也﹔痛似傷者﹐火气也。此伏邪從陰出陽也。非喉痺者﹐言非陰寒內閉之喉痺也。病患云﹕實咽中痛者﹐喉主天气爲陽﹐咽主地气爲陰﹐先病喉痛﹐後病喉痛﹐是先病陽後病陰也。𨿽爾今復欲下利者﹐言𨿽咽痛﹐當復下利﹐所以申明咽主地气之意。伏气始病﹐則從陰出陽﹔旣病﹐則從陽入陰者如此。

葉子雨曰﹕此節言伏气之病﹐伏藏於內﹐不卽見於病﹐亦不見於脈﹐故當候其何气之伏藏。伏於今月之內﹐當發於今月之中﹐故曰﹕今月之內﹐欲有伏气﹐是謂以意候之也。假令舊有伏者﹐今時乃發﹐旣見於病﹐亦必見於脈﹐故當須脈之。若脈微弱者﹐此春傷於風﹐風木之邪﹐賊於中土﹐故脈微弱也。風邪上受﹐當喉痛似傷﹐此伏气之病﹐非時行之喉痺也。不特喉痛而且咽痛﹐以風气通於肝﹐地气通於咽﹐脾主地﹐木克土也。邪气畱連﹐上行極乃下而爲洞泄﹐故曰﹕𨿽爾今復欲下利。此上下之交通﹐一气之相感也。仲景論一春之風气﹐而三時之暑﹑濕﹑寒气﹐亦可類推矣。注家多以脈微細喉痛下利﹐乃少陰應有之脈證﹐不知少陰之脈是微細﹐此云微弱﹐但弱與細有間﹐而微則加於弱細之上﹐非專論微脈也。弱乃眞陽不足﹐胃气大虛之候﹐固非少陰之細脈﹐亦斷無實熱之理﹐因其土虛﹐故木邪侮所不勝也。侈談伏气者﹐何伏气不明若是耶﹗

下編﹟正宗輯要第一章

﹟通論

四﹑《傷寒補亡論》

仲景以爲冬傷於寒﹐中而卽病者﹐名曰傷寒。蓋初感卽發﹐無蘊積之毒瓦斯﹐𨿽爲傷寒﹐而其病亦輕。仲景又曰﹕不卽病﹐寒毒藏於肌膚﹐至春變爲溫病﹐至夏變爲熱病。是則旣傷於寒﹐又感於溫﹐兩邪相搏合爲一病﹐如人遇盜﹐又有同惡濟之者﹐何可支也﹖故傷寒冬不卽發﹐遇春而發者﹐比於冬之傷寒爲重也。又有夏至而發者﹐蓋寒毒淺近在膚腠﹐正气易勝﹐故難久畱﹐是以卽發。其毒稍深﹐則入於肌肉﹐正气不能勝﹐必假春溫之气﹐開疏腠理﹐而後可發﹐是以出爲溫病。又其毒之盛者﹐經時旣久﹐深入骨髓﹐非假大暑消爍﹐則其毒不可動﹐此冬傷於寒﹐至夏爲熱病者﹐所以又重於溫也。故古人謂冬傷於寒﹐輕者夏至以前發爲溫病﹐甚者夏至以後發爲暑病也。此三者其爲傷寒本一也。惟有卽發不卽發之異﹐隨脈變動﹐遂大不同。又有冬不傷寒﹐至春感不正之气而病﹐其病無寒毒之气爲根﹐𨿽名溫病﹐又比冬傷於寒﹐至春再感溫气爲病輕。然春溫﹑冬寒之病﹐乃由自感自致之病也。若夫一鄕﹑一邦﹑一家皆同患者﹐是則溫之爲疫者然也﹐非冬傷於寒﹐自感自致之病也。蓋以春時應暖而反寒﹐夏熱反涼﹐秋涼反熱﹐冬寒反暖﹐气候不正﹐盛彊者感之必輕﹐衰弱者得之必重﹐故名溫疫﹐亦曰天行時行也。設在冬寒之日﹐而一方﹑一鄕﹑一家皆同此病者﹐亦時行之寒疫也。大抵冬傷於寒﹐經時而後發者﹐有寒毒爲根﹐再感四時不正之气而病﹐則其病安得不重。如冬病傷寒﹐春病溫气﹐與夫時行溫疫之類﹐才感卽發﹐中人淺薄﹐不得與寒毒蘊蓄有時而發者﹐同論也。﹝《傷寒溫疫論》﹞

下編﹟正宗輯要第一章

﹟通論

五﹑《傷寒直格》

《經》言﹕寒傷形﹐寒傷皮毛﹐寒傷血。然寒主閉藏﹐而腠理密﹐陽气怫郁﹐不能通暢﹐怫然內作﹐故身熱燥而無汗。故《經》曰﹕人之傷於寒也﹐則爲熱病。又曰﹕夫熱病﹐皆傷寒之類也。《內經》旣直言熱病者﹐言一身爲病之熱气也。以至仲景直言傷寒者﹐言外傷之寒邪也。以分風寒暑濕之所傷﹐主療不同﹐故只言傷寒﹐而不通言熱病也。其寒邪爲害至大﹐故一切內外所傷﹐俱爲受寒之熱病者﹐通謂之傷寒也。一名大病者﹐皆以爲害之大也。又春曰溫病﹐夏曰熱病﹐秋曰濕病﹐冬曰傷寒。傷寒者﹐是隨四時天气﹐春溫﹐夏熱﹐秋濕﹐冬寒爲名﹐以明四時病之微甚﹐及主療消息稍有不等﹐大而言之則一也。非爲外傷及內病有此異耳。或云冬伏寒邪於肌膚骨肉之間﹐至於春變爲溫病﹐夏變爲熱病﹐秋變爲濕病﹐冬變病爲正傷寒病者﹔及名冒其寒﹐而內生怫熱﹐熱微而不卽病者﹔以至將來陽熱變動﹐或又感之而成熱病﹔非謂伏其寒气﹐而反變寒爲熱也。《經》曰「冬傷於寒﹐春必病溫」﹐亦其義也。亦有一時冒寒而便爲熱病者﹐或感四時不正乖戾之气﹔或隨气運興衰變動﹔或內外諸邪所傷﹔或因他病變成﹔或因他人傳染。皆能成之﹐但以分門隨證治之耳。《經》言此六經傳受﹐乃外傷於寒﹐而爲熱病之大略﹐主療之要法也。﹝《傷寒六經傳受》﹞

下編﹟正宗輯要第一章

﹟通論

六﹑《此事難知集》

﹝一﹞冬傷於寒﹐春必溫病。蓋因房室勞傷﹐與辛苦之人腠理開泄﹐少陰不藏﹐腎水涸竭而得之。無水則春木無以發生﹐故爲溫病﹔至長夏之時﹐時彊木長﹐因絕水之源﹐無以滋化﹐故爲大熱病也。傷寒之源如此。《四气調神論》曰﹕逆冬气﹐則少陰不藏﹐腎气獨沈。廣成子云﹕無勞汝形﹐無搖汝精。《金匱眞言》曰﹕夫精者﹐身之本也。故藏於精者﹐春不病溫。注云﹕冬不按蹺﹐精气伏藏﹐陽不妄升﹐故春不病溫。又《經》云﹕不妄作勞。又云﹕不知持滿。又雲﹕水冰地坼﹐無擾乎陽。又云﹕無泄皮膚﹐使气亟奪。啟玄子云﹕腎水王於冬。故行夏令﹐則腎气傷﹐春木王而水廢﹐故病於春也。逆冬則傷腎﹐故少气以奉春生之令也。是以春爲溫病﹐夏爲熱病﹐長夏爲大熱病﹐其變隨乎時而已﹐邪之所感﹐淺者其病輕而易治﹐深者其病重而難治﹐尢深者其病死而不治。﹝《傷寒之源》﹞

﹝二﹞冬傷於寒者﹐冬行秋令也。當寒而溫﹐火勝而水虧矣。水旣已虧﹐則所勝妄行﹐土有餘也。所生受病﹐水不足也﹔所不勝者侮之﹐火太過也。火土合徳﹐濕熱相助﹐故爲溫病。使民腠理開泄﹐少陰不藏﹐惟房室勞傷辛苦之人得之。若此者﹐皆爲溫病。所以不病於冬﹐而病於春者﹐以其寒水居卯之分﹐方得其權﹐大寒之令復行於春﹐腠理開泄﹐少陰不藏﹐房室勞傷辛苦之人﹐陽气泄於外﹐腎水虧於內﹐當春之月﹐時彊不長﹐無以滋生化之源﹐故爲溫病耳。故君子周密於冬﹐少陰得藏於內﹐腠理以閉拒之﹐𨿽有大風苛毒﹐莫之能害矣。何溫病之有哉﹖人肖天地而生也﹐冬時陽气俱伏於九泉之下﹐人之陽气俱藏於一腎之中﹐人能不擾乎腎﹐則六陽安靜於內﹐內旣得以安﹐外無自而入矣。此傷寒之源﹐非天之傷人﹐乃人自傷也。傷於寒者皆爲病熱﹐爲傷寒气乃熱病之總稱﹐故曰傷寒﹐知寒受熱邪明矣。六陰用事於冬﹐陽气在內﹐周密閉藏可矣。反勞動之而泄於外﹐時熱已傷於水矣。至春之時﹐木當發生﹐陽已外泄﹐孰爲鼓舞﹖腎水內竭﹐孰爲滋養﹖此兩者同爲生化之源﹐源旣已絕﹐水何賴以生乎﹖身之所存者﹐獨有熱也﹐時彊木長﹐故爲溫病矣。

﹝《冬傷於寒﹐春必溫病》﹞

下編﹟正宗輯要第一章

﹟通論

七﹑《醫經溯洄集》

有病因﹐有病名﹐有病形﹔辧其因﹐正其名﹐察其形。三者俱當﹐始可以言治矣。一或未明﹐而曰不誤於人﹐吾未之信也。且如傷寒﹐此以病因而爲病名者也。溫病﹑熱病﹐此以天時與病形而爲病名者也。由三者皆起於感寒﹐或者通以傷寒稱之。夫通稱傷寒者﹐原其因之同耳﹐至於用藥則不可一例而施也。何也﹖夫傷寒蓋感於霜降後春分前﹐然不卽發﹐郁熱而發於春夏者也。傷寒卽發於天令寒冷之時﹐而寒邪在表閉其腠理﹐故非辛甘溫之劑﹐不足以散之﹐此仲景桂枝﹑麻黃等湯﹐之所以必用也。溫病﹑熱病後發於天令暄熱之時﹐怫熱自內而達於外﹐郁其腠理﹐無寒在表﹐故非辛涼或苦寒或酸苦之劑﹐不足以解之﹐此仲景桂枝﹑麻黃等湯獨治外者﹐之所以不可用。而後人所處水解散﹝麻黃﹑大黃﹑黃芩﹑桂心﹑甘艸﹑白芍﹞﹑大黃湯﹝大黃﹑芒硝﹑芥子﹑丹皮﹑桃仁﹞﹑千金湯﹝麻黃﹑桑白皮﹑蘇子﹑杏仁﹑白果﹑黃芩﹑半夏﹑甘艸﹑款冬花﹞﹑防風通聖散﹝防風﹑川芎﹑當歸﹑芍藥﹑大黃﹑薄荷﹑麻黃﹑連翹﹑芒硝﹑石膏﹑黃芩﹑桔梗﹑滑石﹑甘艸﹑芥穗﹑白術﹑梔子﹞之類﹐兼治內外者﹐之所以可用也。夫卽病之傷寒﹐有惡風﹐惡寒之證者﹐風寒在表﹐而表气受傷故也。後發之溫病﹑熱病﹐有惡風﹐惡寒之證者﹐重有風寒新中﹐而表气亦受傷故也。若無新中之風寒﹐則無惡風﹐惡寒之證﹐故仲景曰﹕太陽病﹐發熱而渴﹐不惡寒者﹐爲溫病。溫病如此﹐則知熱病亦如此﹐是則不渴而惡寒者﹐非溫熱病矣。然或有不因新中風寒﹐亦見惡風惡寒之證者。蓋病患表气本虛﹐熱達於表﹐又重傷表气﹐故不禁風寒﹐非傷風﹐惡風﹐傷寒﹐惡寒也﹐但衛虛則惡風﹐營虛則惡寒耳。且溫病﹑熱病﹐亦有先見表證﹐而後傳裏者。

蓋怫熱自內達外﹐熱郁腠理﹐不得外泄﹐遂復還裏﹐而成可攻之證﹐非如傷寒﹐從表而始也。或者不悟此理﹐乃於春夏溫病熱病而求浮緊之脈﹐不亦疏乎﹗殊不知緊爲寒脈﹐有寒邪則見之﹐無寒邪則不見也。其溫病﹑熱病或見脈緊者﹐乃重感不正之暴寒與內傷過度之冷食也﹐豈其本然哉。又或者不識脈形﹐但見弦便呼爲緊﹐斷爲寒而妄治。蓋脈之盛而有力者﹐每每兼弦﹐豈可錯認爲緊而斷爲寒。夫溫病﹑熱病之脈﹐多在肌肉之分而不甚浮﹐且右手反盛於左手者﹐誠由怫熱在內故也。其或左手盛﹐或浮者﹐必有重感之風寒﹐否則非溫病﹑熱病﹐自是暴感風寒之病耳。凡溫病﹑熱病若無重感﹐表證𨿽間見﹐而裏病爲多﹐故少有不渴者。斯時也﹐法當治裏熱爲主﹐而解表兼之﹐亦有治裏而表自解者。余每見世人治溫熱病﹐𨿽誤攻其裏亦無大害﹐誤發其表變不可言﹐此足以明其熱之自內達外矣。其間有誤攻裏而致大害者﹐乃春夏暴寒所中之疫證﹐邪純在表﹐未入於裏故也﹐不可與溫病﹑熱病同論。夫惟世以溫病﹑熱病混稱傷寒﹐故每執寒字﹐以求浮緊之脈﹐以用溫熱之藥。若此者﹐因名亂實﹐而戕人之生﹐名其可不正乎。又方書多言四時傷寒﹐故以春夏之溫病﹑熱病與秋冬之傷寒﹐一類視之﹐而無所別。夫秋冬之傷寒﹐眞傷寒也﹔春夏之傷寒﹐寒疫也。與溫病﹑熱病自是兩途﹐豈可同治。吁﹗此獘之來﹐非一日矣﹐歷考方書並無救獘之論﹐每每雷同﹐良可痛哉﹗𨿽然傷寒與溫病﹑熱病﹐其攻裏之法﹐若果是以寒除熱﹐固不必求異﹐其發表之法﹐斷不可不異也。況傷寒之直傷陰經﹐與太陽𨿽傷﹐不及郁熱﹐卽傳陰經爲寒證﹐而當溫者﹐又與溫病﹑熱病大不同﹐其可妄治乎﹗或者知一不知二﹐故謂仲景發表藥今不可用﹐而攻裏之藥乃可用。嗚呼﹗其可用不可用之理﹐果何在哉﹖若能辧其因﹐正其名﹐察其形﹐治法其有不當者乎﹗彼時行不正之气所作﹐乃重感異气而變者﹐則又當觀其何時﹑何气﹐參酌傷寒﹑溫熱病之法﹐損益而治之﹐尢不可例以仲景卽病傷寒藥通治也。﹝《傷寒溫病熱病說》﹞

下編﹟正宗輯要第一章

﹟通論

八﹑《丹溪心法附余》

《經》曰﹕冬傷於寒﹐春必病溫﹔此言感時气不卽發﹐藏於膚腠之間﹐過期遇觸動而發也。且以卽病傷寒﹐傷風﹐與伏气溫熱病三者而言之。傷寒﹐則身熱無汗惡寒﹔傷風﹐則身熱有汗惡風。二者皆邪自外入﹐故表病裏和﹐鼻寒而口不渴。溫熱病﹐則邪自內出﹐故身熱或有汗﹐或無汗﹐鼻不寒而口渴也。傷寒﹐傷風之邪﹐循經而入以漸而深﹐故治法要分三陽三陰淸切﹐表裏寒熱虛實明白﹐方可施治﹐不可一毫而少差也。溫熱之邪﹐自內而出﹐不過發攻表中裏三者之熱而已﹐何難之有哉。﹝《溫熱病附論》﹞

下編﹟正宗輯要第一章

﹟通論

九﹑《傷寒補天石》

﹝一﹞溫病者﹐冬月伏寒之所變也。冬月伏陽在內﹐感寒不卽病﹐伏藏於肌膚之間﹐至春時溫气將發﹐又受暴寒﹐故春變爲溫病﹐旣變之後﹐不得復言爲寒矣。又傷寒汗下後﹐過經不解﹐亦名溫病。並不可發汗﹐蓋過經而發﹐不在表也﹔已經汗下﹐亦不在表也。《經》曰﹕不惡寒而渴者﹐蓋言溫病也。不惡寒則病非外來﹐渴則明其熱自內達外﹐因無表證明矣。溫病之脈行在諸經﹐不知何經之動﹐隨其經之所在而取之。如太陽病﹐頭痛身熱﹐汗後過經不愈﹐診得尺寸俱浮者﹐太陽病溫也。如身熱目疼﹐汗下後過經不愈﹐診得尺寸俱弦長者﹐陽明病溫也。如胸脇痛﹐汗下後過經不愈﹐診得尺寸俱弦者﹐少陽病溫也。如腹滿嗌漧﹐過經不愈﹐診得尺寸俱沈者﹐太陰病溫也。如舌漧口燥﹐過經不愈﹐診得尺寸俱微沈者﹐少陰病溫也。如煩滿囊縮﹐過經不愈﹐診得尺寸俱微緩者﹐厥陰病溫也。要在隨其經而取之。凡溫病發於三陽者多﹐發於三陰者少。若發於陰﹐必有所因也﹐或因飲食內傷而得之﹐或因欲事先傷腎經而得之。﹝《溫病傷寒第四十八》﹞

﹝二﹞熱病者﹐冬月伏寒之所變也。冬月伏陽在內﹐感寒不卽病﹐伏藏於肌膚之間﹐至夏時暑熱將發﹐又受暴寒﹐故夏變爲熱病。旣變之後﹐不得復言爲寒矣。凡熱病所起所因所感所發證脈治法﹐並與溫病同。﹝《熱病傷寒第四十九》﹞

下編﹟正宗輯要第一章

﹟通論

十﹑《傷寒六書》

趙嗣眞曰﹕按仲景論﹐謂冬月冒寒﹐伏藏於肌膚﹐而未卽病﹐因春溫气所變﹐則爲熱。夫變者﹐攺易之義也。至此﹐則伏寒各隨春夏之气﹐攺變爲溫爲熱﹐旣變之後﹐不得復言其爲寒也。所以仲景云溫病不惡寒者﹐其理可見矣。《活人書》其於溫病曰﹕陽熱未盛﹐爲寒所制﹐豈有伏寒旣已變而爲溫﹐尙可言寒能制其陽熱耶﹗又於熱病曰﹕陽熱已盛﹐寒不能制﹐亦不當復言其爲寒也。蓋是春夏陽熱已變﹐其伏寒卽非有寒﹐能制其陽熱爾。外有寒邪能折陽气者﹐乃是時行寒疫﹐仲景所謂﹕春分以後﹐秋分節前﹐天有暴寒﹐爲時行寒疫是也。三月﹑四月﹐其時陽气尙弱﹐爲寒所折﹐病熱則輕﹔五月﹑六月﹐陽气已盛﹐爲寒所折﹐病熱則重﹔七月﹑八月﹐陽气已衰﹐爲寒所折﹐病熱亦微。是知時行寒疫﹐與溫熱二病﹐所論陽气盛衰﹐時月則同。至於論暴寒之寒﹐與伏寒已變之寒﹐自是相違﹐名不正﹐則言不順矣。仲景又云﹕其病與溫及暑病相似﹐但治有殊耳。要在辧其病源寒熱溫三者之殊﹐則用藥之冷熱判然矣。﹝《傷寒瑣言﹟傷寒變溫熱病論》﹞

下編﹟正宗輯要第一章

﹟通論

十一﹑《傷寒緒論》

﹝一﹞至春分節後﹐天令溫暖﹐有人壯熱爲病者。乃溫病也。《經》云﹕冬傷於寒﹐發爲溫病。又云﹕太陽病發熱而渴﹐不惡寒者爲溫病。言冬時伏气﹐隨時溫熱發出﹐但所發之因不同﹐有感非時暴寒而發者﹔有饑飽勞役而發者﹔有房室作力而發者。所感之客邪旣殊﹐發出之經絡亦異﹐所謂溫病之脈﹐行在諸經﹐不知何經之動也﹐當隨其經證而治之。

凡溫病之發﹐必大渴煩擾﹐脇滿口苦﹐不惡寒反惡熱﹐脈气口反盛於人迎﹐明系伏邪自內達表﹐必先少陽經始。﹝《溫病》﹞

﹝二﹞大抵治溫病﹑熱病﹐無正發汗之理。蓋其邪自內達外﹐無表證明矣。若果證顯非時暴寒﹐惡寒頭痛﹐而脈浮緊者﹐亦不可純用表藥。﹝《溫病》﹞

﹝三﹞大抵溫病熱病﹐皆是熱郁之气﹐故多發於三陽。若發於三陰者﹐必難治。其脈若沈細﹐或微弱﹐或虛大無力﹐爲脈不應病﹐必死。然發於三陰者﹐必有所因﹐或因冷食傷脾﹐或因欲事傷腎﹐皆正气先傷﹐熱毒乘虛而發﹐設用甘溫調補﹐寧不助邪轉熾。若行苦寒峻攻﹐眞元立致消亡﹐𨿽長沙﹑河間復起﹐恐難爲力矣。﹝《熱病》﹞

下編﹟正宗輯要第一章

﹟通論

十二﹑《溫熱暑疫全書》

﹝一﹞諭嘉言《尙論篇》﹐闡發仲景《傷寒論》﹐殊暢也。《醫門法律》闡發《金匱要略》﹐殊貫也。𨿽皆有所粉本﹐然學廣才張﹐心靈筆古﹐以各成其妙者也。至《尙論》溫病云﹕會《內經》之旨﹐以發仲景不宣之祕。且謂仲景略於治溫﹐而法度錯出於治傷寒中﹐因《內經》云﹕冬傷於寒﹐春必溫病﹐此一大例也。冬不藏精﹐春必病溫﹐此一大例也。

旣冬傷於寒﹐又冬不藏精﹐至春月同時病發﹐此一大例也。奉此三例以論溫證而詳其治﹐然後與仲景三陽三陰之例﹐先後合符。蓋冬傷於寒﹐邪藏肌膚﹐卽邪中三陽之謂也﹔冬不藏精﹐邪入陰藏﹐卽邪中三陰之謂也。嘉言之論如此﹐予謂溫病無陰陽之分也。何也﹖冬有溫气先開發人之腠理﹐而寒得以襲之﹐所謂邪之所湊﹐其气必虛﹐惟不藏精之人﹐而後虛也。虛則寒傷其經﹐經必少陰者﹐以少陰藏本虛也。然所傷原微﹐且冬月大水當令﹐其權方盛﹐微邪不敢抗衡﹐但臥榻之側﹐豈容他人鼾睡﹐惟有阻彼生意﹐暗爍精髓。至於春﹐時彊木長﹐而水不足以供其資﹐始則當春而溫﹐木旺水虧﹐所郁升發﹐火气燔灼﹐病溫而已矣。其所傷者寒也﹔所病者溫也﹔所伏者少陰也﹔所發者少陽也。故病必有陽而無陰﹐藥必用寒而遠熱﹐黃芩湯﹝黃芩﹑芍藥﹑甘艸﹑大棗﹞其主治也。則嘉言之論溫﹐有陰有陽﹐如傷寒三陰經可用辛熱者﹐予曰否否不然也。﹝《春溫病論》﹞

﹝二﹞冬傷於寒﹐春必病溫﹐是言所感者本寒也。王叔和云﹕從立春節後﹐其中無暴大寒﹐又不冰雪﹐有人壯熱爲病者﹐此屬春時陽气發外﹐冬時伏寒變爲溫病﹐此亦明言寒也。變字大妙﹐嘉言以爲非﹐予獨以爲確﹐寒气內伏﹐郁久而發﹐自成熱矣。傷寒寒也﹐暫襲營間﹐不久而爲大熱﹐況遲之又久耶﹐爲熱乃自然之理﹐但不言變﹐不足以教天下也。

然何以不言熱而言溫﹐以春行溫令故也。如李明之所云﹕冬傷於寒者﹐冬行春令也。當冬而溫﹐火勝而水虧矣。水旣虧﹐則所勝妄行﹐土有餘也。所生受病﹐金不足也﹔所不勝者侮之﹐火太過也。火土合徳﹐濕熱相助﹐故爲溫病。然由明之所言﹐是冬溫而感之卽病者也﹐非伏寒也﹐非變也。不然必無冬溫一證也而後可﹐旣有冬溫﹐則有是气﹐已有是證矣。

由其言以悉冬溫﹐便可垂論不磨﹐若論春溫不免貽昧千古矣。《經》曰﹕逆冬气﹐則少陰不藏。不藏﹐則寒邪得而入之﹐傷於肌膚﹐伏於骨髓。始知冬爲藏精之時﹐惟逆冬气﹐遂使少陰之經气不閉﹐復遭非時之暖﹐致令開泄﹐忽然嚴寒驟返﹐不免受傷﹐故受傷者﹐仍是寒邪也。因先被溫令開泄﹐似乎喜寒﹐且所傷不甚﹐故不卽病﹐而潛伏於少陰也。然所以不病於冬﹐而病於春者﹐正因水在冬爲旺時﹐邪伏於經﹐且俯首而不敢抗﹐內郁旣久﹐已自成熱﹐至行春令﹐開發腠理﹐陽气外泄﹐腎水內虧﹐至春三月﹐而木當生發﹐孰爲鼓舞﹐孰爲滋養﹐生化之源旣絕﹐木何賴以生乎﹖身之所存者溫也﹐時彊木長﹐故爲溫病。予故以彼論冬時之感溫非是﹐而此論冬月之伏寒最精。愚性甚拙﹐何敢好議先賢﹐但以爲必如此﹐方與冬溫兩不相阻﹐且與仲景論溫熱﹐必推本自始﹐動曰傷寒之旨﹐無悖云耳。﹝《春溫病論》﹞

﹝三﹞門人問曰﹕傷者寒也﹐何以病溫﹖答曰﹕傷寒非病寒乎﹖而何以熱也。寒郁營間﹐不一二日而成大熱﹐況伏藏於內者數十日之久耶。夫旣邪傷肌肉﹐何以得入少陰經中﹖蓋惟不藏精﹐則少陰先病﹐故邪傷者少陰也。春屬木則自內發出﹐無論兼太陽或陽明﹐總無不由少陽﹐何也﹖彼少陽行春令也。然旣從少陰矣﹐何仲景專云太陽病﹖蓋太陽與少陰相表裏也﹐故以發熱爲太陽也。曰不惡寒﹐明無表癥也﹐則其熱自內出﹐無外邪郁之也。然則仲景復言太少合病者﹐見發熱不惡寒﹐或兼有耳聾﹐脇滿證也。言三陽合病者﹐以脈大屬陽明﹐而多眠則熱聚於膽也。不言法者﹐總以黃芩湯爲主治也。乃嘉言復謂﹕有發表三﹑五次﹐而外證不除﹔攻裏三﹑五次﹐而裏證不除。以爲在表也﹐又似在裏﹔以爲在裏也﹐又似在表。此溫疫證﹐感天地人濕气﹑熱气﹑屍气﹑邪入口鼻﹐混淆三焦者相近﹐與春溫全不相涉也。愚故及之﹐以破後學之惑。﹝《春溫病論》﹞

﹝四﹞門人復問曰﹕春溫亦間有一﹑二表癥者乎﹖曰﹕有之。伏气之病﹐𨿽感於冬﹐然安保風之傷人﹐不在伏气將發未發之時乎﹖但兼外感者﹐必先頭痛﹐或惡寒而後熱不已﹐此新邪引出舊邪來也。或往來寒熱﹐頭痛而嘔﹐稍愈後渾身壯熱爲病者﹐此正气又虛﹐伏發更重也。總之﹐無外證者﹐以黃芩湯爲主治﹐兼外感者﹐必加柴胡或以本經藥輕解﹐必無發汗之理。故仲景云﹕發汗已﹐身灼熱者﹐名曰風溫。謂誤用辛熱之藥﹐旣辛散以劫其陰﹐復增熱以助其陽﹐遂使熱更熾﹐脈俱浮﹐有如此之危證也。以及誤下誤火﹐嚴加戒諭者﹐捨黃芩湯﹐別無治法也。﹝《春溫病論》﹞

﹝五﹞溫病﹑熱病之脈﹐或見浮緊者﹐乃重感不正之暴寒﹐寒邪束於外﹐熱邪結於內﹐故其脈外繃急而內洪盛也。

或不識脈形﹐但見弦脈﹐便呼爲緊而妄治之。蓋脈之盛而有力者﹐每每兼弦﹐豈可錯認爲緊﹐而誤以爲寒乎﹗夫溫熱病之脈﹐多在肌肉之分而不甚浮﹐且右手反盛於左手者﹐誠由怫郁在內故也。其左手盛或浮者﹐必有重感於風寒﹐否則非溫熱病﹐自是非時暴寒耳。﹝《溫熱病脈論》﹞

﹝六﹞溫熱病﹐亦有先見表證﹐而後見裏證者。蓋怫郁自內達外﹐熱郁腠理之時﹐若不用辛涼發散﹐則邪不得外泄﹐遂還裏而成可攻之證﹐非如傷寒從表而始也。或有不悟此理﹐乃於春夏溫熱病﹐而求浮緊之脈﹐不亦疏乎。﹝《溫熱病脈論》﹞

﹝七﹞熱病卽伏寒也。彼冬傷於寒﹐發於春爲溫病﹐發於夏爲熱病。何彼發於春﹐此發於夏耶﹖蓋感之輕重不同﹐人之彊弱亦異﹐而觸發亦異﹐有因饑飽力役者﹐有因房室勞傷者﹐故春時𨿽行風木之令﹐使气血不致大虧﹐感觸亦有先後﹐不卽發也。至夏則陽气盡泄﹐火令大行﹐正屬濕土寄旺﹐爾時邪烏肯伏﹖故其發源皆自少陰﹐熱病由出之途自陽明﹐溫病由出之途自少陽﹐𨿽所合之經不一﹐要不離乎陽明﹑少陽者﹐各因時令之气也。且爲日旣遲﹐爲熱愈熾﹐此仲景所以用石膏辛涼胃熱﹐以知母蕩滌腎火﹐用甘艸﹑粳米維持中气也。名湯曰﹕白虎者﹐白屬金屬涼﹔風從虎且猛。人逢悶熱煩燥無可柰何之際﹐忽然狂風薦至﹐偃艸揚波﹐火輪火樹﹐不頓成淸涼世界而稱快乎。﹝《夏熱病論》﹞

下編﹟正宗輯要第一章

﹟通論

十三﹑《歸硯錄》

﹝一﹞故人沈君辛甫﹐端恪公曾孫也。嘗病吳鞠通混疫於溫﹐余謂不但此也。其條辧首列曰溫病者﹐有風溫﹑有溫熱﹑有溫疫﹑有溫毒﹑有暑溫﹑有濕溫﹑有秋燥﹑有冬溫﹑有溫瘧﹐凡九項﹐似無遺義﹐而不自知其題旨未淸也。夫冬傷於寒至春而發者﹐曰溫病﹔夏至後發者﹐曰熱病﹔冬春感風熱之邪而病者﹐首先犯肺﹐名曰風溫﹔其病於冬者﹐亦曰冬溫﹔病於春者﹐亦曰春溫。卽葉氏所論者是也。夏至後所發之熱病﹐在《內經》亦曰暑﹐以其發於暑令也。故仲景以夏月感暑成病者﹐名曰。蓋暑﹑者﹐皆熱之謂也。今杜撰暑溫名目﹐最屬不通﹐至於疫證﹐更不可與溫熱同治﹐當從吳又可﹑余師愚兩家爲正鵠。而溫之爲毒爲瘧﹐乃溫之節目矣。槪而論之﹐宜乎愈辧愈不淸矣。

﹝二﹞其次條云﹕凡病溫者﹐始於上焦﹐在手太陰。嘻﹗豈其未讀《內經》耶﹗伏气爲病﹐自內而發﹐惟冬春風溫﹑夏﹑秋燥﹐皆始於上焦。若此等界限不淸﹐而彊欲劃界以限病﹐未免動手卽錯矣。夫溫熱究三焦者﹐非謂病必在上焦始﹐而漸及於中下也。伏气自內而發﹐則病起於下者有之﹔胃乃藏垢納污之所﹐濕溫疫毒病起於中者有之﹔暑邪挾濕者亦犯中焦。又暑屬火﹐而心爲火髒﹐同气相求﹐邪極易犯﹐𨿽始上焦﹐亦不能必其在手太陰一經也。

﹝三﹞第四條云﹕太陰風溫﹑溫熱﹑溫疫﹑冬溫﹐初起惡風寒者﹐桂枝湯主之。夫鞠通旣宗葉氏﹐當詳考葉氏論案以立言。如《指南﹟溫熱門》第三案云﹕溫邪上受﹐內入乎肺﹐肺主周身之气﹐气窒不化﹐外寒似戰栗﹐其溫邪內郁﹐必從熱化。《風溫門》第五案云﹕風溫入肺﹐气不肯降﹐形寒內熱﹐乃郁之象﹐用藥皆是辛涼輕劑。至《幼科要略》﹐論三時伏气外感﹐尢爲詳備。於春溫證﹐因外邪引動伏熱者﹐必先辛涼以解新邪﹐自注用蔥豉湯。垂訓昭然﹐何甘違悖﹐意欲紹述仲聖乎﹖則祖上之門楣﹐不可誇爲自己之閥閱也。在涇先生云﹕溫病伏寒變熱﹐少陰之精已被劫奪﹐𨿽有新舊合邪﹐不得更用桂枝湯助熱﹐而絕其本也﹐豈吳氏皆未之聞乎﹖﹝四﹞《中焦篇》第一條自注云﹕肺病逆傳﹐則爲心包﹐上焦失治﹐則傳中焦﹐始上焦﹐終下焦。噫﹗是鞠通排定路徑﹐必欲溫熱病遵其道而行也。有是理乎﹖彼犯肺之邪﹐若不外解﹐原以下傳於胃爲順﹐故往往上焦未罷及中焦﹐惟其不能下行爲順﹐是以內陷膻中爲逆傳。章虛谷﹐亦昧此義﹐乃云﹕火來克金﹐而肺邪反傳於包絡﹐故曰逆。夫從所勝來者爲微邪﹐胡可反以爲逆﹐豈二公皆未讀《難經》耶﹗其不始於上焦者﹐更無論矣。

﹝五﹞書名《溫病條辧》﹐而所列霍亂﹐皆是寒證。故餘年少時﹐輒不自揣﹐而有《霍亂論》之作也。沈辛老云﹕鞠通書蘭本葉氏﹐有前人未見及而補之者﹐如秋燥增入正化痙螈別爲兩條﹐談理抑何精細﹔有前人已見及而忘之者﹐如霍亂證自具《暑濕門》﹐岫云未經摘出﹐而伊芳遂不知有熱。疝气條﹐當分暴久治﹐香巖先生業已道明﹐而伊芳又惟知有寒。

蓋心思之用﹐固各有至不至﹐𨿽兩間亦缺陷世界﹐而況人乎。又曰﹕鞠通所云之疝﹐多系暴證﹐而久者又系宿瘕病﹐故可一以溫下取下。若疝𨿽有歷久不痊﹐然聚則有形﹐散卽無形﹐初非眞有物焉﹐如瘀積腹中也。又云幹霍亂﹐以生芋杵汁下咽卽生﹐遠勝鹽湯探吐也。暑瘍初起﹐用絲瓜杵汁塗之﹐或荷花瓣貼之皆妙﹐不必水仙根也。

﹝六﹞《中焦》八十四條云﹕少陽瘧如傷寒證者﹐小柴胡湯主之﹐此與溫熱何與﹐而乃濫入乎﹗辛老云﹕葉氏知暑濕時瘧﹐與風寒正瘧迥別﹐融會聖言﹐惟從淸解﹐所見甚超。而洄溪反以不用柴胡﹐屢肆詆訾﹐食古不化。徐公且然﹐況其下乎。噫﹗辛老長餘九歲﹐與余交最深﹐品學兼優﹐眞古君子也。嘗爲余校《溫熱經緯》﹐而家貧無子﹐今墓艸宿矣。遺稿未梓﹐偶於拙艸中檢得數條﹐附錄於此﹐亦可以見其讀書具眼﹐立言忠濃也。

﹝七﹞《下焦篇》之定風珠﹐一派腥濁濃膩﹐無病患胃弱者亦難下咽﹐如果厥噦欲脫而進此藥﹐是速其危矣。

﹝八﹞二十四至二十六條﹐皆冬寒內伏﹐春溫初發之治﹐乃妄謂溫熱溫疫﹐自上中傳下之治﹐豈非夢囈。

﹝九﹞四十二條自注﹕謂宋元以來﹐不明仲景一書﹐專爲傷寒而設﹐吳氏直未讀《傷寒論》也。注傷寒者﹐無慮數十家﹐皆以爲專論傷寒之書﹐故恆覺支離附會。考論中風﹑寒﹑溫﹑﹑濕五气爲病﹐古人皆曰傷寒﹐故《難經》云﹕傷寒有五﹐而仲聖以傷寒名其書也。此等大綱不淸﹐豈可率爾著書。

﹝十﹞五十一條﹐痰濕阻气之陰吹證﹐實前人所未道及。

﹝十一﹞五十五條﹐發明蠶砂功用﹐何其精切﹐故余治霍亂以爲主藥也。

﹝十二﹞吳氏此書﹐不過將《指南》溫熱暑濕條案﹐穿插而成﹐惜未將《內經》《難經》《傷寒論》諸書﹐溯本窮源﹐卽葉氏《溫熱論》《幼科要略》﹐亦不匯參﹐故𨿽曰發明葉氏﹐而實未得其精奧也。至采附各方﹐不但剪裁未善﹐去取亦有未當﹐此余不得已﹐而有《溫熱經緯》之纂也。

﹝十三﹞後三卷﹐雜說﹑解產難﹑解兒難等篇﹐皆可傳之作﹐遠勝三焦條辧多矣。雜說中﹐惟霍亂不得吐瀉﹐治以苦辛芳熱一語﹐爲可議。條辧中可議處﹐甚多。姑舉大略如上﹐庶讀者﹐勿隨波而逐流也。

下編﹟正宗輯要第二章

﹟分論

一﹑考證溫熱名義

經云冬傷於寒﹐春必病溫。又曰冬不藏精﹐春必病溫。同一病溫耳﹐而必別之曰是爲傷於寒﹐是爲不藏精﹐其義何居﹖曰此皆伏气之爲病也。傷寒甚者﹐冬時卽病﹔微者不卽病﹐其气伏匿於肌腠及少陰﹐至春陽气開泄﹐觸動伏气而爲病﹐此一例也。西洋醫謂潛伏期不過十四日﹐無冬傷寒至春乃病之理﹐不思痘疹﹑麻疹﹐爲先天之毒﹐有潛伏至十餘年﹑二三十年者﹐由冬及春﹐一剎那間耳﹐能決其必無是病乎﹖不藏精之說﹐注家謂不專主陰精而言﹐如冬應寒不寒﹑桃李反花之類。夫气候不寒﹐陽邪早發﹐消鑠陰液﹐腎精內虧。至春陽气舒張﹐或新邪引觸伏邪爲病﹐人與天地同一气耳。

气候不和﹐感觸蘊藏﹐日積月累﹐而病以生﹐此又一例也。《經》又曰﹕先夏至日爲病溫﹐後夏至日爲病暑。暑卽熱也。

夏至以前﹐气候和煦﹐故感之者隨時令而病溫﹔夏至以後﹐气候酷熱﹐故感之者隨時令而病暑。溫者較熱爲微﹐熱者較溫爲重。此又一例也。溫熱𨿽隨時令而變遷﹐究之﹐病重於溫則爲熱﹐又不可謂夏至以前必無熱病也。東洋醫學謂人爲溫血動物﹐以熱度表測算﹐通常在攝氏寒溫計三十六﹟五度與三十七﹟五度之間。溫特爾里希氏以三十七度五分﹐乃至三十八度﹐名爲次熱﹔三十八度﹐乃至三十八度五分﹐名爲輕熱﹔三十八度五分﹐乃至三十九度五分﹐名爲中熱﹔三十九度五分﹐乃至四十度五分﹐名爲髙熱﹔四十度五分以上﹐名爲劇熱。但至四十度以上﹐患者必無生望。其以華氏熱度表九十八度起算者﹐規例亦同。夫次熱﹑輕熱﹐卽溫病之類也。髙熱﹑劇熱﹐卽熱病之類也。觀此而溫與熱之名義﹐渙然冰釋矣。

下編﹟正宗輯要第二章

﹟分論

二﹑論傷寒成溫之理

夫傷寒之病﹐醫者多不審察病之本源﹐但只云病傷寒﹐卽不知其始自陽气內鬱結﹐而後爲熱病矣。自冬至之後﹐一陽漸生﹐陽气微弱﹐猶未能上行﹐《易》曰潛龍勿用是也。至小寒之後﹐立春以前﹐寒毒殺厲之气大行時﹐中於人﹐則傳在臟腑﹐其內伏之陽﹐被寒毒所折﹐深浹於骨髓之間﹐應時不得宣暢。所感寒气淺者﹐至春之時﹐伏陽早得發泄﹐則其病輕﹐名曰溫病。感寒重者﹐至夏至之後﹐眞陰漸發﹐其伏陽不得停畱﹐或遇風寒﹐或因飲食沐浴所傷﹐其骨髓間鬱結者陽气﹐爲外邪所引﹐方得發泄﹐伏陽旣出肌膚﹐而遇天气炎熱﹐兩熱相干﹐卽病證多變﹐名曰熱病。按《素問﹟生气通天論》云冬傷於寒﹐注云冬寒且凝﹐春陽气發﹐寒不爲釋﹐陽怫於中﹐與寒相持﹐故病溫。又《熱論》云﹕人之傷於寒也﹐則病熱。注云﹕寒毒薄於肌膚﹐陽气不得散發﹐而內怫結﹐故傷寒者﹐反爲熱病也。以此証之﹐卽傷寒之病﹐本於內伏之陽爲患也。

下編﹟正宗輯要第二章

﹟分論

三﹑論葉派治溫熱之誤

魏晉六朝﹑隋唐五季﹐以逮宋金元明﹐固無人不知仲師《傷寒論》爲通治四時而設﹐獨至康雍以降﹐別創溫熱之論﹐而傳足傳手﹑六經三焦。妄生畛域﹐遂致後人之讀其書者﹐誤信首先創議之人大名炫赫﹐無不一例盲從﹐乃使世人之病溫熱者﹐皆不得一嘗仲聖方藥﹐以致於危殆﹐何莫非妄分溫熱﹑傷寒爲兩事者有以殺之。嗚呼﹗自葉香巖《溫熱》一論﹐盛行於時﹐而後賢繼起互有發明﹐間亦可以少補仲師《傷寒論》所未備﹐而初不料首先提倡之葉老﹐及首先著書之鞠通﹐屏絕仲師成法﹐謬制新方﹐滋膩戀邪﹐有百害而無一利。舉世不察﹐相沿成俗﹐誤盡蒼生﹐而終其身不一覺悟。則香巖一人﹐實爲溫熱病中﹐功之首而罪之魁。然究其貽禍之源﹐皆由於誤認《傷寒論》一書爲專治冬傷於寒之一念﹐有以成此厲階﹐而殺人遂不可勝數﹐是誠二百年之浩劫也。哀哉﹗至用犀角﹑地黃﹑玄參﹑麥冬諸物﹐最是葉老慣伎。《臨證指南》及顧氏所述之《溫熱論》﹐同符合轍﹐所見一誤﹐而其禍蔓延徧於全國﹐流毒至今﹐作俑二字﹐斷不容爲此老諱。

彼吳子音之僞撰《三家醫案》《醫效祕傳》《溫熱贅言》﹐及吳鞠通之《條辧》﹐則皆奉行此催命靈符﹐而充作鉤魂之大使者也。近賢王氏孟英治案﹐能不受葉派拘束﹐不愧一大方家。然《溫熱經緯》猶於葉氏作應聲之虫﹐模模糊糊﹐汨沒眞性﹐且有溫熱亦傳足經而手經先受之語﹐亦隱隱爲此老魔力吸住﹐不能自脫﹐則此老誤人之罪﹐那不上通於天耶﹖又按葉氏所以倡爲三焦之論者﹐蓋亦明知溫病﹑熱病﹐必多陽明在經在腑之癥﹐無如旣經一口咬定溫熱傳手不傳足﹐則胃是足經﹐必不能自圓其說﹐於是無聊極思﹐提出三焦二字﹐冀與六經之說互爲雄長。而又恐本作自造無以取信於天下﹐乃更信口雌黃﹐僞托河間先有此說﹐隱隱然以自己所提之肺病﹑心病歸於上焦﹐而卽以世間恆有之陽明胃病歸之中焦。

掩耳盜鈴﹐其計不可謂不狡。然自欺欺人﹐終不能使天下後世不一讀河間之書﹐則河間三焦之語﹐果何所本﹐臆說那不立窮﹖作僞而敢於濃誣古人﹐直是栽贓陷害手段。陸九芝謂嘉言論溫三篇﹐可剮可殺﹐愚謂亦當移贈葉老。鞠通不學﹐竟以讕言作爲鴻祕﹐尢其可笑。然耳食之徒﹐皆奉此兩家﹐寶若兔園冊子﹐而所謂葉派者﹐徧於中國。此溫熱之病在陽明者﹐所以一病一死﹐十病十死﹐而幾於百不一愈也。哀哉﹗

下編﹟正宗輯要第二章

﹟分論

四﹑溫邪上受解

《溫熱論》曰﹕溫邪上受﹐首先犯肺﹐逆傳心包。

華岫云曰﹕風溫﹑濕溫之時感者﹐邪從口鼻而入﹐故曰上受。若春溫之由冬時伏寒藏於少陰者﹐又非上受也。按傷寒從毛竅而入﹐溫病從口鼻而入﹐二語世莫不奉爲定案矣。其實二者亦皆互有﹐而總以從毛竅入者爲多﹐南人中焦濕熱素盛﹐一感溫邪﹐卽表裏合一﹐遂似全從口鼻而入﹐亦不察之甚也。若果盡從口鼻而入﹐何以治法中有汗法乎﹖本文上受二字﹐卽《內經》邪气在上之義。

附時人陸平一語﹕外邪傷人﹐或襲皮毛﹐或入口鼻﹐皆受自表也。近人彊指溫病必從口鼻入﹐一若分疆劃界。溫气必不許從皮毛從者﹐未免可笑。

下編﹟正宗輯要第二章

﹟分論

五﹑溫熱久在一經解

《溫熱論》曰﹕傷寒多有變證﹐溫熱𨿽久﹐總在一經爲辧。

此義世皆以手足經釋之﹐非也。傷寒亦有不傳經者﹐但傳經者多﹐溫病傳經者少。所以然者﹐寒邪爲斂﹐其入以漸﹐進一境卽轉一象﹐故變證多﹔溫邪爲開﹐重門洞辟﹐初病卽常兼二三經﹐再傳而六經已畢﹐故變證少也。

下編﹟正宗輯要第二章

﹟分論

六﹑論吳氏《溫病條辧》之誤

吳鞠通本顧景文「溫邪上受﹑首先犯肺﹑逆傳心包」之十二字﹐而爲《溫病條辧》。自條自辧﹐可發一笑者也。開卷捏造溫病以桂枝湯主之﹐爲仲景原文﹐繼復承《臨證指南》暑病門楊姓案云仲景傷寒先分六經﹑河間溫熱須究三焦之訛﹐以諭西昌治瘟之法﹐謂是劉河間之所以治溫。夫河間治法﹐亦惟六經是言﹐而三焦二字﹐始終不見於《六書》。此其兩失﹐已不待言。乃以溫病之本在中焦者﹐先移之於上焦﹐謂切不可用中焦藥。痛哉﹗中焦之芩﹑連。而其下卽云熱邪久羈﹐劫鑠眞陰﹐邪熱久羈﹐肌膚甲錯﹐皆鞠通所自言﹐皆鞠通自己所告人者。先是自制銀翹散﹝連翹﹑薄荷﹑芥穗﹑銀花﹑竹葉﹑淡豆豉﹑桔梗﹑甘艸﹑牛子﹞﹑桑菊飲﹝杏仁﹑連翹﹑薄荷﹑桑葉﹑菊花﹑桔梗﹑甘艸﹑葦根﹞兩方﹐卽顧景文之辛涼輕劑不名一藥﹐而鞠通爲之引申者也﹔嗣是方名安宮﹐用犀角﹑牛黃﹝卽安宮牛黃丸﹐用牛黃﹑郁金﹑犀角﹑黃連﹑朱砂﹑梅片﹑麝香﹑珍珠﹑山梔﹑雄黃﹑金箔﹑黃芩﹔又淸宮湯用玄參心﹑蓮子心﹑竹葉捲心﹑連翹心﹑犀角尖﹑連心麥冬﹞﹐方名增液﹐用玄參﹑麥冬﹝卽增液湯﹐用玄參﹑麥冬﹑鮮生地﹞﹐以及一甲二甲三甲之復脈湯﹝加減復脈湯用炙艸﹑幹地﹑白芍﹑麥冬﹑阿膠﹑麻仁﹔一甲復脈湯卽於加減復脈湯內﹐去麻仁﹐加牡蠣﹔二甲復脈湯卽於加減復脈湯內﹐加牡蠣﹑鱉甲﹔三甲復脈湯卽於二甲復脈湯內﹐加龜板﹞﹑小定風珠﹝雞子黃﹑阿膠﹑龜板﹑童便﹑淡菜﹞﹑大定風珠﹝白芍﹑阿膠﹑龜板﹑幹地﹑麻仁﹑五味子﹑牡蠣﹑麥冬﹑炙艸﹑雞子黃﹑鱉甲﹞﹐無非滋膩傷陰﹐引邪內陷﹐病至此不可爲矣。而因其中焦篇﹐亦或有偶用芩﹑連﹑膏﹑黃時。凡溫病之一用芩﹑連﹑膏﹑黃﹐無不可去邪撤熱者﹐鞠通又若未嘗不知﹐然苟非布置上焦﹐則熱邪未必久羈﹐眞陰卽未定劫鑠﹔苟非訶斥芩﹑連﹐則邪熱未必久羈﹐肌膚又未定甲錯。顧景文延之數日﹐鞠通再加緩緩二字﹐何以必緩緩也﹐不可解﹐而實可解也。此所以後乎鞠通者﹐亦萬不肯不用其法也。以滋膩畱邪之藥﹐緩緩延之﹐熱邪方盛之時﹐陰無不傷﹐病無不死。陶節庵之《一提金》《殺車錘》《截江网》﹐書名之惡極者也﹔此之一甲﹑二甲﹑三甲﹑定風珠﹐方名之惡極者也。病何等事﹐醫何等人﹐顧可兒戲若斯乎﹖

下編﹟正宗輯要第二章

﹟分論

七﹑溫熱病說

溫熱之屢變而亂其眞也﹐由於傷寒之一變而失其傳。風寒諸病由太陽入陽明者﹐有《傷寒論》在﹐尙且各自爲說。

至溫熱而漫以爲仲景所未言﹐更不妨別出己見﹐每先將溫病移入他經﹐或且移作他證﹐如弈棋然﹐直無一局之同者。若諭嘉言移其病於少陰腎﹔周禹載移其病於少陽膽﹔舒馳遠移其病於太陰脾﹔顧景文移其病於太陰肺﹔遂移其病於厥陰心包﹔秦皇士移其病於南方﹔吳鞠通移其病於上焦﹔陳素中﹑楊栗山移其病爲雜气﹔章虛谷﹑王孟英移其病爲外感﹔尢其甚者﹐則張介賓﹑張石頑以及戴天章輩﹐皆移其病爲瘟疫﹔而石頑又移其病爲夾陰。娓娓動聽﹐亦若各有一理也者﹐而不知陽明爲成溫之藪﹐古來皆無異說﹐皆以《傷寒論》陽明方爲治。自夫人欲廢陽明方﹐故必先將陽明病移出陽明外。

非余之故爲訾議也﹐苟其不然﹐則東扯西拽者﹐何以必將千古相傳之定法﹐弁髦棄之哉﹖禹謨曰﹕宥過無大﹐刑故無小。

不知而移之﹐出於無心也﹐過也﹐猶可恕也﹔知而移之﹐出於有心也﹐故也﹐不可言也。潛窺其隱﹐恐尙不僅爲明昧之分﹐後有作者﹐或更別有移法﹐總欲令世人不知有仲景﹐而樂就其簡便之門﹑新奇之說耳。然此皆將溫病移出陽明者﹐更有明知其在陽明﹐亦必謂不可用《傷寒》方﹐而自制一二味藥﹐以爲此非仲景所知﹐其實除此一二味﹐則仍不離《傷寒論》之葛根﹑膏﹑黃。試一問黃坤載﹑楊栗山輩﹐於靑萍﹑蠶﹑蟬外﹐所用何藥﹐卽可見矣。此則暗襲《傷寒》方﹐而卽明斥《傷寒論》﹐又以不移爲移者也。吾願任斯道之君子﹐毋爲移字訣所誤﹐看得仲景書只宜於寒﹐而疑《傷寒》之方﹐眞不可用於溫熱之病﹐則吾道之幸﹐亦病家之幸也。

下編﹟正宗輯要第二章

﹟分論

八﹑伏溫論

伏溫之病﹐隨經可發﹐經訓昭垂﹐已無疑義。乃張石頑謂溫邪之發必由少陽﹔陸九芝謂溫熱病必發於陽明﹔陳平伯則以肺胃爲溫邪必犯之地﹔吳又可又以膜原爲溫疫伏邪之所。諸家所論﹐𨿽亦各有所見﹐但只舉溫病之一端﹐而不可以槪溫病之全體。至吳鞠通《條辧》﹐橫分三焦﹐謂凡病溫者﹐必始於上焦手太陰﹐是以時感風溫之證﹐指爲伏气發溫之病﹐彼此混而不分﹐其背謬爲尢甚。學人當本古聖經文﹐悉心參究﹐確知溫病之發﹐隨經可動﹐臨證時﹐始有眞知灼見﹐而不至有他歧之惑也。

下編﹟正宗輯要第二章

﹟分論

九﹑傷寒溫熱疫邪傳入不同

傷寒之邪﹐自表傳裏﹐裏證皆表證所侵入﹔溫熱之邪﹐自裏達表﹐表證皆裏證所浮越﹔惟疫邪由膜絡中道﹐隨表裏虛實﹐乘隙而發﹐不循經絡傳次﹐亦不能一發便盡。吳又可發明九傳﹐及熱結旁流﹐膠閉而非燥結﹐皆爲特識。且傷寒由气分陷入血分﹐溫熱由血分轉出气分﹐故傷寒多始於太陽﹐溫熱多始自陽明﹐或始自少陰。此卽熱歸於气﹐或歸於血之明辧也。

下編﹟正宗輯要第二章

﹟分論

十﹑辧傷寒溫病熱病並無傳染之理

按《素問﹟熱論》傷寒曰﹕人之傷於寒也﹐則爲病熱﹐熱𨿽甚不死。其兩感於寒而病者﹐必不免於死。又曰﹕凡病傷寒而成溫病者﹐先夏至日爲病溫﹐後夏至日爲病暑。又曰﹕藏於精者﹐春不病溫。初無傳染之說。張仲景曰﹕《陰陽大論》云﹕冬時嚴寒﹐萬類深藏﹐君子固密﹐則不傷於寒﹐觸冒之者﹐乃名傷寒耳。四時之气皆能爲病﹐以傷寒爲毒者﹐以其最成殺厲之气也。中而病者﹐名曰傷寒﹐不卽病者﹐寒毒藏於肌膚﹐﹝孫眞人作肌骨之中﹞至春變爲溫病﹐至夏變爲暑病﹐熱極重於溫也。是以辛苦之人﹐春夏多爲溫熱病﹐皆由冬時觸寒所致。又曰﹕十一月﹑十二月﹐寒冽已嚴﹐爲病則重。迥考《素問》﹑仲景及諸家之論﹐皆云冬時觸冒寒毒所致﹐非是猝然傳染也。

下編﹟正宗輯要第二章

﹟分論

十一﹑辧景嶽混瘟溫爲傷寒之誤

景嶽曰﹕近或有以溫病熱病謂非眞傷寒者﹐在未達其義耳。又曰﹕瘟疫本卽傷寒﹐無非外邪之病﹐但染時气而病﹐無少長率相似者﹐是卽瘟疫之謂。

《內經》以溫暑病有類傷寒﹐故曰傷寒之類。旣明言傷寒之類﹐不竟言傷寒。何不竟言傷寒﹐而曰病溫﹑病熱﹖景嶽於經義尙未詳悉﹐抑有意欲毀河間﹐故將經義塗抹耶。又瘟疫乃時行傳染不正之气爲病﹐何得云本卽傷寒﹐無非外邪之病﹖旣云傷寒﹐乃外之寒邪所襲﹐而病自表傳裏。﹐旣云但染時气而病﹐則非傷寒也﹐此言殊謬﹐春溫之病﹐冬令寒邪﹐郁伏火气﹐至春得風寒所觸﹐自內而發外﹐從春令﹐故曰溫病。瘟疫病﹐乃感受時行不正之气而病﹐所以傳染少長相似者﹐不論四時皆有之。景嶽於瘟疫﹑傷寒﹑溫病﹑熱病﹐尙未淸爽﹐用藥惟投溫散發表出汗﹐治法大謬。

下編﹟正宗輯要第二章

﹟分論

十二﹑論溫熱四時皆有

溫熱﹐伏气病也﹐通稱伏邪。病之作﹐往往因新感而發﹐所謂新邪引動伏邪也。因風邪引動而發者﹐曰風溫﹝或曰風火﹞﹔因寒邪引動而發者﹐曰冷溫﹝或曰客寒包火﹞﹔因暑邪引動而發者﹐曰暑溫﹝或曰暑熱﹞﹔因濕邪引動而發者﹐曰濕溫﹐﹝或曰濕遏熱伏﹞。若兼穢毒者﹐曰溫毒﹐其癥有二﹐一爲風溫時毒﹐一爲濕溫時毒。此以兼癥別其病名也。其發於春者﹐曰春溫﹐﹝或曰春時晚發﹞﹔發於夏者﹐曰夏熱﹐﹝或曰熱病﹞﹔發於秋者﹐曰秋溫﹝或曰秋時晚發﹐或曰伏暑﹞﹔發於冬者﹐曰冬溫﹐﹝或曰伏暑冬發﹞。此以時令別其病名也。其病萌於春﹐盛於夏﹐極於秋﹐衰於冬。間亦有盛發於春冬者﹐然總以盛發於夏秋爲多。何則﹖春冬空气淸潔﹐輕气多而炭气少﹐故其爲病﹐亦淸邪多而濁邪少﹐除新感癥外﹐卽有因伏邪而病純熱無寒者﹐但爲溫病而已﹔兼寒者﹐但爲冷溫而已﹔兼風者﹐但爲風溫而已。𨿽間有時行溫毒﹐然亦以風毒居多。夏秋空气最濁﹐水土鬱蒸之气﹐每被日光吸引而蒸發﹐發於首夏者﹐曰黴雨蒸﹐發於仲夏者﹐曰桂花蒸。

其爲病也﹐皆水土穢气雜合而成。人但以暑濕賅其病之本﹐貪涼飲冷賅其病之標﹐而不知夏秋水土鬱蒸﹐濕中有熱﹐熱中有濕﹐濁熱粘膩﹐化生黴菌﹐故謂之濕溫。﹝按此非時令病之濕溫﹐乃濕溫時疫也。卽西醫所謂之傷寒﹐亦曰腸熱癥﹐又曰腸窒扶斯﹞亦謂之濕熱﹐西醫謂之黴毒瓦斯﹐害人最廣﹐變癥最繁﹐較之風溫﹑冷溫﹑暑溫三癥﹐尢多而難治。英醫合信氏云﹕空气幹熱不傷人﹐惟濕熱最傷人。因低窪地土﹐或蘊有死水之潛熱﹐或積有腐爛之艸木﹐﹝此卽水土穢气﹐化生黴菌之原因﹞﹐後得六十度熱表之日光﹐接連曬之﹐其黴毒瓦斯乃勃發﹐故在東南熱地﹐夏秋之交﹐其毒尢甚。可見濕溫﹑濕熱﹐爲有形粘膩之邪﹐西醫不爲無見。嗚呼﹗人在气交之中﹐一身生气﹐終日與穢气相爭戰﹐實則與微生物相爭戰﹐不知不覺中﹐伏許多危險之機﹐可不驚且懼哉﹖

下編﹟正宗輯要第二章

﹟分論

十三﹑論伏气春溫

春溫一癥﹐由冬令收藏未固﹐昔人以冬寒內伏﹐藏於少陰﹐入春發於少陽﹐以春木內應肝膽也。寒邪深伏﹐已經化熱﹐昔賢以黃芩湯爲主方﹐苦寒直淸裏熱。熱伏於陰﹐苦味堅陰﹐乃正治也﹐知溫邪忌散﹐不與暴感門同法。若因外邪先受﹐引動在裏伏熱﹐必先辛涼以解新邪﹐繼進苦寒以淸裏熱。

下編﹟正宗輯要第二章

﹟分論

十四﹑春溫有二

春溫病有兩種﹕冬受寒邪不卽病﹐至春而伏气化熱外發者﹐名曰春溫﹐若春令太熱﹐外受時邪而病者﹐此感而卽發之春溫也。辧癥之法﹕伏气春溫﹐初起但熱不寒而口渴﹐此自內而發出於外也﹔感而卽發之春溫﹐初起微寒﹐後則但熱不寒﹐此外犯肺衛者也。

附時人陸平一語﹕五气皆有新感﹑伏邪﹐惟寒邪獨化熱而出﹐余邪皆仍本气發出﹐此爲異耳。

下編﹟正宗輯要第二章

﹟分論

十五﹑溫熱提要

兪東扶曰﹕今之所謂傷寒者﹐大槪皆溫熱病耳。仲景云﹕太陽病﹐發熱而渴﹐不惡寒者﹐爲溫病。在太陽已現熱象﹐則麻﹑桂二湯必不可用﹐與傷寒迥別。《內經》云﹕熱病者﹐皆傷寒之類也。是指諸凡驟熱之病﹐當從傷寒例觀。二說似乎不同﹐因審其義﹐蓋不同者在太陽﹐其餘則無不同也。溫熱病只究三焦﹐不講六經﹐此是妄言。仲景之六經﹐百病不出其範圍﹐豈以傷寒之類﹐反與傷寒截然兩途乎﹖葉案云﹕溫邪吸自口鼻。此亦未確﹐仲景明云伏气之發﹐李明之﹑王安道俱言冬傷於寒﹐伏邪自內而發﹐柰何以吳又可《溫疫論》牽混耶﹖惟傷寒則足經爲主﹐溫熱則手經病多。如風溫之咳嗽息鼾﹐熱病之神昏譫語﹐或溏瀉粘垢﹐皆手太陰肺﹐手厥陰心包絡﹐手陽明大腸現證。甚者喉腫肢掣﹐昏蒙如醉﹐躁擾不寧﹐齒焦舌燥﹐發斑發頤等癥。其邪分布充斥﹐無復六經可考﹐故不以六經法治耳。就予生平所驗﹐初時兼挾表邪者最多﹐仍宜發散﹐如防﹑葛﹑豉﹑薄﹑牛蒡﹑杏仁﹑滑石﹑連翹等﹐以得汗爲病輕﹐無汗爲病重。如有斑﹐則參入蟬蛻﹑桔梗﹑蘆根﹑西河柳之類﹔如有痰﹐則參入土貝﹑僵蠶﹑栝蔞﹑橘紅之類﹔如現陽明證﹐則白虎承气﹝生石膏﹑大黃﹑知母﹑甘艸﹑鮮荷葉﹑芒硝﹞﹔少陽證﹐則小柴胡﹝柴胡﹑半夏﹑人參﹑甘艸﹑黃芩﹑生薑﹑大棗﹞去參﹑半﹐加花粉﹐知母﹐﹝璜按少陽證因於溫暑者﹐雷少逸淸營捍瘧法﹝連翹﹑竹葉﹑扁豆衣﹑靑蒿﹑木賊﹑黃芩﹑靑皮﹑西瓜翠衣﹞較穩﹔﹞少陰證﹐則黃連阿膠湯﹝黃連﹑茯苓﹑阿膠﹞﹑豬苓湯﹝豬苓﹑茯苓﹑澤瀉﹑滑石﹑阿膠﹞﹑豬膚湯﹝豬膚﹑白粉﹝卽粉錫﹐一名鉛粉﹞﹑白蜜﹞﹔俱宗仲景六經成法有效。但溫熱病之三陰證多死﹐不比傷寒。蓋冬不藏精者﹐東垣所謂腎水內竭﹐孰爲滋養也。惟大劑養陰﹐佐以淸熱﹐或可救之。養陰如二地﹑二冬﹑阿膠﹑丹皮﹑玄參﹑人乳﹑蔗漿﹑梨汁﹔淸熱如三黃﹝黃連﹑黃芩﹑大黃﹞﹑石膏﹑犀角﹑大靑﹑知母﹑蘆根﹑茅根﹑金汁﹑雪水﹑西瓜﹑銀花露﹑絲瓜汁﹐隨其對證者選用。若三陰經之溫藥﹐與溫熱病非宜。亦間有用眞武﹝附子﹑白術﹑茯苓﹑白芍﹑生薑﹞﹑理中﹝白術﹑人參﹑漧薑﹑甘艸﹞者﹐百中之一二而已。大抵溫熱病最怕發熱不退﹐及痙厥昏蒙。更有無端而發暈﹐及神淸而忽間以狂言者﹐往往變生不測。遇此等癥﹐最能惑人﹐不比陽證陰脈﹐陽縮舌捲﹐撮空見鬼者﹐易燭其危也。要訣在辧明虛實﹐辧得眞﹐方可下手。然必非劉河間﹑吳又可之法所能救﹐平素精研仲景《傷寒論》者﹐庶有妙旨。至如葉案之論溫熱﹐有邪傳心包﹐震動君主﹐神明欲迷﹐彌漫之邪﹐攻之不解﹐淸竅旣蒙﹐絡內亦閉﹐豁痰降火無效者﹐用局方至寶丹﹝犀屑﹑玳瑁屑﹑琥珀﹑朱砂﹑雄黃﹑龍腦﹑麝香﹑牛黃﹑安息香﹑銀箔﹑金箔﹞﹑或紫雪﹝黃金﹑寒水石﹑石膏﹑滑石﹑磁石﹑犀角﹑羚羊﹑沈香﹑木香﹑升麻﹑玄參﹑公丁香﹑甘艸﹑朴硝﹑硝石﹑麝香﹑辰砂﹞﹑或牛黃丸﹝牛黃﹑黃連﹑大黃﹑麥冬﹑朱砂﹑麝香﹑梔子﹑牙硝﹑川芎﹑黃芩﹑甘艸﹞﹐宗諭氏芳香逐穢宣竅之說﹐眞足超越前賢﹐且不蹈用重藥者一匙偶誤﹑覆水難收之獘也。

璜按兪氏此論﹐確切不移。其間有云無端發暈﹐神淸而忽間以狂言者﹐往往變生不測﹐因此癥神气半明半昧﹐察其舌色淡紅而近紫﹐苔甚薄﹐或無苔﹐死期每在五日之間﹐余於臨證見之屢矣。此癥在西醫﹐爲延髓神經被細菌所侵害也。

下編﹟正宗輯要第二章

﹟分論

十六﹑溫暑提綱

夫六气傷人﹐爲病各異﹐必辧其爲何气之邪﹐治之方無錯誤。如寒爲陰邪﹐傷人之陽﹐熱爲陽邪﹐傷人之陰﹐二者冰炭﹐尢當辧別。是以溫病初起﹐治法與傷寒迥異﹔傷寒傳裏﹐變爲熱邪﹐則治法與溫病大同。玆細詳溫病源流﹐當辧別而分治者有五﹕一曰春溫﹑二曰風溫﹑三曰暑溫﹑四曰濕溫﹑五曰瘟疫。

春溫者﹐經曰冬傷於寒﹑春必溫病﹔又曰冬不藏精﹐春必病溫。此因伏气之邪﹐發爲春溫病也。王叔和《傷寒例》曰﹕冬傷寒邪﹐藏於肌膚﹐至春發爲溫病﹐至夏發爲熱病﹐熱病重於溫也﹐是故辛苦之人﹐春夏多溫熱病者﹐因冬傷寒邪所致也。乃吳又可《溫疫論》云﹕世所稱溫病﹐卽屬瘟疫﹐古無瘟字﹐後世以溫去「」加「」爲瘟﹐不可以字異﹐而謂別有溫病也﹐溫者融和之气﹐長育萬物﹐豈能爲病﹖且言冬傷寒邪﹐藏於肌膚﹐人身气血流行﹐稍有窒礙﹐卽爲不安﹐豈有邪藏肌膚﹐全然不覺﹐至春至夏﹐始得發病耶﹖余按叔和之言﹐原本經旨﹐並非臆說。而又可之論﹐似乎近理﹐而實不明六气陰陽變化之道。直辟經文爲非﹐謬指溫病爲瘟疫﹐殊欠究心故也。夫經言冬傷於寒﹐春必病溫﹔春傷於風﹐夏爲飧泄﹔夏傷於暑﹐秋爲瘧﹔秋傷於燥﹐冬生咳嗽。統論四時﹐皆有伏气之邪發病。若謂冬傷寒而春發病爲非﹐則春傷風﹐夏飧泄﹑夏傷暑﹐秋瘧等﹐豈皆非歟﹖每見秋冬時﹐伏暑邪發﹐爲瘧痢等病者﹐比比皆是﹐又可豈未之見耶﹖又如《素問》論溫瘧云﹕得之冬中於風﹐邪藏骨髓﹐至夏受暑邪﹐發爲溫瘧。《靈樞﹟歲露編》云﹕冬至中虛風賊邪﹐入客於骨而不發﹐至立春陽气發﹐腠理開﹐又中虛風﹐民多病暴死。若此論伏邪者﹐非獨一端﹐又可豈未讀耶﹐何不思之甚也﹗又如人之痘毒﹐未發時﹐毫無影響﹐一旦觸發﹐勢多凶暴﹐往往損命。可見人身臟腑經絡﹐𨿽气血周流﹐當其邪伏﹐全然不覺﹐其理有難究詰者﹐又可執區區淺見﹐安可論《內經》奧旨哉﹖譬猶匪類匿人間﹐暫不爲惡﹐莫知其爲匪也。然其野狼子野心﹐終至擾害閭閻﹐必俟殲除淨盡﹐而後良民始安耳。

今試論春溫之理以質之。蓋冬爲太陽寒水司令﹐故傷風寒者﹐多從太陽經始。太陽主一身之表﹐與肺同爲皮毛之合﹐邪由皮毛而入﹐故身熱頭痛者﹐太陽經證也﹔鼻鳴漧嘔﹑或喘者﹐肺气被遏也。但人體質有彊弱﹐受邪有重輕﹐凡邪重而體彊者﹐則傷太陽經﹐爲麻黃﹑桂枝湯證﹔體弱者﹐邪從太陽直入少陰﹐爲四逆﹑白通湯證。以二經爲表裏﹐經脈連接故也。如體弱而邪輕者﹐以外衛不固﹐邪亦入陰﹐仲景曰﹕少陰之爲病﹑脈微細﹑但欲寐也。或其邪輕﹐止見脈微細欲寐﹐而無吐利厥逆等重證。內气旣和﹐飲食或亦如常﹐不但傷邪者不覺﹐卽延醫視之﹐審無他故﹐惟脈弱欲寐﹐必認作疲倦﹐助其元气而已。又當冬令歸藏之候﹐其邪從經入絡﹐經直絡橫﹐气血流轉於經﹐邪伏於絡﹐則不覺也﹐卽經所謂邪藏肌膚者耳。且如風爲陽邪﹐性動而疏泄﹐如桂枝湯證﹐以風重於寒﹐故脈緩而有汗﹐豈非風性疏泄乎﹖寒爲陰邪﹐性靜而凝斂﹐如麻黃湯證﹐以寒重於風﹐故脈緊而無汗﹐豈非寒性凝斂乎﹖若但傷於寒而無風﹐以冬令之收藏﹐受陰邪之凝斂﹐則伏而不顯﹐必待春陽鼓動而後發﹐如冰之凝﹐非陽不化。由是推之﹐不獨體弱邪輕者爲然﹐凡貧苦力食之人﹐衣單耐寒﹐日逐積蓄﹐其髒气固密﹐邪不能幹﹐則伏於脈絡﹐至其發病﹐熱勢倍重﹐爲因邪與元气﹐究非同類。伏於少陰﹐與腎陽鬱蒸﹐寒化爲熱﹐至春少陽气升﹐熱邪隨發﹐或云春必病溫。其蓄之愈久﹐則熱發愈重﹐理勢必然。叔和云﹕辛苦之人﹐春夏多溫熱病者﹐因冬傷寒邪所致。良非虛語也。其冬不藏精之人﹐本體陰傷﹐至春陽旺﹐陰不勝陽﹐必致溫病﹐類乎內傷。若兼伏邪﹐其病尢重。然皆爲春發之病﹐均名春溫也。

風溫者﹐冬至一陽來復﹐則陽進陰退﹐立春以後﹐陽气漸旺﹐由溫而熱。若又可所言﹐溫和之气﹐原不病患。殊不思《靈樞經》云﹕虛風賊邪﹐四時皆有﹐人感虛風﹐而當溫暖之候﹐卽成溫病﹐故方書稱爲風溫。經曰﹕風者﹐百病之長也。善行而數變﹐至其變化﹐乃爲他病也。由是見外邪爲病﹐常二三气雜合而成﹐多因於邪風﹐風气鼓蕩﹐眾气隨之而傷人﹐故風爲諸邪領袖﹐而稱百病之長。然風卽陰陽之化气﹐故溫和之陽風則生物﹐殺厲之陰風則戕物﹐而有時令方位之宜否。若非其時令方位而來者﹐𨿽非殺厲﹐亦爲虛風賊邪﹐傷人致病﹐故四時皆有邪風。而春令溫暖﹐又爲風木主令﹐故風溫之病﹐較三時爲多。若方書所稱溫熱﹑冬溫等名﹐皆可以風溫二字賅之。蓋冬令溫和﹐未必爲病﹐必中邪風﹐而成溫病﹐溫重卽成熱病﹐是以不須另分名目也。

暑溫者﹐《素問﹟熱論篇》曰﹕凡病傷寒而成溫者﹐先夏至日爲病溫﹐後夏至日爲病暑﹐暑當與汗皆出﹐勿止。此𨿽同論伏气之病﹐但自夏至一陰來﹐陽气漸退﹐長夏濕土司令﹐濕土與相火合气﹐乃名爲暑。暑者陽盛於外﹐而陰長於內﹐若卦而至至否﹐陰長之象也。如人本有伏气之邪﹐蓄熱已深﹐而發病於暑濕之令﹐熱自內出﹐蒸汗外流﹐淸其內熱﹐則汗自止。若止其汗﹐則熱反不泄﹐故不可止。而內熱亦隨汗解。若無伏气﹐而但感暑令熱邪﹐體質多火者﹐熱從火熾﹐濕隨汗去﹐是暑而偏於火盛﹐皆名暑溫也。兼伏气者﹐病必倍重。嘗見有發病一二日﹐卽昏狂大渴﹐吐血衄血者。若僅感時令之熱﹐而非蓄邪深重﹐何至如此迅暴﹐卽叔和所云﹐冬傷寒邪﹐至夏變爲熱病﹐熱病重於溫者是也。

濕溫者﹐夏感暑濕﹐及四時溫病﹐而體質陽虛多濕者﹐則熱爲濕遏﹐不能宣達﹐濕因熱蒸﹐蘊釀膠粘﹐故最淹纏難愈。或胸腹滿悶﹔或體重酸痛﹔或爲瘧疾﹔或爲瀉痢﹔或爲黃膽﹔或爲痺腫。變證多端﹐皆濕熱爲病﹐是名濕溫也。

以上四證﹐源流不同﹐各當辧別而治。至於瘟疫﹐又屬大異﹐蓋由五運六气﹐主客流行﹐互相克制﹐或兼穢污之气﹐蘊釀而成﹐故其病邪﹐較風溫等爲重。考《素問﹟六元正紀大論》曰﹕辰戌之歲﹐初之气﹐地乃遷﹐气乃大溫﹐民乃厲﹐溫病乃作﹔卯酉之歲﹐二之气﹐陽乃布﹐物乃生榮﹐厲大至﹐民善暴死﹔丑未之歲﹐二之气﹐大火正﹐物承化﹐溫癘大行﹐遠近咸若﹐濕蒸相薄﹐雨乃時降﹔己亥之歲﹐終之气﹐流水不冰﹐地气大發﹐其病溫癘。

按古無瘟字﹐溫瘟義同。所謂厲者﹐狀其气之暴厲﹐而與尋常有別﹐卽後世所稱瘟疫也。瘟疫發病﹐往往一方相類﹐如經所云﹕遠近咸若也。由是可知瘟疫一證﹐固非吳又可所創論﹐《內經》已歷歷言之﹐仍不出六气錯雜所致。而與溫病不同者﹐在厲之一字﹐豈可謂溫病卽瘟疫乎﹖又可復言風寒暑濕等﹐爲天地之常气﹐瘟疫乃天地別有一種厲气﹐竟謂瘟疫與六气無涉者﹐豈天地間六气以外﹐更有他气﹐軒歧不知﹐而又可獨知之乎﹖可見不明六气變化之理﹐遂亦不辧伏气發病。將春溫風溫等﹐槪指爲瘟疫﹐旣悖經旨﹐而誤後學﹐其害多矣﹐可不辧乎﹖方書又有溫毒之名﹐亦卽《經》云溫癘之意。曰厲﹐曰毒﹐不過狀其邪之凶暴﹐卽瘟疫一類﹐不必另立名目﹐以省繁惑也。六气中﹐惟燥金之气多由風熱風寒所化﹐或其人陰虛多火﹐易成熱燥﹐如《經》云﹕秋傷於燥﹐冬生咳嗽。肺熱葉焦﹐發爲痿之類﹐當宜淸潤養陰。

若體質多寒﹐而成寒燥﹐則宜溫潤﹐如麻黃湯中用杏仁﹐以潤肺燥之類也。除正傷寒遵仲景成法外﹐其四時雜感﹐或不出如上所敍五證﹐而五證所化之病﹐如瘧﹑痢﹑疸﹑痺﹑痧﹑脹之類﹐不一而足。旣知病邪源流所自﹐辧六气變化之理﹑气血虛實之殊﹐則權衡論治﹐自不至於混淆謬誤。管見所及﹐聊陳端緒﹐尙望海內明賢﹐誨正爲幸。

下編﹟正宗輯要第二章

﹟分論

十七﹑論溫熱與風寒各異

一辧其气之異。風主疏泄﹐寒主凝澀﹐二气𨿽有不同﹐然初皆冷而不熱﹐其中人也﹐郁而不宣﹐方其初受在表﹐自宜溫散。麻黃湯﹑桂枝湯﹑葛根湯﹑蘇羌飲等方﹐皆散寒之劑﹐非解熱之劑也。溫熱由伏气而成﹐熱而不冷﹐其傷人也﹐立蒸而腐敗﹐初起卽宜涼解。梔豉湯﹝山梔﹑淡豆豉﹞﹑葛根芩連湯﹝葛根﹑黃芩﹑川連﹑炙艸﹞﹑麻杏石甘膏﹝麻黃﹑杏仁﹑生石膏﹑炙艸﹞﹑黃芩湯﹑葳蕤湯﹝玉竹參﹑麻黃﹑杏仁﹑川芎﹑靑木香﹑白薇﹑獨活﹑炙艸﹞﹑六神通解散﹝麻黃﹑生石膏﹑蒼術﹑黃芩﹑滑石﹑甘艸﹑淡豆豉﹑蔥白﹞等方﹐皆解熱之劑﹐非散寒之劑也。以解熱之劑治風寒﹐輕則寒中嘔利﹔重則陽陷厥逆。以散寒之劑治溫熱﹐輕則衄渴譫妄﹔重則枯竭亡陰。此气之不可不辧也。

二辧其受之異。風寒從表入裏﹐自皮毛而肌腠﹐而筋骨﹐而胸膈胃腸﹐一層漸深一層﹐不能越此入彼﹐故汗不厭早﹐下不厭遲。爲散爲和﹐淺深毫不可紊。以其气皆屬冷﹐必待寒化爲熱﹐邪斂入內﹐方可攻下涼解﹐否則虛其裏气﹐反引表邪內陷﹐而成結胸痞利諸癥。濕溫從膜原而發﹐溫熱從血絡而發﹐先踞膜絡之中﹐必內潰而後變九傳﹐由裏出表𨿽出表而裏未必全無邪戀﹐經過之半表﹐亦未必不爲邪傷﹐故下不厭早﹐汗不厭遲。爲和爲解﹐淺深必不可拘。以其气皆屬熱﹐熱能作蒸﹐不必郁變﹐而此蒸卽帶彼熱﹐未出表而誤溫之﹐始則引熱毒燎原﹐而爲斑衄狂喘﹐末傳則傷眞陰﹐爲枯槁沈昏厥逆諸危候矣。

三辧其傳經之異。溫熱傳經﹐與風寒不同。風寒從表入裏﹐故必從太陽而陽明﹐而少陽﹐而入胃﹔若溫熱則邪從中道﹐而或表或裏﹐惟視人何經之彊弱爲傳變。故伏邪之發﹐有先表後裏者﹐有先裏後表者﹐有但裏不表者﹐有表而再表者﹐有裏而再裏者﹐有表裏偏勝者﹐有表裏分傳者﹐有表裏分傳而再分傳者﹐有表裏三焦齊發者﹐此謂九傳。醫必先明九傳之理由﹐而後能治伏邪。試言其要﹐風寒從表入裏﹐必待漸次閉郁而傳變﹐故在表時不必兼見裏癥﹐入裏後不必復見表癥﹔溫熱本從裏出表﹐故見表癥時﹐未有不兼見一二里癥者﹐亦未有不兼見一二半表半里癥者。且溫熱屬蒸气﹐表而裏﹐裏而表﹐原是不常。有裏癥下之而其邪不盡﹐仍可出表者﹔有譫妄昏沈之後﹐病愈數日﹐復見頭痛發熱﹐復從汗解者﹐此所謂表而再表﹐風寒必無是也。更有下癥全具﹐用下藥後﹐裏气通而表亦達﹐頭痛發熱得汗而解﹐胸悶心煩暫從疹斑而解﹐移時復見舌黑心悶﹐腹痛譫妄﹐仍待大下而後愈者﹐此所謂裏而再裏﹐風寒必無是也。若夫表裏分傳﹐三焦齊發之癥﹐風寒十無一二﹐溫熱十有六七﹐但據傳經之專雜爲辧。初起專見一經癥者屬風寒﹐初起雜見二三經癥者屬溫熱﹔日久而漸傳者屬風寒﹐一日驟傳一二經﹐或二三經者屬溫熱。則𨿽病有變態﹐而風寒不混於溫熱﹐溫熱不混於風寒﹐施治自無誤矣。

下編﹟正宗輯要第二章

﹟分論

十八﹑論溫熱癥辧似要義

凡病俱以虛實寒熱四字爲大綱﹐溫熱癥何獨不然﹖但虛實寒熱之眞者易辧﹐似者難辧。有實癥似虛﹐虛癥似實﹐熱癥似寒﹐寒癥似熱者﹐不可不細辧也﹐故特逐論而詳述之。

所謂實癥似虛者﹐卽以表癥論之﹐頭痛發熱﹐邪在表也。其脈當浮﹐癥當無汗﹐而反自汗﹐脈無力﹐用發表藥﹐而身反疼痛﹐則似虛矣。故人惑於多自汗﹐而誤用桂枝湯者有之﹔惑於脈無力﹐而引仲景《太陽篇》發熱惡寒脈微弱爲無陽﹐而誤用小建中湯者有之﹔惑於身疼痛﹐而引仲景若不瘥﹐身體疼痛﹐當溫其裏﹐誤用四逆湯者有之。不知伏邪之在表﹐其自汗者﹐邪熱自裏蒸出於表﹐非表虛也﹔其脈無力者﹐熱主散漫﹐散漫則脈軟﹐非比寒主收斂而脈緊也﹔身體反疼者﹐伏邪自裏而漸出於表﹐非比陽虛不任發表也。此在表之實癥似虛者也。

又以半表半里論之﹐寒熱往來﹐胸脇滿﹐邪在半表半里也。其脈當弦﹐其口當渴﹐而脈反沈﹐口不渴﹐則似寒矣。

故人惑於脈沈﹐而以胸脇滿爲太陰﹐口不渴爲內寒﹐而誤用理中湯﹐不知伏邪之半表半里﹐其脈沈者﹐邪伏於膜原而未出表﹐故脈不浮﹐非陽虛也。其不渴者﹐邪未傳變﹐未入胃腑﹐故不能消水﹐非內寒也。此半表半里之熱癥似寒者也。

又以裏癥論之口燥咽漧不得臥﹐邪在裏。其脈當洪﹐其身當熱﹐其盒飯結﹐而脈反沈微澀弱﹐身反四肢厥冷﹐大便自利﹐則全似虛寒矣。人惑於脈微澀弱﹐而用參者有之﹔惑於厥逆﹐而用桂附者有之﹔惑於自利﹐而用參﹑術﹑漧薑者有之。

不知伏邪在裏﹐其脈沈微澀弱者﹐乃邪熱結於腸胃﹐气不達於營衛也﹔其身反厥冷者﹐邪熱結於裏﹐而不達於外﹐气結於下﹐而不通於上也﹔其自利者﹐乃熱結旁流也。此在裏之實癥似虛﹑熱癥似寒者也。

總之﹐溫熱爲伏火﹐與風寒之寒因大異。故脈癥𨿽有似虛似寒之時﹐而一一辧其爲溫熱癥﹐則屬邪盛而反見虛寒之假象﹐明眼人不當爲其所惑也。

所謂虛癥似實者﹐卽以表癥論之﹐頭痛﹑發熱﹑身疼痛﹑自汗﹑脈浮大﹐邪在表也。而屢用淸涼表散﹐其癥不減者﹐非藥力之不專﹐乃正气不能使藥力達表﹐陰液不能隨陽气作汗也。此伏邪在表時﹐虛癥之似實者也。气虛者﹐加參於表藥中卽汗﹔陰虛者﹐加潤劑於表藥中卽汗。若不知其气血之兩虧﹐而宣表不已﹐勢必暴厥而脫。

更以半表半里論之﹐胸脇滿﹑耳聾﹑嘔吐﹑如瘧狀﹑脈弦﹐邪在半表半里也。而屢用和解消導﹐其癥更加者﹐非藥力之不到﹐乃中焦脾胃傷而气不運﹐肝陰傷而火更燥也。此伏邪在半表半里時﹐虛癥之似實者也。必合四君﹑六君﹝人參﹑白術﹑茯苓﹑甘艸﹑姜﹑棗﹐爲四君子湯﹐加陳皮﹑半夏﹐名六君子湯﹞於和解藥中﹐合四物﹝當歸﹑生地﹑芍藥﹑川芎﹞於淸解藥中﹐始能戰汗而解。若更消導淸解不已﹐必至胃气絕而死。

更以裏癥論之﹐舌苔黃黑裂燥芒刺﹑胸腹脇臍硬痛﹐大小便閉﹑六脈數大﹐邪在裏也。而屢用攻利藥﹐或總不得利﹐或利後愈甚﹐乃正气不能傳送腸胃﹐血液不能滋潤腸胃﹐非藥力之不峻也。此伏邪傳裏時﹐虛癥之似實者也。气虛者﹐助胃以資傳送﹔血枯者﹐養陰以藉濡滑。气行津化﹐方得通利。若不知其虧竭﹐而恣意攻利﹐必昏沈痿頓而死。

總之﹐藥不中病﹐則傷正气。傷其下﹐則正气浮越而上逆﹔傷其中﹐則正气虛散而外越。脈癥𨿽有似實似熱之時﹐而一詢其來路﹐若已治之太過﹐則屬气從內奪﹐正气奪則虛﹐明眼人當不爲其所惑也。

夫一癥而虛實互異﹐用藥稍誤而生死攸分﹐將以何者爲辧癥之把柄乎﹖曰﹕以下列五辧法辧之﹐則了然矣。而更以曾經誤治﹑與未經誤治﹐辧其伏邪之爲實爲虛﹐爲實中夾虛﹐爲虛中夾實﹐則得其大綱﹐而更得其細目﹐然後似是而非之癥﹐斷不能惑矣。余於各論條下﹐每癥細辧其虛實﹐而此先詳言以通論之者﹐則以散見諸條﹐尙恐忽略﹐故首先總論其喫緊處也。至若寒極似熱﹐則惟傷寒諸癥有之﹐而爲溫熱癥之所絕無﹐故不論及。

下編﹟正宗輯要第二章

﹟分論

十九﹑論溫熱五種辧法

一辧气﹕風寒之气﹐從外收斂入內﹐病無蒸气觸人。間有作蒸气者﹐必待數日後﹐轉入陽明腑癥之時。溫熱及濕溫癥﹐其气從中蒸達於外﹐病卽有蒸气觸人﹐輕則盈於牀帳﹐重則蒸然一室﹐以人身臟腑气血津液﹐得寒气則內斂﹐得火气則上炎。溫熱火气也﹐人受之自臟腑蒸出於肌表﹐气血津液逢蒸而敗﹐因敗而溢﹐溢出有盛衰﹐充達有遠近﹐非鼻觀精者不能辧之。辧之旣明﹐治之毋惑。知爲溫熱而非傷寒﹐則凡於頭痛發熱諸表癥﹐不得誤用辛溫發散﹐於諸裏癥當淸當下者﹐亦不得遲回瞻顧矣。

二辧色﹕風寒主收斂﹐斂則結﹐面色多繃結而光潔﹔溫熱主蒸散﹐散則緩﹐面色多松緩而垢晦。人受蒸气﹐則津液上溢於面﹐頭目之間多垢滯﹐或如油膩﹐或如煙燻﹐望之可憎者﹐皆溫熱之色也。一見此色﹐𨿽頭痛發熱﹐卽不得用辛熱發散。一見舌黃煩渴諸裏癥﹐卽宜攻下﹐不可拘於下不厭遲之說。

三辧舌﹕風寒在表﹐舌多無苔﹐卽有白苔﹐亦薄而滑﹐漸傳入裏﹐方由白而黃﹐轉燥而黑。溫熱一見頭痛發熱﹐舌上便有白苔﹐且濃而不滑﹐或色兼淡黃﹐或粗如積粉﹐或兼二三色﹐或白苔卽燥。又有至黑不燥﹐則以兼濕挾痰之故﹐然必按之粗澀﹐或兼有朱點有罅紋﹐不可誤認爲裏寒陰結也。治溫熱者﹐能先於表癥辧之﹐不用辛溫發散﹐一見裏癥﹐卽用淸涼攻下﹐斯得之矣。

四辧神﹕風寒之中人﹐令人心知所苦﹐而神自淸﹐如頭痛寒熱之類﹐皆自知之。至傳裏入胃﹐始或有神昏譫語之時﹐緣風寒爲病﹐其气不昏而神淸。溫熱初起﹐便令人神情異常﹐而不知所苦﹐大槪煩躁者居多﹐甚或如癡如醉﹐擾亂驚悸。

及問其何所苦﹐則不自知﹐卽間有神淸而能自知者﹐亦多夢寐不安﹐閉目若有所見﹐此卽譫語之根也。或亦以始初不急從涼散﹐遷延時日﹐故使然耳。

五辧脈﹕溫熱之脈﹐傳變後與風寒頗同﹐初起時與風寒迥別。風寒從皮毛而入﹐一二日脈多浮﹐或兼緊兼緩兼洪﹐無不浮者。傳裏始不見浮脈﹐然其至數亦淸楚﹐而不模糊。溫熱從中道而出﹐一二日脈多沈。迨自裏出表﹐脈始不沈而數。或兼弦﹐或兼大﹐然總不浮﹐其至數則模糊而不淸楚。凡初起脈沈遲﹐勿誤作陰癥。沈者﹐邪在裏﹐遲者﹐邪在髒也。脈象同於陰寒﹐而气﹑色﹑舌苔﹑神情﹐根據前諸法辧之﹐自有不同者﹐或數而無力﹐亦勿作虛視﹐因其熱蒸气散﹐脈自不能鼓指﹐但當解熱﹐不當補气。受病之因各殊﹐故同脈而異斷。

下編﹟正宗輯要第二章

﹟分論

二十﹑溫熱有外感有伏邪

太陽病﹐發熱而渴爲溫病﹐是少陰伏邪﹑出於太陽﹐以其熱從內發﹐故渴而不惡寒。若外感溫病﹐初起卻有微惡寒者﹐以風邪在表也﹔亦不渴﹐以內無熱也﹔似傷寒而實非傷寒﹐如辧別不淸﹐多致誤治。

下編﹟正宗輯要第二章

﹟分論

二十一﹑論溫病與傷寒病情不同治法各異

冬月傷寒﹐邪由皮毛而入﹐從表入裏。初見三陽經證﹐如太陽病﹐則頭項彊痛而惡寒之類。三陽不解﹐漸次傳入三陰。其中有畱於三陽而不入三陰者﹔有結於胃腑而不涉他經者﹔亦有不必假道三陽而直中三陰者。凡此傷寒之證﹐初起悉系寒邪見象。迨發作之後﹐漸次化熱內傳﹐始有熱象。故初起治法﹐必以通陽祛寒爲主。及化熱之後﹐始有泄熱之法。

此傷寒病之大較也。若夫溫病﹐乃冬時寒邪伏於少陰﹐迨春夏陽气內動﹐伏邪化而爲熱﹐由少陰而外出﹐如邪出太陽﹐亦見太陽經證﹐其頭項彊痛等象﹐亦與傷寒同。但傷寒裏無郁熱﹐故惡寒不渴﹐溲淸無內熱﹔溫邪則標見於外﹐而熱郁於內﹐𨿽外有表證﹐而裏熱先盛﹐口渴溲黃﹐尺膚熱﹐骨節疼﹐種種內熱之象﹐皆非傷寒所有。其見陽明﹑少陽﹐見癥亦然。初起治法﹐卽以淸泄裏熱﹐導邪外達爲主﹐與傷寒用藥一溫一涼﹐恰爲對待。蓋感寒隨時卽發﹐則爲傷寒﹐其病由表而漸傳入裏﹔寒邪郁久化熱而發﹐則爲溫病﹐其病由裏而鬱蒸外達。傷寒初起﹐決無裏熱見證﹔溫邪初起﹐無不見裏熱之證。此傷寒溫病分證用藥之大關鍵﹐臨證時能從此推想﹐自然頭頭是道矣。

下編﹟正宗輯要第二章

﹟分論

二十二﹑論伏气發溫與暴感風溫病源不同治法各異

冬時伏邪﹐郁伏至春夏﹐陽气內動﹐化熱外達﹐此伏气所發之溫病也。《內經》云﹕冬傷於寒﹐春必病溫。又云﹕凡病傷寒而成溫者﹐先夏至日爲病溫﹐後夏至日爲病暑。《難經》云﹕傷寒有五﹐有溫病﹐有熱病。《傷寒論》云﹕太陽病﹐發熱而渴﹐不惡寒者﹐爲溫病。凡此皆指伏邪所發之溫病言也。另有一種風溫之邪﹐當春夏間﹐感受溫風﹐邪郁於肺﹐咳嗽發熱﹐甚則發爲痧疹﹐《內經》所謂風淫於內﹐治以辛涼﹔葉氏《溫熱論》所謂溫邪上受﹐首先犯肺者﹐皆指此一種暴感風溫而言也。伏气由內而發﹐治之者以淸泄裏熱爲主。其見證至繁且雜﹐須兼視六經形證﹐乃可隨機立法。

暴感風溫﹐其邪專在於肺﹐以辛涼淸散爲主。熱重者兼用甘寒淸化。其病與伏溫病之表裏出入﹐路徑各殊﹐其治法之輕重深淺﹐亦屬迥異。近人專宗葉氏﹐將伏气發溫之病置而不講﹐每遇溫邪﹐無論暴感伏气﹐槪用葉氏辛涼輕淺之法﹐銀翹﹑桑菊﹐隨手立方﹐醫家病家﹐取其簡便﹐無不樂從﹔設有以伏气之說進者﹐彼且視爲異說﹐茫然不知伏溫爲何病﹐嗟乎﹗伏溫是外感中常有之病﹐南方尢多﹐非怪證也﹔其病載在《內經》《難經》《傷寒論》諸書﹐非異說也。臨證者竟至茫然莫辧﹐門徑全無﹐醫事尙堪問哉﹖

下編﹟正宗輯要第二章

﹟分論

二十三﹑論伏邪外髮須辧六經形證

《傷寒緒論》曰﹕初發病時﹐頭項痛﹑腰脊彊﹑惡寒﹐足太陽也﹔發熱面赤﹑惡風﹐手太陽也﹔目疼鼻幹﹑不得臥﹐足陽明也﹔蒸熱而渴﹐手陽明也﹔胸脇滿痛﹐口苦﹐足少陽也﹔耳聾及病寒熱往來﹐手少陽也﹔腹滿自利而吐﹐足太陰也﹔口漧津不到咽﹐手太陰也。脈沈細﹐口燥渴﹐足少陰也。舌漧﹑不得臥﹐手少陰也﹔耳聾囊縮﹑不知人事﹐足厥陰也﹔煩滿厥逆﹐手厥陰也。《醫略》曰﹕太陽之脈﹐上連風府﹐循腰脊﹐故頭項痛﹐腰脊彊﹔陽明之脈﹐挾鼻絡於目﹐故身熱目疼﹐鼻幹﹑不得臥﹔少陽之脈﹐循脇絡於耳﹐故胸脇痛而耳聾﹔太陰脈布胃中﹐絡於嗌﹐故腹滿而嗌漧﹔少陰脈貫腎﹐絡於肺﹐系舌本﹐故口燥舌漧而渴﹔厥陰脈循陰器﹐而絡於肝﹐故煩滿而囊縮。凡外感病﹐無論暴感伏气﹐或由外而入內﹐則由三陽而傳入三陰﹔或由內而達外﹐則由三陰而外出三陽。六經各有見證﹐卽各有界限可憑。治病者﹐指其見證﹐卽可知其病之淺深﹔問其前見何證﹐今見何證﹐卽可知病之傳變。傷寒如此﹐溫病何獨不然﹖《素問﹟熱病篇》﹑仲景《傷寒論》﹐均以此立法。聖人復起﹐莫此易也。近賢葉氏﹐始有傷寒分六經﹐溫病分三焦之論﹐謂出河間﹐其實溫熱病之法﹐至河間始詳﹐至溫病分三焦之論﹐河間並無此說﹐其書具在﹐可覆按也。厥後吳鞠通著《溫病條辧》﹐遂專主三焦﹐廢六經而不論。殊不知人身經絡﹐有內外淺深之別﹐而不欲使上下之截然不通也。其《上焦篇》提綱云﹕凡溫病者﹐始於上焦﹐在手太陰。試觀溫邪初發者﹐其果悉見上焦肺經之見證乎﹖卽或見上焦之證﹐其果中﹑下焦能絲毫無病乎﹖鞠通苟虛心診視﹐應亦自知其說之不可通矣。況傷寒﹑溫熱爲病不同﹐而六經之見證則同﹐用藥不同﹐而六經之立法則同﹐治溫病者﹐烏可捨六經而不講者哉﹖

下編﹟正宗輯要第二章

﹟分論

二十四﹑論溫熱伏气與新感不同

新感溫熱﹐邪從上受﹐必先由气分陷入血分﹐裏癥皆表癥侵入於內也。伏气溫熱﹐邪從裏發﹐必先由血分轉出气分﹐表癥皆裏癥浮越於外也。新感輕而易治﹐伏气重而難療﹐此其大要也。

謂予不信﹐請述陸氏九芝評孟英之言曰﹕仲景所論溫熱﹐是伏气。天士所論溫熱﹐是外感﹐故以溫邪上受﹑首先犯肺﹑逆傳心包十二字﹐揭之篇首﹐以自別異。果如其說﹐則所稱溫熱者﹐卽俗所謂小風溫﹑小風熱﹐如目赤﹑頤腫﹑喉梗﹑牙疼之類﹐卻只須辛涼輕劑﹐其病立愈。更述薛瘦吟之言曰﹕凡病內無伏气﹐縱感風寒暑濕之邪﹐病必不重﹐重病皆新邪引發伏邪者也。但伏气有二﹕傷寒伏气﹐卽春溫夏熱病也﹔傷暑伏气﹐卽秋溫冬溫病也。邪伏旣久﹐血气必傷﹐故治法與傷寒傷暑正法大異。且其气血亦鈍而不靈﹐故靈其气機﹐淸其血熱﹐爲治伏邪第一要義。第其間所伏之邪﹐有微甚﹐有淺深﹔人之性質﹐有陰陽﹐有彊弱﹐故其中又有輕重之分焉。醫必識得伏气﹐方不至見病治病﹐能握機於病象之先。然非熟於亢害承制之理﹐亦豈能測未來之病乎﹖然非謂司天運气也﹐雨寒燠﹐在在畱心﹐久當自悟耳。

由是觀之﹐同一溫熱癥﹐而新感之與伏气﹐病所之淺深不同﹐病情之輕重不同﹐病機之安危不同﹐故其療法﹐亦因之而不同。

下編﹟正宗輯要第二章

﹟分論

二十五﹑溫熱暑各伏气有兼邪

伏气溫病﹐有兼風兼寒兼濕兼毒之不同﹔伏气熱病﹐有兼暑兼濕兼燥之不同。惟伏暑之邪﹐古無是說﹐至深秋而發者﹐始見於葉氏《指南》。霜未降者輕﹐霜旣降者重﹐冬至尢重。然竟有伏至來春始發者﹐由於秋暑過酷﹐冬令仍溫﹐收藏之令不行﹐中气因太泄而傷﹐邪熱因中虛而伏﹐其綿延淹滯﹐較《指南》所論更甚。調治之法則尢難﹐非參所能托﹐非芩連所能淸。惟藉輕淸靈通之品﹐緩緩撥醒其气機﹐疏通其血絡﹐始可十救一二。若稍一呆鈍﹐則非火閉﹐卽气脫矣。

下編﹟正宗輯要第二章

﹟分論

二十六﹑溫暑伏气證狀

伏气溫病﹐自裏出表﹐乃先從血分﹐而後達於气分。故起病之初﹐往往舌潤而無苔垢。但察其脈軟﹐而或弦或微數﹐口未渴﹐而心煩惡熱﹐卽宜投以淸解營陰之藥。迨邪從气分而化﹐苔始漸布﹐然後再淸其气分可也。伏邪重者﹐初起卽舌絳咽漧﹐甚有肢冷脈伏之假象﹐亟宜大淸陰分伏邪﹐繼必濃膩黃濁之苔漸生﹐此伏邪與新邪先後不同處。更有伏邪深沈﹐不能一齊外出者﹐𨿽治之得法﹐而苔退舌淡之後﹐逾一二日﹐舌復幹絳﹐苔復黃燥﹐正如抽蕉剝繭﹐層出不窮﹐不比外感溫邪﹐由衛及气﹐自營而血也。秋月伏暑證﹐輕淺者邪伏膜原﹐深沈者亦多如此。苟閱歷不多﹐未必知其曲折乃爾也。

下編﹟正宗輯要第二章

﹟分論

二十七﹑伏气溫病論

伏气溫病﹐本冬傷於寒。後人論傷寒由表入裏﹐溫病自上而下﹐欲撇去傷寒﹐獨開生面以論溫﹐而不自知其無知妄作﹐不但於仲景經文﹐未明經旨﹐並於《內》《難》二經所論溫病﹐槪不符合。此乃無根之學說﹐不足道也。仲景論傷寒﹕有寒邪傷經﹐由經傳經者﹔有寒邪傷表﹐由表入裏者。寒邪入裏﹐先入胸爲胸滿﹔由心而入心下爲心下痞﹔由心下而入腹中爲脹滿。其病皆自上而下。伏气溫病﹐本冬傷於寒﹐寒邪伏於骨與肩背之膂筋﹐至春﹐病隨气化﹐由筋骨而出走肌肉﹐化爲溫病﹔由肌肉外達皮毛﹐發爲熱病。伏寒化溫﹐自裏出表﹐乃人身之气﹐隨時變化使然。所謂自上而下者﹐乃人之胃气﹐不能使邪气外解﹐則邪气入裏﹐由上焦而入中焦﹐甚則深入下焦。其病由衛入營﹐由表入裏也。夫病之所以由表入裏﹐自上而下者﹐皆人之气化使然﹐非病能使然。寒邪從毛竅入﹐溫邪亦從毛竅入﹐不得以溫邪爲從口鼻入﹐不能從毛竅入也。何也﹖人之口鼻呼吸﹐毛竅亦呼吸﹐病气隨呼吸入人身﹐固無分乎寒與溫也。惟瘟疫傳染﹐地气爲病﹐穢濁气味﹐由口鼻入耳。

伏气者﹐正邪也。冬以寒爲正邪﹔春以風爲正邪﹔夏以暑爲正邪﹔長夏新秋以濕爲正邪。正邪能伏﹐虛邪﹑實邪﹑微邪﹑賊邪﹐皆不能伏也。六气傷人﹐合於四時﹐只論風寒暑濕﹐而不及燥火。何也﹖以燥火二气不能伏﹐故燥爲秋之正邪﹐而置之不論。諭嘉言未明經旨﹐爲補秋燥一條﹐不知燥傷肺金﹐其病卽發爲燥咳﹐不能伏至冬令而後咳嗽也。

按燥气有二﹐有火燥﹐有寒燥。火燥傷人﹐其气不能伏﹔寒燥傷人﹐結爲瘕﹐爲疝气﹐日久不愈﹐亦伏气病也。

嘉言欲補秋燥一條﹐當言疝瘕﹐不當言咳嗽也。

下編﹟正宗輯要第二章

﹟分論

二十八﹑伏邪病名解

感六淫而卽發病者﹐輕者謂之傷﹐重者謂之中﹔感六淫而不卽病﹐過後方發者﹐總謂之曰伏邪。已發者而治不得法﹐病情隱伏﹐亦謂之曰伏邪。有初感治不得法﹐正气內傷﹐邪气內陷﹐臨時假愈﹐後乃復作者﹐亦謂之曰伏邪﹔有已發治愈﹐而未能除盡病根﹐遺邪內伏﹐後又復發﹐亦謂之曰伏邪。夫伏邪﹐有伏燥﹐有伏寒﹐有伏風﹐有伏濕﹐有伏暑﹐有伏熱。

下編﹟正宗輯要第二章

﹟分論

二十九﹑五气皆從火化

四時之序﹐春爲風﹐夏爲暑﹐長夏爲濕﹐秋爲燥﹐冬爲寒﹐皆有外因。火則本無外因﹐然《內經》言百病之生﹐皆生於風寒暑濕燥火﹐則並及於火爲六﹐病則名曰六淫。蓋以風暑濕燥寒感於外﹐火卽應之於內﹔則在內之火﹐卽此在外之五气有以致之﹐故火但曰遊行其間﹐後賢所以有五气皆從火化之說也。

下編﹟正宗輯要第二章

﹟分論

三十﹑論溫熱卽是伏火

凡伏气溫熱﹐皆是伏火﹐𨿽其初感受之气﹐有傷寒傷暑之不同﹐而潛伏旣久﹐蘊釀蒸變﹐超時而發﹐無一不同歸火化。中醫所謂伏火癥﹐卽西醫所謂內炎癥也。王秉衡曰﹕風寒暑濕﹐悉能化火﹐血气鬱蒸﹐無不生火﹐所以人之火癥獨多焉。朱心農曰﹕東南方天時多熱﹐地气多濕﹐最多濕熱濕溫之癥﹐正傷寒癥極少。卽云冬月多正傷寒癥﹐亦不盡然。

歷癥以來﹐恆見大江以南﹐每逢冬令太溫﹐一遇感冒﹐表分𨿽有外寒﹐內則竟多伏火﹐悉以伏火治之﹐絲毫不爽。故魏柳州曰﹕壯火爲萬病之賊。嘉約翰曰﹕炎癥爲百病之源。中醫西醫﹐其揆一也。𨿽然﹐同一伏火﹐而濕火與燥火判然不同。以治燥火之法治濕火﹐則濕欲遏而熱愈伏﹐勢必爲痞滿﹐爲嘔呃﹐爲形寒﹐熱不揚﹐爲腸鳴泄瀉﹐甚則蒙閉淸竅﹐譫語神昏﹐自汗肢厥﹐或口噤不語﹐或手足拘攣﹔以治濕火之法治燥火﹐則以燥濟燥﹐猶撥火使揚﹐勢必爲灼熱﹐爲消渴﹐爲熱盛昏狂﹐爲風動痙厥﹐甚則鼻煽音啞﹐舌捲囊縮﹐陰竭陽越﹐內閉外脫。是以對癥發藥﹐必據燥火濕火之現癥爲憑。分際自淸﹐誤治自少。

下編﹟正宗輯要第二章

﹟分論

三十一﹑暑熱與火而言

風暑濕燥寒﹐乃天地之气行於四時者也。惟夏令屬火﹐日光最烈。《內經》云﹕歲火太過﹐炎暑流行。明指烈日之火而言。然春秋冬三時之暖燠﹐無非離照之光熱﹐因皆不可以暑稱。故軒岐於五气之下﹐贅一火字。且其言暑﹐明曰﹕在天爲熱﹐在地爲火﹐其性爲暑。是暑熱與火二者而已﹐經旨已深切著明矣。而人之火病獨多者﹐以風寒暑濕﹐悉能化火﹐五志過動﹐無不生火﹐則又天气與人性交合化火之大源也。

下編﹟正宗輯要第二章

﹟分論

三十二﹑暑命名之別

﹐卽暑也。變暑言者﹐以暑病屬諸伏寒﹐至夏至後發病之名﹐故曰中。使不相混﹐此仲師法也。

下編﹟正宗輯要第二章

﹟分論

三十三﹑寒溫暑濕汗解不同

傷寒非汗不解﹐最喜發汗﹔傷風亦非汗不解﹐最忌發汗﹐只宜解肌。此麻﹑桂之異其治﹐卽異其法也。溫病亦喜汗解﹐最忌發汗﹐只許辛涼解肌﹐辛溫又不可用﹐妙在導邪外出。俾營衛气血調和﹐自然得汗﹐不必彊責其汗也。若暑溫濕溫﹐則又不然。暑非汗不解﹐可用香薷發之。發汗之後﹐大汗不止﹐仍歸白虎法﹐固不比傷寒傷風汗漏不止﹐而必欲桂附護陽實表。亦不可屢虛其表﹐致令厥脫也。觀古人暑門﹐有生脈散﹝人參﹑麥冬﹑五味子﹞法﹐其義自見。

下編﹟正宗輯要第二章

﹟分論

三十四﹑風溫濕溫勿用發表攻裏

外感不外六淫﹐民病當分四气。治傷寒家﹐徒守發表攻裏之成方﹐不計辛熱苦寒之貽害﹐遂使溫熱之旨﹐蒙昧不明。

僕不敏﹐博覽羣書﹐恍然於溫熱病之不可不講也。《內經》云﹕冬不藏精﹐春必病溫。蓋謂冬時嚴寒﹐陽气內斂﹐人能順天時而固密﹐則腎气內充﹐命門爲三焦之別使﹐亦得固腠理而護皮毛﹐𨿽當春令升泄之時﹐而我身之眞气﹐內外彌淪﹐不隨升令之泄而告匱﹐縱有客邪﹐安能內侵﹖是《內經》所以明致病之原也。然但云冬不藏精﹐而不及他時者﹐以冬爲水旺之時﹐屬北方寒水之化﹐於時爲冬﹐於人爲腎﹐井水溫而堅冰至﹐陰外陽內﹐有習坎之義﹐故立言歸重於冬﹐非謂冬宜藏﹐而他時可不藏精也。卽春必病溫之語﹐亦是就近指點。總見裏虛者表不固﹐一切時邪﹐皆易感受。學人可因此而悟及四時六气之爲病矣。《難經》云﹕傷寒有五﹕有傷寒﹐有中風﹐有風溫﹐有熱病﹐有濕溫。夫統此風寒濕熱之邪﹐而皆名之曰傷寒者﹐亦早鑑於寒髒受傷﹐外邪得入﹐故探其本﹐而皆謂之傷寒也。大致西北風髙土燥﹐風寒之爲病居多﹔東南地界水濕﹐濕熱之傷人獨甚。從來風寒傷形﹐傷形者定從表入﹔濕熱傷气﹐傷气者不盡從表入。風邪外束﹐則曰風溫﹔濕邪內侵﹐則曰濕溫﹔縱有微寒之兼襲﹐不同栗冽之嚴威﹐是以發表宜辛涼﹐不宜辛熱﹔淸裏宜泄熱﹐不宜逐熱。

使槪投以發表不遠熱﹐攻裏不遠寒諸法﹐則死亡接踵矣。

下編﹟正宗輯要第二章

﹟分論

三十五﹑溫熱燥證宜保津液

夫春溫﹑夏熱﹑秋燥﹐所傷皆陰液也。苟能時時預護﹐處處堤防﹐豈復有精竭人亡之慮﹖傷寒所傷者﹐陽气也。誠能保護得法﹐自無寒化熱而傷陰﹐水負火而難救之虞。卽使有受傷處﹐臨證者知何者當護陽﹐何者當救陰﹐何者當先護陽﹐何者當先救陰﹐因端竟委﹐可備知終始﹐而超妙道之神。

下編﹟正宗輯要第二章

﹟分論

三十六﹑濕證非易治之病

濕傷脾陽﹐在中則不運痞滿﹐傳下則洞泄腹痛。傷胃陽﹐則嘔逆不食﹐膈脹胸痛。兩傷脾胃﹐旣有脾證﹐又有胃證也。其傷脾胃之陰若何﹖濕久生熱﹐熱必傷陰﹐古稱濕火者是也。傷胃陰﹐則口渴不饑﹔傷脾陰﹐則舌先灰滑﹐後反黃燥﹐大便堅結。濕爲陰邪﹐其傷人之陽也﹐得理之正﹐故多而常見﹔其傷人之陰也﹐乃勢之變﹐故罕而少見。治濕必須審在何經何髒﹐兼寒兼熱﹐气分血分﹐而出辛涼﹑辛溫﹑甘溫﹑苦溫﹑淡滲﹑苦滲之治。否則籠統混治﹐將見腫脹﹑黃疸﹑洞泄﹑衄血﹑便血諸癥蜂起矣。蓋土爲雜气﹐兼證甚多﹐最難分析﹐豈可泛論濕气而已哉﹖

下編﹟正宗輯要第二章

﹟分論

三十七﹑濕溫變證極多

濕溫一證﹐蓋土爲雜气﹐寄旺四時﹐藏垢納污﹐無所不受﹐其間錯綜變化﹐不可枚舉。其在上焦也如傷寒﹐其在下焦也如內傷﹐其在中焦也如外感﹐或如內傷。至人之受病也﹐亦有外感﹐亦有內傷﹐使人心搖目眩﹐無從捉摸。其變證也﹐則有濕痺﹑水气﹑咳嗽﹑痰飲﹑黃汗﹑黃癉﹑腫脹﹑瘧痢﹑淋帶﹑便血﹑痔瘡﹑疝气﹑癰膿等證﹐較之風﹑火﹑燥﹑寒四門之中﹐倍而又倍。苟非條分縷析﹐體貼入微﹐未有不張冠李戴者。

下編﹟正宗輯要第二章

﹟分論

三十八﹑太陰陽明之表受邪濕熱居多

濕熱之邪﹐從表傷者十之一二﹐由口鼻入者十之八九。陽明爲水谷之海﹐太陰爲濕土之髒﹐故多陽明﹑太陰受病。

太陰之表﹐四肢也﹐陽明也﹔陽明之表﹐肌肉也﹐胸中也。故胸痞爲濕熱必有之證﹐四肢倦怠﹐肌肉煩疼﹐亦必並見。

下編﹟正宗輯要第二章

﹟分論

三十九﹑濕邪從膜原而入

膜原者﹐外通肌肉﹐內近胃腑﹐卽三焦之門戶﹐實一身之半表半里也。邪由上受﹐直趨中道﹐故病多歸膜原。要之濕熱之病﹐不獨與傷寒不同﹐且與溫病大異。溫病乃少陰﹑太陽同病﹐濕熱乃陽明﹑太陰同病也。言證而不言脈者﹐以濕熱之候﹐脈無定體﹐或洪或緩﹐或伏或細﹐故難以一定之脈﹐拘定後人眼目也。

下編﹟正宗輯要第二章

﹟分論

四十﹑濕熱證陽明必兼太陰

濕熱之證﹐陽明必兼太陰者﹐徒知臟腑相連﹐濕土同气﹐而不知當與溫病之必兼少陰比例。少陰不藏﹐木火內燔﹐風邪外襲﹐表裏相應﹐故爲溫病﹔太陰內傷﹐濕飲停聚﹐客邪再至﹐內外相引﹐故病濕熱。此皆先由內傷﹐再感客邪﹐非由腑及髒之謂。若濕熱之證﹐不挾內傷﹐中气實者﹐其病必微。或有先因於濕﹐再因饑勞而病者﹐亦屬內傷挾濕﹐標本同病。然勞倦傷脾爲不足﹐濕飲停聚爲有餘﹐所以內傷外感﹐孰多孰少﹐孰虛孰實﹐又在臨證時權衡矣。

下編﹟正宗輯要第二章

﹟分論

四十一﹑暑濕穢合邪

凡暑月霪雨之後﹐日气煦照﹐濕濁上蒸﹐人在濕熱蒸騰中﹐感之則暑濕交受﹔兼混穢濁之气﹐人中之﹐卽痧毒也。

夫人之正气一虛﹐暑濕穢濁之邪﹐俱從口鼻吸入﹐流布三焦。上乘於心﹐爲中痧﹔中入於胃﹐爲霍亂﹔踞於募原﹐爲寒熱﹔歸於腸胃﹐爲泄瀉。蓋暑熱之邪﹐驟發而重者﹐爲濕溫﹔遲發而輕者﹐爲寒熱如瘧﹐爲伏暑晚發﹔觸邪隨時卽發者﹐爲寒熱﹐爲泄瀉﹔伏邪遇秋始發者﹐則爲瘧爲痢矣。一邪之染﹐爲病非一﹐臨證者可不探本窮源以治哉﹖

下編﹟正宗輯要第二章

﹟分論

四十二﹑秋燥證治

按古方書﹐無秋燥之病。近代以來﹐惟諭嘉言始補《燥气論》﹐其方用甘潤微寒。葉氏亦有燥气化火之論﹐其方用辛涼甘潤。乃《素問》所謂燥化於天﹐熱反勝之﹐治以辛涼﹐佐以苦甘法也。

下編﹟正宗輯要第二章

﹟分論

四十三﹑秋燥證治論

春月地气動而濕勝﹐故春分以後﹐風濕暑濕之證多﹔秋月天气肅而燥勝﹐故秋分以後﹐風燥涼燥之證多﹔若天气晴暖﹐秋陽以曝﹐溫燥之證反多於涼燥。前哲沈氏目南﹐謂《性理大全》燥屬次寒﹐感其气者﹐遵《內經》燥淫所勝﹐平以苦溫﹐佐以辛甘之法﹐主用香蘇散﹝香附﹑紫蘇﹑陳皮﹑甘艸﹞加味﹐此治秋傷涼燥之方法也。

諭氏嘉言﹐謂《生气通天論》﹐秋傷於燥﹐上逆而咳﹐發爲痿厥。燥病之要﹐一言而終﹐卽諸气郁﹐皆屬於肺﹐諸痿喘嘔﹐皆屬於上﹐二條指燥病言明甚﹐更多屬於肺之燥。至左脇痛﹑不能轉側﹑嗌漧面塵﹑身無膏澤﹑足外反熱﹑腰痛﹑筋攣﹑驚駭﹑丈夫疝﹑婦人少腹痛﹑目瞇瘡﹑則又燥病之本於肝而散見不一者也﹐而要皆秋傷於燥之徵也。

故治秋燥病﹐須分肺肝二髒﹐遵《內經》燥化於天﹐熱反勝之之旨﹐一以甘寒爲主﹐發明《內經》燥者潤之之法﹐自制淸燥救肺湯﹐用桑葉﹑石膏﹑甘艸﹑人參﹑胡麻仁﹑眞阿膠﹑麥門冬﹑杏仁﹑枇杷葉。痰多加貝母﹑栝蔞﹔血枯加生地黃﹔熱甚加犀角﹑羚羊角﹑或牛黃。隨證加藥。此治秋傷溫燥之方法也。

下編﹟正宗輯要第二章

﹟分論

四十四﹑新感秋燥說

凡治燥病﹐先辧涼溫。王孟英曰﹕以五气而論﹐則燥爲涼邪﹐陰凝則燥﹐乃其本气。但秋承夏后﹐火之餘炎未息﹐若火旣就之﹐陰竭則燥﹐是其標气。治分溫潤涼潤二法。費晉卿曰﹕燥者幹也﹐對濕言之也。立秋以後﹐濕气去而燥气來﹐初秋尙熱﹐則燥而熱﹐深秋旣涼﹐則燥而涼﹐以燥爲全體﹐而以熱與涼爲之用﹐兼此二義﹐方見燥字圓相﹐法當淸潤溫潤。

次辧虛實。葉香巖曰﹕秋燥一證﹐頗似春月風溫。溫自上受﹐燥自上傷﹐均是肺先受病。但春月爲病﹐猶是冬令固密之餘﹐秋令感傷﹐恰值夏月發泄之後﹐其體質之虛實不同。初起治肺爲急﹐當以辛涼甘潤之方﹐气燥自平而愈。若果有暴涼外束﹐只宜蔥豉湯﹝蔥白﹑香豉﹐服時加童便﹞加杏仁﹑蘇梗﹑前胡﹑桔梗之屬。延綿日久﹐病必入血分﹐須審體質證候。總之﹐上燥治气﹐下燥治血﹐愼勿用苦燥劫爍胃汁也。

又次辧燥濕﹐石芾南曰﹕病有燥濕﹔藥有潤燥。病有風燥﹑涼燥﹑暑燥﹑燥火﹑燥郁夾濕之分﹔藥有辛潤﹑溫潤﹑淸潤﹑咸潤﹑潤燥兼施之別。燥邪初傷肺气﹐气爲邪阻﹐不能布津外通毛竅﹐故身無汗﹐寒熱疼痛﹔又不能布津上濡淸竅﹐下潤胃腸﹐故口漧﹑舌燥﹑喉癢﹑漧咳﹑胸悶﹑气逆﹑二便不調。治者當辧燥濕二气﹐孰輕孰重﹔所兼何邪﹐如兼風﹑兼寒﹑兼伏暑之類﹔所化何邪﹐如化火﹑未化火之分﹔所夾何邪﹐如夾水﹑夾痰﹑夾食﹑夾內傷之類﹔對病發藥﹐使之開通。開是由肺外達皮毛﹐與升散之直向上行者不同﹔通是由肺下達胃腸﹐通潤通利﹐皆謂之通﹐非專指攻下言。

𨿽然﹐燥病夾濕﹐用藥最要靈活。專潤燥﹐須防其滯濕﹔專滲濕﹐須防其益燥。必先詰其已往﹐以治其現下﹔治其現下﹐須顧其將來。

下編﹟正宗輯要第三章

﹟辧脈

一﹑辧脈提綱

脈浮緊惡寒﹐謂之傷寒﹔脈數寒少熱多﹐謂之溫病﹔脈緩惡風﹐謂之傷風﹔脈盛壯熱﹐謂之熱病﹔脈虛身熱﹐謂之傷暑。醫者不可不辧。

下編﹟正宗輯要第三章

﹟辧脈

二﹑溫病辧脈

凡溫病脈﹐不浮不沈﹐中按洪長滑數﹐右手反盛於左手﹐總由怫熱郁滯﹐脈結於中故也。若左手脈盛﹐或浮而緊﹐自是感冒風寒之病﹐非溫病也。

凡溫病脈﹐怫熱在中﹐多見於肌肉之分﹐而不甚浮。若熱郁少陰﹐則脈沈伏欲絕﹐非陰脈也﹐陽邪閉脈也。

凡傷寒自外之內﹐從气分入﹐始病發熱惡寒﹐一二日不作煩渴﹐脈多浮緊﹐不傳三陰﹐脈不見沈﹔溫病由內達外﹐從血分出﹐始病不惡寒﹐而發熱﹐一熱卽口燥咽漧而渴﹐﹝楊如候曰﹕此論伏气。若外感溫病﹐亦有微惡寒者。﹞脈多洪滑﹐甚則沈伏﹐此發表淸裏之所以異也。

凡浮診中診﹐浮大有力﹐浮長有力﹐傷寒得此脈﹐自當發汗﹐此麻黃﹑桂枝證也﹔溫病始發﹐𨿽有此脈﹐切不可發汗﹐乃白虎﹑瀉心證也。死生關頭﹐全於此分。

凡溫病內外有熱﹐其脈沈伏﹐不洪不數﹐但指下沈伏而小急﹐斷不可誤爲虛寒。若以辛溫之藥治之﹐反益其熱也。

所以傷寒多從脈﹐溫病多從證﹐蓋傷寒風寒外入﹐循經傳也﹐溫病怫熱內熾﹐溢於經也。

凡傷寒始本太陽﹐發熱頭痛﹐而脈反沈者﹐𨿽曰太陽﹐實見少陰之脈﹐故用四逆湯溫之。若溫病始發﹐未嘗不發熱頭痛﹐而見脈沈澀而小急﹐此伏熱之毒滯於少陰﹐不能發出陽分。所以身大熱而四肢不熱者﹐此名厥﹐正雜气怫郁﹐火邪閉脈而伏也。急以鹹寒大苦之味﹐大淸大瀉之。斷不可誤爲傷寒太陽始病﹑反見少陰脈沈而用四逆湯溫之。溫之則壞事矣。又不可誤爲傷寒陽厥﹑愼不可下而用四逆散和之。和之則病甚也。蓋熱郁亢閉﹐陽气不能交接於四肢﹐故脈沈而澀﹐甚至六脈俱絕﹐此脈厥也﹔手足厥冷﹐甚至通身冰涼﹐此體厥也。卽仲景所謂陽厥﹐厥淺熱亦淺﹑厥深熱亦深是也。

下之斷不可遲。非見眞守定﹑通權達變者﹐不足以語此。﹝吳錫璜曰﹕王士雄說﹕謂沈細之脈﹐亦有因熱邪閉塞使然﹐形癥實者﹐下之可生﹐未可槪以陰脈見而斷其必死。凡熱邪壅遏﹐脈多細實遲澀﹐按證淸解﹐自形滑數﹐不比內傷病服涼藥而脈加數爲虛也。又馬元儀謂﹕三陽癥亦有脈微弱不起者﹐以邪熱抑遏﹐不得外達﹐待淸其熱﹐則脈自起﹐勿謂陽衰脈微也。二公論脈﹐與栗山前說均合﹐乃經驗日久﹐確切不易之理解﹐爲醫者當切記之。﹞

凡溫病脈﹐中診洪長滑數者輕﹐重則脈沈﹐甚則閉絕。此辧溫病與傷寒脈浮脈沈異治之要訣也。

凡溫病脈﹐洪長滑數兼緩者易治﹐兼弦者難治。

凡溫病脈﹐沈澀小急﹐四肢厥逆﹐通身如冰者危。

凡溫病脈﹐兩手閉絕﹐或一手閉絕者危。

凡溫病脈﹐沈澀而微﹐狀如屋漏者死。

凡溫病脈﹐浮大而散﹐狀若釜沸者死。

按傷寒﹑溫病﹐必須診脈施治。有脈與證相應者﹐則易於識別﹔若脈與證不相應﹐卻宜審察緩急﹐或該從脈﹐或該從證﹐務要脈證兩得。卽如表證脈不浮者﹐可汗而解﹔裏證脈不沈者﹐可下而解。以邪气微﹐不能牽引抑鬱正气﹐故脈不應。下利脈實﹐有病愈者﹐但得證減﹐復有實脈﹐乃天年脈也。又脈法之辧﹐以洪滑者﹐爲陽爲實﹐以微弱者﹐爲陰爲虛﹐不待問也。然仲景曰﹕若脈浮大者﹐气實血虛也﹔《內經》曰﹕脈大四倍以上﹐爲關格。皆爲眞虛﹔陶氏曰﹕不論浮沈大小﹐但指下無力﹐重按全無﹐便是陰脈。此洪滑之未必盡爲陽也實也。景嶽曰﹕其脈如有如無﹐附骨乃見﹐沈微細脫﹐乃陰陽潛伏閉塞之候﹔陶氏曰﹕凡內外有熱﹐其脈沈伏﹐不洪不滑﹐指下沈澀而小急﹐是爲伏熱。此微弱之未必盡爲陰也虛也。

下編﹟正宗輯要第三章

﹟辧脈

三﹑熱病辧脈

熱病之脈﹐亦隨其經而取之。發於太陽脈浮緊﹐發於陽明脈浮長﹐發於少陽脈弦數。大率發於三陽者多﹐發於三陰者少﹐亦有所因也。﹝治根據溫病條下。若表邪傳進三陰者﹐治法與傷寒條內下證同。若脈沈小足冷者﹐亦發於陰﹐則難治也。﹞

大抵熱病比溫病尢加熱也﹐脈得洪大有力﹐或滑數有力﹐乃爲病脈相應﹐謂之可治﹔若細小無力﹐謂之難醫。﹝人虛脈弱者﹐主扶元气﹐兼解邪熱﹐不可峻攻。﹞治表證在者﹐治例與溫病同。若夾暑﹑夾內傷生冷﹑飲食停滯﹐隨證施治之。中暑與熱病外證相似﹐但熱病者脈盛﹐中暑者脈虛﹐以此別之。《甲乙經》云﹕脈盛身寒﹐得之傷寒﹔脈虛身熱﹐得之傷暑。蓋寒傷形而不傷气﹐所以脈盛﹔熱傷气而不傷形﹐所以脈虛。﹝此辧暑﹑熱﹐有暴感﹑伏气﹐而脈之盛虛異焉。﹞暑﹑皆脈虛﹐面垢自汗煩渴。靜而熱傷心脾爲中暑﹐與夏熱病相似﹐但熱病脈洪緊﹐中暑脈細數而沈。動而熱傷太陽爲中﹐脈浮似夏傷風﹐但汗出惡風﹐身熱而不渴者﹐傷風也。身熱而渴者﹐中也。﹝後人所謂中暑﹐多指夏月陰證而言。﹞夏月有四證﹕傷寒傷風﹐脈證互見﹔中暑熱病﹐疑似難明。若脈緊惡寒﹐謂之傷寒﹔脈緩惡風﹐謂之傷風﹔脈盛壯熱﹐謂之熱病﹔脈虛身熱﹐謂之傷暑。以此別之也。

熱病一二日﹐瀉利腹滿熱甚者死。

三四日﹐目昏譫語﹐熱甚脈小者死。

五六日﹐舌本焦黑﹐燥渴者死。

七八日﹐衄血吐血下血﹐燥熱脈大者死。

八九日﹐發痙兼昏沈者死。

凡熱病脈﹐促﹑結﹑伏﹑沈﹑小﹐皆難治。熱不得汗﹐脈躁急﹐亦難治。已得汗﹐而熱反盛﹐脈躁急者死也。

下編﹟正宗輯要第三章

﹟辧脈

四﹑暑病辧脈

仲景曰﹕傷暑脈虛。又曰﹕脈虛身熱﹐得之傷暑。《脈訣》曰﹕暑傷於气﹐所以脈虛﹐弦細芤遲﹐體狀無餘。《三因》曰﹕中暑之脈﹐陽弱陰虛﹐微遲似芤。《本事》曰﹕暑脈弦細芤遲。何也﹖蓋寒傷形﹐熱傷气﹐气傷則气消﹐而脈虛弱﹐所以弦細芤遲。皆虛脈也。《正傳》曰﹕暑脈虛而微弱﹐或浮大而散﹐或隱而不見。夫微弱隱伏﹐皆虛類也。《活人書》曰﹕中暑與熱病相似﹐但熱病脈盛﹐中暑脈虛﹐以此辧之。張鳳逵曰﹕﹝《脈理論》﹞劉復眞云﹕暑脈虛而微弱﹐按之無力﹐又脈來隱伏﹐弦細芤遲﹐皆暑脈也。脈虛身熱﹐得之傷暑。中脈虛而微者是也。寒病傳經﹐故脈日變﹔溫熱不傳經﹐故不變。寒病浮洪有力易治﹐芤細無力難治﹐無脈不治﹔溫熱不然。溫有一二部無脈者﹐暑熱有三四部無脈者﹐被火所逼而伏﹐非絕無也﹐於病無妨﹐攻之亦易﹐照經用辛寒﹐火散脈起病愈矣。蓋溫熱病發﹐在一二經﹐始終在此﹐更不傳遞別經者﹐其一二經或洪數﹐則別經弱且伏﹐根據經絡調之﹐伏者起﹐洪者平﹐乃愈徵也。﹝鰲按﹕此篇言熱病﹐卽指暑病而言﹐非謂伏寒夏發之熱病也。﹞

下編﹟正宗輯要第三章

﹟辧脈

五﹑濕病辧脈

脈沈而緩﹐沈而細﹐微緩者﹐皆中濕。脈浮風濕﹔脈浮虛而澀者﹐寒濕﹔脈來滑疾﹐身熱﹑煩喘﹑胸滿﹑口燥﹑發黃者﹐濕熱﹔脈洪而緩﹐陰陽兩虛﹐濕熱自甚﹔脈洪而動﹐濕熱爲痛也﹔脈浮而緩﹐濕在表也﹔脈沈而緩﹐濕在裏也﹔或弦而緩﹐或緩而浮﹐皆風濕相搏也。

下編﹟正宗輯要第三章

﹟辧脈

六﹑燥病辧脈

脈緊而澀﹐﹝燥金主於收斂﹐其脈緊澀。﹞或浮而弦﹐或芤而虛。又脈弦風燥也。脈洪熱燥也。脈緩土燥也。脈澀血燥也。脈遲寒燥也。

下編﹟正宗輯要第四章

﹟分癥

一﹑春溫

雷少逸曰﹕經謂冬傷於寒﹐春必病溫﹐是訓人有伏气之爲病也。夫冬傷於寒﹐甚者卽病﹐則爲傷寒﹔微者卽不病﹐其气伏藏於肌膚﹐或伏藏於少陰﹐至春陽气開泄﹐忽因外邪乘之﹐觸動伏气乃發。又不因外邪而觸發者﹐偶亦有之。其藏肌膚者﹐都是冬令勞苦動作汗出之人﹔其藏少陰者﹐都是冬不藏精腎臟內虧之輩。此卽古人所謂最虛之處﹐便是容邪之處。何劉松峯﹑陳平伯諸公﹐皆謂並無伏气﹖悖經之罪。其可逭乎﹖又曰﹕嘗讀介賓之書﹐謂溫病卽傷寒。又可之書﹐謂溫病卽瘟疫。殊不知傷寒乃感冬時之寒邪﹐瘟疫仍感天地之厲气﹐較之伏气溫病﹐大相徑庭﹐豈可同日而語哉﹖推溫病之原﹐究因冬受寒气﹐伏而不發﹐又化爲熱﹐必待來年春分之後﹐天令溫暖﹐陽气弛張﹐伏气自內而動﹐一達於外﹐表裏皆熱也。其證口渴引飲﹐不惡寒而惡熱﹐脈形愈按愈盛者是也。此病表無風寒﹐不宜辛散﹐切忌辛溫辛涼之法。若誤散之﹐則變證蜂起矣。如初起無汗者﹐只宜淸涼透邪法﹔有汗者﹐淸熱保津法﹔如脈象洪大而數﹐壯熱譫語﹐此熱在三焦也﹐宜以淸涼蕩熱法﹔倘脈沈實﹐而有口渴譫語﹐舌苔漧燥﹐此熱在胃腑也﹐宜用潤下救津法。凡溫病最戒辛溫發汗﹐汗之則狂言脈躁﹐不可治也。然大熱無汗則死﹔得汗後而反熱﹐脈躁盛者亦死﹔又有大熱﹐脈反細小﹐手足逆冷者亦死﹔或見痙搐昏亂﹐脈來促結沈代者皆死。醫者不可不知。

程曦曰﹕推松峯與平伯﹐皆謂並無伏气﹐有由來也﹐一執《雲笈七藏》冬傷於汗之句﹐一執錢氏冬傷寒水之髒之文。

殊不知兩家只顧一面文章﹐全罔顧春傷﹑夏傷﹑秋傷之訓作何等解。思二先生天資髙邁﹐亦受其蒙﹐不正其訛﹐反助其說﹐毋怪後之醫者﹐統稱暴感﹐恣用發散﹐羌﹑防﹑麻﹑桂﹐逼汗劫津﹐誤人性命﹐固所不免﹐此不得不歸咎於作俑之人也。

陳蓮舫曰﹕汗出則腠理疏﹐寒邪卽因汗而入﹐則仍是冬傷於寒也﹐何必攺寒爲汗哉﹖《金鑑》曰﹕《內經》言熱病皆傷寒之類也﹐非謂類乎傷寒﹐乃謂與傷寒同乎一類之病也。蓋傷寒因傷時令之寒而得名也﹐溫病熱病亦隨時而易其名耳。經曰﹕冬傷於寒﹐則爲病熱。此實時而病者也。經曰﹕冬傷於寒﹐春必病溫。此過時而病者也。經曰﹕凡病傷寒而成溫者﹐先夏至爲病溫﹐後夏至爲病暑。暑卽熱之謂也﹐此隨時而病者也。是則秋分以前﹐皆得以熱病名之﹔秋分以後﹐皆得以傷寒名之矣。此軒岐﹑仲景立傷寒﹑溫病﹑熱病之名義也。《經》又云﹕藏於精者﹐春不病溫﹐此明過時不病之原也﹔經曰﹕冬不藏精﹐春必病溫。此明過時必病之故也。於此可知傷寒爲病﹐不在精之藏與不藏﹐而但有觸犯卽得爲病﹐非若溫病熱病﹐藏精則不病﹐不藏精則必病也。但能藏精者﹐縱偶感於邪﹐或溫或暑﹐其病自輕﹔不藏精者﹐𨿽微感其邪﹐或溫或暑﹐其病必重﹐差爲稍異耳。若專以冬不藏精﹐毫無外感﹐爲少陰本病﹐熱從內生﹐則悖仲景溫病之旨矣。仲景論中﹐但言太陽初病﹐發熱而渴﹐不惡寒者﹐爲溫病﹐辧其非傷寒﹐非謂太陽之寒不由表入﹐竟從少陰之熱內生爲病也。

又曰﹕所謂伏气之病﹐卽四時令气正病﹐非四時不正之邪﹐與非常異气之疫邪也。所爲伏气者﹐如感冬令之風寒﹐其重者傷於營衛﹐實時而發者﹐名爲中風﹑傷寒是也﹔其感之輕者﹐伏藏於肌膚﹐過時而發﹐名爲溫病是也。故時气伏气之爲病﹐二者不可不辧焉。

楊如侯曰﹕仲景著《傷寒論》﹐提出溫病與風寒鼎峙而立﹐實三大綱也。細玩仲景文法﹐已於傷寒中風之外﹐示人以辧別溫病之法。曰發熱﹐是指明邪在肌肉也﹔曰不惡寒﹐是指明邪不在皮毛也﹔曰口渴﹐卽是指明熱自內發。因冬月感寒不卽病﹐至春變而爲溫﹐旣變以後﹐寒已化熱﹐不得復言爲寒矣。仲景因自解之曰此爲溫病。凡是熱由內發者﹐皆以爲溫病三字括之矣。此溫熱之眞面目﹐不由外至者也。就仲景文法細玩之﹐已將溫病之來歷露出﹐而其示人以異於傷寒中風之處﹐皆在言外。

周禹載曰﹕溫病無陰陽之分﹐故病惟有陽而無陰﹐藥必用寒而遠熱。

柯韻伯曰﹕凡病傷寒而成溫者﹐𨿽由於冬時之傷寒﹐而根實種於其人之郁火。

又曰﹕肝膽爲發溫之源﹐陽明爲成溫之藪。

楊栗山曰﹕風寒之邪﹐始中太陽者十八九﹔溫病之邪﹐直行中道﹐而起陽明者十八九。

又曰﹕傷寒自表傳裏﹐裏證皆表證侵入於內也﹔溫病由裏達表﹐表證皆裏證浮越於外也。又曰﹕溫病與傷寒﹐𨿽曰不同﹐而或淸或攻﹐後一節治法﹐原無大異﹔惟初病散表﹐前一節治法﹐則有天淵之別。

又曰﹕傷寒一發汗﹐而外邪卽解﹔溫病一發汗﹐而裏邪愈熾。麻﹑桂﹑靑龍﹐用治傷寒﹐未有不生者﹔用治溫病﹐未有不死者。

下編﹟正宗輯要第四章

﹟分癥

一﹑春溫

雷少逸曰﹕考諸大家論春溫者﹐惟嘉言與遠公﹐精且密矣。嘉言以冬傷於寒﹐春必病溫﹐爲一例﹔冬不藏精﹐春必病溫﹐又爲一例﹔旣傷於寒﹐且不藏精﹐至春同時並發﹐又爲一例。舉此三例﹐以論溫病﹐而詳其治。遠公所論﹐都是春月傷風之見證﹐分出三陽若何證治﹐三陰若何證治。觀二家之論﹐可謂明如指掌。然宗嘉言﹐不合遠公﹐宗遠公﹐不合嘉言﹐反使後人無從執法。其實嘉言之論﹐遵經訓分爲三例﹐意在伏气﹔遠公之論﹐皆系傷風見證﹐意在新感。總之﹐春溫之病﹐因於冬受微寒﹐伏於肌膚而不卽發﹔或因冬不藏精﹐伏於少陰而不卽發﹔皆待來春加感外寒﹐觸動伏气乃發焉。卽《經》所謂冬傷於寒﹐春必病溫﹐冬不藏精﹐春必病溫是也。其初起之證﹐頭身皆痛﹐寒熱無汗﹐咳嗽口渴﹐舌苔浮白﹐脈息舉之有餘﹐或弦或緊﹐尋之或滑或數﹐此宜辛溫解表法爲先﹔倘或舌苔化燥﹐或黃或焦﹐是溫熱已抵於胃﹐卽用涼解裏熱法﹔如舌絳齒燥﹐譫語神昏﹐是溫熱深踞陽明營分﹐卽宜淸熱解毒法﹐以保其津液也﹔如有手足﹐脈來弦數﹐是爲熱極生風﹐卽宜祛熱息風法﹔如或昏不知人﹐不語如屍厥﹐此邪竄入心包﹐卽宜祛熱宣竅法。春溫變幻﹐不一而足﹐務在臨機應變可也。

陳蓮舫曰﹕此因新感之寒邪﹐觸動伏气而病春溫也。春溫初起﹐寒熱無汗﹐此表有寒邪也。故可用辛溫解表法。否則切忌溫散﹐幸勿嘗試﹐以傷其津液。春溫變證可畏﹐治之者﹐當愼於初病之時。

楊如侯曰﹕太陰之爲病﹐脈不緩不緊而動數﹐或兩寸獨大﹐尺膚熱﹐頭痛﹐身熱﹐口渴﹐午後熱甚﹐名曰溫病。如惡寒無汗﹐此系春月因寒觸動伏气而發也。如惡風﹐或不惡風﹐自汗咳嗽﹐此系春月因風觸動伏气而發也。仲景論溫病屬之太陽者﹐指伏气而言。謂冬傷於寒﹐寒邪伏於少陰﹐迨至來春﹐寒化爲熱﹐由裏達表﹐而浮越於太陽也。後人論溫病屬之太陰者﹐指新邪引動伏气而言﹔謂溫邪由口鼻而入﹐自上而下﹐鼻通於肺﹐凡病溫者﹐始於上焦﹐在手太陰也。

故曰﹕太陰之爲病﹐脈不緩不緊而動數。脈不緩﹐則知非太陽中風矣﹔脈不緊﹐則知非太陽傷寒矣。然頭痛身熱微惡風寒﹐猶有與傷寒中風相混之處﹐於何辧之﹖於脈動數﹐口渴﹐尺膚熱﹐午後熱甚辧之。蓋冬月伏寒﹐至春已變爲溫﹔或因春感於寒﹐觸發裏气而病焉﹔或因春感於風﹐觸發裏气而病焉。此乃新邪引動伏邪﹐新邪在表﹐伏邪在裏﹐必先辛涼以解表邪﹐繼進苦寒以淸裏熱。不得認爲風寒﹐而恣用辛溫﹐以煽其火﹐而助之焰也。

下編﹟正宗輯要第四章

﹟分癥

一﹑春溫

楊如侯曰﹕頭痛﹑惡寒﹑發熱﹑喘促﹑鼻塞﹑身重﹑脈浮﹑無汗﹐此春月時行病也。一曰春溫。此屬於春月之暴感者﹐旣系暴感﹐原可表散﹐但春令溫舒﹐辛溫須當少用﹐陽經表藥﹐最忌混亂。況口鼻吸入之邪﹐直行中道﹐未必恰在足太陽經矣。𨿽因外邪﹐亦是表中之裏﹐設徒發散陽經﹐𨿽汗不解﹐日期多延﹐病變叢生﹐不可不愼也。

葉天士曰﹕春月暴暖忽冷﹐先受溫邪﹐繼爲冷束﹐咳嗽痰喘爲多。

何廉臣曰﹕春溫兼寒﹐往往新感多﹐伏气少﹐每由春令天气過暖﹐吸受溫邪﹐先伏於肺﹐猝感暴寒而發﹐葉先生所謂溫邪上受﹐首先犯肺是也。其證初起﹐頭痛﹑身熱﹑微惡寒﹐而無汗。

宋愛人曰﹕春溫之發源﹐由於皮毛啟閉不愼﹐驟然感受寒暖空气﹐使皮毛起有響應作用者。其所以然﹐乃因冬月嚴寒﹐毛孔汗腺﹐不期然而然的自會緊張﹐以防禦外寒之侵襲﹐保守體內果有之體溫﹔惟一至春气轉動﹐气候乍冷乍暖﹐冷則毛孔閉﹐暖則毛孔開﹐熱則汗腺輕啟﹐調節體溫﹐此是人類自然的良知良能。惟是冬寒未消﹐春暖忽至﹐於此乍冷乍暖之時﹐其有毛孔啟閉﹐倏忽之間﹐不易應付豫如﹐故空气之乍冷乍暖﹐均足以致毛孔啟閉不靈﹐而爲形寒發熱等證也。但此種病理﹐完全由於感冒性﹐故爲病猶輕﹐惟亦有因此感冒而引動本有伏邪者﹐爲病亦重。

謝利恆曰﹕邪從口鼻而入﹐初起發熱頭昏﹐口燥肢軟﹐嘔惡胸滿﹐舌微白苔而兼淡黃者﹐宜芳香解穢﹐用淡豉﹑蘇梗﹑藿香﹑薄荷﹑郁金﹑橘紅﹑甘艸﹑桔梗﹑通艸之屬﹐用鮮薑汁少許爲引﹔兼暑濕者﹐加滑石﹑香薷﹔咽喉不利者﹐加牛蒡子。邪從皮毛而入﹐初起發熱頭昏﹐口燥肢軟﹐脈浮滑﹐舌淡微苔者﹐宜辛涼透表﹐用蘇梗﹑薄荷﹑杏仁﹑桑葉﹑甘艸﹑桔梗﹑橘紅﹑豆捲﹑通艸之屬﹔兼暑濕及咽喉不利者﹐治同上。

下編﹟正宗輯要第四章

﹟分癥

二﹑風溫

雷少逸曰﹕風溫之病﹐發於當春厥陰風木行令之時﹐少陰君火初交之際。陳平伯謂﹕春月冬季居多﹐春月風邪用事﹐冬初气暖多風﹐風溫之病﹐多見於此。其實大爲不然﹐不知冬月有熱﹑渴﹑咳嗽等證﹐便是冬溫﹐豈可以風溫名之﹖卽按六气而論﹐冬令如有風溫﹐亦在大寒一節﹐冬初二字﹐大爲不妥。推風溫爲病之原﹐與春溫仿佛﹐亦由冬令受寒﹐當時未發。腎虛之體﹐其气伏藏於少陰﹔勞苦之人﹐伏藏於肌腠。必待來春﹐感受乎風﹐觸動伏气而發也。其證頭痛惡風﹐身熱自汗﹐咳嗽口渴﹐舌苔微白﹐脈浮而數者﹐當用辛涼解表法。倘或舌絳苔黃﹐神昏譫語﹐以及手足螈等証之變﹐皆可仿春溫變証之法治之。

又或問曰﹕因寒觸動伏气爲春溫﹐初起惡寒無汗﹔因風觸動爲風溫﹐初起惡風有汗。二病自是兩途﹐豈可仿前治法﹖答曰﹕新感之邪𨿽殊﹐伏藏之气則一﹐是故種種變證﹐可同一治。必須辧其孰爲勞苦之輩﹐孰爲冬不藏精之人﹐最爲切要。試觀病勢由漸而加﹐其因於勞苦者可知﹔一病津液卽傷﹐變證疊出﹐其因於冬不藏精者又可知。凡有一切溫熱﹐總宜刻刻顧其津液。在陰虛者﹐更兼滋補爲要耳。

又問曰﹕風溫之病﹐曷不遵仲景之訓爲圭臬﹐今觀是論﹐並未有脈陰陽俱浮﹐自汗出﹐身重多眠睡﹑鼻息必鼾﹐語言難出等證﹐豈非悖仲景之旨以爲醫乎﹖曰﹕此仲景論風溫誤治之變證也﹐非常證也。曰﹕常證何﹖曰﹕太陽病發熱而渴﹐不惡寒者爲溫病﹐此常證也。

又問曰﹕平伯論風溫十二條﹐總稱暴感時气﹐肺胃爲病。鞠通雜於諸溫條中﹐分治三焦。誠問以平伯爲然﹐抑亦以鞠通爲然﹖曰﹕總宜遵《內經》冬傷於寒﹐春必病溫之論。庶乎宜古宜今。見肺胃之證﹐卽爲肺胃之病﹐見三焦之證﹐卽爲三焦之病﹐弗宜印定可也。

又問曰﹕春溫風溫﹐皆有伏气爲病﹐今時醫每逢春令見有寒熱咳嗽﹐並無口渴之證﹐便言風溫可乎﹖曰﹕可。蓋春令之風﹐從東方而來﹐乃解凍之溫風也﹐謂風溫者﹐未嘗不可耳。其初起治法﹐仍不出辛涼解表之範圍也。

陳蓮舫曰﹕冬初卽病﹐便是冬溫﹐何得因气暖多風﹐謂爲風溫之病乎﹖又曰﹕風爲陽邪﹐初起卽有汗﹐與春溫有表寒者不同﹐故不用辛溫解表﹐而卽用辛涼也。否則﹐變證百出矣。

又曰﹕勞苦者﹐邪在表而裏不虛也﹔精不藏者﹐邪入而裏已虛也。故當細辧其病因。

又曰﹕仲景之訓﹐不過設言一風溫病狀﹐以例其餘耳﹐若膠執論中之言﹐是守經而不能通變也。

又曰﹕時醫能不用溫散之劑﹐如羌﹑防﹑麻﹑桂等藥﹐從溫字上著想﹐已屬髙明。

楊如侯曰﹕太陽病﹐發熱而渴﹐不惡寒﹐爲溫病﹔若發汗已﹐身灼熱者﹐曰風溫﹐風溫爲病﹐脈陰陽俱浮﹐自汗出﹐身重多眠睡﹐鼻息必鼾﹐語言難出。若被下者﹐小便不利﹐直視失溲﹔若被火者﹐微發黃色﹐劇則如驚癇﹐時﹔若火燻之﹐一逆尙引日﹐再逆促命期。此乃標示溫病誤治變爲風溫之提綱也。夫仲景提出溫病﹐卽復申言溫病誤治之變證﹐曰﹕若發汗已﹐身灼熱者﹐名曰風溫。是仍太陽病溫誤發其汗﹐與更感於風者自是不同。然亦名風溫何也﹖旣曰太陽﹐不卽顯少陰證。惟誤汗﹐則其證本溫﹐復以辛熱之藥汗之﹐則陰津外出﹐表裏增熱﹐脈必尺寸俱浮﹐正以風與溫混。腎水不能獨沈﹐其證自汗身重﹐腎有病也﹔多眠睡﹐鼻息鼾﹐語言難﹐腎有病也。始先太陽﹐因汗使少陰之候﹐同時薦至﹐危且殆矣。古律垂戒云﹕風溫治在少陰﹐不可發汗﹐發汗者死。豈知太陽亦不可發汗﹐發汗則亦同於風溫之少陰乎﹖緣醫者誤認爲傷寒﹐而用正汗藥也。若不發汗而誤下者﹐傷膀胱之气化﹐小便不利﹐津液大傷﹐直視失溲﹐一臟一腑﹐同時兩絕矣。至誤被火劫者﹐則熱傷營气﹐而熱瘀發黃﹐劇則熱甚風生﹐而驚癇﹐蓋因亂其神明﹐擾其筋脈也。然則於三者之中﹐一逆已待斃﹐再犯則立危矣。

方中行曰﹕風溫﹐謂於溫有風也。

陳平伯曰﹕風溫爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出﹐凡此皆誤汗劫液後變見之證﹐非溫病固有此證也。

王孟英曰﹕冬溫﹑春溫之先犯手太陰者﹐皆曰風溫﹐乃吸受之溫風也。此伏邪內發﹐誤汗致逆者﹐亦曰風溫﹐乃內動之虛風也。然風溫在肺﹐只宜淸解﹐若誤以辛熱之藥汗之﹐亦有自汗多眠鼻鼾難語之變。

下編﹟正宗輯要第四章

﹟分癥

二﹑風溫

楊如侯曰﹕頭痛﹐或惡風﹐或不惡風﹐身熱煩渴﹐脈浮數有汗﹐此春月時行病也。一曰風溫。風溫傳變甚速﹐劫液傷津﹐是所大戒﹐不可不愼也。

諭嘉言曰﹕春月厥陰風木主事﹐與時令之溫﹐不得分而爲兩﹐凡病溫者﹐皆爲風溫之病也。卽如初春之時﹐地气未上升﹐無濕之可言也﹔天气尙微寒﹐無毒之可言也﹔時令正和煦﹐無疫之可言也﹔而所以主病者﹐全系於風。試觀仲景於冬月正病﹐以寒統之﹐則春月正病﹐定當以風統之矣。

葉天士曰﹕風溫者﹐春月受風﹐其气已溫。《經》謂春气病在頭﹐治在上焦。肺位最髙﹐邪必先傷﹐故手太陰气分先病。失治則入手厥陰心包絡﹐血分亦傷。故足經順傳﹐如足太陽傳陽明﹐人皆知之﹔肺病失治﹐逆傳心包絡﹐人多不知。醫見身熱咳嗽﹐不知肺病在上之旨﹐妄投羌﹑防﹑柴﹑葛﹐輒云解肌﹔或見痞悶﹐便用大黃﹐大便數行﹐上熱愈結﹐表裏苦辛化燥﹐胃汁大傷﹐致多變矣。

淩嘉六曰﹕春溫者﹐伏气也﹔風溫者﹐發汗已﹐而灼熱者也。古人論之詳矣。近有感冒春之溫气﹐隨感而發﹐其邪每有口鼻吸受﹐先傷肺衛﹐肺中邪郁﹐必從熱化﹐脈數發熱﹐或肺痺咳嗽﹐或胸滿煩渴﹐或气窒不舒﹐外寒如戰栗﹔或邪郁不宣﹐二便不爽利﹐皆溫邪鬱蒸﹐時證現象﹐今人亦謂之春溫﹐又謂之風溫﹐此隨俗命名﹐而治法亦不必泥執古方也。凡遇此證﹐用藥總以辛涼輕劑淸理肺胃爲主﹐加梔子﹑淡豆豉﹑連翹﹑黃芩﹑杏仁﹑桔梗﹑薄荷﹑蘇梗﹑牛蒡子﹑玄參﹑馬勃﹑知母﹑天花粉﹑橘紅﹑枳殼﹑桑葉﹑竹茹﹑貝母﹑石斛﹑茯苓﹑米仁﹑冬瓜子﹑蘆根﹑竹葉﹑枇杷葉﹑燈心﹑通艸﹑甜白梨等輕藥﹐皆可選用。初起證輕﹐施治如是。然肺熱每易及胃﹐溫邪不解﹐必劫爍津液。或口糜﹐或舌絳﹐或骨節疼痛﹐或口渴引飲﹐或夜煩不寐﹐是气分熱熾矣。當於上之辛涼藥中﹐加入石膏﹑生地﹑知母﹑丹皮﹑滑石﹑生甘艸﹑寒水石﹑黃連﹑阿膠等藥﹐以育陰退熱。或熱邪傳入心包﹐脈數﹐舌絳﹐唇焦﹐鼻煤﹐耳聾者﹐此溫邪已入營分﹐當用犀角﹑鮮生地﹑玄參﹑連翹﹑羚羊角﹑丹皮﹑川貝母﹑竹捲心﹑石菖蒲。佐以知母﹑赤芍﹑鮮石斛﹑天花粉﹑蘆根﹑白茅根﹑銀花露﹑方諸水﹑金汁﹑竹瀝﹑野薔薇等藥﹐以淸解營分伏熱。若神昏譫語者﹐再衝入至寶丹。是治時証之大略也。然而溫邪吸入﹐每易由肺直走膜原﹐以致五﹑六日以外﹐不大便﹐而舌絳苔焦﹐如熱邪陷入心包之象﹐則但憑其舌苔或黃﹑或焦﹐或黑﹐是陽明胃實下證﹐非熱邪陷入心包也﹐可與承气湯下之﹔虛羸老年﹐用大黃露穩當。是時卽有抽掣﹑神昏譫語現象﹐亦急下之。下後無他證﹐則以沙參﹑麥冬﹑石斛﹑川貝母﹑茯神﹑甜白梨等類﹐以淸養胃液﹐自然見效。凡下之後﹐不可卽補﹐補則恐其復結也。或下後熱仍不解﹐然後以犀角﹑生地﹑至寶丹之類﹐淸涼解毒﹐必能獲安。或心液熱傷﹐驚悸不安者﹐以辰砂染麥冬﹑茯神﹑燈心﹑石決明﹑石斛﹑川貝﹑竹心等藥﹐養液安神。

若舌苔濃白﹐中有灰色﹐舌尖舌邊色暗不鮮﹐此又是濕溫之邪﹐伏於膜原也。脈必細澀不數﹐而口渴便祕﹐𨿽轉矢气﹐胸不滿痛﹐當用達原飲加減﹐宣達其伏邪。倘病經日久﹐正气衰者﹐除去檳榔﹑濃朴﹐以羚羊角﹑僵蠶﹑土貝母﹑生艸果﹑生甘艸﹑滑石﹑鉤藤﹑靑蒿﹑黃芩﹑知母﹑木通﹑通艸﹑石菖蒲﹑佩蘭葉等類﹐出入用之。凡此皆治時証之大綱﹐而細目不止於此﹐全在臨證者畱心加察焉。

陳平伯曰﹕風邪屬陽﹐陽邪從陽﹐必傷衛气。人身之中﹐肺主衛﹐又胃爲衛之本﹐是以風溫外薄﹐肺胃內應﹐風溫內襲﹐肺胃受病。其溫邪之內外有異形﹐而肺胃之專司無二致﹐故惡風爲或有之證﹐而熱渴咳嗽爲必有之證也。

又曰﹕風溫爲燥熱之邪﹐燥令從金化﹐燥熱歸陽明﹐故肺胃爲溫邪必犯之地。

又曰﹕風溫爲燥熱之病﹐燥則傷陰﹐熱則傷津﹐泄熱和陰﹐爲風溫一定之治法。

下編﹟正宗輯要第四章

﹟分癥

三﹑熱病

雷少逸曰﹕《金鑑》云﹕經曰﹕冬傷於寒﹐春必病溫﹐至夏爲熱病。熱病者﹐乃冬傷正令之微寒﹐未卽病也。倪氏謂﹕交立夏以來﹐久伏之气﹐隨時令之熱而觸發﹐故初病卽發熱汗出﹐口渴心煩﹐不惡寒﹐而反惡熱﹐脈來脈大之象﹐是爲熱病也。《醫通》曰﹕邪非外來﹐故但熱而不惡寒﹔熱自內發﹐故口燥渴而多引飲。其邪旣郁爲熱﹐不得復言爲寒。

合而觀之﹐熱病因伏气者了然。然較晚發更發於晚﹐比諸溫更伏於深。初起之時﹐宜用淸涼透邪法。熱勢不衰﹐繼用淸涼蕩熱法。倘有惡寒相兼﹐脈象舉取浮緊﹐是有夏時暴寒所加﹐寒在外而熱在裏﹐先用辛溫解表法﹐以透其外﹔外邪得透﹐再用淸涼之劑﹐以蕩其裏熱也。設無浮緊之脈﹐又無惡寒之證﹐誤用辛溫之方﹐耗傷津液者﹐宜用淸熱保津法﹐加西洋參﹑石膏治之。倘或兼之惡風﹐微微汗出﹐脈象舉取浮緩﹐此表有風邪所加﹐風在外而熱在裏﹐當用辛涼解表法﹐先解其外也。至於舌苔化燥﹐譫語昏狂﹐急用淸涼蕩熱法﹐加紫雪丹治之。發斑者﹐加黃連﹑梔子﹔發疹者﹐加荷葉﹑牛蒡。須知熱病最易傷陰﹐當刻刻保陰爲要﹐辛溫劫液之劑﹐勿浪用也。

楊如侯曰﹕夏至以後﹐炎暑司令﹐相火用事﹐人有發熱身疼不惡寒﹐但大熱而大渴者﹐爲熱病。《內經﹟熱論》曰﹕凡傷寒而成溫者﹐先夏至爲病溫﹐後夏至爲病暑。暑病卽熱病也。夏至以前﹐气候不熱﹐爲春之暖﹐故病發猶名曰溫。

溫者﹐熱之漸也。及夏至以後﹐气候漸熱﹐爲夏之暑﹐故病發則名曰熱。《傷寒序例》云﹕暑病者﹐熱極重於溫。是暑病實熱病也。伏气郁久而後發﹐發卽大熱大渴﹐仲景立白虎湯﹐實治熱病之主方也。熱病由下發上﹐由內發外﹐必經陽明﹐故無論三陽﹐總以石膏之辛涼﹐乘勢升散﹐知母之苦寒﹐靖少陰伏邪之源﹐甘艸﹑粳米﹐維持中气。爲一了百當。

楊上善曰﹕冬傷於寒﹐輕者﹐夏至以前﹐發爲溫病﹔重者﹐夏至以後﹐發爲暑病。

沈宗淦曰﹕此言其常也。然春時亦有熱病﹐夏日亦有溫病。溫﹐熱之輕者也﹔熱﹐溫之重者也。故古人往往互稱。

下編﹟正宗輯要第四章

﹟分癥

三﹑熱病

楊如侯曰﹕夏日熱病﹐因外感而發者﹐不外二端。一因外感風寒而發﹐一因外感暑而發。其因風寒而發者﹐脈必浮緊﹐蓋風脈浮﹐寒脈緊也。熱病之脈者洪大﹐若見浮緊﹐可知其夏日之傷於風寒。若輕舉之﹐脈見浮緊﹐略按之﹐脈仍洪盛﹐卽可知其新感風寒之邪﹐外束於表﹐而內伏之熱﹐已發於裏矣。至因暑而發者﹐則病勢之來﹐尢速且劇。蓋風寒之邪﹐從皮膚入﹐由外入內﹐勢猶較緩﹔暑之邪﹐從口鼻入﹐直行中道﹐內外熱邪交煽﹐匪由肺逆傳心包﹐卽歸並胃腑﹐此譫語遺溺等證﹐所由來也。醫者對此二因宜明辧之。

周禹載曰﹕熱病之脈本洪大﹐若兼浮緊﹐是又感夏時暴寒。

又曰﹕凡溫病之發﹐因暴寒者居多﹔熱病之發﹐兼暑者爲盛。

下編﹟正宗輯要第四章

﹟分癥

四﹑暑病

雷少逸曰﹕冒暑者﹐偶然感冒暑邪﹐較傷暑之證稍爲輕淺耳。夫暑熱之邪初冒於肌表者﹐卽有頭暈﹑寒熱﹑汗出﹑咳嗽等證﹐宜以淸涼滌暑法﹐加杏仁﹐蔞殼治之。其證𨿽較傷暑爲輕﹐然失治入裏﹐此又不可以不知也。如入於肉分者﹐則周身煩躁﹐頭脹體燒﹐或身如鍼刺﹐或有赤腫等證﹐宜以祛暑解毒法治之。如入於腸胃者﹐則有腹痛水瀉﹐小便短赤﹐口渴欲飲﹐嘔逆等證﹐宜以增損胃苓法﹐佐黃連治之。然冒暑之證𨿽謂爲輕﹐亦必須防微杜漸耳。陳蓮舫曰﹕夏時冒暑﹐猶之春令冒風﹐略用表散卽愈。若失治而由表入裏﹐則變證作矣。

下編﹟正宗輯要第四章

﹟分癥

四﹑暑病

雷少逸曰﹕長夏傷暑﹐有陰陽之別焉。夫陰暑之爲病﹐因於天气炎蒸﹐納涼於深堂大廈﹐大扇風車得之者﹐是靜而得之之陰證也。其脈浮弦有力﹐或浮緊﹐頭痛惡寒﹐身形拘急﹐肢節疼痛而心煩﹐肌膚大熱而無汗﹐此爲陰寒所逼﹐使周身陽气不得伸越﹐宜用辛溫解表法﹐減去防風﹐益以香薷﹑藿香治之。嘔逆加茯苓﹑半夏﹔便瀉加濃朴﹑木香。又有陽暑之病﹐緣於行旅長途﹐務農田野﹐烈日下逼得之者﹐是動而得之之陽證也。其脈浮洪有力﹐或洪數﹐面垢喘咳﹐壯熱心煩﹐口渴欲飲﹐蒸蒸自汗﹐此爲炎熱所蒸﹐使周身中外皆熱﹐宜以淸涼滌暑法﹐去扁豆﹑通艸﹐加石膏﹑洋參治之。

嘔逆加竹茹﹑黃連﹔便瀉加葛根﹑荷葉。更宜審其體物理虛而藥之﹐自無不當耳。

張介賓曰﹕陰暑證﹐或在於表﹐或在於裏﹐惟富貴安逸之人多有之。總由恣情任性﹐不愼風寒所致也。陽暑證﹐惟辛苦勞役之人多有之﹐由乎觸冒暑熱﹐有勢所不容已也。然暑熱逼人者﹐畏而可避﹐可避則犯之者少﹔陰寒襲人者﹐快而莫知﹐莫知則犯之者多。故凡有病暑者﹐陽暑多不見﹐而陰暑居其八九。今之人治暑者﹐但見發熱頭痛等證﹐則必曰此中暑也﹐而所用無非寒涼﹐其不達也亦甚矣。

江誠曰﹕介賓先生謂陰暑多於陽暑﹐最爲確切。今人治暑不別陰陽﹐一見發燒﹐遂投涼藥﹐若此貿貿﹐則害人匪淺矣。

王安道曰﹕暑熱之气一也﹐皆夏月中傷其邪而爲病﹐豈以一暑熱分爲陰陽二證而名之邪﹖其避暑於深堂大廈﹐及恣食藏冰瓜果寒涼之物﹐正《經》所謂口得寒物﹐身犯寒气之病﹐自當同秋冬卽病陰證傷寒處治﹐不可名爲中暑也。

沈堯封曰﹕暑也﹑熱也﹑也﹐皆夏令一气之名也。後人不察﹐妄騰口說﹐其實與病情無涉﹐於醫理反混淆也。

楊如侯曰﹕頭痛惡寒﹐身形拘急﹐肢體疼痛﹐心煩﹐肌膚大熱無汗﹐此暑月爲寒所傷也。頭痛發燥熱﹐肌膚大熱﹐大渴引飲﹐汗大泄﹐無气以動﹐此暑月爲熱所傷也。《經》云﹕炎火太過﹐炎暑流行﹐是暑卽火也﹐熱也。後人以靜而得之爲中暑﹐動而得之爲中熱﹐將暑﹑熱分爲陰陽二證﹐命名與古義不合。甚有立陰暑陽暑之名者﹐亦屬徒亂人意。此以暑月傷寒﹐暑月傷熱別之。

下編﹟正宗輯要第四章

﹟分癥

四﹑暑病

雷少逸曰﹕潔古云﹕靜而得之爲中暑。東垣云﹕避暑乘涼得之者﹐名曰中暑。其實二說﹐皆是陰暑之證﹐而無中字情形﹐似不可以中暑名之。考中暑卽系中﹐中之證﹐可以不必另分。蓋中暑忽然而發﹐如矢石之中人也﹐不似傷暑﹐初則寒熱無汗﹐或壯熱蒸汗之可比。是病忽然悶倒﹐昏不知人﹐軀熱汗微﹐气喘不語﹐牙關微緊﹐亦或口開﹐狀若中風﹐但無口眼斜之別。其脈洪濡﹐或滑而數﹐緣其人不辭勞苦﹐赤日中行﹐酷暑之气鼓動其痰﹐痰阻心包所致﹐宜淸暑開痰法治之。如果手足厥冷﹐名曰暑厥。宜蘇合香丸化開灌之﹔或以來復丹研末﹐白湯灌之﹔或以蒜水灌之﹔或剝蒜肉入鼻中。皆取其通竅也。俟其人事稍蘇﹐繼進祛暑調元法爲治。

楊如侯曰﹕太陽中熱者﹐是也﹐其人汗也惡寒﹑身熱而渴也。《素問》在天爲熱﹐在地爲火。熱者﹐火之气也﹐故熱乃五气之一﹐而熱病卽傷寒有五之一。《傷寒論》以《難經》熱字恐與下文溫字相混﹐故特出曰是也。感烈日之气而病﹐卽《經》所謂在天爲熱﹐在地爲火﹐其性爲暑也。故暑字從日﹐曰炎暑﹐曰酷暑﹐皆指烈日之气而言也。古人曰暑﹑曰熱﹑曰﹐其義一也。或曰是陽邪﹐暑是陰邪。土潤溽暑﹐熱兼濕言也。似與有異。不知寒暑本是對待之名詞﹐暑非專言熱而何﹖若濕熱並至之病﹐《難經》名曰濕溫﹐不名爲暑﹐自隋唐後皆指濕熱爲暑﹐於是暑之名失﹐而之名更不知爲何病矣。

王安道曰﹕暑熱者﹐夏之令也。大行於天地之間﹐人受傷而爲病﹐名曰中暑﹐亦曰中熱﹐一也。

趙以徳曰﹕汗出惡寒﹐身熱而不渴者﹐中風也﹔渴者﹐中也。

周禹載曰﹕冬月有寒﹐則能傷人﹐名中寒﹔夏月有熱﹐亦能傷人﹐名中熱。此外來之熱﹐故曰中﹐非卽伏寒發出﹐夏必病熱之熱也。

葉天士曰﹕熱地如鑪﹐傷人最易。

下編﹟正宗輯要第四章

﹟分癥

四﹑暑病

楊如侯曰﹕兩脛逆冷﹐胸滿﹐頭目痛﹐妄言多汗﹐此先傷於濕﹐又中於暑﹐濕得暑邪﹐遏抑陽气而病也。頭痛﹐妄言﹐多汗﹐脈陽濡而弱﹐陰小而急﹐此先受暑﹐後受濕﹐暑挾濕邪﹐鬱蒸爲熱而病也。朱南陽﹑許學士﹐均名爲濕溫。

雷少逸以濕溫當以夏末秋初爲界限﹐方與《內經》秋傷於濕之訓不相齟齬﹐亦與四時之气﹐大暑至白露﹐濕土用事﹐若合符節。玆於上所列二證﹐病在夏月﹐故不以濕溫名﹐而以暑濕稱之。

周禹載曰﹕濕病緩﹐暑病速。

沈堯封曰﹕《難經》所謂濕溫﹐指濕熱並至之病﹐不名爲暑。

下編﹟正宗輯要第四章

﹟分癥

五﹑伏暑

楊如侯曰﹕冬月頭痛﹐微惡寒﹐面赤煩渴﹐舌白﹐脈濡而數﹐此冬月觸動伏暑之邪而病者也。按𨿽在冬月﹐獨太陰伏暑﹐不得誤作傷寒。蓋頭痛惡寒﹐內傷寒無異﹐而面赤煩渴﹐則非傷寒矣。然猶似傷寒陽明證﹐至脈濡而數﹐則斷非傷寒矣。蓋寒脈緊﹐風脈緩﹐暑脈弱。濡則弱之象﹐弱則濡之體也。濡卽離中虛﹐火之象也﹔緊卽坎中滿﹐水之象也。

火之性熱﹐水之性寒﹐象各不同﹐性則各異。故曰﹕𨿽在冬月﹐定非傷寒﹐而爲伏暑也。冬月猶爲伏暑﹐秋日可知。伏暑之與傷寒﹐猶男女之別﹐一則外實中虛﹐一則外虛中實﹐安得混而同之。

又曰﹕伏暑有九似﹕頭疼壯熱似傷寒﹔往來寒熱似瘧疾﹔翻胃吐食似膈气﹔大便下血似腸風﹔小便不利似淋瀝﹔飲食無度似消渴﹔四肢困倦似虛癆﹔眼睛黃赤似酒疸﹔徧身黃腫似食黃﹐皆伏暑變象也。

雷少逸曰﹕伏天所受之暑者﹐其邪盛﹐患於當時﹔其邪微﹐發於秋後。時賢謂秋時晚發﹐卽伏暑之病也。是時涼風颯颯﹐侵襲肌膚﹐新邪欲入﹐伏气欲出﹐以致寒熱如瘧。或微寒﹐或微熱﹐不能如瘧釐淸。其脈必滯﹐其舌必膩﹐脘痞气塞﹐渴悶煩冤﹐每到午後則甚﹐入暮更劇﹐熱至天明得汗﹐則諸恙稍緩﹐日日如是﹐必要二三候外﹐方得全解。倘調理非法﹐不治者甚多。不比風寒之邪﹐一汗而解﹔溫熱之气﹐投涼則安。擬用淸宣溫化法﹐使其气分開﹐則新邪先解﹐而伏气亦隨解也。然是證變易爲多﹐其初起如瘧﹐先服淸宣溫化法﹐倘畏寒已解﹐獨發熱淹綿﹐可加蘆﹑竹﹑連翹﹐本法內之半夏﹑陳皮﹐乃可刪去﹐恐其溫燥之品﹐傷津液也。其舌苔本膩﹐倘漸黃﹑漸燥﹑漸黑﹑漸焦﹐是伏暑之熱﹐已傷其陰﹐於本法內﹐可加洋參﹑麥冬﹑玄參﹑細地治之。倘神色昏蒙者﹐是邪逼近心包﹐益元散﹑紫雪丹﹐量其証之輕重而用。倘壯熱舌焦﹐神昏譫語﹐脈實不虛﹐是邪熱歸並陽明﹐宜用潤下救津法治之。如年壯體彊﹐以生軍易熟軍﹐更爲有力。種種變證﹐務在臨証之時﹐細審病之新久﹐體之虛實﹐按法用之﹐庶無差忒耳。

又或問曰﹕曾見禹載書中論伏暑﹐謂三伏之時﹐以書曬曝烈日之中﹐隨卽收藏於笥﹐火气未散﹐冬時啟笥﹐觸之遂病。今是論中全未言及﹐得毋遺漏乎﹖答曰﹕子誠刻舟求劍也。此不過偶一有之之證。若此論之﹐則伏暑之證﹐專病曬書之家﹐而無書曬者則不病﹔專病在冬﹐而三秋則不病。可發一笑。

下編﹟正宗輯要第四章

﹟分癥

六﹑濕溫

楊如候曰﹕身熱有汗﹐舌苔黃而滑﹐煩渴溺赤﹐脈洪數﹐此濕熱也。頭痛惡寒﹐身重疼痛﹐汗出﹐胸滿不饑﹐舌苔黃或白﹐口渴不引飲﹐脈弦細而濡﹐面色淡黃﹐午後身熱﹐狀若陰虛﹐病難速已﹐此濕溫也。徧身拘急而痛﹐不能轉側﹐近之則痛劇﹐頭汗出﹐脈緩近遲﹐小便淸白﹐此寒濕也。蓋夏末秋初﹐濕土主气﹐余暑猶熾﹐新涼又加﹐其時暑濕寒三气最爲混雜﹐有感之而成濕熱者﹐有感之而成濕溫者﹐有感之而成寒濕者。寒濕可以溫解﹐濕熱可以淸通﹐惟濕溫不寒不熱﹐最爲難治。其性粘膩﹐故病難速已。世醫不知爲濕溫﹐見其頭痛惡寒﹐身重疼痛也﹐以爲傷寒而汗之﹐則濕感辛溫發表之藥﹐蒸騰上逆﹐蒙蔽內外諸竅﹐有神昏﹑耳聾﹑目瞑﹑不欲言者矣﹔見其胸滿不饑﹐以爲停滯而下之﹐則脾陽下陷﹐濕邪乘勢內潰﹐有洞泄不已者矣﹔見其午後身熱﹐以爲陰虛﹐而用柔藥潤之﹐濕爲膏滯陰邪﹐再加柔潤陰藥﹐遂有錮結不可解之勢矣。蓋濕溫較諸溫﹐勢𨿽緩而實重。上焦最少﹐病勢不甚顯張﹐惟中焦病最多。

朱丹溪曰﹕六气之內﹐濕熱爲病﹐十居八九。

朱南陽曰﹕濕溫與中暑同﹐但身涼不渴爲異。

蔡宗玉曰﹕身冷自汗﹐四肢沈重﹐卽系濕溫。

又曰﹕凡陰病脛冷﹐兩臂亦冷﹐濕溫脛冷﹐臂不冷﹐非下厥上行﹐陽微寒厥也。

雷少逸曰﹕濕溫之病﹐議論紛紛﹐後學幾無成法可遵。有言溫病復感乎濕﹐名曰濕溫﹐據此而論﹐是病乃在乎春﹔有言素傷於濕﹐因而中暑﹐暑濕相搏﹐名曰濕溫﹐據此而論﹐是病又在乎夏﹔有言長夏初秋﹐濕中生熱﹐卽暑病之偏於濕者﹐名曰濕溫﹐據此而論﹐是病又在乎夏末秋初。細揆三論﹐論濕溫在夏末秋初者﹐與《內經》秋傷於濕之訓頗不齟齬﹐又與四時之气﹑大暑至白露﹐濕土主气﹐亦屬符節﹐當宗夏末秋初爲界限也。所有前言溫病復感於濕﹐蓋溫病在春﹐當云溫病夾濕﹔言素傷於濕﹐因而中暑﹔暑病在夏﹐當雲中暑夾濕﹐皆不可以濕溫名之。考其致病之因﹐良由濕邪踞於气分﹐醞釀成溫﹐尙未化熱﹐不比寒濕之病辛散可瘳﹔濕熱之病淸利乃解耳。是病之脈﹐脈無定體﹐或洪或緩﹐或伏或細﹐故難以一定之脈印定眼目也。其證始惡寒﹐後但熱不寒﹐汗出胸痞﹐舌苔白﹐或黃﹐口渴不引飲﹐宜用淸宣溫化法﹐去連翹﹐加濃朴﹑豆捲治之。倘頭痛無汗﹐惡寒身重﹐有邪在表﹐宜用宣疏表濕法﹐加葛﹑羌﹑神曲治之。倘口渴自利﹐是濕流下焦﹐宜本法內去半夏﹐加生米仁﹑澤瀉治之。倘有脛冷腹滿﹐是濕邪抑遏陽气﹐宜用宣陽透伏法﹐去艸果﹑蜀漆﹐加陳皮﹑腹毛治之。如果寒熱似瘧﹐舌苔白滑﹐是爲邪遏膜原﹐宜用宣透膜原法治之。如或失治﹐變爲神昏譫語﹐或笑或痙﹐是爲邪逼心包﹐營分被擾﹐宜用祛熱宣竅法﹐加羚羊﹑鉤藤﹑玄參﹑生地治之。如撮空理綫﹐苔黃起刺﹐或轉黑色﹐大便不通﹐此濕熱化燥﹐閉結胃腑﹐宜用潤下救津法﹐以生軍易熟軍﹐更加枳殼﹐庶幾攻下有力耳。倘苔不起刺﹐不焦黃﹐此法不可亂投。濕溫之病﹐變證最多﹐殊難罄述﹐宜臨證時活法可也。

下編﹟正宗輯要第四章

﹟分癥

七﹑燥病

雷少逸曰﹕推六气之中﹐燥金主气﹐自秋分而至立冬﹐諭嘉言以燥令行於秋分之後﹐所以謂秋不遽燥﹐確與气運相合也。沈目南云﹕《性理大全》謂燥屬次寒﹐柰後賢悉謂屬熱﹐大相徑庭。如盛夏暑熱炎蒸﹐汗出﹐肌肉潮潤而不燥也。深秋燥令气行﹐人體肺金應之﹐肌膚漧槁而燥﹐乃火令無權﹐故燥屬涼﹐謂屬熱者非矣。丰細玩之﹐誠非謬也。

凡治初患之燥气﹐當宗屬涼擬法。夫秋燥之气﹐始客於表﹐頭微痛﹐畏寒﹐咳嗽﹐無汗﹐鼻塞﹐舌苔白薄者﹐宜用苦溫平燥法治之。若熱渴有汗﹐咽喉作痛﹐是燥之涼气已化爲火﹐宜本法內除去蘇﹑荊﹑桂﹑芍﹐加玄參﹐麥冬﹑牛蒡﹑象貝治之。如咳逆胸疼﹐痰中兼血﹐是肺絡被燥火所劫﹐宜用金水相生法﹐去東參﹑五味﹐加西洋參﹑旱蓮艸治之。如諸證一無﹐惟腹作脹﹐大便不行﹐此燥結盤踞於裏﹐宜用松柏通幽法治之。總而言之﹐燥气侵表﹐病在乎肺﹔入裏﹐病在腸胃。其餘肝燥﹐腎燥﹐血枯虛燥﹐皆屬內傷之病﹐玆不立論。

又或問曰﹕先生遵諭氏《秋燥論》中秋不遽燥﹐燥气行於秋分以後之說﹐殊未見《醫醇剩義》中﹐論之最詳﹐又明出諭氏之謬﹐旣謂燥气行於秋分以後﹐而秋分以前四十五日﹐全不關於秋燥矣。故云初秋尙熱﹐則燥而熱﹔深秋旣涼﹐則燥而涼。此誠是振聾發之語﹐先生曷不遵之爲龜鑑耶﹖答曰﹕子不知六气循環﹐亦疑諭氏之謬﹐不察大寒至驚蟄﹐主气風木﹔春分至立夏﹐主气君火﹔小滿至小暑﹐主气相火﹔大暑至白露﹐主气濕土﹔秋分至立冬﹐主气燥金﹔小雪至小寒﹐主气寒水。此年年之主气﹐千古不易。由是而推﹐則燥金之令﹐確在乎秋分而至立冬﹐而秋分以前之白露﹑處暑﹑立秋四十五日﹐猶是濕土主气﹐豈可誤爲燥金乎﹗子以爲然否﹖或唯唯而退。

程曦曰﹕論燥气者﹐首推嘉言﹐其次目南與鞠通也。嘉言論燥﹐引大《易》水流濕﹑火就燥﹑各從其類﹐乃論燥之復气也﹔目南所論燥病屬涼﹐謂之次寒﹐乃論燥之勝气也﹔至鞠通論燥﹐有勝气﹑復气﹐與正化﹑對化﹐從本從標之說﹐可爲定論。乃曰﹕如仲景用麻﹑桂﹑姜﹑附﹐治寒之勝气也﹐治寒之正化也﹐治寒之本病也﹔白虎﹑承气﹐治寒之復气也﹐治寒之對化也﹐治寒之標病也。能於此理悟通﹐則燥气之勝復﹑正對﹑本標﹐亦皆了然於胸中矣。

江誠曰﹕人皆知溫爲熱﹐而不知燥爲涼﹐以燥爲熱者﹐蓋因燥字從火之獘耳。試問旣以燥爲熱﹐曷不以溫字從水而爲寒乎﹖不知四時之令﹐由春溫而後夏熱﹐由秋涼而後冬寒﹐目南先生引《性理大全》之說﹐謂燥屬涼﹐眞所謂千載迷津﹐一朝點破耳。

楊如侯曰﹕秋燥之爲病﹐右脈數大﹐頭微痛﹐畏寒﹐咳嗽﹐無汗﹐此燥從寒化也﹔發熱口渴﹐咽喉痛﹐有汗﹐此燥從火化也。按六气之中﹐燥金主气﹐自秋分而至立冬﹐其有感燥气而爲病者﹐輕則爲燥﹐重則爲寒﹐化气爲濕﹐復气爲火。前人有云﹕六气之中﹐惟燥不爲病者﹐非也。彼蓋以《內經》少秋燥一層﹐故有此議耳。如陽明司天之年﹐豈遂爲無燥金之病乎﹖大抵春秋二令﹐气候較夏冬之偏熱偏寒爲平和﹐其由於冬夏之伏气爲病者多﹐其由於本气自病者少﹔其由於伏气而病者重﹐其由於本气自病者輕。蓋秋燥一證﹐略如春溫。但正秋之時﹕有伏暑內發﹐新涼外加之證﹔有伏暑兼濕之證﹔燥有從寒化者﹐燥有從火化者。此中暑濕燥火﹐雜气混淆﹐辧之不可不詳愼也。

又曰﹕燥有內外之分。燥由外因者﹐時值陽明燥令﹐久晴不雨﹐黃埃蔽空﹐令人狂惑﹐皮膚漧枯屑起﹐此燥由於天气不正而得之者也﹔燥由於內因者﹐七情火燥﹐或大便不利﹐亡津﹐或金石燥血﹐或房勞竭精﹐或饑飽勞逸損胃﹐或炙酒漿濃味﹐皆能偏助火邪﹐消爍血液﹐此燥由於人事不愼而得之者也。

又曰﹕燥有表裏之別。六气風熱火屬陽﹐寒燥濕屬陰。但燥𨿽屬於秋陰﹐而反同於風熱。蓋火盛則金被熱傷﹐以致木無所制而生風﹐風勝濕﹐熱傷津﹐此燥從火化﹐故反同風熱也。風熱燥甚﹐怫郁在表﹐而裏气平者﹐善伸數欠﹐筋脈拘急﹐或時惡寒﹐或筋惕而搐﹐脈浮數而弦﹔若風熱燥並郁於其裏﹐則必爲煩滿﹐必爲悶結﹐故燥有表裏气血之分也。

以上所述燥證表裏之辧﹐乃屬於燥從火化者。但燥從火化﹐亦從寒化。經曰﹕淸气大來﹐燥之勝也﹐風木受邪﹐肝病生焉﹐此中風之屬也。蓋燥勝則陰虛﹐陰虛則血少﹐所以或爲牽引﹐或爲拘急﹐或爲皮腠風消﹐或爲臟腑幹結﹐此燥從陽化﹐營气不足﹐而傷乎內者也﹐治當以養營補陰爲主。若秋令太過﹐金气勝而風從之﹐則肺先受病﹐此傷風之屬也。蓋風寒外束﹐气應皮毛﹐或爲身熱無汗﹐或爲咳嗽喘滿﹐或鼻塞聲啞﹐或咽喉漧燥﹐此燥以陰生﹐衛气受邪﹐而傷乎表者也﹐治當以輕揚溫散之劑﹐暖肺去寒爲主。燥證𨿽亦外邪之類﹐然有陰陽。從陽者因於火﹔從陰者發於寒。熱則傷陰﹐必連於髒﹔寒則傷陽﹐必連於經。此所以有表裏﹐必須辧明而治之。

又曰﹕燥化有足與不足之異。燥與濕對﹐《易》曰﹕水流濕﹐火就燥。是燥之與濕有別﹐濕爲水火相交而化者也﹔燥者水火不交之气也。火不蒸水﹐則雲雨不生﹔水不濟火﹐則露澤不降﹐而燥於是乎成矣。水不潤﹐則木气不滋﹐而艸木黃落﹔火不蒸﹐則土气不發﹐而膏脈枯竭。究水火之所以不交﹐則由於金性之收。收止水火﹐故申曰蓐收。艸木枯槁﹐土泉涸竭﹐是爲燥金用事之驗也。人秉燥金之气者﹐爲陽明經﹐屬胃與大腸。胃𨿽屬土﹐而以燥爲主﹐故與大腸統稱燥金。金收而水火不交﹐是爲燥﹐則燥者水火消耗之气也。腸胃所以化飲食﹐皆以其燥能消耗之也。﹝西人言飲食之消化﹐有種種作用﹐而亦必有賴於溫度﹐此卽中國之所謂燥气也。﹞燥化不足﹐則不消水﹐而爲嘔吐瀉利﹐是爲燥气不足之濕病。《內經》陽明司天﹐燥淫所勝條下﹐所謂大涼革候﹐腹中鳴﹐注泄溏是也。﹝《經》旨謂夏秋之交﹐變炎暑而淸涼﹐腹中鳴﹐注泄騖溏﹐寒淸於中也。﹞若燥气有餘之證﹐又有寒燥﹑火燥之迥乎不同。總之﹐燥是水火不交之耗气也﹐故有寒燥﹐有熱燥。而熱燥尢多﹐則以火就燥也。

張汝偉曰﹕秋燥之病﹐人多忽之。燥上何以必冠秋字﹐豈一至秋而卽燥乎﹖《內經》有消癥﹐而無燥癥﹔有痿痺之名﹐而無秋燥之名。燥病之狀﹐同乎消﹐而類似痿痺耳。自諭嘉言發明長夏勝於濕﹐秋傷於燥﹐攺《內經》秋傷於濕之濕字爲燥字﹐立淸燥救肺湯一方﹐而秋燥之癥﹐遂議論紛紛﹐莫衷一是矣。按《說文》燥者﹐幹也。由幹而堅﹐由堅而果。燥字從火從木﹐中含兩重火也。故每至由結而枯﹐則燥之癥﹐於是爲尢烈矣。然秋承暑後﹐中挾濕气﹐所以秋分之前所患之癥﹐仍屬濕溫之類﹐必待至秋分以後﹐風髙气爽﹐濕气已盡﹐燥气乃得而乘之。其爲狀也﹐灑灑惡寒﹐翕翕發熱﹐漧咳無痰﹐鼻中火發﹐甚至下衄﹐唇枯口燥﹐咽漧而痛﹐此爲上部之燥﹐治宜甘涼滋肺﹐亦猶物之必以水潤也。

又有一種手足心熱﹐溲短便堅﹐每便必血﹐此肺與大腸相表裏﹐肺熱移於大腸而爲脾約之癥﹐亦秋燥之所致。治宜咸潤下行﹐使大腸一潤﹐而營分得通﹐亦猶咸能潰堅之義也。今試以物諭之﹐如以極堅硬之鋼鐵﹐置於咸鹵之中﹐不半年而鋼鐵剝蝕以盡﹐是鹽能潰堅﹐鹽能潤燥之明證也﹔如以極易腐朽之魚類﹐浸之以鹽鹵﹐置以風中吹之﹐而魚反堅硬矣﹔人多食鹹﹐則口渴不止﹐是鹽又能化燥之明證也。人身燥病﹐第一須分寒燥與濕燥。濕燥如魚𨿽漧硬﹐中含水質﹐得熱气卽軟﹐得風气卽幹﹐用藥卽不可偏於甘寒甘潤﹐宜服微辛微溫之品﹐《內經》所謂風能燥濕是也﹔寒燥則气增而變﹐完全有火之性﹐無火之質﹐故宜甘寒滋降。人能辧此二者﹐則於治秋燥之理﹐思過半矣。

下編﹟正宗輯要第四章

﹟分癥

七﹑燥病

楊如侯曰﹕伏火感冒一證﹐近來盛行﹐人每認識不淸﹐多致輕轉重﹐重轉危。此證古人未有另立明條﹐而混於傷寒溫熱之類﹐是以後人往往誤治﹐今不得不重申其義。秋燥之气﹐由呼吸吸入肺中﹐傳於血脈﹐火毒內蘊﹐流行血中。一入冬令﹐大气寒肅﹐將火毒遏抑於內。血脈爲寒束縛﹐以致汗血管閉﹐血度髙升﹐則寒熱交作﹐頭暈或痛﹐口苦舌燥﹐胸滿身痛。人多不察﹐動用羌﹑柴﹑芷﹑葛﹑細辛﹑荊﹑防辛燥風藥﹐風煽火勢﹐益增烈炎。故熱血火毒﹐逼迫妄行﹐速度愈加﹐變證百出﹐以致皮膚微焦﹐血管破裂﹐爲痧斑疹喉痺等危險之證。輕者屢月不瘥﹐重者便成不起。

下編﹟正宗輯要第四章

﹟分癥

八﹑冬溫

楊如侯曰﹕冬溫脈寸洪尺數﹐或實大﹐心煩﹑嘔逆﹑身熱﹑不惡寒﹐或頭痛﹑身重﹑面腫﹑咳嗽﹑咽痛﹑下利﹐此冬感非節之暖而病溫也。冬溫發熱而微畏寒﹐汗不出而煩擾﹐此冬先感溫气﹐卽被嚴寒遏抑而病溫也。按第一條謂冬時有非節之暖﹐未至而至﹐卽爲不正之气﹐獨冬不藏精之人﹐腎气先泄﹐腠理不固﹐溫气襲人﹐感之而病﹔第二條謂先感溫气﹐卽被嚴寒遏抑而病者﹐此因暴冷折陽﹐表有寒邪﹐故有微惡寒之見證﹐與上條但發熱者不同。此皆屬於冬溫﹐表邪若涉一二﹐裏熱必兼八九﹐斯癮疹﹑丹痧相繼而作矣。況冬月兼有伏暑﹑伏燥之證﹐不得以時在冬月﹐認作傷寒﹐遽以麻﹑桂﹑羌﹑柴﹑荊﹑防之屬﹐鼓風煽火﹐而增其烈炎之焰也。

周禹載曰﹕冬溫與春溫無異﹐而時令不同。

葉天士曰﹕入冬以來﹐暴冷折陽﹐外感發熱頭痛﹑身痛嘔惡﹐必從太陽。若渴能飲水﹐卽是裏熱見證﹐不得純以表散。

又曰﹕若冬令應寒﹐气候溫暖﹐陽气不潛﹐當藏反泄﹐卽能致病﹐名曰冬溫。

陸九芝曰﹕冬月病熱﹐卽是冬溫﹐不可用正傷寒之桂﹑麻﹐則亦有須用膏﹑梔﹑芩﹑連者。

雷少逸曰﹕昔賢謂冬應寒而反溫﹐非其時而有其气﹐人感之而卽病者﹐名曰冬溫是也。其勞力辛苦之人﹐動作汗出﹐溫气乘襲﹐多在於表﹔其冬不藏精之人﹐腎經不足﹐溫气乘襲﹐多在於裏。冬溫𨿽發於冬時﹐然用藥之法﹐與傷寒迥別。

蓋溫則气泄﹐寒則气斂﹐二气本屬相反﹐誤用辛溫﹐變證疊出矣。其證頭痛有汗﹐咳嗽口渴﹐不惡寒而惡熱﹐或面浮﹐或咽痛﹐或胸疼﹐陽脈浮滑有力者﹐乃溫邪竄入肺經也﹐宜用辛涼解表法﹐加連翹﹑象貝治之。口渴甚者﹐溫邪入胃腑也﹐再加蘆根﹑花粉治之。如或下利﹐陰脈不浮而滑﹐溫邪已陷於裏也﹐宜以淸涼透邪法﹐加葛根﹑黃芩治之。倘熱勢轉劇﹐神气昏憒﹐譫語錯亂﹐舌苔轉黑者﹐不易治也﹐勉以祛熱宣竅法治之﹐紫雪丹亦可用之。種種變證﹐不能盡述﹐須仿諸溫門中之法可也。

又或問曰﹕冬溫發熱而不惡寒﹐倘惡寒者﹐爲何病也﹖答曰﹕冬溫惡寒﹐偶亦有之﹐良由先感溫气﹐卽被嚴寒所侵﹐寒在外而溫在裏﹐宜用辛溫解表法﹐先去寒邪﹐繼用涼解裏熱法﹐而淸溫气。又問曰﹕傷寒﹑冒寒皆惡寒﹐何以別之﹖曰﹕傷寒﹑冒寒﹐初起無口渴﹐以此別之。曰﹕溫邪當發爲冬溫﹐倘其微者﹐伏而不發﹐爲何病也﹖曰﹕伏而不發﹐來春必變爲溫毒也。凡治時病者﹐新邪伏气﹐切要分明﹐庶不至千里毫釐之失。

陳蓮舫曰﹕冬溫乃屬新感﹐伏而不發﹐來春必成溫毒。

下編﹟正宗輯要第四章

﹟分癥

附方

治溫病無汗﹐溫瘧渴飲﹐冬溫之邪內陷。

鮮蘆根﹝五錢﹞生石膏﹝六錢﹞連翹﹝三錢﹞竹葉﹝一錢五分﹞淡豆豉﹝三錢﹞綠豆衣﹝三錢﹞水煎服。

此治溫病無汗之主方。其伏气𨿽不因風寒所觸而發﹐然亦有有汗﹑無汗之分。無汗者宜透邪﹐有汗者宜保津﹐一定之理也。凡淸涼之劑﹐涼而不透者居多﹐惟此法淸涼且透。蘆根中空﹐透藥也﹔石膏气輕﹐透藥也﹔連翹之性升浮﹐竹葉生於枝上﹐淡豆豉之宣解﹐綠豆衣之輕淸﹐皆透藥也。伏邪得透﹐汗出微微﹐溫熱自然達解耳。

下編﹟正宗輯要第四章

﹟分癥

附方

治溫熱有汗﹐風熱化火﹐熱病傷津﹐溫瘧舌苔變黑。

連翹﹝三錢﹞天花粉﹝二錢﹞鮮石斛﹝三錢﹞鮮生地﹝四錢﹞麥冬﹝四錢去心﹞參葉﹝八分﹞水煎服。

此治溫熱有汗之主方。汗多者﹐因於裏熱薰蒸﹐恐其傷津損液﹐故用連翹﹑花粉﹐淸其上中之熱﹐鮮斛﹑鮮地﹐保其中下之陰﹐麥冬退熱除煩﹔參葉生津降火也。

下編﹟正宗輯要第四章

﹟分癥

附方

治三焦溫熱﹐脈洪大而數﹐熱渴譫妄。

連翹﹝四錢﹞西洋參﹝二錢﹞生石膏﹝五錢﹞甘艸﹝八分﹞知母﹝二錢﹐鹽水炒﹞鮮生地﹝五錢﹞加粳米一撮﹐煎服。

是法以仲聖白虎湯爲主﹐治其三焦之溫熱也。連翹﹑洋參﹐淸上焦之熱以保津﹔膏﹑甘﹑粳米﹐淸中焦之熱以養胃﹔知母﹑生地﹐瀉下焦之熱以養陰。

下編﹟正宗輯要第四章

﹟分癥

附方

治熱在胃腑﹐脈沈實有力﹐壯熱口渴﹐舌苔黃燥。

熟大黃﹝四錢﹞玄明粉﹝二錢﹞粉甘艸﹝八分﹞玄參﹝三錢﹞麥冬﹝四錢﹐去心﹞鮮生地﹝五錢﹞流水煎服。

陽明實熱之證﹐當用大﹑小承气﹐急下以存津液。但受溫熱之病﹐弱體居多﹐𨿽有是證﹐不能遽用是藥﹐故以仲聖調胃承气爲穩。且芒硝攺爲玄明粉﹐取其性稍緩耳。合用鞠通增液湯方﹐更在存陰養液耳。

下編﹟正宗輯要第四章

﹟分癥

附方

治春溫初起﹐風寒寒疫﹐暑爲寒遏﹐及秋涼等證。

防風﹝一錢五分﹞桔梗﹝一錢五分﹞杏仁﹝一錢五分﹞廣皮﹝一錢﹞淡豆豉﹝三錢﹞加蔥白五寸煎。

是法以防風﹑桔梗﹐祛其在表之寒邪。杏子﹑陳皮﹐開其上中之气分。淡豉﹑蔥白﹐卽蔥豉湯﹐乃《肘後》之良方﹐用代麻黃﹐通治寒傷於表。表邪得解﹐卽有伏气﹐亦可隨解。惟暑爲寒遏﹐去蔥﹑豉﹑防風﹐加西香薷一錢可也。

下編﹟正宗輯要第四章

﹟分癥

附方

治溫熱內熾﹐外無風寒﹐及暑熱﹑冬溫等證。

鮮蘆根﹝五錢﹞大豆捲﹝三錢﹞天花粉﹝二錢﹞生石膏﹝四錢﹞生甘艸﹝六分﹞新汲水煎服。

溫熱邪初入胃者宜此法。蓋胃爲陽土﹐得涼則安﹐故以蘆根爲君﹐味甘性涼而中空﹐不但能去胃中之熱﹐抑且能透肌表之邪﹐誠涼而不滯之妙品﹐大勝尋常寒藥。佐豆捲之甘平﹐花粉之甘涼﹐並能淸胃除熱。更佐石膏﹐涼而不苦﹐甘艸瀉而能和﹐景嶽名爲玉泉飲﹐以其善治陽明胃熱也。凡寒涼之藥﹐每多敗胃﹐惟此法則不然。

下編﹟正宗輯要第四章

﹟分癥

附方

治溫毒深入陽明﹐劫傷津液﹐舌絳齒燥。

西洋參﹝三錢﹞大麥冬﹝三錢﹞鮮生地﹝三錢﹞玄參﹝一錢五分﹞金銀花﹝二錢﹞連翹﹝二錢﹞

加綠豆三錢﹐煎服。

此法治溫熱成毒。毒卽火邪也。溫熱旣化爲火﹐火未有不傷津液者。故用銀﹑翹﹑綠豆﹐以淸火而解毒﹔洋參﹑麥冬以保津﹔玄參﹑細地以增液也。

下編﹟正宗輯要第四章

﹟分癥

附方

治溫熱不解﹐劫液動風﹐手足螈。

大麥冬﹝五錢﹞鮮生地﹝四錢﹞滁菊花﹝一錢﹞羚羊角﹝二錢﹞鉤藤鉤﹝五錢﹞

先將羚羊角煎一炷香﹐再入諸藥煎。

凡溫熱病動肝風者﹐此法最宜。首用麥冬﹑生地﹐淸其熱以滋津液﹔菊花﹑羚角﹐定其風而寧抽搐﹔佐鉤藤者﹐取其舒筋以定也。

下編﹟正宗輯要第四章

﹟分癥

附方

治溫熱﹑濕溫﹑冬溫﹐邪竄心包﹐神昏譫語﹐甚或不語﹐舌苔焦黑﹐或笑或痙。

連翹﹝三錢﹞犀角﹝一錢﹞川貝母﹝三錢﹞鮮石菖蒲﹝一錢﹞

加牛黃至寶丹一顆﹐去蠟殼﹐化衝。

是法治邪入心包之證。連翹苦寒﹐苦入心﹐寒勝熱﹐故瀉心經之火邪。經曰﹕火淫於內﹐治以鹹寒。故兼犀角鹹寒之品﹐亦能瀉心經之火邪。凡邪入心包者﹐每有痰隨火升﹐蒙其淸竅﹐故用貝母淸心化痰﹐菖蒲入心開竅﹐更用牛黃至寶之大力﹐以期救急扶危於俄頃耳。若胃熱蒸心﹐神煩昏譫﹐口燥渴而便閉者﹐宜用涼膈散加石菖蒲﹑遠志﹐始能奏效。

下編﹟正宗輯要第四章

﹟分癥

附方

治風溫初起﹐風熱新感﹐冬溫襲肺咳嗽。

薄荷﹝一錢五分﹞蟬蛻﹝一錢﹞前胡﹝一錢五分﹞淡豆豉﹝四錢﹞栝蔞殼﹝二錢﹞牛蒡子﹝一錢五分﹞

煎服。如有口渴﹐再加花粉。

此法專取辛涼﹐以治風溫初起﹐無論有無伏气﹐皆可先施。用薄荷﹑蟬蛻﹐輕透其表﹔前胡﹑淡豉﹐宣解其風。葉香巖云﹕溫邪上受﹐首先犯肺。故佐蔞皮﹑牛蒡﹐開其肺气。气分舒暢﹐則新邪伏气﹐均透達矣。

下編﹟正宗輯要第四章

﹟分癥

附方

治中風卒倒﹐中惡气絕﹐痰飲不語﹐神魂恍惚﹐頭目昏眩﹐眠睡不安﹐唇口漧燥﹐傷寒譫語﹐心肺積熱﹐伏熱嘔吐﹐邪气攻心﹐大腸風祕﹐血气不通﹐寒熱交錯﹐暗風﹐中熱﹐疫毒﹐陰陽二毒﹐山嵐瘴毒﹐水毒﹐蠱毒﹐中一切物毒﹐婦人難產悶亂﹐胎死不下﹐產後血暈﹐口鼻出血﹐惡血攻心﹐煩躁﹐气喘﹐吐逆﹐小兒諸癇﹐急驚心熱﹐卒中客忤﹐煩躁不眠﹐風涎搐搦。

生烏犀角﹝一兩﹞朱砂﹝一兩﹞雄黃﹝一兩﹞生玳瑁﹝一兩﹞琥珀﹝一兩﹞麝香﹝一錢﹞龍腦﹝一錢﹞

金箔﹝五十片﹞銀箔﹝五十片﹞西牛黃﹝五錢﹞安息香﹝一兩五錢﹞制丸如梧桐子大﹐用蠟護之﹐每服三丸至五丸。小兒二歲﹐每服二丸。

此治心臟神昏﹐從表透裏之方。黃﹑犀﹑瑁﹑珀﹐以有靈之物內通心竅﹔朱﹑雄﹑二箔﹐以重墜之品安鎭心神﹔佐以腦﹑麝﹑安息﹐搜剔幽隱諸竅。故熱入心包絡﹐舌絳神昏者﹐以此丹入寒涼湯藥中用之﹐有祛陰起陽﹐立展神明之效。

若病因頭痛而卽神昏不語者﹐此肝虛魂升於頂﹐當用牡蠣救逆以降之﹐又非此丹之所宜也。

下編﹟正宗輯要第四章

﹟分癥

附方

治陽明實熱證﹐腸中燥屎堅結﹐腹中滿痛者。

芒硝﹝三兩﹞大黃﹝四兩﹞枳實﹝五枚﹞濃朴﹝八兩﹞

腸中穢滯不去﹐由於气不能送﹐液不能滋。方中以大黃淸其熱﹐芒硝潤其燥﹐濃朴行其气﹐枳實攻其堅﹐宜於熱邪傳裏﹐痞滿燥實堅全見之證。若表邪未解﹐或心下硬滿﹐或面合赤色﹐或平素食少﹐或嘔多﹐或脈遲﹐或津液內竭﹐或小便少﹐皆不可用﹐所謂承气湯八禁也。

下編﹟正宗輯要第四章

﹟分癥

附方

治時疫邪气﹐初犯募原﹐及疫瘧壯熱﹐多汗而渴者。

黃芩﹝一錢五分﹞甘艸﹝一錢﹞白芍﹝一錢﹞濃朴﹝一錢﹞艸果﹝一錢﹞知母﹝二錢﹞檳榔﹝二錢﹞

加大棗﹝一枚﹞生薑﹝七片﹞淸水煎。

此爲疫邪初犯募原之主方。蓋募原𨿽附軀殼﹐貼近於裏﹐爲經絡臟腑之交界。濕土之邪﹐從竅而入﹐以類橫連﹐未有不入犯中土者。所以用檳榔﹑艸果﹑濃朴﹐淸理腸胃爲先﹐非若傷寒傳次﹐表證未罷﹐誤用裏藥﹐則有結胸傳裏之變也。卽尙未離表﹐有姜﹑棗佐芩﹑芍﹐甘艸以和之亦足。若見少陽﹑陽明﹑太陽之證﹐則加柴胡﹑葛根﹑羌活以開泄之。

設裏气不通﹐勢必盤錯於中而內陷﹐則加大黃以攻下之。其殿後則有白虎﹑涼膈﹐爲鼎足之任。以此推原﹐其他變證﹐則三黃﹑雙解﹑淸熱解毒﹑人中黃丸等方﹐可默識其微﹐而用之必當矣。若以此治疫瘧﹑時瘧﹐靡不應手獲效﹐總借以分解中外寒熱諸邪之力耳。

下編﹟正宗輯要第四章

﹟分癥

附方

治香港腳毒徧內外﹐煩熱不解﹐口舌生瘡﹐狂越躁亂﹐瘴疫毒癘﹐卒死溫瘧﹐五屍五疰﹐邪熱卒黃﹐蠱毒鬼魅﹐心腹療痛﹐一切實火閉結﹐小兒驚癇百病﹐解熱藥毒發。

黃金﹝六斤四兩﹞石膏﹝三斤﹞寒水石﹝三斤﹞磁石﹝三斤﹞滑石﹝三斤﹞犀角屑﹝五兩﹞羚羊角屑﹝五兩﹞靑木香﹝五兩﹞沈香﹝五兩﹞玄參﹝一斤﹞升麻﹝一斤﹞甘艸﹝八兩﹐炙﹞丁香﹝一兩﹞朴硝﹝十斤﹞消石﹝四升﹞當門子﹝一兩二錢五分﹞朱砂﹝三兩﹞

每服三四分至一二錢﹐杵細﹐食後新汲水或薄荷湯調下。大人﹑小兒﹐臨時以意加減。

此卽《千金》玄霜。《局方》於方中參入甘艸﹑丁香﹑朱砂﹐遂用紫雪之名。凡邪火毒火﹐穿經入髒﹐無藥可治﹐此能消解﹐其致如神。

下編﹟正宗輯要第四章

﹟分癥

附方

治陽明證汗水﹐渴欲飲水﹐脈洪大浮滑﹐不惡寒﹐反惡熱﹐及中煩熱而渴。

生石膏﹝一斤﹞知母﹝六兩﹞甘艸﹝二兩﹐炙﹞粳米﹝六合﹞

陽明邪熱外越﹐故熱汗自出﹔熱爍胃中﹐故渴欲飲水﹔邪盛而實﹐故脈滑﹐然猶在經﹐故兼浮也。蓋陽明屬胃﹐外主肌肉﹐𨿽有大熱﹐而未成實﹐終非苦寒之味所能治。方中石膏辛寒﹐辛能解肌熱﹐寒能勝胃火﹐寒性沈降﹐辛能走外﹐兩擅內外之能﹐故以爲君。知母苦潤﹐苦以瀉火﹐潤以滋燥﹐故以爲臣。用甘艸﹑粳米﹐調和於中宮﹐且能土中瀉火﹐作甘稼穡﹐寒劑得之緩其寒﹐苦藥得之化其苦﹐使沈降之性﹐皆得畱連於胃也。得二味爲佐﹐庶大寒之品﹐無傷損脾胃之慮。煮湯入胃﹐輸脾歸肺﹐水精四布﹐而大煩大渴可除。名之曰白虎者﹐取西方金水之義﹐謂其能止熱邪之陽亢也。

下編﹟正宗輯要第四章

﹟分癥

附方

治暑溫﹑暑熱﹑暑瀉﹑秋暑。

滑石﹝三錢﹞生甘艸﹝八分﹞靑蒿﹝一錢五分﹞通艸﹝一錢﹞白扁豆﹝一錢﹞連翹﹝三錢﹞白茯苓﹝三錢﹞加西瓜翠衣一片﹐入煎。

滑石﹑甘艸﹐卽河間之天水散﹐以滌其暑熱也。恐其力之不及﹐故加蒿﹑扁﹑瓜衣以淸暑。又恐其干犯乎心﹐更佐連翹以淸心。夫小暑之節﹐在乎相火之後﹐大暑之令﹐在乎濕土之先﹐故先賢所謂暑不離濕也﹐兼用通﹑苓﹐意在滲濕耳。

下編﹟正宗輯要第四章

﹟分癥

附方

治暑毒煩熱赤腫﹐身如鍼刺。

茯苓﹝三錢﹞制半夏﹝一錢五分﹞滑石﹝三錢﹞銀花﹝三分﹞參葉﹝六分﹞黃連﹝八分﹞連翹﹝三錢﹞

粉艸﹝五分﹞加綠豆衣﹝三錢﹞煎服。

凡暑熱成毒者﹐此法最宜。苓﹑夏偕甘﹐卽海藏消暑方也﹔滑石偕甘﹐卽河間淸暑方也。更佐參葉以卻暑﹐黃連以淸心﹐銀﹑翹﹑綠豆以解毒也。

下編﹟正宗輯要第四章

﹟分癥

附方

治暑濕內襲﹐腹痛水瀉﹐小便熱赤。

蒼術﹝一錢﹐米泔炒﹞濃朴﹝一錢﹞薑汁﹝炒﹞廣陳皮﹝一錢五分﹞滑石﹝三錢﹞豬苓﹝一錢五分﹞白茯苓﹝三錢﹞澤瀉﹝一錢五分﹞藿香﹝一錢五分﹞水煎溫服。

蒼﹑朴﹑陳皮以化濕﹐卽平胃散損甘艸也﹔二苓﹑澤瀉以利濕﹐卽五苓散損桂﹑術也。增滑石淸暑滲濕﹐增藿香止瀉和中。凡因暑濕而致瀉者﹐是法最爲合拍耳。

下編﹟正宗輯要第四章

﹟分癥

附方

治中暑神昏不語﹐身熱汗微﹐气喘等證。

黃連﹝一錢二分﹞香薷﹝一錢﹞扁豆衣﹝三錢﹞制夏﹝一錢五分﹞濃朴﹝一錢薑汁炒﹞杏仁﹝二錢﹞陳皮﹝一錢五分﹞益元散﹝三錢入煎﹞﹐加荷葉梗七寸爲引。汗多除去香薷。

連﹑薷﹑扁﹑朴﹐淸熱祛暑﹔杏仁﹑陳﹑夏﹐順气開痰﹔益元散淸暑寧心﹔荷葉梗透邪宣竅。

下編﹟正宗輯要第四章

﹟分癥

附方

治傳屍﹐骨蒸﹐﹐肺痿﹐疰杵﹐狐鬼邪祟﹐驚癇﹐中風﹐痰厥﹐心腹猝痛﹐昏迷僵僕﹐寒證气閉﹐寒霍亂吐利﹐時气瘴瘧﹐赤白暴痢﹐婦人瘀血﹐經閉﹐小兒驚搐﹐吐乳﹐療瘕疔腫。

蘇合香油﹝五錢﹞丁香﹝一兩﹞安息香﹝一兩﹞靑木香﹝一兩﹞白檀香﹝一兩﹞沈香﹝一兩﹞蓽茇﹝一兩﹞香附子﹝一兩﹞訶黎勒﹝一兩﹞烏犀角屑﹝一兩﹞朱砂﹝一兩﹞薰陸香﹝五錢﹞龍腦﹝五錢﹞麝香﹝七錢五分﹞白蜜和丸﹐如芡實大﹐每服一丸。

此方取諸香以開寒閉﹐與牛黃丸皆爲中風門中奪門開關之將。然牛黃丸開熱阻關竅﹐此則開寒阻關竅。方中用犀角﹐爲寒因寒用之向導﹐與至寶中用龍腦﹑桂心無異。若夫口開手撒﹐眼合聲鼾﹐自汗遺尿等虛脫證﹐急用參附峻補﹐庶或可救﹔若用牛黃﹑蘇合之藥﹐入口卽斃矣。

下編﹟正宗輯要第四章

﹟分癥

附方

治上盛下虛﹐裏寒外熱﹐及痰飲﹑伏暑﹐霍亂泄瀉如水﹐婦人產後敗血衝胃。

硝石﹝一兩﹞硫黃﹝一兩﹞太陰玄精石﹝一兩﹞五靈脂﹝二兩﹞靑皮﹝二兩﹞陳皮﹝二兩﹞醋煮米糊和丸﹐如梧桐子大﹐每服三十丸﹐米湯送下。

此方本二气丹而立。以硝黃二味﹐大理中宮寒涎宿垢﹔更以玄精石淸鎭肺金﹐使气化下行歸就膀胱﹔兼二皮﹐五靈﹐以破食積痰血之滯。𨿽大理腸胃﹐而不礙乎陽虛﹐故爲治伏暑水瀉之聖藥。但小便赤澀不利者禁用。又此方古法以醋糊和丸﹐米飲下﹐然醋性易壞﹐不若但用米飲糊丸﹐醋湯送下爲妥。

下編﹟正宗輯要第四章

﹟分癥

附方

治暑熱盛極﹐元气受傷。

生石膏﹝四錢﹞滑石﹝三錢﹞白茯苓﹝三錢﹞麥門冬﹝二錢﹞制半夏﹝一錢﹞東洋參﹝二錢﹞﹐或用西洋參粉甘艸﹝六分﹞加粳米一撮爲引。

石膏﹑滑石﹐祛暑瀉火爲君﹔茯苓﹑半夏﹐消暑調中爲臣﹔暑熱刑金﹐故以人參﹑麥冬保肺爲佐﹔暑熱傷气﹐故以甘艸﹑粳米調元爲使。

下編﹟正宗輯要第四章

﹟分癥

附方

治秋時晚發之伏暑﹐並治濕溫初起。

連翹﹝三錢﹞杏仁﹝二錢﹞栝蔞皮﹝三錢﹞陳皮﹝一錢五分﹞茯苓﹝三錢﹞制半夏﹝一錢﹞甘艸﹝五分﹞佩蘭葉﹝一錢﹞加荷葉二錢爲引。

連翹寒而不滯﹐取其淸宣﹔杏仁溫而不燥﹐取其溫化﹔蔞皮宣气於上﹔陳皮化气於中。上中气分得其宣化﹐則新涼伏气皆不能畱﹔茯苓﹑夏﹑艸﹐消伏暑於內﹔佩蘭﹑荷葉﹐解新邪於外也。

下編﹟正宗輯要第四章

﹟分癥

附方

止渴﹐除煩﹐降火﹐利竅﹐淸暑熱﹐利小便﹐催生﹐下乳﹐治暑傷元气﹐表裏俱熱﹐面赤气粗﹐煩渴引飲﹐小便短赤﹐霍亂吐瀉﹐下利腸﹐及積聚水蓄﹐裏急後重﹐暴注下迫﹐石淋等證。婦人暑搏血崩﹐妊娠霍亂﹐產難。

桂府滑石﹝六兩﹞甘艸﹝炙六錢﹑生四錢﹞加辰砂三錢﹐新汲水調下。

元气爲暑熱所傷﹐旣不能用參﹑以補气﹐致邪愈甚﹔亦不能用芩﹑連以淸熱﹐致气更傷。惟滑石稟土中沖和之气﹐寒能勝熱﹐甘不傷脾﹐含天乙之精﹐而具流走之性﹐能上淸水源﹐下通水道﹐蕩滌六腑之邪﹐俾暑熱從小便而泄﹔甘艸稟艸中沖和之性﹐調和內外﹐止渴生津﹐用以爲佐﹐保元气而瀉虛火﹐則五臟自和矣﹔然心爲五臟主﹐暑熱擾中﹐神明不安﹐必得朱砂以鎭之﹐則神气方可遽復﹔涼水以滋之﹐則邪熱方可急除也。並治熱痢初起﹐裏急後重者﹐以滑可去著也。催生下乳﹐積聚蓄水等證﹐亦同此義。惟老人﹑虛人﹐及病後傷津﹑小便不利者﹐均忌之。

下編﹟正宗輯要第四章

﹟分癥

附方

治冒濕證﹐首如裹﹐徧體不舒﹐四肢懈怠。

蒼術﹝一錢﹐土炒﹞防風﹝一錢五分﹞秦艽﹝一錢五分﹞藿香﹝一錢﹞陳皮﹝一錢五分﹞砂殼﹝八分﹞

生甘艸﹝五分﹞

加生薑三片﹐煎服。

此治冒濕之法也。君以蒼術﹑防﹑秦﹐宣疏肌表之濕﹔被濕所冒﹐則气機遂滯﹐故臣以藿﹑陳﹑砂殼﹐通暢不舒之气﹔濕藥頗燥﹐佐以甘艸潤之﹔濕體本寒﹐使以生薑溫之。

下編﹟正宗輯要第四章

﹟分癥

附方

治牝瘧寒甚熱微﹐或獨寒無熱。

淡漧薑﹝一錢﹞淡附片﹝一錢﹞濃朴﹝一錢﹐姜制﹞蒼術﹝一錢﹐土炒﹞艸果仁﹝一錢﹐煨﹞蜀漆﹝一錢五分﹞

加白豆蔻三顆﹐去殼細研﹐分衝。

漧薑宣其陽气﹔附子制其陰勝﹔濃朴開其滯气﹔蒼術化其陰濕﹔艸果治獨勝之寒﹔蜀漆逐盤結之瘧﹔佐以豆蔻﹐不惟透伏有功﹐抑且散寒化濕。施於牝瘧﹐豈不宜乎﹗

下編﹟正宗輯要第四章

﹟分癥

附方

治濕瘧寒甚熱微﹐身痛有汗﹐肢重脘懣。

濃朴﹝一錢﹐姜制﹞檳榔﹝一錢五分﹞艸果仁﹝八分﹐煨﹞黃芩﹝一錢﹐酒炒﹞藿香葉﹝一錢﹞半夏﹝一錢五分﹐姜制﹞粉甘艸﹝五分﹞

加生薑三片爲引。

此師又可達原飲之法也。方中去知母之苦寒﹐及白芍之酸斂。仍用朴﹑檳﹑艸果﹐達其膜原﹐祛其盤結之邪﹔黃芩淸燥熱之餘﹐甘艸爲和中之用。擬加藿﹑夏暢气調脾﹐生薑破陰化濕。濕穢乘入膜原而作瘧者﹐此法屢效。

下編﹟正宗輯要第四章

﹟分癥

附方

治燥气侵表﹐頭微痛﹐畏寒無汗﹐鼻塞咳嗽。

杏仁﹝三錢﹞陳橘皮﹝一錢五分﹞紫蘇葉﹝一錢﹞桔梗﹝一錢五分﹞荊芥穗﹝一錢五分﹞桂枝﹝一錢﹐蜜水炒﹞白芍﹝一錢﹐酒炒微焦﹞前胡﹝一錢五分﹞

凡感燥之勝气者﹐宜苦溫爲主。故用橘﹑杏﹑蘇﹐荊以解之。加白芍之酸﹐桂枝之辛﹐是遵聖訓燥淫所勝﹐平以苦溫﹑佐以酸辛是也。秋燥之證﹐每多咳嗽﹐故佐前﹑桔以宣其肺﹐肺得宣暢﹐則燥气自解耳。

下編﹟正宗輯要第四章

﹟分癥

附方

治疰夏眩暈神倦﹐呵欠煩汗﹐及久咳肺腎並虧。

東洋參﹝三錢﹞麥冬﹝三錢﹐去心﹞五味子﹝三分﹞知母﹝一錢五分﹞玄參﹝一錢五分﹞炙甘艸﹝五分﹞

法內人參補肺﹐麥冬淸肺﹐五味斂肺﹐此《千金》生脈飲也。主治熱傷元气﹐气短倦怠﹐口渴汗多等證。今以此方治疰夏﹐眞爲合拍。加色白之知母﹐淸其肺﹐復淸其腎﹔色黑之玄參﹐滋其腎﹐兼滋其肺。更以甘艸協和諸藥﹐俾金能生水﹐水能潤金之妙耳。

下編﹟正宗輯要第四章

﹟分癥

附方

治燥結盤踞於裏﹐腹脹便閉。

松子仁﹝四錢﹞柏子仁﹝三錢﹞冬葵子﹝三錢﹞火麻仁﹝三錢﹞苦桔梗﹝一錢﹞栝蔞仁﹝三錢﹞薤白頭﹝八分﹞大腹皮﹝一錢﹐酒洗﹞

加白蜂蜜一調羹﹐衝服。

此仿古人五仁丸之法也。松﹑柏﹑葵﹑麻﹐皆滑利之品﹐潤腸之功非小﹐較硝﹑黃之推蕩尢穩耳。丹溪治脾痺﹐每每開提上竅﹐故以桔梗﹑蔞﹑薤開其上﹐復潤其下。更加大腹寬其腸﹐白蜜潤其燥﹐幽門得寬得潤﹐何慮其不通哉﹗

下編﹟正宗輯要第四章

﹟分癥

附方

治諸气郁﹐諸痿喘嘔。

桑葉﹝三錢﹞生石膏﹝二錢五分﹞甘艸﹝一錢﹞胡麻仁﹝一錢﹞阿膠﹝八分﹞麥門冬﹝一錢二分﹞杏仁﹝七分﹞人參﹝七分﹞枇杷葉﹝一升﹞

諸气郁之屬於肺者﹐屬於肺之燥也。而古來治气郁之方﹐多用辛香行气﹐絕無一方治肺之燥者。諸痿喘嘔之屬於上者﹐亦屬於肺之燥也。而古來治法﹐以痿嘔屬陽明﹐以喘屬肺﹐是則嘔與痿屬之中下﹐而惟喘屬上矣﹐所以亦無一方及於肺之燥也。卽喘之屬於肺者﹐非表卽下﹐非行气卽泄气。間有一二用潤劑者﹐又不得其肯綮。今此方名之爲淸燥救肺﹐大約以胃爲主。用人參﹑甘艸﹐甘溫以補气﹐气壯火自消。佐以石膏﹑麥冬﹑桑葉﹑阿膠﹑胡麻仁輩﹐使淸肅令行﹐而壯火亦化。又佐以杏仁﹑枇杷葉之苦以降气﹐气降火亦降﹐而制節有權﹐气行則不郁﹐諸痿喘嘔自除矣。要知諸气郁﹐則肺必大虛﹐若泥於肺熱傷肺之說而不用人參﹐郁必不開﹐而火愈熾﹐皮聚毛落﹐咳不休而死矣。此名之救肺﹐涼而能補之謂也。若謂實火可瀉﹐而久服芩﹑連﹐苦從火化﹐亡可立待耳。

