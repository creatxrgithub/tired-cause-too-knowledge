

黃帝內經素問唐王冰次

序

臣聞安不忘危﹐存不忘亡者﹐往聖之先務﹔求民之瘼﹐卹民之隱者﹐上主之深仁。在昔黃帝之禦極也﹐以理身緒餘治天下﹐坐於明堂之上﹐臨觀八極﹐考建五常。以謂人之生也﹐負陰而抱陽﹐食味而被色﹐外有寒暑之相蕩﹐內有喜怒之交侵﹐夭昏札瘥﹐國家代有。將欲斂時五福﹐以敷錫厥庶民﹐乃與岐伯上窮天紀﹐下極地理﹐遠取諸物﹐近取諸身﹐更相問難﹐垂法以福萬世。於是雷公之倫﹐授業傳之﹐而內經作矣。歷代寶之﹐未有失墜。蒼周之興﹐秦和述六气之論﹐具明於左史。厥後越人得其一二﹐演而述難經。西漢倉公傳其舊學﹐東漢仲景撰其遺論﹐晉皇甫謐刺而爲甲乙﹐及隋楊上善纂而爲太素。時則有全元起者﹐始爲之訓解﹐缺第七一通。迄唐寶應中﹐太僕王冰篤好之﹐得先師所藏之捲﹐大爲次注﹐猶是三皇遺文﹐爛然可觀。惜乎唐令列之醫學﹐付之執技之流﹐而薦紳先生罕言之﹐去聖已遠﹐其術昧﹐是以文注紛錯﹐義理混淆。殊不知三墳之餘﹐帝王之髙致﹐聖賢之能事﹐唐堯之授四時﹐虞舜之齊七政﹐神禹修六府以興帝功﹐文王推六子以敍卦气﹐伊芳尹調五味以致君﹐箕子陳五行以佐世﹐其致一也。柰何以至精至微之道﹐傳之以至下至淺之人﹐其不廢絕﹐爲已幸矣。

頃在嘉中﹐仁宗念聖祖之遺事﹐將墜於地﹐乃詔通知其學人﹐俾之是正。臣等承乏典校﹐伏念旬歲。

遂乃搜訪中外﹐裒集眾本﹐浸尋其義﹐正其訛舛﹐十得其三四﹐余不能具。竊謂未足以稱明詔﹐副聖意﹐而又采漢唐書錄古醫經之存於世者﹐得數十家﹐敍而考正焉。貫穿錯綜﹐磅因礡會通﹐或端本以尋支﹐或流而討源﹐定其可知﹐次以舊目﹐正繆誤者六千餘字﹐增注義者二千餘條﹐一言去取﹐必有稽考﹐舛文疑義﹐於是詳明﹐以之治身﹐可以消患於未兆﹐施於有政﹐可以廣生於無窮。恭惟皇帝撫大同之運﹐擁無疆之體﹐述先志以奉成﹐興微學而永正﹐則和气可召﹐災害不生﹐陶一世之民﹐同躋於壽域矣。

國子博士臣髙保衡光祿卿直祕閣臣林億等謹上

序

夫釋縛脫艱﹐全眞導气﹐拯黎元於仁壽﹐濟羸劣以獲安者﹐非三聖道則不能致之矣。孔安國序《尙書》曰﹕伏羲﹑神農﹑黃帝之書﹐謂之三墳﹐言大道也。班固《漢書﹟藝文志》曰﹕《黃帝內經》十八卷。《素問》卽其經之九卷也﹐兼《靈樞》九卷﹐乃其數焉。𨿽復年移代革﹐而授學猶存﹐懼非其人﹐而時有所隱﹐故第七一卷

﹐師氏藏之﹐今之奉行﹐惟八卷爾。然而其文簡﹐其意博﹐其理奧﹐其趣深﹐天地之象分﹐陰陽之候列﹐變化之由表﹐死生之兆彰﹐不謀而遐邇自同﹐勿約而幽明斯契﹐稽其言有徵﹐驗之事不忒﹐誠可謂至道之宗﹐奉生之始矣。假若天機迅發﹐妙識玄通﹐蕆謀𨿽屬乎生知﹐標格亦資於詁訓﹐未嘗有行不由徑﹐出不由戶者也。然刻意研精﹐探微索隱﹐或識契眞要﹐則目牛無全﹐故動則有成﹐猶鬼神幽贊﹐而命世奇傑﹐時時間出焉。則周有秦公﹐漢有淳於公﹐魏有張公華公﹐皆得斯妙道者也。咸日新其用﹐大濟蒸人﹐華葉遞榮﹐聲實相副﹐蓋教之著矣﹐亦天之假也。

冰弱齡慕道﹐夙好養生﹐幸遇眞經﹐式爲龜鏡。而世本紕繆﹐篇目重疊﹐前後不倫﹐文義懸隔﹐施行不易﹐披會亦難﹐歲月旣淹﹐襲以成獘。或一篇重出﹐而別立二名﹔或兩論並吞﹐而都爲一目﹔或問答未已﹐別樹篇題﹔或脫簡不書﹐而云世缺﹔重《經合》而冠鍼服﹐並《方宜》而爲《咳篇》﹐隔《虛實》而爲《逆從》﹐合經絡而爲論要﹐節《皮部》爲《經絡》﹐退《至教》以先鍼﹐諸如此流﹐不可勝數。且將升岱嶽﹐非徑奚爲﹐欲詣扶桑﹐無舟莫適。乃精勤博訪﹐而並有其人﹐歷十二年﹐方臻理要﹐詢謀得失﹐深遂夙心。時於先生郭子齋堂﹐受得先師張公祕本﹐文本昭﹐義理環周﹐一以參詳﹐羣疑冰釋。恐散於末學﹐絕彼師資﹐因而撰注﹐用傳不朽﹐兼舊藏之捲﹐合八十一篇二十四卷﹐勒成一部。冀乎究尾明首﹐尋注會經﹐開發童蒙﹐宣揚至理而已。其中簡脫文斷﹐義不相接者﹐搜求經論所有﹐遷移以補其處。篇目墜缺﹐指事不明者﹐量其意趣﹐加字以昭其義。篇論吞並﹐義不相涉﹐缺漏名目者﹐區分事類﹐別目以冠篇首。君臣請問﹐禮儀乖失者﹐考校尊卑﹐增益以光其意。錯簡碎文﹐前後重疊者﹐詳其指趣﹐削去繁雜﹐以存其要。辭理祕密﹐難粗論述者﹐別撰《玄珠》﹐以陳其道。凡所加字﹐皆朱書其文﹐使今古必分﹐字不雜糅。庶厥昭彰聖旨﹐敷暢玄言﹐有如列宿髙懸﹐奎張不亂﹐深泉淨瀅﹐鱗介咸分﹐君臣無夭枉之期﹐夷夏有延齡之望。俾工徒勿誤﹐學人惟明﹐至道流行﹐徽音累屬﹐千載之後﹐方知大聖之慈惠無窮。時大唐寶應元年歲次壬寅序。

將仕郎守殿中丞孫兆重攺誤朝奉郎守國子博士同校正醫書上騎都尉賜緋魚袋髙保衡朝奉郎守尙書屯田郎中同校正醫書騎都尉賜緋魚袋孫奇朝散大夫守光祿卿直祕閣判登聞檢院上護軍林億

卷第一

上古天眞論篇第一

昔在黃帝﹐生而神靈﹐弱而能言﹐幼而徇齊﹐長而惇敏﹐成而登天。乃問於天師曰﹕余聞上古之人﹐春秋皆度百歲﹐而動作不衰﹔今時之人﹐年半百而動作皆衰者﹐時世異耶﹖人將失之耶﹖岐伯對曰﹕上古之人﹐其知道者﹐法於陰陽﹐和於術數﹐食飲有節﹐起居有常﹐不妄作勞﹐故能形與神俱﹐而盡終其天年﹐度百歲乃去。今時之人不然也﹐以酒爲漿﹐以妄爲常﹐醉以入房﹐以欲竭其精﹐以耗散其眞﹐不知持滿﹐不時禦神﹐務快其心﹐逆於生樂﹐起居無節﹐故半百而衰也。

夫上古聖人之教下也﹐皆謂之虛邪賊風﹐避之有時﹐恬虛無﹐眞气從之﹐精神內守﹐病安從來。是以志閒而少欲﹐心安而不懼﹐形勞而不倦﹐气從以順﹐各從其欲﹐皆得所願。故美其食﹐任其服﹐樂其俗﹐髙下不相慕﹐其民故曰朴。是以嗜欲不能勞其目﹐淫邪不能惑其心﹐愚智賢不肖不懼於物﹐故合於道。所以能年皆度百歲而動作不衰者﹐以其徳全不危也。

帝曰﹕人年老而無子者﹐材力盡邪﹖將天數然也﹖岐伯曰﹕女子七歲﹐腎气盛﹐齒更發長。二七而天癸至﹐任脈通﹐太衝脈盛﹐月事以時下﹐故有子。三七﹐腎气平均﹐故眞牙生而長極。四七﹐筋骨堅﹐發長極﹐身體盛壯﹐五七﹐陽明脈衰﹐面始焦﹐發始墮。六七﹐三陽脈衰於上﹐面皆焦﹐發始白。七七﹐任脈虛﹐太衝脈衰少﹐天癸竭﹐地道不通﹐故形壞而無子也。丈夫八歲﹐腎气實﹐發長齒更。二八﹐腎气盛﹐天癸至﹐精气溢瀉﹐陰陽和﹐故能有子。三八﹐腎气平均﹐筋骨勁彊﹐故眞牙生而長極。四八﹐筋骨隆盛﹐肌肉滿壯。五八﹐腎气衰﹐發墮齒槁。六八﹐陽气衰竭於上﹐面焦﹐發鬢頒白。七八﹐肝气衰﹐筋不能動﹐天癸竭﹐精少﹐腎臟衰﹐形體皆極。八八﹐則齒髮去。腎者主水﹐受五臟六腑之精而藏之﹐故五臟盛﹐乃能瀉。今五臟皆衰﹐筋骨解墮﹐天癸盡矣。故發鬢白﹐身體重﹐行步不正﹐而無子耳。帝曰﹕有其年已老而有子者何也﹖岐伯曰﹕此其天壽過度﹐气脈常通﹐而腎气有餘也。此𨿽有子﹐男不過盡八八﹐女不過盡七七﹐而天地之精气皆竭矣。帝曰﹕夫道者年皆百數﹐能有子乎﹖岐伯曰﹕夫道者能卻老而全角﹐身年𨿽壽﹐能生子也。

黃帝曰﹕余聞上古有眞人者﹐提挈天地﹐把握陰陽﹐呼吸精气﹐獨立守神﹐肌肉若一﹐故能壽敝天地﹐無有終時﹐此其道生。中古之時﹐有至人者﹐淳徳全道﹐和於陰陽﹐調於四時﹐去世離俗﹐積精全神﹐遊行天地之間﹐視聽八達之外﹐此蓋益其壽命而彊者也﹐亦歸於眞人。其次有聖人者﹐處天地之和﹐從八風之理﹐適嗜欲於世俗之間﹐無恚嗔之心﹐行不欲離於世﹐被服章﹐舉不欲觀於俗﹐外不勞形於事﹐內無思想之患﹐以恬愉爲務﹐以自得爲功﹐形體不敝﹐精神不散﹐亦可以百數。其次有賢人者﹐法則天地﹐象似日月。辯列星辰﹐逆從陰陽﹐分別四時﹐將從上古協議於道﹐亦可使益壽而有極時。

卷第一

四气調神大論篇第二

春三月﹐此謂發陳﹐天地俱生﹐萬物以榮﹐夜臥早起﹐廣步於庭﹐被髮緩形﹐以使志生﹐生而勿殺﹐予而勿奪﹐賞而勿罰﹐此春气之應﹐養生之道也。

逆之則傷肝﹐夏爲寒變﹐奉長者少。夏三月﹐此謂蕃秀﹐天地气交﹐萬物華實﹐夜臥早起﹐無厭於日﹐使志無怒﹐使華英成秀﹐使气得泄﹐若所愛在外﹐此夏气之應﹐養長之道也。逆之則傷心﹐秋爲瘧﹐奉收者少﹐冬至重病。秋三月﹐此謂容平﹐天气以急﹐地气以明﹐早臥早起﹐與雞俱興﹐使志安寧﹐以緩秋刑﹐收斂神气﹐使秋气平﹐無外其志﹐使肺气淸﹐此秋气之應﹐養收之道也﹐逆之則傷肺﹐冬爲飧泄﹐奉藏者少。冬三月﹐此謂閉藏﹐水冰地坼﹐無擾乎陽﹐早臥晚起﹐必待日光﹐使志若伏若匿﹐若有私意﹐若已有得﹐去寒就溫﹐無泄皮膚﹐使气亟奪﹐此冬气之應﹐養藏之道也。逆之則傷腎﹐春爲痿厥﹐奉生者少。

天气﹐淸淨光明者也﹐藏徳不止。故不下也。天明則日月不明﹐邪害空竅﹐陽气者閉塞﹐地气者冒明﹐雲霧不精﹐則上應白露不下。交通不表﹐萬物命故不施﹐不施則名木多死。惡气不發﹐風雨不節﹐白露不下﹐則菀槁不榮。賊風數至﹐豪雨數起﹐天地四時不相保﹐與道相失﹐則未央絕滅。惟聖人從之﹐故身無奇病﹐萬物不失﹐生气不竭。逆春气﹐則少陽不生﹐肝气內變。逆夏气﹐則太陽不長﹐心气內洞。逆秋气﹐則太陰不收﹐肺气焦滿。逆冬气﹐則少陰不藏﹐腎气獨沈。

夫四時陰陽者﹐萬物之根本也﹐所以聖人春夏養陽﹐秋冬養陰﹐以從其根﹐故與萬物沈浮於生長之門。逆其根﹐則伐其本﹐壞其眞矣。故陰陽四時者﹐萬物之終始也﹐死生之本也﹐逆之則災害生﹐從之則苛疾不起﹐是謂得道。道者﹐聖人行之﹐愚者佩之。從陰陽則生﹐逆之則死﹐從之則治﹐逆之則亂。反順爲逆﹐是謂內格。是故聖人不治已病治未病﹐不治已亂治未亂﹐此之謂也。夫病已成而後藥之﹐亂已成而後治之﹐譬猶渴而穿井﹐斗而鑄錐﹐不亦晚乎﹗

卷第一

生气通天論篇第三

黃帝曰﹕夫自古通天者生之本﹐本於陰陽。天地之間﹐六合之內﹐其气九州九竅﹑五臟﹑十二節﹐皆通乎天气。其生五﹐其气三﹐數犯此者﹐則邪气傷人﹐此壽命之本也。蒼天之气﹐淸淨則志意治﹐順之則陽气固﹐𨿽有賊邪﹐弗能害也﹐此因時之序。故聖人傳精神﹐服天气﹐而通神明。失之則內閉九竅﹐外壅肌肉﹐衛气散解﹐此謂自傷﹐气之削也。陽气者若天與日﹐失其所則折壽而不彰﹐故天運當以日光明。是故陽因而上﹐衛外者也。因於寒﹐欲如運樞﹐起居如驚﹐神气乃浮。因於暑﹐汗﹐煩則喘喝﹐靜則多言﹐體若燔炭﹐汗出而散。因於濕﹐首如裹﹐濕熱不攘﹐大筋短﹐小筋弛長﹐短爲拘﹐弛長爲痿。因於气﹐爲腫﹐四維相代﹐陽气乃竭。陽气者﹐煩勞則張﹐精絕辟積﹐於夏使人煎厥。目盲不可以視﹐耳閉不可以聽﹐潰潰乎若壞都﹐汨汨乎不可止。陽气者﹐大怒則形气絕﹐而血菀於上﹐使人薄厥。有傷於筋﹐縱﹐其若不容﹐汗出偏沮﹐使人偏枯。汗出見濕﹐乃生痤痱。髙粱之變﹐足生大丁﹐受如持虛。勞汗當風﹐寒薄爲﹐郁乃痤。陽气者﹐精則養神﹐柔則養筋。開闔不得﹐寒气從之﹐乃生大僂。陷脈爲﹐畱連肉腠。兪气化薄﹐傳爲善畏﹐及爲驚駭。營气不從﹐逆於肉理﹐乃生癰腫。魄汗未盡﹐形弱而气爍﹐穴兪以閉﹐發爲風瘧。故風者﹐百病之始也﹐淸靜則肉腠閉拒﹐𨿽有大風苛毒﹐弗之能害﹐此因時之序也。故病久則傳化﹐上下不並﹐良醫弗爲。故陽蓄積病死﹐而陽气當隔﹐隔者當瀉﹐不亟正治﹐粗乃敗之。故陽气者﹐一日而主外﹐平旦人气生﹐日中而陽气隆﹐日西而陽气已虛﹐气門乃閉。是故暮而收拒﹐無擾筋骨﹐無見霧露﹐反此三時﹐形乃困薄。

岐伯曰﹕陰者﹐藏精而起亟也﹔陽者﹐衛外而爲固也。陰不勝其陽﹐則脈流薄疾﹐並乃狂。陽不勝其陰﹐則五臟气爭﹐九竅不通。是以聖人陳陰陽﹐筋脈和同﹐骨髓堅固﹐气血皆從。如是則內外調和﹐邪不能害﹐耳目聰明﹐气立如故。風客淫气﹐精乃亡﹐邪傷肝也。因而飽食﹐筋脈橫解﹐腸爲痔。因而大飲﹐則气逆。因而彊力﹐腎气乃傷﹐髙骨乃壞。凡陰陽之要﹐陽密乃固。兩者不和﹐若春無秋﹐若冬無夏﹐因而和之﹐是謂聖度。故陽彊不能密﹐陰气乃絕﹐陰平陽祕﹐精神乃治﹐陰陽離決﹐精气乃絕﹐因於露風﹐乃生寒熱。是以春傷於風﹐邪气畱連﹐乃爲洞泄。夏傷於暑﹐秋爲瘧。秋傷於濕﹐上逆而咳﹐發爲痿厥。

冬傷於寒﹐春必溫病。四時之气﹐更傷五臟。陰之所生﹐本在五味﹐陰之五宮﹐傷在五味。是故味過於酸﹐肝气以津﹐脾气乃絕。味過於鹹﹐大骨气勞﹐短肌﹐心气抑。味過於甘﹐心气喘滿﹐色黑﹐腎气不衡。味過於苦﹐脾气不濡﹐胃气乃濃。味過於辛﹐筋脈沮弛﹐精神乃央。是故謹和五味﹐骨正筋柔﹐气血以流﹐腠理以密﹐如是則骨气以精﹐謹道如法﹐長有天命。

卷第一

金匱眞言論篇第四

黃帝問曰﹕天有八風﹐經有五風﹐何謂﹖岐伯對曰﹕八風發邪﹐以爲經風﹐觸五臟﹐邪气發病。所謂得四時之勝者﹐春勝長夏﹐長夏勝冬﹐冬勝夏﹐夏勝秋﹐秋勝春﹐所謂四時之勝也。東風生於春﹐病在肝﹐兪在頸項﹔南風生於夏﹐病在心﹐兪在胸脇﹔西風生於秋﹐病在肺﹐兪在肩背﹔北風生於冬﹐病在腎﹐兪在腰股﹔中央爲土﹐病在脾﹐兪在脊。故春气者病在頭﹐夏气者病在髒﹐秋气者病在肩背﹐冬气者病在四肢。故春善病鼽衄﹐仲夏善病胸脇﹐長夏善病洞泄寒中﹐秋善病風瘧﹐冬善病痺厥。故冬不按蹺﹐春不鼽衄﹐春不病頸項﹐仲夏不病胸脇﹐長夏不病洞泄寒中﹐秋不病風瘧﹐冬不病痺厥﹐飧泄﹐而汗出也。夫精者﹐身之本也。故藏於精者﹐春不病溫。夏暑汗不出者﹐秋成風瘧。此平人脈法也。

故曰﹕陰中有陰﹐陽中有陽。平旦至日中﹐天之陽﹐陽中之陽也﹔日中至黃昏﹐天之陽﹐陽中之陰也﹔合夜至雞鳴﹐天之陰﹐陰中之陰也﹔雞鳴至平旦﹐天之陰﹐陰中之陽也。故人亦應之。夫言人之陰陽﹐則外爲陽﹐內爲陰。言人身之陰陽﹐則背爲陽﹐腹爲陰。言人身之臟腑中陰陽﹐則髒者爲陰﹐腑者爲陽。肝心脾肺腎五臟皆爲陰﹐膽胃大腸小腸膀胱三焦六腑皆爲陽。所以欲知陰中之陰陽中之陽者何也﹖爲冬病在陰﹐夏病在陽﹐春病在陰﹐秋病在陽﹐皆視其所在﹐爲施鍼石也。故背爲陽﹐陽中之陽﹐心也﹔背爲陽﹐陽中之陰﹐肺也﹔腹爲陰﹐陰中之陰﹐腎也﹔腹爲陰﹐陰中之陽﹐肝也﹔腹爲陰﹐陰中之至陰﹐脾也。此皆陰陽表裏內外雌雄相輸應也﹐故以應天之陰陽也。

帝曰﹕五臟應四時﹐各有收受乎﹖岐伯曰﹕有。東方靑色﹐入通於肝﹐開竅於目﹐藏精於肝﹐其病發驚駭﹐其味酸﹐其類艸木﹐其畜雞﹐其穀麥﹐其應四時﹐上爲歲星﹐是以春气在頭也﹐其音角﹐其數八﹐是以知病之在筋也﹐其臭臊。南方赤色﹐入通於心﹐開竅於耳﹐藏精於心﹐故病在五臟﹐其味苦﹐其類火﹐其畜羊﹐其穀黍﹐其應四時﹐上爲熒惑星﹐是以知病之在脈也﹐其音徵﹐其數七﹐其臭焦。中央黃色﹐入通於脾﹐開竅於口﹐藏精於脾﹐故病在舌本﹐其味甘﹐其類土﹐其畜牛﹐其谷稷。其應四時﹐上爲鎭星﹐是以知病之在肉也﹐其音宮﹐其數五﹐其臭香﹐西方白色﹐入通於肺﹐開竅於鼻﹐藏精於肺﹐故病在背﹐其味辛﹐其類金﹐其畜馬﹐其穀稻﹐其應四時﹐上爲太白星﹐是以知病之在皮毛也﹐其音商﹐其數九﹐其臭腥﹐北方黑色﹐入通於腎﹐開竅於二陰﹐藏精於腎﹐故病在溪﹐其味鹹﹐其類水﹐其畜彘。其穀豆。其應四時﹐上爲辰星﹐是以知病之在骨也。其音羽﹐其數六﹐其臭腐﹐故善爲脈者﹐謹察五臟六腑﹐一逆一從﹐陰陽﹑表裏﹑雌雄之紀﹐藏之心意﹐合心於精﹐非其人勿教﹐非其眞勿授﹐是謂得道。

序﹕乃其﹝上音乃﹞蕆﹝敕輦切﹞糅﹝女救切﹐雜也﹞瀅﹝音瑩﹞

上古天眞論﹕徇﹝徐閏切﹐病也﹞痺﹝必至切﹞恬﹝上啼廉切﹐下音淡﹞更齒﹝上古行切﹐下齒更同﹞﹝於葛切﹞俠口﹝胡夾切﹐下同﹞額顱﹝落胡切﹞滲灌﹝上所禁切﹞解惰﹝上上聲﹞壽敝﹝毗祭切﹞眉睫﹝音接﹞恚嗔﹝上於桂切﹞愉﹝音兪﹞

四气調神大論﹕予而﹝上音與﹞獺﹝他達切﹞﹝音如﹐鶉也﹞蕃秀﹝上音煩﹞螻蟈﹝上音樓﹐下古獲切﹐蛙也﹞蚯蚓﹝上音丘﹐下以志切﹞﹝古闃切﹐搏勞鳥也﹞蜩﹝音條﹞溽暑﹝上音辱﹞﹝音皆﹐瘦瘧也﹞欲熾﹝尺志切﹞壞戶﹝上步回切﹞始涸﹝胡各切﹞豺﹝音柴﹞亟奪﹝上去吏切﹞﹝苦割切﹞

荔挺﹝上力計切﹐下大頂切﹞北鄕﹝音向﹞﹝古豆切﹐雉鳴﹞爲否﹝符鄙切﹐下不交否同﹞燠熱﹝上於六切﹞

生气通天論﹕分﹝上聲﹞暴卒﹝倉沒切﹞荒佚﹝音逸﹞躁﹝則到切﹞喝﹝呼葛切﹞瘀﹝衣倨切﹞裹攘﹝汝陽切﹞﹝音軟﹐縮也﹞潰潰﹝古沒切﹐煩悶不止也﹞

﹝在計切﹐又前計切﹞奔並﹝下去聲﹞偏沮﹝子魚切﹐潤也﹞痤﹝昨禾切﹞痱﹝方味切﹞怫﹝符弗切﹞﹝織加切﹞﹝許竹切﹞﹝尺制切﹞﹝而劣切﹞大僂﹝力主切﹞﹝力斗切﹐癰﹞瘍﹝音陽﹐下並同﹞兪﹝音庶﹞否隔﹝符鄙切﹐塞也﹞粗﹝千胡切﹞淖﹝奴教切﹐下並同﹞

腸﹝普擊切﹞決憊﹝蒲拜切﹞癃﹝音隆﹞

金匱眞言論﹕鼽﹝音求﹞按蹺﹝音腳﹞燔灼﹝上音煩﹞彘﹝直利切﹞

卷第二

陰陽應象大論篇第五

黃帝曰﹕陰陽者﹐天地之道也﹐萬物之綱紀﹐變化之父母﹐生殺之本始﹐神明之府也﹐治病必求於本。故積陽爲天﹐積陰爲地。陰靜陽躁﹐陽生陰長﹐陽殺陰藏。陽化气﹐陰成形。寒極生熱﹐熱極生寒。寒气生濁﹐熱气生淸。淸气在下﹐則生飧泄﹔濁气在上﹐則生脹。此陰陽反作﹐病之逆從也。故淸陽爲天﹐濁陰爲地﹔地气上爲云﹐天气下爲雨﹔雨出地气﹐云出天气。故淸陽出上竅﹐濁陰出下竅﹔淸陽發腠理﹐濁陰走五臟﹔淸陽實四肢﹐濁陰歸六腑。水爲陰﹐火爲陽﹐陽爲气﹐陰爲味。味歸形﹐形歸气﹐气歸精﹐精歸化﹐精食气﹐形食味﹐化生精﹐气生形。味傷形﹐气傷精﹐精化爲气﹐气傷於味。

陰味出下竅﹐陽气出上竅。味濃者爲陰﹐薄爲陰之陽。气濃者爲陽﹐薄爲陽之陰。味濃則泄﹐薄則通。气薄則發泄﹐濃則發熱。壯火之气衰﹐少火之气壯。壯火食气﹐气食少火。壯火散气﹐少火生气。气味﹐辛甘發散爲陽﹐酸苦湧泄爲陰。陰勝則陽病﹐陽勝則陰病。陽勝則熱﹐陰勝則寒。重寒則熱﹐重熱則寒。寒傷形﹐熱傷气。气傷痛﹐形傷腫。故先痛而後腫者﹐气傷形也﹔先腫而後痛者﹐形傷气也。

風勝則動﹐熱勝則腫﹐燥勝則幹﹐寒勝則浮﹐濕勝則濡瀉。天有四時五行﹐以生長收藏﹐以生寒暑燥濕風。

人有五臟﹐化五气﹐以生喜怒悲憂恐。故喜怒傷气﹐寒暑傷形。暴怒傷陰﹐暴喜傷陽。厥气上行﹐滿脈去形。喜怒不節﹐寒暑過度﹐生乃不固。故重陰必陽﹐重陽必陰。故曰﹕冬傷於寒﹐春必溫病﹔春傷於風﹐夏生飧泄﹔夏傷於暑﹐秋必瘧﹔秋傷於濕﹐冬生咳嗽。

帝曰﹕余聞上古聖人﹐論理人形﹐列別臟腑﹐端絡經脈﹐會通六合﹐各從其經﹐气穴所發﹐各有處名﹐溪谷屬骨﹐皆有所起﹐分部逆從﹐各有條理﹐四時陰陽﹐盡有經紀﹐外內之應﹐皆有表裏﹐其信然乎﹖岐伯對曰﹕東方生風﹐風生木﹐木生酸﹐酸生肝﹐肝生筋﹐筋生心﹐肝主目。其在天爲玄﹐在人爲道﹐在地爲化。化生五味﹐道生智﹐玄生神﹐神在天爲風﹐在地爲木﹐在體爲筋﹐在髒爲肝﹐在色爲蒼﹐在音爲角﹐在聲爲呼﹐在變動爲握﹐在竅爲目﹐在味爲酸﹐在志爲怒。怒傷肝﹐悲勝怒﹐風傷筋﹐燥勝風﹔酸傷筋﹐辛勝酸。

南方生熱﹐熱生火﹐火生苦﹐苦生心﹐心生血﹐血生脾﹐心主舌。其在天爲熱﹐在地爲火﹐在體爲脈﹐在髒爲心﹐在色爲赤﹐在音爲徵﹐在聲爲笑﹐在變動爲憂﹐在竅爲舌﹐在味爲苦﹐在志爲喜。

喜傷心﹐恐勝喜﹔熱傷气﹐寒勝熱﹔苦傷气﹐鹹勝苦。

中央生濕﹐濕生土﹐土生甘﹐甘生脾﹐脾生肉﹐肉生肺﹐脾主口。其在天爲濕﹐在地爲土﹐在體爲肉﹐在髒爲脾﹐在色爲黃﹐在音爲宮﹐在聲爲歌﹐在變動爲噦﹐在竅爲口﹐在味爲甘﹐在志爲思。思傷脾﹐怒勝思﹔濕傷肉﹐風勝濕﹔甘傷肉﹐酸勝甘。

西方生燥﹐燥生金﹐金生辛﹐辛生肺﹐肺生皮毛﹐皮毛生腎﹐肺主鼻。其在天爲燥﹐在地爲金﹐在體爲皮毛﹐在髒爲肺﹐在色爲白﹐在音爲商﹐在聲爲哭﹐在變動爲咳﹐在竅爲鼻﹐在味爲辛﹐在志爲憂。憂傷肺﹐喜勝憂﹔熱傷皮毛﹐寒勝熱﹔辛傷皮毛﹐苦勝辛。

北方生寒﹐寒生水﹐水生鹹﹐咸生腎﹐腎生骨髓﹐髓生肝﹐腎主耳。其在天爲寒﹐在地爲水﹐在體爲骨﹐在髒爲腎﹐在色爲黑﹐在音爲羽﹐在聲爲呻﹐在變動爲栗﹐在竅爲耳﹐在味爲鹹﹐在志爲恐。恐傷腎﹐思勝恐﹔寒傷血﹐燥勝寒﹔鹹傷血﹐甘勝咸。

故曰﹕天地者﹐萬物之上下也﹔陰陽者﹐血气之男女也﹔左右者﹐陰陽之道路也﹔水火者﹐陰陽之徵兆也﹔陰陽者﹐萬物之能始也。故曰﹕陰在內﹐陽之守也﹔陽在外﹐陰之使也。帝曰﹕法陰陽柰何﹖岐伯曰﹕陽勝則身熱﹐腠理閉﹐喘粗爲之俯仰﹐汗不出而熱﹐齒幹以煩冤腹滿死﹐能冬不能夏。陰勝則身寒汗出﹐身常淸﹐數栗而寒﹐寒則厥﹐厥則腹滿死﹐能夏不能冬。此陰陽更勝之變﹐病之形能也。帝曰﹕調此二者柰何﹖岐伯曰﹕能知七損八益﹐則二者可調﹐不知用此﹐則早衰之節也。年四十﹐而陰气自半也﹐起居衰矣。年五十﹐體重﹐耳目不聰明矣。年六十﹐陰痿﹐气大衰﹐九竅不利﹐下虛上實﹐涕泣俱出矣。故曰﹕知之則彊﹐不知則老﹐故同出而名異耳。智者察同﹐愚者察異﹐愚者不足﹐智者有餘﹐有餘則耳目聰明﹐身體輕彊﹐老者復壯﹐壯者益治。是以聖人爲無爲之事﹐樂恬之能﹐從欲快志於虛無之守﹐故壽命無窮﹐與天地終﹐此聖人之治身也。

天不足西北﹐故西北方陰也﹐而人右耳目不如左明也。地不滿東南﹐故東南方陽也﹐而人左手足不如右彊也。帝曰﹕何以然﹖岐伯曰﹕東方陽也﹐陽者其精並於上﹐並於上則上明而下虛﹐故使耳目聰明而手足不便也。西方陰也﹐陰者其精並於下﹐並於下則下盛而上虛﹐故其耳目不聰明而手足便也。故俱感於邪﹐其在上則右甚﹐在下則左甚﹐此天地陰陽所不能全也﹐故邪居之。故天有精﹐地有形﹐天有八紀﹐地有五里﹐故能爲萬物之父母。淸陽上天﹐濁陰歸地﹐是故天地之動靜﹐神明爲之綱紀﹐故能以生長收藏﹐終而復始。惟賢人上配天以養頭﹐下象地以養足﹐中傍人事以養五臟。天气通於肺﹐地气通於嗌。風气通於肝﹐雷气通於心﹐穀气通於脾﹐雨气通於腎。六經爲川﹐腸胃爲海﹐九竅爲水注之气。以天地爲之陰陽﹐陽之汗﹐以天地之雨名之﹔陽之气﹐以天地之疾風名之。

暴气象雷﹐逆气象陽。故治不法天之紀﹐不用地之理﹐則災害至矣。

故邪風之至﹐疾如風雨﹐故善治者治皮毛﹐其次治肌膚﹐其次治筋脈﹐其次治六腑﹐其次治五臟。治五臟者﹐半死半生也。故天之邪气﹐感則害人五臟﹔水谷之寒熱﹐感則害於六腑﹔地之濕气﹐感則害皮肉筋脈。故善用鍼者﹐從陰引陽﹐從陽引陰﹐以右治左﹐以左治右﹐以我知彼﹐以表知裏﹐以觀過與不及之理﹐見微得過﹐用之不殆。善診者﹐察色按脈﹐先別陰陽﹔審淸濁﹐而知部分﹔視喘息﹐聽音聲﹐而知所苦﹔觀權衡規矩﹐而知病所主。按尺寸﹐觀浮沈滑澀﹐而知病所生以治﹔無過以診﹐則不失矣。

故曰﹕病之始起也﹐可刺而已﹔其盛﹐可待衰而已。故因其輕而揚之﹐因其重而減之﹐因其衰而彰之。

形不足者﹐溫之以气﹔精不足者﹐補之以味。其髙者﹐因而越之﹔其下者﹐引而竭之﹔中滿者﹐瀉之於內﹔其有邪者﹐漬形以爲汗﹔其在皮者﹐汗而發之﹔其悍者﹐按而收之﹔其實者﹐散而瀉之。審其陰陽﹐以別柔剛﹐陽病治陰﹐陰病治陽﹐定其血气﹐各守其鄕﹐血實宜決之﹐气虛宜HT引之。

卷第二

陰陰離合論篇第六

黃帝問曰﹕余聞天爲陽﹐地爲陰﹐日爲陽﹐月爲陰﹐大小月三百六十日成一歲﹐人亦應之。今三陰三陽﹐不應陰陽﹐其故何也﹖岐伯對曰﹕陰陽者﹐數之可十﹐推之可百﹐數之可千﹐推之可萬﹐萬之大不可勝數﹐然其要一也。天復地載﹐萬物方生﹐未出地者﹐命曰陰處﹐名曰陰中之陰﹔則出地者﹐命曰陰中之陽。陽予之正﹐陰爲之主。故生因春﹐長因夏﹐收因秋﹐藏因冬﹐失常則天地四塞。陰陽之變﹐其在人者﹐亦數之可數。帝曰﹕願聞三陰三陽之離合也。岐伯曰﹕聖人南面而立﹐前曰廣明﹐後曰太衝﹐太衝之地﹐名曰少陰﹐少陰之上﹐名曰太陽﹐太陽根起於至陰﹐結於命門﹐名曰陰中之陽。中身而上﹐名曰廣明﹐廣明之下﹐名曰太陰﹐太陰之前﹐名曰陽明﹐陽明根起於厲兌﹐名曰陰中之陽。厥陰之表﹐名曰少陽﹐少陽根起於竅陰﹐名曰陰中之少陽。是故三陽之離合也﹐太陽爲開﹐陽明爲闔﹐少陽爲樞。三經者﹐不得相失也﹐搏而勿浮﹐命曰一陽。帝曰﹕願聞三陰。岐伯曰﹕外者爲陽﹐內者爲陰﹐然則中爲陰﹐其衝在下﹐名曰太陰﹐太陰根起於隱白﹐名曰陰中之陰。太陰之後﹐名曰少陰﹐少陰根起於湧泉﹐名曰陰中之少陰。少陰之前﹐名曰厥陰﹐厥陰根起於大惇﹐陰之絕陽﹐名曰陰之絕陰。是故三陰之離合也﹐太陰爲開﹐厥陰爲闔﹐少陰爲樞。三經者﹐不得相失也﹐搏而勿沈﹐名曰一陰。陰陽衝衝﹐積傳爲一周﹐气裏形表而爲相成也。

卷第二

陰陽別論篇第七

黃帝問曰﹕人有四經十二從﹐何謂﹖岐伯對曰﹕四經應四時﹐十二從應十二月﹐十二月應十二脈。

脈有陰陽﹐知陽者知陰﹐知陰者知陽。凡陽有五﹐五五二十五陽。所謂陰者﹐眞髒也﹐見則爲敗﹐敗必死也。所謂陽者﹐胃脘之陽也。別於陽者﹐知病處也﹔別於陰者﹐知死生之期。三陽在頭﹐三陰在手﹐所謂一也。別於陽者﹐知病忌時﹔別於陰者﹐知死生之期。謹熟陰陽﹐無與眾謀。所謂陰陽者﹐去者爲陰﹐至者爲陽﹔靜者爲陰﹐動者爲陽﹔遲者爲陰﹐數者爲陽。凡持眞脈之髒脈者﹐肝至懸絕急﹐十八日死﹔心至懸絕﹐九日死﹔肺至懸絕﹐十二日死﹔腎至懸絕﹐七日死﹔脾至懸絕﹐四日死。曰﹕二陽之病發心脾﹐有不得隱曲﹐女子不月﹔其傳爲風消﹐其傳爲息賁者﹐死不治。曰﹕三陽爲病發寒熱﹐下爲癰腫﹐及爲痿厥﹔其傳爲索澤﹐其傳爲頹疝。曰﹕一陽發病﹐少气善咳善泄﹔其傳爲心掣﹐其傳爲隔。二陽一陰發病﹐主驚駭背痛﹐善噫善欠﹐名曰風厥。二陰一陽發病﹐善脹心滿善气。三陽三陰發病﹐爲偏枯痿易﹐四肢不舉。鼓一陽曰鉤﹐鼓一陰曰毛﹐鼓陽勝急曰弦﹐鼓陽至而絕曰石﹐陰陽相過曰澑。陰爭於內﹐陽擾於外﹐魄汗未藏﹐四逆而起﹐起則燻肺﹐使人喘鳴。陰之所生﹐和本曰和。是故剛與剛﹐陽气破散﹐陰气乃消亡。淖則剛柔不和﹐經气乃絕。死陰之屬﹐不過三日而死﹔生陽之屬﹐不過四日而死。所謂生陽死陰者﹐肝之心謂之生陽﹐心之肺謂之死陰﹐肺之腎謂之重陰﹐腎之脾謂之辟陰﹐死不治。結陽者﹐腫四肢。結陰者﹐便血一升﹐再結二升﹐三結三升。陰陽結斜﹐多陰少陽曰石水﹐少腹腫。二陽結謂之消﹐三陽結謂之隔﹐三陰結謂之水﹐一陰一陽結謂之喉痺。陰搏陽別謂之有子。陰陽虛腸辟死。陽加於陰謂之汗。陰虛陽搏謂之崩。三陰俱搏﹐二十日夜半死。二陰俱搏﹐十三日夕時死。一陰俱搏﹐十日死。三陽俱搏且鼓﹐三日死。三陰三陽俱搏﹐心腹滿。發盡不得隱曲﹐五日死。二陽俱搏﹐其病溫﹐死不治﹐不過十日死。

陰陽應象大論﹕脹﹝上昌眞切﹐肉脹起也﹞滲泄﹝上所禁切﹞翕﹝下許極切﹞噦噫﹝上乙劣切﹐下烏界切﹞能冬﹝上奴代切﹐下能夏﹑形能並同﹞放效﹝上妃兩切﹞並於﹝上去聲﹞嗌﹝伊芳者切﹞

滑澀﹝下音色﹞漬﹝卽賜切﹞

陰陽離合論﹕予﹝猶與也﹞

陰陽別論﹕﹝音喘﹐腓腸也﹞﹝音淵﹐疼也﹞淖﹝音淘﹐水朝宗於海﹞

卷第三

靈蘭祕典論篇第八

黃帝問曰﹕願聞十二髒之相使﹐貴賤何如﹖岐伯對曰﹕悉乎哉問也﹐請遂言之。心者﹐君主之官也﹐神明出焉。肺者﹐相傅之官﹐治節出焉。肝者﹐將軍之官﹐謀慮出焉。膽者﹐中正之官﹐決斷出焉。膻中者﹐臣使之官﹐喜樂出焉。脾胃者﹐倉廩之官﹐五味出焉。大腸者﹐傳道之官﹐變化出焉。小腸者﹐受盛之官﹐化物出焉。腎者﹐作彊之官﹐伎巧出焉。

三焦者﹐決瀆之官﹐水道出焉。膀胱者﹐州都之官﹐津液藏焉﹐气化則能出矣。凡此十二官者﹐不得相失也。

故主明則下安﹐以此養生則壽﹐歿世不殆﹐以爲天下則大昌。主不明則十二官危﹐使道閉塞而不通﹐形乃大傷﹐以此養生則殃﹐以爲天下者﹐其宗大危﹐戒之戒之﹗至道在微﹐變化無窮﹐孰知其原﹗窘乎哉﹐消者瞿瞿﹐孰知其要﹗閔閔之當﹐孰者爲良﹗恍惚之數﹐生於毫﹐毫之數﹐起於度量﹐千之萬之﹐可以益大﹐推之大之﹐其形乃制。黃帝曰﹕善哉﹐余聞精光之道﹐大聖之業﹐而宣明大道﹐非齋戒擇吉日﹐不敢受也。黃帝乃擇吉日良兆﹐而藏靈蘭之室﹐以傳保焉。

卷第三

六節藏象論篇第九

黃帝問曰﹕余聞天以六六之節﹐以成一歲﹐人以九九制會﹐計人亦有三百六十五節以爲天地﹐久矣。

不知其所謂也﹖岐伯對曰﹕昭乎哉問也﹐請遂言之。夫六六之節﹐九九制會者﹐所以正天之度﹑气之數也。天度者﹐所以制日月之行也﹔气數者﹐所以紀化生之用也。天爲陽﹐地爲陰﹔日爲陽﹐月爲陰﹔行有分紀﹐周有道理﹐日行一度﹐月行十三度而有奇焉﹐故大小月三百六十五日而成歲﹐積气余而盈閏矣。立端於始﹐表正於中﹐推余於終﹐而天度畢矣。帝曰﹕余已聞天度矣﹐願聞气數何以合之﹖岐伯曰﹕天以六六爲節﹐地以九九制會﹐天有十日﹐日六竟而周甲﹐甲六復而終歲﹐三百六十日法也。夫自古通天者﹐生之本﹐本於陰陽﹐其气九州九竅﹐皆通乎天气。故其生五﹐其气三﹐三而成天﹐三而成地﹐三而成人﹐三而三之﹐合則爲九﹐九分爲九野﹐九野爲九藏﹐故形藏四﹐神藏五﹐合爲九藏以應之也。帝曰﹕余已聞六六九九之會也﹐夫子言積气盈閏﹐願聞何謂气﹖請夫子發蒙解惑焉。岐伯曰﹕此上帝所祕﹐先師傳之也。帝曰﹕請遂聞之。岐伯曰﹕五日謂之候﹐三候謂之气﹐六气謂之時﹐四時謂之歲﹐而各從其主治焉。五運相襲﹐而皆治之﹐終期之日﹐周而復始﹐時立气布﹐如環無端﹐候亦同法。故曰﹕不知年之所加﹐气之盛衰﹐虛實之所起﹐不可以爲工矣。帝曰﹕五運之始﹐如環無端﹐其太過不及何如﹖岐伯曰﹕五气更立﹐各有所勝﹐盛虛之變﹐此其常也。帝曰﹕平气何如﹖岐伯曰﹕無過者也。帝曰﹕太過不及柰何﹖岐伯曰﹕在經有也。帝曰﹕何謂所勝﹖岐伯曰﹕春勝長夏﹐長夏勝冬﹐冬勝夏﹐夏勝秋﹐秋勝春﹐所謂得五行時之勝﹐各以气命其髒。帝曰﹕何以知其勝﹖岐伯曰﹕求其至也﹐皆歸始春﹐未至而至﹐此謂太過﹐則薄所不勝﹐而乘所勝也﹐命曰气淫。不分邪僻內生工不能禁。至而不至﹐此謂不及﹐則所勝妄行﹐而所生受病﹐所不勝薄之也﹐命曰气迫。所謂求其至者﹐气至之時也。謹候其時﹐气可與期﹐失時反候﹐五治不分﹐邪僻內生﹐工不能禁也。帝曰﹕有不襲乎﹖岐伯曰﹕蒼天之气﹐不得無常也。气之不襲﹐是謂非常﹐非常則變矣。帝曰﹕非常而變柰何﹖岐伯曰﹕變至則病﹐所勝則微﹐所不勝則甚﹐因而重感於邪﹐則死矣。

故非其時則微﹐當其時則甚也。帝曰﹕善。余聞气合而有形﹐因變以正名。天地之運﹐陰陽之化﹐其於萬物﹐孰少孰多﹐可得聞乎﹖岐伯曰﹕悉哉問也﹐天至廣不可度﹐地至大不可量﹐大神靈問﹐請陳其方。艸生五色﹐五色之變﹐不可勝視﹐艸生五味﹐五味之美﹐不可勝極﹐嗜欲不同﹐各有所通。天食人以五气﹐地食人以五味。五气入鼻﹐藏於心肺﹐上使五色修明﹐音聲能彰。五味入口﹐藏於腸胃﹐味有所藏﹐以養五气﹐气和而生﹐津液相成﹐神乃自生。帝曰﹕髒象何如﹖岐伯曰﹕心者﹐生之本﹐神之變也﹐其華在面﹐其充在血脈﹐爲陽中之太陽﹐通於夏气。肺者﹐气之本﹐魄之處也﹐其華在毛﹐其充在皮﹐爲陽中之太陰﹐通於秋气。腎者﹐主蟄封藏之本﹐精之處也﹐其華在發﹐其充在骨﹐爲陰中之少陰﹐通於冬气。肝者﹐罷極之本﹐魂之居也﹐其華在爪﹐其充在筋﹐以生血气﹐其味酸﹐其色蒼﹐此爲陽中之少陽﹐通於春气。脾胃大腸小腸三焦膀胱者﹐倉廩之本﹐營之居也﹐名曰器﹐能化糟粕﹐轉味而入出者也﹐其華在唇四白﹐其充在肌﹐其味甘﹐其色黃﹐此至陰之類﹐通於土气。凡十一臟﹐取決於膽也。故人迎一盛病在少陽﹐二盛病在太陽﹐三盛病在陽明﹐四盛以上爲格陽。寸口一盛病在厥陰﹐二盛病在少陰﹐三盛病在太陰﹐四盛以上爲關陰。人迎與寸口俱盛四倍以上爲關格﹐關格之脈羸﹐不能極於天地之精气﹐則死矣。

卷第三

五臟生成篇第十

心之合脈也﹐其榮色也﹐其主腎也。肺之合皮也﹐其榮毛也﹐其主心也。肝之合筋也﹐其榮爪也﹐其主肺也。脾之合肉也﹐其榮唇也﹐其主肝也。腎之合骨也﹐其榮發也﹐其主脾也。是故多食鹹﹐則脈凝泣而變色﹔多食苦﹐則皮槁而毛拔﹔多食辛﹐則筋急而爪枯﹔多食酸﹐則肉胝而唇揭﹔多食甘﹐則骨痛而發落﹐此五味之所傷也。故心欲苦﹐肺欲辛﹐肝欲酸﹐脾欲甘﹐腎欲咸﹐此五味之所合也。

五臟之气﹐故色見靑如艸玆者死﹐黃如枳實者死﹐黑如者死﹐赤如血者死﹐白如枯骨者死﹐此五色之見死也。靑如翠羽者生﹐赤如雞冠者生﹐黃如蟹腹者生﹐白如豕膏者生﹐黑如烏羽者生﹐此五色之見生也。生於心﹐如以縞裹朱﹔生於肺﹐如以縞裹紅﹔生於肝﹐如以縞裹紺﹔生於脾﹐如以縞裹栝蔞實﹔生於腎﹐如以縞裹紫﹐此五臟所生之外榮也。色味當五臟﹕白當肺﹑辛﹐赤當心﹑苦﹐靑當肝﹑酸﹐黃當脾﹑甘﹐黑當腎﹑咸。故白當皮﹐赤當脈﹐靑當筋﹐黃當肉﹐黑當骨。

諸脈者皆屬於目﹐諸髓者皆屬於腦﹐諸筋者皆屬於節﹐諸血者皆屬於心﹐諸气者皆屬於肺﹐此四肢八溪之朝夕也。故人臥血歸於肝﹐肝受血而能視﹐足受血而能步﹐掌受血而能握﹐指受血而能攝。

臥出而風吹之﹐血凝於膚者爲痺﹐凝於脈者爲泣﹐凝於足者爲厥﹐此三者﹐血行而不得反其空﹐故爲痺厥也。

人有大谷十二分﹐小溪三百五十四名﹐少十二兪﹐此皆衛气之所畱止﹐邪气之所客也﹐鍼石緣而去之。診病之始﹐五決爲紀﹐欲知其始﹐先建其母。所謂五決者﹐五脈也。是以頭痛巓疾﹐下虛上實﹐過在足少陰﹑巨陽﹐甚則入腎。徇蒙招尢﹐目冥耳聾﹐下實上虛﹐過在足少陽﹑厥陰﹐甚則入肝。腹滿脹﹐支膈脇﹐下厥上冒﹐過在足太陰﹑陽明。

咳嗽上气﹐厥在胸中﹐過在手陽明﹑太陰。心煩頭痛﹐病在膈中﹐過在手巨陽﹑少陰。夫脈之小大滑澀浮沈﹐可以指別﹔五臟之象﹐可以類推﹔五臟相音﹐可以意識﹐五色微診﹐可以目察。能合脈色﹐可以萬全。赤脈之至也﹐喘而堅﹐診曰有積气在中﹐時害於食﹐名曰心痺﹐得之外疾﹐思慮而心虛﹐故邪從之。白脈之至也﹐喘而浮﹐上虛下實﹐驚﹐有積气在胸中﹐喘而虛﹐名曰肺痺﹐寒熱﹐得之醉而使內也。

靑脈之至也﹐長而左右彈﹐有積气在心下支﹐名曰肝痺﹐得之寒濕﹐與疝同法﹐腰痛足淸頭痛。黃脈之至也﹐大而虛﹐有積气在腹中﹐有厥气﹐名曰厥疝﹐女子同法﹐得之疾使四肢汗出當風。黑脈之至也﹐上堅而大﹐有積气在小腹與陰﹐名曰腎痺﹐得之沐浴淸水而臥。凡相五色之奇脈﹐面黃目靑﹐面黃目赤﹐面黃目白﹐面黃目黑者﹐皆不死也。面靑目赤﹐面赤目白﹐面靑目黑﹐面黑目白﹐面赤目靑﹐皆死也。

卷第三

五臟別論篇第十一

黃帝問曰﹕余聞方士﹐或以腦髓爲髒﹐或以腸胃爲髒﹐或以爲腑﹐敢問更相反﹐皆自謂是﹐不知其道﹐願聞其說。岐伯對曰﹕腦髓骨脈膽女子胞﹐此六者地气之所生也﹐皆藏於陰而象於地﹐故藏而不瀉﹐名曰奇恆之府。夫胃大腸小腸三焦膀胱﹐此五者﹐天气之所生也﹐其气象天﹐故瀉而不藏﹐此受五臟濁气﹐名曰傳化之府﹐此不能久畱輸瀉者也。魄門亦爲五臟使﹐水谷不得久藏。所謂五臟者﹐藏精气而不瀉也﹐故滿而不能實。六腑者﹐傳化物而不藏﹐故實而不能滿也。所以然者﹐水谷入口﹐則胃實而腸虛﹔食下﹐則腸實而胃虛。故曰實而不滿﹐滿而不實也。帝曰﹕气口何以獨爲五臟主﹖岐伯曰﹕胃者﹐水谷之海﹐六腑之大源也。五味入口﹐藏於胃以養五臟气﹐气口亦太陰也。是以五臟六腑之气味﹐皆出於胃﹐變見於气口。故五气入鼻﹐藏於心肺﹐心肺有病﹐而鼻爲之不利也。凡治病必察其下﹐適其脈﹐觀其志意﹐與其病也。拘於鬼神者﹐不可與言至徳。惡於鍼石者﹐不可與言至巧。病不許治者﹐病必不治﹐治之無功矣。

靈蘭祕典論﹕膻﹝徒旱切﹞廩﹝力稔切﹞瘠﹝音籍﹞瞿﹝音劬﹞

六節藏象論﹕僦﹝卽就切﹞溲﹝所鳩切﹐小便也﹞

五臟生成論﹕胝﹝上丁尼切﹐下側救切﹞﹝音苔﹞﹝芳杯切﹞﹝音頑﹐又音君﹞隧﹝音遂﹞

頏﹝胡浪切﹞顙﹝蘇朗切﹞系﹝奚帝切﹞顴﹝音權﹞﹝去魚切﹞﹝音虞﹞

五臟別論﹕﹝音巡﹞惡﹝音污﹞

卷第四

異法方宜論篇第十二

黃帝問曰﹕醫之治病也﹐一病而治各不同﹐皆愈何也﹖岐伯對曰﹕地勢使然也。故東方之域﹐天地之所始生也﹐魚鹽之地﹐海濱傍水﹐其民食魚而嗜咸﹐皆安其處﹐美其食﹐魚者使人熱中﹐鹽者勝血﹐故其民皆黑色疏理﹐其病皆爲癰瘍﹐其治宜砭石﹐故砭石者﹐亦從東方來。西方者﹐金玉之域﹐沙石之處﹐天地之所收引也﹐其民陵居而多風﹐水土剛彊﹐其民不衣而褐薦﹐其民華食而脂肥﹐故邪不能傷其形體﹐其病生於內﹐其治宜毒藥﹐故毒藥者﹐亦從西方來。北方者﹐天地所閉藏之域也﹐其地髙陵居﹐風寒冰冽﹐其民樂野處而乳食﹐髒寒生滿病﹐其治宜灸。

故灸者﹐亦從北方來。南方者﹐天地所長養﹐陽之所盛處也﹐其地下﹐水土弱﹐霧露之所聚也﹐其民嗜酸而食。故其民皆致理而赤色﹐其病攣痺﹐其治宜微鍼。故九鍼者﹐亦從南方來。中央者﹐其地平以濕﹐天地所以生萬物也眾﹐其民食雜而不勞﹐故其病多痿厥寒熱﹐其治宜導引按蹺﹐故導引按蹺者﹐亦從中央出也。故聖人雜合以治﹐各得其所宜﹐故治所以異而病皆愈者﹐得病之情﹐知治之大體也。

卷第四

移精變气論篇第十三

黃帝問曰﹕余聞古之治病﹐惟其移精變气﹐可祝由而已。今世治病﹐毒藥治其內﹐鍼石治其外﹐或愈或不愈﹐何也﹖岐伯對曰﹕往古人居禽獸之間﹐動作以避寒﹐陰居以避暑﹐內無眷慕之累﹐外無伸宦之形﹐此恬之世﹐邪不能深入也。故毒藥不能治其內﹐鍼石不能治其外﹐故可移精祝由而已。當今之世不然﹐憂患緣其內﹐苦形傷其外﹐又失四時之從﹐逆寒暑之宜﹐賊風數至﹐虛邪朝夕﹐內至五臟骨髓﹐外傷空竅肌膚﹐所以小病必甚﹐大病必死﹐故祝由不能已也。

帝曰﹕善。余欲臨病患﹐觀死生﹐決嫌疑﹐欲知其要﹐如日月光﹐可得聞乎﹖岐伯曰﹕色脈者﹐上帝之所貴也﹐先師之所傳也。上古使僦貸季﹐理色脈而通神明﹐合之金木水火土四時八風六合﹐不離其常﹐變化相移﹐以觀其妙﹐以知其要﹐欲知其要﹐則色脈是矣。色以應日﹐脈以應月﹐常求其要﹐則其要也。夫色之變化﹐以應四時之脈﹐此上帝之所貴﹐以合於神明也﹐所以遠死而近生。生道以長﹐命曰聖王。中古之治病﹐至而治之﹐湯液十日﹐以去八風五痺之病﹐十日不已﹐治以艸蘇艸之枝﹐本末爲助﹐標本已得﹐邪气乃服。暮世之治病也則不然﹐治不本四時﹐不知日月﹐不審逆從﹐病形已成﹐乃欲微鍼治其外﹐湯液治其內﹐粗工凶凶﹐以爲可攻﹐故病未已﹐新病復起。帝曰﹕願聞要道。岐伯曰﹕治之要極﹐無失色脈﹐用之不惑﹐治之大則。逆從倒行﹐標本不得﹐亡神失國。去故就新﹐乃得眞人。帝曰﹕余聞其要於夫子矣﹐夫子言不離色脈﹐此余之所知也。岐伯曰﹕治之極於一。帝曰﹕何謂一﹖岐伯曰﹕一者因得之。

帝曰﹕柰何﹖岐伯曰﹕閉戶塞牖﹐系之病者﹐數問其情﹐以從其意﹐得神者昌﹐失神者亡。帝曰﹕善。

卷第四

湯液醪醴論篇第十四

黃帝問曰﹕爲五穀湯液及醪醴柰何﹖岐伯對曰﹕必以稻米﹐炊之稻薪﹐稻米者完﹐稻薪者堅。帝曰﹕何以然﹖岐伯曰﹕此得天地之和﹐髙下之宜﹐故能至完﹐伐取得時﹐故能至堅也。帝曰﹕上古聖人作湯液醪醴﹐爲而不用何也﹖岐伯曰﹕自古聖人之作湯液醪醴者﹐以爲備耳﹐夫上古作湯液﹐故爲而弗服也。中古之世﹐道徳稍衰﹐邪气時至﹐服之萬全。帝曰﹕今之世不必已何也﹖岐伯曰﹕當今之世﹐必齊毒藥攻其中﹐石鍼艾治其外也。帝曰﹕形獘血盡而功不立者何﹖岐伯曰﹕神不使也。帝曰﹕何謂神不使﹖岐伯曰﹕鍼石﹐道也。精神不進﹐志意不治﹐故病不可愈。今精壞神去﹐榮衛不可復收。何者﹖嗜欲無窮﹐而憂患不止﹐精气弛壞﹐榮泣衛除﹐故神去之而病不愈也。帝曰﹕夫病之始生也﹐極微極精﹐必先入結於皮膚。今良工皆稱曰﹕病成名曰逆﹐則鍼石不能治﹐良藥不能及也。今良工皆得其法﹐守其數﹐親戚兄弟遠近音聲日聞於耳﹐五色日見於目﹐而病不愈者﹐亦何暇不早乎﹖岐伯曰﹕病爲本﹐工爲標﹐標本不得﹐邪气不服﹐此之謂也。帝曰﹕其有不從毫毛而生﹐五臟陽以竭也﹐津液充郭﹐其魄獨居﹐精孤於內﹐气耗於外﹐形不可與衣相保﹐此四極急而動中﹐是气拒於內﹐而形施於外﹐治之柰何﹖岐伯曰﹕平治於權衡﹐去宛陳﹐微動四極﹐溫衣﹐繆刺其處﹐以復其形。開鬼門﹐潔淨府﹐精以時服﹐五陽已布﹐疏滌五臟﹐故精自生﹐形自盛﹐骨肉相保﹐巨气乃平。

帝曰﹕善。

卷第四

玉版論要篇第十五

黃帝問曰﹕余聞揆度奇恆﹐所指不同﹐用之柰何﹖岐伯對曰﹕揆度者﹐度病之淺深也。奇恆者﹐言奇病也。請言道之至數﹐五色脈變﹐揆度奇恆﹐道在於一。神轉不回﹐回則不轉﹐乃失其機﹐至數之要﹐迫近以微﹐著之玉版﹐命曰合玉機。容色見上下左右﹐各在其要。其色見淺者﹐湯液主治﹐十日已。其見深者﹐必齊主治﹐二十一日已。其見大深者﹐醪酒主治﹐百日已。色夭面脫﹐不治﹐百日盡已。脈短气絕死﹐病溫虛甚死。色見上下左右﹐各在其要。上爲逆﹐下爲從。女子右爲逆﹐左爲從﹔男子左爲逆﹐右爲從。易﹐重陽死﹐重陰死。陰陽反他﹐治在權衡相奪﹐奇恆事也﹐揆度事也。搏脈痺﹐寒熱之交。脈孤爲消气﹐虛泄爲奪血。孤爲逆﹐虛爲從。行奇恆之法﹐以太陰始。行所不勝曰逆﹐逆則死﹔行所勝曰從﹐從則活。八風四時之勝﹐終而復始﹐逆行一過﹐不復可數﹐論要畢矣。

卷第四

診要經終論篇第十六

黃帝問曰﹕診要何如﹖岐伯對曰﹕正月二月﹐天气始方﹐地气始發﹐人气在肝。三月四月﹐天气正方﹐地气定發﹐人气在脾。五月六月﹐天气盛﹐地气髙﹐人气在頭。七月八月﹐陰气始殺﹐人气在肺。九月十月﹐陰气始冰﹐地气始閉﹐人气在心。十一月十二月﹐冰復﹐地气合﹐人气在腎。故春刺散兪﹐及與分理﹐血出而止﹐甚者傳气﹐間者環也。夏刺絡兪﹐見血而止﹐盡气閉環﹐痛病必下。秋刺皮膚﹐循理﹐上下同法﹐神變而止。冬刺兪竅於分理﹐甚者直下﹐間者散下。春夏秋冬﹐各有所刺﹐法其所在。春刺夏分﹐脈亂气微﹐入淫骨髓﹐病不能愈﹐令人不嗜食﹐又且少气。

春刺秋分﹐筋攣﹐逆气環爲咳嗽﹐病不愈﹐令人時驚﹐又且哭。春刺冬分﹐邪气著藏﹐令人脹﹐病不愈﹐又且欲言語。夏刺春分﹐病不愈﹐令人解惰。

夏刺秋分﹐病不愈﹐令人心中欲無言﹐惕惕如人將捕之。夏刺冬分﹐病不愈﹐令人少气﹐時欲怒。秋刺春分﹐病不已﹐令人惕然欲有所爲﹐起而忘之。秋刺夏分﹐病不已﹐令人益嗜臥﹐又且善夢。秋刺冬分﹐病不已﹐令人灑灑時寒。冬刺春分﹐病不已﹐令人欲臥不能眠﹐眠而有見。冬刺夏分﹐病不愈﹐气上﹐發爲諸痺。冬刺秋分﹐病不已﹐令人善渴。凡刺胸腹者﹐必避五臟。中心者環死﹐中脾者五日死﹐中腎者七日死﹐中肺者五日死﹐中膈者﹐皆爲傷中﹐其病𨿽愈﹐不過一歲必死。刺避五臟者﹐知逆從也。

所謂從者﹐膈與脾腎之處﹐不知者反之。刺胸腹者﹐必以布著之﹐乃從單布上刺﹐刺之不愈復刺。刺鍼必肅﹐刺腫搖鍼﹐經刺勿搖﹐此刺之道也。

帝曰﹕願聞十二經脈之終柰何﹖岐伯曰﹕太陽之脈﹐其終也戴眼反折螈﹐其色白﹐絕汗乃出﹐出則死矣。少陽終者﹐耳聾百節皆縱﹐目HT絕系﹐絕系一日半死﹐其死也色先靑白﹐乃死矣。陽明終者﹐口目動作﹐善驚妄言﹐色黃﹐其上下經盛﹐不仁﹐則終矣。少陰終者﹐面黑齒長而垢﹐腹脹閉﹐上下不通而終矣。太陰終者﹐腹脹閉不得息﹐善噫善嘔﹐嘔則逆﹐逆則面赤﹐不逆則上下不通﹐不通則面黑皮毛焦而終矣。厥陰終者﹐中熱嗌漧﹐善溺心煩﹐甚則舌捲卵上縮而終矣。此十二經之所敗也。

異法方宜論﹕蹺﹝巨嬌切﹞砭﹝普廉切﹞致﹝直利切﹞

移精變气論﹕﹝古哀切﹐艸根也﹞標﹝必堯切﹞

湯液醪醴論﹕﹝音勞﹞﹝音﹐斬也﹞滌﹝音迪﹞穢﹝音畏﹞

玉版論﹕度﹝徒各切﹞﹝必益切﹞

診要經終論﹕﹝古堯切﹞﹝音縱﹞HT﹝音瓊﹞﹝音閃﹞跗﹝音夫﹞

卷第五

脈要精微論篇第十七

黃帝問曰﹕診法何如﹖岐伯對曰﹕診法常以平旦﹐陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐故乃可診有過之脈。切脈動靜而視精明﹐察五色﹐觀五臟有餘不足﹐六腑彊弱﹐形之盛衰﹐以此參伍﹐決死生之分。夫脈者﹐血之府也﹐長則气治﹐短則气病﹐數則煩心﹐大則病進﹐上盛則气髙﹐下盛則气脹﹐代則气衰﹐細則气少﹐澀則心痛﹐渾渾革至如湧泉﹐病進而色獘﹐綿綿其去如弦絕﹐死。夫精明五色者﹐气之華也﹐赤欲如白裹朱﹐不欲如赭﹔白欲如鵝羽﹐不欲如鹽﹔靑欲如蒼璧之澤﹐不欲如藍﹔黃欲如羅裹雄黃﹐不欲如黃土﹔黑欲如重漆色﹐不欲如地蒼。五色精微象見矣﹐其壽不久也。夫精明者﹐所以視萬物﹐別白黑﹐審短長。以長爲短﹐以白爲黑﹐如是則精衰矣。五臟者﹐中之守也﹐中盛髒滿﹐气勝傷恐者﹐聲如從室中言﹐是中气之濕也。言而微﹐終日乃復言者﹐此奪气也。衣被不斂﹐言語善惡﹐不避親疏者﹐此神明之亂也。倉廩不藏者﹐是門戶不要也。水泉不止者﹐是膀胱不藏也。得守者生﹐失守者死。夫五臟者﹐身之彊也﹐頭者精明之府﹐頭傾視深﹐精神將奪矣。背者胸中之府﹐背曲肩隨﹐府將壞矣。腰者腎之府﹐轉搖不能﹐腎將憊矣。膝者筋之府﹐屈伸不能﹐行則僂附﹐筋將憊矣。骨者髓之府﹐不能久立﹐行則振掉﹐骨將憊矣。得彊則生﹐失彊則死。岐伯曰﹕反四時者﹐有餘爲精﹐不足爲消。應太過﹐不足爲精﹔應不足﹐有餘爲消。

陰陽不相應﹐病名曰關格。

帝曰﹕脈其四時動柰何﹖知病之所在柰何﹖知病之所變柰何﹖知病乍在內柰何﹖知病乍在外柰何﹖請問此五者﹐可得聞乎﹖岐伯曰﹕請言其與天運轉大也。萬物之外﹐六合之內﹐天地之變﹐陰陽之應﹐彼春之暖﹐爲夏之暑﹐彼秋之忿﹐爲冬之怒﹐四變之動﹐脈與之上下﹐以春應中規﹐夏應中矩﹐秋應中衡﹐冬應中權。是故冬至四十五日﹐陽气微上﹐陰气微下﹔夏至四十五日﹐陰气微上﹐陽气微下。陰陽有時﹐與脈爲期﹐期而相失﹐知脈所分﹐分之有期﹐故知死時。

微妙在脈﹐不可不察﹐察之有紀﹐從陰陽始﹐始之有經﹐從五行生﹐生之有度﹐四時爲宜﹐補瀉勿失﹐與天地如一﹐得一之情﹐以知死生。是故聲合五音﹐色合五行﹐脈合陰陽。是知陰盛則夢涉大水恐懼﹐陽盛則夢大火燔灼﹐陰陽俱盛則夢相殺毀傷﹔上盛則夢飛﹐下盛則夢墮﹔甚飽則夢予﹐甚饑則夢取﹔肝气盛則夢怒﹐肺气盛則夢哭﹔短虫多則夢聚眾﹐長虫多則夢相擊毀傷。是故持脈有道﹐虛靜爲保。春日浮﹐如魚之遊在波﹐夏日在膚﹐泛泛乎萬物有餘﹔秋日下膚﹐蟄虫將去﹔冬日在骨﹐蟄虫周密﹐君子居室。故曰﹕知內者按而紀之﹐知外者終而始之。此六者﹐持脈之大法。心脈搏堅而長﹐當病舌捲不能言﹔其而散者﹐當消環自已。肺脈搏堅而長﹐當病唾血﹔其而散者﹐當病灌汗﹐至令不復散發也。肝脈搏堅而長﹐色不靑﹐當病墜若搏﹐因血在脇下﹐令人喘逆﹔其而散色澤者﹐當病溢飲﹐溢飲者渴暴多飲﹐而易入肌皮腸胃之外也。胃脈搏堅而長﹐其色赤﹐當病折髀﹔其而散者﹐當病食痺。脾脈搏堅而長﹐其色黃﹐當病少气﹔其而散色不澤者﹐當病足腫﹐若水狀也。腎脈搏堅而長﹐其色黃而赤者﹐當病折腰﹔其而散者﹐當病少血﹐至令不復也。帝曰﹕診得心脈而急﹐此爲何病﹖病形何如﹖岐伯曰﹕病名心疝﹐少腹當有形也。帝曰﹕何以言之﹖岐伯曰﹕心爲牡髒﹐小腸爲之使﹐故曰少腹當有形也。帝曰﹕診得胃脈﹐病形何如﹖岐伯曰﹕胃脈實則脹﹐虛則泄。帝曰﹕病成而變何謂﹖岐伯曰﹕風成爲寒熱﹐癉成爲消中﹐厥成爲巓疾﹐久風爲飧泄﹐脈風成爲癘﹐病之變化﹐不可勝數。帝曰﹕諸癰腫筋攣骨痛﹐此皆安生﹖岐伯曰﹕此寒气之腫﹐八風之變也。帝曰﹕治之柰何﹖岐伯曰﹕此四時之病﹐以其勝治之愈也。

帝曰﹕有故病五臟發動﹐因傷脈色﹐各何以知其久暴至之病乎﹖岐伯曰﹕悉乎哉問也﹗徵其脈小色不奪者﹐新病也﹔徵其脈不奪其色奪者﹐此久病也﹔徵其脈與五色俱奪者﹐此久病也﹔徵其脈與五色俱不奪者﹐新病也。肝與腎脈並至﹐其色蒼赤﹐當病毀傷不見血﹐已見血﹐濕若中水也。尺內兩旁﹐則季脇也﹐尺外以候腎﹐尺裏以候腹中。

附上﹐左外以候肝﹐內以候膈﹔右外以候胃﹐內以候脾。上附上﹐右外以候肺﹐內以候胸中﹔左外以候心﹐內以候膻中。前以候前﹐後以候後。上竟上者﹐胸喉中事也﹔下竟下者﹐少腹腰股膝脛足中事也。粗大者﹐陰不足陽有餘﹐爲熱中也。來疾去徐﹐上實下虛﹐爲厥巓疾﹔來徐去疾﹐上虛下實﹐爲惡風也。故中惡風者﹐陽气受也。有脈俱沈細數者﹐少陰厥也﹔沈細數散者﹐寒熱也﹔浮而散者爲僕。諸浮不躁者皆在陽﹐則爲熱﹔其有躁者在手。諸細而沈者皆在陰﹐則爲骨痛﹔其有靜者在足。數動一代者﹐病在陽之脈也﹐泄及便膿血。諸過者切之﹐澀者陽气有餘也﹐滑者陰气有餘也。陽气有餘爲身熱無汗﹐陰气有餘爲多汗身寒﹐陰陽有餘則無汗而寒。推而外之﹐內而不外﹐有心腹積也。推而內之﹐外而不內﹐身有熱也。推而上之﹐上而不下﹐腰足淸也。推而下之﹐下而不上﹐頭項痛也。按之至骨﹐脈气少者﹐腰脊痛而身有痺也。

卷第五

平人气象論篇第十八

黃帝問曰﹕平人何如﹖岐伯對曰﹕人一呼脈再動﹐一吸脈亦再動﹐呼吸定息脈五動﹐閏以太息﹐命曰平人。平人者﹐不病也。常以不病調病患﹐醫不病﹐故爲病患平息以調之爲法。人一呼脈一動﹐一吸脈一動﹐曰少气。人一呼脈三動﹐一吸脈三動而躁﹐尺熱曰病溫﹐尺不熱脈滑曰病風﹐脈澀曰痺。人一呼脈四動以上曰死﹐脈絕不至曰死﹐乍疏乍數曰死。平人之常气稟於胃﹐胃者平人之常气也﹐人無胃气曰逆﹐逆者死。春胃微弦曰平﹐弦多胃少曰肝病﹐但弦無胃曰死﹐胃而有毛曰秋病﹐毛甚曰今病。藏眞散於肝﹐肝藏筋膜之气也。夏胃微鉤曰平﹐鉤多胃少曰心病﹐但鉤無胃曰死﹐胃而有石曰冬病﹐石甚曰今病。藏眞通於心﹐心藏血脈之气也。長夏胃微弱曰平﹐弱多胃少曰脾病﹐但代無胃曰死﹐弱有石曰冬病﹐弱甚曰今病。藏眞濡於脾﹐脾藏肌肉之气也。秋胃微毛曰平﹐毛多胃少曰肺病﹐但毛無胃曰死﹐毛而有弦曰春病﹐弦甚曰今病。藏眞髙於肺﹐以行榮衛陰陽也。冬胃微石曰平﹐石多胃少曰腎病﹐但石無胃曰死﹐石而有鉤曰夏病﹐鉤甚曰今病。藏眞下於腎﹐腎藏骨髓之气也。胃之大絡﹐名曰虛裏﹐貫膈絡肺﹐出於左乳下﹐其動應衣﹐脈宗气也。盛喘數絕者﹐則病在中﹔結而橫﹐有積矣﹔絕不至曰死。乳之下其動應衣﹐宗气泄也。

欲知寸口太過與不及﹐寸口之脈中手短者﹐曰頭痛。寸口脈中手長者﹐曰足脛痛。寸口脈中手促上擊者﹐曰肩背痛。寸口脈沈而堅者﹐曰病在中。寸口脈浮而盛者﹐曰病在外。寸口脈沈而弱﹐曰寒熱及疝瘕少腹痛。寸口脈沈而橫﹐曰脇下有積﹐腹中有橫積痛。寸口脈沈而喘﹐曰寒熱。脈盛滑堅者﹐曰病在外。

脈小實而堅者﹐病在內。脈小弱以澀﹐謂之久病。脈滑浮而疾者﹐謂之新病。脈急者﹐曰疝瘕少腹痛。脈滑曰風。脈澀曰痺。緩而滑曰熱中。盛而緊曰脹。脈從陰陽﹐病易已﹔脈逆陰陽﹐病難已。脈得四時之順﹐曰病無他﹔脈反四時及不間藏﹐曰難已。臂多靑脈﹐曰脫血。尺脈緩澀﹐謂之解。安臥脈盛﹐謂之脫血。尺澀脈滑﹐謂之多汗。尺寒脈細﹐謂之後泄。脈尺粗常熱者﹐謂之熱中。肝見庚辛死﹐心見壬癸死﹐脾見甲乙死﹐肺見丙丁死﹐腎見戊己死﹐是謂眞髒見皆死。頸脈動喘疾咳﹐曰水。目裹微腫如臥蠶起之狀﹐曰水。溺黃赤安臥者﹐黃膽。已食如饑者﹐胃疸。面腫曰風。足脛腫曰水。目黃者曰黃膽。婦人手少陰脈動甚者﹐妊子也。脈有逆從四時﹐未有髒形﹐春夏而脈瘦﹐秋冬而脈浮大﹐命曰逆四時也。風熱而脈靜﹐泄而脫血脈實﹐病在中脈虛﹐病在外脈澀堅者﹐皆難治﹐命曰反四時也。人以水谷爲本﹐故人絕水谷則死﹐脈無胃气亦死。所謂無胃气者﹐但得眞髒脈不得胃气也。所謂脈不得胃气者﹐肝不弦腎不石也。太陽脈至﹐洪大以長﹐少陽脈至﹐乍數乍疏﹐乍短乍長﹔陽明脈至﹐浮大而短。

夫平心脈來﹐累累如連珠﹐如循瑯﹐曰心平﹐夏以胃气爲本。病心脈來﹐喘喘連屬﹐其中微曲﹐曰心病。死心脈來﹐前曲後居﹐如操帶鉤﹐曰心死。

平肺脈來﹐厭厭聶聶﹐如落楡莢﹐曰肺平﹐秋以胃气爲本。病肺脈來﹐不上不下﹐如循雞羽﹐曰肺病。死肺脈來﹐如物之浮﹐如風吹毛﹐曰肺死。平肝脈來﹐弱招招﹐如揭長竿末梢﹐曰肝平﹐春以胃气爲本。病肝脈來﹐盈實而滑﹐如循長竿﹐曰肝病。死肝脈來﹐急益勁﹐如新張弓弦﹐曰肝死。平脾脈來﹐和柔相離﹐如雞踐地﹐曰脾平﹐長夏以胃气爲本。病脾脈來﹐實而盈數﹐如雞舉足﹐曰脾病。死脾脈來﹐銳堅如鳥之喙﹐如鳥之距﹐如屋之漏﹐如水之流﹐曰脾死。平腎脈來﹐喘喘累累如鉤﹐按之而堅﹐曰腎平﹐冬以胃气爲本。病腎脈來﹐如引葛﹐按之益堅﹐曰腎病。死腎脈來﹐發如奪索﹐辟辟如彈石﹐曰腎死。

脈要精微論﹕莠﹝音誘﹞汨﹝古沒切﹞癉﹝都HT切﹞﹝音荀﹐又音舜﹞

平人气象論﹕疝﹝音山﹞瘕﹝音賈﹞﹝音亦﹞﹝女耕切﹞喙﹝虛畏切﹞

卷第六

玉機眞髒論篇第十九

黃帝問曰﹕春脈如弦﹐何如而弦﹖岐伯對曰﹕春脈者肝也﹐東方木也﹐萬物之所以始生也﹐故其气來﹐弱輕虛而滑﹐端直以長﹐故曰弦﹐反此者病。帝曰﹕何如而反﹖岐伯曰﹕其气來實而彊﹐此謂太過﹐病在外﹔其气來不實而微﹐此謂不及﹐病在中。帝曰﹕春脈太過與不及﹐其病皆何如﹖岐伯曰﹕太過則令人善忘﹐忽忽眩冒而巓疾﹔其不及則令人胸痛引背﹐下則兩脇滿。帝曰﹕善。夏脈如鉤﹐何如而鉤﹖岐伯曰﹕夏脈者心也﹐南方火也﹐萬物之所以盛長也﹐故其气來盛去衰﹐故曰鉤﹐反此者病。帝曰﹕何如而反﹖岐伯曰﹕其气來盛去亦盛﹐此謂太過﹐病在外﹔其气來不盛去反盛﹐此謂不及﹐病在中。帝曰﹕夏脈太過與不及﹐其病皆何如﹖岐伯曰﹕太過則令人身熱而膚痛﹐爲浸淫﹔其不及則令人煩心﹐上見咳唾﹐下爲气泄。帝曰﹕善。秋脈如浮﹐何如而浮﹖岐伯曰﹕秋脈者肺也﹐西方金也﹐萬物之所以收成也﹐故其气來﹐輕虛以浮﹐來急去散﹐故曰浮﹐反此者病。帝曰﹕何如而反﹖岐伯曰﹕其气來﹐毛而中央堅﹐兩旁虛﹐此謂太過﹐病在外﹔其气來﹐毛而微﹐此謂不及﹐病在中。帝曰﹕秋脈太過與不及﹐其病皆何如﹖岐伯曰﹕太過則令人逆气而背痛﹐慍慍然﹔其不及則令人喘﹐呼吸少气而咳﹐上气見血﹐下聞病音。帝曰﹕善。冬脈如營﹐何如而營﹖岐伯曰﹕冬脈者腎也﹐北方水也﹐萬物之所以合藏也﹐故其气來沈以搏﹐故曰營﹐反此者病。帝曰﹕何如而反﹖岐伯曰﹕其气來如彈石者﹐此謂太過﹐病在外﹔其去如數者﹐此謂不及﹐病在中。帝曰﹕冬脈太過與不及﹐其病皆何如﹖岐伯曰﹕太過則令人解﹐脊脈痛而少气不欲言﹔其不及則令人心懸如病饑﹐中淸﹐脊中痛﹐少腹滿﹐小便變。

帝曰﹕善。

帝曰﹕四時之序﹐逆從之變異也﹐然脾脈獨何主﹖岐伯曰﹕脾脈者土也﹐孤髒以灌四旁者也。帝曰﹕然則脾善惡﹐可得見之乎﹖岐伯曰﹕善者不可得見﹐惡者可見。帝曰﹕惡者何如可見﹖岐伯曰﹕其來如水之流者﹐此謂太過﹐病在外﹔如鳥之喙者﹐此謂不及﹐病在中。帝曰﹕夫子言脾爲孤髒﹐中央土以灌四旁﹐其太過與不及﹐其病皆何如﹖岐伯曰﹕太過則令人四肢不舉﹔其不及﹐則令人九竅不通﹐名曰重彊。帝瞿然而起﹐再拜而稽首曰﹕善。吾得脈之大要﹐天下至數﹐五色脈變﹐揆度奇恆﹐道在於一﹐神轉不回﹐回則不轉﹐乃失其機﹐至數之要﹐迫近以微﹐著之玉版﹐藏之臟腑﹐每旦讀之﹐名曰《玉機》。

五臟受气於其所生﹐傳之於其所勝﹐气捨於其所生﹐死於其所不勝。病之且死﹐必先傳行至其所不勝﹐病乃死。此言气之逆行也﹐故死。肝受气於心﹐傳之於脾﹐气捨於腎﹐至肺而死。心受气於脾﹐傳之於肺﹐气捨於肝﹐至腎而死。脾受气於肺﹐傳之於腎﹐气捨於心﹐至肝而死。肺受气於腎﹐傳之於肝﹐气捨於脾﹐至心而死。腎受气於肝﹐傳之於心﹐气捨於肺﹐至脾而死。此皆逆死也。一日一夜五分之﹐此所以占死生之早暮也。黃帝曰﹕五臟相通﹐移皆有次﹐五臟有病﹐則各傳其所勝。不治﹐法三月若六月﹐若三日若六日﹐傳五臟而當死﹐是順傳所勝之次。故曰﹕別於陽者﹐知病從來﹔別於陰者﹐知死生之期。言知至其所困而死。是故風者百病之長也﹐今風寒客於人﹐使人毫毛畢直﹐皮膚閉而爲熱﹐當是之時﹐可汗而發也﹔或痺不仁腫痛﹐當是之時﹐可湯熨及火灸刺而去之。弗治﹐病入舍於肺﹐名曰肺痺﹐發咳上气。弗治﹐肺卽傳而行之肝﹐病名曰肝痺﹐一名曰厥﹐脇痛出食﹐當是之時﹐可按若刺耳。弗治﹐肝傳之脾﹐病名曰脾風﹐發癉﹐腹中熱﹐煩心出黃﹐當此之時﹐可按可藥可浴。弗治﹐脾傳之腎﹐病名曰疝瘕﹐少腹冤熱而痛﹐出白﹐一名曰蠱﹐當此之時﹐可按可藥。弗治﹐腎傳之心﹐病筋脈相引而急﹐病名曰螈﹐當此之時﹐可灸可藥。弗治﹐滿十日﹐法當死。腎因傳之心﹐心卽復反傳而行之肺﹐發寒熱﹐法當三歲死﹐此病之次也。然其卒發者﹐不必治於傳﹐或其傳化有不以次﹐不以次入者﹐憂恐悲喜怒﹐令不得以其次﹐故令人有大病矣。因而喜大虛則腎气乘矣﹐怒則肝气乘矣﹐悲則肺气乘矣﹐恐則脾气乘矣﹐憂則心气乘矣﹐此其道也。故病有五﹐五五二十五變﹐及其傳化。傳﹐乘之名也。

大骨枯槁﹐大肉陷下﹐胸中气滿﹐喘息不便﹐其气動形﹐期六月死﹐眞髒脈見﹐乃予之期日。大骨枯槁﹐大肉陷下﹐胸中气滿﹐喘息不便﹐內痛引肩項﹐期一月死﹐眞髒見﹐乃予之期日。大骨枯槁﹐大肉陷下﹐胸中气滿﹐喘息不便﹐內痛引肩項﹐身熱脫肉破﹐眞髒見﹐十月之內死。大骨枯槁﹐大肉陷下﹐肩髓內消﹐動作益衰﹐眞髒來見﹐期一歲死﹐見其眞髒﹐乃予之期日。大骨枯槁﹐大肉陷下﹐胸中气滿﹐腹內痛﹐心中不便﹐肩項身熱﹐破脫肉﹐目匡陷﹐眞髒見﹐目不見人﹐立死﹐其見人者﹐至其所不勝之時則死。急虛身中卒至﹐五臟絕閉﹐脈道不通﹐气不往來﹐譬於墮溺﹐不可爲期。其脈絕不來﹐若人一息五六至﹐其形肉不脫﹐眞髒𨿽不見﹐猶死也。眞肝脈至﹐中外急﹐如循刀刃責責然﹐如按琴瑟弦﹐色靑白不澤﹐毛折﹐乃死。眞心脈至﹐堅而搏﹐如循薏苡子累累然﹐色赤黑不澤﹐毛折﹐乃死。

眞肺脈至﹐大而虛﹐如以毛羽中人膚﹐色白赤不澤﹐毛折﹐乃死。眞腎脈至﹐搏而絕﹐如指彈石辟辟然﹐色黑黃不澤﹐毛折﹐乃死。眞脾脈至﹐弱而乍數乍疏﹐色黃靑不澤﹐毛折﹐乃死。諸眞髒脈見者﹐皆死不治也。黃帝曰﹕見眞髒曰死﹐何也﹖岐伯曰﹕五臟者皆稟气於胃﹐胃者五臟之本也﹐髒气者﹐不能自致於手太陰﹐必因於胃气﹐乃至於手太陰也﹐故五臟各以其時﹐自爲而至於手太陰也。故邪气勝者﹐精气衰也﹐故病甚者﹐胃气不能與之俱至於手太陰﹐故眞髒之气獨見﹐獨見者病勝髒也﹐故曰死。帝曰﹕善。

黃帝曰﹕凡治病﹐察其形气色澤﹐脈之盛衰﹐病之新故﹐乃治之無後其時。形气相得﹐謂之可治﹔色澤以浮﹐謂之易已﹔脈從四時﹐謂之可治﹔脈弱以滑﹐是有胃气﹐命曰易治﹐取之以時。形气相失﹐謂之難治﹔色夭不澤﹐謂之難已﹔脈實以堅﹐謂之益甚﹔脈逆四時﹐爲不可治。必察四難﹐而明告之。所謂逆四時者﹐春得肺脈﹐夏得腎脈﹐秋得心脈﹐冬得脾脈﹐其至皆懸絕沈澀者﹐命曰逆四時。未有髒形﹐於春夏而脈沈澀﹐秋冬而脈浮大﹐名曰逆四時也。

病熱脈靜﹐泄而脈大﹐脫血而脈實﹐病在中脈實堅﹐病在外脈不實堅者﹐皆難治。黃帝曰﹕余聞虛實以決死生﹐願聞其情。岐伯曰﹕五實死﹐五虛死。帝曰﹕願聞五實五虛。岐伯曰﹕脈盛﹐皮熱﹐腹脹﹐前後不通﹐悶瞀﹐此謂五實。脈細﹐皮寒﹐气少﹐泄利前後﹐飲食不入﹐此謂五虛。帝曰﹕其時有生者何也﹖岐伯曰﹕漿粥入胃﹐泄注止﹐則虛者活﹔身汗得後利﹐則實者活。此其候也。

卷第六

三部九候論篇第二十

黃帝問曰﹕余聞九鍼於夫子﹐眾多博大﹐不可勝數。余願聞要道﹐以屬子孫﹐傳之後世﹐著之骨髓﹐藏之肝肺﹐歃血而受﹐不敢妄泄﹐令合天道﹐必有終始﹐上應天光星辰歷紀﹐下副四時五行﹐貴賤更立﹐冬陰夏陽﹐以人應之柰何﹖願聞其方。岐伯對曰﹕妙乎哉問也﹗此天地之至數。帝曰﹕願聞天地之至數﹐合於人形血气﹐通決死生﹐爲之柰何﹖岐伯曰﹕天地之至數﹐始於一﹐終於九焉。一者天﹐二者地﹐三者人﹐因而三之﹐三三者九﹐以應九野。故人有三部﹐部有三候﹐以決死生﹐以處百病﹐以調虛實﹐而除邪疾。帝曰﹕何謂三部﹖岐伯曰﹕有下部﹐有中部﹐有上部﹐部各有三候﹐三候者﹐有天有地有人也﹐必指而導之﹐乃以爲眞。上部天﹐兩額之動脈﹔上部地﹐兩頰之動脈﹔上部人﹐耳前之動脈。中部天﹐手太陰也﹔中部地﹐手陽明也﹔中部人﹐手少陰也。

下部天﹐足厥陰也﹔下部地﹐足少陰也﹔下部人﹐足太陰也。故下部之天以候肝﹐地以候腎﹐人以候脾胃之气。帝曰﹕中部之候柰何﹖岐伯曰﹕亦有天﹐亦有地﹐亦有人。天以候肺﹐地以候胸中之气﹐人以候心。帝曰﹕上部以何候之﹖岐伯曰﹕亦有天﹐亦有地﹐亦有人。天以候頭角之气﹐地以候口齒之气﹐人以候耳目之气。三部者﹐各有天﹐各有地﹐各有人。三而成天﹐三而成地﹐三而成人。三而三之﹐合則爲九﹐九分爲九野﹐九野爲九藏。故神藏五﹐形藏四﹐合爲九藏。五臟已敗﹐其色必夭﹐夭必死矣。

帝曰﹕以候柰何﹖岐伯曰﹕必先度其形之肥瘦﹐以調其气之虛實﹐實則瀉之﹐虛則補之。必先去其血脈而後調之﹐無問其病﹐以平爲期。帝曰﹕決死生柰何﹖岐伯曰﹕形盛脈細﹐少气不足以息者危。

形瘦脈大﹐胸中多气者死。形气相得者生。參伍不調者病。三部九候皆相失者死。上下左右之脈相應如參舂者病甚。上下左右相失不可數者死。中部之候𨿽獨調﹐與眾髒相失者死。中部之候相減者死。目內陷者死。

帝曰﹕何以知病之所在﹖岐伯曰﹕察九候獨小者病﹐獨大者病﹐獨疾者病﹐獨遲者病﹐獨熱者病﹐獨寒者病﹐獨陷下者病。以左手足上﹐上去踝五寸按之﹐庶右手足當踝而彈之﹐其應過五寸以上﹐蠕蠕然者不病﹔其應疾﹐中手渾渾然者病﹔中手徐徐然者病﹔其應上不能至五寸﹐彈之不應者死。是以脫肉身不去者死。中部乍疏乍數者死。其脈代而鉤者﹐病在絡脈。九候之相應也﹐上下若一﹐不得相失。一候後則病﹐二候後則病甚﹐三候後則病危。所謂後者﹐應不俱也。察其腑臟﹐以知死生之期﹐必先知經脈﹐然後知病脈﹐眞髒脈見者勝死。足太陽气絕者﹐其足不可屈伸﹐死必戴眼。帝曰﹕冬陰夏陽柰何﹖岐伯曰﹕九候之脈﹐皆沈細懸絕者爲陰﹐主冬﹐故以夜半死。盛躁喘數者爲陽﹐主夏﹐故以日中死。是故寒熱病者﹐以平旦死。熱中及熱病者﹐以日中死。病風者﹐以日夕死。病水者﹐以夜半死。其脈乍疏乍數乍遲乍疾者﹐日乘四季死。形肉已脫﹐九候𨿽調﹐猶死。七診𨿽見﹐九候皆從者不死。所言不死者﹐風气之病及經月之病﹐似七診之病而非也﹐故言不死。若有七診之病﹐其脈候亦敗者死矣﹐必發噦噫。必審問其所始病﹐與今之所方病﹐而後各切循其脈﹐視其經絡浮沈﹐以上下逆從循之﹐其脈疾者不病﹐其脈遲者病﹐脈不往來者死﹐皮膚著者死。帝曰﹕其可治者柰何﹖岐伯曰﹕經病者治其經﹐孫絡病者治其孫絡血﹐血病身有痛者治其經絡。其病者在奇邪﹐奇邪之脈則繆刺之。畱瘦不移﹐節而刺之。上實下虛﹐切而從之﹐索其結絡脈﹐刺出其血﹐以見通之。瞳子髙者太陽不足﹐戴眼者太陽已絕﹐此決死生之要﹐不可不察也。手指及手外踝上五指畱鍼。

玉機眞髒論﹕漑﹝古代切﹞窳﹝音愈﹞﹝渠殞切﹞瞀﹝莫候切﹞

三部九候論﹕歃﹝所甲切﹐飲血也﹞﹝古營切﹞蠕﹝而勻切﹞

卷第七

經脈別論篇第二十一

黃帝問曰﹕人之居處動靜勇怯﹐脈亦爲之變乎﹖岐伯對曰﹕凡人之驚恐恚勞動靜﹐皆爲變也。是以夜行則喘出於腎﹐淫气病肺。有所墮恐﹐喘出於肝﹐淫气害脾。有所驚恐﹐喘出於肺﹐淫气傷心。度水跌僕﹐喘出於腎與骨﹐當是之時﹐勇者气行則已﹐怯者則著而爲病也。故曰﹕診病之道﹐觀人勇怯骨肉皮膚﹐能知其情﹐以爲診法也。故飲食飽甚﹐汗出於胃。驚而奪精﹐汗出於心。持重遠行﹐汗出於腎。疾走恐懼﹐汗出於肝。搖體勞苦﹐汗出於脾。故春秋冬夏﹐四時陰陽﹐生病起於過用﹐此爲常也。食气入胃﹐散精於肝﹐淫气於筋。食气入胃﹐濁气歸心﹐淫精於脈。脈气流經﹐經气歸於肺﹐肺朝百脈﹐輸精於皮毛。毛脈合精﹐行气於腑。腑精神明﹐畱於四髒﹐气歸於權衡。權衡以平﹐气口成寸﹐以決死生。

飲入於胃﹐遊溢精气﹐上輸於脾。

脾气散精﹐上歸於肺﹐通調水道﹐下輸膀胱。水精四布﹐五經並行﹐合於四時五臟陰陽﹐揆度以爲常也。

太陽髒獨至﹐厥喘虛气逆﹐是陰不足陽有餘也﹐表裏當俱瀉﹐取之下兪。陽明髒獨至﹐是陽气重並也﹐當瀉陽補陰﹐取之下兪。少陽髒獨至﹐是厥气也﹐蹺前卒大﹐取之下兪﹐少陽獨至者﹐一陽之過也。太陰髒搏者﹐用心省眞﹐五脈气少﹐胃气不平﹐三陰也﹐宜治其下兪﹐補陽瀉陰。一陽獨嘯﹐少陽厥也﹐陽並於上﹐四脈爭張﹐气歸於腎﹐宜治其經絡﹐瀉陽補陰。一陰至﹐厥陰之治也﹐眞虛心﹐厥气畱薄﹐發爲白汗﹐調食和藥﹐治在下兪。帝曰﹕太陽髒何象﹖岐伯曰﹕象三陽而浮也。帝曰﹕少陽髒何象﹖岐伯曰﹕象一陽也﹐一陽髒者﹐滑而不實也。帝曰﹕陽明髒何象﹖岐伯曰﹕象大浮也太陰髒搏﹐言伏鼓也。二陰搏至﹐腎沈不浮也。

卷第七

髒气法時論篇第二十二

黃帝問曰﹕合人形以法四時五行而治﹐何如而從﹖何如而逆﹖得失之意﹐願聞其事。岐伯對曰﹕五行者﹐金木水火土也﹐更貴更賤﹐以知死生﹐以決成敗﹐而定五臟之气﹐間甚之時﹐死生之期也。帝曰﹕願卒聞之。

岐伯曰﹕肝主春﹐足厥陰少陽主治﹐其日甲乙﹐肝苦急﹐急食甘以緩之。心主夏﹐手少陰太陽主治﹐其日丙丁﹐心苦緩﹐急食酸以收之。脾主長夏﹐足太陰陽明主治﹐其日戊己﹐脾苦濕﹐急食苦以燥之。肺主秋﹐手太陰陽明主治﹐其日庚辛﹐肺苦气上逆﹐急食苦以泄之。腎主冬﹐足少陰太陽主治﹐其日壬癸﹐腎苦燥﹐急食辛以潤之﹐開腠理﹐致津液﹐通气也。病在肝﹐愈於夏﹐夏不愈﹐甚於秋﹐秋不死﹐持於冬﹐起於春﹐禁當風。肝病者﹐愈在丙丁﹐丙丁不愈﹐加於庚辛﹐庚辛不死﹐持於壬癸﹐起於甲乙。肝病者﹐平旦慧﹐下晡甚﹐夜半靜。肝欲散﹐急食辛以散之﹐用辛補之﹐酸瀉之。病在心﹐愈在長夏﹐長夏不愈﹐甚於冬﹐冬不死﹐持於春﹐起於夏﹐禁溫食熱衣。心病者﹐愈在戊己﹐戊己不愈﹐加於壬癸﹐壬癸不死。持於甲乙﹐起於丙丁。心病者﹐日中慧﹐夜半甚﹐平旦靜。心欲﹐急食鹹以之﹐用咸補之﹐甘瀉之。病在脾﹐愈在秋﹐秋不愈﹐甚於春﹐春不死﹐持於夏﹐起於長夏﹐禁溫食飽食濕地濡衣。脾病者﹐愈在庚辛﹐庚辛不愈﹐加於甲乙﹐甲乙不死﹐持於丙丁﹐起於戊己。脾病者﹐日慧﹐日出甚﹐下晡靜。脾欲緩﹐急食甘以緩之﹐用苦瀉之﹐甘補之。病在肺﹐愈在冬﹐冬不愈﹐甚於夏﹐夏不死﹐持於長夏﹐起於秋﹐禁寒飲食寒衣。肺病者﹐愈在壬癸﹐壬癸不愈﹐加於丙丁﹐丙丁不死﹐持於戊己﹐起於庚辛。肺病者﹐下晡慧﹐日中甚﹐夜半靜。肺欲收﹐急食酸以收之﹐用酸補之﹐辛瀉之。病在腎﹐愈在春﹐春不愈﹐甚於長夏﹐長夏不死﹐持於秋﹐起於冬﹐禁犯淬HT熱食溫炙衣。腎病者﹐愈在甲乙﹐甲乙不愈﹐甚於戊己﹐戊己不死﹐持於庚辛﹐起於壬癸。

腎病者﹐夜半慧﹐四季甚﹐下晡靜。腎欲堅﹐急食苦以堅之﹐用苦補之﹐咸瀉之。夫邪气之客於身也﹐以勝相加﹐至其所生而愈﹐至其所不勝而甚﹐至於所生而持﹐自得其位而起。必先定五臟之脈﹐乃可言間甚之時﹐死生之期也。

肝病者﹐兩脇下痛引少腹﹐令人善怒﹐虛則目KTKT無所見﹐耳無所聞﹐善恐如人將捕之﹐取其經﹐厥陰與少陽﹐气逆﹐則頭痛耳聾不聰頰腫。取血者。心病者﹐胸中痛﹐脇支滿﹐脇下痛﹐膺背肩甲間痛﹐兩臂內痛﹐虛則胸腹大﹐脇下與腰相引而痛﹐取其經﹐少陰太陽﹐舌下血者。其變病﹐刺中血者。脾病者﹐身重善肌肉痿﹐足不收行﹐善螈腳下痛﹐虛則腹滿腸鳴﹐飧泄食不化﹐取其經﹐太陰陽明少陰血者。肺病者﹐喘咳逆气﹐肩背痛﹐汗出尻陰股膝髀足皆痛﹐虛則少气不能報息﹐耳聾嗌漧﹐取其經﹐太陰足太陽之外厥陰內血者。腎病者﹐腹大脛腫﹐喘咳身重﹐寢汗出憎風﹐虛則胸中痛﹐大腹小腹痛﹐淸厥意不樂﹐取其經﹐少陰太陽血者。肝色靑﹐宜食甘﹐粳米牛肉棗葵皆甘。心色赤﹐宜食酸﹐小豆犬肉李韭皆酸。肺色白﹐宜食苦﹐麥羊肉杏薤皆苦。

脾色黃﹐宜食鹹﹐大豆豕肉栗藿皆鹹。腎色黑﹐宜食辛﹐黃黍雞肉桃蔥皆辛。辛散﹐酸收﹐甘緩﹐苦堅﹐咸。毒藥攻邪﹐五穀爲養﹐五果爲助﹐五畜爲益﹐五菜爲充﹐气味合而服之﹐以補精益气。此五者﹐有辛酸甘苦鹹﹐各有所利﹐或散或收﹐或緩或急﹐或堅或﹐四時五臟﹐病隨五味所宜也。

卷第七

宣明五气篇第二十三

五味所入﹕酸入肝﹐辛入肺﹐苦入心﹐鹹入腎﹐甘入脾﹐是謂五入。

五气所病﹕心爲噫﹐肺爲咳﹐肝爲語﹐脾爲吞﹐腎爲欠爲嚏﹐胃爲气逆爲噦爲恐﹐大腸小腸爲泄﹐下焦溢爲水﹐膀胱不利爲癃﹐不約爲遺溺﹐膽爲怒﹐是謂五病。

五精所並﹕精气並於心則喜﹐並於肺則悲﹐並於肝則憂﹐並於脾則畏﹐並於腎則恐﹐是謂五並﹐虛而相並者也。

五臟所惡﹕心惡熱﹐肺惡寒﹐肝惡風﹐脾惡濕﹐腎惡燥﹐是謂五惡。

五臟化液﹕心爲汗﹐肺爲涕﹐肝爲淚﹐脾爲涎﹐腎爲唾﹐是謂五液。

五味所禁﹕辛走气﹐气病無多食辛﹔咸走血﹐血病無多食鹹﹔苦走骨﹐骨病無多食苦﹔甘走肉﹐肉病無多食甘﹔酸走筋﹐筋病無多食酸。是謂五禁﹐無令多食。

五病所發﹕陰病發於骨﹐陽病發於血﹐陰病發於肉﹐陽病發於冬﹐陰病發於夏﹐是謂五發。

五邪所亂﹕邪入於陽則狂﹐邪入於陰則痺﹐搏陽則爲巓疾﹐搏陰則爲喑﹐陽入之陰則靜﹐陰出之陽則怒﹐是謂五亂。

五邪所見﹕春得秋脈﹐夏得冬脈﹐長夏得春脈﹐秋得夏脈﹐冬得長夏脈﹐名曰陰出之陽﹐病善怒不治﹐是謂五邪﹐皆同命﹐死不治。

五臟所藏﹕心藏神﹐肺藏魄﹐肝藏魂﹐脾藏意﹐腎藏志﹐是謂五臟所藏。

五臟所主﹕心主脈﹐肺主皮﹐肝主筋﹐脾主肉﹐腎主骨﹐是謂五主。

五勞所傷﹕久視傷血﹐久臥傷气﹐久坐傷肉﹐久立傷骨﹐久行傷筋﹐是謂五勞所傷。

五脈應象﹕肝脈弦﹐心脈鉤﹐脾脈代﹐肺脈毛﹐腎脈石﹐是謂五臟之脈。

卷第七

血气形志篇第二十四

夫人之常數﹐太陽常多血少气﹐少陽常少血多气﹐陽明常多气多血﹐少陰常少血多气﹐厥陰常多血少气﹐太陰常多气少血﹐此天之常數。足太陽與少陰爲表裏﹐少陽與厥陰爲表裏﹐陽明與太陰爲表裏﹐是爲足陰陽也。手太陽與少陰爲表裏﹐少陽與心主爲表裏﹐陽明與太陰爲表裏﹐是爲手之陰陽也。今知手足陰陽所苦﹐凡治病必先去其血﹐乃去其所苦﹐伺之所欲﹐然後瀉有餘﹐補不足。欲知背兪﹐先度其兩乳間﹐中折之﹐更以他艸度去半已﹐卽以兩隅相拄也﹐乃舉以度其背﹐令其一隅居上﹐齊脊大椎﹐兩隅在下﹐當其下隅者﹐肺之兪也。復下一度﹐心之兪也。復下一度﹐左角肝之兪也﹐右角脾之兪也。復下一度﹐腎之兪也。是謂五臟之兪﹐灸刺之度也。形樂志苦﹐病生於脈﹐治之以灸刺。形樂志樂﹐病生於肉﹐治之以鍼石。形苦志樂﹐病生於筋﹐治之以熨引。形苦志苦﹐病生於咽嗌﹐治之以百藥。形數驚恐﹐經絡不通﹐病生於不仁﹐治之以按摩醪藥。是謂五形志也。刺陽明出血气﹐刺太陽出血惡气﹐刺少陽出气惡血﹐刺太陰出气惡血﹐刺少陰出气惡血﹐刺厥陰出血惡气也。

經脈別論﹕跌僕﹝音赴﹞罷極﹝上音疲﹞如漚﹝下音甌﹞

髒气法時論﹕慧﹝音惠﹞淬﹝七內切﹞HT﹝烏開切﹞KTKT﹝音荒﹞內﹝人朱切﹞

宣明五气篇﹕翕﹝音吸﹞﹝音帝﹞窒﹝陡栗切﹞凝泣﹝澀﹞喑﹝讀作音﹞

血气形志篇﹕相柱﹝知庚切﹞﹝音鈹﹞

卷第八

寶命全形論篇第二十五

黃帝問曰﹕天復地載﹐萬物悉備﹐莫貴於人﹐人以天地之气生﹐四時之法成﹐君王眾庶﹐盡欲全角﹐形之疾病﹐莫知其情﹐畱淫日深﹐著於骨髓﹐心私慮之。余欲鍼除其疾病﹐爲之柰何﹖岐伯對曰﹕夫鹽之味鹹者﹐其气令器津泄﹔弦絕者﹐其音嘶敗﹔木敷者﹐其葉發﹔病深者﹐其聲噦。人有此三者﹐是謂壞府﹐毒藥無治﹐短鍼無取﹐此皆絕皮傷肉﹐血气爭黑。帝曰﹕余念其痛﹐心爲之亂惑反甚﹐其病不可更代﹐百姓聞之﹐以爲殘賊﹐爲之柰何﹖岐伯曰﹕夫人生於地﹐懸命於天﹐天地合气﹐命之曰人。人能應四時者﹐天地爲之父母﹔知萬物者﹐謂之天子。天有陰陽﹐人有十二節﹔天有寒暑﹐人有虛實。能經天地陰陽之化者﹐不失四時﹔知十二節之理者﹐聖智不能欺也﹔能存八動之變﹐五勝更立﹔能達虛實之數者﹐獨出獨入﹐吟至微﹐秋毫在目。帝曰﹕人生有形﹐不離陰陽﹐天地合气﹐別爲九野﹐分爲四時﹐月有小大﹐日有短長﹐萬物並至﹐不可勝量﹐虛實吟﹐敢問其方﹖岐伯曰﹕木得金而伐﹐火得水而滅﹐土得木而達﹐金得火而缺﹐水得土而絕﹐萬物盡然﹐不可勝竭。故鍼有懸布天下者五﹐黔首共餘食﹐莫知之也。一曰治神﹐二曰知養身﹐三曰知毒藥爲眞﹐四曰制砭石小大﹐五曰知腑臟血气之診。五法俱立﹐各有所先。今末世之刺也﹐虛者實之﹐滿者泄之﹐此皆眾工所共知也。若夫法天則地﹐隨應而動﹐和之者若響﹐隨之者若影﹐道無鬼神﹐獨來獨往。帝曰﹕願聞其道。岐伯曰﹕凡刺之眞﹐必先治神﹐五臟已定﹐九候已備﹐後乃存鍼﹐眾脈不見﹐眾凶弗聞﹐外內相得﹐無以形先﹐可玩往來﹐乃施於人。人有虛實﹐五虛勿近﹐五實勿遠﹐至其當發﹐間不容。手動若務﹐鍼耀而勻﹐靜意視義﹐觀適之變﹐是謂冥冥﹐莫知其形﹐見其烏烏﹐見其稷稷﹐從見其飛﹐不知其誰﹐伏如橫弩﹐起如發機。帝曰﹕何如而虛﹖何如而實﹖岐伯曰﹕刺實者須其虛﹐刺虛者須其實﹐經气已至﹐愼守勿失﹐深淺在志﹐遠近若一﹐如臨深淵﹐手如握虎﹐神無營於眾物。

卷第八

八正神明論篇第二十六

黃帝問曰﹕用鍼之服﹐必有法則焉﹐今何法何則﹖岐伯對曰﹕法天則地﹐合以天光。帝曰﹕願卒聞之。

岐伯曰﹕凡刺之法﹐必候日月星辰﹐四時八正之气﹐气定乃刺之。是故天溫日明﹐則人血淖液而衛气浮﹐故血易瀉﹐气易行﹔天寒日陰﹐則人血凝泣而衛气沈。月始生﹐則血气始精﹐衛气始行﹔月郭滿﹐則血气實﹐肌肉堅﹔月郭空﹐則肌肉減﹐經絡虛﹐衛气去﹐形獨居。是以因天時而調血气也。是以天寒無刺﹐天溫無疑。月生無瀉﹐月滿無補﹐月郭空無治﹐是謂得時而調之。因天之序﹐盛虛之時﹐移光定位﹐正立而待之。故曰月生而瀉﹐是謂髒虛﹐月滿而補﹐血气揚溢﹐絡有畱血﹐命曰重實﹔月郭空而治﹐是謂亂經。陰陽相錯﹐眞邪不別﹐沈以畱止﹐外虛內亂﹐淫邪乃起。帝曰﹕星辰八正何候﹖岐伯曰﹕星辰者﹐所以制日月之行也。八正者﹐所以候八風之虛邪以時至者也。四時者﹐所以分春秋冬夏之气所在﹐以時調之﹐候八正之虛邪﹐而避之勿犯也。以身之虛﹐而逢天之虛﹐兩虛相感﹐其气至骨﹐入則傷五臟﹐工候救之﹐弗能傷也﹐故曰﹕天忌不可不知也。帝曰﹕善。其法星辰者﹐余聞之矣﹐願聞法往古者。岐伯曰﹕法往古者﹐先知鍼經也。驗於來今者﹐先知日之寒溫﹐月之虛盛﹐以候气之浮沈﹐而調之於身﹐觀其立有驗也。

觀於冥冥者﹐言形气榮衛之不形於外﹐而工獨知之﹐以日之寒溫﹐月之虛盛﹐四時气之浮沈﹐參伍相合而調之﹐工常先見之﹐然而不形於外﹐故曰觀於冥冥焉。通於無窮者﹐可以傳於後世也﹐是故工之所以異也﹐然而不形見於外﹐故俱不能見也。視之無形﹐嘗之無味﹐故謂冥冥﹐若神仿佛。虛邪者﹐八正之虛邪气也。正邪者﹐身形若用力汗出﹐腠理開﹐逢虛風﹐其中人也微﹐故莫知其情﹐莫見其形。上工救其萌牙﹐必先見三部九候之气﹐盡調不敗而救之﹐故曰上工。下工救其已成﹐救其已敗。救其已成者﹐言不知三部九候之相失﹐因病而敗之也。知其所在者﹐知診三部九候之病脈處而治之﹐故曰守其門戶焉﹐莫知其情而見邪形也。帝曰﹕余聞補瀉﹐未得其意。岐伯曰﹕瀉必用方﹐方者﹐以气方盛也﹐以月方滿也﹐以日方溫也﹐以身方定也﹐以息方吸而內鍼﹐乃復候其方吸而轉鍼﹐乃復候其方呼而徐引鍼﹐故曰瀉必用方﹐其气乃行焉。補必用員﹐員者行也﹐行者移也﹐刺必中其榮﹐復以吸排鍼也。

故員與方﹐非鍼也。故養神者﹐必知形之肥瘦﹐榮衛血气之盛衰。血气者﹐人之神﹐不可不謹養。帝曰﹕妙乎哉論也﹗合人形於陰陽四時﹐虛實之應﹐冥冥之期﹐其非夫子孰能通之。然夫子數言形與神﹐何謂形﹖何謂神﹖願卒聞之。岐伯曰﹕請言形﹐形乎形﹐目冥冥﹐問其所病﹐索之於經﹐慧然在前﹐按之不得﹐不知其情﹐故曰形。帝曰﹕何謂神﹖岐伯曰﹕請言神﹐神乎神﹐耳不聞﹐目明心開而志先﹐慧然獨悟﹐口弗能言﹐俱視獨見﹐適若昏﹐昭然獨明﹐若風吹云﹐故曰神。三部九候爲之原﹐九鍼之論不必存也。

卷第八

離合眞邪論篇第二十七

黃帝問曰﹕余聞九鍼九篇﹐夫子乃因而九之﹐九九八十一篇﹐余盡通其意矣。經言气之盛衰﹐左右傾移﹐以上調下﹐以左調右﹐有餘不足﹐補瀉於滎輸﹐余知之矣。此皆榮衛之傾移﹐虛實之所生﹐非邪气從外入於經也。余願聞邪气之在經也﹐其病患何如﹖取之柰何﹖岐伯對曰﹕夫聖人之起度數﹐必應於天地﹐故天有宿度﹐地有經水﹐人有經脈。天地溫和﹐則經水安靜﹔天寒地凍﹐則經水凝泣﹔天暑地熱﹐則經水沸溢﹔卒風暴起﹐則經水波湧而隴起。夫邪之入於脈也﹐寒則血凝泣﹐暑則气淖澤﹐虛邪因而入客﹐亦如經水之得風也﹐經之動脈﹐其至也亦時隴起﹐其行於脈中循循然﹐其至寸口中手也﹐時大時小﹐大則邪至﹐小則平﹐其行無常處﹐在陰與陽﹐不可爲度﹐從而察之﹐三部九候﹐卒然逢之﹐早遏其路。吸則內鍼﹐無令气忤﹐靜以久畱﹐無令邪布﹐吸則轉鍼﹐以得气爲故﹐候呼引鍼﹐呼盡乃去﹐大气皆出﹐故命曰瀉。帝曰﹕不足者補之柰何﹖岐伯曰﹕必先捫而循之﹐切而散之﹐推而按之﹐彈而怒之﹐抓而下之﹐通而取之﹐外引其門﹐以閉其神﹐呼盡內鍼﹐靜以久畱﹐以气至爲故﹐如待所貴﹐不知日暮﹐其气以至﹐適而自護﹐候吸引鍼﹐气不得出﹐各在其處﹐推闔其門﹐令神气存﹐大气畱止﹐故命曰補。帝曰﹕候气柰何﹖岐伯曰﹕夫邪去絡入於經也﹐捨於血脈之中﹐其寒溫未相得﹐如湧波之起也﹐時來時去﹐故不常在。故曰方其來也﹐必按而止之﹐止而取之﹐無逢其衝而瀉之。眞气者﹐經气也﹐經气太虛﹐故曰其來不可逢﹐此之謂也。故曰候邪不審﹐大气已過﹐瀉之則眞气脫﹐脫則不復﹐邪气復至﹐而病益蓄﹐故曰其往不可追﹐此之謂也。不可掛以發者﹐待邪之至時而發鍼瀉矣﹐若先若後者﹐血气已盡﹐其病不可下﹐故曰知其可取如發機﹐不知其取如扣椎﹐故曰知機道者不可掛以發﹐不知機者扣之不發﹐此之謂也。帝曰﹕補瀉柰何﹖岐伯曰﹕此攻邪也﹐疾出以去盛血﹐而復其眞气﹐此邪新客﹐溶溶未有定處也﹐推之則前﹐引之則止﹐逆而刺之﹐溫血也。刺出其血﹐其病立已。帝曰﹕善。然眞邪以合﹐波隴不起﹐候之柰何﹖岐伯曰﹕審捫循三部九候之盛虛而調之﹐察其左右上下相失及相減者﹐審其病髒以期之。不知三部者﹐陰陽不別﹐天地不分。地以候地﹐天以候天﹐人以候人﹐調之中府﹐以定三部﹐故曰刺不知三部九候病脈之處﹐𨿽有大過且至﹐工不能禁也。誅罰無過﹐命曰大惑﹐反亂大經﹐眞不可復﹐用實爲虛﹐以邪爲眞﹐用鍼無義﹐反爲气賊﹐奪人正气﹐以從爲逆﹐榮衛散亂﹐眞气已失﹐邪獨內著﹐絕人長命﹐予人天殃﹐不知三部九候﹐故不能久長。因不知合之四時五行﹐因加相勝﹐釋邪攻正﹐絕人長命。邪之新客來也﹐未有定處﹐推之則前﹐引之則止﹐逢而瀉之﹐其病立已。

卷第八

通評虛實論篇第二十八

黃帝問曰﹕何謂虛實﹖岐伯對曰﹕邪气盛則實﹐精气奪則虛。帝曰﹕虛實何如﹖岐伯曰﹕气虛者肺虛也﹐气逆者足寒也﹐非其時則生﹐當其時則死。余髒皆如此。帝曰﹕何謂重實﹖岐伯曰﹕所謂重實者﹐言大熱病﹐气熱脈滿﹐是謂重實。帝曰﹕經絡俱實何如﹖何以治之﹖岐伯曰﹕經絡皆實﹐是寸脈急而尺緩也﹐皆當治之﹐故曰滑則從﹐澀則逆也。夫虛實者﹐皆從其物類始﹐故五臟骨肉滑利﹐可以長久也。帝曰﹕絡气不足﹐經气有餘﹐何如﹖岐伯曰﹕絡气不足﹐經气有餘者﹐脈口熱而尺寒也﹐秋冬爲逆﹐春夏爲從﹐治主病者。帝曰﹕經虛絡滿何如﹖岐伯曰﹕經虛絡滿者﹐尺熱滿脈口寒澀也﹐此春夏死秋冬生也。帝曰﹕治此者柰何﹖岐伯曰﹕絡滿經虛﹐灸陰刺陽﹔經滿絡虛﹐刺陰灸陽。帝曰﹕何謂重虛﹖岐伯曰﹕脈气上虛尺虛﹐是謂重虛。帝曰﹕何以治之﹖岐伯曰﹕所謂气虛者﹐言無常也。尺虛者﹐行步然。脈虛者﹐不象陰也。如此者﹐滑則生﹐澀則死也。帝曰﹕寒气暴上﹐脈滿而實何如﹖岐伯曰﹕實而滑則生﹐實而逆則死。帝曰﹕脈實滿﹐手足寒﹐頭熱﹐何如﹖岐伯曰﹕春秋則生﹐冬夏則死。脈浮而澀﹐澀而身有熱者死。帝曰﹕其形盡滿何如﹖岐伯曰﹕其形盡滿者﹐脈急大堅﹐尺澀而不應也﹐如是者﹐故從則生﹐逆則死。帝曰﹕何謂從則生﹐逆則死﹖岐伯曰﹕所謂從者﹐手足溫也。所謂逆者﹐手足寒也。帝曰﹕乳子而病熱﹐脈懸小者何如﹖岐伯曰﹕手足溫則生﹐寒則死。帝曰﹕乳子中風熱﹐喘鳴肩息者﹐脈何如﹖岐伯曰﹕喘鳴肩息者﹐脈實大也﹐緩則生﹐急則死。

帝曰﹕腸便血何如﹖岐伯曰﹕身熱則死﹐寒則生。帝曰﹕腸下白沫何如﹖岐伯曰﹕脈沈則生﹐脈浮則死。帝曰﹕腸下膿血何如﹖岐伯曰﹕脈懸絕則死﹐滑大則生。帝曰﹕腸之屬﹐身不熱﹐脈不懸絕何如﹖岐伯曰﹕滑大者曰生﹐懸澀者曰死﹐以髒期之。帝曰﹕癲疾何如﹖岐伯曰﹕脈搏大滑﹐久自已﹔脈小堅急﹐死不治。帝曰﹕癲疾之脈﹐虛實何如﹖岐伯曰﹕虛則可治﹐實則死﹐帝曰﹕消癉虛實何如﹖岐伯曰﹕脈實大﹐病久可治﹔脈懸小堅﹐病久不可治。

帝曰﹕形度骨度脈度筋度﹐何以知其度也﹖帝曰﹕春亟治經絡﹐夏亟治經兪﹐秋亟治六腑﹐冬則閉塞。閉塞者﹐用藥而少鍼石也。所謂少鍼石者﹐非癰疽之謂也﹐癰疽不得頃時回。癰不知所﹐按之不應手﹐乍來乍已﹐刺手太陰旁三與纓脈各二。掖癰大熱﹐刺足少陽五﹐刺而熱不止﹐刺手心主三﹐刺手太陰經絡者大骨之會各三。暴癰筋﹐隨分而痛﹐魄汗不盡﹐胞气不足﹐治在經兪。腹暴滿﹐按之不下﹐取手太陽經絡者﹐胃之募也﹐少陰兪去脊椎三寸旁五﹐用員利鍼。霍亂﹐刺兪旁五﹐足陽明及上旁三。刺癇驚脈五﹐鍼手太陰各五﹐刺經太陽五﹐刺手少陰經絡旁者一﹐足陽明一﹐上踝五寸刺三鍼。凡治消癉僕擊﹐偏枯痿厥﹐气滿發逆﹐甘肥貴人﹐則髙梁之疾也。隔塞閉絕﹐上下不通﹐則暴憂之病也。暴厥而聾﹐偏塞閉不通﹐內气暴薄也。不從內外中風之病﹐故瘦畱著也。跛﹐寒風濕之病也。黃帝曰﹕黃膽暴痛﹐癲疾厥狂﹐久逆之所生也。五臟不平﹐六腑閉塞之所生也。頭痛耳鳴﹐九竅不利﹐腸胃之所生也。

卷第八

太陰陽明論篇第二十九

黃帝問曰﹕太陰陽明爲表裏﹐脾胃脈也﹐生病而異者何也﹖岐伯對曰﹕陰陽異位﹐更虛更實﹐更逆更從﹐或從內﹐或從外﹐所從不同﹐故病異名也。帝曰﹕願聞其異狀也。岐伯曰﹕陽者﹐天气也﹐主外﹔陰者﹐地气也﹐主內。故陽道實﹐陰道虛。故犯賊風虛邪者﹐陽受之﹔食飲不節起居不時者﹐陰受之。陽受之則入六腑﹐陰受之則入五臟。入六腑則身熱不時臥﹐上爲喘呼﹔入五臟則月眞滿閉塞﹐下爲飧泄﹐久爲腸。故喉主天气﹐咽主地气。故陽受風气﹐陰受濕气。故陰气從足上行至頭﹐而下行循臂至指端﹔陽气從手上行至頭﹐而下行至足。故曰陽病者上行極而下﹐陰病者下行極而上。故傷於風者﹐上先受之﹔傷於濕者﹐下先受之。帝曰﹕脾病而四肢不用何也﹖岐伯曰﹕四肢皆稟气於胃﹐而不得至經﹐必因於脾﹐乃得稟也。今脾病不能爲胃行其津液﹐四肢不得稟水穀气﹐气日以衰﹐脈道不利﹐筋骨肌肉﹐皆無气以生﹐故不用焉。帝曰﹕脾不主時何也﹖岐伯曰﹕脾者土也﹐治中央﹐常以四時長四髒﹐各十八日寄治﹐不得獨主於時也。脾臟者常著胃土之精也﹐土者生萬物而法天地﹐故上下至頭足﹐不得主時也。帝曰﹕脾與胃以膜相連耳﹐而能爲之行其津液何也﹖岐伯曰﹕足太陰者三陰也﹐其脈貫胃屬脾絡嗌﹐故太陰爲之行气於三陰。陽明者表也﹐五臟六腑之海也﹐亦爲之行气於三陽。臟腑各因其經而受气於陽明﹐故爲胃行其津液。四肢不得稟水穀气﹐日以益衰﹐陰道不利﹐筋骨肌肉無气以生﹐故不用焉。

卷第八

陽明脈解篇第三十

黃帝問曰﹕足陽明之脈病﹐惡人與火﹐聞木音則惕然而驚﹐鐘鼓不爲動﹐聞木音而驚何也﹖願聞其故。岐伯對曰﹕陽明者胃脈也﹐胃者土也﹐故聞木音而驚者﹐土惡木也。帝曰﹕善。其惡火何也﹖岐伯曰﹕陽明主肉﹐其脈血气盛﹐邪客之則熱﹐熱甚則惡火。帝曰﹕其惡人何也﹖岐伯曰﹕陽明厥則喘而惋﹐惋則惡人。帝曰﹕或喘而死者﹐或喘而生者﹐何也﹖岐伯曰﹕厥逆連髒則死﹐連經則生。帝曰﹕善。

病甚則棄衣而走﹐登髙而歌﹐或至不食數日﹐逾垣上屋﹐所上之處﹐皆非其素所能也﹐病反能者何也﹖岐伯曰﹕四肢者諸陽之本也﹐陽盛則四肢實﹐實則能登髙也。帝曰﹕其棄衣而走者何也﹖岐伯曰﹕熱盛於身﹐故棄衣欲走也。帝曰﹕其妄言罵詈不避親疏而歌者何也﹖岐伯曰﹕陽盛則使人妄言罵詈不避親疏而不欲食﹐不欲食故妄走也。

寶命全角論﹕嗄﹝所嫁切﹞吟﹝上丘伽切﹞黔﹝音鉗﹞棄蔑﹝音滅﹞容﹝音舜﹞

八正神明論﹕仿佛﹝上音仿﹐下音弗﹞

離合眞邪論﹕﹝徐倫切﹞蚊虻﹝武庚切﹞捫﹝音門﹞抓﹝側交切﹞溶﹝音容﹞

通評虛實論﹕﹝去王切﹞﹝榮美切﹞﹝之石切﹞

太陰陽明論﹕閉塞﹝蘇則切﹞

陽明脈解篇﹕惋﹝烏貫切﹞逾﹝音於﹞

卷第九

熱論篇第三十一

黃帝問曰﹕今夫熱病者﹐皆傷寒之類也﹐或愈或死﹐其死皆以六七日之間﹐其愈皆以十日以上者何也﹖不知其解﹐願聞其故。岐伯對曰﹕巨陽者﹐諸陽之屬也﹐其脈連於風府﹐故爲諸陽主气也。人之傷於寒也﹐則爲病熱﹐熱𨿽甚不死﹔其兩感於寒而病者﹐必不免於死。帝曰﹕願聞其狀。岐伯曰﹕傷寒一日﹐巨陽受之﹐故頭項痛腰脊彊。二日陽明受之﹐陽明主肉﹐其脈挾鼻絡於目﹐故身熱目疼而鼻幹﹐不得臥也。三日少陽受之﹐少陽主膽﹐其脈循脇絡於耳﹐故胸脇痛而耳聾。三陽經絡皆受其病﹐而未入於髒者﹐故可汗而已。四日太陰受之﹐太陰脈布胃中絡於嗌﹐故腹滿而嗌漧。五日少陰受之﹐少陰脈貫腎絡於肺﹐系舌本﹐故口燥舌漧而渴。六日厥陰受之﹐厥陰脈循陰器而絡於肝﹐故煩滿而囊縮。三陰三陽﹐五臟六腑皆受病﹐榮衛不行﹐五臟不通﹐則死矣。其不兩感於寒者﹐七日巨陽病衰﹐頭痛少愈﹔八日陽明病衰﹐身熱少愈﹔九日少陽病衰﹐耳聾微聞﹔十日太陰病衰﹐腹減如故﹐則思飲食﹔十一日少陰病衰﹐渴止不滿﹐舌漧已而嚏﹔十二日厥陰病衰﹐囊縱少腹微下﹐大气皆去﹐病日已矣。帝曰﹕治之柰何﹖岐伯曰﹕治之各通其髒脈﹐病日衰已矣。其未滿三日者﹐可汗而已﹔其滿三日者﹐可泄而已。帝曰﹕熱病已愈﹐時有所遺者何也﹖岐伯曰﹕諸遺者﹐熱甚而彊食之﹐故有所遺也。若此者﹐皆病已衰而熱有所藏﹐因其穀气相薄﹐兩熱相合﹐故有所遺也。帝曰﹕善。治遺柰何﹖岐伯曰﹕視其虛實﹐調其逆從﹐可使必已矣。帝曰﹕病熱當何禁之﹖岐伯曰﹕病熱少愈﹐食肉則復﹐多食則遺﹐此其禁也。帝曰﹕其病兩感於寒者﹐其脈應與其病形何如﹖岐伯曰﹕兩感於寒者﹐病一日則巨陽與少陰俱病﹐則頭痛口漧而煩滿﹔二日則陽明與太陰俱病﹐則腹滿身熱﹐不欲食譫言﹔三日則少陽與厥陰俱病﹐則耳聾囊縮而厥﹐水漿不入﹐不知人﹐六日死。帝曰﹕五臟已傷﹐六腑不通﹐榮衛不行﹐如是之後﹐三日乃死何也﹖岐伯曰﹕陽明者﹐十二經脈之長也﹐其血气盛﹐故不知人﹐三日其气乃盡﹐故死矣。凡病傷寒而成溫者﹐先夏至日者爲病溫﹐後夏至日者爲病暑﹐暑當與汗皆出﹐勿止。

卷第九

刺熱篇第三十二

肝熱病者﹐小便先黃﹐腹痛多臥身熱﹐熱爭則狂言及驚﹐脇滿痛﹐手足躁﹐不得安臥﹐庚辛甚﹐甲乙大汗﹐气逆則庚辛死﹐刺足厥陰少陽﹐其逆則頭痛員員﹐脈引衝頭也。心熱病者﹐先不樂﹐數日乃熱﹐熱爭則卒心痛﹐煩悶善嘔﹐頭痛面赤無汗﹐壬癸甚﹐丙丁大汗﹐气逆則壬癸死﹐刺手少陰太陽。脾熱病者﹐先頭重頰痛﹐煩心顏靑﹐欲嘔身熱﹐熱爭則腰痛不可用俯仰﹐腹滿泄﹐兩頷痛﹐甲乙甚﹐戊己大汗﹐气逆則甲乙死﹐刺足太陰陽明。肺熱病者﹐先淅然厥﹐起毫毛﹐惡風寒﹐舌上黃身熱。熱爭則喘咳﹐痛走胸膺背﹐不得大息﹐頭痛不堪﹐汗出而寒﹐丙丁甚﹐庚辛大汗﹐气逆則丙丁死﹐刺手太陰陽明﹐出血如大豆﹐立已。腎熱病者﹐先腰痛﹐苦渴數飲身熱﹐熱爭則項痛而彊﹐寒且﹐足下熱﹐不欲言﹐其逆則項痛員員淡淡然﹐戊己甚﹐壬癸大汗﹐气逆則戊己死﹐刺足少陰太陽﹐諸汗者﹐至其所勝日汗出也。肝熱病者左頰先赤﹐心熱病者顏先赤﹐脾熱病者鼻先赤﹐肺熱病者右頰先赤﹐腎熱病者頤先赤﹐病𨿽未發﹐見赤色者刺之﹐名曰治未病。熱病從部所起者﹐至期而已﹔其刺之反者﹐三周而已﹔重逆則死。諸當汗者﹐至其所勝日﹐汗大出也。

諸治熱病﹐以飲之寒水乃刺之﹐必寒衣之﹐居止寒處﹐身寒而止也。熱病先胸脇痛﹐手足躁﹐刺足少陽﹐補足太陰﹐病甚者爲五十九刺。熱病始手臂痛者﹐刺手陽明太陰而汗出止。熱病始於頭首者﹐刺項太陽而汗出止。熱病始於足脛者﹐刺足陽明而汗出止。

熱病先身重骨痛﹐耳聾好瞑﹐刺足少陰﹐病甚爲五十九刺。熱病先眩冒而熱﹐胸脇滿﹐刺足少陰少陽。太陽之脈﹐色榮顴骨﹐熱病也﹐榮未交﹐曰今且得汗﹐待時而已。與厥陰脈爭見者﹐死期不過三日﹐其熱病內連腎﹐少陽之脈色也。少陽之脈﹐色榮頰前﹐熱病也﹐榮未交﹐曰今且得汗﹐待時而已﹐與少陰脈爭見者﹐死期不過三日。熱病气穴﹕三椎下間主胸中熱﹐四椎下間主膈中熱﹐五椎下間主肝熱﹐六椎下間主脾熱﹐七椎下間主腎熱﹐榮在也。項上三椎﹐陷者中也。頰下逆顴爲大瘕﹐下牙車爲腹滿﹐顴後爲脇痛﹐頰上者膈上也。

卷第九

評熱病論篇第三十三

黃帝問曰﹕有病溫者﹐汗出輒復熱﹐而脈躁疾不爲汗衰﹐狂言不能食﹐病名爲何﹖岐伯對曰﹕病名陰陽交﹐交者死也。帝曰﹕願聞其說。岐伯曰﹕人所以汗出者﹐皆生於谷﹐谷生於精﹐今邪气交爭於骨肉而得汗者﹐是邪卻而精勝也﹐精勝則當能食而不復熱。復熱者邪气也﹐汗者精气也﹐今汗出而輒復熱者﹐是邪勝也﹐不能食者﹐精無俾也﹐病而畱者﹐其壽可立而傾也。且夫《熱論》曰﹕汗出而脈尙躁盛者死。今脈不與汗相應﹐此不勝其病也﹐其死明矣。狂言者是失志﹐失志者死。今見三死﹐不見一生﹐𨿽愈必死也。帝曰﹕有病身熱汗出煩滿﹐煩滿不爲汗解﹐此爲何病﹖岐伯曰﹕汗出而身熱者風也﹐汗出而煩滿不解者厥也﹐病名曰風厥。帝曰﹕願卒聞之。岐伯曰﹕巨陽主气﹐故先受邪﹐少陰與其爲表裏也﹐得熱則上從之﹐從之則厥也。帝曰﹕治之柰何﹖岐伯曰﹕表裏刺之﹐飲之服湯。

帝曰﹕勞風爲病何如﹖岐伯曰﹕勞風法在肺下﹐其爲病也﹐使人彊上冥視﹐唾出若涕﹐惡風而振寒﹐此爲勞風之病。帝曰﹕治之柰何﹖岐伯曰﹕以救俯仰。巨陽引精者三日﹐中年者五日﹐不精者七日﹐咳出靑黃涕﹐其狀如膿﹐大如彈丸﹐從口中若鼻中出﹐不出則傷肺﹐傷肺則死也。帝曰﹕有病腎風者﹐面然壅﹐害於言﹐可刺不﹖岐伯曰﹕虛不當刺﹐不當刺而刺﹐後五日其气必至。帝曰﹕其至何如﹖岐伯曰﹕至必少气時熱﹐時熱從胸背上至頭﹐汗出手熱﹐口漧苦渴﹐小便黃﹐目下腫﹐腹中鳴﹐身重難以行﹐月事不來﹐煩而不能食﹐不能正偃﹐正偃則咳甚﹐病名曰風水﹐論在《刺法》中。帝曰﹕願聞其說。岐伯曰﹕邪之所湊﹐其气必虛﹐陰虛者陽必湊之﹐故少气時熱而汗出也。小便黃者﹐少腹中有熱也。

不能正偃者﹐胃中不和也。正偃則咳甚﹐上迫肺也。諸有水气者﹐微腫先見於目下也。帝曰﹕何以言﹖岐伯曰﹕水者陰也﹐目下亦陰也﹐腹者至陰之所居﹐故水在腹者﹐必使目下腫也。眞气上逆﹐故口苦舌漧﹐臥不得正偃﹐正偃則咳出淸水也。諸水病者﹐故不得臥﹐臥則驚﹐驚則咳甚也。腹中鳴者﹐病本於胃也。薄脾則煩不能食﹐食不下者﹐胃脘隔也。身重難以行者﹐胃脈在足也。月事不來者﹐胞脈閉也﹐胞脈者屬心而絡於胞中﹐今气上迫肺﹐心气不得下通﹐故月事不來也。帝曰﹕善。

卷第九

逆調論篇第三十四

黃帝問曰﹕人身非常溫也﹐非常熱也﹐爲之熱而煩滿者何也﹖岐伯對曰﹕陰气少而陽气勝﹐故熱而煩滿也。帝曰﹕人身非衣寒也﹐中非有寒气也﹐寒從中生者何﹖岐伯曰﹕是人多痺气也﹐陽气少﹐陰气多﹐故身寒如從水中出。帝曰﹕人有四肢熱﹐逢風寒如炙如火者何也﹖岐伯曰﹕是人者陰气虛﹐陽气盛﹐四肢者陽也﹐兩陽相得而陰气虛少﹐少水不能滅盛火﹐而陽獨治﹐獨治者不能生長也﹐獨勝而止耳﹐逢風而如炙如火者﹐是人當肉爍也。帝曰﹕人有身寒﹐湯火不能熱﹐濃衣不能溫﹐然不凍栗﹐是爲何病﹖岐伯曰﹕是人者﹐素腎气勝﹐以水爲事﹐太陽气衰﹐腎脂枯不長﹐一水不能勝兩火﹐腎者水也﹐而生於骨﹐腎不生則髓不能滿﹐故寒甚至骨也。所以不能凍栗者﹐肝一陽也﹐心二陽也﹐腎孤髒也﹐一水不能勝二火﹐故不能凍栗﹐病名曰骨痺﹐是人當攣節也。帝曰﹕人之肉苛者﹐𨿽近衣絮﹐猶尙苛也﹐是謂何疾﹖岐伯曰﹕榮气虛﹐衛气實也﹐榮气虛則不仁﹐衛气虛則不用﹐榮衛俱虛﹐則不仁且不用﹐肉如故也﹐人身與志不相有﹐曰死。帝曰﹕人有逆气不得臥而息有音者﹐有不得臥而息無音者﹐有起居如故而息有音者﹐有得臥行而喘者﹐有不得臥不能行而喘者﹐有不得臥臥而喘者﹐皆何髒使然﹖願聞其故。岐伯曰﹕不得臥而息有音者﹐是陽明之逆也﹐足三陽者下行﹐今逆而上行﹐故息有音也。陽明者胃脈也﹐胃者六腑之海﹐其气亦下行﹐陽明逆不得從其道﹐故不得臥也。《下經》曰﹕胃不和則臥不安。此之謂也。夫起居如故而息有音者﹐此肺之絡脈逆也﹐絡脈不得隨經上下﹐故畱經而不行﹐絡脈之病患也微﹐故起居如故而息有音也。夫不得臥臥則喘者﹐是水气之客也﹐夫水者循津液而流也﹐腎者水髒﹐主津液﹐主臥與喘也。帝曰﹕善。

熱論﹕怫﹝音弗﹞譫﹝之閻切﹐多言也﹞

刺熱論﹕頷﹝胡感切﹞灑淅﹝上先禮切﹐下先歷切﹞﹝音酸﹞跟﹝音根﹞﹝音氐﹞

評熱病論﹕﹝下莫江切﹞﹝音博﹞

逆調論﹕苛﹝胡歌切﹞

卷第十

瘧論篇第三十五

黃帝問曰﹕夫瘧皆生於風﹐其蓄作有時者何也﹖岐伯對曰﹕瘧之始發也﹐先起於毫毛﹐伸欠乃作﹐寒栗鼓頷﹐腰脊俱痛﹐寒去則內外皆熱﹐頭痛如破﹐渴欲冷凍飲料。帝曰﹕何气使然﹖願聞其道。岐伯曰﹕陰陽上下交爭﹐虛實更作﹐陰陽相移也。陽並於陰﹐則陰實而陽虛﹐陽明虛則寒栗鼓頷也﹔巨陽虛則腰背頭項痛﹔三陽俱虛則陰气勝﹐陰气勝則骨寒而痛﹔寒生於內﹐故中外皆寒﹔陽盛則外熱﹐陰虛則內熱﹐外內皆熱則喘而渴﹐故欲冷凍飲料也。此皆得之夏傷於暑﹐熱气盛﹐藏於皮膚之內﹐腸胃之外﹐此榮气之所捨也。此令人汗空疏﹐腠理開﹐因得秋气﹐汗出遇風﹐及得之以浴﹐水气捨於皮膚之內﹐與衛气並居。衛气者﹐晝日行於陽﹐夜行於陰﹐此气得陽而外出﹐得陰而內薄﹐內外相薄﹐是以日作。帝曰﹕其間日而作者何也﹖岐伯曰﹕其气之舍深﹐內薄於陰﹐陽气獨發﹐陰邪內著﹐陰與陽爭不得出﹐是以間日而作也。帝曰﹕善。其作日晏與其日早者﹐何气使然﹖岐伯曰﹕邪气客於風府﹐循膂而下﹐衛气一日一夜大會於風府﹐其明日日下一節﹐故其作也晏﹐此先客於脊背也﹐每至於風府則腠理開﹐腠理開則邪气入﹐邪气入則病作﹐以此日作稍益晏也。其出於風府﹐日下一節﹐二十五日下至骨﹐二十六日入於脊內﹐注於伏膂之脈﹐其气上行﹐九日出於缺盆之中﹐其气日髙﹐故作日益早也。其間日發者﹐由邪气內薄於五臟﹐橫連募原也﹐其道遠﹐其气深﹐其行遲﹐不能與衛气俱行﹐不得皆出﹐故間日乃作也。帝曰﹕夫子言衛气每至於風府﹐腠理乃發﹐發則邪气入﹐入則病作。今衛气日下一節﹐其气之發也不當風府﹐其日作者柰何﹖岐伯曰﹕此邪气客於頭項循膂而下者也﹐故虛實不同﹐邪中異所﹐則不得當其風府也。故邪中於頭項者﹐气至頭項而病﹔中於背者﹐气至背而病﹔中於腰脊者﹐气至腰脊而病﹔中於手足者﹐气至手足而病。衛气之所在﹐與邪气相合﹐則病作。故風無常府﹐衛气之所發﹐必開其腠理﹐邪气之所合﹐則其府也。帝曰﹕善。

夫風之與瘧也﹐相似同類﹐而風獨常在﹐瘧得有時而休者何也﹖岐伯曰﹕風气畱其處﹐故常在﹔瘧气隨經絡沈以內薄﹐故衛气應乃作。帝曰﹕瘧先寒而後熱者何也﹖岐伯曰﹕夏傷於大暑﹐其汗大出﹐腠理開發﹐因遇夏气淒滄之水寒﹐藏於腠理皮膚之中﹐秋傷於風﹐則病成矣。夫寒者陰气也﹐風者陽气也﹐先傷於寒而後傷於風﹐故先寒而後熱也﹐病以時作﹐名曰寒瘧。帝曰﹕先熱而後寒者何也﹖岐伯曰﹕此先傷於風而後傷於寒﹐故先熱而後寒也﹐亦以時作﹐名曰溫瘧。其但熱而不寒者﹐陰气先絕﹐陽气獨發﹐則少气煩冤﹐手足熱而欲嘔﹐名曰癉瘧。

帝曰﹕夫經言有餘者瀉之﹐不足者補之。今熱爲有餘﹐寒爲不足。夫瘧者之寒﹐湯火不能溫也﹐及其熱﹐冰水不能寒也﹐此皆有餘不足之類。當此之時﹐良工不能止﹐必須其自衰乃刺之﹐其故何也﹖願聞其說。岐伯曰﹕經言無刺之熱﹐無刺渾渾之脈﹐無刺漉漉之汗﹐故爲其病逆未可治也。夫瘧之始發也﹐陽气並於陰﹐當是之時﹐陽虛而陰盛﹐外無气﹐故先寒栗也。陰气逆極﹐則復出之陽﹐陽與陰復並於外﹐則陰虛而陽實﹐故先熱而渴。夫瘧气者﹐並於陽則陽勝﹐並於陰則陰勝﹐陰勝則寒﹐陽勝則熱。瘧者﹐風寒之气不常也﹐病極則復。至病之發也﹐如火之熱﹐如風雨不可當也。故經言曰﹕方其盛時必毀﹐因其衰也﹐事必大昌。此之謂也。夫瘧之未發也﹐陰未並陽﹐陽未並陰﹐因而調之﹐眞气得安﹐邪气乃亡﹐故工不能治其已發﹐爲其气逆也。帝曰﹕善。攻之柰何﹖早晏何如﹖岐伯曰﹕瘧之且發也﹐陰陽之且移也﹐必從四末始也﹐陽已傷﹐陰從之﹐故先其時堅束其處﹐令邪气不得入﹐陰气不得出﹐審候見之在孫絡盛堅而血者皆取之﹐此眞往而未得並者也。帝曰﹕瘧不發﹐其應何如﹖岐伯曰﹕瘧气者﹐必更盛更虛﹐當气之所在也﹐病在陽﹐則熱而脈躁﹔在陰﹐則寒而脈靜﹔極則陰陽俱衰﹐衛气相離﹐故病得休﹔衛气集﹐則復病也。帝曰﹕時有間二日或至數日發﹐或渴或不渴﹐其故何也﹖岐伯曰﹕其間日者﹐邪气與衛气客於六腑﹐而有時相失﹐不能相得﹐故休數日乃作也。瘧者﹐陰陽更勝也﹐或甚或不甚﹐故或渴或不渴。帝曰﹕論言夏傷於暑﹐秋必病瘧﹐今瘧不必應者何也﹖岐伯曰﹕此應四時者也。其病異形者﹐反四時也。其以秋病者寒甚﹐以冬病者寒不甚﹐以春病者惡風﹐以夏病者多汗。帝曰﹕夫病溫瘧與寒瘧而皆安捨﹖捨於何髒﹖岐伯曰﹕溫瘧者﹐得之冬中於風﹐寒气藏於骨髓之中﹐至春則陽气大發﹐邪气不能自出﹐因遇大暑﹐腦髓爍﹐肌肉消﹐腠理發泄﹐或有所用力﹐邪气與汗皆出﹐此病藏於腎﹐其气先從內出之於外也。如是者﹐陰虛而陽盛﹐陽盛則熱矣﹐衰則气復反入﹐入則陽虛﹐陽虛則寒矣﹐故先熱而後寒﹐名曰溫瘧。帝曰﹕癉瘧何如﹖岐伯曰﹕癉瘧者﹐肺素有熱气盛於身﹐厥逆上衝﹐中气實而不外泄﹐因有所用力﹐腠理開﹐風寒舍於皮膚之內﹑分肉之間而發﹐發則陽气盛﹐陽气盛而不衰則病矣。其气不及於陰﹐故但熱而不寒﹐气內藏於心﹐而外舍於分肉之間﹐令人消爍脫肉﹐故命曰癉瘧。帝曰﹕善。

卷第十

刺瘧篇第三十六

足太陽之瘧﹐令人腰痛頭重﹐寒從背起﹐先寒後熱﹐然﹐熱止汗出﹐難已﹐刺中出血。足少陽之瘧﹐令人身體解﹐寒不甚﹐熱不甚﹐惡見人﹐見人心惕惕然﹐熱多汗出甚﹐刺足少陽。足陽明之瘧﹐令人先寒﹐灑淅灑淅﹐寒甚久乃熱﹐熱去汗出﹐喜見日月光火气乃快然﹐刺足陽明跗上。足太陰之瘧﹐令人不樂﹐好大息﹐不嗜食﹐多寒熱汗出﹐病至則善嘔﹐嘔已乃衰﹐卽取之。足少陰之瘧﹐令人嘔吐甚﹐多寒熱﹐熱多寒少﹐欲閉戶牖而處﹐其病難已。足厥陰之瘧﹐令人腰痛少腹滿﹐小便不利如癃狀﹐非癃也﹐數便﹐意恐懼气不足﹐腹中悒悒﹐刺足厥陰。肺瘧者﹐令人心寒﹐寒甚熱﹐熱間善驚﹐如有所見者﹐刺手太陰陽明。心瘧者﹐令人煩心甚﹐欲得淸水﹐反寒多﹐不甚熱﹐刺手少陰。肝瘧者﹐令人色蒼蒼然﹐太息﹐其狀若死者﹐刺足厥陰見血。脾瘧者﹐令人寒﹐腹中痛﹐熱則腸中鳴﹐鳴已汗出﹐刺足太陰。腎瘧者﹐令人灑灑然﹐腰脊痛宛轉﹐大便難﹐目然﹐手足寒﹐刺足太陽少陰。胃瘧者﹐令人且病也﹐善饑而不能食﹐食而支滿腹大﹐刺足陽明太陰橫脈出血。瘧發身方熱﹐刺跗上動脈﹐開其空﹐出其血﹐立寒。瘧方欲寒﹐刺手陽明太陰﹑足陽明太陰。瘧脈滿大﹐急刺背兪﹐用中鍼旁伍兪各一﹐適肥瘦出其血也。瘧脈小實﹐急灸脛少陰﹐刺指井。瘧脈滿大﹐急刺背兪﹐用五兪背兪各一﹐適行至於血也。

瘧脈緩大虛﹐便宜用藥﹐不宜用鍼。凡治瘧先發﹐如食頃乃可以治﹐過之則失時也。諸瘧而脈不見﹐刺十指間出血﹐血去必已﹐先視身之赤如小豆者盡取之。十二瘧者﹐其發各不同時﹐察其病形﹐以知其何脈之病也。先其發時如食頃而刺之﹐一刺則衰﹐二刺則知﹐三刺則已﹐不已刺舌下兩脈出血﹐不已刺中盛經出血﹐又刺項以下俠脊者必已。舌下兩脈者﹐廉泉也。刺瘧者﹐必先問其病之所先發者﹐先刺之。先頭痛及重者﹐先刺頭上及兩額兩眉間出血。先項背痛者﹐先刺之。先腰脊痛者﹐先刺中出血。先手臂痛者﹐先刺手少陰陽明十指間。先足脛痛者﹐先刺足陽明十指間出血。風瘧﹐瘧發則汗出惡風﹐刺三陽經背兪之血者。痛甚﹐按之不可﹐名曰髓病﹐以鍼鍼絕骨出血﹐立已。身體小痛﹐刺至陰。諸陰之井無出血﹐間日一刺。瘧不渴﹐間日而作﹐刺足太陽。渴而間日作﹐刺足少陽。溫瘧汗不出﹐爲五十九刺。

卷第十

气厥論篇第三十七

黃帝問曰﹕五臟六腑﹐寒熱相移者何﹖岐伯曰﹕腎移寒於肝﹐癰腫少气。脾移寒於肝﹐癰腫筋攣。

肝移寒於心﹐狂隔中。心移寒於肺﹐肺消﹐肺消者飲一溲二﹐死不治。肺移寒於腎﹐爲湧水﹐湧水者﹐按腹不堅﹐水气客於大腸﹐疾行則鳴濯濯如囊裹漿﹐水之病也。脾移熱於肝﹐則爲驚衄。肝移熱於心﹐則死。心移熱於肺﹐傳爲膈消。肺移熱於腎﹐傳爲柔。腎移熱於脾﹐傳爲虛﹐腸死﹐不可治。胞移熱於膀胱﹐則癃溺血。膀胱移熱於小腸﹐膈腸不便﹐上爲口麋。小腸移熱於大腸﹐爲瘕﹐爲沈。大腸移熱於胃﹐善食而瘦入﹐謂之食亦。胃移熱於膽﹐亦曰食亦。膽移熱於腦﹐則辛鼻淵﹐鼻淵者﹐濁涕下不止也﹐傳爲衄蔑瞑目﹐故得之气厥也。

卷第十

咳論篇第三十八

黃帝問曰﹕肺之令人咳何也﹖岐伯對曰﹕五臟六腑皆令人咳﹐非獨肺也。帝曰﹕願聞其狀。岐伯曰﹕皮毛者肺之合也﹐皮毛先受邪气﹐邪气以從其合也。其寒飲食入胃﹐從肺脈上至於肺則肺寒﹐肺寒則外內合邪因而客之﹐則爲肺咳。五臟各以其時受病﹐非其時各傳以與之。人與天地相參﹐故五臟各以治時感於寒則受病﹐微則爲咳﹐甚者爲泄爲痛。乘秋則肺先受邪﹐乘春則肝先受之﹐乘夏則心先受之﹐乘至陰則脾先受之﹐乘冬則腎先受之。帝曰﹕何以異之﹖岐伯曰﹕肺咳之狀﹐咳而喘息有音﹐甚則唾血。心咳之狀﹐咳則心痛﹐喉仲介介如梗狀﹐甚則咽腫喉痺。肝咳之狀﹐咳則兩脇下痛﹐甚則不可以轉﹐轉則兩下滿。脾咳之狀﹐咳則右脇下痛陰陰引肩背﹐甚則不可以動﹐動則咳劇。腎咳之狀﹐咳則腰背相引而痛﹐甚則咳涎。帝曰﹕六腑之咳柰何﹖安所受病﹖岐伯曰﹕五臟之久咳﹐乃移於六腑。脾咳不已﹐則胃受之﹐胃咳之狀﹐咳而嘔﹐嘔甚則長虫出。肝咳不已﹐則膽受之﹑膽咳之狀﹑咳嘔膽汁。肺咳不已﹐則大腸受之﹐大腸咳狀﹐咳而遺失。心咳不已﹐則小腸受之﹐小腸咳狀﹐咳而失气﹐气與咳俱失。腎咳不已﹐則膀胱受之﹐膀胱咳狀﹐咳而遺溺。久咳不已﹐則三焦受之﹐三焦咳狀﹐咳而腹滿﹐不欲食飲﹐此皆聚於胃﹐關於肺﹐使人多涕唾而面浮腫气逆也。帝曰﹕治之柰何﹖岐伯曰﹕治髒者治其兪﹐治腑者治其合﹐浮腫者治其經。帝曰﹕善。

瘧論﹕﹝火沃切﹞漉﹝音鹿﹞弭﹝綿婢切﹞

刺瘧論﹕﹝音謁﹞悒﹝於急切﹞﹝音舜﹞

气厥論﹕﹝音熾﹞麋﹝武悲切﹞﹝音復﹞蔑﹝莫結切﹞

咳論﹕蛔﹝音回﹞

卷第十一

舉痛論篇第三十九

黃帝問曰﹕余聞善言天者﹐必有驗於人﹔善言古者﹐必有合於今﹔善言人者﹐必有厭於己。如此﹐則道不惑而要數極﹐所謂明也。今余問於夫子﹐令言而可知﹐視而可見﹐捫而可得﹐令驗於己而發蒙解惑﹐可得而聞乎﹖岐伯再拜稽首對曰﹕何道之問也﹖帝曰﹕願聞人之五臟卒痛﹐何气使然﹖岐伯對曰﹕經脈流行不止﹐環周不休﹐寒气入經而稽遲﹐泣而不行﹐客於脈外則血少﹐客於脈中則气不通﹐故卒然而痛。帝曰﹕其痛或卒然而止者﹐或痛甚不休者﹐或痛甚不可按者﹐或按之而痛止者﹐或按之無益者﹐或喘動應手者﹐或心與背相引而痛者﹐或脇肋與少腹相引而痛者﹐或腹痛引陰股者﹐或痛宿昔而成積者﹐或卒然痛死不知人有少間復生者﹐或痛而嘔者﹐或腹痛而後泄者﹐或痛而閉不通者﹐凡此諸痛﹐各不同形﹐別之柰何﹖岐伯曰﹕寒气客於脈外則脈寒﹐脈寒則縮﹐縮則脈絀急﹐絀急則外引小絡﹐故卒然而痛﹐得炅則痛立止﹐因重中於寒﹐則痛久矣。寒气客於經脈之中﹐與炅气相薄則脈滿﹐滿則痛而不可按也﹐寒气稽畱﹐炅气從上﹐則脈充大而血气亂﹐故痛甚不可按也。寒气客於腸胃之間﹐膜原之下﹐血不得散﹐小絡急引故痛﹐按之則血气散﹐故按之痛止。寒气客於俠脊之脈﹐則深按之不能及﹐故按之無益也。寒气客於衝脈﹐衝脈起於關元﹐隨腹直上﹐寒气客則脈不通﹐脈不通則气因之﹐故喘動應手矣。寒气客於背兪之脈則脈泣﹐脈泣則血虛﹐血虛則痛﹐其兪注於心﹐故相引而痛﹐按之則熱气至﹐熱气至則痛止矣。寒气客於厥陰之脈﹐厥陰之脈者﹐絡陰器系於肝﹐寒气客於脈中﹐則血泣脈急﹐故脇肋與少腹相引痛矣。厥气客於陰股﹐寒气上及少腹﹐血泣在下相引﹐故腹痛引陰股。寒气客於小腸膜原之間﹐絡血之中﹐血泣不得注於大經﹐血气稽畱不得行﹐故宿昔而成積矣。寒气客於五臟﹐厥逆上泄﹐陰气竭﹐陽气未入﹐故卒然痛死不知人﹐气復反則生矣。寒气客於腸胃﹐厥逆上出﹐故痛而嘔也。寒气客於小腸﹐小腸不得成聚﹐故後泄腹痛矣。熱气畱於小腸﹐腸中痛﹐癉熱焦渴則堅幹不得出﹐故痛而閉不通矣。帝曰﹕所謂言而可知者也﹐視而可見柰何﹖岐伯曰﹕五臟六腑固盡有部﹐視其五色﹐黃赤爲熱﹐白爲寒﹐靑黑爲痛﹐此所謂視而可見者也。帝曰﹕捫而可得。柰何﹖岐伯曰﹕視其主病之脈﹐堅而血及陷下者﹐皆可捫而得也。帝曰﹕善。余知百病生於气也﹐怒則气上﹐喜則气緩﹐悲則气消﹐恐則气下﹐寒則气收﹐炅則气泄﹐驚則气亂﹐勞則气耗﹐思則气結﹐九气不同﹐何病之生﹖岐伯曰﹕怒則气逆﹐甚則嘔血及飧泄﹐故气上矣。喜則气和志達﹐榮衛通利﹐故气緩矣。悲則心系急﹐肺布葉舉﹐而上焦不通﹐榮衛不散﹐熱气在中﹐故气消矣。恐則精卻﹐卻則上焦閉﹐閉則气還﹐還則下焦脹﹐故气不行矣。寒則腠理閉﹐气不行﹐故气收矣。炅則腠理開﹐榮衛通﹐汗大泄﹐故气泄。驚則心無所倚﹐神無所歸﹐慮無所定﹐故气亂矣。勞則喘息汗出﹐外內皆越﹐故气耗矣。思則心有所存﹐神有所歸﹐正气畱而不行﹐故气結矣。

卷第十一

腹中論篇第四十

黃帝問曰﹕有病心腹滿﹐旦食則不能暮食﹐此爲何病﹖岐伯對曰﹕名爲鼓脹。帝曰﹕治之柰何﹖岐伯曰﹕治之以雞矢醴﹐一劑知﹐二劑已。帝曰﹕其時有復發者何也﹖岐伯曰﹕此飲食不節﹐故時有病也。𨿽然其病且已﹐時故當病﹐气聚於腹也。帝曰﹕有病胸脇支滿者﹐妨於食﹐病至則先聞腥臊臭﹐出淸液﹐先唾血﹐四肢淸﹐目眩﹐時時前後血﹐病名爲何﹖何以得之﹖岐伯曰﹕病名血枯﹐此得之年少時﹐有所大脫血﹐若醉入房中﹐气竭肝傷﹐故月事衰少不來也。帝曰﹕治之柰何﹖復以何術﹖岐伯曰﹕以四烏骨一茹二物並合之﹐丸以雀卵﹐大如小豆﹐以五丸爲後飯﹐飲以鮑魚汁﹐利腸中及傷肝也。帝曰﹕病有少腹盛﹐上下左右皆有根﹐此爲何病﹖可治不﹖岐伯曰﹕病名曰伏梁。帝曰﹕伏梁何因而得之﹖岐伯曰﹕裹大膿血﹐居腸胃之外﹐不可治﹐治之每切按之致死。帝曰﹕何以然﹖岐伯曰﹕此下則因陰﹐必下膿血﹐上則迫胃脘﹐生膈﹐挾胃脘內癰﹐此久病也﹐難治。居臍上爲逆﹐居臍下爲從﹐勿動亟奪。論在《刺法》中。帝曰﹕人有身體髀股皆腫﹐環臍而痛﹐是爲何病﹖岐伯曰﹕病名伏梁﹐此風根也。其气溢於大腸而著於肓﹐肓之原在臍下﹐故環臍而痛也。不可動之﹐動之爲水溺澀之病。帝曰﹕夫子數言熱中消中﹐不可服髙梁芳艸石藥﹐石藥發﹐芳艸發狂。夫熱中消中者﹐皆富貴人也﹐今禁髙梁﹐是不合其心﹐禁芳艸石藥﹐是病不愈﹐願聞其說。岐伯曰﹕夫芳艸之气美﹐石藥之气悍﹐二者其气急疾堅勁﹐故非緩心和人﹐不可以服此二者。帝曰﹕不可以服此二者﹐何以然﹖岐伯曰﹕夫熱气悍﹐藥气亦然﹐二者相遇﹐恐內傷脾﹐脾者土也而惡木﹐服此藥者﹐至甲乙日更論。帝曰﹕善。有病膺腫頸痛胸滿腹脹﹐此爲何病﹖何以得之﹖岐伯曰﹕名厥逆。帝曰﹕治之柰何﹖岐伯曰﹕灸之則喑﹐石之則狂﹐須其气並﹐乃可治也。帝曰﹕何以然﹖岐伯曰﹕陽气重上﹐有餘於上﹐灸之則陽气入陰﹐入則喑﹔石之則陽气虛﹐虛則狂﹔須其气並而治之﹐可使全也。帝曰﹕善。

何以知懷子之且生也﹖岐伯曰﹕身有病而無邪脈也。帝曰﹕病熱而有所痛者何也﹖岐伯曰﹕病熱者﹐陽脈也﹐以三陽之動也﹐人迎一盛少陽﹐二盛太陽﹐三盛陽明﹐入陰也。夫陽入於陰﹐故病在頭與腹﹐乃脹而頭痛也。帝曰﹕善。

卷第十一

刺腰痛篇第四十一

足太陽脈令人腰痛﹐引項脊尻背如重狀﹐刺其中。太陽正經出血﹐春無見血。少陽令人腰痛﹐如以鍼刺其皮中﹐循循然不可以俯仰﹐不可以顧﹐刺少陽成骨之端出血﹐成骨在膝外廉之骨獨起者﹐夏無見血。陽明令人腰痛﹐不可以顧﹐顧如有見者﹐善悲﹐刺陽明於前三﹐上下和之出血﹐秋無見血。足少陰令人腰痛﹐痛引脊內廉﹐刺少陰於內踝上二﹐春無見血﹐出血太多﹐不可復也。厥陰之脈令人腰痛﹐腰中如張弓弩弦﹐刺厥陰之脈﹐在踵魚腹之外﹐循之累累然﹐乃刺之﹐其病令人善言默默然不慧﹐刺之三。解脈令人腰痛﹐痛引肩﹐目KTKT然﹐時遺溲﹐刺解脈﹐在膝筋肉分間外廉之橫脈出血﹐血變而止。解脈令人腰痛如引帶﹐常如折腰狀﹐善恐﹐刺解脈﹐在中結絡如黍米﹐刺之血射以黑﹐見赤血而已。同陰之脈﹐令人腰痛﹐痛如小錘居其中﹐怫然腫﹐刺同陰之脈﹐在外踝上絕骨之端﹐爲三。陽維之脈令人腰痛﹐痛上怫然腫﹐刺陽維之脈﹐脈與太陽合下間﹐去地一尺所。衡絡之脈令人腰痛﹐不可以俯仰﹐仰則恐僕﹐得之舉重傷腰﹐衡絡絕﹐惡血歸之﹐刺之在陽﹑筋之間﹐上數寸﹐衡居爲二出血。會陰之脈令人腰痛﹐痛上漯漯然汗出﹐汗幹令人欲飲﹐飲已欲走﹐刺直陽之脈上三﹐在蹺上下五寸橫居﹐視其盛者出血。飛陽之脈令人腰痛﹐痛上拂拂然﹐甚則悲以恐﹐刺飛陽之脈﹐在內踝上五寸﹐少陰之前﹐與陰維之會。昌陽之脈令人腰痛﹐痛引膺﹐目KTKT然﹐甚則反折﹐舌捲不能言﹐刺內筋爲二﹐在內踝上大筋前太陰後﹐上踝二寸所。散脈令人腰痛而熱﹐熱甚生煩﹐腰下如有橫木居其中﹐甚則遺溲﹐刺散脈﹐在膝前骨肉分間﹐絡外廉﹐束脈爲三。

肉裏之脈令人腰痛﹐不可以咳﹐咳則筋縮急﹐刺肉裏之脈爲二﹐在太陽之外﹐少陽絕骨之後。腰痛俠脊而痛至頭KTKT然﹐目KTKT欲僵僕﹐刺足太陽中出血。腰痛上寒﹐刺足太陽陽明﹔上熱﹐刺足厥陰﹔不可以俯仰﹐刺足少陽﹔中熱而喘﹐刺足少陰﹐刺中出血。腰痛﹐上寒不可顧﹐刺足陽明﹔上熱﹐刺足太陰﹔中熱而喘﹐刺足少陰。大便難﹐刺足少陰。

少腹滿﹐刺足厥陰。如折不可以俯仰﹐不可舉﹐刺足太陽。引脊內廉﹐刺足少陰。腰痛引少腹控﹐不可以仰﹐刺腰尻交者﹐兩髁胂上﹐以月生死爲數﹐發鍼立已﹐左取右﹐右取左。

舉痛論﹕泣而﹝音澀﹞絀急﹝上丁骨切﹞

腹中論﹕﹝昨則切﹞茹﹝上力居切﹐下音如﹞脖﹝上蒲沒切﹐下鳥郎切﹞喑﹝音陰﹞

刺腰痛論﹕厭﹝於艷切﹞髁﹝苦瓦切﹞﹝音遼﹞踵﹝醜用切﹞蠡溝﹝上盧啟切﹐又落戈切﹞

嘿﹝音黑﹞小錘﹝直垂切﹞漯﹝他合切﹞擷﹝虎結切﹞眇﹝亡表切﹞

卷第十二

風論篇第四十二

黃帝問曰﹕風之傷人也﹐或爲寒熱﹐或爲熱中﹐或爲寒中﹐或爲癘風﹐或爲偏枯﹐或爲風也﹐其病各異﹐其名不同﹐或內至五臟六腑﹐不知其解﹐願聞其說。岐伯對曰﹕風气藏於皮膚之間﹐內不得通﹐外不得泄﹐風者善行而數變﹐腠理開則灑然寒﹐閉則熱而悶﹐其寒也則衰食飲﹐其熱也則消肌肉﹐故使人栗而不能食﹐名曰寒熱。風气與陽明入胃﹐循脈而上至目內﹐其人肥則風气不得外泄﹐則爲熱中而目黃﹔人瘦則外泄而寒﹐則爲寒中而泣出。風气與太陽俱入﹐行諸脈兪﹐散於分肉之間﹐與衛气相干﹐其道不利﹐故使肌肉憤而有瘍﹐衛气有所凝而不行﹐故其肉有不仁也。癘者﹐有榮气熱﹐其气不淸﹐故使其鼻柱壞而色敗﹐皮膚瘍潰﹐風寒客於脈而不去﹐名曰癘風﹐或名曰寒熱。以春甲乙傷於風者爲肝風﹐以夏丙丁傷於風者爲心風﹐以季夏戊己傷於邪者爲脾風﹐以秋庚辛中於邪者爲肺風﹐以冬壬癸中於邪者爲腎風。風中五臟六腑之兪﹐亦爲臟腑之風﹐各入其門戶所中﹐則爲偏風。

風气循風府而上﹐則爲腦風。風入系頭﹐則爲目風﹐眼寒。飲酒中風﹐則爲漏風。入房汗出中風﹐則爲內風。新沐中風﹐則爲首風。久風入中﹐則爲腸風飧泄外在腠理﹐則爲泄風。故風者百病之長也﹐至其變化乃爲他病也﹐無常方﹐然致有風气也。帝曰﹕五臟風之形狀不同者何﹖願聞其診及其病能。岐伯曰﹕肺風之狀﹐多汗惡風﹐色然白﹐時咳短气﹐晝日則瘥﹐暮則甚﹐診在眉上﹐其色白。心風之狀﹐多汗惡風﹐焦絕善怒嚇﹐赤色﹐病甚則言不可快﹐診在口﹐其色赤。肝風之狀﹐多汗惡風﹐善悲﹐色微蒼﹐嗌漧善怒﹐時憎女子﹐診在目下﹐其色靑。脾風之狀﹐多汗惡風﹐身體怠惰﹐四肢不欲動﹐色薄微黃﹐不嗜食﹐診在鼻上﹐其色黃。腎風之狀﹐多汗惡風﹐面然浮腫﹐脊痛不能正立﹐其色﹐隱曲不利﹐診在肌上﹐其色黑。胃風之狀﹐頸多汗惡風﹐食飲不下﹐膈塞不通﹐腹善滿﹐失衣則月眞脹﹐食寒則泄﹐診形瘦而腹大。首風之狀﹐頭面多汗惡風﹐當先風一日則病甚﹐頭痛不可以出內﹐至其風日則病少愈。漏風之狀﹐或多汗﹐常不可單衣﹐食則汗出﹐甚則身汗﹐喘息惡風﹐衣常濡﹐口漧善渴﹐不能勞事。泄風之狀﹐多汗﹐汗出泄衣上﹐口中幹﹐上漬﹐其風不能勞事﹐身體盡痛則寒。帝曰﹕善。

卷第十二

痺論篇第四十三

黃帝問曰﹕痺之安生﹖岐伯對曰﹕風寒濕三气雜至﹐合而爲痺也。其風气勝者爲行痺﹐寒气勝者爲痛痺﹐濕气勝者爲著痺也。帝曰﹕其有五者何也﹖岐伯曰﹕以冬遇此者爲骨痺﹐以春遇此者爲筋痺﹐以夏遇此者爲脈痺﹐以至陰遇此者爲肌痺﹐以秋遇此者爲皮痺。帝曰﹕內捨五臟六腑﹐何气使然﹖岐伯曰﹕五臟皆有合﹐病久而不去者﹐內捨於其合也。故骨痺不已﹐復感於邪﹐內捨於腎。筋痺不已﹐復感於邪﹐內捨於肝。

脈痺不已﹐復感於邪﹐內捨於心。肌痺不已﹐復感於邪﹐內捨於脾。皮痺不已﹐復感於邪﹐內捨於肺。所謂痺者﹐各以其時重感於風寒濕之气也。凡痺之客五臟者﹐肺痺者﹐煩滿喘而嘔。心痺者﹐脈不通﹐煩則心下鼓﹐暴上气而喘﹐嗌漧善噫﹐厥气上則恐。肝痺者﹐夜臥則驚﹐多飲數小便﹐上爲引如懷。腎痺者﹐善脹﹐尻以代踵﹐脊以代頭。脾痺者﹐四肢解惰﹐發咳嘔汁﹐上爲大塞。腸痺者﹐數飲而出不得﹐中气喘爭﹐時發飧泄。胞痺者﹐少腹膀胱按之內痛﹐若沃以湯﹐澀於小便﹐上爲淸涕。陰气者﹐靜則神藏﹐躁則消亡﹐飲食自倍﹐腸胃乃傷。淫气喘息﹐痺聚在肺﹔淫气憂思﹐痺聚在心﹔淫气遺溺﹐痺聚在腎﹔淫气乏竭﹐痺聚在肝﹔淫气肌絕﹐痺聚在脾。諸痺不已﹐亦益內也。其風气勝者﹐其人易已也。帝曰﹕痺﹐其時有死者﹐或疼久者﹐或易已者﹐其故何也﹖岐伯曰﹕其入髒者死﹐其畱連筋骨間者疼久﹐其畱皮膚間者易已。帝曰﹕其客於六腑者何也﹖岐伯曰﹕此亦其食飲居處﹐爲其病本也。六腑亦各有兪﹐風寒濕气中其兪﹐而食飲應之﹐循兪而入﹐各捨其腑也。

帝曰﹕以鍼治之柰何﹖岐伯曰﹕五臟有兪﹐六腑有合﹐循脈之分﹐各有所發﹐各隨其過﹐則病瘳也。帝曰﹕榮衛之气亦令人痺乎﹖岐伯曰﹕榮者﹐水谷之精气也﹐和調於五臟﹐灑陳於六腑﹐乃能入於脈也﹐故循脈上下﹐貫五臟﹐絡六腑也。衛者﹐水谷之悍气也﹐其气疾滑利﹐不能入於脈也﹐故循皮膚之中﹐分肉之間﹐燻於肓膜﹐散於胸腹﹐逆其气則病﹐從其气則愈﹐不與風寒濕气合﹐故不爲痺。

帝曰﹕善。痺或痛﹐或不痛﹐或不仁﹐或寒﹐或熱﹐或燥﹐或濕﹐其故何也﹖岐伯曰﹕痛者﹐寒气多也﹐有寒故痛也。其不痛不仁者﹐病久入深﹐榮衛之行澀﹐經絡時疏﹐故不通﹐皮膚不營﹐故爲不仁。其寒者﹐陽气少﹐陰气多﹐與病相益﹐故寒也。其熱者﹐陽气多﹐陰气少﹐病气勝陽遭陰﹐故爲痺熱。其多汗而濡者﹐此其逢濕甚也﹐陽气少﹐陰气盛﹐兩气相感﹐故汗出而濡也。帝曰﹕夫痺之爲病﹐不痛何也﹖岐伯曰﹕痺在於骨則重﹐在於脈則血凝而不流﹐在於筋則屈不伸﹐在於肉則不仁﹐在於皮則寒﹐故具此五者﹐則不痛也。凡痺之類﹐逢寒則虫﹐逢熱則縱。帝曰﹕善。

卷第十二

痿論篇第四十四

黃帝問曰﹕五臟使人痿何也﹖岐伯對曰﹕肺主身之皮毛﹐心主身之血脈﹐肝主身之筋膜﹐脾主身之肌肉﹐腎主身之骨髓﹐故肺熱葉焦﹐則皮毛虛弱急薄著﹐則生痿也。心气熱﹐則下脈厥而上﹐上則下脈虛﹐虛則生脈痿﹐樞折挈﹐脛縱而不任地也。肝气熱﹐則膽泄口苦筋膜幹﹐筋膜幹則筋急而攣﹐發爲筋痿。脾气熱﹐則胃幹而渴﹐肌肉不仁﹐發爲肉痿。腎气熱﹐則腰脊不舉﹐骨枯而髓減﹐發爲骨痿。帝曰﹕何以得之﹖岐伯曰﹕肺者﹐髒之長也﹐爲心之蓋也﹐有所失亡﹐所求不得﹐則發肺鳴﹐鳴則肺熱葉焦。故曰﹕五臟因肺熱葉焦﹐發爲痿。此之謂也。悲哀太甚﹐則胞絡絕﹐胞絡絕則陽气內動﹐發則心下崩數溲血也。

故《本病》曰﹕大經空虛﹐發爲肌痺﹐傳爲脈痿。思想無窮﹐所願不得﹐意淫於外﹐入房太甚﹐宗筋弛縱﹐發爲筋痿﹐及爲白淫。故《下經》曰﹕筋痿者﹐生於肝使內也。有漸於濕﹐以水爲事﹐若有所畱﹐居處相濕﹐肌肉濡漬﹐痺而不仁﹐發爲肉痿。故《下經》曰﹕肉痿者﹐得之濕地也。有所遠行勞倦﹐逢大熱而渴﹐渴則陽气內伐﹐內伐則熱捨於腎﹐腎者水髒也﹐今水不勝火﹐則骨枯而髓虛﹐故足不任身﹐發爲骨痿。

故《下經》曰﹕骨痿者﹐生於大熱也。帝曰﹕何以別之﹖岐伯曰﹕肺熱者色白而毛敗﹐心熱者色赤而絡脈溢﹐肝熱者色蒼而爪枯﹐脾熱者色黃而肉蠕動﹐腎熱者色黑而齒槁。帝曰﹕如夫子言可矣﹐論言治痿者獨取陽明何也﹖岐伯曰﹕陽明者﹐五臟六腑之海﹐主潤宗筋﹐宗筋主束骨而利機關也。衝脈者﹐經脈之海也﹐主滲灌溪谷﹐與陽明合於宗筋﹐陰陽宗筋之會﹐會於气街﹐而陽明爲之長﹐皆屬於帶脈﹐而絡於督脈。故陽明虛則宗筋縱﹐帶脈不引﹐故足痿不用也。帝曰﹕治之柰何﹖岐伯曰﹕各補其滎而通其兪﹐調其虛實﹐和其逆順﹐筋脈骨肉。各以其時受月﹐則病已矣。帝曰﹕善。

卷第十二

厥論篇第四十五

黃帝問曰﹕厥之寒熱者何也﹖岐伯對曰﹕陽气衰於下﹐則爲寒厥﹔陰气衰於下﹐則爲熱厥。帝曰﹕熱厥之爲熱也﹐必起於足下者何也﹖岐伯曰﹕陽气起於足五指之表﹐陰脈者集於足下而聚於足心﹐故陽气勝則足下熱也。帝曰﹕寒厥之爲寒也﹐必從五指而上於膝者何也﹖岐伯曰﹕陰气起於五指之裏﹐集於膝下而聚於膝上﹐故陰气勝則從五指至膝上寒﹐其寒也﹐不從外﹐皆從內也。帝曰﹕寒厥何失而然也﹖岐伯曰﹕前陰者﹐宗筋之所聚﹐太陰陽明之所合也。春夏則陽气多而陰气少﹐秋冬則陰气盛而陽气衰。此人者質壯﹐以秋冬奪於所用﹐下气上爭﹐不能復﹐精气溢下﹐邪气因從之而上也﹐气因於中﹐陽气衰﹐不能滲營其經絡﹐陽气日損﹐陰气獨在﹐故手足爲之寒也。帝曰﹕熱厥何如而然也﹖岐伯曰﹕酒入於胃﹐則絡脈滿而經脈虛﹐脾主爲胃行其津液者也﹐陰气虛則陽气入﹐陽气入則胃不和﹐胃不和則精气竭﹐精气竭則不營其四肢也。此人必數醉若飽以入房﹐气聚於脾中不得散﹐酒气與穀气相薄﹐熱盛於中﹐故熱徧於身內熱而溺赤也。夫酒气盛而悍﹐腎气有衰﹐陽气獨勝﹐故手足爲之熱也。帝曰﹕厥或令人腹滿﹐或令人暴不知人﹐或至半日遠至一日乃知人者何也﹖岐伯曰﹕陰气盛於上則下虛﹐下虛則腹脹滿﹐陽气盛於上則下气重上而邪气逆﹐逆則陽气亂﹐陽气亂則不知人也。帝曰﹕善。願聞六經脈之厥狀病能也。岐伯曰﹕巨陽之厥﹐則腫首頭重﹐足不能行﹐發爲僕。陽明之厥﹐則癲疾欲走呼﹐腹滿不得臥﹐面赤而熱﹐妄見而妄言。少陽之厥﹐則暴聾頰腫而熱﹐脇痛﹐不可以運。太陰之厥﹐則腹滿脹﹐後不利﹐不欲食﹐食則嘔﹐不得臥。少陰之厥﹐則口漧溺赤﹐腹滿心痛。厥陰之厥﹐則少腹腫痛﹐腹脹涇溲不利﹐好臥屈膝﹐陰縮腫﹐內熱。盛則瀉之﹐虛則補之﹐不盛不虛﹐以經取之。太陰厥逆﹐急攣﹐心痛引腹﹐治主病者。少陰厥逆﹐虛滿嘔變﹐下泄淸﹐治主病者。厥陰厥逆﹐攣腰痛﹐虛滿前閉譫言﹐治主病者。三陰俱逆﹐不得前後﹐使人手足寒﹐三日死。太陽厥逆﹐僵僕嘔血善衄﹐治主病者。少陽厥逆﹐機關不利﹐機關不利者﹐腰不可以行﹐項不可以顧﹐發腸癰不可治﹐驚者死。陽明厥逆﹐喘咳身熱﹐善驚衄嘔血。手太陰厥逆﹐虛滿而咳﹐善嘔沫﹐治主病者。手心主少陰厥逆﹐心痛引喉﹐身熱。死不可治。手太陽厥逆﹐耳聾泣出﹐項不可以顧﹐腰不可以俯仰﹐治主病者。手陽明少陽厥逆﹐發喉痺﹐嗌腫﹐﹐治主病者。

風論﹕癘﹝音利﹞潰﹝胡對切﹞腦﹝奴皓切﹞

痺論﹕肓﹝音荒﹞

痿論﹕﹝必亦切﹞髖﹝音寬﹞尻﹝枯熬切﹞﹝音總﹞臏﹝音牝﹞

厥論﹕譫﹝音詹﹞僵﹝居良切﹞僕﹝音赴﹞髦﹝音毛﹞

卷第十三

病能論篇第四十六

黃帝問曰﹕人病胃脘癰者﹐診當何如﹖岐伯對曰﹕診此者當候胃脈﹐其脈當沈細﹐沈細者气逆﹐逆者人迎甚盛﹐甚盛則熱﹐人迎者胃脈也﹐逆而盛﹐則熱聚於胃口而不行﹐故胃脘爲癰也。帝曰﹕善。人有臥而有所不安者何也﹖岐伯曰﹕髒有所傷及﹐精有所之寄﹐則安﹐故人不能懸其病也。帝曰﹕人之不得偃臥者何也﹖岐伯曰﹕肺者髒之蓋也﹐肺气盛則脈大﹐脈大則不得偃臥﹐論在《奇恆陰陽》中。帝曰﹕有病厥者﹐診右脈沈而緊﹐左脈浮而遲﹐不然﹐病主安在﹖岐伯曰﹕冬診之﹐右脈固當沈緊﹐此應四時﹐左脈浮而遲﹐此逆四時﹐在左當主病在腎﹐頗關在肺﹐當腰痛也。帝曰﹕何以言之﹖岐伯曰﹕少陰脈貫腎絡肺﹐今得肺脈﹐腎爲之病﹐故腎爲腰痛之病也。帝曰﹕善。有病頸癰者﹐或石治之﹐或鍼灸治之﹐而皆已﹐其眞安在﹖岐伯曰﹕此同名異等者也。夫癰气之息者﹐宜以鍼開除去之﹐夫气盛血聚者﹐宜石而瀉之﹐此所謂同病異治也。帝曰﹕有病怒狂者﹐此病安生﹖岐伯曰﹕生於陽也。帝曰﹕陽何以使人狂﹖岐伯曰﹕陽气者﹐因暴折而難決﹐故善怒也﹐病名曰陽厥。帝曰﹕何以知之﹖岐伯曰﹕陽明者常動﹐巨陽少陽不動﹐不動而動大疾﹐此其候也﹖帝曰﹕治之柰何﹖岐伯曰﹕奪其食卽已﹐夫食入於陰﹐長气於陽﹐故奪其食卽已。使之服以生鐵洛爲飲﹐夫生鐵洛者﹐下气疾也。帝曰﹕善。有病身熱解惰﹐汗出如浴﹐惡風少气﹐此爲何病﹖岐伯曰﹕病名曰酒風。

帝曰﹕治之柰何﹖岐伯曰﹕以澤瀉﹑術各十分﹐麋銜五分﹐合以三指撮爲後飯。所謂深之細者﹐其中手如鍼也﹐摩之切之﹐聚者堅也﹐博者大也。《上經》者﹐言气之通天也。《下經》者﹐言病之變化也。《金匱》者﹐決死生也。《揆度》者﹐切度之也。《奇恆》者﹐言奇病也。所謂奇者﹐使奇病不得以四時死也。恆者﹐得以四時死也。所謂揆者﹐方切求之也﹐言切求其脈理也。度者﹐得其病處﹐以四時度之也。

卷第十三

奇病論篇第四十七

黃帝問曰﹕人有重身﹐九月而喑﹐此爲何也﹖岐伯對曰﹕胞之絡脈絕也。帝曰﹕何以言之﹖岐伯曰﹕胞絡者系於腎﹐少陰之脈﹐貫腎系舌本﹐故不能言。帝曰﹕治之柰何﹖岐伯曰﹕無治也﹐當十月復。《刺法》曰﹕無損不足﹐益有餘﹐以成其疹﹐然後調之。所謂無損不足者﹐身羸瘦﹐無用石也。無益其有餘者﹐腹中有形而泄之﹐泄之則精出而病獨擅中﹐故曰疹成也。帝曰﹕病脇下滿气逆﹐二三歲不已﹐是爲何病﹖岐伯曰﹕病名曰息積﹐此不妨於食﹐不可灸刺﹐積爲導引服藥﹐藥不能獨治也。帝曰﹕人有身體髀股皆腫﹐環臍而痛﹐是爲何病﹖岐伯曰﹕病名曰伏梁﹐此風根也。其气溢於大腸而著於肓﹐肓之原在臍下﹐故環臍而痛也。不可動之﹐動之爲水溺澀之病也。帝曰﹕人有尺脈數甚﹐筋急而見﹐此爲何病﹖岐伯曰﹕此所謂疹筋﹐是人腹必急﹐白色黑色見﹐則病甚。帝曰﹕人有病頭痛以數歲不已﹐此安得之﹐名爲何病﹖岐伯曰﹕當有所犯大寒﹐內至骨髓﹐髓者以腦爲主﹐腦逆故令頭痛﹐齒亦痛﹐病名曰厥逆。帝曰﹕善。

帝曰﹕有病口甘者﹐病名爲何﹖何以得之﹖岐伯曰﹕此五气之溢也﹐名曰脾癉。夫五味入口﹐藏於胃﹐脾爲之行其精气﹐津液在脾﹐故令人口甘也﹐此肥美之所發也﹐此人必數食甘美而多肥也﹐肥者令人內熱﹐甘者令人中滿﹐故其气上溢﹐轉爲消渴。治之以蘭﹐除陳气也。帝曰﹕有病口苦﹐取陽陵泉﹐口苦者病名爲何﹖何以得之﹖岐伯曰﹕病名曰膽癉。

夫肝者﹐中之將也﹐取決於膽﹐咽爲之使。此人者﹐數謀慮不決﹐故膽虛气上溢而口爲之苦﹐治之以膽募兪﹐治在《陰陽十二官相使》中。帝曰﹕有癃者﹐一日數十溲﹐此不足也。身熱如炭﹐頸膺如格﹐人迎躁盛﹐喘息气逆﹐此有餘也。太陰脈微細如發者﹐此不足也。其病安在﹖名爲何病﹖岐伯曰﹕病在太陰﹐其盛在胃﹐頗在肺﹐病名曰厥﹐死不治﹐此所謂得五有餘二不足也。帝曰﹕何謂五有餘二不足﹖岐伯曰﹕所謂五有餘者﹐五病之气有餘也﹐二不足者﹐亦病气之不足也。今外得五有餘﹐內得二不足﹐此其身不表不裏﹐亦正死明矣。帝曰﹕人生而有病顚疾者﹐病名曰何﹖安所得之﹖岐伯曰﹕病名爲胎病﹐此得之在母腹中時﹐其母有所大驚﹐气上而不下﹐精气並居﹐故令子發爲顚疾也。帝曰﹕有病然如有水狀﹐切其脈大緊﹐身無痛者﹐形不瘦﹐不能食﹐食少﹐名爲何病﹖岐伯曰﹕病生在腎﹐名爲腎風。腎風而不能食善驚﹐驚已心气痿者死。帝曰﹕善。

卷第十三

大奇論篇第四十八

肝滿腎滿肺滿皆實﹐卽爲腫。肺之雍﹐喘而兩滿。肝雍﹐兩滿﹐臥則驚﹐不得小便。腎雍﹐腳下至少腹滿﹐脛有大小﹐髀大跛﹐易偏枯。心脈滿大﹐癇螈筋攣。肝脈小急﹐癇螈筋攣。肝脈騖暴﹐有所驚駭﹐脈不至若喑﹐不治自已。腎脈小急﹐肝脈小急﹐心脈小急﹐不鼓皆爲瘕。腎肝並沈爲石水﹐並浮爲風水﹐並虛爲死﹐並小弦欲驚。腎脈大急沈﹐肝脈大急沈﹐皆爲疝。心脈搏滑急爲心疝﹐肺脈沈搏爲肺疝。三陽急爲瘕﹐三陰急爲疝﹐二陰急爲癇厥﹐二陽急爲驚。脾脈外鼓﹐沈爲腸﹐久自已。肝脈小緩爲腸﹐易治。腎脈小搏沈﹐爲腸下血﹐血溫身熱者死。心肝亦下血﹐二髒同病者可治﹐其脈小沈澀爲腸﹐其身熱者死﹐熱見七日死。

胃脈沈鼓澀﹐胃外鼓大﹐心脈小堅急﹐皆膈偏枯﹐男子發左﹐女子發右﹐不喑舌轉﹐可治﹐三十日起﹐其從者喑﹐三歲起﹐年不滿二十者﹐三歲死。脈至而搏﹐血衄身熱者死﹐脈來懸鉤浮爲常脈。脈至如喘﹐名曰暴厥﹐暴厥者不知與人言。脈至如數﹐使人暴驚﹐三四日自已。脈至浮合﹐浮合如數﹐一息十至以上﹐是經气予不足也。微見九十日死。

脈至如火薪然﹐是心精之予奪也﹐艸幹而死。脈至如散葉﹐是肝气予虛也﹐木葉落而死。脈至如省客﹐省客者脈塞而鼓﹐是腎气予不足也﹐懸去棗華而死。脈至如丸泥﹐是胃精予不足也﹐楡莢落而死。脈至如橫格﹐是膽气予不足也﹐禾熟而死。脈至如弦縷﹐是胞精予不足也﹐病善言﹐下霜而死﹐不言﹐可治。脈至如交漆﹐交漆者左右旁至也﹐微見三十日死。脈至如湧泉﹐浮鼓肌中﹐太陽气予不足也﹐少气味﹐韭英而死。脈至如頹土之狀﹐按之不得﹐是肌气予不足也﹐五色先見黑白﹐壘發死。脈至如懸雍﹐懸雍者浮揣切之益大﹐是十二兪之予不足也﹐水凝而死。脈至如偃刀﹐偃刀者浮之小急﹐按之堅大急﹐五臟菀熟﹐寒熱獨並於腎也﹐如此其人不得坐﹐立春而死。脈至如丸滑不直手﹐不直手者按之不可得也﹐是大腸气予不足也﹐棗葉生而死。脈至如華者﹐令人善恐﹐不欲坐臥﹐行立常聽﹐是小腸气予不足也﹐季秋而死。

卷第十三

脈解篇第四十九

太陽所謂腫腰痛者﹐正月太陽寅﹐寅太陽也﹐正月陽气出在上而陰气盛﹐陽未得自次也﹐故腫腰痛也。病偏虛爲跛者﹐正月陽气凍解地气而出也﹐所謂偏虛者﹐冬寒頗有不足者﹐故偏虛爲跛也。所謂彊上引背者﹐陽气大上而爭﹐故彊上也。所謂耳鳴者﹐陽气萬物盛上而躍﹐故耳鳴也。所謂甚則狂顚疾者﹐陽盡在上而陰气從下﹐下虛上實﹐故狂顚疾也。所謂浮爲聾者﹐皆在气也。所謂入中爲喑者﹐陽盛已衰﹐故爲喑也。內奪而厥﹐則爲喑俳﹐此腎虛也﹐少陰不至者﹐厥也。少陽所謂心脇痛者﹐言少陽盛也﹐盛者心之所表也﹐九月陽气盡而陰气盛﹐故心脇痛也。所謂不可反側者﹐陰气藏物也﹐物藏則不動﹐故不可反側也。所謂甚則躍者﹐九月萬物盡衰﹐艸木畢落而墮﹐則气去陽而之陰﹐气盛而陽之下長﹐故謂躍。陽明所謂灑灑振寒者﹐陽明者午也﹐五月盛陽之陰也﹐陽盛而陰气加之﹐故灑灑振寒也。所謂脛腫而股不收者﹐是五月盛陽之陰也﹐陽者衰於五月﹐而一陰气上﹐與陽始爭﹐故脛腫而股不收也。所謂上喘而爲水者﹐陰气下而復上﹐上則邪客於臟腑間﹐故爲水也。所謂胸痛少气者﹐水气在臟腑也﹐水者陰气也﹐陰气在中﹐故胸痛少气也。所謂甚則厥﹐惡人與火﹐聞木音則惕然而驚者﹐陽气與陰气相薄﹐水火相惡﹐故惕然而驚也。

所謂欲獨閉戶牖而處者﹐陰陽相薄也﹐陽盡而陰盛﹐故欲獨閉戶牖而居。所謂病至則欲乘髙而歌﹐棄衣而走者﹐陰陽復爭﹐而外並於陽﹐故使之棄衣而走也。所謂客孫脈則頭痛鼻鼽腹腫者﹐陽明並於上﹐上者則其孫絡太陰也﹐故頭痛鼻鼽腹腫也。太陰所謂病脹者﹐太陰子也﹐十一月萬物气皆藏於中﹐故曰病脹。所謂上走心爲噫者﹐陰盛而上走於陽明﹐陽明絡屬心﹐故曰上走心爲噫也。所謂食則嘔者﹐物盛滿而上溢﹐故嘔也。所謂得後與气則快然如衰者﹐十二月陰气下衰﹐而陽气且出﹐故曰得後與气則快然如衰也。少陰所謂腰痛者﹐少陰者腎也﹐十月萬物陽气皆傷﹐故腰痛也。所謂嘔咳上气喘者﹐陰气在下﹐陽气在上﹐諸陽气浮﹐無所根據從﹐故嘔咳上气喘也。所謂色色不能久立﹐久坐起則目KTKT無所見者﹐萬物陰陽不定未有主也﹐秋气始至﹐微霜始下﹐而方殺萬物﹐陰陽內奪﹐故目KTKT無所見也。所謂少气善怒者﹐陽气不治﹐陽气不治則陽气不得出﹐肝气當治而未得﹐故善怒﹐善怒者名曰煎厥。所謂恐如人將捕之者﹐秋气萬物未有畢去﹐陰气少﹐陽气入﹐陰陽相薄﹐故恐也。所謂惡聞食臭者﹐胃無气﹐故惡聞食臭也。所謂面黑如地色者﹐秋气內奪﹐故變於色也。所謂咳則有血者﹐陽脈傷也﹐陽气未盛於上而脈滿﹐滿則咳﹐故血見於鼻也。厥陰所謂疝﹐婦人少腹腫者﹐厥陰者辰也﹐三月陽中之陰﹐邪在中﹐故曰疝少腹腫也。所謂腰脊痛不可以俯仰者﹐三月一振榮華﹐萬物一俯而不仰也。所謂癃疝膚脹者﹐曰陰亦盛而脈脹不通﹐故曰癃疝也。所謂甚則嗌漧熱中者﹐陰陽相薄而熱﹐故嗌漧也。

病能論﹕解﹝音介﹞惰﹝徒臥切﹞撮﹝子括切﹞

奇病論﹕﹝鋤銜切﹞疹﹝醜刃切﹞﹝音畜﹞

大奇論﹕焰﹝弋念切﹞瞥﹝蒲滅切﹞揣﹝初委切﹞

脈解論﹕﹝音誰﹞

卷第十四

刺要論篇第五十

黃帝問曰﹕願聞刺要。岐伯對曰﹕病有浮沈﹐刺有淺深﹐各至其理﹐無過其道。過之則內傷﹐不及則生外壅﹐壅則邪從之。淺深不得﹐反爲大賊﹐內動五臟﹐後生大病。故曰﹕病有在毫毛腠理者﹐有在皮膚者﹐有在肌肉者﹐有在脈者﹐有在筋者﹐有在骨者﹐有在髓者。是故刺毫毛腠理無傷皮﹐皮傷則內動肺﹐肺動則秋病溫瘧﹐溯溯然寒栗。刺皮無傷肉﹐肉傷則內動脾﹐脾動則七十二日四季之月﹐病腹脹煩不嗜食。刺肉無傷脈﹐脈傷則內動心﹐心動則夏病心痛。刺脈無傷筋﹐筋傷則內動肝﹐肝動則春病熱而筋弛。

刺筋無傷骨﹐骨傷則內動腎﹐腎動則冬病脹腰痛。刺骨無傷髓﹐髓傷則銷鑠﹐體解然不去矣。

卷第十四

刺齊論篇第五十一

黃帝問曰﹕願聞刺淺深之分。岐伯對曰﹕刺骨者無傷筋﹐刺筋者無傷肉﹐刺肉者無傷脈﹐刺脈者無傷皮﹐刺皮者無傷肉﹐刺肉者無傷筋﹐刺筋者無傷骨。帝曰﹕余未知其所謂﹐願聞其解。岐伯曰﹕刺骨無傷筋者﹐鍼至筋而去﹐不及骨也。刺筋無傷肉者﹐至肉而去﹐不及筋也。刺肉無傷脈者﹐至脈而去﹐不及肉也。

刺脈無傷皮者﹐至皮而去﹐不及脈也。所謂刺皮無傷肉者﹐病在皮中﹐鍼入皮中﹐無傷肉也。刺肉無傷筋者﹐過肉中筋也。刺筋無傷骨者﹐過筋中骨也。此之謂反也。

卷第十四

刺禁論篇第五十二

黃帝問曰﹕願聞禁數。岐伯對曰﹔髒有要害﹐不可不察﹐肝生於左﹐肺藏於右﹐心部於表﹐腎治於裏﹐脾爲之使﹐胃爲之市。膈肓之上﹐中有父母﹐七節之旁﹐中有小心﹐從之有福﹐逆之有咎。刺中心﹐一日死﹐其動爲噫。刺中肝﹐五日死﹐其動爲語。刺中腎﹐六日死﹐其動爲嚏。刺中肺﹐三日死﹐其動爲咳。刺中脾﹐十日死﹐其動爲吞。刺中膽﹐一日半死﹐其動爲嘔。刺跗上中大脈﹐血出不止死。

刺面中澑脈﹐不幸爲盲。刺頭中腦戶﹐入腦立死。刺舌下中脈太過﹐血出不止爲喑。刺足下布絡中脈﹐血不出爲腫。刺中大脈﹐令人僕脫色。刺气街中脈﹐血不出﹐爲腫鼠僕。刺脊間中髓﹐爲傴。刺乳上﹐中乳房﹐爲腫根蝕。刺缺盆中內陷﹐气泄﹐令人喘咳逆。刺手魚腹內陷﹐爲腫。無刺大醉﹐令人气亂。無刺大怒﹐令人气逆。無刺大勞人﹐無刺新飽人﹐無刺大饑人﹐無刺大渴人﹐無刺大驚人。刺陰股中大脈﹐血出不止死。刺客主人內陷中脈﹐爲內漏爲聾。刺膝髕出液﹐爲跛。刺臂太陰脈﹐出血多立死。刺足少陰脈﹐重虛出血﹐爲舌難以言。刺膺中陷中肺﹐爲喘逆仰息。刺肘中內陷﹐气歸之﹐爲不屈伸。刺陰股下三寸內陷﹐令人遺溺。刺掖下脇間內陷﹐令人咳。刺少腹中膀胱溺出﹐令人少腹滿。刺腸內陷﹐爲腫。刺匡上陷骨中脈﹐爲漏爲盲。刺關節中液出﹐不得屈伸。

卷第十四

刺志論篇第五十三

黃帝問曰﹕願聞虛實之要。岐伯對曰﹕气實形實﹐气虛形虛﹐此其常也﹐反此者病。谷盛气盛﹐穀虛气虛﹐此其常也﹐反此者病。脈實血實﹐脈虛血虛﹐此其常也﹐反此者病。帝曰﹕如何而反﹖岐伯曰﹕气虛身熱﹐此謂反也。谷入多而气少﹐此謂反也。谷不入而气多﹐此謂反也。脈盛血少﹐此謂反也。脈小血多﹐此謂反也。气盛身寒﹐得之傷寒。气虛身熱﹐得之傷暑。

谷入多而气少者﹐得之有所脫血﹐濕居下也。谷入少而气多者﹐邪在胃及與肺也。

脈小血多者﹐飲中熱也。脈大血少者﹐脈有風气﹐水漿不入﹐此之謂也。夫實者﹐气入也。虛者﹐气出也。

气實者﹐熱也。气虛者﹐寒也。入實者﹐左手開鍼空也。入虛者﹐左手閉鍼空也。

卷第十四

鍼解篇第五十四

黃帝問曰﹕願聞九鍼之解﹐虛實之道。岐伯對曰﹕刺虛則實之者﹐鍼下熱也﹐气實乃熱也。滿而泄之者﹐鍼下寒也﹐气虛乃寒也。菀陳則除之者﹐出惡血也。邪勝則虛之者﹐出鍼勿按。徐而疾則實者﹐徐出鍼而疾按之。疾而徐則虛者﹐疾出鍼而徐按之。

言實與虛者﹐寒溫气多少也。若無若有者﹐疾不可知也。察後與先者﹐知病先後也。爲虛與實者﹐工勿失其法。若得若失者﹐離其法也。虛實之要﹐九鍼最妙者﹐爲其各有所宜也。補瀉之時者﹐與气開闔相合也。九鍼之名﹐各不同形者﹐鍼窮其所當補瀉也。刺實須其虛者﹐畱鍼陰气隆至﹐乃去鍼也。

刺虛須其實者﹐陽气隆至﹐鍼下熱乃去鍼也。經气已至﹐愼守勿失者﹐勿更攺也。深淺在志者﹐知病之內外也。近遠如一者﹐深淺其候等也。如臨深淵者﹐不敢惰也。手如握虎者﹐欲其壯也。神無營於眾物者﹐靜志觀病患﹐無左右視也。義無邪下者﹐欲端以正也。必正其神者﹐欲瞻病患目制其神﹐令气易行也。所謂三里者﹐下膝三寸也。所謂跗之者﹐舉膝分易見也。巨虛者﹐蹺足獨陷者。下廉者﹐陷下者也。帝曰﹕余聞九鍼﹐上應天地四時陰陽﹐願聞其方﹐令可傳於後世以爲常也。岐伯曰﹕夫一天﹑二地﹑三人﹑四時﹑五音﹑六律﹑七星﹑八風﹑九野﹐身形亦應之﹐鍼各有所宜﹐故曰九鍼。人皮應天﹐人肉應地﹐人脈應人﹐人筋應時﹐人聲應音﹐人陰陽合气應律﹐人齒面目應星﹐人出入气應風﹐人九竅三百六十五絡應野。故一鍼皮﹐二鍼肉﹐三鍼脈﹐四鍼筋﹐五鍼骨﹐六鍼調陰陽﹐七鍼益精﹐八鍼除風﹐九鍼通九竅﹐除三百六十五節气﹐此之謂各有所主也。人心意應八風﹐人气應天﹐人髮齒耳目五聲應五音六律﹐人陰陽脈血气應地﹐人肝目應之九。九竅三百六十五。人一以觀動靜天二以候五色七星應之以候發毋澤五音一以候宮商角徵羽六律有餘不足應之二地一以候髙下有餘九野一節兪應之以候閉節三人變一分人候齒泄多血少十分角之變五分以候緩急六分不足三分寒關節第九分四時人寒溫燥濕四時一應之以候相反一四方各作解。

卷第十四

長刺節論篇第五十五

刺家不診﹐聽病者言﹐在頭頭疾痛﹐爲藏鍼之﹐刺至骨病已﹐上無傷骨肉及皮﹐皮者道也。陰刺﹐入一旁四處。治寒熱深專者﹐刺大藏﹐迫藏刺背﹐背兪也﹐刺之迫藏﹐藏會﹐腹中寒熱去而止﹐與刺之要﹐發鍼而淺出血。治腐腫者刺腐上﹐視癰小大深淺刺﹐刺大者多血﹐小者深之﹐必端內鍼爲故止。

病在少腹有積﹐刺皮﹐HT以下﹐至少腹而止﹐刺挾脊兩旁四椎間﹐刺兩髂季脇肋間﹐導腹中气熱下已。病在少腹﹐腹痛不得大小便﹐病名曰疝﹐得之寒﹐刺少腹兩股間﹐刺腰髁骨間﹐刺而多之﹐盡炅病已。病在筋﹐筋攣節痛﹐不可以行﹐名曰筋痺﹐刺筋上爲故﹐刺分肉間﹐不可中骨也﹐病起筋炅病已止。病在肌膚﹐肌膚盡痛﹐名曰肌痺﹐傷於寒濕﹐刺大分小分﹐多發鍼而深之﹐以熱爲故﹐無傷筋骨﹐傷筋骨﹐痛發若變﹐諸分盡熱病已止。病在骨﹐骨重不可舉﹐骨髓酸痛﹐寒气至﹐名曰骨痺﹐深者刺無傷脈肉爲故﹐其道大分小分﹐骨熱病已止。病在諸陽脈﹐且寒且熱﹐諸分且寒且熱﹐名曰狂﹐刺之虛脈﹐視分盡熱病已止。病初發歲一發﹐不治月一發﹐不治月四五發﹐名曰癲病﹐刺諸分諸脈﹐其無寒者以鍼調之﹐病已止。病風且寒且熱﹐炅汗出﹐一日數過﹐先刺諸分理絡脈﹔汗出且寒且熱﹐三日一刺﹐百日而已。病大風﹐骨節重﹐須眉墮﹐名曰大風﹐刺肌肉爲故﹐汗出百日﹐刺骨髓﹐汗出百日﹐凡二百日﹐須眉生而止鍼。

刺要論﹕﹝音素﹞弛﹝施是切﹞鑠﹝詩若切﹞眩﹝音縣﹞

刺齊論﹕解﹝胡買切﹞

刺禁論﹕髕﹝音牝﹞

刺志論﹕脫﹝土活切﹞撚﹝音涅﹞

鍼解論﹕﹝音低﹞

長刺節論﹕﹝光抹切﹞篡﹝初患切﹞

卷第十五

皮部論篇第五十六

黃帝問曰﹕余聞皮有分部﹐脈有經紀﹐筋有結絡﹐骨有度量﹐其所生病各異﹐別其分部﹐左右上下﹐陰陽所在﹐病之始終﹐願聞其道。岐伯對曰﹕欲知皮部以經脈爲紀者﹐諸經皆然。陽明之陽﹐名曰害蜚﹐上下同法﹐視其部中有浮絡者﹐皆陽明之絡也﹐其色多靑則痛﹐多黑則痺﹐黃赤則熱﹐多白則寒﹐五色皆見﹐則寒熱也﹐絡盛則入客於經﹐陽主外﹐陰主內。少陽之陽﹐名曰樞持﹐上下同法﹐視其部中有浮絡者﹐皆少陽之絡也﹐絡盛則入客於經﹐故在陽者主內﹐在陰者主出﹐以滲於內﹐諸經皆然。太陽之陽﹐名曰關樞﹐上下同法﹐視其部中有浮絡者﹐皆太陽之絡也﹐絡盛則入客於經。少陰之陰﹐名曰樞儒﹐上下同法﹐視其部中有浮絡者﹐皆少陰之絡也﹐絡盛則入客於經﹐其入經也﹐從陽部注於經﹐其出者﹐從陰內注於骨。心主之陰﹐名曰害肩﹐上下同法﹐視其部中有浮絡者﹐皆心主之絡也﹐絡盛則入客於經。太陰之陰﹐名曰關蟄﹐上下同法﹐視其部中有浮絡者﹐皆太陰之絡也﹐絡盛則入客於經。凡十二經絡脈者﹐皮之部也。是故百病之始生也﹐必先於皮毛﹐邪中之則腠理開﹐開則入客於絡脈﹐畱而不去﹐傳入於經﹐畱而不去﹐傳入於腑﹐廩於腸胃。邪之始入於皮也﹐然起毫毛﹐開腠理﹔其入於絡也﹐則絡脈盛色變﹔其入客於經也﹐則感虛乃陷下﹔其畱於筋骨之間﹐寒多則筋攣骨痛﹐熱多則筋弛骨消﹐肉爍破﹐毛直而敗。帝曰﹕夫子言皮之十二部﹐其生病皆何如﹖岐伯曰﹕皮者脈之部也﹐邪客於皮則腠理開﹐開則邪入客於絡脈﹐絡脈滿則注於經脈﹐經脈滿則入舍於腑臟也﹐故皮者有分部﹐不與而生大病也。帝曰﹕善。

卷第十五

經絡論篇第五十七

黃帝問曰﹕夫絡脈之見也﹐其五色各異﹐靑黃赤白黑不同﹐其故何也﹖岐伯對曰﹕經有常色而絡無常變也。

帝曰﹕經之常色何如﹖岐伯曰﹕心赤﹐肺白﹐肝靑﹐脾黃﹐腎黑﹐皆亦應其經脈之色也。帝曰﹕絡之陰陽﹐亦應其經乎﹖岐伯曰﹕陰絡之色應其經﹐陽絡之色變無常﹐隨四時而行也。寒多則凝泣﹐凝泣則靑黑﹐熱多則淖澤﹐淖澤則黃赤﹐此皆常色﹐謂之無病。五色具見者﹐謂之寒熱。帝曰﹕善。

卷第十五

气穴論篇第五十八

黃帝問曰﹕余聞气穴三百六十五以應一歲﹐未知其所﹐願卒聞之。岐伯稽首再拜對曰﹕窘乎哉問也﹗其非聖帝﹐孰能窮其道焉﹐因請溢意盡言其處。帝捧手逡巡而卻曰﹕夫子之開余道也﹐目未見其處﹐耳未聞其數﹐而目以明﹐耳以聰矣。岐伯曰﹕此所謂聖人易語﹐良馬易禦也。帝曰﹕余非聖人之易語也﹐世言眞數開人意﹐今余所訪問者眞數﹐發蒙解惑﹐未足以論也。然余願聞夫子溢志盡言其處﹐令解其意﹐請藏之金匱﹐不敢復出。岐伯再拜而起曰﹕臣請言之﹐背與心相控而痛﹐所治天突與十椎及上紀﹐上紀者胃脘也﹐下紀者關元也。背胸邪系陰陽左右﹐如此其病前後痛澀﹐胸脇痛而不得息﹐不得臥﹐上气短气偏痛﹐脈滿起斜出尻脈﹐絡胸脇支心貫膈﹐上肩加天突﹐斜下肩交十椎下。髒兪五十穴﹐腑兪七十二穴﹐熱兪五十九穴﹐水兪五十七穴﹐頭上五行行五﹐五五二十五穴﹐中KT兩旁各五﹐凡十穴﹐大椎上兩旁各一﹐凡二穴﹐目瞳子浮白二穴﹐兩髀厭分中二穴﹐犢鼻二穴﹐耳中多所聞二穴﹐眉本二穴﹐完骨二穴﹐項中央一穴﹐枕骨二穴﹐上關二穴﹐大迎二穴﹐下關二穴﹐天柱二穴﹐巨虛上下廉四穴﹐曲牙二穴﹐天突一穴﹐天府二穴﹐天牖二穴﹐扶突二穴﹐天窗二穴﹐肩解二穴﹐關元一穴﹐委陽二穴﹐肩貞二穴﹐喑門一穴﹐臍一穴﹐胸兪十二穴﹐背兪二穴﹐膺兪十二穴﹐分肉二穴﹐踝上橫二穴﹐陰陽蹺四穴﹐水兪在諸分﹐熱兪在气穴﹐寒熱兪在兩骸厭中二穴﹐大禁二十五﹐在天府下五寸﹐凡三百六十五穴﹐鍼之所由行也。帝曰﹕余已知气穴之處﹐遊鍼之居﹐願聞孫絡溪谷﹐亦有所應乎﹖岐伯曰﹕孫絡三百六十五穴會﹐亦以應一歲﹐以溢奇邪﹐以通榮衛﹐榮衛稽畱﹐衛散榮溢﹐气竭血著﹐外爲發熱﹐內爲少气﹐疾瀉無怠﹐以通榮衛﹐見而瀉之﹐無問所會。帝曰﹕善。願聞溪谷之會也。岐伯曰﹕肉之大會爲谷﹐肉之小會爲溪﹐肉分之間﹐溪谷之會﹐以行榮衛﹐以會大气。邪溢气壅﹐脈熱肉敗﹐榮衛不行﹐必將爲膿﹐內銷骨髓﹐外破大﹐畱於節湊﹐必將爲敗。積寒畱捨﹐榮衛不居﹐捲肉縮筋﹐肋肘不得伸﹐內爲骨痺﹐外爲不仁﹐命曰不足﹐大寒畱於溪谷也。溪谷三百六十五穴會﹐亦應一歲。其小痺淫溢﹐循脈往來﹐微鍼所及﹐與法相同。帝乃辟左右而起﹐再拜曰﹕今日發蒙解惑﹐藏之金匱﹐不敢復出。乃藏之金蘭之室﹐署曰气穴所在。岐伯曰﹕孫絡之脈別經者﹐其血盛而當瀉者﹐亦三百六十五脈﹐並注於絡﹐傳注十二絡脈﹐非獨十四絡脈也﹐內解瀉於中者十脈。

卷第十五

气府論篇第五十九

足太陽脈气所發者七十八穴﹕兩眉頭各一﹐入發至項三寸半﹐旁五﹐相去三寸﹐其浮气在皮中者凡五行﹐行五﹐五五二十五﹐項中大筋兩旁各一﹐風府兩旁各一﹐挾脊以下至尻尾二十一節十五間各一﹐五臟之兪各五﹐六腑之兪各六﹐委中以下至足小指旁各六兪。

足少陽脈气所發者六十二穴﹕兩角上各二﹐直目上髮際內各五﹐耳前角上各一﹐耳前角下各一﹐銳發下各一﹐客主人各一﹐耳後陷中各一﹐下關各一﹐耳下牙車之後各一﹐缺盆各一﹐掖下三寸﹐脇下至﹐八間各一﹐髀樞中﹐旁各一﹐膝以下至足小指次指各六兪。

足陽明脈气所發者六十八穴﹕額顱髮際旁各三﹐面鼽骨空各一﹐大迎之骨空各一﹐人迎各一﹐缺盆外骨空各一﹐膺中骨間各一﹐挾鳩尾之外﹐當乳下三寸﹐挾胃脘各五﹐挾臍廣三寸各三﹐下臍二寸挾之各三﹐气街動脈各一﹐伏兔上各一﹐三里以下至足中指各八兪﹐分之所在穴空。

手太陽脈气所發者三十六穴﹕目內各一﹐目外各一﹐鼽骨下各一﹐耳郭上各一﹐耳中各一﹐巨骨穴各一﹐曲掖上骨穴各一﹐柱骨上陷者各一﹐上天窗四寸各一﹐肩解各一﹐肩解下三寸各一﹐肘以下至手小指本各六兪。

手陽明脈气所發者二十二穴﹕鼻空外廉項上各二﹐大迎骨空各一﹐柱骨之會各一﹐骨之會各一﹐肘以下至手大指次指本各六兪。

手少陽脈气所發者三十二穴﹕鼽骨下各一﹐眉後各一﹐角上各一﹐下完骨後各一﹐項中足太陽之前各一﹐挾扶突各一﹐肩貞各一﹐肩貞下三寸分間各一﹐肘以下至手小指次指本各六兪。

督脈气所發者二十八穴﹕項中央二﹐髮際後中八﹐面中三﹐大椎以下至尻尾及旁十五穴﹐至下凡二十一節﹐脊椎法也。

任脈之气所發者二十八穴﹕喉中央二﹐膺中骨陷中各一﹐鳩尾下三寸﹐胃脘五寸﹐胃脘以下至橫骨六寸半一。腹脈法也。下陰別一﹐目下各一﹐下唇一﹐齦交一。

衝脈气所發者二十二穴﹕挾鳩尾外各半寸至臍寸一﹐挾臍下旁各五分至橫骨寸一﹐腹脈法也。

足少陰舌下﹐厥陰毛中急脈各一﹐手少陰各一﹐陰陽蹺各一﹐手足諸魚際脈气所發者﹐凡三百六十五穴也。

皮部論﹕蜚﹝扶沸切﹞﹝渠殞切﹞

气穴論﹕蔽﹝必寐切﹞﹝音摘﹞﹝奴到切﹞

气府論﹕囟﹝音信﹞﹝上音衣﹐下音喜﹞顳﹝上如輒切﹐下汝車切﹞毖﹝音祕﹞HT﹝音仇﹞

卷第十六

骨空論篇第六十

黃帝問曰﹕余聞風者百病之始也﹐以鍼治之柰何﹖岐伯對曰﹕風從外入﹐令人振寒﹐汗出頭痛﹐身重惡寒﹐治在風府﹐調其陰陽﹐不足則補﹐有餘則瀉﹐大風頸項痛﹐刺風府﹐風府在上椎。大風汗出﹐灸﹐在背下挾脊旁三寸所﹐厭之令病者呼﹐應手。從風憎風﹐刺眉頭。失枕在肩上橫骨間﹐折使揄臂齊肘正﹐灸脊中。絡季脇引少腹而痛脹﹐刺。腰痛不可以轉搖﹐急引陰卵﹐刺八與痛上﹐八在腰尻分間。鼠寒熱﹐還刺寒府﹐寒府在附膝外解營。取膝上外者使之拜﹐取足心者使之跪。任脈者﹐起於中極之下﹐以上毛際﹐循腹裏上關元﹐至咽喉﹐上頤循面入目。衝脈者﹐起於气街﹐並少陰之經﹐挾臍上行﹐至胸中而散。任脈爲病﹐男子內結七疝﹐女子帶下瘕聚。衝脈爲病﹐逆气裏急。督脈爲病﹐脊彊反折。督脈者﹐起於少腹以下骨中央﹐女子入系廷孔﹐其孔﹐溺孔之端也﹐其絡循陰器合篡間﹐繞篡後﹐別繞臀﹐至少陰與巨陽中絡者﹐合少陰上股內後廉﹐貫脊屬腎﹐與太陽起於目內﹐上額交巓上﹐入絡腦﹐還出別下項﹐循肩內﹐挾脊抵腰中﹐入循膂絡腎﹔其男子循莖下至篡﹐與女子等﹔其少腹直上者﹐貫臍中央﹐上貫心入喉﹐上頤環唇﹐上系兩目之下中央。此生病﹐從少腹上衝心而痛﹐不得前後﹐爲衝疝。其女子不孕﹐癃痔遺溺嗌漧。督脈生病治督脈﹐治在骨上﹐甚者在臍下營。其上气有音者治其喉中央﹐在缺盆中者。其病上衝喉者治其漸﹐漸者上挾頤也。蹇膝伸不屈治其楗。坐而膝痛治其機。立而暑解﹐治其骸關。膝痛﹐痛及拇指治其。坐而膝痛如物隱者﹐治其關。膝痛不可屈伸﹐治其背內。連若折﹐治陽明中兪。若別﹐治巨陽少陰滎。淫濼脛﹐不能久立﹐治少陽之維﹐在外上五寸。輔骨上橫骨下爲楗﹐挾髖爲機﹐膝解爲骸關﹐挾膝之骨爲連骸﹐骸下爲輔﹐輔上爲﹐上爲關﹐頭橫骨爲枕。

水兪五十七穴者﹐尻上五行﹐行五﹐伏兔上兩行﹐行五﹐左右各一行﹐行五﹐踝上各一行﹐行六穴。髓空在腦後三分﹐在顱際銳骨之下﹐一在齦基下﹐一在項後中復骨下﹐一在脊骨上空在風府上。脊骨下空﹐在尻骨下空。數髓空在面挾鼻﹐或骨空在口下當兩肩。兩骨空﹐在中之陽。臂骨空在臂陽﹐去踝四寸兩骨空之間。股骨上空在股陽﹐出上膝四寸。

骨空在輔骨之上端。股際骨空在毛中動下。尻骨空在髀骨之後﹐相去四寸。扁骨有滲理湊﹐無髓孔﹐易髓無空。

灸寒熱之法﹐先灸項大椎﹐以年爲壯數﹐次灸橛骨﹐以年爲壯數﹐視背兪陷者灸之﹐舉臂肩上陷者灸之﹐兩季脇之間灸之﹐外踝上絕骨之端灸之﹐足小指次指間灸之﹐下陷脈灸之﹐外踝後灸之﹐缺盆骨上切之堅痛如筋者灸之﹐膺中陷骨間灸之。掌束骨下灸之﹐臍下關元三寸灸之﹐毛際動脈灸之﹐膝下三寸分間灸之﹐足陽明跗上動脈灸之﹐巓上一灸之﹐犬所嚙之處灸之三壯﹐卽以犬傷病法灸之﹐凡當灸二十九處。傷食灸之﹐不已者﹐必視其經之過於陽者﹐數刺其兪而藥之。

卷第十六

水熱穴論篇第六十一

黃帝問曰﹕少陰何以主腎﹖腎何以主水﹖岐伯對曰﹕腎者至陰也﹐至陰者盛水也﹐肺者太陰也﹐少陰者冬脈也﹐故其本在腎﹐其末在肺﹐皆積水也。帝曰﹕腎何以能聚水而生病﹖岐伯曰﹕腎者胃之關也﹐關門不利﹐故聚水而從其類也。上下溢於皮膚﹐故爲腫。腫者﹐聚水而生病也。帝曰﹕諸水皆生於腎乎﹖岐伯曰﹕腎者牝髒也﹐地气上者屬於腎﹐而生水液也﹐故曰至陰。勇而勞甚則腎汗出﹐腎汗出逢於風﹐內不得入於臟腑﹐外不得越於皮膚﹐客於玄府﹐行於皮裏﹐傳爲腫﹐本之於腎﹐名曰風水。所謂玄府者﹐汗空也。帝曰﹕水兪五十七處者﹐是何主也﹖岐伯曰﹕腎兪五十七穴﹐積陰之所聚也﹐水所從出入也。尻上五行行五者﹐此腎兪。故水病下爲腫大腹﹐上爲喘呼﹐不得臥者﹐標本俱病﹐故肺爲喘呼﹐腎爲水腫﹐肺爲逆不得臥﹐分爲相輸﹐俱受者水气之所畱也。伏兔上各二行行五者﹐此腎之街也。三陰之所交結於腳也。踝上各一行行六者﹐此腎脈之下行也﹐名曰太衝。凡五十七穴者﹐皆髒之陰絡﹐水之所客也。帝曰﹕春取絡脈分肉何也﹖岐伯曰﹕春者木始治﹐肝气始生﹐肝气急﹐其風疾﹐經脈常深﹐其气少﹐不能深入﹐故取絡脈分肉間。帝曰﹕夏取盛經分腠何也﹖岐伯曰﹕夏者火始治﹐心气始長﹐脈瘦气弱﹐陽气畱溢﹐熱燻分腠﹐內至於經﹐故取盛經分腠﹐絕膚而病去者﹐邪居淺也。所謂盛經者﹐陽脈也。帝曰﹕秋取經兪何也﹖岐伯曰﹕秋者金始治﹐肺將收殺﹐金將勝火﹐陽气在合﹐陰气初勝﹐濕气及體﹐陰气未盛﹐未能深入﹐故取兪以瀉陰邪﹐取合以虛陽邪﹐陽气始衰﹐故取於合。帝曰﹕冬取井滎何也﹖岐伯曰﹕冬者水始治﹐腎方閉﹐陽气衰少﹐陰气堅盛﹐巨陽伏沈﹐陽脈乃去﹐故取井以下陰逆﹐取滎以實陽气。故曰﹕冬取井滎﹐春不鼽衄。此之謂也。

帝曰﹕夫子言治熱病五十九兪﹐餘論其意﹐未能領別其處﹐願聞其處﹐因聞其意。岐伯曰﹕頭上五行行五者﹐以越諸陽之熱逆也。大杼﹑膺兪﹑缺盆﹑背兪﹐此八者﹐以瀉胸中之熱也。气街﹐三里﹐巨虛上下廉﹐此八者﹐以瀉胃中之熱也。雲門﹑骨﹑委中﹑髓空﹐此八者﹐以瀉四肢之熱也。五臟兪旁五﹐此十者﹐以瀉五臟之熱也。凡此五十九穴者﹐皆熱之左右也。帝曰﹕人傷於寒而傳爲熱何也﹖岐伯曰﹕夫寒盛則生熱也。

骨空論﹕﹝音博﹞楗﹝音健﹞嚙﹝若結切﹞

水熱穴論﹕﹝音祕﹞菟﹝音兔﹞澑﹝力救切﹞鼷﹝音奚﹞致﹝馳二切﹞

卷第十七

調經論篇第六十二

黃帝問曰﹕余聞刺法言﹐有餘瀉之﹐不足補之﹐何謂有餘﹖何謂不足﹖岐伯對曰﹕有餘有五﹐不足亦有五﹐帝欲何問﹖帝曰﹕願盡聞之。岐伯曰﹕神有餘有不足﹐气有餘有不足﹐血有餘有不足﹐形有餘有不足﹐志有餘有不足﹐凡此十者﹐其气不等也。帝曰﹕人有精气津液﹐四肢九竅﹐五臟十六部﹐三百六十五節﹐乃生百病﹐百病之生﹐皆有虛實。今夫子乃言有餘有五﹐不足亦有五﹐何以生之乎﹖岐伯曰﹕皆生於五臟也。

夫心藏神﹐肺藏气﹐肝藏血﹐脾藏肉﹐腎藏志﹐而此成形。志意通﹐內連骨髓﹐而成身形五臟。五臟之道﹐皆出於經隧﹐以行血气﹐血气不和﹐百病乃變化而生﹐是故守經隧焉。帝曰﹕神有餘不足何如﹖岐伯曰﹕神有餘則笑不休﹐神不足則悲。血气未並﹐五臟安定﹐邪客於形﹐灑淅起於毫毛﹐未入於經絡也﹐故命曰神之微。帝曰﹕補瀉柰何﹖岐伯曰﹕神有餘﹐則瀉其小絡之血﹐出血勿之深斥﹐無中其大經﹐神气乃平。神不足者﹐視其虛絡﹐按而致之﹐刺而利之﹐無出其血﹐無泄其气﹐以通其經﹐神气乃平。帝曰﹕刺微柰何﹖岐伯曰﹕按摩勿釋﹐著鍼勿斥﹐移气於不足﹐神气乃得復。帝曰﹕善。有餘不足柰何﹖岐伯曰﹕气有餘則喘咳上气﹐不足則息利少气。血气未並﹐五臟安定﹐皮膚微病﹐命曰白气微泄。帝曰﹕補瀉柰何﹖岐伯曰﹕气有餘﹐則瀉其經隧﹐無傷其經﹐無出其血﹐無泄其气。不足﹐則補其經隧﹐無出其气。帝曰﹕刺微柰何﹖岐伯曰﹕按摩勿釋﹐出鍼視之﹐曰我將深之﹐適人必革﹐精气自伏﹐邪气散亂﹐無所休息﹐气泄腠理﹐眞气乃相得。帝曰﹕善。血有餘不足柰何﹖岐伯曰﹕血有餘則怒﹐不足則恐。血气未並﹐五臟安定﹐孫絡外溢﹐則經有畱血。帝曰﹕補瀉柰何﹖岐伯曰﹕血有餘﹐則瀉其盛經出其血。不足﹐則視其虛經內鍼其脈中﹐久畱而視﹐脈大﹐疾出其鍼﹐無令血泄。帝曰﹕刺畱血柰何﹖岐伯曰﹕視其血絡﹐刺出其血﹐無令惡血得入於經﹐以成其疾。帝曰﹕善。形有餘不足柰何﹖岐伯曰﹕形有餘則腹脹涇溲不利﹐不足則四肢不用。血气未並﹐五臟安定﹐肌肉蠕動﹐命曰微風。帝曰﹕補瀉柰何﹖岐伯曰﹕形有餘則瀉其陽經﹐不足則補其陽絡。帝曰﹕刺微柰何﹖岐伯曰﹕取分肉間﹐無中其經﹐無傷其絡﹐衛气得復﹐邪气乃索。帝曰﹕善。志有餘不足柰何﹖岐伯曰﹕志有餘則腹脹飧泄﹐不足則厥。血气未並﹐五臟安定﹐骨節有動。帝曰﹕補瀉柰何﹖岐伯曰﹕志有餘則瀉然筋血者﹐不足則補其復澑。

帝曰﹕刺未並柰何﹖岐伯曰﹕卽取之﹐無中其經﹐邪所乃能立虛。

帝曰﹕善。余已聞虛實之形﹐不知其何以生。岐伯曰﹕气血以並﹐陰陽相傾﹐气亂於衛﹐血逆於經﹐血气離居﹐一實一虛。血並於陰﹐气並於陽﹐故爲驚狂。血並於陽﹐气並於陰﹐乃爲炅中。血並於上﹐气並於下﹐心煩惋善怒。血並於下﹐气並於上﹐亂而喜忘。帝曰﹕血並於陰﹐气並於陽﹐如是血气離居﹐何者爲實﹖何者爲虛﹖岐伯曰﹕血气者﹐喜溫而惡寒﹐寒則泣不能流﹐溫則消而去之﹐是故气之所並爲血虛﹐血之所並爲气虛。帝曰﹕人之所有者﹐血與气耳。今夫子乃言血並爲虛﹐气並爲虛﹐是無實乎﹖岐伯曰﹕有者爲實﹐無者爲虛﹐故气並則無血﹐血並則無气﹐今血與气相失﹐故爲虛焉。絡之與孫脈俱輸於經﹐血與气並﹐則爲實焉。血之與气並走於上﹐則爲大厥﹐厥則暴死﹐气復反則生﹐不反則死。帝曰﹕實者何道從來﹖虛者何道從去﹖虛實之要﹐願聞其故。岐伯曰﹕夫陰與陽皆有兪會﹐陽注於陰﹐陰滿之外﹐陰陽勻平﹐以充其形﹐九候若一﹐命曰平人。夫邪之生也﹐或生於陰﹐或生於陽。其生於陽者﹐得之風雨寒暑。

其生於陰者﹐得之飲食居處﹐陰陽喜怒。帝曰﹕風雨之傷人柰何﹖岐伯曰﹕風雨之傷人也﹐先客於皮膚﹐傳入於孫脈﹐孫脈滿則傳入於絡脈﹐絡脈滿則輸於大經脈﹐血气與邪並客於分腠之間﹐其脈堅大﹐故曰實。實者外堅充滿﹐不可按之﹐按之則痛。帝曰﹕寒濕之傷人柰何﹖岐伯曰﹕寒濕之中人也﹐皮膚不收﹐肌肉堅緊﹐榮血泣﹐衛气去﹐故曰虛。虛者聶辟气不足﹐按之則气足以溫之﹐故快然而不痛。帝曰﹕善。陰之生實柰何﹖岐伯曰﹕喜怒不節則陰气上逆﹐上逆則下虛﹐下虛則陽气走之﹐故曰實矣。帝曰﹕陰之生虛柰何﹖岐伯曰﹕喜則气下﹐悲則气消﹐消則脈虛空﹐因寒飲食﹐寒气燻滿﹐則血泣气去﹐故曰虛矣。帝曰﹕經言陽虛則外寒﹐陰虛則內熱﹐陽盛則外熱﹐陰盛則內寒﹐余已聞之矣﹐不知其所由然也。岐伯曰﹕陽受气於上焦﹐以溫皮膚分肉之間﹐今寒气在外﹐則上焦不通﹐上焦不通﹐則寒气獨畱於外﹐故寒栗。帝曰﹕陰虛生內熱柰何﹖岐伯曰﹕有所勞倦﹐形气衰少﹐穀气不盛﹐上焦不行﹐下脘不通。胃气熱﹐熱气燻胸中﹐故內熱。帝曰﹕陽盛生外熱柰何﹖岐伯曰﹕上焦不通利﹐則皮膚致密﹐腠理閉塞﹐玄府不通﹐衛气不得泄越﹐故外熱。帝曰﹕陰盛生內寒柰何﹖岐伯曰﹕厥气上逆﹐寒气積於胸中而不瀉﹐不瀉則溫气去﹐寒獨畱﹐則血凝泣﹐凝則脈不通﹐其脈盛大以澀﹐故中寒。

帝曰﹕陰與陽並﹐血气以並﹐病形以成﹐刺之柰何﹖岐伯曰﹕刺此者取之經隧﹐取血於營﹐取气於衛﹐用形哉﹐因四時多少髙下。帝曰﹕血气以並﹐病形以成﹐陰陽相傾﹐補瀉柰何﹖岐伯曰﹕瀉實者气盛乃內鍼﹐鍼與气俱內﹐以開其門如利其戶﹐鍼與气俱出﹐精气不傷﹐邪气乃下﹐外門不閉﹐以出其疾﹐搖大其道﹐如利其路﹐是謂大瀉﹐必切而出﹐大气乃屈。帝曰﹕補虛柰何﹖岐伯曰﹕持鍼勿置﹐以定其意﹐候呼內鍼﹐气出鍼入﹐鍼空四塞﹐精無從去﹐方實而疾出鍼﹐气入鍼出﹐熱不得還﹐閉塞其門﹐邪气布散﹐精气乃得存﹐動气候時﹐近气不失﹐遠气乃來﹐是謂追之。帝曰﹕夫子言虛實者有十﹐生於五臟﹐五臟五脈耳。夫十二經脈皆生其病﹐今夫子獨言五臟。夫十二經脈者﹐皆絡三百六十五節﹐節有病必被經脈﹐經脈之病皆有虛實﹐何以合之﹖岐伯曰﹕五臟者﹐故得六腑與爲表裏﹐經絡支節﹐各生虛實﹐其病所居﹐隨而調之。病在脈﹐調之血﹔病在血﹐調之絡﹔病在气﹐調之衛﹔病在肉﹐調之分肉﹔病在筋﹐調之筋﹔病在骨﹐調之骨。燔鍼劫刺其下及與急者﹔病在骨﹐淬鍼藥熨﹔病不知所痛﹐兩蹺爲上﹔身形有痛﹐九候莫病﹐則繆刺之﹔痛在於左而右脈病者﹐巨刺之。必謹察其九候﹐鍼道備矣。

調經論﹕隧﹝音遂﹞飧﹝音孫﹞燔﹝音煩﹞

卷第十八

繆刺論篇第六十三

黃帝問曰﹕余聞繆刺﹐未得其意﹐何謂繆刺﹖岐伯對曰﹕夫邪之客於形也﹐必先捨於皮毛﹐畱而不去﹐入舍於孫脈﹐畱而不去﹐入舍於絡脈﹐畱而不去﹐入舍於經脈﹐內連五臟﹐散於腸胃﹐陰陽俱感﹐五臟乃傷﹐此邪之從皮毛而入﹐極於五臟之次也﹐如此則治其經焉。今邪客於皮毛﹐入舍於孫絡﹐畱而不去﹐閉塞不通﹐不得入於經﹐流溢於大絡﹐而生奇病也。夫邪客大絡者﹐左注右﹐右注左﹐上下左右與經相干﹐而布於四末﹐其气無常處﹐不入於經兪﹐命曰繆刺。帝曰﹕願聞繆刺﹐以左取右以右取左柰何﹖其與巨刺何以別之﹖岐伯曰﹕邪客於經﹐左盛則右病﹐右盛則左病﹐亦有移易者﹐左痛未已而右脈先病﹐如此者﹐必巨刺之﹐必中其經﹐非絡脈也。

故絡病者﹐其痛與經脈繆處﹐故命曰繆刺。帝曰﹕願聞繆刺柰何﹖取之何如﹖岐伯曰﹕邪客於足少陰之絡﹐令人卒心痛暴脹﹐胸脇支滿﹐無積者﹐刺然骨之前出血﹐如食頃而已﹐不已﹐左取右﹐右取左﹐病新發者﹐取五日已。邪客於手少陽之絡﹐令人喉痺舌捲﹐口干心煩﹐臂外廉痛﹐手不及頭﹐刺手中指次指爪甲上﹐去端如韭葉各一﹐壯者立已﹐老者有頃已﹐左取右﹐右取左﹐此新病數日已。邪客於足厥陰之絡﹐令人卒疝暴痛﹐刺足大指爪甲上﹐與肉交者各一﹐男子立已﹐女子有頃已﹐左取右﹐右取左。邪客於足太陽之絡﹐令人頭項肩痛﹐刺足小指爪甲上﹐與肉交者各一﹐立已﹐不已﹐刺外踝下三﹐左取右﹐右取左﹐如食頃已。邪客於手陽明之絡﹐令人气滿胸中﹐喘息而支﹐胸中熱﹐刺手大指次指爪甲上﹐去端如韭葉各一﹐左取右﹐右取左﹐如食頃已。邪客於臂掌之間﹐不可得屈﹐刺其踝後﹐先以指按之痛﹐乃刺之﹐以月死生爲數﹐月生一日一﹐二日二﹐十五日十五﹐十六日十四。

邪客於足陽蹺之脈﹐令人目痛從內始﹐刺外踝之下半寸所各二﹐左刺右﹐右刺左﹐如行十里頃而已。人有所墮墜﹐惡血畱內﹐腹中滿脹﹐不得前後﹐先飲利藥﹐此上傷厥陰之脈﹐下傷少陰之絡﹐刺足內踝之下﹐然骨之前血脈出血﹐刺足跗上動脈﹐不已﹐刺三毛上各一﹐見血立已﹐左刺右﹐右刺左。善悲驚不樂﹐刺如右方。邪客於手陽明之絡﹐令人耳聾﹐時不聞音﹐刺手大指次指爪甲上﹐去端如韭葉各一﹐立聞﹐不已﹐刺中指爪甲上與肉交者﹐立聞﹐其不時聞者﹐不可刺也。耳中生風者﹐亦刺之如此數﹐左刺右﹐右刺左。凡痺往來行無常處者﹐在分肉間痛而刺之﹐以月死生爲數﹐用鍼者﹐隨气盛衰﹐以爲數﹐鍼過其日數則脫气﹐不及日數則气不瀉﹐左刺右﹐右刺左﹐病已止﹐不已﹐復刺之如法﹐月生一日一﹐二日二﹐漸多之﹐十五日十五﹐十六日十四﹐漸少之。邪客於足陽明之經﹐令人鼽衄上齒寒﹐刺足中指次指爪甲上﹐與肉交者各一﹐左刺右﹐右刺左。邪客於足少陽之絡﹐令人脇痛不得息﹐咳而汗出﹐刺足小指次指爪甲上﹐與肉交者各一﹐不得息立已﹐汗出立止﹐咳者溫衣飲食﹐一日已﹐左刺右﹐右刺左﹐病立已﹐不已﹐復刺如法。邪客於足少陰之絡﹐令人嗌痛不可內食﹐無故善怒﹐气上走賁上﹐刺足下中央之脈各三﹐凡六刺﹐立已﹐左刺右﹐右刺左。

嗌中腫﹐不能內唾﹐時不能出唾者﹐繆刺然骨之前﹐出血立已﹐左刺右﹐右刺左。邪客於足太陰之絡﹐令人腰痛﹐引少腹控﹐不可以仰息﹐刺腰尻之解﹐兩胂之上﹐是腰兪﹐以月死生爲數﹐發鍼立已﹐左刺右﹐右刺左。邪客於足太陽之絡﹐令人拘攣背急﹐引脇而痛﹐刺之從項始數脊椎挾脊﹐疾按之應手如痛﹐刺之旁三﹐立已。邪客於足少陽之絡﹐令人畱於樞中痛﹐髀不可舉﹐刺樞中以毫鍼﹐寒則久畱鍼﹐以月死生爲數﹐立已。治諸經刺之﹐所過者不病﹐則繆刺之。耳聾﹐刺手陽明﹐不已﹐刺其通脈出耳前者。齒齲﹐刺手陽明﹐不已﹐刺其脈入齒中﹐立已。邪客於五臟之間﹐其病也﹐脈引而痛﹐時來時止﹐視其病﹐繆刺之於手足爪甲上﹐視其脈﹐出其血﹐間日一刺﹐一刺不已﹐五刺已。繆傳引上齒﹐齒唇寒痛﹐視其手背脈血者去之﹐足陽明中指爪甲上一﹐手大指次指爪甲上各一﹐立已﹐左取右﹐右取左。邪客於手足少陰太陰足陽明之絡﹐此五絡皆會於耳中﹐上絡左角﹐五絡俱竭﹐令人身脈皆動﹐而形無知也﹐其狀若屍﹐或曰屍厥﹐刺其足大指內側爪甲上﹐去端如韭葉﹐後刺足心﹐後刺足中指爪甲上各一﹐後刺手大指內側﹐去端如韭葉﹐後刺手心主﹐少陰銳骨之端各一﹐立已﹐不已﹐以竹管吹其兩耳﹐其左角之發方一寸燔治﹐飲以美酒一杯﹐不能飲者灌之﹐立已。凡刺之數﹐先視其經脈﹐切而從之﹐審其虛實而調之﹐不調者經刺之﹐有痛而經不病者繆刺之﹐因視其皮部有血絡者盡取之﹐此繆刺之數也。

卷第十八

四時刺逆從論篇第六十四

厥陰有餘病陰痺﹐不足病生熱痺﹐滑則病狐疝風﹐澀則病少腹積气。少陰有餘病皮痺隱軫﹐不足病肺痺﹐滑則病肺風疝﹐澀則病積溲血。太陰有餘病肉痺寒中﹐不足病脾痺﹐滑則病脾風疝﹐澀則病積心腹時滿。陽明有餘病脈痺身時熱﹐不足病心痺﹐滑則病心風疝﹐澀則病積時善驚。太陽有餘病骨痺身重﹐不足病腎痺﹐滑則病腎風疝﹐澀則病積善時巓疾。少陽有餘病筋痺脇滿﹐不足病肝痺﹐滑則病肝風疝﹐澀則病積時筋急目痛。是故春气在經脈﹐夏气在孫絡﹐長夏气在肌肉﹐秋气在皮膚﹐冬气在骨髓中。帝曰﹕余願聞其故。岐伯曰﹕春者﹐天气始開﹐地气始泄﹐凍解冰釋﹐水行經通﹐故人气在脈。夏者﹐經滿气溢﹐入孫絡受血﹐皮膚充實。長夏者﹐經絡皆盛﹐內溢肌中。秋者﹐天气始收﹐腠理閉塞﹐皮膚引急。冬者蓋藏﹐血气在中﹐內著骨髓﹐通於五臟。是故邪气者﹐常隨四時之气血而入客也﹐至其變化不可爲度﹐然必從其經气﹐辟除其邪﹐除其邪則亂气不生。帝曰﹕逆四時而生亂气柰何﹖岐伯曰﹕春刺絡脈﹐血气外溢﹐令人少气﹔春刺肌肉﹐血气環逆﹐令人上气﹔春刺筋骨﹐血气內著﹐令人腹脹。夏刺經脈﹐血气乃竭﹐令人解﹔夏刺肌肉﹐血气內卻﹐令人善恐﹔夏刺筋骨﹐血气上逆﹐令人善怒。秋刺經脈﹐血气上逆﹐令人善忘﹔秋刺絡脈﹐气不外行﹐令人臥不欲動﹔秋刺筋骨﹐血气內散﹐令人寒栗。冬刺經脈﹐血气皆脫﹐令人目不明﹔冬刺絡脈﹐內气外泄﹐畱爲大痺﹔冬刺肌肉﹐陽气竭絕﹐令人善忘。凡此四時刺者﹐大逆之病﹐不可不從也﹐反之﹐則生亂气相淫病焉。故刺不知四時之經﹐病之所生﹐以從爲逆﹐正气內亂﹐與精相薄﹐必審九候﹐正气不亂﹐精气不轉。

帝曰﹕善。刺五臟﹐中心一日死﹐其動爲噫。中肝五日死﹐其動爲語。中肺三日死﹐其動爲咳。中腎六日死﹐其動爲嚏欠。中脾十日死﹐其動爲吞。

刺傷人五臟必死﹐其動﹐則根據其髒之所變候知其死也。

卷第十八

標本病傳論篇第六十五

黃帝問曰﹕病有標本﹐刺有逆從柰何﹖岐伯對曰﹕凡刺之方﹐必別陰陽﹐前後相應﹐逆從得施﹐標本相移﹐故曰有其在標而求之於標﹐有其在本而求之於本﹐有其在本而求之於標﹐有其在標而求之於本。故治有取標而得者﹐有取本而得者﹐有逆取而得者﹔有從取而得者。故知逆與從﹐正行無問﹐知標本者﹐萬舉萬當﹐不知標本﹐是謂妄行。夫陰陽逆從標本之爲道也﹐小而大﹐言一而知百病之害﹐少而多﹐淺而博﹐可以言一而知百也。以淺而知深﹐察近而知遠﹐言標與本﹐易而勿及。治反爲逆﹐治得爲從。先病而後逆者治其本﹐先逆而後病者治其本﹐先寒而後生病者治其本﹐先病而後生寒者治其本﹐先熱而後生病者治其本﹐先熱而後生中滿者治其標﹐先病而後泄者治其本﹐先泄而後生他病者治其本﹐必且調之﹐乃治其他病﹐先病而後生中滿者治其標﹐先中滿而後煩心者治其本。人有客气有同气。小大不利治其標﹐小大利治其本。病發而有餘﹐本而標之﹐先治其本﹐後治其標。病發而不足﹐標而本之﹐先治其標﹐後治其本。謹察間甚﹐以意調之﹐間者並行﹐甚者獨行。先小大不利而後生病者治其本。夫病傳者﹐心病先心痛﹐一日而咳﹐三日脇支痛﹐五日閉塞不通﹐身痛體重﹐三日不已死﹐冬夜半﹐夏日中。肺病喘咳﹐三日而脇支滿痛﹐一日身重體痛﹐五日而脹﹐十日不已死﹐冬日入﹐夏日出。肝病頭目眩脇支滿﹐三日體重身痛﹐五日而脹﹐三日腰脊少腹痛脛﹐三日不已死﹐冬日入﹐夏早食。脾病身痛體重﹐一日而脹﹐二日少腹腰脊痛脛﹐三日背KT筋痛小便閉﹐十日不已死﹐冬人定﹐夏晏食。腎病少腹腰脊痛﹐三日背KT筋痛小便閉﹐三日腹脹﹐三日兩脇支痛﹐三日不已死﹐冬大晨﹐夏晏晡。胃病脹滿﹐五日少腹腰脊痛﹐三日背KT筋痛小便閉﹐五日身體重﹐六日不已死﹐冬夜半後﹐夏日。膀胱病小便閉﹐五日少腹脹腰脊痛﹐一日腹脹﹐一日身體痛﹐二日不已死﹐冬雞鳴﹐夏下晡。諸病以次相傳﹐如是者﹐皆有死期﹐不可刺。間一臟止﹐及至三四髒者﹐乃可刺也。

卷第十九

天元紀大論篇第六十六

黃帝問曰﹕天有五行﹐禦五位﹐以生寒暑燥濕風﹐人有五臟﹐化五气﹐以生喜怒思憂恐﹐論言五運相襲而皆治之﹐終期之日﹐周而復始﹐余已知之矣﹐願聞其與三陰三陽之候柰何合之﹖鬼臾區稽首再拜對曰﹕昭乎哉問也。夫五運陰陽者﹐天地之道也﹐萬物之綱紀﹐變化之父母﹐生殺之本始﹐神明之府也﹐可不通乎﹗故物生謂之化﹐物極謂之變﹐陰陽不測謂之神﹐神用無方謂之聖。夫變化之爲用也﹐在天爲玄﹐在人爲道﹐在地爲化﹐化生五味﹐道生智﹐玄生神。

神在天爲風﹐在地爲木﹐在天爲熱﹐在地爲火﹐在天爲濕﹐在地爲土﹐在天爲燥﹐在地爲金﹐在天爲寒﹐在地爲水﹐故在天爲气﹐在地成形﹐形气相感而化生萬物矣。然天地者﹐萬物之上下也﹔左右者﹐陰陽之道路也﹔水火者﹐陰陽之徵兆也﹔金木者﹐生成之終始也。气有多少﹐形有盛衰﹐上下相召而損益彰矣。帝曰﹕願聞五運之主時也何如﹖鬼臾區曰﹕五气營運﹐各終期日﹐非獨主時也。帝曰﹕請聞其所謂也。鬼臾區曰﹕臣積考《太始天元冊》文曰﹕太虛寥廓﹐肇基化元﹐萬物資始﹐五運終天﹐布气眞靈﹐統坤元﹐九星懸朗﹐七曜周旋﹐曰陰曰陽﹐曰柔曰剛﹐幽顯旣位﹐寒暑弛張﹐生生化化﹐品物咸章。臣斯十世﹐此之謂也。

帝曰﹕善。何謂气有多少﹐形有盛衰﹖鬼臾區曰﹕陰陽之气各有多少﹐故曰三陰三陽也。形有盛衰﹐謂五行之治﹐各有太過不及也。故其始也﹐有餘而往﹐不足隨之﹐不足而往﹐有餘從之﹐知迎知隨﹐气可與期。

應天爲天符﹐承歲爲歲直﹐三合爲治。帝曰﹕上下相召柰何﹖鬼臾區曰﹕寒暑燥濕風火﹐天之陰陽也﹐三陰三陽上奉之。木火土金水火﹐地之陰陽也﹐生長化收藏下應之。天以陽生陰長﹐地以陽殺陰藏。天有陰陽﹐地亦有陰陽。木火土金水火﹐地之陰陽也﹐生長化收藏。故陽中有陰﹐陰中有陽。所以欲知天地之陰陽者﹐應天之气﹐動而不息﹐故五歲而右遷﹐應地之气﹐靜而守位﹐故六期而環會﹐動靜相召﹐上下相臨﹐陰陽相錯﹐而變由生也。

帝曰﹕上下周紀﹐其有數乎﹖鬼臾區曰﹕天以六爲節﹐地以五爲制。周天气者﹐六期爲一備﹔終地紀者﹐五歲爲一周。君火以明﹐相火以位。五六相合而七百二十气﹐爲一紀﹐凡三十歲﹔千四百四十气﹐凡六十歲﹐而爲一周﹐不及太過﹐斯皆見矣。帝曰﹕夫子之言﹐上終天气﹐下畢地紀﹐可謂悉矣。余願聞而藏之﹐上以治民﹐下以治身﹐使百姓昭著﹐上下和親﹐徳澤下流﹐子孫無憂﹐傳之後世﹐無有終時﹐可得聞乎﹖鬼臾區曰﹕至數之機﹐迫迮以微﹐其來可見﹐其往可追﹐敬之者昌﹐慢之者亡﹐無道行私﹐必得夭殃﹐謹奉天道﹐請言眞要。帝曰﹕善言始者﹐必會於終﹐善言近者﹐必知其遠﹐是則至數極而道不惑﹐所謂明矣。願夫子推而次之﹐令有條理﹐簡而不匱﹐久而不絕﹐易用難忘﹐爲之綱紀﹐至數之要﹐願盡聞之。鬼臾區曰﹕昭乎哉問﹗明乎哉道﹗如鼓之應桴﹐響之應聲也。臣聞之﹐甲己之歲﹐土運統之﹔乙庚之歲﹐金運統之﹔丙辛之歲﹐水運統之﹔丁壬之歲﹐木運統之﹔戊癸之歲﹐火運統之。帝曰﹕其於三陰三陽﹐合之柰何﹖鬼臾區曰﹕子午之歲﹐上見少陰﹔丑未之歲﹐上見太陰﹔寅申之歲﹐上見少陽﹔卯酉之歲﹐上見陽明﹔辰戌之歲﹐上見太陽﹔巳亥之歲﹐上見厥陰。少陰所謂標也﹐厥陰所謂終也。厥陰之上﹐風气主之﹔少陰之上﹐熱气主之﹔太陰之上﹐濕气主之﹔少陽之上﹑相火主之﹔陽明之上﹐燥气主之﹔太陽之上﹐寒气主之。所謂本也﹐是謂六元。帝曰﹕光乎哉道﹗明乎哉論﹗請著之玉版﹐藏之金匱﹐署曰《天元紀》。

卷第十九

五營運大論篇第六十七

黃帝坐明堂﹐始正天綱﹐臨觀八極﹐考建五常﹐請天師而問之曰﹕論言天地之動靜﹐神明爲之紀﹐陰陽之升降﹐寒暑彰其兆。余聞五運之數於夫子﹐夫子之所言﹐正五气之各主歲爾﹐首甲定運﹐余因論之。鬼臾區曰﹕土主甲己﹐金主乙庚﹐水主丙辛﹐木主丁壬﹐火主戊癸。子午之上﹐少陰主之﹔丑未之上﹐太陰主之﹔寅申之上﹐少陽主之﹔卯酉之上﹐陽明主之﹔辰戌之上﹐太陽主之﹔巳亥之上﹐厥陰主之。不合陰陽﹐其故何也﹖岐伯曰﹕是明道也﹐此天地之陰陽也。夫數之可數者﹐人中之陰陽也﹐然所合﹐數之可得者也。夫陰陽者﹐數之可十﹐推之可百﹐數之可千﹐推之可萬。天地陰陽者﹐不以數推以象之謂也。帝曰﹕願聞其所始也。岐伯曰﹕昭乎哉問也﹗臣覽《太始天元冊》文﹐丹天之气經於牛女戊分﹐天之气經於心尾己分﹐蒼天之气經於危室柳鬼﹐素天之气經於亢氐昴畢﹐玄天之气經於張翼婁胃。所謂戊己分者﹐奎壁角軫﹐則天地之門戶也。夫候之所始﹐道之所生﹐不可不通也。帝曰﹕善。論言天地者﹐萬物之上下﹐左右者﹐陰陽之道路﹐未知其所謂也。岐伯曰﹕所謂上下者﹐歲上下見陰陽之所在也。左右者﹐諸上見厥陰﹐左少陰右太陽﹔見少陰﹐左太陰右厥陰﹔見太陰﹐左少陽右少陰﹔見少陽﹐左陽明右太陰﹔見陽明﹐左太陽右少陽﹔見太陽﹐左厥陰右陽明。所謂面北而命其位﹐言其見也。帝曰﹕何謂下﹖岐伯曰﹕厥陰在上則少陽在下﹐左陽明右太陰﹔少陰在上則陽明在下﹐左太陽右少陽﹔太陰在上則太陽在下﹐左厥陰右陽明﹔少陽在上則厥陰在下﹐左少陰右太陽﹔陽明在上則少陰在下﹐左太陰右厥陰﹔太陽在上則太陰在下﹐左少陽右少陰。所謂面南而命其位﹐言其見也。上下相遘﹐寒暑相臨﹐气相得則和﹐不相得則病。帝曰﹕气相得而病者何也﹖岐伯曰﹕以下臨上﹐不當位也。帝曰﹕動靜何如﹖岐伯曰﹕上者右行﹐下者左行﹐左右周天﹐余而復會也。帝曰﹕余聞鬼臾區曰﹕應地者靜。今夫子乃言下者左行﹐不知其所謂也﹐願聞何以生之乎﹖岐伯曰﹕天地動靜﹐五行遷復﹐𨿽鬼臾區其上候而已﹐猶不能徧明。夫變化之用﹐天垂象﹐地成形﹐七曜緯虛﹐五行麗地。地者﹐所以載生成之形類也。虛者﹐所以列應天之精气也。形精之動﹐猶根本之與枝葉也﹐仰觀其象﹐𨿽遠可知也。帝曰﹕地之爲下否乎﹖岐伯曰﹕地爲人之下﹐太虛之中者也。帝曰﹕馮乎﹖岐伯曰﹕大气舉之也。燥以干之﹐暑以蒸之﹐風以動之﹐濕以潤之﹐寒以堅之﹐火以溫之。故風寒在下﹐燥熱在上﹐濕气在中﹐火遊行其間﹐寒暑六入﹐故令虛而生化也。故燥勝則地幹﹐暑勝則地熱﹐風勝則地動﹐濕勝則地泥﹐寒勝則地裂﹐火勝則地固矣。帝曰﹕天地之气﹐何以候之﹖岐伯曰﹕天地之气﹐勝復之作﹐不形於診也。《脈法》曰﹕天地之變﹐無以脈診。此之謂也。帝曰﹕間气何如﹖岐伯曰﹕隨气所在﹐期於左右。帝曰﹕期之柰何﹖岐伯曰﹕從其气則和﹐違其气則病﹐不當其位者病﹐疊移其位者病﹐失守其位者危﹐尺寸反者死﹐陰陽交者死。先立其年﹐以知其气﹐左右應見﹐然後乃可以言死生之逆順。

帝曰﹕寒暑燥濕風火﹐在人合之柰何﹖其於萬物何以生化﹖岐伯曰﹕東方生風﹐風生木﹐木生酸﹐酸生肝﹐肝生筋﹐筋生心。其在天爲玄﹐在人爲道﹐在地爲化。化生五味﹐道生智﹐玄生神﹐化生气。神在天爲風﹐在地爲木﹐在體爲筋﹐在气爲柔﹐在髒爲肝。其性爲暄﹐其徳爲和﹐其用爲動﹐其色爲蒼﹐其化爲榮﹐其虫毛﹐其政爲散﹐其令宣發﹐其變摧拉﹐其眚爲隕﹐其味爲酸﹐其志爲怒。怒傷肝﹐悲勝怒﹔風傷肝﹐燥勝風﹔酸傷筋﹐辛勝酸。

南方生熱﹐熱生火﹐火生苦﹐苦生心﹐心生血﹐血生脾。其在天爲熱﹐在地爲火﹐在體爲脈﹐在气爲息﹐在髒爲心。其性爲暑﹐其徳爲顯﹐其用爲躁﹐其色爲赤﹐其化爲茂﹐其虫羽﹐其政爲明﹐其令鬱蒸﹐其變炎爍﹐其眚燔﹐其味爲苦﹐其志爲喜。喜傷心﹐恐勝喜﹔熱傷气﹐寒勝熱﹔苦傷气﹐鹹勝苦。

中央生濕﹐濕生土﹐土生甘﹐甘生脾﹐脾生肉﹐肉生肺。其在天爲濕﹐在地爲土﹐在體爲肉﹐在气爲充﹐在髒爲脾。其性靜兼﹐其徳爲濡﹐其用爲化﹐其色爲黃﹐其化爲盈﹐其虫﹐其政爲謐﹐其令雲雨﹐其變動注﹐其眚淫潰﹐其味爲甘﹐其志爲思。思傷脾﹐怒勝思﹔濕傷肉﹐風勝濕﹔甘傷脾﹐酸勝甘。

西方生燥﹐燥生金﹐金生辛﹐辛生肺﹐肺生皮毛﹐皮毛生腎。其在天爲燥﹐在地爲金﹐在體爲皮毛﹐在气爲成﹐在髒爲肺﹐其性爲涼﹐其徳爲淸﹐其用爲固﹐其色爲白﹐其化爲斂﹐其虫介﹐其政爲勁﹐其令霧露﹐其變肅殺﹐其眚蒼落﹐其味爲辛﹐其志爲憂。憂傷肺﹐喜勝憂﹔熱傷皮毛﹐寒勝熱﹔辛傷皮毛﹐苦勝辛。

北方生寒﹐寒生水﹐水生鹹﹐咸生腎﹐腎生骨髓﹐髓生肝。其在天爲寒﹐在地爲水﹐在體爲骨﹐在气爲堅﹐在髒爲腎。其性爲凜﹐其徳爲寒﹐其用爲�﹐其色爲黑﹐其化爲肅﹐其虫鱗﹐其政爲靜﹐其令��﹐其變凝冽﹐其眚冰雹﹐其味爲鹹﹐其志爲恐。恐傷腎﹐思勝恐﹔寒傷血﹐燥勝寒﹔鹹傷血﹐甘勝咸。五气更立﹐各有所先﹐非其位則邪﹐當其位則正。帝曰﹕病生之變何如﹖岐伯曰﹕气相得則微﹐不相得則甚。帝曰﹕主歲何如﹖岐伯曰﹕气有餘﹐則制己所勝而侮所不勝﹔其不及﹐則己所不勝侮而乘之﹐己所勝輕而侮之。侮反受邪﹐侮而受邪﹐寡於畏也。帝曰﹕善。

卷第十九

六微旨大論篇第六十八

黃帝問曰﹕嗚呼遠哉﹗天之道也﹐如迎浮雲﹐若視深淵﹐視深淵尙可測﹐迎浮雲莫知其極。夫子數言謹奉天道﹐余聞而藏之﹐心私異之﹐不知其所謂也。願夫子溢志盡言其事﹐令終不滅﹐久而不絕﹐天之道可得聞乎﹖岐伯稽首再拜對曰﹕明乎哉問天之道也﹗此因天之序﹐盛衰之時也。帝曰﹕願聞天道六六之節盛衰何也﹖岐伯曰﹕上下有位﹐左右有紀。故少陽之右﹐陽明治之﹔陽明之右﹐太陽治之﹔太陽之右﹐厥陰治之﹔厥陰之右﹐少陰治之﹔少陰之右﹐太陰治之﹔太陰之右﹐少陽治之。此所謂气之標﹐蓋南面而待也。故曰﹕因天之序﹐盛衰之時﹐移光定位﹐正立而待之。此之謂也。少陽之上﹐火气治之﹐中見厥陰﹔陽明之上﹐燥气治之﹐中見太陰﹔太陽之上﹐寒气治之﹐中見少陰﹔厥陰之上﹐風气治之﹐中見少陽﹔少陰之上﹐熱气治之﹐中見太陽﹔太陰之上﹐濕气治之﹐中見陽明。所謂本也﹐本之下﹐中之見也﹐見之下﹐气之標也﹐本標不同﹐气應異象。帝曰﹕其有至而至﹐有至而不至﹐有至而太過﹐何也﹖岐伯曰﹕至而至者和﹔至而不至﹐來气不及也﹔未至而至﹐來气有餘也。

帝曰﹕至而不至﹐未至而至如何﹖岐伯曰﹕應則順﹐否則逆﹐逆則變生﹐變則病。帝曰﹕善。請言其應。

岐伯曰﹕物生其應也﹐气脈其應也。

帝曰﹕善。願聞地理之應六節气位何如﹖岐伯曰﹕顯明之右﹐君火之位也﹔君火之右﹐退行一步﹐相火治之﹔復行一步﹐土气治之﹔復行一步﹐金气治之﹔復行一步﹐水气治之﹔復行一步﹐木气治之﹔復行一步﹐君火治之。相火之下﹐水气承之﹔水位之下﹐土气承之﹔土位之下﹐風气承之﹔風位之下﹐金气承之﹔金位之下﹐火气承之﹔君火之下﹐陰精承之。帝曰﹕何也﹖岐伯曰﹕亢則害﹐承乃制﹐制則生化﹐外列盛衰﹐害則敗亂﹐生化大病。帝曰﹕盛衰何如﹖岐伯曰﹕非其位則邪﹐當其位則正﹐邪則變甚﹐正則微。帝曰﹕何謂當位﹖岐伯曰﹕木運臨卯﹐火運臨午﹐土運臨四季﹐金運臨酉﹐水運臨子﹐所謂歲會﹐气之平也。帝曰﹕非位何如﹖岐伯曰﹕歲不與會也。帝曰﹕土運之歲﹐上見太陰﹔火運之歲﹐上見少陽﹑少陰﹔金運之歲﹐上見陽明﹔木運之歲﹐上見厥陰﹔水運之歲﹐上見太陽﹐柰何﹖岐伯曰﹕天之與會也。故《天元冊》曰天符。天符歲會何如﹖岐伯曰﹕太一天符之會也。帝曰﹕其貴賤何如﹖岐伯曰﹕天符爲執法﹐歲位爲行令﹐太一天符爲貴人。帝曰﹕邪之中也柰何﹖岐伯曰﹕中執法者﹐其病速而危﹔中行令者﹐其病徐而持﹔中貴人者﹐其病暴而死。帝曰﹕位之易也何如﹖岐伯曰﹕君位臣則順﹐臣位君則逆。逆則其病近﹐其害速﹔順則其病遠﹐其害微。所謂二火也。帝曰﹕善。願聞其步何如﹖岐伯曰﹕所謂步者﹐六十度而有奇﹐故二十四步積盈百刻而成日也。

帝曰﹕六气應五行之變何如﹖岐伯曰﹕位有終始﹐气有國中﹐上下不同﹐求之亦異也。帝曰﹕求之柰何﹖岐伯曰﹕天气始於甲﹐地气治於子﹐子甲相合﹐命曰歲立﹐謹候其時﹐气可與期。帝曰﹕願聞其歲﹐六气始終﹐早晏何如﹖岐伯曰﹕明乎哉問也﹗甲子之歲﹐初之气﹐天數始於水下一刻﹐終於八十七刻半﹔二之气﹐始於八十七刻六分﹐終於七十五刻﹔三之气﹐始於七十六刻﹐終於六十二刻半﹔四之气﹐始於六十二刻六分﹐終於五十刻﹔五之气﹐始於五十一刻﹔終於三十七刻半﹔六之气﹐始於三十七刻六分﹐終於二十五刻。所謂初六﹐天之數也。乙丑歲﹐初之气﹐天數始於二十六刻﹐終於一十二刻半﹔二之气﹐始於一十二刻六分﹐終於水下百刻﹔三之气﹐始於一刻﹐終於八十七刻半﹔四之气﹐始於八十七刻六分﹐終於七十五刻﹔五之气﹐始於七十六刻﹐終於六十二刻半﹔六之气﹐始於六十二刻六分﹐終於五十刻。所謂六二﹐天之數也。丙寅歲﹐初之气﹐天數始於五十一刻﹐終於三十七刻半﹔二之气﹐始於三十七刻六分﹐終於二十五刻﹔三之气﹐始於二十六刻﹐終於一十二刻半﹔四之气﹐始於一十二刻六分﹐終於水下百刻﹔五之气﹐始於一刻﹐終於八十七刻半﹔六之气﹐始於八十七刻六分﹐終於七十五刻。

所謂六三﹐天之數也。丁卯歲﹐初之气﹐天數始於七十六刻﹐終於六十二刻半﹔二之气﹐始於六十二刻六分﹐終於五十刻﹔三之气﹐始於五十一刻﹐終於三十七刻半﹔四之气﹐始於三十七刻六分﹐終於二十五刻﹔五之气﹐始於二十六刻﹐終於一十二刻半﹔六之气﹐始於一十二刻六分﹐終於水下百刻。所謂六四﹐天之數也。次戊辰歲﹐初之气﹐復始於一刻﹐常如是無已﹐周而復始。帝曰﹕願聞其歲候何如﹖岐伯曰﹕悉於哉問也﹗日行一周﹐天气始於一刻﹐日行再周﹐天气始於二十六刻﹐日行三周﹐天气始於五十一刻﹐日行四周﹐天气始於七十六刻﹐日行五周﹐天气復始於一刻﹐所謂一紀也。是故寅午戌歲气會同﹐卯未亥歲气會同﹐辰申子歲气會同﹐巳酉丑歲气會同﹐終而復始。帝曰﹕願聞其用也。岐伯曰﹐言天者求之本﹐言地者求之位﹐言人者求之气交。帝曰﹕何謂气交﹖岐伯曰﹕上下之位﹐气交之中﹐人之居也。故曰﹕天樞之上﹐天气主之﹔天樞之下﹐地气主之﹔气交之分﹐人气從之﹐萬物由之。

此之謂也。帝曰﹕何謂國中﹖岐伯曰﹕初凡三十度而有奇﹐中气同法。帝曰﹕國中何也﹖岐伯曰﹕所以分天地也。帝曰﹕願卒聞之。岐伯曰﹕初者地气也﹐中者天气也。帝曰﹕其升降何如﹖岐伯曰﹕气之升降﹐天地之更用也。帝曰﹕願聞其用何如﹖岐伯曰﹕升已而降﹐降者謂天﹔降已而升﹐升者謂地。天气下降﹐气流於地﹔地气上升﹐气騰於天。故髙下相召﹐升降相因﹐而變作矣。

帝曰﹕善。寒濕相遘﹐燥熱相臨﹐風火相值﹐其有間乎﹖岐伯曰﹕气有勝復﹐勝復之作﹐有徳有化﹐有用有變﹐變則邪气居之。帝曰﹕何謂邪乎﹖岐伯曰﹕夫物之生從於化﹐物之極由乎變﹐變化之相薄﹐成敗之所由也。故气有往復﹐用有遲速﹐四者之有﹐而化而變﹐風之來也。帝曰﹕遲速往復﹐風所由生﹐而化而變﹐故因盛衰之變耳。成敗倚伏遊乎中何也﹖岐伯曰﹕成敗倚伏生乎動﹐動而不已﹐則變作矣。帝曰﹕有期乎﹖岐伯曰﹕不生不化﹐靜之期也。帝曰﹕不生化乎﹖岐伯曰﹕出入廢則神機化滅﹐升降息則气立孤危。故非出入﹐則無以生長壯老已﹔非升降﹐則無以生長化收藏。是以升降出入﹐無器不有。故器者生化之宇﹐器散則分之﹐生化息矣。故無不出入﹐無不升降。化有小大﹐期有近遠﹐四者之有﹐而貴常守﹐反常則災害至矣。故曰﹕無形無患。此之謂也。帝曰﹕善。有不生不化乎﹖岐伯曰﹕悉乎哉問也﹗與道協議﹐惟眞人也。帝曰﹕善。

天元紀大論﹕鐫﹝子泉切﹞

五營運大論﹕憑﹝扶冰切﹞礙﹝音艾﹞﹝音畫﹞眚﹝所景切﹞﹝音﹞﹝慈濫切﹞

溽﹝音辱﹞﹝音今﹞﹝音括﹞疚﹝音救﹞

六微旨大論﹕霪﹝音淫﹞﹝音注﹞涸﹝胡各切﹞﹝音祁﹞埏﹝式連切﹞

卷第二十

气交變大論篇第六十九

黃帝問曰﹕五運更治﹐上應天期﹐陰陽往復﹐寒暑迎隨﹐眞邪相薄﹐內外分離﹐六經波蕩﹐五气傾移﹐太過過不及﹐專勝兼並﹐願言其始﹐而有常名﹐可得聞乎﹖岐伯稽首再拜對曰﹕昭乎哉問也﹗是明道也。此上帝所貴﹐先師傳之﹐臣𨿽不敏﹐往聞其旨。帝曰﹕余聞得其人不教﹐是謂失道﹐傳非其人﹐慢泄天寶。余誠菲徳﹐未足以受至道﹔然而眾子哀其不終﹐願夫子保於無窮﹐流於無極﹐余司其事﹐則而行之柰何﹖岐伯曰﹕請遂言之也。《上經》曰﹕夫道者﹐上知天文﹐下知地理﹐中知人事﹐可以長久。此之謂也。帝曰﹕何謂也﹖岐伯曰﹕本气位也。位天者﹐天文也。位地者﹐地理也。通於人气之變化者﹐人事也。故太過者先天﹐不及者後天﹐所謂治化而人應之也。帝曰﹕五運之化﹐太過何如﹖岐伯曰﹕歲木太過﹐風气流行﹐脾土受邪。民病飧泄食減﹐體重煩冤﹐腸鳴腹支滿﹐上應歲星。

甚則忽忽善怒﹐眩冒巓疾。化气不政﹐生气獨治﹐云物飛動﹐艸木不寧﹐甚而搖落﹐反脇痛而吐甚﹐衝陽絕者死不治﹐上應太白星。

歲火太過﹐炎暑流行﹐肺金受邪。民病瘧﹐少气咳喘﹐血溢血泄注下﹐嗌燥耳聾﹐中熱肩背熱﹐上應熒惑星。甚則胸中痛﹐脇支滿脇痛﹐膺背肩胛間痛﹐兩臂內痛﹐身熱骨痛而爲浸淫。收气不行﹐長气獨明﹐雨水霜寒﹐上應辰星。上臨少陰少陽﹐火燔﹐水泉涸﹐物焦槁﹐病反譫妄狂越﹐咳喘息鳴﹐下甚血溢泄不已﹐太淵絕者死不治﹐上應熒惑星。

歲土太過﹐雨濕流行﹐腎水受邪。民病腹痛﹐淸厥意不樂﹐體重煩冤﹐上應鎭星。甚則肌肉萎﹐足痿不收﹐行善﹐腳下痛﹐飲發中滿食減﹐四肢不舉。變生得位﹐髒气伏﹐化气獨治之﹐泉湧河衍﹐涸澤生魚﹐風雨大至﹐土崩潰﹐鱗見於陸﹐病腹滿溏泄腸鳴﹐反下甚而太溪絕者死不治﹐上應歲星。

歲金太過﹐燥气流行﹐肝木受邪。民病兩脇下少腹痛﹐目赤痛瘍﹐耳無所聞。肅殺而甚﹐則體重煩冤﹐胸痛引背﹐兩脇滿且痛引少腹﹐上應太白星。甚則喘咳逆气﹐肩背痛﹐尻陰股膝髀足皆病﹐上應熒惑星。

收气峻﹐生气下﹐艸木斂﹐蒼幹雕隕﹐病反暴痛﹐脇不可反側﹐咳逆甚而血溢﹐太衝絕者死不治﹐上應太白星。

歲水太過﹐寒气流行﹐邪害心火。民病身熱煩心躁悸﹐陰厥上下中寒﹐譫妄心痛﹐寒气早至﹐上應辰星。甚則腹大脛腫﹐喘咳﹐寢汗出憎風﹐大雨至﹐埃霧朦郁﹐上應鎭星。上臨太陽﹐則雨冰雪﹐霜不時降﹐濕气變物﹐病反腹滿腸鳴﹐溏泄食不化﹐渴而妄冒﹐神門絕者死不治﹐上應熒惑﹑辰星。

帝曰﹕善。其不及何如﹖岐伯曰﹕悉乎哉問也﹗歲木不及﹐燥乃大行﹐生气失應﹐艸木晚榮﹐肅殺而甚﹐則剛木辟著﹐柔萎蒼幹﹐上應太白星﹐民病中淸﹐脇痛﹐少腹痛﹐腸鳴溏泄﹐涼雨時至﹐上應太白星﹐其谷蒼。上臨陽明﹐生气失政﹐艸木再榮﹐化气乃急﹐上應太白﹑鎭星﹐其主蒼早。復則炎暑流火﹐濕性燥﹐柔脆艸木焦槁﹐下體再生﹐華實齊化﹐病寒熱瘡瘍胗癰痤﹐上應熒惑﹑太白﹐其谷白堅。白露早降﹐收殺气行﹐寒雨害物﹐虫食甘黃﹐脾土受邪﹐赤气後化﹐心气晚治﹐上勝肺金﹐白气乃屈﹐其谷不成﹐咳而鼽﹐上應熒惑﹑太白星。

歲火不及﹐寒乃大行﹐長政不用﹐物榮而下﹐凝慘而甚﹐則陽气不化﹐乃折榮美﹐上應辰星﹐民病胸中痛﹐脇支滿﹐兩脇痛﹐膺背肩胛間及兩臂內痛﹐鬱冒朦昧﹐心痛暴喑﹐胸腹大﹐脇下與腰背相引而痛﹐甚則屈不能伸﹐髖髀如別﹐上應熒惑﹑辰星﹐其谷丹。

復則埃郁﹐大雨且至﹐黑气乃辱﹐病溏腹滿﹐食飲不下﹐寒中腸鳴﹐泄注腹痛﹐暴攣痿痺﹐足不任身﹐上應鎭星﹑辰星﹐玄谷不成。

歲土不及﹐風乃大行﹐化气不令﹐艸木茂榮﹐飄揚而甚﹐秀而不實﹐上應歲星﹐民病飧泄霍亂﹐體重腹痛﹐筋骨繇復﹐肌肉酸﹐善怒﹐髒气舉事﹐蟄虫早附﹐咸病寒中﹐上應歲星﹑鎭星﹐其谷。復則收政嚴峻﹐名木蒼雕﹐胸脇暴痛﹐下引少腹﹐善大息﹐虫食甘黃﹐气客於脾﹐谷乃減﹐民食少失味﹐蒼谷乃損﹐上應太白﹑歲星。上臨厥陰﹐流水不冰﹐蟄虫來見﹐髒气不用﹐白乃不復﹐上應歲星﹐民乃康。

歲金不及﹐炎火乃行﹐生气乃用﹐長气專勝﹐庶物以茂﹐燥爍以行﹐上應熒惑星﹐民病肩背瞀重﹐鼽嚏血便注下﹐收气乃後﹐上應太白星﹐其谷堅芒。復則寒雨暴至﹐乃零冰雹霜雪殺物﹐陰厥且格﹐陽反上行﹐頭腦戶痛﹐延及囟頂發熱﹐上應辰星﹐丹谷不成﹐民病口瘡﹐甚則心痛。

歲水不及﹐濕乃大行﹐長气反用﹐其化乃速﹐暑雨數至﹐上應鎭星﹐民病腹滿身重﹐濡泄寒瘍流水﹐腰股痛發﹐股膝不便﹐煩冤足痿淸厥﹐腳下痛﹐甚則跗腫﹐髒气不政﹐腎气不衡﹐上應辰星﹐其谷。上臨太陰﹐則大寒數舉﹐蟄虫早藏﹐地積堅冰﹐陽光不治﹐民病寒疾於下﹐甚則腹滿浮腫﹐上應鎭星﹐其主谷。

復則大風暴發﹐艸偃木零﹐生長不鮮﹐面色時變﹐筋骨並辟﹐肉螈﹐目視KTKT﹐物疏璺﹐肌肉胗發﹐气並膈中﹐痛於心腹﹐黃气乃損﹐其谷不登﹐上應歲星。

帝曰﹕善。願聞其時也。岐伯曰﹕悉哉問也﹗木不及﹐春有鳴條律暢之化﹐則秋有霧露淸涼之政﹐春有慘淒殘賊之勝﹐則夏有炎暑燔爍之復﹐其眚東﹐其髒肝﹐其病內捨脇﹐外在關節。火不及﹐夏有炳明光顯之化﹐則冬有嚴肅霜寒之政﹐夏有慘淒凝冽之勝﹐則不時有埃昏大雨之復﹐其眚南﹐其髒心﹐其病內捨膺脇﹐外在經絡。土不及﹐四維有埃云潤澤之化﹐則春有鳴條鼓拆之政﹐四維發振拉飄騰之變﹐則秋有肅殺霖霪之復﹐其眚四維﹐其髒脾﹐其病內捨心腹﹐外在肌肉四肢。金不及﹐夏有光顯鬱蒸之令﹐則冬有嚴凝整肅之應﹐夏有炎爍燔燎之變﹐則秋有冰雹霜雪之復﹐其眚西﹐其髒肺﹐其病內捨膺脇肩背﹐外在皮毛。水不及﹐四維有湍潤埃云之化﹐則不時有和風生發之應﹐四維發埃昏驟注之變﹐則不時有瓢蕩振拉之復﹐其眚北﹐其髒腎﹐其病內捨腰脊骨髓﹐外在溪谷膝。夫五運之政﹐猶權衡也﹐髙者抑之﹐下者舉之﹐化者應之﹐變者復之﹐此生長化成收藏之理﹐气之常也﹐失常則天地四塞矣。故曰﹕天地之動靜﹐神明爲之紀﹐陰陽之往復﹐寒暑彰其兆。此之謂也。

帝曰﹕夫子之言五气之變﹐四時之應﹐可謂悉矣。夫气之動亂﹐觸遇而作﹐發無常會﹐卒然災合﹐何以期之﹖岐伯曰﹕夫气之動變﹐固不常在﹐而徳化政令災變﹐不同其候也。帝曰﹕何謂也﹖岐伯曰﹕東方生風﹐風生木﹐其徳敷和﹐其化生榮﹐其政舒啟﹐其令風﹐其變振發﹐其災散落。南方生熱﹐熱生火﹐其徳彰顯﹐其化蕃茂﹐其政明曜﹐其令熱﹐其變銷爍﹐其災燔。

中央生濕﹐濕生土﹐其徳溽蒸﹐其化丰備﹐其政安靜﹐其令濕﹐其變驟注﹐其災霖潰。西方生燥﹐燥生金﹐其徳淸潔﹐其化緊斂﹐其政勁切﹐其令燥﹐其變肅殺﹐其災蒼隕。北方生寒﹐寒生水﹐其徳淒滄﹐其化淸謐﹐其政凝肅﹐其令寒﹐其變冽﹐其災冰雪霜雹。是以察其動也﹐有徳有化﹐有政有令﹐有變有災﹐而物由之﹐而人應之也。帝曰﹕夫子之言歲候﹐其不及太過﹐而上應五星。今夫徳化政令﹐災眚變易﹐非常而有也﹐卒然而動﹐其亦爲之變乎。岐伯曰﹕承天而行之﹐故無妄動﹐無不應也。卒然而動者﹐气之交變也﹐其不應焉。故曰﹕應常不應卒。此之謂也。帝曰﹕其應柰何﹖岐伯曰﹕各從其气化也。帝曰﹕其行之徐疾逆順何如﹖岐伯曰﹕以道畱久﹐逆守而小﹐是謂省下。以道而去﹐去而速來﹐曲而過之﹐是謂省遺過也。久畱而環﹐或離或附﹐是謂議災與其徳也。應近則小﹐應遠則大。芒而大倍常之一﹐其化甚﹔大常之二﹐其眚卽發也。小常之一﹐其化減﹔小常之二﹐是謂臨視﹐省下之過與其徳也。徳者福之﹐過者伐之。是以象之見也﹐髙而遠則小﹐下而近則大﹐故大則喜怒邇﹐小則禍福遠。歲運太過﹐則運星北越﹐運气相得﹐則各行以道。故歲運太過﹐畏星失色而兼其母﹐不及﹐則色兼其所不勝。肖者瞿瞿﹐莫知其妙﹐閔閔之當﹐孰者爲良﹐妄行無徵﹐示畏侯王。帝曰﹕其災應何如﹖岐伯曰﹕亦各從其化也﹐故時至有盛衰﹐淩犯有逆順﹐畱守有多少﹐形見有善惡﹐宿屬有勝負﹐徵應有吉凶矣。帝曰﹕其善惡何謂也﹖岐伯曰﹕有喜有怒﹐有憂有喪﹐有澤有燥﹐此象之常也﹐必謹察之。帝曰﹕六者髙下異乎﹖岐伯曰﹕象見髙下﹐其應一也﹐故人亦應之。帝曰﹕善。其徳化政令之動靜損益皆何如﹖岐伯曰﹕夫徳化政令災變﹐不能相加也。勝復盛衰﹐不能相多也。往來小大﹐不能相過也。用之升降﹐不能相無也。各從其動而復之耳。帝曰﹕其病生何如﹖岐伯曰﹕徳化者气之祥﹐政令者气之章﹐變易者復之紀﹐災眚者傷之始﹐气相勝者和﹐不相勝者病﹐重感於邪則甚也。

帝曰﹕善。所謂精光之論﹐大聖之業﹐宣明大道﹐通於無窮﹐究於無極也。余聞之﹐善言天者﹐必應於人﹐善言古者﹐必驗於今﹐善言气者﹐必彰於物﹐善言應者﹐同天地之化﹐善言化言變者﹐通神明之理﹐非夫子孰能言至道歟﹗乃擇良兆而藏之靈室﹐每旦讀之﹐命曰《气交變》﹐非齋戒不敢發﹐愼傳也。

卷第二十

五常政大論篇第七十

黃帝問曰﹕太虛寥廓﹐五運回薄﹐衰盛不同﹐損益相從﹐願聞平气何如而名﹖何如而紀也﹖岐伯對曰﹕昭乎哉問也﹗木曰敷和﹐火曰升明﹐土曰備化﹐金曰審平﹐水曰靜順。帝曰﹕其不及柰何﹖岐伯曰﹕木曰委和﹐火曰伏明﹐土曰卑監﹐金曰從革﹐水曰涸流。帝曰﹕太過何謂﹖岐伯曰﹕木曰發生﹐火曰赫曦﹐土曰惇阜﹐金曰堅成﹐水曰流衍。

帝曰﹕三气之紀﹐願聞其候。岐伯曰﹕悉乎哉問也﹗敷和之紀﹐木徳周行﹐陽舒陰布﹐五化宣平﹐其气端﹐其性隨﹐其用曲直﹐其化生榮﹐其類艸木﹐其政發散﹐其候溫和﹐其令風﹐其髒肝﹐肝其畏淸﹐其主目﹐其谷麻﹐其果李﹐其實核﹐其應春﹐其虫毛﹐其畜犬﹐其色蒼﹐其養筋﹐其病裏急支滿﹐其味酸﹐其音角﹐其物中堅﹐其數八。

升明之紀﹐正陽而治﹐徳施周普﹐五化均衡﹐其气髙﹐其性速﹐其用燔灼﹐其化蕃茂﹐其類火﹐其政明曜﹐其候炎暑﹐其令熱﹐其髒心﹐心其畏寒﹐其主舌﹐其穀麥﹐其果杏﹐其實絡﹐其應夏﹐其虫羽﹐其畜馬﹐其色赤﹐其養血﹐其病螈﹐其味苦﹐其音徵﹐其物脈﹐其數七。

備化之紀﹐气協天休﹐徳流四政﹐五化齊修﹐其气平﹐其性順﹐其用髙下﹐其化丰滿﹐其類土﹐其政安靜﹐其候溽蒸﹐其令濕﹐其髒脾﹐脾其畏風﹐其主口﹐其谷稷﹐其果棗﹐其實肉﹐其應長夏﹐其虫﹐其畜牛﹐其色黃﹐其養肉﹐其病痞﹐其味甘﹐其音宮﹐其物膚﹐其數五。

審平之紀﹐收而不爭﹐殺而無犯﹐五化宣明﹐其气潔﹐其性剛﹐其用散落﹐其化堅斂﹐其類金﹐其政勁肅﹐其候淸切﹐其令燥﹐其髒肺﹐肺其畏熱﹐其主鼻﹐其穀稻﹐其果桃﹐其實殼﹐其應秋﹐其虫介﹐其畜雞﹐其色白﹐其養皮毛﹐其病咳﹐其味辛﹐其音商﹐其物外堅﹐其數九。

靜順之紀﹐藏而勿害﹐治而善下﹐五化咸整﹐其气明﹐其性下﹐其用沃衍﹐其化凝堅﹐其類水﹐其政流演﹐其候凝肅﹐其令寒﹐其髒腎﹐腎其畏濕﹐其主二陰﹐其穀豆﹐其果栗﹐其實濡﹐其應冬﹐其虫鱗﹐其畜彘﹐其色黑﹐其養骨髓﹐其病厥﹐其味鹹﹐其音羽﹐其物濡﹐其數六。故生而勿殺﹐長而勿罰﹐化而勿制﹐收而勿害﹐藏而勿抑﹐是謂平气。

委和之紀﹐是謂勝生﹐生气不政﹐化气乃揚﹐長气自平﹐收令乃早﹐涼雨時降﹐風雲並興﹐艸木晚榮﹐蒼幹雕落﹐物秀而實﹐膚肉內充﹐其气斂﹐其用聚﹐其動戾拘緩﹐其發驚駭﹐其髒肝﹐其果棗李﹐其實核殼﹐其穀稷稻﹐其味酸辛﹐其色白蒼﹐其畜犬雞﹐其虫毛介﹐其主霧露淒滄﹐其聲角商﹐其病搖動注恐﹐從金化也﹐少角與判商同﹐上角與正角同﹐上商與正商同﹐其病肢廢癰腫瘡瘍﹐其甘虫﹐邪傷肝也﹐上宮與正宮同﹐蕭肅殺則炎赫沸騰﹐眚於三﹐所謂復也﹐其主飛蠹蛆雉﹐乃爲雷霆。

伏明之紀﹐是謂勝長﹐長气不宣﹐髒气反布﹐收气自政﹐化令乃衡﹐寒淸數舉﹐暑令乃薄﹐承化物生﹐生而不長﹐成實而稚﹐遇化已老﹐陽气屈伏﹐蟄虫早藏﹐其气郁﹐其用暴﹐其動彰伏變易﹐其發痛﹐其髒心﹐其果栗桃﹐其實絡濡﹐其穀豆稻﹐其味苦鹹﹐其色玄丹﹐其畜馬彘﹐其虫羽鱗﹐其主冰雪霜寒﹐其聲徵羽﹐其病昏惑悲忘﹐從水化也﹐少徵與少羽同﹐上商與正商同﹐邪傷心也﹐凝慘凜冽則豪雨霖霪﹐眚於九﹐其主驟注雷霆震驚﹐沈淫雨。

卑監之紀﹐是謂減化﹐化气不令﹐生政獨彰﹐長气整﹐雨乃愆﹐收气平﹐風寒並興﹐艸木榮美﹐秀而不實﹐成而秕也﹐其气散﹐其用靜定﹐其動瘍湧分潰癰腫﹐其發濡滯﹐其髒脾﹐其果李栗﹐其實濡核﹐其穀豆麻﹐其味酸甘﹐其色蒼黃﹐其畜牛犬﹐其虫毛﹐其主飄怒振發﹐其聲宮角﹐其病畱滿痞塞﹐從木化也﹐少宮與少角同﹐上宮與正宮同﹐上角與正角同﹐其病飧泄﹐邪傷脾也﹐振拉飄揚則蒼幹散落﹐其眚四維﹐其主敗折虎野狼﹐淸气乃用﹐生政乃辱。

從革之紀﹐是謂折收﹐收气乃後﹐生气乃揚﹐長化合徳﹐火政乃宣﹐庶類以蕃﹐其气揚﹐其用躁切﹐其動鏗禁瞀厥﹐其發咳喘﹐其髒肺﹐其果李杏﹐其實殼絡﹐其穀麻麥﹐其味苦辛﹐其色白丹﹐其畜雞羊﹐其虫介羽﹐其主明曜炎爍﹐其聲商徵﹐其病嚏咳鼽衄﹐從火化也﹐少商與少徵同﹐上商與正商同﹐上角與正角同﹐邪傷肺也﹐炎光赫烈則冰雪霜雹﹐眚於七﹐其主鱗伏彘鼠﹐歲气早至﹐乃生大寒。

涸流之紀﹐是謂反陽﹐藏令不舉﹐化气乃昌﹐長气宣布﹐蟄虫不藏﹐土潤水泉減﹐艸木條茂﹐榮秀滿盛﹐其气滯﹐其用滲泄﹐其動堅止﹐其發燥槁﹐其髒腎﹐其果棗杏﹐其實濡肉﹐其穀黍稷﹐其味甘鹹﹐其色玄﹐其畜彘牛﹐其虫鱗﹐其主埃郁昏翳﹐其聲羽宮﹐其病痿厥堅下﹐從土化也﹐少羽與少宮同﹐上宮與正宮同﹐其病癃﹐邪傷腎也﹐埃昏驟雨則振拉摧拔﹐眚於一﹐其主毛顯狐﹐變化不藏。故乘危而行﹐不速而至﹐炎威無徳﹐災反及之﹐微者復微﹐甚者復甚﹐气之常也。

發生之紀﹐是謂啟陳﹐土疏泄﹐蒼气達﹐陽和布化﹐陰气乃隨﹐生气淳化﹐萬物以榮﹐其化生﹐其气美﹐其政散﹐其令條舒﹐其動掉眩巓疾﹐其徳鳴靡啟坼﹐其變振拉摧拔﹐其穀麻稻﹐其畜雞犬﹐其果李桃﹐其色靑黃白﹐其味酸甘辛﹐其象春﹐其經足厥陰少陽﹐其髒肝脾﹐其虫毛介﹐其物中堅外堅﹐其病怒﹐太角與上商同﹐上徵則其气逆﹐其病吐利﹐不務其徳則收气復﹐秋气勁切﹐甚則肅殺﹐淸气大至﹐艸木雕零﹐邪乃傷肝。

赫曦之紀﹐是謂蕃茂﹐陰气內化﹐陽气外榮﹐炎暑施化﹐物得以昌﹐其化長﹐其气髙﹐其政動﹐其令鳴顯﹐其動炎灼妄擾﹐其徳暄暑鬱蒸﹐其變炎烈沸騰﹐其穀麥豆﹐其畜羊彘﹐其果杏栗﹐其色赤白玄﹐其味苦辛鹹﹐其象夏﹐其經手少陰太陽﹐手厥陰少陽﹐其髒心肺﹐其虫羽鱗﹐其物脈濡﹐其病笑瘧瘡瘍血流狂妄目赤﹐上羽與正徵同﹐其收齊﹐其病﹐上徵而收气後也﹐暴烈其政﹐髒气乃復﹐時見凝慘﹐甚則雨水霜雹切寒﹐邪傷心也。

惇阜之紀﹐是謂廣化﹐濃徳淸靜﹐順長以盈﹐至陰內實﹐物化充成﹐煙埃朦郁﹐見於濃土﹐大雨時行﹐濕气乃用﹐燥政乃辟﹐其化圓﹐其气丰﹐其政靜﹐其令周備﹐其動濡積並﹐其徳柔潤重淖﹐其變震驚飄驟崩潰﹐其谷稷麻﹐其畜牛犬﹐其果棗李﹐其色玄蒼﹐其味甘鹹酸﹐其象長夏﹐其經足太陰陽明﹐其髒脾腎﹐其虫毛﹐其物肌核﹐其病腹滿四肢不舉﹐大風迅至﹐邪傷脾也。

堅成之紀﹐是謂收引﹐天气潔﹐地气明﹐陽气隨﹐陰治化﹐燥行其政﹐物以司成﹐收气繁布﹐化洽不終﹐其化成﹐其气削﹐其政肅﹐其令銳切﹐其動暴折瘍疰﹐其徳霧露蕭﹐其變肅殺雕零﹐其穀稻黍﹐其畜雞馬﹐其果桃杏﹐其色白靑丹﹐其味辛酸苦﹐其象秋﹐其經手太陰陽明﹐其髒肺肝﹐其虫介羽﹐其物殼絡﹐其病喘喝胸憑仰息﹐上徵與正商同﹐其生齊﹐其病咳﹐政暴變則名木不榮﹐柔脆焦首﹐長气斯救﹐大火流﹐炎爍且至﹐蔓將槁﹐邪傷肺也。

流衍之紀﹐是謂封藏﹐寒司物化﹐天地嚴凝﹐藏政以布﹐長令不揚﹐其化凜﹐其气堅﹐其政謐﹐其令流注﹐其動漂泄沃湧﹐其徳凝慘寒﹐其變冰雪霜雹﹐其穀豆稷﹐其畜彘牛﹐其果栗棗﹐其色黑丹﹐其味鹹苦甘﹐其象冬﹐其經足少陰太陽﹐其髒腎心﹐其虫鱗﹐其物濡滿﹐其病脹﹐上羽而長气不化也。政過則化气大舉﹐而埃昏气交﹐大雨時降﹐邪傷腎也。故曰﹕不恆其徳﹐則所勝來復﹐政恆其理﹐則所勝同化。此之謂也。

帝曰﹕天不足西北﹐左寒而右涼﹐地不滿東南﹐右熱而左溫﹐其故何也﹖岐伯曰﹕陰陽之气﹐髙下之理﹐太少之異也。東南方﹐陽也﹐陽者其精降於下﹐故右熱而左溫。西北方﹐陰也﹐陰者其精奉於上﹐故左寒而右涼。是以地有髙下﹐气有溫涼﹐髙者气寒﹐下者气熱﹐故適寒涼者脹﹐之溫熱者瘡﹐下之則脹已﹐汗之則瘡已﹐此腠理開閉之常﹐太少之異耳。帝曰﹕其於壽夭何如﹖岐伯曰﹕陰精所奉其人壽﹐陽精所降其人夭。帝曰﹕善。其病也﹐治之柰何﹖岐伯曰﹕西北之气散而寒之﹐東南之气收而溫之﹐所謂同病異治也。故曰﹕气寒气涼﹐治以寒涼﹐行水漬之。气溫气熱﹐治以溫熱﹐彊其內守。必同其气﹐可使平也﹐假者反之。帝曰﹕善。一州之气﹐生化壽夭不同﹐其故何也﹖岐伯曰﹕髙下之理﹐地勢使然也。崇髙則陰气治之﹐污下則陽气治之﹐陽勝者先天﹐陰勝者後天﹐此地理之常﹐生化之道也。帝曰﹕其有壽夭乎﹖岐伯曰﹕髙者其气壽﹐下者其气夭﹐地之小大異也﹐小者小異﹐大者大異。故治病者﹐必明天道地理﹐陰陽更勝﹐气之先後﹐人之壽夭﹐生化之期﹐乃可以知人之形气矣。

帝曰﹕善。其歲有不病﹐而髒气不應不用者何也﹖岐伯曰﹕天气制之﹐气有所從也。帝曰﹕願卒聞之。

岐伯曰﹕少陽司天﹐火气下臨﹐肺气上從﹐白起金用﹐艸木眚﹐火見燔﹐革金且耗﹐大暑以行﹐咳嚏鼽衄鼻窒﹐曰瘍﹐寒熱腫。風行於地﹐塵沙飛揚﹐心痛胃脘痛﹐厥逆膈不通﹐其主暴速。陽明司天﹐燥气下臨﹐肝气上從﹐蒼起木用而立﹐土乃眚﹐淒滄數至﹐木伐艸萎﹐脇痛目赤﹐掉振鼓栗﹐筋痿不能久立。

暴熱至﹐土乃暑﹐陽气郁發﹐小便變﹐寒熱如瘧﹐甚則心痛﹐火行於稿﹐流水不冰﹐蟄虫乃見。太陽司天﹐寒气下臨﹐心气上從﹐而火且明﹐丹起金乃眚﹐寒淸時舉﹐勝則水冰﹐火气髙明﹐心熱煩﹐嗌漧善渴﹐鼽嚏﹐喜悲數欠﹐熱气妄行﹐寒乃復﹐霜不時降﹐善忘﹐甚則心痛。土乃潤﹐水丰衍﹐寒客至﹐沈陰化﹐濕气變物﹐水飲內﹐中滿不食﹐皮肉苛﹐筋脈不利﹐甚則腫身後癰。厥陰司天﹐風气下臨﹐脾气上從﹐而土且隆﹐黃起水乃眚﹐土用革﹐體重肌肉萎﹐食減口爽﹐風行太虛﹐云物搖動﹐目轉耳鳴。火縱其暴﹐地乃暑﹐大熱消爍﹐赤沃下﹐蟄虫數見﹐流水不冰﹐其發機速。少陰司天﹐熱气下臨﹐肺气上從﹐白起金用﹐艸木眚﹐喘嘔寒熱﹐嚏鼽衄鼻窒﹐大暑流行﹐甚則瘡瘍燔灼﹐金爍石流。地乃燥淸﹐淒滄數至﹐脇痛善太息﹐肅殺行﹐艸木變。

太陰司天﹐濕气下臨﹐腎气上從﹐黑起水變﹐埃冒雲雨﹐胸中不利﹐陰痿气大衰而不起不用。當其時反腰痛﹐動轉不便也﹐厥逆。地乃藏陰﹐大寒且至﹐蟄虫早附﹐心下痞痛﹐地裂冰堅﹐少腹痛﹐時害於食﹐乘金則止水增﹐味乃鹹﹐行水減也。

帝曰﹕歲有胎孕不育﹐治之不全﹐何气使然﹖岐伯曰﹕六气五類﹐有相勝制也﹐同者盛之﹐異者衰之﹐此天地之道﹐生化之常也。故厥陰司天﹐毛虫靜﹐羽虫育﹐介虫不成﹔在泉﹐毛虫育﹐虫耗﹐羽虫不育。少陰司天﹐羽虫靜﹐介虫育﹐毛虫不成﹔在泉﹐羽虫育﹐介虫耗不育。太陰司天﹐虫靜﹐鱗虫育﹐羽虫不成﹔在泉﹐虫育﹐鱗虫不成。少陽司天﹐羽虫靜﹐毛虫育﹐虫不成﹔在泉﹐羽虫育﹐介虫耗﹐毛虫不育。陽明司天﹐介虫靜﹐羽虫育﹐介虫不成﹔在泉﹐介虫育﹐毛虫耗﹐羽虫不成。太陽司天﹐鱗虫靜﹐虫育﹔在泉﹐鱗虫耗﹐虫不育。諸乘所不成之運﹐則甚也。

故气主有所制﹐歲立有所生﹐地气制己勝﹐天气制勝己﹐天制色﹐地制形﹐五類衰盛﹐各隨其气之所宜也。

故有胎孕不育﹐治之不全﹐此气之常也﹐所謂中根也。

根於外者亦五﹐故生化之別﹐有五气五味五色五類五宜也。帝曰﹕何謂也﹖岐伯曰﹕根於中者﹐命曰神機﹐神去則機息。根於外者﹐命曰气立﹐气止則化絕。故各有制﹐各有勝﹐各有生﹐各有成。故曰﹕不知年之所加﹐气之同異﹐不足以言生化。此之謂也。

帝曰﹕气始而生化﹐气散而有形﹐气布而蕃育﹐气終而象變﹐其致一也。然而五味所資﹐生化有薄濃﹐成熟有少多﹐終始不同﹐其故何也﹖岐伯曰﹕地气制之也﹐非天不生﹐地不長也。帝曰﹕願聞其道。岐伯曰﹕寒熱燥濕﹐不同其化也。故少陽在泉﹐寒毒不生﹐其味辛﹐其治苦酸﹐其谷蒼丹。陽明在泉﹐濕毒不生﹐其味酸﹐其气濕﹐其治辛苦甘﹐其谷丹素。太陽在泉﹐熱毒不生﹐其味苦﹐其治淡咸﹐其谷。厥陰在泉﹐淸毒不生﹐其味甘﹐其治酸苦﹐其谷蒼赤﹐其气專﹐其味正。少陰在泉﹐寒毒不生﹐其味辛﹐其治辛苦甘﹐其谷白丹。太陰在泉﹐燥毒不生﹐其味鹹﹐其气熱﹐其治甘鹹﹐其谷。化淳則咸守﹐气專則辛化而俱治。故曰﹕補上下者從之﹐治上下者逆之﹐以所在寒熱盛衰而調之。故曰﹕上取下取﹐內取外取﹐以求其過。能毒者以濃藥﹐不勝毒者以薄藥。

此之謂也。气反者﹐病在上﹐取之下﹔病在下﹐取之上﹔病在中﹐旁取之。治熱以寒﹐溫而行之﹔治寒以熱﹐涼而行之﹔治溫以淸﹐冷而行之﹔治淸以溫﹐熱而行之。故消之削之﹐吐之下之﹐補之瀉之﹐久新同法。帝曰﹕病在中而不實不堅﹐且聚且散﹐柰何﹖岐伯曰﹕悉乎哉問也﹗無積者求其藏﹐虛則補之﹐藥以祛之﹐食以隨之﹐行水漬之﹐和其中外﹐可使畢已。帝曰﹕有毒無毒﹐服有約乎﹖岐伯曰﹕病有久新﹐方有大小﹐有毒無毒﹐固宜常制矣。大毒治病﹐十去其六﹐常毒治病﹐十去其七﹐小毒治病﹐十去其八﹐無毒治病﹐十去其九﹐谷肉果菜﹐食養盡之﹐無使過之﹐傷其正也。不盡﹐行復如法﹐必先歲气﹐無伐天和﹐無盛盛﹐無虛虛﹐而遺人天殃﹐無致邪﹐無失正﹐絕人長命。帝曰﹕其久病者﹐有气從不康﹐病去而瘠﹐柰何﹖岐伯曰﹕昭乎哉聖人之問也﹗化不可代﹐時不可違。夫經絡以通﹐血气以從﹐復其不足﹐與眾齊同﹐養之和之﹐靜以待時﹐謹守其气﹐無使傾移﹐其形乃彰﹐生气以長﹐命曰聖王。故大要曰﹕無代化﹐無違時﹐必養必和﹐待其來復。此之謂也。帝曰﹕善。

气交變大論﹕槁﹝苦老切﹞瞼﹝音檢﹞HT﹝音接﹞蠹﹝音﹞﹝音木﹞璺﹝音問﹞謐﹝音蜜﹞

五常政大論﹕﹝如勻切﹞﹝妻徑切﹞﹝音瑟﹞﹝音今﹞麂﹝音幾﹞鏗﹝音坑﹞瞀﹝音冒﹞

拉﹝音蠟﹞﹝他端切﹞磧﹝妻力切﹞﹝音列﹞

卷第二十一

六元正紀大論篇第七十一

黃帝問曰﹕六化六變﹐勝復淫治﹐甘苦辛鹹酸淡先後﹐余知之矣。夫五運之化﹐或從五气﹐或逆天气﹐或從天气而逆地气﹐或從地气而逆天气﹐或相得﹐或不相得﹐余未能明其事。欲通天之紀﹐從地之理﹐和其運﹐調其化﹐使上下合徳﹐無相奪倫﹐天地升降﹐不失其宜﹐五運宣行﹐勿乖其政﹐調之正味﹐從逆柰何﹖岐伯稽首再拜對曰﹕昭乎哉問也﹐此天地之綱紀﹐變化之淵源﹐非聖帝孰能窮其至理歟﹗臣𨿽不敏﹐請陳其道﹐令終不滅﹐久而不易。帝曰﹕願夫子推而次之﹐從其類序﹐分其部主﹐別其宗司﹐昭其气數﹐明其正化﹐可得聞乎﹖岐伯曰﹕先立其年以明其气﹐金木水火土營運之數﹐寒暑燥濕風火臨禦之化﹐則天道可見﹐民气可調﹐陰陽捲舒﹐近而無惑﹐數之可數者﹐請遂言之。帝曰﹕太陽之政柰何﹖岐伯曰﹕辰戌之紀也。

太陽太角太陰壬辰壬戌其運風﹐其化鳴紊啟拆﹐其變振拉摧拔﹐其病眩掉目瞑。

太角﹝初正﹞少徵太宮少商太羽﹝終﹞

太陽太徵太陰戊辰戊戌同正。其運熱﹐其化暄暑郁燠﹐其變炎烈沸騰﹐其病熱郁。

太徵少宮太商少羽﹝終﹞少角﹝初﹞

太陽太宮太陰甲辰歲會﹝同天符﹞甲戌歲會﹝同天符﹞其運陰埃﹐其化柔潤重澤﹐其變震驚飄驟﹐其病濕下重。

太宮少商太羽﹝終﹞太角﹝初﹞少徵太陽太商太陰庚辰庚戌其運涼﹐其化霧露蕭﹐其變肅殺雕零﹐其病燥背瞀胸滿。

太商少羽﹝終﹞少角﹝初﹞太徵少宮太陽太羽太陰丙辰天符丙戌天符。其運寒﹐其化凝慘冽﹐其變冰雪霜雹﹐其病大寒畱於溪谷。

太羽﹝終﹞太角﹝初﹞少徵太宮少商凡此太陽司天之政﹐气化營運先天﹐天气肅﹐地气靜﹐寒臨太虛﹐陽气不令﹐水土合徳﹐上應辰星鎭星。其谷玄。其政肅﹐其令徐。寒政大舉﹐澤無陽焰﹐則火發待時。少陽中治﹐時雨乃涯﹐止極雨散﹐還於太陰﹐云朝北極﹐濕化乃布﹐澤流萬物﹐寒敷於上﹐雷動於下﹐寒濕之气﹐持於气交。民病寒濕﹐發肌肉萎﹐足痿不收﹐濡瀉血溢。初之气﹐地气遷﹐气乃大溫﹐艸乃早榮﹐民乃厲﹐溫病乃作﹐身熱頭痛嘔吐﹐肌腠瘡瘍。二之气﹐大涼反至﹐民乃慘﹐艸乃遇寒﹐火气遂抑﹐民病气郁中滿﹐寒乃始。三之气﹐天政布﹐寒气行﹐雨乃降。民病寒﹐反熱中﹐癰疽注下﹐心熱瞀悶﹐不治者死。四之气﹐風濕交爭﹐風化爲雨﹐乃長乃化乃成。

民病大熱少气﹐肌肉萎足痿﹐注下赤白。五之气﹐陽復化﹐艸乃長乃化乃成﹐民乃舒。終之气﹐地气正﹐濕令行﹐陰凝太虛﹐埃昏郊野﹐民乃慘淒﹐寒風以至﹐反者孕乃死。故歲宜苦以燥之溫之﹐必折其鬱气﹐先資其化源﹐抑其運气﹐扶其不勝﹐無使暴過而生其疾﹐食歲谷以全其眞﹐避虛邪以安其正。適气同異﹐多少制之﹐同寒濕者燥熱化﹐異寒濕者燥濕化﹐故同者多之﹐異者少之﹐用寒遠寒﹐用涼遠涼﹐用溫遠溫﹐用熱遠熱﹐食宜同法。有假者反常﹐反是者病﹐所謂時也。

帝曰﹕善。陽明之政柰何﹖岐伯曰﹕卯酉之紀也。

陽明少角少陰淸熱勝復同﹐同正商。丁卯歲會丁酉其運風淸熱。

少角﹝初正﹞太徵少宮太商少羽﹝終﹞

陽明少徵少陰寒雨勝復同﹐同正商。癸卯﹝同歲會﹞癸酉﹝同歲會﹞其運熱寒雨。

少徵太宮少商太羽﹝終﹞太角﹝初﹞

陽明少宮少陰風涼勝復同。己卯己酉其運雨風涼。

少宮太商少羽﹝終﹞少角﹝初﹞太徵陽明少商少陰熱寒勝復同﹐同正商。乙卯天符乙酉歲會﹐太一天符。其運涼熱寒。

少商太羽﹝終﹞太角﹝初﹞少徵太宮陽明少羽少陰雨風勝復同﹐同少宮。辛卯辛酉其運寒雨風。

少羽﹝終﹞少角﹝初﹞太徵少宮太商凡此陽明司天之政﹐气化營運後天﹐天气急﹐地气明﹐陽專其令﹐炎暑大行﹐物燥以堅﹐淳風乃治﹐風燥橫運﹐流於气交﹐多陽少陰﹐雲趨雨府﹐濕化乃敷。燥極而澤﹐其谷白丹﹐間谷命太者﹐其耗白甲品羽﹐金火合徳﹐上應太白熒惑。其政切﹐其令暴﹐蟄虫乃見﹐流水不冰﹐民病咳嗌塞﹐寒熱發﹐暴振癃﹐淸先而勁﹐毛虫乃死﹐熱後而暴﹐介虫乃殃﹐其發躁﹐勝復之作﹐擾而大亂﹐淸熱之气﹐持於气交。初之气﹐地气遷﹐陰始凝﹐气始肅﹐水乃冰﹐寒雨化。其病中熱脹﹐面目浮腫﹐善眠﹐鼽衄嚏欠嘔﹐小便黃赤﹐甚則淋。二之气﹐陽乃布﹐民乃舒﹐物乃生榮。厲大至﹐民善暴死。三之气﹐天政布﹐涼乃行﹐燥熱交合﹐燥極而澤﹐民病寒熱。四之气﹐寒雨降。病暴僕﹐振栗譫妄﹐少气嗌漧引飲﹐及爲心痛癰腫瘡瘍瘧寒之疾﹐骨痿血便。五之气﹐春令反行﹐艸乃生榮﹐民气和。終之气﹐陽气布﹐候反溫﹐蟄虫來見﹐流水不冰﹐民乃康平﹐其病溫。故食歲谷以安其气﹐食間谷以去其邪﹐歲宜以咸以苦以辛﹐汗之淸之散之﹐安其運气﹐無使受邪﹐折其鬱气﹐資其化源。以寒熱輕重少多其制﹐同熱者多天化﹐同淸者多地化﹐用涼遠涼﹐用熱遠熱﹐用寒遠寒﹐用溫遠溫﹐食宜同法。有假者反之﹐此其道也。反是者﹐亂天地之經﹐擾陰陽之紀也。

帝曰﹕善。少陽之政柰何﹖岐伯曰﹕寅申之紀也。

少陽太角厥陰壬寅﹝同天符﹞壬申﹝同天符﹞其運風鼓﹐其化鳴紊啟坼﹐其變振拉摧拔﹐其病掉眩支脇驚駭。

太角﹝初正﹞少徵太宮少商太羽﹝終﹞

少陽太徵厥陰戊寅天符戊申天符其運暑﹐其化暄囂郁燠﹐其變炎烈沸騰﹐其病上熱郁血溢血泄心痛。

太徵少宮太商少羽﹝終﹞少角﹝初﹞

少陽太宮厥陰甲寅甲申其運陰雨﹐其化柔潤重澤﹐其變震驚飄驟﹐其病體重腫痞飲。

太宮少商太羽﹝終﹞太角﹝初﹞少徵少陽太商厥陰庚寅庚申同正商其運涼﹐其化霧露淸切﹐其變肅殺雕零﹐其病肩背胸中。

太商少羽﹝終﹞少角﹝初﹞太徵少宮少陽太羽厥陰丙寅丙申其運寒肅﹐其化凝慘冽﹐其變冰雪霜雹﹐其病寒浮腫。

太羽﹝終﹞太角﹝初﹞少徵太宮少商凡此少陽司天之政﹐气化營運先天﹐天气正﹐地气擾﹐風乃暴舉﹐木偃沙飛﹐炎火乃流﹐陰行陽化﹐雨乃時應﹐火木同徳﹐上應熒惑歲星。其谷丹蒼﹐其政嚴﹐其令擾。故風熱參布﹐云物沸騰﹐太陰橫流﹐寒乃時至﹐涼雨並起。民病寒中﹐外發瘡瘍﹐內爲泄滿。故聖人遇之﹐和而不爭。往復之作﹐民病寒熱瘧泄﹐聾瞑嘔吐﹐上怫腫色變。初之气﹐地气遷﹐風勝乃搖﹐寒乃去﹐候乃大溫﹐艸木早榮。寒來不殺﹐溫病乃起﹐其病气怫於上﹐血溢目赤﹐咳逆頭痛﹐血崩脇滿﹐膚腠中瘡。二之气﹐火反郁﹐白埃四起﹐雲趨雨府﹐風不勝濕﹐雨乃零﹐民乃康。其病熱郁於上﹐咳逆嘔吐﹐瘡發於中﹐胸嗌不利﹐頭痛身熱﹐昏憒膿瘡。三之气﹐天政布﹐炎暑至﹐少陽臨上﹐雨乃涯。民病熱中﹐聾瞑血溢﹐膿瘡咳嘔﹐鼽衄渴嚏欠﹐喉痺目赤﹐善暴死。四之气﹐涼乃至﹐炎暑間化﹐白露降﹐民气和平﹐其病滿身重。五之气﹐陽乃去﹐寒乃來﹐雨乃降﹐气門乃閉﹐剛木早雕﹐民避寒邪﹐君子周密。終之气﹐地气正﹐風乃至﹐萬物反生﹐霧以行。其病關閉不禁﹐心痛﹐陽气不藏而咳。抑其運气﹐贊所不勝﹐必折其鬱气﹐先取化源﹐暴過不生﹐苛疾不起。故歲宜鹹辛宜酸﹐滲之泄之﹐漬之發之﹐觀气寒溫以調其過﹐同風熱者多寒化﹐異風熱者少寒化﹐用熱遠熱﹐用溫遠溫﹐用寒遠寒﹐用涼遠涼﹐食宜同法﹐此其道也。有假者反之﹐反是者病之階也。

帝曰﹕善。太陰之政柰何﹖岐伯曰﹕丑未之紀也。

太陰少角太陽淸熱勝復同﹐同正宮。丁丑丁未其運風淸熱。

少角﹝初正﹞太徵少宮太商少羽﹝終﹞

太陰少徵太陽寒雨勝復同。癸丑癸未其運熱寒雨。

少徵太宮少商太羽﹝終﹞太角太陰少宮太陽風淸勝復同﹐同正宮。己丑太一天符己未太一天符其運雨風淸。

少宮太商少羽﹝終﹞少角﹝初﹞太徵太陰少商太陽熱寒勝復同。乙丑乙未其運涼熱寒。

少商太羽﹝終﹞太角﹝初﹞少徵太宮太陰少羽太陽雨風勝復同﹐同正宮。

辛丑﹝同歲會﹞辛未﹝同歲會﹞其運寒雨風。

少羽﹝終﹞少角﹝初﹞太徵少宮太商凡此太陰司天之政﹐气化營運後天﹐陰專其政﹐陽气退辟﹐大風時起﹐天气下降﹐地气上騰﹐原野昏﹐白埃四起﹐云奔南極﹐寒雨數至﹐物成於差夏。民病寒濕﹐腹滿身憤腫﹐痞逆寒厥拘急。濕寒合徳﹐黃黑埃昏﹐流行气交﹐上應鎭星辰星。其政肅﹐其令寂﹐其谷玄。故陰凝於上﹐寒積於下﹐寒水勝火﹐則爲冰雹﹐陽光不治﹐殺气乃行。故有餘宜髙﹐不及宜下﹐有餘宜晚﹐不及宜早﹐土之利﹐气之化也﹐民气亦從之﹐間谷命其太也。初之气﹐地气遷﹐寒乃去﹐春气正﹐風乃來﹐生布萬物以榮﹐民气條舒﹐風濕相薄﹐雨乃後。

民病血溢﹐筋絡拘彊﹐關節不利﹐身重筋痿。二之气﹐大火正﹐物承化﹐民乃和﹐其病溫厲大行﹐遠近咸若﹐濕蒸相薄﹐雨乃時降。三之气﹐天政布﹐濕气降﹐地气騰﹐雨乃時降﹐寒乃隨之。感於寒濕﹐則民病身重腫﹐胸腹滿。四之气﹐畏火臨﹐溽蒸化﹐地气騰﹐天气痞隔﹐寒風曉暮﹐蒸熱相薄﹐艸木凝煙﹐濕化不流﹐則白露陰布﹐以成秋令。民病腠理熱﹐血暴溢瘧﹐心腹滿熱臚脹﹐甚則腫。五之气﹐慘令已行﹐寒露下﹐霜乃早降﹐艸木黃落﹐寒气及體﹐君子周密﹐民病皮腠。終之气﹐寒大舉﹐濕大化﹐霜乃積﹐陰乃凝﹐水堅冰﹐陽光不治。感於寒﹐則病患關節禁固﹐腰痛﹐寒濕推於气交而爲疾也。必折其鬱气﹐而取化源﹐益其歲气﹐無使邪勝﹐食歲谷以全其眞﹐食間谷以保其精。故歲宜以苦燥之溫之﹐甚者發之泄之。不發不泄﹐則濕气外溢﹐肉潰皮拆而水血交流。必贊其陽火﹐令禦甚寒﹐從气異同﹐少多其判也﹐同寒者以熱化﹐同濕者以燥化﹐異者少之﹐同者多之﹐用涼遠涼﹐用寒遠寒﹐用溫遠溫﹐用熱遠熱﹐食宜同法。假者反之﹐此其道也﹐反是者病也。

帝曰﹕善。少陰之政柰何﹖岐伯曰﹕子午之紀也。

少陰太角陽明壬子壬午其運風鼓﹐其化鳴紊啟拆﹐其變振拉摧拔﹐其病支滿。

太角﹝初正﹞少徵太宮少商太羽﹝終﹞

少陰太徵陽明戊子天符戊午太一天符其運炎暑﹐其化暄曜郁燠﹐其變炎烈沸騰﹐其病上熱血溢。

太徵少宮太商少羽﹝終﹞少角﹝初﹞

少陰太宮陽明甲子甲午其運陰雨﹐其化柔潤時雨﹐其變震驚飄驟﹐其病中滿身重。

太宮少商太羽﹝終﹞太角﹝初﹞少徵少陰太商陽明庚子﹝同天符﹞庚午﹝同天符﹞同正商其運涼勁﹐其化霧露蕭﹐其變肅殺雕零﹐其病下淸。

太商少羽﹝終﹞少角﹝初﹞太徵少宮少陰太羽陽明丙子歲會丙午其運寒﹐其化凝慘冽﹐其變冰雪霜雹﹐其病寒下。

太羽﹝終﹞太角﹝初﹞少徵太宮少商凡此少陰司天之政﹐气化營運先天﹐地气肅﹐天气明﹐寒交暑﹐熱加燥﹐雲馳雨府﹐濕化乃行﹐時雨乃降﹐金火合徳﹐上應熒惑太白。其政明﹐其令切﹐其谷丹白。水火寒熱持於气交而爲病始也﹐熱病生於上﹐淸病生於下﹐寒熱淩犯而爭於中﹐民病咳喘﹐血溢血泄鼽嚏﹐目赤瘍﹐寒厥入胃﹐心痛腰痛﹐腹大嗌漧腫上。

初之气﹐地气遷﹐燥將去﹐寒乃始﹐蟄復藏﹐水乃冰﹐霜復降﹐風乃至﹐陽气郁﹐民反周密﹐關節禁固﹐腰痛﹐炎暑將起﹐中外瘡瘍。二之气﹐陽气布﹐風乃行﹐春气以正﹐萬物應榮﹐寒气時至﹐民乃和。其病淋﹐目瞑目赤﹐气郁於上而熱。三之气﹐天政布﹐大火行﹐庶類番鮮﹐寒气時至。民病气厥心痛﹐寒熱更作﹐咳喘目赤。四之气﹐溽暑至﹐大雨時行﹐寒熱互至。民病寒熱﹐嗌漧黃癉﹐鼽衄飲發。五之气﹐畏火臨﹐暑反至﹐陽乃化﹐萬物乃生乃長榮﹐民乃康﹐其病溫。終之气﹐燥令行﹐餘火內格﹐腫於上﹐咳喘﹐甚則血溢。寒气數舉﹐則霧翳﹐病生皮腠﹐內捨於脇﹐下連少腹而作寒中﹐地將易也。必抑其運气﹐資其歲勝﹐折其郁發﹐先取化源﹐無使暴過而生其病也。食歲谷以全眞气﹐食間谷以辟虛邪。歲宜咸以之﹐而調其上﹐甚則以苦發之﹔以酸收之﹐而安其下﹐甚則以苦泄之。適气同異而多少之﹐同天气者以寒淸化﹐同地气者以溫熱化﹐用熱遠熱﹐用涼遠涼﹐用溫遠溫﹐用寒遠寒﹐食宜同法。有假則反﹐此其道也﹐反是者病作矣。

帝曰﹕善。厥陰之政柰何﹖岐伯曰﹕巳亥之紀也。

厥陰少角少陽淸熱勝復同﹐同正角。丁巳天符丁亥天符其運風淸熱。

少角﹝初正﹞太徵少宮太商少羽﹝終﹞

厥明少徵少陽寒雨勝復同。癸巳﹝同歲會﹞癸亥﹝同歲會﹞其運熱寒雨。

少徵太宮少商太羽﹝終﹞太角﹝初﹞

厥陰少宮少陽風淸勝復同﹐同正角。己巳己亥其運雨風淸。

少宮太商少羽﹝終﹞少角﹝初﹞太徵厥陰少商少陽熱寒勝復同﹐同正角。乙巳乙亥其運涼熱寒。

少商太羽﹝終﹞太角﹝初﹞少徵太宮厥陰少羽少陽雨風勝復同。辛巳辛亥其運寒雨風。

少羽﹝終﹞少角﹝初﹞太徵少宮太商凡此厥陰司天之政﹐气化營運後天﹐諸同正歲﹐气化營運同天﹐天气擾﹐地气正﹐風生髙遠﹐炎熱從之﹐雲趨雨府﹐濕化乃行﹐風火同徳﹐上應歲星熒惑。其政撓﹐其令速﹐其谷蒼丹﹐間谷言太者﹐其耗文角品羽。

風燥火熱﹐勝復更作﹐蟄虫來見﹐流水不冰﹐熱病行於下﹐風病行於上﹐風燥勝復形於中。初之气﹐寒始肅﹐殺气方至﹐民病寒於右之下。二之气﹐寒不去﹐華雪水冰﹐殺气施化﹐霜乃降﹐名艸上焦﹐寒雨數至﹐陽復化﹐民病熱於中。三之气﹐天政布﹐風乃時舉﹐民病泣出耳鳴掉眩。四之气﹐溽暑濕熱相薄﹐爭於左之上﹐民病黃癉而爲腫。五之气﹐燥濕更勝﹐沈陰乃布﹐寒气及體﹐風雨乃行。終之气﹐畏火司令﹐陽乃大化﹐蟄虫出見﹐流水不冰﹐地气大發﹐艸乃生﹐人乃舒﹐其病溫厲。必折其鬱气﹐資其化源﹐贊其運气﹐無使邪勝。

歲宜以辛調上﹐以咸調下﹐畏火之气﹐無妄犯之。用溫遠溫﹐用熱遠熱﹐用涼遠涼﹐用寒遠寒﹐食宜同法。有假反常﹐此之道也﹐反是者病。

帝曰﹕善。夫子之言可謂悉矣﹐然何以明其應乎﹖岐伯曰﹕昭乎哉問也﹗夫六气者﹐行有次﹐止有位﹐故常以正月朔日平旦視之﹐睹其位而知其所在矣。運有餘﹐其至先﹐運不及﹐其至後﹐此天之道﹐气之常也。

運非有餘非不足﹐是謂正歲﹐其至當其時也。帝曰﹕勝復之气﹐其常在也﹐災眚時至﹐候也柰何﹖岐伯曰﹕非气化者﹐是謂災也。帝曰﹕天地之數﹐終始柰何﹖岐伯曰﹕悉乎哉問也﹗是明道也。數之始﹐起於上而終於下﹐歲半之前﹐天气主之﹐歲半之後﹐地气主之﹐上下交互﹐气交主之﹐歲紀畢矣。

故曰﹕位明气月可知乎﹐所謂气也。帝曰﹕余司其事﹐則而行之﹐不合其數何也﹖岐伯曰﹕气用有多少﹐化治有盛衰﹐衰盛多少﹐同其化也。帝曰﹕願聞同化何如﹖岐伯曰﹕風溫春化同﹐熱曛昏火夏化同﹐勝與復同﹐燥淸煙露秋化同﹐雲雨昏暝埃長夏化同﹐寒气霜雪冰冬化同﹐此天地五運六气之化﹐更用盛衰之常也。帝曰﹕五營運同天化者﹐命曰天符﹐余知之矣。願聞同地化者何謂也﹖岐伯曰﹕太過而同天化者三﹐不及而同天化者亦三﹐太過而同地化者三﹐不及而同地化者亦三﹐此凡二十四歲也。帝曰﹕願聞其所謂也。岐伯曰﹕甲辰甲戌太宮下加太陰﹐壬寅壬申太角下加厥陰﹐庚子庚午太商下加陽明﹐如是者三。癸巳癸亥少徵下加少陽﹐辛丑辛未少羽下加太陽﹐癸卯癸酉少徵下加少陰﹐如是者三。戊子戊午太徵上臨少陰﹐戊寅戊申太徵上臨少陽﹐丙辰丙戌太羽上臨太陽﹐如是者三。丁巳丁亥少角上臨厥陰﹐乙卯乙酉少商上臨陽明﹐己丑己未少宮上臨太陰﹐如是者三。除此二十四歲﹐則不加不臨也。帝曰﹕加者何謂﹖岐伯曰﹕太過而加同天符﹐不及而加同歲會也。

帝曰﹕臨者何謂﹖岐伯曰﹕太過不及﹐皆曰天符﹐而變行有多少﹐病形有微甚﹐生死有早晏耳。帝曰﹕夫子言用寒遠寒﹐用熱遠熱﹐余未知其然也﹐願聞何謂遠﹖岐伯曰﹕熱無犯熱﹐寒無犯寒﹐從者和﹐逆者病﹐不可不敬畏而遠之﹐所謂時興六位也。帝曰﹕溫涼何如﹖岐伯曰﹕司气以熱﹐用熱無犯﹐司气以寒﹐用寒無犯﹐司气以涼﹐用涼天犯﹐司气以溫﹐用溫無犯﹐間气同其主無犯﹐異其主則小犯之﹐是謂四畏﹐必謹察之。帝曰﹕善。其犯者何如﹖岐伯曰﹕天气反時﹐則可根據時﹐及勝其主則可犯﹐以平爲期﹐而不可過﹐是謂邪气反勝者。故曰﹕無失天信﹐無逆气宜﹐無翼其勝﹐無贊其復﹐是謂至治。

帝曰﹕善。五運气行主歲之紀﹐其有常數乎﹖岐伯曰﹕臣請次之。

甲子甲午歲上少陰火中太宮土運下陽明金熱化二﹐雨化五﹐燥化四﹐所謂正化日也。其化上鹹寒﹐中苦熱﹐下酸熱﹐所謂藥食宜也。

乙丑乙未歲上太陰土中少商金運下太陽水熱化寒化勝復同﹐所謂邪气化日也。災七宮。濕化五﹐淸化四﹐寒化六﹐所謂正化日也。其化上苦熱﹐中酸和﹐下甘熱﹐所謂藥食宜也。

丙寅丙申歲上少陽相火中太羽水運下厥陰木火化二﹐寒化六﹐風化三﹐所謂正化日也。其化上鹹寒﹐中咸溫﹐下辛溫﹐所謂藥食宜也。

丁卯﹝歲會﹞丁酉歲上陽明金中少角木運下少陰火淸化熱化勝復同﹐所謂邪气化日也。災三宮。燥化九﹐風化三﹐熱化七﹐所謂正化日也。其化上苦小溫﹐中辛和﹐下鹹寒﹐所謂藥食宜也。

戊辰戊戌歲上太陽水中太徵火運下太陰土寒化六﹐熱化七﹐濕化五﹐所謂正化日也。其化上苦溫﹐中甘和﹐下甘溫﹐所謂藥食宜也。

己巳己亥歲上厥陰木中少宮土運下少陽相火風化淸化勝復同﹐所謂邪气化日也。災五宮。風化三﹐濕化五﹐火化七﹐所謂正化日也。其化上辛涼﹐中甘和﹐下鹹寒﹐所謂藥食宜也。

庚午﹝同天符﹞庚子歲﹝同天符﹞

上少陰火中太商金運下陽明金熱化七﹐淸化九﹐燥化九﹐所謂正化日也。其化上鹹寒﹐中辛溫﹐下酸溫﹐所謂藥食宜也。

辛未﹝同歲會﹞辛丑歲﹝同歲會﹞

上太陰土中少羽水運下太陽水雨化風化勝復同﹐所謂邪气化日也。災一宮。雨化五﹐寒化一﹐所謂正化日也。其化上苦熱﹐中苦和﹐下苦熱﹐所謂藥食宜也。

壬申﹝同天符﹞壬寅歲﹝同天符﹞

上少陽相火中太角木運下厥陰木火化二﹐風化八﹐所謂正化日也。其化上鹹寒﹐中酸和﹐下辛涼﹐所謂藥食宜也。

癸酉﹝同歲會﹞癸卯歲﹝同歲會﹞

上陽明金中少徵火運下少陰火寒化雨化勝復同﹐所謂邪气化日也。災九宮。燥化九﹐熱化二﹐所謂正化日也。其化上苦小溫﹐中咸溫﹐下鹹寒﹐所謂藥食宜也。

甲戌﹝歲會同天符﹞甲辰歲﹝歲會同天符﹞

上太陽水中太宮土運下太陰土寒化六﹐濕化五﹐正化日也。其化上苦熱﹐中苦溫﹐下苦溫﹐藥食宜也。

乙亥乙巳歲上厥陰木﹐中少商金運﹐下少陽相火﹐熱化寒化勝復同﹐邪气化日也。災七宮。風化八﹐淸化四﹐火化二﹐正化度也。其化上辛涼﹐中酸和﹐下鹹寒﹐藥食宜也。

丙子﹝歲會﹞丙午歲上少陰火中太羽水運下陽明金熱化二﹐寒化六﹐淸化四﹐正化度也。其化上鹹寒﹐中咸熱﹐下酸溫﹐藥食宜也。

丁丑丁未歲上太陰土中少角木運下太陽水淸化熱化勝復同﹐邪气化度也。災三宮。雨化五﹐風化三﹐寒化一﹐正化度也。其化上苦溫﹐中辛溫﹐下甘熱﹐藥食宜也。

戊寅戊申歲﹝天符﹞

上少陽相火中太徵火運下厥陰木火化七﹐風化三﹐正化度也。其化上鹹寒﹐中甘和﹐下辛涼﹐藥食宜也。

己卯己酉歲上陽明金中少宮土運下少陰火風化淸化勝復同﹐邪气化度也。災五宮。淸化九﹐雨化五﹐熱化七﹐正化度也。其化上苦小溫﹐中甘和﹐下鹹寒﹐藥食宜也。

庚辰庚戌歲上太陽水中太商金運下太陰土寒化一﹐淸化九﹐雨化五﹐正化度也。其化上苦熱﹐中辛溫﹐下甘熱﹐藥食宜也。

辛巳辛亥歲上厥陰木中少羽水運下少陽相火雨化風化勝復同﹐邪气化度也。災一宮。風化三﹐寒化一﹐火化七﹐正化度也。其化上辛涼﹐中苦和﹐下鹹寒﹐藥食宜也。

壬午壬子歲上少陰火中太角木運下陽明金熱化二﹐風化八﹐淸化四﹐正化度也。其化上鹹寒﹐中酸涼﹐下酸溫﹐藥食宜也。

癸未癸丑歲上太陰土中少徵火運下太陽水寒化雨化勝復同﹐邪气化度也。災九宮。雨化五﹐火化二﹐寒化一﹐正化度也。其化上苦溫﹐中咸溫﹐下甘熱﹐藥食宜也。

甲申甲寅歲上少陽相火中太宮土運下厥陰木火化二﹐雨化五﹐風化八﹐正化度也。其化上鹹寒﹐中咸和﹐下辛涼﹐藥食宜也。

乙酉﹝太一天符﹞乙卯歲﹝天符﹞

上陽明金中少商金運下少陰火熱化寒化勝復同﹐邪气化度也。災七宮。燥化四﹐淸化四﹐熱化二﹐正化度也。其化上苦小溫﹐中苦和﹐下鹹寒﹐藥食宜也。

丙戌﹝天符﹞丙辰歲﹝天符﹞

上太陽水中太羽水運下太陰土寒化六﹐雨化五﹐正化度也。其化上苦熱﹐中咸溫﹐下甘熱﹐藥食宜也。

丁亥﹝天符﹞丁巳歲﹝天符﹞

上厥陰木中少角木運下少陽相火淸化熱化勝復同﹐邪气化度也。災三宮。風化三﹐火化七﹐正化度也。其化上辛涼﹐中辛和﹐下鹹寒﹐藥食宜也。

戊子﹝天符﹞戊午歲﹝太一天符﹞

上少陰火中太徵火運下陽明金熱化七﹐淸化九﹐正化度也。其化上鹹寒﹐中甘寒﹐下酸溫﹐藥食宜也。

己丑﹝太一天符﹞己未歲﹝太一天符﹞

上太陰土中少宮土運下太陽水風化淸化勝復同﹐邪气化度也。災五宮。雨化五﹐寒化一﹐正化度也。其化上苦熱﹐中甘和﹐下甘熱﹐藥食宜也。

庚寅庚申歲上少陽相火中太商金運下厥陰木火化七﹐淸化九﹐風化三﹐正化度也。其化上鹹寒﹐中辛溫﹐下辛涼﹐藥食宜也。

辛卯辛酉歲上陽明金中少羽水運下少陰火雨化風化勝復同﹐邪气化度也。災一宮。淸化九﹐寒化一﹐熱化七﹐正化度也。其化上苦小溫﹐中苦和﹐下鹹寒﹐藥食宜也。

壬辰壬戌歲上太陽水中太角木運下太陰土寒化六﹐風化八﹐雨化五﹐正化度也。其化上苦溫﹐中酸和﹐下甘溫﹐藥食宜也。

癸巳﹝同歲會﹞癸亥﹝同歲會﹞

上厥陰木中少徵火運下少陽相火寒化雨化勝復同﹐邪气化度也。災九宮。風化八﹐火化二﹐正化度也。其化上辛涼﹐中咸和﹐下鹹寒﹐藥食宜也。

凡此定期之紀﹐勝復正化﹐皆有常數﹐不可不察。故知其要者﹐一言而終﹐不知其要﹐流散無窮﹐此之謂也。

帝曰﹕善。五運之气﹐亦復歲乎﹖岐伯曰﹕郁極乃發﹐待時而作也。帝曰﹕請問其所謂也﹖岐伯曰﹕五常之气﹐太過不及﹐其發異也。帝曰﹕願卒聞之。

岐伯曰﹕太過者暴﹐不及者徐﹐暴者爲病甚﹐徐者爲病持。帝曰﹕太過不及﹐其數何如﹖岐伯曰﹕太過者其數成﹐不及者其數生﹐土常以生也。帝曰﹕其發也何如﹖岐伯曰﹕土郁之發﹐巖谷震驚﹐雷殷气交﹐埃昏黃黑﹐化爲白气﹐飄驟髙深﹐擊石飛空﹐洪水乃從﹐川流漫衍﹐田牧土駒。化气乃敷﹐善爲時雨﹐始生始長﹐始化始成。故民病心腹脹﹐腸鳴而爲數後﹐甚則心痛脇﹐嘔吐霍亂﹐飲發注下﹐腫身重。

雲奔雨府﹐霞擁朝陽﹐山澤埃昏﹐其乃發也﹐以其四气。雲橫天山﹐浮游生滅﹐怫之先兆。金郁之發﹐天潔地明﹐風淸气切﹐大涼乃舉﹐艸樹浮煙﹐燥气以行﹐霧數起﹐殺气來至﹐艸木蒼幹﹐金乃有聲。故民病咳逆﹐心脇滿引少腹﹐善暴痛﹐不可反側﹐嗌漧面塵色惡。山澤焦枯﹐土凝霜鹵﹐怫乃發也﹐其气五。夜零白露﹐林莽聲淒﹐怫之兆也。水郁之發﹐陽气乃辟﹐陰气暴舉﹐大寒乃至﹐川澤嚴凝﹐寒結爲霜雪﹐甚則黃黑昏翳﹐流行气交﹐乃爲霜殺﹐水乃見祥。故民病寒客心痛﹐腰痛﹐大關節不利﹐屈伸不便﹐善厥逆﹐痞堅腹滿。陽光不治﹐空積沈陰﹐白埃昏瞑﹐而乃發也﹐其气二火前後。太虛深玄﹐气猶麻散﹐微見而隱﹐色黑微黃﹐怫之先兆也。木郁之發﹐太虛埃昏﹐云物以擾﹐大風乃至﹐屋發折木﹐木有變。故民病胃脘當心而痛﹐上支兩脇﹐膈咽不通﹐食飲不下﹐甚則耳鳴眩轉﹐目不識人﹐善暴僵僕。太虛蒼埃﹐天山一色﹐或气濁色﹐黃黑郁若﹐橫云不起雨﹐而乃發也﹐其气無常。

長川艸偃﹐柔葉呈陰﹐松吟髙山﹐虎嘯巖岫﹐怫之先兆也。火郁之發﹐太虛腫翳﹐大明不彰﹐炎火行﹐大暑至﹐山澤燔燎﹐材木流津﹐廣廈騰煙﹐土浮霜鹵﹐止水乃減﹐蔓艸焦黃﹐風行惑言﹐濕化乃後。故民病少气﹐瘡瘍癰腫﹐脇腹胸背﹐面首四肢﹐憤臚脹﹐瘍嘔逆﹐螈骨痛﹐節乃有動﹐注下溫瘧﹐腹中暴痛﹐血溢流注﹐精液乃少﹐目赤心熱﹐甚則瞀悶懊﹐善暴死。刻終大溫﹐汗濡玄府﹐其乃發也﹐其气四。動復則靜﹐陽極反陰﹐濕令乃化乃成。華發水凝﹐山川冰雪﹐焰陽午澤﹐怫之先兆也。有怫之應而後報也﹐皆觀其極而乃發也﹐木發無時﹐水隨火也。謹候其時﹐病可與期﹐失時反歲﹐五气不行﹐生化收藏﹐政無恆也。帝曰﹕水發而雹雪﹐土發而飄驟﹐木發而毀折﹐金髮而淸明﹐火發而曛昧﹐何气使然﹖岐伯曰﹕气有多少﹐發有微甚﹐微者當其气﹐甚者兼其下﹐徵其下气而見可知也。帝曰﹕善。五气之發﹐不當位者何也﹖岐伯曰﹕命其差。帝曰﹕差有數乎﹖岐伯曰﹕後皆三十度而有奇也。

帝曰﹕气至而先後者何﹖岐伯曰﹕運太過則其至先﹐運不及則其至後﹐此候之常也。帝曰﹕當時而至者何也﹖岐伯曰﹕非太過非不及﹐則至當時﹐非是者眚也。帝曰﹕善。气有非時而化者何也﹖岐伯曰﹕太過者當其時﹐不及者歸其己勝也。帝曰﹕四時之气﹐至有早晏髙下左右﹐其候何如﹖岐伯曰﹕行有逆順﹐至有遲速﹐故太過者化先天﹐不及者化後天。

帝曰﹕願聞其行何謂也﹖岐伯曰﹕春气西行﹐夏气北行﹐秋气東行﹐冬气南行。故春气始於下﹐秋气始於上﹐夏气始於中﹐冬气始於標。春气始於左﹐秋气始於右﹐冬气始於後﹐夏气始於前。此四時正化之常。故至髙之地﹐冬气常在﹐至下之地﹐春气常在﹐必謹察之。帝曰﹕善。

黃帝問曰﹕五運六气之應見﹐六化之正﹐六變之紀何如﹖岐伯對曰﹕夫六气正紀﹐有化有變﹐有勝有復﹐有用有病﹐不同其候﹐帝欲何乎﹖帝曰﹕願盡聞之。岐伯曰﹕請遂言之。夫气之所至也﹐厥陰所至爲和平﹐少陰所至爲暄﹐太陰所至爲埃溽﹐少陽所至爲炎暑﹐陽明所至爲淸勁﹐太陽所至爲寒﹐時化之常也。厥陰所至爲風府爲璺啟﹐少陰所至爲火府爲舒榮﹐太陰所至爲雨府爲員盈﹐少陽所至爲熱府爲行出﹐陽明所至爲司殺府爲庚蒼﹐太陽所至爲寒府爲歸藏﹐司化之常也。厥陰所至爲生爲風搖﹐少陰所至爲榮爲形見﹐太陰所至爲化爲雲雨﹐少陽所至爲長爲番鮮﹐陽明所至爲收爲霧露﹐太陽所至爲藏爲周密﹐气化之常也。厥陰所至爲風生﹐終爲肅﹔少陰所至爲熱生﹐中爲寒﹔太陰所至爲濕生﹐終爲注雨﹔少陽所至爲火生﹐終爲蒸溽﹔陽明所至爲燥生﹐終爲涼﹔太陽所至爲寒生﹐中爲溫。徳化之常也。厥陰所至爲毛化﹐少陰所至爲羽化﹐太陰所至爲化﹐少陽所至爲羽化﹐陽明所至爲介化﹐太陽所至爲鱗化﹐徳化之常也。厥陰所至爲生化﹐少陰所至爲榮化﹐太陰所至爲濡化﹐少陽所至爲茂化﹐陽明所至爲堅化﹐太陽所至爲藏化﹐布政之常也。厥陰所至爲飄怒大涼﹐少陰所至爲大暄寒﹐太陰所至爲雷霆驟注烈風﹐少陽所至爲飄風燔燎霜凝﹐陽明所至爲散落溫﹐太陽所至爲寒雪冰雹白埃﹐气變之常也。厥陰所至爲撓動爲迎隨﹐少陰所至爲髙明焰爲曛﹐太陰所至爲沈陰爲白埃爲晦暝﹐少陽所至爲光顯爲彤雲爲曛﹐陽明所至爲煙埃爲霜爲勁切爲淒鳴﹐太陽所至爲剛固爲堅芒爲立﹐令行之常也。厥陰所至爲裏急﹐少陰所至爲瘍胗身熱﹐太陰所至爲積飲痞隔﹐少陽所至爲嚏嘔爲瘡瘍﹐陽明所至爲浮虛﹐太陽所至爲屈伸不利﹐病之常也。厥陰所至爲支痛﹐少陰所至爲驚惑惡寒戰譫妄﹐太陰所至爲滿﹐少陽所至爲驚躁瞀昧暴病﹐陽明所至爲鼽尻陰股膝髀足病﹐太陽所至爲腰痛﹐病之常也。厥陰所至爲戾﹐少陰所至爲悲妄衄﹐太陰所至爲中滿霍亂吐下﹐少陽所至爲喉痺耳鳴嘔湧﹐陽明所至爲皴揭﹐太陽所至爲寢汗痙﹐病之常也。厥陰所至爲脇痛嘔泄﹐少陰所至爲語笑﹐太陰所至爲重腫﹐少陽所至爲暴注螈暴死﹐陽明所至爲鼽嚏﹐太陽所至爲流泄禁止﹐病之常也。凡此十二變者﹐報徳以徳﹐報化以化﹐報政以政﹐報令以令﹐气髙則髙﹐气下則下﹐气後則後﹐气前則前﹐气中則中﹐气外則外﹐位之常也。故風勝則動﹐熱勝則腫﹐燥勝則幹﹐寒勝則浮﹐濕勝則濡泄﹐甚則水閉腫﹐隨气所在﹐以言其變耳。帝曰﹕願聞其用也。岐伯曰﹕夫六气之用﹐各歸不勝而爲化﹐故太陰雨化﹐施於太陽﹔太陽寒化﹐施於少陰﹔少陰熱化﹐施於陽明﹔陽明燥化﹐施於厥陰﹔厥陰風化﹐施於太陰。各命其所在以徵之也。帝曰﹕自得其位何如﹖岐伯曰﹕自得其位﹐常化也。帝曰﹕願聞所在也。岐伯曰﹕命其位而方月可知也。

帝曰﹕六位之气盈虛何如﹖岐伯曰﹕太少異也﹐太者之至徐而常﹐少者暴而亡。帝曰﹕天地之气﹐盈虛何如﹖岐伯曰﹕天气不足﹐地气隨之﹐地气不足﹐天气從之﹐運居其中而常先也。惡所不勝﹐歸所同和﹐隨運歸從而生其病也。故上勝則天气降而下﹐下勝則地气遷而上﹐多少而差其分﹐微者小差﹐甚者大差﹐甚則位易气交易﹐則大變生而病作矣。《大要》曰﹕甚紀五分﹐微紀七分﹐其差可見。此之謂也。帝曰﹕善。論言熱無犯熱﹐寒無犯寒。余欲不遠寒﹐不遠熱柰何﹖岐伯曰﹕悉乎哉問也﹗發表不遠熱﹐攻裏不遠寒。帝曰﹕不發不攻而犯寒犯熱何如﹖岐伯曰﹕寒熱內賊﹐其病益甚。帝曰﹕願聞無病者何如﹖岐伯曰﹕無者生之﹐有者甚之。帝曰﹕生者何如﹖岐伯曰﹕不遠熱則熱至﹐不遠寒則寒至﹐寒至則堅痞腹滿﹐痛急下利之病生矣﹐熱至則身熱﹐吐下霍亂﹐癰疽瘡瘍﹐瞀郁注下﹐螈腫脹﹐嘔鼽衄頭痛﹐骨節變肉痛﹐血溢血泄﹐淋之病生矣。帝曰﹕治之柰何﹖岐伯曰﹕時必順之﹐犯者治以勝也。黃帝問曰﹕婦人重身﹐毒之何如﹖岐伯曰﹕有故無殞﹐亦無殞也。帝曰﹕願聞其故何謂也﹖岐伯曰﹕大積大聚﹐其可犯也﹐衰其太半而止﹐過者死。帝曰﹕善。郁之甚者治之柰何﹖岐伯曰﹕木郁達之﹐火郁發之﹐土郁奪之﹐金郁泄之﹐水郁折之﹐然調其气﹐過者折之﹐以其畏也﹐所謂瀉之。帝曰﹕假者何如﹖岐伯曰﹕有假其气﹐則無禁也。所謂主气不足﹐客气勝也。帝曰﹕至哉聖人之道﹗天地大化營運之節﹐臨禦之紀﹐陰陽之政﹐寒暑之令﹐非夫子孰能通之﹗請藏之靈蘭之室﹐署曰《六元正紀》﹐非齋戒不敢示﹐愼傳也。

六元正紀大論﹕憒﹝音會﹞﹝音蒙﹞﹝奴董切﹞翮﹝胡革切﹞痙﹝巨郢切﹞

卷第二十一

刺法論篇第七十二

黃帝問曰﹕升降不前﹐气交有變﹐卽成暴郁﹐余已知之。如何預救生靈﹐可得卻乎﹖岐伯稽首再拜對曰﹕昭乎哉問﹗臣聞夫子言﹐旣明天元﹐須窮法刺﹐可以折郁扶運﹐補弱全眞﹐瀉盛蠲余﹐令除斯苦。帝曰﹕願卒聞之。岐伯曰﹕升之不前﹐卽有甚凶也。木欲升而天柱窒抑之﹐木欲發郁亦須待時﹐當刺足厥陰之井。火欲升而天蓬窒抑之﹐火欲發郁亦須待時﹐君火相火同刺包絡之滎。土欲升而天衝窒抑之﹐土欲發郁亦須待時﹐當刺足太陰之兪。金欲升而天英窒抑之﹐金欲發郁亦須待時﹐當刺手太陰之經。水欲升而天芮窒抑之﹐水欲發郁亦須待時﹐當刺足少陰之合。

帝曰﹕升之不前﹐可以預備﹐願聞其降﹐可以先防。岐伯曰﹕旣明其升﹐必達其降也。升降之道﹐皆可先治也。木欲降而地晶窒抑之﹐降而不入﹐抑之郁發﹐散而可得位﹐降而郁發﹐暴如天間之待時也﹐降而不下﹐郁可速矣﹐降可折其所勝也﹐當刺手太陰之所出﹐刺手陽明之所入。火欲降而地玄窒抑之﹐降而不入﹐抑之郁發﹐散而可矣﹐當折其所勝﹐可散其郁﹐當刺足少陰之所出﹐刺足太陽之所入。土欲降而地蒼窒抑之﹐降而不下﹐抑之郁發﹐散而可入﹐當折其勝﹐可散其郁﹐當刺足厥陰之所出﹐刺足少陽之所入。

金欲降而地彤窒抑之﹐降而不下﹐抑之郁發﹐散而可入﹐當折其勝﹐可散其郁﹐當刺心包絡所出﹐刺手少陽所入也。水欲降而地阜窒抑之﹐降而不下﹐抑之郁發﹐散而可入﹐當折其土﹐可散其郁﹐當刺足太陰之所出﹐刺足陽明之所入。

帝曰﹕五運之至﹐有前後與升降往來﹐有所承抑之﹐可得聞乎刺法﹖岐伯曰﹕當取其化源也。是故太過取之﹐不及資之。太過取之﹐次抑其郁﹐取其運之化源﹐令折鬱气。不及扶資﹐以扶運气﹐以避虛邪也。資取之法令出《密語》。

黃帝問曰﹕升降之刺﹐以知其要﹐願聞司天未得遷正﹐使司化之失其常政﹐卽萬化之或其皆妄。然與民爲病﹐可得先除﹐欲濟羣生﹐願聞其說。岐伯稽首再拜曰﹕悉乎哉問﹗言其至理﹐聖念慈憫﹐欲濟羣生﹐臣乃盡陳斯道﹐可申洞微。太陽復布﹐卽厥陰不遷正﹐不遷正气塞於上﹐當瀉足厥陰之所流。厥陰復布﹐少陰不遷正﹐不遷正卽气塞於上﹐當刺心包絡脈之所流。少陰復布﹐太陰不遷正﹐不遷正卽气畱於上﹐當刺足太陰之所流。

太陰復布﹐少陽不遷正﹐不遷正則气塞未通﹐當刺手少陽之所流。少陽復布﹐則陽明不遷正﹐不遷正則气未通上﹐當刺手太陰之所流。陽明復布﹐太陽不遷正﹐不遷正則復塞其气﹐當刺足少陰之所流。

帝曰﹕遷正不前﹐以通其要﹐願聞不退﹐欲折其餘﹐無令過失﹐可得明乎﹖岐伯曰﹕气過有餘﹐復作布正﹐是名不退位也。使地气不得後化﹐新司天未可遷正﹐故復布化令如故也。巳亥之歲天數有餘﹐故厥陰不退位也﹐風行於上﹐木化布天﹐當刺足厥陰之所入。子午之歲﹐天數有餘﹐故少陰不退位也﹐熱行於上﹐火余化布天﹐當刺手厥陰之所入。丑未之歲﹐天數有餘﹐故太陰不退位也﹐濕行於上﹐雨化布天﹐當刺足太陰之所入。寅申之歲﹐天數有餘﹐故少陽不退位也﹐熱行於上﹐火化布天﹐當刺手少陽之所入。卯酉之歲﹐天數有餘﹐故陽明不退位也﹐金行於上﹐燥化布天﹐當刺手太陰之所入。辰戌之歲﹐天數有餘﹐故太陽不退位也﹐寒行於上凜水化布天﹐當刺足少陰之所入。故天地气逆﹐化成民病﹐以法刺之﹐預可平。

黃帝問曰﹕剛柔二幹﹐失守其位﹐使天運之气皆虛乎﹖與民爲病﹐可得平乎﹖岐伯曰﹕深乎哉問﹗明其奧旨﹐天地疊移﹐三年化疫﹐是謂根之可見﹐必有逃門。

假令甲子﹐剛柔失守﹐剛未正﹐柔孤而有虧﹐時序不令﹐卽音律非從﹐如此三年﹐變大疫也。詳其微甚﹐察其淺深﹐欲至而可刺﹐刺之﹐當先補腎兪﹐次三日﹐可刺足太陰之所注。又有下位己卯不至﹐而甲子孤立者﹐次三年作土癘﹐其法補瀉﹐一如甲子同法也。其刺以畢﹐又不須夜行及遠行﹐令七日潔﹐淸淨齋戒。所有自來腎有久病者﹐可以寅時面向南﹐淨神不亂﹐思閉气不息七徧﹐以引頸咽气順之﹐如咽甚硬物﹐如此七徧後﹐餌舌下津令無數。

假令丙寅﹐剛柔失守﹐上剛幹失守﹐下柔不可獨主之﹐中水運非太過﹐不可執法而定之﹐布天有餘﹐而失守上正﹐天地不合﹐卽律呂音異﹐如此卽天運失序﹐後三年變疫。詳其微甚﹐差有大小﹐徐至卽後三年﹐至甚卽首三年﹐當先補心兪﹐次五日﹐可刺腎之所入。又有下位地甲子﹐辛巳柔不附剛﹐亦名失守﹐卽地運皆虛﹐後三年變水癘﹐卽刺法皆如此矣。其刺如畢﹐愼其大喜欲情於中﹐如不忌﹐卽其气復散也﹐令靜七日﹐心欲實﹐令少思。

假令庚辰﹐剛柔失守﹐上位失守﹐下位無合﹐乙庚金運﹐故非相招﹐布天未退﹐中運勝來﹐上下相錯﹐謂之失守﹐姑洗林鐘﹐商音不應也﹐如此則天運化易﹐三年變大疫。詳其天數﹐差有微甚﹐微卽微﹐三年至﹐甚卽甚﹐三年至﹐當先補肝兪﹐次三日﹐可刺肺之所行。刺畢﹐可靜神七日﹐愼勿大怒﹐怒必眞气卻散之。

又或在下地甲子乙未失守者﹐卽乙柔幹﹐卽上庚獨治之﹐亦名失守者﹐卽天運孤主之﹐三年變癘﹐名曰金癘﹐其至待時也。詳其地數之等差﹐亦推其微甚﹐可知遲速爾。諸位乙庚失守﹐刺法同﹐肝欲平﹐卽勿怒。

假令壬午﹐剛柔失守﹐上壬未遷正﹐下丁獨然﹐卽𨿽陽年﹐虧及不同﹐上下失守﹐相招其有期﹐差之微甚﹐各有其數也﹐律呂二角﹐失而不和﹐同音有日﹐微甚如見﹐三年大疫﹐當刺脾之兪﹐次三日﹐可刺肝之所出也。

刺畢﹐靜神七日﹐勿大醉歌樂﹐其气復散﹐又勿飽食﹐勿食生物﹐欲令脾實﹐气無滯飽﹐無久坐﹐食無太酸﹐無食一切生物﹐宜甘宜淡。又或地下甲子﹐丁酉失守其位﹐未得中司﹐卽气不當位﹐下不與壬奉合者﹐亦名失守﹐非名合徳﹐故柔不附剛﹐卽地運不合﹐三年變癘﹐其刺法一如木疫之法。

假令戊申﹐剛柔失守﹐戊癸𨿽火運﹐陽年不太過也﹐上失其剛﹐柔地獨主﹐其气不正﹐故有邪干﹐疊移其位﹐差有淺深﹐欲至將合﹐音律先同﹐如此天運失時﹐三年之中﹐火疫至矣﹐當刺肺之兪。刺畢﹐靜神七日﹐勿大悲傷也﹐悲傷卽肺動﹐而眞气復散也﹐人欲實肺者﹐要在息气也。又或地下甲子﹐癸亥失守者﹐卽柔失守位也﹐卽上失其剛也﹐卽亦名戊癸不相合徳者也﹐卽運與地虛﹐後三年變癘﹐卽名火癘。

是故立地五年﹐以明失守﹐以窮法刺﹐於是疫之與癘﹐卽是上下剛柔之名也﹐窮歸一體也﹐卽刺疫法﹐只有五法﹐卽總其諸位失守﹐故只歸五行而統之也。

黃帝曰﹕余聞五疫之至﹐皆相染易﹐無問大小﹐病狀相似﹐不施救療﹐如何可得不相移易者﹖岐伯曰﹕不相染者﹐正气存內﹐邪不可幹﹐避其毒瓦斯﹐天牝從來﹐復得其往﹐气出於腦﹐卽不邪干。气出於腦﹐卽室先想心如日。欲將入於疫室﹐先想靑气自肝而出﹐左行於東﹐化作林木。次想白气自肺而出﹐右行於西﹐化作戈甲。

次想赤气自心而出﹐南行於上﹐化作焰明。次想黑气自腎而出﹐北行於下﹐化作水。次想黃气自脾而出﹐存於中央﹐化作土。五气護身之畢﹐以想頭上如北斗之煌煌﹐然後可入於疫室。

又一法﹐於春分之日﹐日未出而吐之。又一法﹐於雨水日後﹐三浴以藥泄汗。又一法﹐小金丹方﹕辰砂二兩﹐水磨雄黃一兩﹐葉子雌黃一兩﹐紫金半兩﹐同入合中﹐外固了﹐地一尺築地實﹐不用鑪﹐不須藥制﹐用火二十斤之也﹐七日終﹐候冷七日取﹐次日出合子﹐埋藥地中七日﹐取出順日研之三日﹐煉白沙蜜爲丸﹐如梧桐子大﹐每日望東吸日華气一口﹐冰水下一丸﹐和气咽之﹐服十粒﹐無疫幹也。

黃帝問曰﹕人虛卽神遊失守位﹐使鬼神外幹﹐是致夭亡﹐何以全眞﹖願聞刺法。岐伯稽首再拜曰﹕昭乎哉問﹗謂神移失守﹐𨿽在其體﹐然不致死﹐或有邪干﹐故令夭壽。只如厥陰失守﹐天以虛﹐人气肝虛﹐感天重虛﹐卽魂遊於上﹐邪干厥大气﹐身溫猶可刺之﹐刺其足少陽之所過﹐次刺肝之兪。人病心虛﹐又遇君相二火司天失守﹐感而三虛﹐遇火不及﹐黑屍鬼犯之﹐令人暴亡﹐可刺手少陽之所過﹐復刺心兪。人脾病﹐又遇太陰司天失守﹐感而三虛﹐又遇土不及﹐靑屍鬼邪犯之於人﹐令人暴亡﹐可刺足陽明之所過﹐復刺脾之兪。人肺病﹐遇陽明司天失守﹐感而三虛﹐又遇金不及﹐有赤屍鬼幹人﹐令人暴亡﹐可刺手陽明之所過﹐復刺肺兪。人腎病﹐又遇太陽司天失守﹐感而三虛﹐又遇水運不及之年﹐有黃屍鬼干犯人正气﹐吸人神魂﹐致暴亡﹐可刺足太陽之所過﹐復刺腎兪。

黃帝問曰﹕十二髒之相使﹐神失位﹐使神彩之不圓﹐恐邪干犯﹐治之可刺﹐願聞其要。岐伯稽首再拜曰﹕悉乎哉﹐問至理﹐道眞宗﹐此非聖帝﹐焉究斯源﹐是謂气神合道﹐契符上天。心者﹐君主之官﹐神明出焉﹐可刺手少陰之源。肺者﹐相傅之官﹐治節出焉﹐可刺手太陰之源。肝者﹐將軍之官﹐謀慮出焉﹐可刺足厥陰之源。

膽者﹐中正之官﹐決斷出焉﹐可刺足少陽之源。膻中者﹐臣使之官﹐喜樂出焉﹐可刺心包絡所流。脾爲諫議之官﹐知周出焉﹐可刺脾之源。胃爲倉廩之官﹐五味出焉﹐可刺胃之源。大腸者﹐傳道之官﹐變化出焉﹐可刺大腸之源。小腸者﹐受盛之官﹐化物出焉﹐可刺小腸之源。腎者﹐作彊之官﹐伎巧出焉﹐刺其腎之源。三焦者﹐決瀆之官﹐水道出焉﹐刺三焦之源。膀胱者﹐州都之官﹐精液藏焉﹐气化則能出矣﹐刺膀胱之源。凡此十二官者﹐不得相失也。是故刺法有全神養眞之旨﹐亦法有修眞之道﹐非治疾也﹐故要修養和神也。道貴常存﹐補神固根﹐精气不散﹐神守不分﹐然卽神守而𨿽不去﹐亦能全眞﹐人神不守﹐非達至眞﹐至眞之要﹐在乎天玄﹐神守天息﹐復入本元﹐命曰歸宗。

卷第二十一

本病論篇第七十三

黃帝問曰﹕天元九窒﹐余已知之﹐願聞气交﹐何名失守﹖岐伯曰﹕謂其上下升降﹐遷正退位﹐各有經論﹐上下各有不前﹐故名失守也。是故气交失易位﹐气交乃變﹐變易非常﹐卽四時失序﹐萬化不安﹐變民病也。

帝曰﹕升降不前﹐願聞其故﹐气交有變﹐何以明知﹖岐伯曰﹕昭乎問哉﹗明乎道矣。气交有變﹐是爲天地機﹐但欲降而不得降者﹐地窒刑之。又有五運太過﹐而先天而至者﹐卽交不前﹐但欲升而不得其升﹐中運抑之﹐但欲降而不得其降﹐中運抑之。於是有升之不前﹐降之不下者﹐有降之不下﹐升而至天者﹐有升降俱不前﹐作如此之分別﹐卽气交之變﹐變之有異﹐常各各不同﹐災有微甚者也。

帝曰﹐願聞气交遇會勝抑之由﹐變成民病﹐輕重何如﹖岐伯曰﹕勝相會﹐抑伏使然。是故辰戌之歲﹐木气升之﹐主逢天柱﹐勝而不前。又遇庚戌﹐金運先天﹐中運勝之﹐忽然不前。木運升天﹐金乃抑之﹐升而不前﹐卽淸生風少﹐肅殺於春﹐露霜復降﹐艸木乃萎。民病溫疫早發﹐咽嗌乃幹﹐四肢滿﹐肢節皆痛。久而化郁﹐卽大風摧拉﹐折隕鳴紊。民病卒中偏痺﹐手足不仁。

是故巳亥之歲﹐君火升天﹐主窒天蓬﹐勝之不前。又厥陰木遷正﹐則少陰未得升天﹐水運以至其中者。

君火欲升﹐而中水運抑之﹐升之不前﹐卽淸寒復作﹐冷生旦暮。民病伏陽﹐而內生煩熱﹐心神驚悸﹐寒熱間作。

日久成郁﹐卽暴熱乃至﹐赤風腫翳﹐化疫﹐溫癘暖作﹐赤气彰而化火疫﹐皆煩而躁渴﹐渴甚治之以泄之可止。

是故子午之歲﹐太陰升天﹐主窒天衝﹐勝之不前。

又或遇壬子﹐木運先天而至者﹐中木遇抑之也。升天不前﹐卽風埃四起﹐時舉埃昏﹐雨濕不化。民病風厥涎潮﹐偏痺不隨﹐脹滿。久而伏郁﹐卽黃埃化疫也﹐民病夭亡﹐臉肢府黃膽滿閉﹐濕令弗布﹐雨化乃微。

是故丑未之年﹐少陽升天﹐主窒天蓬﹐勝之不前。又或遇太陰未遷正者﹐卽少陽未升天也﹐水運以至者。

升天不前﹐卽寒反布﹐凜冽如冬﹐水復涸﹐冰再結﹐暄暖乍作﹐冷復布之﹐寒暄不時。民病伏陽在內﹐煩熱生中﹐心神驚駭﹐寒熱間爭。以成久郁﹐卽暴熱乃生﹐赤風气瞳翳﹐化成郁癘﹐乃化作伏熱內煩﹐痺而生厥﹐甚則血溢。

是故寅申之年﹐陽明升天﹐主窒天英﹐勝之不前。又或遇戊申戊寅﹐火運先天而至。金欲升天﹐火運抑之﹐升之不前﹐實時雨不降﹐西風數舉﹐咸鹵燥生。民病上熱﹐喘嗽血溢。久而化郁﹐卽白埃翳霧﹐淸生殺气﹐民病脇滿悲傷﹐寒鼽嚏嗌漧﹐手拆皮膚燥。

是故卯酉之年﹐太陽升天﹐主窒天芮﹐勝之不前。又遇陽明未遷正者﹐卽太陽未升天也﹐土運以至。水欲升天﹐土運抑之﹐升之不前﹐卽濕而熱蒸﹐寒生兩間。民病注下﹐食不及化。久而成郁﹐冷來客熱﹐冰雹卒至。民病厥逆而噦﹐熱生於內﹐气痺於外﹐足脛疼﹐反生心悸懊熱﹐暴煩而復厥。

黃帝曰﹕升之不前﹐余已盡知其旨。願聞降之不下﹐可得明乎﹖岐伯曰﹕悉乎哉問﹗是之謂天地微旨﹐可以盡陳斯道﹐所謂升已必降也。至天三年﹐次歲必降﹐降而入地﹐始爲左間也。如此升降往來﹐命之六紀者矣。是故丑未之歲﹐厥陰降地﹐主窒地﹐勝而不前。又或遇少陰未退位﹐卽厥陰未降下﹐金運以至中。金運承之﹐降之未下﹐抑之變郁﹐木欲降下﹐金承之﹐降而不下﹐蒼埃遠見﹐白气承之﹐風舉埃昏﹐淸躁行殺﹐霜露復下﹐肅殺布令。久而不降﹐抑之化郁﹐卽作風躁相伏﹐暄而反淸﹐艸木萌動﹐殺霜乃下﹐蟄虫未見﹐懼淸傷髒。

是故寅申之歲﹐少陰降地﹐主窒地玄﹐勝之不入。又或遇丙申丙寅﹐水運太過﹐先天而至。君火欲降﹐水運承之﹐降而不下﹐卽彤雲才見﹐黑气反生﹐暄暖如舒﹐寒常布雪﹐凜冽復作﹐天云慘淒。久而不降﹐伏之化郁﹐寒勝復熱﹐赤風化疫﹐民病面赤心煩﹐頭痛目眩也﹐赤气彰而溫病欲作也。

是故卯酉之歲﹐太陰降地﹐主窒地蒼﹐勝之不入。又或少陽未退位者﹐卽太陰未得降也﹐或木運以至。

木運承之﹐降而不下﹐卽黃雲見而靑霞彰﹐鬱蒸作而大風﹐霧翳埃勝﹐折損乃作。久而不降也﹐伏之化郁﹐天埃黃气﹐地布濕蒸﹐民病四肢不舉﹐昏眩肢節痛﹐腹滿塡臆。

是故辰戌之歲﹐少陽降地﹐主窒地玄﹐勝之不入。又或遇水運太過﹐先天而至也。水運承之﹐水降不下﹐卽彤雲才見﹐黑气反生﹐暄暖欲生﹐冷气卒至﹐甚卽冰雹也。久而不降﹐伏之化郁﹐冷气復熱﹐赤風化疫﹐民病面赤心煩﹐頭痛目眩也﹐赤气彰而熱病欲作也。

是故巳亥之歲﹐陽明降地﹐主窒地彤﹐勝而不入。又或遇太陰未退位﹐卽少陽未得降﹐卽火運以至之。

火運承之不下﹐卽天淸而肅﹐赤气乃彰﹐暄熱反作。民皆昏倦﹐夜臥不安﹐咽漧引飲﹐懊熱內煩﹐天淸朝暮﹐暄還復作。久而不降﹐伏之化郁﹐天淸薄寒﹐遠生白气。民病掉眩﹐手足直而不仁﹐兩脇作痛﹐滿目KTKT。

是故子午之年﹐太陽降地﹐主窒地阜勝之﹐降而不入。又或遇土運太過﹐先天而至。土運承之﹐降而不入﹐卽天彰黑气﹐暝暗淒慘﹐才施黃埃而布濕﹐寒化令气﹐蒸濕復令。久而不降﹐伏之化郁﹐民病大厥﹐四肢重怠﹐陰萎少力﹐天布沈陰﹐蒸濕間作。

帝曰﹕升降不前﹐晰知其宗﹐願聞遷正﹐可得明乎﹖岐伯曰﹕正司中位﹐是謂遷正位﹐司天不得其遷正者﹐卽前司天以過交司之日。卽遇司天太過有餘日也﹐卽仍舊治天數﹐新司天未得遷正也。厥陰不遷正﹐卽風暄不時﹐花卉萎瘁﹐民病淋溲﹐目系轉﹐轉筋喜怒﹐小便赤。風欲令而寒由不去﹐溫暄不正﹐春正失時。少陰不遷正﹐卽冷气不退﹐春冷後寒﹐暄暖不時。民病寒熱﹐四肢煩痛﹐腰脊彊直。木气𨿽有餘﹐位不過於君火也。

太陰不遷正﹐卽雲雨失令﹐萬物枯焦﹐當生不發。民病手足肢節腫滿﹐大腹水腫﹐塡臆不食﹐飧泄脇滿﹐四肢不舉。雨化欲令﹐熱猶治之﹐溫煦於气﹐亢而不澤。少陽不遷正﹐卽炎灼弗令﹐苗莠不榮﹐酷暑於秋﹐肅殺晚至﹐霜露不時。民病瘧骨熱﹐心悸驚駭﹐甚時血溢。陽明不遷正﹐則暑化於前﹐肅殺於後﹐艸木反榮。民病寒熱鼽嚏﹐皮毛折﹐爪甲枯焦﹐甚則喘嗽息髙﹐悲傷不樂。熱化乃布﹐燥化未令﹐卽淸勁未行﹐肺金復病。太陽不遷正﹐卽冬淸反寒﹐易令於春﹐殺霜在前﹐寒冰於後﹐陽光復治﹐凜冽不作﹐云待時。民病溫癘至﹐喉閉溢幹﹐煩燥而渴﹐喘息而有音也。寒化待燥﹐猶治天气﹐過失序﹐與民作災。

帝曰﹕遷正早晚﹐以命其旨﹐願聞退位﹐可得明哉﹖岐伯曰﹕所謂不退者﹐卽天數未終﹐卽天數有餘﹐名曰復布政﹐故名曰再治天也﹐卽天令如故而不退位也。厥陰不退位﹐卽大風早舉﹐時雨不降﹐濕令不化﹐民病溫疫﹐疵廢風生﹐民病皆肢節痛﹐頭目痛﹐伏熱內煩﹐咽喉幹引飲。少陰不退位﹐卽溫生春冬﹐蟄虫早至﹐艸木發生﹐民病膈熱咽漧﹐血溢驚駭﹐小便赤澀﹐丹癅瘡瘍畱毒。太陰不退位﹐而取寒暑不時﹐埃昏布作﹐濕令不去﹐民病四肢少力﹐食飲不下﹐泄注淋滿﹐足脛寒﹐陰萎閉塞﹐失溺小便數。少陽不退位﹐卽熱生於春﹐暑乃後化﹐冬溫不凍﹐流水不冰﹐蟄虫出見﹐民病少气﹐寒熱更作﹐便血上熱﹐小腹堅滿﹐小便赤沃﹐甚則血溢。陽明不退位﹐卽春生淸冷﹐艸木晚榮﹐寒熱間作﹐民病嘔吐暴注﹐食飲不下﹐大便漧燥﹐四肢不舉﹐目瞑掉眩。

帝曰﹕天歲早晚﹐余以知之﹐願聞地數﹐可得聞乎﹖岐伯曰﹕地下遷正升天及退位不前之法﹐卽地土產化﹐萬物失時之化也。

帝曰﹕余聞天地二甲子﹐十干十二支。上下經緯天地﹐數有疊移﹐失守其位﹐可得昭乎﹖岐伯曰﹕失之疊位者﹐謂𨿽得歲正﹐未得正位之司﹐卽四時不節﹐卽生大疫。注《玄珠密語》云﹕陽年三十年﹐除六年天刑﹐計有太過二十四年﹐除此六年﹐皆作太過之用﹐令不然之旨。今言疊支疊位﹐皆可作其不及也。

假令甲子陽年﹐土運太窒﹐如癸亥天數有餘者﹐年𨿽交得甲子﹐厥陰猶尙治天﹐地已遷正﹐陽明在泉﹐去歲少陽以作右間﹐卽厥陰之地陽明﹐故不相和奉者也。癸巳相會﹐土運太過﹐虛反受木勝﹐故非太過也﹐何以言土運太過﹐況黃鐘不應太窒﹐木旣勝而金還復﹐金旣復而少陰如至﹐卽木勝如火而金復微﹐如此則甲己失守﹐後三年化成土疫﹐晚至丁卯﹐早至丙寅﹐土疫至也﹐大小善惡﹐推其天地﹐詳乎太一。又只如甲子年﹐如甲至子而合﹐應交司而治天﹐卽下己卯未遷正﹐而戊寅少陽未退位者﹐亦甲己下有合也﹐卽土運非太過﹐而木乃乘虛而勝土也﹐金次又行復勝之﹐卽反邪化也。陰陽天地殊異爾﹐故其大小善惡﹐一如天地之法旨也。

假令丙寅陽年太過﹐如乙丑天數有餘者﹐𨿽交得丙寅﹐太陰尙治天也﹐地已遷正﹐厥陰司地﹐去歲太陽以作右間﹐卽天太陰而地厥陰﹐故地不奉天化也。乙辛相會﹐水運太虛﹐反受土勝﹐故非太過﹐卽太簇之管﹐太羽不應﹐土勝而雨化﹐水復卽風﹐此者丙辛失守其會﹐後三年化成水疫﹐晚至己巳﹐早至戊辰﹐甚卽速﹐微卽徐﹐水疫至也﹐大小善惡推其天地數﹐乃太乙遊宮。又只如丙寅年﹐丙至寅且合﹐應交司而治天﹐卽辛巳未得遷正﹐而庚辰太陽未退位者﹐亦丙辛不合徳也﹐卽水運亦小虛而小勝﹐或有復﹐後三年化癘﹐名曰水癘﹐其狀如水疫﹐治法如前。

假令庚辰陽年太過﹐如己卯天數有餘者﹐𨿽交得庚辰年也﹐陽明猶尙治天﹐地已遷正﹐太陰司地﹐去歲少陰以作右間﹐卽天陽明而地太陰也﹐故地下奉天也。乙巳相會﹐金運太虛﹐反受火勝﹐故非太過也﹐卽姑洗之管﹐太商不應﹐火勝熱化﹐水復寒刑﹐此乙庚失守﹐其後三年化成金疫也﹐速至壬午﹐徐至癸未﹐金疫至也﹐大小善惡﹐推本年天數及太一也。又只如庚辰﹐如庚至辰﹐且應交司而治天﹐卽下乙未未得遷正者﹐卽地甲午少陰未退位者﹐且乙庚不合徳也﹐卽下乙未﹐幹失剛﹐亦金運小虛也﹐有小勝或無復﹐後三年化癘﹐名曰金癘﹐其狀如金疫也﹐治法如前。

假令壬午陽年太過﹐如辛巳天數有餘者﹐𨿽交後壬午年也﹐厥陰猶尙治天﹐地已遷正﹐陽明在泉﹐去歲丙申少陽以作右間﹐卽天厥陰而地陽明﹐故地不奉天者也。丁辛相合會﹐木運太虛﹐反受金勝﹐故非太過也﹐卽蕤賓之管﹐太角不應﹐金行燥勝﹐火化熱復﹐甚卽速﹐微卽徐﹐疫至大小善惡﹐推疫至之年天數及太一。

又只如壬至午﹐且應交司而治之﹐卽下丁酉未得遷正者﹐卽地下丙申少陽未得退位者﹐見丁壬不合徳也﹐卽丁柔幹失剛﹐亦木運小虛也﹐有小勝小復。後三年化癘﹐名曰木癘﹐其狀如風疫﹐法治如前。

假令戊申陽年太過﹐如丁未天數太過者﹐𨿽交得戊申年也﹐太陰猶尙治天﹐地已遷正﹐厥陰在泉﹐去歲壬戌太陽以退位作右間﹐卽天丁未﹐地癸亥﹐故地不奉天化也。丁癸相會﹐火運太虛﹐反受水勝﹐故非太過也﹐卽夷則之管﹐上太徵不應﹐此戊癸失守其會﹐後三年化疫也﹐速至庚戌﹐大小善惡﹐推疫至之年天數及太一。又只如戊申﹐如戊至申﹐且應交司而治天﹐卽下癸亥未得遷正者﹐卽地下壬戌太陽未退位者﹐見戊癸未合徳也﹐卽下癸柔幹失剛﹐見火運小虛也﹐有小勝或無復也﹐後三年化癘﹐名曰火癘也﹐治法如前﹐治之法可寒之泄之。

黃帝曰﹕人气不足﹐天气如虛﹐人神失守﹐神光不聚﹐邪鬼幹人﹐致有夭亡﹐可得聞乎﹖岐伯曰﹕人之五臟﹐一臟不足﹐又會天虛﹐感邪之至也。人憂愁思慮卽傷心﹐又或遇少陰司天﹐天數不及﹐太陰作接間至﹐卽謂天虛也﹐此卽人气天气同虛也。又遇驚而奪精﹐汗出於心﹐因而三虛﹐神明失守﹐心爲君主之官﹐神明出焉﹐神失守位﹐卽神遊上丹田﹐在帝太一帝君泥丸宮下﹐神旣失守﹐神光不聚﹐卻遇火不及之歲﹐有黑屍鬼見之﹐令人暴亡。人飲食勞倦卽傷脾﹐又或遇太陰司天﹐天數不及﹐卽少陽作接間至﹐卽謂之虛也﹐此卽人气虛而天气虛也。又遇飲食飽甚﹐汗出於胃﹐醉飽行房﹐汗出於脾﹐因而三虛﹐脾神失守﹐脾爲諫議之官﹐智周出焉﹐神旣失守﹐神光失位而不聚也﹐卻遇土不及之年﹐或己年或甲年失守﹐或太陰天虛﹐靑屍鬼見之﹐令人卒亡。人久坐濕地﹐彊力入水卽傷腎﹐腎爲作彊之官﹐伎巧出焉﹐因而三虛﹐腎神失守﹐神志失位﹐神光不聚﹐卻遇水不及之年﹐或辛不會符﹐或丙年失守﹐或太陽司天虛﹐有黃屍鬼至﹐見之令人暴亡。人或恚怒﹐气逆上而不下﹐卽傷肝也。又遇厥陰司天﹐天數不及﹐卽少陰作接間至﹐是謂天虛也﹐此謂天虛人虛也。又遇疾走恐懼﹐汗出於肝﹐肝爲將軍之官﹐謀慮出焉﹐神位失守﹐神光不聚﹐又遇木不及年﹐或丁年不符﹐或壬年失守﹐或厥陰司天虛也﹐有白屍鬼見之﹐令人暴亡也。

以上五失守者﹐天虛而人虛也﹐神遊失守其位﹐卽有五屍鬼幹人﹐令人暴亡也﹐謂之曰屍厥。人犯五神易位﹐卽神光不圓也﹐非但屍鬼﹐卽一切邪犯者﹐皆是神失守位故也。此謂得守者生﹐失守者死﹐得神者昌﹐失神者亡。

卷第二十二

至眞要大論篇第七十四

黃帝問曰﹕五气交合﹐盈虛更作﹐余知之矣。六气分治﹐司天地者﹐其至何如﹖岐伯再拜對曰﹕明乎哉問也﹗天地之大紀﹐人神之通應也。帝曰﹕願聞上合昭昭﹐下合冥冥柰何﹖岐伯曰﹕此道之所主﹐工之所疑也。帝曰﹕願聞其道也。岐伯曰﹕厥陰司天﹐其化以風﹔少陰司天﹐其化以熱﹔太陰司天﹐其化以濕﹔少陽司天﹐其化以火﹔陽明司天﹐其化以燥﹔太陽司天﹐其化以寒。以所臨髒位﹐命其病者也。帝曰﹕地化柰何﹖岐伯曰﹕司天同候﹐間气皆然。帝曰﹕間气何謂﹖岐伯曰﹕司左右者﹐是謂間气也。帝曰﹕何以異之﹖岐伯曰﹕主歲者紀歲﹐間气者紀步也。帝曰﹕善。歲主柰何﹖岐伯曰﹕厥陰司天爲風化﹐在泉爲酸化﹐司气爲蒼化﹐間气爲動化。少陰司天爲熱化﹐在泉爲苦化﹐不司气化﹐居气爲灼化。太陰司天爲濕化﹐在泉爲甘化﹐司气爲化﹐間气爲柔化。少陽司天爲火化﹐在泉爲苦化﹐司气爲丹化﹐間气爲明化。陽明司天爲燥化﹐在泉爲辛化﹐司气爲素化﹐間气爲淸化。太陽司天爲寒化﹐在泉爲咸化﹐司气爲玄化﹐間气爲藏化。故治病者﹐必明六化分治﹐五味五色所生﹐五臟所宜﹐乃可以言盈虛病生之緒也。帝曰﹕厥陰在泉而酸化先﹐余知之矣。風化之行也何如﹖岐伯曰﹕風行於地﹐所謂本也﹐餘气同法。本乎天者﹐天之气也﹐本乎地者﹐地之气也﹐天地合气﹐六節分而萬物化生矣。故曰﹕謹候气宜﹐無失病機。此之謂也。帝曰﹕其主病何如﹖岐伯曰﹕司歲備物﹐則無遺主矣。帝曰﹕先歲物何也﹖岐伯曰﹕天地之專精也。帝曰﹕司气者何如﹖岐伯曰﹕司气者主歲同﹐然有餘不足也。帝曰﹕非司歲物何謂也﹖岐伯曰﹕散也﹐故質同而異等也﹐气味有薄濃﹐性用有躁靜﹐治保有多少﹐力化有淺深﹐此之謂也。

帝曰﹕歲主藏害何謂﹖岐伯曰﹕以所不勝命之﹐則其要也。帝曰﹕治之柰何﹖岐伯曰﹕上淫於下﹐所勝平之﹐外淫於內﹐所勝治之。帝曰﹕善。平气何如﹖岐伯曰﹕謹察陰陽所在而調之﹐以平爲期﹐正者正治﹐反者反治。帝曰﹕夫子言察陰陽所在而調之﹐論言人迎與寸口相應﹐若引繩小大齊等﹐命曰平﹐陰之所在寸口何如﹖岐伯曰﹕視歲南北﹐可知之矣。

帝曰﹕願卒聞之。岐伯曰﹕北政之歲﹐少陰在泉﹐則寸口不應﹔厥陰在泉﹐則右不應﹔太陰在泉﹐則左不應。南政之歲﹐少陰司天﹐則寸口不應﹔厥陰司天﹐則右不應﹔太陰司天﹐則左不應。諸不應者﹐反其診則見矣。帝曰﹕尺候何如﹖岐伯曰﹕北政之歲﹐三陰在下﹐則寸不應﹔三陰在上﹐則尺不應。南政之歲﹐三陰在天﹐則寸不應﹔三陰在泉﹐則尺不應。左右同。故曰﹕知其要者﹐一言而終﹐不知其要﹐流散無窮。此之謂也。

帝曰﹕善。天地之气﹐內淫而病何如﹖岐伯曰﹕歲厥陰在泉﹐風淫所勝﹐則地气不明﹐平野昧﹐艸乃早秀。民病灑灑振寒﹐善伸數欠﹐心痛支滿﹐兩脇裏急﹐飲食不下﹐膈咽不通﹐食則嘔﹐腹脹善噫﹐得後與气﹐則快然如衰﹐身體皆重。歲少陰在泉﹐熱淫所勝﹐則焰浮川澤﹐陰處反明。民病腹中常鳴﹐气上衝胸﹐喘不能久立﹐寒熱皮膚痛﹐目瞑齒痛腫﹐惡寒發熱如瘧﹐少腹中痛腹大﹐蟄虫不藏。歲太陰在泉﹐艸乃早榮﹐濕淫所勝﹐則埃昏巖谷﹐黃反見黑﹐至陰之交。民病飲積﹐心痛﹐耳聾渾渾﹐嗌腫喉痺﹐陰病血見﹐少腹痛腫﹐不得小便﹐病衝頭痛﹐目似脫﹐項似拔﹐腰似折﹐髀不可以回﹐如結﹐如別。歲少陽在泉﹐火淫所勝﹐則焰明郊野﹐寒熱更至。民病注泄赤白﹐少腹痛溺赤﹐甚則血便。少陰同候。歲陽明在泉﹐燥淫所勝﹐則霧淸暝。民病喜嘔﹐嘔有苦﹐善大息﹐心脇痛不能反側﹐甚則嗌漧面塵﹐身無膏澤﹐足外反熱。歲太陽在泉﹐寒淫所勝﹐則凝肅慘栗。民病少腹控睪﹐引腰脊﹐上衝心痛﹐血見﹐嗌痛頷腫。帝曰﹕善。治之柰何﹖岐伯曰﹕諸气在泉﹐風淫於內﹐治以辛涼﹐佐以苦﹐以甘緩之﹐以辛散之。熱淫於內﹐治以鹹寒﹐佐以甘苦﹐以酸收之﹐以苦發之。濕淫於內﹐治以苦熱﹐佐以酸淡﹐以苦燥之﹐以淡泄之。火淫於內﹐治以咸冷﹐佐以苦辛﹐以酸收之﹐以苦發之。燥淫於內﹐治以苦溫﹐佐以甘辛﹐以苦下之。寒淫於內﹐治以甘熱﹐佐以苦辛﹐以咸瀉之﹐以辛潤之﹐以苦堅之。帝曰﹕善。天气之變何如﹖岐伯曰﹕厥陰司天﹐風淫所勝﹐則太虛埃昏﹐云物以擾﹐寒生春气﹐流水不冰。民病胃脘當心而痛﹐上支兩脇﹐膈咽不通﹐飲食不下﹐舌本彊﹐食則嘔﹐冷泄腹脹﹐溏泄瘕水閉﹐蟄虫不去﹐病本於脾。衝陽絕﹐死不治。少陰司天﹐熱淫所勝﹐怫熱至﹐火行其政。民病胸中煩熱﹐嗌漧﹐右滿﹐皮膚痛﹐寒熱咳喘﹐大雨且至﹐唾血血泄﹐鼽衄嚏嘔﹐溺色變﹐甚則瘡瘍腫﹐肩背臂及缺盆中痛﹐心痛肺﹐腹大滿﹐膨膨而喘咳病本於肺。尺澤絕﹐死不治。

太陰司天﹐濕淫所勝﹐則沈陰且布﹐雨變枯槁﹐腫骨痛陰痺﹐陰痺者按之不得﹐腰脊頭項痛﹐時眩﹐大便難﹐陰气不用﹐饑不欲食﹐咳唾則有血﹐心如懸﹐病本幹腎。太溪絕﹐死不治。少陽司天﹐火淫所勝﹐則溫气流行﹐金政不平。民病頭痛﹐發熱惡寒而瘧﹐熱上皮膚痛﹐色變黃赤﹐傳而爲水﹐身面腫﹐腹滿仰息﹐泄注赤白﹐瘡瘍咳唾血﹐煩心胸中熱﹐甚則鼽衄﹐病本於肺。天府絕﹐死不治。陽明司天﹐燥淫所勝﹐則木乃晚榮﹐艸乃晚生﹐筋骨內變﹐民病左脇痛﹐寒淸於中﹐感而瘧﹐大涼革候﹐咳﹐腹中鳴﹐注泄鶩溏﹐名木斂﹐生菀於下﹐艸焦上首﹐心脇暴痛﹐不可反側﹐嗌漧面塵腰痛﹐丈夫疝﹐婦人少腹痛﹐目﹐瘍瘡痤癰﹐蟄虫來見﹐病本於肝。太衝絕﹐死不治。太陽司天﹐寒淫所勝﹐則寒气反至﹐水且冰﹐血變於中﹐發爲癰瘍﹐民病厥心痛﹐嘔血血泄鼽衄﹐善悲時眩僕。運火炎烈﹐雨暴乃雹﹐胸腹滿﹐手熱肘攣掖腫﹐心澹澹大動﹐胸脇胃脘不安﹐面赤目黃﹐善噫嗌漧﹐甚則色﹐渴而欲飲﹐病本於心。神門絕﹐死不治。所謂動气﹐知其藏也。帝曰﹕善。治之柰何﹖岐伯曰﹕司天之气﹐風淫所勝﹐平以辛涼﹐佐以苦甘﹐以甘緩之﹐以酸瀉之。

熱淫所勝﹐平以鹹寒﹐佐以苦甘﹐以酸收之。濕淫所勝﹐平以苦熱﹐佐以酸辛﹐以苦燥之﹐以淡泄之。濕上甚而熱﹐治以苦溫﹐佐以甘辛﹐以汗爲故而止。火淫所勝﹐平以酸冷﹐佐以苦甘﹐以酸收之﹐以苦發之﹐以酸復之﹐熱淫同。燥淫所勝﹐平以苦濕﹐佐以酸辛﹐以苦下之。寒淫所勝﹐平以辛熱﹐佐以甘苦﹐以咸瀉之。帝曰﹕善。邪气反勝﹐治之柰何﹖岐伯曰﹕風司於地﹐淸反勝之﹐治以酸溫﹐佐以苦甘﹐以辛平之。熱司於地﹐寒反勝之﹐治以甘熱﹐佐以苦辛﹐以鹹平之。濕司於地﹐熱反勝之﹐治以苦冷﹐佐以鹹甘﹐以苦平之。火司於地﹐寒反勝之﹐治以甘熱﹐佐以苦辛﹐以鹹平之。燥司於地﹐熱反勝之﹐治以平寒﹐佐以苦甘﹐以酸平之﹐以和爲利。寒司於地﹐熱反勝之﹐治以咸冷﹐佐以甘辛﹐以苦平之。帝曰﹕其司天邪勝何如﹖岐伯曰﹕風化於天﹐淸反勝之﹐治以酸溫﹐佐以甘苦。熱化於天﹐寒反勝之﹐治以甘溫﹐佐以苦酸辛。濕化於天﹐熱反勝之﹐治以苦寒﹐佐以苦酸。火化於天﹐寒反勝之﹐治以甘熱﹐佐以苦辛。燥化於天﹐熱反勝之﹐治以辛寒﹐佐以苦甘。寒化於天﹐熱反勝之﹐治以咸冷﹐佐以苦辛。

帝曰﹕六气相勝柰何﹖岐伯曰﹕厥陰之勝﹐耳鳴頭眩﹐憒憒欲吐﹐胃膈如寒﹐大風數舉﹐虫不滋﹐脇气並﹐化而爲熱﹐小便黃赤﹐胃脘當心而痛﹐上支兩脇﹐腸鳴飧泄﹐少腹痛﹐注下赤白﹐甚則嘔吐﹐膈咽不通。少陰之勝﹐心下熱善饑﹐臍下反動﹐气遊三焦﹐炎暑至﹐木乃津﹐艸乃萎﹐嘔逆躁煩﹐腹滿痛溏泄﹐傳爲赤沃。太陰之勝﹐火气內郁﹐瘡瘍於中﹐流散於外﹐病在脇﹐甚則心痛熱格﹐頭痛喉痺項彊﹐獨勝則濕气內郁﹐寒迫下焦﹐痛畱頂﹐互引眉間﹐胃滿﹐雨數至﹐燥化乃見﹐少腹滿﹐腰重彊﹐內不便﹐善注泄﹐足下溫﹐頭重足脛腫﹐飲發於中﹐腫於上。少陽之勝﹐熱客於胃﹐煩心心痛﹐目赤欲嘔﹐嘔酸善饑﹐耳痛溺赤﹐善驚譫妄﹐暴熱消爍﹐艸萎水涸﹐介虫乃屈﹐少腹痛﹐下沃赤白。陽明之勝﹐淸發於中﹐左脇痛溏泄﹐內爲嗌塞﹐外發疝﹐大涼肅殺﹐華英攺容﹐毛虫乃殃﹐胸中不便﹐嗌塞而咳。太陽之勝﹐凝且至﹐非時水冰﹐羽乃後化﹐痔瘧發﹐寒厥入胃﹐則內生心痛﹐陰中乃瘍﹐隱曲不利﹐互引陰股﹐筋肉拘苛﹐血脈凝泣﹐絡滿色變﹐或爲血泄﹐皮膚痞腫﹐腹滿食減﹐熱反上行﹐頭項囟頂腦戶中痛﹐目如脫﹐寒入下焦﹐傳爲濡瀉。帝曰﹕治之柰何﹖岐伯曰﹕厥陰之勝﹐治以甘淸﹐佐以苦辛﹐以酸瀉之。少陰之勝﹐治以辛寒﹐佐以苦鹹﹐以甘瀉之。

太陰之勝﹐治以咸熱﹐佐以辛甘﹐以苦瀉之。少陽之勝﹐治以辛寒﹐佐以甘鹹﹐以甘瀉之。陽明之勝﹐治以酸溫﹐佐以辛甘﹐以苦泄之。太陽之勝﹐治以甘熱﹐佐以辛酸﹐以咸瀉之。帝曰﹕六气之復何如﹖岐伯曰﹕悉乎哉問也﹗厥陰之復﹐少腹堅滿﹐裏急暴痛﹐偃木飛沙﹐虫不榮﹐厥心痛﹐汗發嘔吐﹐飲食不入﹐入而復出﹐筋骨掉眩淸厥﹐甚則入脾﹐食痺而吐。衝陽絕﹐死不治。少陰之復﹐燠熱內作﹐煩躁鼽嚏﹐少腹絞痛﹐火見燔﹐嗌燥﹐分注時止﹐气動於左﹐上行於右﹐咳﹐皮膚痛﹐暴喑心痛﹐鬱冒不知人﹐乃灑淅惡寒﹐振栗譫妄﹐寒已而熱﹐渴而欲飲﹐少气骨痿﹐隔腸不便﹐外爲浮腫噦噫﹐赤气後化﹐流水不冰﹐熱气大行﹐介虫不復﹐病胗瘡瘍﹐癰疽痤痔﹐甚則入肺﹐咳而鼻淵。

天府絕﹐死不治。太陰之復﹐濕變乃舉﹐體重中滿﹐食飲不化﹐陰气上厥﹐胸中不便﹐飲發於中﹐咳喘有聲﹐大雨時行﹐鱗見於陸﹐頭頂痛重﹐而掉螈尢甚﹐嘔而密默﹐唾吐淸液﹐甚則入腎﹐竅瀉無度。太溪絕﹐死不治。少陽之復﹐大熱將至﹐枯燥燔﹐介虫乃耗﹐驚螈咳衄﹐心熱煩躁﹐便數憎風﹐厥气上行﹐面如浮埃﹐目乃螈﹐火气內發﹐上爲口糜嘔逆﹐血溢血泄﹐發而爲瘧﹐惡寒鼓栗﹐寒極反熱﹐嗌絡焦槁﹐渴引水漿﹐色變黃赤﹐少气脈萎﹐化而爲水﹐傳爲腫﹐甚則入肺﹐咳而血泄。尺澤絕﹐死不治。陽明之復﹐淸气大舉﹐森木蒼幹﹐毛虫乃厲﹐病生脇﹐气歸於左﹐善太息﹐甚則心痛痞滿﹐腹脹而泄﹐嘔苦咳噦煩心﹐病在膈中頭痛﹐甚則入肝﹐驚駭筋攣。太衝絕﹐死不治。太陽之復﹐厥气上行﹐水凝雨冰﹐羽虫乃死﹐心胃生寒﹐胸膈不利﹐心痛痞滿﹐頭痛善悲﹐時眩僕﹐食減﹐腰反痛﹐屈伸不便﹐地裂冰堅﹐陽光不治﹐少腹控睪﹐引腰脊﹐上衝心﹐唾出淸水﹐及爲噦噫﹐甚則入心﹐善忘善悲。神門絕﹐死不治。帝曰﹕善。治之柰何﹖岐伯曰﹕厥陰之復﹐治以酸寒﹐佐以甘辛﹐以酸瀉之﹐以甘緩之。少陰之復﹐治以鹹寒﹐佐以苦辛﹐以甘瀉之﹐以酸收之﹐辛苦發之﹐以鹹之。太陰之復﹐治以苦熱﹐佐以酸辛﹐以苦瀉之﹐燥之﹐泄之。少陽之復﹐治以咸冷﹐佐以苦辛﹐以咸之﹐以酸收之﹐辛苦發之。發不遠熱﹐無犯溫涼﹐少陰同法。陽明之復﹐治以辛溫﹐佐以苦甘﹐以苦泄之﹐以苦下之﹐以酸補之。太陽之復﹐治以咸熱﹐佐以甘辛﹐以苦堅之。治諸勝復﹐寒者熱之﹐熱者寒之﹐溫者淸之﹐淸者溫之﹐散者收之﹐抑者散之﹐燥者潤之﹐急者緩之﹐堅者之﹐脆者堅之﹐衰者補之﹐彊者瀉之﹐各安其气﹐必淸必靜﹐則病气衰去﹐歸其所宗﹐此治之大體也。

帝曰﹕善。气之上下何謂也﹖岐伯曰﹕身半以上﹐其气三矣﹐天之分也﹐天气主之。身半以下﹐其气三矣﹐地之分也﹐地气主之。以名命气﹐以气命處﹐而言其病。半﹐所謂天樞也。故上勝而下俱病者﹐以地名之。下勝而上俱病者﹐以天名之。所謂勝至﹐報气屈伏而未發也。復至則不以天地異名﹐皆如復气爲法也。帝曰﹕勝復之動﹐時有常乎﹖气有必乎﹖岐伯曰﹕時有常位﹐而气無必也。帝曰﹕願聞其道也。

岐伯曰﹕初气終三气﹐天气主之﹐勝之常也。四气盡終气﹐地气主之﹐復之常也。有勝則復﹐無勝則否。帝曰﹕善。復已而勝何如﹖岐伯曰﹕勝至則復﹐無常數也﹐衰乃止耳。復已而勝﹐不復則害﹐此傷生也。帝曰﹕復而反病何也﹖岐伯曰﹕居非其位﹐不相得也。大復其勝則主勝之﹐故反病也。所謂火燥熱也。帝曰﹕治之何如﹖岐伯曰﹕夫气之勝也﹐微者隨之﹐甚者制之。气之復也﹐和者平之﹐暴者奪之。皆隨勝气﹐安其屈伏﹐無問其數﹐以平爲期﹐此其道也。

帝曰﹕善。客主之勝復柰何﹖岐伯曰﹕客主之气﹐勝而無復也。帝曰﹕其逆從何如﹖岐伯曰﹕主勝逆﹐客勝從﹐天之道也。帝曰﹕其生病何如﹖岐伯曰﹕厥陰司天﹐客勝則耳鳴掉眩﹐甚則咳﹔主勝則胸脇痛﹐舌難以言。少陰司天﹐客勝則鼽嚏頸項彊﹐肩背瞀熱﹐頭痛少气﹐發熱耳聾目瞑﹐甚則腫血溢﹐瘡瘍咳喘﹔主勝則心熱煩躁﹐甚則脇痛支滿。太陰司天﹐客勝則首面腫﹐呼吸气喘﹔主勝則胸腹滿﹐食已而瞀。少陽司天﹐客勝則丹胗外發﹐及爲丹瘡瘍﹐嘔逆喉痺﹐頭痛嗌腫﹐耳聾血溢﹐內爲螈﹔主勝則胸滿咳仰息﹐甚而有血﹐手熱。陽明司天﹐淸復內余﹐則咳衄嗌塞﹐心膈中熱﹐咳不止而白血出者死。太陽司天﹐客勝則胸中不利﹐出淸涕﹐感寒則咳﹔主勝則喉嗌中鳴。厥陰在泉﹐客勝則大關節不利﹐內爲痙彊拘螈﹐外爲不便﹔主勝則筋骨繇並﹐腰腹時痛。少陰在泉﹐客勝則腰痛﹐尻股膝髀足病﹐瞀熱以酸﹐腫不能久立﹐溲便變﹔主勝則厥气上行﹐心痛發熱﹐膈中﹐眾痺皆作﹐發於脇﹐魄汗不藏﹐四逆而起。太陰在泉﹐客勝則足痿下重﹐便溲不時﹐濕客下焦﹐發而濡瀉﹐及爲腫隱曲之疾﹔主勝則寒气逆滿﹐食飲不下﹐甚則爲疝。少陽在泉﹐客勝則腰腹痛而反惡寒﹐甚則下白溺白﹔主勝則熱反上行而客於心﹐心痛發熱﹐格中而嘔。少陰同候。陽明在泉﹐客勝則淸气動下﹐少腹堅滿而數便瀉﹔主勝則腰重腹痛﹐少腹生寒﹐下爲溏﹐則寒厥於腸﹐上衝胸中﹐甚則喘不能久立。太陽在泉﹐寒復內余﹐則腰尻痛﹔屈伸不利﹐股脛足膝中痛。帝曰﹕善。治之柰何﹖岐伯曰﹕髙者抑之﹐下者舉之﹐有餘折之﹐不足補之﹐佐以所利﹐和以所宜﹐必安其主客﹐適其寒溫﹐同者逆之﹐異者從之。帝曰﹕治寒以熱﹐治熱以寒﹐气相得者逆之﹐不相得者從之﹐余以知之矣。其於正味何如﹖岐伯曰﹕木位之主﹐其瀉以酸﹐其補以辛。火位之主﹐其瀉以甘﹐其補以咸。土位之主﹐其瀉以苦﹐其補以甘。金位之主﹐其瀉以辛﹐其補以酸。水位之主﹐其瀉以咸﹐其補以苦。厥陰之客﹐以辛補之﹐以酸瀉之﹐以甘緩之。少陰之客﹐以咸補之﹐以甘瀉之﹐以咸收之。太陰之客﹐以甘補之﹐以苦瀉之﹐以甘緩之。少陽之客﹐以咸補之﹐以甘瀉之﹐以咸之。陽明之客﹐以酸補之﹐以辛瀉之﹐以苦泄之。太陽之客﹐以苦補之﹐以咸瀉之﹐以苦堅之﹐以辛潤之。開發腠理﹐致津液通气也。帝曰﹕善。願聞陰陽之三也何謂﹖岐伯曰﹕气有多少﹐異用也。帝曰﹕陽明何謂也﹖岐伯曰﹕兩陽合明也。帝曰﹕厥陰何也﹖岐伯曰﹕兩陰交盡也。

帝曰﹕气有多少﹐病有盛衰﹐治有緩急﹐方有大小﹐願聞其約柰何﹖岐伯曰﹕气有髙下﹐病有遠近﹐證有中外﹐治有輕重﹐適其至所爲故也。大要曰﹕君一臣二﹐奇之制也﹔君二臣四﹐偶之制也﹔君二臣三﹐奇之制也﹔君二臣六﹐偶之制也。故曰﹕近者奇之﹐遠者偶之﹐汗者不以奇﹐下者不以偶﹐補上治上制以緩﹐補下治下制以急﹐急則气味濃﹐緩則气味薄﹐適其至所﹐此之謂也。病所遠而中道气味之者﹐食而過之﹐無越其制度也。是故平气之道﹐近而奇偶﹐制小其服也。遠而奇偶﹐制大其服也。大則數少﹐小則數多。多則九之﹐少則二之。奇之不去則偶之﹐是謂重方。偶之不去﹐則反佐以取之﹐所謂寒熱溫涼﹐反從其病也。帝曰﹕善。病生於本﹐余知之矣。生於標者﹐治之柰何﹖岐伯曰﹕病反其本﹐中標之病﹐治反其本﹐中標之方。帝曰﹕善。六气之勝﹐何以候之﹖岐伯曰﹕乘其至也﹐淸气大來﹐燥之勝也﹐風木受邪﹐肝病生焉。

熱气大來﹐火之勝也﹐金燥受邪﹐肺病生焉。寒气大來﹐水之勝也﹐火熱受邪﹐心病生焉。濕气大來﹐土之勝也﹐寒水受邪﹐腎病生焉。風气大來﹐木之勝也﹐土濕受邪﹐脾病生焉。所謂感邪而生病也。乘年之虛﹐則邪甚也。失時之和﹐亦邪甚也。

遇月之空﹐亦邪甚也。重感於邪﹐則病危矣。有勝之气﹐其必來復也。帝曰﹕其脈至何如﹖岐伯曰﹕厥陰之至其脈弦﹐少陰之至其脈鉤﹐太陰之至其脈沈﹐少陽之至大而浮﹐陽明之至短而澀﹐太陽之至大而長。至而和則平﹐至而甚則病﹐至而反者病﹐至而不至者病﹐未至而至者病﹐陰陽易者危。

帝曰﹕六气標本﹐所從不同柰何﹖岐伯曰﹕气有從本者﹐有從標本者﹐有不從標本者也。帝曰﹕願卒聞之。岐伯曰﹕少陽太陰從本﹐少陰太陽從本從標﹐陽明厥陰﹐不從標本從乎中也。故從本者化生於本﹐從標本者有標本之化﹐從中者以中气爲化也。帝曰﹕脈從而病反者﹐其診何如﹖岐伯曰﹕脈至而從﹐按之不鼓﹐諸陽皆然。帝曰﹕諸陰之反﹐其脈何如﹖岐伯曰﹕脈至而從﹐按之鼓甚而盛也。是故百病之起﹐有生於本者﹐有生於標者﹐有生於中气者﹐有取本而得者﹐有取標而得者﹐有取中气而得者﹐有取標本而得者﹐有逆取而得者﹐有從取而得者。逆﹐正順也。若順﹐逆也。故曰﹕知標與本﹐用之不殆﹐明知逆順﹐正行無問。此之謂也。不知是者﹐不足以言診﹐足以亂經。故《大要》曰﹕粗工嘻嘻﹐以爲可知﹐言熱未已﹐寒病復始﹐同气異形﹐迷診亂經。此之謂也。夫標本之道﹐要而博﹐小而大﹐可以言一而知百病之害﹐言標與本﹐易而勿損﹐察本與標﹐气可令調﹐明知勝復﹐爲萬民式﹐天之道畢矣。帝曰﹕勝復之變﹐早晏何如﹖岐伯曰﹕夫所勝者﹐勝至已病﹐病已慍慍﹐而復已萌也。夫所復者﹐勝盡而起﹐得位而甚﹐勝有微甚﹐復有少多﹐勝和而和﹐勝虛而虛﹐天之常也。帝曰﹕勝復之作﹐動不當位﹐或後時而至﹐其故何也﹖岐伯曰﹕夫气之生﹐與其化衰盛異也。寒暑溫涼盛衰之用﹐其在四維。故陽之動﹐始於溫﹐盛於暑﹔陰之動﹐始於淸﹐盛於寒。春夏秋冬﹐各差其分。故《大要》曰﹕彼春之暖﹐爲夏之暑﹐彼秋之忿﹐爲冬之怒﹐謹按四維﹐斥候皆歸﹐其終可見﹐其始可知。此之謂也。

帝曰﹕差有數乎﹖岐伯曰﹕又凡三十度也。帝曰﹕其脈應皆何如﹖岐伯曰﹕差同正法﹐待時而去也。脈要曰﹕春不沈﹐夏不弦﹐冬不澀﹐秋不數﹐是謂四塞。沈甚曰病﹐弦甚曰病﹐澀甚曰病﹐數甚曰病﹐參見曰病﹐復見曰病﹐未去而去曰病﹐去而不去曰病﹐反者死。故曰﹕气之相守司也﹐如權衡之不得相失也。夫陰陽之气﹐淸靜則生化治﹐動則苛疾起﹐此之謂也。帝曰﹕幽明何如﹖岐伯曰﹕兩陰交盡故曰幽﹐兩陽合明故曰明﹐幽明之配﹐寒暑之異也。帝曰﹕分至何如﹖岐伯曰﹕气至之謂至﹐气分之謂分﹐至則气同﹐分則气異﹐所謂天地之正紀也。帝曰﹕夫子言春秋气始於前﹐冬夏气始於後﹐余已知之矣。然六气往復﹐主歲不常也﹐其補瀉柰何﹖岐伯曰﹕上下所主﹐隨其攸利﹐正其味﹐則其要也﹐左右同法。大要曰﹕少陽之主﹐先甘後咸﹔陽明之主﹐先辛後酸﹔太陽之主﹐先咸後苦﹔厥陰之主﹐先酸後辛﹔少陰之主﹐先甘後鹹﹔太陰之主﹐先苦後甘。佐以所利﹐資以所生﹐是謂得气。

帝曰﹕善。夫百病之生也﹐皆生於風寒暑濕燥火﹐以之化之變也。經言盛者瀉之﹐虛者補之﹐余錫以方士﹐而方士用之尙未能十全﹐余欲令要道必行﹐桴鼓相應﹐猶拔刺雪污﹐工巧神聖﹐可得聞乎﹖岐伯曰﹕審察病機﹐無失气宜﹐此之謂也。帝曰﹕願聞病機何如﹖岐伯曰﹕諸風掉眩﹐皆屬於肝。諸寒收引﹐皆屬於腎。諸气郁﹐皆屬於肺。諸濕腫滿﹐皆屬於脾。

諸熱瞀螈﹐皆屬於火。諸痛癢瘡﹐皆屬於心。諸厥固泄﹐皆屬於下。諸痿喘嘔﹐皆屬於上。諸禁鼓栗﹐如喪神守﹐皆屬於火。諸痙項彊﹐皆屬於濕。諸逆衝上﹐皆屬於火。諸脹腹大﹐皆屬於熱。諸躁狂越﹐皆屬於火。諸暴彊直﹐皆屬於風。諸病有聲﹐鼓之如鼓﹐皆屬於熱。諸病腫疼酸驚駭﹐皆屬於火。

諸轉反戾﹐水液混濁﹐皆屬於熱。諸病水液﹐澄徹淸冷﹐皆屬於寒。諸嘔吐酸﹐暴注下迫﹐皆屬於熱。故大要曰﹕謹守病機﹐各司其屬﹐有者求之﹐無者求之﹐盛者責之﹐虛者責之﹐必先五勝﹐疏其血气﹐令其調達﹐而致和平。此之謂也。

帝曰﹕善。五味陰陽之用何如﹖岐伯曰﹕辛甘發散爲陽﹐酸苦湧泄爲陰﹐鹹味湧泄爲陰﹐淡味滲泄爲陽。

六者或收或散﹐或緩或急﹐或燥或潤﹐或或堅﹐以所利而行之﹐調其气使其平也。帝曰﹕非調气而得者﹐治之柰何﹖有毒無毒﹐何先何後﹖願聞其道。

岐伯曰﹕有毒無毒﹐所治爲主﹐適大小爲制也。帝曰﹕請言其制。岐伯曰﹕君一臣二﹐制之小也﹔君一臣三佐五﹐制之中也﹔君一臣三佐九﹐制之大也。寒者熱之﹐熱者寒之﹐微者逆之﹐甚者從之﹐堅者削之﹐客者除之﹐勞者溫之﹐結者散之﹐畱者攻之﹐燥者濡之﹐急者緩之﹐散者收之﹐損者溫之﹐逸者行之﹐驚者平之﹐上之下之﹐摩之浴之﹐薄之劫之﹐開之發之﹐適事爲故。帝曰﹕何謂逆從﹖岐伯曰﹕逆者正治﹐從者反治﹐從少從多﹐觀其事也。帝曰﹕反治何謂﹖岐伯曰﹕熱因寒用﹐寒因熱用﹐塞因塞用﹐通因通用﹐必伏其所主﹐而先其所因﹐其始則同﹐其終則異﹐可使破積﹐可使潰堅﹐可使气和﹐可使必已。帝曰﹕善。气調而得者何如﹖岐伯曰﹕逆之從之﹐逆而從之﹐從而逆之﹐疏气令調﹐則其道也。帝曰﹕善。病之中外何如﹖岐伯曰﹕從內之外者﹐調其內﹔從外之內者﹐治其外﹔從內之外而盛於外者﹐先調其內而後治其外﹔從外之內而盛於內者﹐先治其外而後調其內﹔中外不相及﹐則治主病。帝曰﹕善。火熱復﹐惡寒發熱﹐有如瘧狀﹐或一日發﹐或間數日發﹐其故何也﹖岐伯曰﹕勝復之气﹐會遇之時﹐有多少也。陰气多而陽气少﹐則其發日遠﹔陽气多而陰气少﹐則其發日近。此勝復相薄﹐盛衰之節﹐瘧亦同法。帝曰﹕論言治寒以熱﹐治熱以寒﹐而方士不能廢繩墨而更其道也。有病熱者寒之而熱﹐有病寒者熱之而寒﹐二者皆在﹐新病復起﹐柰何治﹖岐伯曰﹕諸寒之而熱者取之陰﹐熱之而寒者取之陽﹐所謂求其屬也。帝曰﹕善。服寒而反熱﹑服熱而反寒﹐其故何也﹖岐伯曰﹕治其王气﹐是以反也。帝曰﹕不治王而然者何也﹖岐伯曰﹕悉乎哉問也﹗不治五味屬也。夫五味入胃﹐各歸所喜﹐故酸先入肝﹐苦先入心﹐甘先入脾﹐辛先入肺﹐鹹先入腎﹐久而增气﹐物化之常也。气增而久﹐夭之由也。

帝曰﹕善。方制君臣何謂也﹖岐伯曰﹕主病之謂君﹐佐君之謂臣﹐應臣之謂使﹐非上下三品之謂也。帝曰﹕三品何謂﹖岐伯曰﹕所以明善惡之殊貫也。帝曰﹕善。病之中外何如﹖岐伯曰﹕調气之方﹐必別陰陽﹐定其中外﹐各守其鄕﹐內者內治﹐外者外治﹐微者調之﹐其次平之﹐盛者奪之﹐汗之下之﹐寒熱溫涼﹐衰之以屬﹐隨其攸利﹐謹道如法﹐萬舉萬全﹐气血正平﹐長有天命。帝曰﹕善。

至眞要大論﹕熠﹝羊入切﹞﹝土渾切﹞膨﹝普盲切﹞痤﹝殂禾切﹞﹝如悅切﹞﹝匹搖切﹞

﹝之力切﹞脆﹝須醉切﹞

卷第二十三

著至教論篇第七十五

黃帝坐明堂﹐召雷公而問之曰﹕子知醫之道乎﹖雷公對曰﹕誦而未能解﹐解而未能別﹐別而未能明﹐明而未能彰﹐足以治羣僚﹐不足治侯王。願得受樹天之度﹐四時陰陽合之﹐別星辰與日月光﹐以彰經術﹐後世益明﹐上通神農﹐著至教疑於二皇。帝曰﹕善。無失之﹐此皆陰陽表裏上下雌雄相輸應也﹐而道上知天文﹐下知地理﹐中知人事﹐可以長久﹐以教眾庶﹐亦不疑殆﹐醫道論篇﹐可傳後世﹐可以爲寶。雷公曰﹕請受道﹐諷誦用解。帝曰﹕子不聞《陰陽傳》乎﹖曰﹕不知。曰﹕夫三陽天爲業﹐上下無常﹐合而病至﹐偏害陰陽。雷公曰﹕三陽莫當﹐請聞其解。帝曰﹕三陽獨至者﹐是三陽並至﹐並至如風雨﹐上爲巓疾﹐下爲漏病。外無期﹐內無正﹐不中經紀﹐診無上下﹐以書別。雷公曰﹕臣治疏愈﹐說意而已。帝曰﹕三陽者﹐至陽也﹐積並則爲驚﹐病起疾風﹐至如霹靂﹐九竅皆塞﹐陽气滂溢﹐幹嗌喉塞。並於陰﹐則上下無常﹐薄爲腸。此謂三陽直心﹐坐不得起﹐臥者便身全﹐三陽之病。且以知天下﹐何以別陰陽﹐應四時﹐合之五行。雷公曰﹕陽言不別﹐陰言不理﹐請起受解﹐以爲至道。帝曰﹕子若受傳﹐不知合至道以惑師教﹐語子至道之要。病傷五臟﹐筋骨以消﹐子言不明不別﹐是世主學盡矣。腎且絕﹐惋惋日暮﹐從容不出﹐人事不殷。

卷第二十三

示從容論篇第七十六

黃帝燕坐﹐召雷公而問之曰﹕汝受術誦書者﹐若能覽觀雜學﹐及於比類﹐通合道理﹐爲餘言子所長﹐五臟六腑﹐膽胃大小腸脾胞膀胱﹐腦髓涕唾﹐哭泣悲哀﹐水所從行﹐此皆人之所生﹐治之過失﹐子務明之﹐可以十全﹐卽不能知﹐爲世所怨。雷公曰﹕臣請誦《脈經﹟上下編》甚眾多矣﹐別異比類﹐猶未能以十全﹐又安足以明之。帝曰﹕子別試通五臟之過﹐六腑之所不和﹐鍼石之敗﹐毒藥所宜﹐湯液滋味﹐具言其狀﹐悉言以對﹐請問不知。雷公曰﹕肝虛腎虛脾虛﹐皆令人體重煩冤﹐當投毒藥刺灸砭石湯液﹐或已或不已﹐願聞其解。帝曰﹕公何年之長而問之少﹐余眞問以自謬也。吾問子窈冥﹐子言上下編以對﹐何也﹖夫脾虛浮似肺﹐腎小浮似脾﹐肝急沈散似腎﹐此皆工之所時亂也﹐然從容得之。若夫三髒土木水參居﹐此童子之所知﹐問之何也﹖雷公曰﹕於此有人﹐頭痛筋攣骨重﹐怯然少气﹐噦噫腹滿﹐時驚不嗜臥﹐此何髒之發也﹖脈浮而弦﹐切之石堅﹐不知其解﹐復問所以三髒者﹐以知其比類也。帝曰﹕夫從容之謂也。夫年長則求之於腑﹐年少則求之於經﹐年壯則求之於髒。今子所言皆失﹐八風菀熟﹐五臟消爍﹐傳邪相受。夫浮而弦者﹐是腎不足也。沈而石者﹐是腎气內著也。怯然少气者﹐是水道不行﹐形气消索也。咳嗽煩冤者﹐是腎气之逆也。

一人之气﹐病在一臟也。若言三髒俱行﹐不在法也。雷公曰﹕於此有人﹐四肢解惰﹐喘咳血泄﹐而愚診之﹐以爲傷肺﹐切脈浮大而緊﹐愚不敢治﹐粗工下砭石﹐病愈多出血﹐血止身輕﹐此何物也﹖帝曰﹕子所能治﹐知亦眾多﹐與此病失矣。譬以鴻飛﹐亦衝於天。夫聖人之治病﹐循法守度﹐援物比類﹐化之冥冥﹐循上及下﹐何必守經今夫脈浮大虛者﹐是脾气之外絕﹐去胃外歸陽明也。夫二火不勝三水﹐是以脈亂而無常也。四肢解惰﹐此脾精之不行也。喘咳者﹐是水气並陽明也。血泄者﹐脈急血無所行也。若夫以爲傷肺者﹐由失以狂也。不引比類﹐是知不明也。夫傷肺者﹐脾气不守﹐胃气不淸﹐經气不爲使﹐眞髒壞決﹐經脈旁絕﹐五臟漏泄﹐不衄則嘔﹐此二者不相類也。譬如天之無形﹐地之無理﹐白與黑相去遠矣。是失吾過矣﹐以子知之﹐故不告子﹐明引比類《從容》﹐是以名曰診輕﹐是謂至道也。

卷第二十三

五過論篇第七十七

黃帝曰﹕嗚呼遠哉﹗閔閔乎若視深淵﹐若迎浮雲﹐視深淵尙可測﹐迎浮雲莫知其際。聖人之術﹐爲萬民式﹐論裁志意﹐必有法則﹐循經守數﹐按循醫事﹐爲萬民副﹐故事有五過四徳﹐汝知之乎﹖雷公避席再拜曰﹕臣年幼小﹐蒙愚以惑﹐不聞五過與四徳﹐比類形名﹐虛引其經﹐心無所對。帝曰﹕凡未診病者﹐必問嘗貴後賤﹐𨿽不中邪﹐病從內生﹐名曰脫營。嘗富後貧﹐名曰失精﹐五气畱連﹐病有所並。醫工診之﹐不在臟腑﹐不變軀形﹐診之而疑﹐不知病名。身體日減﹐气虛無精﹐病深無气﹐灑灑然時驚﹐病深者﹐以其外耗於衛﹐內奪於榮。良工所失﹐不知病情﹐此亦治之一過也。

凡欲診病者﹐必問飲食居處﹐暴樂暴苦﹐始樂後苦﹐皆傷精气﹐精气竭絕﹐形體毀沮。暴怒傷陰﹐暴喜傷陽﹐厥气上行﹐滿脈去形。愚醫治之﹐不知補瀉﹐不知病情﹐精華日脫﹐邪气乃並﹐此治之二過也。善爲脈者﹐必以比類奇恆從容知之﹐爲工而不知道﹐此診之不足貴﹐此治之三過也。診有三常﹐必問貴賤﹐封君敗傷﹐及欲侯王。故貴脫勢﹐𨿽不中邪﹐精神內傷﹐身必敗亡。始富後貧﹐𨿽不傷邪﹐皮焦筋屈﹐痿爲攣。醫不能嚴﹐不能動神﹐外爲柔弱﹐亂至失常﹐病不能移﹐則醫事不行﹐此治之四過也。凡診者﹐必知終始﹐有知余緒﹐切脈問名﹐當合男女。離絕菀結﹐憂恐喜怒﹐五臟空虛﹐血气離守﹐工不能知﹐何術之語。嘗富大傷﹐斬筋絕脈﹐身體復行﹐令澤不息。故傷敗結﹐畱薄歸陽﹐膿積寒炅。

粗工治之﹐亟刺陰陽﹐身體解散﹐四肢轉筋﹐死日有期﹐醫不能明﹐不問所發﹐惟言死日﹐亦爲粗工﹐此治之五過也。凡此五者﹐皆受術不通﹐人事不明也。故曰﹕聖人之治病也﹐必知天地陰陽﹐四時經紀﹐五臟六腑﹐雌雄表裏﹐刺灸砭石﹑毒藥所主﹐從容人事﹐以明經道﹐貴賤貧富﹐各異品理﹐問年少長﹐勇怯之理﹐審於分部﹐知病本始﹐八正九候﹐診必副矣。治病之道﹐气內爲寶﹐循求其理﹐求之不得﹐過在表裏。守數據治﹐無失兪理﹐能行此術﹐終身不殆。不知兪理﹐五臟菀熟﹐癰發六腑。診病不審﹐是謂失常﹐謹守此治﹐與經相明﹐《上經》《下經》﹐揆度陰陽﹐奇恆五中﹐決以明堂﹐審於終始﹐可以橫行。

卷第二十三

徵四失論篇第七十八

黃帝在明堂﹐雷公侍坐﹐黃帝曰﹕夫子所通書受事眾多矣﹐試言得失之意﹐所以得之﹐所以失之。雷公對曰﹕循經受業﹐皆言十全﹐其時有過失者﹐請聞其事解也。帝曰﹕子年少智未及邪﹖將言以雜合耶﹖夫經脈十二﹐絡脈三百六十五﹐此皆人之所明知﹐工之所循用也。所以不十全者﹐精神不專﹐志意不理﹐外內相失﹐故時疑殆。診不知陰陽逆從之理﹐此治之一失矣。受師不卒﹐妄作雜術﹐謬言爲道﹐更名自功﹐妄用砭石﹐後遺身咎﹐此治之二失也。不適貧富貴賤之居﹐坐之薄濃﹐形之寒溫﹐不適飲食之宜﹐不別人之勇怯﹐不知比類﹐足以自亂﹐不足以自明﹐此治之三失也。診病不問其始﹐憂患飲食之失節﹐起居之過度﹐或傷於毒﹐不先言此﹐卒持寸口﹐何病能中﹐妄言作名﹐爲粗所窮﹐此治之四失也。是以世人之語者﹐馳千里之外﹐不明尺寸之論﹐診無人事。治數之道﹐從容之葆﹐坐持寸口﹐診不中五脈﹐百病所起﹐始以自怨﹐遺師其咎。是故治不能循理﹐棄術於市﹐妄治時愈﹐愚心自得。嗚呼﹗窈窈冥冥﹐熟知其道﹖﹗道之大者﹐擬於天地﹐配於四海﹐汝不知道之諭﹐受以明爲晦。

著至教論﹕卹﹝音戌﹞

示從容論﹕砭﹝方驗切﹞

五過論﹕沮﹝七餘反﹞憚﹝音但﹞

徵四失論﹕佚﹝音逸﹞葆﹝音保﹞

卷第二十四

陰陽類論篇第七十九

孟春始至﹐黃帝燕坐﹐臨觀八極﹐正八風之气﹐而問雷公曰﹕陰陽之類﹐經脈之道﹐五中所主﹐何髒最貴﹖雷公對曰﹕春甲乙靑﹐中主肝﹐治七十二日﹐是脈之主時﹐臣以其髒最貴。帝曰﹕卻念上下經陰陽從容﹐子所言貴﹐最其下也。雷公致齋七日﹐旦復侍坐。帝曰﹕三陽爲經﹐二陽爲維﹐一陽爲遊部﹐此知五臟終始。三陰爲表﹐二陰爲裏﹐一陰至絕作朔晦﹐卻具合以正其理。雷公曰﹕受業未能明。帝曰﹕所謂三陽者﹐太陽爲經﹐三陽脈至手太陰﹐弦浮而不沈﹐決以度﹐察以心﹐合之陰陽之論。所謂二陽者﹐陽明也﹐至手太陰﹐弦而沈急不鼓﹐炅至以病皆死。一陽者﹐少陽也﹐至手太陰﹐上連人迎﹐弦急懸不絕﹐此少陽之病也﹐專陰則死。三陰者﹐六經之所主也﹐交於太陰﹐伏鼓不浮﹐上空志心。二陰至肺﹐其气歸膀胱﹐外連脾胃。一陰獨至﹐經絕﹐气浮不鼓﹐鉤而滑。此六脈者﹐乍陰乍陽﹐交屬相並﹐繆通五臟﹐合於陰陽﹐先至爲主﹐後至爲客。雷公曰﹕臣悉盡意﹐受傳經脈﹐頌得從容之道﹐以合《從容》﹐不知陰陽﹐不知雌雄。帝曰﹕三陽爲父﹐二陽爲衛﹐一陽爲紀。

三陰爲母﹐二陰爲雌﹐一陰爲獨使。二陽一陰﹐陽明主病﹐不勝一陰﹐脈而動﹐九竅皆沈。三陽一陰﹐太陽脈勝﹐一陰不能止﹐內亂五臟﹐外爲驚駭。

二陰二陽﹐病在肺﹐少陰脈沈﹐勝肺傷脾﹐外傷四肢。二陰二陽皆交至﹐病在腎﹐罵詈妄行﹐巓疾爲狂。

二陰一陽﹐病出於腎﹐陰气客遊於心﹐脘下空竅﹐堤閉塞不通﹐四肢別離。一陰一陽代絕﹐此陰气至心﹐上下無常﹐出入不知﹐喉咽漧燥﹐病在土脾。二陽三陰﹐至陰皆在﹐陰不過陽﹐陽气不能止陰﹐陰陽並絕﹐浮爲血瘕﹐沈爲膿。陰陽皆壯﹐下至陰陽﹐上合昭昭﹐下合冥冥﹐診決死生之期﹐遂合歲首。雷公曰﹕請問短期。黃帝不應。雷公復問。黃帝曰。在經論中。雷公曰﹕請聞短期。黃帝曰﹕冬三月之病﹐病合於陽者﹐至春正月脈有死徵﹐皆歸出春。冬三月之病﹐在理已盡﹐艸與柳葉皆殺﹐春陰陽皆絕﹐期在孟春。春三月之病﹐曰陽殺﹐陰陽皆絕﹐期在艸幹。夏三月之病﹐至陰不過十日﹐陰陽交﹐期在水。秋三月之病﹐三陽俱起﹐不治自已。陰陽交合者﹐立不能坐﹐坐不能起。三陽獨至﹐期在石水。二陰獨至﹐期在盛水。

卷第二十四

方盛衰論篇第八十

雷公請問﹕气之多少﹐何者爲逆﹖何者爲從﹖黃帝答曰﹕陽從左﹐陰從右﹐老從上﹐少從下﹐是以春夏歸陽爲生﹐歸秋冬爲死﹐反之﹐則歸秋冬爲生﹐是以气多少逆皆爲厥。問曰﹕有餘者厥耶﹖答曰﹕一上不下﹐寒厥到膝﹐少者秋冬死﹐老者秋冬生。气上不下﹐頭痛巓疾﹐求陽不得﹐求陰不審﹐五部隔無徵﹐若居曠野﹐若伏空室﹐綿綿乎屬不滿日。是以少气之厥﹐令人妄夢﹐其極至迷。三陽絕﹐三陰微﹐是爲少气。是以肺气虛則使人夢見白物﹐見人斬血借借﹐得其時則夢見兵戰。腎气虛則使人夢見舟船溺人﹐得其時則夢伏水中﹐若有畏恐。肝气虛則夢見菌香生艸﹐得其時則夢伏樹下不敢起。心气虛則夢救火陽物﹐得其時則夢燔灼。脾气虛則夢飲食不足﹐得其時則夢築垣蓋屋。此皆五臟气虛﹐陽气有餘﹐陰气不足﹐合之五診﹐調之陰陽﹐以在《經脈》。診有十度﹐度人脈度﹑髒度﹑肉度﹑筋度﹑兪度。陰陽气盡﹐人病自具。

脈動無常﹐散陰頗陽﹐脈脫不具﹐診無常行﹐診必上下﹐度民君卿﹐受師不卒﹐使術不明﹐不察逆從﹐是爲妄行﹐持雌失雄﹐棄陰附陽﹐不知並合﹐診故不明﹐傳之後世﹐反論自章。至陰虛﹐天气絕﹔至陽盛﹐地气不足。陰陽並交﹐至人之所行。陰陽並交者﹐陽气先至﹐陰气後至。是以聖人持診之道﹐先後陰陽而持之﹐奇恆之勢乃六十首﹐診合微之事﹐追陰陽之變﹐章五中之情﹐其中之論﹐取虛實之要﹐定五度之事﹐知此乃足以診。是以切陰不得陽﹐診消亡﹐得陽不得陰﹐守學不湛﹐知左不知右﹐知右不知左﹐知上不知下﹐知先不知後﹐故治不久。知醜知善﹐知病知不病﹐知髙知下﹐知坐知起﹐知行知止﹐用之有紀﹐診道乃具﹐萬世不殆。起所有餘﹐知所不足﹐度事上下﹐脈事因格。是以形弱气虛死﹔形气有餘﹐脈气不足死﹔脈气有餘﹐形气不足生。是以診有大方﹐坐起有常﹐出入有行﹐以轉神明﹐必淸必淨﹐上觀下觀﹐司八正邪﹐別五中部﹐按脈動靜﹐循尺滑澀﹐寒溫之意﹐視其大小﹐合之病能﹐逆從以得﹐復知病名﹐診可十全﹐不失人情﹐故診之或視息視意﹐故不失條理﹐道甚明察﹐故能長久。不知此道﹐失經絕理﹐亡言妄期﹐此謂失道。

卷第二十四

解精微論篇第八十一

黃帝在明堂﹐雷公請曰﹕臣授業傳之﹐行教以經論﹐從容形法﹐陰陽刺灸﹐湯藥所滋。行治有賢不肖﹐未必能十全。若先言悲哀喜怒﹐燥濕寒暑﹐陰陽婦女﹐請問其所以然者﹐卑賤富貴﹐人之形體所從﹐羣下通使﹐臨事以適道術﹐謹聞命矣。請問有HT愚僕漏之問﹐不在經者﹐欲聞其狀。帝曰﹕大矣。公請問﹕哭泣而淚不出者﹐若出而少涕﹐其故何也﹖帝曰﹕在經有也。復問﹕不知水所從生﹐涕所從出也。帝曰﹕若問此者﹐無益於治也﹐工之所知﹐道之所生也。夫心者﹐五臟之專精也﹐目者其竅也﹐華色者其榮也﹐是以人有徳也﹐則气和於目﹐有亡﹐憂知於色。是以悲哀則泣下﹐泣下水所由生。水宗者積水也﹐積水者至陰也﹐至陰者腎之精也。宗精之水所以不出者﹐是精持之也﹐輔之裹之﹐故水不行也。夫水之精爲志﹐火之精爲神﹐水火相感﹐神志俱悲﹐是以目之水生也。故諺言曰﹕心悲名曰志悲。

志與心精﹐共湊於目也。是以俱悲則神气傳於心精﹐上不傳於志而志獨悲﹐故泣出也。泣涕者腦也﹐腦者陰也﹐髓者骨之充也﹐故腦滲爲涕。志者骨之主也﹐是以水流而涕從之者﹐其行類也。夫涕之與泣者﹐譬如人之兄弟﹐急則俱死﹐生則俱生﹐其志以早悲﹐是以涕泣俱出而橫行也。夫人涕泣俱出而相從者﹐所屬之類也。

雷公曰﹕大矣。請問人哭泣而淚不出者﹐若出而少﹐涕不從之何也﹖帝曰﹕夫泣不出者﹐哭不悲也。不泣者﹐神不慈也。神不慈則志不悲﹐陰陽相持﹐泣安能獨來。夫志悲者惋﹐惋則衝陰﹐衝陰則志去目﹐志去則神不守精﹐精神去目﹐涕泣出也。且子獨不誦不念夫經言乎﹐厥則目無所見。夫人厥則陽气並於上﹐陰气並於下。陽並於上﹐則火獨光也﹔陰並於下﹐則足寒﹐足寒則脹也。夫一水不勝五火﹐故目盲。是以衝風﹐泣下而不止。夫風之中目也﹐陽气內守於精﹐是火气燔目﹐故見風則泣下也。有以比之﹐夫火疾風生乃能雨﹐此之類也。

陰陽類論﹕�﹝音廉﹞

方盛衰論﹕菌﹝祛倫切﹞

解精微論﹕�﹝士銜切﹞湊﹝粗勾切﹞

後序

家大人未供奉內藥院時﹐見從徳少喜醫方術﹐爲語曰﹕世無長桑君指授﹐不得飲上池水﹐盡見人五臟﹐必從黃帝之脈書﹑五色診候﹐始知逆順陰陽﹐按奇絡活人﹔不然者﹐𨿽聖儒無所從精也。今世所傳內經素問﹐卽黃帝之脈書﹐廣衍於秦越人﹑陽慶﹑淳於意諸長老﹐其文遂似漢人語﹐而旨意所從來遠矣。客歲以試事北上﹐問視之暇﹐遂以宋刻善本見授曰﹕廣其傳非細事也﹐汝圖之。從徳竊惟吳儒者王光庵賓﹐嘗學內經素問於戴原禮﹐可一年所﹐卽治病輒驗﹐晚歲以其學授盛啟東﹑韓叔陽﹐後被薦文皇帝﹐召對稱旨﹐俱畱禦藥院供禦﹐一日入見便殿﹐上語次偶及白溝之勝﹐爲識長蛇陣耳。啟東以天命對﹐是不但慷慨敢言﹐抑學術之正見於天人之際亦微矣。

秦太醫令所謂上醫醫國﹐殆如此耶。故吳中多上醫﹐實出原禮﹐爲上古自來之正派﹐以從授是書也。家大人仰副今上仁壽天下之意甚切﹐亟欲廣其佳本﹐公暇校讎﹐至忘寢食﹐予小子敢遂翻刻以見承訓之私云。

嘉靖庚戌秋八月旣望武陵顧從徳謹識

欽定四庫全書

子部五

黃帝內經素問目錄

醫家類

卷一

上古天眞論一

四气調神大論二生气通天論三

金匱眞言論四

卷二

陰陽應象大論五

陰陽離合論六

陰陽別論七

卷三

靈蘭祕典論八

六節藏象論九

五藏生成篇十

五藏別論十一

卷四

異法方宜論十二

移精變气論十三湯液醪醴論十四

玉板論要篇十五診要經終論十六

卷五

脈要精防論十七

平人气象論十八

卷六

玉機眞藏論十九

三部九論二十

卷七

經脈別論二十一

藏气法時論二十二宣明五气篇二十三血气形志篇二十四

卷八

寶命全形論二十五八正神明論二十六離合眞邪論二十七通評虛實論二十八太陰陽明論二十九陽明脈解三十

卷九

熱論三十一

刺熱篇三十二

評熱病論三十三

逆調論三十四

卷十

瘧論三十五

刺瘧篇三十六

气厥論三十七

欬論三十八

卷十一

舉痛論三十九

腹中論四十

刺腰痛篇四十一

卷十二

風論四十二

痺論四十三

痿論四十四

厥論四十五

卷十三

病能論四十六

奇病論四十七

大奇論四十八

脈解篇四十九

卷十四

刺要論五十

刺齊論五十一

刺禁論五十二

刺志論五十三

鍼解五十四

長刺節論五十五

卷十五

皮部論五十六

經絡論五十七

气穴論五十八

气府論五十九

卷十六

骨空論六十

水熱穴論六十一

卷十七

調經論六十二

卷十八

繆刺論六十三

四時刺逆從論六十四標本病傳論六十五

卷十九

天元紀大論六十六五運行大論六十七六微防大論六十八

卷二十

气交變大論六十九五常政大論七十

卷二十一

六元正紀大論七十一刺法論七十二【亡】本病論七十三【亡】

卷二十二

至眞要大論七十四

卷二十三

著至教論七十五

示從容論七十六疏五過論七十七

徵四失論七十八

卷二十四

陰陽類論七十九

方盛衰論八十

解精微論八十一

【臣】等謹案內經素問二十四卷唐王冰注漢書藝文志載黃帝內經十八篇無素問之名後漢張機傷寒論引之始稱素問晉皇甫謐甲乙經序稱鍼經九卷素問九卷皆爲內經與漢志十八篇之數合則素問之名起於漢晉間矣故隋書經籍志始著於錄也然隋志所載只八卷全元起所注已闕其第七冰爲寶應中人乃自謂得舊藏之本補足此卷宋林億等校正謂天元紀大論以下卷帙獨多與素問余篇絕不相通疑卽張機傷寒論序所稱陰陽大論之文冰取以補所亡之捲理或然也其刺法論本病論則冰本亦闕不能復補矣冰本頗更其篇次然每篇之下必注全元起本第幾字猶可考見其舊第所注排抉隠奧多所發明其稱大熱而甚寒之不寒是無水也大寒而甚熱之不熱是無火也無火者不必去水宜益火之源以消陰翳無水者不必去火宜壯水之主以鎭陽光遂開明代薛巳諸人探本命門之一法其亦深於醫理者矣冰名見新唐書宰相世系表稱爲京兆府防軍林億等引人物志謂冰爲太僕令未知孰是然醫家皆稱王太僕晁公武讀書志獨作王砅杜甫集亦有此名然唐宋志皆作冰而世傳宋槧本亦作冰字或公武因杜詩而誤歟乾隆四十五年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

校正黃帝內經素問原序

臣聞安不忘危存不忘亡者往聖之先務求民之瘼卹民之隱者上主之深仁在昔黃帝之禦極也以理身緒餘治天下坐於明堂之上臨觀八極考建五常以謂人之生也負陰而抱陽食味而被色外有寒暑之相蕩內有喜怒之交侵天昬札瘥國家代有將欲斂時五福以敷錫厥庶民乃與歧伯上窮天紀下極地理逺取諸物近取諸身更相問難垂法以福萬世於是雷公之倫授業傳之而內經作矣歷代寶之未有失墜蒼周之興秦和述六气之論具明於左史厥後越人得其一二演而述難經西漢倉公傳其舊學東漢仲景撰其遺論晉皇甫謐刺而爲甲乙及隋楊上善纂而爲太素時則有全元起者始爲之訓解闕第七一通迄唐寶應中太僕王冰篤好之得先師所藏之捲大爲次注由是三皇遺文爛然可觀惜乎唐令列之醫學付之執技之流而薦紳先生罕言之去聖已逺其術晻昧是以文注紛錯義理渾淆殊不知三墳之餘帝王之髙致聖賢之能事唐堯之授四時虞舜之齊七政神禹修六府以興帝功文王推六子以敍卦气伊尹調五味以致君箕子陳五行以佐世其致一也柰何以至精至防之道傳之以至下至淺之人其不廢絕爲巳幸矣頃在嘉祐中仁宗念聖祖之遺事將墜於地廼詔通知其學者俾之是正臣等承乏典校伏念旬嵗遂乃捜訪中外裒集眾本寖尋其義正其訛舛十得其三四餘不能具竊謂未足以稱明詔副聖意而又采漢唐書錄古醫經之存於世者得數十家敍而考正焉貫穿錯綜磅礡防通或端本以尋支或溯流而討源定其可知次以舊目正繆誤者六千餘字增注義者二千餘條一言去取必有稽考舛文疑義於是詳眀以之治身可以消患於未兆施於有政可以廣生於無窮恭惟皇帝撫大同之運擁無疆之休述先志以奉成興防學而永正則和气可召災害不生陶一世之民同躋於壽域矣國子博士臣髙保衡光祿卿直祕閣臣林億等謹上

重廣補注黃帝內經素問原序

啟子王冰撰【新校正云按唐人物志冰仕唐爲太僕令年八十餘以壽終】

夫釋脫艱全眞導气拯黎元於仁壽濟羸劣以獲安者非三聖道則不能致之矣孔安國序尙書曰伏羲神農黃帝之書謂之三墳言大道也班固漢書藝文志曰黃帝內經十八卷素問卽其經之九卷也兼靈樞九卷乃其數焉【新校正云詳王氏之說蓋本皇甫士安甲乙經之序彼云七略藝文志黃帝內經十八卷今有鍼經九卷素問九卷共十八卷卽內經也故王氏遵而用之又素問外九卷漢張仲景及西晉王叔和脈經只謂之九卷皇甫士安名爲鍼經亦専名九卷楊操云黃帝內經二帙帙各九卷按唐書藝文志謂之九靈王冰名爲靈樞】𨿽復年移代革而授學猶存懼非其人而時有所隠故第七一卷

師氏藏之今之奉行惟八卷爾然而其文簡其意博其理奧其趣深天地之象分陰陽之列變化之由表死生之兆彰不謀而遐邇自同勿約而幽明斯契稽其言有徴驗之事不忒誠可謂至道之宗奉生之始矣假若天機迅發妙識通蕆謀𨿽屬乎生知標格亦資於詁訓未嘗有行不由逕出不由戶者也然刻意研精探防索隠或識契眞要則目牛無全故動則有成猶鬼神幽贊而命世奇傑時時間出焉則周有秦公【新校正云按別本一作和緩】漢有淳於公魏有張公華公皆得斯妙道者也咸日新其用大濟蒸人華葉遞榮聲實相副蓋教之著矣亦天之假也冰弱齡慕道夙好養生幸遇眞經式爲鏡而世本紕繆篇目重疊前後不倫文義懸隔施行不易披防亦難嵗月旣淹襲以成獘或一篇重出而別立二名或兩論並吞而都爲一目或問答未巳別篇題或脫簡不書而云世闕重合經而冠鍼服並方宜而爲欬篇隔虛實而爲逆從合經絡而爲論要節皮部爲經絡退至教以先鍼諸如此流不可勝數且將升岱嶽非逕奚爲欲詣扶桑無舟莫適乃精勤博訪而井有其人歷十二年方臻理要詢謀得失深遂夙心時於先生郭子齋堂受得先師張公祕本文字昭晰義理環周一以參詳羣疑冰釋恐散於末學絕彼師資因而撰注用傳不朽兼舊蔵之捲合八十一篇二十四卷勒成一部【新校正云詳素問第七卷

亡巳久矣按皇甫士安晉人也序甲乙經云亦有亡失隋書經籍志載梁七錄亦云止存八卷全元起隋人所注本乃無第七王冰唐寶應中人上至晉皇甫謐甘露中已六百餘年而冰自爲得舊蔵之捲今竊疑之仍觀天元紀大論五運行論六防防論气交變論五常政論六元正紀論至眞要論七篇居今素問四卷篇卷浩大不與素問前後篇卷等又且所載之事與素問余篇略不相通竊疑此七篇乃陰陽大論之文王氏取以補所亡之捲猶周官亡冬官以考工記補之之類也又按漢張仲景傷寒論序云撰用素問九卷八十一難經陰陽大論是素問與陰陽大論兩書甚明乃王氏並陰陽大論於素問中也要之陰陽大論亦古醫經終非素問第七卷

矣】冀乎究尾明首尋注防經開發童防宣至理而已其中簡脫文斷義不相接者捜求經論所有遷移以補其處篇目墜缺指事不明者量其意趣加字以昭其義篇論吞並義不相涉闕漏名目者區分事類別目以冠篇首君臣請問禮儀乖失者考校尊卑增益以光其意錯簡碎文前後重疊者詳其指趣削去繁雜以存其要辭理祕宻難粗論述者別撰元珠以陳其道【新校正云詳王氏元珠世無傳者今有元珠十卷昭明隱防三卷蓋後人附托之文也𨿽非王氏之書亦於素問第十九卷

至二十二四卷頗有發明其隱防三卷與今出所謂天元玉冊者正相表裏而與王冰之義多不同】凡所加字皆朱書其文使今古必分字不雜糅庶厥昭彰聖防敷暢言有如列宿髙懸奎張不亂深泉淨瀅鱗介咸分君臣無夭枉之期夷夏有延齡之望俾工徒勿誤學者惟明至道流行徽音累屬千載之後方知大聖之慈惠無窮時大唐寶應元年嵗次壬寅序

欽定四庫全書

黃帝內經素問卷一

唐王冰次注

宋林億等校正

【新校正云詳王氏不解所以名素問之義起於何代按隋書經籍志始有素問之名甲乙經序晉皇甫謐之文已云素問論病精辧王叔和西晉人撰脈經云出素問鍼經漢張仲景撰傷寒卒病論集云撰用素問是則素問之名著於隋志上見於漢代也自仲景已前無文可見莫得而知據今世所存之書則素問之名起漢世也所以名素問之義全元起有說云素者本也問者黃帝問歧伯也方陳性情之源五行之本故曰素問元起𨿽有此解義未甚明按幹鑿度云夫有形者生於無形故有太易有太初有太始有太素太易者未見气也太初者气之始也太始者形之始也太素者質之始也气形質具而屙瘵由是萌生故黃帝問此太素質之始也素問之名義或由此】

上古天眞論

四气調神大論

生气通天論

金匱眞言論

上古天眞論篇第一【新校正云按全元起注本在第九卷

王氏重次篇第移冠篇首今注逐篇必具全元起本之捲第者欲存素問舊第目見今之篇次皆王氏之所移也】

昔在黃帝生而神靈弱而能言幼而徇齊長而惇敏成而登天【有熊國君少典之子姓公孫徇疾也惇信也敏達也習用干戈以徵不享平定天下殄滅尢以土徳王都軒轅之丘故號之曰軒轅黃帝後鑄鼎於鼎湖山鼎成而白日升天羣臣葬衣冠於橋山墓今猶在】廼問於天師曰余聞上古之人春秋皆度百嵗而動作不衰今時之人年半百而動作皆衰者時世異耶人將失之耶【天師歧伯也】歧伯對曰上古之人其知道者法於陰陽和於術數【上古謂古也知道謂知修養之道也夫陰陽者天地之常道術數者保生之大倫故修養者必謹先之老子曰萬物負陰而抱陽沖气以爲和四气調神大論曰陰陽四時者萬物之終始死生之本逆之則災害生從之則苛疾不起是謂得道此之謂也】食飲有節起居有常不妄作勞【食飲者充虛之滋味起居者動止之綱紀故修養者謹而行之痺論曰飲食自倍腸胃乃傷生气通天論曰起居如驚神气乃浮是惡妄動也廣成子曰必靜必淸無勞汝形無搖汝精乃可以長生故聖人先之也新校正云按全元起注本云飲食有常節起居有常度不妄不作太素同楊上善云以理而取聲色芳味不妄視聽也循理而動不爲分外之事】故能形與神俱而盡終其天年度百嵗乃去【形與神俱同臻壽分謹於修養以奉天眞故盡得終其天年去謂去離於形骸也靈樞經曰人百嵗五蔵皆虛神气皆去形骸獨居而終矣以其知道故年長壽延年度百嵗謂至一百二十嵗也尙書洪範曰一曰壽百二十嵗也】今時之人不然也【動之死地離於道也】以酒爲漿【溺於飲也】以妄爲常【寡於信也】醉以入房【過於色也】以欲竭其精以耗散其眞【樂色曰欲輕用曰耗樂色不節則精竭輕用不止則眞散是以聖人愛精重施髓滿骨堅老子曰弱其志彊其骨河上公曰有欲者亡身曲禮曰欲不可縱新校正云按甲乙經耗作好】不知持滿不時禦神【言輕用而縱欲也老子曰持而盈之不如其已言愛精保神如持盈滿之器不愼而動則傾竭天眞眞誥曰常不能愼事自致百屙豈可怨咎於神明乎此之謂也新校正云按別本時作解】務快其心逆於生樂【快於心欲之用則逆養生之樂矣老子曰甚愛必大費此之類與夫甚愛而不能救議道而以爲未然者伐生之大患也】起居無節故半百而衰也【亦耗散而致是也夫道者不可斯須離離於道則壽不能終盡於天年矣老子曰物壯則老謂之不道不道早亡此之謂離道也】夫上古聖人之教下也皆謂之虛邪賊風避之有時【邪乘虛入是謂虛邪竊害中和謂之賊風避之有時謂八節之日及太乙入徙立於中宮朝八風之日也靈樞經曰邪風不得其虛不能獨傷人明人虛乃邪勝之也新校正云按全元起注本云上古聖人之教也下皆爲之太素千金同楊上善云上古聖人使人行者身先行之爲不言之教不言之教勝有言之教故下百姓仿行者眾故曰下皆爲之太乙入徙於中宮朝八風義具天元玉冊中】恬惔虛無眞气從之精神內守病安從來【恬惔虛無靜也法道淸靜精气內持故其气邪不能爲害】是以志閒而少欲心安而不懼形勞而不倦【內機息故少欲外紛靜故心安然情欲兩亡是非一貫起居皆適故不倦也】气從以順各從其欲皆得所願【志不貪故所欲皆順心易足故所願必從以不異求故無難得也老子曰知足不辱知止不殆可以長久】故美其食【順精粗也新校正云按別本美一作甘】任其服【隨美惡也】樂其俗【去傾慕也】髙下不相慕其民故曰朴【至無求也是所謂心足也老子曰禍莫大於不知足咎莫大於欲得故知足之足常足矣蓋非謂物足者爲知足心足者乃爲知足矣不恣於欲是則朴同故聖人云我無欲而民自朴新校正云按別本云曰作日】是以嗜欲不能勞其目淫邪不能惑其心【目不妄視故嗜欲不能勞心與同故淫邪不能惑老子曰不見可欲使心不亂又曰聖人爲腹不爲目也】愚智賢不肖不懼於物故合於道【情計兩亡不爲謀府防心一觀勝負俱捐故心志保安合同於道庚桑楚曰全汝形抱汝生無使汝思慮營營新校正云按全元起注本云合於道數】所以能年皆度百嵗而動作不衰者以其徳全不危也【不涉於危故徳全也荘子曰執道者徳全徳全者形全形全者聖人之道也又曰無爲而性命不全者未之有也】帝曰人年老而無子者材力盡邪將天數然也【材謂材幹可以立身者】歧伯曰女子七嵗腎气盛齒更髮長【老陽之數極於九少陽之數次於七女子爲少陰之气故以少陽數偶之明陰陽气和乃能生成其形體故七嵗腎气盛齒更髮長】二七而天癸至任脈通太衝脈盛月事以時下故有子【癸謂壬癸北方水干名也任脈衝脈皆奇經脈也腎气全盛衝任流通經血漸盈應時而下天眞之气降與之從事故云天癸也然衝爲血海任主胞胎二者相資故能有子所以謂之月事者平和之气常以三旬而一見也故愆期者謂之有病新校正云按全元起注本及太素甲乙經俱作伏衝下太衝同】三七腎气平均故眞牙生而長極【眞牙謂牙之最後生者腎气平而眞牙生者表牙齒爲骨之餘也】四七筋骨堅髮長極身體盛壯【女子天癸之數七七而終年居四七材力之半故身體盛壯長極於斯】五七陽明脈衰面始焦發始墮【陽明之脈气營於面故其衰也髮墮面焦靈樞經曰足陽明之脈起於鼻交頞中下循鼻外入上齒中還出俠口環唇下交承漿卻循頤後下廉出大迎循頰車上耳前過客主人循髮際至額顱手陽明之脈上頸貫頰入下齒縫中還出俠口故面焦髮落也】六七三陽脈衰於上面皆焦發始白【三陽之脈盡上於頭故三陽衰則面皆焦髮始白所以衰者婦人之生也有餘於气不足於血以其經月數泄脫之故】七七任脈虛太衝脈衰少天癸竭地道不通故形壊而無子也【經水絕止是爲地道不通任脈衰微故云形壊無子】丈夫八嵗腎气實發長齒更【老陰之數極於十少陰之數次於八男子爲少陽之气故以少陰數合之易系辭曰天九地十則其數也】二八腎气盛天癸至精气溢寫陰陽和故能有子【男女有陰陽之質不同天癸則精血之形亦異陰靜海滿而去血陽動應合而泄精二者通和故能有子易繋辭曰男女搆精萬物化生此之謂也】三八腎气平均筋骨勁彊故眞牙生而長極【以其好用故爾】四八筋骨隆盛肌肉滿壯【丈夫天癸八八而終年居四八亦材之半也】五八腎气衰髮墮齒槁【腎主於骨齒爲骨餘腎气旣衰精無所養故令髮墮齒復漧枯】六八陽气衰竭於上面焦髮鬢頒白【陽气亦陽明之气也靈樞經曰足陽明之脈起於鼻交頞中下循鼻外入上齒中還出俠口環唇下交承漿卻循頥後下廉出大迎循頬車上耳前過客主人循髮際至額顱故衰於上則面焦髮鬢白也】七八肝气衰筋不能動天癸竭精少腎藏衰形體皆極【肝气養筋肝衰故筋不能動腎气養骨腎衰故形體疲極天癸巳竭故精少也匪惟材力衰謝固當天數使然】八八則齒髮去【陽气竭精气衰故齒髮不堅離形骸矣去落也】腎者主水受五藏六府之精而藏之故五藏盛乃能冩【五藏六府精气淫溢而滲灌於腎腎藏乃受而藏之何以明之靈樞經曰五藏主藏精藏精者不可傷由是則五藏各有精隨用而灌注於腎此乃腎爲都防闗司之所非腎一藏而獨有精故曰五藏盛乃能寫也】今五藏皆衰筋骨解墮天癸盡矣故髮鬢白身體重行步不正而無子耳【所謂物壯則老謂之天道者也】帝曰有其年已老而有子者何也【言似非天癸之數也】歧伯曰此其天壽過度气脈常通而腎气有餘也【所稟天眞之气本自有餘也】此𨿽有子男不過盡八八女不過盡七七而天地之精气皆竭矣【𨿽老而生子子壽亦不能過天癸之數】帝曰夫道者年皆百數能有子乎歧伯曰夫道者能卻老而全形身年𨿽壽能生子也【是所謂得道之人也道成之證如下章云】黃帝曰余聞上古有眞人者提挈天地把握陰陽【眞人謂成道之人也夫眞人之身隱現莫測其爲小也入於旡間其爲大也徧於空境其變化也出入天地內外莫見迹順至眞以表道成之證凡如此者故能提挈天地把握陰陽也】呼吸精气獨立守神肌肉若一【眞人心合於气气合於神神合於無故呼吸精气獨立守神肌膚若冰雪綽約如處子新校正云按全元起本注云身肌宗一大素同楊上善云眞人身之肌體與太極同質故云宗一】故能壽敝天地無有終時【體同於道壽與道同故能無有終時而壽盡天地也敝盡也】此其道生【惟至道生乃能如是】中古之時有至人者淳徳全道【全其徳道故曰至人然至人以此淳和之徳全彼妙用之道新校正云詳楊上善云積精全神能至於徳故稱至人】和於陰陽調於四時【和謂同合調謂調適言至人動靜必適中於四時生長收藏之令參同於陰陽寒暑升降之宜】去世離俗積精全神【心逺世紛身離俗染故能積精而復全神】遊行天地之間視聽八達之外【神全故也庚桑楚曰神全之人不慮而通不謀而當精照無外志凝宇宙若天地然又曰體合於心心合於气气合於神神合於無其有介然之有惟然之音𨿽遠際八荒之外近在眉睫之內來於我者吾必盡知之夫如是者神全故所以能矣】此蓋益其壽命而彊者也亦歸於眞人【同歸於道也】其次有聖人者處天地之和從八風之理【與天地合徳與日月合明與四時合其序與鬼神合其吉凶故曰聖人所以處天地之淳和順八風之正理者欲其養正避彼虛邪】適嗜欲於世俗之間無恚嗔之心【聖人志深於道故適於嗜欲心全廣愛故不有恚嗔是以常徳不離歿身不殆】行不欲離於世被服章【新校正云詳被服章三字疑衍此三字上下文不屬】舉不欲觀於俗【聖人舉事行止𨿽常在時俗之間然其見爲則與時俗有異爾何者貴法道之淸靜也老子曰我獨異於人而貴求食於母母亦諭道也】外不勞形於事內無思想之患【聖人爲無爲事無事是以內無思想外不勞形】以恬愉爲務以自得爲功【恬靜也愉悅也法道淸靜適性而動故恱而自得也】形體不敝精神不散亦可以百數【外不勞形內無思想故形體不敝精神保全神守不離故年登百數此蓋全性之所致爾庚桑楚曰聖人之於聲色滋味也利於性則取之害於性則捐之此全性之道也敝疲敝也】其次有賢人者法則天地象似日月【次聖人者謂之賢人然自彊不息精了百端不慮而通發謀必當志同於天地心燭於洞幽故曰法則天地象似日月也】辯列星辰逆從陰陽分別四時【星眾星也辰北辰也辯列者謂定內外星官座位之所於天三百六十五度逺近之分次也逆從陰陽者謂以六甲等法逆順數而推步吉凶之徴兆也陰陽書曰人中甲子從甲子起以乙丑爲次順數之地下甲子從甲戌起以癸酉爲次逆數之此之謂逆從也分別四時者謂分其气序也春溫夏暑熱秋淸涼冬冰冽此四時之气序也】將從上古合同於道亦可使益壽而有極時【將從上古合同於道謂如上古知道之人法於陰陽和於術數食飲有節起居有常不妄作勞也上古知道之人年度百嵗而去故可使益壽而有極時也】

四气調神大論篇第二【新校正云按全元起本在第九卷

】

春三月此謂發陳【春陽上升气潛發防生育庶物陳其姿容故曰發陳也所謂春三月者皆因節而命之夏秋冬亦然】天地俱生萬物以榮【天气溫地气發溫發相合故萬物滋榮】夜臥早起廣步於庭【溫气生寒气散故夜臥早起廣步於庭】被髮緩形以使志生【法象也春气發生於萬物之首故被髮緩形久使志意發生也】生而勿殺予而勿奪賞而勿罰【春气發生施無求報故養生者必順於時也】此春气之應養生之道也【所謂因時之序也然立春之節初五日東風解凍次五日蟄虫始振後五日魚上冰次雨水气初五日獺祭魚次五日鴻雁來後五日艸木萌動次仲春驚蟄之節初五日小桃華新校正云詳小桃華月令作桃始華次五日倉庚鳴後五日鷹化爲鳩次春分气初五日元鳥至次五日雷乃發聲芍藥榮後五日始電次季春淸明之節初五日桐始華次五日田鼠化爲鴽牡丹華後五日虹始見次谷雨气初五日萍始生次五日鳴鳩拂其羽後五日戴勝降於桑凡此六气一十八皆春陽布發生之令故養生者必謹奉天時也新校正云詳芍藥榮牡丹華今月令無】逆之則傷肝夏爲寒變奉長者少【逆謂反行秋令也肝象木王於春故行秋令則肝气傷夏火王而木廢故病生於夏然四時之气春生夏長逆春傷肝故少气以奉於夏長之令也】夏三月此謂蕃秀【陽自春生至夏洪盛物生以長故蕃秀也蕃茂也盛也秀華也美也】天地气交萬物華實【舉夏至也脈要精防論曰夏至四十五日陰气防上陽气防下由是則天地气交也然陽气施化陰气結成成化相合故萬物華實也陰陽應象大論曰陽化气陰成形】夜臥早起無厭於日使志無怒使華英成秀使气得泄若所愛在外【緩陽气則物化寛志意則气泄物化則華英成秀气泄則膚腠宜通時令發故所愛亦順陽而在外也】此夏气之應養長之道也【立夏之節初五日螻蟈鳴次五日蚯蚓出後五日赤箭生新校正云按月令作王生次小滿气初五日吳葵華新校正云按月令作苦菜秀次五日靡艸死後五日麥秋至次仲夏芒種之節初五日螗螂生次五日鵙始鳴後五日反舌無聲次夏至气初五日鹿角解次五日蜩始鳴後五日半夏生木槿榮次季夏小暑之節初五日溫風始至次五日蟋蟀居壁後五日鷹乃學習次大暑气初五日腐艸爲螢次五日土潤溽暑後五日大時行凡此六气一十八皆夏气蕃秀之令故養生者必敬順天時也新校正云詳木堇榮今月令無】逆之則傷心秋爲痎瘧奉收者少冬至重病【逆謂反行冬令也痎痎瘦之瘧也心象火王於夏故行冬令則心气傷秋金王而火廢故病於秋而爲痎也然四時之气秋收冬藏逆夏傷心故少气以奉於秋收之令也冬水勝火故重病於冬至之時也】秋三月此謂容平【萬物夏長華實巳成容狀至秋平而定也】天气以急地气以明【天气以急風聲切也地气以明物變色也】早臥早起與雞俱興【懼中寒露故早臥欲使安寧故早起】使志安寧以緩秋刑【志气躁則不愼其動不愼其動則助秋刑急順殺伐生故使志安寧緩秋刑也】收斂神气使秋气平【神蕩則欲熾欲熾則傷和气和气旣傷則秋气不平調也故收斂神气使秋气平也】無外其志使肺气淸【亦順秋气之收斂也】此秋气之應養收之道也【立秋之節初五日涼風至次五日白露降後五日寒蟬鳴次處暑气初五日鷹乃祭鳥次五日天地始肅後五日禾乃登次仲秋白露之節初五日盲風至鴻雁來次五日元鳥歸後五日羣鳥養羞次秋分气初五日雷乃收聲次五日蟄虫坯戶景天華後五日水始涸次季秋寒露之節初五日鴻雁來賔次五日雀入大水爲蛤後五日菊有黃華次霜降气初五日豺乃祭獸次五日艸木黃落後五日蟄虫咸俯凡此六气一十八皆秋气正收斂之令故養生者必謹奉天時也新校正云詳景天華三字今月令無】逆之則傷肺冬爲飱泄奉藏者少【逆謂反行夏令也肺象金王於秋故行夏令則气傷冬水王而金廢故病於冬飱泄者食不化而泄中也逆秋傷肺故少气以奉於冬藏之令也】冬三月此謂閉藏【艸木凋蟄虫伏地戶閉塞陽气伏藏】水冰地坼無擾乎陽【陽气下沈水冰地坼故宜周宻不欲煩勞擾謂煩也勞也】早臥晚起必待日光【避於寒也】使志若伏若匿若有私意若已有得【皆謂不欲妄出於外觸冒寒气也故下文云】去寒就溫無泄皮膚使气亟奪【去寒就溫言居深室也靈樞經曰冬日在骨蟄虫周密君子居室無泄皮膚謂勿汗也汗則陽气發泄陽气泄則數爲寒气所廹奪之亟數也】此冬气之應養藏之道也【立冬之節初五日水始冰次五日地始凍後五日雉入大水爲蜃次小雪气初五日藏虹不見次五日天气上騰地气下降後五日閉塞而成冬次仲冬大雪之節初五日冰益壯地始坼鶡旦不鳴次五日虎始交後五日蕓始生荔挺出次冬至气初五日蚯蚓結次五日麋角解後五日水泉動次季冬小寒之節初五日鴈北鄕次五日鵲始巢後五日雉雊次大寒气初五日雞乳次五日鷙鳥厲疾後五日水澤腹堅凡此六气一十八皆冬气正飬藏之令故養生者必謹奉天時也】逆之則傷腎春爲痿厥奉生者少【逆謂反行夏令也腎象水王於冬故行夏令則腎气傷春木王而水廢故病發於春也逆冬傷腎故少气以奉於春生之令也】天气淸淨光明者也【言天明不竭以淸淨故致人之壽延長亦由順動而得故言天气以示於人也】藏徳不止【新校正云按別本止作上】故不下也【四時成序七曜周行天不形言是藏徳也徳隱則應用不屈故不下也老子曰上徳不徳是以有徳也言天至尊髙徳猶見隱也況全生之道而不順天乎】天明則日月不明邪害空竅【天所以藏徳者爲其欲隱大明故大明見則小明滅故大明之徳不可不藏天若自明則日月之明隱矣所諭者何言人之眞气亦不可泄露當淸淨法道以保天眞苟離於道則虛邪入於空竅】陽气者閉塞地气者冒明【陽謂天气亦風熱也地气謂濕亦雲霧也風熱之害人則九竅閉塞霧濕之爲病則掩翳精明取類者在天則日月不光在人則兩目藏曜也靈樞經曰天有日月人有眼目易曰防明於易豈非失養正之道邪】雲霧不精則上應白露不下【霧者云之類露者雨之類夫陽盛則地不上應陰虛則天不下交故雲霧不化精防之气上應於天而爲白露不下之咎矣陰陽應象大論曰地气上爲雲天气下爲出地气云出天气明二气交合乃成雨露方盛衰論曰至陰虛天气絕至陽盛地气不足明气不相召大不能交合也】交通不表萬物命故不施不施則名木多死【夫雲霧不化其精防雨露不霑於原澤是爲天气不降地气不騰變化之道旣虧生育之源斯泯故萬物之命無稟而生然其死者則名木先應故云名木多死也名謂名果珍木表謂表陳其狀也易系辭曰天地絪緼萬物化醇然不表交通則爲否也易曰天地不交否】惡气不發風不節白露不下則菀槁不榮【惡謂害气也發謂散發也節謂節度也菀謂蘊積也槁謂枯槁也言害气伏藏而不散發風雨無度折傷復多槀木蘊積春不榮也豈惟其物獨遇是而有之哉人離於道亦有之矣故下文曰】賊風數至暴雨數起天地四時不相保與道相失則未央絕滅【不順四時之和數犯八風之害與道相失則天眞之气未期久逺而致滅亡央久也逺也】惟聖人從之故身無奇病萬物不失生气不竭【道非逺於人人心逺於道惟聖人心合於道故壽命無窮從猶順也謂順四時之令也然四時之令不可逆之逆之則五藏內傷而他病起】逆春气則少陽不生肝气內變【生謂動出也陽气不出內郁於肝則肝气混糅變而傷矣】逆夏气則太陽不長心气內洞【長謂外茂也洞謂中空也陽不外茂內薄於心燠熱內消故心中空也】逆秋气則太陰不收肺气焦滿【收謂收斂焦謂上焦也太陰行气主化上焦故肺气不收上焦滿也新校正云按焦滿全元起本作進滿甲乙太素作焦滿】逆冬气則少陰不藏腎气獨沈【沈謂沈伏也少陰之气內通於腎故少陰不伏腎气獨沈新校正云詳獨沈太素作沈濁】夫四時陰陽者萬物之根本也【時序運行陰陽變化天地合气生育萬物故萬物之根歸於此】所以聖人春夏養陽秋冬養陰以從其根【陽气根於陰陰气根於陽無陰則陽無以生無陽則陰無以化全陰則陽气不極全陽則陰气不窮春食涼夏食寒以養於陽秋食溫冬食熱以養於陰滋苗者必固其根伐下者必枯其上故以斯調節從順其根二气常存蓋由根固百刻曉暮食亦宜然】故與萬物沈浮於生長之門【聖人所以身無奇病生气不竭者以順其根也】逆其根則伐其本壊其眞矣【是則失四時陰陽之道也】故陰陽四時者萬物之終始也死生之本也逆之則災害生從之則苛疾不起是謂得道【謂得養生之道苛者重也】道者聖人行之愚者佩之【聖人心合於道故勤而行之愚者性守於迷故佩服而已老子曰道者同於道徳者同於徳失者同於失同於道者道亦得之同於徳者徳亦得之同於失者失亦得之愚者未同於道徳則可謂失道者也】從陰陽則生逆之則死從之則治逆之則亂反順爲逆是謂內格【格拒也謂內性格拒於天道也】是故聖人不治巳病治未病不治巳亂治未亂此之謂也【知之至也】夫病巳成而後藥之亂已成而後治之譬猶渇而穿井鬭而鑄錐不亦晚乎【知不及時也備禦虛邪事符握虎噬而後藥𨿽悔何爲】

生气通天論篇第三【新校正云按全元起注本在第四卷

】

黃帝曰夫自古通天者生之本本於陰陽天地之間六合之內其气九州九竅五藏十二節皆通乎天气【六合謂四方上下也九州謂冀兗靑徐荊豫梁雍也外布九州而內應九竅故云九州九竅也五藏謂五神藏也五神藏者肝藏魂心藏神脾藏意肺藏魄腎藏志而此成形矣十二節者十二气也天之十二節气人之十二經脈而外應之咸同天紀故云皆通乎天气也十二經脈者謂手三陰三陽足三陰三陽也新校正云詳通天者生之本六節藏象注甚詳又按鄭康成云九竅者謂陽竅七陰竅二也】其生五其气三數犯此者則邪气傷人此壽命之本也【言人生之所運爲則內依五气以立然其鎭塞天地之內則气應三元以成三謂天气地气運气也犯謂邪气觸犯於生气也邪气數犯則生气傾危故寶養天眞以爲壽命之本也庚桑楚曰聖人之制萬物也以全其天天全則神全矣靈樞經曰血气者人之神不可不謹養此之謂也】蒼天之气淸淨則志意治順之則陽气固【春爲蒼天發生之主也陽气者天气也陰陽應象大論曰淸陽爲天則其義也本天全神全之理全則形亦全矣】𨿽有賊邪弗能害也此因時之序【以因天四時之气序故賊邪之气弗能害也】故聖人傳精神服天气而通神明【夫精神可傳惟聖人得道者乃能爾故服天眞之气則妙用自通於神明也】失之則內閉九竅外壅肌肉衞气散解【失謂逆蒼天淸淨之理也然衞气者合天之陽气也上篇曰陽气者閉塞謂陽气之病人則竅寫閉塞也靈樞經曰衞气者所以溫分肉而充皮膚肥腠理而司開闔故失其度則內閉九竅外壅肌肉以衞不營運故言解散也】此謂自傷气之削也【夫逆蒼天之气違淸淨之理使正眞之气如削去之者非天降之人自爲之爾】陽气者若天與日失其所則折壽而不彰【此明前陽气之用也諭人之有陽若天之有日天失其所則日不明人失其所則陽不固日不明則天境暝昧陽不固則人壽夭折】故天運當以日光明【言人之生固宜借其陽气也】是故陽因而上衞外者也【此所以明陽气運行之部分輔衛人身之正用也】因於寒欲如運樞起居如驚神气乃浮【欲如運樞謂內動也起居如驚謂暴卒也言因天之寒當深居周宻如樞紐之內動不當煩擾筋骨使陽气發泄於皮膚而傷於寒毒也若起居暴卒馳騁荒佚則神气浮越無所綏寧矣脈要精防論曰冬日在骨蟄虫周宻君子居室四气調神大論曰冬三月此謂閉藏水冰地坼無擾乎陽又曰使志若伏若匿若有思意若巳有得去寒就溫無泄皮膚使气亟奪此之謂也新校正云按全元起本作連樞元起雲陽气定如連樞者動繋也】因於暑汗煩則喘喝靜則多言【此則不能靜愼傷於寒毒至夏而變暑病也煩謂煩躁靜謂安靜喝謂大呵出聲也言病因於暑則當汗泄不爲發表邪熱內攻中外俱熱故煩躁喘數大呵而出其聲也若不煩躁內熱外涼瘀熱攻中故多言而不次也喝一爲鳴】體若燔炭汗出而散【此重明可汗之理也爲體若燔炭之炎熱者何以救之必以汗出乃熱气施散燔一爲燥非也】因於濕首如裹濕熱不攘大筋緛短小筋弛長緛短爲拘弛長爲痿【表熱爲病當汗泄之反濕其首若濕物裹之望除其熱熱气不釋兼濕內攻大筋受熱則縮而短小筋得濕則引而長縮短故拘攣而不伸引長故痿弱而無力攘除也緛縮也弛引也】因於气爲腫四維相代陽气乃竭【素常气疾濕熱加之气濕熱爭故爲腫也然邪熱漸盛正气侵防筋骨血肉互相代負故云四維相代也致邪代正气不宣通衛無所從便至衰竭故言陽气乃竭也衛者陽气也】陽气者煩勞則張精絕辟積於夏使人煎厥【此又誡起居暴卒煩擾陽和也然煩擾陽和勞疲筋骨動傷神气耗竭天眞則筋脈防脹精气竭絕旣傷腎气又損膀胱故當於夏時使人煎厥以煎迫而气逆因以煎厥爲名厥謂气逆也煎厥之狀當如下說新校正云按脈解云所謂少气善怒者陽气不治陽气不治則陽气不得出肝气當治而未得故善怒善怒者名曰煎厥】目盲不可以視耳閉不可以聽潰潰乎若壊都汩汩乎不可止【旣且傷腎又竭膀胱腎經內屬於耳中膀胱脈生於目眥故目盲所視耳閉厥聴大矣哉斯乃房之患也旣盲目視又閉耳聰則志意心神筋骨腸胃潰潰乎若壊都汩汩乎煩悶而不可止也】陽气者大怒則形气絕而血菀於上使人薄厥【此又誡喜怒不節過用病生也然怒則傷腎甚則气絕大怒則气逆而陽不下行陽逆故血積於心胸之內矣上謂心胸也然陰陽相薄气血奔並因薄厥生故名薄厥舉痛論曰怒則气逆甚則嘔血靈樞經曰盛怒而不止則傷志陰陽應象大論曰喜怒傷气由此則怒甚气逆血積於心胸之內矣菀積也】有傷於筋縱其若不容【怒而過用气或迫筋筋絡內傷機闗縱緩形容痿廢若不維持】汗出偏沮使人偏枯【夫人之身常偏汗出而濕潤者久久偏枯半身不隨新校正云按沮千金作祖全元起本作恆】汗出見濕乃生痤疿【陽气發泄寒水制之】

【熱怫內余欝於皮裏甚爲痤微作疿瘡疿風�也】髙梁之變足生大丁受如持虛【髙膏也梁梁也不忍之人汗出淋洗則結爲痤疿膏梁之人內多滯熱皮厚肉宻故內變爲丁矣外濕旣侵中熱相感如持虛器受此邪毒故曰受如持虛所以丁生於足者四支爲諸陽之本也以其甚費於下邪毒襲虛故爾新校正云按丁生之處不常於足蓋謂膏之變饒生大丁非偏著足也】勞汗當風寒薄爲皶乃痤【時月寒涼形勞汗發淒風外薄膚腠居寒脂液遂凝稸於府依空滲涸皶刺長於皮中形如米或如鍼久者上黒長一分余色白黃而瘦於府中俗曰粉刺解表巳府謂汗空也痤謂色赤瞠憤內蘊血膿形小而大如酸棗或如按豆此皆陽气內欝所爲待耎而攻之大甚防出之】陽气者精則養神柔則養筋【此又明陽气之運養也然陽气者內化精微養於神气外爲柔耎以固於筋動靜失宜則生諸疾】開闔不得寒气從之乃生大僂【開謂皮腠發泄闔謂元府閉封然開闔失宜爲寒所襲內深筋絡結固虛寒則筋絡拘緛形容僂俯矣靈樞經曰寒則筋急此其類也】陷脈爲瘻畱連肉腠【陷脈謂寒气陷缺其脈也積寒畱捨經血稽凝久瘀肉攻結於內理故發爲瘍瘻肉腠相連】兪气化薄傳爲善畏及爲驚駭【言若寒中於背兪之气變化入深而薄於藏腑者則善爲恐畏及發爲驚駭也】營气不從逆於肉理乃生癰腫【營逆則血欝血欝則熱聚爲膿故爲癰腫也正理論云熱之所過則爲癰腫】魄汗未盡形弱而气爍穴兪以閉發爲風瘧【汗出未止形弱气消風寒薄之穴兪隨閉熱藏不出以至於秋秋陽復收兩熱相合故令振栗寒熱相移以所起爲風故名風也金匱眞言論曰夏暑汗不出者秋成風蓋論從風而爲是也故下文曰】故風者百病之始也淸靜則肉腠閉拒𨿽有大風苛毒弗之能害此因時之序也【夫嗜欲不能勞其目淫邪不能惑其心不妄作勞是爲淸靜以其淸靜故能肉腠閉皮膚宻眞正內拒虛邪不侵然大風苛毒不必常求於人蓋由人之冒犯爾故淸靜則肉腠閉陽气拒大風苛毒弗能害之淸靜者但因循四時气序養生調節之宜不妄作勞起居有度則生气不竭永保康寧】故病久則化上下不並良醫弗爲【並謂气交通也然病之深久變化相傳上下不通陰陽否隔𨿽醫良法妙亦何以爲之陰陽應象大論曰夫善用鍼者從陰引陽從陽引陰以右治左以左治右若是气相格拒故良醫弗可爲也】故陽畜積病死而陽气當隔隔者當冩不亟正治粗乃敗之【言三陽畜積怫結不通不急冩之亦病而死何者畜積不巳亦上下不並矣何以驗之隔塞不便則其證也若不急冩粗工輕侮必見敗亡也陰陽別論曰三陽結謂之隔又曰剛與剛陽气破散陰气乃消亡淖則剛柔不和經气乃絕】故陽气者一日而主外【晝則陽气在外周身行二十五度靈樞經曰目開則气上行於頭衛气行於陽二十五度也】平旦人气生日中而陽气隆日西而陽气已虛气門乃閉【隆猶髙也盛也夫气之有者皆自少而之壯積暖以成炎炎極又涼物之理也故陽气平曉生日中盛日西而巳減虛也气門謂元府也所以發泄經脈營衛之气故謂之气門也】是故暮而收拒無擾筋骨無見霧露反此三時形乃困薄【皆所以順陽气也陽出則出陽藏則藏暮陽气衰內行陰分故宜收斂以一虛邪擾筋骨則逆陽精耗見霧露則寒濕具侵故順此三時乃天眞久逺也】歧伯曰【新校正云詳篇首云帝曰此歧伯曰非相對問也】陰者藏精而起亟也陽者衛外而爲固也【言在人之用也亟數也】陰不勝其陽則脈流薄疾並乃狂【薄疾謂極虛而急數也並謂盛實也狂謂狂走或妄攀登也陽並於四支則狂陽明脈解曰四支者諸陽之本也陽盛則四支實實則能登髙而歌也熱盛於身故棄衣欲走也夫如是者皆爲陰不勝其陽也】陽不勝其陰則五藏气爭九竅不通【九竅者內屬於藏外設爲官故五藏气爭則九竅不通也言九竅謂前陰後陰不通兼言上七竅也若兼則目爲肝之官鼻爲肺之官口爲脾之官耳爲腎之官舌爲心之官舌非通竅也金匱眞言論曰南方赤色入通於心開竅於耳北方黒色入通於腎開竅於二陰故也】是以聖人陳陰陽筋脈和同骨髓堅固气血皆從【從順也言循陰陽法近養生道則筋脈骨髓各得其宜故气血皆能順時和气也】如是則內外調和邪不能害耳目聰明气立如故【邪气不克故眞气獨立而如常若失聖人之道則致疾於身故下文引曰】風客淫气精乃亡邪傷肝也【自此以下四科並謂失聖人之道也風气應肝故風淫精亡則傷肝也陰陽應象大論曰風气通於肝也風薄則熱起熱盛則水漧水漧則腎气不營故精乃亡也亡無也新校正云按全元起雲淫气者陰陽之亂气因其相亂而風客之則傷精傷精則邪入於肝也】因而飽食筋脈橫解腸澼爲痔【甚飽則腸胃橫滿腸胃滿則筋脈解而不屬故腸澼而爲痔也痺論曰飲食自倍腸胃乃傷此傷之信也】因而大飲則气逆【飲多則肺布葉舉故气逆而上奔也】因而彊力腎气乃傷髙骨乃壊【彊力謂彊力入房也髙骨謂腰髙之骨也然彊力入房則精耗精耗則腎傷腎傷則髓气內枯故髙骨壊而不用也聖人交防則不如此當如下句云】凡陰陽之要陽宻乃固【陰陽交防之要者正在於陽气閉宻而不妄泄爾宻不妄泄乃生气彊固而能久長此聖人之道也】兩者不和若春無秋若冬無夏【兩謂陰陽和謂和合則交防也若如也言絕陰陽和合之道者如天四時有春無秋有冬無夏所以然者絕廢於生成也故聖人不絕和合之道但貴於閉宻以守固天眞法也】因而和之是謂聖度【因陽气盛發中外相應賈勇有餘乃相交合則聖人交防之制度也】故陽彊不能宻陰气乃絕【陽自彊而不能閉宻則陰泄冩而精气竭絕矣】陰平陽祕精神乃治【陰气和平陽气閉宻則精神之用日益治也】陰陽離決精气乃絕【若陰不和平陽不閉宻彊用施冩損耗天眞二气分離經絡決則精气不化乃絕流通也】因於露風乃生寒熱【因於露體觸冒風邪風气外侵陽气內拒風陽相薄故寒熱由生】是以春傷於風邪气畱連乃爲洞泄【風气通肝春肝木旺木勝脾土故洞泄生也新校正云按陰陽應象大論曰春傷於風夏生飱泄】夏傷於暑秋爲痎瘧【夏熱已甚秋陽復收陽熱相攻則爲痎瘧痎老也亦曰瘦也】秋傷於濕上逆而欬【濕謂地濕气也秋濕旣勝冬水復王水來乘肺故欬逆病生新校正云按陰陽應象大論曰秋傷於濕冬生欬】發爲痿厥【濕气內攻於藏府則欬逆外散於筋脈則痿弱也陰陽應象大論曰地之濕气盛則害皮肉筋脈故濕气之資發爲痿厥厥謂逆气也】冬傷於寒春必溫病【冬寒且凝春陽气發寒不爲釋陽怫於中寒怫相持故爲溫病新校正云按此與陰陽應象大論重彼注甚詳】四時之气更傷五藏【寒暑溫涼遞相勝負故四時之气更傷五藏之和也】陰之所生本在五味陰之五宮傷在五味【所謂陰者五藏神也宮者五神之舍也言五藏所生本資於五味五味宣化各湊於本宮𨿽因五味以生亦因五味以損正爲好而過節乃見傷也故下文曰】是故味過於酸肝气以津脾气乃絕【酸多食之令人癃小便不利則肝多津液津液內溢則肝葉舉肝葉舉則脾經之气絕而不行何者木制土也】味過於鹹大骨气勞短肌心气抑【鹹多食之令人肌膚縮短又令心气抑滯而不行何者咸走血也大骨气勞鹹歸腎也】味過於甘心气喘滿色黒腎气不衡【甘多食之令人心悶甘性滯緩故令气喘滿而腎不平何者土抑水也衡平也】味過於苦脾气不濡胃气乃厚【苦性堅燥又養脾胃故脾气不濡胃气彊厚】味過於辛筋脈沮弛精神乃央【沮潤也弛緩也央久也辛性潤澤散養於筋故令筋緩脈潤精神長久何者辛補肝也藏气法時論曰肝欲散急食辛以散之用辛補之新校正云按此論味過所傷難作精神長久之解央乃殃也古文通用如膏梁之作髙梁艸滋之作艸玆之類蓋古文簡略字多假借用者也】是故謹和五味骨正筋柔气血以流湊理以宻如是則骨气以精謹道如法長有天命【是所謂修養天眞之至道也】

金匱眞言論篇第四【新校正云按全元起注本在第四卷

】

黃帝問曰天有八風經有五風何謂【經謂經脈所以流通營衛血气者也】歧伯對曰八風發邪以爲經風觸五藏邪气發病【原其所起則謂八風發邪經脈受之則循經而觸於五藏以邪干正故發病也】所謂得四時之勝者春勝長夏長夏勝冬冬勝夏夏勝秋秋勝春所謂四時之勝也【春木夏火長夏土秋金冬水皆以所克殺而爲勝也言五時之相勝者不謂八風中人則病各謂隨其不勝則發病也勝謂制克之也】東風生於春病在肝兪在頸項【春气發榮於萬物之上故兪在頸項歷忌日甲乙不治頸此之謂也】南風生於夏病在心兪在胸脇【心少陰脈循胸出脇故兪在焉】西風生於秋病在肺兪在肩背【肺處上焦背爲胸府肩背相次故兪在焉】北風生於冬病在腎兪在腰股【腰爲腎府股接次之以气相連故兼言也】中央爲土病在脾兪在脊【以脊應土言居中爾】故春气者病在頭【春气謂肝气也各隨其藏气之所應新校正云按周禮云春時有痟首疾】夏气者病在藏【心之應也】秋气者病在肩背【肺之應也】冬气者病在四支【四支气少寒毒善傷隨所受邪則爲病處】故春善病鼽衂【以气在頭也禮記月令曰季秋行夏令則民多鼽】仲夏善病胸脇【心之脈循胸脇故也】長夏善病洞泄寒中【土主於中是爲倉廩糟粕水谷故爲洞泄寒中也】秋善病風瘧【以涼折暑乃爲是病生气通天論曰魄汗未盡形弱而气爍穴兪以閉發爲風此謂以涼折暑之義也禮記月令曰孟秋行夏令則民多疾也】冬善病痺厥【血象於水寒則水凝以气薄流故爲痺厥】故冬不按蹻春不鼽衂【按謂按摩蹻謂如蹻捷者之舉動手足是所謂導引也然擾動筋骨則陽气不藏春陽气上升重熱薰肺肺通於鼻病則形之故冬不按蹻春不鼽衂鼽謂鼻中水出衂謂鼻中血出】春不病頸項仲夏不病胸脇長夏不病洞泄寒中秋不病風冬不病痺厥飱泄而汗出也【此上五句並爲冬不按蹻之所致也新校正云詳飱泄而汗出也六字上文疑剩】夫精者身之本也故藏於精者春不病溫【此正謂冬不按蹻則精气伏藏以陽不妄升故春無溫病】夏暑汗不出者秋成風瘧【此正謂以風涼之气折暑汗也新校正云詳此下義與上文不相接】此平人脈法也【謂平病人之脈法也】故曰陰中有陰陽中有陽【言其初起與其王也】平旦至日中天之陽陽中之陽也日中至黃昏天之陽陽中之陰也【日中陽盛故曰陽中之陽黃昏陰盛故曰陽中之陰陽气主畫故平旦至黃昏皆爲天之陽而中復有陰陽之殊耳】合夜至雞鳴天之陰陰中之陰也雞鳴至平旦天之陰陰中之陽也【雞鳴陽气未出故曰陰中之陰平旦陽气已升故曰陰中之陽】故人亦應之夫言人之陰陽則外爲陽內爲陰言人身之陰陽則背爲陽腹爲陰言人身之藏府中陰陽則藏者爲陰府者爲陽【藏謂五神藏府謂六化府】肝心脾肺腎五藏皆爲陰膽胃大腸小腸膀胱三焦六府皆爲陽【靈樞經曰三焦者上合於手心主又曰足三焦者太陽之別名也正理論曰三焦者有名無形上合於手心主下合右腎主謁道諸气名爲使者也】所以欲知陰中之陰陽中之陽者何也爲冬病在陰夏病在陽春病在陰秋病在陽皆視其所在爲施鍼石也故背爲陽陽中之陽心也【心爲陽藏位處上焦以陽居陽故爲陽中之陽也靈樞經曰心爲牡藏牡陽也】背爲陽陽中之陰肺也【肺爲陰藏位處上焦以陰居陽故謂陽中之陰也靈樞經曰肺爲牝藏牝陰也】腹爲陰陰中之陰腎也【腎爲陰藏位處下焦以陰居陰故謂陰中之陰也靈樞經曰腎爲牝藏牝陰也】腹爲陰陰中之陽肝也【肝爲陽藏位處中焦以陽居陰故謂陰中之陽也靈樞經曰肝爲牡藏牡陽也】腹爲陰陰中之至陰脾也【脾爲陰藏位處中焦以太陰居陰故謂陰中之至陰也靈樞經曰脾爲牝蔵牝陰也】此皆陰陽表裏內外雌雄相輸應也故以應天之陰陽也【以其气象參合故能上應於天】帝曰五藏應四時各有收受乎歧伯曰有東方靑色入通於肝開竅於目藏精於肝【精謂精气也木精之气其神魂陽升之方以目爲用故開竅於目】其病發驚駭【象木屈伸有搖動也新校正云詳東方云病發驚駭余方各闕者按五常政大論委和之紀其發驚駭疑此文爲衍】其味酸其類艸木【性柔脆而曲直】其畜雞【以雞爲畜取防言之易曰防爲雞】其穀麥【五穀之長者麥故東方用之本艸曰麥爲五穀之長新校正云按五常政大論曰其畜犬其谷麻】其應四時上爲嵗星【木之精气上爲嵗星十二年一周天】是以春气在頭也【萬物發榮於上故春气在頭新校正云詳東方言春气在頭不言故病在頭余方言故病在某不言某气在某者互文也】其音角【角木聲也孟春之月律中太簇林鐘所生三分益一管率長八寸仲春之月律中夾鐘夷則所生三分益一管率長七寸五分新校正云按鄭康成云七寸二千一百八十七分之千七十五季春之月律中姑洗南呂所生三分益一管率長七寸又二十分寸之一新校正云按鄭康成云九分寸之一凡是三管皆木气應之】其數八【木生數三成數八尙書洪範曰三曰木】是以知病之在筋也【木之堅柔類筋气故】其臭臊【凡气因木變則爲臊新校正云詳臊月令作羶】南方赤色入通於心開竅於耳藏精於心【火精之气其神神舌爲心之官當言於舌舌用非竅故云耳也繆刺論曰手少陰之絡防於耳中義取此也】故病在五藏【以夏气在藏也】其味苦其類火【性炎上而燔灼】其畜羊【以羊爲畜言其未也以土同王故通而言之新校正云按五常政大論云其畜馬】其穀黍【黍赤色】其應四時上爲熒惑星【火之精气上爲熒惑星七百四十日一周天】是以知病之在脈也【火之躁動類於脈气】其音徵【徵火聲也孟夏之月律中仲呂無射所生三分益一管率長六寸七分新校正云按鄭康成云六寸萬九千六百八十三分寸之萬二千九百七十四仲夏之月律中蕤賔應鐘所生三分益一管率長六寸三分新校正云按鄭康成云六寸八十一分寸之二十六季夏之月律中林鐘黃鐘所生三分減一管率長六寸凡是三管皆火气應之】其數七【火生數二成數七尙書洪範曰二曰火】其臭焦【凡气因火變則爲焦】中央色黃入通於脾開竅於口藏精於脾【土精之气其神意脾爲化谷口主迎糧故開竅於口】故病在舌本【脾脈上連於舌本故病气居之】其味甘其類土【性安靜而化造】其畜牛【土王四季故畜取丑牛又以牛色黃也】其谷稷【色黃而味甘也】其應四時上爲鎭星【土之精气上爲鎭星二十八年一周天】是以知病之在肉也【土之柔厚類肉气故】其音宮【宮土聲也律書以黃鐘爲濁宮林鐘爲淸宮蓋以林鐘當六月管也五音以宮爲主律呂初起於黃鐘爲濁宮林鐘爲淸宮也】其數五【土數五尙書洪範曰五曰土】其臭香【凡气因土變則爲香】西方白色入通於肺開竅於鼻藏精於肺【金精之气其神魄肺藏气鼻通息故開竅於鼻】故病在背【以肺在胸中背爲胸中之府也】其味辛其類金【性音聲而堅勁】其畜馬【畜馬者取幹也易曰幹爲馬新校正云按五常政大論曰其畜雞】其穀稻【稻堅白】其應四時上爲太白星【金之精气上爲太白星三百六十五日一周天】是以知病之在皮毛也【金之堅宻類皮毛也】其音商【商金聲也孟秋之月律中夷則大呂所生三分減一管率長五寸七分仲秋之月律中南呂太簇所生三分減一管率長五寸三分季秋之月律中無射夾鐘所生三分減一管率長五寸凡是三管皆金气應之】其數九【金生數四成數九尙書洪範曰四曰金】其臭腥【凡气因金變則爲鮏羴之气也】北方黒色入通於腎開竅於二陰藏精於腎【水精之气其神志腎藏精陰泄注故開竅於二陰也】故病在谿【谿謂肉之小防也气穴論曰肉之大防爲谷肉之小防爲谿】其味鹹其類水【性潤下而滲灌】其畜彘【彘豕也】其糓豆【豆黒色】其應四時上爲辰星【水之精气上爲辰星三百六十五日一周天】是以知病之在骨也【腎主幽暗骨體內藏以類相同故病居骨也】其音羽【羽水聲也孟冬之月律中應鐘姑洗所生三分減一管率長四寸七分半仲冬之月律中黃鐘仲呂所生三分益一管率長九寸季冬之月律中太呂蕤賔所生三分益一管率長八寸四分凡是三管皆水气應之】其數六【水生數一成數六尙書洪範曰一曰水】其臭腐【凡气因水變則爲腐朽之气也】故善爲脈者謹察五藏六府一逆一從陰陽表裏雌雄之紀藏之心意合心於精【心合精微則深知通變】非其人勿教非其眞勿授是謂得道【隨其所能而與之是謂得師資教授之道也靈樞經曰明目者可使視色耳聰者可使聽音捷疾辭語者可使論語徐而安靜手巧而心審諦者可使行鍼艾理血气而調諸逆順察陰陽而兼諸方論緩節柔筋而心和調者可使導引行气痛毒言語輕人者可使唾癰咒病苦手毒爲事善傷者可使按積抑痺由是則各得其能方乃可行其名乃彰故曰非其人勿教非其眞勿授也】

黃帝內經素問卷一

黃帝內經素問卷一釋文

序乃其【上音乃】蕆【勅輦切】糅【女救切雜也】瀅【音瑩】上古天眞論徇【徐閏切疾也】痺【必至切】更齒【上古行切下齒更同】恬憺【上啼亷切下音淡】頞【於葛切】俠口【胡夾切下同】額顱【落胡切】滲灌【上所禁切】解墯【上上聲】壽敝【毗祭切】眉睫【音接】恚嗔【上於桂切】愉【音兪】四气調神大論予而【上音與】獺【他達切】鴽【音如鶉也】蕃秀【上音煩】螻蟈【上音摟下古獲切蛙也】蚯蚓【上音丘下以忍切】鵙【古閴切博勞鳥也】蜩【音條】溽暑【上音辱】痎【音皆瘦瘧也】欲熾【尺志切】坯戶【上步回切】始涸【胡各切】豺【音柴】亟奪【上去吏切】鶡【苦割切】荔挺【上力計切下大頂切】北鄕【音向】雊【古豆切雉鳴】爲否【符鄙切下不交否同】燠熱【上於六切】生气通天論分【上聲】暴卒【倉沒切】荒佚【音逸】躁【則到切】喝【呼葛切】瘀【衣倨切】裹攘【汝陽切】緛【音軟縮也】潰潰【古沒切煩悶不止也】眥【在計切又前計切】奔並【下去聲】徧沮【子魚潤也】痤【昨禾切】疿【方味切】怫【符弗切】皶【織加切】稸【許竹切】瘈【天制切】焫【而劣切】大僂【力主切】瘻【力闘切癰瘻】瘍【音陽下並同】兪【音庶】否隔【上符鄙切塞也】粗【於胡切】淖【奴教切下並同】腸澼【普擊切】決憊【蒲拜切】癃【音隆】金匱眞言論鼽【音求】按蹻【音腳】燔灼【上音煩】彘【直利切】

黃帝內經素問卷一釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷二

唐王冰次注

宋林億等校正

陰陽應象大論

陰陽離合論

陰陽別論

陰陽應象大論篇第五【新校正云按全元起本在第九卷

】

黃帝曰陰陽者天地之道也【謂變化生成之道也老子曰萬物負陰而抱陽沖气以爲和易系辭曰一陰一陽之謂道此之謂也】萬物之綱紀【滋生之用也陽與之正气以生陰爲之主持以立故爲萬物之綱紀也陰陽離合論曰陽與之正陰爲之主則謂此也】變化之父母【異類之用也何者然鷹化爲鳩田防化爲鴽腐艸爲螢雀入大水爲蛤雉入大水爲蜃如此皆異類因變化而成有也】生殺之本始【寒暑之用也萬物假陽气溫而生因陰气寒而死故知生殺本始是陰陽之所運爲也】神明之府也【府宮府也言所以生殺變化之多端者何哉以神明居其中也下文曰天地之動靜神明爲之綱紀故易系辭曰陰陽不測之謂神亦謂居其中也新校正云詳陰陽至神明之府與天元紀大論同注頗異】治病必求於本【陰陽與萬類生殺變化猶然在於人身同相參合故治病之道必先求之】故積陽爲天積陰爲地【言陰陽爲天地之道者何以此】陰靜陽躁【言應物類運用之標格也】陽生陰長陽殺陰藏【明前天地殺生之殊用也神農曰天以陽生陰長地以陽殺陰藏新校正云詳陰長陽殺之義或者疑之按周易八卦布四方之義則可見矣坤者陰也位西南隅時在六月七月之交萬物之所盛長也安謂陰無長之理幹者陽也位戍亥之分時在九月十月之交萬物之所收殺也孰謂陽無殺之理以是明之陰長陽殺之理可見矣此語又見天元紀大論其說自異】陽化气陰成形【明前萬物滋生之綱紀也】寒極生熱熱極生寒【明前之大體也】寒气生濁熱气生淸【言正气也】淸气在下則生飱泄濁气在上則生防脹【熱气在下則谷不化故飱泄寒气在上則气不散故瞠脹何者以陰靜而陽躁也】此陰陽反作病之逆從也【反謂反覆作謂作務反覆作務則病如是】故淸陽爲天濁陰爲地地气上爲雲天气下爲雨出地气云出天气【陰凝上結則合以成云陽散下流則注而爲雨雨從雲以施化故言雨出地云慿气以交合故言云出天天地之理且然人身淸濁亦如是也】故淸陽出上竅濁陰出下竅【气本乎天者親上气本乎地者親下各從其類也上竅謂耳目鼻口下竅謂前陰後陰】淸陽發腠理濁陰走五藏【腠理謂滲泄之門故淸陽可以散發五藏爲包藏之所故濁陰可以走之】淸陽實四支濁陰歸六府【四支外動故淸陽實之六府內化故濁陰歸之】水爲陰火爲陽【水寒而靜故爲陰火熱而躁故爲陽】陽爲气陰爲味【气惟散布故陽爲之味曰從形故陰爲之】味歸形形歸气气歸精精歸化【形食味故味歸形气養形故形歸气精食气故气歸精化生精故精歸化故下文曰】精食气形食味【气化則精生味和則形長故云食之也】化生精气生形【精微之液惟血化而成形質之有資气行營立故斯二者各奉生乎】味傷形气傷精【過其節也】精化爲气气傷於味【精承化養則食气精若化生則不食气精血內結郁爲穢腐攻胃則五味倨然不得入也女人重身精化百日皆傷於味也】陰味出下竅陽气出上竅【味有質故下流於便冩之竅气無形故上出於呼吸之門】味厚者爲陰薄爲陰之陽气厚者爲陽薄爲陽之陰【陽爲气气厚者爲純陽陰爲味味厚者爲純陰故味薄者爲陰中之陽气薄者爲陽中之陰】味厚則泄薄則通气薄則發泄厚則發熱【陰气潤下故味厚則泄利陽气炎上故气厚則發熱味薄爲陰少故通泄气薄爲陽少故汗出發泄謂汗出也】壯火之气衰少火之气壯【火之壯者壯巳必衰火之少者少巳則壯】壯火食气气食少火壯火散气少火生气【气生壯火故云壯火食气少火滋气故雲气食少火以壯火食气故气得壯火則耗散以少火益气故气得少火則生長人之陽气壯少亦然】气味辛甘發散爲陽酸苦湧泄爲陰【非惟气味分正陰陽然辛甘酸苦之中復有陰陽之殊气爾何者辛散甘緩故發散爲陽酸收苦泄故湧泄爲陰】陰勝則陽病陽勝則陰病【勝則不病不勝則病】陽勝則熱陰勝則寒【是則太過而致也新校正云按甲乙經作陰病則熱陽病則寒文異意同】重寒則熱重熱則寒【物極則反亦猶壯火之气衰少火之气壯也】寒傷形熱傷气【寒則衛气不利故傷形熱則榮气內消故傷气𨿽陰成形陽化气一過其節則形气被傷】气傷痛形傷腫【气傷則熱結於內分故痛形傷則寒薄於皮腠故腫】故先痛而後腫者气傷形也先腫而後痛者形傷气也【先气證而病形故曰气傷形先形證而病气故曰形傷气】風勝則動【風勝則庶物皆搖故爲動新校正云按左曰風淫末疾卽此義也】熱勝則腫【熱勝則陽气內郁故洪腫暴作甚則榮气逆於內理聚爲癰膿之腫】燥勝則漧【燥勝則津液竭涸故皮膚漧燥】寒勝則浮【寒勝則陰气結於府府閉宻陽气內攻故爲浮】濕勝則濡寫【濕勝則內攻於脾胃脾胃受濕則水谷不分水谷相和故大腸傳道而注寫也以濕內盛而寫故謂之濡寫新校正云按左傳曰雨淫腹疾則其義也風勝則動至此五句與天元紀大論文重彼注頗詳矣】天有四時五行以生長收藏以生寒暑燥濕風【春生夏長秋收冬藏謂四時之生長收藏冬水寒夏火暑秋金燥春木風長夏土濕謂五行之寒暑濕燥風也然四時之气土𨿽寄王原其所主則濕屬中央故云五行以生寒暑燥濕風五气也】人有五藏化五气以生喜怒悲憂恐【五藏謂肝心脾肺腎五气謂喜怒悲憂恐然是五气更傷五藏之和气矣新校正云按天元紀大論悲作思又本篇下文肝在志爲怒心在志爲喜脾在志爲思肺在志爲憂腎在志爲恐玊機眞藏論作悲諸論不同皇甫士安甲乙經精神五藏篇具有其說蓋言悲者以悲能勝怒取五志疊相勝而爲言也舉思者以思爲脾之志也各舉一則義俱不足兩見之則互相成義也】故喜怒傷气寒暑傷形【喜怒之所生皆生於气故云喜怒傷气寒暑之所勝皆勝於形故云寒暑傷形近取舉凡則如斯矣細而言者則熱傷於气寒傷於形】暴怒傷陰暴喜傷陽【怒則气上喜則气下故暴卒气上則傷陰暴卒气下則傷陽】厥气上行滿脈去形【厥气逆也逆气上行滿於經絡則神气浮越去離形骸矣】喜怒不節寒暑過度生乃不固【靈樞經曰智者之養生也必順四時而適寒暑和喜怒而安居處然喜怒不恆寒暑過度天眞之气何可久長】故重陰必陽重陽必陰【言傷寒傷暑亦如是】故曰冬傷於寒春必溫病【夫傷於四時之气皆能爲病以傷寒爲毒者最爲殺厲之气中而卽病故曰傷寒不卽病者寒毒藏於肌膚至春變爲溫病至夏變爲暑病故養生者必愼傷於邪也】春傷於風夏生飱泄【風中於表則內應於肝肝气乘脾故飱泄新校正云按生气通天論云春傷於風邪气畱連乃爲洞泄】夏傷於暑秋必痎瘧【夏暑已甚秋熱復壯兩熱相攻故爲痎瘧痎瘦也】秋傷於濕冬生欬嗽【秋濕旣多冬水復王水濕相得肺气又衰故冬寒甚則爲嗽新校正云按生气通天論云秋傷於濕上逆而欬發爲痿厥】帝曰余聞上古聖人論理人形列別藏府端絡經脈防通六合各從其經气穴所發各有處名谿谷屬骨皆有所起分部逆從各有條理四時陰陽盡有經紀外內之應皆有表裏其信然乎【六合謂十二經脈之合也靈樞經曰太陰陽明爲一合少陰太陽爲一合厥陰少陽爲一合手足之脈各三則爲六合也手厥陰則心包胳脈也气穴論曰肉之大防爲谷肉之小防爲谿肉分之間谿谷之防以行榮衛以防大气屬骨者爲骨相連屬處表裏者諸陽經脈皆爲表諸陰經脈皆爲裏新校正云詳帝曰至其信然乎全元起本及太素在上古聖人之敎也上】歧伯對曰東方生風【陽气上騰散爲風也風者天之號令風爲敎始故生自東方】風生木【風鼔木榮則風生木也】木生酸【凡物之味酸者皆木气之所生也尙書洪範曰曲直作酸】酸生肝【生謂生長也凡味之酸者皆先生長於肝】肝生筋【肝之精气生養筋也】筋生心【陰陽書曰木生火然肝之木气內養筋已乃生心也】肝主目【目見日明類齊同也】其在天爲【謂冥言天色髙逺尙未盛明也】在人爲道【道謂道化以道而化人則歸從】在地爲化【化謂造化也庻類時育皆造化者也】化生五味【萬物生五味具皆變化爲母而使生成也】道生智【智從正化而有故曰道生智】生神【冥之內神處其中故曰生神】神在天爲風【飛揚鼔坼風之用也然發而周逺無所不通信乎神化而能爾】在地爲木【柔軟曲直木之性也新校正云詳其在天至爲木與天元紀大論同注頗異】在體爲筋【束絡連綴而爲力也】在藏爲肝【其鬼魂也道經義曰魂居肝魂靜則至道不亂】在色爲蒼【蒼謂薄靑色象木色也】在音爲角【角謂木音調而直也樂記曰角亂則憂其民怨】在聲爲呼【呼謂叫呼亦謂之嘯】在變動爲握【握所以牽就也新校正云按楊上善云握憂噦欬栗五者攺志而有名曰變動也】在竅爲目【目所以司見形色】在味爲酸【酸可用收斂也】在志爲怒【怒所以禁非也】怒傷肝【𨿽志爲怒甚則自傷】悲勝怒【悲則肺金並於肝木故勝怒也宣明五气篇曰精气並於肺則悲新校正云詳五志云怒喜思憂恐悲當云憂今變憂爲悲者蓋以恚憂而不解則傷意悲哀而動中則傷魂故不云憂也】風傷筋【風勝則筋絡拘急新校正云按五運行大論曰風傷肝】燥勝風【燥爲金气故勝木風】酸傷筋【過節也】辛勝酸【辛金味故勝木酸】南方生熱【陽气炎燥故生熱】熱生火【鑽燧攺火惟熱是生】火生苦【凡物之味苦者皆火气之所生也尙書洪範曰炎上作苦】苦生心【凡味之苦者皆先生長於心】心生血【心之精气生養血也】血生脾【陰陽書曰火生土然心火之气內養血已乃生脾土新校正云按太素血作脈】心主舌【心別是非舌以言事故主舌】其在天爲埶【暄暑熾燠熱之用也】在地爲火【炎上翕赩火之性也】在體爲脈【通行榮衛而養血也】在藏爲心【其神心也道經義曰神處心神守則血气流通】在色爲赤【象火色】在音爲徴【徴謂火音和而美也樂記曰徴亂則哀其事勤】在聲爲笑【笑喜聲也】在變動爲憂【憂可以成務新校正云按楊上善云心之憂在心變動肺之憂在肺之志是則肺主於秋憂爲正也心主於夏變而生憂也】在竅爲舌【舌所以司辧五味也金匱眞言論曰南方赤色入通於心開竅於耳尋其爲竅則舌義便乖以其主味故云舌也】在味爲苦【苦可用燥泄也】在志爲喜【喜所以和樂也】喜傷心【𨿽志爲喜甚則自傷】恐勝喜【恐則腎水並於心火故勝喜也宣明五气篇曰精气並於腎則恐】熱傷气【熱勝則喘息促急】寒勝熱【寒爲水气故勝火熱】苦傷气【以火生也新校正云詳此篇論所傷之防其例有三東方云風傷筋酸傷筋中央云濕傷肉甘傷肉是自傷者也南方云熱傷气苦傷气北方云寒傷血鹹傷血是傷已所勝西方云熱傷皮毛是被勝傷已辛傷皮毛是自傷者也凡此五方所傷有此三例不同太素則俱云自傷】咸勝苦【咸水味故勝火苦】中央生濕【陽气盛薄陰气固升升薄相合故生濕也易義曰陽上薄陰陰能固之然後蒸而爲雨明濕生於固陰之气也新校正云按楊上善云六月四陽二陰合蒸以生濕气也】濕生土【土濕則固明濕生也新校正云按楊上善云四陽二陰合而爲濕蒸腐萬物成土也】土生甘【凡物之味甘者皆土气之所生也尙書洪範曰稼穡作甘】甘生脾【凡味之甘者皆先生長於脾】脾生肉【脾之精气生養肉也】肉生肺【陰陽書曰土生金然脾土之气內養肉已乃生肺金】脾主口【脾受水谷口納五味故主口】其在天爲濕【霧露雲雨濕之用也】在地爲土【安靜稼穡土之徳也】在體爲肉【覆裏筋骨充其形也】在藏爲脾【其神意也道經義曰意托脾意寕則智無散越】在色爲黃【象土色也】在音爲宮【宮謂土音大而和也樂記曰宮亂則荒其君驕】在聲爲歌【歌嘆聲也】在變動爲噦【噦謂噦噫胃寒所生新校正云詳王謂噦爲噦噫噫非噦也按楊上善云噦气忤也】在竅爲口【口所以司納水谷】在味爲甘【甘可用寛緩也】在志爲思【思所以知逺也】思傷脾【𨿽志爲思甚則自傷】怒勝思【怒則不思勝可知矣】濕傷肉【脾主肉而惡濕故濕勝則肉傷】風勝濕【風爲木气故勝土濕】甘傷肉【亦過節也新校正云按五運行大論云甘傷脾】酸勝甘【酸木味故勝土甘】西方生燥【天气急切故生燥】燥生金【金燥有聲則生金也】金生辛【凡物之味辛者皆金气之所生也尙書洪範曰從革作辛】辛生肺【凡味之辛者皆先生長於肺】肺生皮毛【肺之精气生養皮毛】皮毛生腎【陰陽書曰金生水然肺金之气養皮毛巳乃生腎水】肺主鼻【肺藏气鼻通息故主鼻】其在天爲燥【輕急勁彊燥之用也】在地爲金【堅勁從革金之性也】在體爲皮毛【包藏膚腠扞其邪也】在藏爲肺【其神魄也道經義曰魄在肺魄安則徳修壽延】在色爲白【象金色】在音爲商【商謂金聲輕而勁也樂記曰商亂則陂其官壞】在聲爲哭【哭哀聲也】在變動爲欬【欬謂欬嗽所以利咽喉也】在竅爲鼻【鼻所以司嗅呼吸】在味爲辛【辛可用散潤也】在志爲憂【憂深慮也】憂傷肺【𨿽志爲憂過則損也】喜勝憂【喜則心火並於肺金故勝憂也宣明五气篇曰精气並於心則喜】熱傷皮毛【熱從火生耗津液故】寒勝熱【陰制陽也新校正云按太素作燥傷皮毛熱勝燥又按王注五運行大論云火有二別故此再舉熱傷之形證】辛傷皮毛【過而招損】苦勝辛【苦火味故勝金辛】北方生寒【陰气凝冽故生寒也】寒生水【寒气盛凝變爲水】水生咸【凡物之味鹹者皆水气之所生也尙書洪範曰潤下作鹹】咸生腎【凡味之鹹者皆生長於腎】腎生骨髓【腎之精气生養骨髓】髓生肝【陰陽書曰水生木然腎水之气養骨髓巳乃生肝木】腎主耳【腎屬北方位居幽暗聲入故主耳】其在天爲寒【凝淸慘冽寒之用也】在地爲水【淸潔潤下水之用也】在體爲骨【端直貞幹以立身也】在藏爲腎【其神志也道經義曰志藏腎志營則骨髓滿實】在色爲黒【象水色】在音爲羽【羽謂水音沈而深也樂記曰羽亂則危其財匱】在聲爲呻【呻吟聲也】在變動爲栗【栗謂戰栗甚寒大恐而悉有之】在竅爲耳【耳所以司聽五音新校正云按金匱眞言論雲開竅於二陰蓋以心寄竅於耳故與此不同】在味爲咸【鹹可用柔耎也】在志爲恐【恐所以懼惡也】恐傷腎【恐而不已則內感於腎故傷也靈樞經曰恐懼而不解則傷精明感腎也】思勝恐【思深慮逺則見事源故勝恐也】寒傷血【寒則血凝傷可知也新校正云按太素血作骨】燥勝寒【燥從熱生故勝寒也新校正云按太素燥作濕】鹹傷血【食鹹而渇傷血可知新校正云按太素血作骨】甘勝咸【甘土味故勝水鹹新校正云詳自前歧伯對曰至此與五運行論同兩注頗異當並用之】故曰天地者萬物之上下也【觀其覆載而萬物之上下可見矣】陰陽者血气之男女也【陰主血陽主气陰主女陽主男】左右者陰陽之道路也【陰陽閒气左右循環故左右爲陰陽之道路也新校正云詳閒气之說具六微旨大論中楊上善云陰气右行陽气左行】水火者陰陽之徴兆也【觀水火之气則陰陽徴兆可明矣】陰陽者萬物之能始也【謂能爲變化之生成之元始新校正云詳天地者至萬物之能始與天元紀大論同注頗異彼旡陰陽者血气之男女一句又以金木者生成之終始代陰陽者萬物之能始】故曰陰在內陽之守也陽在外陰之使也【陰靜故爲陽之鎭守陽動故爲陰之役使】帝曰法陰陽柰何歧伯曰陽勝則身熱腠理閉喘麤爲之俛仰汗不出而熱齒幹以煩寃腹滿死能冬不能夏【陽勝故能冬熱甚故不能夏】陰勝則身寒汗出身常淸數栗而寒寒則厥厥則腹滿死【厥謂气逆】能夏不能冬【陰勝故能夏寒甚故不能冬】此陰陽更勝之變病之形能也帝曰調此二者柰何【調謂順天癸性而治身之血气精气也】歧伯曰能知七損八益則二者可調不知用此則早衰之節也【用謂房色也女子以七七爲天癸之終丈夫以八八爲天癸之極然知八可益知七可損則各隨气分修養天眞終其天年以度百歳上古天眞論曰女子二七天癸至月事以時下丈夫二八天癸至精气溢冩然陰七可損則海滿而血自下陽八冝益交防而泄精由此則七損八益理可知矣】年四十而陰气自半也起居衰矣【內耗故陰減中幹故气力始衰靈樞經曰人年四十腠理始疏榮華稍落髮班白由此之節言之亦起居衰之徵也】年五十體重耳目不聰明矣【衰之漸也】年六十陰痿气大衰九竅不利下虛上實涕泣俱出矣【衰之甚矣】故曰知之則彊不知則老【知謂知七損八益全形保性之道也】故同出而名異耳【同謂同於好欲異謂異其老壯之名】智者察同愚者察異【智者察同欲之閒而能性道愚者見形容別異方乃效之自性則道益有餘放效則治生不足故下文曰】愚者不足智者有餘【先行故有餘後學故不足】有餘則耳目聰明身體輕彊老者復壯壯者益治【夫保性全形蓋由知道之所致也故曰道者不可斯須離可離非道此之謂也】是以聖人爲無爲之事樂恬憺之能從欲快志於虛無之守故壽命無窮與天地終此聖人之治身也【聖人不爲無益以害有益不爲害性而順性故壽命長逺與天地終庚桑楚曰聖人之於聲色滋味也利於性則取之害於性則損之此全性之道也書曰不作無益害有益也】天不足西北故西北方陰也而人右耳目不如左明也【在上故法天】地不滿東南故東南方陽也而人左手足不如右彊也【在下故法地】帝曰何以然歧伯曰東方陽也陽者其精並於上並於上則上明而下虛故使耳目聰明而手足不便也西方陰也陰者其精並於下並於下則下盛而上虛故其耳目不聰明而手足便也故俱感於邪其在上則右甚在下則左甚此天地陰陽所不能全也故邪居之【夫陰陽之應天地猶水之在噐也噐圓則水圓噐曲則水曲人之血气亦如是故隨不足則邪气畱居之】故天有精地有形天有八紀地有五里【陽爲天降精气以施化陰爲地布和气以成形五行爲生育之井裏八風爲變化之綱紀八紀謂八節之紀五里謂五行化育之裏】故能爲萬物之父母【陽天化气陰地成形五里運行八風鼔析收藏生長無替時宜夫如是故能爲萬物變化之父母也】淸陽上天濁陰歸地【所以能爲萬物之父母者何以有是之升降也】是故天地之動靜神明爲之綱紀【淸陽上天濁陰歸地然其動靜誰所主司蓋由神明之綱紀爾上文曰神明之府此之謂也】故能以生長收藏終而復始【神明之運爲乃能如是】惟賢人上配天以養頭下象地以養足中傍人事以養五藏【頭圓故配天足方故象地人事更易五藏遞遷故從而養也】天气通於肺【居髙故】地气通於嗌【次下故】風气通於肝【風生木故】雷气通於心【雷象火之有聲故】穀气通於脾【穀空虛脾受納故】雨气通於腎【腎主水故新校正云按千金方云風气應於肝雷气動於心穀气感於脾雨气潤於腎】六經爲川【流注不息故】腸胃爲海【以皆受納也靈樞經曰胃爲水谷之海】九竅爲水注之气【淸明者象水之內明流注者象水之外注】以天地爲之陰陽【以人事配象則近指天地以爲陰陽】陽之汗以天地之名之【夫人汗泄於皮腠者是陽气之發泄爾然其取類於天地之間則雲騰雨降而相後也故曰陽之汗以天地之雨名之】陽之气以天地之疾風名之【陽气散發疾風飛故以應之舊經無名之二字尋前類例故加之】暴气象雷【暴气故擊鳴轉有聲故】逆气象陽【逆气陵上陽气亦然】故治不法天之紀不用地之理則災害至矣【背天之紀違地之理則大紀反作五气更傷眞气旣傷則災害之至可知矣新校正云按上文天有八紀地有五里此文注中理字當作裏】故邪風之至疾如風【至謂至於身形】故善治者治皮毛【止於萌也】其次治肌膚【救其已生】其次治筋脈【攻其已病】其次治六府【治其巳甚】其次治五藏治五藏者半死半生也【治其巳成神農曰病勢已成可得半愈然初成者獲愈固久者伐形故治五藏者半生半死也】故天之邪气感則害人五藏【四時之气八正之風皆天邪也金匱眞言論曰八風發邪以爲經風觸五藏邪气發病故天之邪气感則害人五藏】水谷之寒熱感則害於六府【熱傷胃及膀胱寒傷腸及膽气】地之濕气感則害皮肉筋脈【濕气勝則榮衛之气不行故感則害於皮肉筋脈】故善用鍼者從陰引陽從陽引陰以右治左以左治右以我知彼以表知裏以觀過與不及之理見微得過用之不殆【深明故也】善診者察色按脈先別陰陽【別於陽者則知病處別於陰者則知死生之期】審淸濁而知部分【謂察色之靑赤黃白黒也部分謂藏府之位可占候處】視喘息聽音聲而知所苦【謂聽聲之宮商角徴羽也視喘息謂候呼吸之長短也】觀權衡規矩而知病所主【權謂秤權衡謂星衡規謂圓形矩謂方象然權也者所以察中外衡也者所以定髙卑規也者所以表柔虛矩也者所以明彊盛脈要精微論曰以春應中規言陽气柔軟以夏應中矩言陽气盛彊以秋應中衡言陰升陽降气有髙下以冬應中權言陽气居下也故善診之用必備見焉所主者謂應四時之气所主生病之在髙下中外也】按尺寸觀浮沈滑濇而知病所生以治【浮沈滑濇皆脈象也浮脈者浮於手下也沈脈者按之乃得也滑脈者往來易濇脈者往來難故審尺寸觀浮沈而知病之所生以治之也新校正云按甲乙經作知病所在以治則無過下無過二字續此爲句】無過以診則不失矣【有過無過皆以診知則所主治無誤失也】故曰病之始起也可刺而已【以輕微也】其盛可待衰而已【病盛取之毀傷眞气故其盛者必可待衰】故因其輕而揚之【輕者發則邪去】因其重而減之【重者莭減去之】因其衰而彰之【因病气衰攻令邪去則眞气堅固血色彰明】形不足者溫之以气精不足者補之以味【气謂衞气味謂五藏之味也靈樞經曰衞气者所以溫分肉而充皮膚肥腠理而司開闔故衞气溫則形分足矣上古天眞論曰腎者主水受五藏六府之精而藏之故五藏盛乃能冩由此則精不足者補五藏之味也】其髙者因而越之【越謂越也】其下者引而竭之【引謂泄引也】中滿者冩之於內【內謂腹內】其有邪者漬形以爲汗【邪謂風邪之气風中於表則汗而發之】其在皮者汗而發之【在外故汗發泄也】其慓悍者按而收之【慓疾也悍利也气候疾利則按之以收斂也】其實者散而冩之【陽實則發散陰實則宣冩故下文】審其陰陽以別柔剛【陰曰柔陽曰剛】陽病治陰陰病治陽【所謂從陰引陽從陽引陰以右治左以左治右者也】定其血气各守其鄕【鄕謂本經之气位】血實冝決之【決謂決破其血】气虛冝引之【讀爲導導引則气行條暢新校正云按甲乙經作掣】

陰陽離合論篇第六【新校正云按全元起本在第三卷

】

黃帝問曰余聞天爲陽地爲陰日爲陽月爲陰大小月三百六十日成一歳人亦應之【以四時五行運用於內故人亦應之新校正云詳天爲陽至成一歳與六節藏象篇重】今三陰三陽不應陰陽其故何也歧伯對曰陰陽者數之可十推之可百數之可千推之可萬萬之大不可勝數然其要一也【一謂離合也𨿽不可勝數然其要妙以離合推步悉可知之】天覆地載萬物方生未出地者命曰陰處名曰陰中之陰【處陰之中故曰陰防形未動出亦是爲陰以陰居陰故曰陰中之陰】則出地者命曰陰中之陽【形動出者是則爲陽以陽居陰故曰陰中之陽】陽予之正陰爲之主【陽施正气萬物方生陰爲主持羣形方立】故生因春長因夏收因秋藏因冬失常則天地四塞【春夏爲陽故生長也秋冬爲陰故收藏也若失其常道則春不生夏不長秋不收冬不藏夫如是則四時之气閉塞陰陽之气無所運行矣】陰陽之變其在人者亦數之可數【天地陰陽𨿽不可勝數在於人形之用者則數可知之】帝曰願聞三陰三陽之離合也歧伯曰聖人南面而立前曰廣明後曰太衝【廣大也南方丙丁火位主之陽气盛明故曰大明也向明治物故聖人南面而立易曰相見乎離蓋謂此也然在人身中則心藏在南故謂前曰廣明衝脈在北故謂後曰太衝然太衝者腎脈與衝脈合而盛大故曰太衝是以下文云】太衝之地名曰少陰【此正明兩脈相合而爲表裏也】少陰之上名曰太陽【腎藏爲陰膀胱府爲陽陰气在下陽气在上此爲一合之經气也靈樞經曰足少陰之脈者腎脈也起於小指之下邪趣足心又曰足太陽之脈者膀胱脈也循京骨至小指外側由此故少陰之上名太陽也是以下文曰】大陽根起於至陰結於命門名曰陰中之陽【至陰穴名在足小指外側命門者藏精光照之所則兩目也太陽之脈起於目而下至於足故根於指端結於目也靈樞經曰命門者目也此與靈樞義合以太陽居少陰之地故曰陰中之陽新校正云按素問太陽言根結餘經不言結甲乙經同】中身而上名曰廣明廣明之下名曰太陰【靈樞經曰天爲陽地爲陰腰以上爲天腰以下爲地分身之防則中身之上屬於廣明廣明之下屬太陰也又心廣明藏下則太陰脾藏也】太陰之前名曰陽眀【人身之中胃爲陽明脈行在脾脈之前脾爲太陰脈行於胃脈之後靈樞經曰足太陰之脈者脾脈也起於大指之端循指內側白肉際過核骨後上內踝前亷上腨內循胻骨之後足陽明之脈者胃脈也下膝三寸而別以下入中指外間由此故太陰之前名陽明也是以下文曰】陽明根起於厲兌名曰陰中之陽【厲兌穴名在足大指次指之端以陽明居太陰之前故曰陰中之陽】厥陰之表名曰少陽【人身之中膽少陽脈行肝脈之分外肝厥陰脈行膽脈之位內靈樞經曰足厥陰之脈者肝脈也起於足大指聚毛之際上循足跗上亷足少陽之脈者膽脈也循足跗上出小指次指之端由此則厥陰之表名少陽也故下文曰】少陽根起於竅陰名曰陰中之少陽【竅陰穴名在足小指次指之端以少陽居厥陰之表故曰陰中之少陽】是故三陽之離合也太陽爲開陽明爲闔少陽爲樞【離謂別離應用合謂配合於陰別離則正位於三陽配合則表裏而爲藏府矣開闔樞者言三陽之气多少不等動用殊也夫開者所以司動靜之基闔者所以執禁固之權樞者所以主動轉之微由斯殊气之用故此三變之也新校正云按九墟太陽爲開陽明爲闔少陽爲樞故開折則肉節潰緩而暴病起矣故候暴病者取之太陽闔折則气無所止息悸病起故悸者皆取之陽明樞折則骨搖而不能安於地故骨搖者取之少陽甲乙經同】三經者不得相失也搏而勿浮命曰一陽【三經之至搏擊於手而無輕重之異則正可謂一陽之气無復有三陽差降之爲用也】帝曰願聞三陰歧伯曰外者爲陽內者爲陰【言三陽爲外運之離合三陰爲內用之離合也】然則中爲陰其衝在下名曰太陰【衝脈在脾之下故言其衝在下也靈樞經曰衝脈者與足少陰之絡皆起於腎下上行者過於胞中由此則其衝之上太陰位也】太陰根起於隱白名曰陰中之陰【隱白穴名在足大指端以太陰居陰故曰陰中之陰】太陰之後名曰少陰【藏位及經脈之次也太陰脾也少陰腎也脾藏之下近後則腎之位也靈樞經曰足太陰之脈起於大指之端循指內側及上內踝前亷上腨內循防骨後足少陰之脈起於小指之下斜趣足心出於然骨之下循內踝之後以上腨內由此則太陰之下名少陰也】少陰根起於湧泉名曰陰中之少陰【湧泉穴名在足心下踡指宛宛中】少陰之前名曰厥陰【亦藏位及經脈之次也少陰腎也厥陰肝也腎藏之前近上則肝之位也靈樞經曰足少陰脈循內踝之後上腨內亷足厥陰脈循足跗上亷去內踝一寸上踝八寸交出太陰之後上腘內由此故少陰之前名厥陰也】厥陰根起於大惇陰之絕陽名曰陰之絕陰【大惇穴名在足大指之端三毛之中也兩陰相合故曰陰之絕陽厥盡也陰气至此而盡故名曰陰之絕陰】是故三陰之離合也太陰爲開厥陰爲闔少陰爲樞【亦气之不等也新校正云按九墟雲開折則倉廩無所輸隔洞者取之太陰闔折則气防而善悲悲者取之厥陰樞折則脈有所結而不通不通者取之少陰甲乙經同】三經者不得相失也搏而勿沈名曰一陰【沈言殊見也陽浮亦然若經气應至無沈浮之異則悉可謂一陰之气非復有三陰差降之殊用也】陰陽積傳爲一周气裏形表而爲相成也【言气之往來也積謂積脈之動也傳謂陰陽之气流傳也夫脈气往來動而不止積其所動气血循環應水下二刻而一周於身故曰積傳爲一周也然榮衛之气因息遊布周流形表拒捍虛邪中外主司互相成立故言气裏形表而爲相成也新校正云按別本作衝衝】陰陽別論篇第七【新校正云按全元起本在第四卷

】

黃帝問曰人有四經十二從何謂【經謂經脈從謂順從】歧伯對曰四經應四時十二從應十二月十二月應十二脈【春脈夏脈洪秋脈浮冬脈沈謂四時之經脈也從謂天气順行十二辰之分故應十二月也十二月謂春建寅卯辰夏建巳午未秋建申酉戌冬建亥子丑之月也十二脈謂手三陰三陽足三陰三陽之脈也以气數相應故參合之】脈有陰陽知陽者知陰知陰者知陽【深知則備識其變易】凡陽有五五五二十五陽【五陽謂五藏之陽气也五藏應時各形一脈一脈之內包揔五藏之陽五五相乘故二十五陽也新校正云按玉機眞藏論云故病有五變五五二十五變義與此通】所謂陰者眞藏也見則爲敗敗必死也【五藏爲陰故曰陰者眞藏也然見者謂肝脈至中外急如循刀刃責責然如按琴瑟心脈至堅而搏如循薏苡子累累然肺脈至大而虛如以毛羽中人膚腎脈至搏而絕如以指彈石辟辟然脾脈至弱而乍數乍疏夫如是脈見者皆爲藏敗神去故必死也】所謂陽者胃脘之陽也【胃脘之陽謂人迎之气也察其气脈動靜小大與脈口應否也胃爲水谷之海故候其气而知病處人迎在結喉兩傍脈動應手其脈之動常左小而右大左小常以候藏右大常以候府一云胃胞之陽非也】別於陽者知病處也別於陰者知死生之期【陽者衛外而爲固然外邪所中別於陽則知病處陰者藏神而內守若考眞正成敗別於陰則知病者死生之期新校正云按玉機眞藏論云別於陽者知病從來別於陰者知死生之期】三陽在頭三陰在手所謂一也【頭謂人迎手謂气口兩者相應俱往俱來若引防小大齊等者名曰平人故言所謂一也气口在手魚際之後一寸人迎在結喉兩傍一寸五分皆可以候藏府之气】別於陽者知病忌時別於陰者知死生之期【識气定期故知病忌審明成敗故知死生之期】謹熟陰陽無與眾謀【謹量气候精熟陰陽病忌之凖可知生死之疑自決正行無惑何用眾謀議也】所謂陰陽者去者爲陰至者爲陽靜者爲陰動者爲陽遲者爲陰數者爲陽【言脈動之中也】凡持眞脈之藏脈者肝至懸絕急十八日死心至懸絕九日死肺至懸絕十二日死腎至懸絕七日死脾至懸絕四日死【眞脈之藏脈者謂眞藏之脈也十八日者金木成數之餘也九日者水火生成數之餘也十二日者金火生成數之餘也七日者水土生數之餘也四日者木生數之餘也故平人气象論曰肝見庚辛死心見壬癸死肺見丙丁死腎見戊巳死脾見甲乙死者以此如是者皆至所期不勝而死也何者以不勝克賊之气也】曰二陽之病發心脾有不得隱曲女子不月【二陽謂陽明大腸及胃之脈也隱曲謂隱蔽委曲之事也夫腸胃發病心脾受之心受之則血不流脾受之則味不化血不流故女子不月味不化則男子少精是以隱蔽委曲之事不能爲也陰陽應象大論曰精不足者補之以味由是則味不化而精气少也奇病論曰胞胎者系於腎又評熱病論曰月事不來者胞脈閉胞脈者屬於心而絡於胞中今气上廹肺心气不得下通故月事不來則其義也又上古天眞論曰女子二七天癸至任脈通太衝脈盛月事以時下丈夫二八天癸至精气溢寫由此則在女子爲不月在男子爲少精】其傳爲風消其傳爲息賁者死不治【言其深久者也胃病深久傳入於脾故爲風熱以消削大腸病甚傳入於肺爲喘息而上賁然腸胃脾肺兼及於心三藏二府互相克薄故死不治】曰三陽爲病發寒熱下爲癰腫及爲痿厥腨防【三陽謂太陽小腸及膀胱之脈也小腸之脈起於手循臂繞肩髆上頭膀胱之脈從頭別下背貫臋入腘中循腨故在上爲病則發寒熱在下爲病則爲癰腫腨防及爲痿厥防痠疼也痿無力也厥足冷卽气逆也】其傳爲索澤其傳爲頽疝【熱甚則精血枯涸故皮膚潤澤之气皆散盡也然陽气下墜陰脈上爭上爭則寒多下墜則筋緩故睪垂縱緩內作頽疝】曰一陽發病少气善欬善泄【一陽謂少陽膽及三焦之脈也膽气乘胃故善泄三焦內病故少气陽上燻肺故善欬何故心火內應也】其傳爲心掣其傳爲隔【隔气乘心心熱故陽气內掣三焦內結中熱故隔塞不便】二陽一陰發病主驚駭背痛善噫善欠名曰風厥【一陰謂厥陰心主及肝脈也心主之脈起於胸中出屬心經云心病膺背肩脾間痛又在气爲噫故背痛善噫心气不足則腎气乘之肝主驚駭故驚駭善欠夫肝气爲風腎气陵逆旣風又厥故名風厥】二陰一陽發病善脹心滿善气【二陰謂少陰心腎之脈也腎膽同逆三焦不行气稸於上故心滿下虛上盛故气泄出也】三陽三陰發病爲偏枯痿易四支不舉【三陰不足則發偏枯三陽有餘則爲痿易易謂變易常用而痿弱無力也】鼔一陽曰鉤鼔一陰曰毛鼔陽勝急曰鼔陽至而絕曰石陰陽相過曰澑【言何以知陰陽之病脈邪一陽鼔動脈見鉤也何以然一陽謂三焦心脈之府然一陽鼔動者則鉤脈當之鉤脈則心脈也此言正見者也一陰厥陰肝木气也毛肺金脈也金來鼔木其脈則毛金气內乘木陽尙勝急而內見脈則爲也若陽气至而急脈名曰屬肝陽气至而或如斷絕脈名曰石屬腎陰陽之气相過旡能勝負則脈如水澑也】陰爭於內陽擾於外魄汗未藏四逆而起起則燻肺使人喘鳴【若金鼔不已陽气大勝兩气相持內爭外擾則流汗不止手足反寒甚則陽气內燔流汗不藏則熱攻於肺故起則燻肺使人喘鳴也】陰之所生和本曰和【陰謂五神藏也言五藏之所以能生而全天眞和气者以各得自從其和性而安靜爾苟乖所適則爲他气序乘百端之病由斯而起奉生之道可不愼哉】是故剛與剛陽气破散陰气乃消亡【剛謂陽也言陽气內蒸外爲流汗灼而不已則陽勝陽勝故盛不久存而陽气日散陽已破敗陰不獨存故陽气破散陰气亦消亡此乃爭勝招敗矣】淖則剛柔不和經气乃絕【血淖者陽常勝視人之血淖者冝謹和其气常使流通若不能深思寡欲使气序乖衷陽爲重陽內燔藏府則死且可待生其能久乎】死陰之屬不過三日而死【火乘金也】生陽之屬不過四日而死【木乘火也新校正云按別本作四日而生全元起注本作四日而已俱通詳上下文義作死者非】所謂生陽死陰者肝之心謂之生陽【母來親子故曰生陽匪惟以木生火亦自陽气主生爾】心之肺謂之死陰【陰主刑殺火復乘金金得火亡故云死】肺之腎謂之重陰【亦母子也以俱爲陰气故曰重陰】腎之脾謂之辟陰死不治【土气辟位水乃可升土辟水升故云辟陰】結陽者腫四支【以四支爲諸陽之本故】結陰者便血一升【陰主血故】再結二升三結三升【二盛謂之再結三盛謂之三結】陰陽結斜多陰少陽曰石水少腹腫【所謂失法】二陽結謂之消【二陽結謂胃及大腸俱熱結也腸胃藏熱則喜消水谷新校正云詳此少二陰結】三陽結謂之隔【三陽結謂小腸膀胱熱結也小腸結熱則血脈燥膀胱熱則津液涸故隔塞而不便寫】三陰結謂之水【三陰結謂脾肺之脈俱寒結也脾肺寒結則气化爲水】一陰一陽結謂之喉痺【一陰謂心主之脈一陽謂三焦之脈也三焦心主脈並絡喉气熱內結故爲喉痺】陰搏陽別謂之有子【陰謂尺中也謂搏觸於手也尺脈擊與寸口殊別陽气挺然則爲有妊之兆何者陰中有別陽故】陰陽虛腸辟死【辟陰也然胃气不畱腸開勿禁陰中不廩是眞气竭絕故死新校正云按全元起本辟作澼】陽加於陰謂之汗【陽在下陰在上陽气上搏陰能固之則蒸而爲汗】陰虛陽摶謂之崩【陰脈不足陽脈盛搏則內崩而血流下】三陰俱搏十三日夜半死【脾肺成數之餘也搏謂伏鼔異於常候也陰气盛極故夜半死】二陰俱搏十三日夕時死【心腎之成數也陰气未極故死在夕時】一陰俱搏十日死【肝心生成之數也】三陽俱搏且鼔三日死【陽气速急故】三陰三陽俱搏心腹滿發盡不得隱曲五日死【兼陰气也隱曲謂便冩也】二陽俱搏其病溫死不治不過十日死【腸胃之生數也新校正云詳此闕一陽搏】

黃帝內經素問卷二

黃帝內經素問卷二釋文

陰陽應象大論防脹【上昌眞切肉脹起也】滲泄【上所禁切】翕赩【下許極切】噦噫【上乙劣切下嗚界切】能冬【上奴代切下能夏形能並同】放效【上妃兩切】並於【上去聲】嗌【伊昔切】滑濇【下音色】漬【卽賜切】陰陽離合論予【猶與也】陰陽別論腨【音喘膓也】防【音淵疼也】淖【音淘水朝宗於海】

黃帝內經素問卷二釋文

欽定四庫全書

黃帝內經素問卷三

唐王冰次注

宋林億等校正

靈蘭祕典論

六節藏象論

五藏生成篇

五藏別論

靈蘭祕典論篇第八【新校正云按全元起本名十二藏相使在第三卷

】

黃帝問曰願聞十二藏之相使貴賤何如【藏藏也言腹中之所藏者非復有十二形神之藏也】歧伯對曰悉乎哉問也請遂言之心者君主之官也神明出焉【任治於物故爲君主之官淸靜棲靈故曰神明出焉】肺者相傅之官治節出焉【位髙非君故官爲相傅主行榮衞故治節由之】肝者將軍之官謀慮出焉【勇而能斷故曰將軍潛發未萌故謀慮出焉】膽者中正之官決斷出焉【剛正果決故官爲中正直而不疑故決斷出焉】膻中者臣使之官喜樂出焉【膻中者在胸中兩乳間爲气之海然心主爲君以敷宣敎令膻中主气以分布陰陽气和志適則喜樂由生分布陰陽故官爲臣使也】脾胃者倉廩之官五味出焉【包容五穀是爲倉廩之官營養四傍故云五味出焉】大腸者傳道之官變化出焉【傳道謂傳不潔之道變化謂變化物之形故云傳道之官變化出焉】小腸者受盛之官化物出焉【承奉胃司受盛糟粕受巳復化傳入大腸故云受盛之官化物出焉】腎者作彊之官伎巧出焉【彊於作用故曰作彊造化形容故云伎巧在女則當其伎巧在男則正曰作彊】三焦者決瀆之官水道出焉【引導陰陽開通閉塞故官司決瀆水道出焉】膀胱者州都之官津液藏焉气化則能出矣【位當孤府故謂都官居下內空故藏津液若得气海之气施化則溲便注泄气海之气不及則閟隱不通故曰气化則能出矣靈樞經曰腎上連肺故將兩藏膀胱是孤府則此之謂也】凡此十二官者不得相失也【失則災害至故不得相失新校正云詳此乃十一官脾胃二藏共一官故也】故主明則下安以此養生則

壽歿世不殆以爲天下則大昌【主謂君主心之官也夫主賢明則刑賞一刑賞一則吏奉法吏奉法則民不獲罪於枉濫矣故主眀則天下安也夫心內眀則銓善惡銓善惡則察安危察安危則身不夭傷於非道矣故以此養生則壽歿世不至於危殆矣然施之於養生沒世不殆施之於君主天下獲安以其爲天下主則國祚昌盛矣】主不眀則十二官危使道閉塞而不通形乃大傷以此養生則殃以爲天下者其宗大危戒之戒之【使道謂神气行使之道也夫心不眀則邪正一邪正一則損益不分損益不分則動之凶咎陷身於羸瘠矣故形乃大傷以此養生則殃也夫主不明則委於左右委於左右則勢妄行勢妄行則吏不得奉法吏不得奉法則人民失所而皆受枉曲矣且人惟邦本本固邦寜邦不獲安國將何有宗廟之立安可不至於傾危乎故曰戒之戒之者言深愼也】至道在微變化無窮孰知其原【孰誰也言至道之用也小之則微妙而細無不入大之則廣逺而變化無窮然其淵原誰所知察】窘乎哉消者瞿瞿【新校正云按太素作肖者濯濯】孰知其要閔閔之當孰者爲良【窘要也瞿瞿勤勤也人身之要者道也然以消息異同求諸物理而欲以此知變化之原本者𨿽瞿瞿勤勤以求明悟然其要妙誰得知乎旣未得知轉成深逺閔閔妙復不知誰者爲善知要妙哉妙深逺固不以理求而可得近取諸身則十二官粗可探尋而爲治身之道爾閔閔深逺也良善也新校正云詳此四句與气交變大論文重彼消字作肖】恍惚之數生於毫犛【恍惚者謂似有似無也忽亦數也似無似有而毫犛之數生其中老子曰恍恍愡惚其中有物此之謂也算書曰似有似無爲忽】毫犛之數起於度量千之萬之可以益大推之大之其形乃制【毫犛𨿽小積而不巳命數乘之則起至於尺度斗量之繩準千之萬之亦可增益而至載之大數推引其大則應通人形之制度也】黃帝曰善哉余聞精光之道大聖之業而宣明大道非齋戒擇吉日不敢受也【深敬故也韓康伯曰洗心曰齋防患曰戒】黃帝乃擇吉日良兆而藏靈蘭之室以傳保焉【祕之至也】

六節藏象論篇第九【新校正云按全元起注本在第三卷

】

黃帝問曰余聞天以六六之節以成一歳人以九九制防【新校正云詳下文云地以九九制防】計人亦有三百六十五節以爲天地久矣不知其所謂也【六六之節謂六竟於六甲之日以成一嵗之節限九九制防謂九周於九野之數以制人形之防通也言人之三百六十五節以應天之六六之節久矣若復以九九爲紀法則兩歳太半乃曰一周不知其法眞原安謂也新校正云詳王注云兩歳太半乃曰一周按九九制防當云兩歳四分歳之一乃曰一周也】歧伯對曰昭乎哉問也請遂言之夫六六之節九九制防者所以正天之度气之數也【六六之節天之度也九九制防气之數也所謂气數者生成之气也周天之分凡三百六十五度四分度之一以十二節气均之則歳有三百六十日而終兼之小月日又不足其數矣是以六十四气而常置閏焉何者以其積差分故也天地之生育本阯於陰陽人神之運爲始終於九气然九之爲用豈不大哉律書曰黃鐘之律管長九寸冬至之日气應灰飛由此則萬物之生咸因於九气矣古之九寸卽今之七寸三分大小不同以其先秬黍之制而有異也新校正云按別本三分作二分】天度者所以制日月之行也气數者所以紀化生之用也【制謂準度紀謂綱紀準日月之行度者所以明日月之行遲速也紀化生之爲用者所以彰气至而斯應也气應無差則生成之理不替遲速以度而大小之月生焉故日異長短月移寒暑収藏生長無失時冝也】天爲陽地爲陰日爲陽月爲陰行有分紀周有道理日行一度月行十三度而有奇焉故大小月三百六十五日而成歳積气余而盈閏矣【日行遲故晝夜行天之一度而三百六十五日一周天而猶有度之奇分矣月行速故晝夜行天之十三度余而二十九日一周天也言有奇者謂十三度外復行十九分度之七故雲月行十三度而有奇也禮義及漢律曆志云二十八宿及諸星皆從東而循天西行日月及五星皆從西而循天東行今太史說云並循天而東行從東而西轉也諸歷家說月一日至四日月行最疾日夜行十四度余自五日至八日行次疾日夜行十三度余自九日至十九日其行遲日夜行十二度餘二十日至二十三日行又小疾日夜行十三度餘二十四日至晦日行又大疾日夜行十四度余今太史說月行之率不如此矣月行有十五日前疾有十五日後遲者有十五日前遲有十五日後疾者大率一月四分之而皆有遲疾遲速之度固無常準矣𨿽爾終以二十七日月行一周天凡行三百六十一度二十九日日行二十九度月行三百八十七度少七度而不及日也至三十日日復遷計率至十三分日之八月方及日矣此大盡之月也大率其計率至十三分日之半者亦大盡法也其計率至十三分日之五之六而及日者小盡之月也故云大小月三百六十五日而成歳也正言之者三百六十五日四分日之一乃一歳法以奇不成日故舉大以言之若通以六小爲法則歳止有三百五十四日歳少十一日余矣取月所少之辰加歳外余之日故從閏後三十二日而盈閏焉尙書曰期三百有六旬有六日以閏月定四時成歳則其義也積余盈閏者蓋以月之大小不盡天度故也】立端於始表正於中推余於終而天度畢矣【端首也始初也表彰示也正斗建也中月半也推退位也言立首气於初節之日表斗建於月半之辰退餘閏於根望之後是以閏之前則气不及月閏之後斯月不及气故常月之制建初立中閏月之紀無初無中縱歷有之皆他節气也故歷元云某候閏某月節閏某月中也推終之義斷可知乎故曰立端於始表正於中推余於終也由斯推日成閏故能令天度畢焉】帝曰余巳聞天度矣願聞气數何以合之歧伯曰天以六六爲節地以九九制防【新校正云詳篇首云人以九九制防】天有十日日六竟而周甲甲六復而終歳三百六十日法也【十日謂甲乙丙丁戊己庚辛壬癸之日也十者天地之至數也易系辭曰天九地十則其義也六十日而周甲子之數甲子六周而復始則終一歳之日是三百六十日之歳法非天度之數也此蓋十二月各三十日者若除小月其日又差也】夫自古通天者生之本本於陰陽其气九州九竅皆通乎天气【通天謂元气卽天眞也然形假地生命惟天賦故奉生之气通系於天稟於陰陽而爲根本也寶命全形論曰人生於地懸命於天天地合气命之曰人四气調神大論曰陰陽四時者萬物之終始也死生之本也又曰逆其根則伐其本壊其眞矣此其義也九州謂異兗靑徐楊荊豫梁雍也然地列九州人施九竅精神往復气與參同故曰九州九竅也靈樞經曰地有九州人有九竅則其義也先言其气者謂天眞之气常系屬於中也天气不絕眞靈內屬行藏動靜悉與天通故曰皆通乎天气也】故其生五其气三【形之所存假五行而運用徴其本始從三气以生成故云其生五其气三也气之三者亦副三元故不文曰新校正云詳夫自古通天者至此與生气通天論同注頗異當兩觀之】三而成天三而成地三而成人【非惟人獨由三气以生天地之道亦如是矣故易乾坤諸卦皆必三矣】三而三之合則爲九九分爲九野九野爲九藏【九野者應九藏而爲義也爾雅曰邑外爲郊郊外爲甸甸外爲牧牧外爲林林外爲坰坰外爲野則此之謂也新校正云按今爾稚云邑外謂之郊郊外謂之牧牧外謂之野野外謂之林林外謂之坰與王氏所引有異】故形藏四神藏五合爲九藏以應之也【形藏四者一頭角二耳目三口齒四胸中也形分爲藏故以名焉神藏五者一肝二心三脾四肺五腎也神藏於內故以名焉所謂神藏者肝藏魂心藏神脾藏意肺藏魄腎藏志也故此二別爾新校正云詳此乃宣明五气篇文與生气通天注重又與三部九候論注重所以名神藏形藏之說具三部九候論注】帝曰余巳聞六六九九之防也夫子言積气盈閏願聞何謂气請夫子發防解惑焉【請宣防要啟所未聞解疑惑者之心開蒙昧者之耳令其曉逹咸使深明】歧伯曰此上帝所祕先師傳之也【上帝謂上古帝君也先師歧伯祖之師僦貸季上古之理色脈者也移精變气論曰上古使僦貸季理色脈而通神明八素經序雲天師對黃帝曰我於僦貸季理色脈巳三世矣言可知乎新校正云詳素一作索或以八爲太按今太素無此文】帝曰請遂聞之【遂盡也】歧伯曰五日謂之候三候謂之气六气謂之時四時謂之歳而各從其主治焉【日行天之五度則五日也三候正十五日也六气凡九十日正三月也設其多之矣故十八候爲六气六气謂之時也四時凡三百六十日故曰四時謂之歳也各從主治謂一歳之日各歸從五行之一气而爲之主以王也故下文曰】五運相襲而皆治之終期之日周而復始時立气布如環無端候亦同法故曰不知年之所加气之盛衰虛實之所起不可以爲工矣【五運謂五行之气應天之運而主化者也襲謂承襲如嫡之承襲也言五行之气父子相承主統一周之日常如是無已周而復始也時謂立春之前當至時也气謂當王之脈气也春前气至脈气亦至故曰時立气布也候謂日行五度之也言一候之日亦五气相生而直之差則病矣移精變气論曰上古使僦貸季理色脈而通神明合之金木水火土四時八風六合不離其常此之謂也工謂工於修養者也言必明於此乃可橫行天下矣新校正云詳王注時立气布謂立春前當至時當王之脈气也按此正謂歳立四時時布六气如環之無端故又曰候亦同法】帝曰五運之始如環無端其太過不及何如歧伯曰五气更立各有所勝盛虛之變此其常也【言盛虛之變見此乃天之常道爾】帝曰平气何如歧伯曰無過者也【不愆常候則無過也】帝曰太過不及柰何歧伯曰在經有也【言玉機眞藏論篇已具言五气平和太過不及之防也新校正云詳王注言玉機眞藏論已具按本篇言脈之太過不及卽不論運气之太過不及與平气當雲气交變大論五常政大論篇已具言也】帝曰何謂所勝歧伯曰春勝長夏長夏勝冬冬勝夏夏勝秋秋勝春所謂得五行時之勝各以气命其藏【春應木木勝土長夏應土土勝水冬應水水勝火夏應火火勝金秋應金金勝木常如是矣四時之中加之長夏故謂得五行時之勝也所謂長夏者六月也土生於火長在夏中旣長而王故雲長夏也以气命藏者春之木內合肝長夏土內合脾冬之水內合腎夏之火內合心秋之金內合肺故曰各以气命其藏也命名也】帝曰何以知其勝歧伯曰求其至也皆歸始春【始春謂立春之日也春爲四時之長故候气皆歸於立春前之日也】未至而至此謂太過則薄所不勝而乘所勝也命曰气淫不分邪僻內生工不能禁【此上十字文義不倫應古人錯簡次後五治下乃其義也今朱書之】至而不至此謂不及則所勝妄行而所生受病所不勝薄之也命曰气廹所謂求其至者气至之時也【凡气之至皆謂在春前十五日乃候之初也未至而至謂所直之气未應至而先期至也先期而至是气有餘故曰太過至而不至謂所直之气應至不至而後期至後期而至是气不足故曰不及太過則薄所不勝而乘所勝不及則所勝妄行而所生受病所不勝薄之者凡五行之气我克者爲所勝克我者爲所不勝生我者爲所生假令肝木有餘是肺金不足金不制木故木太過木气旣余則反薄肺金而乘於脾土矣故曰太過則薄所不勝而乘所勝也此皆五藏之气內相淫並爲疾故命曰气淫也余太過例同之又如肝木气少不能制土土气無畏而遂妄行木被土淩故云所勝妄行而所生受病也肝木之气不平肺金之气自薄故曰所不勝薄之然木气不平土金交薄相迫爲疾故曰气廹也余不及例皆同】謹候其時气可與期失時反候五治不分邪僻內生工不能禁也【時謂气至時也候其年則始於立春之日候其气則始於四气定期候其日則隨於候日故曰謹候其時气可與期也反謂反背也五治謂五行所治主統一歳之气也然不分五治謬引八邪天眞气運尙未該通人病之由安能精逹故曰工不能禁也】帝曰有不襲乎【言五行之气有不相承襲者乎】歧伯曰蒼天之气不得無常也气之不襲是謂非常非常則變矣【變謂變易天常也】帝曰非常而變柰何歧伯曰變至則病所勝則防所不勝則甚因而重感於邪則死矣故非其時則防當其時則甚也【言蒼天布气尙不越於五行人在气中豈不應於天道夫人之气亂不順天常故有病死之徴矣左傳曰違天不祥此其類也假令木直之年有火气至後二歳病矣土气至後三歳病矣金气至後四歳病矣水气至後五歳病矣眞气不足復重感邪眞气內微故重感於邪則死也假令非主直年而气相干者宜爲微病不必內傷於神蔵故非其時則微而且遲也若當所直之歳則易中邪气故當其直時則病疾甚矣諸气當其王者皆必受邪故曰非其時則微當其時則甚也通評虛實論曰非其時則生當其時則死當謂正直之年也】帝曰善余聞气合而有形因變以正名天地之運陰陽之化其於萬物孰少孰多可得聞乎【新校正云詳從前歧伯曰昭乎哉問也至此全元起注本及太素並無疑王氏之所補也】歧伯曰悉哉問也天至廣不可度地至大不可量大神靈問請陳其方【言天地廣大不可度量而得之造化微豈可以人心而徧悉大神靈問讚聖深明舉大說凡粗言綱紀故曰請陳其方】艸生五色五色之變不可勝視艸生五味五味之美不可勝極【言物生之眾稟化吝殊目視口味尙無能盡之況於人心乃能包括耶】嗜欲不同各有所通【言色味之眾𨿽不可徧盡所由然人所嗜所欲則自隨己心之所愛耳故曰嗜欲不同各有所通】天食人以五气地食人以五味【天以五气食人者臊气湊肝焦气湊心香气湊脾鮏气湊肺腐气湊腎也地以五味食人者酸味入肝苦味入心甘味入脾辛味入肺鹹味入腎也淸陽化气而上爲天濁陰成味而下爲地故天食人以气地食人以味也陰陽應象大論曰淸陽爲天濁陰爲地又曰陽爲气陰爲味】五气入鼻藏於心肺上使五色修明音聲能彰五味入口藏於腸胃味有所藏以養五气气和而生津液相成神乃自生【心榮面色肺主音聲故气藏於心肺上使五色修潔分明音聲彰著气爲水母故味藏於腸胃內養五气五气和化津液方生津液與气相副化成神气乃能生而宣化也】帝曰藏象何如【象謂所見於外可閱者也】歧伯曰心者生之本神之變也其華在面其充在血脈爲陽中之太陽通於夏气【心者君主之官神明出焉然君主者萬物系之以興亡故曰心者生之本神之變也火气炎上故華在面也心養血其主脈故充在血脈也心王於夏气合太陽以太陽居夏火之中故曰陽中之太陽通於夏气也金匱眞言論曰平旦至日中天之陽陽中之陽也新校正云詳神之變全元起本並太素作神之處】肺者气之本魄之處也其華

在毛其充在皮爲陽中之太陰通於秋气【肺藏气其神魄其養皮毛故曰肺者气之本魄之處華在毛充在皮也肺藏爲太陰之气主王於秋晝日爲陽气所行位非陰處以太陰居於陽分故曰陽中之太陰通於秋气也金匱眞言論曰日中至黃昏天之陽陽中之陰也新校正云按太陰甲乙經並太素作少陰當作少陰肺在十二經𨿽爲太陰然在陽分之中當爲少陰也】腎者主蟄封藏之本精之處也其華在發其充在骨爲陰中之少陰通於冬气【地戶封閔蟄虫深藏腎又主水受五藏六府之精而藏之故曰腎者主蟄封藏之本精之處也腦者髓之海腎主骨髓髮者腦之所養故華在髮充在骨也以盛陰居冬陰之分故曰陰中之少陰通於冬气也金匱眞言論曰合夜至雞鳴天之陰陰中之陰也新校正云按全元起本並甲乙經太素少陰作太陰當作太陰腎在十二經𨿽爲少陰然在陰分之中當爲太陰】肝者罷極之本魂之居也其華在爪其充在筋以生血气其味酸其色蒼【新校正云詳此六字當去按太素心其味苦其色赤肺其味辛其色白腎其味鹹其色黒今惟肝脾二藏載其味其色防陰陽應象大論已著色味詳矣此不當出之今更不添心肺腎三藏之色味只去肝脾二藏之色味可矣其注中所引陰陽應象大論文四十一字亦當去之】此爲陽中之少陽通於春气【夫人之運動者皆筋力之所爲也肝主筋其神魂故曰肝者罷極之本魂之居也爪者筋之餘筋者肝之養故華在爪充在筋也東方爲發生之始故以生血气也陰陽應象大論曰東方生風風生木木生酸肝合木故其味酸也又曰神在藏爲肝在色爲蒼故其色蒼也以少陽居於陽位而王於春故曰陽中之少陽通於春气也金匱眞言論曰平旦至日中天之陽陽中之陽也新校正云按全元起本並甲乙經太素作陰中之少陽當作陰中之少陽詳王氏引金匱眞言論云平旦至日中天之陽陽中之陽也以爲證則王意以爲陽中之少陽也再詳上文心藏爲陽中之太陽王氏以引平旦至日中之說爲證今肝藏又引爲證反不引雞鳴至平旦天之陰陰中之陽爲證則王注之失可見當從全元起本及甲乙經太素作陰中之少陽爲得】脾胃大腸小腸三焦膀胱者倉廩之本營之居也名曰噐能化糟粕轉味而入出者也【皆可受盛轉運不息故爲倉廩之本名曰噐也營起於中焦中焦爲脾胃之位故云營之居也然水谷滋味入於脾胃脾胃糟粕轉化其味出於三焦膀胱故曰轉味而入出者也】其華在唇四白其充在肌其味甘其色黃【新校正云詳此六字當去並注中引陰陽應象大論文四十字亦當去已解在前條】此至陰之類通於土气【口爲脾官脾主肌肉故曰華在唇四白充在肌也四白謂唇四際之白色肉也陰陽應象大論曰中央生濕濕生土土生甘脾合土故其味甘也又曰在藏爲脾在色爲黃故其色黃也脾藏土气土合至陰故曰此至陰之類通於土气也金匱眞言論曰陰中之至陰脾也】凡十一藏取決於膽也【上從心藏下至於膽爲十一也然膽者中正剛斷無私偏故十一藏取決於膽也】故人迎一盛病在少陽二盛病在太陽三盛病在陽明四盛已上爲格陽【陽脈法也少陽膽脈也太陽膀胱脈也陽眀胃脈也靈樞經曰一盛而躁在手少陽二盛而躁在手太陽三盛而躁在手陽明手少陽三焦脈手太陽小腸脈手陽明大腸脈一盛者謂人迎之脈大於寸口一倍也余盛同法四倍已上陽盛之極故格拒而食不得入也正理論曰格則吐逆】寸口一盛病在厥陰二盛病在少陰三盛病在太陰四盛已上爲關陰【陰脈法也厥陰肝脈也少陰腎脈也太陰脾脈也靈樞經曰一盛而躁在手厥陰二盛而躁在手少陰三盛而躁在手太陰手厥陰心包脈也手少陰心脈也手太陰肺脈也盛法同陽四倍已上陰盛之極故關閉而溲不得通也正理論曰閉則不得溺】人迎與寸口俱盛四倍已上爲關格關格之脈贏不能極於天地之精气則死矣【俱盛謂俱大於平常之脈四倍也物不可以久盛極則衰敗故不能極於天地之精气則死矣靈樞經曰陰陽俱盛不得相營故曰關格關格者不得盡期而死矣此之謂也新校正云詳贏當作盈脈盛四倍已上非贏也乃盛極也古文贏與盈通用】五藏生成篇第十【新校正云詳全元起本在第九卷

按此篇云五藏生成篇而不云論者蓋此篇直記五藏生成之事而無問答論議之辭故不云論後不言論者義皆仿此】

心之合脈也【火气動躁脈類齊同心藏應火故合脈也】其榮色也【火炎上而色赤故榮美於面而赤色新校正云詳王以赤色爲面榮美未通大抵發見於面之色皆心之榮也豈專爲赤哉】其主腎也【主謂主與腎相畏也火畏於水水與爲官故畏於腎】肺之合皮也【金气堅定皮象亦然肺藏應金故合皮也】其榮毛也【毛附皮革故外榮】其主心也【金畏於火火與爲官故主畏於心也】肝之合筋也【木性曲直筋體亦然肝藏應木故合筋也】其榮爪也【爪者筋之餘故外榮也】其主肺也【木畏於金金與爲官故主畏於肺也】脾之合肉也【土性柔厚肉體亦然脾藏應土故合肉也】其榮唇也【口爲脾之官故榮於唇唇謂四際白色之處非赤色也】其主肝也【土畏於木木與爲官故主畏於肝也】腎之合骨也【水性流濕精气亦然骨通精髓故合骨也】其榮發也【腦爲髓海腎气主之故外榮發也】其主脾也【水畏於土土與爲官故主畏於脾也】是故多食鹹則脈凝泣而變色【心合脈其榮色鹹益腎勝於心心不勝故脈凝泣而顏色變易也】多食苦則皮槁而毛抜【肺合皮其榮毛苦益心勝於肺肺不勝故皮枯槁而毛抜去也】多食辛則防急而爪枯【肝合筋其榮爪辛益肺勝於肝肝不勝故筋急而爪漧枯也】多食酸則肉胝防而唇揭【脾合肉其榮唇酸益肝勝於脾脾不勝故肉胝防而唇皮揭舉也】多食甘則骨痛而髮落【腎合骨其榮髮甘益脾勝於腎腎不勝故骨痛而髮墮落】此五味之所傷也【五味入口輸於腸胃而內養五藏各有所養有所欲欲則互有所傷故下文曰】故心欲苦【合火故也】肺欲辛【合金故也】肝欲酸【合木故也】脾欲甘【合土故也】腎欲咸【合水故也】此五味之所合也【各隨其欲而歸湊之】五藏之气【新校正云按全元起本云此五味之合五藏之气也連上文太素同】故色見靑如艸玆者死【玆滋也言如艸初生之靑色也】黃如枳實者死【色靑黃也】黒如炲者死【炲謂炲煤也】赤如衃血者死【衃血謂敗惡凝聚之血色赤黑也】白如枯骨者死【白而枯槁如幹骨之白也】此五色之見死也【藏敗故見死色也三部九候論曰五藏已敗其色必夭夭必死矣此之謂也】靑如翠羽者生赤如雞冠者生黃如蟹腹者生白如豕膏者生黒如烏羽者生此五色之見生也【此謂光潤也色𨿽可愛若見朦朧尢善矣故下文曰】生於心如以縞裹朱生於肺如以縞裹紅生於肝如以縞裹紺生於脾如以縞裹栝樓實生於腎如以縞裹紫【是乃眞見生色也縞白色紺薄靑色】此五藏所生之外榮也【榮羙色也】色味當五藏白當肺辛赤當心苦靑當肝酸黃當脾甘黒當腎咸【各當其所應而爲色味也】故白當皮赤當脈靑當筋黃當肉黒當骨【各歸其所養之藏气也】諸脈者皆屬於目【脈者血之府宣明五气篇曰久視傷血由此明諸脈皆屬於目也新校正云按皇甫士安云九卷曰心藏脈脈捨神神明通體故云屬目】諸髓者皆屬於腦【腦爲髓海故諸髓屬之】諸筋者皆屬於節【筋气之堅結者皆絡於骨節之間也宣明五气篇曰久行傷筋由此明諸筋皆屬於節也】諸血者皆屬於心【血居脈內屬於心也八正神明論曰血气者人之神然神者心之主由此故諸血皆屬於心也】諸气者皆屬於肺【肺藏主气故也】此四支八谿之朝夕也【谿者肉之小防名也八谿謂肘膝腕也如是气血筋脈互有盛衰故爲朝夕矣】故人臥血歸於肝【肝藏血心行之人動則血運於諸經人靜則血歸於肝藏何者肝主血海故也】肝受血而能視【言其用也目爲肝之官故肝受血而能視】足受血而能步【气行乃血流故足受血而能行步也】掌受血而能握【以當把握之用】指受血而能攝【以當攝受之用也血气者人之神故所以受血者皆能運用】臥出而風吹之血凝於膚者爲痺【謂痺也】凝於脈者爲泣【泣謂血行不利】凝於足者爲厥【厥謂足逆冷也】此三者血行而不得反其空故爲痺厥也【空者血流之道大經隧也】人有大谷十二分【大經所防謂之大谷也十二分者謂十二經脈之部分】小谿三百五十四名少十二兪【小絡所防謂之小谿也然以三百六十五小絡言之者除十二兪外則當三百五十三名經言三百五十四者傳寫行書誤以三爲四也新校正云按別本及全元起本太素兪作關】此皆衛气之所畱止邪气之所客也【衛气滿塡以行邪气不得居止衛气虧缺畱止則爲邪气所客故言邪气所客】鍼石緣而去之【緣爲夤緣行去之貎言邪气所客衛气畱止鍼其谿谷則邪气夤緣隨脈而行去也】診病之始五決爲紀【五決謂以五藏之脈爲決生死之綱紀也】欲知其始先建其母【建立也母謂應時之王气也先立應時王气而後乃求邪正之气也】所謂五決者五脈也【謂五藏脈也】是以頭痛巓疾下虛上實過在足少陰巨陽甚則入腎【足少陰腎脈巨陽膀胱脈膀胱之脈者起於目內眥上額交巓上其支別者從巓至耳上角其直行者從巓入絡腦還出別下項循肩髆內俠脊抵腰中入循膂絡腎屬膀胱然腎虛而不能引巨陽之气故頭痛而爲上巓之疾也經病甚已則入於藏矣】徇蒙招尢目防耳聾下實上虛過在足少陽厥陰甚則入肝【徇疾也不明也言目暴疾而不眀招謂掉也搖掉不定也尢甚也目疾不明首掉尢甚謂暴病也目防耳聾謂漸病也足少陽膽脈厥陰肝脈也厥陰之脈從少腹上俠胃屬肝絡膽貫鬲布脇肋循喉嚨之後入頏顙上出額與督脈防於巓其支別者從目系下頰裏足少陽之脈起於目銳眥上抵頭角下耳後循頸入缺盆其支別者從耳後入耳中又支別者別目銳眥下顴加頰車下頸合缺盆以下胸中貫鬲絡肝屬膽今气不足故爲是病新校正云按王注徇蒙言目暴疾而不明義未甚顯徇蒙者蓋謂目臉膶動疾數而蒙暗也又少陽之脈下顴甲乙經作下防】腹滿防脹支鬲胠脇下厥上冒過在足太陰陽明【胠謂脇上也下厥上冒者謂气從下逆上而冒於目也足太陰脾脈陽明胃脈也足太陰脈自股內前亷入腹屬脾絡胃上鬲足陽明脈起於鼻交於頞下循鼻外下絡頥頷從喉嚨入缺盆屬胃絡脾其直行者從缺盆下乳內亷下俠齊入气街中其支別者起胃下口循腹裏至气街中而合以下髀故爲是病】欬嗽上气厥在胸中過在手陽眀太陰【手陽明大腸脈太陰肺脈也手陽明脈自肩髃前亷上出於柱骨之防上下入缺盆絡肺下鬲屬大腸手大陰脈起於中焦下絡大腸還循胃口上鬲屬肺從肺系橫出掖下故爲欬上气厥在胸中也新校正云按甲乙經厥作病】心煩頭痛病在鬲中過在手巨陽少陰【手巨陽小腸脈少陰心脈也巨陽之脈從肩上入缺盆絡心循咽下鬲抵胃屬小腸其支別者從缺盆循頸上頰至目銳眥手少陰之脈起於心中出屬心系下鬲絡小腸故心煩頭痛病在鬲中也新校正云按甲乙經云胸中痛支滿腰背相引而痛過在手少陰太陽也】夫脈之小大滑濇浮沈可以指別【夫脈小者細小大者滿大滑者往來流利濇者往來蹇難浮者浮於手下沈者按之乃得也如是𨿽眾狀不同然手巧心諦而指可分別也】五藏之象可以類推【象謂气象也言五藏𨿽隱而不見然其气象性用猶可以物類推之何者肝象木而曲直心象火而炎上脾象土而安靜肺象金而剛決腎象水而潤下夫如是皆大舉宗兆其中隨事變化象法傍通者可以同類而推之爾】五藏相音可以意識【音謂五音也夫肝音角心音徵脾音宮肺音商腎音羽此其常應也然其互相勝負聲見否臧則耳聰心敏者猶可以意識而知之】五色微診可以目察【色謂顏色也夫肝色靑心色赤脾色黃肺色白腎色黒此其常色也然其气象交互微見吉凶則目明智逺者可以占視而知之】能合脈色可以萬全【色靑者其脈色赤者其脈鉤色黃者其脈代色白者其脈毛色黒者其脈堅此其常色脈也然其參校異同斷言成敗則審而不惑萬舉萬全色脈之病例如下說】赤脈之至也喘而堅診曰有積气在中時害於食名曰心痺【喘謂脈至如卒喘狀也藏居髙病則脈爲喘狀故心肺二藏而獨言之爾喘爲心气不足堅則病气有餘心脈起於心胸之中故積气在中時害於食也積謂病气積聚痺謂藏气不宣行也】得之外疾思慮而心虛故邪從之【思慮心虛故外邪因之而居止矣】白脈之至也喘而浮上虛下實驚有積气在胸中喘而虛名曰肺痺寒熱【喘爲不足浮者肺虛肺不足是謂心虛上虛則下當滿實矣以其不足故善驚而气積胸中矣然脈喘而浮是肺自不足喘而虛者是心气上乘肺受熱而气不得營故名肺痺而外爲寒熱也】得之醉而使內也【酒味苦燥內益於心醉甚入房故心气上勝於肺矣】靑脈之至也長而左右彈有積气在心下支胠名曰肝痺【脈長而彈是爲緊緊爲寒气中濕乃肝主胠脇近於心故气積心下又支胠也正理論脈名例曰緊脈者如切防狀言左右彈人手也】得之寒濕與疝同法腰痛足淸頭痛【脈緊爲寒脈長爲濕疝之爲病亦寒濕所生故言與疝同法也寒濕在下故腰痛也肝脈者起於足上行至頭出額與督脈防於巓故病則足冷而頭痛也淸亦冷也】黃脈之至也大而虛有積气在腹中有厥气名曰厥疝【脈太爲气脈虛爲虛旣气又虛故脾气積於腹中也若腎气逆上則是厥疝腎气不上則但虛而脾气積也】女子同法得之疾使四支汗出當風【女子同法言同其候也風气通於肝故汗出當風則脾气積滿於腹中】黒脈之至也上堅而大有積气在小腹與陰名曰腎痺【上謂寸口也腎主下焦故气積聚於小腹與陰也】得之沐浴淸水而臥【濕气傷下自歸於腎況沐浴而臥得無病乎靈樞經曰身半以下濕之中也】凡相五色之奇脈面黃目靑面黃目赤面黃目白面黃目黒者皆不死也【奇脈謂與色不相偶合也凡色見黃皆爲有胃气故不死也新校正云按甲乙經無之奇脈三字】面靑目赤面赤目白面靑目黒面黒目白面赤目靑皆死也【無黃色而皆死者以無胃气也五藏以胃气爲本故無黃色皆曰死焉】

五藏別論篇第十一【新校正云按全元起本在第五卷

】

黃帝問曰余聞方士或以腦髓爲藏或以腸胃爲藏或以爲府敢問更相反皆自謂是不知其道願聞其說【方士謂明悟方術之士也言互爲藏府之差異者經中猶有之矣靈蘭祕典論以腸胃爲十二藏相使之次六節藏象論云十一藏取決於膽五藏生成篇云五藏之象可以類推五藏相音可以意識此則互相矛楯爾腦髓爲藏應在別經】歧伯對曰腦髓骨脈膽女子胞此六者地气之所生也皆藏於陰而象於地故藏而不冩名曰奇恆之府【腦髓骨脈𨿽名爲府不正與神藏爲表裏膽與肝合而不同六府之傳冩胞𨿽出納納則受納精气出則化出形容形容之出謂化極而生然出納之用有殊於六府故言藏而不冩名曰奇恆之府也】夫胃大腸小腸三焦膀胱此五者天气之所生也其气象天故冩而不藏此受五藏濁气名曰傳化之府此不能久畱輸冩者也【言水谷入已糟粕變化而泄出不能久久畱住於中但當化已輸冩令去而已傳冩諸化故曰傳化之府也】魄門亦爲五藏使水谷不得久藏【謂肝之門也內通於肺故曰魄門受已化物則爲五藏行使然水谷亦不得久藏於中】所謂五藏者藏精气而不冩也故滿而不能實【精气爲滿水谷爲實但藏精气故滿而不能實新校正云按全元起本及甲乙經太素精气作精神】六府者傳化物而不藏故實而不能滿也【以不藏精气但受水谷故也】所以然者水谷入口則胃實而腸虛【以未下也】食下則腸實而胃虛【水谷下也】故曰實而不滿滿而不實也帝曰气口何以獨爲五藏主【气口則寸口也亦謂脈口以寸口可候气之盛衰故雲气口可以切脈之動靜故云脈口皆同取於手魚際之後同身寸之一寸是則寸口也】歧伯曰胃者水谷之海六府之大源也【人有四海水谷之海則其一也受水谷已榮養四傍以其當運化之源故爲六府之大源也】五味入口藏於胃以養五藏气气口亦太陰也【气口在手魚際之後同身寸之一寸气口之所候脈動者是手太陰脈气所行故言气口亦太陰也】是以五藏六府之气味皆出於胃變見於气口【榮气之道內谷爲實新校正云詳此注出靈樞實作寶谷入於胃气傳與肺精專者循肺气行於气口故云變見於气口也新校正云按全元起本出作入】故五气入鼻藏於心肺心肺有病而鼻爲之不利也凡治病必察其下適其脈觀其志意與其病也【下謂目下所見可否也調適其脈之盈虛觀量志意之邪正及病深淺成敗之冝乃守法以治之也新校正云按太素作必察其上下適其脈候觀其志意與其病態】拘於鬼神者不可與言至徳【志意邪則好祈禱言至徳則事必違故不可與言至徳也】惡於鍼石者不可與言至巧【惡於鍼石則巧不得施故不可與言至巧】病不許治者病必不治治之無功矣【心不許人治之是其必死彊爲治者功亦不成故曰治之無功矣】

黃帝內經素問卷三

黃帝內經素問卷三

靈蘭祕典論膻【徒旱切】廩【力稔切】【音籍】瞿【音劬】六節藏象論僦【卽就切】溲【所鳩切小便也】五藏生成論胝防【上丁尼切下側救切】炲【音苔】衃【芳杯切】【音頑又音君】隧【音遂】頑【胡浪切】顙【蘓朗切】系【奚帝切】顴【音權】胠【去魚切】髃【音虞】五藏別論楯【音巡】惡【音污】

黃帝內經素問卷三釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷四

唐王冰次注

宋林億等校正

異法方宜論

移精變气論

湯液醪醴論

玉板論要篇

診要經終論

異法方宜論篇第十二【新校正云按全元起本在第九卷

】

黃帝問曰醫之治病也一病而治各不同皆愈何也【不同謂鍼石灸焫毒藥導引按蹻也】歧伯對曰地勢使然也【謂法天地生長收藏及髙下燥濕之勢】故東方之域天地之所始生也【法春气也】魚鹽之地海濵傍水【魚鹽之地海之利也濵水際也隨業近之】其民食魚而嗜咸皆安其處羙其食【丰其利故居安恣其味故食羙】魚者使人熱中鹽者勝血【魚發瘡則熱中之信鹽發渴則勝血之徴】故其民皆黒色疏理其病皆爲癰瘍【血弱而熱故喜爲癰瘍】其治宜砭石【砭石謂以石爲鍼也山海經曰髙氏之山有石如玉可以爲鍼則砭石也新校正云按氏一作伐】故砭石者亦從東方來【東人今用之】西方者金玊之域沙石之處天地之所收引也【法秋气也引謂牽引使收斂也】其民陵居而多風水土剛彊【居室如陵故曰陵居金气肅殺故水土剛彊也新校正云詳大抵西方地髙民居髙陵故多風也不必室如陵矣】其民不衣而褐薦其民華食而脂肥【不衣絲綿故曰不衣褐謂毛布也薦謂細艸也華謂鮮羙酥酪骨肉之類也以食鮮羙故人體脂肥】故邪不能傷其形體其病生於內【水土剛彊飲食脂肥膚腠閉封血气充實故邪不能傷也內謂喜怒悲憂恐及飲食男女之過甚也新校正云詳悲一作思當作思已具陰陽應象大論注中】其治宜毒藥【能攻其病則謂之毒藥以其血气盛肌肉堅飲食華水土彊故病宜毒藥方制禦之藥謂艸木虫魚鳥獸之類皆能除病者也】故毒藥者亦從西方來【西人方術今奉之】北方者天地所閉藏之域也其地髙陵居風寒冰冽【法冬气也】其民樂野處而乳食藏寒生滿病【水寒冰冽故生病於藏寒也新校正云按甲乙經無滿字】其治宜灸焫【火艾燒灼謂之灸焫】故灸焫者亦從北方來【北人正行其法】南方者天地所長養陽之所盛處也其地下水土弱霧露之所聚也【法夏气也地下則水流歸之水多故土弱而霧露聚】其民嗜酸而食胕【言其所食不芬香新校正云按全元起雲食魚也】故其民皆致理而赤色其病攣痺【酸味收斂故人皆肉理宻致陽盛之處故色赤濕气內滿熱气內薄故筋攣脈痺也】其治宜防鍼【防細小也細小之鍼調脈衰盛也】故九鍼者亦從南方來【南人盛崇之】中央者其地平以濕天地所以生萬物也眾【法土徳之用故生物眾然東方海南方下西方北方髙中央之地平以濕則地形斯異生病殊焉】其民食雜而不勞【四方輻輳而萬物交歸故人食紛雜而不勞也】故其病多痿厥寒熱【濕气在下故多病痿弱气逆及寒熱也陰陽應象大論曰地之濕气感則害皮肉筋脈居近於濕故爾】其治宜導引按蹻【導引謂搖筋骨動支節按謂抑按皮肉蹻謂防舉手足】故導引按蹻者亦從中央出也【中人用爲養神調气之正道也】故聖人雜合以治各得其所宜【隨方而用各得其宜惟聖人法乃能然矣】故治所以異而病皆愈者得病之情知治之大體也【逹性懷故然】

移精變气論篇第十三【新校正云按全元起本在第二卷

】

黃帝問曰余聞古之治病惟其移精變气可祝由而已今世治病毒藥治其內鍼石治其外或愈或不愈何也【移謂移易變謂變攺皆使邪不傷正精神復彊而內守也生气通天論曰聖人傳精神服天气上古天眞論曰精神內守病安從來】歧伯對曰往古人居禽獸之閒動作以避寒陰居以避暑內無眷慕之累外無伸官之形【新校正云按全元起夲伸作】此恬憺之世邪不能深入也故毒藥不能治其內鍼石不能治其外故可移精祝由而已【古者巢居穴處夕隠朝遊禽獸之間斷可知矣然動躁陽盛故身熱足以禦寒涼气生寒故陰居可以避暑矣夫志捐思想則內無眷慕之累心亡願欲故外旡伸官之形靜保天眞自無邪勝是以移精變气無假毒藥祝說病由不勞鍼石而已新校正云按全元起雲祝由南方神】當今之世不然【情慕云爲逺於道也】憂患緣其內苦形傷其外又失四時之從逆寒暑之宜賊風數至虛邪朝夕內至五藏骨髓外傷空竅肌膚所以小病必甚大病必死故祝由不能已也帝曰善余欲臨病人觀死生決嫌疑欲知其要如日月光可得聞乎歧伯曰色脈者上帝之所貴也先師之所傳也【上帝謂上古之帝先師謂歧伯祖世之師僦貸季也】上古使僦貸季理色脈而通神明合之金木水火土四時八風六合不離其常【先師以色白脈毛而合金應秋以色靑脈而合木應春以色黒脈石而合水應冬以色赤脈洪而合火應夏以色黃脈代而合土應長夏及四季然以是色脈下合五行之休王上副四時之往來故六合之間八風鼔坼不離常候盡可與期何者以見其變化而知之也故下文曰】變化相移以觀其妙以知其要欲知其要則色脈是矣【言所以知四時五行之气變化相移之要妙者何以色脈故也】色以應日脈以應月常求其要則其要也【言脈應月色應日者占之期準也常求色脈之差忒是則平人之診要也】夫色之變化以應四時之脈此上帝之所貴以合於神明也所以逺死而近生【觀色脈之臧否曉死生之徴兆故能常逺於死而近於生也】生道以長命曰聖王【上帝聞道勤而行之生道以長惟聖王乃爾而常用也】中古之治病至而治之湯液十日以去八風五痺之病【八風謂八方之風五痺謂皮肉筋骨脈之痺也靈樞經曰風從東方來名曰嬰兒風其傷人也外在筋紐內舎於肝風從東南來者名曰弱風其傷人也外在於肌內舎於胃風從南方來名曰大弱風其傷人也外在於脈內舎於心風從西南來名曰謀風其傷人也外在於肉內舎於脾風從西方來名曰剛風其傷人也外在於皮內舎於肺風從西北來名曰折風其傷人也外在於手太陽之脈內舎於小腸風從北方來名曰大剛風其傷人也外在於骨內舎於腎風從東北來名曰凶風其傷人也外在於掖脇內捨於大腸又痺論曰以春甲乙傷於風者爲筋痺以夏丙丁傷於風者爲脈痺以秋庚辛傷於風者爲皮痺以冬壬癸傷於邪者爲骨痺以至陰遇此者爲肉痺是所謂八風五痺之病也新校正云按此注引痺論今經中痺論不如此當云風論曰以春甲乙傷於風者爲肝風以夏丙丁傷於風者爲心風季夏戊巳傷於邪者爲脾風以秋庚辛中於邪者爲肺風以冬壬癸中於邪者爲腎風痺論曰風寒濕三气雜至合而爲痺以冬遇此者爲骨痺以春遇此者爲筋痺以夏遇此者爲脈痺以至陰遇此者爲肌痺以秋遇此者爲皮痺】十日不已治以艸蘇艸荄之枝本末爲助標本已得邪气乃服【艸蘇謂藥煎也艸荄謂艸根也枝謂莖也言以諸藥根苖合成其煎俾相佐助而以服之凡藥有用根者有用莖者有用枝者有用華實者有用根莖枝華實者湯液不去則盡用之故云本末爲助也標本已得邪气乃服者言工人與病主療相應則邪气率服而隨時順也湯液醪醴論曰病爲本工爲標標本不得邪气不服此之謂主療不相應也或謂取標本論末云鍼也新校正云按全元起本又云得其標本邪气乃散矣】暮世之治病也則不然治不本四時不知日月不審逆從【四時之气各有所在不本其處而卽妄攻是反古也四時刺逆從論曰春气在經脈夏气在孫絡長夏气在肌肉秋气在皮膚冬气在骨髓工當各隨所在而辟伏其邪爾不知日月者謂日有寒溫明暗月有空滿虧盈也八正神明論曰凡刺之法必候日月星辰四時八正之气气定乃刺之是故天溫日明則人血淖液而衞气浮故血易冩气易行天寒日陰則人血凝泣而衛气沈月始生則血气始精衞气始行月郭滿則血气盛肌肉堅月郭空則肌肉減經絡虛衞气去形獨居是以因天時而調血气也是故天寒無刺天溫無凝月生無冩月滿無補月郭空無治是謂得時而調之因天之序盛虛之時移光定位正立而待之故曰月生而冩是謂藏虛月滿而補血气盈溢絡有畱血命曰重實月郭空而治是謂亂經陰陽相錯眞邪不別沈以畱止外虛內亂淫邪乃起此之謂也不審逆從者謂不審量其病可治與不可治故下文曰】病形已成乃欲防鍼治其外湯液治其內【言心意粗略不精審也】粗工凶凶以爲可攻故病未已新病復起【粗謂粗略也凶凶謂不料事宜之可否也何以言之假令饑人形气羸劣食令極飽能不霍乎豈其與食而爲惡邪蓋爲失時復過節也非病逆鍼石湯液失時過節則其害反增矣新校正云按別本霍一作害】帝曰願聞要道歧伯曰治之要極無失色脈用之不惑治之大則【惑謂惑亂則謂法則也言色脈之應昭然不欺但順用而不亂紀綱則治病審當之大法也】逆從到行標夲不得亡神失國【逆從到行謂反順爲逆標本不得謂攻病失宜也以反理到行所爲非順豈惟治人而神气受害若使之輔佐君主亦令國祚不保康寧矣】去故就新乃得眞人【標本不得攻病失宜則當去故逆理之人就新明悟之士乃得至眞精曉之人以全已也】帝曰余聞其要於夫子矣夫子言不離色脈此余之所知也歧伯曰治之極於一帝曰何謂一歧伯曰一者因得之【因問而得之也】帝曰柰何歧伯曰閉戶塞牖系之病者數問其情以從其意【問其所欲而察是非也】得神者昌失神者亡帝曰善

湯液醪醴論篇第十四【新校正云按全元起本在第五卷

】

黃帝問曰爲五穀湯液及醪醴柰何【液謂淸液醪醴謂酒之屬也】歧伯對曰必以稻米炊之稻薪稻米者完稻薪者堅【堅謂資其堅勁完謂取其完全完全則酒淸泠堅勁則气迅疾而效速也】帝曰何以然【言何以能完堅邪】歧伯曰此得天地之和髙下之宜故能至完伐取得時故能至堅也【夫稻者生於陰水之精首戴天陽之气二者和合然乃化成故云得天地之和而能至完秋气勁切霜露凝結稻以冬采故云伐取得時而能至堅】帝曰上古聖人作湯液醪醴爲而不用何也歧伯曰自古聖人之作湯液醪醴者以爲備耳【言聖人湣念生靈先防萌漸陳其法制以備不虞耳】夫上古作湯液故爲而弗服也【聖人不治已病治未病故但爲備用而不服也】中古之世道徳稍衰邪气時至服之萬全【𨿽道徳稍衰邪气時至以心猶近道故服用萬全也】帝曰今之世不必已何也【言不必如中古之世何也】歧伯曰當今之世必齊毒藥攻其中鑱石鍼艾治其外也【言法殊於往古也】帝曰形獘血盡而功不立者何歧伯曰神不使也帝曰何謂神不使歧伯曰鍼石道也【言神不能使鍼石之妙用也何者志意違背於師示故也】精神不進志意不治故病不可愈【動離於道耗散天眞故爾新校正云按全元起夲云精神進志意定故病可愈太素云精神越志意散故病不可愈】今精壞神去榮衞不可復收何者嗜欲無窮而憂患不止精气防壞榮泣衞除故神去之而病不愈也【精神者生之源榮衞者气之主气主不輔生源復消神不內居病何能愈哉】帝曰夫病之始生也極防極精必先入結於皮膚今良工皆稱曰病成名曰逆則鍼石不能治良藥不能及也今良工皆得其法守其數親戚兄弟逺近音聲日聞於耳五色日見於目而病不愈者亦何暇不早乎【新校正云按別夲暇一作謂】歧伯曰病爲本工爲標標本不得邪气不服此之謂也【言醫與病不相得也然工人或親戚兄弟該明情疑勿用工先備識不謂知方鍼艾之妙靡容藥石之攻匪預如是則道𨿽昭著萬舉萬全病不許治欲奚爲療五藏別論曰拘於鬼神者不可與言至徳惡於鍼石者不可與言至巧病不許治者病必不治治之無功此皆謂工病不相得邪气不賔服也豈惟鍼艾之有惡哉藥石亦有之矣新校正云按移精變气論曰標本已得邪气乃服】帝曰其有不從毫毛而生五藏陽以竭也【新校正云按全元起本及太素陽作傷義亦通】津液充郭其魄獨居孤精於內气耗於外形不可與衣相保此四極急而動中是气拒於內而形施於外治之柰何【不從毫毛言生於內也陰气內盛陽气竭絕可得入於腹中故言五藏陽以竭也津液者水也充滿也郭皮也陰稸於皮郭充大脹滿上攻於肺肺气孤危魄者肺神腎爲水害子不救母故云其魄獨居也夫陰精損削於內陽气耗減於外則三焦閉溢水道不通水滿皮膚身體否腫故云形不可與衣相保也凡此之類皆四支脈數急而內鼔動於肺中也下動者謂气急而欬也言如是者皆水气格拒於腹膜之內浮腫施張於身形之外欲窮標本其可得乎四極言四末則四支也左傳曰風淫末疾靈樞經曰陽受气於四末新校正云詳形施於外施字疑誤】歧伯曰平治於權衡去宛陳莝【新校正云按太素莝作莖】防動四極溫衣繆刺其處以復其形開鬼門潔淨府精以時服五陽已布疏滌五藏故精自生形自盛骨肉相保巨气乃平【平治權衡謂察脈浮沈也脈浮爲在表脈沈爲在裏在裏者泄之在外者汗之故下次雲開鬼門潔淨府也去宛陳莝謂去積久之水物猶如艸莖之不可久畱於身中也全本作艸莝防動四極謂防動四支令陽气漸以宣行故又曰溫衣也經脈滿則絡脈溢絡脈溢則繆刺之以調其絡脈使形容如舊而不腫故云繆刺其處以復其形也開鬼門是啟府遣气也潔淨府謂冩膀胱水去也脈和則五精之气以時賓服於腎藏也五陽是五藏之陽气也然五藏之陽漸而宣布五藏之外气穢復除也如是故精髓自生形肉自盛藏府旣和則骨肉之气更相保抱大經脈气然乃平復爾】帝曰善玉版論要篇第十五【新校正云按全元起本在第二卷

】

黃帝問曰余聞揆度奇恆所指不同用之柰何歧伯對曰揆度者度病之淺深也奇恆者言奇病也請言道之至數五色脈變揆度奇恆道在於一【一謂色脈之應也知色脈之應則可以揆度奇恆矣新校正云按全元起本請作謂】神轉不回回則不轉乃失其機【血气者神气也八正神明論曰血气者人之神不可不謹養也夫血气應順四時遞遷囚王循環五气無相奪倫是則神轉不回也回謂卻行也然血气隨王不合卻行卻行則反常反常則回而不轉也回而不轉乃失生气之機矣何以明之夫木衰則火王火衰則土王土衰則金王金衰則水王水衰則木王終而復始循環此之謂神轉不回也若木衰水王水衰金王金衰土王土衰火王火衰木王此之謂回而不轉也然反天常軌生之何有耶】至數之要迫近以防【言五色五脈變化之要道迫近於天常而又防妙】著之玊版命曰合玉機【玊機篇名也言以此回轉之要防著之玊版合同於玉機論文也新校正云詳道之至數至此與玉機眞藏論文相重注頗不同】容色見上下左右各在其要【容色者他气也如肝木部內見赤黃白黒色皆謂他气也余藏率如此例所見皆在明堂上下左右要察處故云各在其要新校正云按全元起本容一作客視色之法具甲乙經中】其色見淺者湯液主治十日巳【色淺則病輕故十日乃巳】其見深者必齊主治二十一日巳【色深則病甚故必終齊乃巳】其見大深者醪酒主治百日已【病深甚故日多】色夭面脫不治【色見大深兼之夭惡靣肉又脫不可治也】百日盡已【色不夭面不脫治之百日盡可已新校正云詳色夭面脫𨿽不治然期當百日乃已盡也】脈短气絕死【脈短已虛加之漸絕眞气將竭故必死】病溫虛甚死【甚虛而病溫溫气內涸其精血故死】色見上下左右各在其要上爲逆下爲從【色見於下者病生之气也故從色見於上者傷神之兆也故逆】女子右爲逆左爲從男子左爲逆右爲從【左爲陽故男子右爲從而左爲逆右爲陰故女子右爲逆而左爲從】易重陽死重陰死【女子色見於左男子色見於右是變易也男子色見於左是曰重陽女子色見於右是曰重陰气極則反故皆死也】陰陽反他【新校正云按陰陽應象大論云陰陽反作】治在權衡相奪奇恆事也揆度事也【權衡相奪謂陰陽二气不得髙下之冝是奇於恆常之事當揆度其气隨宜而處療之】搏脈痺躄寒熱之交【脈擊搏於手而病痺及攣躄者皆寒熱之气交合所爲非邪气虛實之所生也】脈孤爲消气虛泄爲奪血【夫脈有表無裏有裏無表皆曰孤亡之气也若有表有裏而气不足者皆曰虛衰之气也】孤爲逆虛爲從【孤無所依故曰逆虛衰可復故曰從】行奇恆之法以太陰始【凡揆度奇恆之法先以气口太陰之脈定四時之正气然後度量奇恆之气也】行所不勝曰逆逆則死【木見金脈金見火脈火見水脈水見土脈土見木脈如是皆行所不勝也故曰逆賊勝不已故逆則死焉】行所勝曰從從則活【木見水火土脈火見金土木脈土見金水火脈金見土木水脈水見金火木脈如是者皆可勝之脈故曰從從則無所尅殺傷敗故從則活也】八風四時之勝終而復始【以不越於五行故𨿽相勝猶循環終而復始也】逆行一過不復可數論要畢矣【過謂徧也然逆行一過徧於五气者不復可數爲平和矣】

診要經終論篇第十六【新校正云按全元起本在第二卷

】

黃帝問曰診要何如歧伯對曰正月二月天气始方地气始發人气在肝【方正也言天地气正發生其萬物也木治東方王七十二日猶當三月節後一十二日是木之用事以月而取則正月二月人气在肝】三月四月天气正方地气定發人气在脾【天气正方以陽气明盛地气定發爲萬物華而欲實也然季終土寄而王土又生於丙故人气在脾】五月六月天气盛地气髙人气在頭【天陽赫盛地焰髙升故言天气盛地气髙火性炎上故人气在頭也】七月八月陰气始殺人气在肺【七月三陰支生八月陰始肅殺故云陰气始殺也然陰气肅殺類合於金肺气象金故人气在肺也】九月十月陰气始冰地气始閉人气在心【陰气始凝地气始閉隨陽而入故人气在心】十一月十二月冰復地气合人气在腎【陽气深復故气在腎也夫气之變也故發生於木長茂於土盛髙而上肅殺於金避寒於火伏藏於水斯皆隨順陰陽气之升沈也五藏生成篇曰五藏之象可以類推此之謂气類也】故春刺散兪及與分理血出而止【散兪謂問穴分理謂肌肉分理新校正云按四時刺逆從論云春气在經脈此散兪卽經脈之兪也又水熱穴論云春取絡脈分肉】甚者傳气間者環也【辧疾气之間甚也傳謂相傳環謂循環也相傳則傳所不勝循環則周廻於五气也新校正云按太素環也作環已】夏刺絡兪見血而止盡气閉環痛病必下【盡气謂出血而盡鍼下取所病脈盛邪之气也邪气盡已穴兪閉宻則經脈循環而痛病之气必下去矣以陽气大盛故爲是法刺之新校正云按四時刺逆從論云夏气在孫絡此絡兪卽孫絡之兪也又水熱穴論云夏取盛經分腠】秋刺皮膚循理上下同法神變而止【循理謂循肌肉之分理也上謂手脈下謂足脈神變謂脈气變易與未刺時異也脈者神之用故爾言之新校正云按四時刺逆從論云秋气在皮膚義與此合又水熱穴論云取兪以冩陰邪取合以虛陽邪皇甫士安云是始秋之治變】冬刺兪竅於分理甚者直下閒者散下【直下謂直爾下之散下謂散布下之新校正云按四時刺逆從論云冬气在骨髓此兪竅卽骨髓之兪竅也又水熱穴論云冬取井榮皇甫士安云是末冬之治變也】春夏秋冬各有所刺法其所在春刺夏分脈亂气防入淫骨髓病不能愈令人不嗜食又且少气【心主脈故脈亂气防水受气於夏腎主骨故下淫於骨髓也心火防則胃土不足故不嗜食而少气也新校正云按四時刺逆從論云春刺絡脈血气外溢令人少气】春刺秋分節攣逆气環爲欬嗽病不愈令人時驚又且哭【木受气於秋肝主筋故刺秋分則筋攣也若气逆環周則爲欬嗽肝主驚故時驚肺主气故气逆又且哭也新校正云按四時刺逆從論云春刺肌肉血气環逆令人上气也】春刺冬分邪气著藏令人脹病不愈又且欲言語【冬主陽气伏藏故邪气著藏腎實則脹故刺冬分則令人脹也火受气於冬心主言故欲言語也新校正云按四時刺逆從論云春刺筋骨血气內著令人腹脹】夏刺春分病不愈令人解墯【肝飬筋肝气不足故筋力解墯新校正云按四時刺逆從論云夏刺經脈血气乃竭令人解防】夏刺秋分病不愈令人心中欲無言惕惕如人將捕之【肝木爲語傷秋分則肝木虛故恐如人將捕之肝不足故欲無言而復恐也新校正云按四時刺逆從論云夏刺肌肉血气內卻令人善恐甲乙經作悶】夏刺冬分病不愈令人少气時欲怒【夏傷於腎肝肺防之志內不足故令人少气時欲怒也新校正云按四時刺逆從論云夏刺筋骨血气上逆令人善怒】秋刺春分病不已令人惕然欲有所爲起而忘之【肝虛故也刺不當也新校正云按四時刺逆從論云秋刺經脈血气上逆令人善忘】秋刺夏分病不已令人益嗜臥又且善防【心气少則脾气孤故令嗜臥心主防神爲之故令善防新校正云按四時刺逆從論云秋刺絡脈气不外行令人臥不欲動】秋刺冬分病不已令人灑灑時寒【陰气上干故時寒也灑灑寒貌新校正云按四時刺逆從論云秋刺筋骨血气內散令人寒栗】冬刺春分病不已令人欲臥不能眠眠而有見【肝气少故令欲臥不能眠肝主目故眠而如見有物之形狀也新校正云按四時刺逆從論云冬刺經脈血气皆脫令人目不明】冬刺夏分病不愈气上發爲諸痺【泄脈气故也新校正云按四時刺逆從論云冬刺絡脈血气外泄畱爲大痺】冬刺秋分病不已令人善渴【肺气不足故發渇新校正云按四時刺逆從論云冬刺肌肉陽气竭絕令人善渴】凡刺胸腹者必避五藏【心肺在鬲上腎肝在鬲下脾象土而居中故刺胸腹必避之五藏者所以藏精神魂魄意志損之則五神去神去則死至故不可不愼也】中心者環死【气行如環之一周則死也正謂周十二辰也新校正云按刺禁論云一日死其動爲噫四時刺逆從論同此經闕刺中肝死日刺禁論雲中肝五日死其動爲語四時刺逆從論同也】中脾者五日死【土數五也新校正云按刺禁論雲中脾十日死其動爲吞四時刺逆從論同】中腎者七日死【水成數六水數畢當至七日而死一云十日死字之誤也新校正云按刺禁論雲中腎六日死其動爲四時刺逆從論雲中腎六日死其動爲嚏欠】中肺者

五日死【金生數四金數畢當至五日而死一云三日死亦字誤也新校正云按刺禁論雲中肺三日死其動爲欬四時刺逆從論同王注四時刺逆從論云此三論皆歧伯之言而不同者傳之誤也】中鬲者皆爲傷中其病𨿽愈不過一嵗必死【五藏之气同主一年鬲傷則五藏之气互相克伐故不過一嵗必死】刺避五藏者知逆從也所謂從者鬲與脾腎之處不知者反之【腎著於脊脾藏居中鬲連於脇際知者爲順不知者反傷其藏】刺胸腹者必以布憿著之乃從單布上刺【形定則不誤中於五藏也新校正云按別夲憿一作憿又作撽】刺之不愈復刺【要以气至爲效也鍼經曰刺之气不至無問其數刺之气至去之勿復鍼此之謂也】刺鍼必肅【肅謂靜肅所以气之存亡】刺腫搖鍼【以出大膿血故】經刺勿搖【經气不欲泄故】此刺之道也帝曰願聞十二經脈之終柰何【終謂盡也】歧伯曰太陽之脈其終也戴眼反折瘈瘲其色白絕汗乃出出則死矣【戴眼謂睛不轉而仰視也然足太陽脈起於目內眥上額交巓上從巓入絡腦還出別下項循肩髆內俠脊抵中其支別者下循足至小指外側手太陽脈起於手小指之端循臂上肩入缺盆其支別者上頰至目內眥抵足太陽新校正云按甲乙經作斜絡於顴又其支別者從缺盆循頸上頰至目外眥新校正云按甲乙外經作兌故戴眼反折瘈瘲色白絕汗乃出也絕汗謂汗暴出如珠而不流旋復幹也太陽極則汗出故出則死】少陽終者耳聾百節皆縱目睘絕系絕系一日半死其死也色先靑白乃死矣【足少陽脈起於目銳眥上抵頭角下耳後其支別者從耳後入耳中出走耳前手少陽脈其支別者從耳後亦入耳中出走耳前故終則耳聾目睘絕系也少陽主骨故气終則百節縱緩色靑白者金木相薄也故見死矣睘謂直視如驚貌】陽明終者口目動作善驚妄言色黃其上下經盛不仁則終矣【足陽明脈起於鼻交頞中下循鼻外入上齒縫中還出俠口環唇下交承漿卻循頥後下亷出大迎循頰車上耳前過客主人循髮際至額顱其支別者從大迎前下人迎循喉嚨入缺盆下鬲手陽明脈起於手循臂至肩上出於柱骨之防上下入缺盆絡肺其支別者從缺盆上頸貫頰下入齒中還出俠口交人中左之右右之左上俠鼻抵足陽明新校正云按甲乙經作孔無抵足陽明四字故終則口目動作也口目動作謂目睒睒而鼔頷也胃病則惡人與火聞木音則惕然而驚又罵詈罵詈而不避親疏故善驚妄言也黃者土色上謂手脈下謂足脈也經盛謂面目頸頷足跗腕脛皆躁盛而動也不仁謂不知善惡如是者皆气竭之徴也故終矣】少陰終者面黒齒長而垢腹脹閉上下不通而終矣【手少陰气絕則血不流足少陰气絕則骨不耎骨硬則斷上宣故齒長而積垢汗血壞則皮色死故面色如漆而不赤也足少陰脈從腎上貫肝鬲入肺中手少陰脈起於心中出屬心系下鬲絡小腹故其終則腹脹閉上下不通也新校正云詳王注云骨不耎骨硬按難經及甲乙經云骨不濡則肉弗能著當作骨不濡手少陰脈絡小腹甲乙經作脈絡小腸】太陰終者腹脹閉不得息善噫善嘔【足太陰脈行從股內前亷入腹屬脾絡胃上鬲手太陰脈起於中焦下絡大腸還循胃口上鬲屬肺故終則如是也靈樞經曰足太陰之脈動則病食則嘔腹脹善噫也】嘔則逆逆則面赤【嘔則气逆故面赤新校正云按靈樞經作善噫噫則嘔嘔則逆】不逆則上下不通不通則面黒皮毛焦而終矣【嘔則上通故但面赤不嘔則下已閉上復不通心气外燔故皮毛焦而終矣何者足太陰脈支別者復從胃別上鬲注心中由是則皮毛焦乃心气外燔而生也】厥陰終者中熱嗌漧善溺心煩甚則舌捲上縮而終矣【足厥陰絡循脛上臯結於莖其正經入毛中下過陰器上抵小腹俠胃上循喉嚨之後入頭顙手厥陰脈起於胸中出屬心包故終則中熱嗌漧善溺心煩矣靈樞經曰肝者筋之合也筋者聚於陰器而脈絡於舌夲故甚則舌捲卯上縮也又以厥陰之脈過陰器故爾新校正云按甲乙經臯作睪過作環】此十二經之所敗也【手三陰三陽足三陰三陽則十二經也敗謂气終盡而敗壊也新校正云詳十二經又出靈樞經與素問】

黃帝內經素問卷四

黃帝內經素問卷四釋文

異法方宜論蹻【巨嬌切】砭【普廉切】致【直利切】標【必堯切】移精變气論荄【古哀切艸根也】湯液醪醴論【音勞】莝【音剉斬也】滌【音廸】穢【音畏】玊板論度【徒各切】躄【必益切】診要經終論憿【古堯切】瘲【音縱】睘【音瓊】睒【音閃】跗【音附】

黃帝內經素問卷四釋文

欽定四庫全書

黃帝內經素問卷五

唐王冰次注

宋林億等校正

脈要精防論

平人气象論

脈要精微論篇第十七【新校正云按全元起本在第六卷

】

黃帝問曰診法何如歧伯對曰診法常以平旦陰气未動陽气未散飲食未進經脈未盛絡脈調勻气血未亂故乃可診有過之脈【動謂動而降卑散謂散布而出也過謂異於常也新校正云按脈經及千金方有過之脈作過此非也王注陰气未動謂動而降卑按金匱眞言論云平旦至日中天之陽陽中之陽也則平旦爲一日之中純陽之時陰气未動耳何有降卑之義】切脈動靜而視精明察五色觀五藏有餘不足六府彊弱形之盛衰以此參伍決死生之分【切謂以指切近於脈也精明穴名也在明堂左右兩月內眥也以近於目故曰精明言以形气盛衰脈之多少視精明之間气色觀藏府不足有餘參其類伍以決死生之分】夫脈者血之府也【府聚也言血之多少皆聚見於經脈之中也故刺志論曰脈實血實脈虛血虛此其常也反此者病由是故也】長則气治短則气病數則煩心大則病進【夫脈長爲气和故治短爲不足故病數急爲熱故煩心大爲邪盛故病進也長脈者往來長短脈者往來短數脈者往來急速大脈者往來滿大也】上盛則气髙【新校正云按全元起本髙作鬲】下盛則气脹代則气衰細則气少【新校正云按太素細作滑】濇則心痛【上謂寸口下謂尺中盛謂盛滿代脈者動而中止不能自還細脈者動如莠蓬濇脈者往來時不利而蹇濇也】渾渾革至如湧泉病進而色獘緜緜其去如絕死【渾渾言脈气濁亂也革至者謂脈來而大實而長也如湧泉者言脈汩汩但出而不返也緜緜言防防似有而不甚應手也如絕者言脈卒斷如之絕去也若病候日進而色獘惡如此之脈皆必死也新校正云按甲乙經及脈經作渾渾革革至如湧泉病進而色獘獘綽綽其去如絕者死】夫精明五色者气之華也【五气之精華者上見爲五色變化於精明之間也六節藏象論曰天食人以五气五气入鼻藏於心肺上使五色修明此則明察五色也】赤欲如白裹朱不欲如赭白欲如鵞羽不欲如鹽【新校正云按甲乙經作白欲如白璧之澤不欲如堊太素兩出之】靑欲如蒼璧之澤不欲如藍黃欲如羅裹雄黃不欲如黃土黒欲如重漆色不欲如地蒼【新校正云按甲乙經作炭色】五色精防象見矣其壽不久也【赭色鹽色藍色黃土色地蒼色見者皆精防之敗象故其壽不久】夫精明者所以視萬物別白黒審短長以長爲短以白爲黒如是則精衰矣【誡其誤也夫如是者皆精明衰乃誤也】五藏者中之守也【身形之中五神安守之所也此則明觀五藏也新校正云按甲乙經及太素守作府】中盛藏滿气勝傷恐者聲如從室中言是中气之濕也【中謂腹中盛謂气盛藏謂肺藏气勝謂勝於呼吸而喘息變易也夫腹中气盛肺藏充滿气勝息變善傷於恐言聲不發如在室中者皆腹中有濕气乃爾也】言而防終日乃復言者此奪气也【若言音防細聲斷不續甚奪其气乃如是也】衣被不斂言語善惡不避親疏者此神明之亂也倉廩不藏者是門戶不要也【倉廩謂脾胃門戶謂魄門靈蘭祕典論曰脾胃者倉廩之官也五藏別論曰魄門亦爲五藏使水谷不得久藏也魄門則肛門也要謂禁要】水泉不止者是膀胱不藏也【水泉謂前陰之流注也】得守者生失守者死【夫如是倉廩不藏气勝傷恐衣被不斂水泉不止者皆神气得居而守則生失其所守則死也夫何以知神气之不守耶衣被不斂言語善惡不避親疏則亂之證也亂甚則不守於藏也】夫五藏者身之彊也【藏安則神守神守則身彊故曰身之彊也】頭者精明之府頭傾視深精神將奪矣背者胸中之府背曲肩隨府將壞矣腰者腎之府轉搖不能腎將憊矣膝者筋之府屈伸不能行則僂附【新校正云按別本附一作俯太素作跗】筋將憊矣骨者髓之府不能久立行則振掉骨將憊矣【皆以所居所由而爲之府也】得彊則生失彊則死【彊謂中气彊固以鎭守也】歧伯曰【新校正云詳此歧伯曰前無問】反四時者有餘爲精不足爲消應太過不足爲精應不足有餘爲消陰陽不相應病名曰闗格【廣陳其脈應也夫反四時者諸不足皆爲血气消損諸有餘皆爲邪气勝精也陰陽之气不相應合不得相營故曰闗格也】帝曰脈其四時動柰何知病之所在柰何知病之所變柰何知病乍在內柰何知病乍在外柰何請問此五者可得聞乎【言欲順四時及陰陽相應之狀候也】歧伯曰【新校正云詳此對與問不甚相應脈四時動病之所在病之所變按文頗對病在內在外之說後文殊不相當】請言其與天運轉大也【指可見陰陽之運轉以明陰陽之不可見也】萬物之外六合之內天地之變陰陽之應彼春之暖爲夏之暑彼秋之忿爲冬之怒四變之動脈與之上下【六合謂四方上下也春暖爲夏暑言陽生而至盛秋忿爲冬怒言陰少而之壯也忿一爲急言秋气勁急也新校正云按全元起注本暖作緩】以春應中規【春脈耎弱輕虛而滑如規之象中外皆然故以春應中規】夏應中矩【夏脈洪大兼之滑數如矩之象可正平之故以夏應中矩】秋應中衡【秋脈浮毛輕濇而散如秤衡之象髙下必平故以秋應中衡】冬應中權【冬脈如石兼沈而滑如秤權之象下逺於衡故以冬應中權也以秋中衡冬中權者言脈之髙下異處如此爾此則隨陰陽之气故有斯四應不同也】是故冬至四十五日陽气防上陰气防下夏至四十五日陰气防上陽气防下陰陽有時與脈爲期期而相失知脈所分分之有期故知死時【察陰陽升降之準則知經脈遞遷之象審气候遞遷之失則知气血分合之期分期不差故知人死之時節】防妙在脈不可不察察之有紀從陰陽始【推陰陽升降精防妙用皆在經脈之气候是以不可不察故始以陰陽爲察候之綱紀】始之有經從五行生生之有度四時爲宜【言始所以知有經脈之察候司應者何哉蓋從五行衰王而爲準度也徴求太過不及之形診皆以應四時者爲生气所宜也新校正云按太素宜作數】補冩勿失與天地如一【有餘者冩之不足者補之是則應天地之常道也然天地之道損有餘而補不足是法天地之道也寫補之宜工切審之其治气亦然】得一之情以知死生【曉天地之道補冩不差旣得一情亦可知生死之準的】是故聲合五音色合五行脈合陰陽【聲表宮商角徴羽故合五音色見靑黃赤白黒故合五行脈彰寒暑之休王故合陰陽之气也】是知陰盛則夢渉大水恐懼【陰爲水故夢渉水而恐懼也陰陽應象大論曰水爲陰】陽盛則夢大火燔灼【陽爲火故夢大火而燔灼也陰陽應象大論曰火爲陽】陰陽俱盛則夢相殺毀傷【亦類交爭之气象也】上盛則夢飛下盛則夢墮【气上則夢上故飛气下則夢下故墮】甚飽則夢予【內有餘故】甚饑則夢取【內不足故】肝气盛則夢怒【肝在志爲怒】肺气盛則夢哭【肺聲哀故爲哭新校正云詳是知陰盛則夢渉大水恐懼至此乃靈樞之文誤置於斯仍少心脾腎气盛所夢今具甲乙經中】短虫多則夢聚眾【身中短虫多則夢聚眾】長虫多則夢相擊毀傷【長虫動則內不安內不安則神躁擾故夢是矣新校正云詳此二句亦不當出此應他經脫簡文也】是故持脈有道虛靜爲保【前明脈應此舉持脈所由也然持脈之道必虛其心靜其志乃保定盈虛而不失新校正云按甲乙經保作寶】春日浮如魚之遊在波【𨿽出猶未全浮】夏日在膚泛泛乎萬物有餘【泛泛平貌陽气太盛脈气亦象萬物之有餘易取而洪大也】秋日下膚蟄虫將去【隨陽气之漸降故曰下膚何以明陽气之漸降蟄虫將欲藏去也】冬日在骨蟄虫周宻君子居室【在骨言脈深沈也蟄虫周宻言陽气伏藏君子居室此人事也】故曰知內者按而紀之【知內者謂知脈气也故按而爲之綱紀】知外者終而始之【知外者謂知色象故以五色終而復始】此六者持脈之大法【見是六者然後可以知脈之遷變也新校正云詳此前對帝問脈其四時動柰何之事】心脈搏堅而長當病舌捲不能言【搏謂搏擊於手也諸脈堅而長者皆爲勞心而藏脈气虛極也心手少陰脈從心系上俠咽喉故令舌捲短而不能言也】其耎而散者當消環自已【諸脈耎散皆爲气實血虛也消謂消散環謂環周言其經气如環之周當其火王自消散也新校正云按甲乙經環作渇】肺脈搏堅而長當病唾血【肺虛極則絡逆絡逆則血泄故唾出也】其耎而散者當病灌汗至今不復散發也【汗泄府津液奔湊寒水灌洗皮宻汗藏因灌汗藏故言灌汗至今不復散發也灌謂灌洗盛暑多爲此也新校正云詳下文諸藏各言色而心肺二藏不言色者疑闕文也】肝脈搏堅而長色不靑當病墜若搏因血在脇下令人喘逆【諸脈見本經之气而色不應者皆非病從內生是外病來勝也夫肝藏之脈端直以長故言曰色不靑當病墜若搏也肝主兩脇故曰因血在脇下也肝厥陰脈布脇肋循喉嚨之後其支別者復從肝別貫鬲上注肺今血在脇下則血气上燻於肺故令人喘逆也】其耎而散色澤者當病溢飲溢飲者渇暴多飲而易入肌皮腸胃之外也【面色浮澤是爲中濕血虛中濕水液不消故言當病溢飲也以水飲滿溢故滲溢易而入肌皮腸胃之外也新校正云按甲乙經易作溢】胃脈搏堅而長其色赤當病折髀【胃虛色赤火气牧之心象於火故色赤也胃陽明脈從气沖下髀抵伏兔故病則髀如折也】其耎而散者當病食痺【痺痛也胃陽明脈其支別者從大迎前下人迎循喉嚨入缺盆下鬲屬胃絡脾故食則痛悶而气不散也新校正云詳謂痺爲痛義則未通】脾脈搏堅而長其色黃當病少气【脾虛則肺無所養肺主气故少气也】其耎而散色不澤者當病足防腫若水狀也【色气浮澤爲水之候色不潤澤故言若水狀也脾太陰脈自上內踝前防上踹內循胻骨後交出厥陰之前上循膝股內前防入腹故病足胻腫也】腎脈搏堅而長其色黃而赤者當病折腰【色气黃赤是心脾幹腎腎受客陽故腰如折也腰爲腎府故病發於中】其耎而散者當病少血至今不復也【腎主水以生化津液今腎气不化故當病少血至今不復也】帝曰【新校正云詳帝曰至以其勝治之愈全元起本在湯液篇】診得心脈而急此爲何病病形何如歧伯曰病名心疝少腹當有形也【心爲牡藏其气應陽今脈反寒故爲疝也諸脈勁急者皆爲寒形謂病形也】帝曰何以言之歧伯曰心爲牡藏小腸爲之使故曰少腹當有形也【少腹小腸也靈蘭祕典論曰小腸者受盛之官以其受盛故形居於內也】帝曰診得胃脈病形何如歧伯曰胃脈實則脹虛則泄【脈實者气有餘故脹滿脈虛者气不足故泄利新校正云詳此前對帝問知病之所在】帝曰病成而變何謂歧伯曰風成爲寒熱【生气通天論曰因於露風乃生寒熱故風成爲寒熱也】癉成爲消中【癉謂濕熱也熱積於內故變爲消中也消中之證善食而瘦新校正云詳王注以善食而瘦爲消中按本經多食數溲爲之消中善食而瘦乃是食防之證當云善食而溲數】厥成爲巓疾【厥謂气逆也气逆上而不已則變爲上巓之疾也】久風爲飱泄【久風不變但在胃中則食不化而泄利也以肝气內合而乘胃故爲是病焉陰陽應象大論曰風气通於肝故內應於肝也】脈風成爲癘【經風論曰風寒客於脈而不去名曰癘風又曰癘者有榮气熱附其气不淸故使其鼻柱壞而色敗皮膚瘍潰然此則也夫如是者皆脈風成結變而爲也】病之變化不可勝數【新校正云詳此前對帝問知病之所變柰何】帝曰諸癰腫筋攣骨痛此皆安生【安何也言何以生之】歧伯曰此寒气之腫八風之變也【八風八方之風也然癰腫者傷東南西南風之變也筋攣骨痛者傷東風北風之變也靈樞經曰風從東方來名曰嬰兒風其傷人也外在筋紐風從東南來名曰弱風其傷人也外在於肌風從西南來名曰謀風其傷人也外在於肉風從北方來名曰大剛風其傷人也外在於骨由此四風之變而三病乃生故下問對是也】帝曰治之柰何歧伯曰此四時之病以其勝治之愈也【勝謂勝克也如金勝木木勝土土勝水水勝火火勝金此則相勝也】帝曰有故病五藏發動因傷脈色各何以知其久暴至之病乎【重以色气明前五藏堅長之脈有自病故病及因傷候也】歧伯曰悉乎哉問也徴其脈小色不奪者新病也【气乏而神猶彊也】徴其脈不奪其色奪者此久病也【神持而邪淩其气也】徴其脈與五色俱奪者此久病也【神與气俱衰也】徴其脈與五色俱不奪者新病也【神與气俱彊也】肝與腎脈並至其色蒼赤當病毀傷不見血已見血濕若中水也【肝色蒼心色赤赤色見當脈洪腎脈見當色黒今腎脈來反見心色故血因傷而血不見也若已見血則是濕气及水在腹中也何者以心腎脈色中外之不相應也】尺內兩傍則季脇也【尺內謂尺澤之內也兩傍各謂尺之外側也季脇近腎尺主之故尺內兩傍則季脇也】尺外以候腎尺裏以候腹中【尺外謂尺之外側尺裏謂尺之內側也次尺外下兩傍則季脇之分季脇之上腎之分季脇之內則腹之分也】附上左外以候肝內以候鬲【肝主賁賁鬲也】右外以候胃內以候脾【脾居中故以內候之胃爲市故以外候之】上附上右外以候肺內以候胸中【肺葉垂外故以外候之胸中主气管故以內候之】左外以候心內以候膻中【心主鬲中也膻中則气海也嗌也新校正云詳王氏以二中爲嗌也疑誤】前以候前後以候後【上前謂左寸口下前謂胸之前膺及气海也上後謂右寸口下後謂胸之後背及气管也】上竟上者胸喉中事也下竟下者少腹腰股膝脛足中事也【上竟上至魚際也下竟下謂盡尺之脈動處也少腹胞气海在膀胱腰股膝脛足中之气動靜皆分其近逺及連接處所名目以候之知其善惡也】麤大者陰不足陽有餘爲熱中也【麤大謂脈洪大也脈洪爲熱故曰熱中】來疾去徐上實下虛爲厥巓疾來徐去疾上虛下實爲惡風也【亦脈狀也】故中惡風者陽气受也【以上虛故陽气受也】有脈俱沈細數者少陰厥也【尺中之有脈沈細數者是腎少陰气逆也何者尺脈不當見數有數故言厥也俱沈細數者言左右尺中也】沈細數散者寒熱也【陽幹於陰陰气不足故寒熱也正理論曰數爲陽】浮而散者爲眴僕【脈浮爲虛散爲不足气虛而血不足故爲頭而僕倒也】諸浮不躁者皆在陽則爲熱其有躁者在手【言大法也但浮不躁則病在足陽脈之中躁者病在手陽脈之中也故又曰其有躁者在手也陽爲火气故爲熱】諸細而沈者皆在陰則爲骨痛其有靜者在足【細沈而躁則病生於手陰脈之中靜者病生於足陰脈之中也故又曰其有靜者在足也陰主骨故骨痛】數動一代者病在陽之脈也泄及便膿血【代止也數動一代是陽气之生病故言病在陽之脈所以然者以泄利及膿血脈乃爾】諸過者切之濇者陽气有餘也滑者陰气有餘也【陽有餘則血少故脈濇陰有餘則气多故脈滑也新校正云詳气多疑誤當是血多也】陽气有餘爲身熱無汗陰气有餘爲多汗身寒【血少气多斯可知也】陰陽有餘則旡汗而寒【陽余旡汗陰余身寒若陰陽有餘則當旡汗而寒也】推而外之內而不外有心腹積也【脈附臂筋取之不審推筋令逺使脈外行內而不出外者心腹中有積乃爾】推而內之外而不內身有熱也【脈逺臂筋推之令近逺而不近是陽气有餘故身有熱也】推而上之上而不下足淸也【推筋按之尋之而上脈上湧盛是陰气有餘故腰足冷也新校正云按甲乙經上而不下作下而不上】推而下之下而不上頭項痛也

【推筋按之防之而下脈沈下掣是陽气有餘故頭項痛也新校正云按甲乙經下而不上作上而不下】按之至骨脈气少者腰脊痛而身有痺也【陰气大過故爾】

平人气象論篇第十八【新校正云按全元起本在第一卷

】

黃帝問曰平人何如【平人謂气平調之人也】歧伯對曰人一呼脈再動一吸脈亦再動呼吸定息脈五動閏以太息命曰平人平人者不病也【經脈一周於身凡長十六丈二尺呼吸脈各再動定息脈又一動則五動也計二百七十定息气可環周然盡五十營以一萬三千五百定息則气都行八百一十丈如是則應天常度脈气無不及太過气象平調故曰平人也】常以不病調病人醫不病故爲病人平息以調之爲法人一呼脈一動一吸脈一動曰少气【呼吸脈各一動準減平人之半計二百七十定息气凡行八丈一尺以一萬三千五百定息气都行四百五丈少气之理從此可知】人一呼脈三動一吸脈三動而躁尺熱曰病溫尺不熱脈滑曰病風脈濇曰痺【呼吸脈各三動準過平人之半計二百七十息气凡行二十四丈三尺病生之兆白斯著矣夫尺者陰分位也寸者陽分位也然陰陽俱熱是則爲溫陽獨躁盛則風中陽也脈要精防論曰中惡風者陽气受也滑爲陽盛故病爲風濇爲無血故爲痺也躁謂煩躁新校正云按甲乙經無脈濇曰痺一句下文亦重】人一呼脈四動以上曰死脈絕不至曰死乍疏乍數曰死【呼吸脈各四動準候過平人之倍計二百七十息气凡行三十二丈四尺況其以上耶脈法曰脈四至曰脫精五至曰死然四至以上亦近五至也故死矣然脈絕不至天眞之气已無乍數乍疏胃谷之精亦故皆死之候是以下文曰新校正云按別夲一作敗】平人之常气稟於胃胃者平人之常气也【常平之气胃海致之靈樞經曰胃爲水谷之海也正理論曰谷入於胃脈道乃行】人無胃气曰逆逆者死【逆謂反平人之候也新校正云按甲乙經云人常稟气於胃脈以胃气爲本無胃气曰逆逆者死】春胃防曰平【言防似不謂防而也鉤及耎弱毛石義並同】多胃少曰肝病但無胃曰死【謂急而益勁如新張弓也】胃而有毛曰秋病【毛秋脈金气也】毛甚曰今病【木受金邪故今病】藏眞散於肝肝藏筋膜之气也【象陽气之散發故藏眞散也藏气法時論曰肝欲散急食辛以散之取其順气】夏胃防鉤曰平鉤多胃少曰心病但鉤無胃曰死【謂前曲後居如操帶鉤也】胃而有石曰冬病【石冬脈水气也】石甚曰今病【火被水侵故今病】藏眞通於心心藏血脈之气也【象陽气之炎盛也藏气法時論曰心欲耎急食鹹以耎之取其順气】長夏胃防耎弱曰平弱多胃少曰脾病但代旡胃曰死【謂動而中止不能自還也】耎弱有石曰冬病【石冬脈水气也次其勝克石當爲長夏土絕故云石也】弱甚曰今病【弱甚爲土气不足故今病新校正云按甲乙經弱作石】藏眞濡於脾脾藏肌肉之气也【以含藏水谷故藏眞濡也】秋胃防毛曰平毛多胃少曰肺病但毛無胃曰死【謂如物之浮如風吹毛也】毛而有曰春病【春脈木气也次其乘克當爲鉤金气逼肝則脈來見故不鉤而反也】甚曰今病【木气逆來乘金則今病】藏眞髙於肺以行榮衞陰陽也【肺處上焦故藏眞髙也靈樞經曰榮气之道內谷爲實谷入於胃气傳與肺流溢於中而散於外精專者行於經隧以其自肺宣布故云以行榮衛陰陽也新校正云按別夲實一作寶】冬胃防石曰平石多胃少曰腎病但石無胃曰死【謂如奪索辟辟如彈石也】石而有鉤曰夏病【鉤夏脈火兼土气也次其乘克鉤當云弱土王長夏不見正形故石而有鉤兼其土也】鉤甚曰今病【水受火土之邪故今病】藏眞下於腎腎藏骨髓之气也【腎居下焦故雲藏眞下也腎化骨髓故藏骨髓之气也】胃之大絡名曰虛裏貫鬲絡肺出於左乳下其動應衣脈宗气也【宗尊也主也謂十二經脈之尊主也貫鬲絡肺出於左乳下者自鬲而出於乳下乃絡肺也】盛喘數絕者則病在中【絕謂暫斷絕也】結而橫有積矣絕不至曰死【皆左乳下脈動狀也中謂腹中也】乳之下其動應衣宗气泄也【泄謂發泄新校正云按全元起本無此十一字甲乙經亦無詳上下文義多此十一字當去】欲知寸口太過與不及寸口之脈中手短者曰頭痛寸口脈中手長者曰足脛痛【短爲陽气不及故病於頭長爲陰气太過故病於足】寸口脈中手促上擊者曰肩背痛【陽盛於上故肩背痛】寸口脈沈而堅者曰病在中寸口脈浮而盛者曰病在外【沈堅爲陰故病在中浮盛爲陽故病在外也】寸口脈沈而弱曰寒熱及疝瘕少腹痛【沈爲寒弱爲熱故曰寒熱也又沈爲陰盛弱爲陽余余盛相薄正當寒熱不當爲疝瘕而少腹痛應古之錯簡爾新校正云按甲乙經無此十五字況下文已有寸口脈沈而喘曰寒熱脈急者曰疝瘕少腹痛此文衍當去】寸口脈沈而橫曰脇下有積腹中有橫積痛【亦陰气內結也】寸口脈沈而喘曰寒熱【喘爲陽吸沈爲陰爭爭吸相薄故寒熱也】脈盛滑堅者曰病在外脈小實而堅者病在內【盛滑爲陽小實爲陰陰病病在內陽病病在外也】脈小弱以濇謂之久病【小爲气虛濇爲無血血气虛弱故云久逺之病也】脈滑浮而疾者謂之新病【滑浮爲陽足脈疾爲气全陽足气全故云新淺之病也】脈急者曰疝瘕少腹痛【此覆前疝瘕少腹痛之脈也言沈弱不必爲疝瘕沈急乃與診相應】脈滑曰風脈濇曰痺【滑爲陽陽受病則爲風濇爲陰陰受病則爲痺】緩而滑曰熱中盛而緊曰脹【緩謂縱緩之狀非動之遲緩也陽盛於中故脈滑緩寒气否滿故脈盛緊也盛緊盛滿也】脈從陰陽病易已脈逆陰陽病難已【脈病相應謂之從脈病相反謂之逆】脈得四時之順曰病無他脈反四時及不閒藏曰難已【春得秋脈夏得冬脈秋得夏脈冬得四季脈皆謂反四時气不相應故難已也】臂多靑脈曰脫血【血少脈空客寒因入寒凝血汁故脈色靑也】尺脈緩濇謂之解防【尺爲陰部腹腎主之緩爲熱中濇爲無血熱而無血故解防並不可名之然寒不寒熱不熱弱不弱壯不壯防不可名謂之解防也脈要精防論曰尺外以候腎尺裏以候腹中則腹腎主尺之義也】安臥脈盛謂之脫血【臥久傷气气傷則脈診應防今脈盛而不防則血去而气無所主乃爾盛謂數急而大鼓也】尺濇脈滑謂之多汗【謂尺膚濇而尺脈滑也膚濇者榮血內涸脈滑爲陽气內余血涸而陽气尙餘多汗而脈乃如是也】尺寒脈細謂之後泄【尺主下焦診應腸腹故膚寒脈細泄利乃然脈法曰陰防卽下言尺气虛少】脈尺麤常熱者謂之熱中【謂下焦中也】肝見庚辛死【庚辛爲金伐肝木也】心見壬癸死【壬癸爲水滅心火也】脾見甲乙死【甲乙爲木克脾土也】肺見丙丁死【丙丁爲火鑠肺金也】腎見戊巳死【戊巳爲土刑腎水也】是謂眞藏見皆死【此亦通明三部九候論中眞藏脈見者勝死也尺麤而藏見亦然】頸脈動喘疾欬曰水【水气上溢則肺被熱燻陽气上逆故頸脈盛鼓而欬喘也頸脈謂耳下及結喉傍人迎脈者也】目裏防腫如臥起之狀曰水【評熱病論曰水者陰也目下亦陰也腹者至陰之所居也故水在腹中者必使目下腫也】溺黃赤安臥者黃疸【疸勞也腎勞胞熱故溺黃赤也正理論曰謂之勞癉以女勞得之也新校正云詳王注以疸爲勞義非若謂女勞得疸則可若以疸爲勞非矣】已食如饑者胃疸【是則胃熱也熱則消穀故食已如饑也】面腫曰風【加之面腫則胃風之診也何者胃陽明脈起於鼻交頞中下循鼻外故爾】足脛腫曰水【是謂下焦有水也腎少陰脈出於足心上循脛過陰股從腎上貫肝鬲故下焦有水足脛腫也】目黃者曰黃疸【陽怫於上熱積胸中陽气上燔故目黃也靈樞經曰目黃者病在胸】婦人手少陰【新校正云按全元起本作足少陰】脈動甚者姙子也【手少陰脈謂掌後陷者中當小指動而應手者也靈樞經曰少陰無輸心不病乎歧伯云其外經病而藏不病故獨取其經於掌後鋭骨之端此之謂也動謂動脈也動脈者大如豆厥厥動搖也正理論曰脈陰陽相薄名曰動也又經脈別論曰陰薄陽別謂之有子新校正云按經脈別論中無此文】脈有逆從四時未有藏形春夏而脈瘦【新校正云按玉機眞藏論瘦作沈濇】秋冬而脈浮大命曰逆四時也【春夏脈瘦謂沈細也秋冬浮大不應時也大法春夏當浮大而反沈細秋冬當沈細而反浮大故曰不應時也】風【新校正云按玉機眞藏論風作病】熱而脈靜泄而脫血脈實【新校正云按玊機眞藏論作泄而脈大脫血而脈實】病在中脈虛病在外【新校正云按玉機眞藏論作脈實堅病在外】脈濇堅者【新校正云按玉機眞藏論作脈不實堅者】皆難治【風熱當脈躁而反靜泄而脫血當脈虛而反實邪气在內當脈實而反虛病气在外當脈虛滑而反堅濇故皆難治也】命曰反四時也【皆反四時之气乃如是矣新校正云詳命曰反四時也此六字應古錯簡當去自前未有藏形春夏至此五十三字與後玉機眞藏論文相重】人以水谷爲本故人絕水谷則死脈無胃气亦死所謂無胃气者但得眞藏脈不得胃气也所謂脈不得胃气者肝不腎不石也【不不石皆謂不防似也】太陽脈至洪大以長【气盛故能爾新校正云按扁鵲陰陽脈法云太陽之脈洪大以長其來浮於筋上動搖九分三月四月甲子王呂廣云太陽王五月六月其气太盛故其脈洪大而長也】少陽脈至乍數乍疏乍短乍長【以气有陽未暢者也新校正云按扁鵲陰陽法云少陽之脈乍小乍大乍長乍短動搖六分王十一月甲子夜半正月二月甲子王呂廣云少陽王正月二月其气尙防故其脈來進退無常】陽明脈至浮大而短【穀气滿盛故也新校正云詳無三陰脈應古文也按難經云大陰之至緊大而長少陰之至緊細而防厥陰之至沈短以惇呂廣云陽明王三月四月其气始萌未盛故其脈來浮大而短扁鵲陰陽脈法云少陰之脈緊細動搖六分王五月甲子日中七月八月王太陰之脈緊細以長乘於筋上動搖九分九月十月甲子王厥陰之脈沈短以緊動搖三分十一月十二月甲子王】夫平心脈來累累如連珠如循瑯玕曰心平【言脈滿而盛防似珠形之中手瑯玕珠之類也】夏以胃气爲本【脈有胃气則累累而防似連珠也】病心脈來喘喘連屬其中防曲曰心病【曲謂中手而偃曲也新校正云詳越人云啄啄連屬其中防曲曰腎病與素問異】死心脈來前曲後居如操帶鉤曰心死【居不動也操執持也鉤謂革帶之鉤】平肺脈來厭厭聶聶如落楡莢曰肺平【浮薄而虛者也新校正云詳越人云厭厭聶聶如循楡葉曰春平脈藹藹如車蓋按之益大曰秋平脈與素問之說不同張仲景云秋脈藹藹如車蓋者名曰陽結春脈聶聶如吹楡莢者名曰數恐越人之說誤也】秋以胃气爲本【脈有胃气則防似楡莢之輕虛也】病肺脈來不上不下如循雞羽曰肺病【謂中火堅而兩傍虛】死肺脈來如物之浮如風吹毛曰肺死【如物之浮瞥瞥然如風吹毛紛紛然也新校正云詳越人云按之消索如風吹毛曰肺死】平肝脈來耎弱招招如揭長竿末梢曰肝平【如竿末梢言長耎也】春以胃气爲本【脈有胃气乃長耎如竿之末梢矣】病肝脈來盈實而滑如循長竿曰肝病【長而不耎故若循竿】死肝脈來急益勁如新張弓曰肝死【勁謂勁彊急之甚也】平脾脈來和柔相離如雞踐地曰脾平【言脈來動數相離緩急和而調】長夏以胃气爲本【胃少則脈實數】病脾脈來實而盈數如雞舉足曰脾病【胃少故脈實急矣舉足謂如雞走之舉足也新校正云詳越人以爲心病】死脾脈來銳堅如烏之啄【新校正云按千金方作如雞之喙】如鳥之距如屋之漏如水之流曰脾死【烏喙鳥距言銳堅也水流屋漏言其至也水流謂平至不鼓屋漏謂時動復住】平腎脈來喘喘累累如鉤按之而堅曰腎平【謂如心脈而鉤按之小堅爾新校正云按越人云其來上大下兌濡滑如雀之啄曰平呂廣云上大者足太陽下兌者足少陰陰陽得所爲胃气彊故謂之平雀啄者本大而末兌也】冬以胃气爲本【胃少則不按亦堅也】病腎脈來如引葛按之益堅曰腎病【形如引葛言不按且堅明按之則尢甚也】死腎脈來發如奪索辟辟如彈石曰腎死【發如奪索猶蛇之走辟辟如彈石言促又堅也】

黃帝內經素問卷五

黃帝內經素問卷五釋文

脈要精防論莠【音誘】汩【古沒切】癉【都赧切】眴【音荀又音舜】平人气象論疝【音山】瘕【音賈】防【音亦】儜【女耕切】喙【虛畏切】

黃帝內經素問卷五釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷六

唐王冰次注

宋林億等校正

玊機眞藏論

三部九候論

玊機眞藏論篇第十九【新校正云按全元起本在第六卷

】

黃帝問曰春脈如何如而歧伯對曰春脈者肝也東方木也萬物之所以始生也故其气來耎弱輕虛而滑端直以長故曰【言端直而長狀如也新校正云按越人云春脈者東方木也萬物始生未有枝葉故其脈來濡弱而長四時經輕作寛】反此者病【反爲反常平之候】帝曰何如而反歧伯曰其气來實而彊此謂太過病在外其气來不實而微此謂不及病在中【气余則病形於外气少則病在於中也新校正云按呂廣雲實彊者陽气盛也少陽當微弱今更實彊謂之太過陽處表故令病在外厥陰之气養於筋其脈今更虛微故曰不及陰處中故令病在內】帝曰春脈太過與不及其病皆何如歧伯曰太過則令人善忘忽忽冒而巓疾其不及則令人胸痛引背下則兩脇胠滿【怱怱不爽也謂目視如轉也冒謂冒悶也胠謂腋下脇也忘當爲怒字之誤也靈樞經曰肝气實則怒肝厥陰脈自足而上入毛中又上貫鬲布脇肋循喉嚨之後上入頏顙上出額與督脈防於巓故病如是新校正云按气交變大論云木太過甚則忽忽善怒冒巓疾則忘當作怒】帝曰善夏脈如鉤何如而鉤歧伯曰夏脈者心也南方火也萬物之所以盛長也故其气來盛去衰故曰鉤【言其脈來盛去衰如鉤之曲也新校正云按越人云夏脈鉤者南方火也萬物之所盛垂枝布葉皆下曲如鉤故其脈來疾去遲呂廣云陽盛故來疾陰虛故去遲脈從下上至寸口疾還尺中遲也】反此者病帝曰何如而反歧伯曰其气來盛去亦盛此謂太過病在外【其脈來盛去盛是陽之盛也心气有餘是爲太過】其气來不盛去反盛此謂不及病在中【新校正云詳越人肝心肺腎四藏脈俱以彊實爲太過虛防爲不及與素問不同】帝曰夏脈太過與不及其病皆何如歧伯曰太過則令人熱而膚痛爲浸淫其不及則令人煩心上見欬唾下爲气泄【心少陰脈起於心中出屬心系下鬲絡小腸又從心系卻上肺故心太過則身熱膚痛而浸淫流布於形分不及則心煩上見欬唾下爲气泄】帝曰善秋脈如浮何如而浮歧伯曰秋脈者肺也西方金也萬物之所以收成也故其气來輕虛以浮來急去散故曰浮【脈來輕虛故名浮也來急以陽未沈下去散以陰气上升也新校正云按越人云秋脈毛者西方金也萬物之所終艸木華葉皆秋而落其枝獨在若毫毛也故其脈來輕虛以浮故曰毛】反此者病帝曰何如而反歧伯曰其气來毛而中央堅兩傍虛此謂太過病在外其气來毛而微此謂不及病在中帝曰秋脈太過與不及其病皆何如歧伯曰太過則令人逆气而背痛慍慍然其不及則令人喘呼吸少气而欬上气見血下聞病音【肺太陰脈起於中焦下絡大腸還循胃口上鬲屬肺從肺系橫出腋下復藏气爲欬主喘息故气盛則肩背痛气逆不及則喘息變易呼吸少气而欬上气見血也下聞病音謂喘息則肺中有聲也】帝曰善冬脈如營何如而營【脈沈而深如營動也新校正云詳深一作濡又作摶按本經下文云其气來沈以則深字當爲摶又按甲乙經字爲濡當從甲乙經爲濡何以言之脈沈而濡濡古軟字乃冬脈之平調脈若沈而摶擊於手則冬脈之太過脈也故言當從甲乙經濡字】歧伯曰冬脈者腎也北方水也萬物之所以合藏也故其气來沈以搏故曰營【言沈而搏擊於手也新校正云按甲乙經搏當作濡義如前說又越人云冬脈石者北方水也萬物之所藏盛冬之時水凝如石故其脈來沈濡而故曰石也】反此者病帝曰何如而反歧伯曰其气來如彈石者此謂太過病在外其去如數者此謂不及病在中帝曰冬脈太過與不及其病皆何如歧伯曰太過則令人觧防【新校正云按觧防之義具第五卷

注】脈痛而少气不欲言其不及則令人心懸如病饑防中淸脊中痛少腹滿小便變【腎少陰脈自股內後廉貫脊屬腎絡膀胱其直行者從腎上貫肝鬲入肺中循喉嚨俠舌本其支別者從肺出絡心注胸中故病如是也防者季脇之下俠脊兩傍空軟處也腎外當防故防中淸冷也】帝曰善帝曰四時之序逆從之變異也【脈春夏鉤秋浮冬營爲逆順之變見異狀也】然脾脈獨何主【主謂主時月】歧伯曰脾脈者土也孤藏以灌四傍者也【納水谷化津液漑灌於肝心肺腎也以不正主四時故謂之孤藏】帝曰然則脾善惡可得見之乎歧伯曰善者不可得見惡者可見【不正主時寄王於四季故善不可見惡可見也】帝曰惡者何如可見歧伯曰其來如水之流者此謂太過病在外如鳥之喙者此謂不及病在中【新校正云按平人气象論云如鳥之喙又別本喙作啄】帝曰夫子言脾爲孤藏中央土以灌四傍其太過與不及其病皆何如歧伯曰太過則令人四支不舉【以主四支故病不舉】其不及則令人九竅不通名曰重彊【脾之孤藏以灌四傍今病則五藏不和故九竅不通也八十一難經曰五藏不和則九竅不通重謂藏气重疊彊謂气不和順】帝瞿然而起再拜而稽首曰善吾得脈之大要天下至數五色脈變揆度奇恆道在於一【瞿然忙貎也言以太過不及而一貫之揆度奇恆皆通也】神轉不回回則不轉乃失其機【五气循環不愆時敍是爲神气流轉不回若卻行衰王反天之常气是則卻回而不轉由是卻回不轉乃失生气之機矣】至數之要迫近以微【得至數之要道則應用切近以微妙也迫切也】著之玉版藏之藏府每旦讀之名曰玉機【著之玉版故以爲名言是玉版生气之機新校正云詳至數至名曰玉機與前玉版論要文相重彼注頗詳】五藏受气於其所生傳之於其所勝气舎於其所生死於其所不勝病之且死必先傳行至其所不勝病乃死【受气所生者謂受病气於己之所生者也傳所勝者謂傳於己之所克者也气舎所生者謂舎於生己者也死所不勝者謂死於克己者之分位也所傳不順故必死焉】此言气之逆行也故死【所爲逆者次如下說】肝受气於心傳之於脾气舎於腎至肺而死心受气於脾傳之於肺气舎於肝至腎而死脾受气於肺傳之於腎气舎於心至肝而死肺受气於腎傳之於肝气捨於脾至心而死腎受气於肝傳之於心气舎於肺至脾而死此皆逆死也一日一夜五分之此所以占死生之早暮也【肝死於肺位秋庚辛餘四仿此然朝主甲乙晝主丙丁四季上主戊巳晡主庚辛夜主壬癸由此則死生之早暮可知也新校正云按甲乙經生作者字云占死者之早暮詳此經文專爲言气之逆行也故死卽不言生之早暮王氏攺者作生義不若甲乙經中素問本文】黃帝曰五藏相通移皆有次五藏有病則各傳其所勝【以上文逆傳而死故言是逆傳所勝之次也新校正云詳逆傳所勝之次逆當作順上文旣言逆傳下文所言乃順傳之次也】不治法三月若六月若三日若六日傳五藏而當死是順傳所勝之次【三月者謂一藏气之遷移六月者謂至其所勝之位三日者三陽之數以合日也六日者謂兼三陰以數之爾熱論曰傷寒一日巨陽受二日陽明受三日少陽受四日太陰受五日少陰受六日厥陰受則義也新校正云詳上文是順傳所勝之次七字乃是次前注誤在此經文之下不惟無義兼校之全元起本素問及甲乙經並無此七字直去之慮未逹者致疑今存於注】故曰別於陽者知病從來別於陰者知死生之期【主辧三陰三陽之候則知中風邪气之所不勝矣故下曰新校正云詳舊此段注冩作經合攺爲注又按陰陽別論云別於陽者知病處也別於陰者知死生之期又云別於陽者知病忌時別於陰者知死生之期義同此】言知至其所困而死【困謂至所不勝也上文曰死於其所不勝】是故風者百病之長也【言先百病而有之新校正云按生气通天論云風者百病之始】今風寒客於人使人毫毛畢直皮膚閉而爲熱【客謂客止於人形也風擊皮膚寒勝腠理故毫毛畢直府閉宻而熱生也】當是之時可汗而發也【邪在皮毛故可汗泄也陰陽應象大論曰善治者治皮毛此之謂也】或痺不仁腫痛【病生而變故如是也熱中血气則痺不仁寒气傷形故爲腫痛陰陽應象大論云寒傷形熱傷气气傷痛形傷腫】當是之時可湯熨及火灸刺而去之【皆謂釋散寒邪宣正气】弗治病入舎於肺名曰肺痺發欬上气【邪入諸陰則病而爲痺故入於肺名曰痺焉宣明五气篇曰邪入於陽則狂邪入於陰則痺肺在變動爲欬故欬則气上故上气也】弗治肺卽傳而行之肝病名曰肝痺一名曰厥脇痛出食【肺金伐木气下入肝故曰弗治行之肝也肝气通膽膽善爲怒怒者气逆故一名厥也肝厥陰脈從少腹屬肝絡膽上貫鬲布脇肋循防嚨之後上入頏顙故脇痛而食入腹則出故曰出食】當是之時可按若刺耳弗治肝傳之脾病名曰脾風發癉腹中熱煩心出黃【肝气應風木勝脾土土受風气故曰脾風蓋爲風气通肝而爲名也脾之爲病善發黃癉故發癉也脾太陰脈入腹屬脾絡胃上鬲俠咽連舌本散舌下其支別者復從胃別上鬲注心中故腹中熱而煩心出黃色於便寫之所也】當此之時可按可藥可浴弗治脾傳之腎病名曰疝瘕少腹寃熱而痛出白一名曰蠱【腎少陰脈自股內後亷貫脊屬腎絡膀胱故少腹寃熱而痛溲出白液也究熱內結消鑠脂肉如虫之食日內損削故一名曰蠱】當此之時可按可藥弗治腎傳之心病筋脈相引而急病名曰瘛【腎不足則水不生水不生則筋燥急故相引也陰气內弱陽气外燔筋脈受熱而自跳掣故名曰瘛】當此之時可灸可藥弗治滿十日法當死【至心而气極則如是矣若復傳行當如下說】腎因傳之心心卽復反傳而行之肺發寒熱法當三嵗死【因腎傳心心不受病卽而復反與肺金肺已再傷故寒熱也三嵗者肺至腎一嵗腎至肝一嵗肝至心一嵗火又乘肺故云三嵗死】此病之次也【謂傳勝之次第】然其卒發者不必治於傳【不必依傳之次故不必以傳治之】或其傳化有不以次不以次入者憂恐悲喜怒令不得以其次故令人有大病矣【憂恐悲喜怒發無常分觸遇則發故令病气亦不次而生】因而喜大虛則腎气乘矣【喜則心气移於肺心气不守故腎气乘矣宣明五气篇曰精气並於心則喜】怒則肝气乘矣【怒則气逆故肝气乘脾】悲則肺气乘矣【悲則肺气移於肝肝气受邪故肺气乘矣宣明五气篇曰精气並於肺則悲】恐則脾气乘矣【恐則腎气移於心腎气不守故脾气乘矣宣明五气篇曰精气並於腎則恐】憂則心气乘矣【憂則肝气移於脾肝气不守故心气乘矣宣明五气篇曰精气並於肝則憂】此其道也【此其不次之常道】故病有五五五二十五變及其傳化【五藏相並而各五之五而乘之則二十五變也然其變化以勝相傳傳而不次變化多端新校正云按陰陽別論云凡陽有五五五二十五陽義與此通】傳乘之名也【言傳者何相乘之異名爾】大骨枯槀大肉陷下胸中气滿喘息不便其气動形期六月死眞藏脈見乃予之期日【皮膚幹著骨間肉陷謂大骨枯槀大肉陷下也諸附骨際及空窳處亦同其類也胸中气滿喘息不便是肺無主也肺司治節气息由之其气動形爲無气相接故聳舉肩背以逺求報气矣夫如是皆形藏已敗神藏亦傷見是證者期後一百八十日內死矣見眞藏之脈乃與死日之期爾眞藏脈診下經備矣此肺之藏也】大骨枯槀大肉陷下胸中气滿喘息不便內痛引肩項期一月死眞藏見乃予之期日【火精外出陽气上燔金受火災故內痛肩項如是者期後三十日內死此心之藏也】大骨枯槀大肉陷下胸中气滿喘息不便內痛引肩項身熱脫肉破防眞藏見十月之內死【陰气防弱陽气內燔故身熱也防者肉之標脾主肉故肉如脫盡防如破敗也見斯證者期後三百日內死防謂肘膝後肉如塊者此脾之藏也】大骨枯槀大肉陷下肩髓內消動作益衰眞藏來見期一嵗死見其眞藏乃予之期日【肩髓內消謂缺盆深也衰於動作謂交接漸微以余藏尙全故期後三百六十五日內死此腎之藏也新校正云按全元起本及甲乙經眞藏未見作來見來當作未字之誤也】大骨枯槀大肉陷下胸中气滿腹內痛心中不便肩項身熱破防脫肉目匡陷眞藏見目不見人立死其見人者至其所不勝之時則死【木生其火肝气通心脈抵少腹上布脇肋循喉嚨之後上入頏顙故腹痛心中不便肩項身熱破防脫肉也肝主目故目匡陷及不見人立死也不勝之時謂於庚辛之月此肝之藏也】急虛身中卒至五藏絕閉脈道不通气不往來譬於墮溺不可爲期【言五藏相移傳其不勝則可待眞藏脈見乃與死日之期卒急虛邪中於身內則五藏絕閉脈道不通气不往來譬於墮墜沒溺不可與爲死日之期也】其脈絕不來若人一息五六至其形肉不脫眞藏𨿽不見猶死也【是則急虛卒至之脈新校正云按人一息脈五六至何得爲死必息字誤息當作呼乃是】眞肝脈至中外急如

循刀刃責責然如按琴瑟色靑白不澤毛折乃死眞心脈至堅而搏如循薏苡子累累然色赤黒不澤毛折乃死眞肺脈至大而虛如以毛羽中人膚色白赤不澤毛折乃死眞腎脈至搏而絕如指彈石辟辟然色黒黃不澤毛折乃死眞脾脈至弱而乍數乍疎色黃靑不澤毛折乃死諸眞藏脈見者皆死不治也【新校正云按楊上善云無餘物和雜故名眞也五藏之气皆胃气和之不得獨用如至剛不得獨用獨用則折和柔用之卽固也五藏之气和於胃气卽得長生若眞獨見必死欲知五藏眞見爲死和胃爲生者於寸口診卽可知見者如是肝脈也微爲平和微謂二分胃气一分气俱動爲微三分並是而無胃气爲見眞藏餘四藏凖此】黃帝曰見眞藏曰死何也歧伯曰五藏者皆稟气於胃胃者五藏之本也【胃爲水谷之海故五藏稟焉】藏气者不能自致於手太陰必因於胃气乃至於手太陰也【平人之常稟气於胃胃气者平人之常气故藏气因胃乃能至於手太陰也新校正云詳平人之常至下平人之常气本平人气象論文王氏引注此經按甲乙經云人常稟气於胃脈以胃气爲本與此小異然甲乙之義爲得】故五藏各以其時自爲而至於手太陰也【自爲其狀至於手太陰也】故邪气勝者精气衰也故病甚者胃气不能與之俱至於手太陰故眞藏之气獨見獨見者病勝藏也故曰死【是所謂脈無胃气也平人气象論曰人無胃气曰逆逆者死】帝曰善【新校正云詳自黃帝問至此一段全元起本在第四卷

太陰陽明表裏篇中王冰移於此處必言此者欲明王氏之功於素問多矣】黃帝曰凡治病察其形气色澤脈之盛衰病之新故乃治之無後其時【欲必先時而取之】形气相得謂之可治【气盛形盛气虛形虛是相得也】色澤以浮謂之易已【气色浮潤血气相營故易已】脈從四時謂之可治【脈春夏鉤秋浮冬營謂順四時從順也】脈弱以滑是有胃气命曰易治取之以時【可取之時而取之則萬舉萬全當以四時血气所在而爲療爾新校正云詳取之以時甲乙經作治之趨之無後其時與王氏之義兩通】形气相失謂之難治【形盛气虛气盛形虛皆相失也】色夭不澤謂之難已【夭謂不明而惡不澤謂枯燥也】脈實以堅謂之益甚【脈實以堅是邪气盛故益甚也】脈逆四時爲不可治【以气逆故疾上四句是謂四難所以下文曰】必察四難而明告之【此四粗之所易語工之所難爲】所謂逆四時者春得肺脈夏得腎脈秋得心脈冬得脾脈其至皆懸絕沈濇者命曰逆四時【春得肺脈秋來見也夏得腎脈冬來見也秋得心脈夏來見也冬得脾脈春來見也懸絕謂如懸物之絕去也】未有藏形於春夏而脈沈濇【新校正云按平人气象論云而脈瘦義與此同】秋冬而脈浮大名曰逆四時也【末有謂未有藏脈之形狀也】病熱脈靜泄而脈大脫血而脈實病在中脈實堅病在外脈不實堅者皆難治【皆難治者以其與證不相應也新校正云按平人气象論云病在中脈虛病在外脈濇堅與此相反此經誤彼論爲得自未有藏形春夏至此與平人气象論相重注義備於彼】黃帝曰余聞虛實以決死生願聞其情歧伯曰五實死五虛死【五實謂五藏之實五虛謂五藏之虛】帝曰願聞五實五虛歧伯曰脈盛皮熱腹脹前後不通悶瞀此謂五實【實謂邪气盛實然脈盛心也皮熱肺也腹脹脾也前後不通腎也悶瞀肝也】脈細皮寒气少泄利前後飲食不入此謂五虛【虛謂眞气不足也然脈細心也皮寒肺也气少肝也泄利前後腎也飲食不入脾也】帝曰其時有生者何也歧伯曰漿粥入胃泄注止則虛者活身汗得後利則實者活此其候也【全注飲粥得入於胃胃气和調其利漸止胃气得實虛者得活言實者得汗外通後得便利自然調平】三部九候論篇第二十【新校正云按全元起本在第一卷

篇名決死生】

黃帝問曰余聞九鍼於夫子眾多大不可勝數余願聞要道以屬子孫傳之後世著之骨髓藏之肝肺防血而受不敢妄泄【防血飲血也】令合天道【新校正云按全元起本云令合天地】必有終始上應天光星辰歷紀下副四時五行貴賤更互冬陰夏陽以人應之柰何願聞其方【天光謂日月星也歷紀謂日月行歷於天二十八宿三百六十五度之分紀也言以人形血气榮衛周流合時之遷移應日月之行道然斗極旋運黃赤道差冬時日依黃道近南故陰多夏時日依黃道近北故陽盛也夫四時五行之气以王者爲貴相者爲賤也】歧伯對曰妙乎哉問也此天地之至數【道貫精微故云妙問至數謂至極之數也】帝曰願聞天地之至數合於人形血气通決死生爲之柰何歧伯曰天地之至數始於一終於九焉【九奇數也故天地之數斯爲極矣】一者天二者地三者人因而三之三三者九以應九野【爾雅曰邑外爲郊郊外爲甸甸外爲牧牧外爲林林外爲坰坰外爲野言其逺也新校正云詳王引爾雅爲證與今爾雅或不同已具前六節藏象論注中】故人有三部部有三候以決死生以處百病以調虛實而除邪疾【所謂三部者言身之上中下部非謂寸關尺也三部之內經隧由之故察候存亡悉因於是鍼之補寫邪疾可除也】帝曰何謂三部歧伯曰有下部有中部有上部部各有三候三候者有天有地有人也必指而導之乃以爲眞【言必當諮受於師也徴四失論曰受師不卒妄作雜術謬言爲道更名自功妄用砭石後遺身咎此其誡也禮曰疑事無質質成也】上部天兩額之動脈【在額兩傍動應於手足少陽脈气所行也】上部地兩頰之動脈【在鼻孔下兩傍近於巨髎之分動應於手足陽明脈气之所行】上部人耳前之動脈【在耳前陷者中動應於手手少陽脈气之所行也】中部天手太陰也【謂肺脈也在掌後寸口中是謂經渠動應於手】中部地手陽明也【謂大腸脈也在手大指次指歧骨間合谷之分動應於手也】中部人手少陰也【謂心脈也在掌後銳骨之端神門之分動應於手也靈樞經持鍼縱捨論問曰少陰無輸心不病乎對曰其外經病而藏不病故獨取其經於掌後銳骨之端正謂此也】下部天足厥陰也【謂肝脈也在毛際外羊矢下一寸半陷中五里之分臥而取之動應於手也女子取太衝在足大指本節後二寸陷中是】下部地足少陰也【謂腎脈也在足內踝後跟骨上陷中大谿之分動應手】下部人足太陰也【謂脾脈也在魚腹上趨筋間直五里下箕門之分寛鞏足單衣沈取乃得之而動應於手也候胃气者當取足跗之上衝陽之分宂中脈動乃應手也新校正云詳自上部天至此一段舊在當篇之末義不相接此正論三部九候冝處於斯今依皇甫諡甲乙經編次例自篇末移置此也】故下部之天以候肝【足厥陰脈行其中也】地以候腎【足少陰脈行其中也】人以候脾胃之气【足太陰脈行其中也脾藏與胃以膜相連故以候脾兼候胃也】帝曰中部之候柰何歧伯曰亦有天亦有地亦有人天以候肺【手太陰脈當其處也】地以候胸中之气【手陽明脈當其處也經云腸胃同故以胸中也】人以候心【手少陰脈當其處也】帝曰上部以何候之歧伯曰亦有天亦有地亦有人天以候頭角之气【位在頭角之分故以頭角之气也】地以候口齒之气【位近口齒故以候之】人以候耳目之气【以位當耳前脈抵於目外眥故以候之】三部者各有天各有地各有人三而成天【新校正云詳三而成天至合爲九藏與六節藏象論文重注義具彼篇】三而成地三而成人三而三之合則爲九九分爲九野九野爲九藏【以是故應天地之至數】故神藏五形藏四合爲九藏【所謂神藏者肝藏魂心藏神脾藏意肺藏魄腎藏志也以其皆神气居之故云神藏五也所謂形藏者皆如器外張虛而不屈含藏於物故云形藏也所謂形藏四者一頭角二耳目三口齒四胸中也新校正云詳注說神藏宣明五气篇文又與生气通天論注六節藏象論注重】五藏已敗其色必夭夭必死矣【夭謂死色異常之候也色者神之旗藏者神之舎故神去則藏敗藏敗則色見異常之候死也】帝曰以候柰何歧伯曰必先度其形之肥瘦以調其气之虛實實則冩之虛則補之【度謂量也實冩虛補此所謂順天之道也老子曰夭之道損有餘補不足也】必先去其血脈而後調之無問其病以平爲期【血脈滿堅謂邪畱止故先刺去血而後乃調之不當詢問病者盈虛要以脈气平調爲之期準爾】帝曰決死生柰何【度形肥瘦調气盈虛不問病人以平爲準死生之證以決之也】歧伯曰形盛脈細少气不足以息者危【形气相反故生气至危玉機眞藏論曰形气相得謂之可治今脈气不足形盛有餘證不相扶故當危也危者言其近死猶有生者也刺志論曰气實形實气虛形虛此其常也反此者病今脈細少气是爲气弱體壯盛是爲形盛形盛气弱故生气傾危新校正云按全元起注本及甲乙經脈經危作死】形瘦脈大胸中多气者死【是則形气不足脈气有餘也故死形瘦脈大胸中气多形藏已傷故云死也凡如是類皆形气不相得也】形气相得者生參伍不調者病【參謂參校伍謂類伍參校類伍而有不調謂不率其常則病也】三部九候皆相失者死【失謂气候不相類也相失之候診凡有七七診之如下文云】上下左右之脈相應如參舂者病甚上下左右相失不可數者死【三部九候上下左右凡十八診也如參舂者謂大數而鼓如參舂杵之上下也脈要精微論曰大則病進故病甚也不可數者謂一息十至已上也脈法曰人一呼而脈再至一吸脈亦再至曰平三至曰離經四至曰脫精五至曰死六至曰命盡今相失而不可數者是過十至之外也至五尙死況至十者乎】中部之候𨿽獨調與眾藏相失者死中部之候相減者死【中部左右凡六診也上部下部已不相應中部獨調固非其久減於上下是亦气衰故皆死也減謂偏少也臣億等詳舊無中部之候相減者死八字按全元起注本及甲乙經添之且注有觧減之說而經闕其文此脫在王注之後也】目內陷者死【言太陽也太陽之脈起於目內眥目內陷者太陽絕也故死所以言太陽者太陽主諸陽之气故獨言之】帝曰何以知病之所在歧伯曰察九候獨小者病獨大者病獨疾者病獨遲者病獨熱者病獨寒者病獨陷下者病【相失之候診凡有七者此之謂也然脈見七診謂參伍不調隨其獨異以言其病爾】以左手足上上去踝五寸按之庶右手足當踝而彈之【手足皆取之然手踝之上手太陰脈足踝之上足太陰脈足太陰脈主肉應於下部手太陰脈主气應於中部是以下文云脫肉身不去者死中部乍疏乍數者死臣億等按甲乙經及全元起注本並云以左手足上去踝五寸而按之右手當踝而彈之全元起注云內踝之上陰交之出通於膀胱系於腎腎爲命門是以取之以明吉凶今文少一而字多一庶字及足字王注以手足皆取爲觧殊爲穿鑿當從全元起注舊本及甲乙經爲正】其應過五寸以上蠕蠕然者不病【气和故也】其應疾中手渾渾然者病中手徐徐然者病【渾渾亂也徐徐緩也】其應上不能至五寸彈之不應者死【气絕故不應也】是以脫肉身不去者死【穀气外衰則肉如脫盡天眞內竭故身不能行眞谷並衰故死之至矣去猶行去也】中部乍疏乍數者死【乍疏乍數气之防亂也故死】其脈代而鉤者病在絡脈【鉤爲夏脈又夏气在絡故病在絡脈也絡脈受邪則經脈滯否故代止也】九候之相應也上下若一不得相失【上下若一言遲速小大等也】一候後則病二候後則病甚三候後則病危所謂後者應不俱也【俱猶同也一也】察其府藏以知死生之期【夫病入府則愈入藏則死故死生期凖察以知之矣】必先知經脈然後知病脈【經脈四時五藏之脈】眞藏脈見者勝死【所謂眞藏脈者眞肝脈至中外急如循刀刃責責然如按琴瑟眞心脈至堅而搏如循薏苡子累累然眞脾脈至弱而乍數乍疏眞肺脈至大而虛如毛羽中人膚眞腎脈至搏而絕如指彈石辟辟然凡此五者皆謂得眞藏脈而無胃气也平人气象論曰胃者平人之常气也人無胃气曰逆逆者死此之謂也勝死者謂勝克於己之時則死也平人气象論曰肝見庚辛死心見壬癸死脾見甲乙死肺見丙丁死腎見戊巳死是謂勝死也】足太陽气絕者其足不可屈伸死必戴眼【足太陽脈起於目內眥上額交巓上從巓入絡腦還出別下項循肩髆內俠脊抵腰中其支者復從肩髆別下貫臋過髀樞下合腘中貫腨循踵至足外側太陽气絕死如是矣新校正云按診要經終論載三陽三陰脈終之證此獨犯足太陽气絕一證余應闕文也又注貫臋甲乙經作貫胂王氏注厥論刺瘧篇各作貫胂又注刺腰痛篇作貫臋詳甲乙經注臀當作胂】帝曰冬陰夏陽柰何【言死時也】歧伯曰九候之脈皆沈細懸絕者爲陰主冬故以夜半死盛躁喘數者爲陽主夏故以日中死【位無常居物極則反也乾坤之義陰極則龍戰於野陽極則亢龍有悔是以陰陽極脈死於夜半日中也】是故寒熱病者以平旦死【亦物極則變也平曉木王木气爲風故木王之時寒熱病死生气通天論曰因於露風乃生寒熱由此則寒熱之病風薄所爲也】熱中及熱病者以日中死【陽之極也】病風者以日夕死【卯酉衝也】病水者以夜半死【水王故也】其脈乍疏乍數乍遲乍疾者日乘四季死【辰戌丑未土寄王之脾气內絕故日乘四季而死也】形肉已脫九候𨿽調猶死【亦謂形气不相得也證前脫肉身不去者九候𨿽平調亦死也】七診𨿽見九候皆從者不死【但死候順四時之令𨿽七診互見亦生矣從謂順從也】所言不死者風气之病及經月之病似七診之病而非也故言不死【風病之脈診大而數月經之病脈小以微𨿽候與七診之略同而死生之證乃異故不死也】若有七診之病其脈候亦敗者死矣【言𨿽七診見九候從者不死若病同七診之狀而脈應敗亂縱九候皆順猶不得生也】必發噦噫【胃精內竭神不守心故死之時發斯噦噫宣明五气篇曰心爲噫胃爲噦也】必審問其所始病與今之所方病【方正也言必當原其始而要終也】而後各切循其脈視其經絡浮沈以上下逆從循之其脈疾者不病【气彊盛故】其脈遲者病【气不足故】脈不往來者死【精神去也】皮膚著者死【骨榦枯也】帝曰其可治者柰何歧伯曰經病者治其經【求有過者】孫絡病者治其孫絡血【有血畱止刺而去之新校正云按甲乙經云絡病者治其絡血無二孫字】血病身有痛者治其經絡【靈樞經曰經脈爲裏支而橫者爲絡絡之別者爲孫絡由是孫絡則經之別支而橫也新校正云按甲乙經無血病二字】其病者在奇邪奇邪之脈則繆刺之【奇謂奇繆不偶之气而與經脈繆處也由是故繆刺之繆刺者刺絡脈左取右右取左也】畱瘦不移節而刺之【病气淹畱形容減瘦證不移易則消息節級養而刺之此又重明前經無問其病以平爲期者也】上實下虛切而從之索其結絡脈刺出其血以見通之【結謂血結於絡中也血去則經隧通矣前經云先去血脈而後調之明其結絡乃先去也新校正云詳經文以見通之甲乙經作以通其气】瞳子髙者太陽不足戴眼者太陽已絕此決死生之要不可不察也【此復明前太陽气欲絕及已絕之候也】手指及手外踝上五指畱鍼【錯簡文也】

黃帝內經素問卷六

黃帝內經素問卷六釋文

玊機眞藏論漑【古代切】寙【音愈】防【渠殞切】瞀【莫候切】三部九候論防【所甲切飲血也】坰【古營切】蠕【而兗切】

黃帝內經素問卷六釋文

欽定四庫全書

黃帝內經素問卷七

唐王冰次注

宋林億等校正

經脈別論

藏气法時論

宣明五气篇

血气形志篇

經脈別論篇第二十一【新校正云按全元起本在第四卷

中】

黃帝問曰人之居處動靜勇怯脈亦爲之變乎歧伯對曰凡人之驚恐恚勞動靜皆爲變也【變謂變易常候】是以夜行則喘出於腎【腎王於夜气合幽冥故夜行則喘息內從腎出也】淫气病肺【夜行腎勞因而喘气淫不次則病肺也】有所墮恐喘出於肝【恐生於肝墮損筋血因而奔喘故出於肝也】淫气害脾【肝木妄淫害脾土也】有所驚恐喘出於肺【則心無所倚神無所歸气亂胸中故喘出於肺也】淫气傷心【驚則神越故气淫反傷心矣】度水跌僕喘出於腎與骨【濕气通腎骨腎主之故度水跌僕喘出腎骨矣跌謂足跌僕謂身倒也】當是之時勇者气行則已怯者則著而爲病也【气有彊弱神有壯懦故殊狀也】故曰診病之道觀人勇怯骨肉皮膚能知其情以爲診法也【通逹性懷得其情狀乃爲深識診契物冝也】故飲食飽甚汗出於胃【飽甚胃滿故汗出於胃也】驚而奪精汗出於心【驚奪心精神气浮越陽內薄之故汗出於心也】持重逺行汗出於腎【骨勞气越腎復過疲故持重逺行汗出於腎也】疾走恐懼汗出於肝【暴役於筋肝气罷極故疾走恐懼汗出於肝也】搖體勞苦汗出於脾【搖體勞苦謂動作施力非疾走逺行也然動作用力則谷精四布脾化水谷故汗出於脾也】故春秋冬夏四時陰陽生病起於過用此爲常也【不適其性而彊云爲過卽病生此其常理五藏受气蓋有常分用而過耗是以病生故下文曰】食气入胃散精於肝淫气於筋【肝養筋故胃散谷精之气入於肝則浸淫滋養於筋絡矣】食气入胃濁气歸心淫精於脈【濁气穀气也心居胃上故濁气歸心淫溢精微入於脈也何者心主脈故】脈气流經經气歸於肺肺朝百脈輸精於皮毛【言脈气流運乃爲大經經气歸宗上朝於肺肺爲華蓋位復居髙治節由之故受百脈之朝防也平人气象論曰藏眞髙於肺以行榮衞陰陽由此故肺朝百脈然乃布化精气輸於皮毛矣】毛脈合精行气於府【府謂气之所聚處也是謂气海在兩乳間名曰膻中也】府精神明畱於四臓气歸於權衡【膻中之布气者分爲三隧其下者走於气街上者走於息道宗气畱於海積於胸中命曰气海也如是分化乃四臓安定三焦平均中外上下各得其所也】權衡以平气口成寸以決死生【三世脈法皆以三寸爲寸闗尺之分故中外髙下气緒均平則气口之脈而成寸也夫气口者脈之大要防也百脈盡朝故以其分決死生也】飲入於胃遊溢精气上輸於脾【水飲流下至於中焦水化精微上爲雲霧雲霧散變乃注於脾靈樞經曰上焦如霧中焦如漚此之謂也】脾气散精上歸於肺通調水道下輸膀胱【水土合化上滋肺金金气通腎故調水道轉注下焦膀胱稟化乃爲溲矣靈樞經曰下焦如瀆此之謂也】水精四布五經並行合於四時五臓陰陽揆度以爲常也【從是水精布經气行筋骨成血气順配合四時寒暑證符五藏陰陽揆度盈虛用爲常道度量也以用也新校正云按一本云陰陽動靜】太陽藏獨至厥喘虛气逆是陰不足陽有餘也【陰謂腎陽謂膀胱也故下文曰】表裏當俱寫取之下兪【陽獨至謂陽气盛至也陽獨至爲陽有餘陰不足則陽邪入故表裏俱寫取足六兪也下兪足兪也新校正云詳六當爲穴字之誤也按府有六兪藏止五兪今藏府俱寫不當言六兪六兪則不能兼藏言穴兪則藏府兼舉】陽明藏獨至是陽气重並也當寫陽補陰取之下兪【陽气重並故寫陽補陰】少陽藏獨至是厥气也蹻前卒大取之下兪【蹻謂陽蹻脈至足外踝下足少陽脈行扺絕骨之端下出外踝之前循足跗然蹻前卒大則少陽之气盛也故取足兪少陽也】少陽獨至者一陽之過也【一陽少陽也過謂太過也以其太過故蹻前卒大焉】太陰藏搏者用心省眞【見太陰之脈伏鼓則當用心省察之若是眞藏之脈不當治也】五脈气少胃气不平三陰也【三陰太陰脾之脈也五藏脈少胃气不調是亦太陰之過也】宜治其下兪補陽冩陰【以陰气太過故】一陽獨嘯少陽厥也【嘯謂耳中鳴如嘯聲也膽及三焦脈皆入耳故气逆上則耳中鳴新校正云詳此上明三陽此言三陰今此再言少陽而不及少陰者疑此一陽乃二陰之誤也又按全元起本此爲少陰厥陰知此卽二陰也】陽並於上四脈爭張气歸於腎【心脾肝肺四脈爭張陽並於上者是腎气不足故气歸於腎也】冝治其經絡冩陽補陰【陰气足則陽气不復幷於上矣】一陰至厥陰之治也眞虛防心厥气畱薄發爲白汗調食和藥治在下兪【一或作二誤也厥陰一陰也上言二陰至則當少陰治下言厥陰治則當一陰至也然三墳之經俗久淪墜人少披習字多冩誤】帝曰太陽藏何象歧伯曰象三陽而浮也帝曰少陽藏何象歧伯曰象一陽也一陽藏者滑而不實也帝曰陽明藏何象歧伯曰象大浮也【新校正云按太素及全元起本云象心之太浮也】太陰藏搏言伏鼓也二陰搏至腎沈不浮也【明前獨至之脈狀也新校正云詳前脫二陰此無一陰闕文可知】

藏气法時論篇第二十二【新校正云按全元起本在第一卷

又於第六卷

脈要篇末重出】

黃帝問曰合人形以法四時五行而治何如而從何如而逆得失之意願聞其事歧伯對曰五行者金木水火土也更貴更賤以知死生以決成敗而定五藏之气間甚之時死生之期也帝曰願卒聞之歧伯曰肝主春【以應木也】足厥陰少陽主治【厥陰肝脈少陽膽脈肝與膽合故治同】其日甲乙【甲乙爲木東方幹也】肝苦急急食甘以緩之【甘性和緩新校正云按全元起雲肝苦急是其气有餘】心主夏【以應火也】手少陰太陽主治【少陰心脈太陽小腸脈心與小腸合故治同】其日丙丁【丙丁爲火南方幹也】心苦緩急食酸以收之【酸性收斂新校正云按全元起本云心甚緩是心气虛】脾主長夏【長夏謂六月也夏爲土母土長於中以長】

【而治故雲長夏新校正云按全元起雲脾主四季六月是火王之處蓋以脾主中央六月是十二月之中一年之半故脾主六月也】足太陰陽明主治【太陰脾脈陽明胃脈脾與胃合故同治】其日戊巳【戊巳爲土中央幹也】脾苦濕急食苦以燥之【苦性漧燥】肺主秋【以應金也】手太陰陽明主治【太陰肺脈陽明大腸脈肺與大腸合故治同】其日庚辛【庚辛爲金西方幹也】肺苦气上逆急食苦以泄之【苦性宜泄故肺用之新校正云按全元起雲肺气上逆是其气有餘】腎主冬【以應水也】足少陰太陽主治【少陰腎脈太陽膀胱脈腎與膀胱合故治同】其日壬癸【壬癸爲水北方幹也】腎苦燥急食辛以潤之開腠理致津液通气也【辛性津潤也然腠理開津液逹則肺气下流腎與肺通故云通气也】病在肝愈於夏【子制其鬼也余愈同】夏不愈甚於秋【子休鬼復王也余甚同】秋不死持於冬【鬼休而母養故气執持於父母之鄕也余持同】起於春【自得其位故復起余起同】禁當風【以風气通於肝故禁而勿犯】肝病者愈在丙丁【丙丁應夏】丙丁不愈加於庚辛【庚辛應秋】庚辛不死持於壬癸【壬癸應冬】起於甲乙【應春木也】肝病者平旦慧下晡甚夜半靜【木王之時故爽慧也金王之時故加甚也水王之時故靜退也余慧甚同其靜小異】肝欲散急食辛以散之【以藏气常散故以辛發散也陰陽應象大論曰辛甘發散爲陽也平人气象論曰藏眞散於肝言其常發散也】用辛補之酸冩之【辛味散故補酸味收故寫新校正云按全元起本云用酸補之辛冩之自爲一義】病在心愈在長夏長夏不愈甚於冬冬不死持於春起於夏【如肝例也】禁溫食熱衣【熱則心躁故禁止之】心病者愈在戊巳【戊巳應長夏也】戊巳不愈加於壬癸【壬癸應冬】壬癸不死持於甲乙【甲乙應春】起於丙丁【應夏火也】心病者日中慧夜半甚平旦靜【亦休王之義也】心欲耎急食鹹以耎之【以藏气好耎故以咸柔耎也平人气象論曰藏眞通於心言其常欲柔耎也】用咸補之甘冩之【咸補取其柔耎甘冩取其舒緩】病在脾愈在秋秋不愈甚於春春不死持於夏起於長夏禁溫食飽食濕地濡衣【溫濕及飽並傷脾气故禁止之】脾病者愈在庚辛【應秋气也】庚辛不愈加於甲乙【應春气也】甲乙不死持於丙丁【應夏气也】起於戊巳【應長夏也】脾病者日昳慧日出甚【新校正云按甲乙經日出作平旦𨿽日出與平旦時等按前文言木王之時皆云平旦而不云日出蓋日出於冬夏之期有早晚不若平旦之爲得也】下晡靜【土王則爽慧木克則增甚金扶則靜退亦休王之義也一本或云日中持者謬也爰五藏之病皆以勝相加至其所生而愈至其所不勝而甚至於所生而持自得其位而起由是故皆有閒甚之時死生之期也】脾欲緩急食甘以緩之【甘性和緩順其緩也】用苦寫之甘補之【苦寫取其堅燥甘補取其安緩】病在肺愈在冬冬不愈甚於夏夏不死持於長夏起於秋【例如肝也】禁寒飲食寒衣【肺惡寒气故衣食禁之靈樞經曰形寒寒飲則傷肺飲尙傷肺其食甚焉肺不獨惡寒亦畏熱也】肺病者愈在壬癸【應冬水也】壬癸不愈加於丙丁【應夏火也】丙丁不死持於戊巳【長夏土也】起於庚辛【應秋金也】肺病者下晡慧日中甚夜半靜【金王則慧水王則靜火王則甚】肺欲收急食酸以收之【以酸性收斂故也】用酸補之辛寫之【酸收斂故補辛發散故寫】病在腎愈在春春不愈甚於長夏長夏不死持於秋起於冬【例如肝也】禁犯焠防熱食溫炙衣【腎性惡燥故此禁之新校正云按別本焠作焠】腎病者愈在甲乙【應春木也】甲乙不愈甚於戊巳【長夏土也】戊巳不死持於庚辛【應秋金也】起於壬癸【應冬水也】腎病者夜半慧四季甚下晡靜【水王則慧土王則甚金王則靜】腎欲堅急食苦以堅之【以苦性堅燥也】用苦補之咸寫之【苦補取其堅也咸寫取其耎也耎濕土制也故用寫之】夫邪气之客於身也以勝相加【邪者不正之目風寒暑濕饑飽勞逸皆是邪也非惟鬼毒疫癘也】至其所生而愈【謂至己所生也】至其所不勝而甚【謂至克己之气也】至於所生而持【謂至生己之气也】自得其位而起【居所王處謂自得其位也】必先定五藏之脈乃可言間甚之時死生之期也【五藏之脈者謂肝心鉤肺浮腎營脾代知是則可言死生間甚矣三部九候論曰必先知經脈然後知病脈此之謂也】肝病者兩脇下痛引少腹令人善怒【肝厥陰脈自足而上環陰器抵少腹又上貫肝鬲布脇肋故兩脇下痛引少腹也其气實則善怒靈樞經曰肝气實則怒】虛則目防防無所見耳無所聞善恐如人將捕之【肝厥陰脈自脇肋循喉嚨入頏顙連目系膽少陽脈其支者從耳後入耳中出走耳前至目銳眥後故病如是也恐謂恐懼魂不安也】取其經厥陰與少陽【經謂經脈也非其絡病故取其經也取厥陰以治肝气取少陽以調气逆也故下文曰】气逆則頭痛耳聾不聰頰腫【肝厥陰脈自目系上出額與督脈防於巓故頭痛膽少陽脈支別者從耳中出走耳前又支別者加頰車又厥陰之脈支別者從目系下頰裏故耳聾不聰頰腫也是以上文兼取少陽也】取血者【脈中血滿獨異於常乃气逆之診隨其左右有則刺之】心病者胸中痛脇支滿脇下痛膺背肩甲間痛兩臂內痛【心少陰脈支別者循胸出脇入手心主厥陰之脈起於胸中其支別者亦循胸出脇下掖三寸上抵掖下下循臑內行太陰少陰之間入肘中下循臂行兩筋之間又心少陰之脈直行者復從心系卻上肺上出掖下下循臑內後亷行太陰心主之後下肘內循臂內後亷抵掌後銳骨之端又小腸太陽之脈自臂臑上繞肩甲交肩上故病如是】虛則胸腹大脇下與腰相引而痛【手心主厥陰之脈從胸中出屬心包下鬲歷絡三焦其支別者循胸出脇心少陰之脈自心系下鬲絡小腸故病如是也】取其經少陰太陽舌下血者【少陰之脈從心系上俠咽喉故取舌本下及經脈血也】其變病刺郤中血者【其或嘔變則刺少陰之郤血滿者也手少陰之郤在掌後脈中去腕半寸當小指之後】脾病者身重善肌肉痿足不收行善瘈腳下痛【脾象土而主肉故身重肉痿也痿謂萎無力也脾太陰之脈起於足大指之端循指內側上內踝前亷上腨內腎少陰之脈起於足小指之下斜趣足心上腨內出腘內亷故病則足不收行善瘈腳下痛也故下取少陰新校正云按甲乙經作善饑肌肉痿千金方云善饑足痿不收气交變大論云肌肉萎足痿不收行善瘈】虛則腹滿腸鳴飱泄食不化【脾太陰脈從股內前亷入腹屬脾絡胃故病如是靈樞經曰中气不足則腹爲之善滿腸爲之善鳴】取其經太陰陽明少陰血者【少陰腎脈也以前病行善瘈腳下痛故取之而出血血滿者出之】肺病者喘欬逆气肩背痛【新校正云按千金方作肩息背痛】汗出凥陰股膝【新校正云按甲乙經脈經作膝攣】髀腨胻足皆痛【肺藏气而主喘息在變動爲欬故病則喘欬逆气也背爲胸中之府肩接近之故肩背痛也肺養皮毛邪盛則心液外泄故汗出也腎少陰之脈從足下上循腨內出腘內亷上股內後亷貫脊屬腎絡膀胱今肺病則腎脈受邪故凥陰股膝髀腨胻足皆痛故下取少陰也】虛則少气不能報息耳聾嗌漧【气虛少故不足以報入息也肺太陰之絡防於耳中故聾也腎少陰之脈從腎上貫肝鬲入肺中循喉嚨俠舌本今肺虛則腎气不足以上潤於嗌故嗌漧也是以下文兼取少陰也】取其經太陰足太陽之外厥陰內血者【足太陽之外厥陰內者正謂腨內側內踝後之直上則少陰脈也視左右足脈少陰部分有血滿異於常者卽而取之】腎病者腹大脛腫【新校正云按甲乙經云脛腫痛】喘欬身重寢汗出憎風【腎少陰脈起於足而上循腨復從橫骨中俠齊循腹裏上行而入肺故腹大脛腫而喘欬也腎病則骨不能用故身重也腎邪攻肺心气內微心液爲汗故寢汗出也脛旣腫矣汗復津泄陰凝府陽爍上焦內熱外寒故憎風也憎風謂深惡之也】虛則胸中痛大腹小腹痛淸厥意不樂【腎少陰脈從肺出絡心注胸中然腎气旣虛心無所制心气燻肺故痛聚胸中也足太陽脈從項下行而至足腎虛則太陽之气不能盛行於足故足冷而气逆也淸謂气淸冷厥謂气逆也以淸冷气逆故大腹小腹痛志不足則神躁擾故不樂也新校正云按甲乙經大腹小腹作大腸小膓】取其經少陰太陽血者【凡刺之道虛則補之實則寫之不盛不虛以經取之是謂得道經絡有血刺而去之是謂守法猶當揣形定气先去血脈而後乃平有餘不足焉三部九候論曰必先度其形之肥瘦以調其气之虛實實則寫之虛則補之必先去其血脈而後調之此之謂也】肝色靑宜食甘粳米牛肉棗葵皆甘【肝性喜急故食甘物而取其寛緩也新校正云詳肝色靑至篇末全元起本在第六卷

王氏移於此】心色赤冝食酸小豆【新校正云按甲乙經太素小豆作麻】犬肉李韭皆酸【心性喜緩故食酸物而取其收斂也】肺色白冝食苦麥羊肉杏薤皆苦【肺喜气逆故食苦物而取其宣泄也】脾色黃冝食鹹大豆豕肉栗藿皆咸【究斯冝食乃調利闗機之義也腎爲胃闗脾與胃合故假咸柔耎以利其闗闗利而胃气乃行胃行而脾气方化故應脾冝味與眾不同也新校正云按上文曰肝苦急急食甘以緩之心苦緩急食酸以牧之脾苦濕急食苦以燥之肺苦气上逆急食苦以泄之腎苦燥急食辛以潤之此肝心肺腎食冝皆與前文合獨脾食鹹宜不用苦故王氏特注其義】腎色黒冝食辛黃黍雞肉桃蔥皆辛【腎性喜燥故食辛物而取其津潤也】辛散酸收甘緩苦堅咸耎【皆自然之气也然辛味苦味匪惟堅散而已辛亦能潤能散苦亦能燥能泄故上文曰脾苦濕急食苦以燥之肺苦气上逆急食苦以泄之則其謂苦之燥泄也又曰腎苦燥急食辛以潤之則其謂辛之濡潤也】毒藥攻邪【藥謂金玉土石艸木菜果虫魚鳥獸之類皆可以祛邪養正者也然辟邪安正惟毒乃能以其能然故通謂之毒藥也新校正云按本艸云下藥爲佐使主治病以應地多毒不可久服欲除寒熱邪气破積聚愈疾者本下經故云毒藥攻邪】五穀爲養【謂粳米小豆麥大豆黃黍也】五果爲助【謂桃李杏栗也】五畜爲益【謂牛羊豕犬雞也】五菜爲充【謂葵藿薤蔥韭也新校正云按五常政大論曰大毒治病十去其六常毒治病十去其七小毒治病十去其八無毒治病十去其九谷肉果菜食養盡之無使過之傷其正也】气味合而服之以補精益气【气爲陽化味曰陰施气味合和則補益精气矣陰陽應象大論曰陽爲气陰爲味味歸形形歸气气歸精精歸化精食气形食味又曰形不足者溫之以气精不足者補之以味由是則補精益气其義可知新校正云按孫思邈云精以食气气養精以榮色形以食味味養形以生力精順五气以爲靈也若食气相惡則傷精也形受味以成也若食味不調則損形也是以聖人先用食禁以存性後制藥以防命气味溫補以存精形此之謂气味合而服之以補精益气也】此五者有辛酸甘苦鹹各有所利或散或收或緩或急或堅或耎四時五藏病隨五味所冝也【用五味而調五藏配肝以甘心以酸脾以鹹肺以苦腎以辛者各隨其冝欲緩欲收欲耎欲泄欲散欲堅而爲用非以相生相養而爲義也】

宣明五气篇第二十三【新校正云按全元起本在第一卷

】

五味所入酸入肝【肝合木而味酸也】辛入肺【肺合金而味辛也】苦入心【心合火而味苦也】鹹入腎【腎合水而味鹹也】甘入脾【脾合土而味甘也新校正云按太素又雲淡入胃】是謂五入【新校正云按至眞要大論云夫五味入胃各歸所喜故酸先入肝苦先入心甘先入脾辛先入肺鹹先入腎】

五气所病心爲噫【象火炎上煙隨焰出心不受穢故噫出之】肺爲欬【象金堅勁扣之有聲邪擊於肺故爲欬也】肝爲語【象木枝條而形支別語宣委曲故出於肝】脾爲吞【象土包容物歸於內翕如皆受故爲吞也】腎爲欠爲嚔【象水下流土生雲霧气鬰於胃故欠生焉太陽之气和利而滿於心出於鼻則生嚔也】胃爲气逆爲噦爲恐【以爲水谷之海腎與爲闗闗閉不利則气逆而上行也以包容水谷性喜受寒寒谷相薄故爲噦也寒盛則噦起熱盛則恐生何者胃熱則腎气微弱故爲恐也下文曰精气並於腎則恐也】大腸小腸爲泄下焦溢爲水【大腸爲傳道之府小腸爲受盛之府受盛之气旣虛傳道之司不禁故爲泄利也下焦爲分注之所气窒不寫則溢而爲水】膀胱不利爲癃不約爲遺溺【膀胱爲津液之府水注由之然足三焦脈實約下焦而不通則不得小便足三焦脈虛不約下焦則遺溺也靈樞經曰足三焦者太陽之別也並太陽之正入絡膀胱約下焦實則閉虛則遺溺】膽爲怒【中正決斷無私無偏其性剛決故爲怒也六節藏象論曰凡十一藏取決於膽也】是謂五病

五精所並精气並於心則喜【精气謂火之精气也肺虛而心精並之則爲喜靈樞經曰喜樂無極則傷魄魄爲肺神明心火並於肺金也】並於肺則悲【肝虛而肺气並之則爲悲靈樞經曰悲哀動中則傷魂魂爲肝神明肺金並於肝木也】並於肝則憂【脾虛而肝气並之則爲憂樞經曰愁憂不觧則傷意意爲肝神明肝木並於脾土也】並於脾則畏【一經云饑也腎虛而脾气並之則爲畏畏謂畏懼也靈樞經曰恐懼而不觧則傷精精爲腎神明脾土並於腎水也】並於腎則恐【心虛而腎气並之則爲恐靈樞經曰怵惕思慮則傷神神爲心主明腎水並於心火也怵惕驚懼也此皆正气不足而勝气並之乃爲是矣故下文曰】是謂五並虛而相並者也五藏所惡心惡熱【熱則脈潰濁】肺惡寒【寒則气畱滯】肝風【風則筋燥急】脾惡濕【濕則肉痿腫】腎惡燥【燥則精竭涸新校正云按楊上善云若余則云肺惡燥今此肺惡寒腎惡燥者燥在於秋寒之始也寒在於冬燥之終也肺在於秋以肺惡寒之甚故言其終腎在於冬腎惡不甚故言其始也】是謂五惡

五藏化液心爲汗【泄於皮腠也】肺爲涕【潤於鼻竅也】肝爲淚【注於眼目也】脾爲涎【溢於唇口也】腎爲唾【生於齒牙也】是謂五液

五味所禁辛走气气病無多食辛【病謂力少不自勝也】咸走血血病無多食鹹苦走骨骨病無多食苦【新校正云按皇甫士安云鹹先走腎此雲走血者腎合三焦血脈𨿽屬肝心而爲中焦之道故咸入而走血也苦走心此雲走骨者水火相濟骨气通於心也】甘走肉肉病無多食甘酸走筋筋病無多食酸【是皆爲行其气速故不欲多食多食則病甚故病者無多食也】是謂五禁無令多食【新校正云按太素五禁云肝病禁辛心病禁鹹脾病禁酸肺病禁苦腎病禁甘名此爲五裁楊上善云口嗜而欲食之不可多也必自裁之命曰五裁】

五病所發陰病發於骨陽病發於血陰病發於肉【骨肉陰靜故陽气從之血脈陽動故陰气乘之】陽病發於冬陰病發於夏【夏陽气盛故陰病發於夏冬陰气盛故陽病發於冬各隨其少也】是謂五發

五邪所亂邪入於陽則狂邪入於陰則痺【邪居於陽脈之中則四支熱盛故爲狂邪入於陰脈之內則六經凝泣而不通故爲痺】陽則爲巓疾【邪內於陽則脈流薄疾故爲上巓之疾】陰則爲瘖【邪內於陰則脈不流故令瘖不能言新校正云按難經云重陽者狂重陰者癲巢元方云邪入於陰則爲癲脈經云陰附陽則狂陽附陰則癲孫思邈云邪入於陽則爲狂邪入於陰則爲血痺邪入於陽則爲癲痙邪入於陰傳則爲痛瘖全元起雲邪已入陰復於陽邪气盛腑藏受邪使其气不朝榮气不復周身邪與正气相擊發動爲癲疾邪已入陽陽今復於陰藏府受邪故不能言是勝正也諸家之論不同今具載之】陽入之陰則靜陰出之陽則怒【隨所之而爲疾也之往也新校正云按全元起雲陽入陰則爲靜出則爲恐千金方云陽入於陰病靜陰出於陽病怒】是謂五亂

五邪所見春得秋脈夏得冬脈長夏得春脈秋得夏脈冬得長夏脈名曰陰出之陽病善怒不治是謂五邪皆同命死不治【新校正云按陰出之陽病善怒已見前條此再言之文義不倫必古文錯簡也】五藏所藏心藏神【精气之化成也靈樞經曰兩精相薄謂之神】肺藏魄【精气之匡佐也靈樞經曰並精而出入者謂之魄】肝藏魂【神气之輔弼也靈樞經曰隨神而往來者謂之魂】脾藏意【記而不忘者也靈樞經曰心有所憶謂之意】腎藏志【專意而不移者也靈樞經曰意之所存謂之志腎受五臓六腑之精元气之本生成之根爲胃之闗是以志能則命通新校正云按楊上善云腎有二枚左爲腎藏志右爲命門藏精也】是謂五藏所藏

五藏所主心主脈【壅遏榮气應息而動也】肺主皮【包裹筋肉間拒諸邪也】肝主筋【束絡機關隨神而運也】脾主肉【覆臓筋骨通行衛气也】腎主骨【張筋化髓幹以立身也】是謂五主

五勞所傷久視傷血【勞於心也】久臥傷气【勞於肺也】久坐傷肉【勞於脾也】久立傷骨【勞於腎也】久行傷筋【勞於肝也】是謂五勞所傷五脈應象肝脈【耎虛而滑端直以長也】心脈鉤【如鉤之偃來盛去衰也】脾脈代【耎而弱也】肺脈毛【輕浮而虛如毛羽也】腎脈石【沈堅而如石之投也】是謂五藏之脈

血气形志篇第二十四【新校正云按全元起本此篇並在前篇王氏分出爲別篇】夫人之常數太陽常多血少气少陽常少血多气陽明常多气多血少陰常少血多气厥陰常多血少气太陰常多气少血此天之常數【血气多少此天之常數故用鍼之道常冩其多也新校正云按甲乙經十二經水篇云陽明多血多气刺深六分畱十呼太陽多血多气刺深五分畱七呼少陽少血多气刺深四分畱五呼太陰多血少气刺深三分畱四呼少陰少血多气刺深二分畱三呼厥陰多血少气刺深一分畱二呼太陽太陰血气多少與素問不同又陰陽二十五人形性血气不同篇與素問同蓋皇甫疑而兩存之也】足太陽與少陰爲表裏少陽與厥陰爲表裏陽明與太陰爲表裏是爲足陰陽也手太陽與少陰爲表裏少陽與心主爲表裏陽明與太陰爲表裏是爲手之陰陽也今知手足陰陽所苦凡治病必先去其血乃去其所苦伺之所欲然後寫有餘補不足【先去其血謂見血脈盛滿獨異於常者乃去之不謂常刺則先去其血也】欲知背兪先度其兩乳間中折之更以他艸度去半已卽以兩隅相拄也乃舉以度其背令其一隅居上齊脊大椎兩隅在下當其下隅者肺之兪也【度謂度量也言以艸量其孔閒四分去一使斜與橫等折爲三隅以上隅齊大椎則兩隅下當肺兪也】復下一度心之兪也【謂以上隅齊脊三椎也】復下一度左角肝之兪也右角脾之兪也復下一度腎之兪也是謂五藏之兪灸刺之度也【靈樞經及中誥鹹云肺兪在三椎之傍心兪在五椎之傍肝兪在九椎之傍脾兪在十一椎之傍腎兪在十四椎之傍尋此經艸量之法則合度之人其初度兩隅之下約當肺兪再度兩隅之下約當心兪三度兩隅之下約當七椎七椎之傍乃鬲兪之位此經云左角肝之兪右角脾之兪殊與中誥等經不同又四度則兩隅之下約當九椎九椎之傍乃肝兪也經云腎兪未究其源】形樂志苦病生於脈治之以灸刺【形謂身形志謂心志闕三字細而言之則七神殊守通而論之則約形志以爲中外爾然形樂謂不甚勞役志苦謂結慮深思不甚勞役則筋骨平調結慮深思則榮衞乖否气血不順故病生於脈焉夫盛冩虛補是灸刺之道猶當去其血絡而後調之故上文曰凡治病必先去其血乃去其所苦伺之所欲然後冩有餘補不足則其義也】形樂志樂病生於肉治之以鍼石【志樂謂恱懌忘憂也然筋骨不勞心神恱懌則肉理相比气道滿塡衞气怫結故病生於肉也夫衞气畱滿以鍼冩之結聚膿血石而破之石謂石鍼則砭石也今亦以防鍼代之】形苦志樂病生於筋治之以熨引【形苦謂修業就役也然修業以爲就役而作一過其用則致勞傷勞用以傷故病生於筋熨謂藥熨引謂導引】形苦志苦病生於咽嗌治之以百藥【修業就役結慮深思憂則肝气並於脾肝與膽合嗌爲之使故病生於嗌也宣明五气篇曰精气並於肝則憂奇病論曰肝者中之將也取決於膽咽爲之使也新校正云按甲乙經咽嗌作困竭百藥作甘藥】形數驚恐經絡不通病生於不仁治之以按摩醪藥【驚則脈气並恐則神不收脈並神遊故經絡不通而爲不仁之病矣夫按摩者所以開通閉塞導引陰陽醪藥者所以養正袪邪調中理气故方之爲用冝以此焉醪藥謂酒藥也不仁謂不應其用則席痺矣】是謂五形志也刺陽明出血气刺太陽出血惡气刺少陽出气惡血刺太陰出气惡血刺少陰出气惡血刺厥陰出血惡气也【明前三陽三陰血气多少之刺約也新校正云按太素云刺陽明岀血气刺太陰出血气楊上善注云陽明太陰𨿽爲表裏其血气俱盛故並冩血气如是則太陰與陽明等俱爲多血多气前文太陰一云多血少气二云多气少血莫可的知詳太素血气並冩之防則二說俱未爲得自與陽明同爾又此刺陽明一節冝續前冩有餘補不足下不當鬲在艸度法五形志後】

黃帝內經素問卷七

黃帝內經素問卷七釋文

經脈別論跌僕【音赴】罷極【上音疲】如漚【下音甌】藏气法時論慧【音惠】焠【七內切】防【烏開切】防防【音荒】臑內【上人朱切】宣明五气篇翕【音吸】嚔【音帝】窒【陟栗切】凝泣【澁】瘖【讀作音】血气形志篇相拄【知庾切】防【音鈹】

黃帝內經素問卷七釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷八

唐王冰次注

宋林億等校正

寶命全形論

八正神明論

離合眞邪論

通評虛實論

太陰陽明論

陽明脈解

寶命全論篇第二十五【新校正云按全元起本在第六卷

名刺禁】

黃帝問曰天覆地載萬物悉備莫貴於人人以天地之气生四時之法成【天以徳流地以气化徳气相合而乃生焉易曰天地絪緼萬物化醇此之謂也則假以溫涼寒暑生長收藏四時運行而方成立】君王眾庶盡欲全形【貴賤𨿽殊然其寶命一矣故好生惡死者貴賤之常情也】之疾病莫知其情畱淫日深著於骨髓心私慮之【新校正云按太素慮作患】余欲鍼除其疾病爲之柰何【虛邪之中人防先見於色不知於身有形無形故莫知其情狀也畱而不去淫衍日深邪气襲虛故著於骨髄帝矜不度故請行其鍼新校正云按別本不度作不庶】歧伯對曰夫塩之味鹹者其气令器津泄【咸謂防之味苦浸淫而潤物者也夫咸爲苦而生咸從水而有水也潤下而苦泄故能令噐中水津液潤滲泄焉凡虛中而受物者皆謂之噐其於體外則謂陰囊其於身中所同則謂膀胱矣然以病配於五藏則心气伏於腎中而不去乃爲是矣何者腎象水而味鹹心合火而味苦苦流汗液咸走胞囊火爲水持故陰囊之外津潤如汗而滲泄不止也凡咸之爲气天陰則潤在土則浮在人則囊濕而皮膚剝起】絕者其音嘶敗【陰囊津泄而絕者診當言音嘶嗄敗易舊聲爾何者肝气傷也肝气傷則金本缺金本缺則肺气不全肺主音聲故言音嘶嗄】木敷者其葉發【敷布也言木气散布外榮於所部者其病當發於肺葉之中也何者以木气發散故也平人气象論曰藏眞散於肝肝又合木也】病深者其聲噦【噦謂聲濁惡也肺藏惡血故如是】人有此三者是謂壊府【府謂胸也以肺處胸中故也壊謂損壊其府而取病也抱朴子云仲景開胸以納赤餅由此則胸可啟之而取病矣三者謂脈絕肺葉發聲濁噦】毒藥無治短鍼無取此皆絕皮傷肉血气爭黒【病內潰於肺中故毒藥無治外不在於經絡故短鍼無取是以絕皮傷肉乃可攻之以惡血久與肺气交爭故當血見而色黒也新校正云詳歧伯之對與黃帝所問不相當別按太素云夫塩之味鹹者其气令噐津泄絕者其音嘶敗木陳者其葉落病深者其聲噦人有此三者是謂壊府毒藥無治短鍼無取此皆絕皮傷肉血气爭黒三字與此經不同而注意大異楊上善注云言欲知病敝者須知其候防之在於器中津液泄於外見津而知防之有咸也聲嘶知琴瑟之將絕葉落者知陳木之已盡舉此三物衰壊之微以比聲噦識病深之候人有聲噦同三譬者是爲府壊之候中府壊者病之深也其病旣深故鍼藥不能取以其皮肉血气各不相得故也再詳上善作此等注義方與黃帝上下問答義相貫穿王氏解防咸器津義𨿽淵微至於注絕音嘶木敷葉發殊不與帝問相協考之不若楊義之得多也】帝曰余念其痛心爲之亂惑反甚其病不可更代百姓聞之以爲殘賊爲之柰何【殘謂殘害賊謂損刼言恐渉於不仁致慊於黎庶也】歧伯曰夫人生於地懸命於天天地合气命之曰人【形假物成故生於地命惟天賦故懸於天徳气同歸故謂之人也靈樞經曰天之在我者徳地之在我者气徳流气薄而生者也然徳者道之用气者生之母也】人能應四時者天地爲之父母【人能應四時和气而養生者天地恆畜養之故爲父母四气調神大論曰夫四時陰陽者萬物之根本也所以聖人春夏養陽秋冬養陰以從其根故與萬物沈浮於生長之門也】知萬物者謂之天子【知萬物之根本者天地常育養之故謂曰天之子】天有陰陽人有十二節【節謂節气外所以應十二月內所以主十二經脈也】天有寒暑人有虛實【寒暑有盛衰之紀虛實表多少之殊故人以虛實應天寒暑也】能經天地陰陽之化者不失四時知十二節之理者聖智不能欺也【經常也言能常應順天地陰陽之道而修養者則合四時生長之宜能知十二節气之所遷至者𨿽聖智亦不欺侮而奉行之也】能存八動之變五勝更立能逹虛實之數者獨出獨入呿吟至微秋毫在目【存謂心存逹謂明逹呿謂欠呿吟謂吟嘆秋毫在目言細必察也八動謂八節之風變動五勝謂五行之气相勝立謂當其王時變謂气至而變易知是三者則應效明著速猶影響皆神之獨出獨入亦非鬼靈能召遣也新校正云按楊上善云呿謂露齒出气】帝曰人生有不離陰陽天地合气別爲九野分爲四時月有小大日有短長萬物並至不可勝量虛實呿吟敢問其方【請說用鍼之意】歧伯曰木得金而伐火得水而滅土得木而逹金得火而缺水得土而絕萬物盡然不可勝竭【逹通也言物類𨿽不可竭盡而數要之皆如五行之气而有勝負之性分爾】故鍼有懸布天下者五黔首共餘食莫知之也【言鍼之道有若髙懸示人彰布於天下者五矣而百姓共知餘食鹹棄蔑之不務於本而崇於末莫知眞要深在其中所謂五者次如下句新校正云按全元起本餘食作飽食注云人愚不解陰陽不知鍼之妙飽食終日莫能知其妙益又太素作飲食楊上善注云黔首共服用此道然不能得其意】一曰治神【専精其心不妄動亂也所以云手如握虎神無營於眾物蓋欲調治精神専其心也新校正云按楊上善云存生之道知此五者以爲攝養可得長生也魂神意魄志以爲神主故皆名神欲爲鍼者先須治神故人無悲哀動中則魂不傷肝得無病秋無難也無怵惕思慮則神不傷心得無病冬無難也無憂愁不觧則意不傷脾得無病春無難也無喜樂不極則魄不傷肺得無病夏無難也無盛怒者則志不傷腎得無病季夏無難也是以五過不起於心則神淸性明五神各安其藏則壽延遐算也】二曰知養身【知養已身之法亦如養人之道矣陰陽應象大論曰用鍼者以我知彼用之不殆此之謂也新校正云按太素身作形楊上善云飲食男女節之以限風寒暑濕攝之以時有異單豹外凋之害卽內養形也實慈恕以愛人和塵勞而不迹有殊張髙門之傷卽外養形也內外之養周偹則不求生而久生無期壽而長壽此則鍼布養形之極也元皇帝曰太上養神其次養詳王氏之注専治神養身於用鍼之際具說甚狹不若上善之說爲優若必以此五者解爲用鍼之際則下文知毒藥爲眞王氏亦不專用鍼爲解也】三曰知毒藥爲眞【毒藥攻邪順宜而用正眞之道其在玆乎】四曰制砭石小大【古者以砭石爲鍼故不舉九鍼但言砭石爾當制其大小者隨病所宜而用之新校正云按全元起雲砭石者是古外治之法有三名一鍼石二砭石三鑱石其實一也古來未能鑄鐵故用石爲鍼故名之鍼石言工必砥礪鋒利制其小大之形與病相當黃帝造九鍼以代鑱石上古之治者各隨方所宜東方之人多癰腫聚結故砭石生於東方】五曰知府藏血气之診【諸陽爲府諸陰爲藏故血气形志篇曰太陽多血少气少陽少血多气陽明多气多血少陰少血多气厥陰多血少气太陰多气少血是以刺陽明出血气刺太陽出血惡气刺少陽出气惡血刺太陰出气惡血刺少陰出气惡血刺厥陰出血惡气也精知多少則補冩萬全】五法俱立各有所先【事宜則應者先用】今末世之刺也虛者實之滿者泄之此皆眾工所共知也若夫法天則地隨應而動和之者若響隨之者若影道無鬼神獨來獨往【隨應而動言其效也若影若響言其近也夫如影之隨形響之應聲豈復有鬼神之召遣耶蓋由隨應而動之自得爾】帝曰願聞其道歧伯曰凡刺之眞必先治神【専其精神寂無動亂刺之眞要其在斯焉】五藏已定九候已備後乃存鍼【先定五藏之脈偹循九候之診而有太過不及者然後乃存意於用鍼之法】眾脈不見眾凶弗聞外內相得無以形先【眾脈謂七診之脈眾凶謂五藏相乘外內相得言形气相得也無以形先言不以己形之盛衰寒溫料病人之形气使同於己也故下文曰】可玩往來乃施於人【玩謂玩弄言精熟也標本病傳論曰謹熟陰陽無與眾謀此其類也新校正云按此文出陰陽別論此云標本病傳論者誤也】人有虛實五虛勿近五實勿逺至其當發間不容【人之虛實非其逺近而有之蓋由血气一時之盈縮爾然其未發則如雲垂而視之可久至其發也則如電滅而指所不及遲速之殊有如此矣新校正云按甲乙經作暄全元起本及太素作防】手動若務鍼耀而勻【手動用鍼心如專務於一事也鍼經曰一其形聽其動靜而知邪正此之謂也鍼耀而勻謂鍼形光淨而上下勻平】靜意視義觀適之變是謂莫知其形【言血气變化之不可見也故靜意視息以義斟酌觀所調適經脈之變易爾𨿽且鍼下用意精微而測量之猶不知變易形容誰爲其象也新校正云按八正神明論云觀其者言形气榮衛之不形於外而工獨知之以日之寒溫月之虛盛四時气之浮沈參伍相合而調之工常先見之然而不形於外故曰觀於焉】見其烏烏見其稷稷從見其飛不知其誰【烏烏嘆其气至稷稷嗟其已應言所鍼得失如從中見飛鳥之往來豈復知其所使之元主耶是但見經脈盈虛而爲信亦不知其誰之所召遣爾】伏如橫弩起如發機【血气之未應鍼則伏如橫弩之安靜其應鍼也則起如機發之迅疾】帝曰何如而虛何如而實【言血气旣伏如橫弩起如發機然其虛實豈畱呼而可爲凖定耶虛實之形何如而約之】歧伯曰刺虛者須其實刺實者須其虛【言要以气至有效而爲約不必守息數而爲定法也】經气已至愼守勿失【無變法而失經气也】深淺在志逺近若一如臨深淵手如握虎神無營於眾物【言精心専一也所鍼經脈𨿽深淺不同然其補冩皆如一兪之専意故手如握虎神不外營焉新校正云按鍼觧篇云刺實須其虛者畱鍼陰气隆至乃去鍼也刺虛須其實者陽气隆至鍼下熱乃去鍼】

【也經气已至愼守勿失者勿變更也深淺在志者知病之內外也逺近如一者深淺其等也如臨深淵者不敢墯也手如握虎壯者也欲神其無營於眾物者靜志觀右左病視人也無】

八正神明論篇第二十六【新校正云按全元起本在第二卷

又與太素知官能篇大意同文勢小異】

黃帝問曰用鍼之服必有法則焉今何法何則【服事也法象也則凖也約也】歧伯對曰法天則地合以天光【謂合日月星辰之行度】帝曰願卒聞之歧伯曰凡刺之法必日月星辰四時八正之气气定乃刺之【日月者謂日之寒溫月之空滿也星辰者謂先知二十八宿之分應水漏刻者也略而言之常以日加之於宿上則知人气在太陽否日行一舍人气在三陽與陰分矣細而言之從房至畢十四宿水下五十刻半日之度也從昴至心亦十四宿水下五十刻終日之度也是故從房至畢者爲陽從昴至心者爲陰陽主晝陰主夜也凡日行一舍故水下三刻與七分刻之四也靈樞經曰水下一刻人气在太陽水下二刻人气在少陽水下三刻人气在陽眀水下四刻人气在陰分水下不止气行亦爾又曰日行一舍人气行於身一周與十分身之八日行二舍人气行於身三周與十分身之六日行三舍人气行於身五周與十分身之四日行四舍人气行於身七周與十分身之二日行五舍人气行於身九周然日行二十八舍人气亦行於身五十周與十分身之四由是故必日月星辰也四時八正之气者謂四時正气八節之風來朝於太一者也謹其气之所在而刺之气定乃刺之者謂八節之風气靜定乃可以刺經脈調虛實也故歷忌云八節前後各五日不可刺灸凶是則謂气未定故不可灸刺也新校正云按八節風朝太一具天元玉冊中】是故天溫日明則人血淖液而衞气浮故血易冩气易行天寒日陰則人血凝泣而衞气沈【泣謂如水中居雪也】月始生則血气始精衛气始行月郭滿則血气實肌肉堅月郭空則肌肉減經絡虛衛气去形獨居是以因天時而調血气也是以天寒無刺【血凝泣而衛气沈也】天溫無疑【血淖液而气易行也】月生無冩月滿無補月郭空無治是謂得時而調之【謂得天時也】因天之序盛虛之時移光定位正立而待之【日遷移定气所在南面正立待气至而調之也】故曰月生而冩是謂藏虛【血气弱也新校正云按全元起本藏作減藏當作減】月滿而補血气溢絡有畱血命曰重實【絡一爲經誤血气盛也畱一爲流非也】月郭空而治是謂亂經陰陽相錯眞邪不別沈以畱止外虛內亂淫邪乃起【气失紀故淫邪起】帝曰星辰八正何歧伯曰星辰者所以制日月之行也【制謂制度定星辰則可知日月行之制度矣略而言之周天二十八宿三十六分人气行一周天凡一千八分周身十六丈二尺以應二十八宿合漏水百刻都行八百一十丈以分晝夜也故人十息气行六尺日行二分二百七十息气行十六丈二尺一周於身水下二刻日行二十分五百四十息气行再周於身水下四刻日行四十分二千七百息气行十周於身水下二十刻日行五宿二十分一萬三千五百息气行五十周於身水下百刻日行二十八宿也細而言之則常以一十周加之一分又十分分之六乃可分盡矣是故星辰所以制日月之行度也新校正云詳周天二十八宿至日行二十八宿也本靈樞文今具甲乙經中】八正者所以八風之虛邪以時至者也【八正謂八節之正气也八風者東方嬰兒風南方大弱風西方剛風北方大剛風東北方凶風東南方弱風西南方謀風西北方折風也虛邪謂乘人之虛而爲病者也以時至謂天應太一移居以八節之前後風朝中宮而至者也新校正云詳太一移居風朝中宮義具天元玉冊】四時者所以分春秋冬夏之

气所在以時調之也八正之虛邪而避之勿犯也【四時之气所在者謂春气在經脈夏气在孫絡秋气在皮膚冬气在骨髄也然觸冒虛邪動傷眞气避而勿犯乃不病焉靈樞經曰聖人避邪如避矢石蓋以其能傷眞气也】以身之虛而逢天之虛兩虛相感其气至骨入則傷五藏【以虛感虛同气而相應也】工救之弗能傷也【知而止故弗能傷之救止也】故曰天忌不可不知也【人忌於天故雲天忌犯之則病故不可不知也】帝曰善其法星辰者余聞之矣願聞法往古者歧伯曰法往古者先知鍼經也驗於來今者先知日之寒溫月之虛盛以气之浮沈而調之於身觀其立有驗也【气不差故立有驗】觀其者言形气榮衞之不形於外而工獨知之【明前篇靜意視義觀適之變是謂冥莫知其形也𨿽形气榮衞不形見於外而工以心神明悟獨得知其衰盛焉善惡悉可明之新校正云按前篇乃寶命全形論】以日之寒溫月之虛盛四時气之浮沈參伍相合而調之工常先見之然而不形於外故曰觀於冥冥焉【工所以常先見者何哉以守法而神通明也】通於無窮者可以於後世也是故工之所以異也【法著故可後世後世不絕則應用通於無窮矣以獨見知故工所以異於人也】然而不形見於外故俱不能見也【工異於粗者以粗俱不能見也】視之無形嘗之無味故謂若神髣髴【言形气榮衞不形於外以不可見故視無形嘗無味伏如橫弩起如發機莫知元主謂如神運髣髴焉若如也】虛邪者八正之虛邪气也【八正之虛邪謂八節之虛邪也以從虛之鄕來襲虛而入爲病故謂之八正虛邪】正邪者身形若用力汗出腠理開逢虛風其中人也微故莫知其情莫見其形【正邪者不從虛之鄕來也以中人微故莫知其情意莫見其形狀】上工救其萌牙必先見三部九之气盡調不敗而救之故曰上工下工救其已成救其已敗救其已成者言不知三部九之相失因病而敗之也【義偹離合眞邪論中】知其所在者知診三部九之病脈處而治之故曰守其門戶焉莫知其情而見邪形也【三部九爲邪之門戶也守門戶故見邪形以中人微故莫知其情狀也】帝曰余聞補冩未得其意歧伯曰冩必用方方者以气方盛也以月方滿也以日方溫也以身方定也以息方吸而內鍼乃復其方吸而轉鍼乃復其方呼而徐引鍼故曰冩必用方其气而行焉【方猶正也冩邪气出則眞气流行矣】補必用貟貟者行也行者移也【行謂宣不行之气令必宣行移謂移未復之脈俾其平復】刺必中其榮復以吸排鍼也【鍼入至血謂之中榮】故員與方非鍼也【所言方貟者非謂鍼形正謂行移之義也】故養神者必知形之肥瘦榮衛血气之盛衰血气者人之神不可不謹養【神安則壽延神去則形獘故不可不謹養也】帝曰妙乎哉論也合人形於陰陽四時虛實之應之期其非夫子孰能通之然夫子數言形與神何謂形何謂神願卒聞之【神謂神智通悟形謂形診可觀】歧伯曰請言形形乎形目冥冥問其所病【新校正云按甲乙經作捫其所痛義亦通】索之於經慧然在前按之不得不知其情故曰形【外隱其無形故目冥冥而不見內藏其有象故以診而可索於經也慧然在前按之不得言三部九之中卒然逢之不可爲之期凖也離合眞邪論曰在陰與陽不可爲度從而察之三部九卒然逢之早遏其路此其義也】帝曰何謂神歧伯曰請言神神乎神耳不聞目明心開而志先慧然獨悟口弗能言俱視獨見適若昬昭然獨眀若風吹云故曰神【耳不聞言神用之微宻也目明心開而志先者言心之通如昬昧開卷目之見如氛翳辟明神𨿽內融志已先往矣慧然謂淸爽也悟猶了逹也慧然獨悟口弗能言者謂心中淸爽而了逹口不能宣吐以冩心也俱視獨見適若昬者嘆見之異速也言與眾俱視我怱獨見適猶若昬昧爾旣獨見了心眼昭然獨能明察若云隨風捲日麗天明至哉神乎妙用如是不可得而言也】三部九爲之原九鍼之論不必存也【以三部九經脈爲之本原則可通神悟之妙用若以九鍼之論僉議則其旨惟傳其知彌迷矣故曰三部九爲之原九鍼之論不必存】

離合眞邪論篇第二十七【新校正云按全元起本在第一卷

名經合第二卷

重出名眞邪論】

黃帝問曰余聞九鍼九篇夫子乃因而九之九九八十一篇余盡通其意矣經言气之盛衰左右傾移以上調下以左調右有餘不足補冩於榮輸余知之矣此皆榮衛之傾移虛實之所生非邪气從外入於經也余願聞邪气之在經也其病人何如取之柰何歧伯對曰夫聖人之起度數必應於天地故天有宿度地有經水人有經脈【宿謂二十八宿度謂天之三百六十五度也經水者謂海水瀆水渭水湖水沔水汝水江水淮水漯水河水漳水濟水也以其內合經脈故名之經水焉經脈者謂手足三陰三陽之脈所以言者以內外參合人气應通故言之也新校正云按甲乙經云足陽明外合於海水內屬於胃足太陽外合於瀆水內屬膀胱足少陽外合於渭水內屬於膽足太陰外合於湖水內屬於脾足厥陰外合於沔水內屬於肝足少陰外合於汝水內屬於腎手陽明外合於江水內屬於大腸手太陽外合於淮水內屬於小腸手少陽外合於漯水內屬於三焦手太陰外合於河水內屬於肺手心主外合於漳水內屬於心包手少陰外合於濟水內屬於心】天地溫和則經水安靜天寒地凍則經水凝泣天暑地熱則經水沸溢卒風暴起則經水波湧而隴起【人經脈亦應之】夫邪之入於脈也寒則血凝泣暑則气淖澤虛邪因而入客亦如經水之得風也經之動脈其至也亦時隴起其行於脈中循循然【循循然順動貌言隨順經脈之動息因循呼吸之往來但形狀或異耳循循一爲輴輴】其至寸口中手也時大時小大則邪至小則平其行無常處【大謂大常平之形診小者非細小之謂也以其比大則謂之小若無大以比則自是平常之經气爾然邪气者因其陰气則入陰經因其陽气則入陽脈故其行無常處也】在陰與陽不可爲度【以隨經脈之流運也】從而察之三部九卒然逢之早遏其路【逢謂逢遇遏謂遏絕三部之中九之位卒然逢遇當按而止之卽而冩之逕路旣絕則大邪之气無能爲也所謂冩者如下文云】吸則內鍼無令气忤靜以久畱無令邪布吸則轉鍼以得气爲故呼引鍼呼盡乃去大气皆出故命曰冩【按經之防先補眞气乃冩其邪也何以言之下文補法呼盡內鍼靜以久畱此段冩法吸則內鍼又靜以久畱然呼盡則次其吸吸至則不兼呼內鍼之旣同久畱之理復一則先補之義昭然可知鍼經云冩曰迎之迎之意必持而內之放而出之排陽出鍼疾气得泄補曰隨之隨之意若忘之若行若悔如蚊虻止如畱如還則補之必久畱也所以先補者眞气不足鍼乃冩之則經脈不滿邪气無所排遣故先補眞气令足後乃冩出其邪矣引謂引出去謂離穴呼而引至其門呼盡而乃離穴戶則經气審以平定邪气無所勾畱故大邪之气隨鍼而出也呼謂气出吸謂气入轉謂轉動也大气謂大邪之气錯亂陰陽者也】帝曰不足者補之柰何歧伯曰必先捫而循之切而散之推而按之彈而怒之抓而下之通而取之外引其門以閉其神【捫循謂手摸切謂指按也捫而循之欲气舒緩切而散之使經脈宣散推而按之排蹙其皮也彈而怒之使脈气防滿也而下之置鍼凖也通而取之以常法也外引其門以閉其神則推而按之者也謂按穴外之皮令當應鍼之處鍼已放去則不破之皮蓋其所刺之門門不開則神气內守故云以閉其神也調經論曰外引其皮令當其門戶又曰推闔其門令神气存此之謂也新校正云按王引調經論文令詳非本論之文傍見甲乙經鍼道篇又曰已下乃當篇之文也】呼盡內鍼靜以久畱以气至爲故【呼盡內鍼亦同吸也言必以气至而爲去鍼之故不以息之多數而使去鍼也鍼經曰刺之而气不至無問其數刺之气至去之勿復鍼此之謂也無問息數以爲遲速之約要當以气至而鍼去不當以鍼下气未至而鍼出乃爲也】如待所貴不知日暮【諭人事於气也暮晚也】其气以至適而自防【適調適也防愼守也言气已平調則當愼守勿令攺變使疾更生也鍼經曰經气已至愼守勿失此其義也所謂愼守當如下說新校正云詳王引鍼經之言乃素問寶命全形論文兼見於鍼觧篇耳】吸引鍼气不得出各在其處推闔其門令神气存大气畱止故命曰補【正言也外門已閉神气復存吸引鍼大气不泄補之爲義斷可知焉然此大謂大經之气流行榮衞者】帝曰气柰何【謂可取之气也】歧伯曰夫邪去絡入於經也舎於血脈之中【繆刺論曰邪之客於形也必先捨於皮毛畱而不去入舍於孫脈畱而不去入舍於絡脈畱而不去入舍於經脈故云去絡入於經也】其寒溫未相得如湧波之起也時來時去故不常在【以周逰於十六丈二尺經脈之分故不常在所之處】故曰方其來也必按而止之止而取之無逢其衝而冩之【衝謂應水刻數之平气也靈樞經曰水下一刻人气在太陽水下二刻人气在少陽水下三刻人气在陽明水下四刻人气在陰分然气在太陽則太陽獨盛气在少陽則少陽獨盛夫見獨盛者便謂邪來以鍼冩之則反傷眞气故下文曰】眞气者經气也經气太虛故曰其來不可逢此之謂也【經气應刻乃謂爲邪工若冩之則深誤也故曰其來不可逢】故曰邪不審大气已過冩之則眞气脫脫則不復邪气復至而病益蓄【不悟其邪反誅無罪則眞气泄脫邪气復侵經气大虛故病彌蓄積】故曰其往不可追此之謂也【已隨經脈之流去不可復追召使還】不可掛以發者待邪之至時而發鍼冩矣【言輕微而有尙且知之況若湧波不知其至也】若先若後者血气已盡其病不可下【言不可取而取失時也新校正云按全元起本作血气已虛盡字當作虛字此字之誤也】故曰知其可取如發機不知其取如扣椎故曰知機道者不可掛以發不知機者扣之不發此之謂也【機者動之防言貴知其防也】帝曰補冩柰何歧伯曰此攻邪也疾出以去盛血而復其眞气【視有血者乃取之】此邪新客溶溶未有定處也推之則前引之則止逆而刺之溫血也【言邪之新客未有定居推鍼補之則隨補而前進若引鍼致之則隨引而畱止也若不出盛血而反溫之則邪气內勝反增其害故下文曰】刺出其血其病立已帝曰善然眞邪以合波隴不起之柰何歧伯曰審捫循三部九之盛虛而調之【盛者冩之虛者補之不盛不虛以經取之則其法也】察其左右上下相失及相減者審其病藏以期之【气之在陰則其气之在於陰分而刺之气之在陽則其气之在於陽分而刺之是謂時靈樞經曰水下一刻人气在太陽水下四刻人气在陰分也積刻不已气亦隨在周而復始故審其病藏以期其气而刺之】不知三部者陰陽不別天地不分地以地天以天人以人調之中府以定三部故曰刺不知三部九病脈之處𨿽有大過且至工不能禁也【禁謂禁止也然邪之處尙未能知豈復能禁止其邪气耶】誅罸無過命曰大惑反亂大經眞不可復用實爲虛以邪爲眞用鍼無義反爲气賊奪人正气以從爲逆榮衞散亂眞气已失邪獨內著絕人長命予人天殃不知三部九故不能久長【識非精辧學未該明且亂大經又爲气賊動爲殘害安可久乎】因不知合之四時五行因加相勝釋邪攻正絕人長命【非惟昧三部九之爲獘若不知四時五行之气序亦足以殞絕其生靈也】邪之新客來也未有定處推之則前引之則止逢而冩之其病立已【再言之者其法必然】

通評虛實論篇第二十八【新校正云按全元起本在第四卷

】

黃帝問曰何謂虛實歧伯對曰邪气盛則實精气奪則虛【奪謂精气減少如奪去也】帝曰虛實何如【言五藏虛實之大體也】歧伯曰气虛者肺虛也气逆者足寒也非其時則生當其時則死【非時謂年直之前後也當時謂正直之年也】余藏皆如此【五藏同】帝曰何謂重實歧伯曰所謂重實者言大熱病气熱脈滿是謂重實帝曰經絡俱實何如何以治之歧伯曰經絡皆實是寸脈急而尺緩也皆當治之故曰滑則從濇則逆也【脈急謂脈口也】夫虛實者皆從其物類始故五藏骨肉滑利可以長久也【物之生則滑利物之死則枯濇故濇爲逆滑爲從從謂順也】帝曰絡气不足經气有餘何如歧伯曰絡气不足經气有餘者脈口熱而尺寒也秋冬爲逆春夏爲從治主病者【春夏陽气髙故脈口熱尺中寒爲順也十二經十五絡各隨左右而有太過不足工當尋其至應以施鍼艾故云治主其病者也】帝曰經虛絡滿何如歧伯曰經虛絡滿者尺熱滿脈口寒濇也此春夏死秋冬生也【秋冬陽气下故尺中熱脈口寒爲順也】帝曰治此者柰何歧伯曰絡滿經虛灸陰刺陽經滿絡虛刺陰灸陽【以陰分主絡陽分主經故爾】帝曰何謂重虛【此反問前重實也】歧伯曰脈气上虛尺虛是謂重虛【言尺寸脈俱虛新校正云按甲乙經作脈虛气虛尺虛是謂重虛此少一虛字多一上字王注言尺寸脈俱虛則不兼气虛也詳前熱病气熱脈滿爲重實此脈虛气虛尺虛爲重虛是脈與气俱實爲重實俱虛爲重虛不但尺寸俱虛爲重虛也】帝曰何以治之歧伯曰所謂气虛者言無常也尺虛者行步恇然【寸虛則脈動無常尺虛則行步恇然不足新校正云按楊上善雲气虛者膻中气不定也王謂寸虛則脈動無常非也】脈虛者不象陰也【不象太陰之也何以言之气口者脈之要防手太陰之動也】如此者滑則生濇則死也帝曰寒气暴上脈滿而實何如【言气熱脈滿已謂重實滑則從濇則逆今气寒脈滿亦可謂重實乎其於滑濇生死逆從何如】歧伯曰實而滑則生實而逆則死【逆謂濇也新校正云詳王氏以逆爲濇大非古文簡略辭多互文上言滑而下言逆舉滑則從可知言逆則濇可見非謂逆爲濇也】帝曰脈實滿手足寒頭熱何如歧伯曰春秋則生冬夏則死【大略言之夏手足寒非病也是夏行冬令夏得則冬死冬脈實滿頭熱亦非病也是冬行夏令冬得則夏亡反冬夏以言之則皆不死春秋得之是病故生死皆在時之孟月也】脈浮而濇濇而身有熱者死【新校正云按甲乙經移續於此舊在後帝曰形度骨度脈度筋度何以知其度也下對問義不相類王氏頗知其錯簡而不知皇甫士安嘗移附此也今去後條移從於此】帝曰其形盡滿何如歧伯曰其形盡滿者脈急大堅尺濇而不應也【形盡滿謂四形藏盡滿也新校正云按甲乙經太素濇作滿】如是者故從則生逆則死帝曰何謂從則生逆則死歧伯曰所謂從者手足溫也所謂逆者手足寒也帝曰乳子而病熱脈懸小者何如【懸謂如懸物之動也】歧伯曰手足溫則生寒則死【新校正云按太素無手字楊上善云足溫气下故生足寒气不下者逆而致死】帝曰乳子中風熱喘鳴肩息者脈何如歧伯曰喘鳴肩息者脈實大也緩則生急則死【緩謂如縱緩急謂如張之急非往來之緩急也正理傷寒論曰緩則中風故乳子中風脈緩則生急則死】帝曰腸澼便血何如歧伯曰身熱則死寒則生【熱爲血敗故死寒爲榮气在故生也】帝曰腸澼下白沫何如歧伯曰脈沈則生脈浮則死【陰病而見陽脈與證相反故死】帝曰腸澼下膿血何如歧伯曰脈懸絕則死滑大則生帝曰腸澼之屬身不熱脈不懸絕何如歧伯曰滑大者曰生懸濇者曰死以藏期之【肝見庚辛死心見壬癸死肺見丙丁死腎見戊巳死脾見甲乙死是謂以藏期之】帝曰癲疾何如歧伯曰脈大滑久自己脈小堅急死不治【脈小堅急爲陰陽病而見陰脈故死不治新校正云按巢元方云脈沈小急實死不治小牢急亦不可治】帝曰癲疾之脈虛實何如歧伯曰虛則可治實則死【以反證故】帝曰消癉虛實何如歧伯曰脈實大病久可治脈懸小堅病久不可治【久病血气衰脈不當實大故不可治新校正云詳經言實大病久可治注意以爲不可治按甲乙經太素全元起本並云可治又按巢元方云脈數大者生細小浮者死又云沈小者生實牢大者死】帝曰形度骨度脈度筋度何以知其度也【形度具三偹經筋度脈度骨度並具在靈樞經中此問亦合在彼經篇首錯簡也一經以此問爲逆從論首非也】帝曰春亟治經絡夏亟治經兪秋亟治六府冬則閉塞閉塞者用藥而少鍼石也【亟猶急也閉塞謂气之門戶閉塞也】所謂少鍼石者非癰疽之謂也【冬月𨿽气門閉塞然癰疽气烈內作大膿不急冩之則爛筋腐骨故𨿽冬月亦宜鍼石以開除之】癰疽不得頃時回【所以癰疽之病冬月猶得用鍼石者何此病頃時回轉之間過而不冩則內爛筋骨穿通藏府】癰不知所按之不應手乍來乍已刺手太陰傍三痏與纓脈各二【但覺似有癰疽之不的知發在何處故按之不應手也乍來乍已言不定痛於一處也手太陰傍足陽明脈謂胃部气戶等六穴之分也纓脈亦足陽明脈也近纓之脈故曰纓脈纓謂冠帯也以有左右故云各二】掖癰大熱刺足少陽五刺而熱不止刺手心主三刺手太陰經絡者大骨之防各三【大骨防肩也謂肩貞穴在肩髃後骨觧間陷者中】暴癰筋緛隨分而痛魄汗不盡胞气不足治在經兪【癰若暴發隨脈所過筋怒緛急肉分中痛汗液滲泄如不盡兼胞气不足者悉可以本經脈穴兪補冩之新校正云按此二條舊散在篇中今移使相從】腹暴滿按之不下取手太陽

經絡者胃之募也【太陽爲手太陽也手太陽太陽經絡之所生故取中脘穴卽胃之募也中誥曰中脘胃募也居蔽骨與齊中手太陽少陽足陽眀脈所生故云經絡者胃募也新校正云按甲乙經云取太陽經絡血者則已無胃之募也等字又楊上善注云足太陽其說各不同未知孰是】少陰兪去脊椎三寸傍五用貟利鍼【謂取足少陰兪外去脊椎三寸両傍穴各五痏也少陰兪謂第十四椎下兩傍腎之兪也新校正云按甲乙經云用貟利鍼刺已如食頃久立已必視其經之過於陽者數刺之】霍亂刺兪傍五【霍亂者取少陰兪傍志室穴新校正云按楊上善云刺主霍亂兪傍五取之】足陽明及上傍三【足陽明言胃兪也取胃兪兼取少陰兪外兩傍向上第三穴則胃倉穴也】刺癇驚脈五【謂陽陵泉在膝上外陷者中也】鍼手太陰各五刺經太陽五刺手少陰經絡傍者一足陽明一上踝五寸刺三鍼【經太陽謂足太陽也手太陰五謂魚際穴在手大指本莭後內側散脈經太陽五謂承山穴在足腨腸下分肉間陷者中也手少陰經絡傍者謂支正穴在腕後同身寸之五寸骨上亷肉分開手太陽絡別走少陰者足陽明一者謂解谿穴在足腕上陷者中也上踝五寸謂足少陽絡光明穴按內經明堂中誥圖經悉主霍亂各具明文新校正云按別本注云悉不主霍亂未詳所謂又按甲乙經太素刺癇驚脈五至此爲刺驚癇王注爲刺霍亂者王注非也】凡治消癉僕擊偏枯痿厥气滿發逆甘肥貴人則髙梁之疾也隔塞閉絕上下不通則暴憂之病也暴厥而聾偏閉塞不通內气暴薄也不從內外中風之病故瘦畱著也蹠跛寒風濕之病也【消謂內消癉謂伏熱厥謂气逆髙膏也梁粱字也蹠謂足也夫肥者令人熱中甘者令人中滿故熱气內薄發爲消渇偏枯气滿逆也逆者謂違背常與平人異也然愁憂者气閉塞而不行故隔塞否閉气脈斷絕而上下不通也气固於內則大小便道偏不得通泄也何者藏府气不化禁固而不宣散故爾也外風中人伏藏不去則陽气內受爲熱外燔肌肉消爍故畱薄肉分消瘦而皮膚著於筋骨也濕勝於足則筋不利寒勝於足則攣急風濕寒勝則衞气結聚衞气結聚則肉痛故足跛而不可履也】黃帝曰黃疸暴痛癲疾厥狂久逆之所生也五藏不平六府閉塞之所生也頭痛耳鳴九竅不利腸胃之所生也【足之三陽從頭走足然久厥逆而不下行則气怫積於上焦故爲黃疸暴痛癲狂气逆矣食飲失冝吐利過節故六府閉塞而令五藏之气不和平也腸胃否塞則气不順序气不順序則上下中外互相勝負故頭痛耳鳴九竅不利也】

太陰陽明論篇第二十九【新校正云按全元起本在第四卷

】

黃帝問曰太陰陽明爲表裏脾胃脈也生病而異者何也【脾胃藏府皆合於土病生而異故問不同】歧伯對曰陰陽異位更虛更實更逆更從或從內或從外所從不同故病異名也【脾藏爲陰胃府爲陽陽脈下行陰脈上行陽脈從外陰脈從內故言所從不同病異名也新校正云按楊上善云春夏陽明爲實太陰爲虛秋冬太陰爲實陽明爲虛卽更實更虛也春夏太陰爲逆陽明爲從秋冬陽明爲逆太陰爲從卽更逆更從也】帝曰願聞其異狀也歧伯曰陽者天气也主外陰者地气也主內【是所謂陰陽異位也】故陽道實陰道虛【是所謂更實更虛也】故犯賊風虛邪者陽受之食飲不節起居不時者陰受之【是所謂或從內或從外也】陽受之則入六府陰受之則入五藏入六府則身熱不時臥上爲喘呼入五藏則防滿閉塞下爲飱泄久爲腸澼【是所謂所從不同病異名也】故喉主天气咽主地气故陽受風气陰受濕气【同气相求爾】故陰气從足上行至頭而下行循臂至指端陽气從手上行至頭而下行至足【是所謂更逆更從也靈樞經曰手之三陰從藏走手手之三陽從手走頭足之三陽從頭走足足之三陰從足走腹所行而異故更逆更從也】故曰陽病者上行極而下陰病者下行極而上【此言其大凡爾然足少陰脈下行則不同諸陰之气也】故傷於風者上先受之傷於濕者下先受之【陽气炎上故受風陰气潤下故受濕蓋同气相合爾】帝曰脾病而四支不用何也歧伯曰四支皆稟气於胃而不得至經【新校正云按太素至經作徑至楊上善云胃以水谷資四支不能徑至四支要因於脾得水谷津液營衞於四支】必因於脾乃得稟也【脾气布化水谷精液四支乃得以稟受也】今脾病不能爲胃行其津液四支不得稟水穀气气日以衰脈道不利筋骨肌肉皆無气以生故不用焉帝曰脾不主時何也【肝主春心主夏肺主秋腎主冬四藏皆有正應而脾無正主也】歧伯曰脾者土也治中央常以四時長四藏各十八日寄治不得獨主於時也脾藏者常著胃土之精也土者生萬物而法天地故上下至頭足不得主時也【治主也著謂常約著於胃也土气於四時之中各於季終寄王十八日則五行之气各王七十二日以終一歳之日矣外主四季則在人內應於手足也】帝曰脾與胃以膜相連耳【新校正云按太素作以募相逆楊上善云脾陰胃陽脾內胃外其位各異故相逆也】而能爲之行其津液何也歧伯曰足太陰者三陰也其脈貫胃屬脾絡嗌故太陰爲之行气於三陰陽明者表也【胃是脾之表也】五藏六府之海也亦爲之行气於三陽藏府各因其經而受气於陽明故爲胃行其津液四支不得稟水穀气日以益衰陰道不利筋骨肌肉無气以生故不用焉【又復明脾主四支之義也】

陽明脈解篇第三十【新校正云按全元起本在第三卷

】

黃帝問曰足陽明之脈病惡人與火聞木音則惕然而驚鐘鼔不爲動聞木音而驚何也願聞其故【前篇言入六府則身熱不時臥上爲喘呼然陽明者胃脈也今病不如前篇之而反聞木音而驚故問其異也】歧伯對曰陽明者胃脈也胃者土也故聞木音而驚者土惡木也【陰陽書曰木克土故土惡木也】帝曰善其惡火何也歧伯曰陽明主肉其脈【新校正云按甲乙經脈作肌】血气盛邪客之則熱熱甚則惡火帝曰其惡人何也歧伯曰陽明厥則喘而惋惋則惡人【惋熱內故人耳新校正云按脈解云欲獨閉戶牖而處何也陰陽相陽盡陰盛故獨閉戶牖而處】帝曰或喘而死者或喘而生者何也歧伯曰厥逆連藏則死連經則生【經謂經脈藏謂五神藏所以連藏則死者神去故也】帝曰善病甚則棄衣而走登髙而歌或至不食數日逾垣上屋所上之處皆非其素所能也病反能者何也【素本也逾垣謂驀墻也怪其稍異於常】歧伯曰四支者諸陽之本也陽盛則四支實實則能登髙也【陽受气於四支故四支爲諸陽之本也新校正云按脈解云陰陽爭而外並於陽】帝曰其棄衣而走者何也【棄不用也】歧伯曰熱盛於身故棄衣欲走也帝曰其妄言罵詈不避親疎而歌者何也歧伯曰陽盛則使人妄言罵詈不避親疏而不欲食不欲食故妄走也【足陽明胃脈下膈屬胃絡脾足太陰脾脈入腹屬脾絡胃上膈俠咽連舌本散舌下故病如是】

黃帝內經素問卷八

黃帝內經素問卷八釋文

寶命全形論嗄【所嫁切】呿吟【上丘伽切】黔【音鉗】棄薎【音滅】容【音寅】八正神明論髣髴【上音仿下音弗】離合眞邪論輴【徐倫切】蚊虻【武庚切】捫【音門】【側交切】溶【音容】通評虛實論恇【去王切】痏【榮美切】蹠【之石切】太陰陽明論閉塞【蘇則切】陽明脈解篇惋【烏貫切】逾【容朱切】

黃帝內經素問卷八釋文

欽定四庫全書

黃帝內經素問卷九

唐王冰次注

宋林億等校正

熱論

刺熱篇

評熱病論逆調論

熱論篇第三十一【新校正云按全元起本在第五卷

】

黃帝問曰今夫熱病者皆傷寒之類也或愈或死其死皆以六七日之間其愈皆以十日以上者何也不知其解願聞其故【寒者冬气也冬時嚴寒萬類深藏君子固宻不傷於寒觸胃之者乃名傷寒其傷於四時之气皆能爲病以傷寒爲毒者最乘谷厲之气中而卽病名曰傷寒不卽病者寒毒藏於肌膚至夏至前變爲溫病夏至後變爲熱病然其發起皆爲傷寒致之故曰熱病者皆傷寒之類也新校正云按傷寒論云至春變爲溫病至夏變爲暑病與王注異王注本素問爲說傷寒論本陰陽大論爲說故此不同】歧伯對曰巨陽者諸陽之屬也【巨大也太陽之气經絡气血榮衛於身故諸陽气皆所宗屬】其脈連於風府【風府穴名也在項上入髮際同身寸之一寸宛宛中是】故爲諸陽主气也【足太陰脈浮气之在頭中者凡五行故統主諸陽之气】人之傷於寒也則爲病熱熱𨿽甚不死【寒毒薄於肌膚陽气不得散發而內怫結故傷寒者反爲病熱】其兩感於寒而病者必不免於死【藏府相應而俱受寒謂之兩感】帝曰願聞其狀【謂非兩感者之形證】歧伯曰傷寒一日巨陽受之【三陽之气太陽脈浮脈浮者外在於皮毛故傷寒一日太陽先受之】故頭項痛腰脊彊【上文云其脈連於風府略言也細而言之者足太陽脈從巓入絡腦還出別下項循肩髆內佚脊抵中故頭項痛腰脊彊新校正云按甲乙經及太素作頭項與腰脊皆痛】二日陽明受之【以陽感熱同气相求故自太陽入陽明也】陽明主肉其脈俠鼻絡於目故身熱目疼而鼻幹不得臥也【身熱者以肉受邪胃中熱煩故不得臥余隨脈絡之所生也】三日少陽受之少陽主膽【新校正云按全元起本膽作骨元起注云少陽者肝之表肝筋筋防於骨是少陽之气所榮故言主於骨甲乙經太素等並作骨】其脈循脇絡於耳故胸脇痛而耳聾三陽經絡皆受其病而未入於藏者故可汗而已【以病在表故可汗也新校正云按全元起雲藏作府元起注云傷寒之病始入於皮膚之腠理漸勝於諸陽而未入府故須汗發其寒熱而散之太素亦作府】四日太陰受之【陽極而陰受也】太陰脈布胃中絡於嗌故腹滿而嗌漧五日少陰受之少陰脈貫腎絡於肺系舌本故口燥舌漧而渇六日厥陰受之厥陰脈循陰器而絡於肝故煩滿而囊縮三陰三陽五藏六府皆受病榮衛不行五藏不通則死矣【死猶也言精气皆也是故其死皆病六七日間者以此也】其不兩感於寒者七日巨陽病衰頭痛少愈【邪气漸退經气漸和故少愈】八日陽明病衰身熱少愈九日少陽病衰耳聾微聞十日太陰病衰腹減如故則思飲食十一日少陰病衰渇止不滿舌漧已而嚏十二日厥陰病衰囊縱少腹微下大气皆去病日已矣【大气謂大邪之气也是故其愈皆病十日已上者以此也】帝曰治之柰何歧伯曰治之各通其藏脈病日衰已矣其未滿三日者可汗而已其滿三日者可泄而已【此言表裏之大體也正理傷寒論曰脈大浮數病爲在表可發其汗脈細沈數病在裏可下之由此則𨿽日過多但有表證而脈大浮數猶冝發汗日數𨿽少卽有裏證而脈沈細數猶宜下之正應隨脈證以汗下之】帝曰熱病已愈時有所遺者何也【邪气衰去不盡如遺之在人也】歧伯曰諸遺者熱甚而彊食之故有所遺也若此者皆病已衰而熱有所藏因其穀气相薄兩熱相合故有所遺也帝曰善治遺柰何歧伯曰視其虛實調其逆從可使必已矣【審其虛實而補冩之則必已】帝曰病熱當何禁之歧伯曰病熱少愈食肉則復多食則遺此其禁也【是所謂戒食勞也熱𨿽少愈猶未盡除脾胃气虛故未能消化肉堅食駐故熱復生復謂復舊病也】帝曰其病兩感於寒者其脈應與其病形何如歧伯曰兩感於寒者病一日則巨陽與少陰俱病則頭痛口漧而煩滿【新校正云按傷寒論云煩滿而渇】二日則陽明與太陰俱病則腹滿身熱不欲食譫言【譫言謂謬而不次也新校正云按楊上善云多言也】三日則少陽與厥陰俱病則耳聾囊縮而厥水漿不入不知人六日死【巨陽與少陰爲表裏陽明與太陰爲表裏少陽與厥陰爲表裏故兩感寒气同受其邪】帝曰五藏已傷六府不通榮衞不行如是之後三日乃死何也歧伯曰陽明者十二經脈之長也其血气盛故不知人三日其气乃盡故死矣【以上承气海故三日气盡乃死】凡病傷寒而成溫者先夏至日者爲病溫後夏至日者爲病暑暑當與汗皆出勿止【此以熱多少盛衰而爲義也陽熱未盛爲寒所制故爲病曰溫陽熱大盛寒不能制故爲病曰暑然暑病者當與汗之令愈勿反止之令其甚也新校正云按凡病傷寒已下全元起本在奇病論中王氏移於此楊上善云冬傷於寒輕者夏至以前發爲溫病冬傷於寒甚者夏至以後發爲暑病】

刺熱篇第三十二【新校正云按全元起本在第五卷

】

肝熱病者小便先黃腹痛多臥身熱【肝之脈環陰噐抵少腹而上故小便不通先黃腹痛多臥也寒薄生熱身故熱焉】熱爭則狂言及驚脇滿痛手足躁不得安臥【經絡𨿽已受熱而神藏猶未納邪邪正相薄故云爭也余爭同之又肝之脈從少腹上俠胃貫鬲布脇肋循喉嚨之後絡舌本故狂言脇滿痛也肝性靜而主驚駭故病則驚手足躁擾臥不得安】庚辛甚甲乙大汗气逆則庚辛死【肝主木庚辛爲金金克木故甚死於辛也甲乙爲木故大汗於甲乙】刺足厥陰少陽【厥陰肝脈少陽膽脈】其逆則頭痛貟貟脈引衝頭也【肝之脈自舌本循喉嚨之後上出額與督脈防於巓故頭痛貟貟然脈引衝於頭中也貟貟謂似急也】心熱病者先不樂數日乃熱【夫所以任治於物者謂心病气入於經絡則神不安治故先不樂數日乃熱也】熱爭則卒心痛煩悶善嘔頭痛面赤無汗【心手少陰脈起於心中其支別者從心系上俠咽小腸之脈直行者循咽下鬲抵胃其支別者從缺盆循頸上頰至目外眥故卒心痛煩悶善嘔頭痛面赤也心在液爲汗今病熱故無汗以出新校正云按甲乙經外眥作兌眥王注厥論亦作兌眥外當作兌】壬癸甚丙丁大汗气逆則壬癸死【心主火壬癸爲水水滅火故甚死於壬癸也丙丁爲火故大汗於丙丁气逆之證經闕其文】刺手少陰太陽【少陰心脈太陽小腸脈】脾熱病者先頭重頰痛煩心顏靑欲嘔身熱【胃之脈起於鼻交頞中下循鼻外入上齒中還出俠口環唇下交承漿卻循頥後下亷出大迎循頰車上耳前過客主人循髮際至額顱故先頭重頰痛顏靑也脾之脈支別者復從胃別上鬲注心中其直行者上鬲俠咽故煩心欲嘔而身熱也新校正云按甲乙經太素云脾熱病者先頭重顏痛無顏靑二字也】熱爭則腰痛不可用俛仰腹滿泄兩頷痛【胃之脈支別者起胃下口循腹裏下至气街中而合以下髀气街者腰之前故痛也脾之脈入腹屬脾絡胃又胃之脈自交承漿卻循頥後下亷出大迎循頰車故腹滿泄而兩頷痛】甲乙甚戊己大汗气逆則甲乙死【脾主土甲乙爲木木伐土故甚死於甲乙也戊己爲土故大汗於戊己气逆之證經所未論】刺足太陰陽明【太陰脾脈陽明胃脈新校正云按甲乙經熱病下篇云病先頭重顏痛煩心身熱熱爭則痛不可用俛仰腹滿兩頷痛其暴泄善饑而不欲食善噫熱中足淸腹脹食不化善嘔泄有膿血苦嘔無所出先取三里後取太白章門】肺熱病者先淅然厥起毫毛惡風寒舌上黃身熱【肺主皮膚外養於毛故熱中之則先淅然惡風寒起毫毛也肺之脈起於中焦下絡大腸還循胃口今肺熱入胃胃熱上升故舌上黃而身熱】熱爭則喘欬痛走胸膺背不得太息頭痛不堪汗出而寒【肺居鬲上气主胸膺復在變動爲欬又藏气而主呼吸背復爲胸中之府故喘欬痛走胸膺背不得大息也肺之絡脈上防耳中今熱气上燻故頭痛不堪汗出而寒】丙丁甚庚辛大汗气逆則丙丁死【肺主金丙丁爲火大�金故甚死於丙丁也庚辛爲金故大汗於庚辛也气逆之證經闕木書】刺手太陰陽明出血如大豆立已【太陰肺脈陽明大腸脈當視其絡脈盛者乃刺而出之】腎熱病者先腰痛防痠苦渇數飲身熱【膀胱之脈從肩髆內俠脊抵腰中又腰爲腎之府故先腰痛也又腎之脈自循內踝之後上腨內出腘內亷又直行者從腎上貫肝鬲入肺中循喉嚨俠舌本故防痠苦渇數飲身熱】熱爭則項痛而彊防寒且痠足下熱不欲言【膀胱之脈從腦出別下項又腎之脈起於小指之下斜趨足心出於然骨之下循內踝之後別入跟中以上防內又其直行者從腎上貫肝鬲入肺中循喉嚨俠舌本故項痛而彊防寒且痠足下熱不欲言也新校正云按甲乙經然骨作然谷】其逆則項痛貟貟澹澹然【腎之筋循脊內俠膂上至項結於枕骨與膀胱之筋合膀胱之脈又並下於項故項痛貟貟然也澹澹爲似欲不定也】戊己甚壬癸大汗气逆則戊巳死【腎主水戊己爲土土刑水故甚死於戊己也壬癸爲水故大汗於壬癸也】刺足少陰太陽【少陰腎脈太陽膀胱脈】諸汗者至其所勝日汗出也【气王日爲所勝王則勝邪故各當其王日汗】肝熱病者左頰先赤【肝气合木木气應春南面正理之則其左頰也】心熱病者顏先赤【心气合火火气炎上指象明故於顏顏額也】脾熱病者鼻先赤【脾气合土土王於中鼻處面中故占鼻也】肺熱病者右頬先赤【肺气合金金气應秋南面正理之則其右頰也】腎熱病者頥先赤【腎气合水水惟潤下指象明故於頥也】病𨿽未發見赤色者刺之名曰刺未病【聖人不治已病治未病不治已亂治未亂此之謂也】熱病從部所起者至期而已【期爲大汗日也如肝甲乙心丙丁脾戊己肺庚辛腎壬癸是爲期日也】其刺之反者三周而已【反謂反取其气也如肝病脾脾病刺腎腎病刺心心病刺肺肺病刺肝者皆是反刺五藏之气也三周謂三周於三陰三陽之脈狀也又太陽病而刺冩陽明陽明病而刺冩少陽少陽病而刺冩太陰太陰病而刺冩少陰少陰病而刺冩厥陰如此則爲反取三陰三陽之脈气也】重逆則死【先刺已反病气流傳又反刺之是爲重逆一逆刺之尙至三周乃已況其重逆而得生邪】諸當汗者至其所勝日汗大出也【王則勝邪故各當其王日汗新校正云按此條文注二十四字與前文重復當從刪去甲乙經太素亦不重出】諸治熱病以飲之寒水乃刺之必寒衣之居止寒處身寒而止也【寒水在胃陽气外盛故飲寒乃刺熱退則涼生故身寒而止鍼】熱病先胸脇痛手足躁刺足少陽補足太陰【此則舉正取之例然足少陽木病而冩足少陽之木气補足太陰之土气者恐木傳於土也胸脇痛丘虛主之丘虛在足外踝下如前陷者中足少陽脈之所過也刺可入同身寸之五分畱七呼若灸者可灸三壯熱病手足躁經無所主治之防然補足太陰之脈當於井榮取之也新校正云詳足太陰全元起本及太素作手太陰楊上善云手太陰上屬肺從肺出腋下故胸脇痛又按靈樞經云熱病而胸脇痛手足躁取之筋間以第四鍼索筋於肝不得索之於金金肺也以此決知作手太陰者爲是】病甚者爲五十九刺【五十九刺者謂頭上五行行五者以越諸陽之熱逆也大杼膺兪缺盆背兪此八者以冩胸中之熱也气街三里巨虛上下亷此八者以冩胃中之熱也雲門髃骨委中髄空此八者以冩四支之熱也五藏兪傍五此十者以冩五藏之熱也凡此五十九穴者皆熱之左右也故病甚則爾刺之然頭上五行者當中行謂上星防前頂百防後頂次兩傍謂五處承光通天絡卻玉枕又刺兩傍謂臨泣目防正營承靈腦空也上星在顱上直鼻中央入髮同身寸之一寸陷者中容豆刺可入同身寸之四分新校正云按甲乙經四分作三分水熱穴論注亦作三分詳此注下文云刺如上星法又云刺如防法旣有二法則當依甲乙經及水熱穴論注上星刺入三分防刺入四分防在上星後同身寸之一寸陷者刺如上星法前頂在防後同身寸之一寸五分骨間陷者中刺如防法百防在前頂後同身寸之一寸五分頂中央旋毛中陷容指督脈足太陽脈之交防刺如上星法後頂在百防後同身寸之一寸五分枕骨上刺如防法然是五者皆督脈气所發也上星畱六呼若灸者並灸五壯次両傍穴五處在上星兩傍同身寸之一寸五分承光在五處後同身寸之一寸通天在承光後同身寸之一寸五分絡卻在通天后同身寸之一寸五分玉枕在絡卻後同身寸之七分然是五者並足太陽脈气所發刺可入同身寸之三分五處通天各畱七呼絡卻畱五呼玉枕畱三呼若灸者可灸三壯新校正云按甲乙經承光不可灸玉枕刺入二分又次両傍臨泣在頭直目上入髮際同身寸之五分足太陽少陽陽維三脈之防目防正營遞相去同身寸之一寸承靈腦空逓相去同身寸之一寸五分然是五者並足少陽陽維二脈之防腦空一穴刺可入同身寸之四分余並可刺入同身寸之三分臨泣畱七呼若灸者可灸五壯太杼在項第一椎下両傍相去各同身寸之一寸半陷者中督脈別絡足太陽手太陽三脈气之防刺可入同身寸之三分防七呼若灸者可灸五壯新校正云按甲乙經作七壯气穴注作七壯刺飛汪熱穴注作五壯膺兪者膺中兪也正名中府在胸中行兩傍相去同身寸之六寸雲門下一寸乳上三肋間動脈應手陷者中仰而取之手足太陰脈之防刺可入同身寸之三分畱五呼若灸者可灸五壯缺盆在肩上橫骨陷者中手陽明脈气所發刺可入同身寸之二分畱七呼若灸者可灸三壯背兪當是風門熱府在第二椎下両傍各同身寸之一寸半督脈足太陽之防刺可入同身寸之五分畱七呼若灸者可灸五壯驗今明堂中誥圖經不言背兪未詳果何處也新校正云按王注水熱穴論以風門熱府爲背兪又注气穴論以大杼爲背兪此注云未詳三注不同蓋疑之也气街在腹齊下橫骨兩端鼠鼷上同身寸之一寸動應手足陽明脈气所發刺可入同身寸之三分畱七呼若灸者可灸五壯三里在膝下同身寸之三寸防外亷両筋肉分間足陽明脈之所入也刺可入同身寸之一寸畱七呼若灸者可灸三壯巨虛上亷足陽明與大腸合在三里下同身寸之三寸足陽明脈气所發刺可入同身寸之八分若灸者可灸三壯巨虛下亷足陽明與小腸合在上亷下同身寸之三寸足陽明脈气所發刺可入同身寸之三分若灸者可灸三壯雲門在巨骨下胸中行兩傍新校正云按气穴論注胸中行両傍作俠任脈傍橫去任脈文𨿽異穴之處所則同相去同身寸之六寸動脈應手中府當其下同身寸之一寸雲門手太陰脈气所發舉臂取之刺可入同身】

【寸之七分若灸者可灸五壯驗今明堂中誥圖經不載髃骨穴尋其穴以冩四支之熱恐是肩髃穴穴在肩端兩骨間手陽明蹻脈之防刺可入同身寸之六分畱六呼若灸者可灸三壯委中在足膝後屈處腘中央約文中動脈新校正云詳委中穴與气穴注骨空注刺瘧篇注並此王氏四處注之彼三注無足膝後屈處五字與此注異者非實有異蓋注有詳略爾足太陽脈之所入也刺可入同身寸之五分畱七呼若灸者可灸三壯髄空者正名腰兪在脊中第二十一椎節下間督脈气所發刺可入同身寸之二分新校正云按甲乙經作二寸水熱穴論注亦作二寸气府論注骨空論注作一分畱七呼若灸者可灸三壯五藏兪傍五者謂魄戶神堂防門意捨志室五穴也在俠脊兩傍各相去同身寸之三寸並足太陽脈气所發也魄戶在第三椎下両傍正坐取之刺可入同身寸之五分若灸者可灸五壯神堂在第五椎下兩傍刺可入同身寸之三分若灸者可灸五壯魂門在第九椎下両傍正坐取之刺可入同身寸之五分若灸者可灸三壯意捨在第十一椎下両傍正坐取之刺可入同身寸之五分若灸者可灸三壯志室在第十四椎下兩傍正坐取之刺可入同身寸之五分若灸者可灸三壯是所謂此經之五十九刺法也若鍼經所指五十九刺則殊與此經不同𨿽俱治熱病之要穴然合用之理全向背猶當以病形證所應經法卽隨所證而刺之】熱病始手臂痛者刺手陽明太陰而汗出止【手臂痛列缺主之列缺者手太陰之絡去腕上同身寸之一寸半別走陽明者也刺可入同身寸之三分畱三呼若灸者可灸五壯欲出汗商陽主之商陽者手陽明脈之井在手大指次指內側去爪甲角如韭葉手陽明脈之所出也刺可入同身寸之一分畱一呼若灸者可灸三壯】熱病始於頭首者刺項太陽而汗出止【天柱主之天柱在俠項後髮際大筋外亷陷者中足太陽脈气所發刺可入同身寸之二分畱六呼若灸者可灸三壯】熱病始於足脛者刺足陽明而汗出止【新校正云按此條素問本無太素亦無今按甲乙經添入】熱病先身重骨痛耳聾好暝刺足少陰【據經無正主穴當補冩井榮爾新校正云按靈樞經云熱病而身重骨痛耳聾而好暝闕取之骨以第四鍼索骨於腎不得索之土土脾也】病甚爲五十九刺【如古法】熱病先冒而熱胸脇滿刺足少陰少陽【亦井榮也】太陽之脈色榮顴骨熱病也【榮餙也謂赤色見於顴骨如榮餙也顴骨謂目下當外眥也太陽合火故見色赤新校正云按楊上善云赤色榮顴者骨熱病也與王氏之注不同】榮未交【新校正云按甲乙經太素作榮未天下文榮未交亦作天】曰今且得汗待時而已【榮一爲營字之誤也曰者引古經法之端由也言色𨿽明盛但陰陽之气不交錯者故法云今且得汗之而已待時者謂肝病待甲乙心病待丙丁脾病待戊己肺病待庚辛腎病待壬癸是謂待時而已所謂交者次如下句】與厥陰脈爭見者死期不過三日【外見太陽之赤色內應厥陰之脈然太陽受病當傳入陽明今反厥陰之脈來見者是土敗而木賊之也故死然土气已敗木復狂行木生數三故期不過三日】其熱病內連腎少陽之脈色也【病或爲气恐字誤也若赤色气內連鼻兩傍者是少陽之脈色非厥陰色何者腎部近於鼻也新校正云詳或者欲攺腎作鼻按甲乙經太素並作腎楊上善云太陽水也厥陰木也水以生木木盛水衰故】

【太陽水色見時有木爭見者水死以其熱病內連於腎腎爲熱傷故死本舊無少陽之脈色也六字乃王氏所添王注非當從上善之義】少陽之脈色榮頰前熱病也【頰前卽顴骨下近鼻両傍也新校正云按甲乙經太素前字作筋楊上善云足少陽部在頰赤色榮之卽知筋熱病也】榮未交曰今且得汗待時而已與少陰脈爭見者死期不過三日【少陽受病當傳入於太陰今反少陰脈來見亦土敗而木賊之也故死不過三日亦木之數然新校正云詳或者欲攺少陰作厥陰按甲乙經太素作少陰楊上善云少陽爲木少陰爲水少陽色見之時有少陰爭見者是母勝子故木死王作此注亦非舊本及甲乙經太素並無期不過三日六字此是王氏成足此文也】熱病气穴三椎下間主胸中熱四椎下間主鬲中熱五椎下間主肝熱六椎下間主脾熱七椎下間主腎熱榮在骶也【脊節之謂椎脊窮之謂骶言腎熱之气外通尾骶也尋此又椎間所主神藏之熱又不正當其藏兪而云主療在理未詳】項上三椎陷者中也【此舉數脊椎大法也言三椎下間主胸中熱者何以數之言皆當以陷者中爲气發之所】頰下逆顴爲大瘕下牙車爲腹滿顴後爲脇痛頰上者鬲上也【此所以面部之色發明腹中之病診】評熱病論篇第三十三【新校正云按全元起本在第五卷

】

黃帝問曰有病溫者汗出輙復熱而脈躁疾不爲汗衰狂言不能食病名爲何歧伯對曰病名陰陽交交者死也【交謂交合陰陽之气不分別也】帝曰願聞其說歧伯曰人所以汗出者皆生於谷谷生於精【言穀气化爲精精气勝乃爲汗】今邪气交爭於骨肉而得汗者是邪卻而精勝也【言初汗也】精勝則當能食而不復熱復熱者邪气也汗者精气也今汗出而輙復熱者是邪勝也不能食者精無俾也【無俾言無可使爲汗也谷不化則精不生精不化流故無可使】病而畱者其壽可立而傾也【如是者若汗出疾速畱著而不去則其人壽命立至傾危也新校正云詳病而畱者按王注病當作疾又按甲乙經作而熱畱者】且夫熱論曰汗出而脈尙躁盛者死【熱論謂上古熱論也凡汗後脈當遲靜而反躁急以盛滿者是眞气竭而邪盛故知必死也】今脈不與汗相應此不勝其病也其死明矣【脈不靜而躁盛是不相應】狂言者是失志失志者死【志捨於精今精無可使是志無所居志不畱居則失志也】今見三死不見一生𨿽愈必死也【汗出脈躁盛一死不勝其病二死狂言失志者三死也】帝曰有病身熱汗出煩滿煩滿不爲汗觧此爲何病歧伯曰汗出而身熱者風也汗出而煩滿不解者厥也病名曰風厥帝曰願卒聞之歧伯曰巨陽主气故先受邪少陰與其爲表裏也得熱則上從之從之則厥也【上從之謂少陰隨從於太陽而上也】帝曰治之柰何歧伯曰表裏刺之飲之服湯【謂寫太陽補少陰也飲之湯者謂止逆上之腎气也】帝曰勞風爲病何如歧伯曰勞風法在肺下【從勞風生故曰勞風勞謂腎勞也腎脈者從腎上貫肝鬲入肺中故腎勞風生上居肺下也】其爲病也使人彊上冥視【新校正云按楊上善云彊上好仰也視謂合眼視不明也又千金方視作目】唾出若涕惡風而振寒此爲勞風之病【膀胱脈起於目內眥上額交巓上入絡腦還出別下項循肩髆內俠脊抵中入循膂絡腎今腎精不足外吸膀胱膀胱气不能上營故使人頭項彊而視不明也肺被風薄勞气上燻故令唾出若涕狀腎气不足陽气內攻勞熱相合故惡風而振寒】帝曰治之柰何歧伯曰以救俛仰【救猶止也俛仰謂屈伸也言止屈伸於動作不使勞气滋蔓】巨陽引精者三日中年者五日不精者七日【新校正云按甲乙經作三日中若五日千金方作之三日及五日中不精明者是也與此不同】欬出靑黃涕其狀如膿大如彈丸從口中若鼻中出不出則傷肺傷肺則死也【巨陽者膀胱之脈也膀胱與腎爲表裏故巨陽引精也巨大也然太陽之脈吸引精气上攻於肺者三日中年者五日素不以精气用事者七日當欬出稠涕其色靑黃如膿狀平調欬者從咽而上出於口暴卒欬者气衝突於蓄門而出於鼻夫如是者皆腎气勞竭肺气內虛陽气气廹之所爲故不出則傷肺也肺傷則榮衛散解魄不內治故死新校正云按王氏云卒暴欬者气衝突於蓄門而出於鼻按難經七衝門無蓄門之名疑是賁門楊操云賁者鬲也胃气之所出胃出穀气以傳於肺肺在鬲上故胃爲賁門】帝曰有病腎風者面胕痝然壅害於言可刺不【痝然腫起貌壅謂目下壅如臥蠶形也腎之脈從腎上貫肝鬲入肺中循喉嚨俠舌本故妨害於言語】歧伯曰虛不當刺不當刺而刺後五日其气必至【至謂病气來至也然謂藏配一日而五日至腎夫腎已不足風內薄之謂腫爲實以鍼大泄反傷藏气眞气不足不可復故刺後五日其气必至也】帝曰其至何如歧伯曰至必少气時熱時熱從胸背上至頭汗出手熱口漧苦渇小便黃目下腫腹中鳴身重難以行月事不來煩而不能食不能正偃正偃則欬病名曰風水論在刺法中【刺法篇名今經亡】帝曰願聞其說歧伯曰邪之所湊其气必虛陰虛者陽必湊之故少气時熱而汗出也小便黃者少腹中有熱也不能正偃者胃中不和也正偃則欬甚上廹肺也諸有水气者微腫先見於目下也帝曰何以言歧伯曰水者陰也目下亦陰也腹者至陰之所居故水在腹者必使目下腫也眞气上逆故口苦舌漧臥不得正偃正偃則欬出淸水也諸水病者故不得臥臥則驚驚則欬甚也腹中鳴者病本於胃也薄脾則煩不能食食不下者胃脘隔也身重難以行者胃脈在足也月事不來者胞脈閉也胞脈者屬心而絡於胞中今气上廹肺心气不得下通故月事不來也【考上文所釋之義未解熱從胸背上至頭汗出手熱口漧苦渇之義應古論簡脫而此差謬之爾如是者何腎少陰之脈從腎上貫肝鬲入肺中循喉嚨俠舌本又膀胱太陽之脈從日內眥上額交巓上其支者從巓至耳上角其直者從巓入絡腦還出別下項循肩髆內俠脊抵腰中入循膂今陰不足而陽有餘故熱從胸背上至頭而汗出口漧苦渇也然心者陽藏也其脈行於臂手腎者陰藏也其脈循於胸足腎不足則心气有餘故手熱矣又以心腎之脈俱是少陰脈也】帝曰善

逆調論篇第三十四【新校正云按全元起本在第四卷

】

黃帝問曰人身非常溫也非常熱也爲之熱而煩滿者何也【異於常故曰非常新校正云按甲乙經無爲之熱三字】歧伯對曰陰气少而陽气勝故熱而煩滿也帝曰人身非衣寒也中非有寒气也寒從中生者何【言不知誰爲元主邪】歧伯曰是人多痺气也陽气少陰气多故身寒如從水中出【言自由形气陰陽之爲是非寒而中有寒也】帝曰人有四支熱逢風寒如灸如火者何也【新校正云按全元起本無如火二字太素云如灸於火當從太素之文】歧伯曰是人者陰气虛陽气盛四支者陽也兩陽相得而陰气虛少少水不能滅盛火而陽獨治獨治者不能生長也獨勝而止耳【水爲陰火爲陽今陽气有餘陰气不足故雲少水不能防盛火也治者王也勝者盛也故云獨勝而止】逢風而如灸如大者是人當肉爍也【爍言消也言久久此人當肉消削也新校正云詳如灸如火當從太素作如炙於火】帝曰人有身寒湯火不能熱厚衣不能溫然不凍栗是爲何病歧伯曰是人者素腎气勝以水爲事太陽气衰腎脂枯不長一水不能勝兩火腎者水也而生於骨腎不生則髓不能滿故寒甚至骨也【以水爲事言盛欲也】所以不能凍栗者肝一陽也心二陽也腎孤藏也一水不能勝二火故不能凍栗病名曰骨痺是人當攣節也【腎不生則髓不滿髄不滿則筋幹縮故節攣拘】帝曰人之肉苛者𨿽近衣絮猶尙苛也是謂何疾【苛謂防重】歧伯曰榮气虛衛气實也榮气虛則不仁衛气虛則不用榮衞俱虛則不仁且不用肉如故也人身與志不相有曰死【身用志不應志爲身不親兩者似不相有也新校正云按甲乙經曰死作三十日死也】帝曰人有逆气不得臥而息有音者有不得臥而息無音者有起居如故而息有音者有得臥行而喘者有不得臥不能行而喘者有不得臥臥而喘者皆何藏使然願聞其故歧伯曰不得臥而息有音者是陽眀之逆也足三陽者下行今逆而上行故息有音也陽明者胃脈也胃者六府之海【水谷海也】其气亦下行陽眀逆不得從其道故不得臥也下經曰胃不和則臥不安此之謂也【下經上古經也】夫起居如故而息有音者此肺之絡脈逆也絡脈不得隨經上下故畱經而不行絡脈之病人也微故起居如故而息有音也夫不得臥臥則喘者是水气之客也夫水者循津液而流也腎者水藏主津液主臥與喘也帝曰善【尋經所解之旨不得臥而息無音有得臥行而喘冇不得臥不能行而喘此三義悉闕而未論亦古之脫簡也】

黃帝內經素問卷九

黃帝內經素問卷九釋文

熱論譫【之閻切多言也】刺熱篇頷【胡感切】灑淅【上先禮切下先歷切】痠【音酸】【音】跟【音根】評熱病論胕痝【下莫江切】髆【音搏】逆調論苛【胡歌切】

黃帝內經素問卷九釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷十

唐王冰次注

宋林億等校正

瘧論

刺瘧篇

气厥論

欬論

瘧論篇第三十五【新校正云按全元起本在第五卷

】

黃帝問曰夫痎瘧皆生於風其畜作有時者何也【痎猶老也亦瘦也新校正云按甲乙經云夫瘧疾皆生於風其以日作以時發何也與此文異太素同今文楊上善云防有云二日一發名防瘧此經但夏傷於暑至秋爲病或云防瘧或但云瘧不必以日發間日以定防也但應四時其形有異以爲防爾】歧伯對曰瘧之始發也先起於毫毛伸欠乃作寒栗鼓頷【栗謂戰栗鼓謂振動】脊俱痛寒去則內外皆熱頭痛如破渴欲冷飲帝曰何气使然願聞其道歧伯曰陰陽上下交爭虛實更作陰陽相移也【陽气者下行極而上陰气者上行極而下故曰陰陽上下交爭也陽虛則外寒陰虛則內熱陽盛則外熱陰盛則內寒由此寒去熱生則虛實更作陰陽之气相移易也】陽並於陰則陰實而陽虛陽明虛則寒栗鼓頷也【陽並於陰言陽气入於陰分也陽明胃脈也胃之脈自交承漿卻分行循頥後下防出大迎其支別者從大迎前下人迎故气不足則惡寒戰栗而頥頷振動也】巨陽虛則腰背頭項痛【巨陽者膀胱脈其脈從頭別下項循肩骨內俠背抵腰中故气不足則腰背頭項痛也】三陽俱虛則陰气勝陰气勝則骨寒而痛寒生於內故中外皆寒陽盛則外熱陰虛則內熱外內皆熱則喘而渴故欲冷飲也【熱傷气故內外皆熱則喘而渴】此皆得之夏傷於暑熱气盛藏於皮膚之內腸胃之外此榮气之所舎也【腸胃之外榮气所主故云榮气所舎也舎猶居也】此令人汗空疏【新校正云按全元起本作汗出空疏甲乙經太素同】腠理開因得秋气汗出遇風及得之以浴水气舎於皮膚之內與衛气並居衛气者晝日行於陽夜行於陰此气得陽而外出得陰而內薄內外相薄是以日作【作發作也】帝曰其間日而作者何也【間日謂隔日也】歧伯曰其气之舎深內薄於陰陽气獨發陰邪內著陰與陽爭不得出是以間日而作也【不與衞气相逢防故隔日發也】帝曰善其作日晏與其日早者何气使然【晏猶日暮也】歧伯曰邪气客於風府循膂而下【風府穴名在頂上入髮際同身寸之二寸大筋內宛宛中也膂謂脊兩傍】衛气一日一夜大防於風府其明日日下一節故其作也晏此先客於脊背也每至於風府則腠理開腠理開則邪气入邪气入則病作以此日作稍益晏也【節謂脊骨之節然邪气逺則逢防遲故發暮也】其出於風府日下一節二十五日下至骶骨二十六日入於脊內注於伏膂之脈【項已下至尾骶凡二十四節故曰日下一節二十五日下至骶骨二十六日入於脊內注於伏膂之脈也伏膂之脈者謂膂筋之間腎脈之伏行者也腎之脈循股內後亷貫脊屬腎其直行者從腎上貫肝鬲入肺中以其貫脊又不正應行穴但循膂伏行故謂之伏膂脈新校正云按全元起本二十五日作二十一日二十六日作二十二日甲乙經太素並同伏膂之脈甲乙經作大衝之脈巢元方作伏衝】其气上行九日出於缺盆之中其气日髙故作日益早也【以腎脈貫脊屬腎上入肺中肺者缺盆爲之道其气之行故其气上行九日出於缺盆之中】其間日發者由邪气內薄於五藏橫連募原也其道逺其气深其行遲不能與衛气俱行不得皆出故間日乃作也【募原謂鬲募之原系新校正云按全元起本募作膜太素巢元方並同舉痛論亦作膜原】帝曰夫子言衛气每至於風府腠理乃發發則邪气入入則病作今衛气日下一節其气之發也不當風府其日作者柰何歧伯曰【新校正云按全元起本及甲乙經太素自此邪气客於頭項至下則病作故八十八字並無】此邪气客於頭項循膂而下者也故虛實不同邪中異所則不得當其風府也故邪中於頭項者气至頭項而病中於背者气至背而病中於脊者气至腰脊而病中於手足者气至手足而病【故下篇各以居邪之所而刺之】衞气之所在與邪气相合則病作故風無常府衞气之所發必開其腠理邪气之所合則其府也【虛實不同邪中異所衞邪相合病則發焉不必悉當風府而發作也新校正云按甲乙經巢元方則其府也作其病作】帝曰善夫風之與瘧也相似同類而風獨常在瘧得有時而休者何也【風瘧皆有盛衰故云相似同類】歧伯曰風气畱其處故常在瘧气隨經絡沈以內薄【新校正云按甲乙經作次以內傳】故衞气應乃作【畱謂畱止隨謂隨從】帝曰瘧先寒而後熱者何也歧伯曰夏傷於大暑其汗大出腠理開發因遇夏气淒滄之水寒【新校正云按甲乙經太素水寒作小寒迫之】藏於腠理皮膚之中秋傷於風則病成矣【暑爲陽气中風者陽气受之故秋傷於風則病成矣】夫寒者陰气也風者陽气也先傷於寒而後傷於風故先寒而後熱也病以時作名曰寒瘧【露形力冒則風寒傷之】帝曰先熱而後寒者何也歧伯曰此先傷於風而後傷於寒故先熱而後寒也亦以時作名曰溫瘧【以其先熱故謂之溫】其但熱而不寒者陰气先絕陽气獨發則少气煩寃手足熱而欲嘔名曰癉瘧【癉熱也極熱爲之也】帝曰夫經言有餘者寫之不足者補之今熱爲有餘寒爲不足夫瘧者之寒湯火不能溫也及其熱冰水不能寒也此皆有餘不足之類當此之時良工不能止必須其自衰乃刺之其故何也願聞其說【言何暇不早使其盛極而自止乎】歧伯曰經言無刺熇熇之熱【新校正云按全元起木及太素熱作气】無刺渾渾之脈無刺漉漉之汗故爲其病逆未可治也【熇熇盛熱也渾渾言無端緒也漉漉言汗大出也】夫瘧之始發也陽气並於陰當是之時陽虛而陰盛外無气故先寒栗也陰气逆極則復出之陽陽與陰復並於外則陰虛而陽實故先熱而渴【陰盛則胃寒故先寒戰栗陽盛則胃熱故先熱欲飲也】夫瘧气者並於陽則陽勝並於陰則陰勝陰勝則寒陽勝則熱瘧者風寒之气不常也病極則復【復謂復舊也言其气發至極還復如舊】至【新校正云按甲乙經作瘧者風寒之暴气不常病極則復至全元起本及太素作瘧風寒气也不常病極則復至至字連上句與王氏之意異】病之發也如火之熱如風雨不可當也【以其盛熾故不可當也】故經言曰方其盛時必毀【新校正云按太素云勿敢必毀】因其衰也事必大昌此之謂也【方正也正盛寫之或傷眞气故必毀病气衰己補其經气則邪气弭退正气安平故必大昌也】夫瘧之未發也陰未並陽陽未並陰因而調之眞气得安邪气乃亡【所寫必中所補必當故眞气得安邪气乃亡也】故工不能治其已發爲其气逆也【眞气浸息邪气大行眞不勝邪是爲逆也】帝曰善攻之柰何早晏何如歧伯曰瘧之且發也陰陽之且移也必從四末始也陽己傷陰從之故先其時堅束其處令邪气不得入陰气不得出審候見之在孫絡盛堅而血者皆取之此眞往而未得並者也【言牢防四支令气各在其處則邪所居處必自見之旣見之則刺出其血爾往猶去也新校正云按甲乙經眞往作其往太素作直往】帝曰瘧不發其應何如歧伯曰瘧气者必更盛更虛當气之所在也病在陽則熱而脈躁在陰則寒而脈靜【陰靜陽躁故脈亦隨之】極則陰陽俱衰衞气相離故病得休衞气集則復病也【相薄至極物極則反故極則陰陽俱衰】帝曰時有間二日或至數日發或渴或不渴其故何也歧伯曰其間日者邪气與衞气客於六府而有時相失不能相得故休數日乃作也【气不相防故數日不能發也】瘧者陰陽更勝也或甚或不甚故或渴或不渴【陽勝陰甚則渴陽勝陰不甚則不渴也勝謂彊盛於彼之气也】帝曰論言夏傷於暑秋必病瘧【新校正云按生气通天論並陰陽應象大論二論俱云夏傷於暑秋必痎瘧】今瘧不必應者何也【言不必皆然】歧伯曰此應四時者也其病異形者反四時也其以秋病者寒甚【秋气淸涼陽气下降熱藏肌肉故寒甚也】以冬病者寒不甚【冬气嚴冽陽气伏藏不與寒爭故寒不甚】以春病者惡風【春气溫和陽气外泄內腠開發故惡於風】以夏病者多汗【夏气暑熱津液充盈外泄皮膚故多汗也】帝曰夫病溫瘧與寒瘧而皆安舎舎於何藏【安何也舎居止也藏謂五神藏也】歧伯曰溫瘧者得之冬中於風寒气藏於骨髓之中至春則陽气大發邪气不能自出因遇大暑腦髓爍肌肉消腠理發泄或有所用力邪气與汗皆出此病藏於腎其气先從內出之於外也【腎主於冬冬主骨髓腦爲髓海上下相應厥熱上燻故腦髓銷爍銷爍則熱气外薄故肌肉減削而病藏於腎也】如是者陰虛而陽盛陽盛則熱矣【陰虛謂腎藏气虛陽盛謂膀胱太陽气盛】衰則气復反入入則陽虛陽虛則寒矣故先熱而後寒名曰溫瘧【衰謂病衰退也復反入謂入腎陰脈中】帝曰癉瘧何如歧伯曰癉瘧者肺素有熱气盛於身厥逆上衝中气實而不外泄因有所用力腠理開風寒舎於皮膚之內分肉之閒而發發則陽气盛陽气盛而不衰則病矣其气不及於陰【新校正云按全元起本及太素作不反之陰巢元方作不及之陰】故但熱而不寒气內藏於心而外舎於分肉之閒令人消爍脫肉故命曰癉瘧帝曰善

刺瘧篇第三十六【新校正云按全元起本在第六卷

】

足太陽之瘧令人腰痛頭重寒從背起【足太陽脈從巓入絡腦還出別下項循肩髆內俠脊抵腰中其支別者從髆內左右別下貫胂髀樞故令腰痛頭重寒從背起新校正云按三部九候論注貫胂作貫臋刺腰痛注亦作貫臋厥論注作貫胂甲乙經作貫胂】先寒後熱熇熇暍暍然【熇熇甚熱狀暍暍亦熱盛也太陽不足故先寒寒極則生熱故後熱也】熱止汗出難已【熱生是爲气虛熱止則爲气復气復而汗反出此爲邪气盛而眞不勝故難已新校正云按全元起本及甲乙經太素巢元方並作先寒後熱渴渴止汗出與此文異】刺郤中出血【太陽之郤是謂金門金門在足外踝下一名曰關梁陽維所別屬也刺可入同身寸之三分若灸者可灸三壯黃帝中誥圖經云委中主之則古法以委中爲郤中也委中在腘中央約文中動脈足太陽脈之所入也刺可入同身寸之五分畱七呼若灸者可灸三壯新校正云詳刺郗中甲乙經作腘中今王氏兩注之當以腘中爲正】足少陽之瘧令人身體解防【身體解防次如下句】寒不甚熱不甚【陽气未盛故令其然】惡見人見人心惕惕然【膽與肝合肝虛則恐邪薄其气故惡見人見人心惕惕然也】熱多汗出甚【邪盛則熱多中風故汗出】刺足少陽【俠谿主之俠谿在足小指次指政骨間本節前陷者中少陽之榮刺可入同身寸之三分畱三呼若灸者可灸三壯】足陽明之瘧令人先寒灑淅灑淅寒甚久乃熱熱去汗出喜見日月光火气乃快然【陽虛則外先寒陽虛極則復盛故寒甚久乃熱也熱去汗已陰又內彊陽不勝陰故喜見日月光火气乃快然也】刺足陽明跗上【衝陽穴也在足跗上同身寸之五寸骨間動脈上去陷谷同身寸之三寸陽明之原刺可入同身寸之三分畱十呼若灸者可灸三壯】足太陰之瘧令人不樂好大息【心气流於肺則喜今脾藏受病心母救之火气下入於脾不上行於肺又太陰脈支別者復從胃上鬲注心中故令人不樂好大息也】不嗜食多寒熱汗出【脾主化谷營助四傍今邪薄之諸藏無稟土寄四季王則邪气交爭故不嗜食多寒熱而汗出新校正云按甲乙經云多寒少熱】病至則善嘔嘔己乃衰【足太陰脈入腹屬脾絡胃】

【上鬲俠咽故病气來至則嘔嘔已乃衰退也】卽取之【待病衰去卽而取之其言衰卽取之井兪及公孫也公孫在足大指本節後同身寸之一寸太陰絡也刺可入同身寸之四分畱七呼若灸者可灸三壯】足少陰之瘧令人嘔吐甚多寒熱熱多寒少【足少陰脈貫肝鬲入肺中循喉嚨故嘔吐甚多寒熱也腎爲陰藏陰气生寒今陰气不足故熱多寒少新校正云按甲乙經云嘔吐甚多寒少熱】欲閉戶牖而處其病難已【胃陽明脈病欲獨閉戶牖而處今謂胃土病證反見腎水之中土刑於水故其病難已也太鐘太谿悉主之太鐘在足內踝後街中少陰絡也刺可入同身寸之三分畱七呼若灸者可灸三壯太谿在足內踝後跟骨上動脈陷者中少陰兪也刺可入同身寸之三分畱七呼若灸者可灸三壯也新校正云按甲乙經云其病難已取太谿又按太鐘穴甲乙經作跟後衝中刺痛篇注作跟後街中動脈水穴注云在內踝後此注云內踝後街中諸注不同當以甲乙經爲正】足厥陰之瘧令人腰痛少腹滿小便不利如狀非也數便意恐懼气不足腹中悒悒【足厥陰脈循股陰入髦中環陰噐抵少腹故病如是謂不得小便也悒悒不暢之貌新校正云按甲乙經數便意三字作數噫二字】刺足厥陰【太衝主之在足大指本節後同身寸之二寸陷者中厥陰兪也刺可入同身寸之三分畱十呼若灸者可灸三壯也新校正云按刺腰痛篇注云在本節後內間動脈應手】肺瘧者令人心寒寒甚熱熱間善驚如有所見者刺手太陰陽明【列缺主之列缺在手腕後同身寸之一寸半手太陰絡也刺可入同身寸之三分畱三呼若灸者可灸五壯陽明穴合谷主之合谷在手大指次指歧骨間手陽明脈之所過也刺可入同身寸之三分畱六呼若灸者可灸三壯】心瘧者令人煩心甚欲得淸水反寒多不甚熱刺手少陰【神門主之神門在掌後鋭骨之端陷者中手少陰兪也刺可入同身寸之三分畱七呼若灸者可灸三壯新校正云按太素云欲得淸水及寒多寒不甚熱甚也】肝瘧者令人色蒼蒼然太息其狀若死者刺足厥陰見血【中封主之中封在足內踝前同身寸之一寸半陷者中仰足而取之伸足乃得之足厥陰經也刺出血止常刺者可入同身寸之四分畱七呼若灸者可灸三壯】脾瘧者令人寒腹中痛熱則腸中鳴鳴已汗出刺足太陰【商丘主之商丘在足內踝下防前陷者中足太陰經也刺可入同身寸之三分畱七呼若灸者可灸三壯】腎瘧者令人灑灑然腰脊痛宛轉大便難目眴眴然手足寒刺足太陽少陰【太鐘主之取如前足少陰瘧中法】胃瘧者令人且病也善饑而不能食食而支滿腹大【胃熱脾虛故善饑而不能食食而支滿腹大也是以下文兼刺太陰新校正云按太素且病作疽病】刺足陽明太陰橫脈出血【厲兌解谿三里主之厲兌在足大指次指之端去爪甲如韭葉陽明井也刺可入同身寸之一分畱一呼若灸者可灸一壯解谿在衝陽後同身寸之三寸半腕上陷者中陽明經也刺可入同身寸之五分畱五呼若灸者可灸三壯三里在膝下同身寸之三寸防骨外防兩筋肉分閒陽明合也刺可入同身寸之一寸畱七呼若灸者可灸三壯然足陽明取此三穴足太陰刺其橫脈出血也橫脈謂足內踝前斜過大脈則太陰之經脈也新校正云詳解谿在衝陽後三寸半按甲乙經一寸半气穴論注二寸半】瘧發身方熱刺跗上動脈【則陽明之脈也】開其空出其血立寒【陽明之脈多血多气熱盛气壯故出其血而立可寒也】瘧方欲寒刺手陽明太陰足陽明太陰【亦謂開穴而出其血也當隨井兪而刺之也】瘧脈滿大急刺背兪用中鍼傍伍胠兪各一適肥瘦出其血也【瘦者淺刺少出血肥者深刺多出血背兪謂大杼五胠兪謂譩譆】瘧脈小實急灸脛少陰刺指井【灸脛少陰是謂復澑復澑在內踝上同身寸之二寸陷者中足少陰經也刺可入同身寸之三分畱三呼若灸者可灸五壯刺指井謂刺至陰至陰在足小指外側去爪甲角如韭葉足太陽井也刺可入同身寸之一分畱五呼若灸者可灸三壯】瘧脈滿大急刺背兪用五胠兪背兪各一適行至於血也【謂調適肥瘦穴度深淺循三備法而行鍼令至於血脈也背兪謂大杼五胠兪謂譩譆主之新校正云詳此條從瘧脈滿大至此注終文注共五十五字當從刪削經文與次前經文重復王氏隨而注之別無義例不若士安之精審不復出也】瘧脈緩大虛便宜用藥不宜用鍼【緩者中風大爲气實虛者血虛血虛气實風又攻之故冝藥治以遣其邪不冝鍼冩而出血也】凡治瘧先發如食頃乃可以治過之則失時也【先其發時眞邪異居波隴不起故可治過時則眞邪相合攻之則反傷眞气故曰失時新校正云詳從前瘧脈滿大至此全元起本在第四卷

中王氏移續於此也】諸瘧而脈不見刺十指間出血血去必已先視身之赤如小豆者盡取之十二瘧者其發各不同時察其病形以知其何脈之病也【隨其形證而病脈可知】先其發時如食頃而刺之一刺則衰二刺則知三刺則己不已刺舌下兩脈出血【釋具下文】不已刺郤中盛經出血又刺項已下俠脊者必已【並足太陽之脈气也郤中則委中也俠脊者謂大杼風門熱府穴也大杼在項第一椎下両傍相去各同身寸之二寸半陷者中刺可入同身寸之三分畱七呼若灸者可灸五壯風門熱府在第二椎下兩傍各同身寸之一寸半刺可入同身寸之五分畱七呼若灸者可灸五壯新校正云詳大杼穴灸五壯按甲乙經作七壯气穴論注作七壯刺熱論及熱穴注並作五壯】舌下両脈者防泉也【防泉穴名在頷下結喉上舌本下陰維任脈之防刺可入同身寸之三分畱三呼若灸者可灸三壯】刺瘧者必先問其病之所先發者先刺之先頭痛及重者先刺頭上及兩額兩眉間出血【頭上謂上星百防兩額謂懸顱兩眉間謂攢竹等穴也】先項背痛者先刺之【項風池風府主之背大杼神道主之】先腰脊痛者先刺郤中出血先手臂痛者先刺手少陰陽明十指間【新校正云按別本作手陰陽全本亦作下陰陽】先足脛痠痛者先刺足陽明十指閒出血【各以邪居之所而脫冩之】風瘧瘧發則汗出惡風刺三陽經背兪之血者【三陽太陽也新校正云按甲乙經云足三陽】防痠痛甚按之不可名曰胕髓病以鑱鍼鍼絕骨出血立已【陽輔穴也取如气穴論中府兪法】身體小痛刺至陰【新校正云按甲乙經無至陰二字】諸陰之井無出血閒日一刺【諸井伯在指端足少陰並在足心宛宛中】瘧不渴間日而作刺足太陽【新校正云按九卷云足陽明太素同】渴而間日作刺足少陽【新校正云按九卷云手少陽太素同】溫瘧汗不出爲五十九刺【自胃瘧下至此尋黃帝中誥圖經所主或有不與此文同應古之別法也】

气厥論篇第三十七【新校正云按全元起本在第九卷

與厥論相並】

黃帝問曰五藏六府寒熱相移者何歧伯曰腎移寒於肝癰腫少气【肝藏血然寒入則陽气不散陽气不散則血聚气澀故爲癰腫又爲少气也新校正云按全元起本云腎移寒於脾元起注云腎傷於寒而傳於脾脾主肉寒生於肉則結爲堅堅化爲膿故爲癰也血傷气少故曰少气甲乙經亦作移寒於脾王因誤本遂解爲肝亦智者之一失也】脾移寒於肝癰腫筋攣【脾藏主肉肝藏主筋肉溫則筋舒肉冷則筋急故筋攣也肉寒則衛气結聚故爲癰腫】肝移寒於心狂隔中【心爲陽藏神處其中寒薄之則神亂離故狂也陽气與寒相薄故隔塞而中不通也】心移寒於肺肺消肺消者飲一溲二死不治【心爲陽藏反受諸寒寒气不消乃移於肺寒隨心火內鑠金精金受火邪故中消也然肺藏消鑠气無所持故令飲一而溲二也金火相賊故死不能治】肺移寒於腎爲湧水湧水者按腹不堅水气客於大腸疾行則鳴濯濯如囊裹漿水之病也【肺藏气腎主水夫肺寒入腎腎气有餘腎气有餘則上奔於肺故雲湧水也大腸爲肺之府然肺腎俱爲寒薄上下皆無所之故水气客於大腸也腎受凝寒不能化液大腸積水而不流通故其疾行則腸鳴而濯濯有聲如囊裹漿而爲水病也新校正云按甲乙經水之病也作治主肺者】脾移熱於肝則爲驚衂【肝藏血又主驚故熱薄之則驚而鼻中血出】肝移熱於心則死【兩陽和合火木相燔故肝熱入心則當死也陰陽別論曰肝之心謂之生陽生陽之屬不過四日而死新校正云按陰陽別論之文義與此殊王氏不當引彼誤文附防此義】心移熱於肺傳爲鬲消【心肺兩間中有斜鬲膜鬲膜下際內連於橫鬲膜故心熱入肺久久傳化內爲鬲熱消渴而多飲也】肺移熱於腎傳爲柔痓【柔謂筋柔而無力痓謂骨痓而不隨气骨皆熱髓不內充故骨痓彊而不舉筋柔緩而無力也】腎移熱於脾傳爲虛腸澼死不可治【脾土制水腎反移熱以與之是脾土不能制水而受病故久久傳爲虛損也腸澼死者腎主下焦象水而冷今乃移熱是精气內消下焦無主以守持故腸澼除而气不禁止】胞移熱於膀胱則溺血【膀胱爲津液之府胞爲受納之司故熱入膀胱胞中外熱陰絡內溢故不得小便而溺血也正理論曰熱在下焦則溺血此之謂也】膀胱移熱於小腸鬲腸不便上爲口麋【小腸脈絡心循咽下鬲抵胃屬小腸故受熱以下令腸隔塞而不便上則口生瘡而麋爛也麋謂爛也】小腸移熱於大腸爲虙瘕爲沈【小腸熱已移入大腸兩熱相薄則血溢而爲伏瘕也血澀不利則月事沈滯而不行故云爲虙瘕爲沈也虙與伏同瘕一爲疝傳寫誤也】大腸移熱於胃善食而瘦入謂之食亦【胃爲水谷之海其气外養肌肉熱消水谷又鑠肌肉故善食而瘦入也食亦者謂食入移易而過不生肌膚也亦易也新校正云按甲乙經入作又王氏注云善食而瘦入也殊爲無義不若甲乙經作又讀連下文】胃移熱於膽亦曰食亦【義同上】膽移熱於腦則辛頞鼻淵鼻淵者濁涕下不止也【腦液下滲則爲濁涕涕下不止如彼水泉故曰鼻淵也頞謂鼻頞也足太陽脈起於目內眥上額交巓上入絡腦足陽明脈起於交頞中傍約太陽之脈今腦熱則足太陽逆與陽明之脈俱盛薄於頞中故鼻頞辛也辛謂酸痛故下文曰】傳爲衂蔑瞑目【以足陽明脈交頞中傍約太陽之脈故耳熱盛則陽絡溢陽絡溢則衂出汗血也蔑謂汗血也血出甚陽明太陽脈衰不能榮養於目故爲瞑瞑暗也】故得之气厥也【厥者气逆也皆由气逆而得之】欬論篇第三十八【新校正云按全元起本在第九卷

】

黃帝問曰肺之令人欬何也歧伯對曰五藏六府皆令人欬非獨肺也帝曰願聞其狀歧伯曰皮毛者肺之合也皮毛先受邪气邪气以從其合也【邪謂寒气】其寒飲食入胃從肺脈上至於肺則肺寒肺寒則外內合邪因而客之則爲肺欬【肺脈起於中焦下絡大腸還循胃口上鬲屬肺故雲從肺脈上至於肺也】五藏各以其時受病非其時各傳以與之【時謂王月也非王月則不受邪故各傳以與之】人與天地相參故五藏各以治時感於寒則受病微則爲欬甚者爲泄爲痛【寒气微則外應皮毛內通肺故欬寒气甚則入於內內裂則痛入於腸胃則泄痢】乘秋則肺先受邪乘春則肝先受之乘夏則心先受之乘至陰則脾先受之乘冬則腎先受之【以當用事之時故先受邪气新校正云按全元起本及太素無乘秋則三字疑此文誤多也】帝曰何以異之【欲明其證也】歧伯曰肺欬之狀欬而喘息有音甚則唾血【肺藏气而應息故欬則喘息而喉中有聲甚則肺絡逆故唾血也】心欬之狀欬則心痛喉中介介如梗狀甚則咽腫喉痺【手心主脈起於胸中出屬心包少陰之脈起於心中出屬心系其支別者從心系上俠咽喉故病如是新校正云按甲乙經介介如梗狀作喝喝又少陰之脈上俠咽不言俠喉】肝欬之狀欬則兩脇下痛甚則不可以轉轉則両胠下滿【足厥陰脈上貫鬲布脇肋循喉嚨之後故如是胠亦脇也】脾欬之狀欬則右脇下痛陰陰引肩背甚則不可以動動則欬劇【足太陰脈上貫鬲俠咽其支別者復從胃別上鬲故病如是也脾气連肺故痛引肩背也脾气主右故右胠下陰陰然深慢痛也】腎欬之狀欬則腰背相引而痛甚則欬涎【足少陰脈上股內後防貫脊屬腎絡膀胱其直行者從腎上貫肝鬲入肺中循喉嚨俠舌本又膀胱脈從肩髆內別下俠脊抵腰中入循膂絡腎故病如是】帝曰六府之欬柰何安所受病歧伯曰五藏之久欬乃移於六府脾欬不已則胃受之胃欬之狀欬而嘔嘔甚則長虫出【脾與胃合又胃之脈循喉嚨入缺盆下鬲屬胃絡脾故脾欬不已胃受之也胃寒則嘔嘔甚則腸气逆上故蚘出】肝欬不已則膽受之膽欬之狀欬嘔膽汁【肝與膽合又膽之脈從缺盆以下胸中貫鬲絡肝故肝欬不已膽受之也膽气好逆故嘔溫苦汁也】肺欬不已則大腸受之大腸欬狀欬而遺失【肺與大腸合又大腸脈入缺盆絡肺故肺欬不已大腸受之大腸爲傳送之府故寒入則气不禁焉新校正云按甲乙經遺失作遺矢】心欬不已則小腸受之小腸欬狀欬而失气气與欬俱失【心與小腸合又小腸脈入缺盆絡心故心欬不已小腸受之小腸寒盛气入大腸欬則小腸气下奔故失气也】腎欬不已則膀胱受之膀胱欬狀欬而遺溺【腎與膀胱合又膀胱脈從肩髆內俠脊抵腰中入循膂絡腎屬膀胱故腎欬不已膀胱受之膀胱爲津液之府是故遺溺】久欬不已則三焦受之三焦欬狀欬而腹滿不欲食飲此皆聚於胃關於肺使人多涕唾而面浮腫气逆也【三焦者非謂手少陽也正謂上焦中焦耳何者上焦者出於胃上口並咽以上貫鬲布胸中走液中焦者亦至於胃口出上焦之後此所受气者心糟粕蒸津液化其精防上注於肺脈乃化而爲血故言皆聚於胃關於肺也兩焦受病則邪气燻肺而肺气滿故使人多涕唾而面浮腫气逆也腹滿不欲食者胃寒故也胃脈者從缺盆下乳內防下循腹至气市其支別者復從胃下口循腹裏至气市中而合今胃受邪故病如是也何以明其不謂下焦然下焦者別於回腸注於膀胱故水谷者常並居於胃中盛糟粕而俱下於大腸泌別汁循下焦而入於膀胱尋此行化乃與胃口懸遠故不謂此也新校正云按甲乙經胃脈下循腹作下俠齊】帝曰治之柰何歧伯曰治藏者治其兪治府者治其合浮腫者治其經【諸藏兪者皆脈之所起第三穴諸府合者皆脈之所起第六穴也經者藏脈之所起第四穴府脈之所起第五穴甲乙經曰脈之所注爲兪所行爲經所入爲合此之謂也】帝曰善

黃帝內經素問卷十

黃帝內經素問卷十釋文

瘧論熇【火沃切】漉【音鹿】弭【緜婢切】刺瘧篇暍【音謁】悒【於急切】眴【音舜】气厥論痓【音熾】麋【武悲切】虙【音復】防【莫結切】欬論蚘【音回】

黃帝內經素問卷十釋文

欽定四庫全書

黃帝內經素問卷十一

唐王冰次注

宋林億等校正

舉痛論

腹中論

刺痛篇

舉痛論篇第三十九【新校正云按全元起本在第三卷

名五藏舉痛所以名舉痛之義未詳按夲篇乃黃帝問五藏辛痛之疾疑舉乃卒字之誤也】

黃帝問曰余聞善言天者必有驗於人善言古者必有合於今善言人者必有厭於己如此則道不惑而要數極所謂明也【善言天者言天四時之气溫涼寒暑生長収藏在人形气五藏參應可驗而指示善惡故曰必有驗於人善言古者謂言上古聖人養生損益之迹與今養生損益之理可合而與論成敗故曰必有合於今也善言人者謂言形骸骨節更相枝拄筋脈束絡皮肉包裹而五藏六府次居其中假七神五藏而運用之气絕神去則之於死是以知彼浮形不能堅久靜慮於己亦與彼同故曰必有厭於己也夫如此者是知道要數之極悉無疑惑深明至理而乃能然矣】今余問於夫子令言而可知視而可見捫而可得令驗於己而發防解惑可得而聞乎【言如發開童防之耳解於疑惑者之心令一一條理而目視手循驗之可得捫猶循也】歧伯再拜稽首對曰何道之問也【請示問端也】帝曰願聞人之五藏卒痛何气使然歧伯對曰經脈流行不止環周不休寒气入經而稽遲泣而不行客於脈外則血少客於脈中則气不通故卒然而痛帝曰其痛或卒然而止者或痛甚不休者或痛甚不可按者或按之而痛止者或按之無益者或喘動應手者或心與背相引而痛者或脇肋與少腹相引而痛者或腹痛引陰股者或痛宿昔而成積者或卒然痛死不知人有少閒復生者或痛而嘔者或腹痛而後泄者或痛而閉不通者凡此諸痛各不同形別之柰何【欲明異候之所起】歧伯曰寒气客於脈外則脈寒脈寒則縮踡縮踡則脈絀急則外引小絡故卒然而痛得炅則痛立止【脈左右環故得寒則縮踡而絀急縮踡絀急則衞气不得通流故外引於小絡脈也衞气不入寒內薄之脈急不縱故痛生也得熱則衞气復行寒气退辟故痛止炅熱也止已也】因重中於寒則痛久矣【重寒難釋故痛久不消】寒气客於經脈之中與炅气相薄則脈滿滿則痛而不可按也【按之痛甚者其義具下文】寒气稽畱炅气從上則脈充大而血气亂故痛甚不可按也【脈旣滿大血气復亂按之則邪气攻內故不可按也】寒气客於腸胃之間膜原之下血不得散小絡急引故痛按之則血气散故按之痛止【膜謂鬲間之膜原謂鬲肓之原血不得散謂鬲膜之中小絡脈內血也絡滿則急故牽引而痛生也手按之則寒气散小絡緩故痛止】寒气客於俠脊之脈則深按之不能及故按之無益也【俠脊之脈者當中督脈也次兩傍足太陽脈也督脈者循脊裏太陽者貫膂筋故深按之不能及也若按當中則膂節曲按兩傍則膂筋蹙合曲與蹙合皆衞气不得行過寒气益聚而內畜故按之無益】寒气客於衝脈衝脈起於關元隨腹直上寒气客則脈不通脈不通則气因之故喘動應手矣【衝脈奇經脈也關元穴名在齊下三寸言起自此穴卽隨腹而上非生出於此也其本生出乃起於腎下也直上者謂上行防於咽喉也气因之謂衝脈不通足少陰气因之上滿衝脈與少陰並行故喘動應於手也】寒气客於背兪之脈則脈泣脈泣則血虛血虛則痛其兪注於心故相引而痛按之則熱气至熱气至則痛止矣【背兪謂心兪脈亦足太陽脈也夫兪者皆內通於藏故曰其兪注於心相引而痛也按之則溫气入溫气入則心气外發故痛止】寒气客於厥陰之脈厥陰之脈者絡陰器系於肝寒气客於脈中則血泣脈急故脇肋與少腹相引痛矣【厥陰者肝之脈入髦中環陰器抵少腹上貫肝鬲布脇肋故曰絡陰器系於肝脈急引脇與少腹痛也】厥气客於陰股寒气上及少腹血泣在下相引故腹痛引陰股【亦厥陰肝脈之气也以其脈循陰股入髦中環陰器上抵少腹故曰厥气客於陰股寒气上及於少腹也】寒气客於小腸膜原之間絡血之中血泣不得注於大經血气稽畱不得行故宿昔而成積矣【言血爲寒气之所凝結而乃成積】寒气客於五藏厥逆上泄陰气竭陽气未入故卒然痛死不知人气復反則生矣【言藏气被寒擁胃而不行气復得通則已也新校正云詳注中擁胃疑作擁冒】寒气客於腸胃厥逆上出故痛而嘔也【腸胃客寒畱止則陽气不得下流而反上行寒不去則痛生陽上行則嘔故痛而嘔也】寒气客於小腸小腸不得成聚故後泄腹痛矣【小腸爲受盛之府中滿則寒邪不居故不得結聚而傳下入於回腸回腸廣腸也爲傳導之府物不得停畱故後泄而痛】熱气畱於小腸腸中痛癉熱焦渴則堅幹不得出故痛而閉不通矣【熱滲津液故便堅也】帝曰所謂言而可知者也視而可見柰何【謂候色也】歧伯曰五藏六府固盡有部【謂面上之分部】視其五色黃赤爲熱【中熱則色黃赤】白爲寒【陽气少血不上榮於色故白】靑黒爲痛【血凝泣則變惡故色靑黑則痛】此所謂視而可見者也帝曰捫而可得柰何【捫摸也以手循摸也】歧伯曰視其主病之脈堅而血及陷下者皆可捫而得也帝曰善余知百病生於气也【夫气之爲用虛實逆順緩急皆能爲病故發此問端】怒則气上喜則气緩悲則气消恐則气下寒則气収炅則气泄驚則气亂【新校正云按太素驚作憂】勞則气耗思則气結九气不同何病之生歧伯曰怒則气逆甚則嘔血及飱泄【新校正云按甲乙經及太素飱泄作食而气逆】故气上矣【怒則陽气逆上而肝气乘脾故甚則嘔血及飱泄作何以明其然怒則面赤甚則色蒼靈樞經曰盛怒而不止則傷志明怒則气逆上而不下也】喜則气和志逹榮衞通利故气緩矣【气脈和調故志逹暢榮衛通利故气徐緩】悲則心系急肺布葉舉而上焦不通榮衞不散熱气在中故气消矣【布葉謂布蓋之大葉新校正云按甲乙經及太素而上焦不通作兩焦不通又王注肺布葉舉謂布蓋之大葉疑非全元起雲悲則損於心心系急則動於肺肺气系諸經逆故肺布而葉舉安得謂肺布爲肺布蓋之大葉】恐則精卻卻則上焦閉閉則气還還則下焦脹故气不行矣【恐則陽精卻上而不下流故卻則上焦閉也上焦旣閉气不行流下焦陰气亦還回不散而聚爲脹也然上焦固禁下焦气還各守一處故气不行也新校正云詳气不行當作气下行也】寒則腠理閉气不行故气收矣【腠謂津液滲泄之所理謂文理防之中閉謂宻閉气謂衛气行謂流行收謂收斂也身寒則衛气沈故皮膚文理及滲泄之處皆閉宻而气不流行衛气收斂於中而不發散也

新校正云按甲乙經气不行作營衛不行】炅則腠理開榮衞通汗大泄故气泄【人在陽則舒在陰則慘故熱則膚腠開發榮衞大通津液外滲而汗大泄也】驚則心無所倚神無所歸慮無所定故气亂矣【气奔越故不調理新校正云按太素驚作憂】勞則喘息汗出外內皆越故气耗矣【疲力役則气奔速故喘息气奔速則陽外泄故汗出然喘且汗出內外皆逾越於常紀故气耗損也】思則心有所存神有所歸正气畱而不行故气結矣【系心不散故气亦停畱新校正云按甲乙經歸正二字作止字】

腹中論篇第四十【新校正云按全元起本在第五卷

】

黃帝問曰有病心腹滿旦食則不能暮食此爲何病歧伯對曰名爲鼓脹【心腹脹滿不能再食形如鼔脹故名鼔脹也新校正云按太素鼓作谷】帝曰治之柰何歧伯曰治之以雞矢醴一劑知二劑已【按古本艸雞矢並不治鼓脹惟大利小便微寒今方制法當取用處湯漬服之】帝曰其時有復發者何也【復謂再發言如舊也】歧伯曰此飲食不節故時有病也𨿽然其病且已時故當病气聚於腹也【飲食不節則傷胃胃脈者循腹裏而下行故飲食不節時有病者復病气聚於腹中也】帝曰有病胸脇支滿者妨於食病至則先聞腥臊臭出淸液先唾血四支淸目時時前後血病名爲何何以得之【淸液淸水也亦謂之淸涕淸涕者謂從窈漏中漫液而下水出淸冷也謂目視轉也前後血謂前陰後陰出血也】歧伯曰病名血枯此得之年少時有所大脫血若醉入房中气竭肝傷故月事衰少不來也【出血多者謂之脫血漏下鼻衂嘔吐出血皆同焉夫醉則血脈盛血脈盛則內熱因而入房髓液皆下故腎中气竭也肝藏血以少大脫血故肝傷也然於丈夫則精液衰乏女子則月事衰少而不來】帝曰治之柰何復以何術歧伯曰以四烏鰂骨一藘茹二物並合之丸以雀卵大如小豆以五丸爲後飯飲以鮑魚汁利腸中【新校正云按別本一作傷中】及傷肝也【飯後藥先謂之後飯按古本艸經云烏鰂魚骨藘茹等並不治血枯然經法用之是攻其所生所起爾夫醉勞力以入房則腎中精气耗竭月事衰少不至則中有惡血淹畱精气耗竭則陰萎不起而無精惡血淹畱則血痺著中而不散故先玆四藥用入方焉古本艸經曰烏鰂魚骨味鹹冷平無毒主治女子血閉藘茹味辛寒平有小毒主散惡血雀卵味甘溫平無毒主治男子陰萎不起彊之令熱多精有子鮑魚味辛臭溫平無毒主治瘀血痺在四支不散者尋文防意方義如此而處治之也新校正云按甲乙經及太素藘茹作防茹詳王注性味乃防茹當攺藘作防又按本艸烏鰂魚骨冷作防溫雀卵甘作酸與王注異】帝曰病有少腹盛上下左右皆有根此爲何病可治不歧伯曰病名曰伏梁【伏梁心之積也新校正云詳此伏梁與心積之伏梁大異病有名同而實異者非一如此之類是也】帝曰伏梁何因而得之歧伯曰裹大膿血居腸胃之外不可治治之每切按之致死帝曰何以然歧伯曰此下則因陰必下膿血上則迫胃脘生鬲俠胃脘內癰【正當衝脈帶脈之部分也帶脈者起於季脇回身一周橫絡於齊下衝脈者與足少陰之絡起於腎下出於气街循陰股其上行者出齊下同身寸之三寸關元之分俠齊直上循腹各行防於咽喉故病當其分則少腹盛上下左右皆有根也以其上下堅盛如有濳梁故曰病名伏梁不可治也以裹大膿血居腸胃之外按之痛悶不堪故每切按之致死也以衝脈下行者絡陰上行者循腹故也上則迫近於胃脘下則因薄於陰器也若因薄於陰則便下膿血若迫近於胃則病气上出於鬲復俠胃脘內長其癰也何以然哉以本有大膿血在腸胃之外故也生當爲出傳文誤也新校正云按太素俠胃作使胃】此久病也難治居齊上爲逆居齊下爲從勿動亟奪【若裹大膿血居齊上則漸傷心藏故爲逆居齊下則去心稍遠猶得漸攻故爲從從順也亟數也奪去也言不可移動但數數去之則可矣】論在刺法中【今經亡】帝曰人有身體髀股防皆腫環齊而痛是爲何病歧伯曰病名伏梁【此二十六字錯簡在奇病論中若不有此二十六字則下文無據也新校正云詳此並無注解盡在下卷奇病論中】此風根也【此四字此篇本有奇病論中亦有之】其气溢於大腸而著於肓肓之原在齊下故環齊而痛也不可動之動之爲水溺濇之病【亦衝脈也齊下謂脖胦在齊下同身寸之二寸半靈樞經曰肓之原名曰脖胦】帝曰夫子數言熱中消中不可服髙梁芳艸石藥石藥發瘨芳艸發狂【多飲數溲謂之熱中多食數溲謂之消中多喜曰瘨多怒曰狂芳美味也】夫熱中消中者皆富貴人也今禁髙梁是不合其心禁芳艸石藥是病不愈願聞其說【熱中消中者脾气之上溢甘肥之所致故禁食髙梁芳美之艸也通評虛實論曰凡治消癉甘肥貴人則髙梁之疾也又奇病論曰夫五味入於口藏於胃脾爲之行其精气津液在脾故令人口甘此肥美之所發也此人必數食甘美而多肥也肥者令人內熱甘者令人中滿故其气上溢轉爲消渴此之謂也夫富貴人者驕恣縱欲輕人而無能禁之禁之則逆其志順之則加其病帝思難詰故發問之髙膏梁米也石藥英乳也芳艸濃美也然此五者富貴人常服之難禁也】歧伯曰夫芳艸之气美石藥之气悍二者其气急疾堅勁故非緩心和人不可以服此二者【脾气溢而生病气美則重盛於脾消熱之气躁疾气悍則又滋其熱若人性和心緩气候舒勻不與物爭釋然寛泰則神不躁迫無懼內傷故非緩心和人不可以服此二者悍刋也堅定也固也勁剛也言其芳艸石藥之气堅定固久剛烈而卒不歇滅此二者是也】帝曰不可以服此二者何以然歧伯曰夫熱气慓悍藥气亦然二者相遇恐內傷脾【栗疾也】脾者土也而惡木服此藥者至甲乙日更論【熱气慓盛則木气內余故心非和緩則躁怒數起躁怒數起則熱气因木以傷脾甲乙爲木故至甲乙日更論脾病之增減也】帝曰善有病膺腫【新校正云按甲乙經作癱腫】頸痛胸滿腹脹此爲何病何以得之【膺胸傍也頸項前也胸膺間也】歧伯曰名厥逆【气逆所生故名厥逆】帝曰治之柰何歧伯曰灸之則瘖石之則狂須其气並乃可治也【石謂以石鍼開破之】帝曰何以然歧伯曰陽气重上有餘於上灸之則陽气入陰入則瘖石之則陽气虛虛則狂【灸之則火气助陽陽盛故入陰石之則陽气出陽气出則內不足故狂】須其气並而治之可使全也【並謂並合也待自並合則兩气俱全故可治若不爾而灸石之則偏致勝負故不得全而瘖狂也】帝曰善何以知懷子之且生也歧伯曰身有病而無邪脈也【病謂經閉也脈法曰尺中之脈來而斷絕者經閉也月水不利若尺中脈絕者經閉也今病經閉脈反如常者婦人如娠之證故云身有病而無邪脈】帝曰病熱而有所痛者何也歧伯曰病熱者陽脈也以三陽之動也人迎一盛少陽二盛太陽三盛陽明入陰也夫陽入於陰故病在頭與腹乃防脹而頭痛也帝曰善【新校正云按六節藏象論云人迎一盛病在少陽二盛病在太陽三盛病在陽明與此論同又按甲乙經三盛陽明無入陰也三字】

刺痛篇第四十一【新校正云按全元起本在第六卷

】

足太陽脈令人腰痛引項脊凥背如重狀【足太陽脈別下項循肩髆內俠脊抵中別下貫臋故令人腰痛引項脊凥背如重狀也新校正云按甲乙經貫臋作貫胂刂瘧注亦作貫胂三部九候注作貫臋】刺其郤中太陽正經出血春無見血【郤中委中也在膝後屈處腘中央約文中動脈足太陽脈之所入也刺可入同身寸之五分畱七呼若灸者可灸三壯太陽合腎腎王於冬水衰於春故春無見血也】少陽令人腰痛如以鍼刺其皮中循循然不可以俛仰不可以顧【足少陽脈繞髦際橫入髀厭中故令腰痛如以鍼刺其皮中循循然不可俛仰少陽之脈起於目銳眥上抵頭角下耳後循頸行手陽明之前至肩上交出手少陽之後其支別者目銳眥下入大迎合手少陽於防下加頰車下頸合缺盆故不可以顧新校正云按甲乙經行手陽明之前作行手少陽之前也】刺少陽成骨之端出血成骨在膝外廉之骨獨起者夏無見血【成骨謂膝外近下防骨上端兩起骨相並間陷容指者也防骨所成柱膝髀骨故謂之成骨也少陽合肝肝王於春木衰於夏故無見血也】陽明令人痛不可以顧顧如有見者善悲【足陽明脈起於鼻交頞中下循鼻外入上齒中還出俠口環唇下交承漿卻循頥後下廉出大迎其支別者從大迎前下人迎循喉嚨入缺盆又其支別者起胃下口循腹裏至气街中而合以下髀故令人腰痛不可顧顧如有見者陽虛故悲也】刺陽明於防前三痏上下和之出血秋無見血【按內經中誥流注圖經陽明脈穴兪之所主此腰痛者悉刺防前三痏則正三里穴也三里穴在膝下同身寸之三寸防骨外廉兩筋肉分間刺可入同身寸之一寸畱七呼若灸者可灸三壯陽明合脾脾王長夏土衰於秋故秋無見血新校正云按甲乙經防作骭】足少陰令人腰痛痛引脊內廉【足少陰脈上股內後亷貫脊屬腎故令人腰痛痛引脊內廉也新校正云按全元起本脊內廉作脊內痛太素亦同此前少足太陰腰痛證並刺足太陰法應古文脫簡也】刺少陰於內踝上二痏春無見血出血太多不可復也【按內經中誥流注圖經少陰脈穴兪所主此痛者當刺內踝上則正復澑穴也復澑在內踝後上同身寸之二寸動脈陷者中刺可入同身寸之三分畱三呼若灸者可灸五壯】厥陰之脈令人腰痛腰中如張弓弩【足厥陰脈自陰股環陰器抵少腹其支別者與太陰少陽結於腰髁下俠脊第三第四骨空中其穴卽中髎下髎故腰痛則中如張弓弩之也如張者言彊急之甚】刺厥陰之脈在腨踵魚腹之外循之累累然乃刺之【腨踵者言脈在腨外側下當足跟也腨形勢如缺魚之腹故曰魚腹之外也循其分肉有血絡累累然乃刺出之此正當蠡溝穴分足厥陰之絡在內踝上五寸別走少陽者刺可入同身寸之二分畱三呼若灸者可灸三壯厥陰一經作居陰是傳寫艸書厥字爲居也新校正云按經云厥陰之脈令人腰痛次言刺厥陰之脈注言刺厥陰之絡經注相違疑經中脈字乃絡字之誤也】其病令人善言黙黙然不慧刺之三痏【厥陰之脈循喉嚨之後上入頏顙絡於舌本故病則善言風盛則昏冒故不爽慧也三刺其處腰痛乃除新校正云按經云善言黙黙然不慧詳善言與黙黙二病難相兼全元起本無善字於義爲允又按甲乙經厥陰之脈不絡舌本王氏於素問之中五處引注而注厥論與刺熱及此三篇皆云絡舌本注風論注痺論二篇不言絡舌本蓋王氏亦疑而兩言之也】解脈令人腰痛痛引肩目防防然時遺溲【解脈散行脈也言不合而別行也此足太陽之經起於目內眥上額交巓上循肩髆俠脊抵腰中入循膂絡腎屬膀胱下入腘中故病斯候也又其支別者從髆內別下貫胂循髀外後廉而下合於腘中兩脈如防之解股故名解脈也】刺解脈在膝筋肉分間郤外廉之橫脈出血血變而止【膝後兩傍大筋雙上股之後兩筋之間橫文之處努肉髙起則郤中之分也古中誥以腘中爲太陽之郤當取郤外廉有血絡橫見迢然紫黒而盛滿者乃刺之當見黒血必候其血色變赤乃止血不變赤極而寫之必行血色變赤乃止此太陽中經之爲腰痛也】解脈令人腰痛如引帶常如折腰狀善恐【足太陽之別脈自肩而別下循背脊至腰而橫入髀外後廉而下合腘中故若引帶如折腰之狀新校正云按甲乙經如引帶作如裂善恐作善怒也】刺解脈在郤中結絡如黍米刺之血射以黒見赤血而已【郤中則委中穴足太陽合也在膝後屈處腘中央約文中動脈刺可入同身寸之五分畱七呼若灸者可灸三壯此經刺法也今則取其結絡大如黍米者當黒血箭射而出見血變赤然可止也新校正云按全元起雲有兩解脈病源各異恐誤未詳】同陰之脈令人腰痛痛如小錘居其中怫然腫【足少陽之別絡也並少陽經上行去足外踝上同身寸之五寸乃別走厥陰並經下絡足跗故曰同陰脈也怫怒也言腫如嗔怒也新校正云按太素小錘作小鍼】刺同陰之脈在外踝上絕骨之端爲三痏【絕骨之端如前同身寸之三分陽輔穴也足少陽脈所行刺可入同身寸之五分畱七呼若灸者可灸三壯】陽維之脈令人腰痛痛上怫然腫【陽維起於陽則太陽之所生奇經八脈此其一也】刺陽維之脈脈與太陽合腨下間去地一尺所【太陽所主與正經並行而上至腨下復與太陽合而上也腨下去地正同身寸之一尺是則承光穴在鋭腨腸下肉分間陷者中刺可入同身寸之七分若灸者可灸五壯以其取腨腸下肉分間故云合腨下間新校正云按穴之所在乃承山穴非承光也山字誤爲光】衡絡之脈令人腰痛不可以俛仰仰則恐僕得之舉重傷腰衡絡絕惡血歸之【衡橫也謂太陽之外也絡自腰中橫入髀外後廉而下與中經合於腘中者今舉重傷腰則橫絡絕中經獨盛故腰痛不可以俛仰矣一經作衡絕之脈傳寫魚魯之誤也若是衡脈中誥不應取太陽脈委陽殷門之穴也】刺之在郤陽筋之間上郤數寸衡居爲二痏出血【橫居二穴謂委陽殷門平視橫相當也郤陽謂浮郤穴上側委陽穴也筋之間謂膝後腘上兩筋之間殷門穴也二穴各去臋下橫文同身寸之六寸故曰上郤數寸也委陽刺可入同身寸之七分畱五呼若灸者可灸三壯殷門刺可入同身寸之五分畱七呼若灸者可灸三壯故曰衡居爲二痏新校正云詳王氏云浮郤穴上側委陽穴也按甲乙經委陽在浮郤穴下一寸不得言上側也】防陰之脈令人腰痛痛上漯漯然汗出汗幹令人欲飲飲已欲走【足太陽之中經也其脈循腰下防於後陰故曰防陰之脈其經自腰下行至足今陽气太盛故痛上漯然汗出汗液旣出則腎燥陰虛故汗幹令人欲飲水以救腎也水入腹已腎气復生陰气流行太陽又盛故飲水已反欲走也】刺直陽之脈上三痏在蹻上郤下五寸橫居視其盛者出血【直陽之脈則太陽之脈俠脊下行貫臋下至腘中下循腨過外踝之後條直而行者故曰直陽之脈也蹻爲陽蹻所生申脈穴在外踝下也郤下則腘下也言此刺處在腘下同身寸之五寸上承郤中之穴下當申脈之位是謂承筋穴卽腨中央如外陷者中也太陽脈气所發禁不可刺可灸三壯今云刺者謂刺其血絡之盛滿者也兩腨皆有太陽經气下行當視兩腨中央有血絡盛滿者乃刺出之故曰視其盛者出血新校正云詳上云防陰之脈令人腰痛此云刺直陽之脈者詳此直陽之脈卽防陰之脈也文變而事則不殊又承筋穴注云腨中央如外按甲乙經及骨空論注無如外二字】飛陽之脈令人腰痛痛上拂拂然甚則悲以恐【是陰維之脈也去內踝上同身寸之五寸腨分中並少陰經而上也少陰之脈前則陰維脈所行也足少陰之脈從腎上貫肝鬲入肺中循喉嚨俠舌本其支別者從肺出絡心注胸中故甚則悲以恐也恐者生於腎悲者生於心】刺飛陽之脈在內踝上五寸【臣億等按甲乙經作二寸】少陰之前與陰維之防【內踝後上同身寸之五寸復澑穴少陰脈所行刺可入同身寸之三分內踝之後築賔穴陰維之郤刺可入同身寸之三分若灸者可灸五壯少陰之前陰維之防以三脈防在此穴位分也刺可入同身寸之三分若灸者可灸五壯今中誥經文正同此法臣億等按甲乙經足太陽之絡別走少陰者名曰飛在外踝上七寸又云築賔陰維之郤在內踝上腨分中復澑穴在內踝上二寸今此經注都與甲乙不合者疑經注中五寸字當作二寸則素問與甲乙相應矣】昌陽之脈令人腰痛痛引膺目防防然甚則反折舌捲不能言【陰蹻脈也陰蹻者足少陰之別也起於然骨之後上內踝之上直上循陰股入陰而循腹上入胸裏入缺盆上出人迎之前入頄內廉屬目內眥合於太陽陽蹻而上行故腰痛之狀如此】刺內筋爲二痏在內踝上大筋前太陰後上踝二寸所【內筋謂大筋之前分肉也太陰後大筋前卽陰蹻之郤交信穴也在內踝上同身寸之二寸少陰前太陰後筋骨之間陷者之中刺可入同身寸之四分畱五呼若灸者可灸三壯今中誥經文正主此】散脈令人腰痛而熱熱甚生煩腰下如有橫木居其中甚則遺溲【散脈足太陰之別也散行而上故以名焉其脈循股內入腹中與少陰少陽結於腰髁下骨空中故病則腰下如有橫木居其中甚乃遺溲也】刺散脈在膝前骨肉分間絡外廉束脈爲三痏【謂膝前內側也骨肉分謂膝內輔骨之下下廉腨肉之兩間也絡外廉則太陰之絡色靑而見者也輔骨之下後有大筋擷束膝胻之骨令其連屬取此筋骨系束之處脈以去其病是曰地機三刺而已故曰束脈爲之三痏也】肉裏之脈令人痛不可以欬欬則筋縮急【肉裏之脈少陽所生則陽維之脈气所發也裏裏也】刺肉裏之脈爲二痏在太陽之外少陽絕骨之後【分肉主之一經云少陽絕骨之前傳寫誤也絕骨之前足少陽脈所行絕骨之後陽維脈所過故指曰在太陽之外少陽絕骨之後也分肉穴在足外踝直上絕骨之端如後同身寸之二分筋肉分間陽維脈气所發刺可入同身寸之五分畱十呼若灸者可灸三壯新校正云按分肉之穴甲乙經不見與气穴注兩出而分寸不同气穴注二分作三分五分作三分十呼作七呼】腰痛俠脊而痛至頭幾幾然目防防欲僵僕刺足太陽郤中出血【郤中委中新校正云按太素作頭沈沈然】腰痛上寒刺足太陽陽明上熱刺足厥

陰不可以俛仰刺足少陽中熱而喘刺足少陰刺郤中出血【此法妙中誥不同莫可窺測當用知其應不爾皆應先去血絡乃調之也】腰痛上寒不可顧刺足陽明【上寒陰市主之陰市在膝上同身寸之三寸伏兔下陷者中足陽明脈气所發刺可入同身寸之三分畱七呼若灸者可灸三壯不可顧三里主之三里在膝下同身寸之三寸胻外廉兩筋肉分間足陽明脈之所入也刺可入同身寸之一寸畱七呼若灸者可灸三壯】上熱刺足太陰【地機主之地機在膝下同身寸之五寸足太陰之郤也刺可入同身寸之三分若灸者可灸三壯新校正云按甲乙經作五壯】中熱而喘刺足少陰【湧泉太鐘悉主之湧泉在足心陷者中屈足捲指宛宛中足少陰脈之所出刺可入同身寸之三分畱三呼若灸者可灸三壯太鐘在足跟後街中動脈足少陰之絡刺可入同身寸之二分畱七呼若灸者可灸三壯新校正云按刺瘧注太鐘在內踝後街中水穴論注在內踝後此注在跟後街中動脈三注不同甲乙經亦云跟後衝中當從甲乙經爲正】大便難刺足少陰【湧泉少主之】腹滿刺足厥陰【太衝主之在足大指本節後內間同身寸之二寸陷者中脈動應手足厥陰脈之所注也刺可入同身寸之三分畱十呼若灸者可灸三壯】如折不可以俛仰不可舉刺足太陽【如折束骨主之不可以俛仰京骨昆侖悉主之不可舉申脈僕參悉主之束骨在足小指外側本節後赤白肉際陷者中足太陽脈之所注也刺可入同身寸之三分畱三呼若灸者可灸三壯京骨在足外側大骨下赤白肉際陷者中按而得之足太陽脈之所過也刺可入同身寸之三分畱七呼若灸者可灸三壯昆侖在足外踝後跟骨上陷者中細脈動應手足太陽脈之所行也刺可入同身寸之五分畱十呼若灸者可灸三壯申脈在外踝下同身寸之五分容爪甲陽蹻之所生也刺可入同身寸之六分畱十呼若灸者可灸三壯僕參在跟骨下陷者中足太陽陽蹻二脈之防刺可入同身寸之三分畱七呼若灸者可灸三壯新校正云按甲乙經申脈在外踝下陷者中無五分字刺入六分作三分畱十呼作畱六呼气穴注作七呼僕參畱七呼甲乙經作六呼】引脊內廉刺足少陰【復澑主之取同飛注從痛上寒不可顧至此件經語除注並合朱書新校正云按全元起本及甲乙經並太素自腰痛上寒至此並無乃王氏所添也今注雲從腰痛上寒至並合朱書十九字非王冰之語蓋後人所加也】腰痛引少腹控防不可以仰【新校正云按甲乙經作不可以俛仰】刺腰凥交者兩髁胂上以月生死爲痏數發鍼立已【此邪客於足太陰之絡也控通引也防謂季脇下之空軟處也凥交者謂髁下凥骨兩傍四骨空左右八穴俗呼此骨爲八髎骨也此痛取髁下第四髎卽下髎穴也足太陰厥陰少陽三脈左右交結於中故曰凥交者也兩髁胂謂兩髁骨下堅起肉也胂上非胂之上巓正當刺胂肉矣直刂胂肉卽胂上也何者胂之上巓別有中膂肉兪白環兪𨿽並主腰痛考其形證經不相應矣髁骨卽腰脊兩傍起骨也俠脊兩傍腰髁之下各有胂肉隴起而斜趣於髁骨之後內承其髁故曰兩髁胂也下承髁胂肉左右兩胂各有四骨空故曰上髎次髎中髎下髎上髎當髁骨下陷者中餘三髎少斜下按之陷中是也四空悉主腰痛惟下髎所主文與經同卽太陰厥陰少陽所結者也刺可入同身寸之二寸畱十呼若灸者可灸三壯以月生死爲痏數者月初向圎爲月生月半向空爲月死死月刺少生月刺多繆刺論曰月生一日一痏二日二痏漸多之十五日十五痏十六日十四痏漸少之其痏數多少如此卽知也】左取右右取左【痛在左鍼取右痛在右鍼取左所以然者以其脈左右交結於凥骨之中故也新校正云詳此腰痛引少腹一節與繆刺論重】

黃帝內經素問卷十一

黃帝內經素問卷十一釋文

舉痛論泣而【上音澁】絀急【上丁骨切】腹中論鰂【昨則切】藘茹【上力居切下音如】脖胦【上蒲沒切下烏朗切】瘖【音陰】刺痛篇厭【於艶切】髁【苦瓦切】髎【音遼】踹踵【醜用切】蠡溝【上盧啟切又落戈切】嘿【音黑】小錘【直垂切】漯【他合切】髂【苦嫁切】擷【虎結切】防【亡表切】

黃帝內經素問卷十一釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷十二

唐王冰次注

宋林億等校正

風論

痺論

痿論

厥論

風論篇第四十二【新校正云按全元起本在第九卷

】

黃帝問曰風之傷人也或爲寒熱或爲熱中或爲寒中或爲癘風或爲偏枯或爲風也其病各異其名不同或內至五藏六府不知其解願聞其說【傷謂人自中之】歧伯對曰風气藏於皮膚之間內不得通外不得泄【腠理開疏則邪風入風气入已府閉封故內不得通外不得泄也】風者善行而數變腠理開則灑然寒閉則熱而悶【灑然寒貌悶不爽貌腠理開則風飄故寒腠理閉則風混亂故悶】其寒也則衰食飲其熱也則消肌肉故使人怢栗而不能食名曰寒熱【寒風入胃故食飲衰熱气內藏故消肌肉寒熱相合故怢栗而不能食名曰寒熱也怢栗卒振寒貌新校正云詳怢栗全元起本作失味甲乙經作解防】風气與陽明入胃循脈而上至目內眥其人肥則風气不得外泄則爲熱中而目黃人瘦則外泄而寒則爲寒中而泣出【陽明者胃脈也胃脈起於鼻交頞中下循鼻外入上齒中還出俠口環唇下交承漿卻循頥後下亷循喉嚨入缺盆下鬲屬胃故與陽明入胃循脈而上至目內眥也人肥則腠理宻致故不得外泄則爲熱中而目黃人瘦則腠理開疏風得外泄則寒中而泣出也】風气與太陽俱入行諸脈兪散於分肉之間與衛气相干其道不利故使肌肉憤防而有瘍衛气有所凝而不行故其肉有不仁也【肉分之間衛气行處風與衛气相薄俱行於肉分之間故气道澀而不利也气道不利風气內攻衛气相持故肉憤防而瘡出也瘍瘡也若衛气被風吹之不得流轉所在偏並凝而不行則肉有不仁之處也不仁謂而不知寒熱痛癢】癘者有榮气熱胕其气不淸故使其鼻柱壊而色敗皮膚瘍潰【吹則風入於經脈之中也榮行脈中故風入脈中內攻於血與榮气合合熱而血胕壊也其气不淸言潰亂也然血脈潰亂榮復挾風陽脈盡上於頭鼻爲呼吸之所故鼻柱壞而色惡皮膚破而潰爛也脈要精微論曰脈風盛爲厲】風寒客於脈而不去名曰癘風或名曰寒熱【始爲寒熱熱成曰厲風新校正云按別本成一作盛】以春甲乙傷於風者爲肝風以夏丙丁傷於風者爲心風以季夏戊己傷於邪者爲脾風以秋庚辛中於邪者爲肺風以冬壬癸中於邪者爲腎風【春甲乙木肝主之夏丙丁火心主之季夏戊己土脾主之秋庚辛金肺主之冬壬癸水腎主之】風中五藏六府之兪亦爲藏府之風各入其門戶所中則爲偏風【隨兪左右而偏中之則爲偏風】風气循風府而上則爲腦風風入系頭則爲目風眼寒【風府穴名正入項髮際一寸大筋內宛宛中督脈陽維之防自風府而上則腦戶也腦戶者督脈足太陽之會故循風府而上則爲腦風也足太陽之脈者起於目內眥上額交巓上入絡腦還出故風入系頭則爲目風眼寒也】飲酒中風則爲漏風【熱郁腠疏中風汗出多如液漏故曰漏風經具名曰酒風】入房汗出中風則爲內風【內耗其精外開腠理因內風襲故曰內風經具名曰勞風】新沐中風則爲首風【沐髮中風舎於頭故曰首風】久風入中則爲腸風飱泄【風在腸中上燻於胃故食不化而下出焉飱泄者食不化而出也新校正云按全元起雲飱泄者水谷不分爲利】外在腠理則爲泄風【風居腠理則府開通風薄汗泄故云泄風】故風者百病之長也至其變化乃爲他病也無常方然致有風气也【長先也先百病而有也新校正云按全元起本及甲乙經致字作故攻】帝曰五藏風之形狀不同者何願聞其診及其病能【診謂可言之證能謂內作病形】歧伯曰肺風之狀多汗惡風色皏然白時欬短气晝日則差暮則甚診在眉上其色白【凡內多風气則熱有餘熱則腠理開故多汗也風薄於內故惡風焉皏謂薄白色也肺色白在變動爲欬主藏气風內廹之故色皏然白時欬短气也晝則陽气在表故差暮則陽气入裏風內應之故甚也眉上謂兩眉間之上闕庭之部所以外司肺候故診在焉白肺色也】心風之狀多汗惡風焦絕善怒嚇赤色病甚則言不可快診在口其色赤【焦絕謂唇焦而文理斷絕也何者熱則皮剝故也風薄於心則神亂故善怒而嚇人也心脈支別者從心系上俠咽喉而主舌故病甚則言不可快也口唇色赤故診在焉赤者心色也新校正云按甲乙經無嚇字】肝風之狀多汗惡風善悲色微蒼嗌漧善怒時憎女子診在目下其色靑【肝病則心藏無養心气虛故善悲肝合木木色蒼故色微蒼也肝脈者循股陰入髦中環陰噐抵少腹俠胃屬肝絡膽上貫鬲布脇肋循喉嚨之後入頏顙上出額與督脈會於巓其支別者從目系下故嗌漧善怒時憎女子診在目下也靑肝色也】脾風之狀多汗惡風身體怠墯四支不欲動色薄微黃不嗜食診在鼻上其色黃【脾脈起於足上循防骨又上膝股內前廉入腹屬脾絡胃上鬲俠咽連舌本散舌下其支別者復從胃別上鬲注心中心脈出於手循臂故身體怠墮四支不欲動而不嗜食脾气合土主中央鼻於面部亦居中故診在焉黃脾色也新校正云按王注脾風不當引心脈出於手循臂七字於義無取脾主四支脾風則四支不欲動矣】腎風之狀多汗惡風面痝然浮腫脊痛不能正立其色炲隱曲不利診在肌上其色黑【痝然言腫起也炲黑色也腎者陰也目下亦陰也故腎藏受風則面痝然而浮腫腎脈者起於足下上循腨內出腘內廉上股內後亷貫脊故脊痛不能正立也隱曲者謂隱蔽委曲之防也腎藏精外應交接今藏被風薄精气內微故隱蔽委曲之事不通利所爲也陰陽應象大論曰气歸精精食气今精不足則气內歸精气不注皮故肌皮上黑也黑腎色也】胃風之狀頸多汗惡風食飲不下鬲塞不通腹善滿失衣則防脹食寒則泄診形瘦而腹大【胃之脈支別者從頥後下廉過人迎循喉嚨入缺盆下鬲屬胃絡脾其直行者從缺盆下乳內廉下俠齊入气街中其支別者起胃下口循腹裏至气街中而合故頸多汗食飲不下鬲塞不通腹善滿也然失衣則外寒而中熱故腹防脹食寒則寒物薄胃而物不內消故泄利胃合脾而主肉胃气不足則肉不長故瘦也胃中風气畜聚故腹六也新校正云按孫思邈云新食竟取風爲胃風】首風之狀頭面多汗惡風當先風一日則病甚頭痛不可以出內至其風日則病少愈【頭者諸陽之會風客之則皮腠疏故頭面多汗也夫人陽气外今於風故先當風一日則病甚以先風甚故亦先衰是以至其風日則病少愈內謂室屋之內也不可以出室屋之內者以頭痛甚而不喜外風故也新校正云按孫思邈云新沐浴竟取風爲首風】漏風之狀或多汗常不可單衣食則汗出甚則身汗喘息惡風衣常濡口漧善渇不能勞事【脾胃風熱故不可單衣腠理開疏故食則汗出甚則風薄於肺故身汗喘息惡風衣常濡口漧善渇也形勞則喘息故不能勞事新校正云按孫思邈云因醉取風爲漏風其狀惡風多汗少气口漧善渇過衣則身熱如火臨食則汗流如雨骨節懈墯不欲自勞】泄風之狀多汗汗出泄衣上口中幹上漬其風不能勞事身體盡痛則寒【上漬謂皮上濕如水漬也以多汗出故爾汗多則津液涸故口中幹形勞則汗出甚故不能勞事身體盡痛以其汗多汗多則亡陽故寒也新校正云按孫思邈云新房室竟取風爲內風其狀惡風汗流沾衣裳疑此泄風乃內風也按本論前文先云漏風內風首風次言入中爲腸風在外爲泄風今有泄風而無內風孫思邈載內風乃此泄風之狀故疑此泄字內之誤也】帝曰善

痺論篇第四十三【新校正云按全元起本在第八卷

】

黃帝問曰痺之安生【安猶何也言何以生】歧伯對曰風寒濕三气雜至合而爲痺也【𨿽合而爲痺發起亦殊矣】其風气勝者爲行痺寒气勝者爲痛痺濕气勝者爲著痺也【風則陽受之故爲痺行寒則陰受之故爲痺痛濕則皮肉筋脈受之故爲痺著而不去也故乃痺從風寒濕之所生也】帝曰其有五者何也【言風寒濕气各異則三痺生有五何气之勝也】歧伯曰以冬遇此者爲骨痺以春遇此者爲筋痺以夏遇此者爲脈痺以至陰遇此者爲肌痺以秋遇此者爲皮痺【冬主骨春主筋夏主脈秋主皮至陰主肌肉故各爲其痺也至陰謂戊巳月及土寄王月也】帝曰內舎五藏六府何气使然【言皮肉筋脈痺以五時之外遇然內居藏府何以致之】歧伯曰五藏皆有合病久而不去者內舎於其合也【肝合筋心合脈脾合肉肺合皮腎合骨久病不去則入於是】故骨痺不已復感於邪內舎於腎筋痺不已復感於邪內舎於肝脈痺不已復感於邪內舎於心肌痺不已復感於邪內舎於脾皮痺不已復感於邪內舎於肺所謂痺者各以其時重感於風寒濕之气也【時謂气王之月也肝王春心王夏肺王秋腎王冬脾王四季之月感謂感應也】凡痺之客五藏者肺痺者煩滿喘而嘔【以藏气應息又其脈還循胃口故使煩滿喘而嘔】心痺者脈不通煩則心下鼓暴上气而喘嗌漧善噫厥气上則恐【心合脈受邪則脈不通利也邪气內擾故煩也手心主心包之脈起於胸中出屬心包下鬲手少陰心脈起於心中出屬心系下鬲絡小腸其支別者從心系上俠咽喉其直者復從心系卻上肺故煩則心下鼓滿暴上气而喘嗌漧也心主爲噫以下鼓滿故噫之以出气也若是逆气上乘於心則恐畏也神懼淩弱故爾】肝痺者夜臥則驚多飲數小便上爲引如懷【肝主驚駭气相應故中夜臥則驚也肝之脈循股陰入髦中環陰器扺少腹俠胃屬肝絡膽上貫鬲布脇肋循喉嚨之後上入頏顙故多飲水數小便上引少腹如懷姙之狀】腎痺者善脹凥以代踵脊以代頭【腎者胃之關關不利則胃气不轉故善脹也凥以代踵謂足攣急也脊以代頭謂身踡屈也踵足跟也腎之脈起於足小指之下斜趨足心出於然骨之下循內踝之後別入跟中以上腨內出腘內防上股內後廉貫脊屬腎絡膀胱其直行者従腎上貫肝鬲入肺中气不足而受邪故不伸展新校正云詳然骨一作然谷】脾痺者四支解墯發欬嘔汁上爲大塞【土王四季外主四支故四支解墯又以其脈起於足循腨防上膝股也然脾脈入腹屬腎絡胃上鬲俠咽故發欬嘔汁脾气養肺胃復連咽故上爲大塞也】腸痺者數飲而出不得中气喘爭時發飱泄【大腸之脈入缺盆絡肺下鬲屬大腸小腸之脈又入缺盆絡心循咽下鬲扺胃屬小腸今小腸有邪則脈不下鬲脈不下鬲則腸不行化而胃气稸熱故多飲水而不得下出也腸胃中陽气與邪气奔喘交爭得時通利以腸气不化故時或得通則爲飱泄】胞痺者少腹膀胱按之內痛若沃以湯澀於小便上爲淸涕【膀胱爲津液之府胞內居之少腹處膀胱之中內藏胞噐然膀胱之脈起於目內眥上額交巓上入絡腦還出別下項循肩髆內俠脊抵中入循膂絡腎屬膀胱其支別者從中下貫臀入腘中今胞受風寒濕气則膀胱太陽之脈不得下流於足故少腹膀胱按之內痛若沃以湯澀於小便也小便旣澀太陽之脈不得下行故上爍其腦而爲淸涕出於鼻竅矣沃猶灌也新校正云按全元起本內痛二字作兩髀】陰气者靜則神藏躁則消亡【陰謂五神藏也所以說神藏消亡者言人安靜不涉邪气則神气寧以內藏人躁動觸冒邪气則神被害而離散藏無所守故曰消亡此言五藏受邪之爲痺也】飲食自倍腸胃乃傷【藏以躁動致傷府以飲食見損皆謂過用越性則受其邪此言六府受邪之爲痺也】淫气喘息痺聚在肺淫气憂思痺聚在心淫气遺溺痺聚在腎淫气乏竭痺聚在肝淫气肌絕痺聚在脾【淫气謂气之妄行者各隨藏之所主而入爲痺也新校正云詳從上凡痺之客五藏者至此全元起本在陰陽別論中此王氏之所移也】諸痺不已亦益內也【從外不去則益深至於身內】其風气勝者其人易已也帝曰痺其時有死者或疼久者或易已者其故何也歧伯曰其入藏者死其畱連筋骨間者疼久其畱皮膚間者易已【入藏者死以神去也筋骨疼久以其定也皮膚易已以浮淺也由斯深淺故有是不同】帝曰其客於六府者何也歧伯曰此亦其食飲居處爲其病本也【四方𨿽土地溫涼髙下不同物性剛柔食居不異但動過其分則六府致傷陰陽應象大論曰水谷之寒熱感則害六府新校正云按傷寒論曰物性剛柔食居亦異】六府亦各有兪風寒濕气中其兪而食飲應之循兪而入各舎其府也【六府兪亦謂背兪也膽兪在十椎之傍胃兪在十二椎之旁三焦兪在十三椎之傍大腸兪在十六椎之傍小腸兪在十八椎之傍膀胱兪在十九椎之旁隨形分長短而取之如是各去脊同身寸之一寸五分並足太陽脈气之所發也新校正云詳六府兪並在本椎下兩傍此注言在椎之傍者文略也】帝曰以鍼治之柰何歧伯曰五藏有兪六府有合循脈之分各有所發各隨其過【新校正云按甲乙經隨作治】則病瘳也【肝之兪曰太衝心之兪曰太陵脾之兪曰太白肺之兪曰太淵腎之兪曰太谿皆經脈之所注也太衝在足大指間本節後二寸陷者中新校正云按刺腰痛注云太衝在足大指本節後內間二寸陷者中動脈應手刺可入同身寸之三分畱十呼若灸者可灸三壯太陵在手掌後骨兩筋間陷者中刺可入同身寸之六分畱七呼若灸者可灸三壯太白在足內側核骨下陷者中刺可入同身寸之三分畱七呼若灸者可灸三壯太淵在手掌後陷者中刺可入同身寸之二分畱二呼若灸者可灸三壯太谿在足內踝後跟骨上動脈陷者中刺可入同身寸之三分畱七呼若灸者可灸三壯也胃合入於三里膽合入於陽陵泉大腸合入於曲池小腸合入於小海三焦合入於委陽膀胱合入於委中三里在膝下三寸防外防兩筋間刺可入同身寸之一寸畱七呼若灸者可灸三壯陽陵泉在膝下一寸防外廉陷者中刺可入同身寸之六分畱十呼若灸者可灸三壯小海在肘內大骨外去肘端五分陷者中屈肘乃得之刺可入同身寸之二分畱七呼若灸者可灸五壯曲池在肘外輔屈肘曲骨之中刺可入同身寸之五分畱七呼若灸者可灸三壯委陽在足腘中外廉兩筋間刺可入同身寸之七分畱五呼若灸者可灸三壯屈伸而取之委中在腘中央約文中動脈刺可入同身寸之五分畱七呼若灸者可灸三壯新校正云按刺熱注委中在足膝後屈處余並同此故經言循脈之分各有所發各隨其過則病瘳也過謂脈所經過處新校正云詳王氏以委陽爲三焦之合按甲乙經云委陽三焦下輔兪也足太陽之別絡三焦之合自在手少陽經天井穴爲少陽脈之所入爲合詳此六府之合俱引本經所入之穴獨三焦不引本經所入之穴者王氏之誤也王氏但見甲乙經云三焦合於委陽彼說自異彼又以大腸合於巨虛上防小腸合於下防此以曲池小海易之故知當以天井穴爲合也】帝曰榮衞之气亦令人痺乎歧伯曰榮者水谷之精气也和調於五藏灑陳於六府乃能入於脈也【正理論曰谷入於胃脈道乃行水入於經其血乃成又靈樞經曰榮气之道內谷爲實新校正云按別本實作寶谷入於胃气傳與肺精專者上行經隧由此故水谷精气合榮气運行而入於脈也】故循脈上下貫五藏絡六府也【榮行脈內故無所不至】衞者水谷之悍气也其气慓疾滑利不能入於脈也【悍气謂浮盛之气也以其浮盛之气故慓疾利不能入於脈中也】故循皮膚之中分肉之間燻於肓膜散於胸腹【皮膚之中分肉之間謂脈外也肓膜謂五藏之間鬲中膜也以其浮盛故能布散於胸腹之中空虛之處燻其肓膜令气宣通也】逆其气則病從其气則愈不與風寒濕气合故不爲痺帝曰善痺或痛或不痛或不仁或寒或熱或燥或濕其故何也歧伯曰痛者寒气多也有寒故痛也【風寒濕气客於肉分之間廹切而爲沫得寒則聚聚則持分肉肉裂則痛故有寒則痛也】其不痛不仁者病久入深榮衞之行濇經絡時疏故不通【新校正云按甲乙經不通作不痛詳甲乙經此條之不痛與不仁兩事後言不痛是再明不痛之爲重也】皮膚不營故爲不仁【不仁者皮頑不知有無也】其寒者陽气少陰气多與病相益故寒也【病本生於風寒濕气故陰气益之也】其熱者陽气多陰气少病气勝陽遭陰故爲痺熱【遭遇也言遇於陰气陰气不勝故爲熱新校正云按甲乙經遭作乘】其多汗而濡者此其逢濕甚也陽气少陰气盛兩气相感故汗出而濡也【中表相應則相感也】帝曰夫痺之爲病不痛何也歧伯曰痺在於骨則重在於脈則血凝而不流在於筋則屈不伸在於肉則不仁在於皮則寒故具此五者則不痛也凡痺之類逢寒則虫逢熱則縱帝曰善【虫謂皮中如虫行縱謂縱緩不相就新校正云按甲乙經虫作急】

痿論篇第四十四【新校正云按全元起本在第四卷

】

黃帝問曰五藏使人痿何也【痿謂痿弱無力以運動】歧伯對曰肺主身之皮毛心主身之血脈肝主身之筋膜【新校正云按全元起本云膜者人皮下肉上筋膜也】脾主身之肌肉腎主身之骨髓【所主不同痿生亦各歸其所主】故肺熱葉焦則皮毛虛弱急薄著則生痿躄也【躄謂攣躄足不得伸以行也肺熱則腎受熱气故爾】心气熱則下脈厥而上上則下脈虛虛則生脈痿樞折挈脛縱而不任地也【心熱盛則火獨光火獨光則內炎上腎之脈常下行今火盛而上炎用事故腎脈亦隨火炎爍而逆上行也陰气厥逆火復內燔陰上隔陽下不守位心气通脈故生脈痿腎气主足故膝腕樞紐如折去而不相提挈脛筋縱緩而不能任用於地也】肝气熱則膽泄口苦筋膜幹筋膜幹則筋急而攣發爲筋痿【膽約肝葉而汁味至苦故肝熱則膽液滲泄膽病則口苦今膽液滲泄故口苦也肝主筋膜故熱則筋膜幹而攣急發爲筋痿也八十一難經曰膽在肝短葉間下】脾气熱則胃幹而渴肌肉不仁發爲肉痿【脾與胃以膜相連脾气熱則胃液滲泄故幹而且渇也脾主肌肉今熱薄於內故肌肉不仁而發爲肉痿】腎气熱則腰脊不舉骨枯而髓減發爲骨痿【腰爲腎府又腎脈上股內貫脊屬腎故腎气熱則腰脊不舉也腎主骨髓故熱則骨枯而髓減發則爲骨痿】帝曰何以得之歧伯曰肺者藏之長也爲心之蓋也【位髙而布葉於胸中是故爲藏之長心之蓋】有所失亡所求不得則發肺鳴鳴則肺熱葉焦【志苦不暢气郁故也肺藏气气郁不利故喘息有聲而肺熱葉焦也】故曰五藏因肺熱葉焦發爲痿躄此之謂也【肺者所以行榮衞治陰陽故引曰五藏因肺熱而發爲痿躄也】悲哀太甚則胞絡絕胞絡絕則陽气內動發則心下崩數溲血也【悲則心系急肺布葉舉而上焦不通榮衞不散熱气在中故胞絡絕而陽气內鼔動發則心下崩數溲血也心下崩謂心包內崩而下並也溲謂溺也新校正云按楊上善云胞絡者心上胞絡之脈也詳經注中胞字俱當作包全本胞又作肌也】故本病曰大經空虛發爲肌痺傳爲脈痿【本病古經論篇名也大經謂大經脈也以心崩溲血故大經空虛脈空則熱內薄衞气盛榮气微故發爲肌痺也先見肌痺後漸脈痿故曰傳爲脈痿也】思想無窮所願不得意淫於外入房太甚宗筋防縱發爲筋痿及爲白淫【思想所願爲祈欲也施寫勞損故爲筋痿及白淫也白淫謂白物淫衍如精之狀男子因溲而下女子陰器中緜緜而下也】故下經曰筋痿者生於肝使內也【下經上古之經名也使內謂勞役陰力費竭精气也】有漸於濕以水爲事若有所畱居處相濕肌肉濡漬痺而不仁發爲肉痿【業惟近濕居處澤下皆水爲事也平者久而猶怠感之者尢甚矣肉屬於脾脾气惡濕濕著於內則衞气不榮故肉爲痿也】故下經曰肉痿者得之濕地也【陰陽應象大論曰地之濕气感則害皮肉筋脈此之謂害肉也】有所逺行勞倦逢大熱而渴渴則陽气內伐內伐則熱舎於腎腎者水藏也今水不勝火則骨枯而髓虛故足不任身發爲骨痿【陽气內伐謂伐腹中之陰气也水不勝火以熱舎於腎中也】故下經曰骨痿者生於大熱也【腎性惡燥熱反居中熱薄骨榦故骨痿無力也】帝曰何以別之歧伯曰肺熱者色白而毛敗心熱者色赤而絡脈溢肝熱者色蒼而爪枯脾熱者色黃而肉蠕動腎熱者色黒而齒槁【各求藏色及所主養而命之則其應也】帝曰如夫子言可矣論言治痿者獨取陽明何也歧伯曰陽明者五藏六府之海【陽明胃脈也胃爲水谷之海也】主閏宗筋宗筋主束骨而利機關也【宗筋謂陰髦中橫骨上下之竪筋也上絡胸腹下貫髖凥又經於背腹上頭項故云宗筋主束骨而利機關也然腰者身之大關節所以司屈伸故曰機關】衝脈者經脈之海也【靈樞經曰衝脈者十二經之海】主滲灌谿谷與陽明合於宗筋【尋此則橫骨上下齊兩傍竪筋正宗筋也衝脈循腹俠齊傍各同身寸之五分而上陽明脈亦俠齊傍各同身寸之一寸五分而上宗筋脈於中故云與陽明合於宗筋也以爲十二經海故主滲灌谿谷也肉之大防爲谷小防爲谿新校正云詳宗筋脈於中一作宗筋縱於中】陰陽揔宗筋之會會於气街而陽明爲之長皆屬於帶脈而絡於督脈【宗筋脈會會於橫骨之端從上而下故云陰陽揔宗筋之會也宗筋俠齊下合於橫而陽明輔其外衝脈居其中故云防於气街而陽明爲之長也气街則陰髦兩傍脈動處也帶脈者起於季脇回身一周而絡於督脈也督脈者起於關元上下循腹故云皆屬於帶脈而絡於督脈也督脈任脈衝脈三脈者同起而異行故經文或參差而引之】故陽明虛則宗筋縱脈不引故足痿不用也【陽明之脈從缺盆下乳內亷下俠齊至气街中其支別者起胃下口循腹裏下至气街中而合以下髀抵伏兔下入膝髕中下循防外亷下足跗入中指內間其支別者下膝三寸而別以下入中指外間故陽明虛則宗筋縱緩帶脈不引而足痿弱不可用也引謂牽引】帝曰治之柰何歧伯曰各補其榮而通其兪調其虛實和其逆順筋脈骨肉各以其時受月則病已矣帝曰善【時受月謂受气時月也如肝王甲乙心王丙丁脾王戊己肺王庚辛腎王壬癸皆王气法也時受月則正謂五常受气月也】

厥論篇第四十五【新校正云按全元起本在第五卷

】

黃帝問曰厥之寒熱者何也【厥謂气逆上也出謬傳爲腳气廣飾方論焉】歧伯對曰陽气衰於下則爲寒厥陰气衰於下則爲熱厥【陽謂足之三陽脈陰謂足之三陰脈下謂足也】帝曰熱厥之爲熱也必起於足下者何也【陽主外而厥在內故問之】歧伯曰陽气起於足五指之表陰脈者集於足下而聚於足心故陽气勝則足下熱也【大約而言之足太陽脈出於足小指之端外側足少陽脈出於足小指次指之端足陽明脈出於足中指及大指之端並循足陽而上肝脾腎脈集於足下聚於足心陰弱故足下熱也新校正云按甲乙經陽气起於足作走於足起當作走】帝曰寒厥之爲寒也必從五指而上於膝者何也【陰主內而厥在外故問之】歧伯曰陰气起於五指之裏集於膝下而聚於膝上故陰气勝則從五指至膝上寒其寒也不從外皆從內也【亦大約而言之也足太陰脈起於足大指之端內側足厥陰脈起於足大指之端三毛中足少陰脈起於足小指之下斜趣足心並循足陰而上循股陰入腹故雲集於膝下而聚於膝之上也】帝曰寒厥何失而然也歧伯曰前陰者宗筋之所聚太陰陽明之所合也【宗筋俠齊下合於陰器故云前陰者宗筋之所聚也太陰者脾脈陽明者胃脈脾胃之脈皆輔近宗筋故云太陰陽明之所合新校正云按甲乙經前陰者宗筋之所聚作厥陰者眾筋之所聚全元起雲前陰者厥陰也與王注義異亦自一說】春夏則陽气多而陰气少秋冬則陰气盛而陽气衰【此乃天之常道】此人者質壯以秋冬奪於所用下气上爭不能復精气溢下邪气因從之而上也【質謂形質也奪於所用謂多欲而奪其精气也】气因於中【新校正云按甲乙經气因於中作所中】陽气衰不能滲營其經絡陽气日損陰气獨在故手足爲之寒也帝曰熱厥何如而然也【源其所由爾】歧伯曰酒入於胃則絡脈滿而經脈虛脾主爲胃行其津液者也陰气虛則陽气入陽气入則胃不和胃不和則精气竭精气竭則不營其四支也【前陰爲太陰陽明之所合故胃不和則精气竭也內精不足故四支無气以營之】此人必數醉若飽以入房气聚於脾中不得散酒气與穀气相薄熱盛於中故熱徧於身內熱而溺赤也夫酒气盛而慓悍腎气有衰陽气獨勝故手足爲之熱也【醉飽入房內亡精气中虛熱入由是腎衰陽盛陰虛故熱生於手足也】帝曰厥或令人腹滿或令人暴不知人或至半日逺至一日乃知人者何也【暴猶卒也言卒然冒悶不醒覺也不知人謂悶甚不知識人事或謂屍厥】歧伯曰陰气盛於上則下虛下虛則腹脹滿陽气盛於上則下气重上而邪气逆逆則陽气亂陽气亂則不知人也【陰謂足太陰也新校正云按甲乙經陽气盛於上五字作腹滿二字當從甲乙經之說何以言之別按甲乙經云陽脈下墜陰脈上爭發屍厥焉有陰气盛於上而又言陽气盛於上又按張仲景云少陰脈不至腎气防少精血在气促廹上入胸鬲宗气反聚血結心下陽气退下熱歸陰股與陰相動令身不仁此爲屍厥仲景言陽气退下則是陽气不得盛於上故可當從甲乙經也又王注陰謂足太陰亦爲未盡按繆刺論云邪客於手足少陰太陰足陽明之絡此五絡皆防於耳中上絡左角五絡俱竭令人身脈皆動而形無知其狀若屍或曰屍厥焉得專解陰爲太陰也】帝曰善願聞六經脈之厥狀病能也【爲前問解故請備聞諸經厥也】歧伯曰巨陽之厥則腫首頭重足不能行發爲眴僕【巨陽太陽也足太陽脈起於目內眥上額交巓上其支別者從巓至耳上角其直行者從巓入絡腦還出別下項循肩髆內俠脊抵腰中入循膂絡腎屬膀胱其支別者從腰中下貫臀入腘中其支別者從髆內左右別下貫胂過髀樞循髀外後亷下合腘中以下貫腨內出外踝之後循京骨至小指之端外側由是厥逆外形斯證也腫或作踵非】陽明之厥則癲疾欲走呼腹滿不得臥面赤而熱妄見而妄言【足陽明脈起於鼻交頞中下循鼻外入上齒中還出俠口環唇下交承漿卻循頥後下亷出大迎循頰車上耳前過客主人循髮際至額顱其支別者從大迎前下人迎循喉嚨入缺盆下鬲屬胃絡脾其直行者從缺盆下乳內亷下俠齊入气街中其支別者起胃下口循腹裏下至气街中而合以下髀抵伏兔下入膝髕中下循防外亷下足跗入中指內閒其支別者下膝三寸而別以下入中指外閒其支別者跗上入大指閒出其端故厥如是也癲一爲巓非】少陽之厥則暴聾頰腫而熱脇痛防不可以運【足少陽脈起於目銳眥上抵頭角下耳後循頸行手少陽之前至肩上交出手少陽之後入缺盆其支別者從耳後入耳中出走耳前至目銳眥後其支別者目銳眥下大迎合手少陽於防下加頰車下頸合缺盆以下胸中貫鬲絡肝屬膽循脇裏出气街繞髦際橫入髀厭中其直行者從缺盆下掖循胸過季脇下合髀厭中以下循髀陽出膝外亷下入外輔骨之前直下抵絕骨之端下出外踝之前循足跗出小指次指之端故厥如是】太陰之厥則腹滿防脹後不利不欲食食則嘔不得臥【足太陰脈起於大指之端上膝股內前亷入腹屬脾絡胃上鬲俠咽連舌本散舌下其支別者復從胃別上鬲注心中故厥如是】少陰之厥則口漧溺赤腹滿心痛【足少陰脈上股內後亷貫脊屬腎絡膀胱其直行者從腎上貫肝鬲入肺中循喉嚨俠舌本其支別者從肺出絡心注胸中故厥如是】厥陰之厥則少腹腫痛腹脹涇溲不利好臥屈膝陰縮腫防內熱【足厥陰脈去內踝一寸上踝八寸交出太陰之後上腘內亷循股陰入髦中下環陰器抵少腹俠胃屬肝絡膽上貫鬲故厥如是矣胻內熱一本云胻外熱傳寫行書內外誤也】盛則寫之虛則補之不盛不虛以經取之【不盛不虛謂邪气未盛眞气未虛如是則以穴兪經法畱呼多少而取之】太陰厥逆防急攣心痛引腹治主病者【足太陰脈起於大指之端循指內側上內踝前亷上腨內循防骨後上膝股內前亷入腹其支別者復從胃別上鬲注心中故防急攣心痛引腹也太陰之脈行有左右候其有過者當發取之故言治主病者新校正云詳從太陰厥逆至篇末全元起本在第九卷

王氏移於此】少陰厥逆虛滿嘔變下泄淸治主病者【以其脈從腎上貫肝鬲入肺中循喉嚨故如是】厥陰厥逆攣腰痛虛滿前閉譫言【新校正云按全元起雲譫言者气虛獨言也】治主病者【以其脈循股陰入髦中環陰器復上循喉嚨之後絡舌本故如是新校正云按甲乙經厥陰之經不絡舌本王氏注刺熱篇刺腰痛篇並此三注俱云絡舌本又注風論痺論各不云絡舌本王注自有異同當以甲乙經爲正】三陰俱逆不得前後使人手足寒三日死【三陰絕故三日死】太陽厥逆僵僕嘔血善衂治主病者【以其脈起目內眥又循脊絡腦故如是】少陽厥逆機關不利機關不利者腰不可以行項不可以顧【以其脈循項下繞髦際橫入髀厭中故如是】發腸癰不可治驚者死【足少陽脈貫鬲絡肝屬膽循脇裏出气街發腸癰則經气絕故不可治驚者死也】陽明厥逆喘欬身熱善驚衂嘔血【以其脈循喉嚨入缺盆下鬲屬胃絡脾故如是】手太陰厥逆虛滿而欬善嘔沫治主病者【手太陰脈起於中焦下絡大腸還循胃口上鬲屬肺故如是】手心主少陰厥逆心痛引喉身熱死不可治【手心主脈起於胸中出屬心包手少陰脈其支別者從心系上俠咽喉故如是】手太陽厥逆耳聾泣出項不可以顧腰不可以俛仰治主病者【手太陽脈支別者從缺盆循頸上頰至目銳眥卻入耳中其支別者從頰上防抵鼻至目內眥故耳聾泣出項不可以顧也腰不可以俛仰脈不相應恐古錯簡文】手陽明少陽厥逆發喉痺嗌腫痓治主病者【手陽明脈支別者從缺盆上頸手少陽脈支別者從膻中上出缺盆上項故如是新校正云按全元起本痓作痙】

黃帝內經素問卷十二

黃帝內經素問卷十二釋文

風論癘【音利】潰【胡對切】腦【奴浩切】痺論肓【音荒】痿論躄【必亦切】髖【音寛】凥【枯切】揔【音總】臏【音牝】厥論防【於交切凹也】讝【音儼】僵【居良切】僕【音赴】髦【音毛】

黃帝內經素問卷十二釋文

欽定四庫全書

黃帝內經素問卷十三

唐王冰次注

宋林億等校正

病能論

奇病論

大奇論

脈解篇

病能論篇第四十六【新校正云按全元起本在第五卷

】

黃帝問曰人病胃脘癰者診當何如歧伯對曰診此者當胃脈其脈當沈細沈細者气逆【胃者水谷之海其血盛气壯今反脈沈細者是逆常平也新校正云按甲乙經沈細作沈濇大素作沈細】逆者人迎甚盛甚盛則熱【沈細爲寒寒气格陽故人迎脈盛人迎者陽明之脈故盛則熱也人迎謂結喉傍脈動應手者】人迎者胃脈也【胃脈循喉嚨而入缺盆故云人迎者胃脈也】逆而盛則熱聚於胃口而不行故胃脘爲癰也【血气壯盛而熱內薄之兩气合熱故結爲癰也】帝曰善人有臥而有所不安者何也歧伯曰藏有所傷及精有所之寄則安故人不能懸其病也【五藏有所傷損及之水谷精气有所之寄扶其下則臥安以傷及於藏故人不能懸其病處於空中也新校正云按甲乙經精有所之寄則安作情有所倚則臥不安太素作精有所倚則不安】帝曰人之不得偃臥者何也【謂不得仰臥也】歧伯曰肺者藏之蓋也【居髙布葉四藏下之故言肺者藏之蓋也】肺气盛則脈大脈大則不得偃臥【肺气盛滿偃臥則气促喘奔故不得偃臥也】論在奇恆陰陽中【奇恆陰陽上古經篇名世本闕】帝曰有病厥者診右脈沈而緊左脈浮而遲不然病主安在【不然言不沈也新校正云按甲乙經不然作不知】歧伯曰冬診之右脈固當沈緊此應四時左脈浮而遲此逆四時在左當主病在腎頗關在肺當腰痛也【以冬左脈浮而遲浮爲肺脈故言頗關在肺也腰者腎之府故腎受病則腰中痛也】帝曰何以言之歧伯曰少陰脈貫腎絡肺今得肺脈腎爲之病故腎爲腰痛之病也【左脈浮遲非肺來見以左腎不足而脈不能沈故得肺脈腎爲病也】帝曰善有病頸癰者或石治之或鍼灸治之而皆已其眞安在【言所攻則異所愈則同欲聞眞法何所在也】歧伯曰此同名異等者也【言𨿽同曰頸癰然其皮中別異不一等也故下云】夫癰气之息者宜以鍼開除去之夫气盛血聚者宜石而寫之此所謂同病異治也【息也死肉也石砭石也可以破大癰出膿今以防鍼代之】帝曰有病怒狂者【新校正云按太素怒狂作善怒】此病安生歧伯曰生於陽也帝曰陽何以使人狂【怒不慮禍故謂之狂】歧伯曰陽气者因暴折而難決故善怒也病名曰陽厥【言陽气被折郁不散也此人多怒亦曽因暴折而心不疏暢故爾如是者皆陽逆躁極所生故病名陽厥】帝曰何以知之歧伯曰陽明者常動巨陽少陽不動不動而動大疾此其也【言頸項之脈皆動不止也陽明常動者動於結喉傍是謂人迎气舎之分位也若少陽之動動於曲頰下是謂天防天牖之分位也若巨陽之動動於項兩傍大筋前陷者中是謂天柱天容之分位也不應常動而反動甚者動當病也新校正云詳王注以天牎爲少陽之分位天容爲太陽之分位按甲乙經天牎乃太陽脈气所發天容乃少陽脈气所發二位交互當以甲乙經爲正也】帝曰治之柰何歧伯曰奪其食卽已夫食入於陰長气於陽故奪其食卽已【食少則气衰故節去其食卽病自止新校正云按甲乙經奪作衰大素同也】使之服以生鐵洛爲飲【新校正云按甲乙經鐵洛作鐵落爲飲作爲後飯】夫生鐵洛者下气疾也【之或爲人傳文誤也鐵洛味辛微溫平主治下气方俗或呼爲鐵漿非是生鐵液也】帝曰善有病身熱解墯汗出如浴惡風少气此爲何病歧伯曰病名曰酒風【飲酒中風者也風論曰飲酒中風則爲漏風是亦名漏風也夫極飲者陽气盛而腠理疎府開發陽盛則筋痿弱故身體解墯也腠理疎則風內攻府發則气外泄故汗出如浴也風气外薄膚腠復開汗多內虛癉熱燻肺故惡風少气也因酒而病故曰酒風】帝曰治之柰何歧伯曰以澤防術各十分麋銜五分合以三指撮爲後飯【術味苦溫平主治大風止汗麋銜味苦寒平主治風濕筋痿澤防味寒平主治風濕益气由此功用方故先之飯後藥先謂之後飯】所謂深之細者其中手如鍼也摩之切之聚者堅也博者大也上經者言气之通天也下經者言病之變化也金匱者決死生也揆度者切度之也奇恆者言奇病也所謂奇者使奇病不得以四時死也恆者得以四時死也【新校正云按楊上善云得病傳之至於勝時而死此爲恆中生喜怒今病次傳者此爲奇】所謂揆者方切求之也言切求其脈理也度者得其病處以四時度之也【凡言所謂者皆釋未了義今此所謂尋前後經文悉不與此篇義相接似今數句少成文義者終是別釋經文世本旣闕第七二篇

應彼闕經錯簡文也古文斷裂繆續於此】

奇病論篇第四十七【新校正云按全元起本在第五卷

】

黃帝問曰人有重身九月而瘖此爲何也【重身謂身中有身則懷姙者也瘖謂不得言語也姙娠九月足少陰脈養胎約气斷則瘖不能言也】歧伯對曰胞之絡脈絕也【絕謂脈斷絕而不通流而不能言非天眞之气斷絕也】帝曰何以言之歧伯曰胞絡者系於腎少陰之脈貫腎系舌本故不能言【少陰腎脈也气不營養故舌不能言】帝曰治之柰何歧伯曰無治也當十月復【十月胎去胞絡復通腎脈上營故復舊而言也】刺法曰無損不足益有餘以成其疹【疹謂久病也反法而治則胎死不去遂成久固之疹病也】然後調之【新校正云按甲乙經及太素無此四字按全元起注云所謂不治者其身九月而瘖身重不得爲治須十月滿生後復如常也然後調之則此四字本全元起注文誤書於此當刪去之】所謂無損不足者身羸瘦無用鑱石也【姙娠九月筋骨瘦勞力少身重又拒於谷故身形羸瘦不可以鑱石傷也】無益其有餘者腹中有形而泄之泄之則精出而病獨擅中故曰疹成也【胎約胞絡腎气不通因而泄之腎精隨出精液內竭胎則不全胎死腹中著而不去由此獨擅故疹成焉】帝曰病脇下滿气逆二三嵗不已是爲何病歧伯曰病名曰息積此不妨於食不可灸刺積爲導引服藥藥不能獨治也【腹中無形脇下逆滿頻嵗不愈息且形之气逆息難故名息積也气不在胃故不妨於食也灸之則火熱內爍气化爲風刺之則必寫其經轉成虛敗故不可灸刺是可積爲導引使气流行久以藥攻內消瘀稸則可矣若獨憑其藥而不積爲導引則藥亦不能獨治之也】帝曰人有身體髀股防皆腫環齊而痛是爲何病歧伯曰病名曰伏梁【以衝脈病故名曰伏梁然衝脈者與足少陰之絡起於腎下出於气街循陰股內亷斜入腘中循防骨內亷並足少陰經下入內踝之後入足下其上行者出齊下同身寸之三寸關元之分俠齊直上循腹各行防於咽喉故身體髀皆腫繞齊而痛名曰伏梁環謂圓繞如環也】此風根也其气溢於大腸而著於肓肓之原在齊下故環齊而痛也【大腸廣腸也經說大腸當言逥腸也何者靈樞經曰逥腸當齊右環逥周葉積而下廣腸附脊以受逥腸左環葉積上下辟大尋此則是逥腸非二言大腸也然大腸逥腸俱與肺合從合而命故通曰大腸也】不可動之動之爲水溺濇之病也【以衝脈起於腎下出於气街其上行者起於胞中上出齊下關元之分故動之則爲水而溺濇也動謂齊其毒藥而擊動之使其大下也此一問答之義與腹中論同以爲奇病故重出於此】帝曰人有尺脈數甚筋急而見此爲何病【筋急謂掌後尺中兩筋急也脈要精微論曰尺外以候腎尺裏以候腹中今尺脈數急脈數爲熱熱當筋緩反尺中筋急而見腹中筋當急故問爲病乎靈樞經曰熱卽筋緩寒則筋急】歧伯曰此所謂疹筋是人腹必急白色黑色見則病甚【腹急謂俠齊豎筋俱急以尺裏候腹中故見尺中筋急則必腹中拘急矣色見謂見於面部也夫相五色者白爲寒黒爲寒故二色見病彌甚也】帝曰人有病頭痛以數嵗不已此安得之名爲何病【頭痛之疾不當逾月數年不愈故怪而問之也】歧伯曰當有所犯大寒內至骨髓髓者以腦爲主腦逆故令頭痛齒亦痛【夫腦爲髓主齒是骨餘腦逆反寒骨亦寒入故令頭痛齒亦痛】病名曰厥逆帝曰善【全注人先生於腦緣有腦則有骨髓齒者骨之本也】帝曰有病口甘者病名爲何何以得之歧伯曰此五气之溢也名曰脾癉【癉謂熱也脾熱則四藏同稟故五气上溢也生因脾熱故曰脾癉】夫五味入口藏於胃脾爲之行其精气津液在脾故令人口甘也【脾熱內滲津液在脾胃谷化余精气隨溢口通脾气故口甘津液在脾是脾之濕】此肥美之所發也【新校正云按太素髮作致】此人必數食甘美而多肥也肥者令人內熱甘者令人中滿故其气上溢轉爲消渴【食肥則腠理宻陽气不得外泄故肥令人內熱甘者性气和一而發散逆故甘令人中滿然內熱則陽气炎上炎上則欲飲而嗌漧中滿則陳气有餘有餘則脾气上溢故曰其气上溢轉爲消渴也陰陽應象大論曰辛甘發散爲陽靈樞經曰甘多食之令人悶然從中滿以生之新校正云按甲乙經消渇作消癉】治之以蘭除陳气也【蘭謂蘭艸也神農曰蘭艸味辛熱平利水道辟不祥胸中痰澼也除謂去也陳謂久也言蘭除陳久甘肥不化之气者以辛能發散故也藏气法時論曰辛者散也新校正云按本艸蘭平不言熱也】帝曰有病口苦取陽陵泉口苦者病名爲何何以得之歧伯曰病名曰膽癉【亦謂熱也膽汁味苦故口苦新校正云按全元起本及太素無口苦取陽陵泉六字詳前後文勢疑此爲誤】夫肝者中之將也取決於膽咽爲之使【靈蘭祕典論曰肝者將軍之官謀慮出焉膽者中正之官決斷出焉肝與膽合气性相通故諸謀慮取決於膽咽膽相應故咽爲使焉新校正云按甲乙經曰膽者中精之府五藏取決於膽咽爲之使疑此文誤】此人者數謀慮不決故膽虛气上溢而口爲之苦治之以膽募兪【胸腹曰募背脊曰兪膽募在乳下二肋外期門下同身寸之五分兪在脊第十椎下兩傍相去各同身寸之一寸半】治在陰陽十二官相使中【言治法具於彼篇今經已亡】帝曰有者一日數十溲此不足也身熱如炭頸膺如格人迎躁盛喘息气逆此有餘也【是陽气太盛於外陰气不足故有餘也新校正云詳此十五字舊作文冩按甲乙經太素並無此文再詳乃是全元起注後人誤書於此今作注書】太陰脈微細如發者此不足也其病安在名爲何病【癃小便不得也溲小便也頸膺如格言頸與胸膺如相格拒不順應也人迎躁盛謂結喉兩傍脈動盛滿急數非常躁速也胃脈也太陰脈微細如髮者謂手大指後同身寸之一寸骨髙脈動處脈則肺脈也此正手太陰脈气之所流可以五藏也】歧伯曰病在太陰其盛在胃頗在肺病名曰厥死不治【病癃數溲身熱如炭頸膺如格息气逆者皆手太陰脈當洪大而數今太陰脈反微細如發者是病與脈相反也何以致之肺气逆陵於胃而爲是上使人迎躁盛也故曰病在太陰其盛在胃也以喘息气逆故云頗亦在肺也病因气逆證不相應故病名曰厥死不治也】此所謂得五有餘二不足也帝曰何謂五有餘二不足歧伯曰所謂五有餘者五病之气有餘也二不足者亦病气之不足也今外得五有餘內得二不足此其身不表不裏亦正死明矣【外五有餘者一身熱如炭二頸膚如格三人迎躁盛四喘息五气逆也內二不足者一病癃一日數十溲二太陰脈微細如發夫如是者謂其病在表則內有二不足謂其病在裏則外得五有餘表裏旣不可馮補冩固難爲法故曰此其身不表不裏亦正死明矣】帝曰人生而有病巓疾者病名曰何安所得之【夫百病者皆生於風雨寒暑陰陽喜怒也然始生有形未犯邪气已有巓疾豈邪气素傷邪故問之巓謂上巓則頭首也】歧伯曰病名爲胎病此得之在母腹中時其母有所大驚气上而不下精气並居故令子發爲巓疾也【精气謂陽之精气也】帝曰有病痝然如有水狀切其脈大緊身無痛者形不瘦不能食食少名爲何病【痝然謂面目浮起而色雜也大緊謂如弓也大卽爲气緊卽爲寒寒气內薄而反無痛與眾別異常故問之也】歧伯曰病生在腎名爲腎風【脈如弓大而且緊勞气內稸寒復內爭勞气薄寒故化爲風風勝於腎故曰腎風】腎風而不能食善驚驚己心气痿者死【腎水受風心火痿弱火水俱困故必死】帝曰善

大奇論篇第四十八【新校正云按全元起本在第九卷

】

肝滿腎滿肺滿皆實卽爲腫【滿謂脈气滿實也腫謂癰腫也藏气滿乃如是】肺之雍喘而兩胠滿【肺藏气而外主息其脈支別者從肺系橫出腋下故喘而兩胠滿也新校正云詳肺雍肝雍腎雍甲乙經俱作癰】肝雍兩胠滿臥則驚不得小便【肝之脈循股陰入腘中環陰器抵少腹上貫肝鬲布脇肋故胠滿不得小便也肝主驚駭故臥則驚】腎雍腳下至少腹滿【新校正云按甲乙經腳下作胠下腳當作胠不得言腳下至少腹也】脛有大小髀防大跛易偏枯【衝脈者經脈之海與少陰之絡俱起於腎下出於气街循陰股內亷斜入腘中循防骨內亷並少陰之經下入內踝之後入足下其上行者出齊下同身寸之三寸故如是若血气變易爲偏枯也】心脈滿大癇瘛筋攣【心脈滿大則肝气下流熱气內薄筋幹血涸故癇瘛而筋攣】肝脈小急癇瘛筋攣【肝養筋內藏血肝气受寒故癇瘛而筋攣脈小急者寒也】肝脈騖暴有所驚駭【騖謂馳騖言其迅急也陽气內薄故發爲驚也】脈不至若瘖不治自己【肝气若厥厥則脈不通厥退則脈復通矣又其脈布脇肋循喉嚨之後故脈不至若瘖不治亦自己】腎脈小急肝脈小急心脈小急不鼔皆爲瘕【小急爲寒甚不鼔則血不流血不流而寒薄故血內凝而爲瘕也】腎肝並沈爲石水【肝脈入陰內貫小腹腎脈貫脊中絡膀胱兩藏並藏气燻衝脈自腎下絡於胞今水不行化故堅而結然腎主水水冬冰水宗於腎腎象水而沈故气並而沈名爲石水新校正云詳腎肝並沈至下並小弦欲驚全元起本在厥論中王氏移於此】並浮爲風水【脈浮爲風下焦主水風薄於下故名風水】並虛爲死【腎爲五藏之根肝爲發生之主二者不足是生主俱微故死】並小欲驚【脈小爲肝腎不足故爾】腎脈大急沈肝脈大急沈皆爲疝【疝者寒气結聚之所爲也夫脈沈爲實脈急爲痛气實寒薄聚故爲絞痛爲疝】心脈搏滑急爲心疝肺脈沈搏爲肺疝【皆寒薄於藏故也】三陽急爲瘕三陰急爲疝【太陽受寒血凝爲瘕太陰受寒气聚爲疝】二陰急爲癇厥二陽急爲驚【二陰少陰也二陽陽明也新校正云詳二陽急爲瘕至此全元起本在厥論王氏移於此】脾脈外鼔沈爲腸澼久自己【外鼔謂鼔動於臂外也】肝脈小緩爲腸澼易治【肝脈小緩爲脾乘肝故易治】腎脈小搏沈爲腸澼下血【小爲陰气不足搏爲陽气乘之熱在下焦故下血也】血溫身熱者死【血溫身熱是陰气喪敗故死】心肝澼亦下血【肝藏血心養血故澼皆下血也】二藏同病者可治【心火肝木木火相生故可治之】其脈小沈濇爲腸澼【心肝脈小而沈濇者澼也】其身熱者死熱見七日死【腸澼下血而身熱者是火气內絕去心而歸於外也故死火成數七故七日死】胃脈沈鼔濇胃外鼔大心脈小堅急皆鬲偏枯【外鼔謂不當尺寸而鼔擊於臂外側也】男子發左女子發右【陽主左陰主右故爾陰陽應象大論曰左右者陰陽之道路此其義也】不瘖舌轉可治三十日起【偏枯之病瘖不能言腎與胞脈內絕也胞脈系於腎腎之脈從腎上貫肝鬲入肺中循喉嚨俠舌本故气內絕則瘖不能言也】其從者瘖三嵗起【從謂男子發左女子發右也病順左右而瘖不能言三嵗治之乃能起】年不滿二十者三嵗死【以其五藏始定血气方剛藏始定則易傷气方剛則甚費易傷甚費故三嵗死也】脈至而搏血衂身熱者死【血衂爲二脈不應摶今反脈搏是气極乃然故死】脈來懸鉤浮爲常脈【以其爲血衂者之常脈也】脈至如喘名曰暴厥【喘謂卒來盛急去而便衰如人之喘狀也】暴厥者不知與人言【所謂暴厥之候如此】脈至如數使人暴驚【脈數爲熱熱則內動肝心故驚】三四日自己【數爲心脈木被火幹病非肝生不與邪合故三日後四日自除所以爾者木生數三也】脈至浮合【如浮波之合後至者淩前速疾而動無常候也】浮合如數一息十至以上是經气予不足也微見九十日死脈至如火薪然是心精之予奪也艸幹而死【薪然之火焰瞥瞥不定其形而便絕也】脈至如散葉是肝气予虛也木葉落而死【如散葉之隨風不常其狀新校正云按甲乙經散葉作叢棘】脈至如省客省客者脈塞而鼔是腎气予不足也懸去華而死【脈塞而鼔謂才見不行旋復去也懸謂如懸物物動而絕去也】脈至如丸泥是胃精予不足也楡莢落而死【如珠之轉是謂丸泥】脈至如橫格是膽气予不足也禾熟而死【脈長而堅如橫木之在指下也】脈至如縷是胞精予不足也病善言下霜而死不言可治【胞之脈系於腎腎之脈俠舌本人气不足者則當不能言今反善言是眞气內絕去腎外歸於舌也故死】脈至如交漆交漆者左右傍至也微見三十日死【左右傍至言如瀝漆之交左右反戻新校正云按甲乙經交漆作交棘】脈至如湧泉浮鼔肌中太陽气予不足也少气味韭英而死【如水泉之動但出而不入】脈至如頺土之狀按之不得是肌气予不足也五色先見黑白壘發死【頺土之狀謂浮之大而虛耎按之則無新校正云按甲乙經頺土作委土】脈至如懸雍懸雍者浮揣切之益大是十二兪之予不足也水凝而死【如顙中之懸雍也新校正云按全元起本懸雍作懸離元起注云懸離者言脈與肉不相得也】脈至如偃刀偃刀者浮之小急按之堅大急五藏菀熟寒熱獨並於腎也如此其人不得坐立春而死【菀積也熟熱也】脈至如丸滑不直手不直手者按之不可得也是大腸气予不足也棗葉生而死脈至如華者令人善恐不欲坐臥行立常聽是小腸气予不足也季秋而死【脈至如華謂似華虛弱不可正取也小腸之脈上入耳中故常聽也】

脈解篇第四十九【新校正云按全元起本在第九卷

】

太陽所謂腫腰脽痛者正月太陽寅寅太陽也【脽爲臋肉也正月三陽生主建寅三陽謂之太陽故曰寅太陽也】正月陽气出在上而陰气盛陽未得自次也【正月𨿽三陽生而天气尙寒以其尙寒故曰陰气盛陽未得自次次謂立王之次也】故腫腰脽痛也【以其脈抵中入貫臋骨髀樞故爾】病偏虛爲跛者正月陽气凍解地气而出也所謂偏虛者冬寒頗有不足者故偏虛爲跛也【以其脈循股內後亷合腘中下循腨過外踝之後循京骨至小指外側故也新校正云詳王氏云其脈循股內殊非按甲乙經太陽流注不到股內股內乃髀外之誤當云髀外後亷】所謂彊上引背者陽气大上而爭故彊上也【彊上謂頸項噤彊也甚則引背矣所以爾者以其脈從腦出別下項背故也】所謂耳鳴者陽气萬物盛上而躍故耳鳴也【以其脈支別者從巓至耳上角故爾】所謂甚則狂巓疾者陽盡在上而陰气從下下虛上實故狂巓疾也【以其脈上額交巓上入絡腦還出其支別者從巓至耳上角故狂巓疾也項上曰巓】所謂浮爲聾者皆在气也【亦以其脈至耳故也】所謂入中爲瘖者陽盛已衰故爲瘖也【陽气盛入中而薄於胞腎則胞絡腎絡气不通故瘖也胞之脈繋於腎腎之脈俠舌本故瘖不能言也】內奪而厥則爲瘖俳此腎虛也【俳廢也腎之脈與衝脈並出於气街循陰股內廉斜入腘中循防骨內廉並足少陰經下入內踝之後入足下故腎气內奪而不順則舌瘖足廢故云此腎虛也新校正云詳王注云腎之脈與衝脈並出按甲乙經是腎之絡非腎之脈況王注痿論並奇病論大奇論並云腎之絡則此脈字當爲絡】少陰不至者厥也【少陰腎脈也若腎气內脫則少陰脈不至也少陰之脈不至是則太陰之气逆上而行也】少陽所謂心脇痛者言少陽盛也盛者心之所表也【心气逆則少陽盛心气宜木外鑠肺金故盛者心之所表也】九月陽气盡而陰气盛故心脇痛也【足少陽脈循脇裏出气街心主脈循胸出脇故爾火墓於戌故九月陽气盡而陰气盛也】所謂不可反側者陰气藏物也物藏則不動故不可反側也所謂甚則躍者【躍謂跳躍也】九月萬物盡衰艸木畢落而墮則气去陽而之陰气盛而陽之下長故謂躍【亦以其脈循髀陽出膝外亷下入外輔之前直下抵絕骨之端下出外踝之前循足跗故气盛則令人跳躍也】陽明所謂灑灑振寒者陽明者午也五月盛陽之陰也【陽盛以明故云午也五月夏至一陰气上陽气降下故云盛陽之陰也】陽盛而陰气加之故灑灑振寒也【陽气下陰气升故云陽盛而陰气加之也】所謂脛腫而股不收者是五月盛陽之陰也陽者衰於五月而一陰气上與陽始爭故脛腫而股不收也【以其脈下髀抵伏兔下入膝髕中下循防外亷下足跗入中指內間又其支別者下膝三寸而別以下入中指外間故爾】所謂上喘而爲水者陰气下而復上上則邪客於藏府間故爲水也【藏脾也府胃也足太陰脈從足走腹足陽明脈從頭走足今陰气微下而太陰上行故云陰气下而復上也復上則所下之陰气不散客於脾胃之間化爲水也】所謂胸痛少气者水气在藏府也水者陰气也陰气在中故胸痛少气也【水停於下則气郁於上气郁於上則肺滿故胸痛少气也】所謂甚則厥惡人與火聞木音則惕然而驚者陽气與陰气相薄水火相惡故惕然而驚也所謂欲獨閉戶牖而處者陰陽相薄也陽盡而陰盛故欲獨閉戶牖而居【惡喧故爾】所謂病至則欲乘髙而歌棄衣而走者陰陽復爭而外並於陽故使之棄衣而走也【新校正云詳所謂甚則厥至此與前陽明脈解論相通】所謂客孫脈則頭痛鼻鼽腹腫者陽明並於上上者則其孫絡太陰也故頭痛鼻鼽腹腫也太陰所謂病脹者太陰子也十一月萬物气皆藏於中故曰病脹【陰气大盛太陰始於子故云子也以其脈入腹屬脾絡胃故病脹也】所謂上走心爲噫者陰盛而上走於陽明陽明絡屬心故曰上走心爲噫也【按靈樞經說足陽明流注並無至心者太陰脈說云其支別者復從胃別上膈注心中法應以此絡爲陽明絡也新校正云詳王氏以足陽明流注並無至心者按甲乙經陽明之脈上通於心循咽出於口宜其經言陽明絡屬心爲噫王氏安得謂之無】所謂食則嘔者物盛滿而上溢故嘔也【以其脈屬脾絡胃上鬲俠咽故也】所謂得後與气則快然如衰者十二月陰气下衰而陽气且出故曰得後與气則快然如衰也少陰所謂腰痛者少陰者腎也十月萬物陽气皆傷故腰痛也【少陰者腎脈也腰爲腎府故腰痛也】所謂嘔欬上气喘者陰气在下陽气在上諸陽气浮無所依從故嘔欬上气喘也【以其脈從腎上貫肝鬲入肺中故病如是也】所謂色色【新校正云詳色色字疑誤】不能久立久坐起則目防防無所見者萬物陰陽不定未有主也秋气始至防霜始下而方殺萬物陰陽內奪故目防防無所見也所謂少气善怒者陽气不治陽气不治則陽气不得出肝气當治而未得故善怒善怒者名曰煎厥所謂恐如人將捕之者秋气萬物未有畢去陰气少陽气入陰陽相薄故恐也所謂惡聞食臭者胃無气故惡聞食臭也所謂面黑如地色者秋气內奪故變於色也所謂欬則有血者陽脈傷也陽气未盛於上而脈滿滿則欬故血見於也厥陰所謂防疝婦人少腹腫者厥陰者辰也三月陽中之陰邪在中故曰防疝少腹腫也【以其脈循股陰入髦中環陰器抵少腹故爾】所謂腰脊痛不可以俛仰者三月一振榮華萬物一俛而不仰也所謂防癃疝膚脹者曰陰亦盛而脈脹不通故曰防癃疝也所謂甚則嗌漧熱中者陰陽相薄而熱故嗌漧也【此一篇殊與前後經文不相連接別釋經脈發病之源與靈樞經流注略同所指殊異新校正云詳此篇所解多甲乙經是動所生之病𨿽復少有異處大槪則不殊矣】

黃帝內經素問卷十三

黃帝內經素問卷十三釋文

病能論解【音介】墯【徒臥切】撮【倉括切】奇病論鑱【鋤銜切】【醜刃切】稸【音畜】大奇論焰【弋念切】瞥【蒲滅切】揣【初委切】脈解篇脽【音蛆】

黃帝內經素問卷十三釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷十四

唐王冰次注

宋林億等校正

刺要論

刺齊論

刺禁論

刺志論

鍼解

長刺節論

刺要論篇第五十【新校正云按全元起本在第六卷

刺齊篇中】

黃帝問曰願聞刺要歧伯對曰病有浮沈刺有淺深各至其理無過其道【道謂气所行之道也】過之則內傷不及則生外壅壅則邪從之【過之內傷以大深也不及外壅以妄益他分之气也气益而外壅故邪气隨虛而從之也】淺深不得反爲大賊內動五藏後生大病【賊謂私害動謂動亂然不及則外壅過之則內傷旣且外壅內傷是爲大病之階漸爾故曰後生大病也】故曰病有在毫毛腠理者有在皮膚者有在肌肉者有在脈者有在筋者有在骨者有在髓者【毛之長者曰毫皮之文理曰腠理然二者皆皮之可見者也】是故刺毫毛腠理無傷皮皮傷則內動肺肺動則秋病溫瘧溯溯然寒栗【鍼經曰凡刺有五以應五藏一曰半刺半刺者淺內而疾發鍼令鍼傷多如防髮狀以取皮气此肺之應也然此其淺以應於肺腠理毫毛猶應更淺當取髮根淺深之半爾肺之合皮王於秋气故肺動則秋病溫瘧溯溯然寒栗也】刺皮無傷肉肉傷則內動脾脾動則七十二日四季之月病腹脹煩不嗜食【脾之合肉寄王四季又其脈從股內前防入腹屬脾絡胃上鬲俠咽連舌本散舌下其支別者復從胃別上鬲住心中故傷肉則動脾脾動則四季之月腹脹煩而不嗜食也七十二日四季之月者謂三月六月九月十二月各十二日後土寄王十八日也】刺肉無傷脈脈傷則內動心心動則夏病心痛【心之合脈王於夏气眞心少陰之脈起於心中出屬心系心包心主之脈起於胸巾出屬心包平人气象論曰藏眞通於心故脈傷則動心心動則夏病心痛】刺脈無傷筋筋傷則內動肝肝動則春病熱而筋弛【肝之合筋王於春气鍼經曰熱則筋緩故筋傷則動肝肝動則春病熱而筋弛緩弛猶縱緩也】刺筋無傷骨骨傷則內動腎腎動則冬病脹腰痛【腎亦合骨王於冬气腰爲腎府故骨傷則動腎腎動則冬病腰痛也腎之脈直行者從腎上貫肝鬲故脹也】刺骨無傷髓髓傷則銷鑠胻酸體解防然不去矣【髓者骨之充鍼經曰髓海不足則腦轉耳鳴胻酸冒故髓傷則腦髓銷鑠胻酸體解防然不去也銷鑠謂髓腦銷鑠解防謂彊不彊弱不弱熱不熱寒不寒解解防防然不可名之也腦髓銷鑠骨空之所致也】

刺齊論篇第五十一【新校正云按全元起本在第六卷

】

黃帝問曰願聞刺淺深之分【謂皮肉筋脈骨之分位也】岐伯對曰刺骨者無傷筋刺筋者無傷肉刺肉者無傷脈刺脈者無傷皮刺皮者無傷肉刺肉者無傷筋刺筋者無傷骨帝曰余未知其所謂願聞其解岐伯曰刺骨無傷筋者鍼至筋而去不及骨也刺筋無傷肉者至肉而去不及筋也刺肉無傷脈者至脈而去不及肉也刺脈無傷皮者至皮而去不及脈也【是皆謂遣邪也然筋有寒邪肉有風邪脈有濕邪皮有熱邪則如是遣之所謂邪者皆言其非正气而相干犯也新校正云詳此謂刺淺不至所當刺之處也下文則誡其太深也】所謂刺皮無傷肉者病在皮中鍼入皮中無傷肉也刺肉無傷筋者過肉中筋也刺筋無傷骨者過筋中骨也此之謂反也【此則誡過分太深也新校正云按全元起雲刺如此者是謂傷此皆過過必損其血气是謂逆也邪必因而入也】

刺禁論篇第五十二【新校正云按全元起本在第六卷

】

黃帝問曰願聞禁數岐伯對曰藏有要害不可不察肝生於左【肝象木王於春春陽發生故生於左也】肺藏於右【肺象金王於秋秋陰收殺故藏於右也新校正云按楊上善云肝爲少陽陽長之始故曰生肺爲少陰陰藏之初故曰藏】心部於表【陽气主外心象火也】腎治於裏【陰气主內腎象水也新校正云按楊上善云心爲五藏部主故得稱部腎間動气內治五藏故曰治】脾爲之使【營動不已糟粕水谷故使者也】胃爲之市【水谷所歸五味皆入如市雜故爲市也】鬲肓之上中有父母【鬲肓之上气海居中气者生之原生者命之主故气海爲人之父母也新校正云按楊上善云心下膏上爲盲心爲陽父也肺爲陰母也肺主於气心主於血共營衛於身故爲父母】七節之傍中有小心【小心謂眞心神靈之宮室新校正云按太素小心作志心楊上善云脊有三七二十一節腎在下七節之傍腎神曰志五藏之靈皆名爲神神之所以在得名爲志者心之神也】從之有福逆之有咎【從謂隨順也八者人之所以生形之所以成故順之則福延逆之則咎至】刺中心一日死其動爲噫【心在气爲噫】刺中肝五日死其動爲語【肝在气爲語新校正云按全元起本並甲乙經語作欠元起雲腎傷則欠子母相感也王氏攺欠作語】刺中腎六日死其動爲嚏【腎在气爲嚏新校正云按全元起本及甲乙經六日作三日】刺中肺三日死其動爲欬【肺在气爲欬】刺中脾十日死其動爲吞【肺在气爲吞新校正云按全元起本及甲乙經十日作十五日刺中五藏與診要經終論並四時刺逆從論相重此敍五藏相刺之法以所生爲次甲乙經以心肺肝脾腎爲次是以所克爲次全元起本舊文則錯亂無次矣】刺中膽一日半死其動爲嘔【膽气勇故爲嘔新校正云按診要經終論刺中膽下又云刺中鬲者爲傷中其病𨿽愈不過一嵗而死】刺跗上中大脈血出不止死【跗爲足跗大脈動而不止者則胃之大經也胃爲水谷之海然血出不止則胃气將傾海竭气亡故死】刺面中澑脈不幸爲盲【面中澑脈者手太陽任脈之交防手太陽脈自顴而斜行至目內眥任脈自鼻兩傍上行至瞳子下故刺面中澑脈不幸爲盲】刺頭中腦戶入腦立死【腦戶穴名也在枕骨上通於腦中然腦爲髓之海眞气之所聚鍼入腦則眞气泄故立死】刺舌下中脈大過血出不止爲瘖【舌下脈脾之脈也脾脈者俠咽連舌本散舌下血出不止則脾气不能營運於舌故瘖不能言語】刺足下布絡中脈血不出爲腫【布絡謂當內踝前足下空處布散之絡正當然谷穴分也絡中脈則衝脈也衝脈者並少陰之經下入內踝之後入足下也然刺之而血不出則腎脈與衝脈气並歸於然谷之中故爲腫】刺郤中大脈令人僕脫色【尋此經郤中主治與中誥流注經委中穴正同應郤中者以經穴爲名委中處所爲名亦猶寸口脈口气口皆同一處爾然郤中太脈者足太陽經脈也足太陽之脈起於目內眥合手太陽手太陽脈自目內眥斜絡於顴足太陽脈上頭下闕文循於足故刺之過禁則令人僕倒而面色如脫去也】刺气街中脈血不出爲腫防僕【气街之中膽胃脈也膽之脈循脇裏出气街胃之脈俠齊入气街中其支別者起胃下口循腹裏至气街中而合今刺之而血不出則血脈气並聚於中故內結爲腫如伏防之形也气街在腹下俠齊兩傍相去四寸防僕上一寸動脈應手也新校正云按別本僕一作鼷气府論注气街在齊下橫骨兩端防鼷上一寸也】刺脊間中髓爲傴【傴謂傴僂身踡屈也脊間謂脊骨節間也刺中髓則骨精气泄故傴僂也】刺乳上中乳房爲腫根蝕【乳之上下皆足陽明之脈也乳房之中乳液滲泄胸中气血皆外湊之然刺中乳房則气更交湊故爲大腫中有膿根內蝕肌膚化爲濃水而久不愈】刺缺盆中內陷气泄令人喘欬逆【五藏者肺爲之蓋缺盆爲之道肺藏气而主息又在气爲欬刺缺盆中內陷則肺气外泄故令人喘欬逆也】刺手魚腹內陷爲腫【手魚腹內肺脈所流故刺之內陷則爲腫也新校正云按甲乙經肺脈所流當作畱字】無刺大醉令人气亂【脈數過度故因刺而亂也新校正云按靈樞經气亂當作脈亂】無刺大怒令人气逆【怒者气逆故刺之益甚】無刺大勞人【經气越也】無刺新飽人【气盛滿也】無刺大饑人【气不足也】無刺大渴人【血脈幹也】無刺大驚人【神蕩越而气不治也新校正云詳無刺大醉至此七條與靈樞經相出入靈樞經云新內無刺己刺無內大怒無刺己刺無怒大勞無刺己刺無勞大醉無刺己刺無醉大飽無刺己刺無飽大饑無刺己刺無饑大渴無刺己刺無渴大驚大恐必定其气乃刺之也】刺陰股中大脈血出不止死【陰股之中脾之脈也脾者中土孤藏以灌四傍今血出不止脾气將竭故死新校正云按刺陰股中大脈條皇甫士安移在前刺跗上中大脈下相間自後至篇末逐條與前條相間也】刺客主人內陷中脈爲內漏爲聾【客主人穴名也今名上關在耳前上亷起骨開口有空手少陽足陽明脈交防於中陷脈言刺太深也刺太深則交脈破決故爲耳內之漏脈內漏則气不營故聾新校正云詳客主人穴與气穴論注同按甲乙經及气穴府論注云手足少陽足陽明三脈之防疑此脫足少陽一脈也】刺膝臏出液爲跛【膝爲筋府筋防於中液出筋幹故跛】刺臂太陰脈出血多立死【臂太陰者肺脈也肺者主行榮衞陰陽治節由之血出多則榮衛絕故立死也】刺足少陰脈重虛出血爲舌難以言【足少陰腎脈也足少陰脈貫腎絡肺繋舌本故重虛出血則舌難言也】刺膺中陷中肺爲喘逆仰息【肺气上泄逆所致也】刺肘中內陷气歸之爲不屈伸【肘中謂肘屈折之中天澤穴中也刺過陷脈惡气歸之气固關節故不屈伸也】刺陰股下三寸內陷令人遺溺【股下三寸腎之絡也衝脈與少陰之絡皆起於腎下出於气街並循於陰股其上行者出胞中故刺陷脈則令人遺溺也】刺掖下脇間內陷令人欬【掖下肺脈也肺之脈從肺系橫出掖下眞心藏脈直行者從心系卻上掖下刺陷脈則心肺俱動故欬也】刺少腹中膀胱溺出令人少腹滿【胞气外泄穀气歸之故少腹滿也少腹謂齊下也】刺腨腸內陷爲腫【腨腸之中足太陽脈也太陽气泄故爲腫】刺匡上陷骨中脈爲漏爲盲【匡目匡也骨中謂目匡骨中也匡骨中脈目之系肝之脈也刺內陷則眼系絕故爲目漏目盲】刺關節中液出不得屈伸【諸筋者皆屬於節津液滲潤之液出則筋膜幹故不得屈伸也】

刺志論篇第五十三【新校正云按全元起本在第六卷

】

黃帝問曰願聞虛實之要岐伯對曰气實形實气虛形虛此其常也反此者病【陰陽應象大論曰形歸气由是故虛實同焉反謂不相合應失常平之候也形气相反故病生气謂脈气形謂身形也】谷盛气盛穀虛气虛此其常也反此者病【靈樞經曰榮气之道內谷爲實谷入於胃气與肺精専者上行經隧由是故穀气虛實占必同焉候不相應則爲病也新校正云按甲乙經實作寶】脈實血實脈虛血虛此其常也反此者病【脈者血之府故虛實同焉反不相應則爲病也】帝曰如何而反岐伯曰气虛身熱此謂反也【气虛爲陽气不足陽气不足當身寒反身熱者脈气當盛脈不盛而身熱證不相符故謂反也新校正云按甲乙經雲气盛身寒气虛身熱此謂反也當補此四字】谷入多而气少此謂反也【胃之所出者穀气而布於經脈也谷入於胃脈道乃散今谷入多而气少者是胃气不散故謂反也】谷不入而气多此謂反也【胃气外散肺並之也】脈盛血少此謂反也脈少血多此謂反也【經脈行气絡脈受血經气入絡絡受經气候不相合故皆反常也】气盛身寒得之傷寒气虛身熱得之傷暑【傷謂觸冒也寒傷形故气盛身寒熱傷气故气虛身熱】谷入多而气少者得之有所脫血濕居下也【脫血則血虛血虛則气盛內郁化成津液流入下焦故云濕居下也】谷入少而气多者邪在胃及與肺也【胃气不足肺气下流於胃中故邪在胃然肺气入胃則肺气不自守气不自守則邪气從之故曰邪在胃及與肺也】脈小血多者飲中熱也【飲謂畱飲也飲畱脾胃之中則脾气溢脾气溢則發熱中】脈大血少者脈有風气水漿不入此之謂也【風气盛滿則水漿不入於脈】夫實者气入也虛者气出也【入爲陽出爲陰陰生於內故出陽生於外故入】气實者熱也气虛者寒也【陽盛而陰內拒故熱陰盛而陽外微故寒】入實者左手開鍼空也入虛者左手閉鍼空也【言用鍼之補冩也右手持鍼左手撚穴故實者左手開鍼空以冩之虛者左手閉鍼空以補之也】

鍼解篇第五十四【新校正云按全元起本在第六卷

】

黃帝問曰願聞九鍼之解虛實之道岐伯對曰刺虛則實之者鍼下熱也气實乃熱也滿而泄之者鍼下寒也气虛乃寒也菀陳則除之者出惡血也【菀積也陳久也除去也言絡脈之中血積而久者鍼刺而除去之也】邪勝則虛之者出鍼勿按【邪者不正之目非本經气是則謂邪非言鬼毒精邪之所勝也出鍼勿按穴兪且開故得經虛邪气發泄也】徐而疾則實者徐出鍼而疾按之疾而徐則虛者疾出鍼而徐按之【除出謂得經气已久乃出之疾按謂鍼出穴已速疾按之則眞气不泄經脈气全故徐而疾乃實也疾出鍼謂鍼入穴已至於經脈卽疾出之徐按謂鍼出穴已徐緩按之則邪气得泄精气復固故疾而徐乃虛也】言實與虛者寒溫气多少也【寒溫謂經脈陰陽之气也】若無若有者疾不可知也【言其防昧不可卽而知也夫不可卽知故若無慧然神悟故若有也】察後與先者知病先後也【知病先後故補冩之】爲虛與實者工勿失其法【鍼經曰經气已至愼守勿失此之謂也新校正云按甲乙經云若存若亡爲虛與實】若得若失者離其法也【妄爲補冩離亂大經誤補實者轉令若得誤冩虛者轉令若失故曰若得若失也鍼經曰無實實無虛虛此其誡也新校正云詳自篇首至此與太素九鍼解篇經同而解異二經互相發眀也】虛實之要九鍼最妙者爲其各有所宜也【熱在頭身宜鑱鍼肉分气滿宜貟鍼脈气虛少宜鍉鍼冩熱出血發泄固病宜鋒鍼破癰腫出膿血宜防鍼調陰陽去暴痺宜貟利鍼治經絡中痛痺宜毫鍼痺深居骨解腰脊節湊之間者宜長鍼虛風捨於骨解皮膚之間宜大鍼此之謂各有所宜也新校正云按別本防一作鈹】補冩之時者與气開闔相合也【气當時刻謂之開已過末至謂之闔時刻者然水下一刻人气在太陽水下二刻人气在少陽水下三刻人气在陽明水下四刻人气在陰分水下不已气行不已如是則當刻者謂之開過刻及未至者謂之闔也鍼經曰謹候其气之所在而刺之是謂逢時此所謂補冩之時也新校正云詳自篇首至此文出靈樞經素問解之互相發明也甲乙經云補冩之時以鍼爲之者此脫此四字也】九鍼之名各不同形者鍼窮其所當補冩也【各不同形謂長短鋒頴不等窮其補冩謂各隨其療而用之也新校正云按九鍼之形今具甲乙經】刺實須其虛者畱鍼陰气隆至乃去鍼也刺虛須其實者陽气隆至鍼下熱乃去鍼也【言要以气至而有效也】經气已至愼守勿失者勿變更也【變謂變易更謂攺更皆變法也言得气至必宜謹守無變其法反招損也】深淺在志者知病之內外也【志一爲意志意皆行鍼之用也】近逺如一者深淺其候等也【言气𨿽近逺不同然其測候皆以气至而有效也】如臨深淵者不敢墯也【言气候補冩如臨深淵不敢墯慢失補冩之法也】手如握虎者欲其壯也【壯謂摟鍼堅定也鍼經曰持鍼之道堅者爲實則其義也新校正云按甲乙經實字作寶】神無營於眾物者靜志觀病人無左

右視也【目絕妄視心專一務則用之必中無惑誤也新校正云詳從刺實須其虛至此又見寶命全形論此又爲之解亦互相發明也】義無邪下者欲端以正也【正指直刺鍼無左右】必正其神者欲瞻病人目制其神令气易行也【檢彼精神令無散越則气爲神使中外易調也】所謂三里者下膝三寸也所謂跗之者【新校正云按全元起本跗之作低胻太素作付之按骨空論跗之疑作跗上】舉膝分易見也【三里穴名正在膝下三寸防外兩筋肉分閒極重按之則足跗上動脈止矣故曰舉膝分易見】巨虛者蹻足防獨陷者【巨虛穴名也蹻謂舉也取巨虛下亷當舉足取之則防外兩筋之間陷下也】下亷者陷下者也【欲知下亷穴者防外兩筋之間獨陷下者則其處也】帝曰余聞九鍼上應天地四時陰陽願聞其方令可傳於後世以爲常也岐伯曰夫一天二地三人四時五音六律七星八風九野身形亦應之鍼各有所宜故曰九鍼【新校正云詳此文與靈樞經相出入】人皮應天【覆蓋於物天之象也】人肉應地【柔厚安靜地之象也】人脈應人【盛衰變易人之象也】人筋應時【堅固眞定時之象也】人聲應音【備五音故】人陰陽合气應律【交防气通相生旡替則律之象新校正云按別本气一作度】人齒面目應星【人面應七星者所謂面有七孔應之也新校正云詳此注乃全元起之辭也】人出入气應風【動出往來風之象也】人九竅三百六十五絡應野【身形之外野之象也】故一鍼皮二鍼肉三鍼脈四鍼筋五鍼骨六鍼調陰陽七鍼益精八鍼除風九鍼通九竅除三百六十五節气此之謂各有所生也【一鑱鍼二員鍼三鍉鍼四鋒鍼五防鍼六貟利鍼七毫鍼八長鍼九大鍼新校正云按別本防一作鈹】人心意應八風【動靜不形風之象也】人气應天【運行不息天之象也】人髮齒耳目五聲應五音六律【髮齒生長耳目淸通五聲應同故應五音及六律也】人陰陽脈血气應地【人陰陽有交防生成脈血气有虛盈盛衰故應地也】人肝目應之九【肝气通目木生數三三而三之則應之九也】九竅三百六十五【新校正云按全元起本無此七字】人一以觀動靜天二以候五色七星應之以候髮毋澤五音一以候宮商角徴羽六律有餘不足應之二地一以候髙下有餘九野一節兪應之以候關節三人變一分人候齒泄多血少十分角之變五分以候緩急六分不足三分寒關節第九分四時人寒溫燥濕四時一應之以候相反一四方各作解【此一百二十四字蠹簡爛文義理殘缺莫可尋究而上古書故且載之以佇後之具本也新校正云詳王氏云一百二十四字今有一百二十三字又亡一字】

長刺節論篇第五十五【新校正云按全元起本在第三卷

】

刺家不診聽病者言在頭頭疾痛爲藏鍼之【藏猶深也言深刺之故下文曰新校正云按全元起本云爲鍼之無藏字】刺至骨病已上無傷骨肉及皮皮者道也【皮者鍼之道故刺骨無傷骨肉及皮也】陰刺入一傍四處治寒熱【頭有寒熱則用陰刺法治之陰刺謂卒刺之如此數也新校正云按別本卒刺一作平刺按甲乙經陽刺者正內一傍內四陰刺者左右卒刺之此陰刺疑是陽刺也】深專者刺大藏【寒熱病气深專攻中者當刺五藏以拒之】迫藏刺背背兪也【迫近也漸近於藏則刺背五藏之兪也】刺之迫藏藏防【言刺近於藏者何也以是藏气之防發也】腹中寒熱去而止【言刺背兪者無問其數要以寒熱去乃止鍼】與刺之要發鍼而淺出血【若與諸兪刺之則如此】治腐腫者刺腐上視癰小大深淺刺【腐腫謂腫中肉腐敗爲膿血者癰小者淺刺之癰大者深刺之新校正云按全元起本及甲乙經腐作癰】刺大者多血小者深之必端內鍼爲故止【癰之大者多出血癰之小者但直鍼之而已新校正云按甲乙經云刺大者多而深之必端內鍼爲故正也此文云小者深之疑此誤】病在少腹有積刺皮以下至少腹而止刺俠脊兩傍四椎間刺兩髂髎季脇肋間導腹中气熱下已【少腹積謂寒熱之气結積也皮謂齊下同身寸之五寸橫約文審刺而勿過深之刺禁論曰刺少腹中膀胱溺出令人少腹滿由此故不可深之矣俠脊四椎之間據經無兪恐當云五椎間五椎之下兩傍正心之兪心應少腹故當言椎間也髂爲腰骨髎一爲髀字形相近之誤也髎謂居膠腰側穴也季脇肋間當是刺季肋之間京門穴也新校正云按釋音皮作皮防苦未反是防誤作也及徧尋篇韻中無字只有防字防骨端也皮防者蓋謂齊下橫骨之端也全元起本作皮髓元起注云齊傍埵起也亦未爲得】病在少腹腹痛不得大小便病名曰疝得之寒刺少腹兩股間刺腰髁骨間刺而多之盡炅病已【厥陰之脈環陰器抵少腹衝脈與少陰之絡皆起於腎下出於气街循陰股其後行者自少腹以下骨中央女子入繋廷孔其終循陰器合篡間繞篡後別繞臀至少陰與巨陽中絡者合少陰上股內後亷貫脊屬腎其男子循莖下至篡與女子等故刺少腹及兩股間又刺腰髁骨間也腰髁骨者腰房俠脊平立陷者中按之有骨處也疝爲寒生故多刺之少腹盡熱乃止鍼炅熱也新校正云按別本篡一作基】病在筋筋攣節痛不可以行名曰筋痺刺筋上爲故刺分肉間不可中骨也【分謂肉分間有筋維絡處也刺筋無傷骨故不可中骨也】病起筋炅病已止【筋寒痺生故得筋熱病已乃止】病在肌膚肌膚盡痛名曰肌痺傷於寒濕刺大分小分多發鍼而深之以熱爲故【大分謂大肉之分小分謂小肉之分】無傷筋骨傷筋骨癰發若變【鍼經曰病淺鍼深內傷良肉皮膚爲癰又曰鍼太深則邪气反沈病益甚傷筋骨則鍼太深故癰發若變也】諸分盡熱病已止【熱可消寒故病已則止】病在骨骨重不可舉骨髓酸痛寒气至名曰骨痺深者刺無傷脈肉爲故其道大分小分骨熱病已止【骨痺刺無傷脈肉者何自刺其气通肉之大小分中也】病在諸陽脈且寒且熱諸分且寒且熱名曰狂【气狂亂也】刺之虛脈視分盡熱病已止病初發嵗一發不治月一發不治月四五發名曰癲病刺諸分諸脈其無寒者以鍼調之病止【新校正云按甲乙經云刺諸分其脈尢寒以鍼補之】病風且寒且熱炅汗出一日數過先刺諸分理絡脈汗出且寒且熱三日一刺百日而已病大風骨節重須眉墮名曰大風刺肌肉爲故汗出百日【泄衞气之怫熱】刺骨髓汗出百日【泄榮气之怫熱】凡二百日須眉生而止鍼【怫熱屏退陰气內復故多汗出須眉生也】

黃帝內經素問卷十四

黃帝內經素問卷十四釋文

刺要論溯【音素】防【施是切】鑠【詩若切】【音縣】刺齊論解【胡買切】刺禁論髕【音牝】刺志論脫【土活切】撚【音湼】鍼解篇鍉【音低】長刺節論防【光抺切】篡【初患切】

黃帝內經素問卷十四釋文

欽定四庫全書

黃帝內經素問卷十五

唐王冰次注

宋林億等校正

皮部論

經絡論

气穴論

气府論

皮部論篇第五十六【新校正云按全元起本在第二卷

】

黃帝問曰余聞皮有分部脈有經紀筋有結絡骨有度量其所生病各異別其分部左右上下陰陽所在病之始終願聞其道岐伯對曰欲知皮部以經絡爲紀者諸經皆然【循經脈行止所主則皮部可知諸經謂十二經脈也十二經脈皆同】陽明之陽名曰害蜚【蜚生化也害殺气也殺气行則生化弭故曰害蜚】上下同法視其部中有浮絡者皆陽明之絡也【上謂手陽明下謂足陽明也】其色多靑則痛多黒則痺黃赤則熱多白則寒五色皆見則寒熱也絡盛則入客於經陽主外陰主內【陽爲陽絡陰爲陰絡此通言之也手足身分所見經絡皆然】少陽之陽名曰樞持【樞謂樞要持謂執持】上下同法視其部中有浮絡者皆少陽之絡也絡盛則入客於經故在陽者主內在陰者主出以滲於內諸經皆然太陽之陽名曰闗樞【闗司外動以靜鎭爲事如樞之運則气和平也】上下同法視其部中有浮絡者皆太陽之絡也絡盛則入客於經少陰之陰名曰樞儒【儒順也守要而順陰陽開闔之用也新校正云按甲乙經儒作檽】上下同法視其部中有浮絡者皆少陰之絡也絡盛則入客於經其入經也從陽部注於經其出者從陰內注於骨心主之陰名曰害肩【心主脈入掖下气不和則妨害肩掖之動運】上下同法視其部中有浮絡者皆心主之絡也絡盛則入客於經太陰之陰名曰闗蟄【闗閉蟄類使順行藏新校正云按甲乙經蟄作執】上下同法視其部中有浮絡者皆太陰之絡也絡盛則入客於經【部皆謂本經絡之所部分浮謂浮息也】凡十二經絡脈者皮之部也【列陰陽位部主於皮故曰皮之部也】是故百病之始生也必先於皮毛邪中之則腠理開開則入客於絡脈畱而不去傳入於經畱而不去傳入於府廩於腸胃【廩積也聚也】邪之始入於皮也溯然起毫毛開腠理【溯然惡寒也起謂毛起竪也腠理皆謂皮空及文理也】其入於絡也則絡脈盛色變【盛謂盛滿變謂易其常也】其入客於經也則感虛乃陷下【經虛邪入故曰感虛脈虛气少故陷下也】其畱於筋骨之間寒多則筋攣骨痛熱多則筋弛骨消肉爍防破毛直而敗【攣急也防緩也消爍也鍼經曰寒則筋急熱則筋緩寒勝爲痛熱勝爲气消防者肉之標故肉消則防破毛直而敗也】帝曰夫子言皮之十二部其生病皆何如岐伯曰皮者脈之部也【脈气畱行各有陰陽气隨經所過而部主之故云脈之部】邪客於皮則腠理開開則邪入客於絡脈絡脈滿則注於經脈經脈滿則入舎於府藏也故皮者有分部不與而生大病也【脈行皮中各有部分脈受邪气隨則病生非由皮气而能生也新校正云按甲乙經不與作不愈全元起夲作不與元起雲气不與經脈和調則气傷於外邪流入於內必生大病也】帝曰善

經絡論篇第五十七【新校正云按全元起本在皮部論末王氏分】

黃帝問曰夫絡脈之見也其五色各異靑黃赤白黒不同其故何也岐伯對曰經有常色而絡無常變也【經行气故色見常應於時絡主血故受邪則變而不一矣】帝曰經之常色何如岐伯曰心赤肺白肝靑脾黃腎黒皆亦應其經脈之色也帝曰絡之陰陽亦應其經乎岐伯曰陰絡之色應其經陽絡之色變無常隨四時而行也【順四時气化之行止】寒多則凝泣凝泣則靑黒熱多則淖澤淖澤則黃赤此皆常色謂之無病五色具見者謂之寒熱【淖濕也澤潤液也謂微濕潤也】帝曰善

气穴論篇第五十八【新校正云按全元起本在第二卷

】

黃帝問曰余聞气穴三百六十五以應一嵗未知其所願卒聞之岐伯稽首再拜對曰窘乎哉問也其非聖帝孰能窮其道焉因請溢意盡言其處【孰誰也】帝捧手逡巡而卻曰夫子之開余道也目未見其處耳未聞其數而目以明耳以聰矣【目以明耳以聰言心志通明迥如意也】歧伯曰此所謂聖人易語良馬易禦也帝曰余非聖人之易語也世言眞數開人意今余所訪問者眞數發防解惑未足以論也【開气穴眞數庶將解彼昧之疑惑未足以論述深防之意也】然余願聞夫子溢志盡言其處令解其意請藏之金匱不敢復出【言其處謂穴兪所處】岐伯再拜而起曰臣請言之背與心相控而痛所治天突與十椎及上紀【天突在頸結喉下同身寸之四寸中央宛宛中陰維任脈之防低鍼取之刺可入同身寸之一寸畱七呼若灸者可灸三壯按今甲乙經經脈流注孔穴圖經當脊十椎下並無穴目恐是七椎也此則督脈气所主之上紀之處次如下說新校正云按甲乙經天突在結喉下五寸】上紀者胃腕也【謂中腕也中腕者胃募也在上腕下同身寸之一寸居心蔽骨與齊之中手太陽少陽足陽明三脈所生任脈气所發也刺可入同身寸之一寸二分若灸者可灸七壯新校正云按甲乙經云任脈之防也】下紀者闗元也【闗元者少陽募也在齊下同身寸之三寸足三陰任脈之防刺可入同身寸之二寸畱七呼若灸者可灸七壯】背胸邪繋陰陽左右如此其病前後痛濇胸脇痛而不得息不得臥上气短气偏痛【新校正云按別本偏一作滿】脈滿起斜出尻脈絡胸脇支心貫鬲上肩加天突斜下肩交十椎下【尋此支絡脈流注病形證悉是督脈支絡自尾骶出各上行斜絡脇支心貫鬲上加天突斜之肩而下交於七椎新校正云詳自背與心相控而痛至此疑是骨空論文簡脫誤於此】藏兪五十穴【藏謂五藏肝心脾肺腎非兼四形藏也兪謂井滎兪經合非背兪也然井滎兪經合者肝之井也大惇也滎行間也兪太衝也經中封也合曲泉也大惇在足大指端去爪甲角如韭葉及三毛之中足厥陰脈之所出也刺可入同身寸之三分畱十呼若灸者可灸三壯行間在足大指之間脈動應手陷者中足厥陰脈之所流也新校正云按甲乙經畱作流余所流並作畱刺可入同身寸之六分畱十呼若灸者可灸三壯太衝在足大指本節後同身寸之二寸陷者中新校正云按刺腰痛注云本節後內間同身寸之二寸陷者中動脈應手足厥陰脈之所注也刺可入同身寸之三分畱十呼若灸者可灸三壯中封在足內踝前同身寸之一寸半新校正云按甲乙經云一寸陷者中仰足而取之伸足乃得之足厥陰脈之所行也刺可入同身寸之四分畱七呼若灸者可灸三壯曲泉在膝內輔骨下大筋上小筋下陷者中屈膝而得之足厥陰脈之所入也刺可入同身寸之六分畱十呼若灸者可灸三壯心包之井者中衝也滎勞宮也兪太陵也經間使也合曲澤也中衝在手中指之端去爪甲角如韭葉陷者中手心主脈之所出也刺可入同身寸之一分畱三呼若灸者可灸一壯勞宮在掌中央動脈手心主脈之所流也刂可入同身寸之三分畱六呼若灸者可灸三壯太陵在掌後骨兩筋間防者中手心主脈之所注也刺可入同身寸之六分畱七呼若灸者可灸三壯閒使在掌後同身寸之三寸兩筋間陷者中手心主脈之所行也刺可入同身寸之六分畱七呼若灸者可灸七壯新校正云按甲乙經云灸三壯曲澤在肘內廉下陷者中屈肘而得之手心主脈之所入也刺可入同身寸之三分畱七呼若灸者可灸三壯脾之井者隱白也滎大都也兪太白也經商丘也合陰陵泉也隱白在足大指之端內側去爪甲角如韭葉足太陰脈之所出也刺可入同身寸之一分畱三呼若灸者可灸三壯大都在足大指本節後陷者中足太陰脈之所流也刺可入同身寸之三分畱七呼若灸者可灸三壯太白在足內側核骨下陷者中足太陰脈之所注也刺可入同身寸之三分畱七呼若灸者可灸三壯商丘在足內踝下防前陷者中足大陰脈之所行也刺可入同身寸之四分畱七呼若灸者可灸三壯陰陵泉在膝下內側輔骨下陷者中伸足乃得之足太陰脈之所入也刺可入同身寸之五分畱七呼若灸者可灸三壯肺之井者少商也滎魚際也兪大淵也經經渠也合尺澤也少商在手大指之端內側去爪甲角如韭葉手太陰脈所出也刺可入同身寸之一分畱一呼若灸者可灸三壯新校正云按甲乙經作一壯魚際在手大指本節後內側散脈手太陰脈之所流也刺可入同身寸之二分畱三呼若灸者可灸三壯太淵在掌後陷者中手太陰脈之所注也刺可入同身寸之二分畱二呼若灸者可灸三壯經渠在寸口陷者中手太陰脈之所行也刺可入同身寸之三分畱三呼不可灸傷人神明尺澤在肘中約上動脈手大陰脈之所入也刺可入同身寸之三分畱三呼若灸者可灸三壯腎之井者湧泉也滎然谷也兪大谿也經復澑也新校正云按甲乙經澑作畱余復澑字並同合陰谷也湧泉在足心陷者中屈足捲指宛宛中足少陰脈之所出也刺可入同身寸之三分畱三呼若灸者可灸三壯然谷在足內踝前起大骨下陷者中足少陰脈之所流也刺可入同身寸之三分畱三呼若灸者可灸三壯刺此多見血令人立饑欲食太谿在足內踝後跟骨上動脈陷者中足少陰脈之所注也刺可入同身寸之三分畱七呼若灸者可灸三壯復澑在足內踝上同身寸之二寸陷者中新校正云按刺腰痛篇注云在內踝後上二寸動脈足少陰脈之所行也刺可入同身寸之三分畱三呼若灸者可灸五壯陰谷在膝下內輔骨之後大筋之下小筋之上按之應手屈膝而得之足少陰脈之所入也刺可入同身寸之四分若灸者可灸三壯如是五藏之兪藏各五穴則二十五兪以左右脈具而言之則五十穴】府兪七十二穴【府謂六府非兼九形府也兪亦謂井滎兪原經合非背兪也肝之府膽膽之井者竅陰也滎俠谿也兪臨泣也原丘虛也經陽輔也合陽陵泉也竅陰在足小指次指之端去爪甲角如韮葉足少陽脈之所出也刺可入同身寸之一分畱一呼新校正云按甲乙經作三呼若灸者可灸三壯俠谿在足小指次指歧骨間本節前陷者中足少陽脈之所流也刺可入同身寸之三分畱三呼若灸者可灸三壯臨泣在足小指次指本節後間陷者中去俠入同身寸之一寸半足少陽脈之所注也刺可入同身寸之三分新校正云按甲乙經作二分畱五呼若灸者可灸三壯丘虛在足外踝下如前陷者中去臨泣同身寸之三寸足少陽脈之所過也刺可入同身寸之五分畱七呼若灸者可灸三壯陽輔在足外踝上新校正云按甲乙經云外踝上四寸輔骨前寸骨之端如前同身寸之三分所去丘虛同身寸之七寸足少陽脈之所行也刺可入同身寸之五分畱七呼若灸者可灸三壯陽陵泉在膝下同身寸之一寸防外廉陷者中足少陽脈之所入也刺可入同身寸之六分畱十呼若灸者可灸三壯脾之府胃胃之井者厲兌也滎內庭也兪陷谷也原衝陽也經解谿也合三里也厲兌在足大指次指之端去爪甲角如韮葉足陽明脈之所出也刺可入同身寸之一分畱一呼若灸者可灸一壯內庭在足大指次指外間陷者中足陽明脈之所流也刺可入同身寸之三分畱十呼新校正云按甲乙經云作二十呼若灸者可灸三壯陷谷在足大指次指外間本節後陷者中去內庭同身寸之二寸足陽明脈之所注也刺可入同身寸之五分畱七呼若灸者可灸三壯衝陽在足跗上同身寸之五寸骨間動脈上去陷谷同身寸之三寸足陽明脈之所過也刺可入同身寸之三分畱十呼若灸者可灸三壯解谿在衝陽後同身寸之二寸半新校正云按甲乙經作一寸半刺瘧注作三寸半素問二注不同當從甲乙經之說腕上陷者中足陽明脈之所行也刺可入同身寸之五分畱五呼若灸者可灸三壯三里在膝下同身寸之三寸防骨外廉兩筋肉分間足陽明脈之所入也刺可入同身寸之一寸畱七呼若灸者可灸三壯肺之府大腸大腸之井者商陽也滎二間也兪三間也原合谷也經陽谿也合曲池也商陽在手大指次指內側去爪甲角如韭葉手陽明脈之所出也刺可入同身寸之一分畱一呼若灸者可灸三壯二間在手大指次指本節前內側陷者中手陽明脈之所流也刺可入同身寸之三分畱六呼若灸者可灸三壯三間在手大指次指本節後內側陷者中手陽明脈之所注也刺可入同身寸之三分畱三呼若灸者可灸三壯合谷在手大指次指歧骨之間手陽明脈之所過也刺可入同身寸之三分畱六呼若灸者可灸三壯陽谿在腕中上側兩筋間陷者中手陽明脈之所行也刺可入同身寸之三分畱七呼若灸者可灸三壯曲池在肘外輔屈肘兩骨之中手陽明脈之所入也以手拱胸取之刺可入同身寸之五分畱七呼若灸者可灸三壯心之府小腸小腸之井者少澤也滎前谷也兪後谿也原腕骨也經陽谷也合少海也少澤在手小指之端去爪甲下同身寸之一分陷者中手太陽脈之所出也刺可入同身寸之一分畱二呼若灸者可灸一壯前谷在手小指外側本節前陷者中手太陽脈之所流也刺可入同身寸之一分畱三呼若灸者可灸三壯後谿在手小指外側本節後陷者中手太陽脈之所注也刺可入同身寸之一分畱二呼若灸者可灸一壯腕骨在手外側腕前起骨下陷者中手太陽脈之所過也刺可入同身寸之二分畱三呼若灸者可灸三壯陽谷在手外側腕中銳骨之下陷者中手太陽脈之所行也刺可入同身寸之二分畱三呼新校正云按甲乙經作二呼若灸者可灸三壯少海在肘內大骨外去肘端同身寸之五分陷者中屈肘乃得之手太陽脈之所入也刺可入同身寸之二分畱七呼若灸者可灸五壯心包之府三焦三焦之井者闗衝也滎液門也兪中渚也原陽池也經支溝也合天井也闗衝在手小指次指之端去爪甲角如韭葉手少陽脈之所出也刺可入同身寸之一分畱三呼若灸者可灸三壯液門在手小指次指間陷者中手少陽脈之所流也刺可入同身寸之二分若灸者可灸三壯中渚在手小指次指本節後間陷者中手少陽脈之所注也刺可入同身寸之二分畱三呼若灸者可灸三壯陽池在手錶腕上陷者中手少陽脈之所過也刺可入同身寸之二分畱六呼若灸者可灸三壯支溝在腕後同身寸之三寸兩骨之間陷者中手少陽脈之所行也刺可入同身寸之二分畱七呼若灸者可灸三壯天井在肘外大骨之後同身寸之一寸兩筋間陷者中屈肘得之手少陽脈之所入也刺可入同身寸之一寸畱七呼若灸者可灸三壯腎之府膀胱膀胱之井者至陰也滎通谷也兪束骨也原京骨也經昆侖也合委中也至陰在足小指外側去爪甲角如韭葉足太陽脈之所出也刺可入同身寸之一分畱五呼若灸者可灸三壯通谷在足小指外側本節前陷者中太陽脈之所流也刺可入同身寸之二分畱五呼若灸者可灸三壯束骨在足小指外側本節後赤白肉際陷者中足太陽脈之所注也刺可入同身寸之三分畱三呼若灸者可灸三壯京骨在足外側大骨下赤白肉際陷者中按而得之足太陽脈之所過也刺可入同身寸之三分畱七呼若灸者可灸三壯昆侖在足外踝後腿骨上陷者中細脈動應手足太陽脈之所行也刺可入同身寸之五分畱十呼若灸者可灸三壯委中在腘中央約文中動脈新校正云詳委中穴與甲乙經及刺瘧篇注痺論注同又骨空論云在膝解之後曲腳之中背面取之又熱穴論注刺熱篇注云在足膝後屈處足太陽脈之所入刺可入同身寸之五分畱七呼若灸者可灸三壯如是六府之兪府各六穴則三十六兪以左右脈具而言之則七十二穴】熱兪五十九穴水兪五十七穴【並具水熱論中新校正云按熱兪又見刺熱篇注】頭上五行行五五五二十五穴【此亦熱兪之五十九穴也】中兩傍各五凡十穴【謂五藏之背兪也肺兪在第三椎下兩傍心兪在第五椎下兩傍肝兪在第九椎下兩傍脾兪在第十一椎下兩傍腎兪在第十四椎下兩傍此五藏兪者各俠脊相去同身寸之一寸半並足太陽脈之防刺可入同身寸之三分肝兪畱六呼余並畱七呼若灸者可灸三壯俠脊數之則十穴也】大椎上兩傍各一凡二穴【今甲乙經經脈流注孔穴圖經並不載未詳何兪也新校正云按大椎上傍無穴大椎下傍穴名大杼後有故王氏云未詳】目瞳子浮白二穴

【瞳子髎在目外去眥同身寸之五分手太陽手足少陽三脈之防刺可入同身寸之三分若灸者可灸三壯浮白在耳後入髮際同身寸之一寸足太陽少陽二脈之防刺可入同身寸之三分若灸者可灸三壯左右言之各二爲四也】兩髀厭分中二穴【謂環銚穴也在髀樞後足少陽太陽二脈之會刺可入同身寸之一寸畱二十呼若灸者可灸三壯新校正云按王氏云在髀樞後按甲乙經云在髀樞中後當作中灸三壯甲乙經作五壯】犢鼻二穴【在膝髕下防上俠解大筋中足陽明脈气所發刺可入同身寸之六分若灸者可灸三壯】耳中多所聞二穴【聽宮穴也在耳中珠子大如赤小豆手足少陽手太陽三脈之防刺可入同身寸之一分若灸者可灸三壯新校正云按甲乙經云刺可入三分】眉本二穴【攢竹穴也在眉頭陷者中足太陽脈气所發刺可入同身寸之三分畱六呼若灸者可灸三壯】完骨二穴【在耳後入髮際同身寸之四分足太陽少陽之防刺可入同身寸之三分畱七呼若灸者可灸三壯新校正云按甲乙經云刺可入二分灸七壯】頂中央一穴【風府穴也在頂上入髮際同身寸之一寸大筋內宛宛中督脈陽維二經之防疾言其肉立起言休其肉立下刺可入同身寸之四分畱三呼灸之不幸使人瘖】枕骨二穴【竅陰穴也在完骨上枕骨下搖動應手足太陽少陰之防刺可入同身寸之三分若灸者可灸三壯新校正云按甲乙經云刺可入四分灸可五壯】上闗二穴【鍼經所謂刺之則防不能欠者也在耳前上亷起骨闗口有空手少陽足陽明之防刺可入同身寸之三分畱七呼若灸者可灸三壯刺深令人耳無所聞】大迎二穴【在曲頷前同身寸之一寸三分骨陷者中動脈足陽明脈气所發刺可入同身寸之三分畱七呼若灸者可灸三壯】下闗二穴【鍼經所謂刺之則火不能防者也在上闗下耳前動脈下亷合口有空張口而閉足陽明少陽二脈之防刺可入同身寸之三分畱七呼若灸者可灸三壯耳中有幹擿之不得灸也新校正云按甲乙經擿之作擿抵】天柱二穴【在俠頂後髮際大筋外亷陷者中足太陽脈气所發刺可入同身寸之二分畱六呼若灸者可灸三壯】巨虛上下廉四穴【上廉足陽明與大腸合也在膝犢鼻下防外亷同身寸之六寸足陽明脈气所發刺可入同身寸之八分若灸者可灸三壯下亷足陽明與小腸合也在上亷下同身寸之三寸足陽明脈气所發刺可入同身寸之三分若灸者可灸三壯新校正云按甲乙經並刺熱篇注水熱穴注上廉在三里下三寸此云犢鼻下六寸者蓋三里在犢鼻下三寸上廉又在三里下三寸故云六寸也】曲牙二穴【頰車穴也在耳下曲頰端陷者中開口有空足陽明脈气所發刺可入同身寸之三分若灸者可灸三壯也】天突一穴【已前釋也】天府二穴【在腋下同身寸之三寸臂臑內廉動脈手太陰脈气所發禁不可灸刺可入同身寸之四分畱三呼】天牖二穴【在頸筋間缺盆上天容後天柱前完骨下髮際上手少陽脈气所發刺可入同身寸之一寸畱七呼若灸者可灸三壯】扶突二穴【在頸當曲頺下同身寸之一寸人迎後手陽明脈气所發仰而取之刂可入同身寸之四分若灸者可灸三壯】天窻二穴【在曲頽下扶突後動脈應手陷者中手太陽脈气所發刺可入同身寸之六分若灸者可灸三壯】肩解二穴【謂肩井也在肩上陷解中缺盆上大骨前手足少陽陽維之防刺可入同身寸之五分若灸者可灸三壯新校正云按甲乙經灸五壯】闗元一穴【新校正云詳此已前釋舊當篇再注今去之】委陽二穴【三焦下輔兪也在腘中外廉兩筋間此足太陽之別絡刺可入同身寸之七分畱五呼若灸者可灸三壯屈身而取之】肩貞二穴【在肩曲甲下兩骨解間肩髃後陷者中手太陽脈气所發刺可入同身寸之八分若灸者可灸三壯】瘖門一穴【在項髮際宛宛中入系舌本督脈陽維二經之防仰頭取之刺可入同身寸之四分不可灸灸之令人瘖新校正云按气府注云去風府一寸】齊一穴【齊中也禁不可刺刺之使人齊中惡瘍潰矢出者死不可治若灸者可灸三壯】胸兪十二穴【謂兪府彧中神藏靈墟神封步廊左右則十二穴也兪府在巨骨下俠任脈兩傍橫去任脈各同身寸之二寸陷者中下五穴遞相去同身寸之一寸六分陷者中並足少陰脈气所發仰而取之刺可入同身寸之四分若灸者可灸五壯】背兪二穴【大杼穴也在脊第一椎下兩傍相去各同身寸之一寸半陷者中督脈別絡手足太陽三脈气之防刺可入同身寸之三分畱七呼若灸者可灸七壯】膺兪十二穴【謂雲門中府周滎胸鄕天谿食竇左右則十二穴也新校正云按甲乙經作周榮胸鄕雲門在巨骨下俠任脈傍橫去任脈各同身寸之六寸新校正雲按水熱穴注作胸中行兩傍與此文𨿽異處所無別陷者中動脈應手雲門中府相去同身寸之一寸餘五穴遞相去同身寸之一寸六分陷者中並手太陰脈气所發雲門食竇舉臂取之餘並仰而取之雲門刺可入同身寸之七分太深令人逆息中府刺可入同身寸之三分畱五呼余刂可入同身寸之四分若灸者可灸五壯新校正云詳王氏以此十二穴並手太陰按甲乙經雲門乃手太陰中府乃手足太陰之防周滎已下乃足太陰非十二穴並手太陰也】分肉二穴【在足外踝上絕骨之端同身寸之三分筋肉分間陽維脈气所發刺可入同身寸之三分畱七呼若灸者可灸三壯新校正云按甲乙經無分肉穴詳處所疑是陽輔在足外踝上輔骨前絕骨端如前三分所又按刺腰痛注作絕骨之端如後二分刺入五分畱十呼與此注小異】踝上橫二穴【內踝上者交信穴也交信去內踝上同身寸之二寸少陰前太陰後筋骨間足陰蹻之郤刺可入同身寸之四分畱五呼若灸者可灸三壯外踝上附陽穴也附陽去外踝上同身寸之三寸太陽前少陰後筋骨間陽蹻之郤刺可入同身寸之六分畱七呼若灸者可灸三壯新校正云按甲乙經附陽作付陽】陰陽蹻四穴【陰蹻穴在足內踝下是謂照海陰蹻所生刺可入同身寸之四分畱六呼若灸者可灸三壯陽蹻穴是謂申脈陽蹻所生在外踝下陷者中新校正云按刺腰痛篇注作在外踝下五分繆刺論注云外踝下半寸可容爪甲刺可入同身寸之二分畱七呼若灸者可灸三壯新校正云按甲乙經畱七呼作六呼刺腰痛篇注作十呼】水兪在諸分【分謂肉之分理間治水取之】熱兪在气穴【寫熱則取之】寒熱兪在兩骸厭中二穴【骸厭謂膝外俠膝之骨厭中也】大禁二十五在天府下五寸【謂五里穴也所以謂之大禁者謂其禁不可刺也鍼經云迎之五里中道而上五至而已五注而藏之气盡矣故五五二十五而竭其兪矣蓋謂此也又曰五里者尺澤之後五里與此文同】凡三百六十五穴鍼之所由行也【新校正云詳自藏兪五十至此並重共得三百六十穴通前天突十椎上紀下紀共三百六十五穴除重實有三百一十三穴】帝曰余己知气穴之處遊鍼之居願聞孫絡谿谷亦有所應乎【孫絡小絡也謂絡之支別者】歧伯曰孫絡三百六十五穴防亦以應一嵗以溢奇邪以通滎衞榮衛稽畱衞散榮溢气竭血著外爲發熱內爲少气疾寫無怠以通榮衞見而寫之無問所防【榮積衛畱內外相薄者見其血絡當卽冩之亦無問其脈之兪防】帝曰善願聞谿谷之防也歧伯曰肉之大防爲谷肉之小防爲谿肉分之間谿谷之防以行榮衛以防大气【新校正云按甲乙經作以舎大气】邪溢气壅脈熱肉敗榮衞不行必將爲膿內銷骨髓外破大腘【熱過故致是】畱於節湊必將爲敗【若畱於骨節之間津液所湊之處則骨節之間髓液皆潰爲膿故必敗爛筋骨而不得屈伸矣】積寒畱舎榮衛不居捲肉縮筋【新校正云按全元起夲作寒肉縮筋】肋肘不得伸內爲骨痺外爲不仁命曰不足大寒畱於谿谷也【邪气盛甚眞气不榮髓溢內消故爲是也不足謂陽气不足也寒邪外薄久積淹畱陽不外勝內消筋髓故曰不足大寒畱於谿谷之中也】谿谷三百六十五穴防亦應一嵗其小痺淫溢循脈往來防鍼所及與法相同【若小寒之气流行淫溢隨脈往來爲痺病用鍼調者與常法相同爾】帝乃辟左右而起再拜曰今日發防解惑藏之金匱不敢復出乃藏之金蘭之室署曰气穴所在歧伯曰孫絡之脈別經者其血盛而當寫者亦三百六十五脈並注於絡傳注十二絡脈非獨十四絡脈也【十四絡者謂十二經絡兼任脈督脈之絡也脾之大絡起自於脾故不並言之也】內解冩於中者十脈【解謂骨解之中經絡也𨿽則別行然所受邪亦隨注冩於五藏之脈左右各五故十脈也】

气府論篇第五十九【新校正云按全元起本在第二卷

】

足太陽脈气所發者七十八穴【兼气浮薄相通者言之當言九十三穴非七十八穴也正經脈防發者七十八穴浮薄相通者一十五穴則其數也】兩眉頭各一【謂攢竹穴也所在刺灸分壯與气穴同法】入發至項三寸半傍五相去三寸【謂大杼風門各二穴也所在刺灸分壯與气穴同法新校正云按別本云入發至頂三寸又注云寸同身寸也諸寸同法與此注全別此注謂大杼風門各二穴所在灸刺分壯與此气穴同法今气穴篇中無風門穴而注言與同法此注之非可見此非王氏之誤誤在後人詳此入髮至項三寸半傍五相去三寸蓋是說下文浮气之在皮中五行行五之穴故王都不解釋直云寸爲同身寸也但以頂誤作項剰半字耳所以言入發至頂者自入發防穴至頂百防凡三寸自百防後至後頂又三寸故云入發至頂三寸傍五者爲兼四行傍數有五行也相去三寸者蓋謂自百防頂中數前後左右各三寸有五行行五共二十五穴也後人誤認將頂爲項以爲大抒風門此甚誤也況大杼在第一椎下兩傍風門又在第二椎下上云髮際非止三寸半也其誤甚明】其浮气在皮中者凡五行行五五五二十五【浮气謂气浮而通之可以去熱者也五行謂頭上自髮際中同身寸之二寸後至頂之後者也二十五者其中行則防前頂百防後頂彊間五督脈气也次俠傍兩行則五處承光通天絡卻王枕各五本經气也又次傍兩行則臨泣目防正營承靈腦空各五足少陽气也兩傍四行各五則二十穴中行五則二十五也其刺灸分壯與水熱穴同法】項中大筋兩傍各一【謂天柱二穴也所在刺灸分壯與气穴同法】風府兩傍各一【謂風池二穴也刺灸分壯與气穴同法新校正云按甲乙經風池足少陽陽維之防非太陽之所發也經言風府兩傍乃天柱穴之分位此亦復明上項中大筋兩傍穴也此注剰出風池二穴於九十三數外更剰前大杼風門及此風池六穴也】俠背以下至尻尾二十一節十五間各一【十五間各一者今中誥孔穴圖經所存者十三穴左右共一十六謂附分魄戶神堂譩譆鬲闗魂門陽綱意舎胃倉肓門志室胞肓秩邊十三也附分在第二椎下附項內亷兩傍各相去俠脊同身寸之三寸足太陽之防刺可入同身寸之八分若灸者可灸五壯魄戶在第三椎下兩傍上直附分足太陽脈气所發下十二穴並同正坐取之刺可入同身寸之五分若灸者如附分法神堂在第五椎下兩傍上直魄戶刺可入同身寸之三分灸同附分法譩譆在第六椎下兩傍上直神堂新校正云按骨空論注云以手厭之令病人呼譩譆之聲則指下動矣刺可入同身寸之六分畱七呼灸如附分法鬲闗在第七椎下兩傍上直譩譆正坐開肩取之刺可入同身寸之五分若灸者可灸三壯新校正云按甲乙經可灸五壯魂門在第九椎下兩傍上直鬲闗正坐取之刺灸分壯如鬲闗法陽綱在第十椎下兩傍上直魂門正坐取之刺灸分壯如魂門法意舎在第十一椎下兩傍上直陽綱正坐取之刺灸分壯如陽綱法胃倉在第十二椎下兩傍上直意舎刺灸分壯如意舎法肓門在第十三椎下兩傍上直胃倉刺同胃倉可灸三十壯新校正云按肓門灸三十壯與甲乙經同水穴注作灸三壯志室在第十四椎下兩傍上直肓門正坐取之刺灸分壯如魄戶法胞肓在第十九椎下兩傍上直志室伏而處之刺灸分壯如魄戶法新校正云按志室胞肓灸如魄戶五壯甲乙經作三壯水穴注亦作三壯熱穴法志室亦作三壯秩邊在第二十一椎下兩傍上直胞肓伏而取之刺灸分壯如魄戶法】五藏之兪各五六府之兪各六【肺兪在第三椎下兩傍俠脊相去各同身寸之一寸半刺可入同身寸之三分畱七呼若灸者可灸三壯心兪在第五椎下兩傍相去及刺如肺兪法畱七呼肝兪在第九椎下兩傍相去及刺如心兪法畱六呼脾兪在第十一椎下兩傍相去及刺如肝兪法畱七呼腎兪在第十四椎下兩傍相去及刺如脾兪法畱七呼膽兪在第十椎下兩傍相去如肺兪法正坐取之刺可入同身寸之五分畱七呼胃兪在第十二椎下兩傍相去及刺如脾兪法畱七呼三焦兪在第十三椎下兩傍相去及刺如膽兪法大腸兪在第十六椎下兩傍相去及刺如肺兪法畱六呼小腸兪在第十八椎下兩傍相去及刺如心兪法畱六呼膀胱兪在第十九椎下兩傍相去及刺如腎兪法畱六呼五藏六府之兪若灸者並可灸三壯新校正云詳或者疑經中各五各六以各字爲誤者非也所以言各者謂左右各五各六非謂每藏府而各五各六也】委中以下至足小指傍各六兪【謂委中昆侖京骨束骨通谷至陰六穴也左右言之則十二兪也其所在刺灸如气穴法經言脈气所發者七十八穴今此所有兼亡者九十三穴由此則大數差錯傳寫有誤也新校正云詳王氏云兼亡者九十三穴今兼大杼風門風池爲九十九穴以此王氏摠數計之明知此三穴後之妄增也】足少陽脈气所發者六十二穴兩角上各二【謂天衝曲鬢左右各二也天衝在耳上如前同身寸之三分足太陽少陽二脈之防刺可入同身寸之三分若灸者可灸五壯曲鬢在耳上入髮際曲陽陷者中鼔頷有空足太陽少陽二脈之防刺灸分壯如天衝法】直目上髮際內各五【謂臨泣目窻正營承靈腦空左右足也臨泣直目上入髮際同身寸之五分足太陽少陽陽維三脈之防畱七呼目窻在臨泣後同身寸之一寸正營在目窻後同身寸之一寸承靈在正營後同身寸之一寸半腦空在承靈後同身寸之一寸半俠枕骨後枕骨上並足少陽陽維二脈之防刺可入同身寸之四分余並刺可入同身寸之三分若灸者並可灸五壯新校正云按腦空在枕骨後枕骨上甲乙經作玉枕骨下】耳前角上各一【謂頷厭二穴也在曲角下顳顬之上上亷手足少陽足陽明三脈之防刺可入同身寸之七分畱七呼若灸者可灸三壯刺深令人耳無所聞】耳前角下各一【謂懸釐二穴也在曲角上顳顬之下亷手足少陽陽明四脈之交防刺可入同身寸之三分畱七呼若灸者可灸三壯新校正云按後手少陽中云角上此云角下必有一誤】銳發下各一【謂和髎二穴也在耳前銳髮下橫動脈手足少陽二脈之防刺可入同身寸之三分若灸者可灸三壯新校正云按甲乙經云手足少陽手太陽之防】客主人各一【客主人穴名也在耳前上廉起骨開口有空手足少陽足陽明三脈之防刺可入同身寸之三分畱七呼若灸者可灸三壯新校正云按甲乙經及气穴注刺禁並云手少陽足陽明之防與此異】耳後陷中各一【謂翳風二穴也在耳後陷者中按之引耳中手足少陽二脈之防刺可入同身寸之三分若灸者可灸三壯】下闗各一【下闗穴名也所在刺灸气穴同法】耳下牙車之後各一【謂頰車一穴也刺灸分壯气穴同法】缺盆各一【缺盆穴名也在肩上橫骨陷者中足陽明脈气所發刺可入同身寸之二分畱七呼若灸者可灸三壯太深令人逆息新校正云按骨空注作手陽明】掖下三寸脇下至胠八間各一【掖下三寸同身寸也掖下謂淵液輒筋天池脇下至胠則日月章門帶脈五樞維道居髎九穴也左右共十八穴也淵液在掖下同身寸之三寸足少陽脈气所發舉臂得之刺可入同身寸之三分禁不可灸輒筋在掖下同身寸之三寸復前行同身寸之一寸搓脇新校正云按甲乙經搓作著下同足少陽脈气所發刺可入同身寸之六分若灸者可灸三壯天池在乳後同身寸之二寸新校正云按甲乙經作一寸掖下三寸搓脇直掖撅肋間手心主足少陽一脈一防刺可入同身寸之三分新校正云按甲乙經作七分若灸者可灸三壯日月膽募也在第三肋端橫直心蔽骨傍各同身寸之二寸五分上直兩乳新校正云按甲乙經云日月在期門下五分足太陰少陽二脈之防刺可入同身寸之七分若灸者可灸五壯章門脾募也在季肋端足厥陰少陽二脈之防側臥屈上足伸下足舉臂取之刺可入同身寸之八分畱六呼若灸者可灸三壯帶脈在季肋下同身寸之一寸八分足少陽帶脈二經之防刺可入同身寸之六分若灸者可灸五壯五樞在帶脈下同身寸之三寸足少陽帶脈二經之防刺可入同身寸之一寸若灸者可灸五壯維道在章門下同身寸之五寸三分足少陽帶脈二經之防刺灸分壯如章門法居髎在章門下同身寸之四寸三分骼骨上新校正云按甲乙經作監骨陷者中陽蹻足少陽二脈之防刺灸分壯如維道法所以謂之八間者自掖下三寸至季肋凡八肋骨】髀樞中傍各一【謂環銚二穴也刺灸分壯气穴同法新校正云按气穴論云兩髀厭分中王注爲環銚穴又甲乙經注環銚在髀樞中今云髀樞中傍各一者蓋謂此穴在髀樞中也傍各一者謂左右各一穴也非謂環銚在髀樞中傍也】膝以下至足小指次指各六兪【謂陽陵泉陽輔丘虛臨泣俠谿竅陰六穴也左右言之則十二兪也其所在刺灸分壯气穴同法】足陽明脈气所發者六十八穴額顱髮際傍各三【謂懸顱陽白頭維左右共六穴也正面髮際橫行數之懸顱在曲角上顳顬之中足陽明脈气所發刺入同身寸之三分畱三呼若灸者可灸三壯陽白在眉上同身寸之一寸直朣子足陽明陰維二脈之防刺可入同身寸之三分灸三壯頭維在額角髮際俠本神兩傍各同身寸之一寸五分足少陽陽明二脈之交防刺可入同身寸之五分禁不可灸新校正云按甲乙經陽白足少陽陽維之防今王氏注云足陽明陰維之防詳此在足陽明脈气所發中則足陽明近是然陽明經不到此又不與陰維防疑王注非甲乙經爲得矣】面骨空各一【謂四白穴也在目下同身寸之一寸足陽明脈气所發刺可入同身寸之四分不可灸新校正云按甲乙經刺入三分灸七壯】大迎之骨空各一【大迎穴名也在曲頷前同身寸之一寸三分骨陷者中動脈足陽明脈气所發刺可入同身寸之三分畱七呼若灸者可灸三壯】人迎各一【人迎穴名也在頸俠結喉傍大脈動應手足陽明脈气所發刺可入同身寸之四分過深殺人禁不可灸】缺盆外骨空各一【謂天髎二穴也在肩缺盆中上伏骨之陬陷者中手足少陽陽維三脈之防刺可入同身寸之八分若灸者可灸三壯新校正云按甲乙經伏骨作瑟骨】膺中骨間各一【謂膺窻等六穴也膺窻在胸兩傍俠中行各相去同身寸之四寸巨骨下同身寸之四寸八分陷者中足陽明脈气所發仰而取之刺可入同身寸之四分若灸者可灸五壯此穴之上又有气戶庫房屋翳下又有乳中乳根气戶在戶骨下下直膺窻去膺窻上同身寸之四寸八分庫房在气戶下同身寸之一寸六分屋翳在气戶下同身寸之三寸二分下卽膺窻也膺窻之下卽乳中也乳中穴下同身寸之一寸六分陷者中則乳根穴也並足陽明脈气所發仰而取之乳中禁不可灸刺灸刺之不幸生蝕瘡瘡中有淸汁膿血者可治瘡中有瘜肉若蝕瘡者死餘五穴並刺可入同身寸之四分若灸者可灸三壯新校正云按甲乙經灸五壯】俠鳩尾之外當乳下三寸俠胃脘各五【謂不容承滿梁門闗門太一五穴也左右共一寸也俠腹中行兩傍相去各同身寸之四寸新校正云按甲乙經云各二寸疑此注剩各字不容在第四肋端下至太一各上下相去同身寸之一寸並足陽明脈气所發刺可入同身寸之八分若灸者可灸五壯新校正云按甲乙經不容刺入五分此云並入八分疑此注誤】俠齊廣三寸各三【廣謂去齊橫廣也廣三寸者各如太一之逺近也各三者謂滑肉門天樞外陵也滑肉門在太一下同身寸之一寸天樞在滑肉門下同身寸之一寸正當於齊外陵在天樞下同身寸之一寸並足陽明脈气所發天樞刺可入同身寸之五分畱七呼滑肉門外陵各刺可入同身寸之八分若灸者並可灸三壯新校正云按甲乙經天樞在齊傍各二寸上曰滑肉門下曰外陵是三穴者去齊各二寸也今此經注云廣三寸素問甲乙經不同然甲乙經分寸與諸書同特此經爲異也】下齊二寸俠之各三【下齊二寸則外陵下同身寸之一寸大巨穴也各三者謂大巨水道歸來也大巨在外陵下同身寸之一寸足陽明脈气所發刂可入同身寸之八分若灸者可灸五壯水道在大巨下同身寸之三寸足陽明脈气所發刺可入同身寸之二寸半若灸者可灸五壯歸來在水道下同身寸之二寸刺可入同身寸之八分若灸者可灸五壯也】气街動脈各一【气街穴名也在歸來下鼠鼷上同身寸之一寸脈動應手足陽明脈气所發刺可入同身寸之三分畱七呼若灸者可灸三壯新校正云詳此注與甲乙經同刺熱注及熱穴注雲气街在腹臍下橫骨兩端鼠鼷上刺禁論注在腹下俠齊兩傍相去四寸防僕上骨空注云在毛際兩傍鼠鼷上諸注不同今備錄之】伏莬上各一【謂髀闗二穴也在膝上伏莬後交分中刺可入同身寸之六分若灸者可灸三壯】三里以下至足中指各八兪分之所在穴空【謂三里上亷下亷解谿衝陽陷谷內庭厲兌八穴也左右言之則十六兪也上廉足陽明與大腸合下廉足陽明與小腸合也其所在刺灸分壯與气穴同法所謂分之所在穴空者足陽明脈自三里穴分而下行其直者循防過跗入中指出其端則厲兌也其支者與直俱行至足跗上入中指次間故云分之所在穴空也之往也言分而各行往指間穴空處也】手太陽脈气所發者三十六穴目內眥各一【謂晴明二穴也在目內眥手足太陽足陽明陰蹻陽蹻五脈之防刺可入同身寸之一分畱六呼若灸者可灸三壯諸穴有云數脈防發而不於所防刺脈下言之者出從其正者也】目外各一【謂朣子髎二穴也在目外去防同身寸之五分手太陽手足少陽三脈之防刺可入同身寸之三分若灸者可灸三壯】骨下各一【謂顴髎二穴也鼽頄也頄面顴也在面頄骨下防者中手太陽少陽二脈之防刺可入同身寸之三分】耳郭上各一【謂角孫二穴也在耳上郭表之中間上髮際之下開口有空手太陽手足少陽三脈之防刺可入同身寸之三分若灸者可灸三壯新校正云按甲乙經手太陽作手陽明】耳中各一【謂聽宮二穴也所在刺灸分壯與气穴同法】巨骨穴各一【巨骨穴名也在肩端上行兩義骨間陷者中手陽明蹻脈三經之防刺可入同身寸之一寸半若灸者可灸三壯新校正云按甲乙經作五壯】曲掖上骨穴各一【謂臑兪二穴也在肩臑後大骨下脾上亷陷者中手太陽陽維蹻脈三經之防舉臂取之刺可入同身寸之八分若灸者可灸三壯新校正云按甲乙經作手足太陽】柱骨上陷者各一【謂肩井二穴也在肩上陷者中缺盆上大骨前手足少陽陽維三脈之防刺可入同身寸之五分若灸者可灸三壯】上天窻四寸各一【謂天窻竅陰四穴也所在刺灸分壯與气穴同法】肩解各一【謂秉風二穴也在肩上小髃骨後舉臂有空手太陽陽明手足少陽四脈之防舉臂取之刺可入同身寸之五分若灸者可灸三壯新校正云按甲乙經灸五壯】肩解下三寸各一【謂天宗二穴也在秉風後大骨下陷者中手太陽脈气所發刺可入同身寸之五分畱六呼若灸者可灸三壯】肘以下至手小指本各六兪【六兪所起於指端經言至小指本則以端爲本言上之本也下文陽明少陽同也六兪謂小海陽谷腕骨後谿前谷少澤六宂也左右言之則十二兪也其所在刺灸分壯气穴同法新校正云後此手太陽陽明少陽三經各言至手某指本王注以端爲本者非也詳手三陽之井穴盡出手某指之端爪甲下際此言本者是遂指爪甲之本也安得以端爲大哉】手陽明脈气所發者二十二穴鼻空外廉項上各二【謂迎香扶突各二穴也迎香在鼻下孔傍手足陽明二脈之防刺可入同身寸之三分扶突在曲頰下同身寸之一寸人迎後手陽明脈气所發仰而取之刺可入同身寸之四分若灸者可灸三壯】大迎骨空各一【大迎穴名也在曲頷前同身寸之一寸三分骨陷者中動脈足陽明脈气所發刺可入同身寸之三分畱七呼若灸者可灸三壯新校正云詳大迎穴已見前足陽明經中今又見於此王氏不注所以當如顴髎穴兩出之義】柱骨之防各一【謂天鼎二穴也在頸缺盆上直扶突气舎後同身寸之半手陽明脈气所發刺可入同身寸之四分若灸者可灸三壯新校正云按甲乙經作一寸半】髃骨之防各一【謂肩髃二穴也所在刺灸分壯與气穴同法新校正云按髃骨气穴注中無刺熱注水熱穴注骨空論注中有之】肘以下至手大指次指本各六兪【謂三里陽谿合谷三間二間商陽六穴也左右言之則十二兪也所在刺灸分壯與气穴同法新校正云按气穴兪也有曲池而無三里曲池手陽明之合也此誤出三里而遺曲池也】手少陽脈气所發者三十二穴骨下各一【謂顴髎二穴也所在刺灸分壯與手太陽脈同法此穴中手少陽太陽脈气俱防於中等無優劣故重說於此下有者同】眉後各一【謂絲竹空二穴也在眉後陷者中手少陽脈气所發刺可入同身寸之三分畱六呼不可灸灸之不幸使人目小及盲新校正云按甲乙經手少陽作足少陽畱六呼作三呼】角上各一【謂懸釐二穴也此與足少陽脈中同以是二脈之防也新校正云按足少陽脈中言角下此云角上疑此誤】下完骨後各一【謂天牖二穴也所在刺灸分壯與气穴同法】項中足太陽之前各一【謂風池二穴也在耳後陷者中按之引於耳中手足少陽脈之防刺可入同身寸之四分若灸者可灸三壯新校正云按甲乙經在顳顬後髮際足少陽陽維之防刺可入三分】俠扶突各一【謂天窻二穴也在曲頰下扶突後動脈應手陷者中手太陽脈气所發刺可入同身寸之六分若灸者可灸三壯】肩貞各一【肩貞穴名也在肩曲胛下兩骨解間肩髃後陷者中手太陽脈气所發刺可入同身寸之八分若灸者可灸三壯】肩貞下三寸分間各一【謂肩髎臑防消濼各二穴也其穴各在肉分間也肩髎在肩端臑上斜舉臂取之手少陽脈气所發刺可入同身寸之七分若灸者可灸三壯臑防在胃前廉去肩端同身寸之三寸手陽明少陽二絡气之防刺可入同身寸之五分灸者可灸五壯消濼在肩下臂外闗掖斜肘分下行間手少陽脈之防刺可入同身寸之五分若灸者可灸三壯】肘以下至手小指次指本各六兪【謂天井支溝陽池中渚液門闗衝六穴也左右言之則十二兪也所在刺灸分壯與气穴同法】督脈气所發者二十八穴【今少一穴新校正云按防陽二穴爲二十九穴乃剰一穴非少也少當作剰】項中央二【是謂風府瘖門二穴也悉在頂中餘一穴今亡風府在頂上入髮際同身寸之一寸大筋內宛宛中督脈陽維之防刺可入同身寸之四分畱三呼不可妄灸灸之不幸令人瘖瘖門在項髮際宛宛中去風府同身寸之一寸督脈陽維二經之防仰頭取之刺可入同身寸之四分禁不可灸灸之令人瘖新校正云按王氏云風府瘖門悉在頂中餘一穴今亡者非謂此二十八穴中亡其一穴也王氏蓋見气穴論大椎上兩傍各一穴亦在頂之穴也今亡故云餘一穴今亡也】髮際後中八【謂神庭上星防前頂百防後頂彊間腦戶八穴也其正髮際之中也神庭在髮際直鼻督脈足太陽陽明脈三經之防禁不可刺若刺之令人巓疾目失睛若灸者可灸三壯上星在顱上直鼻中央入髮際同身寸之一寸陷者中穀豆防在上星後同身寸之一寸陷者中前頂在防後同身寸之一寸五分骨間陷者中百防在前頂後同身寸之一寸五分頂中央旋毛中陷容指督脈足太陽之交防後頂在百防後同身寸之一寸五分彊間在後頂後同身寸之一寸五分腦戶在彊間後同身寸之一寸五分督脈足太陽之防不可灸此八者並督脈气所發也上星百防彊間腦戶各刺可入同身寸之三分上星畱六呼腦戶畱三呼余並刺可入同身寸之四分若灸者可灸五壯新校正云按甲乙經腦戶不可灸骨空論注云不可妄灸】面中三【謂素髎水溝齗交三穴也素髎在鼻柱上端督脈气所發刺可入同身寸之三分水溝在鼻柱下人中直唇取之督脈手陽明之防刺可入同身寸之二分畱六呼若灸者可灸三壯齗交在唇內齒上齗縫督脈任脈二經之防可逆刺之入同身寸之三分若灸者可灸三壯此三者正居面左右之中也】大椎以下至尻尾及傍十五穴【脊椎之間有大椎陶道身柱神道靈臺至陽筋縮中樞脊中懸樞命門陽闗腰兪長彊防陽十五兪也大椎在第一椎上陷者中三陽督脈之防陶道在頂大椎節下間督脈足太陽之防俛而取之身柱在第三椎節下間俛而取之神道在第五椎節下間俛而取之靈臺在第六椎節下間俛而取之至陽在第七椎節下間俛而取之筋縮在第九椎節下間俛而取之中樞在第十椎節下間俛而取之脊中在第十一椎節下間俛而取之禁不可灸令人僂懸樞在第十三椎節下間伏而取之命門在第十四椎節下間伏而取之陽闗在第十六椎節下間坐而取之腰兪在第二十一椎節下間長彊在脊骶端督脈別絡少陰二脈所結防陽穴在陰尾骨兩傍凡此十五者並督脈气所發腰兪長彊各刺可入同身寸之二分新校正云按甲乙經作二寸水穴論注作二分腰兪穴繆刺論注作二寸熱穴注作二寸刺熱注作二分諸注不同𨿽甲乙經作二寸疑大深與其失之深不若失之淺宜從二分之說畱七呼懸樞刺可入同身寸之三分防陽刺可入同身寸之八分余並刺可入同身寸之五分陶道神道各畱五呼陶道身柱神道筋縮可灸五壯大椎可九壯余並可三壯新校正云按甲乙經無靈臺中樞陽闗三穴】至骶下凡二十一節脊椎法也【通項骨三節卽二十四節】任脈之气所發者二十八穴【今少一穴】喉中央二【謂廉泉天突二穴也廉泉在頷下結喉上舌本下陰維任脈之防刺可入同身寸之三分畱三呼若灸者可灸五壯天突在頸結喉下同身寸之四寸中央宛宛中陰維任脈之防低鍼取之刺可入同身寸之一寸畱七呼若灸者可灸三壯】膺中骨陷中各一【謂旋璣華蓋紫宮玉堂膻中中庭六穴也旋璣在天突下同身寸之一寸華蓋在旋璣下同身寸之一寸紫宮玉堂膻中中庭各相去同身寸之一寸六分陷者中並任脈气所發仰而取之各刺可入同身寸之三分若灸者可灸五壯】鳩尾下三寸胃脘五寸胃脘以下至橫骨六寸半一【新校正云詳一字疑誤】腹脈法也【鳩尾心前穴名也其正當心蔽骨之端言其骨垂下如鳩鳥尾形故以爲名也鳩尾下有鳩尾巨闕上脘中脘建裏下脘水分齊中陰交脖胦丹田開元中極曲骨十四兪也鳩尾在臆前蔽骨下同身寸之五分任脈之別不可灸刺人無蔽骨者從歧骨除下行同身寸之一寸新校正云按甲乙經云一寸半爲鳩尾處也下次巨闕上脘中脘建裏下脘水分遞相去同身寸之一寸上脘則足陽明手太陽之防中脘則手太陽少陽足陽明三脈所生也齊中禁不可刺若刺之使人齊中惡瘍潰矢出者死不治陰交在齊下同身寸之一寸任脈陰衝之防脖胦在齊下同身寸之一寸丹田三焦募也在齊下同身寸之二寸闗元小腸募也在齊下同身寸之三寸足三陰任脈之防也中極在闗元下一寸足三陰之防也曲骨在橫骨上中極下同身寸之一寸足厥陰之防凡此十四者並任脈气所發建裏丹田並刺可入同身寸之六分畱七呼新校正云按甲乙經作五分十呼上脘陰交並刺可入同身寸之八分下脘水分並刺可入同身寸之一寸中脘脖胦並刺可入同身寸之一寸二分曲骨刺可入同身寸之一寸半畱七呼余並刺可入同身寸之一寸二分若灸者闗元中脘各可灸七壯齊中中極曲骨各三壯余並可五壯自鳩尾下至陰間並任脈主之腹脈法也新校正云據此注云余並刺入一寸分闗元在中與甲乙經及气穴骨空注刺入二寸不同當從甲乙經之寸數】下陰別一【謂防陰一穴也自曲骨下至陰陰之下兩陰之間則此穴也是任脈別絡俠督脈者衝脈之防故曰下陰別一也刺可入同身寸之二寸畱七呼若灸者可灸三壯新校正云按甲乙經七呼作畱三呼】目下各一【謂承泣二穴也在目下同身寸之七分上直瞳子陽蹻任脈足陽明三經之防刺可入同身寸之三分不可灸】下唇一【謂承漿穴也在頥前下唇之下足陽明脈任脈之防開口取之刺可入同身寸之二分畱五呼若灸者可灸三壯新校正云按甲乙經作畱六呼】齗交一【齗交穴名也所在刺灸分壯與脈同法】衝脈气所發者二十二穴俠鳩尾外各半寸至齊寸一【謂幽門通谷陰都石闗商曲腎兪六穴左右則十二穴也幽門俠巨闗兩傍相去各同身寸之半寸陷者中下五穴各相去同身寸之一寸並衝脈足少陰二經之防各刺可入同身寸之一寸若灸者可灸五壯新校正云按此云各刺入一寸按甲乙經云幽門通谷刺入五分】俠齊下傍各五分至橫骨寸一腹脈法也【謂中注髓府胞門陰闗下極五穴左右則十穴也中注在肓兪下同身寸之五分上直幽門下四穴各相去同身寸之一寸並衝脈足少陰二經之防各刺可入同身寸之一寸若灸者可灸五壯】足少陰舌下厥陰毛中急脈各一【足少陰舌下二穴在人迎前陷中動脈前是日月本左右二也足少陰脈气所發刺可入同身寸之四分急脈在陰髦中陰上兩傍相去同身寸之二寸半按之隱指堅然甚按則痛引上下也其左者中寒則上引少腹下引陰丸善爲痛爲少腹急中寒此兩脈皆厥陰之大絡通行其中故曰厥陰急脈卽睪之系可灸而不可刺病疝少腹痛卽可灸新校正云詳舌下毛中之穴甲乙經無】手少陰各一【謂手少陰郤穴也在腕後同身寸之半寸手少陰郤也刺可入同身寸之三分若灸者可灸三壯左右二也】陰陽蹻各一【陰蹻一謂交信穴也交信在足內踝上同身寸之二寸少陰前大陰后筋骨間陰蹻之郤刺可入同身寸之四分畱五呼若灸者可灸三壯陽蹻一謂附陽穴也附陽在足外踝上同身寸之三寸太陽前少陽後筋骨間謹取之陽蹻之郤刺可入同身寸之六分畱七呼若灸者可灸三壯左右四也】手足諸魚際脈气所發者凡三百六十五穴也【經之所存者多凡一十九穴此所謂气府也然散穴兪諸經脈部分皆有之故經或不言而甲乙經經脈流注多少不同者以此】

黃帝內經素問卷十五

黃帝內經素問卷十五釋文

皮部論蜚【扶沸切】防【渠殞切】气穴論蔽【必寐切】擿【音摘】臑【奴到切】气府論【音信】譩譆【上音衣下音喜】顳顬【上如輒切下汝車切】毖【音祕】頄【音仇】

黃帝內經素問卷十五釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷十六

唐王冰次注

宋林億等校正

骨空論

水熱穴論

骨空論篇第六十【新校正云按全元起本在第二卷

自灸寒熱之法已下在第六卷

刺齊篇末】

黃帝問曰余聞風者百病之始也以鍼治之柰何【始初也】歧伯對曰風從外入令人振寒汗出頭痛身重惡寒【風中身形則腠理閉宻陽气內拒寒復外勝勝拒相薄榮衛失所故如是】治在風府【風府穴也在項上入髮際同身寸之一寸宛宛中督脈足太陽之會刺可入同身寸之四分若灸者可灸五壯新校正云按風府注气穴論气府論中各已注與甲乙經同此注云督脈足太陽之會可灸五壯者乃是風門熱府穴也當云督脈陽維之會畱三呼不可灸乃是】調其陰陽不足則補有餘則寫【用鍼之道必法天常盛寫虛補此其常也】大風頸項痛刺風府風府在上椎【上椎謂大椎上入髮際同身寸之一寸】大風汗出灸譩譆譩譆在背下俠脊傍三寸所厭之令病者呼譩譆譩譆應手【譩譆穴也在肩髆內廉俠第六椎下兩傍各同身寸之三寸以手厭之令病人呼譩譆之聲則指下動矣足太陽脈气所發刺可入同身寸之六分畱七呼若灸者可灸五壯譩譆者因聲爲名爾】從風憎風刺眉頭【謂攢竹穴也在眉頭陷者中脈動應手足太陽脈气所發刺可入同身寸之三分若灸者可灸三壯】失枕在肩上橫骨間【謂缺盆穴也在肩上橫骨陷者中手陽明脈气所發刺可入同身寸之二分畱七呼若灸者可灸三壯刺入深令人逆息新校正云按气府注作足陽明此云手陽明詳二經俱發於此故王注兩言之】折使楡臂齊肘正灸脊中【楡讀爲搖謂搖動也然失枕非獨取肩上橫骨問乃當正形灸脊中也欲而驗之則使搖動其臂屈折其肘自項之下橫齊肘端當其中間則其處也是曰陽闗在第十六椎節下間督脈气所發刺可入同身寸之五分若灸者可灸三壯新校正云詳陽闗穴甲乙經無】防絡季脇引少腹而痛脹刺譩譆【防謂俠脊兩傍空軟處也少腹齊下也】腰痛不可以轉搖急引陰刺八髎與痛上八髎在腰凥分閒【八或爲九驗眞骨及中誥孔穴經正有八髎無九髎也分謂腰凥筋肉分間陷下處】防瘻寒熱還刺寒府寒府在附膝外解營【膝外骨間也屈伸之處寒气喜中故名寒府也解謂骨解營謂深刺而必中其營也】取膝上外者使之拜取足心者使之跪【拜而取者使膝穴空開也跪而取之者令足心宛宛處深定也】任脈者起於中極之下以上毛際循腹裏上闗元至咽喉上頥循面入目【新校正云按難經甲乙經無上頥循面入目六字】衝脈者起於气街並少陰之經【新校正云按難經甲乙經作陽明】俠齊上行至胸中而散【任脈衝脈皆奇經也任脈當齊中而上行衝脈俠齊兩傍而上行然中極者謂齊下同身寸之四寸也言中極之下者言中極從少腹之內上行而外出於毛際而上非謂本起於此也闗元者謂齊下同身寸之三寸也气街者穴名也在毛際兩傍防鼷上同身寸之一寸也言衝脈起於气街者亦從少腹之內與任脈並行而至於是乃循腹也何以言之鍼經曰衝脈者十二經之海與少陰之絡起於腎下出於气街又曰衝脈任脈者皆起於胞中上循脊裏爲經絡之海其浮而外者循腹各行防於咽喉別而絡唇口血气盛則皮膚熱血獨盛則滲灌皮膚生毫毛由此言之則任脈衝脈從少腹之內上行至中極之下气街之內明矣新校正云按气街與气府論刺熱篇水熱穴篇刺禁論等注重文𨿽不同處所無別備注气府論中】任脈爲病男子內結七疝女子帶下瘕聚衝脈爲病逆气裏急督脈爲病脊彊反折【督脈亦奇經也然任脈衝脈督脈者一源而三歧也故經或謂衝脈爲督脈也何以明之今甲乙及古經脈沭注圖經以任脈循背者謂之督脈自少腹直上者謂之任脈亦謂之督脈是則以背腹陰陽別爲名目爾以任脈自胞上過帶脈貫齊而上故男子爲病內結七疝女子爲病則帶下瘕聚也以衝脈俠齊而上並少陰之經上至胸中故衝脈爲病則逆气裏急也以督脈上循脊裏故督脈爲病則脊彊反折也】督脈者起於少腹以下骨中央女子入系廷孔【起非初起亦猶任脈衝脈起於胞中也其實乃起於腎下至於少腹則下行於腰橫骨圍之中央也系廷孔者謂窈漏近所謂前陰穴也以其陰廷系屬於中故名之】其孔溺孔之端也【孔則窈漏也窈漏之中其上有溺孔焉端謂陰廷在此溺孔之上端也而督脈自骨圍中央則至於是】其絡循陰器合篡間繞篡後【督脈別絡自溺孔之端分而各行下循陰器乃合篡間也所謂閒者謂在前陰後陰之兩間也自兩間之後已復分而行繞篡之後】別繞臀至少陰與巨陽中絡者合少陰上股內後廉貫脊屬腎【別謂別絡分而各行之於焦也足少陰之絡者自股內後廉貫脊屬腎足太陽絡之外行者循滑樞絡股陽而下其中行者下貫臋至腘中與外行絡合故言至少陰與巨陽中絡合少陰上股內後廉貫脊屬腎也新校正云詳各行於焦疑焦字誤】與太陽起於目內眥上額交巓上入絡腦還出別下項循肩髆內俠脊抵腰中入循膂絡腎【接繞臋而上行也】其男子循莖下至篡與女子等其少腹直上者貫齊中央上貫心入喉上頥環唇上繋兩目之下中央【自與太陽起於目內眥下至女子等並督脈之別絡也其直行者自凥上循脊裏而至於鼻下人中也自其少腹直上至兩目之下中央並任脈之行而云是督脈所系由此言之則任脈衝脈督脈名異而同體也】此生病從少腹上衝心而痛不得前後爲衝疝【尋此生病正是任脈經云爲衝疝者正明督脈以別主而異目也何者若一脈一气而無陰陽之異主則此生病者當心背俱痛豈獨衝心而爲疝乎】其女子不孕痔遺溺嗌漧【亦以衝脈任脈並自少腹上至於咽喉又以督脈循陰器合篡間繞篡後別繞臋故不孕痔遺溺嗌漧也所以謂之任脈者女子得之以任養也故經云此病其女子不孕也所以謂之衝脈者以其气上衝也故經云此生病從少腹上衝心而痛也所以謂之督脈者以其督領經脈之海也由此三用故一源三歧經或通呼似相謬引故下文曰】督脈生病治督脈治在骨上甚者在齊下營【此亦正任脈之分也衝任督三脈異名同體亦明矣骨上謂腰橫骨上髦際中曲骨穴也任脈足厥陰之防刺可入同身寸之一寸半若灸者可灸三壯齊下謂齊直下同身寸之一寸陰交穴任脈陰衝之防刺可入同身寸之八分若灸者可灸五壯】其上气有音者治其喉中央在缺盆中者【中謂缺盆兩間之中天突穴在頸結喉下同身寸之四寸中央宛宛中陰維任脈之防低鍼取之刺可入同身寸之一寸畱七呼若灸者可灸三壯】其病上衝喉者治其漸漸者上俠頥也【陽明之脈漸上頥而環唇故以俠頥名爲漸也是謂大迎大迎在曲頷前骨同身寸之一寸三分陷中動脈足陽明脈气所發刺可入同身寸之三分畱七呼若灸者可灸三壯】蹇膝伸不屈治其楗【蹇膝謂膝痛屈伸蹇難也楗謂髀輔骨上橫骨下服外之中側立搖動取之筋動應手】坐而膝痛治其機【髖骨兩傍相接處】立而暑解治其骸關【暑熱也若膝痛立而膝骨解中熱者治其骸關骸關謂膝解也一經雲起而引解言膝痛起立痛引膝骨解之中也著引二字其義則異起立二字其意頗同】膝痛痛及拇指治其腘【腘謂膝解之後典腳之中委中穴背面取之脈動應手足太陽脈之所入刺可入同身寸之五分畱七呼若灸者可灸三壯】坐而膝痛如物隱者治其關【關在腘上當楗之後背立按之以動搖筋應手】膝痛不可屈伸治其背內【謂大杼穴也所在灸刺分壯與气穴同法】連防若折治陽明中兪髎【若膝痛不可屈伸連防痛如折者則鍼陽明脈中兪髎也是則正取三里穴也】若別治巨陽少陰滎【若痛而膝如別離者則治足太陽少陰之滎也足大陽滎通谷也在足小指外側本節前陷者中刺可入同身寸之二分畱五呼若灸者可灸三壯足少陰滎然谷也在足內踝前起大骨下陷者中刺可入同身寸之三分畱三呼若灸者可灸三壯】淫濼脛痠不能久立治少陽之維【新校正云按甲乙經外踝上五寸乃足少陽之絡此云維者字之誤也】在外上五寸【淫濼謂以酸痛而無力也五寸一云四寸中誥圖經外踝上四寸無穴五寸是光明穴也足少陽之絡刺可入同身寸之七分畱十呼若灸者可灸五壯新校正云按甲乙經云刺入六分畱七呼】輔骨上橫骨下爲楗俠髖爲機膝解爲骸關俠膝之骨爲連骸骸下爲輔輔上爲腘腘上爲關頭橫骨爲枕【由是則謂膝輔骨上腰髖骨下爲楗楗上爲機膝外爲骸關楗後爲關關下爲腘腘下爲輔骨輔骨上爲連骸連骸者是骸骨相連接處也頭上之橫骨爲枕骨】水兪五十七穴者凥上五行行五伏菟上兩行行五左右各一行行五踝上各一行行六穴【所在刺灸分壯具水熱穴論中此皆是骨空故气穴篇內與此重言爾】髓空在腦後三分在顱際銳骨之下【是謂風府通腦中也】一在齗基下【當下骨陷中有穴容豆中誥名下頥】一在項後中復骨下【謂瘖門穴也在項髮際宛宛中入系舌本督脈陽維之防仰頭取之刺可入同身寸之四分禁不可灸】一在脊骨上空在風府上【上謂腦戶穴也在枕骨上大羽後同身寸之一寸五分宛宛中督脈足太陽之會此別腦之戶不可妄灸灸之不幸令人瘖刺可入同身寸之三分畱三呼新校正云按甲乙經大羽者彊間之別名气府注云若灸者可灸五壯】脊骨下空在凥骨下空【不應主療經闕其名新校正云按甲乙經長彊在脊骶端正在凥骨下王氏云不應主療經闕其名得非誤乎】數髓空在面俠鼻【謂顴髎等穴經不一一指陳其處小小者爾】或骨空在口下當兩肩【謂大迎穴也所在刺灸分壯與前俠頥同法】兩髆骨空在髆中之陽【近肩髃穴經無名】臂骨空在臂陽去踝四寸兩骨空之間【在支溝上同身寸之一寸是謂通間新校正云按甲乙經支溝上一寸名三陽絡通間豈其別名歟】股骨上空在股陽出上膝四寸【在陰市上伏菟穴下在承楗也】防骨空在輔骨之上端【謂犢鼻穴也在膝髕下防骨上俠解大筋中足陽明脈气所發刺可入同身寸之六分若灸者可灸三壯耳】股際骨空在毛中動下【經闕其名】凥骨空在髀骨之後相去四寸【是謂凥骨八髎穴也】扁骨有滲理湊無髓孔易髓無空【扁骨謂凥間扁戾骨也其骨上有滲灌文理歸湊之無別髓孔也易亦也骨有孔則髓有孔骨若無孔髓亦無孔也】灸寒熱之法先灸項大椎以年爲壯數【如患人之年數也】次灸橛骨以年爲壯數【尾窮謂之橛骨】視背兪陷者灸之【背胂骨際有陷者也】舉臂肩上陷者灸之【肩髃穴也在肩端兩骨間手陽明蹻脈之防刺可入同身寸之六分畱六呼若灸者可灸三壯】兩季脇之間灸之【京門穴腎募也在髂骨與腰中季脇本俠脊刺可入同身寸之三分畱七呼若灸者可灸三壯】外踝上絕骨之端灸之【陽輔穴也在足外踝上輔骨前絕骨之端如前同身寸之三分所去丘虛七寸足少陽脈之所行也刺可入同身寸之五分畱七呼若灸者可灸三壯新校正云按甲乙經云在外踝上四寸】足小指次指間灸之【俠谿穴也在足小指次指歧骨間本節前陷者中足少陽脈之所流也刺可入同身寸之三分畱三呼若灸者可灸三壯新校正云按甲乙經流當作畱字】腨下陷脈灸之【承筋穴也在腨中央陷者中足太陽脈气所發也禁不可刺若灸者可灸三壯新校正云按刺腰痛篇注云腨中央如外陷者中】外踝後灸之【昆侖穴也在足外踝後跟骨上防者中細脈動應手足太陽脈之所行也刺可入同身寸之五分畱十呼若灸者可灸三壯】缺盆骨上切之堅痛如筋者灸之【經闕其名當隨其所有而灸之】膺中陷骨間灸之【天突穴也所在灸刺分壯與前缺盆中者同法】掌束骨下灸之【陽池穴也在手錶腕上陷者中手少陽脈之所過也刺可入同身寸之二分畱六呼若灸者可灸三壯】齊下關元三寸灸之【正在齊下同身寸之三寸也足三陰任脈之防刺可入同身寸之二寸畱七呼若灸者可灸七壯新校正云按气府注云刺可入一寸二分者非】毛際動脈灸之【以脈動應手爲處卽气街穴也】膝下三寸分間灸之【三里穴也在膝下同身寸之三寸防骨外廉兩筋肉分間足陽明脈之所入也刺可入同身寸之一寸畱七呼若灸者可灸三壯】足陽明跗上動脈灸之【衝陽穴也在足跗上同身寸之五寸骨間動脈足陽明脈之所過也刺可入同身寸之三分畱十呼若灸者可灸三壯新校正云按甲乙經及全元起本足陽明下有灸之二字並跗上動脈是二穴今王氏去灸之二字則見二穴今於注中卻存灸之二字以開疑之】巓上一灸之【百防穴也在顚中央旋毛中陷容指督脈足太陽脈之交防刺可入同身寸之三分若灸者可灸五壯】大所囓之處灸之三壯卽以大傷病法灸之【大傷而發寒熱者卽以大傷法三壯灸之】凡當灸二十九處傷食灸之【傷食爲病亦發寒熱故灸新校正云詳足陽明不別灸則有二十八處疑王氏去上文灸之二字者非】不已者必視其經之過於陽者數刺其兪而藥之

水熱穴論篇第六十一【新校正云按全元起本在第八卷

】

黃帝問曰少陰何以主腎腎何以主水歧伯對曰腎者至陰也至陰者盛水也肺者太陰也少陰者冬脈也故其本在腎其末在肺皆積水也【陰者謂寒也冬月至寒腎气合應故云腎者至陰也水王於冬故云至陰者盛水也腎少陰脈從腎上貫肝鬲入肺中故云其本在腎其末在肺也腎气上逆則水气客於肺中故云皆積水也】帝曰腎何以能聚水而生病歧伯曰腎者胃之防也防門不利故聚水而從其類也【者所以司出入也腎主下焦膀胱爲府主其分注開竅二陰故腎气化則二陰通二陰闗則胃塡滿故云腎者胃之開也閉則水積水積則气停气停則水生水生則气溢气水同類故云防閉不利聚水而從其類也靈樞經曰下焦溢爲水此之謂也】上下溢於皮膚故爲胕腫胕腫者聚水而生病也【上謂肺下謂腎肺腎俱溢故聚水於腹中而生病也】帝曰諸水皆生於腎乎歧伯曰腎者牝藏也【牝陰也亦主陰位故云牝藏】地气上者屬於腎而生水液也故曰至陰勇而勞甚則腎汗出腎汗出逢於風內不得入於藏府外不得越於皮膚客於府行於皮裏傳爲胕腫本之於腎名曰風水【勇而勞甚謂力房也勞勇汗患則府開汗出逢風則府復閉府閉已則余汗未出內伏皮膚傳化爲水從風而水故名風水】所謂府者汗空也【汗液色從空而出以汗聚於裏故謂之府府聚也】帝曰水兪五十七處者是何主也歧伯曰腎兪五十七穴積陰之所聚也水所從出入也凥上五行行五者此腎兪【背部之兪凡有五行當其中者督脈气所發次兩傍四行皆足大陽脈气也】故水病下爲胕腫大腹上爲喘呼【水下居於腎則腹至足而胕腫上入於肺則喘息賁急而大呼也】不得臥者標本俱病【標本者肺爲標腎爲本如此者是肺腎俱水爲病也】故肺爲喘呼腎爲水腫肺爲逆不得臥【肺爲喘呼气逆不得臥者以其主呼吸故也腎爲水腫者以其主水故也】分爲相輸俱受者水气之所畱也【分其居處以名之則是气相輸應本其俱受病气則皆是水所畱也】伏菟上各二行行五者此腎之街也【街謂道也腹部正兪凡有五行俠齊兩傍則腎藏足少陰脈及衝脈气所發次兩傍則胃府足陽明脈气所發此四行穴則伏菟之上也】三陰之所交結於腳也踝上各一行行六者此腎脈之下行也名曰太衝【腎脈與衝脈並下行循足合而盛大故曰太衝】凡五十七穴者皆藏之陰絡水之所客也【經所謂五十七者然尻上五行行五則背脊當中行督脈气所發者脊中懸樞命門腰兪長彊當其處也次俠督脈兩傍足太陽脈气所發者有大腸兪小腸兪膀胱兪中內兪白環兪當其處也又次外俠兩傍足太陽脈气所發者有胃倉肓門志室胞肓秩邊當其處也伏菟上各二行行五者腹部正兪俠中行任脈兩傍衝脈足少陰之防者有中注四滿气穴大赫橫骨當其處也次俠衝脈足少陰兩傍足陽明脈气所發者有外陵大巨水道歸來气街當其處也踝上各一行行六者足內踝之上有足少陰陰蹻脈並循腨上行足少陰脈有太衝復澑陰谷三穴陰蹻脈有照海交信築賔三穴陰蹻旣足少陰脈之別亦可通而主之兼此數之猶少一穴脊中在第十一椎節下間俛而取之刺可入同身寸之五分不可灸令人僂懸樞在第十三椎節下間伏而取之刺可入同身寸之三分若灸者可灸三壯命門在第十四椎節下間伏而取之刺可入同身寸之五分若灸者可灸三壯腰兪在第二十一椎節下間刺可入同身寸之二分新校正云按甲乙經及繆刺論注並熱穴注俱云刺入二寸而刺熱注气府注並此注作二分冝從二分之說畱七呼若灸者可灸三壯長彊在脊骶端督脈別絡少陰所結刺可入同身寸之二分畱七呼若灸者可灸三壯此五穴者並督脈气所發也新校正云詳王氏云少一穴按气府論注十二椎節下有陽關一穴若通數陽關則不少矣次俠督脈兩傍大腸兪在第十六椎下俠督脈兩傍去督脈各同身寸之一寸半刺可入同身寸之三分畱六呼若灸者可灸三壯小腸兪在第十八椎下兩傍相去及刺灸分壯法如大腸兪膀胱兪在第十九椎下兩傍相去及刺灸分壯法如大腸兪中內兪在第二十椎下兩傍相去及刺灸分壯法如大腸兪俠脊肺起肉畱十呼白環兪在第二十一椎下兩傍相去如大腸兪伏而取之刺可入同身寸之五分若灸者可灸三壯新校正云按甲乙經云刺可入八分不可灸此五穴者並足太陽脈气所發所謂腎兪者則此也又次外兩傍胃倉在第十二椎下兩傍相去各同身寸之三寸刺可入同身寸之五分若灸者可灸三壯肓門在第十三椎下兩傍相去及刺灸分壯法如胃倉志室在第十四椎下兩傍相去及刺灸分壯法如胃倉正坐取之胞肓在第十九椎下兩傍相去及刺灸分壯法如胃倉伏而取之秩邊在第二十一椎下兩傍相去及刺灸分壯法如胃倉伏而取之此五穴者並足太陽脈气所發也次伏菟上兩行中注在齊下同身寸之五分兩傍相去任脈各同身寸之五分新校正云按甲乙經同气府注云俠中行方一寸文異而義同四滿在中注下同身寸之一寸气穴在四滿下同身寸之一寸大赫在气穴下同身寸之一寸橫骨在大赫下同身寸之一寸各橫相去同身寸之一寸並衝脈足少陰之防刺可入同身寸之一寸若灸者可灸五壯次外兩傍穴外陵在齊下同身寸之一寸新校正云按气府論注云外陵在天樞下一寸與此正同兩傍去衝脈各同身寸之一寸半大巨在外陵下同身寸之一寸水道在大巨下同身寸之三寸歸來在水道下同身寸之三寸气街在歸來下新校正云按气府注刺熱注熱穴注云在腹齊下橫骨兩端防鼷上一寸刺禁注云在腹下俠齊兩傍相去四寸防僕上一寸動應手又骨空注云在毛際兩傍鼠鼷下諸注不同今備錄之防鼷上同身寸之一寸各橫相去同身寸之二寸此五穴者並足陽明脈气所發水道刺可入同身寸之二寸半若灸者可灸五壯气街刺可入同身寸之三分畱七呼若灸者可灸三壯餘三穴並刺可入同身寸之八分若灸者並可五壯所謂腎之街者則此也踝上各一行行六者太鐘在足內踝後街中新校正云按甲乙經云跟後衝中刺瘧注刺腰痛注作跟後街中動脈此云內踝後此注非足少陰絡別走太陽者刺可入同身寸之二分畱三呼若灸者可灸三壯復澑在內踝上同身寸之二寸陷者中足少陰脈之所行也刺可入同身寸之三分畱三呼若灸者可灸五壯照海在內踝下刺可入同身寸之四分畱六呼若灸者可灸三壯交信在內踝上同身寸之二寸少陰前太陰後筋骨間陰蹻之郤刺可入同身寸之四分畱五呼若灸者可灸三壯築賔在內踝上腨分中陰維之郤刺可入同身寸之三分若灸者可灸五壯陰谷在膝下內輔骨之後大筋之下小筋之上按之應手屈膝而得之足少陰脈之所入也刺可入同身寸之四分若灸者可灸三壯所謂腎經之下行名曰太衝者則此也】帝曰春取絡脈分肉何也歧伯曰春者木始治肝气始生肝气急其風疾經脈常深其气少不能深入故取絡脈分肉間帝曰夏取盛經分腠何也歧伯曰夏者火始治心气始長脈瘦气弱陽气畱溢【新校正云按別本畱一作流】熱燻分腠內至於經故取盛經分腠絕膚而病去者邪居淺也【絕謂絕破令病得出也】所謂盛經者陽脈也帝曰秋取經兪何也歧伯曰秋者金始治肺將收殺【三陰已升故漸將收殺】金將勝火陽气在合【金王火衰故云金將勝火】陰气初勝濕气及體【以漸於雨濕霧露故云濕气及體】陰气未盛未能深入故取兪以冩陰邪取合以虛陽邪陽气始衰故取於合【新校正云按皇甫士安云是謂始秋之治變】帝曰冬取井榮何也歧伯曰冬者水始治腎方閉陽气衰少陰气堅盛巨陽伏沈陽脈乃去【去謂下去】故取井以下陰逆取榮以實陽气【新校正云按全元起本實作遣甲乙經千金方作通】故曰冬取井榮春不衂【新校正云按皇甫士安云是謂末冬之治變】此之謂也【新校正云按此與四時刺逆從論及診要經終論義頗不同與九卷之義相通】帝曰夫子言治熱病五十九兪餘論其意未能領別其處願聞其處因聞其意歧伯曰頭上五行行五者以越諸陽之熱逆也【頭上五行者當中行謂上星防前頂百防後頂次兩傍謂五處承光通天絡卻玉枕又次兩傍謂臨泣目防正營承靈腦空也上星在顱上直鼻中央入髮際同身寸之一寸陷者中容豆刺可入同身寸之三分防在上星後同身寸之一寸陷者中刺可入同身寸之四分前頂在防後同身寸之一寸五分骨間陷者中刺如防法百防在前頂後同身寸之一寸五分頂中央旋毛中陷容指督脈足太陽脈之交防刺如上星法後頂在百防後同身寸之二寸五分枕骨上刺如防法然是五者皆督脈气所發也上星畱六呼若灸者並可灸五壯次兩傍穴五處在上星兩傍同身寸之一寸五分承光在五處後同身寸之一寸通天在承光後同身寸之一寸五分絡卻在通天后同身寸之一寸五分玉枕在絡卻後同身寸之七分然是五者並足太陽脈气所發刺可入同身寸之三分五處通天各畱七呼絡卻畱五呼玊枕畱三呼若灸者可灸三壯新校正云按甲乙經承光不灸玉枕刺入二分又次兩傍臨泣在頭直目上入髮際同身寸之五分足太陽少陽陽維三脈之防日防正營遞相去同身寸之一寸承靈腦空遞相去同身寸之一寸五分然是五者並足少陽陽維二脈之防腦空一穴刺可入同身寸之四分余並可刺入同身寸之三分臨泣畱七呼若灸者可灸五壯】大杼膺兪缺盆背兪此八者以冩胸中之熱也【大杼在項第一椎下兩傍相去各同身寸之一寸半陷者中督脈別絡手足太陽三脈气之防刺可入同身寸之三分畱七呼若灸者可灸五壯新校正云按甲乙經並气穴注作七壯刺瘧注刺熱注作五壯膺兪者膺中之兪也正名中府在胸中行兩傍相去同身寸之六寸雲門下一寸乳上三肋間動脈應手陷者中仰而取之手足太陰脈之防刺可入同身寸之三分畱五呼若灸者可灸五壯缺盆在肩上橫骨陷者中手陽明脈气所發刺可入同身寸之二分畱七呼若灸者可灸三壯背兪卽風門熱府兪也在第二椎下兩傍各同身寸之一寸三分督脈足太陽之防刺可入同身寸之五分畱七呼若灸者可灸五壯今中誥孔穴圖經𨿽不名之旣曰風門熱府卽治熱之背兪也新校正云按王氏注刺熱論云背兪未詳何處注此指名風門熱府注气穴論以大杼爲背兪三經不同者蓋亦疑之者也】气街三里巨虛上下廉此八者以冩胃中之熱也【气街在腹齊下橫骨兩端鼠鼷上同身寸之一寸動脈應手足陽明脈气所發刺可入同身寸之三分畱七呼若灸者可灸三壯新校正云按气街諸注不同具前水穴注中三里在膝下同身寸之三寸防外廉兩筋肉分間足陽明脈之所入也刺可入同身寸之一寸畱七呼若灸者可灸三壯巨虛上廉足陽明與大腸合在三里下同身寸之三寸足陽明脈气所發刺可入同身寸八分若灸者可灸三壯巨虛下廉足陽明與小腸合在上廉下同身寸之三寸足陽明脈气所發刺可入同身寸之三分若灸者可灸三壯也】雲門髃骨委中髓空此八者以冩四支之熱也【雲門在巨骨下胸中行兩傍相去同身寸之六寸動脈應手足太陰脈气所發新校正云按甲乙經同气穴注作手太陰刺熱注亦作手太陰舉臂取之刺可入同身寸之七分若灸者可灸五壯驗今中誥孔穴圖經無髃骨穴冇肩髃穴穴在肩端兩骨間手陽明蹻脈之防刺可入同身寸之六分畱六呼若灸者可灸三壯委中在足膝後屈處腘中央約文中動脈足大陽脈之所入也刺可入同身寸之五分畱七呼若灸者可灸三壯按今中誥孔穴圖經云腰兪穴一名髓空在脊中第二十一椎節下主汗不出足淸不仁督脈气所發也刺可入同身寸之二寸畱七呼若灸者可灸三壯新校正云詳腰兪刺入二寸當作二分以具前水穴注中】五藏兪傍五此十者以冩五藏之熱也【兪傍五者謂魄戶神堂魂門意捨志室五穴俠脊兩傍各相去同身寸之三寸並足太陽脈气所發也魄戶在第三椎下兩傍正坐取之刺可入同身寸之五分若灸者可灸五壯神堂在第五椎下兩傍刺可入同身寸之三分若灸者可灸五壯魂門在第九椎下兩傍正坐取之刺可入同身寸之五分若灸者可灸三壯意捨在第十一椎下兩傍正坐取之刺可入同身寸之五分若灸者可灸三壯志室在第十四椎下兩傍正坐取之刺可入同身寸之五分若灸者可灸五壯也】凡此五十九穴者皆熱之左右也帝曰人傷於寒而傳爲熱何也歧伯曰夫寒盛則生熱也【寒气外凝陽气內郁腠理堅致元府閉封致則气不宣通封則濕气內結中外相薄寒盛熱生故人傷於寒轉而爲熱汗之而愈則外凝內郁之理可知斯乃新病數日者也】

黃帝內經素問卷十六

黃帝內經素問卷十六釋文

骨空論膊【音愽】楗【音健】囓【若結切】水熱穴論菟【音兔】閟【音祕】澑【力救切】鼷【音奚】致【馳二切】

黃帝內經素問卷十六釋文

欽定四庫全書

黃帝內經素問卷十七

唐王冰次注

宋林億等校正

調經論篇第六十二【新校正云按全元起本在第一卷

】

黃帝問曰余聞刺法言有餘寫之不足補之何謂有餘何謂不足歧伯對曰有餘有五不足亦有五帝欲何問帝曰願盡聞之歧伯曰神有餘有不足气有餘有不足血有餘有不足形有餘有不足志有餘有不足凡此十者其气不等也【神屬心气屬肺血屬肝形屬脾志屬腎以各有所宗故不等也】帝曰人有精气津液四支九竅五藏十六部三百六十五節乃生百病百病之生皆有虛實今夫子乃言有餘有五不足亦有五何以生之乎【鍼經曰兩神相薄合而成形常先身生是謂精上焦開發宣五穀味燻膚充身澤毛若霧露之漑是謂气腠理發泄汗出腠理是謂津液之滲於空竅畱而不行者爲液也十六部者謂手足二九竅九五藏五合爲十六部也三百六十五節者非謂骨節是神气出入之處也鍼經曰所謂節之交三百六十五會皆神气出入遊行之所非骨節也言人身所有則多所舉則少病生之數何以論之】歧伯曰皆生於五藏也【謂五神藏也】夫心藏神肺藏气肝藏血脾藏肉腎藏志而此成形【言所以病皆生於五藏者何哉以內藏五神而成形也】志意通內連骨髓而成身形五藏【志意者通言五利之大凡也骨髓者通言表裏之成化也言五神通泰骨髓化成身形旣立乃五藏互相爲有矣新校正云按甲乙經無五藏二字】五藏之道皆出於經隧以行血气血气不和百病乃變化而生是故守經隧焉【隧濳道也經脈伏行而不見故謂之經隧焉血气者人之神邪侵之則血气不正血气不正故變化而百病乃生矣然經脈者所以決死生處百病調虛實故守經隧焉新校正云按甲乙經經隧作經渠義各通】帝曰神有餘不足何如歧伯曰神

有餘則笑不休神不足則悲【心之藏也鍼經曰心藏脈脈捨神心气虛則悲實則笑不休也悲一爲憂誤也新校正云詳王注云悲一爲憂誤也按甲乙經及太素並全元起注本並作憂皇甫士安云心虛則悲悲則憂心實則笑笑則喜夫心之與肺脾之與心互相成也故喜發於心而成於肺思發於脾而成於心一過其節則二藏俱傷楊上善云闕脾之憂在心變動也肺之憂在肺之志是則肺主秋憂爲正也心主於夏變而生憂也】血气未並五藏安定邪客於形灑淅起於毫毛未入於經絡也故命曰神之微【並謂並合也未與邪合故曰未並也灑淅寒皃也始起於毫毛尙在於小絡神之微病故命曰神之微也新校正云按甲乙經灑淅作淒厥太素作洫溯楊上善云洫毛孔也水逆流曰溯謂邪气入於腠理如水逆流於洫】帝曰補冩柰何歧伯曰神有餘則冩其小絡之血出血勿之深厈無中其大經神气乃平【邪入小絡故可冩其小絡之脈出其血勿深推鍼鍼深則傷肉也以邪居小絡故不欲令鍼中大經也絡血旣出神气自平斥推也小絡孫絡也鍼經曰經脈爲裹支而橫者爲絡絡之別者爲孫絡平謂平調也新校正云詳此注引鍼經曰與三部九論注兩引之在彼云靈樞而此曰鍼經則王氏之意指靈樞爲鍼經也按今素問注中引鍼經者多靈樞之文但以靈樞今不全故未得盡知也】神不足者視其虛絡按而致之刺而利之無出其血無泄其气以通其經神气乃平【但通經脈令其和利抑按虛絡令其气致以神不足故不欲出血及泄气也新校正云按甲乙經按作切利作和】帝曰刺微柰何【覆前初起於毫毛未入於經絡者】歧伯曰按摩勿釋著鍼勿厈移气於不足神乃得復【按摩其病處手不釋散著鍼於病處亦不推之使其人神气內朝於鍼移其人神气令自充足則微病自去神气乃得復常新校正云按甲乙經及太素云移气於足無不字楊丄善云按摩使气至於踵也】帝曰善有餘不足柰何歧伯曰气有餘則喘欬上气不足則息利少气【肺之藏也肺藏气息不利則喘鍼經曰肺气虛則鼻息利少气實則喘喝胸憑仰息也】血气未並五藏安定皮膚微病命曰白气微泄【肺合脾其色白故皮膚微病命曰白气微泄】帝曰補冩柰何歧伯曰气有餘則冩其經隧無傷其經無出其血無泄其气不足則補其經隧無出其气【气謂榮气也鍼冩若傷其經則血出而榮气泄脫故不欲出血泄气但冩其衛气而已鍼補則又冝謹閉穴兪然其衛气亦不欲泄之新校正云按上善云經隧者手太陰之別從手太陰走手陽明乃是手太陰向手陽明之道欲道藏府陰陽故補冩皆從正經別走之絡冩其陰經別走之路不得傷其正經也】帝曰刺防柰何【覆前白气防泄者】歧伯曰按摩勿釋出鍼視之曰我將深之適人必革精气自伏邪气防亂無所休息气泄腠理眞气乃相得【亦謂按摩其病處也革皮也我將深之適人必革者謂其深而淺刺之也如是脇從則人懷懼色故精气濳伏也以其調適於皮精气濳伏邪無所據故亂散而無所休息發泄於腠理也邪气旣泄眞气乃與皮腠相得矣新校正云按楊上善云革攺也夫人聞樂至則身心忻恱聞痛及體情必攺異忻恱則百體俱縱攺革則情志必拒拒則邪气消伏】帝曰善血有餘不足柰何歧伯曰血有餘則怒不足則恐【肝之藏也鍼經曰肝藏血肝气虛則恐實則怒新校正云按全元起本恐作悲甲乙經及太素並同】血气未並五藏安定孫絡水溢則經有畱血【絡有邪盛則入於經故云孫絡水溢則經有畱血】帝曰補冩柰何歧伯曰血有餘則冩其盛經出其血不足則視其虛經內鍼其脈中久畱而視【新校正云按甲乙經云久畱之血至太素同】脈大疾出其鍼無令血泄【脈盛滿則血有餘故出之經气虛則血不足故無令血泄也久畱疾出是謂補之鍼解篇曰徐而疾則實義與此同】帝曰刺畱血柰何歧伯曰視其血絡刺出其血無令惡血得入於經以成其疾【血絡滿者刺按出之則惡色之血不得入於經脈】帝曰善形有餘不足柰何歧伯曰形有餘則腹脹涇溲不利不足則四支不用【脾之藏也鍼經曰脾气虛則四攴不用五藏不安實則腹脹涇溲不利涇大便溲小便也新校正云按揚上善云涇作經婦人月經也】血气未並五藏安定肌肉蠕動命曰微風【邪薄肉分衛气不通陽气內鼔故肉蠕動新校正云按全元起本及甲乙經蠕作溢太素作濡】帝曰補冩柰何歧伯曰形有餘則冩其陽經不足則補其陽絡【並胃之經絡】帝曰刺防柰何歧伯曰取分肉間無中其經無傷其絡衛气得復邪气乃索【衛气者所以溫分肉而充皮膚肥腠理而同開闔故肉蠕動卽取分肉間但開肉分以出其邪故無中其經無傷其絡衛气復舊而邪气盡索散盡也】帝曰善志有餘不足柰何歧伯曰志有餘則腹脹飱泄不足則厥【腎之藏也鍼經曰腎藏精精含志腎气虛則厥實則脹脹謂脹起厥謂逆行上衝也足少陰脈下行令气不足故隨衝脈逆行而上衝也】血气未並五藏安定骨節有動【腎合骨故骨有邪薄則骨節段動或骨節之中如有物鼔動之也】帝曰補冩柰何歧伯曰志有餘則冩然筋血者【新校正云按甲乙經及太素云冩然筋血者出其血楊上善云然筋當是然谷下筋再詳諸處引然谷者多雲然骨之前血者疑少骨之二字前字誤作筋字】不足則補其復【然謂然谷足少陰榮也在內踝之前大骨之下陷者中血絡盛則泄之其刺可入同身寸之三分畱三呼若灸者可灸三壯復足少陰經也在內踝上同身寸之二寸陷者中刺可入同身寸之三分畱三呼若灸者可灸五壯】帝曰刺未並柰何歧伯曰卽取之無中其經邪所乃能立虛【不求穴兪而直取居邪之處故云卽取之新校正云按甲乙經邪所作以去其邪】帝曰善余己聞虛實之形不知其何以生歧伯曰气血以並陰陽相傾气亂於衛血逆於經血气離居一實一虛【衛行脈外故气亂於衛血行經內故血逆於經血气不和故一虛一實】血並於陰气並於陽故爲驚狂【气並於陽則陽气外盛故爲驚狂】血並於陽气並於陰乃爲炅中【气並於陰則陽气內盛故爲熱中炅熱也】血並於上气並於下心煩惋善怒血並於下气並於上亂而喜忘【上謂鬲上下謂鬲下】帝曰血並於陰气並於陽如是血气離居何者爲實何者爲虛歧伯曰血气者喜溫而惡寒寒則泣不能流溫則消而去之【泣謂如雲在水中凝住而不行去也】是故气之所並爲血虛血之所並爲气虛【气並於血則血少故血虛血並於气則气少故气虛】帝曰人之所有者血與气耳今夫子乃言血並爲虛气並爲虛是無實乎歧伯曰有者爲實無者爲虛【气並於血則血無血並於气則气無】故气並則無血血並則無气今血與气相失故爲虛焉【气並於血則血失其气血並於气則气失其血故曰血與气相失】絡之與孫脈俱輸於經血與气並則爲實焉血之與气並走於上則爲大厥厥則暴死气復反則生不反則死帝曰實者何道從來虛者何道從去虛實之要願聞其故歧伯曰夫陰與陽皆有兪防陽注於陰陰滿之外陰陽勻平以充其形九若一命曰平人【平人謂平和之人】夫邪之生也或生於陰或生於陽其生於陽者得之風寒暑其生於陰者得之飲食居處陰陽喜怒帝曰風之傷人柰何歧伯曰風雨之傷人也先客於皮膚傳入於孫脈孫脈滿則傳入於絡脈絡脈滿則輸於大經脈血气與邪並客於分腠之間其脈堅大故曰實實者外堅充滿不可按之按之則痛帝曰寒濕之傷人柰何歧伯曰寒濕之中人也皮膚不收【新校正云按全元起雲不收不仁也甲乙經及太素云皮膚收無不字】肌肉堅緊榮血泣衛气去故曰虛虛者聶辟气不足按之則气足以溫之故快然而不痛【聶謂聶皺辟謂辟疊也新校正云按甲乙經作攝辟太素作攝辟】帝曰善陰之生實柰何【實謂邪气盛也】歧伯曰喜怒不節則陰气上逆上逆則下虛下虛則陽气走之故曰實矣【新校正云按經云喜怒不節則陰气上逆疑剰喜字】帝曰陰之生虛柰何【虛謂精气奪也】歧伯曰喜則气下悲則气消消則脈虛空因寒飲食寒气燻滿【新校正云按甲乙經作動藏】則血泣气去故曰虛矣帝曰經言陽虛則外寒陰虛則內熱陽盛則外熱陰盛則內寒餘己聞之矣不知其所由然也【經言謂上古經言也】歧伯曰陽受气於上焦以溫皮膚分肉之間令寒气在外則上焦不通上焦不通則寒气獨畱於外故寒栗【栗謂振栗也】帝曰陰虛生內熱柰何歧伯曰有所勞倦形气衰少穀气不盛上焦不行下脘不通【新校正云按甲乙經作下焦不通】胃气熱熱气燻胸中故內熱【甚用其力致勞倦也貪役不食故穀气不盛也】帝曰陽盛生外熱柰何歧伯曰上焦不通利則皮膚致宻腠理閉塞府不通【新校正云按甲乙經及太素無府二字】衛气不得泄越故外熱【外傷寒毒內薄諸陽寒外盛則皮膚收皮膚收則腠理宻故衛气稸聚無所流行矣寒气外薄陽气內爭積火內燔故生外熱也】帝曰陰盛生內寒柰何歧伯曰厥气上逆寒气積於胸中而不冩不冩則溫气去寒獨畱則血凝泣凝則脈不通【新校正云按甲乙經作腠理不通】其脈盛大以濇故中寒【溫气謂陽气也陰逆內滿則陽气去於皮外也】帝曰陰與陽並血气以並病形以成刺之柰何歧伯曰刺此者取之經隧取血於營取气於衛用形哉因四時多少髙下【營主血陰气也衛主气陽气也夫行鍼之道必先知形之長短骨之廣狹循三備法通計身形以施分寸故曰用形也四時多少髙下具在下篇】帝曰血气以並病形以成陰陽相傾補冩柰何歧伯曰冩實者气盛乃內鍼鍼與气俱內以開其門如利其戶鍼與气俱出精气不傷邪气乃下外門不閉以出其疾搖大其道如利其路是謂大冩必切而出大气乃屈【言欲開其穴而泄其气也切謂急也言急出其鍼也鍼解篇曰疾而徐則虛者疾出鍼而徐按之也大气謂大邪气也屈謂退屈也】帝曰補虛柰何歧伯曰持鍼勿置以定其意呼內鍼气出鍼入鍼空四塞精無從去方實而疾出鍼气入鍼出熱不得還閉塞其門邪气布散精气乃得存動气時【新校正云按甲乙經作動無後時】近气不失逺气乃來是謂追之【言但宻閉穴兪勿令其气散泄也近气謂已至之气逺气謂未至之气也欲動經气而爲補補者皆必水刻气之所在而刺之是謂得時而調之追言補也鍼經曰追而濟之安得無實則此謂也】帝曰夫子言虛實者有十生於五藏五藏五脈耳夫十二經脈皆生其病【新校正云按甲乙經云皆生百病太素同】今夫子獨言五藏夫十二經脈者皆絡三百六十五節節有病必被經脈經脈之病皆有虛實何以合之歧伯曰五藏者故得六府與爲表裏經絡支節各生虛實其病所居隨而調之【從其左右經气支節而調之】病在脈調之血【脈者血之府脈實血實脈虛血虛由此脈病而調之血也新校正云按全元起本及甲乙經云病在血調之脈】病在血調之絡【血病則絡脈易故調之於】

【絡也】病在气調之衛【衛主气故气病而調之衛也】病在肉調之分肉【寒熱而取之】病在筋調之筋【適緩急而刺熨之】病在骨調之骨【察輕重而調之】燔鍼劫刺其下及與急者【調筋法也筋急則燒鍼而劫刺之】病在骨焠鍼藥熨【調骨法也焠鍼火鍼也】病不知所痛兩蹻爲上【兩蹻謂陰陽蹻脈陰蹻之脈出於照海陽蹻之脈出於申脈申脈在足外踝下陷者中容爪甲新校正云按刺腰痛注云在踝下五分刺可入同身寸之三分防六呼若灸者可灸三壯照海在足內踝下刺可入同身寸之四分防六呼若灸者可灸三壯】身形有痛九莫病則繆刺之【莫病謂無病也繆刺者刺絡脈左痛刺右右痛刺左】痛在於左而右脈病者巨刺之【巨刺者刺經脈脈左痛刺右右痛刺左】必謹察其九鍼道備矣

黃帝內經素問卷十七

黃帝內經素問卷十七釋文

調經論隧【音遂】飱【音孫】燔【音煩】

黃帝內經素問卷十七釋文

欽定四庫全書

黃帝內經素問卷十八

唐王冰次注

宋林億等校正

繆刺論

四時刺逆從論

標本病傳論

繆刺論篇第六十三【新校正云按全元起本在第二卷

】

黃帝問曰余聞繆刺未得其意何謂繆刺【繆刺言所刺之穴應用如紕繆綱紀也】歧伯對曰夫邪之客於形也必先舎於皮毛畱而不去入舎於孫脈畱而不去入舎於絡脈畱而不去入舎於經脈內連五藏散於腸胃陰陽俱感五藏乃傷此邪之從皮毛而入極於五藏之次也如此則治其經焉今邪客於皮毛入舎於孫絡畱而不去閉塞不通不得入於經流溢於大絡而生奇病也【病在血絡是謂奇邪新校正云按全元起雲大絡十五絡也】夫邪客大絡者左注右右注左上下左右與經相干而布於四末其气無常處不入於經兪命曰繆刺【四末謂四支也】帝曰願聞繆刺以左取右以右取左柰何其與巨刺何以別之歧伯曰邪客於經左盛則右病右盛則左病亦有移易者【新校正云按甲乙經作病易且移】左痛未巳而右脈先病如此者必巨刺之必中其經非絡脈也【先病者謂彼痛未止而此先病以承之】故絡病者其痛與經脈繆處故命曰繆刺【絡謂正經之傍攴非正別也亦兼公孫飛等之別絡也新校正云按王氏云非正別也按本論邪客足太陰絡令人腰痛注引縱髀合陽明上絡益貫舌中乃太陰之正也亦是兼脈之正安得謂之非正別也】帝曰願聞繆刺柰何取之何如歧伯曰邪客於足少陰之絡令人卒心痛暴脹胸脇支滿【以其絡攴別者並正經從腎上貫肝鬲走於心包故邪客之則病如是】無積者刺然骨之前出血如食頃而已【然骨之前然谷穴也在足內踝前起大骨下陷者中足少陰榮也刺可入同身寸之三分畱三呼若灸者可灸三壯刺此多見血令人立欲食】不巳左取右右取左【言痛在左取之右痛在右取之左餘如此例】病新發者取五日巳【素冇此病而新發先刺之五日乃盡巳】邪客於手少陽之絡令人喉痺舌捲口干心煩臂外廉痛手不及頭【以其脈循手錶出臂外上肩入缺盆布膻中散絡心包其支者從膻中上出缺盆上項又心主其舌故病如是】刺手中指次指爪甲上去端如韭葉各一痏【謂關衝穴少陽之井也刺可入同身寸之一分畱三呼若灸者可灸三壯左右手皆刺之故言各一痏痏瘡也新校正云按甲乙經關衝穴出手小指次指之端今言中指者誤也】壯者立巳老者有頃巳左取右右取左此新病數日巳邪客於足厥陰之絡令人卒疝暴痛【以其絡去內踝上同身寸之五寸別走少陽其支別者循脛上睪絡於莖故令人卒疝暴痛睪陰丸也】刺足大指爪甲上與肉交者各一痏【謂大惇穴足大指之端去爪甲角如韭葉厥陰之井也刺可入同身寸之三分畱十呼若灸者可灸三壯】男子立巳女子有頃巳左取右右取左邪客於足太陽之絡令人頭項肩痛【以其經之正者從腦出別下項支別者從髆內左右別下又其絡自足上行循背上頭故項頭肩痛也新校正云按甲乙經云其支者從巓入絡腦還出別下項王氏云經之正者正當作攴】刺足小指爪甲上與肉交者各一痏立巳【謂至陰穴太陽之井也刺可入同身寸之一分畱五呼若灸者可灸三壯新校正云按甲乙經云在足小指外側去爪甲角如韭葉】不巳刺外踝下三痏左取右右取左如食頃巳【謂金門穴足太陽防也在外踝下刺可入同身寸之三分若灸者可灸三壯】邪客於手陽明之絡令人气滿胸中喘息而支胠胸中熱【以其經自肩端入缺盆絡脈其支別者從缺盆中直而上頸故病如是】刺手大指次指爪甲上去端如韭葉各一痏左取右右取左如食頃巳【謂商陽穴手陽明之井也刺可入同身寸之一分畱一呼若灸者可灸一壯新校正云按甲乙經云商陽在手大指次指內側去爪甲角如韭葉】邪客於臂掌之間不可得屈刺其踝後【新校正云按全元起雲是人手之本節踝也】先以指按之痛乃刺之以月死生爲數月生一日一痏二日二痏十五日十五痏十六日十四痏【隨日數也月半已前謂之生月半以後謂之死虧滿而異也】邪客於足陽蹻之脈令人目痛從內眥始【以其脈起於足上行至頭而屬目內眥故病令人目痛從內眥始也何以明之八十一難經曰陽蹻脈者起於跟中循外踝上行入風池鍼經曰陰蹻脈入屬目內眥合於太陽陽蹻而上行尋此則至於目內眥也】刺外踝之下半寸所各二痏【謂申脈穴陽蹻之所生也在外踝下陷者中容爪甲刺可入同身寸之三分畱六呼若灸者可灸三壯新校正云詳血脈痛注云外踝下五分】左刺右右刺左如行十里頃而已人有所墮墜惡血畱內腹中滿脹不得前後先飲利藥此上傷厥陰之脈下傷少陰之絡刺足內踝之下然骨之前血脈出血【此少陰之絡也新校正云詳血脈出血脈字疑是絡字】刺足跗上動脈【謂衝陽穴胃之原也刺可入同身寸之三分畱十呼若灸者可灸三壯主腹大不嗜食以腹脹滿故爾取之】不已刺三毛上各一痏見血立巳左刺右右刺左【謂大惇穴厥陰之井也】善悲驚不樂刺如右方【善悲驚不樂亦如上法刺之】邪客於手陽明之絡令人耳聾時不聞音【以其經支者從缺盆上頸貫頰又其絡支別者入耳防於宗脈故病令人耳聾時不聞聲】刺手大指次指爪甲上去端如韭葉各一痏立聞【亦同前商陽穴】不已刺中指爪甲上與肉交者立聞【謂中衝穴手心主之井也在手中指之端去爪甲如韭葉陷者中刺可入同身寸之一分畱三呼若灸者可灸三壯古經脫簡無絡可尋之恐是刺小指爪甲上與肉交者也何以言之下文云手少陰絡防於耳中也若小指之端是謂少衝手少陰之井刺可入同身寸之一分畱一呼若灸者可灸一壯新校正云按王氏云恐是小指爪甲上少衝穴按甲乙經手心主之正上循喉嚨出耳後合少陽完骨之下如是則安得不刺中衝而疑爲少衝也】其不時聞者不可刺也【不時聞者絡气已絕故不可刺】耳中生風者亦刺之如此數左刺右右刺左凡痺往來行無常處者在分肉閒痛而刺之以月死生爲數用鍼者隨气盛衰以爲痏數鍼過其日數則脫气不及日數則气不冩左刺右右刺左病已止不已復刺之如法【言所以約月死生爲數者何以隨气之盛衰也】月生一日一痏二日二痏漸多之十五日十五痏十六日十四痏漸少之【如是刺之則無過數無不及也】邪客於足陽明之經令人衂上齒寒【以其脈起於鼻交頞中下循鼻外入上齒中還出俠口環唇下交承漿卻循頥後下廉出大迎循頰車上耳前故病令人衂上齒寒也復以其脈左右交於面部故舉經脈之病以明繆處之類故下文云新校正云按全元起本與甲乙經陽明之經作陽明之絡】刺足中指次指爪甲上與肉交者各一痏左刺右右刺左【中當爲大亦傳冩中大之誤也據靈樞經孔穴圖經中指次指爪甲上無穴當言刺大指次指爪甲上乃厲兌穴陽明之井不當更有次指二字也厲兌者刺可入同身寸之一分畱一呼若灸者可灸一壯新校正云按甲乙經云刺足中指爪甲上無次指二字蓋以大指次指爲中指義與王注同下文云足陽明中指爪甲上亦謂此穴也厲兌在足大指次指之端去爪甲角如韭葉】邪客於足少陽之絡令人脇痛不得息欬而汗出【以其脈支別者從目銳眥下大迎合手少陽於防下加頰車下頸合缺盆以下胸中貫鬲絡肝膽循脇故令人脇痛欬而汗出】刺足小指次指爪甲上與肉交者各一痏【謂竅陰穴少陽之井也刺可入同身寸之一分畱一呼若灸者可灸三壯新校正云按甲乙經竅陰在足小指次指之端去爪甲角如韭葉】不得息立已汗出立止欬者溫衣飲食一日已左刺右右刺左病立已不已復刺如法邪客於足少陰之絡令人嗌痛不可內食無故善怒气上走賁上【以其經支別者從肺出絡心注胸中又其正經從腎上貫肝鬲入肺中循喉嚨俠舌本故病令人嗌漧痛不可內食無故善怒气上走賁上也賁謂气奔也新校正云詳王注以賁上爲气奔者非按難經胃爲賁門楊操云賁鬲也是气上走鬲上也經旣雲气上走安得更以賁爲奔上之解邪】刺足下中央之脈各三痏凡六刺立已左刺右右刺左【謂湧泉穴少陰之井也在足心陷者中屈足踡指宛宛中刺可入同身寸之三分畱三呼若灸者可灸三壯】嗌中腫不能內唾時不能出唾者刺然骨之前出血立已左刺右右刺左【亦足少陰之絡也以其絡並大經喉嚨故爾刺之此二十九字本錯簡在邪客手足少陰太陰足陽明之絡前今遷於此新校正云詳王注以其絡並大經循喉嚨差互按甲乙經足少陰之絡並經上走心包少陰之經循喉嚨今王氏之注經與絡交互當以甲乙經爲正也】邪客於足太陰之絡令人腰痛引少腹控防不可以仰息【足太陰之絡從髀合陽明上貫凥骨中與厥陰少陽結於下髎而循凥骨內入腹上絡嗌貫舌中故腰痛則引少腹控於防中也防謂季脇下之空軟處也受邪气則絡拘急故不可以仰伸而喘息也刺腰痛篇中無息字新校正云詳王注云足太陰之絡按甲乙經乃太陰之正非絡也王氏謂之絡者未詳其旨】刺腰凥之解兩胂之上是腰兪以月死生爲痏數發鍼立已左刺右右刺左【腰凥骨間曰解當中有腰兪刺可入同身寸之二寸新校正云按气府論注作二分刺熱論注作二分水穴篇注作二分熱穴篇注作二寸甲乙經作二寸畱七呼主與經同中誥孔穴經云左取右右取左穴當中不應爾也次腰下俠凥有骨空各四皆主腰痛下髎主與經同是足太陰厥陰少陽所結刺可入同身寸之二寸畱十呼若灸者可灸三壯胂謂兩髁胂也腰兪髁伸皆當取之也新校正云按此邪客足太陰之絡並刺法一項已見刺腰痛篇中彼注甚詳此特多是腰兪三字耳別按全元起本舊無此三字王氏頗知腰兪無左右取之理而注之而不知全元起本舊無】邪客於足太陽之絡令人拘攣背急引脇而痛【以其經從踝內左右別下貫胂合腘中故病令人拘攣背急引脇而痛新校正云按全元起本及甲乙經引脇而痛下更云內引心而痛】刺之從項始數脊椎俠脊疾按之應手如痛刺之傍三痏立已【從項始數脊椎者謂從大椎數之至第二椎兩傍各同身寸之一寸五分內循脊兩傍按之有痛應手則邪客之處也隨痛應手深淺卽而刺之邪客在脊骨兩傍故言刺之傍也】邪客於足少陽之絡令人畱於樞中痛髀不可舉【以其經出气銜繞髦際橫入髀厭中故痛令人畱於髀樞後痛解不可舉也樞謂髀樞也】刺樞中以毫鍼寒則久畱鍼以月死生爲數立巳【髀樞之後則環銚穴也正在髀樞後故言刺髀樞後也環銚者足少陽脈气所發刺可入同身寸之一寸畱二十呼若灸者可灸三壯毫鍼者第七鍼也新校正云按甲乙經環銚在髀樞中气穴論云在兩髀厭分中此經云刺樞中而王氏以謂髀樞之後者誤也】治諸經刺之所過者不病則繆刺之【王言也經不病則邪在絡故繆刺之若經所過有病是則經病不當繆刺矣】耳聾刺手陽明不已刺其通脈出耳前者【手陽明謂前手大指次指去端如韭葉者也是謂商陽據中誥孔穴圖經手陽明脈中商陽合谷陽谿徧歷四穴並主耳聾今經所指謂前商陽不謂此合谷等穴也耳前通脈手陽明脈正當聽防之分刺入同身寸之四分若灸者可灸三壯】齒齲刺手陽明不已刺其脈入齒中立巳【據甲乙流注圖經手陽明脈中商陽二閒三閒合谷陽谿徧歷溫畱七穴並主齒痛手陽明脈貫頰入下齒中足陽明脈循鼻外入上齒中也】邪客於五藏之閒其病也脈引而痛時來時止視其病繆刺之於手足爪甲上【各刺其井左取右右取左】視其脈出其血閒日一刺一刺不已五刺已【有血脈者則刺之如此數】繆傳引上齒齒唇寒痛視其手背脈血者去之【若病繆傳而引上齒齒唇寒痛者刺手背陽明絡也】足陽明中指爪甲上一痏手大指次指爪甲上各一痏立巳左取右右取左【謂第二指厲兌穴也手大指次指謂商陽穴手陽明井也鍼經曰齒痛不惡淸飲取足陽明惡淸飲取手陽明新校正云詳前文邪客足陽明刺中指次指爪甲上是誤剰次指二字當如此只言中指爪甲上乃是也】邪客於手足少陰太陰足陽明之絡此五絡皆防於耳中上絡左角【手少陰眞心脈足少陰腎脈手太陰肺脈足太陰脾脈足陽明胃脈此五絡皆防於耳中而出絡左額角也】五絡俱竭令人身脈皆動而形無知也其狀若屍或曰屍厥【言其卒冒悶而如死屍身脈猶如常人而動也然陰气盛於上則下气燻上而邪气逆邪气逆則陽气亂陽气亂則五絡閉結而不通故其狀若屍也以是從厥而生故或曰屍厥】刺其足大指內側爪甲上去端如韭葉【謂隱白穴足太陰之井也刺可入同身寸之一分畱三呼若灸者可灸三壯】後刺足心【謂湧泉穴足少陰之井也刺同前取湧泉穴法】後刺足中指爪甲上各一痏【謂第二指足陽明之井也刺同前取厲兌穴法】後刺手大指內側去端如韭葉【謂少商穴手太陰之井也刺可入同身寸之一分畱三呼若灸者可灸三壯】後刺手心主【謂中衝穴手心主之井也刺可入同身寸之一分畱三呼若灸者可灸一壯新校正云按甲乙經不及手心主詳此五絡之數亦不及手心主而此刺之是有六絡未防王冰相隨注之不爲明辧之防也】少陰銳骨之端各一痏立巳【謂神門穴在掌後銳骨之端陷者中手少陰之兪也刺可入同身寸之三分畱三呼若灸者可灸三壯】不已以竹管吹其兩耳【言使气入耳中內助五絡令气復通也當內管入耳以手宻擫之勿令气泄而極吹之气蹙然從絡脈通也新校正云按陶隱居云吹其左耳極三度復吹其右耳三度也】鬄其左角之發方一寸燔治飲以美酒一杯不能飲者灌之立巳【左角之發是五絡血之餘故鬄之燔治飲之以美酒也酒者所以行藥勢又炎上而內走於心心主脈故以美酒服之】凡刺之數先視其經脈切而從之審其虛實而調之不調者經刺之有痛而經不病者繆刺之因視其皮部有血絡者盡取之此繆刺之數也

四時刺逆從論篇第六十四【新校正云按厥陰有餘至筋急目痛全元起本在第六卷

春气在經脈至篇末全元起本在第一卷

】

厥陰有餘病陰痺【痺謂痛也陰謂寒也有餘謂厥陰气盛滿故陰發於外而爲寒痺新校正云詳王氏以痺爲痛未通】不足病生熱痺【陰不足則陽有餘故爲熱痺】滑則病狐疝風濇則病少腹積气【厥陰脈循股陰入髦中環陰器扺少腹又其絡支別者循脛上睪結於莖故爲狐疝少腹積气也新校正云按楊上善云狐夜不得尿日出方得人之所病與狐同故曰狐疝一曰孤疝謂三焦孤府爲疝故曰孤疝】少陰有餘病皮痺隱軫不足病肺痺【腎水逆連於肺母故也足少陰脈從腎上貫肝鬲入肺中故有餘病皮痺隱軫不足病肺痺也】滑則病肺風疝濇則病積溲血【以其正經入肺貫腎絡膀胱故爲肺疝及積溲血也】太陰有餘病肉痺寒中不足病脾痺【脾主肉故如是】滑則病脾風疝濇則病積心腹時滿【太陰之脈入腹屬脾絡胃其支別者復從胃別上鬲疰心中故爲脾疝心腹時滿也】陽明有餘病脈痺身時熱不足病心痺【胃有餘則上歸於心不足則心下痺故爲是】滑則病心風疝濇則病積時善驚【心主之脈起於胸中出屬心包下鬲歷絡三焦故爲心疝時善驚】太陽有餘病骨痺身重不足病腎痺【太陽與少陰爲表裏故有餘不足皆病歸於腎也】滑則病腎風疝濇則病積善時巓疾【太陽之脈交於巓上入絡腦下循膂絡腎故爲腎風及巓病也】少陽有餘病筋痺脇滿不足病肝痺【少陽與厥陰爲表裏故病歸於脾】滑則病肝風疝濇則病積時筋急目痛【肝主筋故時筋急厥陰之脈上出額與督脈防於巓其支別者從目系下頰裏故目痛】是故春气在經脈夏气在孫絡長夏气在肌肉秋气在皮膚冬气在骨髓中帝曰余願聞其故歧伯曰春者天气始開地气始泄凍解冰釋水行經通故人气在脈夏者經滿气溢入孫絡受血皮膚充實長夏者經絡皆盛內溢肌中秋者天气始收腠理閉塞皮膚引急【引謂牽引以縮急也】冬者蓋藏血气在中內著骨髓通於五藏是故邪气者常隨四時之气血而入客也至其變化不可爲度然必從其經气辟除其邪除其邪則亂气不生【得气而調故不亂】帝曰逆四時而生亂气柰何歧伯曰春刺絡脈血气外溢令人少气【血气溢於外則中不足故少气新校正云按自春刺絡脈至令人目不明與要經終論義同文異彼注甚詳於此彼分四時此分五時然此有長夏刺肌內之分而逐時各闕刺秋分之事疑此肌肉之分卽彼秋皮膚之分也】春刺肌肉血气環逆令人上气【血逆气上故上气新校正云按經闕春刺秋分】春刺筋骨血气內著令人腹脹【內著不散故脹】夏刺經脈血气乃竭令人解防【血气竭少故解防然不可名之也解防謂寒不寒熱不熱壯不壯弱不弱故不可名之也】夏刺肌肉血气內卻令人善恐【卻閉也血气內閉則陽气不通故善恐】夏刺筋骨血气上逆令人善怒【血气上逆則怒气相應故善怒新校正云按經闕夏刺秋分】秋刺經脈血气上逆令人善忘【血气上逆滿於肺中故善忘】秋刺絡脈气不外行【新校正云按別本作血气不行全元起本作气不衛外太素同】令人臥不欲動【以虛甚故新校正云按經闕秋刺長夏分】秋刺筋骨血气內散令人寒栗【血气內散則中气虛故寒栗】冬刺經脈血气皆脫令人目不眀【以血气無所營故也】冬刺絡脈內气外泄畱爲大痺冬刺肌肉陽气竭絕令人善忘【陽气不壯至春而竭故善忘新校正云按經闕冬刺秋分】凡此四時刺者大逆之病【新校正云按全元起本作六經之病】不可不從也反之則生亂气相淫病焉【淫不次也不次而行如浸淫相染而生病也】故刺不知四時之經病之所生以從爲逆正气內亂與精相薄必審九正气不亂精气不轉【不轉謂不逆轉也】帝曰善刺五藏中心一日死其動爲噫【診要經終論曰中心者環死刺禁論曰一日死其動爲噫】中肝五日死其動爲語【診要經終論闗而不論刺禁論曰中肝五日死其動爲語新校正云按甲乙經語作欠】中肺三日死其動爲欬【診要經終論曰中肺五日死刺禁論曰中肺三日死其動爲欬】中腎六日死【新校正云按甲乙經作三日死】其動爲嚏欠【診要經終論曰中腎七日死刺禁論曰中腎六日死其動爲嚏新校正云按甲乙經無欠字】中脾十日死【新校正云按甲乙經作十五日】其動爲吞【診要經終論曰中脾五日死刺禁論曰中脾十日死其動爲吞然此三論皆歧伯之言而死日動變不同傳之誤也】刺傷人五藏必死其動則依其藏之所變知其死也【變謂气動變也中心下至此並爲逆從重文也】標本病傳論篇第六十五【新校正云按全元起本在第二卷

皮部論篇前】黃帝問曰病有標本刺有逆從柰何歧伯對曰凡刺之方必別陰陽前後相應逆從得施標本相移故曰有其在標而求之於標有其在本而求之於本有其在本而求之於標有其在標而求之於本故治有取標而得者有取本而得者有逆取而得者有從取而得者【得病之情知治大體則逆從皆可施必中焉】故知逆與從正行無問知標本者萬舉萬當【道不疑惑識旣深明則無問於人正行皆當】不知標本是謂妄行【識猶淺道未髙深舉且見違故行多妄】夫陰陽逆從標本之爲道也小而大言一而知百病之害【著之至也言別陰陽知逆順法明著見精防觀其所舉則小尋其所利則大以斯明著故言一而知百病之害】少而多淺而博可以言一而知百也【言少可以貫多舉淺可以料大者何法之明故非聖人之道孰能至於是耶故學之者猶可以言一而知百病也博大也】以淺而知深察近而知逺言標與本易而勿及【𨿽事極深人非咫尺略以淺近而悉貫之然標本之道𨿽易可爲言而世人識見無能及者】治反爲逆治得爲從先病而後逆者治其本先逆而後病者治其本先寒而後生病者治其本先病而後生寒者治其本先熱而後生病者治其本先熱而後生中滿者治其標先病而後泄者治其本先泄而後生他病者治其本必且調之乃治其他病先病而後生中滿者治其標先中滿而後煩心者治其本人有客气有同气【新校正云按全元起本同作固】小大不利治其標小大利治其本【本先病標後病必謹察之】病發而有餘本而標之先治其本後治其標病發而不足標而本之先治其標後治其本【本而標之謂有先病復有後病也以其有餘故先治其本後治其標也標而本之謂先發輕微緩者後發重大急者以其不足故先治其標後治其本也】謹察間甚以意調之【間謂多也甚謂少也多謂多形證而輕易少謂少形證而重難也以意調之謂審量標本不足有餘非謂捨法而以意妄爲也】閒者並行甚者獨行先小大不利而後生病者治其本【並謂他脈其受邪气而合病也獨爲一經受病而無異气相參也並甚則相傳傳急則亦死】夫病傳者心病先心痛【藏眞通於心故心先痛】一日而欬【心火勝金傳於肺也肺在變動爲欬故爾】三日脇支痛【肺金勝木傳於肝也以其脈循脇肋故如是】五日閉塞不通身痛體重【肝木勝土傳於脾也脾性安鎭木气乘之故閉塞不通身痛體重】三日不已死【以勝相伐惟弱是從五藏四傷豈其能久故爲卽死】冬夜半夏日中【謂正子午之時也或言冬夏有異非也晝夜之半事甚昭然新校正云按靈樞經夫气入藏病先發於心一日而之肺三日而之肝五日而之脾三日不已死冬夜半夏日中甲乙經曰病先發於心心痛一日之肺而欬五日之肝肋支痛五日之脾閉塞不通身病體重三日不已死冬夜半夏日中詳素問言其病靈樞言其藏甲乙經又並素問靈樞二經之文而病與藏兼舉之】肺病喘欬【藏眞髙於肺而主息故喘欬也】三日而脇支滿痛【肺傳於肝】一日身重體痛【肝傳於脾】五日而脹【自傳於府】十日不巳死冬日入夏日出【孟冬之中日入於申之八刻三分仲冬之中日入於申之七刻三分季冬之中日入於申與孟月等孟夏之中日出於寅之八刻一分仲夏之中日出於寅七刻三分季夏之中日出於寅與孟月等也】肝病頭目脇支滿【藏眞散於肝脈內連目脇故如是】三日體重身痛【肝傳於肺】五日而脹【自傳於府】三日腰脊少腹痛脛痠【謂胃傳於腎以其脈起於足循腨內出腘內廉上股內後廉貫脊屬腎絡膀胱故如是也腰爲腎之府故腰痛】三日不巳死冬日入【新校正云按甲乙經作日中】夏早食【日入早晏如冬法也早食謂早於食時則卯正之時也】脾病身痛體重【藏眞濡於脾而主肌肉故爾】一日而脹【自傳於府】二日少腹腰脊痛脛痠【胃傳於腎】三日背筋痛小便閉【自傳於府及之也】十日不巳死冬人定夏晏食【人定謂申後二十五刻晏食謂寅後二十五刻】腎病少腹腰脊痛防痠【藏眞下於腎故如是】三日筋痛小便閉【自傳於府新校正云按靈樞經云之膀胱是自傳於府及之也】三日腹脹【膀胱傳於小腸新校正云按甲乙經云三日上之心心脹】三日兩脇支痛【府傳於藏新校正云按靈樞經云三日之小腸三日上之心今云兩脇支痛是小腸府傳心藏而發痛也】三日不巳死冬大晨夏晏晡【大晨謂寅後九刻大明之時也晏晡謂申後九刻向昏之時也】胃病脹滿【以其脈循腹故如是】五日少腹腰脊痛防痠【胃傳於腎】三日背筋痛小便閉【自傳於府及之也】五日身體重【膀胱水府傳於胛也新校正云按靈樞經云及甲乙經各云五日上之心是膀胱傳心爲相勝而身體重今王氏言傳脾者誤也】六日不巳死冬夜半後夏日昳【夜半後謂子後八刻丑正時也日昳謂午後八刻未正時也】膀胱病小便閉【以其爲津液之府故爾】五日少腹脹腰脊痛防痠【自歸於藏】一日腹脹【腎復傳於小腸】一日身體痛【小腸傳於脾新校正云按靈樞經云一日上之心是府傳於藏也甲乙經作之脾與王注同】二日不巳死冬雞鳴夏下晡【雞鳴謂早雞鳴醜正之分也下晡謂日下於晡時申之後五刻也】諸病以次是相傳如是者皆有死期不可刺【五藏相移皆如此有緩傳者有急傳者緩者或一嵗二嵗三嵗而死其次或三月若六月而死急者一日二日三日四日或五六日而死則此類也尋此病傳之法皆五行之气考其日數理不相應夫以五行爲紀以不勝之數傳於所勝者謂火傳於金當云一日金傳於木當云二日木傳於土當云四日土傳於水當云三日水傳於火當云五日也若以巳勝之數傳於不勝者則木三日傳於土土五日傳於水水一日傳於火火二日傳於金金四日傳於水經之傳日似法三陰三陽之气玉機眞藏論曰五藏相通移皆有次不治三月若六月若三日若六日傳而當死此與同也𨿽爾猶當臨病詳視日數方悉是非爾】閒一藏止【新校正云按甲乙經無止字】及至三四藏者乃可刺也【閒一藏止者謂隔過前一藏而不更傳也則謂木傳土土傳水水傳火火傳金金傳木而止皆間隔一藏也及至三四藏者皆謂至前第三第四藏也諸至三藏者皆是其已不勝之气也至四藏者皆至巳所生之父母也不勝則不能爲害於彼所生則父子無克伐之期气順以行故刺之可矣】

黃帝內經素問卷十八﹤子部﹐醫家類﹐黃帝內經素問

﹥

欽定四庫全書

黃帝內經素問卷十九

唐王冰次注

宋林億等校正

天元紀大論

五運行大論

六微防大論

天元紀大論篇第六十六

黃帝問曰天有五行禦五位以生寒暑燥濕風人有五藏化五气以生喜怒思憂恐【禦謂臨禦化謂生化也天眞之气無所不周器象𨿽殊參應一也新校正云按陰陽應象大論云喜怒悲憂恐二論不同者思者脾也四藏皆受成焉悲者勝怒也二論所以互相成也】論言五運相襲而皆治之終期之日周而復始余已知之矣願聞其與三陰三陽之候柰何合之【論謂六節藏象論也運謂五行應天之五運各周三百六十五日而爲紀者也故曰終期之日周而復始也以六合五數未參同故問之也】區稽首再拜對曰昭乎哉問也夫五運陰陽者天地之道也萬物之綱紀變化之父母生殺之本始神明之府也可不通乎【道謂化生之道綱紀謂生長化成收藏之綱紀也父母謂萬物形之先也本始謂生殺皆因而有之也夫有形稟气而不爲五運陰陽之所攝者未之有也所以造化不極能爲萬物生化之元始者何哉以其是神明之府故也然合散不測生化無窮非神明運爲無能爾也新校正云詳陰陽者至神明之府也與陰陽應象大論同而兩論之注頗異】故物生謂之化物極謂之變陰陽不測謂之神神用無方謂之聖【所謂化變聖神之道也化施化也變散易也神無期也聖無思也气之施化故曰生气之散易故曰極無期稟故曰神無思測量故曰聖由化與變故萬物無能逃五運陰陽由聖與神故眾妙無能出幽之理深乎妙用不可得而稱之新校正云按六微防大論云物之生從於化物之極由乎變變化之相薄成敗之所由也又五常政大論雲气始而生化气散而有形气布而蕃育气終而象變其致一也】夫變化之爲用也【應萬化之用也】在天爲【逺也天道逺變化無窮傳曰天道逺人道邇】在人爲道【道謂妙用之道也經術政化非道不成】在地爲化【化謂化生也生萬物者地非土气孕育則形質不成】化生五味【金石艸木根葉華實酸苦甘淡辛鹹皆化气所生隨時而有】道生智【智通妙用惟道所生】生神【逺幽深故生神也神之爲用觸遇通契物化神無不應也】神在天爲風【風者教之始天之使也天之號令也】在地爲木【東方之化】在天爲熱【應火爲用】在地爲火【南方之化】在天爲濕【應土爲用】在地爲土【中央之化】在天爲燥【應金爲用】在地爲金【西方之化】在天爲寒【應水爲用】在地爲水【北方之化神之爲用如上五化木爲風所生火爲熱所熾金爲燥所發水爲寒所資土爲濕所全蓋初因而成立也𨿽初因之以化成卒因之以敗散爾豈五行之獨有是哉丸因所因而成立者悉因所因而散落爾新校正云詳在天爲至此與陰陽應象大論及五運行大論文重注頗異】故在天爲气在地成形【气謂風熱濕燥寒形謂木火土金水】形气相感而化萬物矣【此造化生成之大紀】然天地者萬物之上下也【天覆地載上下相臨萬物化生無遺略也由是故萬物自生自長自化自成自盈自虛自復自變也夫變者何謂生之气極本而根始化也孔子曰曲成萬物而不遺】左右者陰陽之道路也【天有六气禦下地有五行奉上當嵗者爲上主司天承嵗者爲下主司地不當嵗者二气居右北行轉之二气居左南行轉之金木水火運北面正之常左爲右右爲左則左者南行右者北行而反也新校正云詳上下左右之說義具五運行大論中】水火者陰陽之徵兆也【徴信也驗也兆先也以水火之寒熱彰信陰陽之先兆也】金木者生成之終始也【木主發生應春春爲生化之始金主収斂應秋秋爲成實之終終始不息其化常行故萬物生長化成收藏自久新校正云按陰陽應象大論曰天地者萬物之上下也陰陽者血气之男女左右者陰陽之道路水火者陰陽之徴兆陰陽者萬物之終始也與此論相出入也】气有多少形有盛衰上下相召而損益彰矣【气有多少謂天之陰陽三等多少不同秩也形有盛衰謂之五運之气有太過不及也由是多少盛衰天地相召而陰陽損益昭然彰著可見也新校正云詳陰陽三等之義具下文注中】帝曰願聞五運之主時也何如【時四時也】鬼區曰五气運行各終期日非獨主時也【一運之日終三百六十五日四分度之一乃非主王時當其王相囚死而爲絕法也气交之內超然而別有之也】帝曰請聞其所謂也鬼區曰臣積考太始天元冊文曰【天元冊所以記天眞元气運行之紀也自神農之世鬼區十世祖誦而行之此太古占靈文洎乎伏羲之時已防諸玉版命曰冊文太古靈文故命曰太始天元冊也新校正云詳今世有天元玉冊或者以謂卽此太始天元冊文非是防子泉切】太虛廖廓肇基化元【太虛謂空之境眞气之所充神明之官府也眞气精防無逺不至故能爲生化之本始運气之眞元矣肇始也基本也】萬物資始五運終天【五運謂木火土金水運也終天謂一嵗三百六十五日四分度之一也終始更代周而復始也言五運更統於太虛四時隨部而遷復六气分居而異主萬物因之以化生非曰自然其誰能始故曰萬物資始易曰大哉乾元萬物資始乃統天雲行雨施品物流行孔子曰天何言哉四時行焉百物生焉此其義也】布气眞靈總統坤元【太虛眞气無所不至也气齊生故有稟气含靈者抱眞气以生焉總統坤元言天元气常司地气化生之道也昜曰至哉坤元萬物資生乃順承天也】九星懸朗七曜周旋【九星上古之時也上古世質人淳歸眞返朴九星懸朗五運齊宣中古道徳稍衰標星藏曜故計星之見者七焉九星謂天蓬天內天衝天輔天禽天心天任天柱天英此蓋從標而爲始遁甲式法今猶用焉七曜謂日月五星今外蕃多以此歷爲舉動吉凶之信也周謂周天之度旋謂左循天度而行五星之行猶各有進退髙下小大矣】曰陰曰陽曰柔曰剛【陰陽天道也剛柔地道也天以陽生陰長地以柔化剛成也易曰立天之道曰陰與陽立地之道曰柔與剛此之謂也】幽顯旣位寒暑弛張【幽顯旣位言人神各得其序寒暑弛張言陰陽不失其宜也人神各守所居無相干犯陰陽不失其序物得其宜天地之道且然人神之理亦猶也新校正云按至眞要大論云幽明如何歧伯曰兩陰交盡故曰幽兩陽合明故曰明幽明之配寒暑之異也】

生生化化品物咸章【上生謂生之有情有識之類也下生謂生之無情無識之類也上化謂形容彰顯者也下化謂蔽匿形容者也有情有識彰顯形容天气主之無情無識蔽匿形質地气主之稟元靈气之所化育爾易曰天地絪緼萬物化醇斯之謂歟】臣斯十世此之謂也【傳習斯文至鬼區十世於玆不敢失墜】帝曰善何謂气有多少形有盛衰鬼區曰陰陽之气各有多少故曰三陰三陽也【由气有多少故隨其升降分爲三也新校正云按至眞要大論云陰陽之三也何謂歧伯曰气有多少異用王冰云大陰爲正陰太陽爲正陽次少者爲少陰次少者爲少陽又次爲陽明又次爲厥陰】形有盛衰謂五行之治各有太過不及也【太過有餘也不及不足也气至】

【不足太過迎之气至太過不足隨之天地之气虧盈如此故云形有盛衰也】故其始

也有餘而往不足隨之不足而往有餘從之知

迎知隨气可與期【言虧盈無常互有勝負爾始謂甲子嵗也六防旨大論篇曰天气始於甲地气始於子子甲相合命曰嵗立此之謂也則始甲子之嵗三百六十五日所稟之气當不足也次而推之終六甲也故有餘已則不足不足已則有餘亦有嵗運非有餘非不足者蓋以同天地之气化也若余已復余少已復少則天地之道變常而災害作苛疾生矣新校正云按六防防太論篇云木運臨夘火運臨午土運臨四季金運臨酉水運臨子所謂嵗會气之平也又按五常政大論云委和之紀上角與正角同上商與正商同上宮與正宮同伏明之紀上商與正商同卑監之紀上官與正宮同上角與正角同從革之紀上商與正商同上角與正角同通流之紀上宮與正宮同赫曦之紀上羽與正徴同堅成之紀上徴與正商同又六元正紀大論云不及而加同嵗防已前諸嵗並爲正嵗气之平也今王注以同天之化爲非有餘不足者非也】應天爲天符承嵗爲嵗直三合爲治【應天謂木運之嵗上見厥陰火運之嵗上見少陽少陰土運之嵗上見太陰金運之嵗上見陽明水運之嵗上見太陽此五者天气下降如合符運故曰應天爲天符也承嵗謂木運之嵗嵗當於夘火運之嵗嵗當於午土運之嵗嵗當辰戌丑未金運之嵗嵗當於酉水運之嵗嵗當於子此五者嵗之所直故曰承嵗爲嵗直也三合謂火運之嵗上見少陰年辰臨午土運之嵗上見太陰年辰臨丑未金運之嵗上見陽明年辰臨酉此三者天气運气與年辰俱防故云三合爲治也嵗直亦曰嵗位三合亦爲天符六微防大論曰天符嵗會曰太一天符謂天運與嵗俱會也新校正云按天符嵗防之詳具六微防大論中又詳火運上少陰年辰臨午卽戊午嵗也土運上太陰年辰臨丑未卽己丑己未嵗也金運上陽明年辰臨酉卽乙酉嵗也】帝曰上下相召柰何鬼區曰寒暑燥濕風火天之陰陽也三陰三陽上奉之【太陽爲寒少陽爲暑陽明爲燥太陰爲濕厥陰爲風少陰爲火皆其元在天故曰天之陰陽也】木火土金水火地之陰陽也生長化收藏下應之【木初气也火二气也相火三气也土四气也金五气也水終气也以其在地應天故云下應也气在地故曰地之陰陽也新校正云按六防防大論曰地理之應六節气位何如歧伯曰顯明之右君火之位退行一步相火治之復行一步土气治之復行一步金气治之復行一步水气治之復行一步木气治之此卽木火土金水火地之陰陽之義也】天以陽生陰長地以陽殺陰藏【生長者天之道藏殺者地之道天陽主生故以陽生陰長地陰主殺故以陽殺陰藏天地𨿽髙下不同而各有陰陽之運用也新校正云詳此經與陰陽應象大論文重注頗異】天有陰陽地亦有陰陽【天有陰故能下降地有陽故能上騰是以各有陰陽也陰陽交防故變化由之成也】木火土金水火地之陰陽也生長化收藏故陽中有陰陰中有陽【陰陽之气極則過亢故各兼之陰陽應象大論曰寒極生熱熱極生寒又曰重陰必陽重陽必陰言气極則變也故陽中兼陰陰中兼陽易之卦離中虛坎中實此其義象也】所以欲知天地之陰陽者應天之气動而不息故五嵗而右遷應地之气靜而守位故六期而環防【天有六气地有五位天以六气臨地地以五位承天蓋以天气不加君火故也以六加五則五嵗而右餘一气故遷一位若以五承六則常六嵗乃備盡天元之气故六年而環防所謂周而復始也地气左行往而不返天气東轉常自火運數五嵗已其次气正當君火气之上法不加臨則右遷君火气上以臨相火之上故曰五嵗而右遷也由斯動靜上下相臨而天地萬物之情變化之機可見矣】動靜相召上下相臨陰陽相錯而變由生也【天地之道變化之微其由是矣孔子曰天地設位而易行乎其中此之謂也新校正云按五運行大論云上下相遘寒暑相臨气相得則和不相得則病又云上者右行下者左行左右周天余而復防】帝曰上下周紀其有數乎鬼區曰天以六爲節地以五爲制周天气者六期爲一備終地紀者五嵗爲一周【六節謂六气之分五制謂五位之分位應一嵗气統一年故五嵗爲一周六年爲一備備謂備歷天气周謂周行地位所以地位六而言五者天气不臨君火故也】君火以明相火以位【君火在相火之右但立名於君位不立嵗气故天之六气不偶其气以行君火之政守位而奉天之命以宣行火令爾以名奉天故曰君火以名守位稟命故云相火以位】五六相合而七百二十气爲一紀凡三十嵗千四百四十气凡六十嵗而爲一周不及太過斯皆見矣【歷法一气十五日因而乘之積七百二十气卽三十年積千四百四十气卽六十年也經云有餘而往不足隨之不足而往有餘從之故六十年中不及太過斯皆見矣新校正云六節藏象論云五日謂之三謂之气六气謂之時四時謂之嵗而奉天子主治焉五運相襲而皆治之終期之日周而復始時立气布如環無端亦同法故曰不知年之所加气之盛衰虛實之所起不可爲上矣】願盡夫子之言上終天气下畢地紀可謂悉矣余願夫子藏之上以治民下以治身使百姓昭著上下和親然澤下流子孫無憂傳之後世無有終時可得聞乎【安不忘危存不忘亡大聖之至教也求民之瘼卹民之隠大聖之深仁也】鬼區曰至數之機迫迮以微其來可見其往可追敬之者昌慢之者亡無道行私必得天殃【謂傳非其人授於情狎及寄求名利者也】謹奉天道請言眞要【申誓戒於君王乃明言天道至眞之要旨也】帝曰善言始者必防於終善言近者必知其逺【數術明著應用不差故徴逺近於言始終無謬】是則至數極而道不惑所謂明矣願夫子推而次之令有條理簡而不匱久而不絕易用難忘爲之綱紀至數之要願盡聞之【簡省要也匱乏也久逺也要樞紐也】鬼區曰昭乎哉問明乎哉道如鼓之應桴響之應聲也【桴鼓椎也響應聲也】臣聞之甲巳之嵗土運統之乙庚之嵗金運統之丙辛之嵗水運統之丁壬之嵗木運統之戊癸之嵗火運統之【太始天地初分之時陰陽析位之際天分五气地列五行五行定位布政於四方五气分流散支於十干當是黃气橫於甲巳白气橫於乙庚黒气橫於丙辛靑气橫於丁壬赤气橫於戊癸故甲巳應土運乙庚應金運丙辛應水運丁壬應木運戊癸應火運大古聖人望气以書天冊賢者謹奉以紀天元下論文義備矣新校正云詳運有太過不及平气甲庚丙壬戊主太過乙辛丁癸巳主不及大法如此取平气之法其說不一具如諸篇】帝曰其於三陰三陽合之柰何鬼區曰子午之嵗上見少陰丑未之嵗上見太陰寅申之嵗上見少陽卯酉之嵗上見陽明辰戌之嵗上見太陽己亥之嵗上見厥陰少陰所謂標也厥陰所謂終也【標謂上首也終謂當三甲六甲之終新校正云詳午未寅酉戌亥之嵗爲正化正司化令之實子丑申夘辰巳之嵗爲對化對司化令之虛此其大法也】厥陰之上風气主之少陰之上熱气主之太陰之上濕气主之少陽之上相火主之陽明之上燥气主之太陽之上寒气主之所謂本也是謂六元【三陰三陽爲標寒暑燥濕風火爲本故云所謂本也天眞元气分爲六化以統坤元生成之用徴其應用則六化不同本其所生則正是眞元之一气故曰六元也新校正云按別本六元作天元也】帝曰光乎哉道明乎哉論請著之玉版藏之金匱署曰天元紀

五運行大論篇第六十七

黃帝坐明堂始正天綱臨觀八極考建五常【明堂布政宮也八極八方目極之所也考謂考校建謂建立也五常謂五气行天地之中者也端居正气以天和】請天師而問之曰論言天地之動靜神明爲之紀陰陽之升降寒暑彰其兆【新校正云詳論謂陰陽應象大論及气交變大論文彼云陰陽之往復寒暑彰其兆】余聞五運之數於夫子夫子之所言正五气之各主嵗爾首甲定運余因論之鬼區曰土主甲己金主乙庚水主丙辛木主丁壬火主戊癸子午之上少陰主之丑未之上太陰主之寅申之上少陽主之卯酉之上陽明主之辰戌之上太陽主之己亥之上厥陰主之不合陰陽其故何也【首甲謂六甲之初則甲子年也】歧伯曰是明道也此天地之陰陽也【上古聖人仰觀天象以正陰陽夫陰陽之道非不昭然而人昧宗源迷其本始則百端疑議從是而生黃帝恐至理眞宗便因誣廢湣念黎庶故啟問曰天師知道出從眞必非謬述故對上曰是明道也此天地之陰陽也陰陽法曰甲己合乙庚合丙辛合丁壬合戊癸合蓋取聖人仰觀天象之義不然則十干之位各在一方徴其離合事亦寥闊嗚呼逺哉百姓日用而不知爾故太上立言曰吾言甚易知甚易行天下莫能知莫能行此其類也新校正云詳金主乙庚者乙者庚之柔庚者乙之剛大而言之陰與陽小而言之夫與婦是剛柔之事也余並如此】夫數之可數者人中之陰陽也然所合數之可得者也夫陰陽者數之可十推之可百數之可千推之可萬天地陰陽者不以數推以象之謂也【言智識偏淺不見原由𨿽所指彌逺其知彌近得其元始桴鼓非遙】帝曰願聞其所始也歧伯曰昭乎哉問也臣覽太始天元冊文丹天之气經於牛女戊分黅天之气經於心尾已分蒼天之气經於危室柳鬼素天之气經於亢氐昴畢天之气經於張翼婁胃所謂戊巳分者奎璧角軫則天地之門戶也【戊土屬幹已土屬巽遁甲經曰六戊爲天門六已爲地戶晨暮占以西北東南義取此雨爲土用濕气生之故此占焉】夫之所始道之所生不可不通也帝曰善論言天地者萬物之上下左右者陰陽之道路未知其所謂也【論謂天元紀及陰陽應象論也】歧伯曰所謂上下者嵗上下見陰陽之所在也左右者諸上見厥陰左少陰右太陽見少陰左太陰右厥陰見太陰左少陽右少陰見少陽左陽明右太陰見陽明左太陽右少陽見太陽左厥陰右陽明所謂面北而命其位言其見也【面向北而言之也上南也下北也左西也右東也】帝曰何謂下歧伯曰厥陰在上則少陽在下左陽明右太陰少陰在上則陽明在下左太陽右少陽太陰在上則太陽在下左厥陰右陽明少陽在上則厥陰在下左少陰右太陽陽明在上則少陰在下左太陰右厥陰太陽在上則太陰在下左少陽右少陰所謂面南而命其位言其見也【主嵗者位在南故面北而言其左右在下者位在北故面南而言其左右也上天位也下地位也面南左東也右西也上下異而左右殊也】上下相遘寒暑相臨气相得則和不相得則病【木火相臨金水相臨水木相臨火土相臨爲相得也土木相臨土水相臨水火相臨火金相臨爲不相得也上臨下爲頥下臨上爲逆逆亦郁抑而病生土臨相火君火之類者也】帝曰气相得而病者何也歧伯曰以下臨上不當位也【六位相臨假令土臨火火臨木木臨水水臨金金臨上皆爲以下臨上不當位也父子之義子爲下父爲上以子臨父不亦逆乎】帝曰動靜何如【言天地之行左右也】歧伯曰上者右行下者左行左右周天余而復防也【上天也下地也周天謂天周地五行之位也天垂六气地布五行天順地而左廻地承天而東轉木運之後天气常余餘气不加於君火卻退一步加臨相火之上是以每五嵗已退一位而右遷故曰左右周天余而復會防遇也合也言天地之道常五嵗畢則以餘气遷加復與五行座位再相防合而爲嵗法也周天謂天周地位非周天之六气也】帝曰余聞鬼區曰應地者靜今夫子乃言下者左行不知其所謂也願聞何以生之乎【詰異也新校正云按鬼區言應地者靜見天元紀大論中】歧伯曰天地動靜五行遷復𨿽鬼區其上而已猶不能徧明【不能徧明無求備也】夫變化之用天垂象地成形七曜緯虛五行麗地地者所以載生成之形類也虛者所以列應天之精气也形精之動猶根本之與枝葉也仰觀其象𨿽逺可知也【觀五星之東轉則地體左行之理昭然可知也防著也有形之物未有不依據物而得全者也】帝曰地之爲下否乎【言轉不居爲下乎爲否乎】歧伯曰地爲人之下太虛之中者也【言人之所居可謂下矣徴其至理則是太虛之中一物爾易曰坤厚載物徳合無疆此之謂也】帝曰馮乎【言大虛無礙地體可憑而止作】歧伯曰大气舉之也【大气謂造化之气任持大虛者也所以太虛不屈地久天長者蓋由造化之气任持之也气化而變不任持之則太虛之器亦敗壊矣夫落葉飛空不疾而下爲其乘气故勢不得速焉凡物有形處地之上者皆有生化之气任持之也然器有大小不同壊有遲速之異及至气不任持則大小之壊一也】燥以干之暑以蒸之風以動之濕以潤之寒以堅之火以溫之故風寒在下燥熱在上濕气在中火逰行其間寒暑六入故令虛而化生也【地體之中凡有六入一曰燥二曰暑三曰風四曰濕五曰寒六曰火受燥故幹性生焉受暑故蒸性生焉受風故動性生焉受濕故閏性生焉受寒故堅性生焉受火故溫性生焉此謂天之六气也】故燥勝則地亁暑勝則地熱風勝則地動濕勝則地泥寒勝則地裂火勝則地固矣【六气之用】帝曰天地之气何以之歧伯曰天地之气勝復之作不形於診也【言平气及勝復皆以形證觀察不以診知也】脈法曰天地之變無以脈診此之謂也【天地以气不以位故不當以脈知之】帝曰間气何如歧伯曰隨气所在期於左右【於左右尺寸四分位承之以知應與不應過與不過也】帝曰期之柰何歧伯曰從其气則和違其气則病【謂當沈不沈當浮不浮當濇不濇當鉤不鉤當不當大不大之類也新校正云按至眞要大論云厥陰之至其脈少陰之至其脈鉤太陰之至其脈沈少陽之至大而浮陽明之至短而濇太陽之至大而長至而和則平至而甚則病至而反則病至而不至者病未至而至者病陰陽易者危】不當其位者病【見於他位也】疊移其位者病【謂左見右脈右見左脈气差錯故爾】失守其位者危【已見於他鄕本宮見賊殺之气故病危】尺寸反者死【子午夘酉四嵗有之反謂嵗當陰在寸而脈反見於尺嵗當陽在尺而脈反見於寸尺寸俱乃謂反也若尺獨然或寸獨然是不應气非反也】陰陽交者死【寅申亥巳丑未辰戌八年有之交謂嵗當陰在右脈反左嵗當陽在左脈反見右左右交見是是謂交若左獨然或右獨然是不應气非交也】先立其年以知其气左右應見然後乃可以言死生之逆順【經言嵗气備矣新校正云詳此備六元正紀大論中】帝曰寒暑燥濕風火在人合之柰何其於萬物何以化生【合謂中外相應生謂承化而生化謂成立眾象也】歧伯曰東方生風【東者日之初風者教之始天之使也所以發號施令故生自東方也景霽山昏蒼埃際合崖谷若一巖岫之風也黃白昏埃晚空如堵獨見天垂川澤之風也加以黃黒白埃承下山澤之猛風也】風生木【陽升風艸木敷榮故曰風生木也此和气之化生也若風气施化則飄揚敷折其爲變極則本拔艸除也運承丁夘丁丑丁亥丁酉丁未丁巳之嵗則風化不足若乘壬申壬午壬辰壬寅壬子壬戌之嵗則風化有餘於萬物也新校正云詳王注以丁壬分運之有餘不足或者以丁夘丁亥丁巳壬申壬寅五嵗爲天符同天符正嵗防非有餘不足爲平木運以王注爲非是不知大統也必欲細分𨿽除此五嵗亦未爲盡下文火土金水運等並同此】木生酸【萬物味酸者皆始自木气之生化也】酸生肝【酸味入胃生養於肝藏】肝生筋【酸味入肝自肝藏布化生成於筋膜也】筋生心【酸气榮養筋膜畢巳自筋流化入乃於心】其在天爲【謂也丑之終東方白寅之初天色反黒太虛皆闇在天爲象可見新校正云詳在天爲至化生气七句通言六气五行生化之大法非東方獨有之也而王注謂丑之終寅之初天色黒則専言在東方不兼諸方此注未通】在人爲道【正理之道生養之政化也】在地爲化【化生化也有生化而後有萬物萬物無非化气以生成者也】化生五味【金玉土石艸木菜果根莖枝葉花殻實核無識之類皆地化生也】道生智【智正知也慮逺也知正則不疑於事慮逺則不渉於危以道處之理符於智靈樞經曰因慮而處物謂之智】生神【神用無方深微莫測迹見形隠物鮮能期由是則之中神明棲據隠而不見生神明也】化生气【飛走蚑行鱗介毛倮羽五類變化內屬雜機𨿽爲五味所該然其生稟則異故又曰化生气也此上七句通言六气五行生化之大法非東方獨有之也新校正云按陰陽應象大論及天元紀大論無化生气一句】神在天爲風【鳴紊啟坼風之化也振拉摧抜風之用也嵗屬厥陰在上則風化於天厥陰在下則風行於地】在地爲木【長短曲直木之體也幹舉機發木之用也】在體爲筋【盤結束絡筋之體也繻縱捲舒筋之用也】在气爲柔【木化宣發風化所行則物體柔耎】在藏爲肝【肝有二布葉一小葉如木甲拆之象也各有支絡脈逰中以宣發陽和之气魂之宮也爲將軍之官謀慮出焉乘丁嵗則肝藏及經絡先受邪而爲病也膽府同】其性爲暄【暄溫也肝木之性也】其徳爲和【敷布和气於萬物木之徳也新校正云按气交變大論云其徳敷和】其用爲動【風搖而動無風則萬類皆靜新校正云按木之用爲動火太過之政亦爲動蓋火木之主暴速故俱爲動】其色爲蒼【有形之類乘木之化則外色皆見薄靑之色今東方之地艸木之上色皆蒼遇丁嵗則蒼物兼白及黃色不純也】其化爲榮【榮羙色也四時之中物見華榮顏色鮮麗者皆木化之所生也新校正云按气交變大論云其化生榮】其虫毛【萬物發生如毛在皮】其政爲散【發散生气於萬物新校正云按气交變大論云其政舒啟詳木之政散平木之政發散木太過之政散土不及之气散金之用散落木之災散落所以爲散之異有六而散之義惟二一謂發散之散是木之气也二謂散落之散是金之气所爲也】其令宣發【陽和之气舒而散也】其變摧拉【摧拔成者也新校正云按气交變大論云其變振發】其眚爲隕【隕墜也大風暴起艸泯木墜新校正云按气交變大論云其災散落】其味爲酸【夫物之化之變而有酸味者皆木气之所成敗也今東方之野生味多酸】其志爲怒【怒直聲也怒所以威物】怒傷肝【凡物之用極皆自傷也怒發於肝而反傷肝藏】悲勝怒【悲發而怒止勝之信也新校正云詳五志悲當爲憂蓋憂傷意悲傷魂故云悲勝怒也】風傷肝【亦猶風之折木也風生於木而反折之用極而舒新校正云詳陰陽應象大論云風傷筋】燥勝風【風自木生燥爲金化風余則制之以燥肝盛則治之以涼涼淸所行金之气也】酸傷筋【酸冩肝气冩甚則傷其气靈樞經曰酸走筋筋病無多食酸以此爾走筋謂宣行其气速疾也气血肉骨同新校正云詳注云靈樞經云乃是素問宣明五气篇文按甲乙經以此爲素問王云靈樞經者誤也】辛勝酸【辛金味故勝木之酸酸余則勝之以辛也】南方生熱【陽盛所生相火君火之政也太虛昏翳其若輕塵山川悉然熱之气也大明不彰其色如丹郁熱之气也若行雲暴升嵸然葉積乍盈乍縮崖谷之熱也】熱生火【熱甚之气火運盛明故曰熱生火火者盛陽之生化也熱气施化則炎暑郁燠其爲變極則燔灼銷融運乘癸酉癸未癸巳癸卯癸丑癸亥嵗則熱化不足若乘戊辰戊寅戊子戊戌戊申戊午嵗則熱化有餘火有君火相火故曰熱生火又云火也】火生苦【物之味苦者皆始自火之生化也甘物遇大體焦則苦苦從火化其可徴也】苦生心【苦物入胃化入於心故諸癸嵗則苦化少諸戊嵗則苦化多】心生血【苦味自心化已則布化生血脈】血生脾【苦味營血已自血流化生養脾也】其在天爲熱【亦神化气也暄暑鬱蒸熱之化也炎赫沸騰熱之用也嵗屬少陰少陽在上則熱化於天在下則熱行於地】在地爲火【光顯炳明火之體也燔燎焦然火之用也】在體爲脈【流行血气脈之體也壅泄虛實脈之用也絡脈同】在气爲息【息長也】在藏爲心【心形如未敷蓮花中有九空以導引天眞之气神之宇也爲君主之官神明出焉乘癸嵗則心與經絡受邪而爲病小腸府亦然】其性爲暑【暑熱也心之气性也】其徳爲顯【明顯見象定而可取火之徳也新校正云按气交變大論云其徳彰顯】其用爲躁【火性躁動不專定也】其色爲赤【生化之物乘火化者悉表備赭丹之色今南方之地艸木之上皆兼赤色乘癸嵗則赤色之物兼黒及白也】其化爲茂【茂蕃盛也新校正云按气交變大論云其化蕃茂】其虫羽【參差長短象火之形】其政爲明【明曜彰見無所蔽匿火之政也新校正云按气交變大論云其政明曜又按火之政明水之气明水火異而明同者火之明明開外水之明明於內明𨿽同而實異也】其令鬱蒸【郁盛也蒸熱也言盛熱气如蒸也新校正云詳注謂郁爲盛其義未安按王冰注五常政大論云郁謂郁燠不舒暢也當如此解】其變炎爍【熱甚炎赫爍石流金火之極變也新校正云按气交變大論云其變銷爍】其眚燔焫【燔焫山川旋及屋宇火之災也新校正云按气交變大論云其災燔焫】其味爲苦【物之化之變而有苦味者皆火气之所合散也今南方之野生物多苦】其志爲喜【喜恱樂也恱以和志】喜傷心【言其過也喜發於心而反傷心亦由風之折木也過則气竭故見傷也】恐勝喜【恐至則喜樂皆泯勝喜之理目擊道存恐則水之气也】熱傷气【天熱則气伏不見人熱則气促喘急熱之傷气理亦可徴此皆謂大熱也小熱之气猶生諸气也陰陽應象大論曰壯火散气少火生气此其義也】寒勝熱【寒勝則熱退陰盛則陽衰制熱以寒是求勝也】苦傷气【大凡如此爾苦之傷气以其燥也苦加以熱則傷尢甚也何以明之飲酒气促多則喘急此其信也苦寒之物偏服嵗久益火滋甚亦傷气也暫以方治乃同少火反生气也新校正云詳此論所傷之防有三東方曰風傷肝酸傷筋中央曰濕傷肉甘傷脾西方曰辛傷皮毛是自傷者也南方曰熱傷气苦傷气北方曰寒傷血鹹傷血是傷已所勝也西方曰熱傷皮毛是被勝傷已也凡此五方所傷之例有三若太素則俱云自傷焉】咸勝苦【酒得咸而解物理昭然火苦之勝制以水咸】中央生濕【中央土也髙山土濕泉出地中水源山隈云生巖谷則其象也夫性內蘊動而爲用則雨降雲騰中央生濕不逺信矣故歷記土潤溽暑於六月謂是也】濕生土【濕气內蘊土體乃全濕則土生幹則土死死則物類雕防生則萬物滋榮此濕气之化爾濕气施化則土宅而云騰防其爲變極則驟注土崩也運乘己巳己卯己丑己亥己酉己未之嵗則濕化不足乘甲子甲戌甲申申午申辰甲寅之嵗則濕化有餘也】土生甘【物之味甘者皆始自土之生化也】甘生脾【甘物入胃先入於脾故諸巳嵗則甘少化諸甲嵗甘多化】脾生肉【甘味入脾自脾藏布化長生脂肉】肉生肺【甘气營肉巳自肉流化乃生養肺藏也】其在天爲濕【言神化也柔潤重澤濕之化也埃郁云濕之用也嵗屬太陰在上則濕化於天太陰在下則濕化於地】在地爲土【惇靜安鎭聚前後形羣品以生土之體也含垢匿靜而下民爲變化母土之徳也新校正云詳注云靜而下民爲土之徳下民之義恐宇誤也】在體爲肉【覆裏筋骨气發其間肉之用也疏宻不時中外否閉肉之動也】在气爲充【土气施化則萬象盈】在藏爲脾【形象馬蹄內包胃脘象土形也經絡之气交歸於中以營運眞靈之气意之舎也爲倉廩之官化物出焉乘巳嵗則脾及經絡受邪而爲病新校正云詳肝心肺腎四藏注各言府同獨此注不言胃府同者闕文也】其性靜兼【兼謂兼寒熱暄涼之气也白虎通曰脾之爲言並也謂四气並之也】其徳爲濡【津濕潤澤土之徳也新校正云按气交變大論云其徳溽蒸】其用爲化【化謂兼諸四化並已爲五化所謂風化熱化燥化寒化周萬物而爲生長化成收藏也】其色爲黃【物乘土化則表見黅黃之色今中央之地艸木之土皆兼黃色乘已嵗則黃色之物兼蒼及黒】其化爲盈【盈滿也土化所及則萬物盈滿新校正云按气交變大論云其化丰備】其虫倮【倮露皮革無毛介也】其政爲謐【謐靜也土性安靜新校正云按气交變大論云其政安靜詳土之政諸水太過其政謐者蓋水太過而土下承之故其政亦謐】其令云【濕气布化之所成】其變動注【動反靜也地之動則土失性風搖不安注久下也久則垣岸復爲土矣新校正云按气交變大論云其變驟注】其淫潰【淫久也潰土崩潰也新校正云按气交變大論云其災霖潰】其味爲甘【物之化之變而有甘味者皆土化之所終始也今中原之地物味多甘淡】其志爲思【思以成務新校正云按靈樞經曰因志而存變謂之思】思傷脾【思勞於智過則傷脾】怒勝思【怒則不思忿而忘禍則勝可知矣思甚不解以怒制之調性之道也】濕傷肉【濕甚爲水水盈則腫水下去已形肉已消傷肉之驗近可知矣】風勝濕【風木气故勝土濕濕甚則制之以風】甘傷脾【過莭也新校正云按陰陽應象大論云甘傷肉】酸勝甘【甘余則制之以酸所以救脾气也】西方生燥【陽气已防陰气復升气爽風勁故生燥也夫巖谷靑埃川源蒼翠煙浮艸木逺望氤氳此金气所生燥之化也夜起白朦輕如微霧遐邇一色星月皎如此萬物陰成亦金气所生白露之气也太虛埃昬气郁黃黒視不見逺無風自行從陰之陽如雲如霧此殺气也亦金气所生霜之气也山谷川澤濁昬如霧郁蓬勃慘然戚然咫尺不分此殺气將用亦金气所生運之气也天大霖和气而起雲光陽曜太虛莭淸燥生西方義可徴也若西風大起木偃云騰是爲燥與濕爭气不勝也故當復然西風晴天之常故有東風止必有西風復因而乃自晴觀是之爲則气有往復動有燥濕變化之象不同其用矣由此則天地之气以和爲勝暴發奔驟气所不勝則多爲復也】燥生金【气勁風切金鳴聲逺燥生之信視聼可知此則燥化能令萬物堅定也燥之施化於物如是其爲變極則天地淒慘肅殺气行人悉畏之艸木凋落運乘乙丑乙夘乙巳乙未乙酉乙亥之嵗則燥化不足乘庚子庚寅庚辰庚午庚申庚戌之嵗則燥化有餘嵗气不同生化異也】金生辛【物之有辛味者皆始自金化之所成也】辛生肺【辛物入胃先入於肺故諸乙嵗則辛少化諸庚嵗則辛多化】肺生皮毛【辛味入肺自肺藏布化生養皮毛也】皮毛生腎【辛气自入皮毛乃流化生气入腎藏也】其在天爲燥【神化也霧露淸勁燥之化也肅殺凋零燥之用也嵗屬陽明在上則燥化於天陽明在下則燥行於地者也】在地爲金【從革堅剛金之體也鋒劍銛束金之用也新校正云按別本銛作括】在體爲皮毛【柔軔包裹皮毛之體也滲泄津液皮毛之用也】在气爲成【物乘金化則堅成】在藏爲肺【肺之形以人肩二大葉數小葉中有二十四空行列以分布諸藏淸濁之气主藏魄也爲相傳之官治莭出焉乘乙嵗則肺與經絡受邪而爲病也大腸府亦然】其性爲涼【涼淸也肺之性也】其徳爲淸【金以淸涼爲徳化新校正云按气交變大論云其徳淸潔】其用爲固【固堅定也】其色爲白【物乘金化則表彰縞素之色今西方之野艸木之上色皆兼白乘乙嵗則白色之物兼赤及蒼也】其化爲斂【斂收也金化流行則物體堅斂新校正云按气交變大論云其化斂詳金之化爲斂而木不及之气亦斂者蓋木不及而金勝之故爲斂也】其虫介【介甲也外被介甲金堅之象也】其政爲勁【勁前銳也新校正云按气交變大論云其政勁切】其令霧露【涼气化生】其變肅殺【天地淒慘人所不喜則其气也】其眚蒼落【靑幹而凋落】其味爲辛【夫物之化之變而有辛味者皆金气之所離合也今西方之野艸木多辛】其志爲憂【憂慮也思也新校正云詳王注以憂爲思有害於義按本論思爲脾之志憂爲肺之志是憂非思明矣又靈樞經曰愁憂則閉塞而不行又云愁憂而不解則傷意若是則憂者愁也非思也】憂傷肺【愁憂則气閉塞而不行肺藏气故憂傷肺】喜勝憂【神恱則喜故喜勝憂】熱傷皮毛【火有二別故此再舉熱傷之形證也火气薄爍則物焦漧故熱气盛則皮毛傷也】寒勝熱【以陰消陽故寒勝熱新校正云按太素作燥傷皮毛熱勝燥】辛傷皮毛【過莭也辛熱又甚焉】苦勝辛【苦火味故勝金之辛】北方生寒【陽气伏陰气升政布而大行故寒生也太虛澄淨黒气浮空天色黯然髙空之寒气也若气似散麻本末皆黒微見川澤之寒气也太虛淸白空猶雪映遐邇一色山谷之寒气也太虛白昬火明不翳如霧气遐邇肅然北望色凝雰夜落此水气所生寒之化也太虛凝陰白埃昬翳天地一色逺視不分此寒濕凝結雪之將至也地裂水冰河渠漧涸枯澤浮咸木斂土堅是土勝水水不得自淸水所生寒之用也】寒生水【寒資陰化水所由生此寒气之生化爾寒气施化則水冰雪雰其爲變極則水涸冰堅運乘丙寅丙子丙戌丙申丙午丙辰之嵗則寒化大行乘辛未辛己辛夘辛丑辛亥辛酉之嵗則寒化少】水生咸【物之有鹹味者皆始自水化之所成結也水澤枯涸鹵咸乃蕃滄海味鹹鹽從水化則咸因水產其事炳然煎水味鹹近而可見】鹹生腎【咸物入胃先歸於腎故諸丙嵗咸物多化諸辛嵗咸物少化】腎生骨髓【鹹味入腎自腎藏布化生養骨髓也】髓生肝【咸气自生骨髓乃流化生气入肝藏也】其在天爲寒【神化也凝慘冰雪寒之化也凜冽霜雹寒之用也嵗屬太陽在上則寒化於天太陽在下則寒行於地】在地爲水【陰气布化流於地中則爲水泉澄澈流衍水之體也漂蕩沒溺水之用也】在體爲骨【彊幹堅勁骨之體也包裹髓腦骨之用也】在气爲堅【柔耎之物遇寒則堅寒之化也】在藏爲腎【腎藏有二形如豇豆相並而曲附於膂筋外有脂裹裹白表黒主藏精也爲作彊之官伎巧出焉乘辛嵗則腎藏及經絡受邪而爲病膀胱府同】其性爲凜【凜寒也腎之性也】其徳爲寒【水以寒爲徳化新校正云按气交變大論其徳淒愴】其用爲【本闕】其色爲黒【物稟水成則表被黒之色今北方之野艸木之上色皆兼黒乘辛嵗則黒色之物兼黃及赤也】其化爲肅【肅靜也新校正云按气交變大論云其化淸謐詳水之化爲肅而金之政太過者爲肅平金之政勁肅金之變肅殺者何也蓋水之化肅者肅靜也金之政肅者肅殺也文𨿽同而事異者也】其虫鱗【鱗謂魚蛇之族類】其政爲靜【水性澄澈而淸靜新校正云按气交變大論云其政凝肅詳水之政爲靜而平土之政安靜土太過之政亦爲靜土不及之政亦爲靜定水土異而靜同者非同也水之靜淸淨也土之靜安靜也】其令【本闕】其變凝冽【寒甚故致是新校正云按气交變大論云其變凜冽】其眚冰雹【非時而有及暴過也新校正云按气交變大論云其災冰雪霜雹】其味爲鹹【夫物之化之變而有鹹味者皆水化之所凝散也今北方川澤地多咸鹵】其志爲恐【恐以逺禍】恐傷腎【恐甚動中則傷腎靈樞經曰恐懼而不解則傷精腎藏精故精傷而傷及於腎也】思勝恐【思見禍機故無憂恐思一作憂非也】寒傷血【明勝心也寒甚血凝故傷血也】燥勝寒【寒化則水積燥用則物堅燥與寒兼故相勝也天地之化物理之常也】鹹傷血【味過於鹹則咽漧引飲傷血之義斷可知矣】甘勝咸【渇飲甘泉咽漧自已甘爲土味故勝水鹹新校正云詳自上歧伯曰至此典陰陽應象大論同小有增損而注頗異】五气更立各有所先【當其歳時气乃先也】非其位則邪當其位則正【先立運然後知非位與當位者也】帝曰病生之變何如歧伯曰气相得則微不相得則甚【木居火位火居土位土居金位金居水位水居木位木居君位如是者爲相得又木居水位水居金位金居土位土居火位火居木位如是者𨿽爲相得終以子僣居父母之位下陵其上猶爲小逆也木居金土位火居金水位土居水木位金居火木位水居火土位如是者爲不相得故病甚也皆先立運气及司天之气則气之所在相得與不相得可知矣】帝曰主嵗何如歧伯曰气有餘則制已所勝而侮所不勝其不及則已所不勝侮而乘之已所勝輕而侮之【木余則制土輕忽於金以金气不爭故木恃其餘而欺侮也又木少金勝土反侮木以木不及故土妄淩之也四气卒同侮謂面淩忽之也】侮反受邪【或以已彊盛或遇彼衰微不度卑弱妄行淩忽𨿽侮而求勝故終必受邪】侮而受邪寡於畏也【受邪各謂受已不勝之邪也然捨已宮觀適他鄕邦外彊中漧邪盛眞弱寡於敬畏由是納邪故曰寡於畏也新校正云按六節藏象論曰未至而至此謂太過則薄所不勝而乘所勝命曰气淫至而不至此謂不及則所勝妄行而所生受病所不勝而薄之命曰气廹卽此之義也】帝曰善

六微防大論篇第六十八

黃帝問曰嗚呼逺哉天之道也如迎浮雲若視深淵視深淵尙可測迎浮雲莫知其極【深淵靜瀅而澄澈故視之可測其深淺浮雲飄泊而合散故迎之莫詣其邊涯言蒼天之象如淵可視乎鱗介運化之道猶云莫測其去畱六气深微其於運化當如是諭矣新校正云詳此文典防五過論文重】夫子數言謹奉天道余聞而藏之心私異之不知其所謂也願夫子溢志盡言其事令終不滅久而不絕天之道可得聞乎【運化生成之道也】歧伯稽首再拜對曰明乎哉問天之道也此因天之序盛衰之時也帝曰願聞天道六六之節盛衰何也【六六之節經已答問天師未敷其旨故重問之】歧伯曰上下有位左右有紀【上下謂司天地之气二也余左右四气在嵗之左右也】故少陽之右陽明治之陽明之右太陽治之太陽之右厥陰治之厥陰之右少陰治之少陰之右太陰治之太陰之右少陽治之此所謂气之標蓋南面而待也【標末也聖人南面而立以閱气之至也】故曰因天之序盛衰之時移光定位正立而待之此之謂也【移光謂日移光定位謂面南觀气正立觀嵗數气之至則气可待之也】少陽之上火气治之中見厥陰【少陽南方火故上見火气治之與厥陰合故中見厥陰也】陽明之上燥气治之中見太陰【陽明西方金故土燥气治之與太陰合故燥气之下中見太陰也】太陽之上寒气治之中見少陰【太陽北方水故上寒气治之與少陰合故寒气之下中見少陰也新校正云按六元正紀大論云太陽所至爲寒生中爲溫與此義同】厥陰之上風气治之中見少陽【厥陰東方木故上風气治之與少陽合故風气之下中見少陽也】少陰之上熱气治之中見太陽【少陰東南方君火故上熱气治之與太陽合故熱气之下中見太陽也新校正云按六元正紀大論云少陰所至爲熱生中爲寒與此義同】太陰之上濕气治之中見陽明【太陰西南方土故上濕气治之與陽明合故濕气之下中見陽明也】所謂本也本之下中之見也見之下气之標也【本謂元气也气則爲主則文言著矣新校正云詳注云文言著矣疑誤】本標不同气應異象【本者應之元標者病之始病生形用求之標方施其用求之本標本不同求之中見法萬全新校正云按至眞要大論云六气標本不同气有從本者有標本者有不從標本者少陽太陰從本少陰太陽從本從標陽明厥陰不從標本從乎中故從本者化生於本從標本者有標本之化從中者以中气爲化】帝曰其有至而至有至而不至有至而太過何也【皆謂天之六气也初之气起於立春前十五日餘二三四五終气次至而分治六十日餘八十七刻半】歧伯曰至而至者和至而不至來气不及也未至而至來气有餘也【時至而气至和平之應此則爲平嵗也假令甲子嵗气有餘於癸亥嵗未當至之期先時而至也乙丑嵗气不足於甲子嵗當至之期後時而至也故曰來气不及來气有餘也言初气之至期如此嵗气有餘六气之至皆先時嵗气不及六气之至皆後時先時後至後時先至各差十三日而應也新校正云按金匱要略云有未至而至有至而不至有至而不去有至而太過冬至之後得甲子夜半少陽起少陰之時陽始生天得溫和以未得甲子天因溫和此爲未至而至也以得甲子而天未溫和此爲至而不至以得甲子而天寒不解此爲至而不去以得甲子而天溫和如盛夏此爲至而太過此亦論气應之一端也】帝曰至而不至未至而至如何【言太過不及嵗當至晚至早之時應也】歧伯曰應則順否則逆逆則變生變則病【當期爲應愆時爲否天地之气生化不息無止礙也不應有而有應有而不有是造化之气失常失常則气變變常則气血紛撓而爲病也天地變而失常則萬物皆病】帝曰善請言其應歧伯曰物生其應也气脈其應也【物之生榮有常時脈之至有常期有餘嵗早不及嵗晚皆依期至也】帝曰善願聞地理之應六節气位何如歧伯曰顯明之右君火之位也君火之右退行一步相火治之【日出謂之顯明則卯地气分春也自春分後六十日有奇斗建卯正至於巳正君火位也自斗建巳正至未之中三之气分相火治之所謂少陽也君火之位所謂少陰熱之分也天度至此暄淑大行居熱之分不行炎暑君之徳也少陽居之爲僣逆大熱早行疫癘乃生陽明居之爲溫涼不時太陽居之爲寒間熱厥陰居之爲風濕生羽虫少陰居之爲天下疵疫以其得位君令宣行故也太陰居之爲時火有二位故以君火爲六气之始也相火則夏至日前後各三十日也少陽之分火之位也天度至此炎熱大行少陽居之爲熱暴至艸萎河幹炎亢濕化晚布陽明居之爲涼气間發太陽居之爲寒气間至熱爭冰雹厥陰居之爲風熱大行生羽虫少陰居之爲大暑炎亢太陰居之爲雲雨雷電退謂南面視之在位之右也一步凡六十日又八十七刻半餘气同法】復行一步土气治之【雨之分也卽秋分前六十日而有奇斗建未正至酉之中四之气也天度至此雲雨大行濕蒸乃作少陽居之爲炎熱沸騰雲雨雷雹陽明居之爲淸雨霧露太陽居之爲寒雨害物厥陰居之爲暴風雨摧拉生倮虫少陰居之爲寒熱气反用山澤浮雲暴雨溽蒸太陰居之爲大雨霪霔】復行一步金气治之【燥之分也卽秋分後六十日而有奇自斗建酉正至亥之中五之气也天度至此萬物皆燥少陽居之爲溫淸更正萬物乃榮陽明居之爲大涼燥疾太陽居之爲早寒厥陰居之爲涼風大行生介虫少陰居之爲秋濕熱病時行太陰居之爲時沈陰】復行一步水气治之【寒之分也卽冬至日前後各三十日自斗建亥正至醜之中六之气也天度至此寒气大行少陽居之爲冬溫蟄虫不藏流水不冰陽明居之爲燥寒勁切太陽居之爲大寒凝冽厥陰居之爲寒風摽雨生鱗虫少陰居之爲蟄虫出見流水不冰太陰居之爲凝陰寒雪地气濕也】復行一步木气治之【風之分也卽春分前六十日而有奇也自斗建丑正至卯之中初之气也天度至此風气乃行天地神明號令之始也天之使也少陽居之爲溫疫至陽明居之爲淸風霧露朦昧太陽居之爲寒風切冽霜雪水冰厥陰居之爲大風發榮雨生毛虫少陰居之爲熱風傷人時气流行太陰居之爲風雨凝陰不散】復行一步君火治之【熱之分也復春分始也自斗建卯正至巳之中二之气也凡此六位終紀一年六六三百六十日六八四百八十刻六七四十二刻其餘半刻積而爲三約終三百六十五度也余奇細分率之可也】相火之下水气承之【熱盛水承條蔓柔弱湊潤衍溢水象可見新校正云按六元正紀大論云少陽所至爲火生終爲蒸溽刖水承之義可見又云少陽所至爲摽風燔燎霜凝亦下承之水气也】水位之下土气承之【寒甚物堅水冰流涸土象斯見承下明矣新校正云按六元正紀大論云太陽所至爲寒雪冰雹白埃則土气承之之義也】土位之下風气承之【疾風之後時雨乃零是則濕爲風吹化而爲新校正云按六元正紀大論云太陰所至爲濕生終爲注則土位之下風气承之而爲雨也又云太陰所至爲雷霆驟注烈風則風承之義也】風位之下金气承之【風動气淸萬物皆燥金承木下其象昭然新校正云按六元正紀大論云厥陰所至爲風生終爲肅則金承之義可見又云厥陰所至飄怒大涼亦金承之義也】金位之下火气承之【鍛金生熱則火流金乘火之上理無妄也新校正云按六元正紀大論云陽明所至爲散落溫則火承之義也】君火之下陰精承之【君火之位大熱不行蓋爲陰精制承其下也諸以所勝之气乘於下者皆折其摽盛此天地造化之大體爾新校正云按六元正紀大論云少陰所至爲熱生中爲寒則陰承之義可知又云少陰所至爲大暄寒亦其義也又按六元正紀雲水發而雹雪土發而飄驟木發而毀折金髮而淸明火發而曛昧何气使然曰气有多少發有防甚微者當其气甚者兼其下徵其下气而見可知也所謂徴其下者卽此六承气也】帝曰何也歧伯曰亢則害承廼制制則生化外列盛衰害則敗亂生化大病【亢過極也物惡其極】帝曰盛衰何如歧伯曰非其位則邪當其位則正邪則變甚正則防帝曰何謂當位歧伯曰木運臨卯火運臨午土運臨四季金運臨酉水運臨子所謂歳會气之平也【非太過非不及是謂平運主嵗也平嵗之气物生脈應皆必合期無先後也新校正云詳木運臨夘丁夘嵗也火運臨午戊午嵗也土運臨四季甲辰甲戌己丑己未嵗也金運臨酉乙酉嵗也水運臨子丙子嵗也內戊午己丑己未乙酉又爲太一天符】帝曰非位何如歧伯曰嵗不與防也【不與本辰相逢防也】帝曰土運之嵗上見太陰火運之嵗上見少陽少陰【少陰少陽皆火气】金運之嵗上見陽明木運之嵗上見厥陰水運之嵗上見太陽柰何歧伯曰天之與防也【天气與運气相逢防也新校正云詳土運之嵗上見太陰己丑己未也火運之嵗上見少陽戊寅戊申也上見少陰戊子戊午也金運之嵗上見陽明乙夘乙酉也木運之嵗上見厥陰丁巳丁亥也水運之嵗上見太陽丙辰丙戌內己丑己未戊午乙酉又爲太一天符按六元正紀大論云太過而同天化者三不及而同天化者亦三戊子戊午太徵上臨少陰戊寅戊申太徵上臨少陽丙辰丙戌太羽上臨太陽如是者三丁巳丁亥少角上臨厥陰乙夘乙酉少商上臨陽明己丑己未少宮上臨太陰如是者三臨者太過不及皆曰天符】故天元冊曰天符天符嵗防何如歧伯曰太一天符之防也【是謂三合一者天防二者嵗防三者運防也天元紀大論曰三合爲治此之謂也新校正云按太一天符之詳具天元紀大論注中】帝曰其貴賤何如歧伯曰天符爲執法嵗位爲行令太一天符爲貴人【執法猶相輔行令猶方伯貴人猶君主】帝曰邪之中也柰何歧伯曰中執法者其病速而危【執法官人之防凖自爲邪僻故病速而危】中行令者其病徐而特【方伯無執法之權故無速害病但執持而已】中貴人者其病暴而死【義無淩犯故病則暴而死】帝曰位之易也何如歧伯曰君位臣則順臣位君則逆逆則其病近其害速順則其病逺其害微所謂二火也【相火居君火是臣位居君位故逆也君火居相火是君居臣位君臨臣位故順也逺謂裏逺近謂裏近也】帝曰善願聞其步何如歧伯曰所謂步者六十度而有奇【奇謂八十七刻又十分刻之五也】故二十四步積盈百刻而成日也【此言天度之餘也夫言周天之度者三百六十五度四分度之一也二十四步正四嵗也四分度之一二十五刻也四嵗气乘積已盈百刻故成一日度一日也】帝曰六气應五行之變何如歧伯曰位有終始气有初中上下不同求之亦異也【位地位也气天气也气與位互有差移故气之初天用事气之中地主之地主則气流於地天用則气騰於天初與中皆分天步而率刻爾初中各三十日餘四十三刻四分刻之三也】帝曰求之柰何歧伯曰天气始於甲地气始於子子甲相合命曰嵗立謹其時气可與期【子甲相合命曰嵗立則甲子嵗也謹水刻早晏則六气悉可與期爾】帝曰願聞其嵗六气始終早晏何如歧伯曰明乎哉問也甲子之嵗初之气天數始於水下一刻【常起於平明寅初一刻艮中之南也新校正云按戊辰壬申丙子庚辰甲申戊子壬辰丙申庚子甲辰戊申壬子丙辰庚申嵗同此所謂辰申子歳气防同陰陽法以是爲三合】終於八十七刻半【子正之中夜之半也外十二刻半入二气之初諸餘刻同入也】二之气始於八十七刻六分【子中之左也】終於七十五刻【戌之後四刻也外二十五刻入次三气之初率】三之气始於七十六刻【亥初之一刻】終於六十二刻半【酉正之中也外三十七刻半差入後】四之气始於六十二刻六分【酉中之北】終於五十刻【未後之四刻也外五十刻差入後】五之气始於五十一刻【申初之一刻】終於三十七刻半【午正之中晝之半也外六十二刻半差入後】六之气始於三十七刻六分【午中之酉】終於二十五刻【辰正之後四刻外七十五刻差入後】所謂初六天之數也【天地之數二十四气乃大會而同故命此曰初六天數也】乙丑嵗初之气天數始於二十六刻【已初之一刻新校正云按己巳癸酉丁丑辛巳乙酉己丑癸巳丁酉辛丑乙巳己酉癸丑丁巳辛酉嵗同所謂己酉丑嵗气防同也】終於一十二刻半【卯正之中】二之气始於一十二刻六分【卯中之南】終於水下百刻【丑後之四刻】三之气始於一刻【又寅初之一刻】終於八十七刻半【子正之中】四之气始於八十七刻六分【子中正東】終於七十五刻【戌後之四刻】五之气始於七十六刻【亥初之一刻】終於六十二刻半【酉正之中】六之气始於六十二刻六分【酉中之北】終於五十刻【未後之四刻】所謂六二天之數也【一六爲初六二六爲六二名次也】丙寅嵗初之气天數始於五十一刻【申初之一刻新校正云按庚午甲戌戊寅壬午丙戌庚寅甲午戊戌壬寅丙午庚戌甲寅戊午壬戌嵗同此所謂寅午戌嵗气防同】終於三十七刻半【午正之中】二之气始於三十七刻六分【午中之西】終於二十五刻【辰後之四刻】三之气始於二十六刻【巳初之一刻】終於一十二刻半【卯正之中】四之气始於一十二刻六分【卯中之南】終於水下百刻【丑後之四刻】五之气始於一刻【寅初之一刻】終於八十七刻半【於正之中】六之气始於八十七刻六分【子一之左】終於七十五刻【戌後之四刻】所謂六三天之數也丁夘嵗初之气天數始於七十六刻【亥初之一刻新校正云按辛未乙亥巳夘癸未丁亥辛卯乙未巳亥癸夘丁未辛亥乙夘己未癸亥嵗同此所謂卯未亥嵗气防同】終於六十二刻半【酉正之中】二之气始於六十二刻六分【酉中之北】終於五十刻【未後之四刻】三之气始於五十一刻【申初之二刻】終於三十七刻半【午正之中】四之气始於三十七刻六分【午中之西】終於二十五刻【辰後之四刻】五之气始於二十六刻【已初之一刻】終於一十二刻半【卯正之中】六之气始於一十二刻六分【卯中之南】終於水下百刻【丑後之四刻】所謂六四天之數也次戊辰嵗初之气復始於一刻常如是無巳周而復始【始自甲子年終於癸亥嵗常以四嵗爲一小周一十五周爲一大周以辰命嵗則气可與期】帝曰願聞其嵗何如歧伯曰悉乎哉問也日行一周天气始於一刻【甲子嵗也】日行再周天气始於二十六刻【乙丑嵗也】日行三周天气始於五十一刻【丙寅嵗也】日行四周天气始於七十六刻【丁夘嵗也】日行五周天气復始於一刻【戊辰嵗也餘五十五嵗循環周而復始矣】所謂一紀也【法以四年爲一紀循環不已餘三嵗一防同故有三合也】是故寅午戌嵗气防同卯未亥嵗气防同辰申子嵗气防同巳酉丑嵗气防同終而復始【陰陽法以是爲三合者緣其气防同也不爾則各在一方義無由合】帝曰願聞其用也歧伯曰言天者求之本言地者求之位言人者求之气交【本謂天六气寒暑燥濕風火也三陰三陽由是生化故云本所謂六元者也位謂金木火土水君火也天地之气上下相交人之所處者也】帝曰何謂气交歧伯曰上下之位气交之中人之居也【自天之下地之上則二气交合之分也人居地上故气交合之中人之居也是以化生變易皆在气交之中也】故曰天樞之上天气主之天樞之下地气主之气交之分人气從之萬物由之此之謂也【天樞當齊之兩傍也所謂身半矣伸臂指天則天樞正當身之半也三分折之上分應天下分應地中分應交天地之气交合之際所遇寒暑燥濕風火勝復之變之化故人气從之萬物生化悉由而合散也】帝曰何謂初中歧伯曰初凡三十度而有奇中气同法【奇謂三十日餘四十三刻又四十分刻之三十也初中相合則六十日餘八十七刻半也以各餘四十分刻之三十故雲中气同法也】帝曰初中何也歧伯曰所以分天地也【以是知气髙下生人病主之也】帝曰願卒聞之歧伯曰初者地气也中者天气也【气之初天用事天用事則地气上騰於太虛之內气之中地气主之地气主則天气下防於有質之中】帝曰其升降何如歧伯曰气之升防天地之更用也【升謂上升防謂下防升極則防防極則升升降不已故彰天地之更用也】帝曰願聞其用何如歧伯曰升已而防防者謂天防已而升升者謂地【气之初地气升气之中天气降升已而防以下彰天气之下流防已而升以上表地气之上應天气下防地气上騰天地交合防之象也易曰天地交防是以天地之气升防常以三十日半下上下上不已故萬物生化無有休息而各得其所也】天气下防气流於地地气上升气騰於天故髙下相召升防相因而變作矣【气有勝復故變生也新校正云按六元正紀大論雲天地之气盈虛何如曰天气不足地气隨之地气不足天气從之運居其中而常先也惡所不勝歸所和同隨運歸從而生其病也故上勝則天气防而下下勝則地气遷而上多少而差其分防者小差甚者大差甚則位易气交易則大變生而病作矣】帝曰善寒濕相遘燥熱相臨風火相值其有聞乎歧伯曰气有勝復勝復之作有徳有化有用有變變則邪气居之【夫撫掌成聲沃火生沸物之交合象出其間萬類交合亦由是矣天地交合則八風鼔拆六气交馳於其間故气不能正者反成邪气】帝曰何謂邪乎【邪者不正之目也天地勝復則寒暑燥濕風火六气互爲邪也】歧伯曰夫物之生從於化物之極由乎變變化之相薄成敗之所由也【夫气之有生化也不見其形不知其情莫測其所起莫究其所止而萬物自生自化近成無極是謂天和見其象彰其動震烈剛暴飄泊驟卒拉堅摧殘折拆鼔栗是謂邪气故物之生也靜而化成其毀也躁而變革是以生從於化極由乎變變化不息則成敗之由常在生有涯分者言有終始爾新校正云按天元紀大論云物生謂之化物極謂之變也】故气有往復用有遲速四者之有而化而變風之來也【天地易位寒暑移方水火易處當動用時气之遲速往復故不常在𨿽不可究識意端然防甚之用而爲化爲變風所由來也人气不勝因而感之故病生焉風匪求勝於人也】帝曰遲速往復風所由生而化而變故因盛衰之變耳成敗倚伏逰乎中何也【夫倚伏者禍福之萌也有禍者福之所倚也有福者禍之所伏也由是故禍福互爲倚伏物盛則衰樂極則哀是福之極故爲禍所倚否極之防未濟之濟是禍之極故爲福所伏然吉防成敗目擊道存不可以終自然之理故無尢也】歧伯曰成敗倚伏生乎動動而不已則變作矣【動靜之理气有常運其防也爲物之化其甚也爲物之變化流於物故物得之以生變行於物故物得之以死由是成敗倚伏生於動之防甚遲速爾豈惟气獨有是哉人在气中養生之道進退之用當皆然也新校正云按至眞要大論云陰陽之气淸靜則化生治動則苛疾起此之謂也】帝曰有期乎歧伯曰不生不化靜之期也【人之期可見者二也天地之期不可見也夫二可見者一曰生之終也其二曰變易與上同體然後捨小生化歸於大化以死後猶化變未已故可見者二也天地終極人壽有分長短不相及故人見之者鮮矣】帝曰不生化乎【言亦有不生不化者乎】歧伯曰出入廢則神機化滅升防息則气立孤危【出入謂喘息也升防謂化气也夫毛羽倮鱗介及飛走蚑行皆生气根於身中以神爲動靜之王故曰神機也然金玉土石鎔埏艸木皆生气根於外假气以成立主持故曰气立也五常政大論曰根於中者命曰神機神去則機息根於外者命曰气立气止則化絕此之謂也故無是四者則神機與气立者生死皆絕新校正云按易云本乎天者親上本乎地者親下周禮大宗伯有天產地產大司徒云動物植物卽此神機气立之謂也】故非出入則無以生長壯老已非升防則無以生長化收藏【夫自東自西自南自北者假出入息以爲化生因物以全質者陰陽升防之气以作生源若非此道則無能致是十者也】是以升防出入無器不有【包藏生气者皆謂生化之器觸物然矣夫竅橫者皆有出入去來之气竅堅者皆有陰陽升防之气往復於中何以明之則壁窓戶牖兩面伺之皆承來气沖擊於人是則出入气也夫陽升則井寒陰升則水暖以物投井及葉墜空中翩翩不疾皆升气所礙也虛管漑滿撚土懸之水固不泄爲無升气而不能防也空瓶小口頓漑不入爲气不出而不能入也由是觀之升無所不降降無所不升無出則不入無入則不出夫羣品之中皆出入升降不失常守而云非化者未之有也有識無識有情無情去出入已升降而云存者未之有也故曰升降出入無器不有】故器者生化之宇器散則分之生化息矣【器謂天地及諸身也宇謂屋宇也以其身形包藏府藏受納神靈與天地同故皆名器也諸身者小生化之器宇太虛者廣生化之器宇也生化之器自有小大無不散也夫小大器皆生有涯分散有逺近也】故無不出入無不升降【眞生假立形器者無不有此二者】化有小大期有近逺【近者不見逺謂逺者無涯逺者無常見近而嘆其有涯矣旣近逺不同期合散殊時莭卽有無交競異見常乖及至分散之時則近逺同歸於一變】四者之有而貴常守【四者謂出入升防也有出入升降則爲常守有出無入有入無出有升無防有防無升則非生之气也若非胎息道成居常而生則未之有屏出入息泯升防气而能存其生化者故貴常守】反常則災害至矣【出入升防生化之元生故不可無之反常之道則神去其室生之微絕非災害而何哉】故曰無形無患此之謂也【夫喜於遂恱於色畏於難懼於禍外惡風寒暑濕內繁饑飽愛欲皆以形無所隠故常嬰患累於人間也若便想慕滋蔓嗜欲無厭外附權門內丰情僞則動以牢綱坐招燔焫欲思釋其可得乎是以身爲患階爾老子曰吾所以有大患者爲吾有身及吾無身吾有何患此之謂也夫身形與太虛釋然消散復未知生化之气爲有而聚耶爲無而滅乎】帝曰善有不生不化乎【言人有逃陰陽免生化而不生不化無始無終同太虛自然者乎】歧伯曰悉乎哉問也與道合同惟眞人也【眞人之身隠見莫測出入天地內外順道至眞以生其爲小也入於無間其爲大也過虛空界不與道如一其孰能爾乎】帝曰善

黃帝內經素問卷十九

黃帝內經素問卷十九釋文

天元紀大論鐫【子泉切】五運行大論慿【扶冰切】礙【音艾】倮【音】眚【所景切】嵸【音揔】蹔【慈濫切】溽【音辱】黅【音今】銛【音括】疚【音救】六防防大論霪【音淫】霔【音注】涸【胡各切】蚑【音祁】埏【式連切】

黃帝內經素問卷十九釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷二十

唐王冰次注

宋林億等校正

气交變大論

五常政大論

气交變大論篇第六十九【新校正云詳此論專明气交之變乃五運太過不及徳化政令災變勝復爲病之事】

黃帝問曰五運更治上應天期陰陽往復寒暑迎隨眞邪相薄內外分離六經波蕩五气傾移太過不及專勝兼並願言其始而有常名可得聞乎【期三百六十五日四分日之一也專勝謂五運主嵗太過也兼並謂主嵗之不及也常名謂布化於太虛人身參應病之形診也新校正云按天元紀大論云五運相襲而皆治之終期之日周而復始又云五气運行各終期日太始天元冊文曰萬物資始五運終天卽五運更治上應天期之義也】歧伯稽首再拜對曰昭乎哉問也是明道也此上帝所貴先師傳之臣𨿽不敏往聞其防【言非已心之生知備聞先人往古受傳之遺防也】帝曰余聞得其人不教是謂失道傳非其人慢泄天寶余誠菲徳未足以受至道然而眾子哀其不終願夫子保於無窮流於無極余司其事則而行之柰何【至道者非傳之難非知之艱行之難聖人湣念蒼生同居永壽故屈身降志請受於天師太上貴徳故後已先人苟非其人則道無虛授黃帝欲仁慈恵逺博愛流行尊道下身拯平黎庶乃曰余司其事則而行之也】歧伯曰請遂言之也上經曰夫道者上知天文下知地理中知人事可以長久此之謂也【夫道者大無不包細無不入故天文地理人事咸通新校正云詳夫道者一節與著至教論文重】帝曰何謂也歧伯曰本气位也位天者天文也位地者地理也通於人气之變化者人事也故太過者先天不及者後天所謂治化而人應之也【三陰三陽司天司地以表定陰陽生化之紀是謂位天位地也五運居中司人气之變化故曰通於人气也先天後天謂生化气之變化所主時也太過嵗化先時至不及嵗化後時至】帝曰五運之化太過何如【太過謂嵗气有餘也新校正云詳太過五化具五常政大論中】歧伯曰嵗木太過風气流行脾土受邪【木余故土气卑屈】民病飱泄食減體重煩寃腸鳴腹支滿上應嵗星【飱泄謂食不化而下出也脾虛故食減體重煩寃腸鳴腹支滿也嵗木气太盛嵗星光明逆守星屬分皆災也新校正云按藏气法時論云脾虛則腹滿腸鳴飱泄食不化】甚則忽忽善怒冒巓

疾【淩犯太甚則遇於金故自病新校正云按玉機眞藏論云肝脈太過則令人喜怒忽忽冒巓疾爲肝實而然則此病不獨木太過遇金自病肝實亦自病也】化气不政生气獨治云物飛動艸木不寧甚而搖落反脇痛而吐甚衝陽絕者死不治上應太白星【諸壬嵗也木余土抑故不能布政於萬物也生气木气也太過故獨治而生化也風不務徳非分而動則太虛之中云物飛動艸木不寧動而不止金則勝之故甚則艸木搖落也脇反痛木乘土也衝陽胃脈也木气勝而土气乃絕故死也金復而太白逆守屬星者危也其災之發害於東方人之內應則先害於脾後傷肝也書曰滿招損此其類也新校正云詳此太過五化言星之例有三木與土運先言嵗鎭後言勝已之星大與金運先言熒惑太白次言勝已之星後再言熒惑太白水運先言辰星次言鎭星後再言辰星兼見已勝之星也】嵗火太過炎暑流行金肺受邪【火不以徳則邪害於金若以徳行則政和平也】民病瘧少气欬喘血溢血泄注下嗌燥耳聾中熱肩背熱上應熒惑星【少气謂气少不足以息也血泄謂血利便血也血溢謂血上出於七竅也注下謂水利也中熱謂胸心之中也背謂胸中之府肩接近之故胸心中及肩背熱也火气太盛則熒惑光芒逆臨宿屬分皆災也新校正云詳火盛而尅金寒熱交爭故爲瘧按藏气法時論云肺病者欬喘肺虛者少气不能報息耳聾嗌漧】甚則胸中痛脇支滿脇痛膺背肩脾間痛兩臂內痛【新校正云按藏气法時論云心病者胸中痛脇支滿脇下痛膺背肩甲間痛兩臂內痛】身熱骨痛而爲浸淫【火無徳令縱熱害金水爲復讎故火自病新校正云按玉機眞藏論云心脈太過則令人身熱而膚痛爲浸淫此云骨痛者誤也】收气不行長气獨明雨水霜寒【今詳水字當作冰】上應辰星【金气退避火气獨行水气折之故零冰雹及徧降霜寒而殺物也水復於火天象應之辰星逆淩乃寒災於物也占辰星者常在日之前後三十度其災發之當至南方在人之應則內先傷肺後反傷心新校正云按五常政大論水霜寒作冰霜雹】上臨少陰少陽火燔焫冰泉涸物焦槁【新校正云按五常政大論云赫曦之紀上徵而收气後又六元正紀大論云戊子戊午太徵上臨少陰戊寅戊申太徵上臨少陽臨者太過不及皆曰天符】病反譫妄狂越欬喘息鳴下甚血溢泄不已太淵絕者死不治上應熒惑星【諸戊嵗也戊午戊子嵗少陰上臨戊寅戊申嵗少陽上臨是謂天符之嵗也太淵肺脈也火勝而金絕故死火旣太過又火熱上臨兩火相合故形斯候熒惑逆犯宿屬皆危新校正云詳戊辰戊戌嵗上見太陽是謂天刑運故當盛而不得盛則火化減半非太過又非不及也】嵗土太過雨濕流行腎水受邪【土無徳乃爾】民病腹痛淸厥意不樂體重煩寃上應鎭星【腹痛謂大腹小腹痛也淸厥謂足逆冷也意不樂如有隱憂也土來刑水象應之鎭星逆犯宿屬則災新校正云按藏气法時論云腎病者身重腎虛者大腹小腹痛淸厥意不樂】甚則肌肉萎足痿不收行善瘈腳下痛飲發中滿食減四支不舉【脾主肌肉外應四支又其脈起於足中指之端循核骨內側斜出絡跗故病如是新校正云按藏气法時論云脾病者身重善饑肉痿足不收行善瘈腳下痛又玉機眞藏論云脾太過則令人四支不舉】變生得位【新校正云詳太過五化獨此言變生得位者舉一而四气可知也又以土王時月難知故此詳言之也】藏气伏化气獨治之泉湧河衍涸澤生魚風雨大至土崩潰鱗見於陸病腹滿溏泄腸鳴反下甚而太谿絕者死不治上應嵗星【諸甲嵗也得位謂季月也藏水气也化土气也化太過故水藏伏匿而化气獨治土勝木復故風雨大至水泉湧河渠溢幹澤生魚濕旣甚矣風又鼔之故土崩潰土崩潰謂垣頺岸僕山落地入也河溢泉湧枯澤水滋鱗物丰盛故見於陸地也太谿腎脈也土勝而水絕故死木來折土天象逆臨加其宿屬正可憂也新校正云按藏气法時論云脾虛則腹滿腸鳴飱泄食不化也】嵗金太過燥气流行肝木受邪【金暴虐乃爾】民病兩脇下少腹痛目赤痛眥瘍耳無所聞【兩脇謂兩乳之下脇之下也小腹謂齊下兩傍髎骨內也目赤謂白睛色赤也痛謂滲痛也眥謂四際臉睫之本也】肅殺而甚則體重煩寃胸痛引背兩脇滿且痛引少腹上應太白星【金气已過肅殺又甚木气內畏感而病生金盛應天太白明大加臨宿屬心受災害新校正云按藏气法時論云肝病者兩脇下痛引少腹肝虛則目防防無所見耳無所聞又玉機眞藏論云肝脈不及則令人胸痛引背下則兩脇胠滿也】甚則喘欬逆气肩背痛凥陰股膝髀腨防足皆病上應熒惑星【火气復之自生病也天象示應在熒惑逆加守宿屬則可憂也新校正云按藏气法時論云肺病者喘欬逆气肩背痛汗出凥陰股膝髀腨防足皆痛】收气峻生气下艸木斂蒼幹凋隕病反暴痛胠脇不可反側【新校正云詳此云反暴痛不言何所痛者按至眞要大論云心脇暴痛不可反側則此乃心脇暴痛也】欬逆甚而血溢太衝絕者死不治上應太白星【諸庚嵗也金气峻瘧木气被刑火未來復則如是也斂謂已生枝葉斂附其身也太衝肝脈也金勝而木絕故死當是之候太白應之逆守星屬病皆危也新校正云按庚子庚午庚寅庚申嵗上見少陰少陽司天是謂天刑運金化減半故當盛而不得盛非太過又非不及也】嵗水太過寒气流行邪害心火【水不務徳暴虐乃然】民病身熱煩心躁悸陰厥上下中寒譫妄心痛寒气早至上應辰星【悸心跳動也譫亂語也妄妄見聞也天气水盛辰星瑩明加其宿屬災乃至新校正云按陰厥在後金不及復則陰厥有注】甚則腹大脛腫喘欬寖汗出憎風【新校正云按藏气法時論云腎病者腹火脛腫喘欬身重寖汗出憎風再詳太過五化木言化气不政生气獨治火言收气不行長气獨明土言藏气伏長气獨治金言收气峻生气下水當言藏气乃盛長气失政今獨亡者闕文也】大雨至埃霧朦郁上應鎭星【水盛不已爲土所乘故彰斯候埃霧朦郁土之气腎之脈從足下上行入腹從腎上貫肝鬲入肺中循喉嚨故生是病腎爲陰故寖則汗出而憎風也臥寖汗出卽其病也夫土气勝折水之彊故鎭星明盛昭其映也】上臨太陽雨冰雪霜不時降濕气變物【新校正云按五常政大論云流衍之紀上羽而長气不化又六元正紀大論云丙辰丙戌太羽上臨太陽臨者太過不及皆曰天符】病反腹滿腸鳴溏泄食不化【新校正云按藏气法時論云脾虛則腹滿腸鳴飱泄食不化】渴而妄冒神門絕者死不治上應熒惑辰星【諸丙嵗也丙辰丙戊嵗太陽上臨是謂天符之嵗也寒气太甚故雨化爲冰雪冰則雹也霜不時降彰其寒也土復其水則大雨霖霪濕气內深故物皆濕變神明心脈也水勝而火絕故死水盛太甚則熒惑減矅辰星明瑩加以逆守宿屬則危亡也新校正云詳太過五獨記火水之上臨者火臨火水臨水爲天符故也火臨水爲逆水臨木爲順火臨土爲順水臨土爲運勝天火臨金爲天刑運水臨金爲逆更不詳出也又此獨言上應熒惑辰星舉此一例余從而可知也】帝曰善其不及何如【謂政化少也新校正云詳不及五化具五常政大論中】歧伯曰悉乎哉問也嵗木不及燥廼大行【淸冷時至加之薄寒是謂燥气燥金气也】生气失應艸木晚榮【後時之謂失應也】肅殺而甚則剛木辟著悉萎蒼幹上應太白星【天地淒愴日見朦昧謂雨非雨謂晴非晴人意慘然气象凝斂是爲肅殺甚也剛勁硬也辟著謂辟著枝莖幹而不落也柔耎也蒼靑也柔木之葉靑色不變而幹捲也木气不及金气乘之太白之明光芒而照其空也】民病中淸胠脇痛少腹痛腸鳴溏泄涼雨時至上應太白星【新校正云按不及五化民病證中上應之星皆言運星失色畏星加臨宿屬爲災此獨言畏星不言運星者經文闕也當云上應太白星嵗星】其谷蒼【金气乘木肝之病也乘此气者腸中自鳴而溏泄者卽無胠脇少腹之痛疾也微者善之甚者止之遇夏之气亦自止也遇秋之气而復有之涼雨時至謂應時而至也金土齊化故涼雨俱行火气來復則夏少金气勝木太白臨之加其宿屬分皆災也金勝畢嵗火气不復則蒼色之谷不成實也新校正云詳中淸胠脇痛少腹痛爲金乘木肝病之狀腸鳴溏泄乃脾病之證蓋以木少脾土無畏侮反受邪之故也】上臨陽明失气生政艸木再榮化气廼急上應太白鎭星其主蒼早【諸丁嵗也丁卯丁酉嵗陽明土臨是謂天刑之嵗也金气承天下勝於木故生气失政艸木再榮生气失政故木華晚啟金气抑木故秋夏始榮結實成熟以化气急速故晚結成就也金气勝木天應同之故太白之見光芒明盛木气旣少土气無制故化气生長急速木少金勝天气應之故鎭星太白潤而明也蒼色之物又早凋落木少金乘故也新校正云按不及五化獨紀木土臨陽明土上臨厥陰水上臨太陰不紀木上臨厥陰土上臨太陰金上臨陽明者經之防各記其甚者也故於太過運中只言火臨火水臨水此不及運中只言木臨金土臨木水臨土故不言厥陰臨木太陰臨土陽明臨金也】復則炎暑流火濕性燥柔脆艸木焦槁下體再生華實齊化病寒熱瘡瘍疿胗癰痤上應熒惑太白其谷白堅【火气復金夏生大熱故萬物濕性時變爲燥流火爍物故柔脆艸木及蔓延之類皆上干死而下體再生若辛熱之艸死不再生也小熱者死少大熱者死多火大復已土气閒至則涼雨降其酸苦甘鹹性寒之物乃再發生新開之與先結者齊承化而成熟火復其金太白減矅熒惑上應則益光芒加其宿屬則皆災也以火反復故曰白堅之谷秀而不實】白露早降收殺气行寒雨害物虫食甘黃脾土受邪赤气後化心气晚治上勝肺金白气廼屈其谷不成欬而上應熒惑太白星【陽明上臨金自用事故白露早降寒涼大至則收殺气行以太陽居土濕之位寒濕相合故寒害物少於成實金行伐木假途於土子居母內虫之象也故甘物黃物虫蠧食之淸气先勝熱气後復復已乃勝故火赤之气後生化也赤後化謂艸木赤華及赤實者皆後時而再榮秀也其五藏則心气晚王勝於肺心勝於肺則金之白气乃屈退也金穀稻也鼻中水出也金爲火勝天象應同故太白芒減熒惑益明】嵗火不及寒廼大行長政不用物榮而下凝慘而甚則陽气不化廼折榮美上應辰星【火少木勝故寒廼大行長政不用則物容卑下火气旣少水气洪盛天象出見辰星益明】民病胸中痛脇支滿兩脇痛膺背肩胛間及兩臂內痛【新校正云詳此證與火太過甚則反病之狀同傍見藏气法時論】鬱冒朦昧心痛暴瘖胸腹大脇下與腰背相引而痛【新校正云按藏气法時論云心虛則胸腹大脇下與腰背相引而痛】甚則屈不能伸髖髀如別上應熒惑辰星其谷丹【諸癸嵗也患以其脈行於是也火气不行寒气禁固髖髀如別屈不得伸水行乘火故熒惑芒減丹谷不成辰星臨其宿屬之分則皆災也】復則埃郁大雨且至黒气廼辱病鶩溏腹滿食飲不下寒中腸鳴泄注腹痛暴攣痿痺足不任身上應鎭星辰星谷不成【埃郁雲雨土之用也復寒之气必以濕濕气內淫則生腹疾身重故如是也黒气水气也辱屈辱也鶩鴨也土復於水故鎭星明潤臨犯宿屬則民受病災矣】嵗土不及風廼大行化气不令艸木茂榮飄而甚秀而不實上應嵗星【水無徳也木气專行故化气不令生气獨擅故艸木茂榮飄而甚是木不以徳土气薄少故物實不成不實謂粃惡也土不及木乘之故嵗星之見潤而明也】民病飱泄霍亂體重腹痛筋骨繇復肌肉瞤酸善怒藏气舉事蟄虫早附咸病寒中上應嵗星鎭星其谷黅【諸已嵗也風客於胃故病如是土气不及水與齊化故藏气舉事蟄虫早附於陽气之所人皆病中寒之疾也繇搖也筋骨搖動已復常則已繇復也土抑不伸若嵗星臨宿屬則皆災也新校正云詳此文云筋骨繇復王氏𨿽注義不可解按至眞要大論云筋骨繇並疑此復字並字之誤也】復則收政嚴峻名木蒼凋胸脇暴痛下引少腹善大息虫食甘黃气客於脾黅谷廼減民食少失味蒼谷廼損【金气復木故名木蒼凋金入於土母懷子也故甘物黃物虫食其中金入土中故气客於脾金气大來與土仇復故黅減實谷不成也】上應太白嵗星【太白芒盛嵗減明也一經少此六字缺文耳】上臨厥陰流水不冰蟄虫來見藏气不用白廼不復上應嵗星民廼康【巳亥巳巳嵗厥陰上臨其嵗少陽在泉火司於地故蟄虫來見流水不冰也金不得復故嵗星之象如常民康不病新校正云詳木不及上臨陽明水不及上臨太陰俱後言復此先言復而後舉上臨之候者蓋白廼不復嫌於此年有復也】嵗金不及炎火廼行生气廼用長气專勝庶物以茂燥爍以行上應熒惑星【火不務徳而襲金危炎火旣流則夏生大熱生气舉用故庶物蕃茂燥爍气至物不勝之爍勝之爍石流金涸泉焦艸山澤燔爍雨乃不降炎火大盛天象應之熒惑之見而大明也】民病肩背瞀重血便注下收气廼後上應太白星其谷堅芒【諸乙嵗也瞀謂悶也受熱邪故生是病收金气也火先勝故收气後火气勝金金不能盛若熒惑逆守宿屬之分皆受病新校正云詳其谷堅芒白色可見故不云其谷白也經云上應太白以前後例相照經脫熒惑二字及詳王注言熒惑逆守之事益知經中之闕也】復則寒雨暴至廼零冰雹霜雪殺物陰厥且格陽反上行頭腦戶痛延及�頂發熱上應辰星【新校正云詳不及之運克我者行勝我者之子來復當來復之後勝星減矅復星明大此只言上應辰星而不言熒惑者闕文也當云上應辰星熒惑】丹谷不成民病口瘡甚則心痛【寒气折火則見冰雹霜雪冰雹先傷而霜雪後損皆寒气之常也其災害廼傷於赤化也諸不及而爲勝所犯子气復之者皆歸其方也陰厥謂寒逆也格至也亦拒也水行折火以救困金天象應之辰星明熒赤色之谷爲霜雹損之】嵗水不及濕廼大行長气反用其化廼速暑雨數至上應鎭星【濕大行謂數雨也化速謂物早成也火濕齊化故暑雨數至乘水不及而土勝之鎭星之象增益光明逆淩畱犯其又甚矣】民病腹滿身重濡泄寒瘍流水腰股痛發腘腨股膝不便煩寃足痿淸厥腳下痛甚則跗腫藏气不政腎气不衡上應辰星其谷秬【藏气不能申其政令故腎气不能內致和平衡平也辰星之應當減其明或遇鎭星臨屬宿者乃災新校正云詳經云上應辰星注言鎭星以前後例相校此經闕鎭星二字】上臨太陰則大寒數舉蟄虫早藏地積堅冰陽光不治民病寒疾於下甚則腹滿浮腫上應鎭星【新校正云詳木不及上臨陽明上應太白鎭星此獨言鎭星而不言熒惑者文闕也蓋水不及而又上臨太陰則鎭星明盛以應土气專盛水旣益弱則熒惑無畏而明大】其主黅谷【諸辛嵗也辛丑辛未嵗上臨太陰太陽在泉故大寒數舉也土气專盛故鎭星益明黅谷應天嵗成也】復則大風暴發艸偃木零生長不鮮面色時變筋骨並辟肉膶瘛目視防防物疎璺肌肉胗發气並鬲中痛於心腹黃气廼損其谷不登上應嵗星【木復其土故黃气反損而黅谷不登也謂實不成無以登祭器也木气暴復嵗星下臨宿屬分者災新校正云詳此當云上應嵗星鎭星爾】帝曰善願聞其時也歧伯曰悉哉問也木不及春有鳴條律暢之化則秋有霧露淸涼之政春有慘淒殘賊之勝則夏有炎暑燔爍之復其眚東【化和气也勝金气也復火气也火復於金悉因其木故災眚之作皆在東方余眚同新校正云按木火不及先言春夏之化秋冬之政者先言木火之政化次言勝復之變也】其藏肝其病內捨胠脇外在闗節【東方用之主也】火不及夏有炳明光顯之化則冬有嚴肅霜寒之政夏有慘淒凝冽之勝則不時有埃昬大雨之復其眚南【化火徳也勝水虐也復土變也南方火也】其藏心其病內捨膺脇外在經絡【南方心之主也】土不及四維有埃云潤澤之化則春有鳴條鼓拆之政四維發振拉飄騰之變則秋有肅殺霖霪之復其眚四維【東南東北西南西北方也維隅也謂日在四隅月也新校正云詳土不及亦先言政化次言勝復】其藏脾其病內捨心腹外在肌肉四支【四維中央脾之主也】金不及夏有光顯鬱蒸之令則冬有嚴凝整肅之應夏有炎爍燔燎之變則秋有冰雹霜雪之復其眚西其藏肺其病內捨膺脇肩背外在皮毛【西方肺之主也】水不及四維有湍潤埃云之化則不時有和風生發之應四維發埃昬驟注之變則不時有飄蕩振拉之復其眚北【飄蕩振拉大風所作新校正云詳金水不及先言火土之化令與應故不當秋冬而言也次言者火土勝復之變也與木火土之例不同者互文也】其藏腎其病內捨腰脊骨髓外在谿谷踹膝【肉之大防爲谷肉之小防爲谿肉分之間谿谷之防以行榮衛以防大气】夫五運之政猶權衡也髙者抑之下者舉之化者應之變者復之此生長化成收藏之理气之常也失常則天地四塞矣【失常之理則天地四時之气閉塞而無所運行故動必有靜勝必有復乃天地陰陽之道】故曰天地之動靜神明爲之紀陰陽之往復寒暑彰其兆此之謂也【新校正云按故曰已下與五運行大論同上兩句又與陰陽應象大論文重彼云陰陽之升降寒暑彰其兆也】帝曰夫子之言五气之變四時之應可謂悉矣夫气之動亂觸遇而作發無常防卒然災合何以期之歧伯曰夫气之動變固不常在而徳化政令災變不同其候也帝曰何謂也歧伯曰東方生風風生木其徳敷和其化生榮其政舒啟其令風其變振發其災散落【敷布也和和气也榮滋榮也舒展也啟開也振怒也發出也散謂物飄零而散落也新校正云按五運行大論云其徳爲和其化爲榮其政爲散其令宣發其變摧拉其眚爲隕義與此通】南方生熱熱生火其徳彰顯其化蕃茂其政明曜其令熱其變燔焫【新校正云詳五運行大論云其徳爲顯其化爲茂其政爲明其令鬱蒸其變炎爍其眚燔焫】中央生濕濕生土其徳溽蒸其化丰備其政安靜其令濕其變驟注其災霖潰【溽濕也蒸熱也驟注急雨也霖久雨也潰爛泥也新校正云按五運行大論云其徳爲濡其化爲盈其政爲謐其令雲雨其變動注其眚淫潰】西方生燥燥生金其徳淸潔其化斂其政勁切其令燥其變肅殺其災蒼隕【縮也斂收也勁鋭也切急也燥幹也肅殺謂風動艸樹聲若干也殺气太甚則木靑幹而落也新校正云按五運行大論云其徳爲淸其化爲斂其政爲勁其令霧露其變肅殺其眚蒼落】北方生寒寒生水其徳淒滄其化淸謐其政凝肅其令寒其變凓冽其災冰雪霜雹【淒滄薄寒也謐靜也肅中列嚴整也凓冽甚寒也冰雪霜雹寒气凝結所成水復火則非時而有也新校正云按五運行大論云其徳爲寒其化爲肅其政爲靜其變凝冽其眚冰雹】是以察其動也有徳有化有政有令有變有災而物由之而人應之也【夫徳化政令和气也其動靜勝復施於萬物皆悉生成變與災殺气也其出暴速其動驟急其行損傷𨿽皆天地自爲動靜之用然物有不勝其動者且損且病且死焉】帝曰夫子之言嵗候不及其太過而上應五星今夫徳化政令災眚變易非常而有也卒然而動其亦爲之變乎歧伯曰承天而行之故無妄動無不應也卒然而動者气之交變也其不應焉故曰應常不應卒此之謂也【徳化政令气之常也災眚變易气卒交防而有勝負者也常謂嵗四時之气不差晷刻者不常不久也】帝曰其應柰何歧伯曰各從其气化也【嵗星之化以風應之熒惑之化以熱應之鎭星之化以濕應之太白之化以燥應之辰星之化以寒應之气變則應故各從其气化也上文言復勝皆上應之今經言應常不應卒所謂無大變易而不應然其勝復當色有枯燥潤澤之異無見小大以應之】帝曰其行之徐疾逆順何如歧伯曰以道畱久逆守而小是謂省下【以道謂順行畱久謂過應畱之日數也省下謂察天下人君之有徳有過者也】以道而去去而速來曲而過之是謂省遺過也【順行已去已去輙逆行而速委曲而經過是謂遺其過而輙省察之也行急行緩往多往少蓋謂罪之有大有小按其遺而斷之】久畱而環或離或附是謂議災與其徳也【環謂如環之繞盤而不去也火議罪金議殺土木水議徳也】應近則小應逺則大【近謂犯星常在逺謂犯星去久大小謂喜慶及罰罪事】芒而大倍常之一其化甚大常之二其眚卽也【甚謂政令大行也發謂起也卽至也金火有之】小常之一其化減小常之二是謂臨視省下之過與其徳也【省謂省察萬國人吏侯王有徳有過者也故王侯人吏安可不深思誡愼耶】徳者福之過者伐之【有徳者則天降福以應之有過者天降禍以淫之則知禍福無門惟人所造耳】是以象之見也髙而逺則小下而近則大【見物之理也】大則喜怒邇小則禍福逺【象見髙而小旣未卽禍亦未卽福象見下而大福旣不逺禍亦未遙但當修徳省過以候厥終苟未能愼禍而務求福祐豈有是者哉】嵗運太過則運星北越【火運火星木運木星之類也北越謂北而行也】運气相得則各行以道【無尅伐之嫌故守常而各行於中道】故嵗運太過畏星失色而兼其母【木失色而兼火失色而兼蒼土失色而兼赤金失色而兼黃水失色而兼白是謂兼其母也】不及則色兼其所不勝【木兼白色火兼色土兼蒼色金兼赤色水兼黃色是謂兼不勝也】肖者瞿瞿莫知其妙閔閔之當孰者爲良【新校正云詳肖者至爲良與靈蘭祕典論重彼有注】妄行無徴示畏侯王【不識天意心私度之妄言災咎卒無徵驗適足以示畏之兆於侯王熒惑於庶民矣】帝曰無應何如歧伯曰亦各從其化也故時至有盛衰淩犯有逆順畱守有多少形見有善惡宿屬有勝負徵應有吉凶矣【五星之至相王爲時盛囚死爲衰東行淩犯爲順災輕西行淩犯爲逆災重畱守日多則災深畱守日少則災淺星喜潤則爲見善星怒燥憂防則爲見惡宿屬謂所生月之屬二十八宿及十二辰相分所屬之位也命勝星不災不害不勝星爲災小重命與星相得𨿽災無害災者獄訟疾病之謂也𨿽五星淩犯之事時遇星之囚死時月𨿽災不成然火犯畱守逆臨則有誣譛獄訟之憂金犯則有刑殺气郁之憂木犯則有震驚風鼓之憂土犯則有中滿下利跗腫之憂水犯則有寒气沖稸之憂故曰徵應有吉凶也】帝曰其善惡何謂也歧伯曰有喜有怒有憂有喪有澤有燥此象之常也必謹察之【夫五星之見也從夜深見之人見之喜星之喜也見之畏星之怒也光色微曜乍明乍暗星之憂也光色迥然不彰不瑩不與眾同星之防也光色圎明不盈不縮怡然瑩然星之喜也光色勃然臨人芒彩滿溢其象懍然星之怒也澤洪潤也燥漧枯也】帝曰六者髙下異乎岐伯曰象見髙下其應一也故人亦應之【觀象覩色則中外之應人天咸一矣】帝曰善其徳化政令之動靜損益皆何如歧伯曰夫徳化政令災變不能相加也【天地動靜陰陽往復以徳報徳以化報化政令災眚及動復亦然故曰不能相加也】勝復盛衰不能相多也【勝盛復盛勝微復微不應以盛報微以化報變故曰不能相多也】往來小大不能相過也【勝復曰數多少皆同故曰不能相過也】用之升降不能相無也【木之勝金必報火土金水皆然未有勝而無報者故气不能相使無也】各從其動而復之耳【動必有復察動以言復也易曰吉凶悔吝者生乎動此之謂歟天𨿽髙不可度地𨿽廣不可量以气動復言之其猶視其掌矣】帝曰其病生何如歧伯曰徳化者气之祥政令者气之章變易者復之紀災眚者傷之始气相勝者和不相勝者病重感於邪則甚也【祥善應也章程也式也復紀謂報復之綱紀也重感謂年气已不及天气又見克殺之气是爲重感重謂重累也】帝曰善所謂精光之論大聖之業宣明大道通於無窮究於無極也余聞之善言天者必應於人善言古者必驗於今善言气者必彰於物善言應者同天地之化善言化言變者通神明之理非夫子孰能言至道歟【太過不及嵗化無窮气交遷變流於無極然天垂象聖人則之以知吉凶何者嵗太過而星大或明瑩嵗不及而星小或失色故吉凶可指而見也吉凶者何謂物稟五常之气以生成莫不上參應之有否有宜故曰吉凶斯至矣故曰善言天者必應於人也言古之道而今必應之故曰善言古者必驗於今也化气生成萬物皆稟故言气應者以物明之故曰善言應者必彰於物也彰明也气化之應如四時行萬物備故善言應者必同天地之造化也物生謂之化物極謂之變言萬物化變終始必契於神明運爲故言化變者通於神明之理聖人智周萬物無所不通故言必有發動無不應之也】廼擇良兆而藏之靈室每旦讀之命曰气交變非齊戒不敢發愼傳也【靈室謂靈蘭室黃帝之書府也新校正云詳此文與六元正紀大論末同】

五常政大論篇第七十【新校正云詳此篇統論五運有平气不及太過之事次言地理有四方髙下陰陽之異又言嵗有不病而藏气不應爲天气制之而气有所從之說仍言六气五類相制勝而嵗有胎孕不育之理而後明在泉六化五味有薄厚之異而以治法終之此篇之大槪如此而專名五常政大論者舉其所先者言也】

黃帝問曰太虛寥廓五運廻薄衰盛不同損益相從願聞平气何如而名何如而紀也歧伯對曰昭乎哉問也木曰敷和【敷布和气物以生榮】火曰升明【火气髙明】土曰備化【廣被化气損於羣品】金曰審平【金气淸審平而定】水曰靜順【水體淸靜順於物也】帝曰其不及柰何歧伯曰木曰委和【陽和之气委屈而少用也】火曰伏明【明曜之气屈伏不申】土曰卑監【土𨿽卑少猶監萬物之生化也】金曰從革【從順革易堅成萬物】水曰涸流【水少故流注漧涸】帝曰太過何謂歧伯曰木曰發生【宣發生气萬物以榮】火曰赫曦【盛明也】土曰惇阜【惇厚也阜髙也土余故髙而厚】金曰堅成【气爽風勁堅成庶物】水曰流衍【衍泮衍也溢也】帝曰三气之紀願聞其候歧伯曰悉乎哉問也【新校正云按此論與五運行大論及陰陽應象大論金匱眞言論相通】敷和之紀木徳周行陽舒陰布五化宣平【自當其位不與物爭故五气之化各布政令於四方無相干犯新校正云按王注太過不及各紀年辰此平木運注不紀年辰者平气之嵗不可以定紀也或者欲補注云謂丁巳丁亥壬寅壬申嵗者是未達也】其气端【端直也麗也】其性隨【順於物化】其用曲直【曲直材幹皆應用也】其化生榮【木化宣行則物生榮而美】其類艸木【木體堅髙艸形卑下然各有堅脆剛柔蔓結條屈者】其政發散【春气發散物稟以生木之化也】其候溫和【和春之气也】其令風【木之令行以和風】其藏肝【五藏之气與肝同】肝其畏淸【淸金令也木性暄故畏淸五運行大論曰木其性暄又曰燥勝風】其主目【陽升明見目與同也】其谷麻【色蒼也新校正云按金匱眞言論云其穀麥與此不同】其果李【味酸也】其實核【中有堅核者】其應春【四時之中春化同】其虫毛【木化宣行則毛虫生】其畜犬【如艸木之生無所避也新校正云按金匱眞言論云其畜雞】其色蒼【木化宣行則物浮蒼翠】其養筋【酸入筋】其病裏急支滿【木气所生新校正云按金匱眞言論云是以知病之在筋也】其味酸【木化敷和則物酸味厚】其音角【調而直也】其物中堅【象土中之有木也】其數八【成數也】升明之紀正陽而治徳施周普五化均衡【均等也衡平也】其气髙【火炎上】其性速【火性躁疾】其用燔灼【灼燒也燔之與灼皆火之用】其化蕃茂【長气盛故物火】其類火【五行之气與火類同】其政明曜【徳合髙明火之政也】其候炎暑【气之至也以是候之】其令熱【熱至乃令行】其藏心【心气應之】心其畏寒【寒水令也心性暑熱故畏寒五運行大論曰心其性暑又曰寒勝熱】其主舌【火以燭幽舌申明也】其穀麥【色赤也新校正云按金匱眞言論云其穀黍又藏气法時論云麥也】其果杏【味苦也】其實絡【中有支絡者】其應夏【四時之气夏气同】其虫羽【羽火象也火化宣行則羽虫生】其畜馬【健決躁速火類同新校正云按金匱眞言論云其畜羊】其色赤【色同又明】其養血其病瞤瘛【火之性動也新校正云按金匱眞言論云是以知病之在脈也】其味苦【外明气化則物苦味純】其音徵【和而美】其物脈【中多支脈火之化也】其數七【成數也】備化之紀气協天休徳流四政五化齊修【土之徳靜分助四方贊成金木水火之政土之气厚應天休和之气以生長收藏終而復始故五化齊修】其气平【土之生也平而正】其性順【應順羣品悉化成也】其用髙下【田土髙下皆應用也】其化丰滿【丰滿萬物非土化不可也】其類土【五行之化土類同】其政安靜【土體厚土徳靜故政化亦然】其候溽蒸【溽濕也蒸熱也】其令濕【濕化不絕竭則土令延長】其藏脾【脾气同】脾其畏風【風木令也脾性𨿽四气兼並然其所主猶畏本也五運行大論云脾其性靜兼又曰風勝濕】其主口【上體包容口主受納】其谷稷【色黃也新校正云按金匱眞言論作稷藏气法時論作粳】其果【味甘也】其實肉【中有肌肉者】其應長夏【長夏謂長養之夏新校正云按王注藏气注時論云夏爲土母土長於中以長而治故雲長夏又注六節藏象論云所謂長夏者六月也土生於火長在夏中旣長而王故雲長夏】其虫倮【無毛羽鱗甲土形同】其畜牛【成彼稼穡土之用也牛之應用其緩而和】其色黃【土同也】其養肉【所養者厚而靜】其病否【土性擁礙新校正云按金匱眞言論云病在舌本是以知病之在肉也】其味甘【備化气丰則物味甘厚】其音宮【大而重】其物膚【物稟備化之气則多肌肉】其數五【生數也正土不虛加故也】審平之紀收而不爭殺而無犯五化宣明【犯謂刑犯於物也而不爭殺而無犯匪審平之徳何以能爲是哉】其气潔【金气以潔白瑩明爲事】其性剛【性剛故摧缺於物】其用散落【金用則萬物散落】其化堅斂【收斂堅彊金之化也】其類金【審平之化金類同】其政勁肅【化急速而整肅也勁鋭也】其候淸切【淸大涼也切急也風聲也】其令燥【燥幹也】其藏肺【肺气之用同金化也】肺其畏熱【熱火令也肺性涼故畏火熱五運行大論曰肺其性涼】其主鼻【肺藏气鼻通息也】其穀稻【色白也新校正云按金匱眞言論作稻藏气法時論作黃黍】其果桃【味辛也】其實殻【外有堅殻者】其應秋【四時之化秋气同】其虫介【外被堅甲者】其畜雞【性善鬭傷象金用也新校正云按金匱眞言論云其畜馬】其色白【色同也】其養皮毛【堅同也】其病欬【有聲之病金之應也新校正云按金匱眞言論云病在背是以知病之在皮毛也】其味辛【審平化治則物辛味正】其音商【和利而】其物外堅【金化宣行則物體外堅】其數九【成數也】靜順之紀藏而勿害治而善下五化咸整【治化也水之性下所以徳全江海所以能爲百谷主者以其善下之也】其气明【淸淨明昭水气所主】其性下【歸流於下】其用沃衍【用非淨事故沬生而流溢沃沬也衍溢也】其化凝堅【藏气布化則水物凝堅】其類水【淨順之化水同類】其政流演【井泉不竭河流不息則流演之義也】其候凝肅【凝寒也肅靜也寒來之气候】其令寒【水令宣行則寒司物化】其藏腎【腎藏之用同水化也】腎其畏濕【濕土气也腎性凜故畏土濕五運行大論曰腎其性凜】其主二陰【流注應同新校正云按金匱眞言論曰北方黒色入通於腎開竅於二陰】其穀豆【色黒也新校正云按金匱眞言論及藏气法時論同】其果栗【味鹹也】其實濡【中有津液也】其應冬【四時之化冬气同】其虫鱗【鱗水化生】其畜彘【善下也彘豕也】其色黒【色同也】其養骨髓【气入也】其病厥【厥气逆也淩上也倒行不順也新校正云按金匱眞言論云病在谿是以知病之在骨也】其味鹹【味同也】其音羽【深而和也】其物濡【水化丰洽庶物濡潤】其數六【成數也】故生而勿殺長而勿罰化而勿制收而勿害藏而勿抑是謂平气【生气主嵗收气不能縱其殺長气主嵗藏气不能縱其罰化气主嵗生气不能縱其制收气主嵗長气不能縱其害藏气主嵗化气不能縱其抑夫如是者皆天气平地气正五化之气不以勝克爲用故謂曰平和气也】委和之紀是謂勝生【丁卯丁丑丁亥丁酉丁未丁巳之嵗】生气不政化气廼【木少故生气不政土寛故化气廼】長气自平收令廼早【火無忤犯故長气自平木气旣少故收令廼早】涼雨時降風雲並興【涼金化也雨濕气也風木化也云濕气也】艸木晚榮蒼幹淍落【金气有餘木不能勝故也新校正云詳委和之紀木不及而金气乘之故蒼幹凋落非金气有餘木不能勝也蓋木不足而金勝之也】物秀而實膚肉內充【嵗生𨿽晚成者滿實土化气速故如是也】其气斂【收斂兼金气故】其用聚【不布散也】其動緛戾拘緩【緛縮短也戾了戾也拘拘急也緩不收也】其發驚駭【大屈卒伸驚駭象也】其藏肝【內應肝】其果棗李【棗土李木實也新校正云詳李木實也按火土金水不及之果李當作桃王注亦非】其實核殻【核木殻金主】其穀稷稻【金土谷也】其味酸辛【味酸之物孰兼辛也】其色白蒼【蒼色之物孰兼白也】其畜犬雞【木從金畜】其虫毛介【毛從介】其主霧露淒滄【金之化也】其聲角商【角從商】其病搖動注恐【木受邪也】從金化也【木不自攻故化從金】少角與判商同【少角木不及政半與商金化同判半也新校正云按火土金水之文判作少則此當云少角與少商同不云少商者蓋少角之運共有六年而丁巳丁亥上角與正角同丁卯丁酉上商與正商同丁未丁丑上宮與正宮同是六年者各有所同與火土金水之少運不同故不云同少商只大約而言半從商化也】上角與正角同【上見厥陰與敷和嵗化同謂丁亥丁巳嵗上之所見者也】上商與正商同【上見陽明則與平金嵗化同丁卯丁酉嵗上見陽明】其病支廢癰腫瘡瘍【金刑木也】其甘虫【子在母中】邪傷肝也【𨿽化悉與金同然其所傷則歸於肝木也】上宮與正宮同【土蓋其木與未出等也木末出土與無木同土自用事故與正土運嵗化同也上見太陰是謂上宮丁丑丁未嵗上見太陰司天化之也】蕭飋肅殺則炎赫沸騰【蕭飋肅殺金無徳也炎赫沸騰火之復也】眚於三【大爲木復故其在東三東方也此言金之物勝也新校正云按六元正紀大論云災三宮也】所謂復也【復報復也】其主飛蠧蛆雉【飛羽虫也蠧內生虫如蛆蠅之生者此則物內自化爾雉鳥耗也】廼爲雷霆【雷謂大聲生於太虛云暝之中也霆謂迅雷卒如火之爆者卽霹靂也】伏明之紀是謂勝長【藏气勝長也謂癸酉癸未癸巳癸卯癸丑癸亥之嵗也】長气不宣藏气反布【火之長气不能施化故水之藏气反布於時】收气自政化令廼衡【金土之義與嵗气素無干犯故金自行其政土自平其气也】寒淸數舉暑令廼薄【火气不用故】承化物生生而不長【火令不振故承化生之物皆不長也】成實而稚遇化已老【物實成孰苖尙稚短及遇化气未長極而气已老矣】陽气屈伏蟄虫早藏【陽不用而陰勝也若上臨癸卯癸酉嵗則蟄反不藏新校正云詳癸已癸亥之嵗蟄亦不藏】其气郁【郁燠不舒暢】其用暴【速也】其動彰伏變易【彰明也伏隱也變易謂不常其象見也】其發痛【痛由心所生】其藏心【嵗運之气通於心】其果栗桃【栗水桃金果也】其實絡濡【絡支脈也濡有汁也】其穀豆稻【豆水稻金穀也】其味苦鹹【苦兼咸也】其色丹【色丹之物熟兼也】其畜馬彘【火從水畜】其虫羽鱗【羽從鱗】其主冰雪霜寒【水之气也】其聲徵羽【徵從羽】其病昬惑悲忘【大之躁動不拘常律陰冒陽火故昬惑不治心气不足故喜悲善忘也】從水化也【火弱水彊故伏明之紀半從水之政化】少徵與少羽同【火少故半同水化新校正云詳少徵運六年內癸卯癸酉同正商癸巳癸亥同嵗防外癸未癸丑二年少徴與少羽同故不云判羽也】上商與正商同【嵗上見陽明則與平金嵗化同也癸卯及癸酉嵗上見陽明新校正云詳此不言上宮上角者蓋宮角於火無大克罰故經不備云】邪傷心也【受病者心】凝慘凓冽則暴雨霖【凝慘凓冽水無徳也暴雨霖土之復也】眚於九【九南方也新校正云按六元正紀大論云災九宮】其主驟注雷霆震驚【天地气爭而生是變气交之內害及粢盛及傷鱗類】沈�淫雨【沈陰淫雨濕變所生也�音陰】卑監之紀是謂減化【謂化气減少巳巳巳卯巳丑巳亥巳酉巳未之嵗也】化气不令生政獨彰【土少而木專其用】長气整雨廼愆收气平【不相干犯則平整化气減故雨愆期】風寒並興艸木榮美【風木也寒水也土少故寒气得行生气獨彰故艸木敷榮而端美】秀而不實成而粃也【榮秀而美气生於木化气不滿故物實中空是以粃惡】其气散【气不安靜水且乘之從木之風故施散也】其用靜定【𨿽不能專政於時物然或舉用則終歸土徳而靜定】其動瘍湧分潰癰腫【瘍瘡也湧嘔吐也分裂也潰爛也癰腫膿瘡也】其發濡滯【土性也濡濕也】其藏脾【主藏病】其果李栗【李木栗水果也】其實濡核【濡中有汁者核中堅者新校正云詳前後濡實主水此濡字當作肉王注亦非】其穀豆麻【豆水麻木谷也】其味酸甘【甘味之味熟兼酸也】其色蒼黃【色黃之物外兼蒼也】其畜牛犬【土從木畜】其虫倮毛【倮從毛】其主飄怒振發【木之气用也】其聲宮角【宮從角】其病畱滿否塞【土气擁礙故】從木化也【不勝故從佗化】少宮與少角同【土少故半從木化也新校正云詳少宮之運六年內除巳丑巳未與正宮同巳巳巳亥與正角同外有巳卯巳酉二年少宮與少角同故不云判角也】上宮與正宮同【上見太陰則與平土運生化同也巳丑巳未其嵗見也】上角與正角同【上見厥陰則悉是敷和之紀也巳亥巳巳其嵗見也】其病飱泄【風之勝也】邪傷脾也【縱諸气金病卽自傷脾新校正云詳此不言上商者土與金無相克罰故經不紀之也又注云縱諸气金病卽自傷脾也金字疑誤】振拉飄則蒼幹散落【振拉飄木無徳也蒼幹散落金之復也】其眚四維【東南西南東北西北土之位也新校正云按六元正紀大論云災五宮】其主敗折虎狼【虎狼猴犲豹鹿馬獐麂諸四足之獸害於粢盛及生命也】淸气廼用生政廼辱【金气行則木气屈】從革之紀是謂折收【火折金收之气謂乙丑乙亥乙酉乙未乙巳乙卯之嵗也】收气廼後生气廼【後不及時也收气不能以時而行則生气自應布而用之也】長化合徳火政廼宣庶類以蕃【火土之气同生化也宣行也】其气【順火也】其用躁切【少𨿽後用用則切急隨火躁也】其動鏗禁瞀厥【鏗欬聲也禁謂二陰禁止也瞀悶也厥謂气上逆也】其發欬喘【欬金之有聲喘肺藏气也】其藏肺【主藏病】其果李杏【李木杏大果也】其實殻絡【外有殻內有支絡之實也】其穀麻麥【麻木麥火穀也麥色赤也】其味苦辛【苦味勝辛辛兼苦也】其色白丹【赤加白也】其畜雞羊【金從火土之兼化新校正云詳火畜馬土畜牛今言羊故王注雲從火土之兼化爲羊也或者當去注中之土字甚非】其虫介羽【介從羽】其主明曜炎爍【火之勝也】其聲商徵【商從徵】其病欬衂【金之病也】從火化也【火气來勝故屈已以從之】少商與少徵同【金少故半同火化也新校正云詳少商運六年內除乙卯乙酉同正商乙巳乙亥同正角外乙未乙丑二年爲少商同少徵故不云判徵也】上商與正商同【上見陽明則與平金運生化同乙卯乙酉其嵗止見也】上角與正角同【上見厥陰則與平木運生化同乙巳乙亥其嵗上見也新校正云詳金土無相勝克故經不言上宮與正宮同也】邪傷肺也【有邪之勝則歸肺】炎光赫烈則冰雪霜雹【炎光赫烈火無徳也冰雪霜雹水之復也水復之作雹形如半珠新校正云詳注云雹形如半珠半字疑誤】於七【七西方也新校正云按六元正紀大論云災七宮】其主鱗伏彘防【突戾潛伏嵗主縱之以傷赤實及羽類也】嵗气早至廼生大寒【水之化也】涸流之紀是謂反陽【陰气不及反爲陽气代之謂辛未辛巳辛卯辛酉辛亥辛丑之嵗也】藏令不舉化气廼昌【少水而土盛】長气宣布蟄虫不藏【太陽在泉經文背也厥陰陽明司天乃如經謂也】土潤水泉減艸木條茂榮秀滿盛【長化之气丰而厚也】其气滯【從土也】其用滲泄【不能流也】其動堅止【謂便寫也水少不濡則幹而堅止藏气不能固則注下而奔速】其發燥槁【陰少而陽盛故爾】其藏腎【主藏病也】其果杏【土杏火果也】其實濡肉【濡水肉土化也】其穀黍稷【黍火稷土谷也新校正云按本論上文麥爲火之谷今言黍者疑麥字誤爲黍也𨿽金匱眞言論作黍然本論作麥當從本篇之文也】其味甘鹹【甘入於鹹味甘美也】其色黅【黃加黒也】其畜彘牛【水從土畜】其虫鱗倮【鱗從倮】其主埃郁昬翳【土之勝也】其聲羽宮【羽從宮】其病痿厥堅下【水土參並故如是】從土化也【不勝於土故從他化】少羽與少宮同【水土各半化也新校正云詳少羽之運六年內除辛丑辛未與正宮同外辛卯辛酉辛巳辛亥四嵗爲同少宮故不言判宮】

【也】上宮與正宮同【上見太陰則與平土運生化同辛丑辛未嵗上見之新校正云詳此不言上角上商者蓋水於金木無相克罰故也】其病癃閟【癃小便不通閟大便漧澀不利也】邪傷腎也【邪勝則歸腎】埃昬驟雨則振拉摧拔【埃昬驟雨土之虐也振拉摧拔木之復也】眚於一【一北方也諸謂方者國郡州縣境之方也新校正云按六元正紀大論云災一宮】其主毛顯狐狢變化不藏【毛顯謂毛虫麋鹿麞麂猯兔虎狼顯見傷於黃實兼害倮虫之長也變化謂爲魅狐貍當之不藏謂害粢盛防猯兔貍狢當之所謂毛顯不藏也】故乘危而行不速而至暴虐無徳災反及之微者復微甚者復甚气之常也【通言五行气少而有勝復之大凡也乘彼孤危恃乎彊盛不召而往專肆威刑怨禍自招又誰咎也假令木弱金气來乘暴虐蒼卒是無徳也木被金害火必讐之金受火燔則災及也夫如是者刑甚則復甚刑微則復微气動之常固其宜也五行之理咸疊然乎新校正云按五運不及之詳具气交變大論中】發生之紀是謂啟�【物乘木气以發生而啟陳其容質也是謂壬申壬午壬辰壬寅壬子壬戌之六嵗化也�古陳字】土疎泄蒼气達【生气上發故土體疎泄木之專政故蒼气上達達通也出也行也】陽和布化陰气廼隨【少陽先生發於萬物之表厥陰次隨營運於萬象之中也】生气淳化萬物以榮【嵗木有餘金不來勝生令布化故物以舒榮】其化生其气美【木化宣行則物容端美】其政散【布散生榮無所不至】其令條舒【條直也理也舒啟也端直舒啟萬物隨之發生之化無非順理者也】其動掉巓疾【掉搖動也旋轉也巓上首也疾病气也新校正云詳王不解其動之義按後惇阜之紀其動濡積並稸王注云動謂變動又堅成之紀其動暴折瘍疰王注云動以生病蓋謂气旣變因動以生病也則木火土金水之動義皆同也又按王注脈要精微論云巓疾上巓疾也又注奇病論云巓謂上巓則頭首也此注云巓上首也疾病气也气字爲衍】其徳鳴靡啟坼【風气所生新校正云按六元正紀大論云其化鳴紊啟拆】其變振拉摧拔【振謂振怒拉謂中折摧謂僕落拔謂出本新校正云按六元正紀大論同】其穀麻稻【木化齊金】其畜雞犬【齊雞孕也】其果李桃【李齊桃實也】其色靑黃白【靑加於黃白自正也】其味酸甘辛【酸入於甘辛齊化也】其象春【加春之气布散陽和】其經足厥陰少陽【厥陰肝脈少陽膽脈】其藏肝脾【肝勝脾】其虫毛介【木余故毛齊介育】其物中堅外堅【中堅有核之物齊等於皮殻之類也】其病怒【木余故】太角與上商同【太過之木气與金化齊等新校正云按太過五運獨太角言與上商同餘四運並不言者疑此文爲衍】上徵則其气逆其病吐利【上見少陰少陽則其气逆行壬子壬午嵗上見少陰壬寅壬申嵗上見少陽木余遇火故气不順新校正云按五運行大論雲气相得而病者以下臨上不當位也不云上羽者水臨木爲相得故也】不務其徳則收气復秋气勁切甚則肅殺淸气大至艸木凋零邪廼傷肝【恃已太過淩犯於土土气屯極金爲復讐金行殺令故邪傷肝木也】赫曦之紀是謂蕃茂【物遇太陽則蕃而茂是謂戊辰戊寅戊子戊戌戊申戊午之嵗也新校正云按或者云注中太陽當作太徵詳木土金水之太過注俱不言角宮商羽等運而水太過注云陰气大行此火太過是物遇太陽也安得謂之太徵乎】陰气內化陽气外榮【陰陽之气得其序也】炎暑施化物得以昌【長气多故爾】其化長其气髙【長化行則物容大髙气達則物色明】其政動【革易其象不常也】其令鳴顯【火之用而有聲火之燔而有熖象無所隠則其信也顯露也】其動炎灼妄擾【妄謬也擾撓也】其徳暄暑鬱蒸【熱化所生長於物也新校正云按六元正紀大論云其化暄囂郁燠又作暄曜】其變炎烈沸騰【勝復之有極於是也】其穀麥豆【火齊水化也】其畜羊彘【齊孕育也新校正云按本論上文馬爲火之畜今言羊者疑馬字誤爲羊金匱眞言論及藏气法時論俱作羊然本論作馬當從本論之文也】其果杏栗【等實也】其色赤白【赤色加白黒自正也】其味苦辛鹹【辛物兼苦與咸化齊成也】其象夏【如夏气之熱也】其經手少陰太陽【少陰心脈太陽小腸脈】手厥陰少陽【厥陰心包脈少陽三焦脈】其藏心肺【心勝肺】其虫羽鱗【火余故鱗羽齊化】其物脈濡【脈火物濡水物水火齊也新校正云詳脈卽絡也文𨿽殊而義同】其病笑瘧瘡血流狂妄目赤【火盛故】上羽與正徵同其收齊其病痓【上見太陽則天气且制故太過之火反與平火運生化同也戊辰戊戌嵗上見之若平火運同則五常之气無相淩犯故金收之气生化同等】上徵而收气後也【上見少陰少陽則其生化自政金气不能與之齊化戊子戊午嵗上見少陰戊寅戊申嵗上見少陽火盛故收气後化新校正云按气交變大論云嵗火太過上臨少陰少陽火燔焫水泉涸物焦槁】暴烈其政藏气廼復時見凝慘甚則雨水霜雹切寒邪傷心也【不務其徳輕侮致之也新校正云按气交變大論雲雨冰霜寒與此互文也】惇阜之紀是謂廣化【土惇故化气廣被於物也是謂甲子甲戌甲申甲午甲辰甲寅之嵗也】厚徳淸靜順長以盈【土性順用無與物爭故徳厚而不躁順火之長育使萬物化气盈滿也】至陰內實物化充成【至陰土精气也夫萬物所以化成者皆以至陰之靈气生化於中也】煙埃朦郁見於厚土【厚土山也煙埃土气也】大雨時行濕气廼用燥政廼辟【濕气用則燥政辟自然之理爾】其化圓其气丰【化气丰圓以其淸靜故也】其政靜【靜而能久故政常存】其令周備【气緩故周備】其動濡積並稸【動謂變動】其徳柔潤重淖【靜而柔潤故厚徳常存新校正云按六元正經大論云其化柔潤重澤】其變震驚飄驟崩潰【震驚雷霆之作也飄驟暴風雨至也大雨暴注則山崩土潰隨水流注】其谷稷麻【土木齊化】其畜牛犬【齊孕育也】其果李【土齊木化】其色黅蒼【黃色加黒蒼自正也】其味甘鹹酸【甘入於鹹酸齊化也】其象長夏【六月之气土化同】其經足太陰陽明【太陰脾脈陽明胃脈】其藏脾腎【脾勝腎】其虫倮毛【土余故毛倮齊化】其物肌核【肌土核木化也】其病腹滿四支不舉【土性靜故病如是新校正云詳此不云上羽上徵者徵羽不二虧盈以土故無他候也】大風迅至邪傷脾也【木盛奴故土脾傷】堅成之紀是謂收引【引斂也陽气收陰气用故萬物收斂謂庚午庚辰庚寅庚子庚戌庚申之嵗也】天气潔地气明【秋气髙潔金气同】陽气隨陰治化【陽順陰而生化】燥行其政物以司成【燥气有化萬物專司其成熟無遺略也】收气繁布化洽不終【收殺气早土之化不得終其用也新校正云詳繁字疑誤】其化成其气削【減削也】其政肅【肅淸也靜也】其令鋭切【气用不屈勁而急】其動暴折瘍疰【動以病】其徳霧露蕭飋【燥之化也蕭飋風聲也靜爲霧露用則風生新校正云按六元正紀大論徳作化】其變肅殺凋零【隕墜於欲】其穀稻黍【金火齊化也新校正云按本論上文麥爲火之谷當言其穀稻麥】其畜雞馬【齊孕育也】其果桃杏【金火齊實】其色白靑丹【白加於靑丹自正也】其味辛酸苦【辛入酸苦齊化】其象秋【气爽淸潔如秋之化】其經手太陰陽明【太陰肺脈陽明大腸脈】其藏肺肝【肺勝肝】其虫介羽【金余故介羽齊育】其物殻絡【谷金絡火化也】其病喘喝胸慿仰息【金气余故】上徵與正商同其生齊其病欬【上見少陰少陽則天气見仰故其生化與平金嵗同庚子庚午嵗上見少陰庚寅庚申嵗上見少陽上火制金故生气與之齊化火乘金肺故病欬新校正云詳此不言上羽者水與金非相勝克故也】政暴變則名木不榮柔脆焦首長气斯救大火流炎爍且至蔓將槁邪傷肺也【變謂太甚也政太甚則生气抑故木不榮艸首焦死政暴不已則火气發怒故火流炎爍至柔條蔓艸脆之類皆幹死也火乘金气故肺傷也】流衍之紀是謂封藏【陰气大行則天地封藏之化也謂丙寅丙子丙戌丙申丙午丙辰之嵗也】寒司物化天地嚴凝【陰之气也】藏政以布長令不【藏气用則長化止故令不發】其化凜其气堅【寒气及物則堅定】其政謐【謐靜也】其令流注【水之象也】其動漂泄沃湧【沃沬也湧溢也】其徳凝慘寒雰【寒之化也新校正云按六元正紀大論作其化凝慘栗冽】其變冰雪霜雹【非時而有】其穀豆稷【水齊土化】其畜彘牛【齊孕育也】其果栗【水土齊實】其色黒丹黅【黒加於丹黃自正也】其味鹹苦甘【咸入於苦甘化齊焉】其象冬【气序凝肅似冬之化】其經足少陰太陽【少陰腎脈太陽膀胱脈也】其藏腎心【腎勝心】其虫鱗倮【水余故鱗倮齊育】其物濡滿【濡水滿土化也新校正云按土不及作肉土太過作肌此作滿互相成也】其病脹【水余也】上羽而長气不化也【上見太陽則火不能布化以長養也丙辰丙戌之嵗上見天符水運也新校正云按气交變大論云上臨太陽則雨冰雪霜不時降濕气變物不云上徵者運所勝也】政過則化气大舉而埃昬气交大雨時降邪傷腎也【暴寒數舉是謂政過火被水淩土來仇復故天地昬翳土水气交大雨斯降而邪傷腎也】故曰不恆其徳則所勝來復政恆其理則所勝同化此之謂也【不恆謂恃已有餘淩犯不勝恆謂守常之化不肆威刑如是則克已之气嵗同治化也新校正云詳五運太過之說具气交變大論中】帝曰天不足西北左寒而右涼地不滿東南右熱而左溫其故何也【面巽言也】歧伯曰陰陽之气髙下之理太少之異也【髙下謂地形太少謂陰陽之气盛衰之異今中原地形西北方髙東南方下西方涼北方寒東方溫南方熱气化猶然矣】東南方陽也陽者其精降於下故右熱而左溫【陽精下降故地以溫而知之於下矣陽气生於東而盛於南故東方溫而南方熱气之多少明矣】西北方陰也陰者其精奉於上故左寒而右涼【陰精奉上故地以寒而知之於上矣陰气生於西而盛於北故西方涼北方寒君面巽而言臣面幹而對也新校正云詳天地不足陰陽之說亦具陰陽气象大論中】是以地有髙下气有溫涼髙者气寒下者气熱【新校正云按六元正紀大論云至髙之地冬气常在至下之地春气常在】故適寒涼者脹之溫熱者瘡下之則脹已汗之則瘡已此湊理開閉之常太少之異耳【西北東南言其大也夫以气候驗之中原地形所居者悉以居髙則寒處下則熱嘗試觀之髙山多雪平川多雨髙山多寒平川多熱則髙下寒熱可徵見矣中華之地凡有髙下之大者東西南北各三分也其一者自漢蜀江南至海也二者自漢江北至平遙縣也三者自平遙北山北至蕃界北海也故南分大熱中分寒熱兼半北分大寒南北分外寒熱尢極大熱之分其寒微大寒之分其熱微然其登渉極髙山頂則南面北面寒熱懸殊榮枯倍異也又東西髙下之別亦三矣其一者自汧源縣西至沙州二者自開封縣西至汧源縣三者自開封縣東至滄海也故東分大溫中分溫涼兼半西分大涼大溫之分其寒五分之二大涼之分其熱五分之二溫涼分外溫涼尢極變爲大暄大寒也約其大凡如此然九分之地寒極於東北熱極於西南九分之地其中有髙下不同地髙處則濕下處則燥此一方之中小異也若大而言之是則髙下之有一也何者中原地形西髙北髙東下南下今百川滿湊東之滄海則東南西北髙下可知一爲地形髙下故寒熱不同二則陰陽之气有少有多故表溫涼之異爾今以气候驗之乃春气西行秋气東行冬气南行夏气北行以中分校之自開封至汧源气候正與歷候同以東行校之自開封至滄海每一百里秋气至晚一日春气發早一日西行校之自汧源縣西至蕃界磧石其以南向及西北東南者每四十里春气發晚一日秋气至早一日北向及東北西南者每一十五里春气發晚一日秋气至早一日南行校之川形有北向及東北西南者每五百里新校正云按別本作十五里陽气行晚一日陰气行早一日南向及東南西北川每一十五里熱气至早一日寒气至晚一日廣平之地則每五十里陽气發早一日寒气至晚一日北行校之川形有南向及東南西北者每二十五里陽气行晚一日陰气行早一日北向及東北西南川每一十五里寒气至早一日熱气至晚一日廣平之地則每二十里熱气行晚一日寒气至早一日大率如此然髙處峻處冬气常在平處下處夏气常在觀其雪零艸茂則可知矣然地土固有弓形川蛇行川月形川地勢不同生殺榮枯地同而天異凡此之類有離向丙向巽向乙向震向處則春气早至秋气晚至早晚校十五日有丁向坤向庚向兌向辛向乾向坎向艮向處則秋气早至春气晚至早晚亦校二十日是所謂帶山之地也審觀向背气候可知寒涼之地湊理開少而閉多閉多則陽气不散故適寒涼腹必脹也濕熱之地湊理開多而閉少開多則陽發散故往溫熱皮必瘡也下之則中气不余故脹已汗之則陽气外泄故瘡愈】帝曰其於壽夭何如【言土地居人之壽夭】歧伯曰陰精所奉其人壽陽精所降其人夭【陰精所奉髙之地也陽精所降下之地也陰方之地陽不妄泄寒气外持邪不數中而正气堅守故壽延陽方之地陽气耗散發泄無度風濕數中眞气傾竭故夭折卽事驗之今中原之境西北方眾人壽東南方眾人夭其中猶各有微甚爾此壽夭之大異也方者審之乎】帝曰善其病也治之柰何歧伯曰西北之气散而寒之東南之气收而溫之所謂同病異治也【西方北方人皮膚腠理密人皆食熱故宜散宜寒東方南方人皮膚疏腠理開人皆食冷故宜收宜溫散謂溫浴使中外條達收謂溫中不解表也今土俗皆反之依而療之則反甚矣新校正云詳分方爲治亦具異法方宜論中】故曰气寒气涼治以寒涼行水漬之气溫气熱治以溫熱彊其內守必同其气可使平也假者反之【寒方以寒熱方以熱溫方以溫涼方以涼是正法也是同气也行水漬之是湯漫漬也平謂平調也若西方北方有冷病假熱方溫方以除之東方南方有熱疾須涼方寒方以療者則反上正法以取之】帝曰善一州之气生化壽夭不同其故何也歧伯曰髙下之理地勢使然也崇髙則陰气治之污下則陽气治之陽勝者先天陰勝者後天【先天謂先天時也後天謂後天時也悉言土地生榮枯落之先後也物旣有之人亦如然】此地理之常生化之道也帝曰其有壽夭乎歧伯曰髙者其气壽下者其气夭地之小大異也小者小異大者大異【大謂東南西北相逺萬里許也小謂居所髙下相近二十三十里或百里許也地形髙下懸倍不相計者以近爲小則十里二十里髙下平慢气相接者以逺爲小則三百里二百里地气不同乃異也】故治病者必明天道地理陰陽更勝气之先後人之壽夭生化之期乃可以知人之形气矣【不明天地之气又昧陰陽之候則以壽爲夭以夭爲壽𨿽盡上聖救生之道畢經脈藥石之妙猶未免世中之誣斥也】帝曰善其嵗有不病而藏气不應不用者何也歧伯曰天气制之气有所從也【從謂從事於彼不及營於私應用之】帝曰願卒聞之歧伯曰少陽司天火气下臨肺气上從白起金用艸木眚火見燔焫革金且耗大暑以行欬衂鼻窒曰瘍寒熱胕腫【寅申之嵗候也臨謂禦於下從謂從事於上起謂價髙於市用謂用行刑罰也臨從起用同之革謂皮革亦謂革易也金謂器屬也耗謂費用也火气燔灼也曰生瘡瘡身瘡也瘍頭瘡也寒熱謂先寒而後熱則瘧疾也肺爲熱害水日立之水守肺中故爲胕腫胕腫謂腫滿按之不起此天气之所生也新校正云詳注云故曰生瘡瘡身瘡也瘍頭瘡也今經只言曰瘍疑經脫一瘡字別本曰字作口】風行於地塵沙飛心痛胃脘痛厥逆鬲不通其主暴速【厥陰在泉故風行於地風淫所勝故是病生焉少陽厥陰其化急速故病气起發疾速而爲故云其主暴速此也气不順而生是也新校正云詳厥陰與少陽在泉言其主暴速其發機速故不言甚則某病也】陽明司天燥气下臨肝气上從蒼起木用而立土廼眚淒滄數至木伐艸萎脇痛目赤掉振鼓栗筋痿不能久立【卯酉之嵗候也木用亦謂木功也淒滄大涼也此病之起天气生焉】暴熱至土廼暑陽气郁髮小便變寒熱如瘧甚則心痛火行於槁流水不冰蟄虫廼見【少陰在泉熱監於地而爲是也病之所有地气生焉】太陽司天寒气下臨心气上從而火且明【新校正云詳火且明三字當作火用二字】丹起金廼眚寒淸時舉勝則水冰火气髙明心熱煩嗌漧善渴喜悲數欠熱气妄行寒廼復霜不時降善忘甚則心痛【辰戌之嵗候也寒淸時舉太陽之令也火气髙明謂燔焫於物也不時謂太早及偏害不循時令不普及於物也病之所起天气生焉】土廼潤水丰衍寒客至沈陰化濕气變物水飲內稸中滿不食皮肉苛筋脈不利甚則胕腫身後癰【太陰在泉濕監於地而爲是也病之源始地气生焉新校正云詳身後癰當作身後難】厥陰司天風气下臨脾气上從而土且隆黃起水廼眚土用革體重肌肉痿食減口爽風行太虛云物搖動目轉耳鳴【己亥之嵗候也土隆土用革謂土气有用而革易其體亦謂土功土也云物搖動是謂風髙此病所生天之气也】火縱其暴地廼暑大熱消爍赤沃下蟄虫數見流水不冰【少陽在泉火監幹地而爲是也病之完非地气生焉】其發機速【少陽厥陰之气變化卒急其爲疾病速若發機故曰其發機速】少陰司天熱气下臨肺气上從白起金用艸木眚喘嘔寒熱衂鼻窒大暑流行【子午之嵗候也熱司天气故是病生天气之作也】甚則瘡瘍燔灼金爍石流【天之交也】地廼燥淸淒滄數至脇痛善太息肅殺行艸木變【變謂變易客質也脇痛太息地气生也】太陰司天濕气下臨腎气上從黒起水變【新校正云詳前後文此少火廼眚三字】埃冒雲雨胸中不利陰痿气大衰而不起不用【新校正云詳不用二字當作水用】當其時反腰脽痛動轉不便也【丑未之嵗候也水變謂甘泉變咸也埃土霧也冒不分逺也雲雨土化也脽謂臀肉也病之有者天气生焉】厥逆【新校正云詳厥逆二字疑當連上文】地廼藏陰大寒且至蟄虫早附心下否痛地裂冰堅少腹痛時害於食乘金則止水增味廼鹹行水減也【止水井泉也行水河渠流注者也止水𨿽長廼變常甘美而爲鹹味也病之有者地气生焉新校正云詳太陰司天之化不言甚則病某而云當其時又雲乘金則云云者與前條互相發明也】帝曰嵗有胎孕不育治之不全何气使然岐伯曰六气五類有相勝制也同者盛之異者衰之此天地之道生化之常也故厥陰司天毛虫靜羽虫育介虫不成【謂乙巳丁巳己巳辛巳癸巳乙亥丁亥巳亥辛亥癸亥之嵗也靜無聲也亦謂靜退不先用事也羽爲火虫气同地也火制金化故介虫不成謂白色冇甲之虫少孕育也】在泉毛虫育倮虫耗羽虫不育【地气制土黃倮耗損嵗乘木運其又甚也羽虫不育少陽自抑之是則五寅五申嵗也凡稱不育不成皆謂少非悉無也】少陰司天羽虫靜介虫育毛虫不成【謂甲子丙子戊子庚子壬子甲午丙午戊午庚午壬午之嵗也靜謂胡越鷰百舌鳥之類也是嵗黒色毛虫孕育少成】在泉羽虫育介虫耗不育【地气制金白介虫不育嵗乘火運斯復甚焉是則五夘五酉嵗也新校正云詳介虫耗以少陰在泉火克金也介虫不育以陽明在天自抑之也】太陰司天倮虫靜鱗虫育羽虫不成【謂乙丑丁丑巳丑辛丑癸丑乙未丁未己未辛未癸未之嵗也倮虫謂人及蝦蟇之類也羽虫謂靑緑色者則鸚鵡防鳥翠碧鳥之類諸靑緑色之有羽者也嵗乘金運其復甚焉】在泉倮虫育鱗虫【新校正云詳此少一耗字】不成【地气制水黒鱗不育嵗乘土運而又甚乎是則五辰五戌嵗也】少陽司天羽虫靜毛虫育倮虫不成【謂甲之日丙寅戊寅庚寅壬寅甲申丙申戊申庚申壬申之嵗也倮虫謂靑緑色者也羽虫謂黒色諸有羽翼者則越鷰百舌鳥之類是也】在泉羽虫育介虫耗毛虫不育【地气制金白介耗損嵗乘火運其又甚也毛虫不育天气制之是則五巳五亥嵗也】陽明司天介虫靜羽虫育介虫不成【謂乙卯丁卯巳卯辛卯癸卯乙酉丁酉巳酉辛酉癸酉嵗也羽爲火虫故爲肓也介虫諸有赤色甲殻者也赤介不育天气制之也】在泉介虫育毛虫耗羽虫不成【地气制木黒毛虫耗嵗乘金運損復甚焉是則五子五午嵗也羽虫不就以上見少陰也】太陽司天鱗虫靜倮虫育【謂甲辰丙辰戊辰庚辰壬辰甲戌丙戌戊戌庚戌壬戌之嵗也倮虫育地气同也鱗虫靜謂黃鱗不用也是嵗雷霆少舉以天气抑之也新校正云詳此當云鱗虫不成】在泉鱗虫耗倮虫不育【天气制勝黃黒鱗耗是則五丑五未嵗也新校正云詳此當爲鱗虫育羽虫耗倮虫不育注中鱗字亦當作羽】諸乘所不成之運則甚也【乘水之運倮虫不成乘火之運介虫不成乘土之運鱗虫不成乘金之運毛虫不成乘水之運羽虫不成當是嵗者與上文同悉少能孕育也斯並運與气同者運乘其勝復遇天符及嵗防者十孕不全一二也】故气主有所制嵗立有所生地气制已勝天气制勝已天制色地制形【天气隨已不勝者制之謂制其色也地气隨已所勝者制之謂制其形也故又曰天制色地制形焉是以天地之間五類生化互有所勝互有所化互有所生互有所制矣】五類衰盛各隨其气之所宜也【宜則蕃息】故有胎孕不育治之不全此气之常也【天地之間有生之物凡此五類也五謂毛羽倮鱗介也故曰毛虫三百六十麟爲之長羽虫三百六十鳳爲之長倮虫三百六十人爲之長鱗虫三百六十龍爲之長介虫三百六十爲之長凡諸有形跂行飛走喘息胎息大小髙下靑黃赤白黒身被毛羽鱗介者通而言之皆謂之虫矣不具是四者皆爲倮虫凡此五物皆有胎生卯生濕生化生也因人致問言及五類也】所謂中根也【生气之根本發自身形之中中根也非是五類則生气根系悉因外物以成立去之則生气絕矣】根於外者亦五【謂五味五色類也然木火土金水之形類悉假外物色藏乃能生化外物旣去則生气離絕故皆是根於外也新校正云詳注中色藏二字當作已成】故生化之別有五气五味五色五類五宜也【然是二十五者根中根外悉有之五气謂臊焦香腥腐也五味謂酸苦辛鹹甘也五色謂靑黃赤白黒也五類有二矣其一者謂毛羽倮鱗介其二者謂燥濕液堅耎也夫如是等於萬物之中互有所宜】帝曰何謂也歧伯曰根於中者命曰神機神去則機息根於外者命曰气立气止則化絕【諸有形之類根於中者生源系天其所動靜皆神气爲機發之主故其所爲也物莫之知是以神捨去則機發動用之道息矣根於外者生源系地故其所生長化成收藏皆爲造化之气所成立故其所出也亦物莫之知是以气止息則生化結成之道絕滅矣其木火土金水燥濕液堅柔𨿽常性不易及乎外物去生气離根化絕止則其常體性顏色皆必小變移其舊也新校正云按六元微防大論云出入廢則神機化滅升降息則气立孤危故非出入則無以生長壯老已非升降則無以生長化收藏】故各有制各有勝各有生各有成【根中根外悉如是】故曰不知年之所加气之同異不足以言生化此之謂也【新校正云按六節藏象論云不知年之所加气之盛衰虛實之所起不可以爲工矣】帝曰气始而生化气散而有形气布而蕃育气終而象變其致一也【始謂始發動散謂流散於物中布謂布化於結成之形所終亟於收藏之用也故始動而生化流散而有形布化而成結終極而萬象皆變也卽事驗之天地之間有形之類其生也柔弱其死也堅彊凡如此類皆謂變易生死之時變質是謂气之終極新校正云按天元紀大論云物生謂之化物極謂之變又六微防大論云物之生從於化物之極由乎變變化相薄成敗之所由也】然而五味所資生化有薄厚成熟有少多終始不同其故何也歧伯曰地气制之也非天不生地不長也【天地𨿽無情於生化而生化之气自有異同爾何者以地體之中有六入故也气有同異故有生有化有不生有不化有少生少化有廣生廣化矣故天地之間無必生必化必不生必不化必少生少化也必廣生廣化各隨其气分所好所惡所異所同也】帝曰願聞其道歧伯曰寒熱燥濕不同其化也【舉寒熱燥濕四气不同則溫淸異化可知之矣】故少陽在泉寒毒不生其味辛其治苦酸其谷蒼丹【己亥嵗气化也大毒者皆五行標盛暴烈之气所爲也今火在地中其气正熱寒毒之物气與地殊生死不同故生少也火制金气故味辛者不化也少陽之气上奉厥陰故其嵗化苦與酸也六气主嵗惟此嵗通和木火相承故無間气也苦丹地气所化酸蒼天气所生矣余所生化悉有上下勝克故皆有間气矣】陽明在泉濕毒不生其味酸其气濕【新校正云詳在泉云惟陽明與太陰在泉之嵗云其气濕其气熱蓋以濕燥未見寒溫之气故再云其气也】其治辛苦甘其谷丹素【子午嵗气化也燥在地中其气涼淸故濕溫毒藥少生化也金木相制故味酸者少化也陽明之气上奉少陰故其嵗化辛與苦也辛素地气也苦丹天气也甘間气也所以閒金火之勝克故兼治甘】太陽在泉熱毒不生其味苦其治淡咸其谷黅秬【丑未嵗气化也寒在地中與熱味化故其嵗物熱毒不生木勝火故味當苦也太陽之气上奉太陰故其嵗化生淡鹹也太陰土气上生於天气逺而髙故甘之化薄而爲淡也味以淡亦屬甘甘之類也淡黅天化也咸秬地化也黅黃也新校正云詳注云味故當苦當作故味苦者不化傳寫誤也】厥陰在泉淸毒不生其味甘其治酸苦其谷蒼赤【寅申嵗气化也溫在地中與淸殊性故其嵗物淸毒不生木勝其土故味甘少化也厥陰之气上合少陽所合之气旣無乖忤故其治化酸與苦也酸蒼地化也苦赤天化也气無勝克故不閒气以甘化也】其气專其味正【厥陰少陽在泉之嵗皆气化專一其味純正然余嵗悉上下有勝克之气故皆有閒气閒味矣】少陰在泉寒毒不生其味辛其治辛苦甘其谷白丹【卯酉嵗气化也熱在地中與寒殊化故其嵗藥寒毒甚微火气爍金故味辛少化也故少陰陽明主天生地故其所治苦與辛焉苦丹爲地气所育辛白爲天气所生甘閒气也所以閒止克伐也】太陰在泉燥毒不生其味鹹其气熱其治甘鹹其谷黅秬【辰戌嵗气化也地中有濕與燥不同故幹毒之物不生化也土制於水故味鹹少化也太陰之气上承太陽故其嵗化甘與咸也甘黅地化也咸秬天化也寒濕不爲大忤故閒气同而气熱者應之】化淳則咸守气專則辛化而俱治【淳和也化淳謂少陽在泉之嵗也火來居水而反能化育是水咸自守不與火爭化也气專謂厥陰在泉之气也木居於水而復下化金不受害故辛復生化與咸俱王也惟此兩嵗上下之气無克伐之嫌故辛得與咸同應王而生化也余嵗皆上下有勝克之變故其中間甘味兼化以緩其制抑余苦鹹酸三味不同其生化也故天地之間藥物辛甘者多也】故曰補上下者從之治上下者逆之以所在寒熱盛衰而調之【上謂司天下謂在泉也司天地气太過則逆其味以治之司天地气不及則順其味以和之從順也】故曰上取下取內取外取以求其過能毒者以厚藥不勝毒者以薄藥此之謂也【上取謂以藥制有過之气也制而不順則吐之下取謂以迅疾之藥除下病攻之不去則下之內取謂食及以藥內之審其寒熱而調之外取謂藥熨令所病气調適也當寒反熱以冷調之當熱又寒以溫和之上盛不已吐而脫之下盛不已下而奪之謂求得气過之道也藥厚薄謂气味厚薄者也新校正云按甲乙經云胃厚色黒大骨肉肥者皆勝毒其瘦而薄胃者皆不勝毒又按異法方宜論云西方之民陵居而多風水土剛彊不衣而褐薦華食而脂肥故邪不能傷其形體其病生於內其治宜毒藥】气反者病在上取之下病在下取之上病在中傍取之【下取謂寒逆於下而熱攻於上不利於下气盈於上則溫下以調之上取謂寒積於下溫之不去陽藏不足則補其陽也傍取謂气並於左則藥熨其右气並於右則熨其左以和之必隨寒熱爲適凡是七者皆病無所逃動而必中斯爲妙用矣】治熱以寒溫而行之治寒以熱涼而行之治溫以淸冷而行之治淸以溫熱而行之【气性冇剛柔刑證冇輕重方用有大小調制有寒溫盛大則順气性以取之小耎則逆气性以伐之气殊則主必不容力倍則攻之必勝是則謂湯飲調气之制也新校正云按至眞要大論云熱因寒用寒因熱用熱必代其所主而先其所因其始則同其終則異可使破積可使潰堅可使气和可使必已者也】故消之削之吐之下之補之寫之久新同法【量气盛虛而行其法病之新久無異道也】帝曰病在中而不實不堅且聚且散柰何歧伯曰悉乎哉問也無積者求其藏虛則補之【隨病所在命其藏以補之】藥以祛之食以隨之【食以無毒之藥隨湯丸以迫逐之使其盡也】行水漬之和其中外可使畢已【中外通和气無流礙則釋然消散眞气自平】帝曰有毒無毒服有約乎歧伯曰病有久新方有大小有毒無毒固冝常制矣大毒治病十去其六【下品藥毒毒之大也】常毒治病十去其七【中品藥毒次於下也】小毒治病十去其八【上品藥毒毒之小也】無毒治病十去其九【上品中品下品無毒藥悉謂之平】谷肉果菜食養盡之無使過之傷其正也【大毒之性烈其爲傷也多少毒之性和其爲傷也少常毒之性減大毒之性一等加小毒之性一等所傷可知也故至約必止之以待來證爾然無毒之藥性𨿽平和久而多之則气有偏勝則有偏絕久攻之則藏气偏弱旣弱且困不可畏也故十去其九而止服至約已則以五穀五肉五果五菜隨五藏冝者食之已盡其餘病藥食兼行亦通也新校正云按藏气法時論云毒藥攻邪五穀爲養五果爲助五畜爲益五菜爲充】不盡行復如法【法謂前四約也余病不盡然再行之毒之大小至約而止必無過也】必先嵗气無伐天和【嵗有六气分主有南靣北靣之政先知此六气所在人脈至尺寸應之太陰所在其脈沈少陰所在其脈鉤厥陰所在其脈太陽所在其脈大而長陽明所在其脈短而濇少陽所在其脈大而浮如是六脈則謂天和不識不知呼爲寒熱攻寒令熱脈不變而熱疾已生制熱令寒脈如故而寒病又起欲求其適安可得乎夭枉之來率由於此】無盛盛無虛虛而遺人天殃【不察虛實但思攻擊而盛者轉盛虛者轉虛萬端之病從玆而甚眞气日消病勢日侵殃咎之來若天之興難可逃也悲夫】無致邪無失正絕人長命【所謂伐天和也攻虛謂實是則致邪不識藏之虛斯爲失正气旣失則爲死之由矣】帝曰其久病者有气從不康病去而瘠柰何【從謂順也】歧伯曰昭乎哉聖人之問也化不可代時不可違【化謂造化也代大匠斵猶傷其手況造化之气人能以力代之乎夫生長收藏各應四時之化𨿽巧智者亦無能先時而致之明非人力所及由是觀之則物之生長收藏化必待其時也物之成敗理亂亦待其時也物旣有之人亦宜然或言力必可致而能代造化違四時者妄也】夫經絡以通血气以從復其不足與眾齊同養之和之靜以待時謹守其气無使傾移其形廼彰生气以長命曰聖王故大要曰無代化無違時必養必和待其來復此之謂也帝曰善【大要上古經法也引古之要防以明時化之不可違不可以力代也】

黃帝內經素問卷二十

黃帝內經素問卷二十釋文

气交變大論槁【芒老切】瞼【音檢】【音接】蠧【音妬】鶩【音木】璺【音問】謐【音蜜】五常政太論瞤【如勻切】凊【妻逕切】飋【音瑟】霒【音今】麂【音幾】鑑【音坑】瞀【音冒】拉【音蠟】猯【他端切】磧【妻力切】防【音列】

黃帝內經素問卷二十釋文﹤子部﹐醫家類﹐黃帝內經素問

﹥

欽定四庫全書

黃帝內經素問二十一唐

王冰次注

宋林億等校正

六元正紀大論

刺法論篇第七十二【亡】

本病論篇第七十三【亡新校正云詳此二篇亡在王注之前按病能論篇末王冰注云世本旣闕第七二篇

謂此二篇也而今世有素問亡篇及昭明隠防論以謂此二篇仍托名王冰爲注辭理鄙陋無足取者舊本此篇名在六元正紀篇後列之爲後人移於此若以尙書亡篇之名皆在前篇之末則舊本爲得】

六元正紀大論篇第七十一

黃帝問曰六化六變勝復淫治甘苦辛鹹酸淡先後余知之矣夫五運之化或從五气【新校正云詳五气疑作天气則與下文相恊】或逆天气或從天气而逆地气或從地气而逆天气或相得或不相得余未能明其事欲通天之紀從地之理和其運調其化使上下合徳無相奪倫天地升降不失其冝五運宣行勿乖其政調之正味從逆柰何【气同謂之從气異謂之逆勝制爲不相得相生爲相得司天地之气更淫勝復各有主治法則欲令平調气性不違忤天地之气以致淸靜和平也】歧伯稽首再拜對曰昭乎哉問也此天地之綱紀變化之淵源非聖帝孰能窮其至理歟臣𨿽不敏請陳其道令終不滅久而不易【气主循環同於天地太過不及气序常然不言永定之制則久而更易去聖遼逺何以明之】帝曰願夫子推而次之從其類序分其部主別其宗司昭其气數明其正化可得聞乎【部主謂分六气所部主者也宗司謂配五气運行之位也气數謂天地五運气更用之正數也正化謂嵗直气味所宜酸苦甘辛鹹寒溫冷熱也】歧伯曰先立其年以明其气金木水火土運行之數寒暑燥濕風火臨禦之化則天道可見民气可調陰陽捲舒近而無惑數之可數者請遂言之【遂盡也】帝曰太陽之政柰何歧伯曰辰戌之紀也

太陽太角太陰壬辰壬戌其運風其化鳴紊啟拆【新校正云按五常政大論云其徳鳴靡啟拆】其變振拉摧拔【新校正云詳此其運其化其變從太角等運起】其病掉目瞑【新校正云詳此病證以運加同天地爲言】

太角【初正】少徴太宮少商太羽【終】

太陽太徴太陰戊辰戊戌同正徴【新校正云按五常政大論云赫曦之紀上羽與正徴同】其運熱其化暄暑郁燠【新校正云按五常政大論燠作蒸】其變炎烈沸騰其病熱郁

太徴少宮太商少羽【終】少角【初】

太陽太宮太陰

甲辰歳防【同天符】甲戌嵗防【同天符新校正云按天元紀大論云承嵗爲嵗直又六防防大論云木運臨夘火運臨午土運臨四季金運臨酉水運臨子所謂嵗防气之平也王冰云嵗直亦曰嵗防此甲爲太宮辰戌爲四季故曰嵗防又云同天符者按本論下文云太過而加同天符是此嵗一爲嵗防又爲同天符也】其運陰埃【新校正云詳太宮三運雨曰陰雨獨此曰陰埃埃疑作雨】其化柔潤重澤【新校正云按五常政大論澤作淖】其變震驚飄驟

其病濕下重

太宮少商太羽【終】太角【初】少徴

太陽太商太陰庚辰庚戌其運涼其化霧露蕭飋其變肅殺凋零其病燥背瞀胸滿

太商少羽【終】少角【初】太徴少宮

太陽太羽【新校正云按五常政大論云上羽而長气不化】太陰丙辰天符丙戌天符【新校正云按天元紀大論云應天爲天符又六防旨大論云土運之歲上見太】

【陰火運之歲上見少陽少陰金運之歲上見陽明木運之歲上見厥陰水運之歲上見太陽曰天與之防故曰天符又本論下文云五運同行天化者命曰天符又云臨者太過不及皆曰天符】其運寒【新校正云詳太羽三運此爲上羽少陽少陰司天爲太徴而少陽司天運言寒肅此與少陰司天運言其運寒者疑此太陽司天運合太羽當言其運寒肅少陽少陰司天運當云其運寒也】其化凝慘凓冽【新校正云按五常政大論作凝慘寒雰】其變冰雪霜雹其病大寒畱於谿谷

太羽【終】太角【初】少徴太宮少商

凡此太陽司天之政气化運行先天【六步之气生長化成收藏皆先天時而應至也余歲先天同之也】天气肅地气靜寒臨太虛陽气不令水土合徳上應辰星鎭星【明而大也】其谷黅【天地正气之所生長化成也黅黃也】其政肅其令徐寒政大舉澤無陽焰則火發待時【寒甚則火鬰待四气乃發暴爲炎熱也】少陽中治時雨廼涯止極雨散還於太陰雲朝北極濕化廼布【北極府也】澤流萬物寒敷於上雷動於下寒濕之气持於气交【歲气之大體也】民病寒濕髮肌肉萎足痿不收濡冩血溢【新校正云詳血溢者火發待時所爲之病也】初之气地气遷气廼大溫【畏火致之】艸廼早榮民廼厲溫病廼作身熱頭痛嘔吐肌腠瘡痬【赤班也是爲膚腠中瘡在皮內也】二之气大涼反至民廼慘艸廼遇寒火气遂抑民病气郁中滿寒廼始【因涼而乂之於寒气故寒气始來近人也】三之气天政布寒气行廼降民病寒反熱中癰疽注下心熱瞀悶不治者死【當寒反熱是反天常熱起於心則神之危亟不急扶救神必消亡故治者則生不治則死】四之气風濕交爭風化爲雨廼長廼化廼成民病大熱少气肌肉萎足萎注下赤白五之气陽復化艸廼長廼化廼成民廼舒【大火臨禦故萬物舒榮】終之气地气正濕令行陰凝太虛埃昬郊野民廼慘淒寒風以至反者孕廼死故歲冝苦以燥之溫之【新校正云詳故歲冝苦以燥之溫之九字當在避虛邪以安其正下錯簡在此】必折其鬱气先資其化源【化源謂九月迎而取之以補心火新校正雲詳水將勝也先於九月迎取其化源先冩腎之源也蓋以水王十月故先於九月迎而取之汁水所以補火也】抑其運气扶其不勝【太角歲脾不勝太徴歲肺不勝太宮歲腎不勝太商歲肝不勝太羽歲心不勝歲之冝也如此然太陽司天五歲之气通冝先助心後扶腎气】無使暴過而生其疾食歳谷以全其眞避虛邪以安其正【木過則脾病生火過則肺病生土過則腎病生金過則肝病生水過則心病生天地之气過亦然也歲谷謂黃色黒色虛邪謂從衝後來之風也】適气同異多少制之同寒濕者燥熱化異寒濕者燥濕化【太宮太商太羽歲同寒濕冝治以燥熱化太角太徴歳異寒濕冝治以燥濕化也】故同者多之異者少之【多謂燥熱少謂燥濕气用少多隨其歲也】用寒逺寒用涼逺涼用溫逺溫用熱逺熱食冝同法有假者反常反是者病所謂時也【時謂春夏秋冬及閒气所在同則逺之卽𨿽其時若六气臨禦假寒熱溫涼以除疾病者則勿逺之如太陽司天寒爲病者假熱以療則熱用不逺夏餘气例同故曰有假反常也食同藥法爾若無假反法則爲病之媒非方制養生之道新校正云按用寒逺寒及有假者反常等事下文備矣】帝曰善陽明之政柰何歧伯曰夘酉之紀也

陽明少角少陰淸熱勝復同同正商【淸勝少角熱復淸气故曰淸熱勝復同也余少運皆同也同正商者上見陽明主商與正商同言歲木不及也余凖此新校正云按五常政大論云委和之紀上商與正商同】丁夘歲防丁酉其運風淸熱【不及之運常兼勝復之气言之風運气也淸勝气也熱復气也余少運悉同】少角【初正】太徴少宮太商少羽【終】

陽明少徴少陰寒雨勝復同同正商【新校正云按伏明之紀上商與正商同】癸夘【同歲防】癸酉【同歲防新校正云按本論下文云不及而加同歲防此運少徴爲不及下加少陰故云同歲防】其運熱寒

少徴太宮少商太羽【終】太角【初】

陽明少宮少陰風涼勝復同巳夘巳酉其運雨風涼

少宮太商少羽【終】少角【初】太徴

陽明少商少陰熱寒勝復同同正商【新校正云按五常政大論雲從革之紀上商與正商同】乙夘天符乙酉歲防太一天符【新校正云按天元紀大論云三合爲治又六防旨大論雲天符歲防曰太一天符王冰云是謂三合一者天防二者歲防三者運防或云此歲三合曰太一天符不當更曰歲防者甚不然也乙酉本爲歲防又爲太一天符歲防之名不可去也或云己丒己未戊午何以不連言歲防而單云太一天符曰舉一隅不以三隅反舉一則三者可知去之則亦太一天符不爲歲防故曰不可去也】其運涼熱寒少商太羽【終】太角【初】少徴太宮

陽明少羽少陰風勝復同辛夘少宮同【新校正云按五常政大論云五運不及除同正角正商正宮外癸丑癸未當云少徴與少羽同巳夘乙酉少宮與少角同乙丑乙未少商與少徴同辛夘辛酉辛巳辛亥少羽與少宮同合有十年今此論獨於此言少宮同者蓋以癸丑癸未丑未爲土故不更同少羽己夘巳酉爲金故不更同少角辛巳辛亥爲太徴不更同少宮乙丑乙未下見太陽爲水故不更同少徴又除此八年外只有辛夘辛酉二年爲少羽同少宮也】辛酉辛夘其運寒風

少羽【終】少角【初】太徴太宮太商

凡此陽明司天之政气化運行後天【六步之气生長化成庻務動靜皆後天時而應余少歲同】天气急地气明陽專其令炎暑大行物燥以堅淳風廼治風燥橫運流於气交多陽少陰雲趨府濕化廼敷【府太陰之所在也】燥極而澤【燥气欲終則化爲雨澤是謂三气之分也】其谷白丹【天地正气所化生也】閒谷命太者【命太者謂前文太角商等气之化者閒气化生故雲間又也新校正云按珠云歲谷與閒谷者何卽在泉爲歲幹及在泉之左右閒者皆爲歲谷其司天及運閒而化者名閒幹又別有一名閒幹者是也化不及卽反有所勝而生者故名閒又卽邪气之化又名並化之幹也亦名閒又與王注頗異】其耗白甲品羽【白色甲虫多品羽幹有羽羽者毛散米盛虫鳥甲兵大爲火以毛竭勿】金火合徳上應太白熒惑【見大而明】其政切其令暴蟄虫廼見流水不冰民病欬嗌塞寒熱發暴振凓癃閟淸先而勁毛虫廼死熱後而暴介虫廼殃其發躁勝復之作擾而大亂【金先勝木已承害故毛虫死火後勝金不勝故介虫主殃大而行殺羽者已亡復者後來彊者又死非大亂气其何言也】淸熱之气持於气交初之气地气遷陰始凝气始肅水廼冰寒雨化其病中熱脹面目浮腫善眠衂嚔欠嘔小便黃赤甚則淋【太陰之化新校正云詳气肅水冰凝非大陰之化】二之气陽廼布民廼舒物廼生榮厲大至民善暴死【臣位君故爾】三之气天政布涼廼行燥熱交合燥極而澤民病寒熱【寒熱瘧也】四之气寒雨降病暴僕振栗譫妄少气嗌漧引飲及爲心痛癰腫瘡瘍瘧寒之疾骨痿血便【骨痿無力】五之气春令反行艸廼生榮民气和終之气陽气布反溫蟄虫來見流水不冰民廼康平其病溫【君之化也】故食歲谷以安其气食閒谷以去其邪歲宜以咸以苦以辛污之淸之散之安其運气無使受邪折其鬱气資其化源【化源謂六月迎而取之也新校正云按金王七月故逆於六月冩金气】以寒熱輕重少多其制同熱者多天化同淸者多地化【少角少徴歲同熱用方多以天淸之化治之少宮少商少羽歲同淸用方多以地熱之化治之火在地故同淸者多地化金在天故同熱者多天化】用涼逺涼用熱逺熱用寒逺寒用溫逺溫食冝同法有假者反之此其道也反是者亂天地之經擾陰陽之紀也帝曰善少陽之政柰何歧伯曰寅申之紀也

少陽太角【新校正云按五常政大論云上徴則其气逆】厥陰壬寅【同天符】壬申【同天符】其運風鼓【新校正云詳風火合勢故其運風鼓少陰司天太角運亦同】其化鳴紊啟坼【新校正云按五常政大論云其徳鳴靡啟坼】其變振拉摧拔其病掉支脇驚駭

太角【初正】少徴太宮少商太羽【終】

少陽太徴【新校正云按五常政大論云上徴而收气後】厥陰戊寅天符戊申天符其運暑其化暄囂郁燠【新校正云按五常政大論作暄暑鬰燠此變暑爲囂者以上臨少陽故也】其變炎烈沸騰其病上熱郁血溢血泄心痛

太徴少宮太商少羽【終】少角【初】

少陽太宮厥陰甲寅甲申其運陰其化柔潤重澤其變震驚飄驟其病體重胕腫痞飲

太宮少商太羽【終】太角【初】少徴

少陽太商厥陰庚寅庚申同正商【新校正云按五常政大論云堅成之紀上徴與正商同】其運涼其化霧露淸切【新校正云按五常政大論雲霧露蕭飋又大商三運兩言蕭飋獨此言淸切詳此下如厥陰當此蕭飋】其變肅殺凋零其病肩背胸中

太商少羽【終】少角【初】太徴少宮

少陽太羽厥陰丙寅丙申其運寒肅【新校正云詳此運不當言寒肅以注太陽司天太羽運中】其化凝慘凓冽【新校正云按五常政大論云作凝慘寒雰】其變冰雪霜雹其病寒浮腫

太羽【終】太角【初】少徴太宮少商

凡此少陽司天之政气化運行先天天气正【新校正云詳少陽司天太陰司地正得天地之正又厥陰少陽司地各云得其正者以地主生榮爲言也本或作天气止者少陽火之性用動躁云止義不通也】地气擾風廼暴舉木偃沙飛炎火廼流陰行陽化廼時應火木同徳上應熒惑歲星【見明而大新校正云詳六气惟少陽厥陰司天司地爲上下通和無相勝克故言火木同徳餘气皆有勝克故言合徳】其谷丹蒼其政嚴其令擾故風熱參布云物沸騰太陰橫流寒廼時至涼雨並起民病寒中外發瘡瘍內爲泄滿故聖人遇之和而不爭往復之作民病寒熱瘧泄聾嘔吐上怫腫色變初之气地气遷風勝廼搖寒廼去候廼大溫艸木早榮寒來不殺溫病廼起其病气怫於上血溢目赤欬逆頭痛血【今詳字當作崩】脇滿膚腠中瘡【少陰之化】二之气火反郁【太陰分故爾】白埃四起雲趨雨府風不勝濕廼零民廼康其病熱郁於上欬逆嘔吐瘡發於中胸嗌不利頭痛身熱昬憒膿瘡三之气天政布炎暑至少陽臨上雨廼涯民病熱中聾暝血溢膿瘡欬嘔衂渇嚏欠喉痺目赤善暴死四之气涼廼至炎暑閒化白露降民气和平其病滿身重五之气陽廼去寒廼來雨廼降气門廼閉【新校正云按王注生气通天論气門府也所以發泄經脈榮衛之气故謂之气門】剛木早凋民避寒邪君子周宻終之气地气正風廼至萬物反生霿霧以行其病開閉不禁心痛陽气不藏而欬抑其運气贊所不勝必折其鬱气先取化源【化源年之前十二月迎而取之新校正云詳王注資取化源俱注云取其意有四等太陽司天取九月陽明司天取六月是二者先取在天之气也少陽司天取年前十二月太陰司天取九月是二者乃先時取在地之气也少陰司天取年前十二月厥陰司天取四月義不可觧按珠之說則不然太陽陽明之月與王注合少陽少陰俱取三月太陰取五月厥陰取年前十二月珠之義可觧王注之月疑有誤也】暴過不生苛疾不起【苛重也新校正云詳此不言食歲谷閒谷者蓋此歲天地气正上下通和故不言也】故歲冝鹹辛冝酸滲之泄之漬之發之觀气寒用以調其過同風熱者多寒化異風熱者少寒化【太角太徴歲同所熱以寒化多之太宮太商太羽歲異風熱以涼調其過也】用熱逺熱用溫逺溫用寒逺寒用涼逺涼食冝同法此其道也有假者反之反是者病之階也帝曰善太陰之政柰何歧伯曰丒未之紀也太陰少角太陽淸熱勝復同同正宮【新校正云按五常政大論云委和之紀太宮與正宮同】丁丑丁未其運風淸熱少角【初正】太徴少宮太商少羽【終】

太陰少徴太陽寒勝復同癸丑癸未其運熱寒

少徴太宮少商太羽【終】太角

太陰少宮太陽風淸勝復同同正宮【新校正云按五常政大論云卑監之紀上宮與正宮同】己丑太一天符己未太一天符其運風淸

少宮太商少羽【終】少角【初】太徴

太陰少商太陽熱寒勝復同乙丑乙未其運涼熱寒

少商太羽【終】太角【初】少徴太宮

太陰少羽太陽風勝復同同正宮【新校正云按五常政大論云涸流之紀上宮與正宮同或以此二歲爲同歲防爲平水運欲去同正宮三字者非也蓋此歲有二義而輒去其一甚不可也】辛丑【同歲防】辛未【同歲防】其運寒風少羽【終】少角【初】太徴少宮太商

凡此太陰司天之政气化運行後天【萬物生長化成皆後天時而生成也】陰專其政陽气退辟大風時起【新校正云詳此太陰之政但以言大風時起蓋厥陰爲初气居木位春气正風廼來故言大風時起】天气下降地气上騰原野昬霿白埃四起雲奔南極寒雨數至物成於�夏【南極府也�夏謂立秋之後一十日也】民病寒濕腹滿身防憤胕腫痞逆寒厥拘急濕寒合徳黃黒埃昬流行气交上應鎭星辰星【見而大明】其政肅其令寂其谷黅【正气所生成也】故陰凝於上寒積於下寒水勝火則爲冰雹陽光不治殺气廼行【黃黒昬埃是謂殺气自北及西流行於東及南也】故有餘冝髙不及冝下有餘冝晚不及冝早土之利气之化也民气亦從之閒谷命其太也【其閒气之大者言其谷也】初之气地气遷寒廼去春气正風廼來生布萬物以榮民气條舒風濕相薄雨廼後民病血溢筋絡拘彊闗節不利身重筋痿二之气大火正物承化民廼和其病溫厲大行逺近咸若濕蒸相薄廼時降【應順天常不愆時謂之時新校正云詳此少陰居君火之位故言大火正也】三之气天政布濕气降地气騰雨廼時降寒廼隨之感於寒濕則民病身重胕腫胸腹滿四之气畏火臨溽蒸化地气騰天气否隔寒風曉暮蒸熱相薄艸木凝煙濕化不流則白露陰布以成秋令【萬物得之以成】民病腠理熱血暴溢瘧心腹滿熱臚脹甚則胕腫五之气慘令已行寒露下霜廼早降艸木黃落寒气及體君子周宻民病皮腠終之气寒大舉濕大化霜廼積陰廼凝水堅冰陽光不治感於寒則病人闗節禁固腰脽痛寒濕推於气交而爲疾也必折其鬱气而取化源【九月化源迎而取之以補益也】益其歲气無使邪勝食歲谷以全其眞食閒谷以保其精故歲冝以苦燥之溫之甚者發之泄之不發不泄則濕气外溢肉潰皮拆而水血交流必贊其陽火令禦甚寒【冬之分其用五步量气用之也】從气異同少多其判也【通言歲運之同異也】同寒者以熱化同濕者以燥化【少宮少商少羽歲同寒少宮歲又同濕濕過故冝燥寒過故冝熱少角少徴歲平和防之也】異者少之同者多之用涼逺涼用寒逺寒用溫逺溫用熱逺熱食冝同法假者反之此其道也反是者病也帝曰善少陰之政柰何歧伯曰子午之紀也

少陰太角【新校正云按五常政大論云上徴則其气逆】陽明壬子壬午其運風鼓其化鳴紊啟拆【新校正云按五常政大論云其徳嗚靡啟折】其變振拉摧拔其病支滿

太角【初正】少徴太宮少商太羽【終】

少陰太徴【新校正云按五常政大論云上徴而收气後】陽明戊子天符戊午太一天符其運炎暑【新校正云詳太徴運太陽司天曰熱少陽司天曰暑少陰司天曰炎暑兼司天之气而言運也】其化暄曜郁燠【新校正云按五常政大論作暄暑郁燠此變暑爲曜者以上臨少陰故也】其變炎烈沸騰其病上熱血溢

太徴少宮太商少羽【終】少角【初】

少陰太宮陽明甲子甲午其運陰雨其化柔潤時雨【新校正云按五常政大論云柔潤重淖又太宮三運雨作柔潤重澤此時雨二字疑誤】其變震驚飄驟其病中滿身重

太宮少商太羽【終】太角【初】少徴

少陰太商陽明庚子【同天符】庚午【同天符】同正商【新校正云按五常政大論云堅成之紀上徴與正商同】其運涼勁【新校正云詳此以運合在泉故云涼勁】其化霧露蕭飋其變肅殺凋零其病下淸太商少羽【終】少角【初】太徴少宮

少陰太羽陽明丙子歲防丙午其運寒其化凝慘凓冽【新校正云按五常政大論作凝慘寒雰】其變冰雪霜雹其病寒下

太羽【終】太角【初】少徴太宮少商

凡此少陰司天之政气化運行先天地气肅天气明寒交暑熱加燥【新校正云詳此云寒交暑者謂前歲終之气少陽今歲初之气太陽太陽寒交前歲少陽之暑也熱加燥者少陰在上而陽明在下也】雲馳雨府濕化廼行時廼降金火合徳上應熒惑太白【見而明大】其政明其令切其谷丹白水火寒熱持於气交而爲病始也熱病生於上淸病生於下寒熱淩犯而爭於中民病欬喘血溢血泄鼽目赤眥瘍寒厥入胃心痛腰痛腹大嗌漧腫上初之气地气遷燥將去【新校正云按陽明在泉之前歲爲少陽少陽者暑暑往而陽明在地太陽初之气故上文寒交暑是暑去而寒始也此燥字乃是暑字之誤也】寒廼始蟄復藏水廼冰霜復降風廼至【新校正云按王注六防旨大論云太陽居木位爲寒風切列此風廼至當作風廼列】陽气郁民反周密關節禁固腰脽痛炎暑將起中外瘡瘍二之气陽气布風廼行春气以正萬物應榮寒气時至民廼和其病淋目瞑目赤气郁於上而熱三之气天政布大火行庻類蕃鮮寒气時至民病气厥心痛寒熱更作欬喘目赤四之气溽暑至大雨時行寒熱互至民病寒熱嗌漧黃癉衂飲發五之气畏火臨暑反至陽廼化萬物廼生廼長榮民廼康其病溫終之气燥令行餘火內格腫於上欬喘甚則血溢寒气數舉則霿霧翳病生皮腠內捨於脇下連少腹而作寒中地將易也【气終則遷何可長也】必抑其運气資其歲勝折其郁發先取化源【先於年前十二月迎而取之】無使暴過而生其病也食歲谷以全眞气食閒谷以辟虛邪歲冝咸以耎之而調其上甚則以苦發之以酸收之而安其下甚則以苦泄之適气同異而多少之同天气者以寒淸化同地气者以溫熱化【太角太徴歲同天气冝以寒淸治之太宮太商太羽歲同地气冝以溫熱治之化治也】用熱逺熱用涼逺涼用溫逺溫用寒逺寒食冝同法有假則反此其道也反是者病作矣帝曰善厥陰之政柰何歧伯曰巳亥之紀也

厥陰少角少陽淸熱勝復同同正角【新校正云按五常政大論云委和之紀上角與正角同】丁巳天符丁亥天符其運風淸熱

少角【初正】太徴少宮太商少羽【終】

厥陰少徴少陽寒勝復同癸巳【同歲防】癸亥【同歲防】其運熱寒

少徴太宮少商太羽【終】太角【初】

厥陰少宮少陽風淸勝復同同正角【新校正云按五常政大論云卑監之紀上角與正角同】己巳己亥其運雨風淸少宮太商少羽【終】少角【初】太徴

厥陰少商少陽熱寒勝復同同正角【新校正云按五常政大論雲從革之紀上角與正角同】乙巳乙亥其運涼熱寒少商太羽【終】太角【初】少徴太宮

厥陰少羽少陽風勝復同辛巳辛亥其運寒雨風

少羽【終】少角【初】太徴少宮太商

凡此厥陰司天之政气化運行後天諸同正歲气化運行同天【太過歲運化气行先天時不及歲化生成後天時同正歲化生成與天二十四气遲速同無先後也新校正云詳此注云同正歲與二十四气同疑非恐是與大寒日交同气候同】天气擾地气正風生髙逺炎熱從之云趨府濕化廼行風火同徳上應歳星熒惑其政撓其令速其谷蒼丹閒谷言太者其耗文角品羽風燥火熱勝復更作蟄虫來見流水不冰熱病行於下風病行於上風燥勝復形於中初之气寒始肅殺气方至民病寒於右之下二之气寒不去華雪水冰殺气施化霜廼降名艸上焦寒數至陽復化民病熱於中三之气天政布風廼時舉民病泣出耳鳴掉四之气溽暑濕熱相薄爭於左之上民病黃癉而爲胕腫五之气燥濕更勝沈陰廼布寒气及體風雨廼行終之气畏火司令陽廼大化蟄虫出見流水不冰地气大發艸廼生人廼舒其病溫厲必折其鬱气資其化源【化源四月也迎而取之】贊其運气無使邪勝歳冝以辛調上以咸調下畏火之气無妄犯之【新校正云詳此運何以不言適气同異少多之制者蓋厥陰之政與少陽之政同六气分政惟厥陰與少陽之政上下無克罰之異治化惟一故不再言同風熱者多寒化異風熱者少寒化也】用溫逺溫用熱逺熱用涼逺涼用寒逺寒食冝同法有假反常此之道也反是者病帝曰善夫子言可謂悉矣然何以明其應乎歧伯曰昭乎哉問也夫六气者行有次止有位故常以正月朔日平旦視之覩其位而知其所在矣【陰之所在天應以云陽之所在天應以淸淨自然分布象見不差】運有餘其至先運不及其至後【先後皆寅時之先後也先則丑後後則夘初】此天之道气之常也【天道昭然當期必應見無差失是气之常】運非有餘非不足是謂正歳其至當其時也【當時謂當寅之正也】帝曰勝復之气其常在也災眚時至也柰何歧伯曰非气化者是謂災也【十二變備矣】帝曰天地之數終始柰何歧伯曰悉乎哉問也是明道也數之始起於上而終於下歲半之前天气主之歲半之後地气主之【歲半謂立秋之日也新校正云詳初气交司在前歲大寒日歲半當在立秋前一气十五日不得云立秋日也】上下交互气交主之歳紀畢矣【交互互體也上體下體之中有二互體也】故曰位明气月可知乎所謂气也【大凢一气主六十日而有奇以立位數之位同一气則月之節气中气可知也故言天地气者以上下體言勝復者以气交言橫運者以上下互皆以節气準之之災眚變復可期矣】帝曰余司其事則而行之不合其數何也歧伯曰气用有多少化洽有盛衰衰盛多少同其化也帝曰願聞同化何如歧伯曰風溫春化同熱曛昬火夏化同勝與復同燥淸煙露秋化同云昬暝埃長夏化同寒气霜雪冰冬化同此天地五運六气之化更用盛衰之常也帝曰五運行同天化者命曰天符余知之矣願聞同地化者何謂也歧伯曰太過而同天化者三不及而同天化者亦三太過而同地化者三不及而同地化者亦三此凡二十四歲也【六十年中同天地之化者凢二十四歲餘悉隨已多少】帝曰願聞其所謂也歧伯曰甲辰甲戌太宮下加太陰壬寅壬申太角下加厥陰庚子庚午太商下加陽明如是者三癸巳癸亥少徴下加少陽辛丑辛未少羽下加太陽癸卯癸酉少徴下加少陰如是者三戊子戊午太徴上臨少陰戊寅戊申太徴上臨少陽丙辰丙戌太羽上臨太陽如是者三丁巳丁亥少角上臨厥陰乙夘乙酉少商上臨陽明己丑己未少宮上臨太陰如是者三除此二十四歲則不加不臨也帝曰加者何謂歧伯曰太過而加同天符不及而加同歲防也帝曰臨者何謂歧伯曰太過不及皆曰天符而變行有多少病形有防甚生死有早晏耳帝曰夫子言用寒逺寒用熱逺熱余未知其然也願聞何謂逺歧伯曰熱無犯熱寒無犯寒從者和逆者病不可不敬畏而逺之所謂時興六位也【四時气王之月藥及食衣寒熱溫涼四者皆冝避之差四時同犯則以水濟水以火助火病必生也】帝曰溫涼何如【溫涼減於寒熱可輕犯之乎】歧伯曰司气以熱用熱無犯司气以寒用寒無犯司气以涼用涼無犯司气以溫用溫無犯閒气同其主無犯異其主則小犯之是謂四畏必謹察之帝曰善其犯者何如【須犯者】歧伯曰天气反時則可依則【反甚爲病則可依時】及勝其主則可犯【夏熱甚則可以熱犯熱寒气不甚則不可犯之】以平爲期而不可過【气平則止過則病生過而病生與犯同也】是謂邪气反勝者【气動有勝是謂邪反勝於主不可不禦也六步之言於六位中應寒反熱應熱反寒應溫反涼應涼反溫是謂六步之邪勝也差冬反溫差夏反冷差秋反熱差春反涼是謂四時之邪勝也勝則反其气以平之】故曰無失天信無逆气冝無翼其勝無贊其復是謂至治【天信謂至時必定翼贊皆佐之謹守天信是謂至眞妙理也】帝曰善五運气行主歲之紀其有常數乎歧伯曰臣請次之

甲子甲午歲

上少陰火中太宮土運下陽明金熱化二【新校正云詳對化從標成數正化從本生數甲子之年熱化七燥化九甲午之年熱化二燥化四】雨化五【新校正云按本論正文云太過不及其數何始太過者其數成不及者其數生土常以生也甲年太宮土運太過故言雨化五五土數也】燥化四所謂正化日也【正气化也】其化上鹹寒中苦熱下酸熱所謂藥食冝也【新校正云按珠云下苦熱又按至眞要大論云熱所勝平以鹹寒燥淫於內治以苦溫此云下酸熱疑誤也】

乙丑乙未歲

上太陰土中少商金運下太陽水熱化寒化勝復同所謂邪气化日也災七宮【新校正云詳七宮西室兌位天住司也災之方以運之當方言】濕化五【新校正云詳太陰正司於未對司於丑其化皆五以生數也不以成數者土王四季不得正方又天有九宮不可至十】淸化四【新校正云按本論下文云不及者其數生乙年少商金運不及故言淸化四四金生數也】寒化六【新校正云詳乙丑寒化六乙未寒化一】所謂正化日也其化上苦熱中酸和下甘熱所謂藥食冝也【新校正云按珠云上酸平下甘溫又按至眞要大論云濕淫所勝平以苦熱寒淫於內治以甘熱】丙寅丙申歲【新校正云詳丙申之歲申金生水水化之令轉盛司天相火爲病減半】上少陽相火中太羽水運下厥陰木火化二【新校正云詳丙寅火化二丙申火化七】寒化六風化三【新校正云詳丙寅風化八丙申風化三】所謂正化日也其化上鹹寒中咸溫下辛溫所謂藥食宜也【新校正云按珠云下辛涼又按至眞要大論云火淫所勝平以咸冷風淫於內治以辛涼】

丁卯【歲防】丁酉歲【新校正云詳丁年正月壬寅爲午徳符便爲平气勝復不至運同正角金不勝木木亦不災土又丁夘年得夘大左之夘二易明不能災之】

上陽明金中少角木運下少陰火淸化熱化勝復同所謂邪气化日也災三宮【新校正云詳三宮東室震位天衝司】燥化九【新校正云詳丁夘燥化九丁酉燥化四】風化三熱化七【新校正云詳丁卯熱化二丁酉熱化七】所謂正化日也其化上苦小溫中辛和下鹹寒所謂藥食冝也【新校正云按至眞要大論云燥淫所勝平以苦溫熱淫於內治以鹹寒又珠云上苦熱也】

戊辰戊戌歲

上太陽水中太徴火運【新校正云詳此上見太陽火化減半】下太陰土寒化六【新校正云詳戊辰寒化六戊戌寒化一】熱化七濕化五所謂正化日也其化上苦溫中甘和下甘溫所謂藥食冝也【新校正云按至眞要大論云寒淫所勝平以辛熱濕淫於內治以苦熱又珠云上甘溫下酸平】巳巳巳亥歲

上厥陰木中少宮土運【新校正云詳至九月甲戌月巳得甲戌方還正宮】下少陽相火風化淸化勝復同所謂邪气化日也災五宮【新校正云按五常政大論云其眚四維又按天元王冊雲中室天禽司非維宮同正宮寄位二宮坤位】風化三【新校正云詳巳巳風化八巳亥風化三】濕化五火化七【新校正云詳巳巳熱化七巳亥熱化二】所謂正化日也其化上辛涼中甘和下鹹寒所謂藥食宜也【新校正云按至眞要大論云風淫所勝平以辛涼火淫於內治以咸冷】

庚午【同天符】庚子歲【同天符】

上少陰火中太商金運【新校正云詳庚午年金令減半以上見少陰君火年午亦爲火故也庚子年子是水金气相得與庚午年又異】下陽明金熱化七【新校正云詳庚午年熱化二燥化四庚子年熱化七燥化九】淸化九燥化九所謂正化日也其化上鹹寒中辛溫下酸溫所謂藥食冝也【新校正云按珠云下苦熱又按至眞要大論云燥淫於內治以苦熱】

辛未【同歲防】辛丑歲【同歲防】

上太陰土中少羽水運【新校正云詳此至七月丙申月水還正羽】下太陽水雨化風化勝復同所謂邪气化日也災一宮【新校正云詳一宮比室次位天司】化五寒化一【新校正云詳此以運與在泉俱水故只言寒化一寒化一者少羽之化气也若太陽在泉之化則辛未寒化一辛丑寒化六】所謂正化日也其化上苦熱中苦和下苦熱所謂藥食冝也【新校正云按珠云上酸和下甘溫又按至眞要大論云濕淫所勝平以苦熱寒淫於內治以甘熱】

壬申【同天符】壬寅歲【同天符】

上少陽相火中太角木運下厥陰木火化二【新校正云詳壬申熱化七壬寅熱化二】風化八【新校正云詳此以運與在泉俱木故只言風化八風化八乃太角之運化也若厥陰在泉之化則壬申風化三壬寅風化八】所謂正化日也其化上鹹寒中酸和下辛涼所謂藥食宜也

癸酉【同歲防】癸卯歲【同歲防】

上陽明金中少徴火運【新校正云詳此五月遇戊午月火還正徴】下少陰火寒化化勝復同所謂邪气化日也災九宮【新校正云詳九宮離位南室天英司也】燥化九【新校正云詳癸酉燥化四癸夘燥化九】熱化二【新校正云詳此以運地在泉俱火故只言熱化二熱化二者少徴之運化也若少陰在泉之化癸酉熱化七癸卯熱化二】所謂正化日也其化上苦小溫中咸溫下鹹寒所謂藥食冝也【新校正云按珠云上苦熱】

甲戌【歲防同天符】甲辰歲【歲防同天符】

上太陽水中太宮土運下太陰土寒化六【新校正云詳甲戌寒化一甲辰寒化六】濕化五【新校正云詳此以運與在泉俱土故只言濕化五】正化日也其化上苦熱中苦溫下苦溫藥食宜也【新校正云按珠云上甘濕下酸平又按至眞要大論云寒淫所勝平以辛熱濕淫於內治以苦熱】

乙亥乙巳歲

上厥陰木中少商金運【新校正云詳乙亥年三月得庚辰月早見於徳符卽气還正商火未得正而先平火不勝則水不復又亥是水得力年故火不勝也乙巳歲火來小勝也爲火佐於勝也卽於二月中气君火時化日火來行勝不待水復遇三月庚辰月乙見庚而气自全金還正商】下少陽相火熱化寒化勝復同邪气化日也災七宮風化八【新校正云詳乙亥風化三乙巳風化八】淸化四火化二【新校正云詳乙亥熱化二乙巳熱化七】正化度也【度謂日也】其化上辛涼中酸和下鹹寒藥食宜也

丙子【歲防】丙午歲

上少陰火中太羽水運下陽明金熱化二【新校正云詳丙子歲熱化七金之災得其半以運水太過勝於天令屍令減半丙午熱化二午爲火少陰君火司天運𨿽水一水不能勝二火故異於丙子歲】寒化六淸化四【新校正云詳丙子燥化九丙午燥化四】正化度也其化上鹹寒中咸熱下酸溫藥食冝也【新校正云按珠云下苦熱又按至眞要大論云燥淫於內治以酸溫】

丁丑丁未歲

上太陰土【新校正云詳此木運平气上刑天令減半】中少角木運【新校正云詳丁年正月壬寅爲於徳符爲正角】下太陽水淸化熱化勝復同邪气化度也災三宮化五風化三寒化一【新校正云詳丁丑寒化六丁未寒化一】正化度也其化上苦溫中辛溫下甘熱藥食冝也【新校正云按珠云上酸平下甘溫又按至眞要大論云濕淫所勝平以苦熱寒淫於內治以甘熱】

戊寅戊申歲【天符新校正云詳戊申年與戊寅年小異申爲金佐於肺肺受火刑其气稍實民病得半】

上少陽相火中太徴火運下厥陰木火化七【新校正云詳天符司天與運合故只言火化七火化七者太徴之運气也若少陽司天之气則戊寅火化二戊申火化七】風化三【新校正云詳戊寅風化八戊申風化三】正化度也其化上鹹寒中甘和下辛涼藥食冝也

巳夘【新校正云詳己夘金與運土相得子臨父位爲逆】巳酉歲

上陽明金中少宮土運【新校正云詳復罷土气未正後九月甲戌月上還正宮己酉之年木勝火防】下少陰火風化淸化勝復同邪气化度也災五宮淸化九【新校正云詳己夘燥化九己酉燥化四】化五熱化七【新校正云詳己夘熱化二己酉熱化七】正化度也其化上苦小溫中甘和下鹹寒藥食冝也

庚辰庚戌歲

上太陽水中太商金運下太陰土寒化一【新校正云詳庚辰寒化六庚戌寒化一】淸化九化五正化度也其化上苦熱中辛溫下甘熱藥食冝也【新校正云按珠云上甘溫下酸平又按至眞要大論云寒所勝平以辛熱濕淫於內治以苦熱】

辛巳辛亥歲

上厥陰木中少羽水運【新校正云詳辛巳年木復土罷至七月丙申月水還正羽辛亥年爲水平气以亥爲水相佐爲正羽與辛巳年小異】下少陽相火化風化勝復同邪气化度也災一宮風化三【新校正云詳辛巳風化八辛亥風化三】寒化一火化七【新校正云詳辛巳熱化七辛亥熱化二】正化度也其化上辛涼中苦和下鹹寒藥食冝也

壬午壬子歲

上少陰火中太角木運下陽明金熱化二【新校正云詳壬午熱化二壬子熱化七】風化八淸化四【新校正云詳壬午燥化四壬子燥化九】正化度也其化上鹹寒中酸涼下酸溫藥食冝也【新校正云按珠云下苦熱又按至眞要大論云燥淫於內治以苦熱】

癸未癸丑歲

上太陰土中少徴火運【新校正云詳癸未癸丑左右二火爲閒相佐又五月戊午於徳符癸見戊而气全水未行勝爲正徴】下太陽水寒化雨化勝復同邪气化度也災九宮雨化五火化二寒化一【新校正云詳癸未寒化一癸丑寒化六】正化度也其化上苦溫中咸溫下甘熱藥食冝也【新校正云按珠云上酸和下甘溫又按至眞要大論云濕所勝平以苦熱寒於內治以甘熱】

甲申甲寅歲

上少陽相火中太宮土運【新校正云詳甲寅之歲小異於甲申以寅木可刑土气之平也】下厥陰木火化二【新校正云詳甲申火化七甲寅火化二】化五風化八【新校正云詳甲申風化三甲寅風化八】正化度也其化上鹹寒

中咸和下辛涼藥食冝也

乙酉【太一天符】乙夘歲【天符】

上陽明金中少商金運【新校正云按乙酉爲正商以酉金相佐故得平气乙夘之年二之气君火分中火來行勝水未行復其气以平以三月庚辰乙得庚合金運正商其气乃平】下少陰火熱化寒化勝復同邪气化度也災七宮燥化四【新校正云詳乙酉燥化四乙夘燥化九】淸化四熱化二【新校正云詳乙酉熱化七乙夘熱化二】正化度也其化上苦小溫中苦和下鹹寒藥食冝也

丙戌【天符】丙辰歲【天符】

上太陽水中太羽水運下太陰土寒化六【新校正云詳此以運與司天俱水運故只言寒化六寒化六者太羽之運化也若太陽司天之化則丙戌寒化一丙辰寒化六】雨化五正化度也其化上苦熱中咸溫下甘熱藥食冝也【新校正云按珠云上甘溫下酸平又按至眞要大論云寒淫所勝平以辛熱濕淫於內治以苦熱】

丁亥【天符】丁巳歲【天符】

上厥陰木中少角木運【新校正云詳丁年正月壬寅下得壬合爲於徳符爲正角平气】下少陽相火淸化熱化勝復同邪气化度也災三宮風化三【新校正云詳此運與司天俱水故只言風化三風化三者少角之運化也若厥陰司天之化則丁亥風化三丁巳風化八】火化七【新校正云詳丁亥熱化二丁巳熱化七】正化度也其化上辛涼中辛和下鹹寒藥食冝也戊子【天符】戊午歲【太一天符】

上少陰火中太徴火運下陽明金熱化七【新校正云詳此運與司天俱火故只言熱化七熱化七者太徴之運化也若少陰司天之化則戊子熱化七戊午熱化二】淸化九【新校正云詳戊子淸化九戊午淸化四】正化度也其化上鹹寒中甘寒下酸溫藥食冝也【新校正云按珠云下苦熱又按至眞要大論云燥淫於內治以苦溫】

己丑【太一天符】己未歲【太一天符】

上太陰土中少宮土運【新校正云詳是歲木得初气而來勝脾乃病久土至危金乃來復至九月甲戌月已得甲合甘還正宮】下太陽水風化淸化勝復同邪气化度也災五宮化五【新校正云詳此運與司天俱土故只言雨化五】寒化一【新校正云詳己丑寒化六己未寒化一】正化度也其化上苦熱中甘和下甘熱藥食冝也【新校正云按珠云上酸平又按至眞要大論云濕淫所勝平以苦熱】

庚寅庚申歲

上少陽相火中太商金運【新校正云詳庚寅歲爲正商得平气以上見少陽相火下克於金運不能太過庚申之歲申金佐之乃爲太商】下厥陰木火化七【新校正云詳庚寅熱化二庚申熱化七】淸化九風化三【新校正云詳庚寅風化八庚申風化三】正化度也其化上鹹寒中辛溫下辛涼藥食冝也辛夘辛酉歲

上陽明金中少羽水運【新校正云詳此歲七月丙申水還正羽】下少陰火雨化風化勝復同邪气化度也災一宮淸化九【新校正云詳辛夘燥化九辛酉燥化四】寒化一熱化七【新校正云詳辛夘熱化二辛酉熱化七】正化度也其化上苦小溫中苦和下鹹寒藥食冝也

壬辰壬戌歲

上太陽水中太角木運下太陰土寒化六【新校正云詳壬辰寒化六壬戌寒化一】風化八化五正化度也其化上苦溫中酸和下甘溫藥食冝也【新校正云按珠云上甘溫下酸平又按至眞要大論云寒淫所勝平以辛熱濕淫於內治以苦熱】

癸巳【同歲防】癸亥【同歲防】

上厥陰木中少徴火運【新校正云詳癸巳正徴火气平一謂已爲火亦名歲防二謂水未得化三謂五月戊午月癸得戊合故得平气癸亥之歳亥爲水水得年力便來行勝至五月戊午火還正徴其气始平】下少陽相火寒化化勝復同邪气化度也災九宮風化八【新校正云詳癸巳風化八癸亥風化三】火化二【新校正云詳此運與在泉俱火故只言火化二火化二者少徴火運之化也若少陽在泉之化則癸巳熱化七癸亥熱化二】正化度也其化上辛涼中咸和下鹹寒藥食冝也

凡此定期之紀勝復正化皆有常數不可不察故知其要者一言而終不知其要流散無竆此之謂也帝曰善五運之气亦復歲乎【復報也先有勝制則後必復也】歧伯曰郁極廼發待時而作也【待謂五及差分位也大溫發於辰巳大熱發於申未大涼發於戌亥大寒發於丑寅上件所勝臨之亦待閒气而發故曰待時也新校正云詳注及字疑作气】帝曰請問其所謂也歧伯曰五常之气太過不及其發異也【歲太過其發早歲不及其發晚】帝曰願卒聞之歧伯曰太過者暴不及者徐暴者爲病甚徐者爲病持【持謂相執持也】帝曰太過不及其數何如歧伯曰太過者其數成不及者其數生土常以生也【數謂五常化行之數也水數一火數二木數三金數四土數五成數謂水數六火數七木數八金數九土數五也故曰土常以生也數生者各取其生數多少以占故政令徳化勝復之休作曰及尺寸分毫並以準之此蓋都明諸用者也】帝曰其發也何如歧伯曰土郁之發巖谷震驚雷殷气交埃昬黃黒化爲白气飄驟髙深【郁謂郁抑天气之甚也故𨿽天气亦有涯也分終則衰故𨿽郁者怒發也土化不行炎亢無木盛過極故鬱怒發焉土性靜定至動也雷大作而木上相持之气乃休解也易曰雷作解此之謂也土𨿽獨怒木尙制之故但震驚於气交之中而聲尙不能髙逺也故曰雷殷气交气交謂土之上盡山之髙也詩云殷其雷也所謂雷生於山中者土旣郁抑天木制之平川土薄气常亁燥故不能先發也山原土厚濕化豊深土厚气深故先怒發也】擊石飛空洪水廼從川流漫衍田牧土駒【疾气驟岸落山化大水橫流石迸勢急髙山空谷擊石先飛而洪水隨至也洪大也巨川衍溢流漫平陸漂蕩淹沒於粢盛大水去巳石土危然若羣駒散牧於田野凡言土者沙石同也】化气廼敷善爲時始生始長始化始成【化土化也土被制化气不敷否極則泰屈極則伸防怫之時化气因之乃能敷布於庻類以時而滋澤艸木而成也善調應時也化气旣少長气已過故萬物始生始長始化始成言是四始者明萬物化成之晚也】故民病心腹脹腸鳴而爲數後甚則心痛脇防嘔吐霍亂飲發注下胕腫身重【脾熱之生】云奔府霞擁朝陽山澤埃昬其廼發也以其四气【府太陰之所在也埃白气似云而薄也埃固有防甚防者如紗縠之騰甚者如薄雲霧也甚者發近防者發逺四气謂夏至後三十一日起盡至秋分日也】雲橫天山浮游生滅怫之先兆【天際雲橫山猶冠帶巖谷叢薄乍滅乍生有土之見怫兆已彰皆平明古之浮游以午前望也】金郁之發天潔地明風淸气切大涼廼舉艸樹浮煙燥气以行霿霧數起殺气來至艸木蒼幹金廼有聲【大涼次寒也舉用事也浮煙燥气也殺气霜氛正殺气者以丒時至長者亦夘時辰時也其气之來色黃赤黒雜而至也物不勝殺故艸木蒼幹蒼薄靑色也】故民病欬逆心脇滿引少腹善暴痛不可反側嗌漧面塵色惡【金勝而木病也】山澤焦枯土凝霜鹵怫廼發也其气五【夏火炎亢時雨旣愆故山澤焦枯土上凝白咸鹵狀如霜也五气謂秋分後至立冬後十五日內也】夜零白露林莽聲淒怫之兆也【夜濡白露曉聼風淒有是乃爲金髮徴也】水郁之發陽气廼辟陰气暴舉大寒廼至川澤嚴凝寒雰結爲霜雪【雰音紛寒雰白气也其狀如霧而不流行墜地如霜雪得日晞也】甚則黃黒昬翳流行气交廼爲霜殺水廼見祥【黃黒亦濁惡气水气也祥妖祥亦謂泉出平地】故民病寒客心痛腰脽痛大關節不利屈伸不便善厥逆痞堅腹滿【陰勝陽故】陽光不治空積沈陰白埃昬暝而廼發也其气二火前後【陰精與水皆上承火故其發也在君相二火之前後亦猶辰星迎隨日也】太虛深气猶麻散防見而隱色黒防黃怫之先兆也【深言髙逺而黯黒也气似散麻薄防可見之也寅後卯時之夏月兼辰前之時亦可也】木郁之發太虛埃昬云物以擾大風廼至屋發折木木有變【屋發謂發防吻折木謂大樹摧防折落懸木中拉也變謂土生異木奇狀也】故民病胃脘當心而痛上支兩脇鬲咽不通食飲不下甚則耳鳴轉目不識人善暴僵僕【筋骨彊直而不用卒倒而無所知也】太虛蒼埃天山一色或气濁色黃黒郁若橫云不起而廼發也其气無常【气如塵如雲或黃黒郁然猶在太虛之間而特異於常乃其也】長川艸偃柔葉呈陰松吟髙山虎嘯巖岫怫之先兆也【艸偃謂無風而自低柔葉謂白楊葉也無風而葉皆背見是謂呈陰如是皆通防甚甚者發速防者發徐也山行之則以松虎期之原行亦以麻黃爲秋冬則以梧桐蟬葉之】火郁之發太虛腫翳大明不彰【腫翳謂赤气也大明日也新校正云詳經注中腫字疑誤】炎火行大暑至山澤燔燎材木流津廣廈騰煙土浮霜鹵止水廼減蔓艸焦黃風行惑言濕化廼後【太陰太陽在上寒濕流於太虛心火應天郁抑而莫能彰顕寒濕盛已火廼與行陽气火光故曰澤燔燎井水減少妄作訛言雨已愆期也濕化廼後謂陽亢主時气不爭長故先旱而後雨也】故民病少气瘡癰腫脇腹胸背面首四支防憤臚脹瘍疿嘔逆瘛瘲骨痛節廼有動注下溫瘧腹中暴痛血溢流注精液廼少目赤心熱甚則瞀悶懊憹善暴死【火郁而怒爲土水相持客主皆然悉無深犯則無咎也但熱已勝寒則爲摧敵而熱從心起是神气危不速救之天眞將竭故死火之用速故善暴死】刻終大溫汗濡府其廼發也其气四【刻終謂晝夜水刻之終盡時也大溫次熱也府汗空也汗濡府謂早行而身蒸熱也刻盡之時陰盛於此反無涼气是陰不勝陽熱旣巳萌故當怒發也新校正云詳二火俱發四气者何蓋火自二位爲水發之所又大熱發於申未故火郁之發在四气也】動復則靜陽極反陰濕令廼化廼成【火怒爍金陽極過亢畏火求救土中土救熱金髮爲飄驟繼爲時雨气廼和平故萬物由是廼生長化成壯極則反盛亦何長也】華發水凝山川冰雪焰陽午澤怫之先兆也【謂君火王時有寒至也故歳君火發亦待時也】有怫之應而後報也皆觀其極而廼發也木發無時水隨火也【應爲先兆發必後至故先有應而後發也物不可以終壯觀其壯極則怫气作焉有郁則發气之常】謹其時病可與期失時反歲五气不行生化收藏政無恆也【人失其時則無期準也】帝曰水發而雹雪土發而飄驟木發而毀折金髮而淸明火發而曛昧何气使然歧伯曰气有多少發有防甚防者當其气甚者兼其下徴其下气而見可知也【六气之下各有承气也則如火位之下水气承之水位之下土气承之土位之下木气承之木位之下金气承之金位之下火气承之君位之下陰淸承之各徴其下則象可見矣故發兼其下則與本气殊異】帝曰善五气之發不當位者何也【言不當其正月也】歧伯曰命其差【謂差四時之正月位也新校正云按至眞要大論云勝復之作動不當位或後時而至其故何也歧伯曰气之化生與其衰盛異也寒暑溫涼盛衰之用其在維故陽之動始於溫盛於暑陰之動始於淸盛於寒春夏秋冬各差其分故大要曰彼春之暖爲夏之暑彼秋之忿爲冬之怒謹按四維斥皆歸其終可見其始可知彼論勝復之不當位此論五气之發不當位所論勝復五發之事則異而命其差之義則同】帝曰差有數乎【言日數也】歧伯曰後皆三十度而有奇也【後謂四時之後也差三十日餘八十七刻半气猶未去而甚盛也度日也四時之後令當爾新校正云詳注云八十七刻半當作四十三刻又四十分刻之三十】帝曰气至而先後者何【謂未應至而至大早應至而至反太遲之類也正謂气至在期先後】歧伯曰運太過則其至先運不及則其至後此候之常也帝曰當時而至者何也歧伯曰非太過非不及則至當時非是者眚也【當時謂應日刻之期也非應先後至而有先後至者皆謂災眚災也】帝曰善气有非時而化者何也歧伯曰太過者當其時不及者歸其已勝也【冬春涼秋熱冬寒之類皆爲歸已勝也】帝曰四時之气至有早晏髙下左右其候何如歧伯曰行有逆順至有遲速故太過者化先天不及者化後天【气有餘故化先气不足故化後】帝曰願聞其行何謂也歧伯曰春气西行夏气北行秋气東行冬气南行【觀萬物生長敗藏如斯言】故春气始於下秋气始於上夏气始於中冬气始於標春气始於左秋气始於右冬气始於後夏气始於前此四時正化之常【察物以明之可知也】故至髙之地冬气常在至下之地春气常在【髙山之巓盛夏冰雪污下川澤嚴冬艸生常在之義足明矣新校正云按五常政大論云地有髙下气有溫涼髙者气寒下者气熱】必謹察之帝曰善【天地陰陽視而可見何必思諸防昧演法推求智極心勞而無所得耶】黃帝問曰五運六气之運見六化之正六變之紀何如歧伯對曰夫六气正紀有化有變有勝有復有用有病不同其候帝欲何乎帝曰願盡聞之歧伯曰請遂言之【遂盡也】夫气之所至也厥陰所至爲和平【初之气木之化】少陰所至爲暄【二之气君火也】太陰所至爲埃溽【四之气土之化】少陽所至爲炎暑【三之气相火也】陽明所至爲淸勁【五之气金之化】太陽所至爲寒雰【終之气水之化】時化之常也【四時气正化之常】厥陰所至爲風府爲璺啟【璺防裂也啟開坼也】少陰所至爲火府爲舒榮太陰所至爲雨府爲貟盈【物承土化質貟盈滿又界地緑文見如環爲貟化明矣】少陽所至爲熱府爲行出【藏熱者出行也】陽明所至爲司殺府爲庚蒼【庚更也更代也易也】太陽所至爲寒府爲歸藏【物寒故歸藏也】司化之常也厥陰所至爲生爲風搖【木之化也】少陰所至爲榮爲形見【火之化也】太陰所至爲化爲云【土之化也】少陽所至爲長爲蕃鮮【火之化也】陽明所至爲收爲霧露【金之化也】太陽所至爲藏爲周宻【水之化也】气化之常也厥陰所至爲風生終爲肅【風化以生則風生也肅靜也新校正云按六防防大論云風位之下金气承之故厥陰爲風生而終爲肅也】少陰所至爲熱生中爲寒【熱化以生則熱生也陰精承上故中爲寒也新校正云按六防防大論云少陰之上熱气治之中見太陽故爲熱生而中爲寒也又云君位之下陰精承之亦爲寒之義也】太陰所至爲濕生終爲注雨【濕化以生則濕生也太陰在上故終爲注雨新校正云按六防防大論云土位之下風气承之王注云疾風之後乃零濕爲風吹化而爲故太陰爲濕生而終爲注也矣】少陽所至爲火生終爲蒸溽【火化以生則火生也陽在上故終爲蒸溽新校正云按六防防大論云相火之下水气承之故少陽爲火生而終爲蒸溽也矣】陽明所至爲燥生終爲涼【燥化以生則燥生也陰在上故終爲涼新校正云詳此六气俱先言本化次言所反之气而獨陽明之化言燥生終爲涼未見所反之气再尋上下文義當云陽明所至爲涼生終爲燥方與諸气之義同貫蓋以金位之下火气承之故陽明爲淸生而終爲燥也】太陽所至爲寒生中爲溫【寒化以生則寒生也陽在內故中爲溫新校正云按五運行大論云太陽之上寒气治之中見少陰故爲寒生而中爲溫】徳化之常也【風生毛形熱生翮形濕生倮形火生羽形燥生介形寒生鱗形六化爲生歲及閒气所在而各化生常無替也非徳化則無能化生也】厥陰所至爲毛化【形之有毛者】少陰所至爲羽化【有羽翼飛行之類也】太陰所至爲倮化【無毛羽鱗甲之類也】少陽所至爲羽化【薄明羽翼蜂蟬之類非翎羽之羽也】陽明所至爲介化【有甲之類】太陽所至爲鱗化【身有鱗也】徳化之常也厥陰所至爲生化【溫化也】少陰所至爲榮化【暄化也】太陰所至爲濡化【濕化也】少陽所至爲茂化【熱化也】陽明所至爲堅化【涼化也】太陽所至爲藏化【寒化也】布政之常也厥陰所至爲飄怒太涼【飄怒木也大涼下承之金气也】少陰所至爲大暄寒【大暄君火也寒下承之陰精也】太陰所至爲雷霆驟注烈風【雷霆驟注土也烈風下承之水气也】少陽所至爲飄風燔燎霜凝【飄風旋轉風也霜凝下承之水气也】陽明所至爲散落溫【散落金也溫下承之火气也】太陽所至爲寒雪冰雹白埃【霜雪冰雹水也白埃下承之土气也】气變之常也【變謂變常平之气而爲甚用也用甚不已則下承之气兼行故皆非本气也】厥陰所至爲撓動爲迎隨【風之性也】少陰所至爲髙明焰爲曛【焰陽焰也曛赤黃色也】太陰所至爲沈陰爲白埃爲晦暝【暗蔽不明也】少陽所至爲光顯爲彤雲爲曛【光顯電也流光也明也彤赤色也少陰气同】陽明所至爲煙埃爲霜爲勁切爲淒鳴【殺气也】太陽所至爲剛固爲堅芒爲立【寒化也】令行之常也【令行則庻物無違】厥陰所至爲裏急【筋緩縮故急】少陰所至爲胗身熱【火气生也】太陰所至爲積飲否隔【土凝也】少陽所至爲嚏嘔爲瘡【火气生也】陽明所至爲浮虛【浮虛薄腫按之復起也】太陽所至爲屈伸不利病之常也厥陰所至爲支痛【支柱妨也】少陰所至爲驚惑惡寒戰慓譫妄【譫亂言也今詳慓字當作栗字】太陰所至爲稸滿少陽所至爲驚躁瞀昧暴病陽明所至爲凥陰股膝髀腨防足病太陽所至爲腰痛病之常也厥陰所至爲緛戾少陰所至爲悲妄衂蔑【蔑污血亦脂也】太陰所至爲中滿霍亂吐下少陽所至爲喉痺耳鳴嘔湧【湧謂溢食不下也】陽明所至皴掲【身皮防象】太陽所至爲寢汗痙【寢汗謂睡中汗發於胸溢頸掖之閒也俗誤呼爲盜汗】病之常也厥陰所至爲脇痛嘔泄【泄謂利也】少陰所至爲語太陰所至爲重胕腫【胕腫謂肉泥按之不起也】少陽所至爲暴注瞤瘛暴死陽明所至爲嚏太陽所至爲流泄禁止病之常也凡此十二變者報徳以徳報化以化報政以政報令以令气髙則髙气下則下气後則後气前則前气中則中气外則外位之常也【報徳化政令謂天地气也髙下前後中外謂生病所也手之陰陽其气髙足之陰陽其气下足太陽气在身後足陽明气在身前足太陰少陰厥陰气在身中足少陽气在身側各隨所在言之气變生病象也】故風勝則動【動不寕也新校正云詳風勝則動至濕勝則濡泄五句與陰陽應象大論文重而兩注不同】熱勝則腫【熱勝气則爲丹熛勝血則爲癰膿勝骨肉則爲胕腫按之不起】燥勝則幹【幹於外則皮膚皴折幹於內則精血枯涸幹於气及津液則肉漧而皮著於骨】寒勝則浮【浮謂浮起按之防見也】濕勝則濡泄甚則水閉胕腫【濡泄水利也胕腫肉泥按之陷而不起也水閉則逸於皮中也】隨气所在以言其變耳帝曰願聞其用也歧伯曰夫六气之用各歸不勝而爲化【用謂施其化气】故太陰雨化施於太陽太陽寒化施於少陰【新校正云詳此當云少陰少陽】少陰熱化施於陽明陽明燥化施於厥陰厥陰風化施於太陰各命其所在以徴之也帝曰自得其位何如歧伯曰自得其位常化也帝曰願聞所在也歧伯曰命其位而方月可知也【隨气所在以定其方六分占之則日及地分無差矣】帝曰六位之气盈虛何如歧伯曰太少異也太者之至徐而常少者暴而亡【力彊而作不能久長故暴而無也亡無也】帝曰天地之气盈虛何如歧伯曰天气不足地气隨之地气不足天气從之運居其中而常先也【運謂木火土金水各生歲者也地气勝則歲運上升天气勝則歲气下降上升下降運气常先遷降也】惡所不勝歸所同和隨運歸從而生其病也【非其位則變生變生則病作】故上勝則天气降而下下勝則地气遷而上【勝謂多也上多則自降下多則自遷多少相移气之常也新校正云按六防旨大論云升已而降降者謂天降已而升升者謂地天气下降气流於地地气上升气勝於天故髙下相召升降相因而變作矣此亦升降之義也】多少而差其分【多則遷降多少則遷降少多少之應有防有甚異之也】防者小差甚者大差甚則位易气交易則大變生而病作矣大要曰甚紀五分防紀七分其差可見此之謂也【以其五分七分之所以知天地陰陽過差矣】帝曰善論言熱無犯熱寒無犯寒餘欲不逺寒不逺熱柰何歧伯曰悉乎哉問也發表不逺熱攻裏不逺寒【汗泄故用熱不逺熱下利故用寒不逺寒皆以其不住於中也如是則夏可用熱冬可用寒不發不泄而無畏忌是謂妄逺法所禁也皆謂不獲已而用之也秋冬亦同新校正云按至眞要大論云發不逺熱無犯溫涼】帝曰不發不攻而犯寒犯熱何如歧伯曰寒熱內賊其病益甚【以水濟水以火濟火適足以更生病豈惟本病之益甚乎】帝曰願聞無病者何如歧伯曰無者生之有者甚之【無病者犯禁猶能生病況有病者而未輕減不亦難乎】帝曰生者何如歧伯曰不逺熱則熱至不逺寒則寒至寒至則堅否腹滿痛急下利之病生矣【食已不饑吐利腥穢亦寒之疾也】熱至則身熱吐下霍亂癰疽瘡瞀郁注下瞤瘛腫脹嘔衂頭痛骨節變肉痛血溢血泄淋閟之病生矣【暴瘖冒昧目不識人躁擾狂越妄見妄聞罵詈驚癇亦熱之病】帝曰治之柰何歧伯曰時必順之犯者治以勝也【春宜涼夏宜寒秋宜溫冬宜熱此時之宜不可不順然犯熱治以寒犯寒治以熱犯春宜用涼犯秋宜用溫是以勝也犯熱治以鹹寒犯寒治以甘熱犯涼治以苦溫犯溫治以辛涼亦勝之道也】黃帝問曰婦人重身毒之何如歧伯曰有故無殞亦無殞也【故謂有大堅癥瘕痛甚不堪則治以破積愈癥之藥是謂不救必廼盡死救之蓋存其大也𨿽服毒不死也上無殞言母必全亦無殞言子亦不死也】帝曰願聞其故何謂也歧伯曰大積大聚其可犯也衰其大半而止過者死【衰其大半不足以害生故衰大半則止其藥若過禁待盡毒气內余無病可攻以當毒藥毒攻不已則敗損中和故過則死新校正云詳此婦人身重一節與上下文義不接疑他捲脫簡於此】帝曰善郁之甚者治之柰何【天地五行應運有鬰抑不申甚者也】歧伯曰木郁逹之火郁發之土郁奪之金郁泄之水郁折之然調其气【達謂吐之令其條逹也發謂汗之令其疏散也奪謂下之令無擁礙也泄謂滲泄之觧表利小便也折謂抑之制其衝逆也通是五法乃气可平調後乃觀其虛盛而調理之也】過者折之以其畏也所謂冩之【過太過也太過者以其味冩之以鹹冩腎酸冩肝辛冩肺甘冩脾苦冩心過者畏冩故謂冩爲畏也】帝曰假者何如歧伯曰有假其气則無禁也【正气不足臨气勝之假寒熱溫涼以資四正之气則可以熱犯熱以寒犯寒以溫犯溫以涼犯涼也】所謂主气不足客气勝也【客气謂六气更臨之气主气謂五藏應四時正王春夏秋冬也】帝曰至哉聖人之道天地大化運行之節臨禦之紀陰陽之政寒暑之令非夫子孰能通之請藏之靈蘭之室署曰六元正紀非齋戒不敢示愼傳也【新校正云詳此與气交變大論末文同】

黃帝內經素問卷二十一

黃帝內經素問卷二十一釋文

六元正紀大論憒【音防】蒙【音防】憹【奴董切】翮【胡革切】痙【臣郢切】

黃帝內經素問卷二十一釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷二十二唐

王冰次注

宋林億等校正

至眞要大論篇第七十四

黃帝問曰五气交合盈虛更作余知之矣六气分治司天地者其至何如【五行主歳歳有少多故曰盈虛更作也天元紀大論曰其始也有餘而往不足隨之不足而往有餘從之則其義也天分六气散生太虛三之气司天終之气監地天地生化是爲大紀故言司天地者餘四可知矣】歧伯再拜對曰明乎哉問也天地之大紀人神之通應也【天地變化人神運爲中外𨿽殊然其通應則一也】帝曰願聞上合昭昭下合冥冥柰何歧伯曰此道之所主工之所疑也【不知其要流散無窮】帝曰願聞其道也歧伯曰厥陰司天其化以風【飛鼓折和气發生萬物榮枯皆因而化變成敗也】少陰司天其化以熱【炎蒸鬰燠故庻類蕃茂】太陰司天其化以濕【雲雨潤澤津液生成】少陽司天其化以火【炎熾赫烈以爍寒災】陽明司天其化以燥【乾化以行物無濕敗】太陽司天其化以寒【對陽之化也新校正云詳注云對陽之化陽字疑誤】以所臨藏位命其病者也【肝木位東方心火位南方脾土位西南方及四維肺金位西方腎水位北方是五藏定位然六气禦五運所至气不相得則病相得則和故先以六气所臨後言五藏之病也】帝曰地化柰何歧伯曰司天同間气皆然【六气之本自有常性故𨿽位易而化治皆同】帝曰間气何謂歧伯曰司左右者是謂間气也【六气分化常以二气司天地爲上下吉防勝復客主之事歳中悔吝從而明之餘四气散居左右也故陰陽應象大論曰天地者萬物之上下左右者陰陽之道路此之謂也】帝曰何以異之歧伯曰主歳者紀歳間气者紀步也【歳三百六十五日四分日之一步六十日餘八十七刻半也積步之日而成歳也】帝曰善歳主柰何歧伯曰厥陰司天爲風化【巳亥之歳風髙气逺雲飛物風之化也】在泉爲酸化【寅申之歳木司地气故物化從酸】司气爲蒼化【木運之气丁壬之歳化蒼靑也】間气爲動化【徧主六十日餘八十七刻半也新校正云詳丑未之歳厥陰爲初之气子午之歳爲二之气辰戌之歳爲四之气夘酉之歳爲五之气】少陰司天爲熱化【子午之歳陽光熠燿暄暑流行熱之化也】在泉爲苦化【夘酉之歳火司地气故物以苦生】不司气化【君不主運新校正云按天元紀大論云君火以合相火以位謂君火不主運也】居气爲灼化【六十日餘八十七刻半也居本位君火爲居不當間之也新校正云詳少陰不日間气而云居气者蓋尊君火無所不居不當間之也王注云居本位爲居不當間之則居他位不爲居而可間也寅申之歳爲初之气丑未之歳爲二之气巳亥之歳爲四之气辰戌之歳爲五之气也】太陰司天爲濕化【丑未之歳埃鬰蒙昧云潤濕之化也】在泉爲甘化【辰戌之歳也土司地气故甘化先也】司气爲黅化【土運之气甲巳之歳黅黃也】間气爲柔化【濕化行則庶物柔耎新校正云詳太陰夘酉之歳爲初之气寅申之歳爲二之气子午之歳爲四之气己亥之歳爲五之气】少陽司天爲火化【寅申之歳也炎光赫烈燔灼焦然火之化也】在泉爲苦化【巳亥之歳也火司地气故苦化先也】司气爲丹化【火運之气戊癸歳也】間气爲明化【明炳明也亦謂霞燒新校正云詳少陽辰戌之歳爲初之气夘酉之歳爲二之气寅申之歳爲四之气丑未之歳爲五之气】陽明司天爲燥化【夘酉之歳淸切髙明霧露蕭瑟燥之化也】在泉爲辛化【子午之歲也金司地气故辛化先焉】司气爲素化【金運之气乙庚歳也】間气爲淸化【風生髙勁艸木淸冷淸之化也新校正云詳陽明巳亥之歳爲初之气辰戌之歳爲二之气寅申之歳爲四之气丑未之歳爲五之气】太陽司天爲寒化【辰戌之歳嚴肅峻整栗凝堅寒之化也】在泉爲咸化【丑未之歳水司地气故化從鹹】司气爲元化【水運之气丙辛歳也】間气爲藏化【陰凝而冷庶物斂容歳之化也新校正云詳子午之歳太陽爲初之气己亥之歳爲二之气夘酉之歳爲四之气寅申之歳爲五之气也】故治病者必明六化分治五味五色所生五藏所宜廼可以言盈虛病生之緒也【學不厭備習也】帝曰厥陰在泉而酸化先余知之矣風化之行也何如歧伯曰風行於地所謂本也餘气同法【厥陰在泉風行於地少陰在泉熱行於地太陰在泉濕行於地少陽在泉火行於地陽明在泉燥行於地太陽在泉寒行於地故曰餘气同法也本謂六气之上元气也】本乎天者天之气也本乎地者地之气也【化於天者爲天气化於地者爲地气新校正云按易曰本乎天者親上本乎地者親下此之謂也】天地合气六節分而萬物化生矣【萬物居天地之間悉爲六气所生化陰陽之用未嘗有逃生化出陰陽也】故曰謹候气冝無失病機此之謂也【病機下文具矣】帝曰其主病何如【言采藥之歳也】歧伯曰司歳備物則無遺主矣【謹司天地所生化者則其味正當其歳也故彼藥工專司歳气所收藥物則一歳二歳其所主用無遺略也缺今詳前字當作則】帝曰先歳物何也歧伯曰天地之專精也【專精之气藥物肥膿又於使用當其正气味也新校正云詳先歳疑作司歳】帝曰司气者何如【司運气也】歧伯曰司气者主歳同然有餘不足也【五運主歳者有餘不足比之歳物恐有薄有餘之歳藥專精也】帝曰非司歳物何謂也歧伯曰散也【非專精則散气散气則物不純也】故質同而異等也【形質𨿽同力用則異故不尙之】气味有薄厚性用有躁靜治保有多少力化有淺深此之謂也【物與歳不同者何以此爾】帝曰歳主藏害何謂歧伯曰以所不勝命之則其要也【木不勝金金不勝火之類是也】帝曰治之柰何歧伯曰上淫於下所勝平之外淫於內所勝治之【淫謂行所不勝已者也上淫於下天之气也外淫於內地之气也隨所制勝而以平治之也制勝謂五味寒熱濕涼隨勝用之下文備矣新校正云詳天气生歳𨿽有淫勝但當平調之故不曰治而曰平也】帝曰善平气何如【平謂診平和之气】歧伯曰謹察陰陽所在而調之以平爲期正者正治反者反治【知陰陽所在則知尺寸應與不應不知陰陽所在則以得爲失以逆爲從故謹察之也陰病陽不病陽病陰不病是爲正病則正治之謂以寒治熱以熱治寒也陰位已見陽脈陽位又見陰脈是謂反病則反治之謂以寒治寒以熱治熱也諸方之制咸悉不然故曰反者反治也】帝曰夫子言察陰陽所在而調之論言人迎與寸口相應若引繩小大齊等命曰平【新校正云詳論言至曰平本靈樞經之文今出甲乙經云寸口主中人迎內外兩者相應俱往俱來若引防小大齊等春夏人迎防大秋冬寸口亦大者故名曰平也】陰之所在寸口何如【陰之所在脈沈不應引防齊等其頗故問以明之】歧伯曰視歳南北可知之矣帝曰願卒聞之歧伯曰北政之歳少陰在泉則寸口不應【木火金水運面北受气凢气之在泉者脈伏不見惟其左右之气脈可見之在泉之气善則不見惡者可見病以气及客主淫勝名之在天之气其亦然矣】厥陰在泉則右不應【少陰在右故】太陰在泉則左不應【少陰在左故】南政之歳少陰司天則寸口不應【土運之歳面南行令故少陰司天則二手寸口不應也】厥陰司天則右不應太陰司天則左不應【亦左右義也】諸不應者反其診則見矣【不應皆爲脈沈脈沈下者仰手而沈摽其手則沈爲浮細爲大也】帝曰尺何如歧伯曰北政之歳三陰在下則寸不應三陰在上則尺不應【司天曰上在泉曰下】南政之歳三陰在天則寸不應三陰在泉則尺不應左右同【天不應寸左右悉與寸不應義同】故曰知其要者一言而終不知其要流散無窮此之謂也【要謂知陰陽所在也知則用之不惑不知則尺寸之气浮沈小大常三歳一差欲求其意猶繞樹問枝𨿽白首區區尙未知所詣況其旬月而可知乎】帝曰善天地之气內淫而病何如歧伯曰歳厥陰在泉風淫所勝則地气不明平野昧艸廼早秀民病灑灑振寒善伸數欠心痛支滿兩脇裏急飲食不下鬲咽不通食則嘔腹脹善噫得後與气則快然如衰身體皆重【謂甲寅丙寅戊寅庚寅壬寅甲申丙申戊申庚申壬申歳也气不明謂天圍之際气色昏暗風行地上故平野皆然昧謂暗也脇謂兩乳之下及胠外也伸謂以欲伸努筋骨也新校正云按甲乙經灑灑振寒善伸數欠爲胃病食則嘔腹脹善噫得後與气則快然如衰身體皆重爲脾病飲食不下鬲咽不通邪在胃脘也蓋厥陰在泉之歳木王而尅脾胃故病如是又按脈觧云所謂食則嘔者物盛滿而上溢故嘔也所謂得後與气則快然如衰者十二月陰气下衰而陽气且出故曰得後與气則快然如衰也】歳少陰在泉熱淫所勝則焰浮川澤陰處反明民病腹中常鳴气上衝胸喘不能久立寒熱皮膚痛目暝齒痛防腫惡寒發熱如瘧少腹中痛腹大蟄虫不藏【謂乙夘丁夘己夘辛夘癸夘乙酉丁酉己酉辛酉癸酉歳也陰防北方也不能久立足無力也腹大謂心气不足也捨火相簿而爲是也新校正云按甲乙經齒痛防腫爲大腸病腹中雷鳴气當衝胸喘不能久立邪在大腸也蓋少陰在泉之歳火克金故大腸病也】歳太陰在泉艸乃早榮【新校正云詳此四字疑衍】濕淫所勝則埃昬巖谷黃反見黒至陰之交民病飲積心痛耳聾渾渾焞焞嗌腫喉痺陰病血見少腹痛腫不得小便病衝頭痛目似脫項似防腰似折髀不可以回腘如結腨如別【謂甲辰丙辰戊辰庚辰壬辰甲戌丙戌戊戌庚戌壬戌歳也太陰爲上色見應黃於天中而反見於北方黒防也水土同見故曰至陰之交合其气色也衝頭痛謂腦後眉間痛也腘謂膝後曲腳之中也腨防後軟肉防也新校正云按甲乙經耳聾渾渾焞焞嗌腫喉痺爲三焦病爲病衝頭痛目似脫項似防腰似折髀不可以回腘如結腨如別爲膀胱足太陽病又少腹腫痛不得小便邪在三焦蓋太陰在泉之歳土正克太陽故病如是也】歳少陽在泉火淫所勝則焰明郊野寒熱更至民病注泄赤白少腹痛溺赤甚則血便少陰同候【謂乙巳丁巳己巳辛巳癸巳乙亥丁亥己亥辛亥癸亥歳也防寒之時熱更其气熱气旣往寒气後來故云更至也余與少陰在泉正同】歳陽明在泉燥淫所勝則霿霧淸暝民病喜嘔嘔有苦善大息心脇痛不能反側甚則嗌漧面塵身無膏澤足外反熱【謂甲子丙子戊子庚子壬子甲午丙午戊午庚午壬午歳也霿霧謂霧暗不分似霧也淸薄寒也言霧起霿暗不辧物形而溺寒也心脇痛謂心之傍脇中痛也面塵謂面上如有觸冒塵土之色也新校正云按甲乙經病喜嘔嘔有苦善大息心脇痛不能反側甚則面塵身無膏澤足外反熱爲膽病嗌漧面塵爲肝病蓋陽明在泉之歳金王克木故病如是又按脈解云少陽所謂心脇痛者言少陽盛也盛者心之所表也九月陽气盡而陰气盛故心脇痛所謂不可反側者陰气藏物也物藏則不動故不可反側也】歳太陽在泉寒淫所勝則凝肅慘栗民病少腹控睪引腰脊上衝心痛血見嗌痛頷腫【謂乙丒丁丒己丒辛丒癸丒乙未丁未己未辛未癸未歳也凝肅謂寒气靄空凝而不動萬物靜肅其儀形也慘栗寒甚也控引也睪陰丸也頷頬車前牙之下也新校正云按甲乙經嗌痛頷腫爲小腸病又少腹控睪引腰脊上衝心肺邪在小腸也蓋太陽在泉之歳水克火故病如是】帝曰善治之柰何歧伯曰諸气在泉風淫於內治以辛涼佐以苦以甘緩之以辛散之【風性喜溫而惡淸故治之涼是以勝气治之也佐以苦隨其所利也木苦急則以甘緩之苦抑則以辛防之蔵气法時論曰肝苦急急食甘以緩之肝欲散急食辛以散之此之謂也食亦音飼已曰食他曰飼也大法正味如此諸爲方者不必盡用之但一佐二佐病已則止餘气皆然】熱淫於內治以鹹寒佐以甘苦以酸收之以苦發之【熱性惡寒故治以寒也熱之大盛甚於表者以苦發之不盡復寒制之寒制不盡復苦發之以酸收之甚者再方微者一方可使必已時發時止亦以酸收之】濕淫於內治以苦熱佐以酸淡以苦燥之以淡泄之【濕與燥反故治以苦熱佐以酸淡也燥除濕故以苦燥其濕也淡利竅故以淡滲泄也藏气法時論曰脾苦濕急食苦以燥之靈樞經曰淡利竅也生气通天論曰味過於苦脾气不濡胃气乃厚明苦燥也新校正云按六元正紀大論曰下太陰其化下甘溫】火淫於內治以咸冷佐以苦辛以酸收之以苦發之【火气大行心腹心怒之所生也咸性柔耎故以治之以酸收之大法候其須汗者以辛佐之不必要資苦味令其汗也欲柔耎者以咸治之藏气法時論曰心欲耎急食鹹以耎之心苦緩急食酸以收之此之謂也】燥淫於內治以苦溫佐以甘辛以苦下之【溫利涼性故以苦治之下謂利之使不得也新校正云按藏气法時論曰肺苦气上逆急食苦以泄之用辛冩之酸補之又按下文司天燥淫所勝佐以酸辛此云甘辛者甘字疑當作酸六元正紀大論云下酸熱與苦溫之治又異又云以酸收之而安其下甚則以苦泄之也】寒淫於內治以甘熱佐以苦辛以咸冩之以辛潤之以苦堅之【以熱治寒是爲摧勝折其气用令不滋繁也苦辛之佐通事行之新校正云按藏气法時論曰腎苦燥急食辛以潤之腎欲堅急食苦以堅之用苦補之咸冩之舊注引此在濕淫於內之下無義今移於此矣】帝曰善天气之變何如歧伯曰厥陰司天風淫所勝則太虛埃昬云物以擾寒生春气流水不冰民病胃脘當心而痛上支兩脇鬲咽不通飲食不下舌本彊食則嘔冷泄腹脹溏泄瘕水閉蟄虫不去病本於脾【謂乙巳丁巳己巳辛巳癸巳乙亥丁亥巳亥辛亥癸亥歳也是歳民病集於中也風自天行故太虛埃起風動飄蕩故云物擾也埃靑塵也不分逺物是爲埃昬土之爲病其善泄利若病水則小便閉而不下若大泄利則經水亦多閉絕也新校正云按甲乙經舌本彊食則嘔腹脹溏泄瘕水閉爲脾病又胃病者腹脾脹胃脘當心而痛上支兩脇隔咽不通食飲不下蓋厥陰司天之歳木勝土故病如是也】衝陽絕死不治【衝陽在足附上動脈應手胃之气也衝陽脈防則食飲減少絕則藥食不入亦下嗌還出也攻之不入養之不生邪气日彊眞气內絕故其必死不可復也】少陰司天熱淫所勝怫熱至火行其政民病胸中煩熱嗌漧右胠滿皮膚痛寒熱欬喘大雨且至唾血血泄衂嚏嘔溺色變甚則瘡瘍胕腫肩背臂臑及缺盆中痛心痛肺防腹大滿膨膨而喘欬病本於肺【謂甲子丙子戊子庚子壬子甲午丙午戊午庚午壬午歳也怫熱至是火行其政乃爾是歳民病集於右蓋以小腸通心故也病自肺生故曰病本於肺也新校正云按甲乙經溺色變肩背臂臑及缺盆中痛肺脹滿膨膨而喘欬爲肺病鼽衂爲大腸病蓋少陰司天之歳火克金故病如是又王注民病集於右以小腸通心故按甲乙經小腸附脊左環回腸附脊右環所說不應得非火勝克金而大腸病歟】尺澤絕死不治【尺澤在肘內亷大文中動脈應手肺之气也火爍於金承火之命金气內竭故必危亡尺澤不至肺气已絕榮衛之气宣行無主眞气內竭生之何有哉】太陰司天濕所勝則沈陰且布雨變枯槁胕腫骨痛陰痺陰痺者按之不得腰脊頭項痛時大便難陰气不用饑不欲食欬唾則有血心如懸病本於腎【謂乙丑丁丑己丑辛丑癸丑乙未丁未巳未辛未癸未歳也沈久也腎气受邪水無能治下焦枯涸故大便難也新校正云按甲乙經饑不用食欬唾則有血心懸如饑狀爲腎病又邪在腎則骨痛陰痺陰痺者按之而不得腹脹腰痛大便難肩茸頸項彊痛時蓋太陰司天之歳土克水故病如是矣】太谿絕死不治【太谿在足內踝後跟骨上動脈應手腎之气也土邪勝水而腎气內絕邪甚正防故方無所用矣】少陽司天火所勝則溫气流行金政不平民病頭痛發熱惡寒而瘧熱上皮膚痛色變黃赤傳而爲水身面胕腫腹滿仰息泄注赤白瘡欬唾血煩心胸中熱甚則衂病本於肺【謂甲寅丙寅戊寅庚寅壬寅甲申丙申戊申庚申壬申歳也火來用事則金气受邪故曰金政不平也火炎於上金肺受邪客熱內燔水無能救故化生諸病也制火之客則巳矣新校正云按甲乙經邪在肺則皮膚痛發寒熱蓋少陽司天之歳火克金故病如是也】天府絕死不治【天府在肘後彼側上掖下同身寸之三寸動脈應手肺之气也火勝而金脈絕故死】陽明司天燥所勝則木廼晚榮艸廼晚生筋骨內變民病左胠脇痛寒淸於中感而瘧大涼革欬腹中鳴注泄鶩溏名木斂生菀於下艸焦上首心脇暴痛不可反側嗌漧面塵腰痛丈夫防疝婦人少腹痛目昧眥瘡痤癰蟄虫麥見病本於肝【謂乙夘丁夘己夘辛夘癸夘乙酉丁酉己酉辛酉癸酉歳也金勝故艸木晚生榮也配於人身則筋骨內應而不用也夫涼之气變易時候則人寒淸發於中內感寒气則爲痎瘧也大腸居右肺气通之今肺气內肝居於左故左胠脇痛如刺割也其歳民自注泄則無勝之疾也大涼次寒也大涼且甚陽气不行故不容收飲艸榮悉晚生气已升陽不布令故閉積生气而稸於下也在人之應則少腹之內痛气居之發疾於仲夏瘡之疾猶及秋中瘡痤之類生於上癰腫之患生於下瘡色𨿽赤中心正白物气之常也新校正云按甲乙經腰痛不可以俛仰丈夫防疝婦人少腹腫甚則嗌漧面塵爲肝病又胸滿洞泄爲肝病又心脇痛不能反側目銳眥痛缺盆中腫痛掖下腫馬刀挾癭汗出振寒瘧爲膽病蓋陽明司天之歳金克木故病如是又按脈觧云厥陰所謂疝婦人少腹腫者厥陰者辰也三月陽中之陰邪在中故曰防疝少腹腫也】太衝絕死不治【太衝在足大指本節後二寸脈動應手肝之气也金來伐木肝气內絕眞不勝邪死其宜也】太陽司天寒所勝則寒气反至水且冰血變於中發爲癰民病厥心痛嘔血血泄衂善悲時僕運火炎烈雨暴廼雹胸腹滿手熱肘攣掖衝心澹澹大動胸脇胃脘不安面赤目黃善噫嗌漧甚則色炲渇而欲飲病本於心【謂甲辰丙辰戊辰庚辰壬辰甲戌丙戌戊戌庚戌壬戌歳也太陽司天寒气布化故水且冰而血凝皮膚之間衛气結聚故爲癰也若乘火運而火熱炎烈與水交戰故暴半珠形雹也心气爲噫故善噫是歳民病集於心脇之中也陽气內鬰濕气下蒸故心厥痛而嘔血血泄衂面赤目黃善噫手熱肘攣掖腫嗌漧甚則寒气勝陽水行淩火火气內鬰故渇而欲飲也病始心生爲陰淩犯故云病本於心也新校正云按甲乙經手熱肘攣掖腫甚則胸脇支滿心澹澹大動面赤日黃爲手心主病又邪在心則病心痛善悲時僕蓋太陽司天之歳水克火故病如是】神門絕死不治【神門在手之掌後鋭骨之端動脈應手眞心气也水行乘火而心气內結神气已亡不死何待善知其診故不治也】所謂動气知其藏也【所以診視而知死者何以皆是藏之經脈動气知神藏之存亡爾】帝曰善治之柰何【謂可攻治者】歧伯曰司天之气風所勝平以辛涼佐以苦甘以甘緩之以酸冩之【厥陰之气未爲盛熱故曰涼藥平之夫气之用也積涼爲寒積溫爲熱以熱少之其則溫也以寒少之其則涼也以溫多之其則熱也以涼多之其則寒也各當其分則寒寒也溫溫也熱熱也涼涼也方書之用可不務乎故寒熱溫涼商降多少善爲方者意必精通餘气皆然從其制也新校正云按本論上文云上於下所勝平之外於內所勝治之故在泉曰治司天曰平也】熱所勝平以鹹寒佐以苦甘以酸收之【熱气巳退時發動者是爲心虛气散不斂以酸收之𨿽以酸收亦兼寒助乃能殄除其源本矣熱見太甚則以苦發之汗已便涼是邪气盡勿寒水之汗已猶熱是邪气未盡則以酸收之已又熱則復汗之已汗復熱是藏虛也則補其心可矣法則合爾諸治熱者亦未必得再三發三治況四變而反覆者乎】濕所勝平以苦熱佐以酸辛以苦燥之以淡泄之【濕气所皆爲腫滿但除其濕腫滿自衰因濕生病不腫不滿者亦爾治之濕气在上以苦吐之濕气在下以苦泄之以淡滲之則皆燥也泄謂滲泄以利水道下小便爲法然酸𨿽熱亦用利小便去伏水也治濕之病不下小便非其法也新校正云按濕於內佐以酸淡此云酸辛者辛疑當作淡】濕上甚而熱治以苦溫佐以甘辛以汗爲故而止【身半以上濕气餘火气復鬰鬰兩相薄則以苦溫甘辛之藥觧表流汗而祛之故云以汗爲除病之故而巳也】火所勝平以酸冷佐以苦甘以酸收之以苦發之以酸復之熱同【同熱義熱亦如此法以酸復其本气也不復其气則气空虛招其損】燥所勝平以苦濕佐以酸辛以苦下之【制燥之勝必以苦濕是以火之气味也冝下必以苦冝補必以酸宜冩必以辛淸甚生寒畱而不去則以苦濕下之气有餘則以辛冩之諸气同新校正云按上文燥於內治以苦溫此云苦濕者濕當爲溫文注中濕字三並當作溫又按六元正紀大論亦作苦小溫】寒所勝平以辛熱佐以甘苦以咸冩之【散止之不可過也新校正云按上文寒於內治以甘熱佐以苦辛此云平以辛熱佐以甘苦者此文爲誤又按六元正紀大論云太陽之政歳宜苦以燥之也】帝曰善邪气反勝治之柰何【不能勝於他气反爲不勝之气爲邪以勝之】歧伯曰風司於地淸反勝之治以酸溫佐以苦甘以辛平之【厥陰在泉則風司於地謂五寅歳五申歳邪气勝盛故先以酸冩佐以苦甘邪气退則正气虛故以辛補養而平之】熱司於地寒反勝之治以甘熱佐以苦辛以鹹平之【少陰在泉則熱司於地謂五夘五酉之歳也先冩其邪而後平其正气也】濕司於地熱反勝之治以苦冷佐以鹹甘以苦平之【太陰在泉則濕司於地謂五辰五戌歳也補冩之義餘气皆同】火司於地寒反勝之治以甘熱佐以苦辛以鹹平之【少陽在泉則火司於地謂五巳五亥歳也】燥司於地熱反勝之治以平寒佐以苦甘以酸平之以和爲利【陽明在泉則燥司於地謂五子五午歳也燥之性惡熱亦畏寒故以冷熱和平爲方制也】寒司於地熱反勝之治以咸冷佐以甘辛以苦平之【太陽在泉則寒司於地謂五丑五未歳也此六气方治與前勝法殊貫云治者冩客邪之勝气也云佐者皆所利所宜也云平者補已弱之正气也】帝曰其司天邪勝何如歧伯曰風化於天淸反勝之治以酸溫佐以甘苦【亥巳歳也】熱化於天寒反勝之治以甘溫佐以苦酸辛【子午歳也】濕化於天熱反勝之治以苦寒佐以苦酸【丑未歳也】火化於天寒反勝之治以甘熱佐以苦辛【寅申歳也】燥化於天熱反勝之治以辛寒佐以苦甘【夘酉歳也】寒化於天熱反勝之治以咸冷佐以苦辛【辰戌歳也】帝曰六气相勝柰何【先舉其用爲勝】歧伯曰厥陰之勝耳鳴頭憒憒欲吐胃鬲如寒大風數舉倮虫不滋胠脇气並化而爲熱小便黃赤胃脘當心而痛上支兩脇腸鳴飱泄少腹痛注下赤白甚則嘔吐鬲咽不通【五巳五亥歳也心下齊上胃之分胃鬲謂胃脘之上及大鬲之下風寒气生也气並謂偏著一邊鬲咽謂食飲入而復出也新校正云按甲乙經胃病者胃脘當心而痛上支兩脇鬲咽不通也】少陰之勝心下熱善饑齊下反動气遊三焦炎暑至木廼津艸廼萎嘔逆躁煩腹滿痛溏泄傳爲赤沃【五子五午歳也沃洙也】太陰之勝火气內郁瘡瘍於中流散於外病在胠脇甚則心痛熱格頭痛喉痺項彊獨勝則濕气內鬰寒廹下焦痛畱頂互引眉間胃滿雨數至燥化廼見少腹滿腰脽重彊內不便善注泄足下溫頭重足脛胕腫飲發於中胕腫於上【五丑五未歳也濕勝於上則火气內鬰勝於中則寒廹下焦水溢河渠則鱗虫離水也脽謂臋肉也不便謂腰重內彊直屈伸不利也獨勝謂不兼鬰火也胕腫於上謂首面也足脛腫是火鬰所生也新校正云詳注雲水溢河渠則鱗虫離水也王作此注於經文無所解又按太陰之復雲大雨時行鱗見於陸則此文於數至下脫少鱗見於陸四字不然則王注無因爲解也】少陽之勝熱客於胃煩心心痛目赤欲嘔嘔酸善饑耳痛溺赤善驚譫妄暴熱消爍艸萎水涸介虫廼屈少腹痛下沃赤白【五寅五申歳也熱暴甚故艸萎水涸陰气消爍介虫金化也火气大勝故介虫屈伏酸醋水也】陽明之勝淸發於中左胠脇痛溏泄內爲嗌塞外發防疝大涼肅殺華英攺容毛虫廼殃胸中不便嗌塞而欬【五夘五酉歳也大涼肅殺金气勝木故艸木華英爲殺气損削攺易形容而焦其上首也毛虫木化气不宜金故金政大行而毛虫死耗也肝木之气下主於陰故大涼行而防疝發也胸中不便謂呼吸回轉或痛或緩急而不利便也气太盛故嗌塞而欬也嗌謂喉之下接連胸中肺兩葉之間者也】太陽之勝凝凓且至非時水冰羽廼後化痔瘧發寒厥入胃則內主心痛陰中廼隠曲不利互引陰股筋肉拘苛血脈凝泣絡滿色變或爲血泄皮膚否腫腹滿食減熱反上行頭項囟頂腦戶中痛目如脫寒入下焦傳爲濡冩【五辰五戌歳也寒气淩逼陽不勝之故非寒時而止水冰結也水气大勝陽火不行故諸羽虫生化而後也拘急也苛重也絡絡脈也太陽之气摽在於巓故熱反上行於頭也以其脈起於目內上額交巓上入絡腦還出別下項故囟頂及腦戶中痛目如欲脫也濡謂水利也新校正云按甲乙經痔瘧頭項囟頂腦戶中痛目如脫爲太陽經病】帝曰治之柰何歧伯曰厥陰之勝治以甘淸佐以苦辛以酸冩之少陰之勝治以辛寒佐以苦鹹以甘冩之太陰之勝治以咸熱佐以辛甘以苦冩之少陽之勝治以辛寒佐以甘鹹以甘冩之陽明之勝治以酸溫佐以辛甘以苦泄之太陽之勝治以甘熱佐以辛酸以咸冩之【六勝之至皆先歸其不勝已者之故不勝者當先冩之以通其道次冩所吐之气令其退釋也治諸勝而不冩遣之則勝气浸盛而內生諸病也新校正云詳此爲治皆先冩其不勝而後冩其來勝獨太陽之勝治以甘熱爲異疑甘字苦之誤也若云治以苦熱則之勝之治皆一貫也】帝曰六气之復何如【復謂報復報其勝也凢先不勝後必有復新校正云按元珠云六气分正化對化厥陰正司於亥對化於巳少陰正司於午對化於子太陰正司於未對化於丒少陽正司於寅對化於中陽明正司於酉對化於夘太陽正司於戌對化於辰正司化令之實對司化令之虛對化勝而有復正化勝而不復此注云凢先有勝後必有復似未然】歧伯曰悉乎哉問也厥陰之復少腹堅滿裏急暴痛偃木飛沙倮虫不榮厥心痛汗發嘔吐飲食不入入而復出筋骨掉淸厥甚則入脾食痺而吐【裏腹脇之內也木偃沙飛風之大也風爲木勝故土不榮气厥謂气沖胸脇而淩及心也胃受逆气而上攻心痛也痛甚則汗發泄掉謂肉中動也淸厥手足冷也食痺謂食巳心下痛陰陰然不可名也不可忍也吐出乃止此謂胃气逆而不下流也食飲不入入而復出肝乘脾胃故令爾也】衝陽絕死不治【衝陽胃脈气也】少陰之復燠熱內作煩躁嚏少腹絞痛火見燔焫嗌燥分注時止气動於左上行於右欬皮膚痛暴瘖心痛鬰冒不知人廼灑淅惡寒振栗譫妄寒已而熱渇而欲飲少气骨痿隔腸不便外爲浮腫噦噫赤气後化流水不冰熱气大行介虫不復病疿胗瘡瘍癰疽痤痔甚則入肺欬而鼻淵【火熱之气自小腸從齊下之左入大腸上行至左脇甚則上行於右而入肺故動於左上行於右皮膚痛也分注謂大小俱下也骨痿言骨弱而無力也隔腸謂腸如隔絕而不便也冩也寒熱甚則然陽明先勝故赤气後化流水不冰少陰之本司於地也在人之應則冬脈不凝若髙山窮谷已是至髙之防水亦當冰平下川流則如經矣火气內蒸金气外拒陽熱內鬰故爲疿胗瘡胗甚亦爲瘡也熱少則外生疿胗熱多則內結癰痤小腸有熱則中外爲痔其復熱之變皆病於身後及外側也瘡疿胗生於上癰疽痤痔生於下反其防者皆爲逆也】天府絕死不治【天府肺脈气也新校正云按上文少陰司天熱所勝尺澤絕死不治少陽司天火所勝天府絕死不治此云少陰之復天府絕死不治下文少陽之復尺澤絕死不治文如相反者蓋尺澤天府俱手太陰脈之所發動故此互文也】太陰之復濕變廼舉體重中滿食飲不化陰气上厥胸中不便飲發於中欬喘有聲大雨時行鱗見於陸頭頂痛重而掉瘛尢甚嘔而宻黙唾吐淸液甚則入腎竅冩無度【濕气內逆寒气不行太陽上流故爲是病頭頂痛重則腦中掉瘛尢甚腸胃寒濕熱無所行重灼胸府故胸中不便食飲不化嘔而宻黙欲靜定也喉中惡冷故唾吐冷水也寒气易位上入肺喉則息道不利故欬喘而喉中有聲也水居平澤則魚逰於市頭頂囟痛女人亦兼痛於眉間也新校正云按上文太陰在泉頭痛頂似防又太陰司天雲頭頂痛此雲頭頂痛頂疑當作項】太谿絕死不治【太谿腎脈气也】少陽之復大熱將至枯燥燔爇介虫廼耗驚瘛欬衂心熱煩躁便數憎風厥气上行面如浮埃目乃瞤瘛火气內發上爲口糜嘔逆血溢血泄發而爲瘧惡寒鼓栗寒極反熱嗌絡焦槁渇引水漿色變黃赤少气脈萎化而爲水傳爲胕腫甚則入肺欬而血泄【火气專暴枯燥艸木燔焰自生故燔爇也爇音焫火內熾故驚瘛欬衂心熱煩躁便數憎風也火炎於上則庶物失色故如塵埃浮於面而目瞤動也火爍於內則口舌糜爛嘔逆及爲血溢血泄風火相薄則爲溫瘧气蒸熱化則爲水病傳爲胕腫胕謂皮肉俱腫按之陷下而不起也如是之證皆火气所生也】尺澤絕死不治【尺澤肺脈气也】陽明之復淸气大舉森木蒼幹毛虫廼厲病生胠脇气歸於左善太息甚則心痛否滿腹脹而泄嘔苦欬噦煩心病在鬲中頭痛甚則入肝驚駭筋攣【殺气大舉木不勝之故蒼淸之葉不及黃而漧燥也厲謂疵厲疾疫死也淸甚於內熱鬰於外故也】太衝絕死不治【太衝肝脈气也】太陽之復厥气上行水凝冰羽虫廼死心胃生寒胸鬲不利心痛否滿頭痛善悲時僕食減腰脽反痛屈伸不便地裂冰堅陽光不治少腹控睪引腰脊上衝心唾出淸水及爲噦噫甚則入心善忘善悲【雨冰謂雹也寒而遇雹死亦其宜寒化於地其上復土故地體分裂水積冰堅久而不釋是陽光之气不治寒凝之物也太陽之復與不相持上濕下寒火無所往心气內鬰熱由是生火熱內燔故生斯病新校正云詳注云與不相持不字疑作土】神門絕死不治【神門眞心脈气】帝曰善治之柰何【復气倍勝故先問以治之】歧伯曰厥陰之復治以酸寒佐以甘辛以酸冩之以甘緩之【不太緩之夏猶不已復重於勝故治以辛寒也新校正云按別本治以酸寒作治以辛寒也】少陰之復治以鹹寒佐以苦辛以甘冩之以酸收之辛苦發之以咸耎之【不大發汗以寒攻之持至仲秋熱內伏結而爲心熱少气少力而不能起矣熱伏不散歸於骨矣】太陰之復治以苦熱佐以酸辛以苦冩之燥之泄之【不燥泄之久而爲身腫腹滿關節不利腨及伏兔怫滿內作膝腰脛內側胕腫病】少陽之復治以咸冷佐以苦辛以咸耎之以酸收之辛苦發之發不逺熱無犯溫涼少陰同法【不發汗以奪盛陽則熱內於四支而爲觧防不可名也謂熱不甚謂寒不甚謂彊不甚謂弱不甚不可以名言故謂之解防粗醫呼爲鬼气惡病也久久不已則骨熱髄涸齒幹乃爲骨熱病也發汗奪陽故無畱熱故發汗者𨿽熱生病夏月及差亦用熱藥以發之當春秋時縱火熱勝亦不得以熱藥發汗汗不發而藥熱內甚助病爲瘧逆伐神靈故曰無犯溫涼少陰气熱爲療則同故云與少陰同法也數奪其汗則津竭涸故以酸收以咸潤也新校正云按六元正紀大論云發表不逺熱】陽明之復治以辛溫佐以苦甘以苦泄之以苦下之以酸補之【泄謂滲泄汗及小便湯浴皆是也秋分前後則亦發之春冇勝則依勝法或不已亦湯漬和其中外也怒復之後其气皆虛故補之以安全其气余復治同】太陽之復治以咸熱佐以甘辛以苦堅之【不堅則寒气內變止而復發發而復止綿歷年歳生大寒疾】治諸勝復寒者熱之熱者寒之溫者淸之淸者溫之散者收之抑者散之燥者潤之急者緩之堅者耎之脆者堅之衰者補之彊者冩之各安其气必淸必靜則病气衰去歸其所宗此治之大體也【太陽气寒少陰少陽气熱厥陰气溫陽明气淸太陰气濕有勝復則各倍其气以調之故可使平也宗屬也調不失理則余之气自歸其所屬少之气自安其所居勝復衰已則各補養而平定之必淸必靜無妄撓之則六气循環五神安泰若運气之寒熱治之平之亦各歸司天地气也】帝曰善气之上下何謂也歧伯曰身半以上其气三矣天之分也天气主之身半以下其气三矣地之分也地气主之以名命气以气命防而言其病半所謂天樞也【身之半正謂齊中也或以腰爲身半是以居中爲義過天中也中原之人悉如此矣當伸臂指天舒足指地以防量之中正當齊也故又曰半所謂天樞也天樞正當齊兩傍同身寸之二寸也其气三者假如少陰司天則上有熱中有太陽兼之三也六气皆然司天者其气三司地者其气三故身半以上三气身半以下三气也以名言其气以气言其防以气防寒熱而言其病之形證也則如足厥陰气居足及股脛之內側上行於少腹循脇足陽明气在足之上防之外股之前上行腹齊之傍循胸乳上面足太陽气起於目上額絡頭下項背過腰橫過髀樞股後下行入腘貫腨出外踝之後足小指外側足太陰气循足及股脛之內側上行腹脇之前足少陰同之足少陽气循脾外側上行腹脇之側循頰耳至目鋭眥在首之側此足六气之部主也手厥陰少陰太陰气從心胸橫出循臂內側至中指小指大指之端手陽明少陽太陽气並起手錶循臂外側上肩及甲上頭此手六气之部主也欲知病診當隨气所在以言之當陰之分冷病歸之當陽之分熱病歸之故勝復之作先言病生寒熱者必依此物理也新校正云按六防防大論雲天樞之上天气主之天樞之下地气主之气交之分人气從之也】故上勝而下俱病者以地名之下勝而上俱病者以天名之【彼气旣勝此未能復抑鬱不暢而無所行進則困於讐嫌退則窮於怫塞故上勝至則下與俱病下勝至則上與俱病上勝下病地气郁也故從地鬰以名地病下勝上病天气塞也故從天塞以名天病夫以天名者方順天气爲制逆地气而攻之以地名者方從天气爲制則可假如陽明司天少陰在泉上勝而下俱病者是怫於下而生也天气正勝天可逆之故順天之气方同淸也少陰等司天上下勝同法新校正云按六元正紀大論云上勝則天气降而下下勝則地气遷而上此之謂也】所謂勝至報气屈伏而未發也復至則不以天地異名皆如復气爲法也【勝至未復而病生以天地異名爲式復气以發則所生無問上勝下勝悉皆依復气爲病寒熱之主也】帝曰勝復之動時有常乎气有必乎岐伯曰時有常位而气無必也【𨿽位有常而發動有無不必定之也】帝曰願聞其道也岐伯曰初气終三气天气主之勝之常也四气盡終气地气主之復之常也有勝則復無勝則否帝曰善復已而勝何如歧伯曰勝至則復無常數也衰乃止耳【勝防則復防故復已而又勝勝甚則復甚故復已則少有再勝者也假有勝者亦隨防甚而復之爾然勝復之道𨿽無常數至其衰謝則勝復皆自止也】復已而勝不復則害此傷生也【有勝無復是復气已衰衰不能復是天眞之气已傷敗甚而生意盡】帝曰復而反病何也歧伯曰居非其位不相得也大復其勝則主勝之故反病也【捨已宮觀適於他邦已力已衰主不相得怨隨其後惟便是求故力極而復主反襲之反自病者也】所謂火燥熱也【少陽火也陽明燥也少陰熱也少陰少陽在泉爲火居水位陽明司天爲金居火位金復其勝則火主勝之火復其勝則水主勝之餘气勝復則無主勝之病气也故又曰所謂火燥熱也】帝曰治之何如歧伯曰夫气之勝也防者隨之甚者制之气之復也和者平之暴者奪之皆隨勝气安其屈伏無問其數以平爲期此其道也【隨謂隨之安謂順勝气以和之也制謂制止平謂平調奪謂奪其盛气也治此者不以數之多少但以气平和爲凖度爾】帝曰善客主之勝復柰何【客謂天之六气主謂五行之位也气有宜否故各有勝復之者】歧伯曰客主之气勝而無復也【客主自有多少以其爲勝與常勝殊】帝曰其逆從何如歧伯曰主勝逆客勝從天之道也【客承天命部統其方主爲之下固宜祗奉天命不順而勝則天命不行故爲逆也客勝於主承天而行理之道故爲順也】帝曰其生病何如歧伯曰厥陰司天客勝則耳鳴掉甚則欬主勝則胸脇痛舌難以言【五巳五亥歳也】少陰司天客勝則嚏頸項彊肩背瞀熱頭痛少气發熱耳聾目瞑甚則胕腫血溢瘡欬喘主勝則心熱煩躁甚則脇痛支滿【五子五午歳也】太陰司天客勝則首面胕腫呼吸气喘主勝則胸腹滿食已而瞀【五丒五未歳也】少陽司天客勝則丹胗外發及爲丹熛瘡嘔逆喉痺頭痛嗌腫耳聾血溢內爲瘛瘲主勝則胸滿欬仰息甚而有血手熱【五寅五申歳也】陽明司天淸復內余則欬衂嗌塞心鬲中熱欬不止而白血出者死【復謂復舊居也白血謂欬出淺紅色血似肉似肺者五夘五酉歳也新校正云詳此不言客勝主勝者以金居火位無客勝之理故不言也】太陽司天客勝則胸中不利出淸涕感寒則欬主勝則喉嗌中鳴【五辰五戌歳也】厥陰在泉客勝則大關節不利內爲痙彊拘瘛外爲不便主勝則筋骨繇並腰腹時痛【五寅五申歳也大關節腰膝也】少陰在泉客勝則腰痛凥股膝髀腨防足病瞀熱以酸胕腫不能久立溲便變主勝則厥气上行心痛發熱鬲中眾痺皆作發於胠脇魄汗不藏四逆而起【五夘五酉歳也】太陰在泉客勝則足痿下重便溲不時濕客下焦發而濡冩及爲腫隠曲之疾主勝則寒气逆滿食飲不下甚則爲疝【五辰五戌嵗也隠曲之疾謂隠爲委曲之防病也】少陽在泉客勝則腰腹痛而反惡寒甚則下白溺白主勝則熱反上行而客於心心痛發熱格中而嘔少陰同候【五巳五亥歳也】陽明在泉客勝則淸气動下少腹堅滿而數便冩主勝則腰重腹痛少腹生寒下爲鶩溏則寒厥於腸上衝胸中甚則喘不能久立【五子五午歲也鶩鴨也言如鴨之後也】太陽在泉寒復內余則腰凥痛屈伸不利股脛足膝中痛【五丒五未歳也新校正云詳此不言客主勝者蓋太陽以水居水位故不言也】帝曰善治之柰何歧伯曰髙者抑之下者舉之有餘折之不足補之佐以所利和以所宜必安其主客適其寒溫同者逆之異者從之【髙者抑之制其勝也下者舉之濟其弱也冇余折之屈其鋭也不足補之全其气也𨿽二勝扶弱而客主須安一气失所則矛盾更作榛棘互興各伺其便不相得志內外並而危敗之由作矣同謂寒熱溫淸气相比和者異謂水火金木土不比和者气相得者則逆所勝之气以治之不相得者則順所不勝气亦治之治火勝負欲益者以其味欲冩者亦以其味勝與不勝皆折其气也何者以其性躁動也治熱亦然】帝曰治寒以熱治熱以寒气相得者逆之不相得者從之餘以知之矣其於正味何如歧伯曰木位之主其寫以酸其補以辛【木位春分前六十一日初之气也】火位之主其冩以甘其補以咸【君火之位春分之後六十一日二之气也相火之位夏至前後各三十日三之气也二火之气則殊然其气用則一矣】土位之主其冩以苦其補以甘【土之位秋分前六十一日四之气也】金位之主其冩以辛其補以酸【金之位秋分後六十一日五之气也】水位之主其冩以咸其補以苦【水之位冬至前後各三十日終之气也】厥陰之客以辛補之以酸冩之以甘緩之少陰之客以咸補之以甘冩之以咸收之【新校正云按藏气法時論云心苦緩急食酸以收之心欲耎急食鹹以耎之此云以咸收之者誤也】太陰之客以甘補之以苦冩之以甘緩之少陽之客以咸補之以甘冩之以咸耎之陽明之客以酸補之以辛冩之以苦泄之太陽之客以苦補之以咸冩之以苦堅之以辛潤之開發腠理致津液通气也【客之部主各六十一日居無常所隨歳遷移客勝則冩客而補主主勝則冩主而補客應隨當緩當急以治之】帝曰善願聞陰陽之三也何謂歧伯曰气有多少異用也【太陰爲正陰太陽爲正陽次少者爲少陰次少者爲少陽又次爲陽明又次爲厥陰厥陰爲盡義具靈樞系日月論中新校正云按天元紀大論云何謂气有多少鬼防區曰陰陽之气各有多少故曰三陰三陽也】帝曰陽明何謂也歧伯曰兩陽合明也【靈樞系日月論曰辰者三月主左足之陽明已者四月主右足之陽明兩陽合於前故曰陽明也】帝曰厥陰何也歧伯曰兩陰交盡也【靈樞系日月論曰戌者九月主右足之厥陰亥者十月主左足之厥陰兩陰交盡故曰厥陰也】帝曰气有多少病有盛衰【新校正云按天元紀大論曰形有盛衰】治有緩急方有大小願聞其約柰何歧伯曰气有髙下病有逺近證有中外治有輕重適其至所爲故也【藏位有髙下府气有逺近病證有表裏藥用有輕重調其多少和其緊慢令藥气至病所爲故勿太過與不及也】大要曰君一臣二奇之制也君二臣四偶之制也君二臣三奇之制也君二臣六偶之制也【奇謂古之單方偶謂古之復方也單復一制皆有小大故奇方云君一臣二君二臣三偶方云君二臣四君二臣六也病有小大气有逺近治有輕重所宜故云之制也】故曰近者奇之逺者偶之汗者不以奇下者不以偶補上治上制以緩補下治下制以急急則气味厚緩則气味薄適其至所此之謂也【汗藥不以偶方气不足以外發泄下藥不以奇制藥毒攻而致過治上補上方迅急則止不住而迫下治下補下方緩慢則滋道路而力又防制急方而气味薄則力與緩等制緩方而气味厚則勢與急同如是爲緩不能緩急不能急厚而不厚薄而不薄則大小非制輕重無度則虛實寒熱藏府紛撓無由致理豈神靈而可望安哉】病所逺而中道气味之者食而過之無越其制度也【假如病在腎而心之气味飼而冷足仍急過之不飼以气味腎藥淩心心復益衰余上下逺近例同】是故平气之道近而奇偶制小其服也逺而奇偶制大其服也大則數少小則數多多則九之少則二之【湯丸多少凡如此也逺近謂府藏之位也心肺爲近腎肝爲逺脾胃居中三陽胞防膽亦有逺近身三分之上爲近下爲逺也或識見髙逺權以合宜方奇而分兩偶方偶而分兩奇如是者近而偶制多數服之逺而奇制少數服之則肺服九心服七脾服五肝服三腎服二爲常制矣故曰小則數多大則數少新校正云詳注云三陽胞防膽一本作三腸胞防膽再詳三陽無義三腸亦未爲得腸冇大小並防膽爲三今已云胞防則不得云三腸三當作二】奇之不去則偶之是謂重方偶之不去則反佐以取之所謂寒熱溫涼反從其病也【方與其重也寧輕與其毒也寜善與其大也寜小是以奇方不去偶方主之偶方病在則反一佐以同病之气而取之也夫熱與寒背寒與熱違防小之熱爲寒所折防小之冷爲熱所消甚大寒熱則必能與違性者爭雄能與異气者相格聲不同不相應气不同不相合如是則且憚而不敢攻之攻之則病气與聲气抗行而自爲寒熱以開閉固守矣是以聖人反其佐以同其气令聲气應合復令寒熱參合使其終異始同燥潤而敗堅剛必折柔脆自消爾】帝曰善病生於本余知之矣生於標者治之柰何歧伯曰病反其本得標之病治反其本得標之方【言少陰太陽之二气餘四气標本同】帝曰善六气之勝何以候之歧伯曰乘其至也淸气大來燥之勝也風木受邪肝病生焉【流於膽也】熱气大來火之勝也金燥受邪肺病生焉【流於回腸大腸新校正云詳注云回腸大腸按甲乙經回腸卽大腸】寒气大來水之勝也火熱受邪心病生焉【流於三焦小腸】濕气大來土之勝也寒水受邪腎病生焉【流於膀胱】風气大來木之勝也土濕受邪脾病生焉【流於胃】所謂感邪而生病也【外有其气而內惡之中外不喜因而遂病是謂感也】乘年之虛則邪甚也【年木不足外有淸邪年火不足外有寒邪年土不足外有風邪年金不足外有熱邪年水不足外有濕邪是年之虛也歳气不足外邪湊甚】失時之和亦邪甚也【六气臨統與位气相克感之而病亦隨所不勝而與內藏相應邪復甚也】遇月之空亦邪甚也【謂上前下後月輪中空也】重感於邪則病危矣【年巳不足邪气大至是一感也年巳不足天气克之此時感邪是重感也內气召邪天气不祐病不危可乎】有勝之气其必來復也【天地之气不能相無故有勝之气其必來復也】帝曰其脈至何如歧伯曰厥陰之至其脈【耎虛而滑端直以長是謂實而彊則病不實而防亦病不端直長亦病不當其位亦病位不能亦病】少陰之至其脈鉤【來盛去衰如偃帶鉤是謂鉤來不盛去反盛則病來盛去盛亦病來不盛去不盛亦病不偃帶鉤亦病不當其位亦病位不能鉤亦病】太陰之至其脈沈【沈下也按之乃得下諸位脈也沈甚則病不沈亦病不當其位亦病位不能沈亦病】少陽之至大而浮【浮髙也大謂稍大諸位脈也大浮甚則病浮而不大亦病大而不浮亦病不大不浮亦病不當其位亦病位不能大浮亦病】陽明之至短而濇【往來不利是謂濇也往來不逺是謂短也短甚則病濇甚則病不短不濇亦病不當其位亦病位不能短濇亦病】太陽之至大而長【往來逺是謂長大甚則病長甚則病長而不大亦病大而不長亦病不當其位亦病位不能長大亦病】至而和則平【去太甚則爲平調不弱不彊是爲和也】至而甚則病【似張弓滑如連珠沈而附骨浮髙於皮濇而止住短如麻黍大如帽簪長如引繩皆謂至而太甚也】至而反者病【應反濇應太反細應沈反浮應浮反沈應短濇反長滑應耎虛反彊實應細反大是皆爲气反常平之候有病乃如此見也】至而不至者病【气位巳至而脈气不應也】未至而至者病【按歷占之凢得節气當年六位之分當如南北之歳脈象攺易而應之气序未移而脈先變易是先天而至故病】陰陽易者危【不應天常气見交錯失其恆位更易見之陰位見陽脈陽位見陰脈是易位而見也二气之亂故气危新校正云按六防旨大論云帝曰其有至而至有至而不至有至而太過何也歧伯曰至而至者和至而不至來气不及也未至而至來气有餘也帝曰至而不至未至而至何如歧伯曰應則順否則逆逆則變生變生則病帝曰請言其應岐伯曰物生其應也气脈其應也所謂脈應卽此脈應也】帝曰六气標本所從不同柰何歧伯曰气有從本者有從標本者有不從標本者也帝曰願卒聞之歧伯曰少陽太陰從本少陰太陽從本從標陽明厥陰不從標本從乎中也【少陽之本火太陰之本濕本末同故從本也少陰之本熱其標陰太陽之本寒其標陽本末異故從本從標陽明之中太陰厥陰之中少陽本末與守本同故不從標本從乎中也從本從標從中皆以其爲化主之用也】故從本者化生於本從標本者有標本之化從中者以中气爲化也【化謂气化之元主也有病以元主气用寒熱治之新校正云按六防旨太論云少陽之上火气治之中見陽明厥陰之上燥气治之中見太陰太陽之上寒气治之中見少陰厥陰之上風气治之中見少陽少陰之上熱气治之中見太陽太陰之上濕气治之中見陽明所謂本也本之下中之見也見之下气之標也本標不向气應異象此之謂也】帝曰脈從而病反者其診何如歧伯曰脈至而從按之不鼔諸陽皆然【言病熱而脈數按之不動乃寒盛格陽而致之非熱也】帝曰諸陰之反其脈何如歧伯曰脈至而從按之鼓甚而盛也【形證是寒按之而脈气鼔擊於手下盛者此爲熱盛拒陰而生病非寒也】是故百病之起有生於本者有生於標者有生於中气者有取本而得者有取標而得者有取中气而得者有取標本而得者有逆取而得者有從取而得者【反佐取之是爲逆取奇偶取之是爲從取寒病治以寒熱病治以熱是爲逆取從順也】逆正順也若順逆也【寒盛格陽治熱以熱熱盛拒陰治寒以寒之類背時謂之逆外𨿽用逆中乃順也此逆乃正順也若寒格陽而治以寒熱拒寒而治以熱外則𨿽順中气乃逆故方若順是逆也】故曰知標與本用之不殆明知逆順正行無問此之謂也不知是者不足以言診足以亂經故大要曰粗工嘻嘻以爲可知言熱未已寒病復始同气異形迷診亂經此之謂也【嘻嘻悅也言心意怡悅以爲知道終盡也六气之用粗之與工得其半也厥陰之化粗以爲寒其乃是溫太陽之化粗以爲熱其乃是寒由此差互用失其道故其學問識用不達工之道半矣夫太陽少陰各有寒化熱量其標本應用則正反矣何以言之太陽本爲寒標爲熱少陰本爲熱標爲寒方之用亦如是也厥陰陽明中气亦爾厥陰之中气爲熱陽明之中气爲濕此二气亦反其類太陽少陰也然太陽與少陰有標本用與諸气不同故曰同气異形也夫一經之標本寒熱旣殊言本當究其標論標合尋其本言气不窮其標本論病未辧其陰陽𨿽同一气而生且阻寒溫之候故心迷正理治益亂經呼曰粗工允膺其稱爾】夫標本之道要而博小而大可以言一而知百病之害言標與本易而勿損察本與標气可令調明知勝復爲萬民式天之道畢矣【天地變化尙可盡知況一人之診而云防昧得經之要持法之宗爲天下師尙卑其道萬民之式豈曰大哉新校正云按標本病傳論云有其在標而求之於標有其在本而求之於本有其在本而求之於標有其在標而求之於本故治有取標而得者有取本而得者有逆取而得者有從取而得者故知逆與從正行無問知標本者萬舉萬當不知標本是爲妄行夫陰陽逆從標本之爲道也小而大言一而知百病之害少而多淺而博可以言一而知百也以淺而知深察近而知逺言標與本易而勿及治反爲逆治得爲從先病而後逆者治其本先逆而後病者治其本先寒而後生病者治其本先熱而後生病者治其本先熱而後生中滿者治其標先病而後泄者治其本先泄而後生他病者治其本必且調之乃治其他病先病而後生中滿者治其標先中滿而後煩心者治其本人有客气有同气小大不利治其標小大利治其本病發而有餘本而標之先治其本後治其標病發而不足標而本之先治其標後治其本謹察間甚以意調之間者並行甚者獨行先小大不利而後生病者治其本此經論標本尢詳】帝曰勝復之變早晏何如歧伯曰夫所勝者勝至巳病病巳慍慍而復巳萌也【復心之慍不逺而有】夫所復者勝盡而起得位而甚勝有防甚復有少多勝和而和勝虛而虛天之常也帝曰勝復之作動不當位或後時而至其故何也【言陽盛於夏陰盛於冬淸盛於秋溫盛於春天之常候然其勝復气用四序不同其何由哉】歧伯曰大气之生與其化衰盛異也寒暑溫涼盛衰之用其在四維故陽之動始於溫盛於暑陰之動始於淸盛於寒春夏秋冬各差其分【言春夏秋冬四正之气在於四維之分也卽事驗之春之溫正在辰巳之月夏之暑正在午未之月秋之涼正在戌亥之月冬之寒正在寅丒之月春始於仲春夏始於仲夏秋始於仲秋冬始於仲冬故丑之月陰結層冰於厚地未之月陽焰電掣於天垂戌之月霜淸肅殺而庻物堅辰之月風扇和舒而陳柯榮秀此則气差其分昭然而不可蔽也然陰陽之气生發收藏與常法相防徴其气化及在人之應則四時毎差其日數與常法相違從差法乃正當之也】故大要曰彼春之暖爲夏之暑彼秋之忿爲冬之怒謹按四維斥候皆歸其終可見其始可知此之謂也【言气之少壯也陽之少爲暖其壯也爲暑陰之少爲忿其壯也爲怒此悉謂少壯之異气證用之盛衰但立盛衰於四維之位則陰陽終始應用皆可知矣】帝曰差有數乎歧伯曰又凡三十度也【度者日也新校正云按六元正紀大論曰差有數乎曰後皆三十度而有奇也此云三十度也者此文爲略】帝曰其脈應皆何如歧伯曰差同正法待時而去也【脈亦差其隨气應也待差曰足應王气至而乃去也】脈要曰春不沈夏不冬不濇秋不數是謂四塞【天地四時之气閉塞而無所運行也】沈甚曰病甚曰病濇甚曰病數甚曰病【但應天和气是則爲平形見太甚則爲力致以力而致安能久乎故甚皆病】參見曰病復見曰病未去而去曰病去而不去曰病【參謂參和諸气來見復見謂再見已衰王平之气也去謂王已而去者也日行之度來出於差是爲天气未出日度過差是謂天气已去而脈尙在旣非得應故曰病也】反者死【夏見沈秋見數冬見緩春見中是謂反也犯違天命生其能久乎新校正云詳上文秋不數是謂四塞此注云秋見數是謂反蓋以脈差只在仲月差之度盡而數不去謂秋之季月而脈尙數則爲反也】故曰气之相守司也如權衡之不得相失也【權衡秤也天地之气寒暑相對溫淸相望如持秤也髙者否下者否兩者齊等無相奪倫則淸靜而生化各得其分也】夫陰陽之气淸靜則生化治動則苛疾起此之謂也【動謂變動常平之而爲災眚也苛重也新校正云按六防旨大論云成敗倚伏生乎動動而不巳明變作矣】帝曰幽明何如歧伯曰兩陰交盡故曰幽兩陽合明故曰明幽明之配寒暑之異也【兩陰交盡於戌亥兩陽合明於辰巳靈樞系日月論云亥十月左足之厥陰戌九月右足之厥陰此兩陰交盡故曰厥陰辰三月左足之陽明已四月右足之陽明此兩陽合於前故曰陽明然陰交則幽陽合則明幽明之象當由是也寒暑位西南東北幽明位西北東南幽明之配寒暑之宜誠斯異也新校正云按大始天元冊文云幽明旣位寒暑弛張】帝曰分至何如歧伯曰气至之謂至气分之謂分至則气同分則气異所謂天地之正紀也【因幽明之問而形斯義也言冬夏二至是天地气主歳至其所在也春秋二分是間气初二四五四气各分其政於主歳左右也故曰至則气同分則气異也所言二至二分之气配者此所謂是天地气之正紀也】帝曰夫子言春秋气始於前冬夏气始於後余已知之矣然六气往復主歳不常也其補冩柰何【以分至明六气分位則初气四气始於立春立秋前各一十五日爲紀法三气六气始於立夏立冬後各一十五日爲紀法由是四气前後之紀則三气六气之中正當二至日也故曰春秋气始於前冬夏气始於後也然以三百六十五日易一气一歳已往气則攺新新气旣來舊气後去所宜之味天地不同補冩之者應知先後故復以問之也】歧伯曰上下所主隨其攸利正其味則其要也左右同法大要曰少陽之主先甘後咸陽明之主先辛後酸太陽之主先鹹後苦厥陰之主先酸後辛少陰之主先甘後鹹太陰之主先苦後甘佐以所利資以所生是謂得气【主謂主歳得謂得其性用也得其性用則舒捲由人不得性用則動生忤豈袪邪之可望乎適足以伐天眞之妙气爾如是先後之味皆謂有病先寫之而後補之也】帝曰善夫百病之生也皆生於風寒暑濕燥火以之化之變也【風寒暑濕燥火天之六气也靜而順者爲化動而變者爲變故曰之化之變也】經言盛者冩之虛者補之餘錫以方士而方士用之尙未能十全余欲令要道必行桴鼔相應猶防刺雪汗工巧神聖可得聞乎【鍼曰工巧藥曰神聖新校正云按難經云望而知之謂之神聞而知之謂之聖問而知之謂之工切脈而知之謂之巧以外知之曰聖以內知之曰神】歧伯曰審察病機無失气宜此之謂也【得其機要則動小而功大用淺而功深也】帝曰願聞病機何如歧伯曰諸風掉皆屬於肝【風性動木气同之】諸寒收引皆屬於腎【收謂斂也引謂急也寒物收縮水气同也】諸气膹郁皆屬於肺【髙秋气涼霧气煙集涼至則气熱復甚則气殫徴其物象屬可知也膹謂膹滿郁謂奔迫也气之爲用金气同之】諸濕腫滿皆屬於脾【土薄則水淺土厚則水深土平則漧土髙則濕濕气之有土气同之】諸熱瞀瘛皆屬於火【火象徴】諸痛癢瘡皆屬於心【心寂則痛防心躁則痛甚百端之起皆自心生痛癢瘡瘍生於心也】諸厥固泄皆屬於下【下謂下焦肝腎气也夫守司於下腎之气也門戶束要肝之气也故厥固泄皆屬下也厥謂气逆也固謂禁固也諸有气逆上行及固不禁出入無度燥濕不恆皆由下焦之主守也】諸痿喘嘔皆屬於上【上謂上焦心肺气也炎熱薄爍心之气也承熱分化肺之气也熱郁化上故病屬上焦新校正云詳痿之爲病似非上病王注不觧所以屬上之由使後人疑議今按痿論云五藏使人痿者因肺熱葉焦發爲痿躄故云屬於上也痿又謂肺痿也】諸禁鼔栗如喪神守皆屬於火【熱之內作】諸痙項彊皆屬於濕【太陽傷濕】諸逆衝上皆屬於火【炎上之性用也】諸脹腹大皆屬於熱【熱郁於內肺脹所生】諸躁狂越皆屬於火【熱盛於胃及四未也】諸暴彊直皆屬於風【陽內郁而陰行於外】諸病有聲鼔之如鼔皆屬於熱【謂有聲也】諸病胕腫疼酸驚駭皆屬於火【熱气多也】諸轉反戾水液渾濁皆屬於熱【反戾筋轉也水液小便也】諸病水液澄澈淸冷皆屬於寒【上下所出及吐出溺出也】諸嘔吐酸暴注下迫皆屬於熱【酸酸水及味也】故大要曰謹守病機各司其屬有者求之無者求之盛者責之虛者責之必先五勝疎其血气令其調達而致和平此之謂也【深乎聖人之言理冝然也有無求之虛盛責之言悉由也夫如大寒而甚熱之不熱是無火也熱來復去晝見夜伏夜發晝止時節而動是無火也當助其心又如大熱而甚寒之不寒是無水也熱動復止倐忽往來時動時止是無水也當助其腎內格嘔逆食不得入是有火也病嘔而吐食久反出是無火也暴速注下食不及化是無水也溏泄而久止發無恆是無水也故心盛則生熱腎盛則生寒腎虛則寒動於中心虛則熱收於內又熱不得寒是無火也寒不得熱是無水也夫寒之不寒責其無水熱之不熱責其無火熱之不久責心之虛寒之不久責腎之少有者冩之無者補之虛者補之盛者冩之居其中間束者塵塞令上下無礙气血通調則寒熱自和陰陽調達矣是以方有治熱以寒寒之而水食不入攻寒以熱熱之而昬躁以生此則气不疎通壅而爲是也紀於水火餘气可知故曰有者求之無者求之盛者責之虛者責之令气通調妙之道也五勝謂五行更勝也先以五行寒暑溫涼濕酸鹹甘辛苦相勝爲法也】帝曰善五味陰陽之用何如歧伯曰辛甘發散爲陽酸苦湧泄爲陰鹹味湧泄爲陰淡味滲泄爲陽六者或收或散或緩或急或燥或潤或耎或堅以所利而行之調其气使其平也【湧吐也泄利也滲泄小便也言水液自回腸沁別汁滲入膀胱乏中自胞气化之而爲溺以泄出也新校正云按藏气法時論云辛散酸收甘緩苦堅咸耎又云辛酸甘苦鹹各有所利或散或收或緩或急或堅或耎四時五藏病隨五味所冝也】帝曰非調气而得者治之柰何有毒無毒何先何後願聞其道【夫病生之類其有四焉一者始因气動而內有所成二者不因气動而外有所成三者始因气動而病生於內四者不因气動而病生於外夫因气動而內成者謂積聚癥瘕癅气癭起結核癲癇之類也外成者謂癰腫瘡痂疥疽痔掉浮腫目赤瘭胗胕腫痛癢之類也不因气動而病生於內者謂畱飲澼食饑飽勞損宿食霍亂悲恐喜怒想慕憂結之類也生於外者謂瘴气賊魅虫蛇蠱毒蜚屍鬼擊重薄墜墮風寒暑溫斫射刺割箠朴之類也如是四類有獨治內而愈者有兼治內而愈者有獨治外而愈者有兼治外而愈者有先治內後治外而愈者有先治外後治內而愈者有須齊毒而攻擊者有須無毒而調引者凡此之類方法所施或重或輕或緩或急或收或散或潤或燥或耎或堅方士之用見觧不同各擅已心好丹非素故復問之者也】歧伯曰有毒無毒所治爲主適大小爲制也【言但能破積愈疾解急脫死則爲良方非必要言以先毒爲是後毒爲非無毒爲非有毒爲是必量病輕重大小制之者也】帝曰請言其制歧伯曰君一臣二制之小也君一臣三佐五制之中也君一臣三佐九制之大也寒者熱之熱者寒之防者逆之甚者從之【夫病之防小者猶木火也遇艸而焫得木而燔可以濕伏可以水滅故逆其性气以折之攻之病之大甚者猶龍火也得濕而焰遇水而燔不知其性以水濕折之適足以光焰詣天物窮方止矣識其性者反常之理以火逐之則燔灼自消焰光撲滅然逆之謂以寒攻熱以熱攻寒從之謂攻以寒熱𨿽從其性用不必皆同是以下文曰逆者正治從者反治從少從多觀其事也此之謂乎新校正云按神農云藥有君臣佐使以相宣攝合和宜用一君二臣三佐五使又可一君二臣九佐使也】堅者削之客者除之勞者溫之結者散之畱者攻之燥者濡之急者緩之散者收之損者溫之逸者行之驚者平之上之下之摩之浴之薄之劫之開之發之適事爲故【量病證適事用之】帝曰何謂逆從歧伯曰逆者正治從者反治從少從多觀其事也【言逆者正治也從者反治也逆病气而正治則以寒攻熱以熱攻寒𨿽從順病气乃反治法也從少謂一同而二異從多謂二同而三異也言盡同者是奇制也】帝曰反治何謂歧伯曰熱因寒用寒因熱用塞因塞用通因通用必伏其所主而先其所因其始則同其終則異可使破積可使潰堅可使气和可使必已【夫大寒內結稸聚疝瘕以熱攻除除寒格熱反縱反縱之則痛發尢甚攻之則熱闕

不得前方以蜜煎烏頭佐之以熱蜜多其藥服已便消是則張公從此而以熱因寒用也有火气動服冷已過熱爲寒格而身冷嘔噦嗌漧口苦惡熱好寒眾議攸同咸呼爲熱冷治則甚其如之何逆其好則拒治順其心則加病若調寒熱逆冷熱必行則熱物冷服下嗌之後冷體旣消熱性便發由是病气隨愈嘔噦皆除情且不違而致大益醇酒冷飲則其類矣是則以熱因寒用也所謂惡熱者凡諸食餘气主於生者新校正云詳王字疑悞見之已嘔也又病熱者寒攻不入惡其寒勝熱乃消除從其气則熱增寒攻之則不入以豉豆諸冷藥酒漬或熅而服之酒熱气同固無違忤酒熱旣盡寒藥已行從其服食熱便隨散此則寒因熱用也或以諸冷物熱齊和之服之食之熱復圍解是亦寒因熱用也又熱食豬肉及粉葵乳以椒姜橘熱齊和之亦其類也又熱在下焦治亦然假如下气虛乏中焦气擁胠脇滿甚食已轉增粗工之見無能防也欲散滿則恐虛其下補下則滿甚於中散气則下焦轉虛補虛則中滿滋甚醫病參議言意皆同不救其虛且攻其滿藥入則減藥過依然故中滿下虛其病常在乃不知疎啟其中峻補於下少服則資壅多服則宣通由是而療中滿自除下虛斯實此則塞因塞用也又大熱內結注泄不止熱宜寒療結復須除以寒下之結散利止此則通因通用也又大熱凝內久利�泄愈而復發綿歷歳年以熱下之寒去利止亦其類也投寒以熱涼而行之投熱以寒溫而行之始同終異斯之謂也諸如此等其徒寔繁略舉宗兆猶是反治之道斯其類也新校正云按五常政大論云治熱以寒溫而行之治寒以熱涼而行之亦熱因寒用寒因熱用之義也】帝曰善气調而得者何如歧伯曰逆之從之逆而從之從而逆之疎气令調則其道也【逆謂逆病气以正治從謂從病气而反療逆其气以正治使其從順從其病以反取令彼和調故曰逆從也不疎其气令道路開通則气感寒熱而爲變始化生多端也】帝曰善病之中外何如歧伯曰從內之外者調其內從外之內者治其外【各絕其源】從內之外而盛於外者先調其內而後治其外從外之內而盛於內者先治其外而後調其內【皆謂先除其根屬後削其枝條也】中外不相及則治主病【中外不相及自各一病也】帝曰善火熱復惡寒發熱有如瘧狀或一日發或間數日發其故何也歧伯曰勝復之气防遇之時有多少也陰气多而陽气少則其發日逺陽气多而陰气少則其發日近此勝復相薄盛衰之節瘧亦同法【陰陽齊等則一日之中寒熱相半陽多陰少則一日一發而但熱不寒陽少陰多則隔日發而先寒後熱𨿽復勝之气若气防則一發後六七日乃發時謂之愈而復發或頻三日發而六七日止或隔十日發而四五日止者皆由气之多少防遇與不防遇也俗見不逺乃謂鬼神暴疾而又祈禱避匿病勢已過旋至其斃病者殞歿自謂其分致令寃魂塞於防路夭死盈於曠野仁愛鑑玆能不傷椘習俗旣久難卒釐革非復可攺末如之何悲哉悲哉】帝曰論言治寒以熱治熱以寒而方士不能廢繩墨而更其道也有病熱者寒之而熱有病寒者熱之而寒二者皆在新病復起柰何治【謂治之而病不衰退反因藥寒熱而隨生寒熱病之新者也亦有止而復發者亦有藥在而除藥去而發者亦有全不息者方士若廢此繩墨則無更新之法欲依標格則病勢不除捨之則阻彼凢情治之則藥無能驗心迷意惑無由通悟不知其道何恃而爲因藥病生新舊相對欲求其愈安可柰何】歧伯曰諸寒之而熱者取之陰熱之而寒者取之陽所謂求其屬也【言益火之源以消陰翳壯水之生以制陽光故曰求其屬也夫粗工淺學未精深以熱攻寒以寒療熱治熱未已而冷疾已生攻寒日深而熱病更起熱起而中寒尙在寒生而外熱不除欲攻寒則懼熱不前欲療熱則思寒又止進退交戰危亟已臻豈知藏府之源有寒熱溫涼之主哉取心者不必齊以熱取腎者不必齊以寒但益心之陽寒亦通行彊腎之陰熱之猶可觀斯之故或治熱以熱治寒以寒萬舉萬全孰知其意思方智極理盡辭窮嗚呼人之死者豈謂命不謂方士愚昩而殺之耶】帝曰善服寒而反熱服熱而反寒其故何也歧伯曰治其王气是以反也【物體有寒熱气性有陰陽觸王之气則彊其用也夫肝气溫和心气暑熱肺气淸涼腎气寒冽脾气兼並之故也春以淸治肝而反溫夏以冷治心而反熱秋以溫治肺而反淸冬以熱治腎而反寒蓋由補益王气太甚也補王太甚則藏之寒熱气自多矣】帝曰不治王而然者何也歧伯曰悉乎哉問也不治五味屬也夫五味入胃各歸所喜攻酸先入肝苦先入心甘先入脾辛先入肺鹹先入腎【新校正云按宣明五气篇云五味所入酸入肝辛入肺苦入心鹹入腎甘入脾是謂五入也】久而增气物化之常也气增而久夭之由也【夫入肝爲溫入心爲熱入肺爲淸入腎爲寒入脾爲至陰而四气兼之皆爲增其味而益其气故各從本藏之气用爾故久服黃連苦參而反熱者此其類也餘味皆然但人疎忽不能精候矣故曰久而增气物化之常也气增不已益歳年則藏气偏勝气有偏勝則有偏絕藏有偏絕則有暴夭者故曰气增而久夭之由也是以正理觀化藥集商較服餌曰藥不具五味不備四气而久服之𨿽且獲勝益久必致暴夭此之謂也絕粒服餌則不暴夭斯何由哉無五穀味資助故也復令食穀其亦夭焉】帝曰善方制君臣何謂也歧伯曰主病之謂君佐君之謂臣應臣之謂使非上下三品之謂也【上藥爲君中藥爲臣下藥爲佐使所以異善惡之名位服餌之道當從此爲法治病之道不必皆然以主病者爲君佐君者爲臣應臣之用者爲使皆所以贊成方用也】帝曰三品何謂歧伯曰所以明善惡之殊貫也【三品上中下品此明藥善惡不同性用也新校正云按神農云上藥爲君主養命以應天中藥爲臣養性以應人下藥爲佐使主治病以應地也】帝曰善病之中外何如【前問病之中外謂調气之法今此未盡故復問之此下對當次前求其屬也之下應占之錯簡也】歧伯曰調气之方必別陰陽定其中外各守其鄕內者內治外者外治防者調之其次平之盛者奪之汗者下之寒熱溫涼衰之以屬隨其攸利【病者中外治有表裏在內者以內治法和之在外者以外治法和之气防不和以調气法調之其次大者以平气法平之盛甚不已則奪其气令甚衰也假如小寒之气溫以和之大寒之气熱以取之甚寒之气則下奪之奪之不已則逆折之折之不盡則求其屬以衰之小熱之气涼以和之大熱之气寒以取之甚熱之气則汗發之發之不盡則逆制之制之不盡則求其屬以衰之故曰汗之下之寒熱溫涼衰之以屬隨其攸利攸所也】謹道如法萬舉萬全气血正平長有天命【守道以行舉無不中故能驅役艸石召遣神靈調禦陰陽蠲除眾疾血气保平和之候天眞無耗竭之由夫如是者蓋以舒捲在心去畱從意故精神內守壽命靈長】帝曰善

黃帝內經素問卷二十二

黃帝內經素問卷二十二釋文

至眞要大論熠【羊入切】焞【七渾切】膨【普盲切】痤【殂禾切】爇【如悅切】熛【匹搖切】防【之力切】脆【須醉切】

黃帝內經素問卷二十二釋文﹤子部﹐醫家類﹐黃帝內經素問

﹥

欽定四庫全書

黃帝內經素問卷二十三唐

王冰次注

宋林億等校正

著至教論

示從容論

疏五過論

徴四失論

著至教論篇七十五【新校正云按全元起本在四時病類論篇末】

黃帝坐眀堂召雷公而問之曰子知醫之道乎【明堂布政之宮也八窻四闥上圓下方在國之南故稱明堂夫求民之瘼卹民之隠大聖之用心故召引雷公問拯濟生靈之道也】雷公對曰誦而頗能解解而未能別別而未能明明而未能彰【言所知解但得法守數而已猶未能深盡精微之妙用也新校正云按楊上善云習道有五一誦二解三別四明五彰】足以治羣僚不足至侯王【公不敢自髙其道然則布衣與血食主療亦殊矣】願得受樹天之度四時陰陽合之別星辰與日月光以彰經術後世益明【樹天之度言髙逺不極四時陰陽合之言順气序也別星辰與日月光言別學者之明大小異也新校正云按太素別作列字】上通神農著至教疑於二皇【公欲其經法明著通於神農使後世見之疑是二皇並行之教新校正云按全元起本及太素疑作擬】帝曰善無失之此皆陰陽表裏上下雌雄相輸應也而道上知天文下知地理中知人事可以長久以教眾庻亦不疑殆醫道論篇可傳後世可以爲寶【以明著故】雷公曰請受道諷誦用解【誦卽諭也諷諭者所以比切近而令解也】帝曰子不聞陰陽傳乎曰不知曰夫三陽天爲業【天爲業言三陽之气在人身形所行居上也陰陽傳上古書名也新校正云按太素天作太】上下無常合而病至偏害陰陽【上下無常言气乖通不定在上下也合而病至謂手足三陽气相合而爲病至也陽並至則精气微故偏損害陰陽之用也】雷公曰三陽莫當請聞其解【莫當言气並至而不可當】帝曰三陽獨至者是三陽並至並至如風雨上爲巓疾下爲漏病【並至謂手三陽足三陽气並合而至也足太陽脈起於目內眥上額交巓上其支別者從巓至耳上角其直行者從巓入絡腦還出別下項從肩髆內夾脊抵腰中入循腦絡腎屬膀胱手太陽脈起於手循臂上行交肩上入缺盆絡心循咽下鬲抵胃屬小腸故上爲巓疾下爲漏病也漏血膿出所謂並至如風雨者言無常凖也故下文曰新校正云按楊上善云漏病謂膀胱漏泄大小便數不禁守也】外無期內無正不中經紀診無上下以書別【言三陽並至上下無常外無色气可期內無正經常爾所至之時皆不中經脈綱紀所病之證又復上下無常以書記銓量乃應分別爾】雷公曰臣治疏愈說意而已【雷公言臣之所治稀得痊愈請言深意而已疑心已止也謂得說則疑心乃止】帝曰三陽者至陽也【六陽並合故曰至盛之陽也】積並則爲驚病起疾風至如礔礰九竅皆塞陽气滂溢幹嗌喉塞【積謂重也言六陽重並洪盛莫當陽憤郁惟盛是爲滂溢無涯故幹竅塞也】並於陰則上下無常薄爲腸澼【陰謂蔵也然陽薄於藏爲病亦上下無常定之診若在下爲病便數赤白】此謂三陽直心坐不得起臥者便身全三陽之病【足太陽脈循肩下至腰故坐不得起臥便身全也所以然者起則陽盛鼔故常欲得臥臥則經气均故身安全新校正云按甲乙經便身全作身重也】且以知天下何以別陰陽應四時合之五行【言知未備也】雷公曰【新校正云按自此至篇末全元起本別爲一篇名方盛衰也】陽言不別陰言不理請起受解以爲至道【帝未許爲深知故重請也】帝曰子若受傳不知合至道以惑師教語子至道之要【不知其要流散無窮後世相習去聖久逺而學者各自是其法則惑亂於師氏之教防矣】病傷五臓筋骨以消子言不明不別是世主學盡矣【言病之深重尙不明別然輕微者亦何開愈今得徧知耶然由是不知明世主學教之道從此盡矣】腎且絕惋惋日暮從容不出人事不殷【舉臓之易知者也然腎脈且絕則心神內爍筋骨脈肉日晚酸空也暮晚也若以此之類諸臓气俱少不出者當人事萎弱不復殷多所以爾者是則腎不足非傷損故也新校正云按太素作腎且絕死死日暮也】

示從容論篇七十六【新校正云按全元起本在第八卷

名從容別白黒】

黃帝燕坐召雷公而問之曰汝受術誦書者若能攬觀雜學及於比類通合道理爲餘言子所長五藏六府膽胃大小腸脾胞膀胱腦髓涕唾哭泣悲哀水所從行此皆人之所生治之過失【五藏別論黃帝問曰余聞方士或以髓腦爲藏或以腸胃爲藏或以爲府敢問更相反皆自爲是不知其道願聞其說岐伯曰腦髓骨脈膽女子胞此六者地气所生也皆藏於陰而象於地故藏而不寫名曰奇恆之府夫胃大腸小腸三焦膀胱此五者天气之所生也其气象天寫而不藏此受五藏濁气故名曰傳化之府是以古之治病者以爲過失也】子務明之可以十全卽不能知爲世所怨【不能知之動傷生者故人聞議論多有怨咎之心焉】雷公曰臣請誦脈經上下篇甚眾多矣別異比類猶未能以十全又安足以明之【言臣所請誦脈經兩篇眾多別異比類例猶未能以義而防見十全又何足以心明至理乎安猶何也】帝曰子別試通五藏之過六府之所不和鍼石之敗毒藥所宜湯液滋味具言其狀悉言以對請問不知【過謂過失所謂不率常而生病者也毒藥攻邪滋味充養試公之問知與不知爾新校正云按太素別試作誠別而已】雷公曰肝虛腎虛脾虛皆令人體

重煩寃當投毒藥刺炙砭石湯液或已或不已願聞其解【公以帝問使言五藏之過毒藥湯液滋味故問此病也】帝曰公何年之長而問之少餘眞問以自謬也【言問之不相應也以問不相應故言余眞發問以自招謬誤之對也】吾問子窈防子言上下篇以對何也【窈防謂不可見者則形气榮衛也八政神明論歧伯對黃帝曰觀其防防者言形气榮衛之不形於外而工獨知之以日之寒溫月之虛盛四時气之浮沈參伍相合而調之工常先見之然而不形於外故曰觀於防防焉由此帝故曰吾問子窈防也然肝虛腎虛脾虛則上下篇之防帝故曰子言上下篇以對何也耳】夫脾虛浮似肺腎小浮似脾肝急沈散似腎此皆工之所時亂也然從容得之【脾虛脈浮則似肺腎小浮上則似脾肝急沈散則似腎者何以然以三藏相近故脈象參差而相類也是以工惑亂之爲治之過失矣𨿽爾乎猶宜從容安緩審比類之而得三藏之形矣何以取之然浮而緩曰脾浮而短曰肺小浮而滑曰心急緊而散曰肝悖沈而防曰腎不能比類則疑亂彌甚】若夫三藏土木水參居此童子之所知問之何也【脾合土肝合木腎合水三藏皆在耳下居止相近也】雷公曰於此有人頭痛筋攣骨重怯然少气噦噫腹滿時驚不嗜臥此何藏之發也脈浮而切之石堅不知其解復問所以三藏者以知其比類也【脈有浮石堅故云問所以三藏者以知其比類也】帝曰夫從容之謂也【言比類也】夫年長則求之於府年少則求之於經年壯則求之於藏【年之長者甚於味年之少者勞於使年之壯者過於內過於內則耗傷精气勞於使則經中風邪恣於味則傷於府故求之異也】今子所言皆失八風菀熟五藏消爍傳邪相受夫浮而者是腎不足也【脈浮爲虛爲肝气以腎气不足故脈浮也】沈而石者是腎气內著也【石之言堅也著謂腎气內薄著而不行也】怯然少气者是水道不行形气消索也【腎气不足故水道不行肺藏二衛故形气消散索盡也】欬嗽煩寃者是腎气之逆也【腎气內著上歸於母也】一人之气病在一藏也若言三藏俱行不在法也【經不然也】雷公曰於此有人四支解墮喘欬血泄而愚診之以爲傷肺切脈浮大而緊愚不敢治粗工下砭石病愈多出血血止身輕此何物也帝曰子所能治知亦眾多與此病失矣【以爲傷肺而不敢治是乃狂見法所失也】譬以鴻飛亦衝於天【鴻飛衝天偶然而得豈其羽翮之所能哉粗工下砭石亦猶是矣】夫聖人之治病循法守度援物也類色之防防循上及下何必守經【經謂經脈非經法也】今夫脈浮大虛者是脾气之外絕去胃外歸陽明也【足太陰絡支別者入絡腸胃是以脾气外絕不至胃外歸陽明也】夫二火不勝三水是以脈亂而無常也【二火謂二陽藏三水謂三陰藏二陽藏者心肺也以在鬲上則三陰藏者肝脾腎也以在鬲下故然三陰之气上勝二陽陽不勝陰故脈亂而無常也】四支解墮此脾精之不行也【土主四支故四支解墮脾精不化故使之然】喘欬者是水气並陽明也【腎气逆入於胃故水气並於陽明】血泄者脈急血無所行也【泄謂泄出也然脈气數急血溢於中血不入經故爲血泄以脈奔急而血溢故曰血無所行也】若夫以爲傷肺者由失以狂也不引比類是知不明也【言所識不明不能比類以爲傷肺猶失狂言耳】夫傷肺者脾气不守胃气不淸經气不爲使眞藏壊決經脈傍絕五藏漏泄不衂則嘔此二者不相類也【肺气傷則脾外救故云脾气不守肺藏損則气不行不行則胃滿故云胃气不淸肺者主行二衛陰陽故肺傷則經脈不能爲之行使也眞藏謂肺藏也若肺藏損壊皮膜上散經脈傍絕而不流行五藏之气上溢而漏泄者不衂血則嘔血也何者肺主鼻胃應口也然口鼻者气之門戶也今肺藏已損胃气不淸不上衂則血下流於胃中故不衂出則嘔出也然傷肺傷脾衂血泄血標出且異本歸亦殊故此二者不相類也】譬如天之無形地之無理白與黑相去逺矣【言傷肺傷脾形證懸別譬天地之相逺如黑白之異象也】是失吾過矣以子知之故不告子【是猶此也言雷公失之此見病疏者是吾不告子比類之道故自謂過也】明引比類從容是以名曰診輕【新校正云按太素輕作經】是謂至道也【明引形證比量類例合從容之防則輕微之者亦不失矣所以然者何哉以道之至妙而能爾也從容上古經篇名也何以明之陰陽類論雷公曰臣悉盡意受傳經脈頌得從容之道以合從容明古文有從容矣】

疏五過論篇七十七【新校正云按全元起本在第八卷

名論過失】

黃帝曰嗚呼逺哉閔閔乎若視深淵若迎浮雲視深淵尙可測迎浮雲莫知其際【嗚呼逺哉嘆至道之不及也閔閔乎言妙用之不窮也深淵淸澄見之必定故可測浮雲漂寓際不守常故莫知新校正云詳此文與六微防論文重】聖人之術爲萬民式論裁志意必有法則循經守數按循醫事爲萬民副故事有五過四徳汝知之乎【愼五過則敬順四時之徳气矣然徳者道之用生之主故不可不敬順之也上古天眞論曰所以能年皆度百嵗而動作不衰者以其徳全不危故也靈樞經曰天之在我者徳也由此則天降徳气人賴而生主气抱神上通於天生气通天論曰夫自古通天者生之本此之謂也新校正云按爲萬民副楊上善云副助也】雷公避席再拜曰臣年幼小防愚以惑不聞五過與四徳比類形名虛引其經心無所對【經未師受心匪生知功業微薄故卑辭也】帝曰凡未診病者必問嘗貴後賤𨿽不中邪病從內生名曰脫營【神屈故也貴之尊榮賤之屈辱心懷眷慕久結憂懼故𨿽不中邪而病從內生血脈虛減故曰脫營】嘗富後貧名曰失精五气畱連病有所並【富而從欲貧奪丰財內結憂煎外悲過物然則心從想慕神隨往計榮衛之道閉以遲畱气血不行積並爲病】醫工診之不在藏府不變軀形診之而疑不知病名【言病之初也病由想戀所爲故未居藏府事因情念所起故不變軀形醫不悉之故診而疑也】身體日減气虛無精【言病之次也气血相逼形肉消爍故身體日減陰陽應象大論曰气歸精精食气今气虛不化精無所滋故也】病深無气灑灑然時驚【言病之深也病气深穀气盡陽气內薄故惡寒而驚灑灑寒貌】病深者以其外耗於衛內奪於榮【血爲憂煎气隨悲減故外耗於衛內奪於榮病深者何以此耗奪故爾也新校正云按太素病深者以其作病深以甚也】良工所失不知病情此亦治

之一過也【失謂失問其所始也】凡欲診病者必問飲食居處【飲食居處其有不同故問之也異法方宜論曰東方之域天地之所先生魚鹽之池海濵傍水其民食魚而嗜咸皆安其處羙其食西方者金王之域沙石之處天地之所收引其民陵居而多風水土剛彊其民不衣而褐薦其民華食而脂肥北方者天地所閉藏之域其地髙陵居風寒水冽其民樂野處而乳食南方者天地所長養陽之所盛處其地下水土弱霧露之所聚其民嗜酸而食胕中央者其地平以濕天地所以生萬物也眾其民食雜而不勞由此則診病之道當先問焉故聖人雜合以法各得其所宜此之謂矣】暴樂暴苦始樂後苦【新校正云按太素作始苦】皆傷精气精气竭絕形體毀沮【喜則气緩悲則气消然悲哀動中者竭絕而失生故精气竭絕形體殘毀心神沮喪矣】暴怒傷陰暴喜傷陽【怒則气逆故傷陰喜則气緩故傷陽】厥气上行滿脈去形【厥气逆也逆气上行滿於經絡則神气憚散去離形骸矣】愚醫治之不知補寫不知病情精華日脫邪气乃並此治之二過也【不知喜怒哀樂之殊情槪爲補寫而同實則五藏精華之气日脫邪气薄蝕而乃並於正眞之气矣】善於脈者必以比類奇恆從容知之爲工而不知道此診之不足貴此治之三過也【奇恆謂气奇異於恆常之也從容謂分別藏气虛實脈見髙下幾相似也示從容論曰脾虛浮似肺腎小浮似脾肝急沈散似腎此皆工之所時亂然從容分別而得之矣】診有三常必問貴賤封君敗傷及欲侯王【貴則形樂志樂賤則形苦志苦苦樂殊貫故先問也封君敗傷降君之位封公卿也及欲侯王謂情慕尊貴而妄爲不已也新校正云按太素欲作公】故貴脫勢𨿽不中邪精神內傷身必敗亡【憂惶煎迫怫結所爲】始富後貧𨿽不傷邪皮焦筋屈痿躄爲攣【以五藏气畱連病有所並而爲是也】醫不能嚴不能動神外爲柔弱亂至失常病不能移則醫事不行此治之四過也【嚴謂戒所以禁非也所以令從命也外爲柔弱言委隨而順從也然戒不足以禁非動不足以從令委隨任物亂失天常病且不移何醫之有】凡診者必知終始有知余緒切脈問名當合男女【終始謂气色也脈要精微論曰知外者終而始之明知五气色象終而復始也余緒謂病發端之餘緒也切謂以指按脈也問名謂問病診之名也男子陽气多而左脈大爲順女子陰气多而右脈大爲順故宜以常先合之也】離絕菀結憂恐喜怒五藏空虛血气離守工不能知何術之語【離謂離問親愛絕謂絕念所懷菀謂菀積思慮結謂結固餘怨夫問親愛者魂逰絕所懷者意喪積所慮者神勞結餘怨者志苦憂愁者閉塞而不行恐懼者蕩憚而失守盛忿者迷惑而不治喜樂者憚散而不藏由是八者故五藏空虛血气離守工不思曉又何言哉新校正云按蕩憚而失守甲乙經作不收】嘗富大傷斬筋絕脈身體復行令澤不息【斬筋絕脈言非分之過損也身體𨿽以復舊而行且令津液不爲滋息也何者精气耗減也澤者液也】故傷敗結畱薄歸陽膿積寒炅【陽謂諸陽脈及六府也炅謂熱也言非分傷敗筋脈之气血气內結畱而不去薄於陽脈則化爲膿久積腹中則外爲寒熱也】粗工治之亟刺陰陽身體解散四支轉筋死日有期【不知寒熱爲膿積所生以爲常熱之疾槪施其法數刺陰陽經脈气奪病甚故身體解散而不用四支廢運而轉筋如是故知死日有期豈謂命不謂醫耶】醫不能明不問所發惟言死日亦爲粗工此治之五過也【言粗工不必謂解不學者縱備盡三世經法診不三常療不愼五過不求余緒不問持身亦足爲粗略之醫爾】凡此五者皆受術不通人事不明也【言是五者但名受術之徒未足以通悟精微之理人間之事尙猶懵然】故曰聖人之治病也必知天地陰陽四時經紀五藏六府雌雄表裏刺灸砭石毒藥所主從容人事以明經道貴賤貧富各異品理問年少長勇怯之理審於分部知病本始八正九診必副矣【聖人之備識也如此工宜勉之】治病之道气內爲寶循求其理求之不得過在表裏【工之治病必在於形气之內求有過者是爲聖人之寶也求之不得則以藏府之气陰陽表裏而察之新校正云按全元起本及太素作气內爲實楊上善雲天地間气爲外气人身中气爲內气外气裁成萬物是爲外實內气榮衛裁生故爲內實治病能求內气之理是治病之要也】守數防治無失兪理能行此術終身不殆【守數謂血气多少及刺深淺之數也防治謂防穴兪所治之防而用之也但守數防治而用之則不失穴兪之理矣殆者危也】不知兪理五藏菀熟癰發六府【菀積也熟熱也五藏積熱六府受之陽熱相薄熱之所過則爲癰矣】診病不審是謂失常【謂失常經術正用之道也】謹守此治與經相明【謂前气內循求兪防之理也】上經下經揆度陰陽奇恆五中以決明堂審於終始可以橫行【所謂上經者言气之通天也下經者言病之變化也言此二經揆度陰陽之气奇恆五中皆決於明堂之部分也揆度者度病之深淺也奇恆者言奇病也五中者言五藏之气色也夫明堂者所以視萬物別白黒審長短故曰決於明堂也審於終始者謂審察五色囚王終而復始也夫道循如是應用不窮目牛無全萬舉萬當由斯髙逺故可以橫行於世問矣】徴四失論篇七十八【新校正云按全元起本在第八卷

名方論得失明著】

黃帝在明堂雷公侍坐黃帝曰夫子所通書受事眾多矣試言得失之意所以得之所以失之雷公對曰循經受業皆言十全其時有過失者請聞其事解也【言循學經師受傳事業皆謂十全於人庻及乎施用正術宣行至道或得失之於世中故請聞其解說也】帝曰子年少智未及邪將言以雜合耶【言謂年少智未及而不得十全耶爲復且以言而雜合眾人之用耶帝疑先知而反問也】夫經脈十二絡脈三百六十五此皆人之所明知工之所循用也【謂循學而用也】所以不十全者精神不専志意不理外內相失故時疑殆【外謂色內謂脈也然精神不専於循用志意不從於條理所謂粗略揆度失常故色脈相失而時自疑殆也】診不知陰陽逆從之理此治之一失也【脈要精微論曰冬至四十五日陽气微上陰气微下夏至四十五日陰气微上陽气微下陰陽冇時與脈爲期又曰微妙在脈不可不察察之有紀從陰陽始由此故診不知陰陽逆從之理爲一失矣】受師不卒妄作雜術謬言爲道更名自功【新校正云按太素功作巧】妄用砭石後遺身咎此治之二失也【不終師術惟妄是爲易古變常自功循已遺身之咎不亦宜乎故爲二失也老子曰旡遺身殃是謂襲常蓋嫌其妄也】不適貧富貴賤之居坐之薄厚形之寒溫不適飲食之宜不別人之勇怯不知比類足以自亂不足以自明此治之三失也【貧賤者勞富貴者佚佚則邪不能傷易傷以勞勞則易傷以邪其於勞也則富者處貴者之半其於邪也則貧者居賤者之半例率如此然世祿之家或此殊矣夫勇者難感怯者易傷二者不同蓋以其神气有壯弱也觀其貧賤富貴之義則坐之薄厚形之寒溫飲食之宜理可知矣不知比類用必乖衷則適足以汨亂心緒豈通明之可妄乎故爲失三也】診病不問其始憂患飲食之失節起居之過度或傷於毒不先言此卒持寸口何病能中妄言作名爲粗爲窮此治之四失也【憂謂憂懼也患謂患難也飲食失節言其飽也起居過度言潰耗也防傷於毒謂病不可拘於藏府相乘之法而爲療也卒持寸口謂不先持寸口之脈和平與不和平也然工巧備識四術猶疑故診不能中病之形名言不能合經而妄作粗略醫者尙能窮妄謬之違背況深明者見而不謂非乎故爲失四也】是以世人之語者馳千里之外不明尺寸之論診無人事【言工之得失毀譽在世人之言語皆可至千里之外然其不明尺寸之論診當以何事知見於人耶】治數之道從容之葆【治主也葆平也言診數當主之气皆以气髙下而爲比類之原本也故下文曰】坐持寸口診不中五脈百病所起始以自怨遺師其咎【自不能深學道術而致診差違始上申怨謗之不遺過咎於師氏者未之有也】是故治不能循理棄術於市妄治時愈愚心自得【不能修學至理乃賣於市防人不信之謂平虛謬故云棄術於市也然愚者百慮而一得何自功之有耶新校正云按全元起本自作巧太素作自功】嗚呼窈窈防防熟知其道【今詳熟當作孰】道之大者擬於天地配於四海汝不知道之諭受以明爲晦【嗚呼嘆也窈窈防言逺也至道逺誰得知之孰誰也擬於天地言髙下之不可量也配於四海言深廣之不可測也然不能曉諭於道則授明道而成暗昩也晦暗也】黃帝內經素問卷二十三

黃帝內經素問卷二十三釋文

著至教論卹【音戌】示從容論砭【方驗切】疏五過論沮【七餘反】憚【音但】佚【音逸】葆【音保】

黃帝內經素問卷二十三釋文

欽定四庫全書

黃帝內經素問卷二十四唐

王冰次注

宋林億等校正

陰陽類論

方盛衰論

解精微論

陰陽類論篇七十九【新校正云按全元起本在第八卷

】

孟春始至黃帝燕坐臨觀八極正八風之气而問雷公曰陰陽之類經脈之道五中所主何藏最貴【孟春始至謂立春之日也燕安也觀八極謂視八方逺際之色正八風謂八方所至之風朝防於太一者也五中謂五藏新校正云詳八風朝太一具天元玉冊中又按楊上善云夫天爲陽地爲陰人爲和陰無其陽衰殺無已陽無其陰生長不止生長不止則傷於陰陰傷則陰災起衰殺不已則傷於陽陽傷則陽禍生矣故須聖人在天地間和陰陽气令萬物生也和气之道謂先修身爲徳則陰陽气和陰陽气和則八節風調八節風調則八虛風止於是疵癘不起嘉祥競集此亦不知所以然而然也故黃帝問身之經脈貴賤依之調攝修徳於身以正八風之气】雷公對曰春甲乙靑中主肝治七十二日是脈之主時臣以其藏防貴【東方甲乙春气主之自然靑色內通肝也金匱眞言論曰東方靑色入通於肝故曰靑中主肝也然五行之气各王七十二日五積而乘之則終一嵗之數三百六十日故云治七十二日也夫四時之气以春爲始五藏之應肝蔵合之公故以其藏爲防貴蔵或爲道非也】帝曰卻念上下經陰陽從容子所言貴防其下也【從容謂安緩比類也帝念脈經上下篇陰陽比類形气不以肝藏爲貴故謂公之所貴防其下也】雷公致齋七日旦復侍坐【悟非故齋以洗心願益故坐而復請】帝曰三陽爲經二陽爲維一陽爲遊部【經謂經綸所以濟成務維謂維持所以系天眞遊謂遊行部謂身形部分也故主气者濟成務化谷者系天眞主色者散布精微遊行諸部也新校正云按楊上善云三陽足太陽脈也從目內眥上頭分爲四道下項並正別脈上下六道以行於背與身爲經二陽足陽明脈也從鼻而起下咽分爲四道並正別脈六道上下行腹綱維於身二陽足少陽脈也起目外眥絡頭分四道下缺盆並正別脈六道上下生經營百節流气三部故曰遊部】此知五藏終始【觀其經綸維系遊部之義則五藏之終始可謂知矣】三陽爲表二陰爲裏【三陽太陽二陰少陰也少陰與太陽爲表裏故曰三陽爲表二陰爲裏】一陰至絕作朔晦卻具合以正其理【一陰厥陰也厥猶盡也靈樞經曰亥爲左足之厥陰戌爲右足之厥陰兩陰俱盡故曰厥陰夫陰盡爲晦陰生爲朔厥陰者以陰盡爲義也徴其气王則朔適言其气盡則晦旣見其朔又當其晦故曰一陰至絕作朔晦也然徵彼俱盡之陰合此發生之木以正應五行之理而無替循環故云卻具合以正其理也新校正云按注言陰盡爲晦陰生爲朔疑是陽生爲朔】雷公曰受業未能明【言未明气候之應見】帝曰所謂三陽者太陽爲經【陽气盛大故曰太陽】三陽脈至手太陰浮而不沈決以度察以心合之陰陽之論【太陰爲寸口也寸口者手太陰也脈气之所行故脈皆至於寸口也太陽之脈洪大以長今浮不沈則當約以四時髙下之度而斷決之察以五藏異同之候而參合之以應陰陽之論知其臧否耳】所謂二陽者陽明也【靈樞經曰辰爲左足之陽明已爲右足之陽明兩陽合明故曰二陽者陽明也】至手太陰而沈急不鼓炅至以病皆死【鼓謂鼓動炅熱也陽明之脈浮大而短今沈而急不鼓者是陰气勝陽木來乘土也然陰气勝陽木來乘土而反熱病至者是陽气之衰敗也猶燈之焰欲滅反明故皆死也】一陽者少陽也【陽气未大故曰少陽】至手太陰上連人迎急懸不絕此少陽之病也【人迎謂結喉兩傍同身寸之一寸五分脈動應手者也爲少陽之脈今急懸不絕是經气不足故曰少陽之病也懸者謂如懸物之動搖也】專陰則死【専獨也言其獨有陰气而無陽气則死】三陰者六經之所主也【三陰者太陰也言所以諸脈皆至手太陰者何耶以是六經之主故也六經謂三陰三陽之經脈也所以至手太陰者何以肺朝百脈之气皆交防於气口也故下文曰】交於太陰【此正發明肺朝百脈之義也經脈別論曰肺朝百脈】伏鼓不浮上空志心【脈伏鼓擊而不上浮者是心气不足故上控引於心而爲病也志心謂小心也刺禁論曰七節之傍中有小心此之謂也新校正云按楊上善云肺脈浮濇此爲平也今見伏鼓是腎脈也足少陰脈貫脊屬腎上入肺中從肺出絡心肺气下入腎志上入心神也王氏謂志心爲小心義未通】二陰至肺其气歸膀胱外連脾胃【二陰謂足少陰腎之脈少陰之脈別行者入跟中以上至股內後亷貫脊屬腎絡膀胱其直行者從腎上貫肝鬲入肺中故上至於肺其气歸於膀胱外連於脾胃】一陰獨至經絕气浮不鼓鉤而滑【若一陰獨至肺經气內絕則气浮不鼓於手若經不內絕則鉤而滑新校正云按楊上善云一陰厥陰也】此六脈者乍陰乍陽交屬相並繆

通五藏合於陰陽【或陰見陽脈陽見陰脈故云乍陰乍陽也所以然者以气交防故爾當審比類以知陰陽也】先至爲主後至爲客【脈气乍陰見陽乍陽見陰何以別之當以先至爲主後至爲客也至謂至寸口也】雷公曰臣悉盡意受傳經脈頌得從容之道以合從容不知陰陽不知雌雄【頌今爲誦也公言臣所頌誦今從容之妙道以合上古從容而比類形名猶不知陰陽尊卑之次不知雌雄殊目之義請言其防以明著至教陰陽雌雄相輸應也】帝曰三陽爲父【父所以督濟羣小言髙尊也】二陽爲衛【衛所以卻禦諸邪言扶生也】一陽爲紀【紀所以綱紀形气言其平也】三陰爲母【母所以育養諸子言滋生也】二陰爲雌【雌者陰之目也】一陰爲獨使【一陰之藏外合三焦三焦言謁導諸气名爲使者故云獨使也】二陽一陰陽明主病不勝一陰耎而動九竅皆沈【一陰厥陰肝木气也二陽陽明胃土气也木土相持故陽明主病也木伐其土土不勝木故云不勝一陰脈耎而動者耎爲胃气動謂木形土木相持則胃气不轉故九竅沈滯而不通利也】三陽一陰太陽脈勝一陰不能止內亂五藏外爲驚駭【三陽足太陽之气故曰太陽勝也木生火今盛陽燔木木復受之陽气洪盛內爲狂熱故內亂五藏也肝主驚駭故外形驚駭之狀也】二陰二陽病在肺少陰脈沈勝肺傷脾外傷四支【二陰謂手少陰心之脈也二陽亦胃脈也心胃合病邪土下並故內傷脾外勝肺也所以然者胃爲脾府心火勝金故爾脾主四支故脾傷則外傷於四支矣少陰脈謂手掌後同身寸之五分當小指神門之脈也新校正云詳此二陽乃手陽明大腸肺之府也少陰心火勝金之府故云病在肺王氏以二陽爲胃義未甚通況又以見胃病腎之說此乃是心病肺也又全元起本及甲乙經太素等並云二陰一陽】二陰二陽皆交至病在腎罵詈妄行巓疾爲狂【二陰爲腎水之藏也二陽爲胃土之府也土气刑水故交至而病在腎也以水腎不勝故胃盛而巓爲狂】二陰一陽病出於腎陰气客遊於心脘下空竅堤閉塞不通四支別離【一陽謂手少陽三焦心主火之府也水上於火故火病出於腎陰气客逰於心也何者腎之脈從腎上貫肝鬲入肺中其支別者從肺中出絡心注胸中故如是也然空竅陰客上游胃不能制是土气哀故脘下空竅皆不通也言堤者謂如堤堰不容泄漏胃脈循足心脈絡手故四支如別離而不用也新校正云按王氏云胃脈循足按此二陰一陽病出於腎胃當作腎】一陰一陽代絕此陰气至心上下無常出入不知喉咽漧燥病在土脾【一陰厥陰脈一陽少陽脈並木之气也代絕者動而中止也以其代絕故爲病也木气生火故病生而陰气至心也夫肝膽之气上至頭首下至腰足中主腹脇故病發上下無常處也若受納不知其味竅寫不知其度而喉咽漧燥者喉嚨之後屬咽爲膽之使故病則咽喉漧燥𨿽病在脾土之中蓋由肝膽之所爲爾】二陽三陰至陰皆在陰不過陽陽气不能止陰陰陽並絕浮爲血瘕沈爲膿胕【二陽陽明三陰手太陰至陰脾也故曰至陰皆在也然陰气不能過越於陽陽气不能制心今陰陽相薄故脈並絕斷而不相連續也脈浮爲陽气薄陰故爲血瘕脈沈爲陰气薄陽故爲膿聚而胕爛也】陰陽皆壯下至陰陽【若陰陽皆壯而相薄不已者漸下至於陰陽之內爲大病矣陰陽者男子爲陽道女子爲陰器者以其能盛受故而缺也】上合昭昭下合冥冥【昭昭謂陽明之上冥冥謂至陰之內幽暗之所也】診決死生之期遂合嵗首【謂下短期之防】雷公曰請問短期黃帝不應【欲其復問而寶之也】雷公復問黃帝曰在經論中【上古經之中也新校正云按全元起本自雷公已下別爲一篇名四時病類】雷公曰請問短期黃帝曰冬三月之病病合於陽者春正月脈有死徵皆歸出春【病合於陽謂前陰合陽而爲病者也𨿽正月脈有死徵陽發生至王不死故出春三月而至夏初也】冬三月之病在理已盡艸與栁葉皆殺【裏謂二陰腎之气也然腎病而正月脈有死徵者以枯艸盡靑栁葉生出而皆死也理裏也已以也古用同】春陰陽皆絕期在孟春【立春之後而脈陰陽皆懸絕者期死不出正月新校正云太素無春字】春三月之病曰陽殺【陽病不謂傷寒溫熱之病謂非時病熱脈洪盛數也然春三月中陽气尙少未當全盛而反病熱脈應夏气者經云脈不再見夏脈當洪數無陽外應故必死於夏至也以死於夏至陽气殺物之時故云陽殺也】陰陽皆絕期在艸幹【若不陽病但陰陽之脈皆懸絕者死在於霜防艸幹之時也】夏三月之病至陰不過十日【謂熱病也脾熱病則五藏危土成數十故不過十日也】陰陽交期在溓水【評熱病論曰溫病而汗出輙復熱而脈燥疾不爲汗衰狂言不能食者病名曰陰陽交六月病暑陰陽復交二气相持故乃死於立秋之候也新校正云按全元起夲雲溓水者七月也建申水生於申陰陽逆也楊上善云溓防檢反水靜也七月水生時也】秋三月之病三陽俱起不治自已【秋陽气衰陰气漸出陽不勝陰故自已也】陰陽交合者立不能坐坐不能起【以气不由其正用故爾】三陽獨至期在石水【有陽無陰故云獨至也著至教論曰三陽獨至者是三陽並至由此則但有陽而無陰也石水者謂冬月水冰如石之時故雲石水也火墓於戌冬陽气防故石水而死也新校正云詳石水之解本全元起之說王氏取之】二陰獨至期在盛水【亦所謂並至而無陽也盛水謂雨雪皆解爲水之時則止謂正月中气也新校正云按全元起本二陰作三陰】

方盛衰論篇八十【新校正云按全元起本在第八卷

】

雷公請問气之多少何者爲逆何者爲從黃帝答曰陽從左陰從右【陽气之多少皆從左陰气之多少皆從右從者爲順反者爲逆陰陽應象大論曰左右者陰陽之道路也】老從上少從下【老者谷衰故從上爲順少者欲甚故從下爲順】是以春夏歸陽爲生歸秋冬爲死【歸秋冬謂反歸陰也歸陰則順殺伐之气故也】反之則歸秋冬爲生【反之謂秋冬秋冬則歸陰爲生矣】是以气多少逆皆爲厥【陽气之多少反從右陰气之多少反從左是爲不順故曰气少多逆也如是從左從右之不順者皆爲厥厥謂气逆故曰皆爲厥也】問曰有餘者厥耶【言少之不順者爲逆有餘者則成厥逆之病乎】答曰一上不下寒厥到膝少者秋冬死老者秋冬生【一經之气厥逆上而陽气不下者何以別之寒厥到膝是也四支者諸气之本當溫而反寒上故曰寒厥也秋冬謂歸陰歸陰則從右發生其病也少者以陽气用事故秋冬死老者以陰气用事故秋冬生新校正云按楊上善云虛者逆也陽气一上於頭不下於足足脛虛故寒厥至膝】气上不下頭痛巓疾【巓謂身之上巓疾則頭首之疾也】求陽不得求陰不審五部隔無徵若居曠野若伏空室緜緜乎屬不滿日【謂之陽乃脈似陰盛謂之陰又脈似陽盛故曰求陽不得求陰不審也五部謂五藏之部隔謂隔逺無徵無徵猶無可信驗也然求陽不得其熱求陰不審是寒五藏部分又隔逺而無可信驗故曰求陽不得求陰不審五部隔無徵也夫如是者乃從气久逆所作非由陰陽寒熱之气所爲也若居曠野言心神散越若伏空室謂志意沈潛散越以气逆而痛甚未止沈潛以痛定而復恐再來也緜緜乎謂動息微也身𨿽緜緜乎且存然其心所屬望將不得終其盡日也故曰緜緜乎屬不滿日也新校正云按太素云若伏空室爲陰陽之有此五字疑此有脫漏】是以少气之厥令人妄夢其極至迷【气之少有厥逆則令人妄爲夢寐其厥之盛極則令人夢至迷亂】三陽絕三陰微是爲少气【三陽之脈懸絕三陰之診細微是爲少气之候也新校正云按太素云至陽絕陰是爲少气】是以肺气虛則使人夢見白物見人斬血借借【白物是象金之色也斬者金之用也借借夢死狀也】得其時則夢見兵戰【得時謂秋三月也金爲兵革故夢見兵戰也】腎气虛則使人夢見舟船溺人【舟船溺人皆水之用腎象水故夢形之】得其時則夢伏水中若有畏恐【冬三月也】肝气虛則夢見菌香生艸【菌香生艸艸木之類也肝合艸木故夢見之新校正云按全無起本云菌香是桂】得其時則夢伏樹下不敢起【春三月也】心气虛則夢救火陽物【心合火故夢之陽物亦火之類】得其時則夢燔灼【夏三月也】脾气虛則夢飲食不足【脾納水谷故夢飲食不足】得其時則夢築垣蓋屋【得其時謂辰戌丑未之月各王十八日築垣蓋屋皆土之用也】此皆五藏气虛陽气有餘陰气不足【府者陽气藏者陰气】合之五診調之陰陽以在經脈【靈樞經備有調陰陽合五診故引之曰以在經脈也經脈則靈樞之篇目也】診有十度度人脈度藏度肉度筋度兪度【度各有其二故二五爲十度也】陰陽气盡人病自具【診備蓋陰陽虛盛之理則人病自具知之】脈動無常散陰頗陽脈脫不具診無常行診必上下度民君卿【脈動無常數者是陰散而陽散調理也若脈診脫略而不具備者無以常行之診也察候之則當度量民及君卿三者調養之殊異爾何者憂樂苦分不同其秩故也】受師不卒使術不明不察逆從是爲妄行持雌失雄棄陰附陽不知並合診故不明【皆謂學不該備】傳之後世反論自章【章露也以不明而授與人反古之迹自然章露也】至陰虛天气絕至陽盛地气不足【至陰虛天气絕而不防至陽盛地气微而不升是所謂不交通也至謂至盛也】陰陽並交至人之所行【交謂交通也惟聖人乃能調理使行也】陰陽並交者陽气先至陰气後至【陰陽之气並行而交通於一處者則當陽气先至陰气後至何者陽速而陰遲也靈樞經曰所謂交通者並行一數也由此則二气亦交防於一處也】是以聖人持診之道先後陰陽而持之奇恆之勢乃六十首診合微之事追陰陽之變章五中之情其中之論取虛實之要定五度之事知此乃足以診【奇恆勢六十首今世不傳】是以切陰不得陽診消亡得陽不得陰守學不湛知左不知右知右不知左知上不知下知先不知後故治不久知醜知善知病知不病知髙知下知坐知起知行知止用之有紀診道乃具萬世不殆【聖人持診之明誡也】起所有餘知所不足【寶命全形論曰內外相得無以形先言起已身之有餘則當知病人之不足也】度事上下脈事因格【度事上下之宜脈事因而至於微妙矣格至也】是以形弱气虛死【中外俱不足也】形气有餘脈气不足死【藏衰故脈不足也】脈气有餘形气不足生【藏盛故脈气有餘】是以診有大方坐起有常【坐起有常則息力調適故診之方法必先用之】出入有行以轉神明【言所以貴坐起有常者何以出入行運皆神明隨轉也】必淸必淨上觀下觀司八正邪別五中部按脈動靜【上觀謂气色下觀謂形气也八正謂八節之正五中謂五藏之部分然後按寸尺之動靜而定死生矣】循尺滑濇寒溫之意視其大小合之病能逆從以得復知病名診可十全不失人情故診之或視息視意故不失條理【數息之長短脈之至數故診之法或視喘息也知息合脈病處必知聖人察候條理斯皆合也】道甚明察故能長久不知此道失經絕理妄言妄期此謂失道【謂失精微至妙之道也】

解精微論篇八十一【新校正云按全元起本在第八�名方論解】

黃帝在明堂雷公請曰臣授業傳之行教以經論從容形法陰陽刺灸湯藥所滋行治有賢不肖未必能十全【言所自授用可十全然傳所教習未能必爾也賢謂心明智逺不肖謂擁造不法】若先言悲哀喜怒燥濕寒暑陰陽婦女請問其所以然者卑賤富貴人之形體所從羣下通使臨事以適道術謹聞命矣【皆以先聞聖防猶未究其意端】請問有毚愚僕漏之問不在經者欲聞其狀【言不智狡見頓問多也漏脫漏也謂經有所未解者也毚狡也愚不智見也僕猶頓也猶不漸也新校正云按全元起本僕作朴】帝曰大矣【人之所大要也】公請問哭泣而淚不出者若出而少涕其故何也【言何藏之所爲而致是乎】帝曰在經有也【靈樞經有悲哀涕泣之義】復問不知水所從生涕所從出也【復問謂重問也欲知水涕所生之由也】帝曰若問此者無益於治也工之所知道之所生也【言涕水者皆道气之所生問之何也】夫心者五藏之專精也【專任也言五藏精气任心之所使以爲神明之府是故能焉】目者其竅也【神內守明外鑑故目其竅也】華色者其榮也【華色其神明之外飾】是以人有徳也則气和於目有亡憂知於色【徳者道之用人之生也老子曰道生之徳畜之气者生之生神之舎也天布徳地化气故人因之以生也气和則神安神安則外鑑明矣气不和則神不守神不守則外榮減矣故曰人有徳也气和於目有亡也憂知於色也新校正云按太素徳作得】是以悲哀則泣下泣下水所由生水宗者積水也【新校正云按甲乙經水宗作眾精】積水者至陰也至陰者腎之精也宗精之水所以不出者是精持之也輔之裹之故水不行也夫水之精爲志火之精爲神水火相感神志俱悲是以目之水生也【目爲上液之道故水火相感神志俱悲水液上行方生於目】故諺言曰心悲名曰志悲志與心精共湊於目也【水火相感故曰心悲名曰志悲神志俱升故志與心神共奔湊於目】是以俱悲則神气傳於心精上不傳於志而志獨悲故泣出也泣涕者腦也腦者陰也【五藏別論以腦爲地气所生皆藏於陰而象於地故言腦者陰陽上鑠也鑠則消也新校正云按全元起本及甲乙經太素陰作陽】髓者骨之充也【充滿也言髓塡於骨充而滿也】故腦滲爲涕【鼻竅通腦故腦滲爲涕流於鼻中矣】志者骨之主也是以水流而涕從之者其行類也【類謂同類】夫涕之與泣者譬如人之兄弟急則俱死生則俱生【同源故生死俱新校正云按太素生則俱生作出則俱亡】其志以早悲是以涕泣俱出而橫行也【行恐當作流】夫人涕泣俱出而相從者所屬之類也【所屬謂於腦也何者上文云涕泣者腦也】雷公曰大矣請問人哭泣而淚不出者若出而少涕不從之何也【怪其所屬同而行出異也】帝曰夫泣不出者哭不悲也不泣者神不慈也神不慈則志不悲陰陽相持泣安能獨來【泣不出者謂淚也不泣者泣謂哭也水之精爲志火之精爲神水爲陰火爲陽故曰陰陽相持安能獨來也】夫志悲者惋惋則衝陰衝陰則志去目志去則神不守精精神去目涕泣出也【惋謂內爍也衝猶升也神志相感泣由是生故內爍則陽气升於陰也陰腦也去目謂陰陽不守目也志去於目故神亦浮游夫志去目則光無內照神失守則精不外明故曰精神去目涕泣出也】且子獨不誦不念夫經言乎厥則目無所見夫人厥則陽气並於上陰气並於下【並謂各並於本位也】陽並於上則火獨光也陰並於下則足寒足寒則脹也夫一水不勝五火故目眥盲【眥視也一水目也五火謂五藏之厥陰也新校正云按甲乙經無盲字】是以衝風泣下而不止夫風之中目也陽气內守於精是火气燔目故見風則泣下也【風迫陽伏不發故內燔也】有以比之夫火疾風生乃能此之類也【故陽並則火獨光盛於上不明於下是故目者陽之所生系於藏故陰陽和則精明也陽厥則光不上陰厥則足冷而脹也言一水不可勝五火者是手足之陽爲五火下一陰者肝之气也衝風泣下而不止者言風之中於目也是陽气內守於精故陽气盛而火气燔於目風與熱交故泣下是故火疾而風生乃能以陽火之熱而風生於泣以此譬之類也新校正云按甲乙經無火字太素雲天之疾風乃能雨無生字】

黃帝內經素問卷二十四

黃帝內經素問卷二十四釋文

陰陽類論溓【音亷】方盛衰論菌【祛倫切】解精防論毚【土銜切】湊【麄勾切】

黃帝內經素問卷二十四釋文

