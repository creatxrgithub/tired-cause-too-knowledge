

痧脹玉衡淸郭士遂

序

憶昔癸未秋﹐余在燕都﹐其時疫病大作。患者胸腹稍滿﹐生白毛如羊﹐日死人數千﹐竟不知所名。有海昌明經李君見之﹐曰「此痧也。」挑之以鍼﹐血出﹐病隨手愈。於是城中舁而就醫者﹐亦日以千計﹐皆得愈而去。頃之﹐癥變而爲嗽﹐嗽甚輕﹐不半日隨斃。時李君已出都。有知者曰「此亦痧也。」用前法挑之﹐亦隨愈焉。余時目擊其事﹐歸而與知醫者言之﹐卒疑信交半﹐無何﹐則吾鄕挑痧之法盛行矣。先是鄕人有糞穢感痧﹐利用錢物蘸油而刮﹐及此多用挑。然行之大都婦人﹐以故爲名醫者不道﹐及考諸醫書﹐古時未有論及﹐後人稍有靑筋之說﹐仍略而不詳﹐因而求人之信者少﹐疑者益多。用藥之方﹐遂置之不論。人不幸犯是癥﹐無得全者。噫﹗是可憫也。友人右陶郭君明理讀書﹐旁搜醫學﹐見近之患痧者日益眾﹐而治瘀者不聞﹐乃精心殫思﹐推原於小兒痧疹之理﹐兼求之古方﹐多有不言痧而見痧之意者﹐且驗之諸所救療﹐無或爽﹐因以自信。遂發願廣之天下後世﹐爲百千萬人命之救﹐著有《玉衡》一書。右陶之心切矣﹐右陶之功大矣﹗右陶嘗言「痧本無定脈﹐凡脈與所患之癥不相應者﹐卽爲痧之脈﹔痧亦無定癥﹐或感風﹑感食﹑感勞﹑感痰﹐而以本癥治之不效者﹐皆爲痧之癥」。爲立之方﹐使知遵也﹐爲記之驗﹐使知信也﹐後以藥性終之﹐使知用之有宜不宜﹐不與它癥同也。右陶治痧之法﹐於是書乎全﹐而世人將讀其書以治痧﹐兼以治右陶之所不及治。右陶之心﹐於是大快。𨿽不欲居其功﹐功又安歸哉﹗余旣見痧之事﹐又信右陶之說﹐敢爲之言﹐𨿽然不足爲愚者道也。

時康熙十四年乙卯重陽日里人王庭題

自序

嘗論一元運化﹐升而爲天﹐凝而爲地﹐人生其中﹐道配三才﹐惟其克佐天地之所不及也。所以大之兵農禮樂﹐小之屠釣工商﹐缺一不可。而況炎帝肇創﹐嘗藥療病﹐尢斯人生死所系者乎。歷代相沿﹐神醫疊出﹐載籍紛紛﹐惟救疾苦﹐孰意痧脹一癥﹐時有懸命須臾﹐兆變頃刻者﹐竟置不論。如雲林龔先生﹐所志諸書﹐歷有年矣﹐迄今誦法不衰﹐時多宗之﹐然云靑筋﹐所謂痧也。惜自古以來﹐從未論及﹐是以其疾往往不治。余竊以爲生死甚大﹐望醫如望拯溺﹐詎可聽人之有是疾而不爲之生全乎。余髙曾以經術起家﹐箕裘累葉。余少列宮墻﹐讀古惠鮮懷保﹐慨然有恫卹生民之志﹐嘗願爲愁者解困﹐危者蘇命。因徧閱仲景﹑東垣﹑丹溪諸先生論。而帖括所拘﹐有懷未展。鼎革以後﹐播遷不一﹐或羈畱武水﹐或跋涉秦溪。每憶昔年尋章摘句﹐不過淹蹇一身﹐毫無裨益於世。旣而旅食江淮﹐浪遊吳越﹐所在時行痧脹﹐被禍不少。余心惻然﹐思得一術以濟之﹐竊恐世人犯而不識﹐多有坐視其死者。故凡遇杏林先輩未嘗不造而問焉﹔見松隱異人﹐未嘗不就而請焉。卽冊籍所載﹐鮮不於晤對之間﹐互相參考﹐然於痧也﹐究不得一要旨。以後返棹李﹐搜求髙曾所遺前賢諸祕艸﹐有其傳變難治異癥﹐或定於濂洛大儒﹐或議諸楚粵髙士。𨿽篇頁零星﹐各有同異﹐皆透參《靈》《素》《甲乙》諸經﹐以推展仲景先生之意﹐惜專籍無傳﹐沈埋日久﹐而古人精祕尙未出也。餘日夕究心﹐始悟痧脹變端﹐總其大綱﹐撮其要領﹐遂得歷歷措施﹐無不響驗。余特慮斯疾勿辧﹐貽禍無窮﹐故爲之推原其始﹐詳究其終﹐深憫斯疾之爲害﹐不忍不有斯集也。𨿽然醫者治疾﹐尢百工治事﹐此握一規﹐彼挾一矩﹐有一定之法﹐無一定之用。故余𨿽獲遺言﹐尢必酌量於累黍之度﹐而神明其治法焉。此非昔人無是疾﹐今人始有是疾也﹔抑非昔人之病可略﹐今人之病當獨詳也。余所以念玆在玆﹐日孜孜焉從事筆墨間﹐惟此救人是論。要不外夫推己之心﹐俾天下咸慰及人之願斯已耳。昔人有言「道之眞﹐以治身﹐其緒餘﹐以爲天下」。余獨不敢云治身﹐與爲天下有二也。蓋醫之爲道﹐惟視人如己者乃可施。至於風气之彊弱﹐年歲之多寡﹐精力之濃薄﹐必須以己爲斷﹐然後原疾量藥﹐貫微徹幽﹐度節气而候溫涼﹐參脈理而合輕重﹐始乃取應如神﹐捷於桴鼓。不然鹵莽從事﹐是尢南轅而返北轍也﹐烏可得哉。

時大淸康熙十四年歲次乙卯燈月李郭志邃右陶氏自序於裕賢堂

續序

嘗稽古今醫學﹐備悉萬病﹐獨不明痧﹐因而人鮮其傳﹐無柰世之患者比比也。旣有此病﹐不可不求有以治之。余因以治之所驗﹐悉其癥之所由。於甲寅歲著《玉衡》一書﹐偕同人互相參訂﹐急而行之﹐亦濟生之念所不得已也。書中凡敍痧說﹐似已具詳﹐兩年來痧之變幻﹐更有隱伏於別病中者﹐傷人最多﹐非爲世所罕識。尢余前書之所未及﹐因又有痧刻之續。凡以因時所犯﹐略采異驗爲集﹐夫亦謀諸同人﹐非敢以自矜也﹐幸天下不以多贅而忽諸。

大淸康熙十七年戊午歲季秋吉旦郭志邃右陶文載識

凡例

──言有不實﹐治有不效者﹐一句不載。

──藥有不當﹐用有不明者﹐一味不入。

──據癥用治﹐立方制宜﹐非痧不錄。

──按脈閱筋﹐恐人有誤﹐詳之有據。

──砭刺痧筋﹐必須紫黑毒血﹐據爲實見。

──載雜癥﹐僅取兼痧﹐諸病虛實﹐悉在所略。

──心腹痧痛﹐刮放卽愈。不煩醫藥者﹐不重加載。

──治驗不過一二三四﹐惟略見治法爲準﹐余不多贅。

──余近地气稟柔弱﹐故方中分兩﹐從乎減少﹐便能取效。此𨿽傳示四方﹐不敢多加。

──制方分兩甚少﹐若遇西北﹐風髙土燥之地﹐剛彊勇壯之人﹐其分兩必須加倍﹐或加二倍三倍﹐方能有效。

──飲湯規則﹕云稍冷者﹐九分冷一分溫也﹔云微冷者﹐八分冷二分溫也﹔云微溫者﹐冷者四分之三﹐溫者四分之一也。

卷之上

痧癥發蒙論

夫君子生於斯世﹐不屑爲天下無所用之人﹐則必求爲天下所必需之人﹐故君子不爲良相﹐則爲良醫。蓋良相濟世﹐良醫濟生﹐其所以行我心之不忍者﹐事有相符﹐而道有相類也。余於傷寒﹑痘疹﹑驚風﹑虐﹑痢與夫胎前產後等癥﹐俱所潛心﹐姑不具贅﹐獨是痧之一癥﹐緩者﹐或可遲延﹔急者﹐命懸頃刻。在病家必當誠心請救﹔在醫者必當急爲赴援﹐非若他癥之可以遷延時日﹐姑且慢爲調治也。邇來四方疫气時行﹐卽今丑寅年間﹐痧因而發﹐鄕村城市之中﹐俱見有此等癥。或爲暗痧﹐或爲悶痧﹐或爲痧痛﹐或爲落弓痧﹑噤口痧﹑撲鵝痧﹑角弓痧﹑盤腸痧﹐或又因傷寒﹑虐﹑痢與夫胎前產後等癥﹐而痧兼發﹐甚至闔門被禍﹐鄰里相傳﹐不可重悼。余嘗遇此等癥﹐臨危急救﹐難以屈指。其治之大略﹐有三法焉﹕如痧在肌膚者﹐刮之而愈﹔痧在血肉者﹐放之而愈﹐此二者皆其痧之淺焉者也﹐𨿽重亦輕。若夫痧之深而重者﹐脹塞腸胃﹐壅阻經絡﹐直攻乎少陰心君﹐非懸命於斯須﹐卽將危於旦夕﹐扶之不起﹐呼之不應﹐卽欲刮之放之﹐而痧脹之極﹐已難於刮放矣。嗚呼﹐病瀕於死﹐誰不傷心﹐痧癥至此﹐信乎非藥不能救醒﹐非藥莫能回生。則刮放之外又必用藥以濟之﹐然後三法兼備﹐救生而生全﹐庶乎斯人之得有其命也。其如世有刮痧放痧之人﹐僅有刮放之能而已﹐余俱非所長也。故痧有放之不出﹐刮之不起﹐便云凶﹐而且放痧數次不愈﹐刮痧數次不痊﹐便聽命於天而垂斃者﹐往往皆然。

若夫業醫諸友﹐責在救人﹐推其心﹐豈非當世之所謂君子與。然其間或有云諸書不載痧名﹐滿洲因而謂非藥可療﹐不知載籍之內﹐原有云絞腸痧者﹑有云幹霍亂者﹑有云靑筋者﹑有云白虎癥者﹑有雲中惡者﹐此皆痧之見於諸書﹐但略而不詳﹐未有專家。然不見有云是宜絕藥﹐誠彰明較著而可視也。況痧有爲眞頭痛﹐朝發夕死﹐夕發旦死﹐寄於頭痛之條﹔痧有爲眞心痛﹐亦朝發夕死﹐夕發旦死﹐寄於眞心痛之例。此二癥者﹐𨿽屬不治﹐若知其原於痧者而療之﹐亦可挽回。

況痧有爲頭面腫脹﹐一似大頭瘟﹔痧有爲咽喉鎖悶﹐一似急喉風﹔痧有爲眩暈昏悶﹐少頃云殂﹐一似中風﹑中暑﹔痧有爲喑啞沈迷﹐身體重痛﹐一似驚魂落魄﹔此皆其勢在危急﹐刮放不急者﹐非藥將何以救之乎。而況痧有頭痛﹑寒熱﹐類於傷寒﹔咳嗽煩悶﹐類於傷風﹔與夫因瘧而兼痧﹐因痧而化瘧﹔或又痢以痧發﹐痧緣痢生﹕而痧癥百出﹐傳變多端﹐更不特如此而已也。諸如鼻紅﹑吐紅﹑瀉血﹑便血﹐由痧而得者有之。更有大腫﹑大毒﹑流火﹑流痰﹐由而生者有之。或又有胎前﹑產後﹑气郁﹑食郁﹑血郁﹑火郁﹐而痧之兼發者有之。或又有痧而手腫﹑足腫﹑手痛﹑足痛﹐連及徧身不能轉側者有之。或又有痧而胸脇肚腹結成痧塊﹐一似痞悶﹐一似結胸者有之。或又有痧而吐蛔﹑瀉蛔﹑食結﹑積結﹑血結者有之。或又有痧而心痛﹑脇痛﹑腹痛﹑腰痛﹑盤腸﹑弔痛﹑徧身疼痛﹐幾不能生者有之。況痧嘗有內癥所傷﹐將瀕於死者﹐男子犯此﹐一似蓄血﹐而血分之治法不同﹔女子犯此﹐一似倒經﹐而气分之治法亦異。蓋痧之爲病﹐種種不一﹐難以枚舉﹐予特指其大略。而明其最要者﹐須看脈之眞假﹐認癥之的確﹐然後投劑必當﹐用藥無虛。若痧在肌膚﹐當刮卽刮。痧在血肉﹐當放卽放。痧在腸胃﹑經絡與肝﹑腎﹑脾三陰﹐當藥卽藥。若痧气肆行﹐不拘表裏﹐傳變皆周﹐當三法兼用。務在救人於將危﹐而回生於將死。余之治此等癥﹐隨處救人﹐確有奇驗。竊恐前人無論﹐難啟後賢﹐因著爲集﹐仍不敢祕﹐以公諸世。庶幾其有以行我心之不忍﹐而幸不爲斯世無所用之人歟。

卷之上玉衡要語

痧分表裏辧

痧之初發﹐必從外感。感於肌表﹐人不自知﹐則入於半表半里﹐故胸中作悶﹐或作嘔吐﹐而腹痛生焉。此可以刮痧而愈﹐不愈﹐用荊芥湯﹑藿香湯之類而選用之。痧感於半表半里﹐人不自知﹐則入於裏﹐故欲吐不吐﹐欲瀉不瀉。痧毒衝心﹐則心胸大痛﹐痧毒攻腹﹐則盤腸弔痛。此可以放痧而愈﹐不愈﹐用陳皮紫朴湯﹑稜術湯之類而選用之。痧中於裏﹐人不自知﹐則痧气壅阻﹐惡毒逆攻心膂﹐立時發暈﹐卽欲刮痧而痧不起﹔卽欲放痧而扶之不起﹐必不得放﹐卽扶起放之﹐而發暈之時﹐气血不流﹐放之亦無紫黑毒血流出﹐卽有些須﹐亦不能多﹐略見紫黑血點而已。此痧毒入深﹐大凶之兆。斯時病家求救甚切﹐方可用藥。余但審脈辧證﹐的系風寒暑濕﹐气血﹑食積﹑痰飲﹐何因而施治﹐令其蘇醒﹐气血流動﹐然後扶起放痧﹐漸以調治。如不醒﹐卽擇牛黃丸﹑三香丸﹑救苦丹之類以救之。如此重癥﹐必需醫者慈心大發﹐立時連進湯丸﹐方能有救﹐遲則必死。

卷之上玉衡要語

治痧宜看涼熱

痧犯太陽﹐則頭痛發熱﹔犯少陽﹐則耳旁腫脹﹐寒熱往來﹔犯陽明﹐則面目如火﹐但熱而不寒﹔犯太陰則腹痛﹔犯厥陰則少腹痛或胸脇痛﹔犯少陰則腰痛而皆身涼。犯乎肺則咳嗽痰喘微熱﹐甚則鼻衄﹔犯乎心則心痛或心脹﹐其頭額冷汗如珠﹐而身或熱或涼﹔犯乎膀胱則小便溺血﹐甚則身熱﹔犯乎大腸則痢下膿血﹐重則嘔吐身熱﹔犯乎肝則沈重不能轉側﹐晡熱﹑內熱﹐甚則吐血﹔犯乎三焦則熱毒內攻﹐上則口渴﹐下則便結。治痧當辧身涼身熱。蓋身涼者﹑內熱者﹐宜攻其裏﹐表熱者﹐宜透其肌。

卷之上玉衡要語

唇舌辧

痧者﹐急癥也。若昏迷不醒﹐口不能言﹐其心胸煩悶﹐一種難過之苦﹐將何以辧之﹖治宜先觀其唇舌。色黑者凶﹔色黃者重﹔色淡紅者﹐較之略輕。蓋黃色而知內熱﹐黑色而知熱極﹐淡紅色𨿽熱﹐用藥不可太冷。又要看有苔無苔﹐其癥始有治法矣。

卷之上玉衡要語

大小便宜通

痧癥危急﹐大便不通﹐急宜放痧而攻之﹔小便不通﹐宜放痧而分利之。

卷之上玉衡要語

咽喉治法

痧癥危急﹐若犯咽喉﹐則痰喘如鋸﹐先放其痧﹐急用薄荷﹑鼠粘子﹑童便﹑山豆根之類以淸之﹐或兼用冰硼散以吹之﹐然後﹐余癥俱從緩治。

卷之上玉衡要語

治痧當絕其根

痧之爲害﹐治之𨿽愈﹐若一有未除﹐卽復肆毒﹐又徧周身。如在表者已刮﹔在中者已放﹔而在內者少有未消﹐一喫米飯或熱湯﹑熱酒﹐痧毒卽復﹐由內而攻表﹐遂徧周身。如在內者已治﹐在中者已放﹐而在表者未刮﹐卽復由外而攻內。

若表裏具盡治矣﹐而在中者未放﹐亦復傳徧表裏。如此可畏之極﹐眞生死所關﹐非雜病所得而比也﹐故治痧當絕其根。

卷之上玉衡要語

痧原論

痧癥先吐瀉而心腹絞痛者﹐從穢气痧發者多﹔先心腹絞痛而吐瀉者﹐從暑气痧發者多﹔心胸昏悶﹐痰涎膠結﹐從傷暑伏熱痧發者多﹔徧身腫脹﹐疼痛難忍﹐四肢不舉﹐舌彊不言﹐從寒气﹑冰伏過時﹐郁爲火毒而發痧者多。

卷之上玉衡要語

治痧當分經絡

腰背巓頂連風府脹痛難忍﹐足太陽膀胱經之痧也。兩目紅赤如桃﹐唇漧鼻燥﹐腹中絞痛﹐足陽明胃經之痧也。脇肋腫脹﹐痛連兩耳﹐足少陽膽經之痧也。腹脹板痛﹐不能屈伸﹐四肢無力﹑瀉泄不已﹐足太陰脾經之痧也。心胸弔痛﹐身重難移﹐作腫﹑作脹﹐足厥陰肝經之痧也。痛連腰腎﹐小腹脹硬﹐足少陰腎經之痧也。咳嗽﹑聲啞﹑气逆發嗆﹐手太陰肺經之痧也。半身疼痛﹐麻木不仁﹐左足不能屈伸者﹐手太陽小腸經之痧也。半身脹痛﹐俯仰俱廢﹐右足不能屈伸者﹐手陽明大腸經之痧也。病重沈沈﹐昏迷不醒﹐或狂言亂語﹐不省人事﹐手少陰心經之痧也。或醒﹑或寐﹑或獨語一二句﹐手厥陰心包絡之痧也。胸腹熱脹﹐揭去衣被﹐漧燥無極﹐手少陽三焦之痧也。

卷之上玉衡要語

痧與雜癥輕重不同

痧與雜癥往往相兼而發﹐俱當首重治痧﹐兼醫雜癥﹐蓋痧癥急而雜癥緩也。惟胎前產後有痧當並重處治﹐蓋胎前宜補﹐痧癥宜消﹔產後宜溫﹐痧癥宜涼也﹐故用藥治痧﹐必須斟酌。

卷之上玉衡要語

治痧三法

肌膚痧﹐用油鹽刮之﹐則痧毒不內攻。血肉痧﹐看靑紫筋刺之﹐則痧毒有所泄。腸﹑胃﹑脾﹑肝﹑腎﹐三陰經絡痧﹐治之須辧經絡臟腑﹐在气在血﹐則痧之攻內者﹐可消﹑可散﹑可驅﹐而絕其病根也。

卷之上玉衡要語

痧前禁忌

痧忌熱湯﹑熱酒﹑粥湯﹑米食諸物。蓋飲熱湯﹑熱酒﹑粥湯則輕者必重﹐重者立斃。喫米食諸物﹐恐結成痧塊﹐日久變出奇疾﹐甚難救療。如有幸而食消﹐不殞命者﹐不可以此爲例也。

卷之上玉衡要語

痧後禁忌

痧癥略松﹐胸中覺餓﹐設或驟進飲食﹐卽復痧脹﹐立可變重﹐是必忍耐一二日爲則﹐乃可萬全。

卷之上玉衡要語

痧脹凶癥

痧有心胸髙起如饅HT者﹐不治。背心一點痛者﹐死。角弓反張者﹐死。腰腎一點痛者﹐死。心胸左右有一點痛者﹐不治。脇肋痛者﹐不治。四肢腫痛者﹐難治。鼻如煙煤者﹐死。舌捲囊縮者﹐死。環口黧黑者﹐死。頭汗如珠﹐喘而不休者﹐死。昏迷不醒﹐放痧不出﹐服藥不應者﹐死。痧塊大痛﹐服藥不應者﹐死。

卷之上玉衡要語

痧爲百病變癥

諸凡百病﹐勢極傷人。然亦有未卽臨危﹐尙可綿延時日﹐而忽然變病﹐遂致傾危不治者﹐何也﹖蓋百病之中﹐有或因病﹐而感夏月暑熱時行之气﹐有或牀第不潔﹐穢惡衝人﹐而兼之平時伏毒深藏﹐一時痧癥均可乘隙竊發。所貴醫者識竅﹐先治其痧﹐後理其病。所謂急則治其標﹐緩則治其本者﹐此類是也。

卷之上玉衡要語

醫家當識痧筋

痧癥輕者﹐脈固如常﹐重者﹐脈必變異。若醫家但識其脈﹐不識痧筋﹐勢必據脈用藥﹐而脈已多變﹐則實病變虛﹐虛病變實﹐誠不可恃。曷若取脈癥不合者﹐認痧筋有無﹐有則據痧用藥﹐無則據脈用藥﹐乃無差誤。故余謂醫家當識痧筋。

卷之上玉衡要語

放痧有十

──在頭頂心百會穴。

──在印堂。

──在兩太陽穴。

──在喉中兩傍。

──在舌下兩傍。

──在雙乳。

──在兩手十指頭。

──在兩臂彎。

──在兩足十趾頭。

──在兩腿彎。

凡痧有靑筋紫筋﹐或現於數處﹐或現於一處﹐必須用鍼刺之﹐先去其毒血﹐然後據痧用藥。治其脾﹑肝﹑腎及腸﹑胃經絡痧﹐萬不失一。

卷之上玉衡要語

放痧須放盡

嘗見人犯痧癥﹐延一放痧者放之﹐以爲放痧之法﹐止於此矣。不知放痧之人﹐固有善於彼者﹐不善於此﹐亦有善於此者﹐不善於彼。使病家延一放痧之人﹐略知一二﹐未識其全﹐則血肉之痧﹐有放而未盡者矣。苟醫者不識痧筋﹐見其痧之已放﹐而孟浪用藥﹐藥不能治及於血肉之分﹔或痧癥復發﹐痧毒肆攻﹐而輕者變重。病家不明其故﹐歸咎於醫﹐醫者之名﹐由玆而損﹐豈反不爲放痧之人所誤乎。故醫家識痧﹐必須令其放盡。

卷之上玉衡要語

痧有放刮不盡辧

痧毒所發﹐得善放者放之﹐未有不可盡﹐而亦有不盡者﹐何也﹖蓋痧者﹐熱毒也。或誤飲熱湯﹐則靑筋﹑紫筋﹐反隱而不現。卽略現靑筋﹑紫筋而放之﹐其毒血亦不流﹔並刮痧亦不出﹐熱湯爲之害也。此當急飲冷水以解之﹐然後可再放而血流﹔再刮而痧出。或又有痧毒方發﹐而爲食物積滯所阻﹐食積與痧毒凝結於中﹐卽放之不盡﹐刮之不出者﹐食物積滯爲之害也。此當先消食積﹐而再放刮。或又有痧毒瘀滯﹐熱極血凝﹐而瘀血不流﹐阻於胸腹﹐故放之﹑刮之﹐有不盡者﹐此當先散瘀血而後放刮。或又痧毒方發﹐而兼遇惱怒气逆﹐怒气傷肝﹐則愈作脹﹐故痧气益盛﹐而放刮俱難盡﹐此又當先用破气之藥以順之﹐而再放刮。如此則痧毒皆可漸消也。

卷之上玉衡要語

用藥不效

凡病用藥得宜未有不效﹐而痧癥竟有得宜不效者﹐何也﹖夫痧者﹐熱毒也。熱毒用藥宜涼不宜溫﹐宜消不宜補﹐湯劑入口﹐必須帶冷﹐冷則直入腸胃﹐而肌膚血肉之間﹐𨿽有良劑﹐安能得至乎﹖此治痧者﹐莫先於刮之放之也。如刮之放之﹐而肌膚血肉之毒已除﹐然後將腸﹑胃﹑脾﹑肝﹑腎﹑三陰之毒﹐用藥以驅之﹐藥固未有不效者也。然亦有刮之放之而藥有不效者﹐是非藥不效也。蓋其時𨿽放﹐而放之或有未盡﹔𨿽刮﹐而刮之或有未到﹐則是肌膚血肉之毒猶在﹐故卽用藥﹐而藥有不效耳。若刮已到﹐放已盡﹐而痧癥猶在﹐則是痧毒惟在腸﹑胃﹑脾﹑肝﹑腎﹑三陰經絡﹐非藥將何以治之乎。

卷之上玉衡要語

用藥必效

痧癥危極﹐昏迷不醒﹐卽扶之不起﹐呼之不應﹐𨿽欲刮放而不可刮放﹐乃更有用藥以救之﹐而能必其效者﹐何也﹖蓋痧癥用藥﹐必須帶冷﹐冷𨿽未能卽周於肌膚血肉之間﹐而昏迷不醒﹐乃痧之熱毒衝於心膈﹐故心不能自主而昏迷。若藥帶冷入口﹐卽從心膈間順流而下﹐則熱毒之气在心膈間者﹐隨藥而消﹐故昏者復明﹐迷者復醒。卽有不醒者﹐乃食積﹑血﹑痰所阻﹐若能攻而下之﹐未有不醒者矣。此余治痧﹐所以又用藥而必得其效也。

卷之上玉衡要語

用藥大法

痧气壅遏﹐未有不阻塞於中﹐故作痛﹑作脹﹐用荊芥﹑防風之類﹐從表而散﹔用靑皮﹑陳皮之類﹐從中而消﹔用枳實﹑大黃之類﹐從大便而下﹔用木通﹑澤瀉之類﹐從小便而行﹔用山楂﹑卜子之類﹐所以治其食之阻﹔用金銀花﹑紅花之類﹐所以治其血之壅﹔用檳榔﹑蓬術之類﹐所以治其積之滯也。

卷之上玉衡要語

痧有實而無虛辧

痧者﹐天地間之厲气也。入於气分﹐則毒中於气而作腫作脹。入於血分﹐則毒中於血而爲蓄﹑爲瘀。凡遇食積﹑痰火﹑气血卽因之阻滯﹐結聚而不散﹐此痧之所以可畏也。故人之壯實者﹐有痧脹之癥﹐飲熱酒﹑熱湯而變者固然﹔卽人之虛弱者﹐有痧脹之癥﹐飲熱酒﹑熱湯而變者﹐亦無不然。至如人有雜病﹐兼犯痧癥﹐是爲雜病變端﹐而亦畏夫熱酒﹑熱湯﹐人不知覺﹑遂遭其禍﹐則是痧之發﹐又何論人之虛實乎。夫惟人之實者犯之﹐固卽以有餘治之﹐而虛者犯之﹐亦當以有餘治之。蓋其有餘者﹐非有餘於本原﹐乃有餘於痧毒也。論者以爲人之實者﹐固可以有餘治之﹐而人之虛者﹐以有餘治之﹐則益虛其虛矣﹐而不知非然也。夫人有痧毒﹐如家之遇賊寇也﹐人有虛實﹐如家之有濃薄也﹐假若賊寇操戈已入於室內矣﹐而乃以家之資財之薄也﹐其賊寇可不驅而出之乎﹗吾見家有賊寇﹐必先驅之爲是。人有痧毒﹐亦無不先驅之爲是也。故痧發不論虛實﹐驅毒在所當先﹐溫補必於收後﹐此痧之所以有實而無虛也。

卷之上玉衡要語

怪病之謂痧

方書所載﹐怪病之謂痰﹐此古人之格言也。是以中風﹑痰厥﹑昏迷不醒及流痰﹑腫痛﹐具責之痰。然有治痰而痰得其治者﹐十中一二﹐有治痰而痰不爲所治者﹐十有八九。是非痰之不可治也﹐蓋因其癥之凶危﹐醫者膠於方書之語﹐咸謂其痰之使然。而中風﹑痰厥﹑昏迷之類﹐遂有不可名言者矣。若余於中風﹐痰厥﹑昏迷之類﹐嘗有治痰而得其效矣。

詎敢曰一一非痰﹐然其間因痧而有是癥者﹐𨿽云今之時气使然﹐何乃十有八九餘切其脈而不洪滑﹐卽有可疑。或癥有口渴身熱﹐脈變而爲沈遲﹔或癥有不渴身涼﹐脈變而緊數﹔此皆脈癥不合。須識其痧﹐一取靑紫筋色而辧之﹐自有確見。

若醫者惟執爲痰以治之﹐便成大害。然則古人所謂怪病之謂痰﹐痰誠有其病之怪﹐而余則有見夫怪病之謂痧﹑而痧之爲怪﹐更有甚於痰也。則是痧之爲害﹐莫有大於此者﹐豈可付之不論不議耶。

卷之上玉衡要語

痧筋不同辧

痧筋有現﹐有微現﹑有乍隱乍現﹐有伏而不現。痧筋之現者﹐毒入於血分者多﹔乍隱乍現者﹐毒入於气分者多﹔微現者﹐毒阻於气分者多﹔伏而不現者﹐毒結於血分者多。夫痧筋之現者﹐人皆知刺而放之矣。其微現者﹐乃其毒之阻於腸胃﹐而痧筋不能大顯﹐故𨿽刺而無血﹐卽微有血而點滴不流。治療之法﹐但宜通其腸胃而痧筋自現﹐然後俟其痧筋之現﹐刺而放之。若乃痧筋之乍隱乍現者﹐人又皆知俟其現而放之矣。至有伏而不現者﹐𨿽欲放而無可放﹐吾觀善放痧之人﹐亦未有能識其爲痧者﹐所以痧癥之禍﹐往往人受其害而不覺。若斯者﹐必從其脈之不合於癥而辧之﹐必取其所發之病在緩﹐所見之癥候更倏有其甚急者﹐卽病與癥之不合﹐又可辧其爲痧﹐則痧毒之結聚不散者﹐自可細詳。治療之法﹐結於血者散其瘀﹔結於食者﹐消其食而攻之﹔結於痰積者﹐治其痰積而驅之。則結散之後﹐痧筋必然復現﹐然後刺而放之﹐其痧可得而理也。如是之痧﹐亦有可治。若繼余之業者﹐甚勿以其痧癥之凶危﹐而棄之歟。

卷之上玉衡要語

寒痧辧

痧癥之發﹐未有其寒者矣。而亦有其痧之爲寒﹐非痧之有眞寒也﹐蓋因世人知痧之熱﹐而服大寒之飲﹐以至於是。

然寒飲服於犯痧之人﹐有卽愈者﹐有不卽愈者﹐是何以故﹖夫犯痧癥﹐必其無食﹑無積﹑無血所阻於中﹐方可服寒飲而得其效。若一有食﹑積﹑血阻於中﹐而服大寒之飲﹐則食不消﹑積不行﹑血不散﹐而痧毒反冰伏凝阻於中﹐未有得寧者矣。嘗見髙巖窮谷之中﹐山路迢遙﹐行旅感暑熱之气﹐往往有一飲山澗之水而卽斃者﹐是名寒痧。若幸遇放痧之人﹐乃得以識其痧而救其命。蓋緣痧毒攻心﹐服寒飲太過﹐而痧毒隨冰寒凝結於心胸﹐故有卽斃者爾。若一遇放痧之人﹐毒血一行﹐便無凝滯﹐此人所以得有其命也。今近處往往有犯痧癥﹐服冷水不愈者﹐此類是也。故方書所載﹐服陰陽之水﹐而不獨取乎井水者﹐誠有見於此爾﹐是以久服涼飲之後﹐痧有未痊者﹐又當用微溫之藥以施之。余於是集方中﹐所載三香丸﹐又有略用附子﹑漧薑之類﹐均稍冷凍飲料之﹐誠爲權宜之善劑歟。若其方書所云寒痧﹐謂當卽以眞寒治之﹐而驟多用桂﹑附﹑漧薑﹑吳茱﹑參﹑之類﹐此誠有誤﹐不可服也。

卷之上玉衡要語

放痧不出治法

痧癥危急﹐莫善於先放其痧。乃今更有放痧而血不流者﹐𨿽痧筋隱隱﹐無可如何﹐故放痧之人往往遇此便爲凶。若余則不然﹐是其放痧𨿽血不流﹐而亦有可救者﹐卽至昏迷不醒﹐勢在臨危﹐若審其無食積﹑血﹑痰阻滯於中﹐用寶花散冷服﹐或陰陽水﹐或泥漿水﹑或晚蠶沙水﹑或細辛水﹑或白沙糖梅水﹐擇一方而用之﹐俟其稍醒﹐然後扶起﹐再行別法療治。至如有因血瘀而放之不出﹐用童便﹑桃仁﹑紅花之類﹐以救之。有因飯後便犯痧癥﹐多用鹽湯或礬湯冷凍飲料﹐以吐去新食。食久痧脹﹐用卜子﹑山楂﹑麥芽之類以消之。有積痧阻﹐用檳榔﹑大黃之類以驅之﹐阿魏丸之類以治之。或痰血凝結﹐昏迷欲死﹐不省人事﹐用菜油二兩﹐麝香一錢﹐調下立蘇﹐此爲良法。如是先去食積﹑血痰之阻滯者﹐則痧筋自然復現﹐痧气自然散行﹐而後﹐可刮卽刮﹐可放卽放﹐當藥卽藥。蓋緣痧癥初發﹐未攻壞臟腑故耳。乃知初起放痧不出凶癥﹐未始不可以挽回也。醫者甚毋以其放痧不出﹐昏迷如死﹐見爲凶極而棄之歟。

卷之上玉衡要語

放痧數次不愈

痧癥愈則卽愈﹐不愈須防其有內潰之憂﹐故治痧之法﹐刮之﹑放之宜愈﹐不愈卽當用藥以治之。至若雜癥之兼乎痧也﹐亦宜刮﹑宜放﹐而急宜用藥以治其痧爲要策。此治痧者﹐不可一日無治法﹐亦不可一日無治藥也。乃今有不用藥而惟恃乎放痧﹐竟有其放痧數次不愈者﹐或乃曰彼無昏迷不醒之重癥﹐可無害於事也。不知放痧數次不愈﹐則必日甚一日﹐內有伏毒﹐盤居臟腑﹐𨿽不見有昏迷不醒之事﹐而痧毒之攻擊於臟腑間者﹐甚可危也。且放痧何以數次不愈乎﹖蓋惟人有食積﹑血痰阻滯其毒﹐故痧𨿽放而不盡。設有能消除其食積﹑血痰﹐則痧毒無阻﹐尙烏有不愈者耶﹖惟其不用藥而惟恃乎放痧﹐故痧毒不盡﹐勢必攻壞臟腑。醫者愼毋以放痧數次不愈爲輕癥﹐而忽視之歟。

卷之上玉衡要語

數犯痧癥

痧癥有緊﹑有慢﹐人多不識。幸邇來南方砭刺有人﹐略曉痧癥一二﹐然亦不克逐癥詳明﹐深可嘆惜。故有云痧當砭刺﹐刺卽救之﹔有云痧不可刺﹐刺卽多犯﹐此語一出﹐遂致誤人不淺。然亦有可辧者﹐蓋痧癥之初犯者﹐邪气勝夫元气﹐𨿽人壯實而不免。痧癥多犯者﹐由元气虛﹐則易感觸夫邪气﹐是以有數患痧癥之人﹐或有十日半月一發﹐或有一月二月一發﹐常患痧痛﹐非刮則放﹐所以有痧不可刺﹐刺卽多犯之說爾。不知痧之易感﹐必由於胃气本虛﹐遂乃數犯。予嘗用「絕痧方」充其胃气﹐則痧自斷﹐又用參﹑大補之味以實之﹐痧未有不斷者矣。然必痧癥已痊之日﹐全無些須痧毒﹐然後可服﹐以絕其根。否則稍有痧气未除﹐此等之藥﹐斷不可服﹐恐其中有甘辛溫熱大補之味﹐反益助其邪毒爾。

卷之上玉衡要語

痧脹昏迷與雜癥不同

雜癥若重﹐或至昏迷﹐均可以延時日﹐獨痧癥之昏迷﹐則有不容少待者﹐何也﹖夫雜癥昏迷﹐不過痰﹑气﹑血湧﹐或虛極而發暈已也﹐故可以延時日。至於痧而昏迷不醒﹐僅是痧气沖心﹐尢有可解﹐若爲痧毒所攻﹐則毒血一衝﹐勢必攻壞臟腑﹐未有少延者矣。故痧脹昏迷不醒者﹐須防立死。其毒血與食積﹑痰﹑气必結聚心腹胸膈之間﹐而經絡不轉﹐气血不運﹐𨿽欲放而血不流﹐欲刮而痧不顯﹐此所以救之者﹐又必急用藥以治之也。其治之之法﹐惟視其食﹑積﹑痰﹑血﹑气阻及暑熱﹑伏熱﹑穢气之類以治之。有食消食﹐有積消積﹐有痰血气阻﹐卽散其痰血气阻﹐有暑熱﹑伏熱﹑穢气所觸﹐卽散其暑熱﹑伏熱﹑穢气﹐則胸膈一松﹐昏迷自醒﹐然後驗其紫筋靑筋以刺之﹐而或刮或藥﹐惟其癥之所發﹐以施其救人之術歟。

卷之上玉衡要語

痧筋原於血中之毒

夫醫首重望聞﹐次貴問切﹐人皆知之矣。至於痧﹐而望聞有所未明﹐問切有所未盡﹐醫其可以已乎﹖吾觀世有暗痧而人不識﹐往往多誤﹐則曷不取痧筋以驗之。蓋鍼鋒所刺﹐不過鋒尖微微入肉﹐有痧毒者﹐方有紫黑血流﹔若無痧毒者﹐其鋒尖𨿽刺﹐點滴全無。故痧有痧筋可辧﹐亦如別病之有別癥可辧也。然則痧筋所現者﹐靑紫之色﹐所原者﹐乃本於血中之有其毒歟。夫血中有毒﹐旣無可消﹐自宜知放﹐放有不盡﹐則宜刮﹑宜藥﹐審寒涼而權輕重﹐借艸木以挽凶危。凡以驅夫痧毒之所畱滯者﹐而救其大命焉爾。柰何有不信痧者﹐徒受夫痧癥之實禍﹐而甘心於自斃乎。

卷之上玉衡要語

慢痧必須速治

痧若緊者﹐只在頃刻﹐慢者﹐或期至十日半月而死﹐或期至一月二月而死﹐甚有期至三四月而死﹐此誠痧之慢矣。

而余謂必須速治者﹐毋乃憂人之太過乎﹖而不知其非也。夫痧之致人於死者﹐𨿽有如是之久﹐而其痧毒蔓延於腸胃﹑經絡間者﹐正多凶險之處﹐卽如痧毒滯結於身之或左或右﹐或上或下﹑或裏或中或表﹐旣有若是之滯結者﹐必不尢然若是之滯結而已也。將且在內者﹐先壞臟腑﹐在中者﹐先損經絡﹐在表者﹐先潰肌肉。𨿽未卽斃﹐而其難治之形必然先見﹐若一不治﹐便成死癥。慢痧之可畏也如是﹐安可以死日之慢﹐而不速爲之早治乎。

卷之上玉衡要語

痧癥治要宜明

痧無食積﹑瘀血而痧气壅盛者﹐冷服。痧气壅阻於食積﹐而無血瘀者﹐稍冷服。痧有毒盛而血瘀者﹐微溫服。痧入於气分而毒壅者﹐宜刮。痧入於血分而毒壅者﹐宜放。痧痛而絞動者﹐痧毒壅阻於食積之气分也。痧痛而不移者﹐痧毒壅阻於血分而有瘀也。痧發於頭面上部者﹐痧之毒瓦斯上壅也。痧躔於手足下部者﹐痧之毒血下注也。痧有上吐下瀉者﹐痧气上下衝激也。痧有煩悶气脹者﹐痧气壅塞於心膈也。痧有惡寒發熱者﹐痧气遏抑於肌表也。痧有胸膈偏痛者﹐毒血流滯於經絡也。痧有結滯腸胃者﹐食積﹑血瘀爲腫爲脹也。痧有吐血﹑便血者﹐痧血泛溢而憂潰敗也。痧有咳嗽﹑喘急者﹐痧毒壅於气分而生痰逆也。痧有立時悶死者﹐痧之毒血攻心也。痧有手足軟而不能運者﹐痧入於血分而毒注於下部也。痧有腰脇具痛者﹐痧阻於血分而有瘀也。痧有偏痛於半身者﹐毒注於半身而瘀血也。痧有身重不能轉側者﹐痧之毒血壅瘀而不能轉運也。痧有變成腫毒潰爛者﹐毒血凝滯而攻壞肌表也。

卷之上玉衡要語

治痧須先明百病

痧癥不與雜癥俱發則已﹐若與雜癥俱發﹐醫者但能治其痧癥﹐不能治其雜癥。假使雜癥有害﹐不幾誤人於死者﹐不在痧癥而在雜癥乎﹖夫天下有能治百病而不能治痧者﹐余固素其有誤於人矣。玆有犯雜癥兼痧之疾﹐而業醫治痧者﹐更不能治雜癥﹐獨可無責其有誤人之罪乎﹗卽如人有勞弱﹐本原不足之癥﹐兼犯痧癥凶危﹐延一治痧者治之﹐聆其言﹐則云我固善治其痧焉。始則用克伐之藥﹐以治其痧脹之極﹐可謂有病則病受之﹐𨿽甚克伐﹐亦無害於本原矣。迨至痧已散去五六﹐尙存三四﹐則用藥之法﹐𨿽宜尙重痧癥﹐又當顧慮本原﹐惟在略用克伐而不傷本原者爲是。若一過用克伐﹐便傷本原﹐豈不有誤於不足之癥乎﹗況痧气散去八九﹐惟是略存一二﹐用藥尢宜保護本原﹐而稍治其痧焉。至於痧患悉平﹐惟有本原不足﹐則自應以補益爲先﹐然後可云能治其病而無誤也。若不先明於本原不足之癥﹐而用藥失宜﹐投劑無法﹐則其誤人之罪﹐其能免乎﹗卽此一端﹐可例百病﹐故吾謂治痧﹐須先明百病。

卷之上玉衡要語

刺腿彎痧筋法

腿彎上下﹐有細筋﹐深靑色﹐或紫色﹐或深紅色者﹐﹝肌膚白嫩者﹐方有紫紅色。﹞卽是痧筋﹐刺之方有紫黑毒血。

其腿上大筋不可刺﹐刺亦無毒血﹐反令人心煩。腿兩邊硬筋上筋﹐不可刺﹐刺之恐令人筋弔。若臂彎筋色﹐亦如此辧之。

其餘非親見不明白﹐故不具載。至如頭頂心一鍼﹐惟取挑破﹐略見微血﹐以泄痧毒之气而已﹐不可直刺。其指尖刺之太近指甲﹐𨿽無大害﹐當知令人頭眩。若一應刺法不過鍼鋒微微入肉﹐不必深入。

卷之上玉衡要語

刮痧法

背脊﹑頸骨上下及胸前脇肋﹑兩背肩臂痧﹐用銅錢蘸香油刮之﹐或用刮舌子腳蘸香油刮之。頭額﹑腿上痧﹐用綿紗綫或麻綫蘸香油刮之。大小腹軟肉內痧﹐用食鹽以手擦之。

卷之上玉衡要語

用鍼說

嘗覽古人遺言﹕東南卑濕之地﹐利用砭﹐所謂鍼刺出毒者﹐卽用砭之道也。但放痧之人﹐具用鐵鍼﹐輕者一鍼卽愈﹐重者數次不愈﹐蓋因痧毒入深﹐一經鐵气﹐恐不能解。余惟以銀鍼刺之﹐則銀性最良﹐入肉無毒﹐以之治至深之痧毒﹐不尢愈於鐵鍼乎﹖此余所以刺痧筋者﹐獨有取乎銀鍼也。

卷之上玉衡要語

痧脹用藥不厭多

凡傷寒雜癥﹐所犯止有一癥﹐用藥不貴乎多。痧癥凶暴非常﹐變幻百出。如犯在气分﹐有兼痰兼血﹔在血分﹐有兼食兼積﹐或又有兼外感內壅﹐往往皆然﹐不可執一。故用藥治之﹐宜盡慮到﹐不然﹐一有不及﹐其禍不測﹐此所以不厭乎多也。

卷之上玉衡要語

痧脹宜下辧

傷寒食未化﹐下之太早﹐反引寒邪入胃﹐變而爲熱﹐熱邪固結所食﹐不能消化﹐乃成結胸。若痧脹新食﹐固宜以吐爲先﹐至所食旣久﹐驟然痧脹﹐𨿽所食消化未盡﹐下之無害。蓋痧脹非有寒邪入胃﹐變成熱結之患。但因痧毒在腸胃﹐則腸胃中肌肉作腫作脹﹐盤腸絞痛﹐徧及臟腑﹐故外宜用刮放以泄毒於表﹐內可卽下以攻毒於裏﹐則腫脹自當之以潛消﹐而食積亦因之以通利﹐原無結胸之可憂也。然痧脹固非傷寒熱結者比﹐但下之﹐必須內兼食積﹐又宜以漸而進﹐中病卽止。

卷之上玉衡要語

痧後治雜癥宜知

痧退後﹐竟治雜癥﹐固所宜然。但痧後餘毒﹐或尙存些須﹐按脈而脈已不顯﹐辧癥而癥已若淸﹐此時用藥﹐若卽認爲惟是雜癥已爾﹐僅以治雜癥之藥治之﹐設使稍有相犯﹐吾恐斯人尙不得保其命也。蓋痧後尢痘後﹐痘後之癥﹐固不可捨痘餘毒而單治雜癥﹐痧後之癥﹐又豈可捨痧餘毒而單治雜癥乎﹖此治痧後雜癥﹐又不可不深慮﹐而於雜癥劑中﹐更兼解毒活血乃能收全功也。

卷之上玉衡要語

當知不信之誤

凡人有病則宜治﹐將死則宜救﹐乃有犯痧不信夫痧者﹐是其智之所短﹐卽其數之所盡也。故人有犯乎慢痧﹐尢可纏綿時月而病日深﹐若犯乎緊痧﹐未有不立時凶危而入於死。如此不信﹐眞數盡之人也。卽告之以痧癥之禍﹐而彼仍茫然不覺﹐𨿽有熱心﹐無益於事。故不信之誤﹐人自當知。嘗見一士不信痧﹐忽然犯緊痧暗癥﹐咽喉疼痛﹐喘急如鋸﹐發熱沈重﹐胸中飽悶﹐吹藥﹑服藥喉中益痛﹐痛連耳際﹐或時在左﹐或時移右﹐痰脹昏迷﹐亡危之極﹐殆難盡述。幸而審明痧癥﹐急爲放痧﹐湧出毒血甚多﹐刮痧徧體俱有﹐服藥至晚而安﹐痰脹亦消﹐喉痛亦止。緣不守痧禁﹐飲溫酒熱茶﹐立時復發而終﹐此眞痧毒之爲害也。嗚呼惜哉﹗更見同時三女﹐一犯此癥﹐刮痧而愈﹔一犯此癥﹐放痧而愈﹔一犯此癥﹐認爲喉鵝﹐治之而死。信者如此﹐不信者如彼﹐痧其可忽也耶﹗

卷之上玉衡脈法

痧脈十二經辧

脈芤而浮者﹐肺痧也。脈芤而散者﹐心痧也。脈弦長而動者﹐肝痧也。脈芤大而滑實者﹐脾痧也。脈沈細而動止不勻者﹐腎痧也。大腸之痧﹐類於肺而長。小腸之痧﹐類於心而細。膽之痧﹐類於肝而數。胃之痧﹐類於脾而緊。膀胱之痧﹐類於腎而浮虛。三焦命門之痧﹐脈必怪異。

卷之上玉衡脈法

痧脈外感內傷辧

傷食之痧﹐脈多戰動。傷血之痧﹐脈多芤滑。傷暑之痧﹐脈多洪滑而疾數。傷風之痧﹐脈多沈微。穢觸之痧﹐脈多變異不常。傷气之痧﹐脈多沈伏﹐或形如雀啄。傷寒濕之痧﹐脈多沈細。

卷之上玉衡脈法

痧脈要訣

痧癥之脈﹐與諸癥之脈不同。如傷寒傷風﹐自有傷寒傷風之脈。若傷寒傷風﹐一兼痧癥﹐其脈必變﹐病必凶暴是也。

凡遇雜癥有痧皆然。

治驗﹕一用成屠兄夫人﹐忽然昏迷沈重﹐痰涎壅盛﹐已三日矣。延余往視﹐診脈﹐洪大無倫﹐身不發熱﹐口不漧燥﹐惟不省人事。余曰「脈癥不合﹐此痧脹也」。刮痧稍醒﹐用沈香郁金散﹑荊芥湯加山稜﹑蓬術﹑枳實﹑紫朴﹑砂仁微冷凍飲料之﹐三劑而愈。

一忱雲溪年老一子﹐七歲﹐發熱五日﹐狀類傷寒﹐昏迷沈重﹐服傷寒藥﹐病勢亦甚﹐將在臨危。其婿吳彩雲延余往視﹐診其脈﹐形如雀啄﹐怪脈已現﹐不可復救﹐但細按左關﹐指下或時厥厥動搖﹐此暗痧而入不覺也。幸其年幼﹐可抱而起﹐視其腿彎﹐有紫筋三條﹐刺之﹐血流如注﹐不愈﹐用阿魏丸﹑大黃丸﹑淸茶微冷凍飲料之﹐又用荊芥湯加山楂﹑卜子﹑檳榔﹑細辛﹐微冷凍飲料之。連服二頭服﹐方知人事﹐次日脈復如常﹐痧气退盡﹐但身熱未痊﹐乃用傷寒陽明胃經藥﹐三劑而愈。余治痧不及具述﹐各舉一二爲例﹐以見痧癥不可忽也。

余之痧脈要訣﹐至矣盡矣﹐痧癥之脈﹐莫有外於此矣。議者以爲余之祕夫脈﹐而不盡言其脈之所以然者﹐正在此也。

嗟嗟﹐人之議余也﹐以余之論痧脈而脈有未明也。抑思余之刊刻是書也﹐將以曉天下之人﹐使天下咸識夫痧癥之禍也﹐豈有所祕而不言者乎﹖卽如傷寒自有傷寒之脈﹐非虛語也。夫冬月正傷寒﹐頭痛惡寒﹐身熱無汗﹐脈必緊盛﹐故見夫人迎緊盛之脈。若餘月𨿽有頭痛惡寒﹐身熱無汗﹐總名傷寒﹐脈未有其人迎緊盛者﹐此冬月所以有正傷寒之脈也。假若冬月有正傷寒之癥﹐不見有正傷寒緊盛之脈﹐或變而爲沈遲﹐或變而爲微細﹐是脈癥之不合也多矣。而又取靑筋﹑紫筋之色以辧之﹐則痧癥之發可驗而知也。且如傷寒有兩手無脈曰雙伏﹐一手無脈曰單伏﹐必有正汗也。此以汗之將來一時脈伏言之﹐非云時時脈伏而有汗也。若所犯傷寒癥已如是﹐而脈之伏也日日如是﹐則是脈與脈伏正汗之說不合﹐獨不可以驗其痧癥之因乎﹖又如傷寒傳經熱癥﹐有雲气口緊盛﹐傷食之驗﹐若人癥犯胸中飽悶﹐宜乎气口脈緊盛矣﹐及按其气口之脈﹐不見緊盛﹐反若空虛﹐是脈癥之不合﹐更可以驗其痧之發矣。若更取靑紫筋色而辧其的確以治其痧﹐尙何疑乎﹖卽此類推﹐余癥可以盡知。

卷之上玉衡脈法

痧脈有似陰癥辧

痧毒之气﹐阻抑於經絡﹑血肉之間﹐故其脈多沈伏﹐卽有別病兼痧者亦然。如人有傷寒﹐脈沈微無力﹐是直中三陰經之脈也﹐治以陰癥用熱藥﹐有何疑哉﹖然嘗見有用之而愈者﹐有用之而不愈者。用之而愈﹐則人將曰﹕陰癥之藥﹐在所宜用﹔用之而不愈﹐則人又將曰﹕陰癥之藥﹐不可驟用。此豈其認脈之不眞﹐而治傷寒之有未當歟。夫亦惟爲傷寒兼痧﹐痧脈與陰癥脈相似莫辧﹐故一服溫補熱藥﹐痧毒變幻﹐而有此悔爾。余嘗臨癥治傷寒﹐按之見有沈微或伏之脈﹐一似直中三陰經﹐而其外現癥候﹐稍有不合於三陰經癥﹐便取痧筋而驗之﹐有則爲痧﹐無則爲陰﹐施治之藥﹐或涼或熱﹐萬不失一。且放痧服藥之後﹐血肉經絡之分﹐通而無阻﹐卽按其脈﹐便不復如前之沈微或伏矣。余然後按脈辧癥﹐用藥以治其傷寒﹐藥未有不得其效者。至如雜病兼痧﹐有沈微或伏之脈﹐亦以此法驗之﹐誠至當不易之論也。

卷之上玉衡脈法

痧脈似气血有餘辧

痧之毒瓦斯﹐衝激於經絡﹐血肉之分﹐故其脈多洪數﹐或沈緊﹐或大而無倫﹐或洪實有力﹐種種不一。若癥脈稍有不合﹐盒飯審其痧筋有無﹐有則俟其放痧之後﹐再診其脈之來復何如﹐以斷其病之寒熱虛實施治﹔若無﹐卽以其脈斷其寒熱虛實用藥。余嘗治一勞弱吐紅之癥﹐其脈洪實有力﹐他醫遇此﹐以爲勞弱吐紅﹐脈忌洪實﹐兼之癥候凶危﹐謝事而去。

余惟見其病勢之暴而疑之﹐爰視其腿彎有靑筋色﹐先放其痧﹐六脈遂和﹐癥候亦平。又付散痧消食去積之藥﹐气血無阻﹐凶暴潛消﹐飲食漸進﹐後用六味地黃丸及十全大補湯服之﹐勞弱不足之癥亦愈。蓋因其向來病气﹐俱從痧气而泄﹐所以一用補藥遂得全效也。

卷之上玉衡脈法

方書脈句宜參

凡古人載籍﹐所以垂訓者﹐不知幾經籌畫﹐幾經筆削﹐乃著之於書。後人竟以一覽不明﹐便置之髙閣﹐毋乃有負古聖賢作書者之心乎﹖余嘗博覽遺言﹐若其有得於心﹐固然不忍釋手﹐卽令有疑於己﹐亦且數四低徊﹐然後得一夕豁然洞灼而大悟也。有如方書所載﹕「諸痛脈伏不可診也」之句。余嘗疑之﹐若以爲治病之道﹐求所以辧明虛實寒熱之法﹐斟酌輕重緩急之宜﹐惟脈是恃。若脈伏旣不可診﹐醫者將何以斷其病之屬虛屬實﹑屬寒屬熱之所致﹐而於用藥之際﹐更有可輕可重﹐當緩當急之定論乎﹖詎意古人之所以示我者﹐固有先得我心﹐而昭然筆之於書也。余是以一再思之﹐乃知所謂脈伏不可診者﹐若謂必須求他癥以辧之﹐方有其治法焉爾。故余於諸痛脈伏者﹐固推而驗於筋之靑者紫者﹐識其爲痧。

卽於諸病不痛而脈伏者﹐亦必推而驗於筋之靑者紫者﹐識其爲痧。蓋緣痧毒瓦斯壅血阻於經絡間﹐故脈有伏而不現爾﹐若以鍼刺之﹐血流而气亦泄﹐毒始無所壅阻﹐而脈乃復其常爾。至於痧之重者﹐傷在腸胃三陰﹐鍼刺有所不到﹐血流有所不盡﹐余惟從夫食積血痰所阻之毒以治之。脈且隨藥而復﹐則病有未愈者﹐始可憑脈以用其藥﹐然後思古人之所謂不可診者﹐信乎諸痛脈伏之不可診也。古人之詔我者﹐誠有所見也哉。

卷之上玉衡脈法

脈貴審於幾先

痧之重者﹐形之於脈﹐前言已槪之矣。至如雜病兼痧﹐始發甚微﹐疑似莫辧﹐所謂審脈之道﹐則又吾筆所難書﹐吾言所難罄。惟在醫者臨癥之際﹐神明其意於切脈之中﹐斬截其痧於方發之始。蓋痧之慢者﹐詎云日久必壞臟腑﹐損經絡﹐潰肌表乎。卽其輕而又輕者﹐𨿽不至驟傷其命﹐而於雜病之中﹐一有兼痧﹐不能審治﹐其病將纏綿難愈﹐卽愈亦必數數復發﹐疾苦相連﹐此痧之所以可畏﹐當預審之於幾先也。

卷之上玉衡脈法

痧脈決生死法

脈微細者﹐生﹔脈實大急數者﹐重﹔脈洪大無倫者﹐凶。一部無脈者﹐輕﹔一手無脈者﹐重﹔兩手無脈者﹐死。六脈無根﹐放痧服藥不應者﹐不治﹔諸怪脈現﹐放痧服藥不應者﹐死。

卷之上

此下細述發蒙論所不盡

凡屬暗痧之類﹐人多不識﹐誤中其禍﹐故悉列之於前﹐庶令人一開帙而注目焉。下卷痧癥﹐人所易明﹐故姑置之於後。

卷之上此下細述發蒙論所不盡

暗痧辧

心中悶悶不已﹐欲食不食﹐行坐如常。卽飲溫熱﹐不見凶處﹐更無心腹腰背疼痛之苦﹐但漸漸憔悴﹐日甚一日﹐若不知治﹐亦成大害﹐此痧之慢而輕者也﹐放之卽愈。亦有頭痛發熱﹐心中作脹﹐類於傷寒﹐亦有寒熱往來﹐似瘧非瘧﹐悶悶不已﹐亦有咳嗽煩悶﹐有似傷風﹐亦有頭面腫脹﹐兩目如火﹐亦有四肢紅腫﹐身體重滯﹐不能轉側﹐此痧之慢而重者也。誤喫熱湯﹐熱酒﹑熱物﹐遂乃沈重﹐或昏迷不醒﹐或痰喘气急﹐狂亂見凶。如遇是癥﹐必先審脈辧癥的確﹐果系何因﹐在表者刮﹔在中者放﹔在裏者或丸或散或煎劑﹐必須連進數服﹐俟其少安﹐漸爲調理。

治驗﹕一餘三嬸母寡居﹐四月間忽然昏迷沈重﹐不省人事﹐顏色具變﹐漸漸黑色。二弟驤武次衡延他醫治之﹐莫識其病。

適余至視疾﹐診之左脈洪大﹐右脈沈微﹐余曰此暗痧也。審其腿彎有靑筋三條﹐刺之﹐紫黑血流如注﹐不醒﹔刮痧亦不醒﹔用沈香郁金散加砂仁﹐並荊芥湯稍冷服之﹐不醒﹔次日用寶花散﹑薄荷湯加大黃丸﹐微冷服亦不醒﹔至五日﹐復刮痧﹐用三香散加砂仁湯溫下﹐而後醒﹐漸調理乃痊。

一餘友朱其章一老僕﹐六月發熱沈重﹐昏迷不醒﹐黑苔芒刺﹐舌短狂罵﹐不避親疏。其章延余往視﹐診其脈﹐六部具伏。余曰「此痧之重極者也」。彼親中有厲姓﹐善放痧。使二人極力扶起﹐從腿彎有靑筋處刺之﹐但微有紫黑血點而已﹐痧血不流﹐將入死地。余用寶花散蒺藜散稍冷湯飲之﹐又用紫蘇濃朴湯微冷服﹐次日痧退少蘇。但身重如石﹐不能轉側﹐舌上黑苔芒刺不退﹐用紅花湯合淸涼至寶飲治之﹐以漸而愈。

一麓庵朱兄一婢﹐十二歲﹐六日不食﹐頭面微腫。余適與於茂生至麓庵宅﹐卽令婢出診脈﹐冀立一消食方。余曰「脈微面腫﹐殆其痧乎」。刺腿彎上一鍼﹐紫黑血流不愈﹐用寶花散稍冷湯飲之﹐一服而痊。

卷之上此下細述發蒙論所不盡

傷寒兼痧

凡傷寒頭痛寒熱諸癥﹐或當暑天﹐或觸穢气﹐或疫癘所感﹐忽犯痧脹﹐是惟認脈﹑看筋辧之﹐先治其痧﹐痧退之後﹐乃治傷寒。若誤飲熱湯﹑熱藥﹐慢者尢可﹐緊者立時見凶。

治驗﹕一餘甥坦卜文木長子十二歲﹐頭痛身熱無汗。他醫皆治其傷寒﹐不應。余診之﹐六脈微緩﹐乃知其傷寒兼痧者也。

刺腿彎靑筋三條﹐紫黑毒血湧出甚多﹐不愈﹐用防風勝金湯稍冷服二劑﹐痧退。服小柴胡湯而痊。

一車姓者﹐五月﹐傷寒十四日﹐忽爾發昏沈重﹐臥不能轉。延余診之﹐余曰「此傷寒犯痧﹐若不先治其痧﹐余不敢任」。不信﹐延他醫治之﹐益昏迷不醒。復求余﹐余曰「痧气沖心﹐故昏迷﹔痧毒入於血分經絡間﹐故病不能自轉側。

若先治痧﹐尙有廖日」。卽求余治﹐先放痧﹐不愈﹐用寶花散﹑圓紅散﹑及防風勝金湯﹐俱微冷服﹐痧退後﹐治傷寒而痊。

一餘次女﹐四月間﹐頭痛發熱﹐屬傷寒太陽經癥﹐用羌活沖和湯加減治之﹐稍愈。至第四日﹐原照傷寒治之﹐不應﹐更面赤身熱﹑心胸悶悶不已﹐六脈洪大無倫。余曰「此傷寒兼犯痧癥﹐當看痧筋刺之」。余女不信﹐至晚﹐疾益甚﹐始欲放痧﹐在左腿彎下﹐刺靑筋一鍼﹐流紫黑毒血﹐余更有細靑筋不甚現﹐是緣不信﹐多纏綿一日﹐痧气壅阻﹐故痧筋有隱隱者爾。服必勝湯三頭服﹐稍覺身松﹐未愈。次日指上痧筋復現﹐刺血九鍼﹐服藥未愈。俟至夜﹐右腿彎復現靑筋二條﹐刺出毒血﹐服圓紅散﹐乃少安。後又驟進飲食﹐復發熱面赤﹐用山楂﹑卜子﹑柴胡﹑陳皮之類飲之﹐不應。脈仍洪大無倫﹐此因痧毒復發而然﹐刺兩足十趾靑筋﹐去其毒血﹐用必勝湯稍冷服二劑未已。偶飲稍溫茶﹐立刻狂言﹐此痧未盡散﹐因溫飲而復發也。用冷井水三碗飲之﹐更冷服藥五劑﹐然後痧气乃淸﹐但病久身虛發暈﹐服參湯而蘇﹐後用十全大補湯加減治之﹐調理二月而痊。

卷之上此下細述發蒙論所不盡

痧癥類傷寒

傷寒集中﹐僅有四癥類傷寒。至於痧癥類傷寒﹐較之四癥﹐尢爲凶暴。而傷寒書內﹐從未載及﹐故醫者不識。夫傷寒頭痛﹑惡寒﹑發熱﹐屬足太陽膀胱經風寒﹐宜表﹐是寒從肌表而入﹐故宜發散爲先。若痧癥頭痛﹐是痧毒之气﹐上攻頭面三陽﹔不因外感寒气﹐其惡寒發熱﹐𨿽在肌表﹐是時行之气所感﹐由呼吸而入﹐搏激於肌表之中﹔做爲毒熱﹐內熱則外寒﹐故亦惡寒。治宜先刺顚頂﹐放痧以泄其毒﹐用藥惟在透竊解毒順气爲主。若誤認傷寒足太陽膀胱經癥﹐用羌活﹑麻黃﹑發表太甚﹐反助痧毒火邪﹐益張其焰﹐勢必惡毒攻衝﹐作腫作脹﹐立時見凶。故痧癥與傷寒﹐其頭痛﹐惡寒﹐發熱𨿽同﹐治之當異﹐要知痧癥宜淸涼﹐則痧毒可內解﹔傷寒宜辛散﹐則寒气可外舒。固不可以治痧癥者治傷寒﹐更不可以治傷寒者治痧癥也。

治驗﹕一林管家長子﹐六月﹐發熱五日﹐昏迷不醒。余診之﹐病似傷寒﹐而脈沈微無力﹐實非傷寒癥也。閱腿彎下痧筋﹐放紫黑毒血三鍼﹐指頭九鍼﹐不愈﹐用阿魏丸並大黃丸涼茶飲之﹐昏迷遂醒﹐越兩日身涼乃痊。

一車文顯次子惡寒發熱十二日﹐昏迷沈重﹐不省人事。適余至鄕﹐延余診之﹐見其面色紅黑﹐十指頭俱靑黑色﹐六脈洪數﹐皆曰﹕新婚燕爾﹑癥必屬陰。餘日﹕「非也。若以陰治﹐一用溫補熱藥﹐殆迫其死矣。」夫脈洪數者﹐痧毒搏激於經絡也。十指靑黑者﹐痧之毒血流注也。面色紅黑者﹐痧毒升發於頭面三陽也。及視腿彎痧筋﹐若隱若現﹐放之﹐微有紫黑血點而已。其父素知痧患﹐便云此眞痧也。柰前因暗痧莫識﹐數飲熱湯﹐毒血凝聚於內﹐放之不出﹐將何以救之。

余用寶花散﹐晚蠶沙湯冷凍飲料之﹐漸醒﹐痧筋復現於左腿彎二條﹐刺出紫黑毒血如注﹐乃不復如前之昏迷矣。但發熱身重﹐不能轉側﹐肩背多痛﹐用大劑桃仁﹑蘇木﹑烏藥﹑香附﹑白蒺藜末﹑澤蘭﹑獨活﹑山楂微溫服之﹐漸能轉運。尢身熱不涼﹐大便不通﹐用卜子﹑麥芽﹑枳實﹑大黃﹑紫朴﹑桃仁溫服﹐便通熱減﹐後調補三月而痊。

一方居安內室﹐正月頭痛﹑惡寒﹑發熱﹐心胸煩悶﹐口渴咽漧﹐頭汗如雨﹐痰喘面黑﹐十指頭具有黑色﹐已五日矣。

延余診之﹐气口脈虛﹐時或歇指﹐左手三部﹐洪數無倫。余曰「非痧而有是脈﹐恐不能生矣」。因看痧筋﹐幸其弟善放痧﹐見有靑筋﹐曰「此眞痧也」。刺頂心一鍼﹐左臂彎一鍼﹐右腿彎一鍼﹐毒血已去﹐不愈。余想其飯後起病﹐卽以礬湯稍冷多服﹐吐去宿食﹐煩悶痰喘頭汗具除﹐余癥未愈。次日﹐其弟復爲放痧﹐飲以陰陽水一碗﹐亦未愈。余用柴胡﹑山楂﹑連翹﹑紅花﹑卜子﹑枳實﹑荊芥﹑花粉﹐加酒制大黃二錢﹐俟微冷服二劑﹐大便通而安。迨後十餘日﹐腹中大痛﹐口吐涎沫﹐此又因穢气所觸而復痧也。令其刮痧﹐少安﹐用藿香正气湯稍冷服之﹐腹痛頓止﹐後用補中益气湯﹑十全大補湯調理如舊。

一甄復先﹐惡寒發熱﹐嘔噦心煩﹐服他藥﹐昏迷不醒。或謂陰虛而然﹐余診之﹐六脈沈微﹐手足大熱﹐唇舌鮮紅﹐身體重痛﹐余曰「痧毒衝心﹐入於血分瘀滯故爾。」不信。連易三醫莫任。復求余治﹐呼之不應﹐扶之不起﹐用晚蠶沙煎湯微冷服﹐次以寶花散﹑煎砂仁湯微冷送下﹐稍醒﹐然後扶起放痧數十鍼﹐未愈。用桃仁﹑延胡索﹐蘇木﹑烏藥﹑紅花﹑香附﹑山楂一劑﹐始能轉側。後服小柴胡湯﹐寒熱具除﹐調理兩月而痊。

卷之上此下細述發蒙論所不盡

痧類瘧疾

痧有寒熱往來﹐類乎瘧疾。或昏迷沈重﹐或狂言亂語﹐或痰喘不休﹑或心胸煩悶﹐叫喊不止﹑或嘔噦吐痰﹐睡臥不安﹑或大小便結﹐舌黑生芒。如此重極﹐脈必變異﹐不與瘧同﹐宜細辧之。

治驗﹕一沈日巖﹐七月間﹐日晡寒熱﹐昏沈脹悶﹐大便不通﹐舌焦苔濃。延余治瘧﹐左脈浮大而虛﹐右脈沈細而澀﹐愚意瘧疾見凶﹐脈不應虛且澀﹐視其乳下有靑筋﹐刺出紫血毒血二鍼﹐令其刮痧﹐不愈。用散痧消毒活血之劑﹐加大黃三錢﹐稍冷服之﹐大便通﹐諸癥退﹐惟寒熱未已﹐用小柴胡湯治之﹐後用四君子湯調治而痊。

卷之上此下細述發蒙論所不盡

瘧疾兼痧

瘧疾臥牀﹐往往有因暑熱相侵﹐心中迷悶﹐或時疫之气相感﹐兼犯乎痧﹐瘧因痧變﹐勢所必至﹐不可漫以爲瘧而忽視之也。瘧之爲害﹐尙可延久﹔痧之爲害﹐必致傷人﹐卽令痧之輕者﹐苟不知治﹐纏擾於身﹐不克驟愈﹐𨿽或幸愈﹐數復難痊。自非先治其痧﹐決難全愈﹐兼痧之禍﹐可勝道哉。

治驗﹕一錢拱宸內室患瘧﹐發熱不涼﹐痰嗽煩悶﹐口渴不食。余診之﹐气口脈虛﹐左三部微澀而數﹐此兼痧之癥也。令其放痧﹐用散痧順气活血解毒藥﹐不愈。次日又放痧﹐脈始弦數﹐又如前劑服之﹐不復煩悶矣。後用柴胡雙解飲三劑﹐瘧愈。止用消痰順气藥加童便飲五劑﹐痰嗽俱痊。

一餘三子﹐五月間﹐患瘧凶暴﹐左脈沈微﹐右手脈伏﹐驗有腿彎﹑手臂靑筋﹐刺出紫黑毒血﹐稍覺胸中爽快﹐用寶花散﹐沈香丸稍冷服之﹐遂用大黃丸並服﹐可扶而起。次日復傷食又患兼痧﹐凶暴益甚﹐更放痧﹐凶暴始減﹐用散痧消食順气解毒藥五劑﹐稍安。後又傷食發熱﹐用山楂﹑卜子﹑靑皮﹑陳皮﹑紫朴﹑白芥子四劑﹐大便不通﹐加枳實﹑大黃﹐便通熱減。惟病久虛極﹐時覺眩暈心跳﹐夜睡不寧﹐用棗仁﹑茯神﹑人參﹑黃﹑熟地加熟附子一二片煎服﹐夜睡神安﹐調補四月而痊。

一沈恆生內室﹐六月間瘧疾﹐日晡寒熱已八日﹐忽壯熱不已﹐昏沈不醒。延余診之﹐左脈弦數不勻﹐右脈虛而沈澀﹐余曰「左不勻﹐右虛澀﹐非瘧脈也。殆其爲瘧之變癥﹐非痧而何」。刺左臂靑筋一鍼﹐紫黑毒血流出如花﹐不愈。

服荊芥湯加藿香﹑卜子﹑紫朴﹑檳榔並化毒丹微冷凍飲料之﹐稍醒。次日﹐復刺指頭紫黑血三鍼﹐用荊芥湯加枳實﹑大黃微冷凍飲料之﹐熱退後﹐用三香散﹐運動其气﹐調理一月而痊。

卷之中

徧身腫脹痧

痧者﹐暑熱時疫惡毒之气﹐攻於裏則爲痰喘﹐爲血瘀﹐昏迷沈重﹐不省人事。若元气壯實﹐內不受邪﹐不入於裏﹐卽散其毒於肌膚血肉之表﹐爲腫﹑爲脹。若誤飲熱湯熱酒﹐便成大害﹐此痧之暗者﹐宜從脈異處辧之。

治驗﹕一翰黃聞兄一婢﹐久生瘡患﹐腹大如臌﹐手足俱腫。延余診之﹐左脈微數﹐右脈或時歇指。餘思瘡毒入內作腫作脹﹐其脈必然洪數有力﹐方見脈癥相對﹐乃可治其瘡毒。今左脈微數﹐右脈歇指﹐脈癥不合﹐必慢痧爲患也。視其腿彎﹐果有痧筋靑色﹐刺五鍼﹐紫黑毒血流之如注﹐未愈。又刺指頭毒血二十鍼﹐用寶花散並付桃仁紅花湯八服﹐服後腫脹俱消如舊。

一翰黃聞兄長女﹐手足具腫﹐將逮於腹。延余診之﹐六脈弦細沈遲﹐知其爲慢痧之變癥也。云宜先放其痧﹐緣畏刺不放。余辭不用藥﹐恐藥气稍冷﹐不能治及於血肉之分也。越六日﹐腫脹益甚﹐復延余治﹐令其僕婦﹐爲主女放痧三十餘鍼﹐紫黑毒血已出。用寶花散稍冷服之﹐並用散痧解毒﹐消瘀順气之劑治之。以其痧久綿延﹐難於速效﹐計服二十四劑﹐方得腫脹具消﹐安平如舊。

一賈峯靑﹐徧身腫脹﹐服藥不應。延余治之﹐余見心口將平﹐臍有靑筋。余曰「危哉﹐診脈無根﹐殆不可療」。然視其指上﹑腿彎靑筋交現﹐刺出毒血甚多。彼又謂痧癥不當服藥遂已﹐後至二月餘﹐終成眞臌而死﹐惜哉。

一餘鄰許姓者﹐有子四歲﹐頭面胸腹﹐手足徧身﹐俱腫脹紅色﹐頭汗如珠不絕。求余診視﹐兩關兩尺﹐皆洪大滑實﹐兩寸厥厥動搖﹐此傷食之痧﹐感於脾經﹐故徧身肌肉腫脹。及看其痧筋不現﹐刮痧不起﹐此因誤飲熱湯﹐痧气內攻﹐壅塞衝心﹐故徧身作腫作脹。惟衝心﹐心臟不受其害﹐故上干頭面﹐化而爲汗﹐出之如珠﹐皆心液也。用紫朴湯加大黃丸﹐微冷凍飲料之﹐脹消汗止而愈。

卷之中

悶痧

痧毒衝心﹐發暈悶﹐倒地。一似中暑中風﹐人不知覺﹐實時而斃﹐此痧之急者﹐如略有蘇醒﹐扶起放痧﹐不愈﹐審脈服藥施治。如發暈不醒﹐扶之不能起﹐必須審脈辧癥的確﹐果系何因﹐先用藥數劑灌醒﹐然後扶起放痧﹐漸爲調治。

治驗﹕一汪君美內室﹐六月間﹐發暈昏迷。延余診之﹐兩寸芤而散﹐余脈如常﹐但重按之﹐時見歇指﹐此暑熱穢气觸犯心經之痧也。扶之不起﹐先用寶花散﹐薄荷湯並藿香湯冷服。稍醒扶起﹐刺出毒血三鍼﹐不愈。用沈香阿魏丸﹑薄荷湯微冷凍飲料之﹐漸安。後用四物湯調理而愈。

卷之中

落弓痧

倏忽昏迷不醒﹐或痰喘不已﹐眼目上弔﹐形如小兒落弓之癥。此暗痧難識﹐必須審脈辧癥﹐的是痧毒﹐看其身體涼熱﹐唇舌潤燥何如﹐然後治之。

治驗﹕一盛洪烈子﹐九月間﹐發熱口渴﹐昏悶不醒﹐兩目上翻。延余診視﹐六脈微細而伏﹐先用寶花散加砂仁湯﹐冷下而蘇﹐扶起放痧十二鍼﹐去紫黑毒血﹐用救苦丹並細辛大黃丸加砂仁湯稍冷下﹐又用防風散痧湯加金銀花﹑丹參﹑山楂﹑卜子而痊。

一陳公玉﹐八月間﹐時常身熱﹐口中微渴﹐煎滚茶飲之﹐倏然沈重﹐昏迷不醒。余診之﹐左尺沈細﹐動止不勻﹐右寸脈浮而芤﹐此腎虛而痧犯之。腎水之痧﹐逆行幹母肺金﹐故痰气壅盛而發暈也。用獨活紅花湯入貝母﹑牛膝同煎﹐加童便飲之﹐更進圓紅散而醒﹐然後扶起放痧﹐二日後﹐痧气淸﹐用補中益气湯﹑六味地黃丸﹐調理而痊。

卷之中

噤口痧

默默不語﹐語亦無聲﹐形如啞子﹐此乃痧气壅盛﹐熱痰上升﹐阻逆气管﹐故咽喉閉塞而然。治宜先放其痧﹐審其肺腎脾三經之脈爲要﹐然後推詳餘經之脈﹐則知病之所本矣。

治驗﹕一吳子瑞一女﹐十一月間﹐忽然痧脹﹐心中煩悶﹐昏沈不語。子瑞善放痧﹐稍醒﹐語更終日無聲。余診之﹐左關有力﹐右脈沈伏﹐傷气之痧也。此女日爲後母所詈﹐故有此變﹐用陳香丸一丸煎湯微冷凍飲料之﹐稍有聲焉﹐未愈。次日﹐左脈弦長而動﹐余曰「怒气傷肝﹐痧气猶阻於肝經之故」。刺腿彎紫筋三鍼﹐血流如注﹐又刺頂心﹑臂指二十餘鍼﹐乃用三香散﹑陳皮濃朴湯加延胡索﹑香附微溫飲之﹐乃痊。

卷之中

角弓痧

心胸脹極﹐痧毒內攻﹐故頭頂向上﹐形如角弓反張﹐是臟腑已壞﹐死癥也﹐不可以治。

卷之中

撲鵝痧

痰涎壅盛﹐气急發喘﹐喉聲如鋸﹐痛若喉鵝。但喉鵝之癥﹐喉內腫脹﹐若痧﹑則有如喉鵝之痛﹐而無喉鵝之腫脹。

又形若急喉風﹐但喉風之癥﹐痛而不移﹐若痧﹐則痛無一定﹐且痧有痧筋﹔喉鵝無痧筋﹐此可辧也。

治驗﹕一施三先痰气壅盛﹐吹弔痰藥﹐益凶暴痛極。余診之﹐脈多怪異﹐此三焦命門之痧也。閱臂指筋刺十一鍼﹐腿彎有靑筋﹐刺三鍼﹐出紫黑毒血甚多﹐不愈。用沈香郁金散﹑救苦丹淸茶冷凍飲料之﹐外吹冰硼散﹐又用荊芥銀花湯微冷凍飲料之﹐三劑而痊。

一周龍生﹐喉痛之極﹐痰涎壅盛。延余﹐余曰「痧也」。不信﹐飲熱湯﹐至夕而殂。

卷之中

傷風咳嗽痧

痧從時气所感﹐因而咳嗽﹐肺經受傷﹐不可以傷風治之﹐蓋傷風以疏風爲主﹐若痧則純乎疏風﹐非其所宜﹐當刮痧爲先﹐宜淸喉順气涼肺散痧爲主。若專重疏風﹐縱非緊痧急癥﹐亦必咳嗽日甚﹐纏綿不已﹐勞嗽等癥﹐由此而成﹐愼之愼之。

治驗﹕一徐茂公傷風咳嗽﹐日晡微寒發熱。余診之﹐右寸脈浮而芤﹐余脈虛而無力﹐時气所感﹐肺經之痧也。其弟爲之放痧﹑刮痧﹐稍可。不服藥﹐至十餘日﹐咳嗽不止。余用射幹兜苓湯加前胡﹑山豆﹐稍冷凍飲料之﹐漸愈。

卷之中

痘前痧脹

痘本先天﹐因時而發﹐必由外感。至若痧者﹐亦時疫之气所感作脹作痛。而胎元之毒﹐因之俱發﹐凡痘未見點之前痧脹﹐必心胸煩悶﹐痰涎壅塞﹐甚至昏迷沈重﹐不省人事﹐此其候也。其小兒滑疾之脈﹐類於痧癥厥厥動搖之脈。𨿽若疑似難明﹐然痧有痧筋可辧﹐宜先刺出毒血﹐而後用藥淸理之﹐則痧自退﹐痘自起矣。若痘點旣形﹐觸穢痘隱者﹐諸痘科自悉﹐不贅。

治驗﹕一夏子亮幼子﹐五月發熱﹐痰喘气急四肢戰動﹐兩目無神﹐不省人事﹐口熱如鑪﹐面有隱隱紅紫細點。延余看痘﹐閱其腿彎有紫筋兩條。余曰「兩目無神﹐四肢戰動﹐痘之候也。隱隱微點﹐痘之形也。口熱如鑪﹐紅紫之色﹐熱之盛也。但是﹐痰喘气急﹐有腿彎紫筋兩條﹐必痘因痧脹而發。治宜先放其痧﹐後發其痘﹐則痘自起」。用鍼刺出毒血﹐隨用荊芥﹑連翹﹑防風﹑紅花﹑靑皮﹑桔梗﹑枳殼﹑山楂﹐卜子一劑﹐俟稍冷凍飲料之﹐其痘卽發﹐至十二朝乃痊。

卷之中

痘後痧脹

痘後中气多虛﹐有感必傷﹐尢宜防護。嘗有小兒痘後﹐收靨脫痂﹐安然無事﹐一遇暑熱所侵﹐或穢惡所觸﹐卽成痧脹。往往有忽然生變﹐人多認爲惡痘所致﹐卽痘科任事者﹐亦以爲然﹐競不知其痧之爲害有如斯也。

治驗﹕一胡丹子﹐七歲﹐八月出痘脫痂光潔﹐飲食如常﹐行步如舊。迨二十五朝﹐忽然叫喊不已﹐發暈欲死﹐皆以爲惡痘餘毒使然。求余治之﹐左右手六部俱微細而伏﹐餘思惡痘餘毒兆變﹐脈當沈緊有力﹐今微細而伏若此﹐脈癥不合﹐視其痧筋﹐歷歷可指﹐刺出紫黑毒血﹐不愈。用荊芥銀花湯合和脾宣化飲﹐稍冷凍飲料之卽蘇。後小腹痛﹐變爲痢疾﹐用當歸五錢﹐山楂一錢﹑熟大黃五分﹑加童便微溫飲之﹐稍安後﹐獨有用當歸﹑山楂四劑而痊。

一張可久女十五歲﹐痘後三十二朝﹐忽然發暈沈重﹐不能轉側。延余延醫﹐右脈微細﹐左脈洪大﹐時一歇指。視其指頭黑色﹐靑筋歷歷﹐刺出毒血﹐不愈。用降香桃花散合枳實大黃湯稍冷凍飲料之﹐不愈。用三香丸微溫服﹐而痊。後傷食﹐爲穢气所觸﹐腹痛﹐刮痧﹐服稜術湯加明礬二分﹐微冷凍飲料之而安。

卷之中

胎前產後痧

孕婦之痧﹐最易傷胎﹔產後之痧﹐須防惡阻﹐較之平人更甚﹐當急爲救療。庶於痧毒未攻壞臟腑之時﹐可以施治。

若屬暗痧﹐發於此時﹐胎前痧脈﹔混於有孕﹐產後痧脈﹐雜於惡阻﹐又無心腹痛劇﹐痧從暗發。須當究其癥候﹐察其聲色﹐看有痧筋﹐急宜刺破﹐肌膚痧擁﹐尢重油鹽﹐至若痧毒橫行﹐肆攻臟腑﹐莫可挽回﹐愼毋艸艸以誤人也。

治驗﹕一趙方亨內室﹐懷娠六月﹐寒熱交作﹐煩悶不安。延余時﹐痧在始發﹐脈固未現﹐初不覺其爲痧﹐用藥不應﹐忽爾昏沈。次日﹐余診左手脈伏﹐面目微黑﹐乃識其痧﹐刺腿彎靑筋六鍼﹐出毒血﹐少愈。用桑寄生﹑紅花﹑香附﹑益母艸﹑荊芥﹑細辛﹑卜子﹑神曲衝砂仁末﹐微冷服而安﹐後用小柴胡湯退熱﹐又參苓歸地健脾養血乃痊。

卷之中

胎前痧痛論

胎前痧痛﹐毒瓦斯攻胎﹐尙懼胎孕絞動﹐傷胎殞命。況痧有毒血攻衝﹐胎孕嬌嫩﹐決難安靜﹐至如安胎﹐用白術﹑當歸﹑茯苓之類﹐痧所大禁﹐若一誤用﹐立時痧脹凶危。其痧脹所宜﹐惟是破血破气之劑﹐又胎孕所忌。愚嘗斟酌其間﹐若刮痧放痧不愈﹐必欲活血解毒﹐用金銀花﹑丹參﹑益母艸﹑紅花﹑桑寄生消瘀而不損胎元﹔順气用香附﹑陳皮﹑紫朴﹑砂仁﹑烏藥行气而不傷胎气﹔散痧用荊芥﹑防風﹑獨活﹑細辛透竅而不動胎孕﹔消食積用山楂﹑卜子﹑神曲﹑麥芽寬中而不伐胎性﹔采擇於中﹐最爲穩當。然痧毒勢盛﹐此等之藥﹐難於速效﹐或權用一二味克伐﹐又恐於胎有害﹐此予所以反復而不敢輕任也。

卷之中

產後痧痛論

產後用藥﹐必須溫暖﹔痧脹用藥﹐惟重淸涼﹔此癥屬相反。處治之方﹐毋執產後﹐一於溫暖﹐亦毋執痧脹﹐一於淸涼也。愚嘗遇此等癥﹐竊以爲消瘀破血之藥𨿽同﹐其餘有不可通用者﹐是以制就一方﹐爲臨癥之法。散痧用獨活﹑細辛﹔破血用桃仁﹑紅花﹔順气用香附﹑烏藥﹑陳皮﹔解毒用金銀花﹑紫花地丁﹔消食用山楂﹑卜子﹑神曲﹑麥芽。如產後用姜炭﹐肉桂以溫血﹐痧癥所大禁。痧癥利用荊芥﹑防風以散痧﹐連翹﹑薄荷以淸熱﹐產後所不宜。況痧癥脹極﹐尢重大黃﹐枳實﹑檳榔以通其積滯﹐而產後之藥﹐更不可不禁﹐恐用此傷產後之气分也。且產婦服藥宜溫﹐痧癥服藥宜冷。

若痧而用溫﹐脹者益脹﹔產而用冷﹐瘀者益瘀。故予臨癥﹐惟取微溫之气﹐則旣無害產後﹐而亦無助痧禍。若痧更凶極﹐微溫之气﹐難於制治﹐加童便以淸熱消瘀﹐產後﹑痧癥﹐俱得其宜矣。

治驗﹕一顧月溪內室﹐產後三日﹐腹中絞痛﹐脹大如臌﹐惡露不通。延余診之﹐餘思產婦腹痛﹐當在小腹﹐大腹脹痛﹐亦僅微疼。今產婦大腹絞痛異常﹐非產婦本癥。及按脈﹐洪數有力﹐余曰「此產後兼痧脹也﹐當取痧筋驗之」。不信﹐漫服產後藥﹐益覺昏迷不醒。復求余治﹐勢已危極﹐痧筋不現﹐先取童便一杯飲之﹐少蘇。閱十指筋﹐刺出紫黑毒血二十一鍼﹐然後扶起﹐放腿彎痧六鍼﹐絞痛稍定。用獨活紅花湯微溫服之﹐迨痧毒消盡﹐脹痛盡止﹐惡露俱通後﹐調補乃痊。

一蔣南軒內室﹐產後八日﹐惡露去血過多﹐忽惡寒發熱﹐胸中脹悶垂危。延余﹐脈洪大無倫。餘思惡露不盡尢可﹐今惡露去盡﹐何以驟得此脈﹐因語之曰「脈甚凶﹐若兼痧可救」。南軒善放痧﹐信餘言﹐入視痧筋紫紅色者二條﹐放毒血。余復診之﹐不復洪大﹐又刺指臂出紫黑毒血三十餘鍼。用獨活﹑細辛﹑柴胡﹑金銀花﹑丹參﹑益母艸﹑牛膝﹑石斛﹑烏藥﹑山楂﹑陳皮四劑﹐微溫服之﹐寒熱脹悶具除﹐後調補而愈。

一單公廉內室﹐產後六日﹐徧體疼痛﹐寒熱如瘧﹐昏悶異常。延余﹐六脈時有歇指﹐閱左中指﹑右無名指﹐微帶黑色﹐乃知兼痧之癥。刺指上紫黑毒血七鍼﹐臂上毒血一鍼﹐舌底下紫黑毒血一鍼﹐昏悶疼痛稍緩。用獨活﹑桃仁﹑蒼術﹑香附﹑童便﹑姜黃﹑山楂﹐微溫服二劑﹐疼痛昏悶具除。但寒熱未已﹐用金銀花﹑丹參﹑益母艸﹑艾﹑柴胡﹑獨活﹑姜灰﹑牛膝﹑山楂﹐溫服四劑﹐寒熱乃瘳﹐調補月餘而健。

卷之中

倒經痧

經行之際﹐適遇痧發﹐經阻逆行﹐或鼻紅﹐或吐紅﹐肚腹腫脹﹐臥牀不能轉側者是也。肚腹不痛﹐亦爲暗痧。若痧毒攻壞臟腑者不治。

治驗﹕一沈弘先內人﹐經期發熱﹐鼻血如注﹐昏迷沈重﹑肚腹作脹。延余診之﹐脈伏。余曰「兼痧而經逆者也」。弘先善放痧﹐刺腿彎二鍼﹐出紫黑毒血﹐不愈。余用桃仁﹑紅花﹑獨活﹑細辛﹑山楂﹑香附﹑靑皮加童便飲之﹐經行調理而愈。

卷之中

痧熱

﹝頭汗痧﹑狂﹑譫語附﹞

痧气壅盛﹐發爲熱癥﹐或熱而不涼﹐或日晡發熱﹐或潮熱往來﹐皆痧毒之气阻而不通﹐搏激肌表﹐發而爲熱。不識者﹐認爲外感﹐傳經熱癥﹐發汗溫飲﹐卽慢痧遲緩﹐勢必痧气益盛﹐變出頭汗發狂﹐種種重癥。不知外感之脈浮數而緊﹔熱癥之脈﹐洪數有力﹔痧癥之脈﹐終有不同﹐或有可疑﹐須看痧筋有無﹐辧之卽明。

治驗﹕一沈懷先﹐夏月﹐日晚發熱﹐五日不涼﹐諸藥不效﹐反益昏悶煩躁。余診之﹐右三部及左關﹐俱微細無力。余見其病气有餘﹐脈反若不足﹐知非眞不足﹐乃痧脈之變者也。先令刮背上痧﹐又於十指臂彎﹐刺出紫黑毒血三十餘鍼﹐不愈。

用冷茶送寶花散二服﹐又以陳皮濃朴湯主之﹐倍加玄胡索﹐香附煎湯稍冷服﹐四劑而痊。

一邵洪玉內室﹐日晡發熱﹐頭汗如雨。延余﹐六脈震動不常﹐故知其痧。刺出十指紫黑毒血二十鍼﹐不愈。煎紫朴湯稍冷服三劑﹐痧气已盡。用大黃三錢﹐枳實﹑陳皮﹑濃朴各一錢﹐煎湯溫飲﹐下其結糞。熱退身涼後﹐朝用補中益气湯﹐夕用六味地黃丸﹐調理而痊。

一褚元龍﹐夏月潮熱往來﹐已六日矣﹐服他藥﹐熱極不涼﹐發狂譫語。延余﹐左脈俱微﹐右脈俱洪大﹐非痧脈不若是之異也。視其乳下靑筋二條﹐刺出紫黑毒血﹐不愈。用桃仁﹑澤蘭等分煎湯平服﹐神情始定﹐日漸調理﹐半月而痊。

卷之中

痧煩痧睡

痧气沖於心胸﹐故心煩或嗜睡﹐此等之痧﹐俱屬慢痧之類﹐輕而且淺﹐人多誤以心煩嗜睡治之﹐日甚一日﹐倘日服熱酒熱湯熱物﹐𨿽非驟然緊急﹐勢必日漸凶險﹐故並錄之以示戒。

治驗﹕一王培元適會於其弟宋臣書室﹐云及心煩之甚﹐已非一日﹐將服他藥。余診之﹐脈癥不合﹐止而不服﹐閱腿彎痧筋刺而放之﹐不藥而痊。此等痧甚多﹐姑記一以爲例。

一餘弟驤武﹐每心煩嗜睡﹐自識其痧﹐便欲刮放﹐不藥而痊。此由中气虛﹐故易感痧患﹐𨿽輕之至﹐不足具述﹐然亦痧之一癥也。姑錄之以廣其說。

卷之中

老弱兼痧

先有痰火咳嗽之疾﹐忽爾喘急痰涎喉聲如鋸﹐或頭汗如油﹐喘而不休﹐心胸煩悶﹐莫可名狀。𨿽云痰火危篤﹐往往有之﹐然亦有兼感時气或穢气所觸﹐驟然勢盛者﹐凡治必宜細細察脈按癥﹐先淸其痧﹐次治其痰﹐然後漸補气血﹐則標本兼得其理矣。

治驗﹕一汪子建母﹐七旬有餘﹐素犯痰火老弱之癥﹐忽痰涎壅盛﹐喘急不休﹐喉聲如鋸。延余診視﹐六脈不勻﹐有如雀啄﹐𨿽老弱痰火之脈﹐嘗有歇指﹐亦不足怪﹐然視其驟然作變﹐病必有異。余曰「此兼痧癥﹐尙可治也」。閱其左腿彎下﹐有靑筋二條﹐刺之紫黑血流如注﹐先用散痧消食豁痰順气之劑﹐並進牛黃抱龍丸﹐病勢漸安﹐後惟補其气血﹐乃痊。

一盛君和母﹐五十歲﹐痰火多年﹐忽面赤頭汗﹐徧身俱腫﹐喘急煩悶倍常。延余診視﹐餘思老年痰火﹐固所宜然﹐何面赤頭汗﹐徧身俱腫之驟也。及按其脈﹐又與癥相合﹐不可據以爲痧。然恐痧之爲禍不小﹐若竟以老弱痰火治之﹐終覺疑而不安﹐細視其十指﹐有細紅絲筋﹐歷歷可驗﹐則其痧之爲老弱變癥也﹐明矣。先治其痧﹐刺指頭二十餘鍼﹐去其毒血﹐次用稍冷湯服寶花散﹐面赤頭汗身腫俱除﹐喘急亦漸和緩。惟是老弱痰火爲終身之疾。

卷之中

瘡癥兼痧

瘡痛者﹐心火血熱所致﹐故火盛而膿腫作痛﹐然膿瘡𨿽痛﹐必漸漸而極﹐非若兼痧之驟。故凡瘡瘍兼痧﹐其腫痛必多可畏處﹐況瘡瘍脈多洪數﹐兼痧脈固不同﹐其筋色又有可驗也。

治驗﹕一潘子亮女﹐十八歲﹐患瘡已半載。忽一日飲酒後﹐膿瘡大盛﹐或以其酒助血熱﹐且食雞鵝發毒之味﹐膿瘡腫痛﹐由斯而極。治以涼血活血解毒托裏之劑﹐更覺昏迷飽悶。延余治之﹐脈不洪數而反沈微。余曰「脈不對癥﹐必痧使然」。

刺出指頭毒血﹐又刺頭頂心一鍼﹐神情方始淸爽﹐但胸中飽悶﹐用順气散痧消毒之味四劑﹐微冷凍飲料之﹐兼外搽合掌丸﹐飽悶膿瘡俱愈。

卷之中

弱癥兼痧

先有勞弱不足之癥﹐或吐血時發﹔或微微幹嗽﹐兩顴唇口鮮紅﹔或骨蒸發熱不已﹐一觸犯時气傳染﹔或穢惡之气相犯﹐必兼痧脹。或多痰喘﹔或咽喉如鯁﹔或心腹脹悶﹐煩躁發熱﹔較之平時不足之癥﹐益覺沈重。此宜以痧爲主治之﹐令痧毒退盡﹐方可治其本癥﹐不然﹐勞弱未見凶危﹐痧禍已在目前矣。

治驗﹕一婦人吐血幹嗽﹐晝涼夜熱已久﹐忽午後發熱異常﹐脹悶沈重﹐他醫以爲怒气血虛﹐用養血化痰順气之劑﹐病勢益盛﹐昏迷痰喘﹐不省人事。延余﹐左關微緩無力﹐右關似緊非緊﹐余脈應指不勻。餘思怒气塡胸﹐左關必須有力﹔平時勞弱﹐脈亦自宜弦數﹔內有郁血﹐上中二部﹐亦當見芤﹔何脈不對癥若是﹐看其左腿彎﹐有紫筋數條﹐歷歷可指﹐其爲兼痧之癥明矣﹐故昏迷痰喘。先刺其痧筋﹐出其毒血﹐倍用寶花散﹐淸茶微冷凍飲料之﹐方得神情淸爽﹐不復痰喘昏迷﹑脹悶沈重之勢。但勞弱由於本原不足﹐綿延未愈。

卷之中

痧變勞瘵

痧癥有惡飲熱湯者﹐有反喜飲熱湯者﹐惟其喜飲熱湯﹐痧癥益莫能識﹐慢痧所以變成勞瘵也。原其痧毒之始入於气分﹐令人喘嗽吐痰發熱聲啞﹐蓋火毒傷肺﹐肺爲嬌髒﹐若不知治變成百日緊勞﹐輕者數年難愈﹐卒至危亡。痧毒之始入於血分﹐重者兆變在卽﹐輕者歲月延挨。若乃毒瘀胃口﹐必須去盡而愈。毒瘀肝經﹐損壞內潰﹐吐血數發﹐勢極多危。

毒瘀心包絡﹐更加凶險﹐不待時日。毒瘀腎經﹐腰脊疼痛﹐嗽痰咯血﹐日甚一日﹐不可得痊。凡痧毒遺患﹐總成勞瘵﹐治須識之於始﹐﹝凡臟腑之病俱可療治﹐﹞莫咎其終。﹝若一潰損臟腑便屬不治。﹞

治驗﹕一王君瑞內室﹐咳嗽吐痰發熱﹐左背疼痛﹐已年餘矣。延余診之﹐六脈浮緊洪數﹐脈癥不合﹐又無痧筋﹐但用刮痧痛減﹐服散痧淸熱消痰順气四劑而愈。

一楊音節痧脹不服藥﹐惟放痧三次﹐胃脘間成一大塊﹐咳嗽吐痰﹐發熱不食﹐日漸瘦。延余診之﹐右關脈芤而緊﹐余脈俱數。余曰「內有瘀血﹐必吐出而可解。」用桃仁﹑蘇木﹑澤蘭﹑白蒺藜﹑香附﹑烏藥酒煎服之﹐吐紫黑血碗許﹐更用活血引下之劑﹐加童便酒服之而愈。

一左元峯痧脹﹐放痧三次﹐不服藥﹐痧根不絕﹐變成勞瘵﹐咳嗽咯血﹐音啞發喘﹐骨瘦如柴﹐脈洪大無倫。余辭不治﹐又二月而終。

卷之中

膨脹兼痧

先有膨脹而痧气乘之﹐臌脹益甚﹐在臌脹不可先醫﹐在痧气自宜早治。

治驗﹕一江云甫肚腹脹急如臌﹐臍突筋靑﹐心口將平。余診之﹐知爲血臌之癥﹐其指頭黑色﹐此臌癥之所無也。視指上有靑筋﹐兼痧無疑﹐刺二十餘鍼﹐又刺臂彎腿彎靑筋五鍼﹐俱去其毒血﹐略松﹐用蒺藜散微溫飲之﹐臍下靑筋漸退﹐後用臌癥之藥﹐導去惡水﹐日服治臌香圓丸二月餘﹐臌癥盡平﹐永不復發。

卷之中

痧變臌脹

痧者﹐毒也。慢痧之毒﹐遷延時日﹐畱滯肌膚﹑腸胃﹑血肉之中﹐若不早治﹐卽成眞臌。

治驗﹕一嚴天玉次子﹐气急作脹﹐胸腹飽悶﹐臍下有靑筋突起﹐心口將平﹐此慢痧成臌也。刺腿彎靑筋六鍼﹐出紫黑毒血甚多﹐又刺指頭出毒血二十四鍼﹐臍上靑筋卽淡色﹐腹內覺松。用寶花散微冷服﹐腹脹漸消﹐其後不復用藥施治﹐但恐其根未除﹐日後復發﹐姑志之以例其餘。

卷之中

半身不遂痧

心主血﹐痧毒入於血分﹐故易攻心﹐此痧癥所以發昏也。若痧之慢者﹐衝激遲緩﹐未逆於心﹐畱滯經絡﹐或在於右﹐或在於左﹐爲半身疼痛﹐或麻痺不仁﹐如此半身不遂﹐總因痧毒之遺害也。治之者﹐見有痧筋﹐急宜刺破﹐然後用藥以散其毒﹐活血以消其瘀﹐則痧根旣拔﹐其癥漸痊。若不知治﹐綿延日久﹐痧毒益深﹐勢不可遏﹐當又有變癥難愈矣。

治驗﹕一章道庵屢患吐血﹐發熱不涼﹐左半身疼痛不已﹐行步艱難。延余診視﹐初不覺其爲痧也﹐細思脈癥不合之處﹐檢其痧筋刺之﹐用桃仁﹑澤蘭﹑獨活﹑烏藥煎二劑微溫服﹐吐血疼痛俱愈﹐永不復發。

一盛成年朝涼夜熱﹐气急半年﹐服藥不應﹐反加右半身疼痛﹐不能俯仰﹐咳嗽吐痰﹐飲食減少﹐成勞弱不足之癥。棹舟迎余﹐脈不見弦數﹐而微細﹐時有歇指﹐脈癥不合﹐閱其痧筋刺二十餘鍼﹐用姜黃﹑旋復花﹑丹參﹑橘紅﹑赤芍﹑玄胡索﹑澤蘭﹑山楂﹑角刺﹑穿山甲二劑﹐微溫服﹐疼痛吐痰俱除。後朝用六味地黃丸﹐夕用補中益气湯。朝涼夜熱俱愈。

卷之中

內傷兼痧

人有內傷﹐詎無外感。外感之癥﹐不獨風寒﹐卽夏月暑熱之气﹐時疫傳染之气﹐穢惡觸犯之气﹐一受於身﹐亦如外感。然則內傷者本病﹐外感者標病。故傷寒集中﹐有內傷外感之癥﹐此之集中﹐有內傷兼痧之癥。治法主意﹐先辧痧癥治其標﹐後審內傷治其本。

治驗﹕一曹洪宇子之外戚﹐爭奪家產﹐涉訟公庭﹐有老婦造其家﹐互相爭毆﹐發熱沈重﹐咳嗽吐痰﹐胸中脹悶﹐諸親戚惟恐斃於曹姓室中。延醫靑來王兄﹐更邀余往視﹐靑來幾不敢任﹐余憐憫此婦不治﹐入命重情﹐彼此俱敗﹐若一救之﹐不特活婦一命﹐亦且保全兩家﹐是亦大徳。余爲診之﹐知其內傷兼痧癥也。刺痧筋二十餘鍼﹐付寶花散微溫服之﹐脹悶稍松。爰定一方﹐卽於靑來廂中取藥﹐用桃仁﹑赤芍﹑澤蘭﹑玄胡索﹑紅花﹑陳皮﹑烏藥﹑獨活﹐治其內傷。服後﹐下黑糞﹐瘀血俱消﹐諸癥俱愈。但其舊有不足之癥﹐非參不可﹐後靑來用參大補﹐乃健而歸。

卷之中

紫痧

痧癥不內攻則外潰﹐余於發蒙論中﹐已略陳其槪矣。無如痧癥變異﹐更有難盡述者﹐卽若爲腫爲毒之外﹐又有發爲紫血者﹐此眞痧之異者也。余故記之以例其餘。

治驗﹕一餘鄰許秀芝女﹐嫁爲養媳婦﹐手足下半身俱腫﹐大腹亦脹﹐發出兩腿足紫血﹐如圓眼大﹐密難數記﹐皆云此爛瘋之癥﹐服藥益甚。秀芝憐惜其女﹐載與俱歸﹐求余治。視多可畏﹐及見有痧筋﹐發現於腿彎﹐方知痧者﹐尢樹之根者﹐尢樹之葉也。遂爲放痧三鍼﹐又刺指頭痧二十一鍼﹐盡去其毒血。復診其脈﹐六部俱和﹐殆其痧毒之气已散﹐但存肌表紫而已﹐用蘇木﹑紅花﹑澤蘭﹑桃仁﹑烏藥﹑桔梗﹑川芎﹑牛膝﹐二劑溫服﹐凡紫血盡收靨結痂而愈。

卷之中

痰喘气急痧

先有痰喘气急而痧脹因之﹐先治其痧﹐後治其痰气。無令痧爲本病之助﹐先有痧脹而痰喘气急因之﹐但治其痧而痰喘气急自愈。若痧有寒熱不淸﹐痰喘气急者﹐兼和解。痧有有熱無寒﹐痰喘气急者﹐兼淸熱。痧有食結不化﹐痰喘气急者﹐兼消食順气。痧有大便不通﹑小便不利﹐痰喘气急者﹐急攻其裏。痧有痢下膿血﹐或赤或白﹐痰喘气急者﹐急攻其積。痧有瘀血凝滯﹐小便利﹑大便黑﹐痰喘气急者﹐急消其瘀。痧有嘔吐紫黑血﹐或鮮血﹐痰喘气急者﹐當慮痧毒攻壞臟腑﹐不痛者﹐可治﹐痛而不已者﹐難治﹐服藥不應者﹐死。

治驗﹕一祖南軒四月﹐發熱頭痛﹐脹悶昏迷﹐痰喘气急。延余﹐六脈無根。余曰「脈法﹐六脈無根者﹐死。若爲痧脹而然﹐則有救」。其家善放痧﹐因閱痧筋放之﹐不愈。余用沈香郁金散﹐圓紅散﹐稍冷服﹐又用化毒丹一服﹐昏迷卽醒﹐脹悶痰喘气急俱平。更用防風散痧湯加靑皮﹑連翹﹑山楂﹑卜子﹑熟大黃一錢服之。發熱頭痛俱已﹐六脈如舊。

一費道元內室﹐痰喘气急﹐脹悶不已。延余﹐左三部脈浮緊而數﹐右三部脈如無。余曰「痧脹暗發也」。其兄善放痧﹐刺乳下﹐出紫黑毒血二鍼如注﹐六脈復舊。余用和脾宣化飲二服﹐稍冷凍飲料之﹐痰喘气急脹悶俱痊。

一錢公肅子二月晚間﹐痰喘气急﹐發熱身重﹐腹中絞痛。延余﹐脈沈微﹐刮痧放痧不愈。用藿香湯稍冷服之﹐又用稜術湯加大黃五分﹐微溫服之﹐諸病俱痊。

卷之中

痧瘋

瘋者﹐天地間厲气所感﹐發而爲瘋。蓋惡毒之气﹐纏血肉﹐散於肌表﹐畱於經絡﹐以成瘋癥﹐最惡侯也。若痧者﹐亦時行惡毒之气﹐變爲大瘋﹐尙何疑乎﹖余昔在秦溪﹐嘗見一人犯大麻瘋癥﹐眉髮俱脫﹐面目頹敗﹐手足蜷攣。遇一老者﹐爲之放痧三次﹐曰「此痧瘋也」。傳汝一方﹐金銀花六錢﹑黃芩一錢五分﹑皂角刺一錢﹑赤芍二錢﹑紅花二錢﹑牛膝三錢﹑苦參四錢﹑生地二錢﹐水煎日服﹐日漸而痊。若余於此癥﹐固未嘗治及﹐不敢虛載治驗。適余經見老者所治有然﹐故附錄之﹐以見痧癥之亦有是變焉。

卷之中

痧重

痧癥始發﹐勢𨿽凶暴﹐未必身重﹐若飲熱湯熱酒﹐痧毒卽阻塞於經絡血肉之間﹐徧身重痛﹐不能轉側﹐放痧之後﹐治宜消瘀解毒爲先。初起易治﹐久則難治﹐放瘀服藥不效者死。

治驗﹕一邵光先十二月﹐腹中微痛﹐嘔噦酸水﹐以爲胸中受寒﹐服姜湯一碗﹐徧身大痛﹐腹脹身重﹐不能轉側。迎余﹐右脈俱伏。放痧﹐用當歸枳殼湯稍冷凍飲料之﹐又用桃仁紅花湯微溫服﹐次日痧毒之气漸減﹐又放痧﹐服如前藥而愈。

一莫乘雲次子﹐頭痛發熱﹐胸中脹悶﹐飲熱湯一碗﹐徧身疼痛﹐不能轉側﹐臥牀不起﹐服他藥﹐益昏沈。延余﹐右寸气口脈虛﹐左寸微細﹐關洪緊有力﹐知其痧也。刺指頭﹐出毒血九鍼﹐少愈。用消痧活血解毒藥﹐三劑而痊。

卷之中

眼目痧

痧者﹐火毒也。若犯痧癥﹐適與心主之火相合﹐故痧毒逆衝﹐最要防攻心之患。今少陰心君不受邪﹐逆犯厥陰肝母﹐故兩目紅腫如桃﹐甚則眼珠突出﹐最爲凶險。然他癥患目﹐惟在於目﹐若因痧爲患﹐必然先覺心中煩悶而目疾因之。苟不知早治﹐則痧毒已參陽位﹐其火勢之炎熱﹐輕則壞目﹐重則殞命。治宜先刺巓頂百會穴﹐以泄毒瓦斯﹐當放者放﹐刮者刮﹐用淸火活血順气之劑﹐加牛膝﹑石斛以引火歸原﹐誠爲良法。

治驗﹕一江道誠患心中煩熱﹐頭眩﹐忽兩目紅腫大痛﹐飲熱茶熱酒眼珠突出﹐左目尢甚﹐至晚卽昏沈發暈。延余診視﹐左脈微細無根﹐痧毒之爲害也。放痧不愈﹐用金銀花﹑茜艸﹑連翹﹑黑山梔﹑枳殼﹑丹皮﹑赤芍﹑牛膝﹑石斛﹑艸決明﹐加童便微冷凍飲料之﹐眼珠始收﹐調理而愈。

卷之中

瘟痧

寒气郁伏於肌膚﹑血肉之間﹐至春而發﹐變爲瘟癥﹐是名瘟痧。又暑熱傷感﹐凝滯於肌膚血肉之中﹐至秋而發﹐亦名瘟痧。但春瘟痧毒受病者少﹐不相傳染﹐時或有之。秋瘟痧毒受病者多﹐老幼相傳﹐甚至一家數人犯痧﹐或一方數人犯痧。其發也﹐必惡寒發熱。或腹痛﹐或不腹痛﹐似瘧非瘧﹐或气急發喘﹐頭面腫脹﹐胸腹飽悶﹐或變下痢膿血﹐輕者牽連歲月﹐重者危急一時。治宜放痧消食積爲主﹐俟痧毒已泄﹐然後和解淸理﹐除其寒熱﹐健脾養血﹐補其中虛。

治驗﹕一洪公震九月﹐惡寒發熱﹐吐痰咳嗽﹐胸中煩悶﹐口渴舌苔。延余診之﹐左脈時有歇指﹐右脈沈而有力。刺痧筋﹐毒血不流﹐後臥牀不醒﹐益覺沈重﹐此誤飲熱湯爲害也。用陰陽水一碗﹐加明礬二分飲之﹐又用消食去積之藥﹐加熟大黃一錢﹐微冷凍飲料之﹐少愈。次日痧筋復現﹐刺臂彎一鍼﹐十指二十二鍼﹐去毒血﹐用活血解毒藥﹐諸癥漸松﹐調理而痊。

一公震內室﹐同時惡寒發熱﹐頭面腫脹﹐心胸煩悶﹐似大頭瘟。診之﹐六脈俱伏﹐此瘟痧也。放痧不愈﹐先飲微冷礬湯﹐次用透竅消毒下气之劑﹐加牛膝三錢同煎﹐微冷凍飲料之﹐二服全愈。

一公震次子十月﹐寒熱如瘧﹐心腹絞痛﹐吐瀉不已﹐六脈沈緊﹐亦瘟痧爲害也。用沈香阿魏丸﹐淸茶微冷下﹐並和脾宣化飲﹐入大黃一錢﹐同煎微冷凍飲料之﹐次日再服如前﹐而愈。

卷之中

頭眩偏痛痧

痧气慢者﹐上開於三陽頭面﹐常覺頭眩內熱﹔或半邊頭痛﹐心煩不安﹔宜刮痧﹐不愈﹐用淸涼之劑治之。

治驗﹕一鐘仲宣數數頭眩﹐日漸益甚﹐或時右偏頭痛﹐脈癥不合﹐刮痧﹐不藥而痊。

一潘尙峯苦頭眩﹐或左偏頭痛﹐服他藥不應。延余﹐脈微與癥不合﹐放痧不愈﹐用淸熱下气之劑而痊。

卷之中

流火流痰痧

痧毒傳變﹐不待時日﹐朝發於足而足腫痛﹐夕流於手而手腫痛﹔朝發於肌膚而肌膚紅腫﹐夕入於裏而痰喘不休﹔此等之痧﹐乍隱乍現﹐乍來乍去。按之脈﹐而痧脈或不現﹐最難識認。如痧毒所流及之處﹐熱者似流火而非流火﹐腫者似流痰而非流痰﹐或痛極難忍﹐或癢痛不已﹐又痧之變者也。欲知此痧﹐須看病勢凶暴﹐不比流痰流火之輕緩者﹐驗之於痧筋﹐發現刺之無疑。然後憑脈﹐所犯風寒暑濕及食積痰血气阻﹐分治之﹐斯能有效。如或不覺﹐便成死癥。

治驗﹕一張宏原內室﹐日間左足小腿紅腫大痛﹐暮卽腹痛而足痛止。次日﹐左足小腿又復紅腫大痛﹐而腹痛又止﹐來去不常﹐痛無一定。延余診之﹐六脈如常﹐而微數﹐此平人之脈也。難據爲痧﹐但癥異凶暴﹐須看痧筋﹐發現便有實據﹐可從痧而理也。扶看腿彎有靑筋三條﹐刺之﹐紫黑毒血流出甚多﹐反加痰喘﹐此放痧有未盡故也。用荊芥金銀花湯加土貝母二錢﹐微冷服二劑﹐少愈。次日﹐左足腿彎下﹐又現痧筋一條﹐刺去毒血並刺巓頂一鍼﹐服前湯加牛膝三錢﹐二劑痧退。服紅花湯﹐半月腫痛俱痊。

一葛隆生次子﹐淸晨臂上紅腫大痛。次日變爲足腿上紅腫大痛﹐乍來乍去。隆生以爲流火使然。延余﹐診其脈﹐厥厥動搖﹐數而又疾。余曰「脈異於常﹐而癥多變﹐殆其痧歟」。不信﹐服熱湯﹐二日而殂。

一奚敬峯晚間﹐右大腿紅腫痛方已﹐喉旁發腫而痛。延余﹐脈不見異﹐初不覺其爲痧也。只見時癥犯此者多﹐細看兩臂痧筋﹐刺出毒血如注。診气口脈洪實﹐用紫朴湯倍山楂﹑卜子﹐加大黃一錢﹐微冷凍飲料之﹐食消便下而安。

卷之中

咳嗽嘔噦痧

痧毒之气上淩肺金﹐故气逆發嗆而咳嗽﹐痰涎上湧﹐或嘔噦惡心﹐或面目浮腫﹐或心胸煩悶﹐此痧毒入於气分﹐痧筋往往不現﹐治以刮痧爲主。間有入於血分者﹐必有痧筋﹐然後刺之。臨癥用藥﹐宜理痧毒爲主﹐若以傷風咳嗽治之則誤矣。

治驗﹕一兪仲嘉長女﹐五月發熱咳嗽﹐嘔吐痰涎﹐胸中脹悶﹐面目浮腫。延他醫服傷風痰嗽之藥四劑﹐心中益脹悶﹐遂止不藥﹐將及一月。余偶過﹐求余診之﹐右寸脈虛﹐知其爲痧之變癥也。刮痧訖﹐用防風散痧湯加貝母﹑薄荷﹑童便微冷飲之﹐卽痊。

一王惟誠咳嗽﹐發嗆不絕聲﹐面目俱腫﹐嘔痰不已﹐更吐鮮血。延余治之﹐六脈弦緊且數﹐此痧毒之气﹐搏激於筋脈間﹐故見脈乃爾。刺指頭﹐出毒血三鍼﹐令多爲刮痧。用寶花散加童便微冷服﹐又用圓紅散微溫服而痊。

卷之下

霍亂痧

痛而不吐瀉者﹐名幹霍亂。毒入血分﹐宜放痧。新食宜吐﹐久食宜消食﹐下結宜攻。痛而吐瀉者﹐毒入气分﹐宜刮痧。不愈﹐視有痧筋則放﹐宜調其陰陽之气爲主。須知腸胃食積﹐宜驅不宜止﹐止則益痛。若吐瀉而後痛者﹐此因瀉糞穢气所觸﹐治宜略用藿香正气冷凍飲料。然必須除食積血滯﹐或消或攻或活血。山藥﹑茯苓不可亂施﹔燥濕之劑﹐俱在所禁﹔溫暖之藥﹐未可亂投。

治驗﹕一沈篆玉九月間﹐幹霍亂﹐腹中盤腸大痛﹐放痧三十餘鍼﹐又王君先爲之刮痧﹐不愈。余用寶花散加大黃丸﹐淸茶稍冷凍飲料之而痊。

一彭君明晚間腹中大痛﹐吐瀉數十次﹐痛益甚。延余診之﹐左脈芤而滑﹐右脈弦細而澀﹐此宿食已從吐瀉而盡﹐乃毒入血分﹐血瘀作痛也。放痧﹐不愈。用獨活紅花湯﹐圓紅散微溫飲之﹐吐瀉腹痛少愈。次日﹐服前藥吐瀉腹痛俱已。

一童敬橋內室﹐吐瀉腹痛﹐自刮痧﹐服陰陽水痛益甚。余用三香丸微冷凍飲料之而安。

卷之下

絞痛痧

心腹絞絞大痛﹐或如板硬﹐或如繩縛﹐或如筋弔﹐或如錐觸﹐或如刀割﹐痛極難忍。輕者﹐亦微微絞痛﹐脹悶非常﹐放痧可愈。若不愈﹐必審脈癥何因﹐辧暑穢﹑食積﹑痰血所阻施治﹐須連進數服﹐俟其少安﹐方可漸爲調理。此癥世多放痧數次不愈﹐聽命於天﹐不肯服藥﹐遂至痧毒攻壞臟腑﹐惟死而已﹐惜哉﹗治驗﹕一廉齊朱先生夫人﹐夏月痧痛危急﹐刮痧放痧不愈。更易三醫莫敢任事﹐舉家無措。宋臣王兄邀余往視﹐六脈微伏﹐治之未愈﹐其晚絞痛如前。明晨賢郎宋伊芳兄復邀余﹐右手脈伏﹐更放痧三十二鍼兼刮痧訖﹐用寶花散﹑沈香丸淸茶稍冷飲之﹐並用散痧解毒﹐活血順气之劑。親友尙恐無救﹐畱余俟飯後﹐坦君云夏王兄曰「睡矣﹐何如」﹖余曰「睡則神情已定﹐气血漸和﹐殆將安」。越翼日﹐乃廖。

一賈公淸作瀉腹痛如繩絞。延余﹐脈洪大數實﹐放痧不愈﹐用烏藥順气湯加大黃﹐下積而痊。

一故友麓庵朱兄夫人﹐公範母也。口吐痰涎﹐腹中絞痛﹐醫治沈重﹐六日不愈。延余診之﹐左脈微伏。余曰「痧也」。

令刮之﹐少安﹐用藥不服。次日﹐復昏沈大痛﹐舉家驚惶﹑親戚塡門。復延余﹐刺左中指一鍼﹐出毒血﹐兼令刮痧﹐不愈。用降香桃花散衝砂仁湯﹐微冷送下﹐並用防風散痧湯加山豆根﹑茜艸﹑丹參﹑金銀花﹑山楂﹑卜子稍冷服而安。

一何君雅子正月盤腸絞痛。延余﹐脈伏﹐令刮痧﹐用沈香郁金散﹐稜術湯﹐冷凍飲料之﹐稍愈。黃昏時復絞痛非常﹐叫喊不已。復邀余﹐用細辛大黃丸淸茶微冷凍飲料之﹐又用紫朴湯而痊。

卷之下

脇痛痧

痧癥不忌食物﹐痧毒裹食﹐結成痧塊於脇而痛。其痧塊變癥甚多﹐故爲難治。且治痧惟在初發﹐若不識﹐或飲熱湯﹐毒血凝結﹐卽慢痧不至脹急傷人﹐亦成脇痛﹐瘀之日久﹐勢必難散。

治驗﹕一朱子佩夫人﹐身熱吐痰脇痛﹐飲圓湯﹐益喘嘔不已。延余﹐左脈洪數﹐右脈似伏。余曰「痧也」。子佩刺其腿彎痧筋二鍼﹐不愈﹐服童便﹐喘嘔稍減。余用阿魏丸﹑大黃丸白湯微冷下﹐身熱﹐吐痰俱已。又用必勝湯微冷下﹐三服而痊。

一王養初﹐子佩母舅也。吐痰脇痛﹐誤喫圓肉﹐放痧數次日久不愈。延余診之﹐余辭不治﹐以痧毒裹圓﹐結成痧塊﹐不可解耳。況日久攻壞臟腑﹐𨿽藥無益﹐後易數醫﹐變喉旁發腫而歿。

卷之下

痧痢

夏傷於暑﹐秋必瘧痢。痢疾初發﹐必先泄瀉﹐腸胃泄瀉﹐必致空虛。內虛則易感觸穢惡之气﹐卽成痧痛。或天气炎熱﹐時行疫癘感動腸胃﹐因積而發﹐亦致痧痛。夫痢不兼痧﹐積去之後﹐便可得痊。卽甚凶極﹐藥無不效。若一兼痧﹐勢必絞痛異常﹐止治其痢﹐用藥無效。或變痢如豬肝色﹔或變痢如屋漏水﹔或變痢惟血紅水﹔或變噤口不食﹐嘔噦凶危﹔或變休息久痢﹐歲月綿延﹐常苦痢患。余惟先治其痧兼治其積﹐則痧消而積易去﹐積去而痧可淸。凡遇痢疾﹐如此治之﹐無不奏功﹐誠爲良法。

治驗﹕一曾奉先﹐七月間發熱﹐下痢血水。日百餘次﹐肛門急迫﹐腹痛異常﹐嘔噦不食。延余治之﹐六脈遲數不常﹐或時歇指﹐此痧痢也。刮痧放痧訖﹐痛乃減半。用沈香阿魏丸﹐砂仁湯稍冷凍飲料之﹐用當歸﹑山楂﹑紅花﹑枳實﹑赤芍﹑澤蘭﹑靑皮﹑卜子﹑檳榔各一錢﹐熟大黃五分﹐加童便一鐘稍冷凍飲料二服﹐痢下赤白甚多﹐諸癥俱愈。

一餘弟驤武下赤白痢﹐日數十餘次﹐腹中大痛﹐大便窘迫。余診之﹐六脈微細﹐放痧二十鍼﹐又刮痧﹐不愈。用寶花散﹑沈香阿魏丸﹐稍冷湯飲之﹐腹痛漸寧。用當歸﹑山楂﹑陳皮﹑檳榔﹑紅花﹑烏藥各一錢﹐熟大黃八分加童便飲之﹐赤白俱下﹐痛亦漸安﹐後用當歸一兩﹐山楂二錢﹐服之﹐赤白痢全愈。

一奚仲嘉內室﹐腹中絞痛﹐喘急气逆。余診﹐六脈無根﹐此痧脹也。放痧﹐不愈。用沈香阿魏丸﹐砂仁煎湯﹐稍冷飲之﹐痛遂止。次日﹐小腹痛﹐頻下痢赤白﹐用當歸﹑金銀花﹑靑皮﹑陳皮﹑烏藥﹑山楂﹑卜子﹐加童便稍冷凍飲料之﹐漸稀﹐用當歸一兩服四劑而愈。

一吳瑞云發熱﹐脹悶沈重。放痧後﹐痢下紫血。他醫以痧气已淸﹐但治其痢﹐勢在危篤﹐舉家驚惶。延余﹐六脈洪大不勻﹐此痧气未淸﹐痧毒尙盛也。令刮痧訖﹐用當歸枳殼湯﹐入童便冷凍飲料之﹐次以蘇木﹑紅花﹑五靈脂﹐茜艸﹑烏藥﹑香附﹑當歸﹑赤芍以導其瘀乃安。後發餘毒於肛門邊﹐出膿而愈。

卷之下

蛔結痧

痧毒攻胃﹐故蛔死入於大腸﹐與宿糞相結﹐腹中大痛﹐是爲蛔結。

治驗﹕一朱子佩女﹐痧發痛極﹐頭汗如雨。延余診之﹐脈芤而洪實﹐放痧不出﹐刮痧不起。用細辛大黃丸微冷服﹐又用荊芥銀花湯稍冷服。又三日﹐痧筋乃現﹐放之。服藥如前﹐腹痛不止﹐至十九日﹐日用藥加大黃﹐大便下死蛔三條﹐結糞亦下﹐痛尢不止﹐又現痧筋﹐放之﹐服前藥﹐乃愈。

卷之下

頭痛痧

痧毒中於臟腑之气閉塞不通﹐上攻三陽顚頂﹐故痛入腦髓﹐發暈沈重﹐不省人事﹐名眞頭痛。朝發夕死﹐夕發旦死﹐急刺破巓頂﹐出毒血以泄其气﹐藥惟破其毒瓦斯﹐淸其臟腑爲主。痧毒中於臟腑之血﹐壅瘀不流﹐上衝三陽頭面肌肉﹐故肌肉腫脹﹐目閉耳塞﹐心胸煩悶。急刺破巓頂及諸靑筋﹐出毒血。藥宜淸其血分﹐破其壅阻爲要。

治驗﹕一張顯如﹐頭痛發暈沈重﹐六脈俱伏﹐刺巓頂一鍼﹐余痧筋俱刺﹐少蘇。復診其脈﹐沈實而上魚際﹐用淸气化痰飲﹐冷服而安。

一汪路眞內室﹐頭面紅腫﹐發熱頭痛﹐心胸迷悶。診脈﹐芤而疾。刺左腿彎三鍼﹐血流如注。冷服紅花膏子半杯﹐用蒲黃飲三劑而痊。

卷之下

心痛痧

痧毒衝心﹐屬之於气﹐則時痛時止﹐痰涎壅盛﹐昏迷煩悶﹐此其候也﹐治宜刺手臂﹐服順气之劑爲主。痧毒攻心﹐屬之於血﹐則大痛不已﹐昏沈不醒﹐此其候也。治宜刺腿彎﹐服活血之劑爲主。遲則難救。

治驗﹕一鄭延旦次子﹐心中暴痛﹐口吐痰涎﹐迷悶不能出聲。延余﹐兩寸沈而伏﹐關尺洪而緊﹐刺痧筋二十鍼﹐用烏藥順气湯﹐冷凍飲料四劑而安。

一嚴瑞宇三女﹐飯時心中暴痛﹐昏沈不醒。日暮延余﹐六脈已絕﹐辭之﹐次日而殂。

卷之下

腰痛痧

痧毒入腎﹐則腰痛不能俯仰﹐若誤飲熱湯熱酒﹐必然煩躁昏迷﹐手足搦搐﹐舌短耳聾﹐垂斃而已。

治驗﹕一黃敬宇內室﹐腰中大痛﹐彊硬如板。誤飲熱酒﹐發熱煩躁﹐昏沈痰湧。延余﹐左尺虛微﹐右尺洪實﹐脈兼歇指﹐痧中於腎也。刺腿彎痧筋﹐僅有紫黑血點不流。用降香桃花散微冷服﹐痧筋腿彎復現﹐刺二鍼血流如注。又服二散痧退痛減﹐調理而痊。

一伍恆生子﹐腰痛﹐放痧四次不痊。沈重大痛﹐連及胸脇。延余﹐左手無脈﹐辭之﹐六日而殂。

卷之下

小腹痛痧

痧毒入大小腸﹐則小腹大痛不止﹐形如板推﹐絞絞不已﹐治之須分左右二股﹐屈伸爲驗。

治驗﹕一盛成均子﹐小腹大痛﹐每每左臥﹐左足不能屈伸﹐太陽小腸經痧也。痧筋不現﹐用木通湯﹐微冷服四劑﹐方見左腿彎痧筋﹐刺出紫黑毒血二鍼﹐用紅花湯冷下﹐痧退後調理而愈。

一範季廉小腹大痛﹐每每右臥﹐右足不能屈伸﹐陽明大腸經痧也。刺腿彎靑筋四鍼﹐毒血成流﹐不愈。用枳實大黃湯﹐冷服﹐半夜痧退少安。後調理而愈。

一鐘孟芳小腹大痛﹐放痧三次﹐不愈。延余治之﹐脈數而疾。余曰「痧毒已攻壞臟腑矣。」辭之﹐半月而亡。

卷之下

痧塊

痧毒畱於气分﹐成气痞痛﹐畱於血分﹐成血塊痛﹐壅於食積阻滯﹐成食積塊痛。蓋因刮痧放痧稍愈﹐痧毒未盡﹐不用藥以消之之故。施治之法﹐在气分者﹐用沈香﹑砂仁之類治之﹔在血分者﹐用桃仁﹑紅花之類治之﹔食積阻滯者﹐用卜子﹑檳榔之類治之﹔或气血二分俱有餘毒者﹐當兼治之﹔若更兼食積所阻有餘毒者﹐當並合治之。

治驗﹕一王介甫內室﹐腹痛﹐放痧二次﹐忽左脇有塊屢痛不止﹐坐臥不安。延余﹐脈芤而沈微﹐此毒畱滯不行之故。用蘇木散並三香散合桃仁紅花湯﹐微溫服﹐塊消痛減而痊。

一陳奉山腹中絞痛﹐放痧三次﹐變右脇下塊﹐大痛不止﹐臥不能起。延余﹐脈沈實而弦緊﹐此食積爲患﹐用阿魏丸並稜術湯加牛膝﹐治之而痊。

一夏少溪內室﹐腹痛﹐放痧稍愈﹐左脇下變成塊痛﹐口吐痰涎﹐臥牀不起。延余﹐脈沈而微滑﹐用沈香阿魏丸加貝母﹑白芥子治之而痊。

一張弘先痧脹變爲胸前左乳之上有一點痛﹐辭之﹐半年後﹐吐血而殂。

卷之下

痧變吐血鼻衄便紅

痧毒衝心則昏迷﹔痧毒衝肺則气喘痰壅﹐甚則鼻衄﹔痧毒入肝則胸脇疼痛﹐不能轉動﹐甚則血湧由吐而出﹔痧毒流於大腸﹐則大便血﹔流於膀胱﹐則小便血。治宜先淸其痧毒之气﹐順其所出之路﹐則气自順而血自寧矣。若不知治﹐緊則變在頃刻﹐遲則變成勞弱﹐或時時便血溺血難愈。

治驗﹕一孫盛元痧脹﹐放痧不服藥﹐變筋骨疼痛。十日後﹐吐血甚多﹐疼痛不愈。延余﹐診其脈芤﹐此痧气已退﹐尙存瘀血﹐用桃仁﹑紅花活血之劑﹐四服而痊。

一潘國安痧脹鼻衄﹐是痧气由衄而泄﹐用淸涼至寶飲而痊。

一周瑞亭子六歲﹐痧痛大便紅。延余﹐令放痧﹐服散痧消瘀活血之劑而痊。

一何君叔女痧痛﹐溺血甚多。延余﹐令放痧﹐不愈。用荊芥薄荷湯加益母﹑金銀花﹑牛膝﹑連翹治之而痊。

卷之下

吐蛔瀉蛔痧

痧毒入胃﹐胃必熱脹。熱脹之極﹐蛔不能存﹐因而上湧﹐乘吐而出﹐或蛔結腹痛﹐不大便﹔或蛔入大腸﹐由大便而出﹐與傷寒吐蛔﹐伏陰在內者不同﹐治宜淸其痧脹爲主。

治驗﹕一蔣公尙次女﹐發熱心痛﹐口多痰涎﹐吐蛔二條。延余﹐右關沈細而疾﹐余脈洪數﹐刮痧﹐刺腿彎一鍼﹐微有紫黑血點﹐服連翹薄荷飲三劑﹐痧退。服小柴胡湯﹐身涼而愈。

一沈存原痧脹﹐吐不止。延余﹐脈洪而緊﹐刮痧訖﹐用藥加熟大黃一錢﹐微冷凍飲料之﹐吐止脹消。後二日復痧脹﹐吐蛔一條﹐脈復洪緊﹐更用熟大黃一錢﹐微冷凍飲料之﹐痧退而安。

一湯仲文﹐腹脹大痛。延余診之﹐脈散亂無根﹐此蛔結也﹐痧實始之。放痧後﹐用散痧去毒之劑﹐加大黃二錢微冷飲之﹐大便下死蛔二條並宿糞而愈。

卷之下

痧變腫毒

痧毒不盡﹐畱滯肌肉腠理之間﹐卽成腫毒。宜先放痧﹐用散痧解毒之藥﹐以除其根。然後審其毒之所發﹐照十二經絡臟腑﹐分陰陽寒熱處治。輕則消之﹐重則托之﹐虛則補之﹐實則瀉之。若紅腫甚者﹐屬陽﹐用忍冬解毒湯﹐加引經藥以治之。白色不紅﹐平腫不易起發者﹐屬陰﹐用參歸化毒湯﹐加引經藥以托之。毒有半陰半陽﹐用活絡透毒飲﹐加引經藥透之。穿破之後﹐皆用神仙太乙膏貼之。若腫毒無膿﹐止有毒水流出﹐或膿少血多﹐用飛龍奪命丹﹐研碎些須﹐塡太乙膏中﹐拔去毒水血膿後﹐單用太乙膏貼之。毒口難收﹐用紅肉散摻之。肉黑者﹐用代刀散﹐以棉花絮微摻之﹐卽變紅色﹐貼膏自愈。

治驗﹕一姜云衢徧身疼痛﹐背發一毒﹐黑爛痛苦。求余視﹐診之﹐脈沈微﹐指頭黑色而惡熱飲﹐此痧變惡毒﹐用冷圍藥而成背疽也。令去其圍藥﹐放痧訖﹐俟痧气已絕﹐用參姜桂熟附子溫托之﹐外敷以代刀散﹐黑變紅色﹐貼太乙膏而痊。

一蘇成中長子﹐暑月吐瀉﹐腹中絞痛﹐刮痧痛止﹐兩臂紅腫且癢。求餘一方﹐用香薷飲一劑而痊。

一葛弘先內室痧痛﹐不吐不瀉﹐盤腸絞絞﹐疼痛難忍﹐放痧後﹐頭頂生毒﹐出膿而愈。

一趙公琰﹐寒熱頭眩﹐心胸煩悶﹐刮痧而愈。肛門邊發餘毒出膿成漏﹐爲終身之疾。

卷之下

備用要方

防風散痧湯痧有因於風者﹐此方主之。

防風陳皮細辛金銀花荊芥枳殼﹝等分﹞

頭面腫加薄荷﹑甘菊﹔腹脹加大腹皮﹑濃朴﹔手足腫加葳靈仙﹑牛膝﹐倍金銀花﹔內熱加連翹﹑知母﹔痰多加貝母﹑栝蔞仁﹔寒熱加柴胡﹑獨活﹔吐不止加童便﹔小腹脹痛加靑皮﹔血滯加茜艸﹑丹參﹔咽喉腫加山豆根﹑射幹﹔食積腹痛加山楂﹑卜子﹔心痛加玄胡索﹑蓬術﹔赤白痢加檳榔﹔口渴加花粉﹔面黑血瘀也﹐加蘇木﹑紅花﹔放痧不出倍細辛﹑蘇木﹑桃仁﹑荊芥﹔穢觸加藿香﹑薄荷。

水二鐘﹐煎七分﹐稍冷服。

荊芥湯痧有鬱气不通者﹐此方主之。

荊芥防風﹝各一錢﹞川芎﹝三分﹞陳皮靑皮連翹﹝各八分﹞

食不消加山楂﹑卜子﹔心煩熱去川芎加黑山梔﹔有積加檳榔﹔痰多加貝母﹑白芥子﹔气壅加烏藥﹑香附﹔血壅加桃仁﹑紅花﹔鬱悶不舒加細辛﹔食積加山稜﹑蓬術﹔大便不通加枳實﹑大黃﹔暑熱加香薷﹑紫朴﹔小便不通加木通﹑澤瀉﹔喉痛去川芎﹐加薄荷﹑射幹﹑大力子﹔咳嗽加桑皮﹑兜苓。

水二鐘﹐煎七分﹐稍冷服。

陳皮濃朴湯痧有因於气阻者﹐此方主之。

陳皮紫朴山楂烏藥靑皮﹝等分﹞

痰多加白芥子﹑貝母﹔痧筋不現加細辛﹑荊芥﹔血瘀加玄胡索﹑香附﹑桃仁﹔頭汗加枳實﹑大黃﹔口渴加薄荷﹑花粉。

水二鐘﹐煎七分﹐稍冷服。

稜術湯痧有因於食積者﹐此方主之。

山稜卜子蓬術靑皮烏藥檳榔枳實﹝各一錢﹞

水二鐘﹐煎七分﹐稍冷服。

藿香湯痧有因於穢气者﹐此方主之。

藿香香附﹝各四分﹞薄荷﹝七分﹞枳殼山楂連翹﹝各一錢﹞

水二鐘﹐煎七分﹐稍冷服。

薄荷湯痧有因於暑者﹐此方主之。

薄荷香薷連翹﹝各一錢﹞紫朴金銀花木通﹝各七分﹞

水二鐘﹐煎七分﹐稍冷服。

紫蘇濃朴湯痧有暑脹不已者﹐此方主之。

紫蘇香薷紫朴枳殼紅花靑皮陳皮卜子山楂﹝等分﹞

水二鐘﹐煎七分﹐冷服。

防風勝金湯痧有因於食積血滯者﹐此方主之。

防風烏藥玄胡索桔梗枳殼﹝各七分﹞卜子﹝二錢﹞檳榔金銀花山楂連翹赤芍﹝各一錢﹞

水二鐘﹐煎七分﹐稍冷服。

必勝湯痧有因於血實者﹐此方主之。

紅花香附﹝各四分﹞桃仁﹝去皮尖﹞大黃貝母山楂赤芍靑皮五靈脂﹝各一錢﹞

水二鐘﹐煎七分﹐微溫服。

紫朴湯痧有食气壅盛者﹐此方主之。

紫朴山楂卜子山稜蓬術枳實連翹靑皮陳皮細辛﹝等分﹞

水二鐘﹐煎七分﹐稍冷服。

獨活紅花湯痧有因於血郁者﹐此方主之。

獨活紅花桃仁﹝去皮尖﹞薄黃玄胡索白蒺藜﹝炒﹐爲末﹞烏藥﹝各一錢﹞香附﹝三分﹞枳殼﹝七分﹞

水二鐘﹐煎七分﹐微溫服。

射幹兜鈴湯治痧似傷風咳嗽。

射幹桑皮兜鈴桔梗薄荷玄參花粉貝母枳殼甘菊金銀花﹝等分﹞

水二鐘﹐煎七分﹐稍冷服。咳甚者加童便飲。

當歸枳殼湯此養血和中之劑。

歸身山楂枳殼紅花赤芍靑皮茜艸連翹丹參續斷﹝各一錢﹞

水二鐘﹐煎七分﹐微溫服。

荊芥銀花湯此治血滯之劑。

荊芥紅花茜艸丹皮金銀花赤芍﹝各一錢﹞香附﹝三分﹞烏藥﹝五分﹞白蒺藜﹝去刺﹐搗末﹐八分﹞

水二鐘﹐煎七分﹐微溫服。

桃仁紅花湯此治血結不散之劑。

桃仁﹝去皮尖﹞紅花蘇木﹝各一錢﹞靑皮﹝八分﹞烏藥﹝四分﹞獨活﹝六分﹞白蒺藜﹝去刺﹐搗末﹐一錢二分﹞

水二鐘﹐煎七分﹐微溫服。

淸涼至寶飲此淸痧熱之劑。

薄荷地骨皮丹皮黑山梔玄參花粉﹝等分﹞細辛﹝倍加﹞

水二鐘﹐煎七分﹐稍冷服。

紅花湯此治血痰之劑。

紅花蒲黃靑皮﹝各一錢﹞香附﹝四分﹞貝母﹝二分﹞枳殼﹝六分﹞

水二鐘﹐煎七分﹐微溫服。

如聖散治痧咽喉腫痛﹐此方主之。

牛蒡子蘇梗薄荷甘菊金銀花川貝母連翹枳殼﹝各一錢﹞桔梗﹝五分﹞烏藥﹝四分﹞

水煎﹐微溫﹐加童便衝服。

寶花散此治痧之仙劑。

郁金﹝一錢﹐凡方中用此味後有痧方﹐余議當閱﹞細辛﹝三兩﹞降香﹝三錢﹞荊芥﹝四錢﹞

共爲細末﹐每服三匙﹐淸茶稍冷服。

沈香郁金散此治痧气寒凝之劑。

沈香木香郁金﹝各一錢﹞烏藥﹝三錢﹞降香﹝二錢﹞細辛﹝五錢﹞

共爲細末﹐每服三分﹐砂仁湯稍冷服。

圓紅散治血郁不散。

沒藥﹝置篛內放瓦上﹐炭火炙去油﹐爲末﹐三錢﹞細辛﹝四錢﹞降香﹝三錢﹞桃仁﹝去皮尖﹞玄胡索白蒺藜﹝搗﹐去刺﹐各一兩﹞

共爲末﹐每服一錢﹐紫荊皮湯溫服。

化毒丹治痧痰气壅盛。

金銀花薄荷﹝各一兩﹞細辛枳殼﹝各五錢﹞川貝母﹝二兩﹞

共爲細末﹐每服六分﹐細茶稍冷下。

三香散治過飲冷水﹐痧不愈者。

木香沈香檀香﹝等分﹞

共爲細末﹐每服五分﹐砂仁湯微冷下。

三香散治過服冷水痞悶者。

木香沈香檀香﹝各五錢﹞砂仁卜子﹝各八錢﹞五靈脂﹝六錢﹞

共末﹐水發爲丸﹐微溫白湯下。

救苦丹此治痧气鬱悶之劑。

枳實卜子﹝各一兩﹞郁金﹝二錢﹞烏藥連翹﹝各八錢﹞

共末﹐淸茶稍冷下。

冰硼散治痧咽喉腫痛。

硼砂天竹黃﹝各二錢﹞朱砂﹝二分﹞玄明粉﹝八釐﹞冰片﹝一分﹞

共末﹐吹入喉中。

牛黃丸治痰涎喘急。

膽星天竹黃﹝各三錢﹞雄黃﹝五分﹞朱砂﹝五分﹞牛黃麝香﹝各四分﹞

共末﹐甘艸水爲丸﹐如梧桐子大。每服二丸﹐淡生薑湯稍冷下。

細辛大黃丸治痧大便幹結﹐气血不通﹐煩悶壅盛昏沈者。

細辛大黃枳實紫朴麻仁靑皮桃仁﹝去皮尖﹐等分﹞

共末﹐水發爲丸﹐每服一錢。重者﹐二錢。再重者﹐三錢。淡姜湯下﹐稍冷服之。

和脾宣化飲治痧气食結﹐胸中飽悶﹐腹內絞痛﹐此湯主之。

廣皮卜子細辛前胡大腹皮﹝去黑翳﹐黑豆湯泡洗﹞麥芽﹝各二錢﹞山楂﹝二兩﹐煎湯代水﹞

先濃煎山楂湯﹐煎六味稍冷凍飲料之。

消疳解毒散治痧後牙疳。

人中白﹝三錢﹞兒茶天花粉官硼靑黛﹝水澄﹐各一錢﹞薄荷甘艸黃連﹝各五分﹞冰片牛黃珠子﹝各一分﹞雨前茶﹝五分﹞

研細﹐以無聲爲度。先用濃茶拭淨﹐去其腐肉﹐吹之。

牛黃八寶丹善化痧後諸般惡毒﹑惡瘡﹐此丹有靈气。

雄黃﹝透明者﹞玄參﹝各五錢﹐瓦上焙﹞羌活﹝炒﹞川黃連﹝土炒﹞羚羊角犀角川貝母﹝炒淨﹞乳香﹝出汗盡﹞沒藥﹝各三錢﹞琥珀靑黛﹝水登﹐各二錢﹞珍珠﹝四分﹞劈砂﹝木飛﹐五錢﹞牛黃冰片﹝各二分﹞

上十五味﹐如法制爲細末聽用﹐外將揀淨金銀花二兩﹐甘菊一兩﹐甘艸五錢﹐胡桃肉二兩﹐紫花地丁二兩﹐長流水五碗砂鍋內慢火煎至及半取汁﹐將渣絞幹﹐以綿濾淸﹐桑柴火熬膏﹐入煉熟老蜜盞許﹐再熬至粘筋。將前末和丸﹐每丸三分。年幼者﹐一丸﹔年長者﹐二丸。每日蜜調服。

活絡透毒飲治痧後熱毒流連﹐餘毒在所不免﹐卻不易來者﹐以此湯預活之。

羌活紅花荊芥牛蒡子木通當歸牛膝蟬蛻靑皮連翹﹝等分﹞

水煎溫服。

忍冬解毒湯治痧後餘毒竅發者﹐以此消之。

金銀花土貝母甘菊荊芥穗牛蒡子紅花甘艸木通連翹紫花地丁﹝等分﹞胡桃肉﹝二枝﹞

水煎溫服。

撥雲散治痧後餘毒在肝﹐兩目通紅﹐甚至起生翳者﹐以此散主之。

生地黃連木通荊芥穗谷精艸甘艸赤芍羚羊角大黃﹝二分至六分﹞木賊艸甘菊羌活金銀花望月砂加燈心﹐白芙蓉葉﹐水煎溫服。

賽金化毒散治痧後熱毒流連﹐疼痛不已﹐發癰發疔者。

乳香沒藥﹝各出汗﹞川貝母﹝去心﹐炒﹞雄黃黃連天花粉﹝各一錢﹐生用﹞大黃﹝二錢半﹐炒半曬﹞甘艸﹝七分﹐生﹞赤芍﹝二錢﹐炒﹞牛黃﹝二分﹞冰片﹝分半﹞珠子﹝四分﹐研細無聲爲度﹞

共爲極細末﹐用蜜湯調服。

加味活命飲治一切痧後畱滯熱毒﹐發爲腫毒疔疽﹐以此方消之。

穿山甲﹝土炒﹞金銀花大黃﹝各二錢﹞歸尾陳皮﹝各一錢五分﹞花粉薄荷赤芍甘艸節生地白芷防風貝母乳香﹝各一錢﹞皂角刺﹝五分﹞沒藥﹝五分﹞

毒在背加皂刺一錢五分﹔毒在面加白芷一錢五分﹔毒在胸加栝蔞仁二錢﹔毒在頭面手足加金銀花三錢。

水二大鐘﹐煎八分﹐空心溫服。忌醋並諸毒物﹐大人切禁房事。

參歸化毒湯治痧後餘毒流連﹐气血虛﹐不能卽潰﹐以此化毒托出之。

人參當歸黃甘艸金銀花牛膝貝母紅花山楂皂角刺白芷﹝等分﹞

水二鐘﹐加胡桃肉一个煎七分﹐空心溫服。

奏凱和解飲痧退之後調理和解者﹐此湯主之。

金銀花土貝母牛蒡子山藥白扁豆山楂荊芥當歸﹝各一錢﹞人參﹝四分﹞甘艸﹝三分﹞

水二鐘﹐加核桃肉一个﹐蓮肉六粒﹐煎七分﹐空心溫服。

參苓歸術散痧退之後痧气已絕﹐气血虛弱者﹐以此補之。

人參白茯苓當歸白術白芍藥陳皮黃川芎熟地黃甘艸水煎空心溫服。

沈香丸治痧气急﹐胸腹脹痛﹐迷悶昏沈。

沈香檳榔﹝各五錢﹞枳實濃朴﹝各七錢﹞山稜蓬術廣皮天仙子﹝卽朱蓼子﹐各六錢﹞白豆仁烏藥﹝各四錢﹞木香﹝三錢﹞姜黃﹝五錢﹞

水發爲丸﹐如綠豆大﹐每服三十丸﹐砂仁湯稍冷下。

沈香阿魏丸治痧气壅﹑血阻﹑昏迷不醒﹐徧身沈重﹐不能轉側。

五靈脂廣皮﹝各一兩﹞靑皮天仙子姜黃蓬術山稜﹝各七錢﹞枳實﹝六錢﹞白豆仁烏藥﹝各五錢﹞

木香沈香﹝各二錢﹞阿魏﹝一錢﹞

如前﹐稍冷湯下。

丁香阿魏丸治痧食積成塊﹐痛而不已﹐推上移下﹐日夕叫喊﹐病久不愈者。

卜子五靈脂楂肉神曲靑皮枳實﹝各一兩﹞蓬術濃朴﹝各八錢﹞山稜檳榔﹝各七錢﹞白豆仁烏藥姜黃﹝各五錢﹞木香沈香﹝各三錢﹞阿魏﹝二錢﹞丁香﹝一錢﹞

水發爲丸﹐如綠豆大﹐每服十丸﹐紫荊皮溫湯下。

阿魏丸治食積壅阻﹐痧毒瓦斯滯血凝﹐疼痛難忍﹐頭面黑色﹐手足俱腫﹐胸腹脹悶。

玄胡索蘇木五靈脂天仙子﹝各一兩﹞蓬術廣皮枳實山稜濃朴檳榔姜黃﹝各七錢﹞烏藥﹝五錢﹞降香沈香﹝各三錢﹞阿魏﹝二錢﹞香附﹝四錢﹞卜子﹝一兩﹞

水發爲丸﹐如綠豆大﹐每服十五丸﹐砂仁湯稍冷下。

蘇木散治痧毒血瘀成塊﹐堅硬突起不移者。

蘇木﹝二兩﹞白蒺藜﹝搗﹐去刺﹞紅花玄胡索桃仁﹝去皮尖﹐各一兩﹞獨活﹝三錢﹞五靈脂﹝七錢﹞降香姜黃赤芍藥﹝各六錢﹞大黃﹝五錢﹞烏藥山稜蓬術陳皮靑皮皂角刺香附﹝酒炒﹐各四錢﹞

共爲細末﹐每服二錢﹐溫酒下。

蒺藜散治食積﹑瘀血﹑痧毒凝滯成塊日久不愈者。

白蒺藜﹝搗﹐去刺﹐二兩﹞澤蘭姜黃卜子楂肉茜艸土貝母﹝淨﹐各一兩﹞玄胡索五靈脂﹝各一兩五錢﹞檳榔﹝七錢﹞金銀花﹝八錢﹞烏藥靑皮﹝各六錢﹞桃仁﹝去皮尖﹐一兩二錢﹞

共末﹐每服一錢﹐溫酒下。

探吐法用鹽湯或礬湯稍冷服﹐令吐去新食以解痧毒所阻﹐必須多飲則吐。

當歸枳殼湯消食順气和血之劑。

當歸尾枳殼赤芍﹝各一錢﹞山楂卜子﹝各二錢﹞紫朴﹝八分﹞

水煎微冷服。

淸气化痰飲治痧痰气壅塞之劑。

貝母﹝二錢﹞姜黃﹝一錢﹞細辛橘紅﹝各八分﹞靑皮紫朴﹝各七分﹞荊芥﹝六分﹞烏藥﹝五分﹞

水煎﹐衝砂仁末五分﹐微冷服。

蒲黃飲治痧毒﹐散瘀﹐引火下行之劑。

牛膝﹝三錢﹞獨活枳殼連翹桃仁﹝去皮尖﹞澤蘭赤芍山楂姜黃蒲黃﹝各一錢﹞

水煎微冷服。

烏藥順气湯治痧气內攻之劑。

山稜蓬術卜子白芥子玄胡索﹝各一錢﹞枳殼靑皮烏藥﹝各八分﹞紅花﹝七分﹞香附﹝四分﹞

水煎稍冷服。

降香桃花散治痧毒中腎之劑。

降香﹝五錢﹞牛膝﹝二兩﹞桃花紅花大紅鳳仙花﹝各七錢﹞白蒺藜﹝一兩﹞

共末﹐黑砂糖調童便衝服。

木通湯治痧毒結於膀胱之劑。

牛膝﹝三錢﹞丹皮細辛連翹金銀花澤蘭白芨蒲黃木通玄胡索﹝各一錢﹞

水煎﹐加童便微溫服。

枳實大黃湯治痧毒結於大腸之劑。

赤芍靑皮枳實桃仁﹝去皮尖﹞金銀花槐花黃芩﹝酒炒﹞大麻仁連翹﹝各一錢﹞大黃﹝三錢﹞

水煎微溫服。

荊芥薄荷湯治痧气血阻塞之劑。

白蒺藜﹝搗﹐去刺﹐爲末﹞荊芥﹝炒黑﹞赤芍薄荷靑皮陳皮﹝等分﹞

水煎微冷服。

連翹簿菏飲治痧食積气阻之劑。

香附卜子檳榔山楂陳皮連翹薄荷﹝等分﹞木香﹝二分﹐磨衝﹞

水煎﹐加砂仁五分﹐稍冷服。

失笑散治痧後毒瓦斯退盡﹐尙畱瘀血在胸膈間﹐積血作痛。

蒲黃五靈脂﹝等分﹞

共爲末﹐每服二錢﹐溫酒下。

便用七方一方用井水﹑河水各一半同服﹐治痧痛。

一方用泥漿水服之﹐治痧痛。

一方用白砂糖攪梅水服﹐治痧痛。

一方用細辛爲末﹐同砂仁湯冷服﹐洽痧痛。

一方用晚蠶沙爲末﹐白滚湯冷服﹐治痧痛。

以上五方治痧癥﹐無食積阻滯者。

一方用明礬四分﹐白湯一碗﹐冷服﹐治痧痛。

一方用食鹽一撮﹐白湯一碗﹐冷服﹐治痧痛。

以上二方﹐乃吐新食阻痧毒之味﹐必多飲方吐﹐少則不效。

絕痧方治數患痧癥﹐必痧癥已愈﹐然後可服﹐以絕其根。否則稍有痧气未除﹐斷不可服﹐恐甘者作脹﹐熱者助邪﹐反害之矣。

甘艸明礬食鹽﹝各一兩﹞川烏﹝一錢﹞漧薑﹝三錢﹞

其爲細末﹐米飯搗爲丸﹐每服五分﹐白湯溫下。新犯痧者﹐一二服卽愈﹐久犯痧者﹐十服全愈﹐不復發矣。蓋用甘艸以助胃﹐用漧薑﹑川烏以充胃﹐用明礬以解毒﹐用食鹽以斷痧。誠爲良方﹐但烏﹑姜性熟﹐恐人有宜﹐有不宜﹐故每服止用五分爲則﹐惟取其能絕痧根焉。爾若人屬虛寒者﹐必加倍多服﹐方能有效。

卷之下

藥性便覽

荊芥透肌解表﹐散痧毒。痧筋隱隱不發者﹐非此不現。用四分至八分止。

防風透肌發表﹐爲臣使之助。寒熱往來﹐痧毒壅滯郁遏不發者﹐非此不淸。用三分至七分止。

羌活痧癥忌其發表太過﹐若頭痛或又因受寒而起﹐更兼痧癥﹐欲用之引太陽經。止許用半分至二分。

連翹消痧毒﹐解諸經火邪﹐淸熱而不滯﹐治痧之要藥也。用七分至一錢。

陳皮﹑靑皮陳行痧气﹐靑伐肝气。痧气壅阻鬱結不行者﹐非此不利。用六分至一錢。

枳殼﹑枳實破痧气﹑驅毒瓦斯﹑除脹气﹑下食气﹐積滯壅塞者﹐非此不開。但枳殼性緩﹐枳實性速﹐各有所宜。

用五分至一錢五分。

桃仁破瘀活血。痧爲血阻﹐非此不流﹔痧爲血滯﹐非此不順。去皮而用﹐爲皮味澀而阻血路也。用七分至一錢六分。

秦艽活血驅風消痧毒。筋骨疼痛﹐壯熱不淸者﹐非此不解。用三分至六分。

川芎上行頭目﹐頭角骨痛者必需﹔下通血海﹐肝臟不華者當用。用一分至三分﹐止恐提痧气上騰也。

桔梗入肺經爲諸藥之舟楫﹐其性上而復下﹐故能引枳殼破胸中至髙之气。用六分至八分。

香附行血中之气﹐恐其香燥須用便制﹕欲其行血﹐必要酒炒﹔取其斂血在乎醋炒。用三分至八分。

木香行滯气﹑燥濕气﹑驅寒气﹑開鬱气﹑散結气﹐痧後腹痛不解者﹐此要藥也。用一分至三分止。

檀香痧後心腹疼痛不休﹐胸脇脹悶﹐寒凝气滯﹐得此而抒者﹐痧之始發當知忌用。用一分至三分。

砂仁順气開郁﹐散痧消食﹐此始終之可用之要藥也。用三分至一錢。

穿山甲土炒爲末﹐透痧消痰﹐破痧托毒﹐善走經絡之神劑也﹐故經絡有諸藥所不到者﹐非此不達。用一分至五分。

童便解痧毒﹐消痰降火最速。定痛治血痢﹐痢下血水﹐諸藥莫及。

天蠶能治血分之痰﹐佐山甲透經絡﹐以破瘀毒。用須炒末。自一分至二分。

烏藥善行周身之气﹐凡痧气阻滯者﹐得此無處不到。用三分至五分。

紅花﹑金銀花﹑茜艸活血﹐解痧毒。用六分至一錢。

山楂﹑卜子﹑麥芽﹑神曲痧爲食壅﹐取其善消而不暴也。

大黃大便不通﹐痧气閉塞﹐非此不能攻而下之。用五分至一錢五分。

木通﹑車前﹑澤瀉痧气郁阻﹐小便不利﹐在所當求。若熱郁太重﹐不因小水﹐更在所禁。用二分至五分。

黃連﹑黃芩冷性凝滯﹐痧中忌用。用須酒炒或薑汁制。

生地涼血。血瘀者﹐非其所宜。

熟地﹑白芍補血斂血﹐痧所大忌。

參﹑﹑白術﹑山藥用之恐補毒瓦斯﹐痧所大禁。

甘艸用之恐成痧塊難治﹐在所忌用。

白茯苓恐其滲濕﹐實其痧气﹐俱在禁例。

細辛透竅﹑破血﹑散痧之要藥也。用七分至一錢。

姜黃其性𨿽溫﹐善能消痰下气﹐破惡血。用二分至四分。

貝母川者專消熱痰﹐土者兼破瘀血。用一錢至一錢五分。

白芥子脇下之痰﹐非此不達。用四分至六分。

半夏﹑白芷﹑蒼術性燥忌用。

竹瀝性寒﹐忌用。用須薑汁﹐方走經絡。

雄黃﹑牛黃﹑膽星﹑天竹黃消痰丸中宜用。

麝香開竅散痧﹐功亦甚大。

當歸頭身尾各有所宜﹐用須斟酌。

柴胡和解表裏﹐專治少陽膽經寒熱往來。用六分至一錢。

漧葛散陽明胃經之邪﹐兼能解渴。用六分至八分。

前胡疏風﹐消痰﹐治嗽﹐表熱者﹐宜用。用六分至八分。

桑皮治嗽瀉肺。用四分至八分。

兜苓瀉肺嗽。用三分至五分。

杏仁瀉肺﹐潤腸胃﹐利气﹐消痰涎。去皮尖用。用四分至一錢。

麥冬天冬潤肺﹑消痰。一治其本﹐一治其標﹐去心用之。用七分至一錢五分。

山稜﹑蓬術食積心疼﹐痧毒阻滯痞悶者。宜用六分至八分。

五靈脂善消宿血﹐血塊凝滯不散﹐非此不破。用五分至八分。

龜甲去兩肋﹐酥炙爲末。破宿血勝於靈脂。在胸者用上半截﹐在下者用下半截。

蘇木敗惡血新瘀者﹐莫及。用五分至一錢五分。

玄胡索活血行气﹐气血凝滯作痛。用五分至一錢五分。

香薷通上徹下﹐利水气﹐治暑气之要藥。用五分至一錢。

紫朴寬中治嘔﹐消痰下气。用六分至八分。

牛膝活血﹐引痧气下行。用八分至二錢。

木瓜五味子酸斂忌用。

升麻禁用﹐恐提痧气上升﹐而難遏也。

肉桂附子吳茱萸禁用﹐恐助痧毒立刻有變也。

漧薑過服寒冷之水﹐宜少用之﹐善散寒气也。若用之不當﹐亦能助熱毒﹐當忌。

麻黃發表太過禁用。

簿菏辛涼利竅﹐消腫解毒﹐淸气淸喉。用五分至一錢。

紫蘇疏風順气。身熱當用三分至六分。

明礬解痧毒﹐消痰定痛。用之探吐宿食甚妙。

玄參淸气消痰﹐滋陰潤肺。但色黑止血﹐痧有瘀血忌用。

花粉性沈寒﹐止渴。痧毒未淸者忌用﹐恐凝滯痧气也。

角刺透毒﹐能引諸藥至於痧毒血瘀之所﹐立奏其功。

牛蒡子解痧毒﹐淸喉﹐痧中要藥。用七分至一錢。

乳香消瘀血而不傷新血。痧癥用之以治血結。用五分至一錢。

黑砂糖活瘀血﹐解痧毒﹐故瘀血作痛者﹐得此則安。

沒藥痧痛用之破瘀血。用四分至一錢。

食鹽解痧毒﹐定痛﹐用之吐去新食。

芋艿治痧熱﹐解毒。有痧患者﹐食之甘美。

晚蠶沙解痧毒﹐治熱。

阿魏破積聚﹐逐惡血﹐其功甚大。

大麻仁消大腸腸胃燥結者﹐宜用。

其中分數﹐如遇西北彊壯人﹐當加一二三倍﹐不可執一。

卷之下

痧方余議

郁金價貴時有換之以姜黃者﹐其二味溫涼之性𨿽有不同﹐然以之治痧﹐下气消瘀﹐姜黃末爲無效。若欲入心經﹐散郁消瘀﹐則痧毒攻心者﹐非郁金不能立奏其功﹐姜黃有所不及﹐故方中所載郁金切勿以姜黃代之。

穿山甲土炒用。凡痧毒瘀血壅塞阻而不通﹐得此透入經絡﹐引諸藥所不能到者﹐卽到所犯經絡血分之所。識者其畱意焉。

黑醜通上徹下﹐痧毒脹滿﹐必須用此於丸散中﹐救人立功。凡破气之味俱莫能及﹐但耗散眞气﹐恐人有宜有不宜﹐故方中不載。

大黃治食積阻痧毒。余爲丸以備急用﹐其功莫大。若痧脹之極﹐必須急服此以攻之﹐恐病有宜有不宜。故方中𨿽載﹐不及細加﹐惟審病癥緩急輕重而行之。﹝醜黃等分﹐粥丸三分稍冷湯下。﹞

卷之下

評半夏﹑藿香止吐

凡治吐癥﹐用半夏﹑藿香。獨痧癥作吐﹐半夏性燥﹐須防益助火邪﹐斷不可用﹐若藿香惟取其正气﹐以治穢濁。然亦必痧毒無阻﹐乃可俟冷凍飲料之。倘或痧气有害於中﹐驟用此以止吐﹐反有閉門逐盜之憂。如腸胃有食積血瘀﹐畱滯痧毒﹐用藿香香燥止吐﹐適長其毒﹐是宜知忌。﹝下通痧毒﹐其吐自止。﹞

卷之下

評荊芥﹑細辛﹑防風﹑獨活

痧癥寒熱不由外感﹐往往毒從鼻吸而入﹐搏激肌表。羌活﹑麻黃俱在所禁﹐若用荊芥﹑細辛善能透竅。蓋惡毒之气﹐由竅而入﹐故用之﹐以治痧脹亦由竅而泄。若防風乃臣使之味﹐僅取爲透竅之佐﹐不比麻黃﹑羌活專攻發表﹐反有升宣火毒之慮也。至如獨活發散治熱﹐其性至頸而還﹐力不能過發﹐且可活血解痧毒﹐是痧癥最要之味歟。

後卷

痧脹看癥法

治病須憑脈。若犯痧脹﹐則脈不對癥﹐癥不合脈﹐或云痧筋爲據﹐亦爲現外焉。且痧脹有爲食積阻滯者﹐有爲血痰阻滯者﹐或阻於上﹐或阻於中﹐或阻於下﹐又或阻於左﹐或阻於右﹐或阻於兩腰脇﹐苟非辧癥的確﹐求其中病也﹐難矣。故治痧脹﹐一見脈之不合﹐先看痧筋﹐次審气色﹐三聽聲音﹐四推犯病之由。其間或有食積血痰阻於上中下﹑左右各處之分﹐須細辧其病原﹐後用藥不誤也。凡痧脈有一部獨異﹐有六脈俱異﹐卽有異之中﹐亦有陰陽虛實﹐脈之神气可辧。要非一端可執﹐尙其審諸。

後卷

放痧辧

或曰子於痧也。有先用藥而放刮者﹐有先放刮而用藥者。非放與刮﹐治更無別法歟。曰放刮之法﹐猶犯傷寒太陽經癥﹐必用羌活﹑麻黃等藥﹐少陽經癥﹐必用柴胡﹐黃芩等藥。癥有所犯﹐治有所宜。凡气分有痧宜用刮﹐血分有痧宜用放﹐此不易之法。至臟腑經絡有痧﹐若昏迷不醒等癥﹐非放刮所得治﹐兼用藥療之無足怪也。

後卷

痧脹麻疹不同辧

麻疹之發﹐因傷風熱故身體壯熱﹐咳嗽煩悶﹐卽是疹之候。麻疹在他方﹐有名厝子﹐有名蚤疹﹐在李則名痧子﹐而痧脹亦名爲痧﹐不可不辧。麻疹因傷風﹐肌表必虛﹐則毒瓦斯乘虛而泄﹐故藥𨿽或涼仍可用熱飲。若痧脹﹐或因穢气所觸﹐或因暑气所感﹐或動時行不正之气﹐或乘伏寒伏熱過時而來。總不起於外傷風熱﹐故肌表必實﹐實則熱毒之气旣脹於胸腹腸胃之中﹐若更用熱飲﹐則熱气適助其腫脹﹐無從而泄﹐故犯此者﹐有立時脹死﹐此不可不辧也。

後卷

痧脹治猶麻疹論

痧疹之發﹐必欲盡透。故治麻疹﹐須要見於肌表者多﹐多則毒瓦斯俱泄﹐然後腸胃不畱餘毒。治痧﹐在肌表者﹐用刮﹔在血肉者﹐用放。亦猶治麻疹﹐須盡透肌表之謂也。

後卷

痘麻穢觸相同

痘瘡爲穢气所觸﹐實時作變﹐痧脹也﹕麻疹爲穢气所觸﹐實時反隱﹐亦痧脹也﹔若暑气時行不正之气﹐感爲痧者﹐詎無相類者歟。

治驗﹕一陳姓婢十四歲﹐四月﹐壯熱煩悶﹐腹痛身重﹐斑痧徧體﹐脈微而細﹐觸穢之癥也。閱腿彎痧筋﹐放七鍼﹐手指放十餘鍼﹐俱紫黑毒血﹐煩悶稍松﹐用寶花散﹑阿魏丸淸茶微冷凍飲料之﹐又付活血順气之劑﹐腹痛遂止﹐斑痧漸散﹐身體輕快﹐痘卽起發。視其形色﹐已四朝矣。後皆如期灌脹收靨而愈。可見痘中觸穢因痧而隱者﹐比比也。

後卷

兼痧傷寒不同辧

犯傷寒者﹐有外感三陽之寒﹐有直中三陰之寒﹐兼痧者﹐非可俱兼也。痧者﹐熱毒也﹐熱毒入裏﹐內作腫脹﹔熱毒發外﹐肌膚腫脹﹐或升頭面﹐或散四肢﹐此等惡疾﹐俱由熱毒之气所攻也。若直中三陰之眞寒癥﹐無有兼痧者﹐蓋三陰旣已直中﹐則熱气與寒气所拒﹐無由而入也。至於外感三陽﹐或先受痧而感寒﹐或先受寒而感痧﹐或痧毒驟發﹐熱極而生寒戰﹐甚至於手足厥冷﹐則俱有之。若先有痧而感寒者﹐知其慢痧﹐方可暫散寒邪而後治痧﹔先有寒而感痧者﹐痧癥爲重﹐當先治痧而後治寒。至如痧毒驟發熱極而生寒戰﹐手足厥冷者﹐緊痧也。若一誤服用發散﹑升提﹑溫飲之藥﹐須防時刻凶危﹐急用涼水飲之﹐稍解胸腹中熱脹之气﹐然後或刮或放﹐用藥治之。

後卷

諸痛類痧辧

腹痛不一﹐有食﹑有气﹑有火﹑有冷﹑有虫﹑有積﹐俱似痧非痧﹐不可無辧。食者﹐失饑傷飽﹐聚中脘作痛﹐其癥遇食卽疼﹐胸膈飽悶﹐似痧者一﹐然按脈气口必然有力可辧。若因冷食入胃﹐食與寒气相搏於中﹐則心脾鬱結﹐胸脇滿悶﹐中脘作痛﹐似痧者二﹐然按脈气口必然無力﹐但有嘈雜衝胸﹐噯气吞酸可辧。气者因怒气所傷﹐不得發越﹐胸膈气塞衝激心脾﹐嘔逆惡心﹐吐不能出﹐其疼手不可按﹐坐臥不定﹐奔走叫呼﹐似痧者三﹐然按脈兩關必然洪大﹐餘部俱必應指﹐及刮之無痧﹐痧筋不現﹐可辧。火者﹐因熱作痛﹐胃火上逆﹐嘔吐酸水﹐必然口渴欲飲﹐飲入卽吐﹐其癥手足溫暖﹐面帶陽色﹐似痧者四﹐然按脈六部洪數﹐又與痧類﹐難以細分﹐必看痧筋﹐兼用刮法可辧。冷者﹐人屬虛寒﹐沈寒作痛﹐其脈必然平軟﹐似痧者五﹐但飲熱則安﹐飲冷痛發可辧。虫者﹐胃脘疼痛有如刀觸﹐痛極按心搔爬難定。兼之脈息無倫﹐徐疾不一﹐似痧者六﹐然虫必有因﹐各有所喜﹐如茶虫喜食茶葉﹐糖虫喜食糖物﹐或泥或絮﹐或酒或鹽﹐其爲虫也﹐必有一好﹐食之便安﹐若遇檳榔﹑五靈脂殺虫等藥﹐或藥性力薄﹐不能驅逐而出﹐勢必咬齒翻動腸胃﹐更加疼痛﹐可辧。積者﹐舊有宿積﹐聚結腸胃﹐忽因行動﹐作痛作疼﹐似痧者七﹐然痧筋罕現﹐刮痧無影﹐可辧。如是辧之的確﹐方知痧痛詳明﹐治之得法。然此諸痛﹐又有兼痧者﹐將論脈閱筋而加察焉﹐鮮有不得其理矣。

後卷

諸癥不類痧辧

凡心腹脹痛因痧﹐旣知之矣。痧癥仍有不痛不脹者﹐或兼痧或暗痧﹐誤飲溫熱﹐便致凶危等也。余竊謂﹕凡遇危癥﹐病家不識痧筋﹐猶用刮痧可辧。醫家或認脈不淸﹐尙有痧筋可詳﹐若內人不便閱視﹐果緣痧脹凶極﹐脈未有對癥者﹐以是辧之﹐百不失一也。

後卷

論脹

脹者﹐气之閉也。气爲毒壅﹐故作腫作脹﹐所以治痧﹐先當治气。如食阻其气於上則吐之﹔食壅其气於中則消之﹔食化而結其气於下則導之﹐凡諸積之阻滯槪然。凡下竅閉者﹐多上吐﹐或吐蛔或吐血﹐當導气於下。中竅閉則下瀉﹐或瀉水或瀉蛔﹐當行气於中。上竅閉而復升則作悶﹐或頭疼或上腫﹐俱當用淸涼引下之。至如气爲毒壅必傷血分﹐若乃血爲毒凝﹐活血爲上﹔血爲毒壅﹐破血爲先﹔血爲毒聚且結﹐敗血爲要﹔故治痧必兼治血﹐蓋血活毒瓦斯行﹐血破毒瓦斯走﹐血敗毒瓦斯散。如是﹐毒瓦斯不畱﹐治斯效也。

後卷

凝壅聚結辧

凝壅聚結﹐皆爲血分痧毒惡癥﹐其間有輕重之別。凝者﹐初犯之癥﹔壅者﹐凝多而壅﹔聚者﹐血壅或左或右﹔結者﹐血滯一處。故痧毒中血分﹐結爲重﹐聚次之﹐壅又次之﹐凝爲輕。凝以紅花﹑澤蘭爲主﹔壅以延胡索﹑桃仁爲主﹔聚以蘇木﹑茜艸爲主﹔結以五靈脂﹑降香爲主。輕者用藥不可重﹐重則恐傷本原﹔重者用藥不可輕﹐輕則治之不效。

治驗﹕一尹鈞萬咳嗽痰喘﹐有以緊勞治之﹐病日增﹐背鞠如弓﹐手足蜷緊﹐不能展動﹐咳則胸腹百骸弔痛。延余診之﹐脈洪大無倫﹐此毒血壅聚也。兼又難刮﹑難放﹐先以圓紅散微冷凍飲料之﹐兩手稍松﹐漸爲放刮訖﹐又以圓紅散加三七﹑郁金末微溫飲之﹐更以蘇木﹑茜艸爲主﹐多加順气活血之類﹐如前飲之。計日放痧一次者四﹐日用藥一服者五﹐遂痊。

一萬君安內室﹐兩脇如痞﹐按之則痛﹐心胃間髙起﹐服藥難療。延余﹐左脈微細﹐右脈洪大﹐此慢痧﹐痧毒結聚也。

計放痧三次﹐付以五靈脂﹑降香爲主﹐加桃仁﹑延胡索及消食行气之類﹐日用一服﹐計十二劑如舊。

一陳弘業﹐寒熱嘔吐﹐苦難俯仰﹐腹中脹痛﹐夜不能寐﹐六脈弦細而緊數﹐刮放略松﹐用紅花﹑澤蘭﹑劉寄奴﹑茜艸﹑桑寄生﹐並行气消食之藥﹐微溫飲之﹐二劑而愈。

後卷

治痧救人脈論

或謂余曰「古書所載﹐屋漏雀啄諸怪脈現者死﹐脈代者死﹐爲五臟有絕也。見一部無脈﹐二三部無脈﹐焉得有生理乎」。及覽玉衡痧脈﹐止有六部無脈者死。卽諸怪脈﹐必曰放痧服藥不應者死。與古書所載不同﹐何歟﹖曰「古人論此等脈爲死脈者﹐其常也﹕餘論此等脈尙當救之者﹐因乎痧之變也。」凡痧脹之脈都有類諸死脈者﹐余惟見此疾﹐實憐之﹐冀萬有一可救者﹐因痧之變﹐不執常脈而輕棄之也。

治驗﹕一陳見雅內室﹐懷娠發熱﹐赤痢腹痛不止﹐服他藥不效。余診之﹐脈四動一止﹐代脈也。閱有痧筋﹐放二十餘鍼﹐用寶花散微冷服之﹐付以桑寄生﹑益母艸﹑連翹﹑蘇梗﹑紅花﹑金銀花﹑山楂﹑卜子﹑當歸﹑枳殼﹑靑皮﹑黃芩微冷凍飲料﹐四劑而愈。

一張舜瞻側室﹐腹疼﹑嗽痰﹑嘔吐。延余﹐脈如彈石﹐知其患痧痛極﹐脈亦變也。令其婢放痧三十餘鍼﹐用寶花散﹑救苦丹﹑砂仁湯稍冷凍飲料之﹐付以獨活紅花湯加山楂﹑神曲﹑卜子﹑靑皮﹑微冷凍飲料二劑而愈。

一傅純宇﹐發熱昏沈﹐脈如解索﹐先用陰陽水﹐搗芋艿汁飲之﹐放指臂痧三十餘鍼﹐稍覺淸爽﹐用細辛大黃丸淸茶稍冷凍飲料之﹐付以荊芥銀花湯加靑皮﹐微溫服二劑而痊。

一鄔云公﹐頭面紅腫﹐目閉喉痛﹐六脈無根﹐知其痧气阻塞脈路也。刺腿足痧四十餘鍼﹐流紫黑血甚多﹐又刺手臂痧二十餘鍼﹐未愈。用淸涼至寶飲減細辛﹐加山豆根﹑射幹﹑牛膝﹑石斛﹑桑皮﹑枳殼稍冷凍飲料﹐三劑而痊。

一金子近次子祖翼﹐九月間﹐適因勞動﹐飲食不時﹐忽壯熱頭痛。自以紫蘇湯燻頭而大汗﹐胸中脹悶﹐他醫用藥下之﹐反口吐白沫﹐時有議以爲痧﹐乃更延醫診視﹐見舌苔灰色﹐以傷寒藥治之。子近恐犯痧气﹐先以半小鐘試服﹐少頃﹐卽譫語﹐片時而止。熱仍不解﹐愈覺沈重﹐脈有八至。遂連易三醫﹐皆云傷寒﹐三次服藥﹐皆昏沈譫語如前。第五日﹐眼如火赤﹐唇若塗朱﹐鼻如煙煤﹐舌苔黑燥﹐枯漧而短﹐聲音不淸﹐足冷至腹﹐陰囊卵縮﹐肉脫神昏﹐醫者皆辭不治﹐已備後事。至七日﹐乃始放痧﹐因病勢危篤﹐止放二鍼﹐唇眼舌聲諸死癥頓愈﹐陰囊二卵漸舒﹐脈竟平復﹐始現腹痛﹐乃知口渴。因惑人言痧癥不可服藥﹐止飲童便﹐服紫金錠而痛止﹐後又隨痛隨服﹐繼進飲食。大便幹結﹐至十八日﹐用蜜導法﹐遂變下痢﹐日夜五六十次。凡六日﹐始服痧癥藥一劑卽安睡﹐痢乃止。後延他醫﹐調理補之不數日﹐睡時卽發徧身水晶﹐覺時卽隱﹐醫家莫解其故。子近因刮穿頸額間流出皆汗也。卽盜汗不止﹐他醫咸謂﹕久病虛脫大用補劑斂汗﹐不惟無益﹐更加自汗且完谷不化﹐小便短赤頻數變爲砂淋﹐醫又皆束手謝事。爰復放痧﹐用八正散二劑服之﹐痧气始轉﹐身卽壯熱約有二更時﹐身涼汗止。惟日食生茨菇五六日﹐砂淋亦止而全愈。祖翼之病﹐變幻遲久﹐總因止放二鍼﹐不服痧癥藥以除根之故也。究以治痧而得全脈而八至﹐死癥𨿽多﹐其可棄耶。

一金子近長子權可﹐八月間﹐發通身如麻疹狀。延他醫視之﹐則日﹕「疹」。復延幼科診之﹐亦云「痧疹」。服藥十日不退﹐脈僅二至﹐醫家因疑其少年鑑喪﹐故而虛脫﹐欲用補劑。子近恐亦痧气不敢服﹐命權可起而視之﹐則徧身痧點﹐皆活動流注兩腿皮肉紅紫﹐因放腿彎痧一鍼﹐而皮肉白。又放腿彎痧數鍼﹐而皮肉皆白﹐惟小腿紅紫未退。臥卽復流動徧散於身﹐仍作稀稀點。緣脈尢二至﹐用川烏﹑艸烏爲一小丸服之﹐脈復如常﹐大汗出而全愈。

後卷

痧筋統說

或曰「前書放痧有十﹐今放痧者﹐奚不止於此﹖」余曰「徧身靑筋﹐古有載矣。謂放痧有十者﹐不過就痧毒先達臟腑者明之爾﹐至腿彎痧筋﹐尢人易曉﹐余詳之爲初學人便﹐推而廣之﹐寧有曁乎」。

後卷

傷風痧脈辧

或曰「前子傷寒辧痧詳矣﹐若犯痧似傷風何如」﹖余曰「肺主皮毛﹐心主血﹐肝主筋﹐傷風犯痧三部見者居多。」且風﹐陽也。風傷衛﹐仕表﹐故脈浮。傷風有汗﹐表虛也﹐故脈緩﹐有犯此癥﹐脈不浮緩﹐反見沈緊或洪大﹐痧脹一驗也。若傷風帶寒﹐鼻塞畏冷﹐脈當浮而微緊﹐脈反沈伏或芤長﹐痧脹二驗也。若傷風熱﹐鼻塞聲重﹐喉痛﹐脈當浮而微數﹐脈反沈緊或芤或伏﹐痧脹三驗也。若傷風有痰﹐气急發喘﹐脈當浮滑﹐反微澀沈伏﹐痧脹四驗也。以此推之﹐足矣。

治驗﹕一駱叔源﹐傷風發熱﹐咳嗽痰喘已半月矣。左脈沈伏﹐右脈澀而微數﹐此慢痧爲患也。左腿彎放二鍼﹐紫黑血流至足。又刮痧﹐不愈。付寶花散加明礬末稍冷湯飲之﹐用荊芥湯減川芎加蘇子﹑紅花﹑蒲黃﹐土貝母﹑烏藥﹐微冷凍飲料之而愈。

一髙充謨﹐傷風鼻塞﹐肩背拘急﹐頭頂﹑疼痛﹐有以足太陽膀胱經藥治之。頭頂益痛﹐叫喊不已﹐甚至肩背沈重﹐時覺昏迷。延余治之﹐左寸微伏﹐右關芤大。先服圓紅散﹐稍醒刺腿彎六鍼﹐不愈。用寶花散淸茶微冷凍飲料之﹐肩背稍轉﹐頭痛少安。詢所服者﹐腹中覺冷﹐卽用防風散痧湯減枳殼加羌活﹐川芎﹐紫蘇﹑烏藥溫飲﹐寒散而安。

一淩公遠內室﹐傷風喉啞﹐胸腹飽悶﹐兩關俱芤。余曰「芤者﹐瘀血﹐未有上下俱瘀﹐其痧乎」。其家人刮之﹐紫痧甚多﹐飽悶卽解。付獨活紅花湯加射幹﹑前胡﹑薄荷﹑石斛﹑連翹﹑玄參三劑﹐微冷凍飲料之﹐傷風喉啞俱痊。

後卷

眩暈痧脈辧

暈有血暈﹑气暈﹑痰暈﹑火暈﹑濕暈﹑暑暈﹐有血虛發暈﹐有气虛發暈﹐有風中而暈﹐有寒中而暈﹐有勞力而暈。

今加之以痧暈﹐古人無治﹐古書無論﹐何以知之﹖大都血暈脈芤﹐气暈脈沈﹐痰暈脈滑﹐火暈脈數﹐濕暈脈濡﹐暑暈脈虛﹐血虛發暈脈澀﹐气虛發暈脈微﹐風中而暈脈浮緩﹐寒中而暈脈弦緊﹐勞力而暈脈右尺浮洪﹐此暈脈之大略也。若病似血暈脈反短﹐似气暈脈反浮﹐似痰暈脈反澀﹐似火暈脈反遲﹐似濕暈脈反勁﹐似暑暈脈反實﹐似血虛發暈脈反滑﹐似气虛發暈脈反大﹐似風中而暈脈反沈緊﹐似寒中而暈脈反微緩﹐似勞力而暈脈反細實﹐是皆脈癥不合﹐余歷驗之而信其爲痧﹐此痧暈之治不誣也。

治驗﹕一陳肅遠﹐嘗苦發暈﹐醒則日夜頭眩。余往﹐候之脈﹐右虛左實﹐徐疾不常。余曰「此非放痧不可。」放腿彎上下放十餘鍼﹐紫黑血流如注﹐指上亦放二十餘鍼。用寶花散﹑沈香阿魏丸淸茶稍冷凍飲料之﹐付防風勝金湯加桃仁﹐紅花稍冷飲之﹐後遂不復患眩暈。

一姜渭濱內室﹐正月間﹐驟然發暈﹐一日三次﹐舉家惶恐。余見其脈沈而微緊﹐令其婢爲指上放痧三十餘鍼。用救苦丹加沈香末淸茶稍冷凍飲料之﹐付荊芥銀花湯加卜子﹑枳殼一劑而痊。

一梅君玉子三月間﹐吐蛔發暈﹐昏沈不醒﹐六脈俱伏﹐左右虎口脈靑色﹐放指頭痧一十八鍼﹐用細辛大黃丸淸茶調黑糖稍冷凍飲料之﹐漸蘇﹐付蒲黃飲減姜黃加陳皮﹑烏藥﹑紅花微冷湯調黑糖飲之﹐乃愈。

一霍庭賢內室﹐四月間﹐壯熱面赤﹐口渴唇焦﹐有以陽明胃經癥藥治之﹐遂發暈﹐終日不醒。余診之脈﹐兩寸弦細﹐兩關沈微﹐兩尺左大右緊。曰「脈癥不合﹐痧毒內攻也。」先用蘇木散﹑砂仁湯微冷凍飲料之﹐令其老婦放指上痧二十餘鍼﹐血色墨黑﹐猶不醒﹐後令放乳邊痧二鍼﹐乃蘇。余癥不減﹐用蒺藜散微溫湯飲之﹐付桃仁紅花湯加枳殼四劑﹐下盡惡毒黑物而痊。

一盛思虞六月間飲酒﹐頭汗發暈。脈寸關洪大無倫﹐兩尺脈伏。閱痧筋﹐放十餘鍼﹐皆紫黑毒血。付陳皮濃朴湯加漧葛﹐山楂﹑卜子微冷凍飲料之而醒﹐又用藿香湯加黃連﹑黃芩乃安。

後卷

痧脹舌胎論

或謂﹕「全書載痧﹐論治俱備﹐舌胎僅存其名﹐豈痧脹舌胎無可治乎」。余曰「非也。」蓋謂痧脹有別癥之舌胎則可﹐謂舌胎卽痧脹之癥﹐是不識痧脹之適當其然﹐並不識舌胎之所以然也。誠以舌胎乃足陽明胃腑熱病﹐故治痧脹﹐先理其痧﹐後治舌胎卽安﹔若先理舌胎後治痧脹則危。蓋舌胎乃胃腑熱極气沖心胸﹐舌爲心苗﹐故見胎則宜石膏﹑黃連﹑大黃﹑黃芩﹑黃柏之類。若不先治痧﹐恐此等藥又寒凝血分﹐反成大患﹐故治此者﹐要看痧毒一退卽治舌胎可也。

治驗﹕一翁在玆﹐發熱口渴﹐舌有黑胎﹐臥難轉動﹐气急痰喘﹐六脈洪實﹐放痧三十餘鍼﹐未愈。用圓紅散﹑砂仁湯微溫飲之﹐又付必勝湯﹐大便下黑糞﹐惟口渴黑胎未愈。加石膏﹑黃連二劑而瘳。

一曹華宇長子﹐十一月間﹐犯傷寒兼痧﹐舌捲耳聾﹐舌上黑胎芒刺﹐大渴昏沈發熱﹐身重不能轉側﹐胸中迷悶﹐瀉痢淸水﹐先以圓紅散加郁金末﹐淸茶稍冷凍飲料之。放指上痧三十餘鍼﹐未愈。用阿魏丸付以防風散痧湯﹐合稜術湯加桃仁﹑紅花一劑﹐俱微冷凍飲料之﹐舌捲耳聾漸愈﹐瀉水卽止﹐大渴稍解﹐但舌胎不退﹐胸中飽悶。詢其腹中厭冷﹐痧气已絕。用和脾宣化飲減前胡﹐大腹皮加桃仁﹑紅花﹑枳實﹑靑皮﹑石膏﹑黃連﹑大黃微溫飲之﹐食結飽悶俱消﹐黑胎芒刺皆退。

惟大便不通﹐用大黃三錢﹐芒硝一錢溫飲之﹐大便通而愈。

一張旋庵內室﹐傷食飽悶﹐按之則痛﹐日晡發熱﹐舌心焦黃芒刺。延余﹐脈微無力。余曰「痧也」。放腿彎痧三鍼﹐流紫黑毒血。用紫朴湯﹐加柴胡﹑漧葛微冷凍飲料之﹐後加石膏﹑黃連﹑大黃﹑黃柏溫飲四劑﹐大便下宿糞而愈。

一龔雲濤﹐發熱嘔噦﹐舌有黑胎芒刺﹐起二大泡﹐蜷臥聲重﹐迷悶幾死。脈左弦緊﹐右微細。放腿上痧三十餘鍼﹐用三黃石膏湯﹐微溫飲之稍愈﹐驟進飲食﹐迷悶復發﹐用消食順气之劑﹐後加大黃﹑芒硝﹐大便通而安。

後卷

麻疹兼痧脹

麻疹方﹐惟是升發淸涼解利﹐玆競有若此不治者﹐因不知麻疹中有痧也。蓋麻疹乘虛而發﹐若穢气暑气﹐時行不正之气﹐亦可乘病而感。苟犯痧者﹐但先治痧脹﹐麻疹自發自散。蓋麻疹兼痧脹﹐痧脹爲難﹐麻疹反隱而難現﹐不可不辧也。

治驗﹕一金權可﹐二月間﹐犯時行麻疹﹐心胸煩悶。延余治之﹐脈癥不合。放痧後用寶花散並活血順气消食之劑﹐俱調黑糖﹐侯稍冷凍飲料之﹐復刮痧訖﹐如前二劑﹐乃安。

一潘質黃子犯麻疹﹐脈微﹐放腿彎痧二鍼﹐血流紫色﹐又放指上痧三十餘鍼﹐付圓紅散並淸涼至寶飲合紅花湯﹐俱微冷凍飲料之卽愈。

一餘弟驤武子八歲﹐正月間犯麻疹﹐胸腹脹悶﹐煩躁熱渴﹐咳嗽气急﹐面赤身熱﹐脈不洪大反見細數﹐放腿彎痧二鍼﹐付圓紅散﹑沈香丸﹐用荊芥薄荷湯合枳實大黃湯﹐俱微冷凍飲料之﹐麻疹卽發透隨散而愈。其時一僕婦亦咳嗽煩悶﹐同犯麻疹﹐如上治而痊。

一王日斯女﹐壯熱咳嗽﹐麻疹初現﹐气急面赤﹐脈癥不合。放指上痧二十餘鍼﹐付圓紅散加沈香末﹐調黑糖湯﹐稍冷凍飲料之﹐用淸气化痰飲合蒲黃飲﹐均微冷凍飲料之﹐卽發透隨散而愈。

後卷

痧脹兼麻疹

傷風咳嗽煩悶﹐爲麻疹之候﹐然亦有麻疹未發﹐或觸穢气﹐或感暑气﹐或吸時行不正之气﹐當卽痧脹﹐或心痛腹痛﹐或脹悶喘急﹐或徧身疼痛﹐或發暈昏沈。一似麻疹不發﹐內攻心腹﹐痛及周身﹐使止認爲麻疹之候﹐升發之﹐勢必危殆。

不知傷風咳嗽煩悶﹐𨿽有麻疹﹐發於日後﹐其痧脹內攻﹐卽麻疹有現形者﹐因之反隱﹐更助痧脹爲禍﹐況麻疹未形﹐痧脹沈重可不先救痧脹乎。

治驗﹕一陸迪恩內人﹐發熱咳嗽﹐胸腹疼痛﹐叫喊非常﹐脈癥不合﹐令其僕婦放腿彎痧未愈。先以寶花散﹑阿魏丸淸茶稍冷凍飲料之﹐付必勝湯減大黃加枳實﹐連翹﹑卜子二劑﹐微冷凍飲料之﹐疼痛稍已。次日如前劑減五靈脂加荊芥﹑黃芩微溫飲之﹐疼痛乃止。麻疹卽發﹐再劑而痊。

一沈端肱女﹐咳嗽發熱﹐脹悶不已﹐六脈弦緊﹐或時歇指﹐放指頭痧二十餘鍼﹐未愈。用寶花散加沈香末﹐稍冷凍飲料之﹐付防風勝金湯加紅花﹑荊芥治之﹐麻疹隨發﹐用荊芥湯減川芎加黃芩﹑玄參﹑金銀花微溫飲二劑而瘳。

一陳弘甫﹐傷風發熱﹐咳嗽煩悶﹐脈左沈右洪。放乳上痧二鍼﹐用紫朴湯冷凍飲料﹐麻疹漸現。次日爲穢气所觸﹐復隱隱不發﹐刮兩臂肩背痧﹐用荊芥湯減川芎加黃芩﹑銀花﹑紅花﹑沙參﹑烏藥微冷凍飲料之﹐麻疹卽發﹐再劑而愈。

一髙子良弟﹐四歲﹐正月間﹐傷風咳嗽煩悶﹐有以麻疹治之﹐不發﹐反吐血﹐發暈昏沈。延余﹐脈癥不合﹐放舌下痧二鍼﹐付紫朴湯加黃芩﹐微冷凍飲料之﹐麻疹始現。次日稍飲溫茶半鐘﹐麻疹復隱。余曰「痧脹餘毒﹐復發內攻﹐故麻疹隨之而隱。」又刮痧畢﹐服必勝湯減大黃﹑五靈脂﹐貝母加黃芩飲之﹐麻疹卽透﹐後惟淸涼解毒而痊。

後卷

痧脹類麻疹

或謂余曰「痧脹之發﹐卽麻疹也。子於痧脹﹐特多放痧之法爾﹐不知所放之痧﹐卽放麻疹之脹气也。安得云麻疹非痧脹之標﹐痧脹非麻疹之本歟﹖余曰「我見麻疹從傷風咳嗽而發者﹐有矣﹐未聞有感穢气發麻疹﹐感熱天暑气發麻疹者。

豈非麻疹自有麻疹病﹐痧脹自有痧脹病乎。況痧脹旣云卽麻疹﹐何以有麻疹因穢气暑气所乘兼痧脹麻疹卽隱而不發﹐必俟放刮後麻疹始發乎。乃知麻疹不與痧脹同。故刮者放者各痧脹﹐𨿽有刮出之痧﹐不可卽認爲麻疹﹐其痧脹亦不與麻疹同。必因傷風所發﹐始爲麻疹實不同也。乃玆有痧脹不因傷風發熱咳嗽所起。嘗見刮放用藥後﹐發出徧身形影如麻疹者﹐𨿽形似麻疹﹐實非麻疹﹐故名之爲類麻疹焉。」或曰「詎有非麻疹而形可同於麻疹者﹖」曰「此亦猶痧毒發爲腫毒﹐發爲紫之類爾﹐何疑乎。」治驗﹕一聞徳音內人﹐腹中疼痛﹐右脈微而弦﹐左脈細而澀。令其婢放腿彎痧三鍼﹐血流紫黑色﹐未愈。用寶花散﹐救苦丹淸茶稍冷凍飲料之﹐付以和脾宣化飲加茜艸﹑桃仁微冷凍飲料之﹐發出一身類麻疹者﹐余用防風散痧湯減細辛加連翹﹑紅花﹑金銀花﹑桃仁治之﹐而痊。

一施均季孫女﹐發熱咳嗽﹐腹脹昏沈﹐微有麻疹形影﹐大便瀉黃水有用升發之藥﹐不效。延余治之﹐脈上盛而下虛﹐乃知發熱咳嗽﹐𨿽本傷風實非因傷風而有麻疹形影也。放指頭痧二十餘鍼﹐用圓紅散調黑糖﹐微冷湯飲之﹐稍覺淸爽用獨活紅花湯加山楂﹑卜子﹑澤蘭治之﹐連送二劑﹐大便下盡黑物﹐而愈。

─章漣漪三子﹐發熱昏沈﹐腰脇間微有形影與麻疹相似﹐有用升發之劑﹐惟恐不透。次日﹐迎余﹐六脈歇指﹐余曰「麻疹之病﹐何遽爾歇指耶﹖𨿽昏沈气喘﹐喉無痰聲﹐脈不合癥﹐斯痧脹之類麻疹者歟。」放頭頂痧兼放左太陽及乳上痧三鍼﹐未愈。用荊芥湯加山稜﹑蓬術﹑白蒺藜微冷凍飲料之﹐發一身類麻疹者﹐遂安。

一薛思髙﹐發熱迷悶﹐气不得舒﹐胸腹頭面有麻疹形。余診之﹐兩關俱芤﹐此痧脹之類麻疹也。放痧十餘鍼﹐又刮痧訖﹐用沈香郁金散﹐淸茶稍冷凍飲料之﹐而痊。

一張省原子﹐胸腹飽悶﹐昏沈不醒﹑痧筋不現﹐但微有麻疹形。脈左寸關沈細如無﹐右寸亦伏。餘思﹐麻疹脈不若是。令其家人﹐用燈心蘸菜油點火之﹐卽醒。但飽悶未解﹐用寶花散加沈香﹑蒲黃淸茶微冷凍飲料之﹐付奏和解飲減山藥﹑人參﹑甘艸加桃仁﹑紅花治之﹐而愈。

後卷

麻疹後復痧脹

問﹕「痧脹﹐有愈而屢屢復發者矣。若麻疹﹐有愈而屢屢復發者乎﹖」曰﹕」無有。」然則謂麻疹卽痧脹﹐謬矣。使有犯麻疹復痧脹﹐乃卽以治麻疹法治之﹐誤莫大焉。故曰麻疹後復痧脹﹐不可不知。

治驗﹕一王日斯幼女﹐正月間﹐麻疹後﹐瀉痢白色﹐治之稍安。驟然腹痛﹐脈短而微。余曰「此穢气新觸作痛﹐非麻疹之故。」放指上痧二十餘鍼﹐未愈。用救苦丹﹐淸茶稍冷服之。付藿香湯加卜子﹑紅花﹑烏藥﹑木通微冷凍飲料之﹐卽痊。

一陶元升﹐麻疹後﹐忽壯熱面赤﹐痰喘不已。兩額太陽﹐抽痛異常。脈不洪滑反濡細﹐痧气阻塞脈路也﹔痰喘不已﹐痧气上壅也﹔兩額太陽抽痛﹐痧毒上攻三陽也﹔其面赤發熱者﹐毒盛極而攻表也﹔均不因麻疹而然。啟腿彎痧筋放六鍼﹐毒血墨黑﹐未愈。用淸涼至寶飲減細辛加黃芩﹑漧葛﹑紅花﹑牛膝﹑木通微冷凍飲料二劑漸安。但腹中飽悶﹐按之則痛﹐用丁沈阿魏丸﹐微溫飲之﹐又付必勝湯﹐溫飲四劑﹐下盡黑惡毒物而愈。

一鈞甫子﹐二月間﹐麻疹後徧身疼痛﹐不能轉側﹐有似麻疹餘毒﹐治之反加沈重。延余﹐脈累累如貫珠﹐時一促疾。蓋徧身疼痛不能轉側者﹐痧脹毒攻血分也﹔脈累累如貫珠疾促者﹐痧脹於中﹐筋脈縮急而然也﹔反加沈重者﹐誤飲溫熱﹐痧毒內攻勢盛也。放腿彎痧四鍼﹐及臂指痧二十餘鍼﹐咸流紫黑血﹐未愈。用桃仁紅花湯加牛膝﹑山楂﹑枳殼﹑磨降香微溫服﹐四劑而安。

後卷

麻疹夾痧脹蛔結

麻疹治法易明﹐若夾痧脹不放不刮﹐或犯痧脹之禁﹐麻疹亦隨痧脹﹐反攻臟腑﹐蛔不能存﹐非吐而出﹐卽從大便而下﹐否則﹐結於大腸﹐臍中作痛。治宜先施刮放﹐後用芒硝﹑大黃﹐攻其死蛔宿糞﹐令毒從大便而出﹐則痧脹乃解。麻疹輕者自消﹐重者自發矣。

治驗﹕一劉香仲孫女﹐二月間﹐傷風發熱咳嗽﹐麻疹隱現不發﹐喉啞失音﹐臍腹疼痛﹐昏悶沈沈﹐前醫不治。延余﹐左脈芤﹐右脈澀﹐時有歇指。以火照手背指上痧筋﹐放二十餘鍼。用沈香丸淸茶稍冷凍飲料之﹐付紫朴湯合荊芥銀花湯俱微冷凍飲料之﹐後連放指頭痧二次。如前藥﹐加黃芩﹑石膏﹑芒硝﹑大黃微溫飲之﹐喉稍有聲﹐乃去石膏加黃柏溫飲之﹐下死蛔四條﹐大便通而愈。

一劉姓婢﹐犯麻疹﹐發熱咳嗽腹痛﹐脈洪大無倫﹐亦夾痧脹者也。放腿彎痧五鍼﹐紫黑毒血成流﹐又放指頭痧二十餘鍼。用桃仁紅花湯減蘇木合荊芥湯減川芎加黃芩﹐微冷凍飲料之﹐下蛔二條而痊。

一過洪甫﹐發熱咳嗽吐瀉﹐麻疹現而復隱﹐口渴唇焦﹐鼻紅瀉血﹐舌有黃胎﹐繞臍硬痛﹐叫喊非常﹐醫治不應。其弟徳甫延余治之﹐左脈俱伏﹐右脈洪緊﹐放指頭臂上痧三十餘鍼﹐用獨活紅花湯加石膏﹑黃芩﹑芒硝微冷凍飲料二劑﹐瀉下宿糞﹐死蛔六條﹐麻疹乃發。次用荊芥銀花湯加玄參﹑黃芩﹑黃柏微溫飲之﹐三劑而愈。

一方原行次子﹐傷寒發熱﹐咳嗽煩悶﹐腹中大痛﹐麻疹現而復隱﹐喉啞失音﹐六脈弦緊﹐放乳上﹐指臂痧二十餘鍼﹐未愈。用射幹兜苓湯減甘菊﹑花粉加石膏﹑桃仁﹑紅花﹑大黃二劑﹐微冷凍飲料之。下宿糞﹑死蛔三條﹐麻疹始透。復放腿彎痧﹐腹痛余癥俱瘳。

後卷

傷寒黃兼痧

讀傷寒書﹐有發黃髮﹐余以爲有痧焉者。蓋發黃髮皆卽傷寒現癥也。或中穢气﹐或因暑气﹐或感時行不正之气﹐遂兼痧脹﹐卽傷寒兼痧之說也。

治驗﹕一孔叔元﹐傷寒傳胃腑﹐口渴壯熱﹐頭汗發黃﹐舌胎芒刺﹐腹脹迷悶﹐舌短聲重﹐气急發喘。余見脈左寸關伏﹐余脈弦緊。曰「痧毒阻於筋脈﹐脈气不宣﹐故微伏而弦緊。兼之胃腑熱極﹐痧毒乘之﹐一飲熱湯﹑熱物﹐痧毒橫行﹐攻擊臟腑﹐故見此等惡癥。」先放頭頂痧一鍼﹐次放指頭痧二十餘鍼﹐及乳上痧二鍼﹐迷悶卽松。付以烏藥順气湯加石膏﹑黃連﹑大黃﹑桃仁二劑﹐微冷服之。頭汗舌胎始退﹐余癥漸解。復放指上痧﹐付枳實大黃湯減槐花加紅花﹑芒硝二劑﹐溫服乃瘳。

一孫彥衢內室﹐壯熱發黃﹐頭汗如雨﹐大渴唇焦。左脈弦緊﹐右脈沈微。放手臂腿彎上下痧四十餘鍼﹐流出紫黑毒血﹐未愈。付細辛大黃丸﹑沈香郁金散﹐微冷湯下。用桃仁紅花湯加牛膝﹑石斛二劑﹐微溫飲之乃痊。

一梁鐘素﹐傷寒六日﹐壯熱發﹐大渴昏沈。余見脈洪大無倫﹐兩太陽靑筋﹐刺痧三鍼﹐放腿彎痧五鍼﹐出毒血﹐未愈。用荊芥紅花湯合淸涼至寶飲加石膏﹐稍冷送下四劑而愈。

一湯茂珍次女﹐八月傷寒﹐日晡壯熱﹐口渴發﹐頭痛如破﹐聲重耳聾﹐吐蛔二條﹐迷悶幾死﹐兩寸脈微無力﹐兩關弦細﹐兩尺左滑右緊。放腿彎痧三鍼﹐略松。用淸涼至寶飲加黃芩﹑牛膝﹑石膏﹑桃仁﹑澤蘭﹑烏藥﹑枳殼微冷凍飲料之。

不應復放痧﹐用熟大黃三錢﹑細茶一撮﹐煎服而痊。

後卷

痧類陰癥

痧癥類傷寒﹐不獨類傷寒傳經熱癥。觀諸痧變脈侯﹐更有不似陽而似陰者。幾令人反疑爲直中三陰眞寒癥﹐痧毒入深也。稍用熱藥熱飲﹐便不可救療。

治驗﹕一章晉卿﹐發熱沈重﹐口渴﹐兩顴紅赤﹐唇燥舌苔﹐兩手震動﹐舉家驚惶。脈沈微無力﹐時有用漧薑﹑肉桂治之﹔有用附子治之﹐此則認脈爲陰﹐而作傷寒三陰眞寒癥治之也﹐服之危篤。延餘四子端英診之﹐知其脈癥不合﹐看腿彎痧筋放四鍼﹐流紫黑毒血。付石膏﹑黃連﹑黃芩兼活血順气之藥﹐稍熱飲之一劑而松﹐再劑而安。

一楊馥音﹐發熱嘔吐瀉泄﹐手足蜷攣﹐怕聞響聲﹐頭汗如雨。有指爲虛極而然﹐用大劑人參補之﹐反加昏悶。余按其脈﹐沈細無力。視其面﹐有戴陽之色。迨詢所飲見熱而拒﹐遇冷則喜。餘思﹐此必內有痧癥熱毒﹐故脈癥若斯。扶看腿彎痧筋二條﹐放之﹑流紫黑毒血如注。用桃仁紅花湯加角刺﹑牛膝微溫服四劑﹐用淸涼至寶飲加黃芩﹐溫飲二劑而痊。

一何心祝﹐身不發熱﹐咳嗽吐瀉﹐蜷臥沈重﹐手足俱冷﹐昏迷不醒﹐喉中痰聲不絕。醫者四人咸云牀褥不謹﹐內中陰寒﹐用人參﹑黃﹑附子﹑漧薑等藥服之﹐病日增。余按脈﹐徐疾不常﹐時有歇指。探其气口﹐熱如鑪。看其舌﹐有黃黑苔芒刺。余曰「此非直中陰經眞寒癥也。」其族兄爭之不已。余曰「焉有陰癥﹐而舌胎芒刺﹐口熱如鑪者乎﹖況服參姜附已有明徵﹐若必欲以陰治﹐請辭。」其家人固求﹐余先用陰陽水二碗飲之﹐遂覺稍醒﹐其弟二人竭力扶起﹐放腿彎痧六鍼。付以射幹兜苓湯去甘菊加烏藥﹑玄明粉﹑檳榔﹑卜子二劑﹐稍冷凍飲料之。後減玄明粉加童便﹐六服而痊。

後卷

呃逆痧

呃逆俗名冷呃。有寒有熱﹑有虛﹑有實﹔有因痰火而發﹔有因血郁而成﹔有因食阻而得﹔有因气阻而生﹔有因病重發喘爲呃﹐謂之喘呃。若一槪認呃爲冷﹐以丁香柿蒂主之﹐謬矣。故老弱气虛犯呃﹐非參不補﹔若虛極陰寒犯呃﹐非姜桂附子不溫﹔卽此冷呃治之亦異﹐而況痧脹爲呃﹐有痰火血郁之分﹐有食阻气阻之異﹐有病重喘呃之凶。苟非細辧受病之原﹐用藥稍或不妥﹐非惟不效﹐勢必呃死﹐是用明痧呃之害焉。

治驗﹕一徐望舒﹐傷寒變瘧﹐呃逆三日夜﹐兩寸脈微﹐余脈緊滑。余曰「呃逆﹐脈異﹐病後兼痧也。」閱腿彎上下痧筋﹐放四鍼﹐紫黑血流﹐不愈。用細辛大黃丸﹐淸茶稍冷服之﹐付淸涼至寶飲﹐微冷下而痊。

一王彥甫內室﹐產後月餘﹐發熱呃逆﹐腹脹沈重﹐其長子謂余曰「老母產後﹐傷寒六日﹐沈重異常﹐忽發冷呃﹐將若何﹖」余診之﹐六脈弦細而疾﹐口渴畏熱飲﹐痧癥顯然。放臂痧三鍼﹐血流如注﹐又放指上痧三十餘鍼。用蘇木散並付桃仁紅花湯加山楂﹑卜子二劑﹐俱微溫飲之乃愈。

一孫靖公﹐六月﹐心煩呃逆﹐兩寸關俱細澀而數﹐且喜冷凍飲料。余曰「痧脈已現﹐痧癥昭然。」刮痧放痧﹐不愈。用淸涼至寶飲減細辛加香薷﹐黃連﹑童便﹕食鹽微冷服﹐遂愈。

後卷

盤腸痧

痧毒肆行﹐盤轉腸胃﹐𨿽不痛不疼﹐苦楚萬狀﹐命在須臾﹐此緊痧之癥也。

治驗﹕一張方曦內人﹐十一月間﹐胸腹中气不舒暢﹐惟是盤旋絞絞於胸腹腸胃中﹐叫喊幾死﹐將及半日。時晚延余﹐診其脈洪大無倫﹐令其僕婦﹐放指頭痧二十餘鍼。用救苦丹﹑沈香丸淸茶稍冷凍飲料之﹐未愈。付防風勝金湯加桃仁﹑紅花﹐治之而痊。

一汪履公弟﹐三月﹐飯後驟然叫喊﹐腹中絞絞﹐述悶無極﹐六脈俱伏。放腿彎痧六鍼﹐紫黑毒血出如湧泉﹐未愈。

用鹽湯冷凍飲料二大碗吐去新食﹐付淸气化痰飲﹐稍冷服而愈。

一盛玉鉉﹐炎月旁晚﹐胸腹述悶﹐苦不可言。自謂死期在卽﹐舉客驚駭。延余﹐右三部脈伏﹐左三部脈洪大無倫。

放指頭痧三十餘鍼﹐未愈。用礬湯冷凍飲料二碗﹐吐去新食﹐付蒲黃飲減姜黃加卜子﹐微冷服而痊。

後卷

自汗盜汗驚惶痧

自汗陽虧﹐盜汗陰弱﹐聞聲而驚震﹐遇響而惶者﹐虛極之候。若因痧有是癥者﹐固表固本在所大忌﹐務宜辧之。

治驗﹕一陳肅達內人﹐本質素虛﹐幾遇病非人參不效。四月間﹐心胸煩悶﹐汗流不絕﹐聞聲驚恐。初病延余﹐脈未顯﹐難辧。余聞素虛﹐𨿽不敢用參﹐付平劑﹐不應。延他醫付藥加參補之﹐疾益甚。復拉余﹐按脈不見沈微反見浮洪緊大。余曰「痧也。」三子叔楊爲母放痧畢。余用寶花散﹐沈香阿魏丸微冷茶飲之﹐漸安。肅達恐虛實未明﹐停藥二日﹐後用歸身﹑山藥﹑茯苓﹑麥冬﹑沙參﹑丹皮四劑而愈。

一潘中黃﹐心胸煩悶﹐睡卽盜汗不已﹐先將腿彎痧筋放之﹐卽發暈﹐不愈。越六日﹐延余﹐按其脈﹐不與癥合。余曰「痧毒幸放﹐故無大害。其發暈者﹐適遇痧气沖心﹐是以得暈﹐非放痧之害也。」復爲放指上痧三十餘鍼﹐未愈。用寶花散微冷凍飲料之﹐用獨活紅花湯加卜子﹐調黑糖治之而痊。

一祝公庵次子﹐發熱頭疼﹐自汗如油﹐痰喘如鋸﹐時覺昏沈。有以牛黃抱龍丸﹑生薑湯治之。更重延余診之﹐脈上盛而虛。放乳邊痧三鍼﹐腿彎上下痧六鍼﹐未愈。付桃仁紅花湯加牛膝﹑石斛﹑細茶微溫飲之﹐三劑而安。

一石敬村女﹐口渴盜汗﹐腹脹如臌﹐有治之﹐不應。余按脈﹐弦細無力。放指頭痧二十餘鍼。用蘇木散合寶花散﹑砂仁湯﹐微溫飲之﹐付蒲黃飲加角刺﹑卜子溫飲四劑﹑又用淸涼至寶飲﹐二劑而痊。

後卷

痧類三瘧

瘧有一日一發﹐有間日一發﹐有三日一發﹐邪气所湊﹐感受各有淺深。若三日一發者﹐所感獨深﹐但痧毒乘之﹐陰受其禍﹐卽有不測﹐焉能識之。邇於全書所記外﹐見有痧類三瘧者﹐故續編之以彰其害焉。

治驗﹕一陸淑韓祖﹐年近七旬﹐八月患瘧﹐間二日一發﹐寒熱甚重﹐心胸煩悶﹐將及半月。診之﹐左脈微澀。余曰「不意斯疾亦有痧焉。」刺腿彎痧三鍼﹐流血紫黑。用寶花散﹑沈香丸﹐淸茶微冷凍飲料之﹐付防風散痧湯加連翹﹑柴胡﹑橘紅﹑膽星微冷服二劑﹐六日乃痊。

一懷惟貞﹐患三瘧半年﹐忽煩悶沈重﹐坐臥不安﹐六脈俱伏。余曰「此三瘧兼痧者也。」刺腿彎痧二鍼﹐流紫黑毒血。用寶花散﹐淸茶微冷凍飲料之﹐遂松。後不服藥﹐漸痊。

後卷

咽喉諸癥兼痧

咽喉諸疾﹐亦有兼痧之癥。與若云咽喉從古無兼痧論﹐試思古人治咽喉十八癥﹐有刺少商穴法﹐此何異乎﹖夫少商穴屬太陰肺經在手指爪角內側﹐刺之出血﹐以瀉其毒﹐治惟一經尙有其效。若乃兼痧凡經絡所傷﹐或上或下﹐隨經刺放﹐以拔痧毒﹐乃反莫救於咽喉乎。余竊謂咽喉兼痧﹐痧毒內發﹐病必難愈。若按脈看筋﹐能先治痧﹐令痧毒一去﹐然後內服藥餌﹐外用吹敷可也。

治驗﹕一餘長孫﹐犯喉疳﹐脈虛而微數﹐閱腿彎痧筋﹐放三鍼﹐流紫黑毒血。吹冰硼散﹐用淸涼至寶飲減細辛加射幹﹑連翹﹑枳殼﹑牛膝﹑貝母微溫飲之而愈﹐一陸思湖﹐犯喉癬危急﹐醫治不應。余診之﹐脈弦而緊﹐右寸脈伏。閱有痧筋﹐刺十餘鍼﹐紫黑毒血﹐流如湧泉。

吹冰硼散﹐用淸涼至寶飲減細辛加山豆根﹑連翹﹑菊葉飲之而痊。

一繆瑞吾子﹐犯喉痺疼痛﹐脈兩寸俱伏。余曰「癥與脈異﹐殆必有痧。若止治喉痺恐難卽愈。」不信﹐辭之。他醫調治﹐痛益甚。復延余﹐放指頭痧三十餘鍼。口噙冰梅﹐治其痰涎。用淸涼至寶飲減細辛加射幹﹑連翹微冷凍飲料之﹐卽愈。

一潘象黃鄰人﹐犯咽喉腫大﹐看有痧筋。云此宜刺放﹐然後醫治則愈。嘗對余談及﹐余𨿽不臨癥治之﹐然卽此一人﹐知天下犯咽喉腫大﹐必有同也。故並記之。

後卷

口舌兼痧

口舌有疾﹐適因感觸犯痧﹐痧癥𨿽發在後﹐治之不容或緩。卽使口舌癥凶﹐痧脹較之尢急﹐斷不可先口舌而後痧脹也。

治驗﹕一翁珍碩﹐舌下起重舌﹐苦難盡述﹐有以少陰君火治之﹐不應。余按其脈﹐左寸沈微﹐右關無力。若據脈宜補﹐據癥宜涼﹐取痧筋驗之﹐放腿彎痧十餘鍼﹐皆紫黑毒血。求余立方﹐余曰「向所服者﹐俱淸涼之味﹐宜少加川連所吹者﹐俱引涎之物﹐宜多加冰片﹐卽而奏效於所疾也。但服藥不當溫飲﹐略覺微溫足矣。」三日而痊。

一聶敏躬﹐口疳作爛﹐吹藥益甚﹐放痧不愈。求余﹐右脈微緩﹐左脈沈伏。付淸涼至寶飲減細辛加石膏﹑牛膝﹑烏藥﹑枳殼﹑靑皮稍冷凍飲料之﹐用冰硼散加膽礬﹑兒茶吹之。

後卷

類瘋痧

瘋有眞瘋﹐有類瘋﹐不辧其實﹐槪將花蛇等藥攻之誤矣。余見痧脹多變﹐更有類乎瘋者﹐故正其名日類瘋痧。

治驗﹕一範嗣﹐咳嗽气急﹐兩顴唇口鮮紅﹐有以不足癥藥治之﹐不應。余以痧療之而痊﹐迨半年後﹐面顏上忽變出圓片紅色髙起﹐外科視之﹐認作大瘋治。余按脈微而緩﹐曰痧也。閱痧筋﹐放腿彎下三鍼﹐紫黑色毒血成流﹐又放指頭痧二十餘鍼。用沈香郁金散﹐淸茶冷凍飲料之﹐付如聖散加紅花﹑靑皮﹐調黑糖湯﹐微冷凍飲料之而愈。

後卷

黃气病兼痧

腸胃內熱積滯气阻﹐成黃气病。往往有兼痧者﹐非先治痧﹐則黃气病終不能治也。

治驗﹕一驤武弟婦犯黃气病﹐面色萎黃﹐腹脹如臌﹐腿足俱腫﹐六脈微澀﹐令僕婦爲之放痧三十餘鍼﹐俱紫黑色毒血。用沈香郁金散﹐淸涼至寶飲加靑皮﹑烏藥﹑檳榔﹑山楂﹑卜子﹑牛膝俱稍冷服﹐腹脹始松。後惟用黃气病本藥﹐微冷凍飲料四劑而痊。

一蒯香年犯黃气病﹐熱渴唇烈﹐面黃腹脹﹐手足俱腫﹐食卽作瀉。及按其脈﹐徐疾不常﹐緣視腿彎上下痧筋﹐刺十餘鍼﹐毒血成流。用阿魏丸﹑砂仁湯微冷凍飲料之﹐脹气遂減。余卽以治黃气病本藥治之﹐六劑而痊。

一董臨橋﹐腹脹如鼓﹐兩足微腫﹐飲食不進﹐面色漧黃﹐諸藥不應。求余治之﹐脈不洪數﹐反沈遲。刺指臂三十餘鍼﹐胸腹遂爽。卽用治黃气病藥﹐稍冷凍飲料﹐四劑而愈。

後卷

翻胃噎膈痧

病有翻胃兼痧﹐有痧變翻胃﹔有噎膈兼痧﹐有痧變噎膈﹐其痧似慢﹐日漸凶暴﹐宜細辧之。

治驗﹕一包世球年六旬餘﹐患翻胃癥﹐食卽心痛嘔吐不止。余按其脈﹐六部洪緊有力。乃閱痧筋﹐放手臂腿上痧二十餘鍼。

付以烏藥順气湯及降香桃花散﹐俱微溫服﹐四日而痊。

一蔡愛山﹐胸中飽悶﹐欲食不食﹐食卽胃脘不寧﹐苦楚萬狀。余診之﹐後三部脈微澀。放腿彎痧二十餘鍼﹐略松。

日服蘇木散﹐微溫酒下二錢﹐六日而愈。

後卷

筋骨疼痛痧

筋骨疼痛﹐多延蔓終身。治此者﹐或風或濕﹐或气阻血凝﹐或流痰流火﹐如此而已。然有效有不效﹐或爲痧暗相纏﹐令人莫識﹐此痧甚慢﹐不可不知也。

治驗﹕一董季連﹐筋骨疼痛﹐臥牀二年﹐諸藥不應。余診之﹐右脈微弦﹐左脈沈細﹐閱痧筋放之﹐血流紫黑。用圓紅散﹐微溫湯飲之﹐付蒲黃飲加五靈脂﹑角刺溫服六劑而痊。

一郝文仔﹐筋骨疼痛﹐步履艱難﹐吐痰气急﹐左脈微芤﹐右脈弦緊。放腿彎痧紫黑血三鍼。用必勝湯加角刺﹐微溫飲之﹐漸愈。

後卷

鬼箭痧

世俗傳鬼箭之說﹐有鍼挑﹑火﹑油發﹑艾桃揩諸法。不敢服藥﹐疑眞有鬼禍﹐非也。識者辧之謂﹐鬼箭是風﹐神箭是寒﹐牀箭是濕。痛而轉動者﹐气與痰也﹔痛而難轉動者﹐血也﹐各有方治。然中亦有雜痧者﹐先治痧毒﹐後除余癥﹐亦箭亦須知也。

治驗﹕一曹叔恆﹐徧身走注疼痛﹐不能展動﹐或曰「此鬼箭也。」以油發﹑艾葉揩之﹐以燈心蘸菜油點火之﹐不應。適見余﹐自述其病診之﹐脈左虛右實﹐放痧三鍼﹐流紫黑血。用桃仁紅花湯加穿山甲﹑天虫﹑香附微溫服﹐漸痊。

一鐘洪武內室﹐腰背疼痛﹐臥牀不起。有以爲鬼箭之病﹐從痛處挑筋十餘鍼﹐不愈。延余﹐脈徐疾不常。曰「瘀也。」令其婢刮而且放﹐刺腿彎痧二十餘鍼﹐流紫黑毒血。用紅花湯加穿山甲﹑澤蘭﹑劉寄奴四劑微溫服乃痊。

後卷

久瀉肉瘦痧

瀉久則肉瘦﹐或健脾或燥濕﹐或消積或滲水﹐或補命門火﹐或平肝木气﹐治瀉之藥﹐不過如是。若慢痧之變﹐久瀉肉瘦﹐病原不同﹐但宜治痧﹐則瀉自止矣。

治驗﹕一姚公潘婢﹐久瀉不已﹐不思米食﹐日漸瘦﹐大肉漸脫﹐脈反有力。放痧二十餘鍼﹐紫黑毒血成流。付寶花散﹑阿魏丸﹐俱稍冷凍飲料之卽愈。

一莫電云﹐久瀉不已﹐骨瘦如柴﹐唇紅口渴﹐粥食不進﹐胸中飽悶﹐脈反微伏。放腿彎痧四鍼﹐毒血紫黑流出如花。

用沈香丸﹐淸茶稍冷凍飲料之﹐付稜術湯加銀花﹐澤蘭治之而愈。

一巢茂公次子﹐久瀉肉削﹐咳嗽不已﹐夜臥盜汗﹐目白微紅。余診之﹐脈寸伏關弦。放腿彎上下痧三鍼﹐復刮痧畢。

付淸涼至寶飲加山楂﹑卜子﹑銀花微冷凍飲料之而痊。

後卷

婦人隱疾痧

婦人幽隱疾﹐多有兼痧﹐最難識認﹐惟在診脈之人﹐指下明白﹐乃無差誤爾。

治驗﹕一婦人患血淋三月矣﹐頭面腿足俱腫﹐六脈洪實緊盛。余意血淋熱癥也。洪實緊盛﹐熱脈也。何乃頭面腿足驟俱腫﹐殆其痧乎。令其家人﹐放腿彎痧二十餘鍼。多用淸涼解毒之劑﹐治之而痊。

一婦人患血崩﹐其家人曰﹕痧也。引他婦閱之﹐果有痧筋﹐放之。用養血和中之劑﹐治之而愈。

後卷

香港腳痧

香港腳有因乎痧者﹐此慢痧纏綿腿足﹐或半年一年﹐或五年十年。其疾僅在腿足﹐上身气血流通。脈往往不現﹐但兩尺脈微數有力而已。幾遇雜病﹐切忌升提以防痧。若不知治﹐痧毒肆行﹐腿足紅腫﹐痧筋一散﹐無從可放﹐所以四肢痧難治。

治驗﹕一老年人苦足底燥烈﹐以爲气血衰微所致﹐不用藥治之。閱有痧筋﹐放四鍼﹐毒瓦斯散行﹐腿足遂腫。次日放痧四十餘鍼﹐其腫漸平。三日又放痧四十餘鍼﹐足底漸滋潤。惟是日當放痧﹐不服藥而愈。

一王姓者﹐患香港腳﹐腿足俱腫﹐看有痧筋﹐痛不治﹐緣世人犯此者多﹐故記之。

後卷

耳痛痧

耳孔甚微﹐腫痛最苦﹐若兼痧﹐其勢必盛﹐治惟以痧爲先﹐耳痛亦有驗焉。

治驗﹕一鄭惟和﹐左耳出膿﹐腫痛連左太陽及肩脇俱痛﹐右脈沈微﹐左關細澀。看痧筋﹐刺左腿彎十餘鍼﹐其痛遂減。內用如聖散﹐稍冷凍飲料之﹔外用羊糞一粒綿裹塞耳﹐卽愈。

一翁左溪﹐右耳腫痛﹐日夜不寧﹐脈微而緊。放腿彎痧十二鍼﹐血流紫黑。用淸涼至寶飲減細辛加牛膝﹑石斛稍冷凍飲料之而痊。

後卷

手臂痛痧

手臂有痧攻及臟腑者﹐爲緊痧﹔不攻臟腑者﹐爲慢痧。慢痧之癥﹐惟刺手臂﹔緊痧之癥﹐兼服痧劑。

治驗﹕一餘右臂筋中作痛﹐閱有痧筋﹐刺三鍼﹐出毒血﹐臂痛遂愈。

一髙松筠﹐左臂疼痛﹐醫治不應﹐閱臂上痧筋﹐刺四鍼﹐出毒血﹐不藥而愈。

後卷

腫毒夾痧辧

腫毒陽者﹐爲癰﹔陰者﹐爲疽。往往有夾痧而發﹐設使不先理痧﹐單去毒亦不效也。

治驗﹕一王姓者﹐腰腎間白腫如盤﹐臥不轉側﹐痛苦萬狀﹐將及二月。余按脈弦緊而或伏。曰「夾痧之毒也。」先放其痧﹐後理其毒﹐迨半月出微膿而愈。

一人大腿紅腫如瓜﹐先放痧﹐而治之愈。

一人左腎囊紅腫獨大﹐先放痧﹐而治之愈。

一人小腹痛極生毒﹐平腫白色﹐先放痧而治之愈。

一人右臂生黑疔﹐先放痧﹐而治之愈。

一人生右腎疽大如小盤墨黑﹐其孔數十﹐不知痛癢﹐發熱不食。閱左腿有痧筋﹐放之﹐卽身涼進食﹐四日而痊。

一人生懸癰﹐兼患雙橫。引一善放痧者﹐於尻尾骨上放六鍼﹐腿彎放七鍼而愈。

一人生鵝掌瘋﹐放痧而愈。

一人大麻瘋﹐手足拳曲﹐其形眞可憐也。閱有痧筋﹐故記之。

後卷

刺蝥瘟痧

時有壯熱煩悶﹐徧身痛如刺蝥所傷﹐鄕俗相傳﹐名爲刺蝥瘟焉。以痧治之﹐可全也。

治驗﹕一林悅溪﹐犯時疫瘟疾﹐壯熱口渴﹐胸腹迷悶﹐以手撫摩之﹐卽如刺蝥傷痛﹐徧體皆然。放腿彎痧二十餘鍼﹐毒血成流。用穿山甲﹑天虫﹑角刺﹐加活血順气之藥﹐稍冷凍飲料之而痊。

後卷

地葡瘟痧

時有北疾﹐村俗相傳﹐名爲地葡瘟者﹐閱之亦有痧也。治在前「徧身腫脹痧」條內﹐故不更載治驗﹐但恐時人或誤﹐故復記之。

後卷

痧變發頤

痧者﹐凶疾也。痧而發頤毒瓦斯上攻﹐尢凶之甚也。宜急治之﹐遲則難救。

治驗﹕一汪云文﹐壯熱目赤﹐口渴煩悶﹐譫語神昏﹐左脈沈微﹐右脈歇指﹐痧也。先服陰陽水一碗﹐神昏少淸﹐譫語稍定﹐然後扶起﹐放痧訖。外用赤豆水搗敷圍﹐內吹冰硼散﹐付以穿山甲﹑天虫﹑角刺﹑射幹﹑山豆根﹑土貝母﹑連翹﹑烏藥﹑枳殼﹑川連﹑牛膝微冷凍飲料之﹐頤遂出膿些須﹐四日而愈。

後卷

急救逆痘要法

痘有順﹑有險﹑有逆。險者尢可回生﹐逆者斷難療治﹐此不易之論也。然余觀嬰兒出痘﹐暗犯兼痧﹐其痘未有不逆。

故兼痧之痘﹐或難放標﹔或標而不分﹐顆不起發﹔或當起發﹐分顆而反隱﹔或發疹﹔或變焦黑﹔或見飛漿﹔或生血泡﹔或肉腫痘不腫﹔或下體先發﹐而臉額不起﹐頂不行漿﹔或瑣屑細密﹐色澤晦暗﹔或一片如咽脂色。種種逆癥﹐往往因痧毒惡血壅阻﹐以致殞命。愚嘗先放其痧﹐隨宜用藥則毒血一行﹐壅阻俱散。逆者可轉而爲順﹔難標者卽標﹔難起者卽起﹔當漿者卽漿。無柰世人以痘不可放痧﹐誤事不少。不知逆痘難療﹐更無生路﹐惟玆一法可救。但恐痧助痘毒內攻甚速﹐遲難挽回。若逆痘始現﹐有痧卽放﹐治之甚易。凡遇逆痘﹐急宜鑑諸。

治驗﹕一金權可女四歲﹐十一月間﹐痘五朝﹐放標至足﹐面痘猶細如芥子﹐隱隱不發﹐其腰下痘﹐反有水珠色﹐眞逆痘也。閱左腿彎有痧筋﹐放一鍼﹔手指上痧﹐放十五鍼﹐俱紫黑毒血﹐面痘立時紅活起發。余看痧气已絕﹐惟用十神解毒湯減大腹皮加天虫﹑大力子﹑山楂﹑靑皮一劑﹐次日﹐面有行漿之勢。惟用養血﹑托漿﹐淸涼解毒之藥五劑﹐痘卽如期灌膿收靨而愈。

一金權可子三歲﹐十二月間﹐痘六朝﹐左腰痘密有窠形﹐色如水珠。其面臉痘﹐紫赤滿頂不發﹐服酒漿桑虫一條﹐反變兩顴一片﹐如脂脂色。不分顆粒﹐左額見飛漿一粒﹐亦逆痘也。余爲放指上痧二十餘鍼﹐痘卽分顆紅活。余惟用痧痘可兼治之。藥一劑治之﹐次日﹐痘卽行漿。後惟用治痘常藥﹐遂灌膿收靨而痊。

一汪扶搖子八歲﹐六月間﹐痘五朝﹐面上肉腫痘不腫﹐他醫謝事。延余閱腿彎有痧筋﹐放四鍼﹐紫黑毒血成流。用寶花散﹐兼圓紅散微溫湯服﹐次日﹐痘卽起脹。後惟用大補气血藥﹐助灌膿收靨而愈。

一褚雋甫女﹐十二歲﹐八月間﹐痘四朝﹐徧身紫﹐他醫莫治。延余﹐閱指臂上痧筋﹐放二十餘鍼。用大黃丸稍冷湯飲之﹐退痘起。後惟用淸涼解毒之藥﹐卽如期灌漿收靨﹐乃瘳。

一詹福先子﹐六歲﹐九月間﹐痘四朝﹐大渴舌心有黃黑胎﹐腰腹大痛﹐面部痘色焦紫過頂不發。延余﹐閱有痧筋﹐放腿彎﹑指頭痧二十餘鍼﹐痛不止。用細辛大黃丸淸茶微冷凍飲料飲之﹐痛稍減﹐付必勝湯加川連﹑石膏一劑﹐微溫飲之﹐痛止胎退﹐痘漸起脹。尢大便不通﹐去川連﹑石膏﹐日服此湯﹐灌膿收靨﹐便通而愈。

後卷

癇癥兼痧

癇﹐痼疾也。患此者﹐𨿽不卽斃﹐然往往勿獲長壽。治惟疏風消痰淸熱﹐或溫下之而已。不知亦有痧焉者﹐宜辧之。

治驗﹕一朱建溪婢﹐犯羊癇瘋三年矣。余診之﹐六脈緊伏不勻。閱痧筋放之﹐付以沈香滚痰丸微溫湯飲之﹐遂愈﹐永不再發。

一盛昭先次子﹐患豬癇六年﹐脈伏緊而數﹐閱痧筋放之﹐脈遂平。付沈香滚痰丸微溫湯飲之﹐亦不再發。

後卷

麻木酸癢痧

麻木酸癢﹐古人論治宜遵﹐余不更述。但痧癥變幻﹐時亦有之。

治驗﹕一翁尙景﹐徧身麻木﹐腿膝酸癢異常﹐脈微而細﹐放腿足痧四十餘鍼﹐指頭痧六鍼﹐未愈。付圓紅散﹐微溫湯服之﹐用當歸﹑金銀花﹑連翹﹑秦艽﹑穿山甲末﹑僵蠶﹑角刺﹑紅花二劑﹐如前服而痊。

後卷

頭虛足腫痧

世俗相傳﹐有云﹕男怕頭虛﹐女怕腳腫。謂醫治之難療也。獨是頭虛之癥﹐世豈無有消風熱而得愈者乎。不知腫因風熱﹐乃可治效。若不因風熱而因痧者﹐奚可更用發散升提之味耶﹖惟是頭面虛腫﹐實因痧毒上攻三陽。先宜放刮﹐後用淸涼引下之劑治之﹐應無不愈﹐無令更變出凶險別病也。至若腳腫之疾﹐婦人犯此不數年而小腿腫﹐加之大腿亦腫﹐漸漸入腹﹐睡卽腿足不腫﹐內發脹悶。若當起坐行動﹐胸腹乃松﹐足腿復腫。如此日復一日﹐更不數年﹐勢必小便不利﹐大便亦阻﹐卽成眞臌。愚按此因濕毒之气﹐蒸淫於足﹐傷其血分﹐變爲慢痧。不由鼻吸而入﹐故喫熱湯熱物俱無驟害﹐脈亦有現有不現﹐及閱痧筋﹐或在腿﹐或在足面﹔或在足兩旁。必多刺數次﹐出毒血爲要。如不愈﹐當內服藥餌乎。其气血爲主﹐大忌升發﹐燥熱之品﹐恐毒瓦斯上騰也。若此之痧﹐有患五六年而斃﹐有患十餘年而斃﹐有患二十餘年而斃。

世鮮識者﹐受苦甚多﹐不可不憫﹐余故特爲之著焉。

治驗﹕一茂甫﹐驟患頭面紅腫﹐心胸煩悶﹐口渴唇焦﹐六脈俱伏。放巓頂痧及手指﹑腿彎痧二十餘鍼﹐不愈。用淸涼至寶飲減細辛加石膏﹑知母﹑茜艸稍冷凍飲料之﹐三服而痊。

一方士彥﹐患頭面漸腫﹐眉髮盡落﹐已二年矣。脈洪數而緊盛﹐放指臂痧及兩太陽痧二十餘鍼﹐腿彎痧四鍼。服淸涼至寶飲減薄荷﹑細辛加穿山甲﹑天虫﹑烏藥﹑續斷﹑桑寄生﹑紅花﹑歸身微溫飲之﹐十服而痊。

一秦馥生內室﹐素患腳腫及腿﹐漸升於腹﹐夜苦心中飽悶﹐飲食不寧﹐日間行動足腿復腫﹐十餘年矣。診脈細數﹐令其家人﹐爲之數放足面及兩旁痧。用川楝子﹑金銀花﹑木通﹑澤瀉﹑檳榔﹑澤蘭﹑靑皮﹑枳殼﹑烏藥﹑連翹溫飲﹐八服遂愈。

一張書瞻﹐病後足腫無力﹐少進飲食﹐兩尺脈伏。閱足面痧及足旁痧﹑腿彎痧放之。用川楝子﹑檳榔﹑金銀花﹑連翹﹑白茯苓﹑澤瀉﹑歸身﹑續斷﹑紅花﹑白蒺藜﹑烏藥而痊。

後卷

黃膽痧

黃膽之癥﹐亦痼疾也。不用鮮艸頭方之迅利﹐則不效。然亦有效有不效者﹐詎黃膽有必不可治者耶。蓋黃膽因內有實熱而發﹐若痧毒所變﹐亦有然者﹐務宜先施刮放﹐後取黃膽方﹐選擇而用﹐自可得痊。

治驗﹕一夏月溪﹐目睛﹑爪甲﹑小便皆黃﹐四肢上下徧體黃腫﹐服他醫諸方不愈。余診之﹐脈微數而緊﹐若據脈宜補﹐據癥宜淸﹐不可中治。乃閱痧筋﹐放之漸松。用麥門冬四兩﹑豬板油四兩﹐煎服而痊。

一婦人黃膽﹐放痧後﹐用艸頭方﹐搗汁﹐酒衝服二次而痊。

後卷

小兒夜啼痧

小兒暮夜﹐啼哭不止。父母愛之﹐嘗百計撫摩﹐憂疑無極﹐曾不得立時安靜爲憾﹐不知胸腹疼痛﹐故爾啼哭。若曰小兒無痧﹐吾不信也。

治驗﹕一朱廣函女二歲﹐時至夜半﹐忽然啼哭叫跳不住﹐意其胸腹作痛﹐將刷子蘸香油刮之痧起﹐不藥而愈。

一汪洪甫子二歲﹐夜深啼哭﹐迨至淸晨不歇。延餘四子端英往視﹐其左腿彎有痧筋﹐放一鍼﹐流紫黑毒血。用防風勝金湯﹐多加麥芽﹐稍冷凍飲料之﹐而安。

後卷

驚風痰熱痧

小兒犯此﹐惟用疏風豁痰定驚之品﹐其常也。然竟有疏風而熱不除﹐豁痰而痰不消﹐定驚而驚益甚者﹐得毋審其病原有未當乎。余嘗見此﹐審其癥候稍雜﹐閱有痧焉卽以痧癥治之﹐甚效。

治驗﹕一嶽瑞升幼子﹐發熱面赤﹐痰喘不已﹐兩目上視﹐困重沈沈﹐他醫莫治。延余﹐脈緊而數。先用圓紅散稍冷湯飲之。令其家人刮痧﹐痧起﹐未愈。用和脾宣化飲﹐研細辛大黃丸微冷凍飲料之﹐遂安。

一髙子瞻女一歲﹐痰嗽身熱﹐手足抽搐﹐昏迷不醒。端英子往視﹐虎口脈不現﹐六脈俱伏。閱腿彎痧﹐放一鍼﹐紫黑毒血流出。用救苦丹淸茶稍冷凍飲料之﹐未愈。又用三香散微冷湯下而痊。

後卷

死癥痧

詢治痧之法﹑凡人犯死癥﹐亦有可救者乎﹖曰﹕有。余且無論百病死癥﹐多有可救之實。惟據傷寒集中有云﹕赤斑五死一生﹐黑斑十死一生。陽癥見陰脈死。陰陽毒過六七日不治。兩感傷寒者死。汗後不爲汗衰﹐謂之陰陽交者死。不得汗者死。發熱﹐脈疾躁﹐狂言﹐不能食﹐謂之三死。咳逆不止者死。髒躁者死。厥陰﹐舌捲囊縮者死。脈代者死。少陰﹐吐利﹑煩躁﹑四逆者死。發熱至七八日﹐膚冷而躁﹐無時暫安﹐曰髒厥不治。少陽與陽明合﹐必下利﹐脈長大而弦﹐名曰負﹐負者死。陰陽易病﹐頭重眼花﹐四肢拘急﹐小腹絞痛﹐手足攣痛者死。脈陰陽俱虛﹐熱不止者死。傷寒七八日以上﹐大發熱者﹐難治。溲便遺失者死。循衣摸牀﹐邪熱內結﹐脈弦澀者死。喘而不休者死。柔汗發黃者死。唇吻反靑者死。環口黎黑者死。鼻如煙煤者死。直視搖頭者死。此等惡癥﹐往往兼痧﹐以前治驗﹐歷歷有據。然余所救者甚多﹐難以悉數。但人犯死癥﹐如落深淵﹐利在見之早救之急爾。

後卷

羊毛瘟痧

此痧言遠先生道之甚悉﹐所以垂救世人多矣。余實未見﹐不敢妄論。近又聞丹箴袁兄所述﹐自北方來親見。此癥胸前生羊毛數莖。北人又有用銅錢置病所﹐以艾火燒錢上﹐外將瓦罐或竹罐盒之﹐實時拔出汗水而愈。北人名爲打火罐﹐並能治痧痛是也。抑又聞北方人﹐用手推背上二筋撮起﹐掐緊一時許﹐亦能治痧痛。此二法﹐余𨿽未經驗﹐若爲之﹐想亦有益無損﹐故並志之﹐以爲窮荒僻野﹐無醫療治者﹐一生路焉。

後卷

痧脹破迷論

痧中禁忌﹐余慮不知痧﹐誤犯之。尢慮知痧﹐罔識所忌。譬若昏夜迷途﹐髙低莫辧﹐從步於巖谷間﹐鮮不顚僕者矣。蓋痧受病﹐與雜癥不同﹔見端與雜癥相類。病家不信﹐以雜癥治之﹐勿顧痧中禁忌﹐勢必日甚一日﹐病入膏肓。

卽有進言刮放﹐一試焉無及矣。則受迷於痧脹之始者﹐此其一。亦有始卽知痧﹐稍用刮放﹐便謂業旣治痧當用別藥。幸而不犯痧禁﹐或可收功。若痧气未絕﹐一犯所忌﹐愈服愈危﹐身命難保﹐乃曰非因痧脹之故。則受迷於痧脹之終者﹐此其一。更有患痧不識﹐用別藥不效﹐因而僅用刮放﹐不佐以治痧之劑﹐或僅投一二劑﹐復投別癥之藥﹐致痧患復發﹐茫然不覺﹐乃曰治痧無效﹐不足信也。不知治痧用藥﹐稍或不合﹐勢必痧毒內攻而斃。則始終受迷於痧脹之害者﹐又其一。更不特如是己也。或痧癥有時汗出如油﹐誤服酸斂固表之味﹔或痧癥有時寒熱無汗﹐誤服升提溫散之方﹔或痧癥有時足冷過膝﹐誤服附子﹑吳茱﹑姜﹑桂之品﹔或痧癥有時上吐下瀉﹐誤服香燥澀滯之類﹔或痧癥有時惡寒畏冷﹐誤服姜椒辛辣之物﹔更有痧癥變爲脈虛﹐誤用溫補之藥﹔痧癥變爲脈旺﹐誤用冰寒之藥。或痧癥變爲怪脈﹐𨿽不皆生然﹐誤認必死﹐棄而不救。而且痧癥嘗似气虛﹐誤用參苓術以補气﹐嘗似血虛﹐誤用熟地﹑何首烏以補血。而且痧多死癥﹐凶險非常﹐不復細審病源﹐以爲別癥將斃。而且痧癥略松﹐食物太早﹐因而痧物相裹﹐結於心胸﹐難以解散。

而且痧癥未絕﹐痧毒尙仔﹐驟飲熱湯﹑熱酒﹐遂致痧癥復發﹐凶危莫遏﹐每有變在頃刻﹐悔之無及。此等受迷﹐皆余所目擊而心傷者也。若乃有見痧諱言痧﹐犯痧惡言痧﹐𨿽死於痧﹐勿知爲痧之害者﹐其天下之所限乎﹐余固不得而彊之。

卽有擯刮痧﹑放痧﹑治痧之方法者﹐余亦不得而彊之也。嘗觀醫林多士﹐業擅岐黃﹐深通古籍者﹐動輒援引《內經》﹐諄諄不已﹐竟不知黃帝始制九鍼之法以療民病﹐多刺少藥。卽如《內經》有云﹕諸瘧而脈不見﹐刺十指間出血﹐血去必已先視身之赤如小豆者﹐盡取之。

又云﹕先其發時﹐如食頃而刺之﹐一刺則衰﹐二刺則知﹐三刺則已。不已﹐刺舌下兩脈出血。不已﹐刺中﹝卽委中﹞。

盛經出血﹐又刺項以下挾脊者﹐必已。如先頭痛及重者﹐先刺頭上及兩額﹑兩眉間﹐出血。先項背痛者﹐先刺之。先腰脊痛者﹐先刺中出血。先手臂痛者﹐先刺手少陰﹑陽明十指間。先足脛酸痛者﹐先刺足陽明十指間出血。又如腰痛引項脊尻背如重狀﹐刺其中太陽正經出血﹐刺解脈在膝筋肉分間﹐外廉之橫脈﹐出血﹐血變而止。解脈令人腰痛如引帶﹐如折腰狀﹐善恐。刺解脈在中結絡如黍米﹐刺之血射以黑﹐見赤血而已。經載煌煌﹐垂訓萬古﹐正後人之所當祖習者也。故痧多變﹐余不能盡述。凡在爾所不信者﹐試於淸夜思之。苟遇斯疾﹐偶爾心迷﹐當刺不刺﹐當藥不藥﹐或誤入﹐或誤己﹐彼此不異﹐諒有同心。愼之﹗愼之﹗

