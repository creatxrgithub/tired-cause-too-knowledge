

孫文垣醫案淸孫一奎

孫序

蓋士君子有濟世之心者﹐必托經世之術以運之﹐遇不遇無論也。何也﹖得時而駕﹐則宇內之休戚利害﹐隱然共之﹐視其患若切於身之疾痛癢﹐不措之安全不止。此士君子之心﹐得位以行之者也。不幸不獲遇﹐澤不及物﹐而心不得施﹐有志君子﹐往往懷其道而隱於醫。故是昔人謂濟人利物﹐無位者不能﹐惟醫以救死扶生爲功﹐故業之者﹐可以推不忍之心及於物﹐而於道有益。有味乎其言之也。然醫豈易言哉﹖吾聞其宗旨﹐自《內經》﹑本艸以來﹐書之藏於有司者﹐一百七十九家。非博通巨儒﹐超悟上哲﹐專攻其業﹐何能探討﹖洞明其陰陽﹑寒熱﹑靜躁﹑虛實﹐消息盈縮之奧﹐而措之行事。夫人之待命於醫﹐生死攸系﹐乃以未諳淺薄者嘗試之﹐其不賊人之命者幾希。醫以濟人﹐至於賊人﹐可不畏耶﹗此醫之所以難言也。余頃多病﹐謁告山居﹐嘗嘆濟物之衷未措於用。顧思延醫以求濟其身。然而醫之良者﹐苦不一遇也。乃壬申仲秋﹐吳君柳溪﹐談新安海陽有孫君東宿者﹐醫可謂稱良矣。余亟請而相印証之﹐耳其論乎《素》《難》之旨﹐而表裏夫張﹑劉﹑孫﹑李﹑丹溪﹑伯仁諸家。其視餘疾也﹐未投藥﹐先談余之經絡﹑色脈﹑機能﹐與受病之自﹐卽勿藥而余病爽然若失。及詳察其端方之度﹐沈著之思﹐淵淵之閫奧﹐則杳焉莫竟其涯。非所謂深於道而隱於醫者耶﹗余因詰之曰﹕神農嘗百艸﹐先天而命之藥﹐黃帝﹑岐伯﹐後天而著之經。此天以神授﹐聖以神符﹐不可及矣。嗣後若和﹑扁﹑華佗﹑淳於意﹑仲景﹑思邈﹑河間﹑東垣﹑朱﹑滑﹐莫不HT弄化機﹐制人命於掌上﹐術亦神也。何今日之事是業者﹐不能踵其芳躅耶﹗抑世代之不同也﹖孫君勃然曰﹕古今人非不相及﹐用心殊爾﹗宋儒有言﹐古之仁者爲人﹐今之仕者爲己。不佞亦謂古之醫者爲人﹐今之醫者爲己﹐道不同而受病一也。夫士君子之視天下﹐與吾身血脈相流通﹐天下病﹐若之切身﹐天下安﹐則愜然而無恨。𨿽以道爲藥石者﹐其濟宏﹐以醫爲道術者﹐其濟狹﹐其心一也。故古之醫也﹐以救死扶生之心﹐其業專而用方也愼。專則精而造詣入室﹐愼則審而投藥奏功。此和﹑扁諸名家﹐所以悉臻祕妙﹐稱神奇。今之醫﹐則異是也。將以市利﹐非以濟人。黃﹑岐以來諸書﹐非不剽竊以資口說﹐乃其心則實胡越一膜視天下﹐率以利之盈絀﹐爲心之重輕。人之濟與否﹐若與吾術不相關﹐此何以比古人而接其芳躅哉﹖不佞奎何能造古賢哲之閫奧﹐第無愧於此心爾﹗余聞而喟然嘆曰﹕孫君充是心而行是術﹐其將大有裨於時矣﹗𨿽隱而亦顯也。因次其語而歸之﹐爰以訂夫業是術者﹐是爲序。

時萬曆癸酉中秋日吳江孫質庵從龍敬書於符丸艸堂

卷一三吳治驗

萬曆龍飛二年吳小峯小川目疾

萬曆龍飛二年小春月﹐予始遊苕之東雙林。於時﹐族兄吉泉之友吳小峯與其弟小川俱病目﹐專科者愈治愈重。其目始紅腫﹐次加太陽痛﹐繼則白星翳疊出。予不以目科名﹐而識者稱予大方﹐因謀於吉泉曰﹕醫以通變爲良﹐昔秦越人過邯鄲﹐聞貴婦人﹐則爲帶下醫﹔過洛陽﹐聞周人愛老人﹐則爲耳目痺醫。聞東宿君國手也﹐必能隨俗爲變﹐願一言去吾兄弟目疾。吉泉邀予﹐余曰﹕嘉靖間論醫者﹐必首西吳﹐如周仲仁氏﹐淩漢章氏﹐王賓湖氏者﹐皆擅一時名﹐其家世必有傳也﹐何需於予。吉泉曰﹕渠家慕弟久矣﹐且其尊人受博士易﹐爲西吳名家﹐弟好易﹐幸一往﹐藉此爲談易地﹐勿遜。診其脈﹐小峯之脈﹐濡而緩大﹐兩目血縷直貫瞳人﹐薄暮則疼。小川之脈﹐皆洪大鼓指﹐黑珠有浮翳瘼﹐隱澀難開﹐大小便皆不利。故於小峯用補﹐先以淸肝散與之。夏枯艸五錢﹐香附四錢﹐甘艸一錢五分﹐細茶五分﹐以徹其痛。藥兩進而痛止。繼用人參﹑白茯苓﹑熟地黃﹑枸杞子﹑桂心﹑牛膝﹑破故紙﹑白蒺藜﹑牡凡皮。服八日而愈。於小川用瀉﹐內用瀉肝湯﹐及當歸龍薈丸。外用象牙﹑冰片爲末點之﹐七日痊愈。其尊君我峯翁喜詣余曰﹕二目均病﹐年同齒﹐染同時﹐諸醫同治而同不愈﹐先生一補一瀉﹐而二病均愈﹐何哉﹖余曰﹕此陰陽虛實之辧也。

經云﹕實者正治﹐虛者從治。令侄之癥﹐惟厥陰肝火熾盛﹐肝常有餘﹐有餘者瀉之﹐正治也。郎君下虛﹐又爲怒所激﹐怒則火起於肝﹐肝爲藏血之地﹐故血絲貫瞳人﹐而薄暮作痛﹐方用夏枯艸﹑香附爲君﹐疏其肝气。經云﹕肝苦急﹐急食甘以緩之﹐故用甘艸爲臣。茶能淸頭目﹐用以爲使﹐先爲去此痛。經又雲﹕水流濕﹐火就燥﹐故復用甘溫補其下元之虛﹐俾火得歸元﹐此從治也。若用苦寒降火之劑﹐不惟血凝而痛加﹐抑且激其火而使愈熾矣。我峯聞之﹐語人曰﹔孫君本陰陽而治寒熱﹐是用《易》爲醫也。故補者補效﹐攻者攻效。語曰﹕不知《易》者﹐不可以爲太醫。孫君神於《易》而於醫乎何有﹐願於吾苕懸一壺也。余哂之﹐謂﹕昔韓伯休且不欲人間知其名﹐余又何壺之可懸哉。

卷一三吳治驗

萬曆甲戌沈中丞案

萬曆甲戌﹐其年自仲秋䢐冬﹐子盛行。三月內﹐予所治男婦嬰孩共七十二人﹐苕之望族沈最著﹐大中丞觀頤公當考功時﹐幼君﹐喘嗽不寧﹐聲啞﹐發熱﹐泄瀉﹐斑紫不斂。

予以小無比散愈之。夫人妊﹐腹痛昏厥者五日﹐名醫如髙﹑陳二公者﹐沈姻婭。無巨細悉任之﹐亦不能措手。予至診之﹐兩手脈皆洪大﹐法當下﹐眾僉以妊難之。予曰﹕經云有故無殞﹐亦無殞也。妊已九月﹐將解﹐卽胎動奚傷﹖若當下不下﹐不獨其痛難忍﹐而變且不測。考功是予言而請藥﹐予卽用小承气湯加蘇梗﹑砂﹑仁﹐下之而安。考功偶冒風﹐頭痛倦怠﹐發寒熱如瘧﹐脈弦浮而數。予曰﹕此小柴胡湯癥也﹐一劑而瘥。考功請告家居者二十年﹐篤好方書﹐予初之苕﹐苕人未知予﹐考功聞予﹐亟欲識之﹐謂予治病甚奇﹐又與予論傷寒﹑痘疹﹑胎產皆中﹐深然之。語人曰﹕良相良醫等爾﹐如孫君所詣﹐卽千金不足爲其重﹐特撰醫說書於冊﹐以不朽孫君云。

卷一三吳治驗

張孝廉後渠大頭疫

張孝廉後渠﹐丁年﹐患大頭疫。頭大如斗。不見項﹐唇垂及乳﹐色如紫肝﹐昏憒不知人事。見者駭而走﹐其年疫甚癘﹐人畏傳染﹐致廢弔慶。

張與考功公子﹐同受《春秋》於會稽陶春源所﹐陶邀余診之。其脈皆浮弦而數﹐初以柴胡一兩﹐黃芩﹑玄參各三錢﹐薄荷﹑連翹﹑葛根各二錢﹐甘艸一錢﹐服三劑﹐寒熱退﹐弦脈減﹐但洪大。予知其傳於陽明也﹐攺以貫眾一兩﹐葛根﹑天花粉各三錢﹐甘艸一錢﹐黑豆四十九粒﹐一劑﹐腫消其半﹔再劑﹐全消。漿粒不入口者二十一日﹐再與小柴胡湯兩劑服之﹐始納幹糕如指者二條﹐次日進粥﹐而漸平矣。丁酉秋闈報捷。

卷一三吳治驗

吳江孫行人痛風﹝有發明﹞

吳江孫質庵老先生行人﹐時患痛風﹐兩手自肩及曲池﹐以至手梢﹐兩足自膝及跟尻﹐腫痛更甚﹐痛處熱﹐飲食少﹐請告南還﹐而伏蓐者三年。裏有吳君九宜者﹐沈考功西席也。

見予起後渠疾﹐因語行人逆予。診其脈﹐皆弦細而數﹐面靑肌瘦﹐大小腿肉皆削。予與言﹕此病得之稟气弱﹐下虛多內﹐以傷其陰也。在燕地又多寒。經云﹕气主煦之﹐血主濡之。今陰血虛﹐則筋失養﹐故營不營於中﹔气爲寒束﹐百骸拘攣﹐故衛不衛於外。營衛不行﹐故肢節腫而痛﹐痛而熱﹐病名周痺是也。治當養血舒筋﹐疏濕潤躁﹐使經絡通暢﹐則腫消熱退﹐而痛止矣。痛止﹐卽以大補陰血之劑實其下元﹐則腿肉復生。稍愈之後﹐願加珍重﹐年餘始可出戶。行人聞而喜曰﹕果如公言﹐是起白骨而肉之也。吾卽未藥﹐病似半去﹐惟公命劑。予先以五加皮﹑蒼術﹑黃柏﹑蒼耳子﹑當歸﹑紅花﹑苡仁﹑羌活﹑防風﹑秦艽﹑紫荊皮。服之二十劑﹐而筋漸舒﹐腫漸消﹐痛減大半。更以生地﹑龜板﹑牛膝﹑蒼術﹑黃柏﹑晚蠶砂﹑蒼耳子﹑苡仁﹑海桐皮﹑當歸﹑秦艽﹐三十劑而腫痛全減。行人公益喜。予曰﹕病加於小愈﹐公下元虛憊﹐非歲月不能充實。古謂難足而易敗者﹐陰也。須痛戒灑色﹐自培根本﹐斯飲藥有效﹐而沈可除。據公六脈輕淸流利﹐官必腰金﹐願葆眞以俟之﹐萬毋自輕﹐來春气和﹐可北上也。乃用仙茅爲君﹐枸杞子﹑牛膝﹑鹿角膠﹑虎骨﹑人參爲臣﹐熟地黃﹑黃柏﹑晚蠶砂﹑茯苓﹑蒼耳子爲佐﹐桂心﹑秦艽﹑澤瀉爲使﹐蜜丸服﹐百日腿肉長完﹐精神復舊。又喜語予曰﹕貧官何以稱報﹐撰次公濟人澤物盛徳於沈考功冊後﹐以彰盛美云。後十年﹐行人官至江西副憲。

卷一三吳治驗

鄭都諫公子痘﹝有發明﹞

鄭都諫春寰公長君﹐四歲患痘﹐稠密煩躁﹐醫者星羅﹐皆以爲熱盛不退﹐形枯色紫﹐頂有焦勢﹐癥逆﹐必不可爲﹐將辭去。予至﹐細觀之﹐見兩太陽圓淨﹐神气蒼濃﹐謂當急爲涼血解毒。用赤芍藥﹑生地黃各三錢﹐紫艸二錢﹐連翹﹑黃芩﹑貝母﹑山楂﹑木通各一錢﹐蟬蛻﹑甘艸各五分﹐藥成劑﹐而眾止之曰﹕麻要淸涼痘要溫﹐故《博愛心鑑》以保元湯爲良﹐吾儕將劑而進之﹐乃公獨主寒涼﹐保元之謂何﹖予曰﹕用藥貴對癥﹐保元湯良矣﹐必血活熱淸而後可用。今血熱毒盛而用溫劑﹐是火熾添油也。眾曰﹕若慮毒未解﹐吾苕酵法甚佳﹐用桑虫﹑雞冠血調酒服之﹐痘卽立起。而愼氏﹑王氏﹑茅氏﹐皆苕上專門名家﹐亦以爲言。予曰﹕此法亦可用於淸解之後。經曰﹕諸痛瘡瘍﹐皆屬心火。火未退而用﹐是以毒攻毒﹐其勢愈熾。予故欲先淸解﹐而後保元也。惟楚銅壁山人黃桂峯者﹐治痘髙手也。獨語鄭公曰﹔孫公之劑﹐實與癥對﹐眾論皆膠固不達變者﹐第恐淸解之劑﹐用遲一日爾。試煎服之﹐以觀其後。鄭公命僕速煎﹐眾猶持議曰﹕如必服此劑﹐亦當揀去貝母﹑山楂。鄭公聽其減去。至夜予始聞﹐隨語桂峯曰﹕減去二味﹐恐七八日後不能無它癥。桂峯曰﹕何以故﹖予曰﹕此痘內傷外感俱未淸楚﹐今帶熱而出﹐故其腹猶膨脹﹐去貝母﹐恐搶喉﹔去山楂﹐恐泄瀉﹐七八日痘毒出盡﹐腹內空虛﹐變從虛出﹐諸君素以痘專科﹐何不慮及此。其夜服藥後﹐卽嗒然而睡﹐天明痘色明潤﹐焦頂盡退﹐血亦漸活﹐惟嘔噦搶喉。眾又以昨日之劑太寒所致。予曰﹕此火毒未盡徹也﹐宜進竹茹湯。而愼雲峯怫然早﹕吾家世世業痘﹐年亦七十有五﹐曾未見治痘用竹茹者。春寰公令弟樂津公﹐撿痘疹全書用竹茹者以正﹐愼語塞﹐悻然而去。藥進而噦止。至八日﹐果泄瀉﹑發癢。予以保元湯加白術以治瀉﹐大加何首烏以止癢﹐一帖而癢止。

至十四日﹐天庭兩顴皆回漿作靨﹐惟兩頤漿未回﹐泄瀉不止。予因偶出北門﹐半日歸﹐見其口開項軟﹐手足痘气盡癟﹐復又作脹﹐已成內攻。舉家啼泣﹐予亦茫然﹐不遑爲計﹐嘆息出門。樂津公把而送之﹐少間揖別﹐而聞衣間痘臭﹐語樂津公曰﹕公聞臭乎﹖曰﹕聞。予曰﹕似有生意﹐亟還起之。予思兩頤乃腎經部位﹐獨不回漿者﹐腎元虛也。峻補腎元﹐庶可使活。先以紫河車一錢﹐用灑漿調服﹐固其元气﹐服後卽睡。繼以人參一兩﹐黃﹑菟絲子各三錢﹐作大劑服之﹐一日夜服人參一兩八錢。黃桂峯是夜自松江還﹐時已四鼓﹐亟叩門而入﹐鄭語之變﹐且告之服藥。黃曰﹕俟吾看作何狀。見其結靨之下﹐腹灌一錢黃漿﹐贈痘盡起。桂峯曰﹕萬全矣﹗非孫公不能起此病。桂峯由此益暱予﹐出必聯舟﹐歸則同榻﹐相印正者三年。鄭公感予而作序以贈﹐親書孫憲副公冊後﹐識不忘也。

卷一三吳治驗

張文學子心病虛弱﹝有發明﹞

張文學子心﹐二尹可泉公長君也。自知醫﹐弱冠病﹐吳下名醫皆診之﹐僉曰瘵﹐治久不效。子心亦自分必死﹐督家人具祕器﹐已沐浴﹐衣衣而臥正寢﹐斷粒﹑絕藥者二日。可泉聞予治其髙第張星嶽之嬸奇﹐因訪予曰﹕病心痺而屍寢浹旬者能起之﹐誰不嘖嘖稱公髙手﹐吾子病且革﹐幸憐而診之。予至﹐診其脈﹐左寸短弱﹐右關略弦﹐餘皆洪大。其癥咳嗽﹐下午熱從兩足心起﹐漸至頭面﹐夜半乃退﹐面色靑﹐形羸气促﹐多夢遣﹐交睫臥牀褥奄奄一息耳。時則七月初旬也。診畢﹐語可泉公曰﹕郎君病可治﹐不宜豫凶器也。可泉公曰﹕諸醫僉謂火起九泉者﹐十不救一﹐大肉盡削者死﹐咳嗽加汗者死﹐脈不爲汗衰者死﹐又當此鑠石流金之候﹐又恐肺金將絕。豚子亦自謂無生理﹐先生何言可治也﹖予曰﹕汗多者﹐孤陽幾於飛越也。可泉公曰﹕飛越亦死候也。予曰﹕幾者﹐將成未成之辭也。癥𨿽危﹐其色﹑其聲音﹑其脈﹐尙有生意。終不可以一凶而廢三善。兩顴不赤﹐心火未焚也﹔聲音不啞﹐肺金未痿也﹕耳葉不焦﹐腎水未涸也。相書云﹕面靑者﹐憂疑不決﹕左寸短者﹐心神不足﹕關略弦者﹐謀爲不遂。夫心者﹐萬世萬化之主﹐《內經》曰﹕主明則下安﹐主不明則十二官危。又肝主謀爲﹐膽主決斷。謀爲不決﹐故色靑。癥與色與脈皆非瘵也。蓋郎君志願髙而不遂其欲﹐殆心病﹐非腎病也。經曰﹕色脈相得者生。予故謂郎君之病可起也。病者聞言﹐明目語其父曰﹕吾今由寐者初寤矣﹗從來未有此論沁吾心脾也。吾病由星士許決科於癸酉﹐是年餘落第﹐而同窗者中﹐故怏怏至此。先生得吾心於色脈﹐神矣﹗此言可當藥石﹐謹拜命。予爲定方﹐煎方名調肝益神湯。以人參﹑酸棗仁﹑龍骨爲君﹐丹參﹑石斛﹑貝母﹑麥冬﹑五味子爲臣﹐山梔﹑香附爲佐﹐服二十帖而病起。丸方則大龜板﹑熟地黃﹑枸杞子﹑人參﹑麥冬﹑五味﹑茯苓﹐蜜丸﹐服三月而精神健﹐肌肉完。次年生女。可泉公﹐苕中名士﹐奇予治﹐而延譽聞於大宗伯董潯陽公﹐宗伯交歡予者﹐由可泉公始也。

卷一三吳治驗

大宗伯董潯陽翁脾胃疾﹝有發明﹞

大宗伯董潯老﹐年六十七﹐有脾胃疾﹐翁以過啖瓜果而胸膈脹痛﹐時當處暑也。延予治。診其脈﹐寸關弦緊﹐觀其色﹐神藏气固。翁門下蔣虹橋﹑沈樂閒者﹐多藝人也﹐翁素親信二公﹐詰余曰﹕癥脈何如﹖予曰﹕癥脈𨿽胸腹脹痛﹐然易瘳也。二公曰﹕翁生平不能素食﹐食輟瀉。今不茹葷者半月﹐燕居好弈﹐好看書﹐好作詩文﹐卽盛暑亦手一編不言倦﹐日永亦不瞌﹐今不親筆硯者月餘﹐不櫛沐者七日﹐它一切無所事事﹐倦極矣。諸名家如沈竹亭﹑沈春宇﹑金樗丘者﹐劑備嘗之無益也。

而公何言易﹖予曰﹕諸公不過用二陳平胃﹐加山楂﹑麥芽等消導劑耳﹐與癥何涉。蓋翁傷於瓜果﹐而爲寒濕淫勝。經云﹕寒淫所勝﹐治以辛溫。然瓜果非麝香﹑肉桂不能消﹐此諸公所以不能愈翁疾也。予以髙良姜﹑香附各一兩爲君﹐肉桂五錢爲臣﹐麝香一錢爲佐﹐每服二錢﹐酒調下之。藥入腹﹐胸次便寬﹐再而知餓﹐三服而巾櫛﹐交接賓客如未病者。翁語沈﹑蔣曰﹕孫君所見所養﹐度越諸人若是。往聞治張氏子﹐气絕兩日而能活之﹐今於活吾病益信﹐誠臨淄虢國之遺﹐特書一軸以彰其髙﹐因以紀一時之良遇云。

卷一三吳治驗

董龍山夫人便血

大宗伯郎君董龍山公夫人﹐爲憲副茅鹿門公女﹐年三十五而病便血﹐日二三下﹐腹不疼﹐諸醫延醫者三年不效。予診之﹐左脈沈澀﹐右脈漏出關外﹐診不應病。予竊謂﹐血旣久下﹐且當益其气而升提之﹐以探其癥。乃用補中益气湯﹐加阿膠﹑地楡﹑側柏葉﹐服八劑﹐血不下者半月。彼自喜病愈矣。偶因勞而血復下﹐因索前藥。予語龍山公曰﹕夫人之病﹐必有瘀血積於經隧﹐前藥因右脈漏關難憑﹐故以升提兼補兼澀者﹐以探虛實耳。今得病情﹐法當下而除其根也。龍山公曰﹕三年間便血﹐𨿽一日二三下﹐而月汛之期不爽﹐每行且五日﹐如此尙有瘀血停蓄耶﹖予曰﹕此予因其日下月至而知其必有瘀血停蓄也。

經云﹕不塞不流﹐不行不止。今之瘀﹐實由塞之行也﹐不可再澀。古人治痢﹐必先下之﹐亦此意也。公曰﹕明日試卜之。予曰﹕卜以決疑﹐不疑何卜﹖公隨以語夫人﹐夫人曰﹕孫先生非誤人者﹐識見往往出尋常﹐宜惟命。蓋夫人讀書能文﹐聰明謀斷﹐不啻丈夫﹐故言下便能了悟。卽用桃仁承气湯﹐加丹參﹑五靈脂﹑荷葉蒂﹐水煎﹐夜服之﹐五更下黑瘀血半桶﹐其日血竟不來﹐復令人索下藥。予曰﹕姑以理脾藥養之﹐病根已動﹐俟五日而再下未晚也。至期復用下劑﹐又下黑血如前者半﹐繼用補中益气湯﹑參苓白術散﹐調理痊愈。

卷一三吳治驗

馬廚瘧痢並發﹝有發明﹞

大宗伯董潯老門下有馬廚者﹐七月初旬病。病二十餘日愈劇﹐而勢甚獗。時宗伯對余弈正酣﹐而蔣虹橋﹑沈樂閒報曰﹕馬廚危在旦夕。宗伯聞之﹐推枰嘆息曰﹔吾命吾命﹗予叩其故﹐語曰﹔能廚者﹐不下二十人﹐獨此廚適吾意﹐將恃之以怡晚節﹐今病不可起﹐柰何﹖予詰何病﹐翁顧蔣與沈曰﹕第詳道其狀。蔣﹑沈述其癥﹐大發寒熱﹐寒至不憚入竈﹐熱至不憚下井﹐痢兼紅白﹐日夜八十餘行﹐腹痛﹑惡心﹑汗多﹐神气倦甚。究其脈﹐曰﹔脈不吉﹐下痢脈洪大者死﹐細微者生﹐今洪大逆也。予曰﹔痢固忌洪大﹐寒熱亦非細微所宜﹐其中必有故。

二公曰﹕幸一往決之。潯翁不可﹐謂何可以細人而勞長者。予曰﹔醫寄人生死﹐何論巨細﹐矧事翁之人﹐猶不可坐視不救也。潯翁欣然握余手偕行﹐至宅後橋﹐余入門﹐同居數十家﹐皆執香拱立以伺。診其脈﹐察其癥﹐果如蔣﹑沈所言。其面色微紅﹐汗淋淋下。予究病所由起﹐渠謂過客眾﹐廚間燥熱﹐食瓜果菱藕過多﹐晚又過飲禦內﹐而寢於樓檐之下﹐次日卽寒熱腹痛﹐因而下痢。𨿽得其病情﹐尙未融通一治法﹐因沈思之﹐不覺行至橋﹐而潯老猶立而俟予﹐見予無婉容﹐知病重﹐遂置不問﹐如前握余手而回。蔣﹑沈問余可治否﹖予曰﹕僥幸先生寵靈﹐偶有一得﹐乃背水陣也。人參﹑白術﹑石膏﹑滑石各五錢﹐知母﹑炮姜各三錢﹐大附子﹑炙甘艸各二錢﹐作一大劑煎之。蔣﹑沈將問予﹐潯翁卽命近侍煎於其側﹐不欲蔣﹑沈問也。熟則付飲之﹐飲訖卽睡。老先生曰﹕服後何狀爲佳﹖予曰﹕倘得一睡﹐則陰陽始和﹐和則汗可斂﹐而寒熱嘔惡可止也。蔣﹑沈曰﹕聞已睡矣。明日巳刻﹐二公鼓掌來言﹐夜來痢減半﹐汗吐全無﹐脈亦斂矣。再用人參﹑石膏﹑白術﹑白芍藥﹑滑石各三錢﹐炮姜﹑肉桂﹑知母各二錢﹐炙甘艸﹑附子各一錢﹐服後瘧止﹐痢又減半﹐飲食漸進﹐神气漸轉。攺用白芍藥酒炒五錢﹐人參﹑白術﹑滑石各二錢﹐甘艸﹑陳皮﹑炮姜﹑肉桂各一錢﹐三劑而痢全止﹐飲食加﹐漸就安矣。蔣﹑沈問曰﹕公寒熱均投﹐此爲何癥﹖而劑何名也﹖予笑曰﹕此滑公所謂混沌湯也。潯老又問﹐予對曰﹕經云﹕夏傷於暑﹐秋必瘧痢。白虎湯﹑益元散皆解暑之劑。瓜果寒涼傷其中气﹐酒後禦色﹐損其下元﹐附子理中湯正所以溫中補下者。《內經》又云﹕實者﹐邪气實也。故以白虎湯﹑益元散應之。虛者﹐正气虛也。故以理中湯應之。若以寒熱均用爲疑﹐而張仲景附子甘艸瀉心湯﹐卽用大黃﹑黃連﹐又用漧薑﹑附子﹐此何說哉﹗蓋假對假﹐眞對眞也。潯翁躍然喜曰﹕先生惟是﹐故能起垂斃之人而生之﹐餘詩冊中臨淄虢國之談﹐非虛語矣。

卷一三吳治驗

吳肖峯令政腹痛﹝有發明﹞

吳江吳太僕長君肖峯令政﹐太宗伯董潯老次女也。患咳嗽﹑體倦﹑多汗﹑腹痛﹐呻吟不絕口者半月﹐吳江之醫不效﹐訪遠近名最著者﹐如姑蘇盛氏後湖﹐王氏後山﹐震澤沈氏竹亭﹐先後遞治之而痛愈加。予適寓苕城﹐龍山公邀予乘快舡兼程而進。至則診其脈﹐左手三五不調﹐右手沈弦﹐面色靑而息甚微﹐腹中漉漉有聲。予因問上年夏月曾病否﹖肖峯曰﹕曾頭痛體倦多汗﹐動止無力﹐不能親事﹐但不咳嗽﹐不腹痛。今五月初﹐病如上年﹐而市醫謂傷風所致﹐用參蘇飲表之﹐始咳嗽。沈爲其淸嗽﹐則加腹痛﹔王與盛謂通則不痛﹐以沈香滚痰丸下之﹐則勢憊而不可支。予方殫思﹐謂此乃疰夏病。仲景謂春夏劇﹐秋冬瘥者是也。而龍山公詰問﹕疰夏何爲咳嗽﹖予曰﹕原不咳嗽﹐由參蘇飲而咳嗽也。汗多又重發汗﹐肺金受傷﹐故燥而嗽。何爲腹痛﹖予曰﹕原不腹痛﹐因治嗽而寒其中气﹐腹故痛也。

後事者﹐又不究其因寒而痛﹐乃謂通則不痛﹐而用寒涼滚痰之劑﹐重傷其中气。不思五月六陽之气皆散於外﹐汗而又汗﹐汗多則亡陽﹐夏至一陰將萌﹐腹中尙虛﹐虛而復下﹐下多則亡陰﹐陰陽俱亡﹐不憊何待。予欲酌一方以起之﹐恐從事者又將議其後。龍山促之﹐乃用灑炒白芍五錢﹐甘艸﹑黃各三錢﹐桂枝二錢﹐大棗二枚﹐水煎﹐臨服加飴糖一合。吳下諸公﹐果羣然又辯。龍山公曰﹕不必辯﹐病者望此以蘇其生﹐速煎飲之。飲訖而睡﹐自已至申不醒。先事者﹐皆搖首﹐命僕急攜藥囊將去﹐且語龍山公曰﹕奪令妹之速者﹐孫君也。《本艸》云﹕夏不用桂﹐伐天和也。諸痛不補﹐助邪气也。故一飲而不醒﹐吾儕行矣。龍山公以其言語余﹐因詰病者之熟睡。予曰﹕所善者﹐以其睡也。睡則陰气生﹐陰生則汗可斂﹐痛可止也。假令藥不對癥﹐安得有此。又詰所投之劑何名。

予曰﹕此仲景小建中湯也﹐出《金匱要略》。蓋建者﹐立也﹐中者﹐陽明所主﹐今腹痛如縛﹐帶脈急縮也。東垣治例﹐腹痛以芍藥爲君﹐惡寒而痛﹐加桂。甘艸﹐緩帶脈之急縮﹐用以爲臣。經曰﹐急者緩之。面靑脈弦﹐肝气盛也﹐肝屬木﹐木盛則脾土受制﹐而又誤下﹐因傷之極﹐故痛之猛也。經云﹕木得桂而枯。佐以黃﹐伐肝補脾﹐又能斂汗止痛﹐此建中之所由名也。語未竟﹐內報病者醒而索粥﹐予曰﹕與之﹐穀气進則有本矣。粥後又睡。至天明﹐腹全不痛﹐惟稍咳嗽﹐加五味子﹑麥門冬﹐兼治疰夏而全瘳焉。龍山公述病之始末﹐劑之藥味﹐報大宗伯﹐宗伯公致書於予曰﹕足下以四味之常藥﹐振不起之危﹐名震三吳﹐聲溢兩浙。昔宋景濂爲朱丹溪立傳﹐吾固不敏﹐幸先生以所治節條敷之﹐俾序以傳於後﹐俾工是術者﹐有所籍乎﹗予憮然語龍山公曰﹕何修而得老先生寵幸之深也。第令妹被克伐太過﹐陰陽俱亡﹐今病𨿽愈﹐而脈弦不退﹐猶可爲慮﹐幸叮嚀戒暴怒﹑節飲食﹐謝去人事﹐恬澹多補﹐庶可永年。不然亥月陰極陽生﹐恐不能保無患也﹐愼之愼之。後至期﹐與肖峯齟齬﹐怒而絕藥﹐果以凶聞。苕人多予之直與先見云。

卷一三吳治驗

大光祿龐太夫人寒熱頭痛飽悶

大光祿龐公子遠﹐吳江人也。其太夫人病頭痛惡寒﹐胸膈懣且痛﹐時發寒熱。吳醫王后山者﹐有時名﹐吳人最所篤信。延治五日不瘥。聞予居吳﹐禮致爲治。診其脈﹐右滑大﹐左浮弦而數。問服何劑﹖光祿公曰﹕不識﹐而有藥在。予視之﹐偶失言曰﹕左矣﹗時有西席項姓者﹐聞言而厲聲曰﹕此三吳最名士也。渠發劑而有議者﹐輒面唾之﹐幸不在爾。予笑曰﹕渠是而議者非﹐則當唾人﹔渠非而議者是﹐是自唾且不暇﹐何暇唾人。四物湯﹑玄胡索﹑牡丹皮﹑香附子﹐養血調經劑也。太夫人七十餘矣﹐而有經可調哉﹗投劑之左﹐由生平守常套﹐而不知因人因癥隨俗爲變也。項子曰﹕此何癥﹖予曰﹕仲景有云﹐頭痛惡寒﹐外感病也。浮弦而數﹐胸膈懣痛﹐少陽脈癥俱在﹐右脈滑﹐飲食滯而爲痰。彼用當歸﹑地黃﹑芍藥﹐皆滯痰閉气之味﹐內傷何由得消﹐外感何由得出﹖此癥只宜用柴胡湯合平胃散﹐一二帖可瘳也。項猶有言﹐光祿公曰﹕勿辯﹐飲藥而涇渭明矣。一飲而寒熱除﹐再飲而胸膈泰。光祿喜曰﹕奇公名不虛附矣﹗予私問項子何極譽王﹖光祿曰﹕項初受業於王﹐未睹大方﹐而獨是其師說﹐多見其識之不廣也。

卷一三吳治驗

光祿公痰火脇痛﹝有發明﹞

光祿公後有事於莊所﹐值中秋﹐乘酒步月﹐失足一跌﹐扶起便脇痛不能立﹐晝夜不寧﹐行血散血活血之劑﹐一日三進﹐閱三月服二百餘帖﹐痛不少減﹐因迎予治。診之﹐脈左弦右滑數﹐予曰﹕此痰火癥也。公曰﹕否﹐賤軀𨿽肥﹐生平未嘗有痰﹐徒以遭跌﹐積血於脇間作痛爾。

予曰﹕據脈﹐實痰火也﹐痰在經絡間﹐不在肺﹐故不咳嗽﹐而亦不上出。脈書云﹕滑爲痰﹐弦爲飲。予據脈而認痰火。如瘀血﹐脈必沈伏﹐或芤或澀也﹐面色亦必帶黃。前諸君認瘀血治者﹐皆徇公言﹐不以色脈爲據。且多服峻厲克伐破堅之劑無效﹐此非瘀血之積明矣。公欣然請藥﹐卽用大栝蔞殼者二枚﹐重二兩﹐研碎﹐枳實﹑甘艸﹑前胡各一錢﹐貝母二錢﹐與四帖。公以爲少。予曰﹕愚見猶以爲多﹐此癥服之一二劑可瘳﹐又卽報我﹐爲制補益之藥可也。公得藥一更矣﹐仍煎服﹐五更腹中漉漉有聲﹐天明大瀉一二次﹐皆痰無血﹐痛減大半。再服又下痰數碗許﹐痛全止﹐隨能挺立。三服腹中不復有聲﹐亦不瀉。蓋前由痰積瀉也﹐今無痰﹐故不瀉。公曰﹕望聞問切四者﹐醫之要務﹐人人皆著之口吻﹐有先生獨見之行事﹐卽予母子之疾﹐先有事者﹐皆吳之名流﹐微先生﹐吾殆撞壁矣﹗何能還轅而生哉﹐吾於是益服先生之髙。

卷一三吳治驗

張思軒夫人心痺﹝有發明﹞

進賢三尹張思軒公﹐與潘少保印川公﹐皆受室於施氏﹐稱聯襟云。施故富家﹐而張公夫人賢慧﹐治家勤篤﹐爲人精潔周致﹐以產多而气血憊﹐又以婚嫁繁﹐而費用不支積憂﹐年將五十﹐因病心痺﹐發則暈厥﹐小水短澀﹐胸膈痛不可忍﹐煩躁﹐幹噦惡﹐內蒸熱﹐气上騰﹐肌削骨立﹐月汛不止。苕城時輩﹐有認爲气怯者﹐有認爲膈食者﹐皆束手無措。屍寢浹旬﹐漿粒不入口者五日﹐凶具備而待斃﹐舉家計無所之﹐惟神是禱。予適在潘府﹐逆予診之﹐脈左弦大﹐右滑大而數。診畢﹐予曰﹕可生也。病機云﹕諸逆吐酸﹐皆屬於火﹔諸風掉眩﹐皆屬於木。法當調肝淸熱﹐開郁安神。諸醫羣然目攝而背謔曰﹕書云骨蒸肉脫者死﹐形瘦脈大胸中多气者死﹐絕谷食者死。孫君獨許其生﹐果藥王再世哉。予若不聞﹐而撿藥以進。竹茹﹑滑石各三錢﹐白豆蔻仁七分﹐半夏曲﹑橘紅﹑姜連﹑茯苓各一錢﹐甘艸五分﹐水煎﹐令一口口咽之。服畢﹐噦止暈定。次日用溫膽湯調辰砂益元散三錢﹐服之﹐胸膈頓開﹐漸進飲食﹐小水通長﹐煩躁盡減﹐然安若無事。後用逍遙散﹑六君子湯﹐加黃連﹑香附﹐三越月而肌肉全﹐精神如舊。苕入駭然曰﹕能起此病﹐信藥王矣。

卷一三吳治驗

馬迪庵公內傷腹脹大小便不利﹝有發明﹞

馬二尹迪庵公﹐年五十五﹐以掃墓而過食鰻肉卷餅﹐心腹脹痛﹐市醫不知用吐﹐而遽用硝黃下之﹐大便不行﹐脹痛愈增。繼至者﹐又用木香檳榔丸﹐繼又有下以小承气湯者﹐有下以大承气湯者。十日多﹐脹痛益甚﹐飲食粒不能進﹐大便並不行﹐小水亦僅點滴。後醫又以大黃芒硝﹐多服不行﹐謂非白餅子不可。服五日﹐而脹痛尢加。又謂非備急丸不可﹐服三日﹐脹痛益不可當。又用甘遂﹑芫花﹑大戟﹑牽牛之屬。服三日﹐不惟大便不行﹐並小便點滴亦無矣﹐脹不可言。眾醫大叫稱怪。自三月初二日起﹑至是念二日矣。有名士王南野者﹐用灸法灸中脘三十餘壯﹐毫不爲動﹐因斷其越三日爲念五﹐戌時當棄人間。迪老四子皆逢掖﹐聞言涕泗。時有張太學懷赤者﹐迪老甥也﹐見予起張思軒夫人疾﹐諭亟請予。予至﹐觀其色蒼黑﹐神藏不露﹐聲音亮﹐惟腹大如覆箕﹐不能反側﹐診其脈﹐兩手皆滑大﹐兩尺尢有力。究其受病之源﹐查其歷服之藥﹐予駭然以爲未聞且見也。因思一治法﹐先用六君子湯﹐加木香﹑砂仁﹐參﹑術俱用二錢。乃旁有錢小松者﹐自稱家世受醫﹐見劑爭之。予曰﹕非若所知也。彼猶喋喋詰予﹐謂﹕人言中滿者﹐瀉之於內﹐大小便不利者﹐當先利大小便﹐然歟﹖予曰﹕非人言﹐《素問》云云也。又云﹕諸痛不得用參術﹐蒼黑之人尢忌。先生旣知《素問》﹐柰何不用通而用塞也﹖予悄然不答﹐顧迪老諸子言曰﹕錢君拘儒常見﹐何能起尊君病﹐尊君非中滿脹癥﹐內傷癥也。當始傷時﹐猶在上膈﹐法當用吐﹐《素問》云﹕在上者﹐因而越之是也。不用吐而用下藥﹐以傷其脾﹐脾气傷則失運動之職﹐是以愈下愈傷﹐愈傷愈脹。不思脾气傷而神不爲用﹐藥不能行﹐以峻厲味益下之﹐是遵何說也﹖予因脾傷﹐故用六君子湯以醒其脾﹐木香﹑砂仁助其運動﹐再用吐法﹐吐出前藥﹐予劑非治尊君之病﹐治諸君藥也。予初欲爲諸君諱﹐何錢君激予﹐而使暴其短哉。且予不慮大便不行﹐獨慮行之不止也。錢又謬言﹕急則治標﹐今法用盡不能使一行﹐何以不止爲慮﹖予曰﹕君試思﹐常人能服硝﹑黃幾何﹖服巴豆﹑白餅子幾何﹖今硝﹑黃服過五斤﹐巴豆﹑白餅子之屬服過五﹑六兩﹐又加甘遂﹑牽牛﹑芫花﹑大戟至悍至急之劑﹐幸而大便未行﹐藥性未動﹐尙可爲計。若一行﹐而諸藥性動﹐譬瓶水底漏﹐其中能蓄點滴哉﹖危矣﹗錢又詰﹕迪老多服下藥﹐而大便不行何也﹖予曰此易知之。始爲食傷﹐繼爲藥傷﹐所傷在上﹑中二焦﹐下元未損﹐故兩尺脈尙有神气。《難經》曰﹕人有兩尺﹐如樹之有根也。《內經》曰﹕腎者﹐胃之關。蓋腎主大便﹐觀其色蒼黑﹐神藏气固﹐皆由根本未動﹐賴此猶可爲也。服藥後﹐腹中大痛﹐予知其藥力已動﹐攺用人參蘆﹑防風蘆﹑升麻﹑桔梗各三錢﹐水煎服之﹐少頃﹐用鵝翎探喉中﹐令吐之。前服藥物﹐一湧而出十數碗。病者以手加額曰﹕目前光矣。此巳時也。予曰﹕酉時大便必行﹐可預買人參數斤﹐以備不虞。至午進至寶丹一帖﹐以溫中气﹐未申間﹐腹中有聲﹐濁气下滚﹐傾刻間﹐腹寬數寸。至晚﹐大便行一次﹐小水略通。予卽用人參﹑白術各五錢﹐炮姜三錢﹐茯苓二錢﹐木香﹑甘艸各五分﹐陳皮一錢﹐令急煎服。四鼓又大便一次﹐小水繼至﹐脹痛漸減。次日大便瀉十次余﹐因以前理中湯劑爲丸﹐與煎劑兼補﹐腹脹全消﹐飲食漸進﹐共瀉七十二日﹐服人參二斤余。苕人聞以補收功﹐羣然異之。而錢小松始帖然心服。曰﹕奇哉﹐奇哉﹗人多用攻﹐孫君獨用補﹐人多用下﹐孫君獨用吐。由見之眞﹐而所投者確也。醫可易言哉﹖今而後﹐知孫君之髙矣。

卷一三吳治驗

潘大司馬腸風

潘大司馬公﹐嘗有腸風之疾。八月丁祭﹐學博饋鹿血﹐食之而血暴下。致予治﹐用槐角子五錢﹐黃連﹑枳殼﹑地楡﹑貫眾各三錢﹐一服而止。大司馬善其方﹐書之粘壁間﹐遇有便血者﹐輒根據方藥之﹐無不立愈。喜甚﹐鼓腹謂諸子曰﹕往而姨之疾﹐族醫無不言必死﹐孫君獨能生之﹐神哉﹗進乎技矣。予曰﹕昔扁鵲有言﹐予非能生死人也﹐此當自生者﹐越人使之起耳。予何能﹐亦張安人當自生也。大司馬公由是益重予﹐病無巨細悉任之﹐而予亦得盡其術云。

卷一三吳治驗

馬鳳林內子隱疾﹝有發明﹞

迪老之子鳳林﹐見予起乃翁疾﹐乘間語曰﹐內子包有隱疾﹐每月汛行﹐子戶傍輟生一腫毒﹐脹而不痛﹐過三五日﹐以銀簪燒紅鍼破﹐出白膿盞余而消﹐不必帖膏藥而生肉﹐無疤痕。初間用鍼刺﹐近只以指掐之﹐膿卽出﹐但汛行卽發﹐或上下左右而無定所﹐第不離子戶也。於今八年﹐內外科歷治不效﹐且致不孕﹐先生學博而思超﹐幸爲籌之。予沈思兩日而悟曰﹕此中焦濕痰﹐隨經水下流﹐壅於子戶也。經下而痰凝﹐故化爲膿﹐以原非毒﹐故不痛。用白螺螄殼火鍛存性爲君﹐南星﹑半夏爲臣﹐柴胡﹑甘艸爲佐﹐麵糊爲丸﹐令早晚服之﹐未終劑而汛行不腫﹐次年生女。

卷一三吳治驗

舜田臧公气虛中滿

舜田臧公﹐吳車駕湧瀾公嶽也﹐年將六旬﹐爲人多怒多欲﹐胸膈痞脹﹐飲食少﹐時醫治以平胃散﹑枳術丸﹑香砂丸﹐不效﹐復以檳榔﹑三稜﹑莪術之類日消之﹐而大便溏瀉﹐兩足跟踝皆浮腫﹐漸及兩手背。醫又以其手足浮腫而認爲黃胖者﹐以鍼砂丸與之﹐腫益加﹐面色黃且黑。自二月醫至八月﹐身重不能動止﹐又有以水腫治者。車駕公雅善予﹐因延診之。脈沈而濡弱﹐予曰﹕此气虛中滿癥也﹐法當溫補兼升提﹐庶淸陽升﹐則大便可實﹔濁陰降﹐則膈胸自寬。以人參﹑白術各三錢﹐炮姜﹑回陽﹑陳皮各一錢﹐茯苓﹑黃各二錢﹐澤瀉﹑升麻﹑肉桂﹑蒼術﹑防風各七分﹐三十帖而安。客有疑而詰予曰﹕此癥﹐諸家非消導則淡滲﹐而先生獨以溫補收功﹐腹中積而爲滿爲腫者﹐從何道而去也﹖予曰﹕脹滿非腫滿比也﹐故治不同。腫滿由脾虛不能攝水﹐水滲皮膚﹐徧身光腫。今脹滿者﹐先因中虛﹐以致皮脹﹐外堅中空﹐腹皮脹緊象鼓﹐故俗名鼓脹。蓋由气虛以成中滿﹐若气不虛﹐何中滿之有﹖气虛爲本﹐中滿爲標﹐是以治先溫補﹐使脾气健運﹐則淸濁始分﹐淸濁分而脹斯愈也。

卷一三吳治驗

金溪令君臧老夫人大頭疫﹝有發明﹞

金溪令淨涵臧公尊堂太夫人﹐以季春眉壽﹐連看戲文二十餘本﹐且多食魚鮏蝦蟹﹐偶發寒熱﹐三日不退。第四日﹐左耳前後及頰車皆紅腫。第五日﹐右邊亦腫。第六日﹐腫及滿頭﹐紅大如斗﹐眼合無縫﹐昏憒不知人事﹐譫語若有邪崇﹐粒米不進者八日。舉家驚惶﹐逆予爲治。診其脈﹐六部皆洪長而數。予曰﹕此大頭疫也。卽以貫眾﹑石膏各六錢﹐柴胡﹑葛根各三錢﹐赤芍藥﹑天花粉各二錢﹐甘艸一錢﹐黑豆四十九粒﹐水煎服之。日進二帖﹐脈始減半﹐第九日﹐方進粥飲半盅。前藥除石膏﹐又四帖而安。是役也﹐人皆爲予危之﹐謂八十之尊年﹐八日之絕粒﹐頭大如斗﹐體熱如燔炭﹐昏憒譫語﹐乃不去而治﹐何冥行不知止如此﹗而其婿閔懷海亦言病勢如此﹐吾心亦危疑﹐見先生安閒而甘寢食﹐賴以少慰。予曰﹕此疾爲陽明﹑少陽二經熱壅而然。夫陽明多气多血之經也﹐以髙年故不敢用硝黃﹐惟投以輕淸解散之劑﹐使因微汗而解。癥脈相對﹐𨿽重可生。假如人言以髙年病危而棄不治﹐豈惟非醫之存心﹐於病家相托之意亦孤矣﹐可乎哉﹖

卷一三吳治驗

潘見所公半身不遂﹝有發明﹞

丙申夏﹐見所潘公謁予於海陽邑邸﹐時霪浹旬﹐邑市水漲。公至﹐予驚問曰﹕公貴倨也者﹐何堪此﹖公曰﹕與君間者闊矣﹐且先君服闋﹐秋當北上﹐不卜補任南下﹐謁求一診﹐他何計﹖予究何疾。公曰﹕無﹐第年甫逾疆﹐微覺陽萎。次早診畢﹐語其隨行兪金二字曰﹕公脈上盛下虛﹐上盛爲痰與火﹐下虛爲精元弱﹐切宜戒色愼怒﹐劑宜淸上補下。不然﹐三年內恐中風不免。蓋由痰生熱﹐熱生風也﹐謹之識之﹐乃爲立方。別去﹐公亦未暇制服。公次年八月﹐往返武林﹐不無勞怒﹐又屆中秋﹐連宵酒色。平常色後﹐輟用鹿角膠三錢﹐人參一錢﹐酒送下。以連宵有犯﹐乃用鹿角膠五錢﹐人參三錢﹐空心服之﹐十七日薄暮﹐偶與社友談詩﹐筵間﹐左手陡然顫動﹐把捉不住﹐隨歸房﹐左手重不能舉﹐十八日早﹐左邊半體手足皆不爲用矣。亟令人逆予﹐予適在前丘吳宅﹐及至﹐公驚喜交集曰﹕君何先見若此也﹐先少保患在左體不遂者﹐三年而歿﹐不佞今亦左體﹐其風水致然歟﹖第先少保年七十餘﹐不佞四十有七﹔先少保不能遇先生﹐不佞賴有先生﹐或可企無恙也。予始觀面色赤﹐口微向右﹐唇麻﹐手足拽﹐已成癱瘓。診其脈﹐左弦大﹐右滑大。先用烏藥順气散一帖﹐服後昏睡半日﹐醒覺面更加赤﹐也稍加﹐知痰盛使然。卽以二陳湯加全蠍﹑僵蠶﹑天麻﹑黃芩﹑石菖蒲﹑紅花﹑秦艽﹑水煎。臨服加竹瀝一小酒杯﹐生薑汁五茶匙﹐一日兩進﹐晚更與活絡丹。服至第六日﹐手指梢頭略能運動﹐足可倚棹而立。予喜曰﹕機動矣﹗攺用歸芍六君子湯﹐加紅花﹑鉤藤﹑天麻﹑竹瀝﹑薑汁﹐服二十帖﹐行可二十步矣﹐手指先麻木不知痛癢﹐至是能執物。繼用天麻丸﹐兼服全鹿丸﹐調理百日﹐病去十之九﹐次年二月﹐北上補任永淸。公以病後﹐能戒色斷酒﹐自知培養﹐故藥功獲奏。此癥予歷治歷效者﹐良由先爲疏通經絡﹐活血調气﹐然後以補劑收功。惟經絡疏通﹐宿痰磨去﹐新痰不生﹐何疾不瘳。此治類中風之法也。

卷一三吳治驗

見所公白濁﹝有發明﹞

見所公弱冠﹐隨尊君大司馬印老治河居北。患白濁﹐精淫淫下。自北地山東﹑淮揚﹑鎭江及江右三吳諸名家﹐醫藥三年不效。癸酉冬﹐禮予診之。其脈兩寸短弱﹐兩關滑﹐兩尺洪滑﹐觀其人襟期瀟灑出塵﹐而神色閒雅﹐眞翩翩佳公子也。一接見﹐便就暱而信余請藥。予曰﹕公疾易愈﹐第待來春之仲﹐一劑可瘳﹐而今時不可。公固請曰﹕先生大方﹐而善拯人之急。

以大方而治小疾﹐試可立效﹐何待來年﹖予曰﹕非祕其術不售也。《素問》有云﹕升降浮沈必順之。又曰﹕天時不可伐。公脈爲濕痰下流癥也。經曰﹕治痰必先理气。而脈書亦謂﹐洪大而見於尺部者﹐陽乘於陰也。法當從陰引陽﹐今冬令爲閉藏之候﹐冬之閉藏﹐實爲來春發生根本﹐天人一理。若罔顧天時而彊用升提之法﹐是逆天時而泄元气﹐根本旣竭﹐來春何以發生﹖故《素問》曰﹐必先歲气﹐毋伐天和﹐必養必和﹐待其來復。公疾本小﹐而歷治三年不效者﹐良由諸醫不知脈﹑不識病﹑不按時也。公聞言唯唯。乃尊君所遣之醫踵接﹐治竟無效﹐至春分而逆予﹐以白螺螄殼火四兩爲君﹐牡蠣二兩爲臣﹐半夏﹑葛根﹑柴胡﹑苦參各一兩爲佐﹐黃柏一兩爲使﹐麵糊爲丸﹐名曰端本丸。令早晚服之﹐不終劑而全愈。公復書曰﹕賤疾果如先生言﹐今勿藥也﹐何歷治三年不效。竊謂天下無藥﹐服端本丸而愈﹐又信天下有藥矣。

卷一三吳治驗

淩夫人孕

少司空淩繹老夫人蔣﹐適繹老無幾﹐腹脹痛﹐發熱﹐經過期不行者五日。諸醫皆以經期作痛﹐爲調經不效。而繹老召予診。左寸洪滑﹐兩尺皆滑數﹐左尺之外﹐更有神气。予喜而語繹老曰﹕經閉非病﹐孕也﹐產必男。繹老雅信予﹐因究其說。予曰﹕滑非經閉之脈﹐左尺尢有神气﹐是以知產必男也﹐繹老謂﹕果孕矣﹐柰發熱腹痛何﹖予曰﹕何傷﹐气虛血熱耳。以安胎飲加減調理卽安也。用人參﹑白術﹑白芍藥爲君﹐川芎﹑當歸爲臣﹐香附﹑柴胡﹑蘇梗﹑條芩﹑甘艸爲佐﹐四帖﹐腹痛減﹐熱除。至期果生子。繹老徳余﹐而多推轂云。

卷一三吳治驗

金元巖令眷產後痢

金文學元巖之眷﹐產後兩日﹐腹痛﹐下痢純紅﹐腸鳴三越月﹐時當孟秋﹐兩脈皆軟弱﹐用佛手散加減以治﹐川芎三錢﹐當歸五錢﹐艾葉﹑炮姜各一錢﹐桂心五分﹐酒炒白芍藥二錢﹐連進三帖﹐而疾減半。後因食新菱﹑新栗﹐又連爲怒气所激﹐日晡暈厥﹐以生薑湯灌蘇﹐腹脇大痛﹐手不可近﹐用二陳湯加香附﹑砂仁﹑桂皮﹑炮姜與之﹐痛亦不減﹐且胸膈脹甚。自以手探喉中﹐吐出菱栗﹐痛稍定。少頃復痛﹐又用手探吐﹐吐後瀉三四次﹐而元气脫矣。脈皆散亂如解索狀﹐神气憊而恍惚﹐循衣摸牀﹐病勢危急。用人參﹑白術各五錢﹐酒炒白芍藥二錢﹐砂仁﹑炮姜﹑肉桂﹑甘艸各一錢﹐急煎進之﹐痛乃稍定﹐精神淸﹐仍瀉二次﹐次日復進藥﹐痛減瀉止。加白術又四帖﹐而飲食進﹐精神勃勃興起矣。此因初痢時﹐醫者不以產後爲重﹐徒以治痢苦寒之劑傷其中气﹐又爲菱栗生冷所損﹐中气益壞然也﹐治可不愼哉。

卷一三吳治驗

沈別駕夫人產後發熱﹝有發明﹞

沈三石別駕公夫人嚴﹐產三日而腹不暢。南潯女科陳姓者﹐爲下之﹐大瀉五六次﹐遂發熱惡心﹐又用溫膽湯止吐﹐小柴胡退熱﹐服四日﹐熱吐四日﹐粒米不進亦四日﹐又進八珍湯加童便﹐服後昏憒﹐耳聾﹐眼合﹐口渴﹐腸鳴﹐眼胞上下及手足背皆有虛浮。因逆予治。診其六脈皆數﹐時五月初二日也。予曰﹕脈書云數脈所主﹐其邪爲熱﹐其癥爲虛。法當以十全大補湯加炮姜進之。夜半稍淸爽﹐進粥一盂﹐始開目言語。次日午時﹐以承值者倦而藥不相接﹐且言語太多﹐復昏昧不知人事。初四日﹐以人參﹑白術各三錢﹐炮姜﹑茯苓﹑陳皮各一錢﹐甘艸五分﹐煎服訖﹐體微汗﹐徧身痱痤﹐熱退而神爽。下午又藥不接﹐又動怒﹐昏昧復如前﹐六脈散亂無倫﹐狀如解索﹐痱痤沒而虛極矣。亟以人參﹑白術各五錢﹐炙甘艸﹑炮姜﹐大附子各一錢﹐連進二帖。是夜熟寢﹐惟呼吸之息尙促。初六日﹐脈又數﹐下午發熱不退﹐環跳穴邊發一毒如碗大﹐紅腫微痛。夫人父嚴翁﹐與陳女科交譖之﹐曰﹕向之發熱惡心﹐皆此所致﹐由附子﹑漧薑溫補誤也﹐須急用寒涼解毒之劑。予正色而諭以理曰﹕此乃胃中虛火遊行無制﹐大虛之癥﹐非毒也。若作毒治而用寒涼﹐速其死爾。《內經》云﹕壯者气行則愈﹐怯者著而成病。惟大補庶可萬全。三石翁然予言﹐急煎附子理中湯進之﹐日夕兩帖﹐參﹑術皆用七錢﹐服後痱痤復出﹐毒散無蹤﹐熱亦退﹐沾沾喜矣。復以參苓白術散調理而全安。

皆由產後誤用下藥﹐致變百出﹐噫唏﹗彼不達變之專科﹐其可任哉。

卷一三吳治驗

吳太夫人白帶

誥封吳太夫人者﹐車駕湧瀾公母也。年餘六十﹐久患白帶﹐歷治不效﹐變爲白崩﹐逆予治之。診得右寸滑﹐左寸短弱﹐兩關濡﹐兩尺皆軟弱。予曰﹕據脈﹐心腎俱不足﹐而中焦不濕。

《脈經》云﹕崩中日久爲白帶﹐漏下多時骨木枯。今白物下多﹐气血日敗﹐法當燥脾﹐兼補心腎。以旣濟丹補其心腎﹐以斷下丸燥中宮之濕﹐則萬全矣。服果不終劑而愈。

旣濟丹方﹕鹿角霜﹑當歸﹑白茯苓各二兩﹐石菖蒲﹑遠志各一兩五錢﹐龍骨﹑白石脂各一兩﹐益智仁五錢﹐幹山藥打糊爲丸﹐梧桐子大﹐空心白湯下七八十丸。

斷下丸方﹕頭二蠶砂﹝炒三兩﹐﹞黃荊子﹝炒二兩﹐﹞海螵蛸﹝磨去黑甲﹐﹞樗根白皮﹝各一兩﹐﹞麵糊爲丸﹐下午白湯送下六十丸。

卷一三吳治驗

吳北海令政經行四肢累累發塊紅紫

吳北海太學令政﹐每月經行期之前﹐四肢累累發塊﹐紅紫脹痛﹐不思飲食﹐胃脘亦常痛﹐經水多不及期。診其脈﹐兩手皆駛﹐以癥脈參之﹐肝脾二經有郁火也。蓋肝主怒﹐脾主思﹐多思多怒﹐隱而不發﹐郁滯於中﹐故臨經累累發紅腫於四肢也。以柴胡﹑川芎﹑香附﹑烏藥﹑白芍藥﹑靑皮﹑丹參﹑玄胡索﹑郁金﹑酒炒黃連﹑山梔子﹐治之而愈。

卷一三吳治驗

周芻玉白濁

吳之淸客周芻玉者﹐豪放不拘﹐人言有晉人風﹐酒後益恣而好男色﹐因患白濁。吳醫有以補中益气湯升提者﹐有以六味地黃丸補陰者﹐有以五苓散﹑六一散滲利者﹐有爲降火者﹐有爲溫補者﹐不效。又以艸頭藥亂進之﹐肌瘦如削﹐膝軟如痿﹐患有年所矣。因紹介吳太學北海而謁余﹐懇爲治之。診其脈﹐右寸關皆數。予曰﹕皆由酒後不檢所致也。中宮多濕多痰﹐積而爲熱﹐流於下部﹐故濁物淫淫而下﹐久不愈矣。與以加味端本丸服之而瘥。白螺螄殼四兩﹐牡蠣﹑苦參﹑葛根﹑黃柏各二兩﹐陳皮﹑半夏﹑茯苓各一兩﹐甘艸五錢﹐麵糊爲丸﹐令早晚白湯下三錢。

卷一三吳治驗

竹匠婦妊娠吐血胸腹脹痛﹝有發明﹞

丁酉夏﹐予寓雉城顧鄕宦宅。其門下竹匠婦﹐懷妊五月而患心痛。究其所由起﹐謂由失足墜樓也。始教飲韭菜汁一盞﹐而痛隨止。其夫又從他醫贖藥二帖歸﹐令煎服。服旣﹐心復痛﹐吐鮮血盈盆﹐胸間忡忡上抵﹐疼不可言﹐危在頃刻。竹匠告急予僕孫安﹐安憐之﹐懇予延醫。六脈皆洪大﹐汗出如雨﹐喘息不相續。其婦樓居低小﹐予令亟移居樓下﹐隨與益元散五錢﹐令用紫蘇湯調服。又囑之曰﹕今夜若睡﹐聽其自醒﹐切勿驚動﹐汗止卽蘇也。服後果睡至曉﹐汗斂而胸膈不痛﹐喘息亦定。再與固胎飲一帖﹐煎服而安全矣。先是鄰醫診其脈﹐謂吐血之脈宜沈細﹐今反洪大﹐而汗出喘息不休﹐危在今夜。及病起來﹐詢余曰﹕妊婦不得汗﹑不得下﹑不得利小便﹐是謂三禁。昨日之劑悉犯之﹐而反獲效﹐何哉﹖予曰﹕醫貴審證﹐蓋婦之患﹐非由病汗﹐以樓居低小﹐當酷暑而熱逼故也。汗血去而胎失養﹐故忡忡上抵﹐喘息不續。移樓下以避暑气﹐益元散爲解暑之聖藥﹐而紫蘇又安胎下气之妙品﹐气下則血歸原而病痊矣。此對癥之藥﹐法出王海藏《醫壘元戎》中四血飲是也。特諸君檢閱不徧﹐卽檢閱亦不知爲胎產之治。余何能﹐不過融會前人之法﹐用之不膠焉耳。鄰醫俯首﹐唯唯而退。

卷一三吳治驗

李妓夢遺咳嗽

壬申仲秋﹐予東遊李﹐而王松泉﹑吳小峯偕行。小峯語予﹕中秋至矣﹐此間一妓李姓者﹐行第七﹐殊可人意﹐須訪之。晚令佐酒﹐至則見其態度果澹雅風致。坐少頃﹐連咳兩聲﹐少峯究其病﹐曰﹕偶耳。小峯謂﹕毋誑﹐孫公知人生死﹐不啻扁鵲﹐可求一診。診之﹐兩寸短澀﹐兩尺洪滑﹐關弦。予未語﹐而小峯問脈﹐予曰﹕脈甚怪﹐公可問經行否﹖曰﹕行僅一日﹐亦僅點滴。予曰﹕此脈在良家主夢遺﹐若不宜有也。妓曰﹕良然﹐卽禦客時亦或遺﹐遺則冷汗淫淫﹐體倦而不能支。小峯爲請藥﹐予曰﹕姑置之。小峯問何故﹖予曰﹕金木相勝﹐心神無主﹐法當不治。小峯謂人尙無恙﹐何得便至於此﹖予曰﹕弦爲春令﹐當金旺之時﹐猶然猖獗﹐設在卯月木旺火相﹐肺金枯萎﹐水之上源已竭﹐且腎脈洪滑﹐妓以欲勝﹐陰血旣虧﹐淫火愈熾。書云﹕陰虛則病﹐陰絕則死。今已咳嗽﹐其兆見矣﹐可治乎﹖次年二月果死。

卷一三吳治驗

金妓時疫

有老妓金姓者﹐其嫂三月患頭痛﹐身熱﹐口渴﹐水瀉不止﹐身重不能反側﹐日漸昏沈﹐耳聾眼合﹐夢多亂語。嘉秀醫者﹐歷試不效﹐視爲必死。予適吳江歸﹐便道過李﹐訪南溪﹑吉泉二兄。吉泉兄以是癥見詢﹐且言諸醫有以補中益气湯進者﹐有以附子理中湯進者﹐二藥已煎成未服﹐幸弟至﹐乞爲診之。六脈洪大﹐觀其色內紅外黑﹐口唇漧燥﹐舌心黑胎﹐不知人事。予曰﹕此疫癥也﹐法當淸解﹐急以小白湯進之﹐猶可生也。若附子理中湯﹐殺之耳﹐安可用﹗南溪兄問﹕小白何湯也﹖予曰﹕小柴胡﹑白虎湯﹐合而一之是也。南溪兄謂﹕泄瀉昏沈如此﹐恐石膏不可用也。予曰﹕此挾熱下痢﹐但使淸陽上升﹐則瀉止熱退﹐而神气自淸也。

服訖﹐夜半神气蘇醒﹐惟小水不利﹐熱渴不退。予思仲景法謂﹐渴而身熱不退﹐小便不利者﹐當利其小便。乃以辰砂六一散一兩﹐燈心湯調服之。兩帖而瘳。南溪兄曰﹕死生信乎命也﹐弟頃刻不至﹐必服理中湯﹐此婦不爲泉下人哉﹗

卷一三吳治驗

曹鏜胸膈不暢

有曹姓諱鏜者﹐九月重陽﹐以胸膈不舒暢﹐而謁南溪兄爲治﹐診未竟﹐予至。南溪兄起語曹曰﹕捨弟髙手﹐浼診之。診訖未有言。而南溪私問曰﹕曹何如脈﹖予曰﹕不治。會易貨者沓至﹐予亦別去﹐曹果次年二月死。南溪兄問曰﹕何曹無它病﹐而弟見脈卽斷不治﹐何也﹖予曰﹕其脈兩寸洪滑搏指﹐兩關微弦﹐兩尺微弱﹐《難經》所謂溢脈也。九月深秋﹐木凋零時也﹐不宜弦大﹐大則上盛下虛﹐至二月木旺﹐木能生火﹐火木性皆上升不下﹐下無眞陰以相濟﹐是有陽無陰﹐有升無降﹐《內經》曰﹕出入廢則神機化滅﹐升降息則气立孤危。是以斷曹子二月當嘔吐而死也。

卷一三吳治驗

李雙痛風

嘉善之妓李雙﹐號素琴﹐體𨿽肥﹐而性衝澹﹐態度閒雅端重﹐歌調娼家推其擅場﹐與予邑程芹溪處濃﹐患痛風﹐自二月起至仲冬﹐諸治不效。鴇母慳毒﹐遂視爲痼疾﹐不爲治。而芹溪固懇予診之﹐六脈大而無力﹐手足肢節腫痛﹐兩跨亦痛﹐不能起止﹐肌肉消其半﹐日僅進粥二碗﹐月汛兩月一行﹐甚少。予曰﹕此行痺也。芹溪問﹕病可治否﹖予笑而應曰﹕君能娶﹐予能治之。芹溪曰﹕嫁娶乃風月中套語﹐公長者﹐乃亦此言。予曰﹕觀此子𨿽墮風塵﹐實有良家風度﹐予故憐之。且君斷弦未續﹐而彼有心於君﹐或天緣也。芹溪曰﹕誠吾素願﹐恐鴇母髙其價而難與言。予謂﹕乘其病而盟之﹐易與耳。芹溪以予言爲然﹐乞爲治之。以人參﹑白術﹑苡仁各三錢﹐當歸﹑枸杞﹑杜仲﹑龜板﹑蒼耳子各二錢﹐晚蠶砂﹑秦艽﹑防風各一錢﹐大附子﹑甘艸﹑桂枝﹑黃柏各五分﹐十帖而痛止腫消。攺用歸芍六君子﹐加苡仁﹑丹參﹑紅花﹑石斛﹑紫荊皮﹐三十帖而痊愈。芹溪娶之﹐善持家﹐舉族稱賢﹐而亦羨予知人焉。

卷一三吳治驗

沈別駕門下老僕三陽合病﹝有發明﹞

沈別駕翁﹐有老僕﹐頭痛﹐徧身骨節痛﹐面色黑﹐發熱﹐口渴﹐胸膈膨脹﹐飲食七日不入﹐復感寒﹐人皆危之。予診其脈﹐左弦數﹐右洪大﹐以藿香﹑蒼術﹑防風﹑葛根﹑白芷﹑紫蘇﹑甘艸﹑陳皮﹑大腹皮﹑麥芽﹑枳實﹐服後胸膈稍寬﹐熱與痛更甚。攺以麻黃﹑葛根﹑柴胡各二錢﹐石膏﹑滑石各三錢﹐紫蘇葉﹑白芷﹑蒼術各一錢﹐甘艸五分﹐姜三片﹐服後大汗出﹐而熱痛皆除﹐惟口渴。又以白芍藥﹑當歸﹑石膏﹑知母﹑柴胡﹑黃芩﹑麥冬﹑葛根﹑陳皮﹐煎服痊愈。別駕翁喜詰予曰﹕老僕病甚重﹐無不謂其必死﹐先生三日起之﹐此何癥﹖而何湯劑飲之使起也﹖予曰﹕此三陽合病﹐先爲飲食所傷﹐予故先用藿香正气湯﹐加消導之劑治其本﹐又以六神通解散﹐加助表之藥治其標﹐病𨿽重﹐年𨿽髙﹐喜其色脈相對﹐故投以對癥之藥易愈也。翁曰﹕在先生然耳﹗若他人輕者且重﹐況重者乎﹗吾未見其能起也。

卷一三吳治驗

蔡中林內人陽明少陽合病

蔡中林文學內人﹐發熱口渴﹐舌上燥裂﹐小腹痛﹐嘔吐﹐藥食不能入者七日﹐諸醫之技殫矣﹐皆視爲膈食而不可爲。吳我峯翁固邀予診﹐右寸脈絕不應指﹐關沈滑有力﹐左手弦數。予曰﹕此陽明少陽合病﹐邪熱壅於上焦然也﹐非膈食﹐法當解散﹐數劑可愈﹐無恐。以軟柴胡﹑石膏各五錢﹐半夏曲﹑枳實﹑黃芩﹑黃連﹑葛根﹑竹茹﹑人參各二錢﹐姜三片﹐煎服﹐藥納而不吐﹐五更下黑糞數塊﹐熱痛減半。次日仍與前藥﹐右寸脈至是亦起粥始進。攺用小柴胡加橘紅﹑竹茹﹑葛根﹐服三帖而全安。

卷一三吳治驗

吳九宜先生早晨泄瀉

吳九宜先生﹐每早晨腹痛泄瀉者半年﹐糞色靑﹐腹膨﹐人皆認爲脾腎泄也。爲灸關元三十壯﹐服補脾腎之藥皆不效。自亦知醫﹐謂其尺寸俱無脈﹐惟兩關沈滑﹐大以爲憂﹐以人言泄久而六脈將絕也。予爲診之曰﹕君無憂﹐此中焦食積痰泄也﹐積膠於中﹐故尺寸脈隱伏不見。法當下去其積﹐諸公用補﹐謬矣﹗渠謂﹕敢下耶﹖予曰﹕何傷。《素問》云﹕有故無殞亦無殞也。若不乘時﹐久則元气愈弱﹐再下難矣。以丹溪保和丸二錢﹐加備急丸三粒﹐五更服之﹐巳刻下稠積半桶﹐脹痛隨愈。次日六脈齊見。再以東垣木香化滯湯﹐調理而安。渠稱謝言曰﹕人皆謂六脈將絕爲虛極﹐公獨見之眞而下之﹐由公究理深邃﹐故見之行事﹐著之談論﹐皆自理學中來﹐他人何敢望其後塵。

卷一三吳治驗

沈大官左膝腫痛不能起止

沈大官﹐左膝腫痛﹐不能起止者年半﹐大便瀉﹐一日三次。診其脈弦緊﹐予曰﹕此脾虛有濕熱凝於經絡﹐流於下部也。古謂腫屬濕﹐痛屬火。用蒼術﹑黃柏﹑薏苡仁爲君﹐澤瀉﹑豬苓﹑五加皮爲臣﹐炙甘艸﹑防風﹑桂枝爲佐﹐木通爲使﹐四帖痛減腫消﹐泄瀉亦止。攺用蒼術﹑蒼耳子﹑五加皮﹑苡仁﹑當歸﹑枸杞子﹑杜仲﹑丹參﹑黃柏﹑烏藥葉﹐酒糊爲丸﹐調理月餘﹐步履如故。

卷一三吳治驗

沈繼庵下痢脫肛內人幹霍亂

沈繼庵先生﹐下痢十二日﹐腹痛﹐脫肛﹐後重﹐噯气﹐不知饑。一友用補中益气加白芍藥﹐腹痛愈加﹐後重亦甚。予脈之﹐右關滑大搏指﹐曰﹕此積滯固結腸胃間﹐故後重脫肛也。當爲推蕩﹐以其素弱多郁﹐不敢﹐只爲調气而兼消導。木香﹑山楂﹑檳榔﹑枳實﹑川芎﹑白芍藥﹑黃連﹑黃芩﹑秦艽。服後稍寬。次日用七傷丸﹐二帖痊愈。

其內人患發熱頭痛﹐徧身痛﹐漧嘔口渴﹐胸膈脹悶﹐坐臥不安。醫與以參蘇飲﹐漧嘔愈甚﹐又加煩躁。予診之﹐右手洪大倍於左﹐左浮數。予曰﹕幹霍亂癥也。與以藿香正气散﹐減去白術﹑桔梗﹐加白扁豆﹑香薷。一帖吐止食進﹐徧身痛除﹐惟口渴額痛未除﹐小水不利﹐以石膏﹑香薷﹑滑石各五錢﹐橘紅﹑藿香﹑葛根各二錢﹐檳榔﹑木瓜各一錢﹐甘艸五分﹐姜三片﹐一帖而愈。

卷一三吳治驗

沈晴嶽先生五更耳鳴

沈晴嶽先生﹐五更耳鳴﹐腹不舒暢﹐稍勞則烘然熱﹐自汗。脈右關滑大有力﹐左脈和緩。原爲當風睡臥而得﹐素來上焦有痰火﹐午後過勞或受餓﹐大作眩暈﹐冷汗津津﹐再不敢動﹐稍動則嘔吐﹐此皆痰火所致﹐蓋無痰不作暈也。先與藿香正气散一帖﹐以去表裏之邪﹔繼與溫膽湯加天麻﹐服後眩暈﹑嘔吐皆止。次日診之﹐右關脈仍滑﹐此中焦食積痰飲膠固已久﹐卒難動搖﹐姑以二陳湯加枳實﹑黃連﹑滑石﹑天花粉﹑天麻﹑竹茹調理﹐後以當歸龍薈丸加牛膽南星﹑靑礞石﹐凡數帖痊愈。

卷一三吳治驗

潘景宇內人頭痛作瀉

潘景宇內人﹐後半夜不睡﹐面黃肌瘦﹐兩太陽及眉稜骨痛﹐大便溏﹐稍勞動則體熱﹐四肢無力。其脈左寸洪滑﹐自春至秋皆然。此由脾虛﹐肝心二經火盛然也。先用四君子加酒連﹑柴胡﹑白扁豆﹑澤瀉﹑滑石調理﹐夜與錢仲陽安神丸數粒﹐燈心湯送下。服八日得睡﹐兩太陽亦不痛﹐繼用六君子加黃﹑秦艽﹑柴胡﹑澤瀉﹑當歸﹑白芍藥﹑黃柏﹐全安。

卷一三吳治驗

臧六老上吐血下瀉血

臧六老﹐上吐血下瀉血﹐胸膈背心皆脹﹐原從怒觸﹐又犬肉所傷﹐故發熱而渴。醫者皆作陰虛火動﹐而爲滋陰降火﹐胸背愈脹﹐血來更多。予診之﹐兩關俱洪滑有力。謂曰﹕此肝脾二經有餘癥也﹐作陰虛治﹐左矣﹗《內經》曰﹕怒傷肝。甚則嘔血並下泄。胸背脹痛﹐瘀血使然。脾爲犬肉所傷﹐故不能統血。今誤用地黃﹑麥冬﹑黃柏﹑知母等劑﹐是以脾益傷﹐而上焦瘀血愈滯也。惟調气健脾兼之消導﹐則萬全矣。六老曰﹕人皆謂勞怯﹐故發熱吐紅﹐血上吐﹐陽絡傷也﹔血下行﹐陰絡傷也。陰陽俱傷﹐法當不治﹐公獨認非陰虛何也﹖予曰﹕脈書云﹕脈數無力者陰虛也。今脈固非陰虛。書又曰﹕凡陰虛之熱﹐發於申酉戌間﹐夜半而退﹐明日猶是﹐如潮信然。以下午乃陰分主事﹐故曰陰虛潮熱也。今熱不分晝夜﹐而癥亦非陰虛﹐故曰作陰虛治者左也。六老聞言大喜曰﹕公誠見垣一方者﹐幸惠一匕以生之。卽與山楂﹑香附﹑枳實﹐調气消導爲君﹔丹參﹑丹皮﹑桃仁﹑滑石﹑茅根化瘀血爲臣﹔黃連﹑蘆根﹐解犬肉之熱爲佐。四帖﹐胸背寬﹐血吐止﹐惟腹中不舒﹐仍以前藥同丹溪保和丸與之﹐四帖﹐大便下極臭黑糞半桶﹐寢食俱安矣。

卷一三吳治驗

臧氏婦臍邊痛下痢紅白

有臧氏之婦﹐原以有痰火﹐服降火之藥過多﹐至秋痰積﹐因令气下行而滯於大腸﹐臍邊有硬塊﹐按之甚痛﹐痢下紅白八日﹐下惟點滴﹐日夜二十餘行﹐腹痛潮熱﹐口渴﹐小水不利﹐大便裏急後重﹐飲食不進﹐身重不能轉側。予診之﹐喜左脈皆有神气﹐卽從劉守眞之法﹐行血則便膿自愈﹐調气則後重自除治之。用白芍藥﹑滑石﹑桃仁爲君﹐當歸爲臣﹐木香﹑檳榔﹑山楂﹑酒芩﹑酒連﹑枳殼爲佐﹐服下大便稍流利﹐腹中稍寬舒﹐次日仍與前藥﹐則滯下大行﹐痢減大半。第三日﹐用芍藥﹑當歸﹑滑石﹑桃仁﹑炙甘艸﹑酒連﹑木香﹐與保和丸同服﹐下午大便行﹐上午所服丸藥﹐隨糞而下﹐乃知積滯已盡﹐諸癥悉減﹐惟臍邊痛未全止。以仲景小建中湯加當歸﹑木香﹐服之而安。

卷一三吳治驗

丁耀川令堂吐血左胯肛門互換作痛

丁耀川文學令堂﹐年四十四﹐常患胃脘痛﹐孀居十五年﹐日茹蔬素。其年七月﹐觸於怒﹐吐血碗許﹐不數日平矣。九月又怒﹐而吐血如前﹐加腹痛。至次年二月﹐忽裏急後重﹐肛門大疼﹐小便短澀﹐出惟點滴﹐痛不可言﹐腰與小腹之熱﹐如滚湯泡者﹐日惟仰臥不有側﹐一側則左跨並腿作痛。兩跨原有痛﹐小便疼則肛門之痛減﹐肛門疼則小便之痛亦減。肛門以疼之故不能坐。遇驚恐則下愈墜而疼﹐經不行者兩月﹐往常經來時腰腹必痛﹐下紫黑血塊甚多﹐今又白帶如注﹐口渴﹐通宵不寐﹐不思飲食﹐多怒﹐面與手足發虛浮﹐喉中梗梗有痰﹐肌肉半消。診之脈僅四至﹐兩寸軟弱﹐右關滑﹐左關弦﹐兩尺澀。據脈上焦气血不足﹐中焦有痰﹐下焦气凝血滯﹐郁而爲火﹐蓋下焦之疾﹐肝腎所攝﹐腰胯肝之所經﹐而二便乃腎之所主也。據癥面與手足虛浮﹐則脾气甚弱﹔飲食不思﹐則胃气不充﹔不寐﹐由過於愁憂思慮而心血不足﹐總爲七情所傷故爾。《內經》云﹕二陽之病發心脾﹐女子得之則不月﹐此病近之。且值火令當權之候﹐誠可慮也。所幸者﹐脈尙不數﹐聲音淸亮﹐尢可措手。因先爲開郁淸熱﹐調達肝气﹐保過夏令後﹐再爲驟補陰血。必戒絕怒气﹐使血得循經﹐而病可痊。不然﹐則倉扁亦難奏功矣。初投當歸龍薈丸﹐以徹下部之熱﹐繼以四物湯﹐龍膽艸﹑黃柏﹑知母﹑柴胡﹑澤蘭葉﹐煎吞滋腎丸﹐連服四日﹐腰與小腹之熱始退。後以香薷﹑石葦﹑龍膽艸﹑桃仁﹑滑石﹑杜牛膝﹑甘艸梢﹑軟柴胡﹐煎吞滋腎丸﹐大小便痛全減。

卷一三吳治驗

丁文學令姊暈厥

丁文學長令姊﹐常患暈厥﹐吐痰碗許乃蘇﹐一月三﹑五發。後又口渴﹐五更倒飽﹐腸鳴腹疼﹐泄瀉﹐小水短澀﹐咳嗽。余脈之﹐兩寸濡弱﹐兩關滑大﹐此中焦痰積所致也。先與二陳湯﹐加蒼術﹑山楂﹑麥芽以健脾祛濕爲臣﹐以白芍藥止痛爲君﹐以滑石﹑澤瀉引濕熱從小便出爲佐﹐黃芩爲裨佐。十帖﹐二陰之痛俱止﹐攺以六味地黃丸加黃柏﹑知母﹑牛膝﹐服之而安。

卷一三吳治驗

金良美咳嗽吐紅潮熱左脇不能臥

有金良美者﹐年十八﹐患咳嗽吐紅﹐下午潮熱夢遺。市醫進四物湯加天門冬﹑黃柏﹐知母之類﹐治半年﹐反加左脇脹疼﹐不能側臥﹐聲音漸啞﹐飲食輒惡心﹐肌肉大削﹐六脈俱數﹐醫告技窮﹐因就予治。觀其面色白﹐又隱隱有淸气夾之﹐兩足痿弱無力﹐予語之曰﹕此癥气虛血熱﹐而肝脈甚弦﹐弦則木气太旺﹐脾土受虧﹐不能統血﹐殆始怒气所觸﹐繼爲寒涼之劑所傷﹐以致飲食惡心﹐肌肉瘦削。書云﹐脾胃一虛﹐肺气先絕。以肺金不足﹐則肝木愈不能制。濁痰瘀血凝於肺竅﹐故咳嗽聲啞﹐滯於肝﹐故左脇不能貼席而臥﹐病勢危矣。喜在靑年﹐猶可措手。因急用人參二錢﹐鱉甲五錢爲君﹐白術﹑白芍﹑陳皮﹑茯苓﹑通艸﹑貝母各一錢爲臣﹐甘艸﹑牡丹皮各七分爲佐﹐桔梗五分爲使。二十帖﹐潮熱止﹐咳嗽減大半。三十帖﹐聲音開亮﹐左脇亦能貼席而臥。後以大造丸調理全安矣。乃囑之曰﹕病愈𨿽可喜﹐而弦脈未退﹐須切忌怒气及勞心勞力之事﹐庶幾可保無虞。苟不守予言﹐而勞怒相觸﹐血來必不能禦﹐戒之防之。此後精神日旺﹐肌體半肥﹐六年無事。一日遇事拂意﹐大怒﹐而又結算勞心﹐則血如泉湧﹐頃刻盈盆﹐上唇黑腫﹐汗出淋漓。急請予診﹐脈亂無倫。診畢﹐渠語近侍欲大解。予曰﹕此死徵也﹐陰陽乖離矣。辭而出﹐未離門而气絕。父母哭謝予曰﹕始守翁訓﹐苟活六年﹐一旦不戒﹐遂如翁所料﹐死生𨿽命﹐亦不自愼致之。其爲人也﹐量窄而緊於財﹐因記此以戒世之重財輕生者。

卷一三吳治驗

倪五娘子口眼歪斜

倪五娘子﹐以中風暈厥之後﹐口眼歪斜﹐左腳右手不能屈伸﹐口渴﹐小水不利﹐兩頰緊﹐出語艱澀。問之則期期而對﹐不問默然﹐亦不思飲食﹐行年五十矣。諸醫不效。予治始與涼膈散﹐加石菖蒲﹑遠志﹑煎湯﹐化錢氏安神丸二顆服之。其夜大便四行﹐次日神气遂淸﹐口眼半正﹐惟頰車尙緊﹐未能開聲。細察形气﹐似弱也。卽與六君子湯﹐加麥門冬﹑滑石﹑天花粉﹑石菖蒲﹑遠志﹑當歸﹑薄荷﹐服後神思大淸爽﹐能自坐﹐不須人扶﹐語言亦少利。

攺以六君子湯﹐加麥冬﹑天花粉﹑石菖蒲﹑當歸﹑五加皮﹑薏苡仁﹑紅花﹑天麻﹐十帖痊愈矣。

卷一三吳治驗

王祖泉令政頭痛惡寒汗出如雨

王祖泉令政﹐患頭疼夜熱﹐灑淅惡寒﹐汗淋漓如雨﹐上身熱﹐下體寒﹐渴不思飲﹐徧身疼﹐腹有一塊﹐大如拳﹐硬如石﹐腸鳴﹐小水短少﹐飲食俱廢。脈則右關滑﹐左弦數。究所由起﹐謂大怒後卽傷於食﹐市醫皆以地黃﹑門冬﹑芩﹑連﹑黃柏之劑治之﹐熱愈甚﹐脾气大虛。

予治用平胃散﹐加山楂﹑麥芽﹑砂仁﹑香附﹑木香﹑川芎﹑枳實﹐連進四帖﹐中气稍能運動﹐而夜熱如前。再與補中益气湯﹐寒熱俱退矣﹐而腹痛裏急後重。予知其積滯將行也﹐乃與白六神丸﹐而腹痛後重皆除﹐攺進以參苓白術散﹐加香附﹑烏梅﹑山楂﹐服之病良已。

卷一三吳治驗

溫巽橋子婦滯下

溫巽橋子婦﹐吳車駕湧瀾公長女也。發熱惡心﹐小腹痛﹐原爲怒後進食﹐因而成積﹐左腳酸已十日矣。南潯有陳女科﹐始作瘟疫療治﹐嘔噦益加。又作瘧治﹐粒米不能進﹐變爲滯下﹐裏急後重﹐一日夜三十餘行。陳技窮而辭去。且言曰﹕非不盡心﹐犯逆癥也。下痢身涼者生﹐身熱者死﹔脈沈細者生﹐脈洪大者死。今身熱脈大﹐而又噤口﹐何可爲哉﹖因請予治。脈之﹐兩手皆滑大﹐尺部尢搏指。予曰﹕癥非逆﹐誤認爲疫爲瘧﹐治者逆也。𨿽多日不食﹐而尺脈搏指﹐《內經》云﹕在下者引而竭之。法從下可生也。卽與當歸龍薈丸一錢五分﹐服下﹐去稠積半盆﹐痛減大半﹐不食者十四日﹐至此始進粥一甌﹐但胸膈仍飽悶不知餓。又與紅六神丸二錢﹐胸膈舒而小腹軟﹐惟兩跨痛﹐小腹覺冷﹐用熱磚熨之﹐子戶中白物綿綿下﹐小水短澀。攺用五苓散加白芷﹑小茴香﹑白雞冠花﹑柴胡服之﹐至夜滿腹作疼。亟以五靈脂醋炒爲未﹐酒糊爲丸三錢﹐白湯送下﹐通宵安寢﹐次日﹐精神淸健﹐飲食大進﹐小水通利矣。

而獨白物仍下﹐再用香附炒黑存性﹐枯礬各一兩﹐麵糊爲丸﹐每空心益母艸煎湯送下二錢﹐不終劑而白物無﹐病痊愈矣。專科赧然稱奇而服﹐錄其案驗而去。

卷一三吳治驗

溫一渠內人血虛咳嗽

溫一渠內人﹐平素血虛咳嗽﹐近爲飲食所傷﹐不知饑餓。專科作陰虛治﹐而胸膈愈脹。

予脈之﹐右關滑大﹐左手軟弱。法當先健脾﹐消去飲食﹐然後治嗽。若爲補陰降火﹐不惟咳嗽無功﹐恐脾胃轉傷﹐腹脹瀉泄﹐變將不測。何也﹖脾胃喜溫而誤寒也。卽以二陳湯加山楂﹑麥芽﹑枳實﹑白術﹑川芎﹑香附與之。一劑而胸膈寬﹐再劑而飲食進。繼用桑白皮﹑地骨皮﹑甘艸﹑陳皮﹑貝母﹑栝蔞仁﹑馬兜鈴﹑桔梗﹑紫菀﹐十帖而咳嗽脫然矣。

卷一三吳治驗

溫巽橋二令媳產後脇脹痛白帶如膿

溫巽橋二令媳﹐產後五十餘日﹐右脇脹痛﹐手不可近﹐赤白帶多﹐下如膿﹐發熱﹐大便燥結。予曰﹕此惡露未盡﹐瘀血化爲膿﹐治宜急也。嘗見數婦有此病﹐而不識治﹐積而成毒﹐有成腸癰者﹐有內成腫毒﹐潰從腰兪出者﹐皆以不知治法﹐則瘀血無從出故也。急用澤蘭葉﹑山楂子﹑五靈脂﹐消惡露爲君﹔川芎﹑當歸﹑茯苓﹑白芷爲臣﹔益母艸爲佐﹔香附﹑靑皮爲使。外與當歸龍薈丸﹐潤大便﹐使熱從大便去﹐服後次日﹐腹脇皆寬﹐痛亦盡止。又因食葷與雞子﹐復作疼﹐但不如前之甚﹐隨與保和丸﹐用山楂煎湯送下三錢﹐而痛愈矣。

卷一三吳治驗

溫天衢病目吐血

溫天衢氏﹐冬月病目﹐醫爲發散太過﹐至春間吐血碗余﹐及夏﹐下午潮熱咳嗽﹐胸膈脹疼﹐早晨冷汗淋漓﹐大便溏﹐一日兩行﹐飲食少﹐肌肉消十之七﹐脈數。據癥脈﹐法在不治。裏中諸長老﹐以其素行端濃﹐羣然懇予措劑。予以眾懇不能辭﹐乃用瀉白散加五味子﹑白芍藥﹑貝母﹑馬兜鈴。服下﹐其夜帖然而臥﹐不嗽﹐惟大便溏。前藥加白扁豆﹑山藥﹑茯苓﹐汗亦漸止﹐復與瀉白散﹐加石斛﹑馬兜鈴﹑貝母﹑陳皮﹑薏苡仁﹑白芍藥﹑山藥﹑五味子﹑桔梗﹐調理三月而痊。

卷一三吳治驗

張二娘子孕七月嘔吐不止

張二娘子﹐妊七月而嘔吐不止﹐气壅咳嗽﹐胸與兩脇皆脹﹐不能伏枕。予先與金花丸二服以止吐﹐服下立應﹐繼與大腹皮﹑陳皮﹑枳殼﹑半夏﹑甘艸﹑竹茹﹑茯苓﹑旋復花﹑前胡﹑紫菀﹑黃芩﹑生薑﹐服二帖﹐气平嗽止﹐安然睡矣。

金花丸者﹐雄黃一錢五分﹐半夏一兩﹐檳榔二錢﹐薑汁浸﹐蒸餅糊爲丸是也。

卷一三吳治驗

王敬泉內眷痰嗽腹脹

王敬泉內眷﹐患痰嗽﹐腹飽脹﹐泄瀉腸鳴﹐裏急後重﹐發熱﹐口鼻之气如火塞。以六君子湯﹐加山楂﹑麥芽﹑柴胡﹑秦艽﹑靑蒿﹑白芍藥﹑益智仁﹐與香連丸兼服﹐兩劑﹐气舒嗽減﹐大便結實﹐鼻仍塞。前方加川芎﹐減白芍藥而安。

卷一三吳治驗

溫南溪內人大便祕結

溫南溪內人﹐居常大便祕結﹐面赤﹐不思飲食﹐頭時眩暈。診其脈﹐右關尺滑大有力﹐此痰火癥也。用栝蔞四錢爲君﹐滑石三錢﹐枳實二錢﹐半夏一錢半爲臣﹐蘿卜子﹑姜黃各一錢爲佐﹐兩帖愈矣。又教以或遇大便祕結﹐每服當歸龍薈丸﹐加牛膽南星一錢立應。

卷一三吳治驗

陳春野公令愛丁奚疳痢

陳春野孝廉二令媛﹐患丁奚疳痢﹐四肢浮腫﹐以布袋丸與大安丸同服則大瀉﹐用參苓白術散加澤瀉﹑山楂﹑麥芽﹐瀉亦不止。神气大弱﹐谷粒不入口﹐小水不利﹐大便一日仍三五次﹐積滯未除﹐攺以參苓白術散﹐加肉果與服﹐瀉稍止﹐食粥一盞。下午因食紅棗數枚﹐夜分痰忽起﹐其勢甚危。急與蘇合丸﹐服之而愈。再以參苓白術散﹐加石菖蒲﹑藿香﹑炮姜﹑肉果﹐調理全安。

卷一三吳治驗

潘敬齋令媳血下筋膜如手大者一二桶

潘敬齋令媳﹐原因經水不行﹐醫投安胎之劑。越七月﹐經水忽大行﹐內有血塊筋膜如手大者一二桶﹐昏冒困憊爲劇。逆予治﹐其脈右關洪滑﹐左寸洪數﹐兩尺皆洪大。病形夜分切牙亂語﹐手心熱﹐口噤﹐時手足皆冷﹐心頭脹悶不快﹐面色靑。始諸醫皆謂難治。予曰﹕無恐﹐此濁痰流滯血海﹐以誤服安胎之劑﹐益加其滯。夫血去多﹐故神魂無根據﹐痰鳴心竅﹐故神昏語亂。急爲調气開痰﹐安神養血﹐可生也。卽以溫膽湯加石菖蒲﹑酒芩﹑天麻﹑酸棗仁﹑丹參與服﹐其夜子丑時﹐切牙亂語皆減半。次日仍與前藥﹐每帖加竹茹五錢﹐臨睡﹐又與黑虎丹數粒﹐諸癥悉去而愈。敬齋問曰﹕藉髙手病痊矣﹐而每發於夜半何也﹖予曰﹕此心包絡與膽經有痰熱﹐故每至其時而發﹐單治此兩經﹐痰旣消﹐而神魂俱安也。敬齋曰﹕善。

卷一三吳治驗

張懷赤公早晨泄瀉下元虛寒

上捨張懷赤﹐每早晨腸鳴瀉一二度﹐晚間瀉一度﹐年四十二﹐且未有子。予診之﹐尺寸短弱﹐右關滑大。予謂此中焦有濕痰﹐君相二火皆不足﹐故有此癥。以六君子湯加破故紙﹑桂心﹑益智仁﹑肉豆蔻煎服﹐瀉遂減半。又以前藥加杜仲爲丸﹐服之而愈﹐次年生子。

卷一三吳治驗

臧七房二老夫人痢

臧七房二老婦人﹐年六十八﹐患痢﹐痢後過食熟菱與腐湯﹐以致大便滑泄不固﹐飲湯水﹐徑直下不停﹐胸膈痞悶﹐語言無力﹐舌漧口燥生瘡﹐咽津液則喉疼。元气大虛而熱﹐皆虛火所致。且長素二十餘年﹐又當痢後﹐益知非有餘之癥也。脈又尺寸俱弱﹐兩關滑大。《內經》云﹕淸气在下﹐必生飧泄﹔濁气在上﹐必生脹﹐此之謂也。法當提淸降濁﹐補助元气。用四君子湯﹐加葛根﹑白芍藥﹑黃連淸虛熱﹐止燥渴爲君﹐桔梗輔佐葛根升提淸气爲臣﹐陳皮﹑麥芽降其濁气﹐以消胸膈痞悶爲佐﹐加烏梅爲使。上使生津﹐下使止濁﹐連服二劑﹐尺寸之脈稍起﹐飲食亦得停腹﹐﹐然始有生气。仍以前方加白扁豆﹑神曲﹐打糊爲丸﹐調理而安。

卷一三吳治驗

蔡樂川令眷頭痛如破

蔡樂川令眷﹐患頭痛﹐痛如物破﹐髮根稍動﹐則痛延滿頭﹐暈倒不省人事﹐逾半時乃蘇。徧身亦作疼﹐胸膈飽悶﹐飲湯水停膈間不下。先一日吐淸水數次﹐蛔虫三條。原爲怒起﹐今或惡風﹐或惡熱﹐口或渴﹐或不渴﹐大便祕﹐脈則六部皆滑大有力。予曰﹕此痰厥頭痛癥也。

先以藿香正气散止其吐﹐繼以牛黃丸﹑黑虎丹淸其人事。頭仍疼甚﹐又以天麻﹑本各三錢﹐半夏二錢﹐陳皮﹑白芷﹑薄荷﹑麻黃﹑生薑﹑蔥白煎服﹐得少汗而頭痛少止。至晚再服之﹐五更痛止大半﹐而人事未全淸。予謂此中焦痰盛﹐非下不可。乃用半夏五錢﹐巴霜一分﹐麵糊爲丸﹐每服三十丸﹐生薑湯送下。下午大便行三次。皆稠粘痰積也。由此飲食少進﹐余癥瘥可﹐惟徧身仍略疼。攺用二陳湯﹐加前胡﹑石膏﹑本﹑薄荷﹑枳殼﹑黃芩﹑石菖蒲﹐調理而安。

卷一三吳治驗

周蘆汀乃眷胃脘痛

周蘆汀乃眷﹐患胃脘痛﹐手心熱﹐嘔吐不食者四日﹐晝夜叫痛不輟聲﹐脈則兩手皆滑數。予謂當以淸熱止痛爲先﹐故先與淸熱止痛末藥二錢令服之﹐不一飯頃﹐痛遂止而睡。家人皆色喜。予曰﹕未也﹐此火暫息耳﹐其中痰積甚固﹐不乘時而下之﹐勢必再作。因與總管丸三錢﹐服下腹中微痛﹐再服二錢﹐又睡至天明乃寤﹐而腹痛亦止。大便下痰積甚多。次日以二陳湯加枳實﹑姜黃﹑香附﹑山梔﹑黃連與之﹐服後胃脘之痛全止﹐惟小腹略覺膨。予謂其痰積未盡也。再與總管丸三錢﹐夜服之﹐天明又行一次﹐痰積之下如前﹐而胃脘之痛亦絕不發矣。

卷二三吳治驗

王文川令郎內傷發黃﹝有發明﹞

王文川令郎﹐原傷飲食﹐又傷於冷菱等物﹐徧身發黃﹐眼如金色﹐夜發熱﹐天明則退﹐腹痛手不可近﹐號叫通宵。市醫因其黃而曰胡眞矣。眾議以艸頭藥進。予至﹐急止之﹐曰﹕向以艸藥幾誤其母﹐復欲誤其子乎﹗蓋脾胃喜溫惡寒﹐且此癥乃食積釀成﹐而黃爲濕熱所致﹐法當健脾﹐用溫暖之劑下之﹐濕熱去而黃自退。艸頭藥性多寒﹐用之是損脾土而益其疾也﹐可用哉﹖卽以保和丸一錢﹐入備急丸五分﹐作一次服之﹐少頃瀉一次﹐又少頃﹐連下三次﹐積物所下甚多﹐腹痛盡止﹐再與調中丸服一月﹐不但一身之黃盡退﹐而步履輕捷如飛。其父喜曰﹔神不誤我。問其故﹐曰﹕始議進艸頭藥者十九﹐而孫君獨叱其非﹐余不能決而決於神﹐神允孫君﹐服果有效。而吳我峯﹑小樓等曰﹕亦孫君之藥神爾﹗設無孫君﹐神𨿽靈何所顯哉﹗眾拊掌而噱。

卷二三吳治驗

施涇陽先生內人痰火

施涇陽先生內人﹐年五十八﹐左脇有痰飲﹐每升至咽間﹐卽脹悶不知人事﹐徧身皆脹﹐不能臥﹐小水赤。診其脈﹐兩寸關洪滑﹐六部皆數。予謂此痰火癥也﹐痰生熱﹐熱生風﹐故每發人事不知爾。乃與牛黃淸心﹑涼膈丸同黑虎丹服之﹐夜遂得睡﹐人事亦安靜。再以二陳湯加滑石﹑竹茹﹑郁金﹑薄荷﹑黃芩﹑前胡﹐加燈心﹑生薑煎服﹐全安矣。

卷二三吳治驗

屠侍軒尊眷產昏憒不知人事

屠侍軒尊眷﹐產一日而觸於怒﹐大便泄瀉﹐昏憒不省人事﹐大熱﹐气促﹐汗多。眾醫謂產後脈不宜大﹐今脈大左手散亂﹐又汗出喘促﹐法在不治。予曰﹕固然。書云醫而不起者有矣﹐未有不藥而起者也。且不藥而視其死﹐與藥而或可圖生者﹐孰優﹖予試之。亟與人參五錢﹐白術三錢﹐炙甘艸一錢五分﹐炮姜二錢﹐肉果六分﹐五味子七分﹐煎服。其夜遂稍睡。予竅喜﹐補而得睡﹐其陰陽和矣。次早脈果稍收斂﹐喘促亦緩﹐大便前半夜瀉三次﹐五更啜粥半盂﹐小便通利。大有生意也。再以人參﹑阿膠固元气﹑定喘爲君﹐白術﹑炮姜補脾爲臣﹐澤蘭葉退產後之熱﹐五味子斂神止汗﹐肉果止瀉爲佐﹐甘艸和中爲使﹐五帖而安。

卷二三吳治驗

屠學恆乃眷產後作瀉

屠學恆先生乃眷﹐以產後欠補養﹐而精神疲困﹐脾胃亦弱﹐腹中間作痛。作瀉﹐脈兩手皆濡軟無力﹐以六君子湯加藿香﹑砂仁﹑香附﹑蒼術﹑澤瀉﹐調理而安。

卷二三吳治驗

周鑑泉令政傷寒譫語

周鑑泉令政﹐病傷寒。發熱﹐譫語﹐口渴﹐咳嗽﹐胸膈痛﹐泄瀉﹐嘔吐﹐徧身發斑。診之﹐六脈洪滑﹐予曰﹕此少陽陽明合病之癥﹐勢亦重矣。急以升麻葛根湯﹐加滑石﹐五味子進之。服後汗大出﹐下午卽退涼而譫語止。晚進柴苓湯加五味子﹑滑石﹐其夜瀉止﹐神思始淸。

次日左脈已和﹐右脈亦稍收斂。予喜曰﹕可無恙也。攺用白芍藥爲君﹐陳皮﹑柴胡﹑酒芩﹑五味子﹑牡蠣﹑滑石﹑茯苓﹑澤瀉﹑白術﹐服四帖而痊可。

卷二三吳治驗

臧顧渚老先生兩耳癢

大國博臧顧渚先生﹐病兩耳癢﹐唇燥舌漧﹐咳嗽吐濃痰﹐脈左稍浮弦﹐右洪滑。此胃中痰火流入肺經﹐郁積久而生熱生風也。先以總管丸導其痰﹐又與黑虎丹祛其風熱﹐繼以天花粉﹑薄荷﹑郁金﹑葛根﹑白藥子﹑甘艸﹑黃連﹑連翹﹑蟬蛻煎服而安。

卷二三吳治驗

王南崗咳嗽气湧

王南崗咳嗽气湧﹐不能伏枕﹐吐痰不已。下午微熱﹐胸膈膨脹﹐不知飽餓﹐口漧﹐舌上白苔濃﹐小水短少﹐大便裏急後重﹐間有紫黑血。脈右關洪滑﹐左手澀。據脈癥﹐胃中有瘀血痰積﹐而肺气亦虛也。法當先補而後瀉﹐以人參﹑白術﹑白芍藥﹑柴胡﹑黃連﹑陳皮﹑半夏﹑五味子﹑桔梗﹐與三帖後﹐察其肺脈已旺﹐乃與總管丸下之﹐去黑血屑極多﹐諸癥悉減﹐再與紅六神丸調理而痊。

卷二三吳治驗

張桃津乃政小產後臍下痛

張桃津乃政﹐原有小便癃閉之癥﹐又小產後三日﹐臍下作疼﹐夜分發熱﹐口渴﹐大便溏﹐日三四度。先與補中益气湯﹐加玄胡索﹑澤蘭葉﹑牡丹皮服之﹐連進三帖﹐大便實矣。惟小便頻數﹐滴滴不斷﹐一日夜二十餘次﹐夜分尢多﹐精神甚憊。脈𨿽五至﹐不甚充指﹐此血虛有熱﹐而气亦滯也。濕熱在气分。故口中渴﹐血虛﹐故臍下痛。法當峻補其陰﹐而淡滲其陽。

以熟地黃三錢﹐黃柏一錢補陰爲君﹐萆去濕熱爲臣﹐瞿麥穗﹑澤瀉淡滲爲佐﹐烏藥調气﹐甘艸爲使。服下臍痛全止﹐小便其夜亦不起﹐連進三帖﹐病脫然矣。

卷二三吳治驗

陳光祿五更胸膈飽脹

陳光祿松巒翁﹐長濃君子也。而存心博愛。常五更胸膈脹疼﹐三吳名家徧延而治﹐寒熱溫涼藥味備嘗﹐竟無一效。禮予診之。右寸軟弱﹐左平﹐兩尺亦弱。予曰﹕此肺腎二經之不足也﹐補而斂之﹐可無恙矣。以補骨脂﹑山茱萸﹑人參各三兩﹐鹿角膠﹑鹿角霜各五兩﹐杜仲﹑巴戟﹑白茯苓﹑車前子各一兩五錢﹐幹山藥二兩﹐鹿角膠酒化爲丸﹐空心淡鹽湯送下。又以禦米殼去筋膜蜜水炒三兩﹐訶子面煨去核一兩﹐陳皮一兩半﹐煉蜜爲丸﹐五更枕上白湯送下一錢。服一月﹐病不再發。翁由是交予極歡也。及見予《玄珠》稿﹐大稱快﹐語曰﹕醫家凡得一方﹐輒自祕以爲髙﹐君獨欲公諸人﹐是有意於壽蒼生者。亟付剞劂﹐予當助梓。因手錄予百餘方﹐制丸散以施﹐而亦無人徳我之望。

卷二三吳治驗

溧水令君夫人五更倒飽泄瀉

溧水令君吳湧瀾公尊夫人﹐每五更倒飽﹐必瀉一次﹐腹常作脹﹐間亦痛。脈兩手寸關洪滑﹐兩尺沈伏。予曰﹕此腸胃中有食積痰飲也。乃與總管丸三錢﹐生薑湯送下。大便𨿽行﹐不甚順利﹐又以神授香連丸和之﹐外用滑石﹑甘艸﹑木香﹑枳殼﹑山楂﹑陳白﹑白芍藥﹑酒連調理而安。

卷二三吳治驗

李悅齋夫人腹痛譫語如狂鼻衄﹝有發明﹞

李悅齋先生夫人﹐胸脇大腹作痛﹐譫語如狂。寅卯辰三時稍輕﹐午後及夜痛甚﹐晝夜不睡﹐飲食不進者十八日。究其故﹐原有痰火與頭疼﹑牙疼之疾﹐又困經行三日後﹐頭疼發寒熱。

醫以瘧治﹐因大惡熱﹐三四人交扇之﹐而兩手浸冷水中﹐口噙水而不咽﹐鼻有微衄﹐又常自悲自哭﹐目以多哭而腫﹐痛時卽壁上亦欲飛去﹐劇則咬人﹐小水直下不固﹐喉梗梗吞藥不下。脈則左弦數﹐右關洪滑。予曰﹕此熱入血室癥也﹐誤服治瘧剛燥之劑而動痰火﹐以致標本交作。諸人尢謂﹕熱入血室﹐當夜間譫語如狂﹐如見鬼﹐何至胸脇痛劇咬人也﹖予曰﹕仲景云﹐經水適來適止﹐得疾﹐皆作熱入血室治之﹐治同少陽﹐而以小柴胡湯爲主﹐加涼血活血之藥﹐此古人成法可守也。痛極咬人者﹐乃胃虛虫行﹐求食而不得﹐故喉中梗梗然也。卽以小柴胡湯加桃仁﹑丹皮﹐而譫語減﹐次日以安蛔湯與服﹐而疼隨止﹐飲食進﹐遂有生意。

卷二三吳治驗

吳仲峯脾泄

吳仲峯先生邀予診﹐時爲仲秋初二日也。六部皆沈微﹐而左尢甚﹐隱隱又如蛛絲之細。

癥則原以腸風去血﹐過服寒涼﹐致傷脾胃。自春至秋﹐脾泄不愈﹐日夜十二三行﹐面色黃白帶靑﹐兩頤浮腫﹐四肢亦浮﹐小水不能獨利﹐利必與大便並行﹐腸鳴﹐四肢冷﹐口不渴﹐飲食大減﹐口唇齦肉皆白。其爲人也﹐多憂思。夫四肢者﹐脾之所主﹐淸冷爲陽气不充。兩頤乃腎經部位﹐浮腫益見腎气之不足也。脈沈微與面色黃腫﹐皆屬於濕。書云﹕諸濕腫滿﹐皆屬脾土。合脈癥觀之﹐由脾虛不運﹐積濕而然﹐虛寒明矣。病至此﹐勢亦甚危﹐第形癥相符﹐色脈相應﹐又能受補﹐庶幾可生也。法當大溫補升提。以東垣益胃升陽滲濕湯加減調理。人參三錢﹐白術五錢﹐黃二錢﹐茯苓﹑益智仁﹑蒼術﹑澤瀉各一錢﹐大附子五分﹐炮姜﹑炙甘艸﹑升麻﹑防風各五分﹐連服八帖﹐諸癥悉減。乃囑之曰﹕病𨿽暫愈﹐宜戒生冷﹑憂思﹐庶服藥有效﹐切勿輕犯﹐犯之非藥石可回也。翁曰﹕諾﹐敢不惟命﹖

卷二三吳治驗

張后溪令孫瘡疥發腫

張后溪先生令孫﹐徧身疥瘡浮腫﹐腫自足背起﹐漸腫上大腿﹐今且至腹﹐大便泄瀉﹐發熱不得安寢。此風濕之癥﹐當令與時違之候。治從開鬼門﹐潔淨府二法﹐使淸陽升﹐則瀉可止﹔小水利﹐則浮腫可消。上下分去其濕之意也。蒼術一錢﹐薏苡仁﹑桑白皮各三錢﹐靑蒿﹑防風﹑升麻﹑柴胡各五錢﹐大腹皮﹑五加皮﹑赤茯苓﹑澤瀉各六分﹐八帖全安。

卷二三吳治驗

張五橋夫人喘嗽

府佐張五橋先生夫人﹐患喘嗽﹐夜分气壅不能仰臥﹐體素弱﹐脈右滑大﹐左細弱﹐每咳嗽﹐必連連數十聲﹐痰不易出﹐甚至作吐。以東垣人參平肺散加減治之﹐四日而愈。人參﹑桑白皮﹑地骨皮﹑靑皮﹑茯苓﹑五味子﹑知母﹑滑石﹑麥芽﹑天麻﹑粳米﹑甘艸﹐水煎服﹐夜與白丸子。

卷二三吳治驗

方東野脊骨痛牽引胸腹皆痛

方東野患脊骨痛﹐牽引胸腹皆疼﹐舌上黃苔甚濃﹐脈沈滑而數。先以川芎﹑羌活﹑炙甘艸﹑蒼術﹑姜黃﹑防風﹑本﹑枳殼﹑桔梗﹑柴胡服之。服後背脊痛減﹐腹仍痛。與木香﹑檳榔﹑姜黃﹑香附﹑靑皮﹑酒連﹑大栝蔞﹑柴胡﹑川芎服之﹐腹痛稍減﹐腰疼甚﹐知其痰積下行﹐欲去而不能也。卽以木香檳榔丸下之﹐連行三四次﹐舌上黃苔始退﹐腹痛全止。脈亦軟弱。

攺以人參﹑當歸﹑白芍﹑甘艸﹑茯苓﹑陳皮﹑白芥子﹑香附﹑柴胡﹑靑皮﹑白術﹐調理而安。

卷二三吳治驗

張淨宇發熱腹痛泄瀉嘔吐

張淨宇文學﹐發熱腹疼﹐泄瀉口渴﹐嘔吐不止。時師有認寒者﹐有認熱者﹐有認傷食者。予至診之曰﹕此時疫瀉也。以二陳湯倍白術﹐加靑蒿﹑葛根﹑酒芩﹑白芍藥﹑豬苓﹑澤瀉﹑滑石﹐一劑而安。

卷二三吳治驗

張近川胃脘痛

張一尹近川翁﹐始以內傷外感﹐過服發散消導之劑﹐致胃脘當心而痛﹐六脈皆弦而弱﹐此法當補而斂之也。白芍藥酒炒五錢﹐炙甘艸三錢﹐桂枝一錢半﹐香附一錢﹐大棗三枚﹐飴糖一合﹐煎服一帖而瘳。

卷二三吳治驗

閔文川公肛生一毒膿潰不收口

閔文川先生﹐肛上生一腫毒﹐月餘膿潰矣﹐但稍動則出鮮血不止﹐大便結燥﹐胸膈飽脹﹐飲食不思。脈兩寸短弱﹐關弦﹐尺洪滑。此气虛血熱﹐陷於下部。法宜補而升提也者﹐不然痔漏將作﹐可慮也。黃二錢﹐歸身﹑地楡﹑槐花﹑枳殼各一錢﹐升麻﹑秦艽各七分﹐荊芥穗五分﹐甘艸三分﹐服後胸膈寬﹐惟口苦甚﹐前方加酒連﹑連翹各五分而愈。

卷二三吳治驗

李古愚胸膈飽悶大便溏泄

李古愚先生﹐每食後卽大便﹐腹皮稍脹急﹐胸膈飽悶。醫與參術則痞悶愈甚﹐小水淸而長。

予脈之﹐左寸澀﹐右寸滑﹐按之如黃豆大﹐且鼓指﹐關尺之脈皆弦小﹐左尺脈迢迢有神气。

據脈乃積痰郁滯於肺莫能出﹐以致大便之气不固也。法當效丹溪治乃叔用吐﹐吐去上焦痰積﹐而大便自實矣。先用苦梗﹑蘿卜子各三錢﹐白豆仁﹑橘紅﹑山梔仁各一錢﹐川芎五分﹐生薑三片﹐蔥三根﹐水煎服之﹐取吐。服後半小時許﹐惡心﹐吐出淸痰﹐惡心之勢𨿽有﹐乃痰積膠固﹐猶不易出。又以蘿卜子一合﹐擂漿水﹐加蜂蜜﹐與半碗飲之﹐始吐出膠痰二碗余。

平日每小水則大便並行﹐吐後小水始能獨利﹐連行三四次﹐而胸腹寬舒。初亦以吐爲懼﹐至是豁然稱快﹐大便五日不行﹐始以予言爲不謬也。再以二陳湯加白術﹑旋復花﹑麥芽﹐調理而全可矣。

卷二三吳治驗

姚惠齋夜多泄瀉

姚惠齋先生﹐夜多泄瀉﹐瀉必三五次﹐甚且十數次﹐小腹時作疼﹐按亦疼﹐口不渴﹐小便長﹐醫半年不愈。予診之﹐左寸滑﹐餘五部皆濡弱。此陽气大虛﹐虛中有寒也。治當溫補下元﹐兼之升舉。人參一錢半﹐黃﹑白術各二錢﹐白芍藥酒炒三錢﹐大附子五分﹐肉桂一錢﹐杜仲﹑補骨脂各一錢半﹐升麻﹑防風各七分﹐姜棗煎服。其夜大便減半﹐次早𨿽瀉﹐俱是白積﹐如生豆汁狀﹐小腹痛止。再診之﹐右脈稍起﹐連服四帖而瘳。翁喜言曰﹕抱病半年﹐藥無虛日﹐今收功於四劑﹐何速哉﹗認病眞而投劑確也﹐敢不銘心。

卷二三吳治驗

姚老夫人右手疼

大京兆姚畫老夫人﹐年幾七十﹐右手疼不能上頭。醫者皆以痛風治﹐不效﹐益加口渴煩躁﹐請予診之。右手脈浮滑﹐左平。予謂此濕痰生熱﹐熱生風也。治宜代痰淸熱﹐兼流動經絡可瘳也。二陳湯倍加威靈仙﹑酒芩﹑白僵蠶﹑秦艽﹐四劑而病去如脫。

卷二三吳治驗

一僕時疫頭痛發熱

一僕發熱頭疼﹐口渴﹐腹疼﹐小便赤﹐大便瀉﹐日夜不睡者六日。予診之曰﹕據脈﹐汗後浮數﹐熱尙不減﹐乃疫癥也。以滑石三錢﹐靑蒿﹑葛根﹑白芷﹑片芩各一錢半﹐炙甘艸﹑升麻各五分﹐一帖卽得睡﹐熱減大半﹐頭痛全除。惟小水赤﹐頭暈﹐腳膝無力。此病後血虛之故。以四物湯加靑蒿﹑酒芩﹑薏苡仁﹐服之而安。

卷二三吳治驗

一僕時疫頭痛如破

一僕病與前類﹐而身如火爍﹐頭痛如破﹐大便不瀉﹐小水赤﹐口渴﹐鼻幹﹐不得眠﹐胸膈膨脹﹐腹饑不能食﹐六脈弦而數。用竹葉石膏湯﹐加知母﹑枳殼﹑白芷﹑葛根﹐大加靑蒿﹐一帖而熱痛減半﹐胸膈亦寬。惟口渴﹐小水短澀﹐睡臥不安﹐又與化瘟丹三錢﹐井水化下﹐渴止﹐稍得睡﹐頭暈腳軟﹐喘急。與四物湯加靑蒿﹑酒芩﹑薏苡仁﹑木瓜﹐服之全安。

卷二三吳治驗

一僕時疫嘔吐煩躁口渴

一僕之病亦前相似﹐以服丘一齋藥而大吐大瀉﹐熱益增﹐頭痛莫能當﹐煩躁口渴﹐鼻幹﹐嘔吐﹐小水短澀﹐寢食廢者十四日﹐勢甚危急。詢前所服藥﹐乃藿香正气散加砂仁﹑濃朴﹑山楂﹐大耗元气之味﹐且五月火令當權之疫﹐當以甘寒之劑治之﹐何可以辛熱香竄者﹐益其火而枯其津也﹖其勢危矣﹗此皆不知因時變達﹐惟習常膠﹐故以誤人者。用急投人參白虎湯﹐加竹茹﹑葛根﹑靑蒿﹑升麻﹐一帖而熱除﹐再帖而頭痛止﹐諸癥盡去。後連治數人﹐多如此類﹐何也﹖此無行之疫﹐故一方見之。治多先以甘寒淸解之劑投之﹐熱退卽以四物湯以補陰血﹐稍加淸熱之劑﹐而靑蒿之功居多﹐此固一時自得之愚。用錄之以告同志者﹐使知治法當隨時俗爲變﹐而常套不可不脫也。

卷二三吳治驗

馬鳳陽咳嗽內熱

馬鳳陽文學﹐五月患咳嗽﹐內熱﹐額上多汗﹐惡風。脈左弦數﹐右滑數。予曰﹕據弦數爲陰虛﹐滑爲有痰。不亟調治﹐恐成虛怯。以白芍藥﹑川歸﹑茯苓﹑五味子﹑白術﹑甘艸﹑陳皮﹑貝母﹑天花粉﹑酒芩﹑麥冬﹑知母﹑桑白皮﹐十帖﹐諸癥皆瘳。七月復瘧﹐間日一發﹐寒熱相半﹐寒熱亦俱極﹐渴甚﹐上身汗多。以石膏五錢﹐人參﹑黃﹑白芍藥﹑麥冬﹑知母二錢﹐柴胡三錢﹐桂枝﹑甘艸﹑陳皮﹑貝母各一錢﹐竹葉三十片﹐一帖而愈。

卷二三吳治驗

倪二南內人小水不禁

倪二南先生內人﹐小水不禁﹐一日二十餘起。脈右寸洪而有力﹐左寸虛﹐右尺沈微。此心腎不交之癥也。以當歸﹑遠志﹑丹參﹑牡丹皮﹑桑螵蛸﹑人參﹑山茱萸﹑益智仁﹑黃柏﹑知母爲丸﹐服之﹐五日爲安。後凡遇辛苦則發﹐以此服之立效。

卷二三吳治驗

嚴柱史令媳腹中有塊疼痛

柱史嚴印老長媳﹐少司空沈鏡老女也。患腹痛有小塊累累然﹐腹覺冷甚﹐兩寸關皆滑數﹐兩尺皆沈微﹐此脾气弱而飲食不消。又當秋令濕淫之候﹐不利亦瀉﹐宜預防。與白術﹑蒼術﹑茯苓﹑甘艸﹑白豆仁﹑木香﹑半夏﹑陳皮﹑澤瀉煎服。其夜果瀉一度。次早又瀉一度。

小腹仍疼不少減﹐且裏急後重。蓋其稟賦素虛﹐當補中兼消兼利。白芍藥三錢﹐桂心一錢﹐甘艸﹑人參﹑茯苓﹑澤瀉﹑陳皮﹑白術各八分﹐升麻﹑葛根各六分。服後脈皆軟弱不滑﹐累塊亦消。攺以人參﹑黃﹑白術﹑白芍藥各二錢﹐炙甘艸﹑陳皮﹑澤瀉﹑葛根﹑柴胡﹑茯苓各一錢﹐調理而痊。

卷二三吳治驗

陳鹿塘腸風髒毒大便燥結

新市陳鹿塘先生﹐原有腸風髒毒之癥﹐大便燥結﹐數日不能一行﹐痛苦殊甚。此胃寒腸熱之癥﹐其脈兩寸皆數﹐兩關皆弦而無力﹐兩尺洪滑而左尢甚。診畢﹐渠告予曰﹕病數年﹐百醫不效﹐望生難矣。聞公治多奇中﹐冀一奇而生之﹐實再造之恩也。予憐其苦﹐而俯想久之。

因思李東垣有云﹕大腸喜淸而惡熱﹐脾胃喜溫而惡寒﹐以胃屬土﹐而大腸屬金也。今治腸胃相兼之疾﹐必寒非淒淒﹐熱非灼灼始可。乃詳酌一方﹐專以腸風髒毒之藥爲君主﹐外以養血之劑裹之﹐使不傷胃气。蓋藥先入胃﹐而後傳入大腸﹐入胃時裹藥未化﹐及入大腸則裹藥化﹐而君藥始見﹐庶幾兩不相妨﹐亦假道滅虢之策也。因以大黃酒浸九蒸九曬者二兩﹐槐花三兩﹐木耳二兩﹐郁李仁﹑皂角子﹑象牙屑﹑條芩各一兩﹐血餘灰﹑升麻﹑荊芥穗各五錢爲末﹐煉蜜爲丸﹐赤豆大﹐外以四物湯加蒲黃各一兩爲衣﹐米湯送下﹐空必及下午各服二錢。服此果然血止﹐而大便不燥﹐飲食日加。鹿塘大喜曰﹕古稱用藥如用兵﹐奇正相生﹐鮮有不克敵者﹐其公之謂乎。

卷二三吳治驗

張道南內人腹痛

張道南先生內人﹐以飲食忤於气﹐因腹痛不飲食五日矣。逆予診之。兩寸關弦﹐尺滑。

予曰﹕此上焦气虛﹐下有郁滯也。以姜黃﹑靑皮爲君﹐山楂﹑檳榔﹑當歸﹑杏仁﹑烏藥﹑枳殼爲臣﹐柴胡﹑木香爲佐﹐吳茱萸爲使。服後气稍順。然後用蔥二斤﹐前湯浴洗腰腹﹐卽將熟蔥擦摩腰腹﹐使气通透﹐洗畢卽安臥少頃。其夜大便通﹐先下皆黑硬結塊﹐後皆水﹐此積滯行而正气虛也。以建中湯加山楂﹑茯苓﹑澤瀉﹑柴胡﹑香附﹑姜連調攝之而痊。

卷二三吳治驗

張道南尊堂膈上痰飲痞而惡心

張道南先生尊堂老婦人﹐以勞倦致早晨膈上有痰痞而惡心。每食熱物﹐目中卽出淚﹐脈右寸關皆滑﹐左寸短弱﹐此心血不足﹐而肺胃有痰也。以六君子湯加麥芽﹑白豆仁﹑旋復花治之而愈。

卷二三吳治驗

馬迪庵內人奇痰癥

馬迪庵先生內人﹐原以飲食過傷﹐又爲風寒外襲﹐以內傷外感治之後﹐復至五更發熱﹐唇燥﹐胸中衝跳不已﹐手足皆冷﹐脈兩寸俱滑數。予謂此奇痰癥也。以小陷胸湯加白芍藥﹑蘿卜子﹑前胡﹑酒芩二帖﹐次早大便行﹐下蛔虫八條﹐胸中卽不衝跳﹐但覺力怯。再診之﹐兩寸減半﹐尺脈稍起。以二陳湯加白術﹑白芍藥﹑酒芩調理﹐後四帖加當歸而痊愈。

卷二三吳治驗

董老夫人眩暈

大宗伯董潯老夫人﹐常眩暈﹐手指及肢節作脹。脈右寸軟弱﹐關滑﹐左脈弦長﹐直上魚際﹐兩尺皆弱﹐此亢而不下之脈。《難經》所謂木行乘金之候也。總由未生育而肝經之血未破爾。《內經》云﹕諸風掉眩﹐皆屬肝木。兼有痰火﹐治當養金平木﹐培土化痰。以白術半夏天麻湯﹐正與此對。服兩帖而眩暈平。再與六君子湯加天麻﹑白僵蠶以治其暈﹐加白芍藥以瀉肝﹐麥門冬﹑人參以補肺金﹐麥芽﹑枳實﹑神曲﹑蒼術以健脾﹐使宿痰去而新痰不生。少用黃柏二分爲使﹐引熱下行﹐令不再發。

卷二三吳治驗

張裕齋惡寒發呃

張裕齋﹐惡寒﹐痰多﹐作呃﹐胸膈不寬。兩寸俱短弱﹐關洪大﹐尺澀。此上焦气虛﹐中焦有痰﹐下元不實也。法當淸中補下。不然﹐後將有中風之患。二陳湯加白蔻仁﹑香附﹑藿香以開胃气﹐白芥子﹑蘿卜子﹑杏仁以降痰而潤大便。兩帖諸癥悉去。乃錄八味腎气丸方與之﹐令自調理。

卷二三吳治驗

嚴老夫人胸膈痞悶

大柱史嚴印臺夫人﹐年近六十﹐已孀居十年餘﹐以孀居而食長素。其婿張懷赤善予﹐語曰﹕外母近鼻塞﹐大便瀉﹐胸膈不暢﹐醫者下之益甚。予曰﹕王海藏有云﹐雜病酒積﹐下之早必成痞滿﹐所當愼也。用拉予診之﹐兩寸沈弱﹐關弦大﹐兩尺亦弱。予曰﹕此陽气其弱﹐脾气大虛﹐不當下而誤下之﹐故鼻作塞而胸痞悶也。用蒼術﹑川芎﹑桂枝﹑白芷﹑防風﹑桔梗﹐以疏風而升陽气﹐白蔻仁﹑蘿卜子﹐寬胸利膈﹐麥芽以助脾气。服後鼻不塞而胸猶痞﹐復用東垣木香化滯湯﹐加吳茱萸﹑漧薑而安。乃囑之曰﹕病𨿽漸愈﹐第陽气虛﹐脾气弱﹐不宜久食素﹐恐中气不充﹐防作中滿﹐謹識之﹐謹識之﹗

卷二三吳治驗

王谷泉頭眩泄瀉汗出不止

王谷泉﹐大便作瀉﹐上身熱﹐耳中壅塞﹐頭眩暈﹐胸膈不寬﹐口渴﹐痰多﹐咳嗽﹐六脈俱濡弱﹐汗大出。此正气大虛﹐或由克伐太過所致﹐當以補養爲先。人參﹑白術﹑白芍藥酒炒各四錢﹐柴胡﹑石菖蒲﹑陳皮各一錢﹐炙甘艸五分﹐澤瀉﹑茯苓各一錢。兩服而神淸﹑膈寬﹑脾健﹐惟汗不斂﹐眩暈未除。再與人參﹑白術﹑黃﹑酒炒白芍藥各二錢﹐炙甘艸五分﹐大附子五分﹐桂枝三分﹐澤瀉一錢而愈。

卷二三吳治驗

方東野兩脇痛

方東野﹐兩脇痛﹐上壅至胸﹐發熱﹐飲食不進。脈左手沈而弦數﹐乃積气也。右手滑﹐痰飲也。關脈濡弱﹐脾气不充也。據癥或觸於怒﹐故痛之暴耳。治當先去積熱﹐消痰气﹐然後用補。栝蔞仁六錢﹐枳殼﹑姜連﹑半夏各一錢半﹐白芥子一錢﹐牡蠣二錢﹐炙甘艸五分﹐柴胡一錢五分﹐二帖﹐諸癥盡去﹐飲食進矣。然恐其復發也。與當歸龍薈丸使行之﹐以刈其根。

服下果行兩次。

卷二三吳治驗

一婦懷孕內熱咳嗽

一婦人懷妊七月﹐內熱咳嗽﹐胸膈飽悶。以條芩二錢﹐栝蔞仁﹑白芍藥﹑紫菀﹑貝母﹑桑白皮各一錢﹐甘艸三分﹐枳殼﹑紫蘇梗﹑知母﹑陳皮各七分﹐兩帖而愈。

卷二三吳治驗

一婦心痛唇紅虫痛癥

一婦人心痛﹐唇紅﹐痛則大發熱﹐頭疼﹐少頃出汗﹐脈大小不一。予曰﹕此虫痛之癥﹐痛吐白沫可徵也。檳榔﹑川椒各二錢﹐杏仁一錢五分﹐石菖蒲一錢﹐烏梅七个﹐炮姜﹑艸豆仁﹑陳皮各五分﹐山梔仁一錢﹐一進而痛減半﹐再進而痛全除。

卷二三吳治驗

倪二南內人小產小腹痛暈厥

倪二南內人小產後小腹痛﹐夜分作熱﹐作暈。予曰﹕此气血虛而惡露未盡也。川芎一錢半﹐當歸三錢﹐澤蘭﹑益母艸﹑香附﹑丹參各一錢﹐人參七分﹐荊芥穗五分﹐山楂﹑桂皮各一錢。一帖而小腹痛止﹐再帖而熱暈悉除。

卷二三吳治驗

倪少南右頰車浮腫疼痛

倪少南右頰車浮腫而疼﹐直衝太陽﹐大發寒熱﹐兩手寸關俱洪大有力﹐此陽明經風熱交扇所致。以軟石膏三錢﹐白芷﹑升麻各一錢﹐葛根二錢﹐生熟甘艸各一錢﹐薄荷﹑山梔子﹑牡丹皮﹑連翹各七分﹐天花粉﹑貫眾各一錢半。兩帖腫痛全消。

卷二三吳治驗

倪少南內人經行如崩頭暈

倪少南內人﹐行經如崩﹐勢不可遏﹐頭暈眼花﹐脈右寸極軟弱﹐左近快﹐此气虛血熱之候﹐由气虛而血不固也。仲景云﹕血脫益气。特用人參﹑黃各三錢﹐白術二錢﹐粉艸五分﹐荊芥穗﹑蒲黃﹑側柏葉﹑姜炭各一錢﹐三帖全瘳。

卷二三吳治驗

髙仰山內人痔血裏急後重

髙仰山內人﹐痔血﹐裏急後重。飲良入腹﹐大便卽行﹐晝夜行五六度﹐五更咳嗽﹐喉中痰響﹐肌肉脫﹐口作渴。由服痔科涼血之藥過多﹐致脾虛不能統血也。脈六部皆軟弱無力。以四君子湯加荊芥穗﹑秦艽﹑陳皮﹑炮姜﹐四帖而飲食進﹐血全止﹐嗽定而睡寧。後減炮姜﹐倍加何首烏﹐又四帖﹐而數年不發矣。

卷二三吳治驗

姚娘子小腹疼

姚娘子小腹疼﹐飲食及藥入腹皆疼﹐疼來徧身無力。此由血崩而致﹐宜急治之。人參﹑黃各二錢﹐白術一錢﹐茯苓﹑陳皮各八分﹐白芍藥﹑貫眾各一錢﹐姜炭﹑荊芥穗﹑蓮蓬殼燒炭各三分﹐煎服而安。

卷二三吳治驗

張五橋先生令政痰喘咳嗽

張五橋先生令政﹐鄭都諫春寰公令姊也。痰喘不能伏枕﹐且咳嗽甚則吐痰涎碗余乃止。

以旋復花湯爲主治之。旋復花﹑紫蘇子各一錢﹐半夏一錢五分﹐濃朴﹑桂皮﹑粉艸各三分﹑茯苓﹑陳皮﹑桑白皮﹑葶藶子各八分﹐姜三片﹐水煎服。臨臥以養正丹二十粒白湯送下。兩帖﹐痰嗽喘各減十之七﹐乃去葶藶子﹐加白芥子﹑蘿卜子﹐二帖而痊。

卷二三吳治驗

徐文學三泉令郎右脇脹痛

徐文學三泉令郎﹐每下午發熱直至天明﹐夜熱更甚﹐右脇脹痛﹐咳嗽弔疼﹐坐臥俱疼。

醫以瘧治罔效。延及二十餘日﹐熱不有退。後醫謂爲虛熱﹐投以參術爲主﹐痛益增。逆予診之﹐左弦大﹐右滑大搏指。予曰﹕《內經》云﹕左右者﹐陰陽之道路。據脈肝膽之火爲痰所凝﹐必勉彊作文﹐過思不決﹐木火之性不得通達﹐郁而爲疼。夜甚者﹐肝邪實也。初治只當能調肝气﹐一劑可瘳。誤以爲瘧﹐燥動其火﹐補以參術﹐閉塞其气。書云﹕體若燔炭﹐汗出而散。今汗不出﹐舌上之胎已沈香色﹐熱之極矣。設不急治﹐立見凶危。乃以仲景小陷胸湯爲主。大栝蔞一兩﹐黃連三錢﹐半夏曲二錢﹐前胡﹑靑皮各一錢﹐水煎飲之。夜服當歸龍薈丸微下之。諸公猶爭之曰﹕病久而食不進﹐精神野狼狽若此﹐寧可下乎﹖予曰﹕經云肝常有餘﹐且脈亦爲有餘﹐故有餘者瀉之。前時誤認爲虛﹐投補左矣﹐豈容再誤哉﹗服後﹐夜半痛止熱退﹐兩帖全安。

卷二三吳治驗

王祖泉乃眷徧身痛

王祖泉乃眷﹐朝飯後稍寒﹐惡風發熱﹐徧身疼痛﹐汗大出不止﹐口中熱﹐腹中不知餓﹐小水短﹐六脈皆澀。以白芍藥五錢﹐白術二錢﹐桂皮﹑黃芩各一錢﹐甘艸八分。二帖而汗止﹐寒熱除﹐減去白術﹐加當歸而徧身痛止。

卷二三吳治驗

費少垣乃眷孕痰喘胎逆

費少垣乃眷﹐妊已九月﹐痰多喘嗽﹐胎气上逆﹐眼撐不起﹐兩太陽微疼。予曰﹕此子懸癥兼痰火也。以大紫蘇飲爲主﹐才服一帖﹐逆卽不逆﹐胸膈頓寬﹐惟喘嗽不止﹐與七制化痰丸而安。

卷二三吳治驗

費一吾令政孕子淋

費一吾先生令政﹐妊已四月﹐夜不能睡﹐小便淋痛﹐痰嗽內熱。脈右關滑﹐左寸微弱﹐兩手皆數。與橘紅﹑貝母﹑片芩﹑黃連﹑茯苓﹑澤瀉﹑枳殼﹑蘇梗﹑前胡﹐水煎服之。其夜卽能安寢。次日再以四君子湯加當歸﹑香附﹑貝母﹑陳皮﹑條芩﹑紫蘇梗﹑前胡﹐調理足月而產一子。

卷二三吳治驗

六娘子徧身痛汗大出昏昏如醉

令弟媳六娘子﹐徧身痛﹐發熱﹐汗大出﹐昏昏如醉﹐臥不能起。兩寸脈短弱﹐兩手皆數而無力﹐此勞倦之餘﹐故汗大走也。黃三錢﹐白芍四錢﹐粉艸一錢五分﹐桂皮八分﹐當歸一錢﹐石斛二錢。一帖熱除﹐痛﹑汗皆止。惟倦而不能起﹐仍以前方加人參﹑陳皮﹐兩帖而痊。

卷二三吳治驗

八娘子頭痛咳嗽痰多有血

又八娘子﹐頭痛咳嗽﹐痰多有血﹐夜分發熱﹐喉中常作血腥。每經水行﹐必腹中先痛二日。

用香附﹑牡丹皮﹑滑石﹑甘艸﹑桃仁﹑川芎﹑當歸﹑柴胡﹑白芍﹑山梔子﹑茅根﹐八帖而瘳。

卷二三吳治驗

姚弁山內人胸脇痛

姚弁山老先生內人﹐自上年十月﹐左足不能履地。至十二月﹐產後忽好三日﹐復不能動﹐時常胸脇作痛﹐素多痰火﹐而治者卒以四物湯﹑天麥門冬爲主﹐間服獨參湯﹐服將彌年﹐而病如故。予診之﹐兩寸脈俱洪滑而數﹐夜分發熱﹐此系濕痰凝滯﹐補塞太重﹐故遷延不脫。乃以二陳湯加蒼術﹑黃柏﹑威靈仙﹑五加皮﹑生地黃﹑白芥子﹑白芍藥﹑當歸﹐兩帖﹐胸脇痛止﹐熱除﹐再加薏苡仁﹐八帖﹐而足能舉步矣。

卷二三吳治驗

李坦渠令子室咳嗽心痛腰疼

李坦渠老先生令子室﹐十月發寒熱起﹐一日一發﹐咳嗽﹐心痛﹐腰亦痛。至次年正月十七日﹐始間日一發﹐肌肉大瘦﹐喉疼﹐汗出如雨﹐白帶如注﹐飲食減少﹐百試而汗不止﹐延予爲診。其脈右手軟弱﹐左手散亂﹐此汗多而脈不斂﹐病勢至此﹐危之甚矣。書云火熱似瘧﹐此病之謂歟﹖以黃二錢﹐白芍一錢五分﹐粉艸﹑阿膠各一錢﹐鱉甲三錢﹐桂枝五分﹐烏梅一个﹐水煎服。其夜汗止。次早診之﹐左脈已斂﹐神气亦回。前方加何首烏﹑石斛﹑牡蠣。其日寒熱亦不發﹐飲食稍加﹐然有幽谷回春之象。

卷二三吳治驗

周衡宇咯血痰火作痞

太學周衡宇先生﹐吳江瀾溪人﹐大冢宰白川公之令孫也。近來咯血色紫﹐胃中痰火素盛﹐壅於胸膈﹐作痞作疼﹐痰與瘀血挾而爲熱。脈左寸洪大﹐右寸關皆滑﹐兩手盡數﹐此有餘之候。總管丸四錢﹐再以滑石﹑桃仁各三錢﹐山楂二錢﹐枳殼﹑梔子﹑貝母﹑紅花﹑丹皮各一錢﹐茅根五錢﹐水煎服之。次日大便行三次﹐痰積極多﹐內帶瘀血。攺以山梔子﹑紫菀﹑丹皮各一錢﹐滑石三錢﹐桃仁一錢五分﹐小薊三錢﹐茅根五錢﹐水煎﹐加童便一酒杯﹐三帖全安。

卷二三吳治驗

張分守腰膝酸痛

大參張公﹐分守杭嘉湖道﹐因喪夫人﹐衙中亡者八口﹐心中惶惶。因淩繹翁交濃﹐而禮予爲診。左寸脈短﹐關弦﹐右關滑﹐兩尺亦弦。據脈心血不足﹐中焦有痰﹐流於下部﹐凝於經絡﹐以故腰膝酸疼﹐居常背心作脹﹐頭多眩暈﹐夜睡多汗。先時諸醫悉投風劑﹐非所宜也。予以陳皮﹑白芍藥﹑木瓜﹑牛膝﹑五加皮﹑苡仁﹑黃柏﹑酒芩﹑甘艸﹑生地﹑當歸﹑威靈仙調理﹐十劑﹐諸癥悉愈。

卷二三吳治驗

鄭春寰頭痛內熱

大都諫鄭春寰老先生﹐爲春元時﹐頭痛內熱﹐入夜尢甚﹐汗出如流﹐通宵不止﹐小水短赤﹐舌上黃苔﹐右脇脹疼。先與桂枝白虎湯一帖﹐解其內熱﹐斂去浮汗﹐再與白芥子一錢﹐栝蔞仁四錢﹐枳實﹑姜黃﹑黃連各八分﹐水煎服﹐外與當歸龍薈丸一錢五分下之﹐而脇痛安。

卷二三吳治驗

徐老夫人胸膈痞悶

大參徐天目老夫人﹐胸膈痞悶﹐不思飲食﹐咳嗽多痰﹐或時惡心﹐上焦頭目俱不淸利﹐向來長素。兩寸關滑大如豆﹐兩尺沈微﹐痰火癥也。二陳湯加酒芩﹑薄荷﹑前胡﹑枳殼﹑蒼術﹑香附﹑郁金﹑川芎﹐調理而安。

卷二三吳治驗

張麗川咳嗽多痰糞門發

張麗川咳嗽多痰﹐面靑﹐潮熱﹐肌瘦﹐性躁而多自用﹐以數考不利﹐悒悒成疾。又新婚之後﹐飲食不節。脈之右關滑大﹐餘部皆無神气﹐且糞門已發瘡﹐潰流膿血。予曰﹕此陽病極而下也。法在不治﹐果不逾月而亡。

卷二三吳治驗

陳仰山內人小產二月而血大下

陳仰山先生內人﹐小產後二月而血大下。白沫如注﹐五更泄瀉﹐面虛浮﹐下午身熱口渴﹐面色靑黃﹐脈右手豁大近芤﹐左濡弱。據此﹐大虛之候﹐血海尙有瘀血不盡﹐以致新血不得歸源﹐稍動气卽下如崩。蓋脾乃統血之經﹐虛則不能約束﹐且面浮食少﹐脾虛劇矣。急宜溫補﹐勢或可爲。人參﹑白術各二錢﹐姜炭﹑粉艸各五分﹐茯苓六分﹐香附八分﹐丹參炒過一錢﹐水煎服。四帖而瀉止。再以人參﹑白術各二錢﹐茯芩﹑丹參﹑黃﹑蒲黃各一錢﹐姜炭﹑澤蘭葉﹑粉艸各五分﹐調理痊愈。

卷二三吳治驗

張溪亭乃眷喉中梗梗有肉如炙臠

張溪亭乃眷﹐喉中梗梗有肉如炙臠﹐吞之不下﹐吐之不出﹐鼻塞頭暈﹐耳常啾啾不安﹐汗出如雨﹐心驚膽怯﹐不敢出門﹐稍見風卽徧身疼﹐小腹時疼﹐小水淋澀而疼。脈兩寸皆短﹐兩關滑大﹐右關尢搏指﹐此梅核气癥也。以半夏四錢﹐濃朴一錢﹐紫蘇葉一錢五分﹐茯苓一錢三分﹐姜三片﹐水煎﹐食後服。每用此湯調理多效。

卷二三吳治驗

張溪亭令媳夢亡過祖母打其背

溪亭子室﹐妊已七月﹐夢見亡過祖母﹐揮拳背打一下﹐驚醒卽覺胎動不安﹐血已下﹐大小便皆急﹐腰與小腹脹疼者五日﹐此亦事之奇也。迓予爲治。兩寸脈俱短弱﹐此上焦元气大虛﹐當驟補之。人參﹑阿膠﹑黃﹑白術各二錢﹐當歸﹑白芍﹑條芩﹑杜仲各一錢﹐砂仁﹑香附各五分﹐薴根嫩皮三錢﹐蔥白六錢。一劑而血止﹐兩劑諸癥悉除﹐而神漸安。四帖後﹐減去薴根﹑蔥白﹐調理旬日。足月而產一女。

卷二三吳治驗

陳茂之勞倦色欲傷寒

陳茂之﹐勞倦之後﹐勉彊色欲﹐精竭而血繼至。續感風寒﹐發熱頭痛﹐胸膈飽悶。始從太陽而傳之少陽﹐胸脇痛而耳聾﹐嘔逆口苦﹐咳嗽﹐六脈俱弦數﹐此少陽癥也。以小柴胡湯加枳殼﹑桔梗﹑竹茹﹐而嘔逆止﹐熱退。因進粥早﹐夏熱口渴﹐小水不利﹐大便一日夜六七次﹐所行皆淸水﹐日晡熱甚﹐舌上黃苔﹐昏沈振顫。此食夏之候。書云﹕渴而小便不利者﹐當先利其小便。以豬苓湯爲主。豬苓﹑澤瀉各二錢﹐滑石三錢﹐赤茯苓一錢﹐柴胡八分﹐升麻﹑木通各五分。連進兩帖﹐小便利而大便實﹐但熱不退。以六神通解散一帖﹐其夜熱仍不退。

次早診之﹐左脈不弦數矣。兩寸脈虛﹐以故服藥無汗﹐口渴﹐漱水而不欲咽﹐咽熱﹐此邪傳陽明經﹐不急涼血﹐必作鼻衄﹐病勢至此﹐可謂極惡矣。投黃芩芍藥湯合生脈散以止嗽渴﹐用葛根湯以解肌熱。白芍藥三錢﹐葛根﹑升麻﹑黃芩各一錢﹐人參一錢五分﹐麥冬﹑滑石各三錢﹐甘艸﹑五味子各五分﹐烏梅一枚。急煎二帖飲之。日中大便下燥糞十數枚。始得微汗﹐就得睡矣。晚進粥一盂﹐夜臥向安。

卷二三吳治驗

陳五山胃脘痛

陳五山胃脘疼﹐醫作勞倦治﹐不效。又醫作寒气治﹐而用剛燥﹐痛轉極。又醫以巴豆丸下之﹐大瀉皆水﹐亦無積滯之物﹐痛𨿽稍減﹐然面有虛浮﹐胸痞足腫。又張醫以人參﹑白術各二錢﹐大補脾胃﹐則痰嗽气逆﹐上膈熱甚﹐喉嚨漧燥﹐右脇不能貼席﹐大便一日二三行。因向被巴豆丸瀉起﹐迨今七日﹐猶瀉不止﹐飲食大減。延余爲治﹐診兩寸濡弱﹐兩關滑﹐兩尺洪大。予曰﹕據癥﹐原起於郁火﹐亂投湯劑﹐大推大搬﹐以致加重。若平平治之﹐自當尋愈。

二陳湯加姜連﹑枳實﹑姜黃﹑桔梗﹑蘿卜子﹑前胡﹐一帖而熱嗽除﹐右脇亦可貼席。再劑而飲食進﹐大便實。其晚又爲怒气所加﹐痰嗽脇痛如舊﹐且多煩躁。攺用橘紅﹑貝母﹑栝蔞﹑茯苓﹑山梔子﹑前胡﹑靑皮﹑甘艸﹑陳皮﹑蘿卜子﹐水煎﹐飲之而平。

卷二三吳治驗

吳小峯酒積作痛

吳小峯﹐年五十未有子﹐素有酒積作疼﹐晌午卽瀉﹐所下多稠粘之物。腹痛之疾﹐年已久矣。治當淸潔中焦分濕熱﹐兼養脾法。用白滑石三兩﹐粉艸﹑肉果各五錢﹐白芍藥酒炒一兩五錢﹐木香三錢﹐紅曲四錢﹐神曲糊爲丸﹐每早晚白湯送下二錢﹐服未竟而積除。始舉一子。

卷二三吳治驗

沈大參痰飲痞滿

沈大參玉陽老先生﹐中焦有食積痰飲而作痞滯﹐以故大便了而不了﹐間或作脹。予脈之﹐兩寸短弱﹐關滑﹐兩尺沈滑有力。予曰﹕脾胃經有濕痰﹐蘊而爲熱﹐但淸其中宮﹐使淸陽升﹐濁陰降﹐而气血自旺﹐此不補之補也。以二陳湯加枳實﹑酒連﹑酒芩﹑滑石﹑姜黃﹑木香﹑漧葛﹑山楂﹐兩劑而愈。

卷二三吳治驗

王敬泉胸膈飽悶頭暈作吐

王敬泉頭暈且痛﹐起則倒僕﹐胸膈脹悶如繩束縛﹐嘔吐而食飲皆不得入﹐六脈俱澀﹐此痰飲挾木火之勢而作暈也。先以濟生竹茹湯而吐不止﹐且煩躁發﹑發熱。再與蘆根湯﹐連進二碗﹐气稍定。再以吳茱萸一兩爲末﹐以雞子心調塗兩足心﹐引火下行﹐外用二陳湯加薑汁炒黃芩﹑黃連﹑旋復花﹑枇杷葉﹑丁香﹑白豆仁﹑檳榔﹑柴胡﹐水煎服之。服後熱退﹐大便亦行﹐頭暈嘔吐皆止。惟胃脘有一塊作痛﹐仍與前藥兩劑﹐而塊亦消。

卷二三吳治驗

張二官傷寒

張二官發熱頭痛﹐口渴﹐大便祕結三日未行﹐脈洪大﹐此陽明少陽二經之癥。用大柴胡湯行三五次﹐所下者皆黑糞﹐夜出臭汗﹐次日淸爽﹐惟額上仍熱。用白虎湯加葛根﹑天花粉。

因食粥太早﹐復發熱咳嗽﹐口渴殊甚﹐且惡心。用小柴胡加枳實﹑山梔子﹑麥芽。次日渴不可當。攺以白虎湯加麥門冬﹑天花粉﹐外與辰砂益元散以井水調下五錢﹐熱始退﹐渴始定。

不虞夜睡失蓋﹐復受寒邪﹐天明又大發熱﹐不知人事﹐急用小柴胡湯加升麻﹑葛根﹑前胡﹑薄荷進之而汗出熱退﹐神思大瘁﹐四肢皆冷﹐語言懶倦﹐且咳嗽。以生脈散加石斛﹑百合﹑大棗﹑白芍藥﹐服後咳嗽尋止﹐精神日加﹐飲食進而向安矣。

卷二三吳治驗

大司馬令媳產後暈厥發狂﹝有發明﹞

大司馬潘印川第三令子室﹐尙書蔣公孫女也。年二十五﹐體素弱﹐語言端謹。因難產傷力﹐繼以生女拂意﹐後又女死悲戚﹐實時暈厥﹐醒而神思咪昧﹐手足螈﹐目作上視。予更後始至﹐因螈不能診脈﹐細詢之﹐自女落地﹐惡露絕無﹐比有女醫在旁﹐乃昔所親信者﹐時與人參大嚼﹐及獨參湯並粥亂進﹐參與粥皆壅塞膈上不下﹐以故神昏螈不已也。予教以手於喉中探而吐之﹐喜其隨手吐出痰飲﹑粥﹑藥盈盆﹐螈方定。乃與川芎﹑山楂﹑澤蘭葉﹑陳皮﹑半夏﹑茯苓﹑香附進之﹐稍得睡。予亦出中堂就寢。不虞女醫又私與補藥二帖。子丑時﹐陡然狂亂如降神之狀﹐口中亂語云﹕我是觀音大士降壇。所言皆儒雅官話﹐問答如流﹐聲甚壯厲﹐殊無產後不足之態。生平不諳漢聲﹐至是出語如生成者﹐人皆異之﹐目爲神附﹐禳禱百般。予獨諍之﹐語諸左右曰﹕此惡露不盡﹐乃蓄血如見鬼之癥﹐非眞有神佛相附也。徐以正言叱之卽緘默﹐繼以淸魂散加滑石﹑童便與之。至天明小水乃行﹐狂亂皆定。迨予出房少頃﹐詎知女醫意欲要功﹐又不知與何藥服之﹐少刻狂亂如前。再與川芎一錢五分﹐當歸四錢﹐澤蘭葉﹑益母艸各一錢﹐臨服加童便﹐連飲二帖不效。予逆思之﹐胸中必有餘痰作滯﹐前劑中無佐﹑使之品﹐故藥力不行也。卽用前劑大加山楂與之﹐惡露稍行﹐神思卽靜﹐嗣後稍睡少時﹐手足微動﹐或自以手掌其面﹐或自以手捶其胸﹐昏亂不息。診其脈近虛﹐早間面紅而光﹐申酉時面色白﹐此血行火退﹐故脈虛而當補矣。與人參﹑川芎﹑澤蘭葉各一錢﹐當歸﹑山楂各二錢﹐茯苓﹑陳皮各八分﹐捲荷葉一片﹐煎熟調琥珀末子五分﹐服下半時許﹐噯气二聲。予喜曰﹕此淸陽升而濁陰降矣﹐自玆安靜。夜中惡露行﹐大便亦利﹐乃索粥飲。問其昨日漢聲何來﹖答曰﹕不知也。

諸君始信蓄血如見鬼之言爲不誣。昔秦越人有言曰﹕病有六不治﹐信巫不信醫一不治也。古稱用藥如用兵。以郭子儀之英明﹐而以魚朝恩監之﹐便不成功。予固非郭令公之儔﹐彼女醫之誤﹐則又有過於魚朝恩矣。噫﹗寧不愼哉﹖

卷二三吳治驗

孝廉臧茗泉瘧後作痢

孝廉臧茗泉老先生﹐脈左弦數﹐右寸弱﹐關大﹐重則滑﹐右尺微。原以瘧後復傷飲食﹐大便瀉而變痢﹐一日夜𨿽只五六行﹐皆積滯無糞﹐腹疼後重難安。午未後發熱﹐至天明始退﹐此夏傷於暑而秋爲瘧痢也。其熱仍瘧之餘邪﹐當先解散﹐然後以補劑投之﹐則大便自愈矣。與神授香連丸一服。服訖﹐腹中腸鳴﹐須臾大便行﹐且較前更多﹐方有糞下。攺以白芍藥四錢﹐澤瀉﹑黃連各一錢﹐滑石二錢﹐粉艸﹑桂皮﹑木香各四分﹐山楂七分﹐兩日後﹐乃與補中益气湯加木香﹑黃連﹑白芍藥。調理半月﹐潮熱﹐大便皆愈。

卷二三吳治驗

包繼可先生令眷孕而發瘧

包繼可先生令眷﹐孕三月而瘧疾發﹐先寒後熱﹐胸膈大脹疼﹐口渴﹐湯水入卽吐﹐譫語﹐無汗﹐胎气上衝而成子懸﹐脈皆弦大﹐以川芎﹑柴胡﹑黃芩﹑知母﹑甘艸﹑橘紅﹑紫蘇﹑枳殼﹑砂仁﹐水煎服之﹐吐止痛除。

卷二三吳治驗

一張氏婦心神不足肺經有痰

一張氏婦﹐年才二十一﹐其夫延余診之。左寸關短弱﹐尺滑﹐右寸亦滑﹐關濡弱﹐尺沈微。

診畢問予曰﹕脈何如﹖予曰﹕心神脾志皆大不足﹐肺經有痰。夫曰﹕不然﹐乃有身也。予曰﹕左寸短弱如此﹐安得有孕﹖夫曰﹕已七十日矣。予俯思久之﹐問渠曰﹕曾經孕育否﹖夫曰﹕已經二次﹐今乃三也。予問﹕二產皆足月否﹖男耶女也﹖夫曰﹕實不敢諱﹐始產僅九个月﹐手足面目完全﹐而水火不分﹐臠肉一片﹐生下亦無啼聲﹐抱起已身冷矣。細檢之﹐乃知其無水火也。次亦九个月﹐產下又無啼聲﹐看時口中無舌。二胎之異﹐不知何故﹖聞先生能細心察人之病﹐特祈審之。予方悟前二胎之不完者﹐由心脾二經不足所致也。今左寸右關之脈可見矣﹐乃爲籌思一方﹐專以補心血爲主﹐令其多服﹐以百帖爲率。酸棗仁﹑遠志﹑茯神各一錢﹐白術二錢﹐白芍藥﹑當歸﹑枸杞子各一錢五分﹐甘艸五分﹐生地黃八分﹐艾絮二分﹐龍眼肉五枚﹐水煎服。足月而產一子。次年又有身﹐不以前事爲意﹐至九个月﹐產下形體俱具﹐外有脂膜一片包其面﹐耳目口鼻不見﹐但不能去此脂膜﹐產下卽歿。因思上年之子﹐爲藥之力也。因予久不至苕﹐其家以予方粘於壁間﹐一覺有身﹐卽照方服之。後生二子一女。裏中以此方爲補天手云。

卷二三吳治驗

吳比部公子眼病﹝有發明﹞

癸巳仲夏﹐吳比部鳳麓父母﹐以次君弦臺先生眼目紅痛﹐恐學道按臨﹐速於取效﹐乃聽眼科罄寒涼而治﹐兩越月無驗。又眼科視之曰﹐目疾不宜多用寒涼﹐恐冰其血。以人參五錢﹐枸杞子一兩﹐悉溫補之劑。凡用人參﹑枸杞子五六斤矣。目腫如桃﹐絕不能開。又專科語之曰﹕紅腫而痛﹐明是熱癥﹐誤服溫補﹐反助其熱﹐寧不益腫。顧其勢﹐卽百寒涼亦不易瘳﹐快捷方式無如用下﹐此釜底抽薪法也。弦臺惟其速效﹐一聽下之﹐用大黃﹑芒硝﹑枳殼作大劑﹐下五六次﹐而飲食日減﹐惡心﹑畏風﹐則不能出房門矣。又專門謂前劑欠當﹐大瀉之後﹐正合補也﹐又聽補之。一補而目腫如舊。又有眼師云﹕目疾熱癥多﹐寒癥少﹐只當滋補腎水﹐水升則火自降﹐火降而目疾斯愈矣。用是以滋陰降火之劑爲恃﹐才數服而精滑不禁﹐一夜夢遺一二次﹐神气大脫。投補則目腫痛﹐用降則精元滑脫﹐屢試屢如是。諸醫無策﹐悉謝而退。乃修書命使自淮陰之海陽﹐懇祝令君介紹﹐徵予爲治。予始以遠爲懼﹐祝再四爲渠言﹐予亦素爲渠重義﹐不得以遠爲辭﹐乃解行李向往。至卽診之﹐左寸脈甚短﹐右寸大而無力﹐左關弦弱﹐右滑﹐兩尺亦滑。予見其坐在幔中﹐略不敢見風。問其日食幾何﹖答曰三次﹐計二碗許﹐葷腥絕不能用。予曰﹕夜臥安否﹖答曰﹕邇來甚苦於睡﹐才合目卽夢魘可畏﹐或被虎蛇交咬﹐或有鬼來勾攝﹐或落橋墜井﹐或與人爭門而負。猛然驚悟﹐冷汗淋淋﹐四肢癱軟﹐不能動憚﹐少頃乃定。今幸公不遠千里而臨﹐足徵素雅。予曰﹕足下始無大恙﹐只緣大推大搬﹐以致野狼狽若是。彼專科者﹐不足恃也。經謂五臟精華皆上注於目。今專科局局然守其死法﹐安知五臟盈虛﹐陰陽消長﹐隨時出入哉。以愚管見﹐但平平治之易與耳。據足下之脈﹐心神脾志互相不足﹐肝膽之火郁而不散﹐致生目痺。今爲補養心脾﹐壯其神志﹐則飲食日加﹐寢臥安穩﹐而精元有守﹐神水盈溢﹐何目痺之不愈哉﹗弦臺曰﹕善﹐惟先生命劑。乃以歸脾湯減去黃﹑木香﹐加丹參而補心脾﹐以大安丸專助脾胃﹐而磨谷食﹐俾新痰不生﹐則气血可繼日而旺矣。後五日而飲食加﹔十日而夢魘少﹐尋能出戶﹐不畏風日﹔半月而肌肉生﹐目可觀奕﹐津津然而有萬全之兆。不虞專門張氏子復至﹐以白眼藥日頻點之﹐一日凡七八次﹐後此復不能開﹐臉肉風粟生滿。適予有南都之往﹐卒爲所誤。後幸有李少塘﹐打去風粟﹐眼始能開。李𨿽手法精熟﹐然於軒岐閫奧﹐尙亦未窺藩籬。予後自南都至﹐見左目𨿽愈﹐右目終成內障。予故曰﹕彼專科者﹐不足恃也﹐豈虛語哉﹗

卷二三吳治驗

丘太守令侄筋痿﹝有發明﹞

丘太守鎭山翁令侄﹐淮陰人也。丁年患兩手筋攣﹐指掉不能屈伸﹐臂肉瘦削﹐體瘠面白﹐寢食大減。市中諸友調治不驗﹐乃任京口諸名家療之半年﹐肉更消﹐色更瘁。聞予在吳比部衙中﹐惇予爲治。診其脈﹐六部俱弦﹐重按稍快。診竟﹐扣其受病之源﹐太守公曰﹕自上年冬底﹐偶發寒熱﹐筋骨疼痛﹐迨於仲春﹐寒熱𨿽退﹐而筋骨之疼不減。服藥無虛日﹐甚之日三四進﹐肉漸消去﹐指掉不隨﹐似有加於往昔。醫之來者﹐一曰風﹐二曰風﹐三四五六皆曰風﹐卽十數輩﹐又莫不皆曰風者。竭技盡方﹐卒無一應﹐奄奄牀第﹐絕不知爲何病。予對公曰﹕此筋痿癥也﹐乃少年不謹欲而受風濕﹐邪气乘虛而入。醫者不察天時﹐不分六經﹐槪而汗之。仲景治風濕之法﹐但使微汗津津﹐則風濕盡去﹐若汗大出﹐則風去而濕存﹐由是血气俱虛。經云﹐陽气者﹐精則養神﹐柔則養筋。虛則筋無所養﹐漸成痿弱﹐乃不足之疾。故陳無擇﹑朱丹溪﹑劉宗濃皆謂諸痿切不可作風治﹐誤則成痼疾﹐公聞言愕然曰﹕服風藥幾二百劑矣﹐顧今已痼﹐柰之何﹖予對曰﹕令侄靑年﹐猶可圖也。公曰﹕用何法﹖予曰﹕法當大補气血。

經云﹕气主煦之﹐血主濡之。气血旺則筋柔而軟﹐由是乃可以束骨而利機關也。抑何掉之有哉﹗病者聞言大喜曰﹕聆先生詳病之源﹐治法之略﹐𨿽未服藥﹐已覺沈去體矣﹗卽請劑。予以五加皮﹑薏苡仁﹑紅花﹑人參﹑鹿角膠﹑龜板﹑虎骨﹑當歸﹑丹參﹑地黃﹑骨碎補﹑蒼耳子之類。服兩月﹐肌肉漸生﹐飲食大進﹐兩手指掉亦平復。

卷二三吳治驗

一書辦下消

一書辦年過五十﹐糟酒縱欲無憚﹐忽患下消之癥﹐一日夜小便二十餘度﹐淸白而長﹐味且甜﹐少頃凝結如脂﹐色有油光。治半年不驗﹐腰膝以下皆軟弱﹐載身不起﹐飲食減半﹐神色大瘁。脈之六部大而無力。書云﹕脈至而從﹐按之不鼓﹐諸陽皆然﹐法當溫補下焦。以熟地黃六兩爲君﹐鹿角霜﹑山茱萸各四兩﹐桑螵蛸﹑鹿角膠﹑人參﹑白茯苓﹑枸杞子﹑遠志﹑菟絲子﹑懷山藥各三兩爲臣﹐益智仁一兩爲佐﹐大附子﹑桂心各七錢爲使﹐煉蜜爲丸﹐梧桐子大﹐每早晚淡鹽湯送下七八十丸﹐不終劑而愈。或曰﹕凡云消者皆熱癥也。始公具方﹐人多議之﹐今果以溫補成功﹐此何故哉﹖予曰﹕病由下元不足﹐無气升騰於上﹐故渴而多飲。以飲多﹐小便亦多也。今大補下元﹐使陽气充盛﹐燻蒸於上﹐口自不幹。譬之釜蓋﹐釜𨿽有水﹐若底下無火﹐則水气不得上升﹐釜蓋幹而不潤。必釜底有火﹐則釜中水气升騰。燻蒸於上﹐蓋才濕潤不幹也。予已詳著《醫旨緒餘》中﹐玆不多贅。

卷二三吳治驗

韓僉憲令媳怒後夜臥不安

僉憲韓約齋老先生令子室﹐每動怒則夜臥不安﹐如見鬼魅﹐小水淋瀝﹐今又大便祕結﹐腹中疼痛﹐腰胯脹墜如生產狀﹐坐臥不安﹐因痛而脈多不應指。此肝經郁火所致﹐法當通利。以杏仁﹑桃仁各三錢﹐樹根皮﹑山梔仁﹑靑皮各一錢﹐檳榔五分﹐枳殼八分﹐水煎服之。少頃大便通﹐痛脹隨減。

卷二三吳治驗

韓老婦人夜來臍腹痛甚

僉憲韓約齋老先生夫人﹐向來夜分臍腹疼極甚﹐必用炒鹽熨之﹐兩時久乃止。次日必頭痛﹐兩太陽如箍﹐徧身亦疼﹐此上盛下虛癥也。先用柴胡﹑川芎﹑粉艸﹑酒連﹑薄荷﹑天麻﹑橘紅﹑茯苓﹑半夏﹑蔓荊子﹑水煎服。數帖頭痛全止﹐惟咳嗽胸前略痛。兩寸脈浮滑﹐兩尺弱。再用鹿角霜﹑鹿角膠﹑補骨脂﹑遠志﹑枸杞子﹑金鈴子﹑香附子﹐煉蜜爲丸﹐梧桐子大﹐每空心及下午食前淡鹽湯送下七十丸而瘳。

卷二三吳治驗

丁震瀾令郎瘧母

孝廉丁震瀾丈令郎﹐才二歲﹐瘧母上壅﹐咳嗽﹐每午後發熱至子丑時乃退﹐終日啼哭不止﹐鵝口白屑﹐神气大弱﹐痘後徧身瘡疥未愈。多方治之不效。有炙之者﹐有之者﹐有以膏藥貼之者﹐種種施之﹐全然不應。予曰﹕乳下嬰孩﹐臟腑薄脆﹐不可亂攻亂補﹐參足以增其嗽﹐炙適以驚其神﹐安能取效﹖予教以白術﹑鱉甲各一錢五分﹐靑蒿﹑麥芽﹑陳皮各八分﹐烏梅一枚﹐貝母﹑知母各六分﹐甘艸三分﹐八帖痊愈。

卷二三吳治驗

孫令君令媳產後譫語發熱泄瀉﹝有發明﹞

武進令君孫康宇公子室﹐臧位宇丈女也。年十六﹐初產女﹐艱苦二日﹐偶感風邪﹐繼食麵餅。時師不察﹐竟以參術投之﹐卽大熱譫語﹐口渴﹐汗出如洗﹐气喘泄瀉﹐瀉皆黃水無糞﹐一日夜不計徧數﹐小水短少﹐飲食不進﹐癥甚危惡。時當六月初旬﹐女科見熱不除﹐乃投黃芩﹑芍藥﹑黃連寒涼之劑﹐諸癥更甚。又以參術大劑﹑肉果﹑漧薑等止瀉。一日計用人參二兩四錢﹐瀉益頻﹐熱益劇﹐喘汗轉加﹐譫語不徹口。醫各縛手辭謝曰﹕書云汗出如油﹐喘而不休﹐死癥也。又汗出而熱不退﹐瀉而熱不止﹐且譫語神昏﹐產後而脈洪大﹐法皆犯逆﹐無生路矣。惟附子理中湯﹐庶僥幸於萬一。適予爲顧太守肖溪公延至﹐卽過爲一診﹐六脈亂而無緒﹐七八至﹐獨右關堅硬。躊躇久之。因思暑月汗出乃常事﹐但風邪麵食瘀血皆未消熔﹐補劑太驟。書云﹕蓄血如見鬼。治當消瘀血﹑麵食﹐解其暑气﹐猶可圖生﹐勿遽棄也。有臧玉宇者﹐位宇堂兄也。醫有雅致﹐深以予言爲然﹐而速予措劑。予曰﹔劑憑癥發﹐難拘常套﹐不常之癥﹐須用不常之藥。乃用益元散六錢﹐解暑气淸熱爲君。仲景云﹕渴而小便不利者﹐當先利其小便。況水瀉﹐尢當用之爲君也。以糖球子三錢爲臣﹔紅曲﹑澤蘭葉各一錢五分﹐消瘀血﹑安魂爲佐﹔香附一錢五分爲裨佐﹔橘紅﹑半夏曲﹑茯苓﹐乃統理脾气爲使﹔京三稜五分﹐消前參﹑術﹐決其壅滯爲先鋒。水煎飲之。飲下卽稍睡﹐譫語竟止。連進二劑﹐其晚大便減半。次日仍用前劑飲之﹐其夜熱大減﹐大便只二次﹐有黃糞矣。惡露略行黑血數枚。又次日診之﹐脈始有緒﹐神亦收斂﹐進粥一盞﹐大有生意。前方減去京三稜﹑紅曲﹐加白扁豆。其夜大便一次﹐所下皆黑糞。從此熱盡退﹐大便亦實。攺用四君子湯加益元散﹑靑蒿﹑香附﹑白扁豆﹑酒炒白芍藥﹑炮姜﹐調理而平。

卷二三吳治驗

吳東星先生楊梅風毒﹝有發明﹞

吳東星上捨﹐辰州太守公長君也﹐冒暑赴南都試﹐落第歸而怏怏﹐因成瘧。自八月中旬延至十月﹐瘧𨿽止﹐而腰痛白濁﹐日夜咳嗽﹐肌肉大消。藥劑亂投。認爲風者﹐以羌活﹑防風﹑續斷等發散﹔認爲虛者﹐以六味地黃丸爲補﹔認爲火者﹐以芩﹑連﹑梔子﹑黃柏﹑知母﹑天花粉﹑生地黃瀉其火﹔認爲半虛半實者﹐投以獨活寄生湯﹔認爲寒者﹐以大附子﹑肉桂﹑鹿角膠﹑參﹑術溫補之。痛劇欲死﹐叫撼四鄰。予脈之﹐左弦細﹐右滑大﹐俱六至。口渴眼赤。予知其昔患楊梅瘡﹐餘毒尙伏經絡﹐適因瘧後气血不足﹐舊毒感動﹐故痛而暴也。以當歸芍藥﹑甘艸﹑牛膝﹑鉤藤﹑苡仁﹑木通﹑白蘚皮﹐用土茯苓四兩煎湯代水煎前藥。服下而痛止﹐咳嗽亦除﹐脈緩其半﹐連服數劑大效﹐精神漸復﹐乃起而督工視事。冬至日爲酒興鼓舞﹐縱欲無忌﹐次日腰如束縛﹐足面亦疼﹐左眼赤﹐小水短﹐足底有火從兩胯直衝其上﹐痛不可言。予以當歸﹑鉤藤﹑甘艸﹑白芍藥﹑牛膝﹑苡仁﹑石斛﹑紅花﹑生地﹑黃柏﹐調理三日﹐癥已守定﹐略無進退。適大雪﹐寒凍殊甚﹐有女醫爲渠宅所親信者﹐因其大便燥結﹐一日夜服玄明粉一兩五錢﹐大便且不行﹐而腰痛愈猛﹐兩足攣縮﹐气息奄奄﹐一語而三換气﹐面靑慘。渠自覺危急﹐乃喚內人及弟叔囑其後事。天明予至診之﹐六脈俱伏﹐痛使然也。扣其由﹐乃知服玄明粉所致。予曰﹕癥𨿽熱﹐便𨿽燥﹐但公病不在腸胃﹐而在經絡筋骨間﹐徒瀉腸胃無益也。且冬月陽气閉藏﹐誤瀉則陽气虧乏﹐來春無發生根本矣。今四肢拘縮﹐腰胯痛劇者﹐由日來天令寒極﹐經絡凝澀也。寒主收斂﹐法當溫散寒邪之標﹐使痛定﹐然後復治其本﹐庶可保全。乃用桂心﹑杜仲﹑炙甘艸﹑蒼術﹑破故紙﹑五加皮﹑連與二劑﹐痛定而四肢柔和﹐飲食始進。予知渠宅素喜速效﹐予適有荊溪之往﹐乃宣言曰﹕足下之疾在經絡﹐顧今天令嚴寒﹐幸寧耐以俟春和爲足下拔去病根。渠宅不以予言爲然﹐乃用張雲溪調理﹐予亦贊張之可守﹐蓋張氏藥用養血淸熱﹐𨿽不去病﹐亦不害事。迨二月﹐太守公歸﹐乃攺用沈春宇﹐沈揣渠必以酒色而致陰虛﹐乃純用滋陰降火之劑﹐以爲旬日可奏功也。及調治月餘﹐略無影響。予從荊溪歸而謁渠﹐爲三月初旬也。渠聞予至﹐卽以沈藥呈予﹐且語予﹕公許春和拔除病根﹐此其時也。予知太守公方篤信沈﹐隨以溫語慰渠曰﹔沈公名士也﹐可使彼展盡底蘊。沈又調理半月﹐以無功而行。沈去﹐予再以煨腎散進﹐大瀉五六度﹐四肢冰冷﹐舉家大恐﹐以予瀉之爲非也。予曰﹕病患此日減矣﹐夫奚憂﹖後進理脾藥﹐服數帖﹐神气始轉﹐腰胯柔和﹐可下牀舉數步矣。方始信而問予曰﹕人皆以補爲治﹐公何得病源之眞﹐於三月之前﹐先已預定﹐節節如公語也﹖予曰﹕此楊梅瘡餘毒伏於經絡﹐豈補劑所能去哉﹗予故先爲疏通濕熱﹐然後以補劑收功﹐則無反復之患。後仍以威靈仙末子二錢﹐入豬腰子內﹐煨熟食之。又瀉一二度﹐病根盡拔。攺用苡仁﹑當歸﹑生熟地黃﹑白芍藥﹑牛膝﹑黃柏﹑丹參﹑龜板﹑調理全安。

卷二三吳治驗

潘見所老先生小盛價疳積﹝有發明﹞

潘見所老先生有一小盛價﹐年可十六七﹐發熱於午後。城中周友以爲陰虛﹐而爲滋陰降火﹐服三十餘劑﹐熱益加﹐且腹中漸脹﹐面色淸白。仍以六味地黃丸加黃柏﹑知母﹑麥冬﹑五味子之類。又三十劑﹐而腹大如斗﹐堅如石﹐飲食大減﹐發黃成穗﹐額顱光亮﹐口渴不可言﹐兩腿大肉消盡﹐眼大﹐面肉皆消﹐肌膚枯燥如松樹皮﹐奄奄一骷髏耳。予觀其目之神﹐尙五分存。欲爲治劑﹐潘公門下諸人語予曰﹕形癥如是﹐死在目下﹐尙可服藥乎﹖予曰﹕癥非死候﹐爲用藥者誤耳。譬之樹木﹐若根本壞而枝葉枯焦﹐非力可生﹔今焦枯乃斧斤傷其枝葉﹐而根本仍在也。設灌漑有方﹐猶可冀生﹐安可遽棄﹖予以神授丹﹐日用一丸﹐煮豬肉四兩飼之。十日腹軟其半﹐熱亦消其半﹐神色漸好。潘見老詰余曰﹕此何癥﹖公能肉枯骨如此之神。予曰﹕此疳積癥也。彼誤認爲腎虛﹐而用補陰之藥﹐是以滯益滯﹐腹焉得不大不堅﹖公曰﹕彼純用寒而熱愈熾﹐君用非寒而熱反退﹐此何說焉﹖予曰﹕此熱乃濕熱﹐由脾虛所致﹐補陰之劑皆濕類﹐蓋脾屬土﹐惡濕喜燥﹐今以大蘆薈丸﹑肥兒丸調理一月﹐可全瘳矣。公曰﹕善﹐微先生﹐此僕已爲泉下物矣。

卷二三吳治驗

淩繹泉翁痰火吐紅喘嗽

少司空淩繹泉翁﹐年已古稀﹐原有痰火之疾﹐因正月上旬﹐爲令孫大婚過勞﹐偶占風寒﹐內熱咳嗽﹐痰中有血﹐血多而痰少﹐痰堅不易出﹐鼻流淸水﹐舌生芒刺﹐色焦黃﹐語言彊硬不淸﹐大小便不利﹐喘急不能睡﹐亦不能仰﹐惟坐髙椅﹐椅前安棹﹐棹上安枕﹐日惟額伏枕上而已。市醫環治半月不瘳﹐惇予診之。兩手脈浮而洪﹐兩關滑大有力。知其內有積熱痰火﹐爲風邪所﹐且爲怒气所加﹐故血上逆。議者以髙年見紅﹐脈大發熱爲懼。予曰﹔此有餘癥﹐諸公認爲陰虛﹐而爲滋陰降火﹐故不瘳。法當先驅中焦痰火積熱﹐然後以地黃補血等劑收功﹐斯不失先後著也。翁以予言爲然。用栝蔞﹑石膏各三錢﹐橘紅﹑半夏曲﹑桑白皮﹑前胡﹑杏仁﹑酒芩﹑紫蘇子﹐水煎﹐臨服加入蘿卜汁一小酒盞﹐一劑而血止。次日診之﹐脈仍浮而洪大﹐尙惡寒。予曰﹕古云傷風必惡風﹐傷寒必惡寒﹐此其常也。只因先時失於淸散﹐表中之熱未徹﹐竟用滋陰之劑﹐又加童便收斂﹐降下太速﹐以致風寒郁而不散﹐故熱愈甚也。

攺以定喘湯﹐一劑而喘急減半﹐再劑熱退而不惡寒。復爲診之﹐兩手浮體已無﹐惟兩關之脈甚鼓指﹐此中焦痰積膠固已久﹐不可不因其時而疏導之。以淸中丸同當歸龍薈丸共二錢進之。其夜大便所下稠粘穢積甚多。予憶朱丹溪有云﹕凡哮喘火盛者﹐以白虎湯加黃連﹑枳實有功。此法正繹翁對腔劑也。與十劑﹐外以淸中丸同雙玉丸夜服﹐調理而安。

卷二三吳治驗

周鳳亭濕熱壅滯發熱煩躁﹝有發明﹞

周鳳亭公﹐年五十有八。正月腸風下血﹐又飲食過傷﹐大吐。而朱友以枸杞地黃膏一斤進之。不知此公肝气素盛﹐中焦原有痰積﹐且多思傷脾﹐又值卯木正旺之月﹐投以地黃﹑枸杞﹐適以滋其濕而溢滯其痰耳。由是飲食減少﹐肌肉日消﹐腹中痞滯。又吳友以歸脾湯進之。詎知濕熱未除﹐先用溫補﹐是以油撲火﹐勢成燎原。以致大便燥結﹐口漧舌燥。據巳午未三時﹐中焦蒸蒸發熱﹐煩悶﹐酉時而退。此皆濕熱壅滯於脾無疑矣。且面色黃中帶黑﹐下午足面有浮气﹐皆是濕勢傷脾之徵。法宜淸肅中焦﹐徹去濕熱﹐則飲食自加﹐而新痰不生﹐宿痰磨去﹐庶五穀精華不生痰而生血矣。血充則精神長﹐而肌肉可復﹐且秋來無瘧痢之患。公曰﹕淸肅中焦﹐當用何劑﹖予曰﹕二陳湯加薏苡仁﹑酒炒白芍藥﹑麥芽以養脾而消痰﹐以枳實﹑黃連泄痞而去熱﹐以靑蒿分利陰陽而消其黃﹐葛根升引淸陽之气﹐使肌熱淸﹐而口渴可止矣﹐當服十劑。公曰﹕先生之方善﹐但枳實﹑黃連恐體虛者不足以當之。予曰﹕惟此二味﹐適可以去公之病根﹐捨是則不效。緣中焦有餘之疾﹐非此不能去﹐亦非它藥所能代。公半信半疑﹐服四劑而諸疾皆愈。公遽中止﹐不復服完。至七日盡﹐果發瘧疾﹐而以木香檳榔丸下去稠積甚多﹐乃追悔予言﹐而延之診。予教以前方仍服十劑﹐夜以丹溪保和丸調理﹐則永無瘧痢之患矣。

卷二三吳治驗

周采石濕熱生痰痞悶

令郎采石先生﹐中焦濕熱生痰﹐痞悶﹐五更倒飽﹐且下午兩股或膝下筋脈抽掣疼痛﹐時常噯气﹐面色帶黃﹐間常夢遺。予以淸气大安化痰丸﹐及豬肚丸二方調治而安。豬肚丸用白術五兩﹐苦參酒炒二兩﹐牡蠣過三兩﹐爲末﹐將雄豬肚子一具﹐摘去油﹐甘艸湯洗過﹐將藥裝入肚中﹐縫其口﹐飯中蒸極爛爲度﹐搗極勻爲丸﹐此方極健脾去濕熱﹑固精丸也。淸气大安化痰丸用白術四兩﹐橘紅﹑半夏﹑山楂各三兩﹐黃芩﹑黃連俱生薑汁炒﹐各一兩五錢﹐枳實﹑栝蔞仁各二兩﹐白芥子﹑蘿卜子各炒一兩﹐姜黃碱水煮幹一兩﹐靑黛五錢﹐麥芽取曲打糊爲丸﹐綠豆大﹐每食後及夜﹐茶送下二錢。

卷二三吳治驗

又令孫女龜背

令孫女才六歲﹐忽發寒熱一日﹐過後腰脊中命門穴間骨節腫一塊﹐如大饅頭之狀﹐髙三﹑四寸﹐自此不能平身而立﹐絕不能下地走動﹐如此者半年。人皆以爲龜背痼疾﹐莫能措一法。

卽如幼科治龜背古方治之亦不效。予曰﹕此非龜背﹐蓋龜背在上﹐今在下部。必初年乳母放在地上﹐坐早之過﹐比時筋骨未堅﹐坐久而背曲﹐因受風邪﹐初不覺﹐其漸入骨節間而生痰涎﹐致令骨節脹滿而大。不急治之﹐必成痼疾。今起未久﹐可用萬靈黑虎比天膏貼之﹐外再以晚蠶砂醋洗炒熱﹐絹片包定於膏上﹐帶熱熨之﹐一夜熨一次。再以威靈仙爲君﹐五加皮﹑烏藥﹑紅花﹑防風﹑獨活﹐水煎服之。一月而消其半﹐骨節柔軟﹐不復腫硬﹐便能下地行走如初矣。人皆以爲神奇。此後三个月﹐驀不能行﹐問之足膝酸軟﹐載身不起﹐故不能行。予知其病去而下元虛也﹐用杜仲﹑晚蠶砂﹑五加皮﹑薏苡仁﹑當歸﹑人參﹑牛膝﹑獨活﹑蒼耳子﹑仙茅﹐水煎服二十劑﹐行動如故。

卷二三吳治驗

閔蜃樓虛損咳嗽令眷痛風奇疾﹝有發明﹞

閔文學蜃樓﹐患虛損咳嗽﹐晝輕夜重。乃政丁氏﹐長興富翁女也。軀甚肥﹐性甚躁﹐患痛風﹐手不能沐櫛﹐足不能履地﹐凡痛處略腫﹐呻吟喊叫。比有朱遠齋氏﹐爲時推重﹐夫好倚朱治者七越月﹐纖毫不減。吳九宜翁乃舉予治。至其家﹐蜃樓大兄嶽樓﹐旦暮與偕。診畢﹐語嶽樓曰﹕令弟之癥﹐𨿽易見功﹐然非百日不能斷根。丁氏癥﹐十日便可刈其根﹐但恐不能盡五劑﹐柰何﹗嶽樓曰﹕何謂也﹖予曰﹕令弟咳嗽﹐由肺火未淸﹐誤服參術太過而然。但爲淸肺利肺﹐咳可立止﹐止後以補心安神之劑養之﹐則萬全矣。藥用麥門冬﹑桑白皮﹑白藥子﹑貝母﹑桔梗﹑甘艸﹑黃芩﹑枳殼﹐十帖咳嗽全止。惟心血不足﹐神不固精﹐以酸棗仁﹑遠志﹑麥冬﹑蓮花心﹑丹參﹐調養百日﹐果能出戶肄業。丁癥乃濕痰凝滯經絡作痛﹐朱公作血虛而投以地黃﹑芍藥﹑當歸﹑人參﹑牛膝之類﹐宜其痛愈加而病愈久也。今必須燥濕流動之劑﹐疏決一番﹐庶經絡通暢﹐𨿽不服補劑﹐而五穀精華足以自充。但疏決之劑﹐不能止痛﹐恐其不信余而中止也。嶽樓曰﹕先生旣已言明﹐惟命是聽。用二陳湯加烏藥葉﹑蒼術﹑僵蠶﹑海桐皮﹑南星﹐服至五帖﹐果不懌而欲止藥。嶽樓曰﹕孫君已先言十帖見功﹐今過半﹐何不勉彊而使功虧一簣哉﹖又服一帖而止﹐百般彊之不從。乃揚言曰﹕請醫療痛而反加痛﹐吾何藥爲﹐後四劑斷斷乎不敢奉命矣。時巳申刻﹐予知其富家嬌態﹐亦不彊服。隨以芫花醋炒過三分﹐海金沙一分爲末﹐白湯調下。至晚瀉一次﹐下稠痰半盆。足痛減大半﹐稍能動止。初更後吾輩酒猶未散﹐忽服云腹中大痛﹐促予進看。行至後堂﹐內中人出而止曰﹕病者卒矣﹐不勞進看。予曰﹕此必痛厥﹐非長逝也﹐烏可不進一看。至卽冷汗淋漓﹐兀坐溺器﹐面靑息斷。執而診之﹐手冷如冰﹐但六脈俱在﹐惟沈伏耳。知其爲痛極使然﹐用生薑湯灌之而蘇。徐語近侍女使曰﹕適來腹中痛甚耳。後火光濺出﹐肛門如焚﹐大響一聲﹐不知瀉下何物。眾看之﹐乃血鰍一條﹐長六寸﹐闊半寸餘﹐鱗目俱在﹐盆中尙能遊動﹐眾皆悚駭。嶽樓問曰﹕此鰍下可好否﹖予應之曰﹕此尢物也﹐得下豈不好﹐但丁癥實由痰作﹐予特爲行痰﹐初不知其有虫﹐如是第藥中有芫花﹐乃殺虫之物﹐故偶中﹐亦令弟之福也。次日手足皆能動﹐仍以二陳湯加苡仁﹑紅花﹑五加皮﹐四帖﹐脫然如故。閔宅以予不矜功而益重予。

卷二三吳治驗

金寄閒令堂痢而胸膈膨脹

金寄閒令堂暑月患痢﹐小腹窘迫﹐胸膈膨脹﹐口舌焦渴。右寸關脈洪滑﹐左脈弦﹐乃气郁食積痢也。先與木香檳榔丸開而下之﹐微利一二度﹐因口渴食西瓜一片﹐卽惡心而吐。昨日大便利後﹐胸膈寬快﹐就進飯一碗﹐致腹飽悶﹐兀兀欲吐﹐所吐皆痰涎。乃以溫膽湯加減治之。半夏四錢﹐枳實一錢五分﹐竹茹二錢﹐橘紅﹑茯苓各一錢﹐甘艸五分﹐姜連八分﹐生薑五片﹐水煎服之。一飲而胸膈舒暢﹐便能就枕而睡﹐惡心頓無﹐痢亦尋止。

卷二三吳治驗

徐中宇之婦汗出如雨昏昏憒憒胸膈要人足

徐中宇之婦﹐汗出如雨﹐昏昏憒憒﹐兩手無所著落﹐胸要人足之不少放﹐少放卽昏憒益甚﹐气促不能以息﹐稍近風則嘔惡暈厥。與九龍鎭心丹一丸﹐服下卽稍定﹐少間則又發﹐始知胸喉中有物作梗而痛﹐湯水難入﹐卽藥僅能吞一口﹐多則弗能咽下。乃以蘇合香丸與之﹐暈厥尋止﹐心痛始萌。昨日六脈俱伏﹐今早六部俱見﹐惟左寸短澀﹐知其痛爲瘀血也。用玄胡索﹑桃仁﹑丹皮﹑丹參﹑靑皮﹑當歸﹑香附。其夜仍暈厥一次﹐由其痛極而然。再與玄胡﹑丹皮﹑桃仁﹑丹參﹑香附﹑靑皮﹑烏梅﹑人參﹑貝母﹑桂枝﹑赤芍藥﹐服此痛減大半。乃自云心虛﹐有熱﹐頭眩。加山梔仁。居常多夢交之癥﹐近更甚﹐以其心虛故也。人參﹑石斛﹑丹參﹑貝母﹑當歸﹑白芍藥﹑酸棗仁﹑酒連﹑香附﹐調理全安。

卷二三吳治驗

金達泉令政孕三月而痢赤白

金文學達泉先生令政﹐暑月患痢赤白﹐一日夜三十餘度﹐後重腿急﹐口渴﹐小腹痛。孕已二月﹐幸而腰不痛﹐右手脈弦﹐左脈滑。與白芍藥三錢﹐黃連﹑黃芩﹑當歸﹑陳皮﹑香附各一錢﹐桂皮﹑木香各五分﹐水煎服。外與香連丸﹐服下後重稍輕。因進飯太早﹐其夜仍十數度。次早診之﹐右弦減半。前藥煎成﹐吞女金丹﹐一帖痢減大半﹐六脈已和﹐但軟弱。此气血不足﹐宜從補養﹐用八珍湯加陳皮﹑香附﹑阿膠﹑條芩﹐一帖全安。凡孕婦痢疾﹐後重稍輕﹐腹痛稍減﹐獨痢不止﹐必須補養气血爲主﹐加調气之劑爲佐﹐庶可保胎。斯亦丹溪虛回而痢自止之意也。

卷二三吳治驗

金元巖赤白痢

金元巖文學﹐下午發熱﹐痢下紅多白少﹐一日夜七十餘度﹐後重下墜﹐飲食不思。左脈細數﹐右脈滑﹐此陰虛之候。詢知二日前曾夢遺﹐續得痢疾﹐陰虛明矣。但滑脈主食積。法當先補後攻﹐乃與小建中湯一帖﹐白芍藥三錢﹐桂枝七分﹐粉艸﹑酒連﹑酒芩各八分﹐當歸一錢﹐檳榔五分﹐水煎飲之。夜半復診﹐脈稍克指﹐攺與枳殼三錢﹐桃仁一錢﹐當歸四錢﹐煎熟﹐吞木香檳榔丸一錢五分。至天明大便瀉三次﹐則見糞矣。次日午進飯﹐又食火肉﹐隨卽大便頻﹐並後重如前﹐與山楂枳術丸一服不效﹐再爲診之﹐六部皆虛軟無力﹐獨右關滑﹐此進肉﹑飯太早﹐脾弱不能消磨﹐宜健脾气兼爲升舉。人參﹑黃各二錢﹐白術一錢﹐升麻三錢﹐防風﹑藿香﹑炮姜﹑粉艸各五分﹐白芍藥一錢半﹐茯苓八分﹐連進兩帖﹐痢減而後重寬。

因食狗肉過多﹐復傷脾气﹐前方加砂仁﹑山楂﹐調理痊愈。

卷二三吳治驗

金達泉瘧痢交作

金文學達泉先生﹐因食肝白腸內傷﹐續又冒風﹐就成瘧痢﹐日夜四十餘度﹐小腹痛甚﹐每登廁汗出如雨﹐下迫後重﹐小水澀痛。頭疼口渴﹐下午發熱﹐天明始退。左脈浮弦而數﹐右軟弱﹐中部稍滑。此內傷飲食﹐外感風邪﹐瘧痢並作。法當速治﹐否則深秋陽气潛藏﹐邪因陷下﹐未易瘳也。乃先與柴苓湯一劑﹐小便卽淸﹐不痛。瘧發時寒多熱少﹐晚與人參敗毒散加減。人參﹑漧葛﹑防風﹑桂枝﹑粉艸﹑茯苓﹑枳殼各五分﹐柴胡﹑白芍藥各一錢﹐水煎飲之。次日頭痛痢疾俱減﹐夜才起三次。攺與補中益气湯加酒芩﹑桂枝﹑白芍藥﹐其夜瘧止﹐但微熱﹐再攺胃風湯﹐人參﹑白術﹑桂皮各二錢﹐白芍藥四錢﹐當歸一錢五分﹐茯苓﹑川芎各八分﹐酒芩﹑酒連各一錢﹐炮姜二分﹐地楡五分﹐服後寒熱殄迹。夜起一次﹐已是眞糞。前方減去桂枝﹐再三劑而巾櫛出戶矣。

卷二三吳治驗

金寄閒少陽陽明合病爲瘧

金寄閒先生﹐七月旣望﹐患頭痛口渴﹐汗大泄不斂﹐嘔惡發寒熱﹐間日一發﹐而發於陽日﹐乃爲診之﹐兩寸洪大有力﹐左浮弦而數﹐右脈稍軟﹐亦弦長。此少陽與陽明合並爲瘧。以柴葛解肌湯主之。柴胡﹑葛根各二錢﹐白芍藥﹑石膏各三錢﹐粉艸﹑桂枝各五分﹐知母一錢﹐姜三片﹐水煎飲之。次早左脈稍退﹐乃與補陰鱉血何首烏丸截之﹐又與黃芍藥湯一帖﹐以防作痢。白芍藥﹑石膏﹑黃各三錢﹐桂枝五分﹐知母﹑粉艸各一錢﹐柴胡七分﹐姜三片﹐煎服。後加人參七分﹐瘧竟全止而向安矣。

卷二三吳治驗

淮陰胡少泉令郎夢遺令愛發熱咳嗽又友人奇疾

淮陰胡少泉翁﹐麗水縣三尹也。令郎年弱冠患夢遺﹐百治不應。體倦而气弱﹐食少而汗多﹐四肢酸軟﹐頭眩﹐肌熱﹐將成瘵疾。知予在理刑吳比部衙中﹐惇余爲治。其脈兩寸短﹐左寸尢甚﹐餘部滑數。余曰﹕郎君之脈﹐心气大弱﹐蓋心者﹐神之舍﹔神者﹐精之主。神旺始能固精。今遺不禁﹐由神弱不能固攝其精﹐致多妄泄。時近端陽﹐諸癥簇﹐乃兼疰夏病也。

法當養心安神﹐庶幾不成瘵。翁曰﹕然。前此諸公﹐每爲滋陰降火﹐多不見功﹐徒見損脾減食。今先生主以養神﹐願以先生是聽。乃與人參﹑黃﹑石蓮子﹑酸棗仁﹑蓮花心﹑石菖蒲﹑遠志﹑當歸補心安神爲君﹐俾精固汗斂。經曰﹕汗者心之液。汗多則心血愈虛﹐故佐以甘艸﹑白術﹑黃柏﹑麥門冬﹑五味子兼治疰夏﹐使飲食加而四肢壯﹐緩而圖之可萬全矣。藥進甚妥﹐竟以此方調理﹐果精固神全﹐肌熱盡退。又令媛及笄﹐頭痛微熱﹐經水愆期﹐日多咳嗽﹐食漸減﹐肌漸消﹐口渴﹐睡臥不寧﹐喉中血腥﹐四肢不勞而疲﹐體不動而汗﹐六脈弦而且數﹐左關長出寸口。余以逍遙散加石斛﹑丹參﹑牡丹皮﹑酸棗仁﹑山梔子﹑麥門冬﹐調理而瘳。

又一文學﹐貧士也﹐忘其姓氏。與胡少泉翁爲碩交。有奇疾﹐兩足不酸不痛﹐每行動﹐絕不聽其所用﹐或扭於左而又墜於左﹐或扭於右而墜於左﹐之玄而行﹐不能一步步正走。此亦目之稀覯﹐竟不識爲何疾﹐書無所考。予臆度之﹐由筋軟不能所致﹐故行動則偏斜扭墜也。

夫筋者﹐肝之所主﹐肝屬木﹐木縱不收﹐宜益金以制之。用人參﹑黃﹑白芍藥以補肺金﹐薏苡仁﹑虎骨﹑龜板﹑杜仲以壯筋骨﹐以鐵華粉專制肝木﹐煉蜜爲丸﹐早晚服之。別後三載﹐族侄理問公敬亭南還﹐道出淮陰﹐胡少泉寄語云﹕向者鐵粉所愈之疾﹐淮人極以爲奇﹐遠邇惇錄其方﹐布傳以頌﹐自恨貧儒﹐勿能致一芹爲謝﹐旦暮額手南斗﹐以識不忘云。

卷二三吳治驗

吳氏婦隱疾﹝有發明﹞

一吳氏婦﹐有隱疾﹐其夫訪於予﹐三造門而三不言﹐忸怩而去。後又至﹐未言而面先赭。予因詰之曰﹕諸來詣餘者﹐皆謂予能爲人決疑療急也。今子來者四﹐必有疑於中﹐疑而不露一語﹐𨿽百來而疑終不可決﹐疾終不可去矣。且盈天地間怪事甚多﹐非聖智所能盡識﹐然亦非聖智不能通療也。彼《折肱靈》《醫說》《醫鑑》等集﹐怪癥毛﹐假非明哲決而治之﹐何以擴後人之聞見也。其夫乃俯首徐應曰﹕言之無任主臣﹐先生長者﹐卽言之﹐諒無嘆。

山婦子戶中突生一物﹐初長可三寸﹐今則五寸許矣。狀如堅筋﹐色赤﹐大可拱把﹐脹而且痛﹐不便起止﹐憎寒壯熱﹐寢食俱減。羞澀於言﹐每求自盡。聞先生能爲人決疑療怪﹐不啻扁﹑華﹐特相訪而祈一決。予曰﹕疾成幾年﹖對曰﹕將百日。予曰﹕蓋凡所謂怪者﹐耳目無所聞睹﹐書籍無所注載。今所言者﹐乃陰挺癥也。書有所徵﹐奚足言怪﹖夫曰﹕陰挺何自而生﹖何法而治﹖幾何月日而可愈也﹖可無妨於生育否﹖予曰﹕子戶屬厥陰肝經﹐肝屬木。肝有濕熱﹐故生陰挺﹐猶木有濕熱而生蕈然。法當以龍膽瀉肝湯及皮散﹐當歸﹑黃芩﹑牡蠣﹑皮﹑赤芍藥爲末﹐每用二錢﹐空心米飲調下。卽而治之﹐大計月餘可消釋也。奚生育之有妨哉﹖其夫合手頂禮於地曰﹕願如藥王言﹐敢徼一料。隨按法措劑﹐畀之而去。甫三月﹐來報云前疾果如所言﹐消釋無痕。玆爲汛期一月不至﹐敢問。予曰﹕此有身也。夫曰﹕疾才愈﹐未必卽能受身﹐恐防他疾。予曰﹕前恙乃肝經有餘之疾﹐肝爲血海。書云﹕女人血盛則懷胎。據血盛行當先期。今汛逾期﹐實孕耳﹐匪病也。

後果足月而產一子。

卷二三吳治驗

染匠之婦腸癰

前丘一染匠之婦﹐腹痛兩月矣。或以爲寒﹐爲熱﹐爲气﹐爲虛﹐爲食積﹐爲虫﹐遞嘗試之轉加。一醫與膏藥如斗大者一个﹐滿腹貼之﹐痛益劇。乃揭去膏藥﹐卽貼牢不可起﹐火熨油調﹐百計不能脫分寸﹐如生在肉上相類。無可柰何﹐知予在吳鄕宦宅中﹐乃買舟就予診。及抵吳門橋口﹐匠偕乃母乃姑四人盡力扶挽﹐絕不能動移一步。岸上環視如堵﹐莫不語匠曰﹕病勢若此﹐時刻難抵﹐固乃彊其起而欲污吾橋口耶﹖匠乃止婦舟中﹐起而墾予爲治。至舟中﹐見其面色蒼黑。及伸手求診﹐皮膚燥若老松樹皮之狀。六脈皆洪數。問其腹中之痛何在﹖匠卽爲解衣露腹指其痛所﹐始知膏藥粘牢之故﹐此甚希覯。叩其不能舉步之由﹐婦曰﹕非力弱不能行﹐乃左腳不可動﹐動卽痛應於心﹐是以一步不能舉也。予俯思﹐若色若脈﹐皆非死候﹐胡治而益劇也﹖此必腸癰﹐左腳莫能舉是其徵也。與營衛返魂湯﹐加金銀花爲君﹐與四帖﹐酒水各一碗煎服。一帖痛稍減﹐二帖下臭膿半桶﹐痛全減。腹上膏藥不須手揭﹐自脫而下。由熱去而膏脫也。四帖完﹐其婦同匠詣吳宅拜謝予﹐並求善後之方。吳宅見之﹐一族皆驚。

卷二三吳治驗

王祖泉髒毒下血

王祖泉﹐大便裏急後重﹐腹痛﹐日夜下紫黑稠粘三四十度。市中凡有名者﹐雷同痢治。

自秋歷冬﹐三越月不瘳。形色瘦瘁﹐匙箸厭舉﹐卽勉彊﹐僅一盞而止﹐眼闔懶開﹐悉以爲不治棄去。訪余脈之﹐六部濡弱﹐觀其所下之色甚晦﹐如芋苗汁之狀。予曰﹕觀此色﹐非痢﹐乃髒毒下血癥。《醫說》中人參樗皮散﹐正此對腔劑也。卽制與之﹐其夜果減半﹐終劑全愈。方以人參﹑樗根白皮各二兩﹐爲末﹐每空心米飲調服二錢﹐忌肉汁﹐生菜﹑魚鮏。

卷二三吳治驗

南都大司馬發熱燥渴

癸巳秋仲﹐南都大司馬袁洪溪老先生﹐以兼署工部都察院﹐操江印日﹐衝暑往來各衙門﹐而經絡其政事﹐致發熱燥渴。因解燥渴﹐而過食水浸瓜梨新藕﹐遂成泄瀉﹐小水短少。醫以胃苓湯加滑石﹑木通﹑車前子利之而瀉止。大便又因之結燥﹐艱澀不堪。乃用潤腸丸﹐復瀉不止。又進以前通利之劑﹐瀉𨿽止而小水竟不得流通直遂﹐臍下脹急。立起解之﹐則點滴不出﹐臥則流之不竭﹐以頻取夜壺﹐致通宵不得寐也。治半月餘﹐而精神削﹐寢食廢。聞予寓崔勛部衙﹐而徵予治。初見卽告以受病之源﹐又謂都城諸醫俱不識爲何癥。將認爲癃﹐則立解時點滴不出﹔認爲祕﹐臥則涓涓而流﹔謂爲脾約﹐大便又不結燥﹔謂气虛下陷﹐心血不足﹐而補中益气湯與安神丸﹐服過十晝夜無益。雅聞先生髙手﹐願一診以決之。探其脈﹐兩寸短弱﹐關緩大﹐兩尺洪大。語之曰﹕此余暑未解﹐而司馬素善飲﹐濕熱流於下部也。今已下午﹐恐診之未準﹐俟明早細察而再定方。公曰﹕延頸吾子久矣﹐適所言近似﹐願亟求一劑飲之﹐僥夜間一睡。予不得已﹐以益元散三錢﹐煎香薷湯進之﹐略無進退。次早復診﹐六脈如昨。予思之而恍然悟。又語之曰﹕此癥尿竅不對也。司馬曰﹕名出何書﹖予曰﹕《內經》云﹕膀胱者﹐脬之室也。脬中濕熱下墜﹐故立解而竅不對﹐小水因不得出﹐臥則脬不下墜﹐而尿滲出膀胱。亦以竅不對﹐小水𨿽涓涓而流﹐亦不能通達直遂﹐故了而不了也。治惟提補上中二焦元气﹐兼淸下焦濕熱﹐斯得矣。又有一法﹐今气虛下陷已久﹐一兩劑未能取效﹐安得伏枕而睡﹖且此不寐﹐非心血不足之故﹐因著心防閒小便之了而不了而不敢寐也。暫將舊衣或布襯於席上﹐不必防而任其流出﹐又免取夜器而勞動其神﹐自然熟睡矣。以補中益气湯提補上中二焦之元气﹐加黃柏﹑知母﹑祛下焦之濕熱﹐夫淸陽升則濁陰自降﹐脬無濕熱則不下墜﹐竅可對而病可瘳矣。司馬忻然請藥﹐夜如法襯之﹐果嗒然一睡﹐相忘其尿之出不出也。次早視襯布﹐𨿽濕而不甚。以久不闔目﹐得此一睡﹐神气頓回﹐胸臆爽快如未病者。調理四日而病全安。司馬大喜﹐而欲畱久住﹐緣漕運李公相延之亟﹐勿克也。差大馬舡﹐鼓吹送予阡關而還。

卷二三吳治驗

崔百原公右脇痛右手足痛

崔百原公者﹐河南人也。年餘四十矣﹐而爲南勛部郎。患右脇痛﹐右手足筋骨俱痛﹐艱於舉動者三月﹐諸醫作偏風治之不效。馳書邑大夫祝公徵余治。予至﹐視其色蒼﹐其神固﹐性多躁急。診其脈﹐左弦數﹐右滑數。時當仲秋。予曰﹕此濕痰風熱爲痺也。脈之滑爲痰﹐弦爲風﹐數爲熱。蓋濕生痰﹐痰生熱﹐熱壅經絡﹐傷其營衛﹐變爲風也。公曰﹕君何以治﹖予曰﹕痰生經絡﹐𨿽不害事﹐然非假歲月不能愈也。隨與二陳湯加鉤藤﹑蒼耳子﹑薏苡仁﹑紅花﹑五加皮﹑秦艽﹑威靈仙﹑黃芩﹑竹瀝﹑薑汁飲之。數日手足之痛稍減﹐而脇痛如舊。再加郁金﹑川芎﹑白芥子﹐痛俱稍安。予以赴漕運李公召而行速﹐勸公請假緩治﹐因囑其愼怒﹑內觀以需藥力。公曰﹕內觀何爲主﹖予曰﹕正心。公曰﹕儒以正心爲修身先務﹐每苦工夫無下手處。予曰﹕正之爲義﹐一止而已﹐止於一﹐則靜定而妄念不生﹐宋儒所謂主靜。又曰﹕看喜怒哀樂﹐未發以前﹐作何气象。釋氏之止觀﹐老子之了得一萬事畢。皆此義也﹐孟子所謂有事勿正﹑勿忘﹑勿助長﹐是其工夫節度也。公曰﹕吾知止矣。遂上疏請告。予錄前方﹐畀之北歸﹐如法調養半年﹐而病根盡除。

卷三新都治驗

瓊兄內傷飲食外感風邪

瓊兄內傷飲食﹐外感風邪﹐灑淅惡寒發熱﹐煩躁不寧。已經表汗瀉吐之後﹐小水短赤﹐口渴腹中疼﹐夜不能睡﹐耳聾气塞﹐神魂不安﹐懊不已。予脈之﹐兩寸滑大﹐左關弦﹐右關滑﹐兩尺皆弦皆七至。據此乃少陽陽明兩經合病。仲景云﹕渴而小便不利者﹐當利其小便。先與柴苓湯加竹茹進之。耳稍聰﹐稍得睡﹐熱仍不退﹐聞食气卽嘔﹐以濟生竹茹湯加人參﹑麥冬﹑黃連與辰砂六一散三錢﹐服後神稍淸﹐手足心仍熱﹐用竹葉石膏湯而熱亦不退﹐且懊殊甚﹐合目卽譫語。按仲景謂傷寒汗吐下後懊不得眠者﹐熱在心胸之間﹐宜輕湧之。以梔子豆豉湯主之。服後晚間仍不得眠﹐兩耳气塞難當﹐攺以小柴胡湯合白虎湯進之﹐卽得睡。睡中汗出二次﹐耳頓通利。因進食早﹐又發熱口渴﹐舌上黃苔﹐此陽明餘熱復萌﹐乃用石膏七錢﹐甘艸一錢﹐知母三錢﹐黃連一錢五分﹐百合﹑竹茹各一錢﹐竹葉三十片﹐急進而熱全退﹐始得獲安。

卷三新都治驗

程龍邱翁每行動卽作熱發渴嘔惡腰與環跳穴常痛

程龍邱翁每行動卽作熱發渴嘔惡﹐腰與環跳常痛﹐脈左沈細﹐右寸滑﹐關尺濡弱﹐此上焦有痰火﹐下焦有濕熱﹐治當流濕舒筋﹐然後施補。先用苡仁三錢﹐蒼術﹑威靈仙﹑黃柏﹑烏藥葉﹑紫荊皮各一錢﹐紅花﹑桂皮﹑防己各五分﹐水煎服。外以鹿茸﹑虎骨﹑晚蠶砂﹑仙茅﹑黃柏﹑龜板﹑蒼術﹑牛膝﹑杜仲蜜丸服之而安。

卷三新都治驗

汪松崗原傷於酒夜分發熱咳嗽咯血

汪松崗翁原傷於酒夜分有熱﹐咳嗽咯血﹐不思飲食﹐左脇气不調﹐左寸脈芤﹐關澀﹐尺弱﹔右寸短﹐關滑。此胃中痰火正旺﹐气血俱虛﹐宜先淸胃。保肺﹐然後大補。麥冬﹑知母﹑寒水石﹑甘艸﹑紫菀﹑人參﹑牡丹皮﹑白芍藥﹑當歸﹑貝母﹑桑白皮煎服。一帖﹐紅仍未止﹐加側柏葉﹑茅根四帖而紅止。過後四月﹐又爲怒气所傷﹐血又動﹐左不能睡﹐桃仁﹑滑石﹑紅花﹑當歸﹑人參﹑貝母﹑山梔﹑甘艸﹑香附﹑靑皮﹑牡丹皮煎服而安。予囑渠令子曰﹔寄語令堂﹐諸凡得意事可與尊翁知之﹐如不得意者切不可使之聞也。蓋肝爲藏血之所﹐況血去多﹐肝火剛燥﹐心主不足。《內經》云﹕主不明則十二官危。不可不謹防之。且左不得眠肝脹可知﹐予甚爲尊翁慮。後三年﹐果爲怒復﹐乃命使迎予﹐予固辭謝曰﹕何曾叮囑﹐今病之來非不佞所堪任也。不逾旬而歿。

卷三新都治驗

族妹經不行者八十日每飲食入腹卽疼痛吐出乃止

族妹經不行者八十日﹐每飲食入腹卽疼痛﹐必盡吐出乃止。居常亦吐酸水﹐上焦熱﹐下焦寒﹐大便半月始一行﹐食飲不進者四十日。六脈皆數﹐左滑右軟弱。妹能事者﹐以其夫多病﹐且不諳世故﹐由是悒悒﹐病從思慮而得﹐恐成膈癥。今大便燥結﹑吐酸乃膈之徵﹐急宜拂慮﹐庶藥有功。先與丁靈丸一粒而吐止﹐繼用溫膽湯加大腹皮﹑姜連痛吐全安﹐攺以二陳湯加香附﹑條芩﹑山梔仁﹑丹參﹑砂仁調理兩月﹐經行﹐大便始潤﹐而膈癥斯不作矣。

卷三新都治驗

孫華野喉頰車腫

孫華野﹐脈沈弦而數﹐喉痛頰車腫﹐兩太陽作脹疼﹐徧身皆脹痛﹐憎寒發熱﹐乃痰火上壅而變風熱﹐將欲作毒也﹐宜急治之。薄荷﹑甘艸﹑升麻﹑白芷﹑石膏﹑枳殼﹑天花粉﹑桔梗﹑大力子﹑連翹﹑玄參﹐一帖而愈。

卷三新都治驗

顯兄每辛苦及酒多則咯血數口

顯兄﹐每辛苦及酒多則咯血數口﹐脈兩寸皆短弱﹐關尺洪數。此胃中有痰火﹐而下焦有陰火﹐由壯年酒色所傷故耳。以丹參﹑滑石各三錢﹐白芍藥二錢﹐麥冬﹑貝母﹑桃仁﹑紫菀﹑牡丹皮各一錢﹐當歸七分﹐甘艸五分煎服而安。

卷三新都治驗

吳遂兄濕熱發黃

歙邑吳遂兄﹐木商也﹐在吳興年七十。因冒雨勞力汗出﹐又以冷水澡浴﹐因而發熱﹐口渴﹐心與背互相脹痛﹐小水長而赤﹐舌上黃苔﹐夜不得臥﹐眼目如金﹐皮膚盡黃。吳興之醫見之遠走﹐不敢措劑﹐謂其年髙不宜此病。勸回家﹐乃惇訪予治。診得左脈浮數﹐右濡弱﹐兩手皆有六至。予曰﹕此濕熱發黃癥也。病𨿽重﹐年𨿽髙﹐有是癥當有是藥﹐毋用倉惶。乃以柴胡三錢﹐酒芩﹑葛根﹑靑蒿﹑香薷﹑天花粉各一錢﹐人參七分﹐粉艸五分﹐連進二帖﹐晚得微汗卽能睡﹐次早熱退其半﹐舌苔稍淡潤不焦燥矣。胸膈餘熱作煩﹐身黃如舊﹐以竹茹﹑靑蒿﹑葛根各一錢﹐人參﹑麥門冬﹑天花粉﹑知母各八分﹐白芍藥六分﹐二帖﹐熱退食進﹐精神陡長。後於補中益气湯加靑蒿﹑麥門冬﹑天花粉十帖而眼目肌膚之黃盡釋然矣。吳興諸公悉服其精當﹐各錄方而傳。

卷三新都治驗

族侄明之痰火上逆大吐痰沫因而嘔血一湧數碗﹝有發明﹞

族侄文學明之﹐以作文過勞﹐痰火上逆﹐大吐痰沫﹐因而嘔血﹐一湧數碗。昏暈汗出﹐奄奄而臥﹐略不敢動﹐稍動卽嘔吐而血隨出﹐色鮮紅。飲食湯水皆不敢入﹐入卽吐而眩暈﹐血卽隨之。裏有婺君程聞野氏爲之診﹐駭而走曰﹕血如湧泉﹐體熱脈大﹐眩暈而藥食難入﹐似無佳兆。乃速予治﹐予診視畢﹐語其乃兄勉之曰﹕可生也﹐何舉家張惶若此﹖勉之以程言告予﹐予曰﹕看癥要圓活﹐勿拘泥。據經云﹕心主血﹐肝藏血。又曰﹕怒則气上。又曰﹕脈虛身熱得之傷暑。今左脈弦大﹐右脈虛大﹐明之不獨作文勞心動火﹐且亦被怒傷肝﹐抑又爲暑所逼﹐以致木火上升﹐眩暈作吐﹐經曰﹕諸風掉眩皆屬肝木﹐諸嘔吐逆皆屬於火。又諸動屬火。內爲木火上衝﹐外爲暑气所迫﹐故吐而汗多血隨吐出也。醫貴識病﹐有是病則有是藥。予特以白丸子三錢﹐解其暑气﹐淸其痰飲﹐抑其衝逆﹐則吐可止﹐吐止气平則血自能歸經。服後果嗒然而睡﹐醒則吐止食進﹐眩暈尋已。繼用滑石﹑香薷各三錢﹐甘艸五分﹐黃連﹑白扁豆各一錢五分﹐竹茹一錢﹐四帖全安。

卷三新都治驗

族嫂程氏肺癰

族嫂程氏﹐年近五十﹐患咳嗽吐臭膿血﹐一日夜一碗余。發熱晝輕夜重﹐肌肉大瘦﹐六脈浮而洪滑且數。人皆謂﹕嘔血身熱脈大﹐法在不治。予曰﹕此非吐血比也。此系釀酒傷肺﹐又爲怒气所觸﹐瘀血濁痰滯於肺之气竅﹐無從而出﹐久之化而爲膿﹐成肺癰也。治宜開肺竅﹐活血化痰﹐使膿盡當自愈也﹐諸人治之﹐二年不效﹐予教以白芨﹑薏苡仁各三錢﹐牡丹皮﹑桔梗﹑茜根﹑歸尾﹑山梔子﹑貝母﹑白芍藥各一錢﹐甘艸﹑葶藶子各五分﹐三十帖。痊愈。

後壽七十三﹐以它病而終﹐此疾再不復發。

卷三新都治驗

侄媳葉氏身面四肢浮腫

族侄媳葉氏﹐年三十﹐身﹑面﹑四肢浮腫﹐漸而入腹﹐腹大不可言。眼泡腫而無縫﹐飲食大減﹐小水不利﹐此气滯水脹也。以大腹皮﹑茯苓皮﹑姜黃﹑蒼術﹑濃朴﹑澤瀉﹑木香﹑烏藥﹑陳皮服四劑﹐而眼目能開。飲食稍進﹐卽爲食傷而復腫﹐予攺用七傷丸調理全安。

卷三新都治驗

族侄孫伍仲善飲好內小便血淋疼痛

族侄孫伍仲立年﹐善飲好內﹐小便血淋疼痛。予以滑石﹑甘艸梢﹑海金沙﹑琥珀﹑山梔子﹑靑蒿﹑茅艸根煎膏爲丸﹐梧桐子大﹐每空心及食前燈心湯送下三錢﹐不終劑而愈。後五年﹐因子遲﹐服補下元藥過多﹐血淋又發﹐小便中痛極﹐立而不能解﹐必蹲下如婦女小解樣﹐始能解出﹐皆大血塊﹐每行一二碗余﹐如是者半月。諸通利淸熱之劑﹐靡不徧嘗不應﹐脈俱洪數﹐予以五靈脂﹑蒲黃﹑甘艸梢各二錢﹐小薊﹑龍芽艸各三錢﹐水煎空心服﹐二帖而痛減半﹐血仍舊。攺用瞿麥﹑山梔子﹑甘艸各二錢﹐茅根﹑杜牛膝﹑連葉車前艸各三錢﹐生地黃﹑柴胡﹑黃柏﹑木通各一錢﹐四帖痛全減﹐血全止﹐惟小便了而不了﹐六脈亦和緩不似前矣。後以人參﹑葛根﹑靑蒿﹑白術﹑茯苓﹑甘艸﹑白芍藥﹑升麻﹑黃柏﹑知母調理萬全。

卷三新都治驗

令眷吐紅發熱

令眷﹐辰州太守石峯公女也。吐紅發熱﹐經水二十日一行或一月行二次﹐白帶且多﹐胸膈飽脹﹐脈洪數。以丹參﹑生地﹑山梔子﹑白芍藥﹑小薊﹑鹿角膠﹐水煎。臨服前加入童便一酒杯﹐二十劑而瘳。

卷三新都治驗

亮卿令愛右目紅腫

亮卿令媛﹐右目紅腫﹐如腹中飽﹐眼乃能開﹐饑則眼不能開。此疳積虛寒癥也。以夏枯艸二錢﹐甘艸﹑谷精艸各一錢﹐香附一錢五分﹐煎服。四帖而安。

卷三新都治驗

太學少竹眼紅腫脹

侄孫少竹﹐大學生也﹐眼紅腫脹。佘雲谷以苦寒治時疾之劑與之﹐眼愈腫且增兩太陽痛。前藥中再加石膏﹐不惟眼腫不消﹐頭痛不止﹐且令徧身脹悶﹐寢食俱廢。予爲脈之﹐弦大而無力﹐乃用蔓荊子﹑桑白皮﹑柴胡﹑香附﹑夏枯艸﹑甘艸﹑芽茶﹐一帖而痛定﹐兩帖腫消﹐四帖全瘳。

卷三新都治驗

一僕婦產後惡露不盡腹中作痛

一僕婦﹐產後惡露不盡﹐腹中作痛﹐且冒風咳嗽﹐嘔吐﹐頭暈﹐腳麻不知痛癢﹐亦不能轉側。與糖球子﹑紫蘇﹑旋復花﹑烏藥﹑五靈脂﹑茯苓﹑川芎﹑當歸﹑澤蘭葉﹑玄胡索加砂糖﹐煎服而痛止﹐再進惡露行﹐咳嗽嘔吐皆愈。

卷三新都治驗

程好吾令孫右耳後生毒腫痛

上捨程好吾公令孫﹐右耳後生一毒﹐腫痛﹐徧身生大泡瘡﹐憎寒發熱﹐與金銀花﹑當歸尾﹑甘艸﹑赤芍﹑連翹﹑僵蠶﹑大力子﹑玄參﹐兩劑而消。

卷三新都治驗

華嶽令堂右手臂肢節脹痛

華嶽令堂﹐年五十餘﹐向來小水短少。今則右背鹽匙骨邊一點痛﹐夜尢痛﹐已經半月﹐醫治不效﹐輾轉加劇﹐卽於右邊手臂﹑肢節皆脹痛﹐筋皆暴起﹐肌肉上生紅點子﹐脈兩手皆滑數﹐右尺軟弱﹐乃濕熱傷筋而成痛痺﹐以東垣舒筋湯爲主﹐羌活﹑升麻﹑桃仁﹑麻黃﹑紅花﹑當歸﹑防風﹑甘艸﹑獨活﹑豬苓﹑黃柏﹑防己﹑知母﹑黃連﹐兩帖痛減腫消﹐再亦不發。

卷三新都治驗

程兩峯令眷血痢

由溪程兩峯丈內人患血痢﹐裏急後重﹐嘔吐不納谷﹐兩寸脈洪大﹐以竹茹溫膽湯加姜連﹑滑石﹑橘紅﹑酒芩﹐水煎服。二帖大便結實﹐膿血皆止﹐惟後重。與枳殼﹑當歸﹑芍藥﹑生地﹑桃仁﹑條芩﹑甘艸﹑滑石﹑酒連﹐四帖全安。

卷三新都治驗

程七護兄臍腹右邊疼痛小水不利嘔吐不進食

由溪程七護兄﹐臍腹右邊疼痛﹐小水短少﹐大便四日未行﹐嘔吐不能進食﹐舌上白苔﹐面靑手冷﹐勢甚危急。脈之左沈伏﹐右滑大有力。予曰﹕此痰格中焦﹐气閉下焦﹐故大小便祕而不利﹐气逆嘔吐也﹐不急治卽無救矣﹐與樹東行根皮二錢﹐滑石三錢﹐桃仁﹑靑皮﹑枳實﹑檳榔各一錢﹐水煎服之。夜半吐出膠痰碗余﹐大便未行﹐痛亦不減。次日攺用玄胡索五錢﹐水煎﹐臨服調下玄明粉三錢﹐辰刻服下﹐午刻痛減大半﹐未刻大便始行﹐右脈平而左脈起矣。覺體倦無力﹐以生脈散加甘艸﹑山梔仁﹑黃柏﹑芍藥﹑苡仁﹑陳皮調理如故。

卷三新都治驗

程社貴兄醉後禦色次早胃脘痛極

由溪程社貴兄﹐先醉酒﹐後禦色﹐次早四肢冷﹐胃脘痛極﹐脈僅四至。先醫以郁火爲治﹐投以寒涼痛更增極﹐三日前所食西瓜仍吐出不化。

乃翁以爲陰癥傷寒﹐欲用附子理中湯﹐不決﹐逆予治之。予觀其面色靑﹐慘叫痛而聲不揚﹐坐臥煩亂。予曰﹕此霍亂兼蛔厥癥也。先當止痛安蛔﹐後理霍亂可免死也﹐遲則誤事矣。

急用五靈脂醋炒三錢﹐蒼術一錢五分﹐烏梅三枚﹐川椒﹑炮姜﹑桂心各五分﹐水煎飲下﹐痛減大半﹐下午以大腹皮﹑藿香﹑半夏﹑陳皮﹑山楂﹑五靈脂﹑茯苓﹐兩帖全安。

卷三新都治驗

汪松崗令眷左脇痛咳嗽內熱

汪松崗令眷左脇疼﹐咳嗽內熱﹐每咳則脇下弔痛﹐寢食大減。與靑皮﹑香附﹑甘艸﹑芍藥﹑訶子﹑山梔子﹑貝母﹑茯苓﹑柴胡﹑桃仁﹑滑石﹐人參水煎飲之﹐熱除痛減。

卷三新都治驗

贊皇令堂產後左脇痛甚

文學贊皇令堂﹐產後左脇痛甚﹐咳嗽痰不易出﹐內熱气壅不能伏枕。予以栝蔞仁六錢﹐桑白皮﹑紫蘇子﹑杏仁﹑半夏﹑桔梗﹑枳殼各一錢﹐水煎服之而气壅定﹐嗽漸減除。外與保和丸及七制化痰丸而安。

卷三新都治驗

許少峯中風先兆

許少峯﹐胃中有痰﹐肝膽經有郁火﹐心血不足﹐面色黑而枯燥﹐肢節疼痛﹐健忘﹐精神恍惚﹐內熱﹐將有中風之兆。左寸細數﹑關弦數﹐右關重按滑﹐兩尺弱。治以淸肝膽之郁火而養心神﹐消胃中之痰涎而生气血﹐使神帥气﹐气帥血﹐气血周流﹐經絡無壅則諸疾不期愈而自愈矣。何中風之有哉﹖用石菖蒲﹑黃連﹑白茯苓﹑半夏﹑酸棗仁﹑天麻﹑橘紅各一兩﹐牛膽南星二兩﹐白僵蠶﹑靑黛﹑木香各五錢﹐柴胡七錢五分﹐竹瀝生薑汁打神曲糊爲丸﹐綠豆大﹐每食後及夜茶湯任下二錢﹐一日二三次﹐服完神气大健﹐肢節皆舒﹐面色開而手足輕健﹐種種皆瘳。少峯曰﹕吾生平服藥少效﹐不期此方之神若是﹐不惟自服有功﹐卽諸親友有痰火者服之莫不附應。

卷三新都治驗

朱宅女眷熱入血室

朱宅女眷﹐經水行﹐一月不止﹐每黃昏先寒後熱﹐夜徧身疼痛﹐胸前脹悶不通﹐必欲大喊叫嘶﹐用手於喉中斡而吐出痰涎乃寬﹐今且渴甚﹐此痰飲瘧疾。今飲食不進﹐夜如見鬼者﹐乃熱入血室也。用小柴胡湯加生地黃﹑丹皮﹑陳皮﹑桃仁兩帖後﹐以白術三錢﹐何首烏二錢﹐陳皮﹑麥芽各一錢﹐烏梅一枚﹐生薑三片﹐水煎服之﹐而寒熱止﹐諸癥皆安。

卷三新都治驗

孫熙宇肢節腫痛痰多嘔惡病多夢鬼

孫熙宇肢節腫痛﹐痰多嘔惡﹐胸中气不暢達﹐語言亦不淸利﹐夜夢皆亡人野鬼追陪﹐精神慘惡﹐驚恐不安﹐且汗多不止﹐飲食減三之二。遠近名家﹐醫治逾月不應﹐惇予爲治。診其脈﹐左手甚弱﹐汗多故也。右手滑大﹐痰飲濕熱而然。法當補斂﹐前醫皆作風治而用疏散﹐泄其元神將成柔。予以人參﹑麥門冬﹑五味子﹑白芍藥﹑當歸﹑苡仁﹑陳皮﹑石斛﹑木瓜﹑甘艸﹑白術﹑桂枝﹐服此汗大斂而神思稍淸﹐吐亦止矣。惟飲食不思﹐夜夢與亡人同遊爲惡耳。攺用人參﹑黃﹑枸杞子﹑苡仁﹑白術各一錢五分﹐當歸﹑遠志﹑茯苓﹑木瓜﹑陳皮各一錢﹐甘艸五分﹐水二盅入雄豬心血一枚﹐煎作八分﹐飲之﹐四帖乃能睡﹐始夢生人﹐不復夢亡人矣。

卷三新都治驗

愛泉傷風咳嗽聲啞右邊不能貼席

愛泉﹐上年十月因傷風咳嗽﹐實時聲啞﹐繼聞父傷過憂﹐右邊不能貼席而睡。醫以滋陰降火之劑治之﹐半年肌肉大削﹐大便溏瀉﹐飲食減少﹐咳嗽聲啞有加﹐喉且疼痛。迎余爲治﹐診得六脈俱弦數﹐此憂傷肺﹑思傷脾癥也﹐危急甚矣﹐以白術﹑茯苓﹑陳皮﹑粉艸﹑苡仁﹑桔梗﹑柴胡﹑桑白皮﹑酒炒白芍藥﹑澤瀉﹑麥芽﹑山楂﹐煎服一日﹐再以荊芥﹑桔梗﹑玄參﹑甘艸﹑茯苓﹑白芍﹑酒連﹑扁豆﹑山藥﹑山楂﹑木通﹐服此而右邊可睡矣。攺用參苓白術散加白芍藥﹑烏梅﹑訶子﹑酒連﹑山楂﹐調理而愈。

卷三新都治驗

侄婦戴氏有妊五月忽血大下午後發熱

侄婦戴氏﹐有孕已五月矣。忽血大下﹐午後發戰﹐六脈俱數﹐左寸滑大﹐右關搏指﹐左關軟弱。予以白芍藥二錢﹐生地﹑陳膠﹑人參﹑蒲黃各一錢﹐柴胡﹑香附﹑地楡﹑荊芥穗各七分﹐甘艸五分煎服。午後發寒熱﹐每夜凡三次﹐頭痛惡心﹐腹中塊硬﹐所下血塊甚多﹐心下怯力﹐此虛無疑也。以補中益气湯加阿膠﹑炮姜﹑白芍藥﹑烏梅煎服。下午右眼白珠發一白泡﹐光腫下垂﹐而面亦腫﹐此虛火遊行無制之癥。其夜大發寒熱﹐指爪皆黑﹐唇白﹐汗大出﹐腹中作痛牽引兩乳皆痛﹐仍以補中益气湯加阿膠﹑白芍藥﹑桂枝﹑五味子﹑麥冬﹐服後熱退﹐汗止﹐渴除﹐神气稍定﹐乃有生意。次日咳嗽而胎墮﹐卽以獨參湯繼服﹐其夜腸鳴瀉二次﹐以人參﹑白術各三錢﹐炙甘艸一錢五分﹐炮姜一錢﹐桂心﹑茯苓各五分﹐陳皮七分﹐蓮子﹑大棗煎服﹐後因咳嗽以四君子加炮姜﹑五味子﹑紫菀調理而愈。

卷三新都治驗

靈嶽乃眷胃脘疼痛頭暈舌麻

靈嶽乃眷胃脘疼痛﹐手心熱﹐頭暈﹐舌麻﹐兩太陽痛﹐背心亦脹﹐內熱而外惡寒﹐必濃被蓋覆﹐得微汗乃解。二陳湯加桔梗﹑杏仁﹑桑白皮﹑枳殼﹑靑皮﹑白芥子﹑蘿卜子﹑酒芩煎服。

兩帖舌竟不麻﹐晚因食雞過多﹐膈上气滯﹐二陳湯加蘿卜子﹑枳實﹑山楂﹑川芎﹑香附﹑酒連調理痊愈。

卷三新都治驗

吳人峯先生內人兩脇脹急痛抵胃脘

歙溪南吳人峯先生內人﹐兩脇脹急抵於胃脘作痛﹐痛一陣則汗出一番﹐兩顴紅﹐唇口亦紅﹐飲食湯水飲之立吐﹐不受者三日夜矣。予爲診之﹐兩寸脈洪大﹐兩尺沈微。予以井水半碗﹐白滚湯半碗和之﹐名曰陰陽湯﹐用此調玄明粉一錢五分服之﹐不惟不吐﹐痛減半矣。少頃大便行二次﹐因食豆腐及粥太早而痛復萌﹐唇臉皆紅﹐此必有虫故如是也。與白芍藥﹑桂枝﹑粉艸﹑烏梅﹑花椒﹑五靈脂﹑杏仁水煎﹐痛乃定其大半﹐再與蒼術﹑濃朴﹑山楂﹑枳實﹑茯苓﹑玄胡索﹑香附一帖﹐全止。但心背皮膚外疼﹐不能著席而睡﹐以川芎﹑當歸﹑白術﹑濃朴﹑大腹皮﹑粉艸﹑茯苓﹑香附﹑陳皮﹑半夏調養痊愈。

卷三新都治驗

陳鐵兄內人產後腹痛發熱下痢膿血

陳鐵兄內人產後腹痛﹐發熱下痢膿血﹐裏急後重﹐川芎二錢﹐當歸三錢﹐茯苓﹑漧薑﹑肉桂﹑山楂﹑陳皮﹑酒炒白芍藥﹑白術各一錢﹐粉艸五分﹐一帖而腹痛止﹐痢輕﹐後重亦除﹐惟發寒熱多汗﹐攺用人參﹑白芍藥﹑桂枝﹑粉艸﹑川芎﹑當歸﹑白術﹑茯苓﹑香附﹑陳皮﹑山楂﹐再劑而諸癥如釋。

卷三新都治驗

程嫗年八旬頭暈腳軟大便溏泄小水淋瀝

程宅一老嫗﹐年八十餘﹐常頭暈腳軟﹐撐載上身不起﹐行須人扶﹐否則眩暈﹐跌僕﹐大便溏泄﹐小水淋瀝﹐此下元虛憊所至﹐以人參﹑黃﹑白術﹑薏苡仁各二錢﹐山茱萸﹑杜仲﹑茯苓各一錢﹐陳皮﹑山藥﹑粉艸各八分﹐八帖而愈。

卷三新都治驗

程道吾先生令眷夜魘而驚時常暈厥

文學程道吾先生令眷夜爲夢魘所驚﹐時常暈厥﹐精神恍惚﹐一日三五發。咳嗽面色靑﹐不思谷食。日惟啖牛肉脯數塊而已。時師屢治無功。吳渤海視爲寒痰作厥﹐投以附子﹑肉桂而厥尢加。逆予爲治﹐診左脈弦﹐右脈滑﹐兩寸稍短。道吾先令眷二皆卒於瘵﹐知其爲傳屍瘵癥也﹐不易治之。乃權以壯神補養之劑﹐消息調理﹐俟飲食進﹐胃气轉始可用正治之法﹐姑用人參﹑茯苓﹑柏子仁﹑石菖蒲﹑遠志﹑丹參﹑當歸﹑石斛以補養神气﹐以陳皮﹑貝母﹑甘艸﹑紫菀化痰治嗽﹐服半月而無進退。乃爲制太上渾元丹﹐藥用紫河車一具﹐辰砂﹑鱉甲﹑犀角各一兩﹐鹿角膠﹑紫石英﹑石斛各八錢﹐沈香﹑乳香﹑安息香﹑茯苓﹑紫菀﹑牛膝﹑人參各五錢﹐麝香五分﹐煉蜜爲丸﹐赤豆大﹐每早晚鹽湯或酒送下三十六丸。又制霹靂出獵丹﹐藥用牛黃﹑狗寶﹑阿魏﹑安息各一錢﹐虎頭骨五錢﹐啄木鳥一隻﹐獺爪一枚﹐敗鼓心破皮三錢﹐麝香五分﹐天靈蓋一个﹐煉蜜爲丸﹐雄黃三錢爲衣﹐每五更空心蔥白湯送下五分﹐三五日服一次﹐與太上渾元丹相兼服﹐才服半月﹐精神頓異﹐不似前時恍惚矣﹐但小腹左邊一點疼﹐前煎藥中加白芍一錢﹐服之一月﹐精神大好﹐暈厥再不發矣。次年生一女﹐其宅瘵疾從此再亦不傳。

卷三新都治驗

一僕婦瘟疫以勞食復作

一僕婦﹐年三十﹐患瘟疫一月餘矣﹐非勞復卽食復﹐今則發熱咳嗽﹐胸脇痛﹐耳聾口渴﹐大便七八日不行﹐不知人事。乃與柴胡﹑石膏各三錢﹐栝蔞﹑桔梗﹑枳殼各一錢五分﹐黃芩﹑前胡各一錢﹐天花粉八分﹐甘艸五分﹐黃連八分﹐急煎服之﹐人事稍淸。因大便不行﹐次日以大柴胡湯下之﹐又次日大便𨿽行熱仍不退﹐攺以柴胡二錢﹐白芍藥﹑黃芩﹑麥門冬各一錢﹐天花粉﹑茯苓﹑甘艸各六分﹐四帖而愈。

卷三新都治驗

程方塘年六十四風癱不能步者三載腿肉盡消

參軍程方塘翁﹐年六十四﹐向以胤服溫補下元藥太多﹐冬月下體著單褲立溪邊督工﹐受寒致筋骨疼痛﹐肩井﹑缺盆﹑腳﹑膝﹑跟﹑踝﹑手肘﹑掌後及骨節動處皆紅腫而痛﹐臥牀褥三年。吳中溪視爲虛而用虎潛丸﹔吳渤海視爲寒而用大附子﹑肉桂﹑鹿茸。徐東臯認爲濕﹐周認爲血虛﹐張甲認爲風﹐李乙認爲歷節﹐百治不瘳。腿間大肉盡消﹐惟各骨節處腫大而疼。予適在程道吾宅﹐乃逆予。診之﹐其脈弦澀有力﹐知其爲濕熱痰火被寒气凝滯固澀經絡也。第爲藥劑不對﹐故病日加。所取者目中精神尙在﹐胃气仍未全損﹐但小水解下﹐以瓦盆盛之少頃則澄結爲砂﹐色紅而濁﹐兩膝下及腳指皆生大瘡﹐瘡靨如靴釘狀﹐此皆平昔服溫補春方所致。病𨿽久﹐年𨿽髙﹐猶爲有餘之疾﹐不可因髙年疾痼棄不治也。乃特爲先驅逐經絡中凝滯﹐然後健脾消痰﹐俾新痰不生﹐气血日長﹐最後以補劑收功﹐斯得矣。翁生平好補畏攻﹐故進門者皆務迎合﹐予獨反之。以新取威靈仙一斤﹐裝新竹筒中﹐入燒酒二斤﹐塞筒口﹐刮去筒外靑皮﹐重湯煮三炷官香爲度﹐取出威靈仙曬榦爲末﹐用竹瀝打糊爲丸﹐梧桐子大﹐每早晚酒送下一錢﹐一日服二次。五日後大便瀉出稠粘痰積半桶﹐腫痛消去大半。攺以人參﹑石斛﹑蒼術﹑黃柏﹑苡仁﹑蒼耳子﹑牛膝﹑烏藥葉﹑龜板﹑紅花﹑犀角屑﹑木通煎服二十帖﹐又用前末藥服三日﹐又下痰積如前之半。仍以前煎藥服半月﹐又將末藥服三日﹐腹中痰漸少﹐乃爲制丸藥﹐以虎骨﹑晚蠶砂﹑蒼術﹑黃柏﹑丹參﹑杜牛膝莖葉﹑苡仁﹑紅花﹑五加皮﹑蒼耳子﹑龜板打酒﹐麵糊爲丸﹐梧桐子大﹐每空心白湯送下七八十丸外﹐以丹溪保和丸食後服半年痊愈﹐腿肉復完﹐步履如故。

卷三新都治驗

汪省吾瘧三日一發發於夜

汪省吾暮秋患瘧﹐三日一次﹐發於夜。迨次年仲春猶不能止﹐徧身疼﹐頭疼﹐背脊疼﹐百治不應。卽炙亦僅止得一日﹐次日仍發﹐面色靑﹐肌肉瘦。以癥參之﹐邪在足太陽經﹐用麻黃一錢五分﹐人參﹑桂枝﹑白芍藥﹑粉艸﹑知母各一錢﹐陳皮﹑貝母各七分﹐姜﹑棗煎服﹐諸疼減半而瘧未止。以何首烏﹑白術各五錢﹐靑蒿一錢﹐烏梅一个﹐陳皮二錢﹐生薑三大片﹐水煎﹐臨發日五更服。尋常以六君子湯加黃﹑柴胡﹑五味子﹑烏梅﹑艸果調理而愈。

卷三新都治驗

汪東之丈七月初旬虛陽口瘡﹝有發明﹞

江東之丈﹐七月初旬自浙歸﹐連日與客手談過勞﹐口中生瘡﹐醫以香薷飲﹑淸胃湯﹑瀉黃湯﹑三黃丸﹑黃連解毒湯﹑白虎湯﹑涼膈散。凡治上焦熱癥之劑﹐竭寒涼而進之者十一日矣。

口瘡日甚一日﹐不但飲食不進﹐卽藥亦難下咽﹐因瘡延及於喉也。逆予爲診﹐其脈六部俱豁大無力。診罷﹐有外科陳氏者自稱喉舌專門﹐炫其口疳敷藥之妙。予曰﹕汝試爲口中一洗﹐看是何狀﹖才開口見涎沫迷漫﹐不能得見肉色﹐陳以荊芥湯洗而引之﹐攪出稠涎一二碗余。傾於地上﹐偶見二雞爭啄之﹐二雞立斃﹐其毒何如﹖此亦疾之奇者。予囑陳曰﹕汝用藥只可吹入喉中﹐切不可敷其舌﹐必候喉中全好﹐然後敷舌﹐待舌好再敷口唇﹐甚毋得槪敷。恐毒無出路﹐反攻入喉﹐極爲誤事。陳曰﹕諾。予對乃翁曰﹕令郎之疾﹐乃虛陽口瘡也。翁曰﹕當用何劑﹖予曰﹕附子理中湯﹐煎熱待冷凍飲料之﹐可救。如他藥不能立功。翁曰﹕瘡乃熱癥﹐況上身已熱﹐又天時酷暑﹐大熱之劑其敢進乎﹖予曰﹕此陰盛格陽之癥﹐初未嘗如此﹐因服寒涼過劑激之使然爾﹐翁不看其兩足膝下皆冷乎﹖翁用手探足下果冷﹐乃欣然聽用。用人參﹑白術各三錢﹐大附子﹑炮姜﹑炙甘艸各一錢﹐水煎冷與之。服後卽鼾睡達旦﹐次早便能食粥半盞﹐足膝下漸暖﹐藥仍如前。早飯後﹐予與二三友散步山溪﹐午刻歸來﹐乃見舉家大慟於地﹐見予至﹐哭語予曰﹕不可爲矣﹖本是熱病誤服熱藥﹐今舌腫大﹐塞滿口中﹐不能言語﹐死在頃刻﹐柰何﹖柰何﹖予駭然應曰﹕安得有是不祥語也﹖今晨診脈與昨不二﹐適往返不過二時許﹐何倏爾有此大變乎﹖待予再診決之﹐及診六脈漸斂較昨大有神气﹐面色亦和﹐獨舌脹大。予心知爲陳寒涼敷藥所致也。乃詰陳曰﹕我別後可用敷藥否﹖陳點首曰﹕已二次矣。予撫翁及諸人曰﹕無慟﹐立看予爲翁消之。急取官桂研末五錢﹐用生薑自然汁調塗舌上﹐才塗上但見眼淚雙流﹐鼻中涕出﹐口內涎垂﹐舌頓消去。語近侍曰﹕我無事矣。諸環侍者﹐男婦不下二十﹐皆面面相覷﹐以爲神奇。予曰﹕可卽取粥與食﹐使壓之庶虛火不再升。適舌脹滿者﹐乃敷藥寒涼﹐閉其毒瓦斯﹐毒無從出﹐故作脹耳。桂皮乃辛熱之物﹐又以薑汁調塗﹐取辛散之義也。諸人皆服其論。

卷三新都治驗

令眷妊中咳嗽

東之丈令眷妊已六月﹐爲傷風咳嗽﹐腹中弔疼﹐痰壅喉音不淸﹐頭且眩暈﹐脈左滑數﹐右寸弱﹐關滑﹐左尺有力﹐右尺弱。予以人參﹑白術﹑陳皮﹑貝母﹑茯苓﹑桔梗﹑桑白皮﹑紫蘇﹑粉艸﹑黃芩﹑前胡﹐四帖而病痊愈。

卷三新都治驗

吳東渠瘧後虛憊

吳東渠﹐年五十又七﹐因上年患瘧﹐胸痞作脹﹐肌肉大削﹐因連服攻克太重﹐脾胃敗壞﹐膝及跟踝皆浮腫﹐徧身發熱口渴﹐小水短赤﹐舌上黃苔﹐舌心焦煤漧燥。誤服寒涼﹐大便連瀉五六次﹐目不能開﹐手足無力﹐倦於言語。予診之六部俱浮大﹐按之豁然空虛﹐飲食不進﹐此中气大虛﹐元神俱脫﹐可畏之甚。卽以人參﹑白術﹑茯苓﹑粉艸﹑木香﹑葛根﹑酒炒白芍藥﹐水煎服之。連進二帖﹐始能開目﹐漸出聲言語﹐後以六君子湯去半夏加葛根﹑白扁豆﹑山藥﹑藿香﹑苡仁﹑白芍藥﹑石斛調理而愈。

卷三新都治驗

吳西源令眷以艱子多郁多思肌肉盡削皮膚燥揭徧身生瘡體如火燎

吳西源令眷因未有子﹐多郁﹐多思﹐肌肉漸瘦﹐皮膚燥揭﹐徧身生瘡﹐體如火燎﹐胸膈脹痛而應於背﹐咳嗽不住口。醫治十越月﹐僉以爲瘵疾不可治。知予在程方塘宅中﹐乃迓予治﹐診得右寸關俱滑大有力﹐左弦數。予以栝蔞仁四錢﹐蘿卜子﹑貝母﹑枳殼調气化痰開郁爲君﹐桑白皮﹑葶藶子﹑黃芩瀉肺火爲臣﹐甘艸﹑前胡爲使﹐三十帖痊愈﹐仍以千金化痰丸調理。向來年年至冬月﹐則咳嗽痰喘不能睡﹐自此後遇冬月痰再不復發。

卷三新都治驗

族嫂程氏環跳穴邊腫痛寒熱並發不能動止

族嫂程氏環跳穴邊腫痛﹐憎寒發熱﹐不能動止﹐寢食俱廢﹐頭重惡心﹐上身熱下體冷﹐天明乃退﹐口漧﹐舌上白苔甚濃。以柴胡﹑防風﹑桂枝解其寒熱﹔以蒼術﹑黃柏﹑五加皮﹑桃仁﹑赤芍藥治其痛﹔木通利其濕熱且引火下行﹔甘艸調和諸藥﹐使各得職一帖而痛止大半﹐再進寒熱除﹐三帖痛全減去﹐攺以小柴胡湯加牡丹﹑枳殼﹑桔梗﹐二帖而舌苔脫然。

卷三新都治驗

恆宇瘡後遭跌環跳脫出不能復收

上捨恆宇先生原因生楊梅瘡後﹐偶遭一跌﹐環跳脫出不能復入窠臼﹐疼痛殊甚﹐兩足因長短不齊。予思不能復入窠臼者﹐以瘀血流入窠臼占滿故竅﹐致骨不得復入也。今但消去瘀血﹐必以行气活血之劑爲主﹐以下行響導之劑佐之﹐庶可撤消。用陳年窖中磚瓦洗淨過四兩﹐生地﹑杜牛膝﹑骨碎補﹑丹參﹑赤芍各一兩五錢﹐自然銅三兩﹐蒲黃﹑車前子﹑蘇木各一兩﹐鹿角二兩﹐玄明粉五錢各爲末﹐以茅艸根一斤﹐紅花四兩﹐煎膏拌曬前藥﹐再以煉蜜爲丸﹐梧桐子大﹐每空心及食前﹐酒送下八九十丸。未服此藥之先病足長二寸餘﹐服此丸藥後只差半寸。設再制久服必能萬全。惜渠素畏藥中道而止﹐故功虧一簣也﹐豈勝嘆哉。

卷三新都治驗

侄孫女周歲發慢驚

族侄孫女二周歲時發慢驚﹐眼開手拳﹐目不動移﹐腳指微動﹐先自囟門後徧身如火﹐喉中痰聲﹐口中痰沫﹐腹脹放屁﹐大便亦行。先以牛黃丸﹑蘇合香丸進之不效﹐及各治驚﹑治痰等藥與之皆不受﹐卽從痰沫流出。用通關散吹入鼻中亦不作嚏。自申時至戌時猶不能醒﹐面色素靑而白。气稟甚弱﹐因婢者抱而偶失跌﹐受驚發熱。此驚气乘虛而入﹐在法已無生路﹐但不忍坐視﹐姑以人參三錢﹐生薑自然汁拌炒煎湯﹐頻頻用匙挑入口中﹐初二三四匙皆不受﹐又與五六匙﹐偶能入一二匙下喉﹐便覺痰聲稍緩﹐因此頻頻與之。十匙中有二三匙入腹矣。

喉中气轉﹐目便能動﹐始有生意。再以六君子湯加天麻﹑石菖蒲﹑僵蠶﹑澤瀉﹑薄荷﹐煎服至雞鳴時﹐乃略啼一二聲﹐方識吮乳。次日咳嗽﹐語聲不出﹐小水短少﹐以辰砂﹑益元散一錢﹐用燈心湯調下﹐熱退聲出﹐惟嗽不盡止﹐攺以四君子湯加陳皮﹑五味子﹑麥門冬﹑桑白皮﹑桔梗﹑杏仁﹑薄荷一帖痊愈。

卷三新都治驗

程少湖以飲生酒面浮胸脹

程少湖因飲生酒﹐食硬幹豆腐﹐以致次日面上浮腫﹐胸中作脹。今經半年﹐腹中腸鳴﹐四肢浮腫﹐兩腿及陰囊皆腫﹐口漧﹐大小便俱不利﹐年四十六矣。夜臥气喘﹐膝下冷。先以人參﹑蒼術﹑陳皮﹑蘿卜子﹑半夏曲﹑葛根﹑濃朴﹑枳實﹑破故紙﹑大附子﹑茯苓煎服。二帖气喘稍定﹐腹中仍鳴﹐加白豆仁﹑白芥子﹑桑白皮﹐小水頗利﹐浮腫漸消。

卷三新都治驗

吳斗一原有腸風又感風邪發熱多痰腹痛下痢

吳斗一丈歙溪南人也。八月初旬﹐自新都往湖州途次偶感風邪﹐發熱多痰﹐且又腹痛下痢﹐裏急後重。原有腸風下血之疾﹐又以舊年乃翁痢疾發熱卒於湖州﹐心甚恐怖。予脈之﹐兩關滑大有力﹐尺寸俱不足﹐乃以白芍藥一半生﹑一半酒炒﹐五錢止痛爲君﹐當歸活血﹐酒連﹑酒芩﹑柴胡﹑桔梗淸熱升提陽气爲臣﹐枳殼﹑槐花兼治腸風爲佐﹐益元散﹑木香以實大腸﹐山楂以消瘀血調肝安脾爲裨佐﹐一帖熱減半﹐痢稍輕﹐次日仍用前藥﹐外與丹溪保和丸調理﹐五日而出戶。

侄孫二水體甚肥胖患溫瘧侄孫二水年三十﹐體甚肥胖﹐夏月常浸在溪中﹐臥於松陰之下。至八月大發寒熱於巳午間﹐至天明乃退。不能起牀﹐飲食亦不進﹐嘔吐黃苦膽汁﹐胸膈脹悶﹐舌上干燥﹐生芒刺沈香色﹐彊硬不能言語﹐必含冷水漱之始能說一句﹐若再語三語必三噙水而後可。惟西瓜﹑新藕是啖。先發寒熱之日吐血一口﹐今則大便下血﹐癥甚危惡﹐且咳嗽﹐此溫瘧癥也。由醫失解散﹐遽用黃以閉邪气致成大禍。今法當淸解止吐﹐俾飲食進﹐然後庶可保其生也。柴胡﹑知母各三錢﹐石膏七錢﹐葛根二錢﹐橘紅﹑竹茹各一錢五分﹐酒芩﹑枳實各二錢﹐甘艸﹑貝母各五分﹐水煎服之﹐三帖而吐止﹐攺用二陳湯加柴胡﹑枳實﹑黃芩﹑黃連﹑天花粉﹑鱉甲﹑白術﹑何首烏調理而愈。乃囑其不可食葷﹐食葷早恐復發也。

卷三新都治驗

堪輿張錫泉先生左脇皮裏膜外疼痛

堪輿張錫泉先生﹐患左脇皮裏膜外疼痛﹐有惡寒發熱之狀﹐以白芥子一錢五分﹐川芎﹑柴胡﹑桔梗各一錢﹐桂枝﹑甘艸各五分﹐水煎飲之﹐當愈其半。次日以八珍湯加靑皮爲君﹐木香爲佐﹐柴胡爲使﹐一帖痊愈。

卷三新都治驗

族侄云嶽偏墜臍腹腰兪脹痛

族侄云嶽﹐患偏墜臍腹腰兪俱脹而痛﹐左關脈弦大鼓指。用小茴香﹑甘艸﹑蒼術﹑益智仁﹑防風各五分﹐荔枝核﹑橘核﹑糖球子﹑柴胡各一錢﹐山梔﹑靑皮各七分﹐服後其痛如舊﹐脈且轉數﹐恐作囊癰﹐急爲解毒。栝蔞五錢﹐當歸﹑甘艸節﹑金銀花各一錢﹐連翹﹑柴胡﹑靑皮各七分﹐水煎服之﹐痛定腫消。因食雞魚太早﹐次日臍腹又作脹痛﹐發熱不能睡。昨日囊消後﹐弦脈盡退﹐今復弦矣。攺以山楂﹑栝蔞各二錢﹐金銀花﹑柴胡﹑連翹各八分﹐甘艸節﹑黃連﹑當歸各五分﹐靑皮七分﹐兩帖而愈。

卷三新都治驗

一婦妙齡感風寒致成鼻淵

一婦﹐時方妙齡﹐表虛易感風寒致成鼻淵。流淸涕不止﹐便覺頭運﹐兩太陽常作疼﹐且多噴嚏﹐脈之兩寸洪大﹐用秦艽﹑酒芩﹑桑白皮﹑馬兜鈴各八分﹐白芍一錢﹐滑石﹑石膏各二錢﹐枳殼﹑蔓荊子各五分﹐甘艸三分﹐四帖涕止病愈。

卷三新都治驗

程兩峯瘀血發黃吐出穢惡如爛豬肺狀大便色如墨﹝有發明﹞

程兩峯丈﹐偶與乃侄稍有介蒂﹐其晚飲於侄家﹐歸覺腹中脹滿﹐嘔噦不寧﹐次日眼珠面色皆黃﹐惡寒發熱。時當仲秋﹐正瘧痢爲癘之候。醫作瘧治﹐五心加熱﹐下午潮熱煩躁﹐似嘔不嘔﹐且鼻衄﹐腹痛﹐大便黑如墨﹐吐出黑血如爛豬肺者然約碗余。有謂﹕所吐之物如此﹐大便之黑又如彼﹐似有中蠱之象﹐心疑乃侄毒之也。正欲與乃侄爭辯﹐予仲子泰來適在渠宅﹐徐語渠諸郎君日﹐尊翁癥尙可起﹐顧不爲救癥﹐而務與人哄﹐何捨重而圖輕耶﹗渠家素不急予﹐仍迓所親信者率相視之。見目珠如金﹐面若燻橘﹐腹大如斗﹐其中有塊大如盤﹐堅如石﹐兩足下皆浮腫﹐四肢且冷﹐小水赤﹐飲食不思﹐莫不面面相覷﹐辭而不藥。舉家聞言﹐通宵號泣﹐惟欲攘臂爭哄。仲子泰來又語之曰﹕家君固不敏﹐其知識量不出諸公下﹐昨自華陽歸﹐迓而診之﹐當必有說。舉家忻然惇予求診﹐其脈左澀右滑。予曰﹕據滑脈主痰飲﹐澀主有瘀血也﹐今所吐所下皆瘀之徵﹐斷非蠱也。使得早從事﹐曷有此猜忌此號泣哉。兩峯曰﹕吾生平頗謹疾﹐瘀自何致﹖予曰﹕《內經》云﹕怒則傷肝﹐甚則嘔血﹐不嘔則積﹐積而瘀於經隧﹐滿而溢也。兩峯曰﹕若謂從怒而致﹐則此語恰當吾病源矣﹐敢請劑。予用當歸尾三錢﹐赤芍藥﹑牡丹皮﹑川芎各一錢五分﹐玄胡索﹑五靈脂﹑桃仁各一錢﹐滑石﹑茜根各二錢﹐水煎飲之﹐所下黑物甚多﹐腹中仍痛﹐塊猶未軟。前方再加靑皮﹑山楂﹑酒蒸大黃服之﹐大便行三次﹐黑瘀及痰不計其數。從此腹漸寬﹐塊漸溶﹐面色稍轉﹐而黃日退﹐飲食津津有加﹐四肢微溫有生气矣。惟兩足浮腫不消﹐攺用六君子湯加炮姜﹑茜根﹑滑石﹑靑蒿調理而黑糞全無。一月精神復舊﹐裏中謂予﹐此役匪得認病投劑爲足稱﹐且俾二宅釋猜疑﹐排忿爭﹐其雅誼尢足重也。

卷三新都治驗

予表嫂小產後腹痛暈厥

予有表嫂小產後﹐腹痛暈厥﹐冷汗淋淋﹐徧身麻木﹐心怔怔動﹐左脈絕不應指﹐虛極故也。以當歸三錢﹐川芎一錢五分﹐人參﹑荊芥穗燈火燒存性各一錢﹐益母艸﹑澤蘭吐各八分﹐甘艸五分﹐水煎飲之。腹痛減﹐惟怔怔不寧。以四君子湯倍加黃爲君﹐當歸﹑香附﹑益母艸爲臣﹐川芎爲佐﹐炮姜爲使﹐兩劑而安。

卷三新都治驗

陳士美傷寒熱癥漏底﹝有發明﹞

陳士美﹐孤子也。年弱冠﹐由夢遺後患頭疼發熱﹐時值仲夏﹐醫治不瘳。凡市中有名者率延致﹐轉治轉熱﹐反加水瀉口渴﹐日夜不得眠者旬日﹐眾視爲危。時有兪氏者用參白術爲其斂汗止瀉﹐而汗瀉愈劇﹐呻吟不間晝夜﹐勺粒不入口﹐咳嗽胸痞﹐躁悶不寧﹐又四日矣。渠親邵瓊林交予﹐因邵逆予爲治。診其脈左弦長﹐右洪大俱七至﹐舌苔焦黃﹐體若火燎﹐神昏气促。予曰﹕此仲景傷寒熱癥也。邪在陽明少陽二經﹐其危不啻風中燭。胡時師不認癥察脈﹐徒以夢遺受病﹐率投補劑﹐無怪乎轉治轉劇也。幸予至﹐設遲一日﹐大事去矣。用石膏五錢﹐柴胡﹑知母各三錢﹐炙甘艸﹑白芍藥﹑枳殼﹑桔梗﹑黃芩﹑天花粉各一錢﹐粳米一撮﹐急煎飲之。夜半熱稍退﹐神稍靜﹐脈之仍數甚。繼以前劑進﹐天明乃得睡覺而熱退神淸﹐瀉止膈寬。惟口尙渴。再用柴胡一錢五分﹐白芍藥﹑麥門冬﹑知母各一錢﹐石膏三錢﹐甘艸﹑五味子各五分﹐人參七分﹐服之舌潤渴止﹐餘熱盡退﹐粥飲始入﹐漸向安矣。次日﹐忽兩足指前一截痛如犬嚙不能耐﹐以野蓼一握入明礬四兩﹐煎湯燻洗﹐痛勢稍緩。又以薏苡仁三錢﹐木瓜二錢﹐黃柏﹑牛膝各一錢﹐漢防己三分﹐一帖而愈。後又漧咳嗽盡夜不住口﹐喉且疼﹐胸脹而體略熱﹐此爲誤服參術太早之過。用馬兜鈴﹑百部﹑禦米殼﹐各用蜜水制過一錢﹐五味子﹑甘艸各五分﹐百合二錢﹐四帖而愈。

卷三新都治驗

程松逸兄酒疸

程松逸兄﹐患酒疸﹐徧身皆黃﹐尿如柏汁﹐眼若金裝﹐汁出沾衣如染﹐胸膈痞滿﹐口不知味﹐四肢酸軟﹐脈濡而數。以四苓散加濃朴﹑陳皮﹑糖球子﹑麥芽﹑葛根﹐倍加靑蒿水煎﹐臨服加萱艸根自然汁一小酒杯﹐四帖其黃煥然脫去。

卷三新都治驗

仲諫患跨馬癰﹝有發明﹞

太學岐原門下千人﹐名仲諫者﹐患跨馬癰﹐大發寒熱﹐紅腫疼痛﹐嘔惡不納飲食。外科醫月餘﹐腫痛日加﹐飲食日減﹐肌肉日削﹐精神大憊﹐不能起止。岐原邀予﹐脈之六部數而無力﹐形气殊不勝息。時有專科唐氏爲渠調劑將進﹐予詰何劑﹖唐曰﹕眞人活命飲也﹐曾服四劑﹐今始加大黃。予復詰曰﹕前此何劑﹖唐曰﹕敗毒散﹐黃連解毒湯。予曉之曰﹕此皆治初起有餘之疾﹐據今癥乃气血大不足者﹐法當大補托而出之﹐庶保終吉。唐曰﹕凡痛爲實﹐癢爲虛。今痛正盛﹐脈正數﹐飲食且不進﹐大補必加飽悶﹐飲食何由進﹖熱毒何由出也﹖予正色語之曰﹕《素問》云﹐數脈所主其邪爲熱﹐其癥爲虛。今痛極者﹐皆由寒涼敗毒之劑傷脾胃﹐凝气血﹐故飲食減而痛增也。又以敗毒之劑進﹐是鴆之爾安望膿出而全其生乎﹖唐曰﹕補劑迨膿潰後或因膿淸而後用之﹐今膿未出﹐安可謂虛而補之﹖吾爲專門不敢任其責。予顧岐原曰﹕生死在此一劑﹐不可不愼。彼謂膿未出無補理﹐彼排膿內托散﹐十全大補湯非外科急劑乎﹖大抵凡病寧使有餘後欲剝之﹐乃爲易易﹐今野狼狽若此﹐再株守成法﹐剝削後﹐何以措手﹖岐原曰﹕井蛙之見﹐豈知有天﹖惟叔命劑。予用黃三錢﹐人參二錢﹐川芎﹑當歸各一錢﹐白芷﹑官桂﹑甘艸﹑防風各五分﹐急煎飲之。一帖痛止而精神回﹐飲食進。再劑而膿潰。

十帖肉生能動止矣。唐乃拊膺﹐嘖嘖語同列曰﹕今而後知補劑能出膿而加食也﹐吾儕外科當永識此以爲法則。

卷三新都治驗

一婦咳嗽痰中有紅

一婦咳嗽﹐痰中有紅﹐大便一日五六度﹐飲食極難下膈﹐才下膈﹐腹中卽不安﹐立時欲瀉必盡瀉出乃止﹐肌肉消瘦﹐下午發熱﹐熱將發時﹐四肢先麻﹐兩足膝皆戰搖。兩寸關脈滑數﹐兩尺沈細﹐此虛中有實疾痰飲之候也。脈𨿽數﹐午後𨿽發熱﹐不敢輕用寒涼﹐特爲溫補下元﹐庶關門有守﹐瀉可止也。山茱萸﹑菟絲子﹑人參﹑破故紙﹑杜仲﹑山藥﹑茯苓﹑澤瀉﹑桂心﹑砂仁服下甚安﹐四劑後下體不戰搖矣。但飲食腹中微疼﹐卽欲蹲廁﹐前方減去山萸加白術﹑肉果﹑木香﹐八帖愈。

卷三新都治驗

族侄春溫鼻衄寒戰

族侄煌﹐春溫後忽鼻衄寒戰﹐小水不利﹐舌上焦黃﹐目珠極紅﹐六脈伏而不見﹐舉室惶惶。

予曰﹕此作汗之兆﹐由熱極使然也。因先時汗未透徹﹐陽明餘熱在經迫血上行越出鼻竅﹐故有此癥﹐以石膏﹑滑石﹑生地黃﹑升麻﹑赤芍藥﹑牡丹皮﹑麥門冬﹑天花粉﹑甘艸﹐煎而服之﹐汗出如雨﹐直至兩踝﹐舌潤而苔盡退﹐衄亦止﹐目珠色淡﹐脈乃漸出。攺用人參﹑麥門冬﹑五味子﹑白芍藥﹑甘艸﹑知母﹑黃芩﹑柴胡﹑竹葉﹑石膏﹐服下。大便原五日未通﹐今亦始行﹐精神大轉﹐飲食亦漸進矣。

卷三新都治驗

汪氏婦腹脹如斗

富昨汪氏婦﹐對河程門女也﹐年僅三八﹐經不行者半載﹐腹大如斗﹐堅如石﹐時或作痛。裏醫盡技以治月餘﹐弗瘳。乃舉歙友爲翼﹐又治月餘﹐腹轉脹急﹐小水涓滴不通﹐乃仿予治孫仲暗法﹐而用溫補下元之劑﹐則脹急欲裂﹐自經求盡。文學南瀛憐之﹐薦予﹐診其脈兩關洪滑鼓指﹐按之不下﹐乃有餘之候也﹐癥𨿽重﹐機可生。詢其致病之源﹐由乃姑治家嚴而過儉﹐其母極事姑息﹐常令女童袖熟雞﹑牛舌之類私授之。因食冷物﹐積而漸成鼓脹。前任事者並不察病源﹐不審脈候﹐誤作气虛中滿治之﹐因脹而欲裂﹐宜其然也。乃用積塊丸﹐三下之而脹消積去﹐後以丹溪保和丸調養一月而愈。積塊丸列赤水玄珠第五卷

虫蠱後。

卷三新都治驗

仲登陽癥似陰﹝有發明﹞

族侄孫仲登﹐因與堂兄構訟城中方歸﹐時值二月末旬﹐醉後房事二﹐起而小溲隨卽臍下作痛﹐水瀉腸鳴一日十數度﹐發熱頭痛。裏醫進理中湯﹐一帖反而嘔逆﹐煩躁口渴。惇予診之﹐左脈弦大﹐右洪大﹐俱七至﹐飲食不能下咽﹐晝夜不得睡﹐面赤唇燥﹐舌上黃苔深濃。診畢語予曰﹕我房失後陰癥傷寒也﹐小腹痛且漏底﹐幸叔祖救之。予笑而應曰﹕以子所言決爲陰癥﹐以予指下辧之當是春溫陽癥也。且外癥亦陽﹐烏得爲有房事而遽以理中進之乎﹖族中相知者交爲予言﹐渠病的屬陰癥﹐故嘔吐水瀉﹐不可因其面赤便認爲陽﹐顧戴陽癥與此近似﹐幸加察之。吾輩正擬於理中湯內再加大附子﹑肉桂﹐庶可保全。予極言﹕不可。仲景有云﹐桂枝下咽﹐陽盛則斃﹐況附子理中者乎。陰陽寒熱之間﹐辧之不眞﹐生死反掌耳。玆當捨癥而從脈也﹐以溫膽湯加薑汁炒黃連﹐柴胡﹑漧葛﹐與二帖﹐囑令當夜飲盡﹐俾明日不它傳也。

予別後﹐渠一服而嘔逆止﹐余癥悉在。詰朝予診﹐竟扣渠曰﹕夜來二藥必未服完﹐不然何兩手之脈洪大搏指如是﹖僉曰﹕因有竹茹﹑黃連﹐恐非房失後所宜﹐故僅服一。予曰﹕不服黃連﹐致熱轉劇﹐今日非石膏不能已。乃與白虎湯加竹茹兩劑﹐臨別囑渠曰﹕今癥非昨日可比﹐用石膏者豈得已哉﹗設當用不用﹐使經中之熱傳入於腑﹐非大黃不能瘳﹐切勿失時誤事。

詎知別後又有惑之者﹐仍只服一帖﹐瀉卽隨止﹐余小腹之痛具在。次日予診畢語渠曰﹕昨臨行時囑之再三﹐何乃又不服完﹖今脈洪長堅硬﹐邪已入腑柰何﹖柰何﹖對曰﹕眾謂石膏大寒﹐恐小腹加痛﹐實只服一帖而已。予曰﹕懼服石膏﹐今且服大黃矣。皆失時誤事之過。周金人銘云﹕熒熒不滅﹐炎炎柰何﹐其斯之謂歟。思非桃仁承气湯不可。乃覿面煎服﹐連飲二劑﹐下極黑燥糞五六枚﹐痛熱俱減。再爲診之﹐六脈皆緩弱﹐迨是病方盡去﹐攺以四君子湯加白芍藥﹑黃連﹑香附﹐調養數日而愈。

卷三新都治驗

汪希明性躁痰火咳嗽吐紅

汪希明﹐竹山丈長君也。年弱冠﹐性多躁﹐素有痰火﹐舊曾吐紅。張醫用收澀之劑太早﹐以致痰與瘀血畱滯經絡﹐釀成病根﹐恬不知覺﹐且爲灸肺兪﹑膏肓﹐撼動前疾。止澀無功﹐滋陰作壅﹐咳不能睡。又誤作風邪而投發散風劑﹐不思火盛得風﹐其勢愈熾﹐血從口鼻噴出﹐勢如泉湧。延予爲治﹐六部洪數﹐身熱而煩﹐又時當三伏﹐內外之火夾攻﹐縱體質剛勁﹐寧能堪此銷鑠哉。予思非釜底抽薪之法難奪其上湧之勢﹐乃以三制大黃三錢﹐石膏五錢﹐黃連﹑茜根﹑滑石各二錢﹐牡丹皮一錢﹐急煎飲之﹐大便微行二次﹐血來少緩。卽用石膏﹑滑石﹑冬靑子各三錢﹑旱蓮艸﹑茜根各二錢﹐黃連﹑山梔﹑貝母各一錢﹐甘艸五分﹐茅艸根五錢煎服﹐血乃全止。三日後大便結燥﹐火又上逆﹐咳咳連聲﹐左關脈弦勁﹐右關洪滑﹐與當歸龍薈丸下之﹐而咳始緩。攺以栝蔞仁﹑茜根各一錢五分﹐貝母﹑旱蓮艸﹑麥門冬﹑知母各一錢﹐白芍藥二錢﹐黃連﹑黃芩各七分﹐靑皮﹑甘艸各三分﹐仍加茅根。後每遇大便燥結卽進龍薈丸﹐迹此調理三月大定﹐半載全瘳。書云﹕病有六不炙﹐火盛者不炙。此由誤炙﹐幾於不保﹐故特識之以爲好炙者龜鑑。

卷三新都治驗

祝弘吾潮熱咳嗽汗流不止

徳興文學祝弘吾公﹐祝令君叔祖也。在休衙﹐偶有陰陽之患﹐子午潮熱﹐咳嗽痰多﹐汗流不止﹐胸膈不暢﹐大便燥結﹐動作喘乏口渴。以貝母﹑知母﹑栝蔞仁﹑桑白皮各一錢﹐枳殼﹑黃連﹑麥門冬各八分﹐桔梗﹑柴胡﹑前胡各五分﹐甘艸三分﹐五味子十一粒服下﹐五更微汗﹐熱退十之七﹐惟痰嗽喘乏﹐攺用栝蔞仁二錢﹐餘如前﹐外以七制化痰丸夜服熱盡退。渠甚喜﹐以爲自是以往﹐可勿藥矣。予曰﹕未也﹐據脈弦數不減﹐恐防作瘧﹐公未爲然。予適東行半月﹐書報瘧作﹐咳嗽轉加﹐所出皆黃粘老痰。予曰﹕書云無痰不作瘧。仍用前方倍加柴胡﹑貝母爲君﹐加烏梅一个﹐四劑霍然良已。公曰﹕翁之視疾﹐應若桴鼓。古云﹕智者不治已病治未病。吾於翁言徵之﹐乃以是備言祝令公。祝令公喜曰﹕孫君匪獨得岐黃正脈﹐其雅誼足稱﹐叔祖尙未前聞﹐予當賦詩以贈。於是欣然手書若干律以授予﹐其詩附後第六卷

。

卷三新都治驗

汪宥翁老年勞倦感冒胸膈大熱而痞

素封汪宥翁年八十有一﹐因勞倦感冒﹐胸膈大熱而痞﹐口渴﹐舌上苔白如敷粉﹐咳嗽不能睡﹐此少陽癥也。柴胡一錢﹐桔梗﹑枳殼﹑竹茹﹑知母各八分﹐酒連﹑酒芩﹑天花粉各七分﹐甘艸四分﹐姜三片﹐服下乃得睡。口仍渴﹐痰仍嗽﹐前方加半夏曲﹐夜與二母丸﹐治其熱嗽而愈。

卷三新都治驗

汪鏈兄內人經水紫黑血塊不止

汪鏈兄內人﹐經水久不止﹐內有紫黑血塊。今則胃脘胸腹皆痛﹐玉戶且腫﹐手足皆冷﹐絕不知餓﹐臍腹之下有一塊堅如鐵。脈左數﹐右沈澀﹐此血瘕也。用糖球子五錢﹐玄胡索﹑五靈脂﹑香附﹑麥芽﹑靑皮各一錢﹐水煎服。夜卽痛減其半﹐手足漸溫﹐後加丹參﹑川芎﹑蒲黃﹑益母艸﹑當歸﹐四帖而痛全止﹐玉戶亦消。再四帖而經調。

卷三新都治驗

程相如令政妊發寒熱

程相如丈令政﹐孕四月﹐頭疼徧身皆痛﹐腰痛更甚﹐惡寒發熱﹐咳嗽口渴﹐六脈浮數。

以小柴胡湯加防風﹑羌活﹑葛根﹐姜﹑棗煎服。夜忽大發寒戰﹐繼而發熱﹐五更又發戰。告急於予﹐予曰﹕此作汗之兆。俄而汗出﹐口渴頭痛﹐身熱皆減。惟胸膈脹悶﹐此胎气上逼而爲子懸﹐以大紫蘇飲與之。紫蘇﹑人參﹑白術﹑茯苓﹑甘艸﹑當歸﹑陳皮﹑大腹皮﹑川芎﹑白芍藥﹐服後身冷而汗出不止﹐胸腹脹痛﹐急以奪命丹進服下﹐嗒然而睡。覺則痛止脹消﹐始能進食﹐身溫汗止﹐向安。奪命丹用白術﹑茯苓﹑牡丹皮﹑桃仁﹑白芍藥﹑桂枝﹐醋水煎服﹐止痛如神。

卷三新都治驗

余文臺壯年咳嗽吐紅

余文臺﹐壯年咳嗽吐紅﹐腹中常痛﹐夜多口渴夢遺﹐背心作脹﹐兩手脈短弱﹐兩關弦大。左尺弱﹐右尺滑大。心血不足﹐中焦有痰積﹐膈間有瘀血﹐陰分有淫火。乃先爲淸肅上焦﹐用山梔仁﹑牡丹皮﹑丹參﹑茯苓﹑甘艸﹑貝母﹑橘紅﹑益元散﹐服十帖﹐背脹漸消。惟咳不止﹐攺用黃芩﹑杏仁﹑半夏曲﹑益元散﹑黃連﹑栝蔞仁﹑甘艸﹐十帖而嗽止。惟腹疼不除﹐再以遇仙丹同丹溪保和丸進之﹐大便下稠積痰甚多。後以人參﹑白茯苓﹑白芍藥﹑紫菀﹑知母﹑麥門冬﹑甘艸﹑當歸﹑五味子調理而愈。

卷三新都治驗

邵伯成女經行而浴感冒大發寒熱嘔吐煩躁

邵伯成丈大令嬡經水適行﹐洗浴後感冒風邪﹐誤服人參補劑﹐大發寒熱﹐嘔吐﹐煩躁﹐隨卽口噤﹐心煩不安﹐循衣摸牀。時當仲夏之晦﹐予謂上焦有痰﹐因誤補﹐故阻滯其气道而然。

與加味溫膽湯﹐半夏四錢﹐橘紅二錢﹐白茯苓﹑枳實﹑竹茹﹑麥門冬各一錢﹐益元散三錢﹐生薑三片﹐水煎飲之﹐一帖而安。後稍勞﹐復頭疼﹐痰火上衝﹐背脹腰痛﹐以柴胡﹑薄荷﹑甘艸﹑枳殼﹑桔梗﹑酒芩﹑桑皮﹑半夏﹑麥門冬﹑山梔仁﹑茯苓﹑生薑調養痊愈。

卷三新都治驗

金氏婦血崩後四肢浮腫

金氏婦﹐蘇雙泉之親媽也。舊秋患崩中﹐愈後方百日﹐時值上巳﹐因洗浴受風邪﹐外寒而束內熱﹐前後心脹﹐四肢腫痛﹐面有浮气﹐惡寒發熱﹐呵欠不時﹐大小便欲行不行﹐口內常甜﹐六脈浮大而數。以柴胡﹑紫蘇﹑麻黃﹑桔梗﹑枳殼﹑大腹皮﹑濃朴﹑酒芩﹑姜黃服下﹐夜得微汗﹐胸腹稍安﹐四肢仍脹﹐再加蘿卜子進之﹐覺煩躁且醋心。攺用二陳湯加香附﹑大腹皮﹑桑白皮﹑姜連﹑枳殼﹑山梔子各八分﹐益元散二錢﹐薏苡仁三錢﹐吳茱萸三分﹐服下﹐四肢消半﹐面气全消。覺腰痛﹐噯气﹐胸膈嘈辣﹐用六君子湯加薏苡仁﹑姜連﹑濃朴﹑知母﹑澤瀉﹑郁金﹑砂仁﹑枳實﹐調養半月﹐四肢悉平﹐嘈雜尋愈。

卷三新都治驗

張雲門令郎囊癰

文學張雲門三令郎﹐丁年偶發寒熱﹐右脇有一塊降起﹐疼痛﹐手不可近﹐下午至夜尢甚﹐額顱手心皆熱﹐脈右關洪滑﹐兩尺尢有力﹐日夜不得睡。乃仿推气散例﹐姜黃﹑桔梗﹑川芎各一錢五分﹐枳實二錢﹐白芍藥一錢﹐粉艸五分﹐姜﹑棗煎服﹐外以當歸龍薈丸。其夜大便行一次﹐頗得睡。三更後﹐先發寒戰﹐徐熱﹐至五更微汗﹐而脇痛寒熱悉減。再診之﹐左脈略弦﹐舌有黃白濃苔﹐兩脇重按微疼﹐大便燥結不行﹐以小柴胡湯減半夏﹐倍加栝蔞﹑鱉甲﹑牡蠣﹑脇疼全瘳﹐睪丸略硬痛﹐彼自以爲無後恙矣。予語渠姐夫徐仲子偉曰「病先起脇下﹐顧脇下爲肝之經﹐後及睪丸硬疼﹐其睪丸亦肝之地﹐此餘熱未盡徹故也。而彼已厭藥﹐以小愈爲全安﹐不出浹旬﹐必有奇疾。」徐仲之曰「奇者若何﹖」余曰「此君性急好勝﹐若勉彊作文﹐遇勞而發﹐憎寒壯熱﹐非瘧卽囊癰也。予倘東行﹐子宜識之。」別後半月﹐果因作文﹐夜發寒熱﹐囊漸腫大﹐其熱如火。及予至﹐診之六部皆數﹐兩尺且近於洪﹐知其膿已成﹐必潰而後已。彼心甚恐﹐予曰「無傷﹐易與耳。」急以營衛返魂湯加金銀花爲君﹐兩帖而膿潰。再加人參﹐又兩帖而肌生﹐十日痊愈。方用何首烏﹑赤芍藥﹑當歸﹑小茴香﹑甘艸節﹑木通﹑金銀花﹑貝母﹑枳殼﹑白芷﹐水與酒共煎服之。此方加獨活治流注尢神。

卷三新都治驗

朱宅內眷懷妊受驚而成子懸﹝有發明﹞

朱眷內眷﹐孕已八月﹐因送殯受驚﹐胸膈脹悶﹐嘔逆不入食。城中時師﹐認爲外感﹐爲之發散﹐嘔惡愈劇。舉家恐胎有動﹐延予診視。兩寸脈皆洪滑﹐兩尺弱﹐此亢上不下之候﹐胸膈脹者﹐蓋由子懸而然﹐此一劑可瘳也。夫曰「胎婦難任峻劑﹐覷其嘔惡之狀﹐脹悶之勢﹐時刻不﹐一劑曷愈﹖」予曰「請試之。」與溫膽湯加薑汁炒黃連﹑大腹皮﹐水煎成送下薑汁益元丸﹐果一帖而嘔止膈寬﹐卽能進食﹐午後酣寢﹐怡然若未始有病者。其夫訝曰「溫膽湯何神若此﹐幸詳其義。」予曰「胎孕之癥﹐重在足少陽﹐足少陽者﹐膽也。病起於驚﹐气逆痰隨﹐胎气上逼﹐故脈亢上不下﹐在《難經》爲溢候﹐由木火之性上而不下。經曰﹕上部有脈﹐下部無脈﹐其人當吐﹐不吐者死。予故用一劑可愈也。方名溫膽者﹐此溫字非溫暖之溫﹐乃溫存之溫。黃連﹑竹茹淸其肝膽之火﹐同白茯苓而安心神﹐益元丸壓其痰火下行﹐火下行而胎因之亦安矣。」筠臯公曰「先生認癥眞﹐故投劑確﹐非神乎﹖藥神乎用也。」

卷三新都治驗

胡鄰泉女吐血潮熱

胡鄰泉令媛及笄後﹐患吐血﹐每吐碗余﹐下午倦怠﹐夜分潮熱﹐嘔吐不食﹐大便祕結﹐時師視爲陰虛火動﹐投以滋陰之劑﹐反加飽悶﹐背心脹痛。予診其脈﹐兩寸洪大﹐兩尺弱﹐知其有瘀血凝滯﹐以致新血不得歸經﹐故滿而溢也。法當消瘀爲主﹐用白芍藥﹑枳殼﹑前胡﹑益元散﹑桃仁﹑紅花﹑牡丹皮﹑山梔子﹑貝母﹑水煎﹐臨服入蘿卜汁一小酒杯。服後嘔吐如舊﹐大便仍祕﹐乃以龍薈丸通之﹐更以石膏三錢﹐橘紅﹑半夏曲﹑姜連﹑茜根﹑竹茹﹑黃連﹑枳殼各一錢﹐白茯苓八分﹐甘艸三分﹐服後大便行三次﹐吐止食進。後用二陳湯加滑石﹑丹參﹑丹皮﹑茜根﹑白芍藥﹑香附。二十劑後﹐經行熱退背脹悉愈。從此經調血不上逆。

卷三新都治驗

汪思石令堂怒後暈厥

汪思石令堂﹐年可五旬。大怒後﹐小解驀然暈厥﹐口噤﹐牙關﹐不省人事﹐以蘇合香丸灌之而蘇﹐左手右足疼痛﹐不能舉動﹐用二陳湯加酒芩﹑五加皮﹑秦艽﹑石菖蒲﹑防風﹑薏苡仁﹑紫荊皮﹐四帖而愈。

卷三新都治驗

侄孫君實徧身筋骨痛如虎嚙

族侄孫君實﹐壯年﹐患徧身筋骨疼痛﹐肢節腫痛。其痛極﹐狀如虎嚙﹐大小便起止﹐非三五人不能扶﹐諸痛處熱如火燎﹐食飲不入﹐呻吟牀褥已經二候。有以疏風之劑投者﹐不應﹐又以乳香﹑沒藥活血止痛之劑投者﹐亦不應。延予延醫﹐六脈浮緊而數﹐予曰﹕此周痺也。勢甚惡﹐俗名白虎歷節風﹐乃濕熱所致。丹溪云﹕腫屬濕﹐痛屬火﹐火性速﹐故痛暴猛若此。

以生地黃﹑紅花﹑酒芩﹑酒連﹑酒柏﹑秦艽﹑防風﹑羌活﹑獨活﹑海桐皮﹑威靈仙﹑甘艸﹐四劑而痛減大半﹐再加赤芍藥﹑當歸﹑蒼耳子﹑薏苡仁﹐減去獨活﹑秦艽﹐又八劑痊愈。

卷三新都治驗

葉子黑內人疫後虛憊

葉子黑內人患疫﹐醫爲其汗﹐爲其下﹐罄技不能起﹐屍寢者已浹旬。家事窶乏﹐亦不能復迎醫。鄰人睹其狀﹐以生死在須臾間﹐羣然發善願﹐科斂助其殯斂之需。予聞﹐爲之診﹐六部俱微弱不充指﹐右關稍滑﹐精神昏憊﹐僅一息奄奄﹐四肢冷厥﹐口渴。予診畢﹐語諸鄰曰「據癥甚危﹐據脈邪已盡退﹐惟虛憊而神气弱﹐非大補不能也。諸君苟能以助殯者﹐助其市人參﹐庶幾可起死而還之生也。諸君旣憐其死﹐寧不以冀其生乎﹖予非毫有希覬﹐顧渠力不足瞻﹐願與諸君共圓滿好生善果耳。」諸鄰固有善心﹐激於餘言﹐益忻然相語曰「惟先生命。」卽以六君子湯﹐加歸﹑芍補气血而化痰涎﹐以麥門冬﹑五味子復脈通心而生津液﹐以桂枝溫其四體﹐午刻進藥﹐晡刻四肢漸暖﹐精神渙發﹐尙無力開聲﹐攺以生脈湯加遠志﹑歸﹑芍﹑苡仁﹑山藥﹐調理而愈。諸鄰人大快。

卷三新都治驗

孫如亭令政右眼突生白泡二寸餘嘔吐眩暈﹝有發明﹞

孫如亭令政﹐年過四十﹐眼偶赤腫﹐兩太陽疼痛﹐大便不行者三日。平時汛期一月僅二日﹐令行四日猶且未止。裏有開化余雲谷者﹐自謂眼科捷手﹐醫治逾候﹐腫赤不消而右眼內突生一白泡﹐垂與鼻齊﹐大二寸餘﹐余見而駭走﹐以爲奇疾﹐莫能措劑。又見其嘔吐眩暈﹐伏於枕上﹐略不敢動﹐稍動則眩愈極﹐吐愈急﹐疑其變而不治。予爲診之﹐兩寸關脈俱滑大有力﹐兩尺沈微。予曰﹕此中焦有痰﹐肝膽有火﹐必爲怒气所觸而然。《內經》云﹕諸風掉眩皆屬肝木﹐諸逆衝上皆屬於火。蓋無痰不作暈也。眼白泡乃火性急速﹐怒气加之﹐气乘於絡﹐上而不下﹐故直脹出眼外也。古壯士一怒而目裂﹐與白泡脹出外理同。肝爲血海﹐故血亦來不止。治當抑其肝木﹐淸鎭痰火﹐則諸癥自瘳。先用薑汁益元丸壓其痰火﹐以止其吐﹐再以二陳湯加酒連﹑酒芩﹑天麻﹑滑石﹑吳茱萸﹑竹茹﹑枳實﹐煎飲。一帖吐止暈定﹐頭稍能動。攺用二陳湯加芩﹑連﹑谷精艸﹑香附﹑夏枯艸﹑吳茱萸﹑薏苡仁兩劑﹐赤腫消﹐白泡斂。四劑痊愈﹐血海亦淨﹐從是後不發。

卷三新都治驗

吳勉齋腹痛欲死﹝有發明﹞

吳勉齋﹐年近五十﹐有腹痛疾﹐或作或止﹐性極急﹐多躁多怒。今痛在當臍﹐不間晝夜﹐市裏醫者爲下之已五日﹐大便𨿽瀉﹐痛則尢甚﹐飲食不進﹐手足淸冷﹐形神俱倦﹐脈僅四至﹐重按則伏而有力。此由攻克太過﹐寒涼傷脾﹐脾虛則中气不運﹐積反凝滯﹐以故大便𨿽瀉而積不行﹐痛終不減也。治當創建中气爲主﹐中气一回﹐痛當立止﹐先與王海藏五神丸一錢﹐滚水送下﹐以止其痛。此丸補接元气﹐安和五臟﹐升降陰陽﹐極有神應﹐故名五神丸。方出《醫壘元戎》第十卷

中。再用小建中湯調肝養脾。蓋臍下乃肝經部位﹐惟此湯乃對癥劑也。白芍酒炒三錢﹐炙甘艸一錢五分﹐桂心一錢﹐加香附一錢﹐生薑三片﹐水煎服。午牌進藥﹐未牌已報痛止﹐因其夜進粥太頻﹐且食鴨汁﹐憾動余積﹐腹又作痛﹐且加脹悶﹐面有浮气﹐裏急後重﹐與四平丸而漸定﹐外以二陳湯加香附﹑砂仁﹑蒼術﹑濃朴﹑山楂﹐腹中始覺寬快﹐三日無恙。又縱恣口腹﹐大啖肥甘﹐糕﹑粽﹑肉﹑雞之類﹐不飽不止﹐腹中大痛時刻難存﹐欲吐則食已下膈﹐欲瀉則食尙未入腸﹐自喊叫云﹐可取木香檳榔丸﹑大承气湯急與我下之﹐𨿽死無憾。予諭之曰﹕據痛𨿽甚﹐腹則不堅﹐顧今日適屆冬節﹐禮曰先旺於至日﹐閉關安靜﹐以養微陽﹐曷敢以大寒峻劑﹐而汨天和乎﹖設不和已只須樹東行根上白皮一錢﹐長流水煎飲之﹐一服可愈也。夜已二鼓﹐覓而煎服﹐天明瀉三五行﹐痛減大半﹐仍以小建中湯和之﹐痛又旋減﹐惟臍下尙不脫然﹐常常以熱手重熨之﹐大便欲行﹐及至廁﹐則又不解。知其血少而气不調﹐用熟地三錢﹐白芍一錢﹐杏仁二錢﹐烏藥一錢﹐木香五分﹐水煎飲旣﹐下黑糞甚多﹐十年腹痛沈從此不再復萌。此後勉齋常語人曰﹕吾得孫公五神丸﹑根皮﹑小建中湯三法﹐不啻脫胎換骨﹐數年來豈惟飲食增加﹐卽步履輕便﹐捷若少壯﹐皆孫君賜也。親友有求其三法者﹐畀而服之﹐捷若桴鼓﹐彼家謂予殆三生夙緣云。

卷三新都治驗

黃頤齋內子產未彌月醉犯房事血來如崩

黃頤齋內子﹐產未彌月﹐醉犯房事﹐血來如崩﹐勢不可遏﹐發熱頭暈﹐大小便俱熱﹐六脈洪大。以竹茹﹑蒲黃﹑白芍藥各一錢﹐香附﹑茯苓﹑側柏葉﹑靑蒿各七分﹐甘艸﹑炮姜﹑艾葉各三分。血止大半﹐腰猶脹痛﹐下午胸膈飽悶﹐攺以川芎五分﹐當歸﹑茯苓﹑破故紙﹑蒲黃﹑香附各八分﹐姜炭﹑甘艸各一分﹐陳皮七分﹐人參一錢﹐服此血全止﹐腰痛亦愈。

卷三新都治驗

程心章兄頰腮紅腫

程心章兄﹐頰腮紅腫﹐嘔惡﹐發熱﹐不能進食﹐下午煩躁﹐口苦﹐夜不能睡﹐六脈洪大﹐此俗名鸕瘟是也。乃少陽陽明二經之癥﹐法當淸解﹐以柴胡﹑貫眾各二錢﹐漧葛﹑竹茹﹑半夏曲各一錢﹐黃連﹑枳殼各七分﹐甘艸四分﹐一帖而瘳其半﹐再服腫消﹐食進而安睡矣。

卷三新都治驗

程六十喘後發腫

程六十者﹐原有喘嗽﹐今腫發於面﹐四肢俱浮﹐大便溏﹐小水少﹐時多怔忡。此痰飲癥也﹐以旋復花湯加桑白皮﹑薏苡仁主之﹐旋復花﹑桑白皮各一錢﹐半夏﹑人參﹑橘紅﹑茯苓各七分﹐濃朴五分﹐桂心﹑甘艸各三分﹐薏苡仁一錢五分﹐生薑三片﹐水煎服。一劑而怔忡除﹐四劑喘腫俱消。

卷三新都治驗

程七護丈發熱背痛伏梁積塊下痢紅白

程七護丈﹐發熱背痛﹐起於傷酒﹐醫治三月﹐反蓋理急後重﹐瀉下紅白粘稠﹐中脘有塊﹐自鳩尾骨直硬至臍﹐如橫梁狀﹐小水少且澀﹐一日僅進粥二盞﹐臥不能起﹐才立起卽後重下墜﹐腹中隱隱痛。與積塊丸消之﹐連與二日﹐所下血屑甚多﹐外與滑石三錢﹐當歸二錢﹐桃仁﹑川芎﹑白芍藥﹑枳實﹑山楂各一錢﹐酒芩﹑酒連各八分﹐木香六分﹐升麻五分﹐連進四帖﹐塊軟腹寬﹐再以丹溪保和丸兼服一月而消其六﹐飲食大加﹐紅白俱無﹐塊痛硬勢𨿽云稍可﹐然其根尙未易刈﹐素多縱性﹐飲啖無忌﹐每每爲飲食所復﹐病久而中气虛弱﹐難任峻劑。

乃與六君子湯加香附﹑山楂﹑滑石﹑紅曲﹑木香﹑酒連﹐調理而痊。乃囑之曰﹕足下兩構危疾﹐皆縱恣所致﹐不佞殫力盡技爲足下拯之﹐非易易也。固三生之緣有在﹐幸無爲再誤﹐邵子謂爽口物作疾﹐快心事爲殃。足下其鑑諸。

卷三新都治驗

程孺人黃氏春溫過時熱病

程孺人黃氏﹐予之內親也﹐發熱頭痛﹐徧身如﹐口渴﹐譫語﹐飲食不進。先已迎程文峯氏療之﹐認爲痛風癥﹐授以蠟丸及辛溫之劑進之。余適至﹐爲之診﹐六部弦而洪數﹐視其舌﹐皆沈香焦燥﹑芒刺﹑深濃﹐神漸昏沈。乃語之曰﹕此春溫過時熱病也﹐法宜淸解。彼視爲痛風而用辛溫﹐是謂如火益熱﹐適足以戕生﹐非衛生也。方和宇氏亦以予言爲是﹐乃用石膏五錢﹐知母﹑麥冬各三錢﹐竹茹﹑甘艸﹑黃連各一錢﹐生薑三片。一帖而神淸﹐再帖汗津津出﹐始能言﹐熱解食進﹐又兩帖﹐一身輕快﹐自能坐立。再用薏苡仁﹑麥冬﹑白扁豆﹑甘艸﹑黃連﹑白芍藥﹑香薷﹑白茯苓調養而愈。

卷三新都治驗

程有望孺人月汛當止不止

程有望孺人﹐年逾五十﹐月汛當止不止﹐來且甚多﹐徧身皆疼﹐手足牽扯而痛﹐牙疼經年不愈。此气虛血熱癥也﹐白芍藥二錢﹐當歸八分﹐人參七分﹐蒲黃﹑五靈脂﹑炒黑側柏葉各一錢五分﹐甘艸﹑姜炭各三分。四帖諸癥悉減﹐惟牙痛尙存﹐攺用石膏一錢五分﹐人參﹑石斛﹑當歸各八分﹐地黃﹑白芍藥各一錢﹐黃連﹑升麻各七分﹐白芷﹑甘艸各三分﹐再四帖﹐牙疼亦愈。

卷三新都治驗

上捨近洲胸膈脹痛﹝有發明﹞

上捨近洲﹐予族中至濃侄孫也﹐性拓落﹐豪放不羈。夏仲﹐在苕與諸友泛舟遊於碧浪之間﹐興至卽百觥不辭﹐亦以是終爲酒困也。嘔惡﹐體熱﹐胸脇脹悶﹐腹中疼痛﹐大便祕結﹐飲食大減。苕之名醫如楊調元者﹐橋梓悉方﹐治之已三月﹐或愈或否﹐延至深秋﹐肌瘦神瘁﹐日進米僅二合﹐胸脇脹﹐腹中痛﹐漠然略無所減﹐懣然而不可支﹐兩足皆有浮气﹐歸謀於予。左脈沈弦而數﹐右關結實大如碧豆﹐因詰其在苕所服之劑。答曰﹕彼謂侄孫稟薄肌脆﹐宜當理脾﹐向服多理脾之劑。予曰﹕否。子所苦者﹐胸脇脹悶﹐腹中疼痛﹐大便燥結﹐其累大矣。理脾曷可以去此哉﹖適足以益病耳。經曰﹕塞者通之﹐又曰﹕通則不痛﹐其治此病之謂歟。乃取當歸龍薈丸﹐三下之﹐大便行五六度﹐又與酒連﹑酒芩﹑靑蒿﹑姜黃﹑檳榔﹑靑皮﹑半夏﹑葛根飲之﹐豁然焦膈通達﹐呼吸開利﹐惟頭略暈﹐足上浮未去﹐前方再加滑石﹑茯苓﹑薏苡仁﹑山楂與調中丸兼服﹐半月痊愈。近洲喜曰﹕人皆謂我癥似中滿﹐今不滿者叔公力也﹐敢不徳歟。予警之曰﹕吾聞君子之於身也﹐兢兢焉不敢輕父母之遺體﹐無伐天和﹐則疾不作﹔無反天常﹐則災害不逢﹐蘧伯玉嘗言﹐行年五十而知四十九年之非﹐況新愈後﹐尢當痛懲﹐庶保遐年﹐區區無足恃也。別未五年﹐予在宜興聞訃﹐果以傷酒而卒。噫惜哉。

卷三新都治驗

黃源金先生內人吐血泄瀉發喘﹝有大發明﹞

甲午仲秋下旬﹐黃源金先生以中饋病急﹐謁予於市﹐貌甚慘﹐步立栗然﹐語其癥﹐怔怔言澀於吻﹐不勝其憂。執族醫尺一白予云﹕病自仲夏吐血二碗余﹐初以芩﹑連﹑梔﹑﹑柏﹑生地﹑芍藥大寒之劑投之﹐一帖而止﹐未幾則咳嗽徹晝夜。後師謂咳自吐血後﹐當以滋陰降火之治。逾兩月﹐盡其法而罔效﹐反加喘促﹐泄瀉﹐辰巳二時發熱﹐煩躁﹐師告技窮﹐謂喘咳乃火刑肺金﹐泄瀉乃脾胃已憊。保脾則火愈熾而喘咳增加﹔滋陰則泄瀉綿綿而元气下脫。經書所記﹐嗽而下泄上喘者死﹐此癥之謂也。似無可柰何矣﹐語竟淚潸潸下。予觀其忡忡之狀﹐心不覺惕然動也。市去渠宅五里許﹐卽步去一視﹐觀其面靑﹐喘從擡肩擷項﹐息息連身而倒﹐脇背俱疼﹐日夜不得伏枕﹐脈之左澀右寸關滑大﹐診畢﹐顧金兄猶淚盈﹐予撫其背曰﹕毋淚﹐尙可生也。適徐仲子同視﹐詰予曰﹕癥若此﹐夫子曰可生何也﹖予曰﹕是非汝所知也﹐第觀予治﹐俟奏功當語汝。遂以紫菀﹑茜根﹑牡丹皮﹑桃仁﹑益元散﹑桑白皮﹑茯苓﹑桔梗﹑栝蔞仁﹑桂枝﹑白前水煎﹐臨服加韭菜汁半酒杯。服後背脇痛止﹐瀉減半﹐乃得睡﹐但咳而聲啞不除。次以杏仁﹑桔梗﹑紫菀﹑甘艸﹑白前﹑五味子﹑栝蔞﹑漧薑﹑款冬花﹑半夏曲﹑通艸水煎服﹐服後聲漸開﹐瀉全止﹐惟嗽尙多。再以半夏曲﹑桔梗﹑茯苓﹑陳皮﹑甘艸﹑杏仁﹑桑白皮﹑白前﹑苡仁﹑白芍﹑牡丹皮水煎。後以丹溪治咳吐方﹐用瀉白散加靑皮﹑人參﹑白茯苓﹑五味子﹐調理痊愈。次年誕一子。是役也﹐徐仲子之功居多﹐蓋金爲徐仲子友也。徐仲子治疾多奇中﹐乃篤信予而推轂之﹐初投劑﹐人多置議﹐仲子獨贊之曰﹕其必有見也﹐人人辟易﹐彼許可生﹐安得不望生哉﹖故金任之不二。功成﹐余明甫﹑查仲修問予曰﹕病起於吐紅﹐發熱﹑煩躁﹑喘咳皆是火邪﹐前後之師滋陰降火﹐藥法亦未爽﹐然而病轉增劇﹐其故何也﹖予答曰﹕醫不難於用藥而難於認病。余明甫﹑查仲修曰﹕市人議先生治疾多不循方﹐每每師心。金之役﹐人皆視爲火癥而用寒涼﹐先生獨用溫藥﹐𨿽成功﹐小人竊爲先生恐。予曰﹕病原於火﹐其勢之劇﹐以治之太峻致然。夫血之初來﹐勢如湧泉﹐安能一吐遂盡﹖必有餘血伏於經絡﹐思不及此﹐而以大寒之劑一帖而止﹐夫大寒之劑豈能止血﹐適以凝其血耳。血凝經絡﹐滯於气道﹐气滯血凝﹐日甚一日。气滯又復生痰﹐痰與瘀血兩滯經絡﹐則肺气不利﹐故咳嗽聲啞。不加察而爲消瘀化痰﹐導血歸經﹐又以滋陰苦寒之劑施之﹐則痰瘀愈凝而气道愈不利也﹐久則胃寒脾弱﹐反增泄瀉﹐晝夜喘促不能臥矣。書云﹕上熱未除中寒復生﹐而爲陰盛格陽之癥﹐故咳而嘔吐﹐予故始以桂枝﹑漧薑之類溫其胃﹐以桃仁﹑韭汁﹑丹皮﹑茜根之類活其血而消其瘀﹐故喘止而瀉除。東垣曰﹕脾胃喜溫而惡寒﹐信不欺也。古謂藥不貴執方﹐而貴合宜﹐方卽兵家之陣圖﹐匠氏之規矩也。圖可授人﹐而不能授人鬥﹔匠可授人規矩﹐而不能授人巧。此嶽武穆對宗畱守云﹐運用之妙存乎一心也。予遊方之外﹐亦不失方之內﹐惟不失方﹐竊謂知方。知方合法﹐豈區區能哉﹖觀古人治虛怯之疾﹐卽不治之癥﹐亦能延之三五載。乃今治虛怯者﹐不半載而竟殞逝﹐猶駕言曰﹕殆今之天元運气使然﹐故人多不壽﹐愚謂天元運气﹐則人人皆如是乎﹖何予母八十有六﹐予父逾八望九﹐予伯母今九十有五﹐予表伯汪春元東臺之父年九十餘﹐彊健不啻少壯。不思速夭之由﹐皆爲滋陰降火之誤﹐而反歸咎於天﹐天何尢哉﹖緣滋陰降火之法起於丹溪﹐繼而王節齋﹑何大英之流倡而和之﹐以成其風﹐此當今之大獘而人未之警也。我師祖汪石山先生揭而指之﹐惜乎未有繼其言者﹐一齊眾楚﹐故滋陰之禍﹐流而迨今﹐敝以繼敝﹐無已時也﹐二三子其識之﹐徐仲子其聞之乎﹖仲修又問﹕先生何以認是癥爲中寒而非陰虛之火﹐而又認其喘爲瘀血也。

予曰﹕脈與癥皆可考。《脈經》云﹕澀爲气滯﹐气滯且血凝。盛吐之後﹐大寒之藥一帖而止﹐其未盡之餘血爲寒涼所凝﹐滯於气道爲喘。書云﹐從前來者爲本﹐從後來者爲標。玆用活血消瘀之劑治其本﹐以溫熱暖胃之劑治其標﹐故瀉止而喘定也。若夫陰虛火動之脈﹐乃細數之候﹐今脈滑大﹐非陰虛之脈﹐陰虛喘嗽之癥﹐潮熱於夜﹐兩頰皆紅﹐今熱在辰已陽分﹐而面色帶靑﹐由是以知其非陰虛之火﹐乃誤用寒涼激其火而上行也。經曰﹕水流濕﹐火就燥﹐中气旣寒﹐火愈不能下矣﹐正如雨驟雷烈則電光之火愈熾﹐日出而電光自息也。且陰虛火動﹐火起九泉﹐皆自足下湧泉穴起以漸上升﹐今膝下冷而上身熱﹐兩尺脈又弱﹐蓋由咳而气升。經曰﹕形寒飲冷則傷肺。肺气爲寒藥壅遏不得下降﹐故咳而吐酸。《丹溪纂要》云﹕陰气在下﹐陽气在上。喘咳嘔吐﹐瀉白散加人參﹑茯苓﹑五味子﹑靑皮。故不從河間﹐而用諸嘔吐酸皆屬於火之治﹐況今歲次甲午﹐爲濕土司運﹐八月建酉﹐水土衰敗之時。《內經》曰﹕毋違時﹐毋代化。且脾惡濕﹐濕多則瀉﹐濕則生痰。前後之師不考運气月令﹐一槪而用滋陰降火之劑﹐助濕生痰﹐安望其痰之愈也。《丹溪纂要》云﹕實脾土﹐燥脾濕﹐是治痰之本也。遵而用之﹐如鼓應桴﹐予故曰﹕醫不難於用藥而難於認病﹐有以也。

卷三新都治驗

孫合溪翁八旬而發寒熱咳嗽汗出不止呃呃連聲

族侄合溪﹐年當八旬﹐春初偶爲寒襲﹐發熱咳嗽。醫與芎蘇散﹐卽汗出不止﹐呃呃連聲﹐勺粒不入﹐昏憒經旬﹐汗日加﹐呃日甚﹐延予診之。六部浮大無力﹐重按三五不調﹐六七至一止﹐右關近滑。診畢﹐語嗣君敬所曰﹕尊翁由勞倦表虛感邪﹐脈故浮大無力﹐法當從東垣補中益气湯﹐一二劑可瘳也。醫乃妄爲表散﹐致汗漏﹑神疲﹑昏憒﹑發呃﹐髙年值此﹐寧不殆乎﹖卽可僥幸圖安﹐亦不過千日養耳。敬所勃然俯而對曰﹕上已後爲家君壽期﹐不虞構疾。羸憊若此﹐苟保百日﹐俾菽水之心﹐庶幾少盡﹐叔祖之賜多矣。若千日﹐又出於望外也。予卽以六君子湯﹐加竹茹﹑柿蒂以止呃﹐再加酸棗仁﹑石斛以斂汗﹐一進熱退呃定﹐再進汗止食入﹐三進霈霈然﹐精神長矣。乃減去竹茹﹑柿蒂﹐加當歸﹐半月全安。先是祝令君謂渠有耆徳﹐請爲介賓﹐以疾辭不及赴。迨季春﹐令君聞渠壽﹐卽援例賜一級寵以冠帶扁額﹐用彰恩典光於鄕閭。後果三年而卒。

卷三新都治驗

孝廉方叔度令嫂江氏脹滿

孝廉方叔度令嫂江氏﹐年甫三旬﹐患脹滿﹐諸名家或補﹑或消﹑或分利﹑或溫﹑或寒﹐悉爲整理一番﹐束手而去﹐舉家惶惶無所適從。叔度曰﹕聞孫仲暗昔患此﹐眾亦束手﹐比得孫生生者﹐治而起之﹐眾皆斂衽欽服。仲暗伯仲適在館中﹐盍咨訪之﹐卽發書﹐介予隨紹向往。

診得左脈弦大﹐右滑大。予曰﹕此李東垣木香化滯湯癥也﹐病從憂思而起﹐合如法按治﹐可保終吉。叔度喜曰﹕曩從事諸公悉云不治﹐先生謂可保終吉﹐此故倉公有言﹐拙者疑殆﹐良工取焉是也。幸先生早爲措劑。予卽照本方發四帖。服訖﹐腹果寬其半﹐繼以人參消痞湯﹑琥珀調中丸調理二月全瘳。叔度信予從此始﹐每推轂予於諸相知﹐多有奇中﹐卒爲通家之好。

卷三新都治驗

吳天威丈便癰﹝有發明﹞

臨溪吳天威丈﹐年七十有三﹐客邸遠歸﹐偶墜馬跌傷﹐左脇作痛﹐隨治而愈。後半年﹐忽左胯腫痛﹐憎寒作熱﹐動止極艱﹐裏中諸公有認濕痰者﹐有認風气者﹐有認濕熱者﹐總罔效。

聞歙外科洪氏能﹐且識雜病﹐迓以爲治﹐居數日﹐視爲疝气﹐率投荔枝核﹑大小茴香﹑川楝子﹑橘核之類﹐痛躁不可當﹐乃欲引繩自絕。諸子百般慰解﹐洪乃辭去﹐竟不知爲何疾也。

其婿汪開之﹐予之表弟也。邀予診之﹐六脈浮而洪數﹐左寸尢甚﹐驗其痛處﹐紅腫光浮如瓠﹐撫之烙手。予曰﹕此便癰也﹐洪系外科專門﹐胡獨忽此﹖蓋渠素愼重﹐見患者年髙﹐烏敢認爲便癰治哉﹗此殆千慮一失﹐毋足怪。諸郎君聞予言皆駭然﹐詰予曰﹕家嚴不禦色者十載﹐顧安得此﹐願先生再思。予曰﹕此非近色而得﹐審胯屬足厥陰肝經﹐肝爲血海﹐乃昔時墜馬﹐惡血消之未盡﹐瘀蓄經絡﹐無門可出﹐化而爲膿﹐由年髙气虛﹐又被香燥克伐太過﹐不能潰而卽出﹐故散漫浮腫。觀其色﹐靑中隱黑﹐濃已成腐﹐必須外用鍼﹐引而出之﹐內用千金托裏﹐庶可排膿生肉。但予生平心慈﹐不能用鍼。予弟警吾﹐外科良手﹐可延而決之。

至﹐卽以鍼深入寸餘﹐出靑黑膿五六碗許﹐臭穢難近﹐卽語諸郎君曰﹕使早決三日﹐可免一月之苦﹐今卽日大補之﹐非百日不能痊﹐此俗名石米瘡也。諸郎君及患者見膿色如是﹐始信予言不爽﹐急以請劑。予乃用內托十宣散﹐參﹑每帖三錢﹐後加至五錢﹐一日兩進﹐兩越月﹐膿盡肉滿而愈。一市稱奇。

卷三新都治驗

文貴者明疫漏底發熱譫語﹝有發明﹞

文貴者﹐善爲族文學﹐岐原出入子母者也﹐寓長興邸中﹐病發熱﹐晝夜不止﹐口渴﹐齒燥﹐鼻幹﹐舌苔黃濃﹐不得眠。服藥不效。予適至雉城﹐岐原邀診之。脈俱洪數﹐嘔惡﹐胸膈痞懣﹐小水短而赤﹐大便下皆淸水。予以石膏七錢﹑知母五錢﹐甘艸一錢﹐軟柴胡五錢﹐葛根三錢﹐黃芩二錢﹐枳殼﹑竹茹﹑桔梗各一錢﹐連進三帖﹐嘔惡止﹐胸膈寬﹐熱仍未退﹐無汗﹐瀉未止也。時有問予者﹐謂胡不用柴苓湯而退熱止瀉也。服石膏故益瀉耳。予戲之曰﹕予乃三腳貓耶﹐能認此爲何癥用柴苓湯也﹖仍以柴胡﹑石膏各七錢爲君﹐葛根﹑知母各五錢爲臣﹐黃芩﹑甘艸各一錢爲佐﹐生薑五片﹐速進二帖﹐汗則津津然出﹐熱退瀉止﹐口不渴而眠矣。

予因他往﹐畱藥三帖而囑之曰﹕胃气初回﹐勢必思食﹐宜謹愼不可多進﹐若多則餘熱復作﹐必成食復﹐治將費手也。愼之﹗愼之﹗後五日﹐果以食不愼而復病。予又至﹐熱較前爲重﹐且加懊﹐夜譫語如見鬼狀﹐口大渴﹐齒燥﹐舌焦黑有芒刺﹐勢甚危急﹐以前方加枳實﹑梔了各三錢﹐淡豆豉二錢煎飲之﹐二帖懊止﹐余癥猶然﹐夜更甚﹐前方減去豆豉﹐加黃連﹑麥冬﹑生地﹑白芍﹐一日二帖﹐舌以井水生薑擦去黑苔﹐用蜜調玄明粉塗之而胎去矣。服三日﹐始得微汗﹐諸癥盡減﹐再四叮嚀愼飲食﹐調理半月而全。岐原問曰﹕人始皆認此癥爲漏底傷寒﹐謂叔不用柴苓湯退熱止瀉﹐而用石膏爲非﹐乃竟以石膏收功﹐何也﹖予曰﹕此問甚善。蓋醫貴認癥﹐此癥乃少陽﹑陽明合病也﹐柴胡﹑白虎湯﹑葛根爲二經對癥之藥﹐服之可解肌熱﹐止口渴。若柴苓湯爲太陽﹑少陽合病之劑﹐內有五苓散﹐乃太陽經之裏藥﹐癥非太陽﹐曷敢用之﹖且其內有人參﹑白術﹑肉桂﹐皆助熱發燥之味﹐誤投則必發斑。其齒燥舌漧而焦黑﹐又何敢用茯苓﹑澤瀉﹑豬苓利之﹐使益亡其津液耶﹖古人謂﹕以傷寒爲大病﹐不察癥而誤投﹐則生死立見。《傷寒論》有言﹐不得汗﹐不得下﹐不得利小便﹐是謂三禁。故曰﹕少陽﹑陽明不從標本﹐從乎中治。小柴胡﹑白虎湯中治劑也。人徒見其大便作瀉爲漏底﹐不察瀉皆淸水無糟粕者﹐爲熱極所致﹐癥乃春溫時疫也。但爲發散﹐使淸气上升而微有汗﹐瀉當自止。此瀉豈五苓散所能止哉﹖止則誤事。岐原曰﹕夜重如見鬼者﹐何以故﹖予曰﹕熱入血室故也。岐原曰﹕男子亦有血室乎﹖予曰﹕血室男婦同之﹐衝任二脈爲血之海﹐二脈附於陽明﹐今病乃陽明之熱﹐遺入血海也。故加生地﹑白芍而效。余治傷寒﹐用柴葛解肌湯及柴胡白虎湯而熱不解者﹐加此二味﹐則熱無不退﹐汗無不出矣。且下午與夜又陰分主事﹐欲解血海之熱﹐必投此二味以收其功﹐此亦予一得之愚也。岐原曰﹕善。願記之﹐以詔後來。

卷三新都治驗

鐘澤程夢奎孺人哭子過傷因發寒熱﹝有發明﹞

鐘澤有程夢奎孺人者﹐年將五十﹐僅一子﹐念一歲而歿於痘。旦夕哭之﹐哀且彌月﹐攬鏡自鑑曰﹕何子死而形色不瘁。如此因持鐵如意捶其胸﹐絕粒斷漿﹐肌容日瘁。時爲初秋﹐寒熱交作﹐嘔噦﹐懊﹐徧身疼。夫爲徧延診視﹐卻藥不飲﹐諸醫百莢開譬﹐拒而不聽﹐媳與孫﹐跽而懇﹐姻族就而諭其不納者﹐若罔聞也。惟合睫以待死。已而作色語其夫曰﹕病若此﹐汝曷不延名醫一決生死乎﹖夫曰﹕所延皆名士。病者曰﹕昔常聞程方塘參軍﹐患瘋三年而起者誰﹖曰﹕孫君。又問﹕吳西源孺人病燥﹐揭痰喘三年﹐與程道吾內眷勞瘵暈厥﹐誰爲起之﹖夫答如前。病者曰﹕何不請孫君決我生死﹖夫聞言﹐物色徵予﹐五日而後至﹐則薄暮矣。病者猶疑爲誕也。私至三家訪予狀﹐皆曰魁然長髯者也。詰朝覿面診之畢﹐則問曰﹕何日死﹖予應曰﹕病勢危﹐去死不遠。病者喟然嘆曰﹕死不足惜﹐第九華山香願未了爲恨耳。予曰﹕孺人大願不思﹐何須以此小願爲孜孜也﹖孺人曰﹕無大願。予曰﹕人之修短有數﹐今年之痘死者﹐不可勝計﹐令嗣之死亦數也。然有二孫可承宗祧﹐孺人能忍哀撫孫﹐使其成立﹐娶婦以蕃後胤﹐令嗣𨿽死猶不死也﹐而孺人亦有令名。若不此之思﹐憂傷以殞﹐夫君必娶﹐娶必少年﹐繼室生子﹐則必濃其子而薄孺人之孫﹐晚娘晚爺之謠﹐獨不聞之耶﹖孺人萬金之家﹐使令孫不得其所﹐令嗣九泉之下﹐恐不能無憾﹐孺人憂死何益也﹖願孰大於此者﹖予故謂未之思耳。孺人試思之﹐誰輕誰重﹐當自辧也。語畢﹐憮然曰﹕先生言至此﹐吾如寐者得醒矣。

顧病勢去死不遠﹐何能得如吾願﹖予曰﹕所謂近者﹐病也﹐非脈也。脈左弦細右關滑﹐故發熱﹐體痛﹐嘔噦﹐乃秋來瘧癥﹐非死脈也。若如前﹐執拗不服藥﹐不進飲食﹐書謂絕谷者亡﹐殆非虛語﹐孺人誠聽予言﹐以二孫爲念﹐以大體爲重。予以活血養血之劑而治其傷損﹐以小柴胡加竹茹﹑滑石﹐以和陰陽而止其嘔噦﹐不一月而可無恙矣。奚憂哉﹖果從予言﹐而進飲食服藥。五日寒熱嘔噦皆止。後以丹參﹑劉寄奴各三錢爲臣﹐五加皮五錢爲君﹐香附一錢爲佐﹐入四物煎服。果一月而全可矣。程孺人病起﹐而聞者皆曰﹕七發起太子之病﹐觀於孫君益信。

卷三新都治驗

歙潛口汪召南丈令郎蠱脹﹝有發明﹞

歙潛口汪召南令郎﹐年十四﹐患蠱脹大如覆箕。經醫三十餘人﹐見癥皆駭而走﹐獨市之幼科汪養直者﹐調理數數見效。第此子溺於豢養﹐縱口腹﹐不守戒忌﹐病多反復。一日語召南曰﹕郎君之癥﹐非求之孫生生者不能成功。召南曰﹕聞此公多遊吳浙縉紳間﹐何可以月日致也﹖養直曰﹕歸矣﹗吾有妹適羅田﹐爲方與石丘嫂也﹐舊歲患癥如蠱﹐治經彌歲無功﹐生生子立全之。吾推轂孫君者﹐豈有他腸﹐爲郎君也。召南卽羅田延予。予至﹐日已晡矣。觀病者﹐腹脹大極﹐靑筋縷縷如蚯蚓大﹐上自胸脯﹐至上脘而止﹐惟喜其不下現也。臍平﹐四肢面目皆浮大﹐兩足骨上各裂開﹐大出淸水﹐一日間數爲更衣易被﹐陰囊光腫如泡﹐淫淫滲濕﹐發寒熱﹐脈以手腫不能取﹐必推開其腫下指﹐重按浮而六至。予曰﹕癥可謂重之極矣。僅可恃者﹐目瞳子有神耳﹐餘皆險惡﹐將何以治﹖養直知予至﹐亟過相陪﹐宣言曰﹕病重不必言﹐引領先生久矣。幸爲投劑﹐生死無憾。予曰﹕且先爲理表﹐若表徹稍得微汗﹐使肺气少利﹐則小水可通。召南喜而亟請藥。乃用紫蘇葉﹑蘇子﹑陳皮﹑麻黃各一錢﹐桑白皮八分﹐防風﹑杏仁各七分﹐炙甘艸﹑桂枝各二分﹐生薑三片﹐水煎服之。五更乃有微汗﹐次早面上气稍消﹐胸脯靑筋皆退﹐余癥𨿽仍舊﹐機栝則可生矣。仍投前藥﹐次日腹與四肢皆有皺紋﹐惟小水未利。乃攺用破故紙﹑蒼術﹑赤茯苓﹑澤瀉﹑桑白皮﹑赤小豆﹑桂心﹑木香﹐二帖而小水利﹐已有生意﹐乃以飲食過度﹐大便作瀉﹐又以四君子湯加苡仁﹑破故紙﹑澤瀉﹑山楂﹑砂仁調理而全安。此癥予閱歷者不下數十﹐然靑筋未有如此之粗。足時出水有之﹐未有出水處如魚口之大﹐而取效亦未有如此之速。蓋此子體未破而眞全﹐故癥𨿽重而收功速也。

數十人間有五六不能成功者﹐由其縱欲恣情﹐不守禁忌﹐非藥之罪也﹐召南昆仲見人談醫﹐則以不佞爲稱首。予笑曰﹕君得無到處逢人說項斯者耶﹐乃汪養直亦醫道中白眉﹐乃不收功於後﹐病者不忌口過耳﹐於養直何尢﹖養直不矜己之功﹐亦不忮人之功﹐所謂忠濃長者非耶﹖

卷三新都治驗

巖鎭鄭景南丈痰飲積塊跳動不止﹝有發明﹞

巖鎭鄭景南丈﹐病臥年餘﹐百治不效。昔體丰腴﹐今瘦骨立﹐飲食少進﹐新都名士皆辭不治。其家聞昔年方士榮孺人蠱癥﹐時師亦皆辭去﹐予爲起之﹐因徵余治。時則六月望也。診其脈﹐左弦大﹐右關滑大﹐兩尺俱無﹐惡心﹐腹瘦削狀如仰瓦﹐腸鳴如雷﹐晝夜不住﹐小水不利﹐肌膚及眼珠色若黃金﹐腹中有塊如盤﹐動跳不止﹐足膝以下皆冷﹐飲食不入。予詳思其病機﹐昔肥而今瘦者﹐痰也。形𨿽瘦﹐而目炯炯有神﹐先以五飲湯姑試之﹐以觀其勢﹐再爲加減。因用族復花八分﹐破故紙一錢﹐肉桂三分﹐白術﹑茯苓﹑澤瀉﹑陳皮﹑半夏各八分﹐生薑三片﹐水煎服之。二帖﹐惡心腸鳴皆止。次早飲食稍進﹐舉家欣欣色喜。令嶽程鐘山公﹐於予爲石交﹐聞病有起意﹐心殊異之﹐不知爲予﹐因而過訪。見予﹐撫掌大叫稱快﹐曰﹕吾固知是公也。指其甥而語之﹕此卽所嘗與爾曹言者﹐聞久爲西吳縉紳遞畱﹐不意今歸﹐城吾婿之幸也。相與談對﹐兩日而別。別之時﹐景南飲食稍加﹐小水利﹐肌膚面目黃气退﹐漸有生機。不虞逾半月﹐爲拂意事所激而怒﹐復吐痰﹐不思飲食﹐家人驚惶無措﹐亟請予診﹐兩寸滑大﹐左關弦勁搏指﹐右關亦滑大有力﹐兩尺沈微﹐予語之曰﹕病甚重﹐脈非前比﹐且不敢以萬全許﹐第盡吾心爾。病以藥力而回﹐君之福也。時爲七月之朔﹐予因畱視七日﹐日進一劑﹐劑以人參﹑陳皮﹑半夏﹑茯苓﹑香附﹑白豆仁﹑黃連﹑旋復花﹑麥芽﹑甘艸與服。

服三日﹐惡心止﹐大便有稠痰下﹐其中間有瘀血﹐此皆大怒所致。故經云﹕怒則傷肝﹐甚則嘔血。並下泄上吐﹐亦或有紅點子在痰中吐出﹐是其徵也。後攺用六君子湯﹐加麥芽﹑黃連﹑枇杷葉﹑白扁豆調理﹐病勢向安﹐腹中如盤之塊亦漸消去﹐大僅如指耳。肌肉亦生﹐能下榻舉足以步。市上之人稱奇。

後聞臘月又被鬱怒﹐頸發瘰﹐外科以爛藥點潰﹐服蜈蚣敗毒藥﹐卒莫能收口而終。傷哉﹗

卷四新都治驗

孫子元瘡後沐浴鼻出紅涕面足浮腫

孫文學子元﹐素多瘡疥﹐近因沐浴﹐鼻涕出紅﹐面足浮腫汗多。左脈大而有力﹐右寸亦大。據脈﹐多思而气不暢。以葛根﹑大腹皮﹑濃朴﹑赤茯苓﹑靑蒿﹑澤瀉﹑白術﹑郁金﹑升麻﹑木通﹑滑石﹑黃芩水煎飲之。浮腫漸消﹐惟鼻紅尙在﹐口且渴﹐攺用當歸﹑白芍藥﹑知母﹑甘艸﹑石斛﹑麥門冬﹑五味子﹑山梔子﹑玄參調理而愈。

卷四新都治驗

一婦食積痰飲瘀血流於下部左跨臍腹脹痛

一婦因夫荒於酒色﹐不事生計﹐多憂多郁﹐左跨疼痛﹐且及於膝。小水頻數﹐大便頻﹐並臍腹脹痛﹐口漧。脈之﹐左手數﹐右手弱。近又發熱惡寒﹐汗因痛出時刻不寧﹐此食積﹐痰飲﹑瘀血流於下部﹐足厥陽之經挾郁火而痛﹐恐成腸癰。與神效栝蔞散一帖。半夜後﹐痛卽減半﹐汗也尋止。次日診之﹐數脈稍退﹐小腹堅如石﹐按之且痛。再與前藥﹐其夜環跳穴亦作痛﹐直至於膝﹐小腹稍軟﹐小便仍痛﹐大便也未通利。仍與前藥﹐每帖用大栝蔞二枚﹐加牡丹皮﹑莪術﹑五靈脂﹑金銀花服下。大便利而熱退痛止﹐小水亦長﹐諸癥悉平。

卷四新都治驗

恆宇令堂左肩筋搐腫痛

太學恆宇侄令堂﹐仲春﹐右肩筋搐腫痛﹐夜尢甚。次日﹐痛連胛下﹐出﹐入曲池﹐且灑淅寒熱。以二陳湯加南星﹑酒芩﹑白僵蠶﹑羌活﹑秦艽﹑威靈仙。服後至子丑時﹐病乃減半﹐而筋不搐矣﹐紅腫略消。次日﹐減去南星﹐加當歸﹑川芎﹐其夜肩痛又降序。但一夜不睡﹐口漧舌硬﹐用川芎﹑當歸﹑防風﹑秦艽﹑甘艸﹑威靈仙﹑白僵蠶﹑酒芩﹑白芍藥﹐服此熱全退﹐痛全減﹐飲食始進。以人參﹑川芎﹑白芍藥﹑當歸﹑甘艸﹑秦艽﹑僵蠶﹑防風﹑陳皮調理﹐良安。

卷四新都治驗

孫君錫頭痛胸背脹飲食作吐咳嗽

族侄孫君錫﹐頭痛﹐胸背脹﹐飲食下膈便吐﹐咳嗽不住口﹐痰濁如膿﹐大便結燥。脈之﹐獨右寸洪大。以二陳湯加竹茹﹑滑石﹑石膏﹑酒連﹑麥冬﹐連進四劑﹐夜與益元丸兼服﹐而嗽吐俱止。惟痰濁如膿色﹐且鮏气觸人﹐此將欲作肺癰﹐攺用牡丹皮﹑麥門冬﹑山梔子﹑甘艸﹑貝母﹑枳殼﹑桑白皮﹑紫菀﹑知母﹑當歸﹑生地黃﹑桔梗四帖﹐全安。

卷四新都治驗

孫爾嘉內人三妊而三小產

侄孫爾嘉內人﹐三孕而三小產﹐六脈滑數。乃气虛血熱也。由其熱故多滑下﹐因其血頻下﹐心甚恐怖﹐終日偃臥﹐略不敢起身﹐稍起﹐血卽大下。與生地﹑白芍藥﹑白術﹑地楡﹑桑寄生﹑續斷﹑甘艸﹑升麻﹑椿根白皮﹑黃柏﹑條芩服之﹐而血三日不來﹐惟白帶綿綿下。過五日後﹐因有不得已事﹐起身稍勞﹐血又大下。予謂﹕血滑已久﹐如水行舊路﹐若不澀之﹐必不能止。又思﹕血海甚熱﹐亦肝風所致﹐防風子芩丸正與病對﹐宜制與之。又制白芍藥六兩﹐側柏葉﹑條芩各三兩﹐防風﹑椿根白皮各二兩﹐蜜丸服之。從此血止胎安﹐足月而產一子。此後連產三子﹐並無胎漏之患。後遇胎漏﹐遞用此法﹐莫不良已。附告同志﹐以便取用。

卷四新都治驗

孫薇垣內人咳唾紅痰

鴻臚薇垣侄內人﹐喉中癢﹐咳唾紅痰﹐兩寸關洪大﹐內熱生瘡。山梔子﹑小薊﹑生地﹑牡丹皮﹑滑石﹑靑皮﹑麥門冬﹑甘艸﹑黃連﹑栝蔞﹐水煎飲之﹐而血止嗽除。後遇勞心卽咳嗽﹐喉中血腥﹐總由上焦熱盛而然。以枇杷葉﹑山梔子﹑生地﹑白芍藥﹑甘艸﹑牡丹皮﹑地動蜂﹑天花粉﹑滑石﹑紫菀﹐常服三五劑﹐兩月而安。

卷四新都治驗

戴萬奇丈中痰後而右手不能動

戴萬奇丈﹐中痰後而右手不能伸動。與之牛膽南星﹑陳皮﹑茯苓﹑甘艸﹑天麻﹑僵蠶﹑黃連﹑木通﹑石菖蒲﹑防己﹐服後手稍能動﹐惟左邊頭痛﹐喉舌俱痛﹐大便祕結﹐三日一行。又與川芎﹑荊芥﹑玄參﹑桔梗﹑柴胡﹑酒芩﹑蔓荊子﹑甘艸﹑杏仁﹑枳殼﹐水煎飲之﹐諸癥悉減。但下午體倦﹐右邊頭微痛。後又爲怒气所觸﹐舌掉不言﹐頭復大痛。與連翹﹑甘艸﹑山梔子﹑薄荷﹑石菖蒲﹑遠志﹑木通﹑麥門冬﹑五味子﹑白芍藥﹑黃柏調理而愈。

卷四新都治驗

族文學內眷頭痛玉戶撮急肛門逼迫徧身皆疼

亮卿文學內人﹐頭痛﹐徧身痛﹐前後心兩乳皆脹﹐玉戶撮急。肛門逼迫﹐大便三日未行﹐口漧。因大拂意事而起﹐下午發熱似瘧﹑惡心﹑煩躁不寧﹐而時當盛暑﹐乃怒气傷肝﹐挾暑熱而然。以石膏三錢﹐靑皮﹑柴胡﹑枳殼各一錢﹐半夏曲﹑黃芩各八分﹐甘艸﹑桔梗各五分﹐夜與當歸龍薈丸下之﹐大小便皆利﹐熱退而諸癥悉減﹐惟略惡心﹐與淸脾飲兩帖﹐全安。

卷四新都治驗

梓林兄內眷右手痛風小水頻迫

梓林兄令眷﹐右手痛風﹐小水頻迫﹐起身稍遲﹐卽出不禁﹐足有浮气。年過六十﹐右寸關脈濡弱﹐左手和。此脾虛停濕之癥。近且咳嗽﹐用六君子湯加蒼術﹑石菖蒲﹑遠志﹑大附子﹑晚蠶砂﹐倍加薏苡仁﹐緩治而平。

卷四新都治驗

一婦經閉三月泄瀉嘈雜吐酸

一婦﹐經不行者三月﹐大便瀉﹐腹脹嘈雜﹐吐酸水﹐時下白帶﹐常惡心﹐自以爲有孕。

予脈之﹐候非有孕﹐乃脾經有濕熱﹐心經有瘀血癥也。與二陳湯加白術澤瀉﹑豬苓﹑酒連﹑木通﹑吳茱萸﹑滑石﹑麥芽﹑山楂。瀉止腹寬﹐經行腰腹作痛。以川芎三錢﹐當歸五錢﹐香附﹑丹參﹑桃仁各一錢﹐水煎服之。經𨿽行﹐口中吐出黑血水甚多﹐且亦有如膿者﹐攺用四物湯加牡丹皮﹑丹參﹑桃仁﹑紅花﹑山梔﹑滑石﹐調理兩月而痊。

卷四新都治驗

程氏婦下午喉痛痰多暈厥

侄婦程氏﹐下午喉痛﹐近來痰多暈厥﹐一日二三發﹐頭痛面赤﹐素未生育。左脈弦大﹐右寸關滑大有力。以荊芥﹑薄荷﹑甘艸﹑桔梗﹑玄參﹑僵蠶﹑柴胡﹑枳殼﹑竹茹﹑貝母﹐水煎飲之﹐連進二帖﹐其夜得睡。惟背脹﹑怔仲﹑痰猶不淸﹑面多熱﹐用黃芩﹑枳殼﹑甘艸﹑桑白皮﹑地骨皮﹑天花粉﹑玄參﹑前胡﹑半夏曲﹑橘紅﹑山梔仁﹐調養而平。

卷四新都治驗

汪兄時疫熱病汗出不止

汪兄﹐時疫熱病﹐被髮汗過度﹐熱畱胸中﹐煩躁不止﹐嘔惡不安﹐汗竟不斂﹐口且渴。脈之﹐獨兩關洪大。此陽明之熱尙在﹐當以白虎生脈湯爲主﹐石膏五錢﹐知母三錢﹐人參﹑白芍藥﹑甘艸﹑石斛各一錢﹐麥門冬二錢﹐五味子十五粒。急煎飲之而熱退。繼以益元丸服之﹐而吐亦安。

卷四新都治驗

何明吾時疫食復不省人事循衣摸牀

何明吾﹐時疫食復﹐大便不通﹐嘔惡內熱﹐昏憒不省人事﹐或作夢語﹐循衣摸牀﹐此熱在心包絡經。以竹茹﹑麥冬﹑知母﹑山梔各一錢﹐陳皮﹑半夏曲﹑酸棗仁﹑枳實各八分﹐甘艸三分服之。至夜半﹐人事稍淸﹐餘熱未散﹐用石膏三錢﹐知母二錢﹐竹茹﹑麥冬﹑生酸棗仁各一錢﹐天花粉﹑陳皮各七分﹐枳實﹑麥芽﹑半夏曲各六分﹐水煎飲之。下午﹐大便行而熱退﹐諸癥悉愈。

卷四新都治驗

孫元素春溫食復發斑

族侄元素﹐春溫頭痛發熱﹐左脈弦大﹐右洪大﹐以小柴胡合白虎湯二帖而愈。乃爲食復發斑﹐色紫﹐神昏﹐人事不省﹐身重不能轉動。卽水﹑火皆不自知﹐合目鼾睡﹐形如醉人。面赤發熱﹐舌苔外黃內黑﹐皆有芒刺。三日後﹐予至脈之﹐六部俱浮洪以三黃石膏湯加枳實﹑鱉甲進之﹐稍得微汗﹐大便始有眞糞。次日才開目言語﹐乃進粥一盞﹐攺以小柴胡湯加山梔﹑枳實﹑鱉甲﹑白芍藥調理而愈。

卷四新都治驗

孫安饑勞感疫食復發斑

僕子孫安﹐空晨出門﹐途次食麵三碗﹐饑勞感疫﹐因內傷﹐表裏皆熱。及至績溪衙中﹐昏悶譫語﹐頭痛﹐身疼﹐腹痛。醫不察爲勞倦感疫﹐遽以遇仙丹下之﹐大便泄三四十行﹐邪因陷下﹐而爲挾熱下利之候。急歸視之。舌沈香色﹐額痛﹐口漧燥渴﹐煩悶﹐昏昏憒憒。脈左弦數﹐右洪數﹐但不克指﹐知爲誤下壞癥。以柴胡﹑石膏各三錢﹐白芍藥﹑黃芩﹑竹茹﹑葛根各一錢﹐天花粉﹑甘艸各五分﹐山梔子﹑枳實各七分﹐蔥白五莖﹐水煎服之。後半夜吐蛔一條﹐乃稍得睡。次早大便猶瀉二次﹐嘔吐酸水﹐腹乃痛。攺用小柴胡加滑石﹑竹茹。夜熱甚﹐與絲瓜汁一碗﹐飲旣神頓淸爽。少頃藥力過時﹐煩熱如前﹐再以絲瓜汁一大碗進之﹐卽大發戰。予謂此戰非寒戰﹐乃作汗之徵耳。不移時﹐汗果出而熱猶然。憶《活人書》云﹕再三汗下﹐熱不退﹐以人參白虎湯加蒼術一錢如神。迹此﹐再加玄參﹑升麻﹑柴胡﹑白芍藥﹑黃連飲後﹐身上之斑﹐先發者紫﹐後發者紅。中夜後乃得睡而熱散﹐斑尋退去。腹中微疼﹐腸鳴口渴﹐右脈尙滑﹐左脈已和﹐再與竹葉石膏湯加白芍藥﹑蒼術﹐服後睡安﹐腹仍微痛。用柴胡﹑芍藥各一錢﹐人參﹑酒芩﹑陳皮﹑半夏各六分﹐甘艸三分﹐烏梅一枚﹐服此腹痛漸減﹐精神長矣。惟兩跨痛不能轉動﹐此大病後汗多而筋失養之故﹐宜當補益。人參﹑黃﹑白芍藥﹑桑寄生﹑枸杞子﹑薏苡仁﹑桂心﹑牛膝﹑熟地黃﹐水煎服。後加木瓜﹑黃柏﹑當歸﹐減去桂心﹐調養而痊。

卷四新都治驗

一人喉痛夜臥气壅面足浮腫

一人喉疼﹐夜臥气壅不能伏枕﹐痰嗽不出﹐徧身生瘡﹐面足皆浮﹐夜間發熱﹐睡醒多出冷汗。此由脾經有濕熱﹐水气不利而然。薏苡仁﹑款冬花﹑陳皮﹑貝母﹑前胡﹑蘿卜子﹑桔梗﹑桑白皮﹑茯苓﹑甘艸﹐服此喘嗽大定﹐仍得伏枕﹐惟下體腫脹不消﹐且膚皮緊硬﹐小水黃﹐動作則頭眩。用大腹皮﹑茯苓皮﹑陳皮﹑桑白皮﹑五加皮﹑生薑皮﹑木瓜﹑姜黃四劑而消。

卷四新都治驗

何洗心虛寒腎泄

善易數者何洗心﹐每飲食稍冷﹐粥或稀﹐必作脹瀉﹐理脾之劑歷試不瘳﹐就予診之。

左三部皆濡弱﹐右寸亦然﹐關滑尺沈微﹐此下元虛寒所致﹐法當溫補。以補骨脂﹑杜仲﹑菟絲子各二錢﹐山茱萸肉﹑人參﹑山藥各一錢﹐白茯苓﹑澤瀉各八分﹐肉果五分﹐數劑而愈。

卷四新都治驗

程湘孺人鼻衄後眩暈嘈雜嘔吐淸水

程湘孺人孫氏﹐鼻衄後眩暈﹐嘈雜﹐嘔吐淸水﹐夜臥不安﹐腹中饑而食不下膈﹐由脾虛肝膽有郁火也。以人參﹑黃連﹑白術﹑扁豆﹑甘艸﹑陳皮﹑半夏﹑竹茹﹑茯苓﹑石膏水煎﹐調養而平。

卷四新都治驗

孫君孝春溫誤作陰虛治

侄君孝﹐後溪兄次子也。三月患頭項痛﹐腰脊彊﹐徧身如被杖﹐臍腹也痛﹐口渴不寐﹐飲食不進﹐六脈浮數。吳醫以爲陰虛﹐爲滋陰降火三投而三劇﹐反加嘔惡。又與疏通﹐熱尢不退﹐下午煩亂。延方和宇丈視之﹐以爲外感擬進人參敗毒散。吳爭之﹐謂陰虛體弱﹐難再汗﹐仍用四物湯加柴胡﹑葛根﹑薄荷﹑黃芩﹑知母﹐而熱如焚﹐神且昏冒矣。予時遠出﹐促歸診之﹐六脈浮弦而數鼓指。語之曰﹕此春溫癥也。方診良是。因復加內傷﹐以故病劇。滋陰之劑壅而作滯﹐且引邪入於陰分﹐宜乎熱加而躁悶也。法當淸解兼消可愈無傷﹐以二陳湯加羌活﹑柴胡﹑防風﹑麥芽﹑山楂﹐服下得微汗﹐熱退其半。惟下午作潮﹐大便未行﹐腰臍之痛不止。用小柴胡湯加葛根﹑白芍藥﹑靑皮﹑黃連﹑山楂飲下﹐熱又少退﹐大便已行﹐腰臍之痛也隨減去。但不知餓﹐再以柴胡﹑甘艸﹑靑皮﹑枳實﹑麥芽﹑知母﹑黃芩﹑白芍藥﹐諸癥悉平。惟覺體倦乏力﹐加人參﹑白扁豆﹑薏苡仁﹐減去柴胡﹑靑皮﹐調養而痊。

卷四新都治驗

一僕婦頭疼喉痛咳嗽嘔惡胸膈作脹

一僕婦﹐頭疼喉嚨痛﹐咳嗽嘔惡吐痰﹐胸膈作脹﹐經水適來﹐身熱口漧﹐此少陽經痰火癥也。用柴胡爲君﹐半夏﹑白芍藥﹑竹茹爲臣﹐葛根﹑天花粉﹑橘紅﹑桑白皮﹑黃芩﹑知母爲佐﹐甘艸﹑桔梗爲使﹐一帖微汗而熱散痛除。惟痰嗽不轉﹐小水短澀。柴胡﹑知母﹑麥冬﹑竹茹各八分﹐白芍藥一錢﹐滑石三錢﹐黃芩﹑貝母﹑桔梗各七分﹐五味子十二粒﹐甘艸三分﹐一帖而瘳。

卷四新都治驗

族侄婦範氏乳癰

族侄婦範氏﹐大參老女也。素有痰涎﹐胸腹痞脹。近因乳腫﹐大發寒熱﹐欲成癰毒。以加味神效栝蔞散二帖﹐寒熱𨿽退而腫不消﹐用貝母﹑白芷爲臣﹐栝蔞爲君﹐赤芍藥﹑當歸﹑連翹爲佐﹐靑皮﹑甘艸﹑柴胡爲使﹐痛𨿽減而腫仍不消。脈之近數﹐知已成膿﹐仍與內托十宣散加金銀花﹑蒲公英兩帖而膿潰。因腳上生瘡而有浮气﹐前方去蒲公英﹑金銀花﹐加薏苡仁﹑蒼耳子﹐調理全安。

卷四新都治驗

表侄女黃氏孕七月患血痢

表侄女黃氏﹐孕已七月患赤痢﹐腹痛後重。體素弱﹐舉家甚憂。以白芍藥三錢﹐條芩一錢五分﹐白術﹑地楡各八分﹐甘艸三分﹐兩帖而愈。後五日報云﹐因稍勞痢又復來﹐教以當歸三錢﹐川芎一錢半﹐眞阿膠二錢﹐艾葉三分﹐一帖全瘳。

卷四新都治驗

程氏婦小產後患赤痢

一程氏婦﹐吾孫門女也。小產後二十日矣﹐患赤痢﹐一日十餘次﹐怯寒惡食﹐小腹脹痛。診之右寸滑大﹐知其虛中有熱﹐憶其惡露未淨﹐故小腹脹痛。專科泥丹溪產後大補气血之語﹐槪施之﹐因而作痢。乃翁曰﹕病尙怯寒﹐何云有熱﹖予曰﹕書云惡寒非寒﹐明是熱癥由熱極而似水也。飲藥後當自知之。以白芍藥﹑當歸﹑滑石爲君﹐桃仁﹑酒芩﹑酒連爲臣﹐木香﹑桂皮﹑檳榔爲佐﹐靑皮爲使。服下果去臭黑瘀血甚多﹐小腹頓寬﹐惟口漧小水少﹐惡心﹐怕飲食﹐體倦﹐仍裏急後重。人參﹑川芎﹑白芍藥各一錢﹐當歸一錢五分﹐酒連﹑陳皮各六分﹐木香二分﹐外與淸六丸服下﹐熱除﹐痢減十之八矣。但大便不實﹐惡心﹑虛弱﹐以四君子湯加酒炒白芍藥﹑陳皮﹑木香﹑肉果﹑酒連﹑當歸養之而平。

卷四新都治驗

孫竹野受暑作吐又傷酒面身黃膽

孫竹野浙歸﹐途次受暑﹐又爲酒面所傷﹐因而作吐﹐胸膈痞悶。時師以消導之劑﹐燥動脾火﹐口渴﹐嘈雜﹐躁亂不寧﹐目珠如金﹐一身盡黃﹐已成疸癥。診獨右寸脈洪大有力﹐先以溫膽湯﹐倍加香薷﹑滑石﹑葛根解暑止�爲君﹐黃連﹑麥門冬淸熱止渴爲臣﹐使濕熱散而黃自瘳也。連與三帖﹐吐止食進﹐黃也定矣。再與五苓散加靑蒿﹑葛根﹑滑石﹑黃連﹑枳實八劑而黃釋然。

卷四新都治驗

程菊泉暑月喘嗽

程菊泉﹐暑月患喘嗽﹐咳咳連聲﹐濃痰滚滚﹐行動則喘促不寧。夜分口渴﹐胸膈脹悶﹐兩寸脈滑而數﹐兩關弦。此肺有宿痰﹑膽有郁火。內經云﹕火郁發之。又云﹕風寒外來者可發。

用紫蘇子﹑半夏曲﹑杏仁各一錢﹐石膏二錢﹐款冬花﹑桑白皮各八分﹐桔梗﹑枳殼各五分﹐麻黃三分﹐服下無進退。攺以杏仁﹑陳皮﹑人參﹑貝母﹑款冬花﹑麥門冬各七分﹐薏苡仁一錢五分﹐桔梗﹑知母各五分﹐五味子十一粒﹐桑白皮一錢﹐陳皮六分﹐服下痰減大半﹐胸膈仍不舒﹐口仍幹﹐腳仍熱。前方減去款冬花﹑五味子﹐加枳殼﹑葶藶子兩帖全安。

卷四新都治驗

程應禎兄咳吐紅痰胸背脹痛眩暈

程應禎兄﹐胸膈背心時常脹疼﹐頭眩暈﹐腳軟弱﹐手指痛﹐咳吐紅痰。診其脈﹐左關弦大﹐右寸關滑大。予謂此食飽後感於怒﹐老痰瘀血積在上焦﹐宜其胸背脹痛而熱壅也﹐治當淸化上焦﹐使新痰不生。宿瘀磨去﹐則萬全矣。如落時套﹐用地黃﹑山茱萸等滋陰降火之劑﹐是以滯益滯﹐則熱無由去﹐瘀無由消﹐而痰益增不去也。病者聞言﹐諤然曰﹕未見公時﹐業已服過一月久矣。疑其飲食損而熱尋加﹐胸背脹痛遞長哉。予曰﹕今反轍幸早耳﹐再遲則敗事。亟以靑皮﹑枳殼﹑陳皮快其气而疏其壅滯。蓋痰隨气行也。貝母﹑桑白皮以消余痰而淸其嗽﹔牡丹皮﹑滑石﹑桃仁﹐消其瘀血﹐山梔仁開郁淸熱﹔白芍藥伐肝補脾﹔甘艸調和諸性﹐緩而理之﹐當見其去泰去甚也。別後半月復書報云﹕胸背之脹減三之二﹐血已十日止矣﹐痰如舊。攺以山梔仁﹑牡丹皮﹑丹參﹑赤芍藥﹑桃仁各八分﹐滑石三錢﹐五靈脂﹑當歸尾各一錢﹐半夏曲﹑靑皮各六分﹐諸癥悉去﹐獨足心熱﹐再以黃柏﹑知母﹑苡仁﹑牛膝﹑甘艸﹑白芍藥﹑茯苓﹑陳皮﹑貝母﹑石斛﹑牡丹皮調之如初。

卷四新都治驗

虛山內人胸脇脹痛五更嘈雜

虛山內人﹐胸脇脹痛﹐五更嘈雜﹐每一嘈雜則痛發更甚﹐左寸關脈洪滑﹐右關亦然﹐此肝膽有郁火﹐胃中有膠痰﹐乃有餘之疾。內經云﹕木郁則達之。蓋木火之性貴乎疏通﹐當以龍薈丸條而達之。顧痛則不通﹐通之則不痛也。服龍薈丸一錢五分﹐大便行一次﹐痛隨殄迹。惟聲不開﹐以陳皮﹑柴胡﹑貝母﹑茯苓﹑甘艸﹑白芍藥﹑酒芩﹑香附﹑杏仁﹑桔梗調之而安。

卷四新都治驗

一婦暑月小便不利玉戶腫大便血

一婦﹐當暑月小便不利而痛﹐玉戶腫﹐且又便血﹐發熱﹐左脈弦數﹐右寸短弱﹐此肺气不足﹐肝火太熾。蓋肝爲血海﹐肝又主小便﹐玉戶爲肝經所絡之地﹐治當疏決肝經壅塞﹐俾气暢則新血得以歸經﹐熱解則小水可不痛﹐而腫亦可消矣。以滑石三錢﹐桃仁﹑當歸﹑白芍藥各一錢﹐柴胡﹑黃連﹑人參各八分﹐川芎六分﹐甘艸﹑桂皮﹑白芷各三分﹐四劑而病如失。

卷四新都治驗

弟婦戴氏臍腹痛白帶如注裏急後重下痢赤白

族弟婦戴氏﹐腹中痛多在臍腹﹐白帶如注﹐四肢酸疼﹐大便裏急後重﹐已成赤白痢矣。

脈之﹐兩寸關俱滑數﹐尺也數。以白芍藥﹑當歸﹑黃連﹑黃芩﹑木香﹑檳榔﹑桂皮﹑甘艸﹑滑石﹑桃仁﹑桔梗﹐一劑而紅止。惟小水短澀﹐下午發熱﹐大便一日夜仍四行。攺用白芍藥﹑當歸﹑白術﹑陳皮﹑滑石﹑甘艸﹑茯苓﹑濃朴﹑酒連﹑酒芩﹑桔梗﹑柴胡﹑木香飲下﹐諸癥悉愈。

惟頭痛腰疼﹐再以桂心﹑當歸﹑白芍藥﹑白術﹑茯苓﹑甘艸﹑酒芩﹑酒連﹑破故紙﹑木通﹑黃柏煎服﹐全安。

卷四新都治驗

族弟應章胃脘當心而痛

族弟應章﹐胃脘當心而痛﹐手不可近﹐疑有瘀血使然。玄胡﹑五靈脂﹑牡丹皮﹑滑石﹑川芎﹑當歸﹑甘艸﹑桃仁﹑桔梗﹑香附﹐水煎﹐臨服加韭菜汁一小酒杯﹐其夜痛止得睡﹐飲食也進。惟大便下墜﹐逼迫不安﹐此瘀血已動﹐欲下行也。前劑減去韭菜汁﹐一帖全安。

卷四新都治驗

弟淑南三陽合病暑癥

予弟淑南﹐額痛徧身痛﹐口漧﹐舌苔黃濃﹐左脈浮大﹐六部俱數。時當仲秋初旬﹐以小柴胡合白虎湯加羌活﹐熱仍不退。下午用六神通解散﹐以蔥湯調服三錢﹐熱稍退﹐至半夜後又復熱﹐額痛﹐頂巓尢甚﹐舌根黃且焦黑﹐小水赤痛﹐煩躁不睡﹐徧身又痛﹐此三陽合病﹐暑癥也。次日﹐以小柴胡大加石膏爲君﹐本﹑白芷﹑竹葉﹑粳米﹑生薑﹑大棗。少頃﹐大汗出至足﹐熱始盡退﹐猶煩躁不睡﹐仍以小柴胡湯加桂枝﹑山梔子﹑竹茹﹑竹葉飲下﹐煩躁寧而得睡﹐餘熱悉平﹐精神爽而向安矣。

卷四新都治驗

一富婦轉脬

一富家婦﹐當仲秋大小便祕者三日﹐市師以巴豆丸二帖﹐大便瀉而小便愈祕﹐脹悶﹐臍突二寸餘﹐前陰脹裂不能坐臥﹐啼泣呻吟欲求自盡﹐此轉脬病也。樹東行根皮一寸﹐滑石二錢﹐玄胡索﹑桃仁﹑當歸﹑瞿麥各一錢﹐水煎﹐臨服入韭菜汁半杯。服後食頃而小便稍行﹐玉戶痛甚﹐小便非極用力努之﹐則不能出﹐攺用升麻﹑桔梗﹑枳殼﹑玄胡索煎成﹐調玄明粉二錢﹐乃提淸降濁之意﹐服後大小便俱行﹐始不脹急。次日報云﹕每大小便來時﹐腹中先痛﹐有淡血水﹐小便短﹐再以丹參﹑丹皮﹑當歸﹑白芍藥﹑甘艸﹑靑皮﹑香附﹑玄胡﹑茯苓﹑山梔子﹑山楂兩帖﹐各癥良安。

卷四新都治驗

文約孺人八十三胃脘疼痛

孫文約孺人﹐年八十有三﹐胃脘疼痛﹐手不可近﹐腹中饑而飲食不能下﹐兩寸關脈滑大﹐兩尺沈弱﹐此血虛气滯癥也。先予積气丸﹐一服而痛減半﹐再用生白芍藥﹑山梔子﹑五靈脂各一錢﹐酒炒白芍藥二錢﹐粉艸﹑山楂﹑香附各八分﹐一帖全安。

卷四新都治驗

應章弟三陰瘧

應章族弟﹐三陰瘧發於子﹑午﹑卯﹑酉﹑日﹐四越月矣。每發於夜﹐熱多寒少﹐左脈微弦﹐右關滑大﹐以二陳湯加柴胡﹑黃柏﹑川芎﹑當歸﹑黃連兩帖﹐而熱稍輕﹐飲食不進﹐四肢懶倦﹐脾气大虛。白術﹑何首烏各三錢﹐鱉甲二錢﹐靑皮七分﹐烏梅一个﹐一帖而截。

卷四新都治驗

程好吾春溫

太學程好吾﹐倜儻博洽士也。季春患兩太陽痛﹐胸脇稍疼﹐口渴﹐大便水瀉﹐左脈浮弦而數﹐中按有力﹐右關滑大。予曰﹕春溫癥也。柴胡﹑前胡﹑葛根﹑粉艸﹑靑皮﹑黃芩﹑知母﹑桔梗﹑半夏曲﹑石膏﹐半夜後得微汗。因起大便﹐感風續又發熱﹐依然口渴﹐更覺煩躁。石膏三錢﹐知母﹑柴胡各二錢﹐葛根﹐黃芩各一錢﹐粉艸﹑桔梗各五分﹐竹葉二十片﹐兩進而汗出熱解﹐諸癥悉平。四肢尙倦﹐口微幹﹐語言乏力﹐以生麥湯加薏苡仁﹑石斛﹑甘艸﹑白芍藥﹑黃芩調養如初。

卷四新都治驗

程氏婦屁從子戶出

令媳長卿之婦﹐腹中微疼﹐經行不流利﹐喉痛﹐四肢麻木作戰﹐不知饑餓。右脈洪大如豌豆﹐以川芎﹑香附﹑麥芽﹑山楂﹑烏梅﹑粉艸﹑桔梗﹑酒芩﹑防風﹑荊芥﹑白術﹑茯苓四劑而安。次月經水大行﹐十日不止﹐以黃﹑阿膠﹑蒲黃各一錢﹐白芍藥二錢﹐粉艸三分﹐一帖而止。此後但覺濁气下墜﹐屁從子戶中出﹐以補中益气湯﹐加酒炒黃連調養而平。

卷四新都治驗

族子應章之弟十月發三陰瘧

族子應章之弟﹐十月發三陰瘧﹐至次年仲春未止。每發於辰戌﹑丑未日﹐午後寒多熱少﹐夜有盜汗﹐左脈軟弱﹐右關盡弦數有力。用白芍藥﹑當歸各一錢﹐白術二錢﹐柴胡﹑川芎﹑粉艸﹑砂仁﹑桂枝﹑酒芩各三分﹐生薑三片﹐水煎服﹐再以何首烏﹑白術﹑鱉甲各三錢﹐柴胡一錢﹐靑皮﹑酒芩﹑甘艸各五分﹐烏梅一个﹐生薑三片﹐水煎﹐臨發日五更服之﹐兩帖而止。後半月﹐下體大生瘡癤﹐以東坡四神丹調理而痊。

卷四新都治驗

吳中嶽孺人疫後壞癥

油吳中嶽孺人﹐先感風邪﹐後傷飲食﹐發熱頭疼﹐腹中作脹。醫與巴豆丸瀉之而熱不減﹔後醫又以大黃重瀉之﹐而熱也如初﹔再後醫謂瀉而熱不退者爲虛﹐大用參﹑﹑白術補之﹐補經四日﹐神气昏沈﹐不知人事。乃惇予診﹐左脈弦數﹐右關尺沈數有力﹐舌尖沈香色﹐舌根焦黑芒刺﹐語言含舌不淸﹐扣前服藥﹐始知妄下妄補﹐不思饑謹之餘﹐疫气爲厲﹐誤成壞癥﹐危而且殆。姑以知母﹑柴胡各三錢﹐石膏六錢﹐枳實﹑天花粉各五分﹐粉艸﹑黃芩﹑麥冬各一錢﹐山梔子﹑生地黃各七分﹐人參六分﹐竹葉三十片﹐生薑三片﹐水煎飲之。中夜後人事稍淸﹐微有汗﹐舌稍柔和﹐語言已不含舌﹐然有生气矣。次日﹐前方減去地黃﹐加白芍藥﹐舌心焦黑退盡﹐諸癥十減其七。但大便五日未行﹐徧身尙痛﹐咳嗽﹐與七制化痰丸兩帖﹐再以石膏二錢﹐麥冬﹑貝母各一錢﹐前胡﹑枳實﹑黃芩﹑梔子各六分﹐甘艸三分﹐桑白皮八分煎服而安。

卷四新都治驗

鮑子五保時疫耳聾泄瀉

鮑子五保﹐時疫﹐耳聾﹐體有熱﹐口漧﹐大便五日不行﹐人事不淸。竹葉﹑黃芩﹑柴胡﹑半夏曲﹑甘艸﹑枳殼﹑天花粉﹑知母煎服﹐而熱渴更甚﹐大便行而瀉﹐手攣縮不能伸﹐且發呃﹐或又咳嗽。攺以柴胡﹑石膏﹑竹茹﹑人參﹑甘艸﹑麥冬﹑半夏曲﹑橘紅﹑黃芩﹑黃連一帖而呃止瀉除﹐諸癥悉罷而安睡矣。

卷四新都治驗

僕子孫守中麻後咳嗽無痰唇濃聲啞

僕子孫守﹐以中麻後咳嗽無痰﹐上唇濃腫﹐體熱﹐大便燥﹐聲啞。以麥門冬﹑知母﹑栝蔞仁﹑甘艸﹑白芍藥﹑桑白皮﹑地骨皮﹑石斛﹑枳殼﹑五味子服後﹐嗽減其七﹐乃減去栝蔞﹑枳殼﹐以其大便已溏﹐加生地黃﹑當歸﹑薏苡仁調理而安。

卷四新都治驗

僕子得貴春溫頭痛

僕子得貴﹐春溫頭痛﹐體熱﹐面赤﹐舌心焦燥。以石膏﹑柴胡﹑葛根﹑甘艸﹑黃芩﹑知母﹑天花粉﹑白芍藥服之﹐而舌不焦黑矣。進粥太早﹐半夜後又復發熱﹐中脘硬痛﹐與大柴胡湯一帖﹐汗出津津﹐大便行二次﹐腹痛不止。乃以小承气湯調下玄明粉一錢﹐大便又行二次﹐熱不退﹐而痛全減﹐旋作鼻衄。攺以石膏﹑牡丹皮﹑生地黃﹑山梔子﹑甘艸﹑升麻﹑黃芩﹑赤芍藥﹐一帖而熱散衄止。

卷四新都治驗

元素侄令政春溫後經水適止

元素侄令政﹐春溫後經水適止﹐餘熱不退﹐口中甚渴﹐胸脇痛而耳重﹐脈左弦數﹐右滑大而數。小柴胡加石膏﹑知母﹑桔梗﹑枳殼﹑葛根﹑栝蔞﹑半夏曲服下﹐而熱渴如舊。攺用柴胡二錢﹐人參﹑甘艸﹑天花粉﹑黃芩各七分﹐白芍藥﹑紅花﹑當歸﹑牡丹皮﹑知母各八分﹐調理而瘳。

卷四新都治驗

朱氏子天送時疾頭疼身若燔炭

朱氏子天送﹐時疾頭疼﹐身若燔炭﹐口渴气促﹐申酉刻熱潮更甚﹐舌心焦黑﹐徧體紫斑﹐語言含舌不淸﹐時多發呃﹐耳聾。先治者誤進藿香正气散而加嘔逆水瀉﹔又醫以柴苓湯﹐嘔益甚﹐熱轉增劇。迎予爲診﹐六脈俱洪數﹐此少陽陽明合病之疫﹐以石膏五錢﹐知母﹑柴胡各三錢﹐黃芩一錢五分﹐半夏曲﹑麥門冬﹑竹茹﹑橘紅﹑葛根各一錢﹐粉艸﹑枳實各五分﹐服下熱退其七﹐舌不燥矣。再以柴胡﹑半夏曲﹑白芍藥﹑竹茹各一錢﹐石膏三錢﹐麥門冬﹑知母各一錢五分﹐黃連﹑甘艸﹑人參各五分﹐水煎飲之而斑退﹐諸癥悉平。

卷四新都治驗

朱桃源內人胃脘痛常苦夢遺經水一月二至

朱桃源內人胃脘痛﹐年五十有二﹐經水尙行不止﹐一月且二至﹐每至十餘日不淨﹐白帶淫淫下﹐常苦夢遺﹐近又眩暈﹐先與積气丸一帖﹐以止胃脘痛﹐再以逍遙散加石蓮子﹑蓮花心﹑五倍子煉蜜爲丸﹐每早晚白湯送下二錢﹐夢遺竟絕。

卷四新都治驗

桂亭大兄痰積瘀血作痛

桂亭兄﹐壯年原有濕熱﹑痰積。年遇艾偶墜轎﹐跌傷背脇。專科以艸藥敷貼於外﹐內以藥酒攻之而愈。越十五年﹐左脇痛﹐手不可近﹐左脈弦數堅勁搏指﹐小腹也痛﹐知爲舊瘀及痰積作祟。以靑皮﹑赤芍藥﹑黃連﹑當歸尾各一錢﹐桃仁一錢五分﹐大黃二錢﹐滑石三錢﹐水煎﹐臨服調玄明粉一錢。服下吐出痰涎碗余﹐大便僅行一次﹐而左胯及腿膝皆痛﹐夜睡不安﹐由小腹痛甚之故。此瘀物欲行而未能也。再與大黃﹑當歸尾﹑紅花﹑牡丹皮﹑赤芍藥各一錢﹐桃仁二錢﹐滑石三錢﹐靑皮八分﹐調玄明粉一錢﹐再下之。大便行三次﹐皆沈香色稠粘瘀物。腹痛𨿽除﹐胯痛仍在﹐用乳香﹑沒藥﹑歸尾﹑紅花各一錢﹐桃仁﹑滑石各三錢﹐大黃二錢﹐穿山甲﹑丹參各一錢五分。服後大便行四次﹐所下皆紫黑如筋膜者不可勝計﹐諸病悉減。因食雞湯﹑牛肉﹐臍腹又痛。裏急後重﹐此余積未盡。欲再下之﹐舉家驚怖﹐謂六旬以外之年﹐以下數次﹐恐脾弱不能再下。予曰﹕醫貴認病﹐何以年齒數下拘哉﹖今藥力到而積已動矣﹐破竹之勢可迎刃而解﹐若失時姑息﹐恐他日滋蔓﹐欲下難動也。行後而補﹐庶無反顧之憂。大兄然之。以紅花﹑桃仁﹑當歸尾﹑赤芍藥﹑山梔仁﹑玄胡索﹑牡丹皮﹑穿山甲﹑滑石﹐煎調玄明粉﹐下二次紫黑瘀物。如前之半﹐腿胯小腹痛則俱釋。次日用人參﹑茯苓﹑白芍藥﹑粉艸﹑陳皮﹑山楂﹑桂心﹑當歸﹑半夏調養半月﹐精神﹑步履﹑飲啖一如舊矣。

卷四新都治驗

熊二官疫後食復

江右熊二官﹐疫後食復﹐額痛﹐口渴﹐譫語神昏﹐面靑舌黑鼻中停灰﹐不省人事﹐小水短小﹐勢已危急。以小柴胡湯減去半夏﹐加石膏﹑知母﹑當歸﹑山梔子﹑豆豉﹑枳實急與服之﹐一飲便得微汗﹐熱退大半。次日以柴胡﹑滑石﹑甘艸﹑知母﹑石膏﹑人參﹑桔梗﹑黃芩﹑天花粉與之﹐舌黑始退﹐人事乃淸﹐飲食才進﹐霍然生矣。

卷四新都治驗

堂弟東裏內子咳嗽吐紅

堂弟東裏內子﹐咳嗽吐紅﹐發熱頭眩﹐腳膝乏力﹐先已服滋陰降火十數劑不愈。飲食漸少﹐精神漸羸﹐懇予治之。兩寸脈累累如貫珠﹐兩尺俱軟弱﹐此上盛下虛之候。上盛者﹐痰與瘀血也﹔下虛者﹐腎陰弱也。且生平好飲﹐不無助熱﹐法當先淸上焦﹐化去瘀血宿痰﹐然後以養陰藥收功﹐則病根可刈﹐癆瘵可免也。用貝母﹑枳殼﹑桑白皮淸肺化痰﹐滑石﹑桃仁﹑牡丹皮﹑小薊消除瘀血﹐山梔子﹑甘艸﹑白芍藥養血以祛餘熱。三帖後﹐紅漸稀少﹐前後心始不脹痛。惟痰嗽不止﹐大便結燥﹐減去滑石﹑桃仁﹑加栝蔞﹑黃芩﹑紫菀調養而平。

卷四新都治驗

程竹坡內人年六十瘟疫昏憒

由溪程竹坡孺人﹐年過六十﹐爲疫所染﹐頭痛口渴﹐舌苔前黃燥﹐後紫黑﹐身熱沈重﹐人事昏憒﹐語言錯亂﹐小水短澀﹐嘔逆煩躁﹐合目不開﹐諺語不輒口﹐耳聾﹐胸脇痛。時五月初旬也。迎予爲診。左浮而弦數﹐右洪長而數。診畢﹐仲君淸夷問曰﹕何癥﹖予曰﹕此熱病類也。淸夷曰﹕因體熱便名熱病乎﹖予曰﹕否。仲景謂春溫過時爲熱病﹐矧玆又爲熱厲也。邪在陽明少陽二經。又問曰﹕可生乎﹖予曰﹕脈癥對可生也。此癥遠邇染延甚夥﹐不足怪。淸夷曰﹕適方和宇也云少陽陽明二經之病﹐二公所見旣同﹐乞商確一方爲幸。予與和宇診多符合﹐卽以柴胡﹑石膏爲君﹐知母﹑麥冬﹑天花粉﹑竹茹爲臣﹐黃連爲佐﹐甘艸﹑枳殼﹑桔梗爲使﹐連進兩帖。醜刻微汗﹐熱退神淸不虞﹐卽進葷粥﹐下午又復大熱﹐譫語昏沈﹐舉家驚怖。予曰﹕此食復也。卽以小柴胡湯加山梔子﹑枳實﹑淡豆豉﹑鱉甲四劑﹐復得汗﹐熱從散去﹐神頓淸爽﹐仍口渴煩躁。以生脈湯加黃連﹑香薷﹑竹茹﹑竹葉而安。

卷四新都治驗

程內眷新寡七日染疫適值夢泄神昏譫語

程家內眷﹐藏溪汪氏女也。乃夫歿於疫癘﹐新寡七日﹐疫卽及之。大熱頭疼﹐口渴﹐胸脇並痛。醫與小柴胡湯﹐夜忽夢夫交泄而覺﹐冷汗淫淫﹐四肢如解﹐略不能動﹐神昏譫語﹐面如土色﹐舌若焦煤﹑彊硬。迓予診之﹐六脈沈弦而數﹐大小便俱祕﹐此亦陰陽易類也。疫後有是﹐危已極矣。予以生脈湯加柴胡﹑黃芩﹑桂枝﹑甘艸﹐水煎成﹐將乃夫昔穿舊褲襠燒灰調下兩劑而神醒﹐體溫﹐汗斂﹐舌始柔和﹐焦也漸退。次日﹐仍以前方加酸棗仁﹑竹茹﹐四肢始能運動﹐乃飲粥湯。僅一子甫十歲﹐一女甫十四﹐繼被疫困﹐均以六神通解散汗之而安。

妯娌及婢輩六人皆六神通解散瘳之。舉家徳予﹐以爲再造。

卷四新都治驗

太學從明滯下純血﹝有發明﹞

族侄太學從明﹐夏初由客邸患滯下﹐調半痊而歸﹐因食隔宿豬首而復﹐裏急後重﹐晝夜三四十度﹐日漸沈困﹐口渴﹐胸膈焦辣﹐手必熱﹐腹微痛﹐小水少。每解時先幹噦﹐嘔惡﹐汗出飛飛﹐下皆稠粘紫黑血﹐無糞。彼素知醫﹐且愼重﹐不輕服人藥。惇予診之﹐脈左沈弦﹐右滑數﹐面色外黑內黃﹐飲食不入﹐肛門辣痛。予以渠原稟薄弱﹐今遠歸﹐途次不能無勞﹐不敢疏下。姑以胃風湯加黃連﹐與二帖不效﹐腹稍加脹。渠叮予曰﹕古云無積不成痢﹐顧積勢膠固﹐切勿用補﹐無以體素弱爲疑。予曰﹕諾﹗攺用黃芩芍藥湯三劑無進退。乃私語渠侄元亮曰﹕令伯之癥﹐實實虛虛﹐熱熱寒寒﹐實不易治﹐且谷食噤口不入﹐幹噦可慮﹐須得明哲參治。元亮從容言之﹐欲得方古墩爲翼﹐諸相契及內眷遞相贊言。太學不從。曰﹕吾豈不重命而吝費哉﹖顧新都之醫﹐無如叔最明﹐吾之交無如叔最濃﹐捨叔安所倚﹖元亮曰﹐叔祖善矣﹐能用人之長﹐得一雋商榷﹐可無後慮。太學拂然曰﹕知莫過於知心﹐吾知其心久矣﹐專任勿疑也。予知渠信任堅若金石﹐益加研究﹐圖欲先開胃口﹐使新谷食淨宿穢壓出﹐或補或攻﹐視緩急以爲方略。乃背囑元亮曰﹕令伯非人參不可﹐幸且勿露﹐俾予得以盡技。元亮曰﹕諾。乃仿朱丹溪法﹐用人參﹑黃連各二錢﹐煎濃﹐細細呷之﹐但得一呷下咽﹐胃口便開﹐噦惡便止。蓋胃口虛熱衝上爲噦也。其日用之﹐噦惡卽止大半。連與兩日﹐覺胸腹脹﹐卽以保和丸應之。覺小水不利﹐又以淸六丸應之。裏急後重以﹐參術加芩﹑連﹑木香﹑檳榔﹑滑石﹑桃仁應之。人參皆背加﹐太學不知也。渠每診必叮予曰﹕日來疾稍平﹐叔之力也。幸忽遽補﹐恐廢前功。予曰﹕如教。詎知人參已服過十日﹐計二兩許矣。此後脈僅四至﹐軟而無力。憶丹溪云﹕虛回而痢自止。又云﹕气虛甚者﹐非附子不能行參。乃以胃風湯加黃﹑附子﹑姜炭四劑而血全無﹐後重也止﹐惟大便瀉而不實﹐所下俱黃糞。渠知積滯己盡﹐始欲理脾﹐用參苓白術散服十日﹐便仍不實。乃問予曰﹕補脾而瀉不止柰何﹖予曰﹕據脈乃下元虛寒﹐殆腎泄非脾泄也﹐溫補下元則固矣。蓋腎者胃之關﹐初不敢用下劑者﹐慮有今日也。

教以菟絲子﹑破故紙﹑杜仲﹑山茱萸﹑人參﹑大附子﹑白茯苓﹑澤瀉﹐四帖全瘳。裏中稱太學能知人﹐而予不負所任也。

卷四新都治驗

查少川喘後腫脹﹝有發明﹞

查少川公﹐年四十三﹐夙有哮喘疾﹐每發則徧身如燎﹐气賁賁上騰﹐息息短促﹐候中痰聲響若湯沸。經七晝夜﹐汗而漸平。居常嗜飲﹐通宵不輟﹐醉後縱欲﹐不避風寒。族中有教以石膏﹑麻黃﹑杏仁﹑枳殼﹑細茶各一兩﹐作大劑飲之﹐名曰五虎湯﹐喘至卽以此禦之﹐隨飲而止﹐屢發屢進﹐應若桴鼓。公喜甚﹐持爲保命丹。寓大通一月﹐邑中麻黃﹑石膏爲之缺市。

詎知情欲無窮﹐胃中沖和有限﹐三年之間﹐飲五虎者殆不可以數計﹐而胃中之沖和者﹐亦不知損之何若也。因而腹大若復箕﹐兩腿光腫如柱﹐內外﹑疥瘡中淸水涓涓流之不竭﹐晝夜鮏气逼人﹐不能伏枕而臥者五越月。自儀﹝徵﹞楊﹝州﹞醫起﹐問京口﹝鎭江﹞之醫如何如何﹐張者最良﹐徧延治之彌月﹐卒無一驗。又捨京口抵姑蘇﹐歷嘉杭﹐凡有名者﹐悉迎療之﹐而勢益劇﹐舁回至巖鎭﹐鎭醫擅名者吳與方也。先詣吳﹐吳駭辭不治﹔就方﹐方診視久之曰﹕公疾非常﹐必得非常人乃可已。公曰﹕先生世家大方﹐昔在兩淮且人人引領﹐願得先生一診爲快﹐何我棄而使需非常人也﹖今世非常人捨先生其誰﹖方曰﹕嘻﹐公貴邑孫生生者﹐名動三吳﹐今歸不出﹐亟迎治之﹐或可無恙。公扣孫生生居何裏﹐狀何若﹐方書予姓氏裏居與之。歸卽懇程公山氏紹介迓予﹐時長至後一日也。至則見公坐髙椅之上﹐气髙而喘﹐身熱而煩﹐復以綿被﹐足納火箱﹐前後左右﹐環火五盆﹐首戴絨帽﹐帽外籠以貂套﹐套外仍束一帕﹐鼻用絨套籠之。門設重幔﹐猶凜凜怯寒。診其脈浮大無力﹐睇其色﹐白中隱靑。徐問公曰﹕惡寒身熱從何時起﹖公曰﹕十日。予曰﹕據色據脈﹐予已得其槪矣﹐公曆數府名家﹐認爲何癥﹐擬何湯劑﹐請詳述之。公曰﹕眾論落落不一﹐先生學博見眞﹐願惟命。予曰﹕公疾乃气虛中滿﹐法當溫補下元。人徒知利小水﹐不知小水不利者由下焦之气不充﹐不能滲從膀胱故道而行﹐若利之急﹐則汛濫而橫流肌膚﹐下於陰囊﹐甚則脹裂﹐崩塌而出﹐若使下焦壯盛﹐則小水自通。譬之甑炊釜底﹐水火交旺﹐甑中之气自然蒸騰﹐若霧若露。《內經》曰﹕上焦開發﹐宣五穀味﹐燻身充膚﹑澤毛﹐若霧露之灌漑﹐是謂气。故曰上焦如霧也。淸陽升則濁陰降﹐降下則爲小水﹐故曰下焦如瀆也。瀆者﹐水也。言下焦爲決水之官﹐水道出焉者是也。人之汗卽此霧露之气﹐小水卽降下之气。蓋气者水之母﹐由气化而爲水﹐故又曰气化則能出矣。融眾理而觀之﹐總由下焦元气壯盛﹐斯能升降變化﹐淸陽升﹐濁陰降﹐卽地天交之泰。陽不升﹐陰不降﹐卽天地不交之否。痞者﹐塞也。此脹滿之所由生也。公之疾起於五虎湯﹐致髒寒生滿病也。公曰﹕善。吾乃今始知致病之源。第近來身熱﹑手熱﹑膈內焦辣﹐而外惡寒竟不解﹐孰爲熱﹑孰爲寒也﹖予曰﹕仲景云傷寒必惡寒﹐由寒邪在表而然﹐合先散之。胸膈焦辣者﹐乃陰盛格陽﹐虛陽之火被寒气驅逼上行﹐非眞熱也。經雲水流濕﹑火就燥﹐但得下元一溫﹐熱自下行。公曰﹕然﹐惟先生命劑。予以紫蘇﹑馬蹄莘﹑炙甘艸﹑防風﹑白豆仁﹑蒼術﹑陳皮﹑人參﹑羌活﹑生薑﹐一帖而得微汗。悉徹去環列之火﹐僅存足底一盆﹐首上所覆之帕也去。獨鼻寒如初﹐乃用防風﹑黃二兩煎湯置器中﹐令燻其鼻﹐飲頃而止﹐一日凡三燻﹐次日鼻套也除。嘔惡不止﹐用人參溫膽湯加丁香進之﹐一帖而止。又謂鯉魚能利水﹐一日盡二斤半。夜脹極﹐乃告急於予。予曰﹕病勢如是﹐固乃縱恣若此﹐等閉之劑曷能消釋﹖沈思久之﹐以平胃散一兩﹐入橄欖肉一兩﹐水煎飲之﹐兩劑而定。獨腹脹﹐小水不利﹐不能伏枕爲苦。乃以附子理中湯加砂仁﹑補骨脂﹑赤小豆﹑桂心﹐連進四帖﹐小水略長。繼以尊重丸日三服之﹐每服五丸﹐五日後小水通利﹐可貼席而睡。守此調理﹐腹脹漸消﹐兩月大平﹐三月而公出市。市中人信予實從公始。

卷四新都治驗

夏益吾肢節腫痛手足彎痛腫尢甚

夏益吾﹐肢節腫痛﹐手足彎痛腫尢甚﹐不能動止。凡腫處皆紅熱。先起於左手右足﹐五日後又傳於左足右手﹐此行痺癥也。且喘咳气湧不能睡﹐左脈浮數﹑中按弦﹐右滑數﹐乃濕熱風痰壅遏經絡而然。以茅山蒼術﹑姜黃﹑苡仁﹑威靈仙﹑秦艽﹑知母﹑桑白皮﹑黃柏﹑酒芩﹑麻黃水煎﹐服下而右手腫消痛減。夜服七制化痰丸而嗽止。乃得睡。再劑兩足彎消其半。左手經渠列缺穴邊腫痛殊甚﹐用苡仁﹑蒼術﹑秦艽﹑甘艸﹑天花粉﹑五加皮﹑石斛﹑前胡﹑枳殼﹑威靈仙﹑當歸﹐旋服旋愈。

卷四新都治驗

初陽侄內人肺癰

初陽侄令政﹐先時咳嗽﹐諸治無功。且嗽急則吐﹐用碧玉散二錢﹐白湯調下立止。後半年復咳嗽﹐胸背隱隱疼痛﹐身常內熱﹐咳出桃花膿不可勝計﹐腥穢之气甚惡。右脇並乳脹痛﹐脈洪數﹐大便燥﹑肌瘦骨立﹐此肺癰癥也。用貝母﹑茜根﹑白芍藥各一錢﹐知母﹑麥門冬﹑山梔子﹑紫菀各八分﹐桑白皮﹑當歸﹑牡丹皮﹑杏仁各七分﹐薏苡仁一錢五分﹐甘艸﹑葶藶子各五分﹐水煎服之﹐服止甚安﹐但要常服。若一缺藥﹐其疾便發。據此﹐肺竅中痰積﹑瘀血尙多﹐未能卽去﹐宜緩圖之。書云俟膿去盡當自愈也。予謂丹溪𨿽有此言﹐也不可固執﹐設不以藥消化之﹐必俟其膿自盡﹐恐歲月深而有他變。且中年之人何能當此﹖莫若淸熱潤肺﹐消痰化瘀﹐久而服之﹐或早愈也。方﹑黃﹑吳諸公謂久咳傷肺﹐每每投補﹐屢被紊之。每補必增熱﹐加痛﹐加咳﹐而膿轉多。余曉之曰﹕諸公之意誠良﹐其如病加何是﹖姑息之謂也。古人不務姑息﹐惟以去病爲安。夫姑息可以養病﹐非所以去病也。獨汪無懷﹐然餘言﹐守余法﹐二年良愈。肌長如初。

卷四新都治驗

仲木內人气喘作脹

族侄仲木內人﹐賢淑婦也。不育多郁﹐腹脹﹐左脇不能側臥﹐也不能仰臥﹐仰側臥卽气湧。

每午夜背心作脹﹐气喘﹐吐痰﹐發熱﹐必起坐令人揩摩久之始定。面有浮气﹐右寸關脈滑大有力﹐此气郁食積痰飲癥也。蓋憂思傷脾﹐思則脾气結﹐气結不行﹐則五穀之津液皆凝聚爲痰﹐故喘急作脹。先與定喘湯二帖﹐而無進退。繼用核桃肉五錢﹐杏仁三錢﹐人參﹑桑白皮各七分﹐水煎服之﹐气喘乃定。惟腹中脹急﹐攺用橘紅﹑半夏曲﹑木香﹑白豆仁﹑郁金﹑蘿卜子﹑姜連﹑香附﹑茯苓四劑﹐大便痰積隨下﹐腹脹盡消而愈。

卷四新都治驗

侄孫女十歲大便脫肛鼻中出血

族侄孫女﹐年甫十歲﹐大便脫肛﹐鼻中時常出血﹐夜多切牙﹐肚熱面黃﹐將成疳癥﹐以山楂﹑靑蒿﹑枳實﹑升麻﹑酒連﹑滑石各一兩﹐甘艸﹑蘆薈﹑幹蟾各五錢﹐俱研末﹐神曲糊爲丸﹐一料痊愈。

卷四新都治驗

唐巖祈患痢赤白腹脹气喘四肢冷陰囊腫

唐巖祈﹐首秋患痢赤白﹐延至次年春分不愈﹐腹中作脹不知餓。每行動則气喘﹐四陽之末皆冷﹐陰囊腫﹐大便日夜十數行﹐而肌肉甚瘦﹐小水短少﹐飲食減半﹐面黃﹐兩跗腫大及踝。

與平胃散加酒連﹑豬苓﹑澤瀉﹑升麻﹑防風﹑酒炒白芍藥﹑薏苡仁﹐外與香連丸合益元丸相兼服﹐四日而痢止﹐乃知餓而加食﹐精神爽快。再四劑﹐兩跗﹑陰囊之腫皆消﹐惟咳嗽﹐用薏苡仁﹑酒炒白芍藥﹑粉艸﹑澤瀉﹑杏仁﹑桑白皮﹑陳皮﹑姜連﹑茯苓﹑姜黃﹑葛根﹑蘿卜子二帖而嗽除﹐但體乏力﹐與六君子湯加補骨脂﹑薏苡仁﹑滑石﹑紅曲﹑酒炒白芍藥﹑桔梗﹑麥芽﹐調養半月而全瘳。

卷四新都治驗

侄婿陳東山患休息痢下皆紫血

侄婿陳東山﹐仲夏患休息痢﹐所下皆紫血﹐腹痛﹐迨淸明猶不愈。醫藥備嘗﹐體倦肌瘦﹐或三五日一發﹐或七八日一發﹐發必三日乃止。予爲診之﹐左澀而右滑﹐據脈有瘀血痰積。近來小水不利﹐姑用四君子湯加滑石﹑紅曲﹑陳皮﹑山楂﹑澤瀉﹑升麻服後﹐微覺有熱﹐攺用四君子湯加滑石﹑桃仁﹑紅曲﹑酒連﹐神气稍旺﹐脾气始回。乃用番鴉膽三錢下之﹐果去紫黑血塊及如敗魚腸者半桶﹐從此痛除痢止。次日﹐以六君子湯去半夏﹐加酒炒白芍藥﹑山楂﹑紅曲﹑滑石﹑桃仁﹑升麻調之。報云胸膈作脹﹐恐積滯未盡而服參術﹐欲再下之﹐予爲再診﹐兩寸短弱﹐兩尺洪大﹐前日滑澀兩脈俱無﹐此陽虛下陷之候﹐宜當大升大補。以六君子湯大加黃爲君﹐酒炒芍藥爲臣﹐升麻﹑桔梗爲使﹐服此胸膈寬快﹐精神也好﹐惟肛門熱﹐前方加酒連﹐減半夏﹐脫然平安。

卷四新都治驗

陳氏婦腸鳴腹痛合目汗出下午潮熱

陳氏婦﹐腸鳴腹痛﹐大便溏瀉﹐合目卽汗出﹐下午潮熱。醫謂潮熱盜汗﹐乃虛怯之癥﹐加之泄瀉﹐脾气壞矣﹐視爲不治。浼予診之﹐右脈濡數﹐左脈洪數。予曰﹕此郁火痰積癥也。蓋憂傷肺﹑思傷脾﹐飲食因而不化﹐積而生痰﹐故腹痛溏瀉。但理中焦﹐消去痰積可瘳也。以四君子湯加半夏曲﹑滑石﹑紅曲﹑麥芽﹑苡仁﹑酒炒白芍藥﹑酒炒黃連﹑牡蠣﹑桔梗八帖﹐而病去如釋。

卷四新都治驗

九徳侄耳鳴

九徳侄﹐耳鳴﹐气築築然閉而不通﹐鼻塞不利﹐口不知味﹐痰多而膈熱不淸﹐脈左浮而弦大﹐右滑大﹐俱數。《內經》云﹕頭痛耳鳴﹐九竅不利﹐腸胃之所生也。此由胃中痰火上壅﹐熱極生風﹐乃以蔓荊子﹑升麻﹑木通﹑赤茯苓﹑桑白皮﹑麥門冬﹑生地黃﹑前胡﹑甘菊花﹑赤芍藥﹑甘艸﹑石膏﹐生薑三片﹐棗子一枚﹐水煎飲之四帖﹐左弦𨿽減半﹐而癥尙如前。再用甘菊花﹑橘紅﹑半夏曲﹑茯苓﹑甘艸﹑知母﹑白芍藥﹑酒芩﹑麻黃﹑石膏﹑桑白皮﹑桔梗加姜棗﹐又四帖而諸癥悉平。後以六君子加酒連﹑柴胡﹑川芎﹑白芍﹑麥門冬﹑升麻兩帖﹐飲食亦甘味矣。

卷四新都治驗

陳覺宇上盛下虛合目亂語痰火吼喘

陳覺宇丈﹐常山縣人也。年四十有三﹐體肥患痰火﹐十年多矣。每月必一發﹐或勞心過度則二發﹐吐痰身熱﹐吼喘﹐飲食不進﹐不能倒頭而睡﹐合目則亂語﹐面赤頭痛﹐徧身痰气走動﹐牽扯作痛﹐必俟吐出痰後則耳始不鳴﹐目始不淚。素服風痰藥南星﹑半夏之類不效﹐後服參也僅止四五个月。診其脈兩寸洪滑﹐兩尺沈微﹐殆上盛下虛之候﹐法當淸上補下。以橘紅﹑貝母﹑茯苓﹑甘艸﹑桔梗﹑杏仁﹑前胡﹑鉤藤﹑天麻﹑酒芩﹑枳殼水煎服之﹐夜進七制化痰丸﹐再以八味丸加人參﹑麥門冬﹑五味子﹑空心服之﹐半年而瘳。

卷四新都治驗

程紹溪中年患鶴膝風﹝有發明﹞

程紹溪﹐中年患鶴膝風癥﹐兩腿及腳肚﹑內外肉盡削﹐兩膝腫大﹐乃酒後縱欲所致。

經治蘇﹑松﹑嘉﹑湖﹑杭﹑嚴六府﹐視爲痼疾。且四肢膿疥連片﹐淫爛腌髒﹐臭惡難近。自分必死﹐家人以渠病久﹐醫藥破家﹐今則衣食不抵﹐無門求生矣。渠有親爲予鄰家﹐偶言及渠病之異﹐家道之窘﹐予聞惻然。鄰素知予不以窘異爲憚﹐懇爲一看﹐予攜仲子泰來同往。令渠沐手診之﹐左寸關浮數﹐右寸短弱﹐兩尺沈微﹐此气虛血熱之候﹐法當大補气血壯其筋骨﹐猶可冀生。病者聞言﹐命家人子媳羅拜於地請藥。予曰﹕病熱已痼﹐非百日不見功﹐蓋補血無速效﹐日浸月潤﹐漸而濡之﹐關節通利﹐骨正筋柔﹐腿肉自生。初以龜板﹑苡仁各三錢﹐蒼耳子﹑五加皮﹑頭二蠶砂﹐節節香各一錢﹐當歸﹑人參﹑黃﹑蒼術﹑杜仲﹑黃柏各八分﹐紅花五分﹐水煎服之﹐十劑而瘡疥漸稀﹑精神稍長。再以薏苡仁﹑五加皮﹑龜板各二錢﹑節節香﹑蒼耳子﹑地黃﹑丹參﹑蒼術﹑黃柏﹑何首烏各一錢﹐人參﹑當歸各八分﹐紅花﹑木通各五分。三十帖﹐足可倚杖而行﹐腿肉漸生﹐瘡疥盡愈﹐膝腫消去其六。後以虎潛丸加鹿角膠﹑何首烏﹑金毛狗脊﹑節節香﹑牛膝﹐用龜板膠爲丸﹐服三越月﹐腿肉復完。出之苕上﹐苕人嘖嘖稱奇。悉錄其方以布。

卷四新都治驗

堂嫂程氏喉間有物如臠咯之不出咽之不下

予堂嫂程氏﹐喉間有物如臠﹐咯之不出﹐咽之不下﹐梗梗不安﹐腹中痛且瀉﹐年五十有八矣。乃梅核气癥也。腹痛乃新疾﹐以二陳湯加旋復花﹑白術﹑香附﹑紫蘇﹑桂皮﹑濃朴﹑澤瀉四劑。腹痛仍在﹐瀉亦不止﹐乃用胃苓湯加麥芽﹑砂仁﹑香附二帖﹐痛止瀉瘳。仍用二陳湯加濃朴﹑桂皮﹑紫蘇﹑旋復花﹑細辛﹑人參煎服﹐四帖而喉中病去如失。

卷四新都治驗

一婦產後咳嗽發熱咳出之痰色黑而臭

一婦﹐先傷風發熱﹐咳嗽二日﹐乃分娩﹐熱尙未退﹐又食雞汁肉等太早﹐咳嗽發熱愈盛﹐已八日矣。胸膈脹痛﹐頭痛口渴﹐大便祕﹐咳出之痰色黑而臭﹐小水短少﹐脇下扯痛﹐气逆而喘不得臥﹐左脇不能著席﹐汗出不止﹐癥甚危急。予以栝蔞五錢﹐紫蘇子一錢﹐枳殼﹑酒芩各六分﹐前胡﹑桔梗各五分﹐粉艸三分﹐生薑三片﹐水煎飲之﹐胸膈之痛減半﹐气喘稍定。

次日再進前藥﹐大便用蜜棗導之﹐熱盡退﹐痛盡減﹐諸癥尋愈。

卷四新都治驗

表嫂孀居二十年右癱不能舉動神情恍惚亂言多悲泣

表嫂孀居二十年矣﹐右癱不能舉動﹐不出門者三年﹐今則神情恍惚﹐口乳語﹐常悲泣。

詰其故﹐答曰﹕自亦不知爲何故也。診之兩寸脈短澀﹐以石菖蒲﹑遠志﹑當歸﹑茯苓﹑人參﹑黃﹑白術﹑大附子﹑晚蠶砂﹑陳皮﹑粉艸﹐服四劑精神較好於前﹐但悲泣如舊﹐夜更泣。予思仲景大棗小麥湯正與此對﹐卽與服之﹐兩帖而瘳。方用大棗十二枚﹐小麥一合﹐大甘艸炙過三寸﹐水煎飲之。此憂傷肺臟﹐髒寒故多泣也。

卷四新都治驗

桂亭大兄墜轎後腰脇脹痛

桂亭大兄﹐原因墜轎跌傷腰脇﹐痛不能轉側﹐咳嗽弔痛﹐用三制大黃二錢﹐桃仁一錢五分﹐杏仁﹑紅花﹑天花粉各一錢﹐穿山甲八分﹐甘艸五分﹐水煎服之﹐兩帖而大便行。繼以五加皮﹑紅花﹑川芎﹑當歸﹑生地黃﹑白芍藥﹑丹參﹑甘艸﹑桃仁﹑穿山甲﹑柴胡﹐煎四劑飲之﹐而痛大定。後因過食葷腥﹐喘嗽腰痛﹐右肩背墜痛﹐素有濕熱痰積﹐以威靈仙﹑紫蘇子﹑枳實﹑酒芩﹑半夏曲﹑栝蔞仁﹑甘艸﹑陳皮﹑姜黃﹑防風﹑羌活﹐服後腸鳴﹐坐則重墜﹐此痰積已動﹐欲行不可得也。與穿山甲﹑當歸尾﹑紅花﹑杏仁﹑枳殼﹑大黃﹑蘿卜子﹑川芎﹑莪術﹑靑皮﹐服後大便所下稠積穢瘀甚多﹐痛隨減去。以保和丸調理而安。

卷四新都治驗

堂嫂王氏吐紫黑血塊足跟腫癢痛

堂嫂王氏﹐兩寸脈洪大﹐右關滑大﹐五六月間必吐紫黑血塊﹐足跟腫癢痛﹐時流黃水﹐與牡丹皮﹑山梔子﹑玄參﹑甘艸﹑白芍藥﹑當歸﹑陳皮﹑滑石﹑桃仁四劑而愈。

卷四新都治驗

弟婦程氏孕五月痢下膿血

族弟婦程氏﹐孕已五月﹐痢下膿血﹐裏急後重﹐腰重墜難當﹐以白芍﹑當歸﹑木香﹑砂仁﹑條芩﹑酒連﹑艾葉﹑陳皮煎服﹐夜仍痛﹐痢三次。次日大便所下如爛魚腸者甚多。夜半忽兩足腳底前半節紅腫疼痛難安﹐此厥陰肝經虛﹐胎气下墜也﹐當補气血﹐以川芎﹑當歸﹑人參﹑白術﹑紫蘇﹑茯苓﹑甘艸﹑檳榔服下﹐夜半痛止﹐卽得睡矣。左腳略痛﹐再以人參﹑紫蘇﹑川芎﹑當歸﹑白芍﹑甘艸﹑陳皮﹑茯苓﹑大腹皮﹐柴胡﹑服後左腳痛也全減。後以補中益气湯加白芍﹑黃苓﹑茯苓調補﹐而胎也無恙。

卷四新都治驗

嫂汪氏頭疼徧身痛痢下赤白

族嫂汪氏﹐發寒發熱﹐頭疼徧身痛﹐眼珠疼﹐小腹痛﹐裏急後重﹐赤白膿血日夜三十餘度﹐口渴﹐此瘧痢並作也。以柴胡﹑葛根﹑甘艸﹑靑蒿﹑枳殼﹑酒芩﹑酒連﹑當歸﹑白芍﹑桂枝﹑防風﹑羌活﹑川芎水煎服之﹐外與神授香連丸。其夜痢減十之九﹐但徧身尙疼﹐略惡寒﹐不發熱﹐頭略暈而已﹐攺以川芎﹑川歸﹑白芍﹑木香﹑桂皮﹑陳皮﹑酒連﹑酒芩﹐調理三日全安。

卷四新都治驗

仲气虛中滿﹝有發明﹞

仲侄孫﹐赴府考試﹐過食牛面且勞苦﹐因而發瘧。城中醫瘧半月﹐形神俱瘦﹐瘧愈而腹大如箕矣。健所黃夫人﹐仲暗嶽母也。凡名家遞爲延至﹐率認瘧後腹脹﹐其中必有瘧母爲祟也。諸消痞藥嘗之不效﹐又以五皮飲利之不應﹐將議攻下﹐而予適至。觀其色黃口渴﹐小水短澀﹐腹脹不可言﹐足膝之下腫大不能行﹐兩腿腫連陰囊﹐气壅不能臥﹐飲食絕少﹐脈才四至﹐大而不斂。予曰﹕此眞气虛中滿癥也﹐法當溫補下元而兼理脾﹐病猶可愈。若攻下是殺之也。渠父與予濃﹐今宦河南﹐予安得不爲渠任其重哉﹗顧歙友所用之劑﹐乃皂莢﹑檳榔﹑三稜﹑莪術﹑姜黃﹑葶藶子﹑木通﹑枳實﹑陳皮﹑濃朴﹑山梔﹑大黃﹑牽牛﹑黃連等皆破敵有餘之品﹐見之且駭然﹐但黃夫人薦來之醫又不能拒﹐正躊躇間﹐幸渠乃伯溪亭公知予心﹐卒謝歙醫而一任予治。予卽以人參﹑白術各三錢﹐炙甘艸五分﹐大附子﹑炮漧薑﹑桂心各一錢﹐破故紙二錢﹑桑白皮﹑砂仁﹑茯苓﹑澤瀉各八分﹐水煎飲之。其夜小水稍利﹐喘急稍緩﹐連飲五日﹐腹稍寬﹐皮作皺。因食豬肚子大早﹐依舊作脹﹐前方人參﹑白術加至五錢﹐再加陳皮八分﹐又二十劑而腹消其大半﹐乃能伏枕而臥﹐始能移步行動。攺以參苓白術散加破故紙﹑肉桂調養而安。溪亭公問曰﹕腹脹如此﹐口渴如此﹐小水短澀如此﹐諸人悉認爲熱﹑爲有餘﹐乃今以溫補收功何也﹖予曰﹕公不觀古人以气虛中滿名鼓脹耶﹖由气虛所以成中滿﹐設气不虛﹐何中滿之有哉﹖且鼓者﹐外皮堅緊而內空無物﹐若復瀉之﹐眞元脫矣﹐安能復生﹖故惟有補而已。口渴﹑小水少者﹐皆元气虛弱不能運轉。淸气不上升故口渴﹔濁气不下降﹐故無小便。乃天地不交之否。玆特補其下元﹐俾水火充實﹐陽气上騰﹐濁气下降﹐中气運動﹐而諸疾皆瘳也。

卷四新都治驗

朱懷竹楊梅毒瓦斯內攻上迫於肺將成肺癰下流陰囊囊潰見子

朱懷竹壯年﹐客外不謹而生楊梅瘡﹐恐人知之﹐又欲回家﹐乃求速愈。每日用藥外燻﹐燻而不效﹐用藥水頻洗﹐洗而不瘳﹐乃以末藥點之﹐一日凡服煎藥三帖。如斯兩月﹐不惟瘡不能瘳﹐毒且趕入內。在下則肛脫二寸餘﹐周匝瘡滿如蕈﹐弗克收入﹐因而不能行坐﹔在上則毒入於肺﹐喘咳气湧﹐胸膈脹悶﹐不能仰臥﹐內熱而外惡寒﹐寢食俱廢﹐合目卽譫語。陰囊疙瘩紅腫脹痛﹐兩足瘡延腫大﹐精神恍惚﹐軟牀舁歸。乃兄少竹逆予爲診﹐六脈俱洪大而數。

語少竹曰﹕病至重﹐幸壯年﹐猶可治也。今予尙未可敷藥﹐俟彼胸中瘀血毒物出後乃可服。否則彼以予藥動血而反致疑。顧城中諸友鮮有識此病者﹐一誤則大事去矣。愼之﹐愼之﹗少竹素信予﹐固請予藥而不與其服。懷竹見予不發藥﹐乃延張﹑程兩公爲治。晌午服藥﹐晡刻大發喘咳﹐吐出紫黑血塊如膿之類碗余﹐滿房腥穢不可近。懷竹心慌﹐少竹慰之曰﹕毋恐。孫君先已預言你胸中脹悶者由燻藥逼毒入內﹐上迫於肺﹐痰與瘀血壅遏肺竅﹐將欲成膿﹐故喘咳不能伏枕。顧脈洪大而數﹐從可知也﹐必俟吐後乘而消之﹐極易爲力。今果如孫君言﹐孫君藥俱在﹐急煎飲之。藥用牡丹皮﹑桑白皮﹑白蘚皮﹑木通﹑前胡﹑枳殼﹑桔梗﹑甘艸﹑杏仁﹑苡仁﹑葶藶子﹐服後大便裏急後重者二十餘次﹐所下黑紫膿血甚多﹐喘咳稍定﹐痰紅稍淡。二三劑乃能伏枕而睡。攺用白芍﹑當歸﹑白蘚皮﹑甘艸﹑貝母﹑黃連﹑金銀花﹑皂角子﹑苡仁﹑麥冬﹑木通﹐連飲二帖﹐足上跟踝瘡腫漸消﹐其夜陰囊出臭膿血二碗許。次早診之﹐兩尺脈不洪大矣﹐仍用前劑加丹參又兩帖。陰囊結靨甚濃﹐橫裂一縫﹐三日後隨縫連皮落下約重五六兩﹐濃可半寸﹐色如豬肝﹐洞見兩陰子﹐系一光薄白胞﹐令人駭然﹐此也亙千古稀見者。舉家謂陰囊乃致命之所﹐且未有子﹐今爛去﹐卽使復好﹐也不能育子矣。環哭甚悲。

予諭之曰﹕此毒去也﹐而眞元不傷﹐吾能使其生肉如故﹐也不妨於生育﹐毋過慮焉。舉家將信將疑。予卽用紅粉霜加生肌末藥敷上﹐一日三次﹐並不作痛﹐膿水立幹。外以人參﹑當歸﹑酒炒白芍﹑白芷﹑甘艸﹑白蘚皮﹑皂角子﹑苡仁﹑何首烏調理一月﹐囊肌全生﹐諸癥悉愈。

乃令日用土茯苓﹑豬肉各半斤同煮極爛﹐將肉入醬鹽如常法食之﹐湯當茶飲﹐脫然全瘳。次年生女。

卷四新都治驗

查良本兄令眷每飲食悉從背後而下

查良本兄令眷﹐怒後偶食魚頭﹐骨梗於喉中﹐卽以饅頭粽肉等壓之﹐骨𨿽下﹐便覺胸膈不快。又服消骨藥兩日﹐迨今乃七日矣。胸膈脹痛殊甚﹐飲食悉從背後而下﹐惡寒發熱﹐六脈弦數。予思骨梗之後﹐用硬物壓之﹐傷其胃脘﹐必有瘀血停畱膈間﹐將食管逼在背後﹐故飲食覺從背後下也。今但消去瘀血﹐使食管撤消﹐胸膈之痛可瘳矣。藥以五靈脂爲君﹐山楂﹑玄胡索﹑桃仁﹑枳殼爲臣﹐赤芍藥﹑牡丹皮﹑香附﹑山梔仁爲佐﹐柴胡﹑石菖蒲爲使﹐水煎臨服入韭汁一酒杯飲之。其夜胸膈寬快﹐大便瀉一次﹐痛減大半﹐飲食仍從右邊而下。右邊胸喉稍痛﹐吞物甚艱若﹐吐出痰皆血鮏气。攺以山梔﹑赤芍藥﹑歸尾﹑桃仁﹑劉寄奴﹑五靈脂﹑牡丹皮﹑穿山甲﹑煎﹐入韭菜汁服之﹐兩帖全瘳。

卷四新都治驗

後溪大兄孺人戴氏患血痢﹝有發明﹞

後溪大兄孺人戴氏﹐勤篤嚴謹人也。秋患痢﹐所下皆血及屋漏水﹐內有血子如赤小豆者不可計數﹐晝夜五六十行﹐裏急後重﹐噦惡不住聲者﹐五日。予以劉守眞芍藥湯與三劑而病無進退。適後溪兄在浙﹐侄女輩素信醫博黃氏爲女科專門﹐延而治之﹐投以芩﹑連﹑枳殼﹑檳榔﹑山梔﹑地楡﹑黃柏﹑滑石之類﹐服已五日﹐始𨿽噦惡﹐一日尙有碗粥﹐今則粒米不進﹐腹痛轉加﹐必用重物壓之乃稍定。神思昏弱﹐臥不能起﹐下午發熱。女科仍以前劑加靑皮﹑枳實。侄孫爾嘉持藥見予曰﹕家姑酷信黃醫爲專門﹐今已任事五日﹐較前精神大瘁﹐叔翁爲祖父至交﹐寧無一語啟愚乎﹖子曰﹕吾非不言﹐欲詆黃﹐恐爲妒婦之口﹐今子來﹐予可診之。

六脈滑大無力。診畢﹐慌語爾嘉曰﹕事急﹐可速令人促乃祖歸。否則﹐令姑女流﹐不諳醫藥﹐吾安能施其巧﹖比有西席汪帶川聞之﹐決爾嘉曰﹕此事極要調停﹐畱黃醫以安女流心﹐黃髮之劑﹐擱而不進﹐以東宿之劑作黃劑進之﹐內外無猜則妥矣。予然其言﹐以人參﹑白術﹑酒炒白芍各三錢﹐炙甘艸一錢半﹐炮姜﹑肉桂各一錢﹐白茯苓﹑陳皮各八分﹐砂仁五分﹐大棗二枚﹐水煎飲之。噦惡減半﹐其夜痢減十之五﹐惟腹痛不甚減。次早診之﹐脈稍斂。黃醫以爲渠功﹐大言自矜﹐藥仍以芩連之類。予仍以前劑再加黃。其日下午始納粥一茶盞﹐腹痛漸減。又次晨﹐黃醫診視﹐見夜來痢減其七﹐益得揚揚得志。語左右曰﹕寒家業醫五代﹐似此大病也不多見。自以爲非彼也無能治也。爾嘉詰曰﹕瘧痢也尋常耳﹐何以爲大﹖黃曰﹕丹溪云下痢身涼者生﹐身熱者死﹔下痢純血者死﹔脈洪大者死﹔如屋漏水者半死半生。今皆犯之﹐故云去也。爾嘉曰﹕然。然則今日當用何劑﹕黃曰﹕劑已投病﹐仍當確守前方﹐何敢輕攺﹖爾嘉笑而點首﹐復向予求劑。予以理中湯倍加酒炒白芍藥﹐以肉桂佐之。腹痛身熱悉愈。

痢十去九矣。後溪兄也浙回﹐爾嘉述病原﹐以黃方﹑予方呈看﹐後溪唏噓嘆息。乃辭謝黃而詰予曰﹕人言下赤痢者熱﹐噦惡者熱﹐又身熱脈大﹐吾弟何獨認爲寒﹐而用此大熱之劑成功﹐曷故哉﹖予曰﹕此虛虛實實之處﹐極能誤人﹐尊嫂之熱非眞有餘之熱﹐乃內有虛寒逼眞血火上行﹐故噦惡潮熱耳。脈大而無力仍作虛看﹐且向服寒涼不效﹐當自知警也。後溪兄曰﹕微弟幾敗乃事矣。

卷四新都治驗

邵敬圃乃眷胃脘痛

邵敬圃令眷﹐常胃脘痛﹐由气郁而起。近以產後下痢紅白﹐而胃脘之痛不止﹐汗多﹐六脈滑大無力﹐法當收斂。以小建中湯爲主﹐白芍藥酒炒四錢﹐炙甘艸一錢半﹐桂皮﹑五靈脂醋炒各一錢﹐香附﹑糖球子各八分﹐水煎飲之﹐痛減﹐汗未全斂。次日前方加禦米殼醋炒過一錢﹐兩帖全止。

卷四新都治驗

蘇望臺患瘧﹝有發明﹞

蘇文學望臺﹐患瘧一日一發﹐先寒後熱﹐熱多寒少﹐胸膈痞悶﹐口渴﹐小便混濁﹐腥臊不可近。醫五越月不效﹐面黃肌瘦﹐飲食減少﹐喘息呻吟﹐精神疲憊﹐起須人扶﹐乃惇予治。脈得沈弦而數。公問曰﹕是瘧否﹖予曰﹕是。公曰﹕吾聞之﹐眞病不治﹐治之無功。蓋眞者﹐死候也。瘧﹐殆常病﹐不過寒熱虛實表裏。諸名家曾認爲表癥者﹐麻黃﹑羌活﹑柴胡等汗之矣﹔有認爲裏癥者大柴胡湯輩下之矣﹔有認爲痰飲者﹐常山﹑礬石吐之矣﹔有認爲虛寒者﹐附子理中湯﹑人參服過三斤矣﹔有認爲實熱﹐用白虎湯﹑枳實﹑靑皮﹑檳榔﹑艸果消之矣。盡法備嘗﹐絕無一應﹐瘧豈亦有眞而卒至於死耶﹖言訖淚潸潸下。予曰﹕觀公色脈﹐瘧將發矣﹐不暇辯﹐第飲予藥不死也。以柴胡﹑滑石各五錢爲君﹐鱉甲三錢爲臣﹐黃連﹑知母各一錢爲佐﹐枳實﹑甘艸各五分﹐黑豆四十九粒爲使。水煎送下昆布鱉甲丸﹐申刻瘧至﹐戌初便止。公喜曰﹕向者﹐瘧發未申﹐夜半尙不能止﹐卽止猶倦怠懶言。適飲先生藥﹐不兩時而止﹐止便能言﹐先生之功也。予曰﹕偶耳。今日服藥已晏﹐明日五更幸早服之。服訖竟日不發。又次日﹐前方加人參﹑白術﹐小水腥臊之气已無﹐精神徒長。公又喜曰﹕兩日無苦﹐先生之功也。予曰﹕偶然耳。公曰﹕嘻﹐吾瘧幾半載﹐休﹑歙之名公莫不歷試﹐卒無影響﹐先生一舉奏奇﹐有而不居﹐益見所養﹐不審湯名何劑﹐乞指示之﹐以詔將來。予曰﹕公何以名爲哉。老子曰﹕無名天地之始﹐矧醫亦道也﹐卽道亦是彊名。醫貴識病﹐苟識病﹐一﹑二﹑三品﹐便能成劑立功。經云﹕約方如約囊。又曰﹕方以類聚﹐方憑病立。苟不識病﹐卽盡本艸一千六百五十六品並而服之﹐未見其益也。

瘧固常疾﹐治亦不易。仲景有言曰﹕治瘧當分六經。予謂卽六經之中﹐又各有寒熱虛實陰陽在焉﹐是六六而三十六也。卽三十六之中又有挾痰﹑挾食﹑挾气者﹐稟弱者﹐曷能枚舉﹖人與天地﹑陰陽一致﹐天地變化無窮﹐人身災患不一﹐豈拘拘一百一十三方﹑三百九十七法所能槪哉﹖王節齋曰﹕古人因病以立方﹐非立方以待病也。斯言深得軒岐立方大意。然予今日所用之劑﹐和劑也。仲景謂汗吐下後而邪熱不減者﹐是爲壞癥。以小柴胡湯加鱉甲治之。予特仿仲景小柴胡例﹐加益元散撤邪熱從小便中出。鱉甲𨿽治壞癥﹐又能截瘧。公曰﹕噫嘻﹐前此諸公看病不過曰寒﹑曰熱﹑曰虛實而已﹐未嘗有此妙論﹐誠空谷跫音也。吾聞先生從祝令君潘去華輩﹐六邑會中討究理致﹐又曾覽先生序大易彀﹑序翼飛﹐乃知先生融三教而萃於醫。先生之醫得之於性命竅中﹐故能全人性命也有如此。

卷四新都治驗

汪氏嫗寒痰壅滯

一汪氏嫗﹐寒痰壅滯於背﹐胸脇腹皆脹﹐小水頻數。先與女金丹以治胸脇之痛﹐以二陳湯加益智仁﹑香附子﹑白芥子﹑靑皮﹑柴胡﹑蒼術﹑桂枝一帖而小水減半﹐次日以白豆仁易益智仁﹐以枳殼易靑皮﹐再加川芎﹑桔梗開提淸气﹐諸脹痛悉減。

卷四新都治驗

徐客兄子筋痿風

太塘徐公﹐諱客者﹐其子弱冠﹐肌肉瘦削﹐尻膝腫大﹐手肘肩皆腫﹐腫處皆痛而發熱。時醫有作風治者﹐有作濕痰治者﹐有作鶴膝鼓槌風治者﹐愈治愈重﹐伏牀褥奄奄一息耳。舉家倉惶而決之蓍﹐者釋策曰﹕易象可不死﹐天醫上卦﹐第遠在東方﹐相去百里而遙﹐迎而治之無恙也。因訪予而迎之治。予診其脈﹐六部皆弦﹐觀其色靑而白﹐飲食少。時當長至﹐予曰﹕此筋痿癥也。書云諸痿皆不可作風治﹐病勢幾危者﹐以前藥皆風劑耳。風能傷血﹐血枯則筋愈失養﹐況弦脈乃肝木所主﹐攙前而至是肝有餘而脾土受敵﹐脾爲所傷﹐宜飲食少﹑肌肉削而勢將危也。《內經》曰﹕諸痿獨取於陽明爲治。陽明者﹐腸與胃也。法當滋補腸胃﹐俾飲食日加﹐五臟六腑有所稟受﹐營衛流行﹐气煦血濡﹐調養至春﹐淑气司令﹐君火主事之時﹐宗筋潤而機關可利也。病者年𨿽少﹐而能聞言相信﹐懇予爲治。予立方﹕五加皮﹑苡仁﹑甘艸﹑蒼耳子﹑枸杞子﹑回陽﹑人參﹑杜仲﹑黃柏﹑黃﹑防風。服二十劑而精神壯﹐腰膂健﹐飲食加。惟間或夢遺﹐則爲減去杜仲而加遠志﹑當歸﹐三十帖而全安。此余初發之治也。

卷四新都治驗

邵老封君手足麻而無力

邵都諫老封君思翁﹐年過古稀﹐右手足麻而無力﹐不爲運用﹐足不良於行。以六君子湯加川芎﹑當歸﹑苡仁﹑大附子﹑鹿角膠﹑黃﹑桂枝兩劑﹐便能步履。四劑手足彊健﹐每隆冬必服十數劑﹐則精神加﹐飲食美﹐睡臥也安。翁喜語曰﹕吾得君方服之可不杖﹐君劑當我幾杖乎﹖嘻﹗

卷四新都治驗

程巢父乃郎痢後風﹝有發明﹞

太溏程巢父文學﹐乃郎諱萬里者﹐年十五。夏月患痢﹐族醫爲治彌月﹐痢止而筋骨腫痛﹐痛處發熱﹐晝輕夜重﹐肌肉消﹐飲食少﹐煩躁。醫者以白虎歷節風治之﹐病劇而形削骨立矣。

又有作鶴膝鼓槌風治者﹐法愈更而病愈甚。其家有程松谷者﹐博洽嘉聞君子也﹐爲巢父族大父。以余在西吳治多奇中﹐命巢父迎余。予至診之﹐脈皆細澀。曰﹔此痢後風也。蓋由治痢不善﹐以致寒濕穢瘀凝滯經絡﹐日久气血爲痛所傷。此癥虛虛實實極難認﹐而措藥不易﹐欲補虛則腫愈劇﹐欲疏通則痛愈甚﹐惟《局方》大防風湯可愈此疾也。防風﹑熟地﹑黃﹑人參﹑白芍﹑當歸﹑杜仲各一錢﹐白術一錢五分﹐羌活﹑牛膝﹑甘艸﹑回陽各五分﹐川芎七分﹐加姜三片﹐水煎服﹐服三十帖而愈。

按﹕《局方》云﹕痢後腳緩痛﹐不良於行者﹐名曰痢風﹔或兩腳腫痛﹑足脛枯臘者﹐名曰鶴膝風。並一切麻痺痿軟﹑風濕挾虛之候﹐服之其效如神。余故用之﹐亦謂治气血兩虛﹑挾風气而成痿蹶者爾﹐非謂可並治初起有餘之疾也。

卷四新都治驗

葉潤齋心膈嘈雜好啖肉尢好雞腹大痛虫癥也

葉潤齋﹐年近四十。心膈嘈雜﹐好啖肉。尢好雞。一日不能缺﹐缺則身浮力倦﹐神魂無措﹐必急得肉乃已。見則大嚼﹐及入腹﹐腹又大痛﹐痛極則吐酸水稠涎﹐然後定﹐稍定﹐又思肉啖也。其痛苦之態。喊叫之厲﹐難狀見者酸鼻。而潤齋則甘心焉。市人咸以爲祟。或有諭之者曰﹕古云與其好肉而受痛﹐孰若絕肉以無楚也。久病脾虛﹐肉入難化﹐故使作痛。此婦人女子且知之﹐汝丈夫獨不愼﹐何哉﹖潤齋曰﹕吾豈不知絕肉之爲愈也。蓋痛𨿽苦尙能熬﹐若嘈雜則徧身淫淫蘇蘇﹐左右無可柰何﹐手足無所把捉﹐頃刻不能自存﹐有近於死不能熬﹐急須肉少蘇﹐吾豈縱口求痛哉﹖不得已也。乃翁延予爲診。六脈大小不等﹐觀其色﹐唇紅臉黃。予曰﹕據色脈乃虫癥﹐非祟也﹐予能拯之。先與雄黃丸一服﹐不瘳﹔攺以膩粉五分﹐使君子末一錢﹐用雞子打餅﹐五更空心飼之﹐辰刻下長蟯十條﹐內有二大者﹐長尺有咫﹐自首貫尾皆紅﹐下午又下小虫百餘。自此再不喜肉﹐而嘈雜良愈。

卷四新都治驗

程相如令政孕七月患痢

程相如丈令政鄭氏﹐孕逾七月﹐因食冷患痢﹐所下皆白膿﹐腹痛後重﹐小水不利﹐兩關脈滑數。以艾葉﹑砂仁﹑白芍藥﹑白術﹑濃朴﹑澤瀉﹑滑石﹑甘艸與之。痢如舊﹐小水仍不通利﹐夜更痢頻。攺用當歸﹑白芍藥各二錢﹐益母艸﹑酒連﹑酒芩各一錢﹐滑石三錢﹐枳殼七分﹐木香﹑甘艸各三分﹐艾葉二分。兩帖而安。

卷四新都治驗

程曉山中風先兆﹝有發明﹞

太塘程曉山﹐程松谷從弟也。客湖州﹐年四十﹐懸弧之日﹐湖中親友舉賀﹐徵妓行酒﹐宴樂月餘。一日忽言曰﹕近覺兩手小指及無名指掉硬不舒﹐也不爲用。口角一邊常牽扯引動﹐幸爲診之。六脈皆滑大而數﹐浮而不斂。其體肥﹐其面色蒼紫。予曰﹕據脈滑大爲痰﹑數爲熱﹑浮爲風。蓋濕生痰﹑痰生熱﹑熱生風也。君善飲﹐故多濕。近又荒於色﹐故眞陰竭而脈浮﹐此手指不舒﹐口角牽扯﹐中風之癥已兆也。所喜面色蒼紫﹐其神藏﹐𨿽病猶可治。切宜戒酒色﹐以自保愛。爲立一方﹐以二陳湯加滑石爲君﹐芩連爲臣﹐健脾消痰﹐撤濕熱從小便出﹔加膽星﹑天麻以定其風﹐用竹瀝﹑薑汁三拌三曬﹐仍以竹瀝打糊爲丸﹐取竹瀝引諸藥入經絡化痰。外又以天麻丸滋補其筋骨﹐標本兩治。服二料﹐幾半年﹐不惟病痊﹐且至十年無恙。迨行年五十﹐湖之賀者如舊﹐召妓宴樂者亦如舊﹐甘酒嗜音﹐荒淫而忘其舊之致病也。手指﹑口角牽引﹑掉硬尢甚﹐月餘中風﹐左體癱瘓矣﹝癱瘓俗所謂半身不遂也﹞。歸而逆予診之﹐脈皆洪大不斂﹐汗多不收﹐呼吸气促。予曰﹕此下虛上竭之候。蓋腎虛不能納气歸原﹐故汗出如油喘而不休﹐𨿽和緩無能爲矣﹐閱二十日而卒。

卷四新都治驗

程曉山令郎麻後疳癥

程曉山中風﹐歸而逆予診時﹐其子僅七歲﹐中麻﹝西吳呼爲子﹐姑蘇呼爲沙子﹞一月餘矣。

發熱如故﹐咳嗽聲啞﹐肌削骨立﹐頭髮盡禿。眾醫束手﹐舉家也墮淚而已。余以診曉山見之﹐曰﹕舉家驚惶﹐謂此兒不保耶﹖此疳癥﹐疳因麻後虛熱而發﹐以大蘆薈丸治之﹐可獲萬全。君家初不問予者﹐謂予非幼科專門也。不知此特大方家餘事耳。爲制藥服之﹐藥未盡而病瘳。松谷君語其鄕人曰﹕東宿公見病而決死生﹐治病而隨俗爲變﹐一秦越人也﹐孫眞人後身非耶﹖予聞之而三謝不敏。

卷四新都治驗

一婦疫後虛寒

去予捨二里許﹐地名曰前坑口。一婦人淸明前十日發熱﹑頭痛。醫者以九味羌活湯﹑十神湯進之不效﹐而又加口渴﹐舌黑如煤。更一醫以如神白虎湯﹑竹葉石膏湯進之亦不效﹐而加泄瀉不止﹐人事昏沈﹐四肢厥冷﹐呼吸气微﹐米粒不進者十四日﹐其家爲具含殮而待斃。適予掃祖墓而近其家。其子聞之﹐卽告急於予﹐懇爲一診。其脈細如蛛絲。予曰﹕此疫癥也。合理中生脈二湯飲之﹐連進二服﹐夜半神气稍蘇﹐飲粥湯半盞。次早﹐六脈漸見。予喜語其子曰﹕可保無事。書云脈絕微續者生﹐仍以前藥與之。至晚瀉止﹐口不渴﹐舌心焦煤退﹐精神淸爽﹐向安矣。再用人參﹑白術各五錢﹐炮姜﹑炙甘艸各二錢半﹐麥門冬三錢﹐五味子十五粒﹐水煎不拘時服。不數日而痊愈。

卷四新都治驗

從獻長郎七歲患痢疾後成疳﹝有發明﹞

族太學從獻長郎﹐七歲時患痢﹐紅白稠粘﹐而紅更多﹐飲食少﹐形气弱。於時太學應南都試﹐其兄從明雅知予﹐因逆予視。視畢﹐予曰﹕此不可尋常治也。法當補。從明曰﹕語云無積不成痢﹐故法先推﹐今不下而遽用補﹐積何從去﹖予曰﹕足下論者﹐常也。治病貴先察癥﹐古人有先攻後補﹐有先補後攻者﹐因癥投劑﹐不膠於常也。今形瘦體弱﹐面色靑﹐稟受大不足者﹐飲良又少﹐予故用補。欲使寧有餘﹐卽不如意﹐猶可措手。若拘常法下之。倘有變將柰之何﹖從明是予而索藥。卽以四君子湯加歸芍﹑黃連﹑山楂﹐與服三帖﹐而病無進退。婦道間有議予非幼科專門﹐令更請夏氏。夏至﹐卽語予先不下而用補﹐以至遷延如是。夏曰﹕幸不下﹐若下今不可爲﹐叩其故。曰﹕丹溪云大孔如毛筒者不治。今肛門有竹筒狀﹐豈可下﹖然也不必補﹐香連丸﹑六一散可愈耳。三服而痢愈頻﹐其病愈甚﹐又加惡心﹐而神气憊。又更醫請汪恆春﹐汪至亦以香連丸﹑黃芩芍藥湯與之﹐痢下日夜不可以數計﹐飲食不入口。婦道信耳﹐謂二氏有時名﹐故遞迎之。獨從明持議復逆予。予往觀其形神大非昔比﹐知中气虛極﹐非理中湯不可。用人參﹑白術各二錢五分﹐酒炒白芍藥﹑白茯苓各一錢﹐炙甘艸﹑炮姜各八分﹐肉桂三分。四帖痢卽減半。前方減其半料﹐又六帖﹐而飲食進﹐痢也止。

稠粘𨿽無﹐而血水日夜仍三﹑五行﹐肌肉也未生。予思其故﹐必疳疾從虛而動﹐用如聖丸以治疳病﹐則全瘳矣。

卷四新都治驗

侄孫子忠痢下紅膿如爛魚腸腹大痛日夜百次

族侄孫子忠﹐患痢於湖之東雙林﹐腹大痛日夜行百餘次﹐下皆紅膿﹐狀若腐爛魚腸﹐絕無糞。疼而喊叫﹐聲震中外﹐由孟秋饑飽後﹐娼家縱欲而得也。一病卽伏枕﹐已十餘日矣。予時寓雉城﹐相去百里外。渠叔少崖邀予往視。診其脈皆緩大無力。始用芎歸各五錢﹐加人參﹑白芍藥﹑桂心﹑木香﹑黃連﹐服四日不效。攺用膠艾湯﹐也不效。大孔狀如竹筒﹐物食而下不變色﹐猶原物﹐予思之﹐此脾經爲寒濕所傷﹐脾不裹血故也。非附子理中湯加肉桂﹑肉果不可。進五六帖痢始減半﹐飲食稍進﹐但所下穢惡仍若前狀﹐亦無糞。渠父仲家居聞報﹐卽徧訪徽之名家﹐僉囑以切勿用補藥。兼程而抵苕城﹐儆虞畱款﹐因詢近用何劑﹖儆虞曰﹕聞用附子理中湯﹐人參每帖三錢﹐仲駭而墮筋﹐亟使見予﹐潸然淚下。言曰﹕侄五旬僅此一子﹐癥危如此﹐倘不測﹐後將何望﹖予曰﹕郎君險過矣﹐復何憂﹖亦以侄只此一子﹐故殫心力相扶也。仲曰﹕離家而徽之名公﹐俱囑以勿輕用補﹐侄故兼程而來。竟以補收功﹐非叔幾乎誤事。吾兒自今以往之年皆叔之賜﹐侄父子何以報效﹖予曰﹕治疾如救焚﹐醫家份內事。矧屬在宗鄰﹐且無徳我之望﹐又何望報。第雉城之約不可失﹐若浼李鐘泉邀吳蓽齋代視數日﹐俾予得踐雉城之約﹐庶兩盡矣。而吳子疑而辭曰﹕病者危在旦夕﹐何孫公欲自脫手而愚我被惡聲也﹖予聞而曬之曰﹕見何鄙哉﹗丹溪有言﹐虛回而痢自止。病者再五日可脫然矣。予也暫畱﹐卽以東垣和中勝濕湯與之﹐服七日卽衣冠出市﹐報謝四鄰。吳見之而悔。李鐘泉靳之曰﹕孫公欲成爾名﹐爾欲自沒沒也。悔之何補。吳由是攺容相敬﹐令其弟遊予門﹐彼也納交予而稱莫逆。子忠始病也﹐其友李鐘泉重交誼﹐日夕省候﹐督其僕事湯藥﹐毋許離蛙步。

所下穢物鮏臭不可聞﹐皆用漆布拭之﹐晝夜用數十斤。悉其湔浣﹐了無難色。兩月如一日也。此友也今時所稀觀者﹐因並記之﹐以著其髙。

卷四新都治驗

元素內人雙胎難產﹝治奇﹞

余侄元素內人﹐季夏難產﹐夜過半﹐急叩予門。起而問之﹐爲產者急矣。曰﹕然作何狀﹖曰﹕產已及戶不能下﹐用力則胸膈間有物上衝﹐痛不可忍。予思少頃﹐曰﹕此必雙胎﹐胞已分而一上一下也﹐及戶者在下欲產﹐在上者以用力而上衝﹐惟上衝﹐胸膈故病也。勢亦險矣。

乃諸書如《產寶》《良方》《胎產須知》與各大方家俱未論及﹐將何以處﹖因詳思其治法﹐偶悟必安上﹐而下始用力產也。卽取益元散一兩與之﹐令以紫蘇湯送下﹐囑必如法﹐飲藥入腹而胸膈痛止﹐不超時產兩女﹐母亦無恙。予仲子泰來問曰﹕益元散非產科急劑﹐何能取效如是﹖予曰﹕紫蘇安胎下气﹐滑石滑以利竅﹐亦摧生之良品。蓋醫者﹐意也。予亦以意裁處之耳。此法方書無載﹐故記之﹐以備專女科者采而用焉。

卷四新都治驗

邵馬兄患嘔吐所吐皆如爛豬肺

有邵兄而諱馬者﹐年五十患嘔吐﹐吐物如爛豬肺狀﹐胸背脹。市上諸醫皆以翻胃治之不效﹐而反加潮熱煩躁﹐飲食不入口。歙醫謂肺壞﹐辭去不治。延予治之。診其脈兩寸滑數﹐左關尺澀。予曰﹕此瘀血痰飲癥也﹐非肺壞﹐果若肺壞﹐聲音當啞﹐今聲亮而獨胸背作脹﹐瘀血痰飲明矣。此癥殆由酒後怒發所致。蓋肝藏血﹐脾統血﹐酒傷脾﹐怒傷肝﹐以故不能藏﹐不能統﹐血隨气上積於胸膈﹐必吐出而脹斯寬也。法當消瘀血﹑調气化痰﹐气調瘀消﹐則新血始得歸經﹐大本端而病根可除矣。乃爲立方。滑石三錢﹐甘艸五分﹐茜根二錢﹐小薊一錢五分﹐桃仁﹑貝母﹑歸尾﹑香附各一錢﹐山梔仁﹑枳殼﹑桑白皮各八分。服十帖而全安。

卷四新都治驗

許卓峯上吐血下溲血咳嗽聲啞

許卓峯者﹐多酒多怒人也。上吐血﹐下溲血﹐咳嗽聲啞。族醫以爲瘵﹐辭去不治。迎予診之。其脈左關弦大﹐右寸下半指累累如薏苡子狀。予曰﹕此有餘癥也。作瘵治者非。客有辧之者﹐謂此癥人皆認爲瘵﹐而先生獨謂非瘵。然何以失血而聲啞也﹖予曰﹕其爲人也好酒﹐酒屬濕熱而助火生痰﹐火性炎上﹐迫肺不降﹐積而生痰﹐壅瘀肺竅﹐肺屬金﹐主聲。書云﹕金空則嗚﹐金壅塞而不通﹐故啞。此痰壅之啞﹐非肺痿之啞也。其性又多怒。《內經》云﹕怒則傷肝﹐甚則嘔血﹐並下泄。蓋血隨气行﹐气妄動血隨之亦妄動而不歸原﹐故上吐而下溲。

法宜淸熱開郁化痰﹑導血歸原﹐不半月而病可瘳也。若認爲瘵癥而以地黃﹑天麥門冬﹑牛膝﹑山茱萸之類﹐將甚其塞而益其熱﹐聲音何由而開﹖血隨气行﹐气不淸﹐血又何得歸原哉﹖諸君試觀之。予用滑石﹑靑蒿解酒熱爲君﹐貝母﹑郁金﹑山梔仁﹑香附開郁爲臣﹐杏仁﹑桔梗同貝母化痰爲佐﹐丹皮﹑丹參﹑小薊﹑甘艸導血歸原爲使。服十帖﹐血果歸原。又以貝母一兩﹐童便浸一日﹐爲末﹐柿霜等分﹐時時抄舌上化下。五日而聲音開亮矣﹐計期不出半月。

卷四新都治驗

族嫂汪氏患痢赤白嘔吐痰涎粒米不進二月

族嫂鈞孺人﹐年六旬﹐孀居已十餘年。患痢赤白俱下﹐腹微痛﹐晝夜二十餘次﹐嘔吐痰涎﹐粒米不入口者兩月。日惟用薄白酒打雞蛋花飲之。肌肉盡削﹐諸藥不效。予歸診之﹐六脈滑數﹐知濕熱痰火所致。以二陳湯加益元散﹐薑汁炒黃連﹐黃芩。服幾四十帖而嘔止痢瘳。其病也幾危矣﹐予爲治者﹐恃其神存。惟神存﹐𨿽形气不足不食﹐猶可不死﹐此也醫者當察也。

卷四新都治驗

邵來儀丈令眷咳吐紅痰如桃花膿色

邵來儀丈令眷﹐咳吐紅痰﹐或如桃花膿色﹐前後心稍脹痛﹐兩寸脈洪滑﹐此瘀血痰火郁滯肺之气道﹐而欲成肺癰也。治當調气化痰﹐兼消瘀血﹐淸理肺金。以山梔子﹑牡丹皮﹑貝母﹑桑白皮﹑赤芍藥﹑麥冬各一錢﹐白滑石三錢﹐茅艸根五錢﹐小薊二錢﹐甘艸五分﹐枳殼八分﹐四帖而瘳。

卷四新都治驗

程玄祖兄春溫食復僵寢如屍﹝有發明﹞

程玄祖兄春溫食復﹐人事昏沈﹐內熱口渴﹐舌如焦煤﹐脇痛耳聾﹐身熱如火﹐僵硬不能轉動﹐屍寢者十日﹐口中喃喃﹐蓋夢語也。城中時疫正盛﹐親友咸不弔慶。予爲脈之﹐左弦數﹐右洪大而數。以柴胡﹑石膏各五錢﹐黃芩﹑知母﹑葛根各二錢﹐山梔子﹑枳實各三錢﹐甘艸五分﹐連飲三劑。額上微汗﹐腹中雷鳴﹐其夜大便瀉三次﹐皆淸水﹐熱仍不退。次早脈之﹐右寸稍軟﹐前方加人參七分﹐又二帖而汗出熱退。身仍僵﹐口仍渴﹐耳仍聾﹐瀉也不止﹐汗也不收﹐四肢如冰﹐勺粒不進者已十三日。人皆以爲死矣﹐予獨不忍棄。以人參﹑麥門冬﹑白芍藥﹑石斛各一錢﹐五味子十一粒﹐當歸八分﹐桂枝三分﹐黃柏﹑甘艸各五分。後再診之﹐左脈已弱。咳嗽﹐人事漸爽﹐粥飲稍進﹐乃能開目發聲。瀉已止﹐頗可轉身﹐才有生气。後以四物湯加苡仁﹑甘艸﹑陳皮﹑白術﹑石斛﹑百合﹑貝母﹐調理一月全瘳。

卷四新都治驗

汪郎兄虫痛

汪郎兄﹐腹痛﹐嘔吐不止﹐城中諸友畢力醫治不痊。予爲脈之﹐早晚﹑大小﹑緩急不一﹐知其爲虫也。以漧薑﹑檳榔﹑蒼術各一錢﹐五靈脂三錢﹐烏梅三个﹐川椒三分水煎飲之﹐痛吐立止。

卷四新都治驗

查景川气虛瘡疥

查景川兄﹐徧身痱痤﹐紅而癢﹐諸君以白蒺藜﹑荊芥﹑升麻﹑葛根﹑玄參﹑甘艸﹑石斛﹑酒芩﹑甘艸與之﹐不愈。又謂爲風熱﹐以玄參﹑蟬蛻﹑赤芍藥﹑羌活﹑防風﹑甘艸﹑生地﹑當歸﹑升麻﹑蒼耳子﹑連翹服之﹐飲食頓減﹐徧身發瘡﹐痛癢不可言。予脈之﹐兩手俱緩弱﹐以六君子湯減去半夏﹐加白扁豆﹑砂仁﹑苡仁﹑山藥﹑藿香﹑黃。一飲而飲食進﹐四帖而痛癢除﹐十帖瘡疥如蛻。

卷四新都治驗

程玉吾內人妊七月內吹

程玉吾內人﹐妊已七月﹐乳忽紅腫而痛﹐灑淅惡寒發熱而成內吹。以大栝蔞四錢爲君﹐當歸尾二錢爲臣﹐甘艸節﹑蒲公英﹑貝母﹑連翹各一錢二分爲佐﹐靑皮﹑柴胡各八分﹐橘葉五片爲使。水煎飲之兩劑而瘳。此方治驗不可勝數﹐緣婦女鬱怒肝經爲多﹐故栝蔞﹑甘艸爲緩肝之劑﹐貝母開郁﹐連翹﹑蒲公英解毒﹐柴胡﹑靑皮調气﹐橘葉引經﹐當歸活血。血活气調毒解熱散而腫痛消釋也。若將成膿﹐可加白芷。

卷四新都治驗

一黃氏婦受身足月發癇

一黃氏婦﹐靑年初孕﹐已及彌月。忽午夜口中呶呶﹐目作上視﹐角弓反張﹐裸裎不避羞恥﹐口眼偏邪﹐昏憒不知人事﹐問之不能言對﹐舉家悚駭。予曰﹕此風痰爲怒所動而成子癇﹐當從云箕子葛根湯加大腹皮一兩劑可愈也。方以葛根﹑貝母﹑丹皮﹑防風﹑川芎﹑當歸﹑茯苓桂心﹑澤瀉﹑甘艸各二錢﹐獨活﹑石膏﹑人參各四錢﹐水煎飲之而蘇。

按﹕貝母令人易產﹐未臨月者用升麻代之。

卷四新都治驗

吳見南令郎心脾痛

吳見南令郎﹐心脾痛。因勞倦而致﹐每痛必得可口之物壓之立止。兩腿生瘡﹐右脈滑﹐左脈弱﹐以白芍藥三錢﹐甘艸一錢五分﹐白蒺藜﹑碧胡麻各一錢﹐當歸﹑黃柏各八分﹐石菖蒲﹑白茯苓各六分﹐四劑而痛止。仍用小建中湯﹐減去桂枝﹐加黃柏﹑蒼耳子﹑白蒺藜﹑何首烏﹐煉蜜爲丸﹐服之﹐瘡也尋愈。

卷四新都治驗

又令郎八歲疳積虫痛

又令郎八歲﹐原有疳積虫痛﹐因幼科攻克太過﹐脾气不足﹐面色靑。以啟脾丸爲主﹐藥用人參﹑白術﹑茯苓﹑甘艸﹑白芍藥﹑山楂﹑澤瀉﹑薏苡仁﹑白扁豆﹑使君子﹑蘆薈﹑雞肫皮﹐以神曲糊爲丸﹐一料而瘳。

卷四新都治驗

侄女八歲腹髙於胸咳嗽嘔吐甚則噴血

族侄女﹐年甫八歲﹐腹髙於胸﹐發熱面紅﹐咳嗽嘔吐﹐甚則連血噴出。右關脈滑大有力。此風熱羈絆於脾肺之間而然。以滑石二錢﹐枇杷葉一錢﹐麥芽﹑天麻﹑半夏曲各八分﹐枳實﹑枳殼﹑防風﹑靑皮各五分﹐水煎服之﹐熱退嗽定﹐吐也良瘳。

卷四新都治驗

從兄HT年五旬左脇痛手足抽搐不能步履

從兄HT﹐年近五十﹐左脇痛﹐手足抽搐﹐不能步履﹐兩手脈俱軟弱。用當歸﹑白芍藥﹑木瓜﹑石斛﹑蒼耳子﹑枸杞子各一錢﹐薏苡仁二錢﹐人參﹑牛膝各七分﹐陳皮﹑白芥子各六分﹐紅花三分﹐水煎飲之。其夜大便下黑血二升﹐乃得睡﹐痛搐俱緩。攺用人參﹑當歸﹑白芍藥各一錢二分﹐薏苡仁四錢﹐牛膝﹑木瓜﹑石斛各八分﹐紅花﹑酒芩各五分﹐其夜大便仍有黑物﹐從此精神和好﹐寢食俱安。後五日﹐因爲怒忤﹐且加食傷﹐右手左足大搐﹐左足大腿疼痛﹐縮而難伸﹐伸則痛甚﹐左脇極痛﹐小水短。用山楂﹑靑皮﹑防己﹑人參﹑半夏曲﹑陳皮﹑苡仁﹑川芎﹑蒼耳子﹑杜仲﹑石斛﹐以栝蔞爲君服下﹐左脇痛止﹐右手也不搐矣。惟左大腿內股筋痛﹐一搐則膝抵於口﹐此也事之異者。因攺以人參﹑當歸﹑薏苡仁﹑甘艸﹑黃柏﹑白芍藥﹑鉤藤﹑牛膝﹑木通﹑山梔子﹐諸痛搐悉愈﹐口也不渴。後只以此法調理五日﹐隨能縱步出戶。

卷四新都治驗

小童上達脾虛發腫

一小童上達﹐年十六﹐忽面大腫﹐足也微腫﹐喘息不安﹐此脾虛濕气壅盛所致。酒芩﹑桑白皮﹑防風﹑葶藶子﹑陳皮﹑羌活﹑升麻﹑甘艸﹑澤瀉﹑白術﹐此上下分消法也。服後腫勢稍退﹐但正气甚虛﹐以六君子湯加麥芽﹑澤瀉調理而安。一日因多飲食﹐且感風寒﹐痰湧吐逆﹐見鬼面掉﹐手足角弓反張﹐唇口色黑﹐勢極危急﹐此癇癥也。以膽星﹑半夏﹑天麻﹑僵蠶﹑橘紅﹑炙甘艸﹑枳實﹑麥芽﹑白術﹑紫蘇子﹑杏仁﹑前胡﹑白茯苓﹐姜三片﹐水煎飲之一劑而愈﹐此後再不復發。

卷四新都治驗

族侄良詮血痢腹痛﹝有發明﹞

族侄良詮﹐患血痢腹痛﹐裏急後重。時師治以香連丸﹑黃芩芍藥湯不愈﹐反增痛﹐面赤唇紅﹐有似塗朱﹐喊叫之聲﹐四捨悚駭。比有太學寧宇者﹐仁心爲質人也。憐其家貧莫﹐拉予爲診。六脈洪大﹐伏於牀間﹐兩眼淚而不能言。太學會其意語予曰﹕癥誠急﹐彼以後事無措而難於言。予曰﹕諾﹐吾能起之。以生熟白芍藥六錢﹐生熟甘艸二錢﹐漧薑﹑肉桂各一錢﹐木香五分﹐棗二枚﹐水煎飲之。飲竟嗒焉而臥。太學心疑﹐歸囑家奴曰﹕倘有急﹐叩門可卽報我。及明﹐見無動靜﹐仍令人覘病者何若﹕復曰﹕夜來痢減十之五﹐痛減十之七﹐早間已啜粥半盞矣。太學喜而叩予曰﹕渠面赤唇紅﹐脈大﹐所下皆血﹐癥皆屬熱﹐叔乃復投熱劑﹐吾甚恐一夜不能寐﹐乃今疾已減半﹐生有望焉。不卜今日用何劑﹖予曰﹕比昨劑差小耳﹐方仍昨也。太學曰﹕吾惑矣﹐何視熱爲寒耶﹖予曰﹕君知脈大爲熱﹐不知大而無力乃虛寒也。面赤唇紅由中寒而火不能下﹐陰盛格陽之癥。設是眞熱腹痛﹐其人體仰而舒﹐寒則引而伏﹐所下血色帶晦﹐均是假熱﹐寒癥明矣﹐前劑果再進而全瘳。太學復書報予曰﹕昨聞虛實眞假之論﹐非飲上池水者不能道也。幸注之以詔後世。

卷四新都治驗

一婦胸膈有痰大便泄瀉大發寒熱

一婦﹐年三十二﹐大發寒熱﹐胸膈有痰﹐大便泄瀉。以二陳湯加白術﹑桂枝﹑白芍藥﹑柴胡﹑酒芩一帖而止。後因怒﹐早晨又復發熱﹐吐血一盞﹐口渴﹐汗多﹐脈甚數。陳皮﹑知母﹑柴胡﹑杏仁﹑丹皮﹑酒芩﹑白術﹑人參﹑烏梅﹑靑皮﹑檳榔﹐水煎服之。用此調理﹐數脈漸退﹐惟左脈尙弦﹐寒熱已止﹐喉中痰聲已定。後又因將息失宜﹐兩脇痛﹐痰多﹐嗽不易出。脈較前不甚數。以栝蔞仁一錢半﹐貝母﹑白芥子各一錢﹐蘿卜子﹑桃仁﹑滑石﹑牡丹皮﹑香附﹑山梔子各七分﹐靑皮﹑赤芍藥﹑甘艸各四分﹐煎服。血絕不來﹐嗽熱寢息而安。

卷四新都治驗

從弟婦程氏右脇痛不能睡背心疼胸膈作梗痰中有血

從弟婦程氏﹐右脇痛不能睡﹐背心疼。下午潮熱﹐胸膈作梗﹐痰中有血﹐大便祕。用大黃﹐以韭菜汁﹑蘿卜汁﹑薴根汁各和勻﹐將大黃拌濕炒幹﹐再拌再炒﹐如此三次﹐以黑爲度三錢﹐栝蔞仁二錢﹐貝母﹑當歸﹑山梔子﹑牡丹皮各一錢﹐靑皮﹑前胡﹑穿山甲各六分。甘艸三分﹐水煎飲之。凡三帖而瘳﹐再也不發。

卷四新都治驗

黃懷虛原患吐血又咳嗽嘔吐左脇不能著席

黃懷虛﹐咳嗽嘔吐不知饑餓﹐气逆不調﹐不得仰臥﹐左脇也不能著席。原曾吐紅﹐近又傷食。先以丹溪保和丸進之﹐繼以穀芽﹑橘紅﹑白術﹑枳實﹑半夏曲﹑甘艸﹑蘿卜子﹑茯苓﹑杏仁﹑桑白皮﹐將養而安。

卷四新都治驗

一族姐年六十咳嗽口渴常吐蛔虫

一族姐﹐年近六十﹐咳嗽口渴﹐常吐蛔虫。用前胡﹑知母﹑天花粉﹑白芍藥﹑當歸﹑甘艸﹑陳皮﹑桔梗﹑烏梅﹑桑白皮煎服﹐諸癥悉止。後半年﹐膝彎紅腫作痛﹐大便祕。黃柏﹑當歸﹑生地﹑紅花﹑威靈仙﹑羌活﹑蒼耳子﹑五加皮﹑防風﹑苡仁﹐四劑全瘳。

卷四新都治驗

侄婦戴氏心痛徹背背痛徹心一發必七日

族侄婦戴氏﹐兩寸脈滑大﹐兩尺沈微﹐心痛徹背﹐背痛徹心﹐甚則必探吐其食乃已。近來每一痛必七日﹐僅進白水﹐粒食不能進﹐進則吐而痛更加﹐七日後痛漸已。如此者十七年所矣。始則一年兩發﹐又一年六七發。今則一月一發。以積气丸治之﹐不終劑而斷根。

卷四新都治驗

老僕來興痰火上壅胸脇背心脹痛

老僕來興﹐咳嗽胸脇背心脹痛﹐如刀刃所。發熱口渴﹐諸治不瘳。脈浮而數﹐此風寒鼓激﹐痰火上湧而然。前胡﹑麻黃﹑紫蘇子散風邪爲臣﹑以栝蔞仁治痰火爲君﹐橘紅﹑半夏﹑旋覆花﹑杏仁爲佐﹐枳殼﹑桔梗﹑甘艸爲使﹐兩劑而平。

卷四新都治驗

一婦生女不生子多思郁小便祕而不通轉脬癥也﹝治奇﹞

一婦生女不生子﹐多思多郁﹐小便祕而不通﹐脹悶不安者二日。歙醫汪氏以備急丸進之﹐謂大便行小水自利也。詎意大便行後﹐而小水點滴不通﹐脹悶益急﹐時刻不能存﹐將欲自盡。

家人急予爲治。予詢之曰﹕近來經水行否﹖答曰﹕行過十日矣。小腹腫大如一大西瓜之硬﹐自大便泄後﹐疲困不足以息﹐勢若燃眉。予曰﹕此轉脬病也。不急治則危矣。以補中益气湯﹐臨服入韭菜汁一小酒杯。服訖﹐選有力婦人進房﹐令患者橫臥牀間﹐力婦以患者兩腳膝彎架於肩上﹐將患者下體虛空﹐提起搖擺數四﹐俾尿脬倒上﹐徐徐放下﹐患者去衣不及﹐小便箭射而出。熱如湯﹐黑如墨﹐頃刻盈盆﹐小腹立消而愈。後遇數人﹐不拘男婦﹐皆以此法治之而安。

卷四新都治驗

昆池太學內人牙痛一晚暈厥三次

昆池太學內人患牙痛。一晚暈厥三次﹐次日兩腮紅腫﹐痛不可支﹐且灑淅惡寒﹐寢食廢。以淸胃湯加石膏爲君﹐白芷爲臣﹐連翹爲佐﹐北細辛爲使。飲下痛頓釋然﹐如風滅燈之速。外以明礬爲末﹐大五倍子一枚﹐將礬裝入﹐以滿爲率﹐炭火上炙焦﹐以礬紅枯爲末﹐不時搽牙痛處﹐牙痛立止。此方多效。

卷四新都治驗

一僕婦難產子宮墜出戶外半月不收﹝治奇﹞

一僕婦﹐因難產而子宮墜出戶外﹐半月不收﹐艱於坐臥。家貧不能求藥﹐憂恐成痼。鄰嫗爲訪之專門﹐黃醫博氏教之四﹕此易事也。只須補中益气湯一百帖﹐每帖要人參三錢﹐計二斤可收功也。乃夫聞言﹐卽大伸舌謝之曰﹕彼家朝傭暮食﹐無隔宿之儲﹐甑生蛛网者半越月矣﹐安有人參二斤可服也﹐惟命是俟耳。嫗復向予言之﹐且告以醫博氏之治。予笑語嫗曰﹕審如彼言﹐貧家則盡俟命矣﹐又奚醫爲﹖此必產時受寒﹐血凝滯不能斂而收入。癥𨿽名陰脫﹐未必盡由气虛下脫也。觀其善餐﹐而大小便如常可知矣。予有一法﹐價廉而功捷﹐三﹑五日可瘳也。用未經水鍛石幹一塊﹐重二三斤者﹐又以韭菜二三斤﹐煎湯置盆中﹐將灰幹投入﹐灰開湯沸﹐看沸聲盡﹐乃濾去灰﹐帶熱坐於盆上。先燻後洗﹐卽以熱韭菜於患處揉挪。蓋石灰能散寒消血﹐韭菜亦行气消血。一日洗一次﹐如法洗之。初極爽快﹐洗三日果消軟收入。

此予臆度之方﹐初不期捷效如是。裏中聞之﹐咸謂此方合命名曰「賽百帖人參湯」云。

卷四新都治驗

侄孫媳程氏體肥經閉者八年

族侄孫媳程氏﹐雙桂翁女也﹐年甫三旬﹐產曾五胎﹐今則經閉不行者八年﹐肌肉則丰肥於昔﹐飲食又倍加於昔﹐精采則艷美於昔﹐腹柔不堅﹐略無所謂病者。獨經閉不行﹐不生育耳。

專科率用四物湯﹑玄胡索﹑牡丹皮﹑諸通調劑﹐計服千餘帖矣。又如三稜﹑莪術﹑漧漆﹑桃仁﹑蘇木之類﹐莫不槪嘗﹐罔有一應。訪余爲診。六脈緩大有力。予曰﹕此脾濕生痰﹐脂滿子宮﹐徒行血﹑活血﹑破血無益也。法宜調气消痰﹐燥濕熔脂﹐俾使淸瘦﹐庶新飲食不復生痰﹐不助肥脂﹐復爲經水﹐經不期行而自行矣。若被專科者流﹐局局然養血活血破血﹐而望其經行不也難乎﹖蓋前劑皆滋濕生痰之味﹐非有濕痰者所宜。而肥人尢不宜用也。乃爲訂一方﹐以平胃散加滑石﹑桃仁﹑黃連﹑姜黃﹑丹參﹑南星﹑半夏作丸劑服之﹐半年而經行﹐次年生一子﹐後連生一子一女。

卷四新都治驗

熊成八官早起行路眼見邪火兩團滚來大被驚駭

熊成八官﹐江右南昌人也。早起行路﹐忽見邪火兩團滚滚而來﹐大驚駭。次日腹中膨懣﹐漸成脹滿﹐面白皮薄﹐兩手瘦削﹐兩足皆有浮气﹐按之然不起﹐行動气促﹐形神俱弱。醫謂神弱气促﹐面白肌瘦﹐胸腹靑筋縷縷如貫索﹐小水淸長﹐形癥如此﹐脾虛所致﹐以參苓白術散投之﹐十日﹐堵然如鼓﹐中有一塊巍巍突出﹐堅若鐵石﹐臍已平滿﹐勺粒不入。醫者復診﹐與渠決曰﹕若疾﹐法在不治﹐盍早圖歸﹐毋作異鄕鬼也。病者聞言﹐淚簌簌下。熊東溪憐而懇予爲診。脈沈弦有力。診竟語渠曰﹕審脈驗癥﹐非气虛中滿候也。前補太驟﹐適有助長。

顧今黴雨途遙﹐卽歸﹐恐未能時刻可到﹔卽到﹐未必遇良手﹐治稍異﹐則大事去矣。予有一藥﹐尙可冀生。東溪力爲之請。以琥珀調中丸﹐日二進之。一進甚甘﹐再進稱快。十日腹漸寬﹐塊漸熔﹐半月塊盡消去﹐靑筋俱斂。攺以平胃散加蘿卜子﹑姜黃﹑苡仁﹑砂仁﹑木香調養一月﹐飲食大加﹐帖然安寢。兩足之浮亦並消釋。

卷四新都治驗

從侄中叔太學以暑月赴南雍一日轉斑出

從侄中叔太學﹐以暑月赴南雍﹐一日轉班﹐出索茶飲﹐飲輒逆流﹐左鼻出茶﹐入腹者十之三。當迓白下名家調理者盡其人。幾一月﹐不惟飲茶水爲然﹐食粥與飯亦多從鼻出。太學生平喜精潔﹐日與交遊皆縉紳﹑逢掖﹐遂以疾自慚﹐因告假圖治。聞京口多名醫﹐買舟訪之。如何﹑如張﹑如團﹐無不謁治。然愈服藥愈病﹐漸加惡心﹐頭暈﹐肌肉削﹐四肢無力﹐心益惴惴。亟歸就予治。予診畢﹐因叩所見諸名公認何癥﹑投何劑﹖中叔曰﹕諸君皆謂此疾板籍無載﹐治法無稽﹐徒揣度爲胃火。謂諸逆上衝﹐皆屬於火。故投劑非黃連解毒﹐卽三黃﹑石膏﹑梔子﹑黃柏﹑知母﹑天花粉﹑葛根之屬。侄也以初到白下苦酒﹐因酒動火﹐理或爲然﹐聽其治而不惶它計也。予曰﹕治病貴辧明經絡與經絡之出納虛實﹐明髒象﹐察經度﹐究竟夫病機病能﹐此扁鵲所以隨俗爲變也。何常拘拘守方書哉﹖《內經》有云﹕咽喉者﹐水谷之道路也﹔喉嚨者﹐气之所以上下者也﹔頏顙者﹐分气之所泄也。人之鼻淵涕出不收者﹐頏顙不開也。子之癥也頏顙不開之類爾。頏顙不開﹐故气上而不下。會厭弱而不能掩其气喉。夫鼻與气喉相通﹐惟不掩故飲食逆從鼻竅而出。不見常人偶气逆而飲食自噴嚏出乎﹗卽其例也。且右脈緩弱無力﹐气虛明矣。《內經》云﹕形寒飲冷則傷肺。又曰﹕脾胃喜溫而惡寒。又云﹕視聽明而淸涼﹐香臭辧而溫暖。子多服寒涼﹐此所以惡心﹑頭暈﹑肌消也。予但爲溫補。蓋肺屬金而主气﹐金气旺則收斂下降﹐气下降則飲食從气下矣。以六君子湯加辛夷﹑桑白皮﹑苡仁﹑沈香一進而勢緩﹐三進而止大半﹐七劑而全安。以此癥舊無載﹐故筆之以俟後人采焉。

卷四新都治驗

程達庵四媳戴氏產半月而腿疼

程達庵四媳戴氏﹐產半月而腿疼。迎專科診視曰虛﹐投以八珍湯﹐服十日﹐痛益甚。予赴邑候之召﹐道經其廬﹐達庵趨問﹕產後半月而腿疼﹐何癥﹖予曰﹕兩腿皆疼﹐獨一疼也﹖達庵曰﹕右腿疼。予問疼處熱否﹖曰﹕熱。予謂切不可認虛認風。此產後敗血凝滯血海﹐流於經絡﹐不急治則血無從出﹑久必化膿成毒﹐或爲腸癰﹐今腿痛是其徵也。達庵默然而別。復迎專科﹐又曰風也。但丹溪有云﹐產後須當大補气血﹐𨿽有他癥﹐以末治之。投以十全大補湯。痛轉劇﹐大發寒熱﹐小腹近胯果紅腫出膿。外科又爲生肌收口太早﹐致腰兪復發一毒﹐腫痛寒熱如初。十日後大潰膿而不收口﹐精神萎頓﹐肌肉陡削。飲食不進﹐惡心怯寒﹐奄奄一息爾。外科曰﹕不可爲也。專科曰﹕余但治胎前產後﹐今爲腫毒所壞。皆辭去而不下藥﹐達庵始悔不聽予言﹐以致誤事。因急予﹐予往視。六脈濡大無力﹐瘡口流淸水而無膿。予曰﹕勢棘矣﹐不暇治疾﹐速爲保脾。蓋五臟六腑皆藉脾土以爲養。然非大劑人參﹑附子不可。始以人參﹑白術各五錢﹐甘艸﹑漧薑﹑大附子各一錢﹐黃三錢﹐白芷﹑桂心各五分﹐以其能排膿止痛也。外科猶然阻曰﹕白術作膿恐不可服。予曰﹕膿不死人﹐飲食不入口則死人也。急進之。四帖而神气回﹐飲食進﹐諸癥悉減﹐瘡口成膿。予語之曰﹕生矣﹐攺用參苓白術散﹐調理一月而安。達庵叩予曰﹕公何預知必爲腫毒﹐當急治也﹖予曰﹕《內經》所謂髒象。又云﹕現癥腿疼而熱﹐癥已現矣。生於產後非敗血所致而何﹖於時急爲疏通﹐不畱經絡﹐何毒之有﹖專科不察而補﹐是益其毒而助之潰也。外科不審虛實彊弱﹐槪以毒治之﹐柰何不使患者幾危哉﹖達庵曰﹕專科之不足恃也。如此夫﹐𨿽然不如是﹐無以見公之髙矣。

卷五宜興治驗

徐學士檢老患腸風下血數桶後委頓而右脇極痛﹝有發明﹞

學士徐檢老﹐體丰濃﹐善飲﹐致有腸風﹐計下血不下數桶﹐因而委頓。己卯仲冬﹐右脇極疼痛﹐上至耳後﹐夜分尢甚﹐左右不能轉動﹐轉動則痛甚﹐飲食減﹐面色靑﹐閉目汗出如雨﹐濕透衣被﹐故不敢合睫而睡。族醫皆投以香附﹑靑皮﹐及辛散之劑﹐痛愈甚﹐汗愈多﹐面愈靑。逆予診之﹐兩寸短弱﹐左關弦而搏指﹐右關沈滑﹐六脈皆近七至。予曰﹕據痛在少陽經分野﹐始必動於怒﹐木火之性上而不下﹐故上衝耳後而皆痛也。夜痛甚者﹐蓋夜屬肝气用事﹐《內經》云﹕司疏泄者肝也。邪在肝膽﹐故闔目汗卽大出﹐中焦原有濕痰﹐法當調肝淸熱解毒爲主﹐兼利小便﹐不可遽止汗而使邪無出路。今脈大數﹐如遽斂汗﹐是逆其木火之性﹐不惟痛加﹐且將發腫毒而害非淺矣。《內經》云﹕膏粱之變﹐足生大疔﹐當預防之。公曰﹕何爲斂劑而謂不宜﹖予曰﹔當歸六黃湯內有地黃﹑當歸﹑黃﹐皆滯痰閉气之味﹐桔梗亦非所宜。書曰下虛者及怒气上升者皆不可用﹐故當愼也。因以柴胡﹑黃連爲君﹐白芍﹑甘艸﹑天花粉爲臣﹐紅花﹑連翹爲佐﹐龍膽艸爲使﹐服後汗𨿽仍舊﹐痛卽減三分之一﹐不妨睡矣。

次日仍用前藥﹐痛又減半﹐第三日又服﹐左右轉動如常﹐飲食也加。予未至﹐公已先迎姑蘇盛氏﹐盛公幼時窗友也﹐家世受醫。公初不急予﹐日引領期盛到﹐可刈枯鏟朽也。盛至診畢﹐遂詰曾用何劑﹐公出予發劑示盛﹐盛大叫稱謬﹐謂當隆冬之候﹐汗多如此﹐陽气大泄﹐何敢以柴胡爲君﹐喉中痰旣未淸﹐又何不用桔梗當歸六黃湯。前賢已試之藥置而不用﹐是舍紀律而務野戰出。卽取六黃湯加桔梗以進。公雅信盛﹐乃傾心以從﹐速煎服之﹐未超時而舊病隨作﹐色色加惡﹐左右復不能轉動﹐自戌而至子丑﹐苦不能支。有內侍語之曰﹕服孫君藥𨿽未全可﹐亦已去泰去甚﹐彼曾言二藥不可用﹐何爲輕犯而受此苦﹖宜急取孫君藥煎飲﹐飲下卽伏枕鼾鼾﹐達旦始寤。命使速予至而叩予曰﹕人言隆冬汗出不當用柴胡﹐而公用爲君﹐何旨﹖予曰﹕膽與肝爲表裏﹐肝膽之火郁而不發故痛﹐痛極而汗﹐汗出而痛減者﹐是火從汗出﹐蓋汗乃邪出之門也。予故曰﹕汗不可斂。本艸云﹕柴胡瀉肝膽火﹐而以黃連佐之。《內經》云﹕木郁則達﹐火郁則發。言當順其性而利導之。勢則易克。古人治火之法﹐輕則正治﹐重則從其性而升之者。以此﹐蓋醫貴通變﹐如陰虛火動而汗出者﹐內無有餘邪﹐故以六黃湯斂而降之﹐常治法也。今內有餘邪未出﹐遽斂降之﹐邪無從出﹐勢必成毒﹐故變常而從治者﹐使邪有出路﹐木火之性不逆﹐則毒不成而痛可減也。公曰﹕善哉。孫君之劑﹐奇正相生﹐不下孫武子兵法﹐何輕以無紀律議之﹐願投劑而奏凱也。予曰﹕公數日後瘡瘍大發﹐兩胯且有興塊作痛﹐此毒出之徵﹐公於時無恐。攺用柴胡﹑白芍﹑甘艸﹑丹參﹑苦參﹑茯苓﹑瞿麥﹑車前子﹑黃柏﹑金銀花﹑連翹服三日﹐而痛全減﹐汗全收﹐左右不能轉動矣。逾日﹐公謂肌膚甚癢﹐累累然似癮疹﹐豈瘡出歟﹐欲以藥浴之可乎﹖予曰﹕可。再三日﹐兩胯果發興塊﹐如棋子大者數枚﹐且痛。予業已制蠟礬丸以待﹐至是授服之。瘡果徧身大發﹐兩腿爲甚﹐一月餘而瘳。公始信予防毒之言不謬﹐披愫交歡﹐且作序識勝﹐期與終身不替云。

卷五宜興治驗

吳儀制主政尙卿先生患肺經痰火癥更兼鼻衄

吳儀制主政尙卿先生﹐柱史安節公公子也。弱冠時﹐病鼻塞不能噴者四年﹐且衄﹐寒月更甚﹐口渴﹐咽喉邊有痰核﹐脈之右寸關洪滑。予曰﹕此肺經痰火癥也。與前胡﹑秦艽﹑葛根﹑薄荷﹑石膏﹑天花粉﹑玄參﹑貝母﹑山梔子﹑甘艸﹑白藥子﹑桔梗﹑丹皮﹑四帖而衄止。夜與牛黃三淸丸數粒噙之﹐鼻气卽通利能嗅﹐噙未旬曰痊愈。先生初年績學﹐心專志一﹐不知寒暑﹐致有塞衄疾。又萬曆己卯庚辰﹐郡邑試皆首選﹐如此者再﹐而皆不得籍名學宮﹐益郁然不適。予時把臂語之曰﹕先生何以一儒冠爲汲汲。據脈﹐科甲當不在尊君下﹐卽館中二友亦金馬客也。根據愚見﹐史先登﹐公次之﹐吳又次之﹐日後當以斯言爲左券﹐毋相忘。後三公先後登第﹐一如予言。萬曆戊戌春﹐余應吳宮詹召﹐公曁史玉老不爽前言﹐皆爲予撰《玄珠》序﹐而紀其事﹐以見一時良遇云。

卷五宜興治驗

宜光令君宋太夫人病胸腋脹痛予診左部俱散亂無緒兩尺無神予斷不治

宜興宋令君﹐山東人也﹐太夫人年五十餘﹐病胸腋脹痛。予時寓吳宮詹家﹐而繩庵安節二公﹐皆宋公年友﹐因二公而逆予。診太夫人脈﹐右寸關洪滑彈指﹐如黃豆大﹐左三部散亂無緒﹐如解索狀﹐兩尺絕無神气。予不得其受病之源﹐而宋公亦不以病源告﹐卒然問曰﹕脈爲何癥﹖予曰﹕據左脈爲虛弱久病﹐右脈似又爲飲食所傷﹐必病小愈而又傷﹐反復之疾也。其勢亦危。宋公聞言危﹐乃拂其意﹐貌似不恭﹐予見其貌﹐卽辭出﹐至後堂﹐有各佐二及學博佘公在焉。佘公予鄕人也﹐素亦知醫。問曰﹕癥候何如﹖予曰﹕不治。渠謂前診者皆無難色﹐公何云然﹖予曰﹕兩尺無神﹐如樹無根﹐此《難經》所云也。左脈散亂﹐右脈如豆大彈指﹐不旬日當見﹐果後七日而卒﹐邑中鄕先生士民相傳﹐謂予能預決死生云。

卷五宜興治驗

吳宮詹少溪先生以酒積致胃脘疼又加腰眼足跟肢節皆疼

宮詹吳少溪先生﹐有酒積﹐常患胃脘疼﹐近右腰眼足跟肢節皆痛。予謂此皆由濕熱傷筋﹐脾肺痰火所致﹐法宜淸肅中宮﹐消痰去濕﹐俾經絡流通﹐筋骨自不疼矣。切不可作風痛而用風劑。公極然之。用二陳湯加威靈仙﹑蒼術﹑黃柏﹑五加皮﹑枳實﹑葛根﹑山梔子進之。肢節痛減﹐攺用淸气化痰丸加瓦楞子﹑蒼術﹑枳實﹑姜黃﹐用竹瀝﹑神曲打糊爲丸﹐調理而安。

卷五宜興治驗

宜興令君胡太夫人七十二脾泄十五年不愈又加吐紅咳嗽多痰痰不易出﹝有發明﹞

宜興令君胡鏡陽公尊堂太夫人﹐年七十二﹐脾泄十五年不愈﹐近加吐紅﹐咳嗽痰多﹐痰亦不易出﹐申酉時潮熱﹐胸膈壅塞不能就枕﹐飲食大減﹐且惡風﹐終日坐幔中。諸醫謂發熱吐紅﹐法當寒涼。脾泄多年﹐气虛老蓐﹐法當溫補。二病矛盾﹐難於投劑。又謂身熱脈大﹐血家所忌。益束手無能爲計﹐皆辭去。且歸咎於長橋上拆屋﹐致正堂不利。以是前丁宋二公接迹憂去﹐邑中洶洶﹐因延予治。診得兩手脈皆浮而洪數﹐亦皆帶滑。予曰﹕據脈洪數爲熱﹐滑爲痰﹐浮爲風邪在表﹐以傷風故惡風。仲景曰﹕當汗不汗必作衄癥。法當淸解﹐可無恙也。公以諸醫二病矛盾之說爲問。予曰﹕此暗於先後者也。夫脾泄已久﹐未嘗爲害﹐新病勢熾﹐宜當速去﹐所謂急則治其標也。俟邪去之後﹐補脾未晚﹐且潮熱爲風邪所致之熱﹐而非陰虛火動之熱﹐血乃當汗不汗之血﹐亦非陰虛火動之血。《內經》云﹕奪血者無汗﹐奪汗者無血。當汗不汗﹐邪鼓血動﹐但得表解熱退﹐血自止耳。公憮然曰﹕噫唏﹗疇昔老母過錢塘﹐遇風濤受驚﹐因發熱咳嗽﹐血出痰多﹐今以公言質之﹐誠由風邪起病也。願以藥進。予用紫蘇子﹑前胡﹑麻黃﹑薄荷解表爲君﹐枳殼﹑桔梗﹑桑白皮﹑栝蔞﹑紫菀﹑貝母消痰治嗽爲臣﹐酒芩﹑甘艸爲佐﹐連服二帖﹐五更微汗而熱退﹐胸膈不壅﹐嗽也稍減﹐血止大半﹐始進粥。次日減麻黃﹐加白茯苓﹐夜服七制化痰丸﹐其夜痰嗽又減半﹐從是不惡風而去幔矣。前方再減枳殼﹐加薏苡仁﹐調理而安。

卷五宜興治驗

曹同府東崗先生患右脇痛予以脈知其傷風傷食所致

曹同府東崗先生﹐右脇痛。脈之左弦大﹐右滑大﹐此由外傷風內傷食所致也。又加咳嗽﹐夜更痛﹐體肥面靑﹐寢食俱廢。予以紫蘇﹑柴胡解其表﹐白芥子﹑桂皮﹑香附治其脇痛﹐山楂﹑蘿卜子消其食﹐杏仁﹑陳皮﹑半夏﹑栝蔞仁治其嗽﹐四帖﹐飲食進﹐嗽也除﹐脇痛減十之七﹐再與保和丸服之而安。

卷五宜興治驗

宜興令君胡鏡陽公上焦浮熱胃中食積痰飲又因勞心動火頭面瘡癤作疼

宜興令君鏡陽先生﹐上焦有浮熱﹐胃中有食積痰飲﹐平常好食熱物﹐稍涼卽腹痛泄瀉﹐大便後﹐間有紅﹐又因勞心動火﹐頭面生瘡癤作疼﹐脈左數﹐右滑數﹐以玄參﹑石斛﹑白芍藥各二錢﹐甘艸一錢﹐天花粉﹑連翹﹑貝母各一錢﹐茯苓八分﹐薄荷五分﹐四帖﹐瘡癤皆愈。再以保和丸加姜連﹑滑石﹑紅曲﹑白術丸與服﹐半月全安。

卷五宜興治驗

吳鵡源先生咳嗽口漧腹中如火滚動不思飲食右脇痛

吳鵡源先生﹐咳嗽口漧﹐腹中如火滚動﹐不知飽餓﹐亦不思飲食﹐右脇痛﹐脈右滑數﹐左弦數﹐此中焦有痰積也。先以總管丸去其痰﹐而後養脾﹐服後大便下稠粘黃糜甚多﹐小水如血﹐此熱下行也。繼以保和丸理脾消余痰﹐又使新飲食不生痰也。外以桔紅﹑貝母﹑天花粉﹑桔梗﹑酒芩﹑知母﹑葛根﹑甘艸﹑滑石服之﹐其咳嗽也除。

卷五宜興治驗

吳鶴洲如夫人胃脘痛百治不效目爲怪疾予作肝脾相勝之癥治而愈

吳鶴洲如夫人﹐病胃脘痛﹐醫有認爲虫者﹐有認爲火者﹐又有認爲痰﹑爲气﹑爲食﹑爲虛﹑爲血﹑爲寒者。諸說紛紛﹐百治不效﹐羣然指爲怪疾。請予診﹐兩手大而無力﹐皆六至﹐予曰﹕豈怪耶﹖肝脾相勝之癥耳。東垣治例﹐腹痛以芍藥爲君﹐惡熱而痛﹐加黃柏效﹐效此法則治當萬全矣。白芍四錢﹐一半生一半酒炒﹐伐肝補脾爲君﹐大甘艸二錢一半炙一半生﹐緩肝補脾爲臣﹐山楂爲佐﹐炒黑山梔仁﹑五靈脂各一錢﹐止痛爲使﹐三帖而病愈。鶴洲公喜曰﹕君眞能用藥神而降病怪者也。嘻﹗

卷五宜興治驗

曹宜崗常夢遺予語以神志不足又疝气嘈雜食硬喉中作梗

曹宜崗常多夢遺﹐予曰﹕此神志不足也。又有疝气﹐近加嘈雜﹐食硬物喉中梗作疼。予謂病有緩急﹐則治有先後﹐咽喉之癥﹐非急先而何﹖初爲淸肅上焦﹐次爲補養神志﹐俾神旺而精有主﹐可不妄遺。然後﹐以下部之劑治其疝﹐淸肅上焦用六君子湯加滑石﹑酒連﹑枇杷葉﹑蘆柴根﹑香附﹑吳茱萸﹐四帖﹐嘈雜止﹐喉中寬舒。再以豬肝丸補其神志﹐遠志﹑石菖蒲﹑石蓮子﹑韭菜子﹑黃連﹑貝母各二兩﹐白術五兩﹐枸杞子﹑白茯苓各一兩爲末﹐入雄豬肚內﹐飯中蒸熟﹐搗爲丸﹐梧桐子大﹐朱砂爲衣﹐每晚燈心湯送下二錢。治疝丸﹐橘核﹑昆布各四兩﹐川椒﹑山梔子炒黑﹐山楂核各二兩﹐柴胡﹑小茴香各一兩﹐哺雞子殼三兩﹐曲糊爲丸﹐空心白湯或酒送下三錢﹐不終劑而瘳。

卷五宜興治驗

吳荊樵文學疝气半年兩跨結核硬痛

吳荊樵文學﹐愷悌君子也。左關尺脈甚弦﹐疝气半年﹐兩胯結核硬痛﹐予以平疝丸消之﹐海藻﹑昆布﹑橘核各酒醋炒四兩﹐玄胡索﹑山梔子仁﹑山楂核﹑小茴香﹑柴胡各一兩﹐龍膽艸酒炒五錢﹐醋打麵糊爲丸﹐梧桐子大﹐空心酒下三錢﹐服一月而消。

卷五宜興治驗

吳鶴洲先生中焦有痰肺气不足發瘧熱多寒少口渴小水不利體倦頭痛

吳鶴洲先生﹐中焦有痰﹐肺气不足﹐瘧一日一發﹐熱多寒少口渴﹐小水不利﹐倦怠﹐頭疼﹐脈左弦大﹐右寸短弱﹐關尺滑大。以石膏﹑知母﹑黃同柴苓湯煎服。服後腹作瀉﹐前方去石膏﹑知母﹑邪熱減大半。惟僅潮熱而口渴甚﹐攺以人參﹑葛根﹑知母﹑麥門冬﹑柴胡﹑陳皮﹑甘艸﹑白術﹑鱉甲﹐五更服之而愈。

卷五宜興治驗

吳雪舫先生左脇下紅塊大如雞子旁有小菩蕾作疼予作肝膽兩經有熱毒治而愈

吳雪舫先生﹐左脇下紅塊大如雞子﹐旁有小菩作疼﹐左脈弦大而數﹐右滑大而數﹐蓋由生平嗜爆炙﹐以使肝膽二經有熱毒也。用大栝蔞一枚﹐白芍三錢﹐當歸﹑甘艸﹑貝母各一錢﹐連進三帖﹐疼減其半﹐脇下紅成一小癤﹐以解毒早﹐故硬塊潛消﹐大毒不成也。仍當爲活血淸熱﹐再用白芍三錢﹐當歸一錢半﹐金銀花﹑甘艸各一錢﹐大栝蔞一枚﹐連翹﹑山梔仁各八分﹐紅花﹑柴胡各五分﹐四帖而愈。

卷五宜興治驗

吳孝廉球泉先生心血不足胃中有痰下元陽气不充

吳孝廉球泉先生﹐心血不足﹐胃中有痰﹐下元陽气不充﹐脈六部皆弱﹐惟右關滑。以遠志﹑枸杞子各四兩﹐巴戟﹑菟絲子﹑破故紙﹑山茱萸各二兩﹐五味子﹑白茯神﹑人參各一兩﹐煉蜜爲丸﹐空心淡鹽湯送下三錢。外以固陽鎖眞丹助之﹐龍齒﹑益智仁各一兩﹐黃柏二兩﹐辰砂﹑甘艸﹑蓮花心各五錢﹐芡實粉打糊爲丸﹐桔桐子大﹐每夜燈心湯送下一錢五分﹐極能固精。

卷五宜興治驗

李思椿胸膈脹痛痰有紫色瘀血

李思椿患胸膈脹痛﹐痰中有紫色瘀血﹐其原有酒積郁火也。脈兩寸短﹐關滑﹐兩手皆數﹐先與紅六神丸服之﹐繼以山梔﹑酒連﹑郁金﹑香附﹑橘紅﹑茯苓﹑半夏曲﹑甘艸﹑滑石﹑紫蘇子﹐服後胸膈稍寬﹐仍以山梔仁﹑貝母﹑益元散各二兩﹐牡丹皮﹑黃連﹑橘紅各一兩半﹐白茯苓一兩﹐紫蘇子﹑郁金﹑紅曲各五錢﹐茜根三兩﹐神曲打糊爲丸﹐每早晚白湯送下二錢﹐調理而愈。

卷五宜興治驗

吳雙泉公病陽亢陰微之候上盛下虛

吳雙泉公﹐兩尺脈洪大﹐兩關滑﹐兩尺沈微﹐此陽亢陰微之候﹐上盛而下虛也。上盛者﹐痰與火﹐下虛者﹐腎經眞陰不足也。法當淸上補下﹐上淸則頭目淸利﹐耳鳴眩暈之癥可除﹐下實則腰膝不酸﹐筋骨彊健。淸上用淸中丸﹐貝母﹑橘紅﹑枳實﹑海石﹑山楂﹑茯苓﹑白芥子﹑黃連﹑黃芩﹑滑石﹑靑黛﹑神曲爲丸﹐食後茶送下二錢。補下用旣濟丹﹐辰砂﹐磁石各一兩﹐熟生地四兩﹐黃柏﹑知母﹑菟絲子﹑柏子仁各二兩﹐牛膝﹑枸杞子﹑白茯苓各一兩半﹐煉蜜爲丸﹐梧桐子大﹐空心淡鹽湯送下八九十丸。

卷五宜興治驗

李寅齋先生患血淋小水艱澀難出竅痛不可言二年不愈

李寅齋先生﹐患血淋幾二年不愈。每發十餘日﹐小水艱澀難出﹐竅痛不可言﹐將發必先面熱牙疼﹐後則血淋。前數日飲湯水欲溫和﹐再二日欲熱﹐又二日非冷如冰者不可﹐燥渴之甚﹐令速汲井水連飲二三碗﹐猶以爲未足。未發時﹐大便燥結﹐四五日一行﹐發則瀉而不實﹐脈左寸短弱﹐關弦大﹐右寸下半指與關皆滑大﹐兩尺俱洪大。據此中焦有痰﹐肝經有瘀血也。

向服滋陰降火及淡滲利竅之劑﹐皆無效﹐且年六十有三﹐病已久﹐血去多﹐何可不兼補﹐治當去瘀生新﹐提淸降濁﹐用四物湯加杜牛膝補新血﹐滑石﹑桃仁消其瘀血﹐枳實﹑貝母以化痰﹐山梔仁以降火﹐柴胡升提淸气﹐二十帖而諸癥漸減。再以滑石﹑黃柏﹑知母各一兩﹐琥珀﹑小茴香﹑桂心各一錢半﹐玄明粉三錢﹐海金沙﹑沒藥各五錢﹐茅根汁熬膏爲丸﹐每服一錢﹐空心及晚﹐茅根湯送下而愈。

卷五宜興治驗

徐熙宇文學內眷前後心痛耳鳴眩暈嘔逆吐酸四肢酸軟

徐熙宇文學內眷﹐常患前後心痛﹐每痛必面赤手心熱﹐耳鳴眩暈﹐卽飲白湯﹐亦停膈間不下﹐且作酸嘔逆﹐吐出皆酸水﹐五七日方止。四肢酸軟無力﹐气逆上噯﹐乃其常也。兩手脈皆沈數﹐左弦﹐此上焦有痰飲故也。先以二陳湯加瓦楞子﹑滑石﹑吳茱萸﹑姜連﹑前胡﹑枳殼竹茹﹑香附﹑大腹皮服﹐後以橘紅﹑半夏﹑滑石各二兩爲臣﹐白螺螄殼過四兩爲君﹐茯苓﹑姜連各一兩半爲佐﹐旋復花一兩﹐吳茱萸三錢爲使﹐麵糊爲丸﹐每服三錢﹐調理而愈。

卷五宜興治驗

湯簡庵封君素善飲致發腸風且心腎不交

湯簡庵封君﹐血分熱甚﹐以善飲致腸風﹐且心腎不交。予以四物湯加酸棗仁﹑側柏葉﹑槐花﹑連翹煉蜜爲丸﹐服之頓愈。

卷五宜興治驗

吳仰玄先生患胃脘痛痛徹於背痛時冷汗如雨

吳仰玄先生﹐患胃脘痛﹐痛則徹於背﹐以手重按之少止﹐痛時冷汗如雨﹐脈澀﹐此气虛而痛也。以小建中湯加禦米殼服之而愈。

卷五宜興治驗

粳芝崗文學酒後近內行采戰之法致成血淋

粳芝崗文學﹐酒後近內﹐每行三峯采戰﹑對景忘情之法﹐致成血淋。自仲夏至歲秋未愈﹐便下或紅或紫﹐中有塊如筋膜狀﹐或如蘇木汁色﹐間有小黑子﹐三五日一發﹐或勞心﹑或勞力﹐或久立﹑坐亦發﹐訪醫問道﹐百治不效。以吳中書漢源公交善﹐逆予治之。觀其色白而靑﹐肌肉削甚﹐診其脈﹐左寸沈弱﹐關尺弦細﹐右寸略滑﹐據此必肺經有濁痰﹐肝經有瘀血﹐總由酒後竭力縱欲﹐淫火交煽﹐精離故道﹐不識澄心﹐調气攝精歸沅之法﹐以致凝滯經絡﹐流於溺道﹐故新血行至﹐被阻塞而成淋濁也。三五日一至者﹐科盈滿溢故耳。先與丹參加茅根濃煎服﹐小便解後﹐以瓦器盛之﹐少頃卽成金色黃砂﹐乃用腎气丸加琥珀﹑海金沙﹑黃柏﹐以杜牛膝連葉搗汁熬膏爲丸調理﹐外以川芎三錢﹐當歸七錢﹐杜牛膝艸根煎服。臨發時﹐用滑石﹑甘艸梢﹑桃仁﹑海金沙﹑麝香爲末﹐以韭菜汁﹑藕汁調服﹐去其凝精敗血﹐則新血始得歸源﹐而病根可除矣。三月痊愈。

卷五宜興治驗

吳中翰漢源先生腸風下血腹中微痛

吳中翰漢源先生﹐腸風下血﹐腹中微痛﹐脈左寸短﹐右關滑﹐兩尺弦大﹐以地楡﹑槐花﹑枳殼各三錢﹐荊芥穗﹑秦艽﹑靑蒿﹑葛根各一錢半﹐黃連二錢﹐兩劑而愈。

卷五宜興治驗

吳大柱史安節公脾肺二經有痰火中焦有濕熱流於膀胱爲淋濁

大柱史安節公﹐脾肺二經有痰火﹐中焦有濕熱﹐流於膀胱爲淋濁﹐溲之前作痛﹐小便了而不了﹐脈左寸短弱﹐關弦大﹐右寸關滑﹐兩尺洪大﹐六部皆數。法當先淸上中二焦痰火﹐然後提淸降濁﹐庶日後筋骨無疼痛之患。先與萆釐淸飲加山梔﹑黃柏﹑滑石服之﹐淋濁減半﹐攺以二陳湯加山梔﹑黃柏﹑滑石﹑螺螄殼﹑木通以去濕熱﹐而消中焦之痰﹐再加柴胡﹑升麻﹑桔梗以提淸气﹐四帖而愈。

卷五宜興治驗

吳官詹少溪翁有酒積而頻傷怒致右脇之火衝上作痛耳鳴眩暈大便艱澀

吳官詹少溪翁﹐原有酒積﹐且頻傷於怒﹐致右脇之火衝上作疼﹐耳鳴眩暈﹐大便艱澀﹐脈右寸關滑數﹐左弦﹐以當歸龍薈丸加牛膽南星治之而愈。

卷五宜興治驗

吳孝廉球泉公內人痢疾後感寒而經至發熱口渴徧身疼等癥

吳孝廉球泉公內人﹐痢疾後感寒﹐又月水適至﹐大發熱﹐口渴﹐徧身疼﹐胸膈飽悶煩躁﹐頭微疼﹐耳亦聾﹐大便瀉﹐舌上白苔﹐脈七八至﹐亂而無序。此三陽合病﹐春溫癥也。時師誤以爲漏底傷寒不治。予曰﹕病已危﹐醫而不起者有矣﹐未有不醫而起者也。且投三陽藥服之﹐挑察徵應﹐再相時而動。以柴胡三錢﹐葛根﹑白芍藥各二錢﹐枳實﹑桔梗﹑酒芩﹑竹茹各一錢﹐天花粉八分﹐炙甘艸﹑桂枝各五分﹐服後但覺徧身冷如冰﹐面與四肢尢甚﹐六脈俱無﹐舉家及醫者皆嘆爲物故矣。予獨曰﹕非死候也﹐蓋夜半陰極陽生﹐勢欲作汗﹐比之天將雨而六合皆陰。球泉疑信相半﹐而諸醫聞之皆笑去﹐四鼓後果戰而汗出﹐衣被皆濕﹐四肢體面漸溫﹐神思淸爽﹐且索粥﹐舉家欣欣﹐以爲再生。次日惟耳尙聾﹐腹中大響﹐脈近六至﹐攺以柴苓湯加烏梅﹐兩帖而愈。

卷五宜興治驗

吳西云先生庶母筋骨無力不能起止將成痿癥

吳西云先生庶母﹐筋骨無力﹐不能起止﹐將成痿癥。上熱下寒﹐易爲驚恐﹐小腹左邊疼﹐以玄胡索﹑五靈脂﹑陳皮﹑半夏﹑香附﹑靑皮﹑白芍藥﹑茯苓﹑山梔子煎服﹐小腹痛減﹐惟小水頻數。攺用靑蒿﹑山梔子﹑苡仁﹑白芍藥﹑甘艸﹑瞿麥﹑服後熱退﹐小水不頻數﹐獨胸膈微痛﹐夜不欲睡。再以當歸﹑白芍藥﹑山梔子﹑香附﹑柴胡﹑陳皮﹑甘艸﹑茯苓﹑靑蒿調理痊愈。

卷五宜興治驗

蔣近思令郎脇痛气促胸滿喉疼痰有血屑下午潮熱

蔣近思令郎﹐脇痛气促﹐胸滿喉疼﹐痰中有血屑﹐下午潮熱﹐口渴頭重﹐指梢冷﹐服滋陰降火之劑不效﹐且紅愈多﹐痰咳不出﹐請予診之。右寸關滑大﹐左尺亦大﹐予謂此肺經有瘀血﹐濁痰壅而爲熱也。治當先淸化﹐不當先滋補﹐以栝蔞仁三錢﹐紅花﹑紫菀﹑丹皮﹑枳殼各一錢﹐滑石二錢﹐甘艸五分﹐前胡﹐靑蒿﹐水煎﹐臨服加童便一小酒杯﹐二帖而熱退血止。

惟咳嗽未除﹐胸膈不寬﹐再以栝蔞﹑陳皮﹑貝母﹑蘿卜子﹑馬兜鈴﹑白茯苓﹑甘艸﹑紫菀﹑滑石﹑杏仁調理而愈。

卷五宜興治驗

徐學士檢老正月食新蒜炒肉而又冒風寒咳嗽喉疼聲啞﹝有發明﹞

徐學士檢老以正月食新蒜炒肉﹐又冒風寒﹐因咳嗽喉疼聲啞。翁原有痰火﹐又爲外邪所束﹐不得發越以致此。治當潤肺淸熱﹑化痰調气以祛其本﹐兼散邪解表以治其標。庶乎喉痛可除﹐聲音可開亮矣。先與栝蔞仁﹑橘紅﹑桔梗﹑薄荷﹑貝母﹑桑白皮﹑地骨皮﹑葛根﹑前胡﹑甘艸﹐四帖﹐復以滚痰丸﹐同七制化痰丸﹐兩帖夜服﹐諸癥除而聲且亮矣。此釜底抽薪法也。

卷五宜興治驗

萬肅庵先生令郎發熱旬日口渴舌漧色如沈香

萬肅庵先生令郎﹐發熱十一日﹐口渴﹐舌心色若沈香﹐且甚漧燥﹐額上熱極﹐兩脇亦熱﹐耳微聾﹐曾未有汗﹐亦已下二次﹐熱不少除﹐小水絕少﹐神昏足冷﹐飲食不思。市醫技窮﹐仍告急於予。予診之﹐左脈中按數而有力﹐右脈軟弱﹐據癥爲陽明少陽並病也。當以柴葛湯淸其熱﹐看汗有無﹐再死機而處。柴胡五錢﹐葛根三錢﹐白芍藥﹑石膏各二錢﹐人參﹑升麻﹑天花粉各一錢﹐粉艸七分﹐水煎服之。次早診﹐數脈稍緩﹐熱稍退﹐舌齒仍幹﹐小水不利﹐神思尙昏沈﹐攺用柴胡﹑粉艸﹑天花粉﹑黃芩﹑人參﹑白術﹑茯苓﹑滑石﹑木通﹑澤瀉。下午又覺微熱﹐面赤﹐額上痛且重﹐卽以益元散三錢服之。大便行一次﹐溏而色黃﹐熱仍甚﹐面仍赤﹐服前藥後﹐小水去二次。再診之﹐寸關脈將和﹐兩尺尙洪大﹐乃知邪熱在下焦﹐惟利之而已。再與辰砂益元散五錢﹐口渴稍止﹐齒下盤𨿽潤﹐上盤仍燥﹐神思昏沈﹐睡而不醒﹐睛彩不與人相當﹐又知熱在心包絡也。宜用陶節庵導赤散﹐二帖而神淸﹐惟小水尙欠利﹐以四苓散加酒連﹑麥芽﹑木通煎服﹐再二帖而諸癥悉退﹐飲食且進矣。

卷五宜興治驗

大宗伯萬履老夫人右脇痛咳嗽喉幹間吐紅腸鳴泄瀉

大宗伯萬履庵老先生夫人﹐右脇下疼﹐咳嗽喉幹﹐間亦吐紅﹐或一碗﹐或半碗﹐腸鳴泄瀉﹐年六十外。原因頭風壞目﹐性躁急。左脈弦數﹐右滑數。以栝蔞仁二錢﹐黃連﹑前胡﹑桔梗﹑枳殼﹑橘紅﹑貝母﹑白茯苓各八分﹐甘艸五分服之﹐次日紅仍不止﹐惟脇疼減半。攺用山梔仁﹑牡丹皮﹑香附﹑貝母﹑甘艸﹑栝蔞﹑紫菀﹑滑石水煎服。方欲覓眞郁金﹐苦不能得﹐唐凝庵老先生﹐乃夫人婿也﹐偶至聞之﹐應聲曰﹕有。取磨三分﹐用煎藥飲之﹐二帖而紅止痛瘳。

卷五宜興治驗

白仰云先生令眷觸怒暈厥手足冷汗如雨气息微閉門合目靜坐一時始定

白仰云先生令眷﹐每觸怒卽暈厥﹐必閉門合目靜坐﹐不畱一人在房﹐手足皆冷﹐汗出如雨﹐气息俱微﹐越一時許﹐蘇如常。原以頸生瘰﹐多服女醫艸頭藥﹐及專科用斑蝥等毒﹐因而脾胃損﹐元气虧也。年三十八﹐曾未生育﹐每日令二婢不住手敲兩腿﹐俟其熟睡乃已。不然則睡不安﹐晚至二更後始睡﹐夜半心多驚跳不止﹐指甲皆無血色。經將行﹐小腹先疼二日﹐色紫有塊﹐諸病𨿽如是﹐而肌肉飲食卻如無事人﹐百治不效﹐慕予而請診之。兩寸短弱﹐左關大而有力﹐右關滑﹐左尺滑﹐右尺沈微﹐據脈肺气虛﹐肝木實﹐胃中有痰之癥也。用六君子湯加丹參﹑酒連﹑靑皮﹐外與珠母丸及獨活湯二方調理而安。﹝二方出《醫學綱目》﹞

卷五宜興治驗

吳心逸先生之使患勞倦傷寒

吳心逸先生之使﹐患額疼﹐口大渴﹐身大熱﹐汗多﹐胸膈痞﹐惡心﹐昏沈。先與柴苓湯﹐加枳殼﹑桔梗﹐熱減大半。次日以六君子湯加黃芩﹑白芍藥﹑當歸﹐調攝而愈。蓋勞倦傷寒﹐以致虛極﹐而邪未散﹐故宜先散而後補也。

卷五宜興治驗

吳文學霽陽先生以積學勞心而心肺之神不足

吳文學齊陽先生﹐篤志士也。以積學勞心﹐又有星士以己卯決科許者﹐其星士前許歷歷有驗﹐至期瘧發不能終場﹐遂心憂而成癲狂﹐日間或悲﹑或歌﹐或鼓掌﹐或頓足﹐甚則罵詈不避親疏貴賤。乃叔邀予視之﹐面白而靑﹐脈兩寸短弱﹐關弦﹐右關滑﹐兩尺平。予謂兩寸脈旣短弱﹐此心肺之神不足﹐志願髙而不遂其欲﹐鬱結不舒﹐津液生痰而不生血﹐又攻痰克伐太過﹐心神愈不得養﹐故昏亂而無所攝持。《內經》云﹕主不明則十二官危。按此﹐則治宜補養﹐收斂心神﹐而兼之淸痰﹐可萬全也。用酸棗仁﹑人參﹑茯神﹑小艸﹑丹參﹑當歸以補心安神﹐黃連﹑竹茹以淸肝膽之火﹐玄參佐之外以龍齒﹑珍珠﹑羚羊角﹑牛黃﹑膽星﹑天麻﹑靑黛﹑辰砂﹑全蠍﹑水片﹑黃連﹑甘艸膏爲丸﹐金箔爲衣﹐調理而愈。

卷五宜興治驗

宜興令君胡鏡陽公夫人患陰虛陽搏之候

宜興令君胡鏡陽老先生夫人。夜間熱﹐口渴﹐經行過十日復行﹐小腹痛﹐兩寸關短弱﹐兩尺洪滑。予診畢﹐語曰﹕此《內經》所謂陰虛陽搏之候也。可預防之。以川芎﹑當歸﹑條芩﹑蒲黃﹑白芍﹑側柏葉﹑生地﹑荊芥進之。下午熱甚﹐口中气如火噴﹐血下如傾﹐內有紫塊﹐小腹仍痛。乃用川芎二錢﹐當歸四錢﹐地楡﹑香附各一錢半﹐黃芩一錢﹐蓮蓬殼一枚燒灰﹐煎服兩帖而止。

卷五宜興治驗

太史徐檢老向苦疝而妨生育﹝有發明﹞

太史徐檢老﹐向爲疝所苦﹐而妨生育。辛巳孟秋﹐有江右陳苓泉者﹐以是癥爲專科﹐寓無錫﹐翁延而治﹐謂將爛藥煮竹片夾陰囊﹐俾陰囊爛見子﹐又以爛藥點開腎子﹐使其中蓄積臭水潰出﹐然後用生肌藥長肉收功。翁以此治與道中諸友商之﹐無有勸者﹐而謀於予。予曰﹕翁疾非常疾﹐則治當非常治也。陳能爲翁治於外﹐予當佐陳補於內﹐內外兼治﹐必可成功。翁因予言而決用陳﹐是時﹐予有湖州之役﹐而陳用其術治一月﹐囊爛子開﹐洞見水泡﹐第不能使泡破水出也。由是胸中气滿﹐汗出如流﹐終夜不寐﹐飲食減三分之二﹐面靑肌肉瘦其半﹐形气弱而大便艱澀﹐腰腎俱痛﹐苦不可殫述。將令人急予。予適自湖州至荊溪﹐主吳少溪公家。翁時杜門謝客﹐聞予至﹐大喜而促予﹐診脈兩寸軟弱﹐右尺大﹐右關滑。予診畢曰﹕向許佐陳治內﹐今其時也﹐比陳技已竭﹐而水不得出﹐翁又難於痛﹐業已用收口藥矣。予曰﹕無傷﹐痛由元气虛憊﹐而汗亦因痛來﹐汗去多則心血不足﹐心血不足則神失養﹐故不寐﹐脾胃爲痛所傷﹐故飲食減﹐今只大補血气﹐不惟痛止疾除﹐卽水泡亦可出也。陳謂用補收口生肌﹐或可使泡出水﹐或未必然。予曰﹕三日後﹐當自見﹐翁曰﹕補甚善﹐柰生平不能服參何﹖予曰﹕翁體非昔比也。脈癥皆可服﹐又何憂﹖乃用人參﹑黃各三錢﹐當歸﹑白芍﹑石斛各一錢五分﹐陳皮﹑貝母﹑紅花﹑粉甘艸各八分﹐飲下卽睡。次早汗斂﹐且索粥﹐胸膈頓寬。

連服二日﹐痛減大半﹐飲食頓加﹐精神亦爽。乃陳恐予奪功﹐私譖之曰﹕孫君之藥𨿽善﹐但非外科所急﹐服之恐生肌收口後﹐而水終不得出也。翁謂必如何而後可。陳曰﹕當於前藥加羌活﹑防風﹑白芷﹑遠志。減去石斛﹐則外內兩得矣。翁然其說﹐且服其藥﹐飲未半而痛立至﹐汗立出﹐頭熱如火﹐气逆上升﹐夜竟不寐﹐種種病復矣。極索予劑﹐予知陳之忌而行譖也。乃宣言曰﹕予實佐爾成功耳﹐爾何自敗﹖爾知翁之痛乎﹐元气虛而毒藥凝滯﹐故補而助之﹐活動其血﹐則毒藥自行﹐藥行則泡可潰﹐水方可出。翁之謝爾已有成議。予雅善翁﹐來者爲義﹐非爲利也﹐鄙見與尋常較不牟矣。陳聞言而語塞﹐亦以投劑無功﹐遂乘機而聽予治。

仍用前方﹐加酸棗仁﹑枸杞子﹑皂角刺各一錢﹐兩帖而泡潰﹐出臭水五六碗﹐囊隨消癟。陳拊掌曰﹕今而後知用補之神﹐其老先生之福也。太史受補自此始。

卷五宜興治驗

吳宮詹少溪翁以長君秋捷受賀過勞而傷飲食

丁酉冬﹐宮詹少溪吳公﹐年七十二﹐以長君秋闈之捷﹐應酬賀者過勞過飲﹐又傷於犬肉﹐市醫槪用消導之劑投之﹐漠如也。反加內熱。常州張氏﹐荊溪縉紳大家恃爲鎖鑰者﹐至則謂公髙年過勞﹐消劑峻而致內熱﹐用補可愈也。因投人參﹐則右脇脹痛﹐盡夜難支。張又謂補法不瘥﹐惟少行气之味﹐故無功耳。於前藥加木香﹑砂仁﹐辛熱止痛之劑﹐益嘔吐不止﹐脹痛轉劇﹐而大便燥結。張不自咎不認病而誤投﹐乃徧語縉紳相知曰﹕吳少翁老年膈食﹐非其所宜。丹溪復生﹐無能爲也。少翁聞予在苕﹐而急予治﹐予兼程而往﹐至則腦之念一日也。診其脈﹐左弦右滑﹐兩手皆數﹐且搏指﹐諦視其色﹐神藏气固﹐惟肌肉略瘦﹐手心甚熱。予曰﹕此內傷癥﹐非膈食癥也。公曰﹕諸君言吐而大便燥結﹐食不得下﹐非膈而何﹖予曰﹕否﹐公原不熱不痛又不吐﹐由誤飲藥而使然耳。書云﹕通則不痛﹐痛則不通。大便旣燥而用補﹐非也。經曰﹕食不得入﹐是有火也。尢用辛熱﹐非之非也﹐以是而治﹐比之以油救火﹐益令其熾耳。予見與諸醫不侔也。卽與琥珀調中丸一帖﹐其夜脇痛稍緩﹐次早診之﹐脈仍如前。

予決謂非通不可﹐卽以龍薈丸與調中丸兼服之﹐五日內下黑糞十五六次﹐諸癥悉減﹐飲食大進﹐攺以保和丸﹐調中丸調理。念七日﹐公卽能巾櫛﹐元旦命庖人治酒﹐榜人艤舟拉予泛於南門﹐持觴爲予壽曰﹕與兄別者十六年﹐不憚勞涉險而赴吾急﹐自今以後之齒﹐皆兄之賜也。敢不銘心﹐爲歡竟日。至谷日﹐予乃別而復之苕。

卷五宜興治驗

吳別駕勉齋翁體丰腴連跌而口眼歪邪左手足不能動

別駕吳勉齋翁﹐體丰腴﹐嗜炮炙﹐任性縱欲﹐年六十七。極躁急。一日跌傷其齒﹐恬不爲意﹐閱三日復跌﹐亦不爲意﹐復跌之次日晚﹐左手足忽不能動﹐口眼歪斜。陸懷南先生﹐公通家友也。卽往診之﹐語公諸郎曰﹕此中風也﹐治不可緩﹐急取牛黃丸進之﹐諸郎皆有名博士弟子。延予爲治。診其脈﹐左洪大﹐右緩大﹐觀其色蒼黑﹐神昏鼾呼﹐呼長而吸短﹐呼至口气HTHT出不能回﹐終日偃臥如醉﹐人不能動。陸曰﹕此非半身不遂乎﹖予曰﹕癥候甚惡﹐不特半身不遂也。半身不遂者﹐中風已過之疾﹐其勢仍緩﹐亦有十餘年無恙者﹐今才病﹐勢便若此﹐乃中風之漸﹐方來且不可測。陸重濃長者﹐所詣亦精﹐聞予言﹐當下了然﹐卽與予商確用藥。始以六君子湯加全蠍﹑僵蠶﹑天麻﹐與之兩日﹐神气仍未淸﹐猶昏睡﹐睡猶呼吸﹐口邊HTHT然﹐間作吐﹐粒米尙不進﹐前藥再加竹茹。又兩日﹐神始蘇﹐欲言而舌難掉﹐囁囁不能出諸口﹐前藥又加石菖蒲﹑遠志﹑紅花﹐始能進粥數口﹐日計亦可茶甌許﹐夜與正舌散﹐同前藥飲之。又三日﹐能坐﹐粥亦頗加﹐惟言尙謇澀﹐欲言以筆代口﹐寫我左手甚痛﹐大小便艱少。又用四君子湯加陳皮﹑竹茹﹑當歸﹑芍藥﹑紅花﹑鉤藤﹑天麻﹐服三日﹐神思大好﹐飲食日加﹐以是方調理彌月﹐手痛減﹐稍能動﹐足稍能伸﹐扶起能坐﹐且能自按譜鋪牌﹐語言十釐淸至八九﹐有萬全之望。惟大便有七八日或十餘日始一行。予曰﹕此血少之故﹐補養久當自全﹐幸無他用而速害。公常自言吾疾乃痰在膈間﹐何能得一吐爲快﹐此醫家有授之言也。予曰﹕公脈大虛﹐非余痰爲害﹐況今以補養而漸安﹐此其明驗﹐何敢輕試一吐﹐願寧耐靜俟﹐毋涉危險也。此戊戌九月念五﹐予以是日別往苕城﹐別不及旬﹐公復傾心而任張甲﹐張大言曰﹕公病可吐﹐早吐早愈﹐諸郎君始信予言﹐持議不可。彼曰﹕公病痰也﹐不可不吐﹐吐而後補﹐可全愈而無後患﹐不然必成痼疾。公欲速效﹐決意吐之。諸郎君不能阻﹐一吐而煩躁﹐猶曰吐不快耳﹐須大吐始可﹐再吐而神昏气促﹐汗出如雨﹐立時就殂﹐可嘆可嘆﹗

卷五宜興治驗

少冢宰徐檢老以賀壽而臀生痔癰﹝有發明﹞

少冢宰徐檢老﹐以萬曆丁酉三月初旬﹐往賀長興臧老夫人眉壽而發寒熱﹐臀近肛硬處生一毒﹐紅腫而痛﹐坐臥爲艱﹐因歸荊溪訪治外科﹐卽以鍼點開﹐插藥綫於內﹐塗以爛藥﹐使膿血急潰﹐又於瘡口上以生肌藥敷之使易收口﹐可受謝而去﹐未半月﹐其傍之硬處﹐又紅腫痛﹐寒熱交作﹐幾於成膿。以前醫有功﹐遂復延之﹐至則又以向者之法治之﹐受謝而去。遞醫遞患﹐遞鍼而遞插藥﹐計其患者凡八徧﹐計其醫之更者﹐如張。如魯﹐如馮﹐凡八人﹐有陳外科者﹐則總其中而受謝獨多﹐其時則丁酉三月至戊戌八月﹐幾年半矣。於時﹐予赴吳少溪翁召﹐因知翁在褥﹐亟往謁於臥榻間﹐翁見予至﹐悲喜交集﹐備陳其歷病之由﹐鍼刀之苦﹐伏枕歲月之深﹐輒爲痛心﹐予聞之亦爲鼻酸。諦觀其色則靑慘﹐診其脈皆濡弱﹐把其手足﹐則冷如冰﹐問其飲食﹐減平日之六﹐究其所服之藥﹐則槐角﹑黃柏﹑生地﹑涼血解毒之類。予駭然而語翁曰﹕此痔癰非痔漏也﹐痔漏當用掛綫﹐以五灰膏點之可愈。今腫硬無定處﹐離肛門且遠﹐況其初原無硬塊﹐硬塊由插藥凝滯中來。諺云﹕剜肉做瘡者非耶﹖假令非翁稟气濃﹐胃气壯﹐安能六十以外之年﹐而當此剝削哉﹗初只可大補气血﹐卽有毒﹐只宜托出一膿而愈﹐未成者﹐使活動消散﹐不復生毒﹐此王道之治﹐不勝於鍼刀萬萬﹖諸君之治﹐如避影者﹐不知息陰而急趨以求避﹐則影益速﹐而气促敝矣﹐自迨之道也。翁初不逆予者﹐以非外科﹐至聽予之論﹐幡然有悟﹐又見《玄珠》集有外科二卷﹐益信予之善外科﹐而聽予治﹐予卽以十全大補湯進之﹐四帖﹐而飲食加﹐手足暖﹐大便艱澀百方潤而不能行者﹐今亦通利﹐而肛門如不知也。諸外科猶曉曉議補非是﹐予極言排之﹐翁惟予爲聽﹐予以何首烏四兩﹐人參﹑枸杞子﹑黃﹑當歸﹑熟地各二兩﹐槐角﹑秦艽各一兩﹐蜜丸服之。不終劑﹐其腫處少出膿而全瘳﹐旁亦不生硬塊﹐益信向之硬塊爲插藥之毒所致也。翁喜爲謔曰﹕予病非孫君﹐諸外科視我疾爲金穴﹐其取寧有已耶。呵呵﹗

卷五宜興治驗

宮詹吳少翁患痢赤白兼下裏急後重﹝有發明﹞

宮詹吳少翁﹐患痢﹐赤白兼下﹐裏急後重﹐市醫治半月﹐後重不除﹐飲食漸減﹐最苦者﹐下午發熱嘔吐﹐乃遣使往苕召予﹐予聞狀心怖﹐卽涉險而過太湖﹐一晝夜而至荊溪﹐翁臥榻已二十日﹐觀其色﹐唇紅面瘁﹐聽其聲﹐微弱不揚﹐但一兩語﹐气卽不接續﹐下午潮熱﹐至醜方退﹐形神俱弱。診其脈﹐兩手俱大而無力﹐右關略滑。予曰﹕據此乃虛虛實實之候﹐不足中之有餘也﹐治當補養﹐兼淸兼消﹐緩以治之﹐庶可無恙。公深然之。以四君子湯加白芍藥﹑黃連﹑山楂﹑滑石﹑陳皮﹑柴胡﹐兩帖而潮熱除﹐嘔吐止。去柴胡﹐因口渴不止﹐加葛根﹐六劑而飲食漸進﹐血亦止﹐惟白膿不除。攺用人參﹑白術各二錢﹐白茯苓﹑白芍藥﹑當歸﹑神曲各一錢﹐酒連﹑陳皮﹑澤瀉各七分﹐滑石﹑山楂各一錢半﹐外以丸劑消息盈虛﹐調養半月﹐則神气回而飲食大進﹐肌肉漸生矣。少冢宰檢翁問曰﹕諸醫先謂老年痢非所宜﹐又嘔吐飲食不進者﹐謂之噤口﹐且身熱脈大爲痢所忌。公不旬日而收功﹐豈諸醫稱書之忌皆幻妄哉﹖予曰﹕諸君所言﹐皆至言也﹐第非因時制宜耳。愚見以脾胃乃五臟六腑之倉稟﹐故曰納谷者昌。又曰人身之內﹐穀气爲寶﹐予姑捨痢不治﹐而先開胃口﹐俾進飲食﹐使新糟粕將宿穢壓下﹐若見糞則後重除而痢易愈也。然又相其機宜﹐若食入而腹脹作痛﹐又量勢略與疏通﹐通後或气虛下墜﹐又因勢而略與升提。大抵以理脾開胃進飲食爲先﹐此亦遠交近攻之策﹐日𨿽多﹐功可萬全矣。斯僕一得之愚﹐屢試而屢驗者也。設不先開胃口﹐不審老弱﹐不揣緩急﹐一槪治痢﹐𨿽有得未必無失﹐豈能勝算哉﹗公曰﹕善。

卷五宜興治驗

臧少庚年五十飲食不順利喉管中梗而難下

臧少庚年五十﹐每飲食﹐胸膈不順利﹐覺喉管中梗梗﹐宛轉難下﹐大便燥結﹐內熱﹐肌肉漸瘦﹐醫與五香連翹湯﹑五膈丁香散﹐諸治膈之劑﹐嘗試之不效。時予方有事於先冢﹐久未遠出﹐臧則不遠千里而就予治。觀其色蒼黑﹐目中神炯炯不﹐惟气促骨立﹐予知其有機心人也。其脈左弦大﹐右滑大。予謂之曰﹕據脈﹐乃謀而不決﹐气郁成火﹐脾志不舒﹐致成痰涎﹐因而血少便燥﹐內熱肌消。張雞峯有言﹕膈乃神思間病。卽是推之﹐子當減思慮﹐斷色欲﹐薄滋味﹐絕妄想﹐俾神思淸淨﹐然後服藥有功﹐不然﹐世無大丹﹐而艸根木石何足恃哉﹗子旣遠來﹐予敢不以肝膈相照﹐玆酌一方頗妥﹐歸卽制服﹐但毋輕示人﹐恐見未精者﹐妄爲加減﹐乃敗事矣。愼之愼之﹗臧曰﹕謹如教。其方用桂府滑石六兩﹐炙甘艸一兩﹐眞北白芥子﹑蘿卜子﹑麝幹﹑連翹子各一兩半﹐辰砂五錢﹐以竹茹四兩煎湯﹐打饅頭糊爲丸﹐綠豆大﹐每食後及夜﹐用燈心湯送下一錢半﹐一日三服﹐終劑而病如失。

卷三新都治驗

程石洲乃眷因產難子死憂悶小腹有塊作痛復因多食圓眼腹益大脹堅如石大如鬥气促不安

程石洲乃眷因產難子死﹐憂悶﹐小腹有塊作痛﹐下午發熱不思飲食。次早診之﹐脈右大於左者三倍且數。與芎歸湯加糖球子﹑澤蘭葉﹑肉桂。次日下午腰腹脹痛。詰之﹐晌午食圓眼一斤矣﹐從此小腹漸脹﹐大便三日未行﹐早晨鼻衄﹐夜間極熱口渴﹐脈大無緒﹐勢甚危急﹐用川芎﹑當歸﹑紅花﹑桃仁﹑靑皮﹑檳榔﹑莪術﹑山楂﹐水煎調玄明粉二錢﹐服後大便稍行結糞二枚﹐安而就寢﹐醒後進粥稍多﹐又復脹痛﹐腹大如斗﹐堅如石﹐气促不安﹐勢危至此亦已極矣。乃與五靈脂﹑糖球子各四錢﹐淩霄花二錢﹐赤芍藥一錢﹐服後大便通﹐腹軟气定。

始可進粥﹐漸有生气﹐但脈仍鼓指﹐此腹中積滯尙多﹐不可不因其時而驅去也。用糖球子﹑大黃各三錢﹐桃仁二錢﹐桂心﹑紅花各五分﹐炙甘艸七分﹐水煎﹐臨服調玄明粉一錢五分﹐其夜下黑糞四次﹐熱始退﹐上腹𨿽消﹐臍下仍大﹐仍以桃仁承气加山楂﹑滑石﹑紅花煎飲之。五更大便行﹐臍腹脹又漸減﹐後與積塊丸調理全消。是役也﹐女流只知女科專門爲仗﹐故前發熱腹痛止之時﹐彼專門不察虛實﹐卽以常套十全大補湯投之﹐詎知圓眼肉初入腹之時不覺﹐少頃漸漸脹開﹐故腹亦因之而脹也。且其味甘尢能作滯﹐復加地黃﹑參﹑術﹐寧不塞其塞哉﹖由是而成大滿大堅之癥。《內經》謂﹕中滿者﹐瀉之於內。良以此夫。彼亦泥乎丹溪產後須當大補气血之誤也。

卷五宜興治驗

吳鶴洲先生太夫人八十六原有痰火大便日三四行夜兩起腸鳴臍腹膨脹

吳鶴洲先生太夫人﹐年八十六﹐素有痰火﹐大便一日三四行﹐一夜兩起﹐腸鳴﹐臍腹膨脹﹐脈三四至一止﹐或七八至一止﹐諸醫不知溫補﹐妄以平胃散加黃連﹑山楂﹑白芍一切苦寒之劑投之﹐克伐太過﹐因致腹疼。顧不咎其誤﹐但謂年髙而脈歇﹐至是爲凶兆﹐辭去不治。逆予診之。予曰﹕據脈書云﹕脈緩而止曰結﹐數而止曰促。今結脈非凶脈也。由寒濕之痰凝滯所致﹐法當溫補下元﹐俾火得以生土﹐所謂虛則補其母者﹐當無恙矣。鶴洲公曰﹕壽算何如﹖予曰﹕兩尺迢迢有神﹐壽徵也﹐卽百年猶未艾。以補骨脂﹑白術各三錢爲君﹐杜仲二錢爲臣﹐白茯苓﹑澤瀉﹑陳皮﹑甘艸各一錢爲佐﹐肉豆蔻﹑益智仁各五分爲使﹐四帖﹐大便實﹐惟腸鳴未止﹐減肉豆蔻加炮姜五分而安。壽果至九十有八。

