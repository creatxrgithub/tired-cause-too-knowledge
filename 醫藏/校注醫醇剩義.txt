

校注醫醇剩義淸費伯雄

自序

秦有良醫﹐曰和曰緩﹐彼其望色辧候﹐洞見膏肓﹐非所謂神靈詭異者歟﹗乃其論鍼灸﹐述湯藥﹐言言典要﹐開啟後人﹐又何其純粹以精也﹗豈不以疾病常有﹐怪病罕逢﹐惟能知常﹐方能知變﹐故於命名之日﹐早以和緩自任歟﹗夫疾病𨿽多﹐不越內傷外感﹐不足者補之以復其正﹐有餘者去之以歸於平﹐是卽和法也﹐緩治也。

毒藥治病去其五﹐良藥治病去其七﹐亦卽和法也﹐緩治也。天下無神奇之法﹐只有平淡之法﹐平淡之極﹐乃爲神奇﹔否則眩異標新﹐用違其度﹐欲求近效﹐反速危亡﹐不和不緩故也。雄自束髮受書﹐習舉子業﹐東塗西抹﹐迄無所成﹐遂乃決然捨去﹐究心於《靈﹑素》諸書﹐自張長沙下迄時彥﹐所有著述﹐並皆參觀。仲景乎尙已﹐其他各有專長﹐亦各有偏執﹐求其純粹以精﹐不失和緩之意者﹐千餘年來不過數人。因思醫學至今蕪雜已極﹐醫家病家目不睹先正典型﹐羣相率而喜新厭故﹐流毒安有窮哉﹗救正之法﹐惟有執簡馭繁﹐明白指示﹐庶幾後學一歸醇正﹐不惑殊趨。爰將數十年所稍稍有得﹐而筆之於簡者﹐都爲一集以問世﹐名曰《醫醇》﹐共二十四卷﹐分爲六門﹕曰脈﹑癥﹑治﹐首察脈﹐次辧癥﹐次施治﹐此三者爲大綱。就治字中又分三層﹕曰理﹑法﹑意﹐醫有醫理﹐治有治法﹐化裁通變﹐則又須得法外意也。不幸刻本盡付祝融﹐求之二年不可復得。近因左足偏廢﹐艱於步履﹐坐臥一室﹐乃追憶《醫醇》中語﹐隨筆錄出﹐不及十之二三。兒輩復請付梓﹐予以並非全書﹐不欲更災梨棗﹔而門下士以爲𨿽非全豹﹐亦見一斑﹐且指迷處正復不少﹐若並此湮沒﹐則大負從前醫尙和緩之苦心矣。勉從其請﹐攺題曰《醫醇KT義》﹐而自序其巓末如此。惟願閱是編者﹐諒予之心﹐匡其不逮而惠教之﹐則幸甚﹗

同治二年歲在癸亥仲春之吉武進費伯雄晉卿氏題於古延陵之寓齋

卷一

脈法

脈乃命脈﹐气血統宗﹔气能率血﹐气行血從。

《內經》亦言血脈﹐而气在血先之義自見﹐並無語病。後人著《脈經》﹐遂謂脈爲血脈﹐气往應之。其下文又云﹐脈不自行﹐气動脈應。先說气應脈﹐後復言脈應气。尺幅之中﹐自相悖戾﹐今特正之。

右寸爲肺﹐所以主气﹔百脈上通﹐呼吸所系。

左寸爲心﹐血生之經﹔一气一血﹐賴以養形。

天地之大用﹐莫先於水火﹔人身之至寶﹐不外乎气血。陰以抱陽﹐陽以攝陰﹐陰陽生長﹐互相爲根﹐故兩寸又爲諸經之統領。胸中附右寸﹐膻中附左寸﹐此上以候上之義也。

其在右關﹐脾胃屬土﹔倉廩之官﹐水谷之府。

右外以候胃﹐內以候脾。土爲萬物之母﹐脾胃不敗﹐則正气猶存﹐病家所以重胃气也。

其在左關﹐肝膽之部﹔風陽易動﹐不宜暴怒。

左外以候肝﹐內以候膽。肝膽應春﹐所以生長﹐然風陽易動﹐亢則爲害﹐最宜善調。

右尺命門﹐釜下之火﹔日用必需﹐是可補助。

經謂尺外以候腎﹐尺裏以候腹。五臟惟腎有兩枚﹐故兩尺不分左右﹐皆屬於腎。腹中則統命門﹐大小腸﹑膀胱皆在其中。究竟不分發﹐則混淆無主﹐後人無所持循。今將命門歸於右尺﹐大腸隸之。命門火衰﹐便不能燻蒸脾土﹐百病從此而生﹐但宜善爲溫養﹐不可過燥。

左尺腎水﹐性命之根﹔與右尺火﹐並號神門。

腎歸左尺﹐膀胱小腸隸之。天一生水﹐性命之源。尺脈有神﹐縱有重恙﹐猶能轉吉﹔若兩尺敗壞﹐決無生理。

部位旣明﹐當知脈象﹔切脈之時不宜孟浪﹔以我中指﹐先按關上﹔前後兩指﹐寸尺相向。

掌後髙骨﹐是名曰關。先將中指正按關上﹐再將前後二指﹐平放寸尺之上。人長﹐排指宜疏﹔人短﹐排指宜密。

脈有七診﹐浮中及沈﹔左右判別﹐上陽下陰。

寸脈浮取﹐關脈中取﹐尺脈沈取。左與右﹐卽左右手分屬之臟腑﹔上與下﹐卽寸以候上﹐尺以候下也。

九候之法﹐卽浮中沈﹔三而三之﹐分部推尋。

浮以候寸﹐中以候關﹐沈以候尺﹐是合寸關尺爲三候也。每部之中﹐又各有浮中沈三候﹐是分寸關尺爲九候也。

別有一種名曰斜飛﹔尺則猶是﹐寸關相違。

斜飛之脈﹐尺部如常﹐關寸之脈斜行通過髙骨。一手如此者甚多。浮沈之間﹐與常脈稍異。

更有一種﹐正位全無﹔反出關後﹐大象模糊。

反關之脈﹐正位全無﹐反出關後﹐形如血管。大象至數﹐不甚分明﹐畢竟反常之事﹐不足爲訓﹐診時尢宜善會。

男脈左大女脈右盛﹔男子寸彊﹐女子尺勝。

男爲陽﹐女爲陰﹐故男脈左大﹐女脈右大。男子寸盛尺虛﹐陽盛於陰也﹔女子尺盛寸虛﹐陰盛於陽也。

脈應四時﹐遞相判別﹔春弦夏洪﹐秋毛冬石。

春初發生﹐有枝無葉﹐故脈弦以象之。夏令繁盛﹐枝葉暢茂﹐故脈洪以象之。秋令整肅﹐艸木黃落﹐故脈毛以象之。冬令閉藏﹐水土堅凝﹐故脈石以象之。長夏屬土﹐則脈更宜於和緩。

五臟之脈﹐各部分見﹔先能知常﹐方能知變。

五臟之脈﹐各有本象﹐反常則爲病。

心脈浮大﹔肺脈浮澀﹔肝脈沈弦﹔腎脈沈實﹔脾胃之脈﹐和緩得中﹔右尺命火﹐與心脈同。

舊說心脈之浮﹐浮大而散﹔肺脈之浮﹐浮澀而短﹔肝脈之沈﹐沈弦而長﹔腎脈之沈﹐沈實而濡等語﹐予竊有所未安。夫心爲君火﹐火性炎上﹐故脈宜浮。君火柔和﹐故浮大而不洪數。但用浮大二字﹐狀心脈最佳﹔若兼散象﹐則气血虛脫﹐疾不可爲矣。散字宜節去。肺主气﹐故脈亦浮﹔其兼澀者﹐气多血少故也﹔若兼短﹐則气病而爲肺害。短字宜節去。肝脈沈弦﹐固也。若長脈﹐當候於寸尺﹐不當候於關上。長字宜節去。又云腎脈之沈﹐沈實而濡。濡脈之象﹐浮而且小﹐與沈實相反﹐斷不能相兼。濡字更宜節去。

臨診脈時﹐虛心靜气﹔虛則能精﹐靜則能細。以心之靈﹐通於指端﹔指到心到﹐會悟參觀。

切脈之道﹐全貴心靈手敏﹐活潑潑地一片化機﹐方能因應。此在平日講求精切﹐閱歷旣多﹐指下之妙﹐得之於心﹐不能宣之於口﹐實有此種境界。卽如六陽之脈﹐偏於浮大﹔其沈候﹐卽在常脈之中候﹐不得謂之沈候全無也。六陰之脈﹐偏於沈細﹔其浮候﹐卽在常脈之中候﹐不得謂之浮候全無也。又況病有新久﹐體有彊弱﹐年有壯老﹐見癥𨿽同﹐施治不一﹐化裁通變﹐則泛應各當矣。

脈來太過﹐外感爲病﹔脈來不及﹐內傷之癥。

外感六淫﹐風寒暑濕燥火也﹐其脈必有洪數弦緊滑大等象。內傷七情﹐喜怒憂思悲恐驚也﹐其脈必有細澀濡微弱小芤散等象。

人之大气積於胸中﹔呼吸出入﹐上下流通。呼出之气﹐由心達肺﹔吸入之气﹐肝腎相濟。

大气積於胸中﹐所以統攝一身﹐呼出則由心達肺﹐吸入則由肝納腎。故論根气﹐則歸本於腎﹐而樞紐實在中州。

呼吸定息﹐遲數可別﹔一息四至﹐和平之極。五至爲常﹐亦無差忒。三至爲遲﹐遲乃寒結﹔二損一敗﹐不可復活。

六至爲數﹐數卽病熱﹔七至爲疾﹐熱甚危極﹔若八九至﹐陽竭陰絕。

一息四至﹐脈極和平。其謂五至無﹐閏以太息者﹐是言四至中時多一至﹐乃人之息長﹐如三年一閏﹐五年再閏﹐非論一息五至之本脈也。其實一息五至﹐常人甚多﹐亦非病脈。惟三遲﹑六數﹑七疾﹐乃爲寒病﹑熱病。其一二至與八九至﹐則爲陰絕﹑陽絕﹐無從施治。

浮脈在上﹐輕按卽得﹔肌膚之間﹐百不失一。沈脈在下﹐主裏主陰﹔按至筋骨﹐受病最深。

浮脈屬陽主表﹐沈脈屬陰主裏。

浮沈遲數﹐脈之大端﹔四者旣明。余脈詳看。

浮遲表寒﹐浮數表熱﹔沈遲裏寒﹐沈數里熱。餘可類推。

大綱秩然﹐條目宜審﹔滑澀虛實﹐亦爲要領。

浮沈以辧表裏﹐遲數以辧寒熱﹐是爲脈之大綱。滑與澀﹐所以驗气血之通塞﹔虛與實﹐所以分邪正之盛衰﹔是爲脈之條件。脈癥𨿽多﹐不外乎此﹐故以下分爲八門以總括之。

浮脈上泛﹐如水漂木﹔輕取卽得﹐重按不足。芤脈如蔥﹐輕手而空﹔浮沈俱有﹐但虛其中。如按鼓皮﹐其名曰革﹔中沈俱空陽亢陰竭。

浮脈爲陽﹐主一切表病﹐故脈在肌膚之間。芤主失血﹐中空者气不能攝血故也。革脈弦大而浮﹐故謂虛寒相搏﹐其實乃陰不抱陽﹐孤陽上浮﹐眞陰下脫之象。

肌肉之下﹐其脈爲沈﹔重按乃得﹐病發於陰。弦大而沈﹐厥名曰牢﹔气凝血結﹐濁陰混淆。沈極爲伏﹐三候如無﹔气機閉塞﹐眞陽已孤。

沈脈屬陰﹐主一切裏癥。牢則多主蓄血積聚。伏則气分閉塞﹐淸陽不能發舒。

遲脈爲寒﹐气凝血滯﹔若損與敗﹐不可復治。遲而一止﹐其名曰結﹔气血錯亂﹐兼主冷積。結𨿽時止﹐至數無常﹔代則有定﹐气血消亡。

遲爲陰寒﹐气不宣通﹐故至數艱緩。遲而時有一止﹐旋止旋還﹐並無定數﹐謂之結脈﹐乃气血錯亂﹐寒气積聚所致。若止不能還﹐兼有定數﹐便是代脈。四動一止﹐五六日死﹔兩動一止﹐三四日死也。

數脈爲熱﹐其陰必虛﹔若因風火﹐則爲有餘。熱甚則疾。一息七至﹔八九爲極﹐煩冤而死。數而一止﹐其脈爲促﹔多主肺癰﹐郁熱陽毒。

數脈爲熱﹐不外虛實兩端。疾則熱甚而危﹐極則必無生理。促乃數而一止﹐亦無定數。熱郁於中﹐故多肺胃之病。

滑脈主痰﹐亦主諸气﹔气盛痰多﹐往來流利。動脈如豆﹐多見於關﹔若在寸尺﹐陰陽兩慳。

滑亦陽脈﹐痰气盛﹐故往來流利。動脈多見關部﹐若在寸爲陽動﹐主亡陽汗多﹔在尺爲陰動﹐乃陰虛熱極。

女子寸關脈動﹐卽爲孕娠。

澀爲血少﹐往來澀滯﹔血不養气﹐艱難而至。

血少不潤﹐故往來艱澀。輕刀刮竹﹐如雨沾沙﹐俱極形似。

虛脈如何﹐往來無力﹔浮中如常﹐沈候虧缺。濡脈浮小﹐如水漂棉﹔輕取無力﹐重按豁然。微脈更虛﹐有無之間﹔气血虧損﹐病勢顚連。散脈無定﹐渙而不收﹔元气將敗﹐如水浮漚。弱脈在下﹐似弦非弦﹔沈細而軟﹐不宜壯年。細則更沈﹐如發如絲﹔行於筋骨﹐虛寒可知。短脈气病﹐見於寸尺﹔不能滿部﹐眞陽遏抑。

虛脈往來無力﹐三候俱有﹐而沈候實空。濡脈小而且浮﹐浮中俱有﹐沈候如無。微則但有浮中﹐並無沈候。

散則渙散無定﹐气血皆脫之象。弱脈但有中沈兩候﹐浮候如無。細脈則更沈而且小﹐如一絲在筋骨之間。短則气弱﹐眞陽不能通暢。以上各脈﹐皆由气血虛弱﹐故匯在虛字門中﹐不附於浮沈兩部。

實脈之來﹐三候有力﹔更大於牢﹐邪滯鬱結。洪脈上湧﹐與洪水同﹔泛泛不已﹐熱盛於中。大脈較潤﹐來剛去柔﹔正虛邪盛﹐病進可憂。弦脈勁直﹐如張弓弦﹔木旺克土﹐痰飲連綿。弦而彈轉﹐其脈爲緊﹔爲寒爲痛﹐沈浮宜審。

寸尺之脈﹐有時而長﹔過於本位﹐毗陰毗陽。

實脈三候有力﹐更大於牢﹐爲邪滯鬱結。洪則如湧如沸﹐邪熱熾盛。大則正虛病進﹐久病更危。弦爲肝之本象﹐木旺克土﹐故主气﹐又主痰飲。浮緊爲寒﹐沈緊爲痛﹐並爲气病。長過於寸﹐則毗陽而亡陰﹔長過於尺﹐則毗陰而亡陽﹔又爲關格之徵。以上各種﹐皆是實病﹐故導入實字門中﹐不附別部。

惟有緩脈﹐悠悠揚揚﹔是爲胃气﹐見之吉祥。別有一種﹐怠緩近遲﹔血虛气弱﹐積濕可知。

緩者從容和緩﹐所謂胃气也。悠悠揚揚﹐意思欣欣﹐此八字最能傳緩字之神。病家得此﹐定可無害。若怠緩無神﹐乃是濕病﹐不可不知。

一切病癥﹐不外三因﹔何癥何脈﹐辧之貴眞。不能殫述﹐自可引伸﹔神而明之﹐存乎其人。

卷一

察舌要言

一﹑白爲陰﹐爲寒﹐爲濕。

二﹑黃爲胃中有熱﹐深黃爲熱極胃火﹐黃濃苔爲濕熱。

三﹑赤而帶血﹐爲胃火﹐更必兼陰虧。赤如豬腰子﹐表面有極薄縐白衣﹐爲腎臟本色上泛﹐難治。鮮紅如血﹐心胃熱熾。滿舌光紅﹐心營涸竭。正紅色﹐白淨苔﹐不膩亦不幹﹐是爲平人正色舌。

四﹑黑而多津﹐爲水克火﹐宜參附四逆。

五﹑黃而起刺﹐黑而起刺﹐宜三承气急下存陰。紅而起刺如楊梅﹐宜神犀丹。均以脈證合參決之。

六﹑舌底糙﹐上面粘著如碎飯粒﹐玉女煎主之﹔輕則桂苓甘露飲。虛勞見舌糜﹐爲大忌。

七﹑不靑不紫不黑﹐亦靑亦紫亦黑﹐名死現舌﹐主肝胃絕﹐必敗無疑。

卷一

四家異同

仲景立方之祖﹐醫中之聖。所著《傷寒》《金匱》諸書﹐打開屯蒙﹐學人當奉爲金科玉律﹐後起諸賢不可相提並論。所謂四大家者﹐乃劉河間﹑張子和﹑李東垣﹑朱丹溪也。就四家而論﹐劉張二家﹐善攻善散﹐卽邪去則正安之義。但用藥太峻﹐𨿽有獨到處﹐亦未免有偏勝處。學人用其長而化其偏﹐斯爲得之。李朱兩家﹐一補陽﹐一補陰﹐卽正勝則邪退之義﹐各有灼見﹐卓然成家。無如後之學人﹐宗東垣則詆丹溪﹐宗丹溪則呵東垣﹐入主出奴﹐膠執成見﹐爲可嘆也。殊不知相反實以相成﹐前賢並非翻新立異。卽發熱一癥而論﹐仲景謂凡熱病者﹐皆傷寒之類也﹐故有麻黃﹑桂枝等湯﹐以治外感之發熱。至內傷之癥﹐東垣則以甘溫治陽虛之發熱﹔丹溪則以苦寒治陰虛之發熱﹐各出手眼﹐補前人所未備。本隨癥治癥﹐未嘗混施。乃宗東垣者﹐𨿽遇陰虛發熱﹐亦治以甘溫﹐參﹑不已﹐甚而附﹑桂。宗丹溪者﹐𨿽遇陽虛發熱﹐亦治以苦寒﹐地﹑冬不已﹐甚而知﹑柏。

此尙何異於操刃乎﹗非東垣﹑丹溪誤人﹐乃不善學東垣﹑丹溪﹐自誤以誤人也。吾願世之學人﹐於各家之異處以求其同處﹐則辧癥施治﹐悉化成心﹐要歸一是矣。

卷一

重藥輕投辯

無錫顧左﹐患中脘不舒﹐飲食減少。予診其脈﹐左關甚弦﹐右部略沈細﹐此不過肝气太彊﹐脾胃受制耳。乃出其前服方﹐則居然承气湯﹐硝與黃各七八分﹐朴與枳各五六分﹐方案自載宗仲景法﹐重藥輕投。噫﹐過矣﹗予爲制抑木和中湯﹐三劑而愈。今特申辯之。蓋三承气湯﹐有輕有重原爲胃實大癥而設﹐故用斬關奪門之法﹐救人於存亡危急之秋﹐非可混施於尋常之癥也。今以脾胃不和之小恙﹐而用此重劑﹐謂爲重藥輕投﹐殊不知重藥旣可輕投﹐何不輕藥重投﹐豈不更爲妥當乎﹖予故不憚煩而辯之。

抑木和中湯

﹝自制﹞

蒺藜﹝四錢﹞郁金﹝二錢﹞靑皮﹝一錢﹞廣皮﹝一錢﹞茅術﹝一錢炒﹞濃朴﹝一錢﹞當歸﹝二錢﹞茯苓﹝二錢﹞白術﹝一錢﹞木香﹝五分﹞砂仁﹝一錢﹞佛手﹝五分﹞白檀香﹝五分﹞

卷一

同病各發

巧不離乎規矩﹐而實不泥乎規矩。嶽忠武不深究陣圖﹐以爲陣而後戰﹐本屬常法﹐然運用之妙﹐在乎一心﹐尢以臨機應變爲要﹐旨哉言乎﹗吾於古方﹐亦猶是已。眞珠母丸﹐本許學士治遊魂爲變﹐夜寐不安而設。予嘗以此方﹐略爲加減﹐治三種重恙﹐無不應手而效。蓋同病各發﹐見癥𨿽異﹐而致病則同﹐化裁變通﹐於不執成見中﹐確有定見﹐斯頭頭是道矣。予非教人蔑古荒經﹐欲人師古人之意﹐而不泥古人之方﹐乃爲善學古人。且執古方以治今病﹐往往有冰炭之不入者﹐尢不可以不審也。

丹徒張姓女﹐患五心煩擾﹐自頭至腰﹐時時作顫﹐坐臥不安。予制馴龍湯﹐連服數十劑而愈。

馴龍湯

﹝自制﹞

龍齒﹝二錢﹞眞珠母﹝八錢﹞羚羊角﹝一錢五分﹞杭菊﹝二錢﹞生地﹝六錢﹞當歸﹝二錢﹞白芍﹝一錢﹞薄荷﹝一錢﹞沈香﹝五分﹞續斷﹝二錢﹞獨活﹝一錢﹞紅棗﹝十枚﹞鉤藤勾﹝四錢後入﹞

常州丁姓女﹐患驚悸气促﹐喉舌作痛﹐予制馴龍馭虎湯﹐連服數十劑而愈。

馴龍馭虎湯

﹝自制﹞

龍齒﹝二錢﹞琥珀﹝一錢﹞眞珠母﹝八錢﹞生地﹝六錢﹞玉竹﹝四錢﹞栝蔞皮﹝三錢﹞石斛﹝三錢﹞柏子霜﹝二錢﹞白芍﹝一錢五分﹞薄荷﹝一錢﹞蓮子﹝二十粒打碎勿去心﹞沈香﹝四分人乳磨衝﹞

無錫孫左﹐身無他苦﹐飲食如常﹐惟徹夜不寐﹐間日輕重﹐如發瘧然﹐一載未愈。予診其脈﹐左關獨見弦數﹐餘部平平。因思不寐之癥﹐共十三條﹐從無間日重輕之象﹐惟少陽受病﹐方有起伏。但少陽爲半表半里之經﹐不進則退﹐安能久畱﹗此實與厥陰同病﹐甲乙同源﹐互相膠結﹐故有起伏而又延久也。爲制甲乙歸髒湯﹐連服數十劑而愈。

甲乙歸髒湯

﹝自制﹞

眞珠母﹝八錢﹞龍齒﹝二錢﹞沈香﹝五分﹞薄荷﹝一錢﹞生地﹝六錢﹞柴胡﹝一錢醋炒﹞白芍﹝一錢五分酒炒﹞歸身﹝二錢﹞夜合花﹝二錢﹞丹參﹝二錢﹞柏子仁﹝二錢﹞紅棗﹝十枚﹞夜交藤﹝四錢切﹞

卷一

中風

經曰﹕風者﹐百病之長也。風性輕而善走﹐無微不入﹐其中人也易﹐其發病也速﹐故爲百病之長。人惟衛能捍外﹐營能固內﹐腠理祕密﹐毛竅不開﹐斯賊風外邪﹐無能侵犯。否則正气一虛﹐外風乘間伺隙﹐由表入裏﹐而病亦由淺入深矣。衛气不能捍外﹐則風入於肌肉﹐故手指麻木﹐而肌肉不仁﹐若是者名曰中絡。營血不能固內﹐則風入於經脈﹐故身體重著﹐步履艱難﹐若是者名曰中經。由此而深入則爲中腑。腑者胃腑也。胃爲六腑之長﹐職司出納。風入於胃﹐胃火熾盛﹐水谷之气﹐不生津液而化痰涎﹐痰隨火升﹐阻塞靈竅﹐故昏不知人也。由此而深入﹐則是中髒。髒者﹐心臟也。心體純陽﹐風性舉﹐風火上擾﹐神明散亂﹐故舌不能言﹐而口流涎沫。此偏枯癥中由淺入深之次第也。論治者﹐河間主火﹐東垣主气﹐丹溪主痰﹐是因火召風﹐因气召風﹐因痰召風﹐反以火气痰爲主﹐而風往從之﹐標本倒置。誠如諭嘉言之所譏﹐蓋其人有火气痰偏勝之處﹐因中於風﹐則有火者爲風火﹔有气者爲風气﹔有痰者爲風痰。風爲主﹐而火與气與痰﹐乃與風合並交作﹐方爲標本分明。惟侯氏黑散﹐塡空竅以堵截外風一節﹐後人每多誤解﹐以爲空竅之處﹐惟腸與胃﹐若將腸胃之空竅塡塞﹐則水谷且不得通行﹐人將何以自立。若有形之水谷﹐仍能灌輸﹐則無形之邪風﹐豈反不能直走﹐蓄此疑者﹐不知凡幾。殊不思邪害空竅﹐《內經》已明明言之。所謂空竅者﹐乃指毛竅及腠理而言。故侯氏黑散中﹐用牡蠣﹑礬石等收澀之藥﹐欲令腠理祕密﹐毛竅固閉﹐正如暴寇當前﹐加築城垣以堵截之﹐使不得入耳﹔非欲將腸胃之空竅一並窒塞也。只因誤會一塡字﹐遂將空竅二字亦一齊錯解﹐故特爲明白剖析﹐庶幾積惑可除。且侯氏黑散中﹐尙有精義﹐未經揭出﹐玆再爲表章之。其用牡蠣礬石﹐爲堵截之計﹐固也。而其尢要者﹐則在於收澀斂肝﹐使在內之肝風不動﹔今先去其內應﹐而勾結之患除﹐𨿽有邪風﹐孤立無援﹐亦將自退矣。因思保障靈府之法﹐無如治脾胃以實中州。脾气旺﹐則積濕盡去﹐而痰气不生﹔胃气和﹐則津液上行﹐而虛火自降。治病大法﹐無過於斯。至倉猝之時﹐病勢危急﹔則又當逆而折之﹐𨿽峻猛之劑﹐不得不隨癥而施矣。

卷一中風

中絡

中絡者﹐風入肌表﹐肌肉不仁﹐或手指足趾麻木﹐加味桂枝湯主之。

加味桂枝湯

﹝自制﹞

桂枝﹝八分﹞白芍﹝一錢五分﹞甘艸﹝五分﹞懷牛膝﹝二錢﹞川牛膝﹝一錢五分﹞

當歸﹝二錢﹞蠶砂﹝四錢﹞秦艽﹝一錢﹞防風﹝一錢﹞紅棗﹝五枚﹞姜﹝三片﹞

卷一中風

中經

中經者﹐風入經脈﹐身體重著﹐步履艱難﹐養血祛風湯主之。

養血祛風湯

﹝自制﹞

生地﹝五錢﹞當歸﹝二錢﹞牛膝﹝二錢﹞桂枝﹝六分﹞茯苓﹝三錢﹞

白芍﹝一錢酒炒﹞虎脛骨﹝一錢五分炙﹞白術﹝一錢﹞秦艽﹝一錢﹞續斷﹝二錢﹞

獨活﹝一錢酒炒﹞木香﹝五分﹞紅棗﹝十枚﹞姜﹝三片﹞桑枝﹝一尺﹞

卷一中風

中腑

風火熾盛﹐胃津不能上行﹐痰塞靈竅﹐昏不知人﹐加味竹瀝湯主之。

加味竹瀝湯

﹝自制﹞

麥冬﹝二錢﹞石斛﹝三錢﹞羚羊角﹝一錢五分﹞橘紅﹝一錢﹞膽星﹝五分﹞

僵蠶﹝一錢五分炒﹞天麻﹝八分﹞淡竹瀝﹝半杯衝服﹞薑汁﹝一滴衝服﹞

卷一中風

中髒

心爲一身之主﹐風火上犯﹐則神明散亂﹐舌不能言﹐口流涎沫﹐甚或神昏鼾睡﹐面色油紅﹐此爲難治﹐姑擬牛黃淸心飲﹐以備急救之一法。

牛黃淸心飲

﹝自制﹞

牛黃﹝五分﹞琥珀﹝一錢五分﹞黃連﹝五分﹞丹參﹝三錢﹞遠志﹝五分甘艸水炒﹞

菖蒲﹝八分﹞橘紅﹝一錢﹞膽星﹝五分﹞麥冬﹝一錢五分﹞淡竹葉﹝二十張﹞

中髒虛癥﹐四肢懈散﹐昏不知人﹐遺尿鼾睡﹐此更難治﹐姑擬陰陽兩救湯﹐以備一法。

陰陽兩救湯

﹝自制﹞

熟地﹝八錢﹞附子﹝三錢﹞人參﹝二錢﹞菟絲子﹝八錢鹽水炒﹞枸杞﹝四錢﹞

茯神﹝二錢﹞遠志﹝一錢甘艸水炒﹞幹河車﹝三錢切﹞炮姜炭﹝一錢﹞煎濃汁﹐時時飲之。

卷一中風

口眼斜

足陽明之脈﹔夾口還唇﹔足太陽之脈﹐起於目內。胃有痰火﹐又風從太陽而來﹐兼擾陽明﹐故筋脈牽掣﹐而口眼斜也﹐消風返正湯主之。

消風返正湯

﹝自制﹞

羌活﹝一錢﹞天麻﹝八分﹞蠍尾﹝五支﹞僵蠶﹝一錢五分炒﹞貝母﹝二錢﹞

羚羊角﹝一錢五分﹞石斛﹝三錢﹞花粉﹝二錢﹞麥冬﹝二錢﹞黃荊葉﹝五張﹞

卷一中風

半身不遂

气虛者﹐手足弛縱﹐食少神疲﹐不能步履﹐黃九物湯主之。

黃九物湯

﹝自制﹞

黃﹝二錢﹞防風﹝一錢﹞黨參﹝五錢﹞茯苓﹝二錢﹞白術﹝一錢﹞

鹿膠﹝一錢五分角霜炒﹞牛膝﹝二錢﹞獨活﹝一錢酒炒﹞甘艸﹝五分﹞大棗﹝二枚﹞姜﹝三片﹞

血虛者﹐筋節拘攣﹐手指屈而不伸﹐不能步履﹐舒筋通絡湯主之。

舒筋通絡湯

﹝自制﹞

生地﹝四錢﹞當歸﹝二錢﹞楮實子﹝二錢﹞川芎﹝一錢﹞枸杞﹝三錢﹞

川斷﹝二錢﹞金毛脊﹝二錢去毛切片﹞宣木瓜﹝一錢酒炒﹞白芍﹝一錢五分酒炒﹞獨活﹝一錢酒炒﹞

牛膝﹝二錢﹞秦艽﹝一錢﹞紅棗﹝十枚﹞姜﹝三片﹞桑枝﹝一尺﹞

卷一中風

中風僵臥

气血皆虛﹐手不能舉﹐足不能行﹐語言謇澀﹐補眞湯主之。

補眞湯

﹝自制﹞

紫河車﹝二錢幹切﹞熟地﹝五錢﹞附子﹝一錢﹞山萸肉﹝一錢五分﹞當歸﹝二錢﹞

茯神﹝二錢﹞白芍﹝一錢五分酒炒﹞遠志﹝五分甘艸水炒﹞獨活﹝一錢酒炒﹞丹參﹝二錢﹞

石斛﹝二錢﹞麥冬﹝二錢﹞牛膝﹝二錢﹞紅棗﹝十枚﹞姜﹝三片﹞

卷一中風

中風僵臥

頭目眩暈﹐肢節搖顫﹐如登雲霧﹐如坐舟中﹐滋生靑陽湯主之。

滋生靑陽湯

﹝自制﹞

生地﹝四錢﹞白芍﹝一錢﹞丹皮﹝一錢五分﹞麥冬﹝一錢五分靑黛拌﹞石斛﹝二錢﹞天麻﹝八分﹞甘菊﹝二錢﹞石決﹝八錢﹞柴胡﹝八分醋炒﹞桑葉﹝一錢﹞薄荷﹝一錢﹞靈磁石﹝五錢整塊同煎﹞

卷一中風

中風僵臥

頭目眩暈﹐中心懸懸﹐驚恐畏人﹐常欲蒙被而臥﹐滋腎息風湯主之。

滋腎息風湯

﹝自制﹞

熟地﹝四錢﹞當歸﹝二錢﹞枸杞﹝三錢﹞菟絲﹝四錢﹞甘菊﹝二錢﹞

巴戟天﹝三錢﹞﹝三錢﹞天麻﹝八分﹞獨活﹝一錢酒炒﹞紅棗﹝十枚﹞姜﹝三片﹞

卷一中風

中風僵臥

侯氏黑散

治大風﹐四肢煩重﹐心中惡寒不足。

菊花﹝四十分﹞白術﹝十分﹞茯苓﹝三分﹞細辛﹝三分﹞牡蠣﹝三分﹞

桔梗﹝八分﹞防風﹝十分﹞人參﹝三分﹞礬石﹝三分﹞黃芩﹝三分﹞

當歸﹝三分﹞漧薑﹝三分﹞川芎﹝三分﹞桂枝﹝三分﹞共研爲末﹐酒服一方寸匕﹐日三服﹐禁一切辛辣熱物。常宜冷食﹐六十日止﹐則藥積腹中不下﹐熱食卽下矣。

愈風丹

治諸風癥﹐偏正頭痛。

羌活﹝一兩﹞細辛﹝一兩﹞甘菊﹝一兩﹞天麻﹝一兩﹞獨活﹝一兩﹞

薄荷﹝一兩﹞何首烏﹝一兩﹞共研末﹐煉蜜丸如彈子大﹐每服一丸﹐細嚼茶淸下。

胃風湯

治虛風癥﹐能食﹐手足麻木﹐牙關急搐﹐目內蠕﹐胃風面腫。

升麻﹝一錢二分﹞白芷﹝一錢二分﹞麻黃﹝一錢﹞葛根﹝一錢﹞當歸﹝一錢﹞蒼術﹝一錢﹞甘艸﹝一錢﹞柴胡﹝五分﹞羌活﹝五分﹞本﹝五分﹞黃柏﹝五分﹞艸蔻﹝五分﹞蔓荊子﹝五分﹞姜﹝三片﹞棗﹝一枚﹞

薏苡仁湯

治中風﹐手足流注疼痛﹐麻痺不仁﹐難以屈伸。

苡仁﹝三錢﹞當歸﹝一錢二分﹞芍藥﹝一錢二分﹞麻黃﹝五分﹞官桂﹝五分﹞

蒼術﹝一錢二分﹞甘艸﹝八分﹞生薑﹝三片﹞

排風湯

治風虛冷濕﹐邪气入髒﹐狂言妄語﹐精神錯亂﹐及五臟風發等癥。

防風﹝一錢﹞白術﹝一錢﹞當歸﹝一錢﹞白芍﹝一錢﹞肉桂﹝一錢﹞杏仁﹝一錢﹞川芎﹝一錢﹞甘艸﹝一錢﹞麻黃﹝一錢﹞白蘚皮﹝三錢﹞茯苓﹝三錢﹞獨活﹝三錢﹞姜﹝三片﹞

人參補气湯

治手指麻木。

人參﹝二錢﹞黃﹝二錢﹞升麻﹝五分﹞柴胡﹝五分﹞白芍﹝五分﹞

生甘艸﹝五分﹞炙甘艸﹝五分﹞五味子﹝五分﹞不加引。

桂枝湯

治風從外來﹐久客於絡﹐畱而不去﹐此方主之。

桂枝﹝二錢﹞白芍﹝三錢﹞甘艸﹝三錢﹞生薑﹝三片﹞大棗﹝二枚﹞

小續命湯

治中風不省人事﹐漸覺半身不遂﹐口眼斜﹐手足顫掉﹐語言謇澀﹐肢體麻痺﹐精神昏亂﹐頭目眩暈﹐痰火並多﹐筋脈拘急﹐不能屈伸﹐肢節煩痛﹐不能轉側。

防風﹝一錢四分﹞桂枝﹝一錢四分﹞黃芩﹝一錢四分﹞白芍﹝一錢四分﹞杏仁﹝一錢四分﹞甘艸﹝一錢四分﹞川芎﹝一錢四分﹞人參﹝一錢四分﹞防己﹝二錢﹞麻黃﹝一錢﹞附子﹝七分﹞姜﹝三片﹞棗﹝二枚﹞

附易老六經加減法麻黃續命湯﹐治中風無汗﹐惡寒。本方中麻黃﹑杏仁﹑防風各加一倍。

桂枝續命湯﹐治中風有汗﹐惡風。本方中桂枝﹑白芍﹑杏仁各加一倍。

白虎續命湯﹐治中風有汗﹐身熱不惡寒。本方中加知母﹑石膏各一錢四分﹐去附子。

葛根續命湯﹐治中風有汗﹐身熱不惡風。本方中加葛根一錢四分﹐桂枝﹑黃芩各加一倍。

附子續命湯﹐治中風無汗﹐身涼。本方中加附子一倍﹐漧薑﹑甘艸各加一錢。

桂附續命湯﹐治中風有汗﹐無熱。本方中桂枝﹑附子﹑甘艸各加一倍。

防風通聖散

治諸風驚搐﹐手足螈﹐小兒急驚風﹐大便急﹐邪熱暴盛﹐肌肉蠕動﹐一切風癥。

防風﹝五分﹞川芎﹝五分﹞當歸﹝五分﹞白芍﹝五分﹞大黃﹝五分﹞芒硝﹝五分﹞麻黃﹝五分﹞連翹﹝五分﹞薄荷﹝五分﹞山梔﹝五分﹞石膏﹝五分﹞黃芩﹝五分﹞桔梗﹝五分﹞白術﹝五分﹞荊芥﹝五分﹞甘艸﹝五分﹞滑石﹝五分﹞生薑﹝三片﹞涎嗽加半夏五分﹐破傷風加羌活﹑全蠍各五分

烏藥順气散

治風气攻注﹐四肢骨節疼痛﹐徧身麻﹐語言謇澀﹐手足不遂。先宜多服此藥﹐以疏气逆﹐然後隨癥投以風藥。

麻黃﹝二兩﹞陳皮﹝二兩﹞烏藥﹝二兩﹞川芎﹝一兩﹞僵蠶﹝一兩﹞

白芷﹝一兩﹞甘艸﹝一兩﹞枳殼﹝一兩﹞桔梗﹝一兩﹞漧薑﹝五錢﹞

共研爲末﹐每服三錢﹐溫酒調下。

加味六君子湯

治四肢不舉﹐屬於脾土虛衰﹐須服此專治其本﹐不加入風藥。

人參﹝一錢﹞茯苓﹝一錢﹞甘艸﹝一錢﹞廣皮﹝一錢﹞半夏﹝一錢﹞

麥冬﹝三錢﹞竹瀝﹝半杯﹞口渴去半夏﹐加玉竹。不熱者加附子。

資壽解語湯

治中風脾緩﹐舌彊不語﹐半身不遂。

防風﹝一錢﹞附子﹝一錢﹞天麻﹝一錢﹞官桂﹝八分﹞棗仁﹝一錢﹞

羌活﹝五分﹞甘艸﹝五分﹞羚羊角﹝八分﹞竹瀝﹝兩大匙衝服﹞薑汁﹝兩滴衝服﹞

天麻丸

治風因熱而生﹐熱盛則動﹐宜以靜勝其燥﹐養血通絡﹐兼去腎風。

天麻﹝四兩酒浸﹞牛膝﹝四兩酒浸﹞萆﹝四兩﹞元參﹝四兩﹞杜仲﹝七兩﹞

附子﹝一兩﹞羌活﹝三兩﹞獨活﹝三兩﹞當歸﹝十兩﹞生地﹝一斤﹞

共爲細末﹐煉蜜爲丸﹐如桐子大﹐每服五七十丸﹐空心溫酒下。

竹瀝湯

治四肢不收﹐心神恍惚﹐不知人事﹐口不能言。

竹瀝﹝二升﹞生葛汁﹝二升﹞生薑汁﹝二合﹞上三汁和勻﹐分三次溫服。

千金地黃湯

治熱風心煩﹐及脾胃熱壅﹐食不下。

生地汁﹝五升﹞枸杞子汁﹝五升﹞眞酥﹝一升﹞荊瀝﹝五升﹞竹瀝﹝五升﹞

人參﹝八兩﹞茯苓﹝六兩﹞天冬﹝八兩﹞大黃﹝四兩﹞梔子﹝四兩﹞

後五味﹐爲細末﹐納前汁內調勻﹐服一方寸匕﹐日漸加﹐以利爲度。

涼膈散

治心火上盛﹐膈熱有餘﹐目赤頭眩﹐口瘡唇裂﹐吐衄﹐涎嗽稠粘﹐二便淋閉﹐胃熱發斑﹐諸風螈﹐手足搐逆。

連翹梔子薄荷大黃芒硝甘艸黃芩棗﹝一枚﹞蔥﹝一根﹞

地黃飲子

治舌喑不能言﹐足廢不能用﹐腎虛弱﹐其气厥不至舌下。

熟地巴戟山茱萸肉蓯蓉石斛附子五味茯苓菖蒲遠志﹝甘艸水炒﹞

官桂麥冬﹝各等分﹞姜﹝三片﹞棗﹝一枚﹞薄荷葉﹝六張﹞

黑錫丹

治眞元虛憊﹐陽气不固﹐陰气逆衝﹐三焦不和﹐冷气刺痛﹐飲食無味﹐腰背沈重﹐膀胱久冷﹐及陰癥陰毒﹐四肢厥冷﹐不省人事。急用棗湯吞一百粒﹐卽便回陽。

沈香﹝一兩﹞葫蘆巴﹝一兩酒炒﹞陽起石﹝一兩研末水飛﹞肉桂﹝五分﹞破故紙﹝一兩﹞

白茴香﹝一兩﹞肉豆蔻﹝一兩面煨﹞木香﹝一兩﹞金鈴子﹝一兩蒸去皮核﹞硫黃﹝二兩﹞

黑錫﹝二兩去滓﹞用鐵鍋先炒硫黃﹑黑錫﹐結成砂子﹐於地上出火毒﹐研令極細﹐余藥並細末﹐和勻﹐自朝至暮﹐以研至黑光色爲度﹐酒糊丸如梧子大﹐陰漧﹐入布袋內﹐擦令光瑩﹐每用四十丸﹐鹽姜湯下。

急癥﹐多者用至百丸。

古今錄驗續命湯

治中風身體不能自收﹐口不能言﹐冒昧不知痛處﹐或拘急不得轉側。

麻黃﹝三兩﹞桂枝﹝三兩﹞當歸﹝三兩﹞人參﹝三兩﹞石膏﹝三兩﹞

漧薑﹝三兩﹞甘艸﹝三兩﹞川芎﹝三兩﹞杏仁﹝四十枚﹞上九味﹐以水一斗﹐煮取四升﹐溫服一升﹐汗出則愈。

千金三黃湯

治中風手足拘急﹐百節疼痛﹐煩熱﹐心亂﹐惡寒﹐經日不欲飲食。

麻黃﹝四分﹞獨活﹝四分﹞細辛﹝二分﹞黃﹝二分﹞黃芩﹝三分﹞

上五味﹐以水六升﹐煮取三升﹐分三次服。一服小汗﹐二服大汗。心熱加大黃二分﹐腹滿加枳實一枚﹐气逆加人參三分﹐悸加牡蠣三分﹐渴加栝蔞根三分﹐先有寒加附子一枚。

近效白術附子湯

治風虛﹐頭重眩苦﹐食不知味﹐暖肌﹐補中益精气。

白術﹝二兩﹞附子﹝一枚﹞甘艸﹝一兩炙﹞上三味﹐銼爲末﹐每用五錢﹐姜五片﹐棗一枚﹐煎七分﹐去渣服。

卷一

中寒

一陰一陽之謂道﹐天地萬物﹐莫之能外。陽主發舒﹐陰主收斂﹔陽主生長﹐陰主肅殺。人受二气之中以生﹐陰陽調和﹐康彊壽考。次則陽气勝者﹐𨿽不無少偏﹐猶足自立。至陰气一盛﹐則陽气漸消﹐疾病夭折﹐不可究詰矣。寒者陰气也﹐卽肅殺之气也。寒气中人﹐爲禍最烈。仲景欲利濟萬世﹐著傷寒﹑中寒爲二論。《傷寒論》十卷﹐炳如日星﹐後世奉爲科律。《卒病論》六卷﹐自晉以來﹐久已散失﹐無可稽考。然其分爲二門之意﹐則可揣而知也。傷寒者﹐傳變之癥﹐多由發熱而起﹐經所謂凡熱病者皆傷寒之類也。人之陽气﹐未至大衰﹐𨿽感冒風寒﹐一時陽爲陰掩﹐究竟眞陽尙在﹐則陽回气復﹐而病變亦旋瘳。自有《傷寒論》以來﹐後之注釋者﹐若程氏﹑柯氏﹑吳氏﹐代有發明。至諭氏《尙論篇》﹐更暢其說。學人融會貫通﹐可以泛應各當﹐故此編於傷寒門中﹐槪不置喙﹐非闕也﹐實亦無庸更贊一詞也。今於中寒門﹐分列數條﹐蓋恐人不知傳經直中之分﹐仍以治傷寒之法治中寒﹐則大不可耳。傷寒者﹐寒從外來﹔中寒者﹐寒從內發。傷寒多發熱之候﹐中寒則但有厥冷﹐而無發熱之候﹐此必其人之眞陽先虧﹐坎中之火漸爲水淹﹔又必有澄寒痼冷﹐伏於臟腑﹐一遇寒气﹐積病猝發﹐極爲危險。故非气雄力濃之溫劑﹐不能斬關奪門﹐以回眞陽於俄頃﹐非如傷寒傳經之癥﹐可以按部就班也。其見癥列後。

卷一中寒

眞心痛

眞心痛者﹐水來克火﹐寒邪直犯君主﹐脘痛嘔吐﹐身冷﹐手足靑至節﹐甚則旦發夕死﹐茯神四逆湯主之。

茯神四逆湯

﹝自制﹞

茯神﹝二錢﹞附子﹝三錢﹞漧薑﹝一錢﹞人參﹝二錢﹞甘艸﹝五分﹞

木香﹝六分﹞砂仁﹝一錢﹞水三鐘﹐煎至一鐘﹐微溫服。

此方以四逆爲主方﹐加茯神入心﹐以人參佐之。先生云﹐人參大補心脾。證見脘痛嘔吐﹐用香﹑砂以調之﹐則寒邪去而心痛止矣。祖怡注。

朱祖怡姻世丈﹐字漪壘﹐爲外曾祖母朱太君外家之侄孫。常州同鄕﹐前淸孝廉。年長於我﹐與我先後同時受醫學於繩甫先生。晉卿公善於闡發長沙﹐漪壘頗喜精思﹐會心不遠﹐又從而闡發費氏學。今已作古﹐不忍沒其苦心﹐爰隨原文附注於下﹐加祖怡注三字以別之。徐相任識。

卷一中寒

厥心痛

厥心痛者﹐中寒發厥而心痛也。𨿽在包絡﹐然已是心之外腑﹐故手足厥逆﹐身冷汗出﹐便溺淸利﹐甚亦朝發夕死﹐白術四逆湯主之。

白術四逆湯

﹝自制﹞

白術﹝三錢﹞附子﹝三錢﹞漧薑﹝一錢﹞人參﹝二錢﹞茯苓﹝二錢﹞

甘艸﹝五分﹞大棗﹝三枚﹞水三鐘﹐煎一鐘﹐微溫服。

此方亦以四逆爲主﹐而加白術命名者﹐其補土之意﹐已了然矣。其實理中加附子法﹐亦卽四逆加四君法﹐火土相生﹐虛寒兼顧﹐乃溫補法也。祖怡注。

卷一中寒

直中少陰

腎气厥逆﹐腹痛下利﹐手足厥冷﹐小便淸利﹐茴香四逆湯主之。

茴香四逆湯

﹝自制﹞

小茴香﹝二錢﹞附子﹝三錢﹞漧薑﹝一錢﹞破故紙﹝二錢﹞杜仲﹝五錢﹞

茯苓﹝二錢﹞甘艸﹝五分﹞大棗﹝三枚﹞水三鐘﹐煎一鐘﹐溫服。

四逆湯本治少陰﹐此方加茴香泄腎邪﹐佐以茯苓﹔再加杜仲﹑故紙補命門﹐兼治泄瀉﹔紅棗能補土﹐與茯苓同用﹐又能泄腎中水气。仲聖治奔豚﹐有苓桂棗甘湯﹐此方去桂代以茴香﹐更見立方之妙。祖怡注。

卷一中寒

直中厥陰

肝气厥逆﹐脇下及腹中絞痛﹐下利﹐手足厥冷﹐指爪皆靑﹐茱萸附桂湯主之。

茱萸附桂湯

﹝自制﹞

吳萸﹝七分﹞附子﹝二錢﹞肉桂﹝八分﹞當歸﹝三錢﹞白芍﹝一錢五分﹞

白術﹝一錢﹞木香﹝六分﹞烏藥﹝一錢﹞棗﹝二枚﹞姜﹝三片﹞

此方於四逆湯只取附子一味﹐以去沈寒﹐而以茱萸附桂名者﹐先生注重在厥陰也。厥陰爲藏血之髒﹐當然以和營爲主。方意取材於當歸四逆﹐加吳萸﹑生薑﹐去細辛﹑甘艸﹑木通﹐以肉桂易桂枝﹐附﹑桂同用﹐加入吳萸﹐直驅厥陰之寒﹔以歸﹑芍和血﹐木香﹑烏藥順气止痛﹐而用白術﹑姜﹑棗﹐補脾正所以和營也。祖怡注。

以上四方﹐𨿽治中寒﹐仍顧脾胃﹐先生常云﹐脾陽不運﹐虛則寒生。且脾主四肢﹐四逆之癥﹐固以溫本髒爲主﹐而總不離乎脾﹐實理所當然矣。祖怡又注。

卷一中寒

直中厥陰

﹝凡涉傷寒門傳經者不錄。﹞

姜白通湯

治暴卒中寒﹐厥逆嘔吐﹐瀉利色淸﹐气冷﹐肌膚凜栗﹐無汗﹐盛陰沒陽之癥。

附子﹝五錢﹞漧薑﹝五錢﹞蔥白﹝五莖﹞豬膽﹝半枚﹞先將附﹑姜二味煎好﹐後入蔥汁﹑膽汁﹐和勻溫服。

桂歸姜湯

治暴卒中寒﹐兼傷營血者。

附子﹝二錢五分﹞漧薑﹝二錢五分﹞當歸﹝二錢五分﹞肉桂﹝二錢五分﹞水二盞﹐煎至一盞﹐入蜜一蛤蜊殼﹐溫服。

姜歸桂參甘湯

治陽气將回﹐陰寒少殺。

附子﹝一錢五分﹞漧薑﹝一錢五分﹞當歸﹝一錢五分﹞肉桂﹝一錢五分﹞人參﹝二錢﹞

甘艸﹝二錢﹞大棗﹝二枚﹞加蜜三蛤蜊殼﹐溫服。

辛溫平補湯

治暴中寒癥﹐服前三方其陽已回﹐身溫色活﹐手足不冷﹐吐利漸除﹐用此平補臟腑﹐調和營衛﹐俾不致有藥偏之害。

附子﹝五分﹞漧薑﹝五分﹞當歸﹝一錢﹞肉桂﹝五分﹞人參﹝一錢﹞甘艸﹝一錢﹞黃﹝一錢﹞白術﹝一錢土炒﹞白芍﹝一錢酒炒﹞五味子﹝十二粒﹞大棗﹝二枚﹞加蜜五蛤蜊殼﹐溫服。

四逆湯

治三陰經癥﹐四肢厥冷﹐虛寒下利﹐急溫其髒。

甘艸﹝二兩﹞漧薑﹝三兩﹞附子﹝一枚﹞上三味﹐以水二升﹐煎取一升二合﹐分溫再服。

通脈四逆加減湯

治下利淸谷﹐裏寒外熱﹐厥逆惡寒﹐脈微欲絕之證。

甘艸﹝二兩﹞附子﹝大者一枚﹞漧薑﹝三兩彊人可四兩﹞面赤者加蔥九莖。腹中痛者去蔥﹐加芍藥三兩。嘔者加生薑二兩。咽痛者去生薑﹑芍藥﹐加桔梗一兩。利止﹑脈不出者﹐去桔梗﹐加人參二兩。

桂枝去芍藥加麻辛附子湯

治中脘痛﹐心下堅﹐大如盤﹐邊如旋杯﹐水飲所作。

桂枝﹝三兩﹞麻黃﹝二兩﹞細辛﹝二兩﹞甘艸﹝二兩炙﹞附子﹝一枚﹞

生薑﹝三兩﹞大棗﹝十二枚﹞水七升﹐煮麻黃﹐去沫﹐內諸藥﹐煮取二升﹐分三服﹐當汗出如虫行皮中﹐卽愈。

附子粳米湯

治腹中寒气﹐雷鳴切痛﹐胸脇逆滿﹐嘔吐。

附子﹝一枚﹞半夏﹝半升﹞甘艸﹝一兩﹞大棗﹝十枚﹞粳米﹝半升﹞

水八升﹐煮米熟湯成﹐去渣﹐溫服一升。

大建中湯

治心胸中大寒痛﹐嘔不能飲食﹐腹中寒﹐上衝皮起﹐出見有頭足﹐上下痛而不可觸近者。

蜀椒﹝二合﹞漧薑﹝四兩﹞人參﹝二兩﹞水四升﹐煮取二升﹐去渣﹐入飴糖一升﹐微火煮取一升半﹐分溫服。

大黃附子湯

治脇下偏痛﹐發熱﹐其脈緊弦﹐此寒也﹐以溫藥下之。

大黃﹝二兩﹞附子﹝二枚﹞細辛﹝二兩﹞以水五升﹐煮取二升﹐分三服。

理中湯

治自利不渴﹐寒多而嘔﹐腹痛﹐脈沈無力﹐或厥冷拘急﹐或結胸吐蛔。

白術﹝二兩土炒﹞人參﹝一兩﹞漧薑﹝一兩炒﹞甘艸﹝一兩炙﹞每服四錢。自利腹痛加木香﹐利多者倍白術。渴者倍白術。倦臥沈重﹐利不止加附子。腹滿去甘艸。臍下動气﹐去術加桂。悸加茯苓。胸痞加枳實。吐蛔加川椒﹑烏梅。

回陽救急湯

治身不熱﹐頭不痛﹐惡寒戰栗﹐四肢厥冷﹐腹痛吐瀉﹐指甲唇靑﹐或無脈﹐或脈沈遲無力。

附子﹝五分﹞漧薑﹝五分﹞肉桂﹝五分﹞人參﹝五分﹞白術﹝一錢﹞

茯苓﹝一錢﹞半夏﹝七分﹞陳皮﹝七分﹞甘艸﹝二分﹞五味子﹝九粒﹞

無脈加豬膽汁。

卷一

暑熱濕

四序流行﹐春生夏長﹐秋收冬藏。故春爲風木﹐秋爲燥金﹐冬爲寒水﹐各司其令。惟夏則暑熱濕三气疊乘﹐合操其柄﹐此蓋大化循環之運﹐不期然而然﹐而亦不得不然也。所謂不期然而然者﹐何也﹖天一生水﹐貞下起元﹐由水生木﹐由木生火﹐至是而天气下降﹐地气上騰﹐大生廣生﹐百物蕃阜﹐此所謂不期然而然者也。所謂不得不然者何也﹖夏爲火令﹐秋爲金令﹐由夏入秋﹐乃火下起金﹐不惟不能相生﹐而反相克﹐秋令不幾於或息乎﹗全賴地气上騰﹐長夏土旺﹐由火生土﹐借土生金﹐此又大化斡旋之妙用﹐四序方得流行﹐生克方不顚倒﹐所謂不得不然者此也。但暑熱之气自上而下﹐濕气自下而上﹐人在其中﹐無時無處不受其燻蒸燔灼﹐致病已非一端﹐又況起居不愼﹐飲食不節﹐其受病尙可問乎﹗《金匱》有痙濕之訓﹐後賢推而廣之﹐立方愈多﹐醇駁互見。蓋傷寒有痙病﹐時邪亦有痙病﹐而時邪之痙﹐與傷寒之痙﹐又復不同。三气之痙﹐只須究其致病之由﹐或由風熱﹐或由暑熱﹐或由濕熱﹐見癥治癥﹐直截了當。若牽涉傷寒之痙﹐較量比例﹐𨿽繁稱博引﹐更令人滋惑矣。且三气爲病﹐非有沈寒痼冷﹐如冬月傷寒之比﹐若拘執太陽篇中之痙病﹐動輒麻黃﹑桂枝﹐何異抱薪救火乎﹗玆特舉癥於前﹐列方於後﹐以便檢閱。

卷一暑熱濕

剛痙

剛痙者﹐頭痛項彊﹐手足搐逆﹔甚則角弓反張﹐發熱無汗﹐此風熱盛也。熱傷營血﹐筋脈暴縮﹐風入經絡﹐肢節拘攣﹐風熱合而爲病﹐赤芍連翹散主之。

赤芍連翹散

﹝自制﹞

赤芍﹝一錢五分﹞連翹﹝二錢﹞葛根﹝二錢﹞花粉﹝三錢﹞豆豉﹝三錢﹞

防風﹝一錢﹞薄荷﹝一錢﹞獨活﹝一錢﹞甘艸﹝四分﹞經霜桑葉﹝二十張﹞

卷一暑熱濕

柔痙

柔痙者﹐身體重著﹐肢節拘攣﹐有汗而熱。暑熱爲天之气﹐其來甚速﹐其去亦甚速。體重筋攣﹐乃熱邪爲濕所畱﹐故有汗而熱不退也﹐白術苡仁湯主之。

白術苡仁湯

﹝自制﹞

白術﹝一錢﹞茅術﹝一錢﹞苡仁﹝八錢﹞茯苓﹝三錢﹞當歸﹝一錢五分﹞

赤芍﹝一錢﹞薄荷﹝一錢﹞連翹﹝一錢五分﹞花粉﹝三錢﹞甘艸﹝四分﹞鮮荷葉﹝一角﹞

卷一暑熱濕

傷暑

傷暑者﹐汗多體倦﹐渴而引飲﹐心煩脈虛﹐加味白虎湯主之。

加味白虎湯

﹝自制﹞

石膏﹝五錢﹞知母﹝一錢﹞人參﹝一錢﹞茯苓﹝二錢﹞山藥﹝三錢﹞

麥冬﹝二錢﹞石斛﹝三錢﹞甘艸﹝四分﹞粳米﹝一合煎湯代水﹞

卷一暑熱濕

中暑

猝然而倒﹐昏不知人﹐身熱口噤﹐此熱邪內犯君主﹐黃連滌暑湯主之。

黃連滌暑湯

﹝自制﹞

黃連﹝五分﹞黃芩﹝一錢﹞梔子﹝一錢五分﹞連翅﹝一錢五分﹞葛根﹝二錢﹞

茯苓﹝二錢﹞半夏﹝一錢﹞甘艸﹝四分﹞

卷一暑熱濕

傷熱

暑濕气合﹐郁爲大熱﹐五心煩躁﹐坐臥不安﹐渴飲胸痞﹐此三气疊乘﹐已成燎原之勢﹐宜急下存陰﹐三焦通治﹐三解湯主之。

三解湯

﹝自制﹞

黃連﹝五分﹞黃芩﹝一錢﹞大黃﹝四錢﹞梔子﹝一錢五分﹞花粉﹝二錢﹞連翹﹝一錢五分﹞半夏﹝一錢﹞茯苓﹝二錢﹞木通﹝一錢﹞澤瀉﹝一錢五分﹞靑荷梗﹝一尺﹞

卷一暑熱濕

傷濕

傷濕者﹐四肢倦怠﹐食少胸痞﹐加味神術湯主之。

加味神術湯

﹝自制﹞

白術﹝一錢﹞茅術﹝一錢﹞當歸﹝一錢五分﹞茯苓﹝二錢﹞苡仁﹝四錢﹞濃朴﹝一錢﹞砂仁﹝一錢﹞半夏曲﹝三錢炒﹞佩蘭葉﹝一錢﹞川牛膝﹝一錢五分﹞荷葉﹝一角﹞姜﹝二片﹞

卷一暑熱濕

嘔吐

暑月嘔吐﹐乃飲食不節﹐外感不正之气也﹐四正散主之。

四正散

﹝自制﹞

藿香﹝一錢五分﹞茅術﹝一錢﹞濃朴﹝一錢﹞砂仁﹝一錢﹞茯苓﹝二錢﹞

廣皮﹝一錢﹞半夏﹝一錢﹞神曲﹝三錢﹞淡竹茹﹝八分﹞薑汁﹝兩小匙衝服﹞

卷一暑熱濕

泄瀉

暑月泄瀉﹐乃貪涼受寒﹐過食生冷﹐腸胃受傷所致﹐和中化濁湯主之。

和中化濁湯

﹝自制﹞

茅術﹝一錢﹞濃朴﹝一錢﹞茯苓﹝二錢﹞枳殼﹝一錢﹞靑皮﹝一錢﹞砂仁﹝一錢﹞木香﹝五分﹞楂炭﹝三錢﹞車前﹝二錢﹞神曲﹝三錢﹞烏藥﹝一錢﹞荷葉﹝一角﹞煨姜﹝三片﹞

卷一暑熱濕

霍亂轉筋

暑月受邪﹐郁於中焦﹐上吐下瀉﹐手足厥冷﹐筋脈抽掣﹐化逆湯主之。

化逆湯

﹝自制﹞

黃連﹝六分﹞吳萸﹝三分﹞濃朴﹝一錢﹞靑皮﹝一錢﹞藿香﹝一錢五分﹞木瓜﹝一錢﹞木香﹝五分﹞白蔻﹝六分﹞獨活﹝一錢﹞烏藥﹝一錢﹞蒺藜﹝四錢﹞茯苓﹝二錢﹞陰陽水煎服。

卷一暑熱濕

發黃

脾經受濕﹐胃經受熱﹐鬱蒸發黃﹐加味茵陳湯主之。

加味茵陳湯

﹝自制﹞

茵陳﹝二錢﹞木通﹝一錢五分﹞赤苓﹝三錢﹞澤瀉﹝一錢五分﹞苡仁﹝一兩﹞茅術﹝一錢﹞濃朴﹝一錢﹞薄荷﹝一錢﹞靑皮﹝一錢﹞車前﹝二錢﹞靑荷梗﹝一尺﹞

卷一暑熱濕

淋濁

濕熱內蘊﹐移於下焦﹐小溲混濁作痛﹐牡丹皮湯主之。

牡丹皮湯

﹝自制﹞

丹皮﹝二錢﹞赤芍﹝一錢﹞木通﹝一錢﹞萆﹝二錢﹞花粉﹝二錢﹞

瞿麥﹝二錢﹞澤瀉﹝一錢五分﹞車前﹝二錢﹞甘艸﹝四分﹞苡仁﹝一兩煎湯代水﹞

虛體夾濕﹐淋濁不痛﹐加味三才湯主之。

加味三才湯

﹝自制﹞

天冬﹝二錢﹞生地﹝四錢﹞沙參﹝四錢﹞丹參﹝二錢﹞柏仁﹝二錢﹞萆﹝二錢﹞澤瀉﹝一錢五分﹞車前﹝二錢﹞甘艸﹝四分﹞藕﹝三兩﹞苡仁﹝一兩與藕同煎湯代水﹞

卷一暑熱濕

淋濁

﹝凡涉傷寒門痙病者不錄。﹞

海藏神術湯

治內傷冷凍飲料﹐外感寒邪﹐而無汗者。

蒼術﹝二兩﹞防風﹝二兩﹞甘艸﹝一兩﹞蔥白﹑生薑同煎服。

白術湯

治內傷冷物﹐外感風寒﹐有汗者。

白術﹝三兩﹞防風﹝二兩﹞甘艸﹝一兩﹞每服三錢﹐加姜三片煎服。

人參瀉肺湯

治肺經積熱﹐上喘咳嗽﹐胸膈脹滿﹐痰多﹐大便澀。

人參黃芩梔子枳殼薄荷甘艸連翹杏仁大黃桑皮桔梗﹝各等分﹞每服七錢﹐水二盞﹐煎八分服。

天門冬散

治肺壅腦熱鼻幹﹐大便祕澀。

天冬﹝八分﹞桑皮﹝八分﹞升麻﹝八分﹞大黃﹝八分﹞枳殼﹝八分﹞

甘艸﹝八分﹞荊芥﹝一錢﹞水二盞﹐煎八分﹐食後服。

赤茯苓湯

治膀胱濕熱﹐小便不通﹐口苦舌漧﹐咽喉不利。

赤苓豬苓葵子枳實瞿麥木通黃芩車前滑石甘艸﹝各等分﹞加姜三片﹐煎八分服。

龍腦雞蘇丸

除煩熱郁熱﹐肺熱咳嗽﹐吐血鼻衄﹐消渴驚悸﹐膈熱口瘡﹐淸心明目。

薄荷﹝一兩六錢﹞生地﹝六錢﹞麥冬﹝四錢﹞蒲黃﹝二錢﹞阿膠﹝二錢﹞黃﹝一錢﹞人參﹝二錢﹞木通﹝二錢﹞甘艸﹝一錢﹞銀柴胡﹝一錢﹞共研末﹐蜜丸如梧子大﹐每服二十丸。

利膈散

治脾肺大熱﹐虛煩上壅﹐咽喉生瘡。

薄荷荊芥防風桔梗人參牛蒡子甘艸﹝各一兩﹞共爲末﹐每服二錢﹐不拘時沸湯點服。

地黃煎

治熱積。

地黃﹝一斤﹞茯神﹝四兩﹞知母﹝四兩﹞玉竹﹝四兩﹞花粉﹝四兩﹞

麥冬﹝四兩﹞人參﹝二兩﹞石膏﹝八兩﹞地骨皮﹝四兩﹞共研末﹐加白蜜﹑竹瀝﹑薑汁爲丸﹐如梧子大﹐每服三十丸。

碧雪

治一切積熱﹐咽喉口舌生瘡﹐心中煩躁﹐及天行時熱﹐發彊昏憒。

芒硝朴硝硝石馬牙硝靑黛石膏寒水石﹝水飛﹞甘艸﹝各等分﹞先將甘艸煎湯二升﹐去渣﹐入諸藥﹐再煎﹐用柳木棍不住手攪﹐令硝溶得所﹐再入靑黛﹐和勻﹐傾入砂盆內﹐候冷﹐凝結成霜﹐研爲細末。每用少許﹐含化津咽﹐不拘時候。如咽喉壅閉﹐吹藥入喉中﹐卽愈。

麻黃杏子薏苡甘艸湯

治一身盡痛﹐日晡發熱﹐此傷於汗出當風﹐風濕爲病也。

麻黃﹝四兩﹞甘艸﹝一兩﹞苡仁﹝半斤﹞杏仁﹝七十粒﹞每服四錢﹐煎八分﹐有微汗﹐避風。

防己黃湯

治風濕相乘﹐身重﹐汗出惡風。

防己﹝一兩﹞甘艸﹝五錢﹞白術﹝七錢﹞黃﹝一兩二錢﹞共銼細﹐每用五錢﹐大棗一枚﹐姜三片﹐水煎八分服。服後當如虫行皮中﹐從腰下如水。暖坐被上﹐又以一被繞腰以下﹐令微汗。

和劑五積散

治感冒寒邪﹐頭疼身痛﹐項背拘急﹐惡寒嘔吐﹐內傷生冷﹐及寒濕客於經絡。

白芷﹝三兩﹞茯苓﹝三兩﹞半夏﹝三兩﹞當歸﹝三兩﹞川芎﹝三兩﹞甘艸﹝三兩﹞肉桂﹝三兩﹞白芍﹝三兩﹞枳殼﹝六兩﹞麻黃﹝六兩﹞陳皮﹝六兩﹞桔梗﹝十二兩﹞濃朴﹝四兩﹞漧薑﹝四兩﹞蒼術﹝四兩﹞每服四錢﹐加姜三片﹐蔥白三根﹐煎七分﹐熱服。

活人敗毒散

治瘟疫風濕風痰﹐頭痛目眩﹐憎寒惡熱﹐山嵐瘴气。

羌活﹝一兩﹞獨活﹝一兩﹞前胡﹝一兩﹞柴胡﹝一兩﹞茯苓﹝一兩﹞枳殼﹝一兩﹞桔梗﹝一兩﹞人參﹝一兩﹞甘艸﹝五錢﹞共爲末﹐每服二錢﹐水二盞﹐加姜三片﹐煎七分﹐溫服。

淸熱滲濕湯

治熱濕鬱蒸﹐煩熱食少﹐神倦。

黃柏﹝二錢鹽水炒﹞黃連﹝五分﹞茯苓﹝二錢五分﹞澤瀉﹝二錢﹞蒼術﹝二錢五分﹞

白術﹝一錢五分﹞甘艸﹝五分﹞水二鐘﹐煎八分服。

二術四苓湯

治諸濕腫滿﹐一身盡痛﹐發熱煩悶﹐二便不利。

白術蒼術茯苓豬苓澤瀉黃芩羌活芍藥梔子甘艸﹝各等分﹞加姜三片﹐燈芯一撮﹐煎服。

羌活勝濕湯

治脊痛項彊﹐腰如折﹐項如拔﹐上衝頭痛。

羌活﹝一錢﹞獨活﹝一錢﹞本﹝一錢五分﹞防風﹝一錢五分﹞蔓荊子﹝一錢﹞

川芎﹝八分﹞甘艸﹝四分﹞水煎八分﹐溫服。

除濕湯

治寒濕所傷﹐身體重著﹐腰腳酸疼﹐大便溏泄﹐小便或澀或利。

半夏曲﹝二錢﹞濃朴﹝二錢﹞蒼術﹝二錢﹞藿香葉﹝一兩﹞陳皮﹝一兩﹞

甘艸﹝七錢﹞白術﹝一兩﹞茯苓﹝一兩﹞每服四錢﹐加姜三片﹐棗二枚煎。

人參白虎湯

治傷暑汗多而渴。

知母﹝六錢﹞石膏﹝一斤﹞甘艸﹝二兩﹞粳米﹝一合﹞人參﹝三兩﹞

水一斗﹐煮米熟湯成﹐去渣﹐溫服一升。

淸暑益气湯

治傷暑﹐四肢倦怠﹐胸滿气促﹐肢節疼﹐或气髙而喘﹐身熱而煩﹐心下痞脹﹐小便黃數﹐大便溏泄﹐口渴﹐不思飲食﹐自汗﹐體重。

人參﹝一錢﹞黃﹝一錢﹞升麻﹝一錢﹞蒼術﹝一錢﹞白術﹝五分﹞

神曲﹝五分﹞陳皮﹝三分﹞炙甘艸﹝三分﹞黃柏﹝三分﹞麥冬﹝三分﹞

當歸﹝三分﹞漧葛﹝三分﹞澤瀉﹝三分﹞靑皮﹝三分﹞五味子﹝三分﹞

水煎服。

生脈散

治熱傷元气﹐肢體倦怠﹐气短懶言﹐口漧作渴﹐汗出不止。

人參麥冬五味子﹝各等分﹞水煎服。

竹葉石膏湯

治暑熱煩躁。

石膏﹝一兩﹞半夏﹝二錢﹞人參﹝三錢﹞麥冬﹝三錢﹞甘艸﹝二錢﹞

竹葉﹝二十張﹞加姜三片﹐煎服。

香薷飲

治一切暑熱腹痛﹐或霍亂吐瀉﹑煩心等癥。

香薷﹝一斤﹞濃朴﹝八兩﹞白扁豆﹝八兩﹞水煎服。加茯苓﹑甘艸﹐名五物香薷飲。去扁豆﹐加黃連﹐名黃連香薷飲。

十味香薷飲

治伏暑﹐身體倦怠﹐神昏﹐頭重﹐吐利。

香薷人參陳皮白術茯苓黃木瓜濃朴扁豆甘艸﹝各五錢﹞每用一兩﹐水煎服。

桂苓甘露飲

治伏暑發渴﹐脈虛﹐水逆。

茯苓﹝一兩﹞澤瀉﹝一兩﹞白術﹝一兩﹞石膏﹝一兩﹞滑石﹝四兩﹞

寒水石﹝一兩﹞豬苓﹝五錢﹞人參﹝一兩﹞甘艸﹝一兩﹞漧葛﹝一兩﹞

木香﹝一兩﹞藿香﹝一兩﹞肉桂﹝五錢﹞每服三錢﹐溫湯調下。

五苓散

治暑濕爲病﹐發熱頭痛﹐煩躁而渴。

白術﹝一兩五錢﹞茯苓﹝一兩五錢﹞豬苓﹝一兩五錢﹞桂枝﹝一兩﹞澤瀉﹝二兩五錢﹞

共爲末﹐每服二三錢﹐熱湯調下。

三黃石膏湯

治濕火熾盛。

黃連﹝五分﹞黃芩﹝一錢﹞黃柏﹝一錢﹞石膏﹝三錢﹞元參﹝一錢﹞

山梔﹝一錢﹞知母﹝一錢五分﹞甘艸﹝七分﹞水煎服。

蒼術白虎湯

治煩渴汗多﹐舌苔白膩。

蒼術﹝二錢﹞石膏﹝五錢﹞知母﹝一錢五分﹞甘艸﹝五分﹞粳米﹝一撮﹞水煎服。

六和湯

治心脾不調﹐气不升降﹐霍亂吐瀉﹐寒熱交作﹐冒暑伏熱﹐煩悶成痢。

香薷﹝三錢﹞砂仁﹝五分﹞半夏﹝五分﹞杏仁﹝五分﹞人參﹝五分﹞甘艸﹝五分﹞赤苓﹝二錢﹞藿香﹝一錢﹞扁豆﹝二錢﹞濃朴﹝一錢﹞木瓜﹝一錢﹞紅棗﹝五枚﹞姜﹝三片﹞

消暑丸

治伏暑引飲﹐脾胃不利。

半夏﹝一斤﹞甘艸﹝八兩﹞茯苓﹝八兩﹞姜湯糊爲丸﹐如梧子大﹐每服五十丸。

地楡散

治中暑﹐昏迷不省人事欲死者﹐並治煩躁﹐口苦舌漧﹐頭痛惡心﹐不思飲食﹐及血痢。

地楡赤芍黃連靑皮﹝各等分﹞每服三錢﹐水煎服。

大順散

治冒暑伏寒﹐引飲過多﹐脾胃受濕﹐水谷不分﹐淸濁相干﹐陰陽气逆﹐霍亂嘔吐。

甘艸漧薑杏仁桂枝﹝各等分﹞共爲末﹐每服二三錢﹐湯點服。

卷二

秋燥

燥爲六淫之一﹐《內經》於此條﹐並未大暢其說。至西昌諭氏著《秋燥論》一篇﹐謂世俗相沿﹐誤以濕病爲燥病﹐解者亦競以燥病爲濕病﹐而於《內經》所謂「秋傷於燥﹐上逆而咳﹐發爲痿厥」數語﹐全然誤會﹐可謂獨具隻眼﹐大聲喝破矣。惟篇中謂秋不遽燥﹐大熱之後﹐繼以涼生﹐涼生而熱解﹐漸至大涼﹐而燥令乃行焉。

此則燥字之義﹐乃作大涼解﹐而燥中全無熱气矣。獨不思「秋陽以暴之」一語﹐朱子注中﹐謂秋日燥烈﹐言暴之幹也。可見秋陽甚於夏日﹐燥非全主乎涼。乃篇中又申其說﹐以爲天道春不分不溫﹐夏不至不熱﹐則秋不分不燥之意﹐隱然言下矣。信斯言也﹐則必秋分以後﹐方得謂之秋燥。是燥病亦只主得半季﹐而秋分以前之四十五日﹐全不關秋燥矣。由斯以推﹐則冬至以後方是傷寒﹐春分以後方是春溫﹐夏至以後方是三气﹔而於冬至以前﹐春分以前﹐夏至以前﹐秋分以前之四十五日內﹐所感者爲何气﹐所得者謂之何病乎﹖愚謂燥者幹也﹐對濕言之也。立秋以後﹐濕气去而燥气來。初秋尙熱﹐則燥而熱﹔深秋旣涼﹐則燥而涼。以燥爲全體﹐而以熱與涼爲之用﹐兼此二義﹐方見燥字圓相。若專主一邊﹐遺漏一邊﹐恐非確論。竊附管見或亦愚者千慮之一得云。

卷二秋燥

肺燥

肺受燥熱﹐發熱咳嗽﹐甚則喘而失血﹐淸金保肺湯主之。

淸金保肺湯

﹝自制﹞

天冬﹝一錢五分﹞麥冬﹝一錢五分﹞南沙參﹝三錢﹞北沙參﹝三錢﹞石斛﹝二錢﹞玉竹﹝三錢﹞貝母﹝二錢﹞茜根﹝二錢﹞杏仁﹝三錢﹞蔞皮﹝三錢﹞茯苓﹝二錢﹞蛤粉﹝三錢﹞梨﹝三片﹞藕﹝五片﹞

淸金保肺﹐必先甘涼養胃﹐以胃爲肺之來源﹐脾爲肺母也。二沙﹑麥冬﹑玉竹﹑石斛﹐是肺藥亦是胃藥。甘不妨胃﹐潤能保肺﹐是先賢之定法﹐亦是費氏的絕唱。祖怡注。

肺受燥涼﹐咳而微喘﹐气郁不下﹐潤肺降气湯主之。

潤肺降气湯

﹝自制﹞

沙參﹝四錢﹞蔞仁﹝四錢﹞桑皮﹝二錢﹞蘇子﹝二錢﹞杏仁﹝三錢﹞

旋復花﹝一錢絹包﹞橘紅﹝一錢﹞郁金﹝二錢﹞合歡花﹝二錢﹞鮮姜皮﹝五分﹞

此方重在气郁不下﹐爲咳而微喘之原因。乃秋涼抑鬱肺气﹐涼而兼燥﹐肺少津液上供﹐肺气不得下降而咳。郁解津回﹐燥能轉潤﹐而气自下降也。祖怡注。

卷二秋燥

心燥

心受燥熱﹐渴而煩冤﹐養心潤燥湯主之。

養心潤燥湯

﹝自制﹞

松子仁﹝二錢﹞柏子仁﹝二錢﹞天冬﹝二錢﹞丹參﹝二錢﹞當歸﹝二錢﹞

犀角﹝五分﹞生地﹝五錢﹞人參﹝一錢﹞茯神﹝二錢﹞甘艸﹝四分﹞藕汁﹝半杯衝服﹞

此方重在渴而煩冤。心主生血﹐心受燥熱﹐則不能生血﹐而心失養。渴而煩冤者﹐心不得受邪﹐一受邪則如銜冤而無門可訴﹐形容心之痛苦﹐呼之欲出矣。以丹參﹑茯神﹑柏仁﹑當歸﹑人參養心﹔以松仁﹑天冬﹑甘艸﹑藕汁﹐潤其燥﹐止其渴而緩其急。當歸心家要藥﹐性𨿽溫而質特潤﹐又爲血中气藥﹐在天冬﹑犀角﹑生地﹑藕汁大劑涼潤中﹐借以通心气而舒心神﹐則燥郁解而生血作用可恢復正常矣。祖怡注。

心受燥涼﹐心煩而膈上喘滿﹐淸燥解郁湯主之。

淸燥解郁湯

﹝自制﹞

人參﹝一錢﹞丹參﹝三錢﹞茯神﹝二錢﹞半夏﹝一錢﹞柏仁﹝二錢﹞

當歸﹝二錢﹞郁金﹝二錢﹞廣皮﹝二錢﹞沈香﹝四分人乳磨衝﹞

此方與上第三方﹐同用丹參﹑茯神﹑柏仁﹑當歸﹑人參﹐皆補血養心﹐潤燥除煩主藥也。心肺同居膈上﹐气血別有一小循環﹐關系特爲密切。心病而肺亦喘滿﹐肺本惡涼﹐亦遭波及而肺气郁﹐故以沈香﹑郁金舒其气﹔郁必有痰﹐以橘﹑半化其痰。沈香以人乳磨衝﹐不獨潤燥﹐且以護血。不用肺受燥涼上第二方之法者﹝只有郁金一味相同﹞﹐彼重於咳﹐此重在喘滿也。祖怡注。

卷二秋燥

肝燥

肝受燥熱﹐則血分枯槁﹐筋縮爪幹﹐涵木養營湯主之。

涵木養營湯

﹝自制﹞

生地﹝三錢﹞熟地﹝三錢﹞人參﹝一錢﹞白芍﹝一錢﹞棗仁﹝一錢五分炒研﹞秦艽﹝一錢﹞麥冬﹝一錢五分﹞木瓜﹝一錢﹞五味子﹝五分﹞當歸﹝二錢﹞紅棗﹝十枚﹞桑枝﹝一尺﹞

此方以二地滋水涵木﹔以歸﹑芍潤燥養營﹔以棗仁合生脈﹐酸甘化陰﹐制丙火而收散失之气液。重用紅棗以緩肝之急﹔木瓜以收胃气之散失﹔合秦艽﹑桑枝舒筋﹐以肝主筋也。祖怡注。

肝受燥涼﹐血澀不行﹐筋短脇痛﹐當歸潤燥湯主之。

當歸潤燥湯

﹝自制﹞

歸身﹝二錢﹞白芍﹝一錢五分﹞紅花﹝五分﹞木瓜﹝一錢﹞秦艽﹝一錢﹞

丹參﹝二錢﹞牛膝﹝二錢﹞川斷﹝二錢﹞獨活﹝一錢﹞橘餅﹝四錢﹞紅棗﹝十枚﹞

歸﹑芍﹑棗養營﹐秦艽﹑木瓜舒筋﹐用法與前第五方意同。再加丹參﹑紅花養血活血。筋縮必先見於足﹐故用中風證中之川斷﹑獨活﹑牛膝﹐而以橘餅調和肝胃。此方重在肝受燥涼而血行澀滯﹐故重用養營活血以暢通之。祖怡注。

卷二秋燥

脾燥

脾本喜燥﹐但燥熱太過﹐則爲焦土﹐而生機將息﹐令人體疲便硬﹐反不思食﹐此正如亢旱之時﹐赤地千里﹐禾稼不生也﹐澤下湯主之。

澤下湯

﹝自制﹞

人參﹝一錢﹞當歸﹝二錢﹞白芍﹝一錢﹞生地﹝六錢﹞白蘇子﹝三錢﹞

大麻仁﹝三錢﹞石斛﹝三錢﹞山藥﹝三錢﹞料豆﹝三錢﹞紅棗﹝十枚﹞

參﹑棗﹑歸﹑芍﹐脾家血分藥﹐與涵木養營湯同。以肝藏血﹐脾統血也。生地與山藥﹑料豆同用﹐有補脾及腎之意﹐所以命名澤下。石斛有鹹味者﹐亦能滋腎﹐因脾燥必吸腎陰。气血虛之便硬﹐反不思食﹐無攻瀉之可進﹐麻仁﹑蘇子油多潤腸﹐不妨气血﹐最爲穩著。祖怡注。

卷二秋燥

腎燥

腎受燥熱﹐淋濁溺痛﹐腰腳無力﹐久爲下消﹐女貞湯主之。

女貞湯

﹝自制﹞

女貞子﹝四錢﹞生地﹝六錢﹞龜版﹝六錢﹞當歸﹝二錢﹞茯苓﹝二錢﹞

石斛﹝二錢﹞花粉﹝二錢﹞萆﹝二錢﹞牛膝﹝二錢﹞車前子﹝二錢﹞大淡菜﹝三枚﹞

女貞常綠喬木﹐純陰至靜﹐虫食其葉﹐能生白蠟﹐爲止血聖藥﹐而況於其子。臣以生地﹑龜版﹑石斛﹑花粉﹑淡菜滋補腎陰﹐鹹寒有情﹐燥熱化解無餘。當歸以去鮏气﹐茯苓以顧脾胃﹐萆﹑牛膝﹑車前﹐則爲淋濁溺痛而設。祖怡注。

腎受燥涼﹐腰痛足弱﹐溲便短澀﹐蓯蓉湯主之。

蓯蓉湯

﹝自制﹞

肉蓯蓉﹝三錢漂淡﹞枸杞﹝三錢﹞菟絲子﹝四錢﹞當歸﹝二錢﹞杜仲﹝三錢﹞

料豆﹝三錢﹞茯苓﹝二錢﹞牛膝﹝二錢﹞甘艸﹝四分﹞紅棗﹝十枚﹞姜﹝二片﹞

蓯蓉咸溫﹐塡精補血﹐植物而有似乎動物。腎臟燥涼﹐髓枯血少﹐便閉﹐非鮮首烏﹑當歸﹑麻仁﹑蘇子﹑蜂蜜所能必通者﹐惟蓯蓉之潤﹐足以通之。枸杞﹑菟絲﹑杜仲﹑料豆﹐亦腎家要藥﹔當歸﹑牛膝﹐活血舒筋﹔甘艸﹑茯苓﹑姜﹑棗﹐以顧脾胃﹔生薑兼能去涼﹐茯苓兼能通溺﹐歸﹑菟﹑姜﹑棗﹐並以解蓯蓉之腥濁﹐顧全心胃﹐制方縝密極矣。

歸﹑苓﹑膝三味﹐上兩方皆同用。祖怡注。

卷二秋燥

胃燥

胃受燥熱﹐津液漧枯﹐渴飲殺谷﹐玉石淸胃湯主之。

玉石淸胃湯

﹝自制﹞

玉竹﹝三錢﹞石膏﹝四錢﹞花粉﹝二錢﹞石斛﹝三錢﹞生地﹝五錢﹞

人參﹝一錢﹞麥冬﹝二錢﹞蛤粉﹝四錢﹞山藥﹝三錢﹞茯苓﹝二錢﹞甘蔗汁﹝半杯衝服﹞

此方淸胃﹐以玉竹﹑石膏﹑蔗汁﹐救津液而解渴飲。以蔗汁之甘寒﹐代知母之苦寒。以人參﹑麥冬﹑山藥﹑茯苓﹐顧脾胃之正气。以石斛花粉﹑生地﹑蛤粉﹐助石﹑玉﹑蔗汁收全功。生地顧腎﹐地﹑冬同用﹐金水相生。蛤粉所以化燥痰。用玉竹﹑麥冬﹑石斛﹑茯苓﹑蛤粉﹐與肺受燥熱淸金保肺湯同。用人參﹑山藥﹑生地﹑料豆﹐與脾受燥熱澤下湯同。淸胃之法﹐盡美盡善矣。祖怡注。

卷二秋燥

小腸燥

小腸受燥熱﹐水谷之精不能灌輸﹐溲溺澀痛﹐滋陰潤燥湯主之。

滋陰潤燥湯

﹝自制﹞

天冬﹝一錢五分﹞麥冬﹝一錢五分﹞丹參﹝二錢﹞元參﹝一錢五分﹞阿膠﹝一錢五分蛤粉炒﹞

丹皮﹝一錢五分﹞牛膝﹝一錢五分﹞澤瀉﹝一錢五分﹞生地﹝五錢﹞琥珀﹝一錢﹞燈芯﹝三尺﹞

小腸以火腑受燥气﹐劫陰耗血﹐焚如之禍甚急。二冬﹑膠﹑地﹐𨿽非小腸正藥﹐而救陰補血﹐其力甚偉。以琥珀﹑丹參﹑元參﹑丹皮﹑燈芯﹑澤瀉﹑牛膝﹐通溲溺﹐瀉相火﹐導之使從膀胱大腸而下出﹐小腸之燥火解﹝小腸火方﹐亦用二冬﹑琥珀﹑丹參﹑生地﹑丹皮﹑燈芯﹐可以互參﹞﹐而本腑安矣。祖怡注。

卷二秋燥

大腸燥

大腸受燥熱﹐則髒陰枯槁﹐腸胃不通﹐大便祕結﹐淸燥潤腸湯主之。

淸燥潤腸湯

﹝自制﹞

生地﹝三錢﹞熟地﹝三錢﹞當歸﹝二錢﹞麻仁﹝三錢﹞蔞仁﹝四錢﹞

郁李仁﹝二錢﹞石斛﹝三錢﹞枳殼﹝一錢蜜水炒﹞靑皮﹝一錢五分蜜水炒﹞金橘餅﹝一枚﹞

此方以二地﹑三仁爲主藥﹐生津潤燥﹐開結之力頗速。再加當歸養血﹐石斛養胃﹐靑皮﹑枳殼皆蜜水炒﹐協金橘餅流通肺胃之气。肺與大腸相表裏﹐補其髒必兼疏其腑﹐瀉其腑必兼顧其髒﹐此臟腑相連﹐不可分割之定理也。祖怡注。

或問脾胃大小腸﹐何以不立燥涼方﹖答曰﹐胃爲水谷之海﹐脾爲濕土之髒﹐秋感燥涼﹐不畏其燥。且《金匱》云﹐大腸有寒者多溏﹐小腸有寒者其人下重便血。其毋庸立燥涼方宜矣。本門方用紅棗十枚者﹐有肝燥熱﹑燥涼﹐脾燥熱﹑腎燥涼﹐共四方。祖怡又注。

卷二秋燥

大腸燥

滋燥養營湯

治皮膚皴揭﹐筋燥爪幹。

當歸﹝二錢﹞生地﹝一錢五分﹞熟地﹝一錢五分﹞白芍﹝一錢五分﹞秦艽﹝一錢五分﹞

黃芩﹝一錢五分﹞防風﹝一錢﹞甘艸﹝五分﹞水煎服。

大補地黃丸

治精血枯涸燥熱。

黃柏﹝四兩﹞熟地﹝四兩﹞當歸﹝三兩﹞山藥﹝三兩﹞知母﹝四兩﹞

枸杞﹝三兩﹞萸肉﹝二兩﹞白芍﹝二兩﹞生地﹝二兩五錢﹞肉蓯蓉﹝一兩五錢﹞

元參﹝一兩五錢﹞研細末﹐蜜爲丸﹐如梧子大﹐每服七八十丸。

潤腸丸

治脾胃中伏火﹐大便祕澀﹐或幹結不通﹐全不思食。

麻仁﹝五錢﹞桃仁﹝五錢﹞羌活﹝五錢﹞歸尾﹝五錢﹞大黃﹝五錢﹞

皂角仁﹝五錢﹞秦艽﹝五錢﹞研細末﹐蜜爲丸﹐如梧子大﹐每服三五十丸。

導滯通幽湯

治大便難﹐幽門不通上衝﹐吸門不開噎塞﹐不便燥祕﹐气不得下。

當歸﹝一錢﹞升麻﹝一錢﹞桃仁﹝一錢﹞生地﹝五分﹞熟地﹝五分﹞

紅花﹝三分﹞甘艸﹝三分﹞水煎﹐調檳榔末五分服。

淸涼飲子

治上焦積熱﹐口舌咽鼻漧燥。

黃芩﹝二錢﹞黃連﹝五分﹞薄荷﹝一錢五分﹞元參﹝一錢五分﹞當歸﹝一錢五分﹞

白芍﹝一錢五分﹞甘艸﹝一錢﹞水煎服。

元戎四物湯

治髒結祕澀者。

當歸川芎白芍熟地桃仁大黃﹝各等分﹞水煎服。

大補丸

降陰火﹐補腎水﹐治陰虛燥熱。

黃柏﹝四兩﹞知母﹝四兩﹞地黃﹝六兩﹞龜版﹝六兩﹞共研末﹐加豬脊髓和煉蜜丸﹐每服七十丸。

淸燥救肺湯

治諸气郁﹐諸痿喘嘔。

桑葉﹝二錢﹞石膏﹝二錢﹞甘艸﹝一錢﹞人參﹝七分﹞麻仁﹝一錢﹞

阿膠﹝八分﹞麥冬﹝一錢二分﹞杏仁﹝七分﹞枇杷葉﹝一片﹞水煎服。痰多加貝母﹑栝蔞。

血枯加生地。熱甚加羚羊角。

瓊玉膏

治肺燥﹐咽漧而咳。

地黃﹝四斤﹞茯苓﹝十二兩﹞人參﹝六兩﹞白蜜﹝二斤﹞先將地黃熬汁去渣﹐入蜜煉稠﹐再將參﹑苓爲末﹐和入瓷罐﹐隔湯煮一炷香﹐白湯化服。又方加琥珀﹑沈香各五錢。

麥門冬湯

治火逆上气﹐咽喉不利。

麥冬﹝七升﹞半夏﹝一升﹞人參﹝三兩﹞甘艸﹝二兩﹞粳米﹝三合﹞

大棗﹝十二枚﹞水煎﹐米熟湯成﹐溫服一升。

活血潤燥生津湯

治內燥津液枯少。

當歸﹝二錢﹞白芍﹝一錢﹞熟地﹝四錢﹞天冬﹝一錢五分﹞麥冬﹝一錢五分﹞

栝蔞﹝三錢﹞桃仁﹝八分﹞紅花﹝五分﹞水煎服。

黃湯

治心中煩﹐不生津液﹐不思飲食﹐黃﹝三兩﹞熟地﹝三兩﹞白芍﹝三兩﹞天冬﹝三兩﹞麥冬﹝三兩﹞

茯苓﹝一兩﹞人參﹝三錢﹞五味子﹝三錢﹞甘艸﹝三錢﹞共研末﹐每服三錢﹐加烏梅﹑姜﹑棗煎。

卷二

火

外因之病﹐風爲最多﹔內因之病﹐火爲最烈。風者天之气﹐火者人之气也。火之爲物﹐本無形質﹐不能孤立﹐必與一物相爲附麗﹐而始得常存。故方其靜也﹐金中有火﹐而金不銷也﹔木中有火﹐而木不焚也﹔水中有火﹐而水不沸也﹔土中有火﹐而土不焦也﹔但見有金﹑有木﹑有水﹑有土﹐而不見火也。五行各有其用﹐五行惟火無體﹐火之體﹐卽以金木水土之體爲之體也。及其發而莫可遏也﹐銷金爍石﹐焚崗燎原﹐而炎威乃不可響邇矣。

人身之火﹐何獨不然﹐方其靜也﹐肺气肅而大腸潤﹐金不銷也﹔肝气平而膽气淸﹐木不焚也﹔腎气充而膀胱通﹐水不沸也﹔脾气健而胃气和﹐土不焦也。一經激發﹐則金銷水涸﹐木毀土焦﹐而百病叢生矣。其因於風者爲風火﹔因於濕者爲濕火﹔因於痰者爲痰火。陽亢者爲實火﹔勞傷者爲虛火﹔血虛者爲燥火﹔遏抑者爲郁火﹔酒色受傷者爲邪火﹔瘡瘍蘊結者爲毒火。又有一種無名之火﹐不歸經絡﹐不主病癥﹐暴猝舉發﹐莫能自制﹐則气血偏勝所致也。種種火癥﹐或由本經自發﹐或由他經侵克﹐或有數經合病﹐必察其所以致病之由﹐方能對病施治﹐業醫者尙愼旃哉﹗

卷二火

肺火

肺火自本經而發者﹐緣燥气相逼﹐淸肅之令不能下行﹐故肺气焦滿﹐微喘而咳﹐煩渴欲飲﹐鼻端微紅﹐肌膚作癢﹐潤燥瀉肺湯主之。

潤燥瀉肺湯

﹝自制﹞

玉竹﹝四錢﹞蔞皮﹝三錢﹞桑皮﹝三錢﹞沙參﹝四錢﹞麥冬﹝二錢﹞

黃芩﹝一錢﹞貝母﹝二錢﹞杏仁﹝三錢﹞苡仁﹝四錢﹞梨汁﹝半杯衝服﹞

此方用玉竹﹑沙參﹑麥冬﹑貝母﹑蔞皮﹑杏仁﹐同於淸金保肺湯。而梨直用汁﹐因火之烈尢甚於燥。金本畏火﹐東垣治肺熱如火﹐煩燥引飲而晝甚者﹐用一味黃芩湯﹐以瀉肺金气分之火。先生因之﹐再加栝蔞﹑桑皮﹑苡仁﹐而肺家之實火可以下行而出矣。祖怡注。

卷二火

心火

心火熾盛﹐五中煩燥﹐面紅目赤﹐口燥唇裂﹐甚則衄血吐血﹐加味瀉心湯主之。

加味瀉心湯

﹝自制﹞

黃連﹝五分﹞犀角﹝五分﹞蒲黃﹝一錢﹞天冬﹝二錢﹞丹參﹝二錢﹞

元參﹝一錢五分﹞連翹﹝二錢﹞茯苓﹝二錢﹞甘艸﹝五分﹞淡竹葉﹝二十張﹞燈芯﹝三尺﹞

此方以黃連淸气分之火﹐以犀角解血分之熱﹐丹參﹑元參﹑天冬﹑甘艸以淸養心臟﹐連翹﹑蒲黃﹑竹葉﹑燈芯以佐連﹑犀。再以茯苓佐甘艸之甘淡﹐所以顧脾胃也。瀉心家實火﹐而不忘脾胃﹐所謂毋使過之﹐傷其正也。《內經》之眞理﹐吾於先生得之矣。祖怡注。

心血大虧﹐心陽鼓動﹐舌絳無津﹐煩燥不寐﹐加味養心湯主之。

加味養心湯

﹝自制﹞

天冬﹝一錢五分﹞麥冬﹝一錢五分﹞生地﹝五錢﹞人參﹝一錢﹞丹參﹝二錢﹞

龜版﹝五錢﹞當歸﹝一錢五分﹞茯神﹝二錢﹞柏仁﹝二錢﹞棗仁﹝一錢五分﹞

遠志﹝五分﹞甘艸﹝四分﹞淡竹葉﹝二十張﹞

同一心火﹐同一煩燥﹐前證爲實火﹐此由陰血虛。用天王補心丹方﹐去桔梗﹑元參﹑茯苓﹑五味﹐而加龜版﹑茯神﹑甘艸﹑竹葉﹐不獨心肝脾可資挹注﹐主血三髒俱已顧到﹐卽與血同類之肺腎陰分﹐亦未放過。此方與心受燥熱養心潤燥湯﹐大半相同﹐所不同者彼用犀角﹐此用龜版﹔彼只用天冬﹐此兼用麥冬﹔彼兼用松仁﹐此只用柏仁﹔彼用藕汁﹐此用竹葉﹔更加棗仁﹑遠志﹐異中有同﹐同中有異。初學制方選藥﹐必須於異同中求之。治心方如此﹐其他諸方﹐亦何莫不然。祖怡注。

卷二火

肝膽火

肝膽火盛﹐肋痛耳聾﹐口苦筋痿﹐陰痛﹐或淋濁溺血﹐加味丹梔湯主之。

加味丹梔湯

﹝自制﹞

丹皮﹝二錢﹞山梔﹝一錢五分﹞赤芍﹝一錢﹞龍膽艸﹝一錢﹞夏枯艸﹝一錢五分﹞

當歸﹝一錢五分﹞生地﹝四錢﹞柴胡﹝一錢﹞木通﹝一錢﹞車前﹝二錢﹞燈芯﹝三尺﹞

此條見證﹐與本門後附見龍膽瀉肝湯相仿佛﹐而去黃芩﹑澤瀉﹑甘艸﹐加丹皮﹑山梔﹑赤芍﹑夏枯艸﹑燈芯﹐同樣能去肝膽實火。方𨿽小異﹐效力則大致相同。二方皆用當歸﹑生地﹑補血涼血﹐以肝乃藏血之髒﹐瀉其腑必須顧其髒﹐且以舒其筋也。祖怡注。

卷二火

脾火

脾有伏火﹐口燥唇幹﹐煩渴易饑﹐熱在肌肉﹐加味瀉黃散主之。

加味瀉黃散

﹝自制﹞

防風﹝一錢﹞葛根﹝二錢﹞石膏﹝四錢﹞石斛﹝三錢﹞山梔﹝一錢五分﹞

茯苓﹝三錢﹞甘艸﹝四分﹞荷葉﹝一角﹞粳米﹝一撮煎湯代水﹞

本方用瀉黃散去藿香而加葛根﹑石斛﹑茯苓﹑荷葉﹑粳米﹔從白虎湯法﹐去知母而添升陽散火意﹐淸中有發﹐發中有淸﹐陽升火散﹐而無抑遏之患。此條當與先生《醫方論》瀉黃散對比觀之﹐更易明白。祖怡注。

卷二火

腎火

腎火者﹐龍火也。龍不蟄藏﹐飛騰於上﹐口燥咽漧﹐面紅目赤﹐耳流膿血﹐不聞人聲﹐加味腎熱湯主之。

加味腎熱湯

﹝自制﹞

磁石﹝四錢﹞牡蠣﹝四錢﹞生地﹝四錢﹞白術﹝一錢﹞白芍﹝一錢﹞

人參﹝一錢﹞元參﹝二錢﹞甘艸﹝五分﹞豬腎﹝二枚煎湯代水﹞

生地﹑元參﹑白芍﹑豬腎﹐養陰益腎﹐顯而易見。加磁石以鎭之﹐牡蠣以潛之﹐二味腎家藥﹐亦顯而易見。用參﹑術﹑艸等中州藥者﹐龍火上騰﹐必是脾胃砥柱失守所致﹔中州有砥柱﹐龍火必無由而上騰矣。祖怡注。

陽火可瀉﹐陰火不可瀉﹐況龍性難馴﹐逆而折之﹐反肆衝激。故丹溪滋腎丸﹐於滋陰藥中﹐加肉桂一味﹐導龍歸海﹐從治之法﹐最爲精當。玆更推展其意﹐制潛龍湯主之。

潛龍湯

﹝自制﹞

龍齒﹝二錢﹞龜版﹝八錢﹞生地﹝五錢﹞龍骨﹝二錢﹞知母﹝一錢﹞

黃柏﹝一錢﹞人參﹝一錢﹞元參﹝二錢﹞蛤粉﹝四錢﹞肉桂﹝四分﹞鮑魚﹝一兩切片煎湯代水﹞

黃柏﹑知母﹑肉桂﹐取一陽居二陰之中﹐成爲坎象。不用肉桂﹐則龍不肯歸海。旣用肉桂﹐尙恐知﹑柏之力不足以駕馭﹐故加人參﹑元參﹑生地以佐之。再用龍骨澀而兼鎭﹐龍齒但鎭不澀﹔龜版﹑蛤粉﹑鮑魚﹐則潛陽卽所以潛龍。而一味肉桂﹐處於羣陰之中﹐當亦馴服﹐而潛藏不顯矣。祖怡注。

卷二火

胃火

胃火熾盛﹐煩渴引飲﹐牙齦腐爛﹐或牙宣出血﹐面赤發熱﹐玉液煎主之。

玉液煎

﹝自制﹞

石膏﹝五錢﹞生地﹝五錢﹞石斛﹝三錢﹞麥冬﹝二錢﹞玉竹﹝四錢﹞

葛根﹝二錢﹞桔梗﹝一錢﹞薄荷﹝一錢﹞白茅根﹝八錢﹞甘蔗汁﹝半杯衝服﹞

此方與胃燥玉石淸胃湯﹐同樣用石膏﹑玉竹﹑生地﹑麥冬﹑石斛﹑蔗汁﹐而去人參﹑山藥﹑茯苓者﹐火之烈更甚於燥也。花粉﹑蛤粉﹐未嘗不能淸化熱痰﹐去之而加葛根﹑桔梗﹑薄荷﹑茅根者﹐胃火已及血分﹐宜升陽散火﹐兼淸血分也。以此方與玉石淸胃湯比﹐彼爲淸潤﹐此爲淸散。觀於玉﹑石二味之互爲重輕﹐亦可識其用意之所在矣。祖怡注。

卷二火

小腸火

心經之火﹐移於小腸﹐溲溺淋濁﹐或澀或痛﹐琥珀導赤湯主之。

琥珀導赤湯

﹝自制﹞

琥珀﹝一錢﹞天冬﹝一錢五分﹞丹皮﹝二錢﹞生地﹝五錢﹞麥冬﹝一錢五分﹞

木通﹝一錢﹞赤芍﹝一錢﹞丹參﹝二錢﹞甘艸梢﹝五分﹞淡竹葉﹝十張﹞燈芯﹝三尺﹞

此方用導赤散之生地﹑木通﹑艸梢﹑竹葉全部﹐而加琥珀﹑天冬﹑麥冬﹑丹參﹑丹皮﹑赤芍﹑燈芯﹐兼淸心小腸之火﹐而照顧金水﹐使火气去而津液長。以琥珀爲主者﹐不但能淸心小腸之火與濕熱﹐而並善解毒﹐爲淋濁癥聖藥也。祖怡注。

卷二火

大腸火

肺經之火﹐移於大腸﹐大便硬祕﹐或肛門腫痛﹐槐子湯主之。

槐子湯

﹝自制﹞

槐米﹝三錢﹞蔞仁﹝三錢﹞麥冬﹝一錢五分﹞枳殼﹝一錢蜜水炒﹞天冬﹝一錢五分﹞

蘇子﹝三錢﹞玉竹﹝三錢﹞麻仁﹝三錢﹞杏仁﹝三錢﹞甘艸﹝四分﹞金橘餅﹝一枚﹞白芝麻﹝三錢﹞

槐米爲大腸火重﹐大便見血之主藥。再加火麻仁﹑白芝麻﹑蔞仁﹑杏仁﹑蘇子﹐凡仁皆潤﹐卽通用之五仁丸。

加金橘餅以顧胃﹐枳殼以寬腸﹐玉竹﹑甘艸以顧脾胃﹐天﹑麥冬以保金水﹐與小腸火之琥珀導赤散﹐有異曲同工之妙。祖怡注。

卷二火

風火

風助火勢﹐其性上升。面紅目赤﹐口燥咽疼﹐法當淸潤上焦﹐使陽邪不能侵犯﹐兼用輕揚解散之品﹐俾上升者一舉而熄﹐消風散火湯主之。

消風散火湯

﹝自制﹞

天冬﹝一錢五分﹞麥冬﹝一錢五分﹞元參﹝二錢﹞茯苓﹝二錢﹞桔梗﹝一錢﹞

柴胡﹝一錢﹞薄荷﹝一錢﹞蟬衣﹝一錢﹞桑葉﹝一錢﹞連翹﹝一錢五分﹞

牛蒡子﹝三錢﹞蔞皮﹝二錢﹞竹葉﹝十張﹞黑芝麻﹝三錢﹞

桑﹑麻﹑柴﹑薄﹑牛﹑蟬﹑元﹑翹﹑桔﹑蔞﹑茯﹑竹﹐輕揚解散﹐淸而不遏。加天﹑麥二冬﹐壯水卽所以制火﹔三方皆用之﹐可以見二冬之功力所在矣。祖怡注。

卷二火

濕火

重陰生陽﹐積濕化熱﹐濕火相乘﹐渴飲舌白﹐勝濕淸火湯主之。

勝濕淸火湯

﹝自制﹞

茅術﹝一錢五分﹞白術﹝一錢五分﹞茯苓﹝二錢﹞苡仁﹝八錢﹞石斛﹝三錢﹞

石膏﹝五錢﹞知母﹝一錢﹞豬苓﹝一錢﹞澤瀉﹝一錢五分﹞荷葉﹝一角﹞

方以二術﹑苓﹑苡﹑澤瀉﹑豬苓勝濕﹐卽以石斛﹑石膏﹑知母淸火。蒼術白虎湯去甘艸﹑粳米之甘潤﹐加荷葉者﹐降藥已多﹐以升淸者爲反佐耳。祖怡注。

卷二火

痰火

痰爲頑濁之物﹐一得火勢﹐其性愈劣﹐甚則陽狂煩躁﹐語言錯亂﹐淸火滌痰湯主之。

淸火滌痰湯

﹝自制﹞

丹參﹝二錢﹞麥冬﹝二錢﹞茯神﹝二錢﹞柏仁﹝二錢﹞貝母﹝二錢﹞化橘紅﹝一錢﹞膽星﹝五分﹞姜蠶﹝一錢五分炒﹞菊花﹝二錢﹞杏仁﹝三錢﹞淡竹瀝﹝半杯﹞薑汁﹝一滴衝服﹞

繩甫先生云﹕火本無質﹐得痰則實﹔痰本濕生﹐得火則燥。由此觀之﹐痰與火結﹐有不擾其神明者乎。南星除痰之力﹐更大於半夏﹐以牛膽制之﹐則燥性殺﹐而兼淸肝膽之火矣。化橘紅比普通之橘紅力大﹐以產地適當有礞石也。再以竹瀝﹑薑汁﹑杏貝佐之﹐能開而且降﹐痰火有出路矣。用茯神﹑丹參﹑柏仁﹐顧其靈明之本也。再以麥冬之生胃津﹐菊花之淸肝風。以狂必由火而起﹐火必因風而動﹐風火熄而靈明復﹐則擾動者得返其淸靜之常﹐眞精心架構之方也。祖怡注。

卷二火

實火

气分偏勝﹐壯火升騰﹐發熱錯語﹐口燥咽漧﹐陽狂煩躁﹐加味三黃湯主之。

加味三黃湯

﹝自制﹞

黃連﹝五分﹞黃芩﹝一錢﹞黃柏﹝一錢﹞連翹﹝一錢五分﹞丹皮﹝二錢﹞

薄荷﹝一錢﹞赤芍﹝一錢﹞山梔﹝一錢五分﹞水三鐘﹐煎一鐘﹐熱服。

三黃爲瀉心﹑肺﹑肝﹑腎實火之方。加山梔名黃連解毒湯﹐見本門後第一張古方。再加薄荷﹑連翹散心肝﹐丹皮﹑赤芍涼血分﹐輕揚透發而不抑遏﹐以發熱煩躁﹐火郁必須髮之也。此方見證陽狂煩躁﹐與痰火同﹐而有發熱﹑口燥﹑咽漧﹐明明是气分之火而不是痰火﹐從異點上著眼﹐故此方與痰火方無一味藥相同。祖怡注。

卷二火

虛火

虛火者﹐饑飽勞役﹐正气受傷﹐陽陷入陰﹐發熱神疲﹐飲食減少。東垣於此等證﹐用補中益气湯﹐以升﹑柴升舉陽气﹐又爲之補脾和胃﹐此正有得於《內經》虛者溫其气之旨﹐故甘溫能除大熱﹐開治陽虛一大法門。無如世之學東垣者﹐不辧陰陽虛實﹐𨿽陰虛發熱及上實下虛者﹐動輒升﹑柴﹐禍不旋踵矣。因自制和中養胃湯﹐以明宗東垣者當師其意云。

和中養胃湯

﹝自制﹞

黃﹝二錢﹞人參﹝一錢﹞茯苓﹝二錢﹞白術﹝一錢﹞甘艸﹝四分﹞

當歸﹝二錢﹞料豆﹝四錢﹞柴胡﹝一錢﹞薄荷﹝一錢﹞廣陳皮﹝一錢﹞

砂仁﹝一錢﹞苡仁﹝四錢﹞棗﹝二枚﹞姜﹝三片﹞

此方卽補中益气湯﹐去升麻加薄荷以代之﹐有逍遙散之意。再加茯苓以和脾﹐料豆以安腎﹐砂仁﹑苡仁以和中化濕﹐升中有降﹐不犯下焦﹐用東垣意而不執其法﹐制方煞費苦心。祖怡注。

卷二火

燥火

燥火者﹐血虛之所致也。血能養气則气不妄動﹐而陰陽得其平。營血一虧﹐則內失所養﹐而臟腑皆燥﹐火亦隨生﹐令人毛髮衰脫﹐肌膚枯槁﹐身熱咽漧﹐雪乳湯主之。

雪乳湯

﹝自制﹞

生地﹝三錢﹞當歸﹝一錢五分﹞白芍﹝一錢﹞麥冬﹝一錢五分﹞熟地﹝三錢﹞

五味子﹝五分﹞天冬﹝一錢五分﹞玉竹﹝四錢﹞山藥﹝三錢﹞人乳﹝一大杯﹞

藕汁﹝一大杯﹞水二鐘煎服。

血不養气﹐气不化津﹐臟腑皆燥﹐土焦水涸﹐二地﹑二冬﹑玉竹﹑山藥﹑當歸﹑白芍﹐所以養血壯水者至矣。而方名以雪乳﹐用人乳﹑藕汁﹐潤至極矣﹐而更以五味之酸收以斂之﹐是合固本﹑生脈於一方﹐於肺燥肺火外﹐又別出手眼也﹐神乎技矣。祖怡注。

卷二火

郁火

所欲不遂﹐郁極火生﹐心煩慮亂﹐身熱而躁﹐解郁合歡湯主之。

解郁合歡湯

﹝自制﹞

合歡花﹝二錢﹞郁金﹝二錢﹞沈香﹝五分﹞當歸﹝二錢﹞白芍﹝一錢﹞丹參﹝二錢﹞柏仁﹝二錢﹞山梔﹝一錢五分﹞柴胡﹝一錢﹞薄荷﹝一錢﹞茯神﹝二錢﹞紅棗﹝五枚﹞橘餅﹝四錢﹞

此方用柴胡﹑當歸﹑白芍﹑薄荷﹐逍遙散之半﹐去茯苓﹑白術﹑甘艸﹑煨姜﹐而用合歡﹑郁金沈香﹑山梔﹑橘餅﹐舒郁順气﹐淸火達木﹐卽所以安胃。又用丹參﹑柏仁﹑茯神﹑紅棗﹐則所以養心脾而緩肝急﹐使君火與相火俱安﹐而脾胃亦得太和矣。識得郁火與肝膽之火之分別﹐而後知兩方各有其合處。祖怡注。

卷二火

邪火

酒色太過﹐下元傷損﹐腰膝無力﹐身熱心煩﹐甚則彊陽不痿﹐加味三才湯主之。

加味三才湯

﹝自制﹞

天冬﹝二錢﹞地黃﹝五錢﹞人參﹝二錢﹞龜版﹝八錢﹞女貞子﹝一錢﹞旱蓮﹝一錢﹞茯苓﹝二錢﹞丹皮﹝二錢﹞澤瀉﹝一錢五分﹞黃柏﹝一錢﹞杜仲﹝二錢﹞牛膝﹝一錢五分﹞紅棗﹝五枚﹞

此方以三才合二至﹐加黃柏﹑丹皮﹑茯苓﹑澤瀉﹐得知柏八味之半而彊。紅棗與參合用﹐而解苦顧胃﹔龜版﹑杜仲與牛膝合用﹐而潛虛陽﹐引虛火下行﹐以固其腎气﹐則水火可以旣濟﹐而邪火可望不動矣。祖怡注。

卷二火

毒火

癰瘍初起﹐腫痛大熱﹐煩渴引飲﹐黃金化毒湯主之。

黃金化毒湯

﹝自制﹞

黃連﹝五分﹞金銀花﹝二錢﹞赤芍﹝一錢﹞丹皮﹝二錢﹞連翹﹝一錢五分﹞

土貝﹝二錢﹞花粉﹝二錢﹞菊花﹝二錢﹞薄荷﹝一錢﹞甘艸﹝五分﹞淡竹葉﹝二十張﹞

卷二火

毒火

黃連解毒湯

治一切火熱﹐表裏俱盛﹐狂躁煩心﹐口燥咽漧﹐錯語不眠﹐吐血衄血﹐熱甚發斑。

黃連黃芩黃柏梔子﹝各等分﹞水煎服。

升陽散火湯

治表裏俱熱﹐捫之烙手﹐及胃虛過食冷物﹐抑遏陽气於脾土﹐並宜服此。

柴胡﹝八錢﹞防風﹝二錢五分﹞葛根﹝五錢﹞升麻﹝五錢﹞羌活﹝五錢﹞獨活﹝五錢﹞人參﹝五錢﹞白芍﹝五錢﹞炙甘艸﹝三錢﹞生甘艸﹝三錢﹞

共爲末﹐每用五錢﹐姜﹑棗煎湯服。

涼膈散

治心火上盛﹐中焦燥實﹐煩躁口渴﹐目赤頭眩﹐口瘡唇裂﹐吐血衄血﹐大小便祕。

連翹﹝四兩﹞大黃﹝二兩﹞芒硝﹝二兩﹞甘艸﹝二兩﹞梔子﹝一兩﹞

黃芩﹝一兩﹞薄荷﹝一兩﹞共爲末﹐每服三錢﹐加竹葉﹐生蜜煎。

當歸龍薈丸

治一切肝膽之火﹐神志不寧﹐躁擾狂越﹐頭暈目眩﹐耳鳴耳聾﹐胸膈痞塞﹐咽嗌不利。

當歸﹝一兩﹞龍膽艸﹝一兩﹞梔子﹝一兩﹞黃連﹝一兩﹞黃柏﹝一兩﹞

黃芩﹝一兩﹞大黃﹝五錢酒浸﹞靑黛﹝五錢水飛﹞蘆薈﹝五錢﹞木香﹝二錢﹞麝香﹝五分﹞蜜爲丸﹐姜湯下。

龍膽瀉肝湯

治肝膽經實火﹐脇痛耳聾﹐膽溢口苦﹐陰腫陰痛﹐白濁溲血。

龍膽艸﹝一錢﹞黃芩﹝一錢﹞梔子﹝一錢五分﹞澤瀉﹝一錢五分﹞木通﹝一錢五分﹞

車前﹝二錢﹞當歸﹝二錢﹞生地﹝三錢﹞柴胡﹝一錢﹞甘艸﹝五分﹞水煎服。

瀉靑丸

治肝火郁熱﹐不能安臥﹐多驚多怒﹐筋痿不起﹐目赤腫痛。

龍膽艸山梔大黃川芎當歸羌活防風﹝各等分﹞蜜爲丸﹐竹吐湯下。

瀉黃散

治脾胃伏火﹐口燥唇幹﹐口瘡煩渴﹐易饑﹐熱在肌肉。

防風﹝四兩﹞藿香﹝七錢﹞山梔﹝一兩﹞石膏﹝五兩﹞甘艸﹝二錢﹞

共研末﹐每用三錢﹐蜜酒調服。

淸胃散

治胃有積熱﹐上下牙痛﹐牽引頭腦﹐滿面發熱﹐或牙宣出血﹐唇口腫痛。

生地﹝四錢﹞丹皮﹝二錢﹞黃連﹝五分﹞當歸﹝一錢五分﹞升麻﹝五分﹞石膏﹝四錢﹞水煎服。

甘露飲

治胃中濕熱﹐口舌生瘡﹐吐衄齒血。

生地熟地天冬麥冬石斛茵陳黃芩枳殼甘艸枇杷葉﹝等分﹞

每服五錢﹐一方加桂﹑苓﹐名桂苓甘露飲。又《本事方》加犀角。

瀉白散

治肺火﹐皮膚蒸熱﹐灑淅寒熱﹐喘咳气急。

桑白皮﹝二錢﹞地骨皮﹝二錢﹞甘艸﹝五分﹞粳米﹝一撮﹞水煎服。易老加黃連。

導赤散

治小腸有火﹐便赤淋痛﹐面赤狂躁﹐口糜舌瘡﹐作渴。

生地木通甘艸梢淡竹葉﹝等分﹞水煎服。

蓮子淸心飲

治憂思抑鬱﹐發熱煩躁﹐火盛克金﹐口苦咽漧﹐漸成消渴﹐遺精淋濁﹐五心煩熱。

石蓮肉人參黃茯苓柴胡黃芩地骨皮麥冬車前甘艸水煎服。

導赤各半湯

治傷寒後﹐心下不硬﹐腹中不滿﹐二便如常﹐身無寒熱﹐漸變神昏不語或睡中獨語﹐目赤﹐口漧不飲水﹐與粥則咽﹐不與勿思﹐形如醉人。

黃連﹝五分﹞黃芩﹝一錢﹞犀角﹝五分﹞知母﹝一錢﹞山梔﹝一錢五分﹞滑石﹝三錢﹞麥冬﹝一錢五分﹞人參﹝一錢﹞甘艸﹝五分﹞茯神﹝二錢﹞

加燈芯﹑姜棗煎。

普濟消毒飲

治大頭時瘟﹐頭面腫盛﹐目不能開﹐咽喉不利﹐口渴舌燥。

黃芩﹝一錢﹞黃連﹝五分﹞廣皮﹝一錢﹞甘艸﹝五分﹞元參﹝一錢﹞

連翹﹝一錢五分﹞馬勃﹝五分﹞薄荷﹝一錢﹞板藍根﹝三錢﹞牛蒡子﹝二錢﹞僵蠶﹝一錢五分﹞升麻﹝五分﹞柴胡﹝一錢﹞桔梗﹝一錢﹞水煎服。便祕加大黃。

紫雪

治內外煩熱﹐狂易叫走﹐發斑發黃﹐口瘡香港腳﹐熱毒菌毒。

寒水石﹝八兩﹞石膏﹝八兩﹞滑石﹝八兩﹞磁石﹝八兩﹞升麻﹝四兩﹞

元參﹝四兩﹞甘艸﹝四兩﹞犀角﹝二兩﹞金箔﹝一兩﹞羚羊角﹝三兩﹞沈香﹝二兩﹞木香﹝二兩﹞丁香﹝二兩﹞朴硝﹝一斤﹞硝石﹝一斤﹞

辰砂﹝三兩﹞麝香﹝一兩二錢﹞前藥共研細末﹐先將朴﹑硝二石兩味熬化﹐再入前藥末﹐微火煎﹐用柳木棍攪透﹐候汁將凝﹐加入辰砂﹑麝香﹐退盡火气﹐密貯聽用。

人參淸肌散

治午前發熱﹐气虛無汗。

人參﹝一錢﹞茯苓﹝二錢﹞白術﹝一錢﹞炙甘艸﹝四分﹞半夏曲﹝二錢﹞

當歸﹝一錢五分﹞赤芍﹝一錢﹞柴胡﹝一錢﹞葛根﹝二錢﹞加姜﹑棗煎。

白術除濕湯

治午後發熱﹐背惡風﹐四肢沈困﹐小便色黃。又治汗後發熱。

人參﹝五錢﹞赤苓﹝五錢﹞炙甘艸﹝五錢﹞柴胡﹝五錢﹞白術﹝一兩﹞

生地﹝七錢﹞地骨皮﹝七錢﹞知母﹝七錢﹞澤瀉﹝七錢﹞共研末﹐每服五錢。如有刺痛﹐加當歸七錢。

淸骨散

治骨蒸勞熱。

銀柴胡﹝一錢五分﹞胡黃連﹝一錢﹞秦艽﹝一錢﹞鱉甲﹝二錢﹞地骨皮﹝二錢﹞

靑蒿﹝二錢﹞知母﹝二錢﹞炙艸﹝五分﹞水煎服。

二母散

治肺勞有熱﹐不能服補气之劑者。

知母貝母﹝等分﹞研末﹐姜湯服三錢。

元參升麻湯

治發斑咽痛。

元參升麻甘艸﹝等分﹞水煎服。

淸斑靑黛飲

治熱邪傳裏﹐裏實表虛﹐陽毒發斑。

靑黛﹝五分﹞黃連﹝五分﹞犀角﹝五分﹞石膏﹝四錢﹞知母﹝一錢﹞元參﹝一錢五分﹞梔子﹝一錢五分﹞生地﹝四錢﹞柴胡﹝一錢﹞人參﹝一錢﹞甘艸﹝五分﹞

姜﹑棗煎﹐加醋一匙和服。大便實者去人參﹐加大黃。

玉屑無憂散

治喉風喉痺﹐咽物有礙﹐或風痰壅塞﹐口舌生瘡。

元參﹝五錢﹞黃連﹝五錢﹞荊芥﹝五錢﹞貫眾﹝五錢﹞山豆根﹝五錢﹞茯苓﹝五錢﹞甘艸﹝五錢﹞砂仁﹝五錢﹞滑石﹝五錢﹞硼砂﹝三錢﹞

寒水石﹝三錢﹞共研末﹐每用二錢﹐淸水化服。能除三尸﹐去八邪﹐辟瘟療渴。

卷二

勞傷

勞者﹐五臟積勞也﹔傷者﹐七情受傷也。百憂感其心﹐萬事勞其形﹐有限之气血﹐消磨殆盡矣。

思慮太過則心勞﹐言語太多則肺勞﹐怒郁日久則肝勞﹐饑飽行役則脾勞﹐酒色無度則腎勞。方其初起﹐气血尙盛﹐𨿽日日勞之﹐而殊不自知﹔迨至愈勞愈虛﹐胃中水谷之气﹐一日所生之精血﹐不足以供一日之用﹐於是營血漸耗﹐眞气日虧﹐頭眩耳鳴﹐心煩神倦﹐口燥咽漧﹐食少气短﹐腰腳作痛﹐種種俱見﹐甚者咳嗽咽痛﹐吐血衄血﹐而疾不可爲矣。秦越人謂虛勞則必有所損﹐精確不磨。其曰虛而感寒﹐則損其陽。陽虛則陰盛﹐損則自上而下﹐一損損於肺﹐皮聚而毛落﹔二損損於心﹐血脈不能營養臟腑﹔三損損於胃﹐飲食不爲肌肉虛而感熱﹐則損其陰。陰虛則陽盛﹐損則自下而上﹐一損損於腎﹐骨痿不能起於牀﹔二損損於肝﹐筋緩不能自收持﹔三損損於脾﹐飲食不能消化。自上而下者﹐過於胃則不可治﹔自下而上者﹐過於脾則不可治。蓋深知人身之气血﹐全賴水谷之气以生之﹐其急急於脾胃之旨可見。卽因勞致虛﹐因虛致損之故﹐亦昭然若發蒙矣。至其論治法﹐謂損其肺者益其气﹔損其心者調其營衛﹔損其脾者調其飲食﹐適其寒溫﹔損其肝者緩其中﹔損其腎者益其精﹔語語精當﹐度盡金鍼﹐後人恪遵成法﹐可以不惑於歧途矣。七傷者﹐《金匱》謂食傷﹑憂傷﹑飲食傷﹑房室傷﹑饑傷﹑勞傷﹑經絡營衛气傷。是言此七者﹐皆是內傷﹐所以成虛勞之故。後人妄謂陰寒﹑陰痿﹑裏急﹑精速﹑精少等爲七傷﹐則專主腎臟而言﹐豈有五臟之勞﹐專歸一臟之理。蓋七傷者﹐七情偏勝之傷也。夫喜怒憂思悲恐驚﹐人人共有之境。若當喜而喜﹐當怒而怒﹐當憂而憂﹐是卽喜怒哀樂發而皆中節也﹐此天下之至和﹐尙何傷之有。惟未事而先意將迎﹐旣去而尙多畱戀﹐則無時不在喜怒憂思之境中﹐而此心無復有坦蕩之日﹐𨿽欲不傷﹐庸可得乎﹗然七情之傷﹐𨿽分五臟﹐而必歸本於心。喜則傷心﹐此爲本髒之病﹐過喜則陽气太浮﹐而百脈開解﹐故心臟受傷也。至於怒傷肝﹐肝初不知怒也﹐心知其當怒﹐而怒之太過﹐肝傷則心亦傷也。憂傷肺﹐肺初不知憂也﹐心知其可憂﹐而憂之太過﹐肺傷則心亦傷也。思傷脾﹐脾初不知思也﹐心與爲思維﹐而思之太過﹐脾傷則心亦傷也。推之悲也﹑恐也﹑驚也﹐統之於心﹐何獨不然。故治七傷者﹐𨿽爲肝脾肺腎之病﹐必兼心臟施治﹐始爲得之。

卷二勞傷

心勞

心勞者﹐營血日虧﹐心煩神倦﹐口燥咽漧﹐宜調補營衛﹐安養心神﹐宅中湯主之。

宅中湯

﹝自制﹞

天冬﹝二錢﹞紫河車﹝二錢切﹞人參﹝二錢﹞茯神﹝二錢﹞黃﹝二錢﹞當歸﹝二錢﹞白芍﹝一錢﹞丹參﹝二錢﹞柏仁﹝二錢﹞遠志﹝五分甘艸水炒﹞蓮子﹝二十粒去心﹞

先生此方根據《難經》損其心者調其營衛﹐以參﹑﹑神﹑志補心气﹐衛卽是气﹐气能生神。以丹參﹑柏仁﹑歸﹑芍補心血﹐營卽是血﹐血能養神。補气血不但是調營衛﹐亦且是安心神。蓮子以安脾﹐心脾爲母子﹔天冬以滋腎﹐心腎在旣濟。用河車者﹐乃生人造命之原﹐有補先天元气之奇功也。

祖怡注。

卷二勞傷

肺勞

肺勞者﹐肺气大虛﹐身熱气短﹐口燥咽漧﹐甚則咳嗽吐血﹐益气補肺湯主之。

益气補肺湯

﹝自制﹞

阿膠﹝二錢蛤粉炒﹞五味子﹝五分﹞地骨皮﹝二錢﹞麥冬﹝二錢﹞人參﹝二錢﹞

天冬﹝二錢﹞百合﹝三錢﹞貝母﹝二錢﹞茯苓﹝二錢﹞苡仁﹝四錢﹞糯米﹝一撮煎湯代水﹞

先生此方根據《難經》損其肺者益其气﹐以人參﹑麥冬﹑五味之生脈法﹐以阿膠﹑百合﹑天冬之補肺陰﹐因气卽是水﹐水能化气也。以糯米﹑茯苓和脾肺﹐以貝母﹑地骨﹑苡仁退虛熱而止咳血﹐肺潤則气治﹐而金水相生矣。祖怡注。

卷二勞傷

肝勞

肝勞者﹐陽气拂逆﹐陰气虧損﹐身熱脇痛﹐頭眩耳鳴﹐筋節弛縱﹐加味扶桑飲主之。

加味扶桑飲

﹝自制﹞

熟地﹝五錢﹞當歸﹝二錢﹞白芍﹝一錢五分﹞川芎﹝八分﹞木瓜﹝一錢酒炒﹞

棗仁﹝二錢炒研﹞牡蠣﹝四錢炒﹞茯苓﹝二錢﹞廣皮﹝一錢﹞甘艸﹝五分﹞金毛狗脊﹝二錢去毛切片﹞續斷﹝二錢﹞嫩桑枝﹝二兩煎湯代水﹞

先生此方根據《難經》損其肝者緩其中。肝﹐血髒也﹐主筋者也。以四物加棗仁補血﹐以牡蠣﹑木瓜﹑甘艸﹐柔之斂之緩之。以續斷﹑毛脊﹑桑枝舒筋節﹐以茯苓﹑陳皮和脾而調气﹐肝之不足在其血﹐肝之失調在其气也。祖怡注。

卷二勞傷

脾勞

脾勞者﹐或飲食不調﹐或行役勞倦﹐積久脾敗﹐四肢倦怠﹐食少身熱﹐行健湯主之。

行健湯

﹝自制﹞

黃﹝二錢﹞人參﹝二錢﹞茯苓﹝二錢﹞白術﹝一錢﹞甘艸﹝五分﹞當歸﹝二錢﹞白芍﹝一錢酒炒﹞靑蒿梗﹝一錢五分﹞廣皮﹝一錢﹞砂仁﹝一錢﹞料豆﹝三錢﹞木香﹝五分﹞大棗﹝二枚﹞姜﹝三片﹞

先生此方根據《難經》損其脾者調其飲食﹐適其寒溫。從本來無方中﹐自出手眼立一方。用四君加黃﹐四物去芎﹑地﹐加料豆﹑蒿梗以佐歸﹑芍﹐加香砂﹑陳皮以佐參﹑﹑術﹑苓﹑艸﹑姜﹑棗﹐調其營衛﹐亦所以調其飲食﹐適其寒溫也。祖怡注。

卷二勞傷

腎勞

腎勞者﹐眞陰久虧﹐或房室太過﹐水竭於下﹐火炎於上﹐身熱腰疼﹐咽漧口燥﹐甚則咳嗽吐血﹐來蘇湯主之。

來蘇湯

﹝自制﹞

天冬﹝二錢﹞麥冬﹝二錢﹞生地﹝三錢﹞熟地﹝三錢﹞南沙參﹝三錢﹞

北沙參﹝三錢﹞白芍﹝一錢﹞赤芍﹝一錢﹞沙苑﹝三錢﹞貝母﹝二錢﹞

磁石﹝四錢﹞杜仲﹝三錢﹞茜艸根﹝二錢﹞牛膝﹝二錢﹞杏仁﹝三錢﹞蓮子﹝十粒去心﹞

先生此方根據《難經》損其腎者益其精。精﹐水也﹐而畏火﹐火動則精不安其宅﹐而腎勞起矣。所以欲補其精﹐必須先制其火﹔所謂制其火﹐非知﹑柏苦寒瀉火之謂﹐乃壯水以配火也﹐二地﹑二冬﹑南沙參﹑北沙參﹐所以壯水﹔二芍所以淸心肝﹔杜仲﹑沙苑﹑磁石所以補腎固精而納气﹔貝母﹑杏仁所以宣心肺﹔茜艸﹑牛膝所以使上行之血下降﹔而蓮子則所以安靜上下君相火邪﹐而交心腎也。水旺火平﹐水火旣濟﹐而未去之精可安﹐已去之精可再生也。五勞補方﹐不用一味助火藥﹐以勞字上半有二火字在焉。祖怡注。

卷二勞傷

虛勞最重脾腎論

五臟六腑﹐化生气血﹔气血旺盛﹐營養臟腑。虛勞內傷﹐不出气血兩途。治气血虛者﹐莫重於脾腎。水爲天一之元﹐气之根在腎﹔土爲萬物之母﹐血之統在脾。气血旺盛﹐二髒健康﹐他髒縱有不足﹐气血足供挹注﹐全體相生﹐諸病自已。人苟勞心縱欲﹐初起殊不自知﹐迨至愈勞愈虛﹐胃中水谷所入﹐一日所生之精血﹐不足以供一日之用﹐於是營血漸耗﹐眞气日虧﹐頭眩耳鳴﹐心煩神倦口燥咽漧﹐食少短气﹐腰酸足軟﹐種種俱見﹐甚則咳嗆失音﹐吐血盜汗﹐而生命危矣。孫思邈云補脾不如補腎﹐許叔微謂補腎不如補脾﹐蓋兩先哲深知兩髒爲人生之根本﹐有相資之功能﹐其說似相反﹐其旨實相成也。救腎者必本於陰血﹐血主濡之﹐主下降﹐虛則上升﹐當斂而降之。救脾者必本於陽气﹐气主之﹐主上升﹐虛則下陷﹐當舉而升之。近人治虛勞﹐不是以四物湯加知母﹑黃柏﹐就是以大造丸用龜版﹑黃柏﹐一派陰寒腥濁性味﹐將置脾胃生長之气於何地﹐不是在補養气血﹐而是在敗壞气血。因立兩法以救其獘。

陰虛火動﹐皮寒骨蒸﹐食少痰多﹐咳嗽短气﹐倦怠焦煩﹐新定拯陰理勞湯主之。

人參﹝一錢﹞甘艸﹝五分﹞麥冬﹝二錢﹞五味﹝三分﹞當歸﹝二錢﹞

白芍﹝一錢﹞生地﹝二錢﹞丹皮﹝二錢﹞苡仁﹝三錢﹞橘紅﹝一錢﹞蓮子﹝十粒﹞

陽虛气耗﹐倦怠懶言﹐行動喘急﹐表熱自汗﹐心中煩躁﹐偏身作痛﹐新定拯陽理勞湯主之。

人參﹝一錢﹞黃﹝二錢﹞白術﹝二錢﹞甘艸﹝一錢﹞肉桂﹝七分﹞

當歸﹝一錢五分﹞五味﹝四分﹞陳皮﹝一錢﹞生薑﹝二片﹞紅棗﹝二枚﹞

此一論二方﹐乃先生晚年所作﹐同是補腎補脾﹐而與五勞脾腎兩方不同﹐爲吾家所珍藏﹐而未經刊布者。祖怡注。

卷二勞傷

喜傷

過喜則心气大開﹐陽浮於外﹐經脈弛縱﹐建極湯主之。

建極湯

﹝自制﹞

天冬﹝二錢﹞琥珀﹝一錢﹞辰砂﹝五分﹞五味﹝五分﹞棗仁﹝二錢炒研﹞

黃﹝二錢﹞人參﹝二錢﹞當歸﹝二錢﹞白芍﹝一錢五分酒炒﹞丹參﹝二錢﹞柏仁﹝二錢﹞紅棗﹝十枚﹞姜﹝三片﹞

此方與心勞同﹐用天冬﹑參﹑﹑歸﹑芍﹑丹參﹑柏仁﹐而去河車﹑茯神﹑遠志﹑蓮子﹐加琥珀﹑辰砂﹑五味﹑棗仁﹑姜﹑棗。當然以琥珀﹑辰砂﹑人參﹑丹參安鎭心神爲主﹐以黃﹑五味﹑棗仁﹑白芍固表斂汗爲輔。以喜則神越而汗泄﹐有暴脫之可能也。大喜暴脫﹐服藥不及﹐事所恆有﹔神凝則气聚﹐气聚卽不患其脫矣。以天冬滋水而降火﹐當歸﹑柏仁養心血﹐姜﹑棗調營衛﹐使心气鎭靜﹐心血充沛﹐君主無爲﹐而皇建其有極矣。祖怡注。

卷二勞傷

怒傷

怒甚則脇痛﹐郁極則火生﹐心煩意躁﹐筋節不利﹐入夜不寐﹐沖和湯主之。

沖和湯

﹝自制﹞

白芍﹝一錢五分酒炒﹞棗仁﹝二錢炒研﹞山萸肉﹝二錢﹞當歸﹝二錢﹞人參﹝二錢﹞

茯神﹝二錢﹞甘艸﹝五分﹞沙苑蒺藜﹝三錢﹞紅棗﹝五枚﹞橘餅﹝四錢﹞

鬱怒傷肝﹐大都肝血必虛。此方以棗仁﹑白芍﹑萸肉斂肝體﹐以甘艸﹑紅棗緩肝用﹐以人參﹑茯神﹑棗仁安心﹐沙苑﹑萸肉益腎。腎能生肝﹐肝能生心﹐生我我生﹐一齊顧到。且沙苑﹑橘餅﹐補中有疏﹐血充气通﹐木可平而肝可舒矣。肝能藏魂﹐尙何不寐之有﹗祖怡注。

卷二勞傷

憂傷

憂愁太過﹐忽忽不樂﹐灑淅寒熱﹐痰气不淸﹐萱艸忘憂湯主之。

萱艸忘憂湯

﹝自制﹞

桂枝﹝五分﹞白芍﹝一錢五分﹞甘艸﹝五分﹞郁金﹝二錢﹞合歡花﹝二錢﹞廣皮﹝一錢﹞半夏﹝一錢﹞貝母﹝二錢﹞茯神﹝二錢﹞柏仁﹝二錢﹞金鍼菜﹝一兩煎湯代水﹞

此方根據合歡蠲忿﹐萱艸忘憂﹐《養生論》之啟示而作。再以茯神﹑柏仁養其心﹐貝母﹑郁金解其郁﹐桂枝﹑芍﹑艸調營衛﹑橘﹑半利痰气﹐而諸證皆顧到矣。祖怡注。

卷二勞傷

思傷

思慮太過﹐心煩意亂﹐食少神疲﹐四肢倦怠﹐一志湯主之。

一志湯

﹝自制﹞

人參﹝二錢﹞茯神﹝二錢﹞白術﹝一錢五分﹞甘艸﹝五分﹞黃﹝二錢﹞益智﹝一錢五分﹞遠志﹝五分﹞柏仁﹝二錢﹞廣皮﹝一錢﹞木香﹝五分﹞大棗﹝二枚﹞

姜﹝三片﹞

《內經》不云乎﹐思則心有所存﹐神有所歸﹝歸字可作注字解﹞﹐正气﹝可作心气解﹞畱﹝可作著字解﹞而不行﹐故气結矣。本方見證﹐气分重於血分﹐故用歸脾湯法﹐去當歸﹑棗仁﹑龍眼﹐易以柏仁﹑益智﹑廣皮﹐就是根據經文﹐不偏重心血少﹐而偏重於心气結。一經化裁﹐就另是一樣精神﹐可爲不執古方之法。祖怡注。

卷二勞傷

悲傷

悲則气逆﹐憤郁不舒﹐積久傷肺﹐淸肅之令不能下行﹐加味參蘇飲主之。

加味參蘇飲

﹝自制﹞

人參﹝二錢﹞蘇子﹝二錢﹞沈香﹝五分﹞桑皮﹝三錢﹞蔞皮﹝三錢﹞橘紅﹝一錢﹞半夏﹝一錢﹞丹參﹝二錢﹞柏子仁﹝二錢﹞苡仁﹝五錢﹞姜﹝二片﹞

此方著重在經文悲則心系急﹐肺布葉舉﹐而上焦不通﹐故立方以顧气血﹑降痰气爲主。祖怡注。

卷二勞傷

恐傷

恐則气餒﹐骨節無力﹐神情不安﹐補骨脂湯主之。

補骨脂湯

﹝自制﹞

補骨脂﹝二錢核桃肉炒﹞遠志﹝五分甘艸水炒﹞益智﹝一錢五分﹞蓯蓉﹝四錢﹞熟地﹝五錢﹞當歸﹝二錢﹞人參﹝二錢﹞茯苓﹝二錢﹞白芍﹝一錢﹞丹參﹝二錢﹞牛膝﹝二錢﹞大棗﹝二枚﹞姜﹝三片﹞

恐傷腎﹐腎主精與骨﹐陽气與陰精之根也。骨脂﹐核桃以補陽气﹔蓯蓉﹑熟地以充陰精﹔參﹑苓﹑益智﹑遠志﹐以養气而安神﹔丹參﹑當歸﹑牛膝﹑白芍﹐以補血而養骨﹔姜﹑棗以調脾胃。重在腎而亦兼顧心脾。祖怡注。

卷二勞傷

驚傷

驚則气浮﹐眞陽外越﹐眞陰不守﹐心悸筋惕﹐大安湯主之。

大安湯

﹝自制﹞

白芍﹝一錢五分酒炒﹞五味子﹝五分﹞牡蠣﹝四錢研﹞龍齒﹝二錢﹞木瓜﹝一錢酒炒﹞棗仁﹝二錢炒研﹞熟地黃﹝五錢﹞人參﹝二錢﹞茯苓﹝二錢﹞柏仁﹝二錢﹞金器﹝一具同煎﹞

此方治驚﹐以龍﹑牡﹑金器鎭其浮﹐以棗仁﹑白芍﹑五味﹑木瓜斂其越﹐人參﹑茯苓以益气﹐當歸﹑柏仁以養血﹐乃心肝兼顧﹐神气同固之法也。祖怡注。

卷二勞傷

驚傷

桂枝龍骨牡蠣湯

治失精﹐亡血﹐目眩﹐發落﹐女子夢交。

桂枝﹝五分﹞白芍﹝一錢五分﹞甘艸﹝五分﹞龍骨﹝二錢﹞牡蠣﹝四錢﹞棗﹝二枚﹞姜﹝三片﹞水煎服。

天雄散

治陽虛亡血失精。

天雄﹝三兩﹞白術﹝八兩﹞桂枝﹝六兩﹞龍骨﹝四兩﹞共爲末﹐每服五分﹐日三服。

黃建中湯

治气血虛弱﹐四肢倦怠﹐气短懶言。

桂枝﹝三兩﹞黃﹝二兩﹞白芍﹝六兩﹞甘艸﹝三兩﹞姜﹝二兩﹞大棗﹝十二枚﹞飴糖﹝一升﹞水七升﹐煮三升﹐分服。

樂令建中湯

治臟腑虛損﹐身體消瘦﹐潮熱自汗﹐將成癆瘵。

前胡﹝一兩﹞細辛﹝五錢﹞黃﹝一兩﹞人參﹝一兩﹞桂心﹝五錢﹞橘皮﹝一兩﹞當歸﹝一兩﹞白芍﹝一兩﹞茯苓﹝一兩﹞麥冬﹝一兩﹞甘艸﹝一兩﹞半夏﹝七錢五分﹞共研末﹐每服二錢。

十四味建中湯

治營衛不調﹐積勞虛損﹐形體瘦弱﹐短气嗜臥。

當歸白芍白術麥冬甘艸蓯蓉人參川芎肉桂附子黃半夏熟地茯苓﹝各等分﹞每用三錢﹐姜三片﹐棗三枚﹐水煎服。

薯蕷丸

治虛勞不足﹐風气百病。

薯蕷﹝三十分﹞當歸﹝十分﹞桂枝﹝十分﹞地黃﹝十分﹞神曲﹝十分﹞

豆捲﹝十分﹞甘艸﹝二十八分﹞川芎﹝六分﹞麥冬﹝六分﹞白術﹝六分﹞白芍﹝六分﹞杏仁﹝六分﹞人參﹝七分﹞柴胡﹝五分﹞桔梗﹝五分﹞茯苓﹝五分﹞阿膠﹝七分﹞漧薑﹝二分﹞白蘞﹝二分﹞防風﹝六分﹞大棗﹝百枚﹞共研末﹐蜜爲丸﹐如彈子大﹐空心酒服一丸。

酸棗仁湯

治虛勞虛煩﹐夜不得眠。

棗仁﹝二升﹞甘艸﹝一兩﹞知母﹝二兩﹞茯苓﹝二兩﹞川芎﹝二兩﹞

水六升﹐煮三升﹐分溫服。

炙甘艸湯

治諸虛勞不足﹐汗出而悶。

甘艸﹝四兩﹞桂枝﹝三兩﹞生薑﹝三兩﹞麥冬﹝半升﹞麻仁﹝半升﹞

人參﹝二兩﹞阿膠﹝三兩﹞大棗﹝三十枚﹞生地﹝一斤﹞酒七升﹐水八升﹐煮取三升﹐分溫服。

十全大補湯

治男子婦人諸虛不足﹐五勞七傷﹐不進飲食﹐久病虛損﹐時發潮熱﹐气攻骨脊﹐拘攣疼痛﹐夜夢遺精﹐面色痿夭﹐腳膝無力。

人參茯苓白術甘艸生地當歸白芍川芎黃肉桂﹝各等分﹞

共爲末﹐每服五六錢﹐姜﹑棗煎服。

聖愈湯

治一切失血或血虛﹐煩熱躁渴﹐睡臥不安﹐或瘡瘍膿血出多﹐五心煩熱。

熟地﹝三錢﹞生地﹝三錢﹞當歸﹝二錢﹞人參﹝二錢﹞黃﹝二錢﹞川芎﹝一錢﹞水煎服。

還少丹

大補心腎脾胃一切虛損﹐神志俱耗﹐筋力頓衰﹐腰腳沈重﹐肢體倦怠﹐小便混濁。

山萸肉﹝一兩﹞山藥﹝一兩﹞遠志﹝一兩﹞牛膝﹝一兩﹞五味子﹝一兩﹞茯苓﹝一兩﹞巴戟天﹝一兩﹞肉蓯蓉﹝一兩﹞熟地﹝二兩﹞菖蒲﹝一兩﹞茴香﹝一兩﹞

杜仲﹝一兩﹞楮實子﹝一兩﹞枸杞子﹝二兩﹞共研細末﹐煉蜜爲丸如梧子大﹐每服三十丸。

人參養營湯

治脾肺俱虛﹐發熱惡寒﹐肢體疲倦﹐食少作瀉。

白芍﹝一錢五分﹞人參﹝一錢﹞陳皮﹝一錢﹞黃﹝二錢﹞桂心﹝四分﹞當歸﹝二錢﹞白術﹝一錢﹞甘艸﹝四分﹞熟地﹝三錢﹞五味﹝五分﹞茯苓﹝二錢﹞

遠志﹝五分﹞大棗﹝二枚﹞姜﹝三片﹞

參術膏

治虛弱受風﹐諸藥不應﹐元气日傷﹐虛癥蜂起﹐但用此藥補其中气﹐諸癥自愈。

人參白術﹝等分﹞水煎稠﹐湯化服之。

人參散

治邪熱客經絡﹐痰嗽煩熱﹐頭目昏痛﹐盜汗倦怠﹐一切血熱虛勞。

黃芩﹝五錢﹞人參﹝一兩﹞白術﹝一兩﹞茯苓﹝一兩﹞赤芍﹝一兩﹞半夏﹝一兩﹞柴胡﹝一兩﹞甘艸﹝一兩﹞當歸﹝一兩﹞葛根﹝一兩﹞共研末﹐每服三錢﹐姜三片﹐棗三枚﹐同煎。

保眞湯

治虛勞骨蒸。

當歸﹝五分﹞生地﹝五分﹞熟地﹝五分﹞黃﹝五分﹞人參﹝五分﹞白術﹝五分﹞茯苓﹝五分﹞甘艸﹝五分﹞天冬﹝一錢﹞麥冬﹝一錢﹞白芍﹝一錢﹞

黃柏﹝一錢﹞知母﹝一錢﹞五味﹝一錢﹞柴胡﹝一錢﹞地骨皮﹝一錢﹞陳皮﹝一錢﹞蓮子﹝一錢﹞姜﹝三片﹞棗﹝二枚﹞水煎服。

三才封髓丹

治諸虛發熱﹐心腎不交﹐遺精夢泄。

天冬﹝一兩﹞熟地﹝一兩﹞人參﹝一兩﹞黃柏﹝三兩﹞砂仁﹝一兩﹞甘艸﹝七錢﹞研末﹐麵糊丸如桐子大﹐每服五十丸。

天眞丸

治一切亡血過多﹐形體消瘦﹐飲食不進﹐腸胃滑泄﹐津液枯竭。

精羊肉﹝七斤去筋膜脂皮﹞肉蓯蓉﹝十兩﹞當歸﹝十二兩﹞山藥﹝十兩﹞天冬﹝一斤﹞

以上四味爲末﹐安羊肉內﹐用陳酒四瓶﹐煨令酒盡﹐加水二升﹐煨候肉糜爛﹐再入黃末五兩人參末二兩﹐白術末二兩﹐糯米飯爲丸﹐如梧子大﹐每早晚各服一百丸。

補陰丸

治陰虛發熱﹐腳膝無力。

黃柏﹝八兩﹞知母﹝三兩﹞熟地﹝三兩﹞龜版﹝四兩﹞當歸﹝一兩五錢﹞白芍﹝二兩﹞牛膝﹝二兩﹞陳皮﹝二兩﹞鎖陽﹝一兩五錢﹞虎骨﹝一兩酥炙﹞共研末﹐酒煮羊肉﹐丸如桐子大﹐每服五六十丸。

大造丸

治虛損勞傷﹐咳嗽潮熱。

紫河車﹝一具﹞龜版﹝二兩﹞黃柏﹝一兩五錢﹞杜仲﹝一兩五錢﹞牛膝﹝一兩﹞天冬﹝一兩﹞麥冬﹝一兩﹞地黃﹝二兩茯苓砂仁六錢同煮去之﹞人參﹝一兩﹞研末﹐酒米糊丸﹐每服四錢﹐鹽湯下。婦人去龜版﹐加當歸。

人參固本丸

治肺腎勞熱。

人參﹝二兩﹞天冬﹝四兩﹞麥冬﹝四兩﹞生地﹝四兩﹞熟地﹝四兩﹞蜜丸如桐子大﹐每服七十丸。

天王補心丹

治心血不足﹐形體虛弱﹐怔忡健忘﹐心口多汗﹐口舌生瘡。

生地﹝四兩﹞人參﹝一兩﹞丹參﹝一兩﹞元參﹝一兩﹞茯神﹝一兩﹞桔梗﹝一兩﹞遠志﹝五錢﹞棗仁﹝一兩﹞柏仁﹝一兩﹞天冬﹝一兩﹞麥冬﹝一兩﹞當歸﹝一兩﹞五味子﹝五錢﹞蜜丸如彈子大﹐朱砂爲衣﹐燈芯湯下一丸。

龜鹿二仙膠

治虛弱少气﹐夢遺泄精﹐目視不明。

鹿角﹝十斤﹞龜版﹝五斤﹞人參﹝一斤﹞枸杞﹝二斤﹞桑柴火熬膏﹐每用三錢﹐溫酒服。

六味地黃丸

治五勞七傷﹐精血枯竭﹐自汗盜汗﹐頭暈目眩﹐遺精失血﹐消渴淋濁﹐舌燥咽疼。

地黃﹝八兩﹞萸肉﹝四兩﹞山藥﹝四兩﹞丹皮﹝三兩﹞茯苓﹝三兩﹞

澤瀉﹝三兩﹞蜜丸﹐鹽湯下四五錢。

歸脾湯

治思慮太過﹐勞傷心脾﹐怔忡健忘﹐驚悸盜汗﹐發熱體倦﹐食少不眠。

人參﹝一錢五分﹞茯神﹝一錢五分﹞黃﹝一錢五分﹞白術﹝一錢五分﹞棗仁﹝一錢五分﹞當歸﹝一錢五分﹞遠志﹝五分﹞木香﹝五分﹞甘艸﹝五分﹞龍眼肉﹝十枚﹞姜﹝三片﹞棗﹝二枚﹞水煎服。

當歸補血湯

治傷於勞役﹐肌熱面赤﹐煩渴引飲﹐脈大而虛。

黃﹝一兩﹞當歸﹝二錢﹞水煎服。

卷二

腦漏

腦漏者﹐鼻如淵泉﹐涓涓流涕。致病有三﹕曰風也﹐火也﹐寒也。鼻爲肺竅﹐司呼吸以通陽﹐賊風侵入﹐隨吸入之气上徹於腦﹐以致鼻竅不通﹐時流淸涕﹐此風傷之腦漏也。陽邪外鑠﹐肝火內燔﹐鼻竅半通﹐時流黃水﹐此火傷之腦漏也。冬月祁寒﹐感冒重陰﹐寒气侵腦﹐鼻竅不通﹐時流濁涕﹐此寒傷之腦漏也。致病不同﹐施治各異。宜隨證辧之。

風傷腦﹐桑菊愈風湯主之。

桑菊愈風湯

﹝自制﹞

桑葉﹝三錢﹞杭菊﹝三錢﹞蔓荊子﹝一錢五分﹞當歸﹝一錢五分﹞桔梗﹝一錢﹞

枳殼﹝一錢﹞川貝﹝二錢﹞杏仁﹝三錢﹞川芎﹝八分﹞黑芝麻﹝一撮﹞

火傷腦﹐淸肝透頂湯主之。

淸肝透頂湯

﹝自制﹞

羚羊角﹝一錢五分﹞夏枯艸﹝二錢﹞石決﹝八錢﹞丹皮﹝一錢五分﹞元參﹝一錢﹞

桔梗﹝一錢﹞蟬衣﹝一錢五分﹞桑葉﹝二錢﹞薄荷﹝一錢﹞陳橄欖﹝二枚﹞寒傷腦﹐通陽聖化湯主之。

通陽聖化湯

﹝自制﹞

當歸﹝二錢﹞川芎﹝一錢﹞香附﹝二錢﹞白術﹝一錢五分﹞羌活﹝一錢﹞

白芷﹝五分酒蒸﹞辛夷﹝一錢切﹞天麻﹝六分﹞紅棗﹝五枚﹞姜﹝三片﹞

卷二

鼻衄

鼻衄一證﹐與吐血不同。吐血者﹐陰分久虧﹐龍雷之火犯肺﹐日受燻灼﹐金气大傷﹐其來也由漸﹐其病也最深﹐故血從口出﹐而不從鼻出。鼻衄之證﹐其平日肺气未傷﹐只因一時肝火蘊結﹐驟犯肺穴﹐火性炎上﹐逼血上行﹐故血從鼻出﹐而不從口出。每見近來醫家﹐因方書犀角地黃湯條下﹐有統治吐血﹑衄血之語﹐一遇鼻衄﹐卽以犀角地黃湯治之﹐究竟百無一效﹐此其獘在拘執古方﹐不明經絡。蓋犀角地黃﹐多心腎之藥﹐用以治肝肺﹐宜其格不相入矣。予自制豢龍湯一方﹐專治鼻衄﹐無不應手而效﹐數十年曆歷有驗﹐可知醫道當自出手眼﹐辧證察經﹐不可徒執古方也。

豢龍湯

﹝自制﹞

羚羊角﹝一錢五分﹞牡蠣﹝四錢﹞石斛﹝三錢﹞南沙參﹝四錢﹞麥冬﹝一錢五分靑黛少許拌﹞川貝母﹝二錢去心研﹞夏枯艸﹝一錢五分﹞丹皮﹝一錢五分﹞黑荊芥﹝一錢﹞

薄荷炭﹝一錢﹞茜艸根﹝二錢﹞牛膝﹝二錢﹞茅根﹝五錢﹞藕﹝五大片﹞

卷二

齒牙出血

經曰「中焦受气﹐取汁變化而赤﹐謂之血。此知血生於中焦﹐而主於心﹐故五臟各有守經之血﹐而六腑則無之。其散於脈內者﹐隨衝任督三經﹐徧行經絡。其散在脈外者﹐周流於肌腠毛皮之間。凡吐血﹑衄血﹐牙齦齒縫出血﹐皆散在經絡之血﹐湧而上決者也。近人謂巨口吐紅﹐及牙齦齒縫出血者﹐謂之胃血﹐此說大謬。蓋胃爲外腑﹐職司出納﹐爲水谷蓄泄之要區﹐其中並無一絲一點之血。卽牙宣出血一癥﹐不過胃火熾盛﹐肉不附骨﹐故血熱而上湧。其牙不宣而出血者﹐乃陰虛陽亢﹐龍雷之火衝激胃經所致。湖州錢左﹐患齒縫出血﹐牙並不宣﹐多則血流盈盞﹐晝夜十餘次﹐面紅目赤﹐煩擾不安﹐爲制蒼玉潛龍湯﹐連服十餘劑而愈。

蒼玉潛龍湯

﹝自制﹞

生地﹝四錢﹞龜版﹝六錢﹞石膏﹝三錢﹞龍齒﹝二錢﹞石斛﹝三錢﹞花粉﹝二錢﹞

丹皮﹝一錢五分﹞羚羊角﹝一錢五分﹞沙參﹝四錢﹞白芍﹝一錢五分﹞藕﹝三兩﹞茅根﹝五錢與藕同煎湯代水﹞

卷二

關格

關格一證﹐所系最大﹐《靈﹑素》諸書及秦越人﹑張長沙﹐俱皆論列﹐而未有成方﹔後起諸賢﹐又絕無論及此證者。迨云歧子謂陰陽易位﹐病名關格。所傳九方﹐動輒腦﹑麝﹑硝﹑黃﹑皂角﹐非開透﹐卽劫奪﹐奄奄將斃之人﹐其能堪此乎﹗是有方不如無方﹐醫學中反添一重魔劫矣。《素問》謂﹕人迎一盛﹐病在少陽﹔二盛在太陽﹔三盛在陽明﹔四盛以上爲格陽。寸口一盛﹐病在厥陰﹔二盛在少陰﹔三盛在太陰﹔四盛以上爲關陰。經絡分明﹐言言典要﹐而惜乎治法不傳也。秦越人發爲陰乘陽乘之論﹐乃合寸尺之脈並言之。寸上過位﹐入魚際爲溢﹔尺下過位﹐入尺澤爲復﹔此陰陽之偏﹐各造其極﹐最爲精當﹐而惜乎治法不傳也。

張長沙謂寸口脈浮而大﹐浮爲虛﹐大爲實﹐在尺爲關﹐在寸爲格。又曰﹕心脈洪大而長﹐則關格不通。又謂趺陽脈伏而澀﹐伏則吐逆﹐水谷不化﹐澀則食不得入﹐名曰關格。凡三言之。其曰在寸爲格﹐在尺爲關者﹐乃言陰陽不相榮也。其曰心脈洪大而長﹐則關格不通者﹐言五志不安﹐營衛虧損﹐孤陽獨發﹐故上下不通也。曰趺陽脈伏而澀者﹐乃胃气敗壞之明徵也。察脈論證﹐更爲詳盡﹐而惜乎治法不傳也。至西江諭氏﹐力講調和營衛﹐不偏陰﹐不偏陽﹐聽胃气之自爲敷布﹐不問其關於何而開﹐格於何而通﹐一惟求之於中﹐握樞而運﹐以漸透於上下﹐營气通則加意於營﹐衛气通則加意於衛﹐因立進退黃連湯二方﹐又立資液救焚湯一方﹐以爲標準﹐此與云歧子之九方﹐霄壤懸殊矣。而愚則以爲所重者尢在於上。苟在上之格者能通﹐則在下之關者亦無不通。嘗見患此證者﹐多起於憂愁怒郁﹐卽富貴之家﹐亦多有隱痛難言之處﹐可見病實由於中上焦﹐而非起於下焦也。始則气機不利﹐喉下作梗﹔繼則胃气反逆﹐食入作吐﹔後乃食少吐多﹐痰涎上湧﹐日漸便溺艱難。此緣心肝兩經之火煎熬太過﹐營血消耗﹐鬱蒸爲痰﹔飲食入胃﹐以類相從﹐谷海變爲痰藪﹐而又孤陽獨發﹐气火升痰﹐宜其格而不入也。格與關皆爲逆象﹐惟治之以至和﹐導之以大順﹐使在上者能順流而下﹐則在下者亦迎刃而解矣。故於調養營衛之中﹐平肝理气﹐此一法也。於調養營衛之中﹐和胃化痰﹐亦一法也。於調養營衛之中﹐兼淸君相之火﹐又一法也。關格旣成﹐本難施治﹐但仁人孝子必不忍坐視危亡﹐欲於死中求活﹐非精心研究不可。續制四方﹐以備參酌。

肝气犯胃﹐食入作吐﹐宜解郁和中﹐歸桂化逆湯主之。

歸桂化逆湯

﹝自制﹞

當歸﹝二錢﹞白芍﹝一錢五分酒炒﹞靑皮﹝一錢﹞茯苓﹝二錢﹞肉桂﹝五分﹞

郁金﹝二錢﹞合歡花﹝二錢﹞蒺藜﹝四錢﹞牛膝﹝二錢﹞玫瑰花﹝五分﹞木香﹝五分﹞紅棗﹝五枚﹞降香﹝五分﹞

方以歸桂化逆名﹐歸﹑桂爲主藥無疑矣。以歸﹑芍﹑紅棗養其血﹐卽以合歡﹑郁金﹑玫瑰解其郁﹐以靑皮﹑蒺藜﹑木香﹑降香利其气﹐又以茯苓﹑牛膝引之下達﹐治格而亦顧及關矣。祖怡注。

痰气上逆﹐食入嘔吐﹐人參半夏湯主之。

人參半夏湯

﹝自制﹞

人參﹝二錢﹞半夏﹝三錢﹞廣皮﹝一錢﹞茯苓﹝二錢﹞當歸﹝二錢﹞沈香﹝五分﹞郁金﹝二錢﹞砂仁﹝一錢﹞佩蘭﹝一錢﹞苡仁﹝四錢﹞牛膝﹝二錢﹞佛手﹝五分﹞白檀香﹝五分﹞

此方亦所以治格。以人參﹑當歸顧气血﹐以茯苓﹑苡仁﹑牛膝﹐引之下行﹔以半夏﹑陳皮利痰﹐以佩蘭﹑郁金﹑砂仁﹑佛手﹑沈香﹑檀香通气。前法輕而此方較重﹐彼重用肉桂﹐此重用人參﹐意同而法自異也。祖怡注。

孤陽獨發﹐阻格飲食﹐甚則作呃﹐和中大順湯主之。

和中大順湯

﹝自制﹞

人參﹝二錢﹞白芍﹝一錢﹞丹皮﹝二錢﹞柏仁﹝二錢﹞潼蒺藜﹝三錢﹞

麥冬﹝二錢﹞赤芍﹝一錢﹞白蒺藜﹝三錢﹞丹參﹝三錢﹞生地﹝四錢﹞赭石﹝三錢研﹞合歡花﹝二錢﹞竹瀝﹝兩大匙衝服﹞薑汁﹝二滴衝服﹞

此方有人參﹑麥冬養胃家之气陰﹐益以生地﹑白芍配獨發之孤陽。丹參﹑柏仁養心血﹐丹皮﹑赤芍淸心肝。合歡開心﹐赭石鎭逆﹐竹瀝﹑薑汁豁痰﹐潼白蒺藜補腎疏肝。仍著重治格﹐而大利於開關。前方重用香藥﹐此方則重用潤藥。祖怡注。

二气雙調飲﹐通治關格。

二气雙調飲

﹝自制﹞

人參﹝二錢﹞茯苓﹝二錢﹞山藥﹝三錢﹞歸身﹝二錢﹞枸杞﹝三錢﹞幹蓯蓉﹝三錢﹞牛膝﹝二錢﹞廣皮﹝一錢﹞半夏﹝一錢五分﹞砂仁﹝一錢﹞靑皮﹝一錢五分蜜水炒﹞沈香﹝五分人乳磨衝﹞

所謂二气者﹐陰陽也。所謂雙調者﹐不偏陽不偏陰也。人參﹑茯苓﹑山藥偏於陽﹐人乳﹑歸身﹑枸杞﹑蓯蓉偏於陰﹐有沈香﹑砂仁﹑陳皮﹑靑皮以和之﹐通治關格﹐此其所以爲雙調也。祖怡注。

卷二關格

附﹕關格門諸方

諭氏進退黃連湯

平調營衛﹐不偏陰﹐不偏陽﹐所謂運中樞以聽其進退也。

黃連﹝八分薑汁炒﹞炮姜﹝八分﹞人參﹝一錢五分人乳拌蒸﹞桂枝﹝一錢﹞半夏﹝一錢五分姜制﹞大棗﹝二枚﹞進法本方諸藥俱不制﹐水三鐘﹐煎一半﹐溫服。退法不用桂枝﹐黃連減半﹐或加肉桂五分﹐如上逐味制熟﹐煎服法同。每早加服附桂八味丸三錢。

資液救焚湯

治五志厥陽之火。

生地﹝二錢取汁﹞麥冬﹝二錢取汁﹞人參﹝一錢五分人乳拌蒸﹞炙甘艸﹝一錢﹞阿膠﹝一錢﹞胡麻仁﹝一錢炒研﹞柏子仁﹝七分﹞五味子﹝四分﹞紫石英﹝一錢﹞寒水石﹝一錢﹞生犀汁﹝二分磨﹞滑石﹝一錢二分敲碎不爲末﹞生薑汁﹝二茶匙﹞除四汁及阿膠共八味﹐用名山泉水四鐘﹐緩火煎至一杯半﹐去渣﹐入四汁及阿膠﹐再緩火略煎至膠烊化﹐斟出﹐調牛黃末五釐﹐日中分二﹑三次熱服。空朝先服附桂八味丸三錢。

卷二關格

附﹕云歧子九方

﹝此等方法斷不可用﹐錄之以爲鑑戒。﹞

柏子仁方

人參半夏茯苓陳皮柏仁甘艸麝香郁李仁姜﹝三片﹞

人參散

人參麝香冰片甘艸湯調服

旣濟丸

附子人參麝香

檳榔益气湯

檳榔人參白術當歸黃陳皮升麻甘艸柴胡枳殼生薑煎服。

木通二陳湯

木通陳皮半夏茯苓甘艸枳殼生薑煎服。

導气淸利湯

豬苓澤瀉白術人參甘艸木通梔子茯苓檳榔枳殼大黃濃朴麝香黑牽牛廣皮半夏藿香柏仁生薑煎服。

加味麻仁丸

大黃白芍濃朴當歸杏仁麻仁檳榔木香枳殼蜜爲丸。

皂角散

大皂角燒存性﹐研細末﹐以豬脂一兩調服。又服八正散加檳榔﹑枳殼﹑朴硝﹑桃仁﹑燈芯﹐茶服。

大承气湯

大黃芒硝枳實濃朴以上九方﹐只圖取快目前﹐罔顧削伐元气。然此等藥入口﹐輕者增劇﹐劇者立斃﹐究竟目前亦不快也。

卷三

咳嗽

經曰﹕五臟六腑皆令人咳﹐非獨肺也。可知心肝脾腎四經﹐各有咳嗽之癥﹐不過假途於肺耳。

只此二語﹐度盡金鍼。後人不明此義﹐一遇咳嗽﹐不辧其所以致咳之由﹐但從肺治﹐又安怪其效者少﹐而不效者多耶﹗玆將肺臟之咳﹐詳列於前﹔心肝脾腎之咳﹐條載於後﹔庶幾辧證則了然無疑﹐施治則知所措手矣。

肺熱而咳﹐上焦微喘﹐肌表漫熱﹐口燥咽漧者﹐玉環煎主之。

玉環煎

﹝自制﹞

玉竹﹝四錢﹞羚羊角﹝一錢五分﹞沙參﹝四錢﹞麥冬﹝二錢﹞石斛﹝三錢﹞貝母﹝二錢﹞蔞皮﹝三錢﹞蛤粉﹝四錢﹞梨汁﹝半杯衝服﹞

肺寒而咳﹐乃水邪射肺﹐水冷金寒﹐咳吐痰沫﹐胸脘作懣﹐肌膚懍冽者﹐姜桂二陳湯主之。

姜桂二陳湯

﹝自制﹞

炮姜﹝五分﹞桂枝﹝五分﹞橘紅﹝一錢﹞半夏﹝一錢﹞葶藶子﹝二錢﹞

當歸﹝一錢五分﹞茯苓﹝二錢﹞白術﹝一錢﹞蘇子﹝一錢五分﹞杏仁﹝三錢﹞苡仁﹝一兩煎湯代水﹞

肺虛而咳﹐肌表微熱﹐神倦气短﹐不時火升﹐失血咽痛者﹐保肺濟生丹主之。

保肺濟生丹

﹝自制﹞

天冬﹝一錢五分﹞麥冬﹝一錢五分﹞人參﹝一錢﹞沙參﹝四錢﹞五味﹝五分﹞

玉竹﹝三錢﹞女貞子﹝二錢﹞茯苓﹝二錢﹞山藥﹝三錢﹞貝母﹝二錢﹞茜艸根﹝二錢﹞杏仁﹝三錢﹞藕﹝三兩切片煎湯代水﹞

虛之甚者﹐火升體羸﹐咳嗽失血﹐咽破失音﹐此爲碎金不鳴﹐癥極危險﹐金水濟生丹主之。

金水濟生丹

﹝自制﹞

天冬﹝一錢五分﹞麥冬﹝一錢五分﹞生地﹝五錢切﹞人參﹝一錢﹞沙參﹝四錢﹞

龜版﹝八錢﹞玉竹﹝三錢﹞石斛﹝三錢﹞茜艸根﹝二錢﹞蔞皮﹝三錢﹞山藥﹝三錢﹞

貝母﹝二錢﹞杏仁﹝三錢﹞淡竹葉﹝十張﹞雞子淸﹝一个﹞藕﹝三兩煎湯代水﹞

肺實而咳﹐胸脘喘滿﹐時吐稠痰﹐降气和中湯主之。

降气和中湯

﹝自制﹞

蘇子﹝一錢五分﹞沈香﹝五分﹞海石﹝三錢﹞蔞仁﹝四錢﹞萊菔子﹝二錢﹞

芥子﹝一錢﹞橘紅﹝一錢﹞半夏﹝一錢﹞桑皮﹝二錢﹞貝母﹝二錢﹞

杏仁﹝三錢﹞薑汁﹝兩小匙衝服﹞

實之甚者﹐痰气閉結﹐語音不出﹐此爲塞金不鳴﹐金牛湯主之。

金牛湯

﹝自制﹞

郁金﹝二錢﹞牛蒡子﹝三錢炒研﹞芥子﹝一錢﹞陳麻黃﹝四分蜜水炙﹞栝蔞皮﹝三錢﹞蘇子﹝一錢五分﹞沈香﹝五分﹞貝母﹝二錢﹞杏仁﹝三錢﹞橘紅﹝一錢﹞

半夏﹝一錢﹞桑皮﹝二錢﹞枇杷葉﹝二張刷去毛蜜炙﹞

嗜酒太過﹐傷肺而咳者﹐加減葛花湯主之。

加減葛花湯

﹝自制﹞

葛花﹝二錢﹞雞子﹝三錢﹞花粉﹝二錢﹞石斛﹝三錢﹞沙參﹝四錢﹞

麥冬﹝一錢五分﹞茯苓﹝二錢﹞苡仁﹝四錢﹞橘紅﹝二錢﹞貝母﹝二錢﹞杏仁﹝二錢﹞

橄欖﹝二枚打碎陳者亦可用﹞

風痰入肺﹐久經吼咳者﹐鵝梨湯主之。

鵝梨湯

﹝自制﹞

鵝管石﹝五分研﹞陳麻黃﹝五分蜜炙﹞當歸﹝一錢五分﹞蘇子﹝一錢五分﹞茯苓﹝二錢﹞蔞仁﹝四錢﹞桑葉﹝一錢﹞橘紅﹝一錢﹞半夏﹝一錢﹞貝母﹝二錢﹞

杏仁﹝三錢﹞梨汁﹝兩大匙衝服﹞薑汁﹝兩小匙衝服﹞

肺气壅塞﹐致成肺癰﹐咳吐膿痰﹐气甚腥穢者﹐石花湯主之。

石花湯

﹝自制﹞

白石英﹝三錢研﹞合歡花﹝二錢﹞鮮百部﹝四錢﹞沙參﹝四錢﹞麥冬﹝一錢五分﹞

貝母﹝二錢﹞桑皮﹝二錢﹞蘇子﹝一錢五分﹞杏仁﹝三錢﹞茯苓﹝二錢﹞苡仁﹝四錢﹞淡竹葉﹝十張﹞金絲荷葉﹝二張去背上白皮﹞

肺葉痿敗﹐喘咳夾紅者﹐白膠湯主之。

白膠湯

﹝自制﹞

嫩白芨﹝四錢研末﹞陳阿膠﹝二錢﹞衝湯調服。

心經之咳﹐痰少心煩﹐夜不成寐﹐玄妙散主之。

玄妙散

﹝自制﹞

玄參﹝一錢五分﹞丹參﹝三錢﹞沙參﹝四錢﹞茯神﹝二錢﹞柏仁﹝二錢﹞桔梗﹝一錢﹞麥冬﹝一錢五分朱砂拌﹞貝母﹝二錢﹞杏仁﹝三錢﹞夜合花﹝二錢﹞淡竹葉﹝十張﹞燈芯﹝三尺﹞

肝經之咳﹐痰少脇痛﹐易怒頭眩﹐丹靑飲主之。

丹靑飲

﹝自制﹞

赭石﹝三錢﹞麥冬﹝一錢五分靑黛拌﹞杭菊﹝二錢﹞石斛﹝三錢﹞潼蒺藜﹝三錢﹞

白蒺藜﹝三錢﹞沙參﹝四錢﹞桑葉﹝一錢﹞橘紅﹝一錢﹞貝母﹝二錢﹞杏仁﹝三錢﹞旋復花﹝一錢絹包﹞

脾經之咳﹐胸懣痰稠﹐食少體倦﹐術米湯主之。

術米湯

﹝自制﹞

當歸﹝一錢五分﹞白術﹝一錢五分﹞茯苓﹝三錢﹞苡米﹝八錢﹞半夏﹝一錢五分﹞

橘紅﹝一錢﹞萊菔子﹝二錢﹞海石﹝三錢﹞杏仁﹝三錢﹞蔞仁﹝四錢﹞薑汁﹝兩小匙衝服﹞

腎經之咳﹐或嗆或喘﹐痰味鹹而有黑花者﹐山虎湯主之。

山虎湯

﹝自制﹞

蛤蚧尾﹝一對酒洗﹞生地﹝四錢切片蛤粉炒﹞麥冬﹝一錢五分﹞破故紙﹝一錢五分核桃肉拌炒﹞人參﹝二錢﹞沙參﹝四錢﹞沈香﹝五分﹞茯苓﹝二錢﹞山藥﹝三錢﹞貝母﹝二錢﹞杏仁﹝三錢﹞人乳﹝半杯衝服﹞薑汁﹝兩滴衝服﹞

卷三咳嗽

五臟傳腑之咳

經曰﹕五臟咳久﹐傳於六腑。脾咳不已﹐則胃受之。胃咳之狀﹐咳而嘔﹐嘔甚則長虫出。胃乃脾之妻﹐故脾咳必傳於胃。胃受邪則水谷不安﹐故發嘔。長虫常處胃中﹐嘔甚則胃气逆而不降﹐故長虫亦隨气而出也。加味二陳湯主之。

加味二陳湯

﹝自制﹞

橘紅﹝一錢﹞半夏﹝一錢五分﹞茯苓﹝二錢﹞白術﹝一錢﹞苡仁﹝四錢﹞

枳殼﹝一錢﹞砂仁﹝一錢﹞蘇梗﹝一錢﹞花椒子﹝二十四粒﹞姜﹝三片﹞

肝咳不已﹐則膽受之。膽咳之狀﹐咳嘔膽汁。膽爲淸淨之腑﹐肝邪中之﹐則膽不安﹐而汁內沸﹐故所嘔皆苦水。西淸湯主之。

西淸湯

﹝自制﹞

桂枝﹝五分﹞梔子﹝一錢五分薑汁炒﹞蘇子﹝一錢五分﹞桑皮﹝二錢﹞杏仁﹝三錢﹞

橘紅﹝一錢﹞半夏﹝一錢﹞茯苓﹝二錢﹞蒺藜﹝三錢﹞郁金﹝二錢﹞姜﹝三片﹞

肺咳不已﹐則大腸受之。大腸咳狀﹐咳而遺矢。肺與大腸﹐庚辛金也。風陽外爍﹐肺熱移於大腸﹐更兼風入空竅﹐宜其咳而遺矢矣。當培土化熱﹐兼以熄風﹐回風養髒湯主之。

回風養髒湯

﹝自制﹞

沙參﹝四錢﹞蘇子﹝一錢五分﹞枳殼﹝一錢﹞前胡﹝一錢﹞桑葉﹝一錢﹞茯苓﹝二錢﹞白術﹝一錢﹞苡仁﹝四錢﹞橘紅﹝一錢﹞貝母﹝二錢﹞荷葉蒂﹝一枚﹞

心咳不已﹐則小腸受之。小腸咳狀﹐咳而失气﹐气與咳俱失。小腸下口接大腸之上口﹐小腸化則大腸通﹐小腸咳則气達於大腸﹐故下焦之濁气不時宣泄也。潔宮湯主之。

潔宮湯

﹝自制﹞

沙參﹝四錢﹞茯神﹝二錢﹞遠志﹝五分甘艸水炒﹞歸身﹝二錢﹞麥冬﹝二錢﹞貝母﹝二錢﹞橘紅﹝一錢﹞半夏﹝一錢﹞白術﹝一錢﹞砂仁﹝一錢﹞姜﹝三片﹞

腎咳不已﹐則膀胱受之。膀胱咳狀﹐咳而遺尿。膀胱爲津液之腑﹐咳則气不能禁而遺溺也。加味茯菟湯主之。

加味茯菟湯

﹝自制﹞

茯苓﹝三錢﹞菟絲﹝四錢﹞杜仲﹝三錢﹞破故紙﹝一錢五分﹞當歸﹝二錢﹞

貝母﹝二錢﹞橘紅﹝一錢﹞半夏﹝一錢﹞白術﹝一錢﹞杏仁﹝三錢﹞核桃肉﹝二枚過口﹞

久咳不已﹐則三焦受之。三焦咳狀﹐咳而腹滿﹐不欲飲食。此皆聚於胃﹐關於肺﹐使人多涕唾﹐而面浮腫气逆也。久咳則三焦俱病。聚於胃者﹐胃爲五臟六腑之本也。關於肺者﹐咳必動肺﹐面浮气逆﹐皆肺病也。通理湯主之。

通理湯

﹝自制﹞

當歸﹝二錢﹞茯苓﹝二錢﹞白術﹝一錢﹞苡仁﹝四錢﹞枳殼﹝一錢﹞橘紅﹝一錢﹞半夏﹝一錢﹞濃朴﹝一錢﹞靑皮﹝一錢﹞桑皮﹝二錢﹞砂仁﹝一錢﹞蘇子﹝一錢五分﹞姜﹝三片﹞

先生批《醫學心悟》云「喘病甚多﹐而皆非善癥。治喘之法﹐不過一降一納盡之。上焦之有餘者降之﹐使不得反逆﹐而淸肅之令行矣。下焦之不足者納之﹐使歸其窟宅﹐而根本之園地固矣。」先生所批﹐較葉香巖所謂實喘在肺﹑虛喘在腎之意﹐更爲明顯。祖怡注。

卷三咳嗽

五臟傳腑之咳

補肺湯

治肺虛咳嗽。

人參﹝一錢﹞黃﹝二錢﹞五味﹝五分﹞紫菀﹝一錢﹞桑皮﹝二錢﹞熟地﹝三錢﹞入蜜少許和服。

補肺阿膠散

治肺虛有火﹐咳無津液而气哽者。

阿膠﹝一兩五錢﹞馬兜鈴﹝一兩﹞甘艸﹝一兩﹞牛蒡子﹝一兩﹞杏仁﹝七錢﹞糯米﹝一兩﹞水煎分溫服。

百合固金湯

治肺傷咽痛﹐喘嗽痰血。

生地﹝一錢﹞熟地﹝三錢﹞元參﹝一錢﹞貝母﹝一錢五分﹞桔梗﹝一錢﹞甘艸﹝五分﹞麥冬﹝一錢五分﹞白芍﹝一錢﹞當歸﹝一錢五分﹞百合﹝三錢﹞水煎服。

紫菀湯

治肺傷气極﹐勞熱久嗽﹐吐痰吐血。

紫菀﹝二錢﹞知母﹝一錢﹞貝母﹝二錢﹞人參﹝一錢﹞茯苓﹝二錢﹞五味子﹝十二粒﹞阿膠﹝二錢蛤粉拌炒﹞甘艸﹝五分﹞桔梗﹝一錢﹞蓮子肉﹝十粒去心﹞

秦艽扶羸湯

治肺痿骨蒸﹐或寒或熱﹐成勞﹐咳嗽﹐聲嘎不出。

秦艽﹝一錢﹞柴胡﹝一錢﹞地骨皮﹝一錢五分﹞當歸﹝一錢五分﹞紫菀﹝一錢﹞

半夏﹝一錢﹞人參﹝一錢﹞甘艸﹝五分﹞鱉甲﹝一錢五分﹞水煎服。

黃鱉甲散

治男女虛勞客熱﹐五心煩熱﹐四肢倦怠﹐咳嗽咽漧﹐自汗食少﹐日晡發熱。

黃﹝五錢﹞鱉甲﹝五錢﹞桑皮﹝三錢五分﹞秦艽﹝五錢﹞紫菀﹝三錢五分﹞

人參﹝一錢五分﹞茯苓﹝三錢﹞柴胡﹝三錢﹞半夏﹝三錢五分﹞知母﹝三錢五分﹞

地骨皮﹝三錢﹞白芍﹝三錢五分﹞天冬﹝五錢﹞肉桂﹝一錢五分﹞

桔梗﹝一錢五分﹞甘艸﹝三錢五分﹞生地﹝三錢五分﹞每用一兩﹐水煎服。一方加姜三片。

蓁艽鱉甲散

治風勞骨蒸﹐午後壯熱﹐咳嗽肌瘦﹐頰赤盜汗﹐脈來細數。

秦艽﹝一錢五分﹞鱉甲﹝三錢﹞地骨皮﹝二錢﹞柴胡﹝一錢﹞知母﹝一錢五分﹞

靑蒿﹝五葉﹞烏梅﹝一个﹞當歸﹝一錢五分﹞水煎服。汗多加黃二錢。

蘇子降气湯

治虛陽上攻﹐气不升降﹐上盛下虛﹐痰涎壅盛﹐喘嗽嘔血﹐或大便不利。

半夏﹝一錢﹞蘇子﹝一錢五分﹞前胡﹝一錢﹞濃朴﹝一錢﹞橘紅﹝一錢﹞當歸﹝二錢﹞甘艸﹝五分﹞沈香﹝五分﹞水煎服。

定喘湯

治肺虛感寒﹐气逆膈熱﹐而作哮喘。

白果﹝二十一粒﹞麻黃﹝四分﹞半夏﹝一錢﹞款冬花﹝一錢﹞蘇子﹝一錢五分﹞杏仁﹝二錢﹞桑皮﹝二錢﹞黃芩﹝一錢﹞甘艸﹝五分﹞水煎服。

咳血方

治咳嗽痰血。

靑黛蔞仁海石山梔訶子肉杏仁﹝各等分﹞蜜爲丸﹐噙化。

獨勝散

治多年咳嗽﹐肺痿咯血。

白芨研細末﹐每服二錢﹐臨臥時糯米湯下。

淸咽太平丸

治膈上有火﹐早間咯血﹐兩頰常赤﹐咽喉作痛不淸。

薄荷﹝十兩﹞川芎﹝二兩﹞防風﹝二兩﹞犀角﹝二兩﹞柿霜﹝二兩﹞

甘艸﹝二兩﹞桔梗﹝三兩﹞蜜爲丸﹐如梧子大﹐每服五十丸。

犀角地黃湯

治肝胃火盛﹐吐血﹑衄血﹑咳血﹑便血﹐及陽毒發斑。

生地﹝一兩五錢﹞犀角﹝一錢﹞赤芍﹝一兩﹞丹皮﹝二錢﹞每服五錢。

桑皮等汁十味煎

治咳嗽經久﹐將成肺痿﹐乍寒乍熱﹐唾涕稠粘﹐喘息气上﹐唇漧吐血。

桑皮汁﹝一升﹞地骨皮汁﹝三升﹞麥冬汁﹝二升﹞生地汁﹝五升﹞生葛汁﹝三升﹞

淡竹瀝﹝三升﹞生薑汁﹝一升﹞白蜜﹝一升﹞棗膏﹝一升﹞牛酥﹝三合﹞

共熬成膏﹐每服五錢。

二陳湯

治一切痰飲爲病﹐咳嗽脹滿﹐嘔吐惡心﹐頭眩心悸。

半夏﹝二錢﹞陳皮﹝一錢﹞茯苓﹝一錢﹞甘艸﹝五分﹞姜﹝三片﹞水煎服。

淸肺飲

治痰濕久畱﹐咳嗽气逆。

杏仁﹝二錢﹞貝母﹝二錢﹞茯苓﹝二錢﹞桔梗﹝一錢﹞甘艸﹝五分﹞

橘紅﹝一錢﹞五味子﹝五分﹞姜﹝三片﹞

金沸艸散

治肺經傷風﹐頭目昏痛﹐咳嗽痰多。

金沸艸﹝一錢絹包﹞前胡﹝一錢﹞細辛﹝三分﹞荊芥﹝一錢﹞茯苓﹝二錢﹞半夏﹝一錢﹞甘艸﹝五分﹞棗﹝二枚﹞姜﹝三片﹞

百花膏

治喘咳不已﹐或痰中有血。

川百合款冬花﹝等分﹞蜜丸如彈子大﹐噙化。

卷三

痰飲

痰飲者﹐先生痰而後停飲﹐積水爲病也。人非水谷不能生活﹐然水气太盛﹐不能流行﹐則病亦叢生。論者謂人身所貴者水也。天一生水﹐乃至充周流灌﹐無處不到。一有瘀蓄﹐卽如江河回曲之處﹐穢積聚﹐水道日隘﹐橫流旁溢﹐必順其性﹐因其勢而利導之﹐庶得免乎泛濫﹐此說是矣。然謂爲天一之水﹐充周流灌﹐以至於瘀蓄﹐則竊以爲不然。夫天一之水﹐精也﹑血也﹑津液也﹐此人身之聖水﹐惟患其少﹐不患其多﹐安有變爲痰飲之理。且停飲之人﹐往往嘔吐﹐所吐之水﹐或淸或黃﹐或酸或腐﹐動輒盈盆﹐天一之水﹐顧若此之賤且多乎﹗蓋水谷入胃﹐除散精之外﹐其勢下趨﹐由小腸而膀胱﹐乃气化而出﹐無所爲飲也。惟脾有積濕﹐胃有蘊熱﹐濕與熱交蒸﹐脾胃中先有頑痰﹐膠粘不解﹐然後入胃之水遇痰而停﹐不能疾趨於下﹐日積月累﹐飲乃由是而成。又況嗜茶太過者﹐濕傷脾﹔嗜酒太過者﹐熱傷胃﹔過嗜生冷者﹐寒傷脾胃﹔各各不同。而於是痰飲﹑懸飲﹑溢飲﹑支飲﹑畱飲﹑伏飲﹐遂由淺入深﹐而釀成痼疾矣。其見癥與治法﹐均列於後。

卷三痰飲

痰飲

痰飲者﹐水從胃出﹐下走腸間﹐轆轆有聲﹐胸中微痞﹐頭目作眩﹐桂術二陳湯主之。

桂術二陳湯

﹝自制﹞

桂枝﹝八分﹞白術﹝一錢五分﹞廣皮﹝一錢﹞半夏﹝一錢五分﹞茯苓﹝三錢﹞

枳實﹝一錢﹞澤瀉﹝一錢五分﹞牛膝﹝一錢五分﹞車前﹝二錢﹞姜﹝三片﹞

此方以苓桂術甘﹑二陳去甘艸﹐以桂枝開太陽﹐以白術健脾土﹐治痰飲之本也。去甘艸者﹐欲其速﹐不欲其緩﹐欲其通﹑不欲其滿也。姜所以佐桂﹐枳所以佐橘。車前﹑澤瀉﹑牛膝所以導水气下行﹐不嫌其涼者﹐有姜﹑桂在焉。祖怡注。

卷三痰飲

懸飲

懸飲者﹐水流脇下﹐咳唾引痛。脇乃肝膽之位﹐水气在脇﹐則肝气拂逆﹐而肺金淸肅之令不能下行﹐故咳而引痛也。椒目栝蔞湯主之。

椒目栝蔞湯

﹝自制﹞

椒目﹝五十粒﹞栝蔞頭﹝五錢切﹞桑皮﹝二錢﹞葶藶子﹝二錢﹞橘紅﹝一錢﹞

半夏﹝一錢五分﹞茯苓﹝二錢﹞蘇子﹝一錢五分﹞蒺藜﹝三錢﹞姜﹝三片﹞

此方仍是二陳去甘艸﹐以椒目通水道﹐栝蔞通穀道﹐葶藶﹑蘇子﹑桑皮以瀉肺﹐疾藜以疏肝。

水飲下行﹐而肺肝和矣。祖怡注。

卷三痰飲

溢飲

溢飲者﹐水气旁流於四肢也。脾受水邪﹐溢入四末﹐故肢節作腫﹐身重無力﹐桂苓神術湯主之。

桂苓神術湯

﹝自制﹞

桂枝﹝八分﹞茯苓﹝三錢﹞白術﹝一錢﹞茅術﹝一錢﹞苡仁﹝八錢﹞

廣皮﹝一錢﹞半夏﹝一錢五分﹞濃朴﹝一錢﹞砂仁﹝一錢﹞姜﹝三片﹞

此方合苓桂術甘﹑二陳﹑平胃﹐去甘艸加苡仁﹑砂仁﹐純用溫運胃脾﹐而水飲自化。祖怡注。

卷三痰飲

支飲

支飲者﹐水停心下﹐入於胸膈﹐咳逆倚息短气﹐其形如腫﹐桑蘇桂苓湯主之。

桑蘇桂苓湯

﹝自制﹞

桑皮﹝三錢﹞蘇子﹝二錢﹞桂枝﹝八分﹞茯苓﹝三錢﹞澤瀉﹝一錢五分﹞

大腹皮﹝一錢五分﹞橘紅﹝一錢﹞半夏﹝一錢五分﹞杏仁﹝三錢﹞豬苓﹝一錢﹞姜﹝三片﹞

此方以苓﹑桂﹑橘﹑半生薑治飲之本﹐以桑皮﹑蘇子﹑杏仁瀉肺﹐以腹皮﹑瀉澤﹑豬苓行水﹐是肺脾同治也。祖怡注。

卷三痰飲

畱飲

畱飲者﹐畱而不去也。心下痞滿﹐作噦頭眩﹐芎歸桂朴湯主之。

芎歸桂朴湯

﹝自制﹞

川芎﹝八分﹞當歸﹝二錢﹞桂枝﹝八分﹞濃朴﹝一錢﹞枳實﹝一錢﹞廣皮﹝一錢﹞半夏﹝一錢五分﹞茯苓﹝三錢﹞天麻﹝六分﹞菊花﹝二錢﹞

姜﹝三片﹞

芎﹑歸肝家血藥也﹐姜﹑桂開太陽也﹐枳﹑朴﹑橘﹑半﹑茯苓消痰濕也﹐天麻﹑菊花佐芎﹑歸而上行也。諸方皆降﹐而此獨升﹐獨用血藥﹐以肝爲寒飲侵犯﹐而血行不暢也。祖怡注。

卷三痰飲

伏飲

伏飲者﹐伏而不出也。痰滿喘咳吐﹐發則寒熱﹐背痛腰疼﹐其人振振身劇﹐此乃三陽之气爲陰邪遏抑﹐郁而不舒﹐桂枝半夏湯主之。

桂枝半夏湯

﹝自制﹞

桂枝﹝八分﹞半夏﹝一錢五分﹞茯苓﹝三錢﹞廣皮﹝一錢﹞白術﹝二錢﹞芥子﹝一錢﹞濃朴﹝一錢﹞紫蘇﹝一錢﹞貝母﹝二錢﹞甘艸﹝四分﹞姜﹝三片﹞

此方用苓桂術甘合二陳。再以芥子去皮裏膜外之水﹐得姜﹑桂而溫通之力更大。紫蘇以佐姜﹑桂﹐貝母以佐半夏﹐濃朴以佐廣皮。治伏飲方﹐亦可以之治瘧。蓋無痰不成瘧﹐見癥發寒發熱﹐振振身劇﹐豈不是痰飲伏而不出﹐有轉瘧之兆乎﹗飲證六方﹐每方皆有二陳﹐五方皆有桂﹑姜﹐三方皆有白術﹐亦可見治飲用藥之大法矣。祖怡注。

卷三痰飲

伏飲

苓桂術甘湯

治胸脇支滿﹐頭目作眩。

茯苓﹝四兩﹞桂枝﹝三兩﹞白術﹝三兩﹞甘艸﹝二兩﹞水六升﹐煎三升﹐分溫服。

甘遂半夏湯

治畱飲結於腸胃。

甘遂﹝大者三枚﹞半夏﹝十二枚﹞白芍﹝五枝﹞甘艸﹝如指大一枚﹞上四味﹐以水二升﹐煮取半升﹐去渣﹐加蜜半升﹐和藥汁煮取八合﹐溫服。

小靑龍湯

治水飲溢出於表﹐營衛不利﹐宜發汗以散其水。

麻黃﹝三兩﹞白芍﹝三兩﹞五味﹝半升﹞漧薑﹝三兩﹞甘艸﹝三兩﹞

細辛﹝三兩﹞桂枝﹝三兩﹞半夏﹝半升﹞水一斗﹐煮取三升﹐分溫服。

木防己湯

治支飲上入膈中。

防己﹝三兩﹞人參﹝四兩﹞桂枝﹝二兩﹞石膏﹝八兩﹞水六升﹐煎取二升﹐分溫服。

木防己去石膏加茯苓芒硝湯

治支飲﹐胸膈痞滿。

防己﹝二兩﹞桂枝﹝二兩﹞人參﹝四兩﹞茯苓﹝四兩﹞芒硝﹝三合﹞

水六升﹐煎取二升﹐分溫服。

澤瀉湯

治支飲之在心下者。

澤瀉﹝五兩﹞白術﹝二兩﹞水二升﹐煎取一升﹐分溫服。

濃朴大黃湯

治支飲﹐胸膈痞滿。

濃朴﹝一尺﹞大黃﹝六兩﹞枳實﹝五枚﹞水五升﹐煮取二升﹐分溫服。

椒目葶藶大黃丸

治腹滿﹐口舌漧燥﹐腸間有水气者。

防己﹝一兩﹞椒目﹝五錢﹞葶藶﹝一兩﹞大黃﹝一兩﹞研末﹐蜜丸如梧子大﹐每服十丸﹐日三服。

小半夏加茯苓湯

治濕痰懸飲。

半夏﹝一升﹞茯苓﹝四兩﹞生薑﹝八兩﹞水七升﹐煮取一升五合﹐分溫服。

茯苓飲

治痰飲胸痞。

茯苓﹝三兩﹞人參﹝三兩﹞枳實﹝二兩﹞白術﹝三兩﹞陳皮﹝三兩﹞

生薑﹝四兩﹞水六升﹐煮取二升﹐分溫服。

二賢湯

治一切痰飲。

橘皮﹝一斤﹞甘艸﹝四兩﹞水四升﹐煮取一升﹐分溫服。

豁痰湯

治一切痰疾。

柴胡﹝一錢﹞半夏﹝一錢﹞枯芩﹝五分﹞人參﹝五分﹞甘艸﹝五分﹞

紫蘇﹝五分﹞陳皮﹝一錢﹞濃朴﹝五分﹞南星﹝五分﹞薄荷﹝五分﹞枳殼﹝五分﹞羌活﹝五分﹞姜﹝三片﹞

老痰丸

潤燥開郁﹐降火消痰。治老痰凝滯喉間﹐吐咯難出。

天冬﹝一兩﹞黃芩﹝一兩﹞海粉﹝一兩﹞橘紅﹝一兩﹞連翹﹝五錢﹞

桔梗﹝五錢﹞靑黛﹝一錢﹞香附﹝五錢﹞芒硝﹝二錢﹞蔞仁﹝五錢﹞

研末﹐煉蜜加薑汁和丸﹐如梧子大﹐每服五十丸。

禦愛紫宸湯

解宿酒噦嘔﹐惡心痰唾﹐不進飲食。

木香﹝五分﹞砂仁﹝一錢﹞白芍﹝一錢﹞檀香﹝一錢﹞茯苓﹝二錢﹞官桂﹝五分﹞藿香﹝一錢﹞陳皮﹝一錢﹞葛根﹝二錢﹞良姜﹝五分﹞丁香﹝五分﹞甘艸﹝五分﹞水煎服。

四七湯

治七情鬱結﹐痰涎如敗絮﹐或如梅核﹐咽之不下﹐吐之不出。

半夏﹝二錢﹞茯苓﹝二錢五分﹞濃朴﹝一錢二分﹞紫蘇﹝一錢二分﹞棗﹝一枚﹞姜﹝三片﹞

大川芎丸

消風壅﹐化痰涎﹐利咽膈﹐淸頭目。

川芎﹝二兩﹞薄荷﹝四兩﹞桔梗﹝三兩﹞甘艸﹝二兩﹞防風﹝二兩﹞細辛﹝五錢﹞研末﹐蜜丸如梧子大﹐每服五十丸。

小川芎丸

治膈上痰。

川芎﹝二兩﹞大黃﹝二兩﹞研末﹐皂角水爲丸﹐如梧子大﹐每服三十丸。

神芎導水丸

治一切熱痰鬱結。

黃芩﹝一兩﹞黃連﹝五錢﹞川芎﹝五錢﹞薄荷﹝五錢﹞大黃﹝一兩﹞

滑石﹝四兩﹞黑醜﹝二兩﹞研末﹐蜜丸﹐如梧子大﹐每服三十丸。

二陳湯

治一切痰飲爲病﹐咳嗽脹滿﹐惡心頭眩。

陳皮﹝一錢﹞半夏﹝二錢﹞茯苓﹝二錢﹞甘艸﹝五分﹞姜﹝三片﹞

淸气化痰丸

治痰熱。

半夏膽星橘紅枳實杏仁蔞仁黃芩茯苓﹝等分﹞淡薑汁和丸﹐每服三錢。

半夏天麻白術湯

治痰厥頭痛﹐四肢厥冷。

半夏﹝一錢﹞麥芽﹝三錢﹞神曲﹝三錢﹞白術﹝一錢﹞蒼術﹝一錢﹞

人參﹝一錢﹞黃﹝二錢﹞陳皮﹝一錢﹞茯苓﹝二錢﹞澤瀉﹝一錢五分﹞

天麻﹝六分﹞漧薑﹝三分﹞黃柏﹝五分﹞研末﹐每服五錢。

茯苓丸

治痰停中脘﹐兩臂疼痛。

半夏﹝一兩﹞茯苓﹝一兩﹞枳殼﹝五錢﹞風化硝﹝二錢五分﹞淡薑汁和丸﹐每服二錢。

卷三

結胸

結胸有五﹕一爲邪气結胸﹐一爲痰气結胸﹐一爲滯气結胸﹐一爲水气結胸﹐其一則誤下之結胸也。

𨿽同一中脘痞懣﹐而受病不同﹐施治各異﹐倘一混投﹐爲禍最烈﹐學人當明辧之。

邪气結胸﹐不外因寒因熱。寒气遏抑﹐則胃陽不通﹐故中脘痞滿﹐四肢倦怠﹐祛寒平胃散主之。風熱內郁﹐則胸脘煩悶﹐心神焦燥﹐梔子解郁湯主之。

祛寒平胃散

﹝自制﹞

炮姜﹝五分﹞廣皮﹝一錢﹞茅術﹝一錢﹞濃朴﹝一錢﹞佩蘭﹝一錢﹞

歸身﹝一錢五分﹞茯苓﹝二錢﹞木香﹝五分﹞砂仁﹝一錢﹞郁金﹝二錢﹞佛手柑﹝五分﹞

梔子解郁湯

﹝自制﹞

黑山梔﹝二錢﹞栝蔞實﹝一个切﹞連翹﹝二錢﹞薄荷﹝一錢﹞葛根﹝二錢﹞

蘇梗﹝一錢五分﹞豆豉﹝三錢﹞郁金﹝二錢﹞淡竹葉﹝二十張﹞白茅根﹝五錢﹞

痰气結胸﹐當分燥濕。痰隨火升﹐壅於中脘﹐竹瀝滌痰湯主之。濕痰上泛﹐窒滯中都﹐香蘇二陳湯主之。

竹瀝滌痰湯

﹝自制﹞

川貝﹝二錢﹞天竺黃﹝六分﹞羚羊角﹝一錢五分﹞桑皮﹝二錢﹞栝蔞仁﹝四錢﹞

石決明﹝八錢﹞杏仁﹝三錢﹞旋復花﹝一錢絹包﹞淡竹瀝﹝半杯衝服﹞薑汁﹝二滴衝服﹞

香蘇二陳湯

﹝自制﹞

沈香﹝六分﹞蘇子﹝二錢﹞橘紅﹝一錢﹞半夏﹝一錢五分﹞茯苓﹝二錢﹞

枳殼﹝一錢﹞濃朴﹝一錢﹞杏仁﹝三錢﹞郁金﹝二錢﹞苡仁﹝四錢炒﹞薑汁﹝二小匙衝服﹞

滯气結胸﹐癥有緩急﹐治分輕重﹐古人成法具在﹐按癥用藥﹐尢宜謹愼。

壯熱﹐神昏譫語﹐胸滿拒按﹐舌焦黑起刺﹐脈實有力﹐此爲大結胸﹐大承气湯主之。

大承气湯

大黃﹝五錢酒洗﹞芒硝﹝五錢﹞枳實﹝一錢五分﹞濃朴﹝一錢五分﹞先將枳實﹑濃朴煎好﹐後入大黃﹐再後入芒硝﹐煎數沸。

發熱﹐譫語﹐便硬﹐胸痞拒按﹐舌焦黃﹐脈實有力﹐此爲小結胸﹐小承气湯主之。

小承气湯

大黃﹝五錢酒洗﹞濃朴﹝一錢五分﹞枳實﹝一錢五分﹞先將濃朴﹑枳實煎好﹐後入大黃﹐約百沸。

結胸痞滿﹐按之則痛﹐脈來浮滑者﹐小陷胸湯主之。

小陷胸湯

黃連﹝五分﹞蔞仁﹝五錢﹞半夏﹝一錢五分﹞水煎服。

結胸失下﹐以致胸中大實﹐元气大虧﹐不下則脹滿而死﹐下之則元气隨脫﹐所謂下亦死﹑不下亦死也。然於死中求活﹐須一面攻下﹐一面保眞如黃龍湯一法﹐人參﹑大黃並用﹐用意𨿽佳﹐然究竟互相牽制﹐補者不補﹐而攻者不攻﹔不若先服攻下之劑﹐俟藥力已達病所﹐隨後卽服保納元气之劑以收攝之。因自制承气保眞湯﹐十中可救三四。

承气湯

卽大黃﹑芒硝﹑枳實﹑濃朴四味。先煎服﹐俟滯气將動﹐隨服保眞湯。

保眞湯

﹝自制﹞

人參﹝三錢﹞附子﹝二錢﹞幹河車﹝四錢﹞當歸﹝三錢﹞五味﹝一錢五分﹞

菟絲子﹝八錢﹞大棗﹝三枚﹞姜﹝三片﹞

水結胸﹐心下至少腹硬滿﹐痛不可近﹐或潮熱﹐或無大熱﹐但頭微汗出﹐脈沈﹐名水結胸﹐大陷胸湯主之。

大陷胸湯

大黃五錢﹐先煎﹐去渣﹐入芒硝五錢﹐煎數沸﹐再入甘遂末一錢﹐溫服。

按此藥過於峻猛﹐萬不可輕投﹐予自制決壅順流湯﹐頗能於平穩中取效。

決壅順流湯

﹝自制﹞

大黃﹝三錢﹞木通﹝三錢﹞栝蔞實﹝一个﹞濃朴﹝一錢﹞靑皮﹝一錢﹞枳實﹝一錢﹞瞿麥﹝二錢﹞車前子﹝二錢﹞水煎服。

誤下之結胸﹐因邪未入陽明﹐下之太早﹐徒傷元气﹐邪反乘虛而入﹐居於心胸之間﹐內旣不能從腸胃而下﹐外又不能從肌表而出﹐逗畱蘊結﹐胸脘痞滿﹐按之不痛﹔蓋無形之邪﹐非有形之滯﹐邪在心胸而不在胃也。

諸瀉心湯主之。其藥味分兩﹐當隨癥隨時謹愼加減。

誤下之結胸﹐心下痞﹐而復惡寒汗出者﹐附子瀉心湯主之。

附子瀉心湯

附子大黃黃連黃芩誤下結胸﹐痞滿不痛﹐身寒而嘔﹐飲食不下者﹐半夏瀉心湯主之。

半夏瀉心湯

半夏黃連黃芩甘艸人參漧薑大棗誤下結胸﹐下利完谷不化﹐腹中雷鳴﹐心下痞滿﹐漧嘔心煩者﹐甘艸瀉心湯主之。

甘艸瀉心湯

甘艸﹝倍用﹞半夏黃連漧薑大棗

卷三

瘧

經曰﹕瘧皆生於風﹐其蓄作有時者何也﹖歧伯之對﹐極爲詳明。後之論者﹐乃爲瘧病皆起於少陽。緣少陽爲半表半里之經﹐進而與陰爭則寒﹐退而與陽爭則熱﹐此解相沿已數百年。初閱之似亦近理﹐細思之頗爲不然。蓋瘧有一日一作者﹐有間日一作者﹐有三日一作者﹐輕重懸殊﹐豈得謂之皆在少陽乎﹗且進而與陰爭﹐退而與陽爭﹐誰進之而誰退之﹐豈病之自爲進退乎﹗當其寒也﹐鼓頷戰栗﹐固屬病進。及其熱也﹐譫語神昏﹐豈得謂之病退乎﹗細繹經文﹐乃恍然大悟。經曰﹕此皆得之夏傷於暑熱﹐因得秋气﹐汗出遇風﹐及得之以浴﹐水气捨於皮膚之間﹐邪气與衛气並居。此明明說暑熱之气先入於內﹐後受風寒﹐包裹熱邪﹐是熱邪在裏﹐寒邪在外也。及其與衛气同發﹐先發在外之寒邪﹐故先寒。次發在內之熱邪﹐故後熱。至得汗之後﹐風熱漸解﹐故寒熱俱平。則有寒有熱﹐乃邪之循序而發﹐而非進與陰爭﹑退與陽爭﹐斷斷然矣。其一日一作者何也﹖邪在衛也。經曰衛气者﹐晝日行於陽﹐夜行於陰﹐內外相搏﹐是以日作。此言衛气行於人身﹐一日一周﹐邪气與衛气同行﹐故瘧亦一日一作也。其間日一作者何也﹖邪在營也。經曰﹕邪藏於皮膚之內﹐腸胃之外此營气之所捨也。邪气在於營分﹐則𨿽衛气獨發﹐而邪气在內﹐不與之並行﹐更歷一周﹐而邪气始與衛气相遇﹐故瘧亦間日一作也。其三日一作者何也﹖邪在腑也。經曰﹕邪气與衛气客於六腑﹐有時相失﹐不能相得﹐故休數日乃作也。可知人之一身﹐由衛而營﹐由營而腑﹐自表及裏﹐自有一定次第。邪气在腑﹐已入第三層﹐故瘧亦三日一作也。治之之法﹐當先投辛溫﹐解其外裹之寒﹔更進辛涼﹐淸其內蘊之熱﹔俾得邪從汗出﹐而病可霍然。至於在營在腑﹐按經投劑﹐方有端緒。雄於前賢﹐無能爲役﹐何敢自矜獨得﹐妄議古人﹔然釋經辧癥﹐不得不細細推敲﹐誰謂醫爲小道﹐《內經》易讀乎﹗初發寒邪﹐宜辛溫解散﹐辟寒散主之。

辟寒散

﹝自制﹞

川芎﹝八分﹞防風﹝一錢﹞白芷﹝五分﹞廣皮﹝一錢﹞半夏﹝一錢五分﹞

羌活﹝一錢﹞秦艽﹝一錢﹞枳殼﹝一錢﹞蘇梗﹝一錢﹞姜﹝三大片﹞

次發熱邪﹐宜辛涼解散﹐淸暑散主之。

淸暑散

﹝自制﹞

薄荷葉﹝二錢﹞靑蒿梗﹝一錢五分﹞石斛﹝三錢﹞貝母﹝二錢﹞葛根﹝二錢﹞

連翹﹝一錢五分﹞豆豉﹝三錢﹞杏仁﹝三錢﹞淡竹葉﹝二十張﹞

寒熱俱重﹐體盛脈實者﹐交加散主之。虛人禁用。

交加散

﹝自制﹞

附子﹝七分﹞石膏﹝五分﹞羌活﹝一錢﹞防風﹝一錢﹞廣皮﹝一錢﹞

連翹﹝一錢五分﹞葛根﹝二錢﹞豆豉﹝三錢﹞薄荷﹝一錢﹞藿香﹝一錢﹞姜皮﹝八分﹞荷葉﹝一角﹞

瘧邪在營﹐間日一作者﹐和營雙解散主之。

和營雙解散

﹝自制﹞

當歸﹝二錢﹞柴胡﹝一錢﹞葛根﹝二錢﹞廣皮﹝一錢﹞半夏﹝一錢五分﹞貝母﹝二錢﹞茯苓﹝二錢﹞防風﹝一錢﹞薄荷﹝一錢﹞蘇梗﹝一錢﹞姜皮﹝八分﹞河井水煎服。

大瘧在腑﹐三日一作者﹐返正湯主之。

返正湯

﹝自制﹞

當歸﹝二錢﹞茯苓﹝二錢﹞白術﹝一錢﹞炮姜﹝五分﹞葛根﹝二錢﹞

廣皮﹝一錢﹞半夏﹝一錢五分﹞貝母﹝二錢﹞砂仁﹝一錢﹞靑皮﹝一錢﹞

大瘧日久﹐正气虛而邪未解者﹐斑龍托裏湯主之。

斑龍托裏湯

﹝自制﹞

陳鹿膠﹝一錢五分角霜炒﹞制首烏﹝二錢﹞當歸﹝二錢﹞茯苓﹝二錢﹞白術﹝一錢﹞廣皮﹝一錢﹞半夏﹝一錢五分﹞貝母﹝二錢﹞砂仁﹝一錢﹞黨參﹝四錢﹞

蘇梗﹝一錢五分﹞大棗﹝二枚﹞姜﹝三片﹞

冬令受寒﹐伏藏於腎﹐春夏舉發﹐寒變爲熱﹐先熱後寒﹐名曰溫瘧﹐淸正散主之。

淸正散

﹝自制﹞

靑蒿梗﹝一錢五分﹞薄荷﹝一錢﹞廣皮﹝一錢﹞貝母﹝二錢﹞葛根﹝二錢﹞

山梔﹝一錢五分﹞連翹﹝一錢五分﹞豆豉﹝三錢﹞杏仁﹝三錢﹞茅根﹝五錢﹞

肺素有熱﹐陽气盛而不衰﹐故但熱而不寒﹐令人消爍脫肉﹐名曰癉瘧﹐玉露散主之。

玉露散

﹝自制﹞

玉竹﹝四錢﹞花粉﹝二錢﹞沙參﹝四錢﹞麥冬﹝二錢﹞石斛﹝三錢﹞

貝母﹝二錢﹞杏仁﹝三錢﹞茯苓﹝二錢﹞山藥﹝三錢﹞梨﹝三大片﹞

卷三瘧

附﹕瘧癥門諸方

白虎加桂枝湯

治瘧身熱不寒﹐骨節煩疼﹐渴而作嘔。

石膏﹝一斤﹞知母﹝六兩﹞甘艸﹝二兩﹞粳米﹝二合﹞桂枝﹝三兩﹞每用五錢﹐水煎服。

蜀漆散

治瘧之寒多熱少者。

蜀漆﹝燒去腥﹞雲母﹝燒二日夜﹞龍骨﹝等分﹞研爲末﹐未發前漿水服半錢。

牡蠣湯

治牝瘧。

牡蠣﹝四兩﹞麻黃﹝四兩﹞甘艸﹝二兩﹞蜀漆﹝二兩﹞水八升﹐先煮蜀漆﹑麻黃﹐去上沫﹐內諸藥﹐煎取二升﹐分溫服。

柴胡去半夏加栝蔞根湯

治瘧發渴者﹐亦治勞瘧。

柴胡﹝八兩﹞人參﹝三兩﹞黃芩﹝三兩﹞甘艸﹝三兩﹞栝蔞根﹝四兩﹞大棗﹝十二枚﹞生薑﹝二兩﹞水一斗二升﹐煎六升﹐分溫服。

柴胡桂姜湯

治瘧寒多微熱﹐或但寒不熱。

柴胡﹝八兩﹞桂枝﹝三兩﹞漧薑﹝二兩﹞黃芩﹝三兩﹞花粉﹝四兩﹞

牡蠣﹝二兩﹞甘艸﹝二兩﹞水一斗二升﹐煎取六升﹐分溫服。

鱉甲煎丸

治久瘧結爲瘕﹐名曰瘧母。

鱉甲﹝十二分﹞烏扇﹝三分﹞黃芩﹝三分﹞柴胡﹝六分﹞鼠婦﹝三分﹞

漧薑﹝三分﹞大黃﹝三分﹞白芍﹝五分﹞桂枝﹝三分﹞葶藶﹝三分﹞石葦﹝三分去毛﹞濃朴﹝三分﹞丹皮﹝五分﹞瞿麥﹝二分﹞紫葳﹝三分﹞半夏﹝二分﹞

人參﹝一分﹞虻虫﹝五分﹞阿膠﹝三分炙﹞蜂房﹝四分炙﹞赤硝﹝十二分﹞

蜣螂﹝六分﹞桃仁﹝二分﹞共研末﹐先用竈下灰一斗﹐淸酒一斛五升﹐浸灰﹐候酒盡一半﹐濾去灰﹐納鱉甲於中﹐先煮極爛﹐取汁和藥末爲丸﹐如梧子大﹐空心服七丸﹐日三服。

桂枝黃芩湯

和法中兼解表熱。

柴胡﹝一兩二錢﹞黃芩﹝四錢五分﹞人參﹝四錢五分﹞甘艸﹝四錢五分﹞半夏﹝四錢﹞石膏﹝五錢﹞知母﹝五錢﹞桂枝﹝一錢﹞水煎﹐分溫服。

人參柴胡引子

和法中略施攻裏。

人參柴胡黃芩甘艸大黃當歸白芍﹝各等分﹞每用三錢﹐加生薑一片煎服。

柴朴湯

治瘧起於暑濕﹐兼有食滯者。

柴胡﹝一錢﹞獨活﹝一錢﹞前胡﹝一錢﹞黃芩﹝一錢﹞蒼術﹝一錢﹞

濃朴﹝一錢﹞陳皮﹝一錢﹞半夏﹝一錢﹞茯苓﹝一錢﹞藿香﹝二錢﹞

甘艸﹝三分﹞姜﹝三片﹞

祛瘧散

治瘧表裏之邪已透﹐而中气虛弱者。

黃﹝一錢六分﹞人參﹝一錢﹞茯苓﹝二錢﹞白術﹝一錢﹞砂仁﹝一錢﹞

艸果﹝五分﹞陳皮﹝一錢﹞五味﹝五分﹞甘艸﹝五分﹞烏梅﹝二枚﹞棗﹝二枚﹞

姜﹝三片﹞

二術柴胡湯

統治諸瘧﹐視其表裏寒熱之輕重﹐酌量加減。

白術﹝一錢﹞蒼術﹝一錢﹞柴胡﹝一錢﹞葛根﹝二錢﹞廣皮﹝一錢﹞甘艸﹝五分﹞棗﹝二枚﹞姜﹝三片﹞

小柴胡湯

治少陽瘧﹐量病加減。

柴胡﹝一錢﹞半夏﹝一錢﹞人參﹝一錢﹞甘艸﹝五分﹞黃芩﹝一錢﹞棗﹝二枚﹞姜﹝三片﹞

半夏散

治痰瘧熱多寒少﹐頭痛作吐﹐面色帶赤者。

半夏﹝一分﹞藿香﹝一分﹞羌活﹝一分﹞川芎﹝一分﹞牽牛﹝半分﹞研細末﹐每用三錢﹐食後白湯調下。

四獸飲

治久瘧脾胃虛弱﹐痰气不淸。

黨參﹝三錢﹞茯苓﹝二錢﹞白術﹝一錢﹞甘艸﹝五分﹞廣皮﹝一錢﹞半夏﹝一錢﹞烏梅﹝二枚﹞艸果﹝五分﹞棗﹝二枚﹞姜﹝三片﹞

常山飲

瘧久不已者﹐用此截之。瘧本不可截止﹐姑錄三方﹐不過明古有是法耳。

常山﹝二錢酒炒﹞艸果﹝一錢煨﹞檳榔﹝一錢﹞知母﹝一錢﹞貝母﹝一錢﹞烏梅﹝一个﹞酒水各半煎﹐露一宿﹐日未出面東空心溫服。

截瘧七寶飲

治實瘧久發不止。

常山艸果檳榔靑皮濃朴陳皮甘艸﹝等分﹞酒水各半煎﹐露一宿﹐於當發之早﹐面東空心溫服。

二十四味斷瘧飲

治久瘧。

常山艸果檳榔知母陳皮靑皮川芎枳殼柴胡黃芩荊芥白芷人參紫蘇蒼術白術半夏良姜茯苓桂枝葛根甘艸杏仁烏梅﹝各等分﹞每用一兩姜三片。棗二枚﹐煎發日早服。

卷三

黃癉

經曰﹕面目發黃﹐小溲赤澀﹐安靜嗜臥者﹐黃癉也。此系脾有積濕﹐故倦怠嗜臥﹔胃有積熱﹐故發黃溺赤。但濕郁內生﹐熱邪外感﹐故內經有開鬼門﹑潔淨府之法。開鬼門者﹐開其腠理﹐使熱邪從肌表出也﹔潔淨府者﹐瀉其膀胱﹐使濕邪從小便出也。然外感之熱﹐可從汗解﹐若陽明內蘊之熱﹐發汗則劫陰﹐而內熱更甚﹐只宜淸胃熱﹐利脾濕﹐而汗吐下之法均不可用矣。至於陽黃﹑陰黃﹑谷癉﹑酒癉﹑女勞癉﹐種種不同﹐見證旋治﹐條列於後。

卷三黃癉

陽黃

面目發黃﹐口燥而渴﹐小溲赤澀﹐胃火熾盛﹐濕熱燻蒸﹐是爲陽黃﹐導黃湯主之。

導黃湯

﹝自制﹞

葛根﹝二錢﹞花粉﹝二錢﹞山梔﹝一錢五分﹞連翹﹝一錢五分﹞木通﹝二錢﹞

茵陳﹝三錢﹞萆﹝二錢﹞茯苓﹝二錢﹞澤瀉﹝一錢五分﹞車前﹝二錢﹞苡仁﹝一兩煎湯代水﹞

卷三黃癉

陰黃

面目發黃﹐身冷不渴﹐小便微黃而利﹐此爲陰黃﹐茵陳術附湯主之。

茵陳術附湯

﹝自制﹞

茵陳﹝三錢﹞白術﹝二錢﹞附子﹝一錢﹞茯苓﹝二錢﹞當歸﹝二錢﹞

廣皮﹝一錢﹞半夏﹝一錢﹞砂仁﹝一錢﹞苡仁﹝八錢﹞姜皮﹝八分﹞

卷三黃癉

谷癉

谷癉者﹐脾胃不和﹐食穀則眩﹐穀气不消﹐胃中濁气下流﹐小便不通﹐濕熱入於膀胱﹐身體盡黃﹐名曰谷癉﹐和中茵陳湯主之。

和中茵陳湯

﹝自制﹞

當歸﹝二錢﹞茯苓﹝二錢﹞白術﹝一錢﹞廣皮﹝一錢﹞濃朴﹝一錢﹞

木香﹝五分﹞砂仁﹝一錢﹞茅術﹝一錢﹞山梔﹝一錢五分﹞茵陳﹝三錢﹞萆﹝二錢﹞車前﹝二錢﹞生穀芽﹝二錢﹞熟穀芽﹝二錢﹞生苡仁﹝五錢﹞熟苡仁﹝五錢煎湯代水﹞

卷三黃癉

酒癉

酒癉者﹐平日嗜飲﹐濕火燻蒸﹐面目發黃﹐黃甚則黑﹐心中嘈雜﹐𨿽食甘芳﹐如啖酸辣﹐小便赤澀﹐茵陳玉露飲主之。

茵陳玉露飲

﹝自制﹞

茵陳﹝三錢﹞玉竹﹝三錢﹞石斛﹝三錢﹞花粉﹝二錢﹞葛根﹝二錢﹞山梔﹝一錢五分﹞廣皮﹝一錢﹞半夏﹝一錢﹞茯苓﹝二錢﹞萆﹝二錢﹞苡仁﹝一兩煎湯代水﹞

卷三黃癉

女勞癉

女勞癉者﹐膀胱急﹐小腹滿﹐身盡黃﹐額上黑﹐足下熱﹐大便黑而時溏。此因血瘀不行﹐積於膀胱少腹﹐故仲景用硝石礬石散﹐峻攻其瘀﹐自極精當。但今人之體質﹐遠不逮古人﹐若復峻攻﹐更傷元气。擬通利下焦兼去瘀之法﹐桃花化濁湯主之。

桃花化濁湯

﹝自制﹞

桃仁﹝二錢﹞紅花﹝五分﹞牛膝﹝二錢﹞延胡索﹝一錢﹞歸尾﹝一錢五分﹞

赤芍﹝一錢﹞丹參﹝二錢﹞茵陳﹝三錢﹞澤瀉﹝一錢五分﹞車前﹝二錢﹞降香﹝五分﹞血餘灰﹝一撮﹞

卷三黃癉

女勞癉

大黃梔子湯

治黃癉熱甚脈實者。

梔子﹝十四枚﹞大黃﹝一兩﹞枳實﹝五枚﹞豆豉﹝一升﹞水六升﹐煎至二升﹐分溫服。

茵陳蒿湯

治黃癉濕熱俱盛者。

茵陳蒿﹝六兩﹞梔子﹝十四枚﹞大黃﹝二兩﹞水六升﹐煎至二升﹐分溫服。

茵陳四逆湯

治陰黃肢體逆冷﹐腰以上自汗。

茵陳﹝二兩﹞漧薑﹝一兩五錢﹞附子﹝一枚切﹞甘艸﹝一兩炙﹞水煎﹐分溫服。

小茵陳湯

治發黃﹐脈沈細遲﹐四肢及徧身冷。

茵陳﹝二兩﹞附子﹝一枚﹞甘艸﹝一兩炙﹞水煎﹐分溫服。

茵陳附子湯

治服四逆湯﹐身冷汗不止者。

茵陳﹝一兩五錢﹞附子﹝一枚切﹞漧薑﹝二兩五錢﹞水煎﹐分溫服。

茵陳茱萸湯

治服茵陳附子湯﹐癥未退及脈伏者。

茵陳﹝一兩五錢﹞吳萸﹝一兩﹞當歸﹝一兩﹞附子﹝一枚﹞木通﹝一兩﹞

漧薑﹝一兩﹞水煎﹐分溫服。

茵陳橘皮湯

治身黃﹐脈沈細數﹐身熱而手足寒﹐嘔喘﹐煩躁不渴者。

茵陳﹝一兩﹞橘皮﹝一兩﹞生薑﹝一兩﹞白術﹝一兩﹞半夏﹝五錢﹞

茯苓﹝五錢﹞水四升﹐煮取二升﹐分溫服。

茵陳茯苓湯

治發黃﹐脈沈細數﹐四肢冷﹐小便澀﹐煩躁而渴。

茵陳﹝一兩﹞茯苓﹝一兩﹞桂枝﹝一兩﹞豬苓﹝一兩﹞滑石﹝一兩五錢﹞研末﹐每服五錢。如脈未出加當歸。

梔子大黃湯

治酒癉心中懊或熱痛。

山梔﹝十四枚﹞大黃﹝一兩﹞枳實﹝五枚﹞豆豉﹝一升﹞水六升﹐煮二升分溫服。

白術湯

治酒癉因下後變爲黑癉﹐目靑面黑﹐心中如啖蒜齏﹐大便黑皮膚不仁﹐脈微而數。

白術﹝一錢﹞桂心﹝五分﹞枳實﹝一錢﹞豆豉﹝三錢﹞葛根﹝二錢﹞杏仁﹝二錢﹞甘艸﹝五分炙﹞水煎服。

加味四君子湯

治色癉。

人參﹝一錢﹞茯苓﹝二錢﹞甘艸﹝五分﹞白術﹝一錢﹞黃﹝二錢﹞

白芍﹝一錢﹞扁豆﹝三錢﹞紅棗﹝二枚﹞姜﹝五片﹞

小菟絲子丸

治女勞癉。

石蓮肉﹝二兩﹞茯神﹝一兩﹞菟絲子﹝五兩﹞山藥﹝三兩﹞共研末﹐山藥打糊爲丸﹐如梧子大﹐每服五十丸。

茯苓滲濕湯

治黃癉﹐寒熱嘔吐﹐渴欲飲水﹐身體面目俱黃﹐小便不利。

茵陳﹝二錢﹞茯苓﹝二錢﹞豬苓﹝一錢﹞澤瀉﹝一錢五分﹞白術﹝一錢﹞

陳皮﹝一錢﹞蒼術﹝一錢﹞黃連﹝五分﹞山梔﹝一錢﹞秦艽﹝一錢﹞防己﹝一錢﹞葛根﹝二錢﹞水煎服。

參術健脾湯

治發黃日久﹐脾胃虛弱﹐飲食不思。

人參﹝一錢﹞茯苓﹝二錢﹞白術﹝一錢﹞陳皮﹝一錢﹞當歸﹝一錢五分﹞

白芍﹝一錢﹞甘艸﹝五分﹞姜﹝三片﹞棗﹝二枚﹞

當歸秦艽散

治五癉﹐口淡﹐咽漧﹐倦怠﹐發熱﹐微冷。

白術﹝一錢﹞茯苓﹝二錢﹞秦艽﹝一錢﹞當歸﹝一錢五分﹞川芎﹝一錢﹞

白芍﹝一錢﹞熟地﹝三錢﹞陳皮﹝一錢﹞半夏曲﹝三錢炒﹞甘艸﹝五分﹞姜﹝三片﹞

茵陳附子漧薑湯

治寒涼藥服多﹐變陰黃者。

附子﹝一錢﹞漧薑﹝一錢﹞茵陳﹝二錢﹞艸蔻﹝一錢﹞白術﹝一錢﹞枳實﹝一錢﹞半夏﹝一錢﹞澤瀉﹝一錢五分﹞茯苓﹝二錢﹞廣皮﹝一錢﹞姜﹝五片﹞

一淸飲

治癉癥發熱。

柴胡﹝一錢﹞赤苓﹝二錢﹞桑皮﹝二錢﹞川芎﹝一錢﹞甘艸﹝五分﹞

紅棗﹝二枚﹞姜﹝三片﹞

靑龍散

治風气傳化﹐气不得泄﹐郁熱煩渴﹐面目發黃﹐引飲。

地黃﹝二錢﹞仙靈脾﹝二錢﹞防風﹝二錢﹞荊芥﹝一兩﹞何首烏﹝三錢﹞

研末﹐每服三錢。

小柴胡加梔子湯

治邪熱畱於半表半里而發黃者﹐仍以和其表裏爲法。

柴胡﹝一錢﹞黃芩﹝一錢﹞人參﹝一錢﹞甘艸﹝五分﹞半夏﹝一錢﹞

梔子﹝一錢五分﹞大棗﹝二枚﹞生薑﹝三片﹞水煎服。

卷三

三消

上消者﹐肺病也。肺气焦滿﹐水源已竭﹐咽燥煩渴引飲不休﹐肺火熾盛陰液消亡﹐當於大隊淸潤中﹐佐以滲濕化痰之品。蓋火盛則痰燥﹐其消爍之力﹐皆痰爲之助虐也﹐逢原飲主之。

逢原飲

﹝自制﹞

天冬﹝一錢五分﹞麥冬﹝一錢五分﹞南沙參﹝四錢﹞北沙參﹝三錢﹞胡黃連﹝五分﹞石斛﹝三錢﹞玉竹﹝三錢﹞蛤粉﹝四錢﹞貝母﹝二錢﹞茯苓﹝三錢﹞

廣皮﹝一錢﹞半夏﹝一錢五分﹞梨汁﹝半杯衝服﹞

中消者﹐胃病也。胃爲谷海﹐又屬燥土﹐痰入胃中﹐與火相乘﹐爲力更猛﹐食入卽腐﹐易於消爍﹐經所謂除中﹐言常虛而不能滿也。宜淸陽明之熱﹐潤燥化痰﹐祛煩養胃湯主之。

祛煩養胃湯

﹝自制﹞

鮮石斛﹝五錢﹞石膏﹝四錢﹞天花粉﹝三錢﹞南沙參﹝四錢﹞麥冬﹝二錢﹞

玉竹﹝四錢﹞山藥﹝三錢﹞茯苓﹝三錢﹞廣皮﹝一錢﹞半夏﹝一錢五分﹞甘蔗﹝三兩煎湯代水﹞

下消者﹐腎病也。坎之爲象﹐一陽居於二陰之中。腎陰久虧﹐孤陽無根據﹐不安其宅﹐於是飲一溲一﹐或飲一溲二﹐夾有濁淋﹐腿股枯瘦﹐而病益深矣。急宜培養眞陰﹐少參以淸利﹐烏龍湯主之。

烏龍湯

﹝自制﹞

元武版﹝八錢﹞生地﹝六錢﹞天冬﹝二錢﹞南沙參﹝四錢﹞蛤粉﹝四錢﹞

女貞﹝二錢﹞料豆﹝三錢﹞山藥﹝三錢﹞茯苓﹝二錢﹞澤瀉﹝一錢五分鹽水炒﹞

車前﹝二錢﹞藕﹝三兩煎湯代水﹞

卷三三消

附﹕消渴門諸方

金匱腎气丸

治男子消渴﹐小便反多飲一溲一。

地黃﹝八兩﹞萸肉﹝四兩﹞山藥﹝四兩﹞丹皮﹝三兩﹞茯苓﹝三兩﹞

澤瀉﹝三兩﹞肉桂﹝一兩﹞附子﹝一兩﹞牛膝﹝三兩﹞車前﹝三兩﹞每用五錢﹐水煎服。

文蛤散

治渴欲飲水不止者。

文蛤研爲末﹐以沸湯五合﹐和服一方寸匙。

竹葉黃湯

治消渴癥气血虛﹐胃火盛而作渴。

生地﹝三錢﹞黃﹝二錢﹞麥冬﹝一錢﹞當歸﹝一錢﹞川芎﹝一錢﹞

黃芩﹝一錢﹞甘艸﹝一錢﹞白芍﹝一錢﹞人參﹝一錢﹞石膏﹝三錢﹞半夏﹝一錢﹞竹葉﹝一錢﹞淨水煎服。

地黃飲子

治消渴﹐咽漧﹐面赤﹐煩躁。

生地熟地人參黃天冬麥冬枳殼石斛澤瀉甘艸枇杷葉﹝各等分﹞每服五錢﹐食遠服。

白術散

治虛熱而渴。

人參﹝一兩﹞白術﹝一兩﹞茯苓﹝一兩﹞甘艸﹝一兩﹞五味﹝三錢﹞

柴胡﹝三錢﹞葛根﹝二兩﹞藿香﹝一兩﹞木香﹝一兩﹞研末﹐每服五錢﹐水煎服。

宣明黃湯

治心移熱於肺﹐爲肺消﹐飲少溲多。

黃﹝三兩﹞五味﹝二兩﹞人參﹝二兩﹞麥冬﹝二兩﹞桑皮﹝二兩﹞熟地﹝一兩五錢﹞枸杞﹝一兩五錢﹞研末﹐每服五錢﹐水煎服。

宣明麥門冬飲子

治心熱移於肺﹐傳爲膈消﹐胸滿心煩﹐精神短少。

人參茯神麥冬五味生地炙甘艸知母葛根花粉﹝各等分﹞每服五錢﹐加竹葉十四片﹐水煎服。

易老麥門冬飲子

人參杞子茯苓甘艸五味麥冬﹝各等分﹞薑水煎服。

豬肚丸

治彊中消渴。

黃連﹝四兩﹞粟米﹝四兩﹞花粉﹝四兩﹞茯神﹝四兩﹞知母﹝二兩﹞

麥冬﹝二兩﹞地黃﹝四兩﹞葛根﹝二兩﹞研細末﹐將大豬肚一个洗淨﹐入末藥於內﹐以麻綫縫好﹐煮極爛﹐取出藥別研﹐以豬肚爲膏﹐加煉蜜搗爲丸﹐如梧子大﹐每服五十丸。

天門冬丸

治初得消中﹐食已如饑﹐手足煩熱﹐背膊疼悶﹐小便白濁。

天冬﹝一兩五錢﹞土瓜根﹝一兩五錢﹞栝蔞根﹝一兩五錢﹞熟地﹝一兩五錢﹞知母﹝一兩五錢﹞蓯蓉﹝一兩五錢﹞五味﹝一兩﹞鹿茸﹝一架﹞澤瀉﹝一兩五錢﹞雞內金﹝三具﹞牡蠣﹝二兩﹞苦參﹝一兩﹞桑螵蛸﹝十枚﹞蜜丸如梧子大﹐每服五十丸。

豬腎薺湯

治消中﹐小便數。

豬腎﹝二枚﹞薺﹝三兩﹞黑大豆﹝二斤﹞石膏﹝三兩﹞人參﹝二兩﹞

茯苓﹝二兩﹞知母﹝二兩﹞葛根﹝二兩﹞黃芩﹝二兩﹞磁石﹝二兩﹞天花粉﹝二兩﹞甘艸﹝二兩﹞水一斗五升﹐先煮豬﹑腎﹑大豆﹐取一斗﹐下藥﹐煮至五升﹐分溫服。

腎瀝散

治腎消發渴﹐小便數﹐腰疼痛。

人參﹝一兩﹞遠志﹝一兩﹞綿黃﹝一兩﹞雞內金﹝五錢﹞桑螵蛸﹝一兩﹞

澤瀉﹝一兩﹞肉桂心﹝五錢﹞熟地黃﹝一兩﹞白茯苓﹝一兩﹞龍骨﹝一兩﹞當歸﹝一兩﹞麥門冬﹝一兩﹞川芎﹝一兩﹞五味子﹝五錢﹞炙甘艸﹝五錢﹞元參﹝五錢﹞磁石﹝五錢﹞研末﹐用羊腎一對先煎﹐次入藥五錢﹐姜五分﹐煎服。

卷四

痿

經言諸痿皆起於肺。說者謂肺气空虛﹐金不伐木﹐肝火鬱結﹐大筋短縮﹐小筋弛長﹐故成痿癥﹐此特可爲筋痿言之耳。至於脈痿﹑肉痿﹑骨痿﹐豈得謂之金不伐火﹑金不伐土﹑金不伐水乎﹖是必不然矣。解經者不必過事髙深﹐但求諦當。經又曰﹕治痿獨取陽明。只此一節﹐便可知肺胃相關﹐諸痿起於肺﹐治痿重陽明之故。蓋胃爲水谷之腑﹐一身之精神气血﹐從此而生。其糟粕則下歸小腸﹔其精華則上輸於肺﹐肺受精气﹐然後澤及諸髒。玆以所求不得﹐躁急熱中﹐肺受燻蒸﹐葉焦成痿﹐不能散精於他髒﹐故痿起於肺也。其獨取陽明者﹐因胃爲五臟六腑之海﹐所以滋養一身﹐又主潤宗筋﹐宗筋主束骨而利關節也。從此悟徹﹐則五臟之痿﹐可以次第區別矣。

經曰﹕肺熱葉焦﹐則皮毛虛弱急薄﹐著則生痿也。其下又曰﹕所求不得﹐則發肺鳴﹐鳴則肺熱葉焦。則此癥全因肺陰耗散﹐肺气空虛所致。蓋肺爲主气之髒﹐肺傷則元气薄弱而不能下行﹐故足膝無力而不能任地﹐是肺痿卽气痿也﹐玉華煎主之。

玉華煎

﹝自制﹞

玉竹﹝四錢﹞五味子﹝一錢﹞麥冬﹝三錢﹞沙參﹝四錢﹞黨參﹝四錢﹞

茯苓﹝二錢﹞白術﹝一錢﹞山藥﹝三錢﹞川斷﹝二錢﹞牛膝﹝二錢﹞

元米﹝一撮煎湯代水﹞

經曰﹕心气熱則下脈厥而上﹐上則下脈虛﹐虛則生脈痿﹐樞折挈﹐脛縱而不任地也。百脈皆朝於心﹐心陽上亢﹐則在下之脈亦厥逆而上﹐上愈實則下愈虛﹐故爲脈痿。關節之處﹐如樞紐之折而不可提挈。足脛縱緩﹐則脈不通而懈弛也。調營通脈湯主之。

調營通脈湯

﹝自制﹞

天冬﹝二錢﹞生地﹝五錢﹞丹參﹝二錢﹞柏仁﹝二錢﹞黨參﹝四錢﹞茯神﹝二錢﹞白術﹝一錢﹞黃連﹝四分酒炒﹞當歸﹝二錢﹞川斷﹝二錢﹞牛膝﹝二錢﹞

紅棗﹝十枚﹞桑枝﹝一尺﹞

經曰﹕肝气熱則膽泄口苦﹐筋膜幹﹐筋膜幹則筋急而攣﹐發爲筋痿。肝膽相連﹐肝熱則膽亦熱﹐膽汁內沸﹐故發爲口苦。血爲火劫﹐不能養筋﹐筋急而攣﹐故爲筋痿也。水木華滋湯主之。

水木華滋湯

﹝自制﹞

生地﹝五錢﹞當歸﹝二錢﹞白芍﹝一錢五分﹞丹皮﹝二錢﹞山梔﹝一錢五分﹞

羚羊角﹝一錢五分﹞木瓜﹝一錢酒炒﹞黨參﹝四錢﹞茯苓﹝二錢﹞白術﹝一錢﹞

川斷﹝二錢﹞牛膝﹝二錢﹞人乳﹝一杯﹞桑枝﹝一尺﹞

經曰﹕脾气熱則胃幹而渴﹐肌肉不仁﹐發爲肉痿。脾與胃皆屬土﹐而分燥濕﹐濕土旣熱﹐則燥土更烈﹐故胃幹而渴。熱郁於內﹐則脾陰耗損﹐故肉不仁而爲痿也。坤順湯主之。

坤順湯

﹝自制﹞

黨參﹝四錢﹞茯苓﹝二錢﹞白術﹝一錢﹞甘艸﹝四分﹞山藥﹝三錢﹞花粉﹝三錢﹞

石斛﹝三錢﹞料豆﹝三錢﹞川斷﹝二錢﹞牛膝﹝二錢﹞紅棗﹝五枚﹞蓮子﹝十粒去心﹞

經曰﹕腎气熱則腰脊不舉﹐骨枯而髓減﹐發爲骨痿。又曰﹕有所遠行勞倦﹐逢大熱而渴﹐渴則陽气內伐﹐內伐則熱捨於腎﹔腎者﹐水髒也﹐今水不勝火﹐則骨枯而髓虛﹐故足不任身﹐發爲骨痿。腰者腎之府﹐脊者腎之所貫﹐腎傷故腰脊不舉。遠行勞倦則傷骨。逢大熱而渴者﹐或外感之熱﹐或內蘊之熱﹐皆消陰耗髓﹐故骨枯而痿也。滋陰補髓湯主之。

滋陰補髓湯

﹝自制﹞

生地﹝五錢﹞龜版﹝八錢﹞黃柏﹝一錢鹽水炒﹞知母﹝一錢鹽水炒﹞虎脛骨﹝一錢五分炙﹞當歸﹝二錢﹞黨參﹝四錢﹞枸杞﹝三錢﹞白術﹝一錢﹞金毛脊﹝一錢五分﹞

茯苓﹝二錢﹞牛膝﹝二錢﹞川斷﹝二錢﹞豬脊髓﹝一條同煎﹞

卷四

痺

經曰﹕風寒濕三气雜至﹐合而爲痺也。夫六淫之邪﹐暑燥火爲陽﹐風寒濕爲陰﹐陰气疊乘﹐營衛不通﹐經脈阻滯﹐筋骨肉三部俱病﹐而三痺之癥作矣。其風气勝者爲行痺。風爲陰中之陽﹐中人最速其性善走﹐竄入經絡﹐故歷節作痛而爲行痺。寒气勝者爲痛痺。寒爲陰中之陰﹐乘於肌肉筋骨之間﹐營衛閉塞﹐筋骨拘攣﹐不通則痛故爲痛痺。濕气勝者爲著痺。著者重著難移。濕從土化﹐病在肌肉不在筋骨﹐所謂腰間如帶五千錢者是也。古有三痺湯﹐今復自制三方﹐以附於後。

風痺者﹐血不營筋﹐風入節絡﹐當以養血爲第一﹐通絡次之﹐去風又次之。若不補血而先事搜風﹐營愈燥而筋益拘攣﹐殊非治法。先用大劑補血去風﹐後卽加入參﹑苓白術以補气分﹐營衛平調﹐方無偏勝之患。溫經養營湯主之。

溫經養營湯

﹝自制﹞

生地﹝三錢切片紅花炒﹞熟地﹝三錢切片砂仁炒﹞白芍﹝一錢五分酒炒﹞當歸﹝二錢﹞

枸杞﹝三錢﹞鹿筋﹝五錢切片﹞木瓜﹝一錢酒炒﹞川斷﹝二錢﹞獨活﹝一錢酒炒﹞

桂枝﹝五分﹞秦艽﹝一錢﹞甜瓜子﹝三錢炒研﹞木香﹝五分﹞紅棗﹝十枚﹞姜﹝三片﹞桑枝﹝一尺﹞

風气勝者爲行痺﹐去風必先養血。本方以鹿筋﹑枸杞爲主藥﹐以歸﹑芍﹑二地大養陰血﹐以桂枝﹑姜﹑棗調和營衛﹐以川斷﹑獨活﹑秦艽﹑桑枝﹑木瓜﹑甜瓜子搜風通絡﹐再加一味木香以調气。立方已極周匝﹐而先生尙有風去血活之後﹐減輕風藥﹐再加補气藥之叮嚀﹐可見良醫之用心無微不至矣。祖怡注。

痛痺者﹐營衛受寒﹐不通而痛﹐宜調養气血﹐溫通經絡﹐龍火湯主之。

龍火湯

﹝自制﹞

蓯蓉﹝三錢﹞肉桂﹝五分﹞黨參﹝四錢﹞茯苓﹝二錢﹞白術﹝一錢﹞

當歸﹝二錢酒炒﹞白芍﹝一錢酒炒﹞木香﹝五分﹞川斷﹝二錢﹞獨活﹝一錢酒炒﹞

角霜﹝四錢﹞蠶砂﹝三錢﹞紅棗﹝十枚﹞姜﹝三片﹞

寒气勝者爲痛痺﹐止痛必先去寒。角霜﹑蓯蓉﹑肉桂﹐是本方之主藥。參﹑術﹑苓以補气﹐歸﹑芍以養血﹐川斷﹑獨活﹑蠶砂以去風寒濕﹐姜﹑棗﹑木香調營衛之气。著重在龍火﹐而寒無立足之地矣。祖怡注。

著痺者﹐病在肌肉當補土燥濕﹐立極湯主之。

立極湯

﹝自制﹞

黨參﹝四錢﹞附子﹝六分﹞當歸﹝二錢﹞茯苓﹝三錢﹞白術﹝一錢﹞

茅術﹝一錢﹞破故紙﹝一錢五分﹞杜仲﹝二錢﹞川斷﹝二錢﹞獨活﹝一錢﹞牛膝﹝二錢﹞紅棗﹝五枚﹞姜﹝三片﹞苡仁﹝一兩煎湯代水﹞

濕气勝者爲著痺﹐去濕必先崇土。濕勝必先陽微﹐附子﹑茅術﹑故紙是本方之主藥。以參﹑苓﹑白術助主藥以回陽而扶土。病𨿽在肌肉﹐亦不能置筋骨而不問﹐仲﹑斷﹑獨活﹑苡仁健筋骨﹐而未嘗無益於肌肉。以當歸﹑牛膝﹑姜﹑棗利血脈而和營衛﹐著重在扶陽气以勝濕。三痺多起於營衛不通﹐故俱用姜﹑棗﹐而當歸﹑川斷﹑獨活﹐亦爲必不可少之要藥。祖怡注。

三痺之外﹐又有臟腑之痺﹐癥治詳後。

肺痺者﹐煩滿喘而嘔。此一條明是肺胃同病。肺居至髙﹐脈循胃口﹐肺气受邪﹐從胃而上﹐淸肅之令不能下行﹐故煩滿而喘。其作嘔﹐則胃亦受邪﹐水谷之气不安也。桑朴湯主之。

桑朴湯

﹝自制﹞

桑皮﹝二錢﹞濃朴﹝一錢﹞橘紅﹝一錢﹞半夏﹝一錢﹞茯苓﹝二錢﹞沈香﹝五分﹞蘇子﹝一錢五分﹞杏仁﹝三錢﹞蔞皮﹝二錢﹞貝母﹝二錢﹞郁金﹝二錢﹞

佛手﹝五分﹞姜﹝三片﹞

桑朴湯﹐命名以桑皮瀉肺﹑濃朴平胃爲主藥。用《金匱》半夏濃朴湯全方﹐以蘇子易蘇葉。彼治咽中如有炙臠﹐此治煩滿喘而嘔﹐皆所以利气。橘紅﹑蔞皮﹑杏仁宣肺化痰﹐沈香﹑郁金﹑佛手和胃利气﹐貝母通治痰郁。其中濃朴﹑杏仁治喘﹐濃朴治滿﹐半夏治嘔﹐皆長沙古法。肺胃同治﹐先生始終不肯放松一嘔字。祖怡注。

心痺者﹐脈不通﹐煩則心下鼓﹐暴上气而喘﹐嗌漧善噫﹐厥气上則恐。此一條乃心經主病而兼腎病也。心爲生血之髒﹐百脈皆朝於心。心脈支者挾咽﹐直者上肺。心營不足﹐故脈不通。心气不舒﹐故心下鼓﹐暴上气而喘。嗌漧善噫﹐則支脈與直脈俱病也。厥气乃腎之邪﹐水來克火﹐神衰而恐。恐屬於腎﹐腎病應於心﹐故爲兼病也。宜養心營﹐通心气﹐火能生土﹐則可以制水矣。通陽抑陰煎主之。

通陽抑陰煎

﹝自制﹞

當歸﹝二錢﹞琥珀﹝一錢﹞辰砂﹝五分﹞丹參﹝三錢﹞遠志﹝五分甘艸水炒﹞

沈香﹝五分﹞破故紙﹝一錢五分﹞益智仁﹝一錢﹞茯神﹝二錢﹞白術﹝一錢﹞棗﹝二枚﹞姜﹝三片﹞

本方以辰砂﹑琥珀爲主藥﹐而以茯神﹑遠志安心气﹐以丹參﹑當歸養心血﹐白術﹑姜﹑棗扶脾而和營衛﹐故紙益智﹑沈香溫命門而通腎气。心脾之血相通﹐心腎之气相合。上方沈香同郁金則治肺﹐此方沈香同琥珀則治心气痺﹐瀉之卽所以安之也。祖怡注。

肝痺者﹐夜臥則驚﹐多飲﹐數小便﹐上爲引﹐如懷。此一條乃肝經主病﹐而波及脾胃者也。肝爲多血之髒﹐而主藏魂。肝受邪則魂不安﹐而夜臥驚悸。木郁生火﹐積而成熱﹐故多飲而小便數也。

上爲引者﹐渴而引飲也。如懷者﹐腹大如懷物也。此由肝火上升犯胃﹐故胃熱而渴﹔肝气下行克脾﹐故脾弱而脹也。宜養血疏肝﹐兼調脾胃﹐三靈湯主之。

三靈湯

﹝自制﹞

當歸﹝二錢﹞白芍﹝一錢﹞羚羊角﹝一錢五分﹞龍齒﹝二錢﹞石決﹝六錢﹞

半夏曲﹝三錢﹞柴胡﹝一錢﹞葛根﹝二錢﹞茯神﹝二錢﹞白術﹝一錢﹞靑皮﹝一錢﹞冬瓜子﹝三錢煎湯代水﹞

本方以羚羊﹑龍齒﹑石決爲主藥﹐故名爲三靈。當歸﹑白芍是肝家之血藥﹐柴胡﹑靑皮是肝家之气藥﹐茯神﹑白術以顧心脾。肝非心不靈﹐肝病先實脾。葛根﹑半夏曲﹑冬瓜子所以和胃﹐胃和而肝不能犯﹐肝病除而脾胃安矣。祖怡注。

腎痺者﹐善脹﹐尻以代踵﹐脊以代頭。舊解謂腎爲脾胃之關﹐腎痺則邪及脾胃﹐故腹善脹。尻以代踵者﹐足攣不能伸。脊以代頭者﹐身僂不能直。此說近似而未暢。蓋善脹者﹐乃腎中眞陽不運﹐重陰凝結所致。尻以代踵者﹐緣少陰之脈斜走足心﹐出於然谷之下﹐循內踝之後﹐別入跟中﹐腎痺則兩足廢而不能行也。脊以代頭者﹐乃精气耗散﹐天柱不振也。當發腎中之陽﹐使重陰解散﹐精气來復﹐庶幾首與足漸有起色。消陰來復湯主之。

消陰來復湯

﹝自制﹞

鹿茸﹝一錢﹞附子﹝八分﹞枸杞﹝三錢﹞菟絲﹝四錢﹞當歸﹝二錢﹞

破故紙﹝一錢五分﹞益智仁﹝一錢﹞小茴香﹝一錢﹞牛膝﹝二錢﹞木香﹝五分﹞

獨活﹝一錢酒炒﹞金毛脊﹝二錢去毛切片﹞棗﹝二枚﹞姜﹝三片﹞

腎中之陽﹐命門也﹐督脈也。鹿茸血肉有情﹐善能補督脈﹐天柱骨督脈所主也。附子補腎陽要藥﹐枸﹑菟能補八脈﹐故紙溫腎命﹐益智溫脾腎﹐當歸﹑姜﹑棗和營衛﹐毛脊健脊足﹐二香溫胃腸﹐獨活﹑牛膝健兩足。痺爲陰病﹐陰盛必傷陽﹐救陽不得不用溫補溫通﹐此原則也﹐亦定法也。祖怡注。

脾痺者﹐四肢懈惰﹐發咳嘔汁﹐上爲大塞。此一條乃脾病而兼肺胃病也。脾主四肢﹐脾病故四肢懈惰。土敗則金衰﹐故發咳。脾病則胃亦病﹐故嘔汁。地气不升﹐天气不降﹐幹金之令不行﹐故上爲大塞也。安貞湯主之。

安貞湯

﹝自制﹞

黨參﹝四錢﹞炮姜﹝六分﹞當歸﹝二錢﹞半夏﹝一錢﹞茯苓﹝三錢﹞

白術﹝一錢﹞濃朴﹝一錢﹞砂仁﹝一錢﹞桑皮﹝二錢﹞杏仁﹝三錢﹞蘇子﹝一錢五分﹞陳香櫞皮﹝六分﹞

本方以理中﹑四君去甘艸﹐加當歸以活血補血﹐桑皮蘇子﹑杏仁以瀉肺﹐濃朴﹑砂仁﹑香櫞以利气。寒去肺開﹐气順而大塞通矣。祖怡注。

腸痺者﹐數飲而出不得﹐中气喘爭﹐時發飧泄。小腸上通胃口﹐下接大腸。病在小腸﹐郁而成熱﹐故渴而數飲。下焦之气閉塞不通﹐故小溲不得出。气化不及膀胱﹐水不下行﹐逆而犯肺﹐故中气喘爭。小水不入州都﹐而並入大腸﹐故時發飧泄也。加味木通湯主之。

加味木通湯

﹝自制﹞

木通﹝二錢﹞橘紅﹝一錢﹞半夏﹝一錢五分﹞赤苓﹝二錢﹞貝母﹝二錢﹞

桑皮﹝二錢﹞杏仁﹝三錢﹞瞿麥﹝二錢﹞牛膝﹝二錢﹞車前﹝二錢﹞

燈芯﹝三尺﹞

本方以木通爲主藥﹐卽認定腸爲小腸也。心與小腸爲表裏﹐而赤苓﹑車前﹑瞿麥﹑燈芯﹑牛膝莫非利濕之品﹐使郁熱從水道而去﹐卽所以治數飲而出不得也﹐水谷分而飧泄止矣。气喘不免有痰阻﹐半﹑貝﹑橘﹑杏化痰。卽所以通气而平喘也。祖怡注。

胞痺者﹐少腹膀胱按之內痛﹐若沃以湯﹐澀於小便﹐上爲淸涕。膀胱气閉﹐水液滿而不出﹐故按之內痛。气有餘則生火﹐內有熱﹐故如湯之沃也。足太陽之脈﹐起於目內﹐上額交巓﹐其直者從巓入絡腦。膀胱气閉﹐故小便下澀﹐淸涕上流也。利濟湯主之。

利濟湯

﹝自制﹞

澤瀉﹝一錢五分﹞沈香﹝五分﹞枳殼﹝一錢﹞靑皮﹝一錢﹞赤苓﹝二錢﹞

當歸﹝二錢﹞赤芍﹝一錢﹞廣皮﹝一錢﹞牛膝﹝二錢﹞車前﹝二錢﹞小薊根﹝五錢﹞

膀胱﹐太陽寒水之腑也。按之內痛。澀於小便﹐不但水停不肯去﹐亦且有蓄血爲之阻。澤瀉﹑赤苓﹑車前所以去停水﹔當歸﹑赤芍﹑牛膝﹑小薊所以行蓄血﹔沈香﹑枳殼﹑靑陳皮所以利气﹐气利則停水蓄血亦必隨之而去矣。祖怡注。

痺證一門﹐立方𨿽不多﹐而選藥則極有尺度。蓋痺之爲害﹐气血不通也。十方之中﹐八方皆用當歸﹐气味俱濃﹐能行能補﹐血中气藥﹐無出當歸之右﹐先生重用之﹐卽所以重視之也。惟桑朴湯﹑木通湯二方不用者﹐以其病不在血也。用沈香者有桑朴湯﹑抑陰煎﹑利濟湯三方﹐以气痺已極﹐非枳﹑朴﹑香﹑砂﹑郁金﹑小茴﹑靑﹑陳﹑櫞﹑蘇﹑杏所能勝任﹐惟有沈香之大力﹐能摧枯拉朽﹐無堅不破也。虛証之所大忌﹐卽實証之大將也。初學於此等處﹐必須深入研究。祖怡又注。

卷四痺

附﹕痺癥門諸方

三痺湯

治手足拘攣﹐風寒濕三痺。

人參黃當歸川芎白芍生地杜仲川斷防風桂心細辛茯苓秦艽川膝獨活甘艸棗﹝一枚﹞姜﹝三片﹞

桂枝五物湯

治痺在上。

黃﹝三兩﹞桂枝﹝三兩﹞白芍﹝三兩﹞生薑﹝六兩﹞大棗﹝十二枚﹞水煎﹐分溫服。

十味銼散

治痛連筋骨﹐肩臂難支。

附子﹝一錢﹞黃﹝二錢﹞當歸﹝二錢﹞川芎﹝一錢﹞白芍﹝一錢五分﹞

防風﹝一錢﹞白術﹝一錢﹞茯苓﹝二錢﹞肉桂﹝五分﹞熟地﹝四錢﹞棗﹝二枚﹞姜﹝三片﹞

薏苡仁湯

治痺在手足﹐麻木不能屈伸。

薏苡仁﹝四錢﹞當歸﹝二錢﹞白芍﹝一錢五分﹞肉桂﹝五分﹞麻黃﹝五分﹞

甘艸﹝五分﹞蒼術﹝一錢﹞棗﹝二枚﹞姜﹝三片﹞

通痺散

治痺在身半以下﹐兩足至臍冷如冰﹐不能自舉者。

天麻獨活當歸川芎白術本﹝等分﹞研末﹐每用三錢酒調服。

人參丸

治痺在脈人參﹝一兩﹞麥冬﹝一兩﹞茯神﹝一兩﹞石脂﹝一兩﹞龍齒﹝一兩﹞

遠志﹝一兩﹞菖蒲﹝一兩﹞黃﹝一兩﹞熟地﹝二兩﹞蜜爲丸﹐如梧子大﹐每服三五十丸。

栝蔞薤白湯

治胸痺不得臥﹐心痛徹骨。

栝蔞實﹝一枚﹞薤白﹝三兩﹞半夏﹝三兩﹞白酒四升﹐同煮取一升半﹐分溫服。

腎瀝湯

治胞痺﹐小腹急痛﹐小便赤澀。

麥冬﹝一錢﹞五加皮﹝一錢﹞犀角﹝一錢﹞杜仲﹝二錢五分﹞桔梗﹝二錢五分﹞

赤芍﹝二錢五分﹞木通﹝二錢五分﹞桑螵蛸﹝一兩﹞加羊腎一枚﹐竹瀝少許﹐同煎﹐分溫服。

吳茱萸散

治腸痺﹐腹痛气急﹐大便飧泄。

吳萸﹝五錢﹞漧薑﹝五錢﹞甘艸﹝五錢﹞砂仁﹝一兩﹞神曲﹝一兩炒﹞肉蔻﹝五錢﹞白術﹝一兩﹞濃朴﹝一兩﹞陳皮﹝一兩﹞良姜﹝五錢﹞研末﹐每服一錢﹐食前米飲下。

羚羊角散

治筋痺﹐肢節束痛。

羚羊角薄荷附子獨活白芍防風川芎﹝等分﹞姜﹝三片﹞

羌活湯

治皮痺﹐皮中狀如虫行﹐腹脇脹滿﹐大腸不利﹐語不出聲。

羌活細辛附子沙參羚羊角白術五加皮生地官桂枳殼麻黃杏仁白蒺藜丹參萆五味菖蒲木通郁李仁檳榔赤苓﹝各等分﹞姜﹝五片﹞水煎﹐分溫服。

升麻湯

治熱痺﹐肌肉極熱﹐體上如鼠走﹐唇口反縮﹐皮毛變紅黑。

升麻﹝一錢﹞人參﹝一錢﹞茯神﹝二錢﹞犀角﹝一錢﹞羚羊角﹝一錢﹞

官桂﹝三分﹞防風﹝五分﹞羌活﹝五分﹞姜﹝三片﹞竹瀝﹝半杯﹞

巴戟湯

治冷痺﹐腳膝疼痛﹐行步艱難。

巴戟天﹝二錢﹞附子﹝五分﹞五加皮﹝二錢﹞川牛膝﹝一錢五分﹞石斛﹝二錢﹞

甘艸﹝五分﹞萆﹝一錢﹞茯苓﹝二錢﹞防風﹝一錢﹞防己﹝一錢﹞

姜﹝三片﹞

犀角散

治心痺﹐神情恍惚﹐恐畏悶亂﹐不得睡﹐及語言錯亂。

犀角﹝一錢﹞羚羊角﹝一錢﹞人參﹝二錢﹞沙參﹝三錢﹞防風﹝一錢﹞

天麻﹝一錢﹞天竺黃﹝一錢﹞茯神﹝二錢﹞升麻﹝一錢﹞獨活﹝一錢﹞

遠志﹝一錢﹞麥冬﹝一錢三分﹞甘艸﹝一錢﹞龍齒﹝一錢﹞丹參﹝一錢﹞

牛黃﹝一分﹞麝香﹝一分﹞冰片﹝一分﹞研末﹐每服一錢五分﹐麥冬湯調服。

人參散

治肝痺﹐气逆﹐胸膈引痛﹐睡臥多驚﹐筋脈拘急。

人參﹝一兩﹞黃﹝一兩﹞杜仲﹝一兩﹞棗仁﹝一兩﹞茯神﹝一兩﹞

五味﹝一兩﹞細辛﹝一兩﹞熟地﹝一兩﹞秦艽﹝一兩﹞羌活﹝一兩﹞丹砂﹝五錢﹞每服一錢﹐不拘時調服。

溫中法曲丸

治脾痺發咳嘔涎。

法曲﹝一兩﹞麥芽﹝一兩﹞茯苓﹝一兩﹞陳皮﹝一兩﹞濃朴﹝一兩﹞枳實﹝一兩﹞人參﹝五錢﹞附子﹝五錢﹞漧薑﹝五錢﹞當歸﹝一兩﹞甘艸﹝五錢﹞細辛﹝五錢﹞桔梗﹝五錢﹞吳萸﹝三錢﹞研末﹐蜜丸如梧子大﹐每服七十丸。

紫蘇湯

治肺痺﹐上气不下。

紫蘇﹝一錢﹞半夏﹝一錢﹞陳皮﹝一錢﹞桂心﹝五分﹞人參﹝五分﹞白術﹝一錢﹞甘艸﹝三分﹞姜﹝三片﹞棗﹝二枚﹞

牛膝酒

治腎痺﹐復感寒濕。

牛膝﹝一兩﹞秦艽﹝一兩﹞川芎﹝一兩﹞防己﹝一兩﹞茯苓﹝一兩﹞

官桂﹝一兩﹞獨活﹝一兩﹞丹參﹝一兩﹞麥冬﹝一兩﹞五加皮﹝四兩﹞

石斛﹝一兩﹞杜仲﹝一兩﹞附子﹝五錢﹞漧薑﹝五錢﹞苡仁﹝一兩﹞

地骨皮﹝五錢﹞火麻仁﹝一兩﹞好酒一斗﹐浸三五日﹐每服半杯。

卷四

脹

經曰﹕厥气在下﹐營衛畱止﹐寒气逆上﹐眞邪相攻﹐兩气相搏﹐乃合爲脹。一則曰厥气﹐再則曰寒气﹐可知各種脹癥﹐皆由濁陰上干淸道所致。衛气遇寒則滯﹐營血遇寒則凝﹐營衛不調﹐不能捍衛﹐陰邪乃得乘虛而入﹐何髒虛卽入何髒﹐何腑虛卽入何腑﹐眞气與邪气相搏﹐而五臟六腑遂各有脹病矣。玆將見癥及治法﹐詳列於後。

經曰﹕心脹者﹐煩心短气﹐臥不安。心本純陽﹐寒邪來犯﹐陰陽相戰﹐故煩滿短气而臥不安也。治之之法﹐但須髮其神明﹐摧蕩邪气﹐使浮雲不能蔽日﹐自然離照當空﹐太陽之火不煩補助也。離照湯主之。

離照湯

﹝自制﹞

琥珀﹝一錢﹞丹參﹝三錢﹞朱砂﹝五分﹞茯神﹝三錢﹞柏子仁﹝二錢﹞沈香﹝五分﹞廣皮﹝一錢﹞靑皮﹝一錢﹞郁金﹝二錢﹞燈芯﹝三尺﹞姜皮﹝五分﹞

本方仍用心痺通陽抑陰煎之辰砂﹑琥珀﹑茯神﹑丹參﹑沈香﹐而去當歸﹑白術﹑遠志﹑益智﹑故紙﹑紅棗﹐加柏子仁﹑燈芯﹑郁金﹑靑陳皮﹐姜亦用皮。以痺偏於血﹐而脹偏於气﹐故減去歸﹑術等六味﹐而加郁金﹑靑陳皮等助沈香以行气也。祖怡注。

肺脹者﹐虛滿而喘咳。肺爲主气之髒﹐居於至髙﹐寒气逆上﹐肺气壅塞﹐淸肅之令不能下行﹐故虛滿而喘咳。當溫肺降气﹐以解寒邪﹐溫肺桂枝湯主之。

溫肺桂枝湯

﹝自制﹞

桂枝﹝五分﹞當歸﹝二錢﹞茯苓﹝二錢﹞沈香﹝五分﹞蘇子﹝一錢五分﹞

橘紅﹝一錢﹞半夏﹝一錢二分﹞栝蔞實﹝四錢﹞桑皮﹝二錢﹞薑汁﹝二小匙衝服﹞

本方以薑汁﹑桂枝爲主藥﹐所以用當歸﹑茯苓者﹐助姜﹑桂也。消脹仍以沈香爲大將﹐橘﹑半﹑栝蔞﹑蘇子﹑桑皮﹐皆肺胃气分藥﹐所以助沈香也。祖怡注。

肝脹者﹐脇下滿而痛引小腹。肝爲將軍之官﹐气血皆盛。但木喜條達﹐寒气上逆﹐則兩气相積﹐而肝木怒張。

脇下乃肝之本位﹐痛引小腹﹐則壅極而決矣。當疏肝化濁﹔靑陽湯主之。

靑陽湯

﹝自制﹞

靑皮﹝一錢五分醋炒﹞柴胡﹝一錢醋炒﹞蒺藜﹝四錢﹞烏藥﹝一錢﹞炮姜﹝五分﹞

廣皮﹝一錢﹞延胡﹝一錢酒炒﹞木香﹝五分﹞郁金﹝二錢﹞花椒子﹝二十四粒打碎﹞

本方所用靑皮﹑柴胡﹑蒺藜﹑烏藥﹑延胡﹑郁金﹑廣皮﹑木香﹐無非疏肝解郁﹑利气活血之品﹐俱是肝家不祧要藥。然而重點則在獨取烏梅安胃丸之椒﹑姜﹐蓋溫通之性彊﹐而前八味皆大得其力矣。祖怡注。

脾脹者﹐善噦﹐四肢煩﹐體重不能勝衣﹐臥不安。脾爲濕土而主四肢﹐寒气乘之﹐則土徳衰而眞陽不運﹐故善噦而肢體疲重﹐夜臥不安也。當扶土滲濕﹐兼解寒邪﹐姜術二仁湯主之。

姜術二仁湯

﹝自制﹞

炮姜﹝五分﹞白術﹝二錢﹞茯苓﹝三錢﹞半夏﹝一錢﹞當歸﹝二錢﹞

苡仁﹝八錢炒﹞砂仁﹝一錢﹞濃朴﹝一錢﹞木香﹝五分﹞廣皮﹝一錢﹞生熟穀芽﹝各四錢煎湯代水﹞

本方以姜術二仁命名﹐扶中陽卽所以去伏寒。半夏﹑茯苓﹑濃朴﹑廣皮﹑砂仁﹑木香﹑生熟穀芽﹐所以健脾胃而助消化者至矣。一派純陽藥中﹐加一味當歸補血活血﹐不完全放棄血分﹐是制方之正法。本方與脾痺方姜﹑術﹑苓﹑歸﹑夏﹑朴﹑砂七味相同﹐而不用桑皮﹑蘇子﹑杏仁。祖怡注。

腎脹者﹐腹滿引背﹐央央然腰髀痛。腎本屬水﹐寒气乘之﹐水寒則成冰﹐气益堅凝﹐坎中之眞陽不能外達﹐故腹滿引背﹐時形困苦。腰髀痛則下元虛寒﹐營血不能流灌也。當溫腎祛寒﹐溫泉湯主之。

溫泉湯

﹝自制﹞

當歸﹝二錢﹞附子﹝八分﹞小茴香﹝一錢﹞破故紙﹝一錢五分核桃肉拌炒﹞烏藥﹝一錢﹞

杜仲﹝三錢﹞牛膝﹝二錢﹞木香﹝五分﹞廣皮﹝一錢﹞靑皮﹝一錢﹞姜﹝三片﹞

本方與腎痺用附﹑歸﹑茴﹑故﹑木香﹑牛膝﹑姜七味相同﹐而去茸﹑脊﹑菟﹑智﹑獨活﹑棗﹐加杜仲﹑核桃﹑烏藥﹑靑陳皮﹐因彼系虛多﹐此則寒重。兩方皆溫通溫補﹐而用藥不同﹐大有分寸﹐其爲重視腎陽﹐尢覺顯而易見﹐以丹田元陽﹐乃人類生命之本也。祖怡注。

胃脹者﹐腹滿﹐胃脘痛﹐鼻聞焦臭﹐妨於食﹐大便難。胃爲水谷之腑﹐職司出納。陰寒之气上逆﹐水谷不能營運﹐故腹滿而胃痛。水谷之气腐於胃中﹐故鼻聞焦臭﹐而妨食便難也。當平胃祛寒溫中平胃散主之。

溫中平胃散

﹝自制﹞

炮姜﹝五分﹞砂仁﹝一錢﹞木香﹝五錢﹞穀芽﹝三錢炒﹞神曲﹝三錢炒﹞

廣皮﹝一錢﹞茅術﹝一錢﹞濃朴﹝一錢﹞枳殼﹝一錢﹞靑皮﹝一錢﹞陳香櫞皮﹝八分﹞

本方以平胃散去甘艸加炮姜﹑香﹑砂﹐而以神曲﹑枳殼﹑穀芽助消化﹐靑皮﹑香櫞和肝胃。平胃散所以燥脾濕﹐此方所以溫胃寒﹐胃寒乃胃病中最習見之一種。祖怡注。

大腸脹者﹐腸鳴而痛濯濯﹐冬日重感於寒﹐則飧泄不化。大腸爲傳道之官﹐居小腸之下﹐司變化而出糟粕。

寒气上逆﹐變化失度﹐故腸鳴腹痛而有水聲。重感於寒﹐故完谷不化也。當溫通腸胃﹐上下兼顧﹐未可徒治大腸也。顧母理髒湯主之。

顧母理髒湯

﹝自制﹞

枳殼﹝一錢五分麩炒﹞靑皮﹝一錢五分﹞濃朴﹝一錢﹞漧薑﹝五分﹞穀芽﹝二錢炒﹞當歸﹝二錢﹞茯苓﹝二錢﹞白術﹝一錢﹞木香﹝五分﹞白蔻﹝六分﹞

橘餅﹝三錢切片﹞

本方乃上條溫中平胃散加減﹐以漧薑易炮姜﹐以白術易茅術﹐加當歸﹑茯苓等﹐所以顧母也。

枳﹑朴﹑蔻﹑香輩﹐所以溫通腸胃也。穀芽﹑橘餅皆扶胃藥﹐所以佐姜﹑術﹑歸﹑苓也。理髒必須顧母者﹐胃是來源﹐大腸乃出路也。祖怡注。

小腸脹者﹐小腹脹﹐引腰而痛。小腸爲受盛之官﹐居胃之下﹐受盛水谷而釐淸濁﹐水液滲於前﹐糟粕歸於後。寒气上逆﹐則化物不出﹐故小腹脹﹑引腰而痛也。當分理水谷﹐俾二便通行﹐則脹滿自解。通幽化濁湯主之。

通幽化濁湯

﹝自制﹞

枳殼﹝一錢五分﹞靑皮﹝一錢五分﹞木通﹝一錢五分酒炒﹞車前﹝二錢﹞赤苓﹝二錢﹞蔞仁﹝三錢﹞濃朴﹝一錢﹞木香﹝五分﹞烏藥﹝一錢﹞穀芽﹝三錢炒﹞

姜﹝三大片﹞

本方與脾痺加味木通湯相同者﹐僅有木通﹝減其量而加酒炒﹞﹑赤苓車前三味﹐而另用枳﹑朴﹑靑皮﹑烏藥﹑蔞仁﹑木香﹐以通幽門﹔重用生薑﹐佐以穀芽﹐以顧脾胃。因小腸上承胃而下走膀胱﹑大腸﹐所以分水谷而行糟粕。其本身薄而且細﹐曲折最多﹐上不如胃之濃﹐下不如大腸之寬﹐是消化系之關隘﹐其爲病比胃﹑大腸爲獨多﹐故以通二便爲急務也。祖怡注。

膀胱脹者﹐少腹滿而气癃。膀胱主藏津液﹐气化則出。蓋水气循下焦而滲入膀胱﹐津液之藏﹐皆由气化滲入﹐然後能出。寒气上逆﹐則水气窒塞不通﹐故少腹滿而小便癃也。當理气行水﹐俾寒水得眞陽而通利﹐旣濟湯主之。

旣濟湯

﹝自制﹞

當歸﹝二錢﹞肉桂﹝五分﹞沈香﹝五分﹞廣皮﹝一錢﹞澤瀉﹝一錢五分﹞

牛膝﹝二錢﹞瞿麥﹝二錢﹞車前﹝二錢﹞苡仁﹝四錢﹞葵花子﹝四錢炒研同煎﹞

本方用當歸﹑牛膝﹑沈香﹑廣皮﹑澤瀉﹑車前﹐與胞痺利濟湯同﹐而其著重則在肉桂之活血﹐同沈香之通气﹐二味大力之藥合作。因爲脹重於痺﹐膀胱最易蓄血﹐而小便不通﹐有發生水道閉塞之危險。本方與其說是重在利水﹐不如說其重在通陽之更爲正確也。祖怡注。

三焦脹者﹐气滿於皮膚中﹐輕輕然而不堅。上焦如霧﹐中焦如漚﹐下焦如瀆﹐此狀其气與水之流行﹐而究無實在形質。受寒气逆﹐故气滿於皮膚之中。因無形質﹐故𨿽脹而輕輕然不堅也。當調和气血﹐疏導行水。通皮飲主之。

通皮飲

﹝自制﹞

廣皮﹝一錢﹞靑皮﹝一錢﹞冬瓜皮﹝二錢﹞茯苓皮﹝四錢﹞當歸﹝二錢﹞濃朴﹝一錢﹞枳殼﹝一錢﹞砂仁﹝一錢﹞澤瀉﹝一錢五分﹞車前子﹝二錢﹞鮮姜皮﹝一錢﹞

本方以五皮飲爲主﹐所謂以皮行皮﹐輕可去實也。再以枳﹑朴消痞滿﹐以澤瀉﹑車前利水道﹐最後以當歸﹑砂仁調和肝胃之气血﹐可謂輕松流利﹐舉重若輕﹐於气滿皮膚中﹐輕輕然不堅﹐鍼鋒相對矣。祖怡注。

膽脹者﹐脇下痛脹﹐口中苦﹐善太息。膽爲中正之官﹐決斷出焉。肝𨿽彊﹐非膽不能斷。但膽气血皆少﹐爲淸靜之腑﹐寒气幹之﹐故脇痛口苦﹔气郁不舒﹐故善太息也。當輕揚和解﹐後辛湯主之。

後辛湯

﹝自制﹞

柴胡﹝一錢﹞郁金﹝二錢﹞廣皮﹝一錢﹞當歸﹝二錢﹞茯苓﹝二錢﹞

梔子皮﹝一錢薑汁炒﹞蒺藜﹝四錢﹞枳殼﹝一錢﹞合歡花﹝二錢﹞佛手﹝五分﹞

本方柴胡爲少陽正藥﹐郁金爲治郁良劑﹐當歸﹑茯苓肝脾兼顧﹐梔子佐柴胡而淸少陽﹐合歡佐郁金而通心气﹐枳殼﹑蒺藜﹑廣皮﹑佛手皆肝家气分藥﹐肝膽相爲表裏﹐深得手揮目送之妙。祖怡注。

卷四脹

水脹

經曰﹕目窠上微腫﹐如新臥起之狀﹐其頸脈動﹐時咳﹐陰股間寒﹐足脛腫﹐腹乃大﹐其水已成矣。以手按其腹﹐隨手而起﹐如裹水之狀﹐此其候也。蓋上旣目腫﹐下又脛腫﹐中則腹大﹐水气已徧行周身﹐此必中州脾胃先敗﹐土不勝水﹐日積日甚﹐泛濫不收。其頸脈動而時咳﹐乃橫流溢出﹐犯胃射肺。病勢至此﹐危急之至﹐原非尋常之劑可以取效﹐但舟車﹑疏鑿等法﹐又過於峻猛﹐誠恐水气𨿽去﹐元气隨亡﹐仍歸於敗耳。消陰利導煎主之。

消陰利導煎

﹝自制﹞

當歸﹝二錢﹞茯苓﹝三錢﹞白術﹝一錢五分﹞廣皮﹝一錢﹞濃朴﹝一錢﹞

肉桂﹝五分﹞附子﹝八分﹞木通﹝一錢五分﹞大腹皮﹝一錢五分﹞牛膝﹝一錢五分﹞

澤瀉﹝一錢五分﹞車前﹝二錢﹞鮮姜皮﹝一錢﹞苡仁﹝一兩煎湯代水﹞

本方以桂﹑附爲消陰之主藥﹐以茯苓﹑姜皮﹑腹皮﹑澤瀉﹑車前﹑苡仁﹑木通爲利導之整隊﹐以當歸﹑白術﹑廣皮﹑濃朴顧气血而調脾胃﹐是速戰速決﹐堂堂正正之師。祖怡注。

卷四脹

膚脹

膚脹者﹐寒气客於皮膚之間﹐然不堅﹐腹大﹐身盡腫﹐皮濃﹐按其腹﹐而不起﹐腹色不變﹐此其候也。此癥由於內則宗气失守﹐虛气無歸﹔外則寒气客於皮膚﹐徧身流竄﹐故腹大身腫而皮濃。但气爲無形之邪﹐𨿽腫而不堅﹐按之則气散而不能驟起。當扶正去寒﹐理气化濁﹐祛寒建中湯主之。

祛寒建中湯

﹝自制﹞

當歸﹝二錢﹞白芍﹝一錢酒炒﹞茯苓﹝二錢﹞白術﹝一錢﹞附子﹝八分﹞

廣皮﹝一錢﹞濃朴﹝一錢﹞枳殼﹝一錢麩炒﹞白蔻﹝六分﹞木香﹝五分﹞

棗﹝二枚﹞姜﹝三片﹞

本方附﹑芍﹑茯苓同用﹐能除皮中水气﹐兼有眞武湯意。術﹑歸以顧正﹐姜﹑棗以建中。以上是扶正祛寒。枳﹑朴﹑木香﹑白蔻﹑廣皮﹐理气化濁。理路非常顯明。姜﹑棗並用﹐脹門惟此一方。蓋以寒水去路﹐不外汗與小便﹐旣有附﹑術﹑苓以通小便﹐而皮膚與營衛最近﹐不可無姜﹑棗以通營衛而作汗也。祖怡注。

卷四脹

鼓脹

鼓脹者﹐腹脹﹐身皆大﹐大與膚脹等﹐色蒼黃﹐腹筋起﹐此其候也。此癥外像𨿽與膚脹略同﹐然色蒼黃﹑腹筋起二端﹐便與前癥迥別。蓋黃爲脾之本色﹐蒼則木气勝而見於脾﹔腹起靑筋﹐則肝邪熾盛﹐而脾土敗壞﹐癥勢甚危。當扶土抑木﹐兼化陰邪﹐扶抑歸化湯主之。

扶抑歸化湯

﹝自制﹞

黨參﹝三錢﹞茯苓﹝三錢﹞白術﹝一錢五分﹞當歸﹝二錢﹞附子﹝八分﹞

木瓜﹝一錢酒炒﹞靑皮﹝一錢﹞蒺藜﹝三錢﹞廣皮﹝一錢﹞濃朴﹝一錢﹞

木香﹝五分﹞砂仁﹝一錢﹞牛膝﹝二錢﹞車前﹝二錢﹞姜﹝三大片﹞

本方是治土敗木賊﹑外脹內空之鼓脹﹐不是治內外俱實之蠱脹。以參﹑歸﹑術﹑苓﹑姜﹑附扶中土﹐以濃朴﹑靑﹑陳﹑蒺藜﹑香﹑砂抑肝木﹐木瓜以舒筋﹐牛膝以達下﹐車前以助茯苓行水。此方歸﹑術﹑附﹑姜﹑廣皮﹑茯苓﹑濃朴﹑木香八味﹐與膚脹祛寒建中湯同。祖怡注。

治脹一門﹐根據《內經》寒气厥气爲病﹐以溫治寒﹐以通治气﹐終始不出兩大法之外。熱脹與其它諸脹﹐當然不在範圍之內。祖怡又注。

卷四脹

鼓脹

金匱防己黃湯

治水腫。

防己﹝一兩﹞黃﹝一兩﹞白術﹝三兩﹞甘艸﹝五錢﹞姜﹝七片﹞棗﹝一枚﹞水煎﹐分溫服。

防己茯苓湯

治水腫。

防己﹝三兩﹞黃﹝一兩﹞桂枝﹝三兩﹞茯苓﹝六兩﹞甘艸﹝二兩﹞

水煎﹐分溫服。

枳術湯

治水腫。

枳實﹝七枚﹞白術﹝二兩﹞水煎﹐分溫服。

實脾飲

治陰水發腫﹐用此先實脾土。

濃朴﹝一兩﹞白術﹝一兩﹞木瓜﹝一兩﹞大腹皮﹝一兩﹞附子﹝一兩﹞

木香﹝一兩﹞艸果﹝一兩﹞茯苓﹝一兩﹞漧薑﹝一兩﹞甘艸﹝五錢﹞

每用四錢﹐水煎服。

復元丹

治脾腎俱虛﹐發爲水腫﹐四肢虛浮﹐心腹堅脹﹐小便不通﹐兩目下腫。

附子﹝二兩﹞木香﹝一兩﹞茴香﹝一兩﹞川椒﹝一兩﹞濃朴﹝一兩﹞

獨活﹝一兩﹞陳皮﹝一兩﹞白術﹝一兩﹞吳萸﹝一兩﹞桂心﹝一兩﹞澤瀉﹝一兩五錢﹞肉蔻﹝五錢﹞檳榔﹝五錢﹞研末﹐糊丸如梧子大﹐每服五十丸。

導滯通幽湯

治脾濕有餘﹐气不宣通﹐面目手足浮腫。

木香﹝五錢﹞白術﹝五錢﹞桑皮﹝五錢﹞陳皮﹝五錢﹞茯苓﹝一兩﹞

水煎分溫服。

胃苓湯

治水腫。

陳皮﹝一錢五分﹞蒼術﹝一錢五分﹞濃朴﹝一錢五分﹞甘艸﹝六分﹞澤瀉﹝一錢﹞

茯苓﹝一錢五分﹞豬苓﹝一錢﹞白術﹝一錢五分﹞官桂﹝三分﹞水煎服。

驅風敗毒散

治風水﹑皮水﹐凡在表宜從汗解者。

人參﹝一錢﹞獨活﹝一錢﹞桔梗﹝一錢﹞柴胡﹝一錢﹞枳殼﹝一錢﹞

羌活﹝一錢﹞茯苓﹝一錢﹞川芎﹝一錢﹞前胡﹝一錢﹞甘艸﹝一錢﹞

荊芥﹝一錢﹞防風﹝一錢﹞姜﹝三片﹞

調營散

治瘀血畱滯﹐血化爲水﹐四肢浮腫﹐皮肉赤紋﹐名爲血分。

蓬術川芎當歸延胡索白芷檳榔陳皮赤芍桑皮大腹皮赤苓葶藶瞿麥﹝各一錢﹞大黃﹝一錢五分﹞細辛官桂甘艸﹝各五分﹞紅棗﹝二枚﹞姜﹝三片﹞

防己散

治皮水﹐腫如裹水在皮膚中﹐四肢習習然動。

防己﹝一兩﹞桑皮﹝一兩﹞黃﹝一兩﹞桂心﹝五錢﹞赤苓﹝二兩﹞

甘艸﹝五錢﹞每用五錢﹐水煎服。

導水茯苓湯

治頭面徧身腫如爛瓜﹐手按之塌陷﹐手起則隨手而起﹐喘滿倚息﹐小便澀少。

赤苓麥冬澤瀉白術﹝各三兩﹞桑皮紫蘇檳榔木瓜﹝各一兩﹞大腹皮陳皮砂仁木香﹝各七錢五分﹞每用五錢﹐燈艸二十五根。如病重者可用藥五兩﹐再加麥冬二兩﹐燈艸五錢﹐水一斗﹐於砂鍋內熬至一大盞﹐溫服。

人參芎歸湯

治煩躁喘急﹐虛汗厥逆﹐小便赤﹐大便黑﹐名血脹。

人參﹝二錢五分﹞肉桂﹝二錢五分﹞五靈脂﹝二錢五分﹞烏藥﹝五錢﹞蓬術﹝五錢﹞木香﹝五錢﹞砂仁﹝五錢﹞炙艸﹝五錢﹞川芎﹝七錢﹞當歸﹝七錢﹞

半夏﹝七錢﹞每用一兩﹐加棗二枚﹐姜五片﹐煎服。

化滯調中湯

治脾弱气脹。

白術﹝一錢五分﹞人參﹝一錢﹞茯苓﹝一錢﹞陳皮﹝一錢﹞濃朴﹝一錢﹞山楂﹝一錢﹞半夏﹝一錢﹞神曲﹝八分炒﹞麥芽﹝八分﹞砂仁﹝七分﹞姜﹝三片﹞

人參丸

治經脈不利﹐血化爲水﹐流走四肢﹐悉皆腫滿﹐名曰血分。其候與水相類﹐若作水治非也﹐宜服此。

人參當歸大黃肉桂瞿麥赤芍茯苓﹝各五錢﹞

葶藶﹝一錢﹞蜜丸如梧子大﹐先服十五丸﹐加至三十丸。

見丸

治寒气客於下焦﹐血气閉塞而成瘕聚﹐腹中堅大﹐久不消者。

附子﹝四錢﹞鬼箭羽﹝三錢﹞紫石英﹝三錢﹞澤瀉﹝二錢﹞肉桂﹝二錢﹞

延胡索﹝二錢﹞木香﹝二錢﹞檳榔﹝二錢﹞血竭﹝一錢五分﹞水蛭﹝一錢﹞

三稜﹝五錢﹞桃仁﹝三十粒﹞大黃﹝二錢﹞酒糊丸如梧子大﹐每服三十丸。

溫胃湯

治憂思結聚﹐陽不能通﹐大腸與胃气不和﹐脹滿上衝。

附子濃朴當歸白芍人參甘艸陳皮﹝各一錢五分﹞漧薑﹝一錢﹞

川椒﹝三分﹞水煎服。

彊中湯

治寒傷脾胃﹐致成脹滿﹐甚則腹痛。

人參﹝二錢﹞靑皮﹝二錢﹞廣皮﹝二錢﹞丁香﹝二錢﹞白術﹝一錢五分﹞

附子﹝一錢﹞艸果﹝一錢﹞漧薑﹝一錢﹞濃朴﹝一錢﹞甘艸﹝五分﹞水煎服。

五皮飲

治水病腫滿﹐上气喘急。

陳皮﹝一錢﹞靑皮﹝一錢﹞茯苓皮﹝五錢﹞大腹皮﹝一錢五分﹞鮮姜皮﹝一錢﹞水煎服。

中滿分消丸

治中滿膨脹﹐气脹熱脹。

濃朴﹝一兩﹞枳實﹝五錢﹞黃連﹝五錢﹞黃芩﹝五錢﹞半夏﹝五錢﹞

陳皮﹝四錢﹞知母﹝四錢﹞澤瀉﹝三錢﹞茯苓﹝二錢﹞砂仁﹝二錢﹞

漧薑﹝二錢﹞姜黃﹝一錢﹞人參﹝一錢﹞白術﹝一錢﹞甘艸﹝一錢﹞豬苓﹝一錢﹞蒸餅丸如梧子大﹐每服五六十丸。

中滿分消湯

治中滿寒脹。二便不通﹐四肢厥逆。

川烏﹝一錢﹞漧薑﹝一錢﹞畢澄茄﹝一錢﹞生薑﹝一錢﹞黃連﹝五分﹞

人參﹝一錢﹞當歸﹝一錢五分﹞澤瀉﹝一錢五分﹞靑皮﹝一錢﹞麻黃﹝五分﹞

柴胡﹝一錢﹞吳萸﹝五分﹞艸蔻﹝五分﹞濃朴﹝一錢﹞黃﹝一錢﹞黃柏﹝五分﹞益智﹝三分﹞木香﹝三分﹞半夏﹝三分﹞茯苓﹝一錢五分﹞升麻﹝三分﹞水煎服。

舟車丸

治水腫水脹﹐形气俱實。

黑牽牛﹝四兩﹞大黃﹝二兩酒浸﹞甘遂﹝一兩面煨﹞大戟﹝一兩﹞芫花﹝一兩﹞

靑皮﹝一兩﹞橘紅﹝一兩﹞木香﹝五錢﹞輕粉﹝一錢﹞水泛丸﹐每服三十粒。

疏鑿飲子

治徧身水腫﹐喘呼口渴﹐大小便祕。

羌活秦艽檳榔大腹皮茯苓皮椒目木通澤瀉商陸赤小豆﹝各等分﹞鮮姜皮﹝一錢﹞

卷四

下痢

下痢一癥﹐《內經》謂之腸。後來論癥者﹐不下數十家。其專主腸胃而言者﹐固屬掛漏﹔其主濕熱及招涼食冷者﹐亦不過時痢一門。至分別內傷外感﹐三陰三陽﹐虛實寒熱﹐則頗爲詳明周至矣。但虛者補之﹐實者瀉之﹐寒者溫之﹐熱者淸之﹐本屬定法﹐豈獨痢癥爲然﹗愚意尙有喫緊兩條﹐試申言之。外感各有主病﹐內傷各有主經﹐從此分別﹐更易下手。外感之邪﹐不外風寒暑濕燥火。風入腸胃﹐故爲飧泄﹐內犯於肝。寒气中人﹐腹痛下痢﹐內犯於腎。暑濕鬱蒸﹐腹痛下痢﹐兼有赤白﹐內犯於脾。燥气中人﹐口渴心煩﹐下痢白滯﹐內犯於肺。

火邪熾盛﹐渴飲不止﹐下痢膿血﹐頻數不休﹐內犯於心。此外感六淫﹐與五臟相應者也。至內傷之癥﹐傷於肝者﹐脇痛腹痛﹐作噦下痢。傷於腎者﹐腹痛腰痛﹐身冷下痢。傷於脾者﹐胸滿身重﹐噦惡食少下痢。傷於肺者﹐口燥咽漧﹐微咳下痢。傷於心者﹐煩躁渴飲﹐下痢不休。此內傷之所致也。感於風者表解之﹐感於寒者溫通之﹐感濕熱者淸利之﹐感於燥者淸潤之﹐感於火者蕩滌之﹐當各隨所主之病以施治。傷肝者解其郁﹐傷腎者保其陽﹐傷於脾者運其中﹐傷於肺者存其津﹐傷於心者泄其亢﹐當各隨所主之經以施治。此特就內傷外感兩義﹐縷析言之。其他各癥﹐《痢癥匯參》所已載者﹐槪不復贅。

感風下痢﹐身熱脈微弦者﹐回風外解湯主之。

回風外解湯

﹝自制﹞

柴胡﹝一錢﹞薄荷﹝一錢﹞前胡﹝一錢﹞桔梗﹝一錢﹞枳殼﹝一錢﹞

葛根﹝二錢﹞豆豉﹝三錢﹞廣皮﹝一錢﹞茯苓﹝二錢﹞白術﹝一錢﹞姜皮﹝六分﹞荷葉﹝一角﹞

感寒下痢﹐腹痛﹐手足冷﹐舌白﹐口不渴﹐脈沈細者﹐溫中化濁湯主之。甚者加附子。

溫中化濁湯

﹝自制﹞

炮姜﹝五分﹞小茴香﹝一錢﹞烏藥﹝一錢﹞木香﹝五分﹞廣皮﹝一錢﹞

濃朴﹝一錢﹞當歸﹝一錢五分﹞茯苓﹝二錢﹞白術﹝一錢﹞佛手幹﹝五分﹞

感暑濕者﹐煩渴腹痛﹐下痢膿血﹐粉米湯主之。

粉米湯

﹝自制﹞

花粉﹝三錢﹞苡米﹝一兩﹞藿香﹝一錢﹞薄荷﹝一錢﹞黃連﹝五分酒炒﹞

黃芩﹝一錢酒炒﹞木香﹝五分﹞木通﹝一錢酒炒﹞當歸﹝一錢五分﹞赤苓﹝一錢酒炒﹞荷葉﹝一角﹞綠豆﹝一撮﹞

感燥下痢﹐咽漧作渴﹐腹痛﹐下痢白滯﹐金玉保和湯主之。

金玉保和湯

﹝自制﹞

金石斛﹝四錢﹞玉竹﹝三錢﹞蔞皮﹝三錢﹞黃芩﹝一錢酒炒﹞當歸﹝一錢五分﹞

茯苓﹝二錢﹞山藥﹝三錢﹞廣皮﹝一錢﹞枳殼﹝一錢﹞苡仁﹝四錢﹞

荷葉﹝一角﹞陳粳米﹝一撮煎湯代水﹞

火盛下痢﹐晝夜不休﹐作渴腹痛﹐時下膿血﹐消炎化毒湯主之。

消炎化毒湯

﹝自制﹞

黃連﹝六分﹞黃芩﹝一錢﹞大黃﹝四錢﹞銀花﹝二錢﹞甘艸﹝五分﹞

花粉﹝二錢﹞木通﹝一錢﹞靑皮﹝一錢﹞當歸﹝一錢五分﹞赤芍﹝一錢﹞

淡竹葉﹝二十張﹞

肝郁下痢﹐脇痛腹痛﹐噫气食少﹐大順湯主之。

大順湯

﹝自制﹞

蒺藜﹝四錢﹞郁金﹝二錢﹞烏藥﹝一錢﹞白術﹝一錢﹞廣皮﹝一錢﹞

濃朴﹝一錢﹞木香﹝五分﹞靑皮﹝一錢﹞茯苓﹝二錢﹞枳殼﹝一錢﹞橘餅﹝四錢﹞煨姜﹝三片﹞

腎气虛寒﹐腹痛下痢﹐完谷不化﹐手足俱冷者﹐立命開陽湯主之。

立命開陽湯

﹝自制﹞

幹河車﹝二錢切﹞破故紙﹝一錢五分核桃肉拌炒﹞益智仁﹝一錢五分﹞制附片﹝八分﹞當歸﹝一錢五分﹞茯苓﹝二錢﹞白術﹝一錢﹞小茴香﹝一錢﹞木香﹝六分﹞烏藥﹝一錢﹞煨姜﹝三片﹞

脾虛下痢﹐食少神疲﹐胸腹時痛者﹐大中湯主之。

大中湯

﹝自制﹞

黨參﹝四錢﹞制熟附﹝七分﹞茯苓﹝三錢﹞白術﹝一錢五分﹞當歸﹝二錢﹞

廣皮﹝一錢﹞濃朴﹝一錢﹞枳殼﹝一錢﹞烏藥﹝一錢﹞木香﹝五分﹞大棗﹝二枚﹞姜﹝三片﹞

肺熱移於大腸﹐口燥微咳﹐下痢白滯者﹐育金煎主之。

育金煎

﹝自制﹞

沙參﹝三錢﹞石斛﹝三錢﹞茯苓﹝三錢﹞白術﹝一錢五分﹞山藥﹝三錢﹞

料豆﹝三錢﹞當歸﹝二錢﹞橘紅﹝一錢﹞蓮子﹝二十粒打碎去心﹞

心火下陷﹐煩擾不安﹐下痢膿血者﹐蒲虎湯主之。

蒲虎湯

﹝自制﹞

生蒲黃﹝六分﹞熟蒲黃﹝六分﹞琥珀﹝一錢﹞丹參﹝三錢﹞茯神﹝二錢﹞

當歸﹝二錢﹞赤芍﹝一錢﹞黃連﹝六分﹞木香﹝五分﹞燈心﹝三尺﹞

卷四下痢

附﹕下痢門諸方

﹝錄其純粹少疵者以備參用。﹞

芍藥湯

行血則便膿愈﹐調气則後重除。

芍藥﹝一兩﹞當歸﹝五錢﹞黃連﹝五錢﹞黃芩﹝五錢﹞大黃﹝三錢﹞

肉桂﹝二錢五分﹞甘艸﹝二錢﹞檳榔﹝二錢﹞木香﹝一錢﹞每用五錢﹐水煎服。

白術黃芩湯

服前藥痢疾𨿽除﹐更宜調和。

白術﹝二兩﹞黃芩﹝七錢﹞甘艸﹝三錢﹞水煎﹐分三服。

黃連阿膠丸

治冷熱不調﹐下痢赤白﹐裏急後重﹐臍腹疼痛﹐口燥煩渴﹐小便不利。

黃連﹝三錢﹞阿膠﹝一兩﹞茯苓﹝二兩﹞以連﹑苓爲細末﹐水熬阿膠爲丸﹐如梧子大﹐每服三十丸﹐空心米湯下。

白頭翁湯

治熱痢下重﹐欲飲水者。

白頭翁﹝二兩﹞黃連﹝三兩﹞黃柏﹝三兩﹞秦皮﹝三兩﹞水七升﹐煮三升﹐分溫服。

加減平胃散

治腸紅血痢。

白術﹝一兩﹞濃朴﹝一兩﹞陳皮﹝一兩﹞木香﹝三錢﹞檳榔﹝三錢﹞甘艸﹝七錢﹞桃仁﹝五錢﹞人參﹝五錢﹞黃連﹝五錢﹞阿膠﹝五錢炒﹞

茯苓﹝五錢﹞每服五錢﹐棗二枚﹐姜三片﹐水煎服。

蒼術地楡湯

治脾經受濕血痢。

蒼術﹝三兩﹞地楡﹝一兩﹞每服一兩﹐水煎服。

槐花散

治腸風血痢。

槐花靑皮荊芥穗﹝等分﹞研末﹐每用五錢﹐水煎服。

犀角散

治熱痢下赤黃膿血﹐心腹困悶。

犀角屑﹝一兩﹞黃連﹝二兩﹞地楡﹝一兩﹞黃﹝一兩﹞當歸﹝五錢﹞

木香﹝二錢五分﹞研末﹐每服三錢﹐水煎服。

羚羊角丸

治一切熱痢及休息痢﹐日夜頻數﹐並治下血黑如雞肝色。

羚羊角﹝一兩五錢﹞黃連﹝二兩五錢﹞黃柏﹝一兩五錢﹞赤苓﹝五錢﹞研末﹐蜜和丸﹐如梧子大﹐每服二十丸﹐姜蜜湯下。暑月下痢用之尢驗。

生地黃湯

治熱痢不止。

生地﹝五錢﹞地楡﹝七錢五分﹞甘艸﹝二錢五分﹞水煎服。

郁金散

治一切熱毒痢﹐下血不止。

川郁金﹝五錢﹞槐花﹝五錢﹞甘艸﹝二錢五分﹞研末﹐每服一二錢﹐食前用豆豉湯調下。

茜根散

治血痢心神煩熱﹐腹中痛﹐不納飲食。

茜根﹝一兩﹞地楡﹝一兩﹞生地﹝一兩﹞當歸﹝一兩﹞犀角﹝一兩﹞

黃芩﹝一兩﹞梔子﹝五錢﹞黃連﹝二兩﹞每服四錢﹐水二鐘﹐入豆豉五十粒﹐薤白七寸﹐煎六分﹐溫服。

十寶湯

治冷痢如魚腦者。

黃﹝四兩﹞熟地﹝一兩﹞人參﹝一兩﹞茯苓﹝一兩﹞當歸﹝一兩﹞

白術﹝一兩﹞半夏﹝一兩﹞白芍﹝一兩﹞五味﹝一兩﹞官桂﹝一兩﹞

甘艸﹝五錢﹞研末﹐每服二錢﹐水二鐘﹐加姜三片﹐烏梅一个﹐煎六分﹐食前溫服。

芍藥黃芩湯

治泄痢腹痛﹐或後重身熱﹐及下膿血稠粘。

黃芩﹝一兩﹞芍藥﹝一兩﹞甘艸﹝五錢﹞每服一兩﹐水二鐘﹐煎六分﹐溫服。如痛加桂少許。

香連丸

治下痢赤白﹐裏急後重。

黃連﹝二十兩吳萸十兩炒赤去之﹞木香﹝四兩八錢八分﹞研末﹐醋糊丸﹐如梧子大﹐每服三十丸。

地楡芍藥湯

治瀉痢膿血脫肛。

蒼術﹝八兩﹞地楡﹝三兩﹞捲柏﹝三兩﹞芍藥﹝三兩﹞

參苓白術散

治久瀉及痢後調理者尢宜。

人參﹝一斤半﹞山藥﹝一斤半﹞蓮子﹝一斤半﹞白術﹝二斤﹞砂仁﹝一斤﹞

桔梗﹝一斤﹞扁豆﹝一斤半﹞茯苓﹝一斤﹞苡仁﹝一斤﹞甘艸﹝一斤﹞研末﹐每服三錢﹐米湯調下。或加姜﹑棗煎服。

倉廩湯

治噤口痢﹐有熱及毒瓦斯衝心﹐食入卽吐。

人參茯苓甘艸前胡川芎羌活桔梗獨活柴胡枳殼陳倉米﹝各等分﹞每服五錢﹐姜三片﹐水煎服。

卷四

諸痛

人之一身﹐自頂至踵﹐俱有痛病。其始也﹐或因於風﹐或因於寒﹐或因於火﹐或因於气﹐病各不同﹐而其爲气凝血滯則一也。气能捍衛﹐則外感何由而入﹔營能流灌﹐則內病何自而生。不通則痛﹐理固宜然。玆將痛病略舉其凡。其咽痛﹑疝痛﹑肢節痛﹐見於肺病﹑疝病﹑痺病中者﹐不復贅。

卷四諸痛

頭痛

頭痛有因於風者﹐肌表不固﹐太陽受風﹐巓頂作痛﹐鼻竅微塞﹐時流淸涕﹐香芷湯主之。

香芷湯

﹝自制﹞

香附﹝二錢﹞白芷﹝六分﹞當歸﹝一錢五分﹞川芎﹝八分﹞防風﹝一錢﹞

桑葉﹝一錢﹞菊花﹝二錢﹞蟬衣﹝一錢﹞蔓荊子﹝一錢五分﹞桔梗﹝一錢﹞

黑芝麻﹝三錢﹞

本方以白芷﹑防風﹑桔梗升淸陽而去風邪﹐因桔梗力小而加香附。以蟬衣﹑蔓荊﹑桑﹑菊淸利頭目﹐而以芎﹑歸﹑黑芝麻養血。芎本血分中風藥﹐治風寒頭痛﹐是其特長。而桑﹑麻合作﹐本是養腦之古方﹐乃用風藥而不忘養血之原則。祖怡注。

有因於火者﹐肝陽上升﹐頭痛如劈﹐筋脈掣起﹐痛連目珠。當壯水柔肝﹐以熄風火﹐不可過用風藥。蓋風能助火﹐風藥多則火勢更烈也。羚羊角湯主之。

羚養角湯

﹝自制﹞

羚羊角﹝二兩﹞龜版﹝八錢﹞生地﹝六錢﹞白芍﹝一錢﹞丹皮﹝一錢五分﹞

柴胡﹝一錢﹞薄荷﹝一錢﹞菊花﹝二錢﹞夏枯艸﹝一錢五分﹞蟬衣﹝一錢﹞

紅棗﹝十枚﹞生石決﹝八錢打碎﹞

本方以羚羊﹑龜版﹑石決淸肝火而潛風陽﹔以地﹑芍﹑丹皮﹑夏枯艸養血涼血﹔加柴胡﹑薄荷蟬衣﹑菊花﹐發抑遏之火﹔紅棗則恐其血寒而凝﹐以反佐地﹑芍﹑丹皮也。大隊淸涼之中﹐加一味紅棗溫藥﹐制方巧不可言。祖怡注。

有血虛頭痛者﹐自覺頭腦俱空﹐目而眩﹐養血勝風湯主之。

養血勝風湯

﹝自制﹞

生地﹝六錢﹞當歸﹝二錢﹞白芍﹝一錢五分﹞川芎﹝一錢﹞枸杞﹝三錢﹞

五味﹝五分﹞棗仁﹝一錢五分﹞柏仁﹝二錢﹞杭菊﹝二錢﹞桑葉﹝一錢﹞

紅棗﹝十枚﹞黑芝麻﹝三錢﹞

本方以芎﹑歸﹑地﹑芍四物爲君﹐輔以枸﹑菊﹑桑﹑麻﹑棗仁﹑柏仁大隊養血。再用五味﹑紅棗者﹐所以佐芎﹑歸而收耗散之气血也。理法雙淸﹐是名大家之特色。以上三方﹐第一方風藥多﹐第二方淸藥多﹐第三方養血藥多﹐而桑﹑菊二味﹐兼有去風熄風之長。三方鼎立﹐確不可移。祖怡注。

卷四諸痛

眼痛

眼目之疾﹐本有專科﹐致病多端﹐非可枚舉。玆因痛病﹐姑拈虛實兩條﹐以發其凡。

目睛紅腫﹐眵淚多而目中如有沙子者﹐風火盛也。黃連淸火湯主之。

黃連淸火湯

﹝自制﹞

黃連﹝五分﹞元參﹝一錢五分﹞歸尾﹝一錢五分﹞赤芍﹝一錢﹞丹皮﹝一錢五分﹞貝母﹝二錢﹞荊芥﹝一錢﹞防風﹝一錢﹞桑葉﹝一錢﹞蟬衣﹝一錢﹞

前胡﹝一錢﹞菊花﹝二錢﹞竹葉﹝十張﹞燈芯﹝三尺﹞芝麻﹝三錢﹞

本方以黃連﹑元參對荊﹑防﹐以芝麻﹑歸尾﹑赤芍﹑丹皮對蟬衣﹑前胡﹑桑﹑菊﹐以貝母﹑竹葉﹑燈芯淸心火。頭痛之火專屬肝﹐眼痛之火﹐心肝俱有﹐黃連﹑歸尾﹑赤芍﹑丹皮﹐俱是心肝同治之藥。祖怡注。

目睛不腫﹐微紅羞明﹐眼珠作痛﹐此爲陰虛夾火﹐滋陰降火湯主之。

滋陰降火湯

﹝自制﹞

生地﹝六錢﹞女貞﹝二錢﹞山藥﹝三錢﹞丹皮﹝二錢﹞茯苓﹝二錢﹞

料豆﹝三錢﹞沙參﹝四錢﹞麥冬﹝二錢﹞貝母﹝二錢﹞杏仁﹝三錢﹞谷精珠﹝一錢五分﹞蟬衣﹝一錢﹞生石決﹝六錢打碎﹞

本方以生地﹑女貞﹑料豆﹑沙參﹑麥冬滋陰。以茯苓﹑山藥合生地﹑丹皮﹐得六味三分之二﹐滋腎卽所以降火。

以石決﹑丹皮﹑谷精﹑蟬衣淸肝明目﹐作眼痛之引經。杏﹑貝所以宣肺。眼與五臟皆有關系﹐而肝腎是其重心。祖怡注。

卷四諸痛

齒痛

齒痛實癥﹐陽明風火上升也﹐葛根白虎湯主之。

葛根白虎湯

﹝自制﹞

葛根﹝二錢﹞石膏﹝五錢﹞花粉﹝三錢﹞石斛﹝三錢﹞連翹﹝一錢五分﹞

薄荷﹝一錢﹞防風﹝一錢﹞桔梗﹝一錢﹞淡竹葉﹝二十張﹞白茅根﹝五錢﹞

本方兼采白虎﹑竹葉石膏意﹐而加葛根﹑防風﹐使在腑之火由經而外達。石斛﹑花粉所以生津淸熱﹐薄荷﹑連翹﹑桔梗所以散郁火﹐茅根﹑竹葉淸心卽所以淸胃也。祖怡注。

齒痛虛癥﹐腎虧而夾有胃火也。齒爲後天所生之骨﹐亦屬於腎。況腎爲胃關﹐水不制火﹐故浮陽作痛也。淸熱胃關煎主之。

淸熱胃關煎

﹝自制﹞

生地﹝六錢﹞龜版﹝八錢﹞花粉﹝三錢﹞石斛﹝三錢﹞薄荷﹝一錢﹞

葛根﹝二錢﹞連翹﹝一錢五分﹞桔梗﹝一錢﹞甘蔗﹝三兩同煎﹞

本方以生地﹑龜版爲主藥﹐所以滋腎。以甘蔗﹑石斛﹑花粉爲輔佐﹐所以淸胃。薄荷﹑連翹散郁火。葛根﹑桔梗使已發之火﹐從肺胃表份而解。祖怡注。

卷四諸痛

舌痛

舌捲而腫﹐塞口作痛﹐難於語言﹐此心陽熾盛也。先用生蒲黃三錢﹐泡湯頻漱﹐再服黃連淸心飲。

黃連淸心飲

﹝自制﹞

黃連﹝五分﹞蒲黃﹝一錢五分﹞犀角﹝五分﹞元參﹝一錢五分﹞丹參﹝二錢﹞

連翹﹝一錢五分﹞蔞皮﹝三錢﹞茯苓﹝二錢﹞薄荷﹝一錢﹞竹葉﹝二十張﹞

燈芯﹝三尺﹞

本方以黃連﹑犀角爲主藥。以蒲黃﹑竹葉﹑連翹﹑燈芯佐黃連﹐以丹參﹑元參佐犀角。以薄荷合連翹散郁火。

以茯苓合燈芯﹐導之從小腸膀胱而去。蔞皮利大腸﹐又所以佐茯苓﹑燈芯也。祖怡注。

舌色絳紅﹐邊尖破碎﹐舌有血痕而痛者﹐乃陰液大虧﹐心火上熾也﹐大澤湯主之。

大澤湯

﹝自制﹞

天冬﹝二錢﹞生地﹝六錢﹞人參﹝一錢五分﹞龜版﹝八錢﹞麥冬﹝一錢五分﹞

茯神﹝二錢﹞柏仁﹝二錢﹞蛤粉﹝四錢﹞丹參﹝二錢﹞石斛﹝二錢﹞燈芯﹝三尺﹞藕﹝五大片﹞

本方以三才養陰﹐以龜蛤潛陽﹐以丹參﹑柏仁﹑茯神﹑藕﹑燈芯養血涼心﹐以麥冬﹑石斛佐地﹑冬生津養胃﹐陰血充而虛火自熄矣。祖怡注。

卷四諸痛

肺气脹痛

營衛不調﹐肺气滿則肺葉皆舉﹐微喘脇痛﹐瀉肺湯主之。

瀉肺湯

﹝自制﹞

全栝蔞﹝一个﹞桑皮﹝三錢﹞蘇子﹝一錢五分﹞沈香﹝五分﹞茯苓﹝二錢﹞

郁金﹝二錢﹞杏仁﹝三錢﹞枳殼﹝一錢﹞苡仁﹝四錢﹞橘紅﹝一錢﹞

姜﹝二片﹞

本方與脹門溫肺桂枝湯同用栝蔞﹑沈香﹑桑皮﹑蘇子﹑橘紅﹑茯苓﹑姜﹐而去桂枝﹑當歸﹑半夏﹐加郁金﹑枳殼﹑杏仁﹑苡仁。彼是寒重﹐但脹而不痛﹔此是气滿﹐脹痛而且喘。所以去寒藥輕﹐而側重瀉肺降气。祖怡注。

卷四諸痛

心气厥痛

心本純陽﹐寒邪上犯﹐陰陽相爭﹐厥逆作痛﹐雙解瀉心湯主之。

雙解瀉心湯

﹝自制﹞

黃連﹝五分﹞附子﹝八分﹞遠志﹝五分甘艸水炒﹞丹參﹝二錢﹞茯神﹝二錢﹞

郁金﹝二錢﹞廣皮﹝一錢﹞沈香﹝五分﹞合歡花﹝二錢﹞燈芯﹝三尺﹞

姜﹝三片﹞

本方用附子瀉心湯意﹐去大黃﹑黃芩﹐加沈香﹑姜以佐附子﹐丹參﹑茯神以安本髒﹐遠志﹑郁金﹑合歡以通心气﹐廣皮以佐沈香﹐而以燈芯爲之引。祖怡注。

卷四諸痛

肝气作痛

肝爲將軍之官﹐其體陰﹐其用陽﹐故爲剛髒。一有鬱結﹐气火俱升﹐上犯胃經﹐痛連脇肋﹐加味左金湯主之。

加味左金湯

﹝自制﹞

黃連﹝五分﹞吳萸﹝二分﹞瓦楞子﹝三錢研﹞畢澄茄﹝一錢﹞蒺藜﹝三分﹞

郁金﹝二錢﹞靑皮﹝一錢﹞柴胡﹝一錢醋炒﹞延胡索﹝一錢﹞木香﹝五分﹞廣皮﹝一錢﹞砂仁﹝一錢﹞佛手﹝五分﹞

本方治肝實法也。不但連﹑萸之苦降辛開﹐爲肝家正藥﹔如柴胡之疏肝﹐瓦楞之柔肝﹐乃至郁金﹑蒺藜﹑靑陳皮﹑香砂﹑佛手﹐何一不是肝家利气之藥﹐肝气和而脾胃無賊克之虞矣。祖怡注。

卷四諸痛

肝虛作痛

肝主藏血﹐故爲血海。操煩太過﹐營血大虧﹐虛气無歸﹐橫逆脹痛﹐調營斂肝飲主之。

調營斂肝飲

﹝自制﹞

歸身﹝二錢﹞白芍﹝一錢五分酒炒﹞川芎﹝八分﹞枸杞﹝三錢﹞五味﹝五分﹞

廣皮﹝一錢﹞棗仁﹝一錢五分炒研﹞茯苓﹝二錢﹞木香﹝五分﹞阿膠﹝一錢五分蛤粉炒﹞大棗﹝二枚﹞姜﹝三片﹞

本方治肝虛法也。四物用歸﹑芎﹑酒芍﹐加蛤粉炒阿膠﹔不用熟地﹐嫌其滯也。枸杞﹑棗仁﹑五味﹐虛肝在所必用。而以茯苓﹑廣皮﹑木香﹑姜﹑棗﹐調營衛而和气血﹐補而不滯﹐潤而不膩﹐通而不破﹐溫和而不燥﹑不苦寒。虛肝爲病﹐脾胃必更弱於實肝。近代趨勢﹐虛肝患者之多﹐幾欲超實肝而過之。祖怡治一婦人﹐心痛徹背﹐痛至那里﹐肌肉脹至那里﹐膚外亦痛﹐夜不成寐。曾用麻醉劑止痛安神﹐不見寸效。用先生此方﹐一服而病減大半﹐夜卽能寐。方信先生所云﹐營血大虧﹐虛气無歸﹐橫逆脹痛﹐完全從臨牀經驗得來﹐的是虛肝爲病最合理之治法。嗣後凡遇類似此癥者﹐悉以此方變通用之﹐莫不應手而愈。先生對於各種虛癥﹐制方獨出心裁﹐眞醇乎其醇矣。祖怡注。

卷四諸痛

脾濕脹痛

脾本濕土﹐寒邪乘之﹐寒與濕凝﹐是爲重陰。脘下至當臍脹滿作痛﹐悅脾湯主之。

悅脾湯

﹝自制﹞

白術﹝一錢﹞茅術﹝一錢﹞茯苓﹝二錢﹞附子﹝八分﹞砂仁﹝一錢﹞

木香﹝五分﹞烏藥﹝一錢﹞靑皮﹝一錢﹞神曲﹝三錢炒﹞苡仁﹝四錢﹞

姜﹝三片﹞

本方與脹門姜術二仁湯﹐同用白術﹑茯苓﹑木香﹑砂仁。姜爲主藥﹐不用炮而用生。去當歸﹑半夏﹑濃朴﹑廣皮﹑生熟穀芽﹐加附子﹑茅術﹑神曲﹑靑皮﹑烏藥﹐其溫燥之力﹐當在姜術二仁湯之上。祖怡注。

卷四諸痛

腎气厥痛

腎爲水髒﹐寒邪相犯﹐水寒成冰﹐少腹厥痛﹐開陽湯主之。

開陽湯

﹝自制﹞

附子﹝八分﹞故紙﹝一錢五分﹞益智﹝一錢﹞當歸﹝二錢﹞杜仲﹝二錢﹞

烏藥﹝二錢﹞木香﹝五分﹞廣皮﹝一錢﹞靑皮﹝一錢﹞茯苓﹝二錢﹞姜﹝三片﹞

本方與脹門溫泉湯﹐同用姜﹑附﹑故紙﹑當歸﹑杜仲﹑烏藥﹑木香﹑靑皮﹑陳皮﹐而去小茴﹑核桃肉﹑牛膝﹐加益智﹑茯苓。彼治腰髀痛﹐此則以益智助附子﹑故紙補命火﹐以茯苓助姜﹑附去水气也。祖怡注。

卷四諸痛

胃虛作痛

胃爲谷海﹐其實而痛者﹐當消當攻﹐於結胸癥內已詳言之。其胃气虛弱﹐脘中作痛者﹐養胃湯主之。

養胃湯

﹝自制﹞

白芍﹝一錢﹞茯苓﹝二錢﹞白術﹝一錢﹞甘艸﹝四分﹞山藥﹝三錢﹞

黃﹝二錢﹞黨參﹝四錢﹞木香﹝五分﹞砂仁﹝一錢﹞廣皮﹝一錢﹞大棗﹝二枚﹞姜﹝三片﹞

本方以香砂六君去半夏﹐加黃﹑山藥﹑白芍。黃益脾肺之气﹐山藥補脾陰﹐白芍補脾血﹐只得一味酸寒﹐全方化爲中和。脾胃爲夫妻﹐養胃必當顧脾﹐是歷代治胃虛之典型。祖怡注。

卷四諸痛

胃寒作痛

胃气虛寒﹐不能納谷﹐嘔吐作痛﹐桂朴湯主之。

桂朴湯

﹝自制﹞

肉桂﹝四分﹞濃朴﹝一錢﹞當歸﹝二錢﹞茯苓﹝二錢﹞白術﹝一錢﹞

丁香﹝五分﹞砂仁﹝一錢﹞白芍﹝一錢酒炒﹞廣皮﹝一錢﹞郁金﹝二錢﹞

棗﹝二枚﹞姜﹝三片﹞

本方取脹門溫中平胃散以白術易茅術﹐以肉桂易炮姜﹐以丁香易生薑﹐同樣用濃朴﹑廣皮﹑砂仁﹐而去神曲﹑枳殼﹑靑皮﹑香櫞﹑穀芽﹐加當歸﹑紅棗﹑白芍﹑茯苓。彼是消藥多﹐此則溫藥多﹐而兼顧血分。祖怡注。

桂丁定痛散

肉桂﹝五分﹞丁香﹝一錢﹞澄茄﹝一錢五分﹞磁石﹝三錢﹞

研令極細﹐分作十二服。又食人乳加燒紅棗乘熱之。鄕村農民﹐夏秋兩季﹐勞動口渴﹐多飲冷水﹐心腹作痛﹐諸藥不效。此方溫之以桂﹑丁﹑澄茄﹐戀之以磁石﹐使藥力不至一過就了﹐不論男婦老幼可服。﹝曾孫子婿﹞徐相任添加並幫助。

卷四諸痛

胃中虫痛

胃气反逆﹐長虫不安﹐其作痛也﹐陡然而來﹐截然而止﹐返蟄湯主之。

返蟄湯

﹝自制﹞

當歸﹝二錢﹞茯苓﹝二錢﹞白術﹝一錢﹞苡仁﹝四錢﹞廣皮﹝一錢﹞

鶴虱﹝一錢五分﹞雷丸﹝一錢﹞烏藥﹝一錢﹞砂仁﹝一錢﹞濃朴﹝一錢﹞開口花椒﹝二十四粒﹞

本方以歸﹑術補脾﹐苓﹑苡去濕以顧正﹐以花椒﹑雷丸﹑鶴虱殺虫﹐以濃朴﹑烏藥﹑砂仁運中樞﹐乃攻補兼施之正法也。祖怡注。

卷四

三衝

新產之後﹐以去瘀爲第一﹐無病則服生化湯﹐有病則於治病藥中加生化湯。惡露上衝﹐見證有三﹕一曰衝胃﹐胸脘痞懸﹐時時作噦﹐去惡平胃散主之。一曰衝肺﹐气喘鼻掀﹐頭汗微出﹐去惡淸肺湯主之。一曰衝心﹐頭眩神昏﹐不能語言而斃矣﹔姑於萬分危險之中﹐勉立一法﹐以盡人事﹐去惡淸心湯主之。

去惡平胃散

﹝自制﹞

當歸﹝一錢﹞川芎﹝一錢﹞桃仁﹝一錢﹞炮姜﹝五分﹞楂炭﹝三錢﹞

廣皮﹝一錢﹞茅術﹝一錢炒﹞濃朴﹝一錢﹞木香﹝五分﹞砂仁﹝一錢﹞蘇木﹝三分﹞降香﹝五分﹞

去惡淸肺湯

﹝自制﹞

當歸﹝一錢﹞川芎﹝一錢﹞桃仁﹝一錢﹞炮姜﹝五分﹞楂炭﹝三錢﹞

延胡索﹝一錢﹞蘇子﹝二錢﹞桑皮﹝三錢﹞橘紅﹝一錢﹞貝母﹝二錢﹞

蘇木﹝三分﹞降香﹝五分﹞童便﹝一杯衝服﹞

去惡淸心湯

﹝自制﹞

當歸﹝二錢﹞川芎﹝一錢﹞桃仁﹝一錢五分﹞炮姜﹝六分﹞楂炭﹝三錢﹞

延胡索﹝一錢﹞琥珀﹝一錢﹞生熟蒲黃﹝各六分﹞丹參﹝三錢﹞牛膝﹝二錢﹞

燈芯﹝三尺﹞蘇木﹝三分﹞降香﹝五分﹞

朱跋

上《醫醇�義》四卷﹐從《重藥輕投辯》起至《產後三衝》止﹐計二十四門﹐共出自制方﹐每門少則三四道﹐多者至二十道﹐共得一百九十六方﹝添加有方無論者八道﹐未算在內﹞。先生日鮮暇晷﹐晚年抽閒成此KT義﹐並無名利之心﹐不過自抒心得﹐爲後學舉隅示範而已。祖怡所注﹐學識有限﹐自愧不克盡量發揮﹐深願後之讀者﹐從條文中求得辧證的原理﹔從方法中求得用藥的原則﹔從相對的比較﹑相反的比較中﹐求得中醫藥學理的正確觀點﹔好學虛心﹐不斷努力﹐庶不負先生鄭重叮嚀之一片苦心爾。

通家後學朱祖怡敬跋

