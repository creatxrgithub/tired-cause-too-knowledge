

扁鵲心書宋竇材

卷首

序

《靈》《素》爲醫家正傳﹐後世張仲景﹑王叔和﹑孫思邈﹑孫兆﹑初虞世﹑朱肱﹐皆不師《內經》﹐惟采本艸諸書﹐各以己見自成一家之技﹐治小疾則可﹐治大病不效矣。﹝王叔和﹑朱肱烏可與仲景同列﹐若云仲景不師《內經》﹐試觀《傷寒》《金匱》二書﹐不本《靈》《素》之旨﹐寧有如是精深之論乎﹖﹞至皇甫士安﹑巢元方﹑王冰等﹐𨿽學《素問》﹐而不得方學之傳﹐亦根據前六子方法而行。此書從古至今﹐未得通行。餘業醫四世﹐皆得此法之力﹐而人世未深信﹐故難梓行。余初學醫﹐盡博六子之書﹐以爲醫之理盡矣。然調治小疾﹐百發百中﹐臨大病百無二三﹐每悵己術之不精也。後遇關中老醫﹐叩余所學﹐笑曰﹕汝學非是岐黃正派﹐特小技爾。只能調小﹐俟其自愈﹐豈能起大病哉﹗余卽從而師之﹐三年﹐師以法授我﹐反復參詳﹐遂與《內經》合旨﹐由玆問世﹐百發百中﹐再觀六子書﹐眞兒戲耳。但師授固簡而當﹐意欲梓行﹐恐有未盡。遂將追隨先師所歷之法﹐與己四十餘稔之所治驗﹐集成醫流正道﹐以救萬世夭枉。後人得此﹐苟能日夜勤求﹐自能洞貫其理﹐以見餘言非謬。至若賢良忠正﹐孝子仁人﹐再爲廣布﹐俾天下後世﹐上可以救君親﹐下可以濟斯民。余因恐遭天譴﹐不敢自私﹐刊刻流傳﹐願仁者勿拘成見而屑視之﹐斯幸矣。

宋紹興十六年武翼郎前開州巡檢竇材謹序。﹝細觀此敍前後語意不相聯屬﹐似非通人之語﹐疑是後人僞作﹞

卷首

奏玉帝靑辭

維大宋紹興十六年丙寅月﹐武翼郎臣竇材奏啟玉皇上帝玉陛下。

臣聞上天好生而惡死﹐下民畏死而貪生﹐上天𨿽云惡殺﹐但示勸懲於下民﹐非其人而殺之者有之。下民𨿽曰貪生﹐但歸生死於天命﹐而致枉死者有之﹐皇天憫下民之疾苦﹐故假神農﹑黃帝﹑岐伯﹑雷公﹑扁鵲﹑兪跗等﹐以立醫教﹐救人災病。歷世綿遠﹐屢遭兵火﹐其神書散亡﹐僅存者《靈樞》《素問》而已﹐𨿽不盡傳宗派﹐是亦能救人疾苦﹐保人性命﹐但少洞徹臟腑﹑刳腸﹑滌髓之神耳。﹝果能參悟《靈》《素》﹐自然洞見臟腑﹐至於刳腸滌髓﹐乃後世法之巧﹐而用之神。惜乎此書無傳﹐諒亦不過一技術之妙﹐豈如《靈》《素》之貫天人﹐晰隱顯﹐大無不包﹐細無不入﹐爲萬世理道之神書﹐救人之祕典哉。﹞後世仲景采《內經》外感風寒之旨﹐附以己見﹐定立方法﹐及采雜證七十餘條﹐集爲《傷寒》《金匱》。後之學人﹐咸遵守莫敢移易。殊不知傷寒旣有多證﹐《內經》自然該載﹐何必牽扯種種雜病﹐以爲傷寒﹐誤人不少﹝果能遵循仲景之法﹐豈有誤人。

惟後學不明其旨﹐妄爲注解﹐各執己見﹐未免穿鑿﹐希冀立名﹐遺訛後世﹐將爲仲景之功臣﹐實爲仲景之罪人。

千百年來﹐明傷寒法者有幾人哉﹞。嗣後叔和﹑思邈又附益之﹐障蔽聖經﹐遺訛後世﹐且《經》云﹕傷寒爲病身熱﹐熱𨿽甚不死。論中風曰﹐中五臟兪穴﹐則爲偏風﹔論水脹曰﹐因气爲腫﹔論厲風曰﹐地之濕气﹐感則害人皮肉筋脈。如此言之﹐其旨深﹐其意廣﹐後之人欲移難就易﹐妄爲穿鑿。且舉傷寒之證﹐眞邪相傳﹐眞气盛則病愈﹐邪气盛則病死﹔陽證無死入之理﹐陰證害人甚速﹐須加灸艾﹐方保無虞。仲景立許多承气湯﹐使後人錯用﹐致寒涼殺人於頃刻也。﹝三承气湯惡能害人。後學不明陰陽承制之道﹐而妄用承气者害之耳﹐於仲景何尢﹖﹞

臣因母病﹐用仲景之法不效﹐遂成不救﹐痛心疾首﹐精究《內經》﹐又得皇天默授﹐經歷十年方得靈驗。

凡一切大病小疾﹐只以此法﹐觸類引申﹐效如影響。臣苦志五十餘年﹐悟得救人祕法已十餘年矣。向因薄宦﹐奔走四方﹐今年過不逾﹐常慮身塡溝壑﹐其書失傳﹐遂欲考訂發梓﹐伏望皇天后土﹐特加慈憫﹐保生民於仁壽之域﹐俾其書萬世通流﹐臣𨿽死無憾。設有一言不實﹐甘受天殃。若此書果益於後世﹐伏望神天護佑﹐以廣其傳。﹝設此重誓﹐以質上帝﹐則其立心切於天下後世可知。學人不可謂偏於從熱而忽視之﹐以負先生一片救世婆心。﹞臣誠惶誠恐冒罪以聞。

卷首

進醫書表

臣聞醫家正道﹐《內經》爲眞﹐《內經》言病最詳﹐而無治病之法﹐故黃帝又與岐伯撰出《靈樞》﹐實爲醫門所最急者也。嗣後﹐秦越人根據《內經》旨趣﹐而演八十一難﹑九鍼之說﹐晉皇甫士安采《靈樞》之旨﹐撰《甲乙經》十卷﹐隋巢元方摘《靈》《素》緒餘﹐注《內經》﹐又撰《病原》三十卷﹔唐王冰抉《靈》《素》之旨注《內經》﹐撰《天元玉曆》。以上諸子皆有著作﹐悉師《靈》《素》﹐去古法不遠。而漢張仲景不師《內經》﹐惟采《本艸》《湯液》﹐著《金匱玉函》十卷﹐撰《傷寒論》十卷。晉王叔和又贅其說﹐唐孫思邈采本艸藥性﹐集成《千金方》三十卷。《玉函經》五十卷﹐和附仲景﹐重重著述﹐皆宗此意。廢去鍼灸及丹附大藥﹐盡用艸木小藥﹐盛行湯劑﹐以之理小疾則生﹐治大病則百無一活﹐至千百世﹐誤死天下蒼生。

﹝《傷寒》《金匱》之書﹐辧六气之環轉﹐析神機之出入﹐陰陽消長之妙﹐虛實遞更之變﹐首尾貫通﹐絲絲入扣。至於在經兪而用鍼﹐起陷下而用灸﹐並觀其自敍﹐可謂神於師《內經》者矣。謂仲景不師《內經》﹐廢棄鍼灸﹐不亦冤乎。至若叔和﹑思邈﹐俱一代之明醫﹐亦未宜深貶﹐後學當細心辧之。﹞伏念臣河朔眞定之寒士﹐焉敢善善揭前輩之過。但臣世祖隸傳於醫學﹐內捨相傳﹐亦以《千金》﹑仲景等方﹐小試果效﹐用臨大證﹐心竊有疑。後得上天裨我此書﹐更參《內經》﹐百發百中﹐始信醫有回天之功也。

所謂大病者﹐一傷寒﹐二陰疽內蝕﹐三虛勞痰火﹐四中風﹐五水腫﹐六臌脹﹐七脾泄暴注﹐八屍厥﹐九久痢﹐十脾瘧﹐十一喉痺﹐十二男女骨蒸勞熱﹐十三小兒急慢驚風﹐十四痘疹黑斑縮陷。至於胎前產後百十種必死大證﹐世人莫能救療﹐束手待斃﹐良可哀哉。臣於此處消息五十餘年﹐乃見正道﹐自古扁鵲﹑兪跗﹑倉公﹑華佗﹐皆此書也﹐惜不廣傳於後世。臣今盡傳此法於人﹐以救蒼生夭橫﹐伏乞陛下﹐大展聖裁﹐憫諸未世﹐將此書頒行天下﹐試之有驗﹐臣死無憾。若試之不效﹐卽置臣於法﹐以彰誑君之罪。臣誠惶誠恐﹐稽手頓首﹐冒死以聞。

﹝張師固不可毀﹐而王﹑孫亦不可辟﹐夫先生之書固創出前賢﹐然先須根底於《素問》《靈樞》﹐致力於仲景﹑思邈﹐更充之以先生之法﹐其於大疾沈﹐自然遊刃有餘矣。無如叔世衰漓﹐只知耳食﹐性喜寒涼﹐畏惡鍼灸﹐稍一談及﹐俱搖頭咋舌﹐甘死不受。是以先生之道難明﹐而先生之法不能行於斯世斯民也。予欲以代之之方﹐思惟數載﹐終無妙法。先生倘以宿昔濟世仁心神感於予﹐使予應心得手﹐再爲廣布﹐以傳不朽﹐諒先生在天之靈﹐亦應許可。古月老人胡玨謹識。﹞

卷上

當明經絡

諺云「學醫不知經絡﹐開口動手便錯。」蓋經絡不明﹐無以識病証之根源﹐究陰陽之傳變。如傷寒三陰三陽﹐皆有部署﹐百病十二經脈可定死生。旣講明其經絡﹐然後用藥徑達其處﹐方能奏效。昔人望而知病者﹐不過熟其經絡故也。俗傳遇長桑居﹐授以懷中藥﹐飲以上池之水﹐能洞見臟腑﹐此虛言耳。今人不明經絡﹐止讀藥性病機﹐故無能別病所在。漫將藥試﹐偶對稍愈﹐便爾居功﹐況亦未必全愈﹔若一不對﹐反生他病﹐此皆不知經絡故也。﹝近世時醫失口﹐言經絡部位乃外科治毒要法﹐方脈何藉於此。嗟嗟﹗經絡不明﹐何以知陰陽之交接﹐臟腑之遞更﹐疾病情因從何審察。夫經絡爲識病之要道﹐尙不肯講求﹐焉望其宗主《內經》﹐研究《傷寒》﹐識血气之生始﹐知榮衛之循行。陰陽根中根外之理不明﹐神機或出或入之道不識﹐師徒授受惟一《明醫指掌》《藥性歌括》﹐以爲熟此盡可通行﹐用藥誤人全然不辧。或遇明醫﹐枝梧扯拽﹐更將時事俗情亂其理談﹐常恐露出馬腳﹐惟一周旋承奉。彼明理人焉肯作惡﹐只得挽回數言﹐以蓋其誤。如此時醫﹐誠爲可恥。﹞

卷上

須識扶陽

道家以消盡陰翳﹐煉就純陽﹐方得轉凡成聖﹐霞舉飛升。故云「陽精若壯千年壽﹐陰气如彊必斃傷。」又云「陰气未消終是死﹐陽精若在必長生。」故爲醫者﹐要知保扶陽气爲本。人至晚年陽气衰﹐故手足不暖﹐下元虛憊﹐動作艱難。蓋人有一息气在則不死﹐气者陽所生也﹐故陽气盡必死。人於無病時﹐常灸關元﹑气海﹑命關﹑中脘﹐更服保元丹﹑保命延壽丹﹐𨿽未得長生﹐亦可保百餘年壽矣。﹝今人只是愛趨死路﹐動云﹕我有火病﹐難服熱藥。所延之醫﹐悉皆趨承附和﹐不言上焦有火﹐卽雲中﹑下積熱﹐及至委頓﹐亦不知變遷。或遇明眼之醫﹐略啟扶陽之論﹐不覺彼此搖頭﹐左右顧盼﹐不待書方﹐而已有不服之意矣。生今之世﹐思欲展抱負﹐施姜附尙且難入﹐而丹藥﹑灼艾之說﹐斷乎其不可行也。﹞

卷上

住世之法

紹興間劉武軍中步卒王超者﹐本太原人﹐後入重湖爲盜﹐曾遇異人﹐授以黃白住世之法﹐年至九十﹐精彩腴潤。辛卯年間﹐嶽陽民家﹐多受其害﹐能日淫十女不衰。後被擒﹐臨刑﹐監官問曰﹕汝有異術﹐信乎﹖曰﹕無也﹐惟火力耳。每夏秋之交﹐卽灼關元千炷﹐久久不畏寒暑﹐累日不饑。至今臍下一塊﹐如火之暖。豈不聞土成磚﹐木成炭﹐千年不朽﹐皆火之力也。死後﹐刑官令剖其腹之暖處﹐得一塊非肉非骨﹐凝然如石﹐卽艾火之效耳。故《素問》云﹕年四十﹐陽气衰﹐而起居乏﹔五十體重﹐耳目不聰明矣﹔六十陽气大衰﹐陰痿﹐九竅不利﹐上實下虛﹐涕泣皆出矣。夫人之眞元乃一身之主宰﹐眞气壯則人彊﹐眞气虛則人病﹐眞气脫則人死。保命之法﹕灼艾第一﹐丹藥第二﹐附子第三。人至三十﹐可三年一灸臍下三百壯﹔五十﹐可二年一灸臍下三百壯﹔六十﹐可一年一灸臍下三百壯﹐令人長生不老。餘五十時﹐常灸關元五百壯﹐卽服保命丹﹑延壽丹﹐漸至身體輕健﹐羨進飲食。六十三時﹐因憂怒﹐忽見死脈於左手寸部﹐十九動而一止﹐乃灸關元﹑命門各五百壯。五十日後﹐死脈不復見矣。每年常如此灸﹐遂得老年康健。乃爲歌曰﹕一年辛苦惟三百﹐灸取關元功力多﹐健體輕身無病患﹐彭壽算更如何。﹝先生三法實爲保命之要訣﹐然上策人多畏懼而不肯行﹔中策古今痛掃﹐視爲險途﹔若下策用之早而得其當﹐亦可十救其五。予遵行歷年﹐不無有效﹑有否。效則人云偶中﹐否則讒謗蜂起﹐此非姜附之過﹐乃予熱腸之所招也。吾徒不可以此而退縮不前﹐視人之將死可救而莫之救也。﹞

卷上

大病宜灸

醫之治病用灸﹐如煮菜需薪﹐今人不能治大病﹐良由不知鍼艾故也。世有百餘種大病﹐不用灸艾﹑丹藥﹐如何救得性命﹐劫得病回﹖如傷寒﹑疽瘡﹑勞瘵﹑中風﹑腫脹﹑泄瀉﹑久痢﹑喉痺﹑小兒急慢驚風﹑痘疹黑陷等證。若灸遲﹐眞气已脫﹐𨿽灸亦無用矣﹔若能早灸﹐自然陽气不絕﹐性命堅牢。又世俗用灸﹐不過三五十壯﹐殊不知去小疾則愈﹐駐命根則難。故《銅人鍼灸圖經》云﹕凡大病宜灸臍下五百壯。補接眞气﹐卽此法也。

若去風邪四肢小疾﹐不過三﹑五﹑七壯而已。仲景毀灸法云﹕火气𨿽微﹐內攻有力﹐焦骨傷筋﹐血難復也。余觀亙古迄今﹐何嘗有灸傷筋骨而死者﹗彼蓋不知灸法之妙故爾。﹝《靈樞》論虛而至陷下﹐溫補無功﹐借冰臺以起陷下之陽耳。若仲景所言微數之脈﹐愼不可灸。脈而至於微矣﹐似有似無﹐則眞陽已漓﹐又至於數矣﹐則眞陰已竭﹐陰陽漓竭﹐灸亦無益。但有炎焰而無溫存﹐寧不焦骨傷筋而血難復﹖非毀灸也。﹞

孫思邈早年亦毀灸法﹐逮晚年方信﹐乃曰﹕火灸﹐大有奇功。昔曹操患頭風﹐華佗鍼之﹐應手而愈﹐後佗死復發。若於鍼處灸五十壯﹐永不再發。或曰﹕人之皮肉最嫩﹐五百之壯﹐豈不焦枯皮肉乎﹖曰﹕否。已死之人﹐灸二三十壯﹐其肉便焦﹐無血榮養故也。若眞气未脫之人﹐自然气血流行﹐榮衛環繞﹐𨿽灸千壯﹐何焦爛之有哉。故治病必先別其死生﹐若眞气已脫﹐𨿽灸亦無用矣。惟是膏粱之人﹐不能忍耐痛楚﹐當服睡聖散﹐卽昏不知痛﹐其睡聖散餘自用灸膝神效﹐放心服之﹐斷不誤人。﹝以救己之心﹐推以救人。所謂見身說法﹐其言誠眞﹐其心誠切﹐其論誠千古不磨之論﹐無如天下之不信何。﹞

卷上

三世扁鵲

醫門得岐黃血脈者﹐扁鵲一人而已。扁鵲黃帝時人﹐授黃帝《太乙神明論》﹐著《五色脈診》《三世病源》﹐後淳於意﹑華佗所受者是也。第二扁鵲﹐戰國時人。姓秦名越人﹐齊內都人﹐采《內經》之書﹐撰《八十一難》﹐慨正法得傳者少﹐每以扁鵲自比﹐謂醫之正派﹐我獨得傳﹐乃扁鵲再出也﹐故自號扁鵲。第三扁鵲﹐大宋竇材是也﹐余學《素問》《靈樞》﹐得黃帝心法﹐革古今醫人大獘﹐保天下蒼生性命﹐常以扁鵲自任﹐非敢妄擬古人﹐蓋亦有所徵焉。嘗因路過衢州野店﹐見一婦人徧身浮腫露地而坐。余曰﹕何不在門內坐﹖婦曰﹕昨日蒙土地告我﹐明日有扁鵲過此﹐可求治病﹐我故於此候之。余曰﹕汝若聽我﹐我當救汝。

婦曰﹕汝非醫人﹐安能治病﹖余曰﹕我𨿽非醫﹐然得扁鵲眞傳﹐有奇方﹐故神預告汝。遂與保命延壽丹十粒服之﹐夜間小便約去二升﹐五更覺饑。二次又服十五粒﹐點左命關穴﹐灸二百壯。五日後﹐大便下白膿五七塊﹐半月全安。婦曰﹕眞扁鵲再生也。﹝予治數人患此癥者﹐浮腫﹑喘急﹐臥難著席﹐漿粥俱不入矣﹐旣無丹藥亦不肯灸﹐只用重劑姜附十餘帖﹐而形體復舊﹐飲食如常﹐可知人能信用溫化﹐卽不灸亦有生機。﹞

想扁鵲獨倚其才﹐旁遊列國爲同道刺死﹐華佗亦不傳其法﹐爲人死﹐皆因祕而不發﹐招人之忌耳。余將心法盡傳於世﹐凡我同心肯學正傳﹐不妨亦以扁鵲自命可也。﹝舜何人哉﹐予何人哉﹐有爲者亦若是。﹞

卷上

時醫三錯

凡陰疽及鬼邪著人﹐或兩眼內障﹐此三法皆出《內經》。其瘡疽本於腎虛﹐爲陰所著﹐寒邪滯經﹐根據附於骨﹐故爛人筋﹐害人性命。其法必大補腎气﹐壯陽消陰﹐土得陽气﹐自生肌肉﹐則元气周流不侵骨髓矣。今則附入外科﹐庸醫不知﹐反用敗毒涼藥﹐致元气虛憊而死者﹐多矣。﹝親見一婦人患伏免陰疽﹐形扁色白﹐大如覆盂﹐延一艮山門瘍醫﹐連用淸火敗毒藥四劑﹐不待膿潰﹐一瀉而死。﹞

鬼邪著人者﹐皆由陰盛陽虛﹐鬼能根據附陰气﹐故易而成病﹐若陽光盛者焉敢近之。治法大補元气加以育神﹐則鬼邪自然離體。病家不知﹐專求符﹐此等外道決無靈驗。或假手庸醫﹐認爲燥火﹐投以涼藥﹐或淸熱化痰﹐致人枉死﹐良可悲哉。﹝世俗於輕淺小疾皆事巫祝﹐況鬼祟爲殃﹐肯捨巫乎﹗加之醫用寒涼﹐故爾愈者不易。﹞

眼生內障由於脾腎兩虛﹐陽光不振耳。故光之短主於脾﹐視物不明主乎腎。法當溫補脾腎﹐壯陽光以消陰翳﹐則目明矣。今則另立眼科以成一家之技﹐只用涼劑﹐冰損元陽﹐致脾腎虛衰而死﹐殊不知一切病證皆有《內經》正法。後人分立十三科妄名﹐是以識見小者﹐專習一科﹐成一偏之見﹐譬之大海中認一浮漚﹐綜理未貫﹐動卽傷生﹐悲哉﹗﹝予目睹京中來一太醫院官陳某﹐自炫能開瞽目﹐專以冷水冰伏﹐又以寒膏內陷。其人本領﹐實而火重者見效亦捷﹔若本弱元虧者﹐無不陰受其害。斜橋一鹽販之妻服膏半盞﹐腹卽痛﹐其夫彊之服盡﹐大吐而斃。其夫一時惶急﹐從樓窗躍出街心。哭叫﹕陳太醫藥殺我婦﹗百種辱罵累及祖先﹐聞者無不寒心。筆此以見寒涼誤人﹐並信耳不信目之戒。﹞

卷上

忌用轉下

《內經》並無轉下之說﹐止言發散﹐又止言辛甘發散爲陽。辛溫之藥達表則自然汗散﹐攻裏則自然開通。

﹝據先生之論謂辛甘發散爲陽﹐故表邪解而裏自和﹐非辛甘能攻裏也﹐後人當活看。﹞非若寒苦之藥﹐動人臟腑﹐泄人元气也。夫巴豆﹑硝黃之類能直穿臟腑﹐非大積大聚﹐元气壯實者﹐不敢輕用。今之庸醫不問虛實﹐動輒便行轉下﹐以泄六腑各气﹐轉生他證。重則脾胃漸衰﹐不進飲食﹐肌肉消瘦而死。又俗云﹕春行夏補﹐至秋時須服通行藥數劑﹐以泄夏月積熱﹐此語甚訛。﹝俗醫慣將此數語印人耳目﹐夫《內經》四時調養生長收藏之道﹐與春夏養陽﹑秋冬養陰之法﹐何等圓活﹐而愚人執守一說﹐不肯精求《靈》《素》﹐良可慨也﹗﹞

夫熱在內﹐自然從五臟六腑及大小便中泄出。若以涼藥泄熱﹐吾恐熱气未去一分﹐而元气已衰九分。嘗觀服轉藥一劑﹐則有五七日飲食脾胃不能復舊。況乎三焦暖熱方能腐熟水谷﹐若一刻無火則肌膚冰冷﹐陽气脫盡而死矣。故《內經》止有沈寒痼冷之論﹐未有積熱純陽之說。縱然積熱爲病﹐一服轉下便可解救。若陰寒爲病﹐則四肢逆冷﹐死在須臾。古人立法﹐若狂言妄語﹐逾垣上屋諸大熱證﹐亦要論其大便如何。數日不出者﹐有燥屎也﹐方下之﹐若大便如常﹐卽不可下。﹝狂言妄語﹐逾垣上屋﹐自是熱證﹐然有一種面靑脈急﹐或面黑脈微﹐手足厥冷者﹐又屬陰證。此系無附之陽﹐必死之證﹐若治之早或有生者。﹞

今人於並無以上熱證﹐而亦槪用寒涼轉下﹐必欲盡去其熱﹐吾不知將以何爲生气。夫人身無熱則陽气盡矣。此河間﹑丹溪遺訛後世﹐業醫者不可以不察此獘也。

卷上

禁戒寒涼

夫四百八病﹐大約熱者居多﹐寒者最少。無怪乎河間論火﹐丹溪之補陰也。但泥二子之書而不考究《內經》﹐墮於偏頗﹐害人特甚。蓋熱病屬陽﹐陽邪易散易治﹐不死。冷病屬陰﹐陰邪易伏﹐故令人不覺﹐久則變爲虛寒﹐侵蝕臟腑而死。

﹝初起不覺之證﹐最能害人﹐往往輕忽之﹐而一變致死者不少。﹞

況人身之火多亦是當然﹐天之六气﹐火居其二。今之庸醫執壯火食气之說﹐﹝《內經》壯火食气之說﹐猶炎暑盛而人气乏相火熾而眞元傷﹐非涼藥之治﹐亦非熱藥之謂﹐馬元臺不察此理﹐妄爲注釋﹐遺訛後學不淺。﹞溺於滋陰苦寒之劑﹐殊不知邪之中人﹐元气盛則能當之﹐乃以涼藥冰脫﹐反泄元气﹐是助賊害主也。夫涼藥不知害了多少人。若元气稍虛者﹐無不被涼藥冰敗而死﹐脾胃有傷﹐焉望其生。如人飲熱湯及炙爆之物﹐從齠至髦﹐斷無損人之理。《內經》言膏粱之變﹐止發癰疽﹐況膏粱發疽者﹐百無一二。故知熱之養人﹐時刻不可缺也。若以冷水飲人﹐不須三日﹐卽爲腹疼泄瀉﹐脾虛胃敗矣。故燧人立法﹐食必用火﹐萬代蒼生得以活命。俗醫大用涼劑﹐譬於飲人冷水﹐陰害黎民﹐良可慨也。不見當今醫家﹐禍及子孫甚至滅門絕後﹐皆學術不精之報也。﹝醫者觀此切須猛省﹐誤用涼藥之害眞實不爽﹐予見近代時醫專用溫平者﹐或延一息﹐終見陵替。專以寒涼攻伐﹐夭札人命者﹐誠未見其有後也。﹞

卷上

要知緩急

夫病有淺深﹐治有緩急。﹝體認病情﹐而用藥緩急合當﹐乃醫家第一要著。﹞若急病而用緩藥﹐是養殺人也。緩病而用急藥﹐是逼殺人也。庸醫遇病﹐不能必其何名﹐亦不能必其當用何藥﹐槪以溫平試之。若緩病尙可﹐設遇大病則爲誤不小﹐故名養殺人。若緩病投以急藥﹐是欲速其效﹐殊不知攻急則變生﹐所謂逼殺人也。﹝二者之誤﹐今世醫家比比﹐膽怯者蹈養殺之獘﹐心粗者逞逼殺之害。醫本生人﹐乃爲殺藪﹐悲哉﹗﹞

余觀京師名醫呂實者﹐亦熟此法﹐但不早用﹐惟先用溫平藥調治﹐及至危篤﹐方議灼艾丹附等事﹐多不效﹐乃曰﹕此天命也。殊不知救挽已遲﹐藏气敗絕﹐𨿽靈丹妙藥﹐無能爲矣。余親見彼治一傷寒第五日﹐昏睡譫語﹐六脈洪大﹐以爲胃中有熱﹐以承气下之﹐四更卽死矣。六脈之大﹐非洪也﹐乃陽气將脫﹐故見此耳。治以下藥﹐更虛其陰﹐則陽無所附而死速矣。若先於臍下灸三百壯﹐固住脾腎之气﹔內服保元丹﹑斂陽丹﹐飲姜附湯﹐過三日﹐自然汗出而愈。余治一傷寒﹐亦昏睡妄語﹐六脈弦大。余曰脈大而昏睡。

定非實熱﹐乃脈隨气奔也﹐彊爲之治。﹝先生眞仁人也﹐彊治之心﹐余頗有之﹐第以人不我信﹐且又礙於言訥而不肯爲﹐究非眞行仁術之人﹐常以此自愧。﹞用烈火灸關元穴﹐初灸病患覺痛﹐至七十壯遂昏睡不疼﹐灸至三鼓﹐病患開眼﹐思飲食﹐令服姜附湯。至三日後﹐方得元气來復﹐大汗而解。﹝今時姑息成風﹐灸法難行﹐余嘗嘆曰﹕人參𨿽救命之品﹐姜附尢有回陽之功﹐無如世人不識﹐俗醫痛掃﹐良可慨也。﹞餘思前證﹐少陰病也。發昏譫語﹐全似陽證﹐若時投以承气﹐豈得不死。故耳聾不呻吟﹐身生赤黑靨﹐而十指冷至腳面﹐身重如山﹐口多痰唾﹐時發躁熱者﹐皆少陰證也。仲景以耳聾系之少陽﹐譫語歸之陽明﹐用柴胡承气輩誤人不少。夫但知少陽脈循脇絡耳﹐卻不思耳竅屬腎﹐以耳聾歸少陽﹐此仲景所未到之處也。﹝耳聾仲景作宗气虛論﹐未嘗歸少陽。至於譫語﹐論中言神气虛者多﹐若陽明證中不過數條而已﹐先生故加貶駁﹐未免有意索瘢。﹞

卷上

五等虛實

凡看病要審元气虛實﹐實者不藥自愈﹐虛者卽當服藥﹐灸關元穴以固性命。若以溫平藥﹐亦難取效﹐淹延時日﹐漸成大病。﹝溫平之藥﹐近世所尙﹐旁人稱其穩當﹐醫士習於兩岐﹐及至變成大病﹐惶急錯投﹐誤而又誤。總由識見不眞﹐遂爾因循貽害。﹞

虛病多般﹐大略分爲五種﹐有平气﹑微虛﹑甚虛﹑將脫﹑已脫之別。平气者﹐邪气與元气相等﹐正可敵邪﹐只以溫平藥調理﹐緩緩而愈﹐如補中益气﹑小柴胡﹑八物湯是也。微虛者﹐邪气旺﹐正气不能敵之﹐須服辛溫散邪之藥﹐當補助元气﹐使邪气易伏﹐宜蓽澄茄散﹑全眞丹﹑來復丹﹑理中丸﹑姜附湯之類是也。甚虛者﹐元气大衰則成大病﹐須用辛熱之藥﹐濃味之劑﹐大助元陽﹐不暇攻病也。《經》云﹕形不足者﹐溫之以气﹐精不足者﹐補之以味﹐卽官桂﹑附子﹑鹿茸﹑河車之類是也。

將脫者﹐元气將脫也﹐尙有絲毫元气未盡﹐惟六脈尙有些小胃气﹐命若懸絲﹐生死立待﹐此際非尋常藥餌所能救﹐須灸气海﹐丹田﹑關元各三百壯﹐固其脾腎。夫脾爲五臟之母﹐腎爲一身之根。故傷寒必診太溪﹑衝陽﹐二脈者﹐卽脾腎根本之脈也。此脈若存則人不死﹐故尙可灸﹐內服保元丹﹑獨骸大丹﹑保命延壽丹﹐或可保其性命。﹝單顧脾腎﹐乃先生學力大有根柢之論﹐蓋腎爲先天之原﹐脾爲後天之本﹐資生資始﹐莫不由玆﹐故病𨿽甚而二脈中有一脈未散﹐扶之尙可延生。﹞若已脫則眞气已離﹐脈無胃气﹐𨿽灸千壯﹐亦無用矣。﹝此五種證當於平時細心探討﹐自然隨機應變不致差訛。近世之醫多尙寒涼﹐專行克伐﹐致使平气變虛﹐虛證變脫﹐及至三焦失運﹐神气攺常﹐出入道乖﹐升降機息﹐而猶執邪气未盡﹐火熱未除之說﹐朝涼暮削﹐不死不休﹐良可悲痛﹗﹞

卷上

黃帝灸法

男婦虛勞﹐灸臍下三百壯。

男婦水腫﹐灸臍下五百壯。

陰疽骨蝕﹐灸臍下三百壯。

久患脾瘧﹐灸命關五百壯。

肺傷寒﹐灸臍下三百壯。

气厥﹑屍厥﹐灸中脘五百壯。

纏喉風﹐灸臍下三百壯。

黃黑疸﹐灸命關二百壯。

急慢驚風﹐灸中脘四百壯。

老人二便不禁﹐灸臍下三百壯﹐老人气喘﹐灸臍下三百壯。

久患香港腳﹑灸湧泉穴五十壯。

產後血暈﹐灸中脘五十壯。

暑月腹痛﹐灸臍下三十壯。

鬼邪著人﹐灸巨闕五十壯﹑臍下三百壯。

婦人臍下或下部出膿水﹐灸臍下三百壯。

婦人無故風搐發昏﹐灸中脘五十壯。

久患傴僂不伸﹐灸臍兪一百壯。

鬼魘著人昏悶﹐灸前頂穴五十壯。

婦人半產﹐久則成虛勞水腫﹐急灸臍下三百壯。

死脈及惡脈見﹐急灸臍下五百壯。

婦人產後腹脹水腫﹐灸命關百壯﹑臍下三百壯。

腎虛面黑色﹐灸臍下五百壯。

嘔吐不食﹐灸中脘五十壯。

婦人產後熱不退﹐恐漸成癆瘵﹐急灸臍下三百壯。

卷上

扁鵲灸法

命關二穴在脇下宛中﹐舉臂取之﹐對中脘向乳三角取之。

此穴屬脾﹐又名食竇穴﹐能接脾臟眞气﹐治三十六種脾病。凡諸病困重﹐尙有一毫眞气﹐灸此穴二三百壯﹐能保固不死。一切大病屬脾者並皆治之。蓋脾爲五臟之母﹐後天之本﹐屬土﹐生長萬物者也。若脾气在﹐𨿽病甚不至死﹐此法試之極驗。

腎兪二穴在十四椎兩旁各開一寸五分。凡一切大病於此灸二三百壯。蓋腎爲一身之根蒂﹐先天之眞源﹐本牢則不死﹐又治中風失音﹐手足不遂﹐大風癩疾。

三里二穴在膝眼下三寸﹐骨外筋內宛中﹐舉足取之。治兩目KTKT不能視遠﹐及腰膝沈重﹐行步乏力﹐此證須灸中脘﹑臍下﹐待灸瘡發過方灸此穴﹐以出熱气自愈。

承山二穴﹐在腿肚下﹐挺腳指取之。治香港腳重﹐行步少力。

湧泉二穴﹐在足心宛宛中。治遠年香港腳腫痛﹐或腳心連脛骨痛﹐或下粗腿腫﹐沈重少力﹐可灸此穴五十壯。

腦空二穴﹐在耳尖角上﹐排三指盡處。治偏頭痛﹐眼欲失明﹐灸此穴七壯自愈。

目明二穴﹐在口面骨二瞳子上﹐入髮際。治太陽連腦痛﹐灸三十壯。

腰兪二穴﹐在脊骨二十一椎下。治久患風腰疼﹐灸五十壯。

前頂二穴﹐在鼻上﹐入髮際三寸五分。治巓頂痛﹐兩眼失明。

卷上

附﹕竇材灸法

﹝計五十條﹞

一中風半身不遂﹐語言謇澀﹐乃腎气虛損也﹐灸關元五百壯。

一傷寒少陰證﹐六脈緩大﹐昏睡自語﹐身重如山﹐或生黑靨﹐噫气﹑吐痰﹑腹脹﹑足指冷過節﹐急灸關元三百壯可保。

一傷寒太陰證﹐身涼足冷過節﹐六脈弦緊﹐發黃紫斑﹐多吐涎沫﹐發燥熱﹐噫气﹐急灸關元﹑命關各三百壯。

傷寒惟此二證害人甚速﹐仲景只以舌漧口燥爲少陰﹐腹滿自利爲太陰﹐餘皆歸入陽證條中﹐故致害人。然此二證若不早灸關元以救腎气﹐灸命關以固脾气﹐則難保性命。蓋脾腎爲人一身之根蒂﹐不可不早圖也。﹝舌漧口燥乃少陰本熱之證﹐仲景以大承气急下﹐但此理非身登仲景之堂者不能知﹐非神於仲景之法者不能用﹐蓋火熱亢盛不用承制﹐則燎原之害熾而生化之機息﹐可不畏哉﹗設本熱假而標陰伏﹐誤用承气立見危亡矣。先生灸法眞保命全生之要﹐業醫之士切須審察﹐不可鹵莽而行之也。仲景蓋以气化而用承气﹐若涉形藏﹐別有治法﹐不可混辟。﹞

一腦疽發背﹐諸般疔瘡惡毒須灸關元三百壯以保腎气。

一急喉痺﹑頤粗﹑頷腫﹑水谷不下﹐此乃胃气虛風寒客肺也﹐灸天突穴五十壯。﹝穴在結喉下四寸。﹞

一虛勞咳嗽潮熱﹐咯血吐血六脈弦緊﹐此乃腎气損而欲脫也﹐急灸關元三百壯﹐內服保元丹可保性命。若服知柏歸地者﹐立死。蓋苦寒重損其陽也。﹝虛勞而致六脈弦緊﹐卽是腎气損脫。乃今之醫治虛勞者﹐脈至微細急疾﹐尙用寒涼﹐眞視人如艸芥也﹐此種人不知作何結果。﹞

一水腫膨脹﹑小便不通﹐气喘不臥﹐此乃脾气大損也﹐急灸命關二百壯﹐以救脾气﹐再灸關元三百壯﹐以扶腎水﹐自運消矣。

一脾泄注下﹐乃脾腎气損﹐二三日能損人性命﹐亦灸命關﹑關元各二百壯。

一休息痢下五色膿者﹐乃脾气損也﹐半月間則損人性命﹐亦灸命關﹑關元各三百壯。

一霍亂吐瀉﹐乃冷物傷胃﹐灸中脘五十壯﹐若四肢厥冷﹐六脈微細者﹐其陽欲脫也﹐急灸關元三百壯。

一瘧疾乃冷物積滯而成﹐不過十口﹑半月自愈。若延綿不絕乃成脾瘧﹐气虛也﹐久則元气脫盡而死﹐灸中脘及左命關各百壯。

一黃膽眼目及徧身皆黃﹐小便赤色﹐乃冷物傷脾所致﹐灸左命關一百壯﹐忌服涼藥。若兼黑疸乃房勞傷腎﹐再灸命關三百壯。

一番胃﹐食已卽吐﹐乃飲食失節﹐脾气損也﹐灸命關三百壯。﹝命關當作命門﹞

一屍厥不省人事﹐又名气厥﹐灸中脘五十壯。

一風狂妄語﹐乃心气不足﹐爲風邪客於包絡也﹐先服睡聖散﹐灸巨闕穴七十壯﹐灸瘡發過﹐再灸三里五十壯。

一脇痛不止乃飲食傷脾﹐灸左命關一百壯。

一兩脇連心痛乃恚怒傷肝脾腎三經﹐灸左命關二百壯﹐關元三百壯。

一肺寒胸膈脹﹐時吐酸﹐逆气上攻﹐食已作飽﹐困倦無力﹐口中如含冰雪﹐此名冷勞﹐又名膏肓病。乃冷物傷肺﹐反服涼藥﹐損其肺气﹐灸中府二穴各二百壯。

一咳嗽病﹐因形寒飲冷﹐冰消肺气﹐灸天突穴五十壯。

一久嗽不止﹐灸肺兪二穴各五十壯卽止。若傷寒後或中年久嗽不止﹐恐成虛勞﹐當灸關元三百壯。

一癘風因臥風濕地處﹐受其毒瓦斯﹐中於五臟﹐令人面目龐起如黑雲﹐或徧身如錐刺﹐或兩手頑麻﹐灸五臟兪穴。先灸肺兪﹐次心兪﹑脾兪﹐再次肝兪﹑腎兪﹐各五十壯﹐周而復始﹐病愈爲度。

一暑月發燥熱﹐乃冷物傷脾胃腎气所致﹐灸命關二百壯。或心膈脹悶作疼﹐灸左命關五十壯。若作中暑服涼藥卽死矣。

一中風病方書灸百會﹑肩井﹑曲池﹑三里等穴多不效﹐此非黃帝正法。灸關元五百壯﹐百發百中。

一中風失音乃肺腎气損﹐金水不生﹐灸關元五百壯。

一腸癖下血﹐久不止﹐此飲食冷物損大腸气也﹐灸神闕穴三百壯。

一虛勞人及老人與病後大便不通﹐難服利藥﹐灸神闕一百壯自通。

一小便下血乃房事勞損腎气﹐灸關元二百壯。

一砂石淋諸藥不效﹐乃腎家虛火所凝也﹐灸關元三百壯。

一上消病日飲水三五升﹐乃心肺壅熱﹐又喫冷物﹐傷肺腎之气﹐灸關元一百壯﹐可以免死。或春灸气海﹐秋灸關元三百壯﹐口生津液。

一中消病多食而四肢羸瘦﹐困倦無力﹐乃脾胃腎虛也﹐當灸關元五百壯。

一腰足不仁﹐行步少力﹐乃房勞損腎﹐以致骨痿﹐急灸關元五百壯。

一昏默不省人事﹐飲食欲進不進﹐或臥或不臥﹐或行或不行﹐莫知病之所在﹐乃思慮太過﹐耗傷心血故也﹐灸巨闕五十壯。

一脾病致黑色痿黃﹐飲食少進﹐灸左命關五十壯。

或兼黧色﹐乃損腎也﹐再灸關元二百壯。

一賊風入耳﹐口眼歪斜﹐隨左右灸地倉穴五十壯﹐或二七壯。

一耳葉焦枯﹐面色漸黑﹐乃腎勞也﹐灸關元五百壯。

一中年以上之人﹐口漧舌燥﹐乃腎水不生津液也﹐灸關元三百壯﹐若誤服涼藥﹐必傷脾胃而死。

一中年以上之人﹐腰腿骨節作疼﹐乃腎气虛憊也﹐風邪所乘之證﹐灸關元三百壯。若服辛溫除風之藥﹐則腎水愈涸﹐難救。

一腿間發赤腫﹐乃腎气風邪著骨﹐恐生附骨疽﹐灸關元二百壯。

一老人滑腸困重﹐乃陽气虛脫﹐小便不禁﹐灸神闕三百壯。

一老人气喘﹐乃腎虛气不歸海﹐灸關元二百壯。

一老人大便不禁﹐乃脾腎气衰﹐灸左命關﹑關元各二百壯。

一兩眼昏黑﹐欲成內障﹐乃脾腎气虛所致﹐灸關元三百壯。

一瘰因憂鬱傷肝﹐或食鼠涎之毒而成﹐於瘡頭上灸三七壯﹐以麻油潤百花膏塗之﹐灸瘡發過愈。

一破傷風﹐牙關緊急﹐項背彊直﹐灸關元穴百壯。

一寒濕腰痛灸腰兪穴五十壯。

一行路忽上膝及腿如錐﹐乃風濕所襲﹐於痛處灸三十壯。

一香港腳少力或頑麻疼痛﹐灸湧泉穴五十壯。

一頑癬浸淫或小兒禿瘡﹐皆汗出入水﹐濕淫皮毛而致也﹐於生瘡處隔三寸灸三壯﹐出黃水愈。

凡灸大人﹐艾炷須如蓮子﹐底闊三分﹐灸二十壯後卻減一分﹐務要緊實。若灸四肢及小兒﹐艾炷如蒼耳子大。灸頭面﹐艾炷如麥粒子大。其灰以鵝毛掃去﹐不可口吹。

如癲狂人不可灸﹐及膏粱人怕痛者﹐先服睡聖散﹐然後灸之。一服止可灸五十壯﹐醒後再服﹑再灸。

卷中

傷寒

傷寒六脈浮緊﹐呻吟不絕﹐足指溫者﹐陽也﹔忌服涼藥﹐恐變爲陰﹐害人性命。至六日發煩躁﹐乃陰陽換气﹐欲作汗也﹐服當歸茯苓散﹐汗出而愈。

六脈緊大﹐或弦細﹐不呻吟﹐多睡耳聾﹐足指冷﹐肢節痛﹐發黃﹐身生赤黑靨﹐時發噫气﹐皆陰也﹐灸關元三百壯﹐服金液丹﹑姜附湯﹐過十日半月﹐出汗而愈。若不早灸﹐反與涼藥者﹐死。﹝辧別陰陽不止於此﹐然熟體此二條則治傷寒證誤謬亦少。其灸法𨿽不能徧行﹐若貧家無力而遇難起之病﹐不能備參藥﹐勉告以灸能活命﹐倘肯根據從﹐未必非仁術之一端。予每見時疫盛行之際﹐鄕陬死者比戶﹐心切憐之﹐倘盡心力並合丹藥以濟之﹐不特己身蒙福﹐子孫亦必昌大。﹞

若吐逆而心下痞﹐灸中脘五十壯。若微微發顫者﹐欲作汗﹐服姜附湯而愈。若少年壯實之人﹐傷寒至五六日﹐發狂逾垣上屋﹐胃中有積熱也﹐服大通散﹐輕者知母散亦愈。

卷中

傷寒四經見證

傷寒只有四經﹐無少陽﹑厥陰二經。夫寒之中人﹐如太陽主皮毛﹐故寒邪先客此經﹔陽明主胃﹐凡形寒飲冷則傷之﹔太陰主脾﹐凡飲食失節﹐過食寒物則傷之﹔少陰主腎﹐寒水喜歸本經也。故傷寒止有四經﹐若少陽﹑厥陰主肝膽﹐如憂思喜怒方得傷之﹐寒病最少。如耳聾囊縮者﹐少陰也﹐寒熱口苦﹐乃陽病也﹐此四證俱不宜用寒涼藥也。﹝言無少陽厥陰二經﹐非通論也﹐時醫見寒熱口苦﹐耳聾脇痛﹐漧嘔吐逆﹐不辧陰陽﹐不審虛實﹐動云少陽﹐首尾小柴胡和解以爲穩妥﹐不知虛陽提越﹐內陰愈甚﹐變爲躁擾不安﹐胸膈痞悶﹐口渴譫妄﹐脈體弦急﹔更云內熱已深﹐輕則瀉心﹑白虎﹐重則陷胸﹑承气﹐不至冰脫不已。至若厥陰﹐標陰本風﹐中見火化﹐證來錯雜﹐人多不識﹐誤死者多矣。﹞

卷中

太陽見證

太陽寒水﹐內屬膀胱﹐故脈來浮緊﹐外證頭疼發熱﹐腰脊彊﹐惟服平胃散﹐至六七日﹐出汗而愈。蓋胃气不虛﹐傳徧經絡自愈也。仲景以爲陽證﹐乃與涼藥隨經而解﹐反攻出他病﹐甚者變爲陰證﹐六脈沈細﹐發厥而死﹐急灸關元﹐乃可復生。如本經至六七日發戰者﹐欲作解而陽气少也﹐服姜附湯出汗而愈。﹝仲景圓機活法﹐論中救誤者甚多﹐何嘗能誤人哉﹗其誤人者﹐乃後人誤用仲景法而誤之耳﹐於仲景何尢。﹞

卷中

陽明見證

陽明燥金內屬於胃﹐六脈浮緊而長﹐外證目痛發熱﹐手足溫﹐呻吟不絕﹐服當歸柴胡湯﹑平胃散。仲景反言熱深厥亦深﹐此誤也。若果發昏厥﹐兩目枯陷不能升者﹐急灸中脘五十壯﹐漸漸省人事﹐手足溫者生﹐否則死。﹝仲景厥陰證中﹐有厥熱多寡之論﹐不過驗邪正之進退﹐察陰陽之消長﹐示人爲治之活法﹐無偏無倚﹐何誤之有。﹞

卷中

太陰見證

太陰濕土內屬於脾﹐其脈弦緊﹐外證不呻吟﹐四肢不痛﹐身不甚熱﹐時自汗自利﹐手足冷多痰唾﹐服保元丹﹑姜附湯﹐十日後汗出而愈。﹝此證溫治若早﹐愈亦甚速﹐稍不審察﹐害人亦易。﹞又一證發黃生紫斑﹐咽漧燥噫气者﹐此名陰燥﹑陰黃﹐服鐘乳粉﹐十日後汗出而愈。庸醫或誤認陽證﹐涼之卽死。

卷中

少陰見證

少陰君火內屬於腎﹐其脈弦大﹐外證肢節不痛﹐不呻吟﹐但好睡﹐足指冷﹐耳聾﹑口漧﹑多痰唾﹐身生赤黑靨﹐時發噫气﹐身重如山﹐煩躁不止。急灸關元三百壯﹐內服保元丹﹑姜附湯﹐過十日汗出而愈。若作陽證﹐誤服涼藥﹐以致發昏譫語﹐循衣摸牀﹐吐血脈細﹐乃眞气虛﹐腎水欲涸也。仲景反曰﹕急下之﹐以救腎水﹐此誤也。眞气旣虛﹐反用涼藥﹐以攻其裏﹐是促其死也。急灸關元三百壯﹐可保無虞。﹝少陰本熱標寒而又中見太陽﹐本熱之證﹐固不易治﹐況標陰爲病﹐千頭萬緒﹐變態百出﹐令人接應不暇。然只在初時體察眞切﹐用灸用溫﹐亦非難事。良由初著一錯﹐貽誤到底﹐害人不少。至若無本熱﹐而又無中見之太陽﹐一派陰寒﹐必死無疑。或速灸關元﹐重投丹附﹐亦在於覺之早﹐庶望其生。少陰誤治而變諸敗逆證﹐誠爲費手。先生之論﹐專屬形髒﹐故尙溫補﹔仲景之論﹐惟言气化﹐故主承制。然論中用溫者多﹐下者不過數條而已﹐況標本气化﹐今古難明﹐非神於仲景之法者不能﹐倘於急下證而誤溫﹐殺人反掌﹔急溫證而誤下﹐冤沈海底。嗟﹗嗟﹗醫之爲道誠難矣。﹞

卷中

傷風傷寒

脈浮爲風﹐脈緊爲寒﹐仲景分爲兩塗﹐故有麻黃﹑桂枝之說﹐此誤也。然傷寒乃太陽本气受傷﹐不可大汗﹐但服姜附湯自愈﹐不必穿鑿他求﹐以爲精也。﹝浮風緊寒﹐古人通論﹐解肌發表﹐定法難磨﹐仲景不可訾也。

至若緊而勁急﹐或微﹐或沈﹐神志稍失其常﹐形气不能振作﹐則先生之法﹐斷不可緩。傷風輕淺之證﹐初起咽疼喉痛﹐鼻中火出﹐此風邪外傷毛腠﹐抑遏陽气﹐故現此耳。醫者不明﹐誤用寒涼﹐馴致重大。﹞

卷中

挾食冷物

脈沈爲胃气寒﹐緊爲冷气盛﹐滑則食不消。其證頭痛﹑發熱﹑嘔吐﹑心下痞﹐時或腹痛﹐服丁香丸﹑來復丹﹔若冷物不消﹐蓽澄茄散﹔胃虛者﹐平胃散﹑理中丸。

卷中

中濕

三四月間﹐人感潮濕之气﹐名曰濕病﹔或六七月﹐大雨時行﹐恣飲冰水冷物﹐亦名中濕﹐則令人寒熱自汗。

陽則脈緊﹐肢節痛﹐足指溫﹐服術附湯﹔陰則脈沈而緊﹐肢節不痛﹐身涼自利﹐足指冷﹐服姜附湯。不可發汗﹐汗則必發煩躁﹐虛汗不止﹐或發黃腫。若服涼藥﹐則泄瀉而死。﹝先生於此證𨿽分陰陽﹐而用附子則一﹐今人於六七月之交﹐不辧是寒﹑是濕﹐或陰﹑或陽﹐動輒云暑﹐專用寒涼﹐及至發腫瀉泄﹐而猶云暑毒未淸﹐又行攻下﹐不至醫殺不止﹐實可痛心。﹞

卷中

陰毒

或腎虛人﹐或房事後﹐或胃發冷气﹐卽腹痛煩躁﹐甚者囊縮﹐昏悶而死。急灸關元一百壯﹐內服姜附湯﹑保元丹可救一二。若遲則气脫﹐𨿽灸亦無益矣。﹝審證的確﹐卽當速救﹐不可因循﹐致歸絕路。﹞

卷中

老人傷寒

切忌發汗及吐下﹐蓋元气盛﹐則邪不能爲害﹐傳徧經絡自愈。仲景不敢補﹐反攻邪气﹐致正气受傷﹐誤人多矣。凡遇此證﹐只用姜附湯多服﹐自然解散。﹝元虛而受攻傷正﹐何必老人﹐仲景醫之聖者﹐寧不知此。﹞

卷中

陰陽換气

凡傷寒陽證欲作汗﹐陰證已加灸﹐眞元欲復﹐與邪气分爭﹐必發寒戰﹐鼻衄昏迷﹐牙關微緊﹐四肢微厥﹐乃陰陽換气也。一二時辰﹐自然腋下汗出而愈。﹝陰陽換气﹐卽今之所謂戰汗﹐須預告病家﹐令其不必驚駭﹐否則闔室蒼惶﹐讒言蜂起﹐彼時一劑誤投﹐遂有生死之判。﹞

卷中

傷寒譫語

凡傷寒譫語﹐屬少陰﹐仲景屬陽明誤也。陽明內熱必發狂﹐今止譫語﹐故爲少陰。﹝仲景皆指神虛﹐未嘗不屬少陰也。﹞急灸關元三百壯﹐若灸後﹐仍不止者死。

卷中

傷寒衄血

凡鼻衄不過一二盞者﹐气欲和也﹐不汗而愈。若衄至升斗者﹐乃眞气脫也﹐鍼關元入三寸﹐畱二十呼﹐血立止﹔再灸關元二百壯﹐服金液丹。不然恐成虛勞中滿。

﹝當解﹑當淸﹑當溫﹑當補﹐審證施治﹐庶幾無誤。﹞

卷中

勞復

傷寒瘥後﹐飲食起居勞動則復發熱。其候頭痛﹑身熱﹑煩躁﹐或腹疼﹐脈浮而緊﹐此勞復也。服平胃散﹑分气丸﹐汗出而愈。若連服三四次不除者﹐此元气大虛故也﹐灸中脘五十壯。﹝勞復證仲景數方﹐用須斟酌﹐第一須審邪气之有無﹐辧寒熱之多寡﹐以施治則無誤矣。﹞

卷中

汗後大便下赤水或膿血

此乃胃中積熱未除﹐或服丹附而致﹐宜服黃連當歸芍藥湯﹐下膿者﹐如聖餅化積而愈。《經》云﹕熱𨿽甚不死。若陰气盛則殺人於頃刻﹐戒之。﹝熱藥之過﹐一涼可解﹐涼藥之誤﹐十熱難瘳。又積熱易解而易治﹐沈陰難愈而難明﹐臨証之工大宜體認。﹞

卷中

汗後發噫

由於脾腎虛弱﹐冷气上奔也﹐服姜附湯﹑來復丹。﹝此癥當是發呃﹐若噫證無死人之理﹐觀後二案可見。﹞

治驗一人傷寒至八日﹐脈大而緊﹐發黃﹐生紫斑﹐噫气﹐足指冷至腳面﹐此太陰證也﹐最重難治。爲灸命關五十壯﹑關元二百壯﹐服金液丹﹑鐘乳粉﹐四日汗出而愈。

一人患傷寒至六日﹐脈弦緊﹐身發黃﹐自汗﹐亦太陰證也。先服金液丹﹐點命關穴。病患不肯灸﹐傷寒惟太陰﹑少陰二證死人最速﹐若不早灸﹐𨿽服藥無效。不信﹐至九日瀉血而死。﹝不聽良言﹐往往至此﹐及至證變而下血﹐俗醫猶謂硫黃熱迫﹐痛爲排擠﹐反用寒涼﹐以下石﹐至死眾口呶呶﹐總咎熱藥之害﹐婆心遭謗﹐不一而足﹐然有天道﹐何卹人言。﹞

一人病傷寒至六日﹐微發黃﹐一醫與茵陳湯。次日﹐更深黃色﹐徧身如梔子﹐此太陰證誤服涼藥而致肝木侮脾。余爲灸命關五十壯﹐服金液丹而愈。﹝傷寒發黃﹐𨿽有陰陽之異﹐然脾家陰濕而爲陰黃者多﹐不可不知。﹞

一人患傷寒﹐初起卽厥逆﹐脈一息八九至﹐諸醫以爲必死﹐余曰﹕乃陰毒也﹐與姜附湯一盞﹐至半夜﹐汗出而愈。若以脈數爲熱﹐下涼藥﹐必死無疑。﹝俗醫視此﹐必以爲痧證﹐禁服官料藥﹐專行刺﹐縱飲冷水﹐不致冰脫不已。﹞

卷中

肺傷寒

肺傷寒一證﹐方書多不載﹐誤人甚多﹐與少陰證同﹐但不出汗而愈﹐每發於正二臘月間﹐亦頭疼﹐肢節痛﹐發熱惡寒﹐咳嗽脈緊﹐與傷寒略同﹐但多咳嗽耳。不宜汗﹐服姜附湯﹐三日而愈。若素虛之人﹐邪气深入則昏睡譫語﹐足指冷﹐脈浮緊﹐乃死證也。急灸關元三百壯﹐可生﹐不灸必死﹐服涼藥亦死﹐蓋非藥可療也。﹝肺傷寒之證﹐今人多認爲重傷風﹐非溫平誤事﹐卽寒涼殺人。予於此證略有分曉﹐然不免因人檢點﹐苟遇知己用之無疑﹐應酬通治﹐不過姜甘桂辛而已。設槪用姜附﹐往往遭人謗毀。﹞

治驗一人患肺傷寒﹐頭痛發熱﹐惡寒咳嗽﹐肢節疼﹐脈沈緊﹐服華蓋散﹑黃建中湯﹐略解。至五日﹐昏睡譫語﹐四肢微厥﹐乃腎气虛也。灸關元百壯﹐服姜附湯﹐始汗出愈。

﹝此證與雍正六年自春䢐夏時气大同﹐時俗皆禁服藥﹐藥則有誤﹐不知非藥誤人﹐乃庸人不明此理﹐妄投涼藥之誤耳。苟具隻眼﹐焉得有誤。﹞

卷中

疽瘡

有腰疽﹑背疽﹑腦疽﹑腿疽﹐𨿽因處以立名﹑而其根則同。方書多用苦寒敗毒之藥﹐多致剝削元气﹐變爲陰疽﹐侵肌蝕骨﹐潰爛而亡。不知《內經》云﹕脾腎气虛﹐寒气客於經絡﹐血气不通﹐著而成疾。若眞气不甚虛﹐邪气不得內陷﹐則成癰。蓋癰者﹐壅也。血气壅滯﹐故大而髙起﹐屬陽易治。若眞气虛甚﹐則毒邪內攻﹐附貼筋骨﹐則成疽。蓋疽者﹐阻也。邪气深而內爛﹐阻人筋骨﹐屬陰難治。其始發也﹐必憎寒﹑壯熱﹐急服救生湯五錢﹐再服全好。甚者﹐卽於痛處﹐灸三五壯。﹝陰疽卽三五十壯﹐亦不爲過。﹞如痛者屬陽﹐易治。若不痛﹐乃疽瘡也﹐急服保元丹﹐以固腎气。若用涼轉藥﹐則陽變爲陰﹐或不進飲食而死﹐急灸關元可生。

﹝近世瘍醫﹐只記一十三味方﹐不問邪之深淺﹐感之重輕﹐頂之起不起﹐色之紅不紅﹐不辧五美﹐不審七惡﹐槪用此方﹐更加涼解。卽見純陰冷毒﹐而猶云半陰半陽﹐總以發散解毒爲良法﹐及至寒涼冰伏﹐尙云毒盛內攻。或見神情躁擾﹐終認火熱未淸。小證變大﹐淺證變深﹐若遇大證﹐未有不受其害者。世謂外柯拉折腿﹐醫亦不盡然。人之無良﹐亦或有之﹐其餘實由學問未精﹐識證不確﹐陰陽錯亂﹐虛實混淆﹐變証之來﹐全然不曉﹐有似故意害人﹐其實非本心也。﹞

治驗一人病腦疽六日﹐危篤不進飲食﹐余曰﹕年髙腎虛﹐邪气滯經也。令服救生湯﹐卽刻減半﹐夜間再進一服全安。

一人忽患徧身拘急﹐來日陰囊連莖腫大如斗﹐六脈沈緊。余曰﹕此陰疽也﹐幸未服解毒涼藥﹐若服之﹐則莖與睪丸必皆爛去而死。急令服救生湯五錢﹐又一服全安。

一老婦腦後作痛﹐憎寒拘急。余曰﹕此欲發腦疽也。急服救生湯三服全愈。﹝余治一婦﹐新產深居密室﹐頭面徧體生札馬疔﹐外科與淸火敗毒藥二劑﹐立時消去﹐其家甚喜。次日胸中气悶﹐渴燥不已﹐神气異常。至晚腹痛泄瀉﹐身熱體倦﹐嘔惡不食。瘍醫云暑毒內攻﹐更與連梔涼劑﹐煎訖將進。適余至﹐診其脈空散無根﹐一息七八至﹐乃裏虛毒陷也﹐卽以異功加姜附飲之。次日﹐瀉止﹐神淸﹐食粥不嘔。又一劑﹐而札馬疔仍復發出﹐亦不如前之痛苦矣。夫札馬疔小疾耳﹐涼解一誤﹐尙變脫陷﹐況大毒乎﹗記此以爲瘍醫寒涼之戒﹐精方脈者﹐亦不可不明此理。﹞

凡一切癰疽發背﹐疔瘡乳癰癤毒﹐無非寒邪滯經﹐只以救生湯服之﹐重者減半﹐輕者全安﹐百發百中。

卷中

喉痺

此病由肺腎气虛﹐風寒客之﹐令人頤頷粗腫﹐咽喉閉塞﹐湯藥不下﹐死在須臾者﹐急灌黃藥子散﹐吐出惡涎而愈。此病輕者治肺﹐服姜附湯﹐灸天突穴五十壯亦好﹔重者服鐘乳粉﹐灸關元穴﹐亦服姜附湯。

治驗一人患喉痺﹐痰气上攻﹐咽喉閉塞﹐灸天突穴五十壯﹐卽可進粥﹐服姜附湯﹐一劑卽愈﹐此治肺也。

一人患喉痺﹐頤頷粗腫﹐粥藥不下﹐四肢逆冷﹐六脈沈細。急灸關元穴二百壯﹐四肢方暖﹐六脈漸生﹐但咽喉尙腫﹐仍令服黃藥子散﹐吐出稠痰一合乃愈﹐此治腎也。

一人患喉痺﹐六脈細﹐余爲灸關元二百壯﹐六脈漸生。一醫曰﹕此乃熱證﹐復以火攻﹐是抱薪救火也。遂進涼藥一劑﹐六脈復沈﹐咽中更腫。醫計窮﹐用尖刀於腫處刺之﹐出血一升而愈。蓋此證忌用涼藥﹐痰見寒則凝﹐故用刀出其肺血﹐而腫亦隨消也。

﹝先生治肺治腎之法﹐千古卓見。況咽喉之證﹐風火爲患﹐十有二三﹐肺腎虛寒﹐十有八九。喉科不明此理﹐一味寒涼﹐卽有外邪﹐亦致冰伏﹐若元本虧損﹐未有不閉悶致死者。所以咽喉妙法﹐第一開豁痰涎﹐痰涎旣湧﹐自然通快﹐然後審輕重以施治﹐姜附﹑灼艾﹐誠爲治本之法﹐但人多畏之﹐而不肯用耳。然當危急時﹐亦不可避忌﹐彊爲救治﹐亦可得生也。至於刺法﹐亦須知之。雍正四年﹐咽喉證甚行。友人之子沈禮庭亦患喉痺﹐次日卽爛。予診其兩寸無力﹐兩尺空散﹐乃陰虛火動﹐以七味丸作湯與服一劑﹐證𨿽未減而痛勢少緩。鄰家彊其延喉科視之﹐彼醫笑予動輒用熱藥﹐不知此乃陽明熱甚證﹐火性急速﹐故一日而喉卽腐潰﹐豈可用溫補劑耶﹗乃投白虎二劑﹐服未半﹐而神气攺常﹐語言錯亂﹐甚至顚倒不眠﹐其家惶急﹐復延予。予診其脈亂而八九至﹐予曰﹕果病陽明燥火﹐石膏實爲良劑。今系無根之焰﹐而妄用白虎﹐使胃絡陷下﹐而不能上通﹐故心神失守。以歸脾湯加桂飲之﹐甫一劑而神恬脈靜矣。噫﹗彼喉科一無學之人﹐妄爲評品大方﹐亂投湯藥﹐幾至殺人﹐亦愚矣。﹞

卷中

虛勞

此病由七情六欲﹐損傷脾腎﹐早尙易治﹐遲則難愈﹐必用火灸﹐方得回生。若用溫平藥及黃建中﹑鱉甲飲之類﹐皆無益於病﹐反傷元气。其證始則困倦少食﹐額上時時汗出﹐或自盜汗﹐口漧咳嗽﹐四肢常冷﹐漸至咳吐鮮血﹐或咯血多痰﹐蓋腎脈上貫肝隔﹐入肺中﹐腎旣虛損﹐不能上榮於肺﹐故有是病﹐治法當同陰證治之。先於關元灸二百壯﹐以固腎气﹐後服保命延壽丹﹐或鐘乳粉﹐服三五兩﹐其病減半﹐一月全安。若服知﹑柏﹑地黃﹑當歸之屬﹐重傷脾腎﹐是促其死也﹐切忌房事。然此病須早灸﹐遲則無益﹐丹藥亦不受矣﹐服之反發熱煩﹐乃眞脫故也﹐若童男女得此病﹐乃胎秉怯弱﹐宜終身在家﹐若出嫁犯房事﹐再發必死。

治驗一人病咳嗽﹐盜汗﹐發熱﹐困倦﹐減食﹐四肢逆冷﹐六脈弦緊﹐乃腎气虛也。先灸關元五百壯﹐服保命延壽丹二十丸﹐鐘乳粉二錢。間日﹐服金液丹百丸﹐一月全安。

一人病咳嗽﹐證脈與上條同﹐但病患怕灸﹐止服延壽丹五十粒﹐金液丹百粒﹐鐘乳粉二兩﹐五日減可﹐十日脈沈緩﹐乃眞气復也。仍服前藥﹐一月全安。蓋此病早治﹐不灸亦可﹐遲必加灸﹐否則難治。

一幼女病咳嗽﹐發熱﹐咯血﹐減食。先灸臍下百壯﹐服延壽丹﹑黃建中湯而愈。戒其不可出嫁﹐犯房事必死。過四年而適人﹐前病復作。余曰﹕此女胎稟素弱﹐只宜固守終老。不信餘言﹐破損天眞﹐元气將脫﹐不可救矣。彊余丹藥服之﹐竟死。

一人額上時時汗出﹐乃腎气虛也﹐不治則成癆瘵﹐先灸臍下百壯﹐服金液丹而愈。

一人夜多虛汗﹐亦腎气虛也﹐服全眞丹﹑黃建中湯而痊。

一婦人產後虛汗不止﹐乃脾腎虛也﹐服金液丹﹑全眞丹﹑當歸建中湯而愈。凡童男女秉气虛﹑多汗者﹐亦同此治。

一人每日四五徧出汗﹐灸關元穴亦不止﹐乃房事後﹐飲冷傷脾气﹐復灸左命關百壯而愈。

一婦人傷寒瘥後轉成虛勞﹐乃前醫下冷藥﹐損其元气故也。病患發熱咳嗽﹑吐血少食﹐爲灸關元二百壯﹐服金液﹑保命﹑四神﹑鐘乳粉﹐一月全愈。﹝脾腎者先後天之本與元也﹐虛勞之病𨿽有五臟之殊﹐其原皆由於脾腎受病﹐而脾腎之治殊難見效﹐不知腎之元於生陽﹐脾之本於焦火﹐溫溫不息﹐元本日充﹐自然眞水流行﹐津液四布﹐神精內守﹐煙焰不生﹐五臟無偏頗之虞﹐水火有交濟之益﹐何難治之有哉﹗柰何世人不察﹐習用寒涼不敗不已。間有知脾腎之當保者﹐不過玉竹﹑沙參﹑生脈﹑六味溫平之劑而已﹐知先生之法者有幾人哉﹗但恨起石無眞﹐鐘乳多僞﹐合丹救濟亦屬徒然﹐惟有艾火庶可求全﹐人又不肯耐疼忍痛﹐應名數﹐此証之獲愈者﹐所以千百而無一二也。予具熱腸﹐動違庸俗﹐明知難起之疾﹐勉投桂附﹐十中亦起一二﹐其終不愈者﹐不免多口之來﹐予亦無庸置辧﹐彼蒼者天﹐諒能默鑑予救世之衷也。因略舉治愈數人﹐附記於後﹐以爲吾黨型式﹐俾知溫補之可以活人﹐而不爲流俗所惑﹐不因讒毀縮手也。﹞

﹝友人沈蔭昌兄﹐因患伏免疽﹐膿血過多﹐有傷元本﹐變爲虛勞﹐服滋陰劑過多﹐喘急吐血﹐飲食少進。

予診之脈弦急﹐有七八至﹐面色純靑﹐喘咳气急﹐臥難著席﹐身熱汗出﹐涎沫不收﹐虛脫之證已悉見矣。又貧乏無力用參﹐乃予建中﹐重投桂﹐一服而喘定安眠﹐涎沫與血俱減大半﹐第病久而脾腎過傷﹐胃气難復﹐投桂附加參錢許﹐月餘而痊。﹞

﹝王在庭之室﹐病虛勞十餘載﹐喘促吐沫﹐嘔血不食﹐形體骨立﹐諸醫束手﹐延予診視﹐見其平日之方﹐皆滋陰潤肺﹐溫平之劑。予曰﹕以如是之病﹐而乃用如是之藥﹐自然日趨鬼趣﹐焉望生機﹐獨不思仲景云咳者則劇﹐數吐涎沫﹐以脾虛也。又昔賢云﹕腎家生陽﹐不能上交於肺則喘。又云﹕脾虛而肺失生化之原則喘。今脾腎敗脫用藥如此﹐焉望其生。乃重投參姜附等二劑而喘定﹐緣泄瀉更甚再加萸蔻十餘劑而病減十七﹔又灸關元﹐因畏痛只灸五十壯﹐迄今十餘年而形體大健矣。﹞

﹝一中年婦﹐夜熱咳嗽﹐本小疾耳﹐爲張李二醫合用滋陰退熱藥月餘﹐致面靑脈急﹐喘促﹐吐血嘔沫日數升﹐飲食不進﹐二醫束手覆而不治﹐予爲重用參附十餘劑而安。此非其本原受虧﹐乃藥誤所致﹐故收功易也。﹞

卷中

中風

此病皆因房事﹑六欲﹑七情所傷。眞气虛﹐爲風邪所乘﹐客於五臟之兪﹐則爲中風偏枯等證。若中脾胃之兪﹐則右手足不用﹔中心肝之兪﹐則左手足不用。大抵能任用﹐但少力麻痺者爲輕﹐能舉而不能用者稍輕﹐全不能舉動者最重。邪气入髒則廢九竅﹐甚者卒中而死。入腑則壞四肢﹐或有可愈者。

治法﹕先灸關元五百壯﹐五日便安。次服保元丹一二斤﹐以壯元气﹔再服八仙丹﹑八風湯則終身不發。若不灸臍下﹐不服丹藥﹐𨿽愈不過三五年﹐再作必死。然此證最忌汗﹑吐﹑下﹐損其元气必死。大凡風脈﹐浮而遲緩者生﹐急疾者重﹐一息八九至者死。﹝中風之證﹐古方書𨿽有中髒﹑中腑﹑中經脈之別﹐然其要不過閉證與脫證而已。閉證𨿽屬實﹐而虛者不少﹐或可用開關通竅行痰疏气之劑。關竅一開﹐痰气稍順﹐急當審其形藏﹐察其气血﹐而調治之。更視其兼証之有無﹐虛實之孰勝﹐或補或瀉﹔再佐以先生之法﹐庶幾爲效速﹐而無痿廢難起之患矣。至若脫證﹐惟一於虛﹐重劑參附或可保全﹐然不若先生之丹艾爲萬全也。予見近時醫家﹐脫證已具三四﹐而猶云有風有痰﹐𨿽用參附而必佐以秦艽﹑天麻﹑膽星﹑竹瀝冰陷疏散。是誠不知緩急者也﹐烏足與論醫道哉。﹞

治驗一人病半身不遂﹐先灸關元五百壯﹐一日二服八仙丹﹐五日一服換骨丹﹐其夜覺患處汗出﹐來日病減四分﹐一月痊愈。再服延壽丹半斤﹐保元丹一斤﹐五十年病不作。千金等方﹐不灸關元﹐不服丹藥﹐惟以尋常藥治之﹐𨿽愈難久。

一人患左半身不遂﹐六脈沈細無力。余曰﹕此必服峻利之藥﹐損其眞气﹐故脈沈細。病者云﹕前月服捉虎丹﹐吐涎二升﹐此後稍輕﹐但未全愈耳。余嘆曰﹕中風本因元气虛損﹐今服吐劑﹐反傷元气﹐目下𨿽減﹐不數日再作﹐不復救矣﹐不十日果大反復﹐求治於余﹐𨿽服丹藥竟不能起。

卷中

癘風

此證皆因暑月仰臥濕地﹐或房勞後﹐入水冒風而中其气。令人兩目壅腫﹐雲頭斑起﹐或肉中如鍼刺﹐或麻痺不仁﹐腫則如癰疽﹐潰爛筋骨而死。若中肺兪﹑心兪﹐名曰肺癩易治﹐若中脾﹑肝﹑腎兪。名曰脾肝腎癩難治。世傳醫法﹐皆無效驗。

黃帝正法﹕先灸肺兪二穴﹐各五十壯﹐次灸心兪﹐次脾兪﹐次肝兪﹐次腎兪﹐如此周而復始﹐全愈爲度。內服胡麻散﹐換骨丹各一料。然平人止灸亦愈﹐若爛見筋骨者難治。﹝《經》云﹕脈風成爲﹐蓋風之中人﹐善行而數變﹐今風邪畱於脈中﹐淹纏不去﹐而瘍風成矣。其間有傷營﹑傷衛之別。傷營者﹐營气熱﹐其气不淸﹐故使鼻柱壞而色敗﹐皮膚瘍潰。傷衛者﹐風气與太陽俱入行於脈兪﹐散於分肉之間﹐與衛气相犯﹐其道不利﹐故使肌肉而有瘍。此證感天地毒癘濁惡之气﹐或大醉房勞﹐或山嵐瘴气而成。毒在气分則上體先見﹐毒在血分則下體先見﹐气血俱受則上下齊見。更須分五臟之毒﹐肺則皮生白屑﹐眉毛先落﹐肝則面發紫泡﹐腎則腳底先痛﹐或穿脾則徧身如癬﹐心則雙目受損。此五臟之毒﹐病之重者也。又當知五死之證﹐皮死麻木不仁﹐肉死割刺不痛﹐血死潰爛目癱﹐筋死指甲脫落﹐骨死鼻柱崩壞。此五臟之傷﹐病之至重者﹐難治。若至音啞目盲更無及矣。﹞

治驗一人面上黑腫﹐左耳下起雲紫如盤蛇﹐肌肉中如刀刺﹐手足不知痛。詢其所以﹐因同僚邀遊醉臥三日﹐覺左臂黑腫如蛇形﹐服風藥漸減﹐今又發。余曰﹕非風也﹐乃濕气客五臟之兪穴。前服風藥﹐乃風勝濕﹐故當暫好﹐然毒根未去。令灸腎兪二穴各百壯﹐服換骨丹一料﹐全愈﹐面色光潤如故。

一人徧身赤腫如錐刺﹐余曰﹕汝病易治。令灸心兪﹑肺兪四穴各一百壯﹐服胡麻散二料而愈。但手足微不隨﹐復灸前穴五十壯﹐又服胡麻散二料全愈。

一人病癘證﹐須眉盡落﹐面目赤腫﹐手足悉成瘡痍。令灸肺兪﹑心兪四穴各十壯﹐服換骨丹一料﹐二月全愈﹐須眉更生。

卷中

風狂

此病由於心血不足﹐又七情六欲損傷包絡﹐或風邪客之﹐故發風狂﹐言語無倫﹐持刀上屋。

治法﹕先灌睡聖散﹐灸巨闕二三十壯﹐又灸心兪二穴各五壯﹐內服鎭心丹﹑定志丸。﹝此證有陽明脈盛而爲熱狂者﹐淸涼可愈也﹔有暴折而難決爲怒狂者﹐奪其食則已﹐治之以生鐵落飲﹐二證皆狂之實者也。然虛證常多﹐不可誤治﹐設一差訛﹐害人反掌。有心血不足而病者﹐有腎水虧損而病者﹐有神志俱不足而病者﹐有因驚恐而病者﹐有因妄想而病者﹐是皆虛證﹐體察而治﹐斯無悖矣。﹞

治驗一人得風狂已五年﹐時發時止﹐百法不效。余爲灌睡聖散三錢﹐先灸巨闕五十壯﹐醒時再服﹔又灸心兪五十壯﹐服鎭心丹一料。余曰﹕病患已久﹐須大發一回方愈。後果大發一日﹐全好。

一婦人產後得此證﹐亦如前灸服姜附湯而愈。

卷中

口眼斜

此因賊風入舍於陽明之經﹐其脈挾口環唇﹐遇風气則經脈牽急﹐又風入手太陽經亦有此證。

治法﹕當灸地倉穴二十壯﹐艾炷如小麥粒大。左灸左﹐右灸右﹐後服八風散﹐三五七散﹐一月全安。

﹝此證非中風兼証之口眼斜﹐乃身無他苦而單現此者﹐是賊風之客也﹐然有筋脈之異﹐傷筋則痛﹐傷脈則無痛﹐稍有差別﹐治法相同。﹞

卷中

破傷風

凡瘡口或金刃破處﹐宜先貼膏藥以禦風﹐不然致風气入內﹐則成破傷風。此證最急﹐須早治﹐遲則不救。

若初得此時﹐風客太陽經﹐令人牙關緊急﹐四肢反張﹐項背彊直﹐急服金華散﹐連進二三服﹐汗出卽愈。若救遲則危篤﹐額上自汗﹐速灸關元三百壯可保﹐若眞气脫﹐𨿽灸無用矣。﹝此證所患甚微﹐爲害甚大﹐𨿽一毛孔之傷﹐有關性命之急﹐一人因拔髭一莖﹐忽然腫起不食﹐有友人詢余﹐余曰﹕此破傷風也﹐速灸爲妙。瘍醫認作髭疔﹐治以寒涼﹐不數日發痙而死。﹞

卷中

洗頭風

凡人沐頭後﹐或犯房事﹐或當風取涼﹐致賊風客入太陽經﹐或風府穴﹐令人卒僕﹐口牙皆緊﹐四肢反張。

急服姜附湯﹐甚者灸石門穴三十壯。﹝此證若無房事之傷﹐焉至於此﹐愼之﹗愼之﹗﹞

卷中

牙槽風

凡牙齒以刀鍼挑之﹐致牙根空露﹐爲風邪所乘﹐令人齒齲。急者潰爛於頃刻﹐急服姜附湯﹐甚者灸石門穴。

﹝腎主骨﹐齒乃骨之餘﹐破傷宣露﹐風邪直襲腎經﹐致潰爛於俄頃﹐捨姜附而用寒涼爲變﹐可勝道哉。﹞

卷中

水腫

此證由脾胃素弱﹐爲飲食冷物所傷﹐或因病服攻克涼藥﹐損傷脾气﹐致不能通行水道﹐故流入四肢百骸﹐令人徧身浮腫﹐小便反澀﹐大便反泄﹐此病最重﹐世醫皆用利水消腫之藥﹐乃速其斃也。

治法﹕先灸命關二百壯﹐服延壽丹﹑金液丹﹐或艸神丹﹐甚者姜附湯﹐五七日病減﹐小便長﹐大便實或潤﹐能飲食爲效。惟喫白粥﹐一月後﹐喫餅面無妨﹐須常服金液丹﹐來復丹﹐永瘥。若曾服芫花﹑大戟通利之藥﹐損其元气或元气已脫則不可治﹐𨿽灸亦無用矣。若灸後瘡中出水或𨿽服丹藥而小便不通﹐皆眞元已脫﹐不可治也﹐脈弦大者易治﹐沈細者難痊。

治驗一人四肢皆腫﹐气促﹐食則脹悶﹐只喫稀粥﹐余令日服金液丹百粒﹐至四日覺大便滑﹐再二日﹐乃令喫麵食亦不妨﹐蓋治之早也。

一婦人病面腳皆腫﹐飲食減少﹐世醫皆作血虛治之﹐不效。余曰非血病﹐乃脾胃虛也﹐令日服延壽丹十粒﹑全眞丹五十粒﹐至十日覺大便滑病愈。

﹝兪翰林母七旬餘﹐平日患咳喘痰紅﹐常服滋陰涼潤之劑﹐秋月忽患水腫﹐喘急難臥﹐日漸腫脹﹐飲食少進﹐進則气急欲死﹐諸醫用藥無效﹐乃延予治。六脈弦大而急﹐按之益勁而空。予曰﹕此三焦火气虛憊﹐不能歸根﹐而浮於外﹐水隨气奔﹐致充郛郭而溢皮腠﹐必須重溫以化﹐否則不救。彼云﹕吾素內熱﹐不服溫補﹐片姜入口﹐痰卽帶紅﹐先生所論故是﹐第恐熱藥不相宜也。予曰﹕有是病﹐服是藥﹐成見難執。且六脈緊大﹐太陽已無根﹐無根卽脫矣﹐此皆平日久股寒涼所致﹐若再捨溫補不用﹐恐無生理﹐請辭。彼云﹕但不迫動血證﹐敢不從命。予以附桂姜萸十味﹐人參三錢﹐不三劑而腹有皺文﹐八劑全消﹐飲食如故﹐又二劑﹐而全愈﹐痰喘吐紅舊證竟不發矣。﹞

﹝一婦因子遠出﹐甕飧不給﹐憂愁成病﹐變爲水腫喘急﹐粥食不入者月餘矣。友人見余﹐談及此婦﹐乃謂予曰﹕肯做一好事否﹖予曰﹕旣云好事焉敢違命。遂偕往。診見其六脈欲絕﹐臍突腰圓﹐喘難著席﹐脾腎之敗不可爲矣。因處十味方﹐命服四劑﹐喘微定而腫漸消﹐覺思飲食﹐復診其脈﹐微有起色﹐又四劑而腫消食進矣。

嗟﹗嗟﹗若棄而不治﹐𨿽不由我而死﹐而實我殺之也﹐友人亦大快。﹞

卷中

臌脹

此病之源﹐與水腫同﹐皆因脾气虛衰而致﹐或因他病攻損胃气致難運化﹐而腫大如鼓也。病本易治﹐皆由方書多用利藥﹐病患又喜於速效﹐以致輕者變重﹐重者變危﹐甚致害人。

黃帝正法﹕先灸命關百壯﹐固住脾气﹐灸至五十壯﹐便覺小便長﹐气下降。再灸關元三百壯﹐以保腎气﹐五日內便安。服金液丹﹑艸神丹﹐減後﹐只許喫白粥﹐或羊肉汁泡蒸餅食之。瘥後常服全眞丹﹑來復丹。凡臌脹脈弦緊易治﹐沈細難痊。﹝此病若帶四肢腫者﹐溫之於早尙可奏功﹐若單腹脹而更靑筋浮露者難治。苟能看破一切﹐視世事如浮雲﹐置此身於度外﹐方保無虞﹐次則愼起居﹐節飲食﹐遠房幃﹐戒情性﹐重溫急補﹐十中可救二三。先生之丹艾﹐用之得宜﹐其庶幾乎。﹞

治驗一人因飲冷酒喫生菜成泄瀉﹐服寒涼藥﹐反傷脾气﹐致腹脹。命灸關元三百壯﹐當日小便長﹐有下气﹐又服保元丹半斤﹐十日卽愈﹐再服全眞丹永不發矣。

卷中

暴注

凡人腹下有水聲﹐當卽服丹藥﹐不然變脾泄﹐害人最速。暴注之病﹐由暑月食生冷太過﹐損其脾气﹐故暴注下泄﹐不早治﹐三五日瀉脫元气。方書多作尋常治之﹐河間又以爲火﹐用涼藥﹐每害人性命。

治法﹐當服金液丹﹑艸神丹﹑霹靂湯﹑姜附湯皆可﹐若危篤者﹐灸命關二百壯可保﹐若灸遲則腸開洞泄而死。﹝脾泄之病世人輕忽﹐時醫亦邈視之﹐而不知傷人最速。鹽商薛汝良﹐午間注泄﹐晡時卽厥冷不禁﹐及余診示已黃昏矣﹐兩手脈皆絕﹐予曰病已失守﹐不可爲矣。速灸關元﹐重投參附﹐竟不能救﹐先生之論﹐誠非謬也。﹞

治驗一人患暴注﹐因憂思傷脾也﹐服金液丹﹑霹靂湯不效﹐蓋傷之深耳。灸命關二百壯﹐大便始長﹐服艸神丹而愈。

卷中

休息痢

痢因暑月食冷﹐及濕熱太過﹐損傷脾胃而致。若傷气則成白痢﹐服如聖餅﹑全眞丹﹑金液丹亦可﹔若傷血則成赤痢﹐服阿膠丸﹑黃芩芍藥湯。初起腹痛者﹐亦服如聖餅﹐下積血而愈﹐此其輕者也﹔若下五色魚腦﹐延綿日久﹐飲食不進者﹐此休息痢也﹐最重﹐不早治﹐十日半月﹐害人性命。

治法﹕先灸命關二百壯﹐服艸神丹﹑霹靂湯三日便愈﹐過服寒涼下藥必死。﹝痢至休息無已者﹐非處治之瘥﹐卽調理之誤﹐或飲食之過﹐所以止作頻仍﹐延綿不已﹐然欲使其竟止亦頗費手。有肺气虛陷者﹐有腎陰不足者﹐有脾腎兩虧者﹐有經脈內陷者﹐有肝木乘脾者﹐有腐穢不淸者﹐有固澀太早者﹐有三焦失運者﹐有濕熱傷脾者﹐有生陽不足者﹐有孤陰注下者﹐有暑毒未淸者﹐有陰積腸蠱者﹐有風邪陷入者﹐一一體察﹐得其病情﹐審治的當﹐自能應手取效。﹞

治驗一人病休息痢已半年﹐元气將脫﹐六脈將絕﹐十分危篤。余爲灸命關三百壯﹐關元三百壯﹐六脈已平﹐痢已止﹐兩脇刺痛﹐再服艸神丹﹑霹靂湯方愈﹐一月後大便二日一次矣。

一人病休息痢﹐余令灸命關二百壯病愈。二日﹐變泄下﹐一時五七次﹐令服霹靂湯二服﹐立止。後四肢浮腫﹐乃脾虛欲成水脹也﹐又灸關元二百壯﹐服金液丹十兩﹐一月而愈。

卷中

內傷

由飲食失節﹐損其脾气﹐輕則頭暈發熱﹐四肢無力﹐不思飲食﹐脈沈而緊﹐服來復﹑全眞及平胃散﹔重者六脈浮緊﹐頭痛發熱﹐吐逆﹑心下痞﹐服蓽澄茄散﹐來復﹑全眞而愈。若被庸醫轉下涼藥﹐重損脾气﹐變生他病﹐成虛勞臌脹泄瀉等證﹐急灸中脘五十壯﹐關元百壯﹐可保全生﹐若服涼藥速死。﹝內傷之證﹐飲食其一端也﹐又有勞倦鬱怒﹐憂悲思慮﹐喜樂驚恐﹐惡怒奇愁﹐皆由七情不以次入﹐直傷五臟﹐更有由房室跌撲而成內傷者﹐臨証之工﹐不可不察。﹞

卷中

霍亂

霍亂由於外感風寒﹐內傷生冷﹐致陰陽交錯﹐變成吐瀉﹐初起服珍珠散二錢卽愈﹐或金液丹百粒亦愈。如寒气入腹﹐搏於筋脈﹐致筋抽轉﹐卽以瓦燒熱﹐紙裹烙筋轉處﹐立愈。若吐瀉後﹐胃气大損﹐六脈沈細﹐四肢厥冷﹐乃眞陽欲脫。灸中脘五十壯﹐關元三百壯﹐六脈復生﹐不灸則死也。﹝霍亂之證﹐三焦失運﹐中土受傷。一時心疼腹痛﹐吐利頻作﹐揮霍撩亂﹐煩劇不寧。大法溫其三焦﹐調其中土﹐一劑可愈。至若厥冷無脈﹐非重用溫補不可﹐否則轉筋入腹而死。近世時醫不雲中暑﹐卽言痧發﹐禁用官料﹐竟事涼冰﹐刺其廉英﹐鍼其曲澤﹐以大泄其血﹐不知脾胃受傷﹐中焦之榮血已竭﹐而復大泄之﹐譬下井而投以石也。此種醫人罔顧人命﹐眞野狼心虎腹人耶﹗存救人之心者﹐當須體察。﹞

卷中

暑月傷食泄瀉

凡暑月飲食生冷太過﹐傷人六腑。傷胃則注下暴泄﹔傷脾則滑泄﹐米谷不化﹔傷大腸則瀉白﹐腸中痛﹐皆宜服金液丹﹑霹靂湯﹐三日而愈。不愈則成脾泄﹐急灸神闕百壯。﹝神闕恐是命關之誤。﹞《難經》𨿽言五泄﹐不傳治法﹐凡一應泄瀉﹐皆根據此法治之。

治驗一女人因泄瀉發狂言﹐六脈緊數﹐乃胃中積熱也。詢其丈夫﹐因喫胡椒﹑生薑太多﹐以致泄瀉﹐五日後發狂言﹐令服黃芩知母湯而愈。﹝平日恣啖炙爆﹐喜食椒姜﹐胃中積熱者﹐有此一證﹐臨證自明﹐然亦希遇。更有瀉脫津液﹐致舌胎漧燥﹐發熱神昏﹐譫妄不寧者﹐此脾胃大虛﹐法當溫補﹐若用寒涼﹐虛脫立見。﹞

卷中

痢疾

凡人多食生冷﹐濕熱傷其脾胃﹐致成痢疾。初起服如聖餅子﹐下積而愈﹔若無大便﹐止下赤膿者﹐乃胃有大熱傷血也﹐宜當歸芍藥湯﹑阿膠湯﹔若下白膿者﹐乃飲食冷物傷大腸也﹐服桃花湯﹑全眞丹而愈﹔若腹痛發熱昏睡﹐六脈洪數﹐純泄赤膿﹐乃熱气滯於腸胃也﹐名疳蠱痢﹐亦有錯服熱藥而得者﹐服黃連丸﹐甚者大通散。

﹝痢疾固當化積淸熱﹐香連﹑承气等方﹐用果得宜﹐何嘗不應手而愈﹖若涉脾胃虛寒﹐經脈內陷﹐三焦失運而致者﹐又不可不以溫補爲要也﹐蓋熱藥之誤﹐易於轉手﹐涼藥之誤﹐救治殊難。虛衷以應﹐臨證誤人自少。﹞

卷中

傷脾發潮熱

此因飲食失節﹐損及脾胃﹐致元气虛脫﹐令頭昏腳弱﹐四肢倦怠﹐心下痞悶﹐午後發熱﹐乃元气下入陰分也﹐服全眞丹﹑蓽澄茄散﹐三月而愈。若服滋陰降火涼藥﹐其病轉甚﹐若俗醫用下藥﹐致病危篤﹐六脈沈細﹐灸中脘五十壯﹐關元一百壯﹐可保﹐遲則脾气衰脫而死。﹝庸醫於此證﹐不知誤殺天下多少蒼生﹐而小兒爲甚。

午後發熱﹐不曰潮熱﹐便云陰虛﹔心下痞悶﹐不云食積﹐便云停痰。動輒寒涼﹐恣行消克﹐大人變爲虛脫﹐小兒轉爲脾風﹐而猶曰風暑難淸﹐痰熱爲害﹐及至垂斃﹐醫者云人力已竭﹐病家雲天數難挽﹐至死不悟﹐良可悲哉。﹞

卷中

嘔吐反胃

凡飲食失節﹐冷物傷脾﹐胃𨿽納受﹐而脾不能運﹐故作吐﹐宜二聖散﹑艸神丹﹐或金液丹。若傷之最重﹐再兼六欲七情有損者﹐則飲蓄於中焦﹐令人朝食暮吐﹐名曰番胃﹐乃脾气太虛﹐不能健運也﹐治遲則傷人。若用攻克﹐重傷元气立死﹐須灸左命關二百壯﹐服艸神丹而愈﹐若服他藥則不救。﹝嘔吐一證﹐先當審其所因﹐輕者二陳﹑平胃﹑藿香正气一劑可定﹔虛者六君﹑理中亦易爲力﹔惟重者﹐一時暴吐﹐厥逆汗出﹐稍失提防﹐躁脫而死﹐不可不知。至於番胃﹐𨿽屬緩證﹐治頗棘手﹐惟在醫者細心﹐病患謹攝﹐治以丹艾﹐庶可獲全﹐不然生者少矣。﹞

卷中

痞悶

凡飲食冷物太過﹐脾胃被傷﹐則心下作痞﹐此爲易治﹐宜全眞丹一服全好﹐大抵傷胃則胸滿﹐傷脾則腹脹。

腹脹者易治﹐宜艸神丹﹑金液﹑全眞﹑來復等皆可服﹐寒甚者姜附湯。此證庸醫多用下藥﹐致一時變生﹐腹大水腫﹐急灸命關二百壯﹐以保性命﹐遲則難救。﹝此證乃《內經》所謂陽蓄積病死之證﹐不可以誤治也。若腹脹﹐所謂藏寒生滿病是也﹐苟不重溫﹐危亡立至。﹞

治驗一人因暑月食冷物﹐以致胸腹脹悶欲死﹐服金液丹百丸﹐少頃加全眞丹百丸﹐卽有气下降而愈。﹝夏月伏陰在內﹐一切冷物在所禁食﹐若不愼﹐而致傷者﹐不重劑溫化﹐惡得不變。﹞

一小兒食生杏致傷脾﹐脹悶欲死﹐灸左命關二十壯卽愈﹐又服全眞丹五十丸。﹝生杏在大人尙不可食﹐況小兒乎﹗溫中藥內入些少麝香爲妙。﹞

一人每飯後飲酒﹐傷其肺气﹐致胸膈作脹﹐气促欲死﹐服鐘乳粉﹑五膈散而愈。若重者﹐灸中府穴亦好。服涼藥則成中滿難治矣。﹝酒後喫飯﹐中气不傷﹐若飯後飲酒﹐淸气濁亂﹐所以致脹。﹞

一人慵懶﹐飲食卽臥﹐致宿食結於中焦﹐不能飲食﹐四肢倦怠﹐令灸中脘五十壯﹐服分气丸﹑丁香丸卽愈。

﹝修養書云﹕飯後徐徐行百步﹐自然食毒自消磨。食後卽臥﹐食塡中宮﹐升降有乖﹐焉得不病。﹞

卷中

中暑

凡此病脈大而緩﹐其候飲食不減﹐起居如常﹐但時發煩熱﹐渴飲無度﹐此暑證也﹐易治﹐知母散一服便愈。

若煩熱困倦不食者﹐暑气傷胃也﹐服溫中湯藥卽愈。若服香薷﹑六一寒涼等劑﹐冰損胃气﹐多致變瘧痢泄瀉諸證﹐愼之。若暑气客於心包絡之經﹐令人譫言煩渴﹐欲飲冷水﹐小便祕澀﹐大便下赤水﹐當服阿膠丸﹑當歸芍藥湯而愈。若暑月飲食冷物﹐寒邪入客胃中﹐致腹中作痛﹐宜金液﹑艸神﹑全眞﹑來復等丹連二服便愈。若以涼藥下之﹐變爲中滿脾泄。若元气虛﹐早間行路﹐冷气入腹﹐令人心肚作痛﹐宜服金液丹或來復丹。凡暑月人多食冷物﹐若常服金液﹑全眞﹑來復﹑保元等丹﹐自然脾胃調和﹐飲食不傷﹐但少壯人須五日一次﹐恐熱上攻眼目也。

﹝中暑之證﹐原只尋常﹐苟渴飲無度﹐知母散可一服﹔若困倦不食﹐盒飯溫中﹔設暑客於心包絡﹐譫煩飲冷﹐溺澀便赤﹐淸心涼血﹐皆一劑可愈者。若今之醫家﹐將一切內傷虛寒之證﹐亦認爲暑﹐恣用寒涼﹐朝夕靡已﹐及變陰深冷脫﹐猶云暑邪內攻﹐病勢深重﹐難挽回矣。間遇明眼髙手﹐投以參附﹐猶且從中阻撓。洎投之有效﹐輒顏支飾﹕我原欲轉手﹐不謂渠意亦同。投之不效﹐讒言蜂起﹐一肩卸卻﹐罪歸參附。病家本不識病情﹐未免隨之怨悵﹐嗟﹗嗟﹗此種醫人﹐天良盡喪﹐予具熱腸﹐常遭此輩謗累﹐因書此以志慨。﹞

卷中

暑月脾燥病

凡夏月冷物傷脾﹐又兼暑气客之﹐則成燥病﹐令人發熱作渴不止﹐六脈弦大﹐乃火熱傷肺而津液不能上輸也﹐有脾胃之分。若發燥熱而能食者﹐熱在胃也﹐易治﹐服全眞丹﹑蓽澄茄散而愈。若發燥熱不進飲食﹐四肢倦怠﹐熱在脾也﹐爲重﹐服金液﹑艸神或來復等丹﹐五日而愈。如作暑治﹐下以涼藥﹐熱𨿽暫退﹐必變爲中滿﹑洞泄諸證。暑月發熱﹐務分虛實﹐六脈沈數﹐飲食如常者﹐爲實熱﹐服薄荷煎而愈﹔若六脈弦緊﹐減食倦怠者﹐爲虛熱﹐大忌寒涼﹐宜全眞﹑來復等丹而愈。﹝夏月發熱作渴﹐脈弦而大﹐誰肯不作暑治而不用寒涼者﹐不知暑熱燻蒸﹐耗人元气﹐元气旣傷﹐未有不渴。冷物傷脾﹐有乖輸灌﹔三焦失運﹐腠理不和﹐發熱作渴﹐自所不免。且六脈弦大﹐弦則爲減﹐大則爲虛﹐體驗果眞﹐一溫可解。今之醫家﹐專尙香薷﹑靑蒿﹑黃連﹑滑石等劑﹐變爲瀉泄﹐猶云協熱﹐及至虛脫﹐全然不覺。此由脈理未明﹐誤主作賊之誤也。﹞

凡夏月陰气在腹﹐又暑能傷人元气﹐更兼冰水冷物損其脾胃﹐皆不足證也。《局方》俱用香薷飲﹑白虎﹑益元﹑黃連解毒等劑﹐重傷元气﹐輕則變瘧痢﹑霍亂﹑泄瀉等證﹐重則成虛勞﹑中滿﹑注瀉等證。余常以保元﹑來復﹑全眞﹑金液﹑延壽﹑姜附湯等類治暑﹐百發百中﹐好生之士請嘗試之。

卷中

兩脇連心痛

此證由憂思惱怒﹐飲食生冷﹐醉飽入房﹐損其脾气﹐又傷肝气﹐故兩脇作痛。庸醫再用寒涼藥﹐重傷其脾﹐致變大病﹐成中滿﹑番胃而死。或因惱怒傷肝﹐又加靑陳皮﹑枳殼實等重削其肝﹐致令四肢羸瘦﹐不進飲食而死。治之正法﹐若重者﹐六脈微弱﹐羸瘦﹐少飲食﹐此脾气將脫﹐急灸左命關二百壯﹐固住脾气則不死﹐後服金液﹑全眞﹑來復等丹及蓽澄茄散隨證用之﹐自愈。﹝此證古法﹐在左爲肝木爲病﹐瘀血不消﹐惱怒所傷﹔在右則爲痰﹐爲飲﹐爲食積气滯﹐此皆標病易於治療。若宗气有乖﹐虛裏作楚﹐榮气失調﹐脾絡作痛﹐此非積漸溫養不愈。至若兩脇連心﹐痛如刀刺﹐此三陰受殞﹐逆於膈肓之間﹐非重用溫補不可。又肥气﹑息賁﹐此積在藏之募原﹐若泥古方﹐專於剝削﹐未有不死者也。﹞

卷中

消渴

此病由心肺气虛﹐多食生冷﹐冰脫肺气﹐或色欲過度﹐重傷於腎﹐致津不得上榮而成消渴。蓋腎脈貫咽喉﹐系舌本﹐若腎水枯涸﹐不能上榮於口﹐令人多飲而小便反少﹐方書作熱治之﹐損其腎元﹐誤人甚多。正書﹐春灸气海三百壯﹐秋灸關元二百壯﹐日服延壽丹十丸﹐二月之後﹐腎气復生。若服降火藥﹐臨時有效﹐日久肺气漸損﹐腎气漸衰﹐變成虛勞而死矣。此證大忌酒色﹐生冷硬物。若脾气有餘﹐腎气不足﹐則成消中病﹐脾實有火﹐故善食而消﹐腎气不足﹐故下部少力﹐或小便如疳。孫思邈作三焦積熱而用涼藥﹐損人不少。蓋脾𨿽有熱﹐而涼藥瀉之﹐熱未去而脾先傷敗。正法先灸關元二百壯﹐服金液丹一斤而愈。﹝消渴𨿽有上中下之分﹐總由於損耗津液所致﹐蓋腎爲津液之原﹐脾爲津液之本﹐本原虧而消渴之證從此致矣。上消者﹐《素問》謂之鬲消﹐渴而多飲﹐小便頻數。中消者《索問》謂之消中﹐消穀善饑﹐身體消瘦。下消者﹐《素問》謂之肺消﹐渴而便數有膏。飲一溲二﹔後人又謂之腎消﹐腎消之證則已重矣。若脈微而澀或細小﹐身體瘦瘁﹐溺出味甘者﹐皆不治之證也﹐大法以救津液﹐壯水火爲生。﹞

治驗一人頻飲水而渴不止﹐余曰﹕君病是消渴也﹐乃脾肺气虛﹐非內熱也。其人曰﹐前服涼藥六劑﹐熱𨿽退而渴不止﹐覺胸脇气痞而喘。余曰﹕前證止傷脾肺﹐因涼藥復損元气﹐故不能健運而水停心下也。急灸關元﹑气海各三百壯﹐服四神丹﹐六十日津液復生。方書皆作三焦猛熱﹐下以涼藥﹐殺人甚於刀劍﹐愼之。﹝津液受傷﹐不惟消渴﹐亦兼雜病﹐而誤用寒涼者不少﹐時醫以此殺人﹐而人不悟柰何。﹞

卷中

著惱病

此證方書多不載﹐人莫能辧﹐或先富後貧﹐先貴後賤﹐及暴憂暴怒﹐皆傷人五臟。多思則傷脾﹐多憂則傷肺﹐多怒則傷肝﹐多欲則傷心﹐至於憂時加食則傷胃。方書𨿽載內因﹐不立方法﹐後人遇此皆如虛證治之﹐損人性命。其證若傷肝脾則泄瀉不止﹐傷胃則昏不省人事﹐傷腎則成癆瘵﹐傷肝則失血筋攣﹐傷肺則咯血吐痰﹐傷心則顚冒﹐當先服姜附湯以散邪﹐後服金液丹以保脾胃﹐再詳其證而灸之。若脾虛灸中府穴各二百壯﹐腎虛灸關元穴三百壯﹐二經若實﹐自然不死。後服延壽丹﹐或多服金液丹而愈﹐涼藥服多﹐重損元气則死。﹝此證皆因七情所傷﹐五志之過﹐審其所因而調治之﹐庶無失誤。﹞

治驗一人年十五﹐因大憂大惱﹐卻轉脾虛﹐庸醫用五苓散及靑皮﹑枳殼等藥﹐遂致飲食不進﹐胸中作悶。余令灸命關二百壯﹐飲食漸進﹐灸關元五百壯﹐服姜附湯一二劑﹐金液丹二斤方愈﹐方書混作勞損﹐用溫平小藥誤人不少﹐悲夫﹗﹝大憂惱而得脾泄﹐醫用五苓﹑靑皮﹑枳殼﹐變尙如此﹐近有六脈虛脫﹐脾腎敗壞﹐猶云不妨而用此藥者﹐又庸醫中之隸也。﹞

卷中

頭暈

此證因冷痰聚於腦﹐又感風寒﹐故積而不散﹐令人頭旋眼暈﹐嘔吐痰涎﹐老年人宜服附子半夏湯﹐少壯人宜服半夏生薑湯。若用涼劑則臨時有效﹐痰愈凝而愈固﹐難以速效矣。﹝此卽所謂頭風證﹐故有冷痰聚腦﹐又感風寒之說﹐若頭暈則純屬於虛﹐蓋肝虛則血不上榮﹐肺虛則淸陽不運﹐腎虛則厥成顚疾﹐心虛則火炎浮越。

夫風虛痰火﹐間或有之﹐至於頭風虛證不少﹐不可不知。﹞

治驗一人頭風﹐發則旋暈嘔吐﹐數日不食。余爲鍼風府穴﹐向左耳入三寸﹐去來畱十三呼﹐病患頭內覺麻熱﹐方令吸气出鍼﹐服附子半夏湯永不發。華佗鍼曹操頭風﹐亦鍼此穴立愈。但此穴入鍼﹐人卽昏倒﹐其法向左耳橫下鍼﹐則不傷大筋﹐而無暈﹐乃《千金》妙法也。﹝此鍼法奇妙﹐須與髙手鍼家議之﹐方得無誤。﹞

一人起居如常﹐但時發頭痛﹐此宿食在胃脘也﹐服丁香丸十粒而愈。

卷中

厥證

《素問》云﹕五絡俱絕﹐形無所知﹐其狀若屍﹐名爲屍厥。由憂思驚恐﹐致胃气虛閉於中焦﹐不得上升下降﹐故昏冒彊直﹐當灸中脘五十壯卽愈。此證婦人多有之﹐小兒急慢驚風亦是此證﹐用藥無效﹐若用吐痰下痰藥卽死﹐惟灸此穴﹐可保無虞。令服來復丹﹑蓽澄茄散而愈。﹝厥證《經》言詳矣﹐屍厥不過厥証之一端﹐外有血厥﹑痰厥﹑煎厥﹑薄厥﹐總皆根气下虛之證﹐所謂少陰不至者厥也﹐又云內奪而厥﹐則爲喑痱﹐此腎虛也。﹞

治驗一婦人產後發昏﹐二目滯澀﹐面上發麻﹐牙關緊急﹐二手拘攣﹐余曰﹕此胃气閉也。胃脈挾口環唇﹐出於齒縫﹐故見此證。令灸中脘穴五十壯﹐卽日而愈。﹝產後血厥﹐倉公白薇散﹞

一婦人時時死去已二日矣﹐凡醫作風治之不效﹐灸中脘五十壯卽愈。

卷中

气脫

少年酒色太過﹐脾腎气虛﹐忽然脫气而死﹐急灸關元五百壯﹐服霹靂湯﹑姜附湯﹑金液丹久久而愈。此證須早治﹐遲則元气亦脫﹐灸亦無及矣。﹝更有血脫﹑神脫﹑精脫﹑津脫﹑液脫﹐若汗脫卽津液脫也。﹞

卷中

死脈見

此由少年七情六欲所損﹐故致晚年眞气虛衰﹐死脈見於兩手﹐或十動一止﹐或二十動一止﹐皆不出三年而死。又若屋漏﹑雀喙之類皆是死脈。灸關元五百壯﹐服延壽丹﹑保元丹六十日後﹐死脈方隱﹐此仙師不傳之妙法也。﹝雍正三年初冬﹐一董姓者﹐來求診脈。其脈﹐或二動一止﹐或七動一止﹐或十二動﹐或十七動一止﹐此心絕脈也。仲冬水旺﹐其何能生﹐姑定參﹑﹑茸﹑附﹑河車﹑臍帶﹑桂心﹑棗仁等方與之。服十劑﹐脈之歇止參差﹐不似前之有定數矣﹐又十劑而歇止少矣﹐又十劑六脈如常矣。噫﹗不可謂藥之無功也﹐且知治早﹐𨿽不用丹艾﹐亦有可生全者。﹞

卷中

腰痛

老年腎气衰﹐又兼風寒客之﹐腰髖髀作痛﹐醫作風痺走痛﹐治用宣風散﹑趁痛丸﹐重竭眞气﹐誤人甚多。

正法服姜附湯散寒邪﹐或全眞丹﹐灸關元百壯﹐則腎自堅牢﹐永不作痛﹐須服金液丹﹐以壯元陽﹐至老年不發。

﹝老年腰痛而作風气痺證治者﹐多致大害﹐卽使風痺﹐重用溫補亦能散去。﹞

卷中

中風人气虛中滿

此由脾腎虛憊不能運化﹐故心腹脹滿﹐又气不足﹐故行動則胸髙而喘。切不可服利气及通快藥﹐令人气愈虛﹐傳爲脾病﹐不可救矣。宜金液丹﹑全眞丹﹐一月方愈。重者﹐灸命關﹑關元二百壯。﹝腎虛則生气之原乏﹐脾虛則健運之力微﹐气虛中滿之證作矣。又《內經》謂藏寒生滿病﹐醫人知此不行剝削﹐重劑溫補﹐爲變者少矣。﹞

卷中

老人兩脇痛

此由胃气虛積而不通﹐故脇下脹悶﹐切不可認爲肝气﹐服削肝寒涼之藥﹐以速其斃。服艸神﹑金液十日﹐重者灸左食竇穴﹐一灸便有下气而愈﹐再灸關元百壯更佳。﹝老人與病後及體虛人兩脇作痛﹐總宜以調理肝脾﹐更須察其兼證有無虛實﹐治頗不易。﹞

治驗一人脾气虛﹐好食冷物不消﹐常覺口中出敗卵臭﹐服艸神丹卽愈。若服全眞﹑金液亦效。﹝脾胃旣爲食所傷﹐不可再施消克﹐惟治以溫化﹐則自健運矣。﹞

一人脾气虛﹐致積气畱於脇下﹐兩肋常如流水﹐多服艸神丹而愈。﹝脾虛致積﹐當用溫行﹐水流脇下﹐更仗溫化。﹞

卷中

疝气

由於腎气虛寒﹐凝積下焦﹐服艸神丹﹐灸气海穴自愈。﹝此證《內經》論五臟皆有﹐而後人以病由於肝﹐先生言因腎气虛寒﹐總不若丹艾之妙。﹞

卷中

吞酸

凡人至中年﹐脾气虛弱﹐又傷生冷硬物﹐不能營運﹐蘊積中焦﹐久之變爲郁火﹑停疾﹐故令噫气﹐久則成中滿﹑腹脹之證。須服艸神丹﹑全眞丹﹑金液丹皆可。﹝吞酸爲病𨿽微﹐致害非淺﹐苟不愼節飲食﹐戒謹房幃﹐久久無不變成臌脹。﹞

卷中

脾瘧

凡瘧病由於暑月多喫冰水冷物﹐傷其脾胃﹐久而生痰﹐古今議論皆差﹐或指暑邪﹐或分六經﹐或云邪崇﹐皆謬說也。但只有脾胃之分﹐胃瘧易治﹐脾瘧難調。或初起一日一發﹐或間日一發﹐乃陽明證也。淸脾飲﹑截瘧丹皆可。若二三日一發﹐或午後發﹐綿延不止者﹐乃脾瘧也。此證若作尋常治之﹐誤人不少。正法當服全眞﹑艸神﹑四神等丹﹐若困重日久﹐肌膚漸瘦﹐飲食減少﹐此爲最重﹐可灸左命關百壯﹐自愈。窮人艱於服藥﹐只灸命關亦可愈。凡久瘧止灸命關﹐下火便愈﹐實祕法也。﹝脾瘧原屬正虛﹐治得其法﹐應手卽愈﹐而世人竟尙柴胡﹐攻多補少﹐不知元气旣虛﹐又拔其本﹐以致耽延時日﹐變端百出﹐先生灸法﹐實可宗主。﹞

治驗一人病瘧月餘﹐發熱未退﹐一醫與白虎湯﹐熱愈甚。余曰﹕公病脾气大虛﹐而服寒涼﹐恐傷脾胃。病患云﹕不服涼藥﹐熱何時得退。余曰﹕《內經》云瘧之始發﹐其寒也﹐烈火不能止﹔其熱也﹐冰水不能遏。當是時﹐良工不能措其手﹐且扶元气﹐待其自衰。公元气大虛﹐服涼劑退火﹐吾恐熱未去﹐而元气脫矣。因爲之灸命關﹐才五七壯﹐脇中有气下降﹐三十壯全愈。﹝久瘧而用白虎﹐眞所謂盲人說瞎話也。繆仲醇一代名醫﹐論多出此﹐竊所未解。予觀《廣筆記》﹐疑其所學﹐全無巴鼻﹐至於《本艸經疏》﹐設立許多禁忌﹐令後人疑信相半﹐不敢輕用﹐爲患匪細。﹞

卷中

胃瘧

《素問》論瘧而無治法﹐《千金》𨿽傳治法﹐試之無效。凡人暑月過啖冷物﹐輕則傷胃﹐重則傷脾。若初起先寒後熱﹐一日一發﹐乃胃瘧也﹐易治。或吐﹐或下﹐不過十日而愈。扁鵲正法﹐服四神丹﹐甚者灸中脘穴三十壯愈。﹝此證感淺病輕﹐人多忽略。雍正三年﹐秋冬之交﹐人皆病此﹐重劑溫補﹐或可幸免﹐投藥少瘥﹐立見冰脫。用淸解小柴胡者﹐皆不能起﹐寧紹之人﹐死者比比﹐以其溺用寒涼﹐𨿽一誤再誤﹐而終不悟也。﹞

卷中

邪祟

此證皆由元气虛弱﹐或下元虛憊﹐憂恐太過﹐損傷心气﹐致鬼邪乘虛而入﹐令人昏迷﹐與鬼交通。當服睡聖散﹐灸巨闕穴二百壯﹐鬼气自滅﹐服姜附湯而愈。﹝邪祟烏能著人﹐人自著之耳。果立身正直﹐心地光明﹐不負君親﹐無慚屋漏﹐鬼神欽敬不遑﹐何邪祟之敢乘哉﹐惟其陰幽偏頗﹐卑昏柔之輩﹐多能感此﹐有似邪祟之附著﹐究非邪祟也。蓋由人之藏气受傷而神魂失守。故肝臟傷則意不寧﹐而白衣人來搏擊﹔心臟傷則神不安﹐而黑衣人來毀傷﹔脾臟傷則意有不存﹐而靑衣人來毆辱﹔肺臟傷則魄不守﹐而紅衣人來淩轢﹔腎臟傷則志多猶疑﹐而黃衣人來斥辱。此皆神气受傷﹐以致妄有聞見﹐不覺其見乎四體﹐發乎語言﹐而若有邪祟所附也。正法惟有安其神魂﹐定其志魄﹐審其何髒之虛而補之﹐何髒之乘而制之可也。﹞

治驗一婦人因心气不足﹐夜夜有少年人附著其體﹐診六脈皆無病﹐余令灸上脘穴五十壯。至夜鬼來﹐離牀五尺不能近﹐服姜附湯﹑鎭心丹五日而愈。

一貴人妻爲鬼所著﹐百法不效。有一法師書天醫符奏玉帝亦不效。余令服睡聖散三錢﹐灸巨闕穴五十壯﹐又灸石門穴三百壯﹐至二百壯﹐病患開眼如故﹐服姜附湯﹑鎭心丹五日而愈。

一婦人病虛勞﹐直气將脫﹐爲鬼所著﹐余用大艾火灸關元﹐彼難忍痛﹐乃令服睡聖散三錢﹐復灸至一百五十壯而醒。又服又灸﹐至三百壯﹐鬼邪去﹐勞病亦瘥。

卷中

怔忡

凡憂思太過﹐心血耗散﹐生冷硬物損傷脾胃﹐致陰陽不得升降﹐結於中焦﹐令人心下恍惚﹐當以來復丹﹑金液丹﹑蓽澄茄散治之。若心血少者﹐須用獨骸大丹﹐次則延壽丹亦可。﹝憂思之傷﹐怔忡之本證﹔飲食之傷﹐怔忡之兼證﹐微有虛實之殊。審證施治﹐自然無誤。﹞

卷中

心痛

皆由郁火停痰而作﹐飲食生冷塡於陽明﹑太陰分野﹐亦能作病﹐宜全眞丹。若胃口寒甚﹐全眞丹或姜附湯不愈﹐灸中脘七十壯。若脾心痛發而欲死﹐六脈尙有者﹐急灸左命關五十壯而蘇﹐內服來復丹﹐蓽澄茄散。若時痛時止﹐吐淸水者﹐乃蛔攻心包絡也﹐服安虫散。若卒心痛﹐六脈沈微﹐汗出不止﹐爪甲靑﹐足冷過膝﹐乃眞心痛也﹐不治。﹝心爲一身之主宰﹐一毫不可犯﹐處正無偏﹐豈宜受病。凡痛非心痛﹐乃心之包絡痛與脾痛﹑胃痛﹑膈痛耳。審其所因﹑所客﹐或气﹑或痰﹐𨿽有九種之分﹐虛實之異﹑大槪虛者爲多﹐屬實者間亦有之﹐審察而治﹐庶無差錯。﹞

卷中

痺病

風寒濕三气合而爲痺﹐走注疼痛﹐或臂腰足膝拘攣﹐兩肘牽急﹐乃寒邪湊於分肉之間也﹐方書謂之白虎歷節風。治法於痛處灸五十壯﹐自愈﹐湯藥不效﹐惟此法最速。若輕者不必灸﹐用艸烏末二兩﹑白面二錢﹐醋調熬成稀糊﹐攤白布上﹐乘熱貼患處﹐一宿而愈。﹝痺者﹐气血凝閉而不行﹐畱滯於五臟之外﹐合而爲病。又邪入於陰則爲痺﹐故凡治痺﹐非溫不可﹐方書皆作實治﹐然屬虛者亦頗不少。﹞

卷中

神癡病

凡人至中年﹐天數自然虛衰﹐或加妄想憂思﹐或爲功名失志﹐以致心血大耗﹐癡醉不治﹐漸至精气耗盡而死﹐當灸關元穴三百壯﹐服延壽丹一斤。此證尋常藥餌皆不能治﹐惟灸艾及丹藥可保無虞。﹝此乃失志之證﹐有似癡呆﹐或如神祟﹐自言自笑﹐神情若失﹐行步若聽﹐非大遂其志不能愈﹐故愈者甚少。﹞

治驗一小兒因觀神戲受驚﹐時時悲啼如醉﹐不食已九十日﹐危甚﹐令灸巨闕五十壯﹐卽知人事﹐曰﹕適間心上有如火滚下﹐卽好。服鎭心丸而愈。﹝驚則神無所倚﹐痰涎入客包絡﹐宮城受傷﹐心不安寧﹐故肺气來乘﹐而虛火上蒸。灸法之妙﹐愈於緩驚錠﹑抱龍丸多矣。﹞

一人功名不遂﹐神思不樂﹐飲食漸少﹐日夜昏默已半年矣﹐諸醫不效。此病藥不能治﹐令灸巨闕百壯﹑關元二百壯﹐病減半﹔令服醇酒一日三度﹐一月全安。蓋醺酣忘其所慕也。﹝失志不遂之病﹐非排遣性情不可﹐以灸法操其要﹐醉酒陶其情﹐此法妙極。﹞

卷中

下注病

貧賤人久臥濕地﹐寒邪客於腎經﹐又兼下元虛損﹐寒濕下注﹐血脈凝滯﹐兩腿粗腫﹐行步無力﹐漸至大如瓜瓠。方書皆以消濕利水治之﹐損人甚多﹐令灸湧泉﹑三里﹑承山各五十壯卽愈。﹝俗名蘇木腿﹐形狀怪異可畏﹐終身之疾﹐鮮有愈者﹐先生灸法﹐未知驗否。﹞

卷中

腳气

下元虛損﹐又久立濕地﹐致寒濕之气﹐客於經脈﹐則雙足腫痛﹐行步少力。又暑月冷水濯足﹐亦成幹香港腳﹐發則連足心﹑腿﹐腫痛如火烙﹐或發熱﹑惡寒。治法灸湧泉穴﹐則永去病根﹐若不灸﹐多服金液丹亦好。平常藥臨時有效﹐不能全除。其不能行步者﹐灸關元五十壯。大忌涼藥﹐泄傷腎气﹐變爲中滿﹑腹脹而死。久患香港腳人﹐濕气上攻﹐連兩脇﹑腰腹﹑肩臂拘攣疼痛﹐乃腎經濕盛也。服宣風丸五十粒﹐微下而愈。然審果有是證者可服﹐若虛人斷不可輕用。﹝香港腳壅疾﹐言邪气壅滯於下﹐有如痺証之閉而不行。但此證發則上衝心胸﹐嘔吐﹑煩悶﹐甚爲危險﹐卽《內經》所謂厥逆是也。輕者﹐疏通經脈﹐解散寒濕﹐調其陰陽﹐和其血气﹐亦易於治。如蘇梗﹑腹皮﹑木瓜﹑檳榔﹑蒼術﹑獨活等藥﹐皆可用也。其甚者憎寒﹑壯熱﹑气逆﹑嘔吐﹑筋急入腹﹐悶亂欲絕﹐此邪衝入腹﹐危險更甚﹐非重用溫化不可﹐如茱萸﹑姜附等藥﹐宜皆用之。至如剝削過度﹐脈微欲絕﹐變成虛寒﹐往往不起﹐不可謂壅疾而不利於補也。﹞

治驗一人患香港腳﹐兩骨連腰﹐日夜痛不可忍﹐爲灸湧泉穴五十壯﹐服金液丹五日全愈。﹝此證有似痛痺。﹞

一女人患香港腳﹐忽手足徧身拘攣疼痛﹐六脈沈大﹐乃胃气盛也﹐服宣風丸三十粒﹐泄去而愈。﹝此證須細審的確﹐方可用。﹞

卷中

足痿病

凡腰以下腎气主之﹐腎虛則下部無力﹐筋骨不用﹐可服金液丹﹐再灸關元穴﹐則腎气復長﹐自然能行動矣。

若腎气虛脫﹐𨿽灸無益。﹝此證《內經》皆言五臟虛熱﹐故後人有補陰虎潛﹑金剛﹑地黃等丸。東垣又作濕熱﹐而以潛行散爲治痿妙藥﹐然不可泥也。虛寒之證亦頗不少﹐臨證審詳﹐自有分曉。﹞

治驗一老人腰腳痛﹐不能行步﹐令灸關元三百壯﹐更服金液丹彊健如前。

卷中

黃疸

暑月飲食冷物﹐損傷脾腎。脾主土﹐故見黃色﹐又脾气虛脫﹐濁气停於中焦﹐不得升降﹐故眼目徧身皆黃﹐六脈沈緊。宜服艸神丹﹐及金液﹑全眞﹑來復之類﹐重者灸食竇穴百壯﹐大忌寒涼。﹝此證第一要審陰陽﹐陽黃必身色光明﹐脈來洪滑﹐善食發渴﹐此皆實證﹐淸濕熱利小便可愈﹐若身熱脈浮亦可發表。陰黃則身色晦暗﹐神思困倦﹐食少便溏。

脈來無力﹐重用溫補﹐則小便長而黃白退﹐若誤作陽黃治之﹐爲變非細。又一種膽黃證﹐因大驚卒恐﹐膽傷而汁泄於外﹐爲病最重﹐惟覺之早﹐而重用溫補者﹐尙可挽回。﹞

治驗一人徧身皆黃﹐小便赤色而澀﹐灸食竇穴五十壯﹐服姜附湯﹑全眞丹而愈。

卷中

黑疸

由於脾腎二經﹐縱酒貪色則傷腎﹐寒飲則傷脾﹐故兩目徧身皆黃黑色﹐小便赤少﹐時時腸鳴﹐四肢困倦﹐飲食減少﹐六脈弦緊﹐乃成腎癆。急灸命關三百壯﹐服艸神丹﹑延壽丹而愈﹐若服涼藥必死。

卷中

便閉

老人气虛及婦人產後少血﹐致津液不行﹐不得通流﹐故大便常結﹐切忌行藥﹐是重損其陰也。止服金液丹﹐久久自潤﹐或潤腸丸亦可。又大小便主腎﹐腎開竅於二陰﹐能營運津液﹐若腎气虛則二便皆不通﹐亦服金液丹﹐腎气壯則大小便自利矣。﹝有陳姓鹽商﹐年七十六矣。春時患中風脫證﹐重劑參附二百餘服﹐獲痊。至十月大便閉結不行﹐日登廁數十次﹐冷汗大出﹐面靑肢厥。一馬姓醫﹐用滋補劑﹐入生大黃三錢。予深以爲不可﹐戒之曰﹕老年脫後﹐幸參附救全﹐不能安養﹐過於思慮﹐以致津液枯竭﹐傳送失宜。惟可助气滋津﹐佐以溫化﹐自然流通﹐何事性急﹐以速其變。若一投大黃﹐往而不返﹐恐難於收功矣﹐姑忍二三日勢當自解。病者怪予遲緩﹐口出怨咎之辭。至次日不得已﹐用人參二兩﹑蓯蓉一兩﹑當歸五錢﹑松柏仁各五錢﹑附子三錢﹑升麻四錢﹐煎服﹔外用綠礬一斤入圊桶﹐以滚水沖入﹐扶其坐上﹐一刻而通。﹞

卷中

溺血

凡膏粱人﹐火熱內積﹐又多房勞﹐眞水旣涸﹐致陰血不靜﹐流入膀胱﹐從小便而出。可服延壽丹﹐甚者灸關元。若少壯人﹐只作火熱治之﹐然在因病制宜。﹝火熱爲積﹐實證也﹐一劑寒涼可解﹔房勞傳腎﹐虛證也﹐非溫補不可。審證而治﹐大有分別。﹞

卷中

淋證

此由房事太過﹐腎气不足﹐致包絡凝滯﹐不能通行水道則成淋也﹐服檳榔湯﹑鹿茸丸而愈。若包絡閉澀﹐則精結成砂子﹐從莖中出﹐痛不可忍﹐可服保命丹﹐甚者灸關元。﹝淋濁之證﹐古人多用寒涼釐淸通利之品﹐然初起則可﹐久而虛寒﹐又當從溫補一法。﹞

卷中

腸癖下血

此由飲食失節﹐或大醉大飽﹐致腸胃橫解﹐久之冷積於大腸之間﹐致血不流通﹐隨大便而出﹐病𨿽尋常﹐然有終身不愈者。庸醫皆用涼藥止血﹐故連綿不已。蓋血愈止愈凝﹐非艸木所能治也。正法﹕先灸神闕穴百壯﹐服金液丹十兩﹐日久下白膿﹐乃病根除也。﹝《經》云﹕陰絡傷則血內溢﹐血內溢則後血。治此之法﹐總在別其脈之彊弱﹐色之鮮暗﹐該淸﹑該溫﹐愈亦不難。若不愼飲食﹐恣縱酒色﹐斷不能愈矣。﹞

卷下

陰莖出膿

此由酒色過度﹐眞气虛耗﹐故血化爲膿﹐令人漸漸羸瘦﹐六脈沈細。當每日服金液丹﹑霹靂湯﹐外敷百花散。五六日﹐腹中微痛﹐大便滑﹐小便長。忌房事﹐犯之復作。若灸關元二百壯﹐則病根去矣。﹝遺滑淋濁﹐無不由酒色之過﹐至於血出﹐可謂劇矣。又至化血爲膿﹐則腎虛寒而精腐敗﹐非溫補不可。更須謹戒﹐若仍不愼﹐必致泄气而死。﹞

卷下

腸癰

此由膏粱飲酒太過﹐熱積腸中﹐久則成癰﹐服當歸建中湯自愈。若近肛門者﹐用鍼刺之﹐出膿血而愈。

﹝此證身皮甲錯﹐腹皮急脹如腫﹐甚者腹脹大﹐轉有水聲﹐或繞臍生瘡﹐若臍間出膿者不治。大法以口�爲主﹐若膿成���而殞。﹞

卷下

腸痔

此由酒肉飲食太過﹐致經脈解而不收﹐故腸裂而爲痔。服金液丹可愈﹐外取鼠腐﹝當是婦字﹞虫十枚﹐研爛攤紙上貼之﹐少刻痛止。若老人患此﹐須灸關元二百壯﹐不然腎气虛﹐毒瓦斯下注﹐則難用藥也。﹝凡系咳嗽吐血後﹐大腸並肺虛極﹐而熱陷於大腸﹐多難收功﹐若專於治痔﹐而罔顧本原﹐未有不致斃者。﹞

卷下

膏肓病

人因七情六欲﹐形寒飲冷﹐損傷肺气﹐令人咳嗽﹐胸膈不利﹐惡寒作熱﹐可服全眞丹。若服冷藥﹐則重傷肺气﹐令人胸膈痞悶﹐昏迷上奔﹐口中吐冷水﹐如含冰雪﹐四肢困倦﹐飲食漸減﹐此乃冷气入於肺中﹐侵於膏肓﹐亦名冷勞。先服金液丹﹐除其寒气﹐再用姜附湯十日可愈﹐或服五膈散﹑撮气散﹐去肺中冷气﹐重者灸中府三百壯可愈。﹝形寒飲冷之傷﹐初起原不甚深重﹐醫人不明此證﹐誤與涼藥﹐積漸冰堅﹐致成膏肓之疾。及至气奔吐冷﹐寒熱無已﹐不思轉手溫補﹐仍與以滋陰退熱等劑﹐以致不起﹐非是病殺﹐乃醫殺也。﹞

治驗有一人暑月飲食冷物﹐傷肺气﹐致咳嗽胸膈不利﹐先服金液丹百粒﹐泄去一行﹐痛減三分﹐又服五膈散而安。但覺常發﹐後五年復大發﹐灸中府穴五百壯﹐方有極臭下气難聞﹐自後永不再發。﹝世醫不審病因﹐動云暑月熱气傷肺﹐一派寒涼﹐致水气不消﹐變成大病。﹞

卷下

噎病

肺喜暖而惡寒﹐若寒气入肺或生冷所傷﹐又爲庸醫下涼藥冰脫肺气﹐成膈噎病。覺喉中如物塞﹐湯水不能下﹐急灸命關二百壯﹐自然肺气下降而愈。﹝噎病之多死者﹐皆由咽中堵塞﹐飲食不進﹐醫人畏用熱藥﹐多用寒涼潤取其滋補﹐焉能得生﹐用先生灸法甚妙﹐柰人不能信用﹐何哉。﹞

又有肺寒一證﹐令人頭微痛﹐多淸涕﹐聲啞﹐惡寒﹐肩背拘攣﹐脈微浮緊﹐當服華蓋散﹐重則姜附湯﹐忌冷物。此證不可誤認作癆證治﹐故表而出之。﹝肺寒之證﹐世醫不識﹐不能用溫散﹐但用桑皮﹑貝母﹑麥冬﹑玉竹等味壅住寒邪﹐做成弱證者多矣。﹞

卷下

咳嗽

咳嗽多淸涕者﹐肺感風寒也﹐華蓋散主之。若外感風寒﹐內傷生冷﹐令人胸膈作痞﹐咳而嘔吐﹐五膈散主之。咳嗽煩躁者﹐屬腎﹐石膏丸主之。大凡咳嗽者﹐忌服涼藥﹐犯之必變他證﹐忌房事﹐恐變虛勞。久咳而額上汗出﹐或四肢有時微冷﹐間發熱困倦者﹐乃勞咳也。急灸關元三百壯﹐服金液丹﹐保命丹﹐姜附湯﹐須早治之﹐遲則難救。﹝治咳嗽之法﹐若如先生因證制宜﹐焉有癆瘵不治之患﹐無如醫者輒以芩知桑杏爲要藥﹐致肺气冰伏﹐脾腎虛敗﹐及至用補又不過以四君﹑六味和平之劑﹑和平之藥與之﹐所謂養殺而已。﹞

卷下

咳病

此證方書名爲哮喘﹐因天寒飲冷﹐或過食鹽物﹐傷其肺气﹐故喉常如風吼聲﹐若作勞則气喘而滿。須灸天突穴五十壯﹐重者灸中脘穴五十壯﹐服五膈散﹐或研蚯蚓二條﹐醋調服立愈。﹝哮證遇冷則作﹐逢勞則甚﹐審治得當﹐愈亦不難﹐然少有除根者﹐先生此法甚妙﹐請嘗試之。﹞

卷下

失血

凡色欲過度﹐或食冷物太過﹐損傷脾肺之气﹐故令人咯血。食前服鐘乳粉﹑金液丹﹐食後服阿膠散而愈。

若老年多於酒色﹐損傷脾气則令人吐血﹐損傷腎气則令人瀉血﹐不早治多死。當灸關元三百壯﹐服姜附湯﹑金液丹自愈。傷肺气則血從鼻出﹐名曰肺衄﹐乃上焦熱气上攻也。服金液丹或口含冷水﹐以郁金末調塗項後﹐及鼻柱上。凡肺衄不過數杯﹐如出至升斗者﹐乃腦漏也。﹝當作腦衄爲是。﹞由眞气虛而血妄行﹐急鍼關元三寸﹐畱二十呼立止﹐再灸關元二百壯﹐服金液丹﹑艸神丹可保。﹝失血之證﹐世人所畏﹐而醫人亦多縮手﹐其畏者爲殞命之速﹐而成癆瘵之易﹐縮手者﹐恐不識其原﹐而脫體之難。

不知能究其原﹐察其因﹐更觀其色﹐辧其脈﹐或起於形體之勞﹐或成於情志之過﹐由於外感者易治﹐出於內傷者難痊。絡脈與經隧有異﹐經隧重而絡脈輕﹔肝脾與肺腎不同﹐肺腎難而肝脾易。苟不訛其治法﹐𨿽重難亦可挽回﹐惟在辧別其陰陽﹐權衡其虛實﹐溫淸補瀉﹐各得其宜。不可畏其炎焰﹐專尙寒涼﹐逐漸消伐其生气﹐而致不可解者比比矣。﹞

治驗一人患腦衄﹐日夜有數升﹐諸藥不效。余爲鍼關元穴﹐入二寸畱二十呼﹐問病患曰﹕鍼下覺熱否﹖曰﹕熱矣。乃令吸气出鍼﹐其血立止。

一法治鼻衄與腦衄神方﹐用赤金打一戒指﹐帶左手無名指上﹐如發作時﹐用右手將戒指捏緊﹐箍住則衄止矣。

卷下

腎厥

凡人患頭痛﹐百藥不效者﹐乃腎厥。服石膏丸﹑黑錫丹則愈﹐此病多酒多色人則有之。

﹝《經》云﹕厥成爲巓疾﹐又云﹕少陰不至者厥也。頭痛之證﹐腎虛者多﹐若用他藥﹐斷難奏效﹐惟大溫補爲是﹐溫補不效其丹艾乎。﹞

治驗一人因大惱悲傷得病﹐晝則安靜﹐夜則煩﹐不進飲食﹐左手無脈﹐右手沈細﹐世醫以死證論之。余曰﹕此腎厥病也。因寒气客脾腎二經﹐灸中脘五十壯﹐關元五百壯﹐每日服金液丹﹑四神丹。至七日左手脈生﹐少頃﹐大便下靑白膿數升許﹐全安。此由眞气大衰﹐非藥能治﹐惟艾火灸之。﹝此證非灸法不愈﹐非丹藥不效﹐二者人多不能行﹐醫人僅用泛常藥以治﹐其何能生。﹞

卷下

脾勞

人因飲食失節﹐或吐瀉﹑服涼藥致脾气受傷﹐令人面黃肌瘦﹐四肢困倦﹐不思飲食﹐久則肌肉瘦盡﹐骨立而死。急灸命關二百壯﹐服艸神﹑金液﹐甚者必灸關元。﹝先天之原腎是也﹐後天之本脾是也。人能於此二髒﹐謹攝調養﹐不使有乖﹐自然臟腑和平﹐經脈營運﹐榮衛貫通﹐气血流暢﹐又何勞病之有﹖病至於勞則已極矣﹐非重溫補何由得生。虞範溪彊立五勞之證﹐所用皆系溫平涼劑﹐以此災梨禍棗﹐實是貽害後人。﹞

卷下

腎勞

夫人以脾爲母﹐以腎爲根﹐若房事酒色太過則成腎勞﹐令人面黑耳焦﹐筋骨無力。灸關元三百壯﹐服金液丹可生﹐遲則不治。

卷下

頭痛

風寒頭痛則發熱﹑惡寒﹑鼻塞﹑肢節痛﹐華蓋﹑五膈﹑消風散皆可主。若患頭風兼頭暈者﹐刺風府穴﹐不得直下鍼﹐恐傷大筋﹐則昏悶。向左耳橫紋鍼下﹐入三四分﹐畱去來二十呼﹐覺頭中熱麻是效。若風入太陽則偏頭風﹐或左或右﹐痛連兩目及齒﹐灸腦空穴二十一壯﹐其穴在腦後入髮際三寸五分﹐再灸目窗二穴﹐在兩耳直上一寸五分﹐二十一壯﹐左痛灸左﹐右痛灸右。﹝頭風之病﹐證候多端﹐治得其法者殊少﹐致爲終身痼疾﹐先生刺灸二法甚妙﹐無如醫者不知﹐病者畏痛柰何。﹞

卷下

眼病

肝經壅熱上攻﹐致目生昏翳﹐先服洗肝散數劑﹐後服撥雲散﹐其翳自去。若老年人腎水枯涸﹐不能上榮於目﹐致雙目昏花﹐漸至昏暗﹐變爲黃色﹐名曰內障﹐服還睛丹﹐半月目熱上攻﹐勿懼。此乃腎气復生﹐上朝於目也。如覺熱﹐以手掌揉一番﹐光明一番﹐一月間﹐光生復舊矣。﹝眼科用藥﹐不循紀律﹐只用一派發散寒涼﹐所謂眼垃圾是也。倘能盡如先生之法而行之﹐天下喪明者少矣。﹞

治驗余家女婢﹐忽二目失明﹐視之又無暈翳﹐細思此女﹐年少精气未衰﹐何緣得此證﹐良由性急多怒﹐有傷肝臟﹐故經脈不調而致﹐遂與密蒙花散一料﹐如舊光明矣。﹝病有萬變﹐醫止一心﹐綫索在手﹐頭緒逼淸﹐何懼病體之多端﹐不愁治療之無術。﹞

卷下

夢泄

凡人夢交而不泄者﹐心腎气實也﹔夢而卽泄者﹐心腎气虛也。此病生於心腎﹐非藥可治。當用紙撚長八寸﹐每夜緊系陰囊﹐天明解之﹐自然不泄。若腎气虛脫﹐寒精自出者﹐灸關元六百壯而愈。若人一見女子精卽泄者﹐乃心腎大虛也﹐服大丹五兩﹐甚者灸巨門五十壯。﹝仲景云﹕陰寒精自出﹐酸削不能行。可知精之不固﹐由於陽之不密。先生云﹕腎气虛脫﹐寒精自出﹐則溫補下元爲得法矣。世醫苟明此理﹐以治遺精﹐必不專事寒涼﹐而治人夭枉矣。﹞

卷下

奔豚

此由腎气不足﹐又兼濕气入客小腸﹐連臍發痛﹐或上或下﹐若豚之奔﹐或痛連外腎成疝气者﹐服塌气散﹑茱萸丸﹑金鈴子丸或蟠蔥散。﹝奔豚與疝不同﹐混淆不得﹐從小腹而上﹐抵心者﹐奔豚也﹔從少腹而上逆臍﹐HT气與橫弦﹐HT疝也﹔從陰囊而上衝心膈﹐痛欲死者﹐衝疝也﹔從少腹而下連腎區者﹐小腸與狐疝也。是有差別﹐不可不審。﹞

卷下

肺膈痛

此證因肺虛﹐气不下降﹐寒气凝結﹐令人胸膈連背作痛﹐或嘔吐冷酸水﹐當服五膈散自愈。﹝此證治若失宜﹐久久必成膈證。﹞

卷下

骨縮病

此由腎气虛憊﹐腎主骨﹐腎水旣涸則諸骨皆枯﹐漸至短縮﹐治遲則死。須加灸艾﹐內服丹附之藥﹐非尋常艸木藥所能治也﹐﹝凡人年老﹐逐漸矬矮﹐其猶骨縮之病乎。﹞

治驗一人身長五尺﹐因傷酒色﹐漸覺肌肉消瘦﹐予令灸關元三百壯﹐服保元丹一斤﹐自後大便滑﹐小便長﹐飲食漸加﹐肌肉漸生﹐半年如故。﹝此自消瘦﹐與骨縮有間﹐不知何緣附此﹐中間疑有缺文。﹞

卷下

手顫病

四肢爲諸陽之本﹐陽气盛則四肢實﹐實則四體輕便。若手足顫搖不能持物者﹐乃眞元虛損也。常服金液丹五兩﹐姜附湯自愈。若灸關元三百壯則病根永去矣。﹝手足顫搖﹐終身痼疾﹐若傷寒初起如是者﹐多難治。若過汗傷營而致者﹐宜以重劑扶陽﹐加以神气昏亂者﹐亦不治。﹞

卷下

老人便滑

凡人年少﹐過食生冷硬物麵食﹐致冷气積而不流﹐至晚年脾气一虛﹐則脇下如水聲﹐有水气則大便隨下而不禁﹐可服四神丹﹑姜附湯﹐甚者灸命關穴。此病須早治﹐遲則多有損人者。又脾腎兩虛﹐則小便亦不禁﹐服艸神丹五日卽可見效。﹝老人大便不禁﹐溫固灸法爲妥﹐若連及小便而用艸神丹﹐中有朱砂﹑琥珀﹐恐非其宜。﹞

卷下

老人口漧气喘

老人脾虛則气逆衝上逼肺﹐令人動作便喘﹐切不可用削气苦寒之藥﹐重傷其脾﹐致成單腹脹之證。可服艸神丹﹑金液丹﹑姜附湯而愈﹐甚者灸關元穴。腎脈貫肺系舌本﹐主營運津液﹐上輸於肺﹐若腎气一虛﹐則不上榮﹐故口常漧燥﹐若不早治﹐死無日矣。當灸關元五百壯﹐服延壽丹半斤而愈。﹝口漧气喘﹐系根元虛而津液竭﹐庸醫不思補救﹐猶用降削苦寒之品﹐不慚自己識力不眞﹐而妄掃溫補之非宜﹐及至暴脫﹐更卸過於前藥之誤。此輩重臺下品﹐本不足論﹐但惜見者聞者﹐尙不知其謬妄﹐仍奉之如神明﹐重蹈覆轍者﹐不一而足﹐豈不哀哉。﹞

卷下

耳聾

有爲風寒所襲而聾者﹐有心气不足而聾者﹐當服一醉膏﹐滚酒下﹐汗出而愈。若多酒色人﹐腎虛而致聾蔽者﹐宜先服延壽丹半斤﹐後服一醉膏。若實聾則難治。﹝腎開竅於耳﹐又胃之宗气別走於耳﹐故耳聾一證屬虛者多﹐今言心气不足﹐而用一醉膏﹐此理未解。又雲實聾者難治﹐尙俟細參。琦按﹕人於六十外﹐精神彊健﹐不減少壯﹐而惟耳重聽﹐乃腎气固藏之徵﹐多主老壽不須醫治。此書所謂若實聾則難治者﹐當是指此一種。﹞

卷下

气癭

若山居人﹐溪澗中﹐有姜理石﹐飲其水﹐令人生癭癅﹐服消風散。﹝當是消癭散。﹞初者服姜附湯。若血癭﹑血癅則不可治﹐妄治害人。

卷下

三虫

三虫者﹐蛔虫﹐蟯虫﹐寸白虫也。幼時多食生冷硬物﹐及腥厭之物﹐久之生虫。若多食牛肉﹐則生寸白。其蛔虫長五六寸﹐發則令人心痛﹐吐淸水﹐貫心則死。寸白虫如葫蘆子﹐子母相生﹐長二三寸﹐發則令人腹痛。蟯虫細如發﹐隨气血周遊徧身﹐出皮膚化爲瘋癩﹐住腹中﹐爲蟯瘕﹐穿大腸爲痔漏﹐俱宜服安虫散。若人穀道癢痛﹐當用輕粉少許服之﹐來日虫盡下﹐寸白虫亦能下。

治驗一婦人病腹脹諸藥不效﹐余令解腹視之﹐其皮黃色光如鏡面﹐乃蟯瘕也。先炙牛肉一斤﹐令食後用生麻油調輕粉五分服之﹐取下蟯虫一合﹐如綫如須狀﹐後服安虫散而愈。

卷下

蠱毒

閩廣之人﹐以諸虫置一器內﹐令其互相啖食﹐候食盡而獨存者卽蠱也。中其毒則面目黃腫﹐心腹脹滿疼痛﹐或吐涎血﹐久則死矣。初得時用皂角一挺﹐槌根二兩水煎濃汁二盞﹐臨臥服之﹐次早取下毒物後﹐用以萬歲藤根﹐濕紙裹煨熟﹐每日空心嚼五枚﹐生麻油送下﹐三日毒從大便出。凡人至川廣每日飲食﹐宜用銀箸﹐箸白卽無妨﹐箸黑卽有毒也。

卷下

癇證

有胎癇者﹐在母腹中﹐母受驚﹐驚气沖胎﹐故生子成疾﹐發則僕倒﹐口吐涎沫﹐可服延壽丹﹐久而自愈。

有气癇者﹐因惱怒思想而成﹐須灸中脘穴而愈。﹝胎癇出於母腹﹐俗所謂三搐成癇者也。气癇由於七情﹐故大病後及憂苦人﹐並縱性貪口腹人率多患此。醫書𨿽有陰陽五臟之分﹐然皆未得其要﹐而愈者蓋寡。先生此法直中肯綮﹐予用之而獲效者多矣。﹞

治驗一人病癇三年餘﹐灸中脘五十壯卽愈。

一婦人病癇已十年﹐亦灸中脘五十壯愈。凡人有此疾﹐惟灸法取效最速﹐藥不及也。

卷下

瘰

此證由憂思惱怒而成﹐蓋少陽之脈﹐循脇繞頸環耳﹐此卽少陽肝膽之气﹐鬱結而成。亦有鼠涎墮食中﹐食之而生﹐是名鼠。治法俱當於瘡頭上灸十五壯﹐以生麻油調百花膏敷之﹐內服平肝順气之劑﹐日久自消。切不可用斑蝥﹑鍛石﹑砒霜之類。﹝《內經》所謂陷脈爲﹐畱連肉腠。此風邪外傷經脈﹐畱滯於肉腠之間﹐而爲瘰﹐乃外感之輕者也。《靈樞經》所謂腎臟受傷﹐水毒之气出於上﹐而爲鼠。失治多至殞命﹐乃內傷之重者也。﹞

卷下

婦人

婦人除妊娠外﹐有病多與男子相同﹐但男子以元陽爲主﹐女子以陰血爲主﹐男子多腎虛爲病﹐女子多衝任虛爲病。蓋衝爲血海﹐任主胞胎﹐血信之行﹐皆由衝任而來﹐若一月一次爲無病﹐愆期者爲虛﹐不及期者爲實﹐脈沈細而澀﹐月信不來者﹐虛寒也。血崩者﹐衝任虛脫也。崩者﹐倒也。白帶者﹐任脈冷也。任爲胞門子戶﹐故有此也。發熱減食﹐皆爲气血脾胃之虛﹔不減食﹐止發熱者﹐心臟虛也。此外疾病治法皆與男子同。﹝婦人另立一科﹐原屬無謂﹐業方脈者﹐不知男女之分﹐陰陽之異﹐衝任之原﹐月信之期﹐胎孕之病﹐產乳之疾者﹐則是走方小技之儔﹐烏得稱大方哉。﹞

卷下

子嗣

婦人血旺气衰則多子﹐气旺血衰則無子。若發黑﹐面色光潤﹐肌膚滑澤﹐腋隱毛稀﹐乃气衰血旺也﹐主多子。若發黃﹐面無光彩﹐肌肉粗澀﹐腋隱毛多﹐乃气旺血衰也﹐主無子。若交合時﹐女精先至﹐男精後衝者﹐乃血開裹精也﹐主成男。若男精先至﹐女精後來者﹐乃精開裹血也﹐主成女。若男女精血前後不齊至者﹐則不成胎。﹝爲子嗣計者﹐重在擇婦﹐婦人端莊則生子凝重。交合有節﹐則生子秀美。旣生之後﹐又須選擇乳母﹐兒吮其乳﹐習其教導﹐往往類之。先天性情𨿽稟於父母﹐而後天體局往往多肖乳母。﹞

卷下

血崩

《經》云﹕女子二七而天癸至﹐任脈通﹐太衝脈盛﹐月事以時下﹐若因房事太過﹐或生育太多﹐或暴怒內損眞气﹐致任脈崩損﹐故血大下﹐卒不可止﹐如山崩之驟也。治宜阿膠湯﹑補宮丸半斤而愈。切不可用止血藥﹐恐變生他病﹐久之一崩不可爲矣。若勢來太多﹐其人作暈﹐急灸石門穴﹐其血立止。﹝血崩之證﹐乃先後天衝任經隧周身之血﹐悉皆不能收持﹐一時暴下﹐有如山崩水溢﹐不可止遏﹐非重劑參附補救不能生也﹐間有屬實者﹐當以形證求之。﹞

卷下

帶下

子宮虛寒﹐濁气凝結下焦﹐衝任脈﹝卽子宮也﹞不得相榮﹐故腥物時下。以補宮丸﹑膠艾湯治之。甚者灸胞門﹑子戶穴各三十壯﹐不獨病愈而且多子。﹝帶下之證﹐十有九患﹐皆由根气虛而帶脈不收引﹐然亦有脾虛陷下者﹐有濕濁不淸者﹐有气虛不攝者。有陽虛不固者﹐先生單作子宮虛寒﹐誠爲卓見。﹞

卷下

乳癰

良田藏气虛衰﹐血脈凝滯﹐或爲風寒所客著而成癰矣。若陽明蘊熱﹐亦能成此。先覺憎寒壯熱﹐服救生湯一劑﹐若遲三五日﹐宜多服取效。

卷下

胎逆病

妊娠後﹐多於房事﹐或食冷物不消﹐令人吐逆不止﹐下部出惡物﹐可服金液丹﹑霹靂散卽好。﹝胎逆卽惡阻﹐俗所謂病兒是也。苟能愼起居﹐戒房事﹐節飲食﹐不但無病兒之患﹐而生子亦多易育﹐若謹攝已當﹐而仍病者﹐是系孕婦體弱﹐气血多虛故耳。﹞

卷下

午後潮熱

若飲食減少﹐四肢倦怠﹐午後熱者﹐胃气虛也。若起居如常﹐但發煩熱﹐乃胃實心气盛也。服茜艸湯五日愈。

卷下

臍中及下部出膿水

此由眞气虛脫﹐衝任之血不行﹐化爲膿水﹐或從臍中﹐或從陰中﹐淋瀝而下﹐不治卽死。灸石門穴二百壯﹐服金液丹﹑姜附湯愈。﹝臍爲神闕穴﹐上脾下腎﹐不可有傷﹐若出膿水﹐先後天之气泄矣﹐焉得不死。﹞

卷下

婦人卒厥

凡無故昏倒﹐乃胃气閉也﹐灸中脘卽愈。﹝貪食多欲之婦﹐多有此證。﹞

卷下

產後虛勞

生產出血過多﹐或早於房事﹐或早作勞動﹐致損眞气﹐乃成虛勞。脈弦而緊﹐咳嗽發熱﹐四肢常冷﹐或咯血吐血﹐灸石門穴三百壯﹐服延壽丹﹑金液丹﹐或鐘乳粉﹐十日減﹐一月安。﹝凡虛勞而其脈弦緊者﹐病已劇矣﹐況在生產而出血過多者乎﹗急投溫補﹐惟恐已遲﹐苟或昧此﹐尙欲滋陰﹐愈無日矣。﹞

卷下

小兒

小兒純陽﹐其脈行疾﹐一息六七至爲率﹐遲冷數熱與大人脈同。但小兒之病﹐爲乳食所傷者﹐十居其半﹐發熱用平胃散﹐吐瀉用珍珠散﹐頭痛發熱﹐恐是外感﹐用蓽澄茄散﹐谷食不化﹐用丁香丸﹐泄瀉用金液丹。

﹝小兒之脈較之大人固是行疾﹐第略差半至一至爲率﹐若六七至﹐非平脈也。平脈而六七至﹐則數脈將八至矣﹐脈至八至非脫而何。﹞

卷下

驚風

風木太過﹐令人發搐﹐又積熱蓄於胃脘﹐胃气瞀閉﹐亦令卒僕﹐不知人事。先服碧霞散吐痰﹐次進知母黃芩湯﹐或靑餅子﹑朱砂丸皆可。若脾虛發搐﹐或吐瀉後發搐乃慢驚風也﹐灸中脘三十壯﹐服姜附湯而愈。﹝小兒之急驚﹑慢驚﹐猶大人中風之閉證﹑脫證﹐溫淸補瀉﹐審病當而用藥確﹐自無差訛。﹞

卷下

斑疹

﹝卽痘子﹞

小兒斑疹﹐世皆根據錢氏法治之﹐此不必贅。但黑泡斑及縮陷等證﹐古今治之﹐未得其法﹐以爲火而用涼藥治者﹐十無一生。蓋此乃污血逆於皮膚﹐凝滯不行﹐久則攻心而死。黃帝正法﹐用霹靂湯﹑姜附湯。凡多死之證﹐但用此法﹐常有得生者。蓋毒血死於各經﹐決無復還之理。惟附子健壯﹐峻走十二經絡﹐故用此攻之﹐十中常生八九。於臍下一寸﹐灸五十壯﹐則十分無事。若以涼藥凝冰其血﹐致徧身靑黑而死﹐此其過也。世俗凡遇熱證﹐輒以涼藥投之﹐熱气未去﹐元气又漓﹐此法最不良。余每遇熱證﹐以知母五錢煎服﹐熱卽退﹐元气無損﹐此乃祕法。﹝錢氏之法﹐後世兒醫咸遵守之﹐以五行五色而分五臟之證﹐以順逆險而爲難易不治之條﹐所用之藥不過溫平無奇﹐陽熱之逆誠可救全﹐陰寒之逆﹐百無一愈。其後陳氏𨿽云得法﹐十中或救一二﹐不若先生之論﹐闡千古之祕奧﹐爲救逆之神樞。兒醫苟能奉行﹐自然夭枉者少矣。每見世俗一遇逆證﹐勿論陰陽﹐輒云火閉﹐石膏﹑黃連﹑大黃用之不厭﹐人皆信之﹐至死不悔。近時費氏《救偏瑣言》一出﹐庸子輒又奉爲典型。

在證藥相合者﹐𨿽偶活其一二﹐而陰寒之證﹐亦以其法治之﹐冤遭毒害者﹐不知凡幾矣。﹞

卷下

小兒午後潮熱

小兒午後潮熱﹐不屬虛證﹐乃食傷陽明﹐必腹痛吐逆﹐宜用來復丹﹑蓽澄茄散。

卷下

吐瀉

小兒吐瀉因傷食者﹐用珍珠散﹔因胃寒者﹐用姜附湯﹐吐瀉脈沈細﹐手足冷者﹐灸臍下一百五十壯﹔慢驚吐瀉灸中脘五十壯。﹝人家肯用姜附﹐小兒亦已幸矣﹐若灼艾至一百五十壯﹐以此法勸之﹐斷乎不允﹐只索托之空言耳。﹞

卷下

面目浮腫

此證由於冷物傷脾﹐脾虛不能化水谷﹐致寒飲停於中焦﹐輕者面目浮腫﹐重者連陰囊皆腫。服金液丹﹐輕者五日可愈﹐重者半月全愈﹐當飲軟粥半月﹐硬物忌之。﹝金液丹洵是活命之神藥﹐但世人不識。在大人尙有許多疑慮﹐小兒焉肯用哉。﹞

卷下

咳嗽

小兒肺寒咳嗽﹐用華蓋散﹔若服涼藥﹐並止咳藥更咳者﹐當服五膈散﹔若咳嗽面目浮腫者﹐服平胃散﹔咳而面赤者﹐上焦有熱也﹐知母黃芩湯。﹝咳而面赤屬上焦實熱者﹐宜用知母黃芩﹐若咳甚而面赤兼嘔涎沫者﹐則當以溫補气血爲宜。﹞

卷下

溏瀉

冷气犯胃﹐故水谷不化﹐大便溏滑﹐甚則脫肛者﹐濃腸散﹑半硫丸主之。

卷下

腹脹

冷物傷脾則作脹﹐來復丹﹑全眞丹皆可用。

卷下

痢疾

痢因積滯而成者﹐如聖餅化積而愈﹔暑熱所傷﹐下赤而腫者﹐黃連丸﹔腹痛者﹐當歸芍藥湯﹔寒邪客於腸胃下白者﹐姜附湯﹑桃花丸。

卷下

水瀉

火熱作瀉﹐珍珠散﹔食積作瀉﹐如聖餅﹑感應丸。

卷下

胎寒腹痛

藏气虛則生寒﹐寒甚則腹痛﹐亦有胎中變寒而痛者。調硫黃粉五分﹐置乳頭令兒吮之卽愈。三四歲者﹐服來復丹。

卷下

下血

暑中於心﹐傳於小腸﹐故大便下血﹐宜當歸建中湯。

卷下

牙疳

胃脈絡齒榮牙牀﹐胃熱則牙縫出血﹐犀角化毒丸主之。﹝出《局方》。﹞腎虛則牙齒動搖﹐胃虛則牙牀潰爛﹐急服救生丹﹐若齒齦黑﹐急灸關元五十壯。﹝牙齒動搖或有知其腎虛者﹐至牙牀潰爛﹐誰不曰胃火上攻﹐敢服救主丸並灸關元者鮮矣。﹞

卷下

螻蛄癤

風寒凝於髮際﹐或冷水沐頭﹐小兒頭上生癤﹐麻油調百花散塗之。如腦癰初起﹐亦服救生湯。

卷下

禿瘡

寒熱客於發腠﹐浸淫成瘡﹐久之生虫﹐卽於頭上﹐灸五十壯自愈。看其初起者﹐卽是頭也。

卷下

水沫瘡

小兒腿間有瘡﹐若以冷水洗之﹐寒气浸淫遂成大片﹐甚至不能步履。先以蔥椒姜洗挹幹﹐又以百花散糝之﹐外以膏藥貼之﹐出盡毒水﹐十日全愈。

卷下

周身各穴

巨闕﹝在臍上五寸五分﹞中脘﹝在臍上四寸﹞神闕﹝在臍中﹞陰交﹝在臍下一寸﹞气海﹝在臍下一寸五分﹞石門﹝在臍下二寸三分﹐女人忌灸﹐卽胞門子戶﹞關元﹝在臍下三寸﹞天柱﹝在一椎下兩旁齊肩﹞肺兪﹝在三椎旁挾脊各相去一寸五分﹞心兪﹝在五椎下挾脊各相去一寸五分﹞肝兪﹝在九椎旁挾脊各相去一寸五分﹞脾兪﹝在十一椎旁挾脊各相去一寸五分﹞腎兪﹝在十四椎下兩旁挾脊各相去一寸五分﹞

腰兪﹝在二十一椎下間﹞湧泉﹝在足心陷中﹞承山﹝在昆侖上一尺肉間陷中﹞三里﹝四穴﹐二在曲池下一寸﹐卽手腕下一寸﹔二在膝下三寸﹐骨外大筋內宛宛中﹞中府﹝在乳上三肋骨中﹞食竇﹝卽命關﹐在中府下六寸﹞天突﹝在結喉下四寸宛中﹞地倉﹝一名胃維﹐挾口吻旁四分﹞上星﹝在鼻上入髮際一寸﹞

前頂﹝入髮際四寸五分﹞目窗﹝當目上入髮際一寸五分﹞腦空﹝在腦後入髮際三寸五分﹞風府﹝入髮際一寸﹞

神方

金液丹

﹝一名保元丹﹐一名壯陽丹。﹞

余幼得王氏《博濟方》云﹕此丹治百種欲死大病﹐竊嘗笑之﹐恐無是理。比得扁鵲方﹐以此冠首﹐乃敢遵用﹐試之於人﹐屢有奇效﹐始信聖人立法非不神也﹐乃不信者自誤耳。此方古今盛行﹐莫有疑議﹐及孫眞人著《千金方》﹐乃言硫黃許多利害﹐後人畏之﹐遂不敢用。亦是後人該墮夭折﹐故棄大藥而求諸艸木﹐何能起大病哉。余觀今人之病皆以溫平藥﹐養死而不知悔﹐余以此丹起數十年大病於頃刻﹐何有發疽之說﹐孫眞人之過也。凡我同志請試驗之﹐自見奇效。

此丹治二十種陰疽﹐三十種風疾﹐一切虛勞﹐水腫﹐脾泄﹐注下﹐休息痢﹐消渴﹐肺脹﹐大小便閉﹐吐衄﹐尿血﹐霍亂﹐吐瀉﹐目中內障﹐屍厥﹐气厥﹐骨蒸潮熱﹐陰證﹐陰毒﹐心腹疼痛﹐心下作痞﹐小腹兩脇急痛﹐胃寒﹐水谷不化﹐日久膀胱疝气膨膈﹐女人子宮虛寒﹐久無子息﹐赤白帶下﹐臍腹作痛﹐小兒急慢驚風﹐一切疑難大病﹐治之無不效驗。

舶上硫黃十斤﹐用銅鍋熬化﹐麻布濾淨﹐傾入水中﹐再熬再傾﹐如此七次﹐研細﹐入陽城罐內﹐蓋頂鐵絲紮定﹐外以鹽泥封固八分濃陰漧。先慢火紅﹐次加烈火﹐一炷香﹐寒鑪取出﹐埋地中三日﹐去火毒﹐再研如粉﹐煮蒸餅爲丸﹐梧子大。每服五十丸或三十丸﹐小兒十五丸。气虛人宜常服之﹐益壽延年功力最大。一切牛馬六畜吐食者﹐灌硫末立愈﹐一切雞鵝鴨瘦而欲死者﹐飼以硫末。可以立愈且易肥。

作蒸餅法淸明前一日﹐將幹面打成薄餅﹐內放漧面﹐包裹陰漧。

神方

保命延壽丹

此丹治癰疽﹐虛勞﹐中風﹐水腫﹐臌脹﹐脾泄﹐久痢﹐久瘧﹐屍厥﹐兩脇連心痛﹐夢泄﹐遺精﹐女人血崩﹑白帶﹐童子骨蒸勞熱﹐一切虛羸﹐黃黑疸﹐急慢驚風百餘種欲死大病﹐皆能治之。一粒勝金液丹十粒﹐久服延年益壽。

硫黃明雄黃辰砂赤石脂紫石英陽起石﹝火醋淬三次﹞

每味各二兩﹐研作粗末﹐同入陽城罐﹐蓋頂﹐鐵絲紮定﹐鹽泥封固濃一寸﹐陰漧。掘地作坑﹐下埋一半﹐上露一半﹐烈火一日夜﹐寒鑪取出。研細﹐醋丸梧子大。每服十粒﹐空心送下﹐童男女五粒﹐小兒二三粒﹐俱見成效。

神方

大丹

此丹補腎气﹐駐顏色﹐活血脈﹐壯筋骨﹐輕步履﹐明耳目﹐延年益壽。治虛勞﹐發熱﹐咳嗽﹐咯血﹐骨蒸盜汗﹐怔忡﹐驚悸﹐一切陰疽冷漏﹐小兒斑痘縮陷﹐水腫﹐臌脹﹐黃黑疸﹐一切虛羸大病﹐功同延壽丹﹐常服可壽百歲餘。但富貴人方得合此﹐貧者難合﹐只服金液丹亦妙也。

大朱砂一斤﹝要有墻壁者﹞﹐爲粗末﹐入陽城罐。先用蜜拌﹐安砂在底﹐次以瞿麥末﹑艸烏末﹑菠末各五錢﹐以雞子淸五錢拌勻﹐蓋在砂上。以罐蓋蓋住﹐鐵絲紮好﹐鹽泥封固陰漧﹐掘地作坑﹐下埋五分﹐上露五分﹐烈火一日夜﹐寒鑪取出。研細﹐醋打半夏糊丸芡實大﹐滑石爲衣﹐以發光彩。銀器收貯﹐每服五粒或三粒﹐空心面東熱酒下。

凡用入藥中﹐並爲衣者﹐俱如此制﹐則無毒﹐可放心服。

神方

中丹

此丹補腎气﹐壯筋骨﹐延年不老﹐治脾瘧﹐黃黑疸﹐脾泄久痢﹐虛腫水腫﹐女人血崩白帶﹐骨蒸勞熱﹐小兒急慢驚風及暴注腸滑﹐洞泄﹐中風﹐諸般瘡毒﹐皆效。

雄黃﹝十兩﹞赤石脂﹝二兩﹞

其共爲粗末﹐亦用前五味拌制﹐如大丹法﹐取研極細﹐醋糊丸芡實大。大人服十丸﹐小兒三五丸﹐空心熱酒或米飲下。

神方

三黃丹

此丹治中滿﹐胸膈痞悶﹐中風﹐痰喘气急﹐大便虛祕﹐功與中丹同﹐但略峻耳。

雄黃雌黃硫黃各五兩爲粗末﹐制法如大丹。研極細﹐醋糊丸芡實大。每服十丸﹐空心米飲下。

神方

四神丹

此丹治病﹐功力與延壽丹同﹐治虛證更多﹐能止怔忡﹑驚悸諸般大病。

同前三黃丹﹐外加辰砂五錢。

制法﹑合法﹑丸法俱如前。每服四十丸﹐空心白湯下。

神方

五福丹

此丹功力與延壽丹﹑中丹同﹐又能壯陽治陽萎﹐於腎虛之人功效更多。

雄黃雌黃硫黃辰砂陽起石各五兩。制法﹑合法﹑丸法皆如前﹐每服三四十丸﹐空心米飲下。

神方

紫金丹

此丹補脾腎虛損﹐活血壯筋骨﹐治下元虛憊﹐子宮寒冷﹐月信不調﹐臍腹連腰疼痛﹐面黃肌瘦﹐泄瀉精滑﹐一切虛損之證。

代赭石﹝燒紅醋淬七次﹞赤石脂﹝制法同﹞禹餘糧﹝制法同﹞

各五兩﹐共研細末。入陽城罐﹐鹽泥封固一寸濃﹐陰漧﹐大火三炷香﹐冷定。再研極細﹐醋糊丸芡實大。

每服十丸﹐熱酒送下。

神方

全眞丹

此丹補脾腎虛損﹐和胃﹐健下元﹐進飲食﹐行濕气。治心腹刺痛﹐胸滿气逆﹐脇下痛﹐心腹脹痛﹐小便頻數﹐四肢厥冷﹐時發潮熱﹐吐逆泄瀉﹐暑月食冷物不消﹐气逆痞悶﹐男女小兒面目浮腫﹐小便赤澀淋瀝﹐一切虛寒之證。

髙良姜﹝炒﹐四兩﹞漧薑﹝炒﹐四兩﹞吳茱萸﹝炒﹐三兩﹞大附子﹝制﹞陳皮靑皮﹝各一兩﹞

上爲末﹐醋糊丸梧子大。每服五十丸﹐小兒三十丸﹐米飲下。無病及壯實人不宜多服。

神方

來復丹

此丹治飲食傷脾﹐心腹作痛﹐胸膈飽悶﹐四肢厥冷﹔又治傷寒陰證﹐女人血气刺痛﹐或攻心腹。或兒枕作痛及諸鬱結之气﹐眞良方也。

陳皮﹝去白﹞靑皮大川附﹝制﹞五靈脂﹝各六兩﹞硝石硫黃﹝各三兩﹞

上爲末﹐蒸餅丸梧子大。每服五十丸﹐白湯下。

神方

艸神丹

此丹大補脾腎﹐治陰毒傷寒﹐陰疽痔漏﹐水腫臌脹﹐中風半身不遂﹐脾泄暴注﹐久痢﹐黃黑疸﹐虛勞發熱﹐咳嗽咯血﹐兩脇連心痛﹐胸膈痞悶﹐脇中如流水聲﹐童子骨蒸﹐小兒急慢驚風﹐痘疹變黑縮陷﹐气厥卒僕﹐雙目內障﹐吞酸逆气﹐痞積血塊﹐大小便不禁﹐奔豚疝气﹐附骨疽﹐兩足少力﹐虛汗不止﹐男子遺精夢泄﹐沙石淋﹐溺血﹐婦人血崩血淋﹐暑月傷食﹐腹痛嘔吐痰涎﹐一切疑難大病。此丹乃藥中韓信也﹐取效最速﹐好生君子﹐廣試驗之﹐知不誣也。

川附子﹝制﹐五兩﹞吳茱萸﹝泡﹐二兩﹞肉桂﹝二兩﹞琥珀﹝五錢﹐用柏子煮過另研﹞辰砂﹝五錢﹐另研﹞麝香﹝二錢﹐另研﹞

先將前三味爲細末﹐後入琥珀﹑辰砂﹑麝香三味﹐共研極勻。蒸餅丸梧子大。每服五十丸﹐米飲下﹐小兒十丸。

神方

﹝神方﹞姜附丹

此丹補虛助陽消陰﹐治傷寒陰證﹐癰疽發背﹐心胸作痛﹐心腹痞悶﹐喉痺﹐頤項腫﹐湯水不下﹐及虛勞發熱﹐咳嗽吐血﹐男婦骨蒸勞熱﹐小兒急慢驚風﹐痘疹縮陷﹐黑泡水泡斑﹐脾勞面黃肌瘦﹐腎勞面白骨弱﹐兩目昏翳內障﹐脾瘧久痢﹐水瀉米谷不化﹐又能解利兩感傷寒﹐天行瘟疫﹐山嵐瘴气及不時感冒等證。

生薑﹝切片﹐五兩﹞川附子﹝炮切片﹑童便浸﹐再加薑汁炒幹﹐五兩﹞

共爲末。每服四錢﹐水一盞﹐煎七分和渣服。若治中風不語﹐半身不遂﹐去附子用川烏去黑皮﹐制法與附子同。

神方

霹靂湯

治脾胃虛弱﹐因傷生冷成泄瀉﹐米谷不化﹐或脹﹑或痛﹑或痞﹐胸脇連心痛﹐兩脇作脹﹐單腹臌脹﹐霍亂吐瀉﹐中風半身不遂﹐脾瘧黃膽﹐陰疽入蝕骨髓﹐痘疹黑陷﹐急慢驚風﹐气厥發昏﹐又能解利陰陽傷寒﹐諸般冷病寒气。

川附﹝泡去皮臍﹐五兩﹞桂心﹝去皮盡﹐二兩﹞當歸﹝二兩﹞甘艸﹝一兩﹞

共爲細末。每服五錢﹐水一大盞﹐生薑七片﹐煎至六分和渣通口服﹐小兒止一錢。

神方

救生湯

治一切癰疽發背﹐三十六種疔﹐二十種腫毒。若初起憎寒壯熱﹐一服卽熱退身涼﹐重者減半﹐輕者全愈。

女人乳癰﹑乳巖初起﹐姜蔥發汗立愈。又治手足痰塊紅腫疼痛﹐一服卽消。久年陰寒冷漏病﹐一切瘡毒﹐服之神效。

芍藥﹝酒炒﹞當歸﹝酒洗﹞木香﹝忌火﹞丁香﹝各五錢﹞川附﹝炮﹐二兩﹞

共爲細末。每服五錢﹐加生薑十片﹐水二盞煎半﹐和渣服。隨病上下﹐食前後服。

神方

鐘乳粉

治勞咳咯血﹐老人上气不得臥﹐或膈气腹脹﹐久咳不止﹐及喉風﹑喉腫﹐兩目昏障﹐童男女骨蒸勞熱﹐小兒驚風﹐胎前產後發昏不省人事﹐一切虛病﹐能先於臍下灸三百壯﹐後服此藥﹐見效如神。蓋虛勞乃腎气欲脫﹐不能上榮於肺﹐此藥是潤肺生水之劑﹐後因邪說盛行﹐以致此藥隱閒。丹溪云﹕多服發渴淋。此言甚謬﹐余家大人服三十年﹐未嘗有此疾﹐故敢附此。服此藥須忌人參﹑白術二味。

石鐘乳一斤成粉制法見李時珍《本艸》內﹐再入石鼎煮三炷香﹐研極細。每服三錢﹐煎粟米湯下。但此藥難得眞者﹐多以滴乳石亂之﹐眞者浮水﹐性松﹐易成粉。

神方

蓽澄茄散

治脾胃虛滿﹐寒气上攻於心﹐心腹刺痛﹐兩脇作脹﹐頭昏﹐四肢困倦﹐吐逆發熱﹐泄瀉飽悶等證。

蓽澄茄髙良姜肉桂丁香濃朴﹝薑汁炒﹞桔梗﹝去蘆﹞陳皮三稜﹝炮﹐醋炒﹞甘艸﹝各一兩五錢﹞香附﹝制﹐三兩﹞

爲細末。每服四錢﹐姜三片﹐水一盞﹐煎七分﹐和渣服。

神方

半硫丸

治胃虛心腹脹滿﹐嘔吐痰涎﹐頭目旋暈﹐困倦不食﹐或大便滑泄﹐水谷不化﹐小兒面目浮腫﹐小便赤淋。

半夏﹝姜礬牙皂煎水炒﹞倭硫生薑﹝各五兩﹞

同搗碎﹐水浸蒸餅糊丸﹐梧子大。每服五十丸﹐小兒二三十丸﹐白湯下。

神方

滲濕湯

治脾胃虛寒﹐四肢困倦﹐骨節酸疼﹐頭暈鼻塞﹐惡風﹐多虛汗﹐痰飲不淸﹐胸滿气促﹐心腹脹悶﹐兩脇刺痛﹐霍亂吐瀉。此藥能暖脾胃﹐辟風寒﹐祛瘴疫﹐除風濕。

濃朴﹝二兩﹞丁香甘艸附子﹝各一兩﹞砂仁漧薑肉果﹝面裹煨透﹞髙良姜﹝各八錢﹞

銼碎。每用五錢加姜三片﹐棗三枚﹐水一盞煎七分﹐去渣空心服。

神方

生薑半夏湯

治風痰上攻﹐頭旋眼花﹐痰壅作嗽﹐面目浮腫。

生薑半夏﹝各三兩﹞

共搗餅陰榦爲末。每服四錢﹐加姜五片﹐水煎溫服。

神方

附子半夏湯

治胃虛﹐冷痰上攻﹐頭目旋暈﹐眼昏嘔吐等證。

川附生薑﹝各一兩﹞半夏陳皮﹝去白﹐各二兩﹞

共爲末﹐每服七錢﹐加姜七片﹐水煎服。

神方

平胃湯

治老人气喘咳嗽。

葶藶﹝炒﹐一兩﹞官桂﹝去粗皮﹐一兩﹐另研﹞馬兜鈴﹝去絲蒂﹐三兩﹞

共爲末。每用三錢﹐水一盞煎七分﹐於食後細細呷之。

神方

太白丹

療咳嗽﹐化痰涎。

枯礬﹝煨﹞寒水石﹝﹞元精石﹝﹐各四兩﹞半夏﹝制﹞天虫﹝炒去絲﹞天南星﹝制﹞白附子﹝各二兩﹞

上爲末。麵糊丸﹝麵糊卽蒸餅也﹞梧子大﹐每服三十丸﹐食後姜湯下。

神方

鹿茸丸

溫補下元﹐疏通血脈﹐明目輕身。

鹿茸﹝一具﹐去毛酥炙﹞鹿角霜﹝二兩﹞川楝子﹝炒取淨肉﹞靑皮木香﹝各一兩﹞

上爲末。蒸餅丸梧子大﹐每服三十丸﹐空心鹽湯下。

神方

黃藥子散

治纏喉風﹐頤頜腫及胸膈有痰﹐湯水不下者﹐用此吐之。

黃藥子卽斑根一兩爲細末﹐每服一錢﹐白湯下﹐吐出頑痰卽愈。

神方

八風湯

治中風半身不遂﹐言語謇塞﹐口眼斜。先灸臍下三百壯﹐後服此藥永不再發。若不加灸﹐三年後仍發也。

當歸防己人參秦艽官桂防風釵斛芍藥黃甘艸川芎紫菀石膏白蘚皮川烏川羌活川獨活黃芩麻黃﹝去節﹞漧薑遠志各等分﹐銼爲末。每服五錢﹐水酒各半﹐煎八分﹐食前服。

神方

八風丹

治中風﹐半身不遂﹐手足頑麻﹐言語謇塞﹐口眼斜。服八風湯﹐再服此丹﹐永不再發。

大川烏﹝炮﹞荊芥穗﹝各四兩﹞當歸﹝二兩﹞麝香﹝另研﹐五錢﹞

上爲末。酒糊丸﹐梧子大﹐空心酒下﹐五十丸。中風者不可缺此。

神方

換骨丹

治中風半身不遂﹐言語謇澀﹐失音中風者。先灸臍下三百壯﹐服金液丹一斤﹐再服此藥。

當歸芍藥人參鐵腳威靈仙﹝各二兩﹞南星﹝三兩﹞乳香﹝去油﹐二兩﹞沒藥﹝去油﹐二兩﹞

麻黃﹝去節﹐三斤﹐另煎汁和上藥﹞

上各爲末。先將前五味和勻﹐後入乳香﹑沒藥以麻黃膏和勻爲丸﹐如彈子大。每以無灰酒下一丸﹐出汗﹐五日一服。仍常服延壽丹﹑金液丹。

神方

三五七散

治賊風入耳﹐口眼斜之證。

人參麻黃﹝去節﹞川芎官桂當歸﹝以上各一兩﹞川烏甘艸﹝各五錢﹞

上爲末。每服二錢﹐茶下﹐日三次。

神方

蜜犀丸

治半身不遂﹐口眼斜﹐語言不利﹐小兒驚風﹐發搐。

槐角﹝炒﹐四兩﹞當歸川烏元參﹝炒﹐各二兩﹞麻黃茯苓﹝乳拌﹞防風薄荷甘艸﹝各一兩﹞豬牙皂角﹝去皮弦子﹐炒﹐五錢﹞冰片﹝五分﹐另研﹞

先以前十味爲末﹐後入冰片和勻﹐蜜丸櫻桃大。每服一丸﹐小兒半丸﹐細嚼茶淸下。

神方

白龍丸

治風邪言語不遂等證﹐面如虫行﹐手足麻木﹐頭旋眼暈及傷風﹑傷寒﹐頭痛拘急﹐小兒急慢驚風﹐大人風搐失音﹐並皆治之。

天南星﹝四兩﹐以生薑四兩同搗成餅﹞川烏甘艸本甘松白芷桂心﹝各二兩﹞海桐皮﹝一兩﹞石膏﹝二兩﹐研極細﹞

以前八味共爲末﹐糯米糊丸彈子大﹐石膏爲衣﹐茶淸下﹐大人一丸﹐小兒半丸。若治傷寒﹐姜蔥湯下﹐出汗。

神方

華蓋散

治傷寒頭痛發熱﹐拘急﹐感冒﹐鼻多淸涕﹐聲音不淸。大能解利四時傷寒﹐瘟疫瘴气等證。

麻黃﹝四兩﹐浸去沫﹞蒼術﹝八兩﹐米泔浸﹞陳皮官桂杏仁﹝去皮尖﹞甘艸﹝各二兩﹞

共爲末。每服四錢﹐水盞半﹐煎八分﹐食前熱服﹐取汗。

神方

祛風散

治風寒頭痛﹐徧身拘急﹐破傷風﹐洗頭風﹐牙槽風﹐肩背直﹐口噤。

天南星﹝二兩﹐泡﹞生薑﹝一兩﹐同南星制﹞防風﹝二兩﹞甘艸﹝一兩﹞

共爲末。每服四錢﹐姜七片水煎服﹐取汗﹐無汗再服。

神方

當歸柴胡湯

治傷寒頭痛﹐發熱惡寒﹐肢節痛﹐吐逆。

柴胡﹝五錢﹞半夏﹝二錢﹐以生薑一錢同搗﹞當歸﹝一錢﹞甘艸﹝五分﹞

加姜﹑棗﹐以水二盞煎至八分﹐熱服取汗﹐微微卽止。

神方

大通散

治傷寒胃中有熱﹐或服熱藥太多﹐發狂言﹐棄衣而走﹐登髙而歌﹐或腹痛下血﹐但實熱者用之﹐虛人大忌。

大黃﹝二錢﹞枳實﹝麩炒﹐二錢﹞甘艸﹝一錢﹞

水煎空心熱服﹐不利再服﹐得利卽止。

神方

知母黃芩湯

治傷寒胃中有熱﹐心覺懊﹐六脈洪數﹐或大便下血。

知母﹝二錢﹞黃芩﹝二錢﹞甘艸﹝一錢﹞

水煎熱服。

神方

當歸芍藥湯

治中暑下血﹐血痢腹痛。

當歸芍藥﹝各二錢﹞

水煎熱服。

神方

四順散

治中暑冷熱不調﹐大便下赤白膿。

川黃連﹝酒炒﹞當歸芍藥﹝各二錢﹞禦米殼﹝去隔膜﹐醋炒﹐二錢﹞

加生薑七片水煎﹐食前熱服。

神方

知母散

解一切煩熱﹐口漧作渴飲水﹐若系實熱﹐皆以此解之﹐不損元气。若困倦減食者﹐乃胃虛發熱也﹐不可服涼藥﹐當以溫中爲主。

知母﹝五錢﹐鹽水炒﹐研末﹞姜﹝三片﹞

水一盞煎六分溫服。

神方

術附湯

治六七月中濕﹐頭疼﹐發熱惡寒﹐自汗﹐徧身疼痛。

附子﹝炮﹐一兩﹞白術﹝土炒﹐二兩﹞甘艸﹝炒﹐五錢﹞

共爲末。每服五錢﹐姜七片﹐水煎熱服。

神方

截瘧丹

治一切瘧疾﹐但瘧不宜截﹐宜補。

硫黃﹝一兩﹞雌黃﹝色紅出陰山﹐一兩﹞砒霜﹝一錢﹞

爲末﹐入罐內﹐鹽泥封固﹐陰漧﹐打火三香﹐冷定取出﹐醋糊丸梧子大。每服五丸﹐空心米飲下。凡用砒要將蘿卜切去蓋﹐下段挖空入砒﹐以蓋蓋好﹐紙包火煨透存性取出。今此丹系打火煉過﹐不必蘿卜制。

爲丸時須研和極勻﹐若欠勻恐砒有多有少﹐多處﹐或致損傷人命。

神方

良姜理中湯

治虛瘧﹑久瘧脾胃虛弱﹐若初起爲冷物所傷﹐亦用此方。

髙良姜漧薑﹝炒﹞艸果﹝去殼炒﹐各二兩﹞

爲末。每服四錢水煎空心服。

神方

建中湯

治久發瘧疾﹐脾胃虛弱﹐胸膈腹中飽悶﹐痞塊兩脇連心痛﹐四肢沈重﹐發熱﹐泄瀉﹐羸瘦等證。

附子﹝炮﹞白術﹝土炒﹐各二兩﹞芍藥﹝酒炒﹐四兩﹞甘艸﹝炒﹞漧薑﹝炒﹞艸果﹝去殼炒﹐各一兩﹞

爲末。每服五錢水煎熱服。

神方

二聖散

治脾胃虛寒﹐嘔吐不食。

硫黃﹝五兩﹞水銀﹝五兩﹞

共研末同炒﹐再研細。每服三錢米湯下﹐小兒一錢﹐姜湯亦可。炒成靑砂頭﹐亦治翻胃膈食﹐吐痰神效。

神方

八仙丸

治脾胃久冷﹐大便泄瀉﹐腸中痛﹐米谷不化﹐飲食不進等證。

附子﹝炮﹞髙良姜蓽茇砂仁肉豆蔻﹝各一兩﹞生薑﹝三兩﹞濃朴﹝四兩﹐薑汁制﹞

爲末。醋糊丸梧子大﹐米飲下﹐五十丸。

神方

濃腸丸

治脾虛傷食﹐大便下赤白膿﹐腸鳴腹痛泄下﹐米谷不化﹐小兒脾虛滑泄﹐脫肛﹐疳瘦等證。

川烏﹝炮﹞肉桂硫黃﹝另研﹞赤石脂﹝﹐各一兩﹞漧薑﹝炒﹐二兩﹞

爲末。糯米糊丸﹐梧子大﹐每服五十丸﹐白湯下。

神方

阿膠丸

治冷熱不調﹐下痢赤白。

黃連黃柏﹝鹽水炒﹞當歸﹝各一兩﹞烏梅肉﹝炒﹐一兩﹞芍藥﹝二兩﹞阿膠﹝蛤粉炒﹐一兩﹞

爲末。蒸餅丸梧子大﹐白湯下﹐五十丸。

神方

桃花丸

治腸胃虛﹐下赤白膿﹐小兒脫肛﹐極效。

漧薑﹝炒﹐二兩﹞赤石脂﹝﹐二兩﹞

爲末。米糊丸﹐梧子大﹐米飲下五十丸。

神方

如聖餅

治大腸冷熱不調﹐下赤白痢﹐及大人小兒一切積滯。

密陀僧﹝五錢﹞訶子﹝大者八个﹐火煨去核﹞硫黃﹝三錢﹞輕粉﹝二錢﹞石燕﹝一對﹐洗淨燒紅﹐酒﹞

爲末。麵糊丸龍眼大﹐捏作餅。每用一餅﹐入灰中略煨熱﹐茶淸下。

神方

珍珠散

治大人小兒霍亂吐瀉。

硫黃滑石﹝各二兩﹞

共爲細末。每服二錢﹐白湯下﹐不愈再服﹐小兒一錢。

神方

少陽丹

能解利兩感傷寒﹑瘟疫瘴气。

硝石硫黃五靈脂﹝醋炒﹞靑皮陳皮麻黃﹝各二兩﹞

爲末。先以硝石炒成珠和諸末﹐米糊丸綠豆大﹐白湯下五十丸﹐再以熱湯催汗。

神方

中和湯

治傷寒﹑瘟疫﹐頭目昏痛﹐發熱﹐鼻流淸涕﹐服此不致傳染。

蒼術﹝一斤﹐米泔浸﹞川烏﹝炮﹞濃朴﹝姜制﹞陳皮甘艸﹝各四兩﹞艸果﹝二兩﹞

共爲末。每用四錢﹐生薑七片﹐水煎和渣服。

神方

還睛丹

治脾腎虛衰﹐精血不生﹐致雙目成內障。

磁石﹝活者﹐火醋淬七次﹞硫黃雄黃雌黃﹝各二兩共爲粗末﹐入罐﹐打三炷香﹐冷定取出﹐研細配後藥。﹞

鐘乳粉附子臺椒﹝炒出汗﹐各二兩﹞

共爲末﹐醋糊丸梧子大。每服二十丸﹐空心米飲下﹐日二服。半月覺熱攻眼﹐勿懼﹐乃腎气潮眼﹐陽光復生也。時用兩手搓熱揉之﹐揉一番﹐光明一番﹐六十日後復明。藥盡再服一料。

神方

密蒙花散

治風熱攻眼﹐昏晴多眵﹐隱澀羞明﹐或癢﹐或痛﹐漸生翳膜﹐或患頭風在先﹐牽引兩眼﹐漸覺細小﹐及暴赤腫痛。

密蒙花木賊﹝去節﹞川羌活甘菊花白蒺藜﹝炒去刺﹞石決明﹝﹐再用鹽水煎﹞

各等分爲末。食後﹐茶淸下三錢。

神方

撥雲散

治上焦壅熱﹐眼目赤腫﹐疼痛或生翳障﹐先服洗肝散﹐後服此藥。

荊芥穗川芎防風﹝各二兩﹞枳殼﹝麩炒﹞蟬蛻﹝去翅足﹞薄荷龍膽艸甘艸﹝各五錢﹞

共爲末。每服二錢﹐食後服。

神方

洗肝散

治藏火太過﹐壅熱攻目﹐或翳障疼痛。

大黃﹝二錢﹞黃芩﹝三錢﹞

水煎食前服。

神方

補肝丸

能補肝腎之气﹐服還睛丸後多服此藥。

臺椒﹝炒﹞仙靈脾﹝剪去邊弦﹐蜜水炙﹞白蒺藜﹝炒去刺﹞

各等分爲末﹐酒糊丸梧子大﹐空心米湯下﹐三十丸。

神方

文蛤散

治目弦腫﹐大小成赤瘡。

五倍子﹝一兩研末﹐每服三錢﹐水一盞煎八分﹐先洗﹐後以箸頭點之。﹞

神方

一醉膏

治耳聾麻黃﹝一斤﹐以水五升﹐熬一升﹐去渣熬膏。每服一錢七分﹐臨臥熱酒下﹐有汗卽效。﹞

神方

睡聖散

人難忍艾火灸痛﹐服此卽昏睡﹐不知痛﹐亦不傷人。

山茄花﹝八月收﹞火麻花﹝八月收﹞

﹝按﹕八月中火麻花已過時﹐恐作七月爲是。﹞

收此二花時﹐必須端莊閉口﹐齊手足采之。若二人去﹐或笑﹐或言語﹐服後亦卽笑﹐卽言語矣。采後共爲末﹐每服三錢﹐小兒只一錢﹐茶酒任下。一服後卽昏睡﹐可灸五十壯﹐醒後再服再灸。

﹝按﹕山茄子﹐今謂之風茄兒﹐其花亦謂之曼陀羅花﹐火麻卽大麻。今圃地所植之黃麻乃是此種。《本艸綱目》云﹕曼陀羅花﹐生北土﹐南人亦有栽者。春生夏長﹐獨莖直上﹐髙四五尺﹐生不旁引﹐綠莖碧葉﹐葉如茄葉。八月開白花﹐凡六瓣﹐狀如牽牛花而大﹐攢花中折﹐駢葉外包﹐朝開夜合。結實圓而有丁拐﹐中有小子。八月采花﹐九月采實。花實气味俱辛溫有毒﹐主治諸風及寒濕香港腳﹐驚癇脫肛等證。相傳此花﹐笑采浸酒飲﹐令人笑﹐舞采浸酒飲﹐令人舞﹐予嘗試之。飲須半酣﹐更令一人或笑或舞﹐引之乃驗﹐又云七月采火麻子花﹐八月采山茄子花﹐陰干等分爲末﹐熱酒調服三錢。少頃﹐昏昏如醉﹐割瘡﹑灸火不覺苦痛﹐蓋古方也。今外科所用麻藥卽是此散﹐服之並無傷害。﹞

神方

薄荷散

治心肺壅熱﹐頭目不淸﹐咽喉不利﹐精神昏濁﹐小兒膈熱。

眞薄荷﹝二兩﹞桔梗﹝三兩﹞防風﹝二兩﹞甘艸﹝一兩﹞

爲末。每服四錢﹐燈心煎湯下。

神方

碧雲湯

治風痰上攻﹐頭目昏眩﹐咽喉疼痛﹐涎涕稠粘。

荊芥穗﹝二兩﹞牛蒡子﹝炒﹐一兩﹞眞薄荷﹝一兩﹞

爲末。食後﹐茶下三錢。

神方

丁香丸

治宿食不消﹐時發頭疼﹐腹痛。

丁香烏梅肉靑皮肉桂三稜﹝炮﹐各二兩﹞巴豆﹝去油﹐一兩﹞

爲末﹐米糊丸黍米大﹐白湯下七丸﹐小兒三丸。

神方

潤腸散

治老人虛气﹑中風﹑產後大便不通。

枳實﹝麩炒﹞靑皮陳皮﹝各一兩﹞

共爲末。每服四錢﹐水一盞﹐煎七分﹐空心服。

神方

菟絲子丸

補腎气﹐壯陽道﹐助精神﹐輕腰腳。

菟絲子﹝一斤﹐淘淨酒煮﹐搗成餅﹐焙漧﹞附子﹝制﹐四兩﹞

共爲末﹐酒糊丸梧子大﹐酒下五十丸﹐十日後彊壯。

神方

石膏丸

治腎厥頭痛﹐及腎虛咳嗽﹐煩悶﹐遺尿。

石膏﹝一兩﹞硫黃﹝一兩﹞硝石﹝一兩﹐合硫黃同研﹞天南星﹝一兩﹐用生薑一兩同搗﹞

爲末﹐麵糊丸梧子大﹐食前米飲下五十丸﹐日二次。

神方

宣風丸

治風濕香港腳﹐走注上攻﹐兩足拘急疼痛﹐或徧身作痛。

黑醜﹝取頭末﹐二兩﹞靑皮﹝一兩﹞胡椒﹝二十一粒﹞全蠍﹝二十四枚﹐去頭足﹞

共爲末﹐蜜丸梧子大。食前﹐白湯下五十丸﹐或三十丸。

神方

五膈散

治肺傷寒﹐誤服涼藥﹐冰消肺气﹐胸膈膨脹﹐嘔吐酸水﹐口中如含冰雪﹐體倦減食﹐或成冷勞﹐胸中冷痰﹐服此皆效。

人參黃﹝炙﹞白術麥冬官桂附子﹝炮﹞漧薑﹝炒﹞遠志﹝去心﹞臺椒北細辛百部﹝去蘆﹞杏仁﹝各等分﹞

共爲末。水煎服四錢。

神方

撮气散

治涼藥傷肺﹐飲食不下﹐胸膈飽悶﹐吞酸气逆﹐久嗽不止。

白術漧薑﹝各二兩﹞黃﹝蜜水拌炒﹞附子川椒杏仁﹝各一兩﹞甘艸﹝五錢﹞

共爲粗末﹐水煎服四錢。初服冷熱相搏﹐覺煩悶欲吐﹐少頃撮定﹐肺气自然下降矣。

神方

麥煎散

治幼年心絡爲暑所傷﹐每至暑時﹐卽畏熱困倦減食。

知母烏梅肉地骨皮柴胡﹝各二錢﹞大麥﹝一撮﹞

上銼片成一劑﹐水煎溫服緩下。

神方

剪紅丸

治遠年近月﹐腸下血。

吳茱萸﹝去梗﹐二兩﹞荊芥穗﹝二兩﹞川烏﹝一兩﹞

上炒黃色﹐共爲末﹐醋糊丸梧子大﹐每服五十丸﹐空心白湯下。

神方

分气丸

治心腹痞悶疼痛﹐兩脇气脹﹐痰涎上攻﹐咽嗌不利﹐能行气﹐化酒食。

黑丑﹝半生半熟取頭末﹐四兩﹞靑皮﹝炒﹞陳皮﹝炒﹞漧薑﹝炮﹞肉桂﹝各一兩﹞

共爲末﹐水法梧子大。每服三十丸﹐空心姜湯下。

神方

鎭心湯

治心气不足﹐爲風邪鬼气所乘﹐狂言多悲﹐夢中驚跳。

人參茯苓石菖蒲﹝桑葉水拌炒﹞遠志木香丁香﹝各一錢﹞甘艸漧薑﹝各五錢﹞大棗﹝三枚﹞

水煎空心服。

神方

遠志丸

治心气不足﹐多悲﹐健忘﹐精神皆默﹐手顫腳搐﹐多睡。

遠志人參石菖蒲茯苓爲末﹐蜜丸梧子大。每服三十丸﹐酒棗湯任下。

神方

定痛丸

治奔豚上攻﹐心腹腰背皆痛﹐或疝气連睪丸痛。

木香馬藺艸﹝醋炒﹞茴香川楝子﹝炒﹐各一兩﹞

共爲末。每服四錢﹐滚酒下﹐連進二服﹐其痛卽止。

神方

阿膠散

治肺虛咳嗽咯血。

牙香﹝三兩﹐炒﹞阿膠﹝一兩﹐蛤粉炒成珠﹞

爲末。每服三錢﹐姜湯下﹐日三次。

神方

定風散

治破傷風及洗頭﹑牙槽等風﹐牙關緊急﹐項背彊直﹐角弓反張。若一二日者﹐服此可治﹐五七日者難治﹐須急灸臍下三百壯。

川烏﹝炮﹐二兩﹞防風﹝二兩﹞雄黃﹝一兩﹞

共爲末。每服四錢﹐水煎﹐和渣服﹐日三次﹐出汗愈。

神方

安虫散

治虫攻心痛﹐吐淸水。如蟯虫﹐發則腹脹﹐寸白虫則心痛﹐並治之。

漧漆﹝炒至煙盡﹐五錢﹞鶴虱﹝炒淨﹞雷丸﹝切炒﹐各一兩﹞

共爲末。每服二錢﹐小兒一錢﹐米湯下。

神方

檳榔丸

治小便淋澀不通及血淋﹑石淋。

檳榔芍藥苦楝子﹝炒﹞馬藺花﹝各一兩﹞

共爲末。每服四錢﹐酒煎熱服。

神方

換骨散

治癩風﹐面上黑腫﹐肌肉頑麻﹐手足疼痛﹐徧身生瘡。先灸五臟兪穴﹐後服此藥。

烏蛇﹝去頭尾酒煮取肉﹞白花蛇﹝同上制法﹞石菖蒲荊芥穗蔓荊子天麻﹝酒炒﹞胡首烏﹝小黑豆拌﹐蒸﹑曬﹞白楊樹皮﹝炒﹐各二兩﹞甘艸﹝炒﹞地骨皮﹝酒炒﹞枳殼﹝麩炒﹞杜仲﹝鹽水炒﹞

當歸﹝酒炒﹞川芎﹝酒炒﹞牛膝﹝鹽水炒﹐各一兩﹞

共爲末。每服二錢﹐酒下。

神方

胡麻散

治癘風渾身頑麻﹐或如鍼刺徧身疼痛﹐手足癱瘓。

紫背浮萍﹝七月半采﹐一斤﹞黑芝麻﹝炒﹐四兩﹞薄荷﹝蘇州者佳﹐二兩﹞牛蒡子﹝炒﹞甘艸﹝炒﹐各一兩﹞

共爲末。每服三錢﹐茶酒任下﹐日三服。

神方

消癭散

治气癭多服取效﹐血癭不治。

全蠍﹝三十枚﹐去頭足﹞豬羊靨﹝卽膝眼骨﹐各三十枚﹐炙枯﹞枯礬﹝五錢﹞

共爲末﹐蜜丸梧子大。每服五十丸﹐飴米糖拌吞或茶任下。

神方

補宮丸

治女人子宮久冷﹐經事不調致小腹連腰痛﹐面黃肌瘦﹐四肢無力﹐減食發熱﹐夜多盜汗﹐下赤白帶﹐久服且能多子。

當歸﹝酒炒﹞熟地﹝薑汁炒﹞肉蓯蓉﹝酒洗去膜﹞菟絲子﹝制法見前﹞牛膝﹝酒洗﹐各二兩﹞

肉桂沈香蓽茇﹝去蒂炒﹞吳茱萸﹝去梗﹞肉果﹝各一兩﹞眞血竭艾葉﹝各五錢﹞

共爲末﹐醋糊丸梧子大。每服五十丸﹐或酒﹐或白湯任下。

神方

膠艾湯

治婦人衝任虛損﹐月水不調﹐子宮久冷﹐腰腹疼痛﹐赤白帶下﹐或惡露不止。此藥能通經絡﹐活死血﹐生新血。

阿膠﹝蛤粉炒成珠﹞艾葉當歸白芍川芎熟地﹝各二兩﹞甘艸漧薑﹝各五錢﹞

共爲末。每服四錢﹐水煎和渣熱服﹐戒怒气一月。

神方

地血散

治婦人心血間有熱﹐飲食不減﹐起居如常﹐但發煩熱。

茜艸當歸白芍烏梅柴胡知母﹝各一錢﹞

每劑加姜三片﹐水煎溫服。

神方

大靑膏

治小兒吐瀉後成慢驚﹐脾虛發搐﹐或斑疹後發搐。

烏蛇﹝去頭尾﹐酒浸炙﹞全蠍﹝十枚﹐去頭足﹞蜈蚣﹝五條﹐去頭足﹐炙﹞鐘乳粉﹝要眞者火研極細末﹐水飛淨﹐五錢﹞靑黛丁香木香川附子﹝制﹐各五錢﹞白附子﹝麵包煨熟﹐一兩﹞

共爲末﹐蜜丸龍眼大。每服一丸﹐滚水下﹐連進二服立瘥。甚者灸中脘五十壯。

神方

碧霞散

治痰涎壅盛卒僕﹐或發驚搐﹐一切急癥﹐服此吐痰。

豬牙皂角﹝炙去皮弦﹞銅靑﹝另研﹞大黃﹝生用﹞金綫重樓﹝卽金綫釣蝦蟆﹐制法見後﹐各五錢。﹞

上爲末。每服一錢﹐小兒三五分﹐白湯灌下。牙關緊者﹐鼻中灌下﹐吐痰立愈。

神方

萬靈膏

治小兒疳瘦腹脹﹐水瀉多消。

香附﹝一兩﹞靑皮川黃連肉桂巴豆﹝去油﹞砂仁肉果﹝各五錢﹞

上爲末﹐醋糊丸黍米大。每用三五七丸溫水下。

神方

育嬰丹

治小兒面黃肚大﹐靑筋作瀉及五疳諸積﹐健脾進食。

上好白蠟﹝一兩二錢﹐入銚頓化﹐傾入碗內七次﹞朱砂﹝飛淨﹐一錢﹐心疳用之﹞赤石脂﹝一錢﹐火﹐脾疳用之﹞靑黛﹝一錢﹐肝疳用之﹞寒水石﹝一錢﹐用泥罐上下蓋定火﹐肺疳用之﹞牡蠣﹝一錢﹐火﹐腎疳用之﹞

先將白蠟研碎﹐後加各經引藥﹐共研細末﹐分作十帖。每用雞蛋一枚﹐開一小孔﹐去黃畱淸﹐入藥一帖﹐攪勻﹐紙封口﹐或蒸﹐或用火煨﹐任意食之﹐酒飯無忌。

神方

抑靑餅

治小兒驚風﹐淸膈化痰﹐降熱火。

防風薄荷桔梗﹝炒﹐各一兩﹞甘艸﹝炙﹞靑黛﹝淨﹐各五錢﹞冰片﹝四分﹞

共爲末﹐蜜丸芡實大﹐或捏作餅姜湯下。

神方

朱砂丸

治小兒膈熱消痰。

半夏﹝制﹞辰砂﹝各五錢﹞杏仁﹝三十粒﹐去皮﹞

共爲末﹐蒸餅丸梧子大。每服十丸﹐或五七丸﹐食後薄荷湯下。

神方

醒脾丸

治久瘧不瘥。

川烏﹝五兩﹐薑汁浸去黑皮﹐切片﹞大蒜﹝三兩﹐煨去皮﹞

共爲末﹐醋糊丸梧子大。每服二十丸﹐米飲下﹐小兒量減。

神方

奪命丹

治中風左癱右瘓半身不遂﹐口眼斜﹐言語謇澀。

川烏﹝酒煮﹞蒼術﹝米泔浸﹐各四兩﹞

共爲末﹐酒糊丸梧子大﹐空心服十五丸﹐忌見風﹐暖蓋出汗。

神方

脫衣散

治汗斑及紫白癜風。

附子硫黃﹝各五錢﹞

共爲末﹐薑汁調﹐以茄蒂蘸擦三四次全愈。

神方

百花散

治腿肚血風瘡﹐小兒螻蛄癤﹐或耳底出膿﹐瘰痔漏。

川烏五兩搗爲末。凡一切瘡毒﹐以麻油調塗﹐濕者幹糝﹐耳中出水吹入﹐牛馬六畜瘡皆可治。人家合醬入此末五錢﹐不生虫蛆。

神方

附﹕金綫重樓治證

金綫重樓俗名金綫釣蝦蟆﹐采得去外黑粗皮﹐用石頭打碎﹐勿見鐵器。

曬榦爲末﹐小罐收貯。凡一切要吐痰涎之證﹐用代瓜蒂最妙。

一治風痰結胸﹐用一錢﹐陰陽水和服﹐吐去痰卽愈。

一治傷食成瘧疾者﹐用一錢﹐臨發﹐空心水和服﹐一吐卽愈。

一治禁口痢疾﹐涼水和服一錢﹐吐痰卽愈。

神方

服金液丹各證引藥

虛勞白湯下﹐或姜湯下。

骨蒸潮熱地骨皮湯或炒胡黃連五分煎湯﹐或丹皮湯下。

吐血茅根湯或藕節湯下。

消渴烏梅湯或石膏湯下。

肺脹眞蘇子湯下。

中滿陳皮湯或木香湯或芥菜湯下。

水腫車前子湯或木通湯下。

休息痢白者﹐用臭椿根皮湯下﹐紅者用雞冠花湯下。

脾泄車前子炒焦煎湯下。

注下木通湯下。

大便閉芒硝煎湯下。

小便閉木通湯下。

尿血山梔木通湯下﹐或燈心竹葉湯下。

霍亂藿香湯下。

吐瀉生薑燈心湯下。

屍厥姜湯下。

气厥眞蘇子湯下。

陰證附子湯下。

陰毒黃湯或附子湯下。

目中內障木賊菊花湯下。

心下作痞﹐枳實桔梗湯下。

心胃痛延胡索湯或酒下。

胃寒米谷不化﹐漧薑麥芽湯下﹐兩脇急痛靑皮湯下。

肚腹痛甘艸白芍湯下。

臍腹痛麥芽湯下。

小腹痛小茴香湯下。

膀胱疝气小茴桔核湯下。

女人子宮虛冷姜湯下。

赤帶地楡湯下。

白帶樗白皮湯或白果炒煎酒下。

小兒急驚風金銀花湯下。

慢驚風人參湯下。

一切疑難之證俱用姜湯下。

﹝昔人稱金液丹有起死回生之功﹐眞是救危神劑﹐然亦有戒人服餌者。如蘇頌之《本艸圖經》﹐寇宗之《本艸衍義》﹐一言其爲效𨿽捷﹐爲患亦速﹔一言其人但知用之爲福﹐而不知爲禍。蓋亦有所鑑而云﹐世人於此疑而不敢服者多矣。然余常見二人﹐年少時﹐皆荒耽於色﹐至五十外皆患虛損﹐服參附渺若不知﹐有勸餌硫黃者﹐二人皆服皆有效。一人不能節欲﹐閱五六年竟以气脫而殞﹔一人能止欲﹐至八十餘始卒﹐此目所親擊者也。夫藥以治疾﹐有是疾必得是藥而後愈。許叔微所謂「形有寒邪﹐𨿽嬰孩亦可服金液﹔藏有熱毒﹐𨿽羸老亦可服大黃。」至哉﹗通變之說﹐理不妄也。但中病則已﹐久服或致偏勝之患。凡藥皆如是﹐豈特金液丹哉﹗其或服之終身﹐反致壽考﹐此其稟受特異餘人﹐非可槪論。若夫元气未衰﹐陰精先耗﹐此藥實非所宜。更或漁色之徒﹐朝餐夕餌﹐不以此爲治疾之良劑﹐而以此爲逞欲之單方﹐自戕其生﹐而不之懼﹐卒乃歸咎於金液丹之不可餌。然則鑑人之傷食而並議稻麻菽麥之不宜餐﹐鑑人之傷飲而並疑酒漿茗汁不可啜﹐豈理也哉﹖因憶書冊中所載服硫黃而受益者采摘數條附錄於後以示來者。﹞

﹝《夷堅志》云﹕唐與正知醫﹐遇人有奇疾﹐多以意治之。從舅吳巡檢病不得前溲﹐臥則微通﹐立則涓滴不下﹐醫人徧用通利小腸諸藥﹐窮技巧勿驗。其侄孫來問吳﹕常日服何藥﹖曰﹕常服黑錫丹。問﹕何人結砂﹖曰﹕自爲之。唐灑然悟曰﹕此繇結砂時﹐鉛不死﹐硫黃飛去﹐鉛砂入積膀胱﹐膀胱臥則偏重﹐故猶可溲﹐立則正塞水道﹐以故不能通。乃取金液丹三百粒分爲十服﹐煎瞿麥湯下之﹐膀胱所積之鉛得硫黃皆化成灰﹐自水道下﹐猶累累如細砂﹐病遂愈。﹞

﹝《類編》云﹕仁和縣一吏早衰﹐病瘠齒落﹐從貨藥道人得一方﹕碾生硫黃爲細末﹐入豬髒中﹐水煮髒爛﹐入蒸餅丸如梧子大﹐隨意服之。兩月後飲啖倍常﹐步履輕捷﹐年逾九十﹐略無老態﹐執役如初。因從邑宰入村﹐醉食牛血﹐遂洞下數十行﹐所泄如金水﹐頓覺悴﹐少日而死。李巨源得其事於臨安入宮醫官管範﹐嘗與王樞使言之﹐王曰﹕嘗聞豬肪脂能制硫黃﹐玆用豬髒尢爲得理。樞使亦合服之﹐久亦見效。﹞

﹝《本艸通元》云﹕壬子秋餘應試﹐北雍有孝廉張抱赤﹐久荒於色﹐腹滿如斗﹐以參湯吞金匱丸﹐小便差利﹐滿亦差減。閱旬日而滿腹如故﹐肢體厥逆﹐仍投前藥﹐竟無裨也。舉家哀亂﹐惟治終事。抱赤泣告曰﹕若可救我﹐當終身父事之。余曰﹕能餌金液丹數十粒﹐𨿽不敢謂萬全﹐或有生理。抱赤連服百粒﹐小便遄行﹐滿消食進﹐更以補中﹑八味並用﹐遂獲痊安。故夫藥中肯綮﹐如鼓應桴。世之病是證而不得援者眾矣。有如抱赤之傾信者幾人哉﹗且硫非治滿之劑﹐特以元陽將絕﹐參附無功﹐藉其純陽之精﹐令陰寒之滯﹐見冰消爾。﹞

神方

神治諸般風气靈膏

紅砒一斤入罐化汁﹐用金頭蜈蚣﹑全蠍末投砒內﹐以砒不起煙爲度。又以砒用槐角子一斗煮三晝夜﹐水漧爲度﹐上以土築實﹐封固﹐火鍋通紅﹐死砒脆白化成汁。用砒一兩﹐配前金液硫一兩﹐共研爲末﹐攤於膏藥貼患處。

神方

汗斑神效方

黑芝麻一撮碱汁半杯﹝按字書無「碱」字系俗人所造﹐正寫當作「碱」字。﹞

將芝麻研細入碱汁﹐煎數沸﹐搽之卽愈。

跋

《扁鵲心書》三卷及《神方》一卷﹐宋紹興中開州巡檢竇材所集錄﹐已嘗鋟板行世﹐而歲久湮沒﹐人間少有見者。古月老人得之﹐詫爲奇書祕冊﹐寶藏不啻在瑯函玉笈中。老人精醫理﹐於古今方論﹐剖析疑似﹐指斥訛謬﹐皆合軒岐正義。遇危急之疾﹐他人縮手告難﹐老人治之往往奏效。年五十外又得此書﹐嗣後治人痼疾﹐益多奇驗。沒後﹐其子道周繼其業﹐嘗手其書示余﹐曰﹕思欲重刊﹐以傳於世。而家貧乏力﹐遲之十餘年﹐竟不克刊﹐道周亦沒﹐歷今又十餘年。見其孫紀云語及是書﹐因出其祖手錄副本見示﹐上有參論百餘條﹐拾遺補闕﹐可謂竇氏功臣。第字句不無訛錯﹐邊方亦有蠹蝕。問前者所見原本﹐則歸橫塘一藏書家。余深以不得再見爲歉﹐又恐此本久亦湮沒不存。爰加較勘﹐卽以參論諸條附注其下﹐以付剖劂。一以恩故人昔日見示斯編之意﹔一以使奇方要訣﹐流傳世上﹐後人用之得以起沈而保天年﹐爲益甚無窮也。回思數十年前與古月老人父子相晤語﹐宛然疇昔事﹐歲月如馳﹐兩人墓木已拱﹐不獲親見是書重刊﹐爲可嘆也。老人名玨字念庵﹐因姓胡氏﹐故自號古月老人。

乾隆乙酉二月丁丑朔紫陽山民王琦書竇氏材生於宋之中葉﹐而書中有河間丹溪遺訛後世之語﹐又鐘乳粉方下﹐訾丹溪「多服發渴淋」之說爲謬﹐又言制法見時珍《本艸》﹐何緣舉元明人之書而及之﹐其爲後人增益無疑﹐兼知是編非竇氏原本矣。仲景《傷寒論》﹐古今奉爲不刊之典﹐竇氏顧有指摘其未當者數條﹐蓋由膠執其詞﹐未嘗融貫以參領其活潑之用﹐致意見有差池耳。再後人自當分別觀之﹐能鑑其是﹐更能正其非﹐判然不惑﹐斯爲善讀古書者。

人稟陰陽二气。以成此身﹐身之內皆二气所充周也。互以相生﹐因以相濟﹐而無過與不及之相陵﹐是以內外和平而無疾病。有疾病者反是。治之者﹐扶陽保陰﹐各視其攸宜﹐損之﹐益之﹐以期於至當而無偏焉。是書重在扶陽﹐或者疑其不免偏見﹐然余嘗觀天地間日月盈虧﹐寒暄遞運﹐雨時若﹐艸木盛衰﹐而信陽常有餘﹐陰常不足﹐乃造化自然之樞機。若夫陽常有餘﹐而蕓生不厭其有餘﹔陰常不足﹐而蕓生不苦其不足。以此悟扶陽之理視保陰爲尢要者﹐亦本造化當然之軌。則竇氏之書以灼艾爲第一﹐餌丹藥爲第二﹐用附子爲第三﹐傳此三法以爲保命眞訣﹐洵千古不磨之法。何庸排訾其非哉。其議論張王以下六子也﹐非務爲好辯以矯異也。序中已明言﹐學六子之書﹐以調治小疾百發而百中。特以數十種大病﹐垂危之證﹐非其書中所載諸方可能救療﹐而別有救療之方而言也。惟是藥與人有宜不宜之殊﹐方與證有對不對之異﹐於古書能善讀者﹐又貴能善用。苟僅能見其外之形似﹐而未能察其內之神機。惘惘然﹐執紙上陳言而嘗試之﹐一有不當﹐人且乘其間而議是書扶陽之法爲誤而不可遵循矣。嗟﹐嗟﹗扶陽正理﹐何誤之有﹐因用者之不當﹐而並咎昔人立言之誤﹐吾恐斯人之學亦誤於保陰之說﹐夭枉天下蒼生更多而曾不自覺也﹐可勝嘆哉﹗二月十三日己丑琢崖又書雕板未竣﹐或有阻餘者曰﹕陶節庵錄成《家祕》的本﹐戒其子勿以示人﹐恐淺陋者妄肆詆。子珍是編﹐什襲而藏之﹐擇其人示焉可矣﹐胡事鐫梨刻棗﹐以昭示於世﹐不慮淺學之徒是非鋒起﹐或加塗抹﹐而爲是書瘡與﹖余曰﹕人心各異﹐所見不同﹐於是書而非之﹐或塗抹之﹐如吾子所言固有矣。然豈無重之珍之﹐更欲重刊之﹐如古月老人父子者乎﹗昔華佗能剖割積聚﹐湔洗腸胃﹐其方書焚毀不傳﹐後人以爲恨﹐然使其書尙存﹐恐謂其誕妄不經者必多﹐孰敢有信而用者。今竇氏之書寧獨異於華氏之書耶﹖余幸其得存於今也。亟重刊之﹐化一帙爲千百帙﹐冀其長畱天地間﹐而不至澌滅無傳。後人得之﹐或有信而用者﹐此之起死扶衰﹐通閉解結﹐而反之於平。則是書實博施濟眾之良書﹐其爲有功於蒼赤豈少哉﹗彼執偏滯之見﹐平居則嘖有煩言﹐於扶陽之理﹐肆爲排擊﹔臨險證則袖手徨﹐莫之能救。其學之優劣可一覽而知﹐其言之是非﹐曾何足爲重輕乎﹗二月二十六日壬寅琢崖又書

