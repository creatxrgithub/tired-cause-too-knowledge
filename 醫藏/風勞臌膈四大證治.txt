風勞臌膈四大證治

目錄

天敍姜公傳

曹家達序

瞿簡莊序

承淡安序

姜文駿序

中風

虛勞

附五臟虛損治法

虛勞門要用方

水腫臌脹

嘔吐

噎膈反胃

雜病

霍亂

關格

呃逆

噫气

雜

咳嗽

夢遺

小便癃閉

天敍姜公傳

公諱禮﹐字天敍﹐姓姜氏﹐其先浙紹人也。父玉田公﹐始居江陰之華墅﹐生公﹐遂世爲江陰人。公好讀書﹐善醫術﹐常立功過格﹐日記得失﹐終身不怠。每遇貧者施診﹐往來徒步﹐出囊中藥治之﹐不取值﹐以故邑中賢士大夫樂與締交。蓋非徒重其術﹐並重其徳焉。華墅在邑東五十里﹐龍砂兩山屏障於後﹐泰淸一水襟帶於前﹐其山川之秀﹐代產良醫﹐迄今大江南北延醫者﹐都於華墅﹐而華墅之中又獨推姜氏﹐蓋自公一人開之也。韓子云「莫爲之前﹐𨿽美弗彰﹔莫爲之後﹐𨿽善勿繼。」吾於姜氏亦云。公於岐黃外﹐旁及玄功。所善有瞿道人者﹐發不櫛﹐足不履﹐寒暑一衲﹐行止無定。迨卒之歲﹐謂道人曰「三月之望﹐吾將逝矣﹐汝當來。」及期﹐瞿不至。諭諸子曰「須之三日﹐道人必來。」是日命沐浴更衣坐﹐道人果至。時不能言﹐但手書「諷經」二字﹐瞿諾之﹐卽奄然逝。記曰「至誠之道﹐可以前知」。公可謂至誠者矣。

論曰﹕古云「醫不三世﹐不服其藥。」謂醫者當讀三世之書也。余讀姜公所著四大證全書﹐理精詞約﹐非數十年之學力﹐焉能得心應手﹐活人無算乎﹖宜其子孫食報於無窮。小道云乎哉﹗

嘉慶元年歲次丙辰孟春之吉長壽孔廣居拜撰

曹家達序

鄕先正姜天敍先生﹐肆力於醫﹐慨念漢醫放失﹐斐然興著述之志。綜其生平所著﹐有四大證論若干捲﹐書中所論風癆臌膈﹐旁徵博引﹐參以己意﹐至爲詳審。曩者予於同鄕仲佩紳所設九如堂藥肆遇仲之外舅陳某﹐出以相示﹐因得窺其全豹。厥後中醫學會刊布雜誌﹐門人王一仁見而悅之﹐因逐期刊布雜誌中﹐易其名曰風癆臌膈論﹐從其實也。厥後其裔孫文駿﹐寓書中醫學會﹐略謂家藏舊本不知何緣遺失在外﹐冀得原稿﹐以保存先世手澤。姜氏固多賢子孫哉﹗然當時以刊布未完﹐欲歸趙而不果。嗣因姜君達夫之請﹐向中醫學會取原稿﹐而下卷業已遺失。幸一仁所刊雜誌﹐並來書刊入捲尾﹐略無訛脫。一仁信有功於姜氏矣。今者達夫擬用單行本行世﹐索序於予﹐爰爲略舉顚末﹐弁簡端以歸之。

庚午年八月邑後學曹家達謹序

瞿簡莊序

嗚呼﹐吾華市北鎭向以醫名世﹐至今衰墜不振者久矣﹗余髫年授庭訓﹐卽從事於﹝內經﹞﹑

﹝難經﹞﹑﹝金匱玉函﹞諸書﹐訓以知之者爲知﹐行之者爲行﹐寧使知之而未能行﹐莫使行之而未能知。不爲垂垂衰老﹐僅得略窺其皮毛﹐何曾咀拾其精髓。吾友蘇墅橋吳乃良先生曰「姜體榦與葉天士同時行醫﹐體幹遊蘇適居天士比鄰﹝凡有就葉診棄之者輒爲之治﹞﹐一日見墜淚咨嗟者曰﹕『勢將柰何﹖』急詢其故﹐知天士斷其木葉落時定難飛渡。體幹卽爲之診曰﹕『病固急矣﹐勉爲處方。』不特璧其診資﹐並助以藥資﹐囑服十劑﹐果驗。天士聞而駭曰﹕『是誰能挽回斡旋歟﹖』因知我華市有姜體幹公之醫道。天士先生特來華市謁姜公﹐並謙曰﹕『昔日有眼不識泰山﹐今特來請出山。』體幹下榻曰﹕『余處窮鄕﹐貧病者多﹐不能出。』乃款畱而去。」繇是知學無底止﹐而醫學更無底止。體幹之風﹐類都如此。而其乃祖天敍先生之醫學弘博﹐有非時下所能望其項背者。今其裔孫正從持天敍所著風勞臌膈四大證論稿囑爲校正。據曹孝廉家達得之於仲九如望﹐曹公詳序之。正從深恐先人之心血手澤湮沒﹐他日付棗梨。吾知姜氏將來有繼興者焉。

承淡安序

醫學之在於我國﹐皆曰「今不如古」。實則指庸人而言者﹐庸者皆不學無術之人也。

使其學而窮究古今之病源﹐精審古今之方略﹐其病之在標在本﹐病之或傳或變﹐方之宜補宜瀉﹐不執不拘﹐則可如古人云「三年蓄艾﹐能治之於未病之先﹐」與夫「一七回生﹐能治之於已病之後。」故曰﹕讀書而不能醫者有之﹐決未有不讀書而能醫者也。

風癆臌膈﹐癥之大者也。諺云「風癆臌膈﹐實病難醫。」實病﹐乃邪實正虛之謂。經云「淸靜則肉腠閉拒﹐𨿽有大風苛毒﹐弗之能害。」不獨四大證如是﹐何病不然耶﹗要之﹐能詳察病源﹐精審其證﹐方以制宜﹐四大證有何畏哉﹗吾故鄕姜公天敍特著﹝風勞臌膈論﹞﹐以闡明古聖先哲立論制方之精微。蓋聞姜公者﹐好讀書﹐善醫術﹐常立功過格﹐日記得失﹐終身不怠﹐探析性命之微﹐雅抱KT之痛﹐而以好學不倦之旨﹐人以博施濟眾之術。

讀其論中﹐類多闡揚經旨﹐如中風一癥﹐其力主非外風所中﹐抉奧發微﹐分疏淸晰。如對虛癆一癥﹐其旨當從﹝難經﹞治法﹐融合越人之脈法於仲景辧証之中。論治虛損﹐本於﹝難經﹞及丹溪﹑子和諸家學說﹐理精辭約。非數十年之學力﹐曷克臻此哉﹗再讀其臌脹釋義與治膈之方﹐都有獨特之見地。又附雜病論治﹐有非四證所能限者﹐博引各家學說﹐參以己意﹐極爲詳確。其諄諄告誡後學之心﹐如大海明燈。

淡安與鄕先輩天敍公後裔文駿君﹐忝爲葭莩之誼﹐據其敍述﹐姜氏家藏著作本丰﹐輾轉遷徙﹐又遭兵燹﹐盡付劫灰。久耳四大證全書之名﹐以是未獲卒讀爲憾﹗玆蒙惠我中醫雜誌所載風勞臌膈論全篇﹐得以拜讀全書。值此發揚祖國醫學文化遺產﹐一則提供海內同道之參考﹐一則對姜公畢生心血之巨著﹐庶不致湮沒而不彰﹐爰爲之序。

時在公元一九五六年六月上浣承淡安謹序

姜文駿序

今夏檢校舊帙﹐將祖傳醫書數百冊﹐特爲之分篋珍藏﹐免與諸書間雜也。中有一小冊﹐偶爾披閱﹐見書首有四大證全書﹐江陰姜禮天敍氏輯﹐孫健﹑曾孫大鏞參訂字樣﹐並有邑諸名宿傳題。閱竟不勝驚喜﹐以爲吾先祖著作﹐至今日而始發現焉。惜僅存十數頁﹐末由窺見全豹﹐亦憾事也。猶憶余童年時﹐嘗聞先祖詠仙公云「吾家祖遺醫書﹐不下數百種﹐著作滿室﹐富有五車。同治初﹐太平軍解放江城時﹐潰軍土匪竄擾﹐焚毀殆盡﹐然燼余尙存數千冊。伯祖蘊山﹑蔭喬兩公﹐所得約有千餘冊。庚申春﹐故宅毀於火﹐煌煌巨制﹐從此都付諸劫灰。」嗚呼﹐先人累世之心血﹐歷年愈久愈湮沒而不彰矣﹗卽今所存四大證全書﹐亦屬殘缺不完。詢諸伯叔﹐早稔原本失蹤無考。惋惜久之。詎今秋吾友陶君南鵬﹐肄業上海醫專學校﹐惠贈校出中醫雜誌一冊﹐內載有姜天敍著風癆臌膈論。卒讀是篇﹐尙待續未竟。因念吾先祖之姓名奚爲而在此耶﹖得毋姓名有同耶﹖繼而思余因業商﹐不明醫學﹐今日所見之風癆臌膈﹐莫非卽所存之四大證全書。然乎否乎﹖卽將舊稿悉心校對﹐果然一字不易﹐乃知此論實爲先祖所著無疑也。於是昔日所黯然神傷者﹐今頓欣然色喜矣。

夫天敍公﹐龍砂姜氏二世祖也﹐生於順治十一年﹐好讀書﹐善醫術﹐立功過格﹐日記得失﹐終身不怠﹐旁及玄功﹐名噪大江南北﹐年七十有一而歿。邑志載有﹝仁壽鏡﹞﹑﹝本艸搜根﹞行世﹐今已軼。家乘中只有﹝四大證全書﹞名目。此外﹐邑志家乘所未載﹐而爲鄕賢藏匿者﹐則﹝證治匯理﹞一書是也﹐計抄本念余冊﹐今悉藏張少泉先生家。疇昔家伯省軒﹐因掌教於南通醫專校﹐曾親謁張公﹐云已什襲珍藏矣。他日如能合浦珠還﹐自當刊行以垂諸久遠。

一九二五年秋九月十一世孫文駿敬識

中風

中風一癥﹐有卒僕﹐有暴喑﹐有不遂﹐有歪僻﹐有四肢不舉﹐有神昏冒寐﹐有痰涎壅盛﹐有語言蹇澀﹐有外風襲入者﹐有本气自病者。及乎外有六經形證﹐內見二便閉塞﹐其病各異﹐其名不同﹐而爲治之法亦非一也。

﹝靈樞經﹞云﹕虛邪偏客於身半﹐其入系內居營衛。營衛稍衰﹐眞气去﹐邪气獨畱﹐發爲偏枯。其邪气淺者脈偏痛。又云﹕偏枯﹐身偏不用而痛﹐言不變﹐志不亂﹐病在分腠之間﹐巨鍼取之﹐益其不足﹐損其有餘﹐乃可復也。痱之爲病也﹐身無痛者﹐四肢不收﹐志亂不甚﹔其言微﹐知可治﹔甚則不能言﹐不可治也。仲景﹝金匱﹞云﹕夫風之爲病﹐當半身不遂﹐或但臂不遂者﹐此爲痺﹐脈微而數﹐中風使然。又云﹕寸口脈浮而緊﹐緊則爲寒﹐浮則爲虛﹐虛寒相搏﹐邪在皮膚……僻不遂。是則﹝內經﹞﹑﹝金匱﹞所論中風﹐皆主虛邪立說。而後代劉河間則主火爲訓﹐李東垣則主气爲訓﹐朱丹溪則主濕爲訓。然則三子者各出心裁﹐亦指證中之所有而言之也。至近代諸家﹐則分眞中﹑類中﹐彊引中气﹑中暑﹑中濕﹑諸卒僕暴死之證﹐渾同立論。而中風一證﹐共欲明之﹐而實晦之矣。蓋中風之邪﹐其有無夾雜風火气濕之來﹐豈可劃然分耶﹖但當以何有何無﹐孰淺孰深﹐以求確然之治﹐斯爲當矣。

夫八風之邪﹐皆名虛邪﹐人身營衛經絡素盛者﹐無從入之。入之者﹐因其虛而襲之耳。

﹝內經﹞以爲身之虛而逢天之虛﹐兩虛相感﹐其气至骨﹐入則傷五臟。是則中風之來﹐無不本之陽虛者矣。諭嘉言氏論中風曰﹕陽虛邪害空竅爲本﹐而風從外入者﹐必挾身中所有之邪﹐或气或痰或火而爲之標。以風邪之中人﹐未有不因陽气不固而入之者也﹔中風之爲疾﹐未有不因火因气因痰而勾引深入者也。因虛卒僕﹐不挾外邪者則有之。若但云客邪而本不虛者﹐則未之有也。

中風之邪﹐從外而來﹐以漸深入。﹝金匱﹞云﹕邪在於絡﹐肌膚不仁。中絡邪气入衛﹐猶在絡脈之外﹐故但肌膚不仁。其曰﹕邪在於經﹐卽重不勝。中經則於營脈之中﹐內而骨﹐外而肉﹐皆失其所養﹐則軀殼爲之重著﹐然猶在軀殼之間。至入腑入髒﹐則離軀殼而入內﹐邪中深矣。中腑﹐卽不識人。然中腑必歸於胃﹐以胃爲六腑之總司也。風入胃中﹐胃熱必盛﹐蒸其津液﹐結爲痰涎﹐壅塞隧道。胃之支脈絡心者才有壅塞﹐卽堵神气出入之竅﹐故不識人也。中髒﹐舌卽難言。諸髒受邪至盛﹐必逆入於心而亂神明。神明無主﹐則舌難言。其髒气素虛而陽气不治者﹐卒然倒僕矣此論外中邪以漸深入。東垣亦分中腑﹑中髒﹑中血脈之治。中腑者﹐其病在表﹐多著四肢。中髒者﹐其病在裏﹐多滯九竅。中血脈者﹐外無六經之證﹐內無二便之閉﹐但口眼斜﹐半身不遂。中腑外見六經形證﹐用續命東加減治之﹝小續命湯治中風不省人事﹐漸覺半身不遂﹐口眼歪斜﹐手足戰掉﹐語言謇澀﹐肢體麻痺﹐精神昏亂﹐頭目眩昏﹐痰火並多﹐筋脈拘急﹐不能屈伸﹐骨節煩痛﹐不得轉側﹐諸風服之皆驗。

防風桂心黃芩杏仁﹝去皮尖炒﹞芍藥甘艸川芎麻黃﹝去節﹞人參﹝各一錢半﹞防己﹝二錢﹞大附子﹝炮﹐七分﹞上藥作二帖﹐水一盞半﹐姜五片﹐棗一枚﹐煎八分服。

中髒內見二便閉塞﹐則用三化湯通利之三化湯治中風外有六經之形證﹐先以加減續命湯主之﹐內有便溺之阻隔﹐此方主之。大黃枳實羌活各等分每服一兩﹐水煎服。然解表攻裏之法﹐必體壯證實者設也。夫風爲陽邪﹐善走空竅。若誤攻其表﹐重開洞門﹐出而復入﹐其變愈大。

而攻裏尢甚。以中髒之候﹐多因平素積虛﹐其邪易入﹐髒眞不守﹐若誤下之﹐立致危亡﹐不可不愼也。惟在胃腑一證﹐內實便閉者﹐間有可下。然不過解其煩熱﹐實非大下也。然中髒有緩急二候。中腑日久﹐熱勢深極﹐傳入髒者﹐此屬可下。必使風與熱俱去﹐塡其空竅﹐則風不再生。若開其瘀壅﹐必反增風熱﹐何以下爲哉﹖其卒虛身中急證﹐下藥入口﹐其人卽不蘇矣。可不辧歟﹗風中五臟﹐其來有自。髒气先傷﹐後乃中之。火﹑熱﹑气﹑濕﹑痰﹑虛﹐六賊勾引深入﹐一旦猝倒無知﹐偏身牽引﹐四末不用﹐但得不死﹐亦成癱瘓。察其形證﹐何髒先傷﹐調之使平。肺中於風﹐多汗﹐惡風﹐時咳﹐晝瘥暮甚﹐口燥而喘﹐身運而重﹐冒而腫脹。肝中於風﹐多汗﹐惡風﹐善悲﹐色蒼﹐嗌漧﹐善怒﹐頭目而脇痛﹐行常傴﹐令人嗜甘。心中於風﹐當分二候。若翕翕發熱﹐不能食﹐心中饑﹐食卽嘔吐﹐此外因也。其曰心傷者勞倦﹐卽頭面赤而下重﹐心中痛而自煩發熱﹐當臍跳﹐其脈弦﹐此內因也。脾中於風﹐多汗﹐惡風﹐身休怠惰﹐四肢不欲動﹐色薄微黃﹐不嗜食﹐翕翕發熱﹐形如醉人﹐腹中煩重﹐皮目而短气。腎中於風﹐多汗﹐惡風﹐面龐然加腫﹐脊痛不能正立﹐隱曲不利﹐其色。此五臟之見證也。審其何髒之證多見﹐按其脈﹐察其色﹐毋艸艸也。

中風外證﹐錯見不一。風火相煽﹐多上髙巓。風濕相搏﹐多流四末﹐手足麻木。但屬气虛﹐關節腫痺﹐濕痰流滯。

諭嘉言云﹕中風之脈﹐各有所兼。兼則益造其偏。然必顯呈於脈。蓋新風挾舊邪﹐或外感﹐或內傷﹐其脈隨之忽變。兼寒則脈浮緊﹐兼風則脈浮緩﹐兼熱則脈浮數﹐兼痰則脈浮滑﹐兼气則脈沈澀﹐兼火則脈盛大﹐兼陽虛則脈微﹐亦大而空﹐兼陰虛則脈數﹐亦細如絲﹐陰陽兩虛﹐則微數或微細。虛滑爲頭中痛﹐遲緩爲營衛衰。大抵陽浮而數﹐陰濡而弱。浮滑﹑沈滑﹑微虛﹑散數﹐皆爲中風。然虛浮遲緩﹐正气不足﹐尙可補救﹔急大數疾﹐邪不受制﹐必死無疑。若大數未死﹐急疾猶得不死﹐經言風气之病﹐似七診而非﹐故有不死。可見大數爲風气必有之脈﹐亦未可定爲死脈耳。

天敍云﹕按中風一證﹐醫書冠之篇首﹐其證大矣。歷觀古今名家所論不一﹐遂令中風一證茫無著落﹐以至後代諸君分爲眞僞兩途﹐其意中風必因外中於風﹐方名眞中﹔其猝僕偏枯﹐非因外風﹐𨿽至種種諸證﹐皆爲類中。及予考之﹝內經﹞﹑﹝金匱﹞諸篇﹐其論偏枯﹑猝僕諸證﹐未嘗專主於風立說。及予每驗中風之人﹐於未中之先﹐必有先徵﹐或十指麻痺﹐或肌肉蠕動﹐或語言謇澀﹐或肢體不遂﹐或平頻率滑大不和﹐弦緊無根﹐諸多隱微見於一二年前﹐人多不覺﹐直至一時觸發﹐忽焉倒僕。其若果爲外中風邪﹐何以預爲若是也﹖且每見中風之人﹐必中年以後﹐或肥盛之軀。豈外風之來﹐必中年肥盛者方感之耶﹖若此﹐則中風之證非特外風所中也明矣。經曰﹕僕擊偏枯﹐肥貴人則膏粱之疾也。又曰﹕三陰三陽發爲偏枯痿易。又曰﹕虛邪偏於身中﹐其入深內居營衛。營衛稍衰﹐則眞气去﹐邪气獨畱﹐發爲偏枯云云。其曰膏粱之疾﹐其曰三陰三陽﹐其曰虛邪﹐其曰眞气去﹐邪气獨畱﹐明指是證非獨外中於風。是以仲景先師中風論云﹕寸口脈浮而緊﹐緊則爲寒﹐浮則爲虛﹐虛寒相搏﹐邪在皮膚。浮者血虛﹐絡脈空虛﹐賊邪不瀉﹐或左或右﹐邪气反緩﹐正气卽急﹐正气引邪﹐僻不遂。其若果爲外中於風﹐何其反云浮者血虛﹖絡脈空虛﹐正气引邪﹐僻不遂等語﹐則其明指此風爲虛風之候﹐其不專主於外風立論也。東垣﹑河間﹑丹溪﹐三君所論似殊﹐及細詳之﹐而東垣先生則引經曰﹕陽之气﹐以天地之疾風名之。原夫人身中之气﹐以天地間之風諭之﹐蓋天地間之風﹐其平治之時未見其形﹐變現之時迷塞宇宙。而人身中之气亦然﹐其變其害皆由陽气不治﹐气卽爲邪。經云﹕天明則日月不明。邪害空竅﹐陽气閉塞﹐地气冒明。虛風內發之證一如天地間之疾風豪雨﹐迅不及掩。故以風之一字命名﹐意可見也。所以病中風者﹐每於未中之先﹐必有先徵。河間主火﹐東垣主气﹐丹溪論痰﹐皆各有卓見。其所論皆中風門中所必有之事﹐其中气﹑中暑﹑中寒﹑中惡﹑食厥﹑痰厥﹐其暴病暴死﹐有相類乎中風﹐然皆自是別證﹐與三子所論之證有何干涉耶﹖不得彊引中風合論﹐亦不得以類中名之。嘉言氏曰﹕河間主火爲訓﹐是火召風入﹐火爲本﹐風爲標矣。丹溪主痰爲訓﹐是痰召風入﹐痰爲本﹐風爲標矣。然人之一身每多兼三者而有之﹐曷不曰陽虛邪害空竅爲本﹐而風從外入者﹐必挾身中所有之邪﹐或火或气或痰而爲之標耶﹖當於風火痰气之間審其何有何無﹐虛實輕重之際孰緩孰急﹐辧其分寸可也﹐而爲之施治﹐斯爲上策矣。若但於風之一字起見立說﹐其不敗者幾希﹗生生子曰﹕人之一身﹐經絡貫串爲之脈。脈者﹐血之隧道也。血隨气行﹐周流不停。筋者﹐周布四肢百節﹐聯絡而束縛之。此屬肝木﹐得血以養之﹐則和柔而不拘急。脈皆起於手足指端﹐故十二經皆以手足而名﹐筋則無處無之。皮毛者屬肺﹐主外﹐而易於感冒。人身之血內行於脈絡﹐外充於皮毛﹐滲透肌肉﹐滋養筋骨﹐故百體和平﹐運動無礙。若气滯則血滯﹐气逆則血逆﹐得熱則血瘀濁﹐得寒則血凝泣﹐衰耗則順行不周﹐滲透不徧﹐而外邪易侵矣。津液者﹐血之餘﹐行乎外﹐流通一身﹐如天之淸露。若血濁气滯﹐則凝聚而爲痰。痰乃津液之變﹐徧身上下無處不到。津液生於脾胃﹐水谷所成﹐濁則爲痰﹐故痰生於脾土也。是以古人論中風﹑偏枯﹑麻木等證﹐以血虛﹑瘀血﹑痰飲爲言﹐是論其致病之源。至其得病﹐則必有所感觸。或因風﹐或因寒﹐或因濕﹐或因酒﹐或因七情﹐或勞役﹑房勞汗出﹐因感風寒濕气﹐遂成此病。此血病痰病爲本﹐而外邪爲標﹐其邪中於皮毛肌肉﹐則不知痛癢﹐麻木不仁﹐如有物一重貼於其上﹐或如虫遊行﹐或灑灑寒栗﹐遇熱則或癢﹐遇陰雨則沈重酸痛。

其邪入於血脈經絡﹐則手足指掌肩背腰膝重硬不遂﹐難於屈伸舉動﹐或走注疼痛。此上諸證皆外自皮毛﹐以至筋骨之病。凡脈所經所絡筋所會所﹐血气津液所行之處﹐皆邪气郁滯﹐正气不得流通而致。然治者當以養血除風順气化痰爲主﹐不必彊度某病屬某經某髒而雜治之也。

卒僕﹐謂卒然僵僕而不省人事也。﹝內經﹞名之。凡中气﹑中暑﹑食厥﹑痰厥﹐皆致猝然僵僕。然與中風之候﹐自是相殊。而中風卒倒﹐喉多痰聲﹐脈多沈伏﹐或脈隨气奔﹐指下洪盛者。中風之證﹐有少須自蘇者﹐有中而不蘇卽死者﹐有蘇而終變不治者﹐無不本之陽虛。若陽气未至十分脫絕者﹐尙可救援。若眞陽離絕﹐𨿽有良法無益也。若因而挾外邪﹐或痰或火衝犯淸陽﹐閉塞竅道﹐亦致倒僕。但得眞气漸復﹐亦可自蘇。倉卒之際﹐先辧其陽中﹑陰中。中於陰者﹐面色或靑或白或黑﹐痰喘昏亂﹐眩冒多汗﹐甚者手足厥冷。中於陽者﹐面赤唇紅﹐牙關緊咬﹐上視彊直﹐掉眩煩渴。大率陰中重而陽中輕。又必先辧其閉證﹑脫證。若牙關緊咬﹐兩手握固﹐卽是閉證﹐法宜開關通竅﹐急宜用通關散﹐牙皂﹑細辛﹑生半夏﹐爲細末搐鼻﹐有嚏可治﹐無嚏難治。口噤不開﹐宜抉﹐或以破根散南星﹝五分﹞冰片﹝少許﹞以中指點末﹐擦牙根一法急用白礬﹝半兩﹞鹽花﹝一分﹞細研﹐揩牙根﹐更以半錢綿裹安牙盡頭﹐或用烏梅肉擦牙﹐隨用薑汁﹑竹瀝﹑麻油化蘇合香丸﹐或用三生飲生南星﹝一兩﹞川附子﹝五錢﹞生川烏﹝五錢﹞木香﹝二錢五分﹞加姜﹝十片﹞煎好灌下。

挾虛者加人參兩許。如熱阻關竅﹐痰盛昏迷者﹐用牛黃淸心丸﹐煎滌痰湯南星﹝薑汁炒﹞

半夏﹝各二錢﹞枳實﹝一錢﹞茯苓﹝錢半﹞橘紅﹝錢半﹞菖蒲﹝八分﹞人參竹茹﹝各七分﹞甘艸﹝五分﹞化下﹐以上爲閉證者設。若口開﹝心絕﹞﹐手撒﹝脾絕。閉證則口噤咬﹐兩拳握固﹐與口開者異﹞﹐眼合﹝肝絕﹞﹐遺尿﹝腎絕﹞﹐聲如鼾睡﹝肺絕﹞﹐此名脫證。若五不全見者﹐速宜大劑參附煎濃汁頻灌﹐及灸臍下﹐𨿽曰不治﹐亦有得生者﹝中風脫證極虛﹐不救者多﹐卽用參附﹐亦不過或冀什一。若不預爲病家道明﹐竟投參劑﹐設使不救﹐多致招謗﹞。若不分閉﹑脫﹐妄投蘇合﹑牛黃﹐不救﹝按腦麝﹑牛黃﹐乃辛香竄散之品﹐惟中藏閉證﹐暫借開竅。設邪在血脈﹐反誤投之﹐引邪深入﹐如油入面﹐莫之能出。至脫絕之證誤投之﹐是速其死也﹞。﹝心法﹞云﹕气虛卒倒﹐用參﹑補之。肥白人多濕﹐少用烏頭﹑附子行經﹔瘦人陰虛火熱﹐用四物東加竹瀝﹑牛膝﹑芩﹑柏﹐有痰加痰藥﹝按肥白人多濕﹐用烏﹑附行經﹐然肥白人不特多濕﹐抑多陽虛﹐附子在所必用也﹞。痰涎壅甚者﹐宜用吐法﹐稀涎散﹝半夏大者﹐十四枚牙皂一个﹐炙﹞入薑汁煎服。不能咽者﹐徐徐灌之﹝此法之輕者﹞。其有涎多難散﹐又非小吐不可﹐則用明礬﹑牙皂等分爲末﹐白湯調服吐之﹝此吐劑之輕者﹞﹔重者用藜蘆半錢爲末﹐加麝香少許﹐齏汁調灌。若口噤昏迷者﹐灌入鼻內吐之。虛者不可吐。其或風多涎少﹐人事不昏者﹐則用蝦半斤﹐入醬﹑蔥﹑姜等物﹐水煮﹐先喫蝦﹐次飲汁﹐後以鵝翎探引吐之。痰涎壅甚﹐用橘紅一斤﹐逆流水五碗﹐煎至一二碗﹐傾服白湯導吐之﹐吐痰之聖藥也。太白散用陳鍛石水飛﹐每服三錢﹐水一碗煎湯溫服﹐下痰如神。气欲絕﹐心頭上溫者﹐喉中微響皆效﹐二陳湯﹑星香散﹐加竹瀝﹑薑汁。虛者六君子湯同星香散。脈沈伏無熱者﹐三生飲加全蠍一个。養正丹可以墜下痰涎。若痰熱甚者﹐加石膏﹑麥冬於二陳之內。牛黃淸心丸乃治中藏痰熱昏冒之藥也﹝以上治痰諸法﹞。王宇泰曰﹕卒僕偏枯之癥﹐未有不因正气不周而病。故黃爲必用之君藥﹐防風爲必用之臣藥。黃助眞气者也﹐防風載黃助眞气以周於身者也﹐亦有治風之功焉。許胤宗治皇太后中風口噤﹐煎二藥燻之而愈﹝其法用黃八十斤﹐防風若干﹐煎湯成鍋﹐使其气周滿一室﹐如燻如霧﹐气退自醒﹞﹐況服之乎。多怒﹐加羚羊角﹔渴﹐加漧葛汁﹑秦艽﹔口噤亦加秦艽﹔恍惚錯語﹐加茯神﹑遠志﹔不得睡﹐加酸棗仁﹔不能言﹐加竹瀝﹑荊瀝﹑梨汁﹑陳醬汁﹑生葛汁﹑人乳汁﹔內熱﹐加梨汁﹑人乳﹑生地黃汁﹔痰多﹐加竹瀝﹑荊瀝﹐少佐薑汁。余每治此證﹐用諸汁以收奇功﹐爲行經絡滲分肉﹐捷於湯散故也﹝此治气虛肥白者之法﹞。繆仲純曰﹕東南之地﹐素多濕熱之气﹐質多柔脆﹐往往多熱多痰﹐眞陰旣虧﹐內熱彌甚﹐煎熬津液﹐凝結爲痰﹐壅塞气道﹐不得通利。熱甚生風﹐亦致猝然僵僕﹐或不省人事﹐或語言謇澀﹐小便短赤﹐此其驗也。至所用之藥﹐初淸熱﹐則天門冬﹑麥門冬﹑甘菊花﹑白芍藥﹑白茯苓﹑栝蔞根﹑童便﹔順气則紫蘇子﹑枇杷葉﹑橘紅﹑郁金﹔開痰則貝母﹑白芥子﹑竹瀝﹑荊瀝﹑栝蔞仁﹔次治本益陰﹐則天冬﹑甘菊﹑生地﹑當歸﹑白芍﹑枸杞﹑麥冬﹑五味﹑牛膝﹑人乳﹑白膠香﹑黃柏﹑白蒺藜之屬﹔補陽則人參﹑黃﹑鹿茸﹑大棗。﹝按仲純此論﹐本於河間﹑丹溪。至其所用之藥﹐惟重甘寒﹐一遵﹝內經﹞

熱淫所勝治以甘寒之旨。陰虛多熱之證﹐則當從此選用也。﹞

不語華元化云﹕心脾中風﹐則舌彊不語。蓋脾脈絡胃俠咽﹐連舌本﹐散舌下。心之別脈系舌本。二髒受風﹐則舌本彊硬而不語也﹐資壽解語湯防風羚羊角棗仁炙艸天麻附子﹝炮﹞官桂羌活竹瀝薑汁。心經熱者﹐兼涼膈散淸心。心經蘊熱﹐舌謇不語﹐用轉舌膏﹝卽涼膈散加菖蒲﹑遠志﹐等分爲末﹐蜜丸﹐彈子大﹐朱砂爲衣﹐薄荷湯下﹞。若痰迷心竅﹐舌彊不語﹐當滌痰爲先﹝見卒僕門﹞。然此證最急﹐此藥似緩﹐當先調化牛黃淸心丸。審其屬虛者﹐此方調下二丹丸二丹丸治風邪健忘﹐養神定志﹐和血肉﹐定心神﹐外華腠理﹐得睡。丹參熟地天冬﹝各一兩五錢﹞朱砂人參菖蒲遠志﹝各五錢﹞茯神麥冬甘艸各一兩共研細末﹐蜜丸﹐桐子大﹐每服五十丸至一百丸﹐庶足以開痰通竅也﹝再入竹瀝﹑薑汁更驗﹞。若風涎壅塞﹐舌本難轉﹐語不正者﹐正舌散蠍蛸﹝去毒﹐十四个﹞茯苓﹝一兩﹞

共爲細末﹐食前溫酒下。有腎气厥不至舌下﹐舌喑不能言﹝舌喑者﹐乃舌本喑弱﹐不得言﹐與舌本難者相反﹞。王宇泰曰﹕﹝素問﹞云太陰所謂入中謂喑者﹐陽盛已衰﹐故爲喑也。內奪而厥﹐則爲喑痱﹐此腎虛也。少陰不至者﹐厥也。夫腎者藏精﹐主下焦地道之生育﹐故衝任二脈系焉。二脈與少陰腎之大絡同出腎下﹐起於胞中﹐其衝脈因稱胞脈。絡爲十二經脈之海﹐遂名海焉。衝脈之上行者﹐滲諸陽﹐灌諸精﹔下行者﹐滲三陽﹐灌諸絡﹐而溫肌肉﹐別絡結於跗。因腎虛而腎絡與胞絡內絕﹐不通於上則喑。腎脈不上循喉嚨挾舌本﹐則不能言。二絡不通於下﹐則痱厥矣。如是者﹐以地黃飲子主之熟地戟肉山茱萸蓯蓉石斛五味炮附子麥冬白茯苓菖蒲遠志肉官桂﹝各等分﹞薄荷葉﹝七片﹞姜﹝五片﹞棗﹝一枚﹞。按腎气厥不至舌下﹐乃眞髒之气不榮於舌耳。至其濁陰之气﹐必橫格於喉舌之間。

吞咯維艱﹐昏迷特甚。又非不有之證可以緩調。方中所用附﹑桂﹑巴﹑蓯。原爲驅逐濁陰而設﹐用方者不可執己見而輕去之也。若肝腎虛而涎潮壅塞不語﹐當用三因白散子生附子滑石﹝各五錢﹞半夏﹝七錢半﹞爲末﹐每服二錢﹐水煎﹐加姜七片﹐蜜半匙﹐空心服。失音不語﹐訶子湯訶子﹝四个﹞桔梗﹝一兩﹞甘艸﹝一寸﹞三味俱半生半炒﹐爲末﹐每服五錢﹐童便一杯煎服。中風不語﹐龜尿少許﹐點舌上神效﹝取龜尿法。置龜新荷葉上﹐用豬棕鼻內刺之﹐卽出﹞。

半身不遂﹐卽偏枯之證。左爲癱﹐右爲瘓。經云﹕男子發左﹐女子發右。大率僕擊偏枯證每相連而至。爲治之初﹐亦先順气﹐次辧風火痰虛﹐何有何無﹐要當以養正爲本﹐而兼以治標之藥。若筋骨疼痛﹐舉動不便﹐多則痰火風气流注經絡﹐又當先以通經活絡之味﹐然後治本可也。諭嘉言曰﹕﹝內經﹞云偏枯者不一﹐曰汗出偏沮﹐使人偏枯﹔曰陽盛陰不足﹔曰胃脈大小不一﹔曰心脈小堅結﹔曰腎水虛。﹝靈樞﹞亦敍偏枯於熱病篇中。皆不言風﹐皆不言虛﹐皆不言其本於何邪。豈非以七情饑飽房室﹐凡能虛其髒气﹐致營衛經脈痺而不通者﹐皆可言邪耶﹖然偏枯病陽盛陰不足者有之﹐而陽气虛衰﹑痺而不通者亦有之﹐不可不知也。王宇泰云﹕﹝內經﹞論偏枯皆主心與胃二髒。蓋心是天眞神機開發之本﹐胃乃穀气充大眞气之標﹐標本相得﹐則胸膈間之膻中所畱宗气盈溢﹐分布四髒三焦﹐上中下外﹐無不周徧。若標本相失﹐則不能致其气於气海﹐而宗气散矣。故分布不周於經脈則偏枯﹐不周於五臟則喑。卽此言之﹐可爲諸言偏枯者綱領也。治療之方﹐黃爲君﹐人參﹑當歸﹑白芍爲臣﹐防風﹑桂枝﹑鉤藤﹑竹瀝﹑薑汁﹑韭汁﹑葛汁﹑梨汁﹑乳汁之屬爲之佐使。苟用烏﹑附﹑羌活之屬以涸營而耗衛﹐如此死者﹐醫殺之也。丹溪云﹕大率多痰﹐在左屬血虛與死血﹐在右屬气虛與痰。然亦不可執也。蓋人之偏枯﹐如樹木之一邊津液不蔭注﹐則枯槁而葉脫。故治偏枯者﹐但當補養血气﹐急灌其未枯者﹐使已枯者可通气而復榮。昔人之用勻順散﹐白朮二錢天麻五分白芷沈香靑皮人參各五分烏藥錢半甘艸五分紫蘇木瓜各一錢姜三片煎服亦是取其和勻气血﹐無偏無忤之意。然後進以滋養之藥﹐如和榮湯﹝白朮川芎各錢半南星半夏芍藥茯苓天麻各一錢當歸生熟地牛膝棗仁黃芩橘紅各八分防風官桂各六分紅花甘艸各四分黃柏二分﹐入竹瀝﹐薑汁服﹞

有補血活血之功﹐不致於滯﹐有健脾燥濕消痰之能﹐不致於燥﹐又淸熱運動疏風﹐開經絡﹐通腠理﹐王道之劑﹐多服可以見功。周愼齋云﹕𨿽有左右之分﹐治只一法﹐俱宜十全大撲湯﹐加羌活﹐三四帖後﹐在左用气中之血藥﹐在右用血中之气藥。大便閉﹐𨿽十日半月不妨﹐愼無輕導。如便閉﹐血藥多於气藥﹐便泄﹐气藥多於血藥。愼齋方治半身不遂﹐甘菊歸身石斛首烏﹝各一兩五錢﹞牛膝麥冬﹝各二兩五錢﹞蒺藜貝母蘇子黃

橘紅甘艸﹝各四錢﹞天冬﹝一兩﹞白芍﹝一兩八錢﹞地黃﹝三兩﹞作十劑﹐煎服。虎脛骨酒治偏枯不遂﹐石斛石楠葉防風炙虎脛骨當歸茵陳葉杜仲牛膝巴戟川斷川芎金毛狗脊﹝各一兩﹞酒﹝一斗﹞浸十日服。虎骨散治半身不遂﹐肌肉漧瘦﹝當歸赤芍續斷白芍本

虎骨烏蛇肉共爲細末﹐每服二錢﹐食後溫酒調下。﹞史國公浸酒方治風癱不能行功防風萆

當歸敗龜板鱉甲虎骨川牛膝枸杞秦艽晚蠶砂油松節羌活白茄根蒼耳子酒浸﹐蜜封七日。開飲﹐不可面向壇口。每服一小杯﹐一日飲二次。以上三方﹐皆用酒者﹐取其導引流通之意。而河間換骨丹及續命丹皆用腦麝﹐以癱瘓之證﹐因虛而風濕痰火搏結於筋脈之間疼痛者﹐借此以開通閉結。然過於竄散﹐其在陰虛之體﹐若誤投之﹐禍不旋踵。其風濕搏結者﹐舒筋安散治左癱右瘓﹑拘急走注疼痛木瓜﹝五兩﹞萆

五靈脂牛膝﹝酒浸﹞續斷僵蠶﹝炒﹞松節白芍烏藥天麻威靈仙黃

當歸防風虎骨﹝酒炙各一兩﹞好酒﹝一斗﹞﹐浸藥十四日﹐紮壇口。然後取藥﹐焙爲末﹐浸酒下﹐每服二錢。若風入筋骨﹐而拘急攣拳﹐或麻木疼痛﹐鐵彈丸治癱瘓筋攣﹐麻木疼痛﹝乳香沒藥各一兩川烏﹝炮去皮臍一兩五錢﹞五靈脂﹝酒浸淘去沙石曬漧四兩﹞麝香﹝一錢﹞滴水丸﹐彈子大﹐每服一丸﹐臨臥薄荷酒磨服。按偏枯癱瘓諸證﹐有淺深輕重之別﹐卽經所云其入深內居營衛﹐其邪气淺者脈偏痛。以此推之﹐其痛者反輕﹐不痛者爲重也。言不變﹐志不亂者﹐爲輕﹔甚則不能言者﹐不可治也。故其用藥﹐有顧本以兼標者﹐有治標不重本者﹐因證以詳治也。其方中有用參﹑爲主者﹐重於虛者也﹔有用烏﹑附﹑羌﹑防爲主者﹐取其流通經絡﹐蓋痰火風濕瘀滯﹐若非先以雄健之品爲之響導﹐莫能開也。用酒漬酒下者亦是此意﹐不可因見用風藥奏功﹐認爲外風﹐肆行無忌而傷人也﹐智者思之。

近代繆仲純取用白蒺藜﹑菊花﹑首烏﹑黃﹑二冬﹑漆葉﹑牛膝﹑地黃﹑鱉甲﹑竹瀝﹐一派甘寒之味﹐𨿽無近效﹐而陰虛內熱之人﹐誠可恃也﹐不可因其平淡而忽之。

王宇泰治藏位宇气虛痰多﹐脾虛有濕﹐晚年半身不遂人參﹝一斤﹞半夏曲﹝二斤薑汁竹瀝拌炒﹞白朮﹝半斤﹞牛膝﹝一斤﹞天冬﹝一斤﹞用長流水煎膏﹐再入鹿角膠虎骨膠霞天膠﹝各一斤﹞河間梨膠﹝二斤﹞各制膏﹐和勻﹐重湯煮一日夜﹐出火毒。每空心臨臥取半杯﹐以竹瀝﹑梨汁﹑人乳﹑桑瀝各一杯﹐和勻﹐重湯燉熱服之﹐便效。外治法用蠶砂二石﹐分作三袋﹐蒸熱著患處﹐冷再易﹐以瘥爲度。內用羊脂﹐入粳米﹑蔥白﹑姜﹑椒﹐煮熟﹐日食一具﹐十日止﹐效。桑枝法用桑枝一升﹐炒香﹐以水三大升煎取二升﹐一日服盡。﹝圖經﹞云﹕桑枝溫平﹐不涼不熱﹐可以常服﹐療中風體癢漧燥﹐香港腳風气﹑四肢拘攣﹑上气眼暈﹑肺气咳嗽﹐消食﹐利小便﹐久服輕身﹐聰耳明目﹐令人顏色光澤﹐兼療口漧。﹝仙經﹞云﹕一切仙藥不得桑煎不服。河間治何子常病兩臂痛﹐諸藥不效﹐依此作數劑﹐臂痛卽愈。

口目斜﹝有中經中絡之別﹞﹐綱目云﹕目斜屬足三陽經﹝足太陽起於目之上﹐足陽明起於目之下﹐足少陽起於目銳﹞﹐口屬手足陽明﹝手足陽明經環於口之上下﹞﹐風邪入之﹐則引頰移口而爲僻也。治法亦當先用順气之劑﹝勻气散見前﹞﹐次用淸陽湯﹝黃歸身升麻葛根炙艸紅花酒柏桂枝蘇木生甘艸酒煎﹐服後以火熨摩急處﹞

或秦艽升麻湯升麻葛根炙艸芍藥人參﹝各五錢﹞秦艽白芷防風桂枝﹝各三錢﹞每服一兩﹐加蓮須﹑蔥白﹐煎取汁服。若內因痰火虛風﹐當消痰淸火淸風﹐仲純法最妙﹝如菊花沙參栝蔞根貝母天麥冬天麻蘇子橘紅白芍元參秦艽連翹是也﹞。

戴復庵云﹕口眼斜﹐先燒皂莢煙燻之﹐以逐去外邪﹐次用乳香煙燻之﹐以順其血脈。口眼斜﹐固主於陽明﹐而有筋脈之分。經云﹕足之陽明﹐手之太陽﹐筋急則口目爲僻﹐此爲胃之筋病也。又云﹕足陽明之脈﹐挾口環唇﹐所生病者﹐口唇斜﹐此胃之絡脈病也。故筋急斜﹐藥之可愈﹐脈急斜﹐非灸勿痊﹝目斜灸承泣﹐口灸地漿﹐如未效﹐於人迎﹑頰車灸之。頰車在頰齒交處﹞。又法﹕以筆管五寸﹐插入耳內﹐外以面塞四圍﹐勿使透風﹐頭以艾灸七七﹐右灸左﹐左灸右。一法﹕耳垂下用麥粒大艾灸之﹐灸壯同法。外治法﹕用酒煮桂枝汁一升﹐以故布浸面上﹐左右﹐右左。一方﹕用槿樹花搗爛敷之﹐或酒煎服﹐若無花用子﹐無子用殼﹐俱效。又方﹕用鱔魚血加麝香塗之﹐以絲絨絆卽效。

四肢不舉﹐皆屬脾土﹐然有虛實之分。若膏粱太過﹐積熱內蘊者﹐爲脾土實熱﹐宜瀉以開其瘀﹝三化湯之類﹞。食少體羸﹐怠惰嗜臥者﹐脾土虛衰﹐宜補以健其運﹐加味六君子湯﹝卽六君子東加竹瀝半小杯﹑麥冬三錢﹞。身體疼痛﹐鐵彈丸﹝見前﹞。若手足流注疼痛﹐麻痺不仁﹐難以屈伸者﹐苡仁湯苡仁﹝三錢﹞當歸芍藥﹝各一錢二分﹞麻黃﹝五分﹞官桂﹝五分﹞蒼朮﹝米泔水浸﹑銼炒錢半﹞甘艸﹝八分﹞生薑﹝七分﹞。

小便不利﹐潔古云﹕中風不利﹐不可以藥利之。旣已自汗﹐則津液外亡﹐小便自少。若利之﹐使營衛枯竭﹐無以制火﹐煩熱愈甚。當自熱退汗止﹐小便自行也。不因津液枯竭者﹐用三因白散子﹐加木通﹑燈心﹑茅根﹐煎。

遺尿﹐濃煎參湯﹐少加益智子頻啜之。

虛勞

虛是气血不足﹐損是五臟虧損﹐勞是火炎於上。勞瘵者﹐旣虛且損﹐復竭其力﹐而動於火以成其勞也。虛而未勞﹐但名不足﹔虛而且勞﹐其成瘵成蒸無不至矣。

虛有因病致虛者﹐調之可復﹐補之可足﹐易爲力也。而因病致損者﹐一或失調﹐卽成不足。損而且勞﹐瘵病繼之。夫勞有五臟之勞﹐若曲運神機﹐則心勞﹐而爲虛汗怔忡﹔縱情恣欲﹐則腎虛﹐而爲骨蒸夢泄﹔形冷悲哀﹐則肺勞﹐而爲咳嗽痰喘﹔恣睢善怒﹐則肝勞﹐而爲痛痺筋攣﹔動作傷形﹐思慮傷意﹐則脾勞﹐而爲少食多痰﹐形羸神倦。故勞者﹐必因於虛﹐虛極必至於勞。

諭嘉言曰﹕虛勞之癥﹐﹝金匱﹞敍於血痺之下﹐可見勞則必勞其精血也。營血傷則內熱起﹐五心常熱﹐目中生火見花﹐耳內蛙聒蟬鳴﹐口舌糜爛﹐不知五味﹐鼻孔漧燥﹐呼吸不利﹐乃至飲食不爲肌膚﹐怠惰嗜臥﹐骨軟足酸。營行日遲﹐衛行日疾﹐營血爲衛气所逼﹐不能內守而脫出於外﹐或吐或衄﹐或出二陰之竅。血出旣多﹐火熱迸入﹐逼迫煎熬﹐漫無休止﹐營血有立盡而已﹐不死何待耶﹖更有勞至之極﹐而血痺不行者﹐血不脫於外﹐而但蓄於內。蓄之日久﹐周身血走之隧道悉痺不流﹐惟就漧涸﹐致鮮滑澤﹐肌膚甲錯﹐面無榮潤。於是气之所過﹐血不爲動﹐徒蒸爲熱﹐或日晡﹐或子午﹐始必幹熱﹐俟蒸气散﹐微汗而解。熱蒸不已﹐瘵病成焉﹐不死又何待耶﹖亦有始因脫血﹐後遂血痺者﹐血虛血少﹐艱於流布﹐發熱致痺﹐尢易易也。﹝內經﹞凡有虛病﹐不及於勞。獨仲景先師發明虛勞脈癥﹐其法其方﹐後人多不能用﹐是未深究其旨也。以後諸賢方法雜出﹐千蹊萬徑﹐何反十無一全。爲工者當師仲景乎﹖抑師後人乎﹖抑寧任其自愈乎﹖不明本末﹐苦寒雜投﹐因藥而死者十之七八。無寧待其自愈乎﹖藥之不愈﹐歸咎於無藥。非無藥也﹐是醫之無師也。無師之智﹐其不殺人者幾希﹗越人分主陰虛陽虛兩端﹐誠虛門中之一大炬也。蓋陽虛者﹐气虛也﹐脾病也。土爲萬物之母﹐而人之資以爲生者也。凡人饑飽勞役及大病失調﹐皆能傷脾胃。脾胃一傷﹐五臟皆失滋養﹐原气虛反陷入於陰﹐化而爲火﹐以致發熱咳嗽﹐與陰虛勞瘵之癥是似不同。當用東垣法﹐一以扶陽爲主。忌用滋陰寒涼之品﹐恐反陷其陽也。此卽虛損之癥是也。若陰虛者﹐血虛也﹐腎病也。腎爲天一之元﹐而人資之以爲始者也。凡人勞心好色﹐傷其精血﹐以致水虧火旺﹐火亢則爍肺消陰﹐爲咳爲蒸﹐與陽气不足之癥兩相各別。當壯水養陰爲主。忌用辛溫燥熱之品﹐恐反損其陰也。此卽勞瘵之癥也。然陽虛之極者陰亦虛﹐終以陽虛爲本。陰虛之極者陽亦虛﹐終以陰虛爲本。又陰陽兩虛之癥﹐又當較量於彼此之間﹐須陰陽兩無虧損。至陰陽兩虛之極者﹐先天之原陰亦虛﹐命門之眞火衰敗﹐則又當以溫補命門回陽固本爲主﹐而補火一著又不可不講也。

大抵勞癥之初﹐多始於心腎不交。然五臟呈皆有勞﹐心腎爲多。心主血﹐腎主精﹐精竭血燥﹐心腎虛矣。腎气虛則水走於下﹐心气欠則火炎於上﹐水火不交﹐則虛勞之癥成矣。火炎上則爲痰﹐爲嗽﹐爲煩熱﹐爲口漧﹐爲咯血﹐爲上气﹐爲嘔吐﹐爲盜汗﹐爲耳鳴目眩﹐爲夢中驚悸﹔水走下則爲腰痛﹐爲腳弱﹐爲泄瀉﹐爲赤白濁﹐爲遺精夢泄﹐爲小便滑數﹐爲皮毛焦枯﹔皆虛勞變癥﹐生於心腎者也。故當補心養腎﹐以交水火。水火交則五臟之陰不傷﹐而虛勞之癥愈矣。

治勞三本﹐辧東垣﹑丹溪﹑立齋論綺石公曰﹕肺爲五臟之天﹐脾爲百骸之母﹐水爲萬物之源﹐治肺治脾治腎﹐治勞之道畢矣。夫東垣一生﹐千言萬語﹐止透發得一篇脾胃論﹐便爲四大家之首。丹溪一生﹐千言萬語﹐止明滋陰補腎一著﹐便爲治勞之宗。以至薛立齋究明補火一著﹐謂太陽一照﹐陰火自彌。斯三先生者﹐皆振古之髙人﹐能回一時之習尙﹐辟歧黃之心傳者。然皆主於一偏﹐而不獲全體之用。如淸任和三聖﹐各造其極﹐而終非孔子大成之集也。是以脾胃之論﹐出於東垣者無獘。若後人執東垣以治虛勞者﹐未免以燥劑補土﹐有拂於整肅肺金滋陰之說。出自丹溪者﹐業已有獘。若後人執丹溪以治虛勞者﹐蓋全以苦寒降火﹐濡冷保肺﹐有礙於中州之土化。至於陰常不足﹐陽常有餘﹐此實一偏之見﹐難爲古人諱者。

而後人沿習成風﹐偏重苦寒﹐凡遇虛火虛熱﹐陰虛陽亢之癥﹐動輒以黃柏補腎﹐知母淸金﹐未能補腎家之眞水﹐而反制腎家之眞火。夫腎者坎象也﹐一陽陷於二陰之間。此二陰者眞水也﹐一陽者眞火也﹐眞水次第而生肝木﹐肝木又上生心火﹐眞火次第而上生脾士﹐脾士又上生肺金。故人生之本﹐從下而起﹐如天地之法象﹐如羲皇之畫卦。故腎之爲髒﹐合水火二气以爲用﹐爲五臟六腑之根源。眞水不可滅也﹐眞火獨可熄乎﹖然救此者﹐又執立齋補火之說﹐著左歸右歸丸﹐皆不離乎桂﹑附﹐而罔顧其人之有郁火﹐無郁火﹐有郁熱﹐無郁熱﹐更罔顧其人曾經傷肺﹐不曾傷肺。夫虛火可補﹐理則宜然﹐如古方補中益气﹐參﹑﹑朮﹑艸之甘溫以除大熱﹐而終不聞以辛熱之劑抱薪救火者也。惟綺石先生執兩端以用中﹐合三部以平調﹐其淸金保肺﹐無礙中州之土﹐此其用丹溪法而不死於丹溪也。其曰培土調中﹐不損至髙之气﹐此其用東垣法而不死於東垣也。其曰金行淸化﹐不覺水自流長﹐乃合金水於一致也。其曰三髒旣治﹐何慮木火乘時﹐乃統五臟以同歸也。但主脾﹑主腎﹐在先賢頗多發明﹐而淸金保肺一著﹐尙未有透發其精微者﹐故先生於肺論治獨詳。此治勞之三本﹐不可不重也﹝出虛勞祕旨﹞。

趙養葵相火龍雷論曰﹕火有人火﹐有相火。人火者﹐燎原之火也。﹐相火者﹐龍火也﹐雷火也﹔得濕則KT﹐遇水則燔﹐不知其性﹐而以水折之﹐以濕攻之﹐適足以光燭天﹐物窮方止矣。知其性者﹐以火逐之﹐焰灼自消﹐災光撲滅。古書瀉火之法﹐意蓋如此。今夫率以黃柏治相火﹐殊不知此相火者﹐寄於肝腎之間﹐此乃水中之火﹐龍雷之火也。若用黃柏苦寒之藥﹐又有水滅濕伏﹐龍雷之火愈發矣。龍雷之火﹐當濃陰驟雨之時﹐火焰愈熾﹐或燒毀房屋﹐或擊碎木石﹐其勢誠不可抗。惟太陽一照﹐火自消滅﹐此得水則熾﹐得火則滅之一驗也。又龍雷至五六月而啟發﹐九十月而歸藏﹐蓋冬時陽气在下﹐尢雷就其火气而居於下﹔夏時陰气在下﹐龍雷不能安其身而出於上。明於此義﹐故惟八味丸﹐桂附與相火同气﹐直入腎中﹐據其窟宅而招之。同气相求﹝此卽水就濕﹑火就燥之意﹞﹐安得不引之歸源耶﹖人非此火不能有生。世人皆曰降火﹐余獨以地黃滋養水中之火。世人皆曰滅火﹐而余獨以桂附溫補天眞之火。千載不明之論﹐余獨發明之。陰虛發熱論曰﹕世間發熱﹐類傷寒者數種﹐治各不同﹐此論外感者也。今人一見發熱﹐皆作傷寒﹐率用汗藥以發其表。汗後不解﹐又用表藥以涼其肌。虛癥若是﹐豈不殆哉﹖自東垣出﹐而發內傷補中益气之論﹐此用气藥以補气之不足者也。至於勞心好色﹐內傷眞陰﹐眞陰旣傷﹐則陽無所附﹐故亦發熱。其人必面赤躁煩﹐口渴引飲﹐骨痛﹐脈數而大﹐或尺脈數而無力者是也。惟丹溪發明補陰之說﹐以四物東加黃柏﹑知母﹐此用血藥以補血之不足者也。世襲相因﹐屢用不效﹐何耶﹖蓋因陰字認得不眞﹐誤以血爲陰耳。當作腎中之眞陰卽先天也。﹝內經﹞曰﹕諸寒之而熱者﹐取之陰﹔諸熱之而寒者﹐取之陽﹔所謂求其屬也。王太僕先生注曰﹕大寒而盛﹐熱之不熱﹐是無火也。大熱而盛﹐寒之不寒﹐是無水也。又云﹕倏忽往來﹐時發時止﹐是無火也。晝見夜伏﹐夜見晝止﹐時節而動﹐是無水也。當求其屬而主之﹐無火者宜益火之源﹐以消陰翳﹔無水者宜壯水之主﹐以制陽光﹔必須六味﹑八味二丸﹐出入增減﹐以補眞陰﹐屢用屢效。若泥知﹑柏苦寒之說﹐必致損傷脾陰﹐而斃者不可勝舉。大抵病熱作渴﹐飲食便閉﹐此屬實熱﹐人皆知之。或惡寒發熱﹐引衣蜷臥﹐四肢厥冷﹐大便淸利﹐其屬眞寒﹐人亦易知。至於煩擾狂越﹐不欲近衣﹐欲坐臥泥水井中﹐此屬假熱之癥。其甚者﹐煩極發躁﹐渴飲不絕﹐舌如芒刺﹐兩唇燥裂﹐面赤如塗朱﹐色如嬌嫩﹐身如焚燎﹐足心如烙﹐吐痰如湧﹐喘急﹐大便閉結﹐小便淋瀝﹐三部脈洪大而無倫。當是時也﹐惟宜加減八味丸料一斤﹐內肉桂一兩﹐以水頓煎五六碗﹐冰冷與飲﹐諸癥自退。翌日必惡寒脈脫﹐是無火也﹐當補其陽﹐急以八味丸料煎服自愈。此癥與脈俱變其常﹐而不以常法治之者也。若產後及大失血後﹐陰虛血暴傷﹐必大發熱﹐亦名陰虛發熱。此陰字正是血气之陰﹐若以涼藥正治立斃﹐卽四物湯亦不可用﹐急宜用獨參湯﹐或當歸補血湯﹐使無形生出有形來﹐此陽生陰長之妙也。蓋陰虛發熱﹐面必赤色﹐無根之火﹐載於上也。若是陽虛﹐火入於內﹐面必不赤。其口渴者﹐腎水漧枯﹐引水自救也。但口𨿽渴而舌必滑﹐脈𨿽數而尺必無力﹐甚者尺𨿽洪大﹐按之必不鼓﹐此爲辧耳。𨿽然﹐若其人曾服過涼藥﹐脈亦有力而鼓指矣。蓋服涼藥而脈反加數者﹐火郁也。宜升宜補﹐切忌寒涼﹐犯之必死。臨癥之工更宜詳辧。﹝出趙氏醫貫﹞

虛火伏火論諸火可補火﹐諸熱不可補火﹔又諸髒有虛火可補火﹐肺臟有伏火不可補火﹐此先哲未發之旨也。何謂諸火可補火﹖火者﹐虛火也﹝假象也﹞﹐謂動於气而未著於形。其見於癥也﹐易升易降﹐倏有倏無。其發也﹐盡有燎原之勢﹐或面赤頰紅﹐或眩暈厥冒﹐種種不同﹐而皆可以溫潤補腎之劑﹐以取其浮越而引歸於性根命蒂之中也。何謂諸熱不可補火﹖熱者﹐實熱也﹝其雲實熱者﹐爲其熱著於形﹐無變遷升降﹐故雲實熱。非實熱之火﹐可寒可降。可汗可下之熱﹐此非實熱也﹞﹔謂其先動於气﹐久而漸著於形﹐如燒熱之物相似。其見於癥也﹐有定時﹐有定處﹐無升降﹐無變遷。其夜間準熱﹐日間不熱者﹐爲夜熱。其內裏恆熱﹐而皮膚未熱者﹐爲內熱。其蒸熱之深﹐如在骨髓蒸出﹐而徹於皮膚者﹐爲骨蒸勞熱。此種種蒸熱﹐有淸法﹐無溫法。若以有定之實熱同無定之虛火混一而治﹐喪無日矣。何謂諸髒有虛火可補火﹐肺臟有伏火不可補火﹖蓋肺之與四髒﹐又有差別﹐如肝腎龍雷之火可引而伏﹐脾胃寒格之火可補而越﹐心家虛動之火可補而定﹐惟肺金伏熱之火不可補之。蓋五行生克﹐惟金畏火﹐惟火爍金﹐故淸肅之髒所畏惟火﹐此以髒質而言之也。肺居膈上﹐其气淸﹐其位髙。若火上衝﹐則治節失令﹐而痰滯气塞﹐咳嗽交加。故至髙之部所畏惟火﹐此以部位言之也。若偶然浮越之火﹐亦不犯此禁。獨是伏熱之火﹐出於陰虛陽亢﹐火乘金位﹐謂之賊邪﹔以其火在肺葉之下﹐故名伏火﹔以其火只星星﹐便能使金令格﹐故名逆。凡若此癥﹐痰必膠固﹐吸短呼長﹐脈必細而數。細爲血虛﹐數爲火勝﹐此在少年勞癥之根﹝虛勞脈至細數則不可治﹐此云勞癥之根﹐是約言也﹞﹐斷宜淸法﹐無用溫理。若以肺家伏火同四髒之火混一同治﹐害不容言矣。﹝出綺石公虛勞祕旨﹞

虛勞之癥﹐乃火病也。若不先明諸火之源﹐臨癥時從何下手耶﹖故余不厭碎煩﹐匯合諸賢之說﹐可爲治勞之一助云爾。

精气奪則虛論人稟沖和之气﹐而生身有三﹕曰元精﹑元神﹑元气者﹐本身中之眞精﹑眞气﹑眞脈也。夫精乃五臟之眞﹐非營血之比﹝五臟皆主藏精﹐而腎不過爲都會關司之所﹐今人言精﹐專主腎治﹐是不知五臟藏精之說﹞﹐故曰天癸。气乃五臟之大經﹐爲靜靜之主﹐故曰神機。脈乃眞委和之一气。經乃言有三﹐曰﹕命之本﹐气神形之道。其機運升降﹐皆隨之而動﹐因血而營﹐精气資始﹐相生不失﹐以養一身﹐爲人之司命﹐形質之體用也。至若精不足﹐則气失資化﹔气不足﹐則血失所營﹔血不足﹐則气無所附﹔天眞散亂﹐則精神气無稟命矣。是以相生長養之道﹐精化气﹐气生神﹐皆稟乎身之臟腑之眞也。夫气血從乎營衛﹐營衛又宗乎經隧。營衛者神精气之化﹐爲先天淸濁之始﹔經隧者﹐胃之谷水之化﹔此經隧不能不生營衛﹐營衛不能不散而養筋脈﹐筋脈不能不順而資天眞﹐爲養生涵容﹐造化形質﹐理之然也。凡人之視聽言動壯壽﹐此皆理之常也。疾病盲﹐關格夭折﹐此皆理之失也。故有精神气血不足則病﹐眞神散亂則死者﹐皆由平日攝養之過與不及﹐動止之過逾常度也。經曰﹕出入廢則神機化滅﹐升降息則气立孤危。然房勞甚﹐則精血竭﹐而神無所依﹐气無所附﹐則忽至暴絕也。竊常究先哲經義﹐濟生微旨﹐益气之補肺﹐補精之滋腎﹐皆資其化源也。蓋人精血本常不足﹐加之數奪其精﹐眞元失化﹐則營气乃虛﹐虛則衛亦不固﹐精亦滑脫﹝所謂精气神﹐乃人身三寶﹐相資而不相離者也﹞。腎气竭﹐而精微不能與胃上升﹝腎者﹐先天之原气也﹔胃者﹐後天之穀气也﹔二陰升﹐則所謂陰精舉﹐其人壽也﹔二气陷﹐則所謂陽精降﹐其人夭也﹞﹐故病多頭重或痛﹐气弱而食少﹐元气下陷﹐脈卽微弱外欲絕而虛洪﹐或見損脈﹐此實元精不足之所致﹐非有外邪之病也。﹝此三元之理﹐人身所關最重﹐爲醫者不可不講﹐其在虛勞門﹐尢爲先務也。﹞

還丹祕要論夫還丹者﹐乃返本還元之道。人稟父母精血而生﹐初爲赤子時﹐元精﹑元气﹑元神﹐無不純全﹐及其年漸長成﹐蓋因眼耳口鼻門所誘﹐一靈眞性﹐被色香聲味所觸﹐習染深固﹐以致日復日﹐歲復歲﹐元精化爲交感﹐元气化爲呼吸﹐元神化爲思慮﹐此三元分泄﹐難復天眞。故先聖垂言立教﹐載於丹經﹐蓋示人以修補之法﹐精損則以精補﹐气損則以气補﹐神損則以神補﹐是爲返本還元之道以復之。且復者﹐何也﹖以全精爲深根﹝全精之道﹐人皆以爲絕欲﹐固是。若此念不絕﹐𨿽外不走精﹐精亦隨神散﹐是絕而未絕也﹞﹐以全气爲固蒂﹝東垣曰﹕省言語以養气﹐此養之小者也﹐其能調息歸根﹐此養之大者也﹞﹐以全神爲妙合﹝全神之道大矣。若心不外馳﹐無思少慮﹐此全之小者也。若能還神還气﹐返气還精﹐此全之大者也﹞﹐能全此三者﹐實爲身中眞藥物也。然則身系乎精﹐心系乎气﹐意系乎神﹐返此三者而逆行﹐還此三者而復眞也。三全合眞﹐乃曰還丹也。

虛勞一癥最大﹐爲治最難。生生子有治勞三大愆﹐病者﹑醫者﹐不可不講也。病家欲求速效﹐不久任師﹐屢更屢試。殊不知虛者精气奪也﹐須多服補藥﹐非假以歲月不能見功。病者厭其效遲﹐更師調理﹐故屢換而屢試之後﹐師窺前方之不效﹐疑非此癥﹐又更方治﹐詎思其藥力之未到也。由是脾胃轉傷﹐遂至不救﹐猶恨天下無良法也。此一愆也﹐乃愆之小者也。自丹溪倡陽有餘﹐陰不足﹐及相火易動之論﹐而名醫雜著和之﹐統旨大旨又和之。故今人才見虛弱發熱﹐一委之陰虛火動﹐開場便用滋陰降火。不分陰虛陽虛﹐脾胃勇怯﹐一槪用黃柏﹑知母﹑生熟地﹑天麥冬﹑牛膝﹑五味﹑童便之類。胃彊而陰血乍虧者﹐間或無虞﹐胃弱气虛而無實熱者﹐服此純苦寒劑﹐其火愈熾﹐甚至啞心胸滿﹐咳嗽痰沫﹐泄瀉聲啞而斃。

哀哉﹗叩其師﹐則曰書以陰虛火動著其癥﹐吾以滋陰應其病﹔病之不起﹐天也。而屢試屢死﹐師家病家﹐終莫能醒其服藥之誤﹐而一歸之天。吁﹐天何冤耶﹗丹溪倡陽有餘﹐陰不足之論﹐蓋爲當時局方溫補之藥害人﹐故著此以救一時之獘。至於按病投劑﹐陰虛則補陰﹐陽虛則補陽﹐曷嘗固執﹐又曷嘗堤防流害一至於此。據經云﹕火郁則發之﹐又云﹕輕者可降﹐重者從其性而升之。蓋火之性上炎﹐以輕揚之劑鼓之﹐則易散也。若不察﹐一以降火爲言﹝虛勞之癥﹐是因虛而火病也。治火者﹐治其標也。火盛而癥不大虛者﹐先治其火﹐補虛佐之。虛極而至火炎者﹐但當治本﹐本足而火自退﹐此自然之理也。今人不知虛火何物﹐惟以滋陰降火爲治﹐豈不殆哉﹗﹞﹐將以逆其性而使之愈熾矣。故曰甘溫去大熱﹐是也。按東垣書只有升陽散火湯﹑火郁湯﹝東垣二方是治火郁發之之劑﹐陰虛火炎者﹐未爲確當﹞二方﹐並無滋陰降火之法。豈賢如東垣﹐尙未明此滋陰降火之法歟﹗緣脾胃喜溫而惡寒﹐形寒飲冷則傷肺﹐體𨿽虛弱﹐膚腠不密﹐易致風邪﹐由是咳嗽潮熱。故以輕揚之劑投之﹐其熱頓釋。熱退則以補劑收功。時醫於此理動輒借口﹐則曰丹溪諸公云云﹐人身之虛﹐皆陰虛也﹐故任前藥而不疑。不思滋陰降火之藥﹐皆斂肺助濕滯痰損脾者﹐風邪火熱皆莫能散﹐愈投愈咳﹐愈進愈熱也。此藥吳浙間罹其毒﹐蓋王節齋﹑吳菱山﹑何大英皆浙產﹐益易見信故耳。

此其二愆也﹐乃愆之大者也。膏粱之家﹐濃味相兢﹐內多積聚。丹溪曰﹕蒸蒸發熱﹐積病最多﹐嗜欲者中心實怯﹐故每迎師用藥﹐喜補而憚攻。抑不知積之不去﹐熱之不去也﹐多補則重閉其气﹐是資其邪而益其病也。初起未久﹐胃气尙彊﹐急當推之﹐而後議補﹐則無反顧之憂。若無機會﹐遷延日遠﹐莫能爲計﹐欲補則無成功﹐欲攻則胃气已壞﹐畏首畏尾﹐待死而已。此其三愆也﹐乃愆之中者也。予壯歲患此癥﹐莫能瘳。幸遇至人﹐指示軒歧要領﹐病之禁忌﹐恬淡內觀﹐三年乃起﹐以此深悟此三大愆。不敢自祕﹐謹將愼密授受法治吐露篇末﹐以惠蒼生。不識同志者﹐宜少其故轍否耶﹖生生子治勞三大愆﹐可謂詳悉醫藥之誤。然此乃醫之過也。至病者不知調攝﹐往往自誤﹐𨿽有良劑﹐亦莫能救。昔者治一友﹐呈以調病十則﹐令貼座右﹐依法行之﹐果全愈。

仲景﹐醫門聖也。其治虛勞﹐大意謂精生於谷﹐谷入少而不生其血﹐血自不能化精。

﹝內經﹞於精不足者﹐必補之以味。味者﹐五穀之味也﹝谷粟果菜﹐皆天賦自然沖和之味﹐故以食人﹐補陰之功非酰醬烹飪偏濃之味出於人爲者﹞﹐補以味而節其勞﹐則積貯漸富﹐大命不傾。設以雞口之入﹐爲牛後之出﹐欲其不成虛勞﹐寧可得乎﹖夫男子平人﹐但知縱欲勞精﹐孰知陰精日損﹐飲食無味﹐轉勞轉虛﹐轉虛轉勞﹐脈從內變﹐血不外華﹐精液衰而口渴﹐小便少﹐甚則目瞑衄血﹐陰精不交自走﹐盜汗淋漓﹐身體振搖﹐心驚膽怯者﹐比比然也。故血不化精﹐則血痺矣。血痺則新血不生﹐並素有之血亦瘀積不行。血瘀則營虛。營虛則發熱。熱久則蒸其所瘀之血﹐化而爲虫﹐遂成傳屍勞瘵﹐不可爲矣。以仲景先師諄諄致戒﹐無非爲營衛之道﹐納谷爲寶﹐居常調營衛以安其谷﹔壽命之本﹐積精以自剛﹐居常節嗜欲以生其精。至病之甫成﹐脈才見端﹐惟恃復脈建中爲主治。夫建中復脈﹐皆稼穡作甘之良藥﹐一遵精不足者補之以味之旨也。豈有泉之竭矣﹐不云建中之理哉﹗後人補腎諸方﹐千蹊萬徑﹐以治虛勞﹐何反十無一全﹖豈非依樣葫蘆﹐徒資話柄耶﹗及其血痺不行﹐仲聖並驅其舊﹐生其新﹐幾希於勞瘵將成未成之際﹐誠有一無二之聖法。第牽常者不能用耳。試觀童子臟腑柔脆﹐才有寒熱﹐易於結癖成疳﹐待其血痺不行﹐气蒸發熱﹐則不可爲。女子幹血經閉﹐發熱不止﹐勞瘵之候更多﹐待其熱勢成﹐縱有良法﹐治之無及。倘能服膺於仲景幾先之哲﹐喫力於男子童子女子瘵病將成未成之間﹐其活人之功﹐皆是起白骨而予生全﹐爲彼蒼所眷注矣。

凡治虛損之病﹐當從﹝難經﹞治法﹐損其肺者﹐益其气﹝四君子東加黃﹑麥冬﹑五味﹑山藥之類﹞﹔損其心者﹐調其營衛﹝八味東加枸杞﹑棗仁﹑石斛﹑柏子仁﹞﹔損其脾者﹐調其飲食﹐適其寒溫﹝四君子湯﹑補中益气湯﹑建中湯﹑參術膏之類﹞﹔損其肝者﹐緩其中﹝四物湯﹐倍白勺﹑甘艸﹑枸杞﹑山萸﹞﹔損其腎者﹐益其精﹝熟地﹑牛膝﹑人參﹑五味﹑菟絲子﹑蓯蓉之類﹞﹔此治損之法也。今人樂看方書﹐不過是明醫雜著﹐﹝諸癥辧疑﹞﹑﹝活人指掌﹞等小書﹐識見淺近﹐易於觀覽。宋元以前諸大家之旨﹐有至老未嘗觸目者。間有涉獵丹溪治陰虛之法﹐固未嘗純棄人參。節齋則畏之如虎。汪石山治病用參論及營衛論云﹕丹溪論陽有餘而陰不足者﹐乃對待之言﹐是大槪之論﹐陰虛乃營中之陰气虛﹐非特言腎虛也﹝此論宜深思﹐熟以記之﹞。此言發前人所未發﹐深有功於丹溪者。近代諸公所云陰虛﹐非精卽血﹐故用藥惟養血滋陰。殊不知滋陰養血之品﹐非苦寒卽濕滯﹐蓋苦寒傷脾﹐濕滯害气﹐凡人一身﹐只陰陽二气﹐若陰气生發﹐陰气皆化而爲血﹐用之反害陽气﹐陽气陷下﹐反化而爲火矣﹐此理之不可不明也。

凡治虛勞﹐當先察其病從何起﹐次則辧其陽虛陰虛﹐更當審其病重何髒。大凡虛勞之癥﹐以脾腎兩髒爲兩大綱。蓋腎爲先天之根﹐脾爲後天之本也。然治脾之藥﹐多礙於腎﹔治腎之藥﹐多礙於脾﹔善用者必使治脾之藥無礙於腎﹐治腎之藥無礙於脾﹐斯爲上著。如表裏兩法﹐虛勞門中在所不用﹐亦有不得不用者﹐蓋人正气虛﹐則易感邪﹐風寒暑濕之來﹐反滋病勢﹐客邪不盡﹐難於就補。又如血痺不行﹐仲景聖法急驅其瘀﹐以生其新﹐不觀顧其虛﹐惟重逐其邪以存正。又如丹溪所云虛勞之熱﹐積病最多﹐始則可用子和法及倒蒼法﹐如荊蓬煎丸﹐皆虛勞門中必用之品。夫業醫者﹐膽欲大而心欲小﹐毅然獨斷於中﹐病所當瀉﹐則須瀉之﹐幸毋曰虛弱者何敢弄險。經云﹕有故無殞﹐亦無殞也。設務姑息﹐而一惟調補﹐此猶南宋和議之說﹐豈知邪正不兩立﹐王業不偏安﹐然不伐賊﹐王業亦亡。坐而待亡﹐孰與伐之。古人以醫譬國﹐豈徒語哉﹗虛勞脈法越人始論損脈﹐其曰脈來軟者爲虛﹐緩者爲虛﹐遲者爲虛﹐芤爲中虛﹐脈來細而微者血气俱虛﹐脈小者气血俱少﹐脈沈小遲者脫气。仲景更其名曰虛勞。虛勞之脈﹐更兼浮大﹐其曰平人脈大爲勞﹐極虛亦爲勞﹐又謂浮者爲裏虛。勞之爲病﹐其脈浮大﹐手足煩﹐春夏劇﹐秋冬瘥﹐男子浮弱而澀﹐爲無子﹔脈得諸芤動微緊﹐男子失精﹐女子夢交﹐脈極虛芤﹐爲淸谷亡血失精﹐脈微弱而細微者﹐善盜汗。而總其義曰﹐脈弦而大。弦則爲減﹐大則爲芤﹐芤則爲虛﹐虛寒相搏﹐此名爲革﹐婦人則半產漏下﹐男子則亡血失精﹝脈大弦緊﹐外像有餘﹐其實中藏不足﹐不專泥遲緩微弱一端以驗脈也﹞。凡虛損脈﹐數爲胃气不足﹐若脈數至八九至﹐此眞元虛極﹐多不治。經云﹕數則元气虛﹐數則脾气虛﹐數則有熱而屬虛﹝大凡脈大而數﹐按之有力者﹐胃气未傷﹐可任滋陰淸火之藥。若數而無力﹐元气已虛﹐滋陰苦寒之藥槪不得用。若豁然大而數之脈﹐此陽中陰虛﹐一切滋陰之藥用之決不效。

虛癥脈見數﹐病已入深。若數大有力而和﹐爲病三分﹔虛弱而數﹐病已六分﹔細數緊數﹐多不治﹞。若數脈轉弱者﹐胃气生發之兆。短數則無胃气。細數緊數﹐俱非吉兆。弱則無火﹐細則無水﹐數則無陽﹝數爲陰火﹐陽爲眞气﹐陰火旺則陽气虛﹐是壯火食气也﹞。細數則气血兩虛﹐骨蒸勞瘵之病已成矣。左尺脈虛弱或細數﹐是腎經眞陰不足﹐用六味丸﹔若洪而有力﹐六味中加肉桂以引火歸元。右尺脈遲軟或沈細﹐是命門眞火不足也﹐用八味丸﹔若洪而有力﹐可暫用知母等。兩尺脈微弱﹐是陰陽俱不足也﹐用十全大補湯。兩尺脈浮﹐肺气先絕﹝金不生水也﹞。左尺脈弱﹐右尺脈大﹐病名虛損﹐調理非二三年不可。右尺脈浮而有力﹐爲邪脈﹐後必泄瀉喘促而亡。凡豁大脈久病﹐按下尙有渾渾一條者﹐此陰陽未離﹐尢可治也。若無一條﹐間在兩邊﹐此陰陽已離﹐決不治。此脈常主作瀉﹐蓋夫陽虛不能固下﹐而陰與陽不相合﹐故下不禁而作瀉也。凡久病脈﹐浮中沈俱和緩﹐體倦者決死。其面色光潤﹐此精神皆發於外﹐決難療矣。

虛損久病﹐俱是傷脾﹐則肺先受之。肺病則不能管束一身。脾病則四肢不能爲用。謹養胃气﹐以胃爲萬物生化之源。人但知脾胃喜燥﹐而不知脾陰不足﹐相火亢拒﹐再以燥藥投之﹐是反助其火也。但當甘溫之藥﹐滋生元气﹐四君保元﹐或參苓白朮散。火起不必治火﹐有痰不必治痰﹐久病以火爲主﹐火爲養命之源﹐病急宜緩治﹐攻則離散﹐不可不知﹗凡虛損咳嗽吐血﹐宜保元湯﹐加炒黑漧薑﹑五味子。服十數劑﹐諸癥俱減﹐忽瀉兩三次﹐此吉兆也﹐乃脾气醒而濕熱動﹔六脈平和﹐忽見咳嗽﹐亦吉兆也﹐乃肺气舒而濕痰開豁也﹔仍守前方﹐諸癥自愈。內傷虛損﹐皆火兆也﹐而水在下﹝水火不交﹞﹐故發咳嗽而喘﹐此皆滋陰降火所致也。初用桂制芍藥﹑吳萸少許﹐及甘艸﹑人參﹑五味﹑半夏﹑故紙﹑杜仲﹐一溫則火不行﹐水上升﹐如或作瀉﹐則陽下行﹐而胃中所積宿食水谷行矣。凡虛損肺﹐脈大﹐气喘﹐下部脈弦細弱﹐此皆陽上越而不降﹐內寒外熱﹐上熱下寒之癥﹐用人參﹝一錢﹞桂制白芍﹝一錢﹞漧薑﹝三分﹞半夏﹝一錢﹞五味子﹝十五粒﹞甘艸﹝生炙各三分﹞溫中內收陽气降下。

溫肺湯﹝白芍﹐桂汁拌炒﹞枳殼﹝五分﹞甘艸﹝五分﹞引陽气上升大棗半夏﹝各一錢﹞

黑姜﹝五分﹞肉桂﹝五分﹞五味﹝九粒﹞煎服﹐發喘加麻黃金浮水升也。細辛﹑肉桂﹑五味子﹐皆所以溫腎。腎水溫暖﹐則气上行﹐气卽水中之金﹐是金浮也﹐所謂寒從地起也。上行之气燻蒸於肺﹐停而爲津液者﹐復化而爲水﹐是水下也﹐所以水從天降也。木者火之母也﹐木浮則火在上而腎气浮﹐寒沈則水在下而腎气溫。其有咳嗽面赤﹐六脈數﹐懶言語﹐怕人鬧﹐此皆腎气不足﹐治以補脾生肺滋腎之藥五六帖﹐而數脈不減﹐此眞元虛而邪火爍也﹐亦用前法﹐以藥煎去頭煎﹐服第二三煎﹐不十劑而數脈退去。那時虛火一退﹐中气便寒﹐用六君子加漧薑﹑肉桂﹐服五六帖﹐脾气營運﹐痰气亦行﹐或流於肝腎部分﹐腰以下痛﹐須外以炒鹽熨之﹐內服二陳東加桃仁﹑玄胡﹑苡仁二帖﹐大腸見痰血而痛止﹐以后服宜補脾。虛勞久病﹐泄瀉不止﹐其癥多危﹐愼齋方﹝陳臘肉骨灰銅心鍋焦﹝各三錢﹞炒松花﹝一分﹞爲末﹐糊丸﹐人參湯下﹐此妙方也﹐用之活人多矣。

以上論虛損諸法﹐本於愼齋者多﹐其意專在益气扶脾養陰﹐與治勞瘵之法實有不同。蓋虛勞實似勞之癥也﹐若不辧明脈癥﹐槪以寒涼滋陰之品治之﹐死者多矣。其可不究心於此篇乎﹗節齋云﹕凡人二十前後﹐色欲過度﹐或勞心竭力﹐以致傷其精血﹐必生陰虛火動之病﹐睡中盜汗﹐午後發熱咳嗽﹐倦怠無力﹐飲食少進﹝亦有火旺主消﹐飲食倍常者﹞﹐甚則痰涎帶血絡吐出血﹐或咳血﹐或吐衄血﹝或有因虛火亢而動血者﹐亦有因血虛而生火者﹞﹐身熱﹐脈沈數﹐肌肉消瘦﹐此名勞瘵﹝此與虛損元气不足者兩各不同﹞﹐最重難治﹐輕者必用藥數十帖﹐重者期以歲年。然必須病者愛命﹐堅心定志﹐絕房色﹐息妄想﹐戒惱怒﹐節飲食﹐以自培其根﹐否則𨿽有良藥﹐亦無用也。此病治之於早則易﹐若到肌肉消瘦﹐沈困著牀﹐沈伏細數﹐則難爲矣。﹝此節齋之說也﹐其本於丹溪。但其所云火病大忌服人參﹐則其所用之藥﹐以四物﹑二冬﹑知母﹐皆苦傷脾之品﹐今人多宗而用之﹐其禍獨盛﹐故不錄。癥以色欲過度﹐勞心勞力﹐傷其精血﹐以致陰虛火動。其火之動﹐由於精血之不足也。精血不足﹐方用滋陰降火﹐補血塡精以治之﹐固矣。殊不知精血旣傷﹐眞陰不足﹐但知補其精血之標﹐而不知眞陰爲精之本也。苟知眞陰爲精血之本﹐而不知脾爲至陰﹐精血賴之以生﹐滋陰降火﹐害其脾陰﹐自戕其生生之本也。語云﹕識其標﹐只治本﹐治千人﹐無一損。虛勞爲極虛之癥﹐知其虛而不補﹐是舍本求末也﹐何怪其敗乎﹗﹝金匱﹞云﹕五勞虛極羸瘦﹐腹滿﹐不能飲食。食傷﹑憂傷﹑勞傷﹑飲傷﹑房室傷﹑饑傷﹑經絡營衛气傷﹝此卽七傷也。後人又有陰寒陰痿﹑裏急﹑精速精少﹑陰下濕﹑精滑﹑小便苦數﹑臨事不舉﹐七傷之名。然五勞旣分主﹐豈五臟七傷而獨主腎之一臟之理﹖當以﹝金匱﹞爲法也﹐﹞內有幹血﹐肌膚甲錯﹝甲錯者﹐肌膚如鱗甲錯出也﹞﹐兩目黯黑﹐緩中補虛﹐大黃虫丸主之大黃﹝十分﹐蒸﹞黃芩﹝三兩﹞甘艸﹝三兩﹞桃仁﹝一升﹞杏仁﹝一升﹞白芍﹝四兩﹞漧薑﹝十兩﹞漧漆﹝一兩﹞虻虫﹝一升﹞水蛭﹝百枚﹞

蠐螬﹝一升﹞虫﹝半升﹞共研細末﹐煉蜜丸如豆大﹐酒飲服五丸。按虛勞發熱﹐未有不由瘀血者。而瘀血若無內傷﹐則營衛營運不失其次﹐瘀從何起﹖是必飲食起居過時失節﹐營衛凝滯﹐先成內傷﹐然後隨其气所阻之處﹐血爲瘀積。瘀積之久﹐牢不可拔﹐新生之血不得周灌﹐與日俱積﹐其人尙有生理乎﹖仲景施活人手眼﹐以潤劑潤其血之幹﹐以蠕動啖血之物行死血﹐名之緩中補虛﹐豈非以行血去瘀爲安中上著也﹖然此特世俗所稱幹血勞之良劑也﹐血結在內﹐手足脈相失者宜之﹝手足相失者﹐如寸口脈浮﹐趺陽脈沈﹐寸口脈大﹐趺陽脈小﹐此謂相失﹞﹐兼入瓊玉膏﹝滋以血液﹞潤補之藥﹐同用尢妙。又細參其癥﹐肌膚甲錯﹐面目黯黑﹐及羸瘦不能食﹝必有是三癥﹐兼手足脈相失﹐其中必有瘀血﹐方敢下之。審之不當﹐又不可槪用也﹐愼之﹞﹐全是營血瘀積胃中而發﹐現於肌膚面目。所以五臟失中州之灌漑而虛極也﹐此與五臟之本病不同﹐故可用其方﹐而導去其胃之血以內谷而流通營衛耳。許州陳大夫傳仲景百勞丸云﹕治一切勞瘵積滯﹐不經藥壞者宜服當歸乳香沒藥﹝各一錢﹞虻虫﹝十四个﹞人參﹝二錢﹞大黃﹝四錢﹞水蛭﹝十四个﹞桃仁﹝十四粒﹞爲末﹐蜜丸如桐子大﹐每作一服至百丸﹐五更用百勞水過服﹐下惡物爲度﹐服白粥十日。百勞水卽甘瀾水﹐以杓揚千徧。前方大黃虫丸﹐仲景虛勞門中首重此方﹐以虛勞發熱﹐由於瘀血者多﹐此爲虛中實癥﹐先師罔顧其虛而急用此方﹐驅瘀生新﹐眞聖法也。後人皆畏而不敢用﹐待死無救﹐痛哉﹗殊不知虛勞發熱幹血之癥甚多﹐與其束手而待斃﹐莫如取用以求生。聖法煌煌﹐豈虛語哉﹗但用此法者﹐必須詳明脈癥﹐審其果有幹血﹐用之又何慮乎﹖若非干血癥﹐此法又不可亂用也。﹝金匱﹞於虛勞不足之證﹐取用小建中湯虛勞裏急﹑悸衄﹑腹中痛﹑夢失精﹑四肢酸疼﹑手足煩熱﹑咽漧口燥﹐小建中湯主之。桂枝炙艸﹝各三兩﹞飴糖﹝一升﹞大棗﹝十二枚﹞芍藥﹝六兩﹞生薑﹝一斤﹞﹑黃建中湯﹝虛勞裏急諸不足﹐黃建中湯主之﹐卽於小建中湯內加黃一兩五錢﹞﹐重用甘艸﹐一遵﹝內經﹞精不足者﹐補之以味之旨。蓋虛勞病而至亡血失精﹐消耗精液﹐枯槁四出﹐難爲力矣。此時若再以苦寒之味﹐傷其中气﹐有死而已。惟用稼穡作甘之味﹐急建其中﹐俾飲食增﹐精液旺﹐以至充血生精﹐而復其眞陰之不足﹐非聖法而何﹝若藥味過食甘﹐嘔家忌之。

若服之漸覺气阻气滯者﹐更當增入橘皮﹑砂仁以行之也﹞。﹝千金翼﹞取﹝金匱﹞炙甘艸湯炙甘艸湯一名復脈湯。虛勞不足﹐汗出而悶﹐脈急﹐悸﹐行動如常﹐不出百日。危急者十一日死。炙艸﹝四兩﹞桂枝生薑﹝各三兩﹞麥冬﹝半升﹞麻仁﹝半升﹞人參阿膠﹝各二兩﹞大棗﹝三十枚﹞

生地黃﹝一斤酒七升﹞﹐以治虛勞。此方治傷寒脈結代﹐心悸動﹐邪少虛多之癥﹐今虛勞門中並用此法﹐亦於建中湯推展其意。原虛勞之體﹐多有表熱夾陰虛者﹐所以其癥汗出而悶﹝傷寒汗出而熱解﹐虛勞汗出而反悶﹐所以傷寒宜汗﹐虛癥不可汗也﹞﹐表之固非﹐但滋陰亦非。此方用地黃﹑門冬﹑人參﹑阿膠大隊養陰之藥﹐加以姜﹑棗﹑桂枝和其營衛﹐服之有汗﹐而脈出熱解。但虛勞之人﹐胃中津液素虛﹐非傷寒暴病邪少虛多之比﹐桂枝分兩太多﹐服之津液每隨熱勢外越﹐難以復收﹐多有淋漓沾濡一晝夜者。透出此關﹐急以本方去桂枝﹑生薑二味﹐三倍加入人參﹐隨繼其後﹐庶幾津液復生﹐乃致營衛盛而諸虛盡復﹐豈不快哉。

丹溪論勞瘵主乎陰虛者﹐蓋自子至巳屬陽﹐自午至亥屬陰﹐陰虛則熱在午後子前。寤屬陽﹐寐屬陰﹐陰虛則汗從寐自盜出也。升屬陽﹐降屬陰﹐陰虛則气不降﹐而痰涎上逆﹐連綿不絕也。脈浮屬陽﹐沈屬陰﹐陰虛則浮之洪大﹐沈之空虛也。此皆陰虛之證﹐用四物東加黃柏﹑知母主之。然用之多不效者﹐何哉﹖蓋陰旣虛矣﹐火必上炎﹐而當歸﹑川芎皆气辛﹐味大溫﹐非滋陰降火之藥。又川芎上竄﹐尢非虛炎短乏者所宜。地黃泥膈﹐非胃熱食少痰多者所宜。黃柏﹑知母苦辛大寒﹐𨿽曰滋陰﹐其實燥而損血﹐𨿽曰降火﹐其實苦先入心﹐久而增气﹐反能助火﹐至其敗胃﹐所不待言﹔不若用苡仁﹑百合﹑天麥冬﹑桑白皮﹑地骨皮﹑丹皮﹑枇杷葉﹑五味子﹑棗仁之屬﹐佐以生地黃汁﹑藕汁﹑人乳汁﹑童便等﹔如咳嗽則多用桑白皮﹑枇杷葉﹔有痰加貝母﹔有血多用苡仁﹑百合﹑阿膠﹔熱甚則多用地骨﹔食少則多用苡仁米至七八錢﹔而麥冬常爲之主﹐以保肺金而滋生化之源﹐往往應手而效。蓋諸藥皆稟燥降水之气﹐气之薄者爲陽中之陰﹐气薄則發泄﹐辛甘淡平寒涼是也﹐以施於陰火動之證﹐又當溽暑伊芳郁之時﹐而商一動﹐炎敲如失矣﹝火气稍平﹐又當用甘溫以復其本﹞﹐與治暑熱用白虎湯同意。然彼是外感﹐外感爲有餘﹐故用寒沈藏之藥﹐而後能補其偏﹔此是內傷﹐內傷爲不足﹐但用燥收降之劑﹐而已得其平矣﹔此藥之權衡也。

虛勞之疾﹐百脈空虛﹐非黏膩塡之﹐不能實也。精血枯涸﹐非滋濕之物濡之﹐不能潤也。宜用人參﹑黃﹑地黃﹑二冬﹑枸杞﹑五味之屬﹐各煎膏﹐另用靑蒿﹐以童便熬膏﹐及地黃汁﹑藕汁﹑乳汁﹑薄荷汁﹐隔湯煉過﹐酌定多少﹐並麋鹿膠﹑霞天膏﹐合成和勻﹐每日用一匙﹐滚湯化服。如欲行瘀血﹐加入醋煮大黃﹑元明粉﹑桃仁﹑韭汁之屬﹝瘀血乍流於胃﹐周身之血尙未痺者﹐可加用之﹐免致枯涸之患﹞。欲止血﹐加入京墨之屬。欲行痰﹐加入竹瀝之屬。欲降火﹐加入童便之屬。

凡虛勞之癥﹐大抵心下引脇俱瘀。蓋滯血不消﹐新血無以養之﹐尢宜月膏滋加韭汁桃仁泥。

呼吸少气﹐懶言語﹐無力動作﹐目無精光﹐面色白﹐气血兼虛﹐用麥冬人參﹝各三錢﹞

陳皮炙艸桔梗﹝各五錢﹞五味子﹝二十一粒﹞爲極細末﹐水浸油餅爲丸﹐如雞子豆大﹐每服一丸細嚼﹐津液咽下﹐名精气丸。

气虛生脈散﹝人參麥冬﹐五味子﹐補肺卽所以補气﹐肺爲諸气之本也﹞﹐不用白朮﹝白朮性燥﹐恐傷陰也﹞。血虛則三才丸﹝人參天冬地黃﹐補腎卽所以補血﹐腎爲諸血之源也﹞﹐不言四物﹝四物濕滯﹐恐礙脾也﹞。以上諸勞諸方﹐首選大黃虫丸﹐重在逐瘀血。瘀血不去﹐新血不生﹐是驅邪以存正也。次用建中諸法﹐俾建立中气。蓋中气足﹐五臟得滋﹐是陽生而陰長也。再用苡仁之屬以治肺虛﹐是金淸而化行也。後用地黃膏滋之屬﹐以補腎气﹐乃壯水以生陰也﹐較之四物知柏之屬爲佳也。

陳藏器諸虛用藥凡例﹔虛而多夢紛紜﹐加龍骨。虛勞頭痛發熱﹐加枸杞﹑葳蕤。虛而欲吐﹐加人參。虛而不安﹐亦加人參。虛而多熱﹐加地黃﹑牡蠣﹑地膚子﹑甘艸。虛而冷﹐加當歸﹐川芎﹑漧薑。虛而損﹐加鐘乳﹑蒺藜﹑蓯蓉﹑巴戟。虛而大熱﹐加黃芩﹑天冬。虛而多忘﹐加茯神﹑遠志。虛而口漧﹐加麥冬﹑知母。虛而吸吸﹐加胡麻﹑覆盆子﹑柏子仁。虛而多气﹐兼微咳﹐加五味子﹑大棗。虛而驚悸﹐加龍齒﹑沙參﹑紫石英﹑小艸。若冷﹐則用紫石英﹑小艸。若客熱﹐則用沙參﹑龍齒。不冷不熱皆用之。虛而身彊﹐腰中不利﹐加磁石﹑杜仲。虛而多冷﹐加桂心﹑吳萸﹑附子﹑烏頭。虛而勞﹐小便赤﹐加黃芩。虛而客熱﹐加地骨皮﹑黃。虛而有痰﹐加生薑﹑半夏﹑枳實。虛而小便利﹐加桑螵蛸﹑龍骨﹑雞。

虛而小便不利﹐加茯苓﹑澤瀉。髓竭不足﹐加地黃﹑當歸。肺气不足﹐加二冬﹑五味子。心气不足﹐加人參﹑茯苓﹑菖蒲。肝气不足﹐加天麻﹑川芎。脾气不足﹐加白芍﹑白朮﹑益智。腎气不足﹐加熟地﹑遠志﹑丹皮。膽气不足﹐加酸棗仁﹐地楡。神昏不足﹐加朱砂﹑預知子﹑茯神。

虛勞之癥﹐皆見發熱﹐而虛損之熱﹐多發於外﹐輕手按之卽得﹐或潮熱﹐或往來寒熱﹐熱有定時﹐不比骨蒸之熱﹐熱在於裏﹐皮膚不爲大熱﹐按之筋骨之分﹐則熱愈甚﹐熱無定時﹐或至下午則更熱而煩﹐兩顴赤色﹐此勞瘵之熱深與虛勞之熱異也。虛勞發熱﹐治法俱全﹐骨蒸之熱﹐治法有國中末之層次。大凡蒸未久﹐血未痺﹐脈不至弦澀數﹑細數﹐其病尙淺﹐治之可用輕揚淸肌諸藥﹐或逍遙散﹝白朮茯苓白芍當歸柴胡炙艸薄荷生薑﹞﹑茯苓補心湯﹝四物湯合參蘇飲﹞﹑人參柴胡散﹝茯苓白朮柴胡半夏曲赤芍當歸人參甘艸漧葛﹞﹑秦艽鱉甲散﹝鱉甲柴胡地骨皮知母秦艽當歸﹞。若蒸已日久﹐營血已虧﹐脈來見數﹐食少形羸﹐治之已難﹐卽當用建中﹑復脈﹑六味諸方。若飲食未減者﹐或用艸還丹﹝靑蒿一斗五升童便三斗文武火熬﹐約童便減二斗﹐去蒿再熬至一斗﹐入豬膽七枚﹐再熬數沸﹐用甘艸末收和爲丸﹐如桐子大﹐每服五十丸﹞﹐參以淸肌諸味﹐加鱉甲﹑秦艽﹑丹皮﹑地骨皮﹑知母﹑薄荷﹑銀柴胡﹔或五蒸湯﹝茯苓甘艸竹葉地黃漧葛知母黃芩石膏粳米水三盞﹐小麥二合﹐煎至二盞﹐去麥﹐納諸藥﹐煎至一盞服﹞﹔如葛可久保眞湯﹐補虛淸熱﹐皆可選用。若骨蒸日久﹐血痺不行﹐當用祛血法﹐大黃虫丸。若食少形羸﹐此法不可用矣﹐惟宜平調气血﹐或冀什一。至若凝血化虫﹐食人精血﹐昔人𨿽有獺肝殺虫諸法﹐亦惟脾气未敗﹐形體尙充﹐脈𨿽數而中有胃气﹐亦必病患耐煩堅心﹐或入山林﹐或居靜室﹐淸心戒欲﹐專意保養﹐庶幾可望。否則𨿽有良法﹐亦何用哉﹗骨蒸由气血虛不能化血﹐血幹則火自沸騰﹐肉如鍼刺﹐骨熱煩疼﹐或五心俱熱﹐或兩肋如火﹐或子午相應﹐或晝微惡寒﹐夜發大熱。𨿽腎經所主﹐傳變不常﹐蒸上則見喘嗽痰血﹑唇焦舌黑﹑耳鳴目眩等癥﹐蒸下則見夢遺淋濁﹑泄瀉﹑腰疼﹑腳痛等癥﹐蒸中則見腹脇脹痛﹑四肢倦怠等癥。

傳屍由血虛不能化精﹔血不化情﹐則血痺矣﹔血痺則新血不生﹐並素有之血亦瘀積不行﹔血瘀則營虛﹔營虛則岌熱﹔熱久則蒸其所瘀之血﹐化而爲虫﹐遂成傳屍瘵病﹐窮凶極厲﹐竭人之精气﹐養虫之神气。人死則虫亦死﹐其遊魂之不死者﹐傳親切之一脈﹐附入血隧﹐似有如無﹐以後虫日榮長﹐人日凋瘁﹐經三傳而虫爲靈﹐非符藥所能制矣。蘇遊論曰﹕傳尸之候﹐先從腎起﹐初受之﹐兩脛酸疼﹐腰背拘急﹐行立腳弱﹐飲食減少﹐兩耳颼颼直似風聲﹐夜臥遺泄﹐陰汗痿弱﹐腎旣受訖﹐次傳於心﹐心初受之﹐夜臥心驚﹐或恐悸心懸﹐气吸欲盡﹐夢見先亡﹐有時盜汗﹐飲食無味﹐口內生瘡﹐心气煩熱﹐惟欲眠臥﹐朝輕夕重﹐兩頰口唇悉皆赤紋如胭脂﹐有時手足五心煩熱。心旣受已﹐次傳於肺﹐肺初受之﹐咳嗽上气﹐喘臥益盛﹐鼻漧口燥﹐不聞香臭﹐如或忽聞﹐惟覺朽腐﹐有時惡心欲吐﹐肌膚枯燥﹐時或疼痛﹐或似虫行﹐幹皮細起﹐狀如麩皮。肺旣受已﹐次傳於肝﹐肝初受之﹐兩目﹐面無血色﹐嘗欲顰眉﹐視不能遠﹐日常漧澀﹐又常赤痛﹐或復睛黃﹐常欲合眠﹐及時睡臥不著。肝旣受已﹐次傳於脾﹐脾初受之﹐兩脇虛脹﹐食不消化﹐及時瀉利﹐水谷生虫﹐有時肚痛﹐腹脹雷鳴﹐唇口漧燥﹐或生瘡腫﹐毛髮幹聳﹐無有光潤﹐或時上气﹐撐肩喘息﹐利赤黑汁﹐見此癥者﹐不可治也。

傳屍﹐男子自腎傳心﹑肺﹑肝﹑脾﹐女子自心傳肺﹑肝﹑脾﹑腎﹐五臟復傳六腑而死矣。有始終只傳一經者﹐有專著心腎二經而不傳者﹐大要以脈癥爲驗。

抱拙子曰﹕勞瘵之癥﹐有骨蒸﹑﹑伏連﹑屍疰﹑勞疰﹑虫疰﹑毒疰﹑熱疰﹑冷疰﹑食疰﹑鬼疰。若骨髓熱者﹐爲骨蒸﹔半臥半起﹐爲﹔五臟內傳﹐爲伏連。諸疰者﹐卽今之傳屍也。蓋疰者﹐注也﹔自上注下﹐與前人相似﹐故曰疰。其變多種﹐大槪令人寒熱﹐沈沈默默﹐不的知其所苦﹐無處不患。世之人聞其名則神驚而志恐﹐一抱其病﹐謂之必死無生﹐往往淹延﹐竟至不救﹐傷哉﹗此病四方之民皆有之。然東南之民﹐患者接踵﹐有傳染而殞絕子孫者。西北方患者甚少﹐是何故耶﹖蓋西北之地﹐土濃水深﹐居民食麵啖肉﹐不嗜湯飲﹐居稟實﹐臟腑固﹔東南之地﹐土薄水淺﹐居民食米啖魚﹐多嗜湯飲﹐居稟弱﹐臟腑滑﹔所稟旣殊﹐血气亦異﹐方土之所致也。凡人一身之間﹐三尸九虫﹐均有至矣﹝前云血泣化虫﹐此云三尸九虫﹐其說不同何也﹗蓋血瘀熱蒸化而爲虫者實有之﹐而三尸九虫因人之虛而爲患者亦必然之事﹐治者但當察其虫之果否而治﹐不必究其虫之何起何滅也﹞﹐人呼則呼﹐人吸則吸﹔北人肌肉濃﹐膚腠密﹐有以滋養﹐隱而不動﹔南人肌肉薄﹐膚腠疏﹐無以滋養﹐動而不隱﹐不隱則害人。始而呼吸血气﹐血气旣少﹐呼吸眞气﹐眞气旣衰﹐其虫亦困﹐將隨人殞。獨肺虫一種﹐則稟殺厲之气﹐已成靈物﹐人將气絕﹐飛遁而出﹝患傳屍勞而死者﹐气絕死時果有虫自鼻飛出﹐知者預用綿裹其面﹐而親戚諸人亦不得空腹近之﹐體虛者自當愛護及遠避之﹐爲先著也﹞﹐變化不測﹐一著虛衰之人﹐則至於死﹐所以爲之傳屍瘵瘵。古方𨿽有貍骨﹑獺肝﹑天靈蓋等方﹐用之未嘗見效。惟在辧癥分明﹝辧之之法﹐須用的乳香燻病患之手﹐乃仰手以掌心復其上﹐燻良久﹐手背上出毛長寸許﹐白而黃者可治﹐紅者稍難﹐靑黑者卽死。若燻久無毛長者﹐卽非此癥。又法﹐燒安息香令煙入病患口﹐吸之﹐咳嗽不止者﹐乃傳屍也﹔不嗽者﹐非傳屍也﹞﹐若血气未敗﹐精神未散﹐脈不弦數之時﹐早用崔氏灸四花穴法﹝崔氏四花穴﹐六代傳屍﹕第一代虫傷心﹐宜灸心兪穴﹐並上下如四花樣﹔第二代灸肺兪四穴如前﹔第三代灸肝兪四穴如前﹔第四代灸厥陰四穴如前﹔第五代灸腎兪四穴如前﹔第六代灸三焦兪四穴如前﹞及藥癥相對﹐必有所濟。若以爲難治之癥而卽棄之﹐非仁術也﹐其可乎哉﹗瘵病最易傳染﹐人能保護元气﹐節勞斷欲﹐虫不可得而傳也。惟縱情恣欲﹐精血內耗﹐邪乘虛入﹐以致傳染﹐或婦病思男﹐男病思女﹐一覿其面﹐隨卽染傷﹐不可不知也。治療瘵之法﹐固本爲先﹐驅虫爲次﹐安息﹑阿魏﹑蘇合﹑沈香﹑冰﹑麝﹑犀角﹑雄精﹐皆有驅邪伐惡之靈﹐更須以天靈蓋助之。蓋屍气淹纏﹐得枯骨導之﹐使鬼飛越﹐於是乎瘥。外則虎牙﹑貍骨﹑水獺﹑穿山﹑全蠍﹑蜈蚣﹐皆猛厲之品﹐可以奪屍虫之魂。要之先以芎﹑歸﹑血餘散之於根本之地。屍疰二癥﹐惟調養如法﹐用藥得宜﹐果有生全者。始治先於癸亥日二更六神皆聚之時﹐灸腰眼穴七壯﹐然後用藥﹐倘不能待﹐先用藥亦可。疰病卽似勞癥﹐但兩足無力﹐行則酸疲是也。其治法六脈洪數﹐六八物湯﹔脾肺不足﹐補中益气﹔睡不穩﹐歸脾湯﹔不思食﹐六君子湯﹔隨癥類推。但煎劑中須加入忍冬葉三錢同煎﹐本艸以其葉能治屍疰也﹐煎膏亦可。﹝灸腰眼穴﹐治令病者解去下衣﹐舉手向上﹐略轉後些﹐則腰部兩旁自有微陷可見﹐是名鬼眼穴﹐卽俗人所謂腰眼穴也。正身直立﹐用黑點記﹐然後上牀合面而臥﹐用艾炷灸七壯﹐或十一壯尢好﹐其虫必於吐瀉中而出﹐燒毀遠棄之﹐可免傳染﹐此比四花等穴尢易見效﹞﹝金匱﹞治冷勞鬼疰一門相染﹐附肘後獺肝散一方﹝獺肝一具﹐炙榦﹐末之﹐水服方寸匕﹐日三服﹞﹐乃殺虫之良劑也。然此但能殺虫﹐未可逐瘀。仲景另出手眼﹐制緩中補虛﹐大黃虫丸一方。又援陳大夫百勞丸一方加入人參﹐只作一服﹐以取頓快。蓋於此時而用力方圖﹐十全其五也。迨至束手無策﹐而取用獺肝以去其虫﹐虫去其人可獨存乎﹖然虫亦不可不去也﹐髒气未敗﹐尙或望其可生也。

羅氏紫河車丸﹐云治傳屍勞﹐三月必效﹐其餘勞癥只消數服。紫河車丸﹕河車一具﹝用米泔水浸一宿﹐洗淨焙漧﹞鱉甲﹝酥炙﹞桔梗胡連白芍大黃龍膽艸敗皮鼓心﹝醋炙﹞

黃藥子貝母知母﹝各二錢半﹞芒硝犀角莪朮﹝各一錢五分﹞辰砂﹝二錢﹞蜜丸﹐辰砂爲衣﹐空心酒溫服四十丸。﹞

陳無擇治勞虫法﹕桃枝柳枝桑枝梅枝石橊枝各七莖﹝長四寸﹞靑松一小握用童便一升半蔥白七莖﹝去頭葉﹞煎及一半﹐去渣﹐另眞安息香阿魏﹝各一分﹞煎一鐘﹐濾去渣﹐調辰砂﹝半錢﹞

檳榔﹝一分﹞麝香﹝一分﹞分作二服調下﹐五更初一服﹐五更三點後一服﹐至巳時後取下﹐虫色紅者可治﹐靑者不可治。見有所下﹐卽進稀粥飲﹐溫暖將息﹐忌粉面﹑生冷﹑毒物。合時須擇良日﹐不得令貓犬﹑孝服﹑豕兔﹑婦人見之。

凡治傳屍﹐一月之中﹐上旬十日虫頭向上﹐用藥治之易爲力﹐中旬下旬虫頭向下﹐𨿽治無功。經云﹕六十日治﹐十得七八﹔八十日治﹐十得三四。過此以往﹐焉保生全。集方外還丹﹐生生子曰﹕余遊方之外﹐殆五十有年所矣﹐至人難遇﹐大藥煉難。抱朴子曰﹕不得已金丹。若服艸木之藥﹐及修小術﹐可以延年遲死﹐但不得仙也。顧人之難得者生。釋曰﹕生死事大﹐無常迅速。凡爲道者﹐常患於晚﹐不患於早也。余故采仙經要語﹐以示人之攝養須當及時﹐藥餌須早修制。不可盡委之天命﹐蓋人定亦可勝天也。仙經云﹕養身以不傷爲本。傷之一字包括甚廣﹐非獨五味七情過多爲傷﹐如才所不逮而困思之爲傷﹐力所不勝而彊舉之爲傷﹐汲汲所欲爲之爲傷﹐久談言笑之爲傷﹐寢息失時之爲傷﹐沈醉嘔吐之爲傷﹐飲食卽臥之爲傷﹐跳走喘乏之爲傷﹐勉彊色欲之爲傷。凡言傷者﹐亦不便覺也﹐久則損壽耳。是以養生之家﹐唾不及遠﹐行不疾步﹐耳不極聽﹐目不極視﹐坐不致久﹐臥不及疲﹐先寒而衣﹐先熱而解﹐不欲極饑而食﹐食不過飽﹐不欲極渴而飲﹐飲不過多。凡食多則結積聚﹐飲多則成痰癖。不欲甚勞甚逸﹐不欲起晚﹐不欲汗流﹐不欲多睡﹐不欲多啖生冷﹐不欲飲酒當風﹐不欲數數沐浴﹐冬不及寒﹐夏不窮涼﹐不露臥心下﹐不眠中見肩。大寒﹑大熱﹑大霧﹑大風﹐皆不欲冒之。故善攝生者﹐臥起有四時之早晚﹐興居有至和之常制﹐調利筋骨有偃仰之方﹐杜疾閉邪有吞吐之術﹐流行營衛有補瀉之法﹐節宣勞逸有與奪之要。忍怒以全陰气﹐抑欲以養陽气﹐然後再服艸木以救虧缺﹐後金丹以定無窮﹐長生之理盡於此矣。

虛勞一癥﹐有從吐血而成者多矣。吐血之癥﹐未必致成勞也﹐蓋因治之不妥﹐以致變勞﹐或用寒涼以敗其胃﹐或用止澀以固其流﹐血痺不行﹐內熱從起﹐然亦有因虛損內熱﹐逼其血而外脫者。大凡勞癥﹐未見血者尙輕﹐已見血者爲重。﹝金匱﹞敍勞癥於血痺下﹐蓋以此也。凡吐血之源﹐七情六淫﹐皆足吐血﹔陰虛陽虛﹐皆能起火﹔血癥之來﹐皆從火逆。然火有實火有虛火﹐最當詳審﹐或折或散﹐或止或行﹐隨癥變通﹐幸毋膠執。入手一差﹐始終無救﹐可不愼歟﹗吐血之癥﹐初起時多用大黃下之﹐此指體實癥實﹐或瘀血逆行﹐或實火炎上﹐非大黃之苦寒折之下行﹐不足以止其滔天之勢。蓋血以下行爲順﹐上出爲逆﹐亦因曲而爲直之法也。

苟涉虛而或病久者﹐其可妄下之乎﹗下後卽當謹愼﹐浚其源而導其流﹐气血兩相依附﹐何虛損之有哉﹖此以攻爲補之一策也。

吐血之因﹐𨿽有六淫七情之不同﹐然其要當辧虛實新久。失血之癥﹐有吐﹑咯﹑咳﹑衄之各異﹐其髒有心﹑腎﹑肝﹑脾。失血之初﹐𨿽云屬火者多﹐不知來時屬火﹐至後屬虛。寒涼能治實火。若血後火起﹐虛乎實乎﹖失血之久﹐𨿽云屬虛者多﹐要知始𨿽屬陰虛﹐久則气虛。滋陰能滋陰血。若血虛气脫﹐宜乎否乎﹖古人血脫益气﹐參仍爲要劑。今治血虛﹐專執四物。失血爲癥最多﹐治之不得其法﹐則生殺反掌。虛勞爲癥最大﹐醫而不知其要﹐是猶入井投石。胸中無見﹐必然蒙朧﹐人之死也﹐醫乎天乎﹖六淫﹕六淫之邪﹐從外來﹐屬實者多。七情﹕七情之傷於五內﹐屬虛者多。虛實﹕虛則宜補﹐當辧虛中有實﹔實則當瀉﹐須知實裏藏虛。新久﹕新而暴者宜行宜淸﹐久而緩者宜止宜補。吐﹕吐血嘔血出於胃﹐吐血成碗成盆也。咯﹕咯血唾血出於腎﹐血如紅縷﹐在痰中吐出隨咯而出也。咳﹕咳血嗽血出於肺﹐或夾痰而咳者﹐或嗽血而無痰。衄﹕衄血亦出於肺﹐但血及行淸道﹐乃行經之血﹐走而不守﹐隨气而行﹐火气急﹐隨經犯淸道而出於鼻也。心﹕統攝於心。腎﹕施泄於腎。肝﹕歸藏於肝。脾﹕生長於脾。

吐血有煎厥﹑搏厥之分。煎厥者﹐從陰虛火動﹐煎灼旣久﹐血絡漸傷﹐旋至吐血﹐其勢𨿽緩﹐其病已深。搏厥者﹐多挾肝火﹐經云﹕火怒則形气絕而血苑於上﹐使人搏厥。搏卽雷風相搏之搏。心熱爲火﹐肝熱爲風﹐風火相搏﹐厥逆上衝。風來如潮湧之勢﹐渤渤若有聲﹐其血直衝而出﹐其勢甚急。故治煎厥﹐當養陰淸火爲主﹐新起未虛﹐或兼降火消痰。

搏厥勢急﹐其暴起而體實者﹐宜直折之﹐如大黃﹑桃仁﹑赤芍﹑丹皮之屬。若病久體虛﹐血來暴出不止﹐又當止之﹐如十灰散﹝大薊小薊柏葉荷葉茅根茜根大黃山梔丹皮棕櫚炭上藥燒灰存性﹐研細﹐紙包碗蓋地上一夕。用時先以白藕打碎絞汁﹐或蘿卜汁亦可﹐磨京墨半碗調灰五錢﹞﹑花蕊石散﹝花蕊石燒過存性﹐研末﹐用童便一盞﹐煎醋調末三錢﹐極甚者五錢﹐食後服。如男子病﹐則和酒一半﹔婦人病﹐則和酒醋一半﹐同調藥﹐其瘀血化爲黃水。服此藥後其人必解﹐其病體卻用後藥而補之。花蕊散治气虛血凝瘀積壅聚﹐胸膈作痛﹐宜用重劑﹞。若內損吐血﹐出如湧泉﹐口鼻皆流﹐不急止之立死﹐方用側柏葉散側柏葉﹝蒸焙一兩五錢﹞荊芥穗﹝燒灰﹞人參﹝各一兩﹞入飛羅面﹝一錢﹞新汲水調如稀糊﹐不拘時啜服。若有形之血﹐不能速生﹐無形之气﹐所宜急固﹐無形能生有形也。若不察其虛實﹐誤以寒涼止血之品﹐有死而已。

繆仲純治血三法云﹕宜行血﹐不宜止血﹔宜補肝﹐不宜伐肝﹔宜降气﹐不宜降火。其用之藥﹐專用白芍﹑炙甘艸和肝﹐枇杷﹑麥門冬﹑薄荷葉﹑橘紅﹑貝母淸肺﹐苡米﹑山藥﹑蓮子養脾﹐韭汁﹑番降香﹑眞蘇子下气﹐靑蒿﹑鱉甲﹑銀柴胡﹑丹皮﹑地骨皮淸熱﹐酸棗仁﹑茯神養心﹐山茱萸﹑枸杞子補腎。然陰無驟補之法﹐非多服不效。此正治陰虛火炎煎厥吐血之法也。﹝仲純所用諸藥﹐甘淡平和﹐不寒不滯﹐卽地黃亦不收用﹐以地黃𨿽能止血﹐然濕滯之品﹐非痰多食少者所宜﹐而芎﹑歸辛竄﹐仍失血家所忌。其法可師﹐允爲虛勞失血之良法也。﹞

愼齋云﹕血癥屬火者多。五臟六腑皆有血癥﹐然來時是火﹐至後屬虛﹐一槪寒涼﹐胃气漸虛﹐生發之气漸衰。血以气爲主﹐血無气養﹐血不歸經﹐脾肺虧損﹐而咳嗽喘促泄瀉﹐理必然也。血熱動火﹐滋陰可宜。血虛起火﹐若用滋陰降火﹐復損其气﹐立盡而已。聖人立法﹐血脫益气﹐謂升舉其陽﹐而血必然下降。倘气不上升﹐血必不復下。可見气有生血之妙﹐血無益气之功﹐旨哉斯言﹗吐血癥候﹐多有傷風日久﹐未經解散﹐內郁其熱。火郁宜發之﹐茯苓補心湯﹝見前﹞最好。凡心气不足﹐虛火上炎﹐或咳嗽日久而見血﹐或傷寒表裏不淸﹐漸傳而至心气耗﹐不能統血﹐與夫失血之後發熱不止﹐並服此方﹐服之立效。

虛勞吐血之癥﹐多起於咳嗽。咳嗽之血﹐肺病也。有肺病而用止血治肺之藥多不效者﹐何也﹖蓋以但知治肺而不治腎也。人身腎脈入肺﹐循喉嚨﹐挾舌本﹐其支者從肺出絡心﹐注胸中﹐故二髒相連﹐病則俱病。腎中有火有水﹐水漧火燃﹐陰火刑金﹐故咳。水挾相火而上化爲痰﹐入於肺。肺爲淸虛之腑﹐一物不容﹐故咳嗽中有痰唾帶血而出者﹐腎水挾相火炎上之血也。豈可以咳嗽獨歸之肺耶﹖褚氏遺書津液篇云﹕天地定位﹐水火乎中﹐人肖天地﹐亦一水焉﹐在上爲痰﹐在下爲水﹐伏皮爲血﹐從毛竅中出爲汗。可見痰也﹑血也﹑水也﹐本一物也﹐血之帶痰而出者﹐乃腎水夾相火炎上也。又云﹕服寒涼者﹐百不一生﹔飲溲溺者﹐百不一死。童便一味﹐可謂治血之要藥。然但暴發之際﹐用之以爲降火消瘀之急劑則可﹐若多服亦能損胃。惟六味地黃一方獨補腎水﹐惟不寒涼﹐不損脾胃﹝若食少面黃﹐大便泄瀉者﹐又非所宜﹞。久服則水升火降﹐又須用人參救肺補胃藥﹐使金能生水﹐滋其化源也﹝六味加黑姜﹑北五味﹐能止失血﹑潮熱﹐納气歸腎﹞。若內傷勞倦﹐漸成虛損﹐脾肺受傷﹐咳嗽紅痰﹐寒熱似瘧﹐食少自汗﹐脈洪而豁﹐當從脾肺調治﹐愼齋法中最詳。若作陰虛火動治之﹐必致危殆。

凡治血之癥﹐前後調理﹐須按三經用藥。心主血﹐脾統血﹐肝藏血﹐歸脾湯一法﹐三經之方也。遠志﹑棗仁補肝以生心火。茯苓補心以生脾血。參﹑﹑甘艸補脾﹐以調肺气。木香者﹐香先入脾。總欲使血歸於脾﹐故曰歸﹐有鬱怒傷肝﹐思慮傷脾者尢宜。火旺者﹐加山梔﹑丹皮。火衰者﹐加丹皮﹑肉桂。再當參以八味丸﹐以培先天之根﹐治無餘法矣﹝余治法另詳吐血門﹞。虛勞門中諸本其發熱﹑咳嗽二癥﹐亦另立法。蓋虛勞之癥﹐無有不兼發熱﹑咳嗽者﹐以上諸法無不兼之也﹐故不必再立治法。而夢遺﹑怔忡﹑自汗﹑盜汗﹐皆虛勞必有之癥﹐當於本癥參之。

附五臟虛損治法

凡治心虛勞者﹐恍惚憂煩﹐少顏色﹐或驚悸多汗﹐人參養營湯﹑歸神丹大歸神丹﹕人參當歸棗仁白茯苓遠志﹝薑汁炒各一兩﹞龍齒﹝五錢﹞琥珀﹝五錢﹞金銀箔﹝各二十張﹞酒煮稀糊﹐丸如小豆大﹐每服二十丸﹐日用麥門冬湯下﹐夜用酸棗仁湯下﹑養心丸之類﹔虛而煩熱而渴者﹐十全大補湯﹔心懸如大饑之狀者﹐平補鎭心丸主之。﹝柏子養心丸寧心保神﹐益血固精﹐祛煩熱﹐除驚悸﹐聰明不忘﹞。枸杞柏子仁﹝搗﹑用紙略去油﹞生地﹝酒洗﹐蒸曬五次﹞茯神麥冬元參﹝各二兩﹞當歸﹝三兩﹞石菖蒲甘艸﹝各五錢﹞爲末﹐除柏子仁﹑生地黃搗如泥﹐余藥和入蜜丸﹐睡時每服五十丸﹐白湯下。平補鎭心丸治心血不足﹐時或怔忡﹐夜多亂夢﹐如墮岸谷。常服安腎﹐益營衛。人參龍齒﹝各二兩半﹞茯苓茯神麥冬五味﹝各一兩二錢五分﹞車前子遠志天冬山藥﹝薑汁炒﹞熟地﹝酒蒸各一兩半﹞朱砂﹝一兩五錢爲衣﹞棗仁﹝炒三錢﹞

煉蜜丸。每服八九十丸﹐早晚米飲湯下﹐或溫酒下。

肺虛呼吸少气﹐哄然喘乏﹐咳嗽嗌漧﹐宜以紫菀散﹝人參紫菀茯神知母五味子桔梗阿膠貝母甘艸﹞調其气。若短气少气不足以息者﹐四君子湯。气促气短﹐上焦虛而熱者﹐加生脈散。虛而寒者﹐加十全大補湯。表虛不任風寒者﹐黃建中湯。皮膚漧燥﹐日漸黑瘦﹐宜麥門冬飲人參枸杞茯神甘艸五味子麥冬各五錢加薑水煎服之。咽喉幹者亦同。津液不足而咳者﹐四君子加五味﹑桔梗。

脾虛者﹐面黃肌瘦﹐吐利淸冷﹐腹脹腸鳴﹐四肢無力﹐飲食少進﹐宜益黃散﹝丁香四錢不見火﹞陳皮﹝去白二兩﹞靑皮﹝去白﹞訶子﹝泡去核﹞甘艸﹝各一兩﹞每服﹝一兩五錢﹞﹐水煎服﹐量大小加減﹐或參苓白朮散﹐加木香﹑藿香﹑香附子。食後便臥﹐精神短少﹐補中益气東加砂仁。手足酸軟﹐行步欹側﹐四君子湯﹑黃湯。手足顫振﹐筋肉惕似風﹐十全大補湯。

手足厥軟﹐不耐勞役﹐一有動作﹐多汗困熱﹐十全大補湯。臟腑不調﹐中气不運﹐病久不能食﹐理中丸少加附子。肝虛目眩﹐筋攣面靑﹐恐懼如人將捕之狀﹐宜六味地黃丸加牛膝﹑肉桂﹑人參﹑川芎﹑木瓜主之。

眠昏少精神﹐無比山藥丸﹝治諸虛百損﹐五勞七傷﹐肌體淸瘦﹐膚槁脈弱﹞。赤石脂茯苓澤瀉山萸牛膝﹝酒浸﹞巴戟﹝去心﹐各一兩﹞山藥杜仲﹝炒去絲﹞菟絲子熟地﹝各三兩﹞蓯蓉﹝酒浸焙﹞五味﹝三兩﹞爲末﹐蜜丸﹐每服五十丸。目中澑火﹐視物昏花﹐寢汗憎風﹐行步不正﹐臥而多驚﹐補益腎肝丸柴胡羌活生地黃﹝炒﹞苦參防己炒各五分泡附子肉桂﹝各一錢﹞當歸﹝二錢﹞共研細末﹐雞豆大﹐每服五十丸﹐溫水送下。視物不明﹐筋弱陽痿﹐陰下濕癢﹐八味地黃丸。

腎虛者﹐背脊腰膝及陰內痛﹐耳鳴精滑﹐小便頻數﹐宜八味地黃丸去附子﹐加鹿茸﹑五味﹑山藥﹐以生其精。若腰背肩胛頭痛﹐不任房事﹐十全大補湯。腰胯腿膝無力﹐牛膝丸。

腰膝酸軟﹐下元虛冷﹐八味地黃丸。腳弱腰酸﹐無比山藥丸。腎冷精虛﹐陽事不舉﹐還少丹﹑離珠丹﹑金鎖正元丸﹑三才封髓丹選用。夢遺白濁﹐巴戟丸。小便如泔﹐寒精自出﹐小菟絲子丸。小便頻數而遺﹐十全大補東加益智。

離珠丹﹕治下焦陽气虛弱﹐臍下冷痛﹐足寒。杜仲﹝炒去絲﹐三兩﹞萆

﹝二兩﹞訶子﹝炮﹐五个﹞

龍骨﹝一兩﹞破故紙巴戟﹝酒浸去心﹐各三兩﹞胡桃﹝一百个﹐去皮﹞朱砂﹝另研﹐一兩半﹞

縮砂仁﹝五錢﹞共研末﹐酒爲丸﹐朱砂爲衣﹐每服三十丸﹐空心溫鹽湯送下。金鎖正元丹﹕五倍子﹝八兩﹞

補骨脂﹝酒浸炒﹐十兩﹞肉蓯蓉﹝洗﹞巴戟﹝去心﹞葫蘆巴﹝炒﹐各一斤﹞蓯蓉﹝六兩﹞龍骨﹝二兩﹞

朱砂﹝三兩﹐另研﹞上藥入研藥令勻﹐酒糊丸﹐每服二十丸﹐空心鹽湯送下。三才封髓丸﹕降心火﹐益腎水。

麥冬熟地﹝各五錢﹞黃柏﹝炒﹐三兩﹞炙艸﹝七錢半﹞砂仁﹝一兩半﹞爲細末﹐糊丸﹐每服五十丸﹐用蓯蓉五錢作片﹐酒浸一宿﹐次日煎三五沸﹐去渣﹐空心服。巴戟丸﹕五味子巴戟﹝去心﹞蓯蓉人參熟地白朮菟絲子覆盆子益智﹝炒﹞補骨脂﹝去毛﹞茴香﹝各一兩﹞白龍骨﹝二錢半﹞牡蠣﹝﹐二錢﹞

上藥煉蜜丸﹐每服五十丸﹐空心鹽湯下。小菟絲子丸﹕治腎气虛損﹐目眩耳鳴﹐四肢倦怠﹐夜夢遺精﹔又治心腹脹滿﹐腳膝痿緩﹐小便滑數﹐股內濕癢﹐水道澀痛﹐小便出血﹐時有遺瀝﹐並宜服之。菟絲子﹝酒浸﹐五兩﹞石蓮子肉﹝二兩﹞白茯苓﹝一兩﹞山藥﹝二兩七錢半﹐打糊﹞上味山藥糊丸﹐每服五十丸﹐空心鹽湯下﹐腳無力木瓜湯下。

虛勞門要用方

﹝金匱﹞桂枝龍骨牡蠣湯﹕桂枝白芍龍骨牡蠣生薑﹝各三兩﹞大棗﹝十二枚﹞甘艸﹝二兩﹞

本文云﹕失精家少腹弦急﹐陰頭寒﹐目眩發落﹐脈極虛芤遲﹐爲淸谷亡血失精﹔脈得諸芤動微緊﹐男子失精﹐女子夢交。

十全大補湯﹕人參白芍茯苓肉桂川芎黃

白朮甘艸當歸熟地爲粗末﹐每服二三錢﹐生薑三片﹐棗二枚。此方治虛勞不足﹐方中肉桂未可爲君﹐審其腎虛腰腹痛者少用肉桂。若營衛之虛﹐須少用桂枝調之﹐取爲佐使可也。

人參養營湯﹕白芍﹝一錢﹞人參﹝一錢蜜炙﹞黃

﹝一錢﹞炙艸﹝一錢﹞五味子﹝炒杵七分半﹞遠志﹝去心十一分﹞當歸﹝一錢﹞陳皮﹝一錢﹞桂心﹝一錢﹞白朮﹝一錢﹞熟地﹝七分半﹞茯苓﹝七分半﹞姜﹝一片﹞棗﹝一枚﹞此方補養心脾﹐而生營血﹐於婦人科亦宜。

十四味建中湯﹕當歸﹝酒浸焙﹞白芍白朮麥冬炙艸肉蓯蓉﹝酒浸﹞人參川芎肉桂附子﹝泡﹞黃

制半夏熟地﹝酒浸焙﹞茯苓﹝等分﹞生薑﹝三片﹞棗﹝一枚﹞每服三錢﹐空心服。此方大補脾腎﹐虛勞門中要方也。但桂﹑附同用﹐腎中陽虛宜之。

樂令建中湯﹕前胡細辛﹝淨﹞黃

﹝蜜塗炙﹞人參桂心桔皮﹝去白﹞當歸白芍茯苓麥冬炙艸半夏﹝各一兩﹞每服四錢姜四片棗一枚此方治虛勞發熱﹐以建其營中之血。方中有前胡﹑麥冬﹐意在退熱﹐亦一法也﹐畱之。

附湯﹕﹝蜜炙﹞黃炮附子﹝等分﹞每服四錢﹐加生薑煎。治气虛陽弱﹐虛汗不止﹐肢體倦怠。

參附湯﹕人參﹝半兩﹞炮附子﹝去皮臍﹐一兩﹞分作三服﹐加生薑煎。治眞陽不足﹐上气短急﹐自汗盜汗﹐气短頭暈。

以上二方治陽之法﹐蓋陰虛之極者陽亦虛﹐又當以陽爲急也。陽虛欲脫﹐又龍雷之火無制﹐非此方莫能治也。

保和湯﹕二母二冬冬花﹝各三錢﹞花粉苡仁杏仁﹝炒各二錢﹞炙艸紫菀五味兜鈴百合桔梗﹝各一錢﹞阿膠生地當歸紫蘇薄荷﹝各五分﹞生薑﹝三片﹞水煎﹐飴糖一匙﹐日三服。此方治虛勞肺燥成痿﹐服之大補。

瓊玉膏﹕人參﹝二十六兩﹐淨爲末﹞白茯苓﹝二十四兩﹐爲末﹞生地黃﹝十六斤﹐搗取汁﹞蜜﹝六斤﹞上汁入銀石器內﹐以油紙包口外﹐仍以篛轉縛緊﹐重陽內懸胎煮之﹐文武火不住三晝夜﹐入井中浸一日﹐去火毒﹐又煮一日出陰毒﹐取出﹐空心服﹐酒或白湯調下。

八味丸﹕卽六味丸加肉桂﹑熟附子各一兩。此補腎之主方也。腎兼水火﹐腎水眞陰不足﹐六味丸。腎中眞陽不足﹐八味丸。此定方也。方中去附子﹐加五味﹐名都气丸﹐能治腎水眞陰不足﹐虛火上炎﹐咳嗽喘急﹐面赤足冷﹐上熱下寒諸癥。

丹溪大補丸﹕黃柏﹝炒褐色﹞知母﹝酒炒﹐各三兩﹞熟地﹝酒蒸﹞敗龜板﹝酥炙﹐各六兩﹞共爲末﹐豬脊髓和蜜爲丸﹐梧子大﹐每服七十丸﹐空心淡湯送下。

補陰丸﹕黃柏﹝半斤鹽酒炒﹞知母﹝酒浸炒﹞熟地﹝各三兩﹞敗龜板﹝酒浸炙﹐四兩﹞白芍陳皮牛膝﹝各二兩﹞瑣陽當歸﹝各一兩五錢﹞虎骨﹝一兩﹐酒浸酥炙﹞共爲末﹐酒煮羊肉丸﹐桐子大﹐每次服五六十丸﹐空心鹽湯下﹐冬加姜半兩。

虛勞之癥﹐陰虛者十常八九﹐丹溪著陽有餘陰不足之論﹐而定二方﹐與東垣補中益气湯旗鼓相對。气下陷而不能升則用東垣﹐火上升而不能降則用丹溪﹐二老人入理深微﹐各造其極﹐無容議也。而丹溪之法﹐用多不效者﹐何哉﹖深推其故﹐而立法者無過﹐用法者不得法中之奧﹐過端四出。蓋陽常不足﹐陰常有餘﹐二語未嘗細心分辧耳。夫陽之有餘﹐得十之七﹔陰之不足﹐得十之三﹔此所謂眞有餘眞不足也。陽常有餘﹐一切補陰之藥宜用之而無恐﹐多用之亦無害﹐是則補陰在所必需矣。若陰之不足者十存其三﹐而陽之有餘者十存四五﹐亦名有餘﹐而實眞不足也。補陰寒涼之品﹐尙敢恣用乎﹖不知此義而恣用之﹐豈非不慮其後﹐轉成陰盛陽虛﹑淸谷盜汗等癥﹖究竟陰基已壞﹐卽欲更補其气﹐其如味之不能載何﹖故再致叮嚀﹐俾用昔人法﹐如持衡在手﹐較量於輕重之間﹐可矣。

天眞丸﹕精羊肉﹝七斤去筋膜脂皮﹐批開﹐入下藥末﹞肉蓯蓉﹝十兩﹞當歸﹝十二兩﹐淨洗﹞

山藥﹝濕者去皮﹐十兩﹞天門冬﹝去心焙漧﹐一斤﹞上四味爲末﹐安羊肉內﹐縛裹﹐用無灰酒四瓶﹐煮令酒盡﹐再入水二升煮﹐候肉糜爛﹐再入黃末﹝五兩﹞人參末﹝三兩﹞白朮末﹝二兩﹞

熟糯米焙漧作餅﹐將前後藥末和丸﹐如梧子大﹐一日二次﹐服三百丸﹐溫酒下。如難丸﹐用蒸餅五七枚﹐焙漧﹐入臼中杵千下﹐丸之。

水腫臌脹

許學士云﹕臍腹四肢悉腫者爲水﹐但腹脹四肢不甚腫爲蠱﹐卽腫脹也。然脹亦有頭面手足盡腫者。大抵先頭足腫﹐後腹大者﹐水也﹔先腹大﹐後四肢腫者﹐脹也。水腫﹐經云﹕三陰結謂之水。三陰者﹐手太陰肺﹑足太陰脾﹑足少陰腎也。夫胃爲水谷之海﹐水病無不本之於胃。經乃屬之脾肺腎者﹐何也﹖足太陰脾足以轉輸水精於上﹔手太陰肺足以通調水道於下﹐海不揚波矣。惟脾肺二髒之气﹐結而不行﹐後乃胃中之水日蓄﹐浸灌表裏﹐無所不到也。是則脾肺之气﹐可不伸耶﹖然其權尢重於腎。腎者﹐胃之關也。腎司開闔﹐腎气從陽則開﹐陽太盛則關門太開﹐水宜下而爲消。腎气從陰則闔﹐陰太盛則關門常闔﹐水不通而爲腫矣。經又以腎本肺標﹐相輸俱受爲言。然則水病以脾肺腎爲三网矣。﹝金匱﹞分五水之名。

五水者分風水﹑皮水﹑正水﹑石水﹑黃汗也。風水者脈自浮﹐外證骨節疼痛﹑惡風﹐若脈浮﹑身重﹑汗出﹑惡風者﹐防己黃湯主之﹝防己黃

白朮甘艸姜

棗﹞。風水惡風一身悉腫﹐脈浮不渴﹐無大熱者﹝無大熱者其兼發熱可知﹞﹐越婢湯主之﹝麻黃石膏甘艸姜

棗﹞。惡風者加附子。皮水﹐其脈亦浮﹐外證跗腫﹐按之沒指﹐不惡風﹐其腹如鼓﹐不渴﹐當發其汗﹝渴而下利﹐小便數者﹐不可發汗﹐恐亡其津液也﹐故云不渴當發其汗﹞。皮水爲病﹐四肢腫﹐水气在皮膚中﹐四肢聶聶動者﹐防己茯苓湯主之防己﹝二兩﹞黃﹝三兩﹞桂枝﹝二兩﹞茯苓﹝二兩﹞甘艸﹝二兩﹞。厥而皮水者﹐蒲灰散主之蒲灰﹝半分﹞

滑石﹝三分﹞二味杵爲散﹐日三服。又雲﹕水之爲病﹐其脈沈者屬少陰﹐浮者爲風﹐無水﹔虛脹者爲气水﹐發其汗卽已。脈沈者宜麻黃附子湯﹝麻黃甘艸附子﹞。浮者宜杏子湯﹝杏子湯闕﹐尢在涇云﹕恐是麻黃杏仁甘艸石膏湯﹞。石水﹐其脈自沈﹐外證腹滿不喘﹝經云﹕肝腎並沈爲石水。其水積胞中﹐堅滿如石。不上大腹﹐在厥陰部分﹐卽少腹疝瘕之類是也。不知者每治他病﹐誤動其气﹐上爲嘔吐而致死也。按風水﹑皮水﹐脈皆浮﹐風水自汗惡風﹐皮水不惡風。正水﹑石水﹐其脈皆沈﹔正水自喘﹐石水不喘﹔又當一身悉腫﹐四肢腫﹐跗踵﹐腹滿﹔細微辧之﹞。黃汗之水如黃柏汁﹐其脈沈遲﹐發熱﹐胸滿﹐四肢頭面腫﹐久不愈﹐必致癰膿﹐芍桂酒湯主之黃﹝五兩﹞芍藥桂枝﹝各三兩﹞苦酒﹝一升﹞﹐桂枝加黃湯亦主之﹝黃汗一癥﹐脈陰癥陽﹐後世名之痺水是也﹐再當參黃痺門﹞。裏水者﹐一身面目黃腫﹐其脈沈﹐小便不利﹐故令病水。假如小便自利﹐此亡津液﹐故令渴。越婢加術湯主之﹝卽越婢東加白朮﹞。心水者﹐其身重而少气﹐不得臥﹐煩而躁﹐其人陰腫﹝嘉言曰﹕水在心之部﹐則郁心火明灼之化﹞。肝水者﹐其腹大﹐不能自轉側﹐脇下腹痛﹐時時津液凝生﹐小便續通﹝水在肝之部﹐則郁肝木發生之機﹞。肺水者﹐其身腫﹐小便難﹐時時鴨溏﹝水在肺之部﹐則孤陽竭於外﹐其魄獨居﹞。脾水者﹐其腹大﹐四肢苦重﹐津液不生﹐但苦少气﹐小便難﹝水在脾之部﹐則陰竭於內而谷精不布﹞。腎水者﹐其腹大臍腫﹐腰痛不得溺﹐陰下濕﹐如牛鼻上汗﹐其足逆冷﹐面反瘦﹐大便反堅﹝水在腎之部﹐不但諸陽退伏﹐卽從陽陰亦退伏﹐孤陽獨居於下﹐而隔絕也﹞。諸病水者﹐渴而下利﹐小便數者﹐不可發汗。又云﹕諸有水者﹐腰以下腫﹐當利小便﹔腰以上腫﹐當發汗乃愈﹝以上仲景治水諸法﹕皆以脈病爲本﹐量輕重虛實而施治﹔如黃﹑白朮﹑乃實脾溫衛以行其水也﹔麻﹑桂﹑石膏﹐和其營衛之偏以行其水也﹔附子﹑細辛﹐溫經扶陽以行其水也﹔較之後人﹐宜攻其水﹐何啻天壤﹞。丹溪云﹕因脾虛不能制水﹐水溢妄行﹐當以參﹑朮補脾﹐气得實則自能健運﹐自能升降﹔運動之樞轉﹐則水自行﹐非五芩之行水也﹝按﹕丹溪治水諸法﹐專以補爲主﹐實王道也。若水气淫溢﹐滔天洶湧者﹐必欲行水來掩土之法﹐殆矣。仲景諸方﹐行水以救土﹐其功爲何如耶﹞。腫病不一﹐或偏腫﹐或四肢腫﹐或頭面腳腫﹐皆爲水气。然有陽水﹑陰水之分﹐或風虛﹑風濕之異﹐不可不辧也。徧身水腫煩渴﹐小便赤澀﹐大便多閉﹐此屬陽水﹐導水茯苓湯﹝赤茯苓麥冬澤瀉白朮桑皮紫蘇檳榔木瓜大腹皮陳皮砂仁木香燈心重者可用藥五兩﹐再加麥冬至二兩五錢﹐用水一斗﹐煎至一大碗﹞﹔重則疏鑿飲子利之﹐以通爲度。亦有煩渴﹐而大便已利者﹐此不可更利﹐宜五茯苓散﹐加木通﹑腹皮之類。徧身腫﹐不煩渴﹐大便自調﹐或溏泄﹐小便𨿽少而不赤澀﹐此屬陰水﹐宜實脾飲﹝濃朴白朮木瓜大腹皮茯苓附子木香炮姜艸果甘艸姜

棗﹞。小便多少如常﹐有時赤﹐有時不赤﹐至晚則凝赤﹐卻無澀滯者﹐亦屬陰也﹐不可遞補﹐木香流气飲﹝見底門﹞﹐繼進復元丹﹝按﹕復元丹較實脾飲更多桂心﹑吳萸芋﹑川椒﹑茴香﹐當裁酌用﹞。若大便不溏﹐气急脹滿﹐宜四磨飲﹐下黑錫丹﹝按﹕陰水者﹐少陰腎中眞陽衰﹐北方之水不能封蟄收藏而泛濫無制耳。倘腎气不溫﹐滅頂之凶﹐實脾飲實土以提水總屬第二義﹐復元丹補脾溫腎兼行﹐較之稍勝。然不用茯苓﹐仍用濃朴﹑檳榔﹐終落時套﹞。四肢腫謂之肢腫﹐宜五皮飲﹝大腹皮赤茯苓皮生薑皮陳皮桑白皮各錢半按五皮飲﹐今人以爲通治水腫之法﹐蓋能宣行脾肺之气兼利水耳﹞﹐加姜黃木瓜。面獨腫﹐蘇子降气湯﹔兼气急者﹐尢宜加磨沈香汁。有一身之間﹐惟面與兩腳浮腫﹐早則面甚﹐暮則腳甚﹐此風濕也﹐當辧別陰陽﹐辧其大小便之利否﹐用除濕湯﹐五皮飲或蘇子降气湯選用。面目手足俱腫﹐導滯通經湯木香白朮桑皮陳皮﹝各五錢﹞茯苓﹝一兩﹞。感濕而腫者﹐其身𨿽腫﹐而自腰至腳又重﹐腿脹滿尢甚於身﹐气或急﹐或不急﹐便或溏﹐或不溏﹐宜通利小便爲佳﹐胃苓東加木瓜﹑防己﹑腹皮﹝再當詳寒濕熱分治﹞。

因气而腫者﹐其脈沈伏﹐或腹脹喘急﹐气分香蘇飲桑皮陳皮茯苓香附﹝各一錢﹞蘇葉﹝錢半﹞桔梗枳實﹝各五分﹞艸果﹝錢半﹞。飲食所傷而腫﹐或胸滿﹐或噯气﹐宜消導寬中湯﹝白朮枳實濃朴陳皮制半夏楂肉神曲麥芽萊菔子姜﹞。不服水土而腫者﹐胃苓湯加味五皮飲﹝卽五皮飲加五加皮﹑木瓜﹑防己﹞。有患生幹瘡﹐用藥太早﹐致徧身腫﹐宜消風敗毒散﹝卽人參敗毒散加防風﹑荊芥﹞﹐再當分其熱勝﹑濕勝﹑脾虛﹑血虛﹐施治。肺經有濕﹐徧身腫脹者﹐續隨子丸﹝人參防己赤茯苓檳榔續隨子海金沙﹝各五錢﹞葶藶子﹝二兩﹞棗肉丸。以上數條爲有餘之癥。大約病後浮腫﹐此系脾虛﹐宜加味六君子湯白朮﹝三錢﹞人參黃

﹝各錢半﹞茯苓﹝三錢﹞陳皮半夏曲白芍木瓜炙艸大腹皮姜

棗。

有脾肺气虛﹐不能通調水道者﹐補中益气湯補脾肺﹐六味丸補腎﹝挾陽虛惡寒脈沈細者加附子﹞。有心火克肺金﹐不能生腎水﹐以至小便不利而成水癥者﹐用人參平肺散以治肺﹐滋腎丸以滋小便。若腎經陰虧﹐虛火爍肺金而小便不生者﹐用六味地黃丸以補腎水﹐用補中益气湯以培脾土。脾肺之气交通﹐則水谷自化。二經旣虛﹐漸成水脹。又誤用行經分利之藥﹐以致小便不利﹐喘急痰盛﹐以成蠱癥﹐宜加味腎气丸主之。以上數條爲不足之癥﹝不足者﹐正气不足也。有餘者﹐邪气有餘也。邪之所湊﹐其气必虛﹐故以不足之法治有餘則可﹐以有餘之法治不足則不可﹞。愼齋云﹕凡腫脹之癥﹐先從腳下腫者﹐濕熱在下﹐宜先溫補脾肺五六劑﹐次以補中益气湯和之﹐後以五苓散利之。先從身上腫者﹐濕熱在上﹐宜先利其濕熱一二劑﹐口渴加紫蘇﹐次用補脾胃藥。大抵脈浮而無力﹐當汗﹐用五積散﹔脈沈而無力﹐當用四君子和中丸。海藏水气問難云﹕身半以下腫者﹐當利小便﹔身半以上腫者﹐當發汗。如肌肉之外﹐皮膚之裏﹐自手至足﹐一身皆腫﹐當作何治﹖答曰﹕亦宜汗之也﹐與身半以上同法﹝嘉言曰﹕水腫有當發汗散邪者﹐不效﹐兼實其衛﹐致水隨汗浸淫皮腠﹐不復順趨水道﹐其害最大﹞﹐疏鑿飲子﹝治通身水腫﹐喘呼气急﹐煩躁口渴﹐二便不通﹐服熱藥不得。澤瀉商陸根赤豆羌活大腹皮椒目木通秦艽茯苓皮檳榔各一錢﹞。祕方石葦散﹐利小便甚捷石葦﹝醋炒二錢﹞楊樹簟﹝炒七錢﹞郁金酒﹝二錢﹞木香﹝三錢﹞蝸牛﹝燒灰五分﹞麝香﹝五釐﹞一方用石葦﹑木香﹝二味爲末﹞﹐白湯下﹝一錢二分﹞。蒼戟丸治水腫﹐行水燥脾大戟﹝二兩﹞蒼朮﹝二兩﹞

沈香﹝五錢﹞陳米糊丸﹐酒下二錢。一法用陳大麥卡復煎爲末﹐每服二錢﹐酒下。一方用大戟二兩﹑打碎蒼朮四兩﹐米泔水浸﹐切片同一處入罐內﹐加水煮三炷香﹐取出去大戟﹐將術曬漧﹐又浸又曬。無藥爲度﹐則以蒼朮一味爲丸﹐或研末﹐酒送下﹐忌鹽﹑醋﹑甜物百日方可。以上五方皆劫劑也﹐非濕熱痞甚﹑痰涎阻气及壯熱者﹐不可輕用。嗚呼﹗世俗之醫﹐因病急求一時之效﹐以破气去水爲功﹐不知過一二日則病復至而不可救藥矣﹗萬不得已﹐亦當以參﹑朮補气之藥以補其後。至舟車神佑諸法﹐一槪不選用﹐庸俗以至欲求近功以殺人也。

薷術丸治風水﹑气水﹑暴水﹐通身腫脹﹐服至溲利爲效。用香茹一斤﹐水一斗﹐煮爛﹐取汁﹐漫火熬成膏﹐加白朮末八兩﹐爲丸如桐子大﹐每服一二十丸﹐日五服﹐夜二服﹐沈香琥珀丸﹝治一切水腫急難﹐小便不通。琥珀杏仁紫蘇赤苓澤瀉﹝各一錢﹞葶藶郁李仁沈香﹝各錢半﹞陳皮防己﹝各七錢﹞共爲末﹐麝香爲衣﹐每服二十五丸﹐加至五十丸﹐人參湯送下﹐量病患虛實加減﹐烏鯉湯治水气四肢浮腫。烏鯉魚﹝一尾﹞赤小豆桑白皮白朮陳皮﹝各一錢﹞蔥白﹝五根﹞用水同煮﹐先喫蔥﹐後飲藥﹐以上三方﹐𨿽專以利水爲上﹐較上諸方相去天壤﹐故選錄之。調營散治瘀血畱滯﹐血化爲水﹐四肢浮腫﹐皮肉赤紋﹐名曰血分蓬術川芎當歸前胡白芷檳榔赤芍桑皮瞿麥大腹皮赤苓葶藶﹝各一錢﹞大黃﹝錢半﹞

細辛官桂炙艸﹝各五分﹞姜﹝三片﹞棗﹝三枚﹞。按瘀血化水﹐血赤縷外現﹐不去其水﹐勢必不瘀之血亦同感化矣。此方只作一服﹐原不欲多用。倘服後不減﹐未可再服。且再用活血補气之藥調三五日﹐徐進此藥。虛甚者﹐必參﹑附合用﹐得大力主持其間驅逐之﹐始能建功也。診目窠微腫如臥蠶之狀曰水﹐足脛腫曰水﹐頸腫喘急曰水﹐脈得諸沈﹐當責有水﹐身體腫重﹐水病脈出者死﹝按﹕少陰腎水本沈﹐忽轉沈之烏有而反外出者﹐則主死也。如風水﹑皮水等癥﹐脈之浮大且洪者﹐豈亦主死耶﹞。陽水兼陽癥﹐脈必沈數。陰水兼陰癥﹐脈必沈遲。水病脈得洪者可治﹐微細者不可治﹝又云﹕浮大輕者生﹐沈細虛小者死。又云﹕實者生﹐虛者死﹞。唇黑則傷肝﹝又云﹕人面黑者﹐肝絕也﹞﹐缺盆平則傷心﹝又云﹕兩手無脈﹐心絕也﹞﹐臍出則傷脾﹐足心平則傷腎﹝又云﹕足腫如瓜者﹐腎絕也﹞﹐背平則傷肺﹝又云﹕兩眉起﹐肺絕也﹞﹐凡此五傷﹐必不可治。從四肢歸入腹者﹐大便溏泄者﹐男從腳上起﹐女從面上起﹐皆不治。愼齋云﹕以手按之﹐隨手卽起者﹐水也﹔頃時而起者﹐气也﹔成窠不起者﹐濕也。臌脹一名蠱脹﹐卽單腹脹也。﹝六元經紀論﹞云﹕脾乃陰中之太陰﹐同濕土之化﹐脾濕則臌滿食不化。天爲陽爲熱﹐主運化也﹔地爲陰爲濕﹐主長養也﹕無陽則陰不能生化﹐故云髒寒生滿病。﹝調經篇﹞云﹕因飲食勞倦傷脾胃﹐始受熱中﹐未傳寒中﹐皆由脾胃之气虛弱﹐不能運化精微﹐而致水谷聚而成脹滿。經云﹕腹滿脹支膈脇﹐下厥上冒﹐過在足太陰陽明﹐乃寒濕郁遏也。﹝脈經﹞云﹕胃中寒﹐則脹滿。又云﹕諸脹腹大﹐皆屬於熱者﹐何哉﹖此乃病機總辧。假令外傷風寒﹐有餘之邪自表轉裏﹐寒變爲熱﹐而作胃熱腹滿﹐仲景以大承气湯治之。亦有膏粱之人﹐濕熱郁於內﹐而成脹滿者﹐此熱脹之謂也。大抵寒脹多而熱脹少﹐治者宜詳辧之。

﹝靈樞﹞脹論﹐謂五臟六腑各有脹﹐其脹皆在臟腑之外﹐排臟腑而郭胸脇脹皮膚。胸脇者﹐臟腑之郭也﹐各有界畔﹐各有形象﹐營气循脈﹐衛气逆爲脈脹﹐衛气並脈循分爲膚脹。

脾脹者﹐善噦﹐四肢煩冤﹐臥不安﹐體重不能勝衣。胃脹者﹐胃脘痛﹐鼻聞焦臭﹐妨於食﹐大便難。肺脹者﹐虛滿而喘咳。大腸脹者﹐腸鳴而痛濯濯﹐冬日重感於寒﹐則餐泄不化。腎脹者﹐腹滿引背﹐央央然腰背痛。膀胱脹者﹐少腹滿而气癃。肝脹者﹐脇下滿而痛引少腹。膽脹者﹐脇下痛脹﹐口中苦﹐善太息。三焦脹者﹐气滿於皮膚中﹐輕輕然不堅。心脹者﹐煩心短气﹐臥不安。小腸脹者﹐少腹脹﹐引腰而痛。夫諸脹者﹐皆因厥气在下﹐營衛畱止﹐寒气逆上﹐眞邪相攻﹐兩气相搏﹐乃合而爲脹也。故凡治是病﹐必會通聖經諸條之旨﹐然後能識臟腑之部﹐分形癥邪气之所自來﹔縱腹脹滿﹐卒難究竟者﹐亦必有脹甚之部﹐與病先起處﹐卽可知屬何臟腑之气受邪而不行者爲先爲後﹐及何中焦气交之分﹐於是轉運不前﹐气分壅聚﹐通腹脹滿也。如脾胃受邪﹐便先是胃脘心下痞气漸積﹐爲通腹脹滿也。腹屬陰也﹐屬脾胃者飲食少納﹐屬他臟腑者則飲食如常﹝由他臟腑而病及脾胃者﹐則飲食亦少也﹞﹐此亦可驗。又須分其表裏淺深﹐脹在皮膚筋絡之間者﹐飲食如常﹔其在腸胃肓髒之間﹐則飲食減少﹔其气壅塞於五臟﹐則气促結而病乃危矣。是故病在表者易治﹐入腑者難治﹐入髒者不治。更要審其虛實寒熱﹐其臟腑之气本盛﹐被邪塡塞不行者爲實﹔其气本不足﹐因邪可壅者爲虛。實者祛之﹐虛者補之﹐寒者熱之﹐熱者寒之﹐結者散之﹐畱者行之。邪從外入內而盛於中者﹐先治其外﹐而後調其內﹔陰從下逆上而盛於中者﹐先抑之﹐而後調其中﹔陽從上降下而盛於中者﹐先舉之﹐而後調其中﹔使陰陽各歸其部。故﹝內經﹞治法謂平治權衡﹐去菀陳﹐開鬼門﹐潔淨府﹐宣布五陽﹐巨气乃平﹐此之謂也﹝節錄王宇泰﹝證治淮繩﹞。東垣云﹕濕熱病爲脹﹐右關脈洪緩﹐而沈弦脈於上﹐是風濕熱三脈合爲病也﹐是脾胃之令不行。

陰火亢盛﹐乘於脾胃﹐則左遷而陽道不行﹐是六腑之气已絕於外。火盛能令兩實風气外絕。

風气外絕者﹐蓋穀气入胃﹐淸气營气不行﹐便是風气也。經云﹕虛則乘其所勝。土不勝者﹐肝之邪也﹐是脾土不足﹐水火大勝也。經云﹕濁陰出下竅﹐濁陰走五臟﹐濁陰歸六腑﹐此平康不病之常也﹐反此則爲脹也。陰陽應象論云﹕淸气在下﹐則生飧泄﹐濁气在上﹐則生脹。此陰陽相反作病之逆從也。又云﹕飲食不節﹐起居不時者﹐陰受之則入五臟﹐入五臟則滿閉塞。調經篇云﹕下脘不通﹐則胃气熱﹐熱气燻胸中﹐故內熱。下脘者﹐幽門也。幽門不通﹐上衝吸气﹐衝其吸入之气﹐不得下歸於肝腎﹐爲陰火動而相拒﹐致隔咽不通﹐濁陰之气不得下降﹐而大便漧燥不行﹐胃之濕與客陰之火俱在其中﹐則腹脹作矣。治在幽門﹐使幽門通利﹐泄其陰火﹐潤其燥血﹐則滿腹脹自去。經云﹕中滿者瀉之於內﹐是也按﹕東垣﹑丹溪二公所論﹐皆是濕熱爲病﹐與寒生滿病者不可同日而語矣。故治法皆云瀉之於內也。脹而大便燥結﹐脈沈之洪緩﹐浮之弦者﹐宜沈香交泰丸沈香橘紅白朮﹝各三錢﹞濃朴﹝五錢﹞吳芋枳實靑皮木香茯苓澤瀉﹝各二錢﹞大黃﹝一兩﹞酒炒﹐湯浸蒸餅丸﹐桐子大﹐每服五十丸﹐加至七八十丸﹐溫湯下﹐微利爲度。按﹕中滿者瀉之於內﹐謂脾胃有病﹐當上下分消其濕。下焦如瀆﹐气血自然分化﹐不待泄滓穢。如或大實大滿﹐大小便不通﹐從權以寒熱藥下之。或傷酒面之物﹐膏粱之人﹐或食卽便臥﹐使濕熱之气不得施化﹐致令腹中脹滿﹐此脹亦是熱脹﹐分消丸主之。中滿分消丸治熱臌脹﹑气脹﹐有寒者不可服黃芩﹝一兩二錢﹞黃連﹝五錢﹞姜黃白朮人參炙艸豬苓﹝各一錢﹞茯苓漧薑砂仁﹝各二錢﹞

制半夏枳實﹝各五錢﹞濃朴﹝一兩﹞知母﹝四錢﹞澤瀉陳皮﹝各二錢﹞湯浸蒸餅丸﹐桐子大﹐每服百丸﹐熱湯下。中滿分消湯治中滿寒脹寒疝﹐大小便不通﹐陰燥﹐四肢厥逆﹐足不收﹐食入反出﹐下虛中滿﹐中寒﹐心下痞黃吳萸濃朴艸果黃柏各五分益智仁半夏茯苓木香升麻﹝各三分﹞人參靑皮當歸黃連澤瀉生薑麻黃柴胡漧薑川烏蓽澄茄。按東垣此方﹐云治寒脹﹐而反用黃連﹑黃柏者﹐取其瀉陰火而制其衛气也。其書癥云大小便不通等證云云﹐故用藥如是。苟脾胃气虛﹐寒濕爲邪﹐大便溏泄﹐小便自利者﹐其用藥必不如是。用者細審之。

中滿腹脹者﹐內有積聚﹐堅硬如石﹐其形如盤﹐令人不能坐臥﹐大小便澀滯﹐上气喘促﹐面色萎黃﹐通身虛腫﹐廣術潰堅湯主之廣術黃連柴胡生艸神曲澤瀉陳皮吳萸靑皮升麻黃芩艸蔻濃朴益智﹝各五分﹞半夏葛根﹝各七分﹞。木香順气湯治勞役飲食失節﹐加之憂思气結﹐心腹脹滿﹐旦食不能暮食﹐兩脇刺痛﹐診其脈弦而細﹐至夜濁陰之气不降﹐滿尢甚。大抵陽主運化﹐飲食勞倦﹐損傷脾胃﹐陽气不能運化﹐精微聚而不散﹐故爲脹滿。經云﹕畱者行之﹐結者散之。以柴胡﹑升麻之苦辛﹐行少陽﹑陽明二經﹐發散淸气﹐營運陽化﹐爲君﹔以生薑﹑半夏﹑艸蔻﹑益智之甘辛大熱﹐消散中寒﹐爲臣﹔以濃朴﹑木香﹑蒼朮﹑靑皮辛苦大溫﹐通順滯气﹔以當歸﹑人參甘溫﹐調和營衛﹐滋養中气。濁陰不降﹐宜以苦味﹐吳茱萸苦熱泄之也。气之薄者﹐爲陽中之陰﹐茯苓﹑甘艸﹑澤瀉鹹平气薄﹐引濁陰之气自上而下﹐故爲佐﹔气味相合﹐使淸濁升降﹐各安其位也。丹溪云﹕脾主坤靜之性﹐而有幹健之運﹐故能使心肺之陽降﹐肝腎之陰升﹐而成天地之交泰﹐是爲平人也。今也七情內傷﹐六淫外感﹐飲食失節﹐房勞無度﹐致脾土之陰受傷﹐轉運之權失職﹐胃𨿽受谷﹐不能運化﹐故陽升陰降﹐而成不交之痞﹔淸濁相混﹐隧道壅塞而爲濕﹔濕熱相生﹐遂至脹滿。經云臌脹是也。以其外𨿽堅滿﹐中空無物﹐有似於鼓。以其膠固難治﹐又名曰蠱。若虫浸蝕而有蠱之義﹐專宜補其脾﹐又須養金以制木﹐使脾胃無賊邪之害﹔滋水以制火﹐使肺得淸化之權﹝此治濕熱之法﹞﹔卻鹹味﹐斷妄想﹐無有不安者。醫者不察病情﹐病者苦於脹滿﹐喜行利藥﹐而求通快﹐不知寬得一日半日﹐其脹愈覺甚﹐而病邪愈甚矣﹐眞陽傷矣。﹝按﹕﹝內經﹞胃中虛冷﹐或以旦食不能暮食﹐由至陰居中﹐五陽不布然也。今丹溪乃云濕熱相生﹐則固無害寒者歟﹖曰﹕此則有其一端耳。至其大法﹐當詳之全經﹐是皆大意。至養金制木﹐滋水制火之說﹐其害未免執偏。夫制火固可保金﹐獨不慮其害土乎﹖惟屬熱者宜之。苟涉陽虛者﹐爲害最大。不可不辧也。﹞

生生子曰﹕脹滿之疾﹐穀食不消﹐小便不利﹐腹皮脹急而光﹐內空空然如鼓﹐是矣。俗知謂之蠱脹﹐不察其致者﹐有由也。﹝內經﹞曰﹕脹取三陽。三陽者﹐足太陽寒水膀胱經也。

﹝靈樞﹞曰﹕下焦溢而爲水。﹝靈蘭祕典﹞曰﹕膀胱者﹐州都之官﹐津液藏焉﹐气化則能出矣。

歷考三書可也。小便之不利﹐由下焦之原气虛寒﹐以致濕气壅遏皮裏髒外之間﹐不得發越﹐勢必腫滿。是腫滿之疾﹐起於下元虛寒也。若非溫下元﹐則小便何能獨利﹖且夫人之胃如釜甑然﹐釜底火旺﹐則熱气燻蒸﹐甑物易熟。若徒有水而無火﹐則無气上升﹐物何由熟﹖卽此可以例觀矣。故治脹滿﹐先宜溫補下元﹐使火气盛而濕气蒸發﹐胃中溫暖﹐谷食易化﹐則滿可寬矣。夫淸气旣升﹐濁气自降﹐濁气降則爲小便也。小便利﹐則脹豈有不消者乎﹖經謂地气上爲云﹐天气下爲雨。惟此气流行﹐所爲雲爲雨。今之醫者﹐一遇此疾﹐曰﹝內經﹞有言﹐諸濕腫滿﹐皆屬於脾土﹐土虛則濕停﹐濕停則滲透肌膚﹐徧身腫滿﹐不可不通利也。輒用利小便及補中之劑﹐如五苓散﹑胃苓湯﹐加木通﹑車前子﹑大腹皮﹑滑石之類﹐在法未爲乖謬。然服之愈多而小便愈少﹐腫脹愈急﹐何哉﹖不溫補下元﹐而徒以通利之藥施之。果若此﹐豈惟不效﹐而下元益虛﹐眞气益弱﹐死期且至﹐安望其有瘳乎﹖余嘗究心﹝靈﹞﹑﹝素﹞﹐參匯﹝易﹞

理﹐憬然有得於中﹐且試之病者﹐隨試輒效﹐筆之於冊﹐以公我同志。附﹕壯元湯﹐治下焦虛寒﹐中滿腫脹﹐小溲不利﹐上气喘急﹐陰囊兩腿皆腫﹐或面浮气也。人參白朮﹝各二錢﹞茯苓破故紙﹝各二錢﹞桂心大附子漧薑砂仁﹝各五分﹞陳皮﹝七分﹞水煎﹐食遠服。有痰加半夏一錢喉中痰聲咳嗽﹐加桑白皮一錢。腳跗面腫﹐加苡仁四錢。中气不轉運﹐不知饑﹐加濃朴木香。气郁不舒﹐加沈香烏藥﹝臨服磨入﹞。气虛息短﹐加人參至五錢大附子至錢半。汗多者加桂枝白芍﹝酒炒﹞各八分。若夏月喘乏無力﹐或汗多者﹐加麥冬﹝一錢﹞五味子﹝十一粒﹞。夜夢不安者﹐加遠志﹝一錢﹞。兩脇气硬﹐面浮﹐加白芥子紫蘇各五分。如身重不能轉功﹐加茅術一錢。

濕盛加桑白皮赤小豆。

嘉言曰﹕脹病與水病非兩病也。水气積而不行﹐必至於極脹。脹病不外水裹气結血凝﹐而以治水諸法施之﹐百無一愈者﹐失於師承無人耳。仲景謂水病气分心下堅﹐大如盤﹐邊如旋盤﹐水飲所作。然此脹病豈無血分心下堅大如盤者乎﹖多血少气﹐豈無左脇堅大如盤者乎﹖多气少血﹐豈無右脇大如盤者乎﹖故大病之人﹐凡有瘕積塊﹑痞塊﹐卽是脹病之根﹐日積月累﹐腹大如箕﹐腹大如甕﹐是名單腹﹐不是水气散於皮膚四肢也。仲景所謂石水者指此也。胸中空曠﹐气食尙可從旁轆轉腹中大小腸膀胱逼處。𨿽未立法﹐然而比類推其法不啻詳矣。仲景於气分心下堅大加盤﹐兩出其方﹕一方治陰气結於心下﹐用桂枝去芍藥加麻黃附子細辛湯﹔一方治陽气結於心下﹐用枳術湯。夫胸陽位﹐尙分陰气﹑陽气﹐而異其治。況腹中至陰之處﹐可不從陰獨治之乎﹖陰气包裹陰血。陰气不散﹐陰血且不露﹐可驅其血乎﹖捨雄入九軍﹐單刀取勝之附子﹐更待何藥可散其陰气﹐破其堅壘乎﹖推之兩脇皆然。但分气血陰結之凝甚而水亦從其類也。﹝按﹕嘉言之論臌脹﹐專主水裹气結血凝﹐凡有瘕積塊﹐卽是脹病之機﹐可謂發明﹝內經﹞者矣。其曰陰气包裹陰血﹐此誠發前人所未發。然與朱李二公之論﹐若有相悖﹐何耶﹖二公所論﹐專言五臟賊克﹐本气自病﹐卽濕熱爲邪﹐亦從本元中來﹐故曰空中無物﹐有似於鼓﹐卽今之气虛中滿是也。嘉言所論﹐乃屬有形爲病﹐其曰陰气包裹陰血﹐而陰气𨿽屬無形﹐而陰血又屬有形矣。故其爲治﹐各自不同﹐卽其病形亦必自異﹐其在智者臨癥細辧之。﹞

﹝醫貫﹞气虛中滿論曰﹕中滿者﹐證與臌脹水腫無異﹐何故屬之气虛﹐請得明言之否﹖曰﹕气虛﹐腎中之火气虛也。中滿者﹐中空似鼓﹐虛滿﹐非實滿也。大略皆脾腎兩虛所致。

海藏曰﹕夫水气者﹐乃胃土不能制腎水之逆﹐而上行轉入於肺﹐故令人腫。治者惟知泄水而不知益胃﹐故多下之﹐彊令水出。不依天度流轉﹐故胃愈虛﹐食不知味﹐則發而不能制也。莫若行其所無事﹐則爲上計。何今之人﹐不知此等髙論﹐舉手便以爲水腫用﹝內經﹞去菀陳﹐開鬼門﹑沽淨府之法治之﹐如舟車丸﹑禹功散之類。若眞知其爲水濕之气﹐客於中焦﹐侵於皮膚﹐皮膚中取水晶之光亮﹐手按之隨按隨起者﹐以前藥一服而退。﹝今俗人所謂黃病﹐又有曰何白脹者﹐卽此是也。﹞

若久病﹑大病後﹐或傷寒﹑瘧痢後﹐女人產後﹐小兒痘後﹐與夫原气素弱者﹐槪以前法施之﹐脾气愈泄﹐愈不可復救。故治腫者﹐先以脾土爲主﹐須以補中益气湯或六君子湯溫補之﹐俾脾土旺則能散精於肺﹐通調水道﹐下輸膀胱﹐水精四布﹐五經並行矣。或者疑爲喘脹水滿﹐而又加純補之劑﹐恐益脹滿﹐必補藥中加行气利水之品方妙。此說似得病情﹐終非大方家體。蓋肺气旣虛﹐不可復行其气﹔腎水已衰﹐不可復利其水﹔純補之劑﹐初時服下﹐似覺不快﹐過時藥力得行﹐漸有條理矣。至於補腎以治腫﹐其說難明。蓋禹之治水﹐行其所無事也﹐若一事疏鑿﹐則失之矣。治腎水者﹐牽牛﹑大戟﹐粗工之小知﹐正禹之所惡也。間有用五苓五皮者﹐以爲中正﹐亦轉利轉虛﹐腎气愈衰﹐而愈不能推送矣。故須用補腎。經曰﹕腎開竅於二陰﹐腎气化則二陰通﹐二陰閉則胃腹脹﹐故曰腎者胃之關﹐關門不利﹐故聚水而從其類也。又曰﹕腎主下焦。三焦者決瀆之官﹐水道出焉﹐必待三焦之火化﹐始能出也。其三焦之經﹐在上者布膻中﹐散絡心包﹔在下者出於委陽﹐上絡膀胱﹔上佐天道之施化﹐下佐地道之發生﹐與手厥陰爲表裏﹐以應諸經之使者也。是故腎虛者﹐下焦之火虛也。

宣明五气篇云﹕下焦溢而爲水﹐以瀉注之所气窒而不利﹐則溢而爲水者也。經曰﹕三焦病者﹐腹气滿﹐小腹尢堅﹐不得小便﹐溢則水畱而爲脹。惟張仲景制金匱腎气丸﹐補而不滯﹐通而不泄﹐誠治腫之神方﹐薛立齋屢試效驗﹐詳載醫案。余依其醫案試之甚驗﹐故詳著焉﹐世有患此﹐幸無棄置也。腎气丸﹕白茯苓﹝三兩﹞附子﹝五錢﹞牛膝﹝一兩﹞肉桂﹝一兩﹞澤瀉﹝一兩﹞

車前子﹝一兩﹞山藥﹝一兩﹞山萸肉﹝一兩﹞丹皮﹝二兩﹞熟地﹝四兩﹞

又有一等純是陰虛者﹐其癥腹大臍腫腰痛﹐兩足先腫﹐小水短澀﹐喘嗽有痰不得臥﹐甚至頭面皆腫﹐或面赤口渴﹐但其人飲食知味﹐大便反燥。醫見形腫气喘﹐水癥標本之疾﹐雜用利水之劑而益甚。殊不知陰虛三焦火旺﹐與衝脈之屬火者同道而上﹐由是水從火溢﹐上積於肺而嗽﹐甚則爲喘呼﹐不得臥散﹐聚於陰絡﹐而爲跗腫﹐隨五臟之虛者入而聚之﹐爲五臟之脹﹐皆相火泛濫其水而生病也﹐以六味地黃加表冬﹑五味大劑服之﹝予曾用之未效﹐加牛膝﹑車前應驗﹞﹐親試有驗﹐故錄。又有一等火郁者﹐口苦﹐脇痛﹐惡寒﹐目黃﹐面黃﹐嘔酸等癥﹐須用逍遙散舒其郁﹐繼以六味丸滋其陰﹐而禁用分利﹝此癥最難治﹐當參丹溪諸法﹐蓋病形未見﹐人皆忽之﹐及形已見﹐則臟腑已敗矣﹐故難治也﹞。周愼齋云﹕臌脹者﹐因其中空無物﹐皮急如鼓﹐脹則排臟腑郭胸脇形皮膚也。經云﹕夫脹者﹐皆在於臟腑之外脹皮膚。然脹有气腫﹑水腫﹑食積﹑停痰﹐陽陰腫之不同。然七情气滯食積死血﹐悉能爲腫。

治必詳審﹐更分虛實。虛脹時滿時減﹐按之虛軟不痛﹔實脹常滿不減﹐按之堅硬而痛。積滯腹中﹐有挾血虛﹐朝寬暮急﹔气虛﹐朝急暮寬﹔气血俱虛﹐朝暮見急而不痛。初起因食積痰气暴腫﹐或大滿大實﹐气滯痞悶﹐飲食又減﹐脈浮洪大者﹐非疏利不可﹐後方宜調養。

十材云﹕陰陽虛實﹐不可不辧。大抵陽癥必熱﹐熱者多實﹔陰癥必寒﹐寒者多虛。先脹於內﹐而後腫於外者爲實﹔先腫於外﹐後脹於內者爲虛。小便黃﹐大便祕結爲實﹔小便淸白﹐大便溏泄爲虛。滑數有力爲實﹐弦浮凝細爲虛。色紅气粗爲實﹐色悴气短爲虛。﹝實者腹中常脹﹐外堅內痛﹐按之下陷﹐法當疏利。虛者時脹時減﹐气虛流滯﹐按之則濡﹐法當溫藥和之。﹞

凡諸實癥﹐六淫外客﹐或飲食內傷﹐陽邪急速﹐其至必暴﹐每成於數日之間。若是虛癥﹐情志多勞﹐或酒色過度﹐日積月累﹐其來有漸﹐每成於經月之後。然治實頗易﹐理虛恆難。虛人气脹者﹐脾虛不能運气也﹔虛人水腫者﹐土虛不能制水也。水𨿽制於脾土﹐實則統於腎﹐腎本水髒﹐而元陽寓焉。命門火衰﹐旣不能自制陰水﹐又不能溫養脾土﹐則陰不從陽﹐而精化爲水﹐故水腫之證﹐多屬火衰也。其餘諸證﹐察其實者﹐宜淸陽明﹐反掌收功。

苟涉虛者﹐溫補脾腎﹐漸次康復。其有不大熱者﹐亦不大虛者﹐先以淸利見功﹐繼以補中調攝。又有標實而本虛者﹐極爲危險。在病有臌脹與蠱脹之殊﹐臌脹中空無物﹐腹皮臌急﹐每屬於气也﹔蠱脹者中空有物﹐形充大﹐非虫卽血也。女科有气分﹑血分之殊﹐气分者﹐心胸堅大﹐而病發於上﹐先病水脹﹐而後經斷﹔血分者﹐血結胞門﹐而發病於下﹐先因經斷﹐而後水脹。在治法有理肺﹑理脾之殊﹐先喘而後脹者﹐治在肺﹔先脹而後喘者﹐治在脾。﹝凡脹病至極必喘﹐喘至極必脹﹐以二癥每相因而成也。﹞以上諸法﹐此其大略也。﹝此水腫臌脹並論。﹞

腫脹有五。一曰脹滿﹐謂中脘上脹悶漸漸而起﹐乃陽明經淸濁壅滯﹐宜分气飲分气飲治中脘以上脹滿妨悶。茯苓﹝一錢﹞梔子﹝一錢﹞紫蘇﹝八分﹞白朮﹝五錢﹞枳殼﹝一錢炒﹞蔻仁﹝研一錢﹞

木通﹝七分﹞大腹皮﹝八分﹞靑皮﹝六分﹞木香﹝四分﹞食遠服﹐加薑水煎。二曰臌脹﹐獨肚腹團團而脹大也﹐此乃火克金也﹐脈來實大﹐而腸燥急﹐宜黃連濃朴東加減黃連濃朴湯治單腹脹而便堅﹐脈實大洪數者﹐乃心脾二經積熱﹐克制金水﹐而肺胃淸气不升﹐而失下潤之化也。

黃連﹝酒炒一錢﹞楂肉連翹陳皮山梔﹝各一錢﹞柴胡﹝五分﹞濃朴﹝一錢﹞六一散﹝二錢半﹞薑水煎﹐二更時熱服﹐﹝醫貫﹞此病用六味地黃加五味大劑服之。此癥絕是陰虛﹐或兼腰痛﹐小溲短澀﹐喘咳有痰﹐不得臥﹐甚則頭面皆腫﹐或面赤口渴﹐但其人知味﹐大便反燥﹐皆相火泛濫其水而生病也﹐治當養陰﹐不可燥劑。三曰云云﹐見會理。風寒暑濕脹﹐藿香正气散。七情脹﹐五膈寬中散。飲食所傷﹐脾胃虛弱﹐以致水谷聚而不化﹐此寒濕郁遏而脹﹐香砂調中湯藿香﹝五錢﹞砂仁﹝五錢﹞蒼朮﹝一錢﹞濃朴陳皮半夏靑皮茯苓枳實﹝各一錢﹞甘艸﹝三分﹞生薑。大怒而脹﹐分心气飲蘇梗靑皮芍藥大腹皮陳皮﹝各一錢﹞官桂﹝六分﹞

赤茯苓桑白皮燈心生薑。憂思過度而脹﹐紫蘇子湯蘇子大腹皮艸果半夏濃朴木香陳皮木通白朮枳實人參﹝五分﹞甘艸﹝三分﹞姜﹝五片﹞食遠服。濕熱內盛﹐心腹脹滿﹐小便不利﹐大便滑泄﹐及水腫﹐大橘皮湯橘皮濃朴﹝各錢半﹞豬苓澤瀉白朮﹝各二錢二分﹞蒼朮藿香檳榔赤苓陳皮制半夏山楂茯苓木香滑石姜﹝三片﹞。

失饑傷飽﹐痞悶吞酸﹐早食不能暮食﹐名谷脹﹐大忌香散﹝三稜蓬術靑皮半夏曲陳皮藿香桔梗枳殼香附益智仁各錢半甘艸姜

棗﹞。雞矢醴治心腹脹滿﹐旦食不能暮食﹐其脈沈實散﹐病名谷脹﹝用羯雞矢白半升炒以好酒一斗﹐煎至一半﹐每服一盞﹐五更溫服﹞。脾土受濕﹐不能制水﹐水漬於腸胃﹐溢於皮膚﹐漉漉有聲﹐怔忡喘息﹐名水脹﹐大半夏湯﹝半夏陳皮茯苓桔梗檳榔甘艸生薑﹞。有因積聚相攻﹐或疼﹐或脹者﹐初用七气消聚飲香附﹝醋炒錢半﹞靑皮﹝醋炒﹞蓬術﹝醋炒﹞三稜﹝醋炒﹞枳殼﹝麩炒﹞木香砂仁﹝各一錢﹞濃朴陳皮﹝各一錢二分﹞甘艸﹝四分﹞姜。日久脾胃虛弱而脹者﹐參術健脾湯﹝人參茯苓陳皮半夏姜

砂仁濃朴白朮炙艸﹞﹐少佐酒導藥。脹是脾虛不能運化﹐或肝木爲濕熱蘊滯者﹐小溫中丸陳皮半夏茯苓神曲﹝各一兩﹞香附鍼砂﹝醋炒各一兩五錢﹞苦參川連﹝各五錢﹞甘艸﹝三錢﹞用醋水各半﹐打糊爲丸﹐每服七八十丸﹐白朮﹝六錢﹞陳皮﹝一錢﹞姜﹝一片﹞煎湯下﹐虛者人參湯下。食啖生冷﹐過飲寒漿﹐有傷脾胃﹐遂成脹滿﹐有妨飲食﹐甚則腹中痛﹐彊中湯人參靑皮丁香﹝各二錢﹞白朮﹝五錢﹞附子艸果炮姜﹝各一錢﹞

濃朴炙艸嘔加半夏加生薑紅棗﹐煎服。煩躁漱水﹐迷妄驚狂﹐痛悶喘惡﹐虛汗厥逆﹐小便多﹝一云赤﹞﹐大便血﹝一云黑﹞﹐名血脹﹐人參苓歸湯人參辣桂靈脂﹝炒各二錢半﹞

烏藥蓬術木香砂仁炙艸﹝各五錢﹞川芎當歸半夏﹝各七錢半﹞姜

棗。婦人經脈不利﹐血化爲水﹐流走四肢﹐悉能腫滿﹐名血分﹐或皮上見靑紫筋﹐小溲反利﹐脈芤澀﹐用人參丸人參當歸大黃﹝蒸﹞桂心瞿麥赤芍白茯苓﹝各五錢﹞葶藶﹝一錢﹞蜜丸如梧子大﹐每服十五丸﹐加至三十丸﹐米飲湯送下。以上治標邪﹐爲脹初起﹐壯實者宜之。

勞倦所傷﹐脾胃不能運化而脹者﹐補中益气湯﹝气不運者﹐加濃朴以運气。腹中奔悶者﹐此非脹滿﹐乃散而不收﹐用白芍藥以收之。收散之劑﹐生死所系﹐最宜細審之﹞。病久脾虛中滿﹐或服通利藥過多﹐或瘧痢後因虛致脹者﹐大宜補胃﹐用參苓白朮散爲君﹐蒼朮﹑漧薑﹑肉桂﹑砂仁﹑吳萸以運化﹐佐以神曲﹑蘿卜子﹝蘿卜子非气虛者所宜﹞以消臌﹔傳化少﹐加靑皮以制肝﹔气郁﹐加沈香﹔气下陷﹐加升麻﹑柴胡﹔小便不利﹐加車前子﹑澤瀉﹔虛者﹐加熟附或香參散﹐一切疏气散堅滲泄之藥﹐如濃朴﹑腹皮﹑車﹑瀉﹑曲﹑柏﹑楂﹐在所禁也﹐此治虛脹之大法。和中丸治臌神效﹐屬虛寒所宜﹐濕熱甚者不可服。﹝周愼齋方﹕漧薑四兩切片分四分﹕一分用人參一兩煎湯﹐拌炒汁盡﹐一分用靑皮煎汁拌炒﹐一分用紫蘇煎湯拌炒﹐一分用陳皮煎湯拌炒﹐各炒焦﹐要炒黑。肉桂二兩一分﹐用益智仁三錢煎湯拌炒﹐一分用小茴香二錢同煎﹐一分用破故紙同煎。吳萸一兩一分﹐用苡仁一兩煎湯炒﹐一分用鹽三錢同浸炒。共爲末﹐蘇葉煎湯﹐打神曲糊丸﹐隨癥輕重﹐作湯送下﹐虛者人參湯下。此方能上通下達﹐安胃和中。倘胸膈飽悶﹐服之恐血上行﹐加蘇梗﹐血自下達。虛加人參。惡心加半夏。

隨癥加減﹐無不神驗。但爲末﹐名和中散。補中湯入和中散﹐再加蘇梗﹑杏仁﹐誠上通下達之妙劑也。﹞禹餘糧丸爲治臌脹之要藥﹐昔人用之屢效。但藥味峻猛﹐必以補气血之藥助之﹐庶可奏功。若脈見凝數﹐癥挾虛熱者﹐不可槪用。導气丸取諸峻藥同炒﹐用其气而不用其質﹐消堅破結﹐亦能斬關而入﹐元气未甚虛者方可用之﹐病久憊甚者不可妄用也。蝦蟆豬肚丸治單腹脹﹐用蝦蟆一隻去腸肚﹐以胡椒一錢入口內﹐豬肚包縫﹐煮爛﹐湯半碗﹐去蝦蟆﹐收豬肚搗爛爲丸﹐每用湯一杯送下丸藥。一法用人參固元气﹐不見水葫蘆﹐同煎服﹐气卽消。佐金平肝健脾丸治黃膽脹气脹水腫。黃連吳萸﹝制﹐各一兩﹞皂礬﹝八兩﹞三品研勻﹐以艸紙包緊﹐米醋浸透﹐入炭火中﹐上以炭火多加過一夜﹐次日拔火炭﹐好好取起﹐已化朱色﹐如未變色﹐再如前法﹐然後研末聽用。加木香﹝五錢﹞山梔﹝炒﹐一兩﹞蒼朮﹝二兩﹞

扁豆﹝五錢﹞艸果﹝三錢﹞檳榔﹝五錢﹞人參﹝五錢﹞莪朮﹝一兩﹞濃朴﹝一兩﹞川芎﹝七錢﹞山楂﹝一兩﹞甘艸﹝二錢﹞陳皮﹝一兩﹞香附﹝一兩﹞用紅棗飯上蒸熟﹐去皮核﹐加元米少許﹐和前藥丸如桐子大﹐曬漧﹐每服三四十丸﹐食遠米湯下。此丸不特水气疸三種可治﹐凡黃胖脾胃不健皆可治。如左脇有塊或是瘀血﹐加漧漆桃仁﹝研﹐各一兩﹞丸服。蒜肚丸治單腹脹﹐用豬肚一个﹐大蒜頭十个﹐砂仁一兩﹐入肚中以綫縫好﹐煮至肚爛爲度﹐服之泄气卽愈﹐亦治腸覃。

蠱脹單方﹕田螺水漂﹐加香油一盞於水內﹐其涎自出﹐取其涎﹐曬榦爲末﹐每服不過三分﹐酒調服下﹐其水自小便而下﹐其气自大便而出﹐身腫再補脾胃。小調經散治婦人血分癥﹐先經斷﹐而後四肢腫滿﹐小便不利者﹐血瘀水道﹐以通經爲主白芷﹝五錢﹞官桂沒藥甘艸﹝各三錢﹞赤芍細辛當歸元胡﹝各二錢﹞琥珀﹝一錢﹞另研麝香﹝一分﹞共研爲細末﹐每服二錢﹐陳酒下﹐其效如神。腸覃寒气客於腸外﹐與衛气相搏﹐气不得榮﹐因有所系癖而內著﹐惡气乃起﹐肉乃生。其始生也﹐大如雞卵﹐稍以益大﹐至其成﹐如懷子之狀﹐久者離歲﹐按之則堅﹐推之則移﹐月事以時下﹐此其候也﹐露丸﹑木香通气散主之。﹝露丸﹕三稜莪朮二味各一兩﹞煎。用酒浸入巴豆三十粒﹐同炒深黃色﹐去巴豆不用﹐漧漆﹝炒煙盡﹞﹐川烏﹝炮各一錢﹞硼砂﹝四兩另研﹞輕粉﹝一錢另研﹞

茴香﹝鹽水炒﹞靑皮雄黃﹝另研﹞穿山甲﹝炒各一錢﹞麝香﹝另研五分﹞薑汁煮糊﹐丸如梧子大﹐每服二十丸至三十丸止﹐姜湯過﹐酒亦可﹐空心服。木香通气散﹕木香戎﹝鹽炒﹞三稜﹝炮各五錢﹞濃朴﹝姜制一兩﹞枳實﹝麩炒﹞炙艸﹝各三分﹞漧漆﹝炮﹞莪朮﹝各二錢﹞共爲末﹐每服三錢﹐姜湯送下。石瘕生於胞中﹐寒气客於子門﹐子門閉塞﹐气不得通﹐惡血當瀉不瀉﹐以畱止﹐日以益大﹐狀加懷子﹐月事不以時下﹐皆生於女子﹐可導而下﹝此卽﹝難經﹞所謂八瘕之類﹞﹐服見丸炮附子﹝四錢﹞鬼箭羽紫石英﹝各三錢﹞澤瀉肉桂元明粉木香﹝各二錢﹞檳榔﹝二錢半﹞血竭﹝錢半另研﹞水蛭﹝炒煙盡一錢﹞三稜﹝五錢﹞大黃﹝二錢﹞二味用酒同浸一宿﹐焙桃仁三十粒﹐共浸藥酒中數日﹐然後打糊丸﹐每服三十丸﹐淡醋湯下﹐食前服﹐和血通經湯亦可服當歸三稜﹝各五錢﹞廣術炮木香肉桂﹝各三錢﹞紅花貫仲蘇木﹝各二錢﹞血竭﹝另研一錢﹞

共爲細末﹐和勻﹐每服三錢﹐熱酒調下﹐食前服。診脈盛而緊大堅以澀遲而滑佳。唇偏舉者脾偏頃。脾偏頃者則脹滿。關上脈虛則內脹。脹脈浮大洪實者易治﹐沈細凝弱者難治。腹脹身熱脈大﹐是逆也﹐如是者不過十日而死矣﹝脹或兼身熱﹐或如瘧狀﹐皆不可治﹐累驗﹐此指正虛本病而言﹞。腹脹大﹐四末淸﹐脫形﹐泄甚﹐是逆也﹐如是者不及一時而死矣。腹脹大﹐便血﹐其脈大﹐時絕﹐是逆也。

治腫脹方﹕王達官傳來。防風沈香郁金白蔻仁麥芽白芥子制半夏淮牛膝烏藥豬赤苓萆

前胡橘皮杏仁萊菔子木通澤瀉濃朴枳實香附蘇子神曲桑白皮楂炭姜皮大腹皮以上分兩﹐隨病制宜﹐另用紫蘇﹝一兩﹞赤苓皮﹝一兩﹞荊芥﹝一兩﹞

通艸﹝一兩﹞冬瓜皮﹝一兩﹞煎湯﹐並有服五六劑愈者﹐有服十餘劑愈者﹐有服二十餘劑而愈者。

復元丹﹕治脾腎俱虛﹐發爲水腫。附子﹝炒﹐一兩﹞白朮﹝炒焦﹞肉桂吳萸川椒茴香木香濃朴澤瀉肉果﹝煨﹐各五錢﹞茯苓﹝一兩五錢﹞共爲末﹐陳米飲糊丸﹐桐子大﹐每服五七十丸﹐紫蘇湯或砂糖湯下。

除濕湯﹕半夏曲濃朴蒼朮﹝各二兩﹞藿香葉陳皮茯苓﹝各一兩﹞炙艸﹝七錢﹞白朮﹝一兩﹞

每服四錢﹐姜七片﹐棗三枚。

人參平肺散﹕桑白皮﹝二錢﹐炒﹞知母炙艸茯苓人參地骨皮天冬﹝各一錢﹞靑皮﹝六分﹞

陳皮五味﹝二十粒﹞生薑滋腎丸﹕卽益陰腎气丸。熟地﹝三兩﹐酒煎﹞生地﹝四兩﹐酒制﹞丹皮當歸尾五味子山藥山萸柴胡﹝各五錢﹞茯苓澤瀉﹝各二錢五分﹞共爲末﹐蜜丸﹐辰砂爲衣﹐每服五七十丸﹐空心淡鹽湯下。

加味腎气丸﹕熟地山萸茯苓丹皮山藥澤瀉﹝各三兩﹞肉桂附子﹝各二兩﹞車前子牛膝白朮﹝炒﹞茴香﹝炒﹐各二兩﹞

五積散﹕白芷炙艸茯苓半夏當歸川芎肉桂白芍枳殼麻黃陳皮桔梗濃朴漧薑蒼朮姜﹝三片﹞蔥白﹝三根﹞

臌脹一名蠱脹。臌者﹐鼓也﹐中空無物﹐有似於鼓﹐故以名之。若蠱乃三虫食血之象﹐以其膠固難通﹐亦有虫血錮結而爲蠱者﹐大法要分虛實寒熱新久气血之不同。

導滯通幽湯﹕治幽門不通﹐上衝吸門﹐噎塞不開﹐气不得下﹐大便難。脾胃初受熱中﹐多有此癥。治在幽門﹐以辛潤之。歸身升麻梢桃仁泥炙艸﹝各一錢﹞紅花﹝少許﹞生熟地﹝各五分﹞煎﹐調檳榔末五分服。

潤腸丸﹕治胃中伏火﹐大便祕澀﹐或漧燥不通﹐全不思食。乃風結血閉﹐皆令閉塞﹐須潤燥﹑和血﹑疏風﹐則自然通矣。羌活當歸梢大黃﹝煨﹐各五錢﹞麻仁﹝另研﹞桃仁﹝另研﹞共爲末﹐蜜丸﹐每服三五十丸﹐空心白湯下。

聖濟方﹕治三焦咳嗽﹐腹滿不欲食﹐气不順。仙靈脾覆盆子﹝一兩﹞五味子﹝一兩﹐炒﹞

爲末﹐蜜丸﹐桐子大﹐每服二十丸﹐姜茶湯下。

香參散﹕治脾虛脹滿。人參﹝一兩﹞沈香﹝二錢半﹞茯苓桔紅﹝各五錢﹞附子﹝一錢一分﹞新瓦上焙﹐爲細末﹐每服五錢﹐水煎服。

鼓脹方﹕大蝦蟆﹝一隻﹞新瓦兩片相合﹐鐵綫纏定﹐內外鹽泥固濟﹐慢火﹐存性﹐爲末﹐溫酒調服三五錢。

鼓脹神方﹕兒龍艸根野川芎﹝野芹菜根葉﹞白馬蘭車前艸四味連根葉﹐等分﹐打汁﹐大酒衝﹐晚服﹐服至八日有效。

治腫脹丸方﹕眞蒼朮﹝一兩﹞濃朴﹝八錢﹞陳皮﹝八錢﹞山楂﹝二兩﹞皂礬﹝二兩﹐白色﹞

香附﹝八錢﹞棗肉丸﹐白湯下﹐忌鹽永﹐百日方可。

嘔吐

嘔吐噦皆屬於胃。胃者﹐總司也。嘔吐皆有聲有物﹐但物出爲吐﹐漸出爲嘔﹐有聲無物爲漧嘔﹐但聲如漧嘔怯弱濁惡而長者爲噦。嘔輕而噦重也。又嘔主陽明﹐吐主太陽﹐噦主少陽﹐三者有气分多少之分焉﹝陽明多气多血﹐故嘔屬之。太陽多血少气﹐故吐屬之。少陽多气少血﹐故噦屬之﹞。丹溪云﹕河間謂火气炎上﹐特一端耳。有胃中有熱﹐膈上有痰者﹐有痰隔中焦﹐食不得下者﹐有寒气郁於胃口者﹐有食滯心肺之分﹐新食不得下而嘔者﹐有七情鬱結﹐爲關格者﹐有風邪入胃者﹐有胃虛久嘔﹐而不得納谷者﹐但火與痰作嘔吐者爲多。治法﹕胃中有熱﹐膈上有痰者﹐惡心悶痞﹐嘈雜煩熱﹐嘔酸吐痰﹐二陳加姜炒黃連﹑山梔﹑竹茹﹑薑汁。火炎上者﹐暴吐喜冷﹐惡熱面赤﹐煩渴气逆﹐脈洪而數﹐二陳加姜炒黃連﹑山梔﹑枇杷葉﹑竹茹﹑檳榔﹑蘆根﹔不止﹐宜利小便﹔不效﹐用養正丹。﹝金匱﹞方﹕嘔而發熱者﹐小柴胡湯主之。潔古用小柴胡東加靑黛﹐以薑汁打糊爲丸﹐名靑鎭丸﹐治嘔吐﹐蓋本諸此。嘔吐心痛﹐宜作火治﹔嘈雜﹐心膈痛而嘔﹐屬火﹐宜四聖散﹝白朮川連陳皮甘艸﹞。

胃熱而吐﹐聞穀气卽嘔﹐藥下亦嘔﹐或傷寒未解﹐胸中有熱﹐關脈洪者﹐是也﹐並用蘆根汁。﹝金匱﹞方﹕嘔吐而病在膈上﹐後思水﹐急與之﹐思水者﹐豬苓散主之﹝豬茯苓白朮等分杵爲散﹐飲後方寸匕﹞。嘔而胸滿煩渴﹐煮枇杷葉汁主之。渴欲飲水﹐水入則吐者﹐名曰水逆﹐五苓散。痰涎阻膈者﹐嘔則食與痰並出﹐惡心眩暈﹐二陳加白芥子﹑枳實﹑竹瀝﹑薑汁﹔不止﹐煎送滚痰丸。中脘伏痰﹐遇冷卽發﹐謂之冷癇﹐服新法半夏湯砂仁神曲桔紅丁香艸果白豆蔻﹝各半兩﹞大半夏﹝四兩﹞洗七次﹐切二片﹐用白礬末一兩沸湯浸一晝夜﹐洗去礬末﹐俟幹﹐一片切作二片﹐薑汁一晝夜隔湯燉焙爲末﹐薑汁拌捏成餅﹐炙黃﹐再加甘艸二兩五錢﹐生薑炙爲末﹐每服二錢﹐生薑自然汁調成膠﹐入炒鹽湯﹐旦服﹐或撾脾湯麻油﹝四兩﹞良姜﹝十五兩﹞茴香﹝七兩五錢﹞甘艸﹝十一兩七錢﹞炒鹽﹝一斤﹞同炒爲末﹐每服一錢﹐白湯煎服。有痰飲﹐粥﹑藥到咽卽吐﹐人皆謂其反胃﹐非也﹐此乃痰气結在胸膈之間﹐先宜姜蘇湯下靈砂湯。﹝金匱﹞方﹕諸嘔吐﹐谷不得下者﹐小半夏湯主之。又云﹕嘔家本渴﹐渴者爲欲解也。今反不渴﹐心下有支飲故也﹐小半夏湯主之。又云﹕卒嘔吐﹐心下痞﹐膈間有水腫悸者﹐小半夏加茯苓湯主之。寒嘔吐﹐則喜熱惡寒﹐四肢淸冷﹐脈弱小而滑﹐因胃虛﹐傷寒飲食﹐或傷寒汗下過多﹐胃中虛冷所致。食久反出﹐食物不消﹐當以剛劑溫之﹐二陳東加丁香十粒﹐或理中加枳實五分﹐或丁香吳萸湯﹐藿香安胃湯藿香丁香人參﹝各二錢﹞桔紅﹝五錢﹞

共爲末﹐每服二錢﹐姜三片﹐煎﹐連渣服﹔不效﹐則溫中湯﹝卽理中東加丁香﹞﹔甚則附子理中湯﹐並須冷服﹐蓋冷與冷則相入﹐庶不吐出﹝羅謙甫云﹕諸藥不效者﹐紅豆丸神效。

曾有人用附子理中湯﹑四逆湯﹐加丁香﹐到口卽吐﹐後去漧薑﹑人參﹑附子﹐加丁木香煎熟﹐更磨入沈香﹐立定。蓋虛寒痰气凝結﹐丁﹑附純溫﹐佐以沈香﹑木香則通﹐漧薑﹑白朮則汲耳﹞。脾土虛寒﹐水來侮土﹐以致嘔逆﹐六君子東加澤瀉﹑漧薑﹑丁香。食嘔吐﹐或痛或飽﹐宜和中﹑消導﹑順气爲主﹐卒不可下。食滯胸膈﹐胸腹痞悶﹐惡食吞酸﹐嘔吐酸黃水並宿食﹐平胃散加曲﹑柏﹑半夏﹑枳實﹑生薑﹑砂仁﹑木香﹐或磨入沈香汁。气嘔吐﹐胸滿膈脹﹐不食常飽﹐食已暴吐﹐其治當降气和中﹐二陳加枳實﹑木香﹑檳榔之屬。气逆而嘔﹐覺金气自下逆上﹐蘇子降气湯﹔不效﹐用靈砂丹。气滯者﹐胸膈不利﹐心腹刺痛﹐木香調气散﹝木香丁香砂仁藿香白蔻陳皮半夏枳殼甘艸姜﹞。气郁﹐胃口結聚痰涎﹐嘔吐者﹐胸膈痞悶﹐不思飲食﹐加味七气湯﹝木香濃朴半夏靑皮蒼朮枳殼陳皮茯苓甘艸﹞加山梔﹑沈香。風邪乘胃﹐嘔吐﹐飲食不得進﹐吐而多汗﹐脈弦﹐葛根湯加前胡﹑陳皮﹑半夏﹑生薑。風痰乘於脾胃者﹐半夏南星各一兩檳榔雄黃各三錢薑汁浸炊餅丸。胃虛﹐久病嘔吐﹐聞穀气﹑藥气卽嘔者﹐先用元米炒黃﹐濃煎汁﹐入鹽姜﹐徐徐熱服﹐以養胃气﹐間參﹑朮﹑炮姜﹐飯丸服﹐俟吐少止﹐用參術養胃湯﹝人參白朮茯苓甘艸桔紅半夏藿香砂仁神曲陳皮脾胃虛寒﹐加丁香吳萸豆蔻﹞。若脈弱﹐小便復利﹐身微熱而手足厥冷﹐此虛寒之極﹐加附子。淸晨作吐者﹐胃气空虛﹐腎水被肝木弔動也白朮﹝五分﹞吳萸﹝半分﹞川連﹝三分﹞養胃降火﹐使气得下通。有食卽吐者﹐亦是气虛﹐非補命門相火﹐何以得效。吐而不出聲者﹐屬虛﹐宜溫不宜寒﹐此名反胃﹝凡嘔吐朝食暮吐﹐暮食朝吐﹐天明吐出﹐或食未發時﹐而隨變痰涎出者﹐並入反胃門﹞。痞滿短气而嘔﹐調中益气湯黃﹝一錢﹞人參蒼朮甘艸﹝各五錢﹞柴胡升麻桔皮如腹中气不得運轉﹐更加到各三分﹐木香一分或二分。血虛﹐气不歸源而吐﹐十全大補東加陳皮﹑半夏﹑藿香。先因大便不通﹐後嘔吐﹐水漿不入者﹐此地道不通﹐气逆厥上﹐卽幽門不通﹐上衝吸門之義。老人﹑虛人多有此癥。宜用生地﹑當歸﹑桃仁﹑紅花以和血﹐涼血﹐潤血﹐微加硝黃﹐以通其閉﹐或導法﹔大便去﹐气得下﹐嘔自止。若大便不閉者﹐禁用。虫嘔吐得食則嘔﹐靜而復煩﹐吐中有痰﹐烏梅丸。吐蛔乃胃中虛冷﹐宜理中東加川椒﹑檳榔﹐吞烏梅丸。

有熱﹐加黃連。王宇泰云﹕嘔吐別無他癥﹐諸藥不效者﹐乃蛔在胸膈作嘔﹐宜於治嘔藥中﹐加川椒十粒。嘔吐淸水屬濕﹐吳萸一分﹐一味蒼朮丸。惡心嘔吐淸水﹐乃屬胃寒﹐用白蔻仁研末﹐食遠酒下﹐或濃煎藿香湯下。嘔吐淸綠水﹐肝木乘脾也﹐六君子東加靑皮﹑肉桂。

﹝金匱﹞方﹕心胸中有停痰宿水﹐自吐出後﹐心胸間虛﹐气滿不能食﹐茯苓飲主之。漧嘔噦﹐手足厥者﹐桔皮湯。卒漧嘔﹐不息﹐取甘蔗汁溫服半升﹐日三服﹐或入薑汁。

漧嘔吐涎沫﹐手足厥者﹐半夏漧薑湯。周愼齋云﹕漧薑炒爲末﹐鹽湯調服﹐治漧嘔甚效。

理會云﹕漧嘔因熱气與痰搏結於胃﹐熱气上衝﹐心下痞結﹐故有此癥﹐用二味加薑汁炒芩連﹑竹茹﹑枳實﹑生薑。漧嘔吐涎沫﹐頭痛﹐吳茱萸湯。嘔而胸滿﹐吳茱萸湯。嘔而腸鳴﹐心下痞者﹐半夏瀉心湯。嘔而大小便不通﹐气逆不續﹐嘔逆不禁﹐名曰走哺﹐下焦實熱故也﹐人參湯主之人參黃芩知母玉竹茯苓﹝各三錢﹞蘆根竹茹梔子陳皮﹝各五錢﹞

石膏﹝一兩﹞

每服四錢﹐水煎服。食入卽先嘔而後下體背皆熱﹐肘臂牽痛﹐其气不續﹐膈間最悶﹐名曰滿气。此因上焦傷風﹐開金腠理﹐經气先道﹐邪气著內﹐麥門冬湯主之麥冬蘆根竹茹白朮﹝各五兩﹞炙艸茯苓﹝各二兩﹞人參陳皮玉竹﹝各二兩﹞每服四錢﹐姜一片﹐陳米一撮﹐研末服。惡心漧嘔﹐欲吐不吐﹐心下映漾﹐如畏船﹐宜大半夏湯﹐或小半夏湯﹐茯苓湯﹐理中湯﹐治中湯﹐皆可用。

似嘔不嘔﹐似噦不噦﹐心中憒憒無柰者﹐生薑湯。舊有風癥﹐見風則眼澀眼黑﹐胸中有痰﹐惡心﹐兀兀欲吐﹐遇風覺皮肉緊﹐手足難舉動﹐重如石﹐遇暖隨減﹐柴胡半夏湯主之半夏﹝二錢﹞蒼朮神曲生薑柴胡本

升麻﹝各五分﹞茯苓﹝七分﹞爲末服。丹溪云﹕吞酸﹐﹝素問﹞明以爲熱﹐東垣又以爲寒﹐何也﹖曰﹕吐酸與吞酸不同﹐吐酸似吐出酸水如醋﹐平時津液隨上升之气郁而成積﹐郁積至久﹐濕中生熱﹐故從木化﹐遂作酸味﹐非熱而何。其有郁積至久﹐不能自湧而出﹐伏於肺胃之間﹐咯不得出﹐咽不得下。肌表得風寒﹐則內熱愈郁﹐而酸味刺心﹐肌表溫暖﹐腠理開發﹐或得香熱湯丸﹐津液得行﹐亦暫解﹐然非寒而何。﹝素問﹞言熱者﹐言其本也。東垣言寒者﹐言其末也。予嘗治此癥﹐用黃連﹑吳萸各制炒﹐隨時令疊爲五使﹐蒼朮﹑茯苓爲輔﹐湯浸蒸餅﹐爲小丸吞之﹐仍令以蠣食疏果自養﹐則病易安。按吞酸一癥﹐﹝素問﹞﹑東垣﹑丹溪三說不同﹐何也﹖曰﹕此癥有虛有實。﹝內經﹞言熱者﹐指病形而言也。如谷食勿熱不酸﹐非熱而何﹖東垣言寒者﹐指病本而言也。蓋脾胃虛寒﹐不能化濕﹐濕郁爲熱﹐因以作酸﹐非寒而何﹖故用丁香以溫胃﹐人參以養胃。去其虛寒﹐食物自然克化﹐而不至畱滯作酸矣。汪山石云﹕吐酸苦水﹐由脾虛不能運濕﹐濕郁爲熱﹐故水作苦酸也﹐宜用辛熱之藥。濕逢熱則燥﹐郁迂辛則開﹐濕去郁開﹐酸苦自除矣。丹溪言寒郁爲熱者﹐兼標本而言也。以飲食入胃﹐未及運化﹐或食冷物﹐或受風寒﹐濕熱被郁﹐因而作酸﹐故用平胃加山梔﹑黃連﹐以治其本熱﹔吳萸﹑蒼朮﹐以散其標寒﹔寒散熱除﹐酸自止矣。是知屬熱屬冷﹐皆病機之所必有者﹐審其脾气虛寒﹐飲食不能輸化﹐濁气不能下降而作酸者﹐用加減安胃湯﹝人參藿香丁香吳萸白朮半夏砂仁陳皮炮姜﹞。偶爾作酸﹐嘈雜便閉﹐食易化﹐此濕熱郁遏也﹐用加減淸胃湯黃連吳萸炒黃芩﹝薑汁炒﹞陳皮蒼朮山梔濃朴赤苓生薑。中脘有飲則﹐有宿食則酸﹐故常噯腐气逆﹐咽酸水﹐亦有每晨吐淸酸水數口﹐日間無事﹐亦有胸膈間常如酸折﹐皆飲食傷於中脘所致﹐生料平胃散加神曲﹑麥芽各一錢﹐有熱﹐用醋丸吳萸﹝煮曬﹞陳皮﹝去白﹞黃芩﹝炒各五錢﹞蒼朮﹝七錢五分﹞黃連﹝陳壁土炒一兩﹞神曲糊丸。膈間停飲﹐積久必吐酸水﹐神術丸蒼朮﹝米泔浸﹞生芝麻﹝用水二盞﹐研細﹐取漿一斤﹞大棗﹝煮爛﹐去皮核﹐十五枚﹞以蒼朮焙榦爲末﹐然後以芝麻漿及棗肉爲丸﹐每服五十丸﹐初服覺燥﹐用山梔湯下。酒癖停飲吐酸水﹐用漧薑丸漧薑枳殼橘紅葛根前胡﹝各五錢﹞白朮半夏曲﹝各一兩﹞吳萸﹝炒﹞甘艸﹝各錢半﹞。風痰眩冒﹐惡食吐酸水﹐半夏﹑南星﹑白附子爲末﹐滴水﹐丸桐子大﹐以生面爲衣﹐陰漧﹐每服十丸至二十丸﹐姜湯下。參萸湯可治吞酸﹐亦可治自利六一散﹝六兩﹞吳萸﹝二兩﹞煮。一方去吳萸﹐加漧薑。診兩寸洪數者﹐濕熱﹔右關沈微者﹐虛寒﹔气口緊盛者﹐宿食。嘔苦﹐是膽液泄﹐胃气逆也。陽明在泉﹐燥淫所勝﹐病喜嘔。嘔有苦﹐又陽明之勝。嘔苦﹐治以苦溫辛溫﹐是運气。嘔苦﹐屬燥也。吐而瀉﹐用胃苓湯﹔以瀉爲主﹐海藏雲﹕上吐下瀉不止﹐當渴而反不渴﹐脈細微而弱者﹐理中湯主之。丹溪云﹕泄瀉或嘔吐﹐生薑湯調六一散。

潔古云﹕有痰而泄利不止﹐甚則嘔而至於吐下﹐而不能食﹐由風痰羈絆脾胃之間﹐水煮金花丸主之半夏南星寒水石﹝各一兩﹞燒存性天麻﹝五錢﹞雄黃﹝錢半﹞白面﹝四兩﹞共爲末﹐丸如桐子大﹐每服百丸。先煎漿水沸﹐沸藥煮浮爲度﹐漉出﹐姜湯下﹐食前服。仲景云﹕嘔家有癰膿﹐不可治嘔﹐膿盡自愈。仁齋以地黃湯主之生地﹝洗焙﹞川芎﹝各一兩﹞半夏炙艸﹝各七錢五分﹞南星﹝湯洗七次﹞白芍白芷茯苓桔梗前胡知母人參﹝各五錢﹞姜﹝三片﹞烏梅﹝八分﹞每服三錢。吐食﹐乃上焦气熱衝逆﹐食已暴吐﹐脈浮而泄﹐宜先降气和中﹐以桔梗湯桔梗白朮﹝各一兩五錢﹞半夏曲﹝二兩﹞桔紅枳實茯苓濃朴﹝一兩﹞每服一兩調木香散﹝木香檳榔爲末﹐二錢﹞﹐隔夜空腹服。中焦吐食﹐由食積與寒气相格﹐故吐而疼﹐宜紫沈丸砂仁半夏曲烏梅丁香檳榔﹝各五錢﹞沈香杏仁白朮木香﹝各一錢﹞陳皮﹝五錢﹞白蔻仁巴霜﹝各五錢﹞另研﹐共爲末﹐入巴霜﹐醋糊爲丸﹐丸爲黍米大﹐每服五十丸﹐食後姜湯下﹐愈卽止。凡吐﹐諸藥不效﹐蘇梗煎湯﹐磨檳榔﹑沈香﹑枳殼服之﹐卽效。王宇泰云﹕嘔吐﹐諸藥不效﹐當借鎭重之品﹐以墜其气﹐用姜蘇湯下靈砂丹水銀﹝一兩﹞硫黃﹝五錢﹞

新銚炒成珠﹐入水﹐火鼎鍛煉爲末﹐元米爲丸﹐麻子大﹐水下四五十丸﹐每至百丸。俟吐止﹐隨癥調治。愼齋方﹕沈香﹑烏藥爲末﹐姜三片﹐淡鹽點嚼﹐去渣﹐津液咽下﹐極效。又法﹕加人參﹐甘艸末減半﹐姜鹽點藥末擦牙﹐津液咽下。旋覆代赭石湯能止气逆﹑痰飲﹑作嘔不止﹐亦鎭重之義﹐用之甚效。古方通以生薑﹑半夏爲正劑﹐獨東垣云﹕生薑治嘔﹐但治表實气壅。若胃虛穀气不行﹐惟當補胃﹐推揚穀气而已﹐故服小半夏湯﹔不愈﹐服大半夏湯半夏﹝五錢﹞人參﹝三錢﹞白蜜﹝二錢﹞水二碗﹐和蜜揚之二百四十徧﹐煮八時﹐溫服。診寸口脈數﹐其人則吐﹐陽浮而數亦吐。脈浮而洪爲熱﹐浮而熱爲積﹐沈而遲爲寒﹐細爲虛﹐關前沈伏或沈滑爲痰爲冷﹐關脈浮大爲風在胃中。陽緊陰數﹐難治﹐寬緩者可治。上部有脈﹐下部無脈﹐其人當吐﹐不吐者死。嘔吐大痛﹐色如靑菜葉汁者﹐必死。凡嘔﹐渾身作脹者死﹐大便閉者不治﹐無脈者不治。昔人曾用丁﹑沈﹑藿香等溫中順气而愈者。諭嘉言云﹕倪慶雲病膈气十四日﹐粒米不入咽﹐始吐淸水﹐次吐綠水﹐次吐臭水﹐呼吸將絕。余診之曰﹕盡一晝夜﹐先服理中湯六劑。來朝轉方﹐一劑安全。渠家曰﹕病已至此﹐安能服藥六劑﹖余曰﹕但得此等甘溫入口﹐必喜而再服。曰﹕憑有抄方﹐何不卽投﹐必先與理中﹖余曰﹕﹝金匱﹞云﹕病後噫气不除者﹐旋覆代赭石湯主之。吾於此病分別用之者﹐有二道﹕一者以黑水爲胃底之水﹐臭水爲腸中之水﹐此水且出﹐則胃中之津液久已不存﹐不敢用半夏以燥其胃之液﹔一以將絕之气﹐止存一綫﹐以代赭墜之﹐恐其立斷﹐必先以理中分理陰陽﹐俾气易於降下﹐然後代赭得以奏績。及檢仲景方﹐見方中止用煨姜﹐而不用漧薑﹐又謂漧薑比半夏更燥﹐而不敢用。余曰﹕尊人所噫者﹐下焦之气也﹔所嘔者﹐腸中之水也﹔陰乘陽位﹐加以食久不食﹐諸多蛔虫必居上膈間﹐非漧薑之辣則蛔虫不下轉﹐而上气亦必不下轉﹐妙處正在此。進藥後﹐果再索藥。三劑後﹐病者能言﹐云內气稍接。但恐太急﹐俟天明再服。次早中醫交阻﹐渠家並後三劑不肯服矣。余持前藥一盞勉令服之﹐曰﹕吾於眾醫前立地轉方﹐但用旋覆花一味煎湯﹐調代赭石末與之二茶匙。才入口﹐病者曰﹕好藥﹐吾气已轉入丹田矣。病者以十四日衣不解帶﹐目不交睫﹐憊甚﹐因圖脫衣安寢﹐冷气一觸復嘔﹐與前藥立止﹕思粥﹐令食半盞﹐渠饑竟食二盞﹐少須又食六盞﹐復嘔﹐與前藥立止。又因動怒﹐以物擊婢﹐復嘔﹐與前藥立止。以後不嘔﹐但困倦之極﹐服補藥二十劑﹐丸藥一斤﹐息二月﹐始能遠出。方悔從前少服理中二劑耳。

紅豆丸治諸嘔逆膈气﹑反胃吐食。丁香胡椒砂仁紅豆各二十粒共爲末﹐薑汁糊丸﹐皂角子大﹐每服一丸﹐以棗一枚去核﹐塡藥﹐面裹﹐煨熟﹐去面﹐細嚼﹐白湯下﹐空心服﹐日三服。

噎膈反胃

气畱噎嗌﹐噎塞窒礙﹐食物不得順利﹐曰噎。气結胸膈﹐塡塞隔絕﹐食物不得下通﹐曰膈。反胃者﹐因其隔絕不得下行﹐故復反出於胃也。丹溪云﹕噎膈生於血幹。血﹐陰也。陽主靜﹐內外兩靜﹐則臟腑之火不起﹐金水二气有所養﹐陰血自生﹐胃腸津液傳化合宜﹐何噎之有﹖惟血液俱耗﹐胃脘漧槁﹐其槁在上﹐近咽之下﹐水飲可行﹐食物難入﹐名之曰噎。其槁在下﹐與胃爲近﹐食𨿽可入﹐良久復出﹐名之曰膈﹐亦曰反胃。二者皆由陰中伏火而作。蓋陽與陰不能施化﹐陰之失位﹐而陽伏其中﹐傳化失職而反上行也。子和云﹕三陽結爲之膈。

三陽者﹐大﹑小腸﹑膀胱也。小腸熱結﹐則血脈燥﹔大腸熱結﹐則便不通﹔膀胱熱結﹐則津液涸﹔三陽旣結﹐則前後閉澀﹔下旣不通﹐气必反而上逆﹐所以飲食不下﹐縱下而復出也﹐此陰火不下行而上逆也。張雞峯云﹕噎膈是神思間病﹐惟內觀自養﹐薄滋味﹐忌香燥﹐戒鬱怒﹐可獲全安。若气血兩虛﹐口吐涎沫﹐糞如羊屎﹐六脈緊澀﹐皆不治也。劉宗濃云﹕噎膈之癥﹐皆由气聚成積﹐自積成痰﹐痰積之久﹐血液俱病﹐以其爲病在咽在膈﹐故立噎膈之名。嚴氏主化痰順气﹐夫气之不下﹐痰之不化﹐必有爲病之因。苟不知其本﹐而專用香燥之藥治其標﹐痰气何由而自下乎﹖理會云﹕噎膈多由暮年之人﹐其屬血幹也明甚。蓋血結則無以制火﹐火盛則津液脂膏因火成痰﹐水穀道路因火漧槁﹐故痰火窒塞胸膈而成噎膈也。其中年之人﹐偶有噎膈﹐則多屬憂思鬱怒所致。夫鬱怒則气滯﹐憂思則气結﹐痰因气聚而生﹐气因痰礙而愈結﹐故爲噎膈反胃也。用藥之時﹐切勿執滯。血虛者﹐以滋養爲主﹔气郁者﹐以理气爲先﹔痰涎上阻﹐宜用酸苦湧泄﹐因而治下﹐藥勢易行﹔如燥結久閉﹐宜用蜜導通幽﹐因而潤養﹐則關扃自透。若郁旣久﹐則壅塞堅頑﹐不用開結軟堅之藥﹐遽用補養﹐吾恐痰因補而愈多﹐气因補而愈窒矣。竊見世人治噎膈﹐非用香燥之劑﹐卽用牛羊之酪。豈知香燥能助火耗血﹐酥酪是滯气生痰﹐求其病愈﹐不亦難乎﹖按﹝內經﹞云﹕三陽結謂之膈。張雞峯以爲神思間病﹐法當內觀靜養﹐所言深中病情。大抵气血虧損後因悲思憂恚﹐則脾胃受傷﹐血液漸耗﹐气機阻礙﹐鬱气生痰﹐痰則塞而不通﹐气則上而不下﹐妨礙道路﹐飲食難進﹐噎膈所由成也。脾胃虛損﹐營運失職﹐不能腐熟五穀﹐變化精微﹐朝食暮吐﹐暮食朝吐﹐食𨿽入胃﹐復反而出﹐反胃所由成也。東垣云﹕諸塞咽喉之間﹐令諸經不行﹐則口開目瞪﹐气悶欲絕﹐當先用辛甘气味俱揚之藥﹝益智仁艸蔻參

歸升麻之類﹞﹐引胃气以治其本﹐加開塞之藥﹝木香靑皮陳皮麥芽﹞﹐以治其標也。若寒助陰邪﹐於正藥內加吳茱萸大熱大苦辛之味﹐以瀉陰寒之气。暑月陽盛﹐則於正藥中加靑皮﹑陳皮﹑益智﹑黃柏﹐散暑气﹐泄陰火之上逆﹐或以消痞丸合滋腎丸﹐或更加黃連﹐每服七八十丸﹐空心約宿食消盡服之﹐待少時﹐以美食壓之﹐不令胃中停畱也。按噎塞之癥﹐塞者﹐陰也﹐血也﹔噎者﹐陽也﹐气也﹔二者皆由陰中伏火而作也。東垣用藥﹐先用辛甘气味俱揚之藥﹐升發其胃气﹐以爲滋生之本﹐繼以滋腎丸純陰之藥﹐以瀉陰中之火﹐制其沖气之上逆﹐庶表裏相通﹐陰陽各得其正﹐此治噎塞之大法也。至痰凝气結﹐血瘀津枯﹐皆能致噎﹐其治法又當察證憑脈﹐其治法又非東垣一言所能盡也。噎膈生於血幹﹐滋養爲主﹐歸﹑地﹑門冬煎膏﹐入韭汁﹑乳汁﹑童便﹑蘆根汁﹑桃仁泥﹔兼气虛者﹐參﹑﹑四君﹔憂恚气結者﹐兼開郁理气﹐大忌香燥之藥﹐犯之必死。大便閉塞﹐多用桃仁﹑麻仁﹔气壯者﹐加元明粉。噎塞不通﹐有形滓質之物不能下咽。若吐沫不已者﹐此气血大虛﹐法在不治。若脈形未敗者﹐惟宜大補气血﹐參﹑﹑歸﹑朮仍加陳皮﹑桃仁﹑牛乳﹑白蜜﹑薑汁﹐或煎成膏﹐緩緩調之﹐可救什中之一。脈細而弱﹐或沈而澀者﹐此气虛挾寒﹐理中東加人乳﹑薑汁﹑白蜜。痰多加半夏。中气虛而不任用血藥者﹐一方用生薑汁白蜜牛膝各五兩人參百合﹝爲末各二兩﹞放銅鍋內﹐慢火煎如膏﹐不拘時候含一匙津咽﹐或人參湯調下一茶匙。食物下咽﹐屈曲自膈而下﹐哽澀而痛﹐多是瘀血﹐用前歸地諸汁膠內加桃仁﹑童便﹑韭汁﹑郁金末﹑降香末調補之﹐後以抵當丸如芥子大﹐服二三錢﹐服後仰臥﹐細細嚼之。有實積者﹐可暫用濃朴丸﹐亦可用昆布丸。

張孟端夫人形肥體盛﹐憂怒之餘﹐得食輒噎﹐胸中隱隱痛。士材診之曰﹕脈緊而滑﹐痰在上脘﹐用二陳加半夏﹑竹瀝﹑薑汁﹐服四劑不效。或疑半夏性燥。曰﹕濕痰滿中﹐非此不治。

攺用大半夏湯四帖﹐胸痛乃止。服二十劑而安。若痰不盛﹐形不肥者﹐不可與也。气滯胸痞﹐胃寒噎塞﹐脈沈遲澀﹐津血不枯者﹐用香砂寬中湯木香﹝磨﹞白朮陳皮香附白豆蔻砂仁靑皮檳榔半夏曲茯苓濃朴甘艸姜

加蜜少許煎服。七情鬱結﹐胸背引痛﹐脈沈而澀﹐四磨飲加黃連﹑山梔﹑川貝﹑香附﹑蘇子。鬱結傷脾﹐歸脾東加枳﹑桔。

痰飲阻滯﹐脈結澀者﹐利膈豁痰湯﹝桔紅半夏枳實桔梗栝蔞黃連梔子香附細茶檳榔沈香石膏白芥子初服二三帖加麻黃﹑蘇葉煎﹞。濕痰瘀塞﹐胸口作痛﹐形肥脈滑﹐大半夏湯。噎病喉中如有肉抉﹐食不下﹐用昆布二兩洗去鹽水﹐小麥二合﹐水三大盞﹐煎﹐俟麥爛熟﹐去渣﹐每服不拘時﹐喫一小盞﹐仍取昆布不住口含兩三片咽津﹐極效。昆布丸治五噎咽喉妨塞﹐食飲不下昆布﹝洗去鹽水﹞天麥冬﹝焙﹞訶利勒﹝去核各一兩五錢﹞木通大黃﹝微炒﹞朴硝郁李仁﹝浸去皮微炒﹞桂心百合﹝各一兩﹞羚羊角﹝屑﹞杏仁﹝麩炒﹞蘇子射幹﹝各一兩五錢﹞柴胡陳皮檳榔﹝各二錢五分﹞蜜丸桐子大﹐每服三十丸﹐不拘時﹐熱酒送下﹐夜飲後棉裹彈子大一丸噙化。按此方治痰熱壅結妨礙噎塞甚效。若脾虛血幹者﹐又非所宜也。治卒噎﹐用杵頭糠﹐手中布裹﹐時時拭牙﹐或煎湯呷下﹐或蜜丸含咽津亦得。一方﹕杵頭糠人參﹝末﹞石蓮肉﹝末﹞柿霜元明粉﹝等分﹞舐喫。治噎散結化痰湯﹐治气畱咽嗌﹐有如梅核﹐俗名梅核气﹐亦噎膈之漸也姜制黃連山梔香附﹝童便浸﹞

川貝川芎半夏桔紅蘇葉靑黛枳殼鳳尾艸白蔻仁生薑嘔者﹐加枇杷葉。一婦患咽喉噎塞如梅核﹐時時噯气﹐足冷如冰﹐用前方十劑﹐罔效﹐熟思之﹐乃陰火也﹐三陰至項而還﹐陰虛火炎﹐故咽塞﹑噯气﹑足冷﹑耳聾。用滋陰淸膈飲數劑﹐諸癥皆退黃柏﹝鹽水炒﹞黃連﹝薑汁炒﹞黃芩梔子當歸白芍生地甘艸入童便竹瀝薑汁按此方治陰火上衝﹐食不得入﹐脈洪數者﹐方可用之﹐否則有傷脾敗胃之虞。以上諸方﹐治噎癥之大法也。咽喉閉塞﹐胸膈膨滿﹐似屬气滯﹐暫宜香砂調中湯。有因火逆上衝﹐食不得下﹐其脈洪大有力或數者﹐滋陰淸膈爲主﹐兼降火理气﹐枇杷葉﹑蘆根汁﹑竹茹﹑黃連﹑山梔等。少年屬陰虛者﹐仍用四物﹐門冬﹑童便﹑牛羊乳﹐或滋陰淸膈飲。有胃之下脘不通者﹐三陽閉結﹐上衝吸門﹐食不得下﹐當滋養其下﹐愼勿用香燥之品。中焦吐者﹐皆從瘀積﹐有陰陽之分﹐其癥或先吐後痛﹐法當去積和中﹐分气血痰積而施治之。愼齋云﹕膈气有气膈﹑血膈﹑痰膈。治膈先當開關。气膈開關﹐小茴香﹑烏藥﹑檳榔。血膈開關﹐當歸﹑烏藥﹑枳殼﹑檳榔﹑沈香﹑桃仁﹑紅花。痰膈開關﹐半夏﹑附子。關開者可治﹐宜理脾溫肺﹐用補中益气湯﹐加附子﹑煮烏梅。痰飲阻滯胸膈﹐食復反出﹐脈來結澀﹐或緊而滑者﹐用二陳湯入竹瀝﹑薑汁﹐或小半夏湯。痰多﹐食飲才下便痰涎裹住﹐不得下者﹐以萊菔控去痰涎﹐或滌痰丸半夏曲枯礬皂角﹝炙﹐刮去皮結子﹞元明粉茯苓枳殼﹝各等分﹞

霞天膏﹝和丸﹞。痰血在胸膈間﹐阻礙气道或膈或脘﹐必痛﹐痛連於背﹐脈來有力或結澀﹐然得之憂怒﹐忿郁之人多有此癥﹐以代抵當丸作芥子大﹐朮三錢﹐去枕仰臥﹐細細嚼之﹐下惡物。凡大怒血郁於上﹐積在胸膈﹐礙气升降﹐津液聚爲痰飲﹐二陳加白芥子﹑香附﹑韭汁﹑桃仁﹑五靈脂。大便燥結﹐閉久不通﹐屬血熱者﹐止可淸熱﹐小著湯丸累累加之﹐關扃自透。滋血潤腸湯當歸﹝酒洗三錢﹞白芍生地﹝各錢半﹞紅花﹝酒洗﹞桃仁大黃枳殼﹝各一錢﹞韭汁﹝半杯﹞﹐人參利膈丸木香檳榔﹝各七錢五分﹞人參當歸﹝酒洗﹞藿香甘艸枳實﹝麩炒黃各一兩﹞大黃﹝酒煎﹞濃朴﹝姜制各三兩﹞水泛丸﹐每服三十五丸﹐食後服﹐按上二方﹐皆用大黃﹐一治血閉﹐一治气閉﹐用者詳之。通利之藥不可多用﹐恐反耗其血液﹐而便愈結﹐當滋養其血﹐而便自行。糞如羊屎者﹐大腸枯結不治﹐乃陽陷於陰分﹐陽陷則陰絕﹐當用補中﹐兼升舉之法。良方秦川翦紅丸治膈气成反胃﹐由瘀血成病者﹐及能下虫效雄黃﹝另研﹞木香﹝各五錢﹞檳榔三稜蓬術﹝並煨﹞貫仲漧漆﹝炒煙盡﹞陳皮﹝各一兩﹞

大黃﹝一兩五錢﹞麵糊丸﹐桐子大﹐每服五十丸﹐食前米飲下。﹝本事方﹞芫花丸﹐治結聚停飲﹐痰水生虫﹐酒癖爲患﹐成反胃者芫花﹝醋炒﹞牛膝﹝各一兩﹞野狼牙根桔梗﹝炒黃﹞藜蘆檳榔﹝各五錢﹞巴豆﹝炒十粒﹞醋糊丸﹐如赤豆大﹐每服二三丸至五七丸止﹐食前姜湯下。

﹝巢氏病源﹞論酒瘕云﹕飲酒多而食穀少﹐積久漸瘦﹐其癥常欲思酒﹐不得酒則吐﹐多睡﹐復不能食﹐是胃中有虫使然﹐名爲酒瘕﹐此藥治之﹐須禁酒方易治﹝以上諸法治反胃由於痰血虫積者﹞。中气虛弱﹐不能運轉﹐噎塞反胃者﹐補气運脾人參﹝二錢﹞白朮﹝二錢﹞桔紅茯苓﹝各錢半蜜炙﹞黃

﹝一錢﹞砂仁﹝八分﹞炙艸﹝四分﹞有痰加半夏姜

棗﹐理中加附子亦可選用﹞。

李絳療反胃嘔吐無常﹐粥飲入口卽吐﹐困倦無力垂死者﹐用人參三兩擘破﹐水一大升﹐煮取四合﹐熱服。膈癥隨喫隨吐﹐或喫未幾﹐隨交痰涎出者﹐此火在胃中﹐而丹田眞火不足也﹐故紙﹑茴香﹑萸實﹑人參﹑烏藥﹑沈香。有因脾胃陽火內衰﹐其脈沈而遲者﹐以辛香之品溫其中气﹐丁香透膈湯白朮﹝二兩﹞香附人參砂仁﹝各一兩﹞丁香麥芽木香肉白蔻靑皮﹝各五錢﹞沈香濃朴藿香陳皮﹝各七錢五分﹞炙艸﹝一兩五錢﹞半夏神曲艸蔻﹝各二錢五分﹞

每服四錢﹐或谷神嘉禾散茯苓砂仁苡仁人參枇杷葉﹝各一兩﹞桑皮白朮檳榔白蔻靑皮穀芽五味﹝各五錢﹞沈香杜仲﹝各七錢﹞桔紅丁香藿香隨風子石斛半夏大腹子木香﹝各七錢五分﹞炙艸﹝一兩五錢﹞神曲﹝二錢五分﹞每服三錢﹐水一盞﹐加姜﹑棗。此方和脾胃﹐寬胸膈﹐順气消痰﹐進飲食﹐爲噎膈之要方也﹐仍佐以益陰之藥爲佳。旋覆代赭湯﹐嘉言每用以治膈气﹐嘔吐不止﹐水谷不得下咽﹐絕粒不入﹐甚至嘔吐淸綠黑臭之水﹐用以鎭墜其气﹐則能進食﹐屢建奇功。中气虛極﹐不能任其重墜者﹐先用理中之劑﹐以安中气﹐後進此藥。下焦吐者﹐皆從於寒﹐其癥朝食暮吐﹐暮食朝吐。王太僕云﹕食不得入﹐是有火也﹔食入反出﹐是無火也。此下焦火衰﹐釜底無薪﹐不能腐熟五穀﹐所出完谷不化﹐脈來遲微﹐或虛火﹐當用補火之藥﹐令火土相生。愼齋治反胃﹐朝食暮吐﹐暮食朝吐﹐或早晨喫粥﹐至次早吐而突出﹐若無阻之者﹐胃气大虛﹐宜二陳東加丁香﹑檳榔﹑枳殼﹐溫而降之﹔不用檳榔﹐用黃連五釐﹑吳萸三釐同炒﹐加生薑﹐同煎服二錢﹐後方可用參。嘔而不出聲者﹐宜溫不宜寒。若胃之下脘閉結﹐不能傳送大腸﹐大便不通﹐食久復出﹐當微利之﹐人參利膈丸﹔利後﹐惟在調理中气﹐兼以滋陰一方。治膈通關﹐用大黃姜炙爲末五錢﹐沈香末三錢﹐用人參煎濃湯﹐浸於飯上﹐續咽之﹐仍加竹瀝﹑薑汁等尢佳﹐亦透關扃之善法也。

祕方﹕治膈气﹐用生薑蒲包浸陽糞坑內四十九日﹐取出炙榦爲末﹐每服三錢﹐加歸身五錢﹐桃衣三錢﹐枳殼三錢﹐煎服。此方得之一友傳來﹐云試之屢驗。金匙散﹕用生薑蒲包裹﹐三月三日浸糞坑中﹐至六月六日取起﹐曬漧﹐蜣螂取活者﹐以綫懸當風處﹐二味等分﹐白滚湯送下一錢﹐三四服﹐其關自開﹐然後依證調理可也。一方將上制薑末三錢﹐制枳殼末七錢﹐和勻﹐不論噎膈痰气食積﹐俱用火酒下﹐心腹痛﹐白酒下﹐一錢二分。開關散﹕枳殼去穰﹐入皮硝﹑巴豆於中﹐合定﹐以綫縛之﹐煮熟﹐去硝﹑豆﹐爲末﹐火酒下五分﹐壯實者一錢。

一方﹕枳殼照上制後﹐再用桔梗﹑烏藥﹑蒼朮﹑檳榔﹑半夏﹑靑皮﹑山楂﹑香附各等分﹐煎濃汁﹐以枳殼片浸透曬漧﹐再曬以汁完爲度﹐每服一斤﹐藥味各七錢﹐用水十碗﹐煎五碗。

又方﹕梨一枚﹐去子﹐入五靈脂末一兩﹐濕紙包裹﹐火中煨熟﹐去五靈脂﹐爲細末﹐木香﹑沈香﹑陳皮各三錢﹐附子﹑烏藥各二錢﹐牛黃五分﹐入開關散三錢﹐蜜丸﹐圓眼大﹐火酒化下一丸。仙螺膠﹕治膈癥﹐取大田螺四十九枚﹐洗淨﹐再以淸水養去泥士﹐倒覆盆內﹐一宿﹐次將淨川連二兩﹐切片﹐煎濃汁熬膏一小杯﹐然後將螺仰置盆內﹐日中曬漧﹐候靨開﹐挑入連膠一匙﹐過一夕﹐螺化爲汁﹐取螺汁﹐再用柏葉汁﹑韭根汁﹑人乳﹑牛乳﹑羊乳﹑豬乳各一杯﹐煉蜜一兩﹐入眞金一塊﹐砂銚熬成膏﹐瓷器收藏﹐每服一二匙﹐酒下。膈气神方﹕冬靑子柏子仁白芥子蘇子卜子百合苗川貝花﹝淸明收﹞桑寄生﹝各二錢﹞沈香﹝二錢﹞

蘇合油﹝四分﹞奇南香﹝一錢﹞淡竹葉﹝二錢﹞淘米泔二鐘﹐煉蜜四兩﹐先用米泔加前藥煎熟﹐後入蜜﹐煎一滚﹐放屋上露一宿﹐每日淸晨滚水下七匙﹐睡時再一匙。﹝按噎膈反胃三癥﹐潔古分上中下三焦異治﹐蓋噎膈之吐﹐卽潔古之上焦吐﹔反胃之吐﹐卽潔古之下焦吐也﹔其名𨿽異﹐然其要總不離乎陰虛陽虛之二途。陰者﹐血也﹐津也﹔陰虛則津血內枯﹐陽火獨亢﹐火性炎上﹐故爲膈爲噎﹔治之當滋血養陰﹐以治其本﹔淸火潤下﹐以治其標。陽者﹐气也﹐火也﹔陽虛則中气不充﹐健運失職﹔火衰則無以腐熟五穀﹐故𨿽入而復出﹐其爲反胃﹐爲朝食暮吐﹐暮食朝吐也﹔治之當補火健運﹐以治其本﹔消痰順气﹐以治其標。此治噎膈之大法。至於劫奪之劑﹐又安用耶﹖殊不知噎膈之本𨿽虛﹐而痰火气血日久凝滯﹐瘀塞道路﹐膠固不通﹐以致食物難入﹐或𨿽入而復出﹔於此時也﹐若不先以劫奪之藥開其固結﹐而滋補之味又安能透其關扃耶﹖但關開食進之後﹐卽當繼以補益之劑﹐續進飲食﹐病自愈矣。竟致以此等爲膈气之專方﹐吾未見其不敗也。又按劫奪之劑﹐有用大黃﹑黃連﹐有用炙姜﹑枳殼﹐或寒或熱﹐其治各異﹐臨癥時﹐又當參其可否﹐愼勿以癥合法也。﹞諸汁爲治膈必用之藥﹐臨時隨宜選用。霞天膏導痰消瘀最妙﹐不傷中气﹐不動臟腑﹐爲大醫者﹐當備應用。大抵噎膈之證﹐多有結痰瘀血相停﹐若不去之﹐病必不除。然結散之後﹐惟在謹愼緩調﹐戒口絕欲﹐千日把持﹐庶可全愈。否則愈而復發﹐中气旣傷﹐難可再劫﹐死者多矣。噎膈旣愈之後﹐不可便與粥飲及諸雜物﹐每用人參五錢﹑陳皮二錢﹐作湯細啜﹐以扶胃气。旬日半月間﹐方可小試陳倉米飲﹐漸進糜粥﹐進之早者﹐多致不救。年髙病患元气敗壞﹐手足寒冷﹐糞如羊屎沫大出者﹐皆不治。不守禁忌﹐若怒若郁者﹐皆不治。診脈﹕緊而滑者﹐吐逆﹔小弱而澀者﹐胃反﹔沈緩而無力﹐或大而弱﹐爲气虛﹔數而無力﹐澀小﹐爲血虛﹔數而有力﹐爲熱﹐結爲痰飲﹐爲虛﹔滑爲痰﹔寸關脈沈是气﹔寸關脈沈或伏或大﹐是痰。反胃之脈﹐沈細散亂﹐不成條達﹐沈浮則有﹐中按則無﹐必死不治。更參面色﹐不致黃白﹐亦不致純白﹐皆惡候也。

五噎丸﹕治胸中久寒﹐嘔逆妨食﹐結气不消。漧薑蜀椒吳萸桂心細辛﹝各一兩﹞

人參白朮﹝各二兩﹞廣皮茯苓﹝各一兩五錢﹞附子﹝一枚﹐炮﹞爲末﹐煉蜜九﹐桐子大﹐酒服十五丸﹐日三服﹐漸加至三十丸乃止。

五膈丸治飲食不得下﹐手足冷﹐上气喘急。麥冬﹝三兩﹞甘艸﹝二兩﹞蜀椒遠志桂心細辛漧薑﹝各一兩﹞附子﹝一枚﹞人參﹝二兩﹞爲末﹐煉蜜丸﹐彈子大﹐先食含一丸﹐細細嚼之﹐胸中喉中當熱﹐藥丸稍盡﹐再含一丸﹐日三次﹐夜二次﹐七日可愈。

五膈﹑五噎二丸﹐固用參﹑附﹑椒﹑辛﹑姜﹑桂之屬﹐一以肝气上逆﹐胃气不下而嘔﹐故宜萸﹑橘以疏肝降逆﹐苓﹑朮以健胃通津﹔以腎气之不蒸﹐肺胃枯槁而不納﹐故用冬﹑艸以滋肺和胃﹐遠志以補火生土。又嘔噎而藥食可進者﹐頻與小丸調之﹔膈食而飲不納者﹐用大丸咽之﹔其立法之詳若此。

附後方﹕治食後喜嘔。鹿角﹝燒末﹐二兩﹞人參﹝一兩﹞爲末﹐姜湯服方寸匕﹐日三次。

藿香安胃散﹕治脾胃虛弱﹐飲食不進﹐嘔吐不腐。藿香橘紅﹝各五錢﹞丁香﹝一錢﹞人參﹝一兩﹞爲散﹐每服二錢﹐姜三片﹐煎湯﹐食前和服。

膈气方﹕元精石﹝紙包﹐火煨﹐醋淬爲末﹞人中白﹝燒紅﹞五穀虫﹝末﹐各等分﹞每服三錢﹐燒酒送下﹐喫後﹐自進飲食。

雜病

霍亂

霍亂者﹐心腹卒痛﹐嘔吐下利﹐或憎寒壯熱﹐頭目眩暈﹐甚則轉筋入腹者﹐難治。丹溪云﹕內有所積﹐外有所感﹐致成吐瀉﹐用二陳東加減﹐作吐以提其气。此非鬼神﹐皆屬飲食﹐乃陽不升﹐陰不降﹐乖陽而成。切莫與谷食﹐惟米飲一呷入口﹐必死。必待吐瀉二三時﹐直至餓甚﹐方可與稀粥食之。脈多伏或絕。凡或吐瀉不徹﹐還用吐以提其气﹐或用樟木煎湯﹐吐亦可。三因吐法﹐用極咸鹽湯三升﹐熱飲一升﹐探吐﹐令宿食尿﹐不吐更服﹐吐後隨癥調理。此疾多生夏秋之交﹐皆由伏暑而然。病之將作﹐必先腹中痛。吐瀉之後﹐甚則轉筋﹐此兼風也﹔手足厥冷﹐气少唇靑﹐此兼寒也﹔身熱煩渴﹐气粗口燥﹐此兼暑也﹔四肢重著﹐骨筋煩疼﹐此兼濕也﹔當詳別三因以調之。張戴人則以風濕三气而爲邪﹐斷言最當。夏月中暑﹐霍亂吐瀉﹐心腹撮痛﹐大渴煩躁﹐四肢逆冷﹐汗自出﹐兩足轉筋﹐宜香茹飲濃朴黃連﹝各二兩﹞香茹﹝四兩﹞甘艸﹝五錢﹞每服四錢﹐澄冷服之﹐桂苓白朮湯桂枝人參白朮茯苓﹝各五錢﹞澤瀉寒水石石膏﹝各一兩﹞滑石﹝二兩﹞一方有木香藿香葛根﹝各五錢爲末﹐每服三錢﹐白湯下﹞。傷暑霍亂﹐用絲瓜葉一片﹐霜梅肉一个並核中仁﹐同研極爛﹐新汲水調服﹐入口立瘥。取扁豆葉搗汁一碗﹐飲之立愈。墻陰掘地約二尺許﹐入新汲水攪之澄淸﹐名曰地漿水﹐用一杯調服之﹐蓋取地漿者﹐取其至陰之气﹐能解陽盛暑熱之邪也。戴人云﹕人於夏日﹐多食瓜果之物﹐或飲冷乘風﹐以致食畱不化﹐因食成痞﹐隔絕上下﹐遂成霍亂﹐六和湯倍藿香煎熟﹐調蘇合香丸。濕霍亂除濕湯半夏曲﹝三錢﹞濃朴蒼朮﹝各二兩﹞藿香陳皮茯苓﹝各一兩﹞炙艸生白朮﹝一兩﹞每服四錢﹐姜七片﹐棗一枚。訶子散訶子﹝去核炮﹞炙艸濃朴炮姜神曲艸果良姜﹝炒﹞茯苓麥芽﹝炒﹞陳皮﹝各等分﹞爲末﹐每服二錢﹐候發不可忍時﹐用水煎入鹽少許。七情鬱結﹐五臟六腑互相刑克﹐陰陽不和﹐吐利交作﹐七气湯﹝吳萸木瓜食鹽各五錢同炒令焦﹐先用瓷瓶安排盛水三升﹐煮令百沸﹐入煎藥﹐煎至二升﹐傾一杯﹐冷熱隨病患服﹞。四肢厥冷﹐亦用此湯。霍亂多寒﹐肉冷脈絕﹐宜通脈四逆湯。霍亂用藿香正气散加減﹐气盛者﹐加木香﹔痞塞者﹐調蘇合丸﹔暑濕相搏﹐煩渴悶亂者﹐合香茹飲﹐名二香散藿香陳皮白朮濃朴茯苓半夏蘇葉桔梗白芷香茹黃連扁豆﹝各一錢﹞大腹皮甘艸﹝各五分﹞姜﹝五片﹞蔥白﹝三根﹞。吐而不瀉﹐心腹痛﹐頻欲登圊﹐苦於不通﹐本方加枳殼一錢。傷寒霍亂﹐多在陽明胃經﹐以胃爲水谷之海﹐主中焦之气﹐腐熟水谷﹔若中焦气滯﹐或因寒飲﹐或因飲水﹐或感濕气﹐冷熱不調﹐水火相干﹐陰陽相搏﹐上下相離﹐營衛不能相維﹐故暴成吐瀉﹔有從標而得之者﹐有從本而得之者﹐有從標本而得之者﹐六經之變﹐治各不同﹐察其脈色﹐知犯何經﹐隨癥標本﹐各施其治。如頭痛發熱﹐邪自風寒而來。中焦爲熱相半之分。邪髙者﹐居陽分﹐則爲熱﹐熱多飲水者﹐五苓散以散之。如邪稍下者﹐居陰分﹐則爲寒﹐寒多不飲水者﹐理中湯以溫之。

如吐利後有表癥者﹐解之汗出。厥者溫之﹝解法仍別有寒無汗﹐分風寒施治﹞。吐利不止﹐元气耗散﹐病勢危篤﹐或水粒不入﹐或口渴喜冷﹐或惡寒戰掉﹐手足逆冷﹐或發熱煩躁﹐欲去衣被﹐此蓋內虛陰盛﹐卻不可以其喜冷𨿽去衣被爲熱也﹐宜理中湯﹐甚則加附子﹔不效﹐則四逆湯﹐並用十分冷服。伏暑之癥﹐脈多伏絕﹐最宜明辧。霍亂並諸吐瀉已愈﹐而力性精神未復者﹐十補散﹝卽十全大補湯﹞。

轉筋﹐陳氏云﹕轉筋者﹐以陽明養宗筋﹐屬胃與大腸﹐令暴吐下﹐津液頓亡﹐外傷四气﹐內傷七情﹐飲食甜膩﹐攻閉諸脈﹐宗筋失養﹐必致攣急﹐甚則舌捲囊縮者﹐難治也﹐木瓜煮汁飲之。﹝千金﹞云﹕轉筋不止﹐男子則以手挽其陰﹐女子則以手牽其乳近兩邊﹐此好法也。霍亂煩渴﹐以增損縮脾飲艸果烏梅甘艸砂仁﹝各四兩﹞漧葛﹝二兩﹞每服五錢﹐生薑五片同煎﹐以水浸﹐冷衝服之﹞主之﹐能解伏熱﹐消暑毒。霍亂之後﹐服熱藥太多﹐煩躁作渴﹐尢宜服之。霍亂之後﹐煩渴飲水﹐宜茯苓澤瀉湯茯苓﹝八兩﹞澤瀉﹝四兩﹞炙艸桂心﹝各二兩﹞白朮﹝三兩﹞每服四錢﹐姜三片。一方用小麥五兩。霍亂已愈﹐煩熱多渴﹐小便不利﹐宜麥門冬湯麥冬茯苓人參橘皮白朮﹝各錢半﹞小麥炙艸﹝各一錢﹞姜﹝三片﹞烏梅﹝少許﹞。霍亂後﹐惡心懶食﹐口漧多渴﹐宜白朮散﹝白朮茯苓人參藿香﹝各五錢﹞葛根﹝一兩﹞

木香﹝二錢五分﹞炙艸﹝一兩五錢﹞每服四錢﹐白湯下﹐如煩渴﹐加滑石二錢。霍亂後﹐利不止﹐冷汗出﹐腹脇脹﹐宜烏梅散烏梅﹝三錢﹞黃連﹝三錢﹞當歸附子熟艾﹝各七錢五分﹞阿膠﹝三錢﹞肉蔻赤石脂﹝各一兩﹞炙艸﹝五錢﹞米飲調服二錢。霍亂後﹐下利無度﹐腹中痛﹐黃連丸黃連黃柏濃朴﹝各七錢五分﹞當歸炮姜木香地楡﹝各五錢﹞阿膠﹝三錢﹞蜜丸﹐粥飲下二十丸﹞。霍亂後﹐下利見血﹐宜止血湯當歸桂心川斷﹝各三兩﹞生地炮姜阿膠蒲黃炙艸﹝各二兩﹞每服三錢﹐赤石脂湯赤石脂﹝四兩﹞升麻白朮﹝各一兩五錢﹞烏梅漧薑﹝各一兩﹞

陳倉米梔子仁﹝各五錢﹞每服三錢。幹霍亂﹐忽然心腹脹滿攪痛﹐𨿽吐不吐﹐𨿽瀉不瀉﹐躁亂憒憒無柰﹐俗名絞腸痧是也。此因脾土郁極而不得發﹐以致火熱內撓﹐陰陽不交﹐表裏不得相通﹐不急治﹐卽死。但治不可過於攻﹐過則脾气虛﹔不可過於熱﹐過則內火愈燥﹔不可過於寒﹐過則火必與捍格﹔須反佐以治。古方有用姜鹽飲﹐調以童便﹐非獨以降陰之不通﹐陰旣不通﹐其血亦不行﹐兼用行血藥也。此誠良法﹐可爲處方者比類矣。丹溪用吐以提其气﹐最是良法也。

治絞腸痧﹐手足厥冷﹐腹痛不可忍者﹐以手醮溫水﹐於病者膝灣脘內撲打有紫黑點處﹐以鍼刺其惡血﹐卽愈﹔或於胸背手足額項刮之﹐亦愈。

霍亂﹐其脈洪大者﹐易治﹔脈凝囊縮舌捲者﹐不治。霍亂之脈多代。霍亂之後﹐陽气已脫﹐或遺尿不知﹐或气少不語﹐或膠汗如珠﹐或大躁欲入水﹐或四肢不收﹐皆不可治。

關格

格則吐逆﹐關則不便。格者﹐陽盛之極﹐格拒於外﹐入者不得納﹔關者﹐陰盛之極﹐閉塞其內﹐出者不得泄﹔乃陰陽各造其偏﹐兩不相維之癥也。﹝素問﹞謂人迎一盛﹐病在少陽﹔二盛﹐病在太陽﹔三盛﹐病在陽明﹔四盛以上爲格陽。寸口一盛﹐病在厥陰﹔二盛﹐病在少陰﹔三盛﹐病在太陰﹔四盛以上爲關陰。人迎與寸口俱盛﹐四倍以上爲關格。關格之脈羸﹐不能極於天地之精气﹐則死矣。﹝靈樞﹞復云﹕邪在腑﹐則陽脈不和。陽脈不和﹐則气畱之。气畱之﹐則陽气盛矣。陽气太盛﹐則陰脈不利。陰脈不利﹐則血畱之。血畱之﹐則陰气盛矣。陰气太盛﹐則陽气勿能榮也﹐故曰關。陽气太盛﹐則陰气勿能榮也﹐故曰格。陰陽俱盛﹐不得相榮﹐故曰關格。關格者﹐不得盡期而死矣。仲景云﹕寸口脈浮而大﹐浮爲虛﹐大爲實﹐在尺爲關﹐在寸爲格﹐關則不時小便﹐格則吐逆。此以寸口關尺脈中察其或浮或大﹐定其陽虛陽實﹐陰虛陰實﹐以施治療﹐其義精矣。不爾﹐關則定爲陰實﹐格則定爲陽實﹐抑何從得其精細耶﹖又云﹔心脈洪大而長﹐是心之本脈也﹔上凝頭小者則汗出﹐下凝本大者則關格不通﹐不得尿﹔頭無汗者可治﹐有汗者死。此則深明關格之源﹐由於五志厥陽。厥陽之火郁於心包之內﹐其心脈上凝﹐見頭小﹐亦陽虛之驗﹔下凝﹐見本大﹐更陽實之徵﹔頭無汗者可治﹔有汗則心之液外亡﹐自焚而死矣。又謂趺陽脈伏而澀﹐伏則吐逆﹐水谷不化﹐澀則食不得入﹐名曰關格。診趺陽足脈﹐辧胃气之有無﹐水谷入而不化﹐胃气之所存可知矣。澀則並其食亦不得入﹐胃气所存﹐更可知矣。營衛之行遲﹐水谷之入少﹐中樞不運﹐下關上格﹐豈待言哉﹗仲景立此三法﹐大槪在顧慮其虛。蓋關格之病﹐精气絕竭﹐形體毀阻﹐離絕菀結憂恐喜怒﹐五臟空虛﹐血气離守﹐厥陽之火獨行﹐上合心神﹐同處於方寸之間﹐存亡之機間不容髮﹐不可不辧也。關格之癥﹐上下格絕﹐治之惟宜調其營衛﹐不偏陰偏陽﹐一味沖和無忤﹐聽胃气之自爲敷布﹐由一九而二八三七四六﹐乃始得協於平也。豈一蹴所能幾耶﹖故不問其關於何而開﹐格於何而通﹐一惟求之﹐於握樞而運以漸透﹐於上下俟其趺陽脈不伏不澀﹐營气前通﹐乃加意於營﹐衛气前通﹐乃加意於衛﹐因其勢而利導之﹐庶不與藥格耳。

夫死裏求生之法﹐須得死裏求生之人﹐嗒然如喪﹐先熄其五志交煽之火﹔治吐逆之格﹐由中而漸透於上﹐治不溲之關﹐由中而漸透於下﹔治格而且關﹐由中而漸透於上下﹔乃盡義也。

庸俗之輩﹐不知此中導竅之妙﹐但知止嘔﹐利小便﹐亟治其標﹐伎窮力盡﹐無益反損﹐不爲其敗者鮮矣﹗關格一癥﹐推云岐子所立九方﹐柰其徹宗霸術﹐不識病本。嘉言氏擬用仲景傷寒門中黃連湯一方爲之進退黃連﹝薑汁炒﹞人參﹝人乳拌﹞炮姜桂枝﹝一錢﹞半夏﹝五錢﹞大棗﹝二枚﹞進法俱用不制﹐退法不用桂枝﹐黃連減半﹐或加肉桂五分﹐如上逐味制熟﹐但空心朝服崔氏八味丸三錢半﹐饑時煎服﹐一聽胃气之上下敷布﹐不問上熱下寒﹐下熱上寒﹐皆可治也。方中人參﹑甘艸﹑半夏﹑大棗﹐助胃气以握樞而運﹐加桂枝﹑黃連﹐以通達其上下﹐兼炮姜之辣﹐以開利其中。其於格﹐則吐逆﹑胸背窒塞﹑食不得入﹑入亦復出之癥者﹐能開之。至於五志厥陽之火上行﹐桂枝又不可用矣﹐恐其以火濟火也﹐復立資液救焚湯﹐以治五志厥陽之火生地﹝絞汁二錢﹞麥冬﹝取汁二錢﹞人參﹝錢半人乳拌蒸﹞炙艸﹝一錢﹞阿膠﹝一錢﹞胡麻仁﹝炒研一錢﹞柏子仁﹝七分﹞五味﹝四分﹞紫石英﹝一錢﹞寒水石﹝一錢﹞滑石﹝一錢﹞三味俱敲碎爲末﹐生犀汁﹝三分﹞生薑汁﹝二匙﹞上藥除四汁及阿膠﹐共入﹐用泉水四茶杯﹐暖火煎至一杯半﹐去渣﹐入四汁及阿膠﹐再上火略煎﹐至膠烊化﹐調牛黃細末五匣﹐內中分二三次熱服﹐空朝先服崔氏八味丸三錢。其關則不得小便﹐桂枝亦在所不取。但胃之關門已閉﹐少陰主闔﹐少陰之气不上﹐胃之關必不開也﹐是則腎气丸於小便不通之關證亦在所必用。腎气上交於胃﹐則關門開﹐而溺溲自通﹔交於心﹐則厥陽之火隨之下伏。進退一方﹐次第如此。至於病變無方﹐生心化裁﹐如智者臨癥活法可也。

呃逆

﹝靈樞經﹞云﹕谷入於胃﹐胃气上注於肺。今有故寒气與新穀气俱還入於胃﹐新故相亂﹐眞邪相攻﹐气並相逆﹐復出於胃﹐故爲噦。補手太陰﹐瀉足少陰。

﹝傷寒論﹞皆在陽明癥中謂濕家下之太早則噦。而陽明病不能食﹐攻其熱必噦﹐皆因下後﹐胃气虛而噦者也。至有邪熱內蘊﹐气不能通﹐有漸熱時時噦者﹐與小柴胡湯和解之。噦而腹滿﹐視其前後﹐知何部不利﹐利之則愈。此皆不治之癥。至如病極譫語﹐甚者而噦﹐又不尿﹐腹滿加噦者﹐皆不治。大抵噦聲頻密相連者爲實﹐可治﹔如半時噦一聲者爲虛﹐難治﹐死在旦夕。劉宗濃云﹕呃逆有虛﹐有實﹐有火﹐有痰﹐有水气﹐不可專作寒論。蓋傷寒發汗﹐吐下之後﹐與瀉利日久﹐及大病後﹐婦人產後﹐有此癥者﹐皆脾胃气血大虛之故也。

如平人食入太速而气噎﹐或飲水喜笑錯喉而气嗆﹐或痰水停膈心中﹐或暴怒气逆痰厥﹐或傷寒熱病失下﹐而有此者﹐則皆屬實也。夫水性潤下﹐火性炎上﹐今其气自下而上﹐非火而何﹖東垣謂是陰火上衝﹐而吸之气不得入胃﹐脈反逆﹐由陰伏陽而作。大抵治法﹐虛則補之。虛中須分寒熱﹐如因汗吐下後﹐誤服寒涼過多﹐當以溫補之。如脾胃虛火逆上﹐當以平補之。

挾實者﹐涼而補之。若夫實者﹐如傷寒失下﹐地道不通﹐因而呃逆﹐當以寒下之。如痰飲停蓄﹐或暴怒气逆痰厥﹐此等必形气俱實﹐別帶惡候﹐當隨其邪之所在﹐湧之﹑泄之﹑淸之﹑利之也。吐利後﹐胃虛寒者﹐理中東加丁香柿蒂散﹝病後胃中虛寒者﹐呃逆至八九聲相連﹐收气不回者﹐難治。人參茯苓陳皮半夏良姜﹝炒﹞丁香柿蒂﹝各一兩﹞生薑﹝一兩五錢﹞

甘艸﹝五錢﹞水煎服﹐合蘇合香丸尢妙。一方﹕枳殼良姜丁香柿蒂水煎服﹞﹐甚者加附子。胃虛熱者﹐橘皮竹茹湯﹝陳皮竹茹大棗甘艸生薑人參﹞。陰虛﹐木挾相火﹐直衝淸道而上者﹐當補陰而抑木火上逆之勢。大腸燥結﹐脈沈數者﹐調胃承气湯主之。

污血亦能作噦。丹溪治超越陳氏﹐因飽後奔走數里患噦﹐但食物﹐則連噦百餘聲﹐半日不止﹐飲酒與湯則不作﹐至晚發熱﹐脈澀數﹐以血入气中故也﹐治之用桃仁承气東加紅花煎服﹐下污血數次﹐卽再用木香和中丸加丁香服之﹐漸愈﹝按﹕此非審癥精確者不可妄用﹞。

噦而心下堅痞﹐眩悸者﹐膈間有痰水﹐所謂虛不禁吐者﹐二陳湯導痰飲加薑汁﹑竹瀝。水寒相搏者﹐小靑龍湯﹔寒甚﹐加附子尖亦妙。﹝本事方﹞用枳殼五分﹐木香二錢五分﹐研細﹐每服一錢﹐白湯下。孫兆方用陳皮二兩﹐去白﹐水煎﹐通口服﹐或枳殼一兩﹐此皆破气之劑﹐气逆宜之。陳皮竹茹湯﹐气逆而虛者宜之。無病偶然致呃﹐此緣气逆而生﹐重者或經一二日﹐宜小半夏茯苓湯﹐加枳實﹐或煎半夏湯﹐泡蘿卜子﹐研取汁﹐調木香調气散白蔻仁丁香檀香木香﹝各二兩﹞藿香葉炙艸﹝各八兩﹞砂仁﹝四兩﹞每服二錢﹐入鹽少許﹐乘熱服。胃中寒甚﹐或呃逆不已﹐或服嘔吐輕劑不能取效﹐宜丁香煮散治胃反﹑嘔吐﹑呃逆﹑泄瀉。

丁香﹝三十七粒﹞生薑﹝切片﹞蓮肉﹝二十七粒﹞黃秫﹝米半合﹞水一碗半﹐煮熟﹐去姜﹐啜粥及附子粳米湯﹐增川椒﹑丁香二三十粒。治呃逆﹐於關元灸七壯﹐立愈。﹝靈樞﹞雜病篇末云﹕噦﹐以艸刺鼻取嚏﹐嚏而已﹔無息而疾迎之﹐立已﹔大驚之﹐亦可已。

大補陰丸﹕降陰火﹐益腎水。黃柏﹝鹽炒﹞知母﹝酒炒﹐各四兩﹞熟地﹝酒洗﹑焙﹞

龜板﹝炙﹐各六兩﹞豬脊髓加煉蜜丸桐子大﹐每服十丸﹐空心姜鹽湯下。

大補丸﹕治腎經火燥﹐下焦濕熱。黃柏﹝酒炒褐色﹞爲末﹐水丸﹐隨癥用藥送下。

宣明桂苓白朮散﹕消痰﹐止呃逆﹐散痞塞﹐開堅結痛悶﹐進飲食﹐和臟腑。官桂漧薑﹝各二錢﹞茯苓半夏﹝各一兩﹞白朮橘紅澤瀉﹝各五錢﹞共爲末﹐麵糊丸﹐小豆大﹐姜湯下﹐日三服。一方﹕加黃連五錢﹐黃柏二兩﹐水丸﹐效尢速。

皂莢半夏丸﹕治呃逆欲死。半夏﹝一兩﹞皂莢﹝去皮﹑炙酥﹐八錢﹞爲末﹐蜜丸桐子大﹐每服三丸﹐棗湯吞下﹐日三夜一。

羌活散﹕治呃逆。羌活附子﹝炮﹞茴香﹝各五錢﹞木香良姜﹝炮﹐一錢﹞爲末﹐每服二錢﹐水一盞﹐鹽一撮﹐煎服。

良方﹕丁香白蔻仁﹝各五分﹞伏龍肝﹝一兩﹞爲末﹐煎桃仁吳萸湯﹐每服一錢﹐調送下。

噫气

噫气﹐卽今所謂噯气是也。﹝內經﹞論噫﹐專主心脾二經立論。﹝準繩﹞云﹕噫者﹐是火土之气郁而不得發﹐故噫。王注﹕噫爲心之義﹐象火炎上﹐隨咽焰出﹐如膈閉痰間﹐中气不得伸而噫者﹐亦土气內郁也。仲景云﹕痞而噫﹐旋覆代赭湯主之。心下蓄結痞悶﹐或多作噫敗卵气﹐枳殼散主之枳殼白朮﹝各五錢﹞香附﹝一兩﹞檳榔﹝二錢﹞共爲細末﹐每服二錢﹐米飲調下﹐日三服。丹溪云﹕胃中有實火﹐膈上有調痰﹐故成噫﹐用二陳東加香附﹑梔子﹑黃連﹑蘇子﹑前胡﹑靑黛﹐或煎或丸服之。

雜

雜者﹐似饑而甚﹐有懊不自安之意﹐有胃熱火動其痰者﹐有熱郁滯爲濕熱者﹐有气鬱气滯者﹐亦有瘀血所致者﹐昏眩雜﹐乃火動其痰也﹐二陳加薑汁炒芩﹑連﹑石膏。噫气吞酸﹐乃食郁爲熱也﹐平胃散加枳﹑桔。因思慮傷而雜者﹐茯苓補心湯。元气﹑胃气﹑脾气不足而雜者﹐六君子倍山藥﹔如以火治之﹐必變吞酸中滿之癥。三聖丸治雜神效﹝白朮四兩黃連橘紅各一兩神曲打糊爲丸﹞。當歸補神湯亦治血虛雜﹝八珍東加麥冬山梔陳皮烏梅辰砂元米﹞。﹝準繩云﹞﹕心下雜﹐導飲丸最妙吳萸﹝三錢﹞茯苓﹝一兩﹞

黃連﹝五錢﹞茅術﹝一兩﹞獨活﹝七錢﹞爲細末﹐神曲糊丸。﹝元珠﹞云﹕有濕熱郁滯﹐不欲食者﹐宜三補丸﹝黃芩黃連黃柏蒸餅糊丸﹐服﹐加茅術﹐倍香附﹞。

咳嗽

傷風暴咳﹐鼻塞身重﹐涕唾稠黏﹐數語未竟而咳﹐寧嗽化痰湯枳殼桔梗茯苓﹝各一錢﹞紫蘇﹝七分﹞半夏陳皮前胡漧葛﹝各一錢﹞麻黃杏仁桑皮﹝各一錢﹞甘艸﹝四分﹞姜﹝三片﹞

春夏去麻黃﹑桑皮﹐加人參﹐名參蘇飲﹐治時行咳嗽﹞。如惡寒自汗﹐發熱﹐脈浮者﹐宜桂枝東加防風﹑杏仁﹑前胡﹑細辛。感寒咳嗽﹐惡寒發熱﹐鼻流淸涕﹐其脈浮緊者﹐金沸艸散旋覆花麻黃﹝各七分﹞荊芥穗﹝一錢﹞前胡﹝七分﹞甘艸半夏赤芍﹝各五分﹞姜﹝三片﹞棗合寧嗽湯﹐參酌用之。冬日風寒外感﹐形气病气俱實者﹐宜華蓋散﹝麻黃蘇子杏仁桑皮茯苓橘紅甘艸﹞。風寒郁熱於肺﹐夜咳者﹐宜三拗東加知母。風入肺久咳者﹐鵝管石﹑雄黃﹑郁金﹑款冬花﹐爲末﹐和勻﹐置姜片上﹐仍以姜片入茶壺中﹐以蓋蓋之﹐畱嘴出煙﹐吸煙入喉中。﹝凡人易於感冒﹐治當解表之中﹐兼實肺气。又肺有火﹐則腠理不密﹐風邪易入﹐治宜解表淸肺火﹔如數行解表﹐重亡津液﹐爲變甚大。故凡肺受邪﹐不能轉輸﹐小便短少﹐皮膚漸腫﹐咳嗽日增者﹐宜六君子湯﹐以補脾肺﹐六味丸以滋腎水。﹞易簡杏仁湯﹐不問外感風寒﹐內傷生冷﹐及虛勞咯血﹐痰飲停積﹐皆治之﹝人參半夏茯苓細辛漧薑甘艸桂枝五味白芍杏仁﹞。按形寒飲冷則傷肺﹐此內外合邪也﹐此方兼而治之。本方去人參﹑杏仁﹐加麻黃﹐卽小靑龍湯﹐能治久年痰飲﹐喘嗽气急﹐亦治冬日咳而發寒熱者。濟生橘蘇飲﹐治傷風咳嗽﹐身熱有汗﹐惡風﹐脈浮數﹐有熱﹐服杏子湯﹝橘紅蘇葉杏仁五味白朮半夏桑皮川貝甘艸﹞。暑熱夏月﹐喘急而嗽﹐面赤潮熱﹐其脈浮洪大者﹐黃連解毒湯﹝黃連黃芩黃柏梔子﹞加麥冬﹑花粉﹑桔梗﹑桑皮。咳而身熱﹐自汗﹐口漧﹐便赤﹐脈虛而洪者﹐白虎湯﹐兼天水五苓之屬。身熱而煩﹐气髙而喘﹐心下痞悶﹐四肢困倦﹐精神短少者﹐生脈散﹐或淸暑益气湯﹝黃人參蒼朮陳皮神曲白朮澤瀉炙艸黃柏葛根靑皮當歸五味子麥冬﹞。火嗽者﹐有聲﹑痰少﹑面赤是也﹐加減瀉白散﹝桑皮陳皮地骨皮知母靑皮桔梗淡芩﹞。如咽喉幹痛﹐鼻出熱气﹐咳喘上壅﹐甚則風嘶咯血﹐其痰咳而難出者﹐色黃且濃﹐此火熱乘肺也﹐淸肺化痰湯﹝山梔淡芩知貝母麥冬桑皮桔梗茯苓橘紅栝蔞仁甘艸﹞﹐或加黃連。

衍義治一婦人患肺熱咳﹐身如炙﹐肌瘦﹐將成癆﹐以枇杷葉木通款冬紫菀杏仁桑皮等分大黃減半蜜丸﹐櫻桃大﹐食後夜服﹐各噙化一丸。愼齋治一婦惱怒後﹐身熱咳嗽﹐吐血﹐痰臭﹐气難聞﹐胸膈飽悶﹐背脹﹐此火郁﹐宜發之﹝紫菀葛根桔梗前胡枳殼半夏杏仁五味白芍甘艸薏仁姜﹞﹐一服卽愈。上半日多嗽﹐胃中有火﹐川貝﹑石膏降胃火。午後嗽者﹐屬陰虛﹐四物加知母之屬﹐或六味地黃湯亦妙。黃昏嗽者﹐火气浮於肺﹐不宜正用涼藥﹐宜五味﹑五倍﹐斂而降之。五更嗽﹐此胃中有食積﹐至此時火气流入肺﹐知母﹑地骨皮降肺火。濕傷之咳﹐身重﹐脈濡細﹐痰稠﹐自汗﹐二陳﹑二術之屬。

如喘滿﹑浮腫﹐宜款气丸靑陳皮檳榔木香杏仁當歸廣術馬兜鈴葶藶﹝各三錢﹞

人參﹝五錢﹞防己﹝五錢﹞牽牛﹝一兩五錢﹞薑汁丸﹐每服二十丸。濕咳多因乘熱入水﹐或冒雨露﹐或浴後不解濕衣﹐致身體重痛而咳﹐宜白朮酒炒白朮﹝一兩﹞﹐酒三杯﹐不拘時頻服﹔不能飲酒﹐以水代之。燥傷肺之咳﹐痰黏气逆﹐血腥﹐杏仁蘿卜子丸﹝二味粥丸﹐白湯下五十丸﹞﹐或淸金潤燥﹐天門冬丸治肺臟蘊熱﹐咳嗽﹐痰吐稠黏。天門冬﹝一兩五錢﹞百合前胡貝母半夏桔梗桑白皮防己茯苓紫菀生地黃杏仁﹝各七錢五分﹞共爲末﹐蜜和﹐打二三百杵﹐丸如桐子大﹐每服二十丸﹐不拘時服﹐生薑下﹐日三服。又方﹕去防己﹑前胡﹑桑皮﹑茯苓﹐如麥冬﹑人參﹑肉桂﹑阿膠﹑陳皮﹑甘艸各三兩﹐元米粉﹑黃臘一兩﹐成粥﹐更入蜜﹐再熬﹐和勻﹐丸加櫻桃大﹐每服一丸﹐用生薑細嚼下﹐治肺經內外合邪﹐咳嗽語聲不出﹐咽喉妨礙﹐狀加梅核﹐噎塞不通﹐噎食﹐皆可服。又方﹕單用天冬十兩﹑生地三斤﹐取汁爲膠﹐麥冬膠八兩爲丸﹐如桐子大﹐每服五十丸﹐逍遙散下。逍遙散須加人參﹑甘艸﹐治婦人嗽喘﹐手足煩熱﹐骨蒸寢汗﹐口漧引飲﹐面目浮腫。鳳髓湯爲潤肺之要藥牛髓﹝一斤﹞﹐白蜜﹝半斤﹞﹐杏仁﹝四兩﹞﹐山藥﹝四兩﹞﹐胡桃﹝四兩﹞﹐先將髓蜜砂鍋熬烊﹐去渣﹐盛瓷瓶內﹐將杏仁等三味入瓶﹐以紙密封瓶口﹐重湯煮一日夜﹐取出冷定﹐每晨白湯化三匙下。如面目浮腫﹐蜜酥煎白蜜﹝一升﹞﹐杏仁﹝三升﹞﹐牛酥﹝一升﹞﹐將杏仁於瓷盆內用水研取汁五升﹐淨銅鍋內勿令油膩﹐先加三升汁於鍋內﹐日三次﹐以溫酒調一匙﹐米飲白湯皆可。此方兼治虛損﹐去風燥﹐光皮膚。按肺金之燥﹐由咳最多﹐然其所因﹐又非一定﹐或因汗下太多而津越於外﹐或因瀉利太久而陰亡於下﹐或營血衰少﹐不養於經﹐或精髓耗極﹐不充於骨﹐乃致肺金日就漧燥﹐咳無止息﹔此時急生其津﹐急養其血﹐補其精水﹐猶可爲也﹔如不加察﹐籠統﹐殆矣。膈上支飲﹐最爲咳嗽根底。蓋膈上爲陽气所治﹐心肺所居﹐支飲橫處其中﹐動肺則咳逆倚息﹐不得臥﹐小靑龍湯主之。﹝按小靑龍湯﹐治支飲之要藥﹐然須防其沖气上逆。蓋腎气素虛之人﹐衝任之火易於逆上。此火上逆﹐無咳且增煩咳﹐況久咳乎﹖此方仍恐動其沖气﹐復用桂苓五味甘艸湯﹐服湯沖气卽低﹐而反更咳胸滿者﹐水在腸間不散﹐再變前方﹐去桂﹐加漧薑﹑細辛可也。﹞蘆吸散治冷哮寒嗽﹐喘促痰淸﹐但肺熱禁用款冬花川貝肉桂炙艸﹝各三錢﹞鵝管石﹝二錢﹞鵝管石卽鐘乳石之最精者﹐爲末﹐以蘆管吸少許﹐噙化咽之﹐日三五次。此卽宣明焚香透膈散之變法﹐彼用雄黃﹑佛手﹐此用桂心﹑川貝﹑甘艸﹔彼取無形之气以散肺中之伏寒﹐此用有形之散以搜肺絡之伏飲﹔藥𨿽相類﹐而用法原殊﹐總取款冬﹑鐘乳之溫肺利竅也。﹝本事﹞鱉甲丸﹐治虛咳嗽﹐耳鳴眼花五味子﹝二十四兩﹞鱉甲地骨皮﹝各三十兩﹞蜜丸﹐空心食前鹽湯下四錢﹐婦人醋湯下。葶藶散﹐治咳嗽﹐面目浮腫﹐不得安臥﹐涕吐稠黏甜葶藶﹝隔紙炒﹞郁李仁桑皮﹝各一兩﹞紫菀檳榔旋覆花木通﹝各七錢﹞

大腹皮﹝三錢五分﹞每服三錢﹐姜半分﹐煎服。機要款气丸﹐治咳久痰喘﹐肺气浮腫﹝無廣術﹐有澤瀉﹐每服二十丸﹐白湯下﹞。天門冬丸﹐治咯血吐血﹐能潤肺止咳天門冬﹝一兩﹞

杏仁﹝七錢﹞茯苓﹝七錢﹞阿膠﹝五錢﹞蜜丸彈子大﹐日夜噙化三五丸。久嗽﹐乃積痰畱肺脘﹐黏滯如膠﹐气不升降﹐或挾濕與酒而作蜂房﹐僵蠶﹝炒﹞香附﹝童便浸﹞海蛤粉栝蔞仁杏仁竹瀝薑汁神曲﹝各等分﹞蜜調﹐噙化下。

夢遺

按夢遺之癥﹐其因有四﹕有用心過度﹐心气空虛﹐不能攝腎而遺者﹔有淫欲邪思動其君火﹐以致相火不寧﹐搏激眞水而遺者﹔有色欲過度﹐下元虛憊﹐滑泄不禁而遺者﹔有年壯气盛﹐久無色欲﹐精气溢而遺出者。爲證不同﹐治法亦異。用心過度者﹐當安其神﹐宜遠志﹑棗仁﹑茯神﹑龍齒﹑山藥﹑蓮肉﹑歸身﹑人參﹑丹參﹑麥冬之屬﹐培補心气﹐或苓術菟絲子丸之類固之。淫欲邪思者﹐當淸其心﹐宜妙香散﹑遠志丸﹑天王補心丹﹐生地﹑麥冬﹑川連﹑黃柏之屬﹐在所必用。色欲過度者﹐當固其眞﹐宜六味丸﹐加鹿茸﹑牡蠣﹑蓯蓉﹑菟絲子﹑五味子﹑龍骨。茯苓菟絲丸治脾腎虛損﹐不能收攝﹐以致夢遺精滑困倦等癥。白茯苓白朮﹝米泔浸﹞蓮肉﹝各四兩﹞五味子﹝酒煎﹐二兩﹞山藥﹝二兩﹞杜仲﹝酒煎三兩﹞

炙艸﹝七錢﹞菟絲子﹝十一兩﹐用潔水淘淨﹐入陳酒浸一日﹐文火煮爛極﹐打爲餅﹐焙榦爲末﹞

上藥用山藥末以陳酒煮糊﹐丸如桐子大﹐空心滚白湯服一百餘丸﹝如气虛神倦﹐不能收攝者﹐加人參三四兩尢妙﹞。辰砂妙香散治心脾不足﹐恍惚不睡﹐盜汗﹐遺泄﹐衄血﹐溺血。炙艸桔梗山藥遠志﹝甘艸湯泡去骨﹞茯苓神﹝各一兩﹞黃

﹝蜜炙﹞人參﹝各二兩﹞木香﹝二錢半﹞辰砂﹝三錢﹞

麝香﹝一錢﹞上十一味﹐爲散﹐每服二錢﹐不拘時﹐溫酒調服。﹝祕旨﹞無木香﹐有砂仁三錢。﹝本方﹞

去黃﹑桔梗﹑山藥。王荊公妙香散﹐安神閉精﹐定心气。龍骨益智人參﹝各一兩﹞茯苓神遠志﹝各七錢﹞朱砂炙艸﹝各七錢﹞爲末﹐每服二錢﹐空心溫酒調服。遠志丸﹕茯苓神人參龍齒﹝各二兩﹞

遠志石菖蒲﹝各一兩﹞

蜜丸﹐桐子大﹐以辰砂爲衣﹐每服七十丸﹐空心熱湯下﹐又空心熱姜湯下。天王補心丹﹕寧心保神﹐蓋血固精﹐壯力彊志﹐令人不忘﹐除怔忡﹐定驚悸﹐淸三焦﹐化痰涎﹐去煩熱﹐療咽漧﹐養心神。人參當歸﹝酒浸﹞五味麥冬柏子仁酸棗仁﹝各一兩﹞白茯苓﹝一兩﹞

天冬﹝一兩﹞丹元參桔梗﹝各七錢﹞遠志﹝七錢﹞生地﹝四兩﹞黃連﹝二兩﹞酒炒﹐爲末﹐蜜丸﹐桐子大﹐辰砂爲衣﹐每服二三十丸﹐臨臥時﹐燈艸﹑竹葉煎湯下。一方﹕多石菖蒲﹑熟地黃﹑杜仲﹑百部﹑茯神﹑甘艸六味。

小便癃閉

小便癃閉﹐當辧虛實﹑新久﹑气血異治﹐大抵屬熱者多。丹溪六法﹐有熱﹐有濕﹐有气結於下﹐宜淸﹐宜燥﹐宜升﹐有隔二﹑隔三之治。其滋陰﹐瀉膀胱﹐此正治也﹔淸肺生水﹐此隔二之治﹔燥脾健胃﹐此隔三之治。又分气虛血實﹐痰气閉塞﹐皆宜吐之﹐以提其气﹐气升則水自降﹐蓋气承載其水者也﹐皆用本證藥﹐先服後吐﹐如气虛用參﹑朮﹑升麻之類。東垣云﹕小便不通﹐皆邪熱爲病﹐分在气與血而治之﹐以渴與不渴而辧之﹔如渴而不利者﹐乃熱在上焦气分﹔不渴而至小便不利﹐熱在下焦血分也。熱在上焦﹐當用淡味滲泄之藥而淸其化源﹐如茯苓﹑車前﹑琥珀﹑燈心之類是也。熱閉下焦﹐當滋其陰﹐滋腎丸之類是也。經云﹔三焦者﹐決瀆之官﹐水道出焉。膀胱者﹐州都之官﹐津液藏焉。气化則能出矣。蓋上焦者﹐肺也﹐主行營衛﹐通調水道﹐下輸膀胱。中焦者﹐脾也﹐﹝內經﹞云﹕脾病則九竅不通﹐小便不利。下焦屬腎﹐腎與膀胱相表裏也。由是言之﹐三焦所傷之邪不一﹐气之變化無窮﹐故當隨處治邪行水﹐求其气化﹐亦無窮也。大要在乎陰與陽無相偏負﹐然後气得以化。若方盛衰論曰﹕至陰虛﹐天气絕﹐至陽盛﹐地气不足。夫腎肝在下﹐地道也﹔心肺在上﹐天道也﹔脾胃居中﹐气交之分﹐其在上之陽不交於陰﹐則在下之陰無以爲化﹐而水道其能出乎﹖啟元子無陽陰無以生﹐無陰則陽無以化。東垣之用滋腎丸﹐存陰之藥﹐是滋其陰以化其陽之義也。香參散治脾虛脹滿。人參﹝一兩﹞沈香﹝二錢五分﹞新瓦上焙﹐爲細末﹐每服四錢﹐水煎服。﹝滋腎丸﹕知母黃柏肉桂又名通關丸。﹞

