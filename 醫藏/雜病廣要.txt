

雜病廣要日丹波元堅

外因類

中風

中風之病﹐《內經》有僕擊偏枯之名﹐而迨至張夫子﹐其證始了。金元以降﹐其說紛拿﹐張會卿別立非風一門﹐然就今考之﹐實無外於長沙之旨。此集一以定證對方爲要﹐如諸家眞類之辧﹐僅存其梗槪而已。

源因總說

中風者﹐風气中於人也。風是四時之气﹐分布八方﹐主長養萬物。從其鄕來者﹐人中少死病﹔不從鄕來者﹐人中多死病。其爲病者﹐藏於皮膚之間﹐內不得通﹐外不得泄。其入經脈﹐行於五臟者﹐各隨臟腑而生病焉。﹝《病源論》﹞男子則气引其風﹐女子則風隨其血﹐未有不因風而損命。﹝《聖惠方》﹞蓋風性緊暴﹐善行數變﹐其中人也卒﹐其眩人也暈﹐激人涎浮﹐昏人神亂﹐故推爲百病長。﹝《三因方》﹞夫中風者﹐皆因陰陽不調﹐臟腑气偏﹐榮衛失度﹐气血錯亂﹐喜怒過傷﹐飲啖無節﹐恣情嗜欲﹐致於經道或虛或塞﹐體虛而腠理不密﹐風邪之气乘虛而中人也。﹝《管見大全良方》﹞夫人似乎無恙而卒然中風者﹐豈一朝一夕之故哉﹐其受病久矣。蓋肉必先腐也﹐而後虫生之﹐土必先潰也﹐而後水決之﹐木必先枯也﹐而後風摧之。夫物且然﹐而況於人乎。經曰﹕邪之所湊﹐其气必虛。風豈能以自中乎人﹐亦人之自受乎風耳。使其內气充足﹐精神完固﹐則榮衛調和﹐腠理緘密﹐𨿽有風﹐將安入乎。惟其不戒暴怒﹐不節淫欲﹐或饑不暇於食﹐或寒不暇於衣﹐或嗜酒而好色﹐或勤勞而忘身﹐或當風而沐浴﹐或大汗而行房﹐或畏熱而露臥﹐或冒雨而奔馳。以致眞元耗亡﹐气血消盡﹐大經細絡﹐積虛彌年。平時無甚痛苦﹐而不知榮衛皆空﹐徒存軀殼。正猶無心之木﹐將折未折﹐無基之墻﹐欲頹未頹。其勢已不可支﹐而方且自謂無恙﹐遂昧而不知戒。一旦爲賊風所襲﹐如劇寇操刃﹐直入無人之境﹑勢如破竹﹐不移時而皆潰﹐則杯酒談笑之間﹐舉步轉移之頃﹐卒然顚僕﹐頓爲廢人﹐不亦重可駭哉。由是觀之﹐𨿽由外風之中﹐實因內气之虛也。然人之一身﹐表裏上下未必皆虛﹔惟積虛之處﹐气多不貫﹐而勢有偏重﹐故一爲風所入﹐而肢體於是乎廢矣。﹝《丹臺玉案》﹞

風有內外

人之爲病﹐有外感之風﹐亦有內生之風。而天人之气﹐恆相感召﹔眞邪之動﹐往往相因。故無論賊風邪气從外來者﹐必先有肝風爲之內應﹔卽痰火食气從內發者﹐亦必有肝風爲之始基。設無肝風﹐亦只爲他病已耳﹐寧有卒倒﹑偏枯﹑歪僻﹐牽引等癥哉。夫邪气所觸者﹐邪風暴至﹐眞气反陷﹐經絡腑臟卒然不得貫通﹐不相維系﹐《內經》所謂邪風之至﹑疾如風雨是也。藏邪所發者﹐藏气內虛﹐肝風獨勝﹐卒然上攻九竅﹐旁溢四肢﹐如火之發﹐如泉之達﹐而不可驟止﹐肝象木而應風﹐而其气又暴故也。又邪气所觸者﹐風自外來﹐其气多實﹔肝病所發者﹐風從內出﹐其气多虛。病虛者气多脫﹐病實者气多閉。脫者欲其收﹐不收則死﹐閉者欲其通﹐不通亦死。﹝《金匱翼》﹞﹝按﹕風犯肝經爲多﹐戴原禮有說﹐見於後五臟諸證條﹐宜參閱。﹞

論眞中類中

人有卒暴僵僕﹐或偏枯﹐或四肢不舉﹐或不知人﹐或死﹐或不死者﹐世以中風呼之﹐而方書亦以中風治之。余嘗考諸《內經》﹐則曰﹕風者百病之始也。又曰﹕風者百病之長也﹐至其變化﹐乃爲他病﹐無常方。又曰﹕風者善行而數變。又曰﹕風之傷人也﹐或爲寒熱﹐或爲熱中﹐或爲寒中﹐或爲癘風﹐或爲偏枯﹐或爲風也。其卒暴僵僕﹑不知人﹑四肢不舉者﹐並無所論﹐止有偏枯一語而已。及觀《千金方》﹝引岐伯﹞﹑《金匱要略•中風篇》﹐知卒暴僵僕﹑不知人﹑偏枯﹑四肢不舉等證﹐固爲因風而致者矣。故用大小續命﹑西州續命﹑排風﹑八風等諸湯散治之。及近代劉河間﹑李東垣﹑朱彥修三子者出﹐所論始與昔人異矣。三子之論﹐河間主乎火﹐東垣主乎气﹐彥修主乎濕﹐反以風爲虛像。殊不知因於風者﹐眞中風也﹔因於火﹑因於气﹑因於濕者﹐類中風而非中風也。三子所論者﹐自是因火﹑因气﹑因濕﹐而爲暴病暴死之證﹐與風何相干哉。﹝《醫經溯洄集》﹞古人論中風者﹐言其證也﹐三先生論中風者﹐言其因也。知乎此﹐則中風之候可得而詳論矣。其所謂眞中風邪者﹐未必不由气體虛弱﹐榮衛失調﹐然後感於外邪也。若非體虛所致﹐則西北二方風寒大盛之地﹐而中風者比比皆是﹐何暇爲他證哉。其所謂因火﹑因气﹑因濕者﹐亦未必絕無外邪侵侮而作也。若無外邪侵侮﹐則因气﹑因火﹑因濕﹐各自爲他證﹐豈有歪僻﹑癱瘓﹑暴僕﹑暴喑之候乎。經曰邪之所湊﹑其气必虛是也。豈可以一中風之證﹐歧爲二途哉。﹝《醫學正傳》﹞

脈候

診其脈虛弱者亦風也﹐緩大者亦風也﹐浮虛者亦風也﹐滑散者亦風也。﹝《病源論》﹞診人被風不仁痿蹶﹐其脈虛者生﹐堅急疾者死。﹝《脈經》﹞中風之病﹐口噤筋急﹐脈遲者生﹐脈急而數者死。﹝《中藏經》﹞凡人中風﹐脈無不大者﹐非熱也﹐是風脈也。﹝《醫說》引《醫余》﹞風邪中人﹐六脈多沈伏﹝按﹕此丹溪說﹞﹐亦有脈隨气奔指下洪盛者。﹝《證治準繩》﹞凡脈浮弦無力爲風﹐浮滑不淸爲痰﹐浮數有力爲火﹐沈弦有力爲气﹐沈實有力爲便結﹐沈澀而數爲血凝。凡下元無根﹐則兩腎脈不應﹐或沈滑微細。若尺浮而無力﹐腎气不足。尺洪而弦數﹐腎陰大虧。若痰塞气滿﹐並逆於上﹐有升無降﹐則虛弦搏急﹐一如沸釜。或精神元气一時暴絕﹐則虛散而欲絕。脈來緩滑﹐或浮滑﹐或滑數﹐有神者易治﹔或弦滑﹐或浮數﹐或洪大者難治。若兩尺絕無﹐下元已絕。寸關虛豁而空大﹐眞气已散。或舉之搏大﹐按之絕無﹐孤陽無根據者死。﹝《錦囊祕》﹞

先兆

﹝宜參灸法﹞人有患頭目眩﹐或遊或風﹐口眼動﹐非痰﹐乃風之漸也。﹝《魏氏家藏方》﹞中風者﹐俱有先兆之證。凡人如覺大拇指及次指麻木不仁﹐或手足不用﹐或肌肉蠕動者﹐三年內必有大風之至。經曰。肌肉蠕動。名曰微風。﹝《保命集》﹞﹝《汪石山醫按》舉此證曰﹕手大指次指﹐是手太陰陽明經風。酒肉動痰起火﹐入房傷陰血﹐水弱火盛﹐竟枯竭而然耳。更遠色戒酒﹐自得虛無恬﹐而後用十全大補湯年餘﹐間服八味丸﹐遂復康﹐是亦預防中風之術也。﹞中風者﹐人本气血兩虛﹐或有形盛气衰﹐或指節不時麻木﹐或手足間酸疼﹐或頭眩﹐眼弔或虛跳﹐痺於半身或周身﹐有如虫行﹐此中風之兆也。人未之覺﹐不謹調護者多。﹝《諸證辧疑》﹞大凡見眩暈之漸﹐勞卽耳鳴目眩﹐背膊酸疼﹐有時腰痛者﹐此中風之履霜也﹐此是病之緩也。﹝《醫經會元》﹞

證狀總說

岐伯曰﹕中風大法有四﹕一曰偏枯﹐二曰風痱﹐三曰風懿﹐四曰風痺。夫諸急卒病多是風﹐初得輕微﹐人所不悟﹐宜速與續命湯﹐根據穴灸之。夫風者百病之長﹐岐伯所言四者﹐說其最重也。﹝《千金方》﹞風者百病之長﹐岐伯所謂大法有四﹕一曰偏枯﹐半身不遂﹔二曰風痱﹐於身無痛﹐四肢不收﹐三曰風懿者﹐奄忽不知人也﹐四曰風痺者﹐諸痺類風狀。此特言其大槪﹐而又有卒然而中者。﹝《醫方大成》﹞﹝按﹕此說據《病源論》﹐風懿彼作風。﹞中風之證﹐卒然暈倒﹐昏不知人﹐或痰涎壅盛﹐咽喉作聲﹐或口眼斜﹐手足癱瘓﹐或半身不遂﹐或舌彊不語。風邪旣盛﹐气必上逆﹐痰隨气上﹐停畱壅塞﹐昏亂暈倒﹐皆痰爲之也。﹝《證治要訣》﹞其狀涎潮昏塞﹐不省人事﹐舌彊不能言﹐此等疾證﹐鮮有不斃者﹐然亦有輕重。經云﹕風中藏則性命危。且以簡易言之﹐先察口眼開闔﹐以別重輕。如眼開口噤﹐無汗搐搦﹐涎不作聲﹐六脈遲浮者﹐易治。若眼閉口開﹐手足不收﹐自汗如珠如油﹐發直吐沫﹐面赤如妝﹐魚口气粗﹐咽中涎響﹐似水雞聲﹐或如拽鋸﹐聲如鼾睡﹐或時長噓﹐搖頭上竄﹐噴藥悶亂﹐目瞪直視﹐頭面靑黑﹐六脈急疾大數﹐脈遲緩﹐倘有一證﹐皆不可治也。﹝按﹕《婦人良方》曰﹕當察口眼開闔﹐以別重輕﹔涎沫有無﹐以明證治。如眼開口閉﹐手足不開﹐涎不作聲者﹐可治。如眼閉口開﹐聲如鼾睡﹐遺尿者﹐死。此較之本文更覺明約﹐蓋陳氏說實爲辧閉脫者之嚆矢。﹞若是中之輕者﹐涎潮昏塞﹐不省人事﹐語言謇澀﹐半身不遂﹐緩縱曳﹐左癱右瘓﹐偏枯風懿﹐痿痺不仁﹐口眼斜﹐頭痛頭眩﹐如坐舟船之上﹐角弓反張﹐搖頭馬鳴﹐白虎歷節﹐走注疼痛﹐虫行搔癢﹐恍惚驚悸﹐爲癲爲癇﹐暗風倒地﹐難可枚舉﹐已上之證皆可施治。﹝《管見大全良方》﹞又有中之輕者﹐在皮膚之間﹐言語微謇﹐眉角牽引﹐徧身瘡癬﹐狀如虫行﹐目旋耳鳴﹐又當隨證治之。﹝《醫方大成》﹞

五臟證候

心中風﹐但得偃臥﹐不得傾側﹐汗出。若唇赤汗流者可治﹐急灸心兪百壯。若唇或靑或黑﹐或白或黃﹐此是心壞爲水﹐面目亭亭時悚動者﹐皆不可復治﹐五六日而死。肝中風﹐但踞坐不得低頭。若繞兩目連額﹐色微有靑﹐唇靑血黃者可治﹐急灸肝兪百壯。若大靑黑﹐面一黃一白者﹐是肝已傷﹐不可復治﹐數日而死。脾中風﹐踞而腹滿﹐身通黃﹐吐咸汁出者可治﹐急灸脾兪百壯。若手足靑者﹐不可復治。腎中風﹐踞而腰痛。視脇左右﹐未有黃色如餅粢大者可治﹐急灸腎兪百壯。若齒黃赤﹐鬢髮直﹐頭面土色者﹐不可復治。肺中風﹐偃臥而胸滿短气﹐冒悶汗出。視目下﹐鼻上下兩邊﹐下行至口﹐色白可治﹐急灸肺兪百壯。若色黃﹐爲肺已傷﹐化爲血﹐不可復治。其人當妄掇空指地﹐或自拈衣尋縫﹐如此數日而死。﹝《病源論》﹞心脾俱中風﹐則舌彊不能言也。肝腎俱中風﹐則手足不遂也。﹝《中藏經》﹞五臟𨿽皆有風﹐而犯肝經爲多。蓋肝主筋屬木﹐風易入之﹐各從其類。肝受風則筋緩不榮﹐或緩或急﹐所以有斜﹑癱緩﹑不遂﹑舌彊﹑語澀等證﹝《證治要訣》﹞

臟腑血脈經絡之別

中風𨿽能言﹐口不斜﹐而手足曳﹐脈虛浮而數﹐風中府也。蓋風中脈則口眼斜﹐風中府則肢體廢﹐風中藏則性命危。凡風中府﹐宜汗而解。﹝《本事方》﹞範子默曰﹕凡覺手足痺﹐或麻或痛﹐良久乃已﹐此將中府之候。凡覺心中憒亂﹐神思不怡﹐或手足麻﹐此中藏之候。﹝《方氏家藏方》﹞中府者﹐面加五色﹐有表證脈浮而惡寒﹐拘急不仁﹐或中身之後﹐或中身之前﹐或中身之側﹐皆曰中府也﹐其治多易。中藏者﹐唇吻不收﹐舌不轉而失音﹐鼻不聞香臭﹐耳聾而眼瞀﹐大小便祕結﹐皆曰中藏也﹐其治多難。大抵中府者多著四肢﹐中藏者多滯九竅。𨿽中府者多兼中藏之證﹐至於舌彊失音﹐久服大藥能自愈也。﹝《保命集》﹞若以臟腑言之﹐則又各有形證焉。中藏者多滯九竅﹐故有癱緩失音﹑鼻塞耳聾﹑目瞀便祕之癥。中府者多著四肢﹐故有半身不遂﹑手足不隨﹑左癱右瘓之形。又有中血脈者﹐則外無六經之形癥﹐內無便溺之阻澀﹐惟口眼歪斜﹑或左或右而已﹐而手足動靜﹐起居食息﹐故無恙也。其或股不能舉﹐口不能言﹐更無別癥﹐乃中經也。比中臟腑則爲輕﹐比之中血脈猶爲重耳。然因其病而藥之﹐則中藏者宜下﹐中府者宜汗﹐中經者宜補血以養筋﹐中血脈者宜養血以通气﹐此皆可治之癥也﹔而又有難易於其間﹐中藏爲難而中腑次之﹐中經又次之。其或國中於血脈﹐藥之而愈﹐苟不守禁忌必復中﹐而中必在於藏。中一次則虛一次﹐虛一次則重一次。故中府𨿽可治也﹐由先中血脈與經而後及於府﹐則難治矣﹔中藏本難治也﹐由先中府而後及於藏﹐則不治矣。若中府而兼中藏﹐與傷寒兩感者何異﹐其又可生耶。﹝《丹臺玉案》﹞中風一證﹐分中血脈﹑中府﹑中藏﹐始自李東垣。中血脈者大秦艽湯﹐中府者小續命湯﹐中藏者三化湯﹐然從未見有三化湯中藏之證。惟《金匱》書中分爲四證﹐曰絡﹑曰經﹑曰府﹑曰藏﹐其說最爲的當﹐可爲後世法。蓋口眼斜﹐肌膚不仁﹐邪在絡也﹔左右不遂﹐筋骨不用﹐邪在經也﹔昏不識人﹐便溺阻隔﹐邪在府也﹐神昏不語﹐唇緩涎出﹐邪在藏也。學人細閱諸家之論﹐自知不謬云爾。﹝《醫宗金鑑》﹞其爲病則有臟腑經絡淺深之異。口眼歪斜﹐絡病也﹐其邪淺而易治。手足不遂﹐身體重痛﹐經病也﹐邪差深矣﹐故多從倒僕後見之。卒中昏厥﹐語言錯亂﹐府病也﹐其邪爲尢深矣。大抵倒僕之候﹐經府皆能有之﹐其倒後神淸識人者在經﹐神昏不識人者在府耳。至於唇緩失音﹑耳聾目瞀﹑遺尿聲鼾等癥﹐則爲中藏﹐病之最深者也。然其間經病兼府者有之﹐藏病連經者有之﹐腑臟經絡齊病者有之﹐要在臨病詳察也。﹝《金匱翼》﹞

閉脫

﹝宜參後固脫方法﹞設或口不能言者爲心絕﹐唇吻﹝此非訛則脫﹞手撒者爲脾絕﹐眼合直視者爲肝絕﹐遺尿而黑者爲腎絕﹐鼾睡自汗者爲肺絕﹐此名脫證。如止牙關緊閉﹐兩手握固﹐則爲閉證。閉證則可以蘇合香丸﹑牛黃﹑至寶之類灌之。如見脫證。惟宜以大劑理中湯灌之。及灸臍下。𨿽曰不治。亦可望救十中之一。若誤投蘇合﹑牛黃等藥。卽終難活矣。蓋斬關奪門之將。原爲閉證設也。若施之脫證。如人旣入井。又下之石矣。世人陷此獘而死者。不可勝數。﹝《醫林繩墨》﹞﹝周京曰﹕凡遇脫癥﹐法在不治﹐惟大進參附﹐或可冀其萬一。按﹕《醫學綱目》曰﹕五臟气絕﹐速宜大料參﹑煎濃湯灌之﹐及臍下大艾灸之﹐亦可轉死回生也。《女科準繩》辧閉脫證治﹐湊合《繩墨》《綱目》二書﹐但牛黃﹑至寶之類﹐攺作三生飲之類卻誤﹐《醫宗必讀》全取《繩墨》。﹞按卒僕暴厥之證﹐不論男子婦人﹐風寒气食痰濕﹐但要分得閉與脫二證明白。﹝《女科準繩》﹞閉者﹐邪气閉塞於外﹐元气猶然在內﹐但與開關利气﹐則邪自散﹐故治易。脫者﹐元气泄於外﹐邪气混於內﹐𨿽與峻補﹐而髒已傷殘﹐故治難。諸證皆然﹐不獨中風也。﹝《證治匯補》﹞

冷熱虛實

六脈沈伏或指下浮盛二脈﹐正有陰中陽中之分﹐正經謂之寒中熱中是也。若脈見沈急﹐顏靑臉白﹐如懈如怠﹐此爲寒中﹐治法則有天雄﹑附子例﹐三建湯﹑星附湯之類是也。脈見浮洪而急﹐顴赤臉赭﹐如醉如怒﹐此爲熱中﹐治法則有防風﹑獨活例﹐大小省風湯﹑紫豆湯之類是也。﹝《續易簡方後集》﹞﹝按﹕《永類鈐方》稍同。熱中更有牙關緊急﹐上視彊直掉眩。﹞《外臺祕要》云﹕凡國中風﹐四肢不收﹐揚手擲足﹐心神昏憒﹐眼不識人﹐言不退場門﹐煩悶惡衣﹐噴藥悶亂﹐此等疾證多由熱起﹐王叔和云熱積生風是也。﹝按﹕此所引當考出典﹞故先聖用至寶丹﹑紅雪通中散﹑龍腦芎犀丸﹑薄荷煎﹑牛黃淸心丸以對之。亦有單飲竹瀝及大小竹瀝湯﹑敗毒散加防風﹑荊芥煎服亦效。若不審是熱積生風﹐例以三生飲﹑三建湯﹑養正丹投之﹐則禍不旋踵。﹝《管見良方》﹞中風手足軟弱﹐不能舉動﹐外證自汗者﹐虛中風也。若手足彊急﹐口眼斜﹐伸縮痛者﹐實中也。﹝《壽世保元》﹞

中風中气之別

﹝宜參气病門﹞中气與中風相似﹐所以別者﹐風中身溫﹐气中身冷。﹝《證治要訣》﹞又有中气與中風相類﹐語言謇澀﹐涎潮昏塞﹐不知人事﹐牙關緊急﹐但手足不偏廢爲異耳。﹝《奇效良方》﹞气中卽俗謂之气厥也﹐脈必沈﹐若浮則風脈也。中風與類中風﹐身溫且多痰涎﹔中气﹐身冷且無痰涎。﹝《丹溪纂要》﹞風中脈浮洪﹐气中脈沈澀。﹝《醫約》﹞中風與中气﹐形同而病異。中風因人元气衰弱﹐腠理空疏﹐風邪所襲﹐卒然中倒﹐其形身彊而熱。中气乃七情所傷﹐气厥而暈﹐必身寒气冷﹐而無彊攣之苦﹐旣蘇之後﹐气逆不已。﹝《原病集》﹞

相類證

﹝更有痰厥食厥等﹐見厥及痰涎傷食中。﹞手足沈重﹐狀若風者﹐此證其源起於脾胃虛﹐榮衛不足。胃爲水谷之海﹐脾气磨而消之﹐水谷之精﹐化爲榮衛﹐以養四肢。若起居失節﹐飲食不時﹐則致脾胃之气不足﹐旣榮衛之气潤養不周﹐風邪乘虛而幹之。蓋脾胃主四肢﹐其脈連舌本而終於唇口﹐故四肢與唇口俱痺﹐語言謇澀也。治法宜多用脾胃藥﹐少服去風藥﹐則可取安矣。若久久不治﹐則變爲痿疾﹐經所謂治痿獨取陽明是也﹐陽明者胃之經也。﹝《雞峯》﹞有無故口眼斜﹐投以中風藥劑不效﹐蓋緣骨虛中受風所致﹐當於此求之﹐不可例作尋常中風治之﹐川烏一味決不可少﹐宜炮熟用。﹝《證治要訣》﹞有元气素弱﹐或過於勞役﹐或傷於嗜欲﹐而卒然厥僕﹐狀類中風者﹐手必散﹐口必開﹐非大劑參用至斤許﹐豈能回元气於無何有之鄕哉。亦有不僕而但舌彊語澀痰壅﹐口眼斜﹐肢體不遂者﹐作中風治必殆。﹝《證治準繩》﹞丹溪治王從一四十二歲﹐十指盡麻木並面麻﹐乃气虛癥﹐補中益气湯加木香﹑附子各五分愈。﹝《名醫類案》﹞祝橘泉治英國公病左癱不語﹐气上壅。醫以爲中風﹐用順气祛風之劑弗效。祝曰﹕此痰火濕熱所致。與之淸燥化痰﹐前後飲竹瀝數升愈。﹝同上﹞

死證

中風之病﹐鼻下赤黑相兼﹐吐沫而身直者﹐七日死也。﹝《中藏經》﹞病風入脈緊數浮沈﹐有汗出不止﹐呼吸有聲者死﹐不然則生。﹝同上﹞若搖頭直視﹐心腎脫絕。蓋諸陽獨畱﹐諸陰悉盡﹐故直視搖頭﹐心藏絕﹐眞藏病也﹐鮮有再生。﹝《朱氏集驗方》﹞王碩曰﹕但口開手散﹐眼合遺尿﹐聲如鼾睡者﹐並難治療。若此立說﹐則五證中凡見一證﹐遽皆不治﹐此豈可哉。按經言之﹐身虛急卒中﹐至五臟閉絕﹐脈道不通﹐气不往來﹐譬如墮溺﹐不可與期。何則﹖口開者心气閉絕也﹐手撒者脾气閉絕也﹐眼合者肝气閉絕也﹐遺尿者腎气閉絕也﹐鼻鼾者肺气閉絕也﹐備此五者﹐始不可治。若見其一﹐猶當審余證﹐詳余脈﹐以施救療。蓋以國中眼合者多﹐痰上鼻鼾者亦多﹐惟遺尿口開二證俱見爲惡。心爲五臟之君主﹐腎爲一身之根本﹐誠不可閉絕也。﹝《續易簡方後集》﹞諸中或未蘇﹐或已蘇﹐或初病﹐或久病﹐忽吐出紫紅色者死。﹝《證治要訣》﹞

預防法

﹝宜參前先兆條﹞寶鑑云﹕凡人初覺大指次指麻木不仁或不用者﹐三年內有中風之疾也﹐宜先服愈風湯﹑天麻丸各一料﹐此治未病之法也。﹝按﹕此本出《保命集》﹞薛己云﹕預防之理﹐當養气血﹐節飲食﹐戒七情﹐遠幃幕可也。若服前方以預防﹐適所以招風取中也。﹝《準繩》﹞若風病旣愈﹐而根株未能悉拔﹐隔一二年或數年必再發﹐發則必加重﹐或至喪命。故平時宜預防之﹐第一防房勞暴怒鬱結﹐調气血﹐養精神﹔又常服藥以維持之﹐庶乎可安。﹝《沈氏尊生書》﹞

治法槪略

按中風之候﹐當先辧其眞中類中﹐及在經絡臟腑之別﹐更察其陰陽左右寒熱气血之偏虛﹐濕痰之癥據﹐然後立法施治。其治之大略﹐不外攻風逐痰﹐收气灸脫﹐開關通閉﹐湧吐活絡﹐淸火養血﹐潤燥培元﹐補气回陽等法。﹝《醫級》﹞昏沈不省人事﹐口噤不可進藥﹐急以生半夏爲末﹐吹入鼻中﹐或用細辛皂角爲末﹐吹入喉﹐噴嚏則蘇。﹝按此法本出《易簡方》﹞此可以驗其受病深淺﹐則知其可治不可治。若稍得蘇省者﹐八味順气散便服治風藥﹐然未遽絕治气藥﹐小續命湯煎熟去滓﹐調蘇合香丸一粒。或五積散加麝香少許﹐或星香散﹐或醒風湯加木香一錢。如服前藥不效﹐其人頑涎愈盛﹐或前證不解﹐或增困重﹐宜星附湯﹐或三生飲加全蠍三个﹐間磨沈香湯下養正丹。﹝《要訣》﹞﹝按﹕五積散加麝香本出《百一選方》﹞

治當調气活血

治療之法﹐當推其所自。若內因七情而得之者﹐法當調气﹐不當治風。外因六淫而得之者﹐亦先當調气﹐然後根據所感六气隨證治之﹐此良法也。﹝《濟生方》﹞治之之法﹐調气爲先。經云﹕善治風者﹐以气理風。气順則痰消﹐徐理其風﹐庶可收效。先用麻油調蘇合香丸﹐或用薑汁﹐或用自湯調。如口噤﹐抉開灌之﹐稍蘇則進八味順气散。﹝《要訣》﹞治風之法﹐初得之﹐卽當順气﹐及其久也﹐卽當活血﹐此萬古不易之理。久患風疾﹐四物湯吞活絡丹愈者﹐正是此義。若先不順气﹐遽用烏附﹐又不活血﹐徒用防風﹑天麻﹑羌活輩﹐吾未見其能治也。﹝同上﹞﹝《準繩》又曰﹕然順气之藥則可﹐破气瀉气之藥則不可。﹞此癥予歷治歷效者﹐良由先爲疏通經絡﹐活血調气﹐然後以補劑收功。惟經絡疏通﹐宿痰磨去﹐新痰不生﹐何疾不決瘳。﹝《赤水玄珠》﹞

大劑久服

凡中風﹐用續命﹑排風﹑風引﹑竹瀝諸湯及神精丹﹑茵芋酒之類﹐更加以灸﹐無不愈者。然此疾積習之久﹐非一日所能致﹐皆大劑久而取效。《唐書》載王太后中風﹐喑默不語﹐醫者蒸黃數斛以燻之得差﹐蓋此類也。今人服三五盞便求效﹐責醫也亦速矣。孟子曰七年之病﹐三年之艾﹐久而後知爾。﹝《本事方》﹞

開關方法

卒然口噤目張﹐兩手握固﹐痰壅气塞﹐無門下藥﹐此爲閉證。閉則宜開﹐不開則死﹐搐鼻﹑揩齒﹑探吐﹐皆開法也。﹝《金匱翼》﹞經驗方治急中風﹐目瞑牙噤﹐無門下藥者﹐以中指點散子揩齒三二十﹐揩大牙左右﹐其口自開﹐始得下藥。龍腦﹑天南星等分爲末﹐乳缽內研﹐只用一字至半錢﹐名開關散。﹝《本艸》﹞《簡要濟眾》如牙關不開﹐用白梅揩齒﹐口開卽灌藥。﹝同上皂莢條﹞《聖濟》名白神散﹝又有白礬散﹐用白礬﹑鹽花二味。﹞治中風牙關緊急方甘艸﹝比中指節﹐截作五截﹐於生油內浸過﹐炭火上炙﹐候油入甘艸用。﹞上一味﹐以物斡開牙關﹐令咬定甘艸﹐可如人行一里時候﹐又換甘艸一截﹐後灌藥極效。﹝《聖濟》﹞男子婦人中風﹐涎潮於心﹐卒然中倒﹐當實時扶入暖室中﹐扶策正坐﹐當面作好醋炭燻之﹐令醋气沖入口鼻內。良久﹐其涎潮聚於心者﹐自收歸舊﹐輕者實時蘇省﹐重者亦省人事﹐惟不可喫一滴水湯入喉也。如喫湯水﹐則其涎永系於心絡不能去﹐必成廢人。今只以醋炭燻之﹐旣得涎離於心﹐漸漸蘇省﹐當以生料五積散加麝香煎服之。﹝《澹寮集驗方》引《傳心方》﹞初病卒倒﹐危急不醒﹐但察其有無死證。如無死證﹐而形气不脫﹐又無痰气﹐但扶定掐其人中﹐自當漸醒。或以白湯姜湯﹐徐徐灌之亦可。待其蘇醒﹐然後察證治之。﹝《景嶽全書》﹞

通竅方法

風邪中人﹐與痰气相搏﹐閉其經隧﹐神暴昏﹐脈暴絕者﹐急與蘇合﹑至寶之屬以通之。蓋惟香藥﹐爲能達經隧通神明也。﹝《金匱翼》﹞蘇合香丸。蘇合香白術朱砂沈香訶子肉丁香木香香附子白檀香烏犀角乳香蓽茇安息香﹝各一兩﹞麝香龍腦﹝各半兩﹞上爲末﹐煉蜜丸﹐如雞頭實大﹐每服一丸﹐溫酒嚼下﹐人參湯亦得。此方大家皆有﹐恐未知其神驗耳。本出《廣濟方》﹐謂之白術丸﹐後人編入《外臺》。﹝按﹕此出《外臺•鬼魅精魅及古今諸家丸方》中﹞《和劑局方》蘇合香油﹝入安息香膏內﹞﹑薰陸香﹝別研﹞﹑龍腦﹝研各一兩﹞﹑靑木香﹑白術﹑白檀香﹑丁香﹑朱砂﹝研水飛﹞﹑沈香﹑香附子﹝炒去毛﹞﹑烏犀﹝鎊屑﹞﹑蓽茇﹑安息香﹝別爲末用無灰酒一升熬膏﹞﹑麝香﹝研﹞﹑訶黎勒﹝煨取皮各二兩﹞。上爲細末﹐入研藥勻﹐用安息香膏並煉白蜜和劑﹐每服旋丸﹐如梧桐子大﹐早朝取井花水﹐溫冷任意﹐化服四丸﹐老人小兒可服一丸﹐溫酒化服亦得﹐並空心服之。去龍腦﹐名麝香蘇合香丸。蘇合香丸古方多以酒調服﹐是以往往服者不能奏功﹔若以人參湯佐之﹐其功倍於常也。凡中風不省人事﹐牙關緊急者﹐用此丸旋加麝香一二分﹐以眞麻油調灌之﹐無不吐痰而蘇者。蓋麻油最能化痰﹐試滴痰上﹐須臾痰化爲水。若口開脈絕者不救。﹝《續醫說》﹞﹝按﹕麝香﹑麻油本出《是齋》﹞治中風不計緩急﹐潮涎瞀悶﹐不知人事﹐七寶丸。朱砂牛黃水銀龍腦膩粉麝香﹝各一分﹞金箔﹝二十一大片﹞上件藥一處同研﹐水銀星盡﹐用棗肉爲丸﹐如綠豆大﹐病輕者分作四服﹐患重者只作一服﹐溫水或化破服之。利下涎後﹐平气丸散﹐漸服慢治風藥。﹝《傳家祕寶》﹞﹝按﹕此方似宜入寧神中﹐然據其主證﹐姑列於斯。﹞

治痰方法

人之胃中﹐必有涎液爲養。風內動而气上逆﹐則涎隨气上﹐而爲痰嘶。風中𨿽屬挾虛﹐半是痰邪爲患﹐虛痰實痰﹐治有分別。若窒礙不通﹐必先治標爲急﹐所以湧吐﹑開通﹑豁降之治﹐在所必需也。﹝《醫級》﹞或因風而動痰﹐或因痰而致風﹐或邪風多附頑痰﹐或痰病有如風病。是以掉搖﹑眩暈﹑倒僕﹑昏迷等證﹐風固有之﹐痰亦能然﹐要在有表無表﹑脈浮脈滑爲辧耳。風病兼治痰則可﹐痰病兼治風則不可。﹝《金匱翼》﹞《必用方》論中風無吐法﹐引金虎碧霞爲戒。且如卒暴涎生﹐聲如引鋸﹐牙關緊急﹐气閉不行﹐湯藥不能入﹐命在須臾者﹐執以無吐法可乎。但不當用銀粉藥﹐恐損脾壞人四肢爾。﹝《本事方》﹞治痰之法﹐凡非風初病而痰气不甚者﹐必不可猜其爲痰而妄用痰藥﹐此大戒也。若果痰涎壅盛﹐塡塞胸膈﹐湯液俱不能入﹐則不得不先開其痰﹐以通藥食之道。而開痰之法﹐惟吐爲捷﹐如古方之獨聖散﹑茶調散﹑稀涎散之屬﹐皆吐痰之劑也。但恐元气太虛﹐不能當此峻利之物﹐或但用新方之吐法爲妥﹐或用牛黃丸﹑抱龍丸之類。但使咽喉气通﹐能進湯飲卽止﹐不可盡攻其痰﹐致令危困﹐則最所當愼。以故治痰之法﹐又必察其可攻與否﹐然後用之﹐斯無誤也。﹝按﹕新方吐法系蘿卜子及鹽湯二方﹞若其眼直切牙﹐肢體拘急﹐面赤﹐彊勁有力者﹐𨿽見昏沈﹐亦爲可治。先用粗箸之類挖開其口﹐隨以堅實筆桿KT住牙關﹐乃用淡淡姜鹽湯徐徐灌之﹐然後以中食二指探入喉中﹐徐引其吐。若指不能入﹐則以鵝翎蘸湯代指探吐亦可。如是數次﹐得吐气通﹐必漸蘇矣﹐然後酌宜可以進藥﹐此治實痰壅滯之法也。若死證已具﹐而痰聲漉漉於喉間者﹐吐亦無益﹐不必吐也。若痰气盛極而不能吐者﹐亦不治之證也。又凡形气大虛者﹐忌用吐法﹐是皆不可攻者也。﹝《景嶽全書》﹞治卒中風﹐昏昏如醉﹐形體﹝《聖濟》作心神﹞瞀悶﹐四肢不收﹐或倒或不倒﹐或口角似邪﹐微有涎出﹐斯須不治﹐便爲大病﹐故傷人也。此證風涎潮於上膈﹐痺气不通﹐宜用救急方﹝《證類》引無方字﹐《聖濟》同﹞稀涎散。豬牙皂角﹝四梃﹐須是肥實不者﹐削去黑皮用。﹞晉礬﹝一兩﹐光明通瑩者。﹞﹝《聖濟》四兩﹞上二味同搗﹐羅爲細末﹐再研極細爲散。如有患者﹐可服半錢﹐重者三字匕﹐溫水調灌下﹐不大嘔吐﹐只是微微涎稀冷而出﹝《證類》引無冷字﹞﹐或一升二升﹐當時惺﹝《證類》惺字復﹐《聖濟》作省覺﹞﹐次緩而調治﹐不可便大攻之﹝《證類》大攻之作大段吐之﹞﹐恐過傷人命﹐經效不能盡述。﹝《傳家祕寶》﹞治國中風﹐失音不語﹐昏冒不知人。先宜吐風痰﹐令省覺﹐次可服諸湯散。吐痰白礬散方。白礬﹝二兩生用﹞生薑﹝一兩﹐連皮擦碎﹐水二升﹐煮取一升二合。﹞上二味﹐先細研白礬爲末﹐入濃煎生薑湯研濾﹑分三服﹐旋旋灌﹐須臾吐出痰毒﹐眼開風退﹐方可救治。若气衰力弱﹐不宜用猛性藥吐之﹐設吐得痰毒﹐別增疾。﹝《聖濟》﹞養正丹﹝出寶林眞人谷伯陽《傷寒論》中﹐一名交泰丹﹞﹐治中風。涎潮不省人事。硫黃﹝研細﹞水銀黑錫﹝去滓淨秤﹐與水銀結砂子。﹞朱砂﹝細研各一兩﹞上用黑盞一隻﹐火上熔黑鉛成汁﹐次下水銀﹐以柳枝子攪勻﹐次下朱砂﹐攪令不見星子﹐放下少時﹐方入硫黃末﹐急攪成汁和勻。如有焰﹐以醋灑之。候冷取出﹐研如粉極細﹐用糯米粉煮糊爲丸﹐如綠豆大﹐每服二十粒﹐加至三十粒﹐鹽湯下。﹝《和濟局方》﹞﹝按﹕此方特妙於墮痰﹐《易簡方》亦有說﹐仍次於斯。﹞黑錫丹﹝丹陽慈濟大師受神仙桑君方﹞﹐卒暴中風﹐痰潮上膈﹐言語艱澀﹐神昏气亂﹐喉中痰響﹐曾用風藥弔吐不出者﹐宜用此藥百粒﹐煎姜棗湯灌之﹐壓下風涎﹐實時蘇省﹐風涎自利。金鈴子﹝蒸去皮核﹞胡蘆巴﹝酒浸炒﹞木香﹝不見火﹞附子﹝炮去皮臍﹞肉豆蔻﹝面裹煨﹞破故紙﹝酒浸炒﹞沈香﹝不見火鎊﹞茴香﹝舶上者炒﹞陽起石﹝酒煮一日焙漧研細各一兩﹞肉桂﹝去粗皮不見火半兩﹞黑錫﹝去滓淨秤﹞硫黃﹝透明者結砂子各二兩﹞上用黑盞﹐或新鐵銚內﹐如常法結黑錫硫黃砂子﹐地上出火毒﹐研令極細﹐余藥並杵羅爲細末﹐都一處和勻入研﹐自朝至暮﹐以黑光色﹝一本作盡﹞爲度﹐酒糊爲丸﹐如梧桐子大﹐陰漧入布袋內﹐擦令光瑩﹐每服三四十粒﹐空心姜鹽湯或棗湯下﹐婦人艾醋湯下。﹝同上﹞三生飲﹐治卒中﹐昏不知人﹐口眼斜﹐半身不遂﹐咽喉作聲﹐痰气上壅。無問外感風寒﹐內傷喜怒﹐或六脈沈伏﹐或指下浮盛﹐並宜服之。兼治痰厥气厥﹐及气虛眩暈﹐悉有神效。但口開手散﹐眼合遺尿﹐聲如鼾睡者﹐並難治療。南星﹝一兩﹞川烏﹝半兩﹞生附﹝半兩﹞木香﹝一分﹞上咀﹐每服半兩﹐水二盞﹐姜十片﹐煎至六分﹐去滓溫服。﹝同上﹞﹝按﹕此方本出《蘇沈良方》﹐名順元散。﹞治內外感寒﹐脈遲細沈伏﹐或口噤不省人事者﹐用細辛﹑皂角各少許﹐或只用半夏爲末﹐以蘆管吹入鼻中﹐俟噴嚏﹐其人少蘇﹐然後進藥。痰涎壅盛者﹐每服加全蠍五枚﹐仍服養正丹鎭墮之﹐以其用硫黃﹑黑錫皆有利性﹐則痰涎隨去矣。一法﹐气盛人﹐止用南星八錢﹐木香一錢﹐加生薑十四片煎兩服﹐名星香散。一法﹐气虛人﹐用生附並木香﹑生薑﹐如前數煎服﹐名附香飲。﹝《易簡方》﹞﹝《內科摘要》曰﹕前飲乃行經絡﹑治寒痰之藥﹐有斬關奪旗之功﹐每服必用人參兩許﹐駕驅其邪而補助眞气﹐否則不惟無益﹐適足以取敗矣。觀先哲用附﹑參附等湯﹐其義可見。按﹕此說未必然﹐姑存之。﹞解益以醫風名﹐其進沈香半夏湯方云﹕夫人中風﹐心腎俱虛﹐百脈皆亂﹐气散血凝。若使便服金銀朱砂腦麝涼藥﹐則手足不舉﹐經絡遂死﹔便服生附子﹐則益發虛熱﹐轉不能語﹐或下鮮血﹐故成廢疾。善治風者﹐當先主气益心﹐去痰醒脾﹐然後療風﹐十愈八九。用炮附子一隻﹐沈香等分﹐人參半兩﹐半夏二錢﹐南星一錢﹐各湯洗七次﹐爲粗末﹐每服二大錢﹐水二盞﹐姜十片﹐煎至一盞﹐空心稍熱服神效。﹝《鍼灸資生經》﹞﹝按﹕《衛生十全方》用木香方﹐與此同趣﹐見順气方中。﹞蓋一中之間﹐道路以爲痰阻絕﹐𨿽欲補之﹐孰從而補之。若其病的系太虛﹐口眼不斜﹐手足不偏廢﹐便溺不阻澀﹐但汗出不休﹐眩暈不定﹐四肢軟弱﹐气息短促﹐方可用獨參湯﹐而猶必佐之以橘紅﹐加以薑汁﹑竹瀝﹐始可服也。﹝《丹臺玉案》﹞滌痰湯﹐治中風痰迷心竅﹐舌彊不能言。南星﹝姜制﹞半夏﹝湯洗七次各二錢半﹞枳實﹝麩炒二錢﹞茯苓﹝去皮二錢﹞橘紅﹝一錢半﹞石菖蒲人參﹝各一錢﹞竹茹﹝七分﹞甘艸﹝半錢﹞上作一服﹐水二鐘﹐生薑五片﹐煎至一鐘﹐食後服。﹝《奇效良方》﹞

固脫方法

猝然之候﹐但見目合口開﹑遺尿自汗者﹐無論有邪無邪﹐總屬脫癥。脫則宜固﹐急在元气也。元气固﹐然後可以圖邪气。﹝《金匱翼》﹞徽商汪華泉﹐忽然昏僕﹐遺尿手撒﹐汗出如珠﹐眾皆以絕證旣見﹐決無生理。余曰﹕手撒脾絕﹐遺尿腎絕﹐法在不治﹔惟大進參﹑附﹐或冀萬一。遂以人參三兩﹐熟附五錢﹐煎濃灌下﹐至晚而汗減。復煎人參二兩﹐﹑術﹑附各五錢﹐是夜服盡﹐身體稍稍能動。再以參附膏﹐加生薑﹑竹瀝盞許﹐連進三日﹐神气漸爽。嗣後以理中﹑補中等湯﹐調養二百日而安。﹝《醫宗必讀》﹞猝然僕倒眼合﹐口角斜﹐手撒遺尿﹐大抵見一種猶可﹐數種俱見不治。尢當急以手按其少腹﹐冰冷如石者﹐當急灸气海﹝穴在臍下一寸五分﹞﹐並用蒸臍法﹝薛氏治寒淫於內﹐治宜辛熱﹐而神脫脈絕﹐藥不能止者﹐急炒鹽﹑艾﹑附子﹐熱熨臍腹﹐以散寒回陽﹐又以口气補接其气﹐又以附子作餅﹐熱貼臍間﹐時許神气少蘇。四明所謂蒸臍法大略如此﹐附錄以備參用﹞。脈必二三至﹐闊大虛軟如棉花﹐急煎人參一二兩﹐附子一兩﹐或有生者﹝初發時可救﹐遲則無及矣﹞。俟其勢定﹐方用人參五錢﹐黃二兩﹐附子五錢﹐不數飲之﹐但覺臍下溫和﹐手足運動﹐口眼能動是矣。﹝《四明心法並評》﹞參附湯。人參制附子用參須倍於附﹐或等分﹐不拘五錢或一兩﹐酌宜用﹐薑水煎服。有痰加竹瀝。﹝《金匱翼》﹞參附子回陽湯﹐治暴厥忽然僕倒﹐脈脫厥逆。人參﹝一兩﹞黃﹝一兩﹞當歸﹝五錢﹞附子﹝一兩﹞粉艸﹝二錢﹞水三鐘﹐煎鐘半﹐服至脈回爲度。﹝《醫約》﹞

驅邪方法

凡人忽遇風發﹐身心頓惡﹐或不能言。有如此者﹐當服大﹑小續命湯及西州續命﹑排風﹑越婢等湯﹐於無風處﹐密室之中﹐日夜四五服﹐勿計劑數多少﹐亦勿慮虛﹐當使頭面手足腹背汗出不絕爲佳。服湯之時﹐湯消卽食粥﹐粥消卽服湯﹐亦少與羊肉將補。若風大重者﹐相續五日五夜服湯不絕﹐卽經二日停湯﹐以羹自補將息。四體若小瘥﹐卽當停藥﹐漸漸將息。如其不瘥﹐當更服湯攻之﹐以瘥爲度。﹝《千金方》﹞《古今錄驗》續命湯﹝按﹕《千金》名大續命湯﹞﹐治中風痱﹐身體不能自收﹐口不能言﹐冒昧不知人﹐不知痛處﹐或拘急不得轉側。甘艸﹝炙﹞桂心當歸人參石膏﹝碎綿裹﹞漧薑﹝各二兩﹞麻黃﹝三兩去節﹞芎﹝一兩﹞杏仁﹝四十枚去皮尖兩人﹞上九味咀﹐以水一斗﹐煮取四升。服一升當小汗﹐薄覆脊﹐憑幾坐﹐汗出則愈﹐不更服﹐無所禁﹐勿當風。《範汪方》主病及用水升數﹑煮取多少並同。汪云是仲景方﹐本欠兩味。﹝《外臺》﹞又《古今錄驗》西州續命湯﹝按﹕主證與本方同﹐深師名大續命湯﹞於本方去人參﹐加黃一兩﹝麻黃六兩﹐石膏四兩﹐漧薑一兩﹐餘同本方﹞。上九味切﹐以水一斗九升﹐先煮麻黃再沸﹐吹去沫後﹐下諸藥煮取四升。初服一升﹐猶能自覺者﹐勿熟眠也﹐可臥濃覆﹐小小汗出已﹐漸漸減衣﹐勿復大覆﹐不可復服矣。前服不汗者﹐更服一升﹐汗出卽愈。汗後稍稍五合一服﹐飲食如常。深師﹑胡洽﹑《集驗》﹑文仲﹑《肘後》《千金》同﹐惟忌生蔥﹑海藻﹑菘菜。﹝按﹕深師曰﹕上九味切﹐以水六升﹐酒三升﹐合煮取三升﹐分爲四服﹐取微汗﹐汗出粉之。《千金》與《錄驗》同曰﹕汗後稍稍五合一服﹐安穩乃服﹐勿頓服也。汗出則愈﹐勿復服。飲食如常﹐無禁忌﹐勿見風。並治上气咳逆﹐若面目大腫﹐但得臥﹐服之大善。凡服此湯不下者﹐大口噓其背﹐湯則下過矣。﹞又療大痺﹐一身不隨﹐或半身一手一臂﹐口不能言﹐習習不知人﹐不覺痛癢﹐續命湯﹐於本方去人參﹑漧薑﹐加防風﹑黃芩﹑漧地黃。《短劇方》小續命湯﹐治卒中風欲死﹐身體緩急﹐口目不正﹐舌彊不能語﹐奄奄惚惚﹐精神悶亂﹐諸風服之皆驗﹐不令人虛方。甘艸﹝一兩﹞麻黃﹝一兩﹞防風﹝一兩半﹞防己﹝一兩﹞人參﹝一兩﹞黃芩﹝一兩﹞桂心﹝一兩﹞附子﹝一枚大者炮﹞芎﹝一兩﹞芍藥﹝一兩﹞生薑﹝五兩﹞上十一物﹐以水九升﹐煮取三升﹐分爲三服甚良﹐不瘥更合三四劑必佳﹐取汗隨人風輕重虛實也。有人腳弱﹐服此方至六七劑得瘥。有風疹家﹐天陰節變輒合之﹐可以防喑也。﹝《醫心方》﹞《外臺》崔氏引《小品》無防己﹐有杏仁﹝去兩仁﹑尖﹑皮﹐碎﹐一兩﹞。云﹐余昔任戶部員外﹐忽嬰風疹﹐便服此湯﹐三年之中﹐凡得四十六劑﹐風疾迄今不發。余曾任殿中少監﹐以此狀說向名醫﹐咸云此方爲諸湯之最要。﹝原注﹕《千金》有防己一兩。如恍惚者﹐加茯神﹑遠志。若骨節煩疼﹐本有熱者﹐去附子﹐倍芍藥服之。﹞又《古今錄驗》小續命湯﹐療中風入髒﹐身緩急不隨﹐不能語﹐於本方加當歸﹑石膏﹑白術。﹝按﹕續命湯中附子﹑石膏同用者﹐更有《千金》續命煮散﹐今不錄。﹞《短劇方》治中柔風﹐身體疼痛﹐四肢緩弱﹐欲作不隨方。羌活﹝三兩﹞肉桂﹝三兩﹞生薑﹝六兩﹞漧地黃﹝三兩﹞葛根﹝三兩﹞芍藥﹝三兩﹞麻黃﹝二兩去節﹞甘艸﹝二兩﹞凡八物﹐以淸酒三升﹐水五升﹐煮取三升﹐溫服五合日三。﹝今案《千金方》云﹕酒二升﹐水八升﹐大驗。﹞﹝《醫心方》﹞附子大獨活湯﹐治男子婦人體虛中風﹐半身不遂﹐左癱右瘓﹐口眼斜﹐手足戰曳﹐經脈攣縮﹐足膝軟弱﹐四肢酷冷﹐肌肉麻痺。白姜人參肉桂漧葛北芍藥當歸﹝各九兩﹞川獨活﹝十六兩﹞大附子﹝九枚﹞防風甘艸﹝各十二兩﹞上爲咀﹐每服三錢﹐水兩盞﹐煎至一盞去滓﹐無時溫服﹐其驗如神。中風者﹐此藥不過十服﹐立見殊效也。﹝《朱氏集驗方》﹞

順气方法

大气﹐不息之眞气也﹐不轉則息矣。故不特气厥類中﹐卽眞中風邪﹐亦以轉气爲先。經云﹕大气一轉﹐邪气乃散﹐此之謂也。﹝《金匱翼》﹞烏藥順气散﹐治風气不順﹐手腳偏枯﹐流注經絡﹐並濕毒進襲﹐腿膝攣痺﹐筋骨疼痛。烏藥﹝去皮﹞麻黃﹝去節湯﹞橘皮﹝各二兩﹞甘艸﹝炙﹞川芎枳殼﹝麩炒去穣﹞桔梗白僵蠶﹝炒去絲﹞白芷﹝各一兩﹞白姜﹝炮半兩﹞上爲末﹐每服二錢匕﹐水一盞﹐姜三片﹐薄荷七葉﹐煎七分﹐空心服。治气﹐去薄荷﹐用棗子二枚同煎。﹝《和劑》﹞八味順气散。白術白茯苓﹝去皮﹞靑皮﹝去白﹞香白芷陳皮﹝去白﹞天臺烏藥人參﹝各一兩﹞甘艸﹝炙半兩﹞上爲細末﹐每服三錢﹐水一大盞﹐煎至七分溫服﹐不拘時候﹐仍以酒化蘇合香丸間服。﹝《濟生方》﹞勻气散﹐此方前代曾服有效﹐風藥服之十三日安。可治腰腿疼﹐半身不遂﹐手足不能屈伸﹐口眼斜。風气中風中气﹐便用風藥治之﹐十無一愈﹔當以气藥治之﹐气順則風散﹐近有人服之見效。白術﹝四兩煨﹞沈香﹝五錢鎊﹞天麻﹝一兩﹞天臺烏藥﹝三兩﹞靑皮﹝五錢去穣﹞白芷甘艸﹝各五錢﹞人參﹝去蘆﹐按袖珍方五錢﹞上爲咀﹐每服三錢﹐水一盞半﹐生薑三片﹐紫蘇五葉﹐木瓜三片﹐棗子一枚﹐煎至七分去滓﹐空心溫服。﹝《瑞竹堂方》﹞省風散﹐治气不和﹐爲風寒邪濕之气著於手足﹐麻痺﹐頭重偏疼﹐起居旋運﹐四肢倦怠﹐足脛緩弱﹐掣痛無時。每遇陰晦風寒﹐神思不淸﹐痰气相逆﹐並宜預服。羌活防風甘艸白茯苓﹝各半錢﹞木香﹝一分﹞人參陳皮﹝各三錢﹞天臺烏藥﹝三錢﹞白術﹝一兩麩炒﹞南星﹝半兩重者一隻炮去皮切如豆大﹞附子﹝九錢炮去皮臍切﹞上咀﹐每服四錢﹐大姜十片﹐棗二个煎﹐不拘時候。﹝《朱氏集驗方》﹞葉氏醒風湯﹐治左癱右瘓﹐口眼斜﹐筋脈拳攣﹐手足無力﹐行步艱難。於本方去羌活﹑甘艸﹑茯苓﹑人參﹑陳皮﹐加白附子﹑當歸﹑白芍藥。治卒中風﹐痰涎﹐牙關緊急﹐不省人事。南木香﹝半兩生用﹞上碾爲細末﹐以生薑七片﹐天南星七片﹐栝蔞子十四粒﹐濃煎取湯七分盞﹐調木香末﹐候溫灌之。若牙關不開﹐自有開牙關藥﹐方在後﹝按﹕如烏梅﹑細辛﹑麝香末揩牙關﹐及以皂角末搐鼻中是也。﹞近世人醫卒中風﹐便以附子等藥與之﹐往往多不救。蓋緣卒中气逆﹐遽進以風藥﹐甚不相投。惟木香可以順其气﹐助以姜﹑星﹑瓜子﹐以下其痰﹐庶幾气順而人醒﹐然後可以用星﹑附等藥。若倉猝未能辦上項藥材﹐急以蘇合香丸一二丸﹐木香湯調與服亦佳。﹝《衛生十全方》﹞

寧神諸方

延年急療偏風﹐膈上風熱經心臟﹐恍惚神情﹐天陰心中﹐如醉不醉方。淡竹瀝﹝三升﹐若熱多用竹瀝﹐冷多用荊瀝﹞羚羊角﹝二分屑﹞膏石﹝十分碎綿裹﹞茯神﹝六分切﹞上四味﹐以水一升﹐合竹瀝﹐煮取一升五合﹐去滓﹐食後欲消﹐分爲三服。常能服之﹐永不畏風發。忌酢物。﹝《外臺》﹞治中風﹐失音不語﹐宜服桂心散方。桂心﹝一兩﹞羌活﹝二兩﹞防風﹝二兩去蘆頭﹞附子﹝一兩炮裂去皮臍﹞赤箭﹝一兩﹞羚羊角屑﹝一兩﹞酸棗仁﹝一兩﹞甘艸﹝半兩炙微赤銼﹞上件藥搗篩爲散﹐每服四錢﹐以水一中盞﹐煎至五分去滓﹐入竹瀝一合﹐更煎一兩沸﹐不計時候溫服。﹝《聖惠》﹞《傳家祕寶》名解語散﹝《簡易方》引《資壽方》散作湯﹞。《聖濟》名桂附湯﹐治中風﹐精神冒悶﹐語聲不出。神仙解語丹﹐治風入心脾﹐言語謇澀﹐舌彊不轉﹑涎唾溢盛﹐及療淫邪搏陰﹐神內郁塞﹐心脈閉滯﹐不能言。石菖蒲﹝去毛﹞遠志﹝去心甘艸水煮﹞天麻白附子﹝炮﹞全蠍﹝酒炒﹞羌活牛膽釀南星﹝如無只炮南星用﹞白僵蠶﹝炒各一兩﹞南木香﹝半兩﹞辰砂﹝研細量用爲衣﹞上爲細末﹐面打糊丸﹐如梧桐子大﹐每服二十丸至三十丸﹐無時﹐生薑薄荷湯吞下。﹝《管見大全良方》﹞

除熱方法

內風之气﹐多從熱化﹐昔人所謂風從火出者是也。是證不可治風﹐惟宜治熱。《內經》云﹕風淫於內﹐治以甘涼。《外臺》云﹕中風多從熱起﹐宜先服竹瀝湯。河間云﹕熱盛而生風﹐或熱微風甚﹐卽兼治風也。或風微熱甚﹐但治其熱﹐卽風亦自消也。﹝《金匱翼》﹞中風﹐外有六經之形證﹐先以加減續命湯隨證治之﹔內有便溺之阻格﹐復以三化湯主之。濃朴大黃枳實羌活﹝各等分﹞上銼如麻豆大﹐每服三兩﹐水三升﹐煎至一升半﹐終日服之﹐以微利爲度﹐無時。﹝《保命集》﹞﹝按﹕此與次方俱非尢氏所謂內風之治﹐然實爲中風除熱之劑﹐仍並列於斯。﹞牛黃通膈湯﹐初覺中風一二日﹐實則急宜下之。牛黃﹝研三錢﹞朴硝﹝三錢研﹞大黃甘艸﹝各一兩炙﹞上四味﹐除研藥爲末﹐每服一兩﹐水二盞﹐除牛黃﹑朴硝外﹐煎至一盞﹐去渣入牛黃﹑朴硝一半調服﹐以利爲度﹐須動三兩行﹐未利再服﹐量虛實加減。﹝《衛生寶鑑》﹞中風﹐又不可槪用大戟﹑芫花﹑甘遂等味﹐以瀉大腸﹐損其陰血﹐以致莫救。卽欲下痰﹐與夫便溺阻隔﹐特宜以順气滑腸之品而微利之。若毒熱痰火﹐气實脈實﹐淸之利之可也。﹝《醫經會解》﹞

善後諸方

治一切癱瘓風﹐鐵彈丸。乳香﹝以乳缽坐水盆中研﹞沒藥﹝各一兩﹞五靈脂﹝揀如鼠屎者四兩﹞川烏﹝一兩半炮去皮尖﹞上先將乳香﹑沒藥﹐於陰涼處﹐當風細研﹐更用研了麝香一錢﹐將下一味爲細末﹐然後同前二味﹐再碾令勻﹐滴水爲丸﹐如彈子大﹐瓷合收﹐每服一粒﹐薄荷酒磨下﹐日三服。﹝《本事方》﹞髙評事中風稍緩﹐張令湧之﹐後服鐵彈丸﹐在《普濟》加減方中。或問張曰﹕君常笑人中風服鐵彈丸﹐今自用之何也﹖張曰﹕此收後之藥也。今人用之於大勢方來之時﹐正猶蚍蜉撼大樹﹐不識次第故也。﹝《十形三療》﹞病有終身不愈者﹐其在腰或屈而不能伸﹐或伸而不能屈者﹐在手足亦然。以風傷肝﹐肝主筋﹑筋爲之也。治法活血爲先﹐多服四物湯吞活絡丹。﹝《要訣》﹞﹝按﹕活絡丹用川烏﹑艸烏﹑地龍﹑天南星﹑乳香﹑沒藥﹐蓋鐵彈丸爲優﹞仁壽丸﹐治肝腎气虛﹐風冷所中﹐筋脈動﹐口眼斜。常服補肝丸﹐行榮衛﹐養气血。附子﹝炮熟去皮臍一兩﹞桂心白茯苓山茱萸五味子杜仲﹝去皮姜制炒絲斷﹞續斷枸杞子熟地黃﹝洗﹞巴戟﹝去心﹞菟絲子﹝酒浸濕研﹞防風﹝各半兩﹞牛膝﹝酒浸二兩﹞上爲末﹐蜜丸梧子大﹐每三五十丸﹐溫酒鹽湯食前任下。﹝《三因方》﹞中風﹐外無六經之形證﹐內無便溺之阻格﹐知血弱不能養筋﹐故手足不能運動﹐舌彊不能言語﹐宜養血而筋自榮﹐大秦艽湯主之。秦艽﹝三兩﹞甘艸﹝二兩﹞川芎﹝二兩﹞當歸﹝三兩﹞白芍藥﹝二兩﹞細辛﹝半兩﹞川羌活防風黃芩﹝各一兩﹞石膏﹝二兩﹞吳白芷﹝一兩﹞白術﹝一兩﹞生地黃﹝一兩﹞熟地黃﹝一兩﹞白茯苓﹝一兩﹞川獨活﹝二兩﹞上十六味銼﹐每服一兩﹐水煎去渣﹐溫服無時。如遇天陰﹐加生薑煎﹐七八片。如心下痞﹐每兩加枳實一錢同煎。﹝《保命集》﹞省之僕年老患中風﹐气血衰弱﹐痰火上升﹐而言語澀﹐手足臂體疼﹐動履不便﹐飲食不思﹐脈虛軟無力。乃以人乳二酒杯﹝婦人壯健﹞﹐香甜者好甜梨汁一酒盞﹐傾放銀旋中﹐入湯鍋內少滚熱﹐有黃沫起開靑路爲度﹐每日五更後一服飲之﹐每服交進參術膏溫服﹐能消痰補虛。後用補中益气湯﹐加五味子﹑麥門冬與斑龍丸本丹﹐遂獲安。﹝《汪石山醫按》﹞﹝按﹕斑龍丸系鹿茸﹑陽起石﹑肉蓯蓉﹑柏子仁﹑酸棗仁﹑黃﹑當歸﹑附子﹑地黃﹑朱砂十味。﹞

灸法

黃帝問岐伯曰﹕凡人中風﹐半身不遂﹐如何灸之﹖岐伯答曰﹕凡人未中時﹐一兩月前﹐或三五个月前﹐非時足脛上忽發酸重頑痺﹐良久方解﹐此乃將中風之候也。便須急灸三里穴與絕骨穴﹐四處各三壯﹐後用蔥﹑薄荷﹑桃柳葉四味﹐煎湯淋洗灸瘡﹐令驅逐風气於瘡口內出也。灸瘡若春較秋更灸﹐秋較春更灸﹐常令兩腳上有灸瘡爲妙。凡人不信此法﹐或飲食不節﹐酒色過度﹐忽中此風﹐言語謇澀﹐半身不遂﹐宜於七處﹐一齊下火﹐各灸三壯。如風在左灸右﹐在右灸左。一百會穴﹐二耳前髮際﹐三肩井穴﹐四風市穴﹐五三里穴﹐六絕骨穴﹐七曲池穴。上件七穴﹐神效極多﹐不能具錄﹐根據法灸之﹐無不獲愈。﹝《聖惠黃帝明堂灸經》﹞聖人以風是百病之長﹐深爲可憂﹐故避風如避矢。是以防禦風邪﹐以湯藥鍼灸蒸熨﹐隨用一法皆能愈疾﹐至於火艾特有奇能﹐𨿽曰鍼湯散皆所不及﹐灸爲其最要。昔者華佗爲魏武帝鍼頭風﹐華佗但鍼卽瘥﹐華佗死後數年﹐魏武帝頭風再發。佗當時鍼訖卽灸﹐頭風豈可再發﹐只由不灸﹐其本不除。所以學人不得專恃鍼及湯藥等﹐望病畢瘥﹐旣不苦灸﹐安能拔本塞源。是以𨿽丰藥餌﹐諸療之要﹐在火艾爲良。初得之時﹐當急下火﹐火下卽定﹐比煮湯熟﹐已覺眼明﹐豈非大要。其灸法﹐先灸百會﹐次灸風池﹐次灸大椎﹐次灸肩井﹐次灸曲池﹐次灸間使﹐各三壯﹐次灸三里五壯。其炷如蒼耳子大﹐必須大實作之﹐其艾又須大熟。從此以後﹐日別灸之﹐至隨年壯止。凡人稍覺心神不快﹐卽須灸此諸穴各三壯﹐不得輕之﹐苟度朝夕﹐以致殞斃。戒之哉。﹝《千金翼方》﹞岐伯曰﹕凡欲療風﹐則用火灸。風性浮輕﹐色或赤或白癢多者﹐風熱也。欲灸風者﹐宜從少以至多也。至多者﹐從三壯﹑五壯﹑七壯﹐又從三十﹑五十﹑七十壯﹐名曰從少至多也。灸風者﹐不得一頓滿一百。若不灸者﹐亦可以蒸藥熨之。風性浮輕則易散﹐故從少而至多也。﹝《外臺祕要》﹞半身不遂﹐男女皆有﹐此患但男尢忌左﹐女尢忌右爾。若得此疾後﹐風藥不宜暫闕﹐常令身上有灸瘡可也。最忌房室﹐或能如道釋修養﹐方能保其無它。若灸則當先百會﹑囟會﹐次風池﹑肩﹑曲池﹑合谷﹑環跳﹑風市﹑三里﹑絕骨﹐不必拘舊經病左灸右﹑病右灸左之說﹐但按酸疼處灸之﹐若兩邊灸亦佳﹐但當自上而下灸之。﹝《鍼灸資生經》﹞治痰涎壅塞﹐聲如牽鋸﹐服藥不下﹐宜於關元﹑丹田二穴多灸之﹐良。﹝《得效方》﹞凡用灸法﹐必其元陽暴脫﹐及榮衛血气不調﹐欲收速效﹐惟艾火爲良。然用火之法﹐惟陽虛多寒﹑經絡凝滯者爲宜。若火盛金衰﹐水虧多燥﹐脈數發熱﹐咽漧面赤﹐口渴便熱等證﹐則不可妄加艾火。若誤用之﹐必致血愈燥而熱愈甚﹐是反速其危矣。凡灸法﹐頭面上艾炷宜小不宜大﹐手足上乃可粗也。又須自上而下﹐不可先灸下﹑後灸上。﹝《景嶽全書》﹞灸非風卒厥危急等證﹐神闕。用淨鹽炒幹﹐納於臍中令滿﹐上加濃姜一片蓋定﹐灸百壯至五百壯﹐愈多愈妙﹐姜焦則易之。或以川椒代鹽。或用椒於下﹐上蓋以鹽﹐再蓋以姜﹐灸之亦佳。丹田﹑气海二穴俱連命門﹐實爲生气之海﹐經脈之本﹐灸之皆有大效。灸非風連髒﹐气塞涎上﹐昏危不語等證﹕百會﹑風池﹑大椎﹑肩井﹑曲池﹑間使﹑足三里。灸口眼歪斜﹕聽會﹝灸眼﹞﹑客主人﹝灸眼﹞﹑頰車﹝灸口﹞﹑地倉﹝灸口﹞﹑承漿﹝灸口﹞﹑合谷。灸手足不遂偏枯等證﹕百會﹑肩﹑曲池﹑風市﹑環跳﹑足三里﹑絕骨﹝卽懸鐘﹞。﹝並同上﹞中風卒倒者﹐邪气暴加﹐眞气反陷﹐表裏气不相通故也。灸之不特散邪﹐抑以通表裏之气。又眞气暴虛﹐陽絕於裏﹐陰陽二气不相維系﹐藥石卒不能救者﹐亦惟灸法爲能通引絕陽之气也。﹝《金匱翼》﹞

外因類

中暑

之爲病﹐稽之仲景﹐一則表裏俱熱﹐一則气傷液耗﹐其間𨿽有輕重﹐要不過此二途而已。如潔古所謂靜而得之者﹐王安道謂爲傷寒之類﹐今皆不取。其他多歧之說﹐亦槪從屏斥。其分劑者四﹐而隸以溫中﹐所以備其變焉。至道途卒倒證﹐則退置於篇末﹐亦遵經例也。

脈候

大抵中暑與熱病﹐外證相似﹐但熱病者脈盛﹐中暑者脈虛﹐以此別之。《甲乙經》云﹕脈盛身寒﹐得之傷寒﹐脈虛身熱﹐得之傷暑。﹝按﹕此《素問•刺志論》文。﹞蓋寒傷形而不傷气﹐所以脈盛﹔熱傷气而不傷形﹐所以脈虛。﹝《活人書》﹞脈虛而微弱﹐或浮大而散﹐或隱不見。﹝微弱隱伏﹐皆虛類也。﹞﹝《正傳》﹞脈浮自汗﹐或浮大而散﹐或洪大無力﹐或虛而遲﹐中得洪緩﹐皆爲傷暑之脈也。﹝《醫統》﹞大抵脈來虛大無力﹐或小弱﹐皆本气虛而爲暑所中﹐不足之證也。若得洪盛數疾之脈﹐皆熱气燔灼﹐而爲時气所傷﹐爲有餘之邪。﹝《醫通》﹞暑耗气液精神﹐宜斂汗補虛。如汗後躁大﹐死期可必。如入裏七八日﹐脈不躁大而澀小者﹐亦死。﹝《士林餘業》﹞

證治總例

病者身熱惡寒頭痛﹐狀如傷寒﹐或往來寒熱如瘧﹐煩躁渴甚﹐眩暈嘔吐﹐背寒面垢泄瀉﹐昏悶不淸﹐其脈陰陽俱虛緩而微弱﹐皆由傷暑之所致也。﹝《三因》﹞人有常言﹐傷暑做出百般病﹐其果濃誣哉。蓋暑之入人﹐伏於三焦腸胃之間﹐至有兼旬累月而不可測識者。如嘔吐﹐如中滿﹐如泄瀉﹐如下利﹐如焦渴﹐如發瘧﹐如腹痛﹐如下血﹐以至諸熱等證﹐苟因暑得之﹐其根未除﹐𨿽百藥徧嘗﹐難施其巧。夫人心胞絡與胃口相應﹐胃气稍虛﹐或因饑冒暑﹐故暑气自口鼻而入﹐凝之於牙頰﹐達之於心胞絡﹐如附應聲。遇暑以還﹐急漱口而勿咽可也。若覺暑毒逼塞咽喉﹐尢當灌滌而吐之。傷暑脈虛﹐面垢自汗﹐身熱背寒﹐煩悶大渴﹐倦怠少气﹐毛聳惡寒﹐或頭疼﹐或霍亂﹐或四肢厥冷﹐但身體無痛。經云﹕熱則諸毛孔開放﹐灑然惡寒。體認不精﹐妄以傷暑爲傷寒﹐誤人不小。然而暑家何以脈虛﹖暑能消气﹐气消則血散﹐脈安得而不虛。其或六脈沈伏﹐冷汗自出﹐悶絕而昏不知人﹐此則中暑證候﹐又加重耳。治法大要﹐𨿽貴於驅暑﹐尢貴於和中﹐二者並行﹐則其間雜證不戰而自屈。若汗﹐若下﹐若用藥差冷﹐古人戒之。𨿽然﹐夏月伏陰在內﹐暑家气虛脈虛﹐或飲水過多﹐或冷藥無度﹐傷動其中﹐嘔吐不食﹐自利不渴﹐此則外熱裏寒﹐無惑乎傷暑伏熱之說﹐非理中湯不可也。又有冷藥過度﹐胃寒停水﹐潮熱而嘔﹐或身熱微煩﹐此則陽浮外而不內﹐非小半夏茯苓湯不可也。抑猶有戒焉﹐暑家脈虛﹐面黧冷汗﹐灑然毛聳﹐手足微寒﹐苟不明辧其裏熱之證﹐誤以剛劑投之﹐抱薪救焚﹐不發黃則發斑﹐甚者蓄血悶亂而斃矣﹐吁﹗可畏哉。﹝《直指》﹞立夏以後﹐暑熱盛行時﹐人有頭疼惡心﹐身熱惡寒﹐手足厥冷﹐肢節沈痛﹐不思飲食﹐或气髙而喘﹐或气短而促﹐甚者用手捫之﹐如火燎皮膚﹐或腹脹絞疼﹐或口鼻流血﹐病候與傷寒相似。不知者誤認傷寒﹐用風熱發汗藥﹐或加衣出汗﹐則元气益虛﹐終不知悟。蓋此癥乃夏屬陰虛﹐元气不足﹐濕熱蒸人﹐暴傷元气﹐人初感之﹐卽骨乏腿軟﹐精神倦怠﹐昏睡懶語﹐其形如醉夢﹐間或無汗﹐或微汗不斷﹐或大汗不止﹐煩渴飲水﹐胸膈痞悶﹐小便黃而少﹐大便溏而頻﹐或嘔或瀉或結﹐或霍亂不止。此等證與傷寒大異﹐按時而施治﹐據癥而急療﹐無不應手者。語曰勿伐天和﹐正因時之道也。亦有不頭痛身痛惡寒者﹐治法皆同。治法﹕輕者﹐宜五苓散以利小水﹐導火下瀉而暑自解﹐或香薷飲辛散以驅暑毒﹐木瓜制暑之要藥也﹐或藿香正气散﹑十味香薷飲之類。重者﹐人參敗毒散﹑桂苓甘露飲﹑竹葉石膏湯﹑白虎湯之類。弱者﹐用生脈散﹑淸暑益气湯﹑補中益气湯等。若不分內外﹐不論輕重彊弱﹐一槪以和解﹐百發百中﹐隨試隨應﹐則無如六和湯最良矣。﹝《傷暑全書》﹞﹝按﹕此云不分內外﹐不論輕重彊弱﹐莫如六和湯者﹐極屬槪論。﹞傷暑必自汗背寒面垢﹐或口熱煩悶﹐或頭疼發熱﹐神思倦怠殊甚。所謂暑傷气而不傷形是也﹐但身體不痛﹐與感風寒異﹐宜香薷飲﹑六和湯﹑香薷湯。嘔而渴者﹐浸冷香薷湯﹐或五苓散兼吞消暑丸。瀉而渴者﹐生料平胃散和生料五苓散各半帖﹐名胃苓飲﹝《準繩》此下曰或理中湯加黃連﹐名連理湯﹞﹐間進來復丹﹐此丹本非治瀉之藥﹐惟施之暑瀉則宜﹐然瀉甚亦不可用。﹝消暑丸﹑來復丹並出《局方》中﹐宜考。﹞瀉定仍渴﹐春澤湯或縮脾飲。盛暑途中﹐倉卒無水﹐渴甚﹐急嚼蔥頭二寸許﹐抵飲水二升。暑气攻裏﹐熱不解﹐心煩口漧﹐辰砂五苓散﹐或香薷飲加黃連一錢。冒暑飲酒﹐引暑入腸內﹐酒熱與暑气相並﹐發熱大渴﹐小便不利﹐其色如血﹐生料五苓散﹐去官桂﹐加黃連一錢。暑气久而不解﹐遂成伏暑﹐內外俱熱﹐煩躁自汗﹐大渴喜冷﹐宜香薷飲加黃連一錢﹐繼進白虎湯。若服藥不愈者﹐暑毒深入﹐結熱在裏﹐譫語煩渴﹐罔顧去近衣﹝《準繩》作不欲近衣﹞﹐大便祕結﹐小便赤澀﹐當作熱病治﹐可於傷寒陽明證求藥。﹝《要訣》﹞或身熱頭痛﹐躁亂不寧﹐身如鍼刺者﹐此爲傷暑﹐卽熱傷分肉也﹐以黃連解毒湯﹑白虎湯加柴胡﹑气虛加人參主之。或咳嗽發寒熱﹐汗出不止脈數者﹐熱在肺經﹐火乘金也﹐或脈虛身寒﹐卽暑傷元气也﹐此爲中暑﹐宜淸肺湯﹑柴胡天水散之類﹝原作宜以淸肺湯﹐有熱加柴胡﹐或天水散之類﹐今從統旨訂正﹐淸肺湯玆不取﹞。有寒﹐宜冷香飲子及加桂附主之。若其人元气素虛﹐因於暑熱﹐四肢困倦﹐不思飲食﹐此熱傷脾胃也﹐以淸暑益气﹑補中益气湯之類主之。若脾胃不和﹐嘔吐不食﹐宜以六和湯﹑縮脾飲之類調之。﹝《醫方選要》﹞瀉而發渴﹐四苓加黃連﹑漧葛。瀉而發熱﹐四苓加香薷﹑柴胡。﹝《統旨》﹞治上吐下瀉﹐乃濕熱內甚﹐故陰陽乖錯不和﹐治宜分利陰陽﹐散風行濕降火﹐用四苓散合六乙散﹐加薑汁﹑木瓜﹐或黃連香薷散合五苓散﹐分消上下。治身熱泄瀉﹐宜用柴苓湯﹐以退熱止瀉。治冒暑身熱小便澀﹐用薷苓湯。﹝《士林餘業》﹞夏月多食冷物﹐及過飲茶湯水濕﹐致傷脾胃﹐吐瀉霍亂﹐故治暑藥多用溫脾消食﹑滲濕利小便之藥﹐醫者要識此意。﹝《醫鑑》﹞

淸熱方法

孫保慶門外有酒家姓姜者﹐善歌唱﹐孫愛之﹐忽數日不見﹐使人問之﹐則曰病久將命絕。孫診之﹐徧身皆潤﹐兩足冷至膝下﹐腹滿不省人事﹐六脈皆小弱而急。問其所服藥﹐取而視之﹐皆陰病藥也。孫曰﹕此非受病重﹐藥能重病耳。遂用五苓散﹑白虎湯十餘帖﹐病少蘇﹐再服全愈。姜氏旣安﹐詣孫謝﹐因請問曰﹕某得病劇﹐蒙尙藥一治而蘇﹐願聞治法。孫曰﹕汝病傷暑也﹐始則陽微厥而脈小無力﹐眾醫謂陰病﹐遂用陰藥﹐其病愈厥。予用五苓散大利小便則腹減﹐白虎解利邪熱則病愈。凡陰病脛冷則臂亦冷﹐汝今脛冷臂不冷﹐則非下厥上行﹐所以知是陽微厥也。﹝《醫學綱目》﹞汪石山治一人﹐年三十餘﹐形瘦弱﹐忽病上吐下瀉﹐水漿不入口者七日﹐自分死矣。汪診脈八至而數﹐曰﹕當夏而得是脈﹐暑邪深入也﹐吐瀉不納水谷﹐邪气自甚也﹐宜以暑治。遂以人參白虎湯進半杯﹐良久復進一杯﹐覺稍安。三服後﹐減去石膏﹑知母﹐以人參漸次加作四五錢﹐黃柏﹑陳皮﹑麥冬等﹐隨所兼病而佐使﹐一月後平復。﹝《類按》﹞中暑忽倒﹐口吐白沫﹐將欲發狂﹐身如火燒﹐紫斑爛然者﹐多不可救﹐而予謂有一綫可救者﹐正以其紫斑之發出也。倘不發出﹐則火毒內藏﹐必至攻心而亡。今嫌其斑𨿽發出﹐而其色純紫﹐則毒瓦斯太盛﹐恐難化耳。﹝《石室祕》﹞﹝按﹕此證當於白虎﹑黃連解毒二方﹐酌宜適用爲佳﹐原處有救斑再蘇湯﹐殊失冗漫﹐今不取。﹞竹葉石膏湯﹐治伏暑﹐內外熱熾﹐煩躁大渴。﹝《直指》﹞小柴胡湯﹐治傷暑外熱內渴﹐於內更加生薑爲妙。﹝同上﹞柴胡天水散。柴胡﹝三錢﹞黃芩人參﹝各二錢﹞甘艸﹝一錢﹞滑石﹝二錢半﹞水二鐘﹐竹葉十片﹐煎八分﹐食遠服。﹝《統旨》﹞橘皮竹茹湯﹐治中暑痰退惡寒。﹝《得效方》﹞﹝按﹕此本於活人書。﹞天生白虎湯﹐治中暑。搗西瓜汁濾去滓﹐灌卽醒。﹝《錦囊》﹞

和解諸方

神聖香薷散﹝出吳兢《五臟論》﹞﹐治胃气﹝館本有虛字﹞﹐霍亂吐瀉﹐轉筋腹痛。香薷穗﹝經霜者一兩半﹞新濃朴﹝二兩取心﹞川黃連﹝二兩﹞白扁豆﹝一兩焙﹞上先用薑汁四兩﹐一處杵黃連﹑濃朴二味令細﹐炒成黑色﹐入香薷﹑扁豆二味﹐都爲末﹐每服五錢﹐水一盞﹐酒一盞﹐共煎至一盅﹐入瓷瓶內﹐蠟紙封﹐沈入井底﹐候極冷﹐一並服二服﹐瀕死者亦生。京師有人賣此藥﹐一服三百錢﹐治胃气小腹切痛。﹝《蘇沈》﹞﹝《活人書》香薷散﹐去白扁豆。分兩同。本方曰﹕一方有白扁豆﹐尢良。﹞﹝按﹕《活人書》全取《傳家祕寶》﹐彼曰﹕一方更有白扁豆苗一兩半。﹞上搗爲粗末﹐每服三錢﹐水一盞﹐酒半盞﹐同煎至七分去滓﹐用新汲水頻頻浸換﹐令極冷﹐頓服之﹐藥冷則效速也。仍煎服時不得犯鐵器﹐慢火煎之。《和劑》去黃連。﹝服法稍與《蘇沈》同。﹞﹝《易簡方》曰﹕今人往往讀香薷飲之證﹐才見霍亂﹐遽爾投之。殊不知夏月伏陰在內﹐食生冷以致霍亂﹐豈宜投以浸冷之藥。故合先治中脘﹐方以香薷散解其煩躁﹐不可不知。﹞又香薷湯﹐去黃連﹐加甘艸﹑茯神﹐爲細末﹐每服二錢﹐沸湯點服﹐入鹽點服亦得﹐不拘時候。《楊氏》水沈散﹐治伏暑傷冷﹐於香薷湯中加丁香﹝用茯苓﹞﹐每服三錢﹐水一盞﹐入好酒半盞﹐同煎至一盞﹐水中沈冷服﹐不拘時候。縮脾飲﹐解伏熱﹐除煩渴﹐消暑毒﹐止吐利。白扁豆﹝去皮炒﹞漧葛﹝銼各二兩﹞艸果﹝煨去皮﹞烏梅肉﹝淨﹞縮砂仁甘艸﹝炙各四兩﹞上咀﹐每服四錢﹐水一大碗﹐煎八分去滓﹐以水沈冷服﹐以解煩﹐或欲熱欲溫﹐並任意服﹐代熟水飲之極妙。﹝《和劑》﹞﹝《醫方考》曰﹕夏月伏熱﹐爲酒食所傷者﹐此方主之。﹞《易簡》增損縮脾飲﹐用艸果﹑烏梅﹑甘艸三味﹐曰一方云云﹝與本方同﹞﹐老人加附子。《楊氏》於本方加生薑。《直指》香薷縮脾飲﹐於本方加香薷。六和湯﹐治冒暑伏熱煩悶﹐或成痢疾﹐中酒煩渴畏食。縮砂仁半夏﹝湯炮七次﹞杏仁﹝去皮尖﹞人參甘艸﹝炙各一兩﹞赤茯苓﹝去皮﹞藿香葉﹝拂去塵﹞白扁豆﹝薑汁略炒﹞木瓜﹝各二兩﹞香薷濃朴﹝薑汁制各四兩﹞上銼﹐每服四錢﹐水一盞半﹐生薑三片﹐棗子一枚﹐煎至八分去滓﹐不拘時候服。﹝《和劑》﹞枇杷葉散﹐治冒暑伏熱﹐引飲過多﹐脾胃傷冷﹐飲食不化。麥門冬﹝湯洗去心焙﹞白茅根幹木瓜甘艸﹝炙各一兩﹞枇杷葉﹝去毛淨炙﹞陳橘皮﹝去白﹞丁香﹝各半兩﹞香薷﹝三分﹞濃朴﹝去粗皮塗薑汁炙四兩﹞上件藥﹐搗羅爲細末﹐每服二錢﹐水一盞﹐入生薑二片﹐煎至七分盞﹐去滓溫服﹐溫水調下亦得。﹝《和劑》﹞《雞峯》小枇杷葉散﹐於本方去濃朴。

滲利諸方

五苓散﹐治傷暑煩渴﹐引飲無度。﹝《三因》﹞小便赤澀﹐心下水气。﹝《直指》﹞蓋夏月伏陰在內﹐腸胃冷滑﹐易於傷動﹐暑毒一入﹐徧於五臟六腑﹐爲病最急。夏月小有感冒﹐無問風寒暑濕﹐頭痛寒熱﹐煩躁昏悶﹐霍亂瘧痢﹐皆當先服五苓散﹐然後隨證以他藥主之。其實豬苓﹑茯苓利水道﹐白術﹑肉桂有實表之功﹐若用以治病﹐無有不愈。﹝《簡易》﹞大便水瀉﹐小便不利﹐加車前子末煎服﹐不宜過多。﹝《淡寮》﹞辰砂五苓散﹐如中暑發渴﹐小便赤澀﹐用新汲水調下。﹝《和劑》﹞﹝此方系於五苓散加辰砂﹐旣拈於《傷寒廣要》中﹐玆不贅。﹞春澤湯﹐卽五苓散加人參一錢。﹝《證治方》﹞春澤湯﹐治伏暑發熱﹐煩渴引飲﹐小便不利。澤瀉﹝三錢﹞豬苓﹝二錢﹞茯苓﹝二錢﹞白術﹝二錢﹞桂心﹝一錢﹞人參﹝一錢半﹞柴胡﹝一錢﹞麥門冬﹝一錢半﹞渴甚﹐去桂﹐加五味子﹑黃連各二錢。上咀﹐每服七錢﹐水一鐘半﹐燈心二十莖﹐煎一鐘﹐食遠服。﹝《奇效》﹞六味香薷湯﹐治卒中暑熱﹐左脈虛弱﹐煩悶旋暈﹐欲嘔不嘔﹐怠情乏力﹐或發熱自汗﹐小便赤澀﹐或腹脹自利者。香薷漧葛﹝各二兩﹞白術赤茯苓澤瀉桂心﹝各一兩﹞上件咀﹐每服五錢﹐水一盞半﹐姜五片﹐烏梅一个﹐煎至一盞服。一方治尊年人胃气不和﹐因中暑吐利旋暈﹐本方加艸果。生附各�兩﹐兩倍生薑煎。一方吐痰厥逆﹐不省人事﹐本方加半夏三兩﹐倍生薑煎服﹐仍灸气海一穴。﹝《續易簡方脈論》﹞香茹四苓散﹐治暑瀉。香薷﹝三錢﹞白扁豆﹝炒三錢﹞濃朴﹝姜炒二錢﹞白術﹝土炒一錢﹞白茯苓﹝一錢﹞木通﹝一錢﹞滑石﹝一錢﹞內熱﹐加姜炒黃連一錢。﹝《集驗良方》﹞《養生四要》豬苓湯﹐治人於夏月﹐在烈日之中﹐奔走勞役得病﹐於本方去木通﹑滑石﹐加炙甘﹑豬苓﹑澤瀉。﹝宜與《泄瀉門》相參。﹞益元散﹝一名天水散﹐一名太白散﹞﹐解中暑。滑石﹝六兩白膩好者﹞甘艸﹝一兩﹞上爲細末﹐每服三錢﹐蜜少許﹐溫水調下﹐或無蜜亦可﹐無時日三服。或欲冷凍飲料者﹐新井泉水調下亦得。﹝《直格》﹞《元戎》名六一散。《奇效》辰砂益原散﹐治伏暑煩渴引飲﹐小便不利﹐心神恍惚﹐於本方加辰砂三錢。桂苓甘露散﹝一名桂苓白術散﹞﹐治冒暑﹐濕熱內甚﹐或吐瀉煩渴﹐或小便赤澀。﹝《節錄》﹞桂﹝半兩﹞茯苓白術﹝各半兩﹞甘艸﹝炙﹞澤瀉石膏寒水石﹝各一兩﹞滑石﹝二兩制如前﹞上爲極細末﹐熱湯調下三錢﹐欲冷凍飲料者﹐新水調下﹐或生薑湯調下尢良﹐小兒服一錢。﹝《直格》﹞《宣明論》有豬苓。﹝按﹕此方系五苓散﹑甘露散﹑益元散三方相合者。甘露散本出《小兒直訣》﹐用石膏﹑寒水石﹑甘艸三味﹐治傷熱吐瀉黃瘦。而《全嬰方論》﹐用治小兒中暑昏迷﹐煩渴不止﹐心躁體熱頭疼﹐或伏熱吐瀉。﹞

滋補方法

﹝長夏濕熱﹑注夏﹞問﹕脈弦細芤遲﹐當用何藥﹖答曰﹕海藏黃湯主之。人參黃白術茯苓芍藥甘艸﹝各等分﹞上咀﹐每服三錢﹐水一大盞﹐生薑三片﹐煎至六分﹐去滓溫服。﹝《元戎》﹞時當長夏﹐濕熱大勝﹐蒸蒸而熾。人感之﹐多四肢困倦﹐精神短少﹐懶於動作﹐胸滿气促﹐肢節沈痛﹐或气髙而喘﹐身熱而煩﹐心下膨痞﹐小便黃而少﹐大便溏而頻﹐或痢出黃糜﹐或如泔色﹐或渴或不渴﹐不思飲食﹐自汗體重﹐或汗少者﹐血先病而气不病也。其脈中得洪緩﹐若濕气相搏﹐必加之以遲﹐遲則病𨿽互換少差﹐其天暑濕令則一也。宜以淸燥之劑治之﹐名之曰淸暑益气湯主之。淸暑益气湯。黃﹝汗少者減五分﹞蒼術﹝泔浸去皮以上各一錢五分﹞升麻﹝一錢﹞人參﹝去蘆﹞白術橘皮神曲﹝炒﹞澤瀉﹝以上各五分﹞甘艸﹝炙﹞黃柏﹝酒浸﹞當歸身麥門冬﹝去心﹞靑皮﹝去白﹞葛根﹝以上各三分﹞五味子﹝九个﹞上咀﹐作一服﹐水二盞﹐煎至一盞﹐去渣稍熱服食遠。﹝《內外傷辧》﹞《明醫雜著》﹕夏月傷暑﹐發熱汗大泄﹐無气力﹐脈虛細而遲﹐此暑傷元气也。於本方去蒼術﹑升麻﹑神曲﹑澤瀉﹑當歸﹑靑皮﹑葛根﹑五味子﹐加黃連﹑芍藥﹑茯苓﹑香薷﹑知母。﹝更有一方﹐今省。﹞近制淸暑益气湯。人參白術麥門冬五味子陳皮甘艸﹝炙﹞黃柏﹝炒﹞黃﹝蜜炙﹞當歸身隨人加減﹐姜棗煎。﹝《六要》﹞人參益气湯﹐治兩手指麻木﹐四肢困倦怠情﹐乃熱傷元气也。黃﹝八錢﹞生甘艸人參﹝各五錢﹞白芍藥﹝三錢﹞柴胡﹝二錢五分﹞炙甘艸升麻﹝各二錢﹞五味子﹝一百四十个﹞上咀﹐分作四服﹐每服水二盞﹐煎至一盞﹐去渣稍熱食遠服。﹝《蘭室》﹞﹝按﹕《寶鑑》治傷濕過汗亡陽﹐人參益气湯﹐系補中益气湯加黃柏﹑白芍﹐名同而方異。﹞注夏﹐屬陰虛﹐元气不足﹐夏初春末﹐頭疼腳軟﹐食少體熱者是﹐宜補中益气湯﹐去柴胡﹑升麻﹐加炒柏﹑白芍藥﹐又或用生脈散。﹝《丹溪》﹞聖人立法﹐夏月宜補者﹐補天眞元气﹐非補熱火也﹐夏食寒者是也。故以人參之甘補气﹐麥門冬苦寒瀉熱補水之源﹐五味子之酸淸肅燥金﹐名曰生脈散。孫眞人云﹕五月常服五味子﹐以補五臟之气。亦此意也。﹝《內外傷辧》﹞﹝《格致餘論》曰﹐孫眞人制生脈散﹐令人夏月服之。按。眞人書無生脈散方﹐蓋朱氏誤臆東垣此語也。﹞生脈散。人參五味子麥門冬﹝各等分﹞上細切水煎﹐夏月時時代熟水飲之。東垣曰﹕夏月服牛脈散﹐加黃﹑甘艸﹐令人气力湧出。﹝《正傳》﹞生脈散﹐滋生精气﹐培養眞元﹐補心潤肺。人參麥門冬﹝各三分﹞五味子﹝十五粒﹞加白術﹝二兩﹞上劑水煎﹐不拘時服﹐渣再煎則可充百茶湯。﹝《回春》﹞五六月體弱气衰﹐精神不足﹐煩熱懶食﹐以生脈散主之。﹝《原病集》﹞《方考》生脈散加香薷﹐治人本陰虛﹐復途遇暑﹐饑困勞倦﹐暴僕昏絕。有因冒暑﹐吐極胃虛﹐百藥不入﹐粒米不下﹐入口卽吐﹐病甚危篤。急用人參一錢﹐黃連五分﹐薑汁炒焦糯米一撮﹐水一鐘﹐煎一小酒盞﹐候冷用茶匙徐徐潤下﹐少頃再入一匙﹐得入數匙不吐﹐盡一小盞﹐便可投藥食矣。﹝《醫貫》﹞中暑﹐循衣摸牀﹐以手撮空﹐本是死癥﹐然而可救者﹐以暑气之在心﹐解心中之熱﹐則五臟卽有生气。方用獨參湯三兩﹐加黃連三錢灌之﹐而循衣摸牀撮空等癥遽止者卽生﹐蓋人參救心气之絕﹐而黃連散心中之火﹐火散气回﹐其生也必矣。﹝《石室祕》﹞元气空虛﹐暑邪直中﹐實時昏悶﹐汗出如雨﹐脈脫而渴﹐身𨿽有大熱﹐不可用淸暑等藥﹐急用大劑參麥湯﹐破格挽回。﹝《醫約》﹞

溫中方法

大順散﹐治冒暑伏熱﹐引飲過多﹐脾胃受濕﹐水谷不分﹐淸濁相干﹐陰陽气逆﹐霍亂嘔吐﹐臟腑不調。甘艸﹝三十斤銼寸長﹞漧薑杏仁﹝去皮尖﹞肉桂﹝去粗皮各四斤﹞上先將甘艸用白砂炒﹐及八分黃熟﹐次入漧薑同炒﹐令姜裂﹐次入杏仁﹐又同炒﹐候杏仁不作聲爲度﹐用篩隔淨後﹐入肉桂一處搗羅爲散﹑每服二錢﹐水一中盞﹐煎至七分﹐去滓溫服﹐如煩躁﹐井花水調下﹐不拘時候﹐以沸湯點服亦得。﹝《和劑》﹞此方非治暑﹐乃治暑月飲冷受傷之脾胃爾。﹝《醫方考》﹞冷香飲子﹐治老人虛人伏暑煩躁﹐引飲無度﹐惡心疲倦﹐服涼藥不得者。艸果仁﹝三兩﹞附子﹝炮去皮臍﹞橘紅﹝各一兩﹞甘艸﹝炙半兩﹞上咀﹐每服一兩﹐水二碗﹐生薑十片﹐煎至半碗﹐去滓沈冷﹐旋旋服﹐不拘時候。﹝《濟生》﹞夏月因暑致病﹐而醫有不知伏陰﹐誤投寒劑﹐以致吐瀉腹痛﹐或外熱內寒﹐煩躁多渴﹐狀若傷寒﹐但察其脈微神困﹐便是陰盛格陽之證﹐速宜溫藥以救其內。﹝《景嶽》﹞夏月旣傷暑熱﹐復傷生冷﹐外熱內寒者﹐當專以內寒爲主﹐有滯者淸其滯﹐無滯者益其气﹐但溫中理脾﹐脾气旣復而暑無不退也。﹝同上﹞

卒倒證治

夏月炎熱﹐人冒涉途路﹐熱毒入內﹐與五臟相並﹐客邪熾盛﹐或郁瘀不宣﹐致陰气卒絕﹐陽气暴壅﹐經絡不通﹐故奄然悶絕﹐謂之。然此乃外邪所擊﹐眞藏未壞﹐若便遇治救﹐气宣則蘇。夫熱不可得冷﹐得冷便死。此謂外卒以冷觸﹐其熱蘊積於內﹐不得宣發故也。﹝《病源論》﹞

治熱方

可飲熱湯﹐亦可內少漧薑﹑橘皮﹑甘艸煮飲之﹐稍稍咽﹐勿頓使飽﹐但以熱土及熬灰土壅臍上佳。﹝《千金》﹞又方濃煮蓼﹐取汁三升﹐飲之卽愈﹐不瘥更灌。又方張死人口令通﹐以暖湯徐徐灌口中﹐小舉死人頭﹐令湯入腹﹐須臾卽蘇。又方使人噓其心令暖﹐易人爲之。﹝並同上﹞治中死﹐心下猶暖﹐起死方。上令病者仰面臥﹐取溫水不住手澆淋臍中﹐次以童子小便合生地黃汁灌之自活。禁與冷水﹐只與溫熟水飲之。﹝《中藏經》﹞治暑﹐逡巡悶絕不救者。道上熱土大蒜上略等多少﹐爛研﹐冷水和﹐去滓飲之﹐卽瘥。此方在徐州沛縣城門上﹐板書揭之﹐不知何人所施也。﹝《蘇沈》﹞中熱不省方。大蒜﹝不拘多少去皮搗爛﹞上一味﹐用新水調勻灌之。﹝《聖濟》﹞中暑悶倒﹐急扶在陰涼處﹐切不可與冷﹐當以布巾衣物等﹐蘸熱湯熨臍中及气海﹐續以湯淋布上﹐令徹臍腹暖﹐卽漸醒。如倉卒無湯處﹐掬道上熱土於臍上﹐仍撥開作窩子﹐令人更溺於其中以代湯。續與解暑毒藥﹐如白虎﹑竹葉石膏湯。凡覺中暑﹐急嚼生薑一大塊﹐冷水送下。如已迷悶﹐嚼大蒜一大瓣﹐冷水送下。如不能嚼﹐卽用水研灌之﹐立醒。﹝《易簡方》此下曰﹕仍以蒜少許置鼻中﹐气透卽蘇。﹞路中倉卒無水渴甚﹐急嚼生蔥二寸許﹐津同咽﹐可抵飲水二升。﹝《三因》﹞曾有客人中暑迷悶﹐四肢厥逆﹐冷汗如雨﹐裸形欲投水中﹐口吻涎沫流溢﹐此中暑已深﹐陰陽離絕難除。﹝《要訣》﹞蘇後爲醫者過投冷劑﹐致吐利不止﹐外熱內寒﹐煩躁多渴﹐甚欲裸形﹐狀如傷寒陰盛隔陽﹐當用溫藥﹐香薷飲加附子浸冷服。渴者縮脾飲加附子﹐亦浸冷服。﹝同上﹞

暑風

近來江浙之間中暑﹐多有搐搦不省人事者﹐屢見之矣﹐醫經之所不載。診其脈浮而虛﹐蓋浮則爲風﹐虛則爲暑﹐此中暑而又傷風﹐故有是證﹐俗命名謂之暑風。若作驚癇治之﹐多致不救。倉卒之際﹐宜以溫熟水﹐化蘇合香丸灌之﹐俟其稍蘇﹐卻以黃連香薷散加羌活煎服﹐作效者多矣。﹝《濟生》﹞

疑似證

夏月出汗太過﹐則津液傷﹐筋骨失養﹐或痛或渴﹐不可便作暑治。卽卒倒不省﹐亦有气郁生痰而厥者﹐有勞役色欲並傷而厥者﹐有食滯太陰淸濁痞膈而厥者﹐豈可盡作暑癥。如果衝斥道途﹐勞役而中﹐身熱脈虛﹐方可以暑風﹑暑厥治之。﹝《六要》﹞﹝據《匯補》訂正錄﹞

外因類

中濕

此門所收﹐系濕邪外犯證﹐如飲食郁爲濕與內濕溢爲腫者﹐自有其類﹐玆不錄入。﹝傷寒廣要所收論方﹐不敢重出﹐當並考。﹞

證候

病者身重腳弱﹐關節重疼﹐發熱惡寒﹐小便祕澀﹐大便飧泄﹐自汗﹐腰腳冷痺﹐腿膝浮腫﹐小便或自利﹐不渴﹐皆久坐卑濕﹐或爲雨露所襲﹐或汗出衣裏﹐受濕漸漬得之﹐名曰濕痺。﹝《三因方》﹞天气下降﹐地气上騰﹐二气燻蒸﹐此卽濕也﹐豈必水流濕而後爲濕哉。且風之撼動﹐人知其爲風﹔寒之嚴凝﹐人知其爲寒﹐暑之炎熱﹐人知其爲暑﹔惟濕之入人﹐行住坐臥﹐實燻染於冥冥之中﹐人居戴履﹐受濕最多。況夫濕能傷脾﹐脾土一虧﹐百病根源﹐發軔於此矣。滯而爲喘嗽﹐漬而爲嘔吐﹐滲而爲泄瀉﹐溢而爲浮腫﹐濕瘀熱則發黃﹐濕徧體則重著﹐濕入關節則一身盡痛﹐濕聚痰涎則昏不知人﹐至於爲身熱﹐爲鼻塞﹐爲直視﹐爲鄭聲﹐爲虛汗﹐爲香港腳﹐爲腹中脹﹑臍下堅﹐爲小便難﹑大便自利﹐皆其證也。﹝《直指》﹞濕者﹐天之陰雨宿霧﹐地之山澤蒸气﹐人或中之﹐必溢於血脈而流於關節也。其或久處卑濕﹐常住水濕﹐或冒雨露而行﹐勞傷汗出﹐衣裏冷濕﹐皆能爲病。經云濕爲停著﹐《左傳》曰雨淫腹疾﹐是以受濕之人﹐一身痛重﹐百節酸疼﹐四肢腫滿﹐筋脈弛長﹐發熱惡寒﹐小便祕澀﹐大便飧泄也。若气不和平﹐濕中稍重﹐亦令人半身不遂﹐口眼斜﹐涎潮昏塞﹐有類風證。﹝《簡易》﹞大抵中濕﹐變證萬端﹐挾風者爲煩熱﹑爲流走﹑爲拘急﹐兼寒者爲痛﹑爲浮腫﹐與風寒二气合則爲痺﹐皆由中濕而後﹐挾以異气而然也。﹝《濟生》﹞濕气傷人﹐在上則頭重目黃﹑鼻塞聲重﹐在中則痞悶不舒﹐在下則足脛跗腫﹐在經絡則日晡發熱﹐在肌肉則腫滿如泥﹐在肢節則屈伸彊硬﹐在隧道則重著不移﹐在皮膚則頑麻。﹝《匯補》﹞濕傷經絡﹐人倦怠惰﹐世所不知。久痺歷節﹐類痿偏欹﹐爲惡瘡濕痰寒熱怪癥﹐醫所不識﹐此由濕之害也。後學審明其癥﹐從濕治之可也。﹝《活人心統》﹞凡諸病中多兼乎惰﹐而世人不知治者有矣。後之醫者﹐宜愼辧之。﹝《諸證辧疑》﹞

濕熱濕寒之別

賈眞孫曰﹕濕爲土气﹐火熱能生濕土﹐故夏熱則萬物濕潤﹐秋涼則萬物漧燥。濕病本不自生﹐因熱而怫郁﹐不能宣行水道﹐故停滯而生濕也。況脾土脆弱之人﹐易爲感冒﹐豈必水不流而後爲濕哉。人只知風寒之威嚴﹐不知暑濕之炎暄﹐感人於冥冥之中也。《病式》云﹕諸痙彊直積飲等證﹐皆屬於濕。或腫體寒而有水气﹐裏必小便赤少不通或渴﹐是蓄熱入裏極深﹐非病寒也。大抵治法﹐宜理脾淸熱利小便爲上﹐故治濕不利小便﹐非其治也﹐宜桂苓甘露﹑木香葶藶木通治之云云。其濕證有二﹐濕熱證多﹐濕寒證少﹐當以脈證明辧之。如脈滑數﹐小便帶赤﹐引飲﹐爲濕熱證。若小便自利淸白﹐大便瀉痢﹐身疼自汗﹐爲寒濕證﹐治之宜五苓散加生附﹑蒼術﹑木瓜主之。﹝《玉機》﹞﹝按﹕濕熱證﹐《宣明論》旣論之﹐而《醫林繩墨》並立其門﹐論說頗繁﹐今不具載。﹞濕者﹐天地鬱蒸之气也﹐方其升騰於上﹐气猶籠結而未開﹐𨿽寒天值之﹐亦覺其溫暖﹐此濕气之熱者也。及其布護於下﹐气將流演而舒散﹐𨿽暑月值之﹐亦覺其淸涼﹐此濕气之寒者也。濕气之熱者﹐多中於气虛之人﹐則發而爲濕熱之癥﹐頭面如裹而四肢浮腫﹐身體沈重而轉側不便者是也。濕气之寒者﹐多中於血虛之人。則發而爲寒濕之癥﹐四肢酸疼而關節不利﹐筋脈拘攣而行履重滯者是也。其有不因鬱蒸之气而得者﹐必其冒雨而行﹐涉水而走﹐或露臥以取涼﹐或汗衣而不解﹐漸漬於肌肉之中﹐滲入於骨髓之內﹐流溢於脾胃之間﹐牢纏於腰腎之處﹐則肌肉冷而骨髓痛﹐脾胃薄而腰腎疼。挾於風痰則麻而不仁﹐兼乎死血則木而不覺﹐動乎火邪則腫痛而難忍﹐隨其所感而病斯痼焉。其有不因冒雨涉水等而得者﹐必其內傷生冷酒面之類﹐多肚腹腫脹﹐醫者審其濕之或寒或熱﹐或虛或壯﹐病之在上在下﹐感之在外在內﹐因其病而藥之﹐庶乎其得之矣。﹝《玉案》﹞

治例

夫寒熱風濕﹐皆能並合爲病﹐所謂風濕﹑寒濕﹑濕溫者﹐其證各不同﹐爲治亦別﹐不可不辧。若治單單中濕﹐只宜利小便﹐忌不得以火攻並轉利。論曰﹕治濕不利小便﹐非其治也。﹝《三因》﹞﹝按﹕治濕之病﹐不下小便﹐非其法也。本出王冰《至眞要大論》注。《證治匯補》曰﹕濕乃津液之屬﹐隨气化而出者也。淸濁不分﹐則濕气內聚﹐故治濕以利小便爲主。﹞經云﹕風雨襲虛﹐山澤蒸气﹐民多受濕。濕流關節﹐則一身盡痛﹐發熱身黃﹐小便不利﹐大便反快﹐六脈濡弱﹐此感濕證也。輕者與滲濕湯﹑不換金正气散﹑和解散﹐甚者異功五積散﹑術附湯。不任熱藥或小便不利者﹐五苓散主之。﹝《管見良方》﹞如寒濕所傷﹐身重腰腳酸痛﹐或气弱浮腫﹐宜藿香正气散。如兼風寒﹐腳痺腫﹐宜五積散加防風﹑木瓜。如少年有熱﹐坐臥濕地﹐足腫痛﹐宜敗毒散加蒼術。﹝《如宜方》﹞夫去濕以術爲主﹐古方及《本經》止言術﹐未嘗有蒼白之分﹐自陶隱居言術有兩種﹐後人以白者難得﹐故貴而用之。殊不知白術肉濃而味甘﹐甘入脾能緩而養气﹐凡養气調中則相宜耳。蒼術肉薄而味辛烈﹐辛烈走气而發外﹐凡於治風去濕則相宜耳。以此觀之﹐則白術治濕﹐不如蒼術明矣。﹝《續易簡方》﹞

驅濕諸方

茯苓白術湯﹐治受濕身體痛重。茯苓漧薑﹝炮﹞甘艸﹝炙﹞白術辣桂蒼術﹝炒等分﹞上銼。每三錢﹐水煎服。﹝《直指》﹞﹝按﹕此甘姜苓術湯變方。又《三因》茯苓白術散治暑濕﹐與此同﹐無蒼術。﹞苓術湯﹐治冒暑遭雨﹐暑濕郁發﹐四肢不仁﹐半身不遂﹐骨節離解﹐緩弱不收﹐或入浴暈倒﹐口眼斜﹐手足曳﹐皆濕溫類也。附子﹝炮去皮臍﹞茯苓白術漧薑﹝炮﹞澤瀉桂心﹝等分﹞上爲銼散﹐每服四錢﹐水盞半﹐煎至七分﹐去滓空心服。﹝《三因》﹞《楊氏》滲濕湯﹐治膚腠不密﹐易冒風濕﹐身體煩疼﹐不能屈伸﹐多汗惡風﹐頭目昏重﹐項背彊急﹐手足時厥﹐周身麻痺﹐肢體微腫。於本方去澤瀉﹐加白芍藥﹑人參﹑甘艸。﹝按﹕《三因》又有滲濕湯﹐與《楊氏》稍同﹐彼有蒼術﹑陳皮﹑丁香﹐無附子﹑芍藥﹑人參﹑肉桂爲異。又按﹕《楊氏》此方本出《千金•歷節》中﹐今錄在彼門﹐宜參。﹞七味除濕湯﹐治寒濕所傷﹐身重體痛﹐腠開汗出﹐大便溏泄﹐小便或澀或利﹐腰腳酸疼﹐腿膝浮腫﹐及冒寒嘔逆﹐悉主之。半夏曲川朴﹝姜制﹞蒼術﹝各二兩﹞藿香葉陳橘皮茯苓﹝各一兩﹞甘艸﹝炙七錢﹞上銼散﹐每服四錢﹐水一盞半﹐生薑七片﹐棗一枚﹐同煎至七分﹐去滓食前溫服。﹝《續易簡方》﹞﹝按﹕此方本出《指迷方》﹐無茯苓﹐《十便》引。﹞《百一》除濕湯﹐治一切中濕自汗﹐漸漸惡風﹐翕翕發熱﹐陽虛自汗﹐呼吸少气。於本方加白術﹑附子。《直指》加劑除濕湯﹐治气虛傷濕﹐身重腰疼﹐四肢微冷﹐或嘔逆﹐或溏泄。於本方去半夏﹑藿香﹐加白術﹑漧薑﹑辣桂。加味防己黃湯﹐治風濕相搏﹐客於皮膚﹐四肢少力﹐關節煩疼。防己﹝三錢﹞黃﹝四錢﹞白術﹝三錢﹞甘艸﹝一錢﹞蒼術﹝一錢﹞薏苡仁﹝一錢五分﹞川獨活﹝一錢﹞姜﹝三片﹞紅棗﹝一枚﹞上作一服。水二鐘。煎一鐘。不拘時服。﹝《醫經會元》﹞

淸濕方

動於火爲濕熱﹐腰背跨疼﹐身重倦怠﹐身如板夾﹐腳似沙墜﹐表裏溫熱﹐尺脈彊而寸弱﹐宜用淸濕湯。羌活獨活防風澤瀉薏苡仁防己赤芍黃柏黃芩甘艸小便赤澀或祕﹐加炒梔子仁﹑茵陳﹑商陸﹑海金沙﹑滑石﹑木通。﹝《醫經會解》﹞

過汗亡陽治驗

中山王知府次子薛裏﹐年十三歲﹐六月十三日﹐豪雨方過﹐池水泛溢﹐因而戲水﹐衣服盡濕﹐其母責之﹐至晚覺精神昏憒﹐怠惰嗜臥﹐次日病頭痛身熱﹐腿腳沈重。一女醫用和解散發之﹐閉戶塞牖﹐覆以重衾﹐以致苦熱不勝禁﹐遂發狂言﹐欲去其衾而不能得去﹐是夜汗至四更﹐濕透其衾﹐明日尋衣撮空。又以承气湯下之﹐下後語言漸不出﹐四肢不能收持﹐有時項彊﹐手足搐急而攣﹐目左視而白睛多﹐口唇肌肉蠕動﹐飲食減少﹐形體羸瘦。命予治之﹐具說前由。予詳之﹐蓋傷濕而失於過汗也。且人之元气﹐起於臍下腎間動气﹐周於身﹐通行百脈。今盛暑之時﹐大發其汗﹐汗多則亡陽﹐百脈行澀﹐故三焦之气不能上榮心肺﹐心火旺而肺气。況因驚恐內蓄﹐《內經》曰恐則气下﹐陽主聲﹐陽旣亡而聲不出也。陽气者精則養神﹐柔則養筋。又曰奪血無汗﹐奪汗無血。今發汗過多﹐气血俱衰﹐筋無所養﹐其病爲痙﹐則項彊﹐手足搐急而攣。目通於肝﹐肝者筋之合也﹐筋旣燥而無潤﹐故目左視而白睛多。肌肉者脾也﹐脾熱則肌肉蠕動﹐故口唇蠕動﹐有時而作。經云肉痿者﹐得之濕地也。脾熱者﹐肌肉不仁﹐發爲肉痿。痿者痿弱無力運動﹐久爲不仁。陽主於動﹐今气欲竭﹐熱畱於脾﹐故四肢不用。此傷濕過汗而成壞證明矣。當治時之熱﹐益水之原救其逆﹐補上升生發之气《黃帝鍼經》曰﹕上气不足﹐推而揚之。此之謂也。以人參益气湯治之。《內經》曰﹕熱淫所勝﹐治以甘寒﹐以酸收之。人參﹑黃之甘溫﹐補其不足之气而緩其急搐﹐故以爲君。腎惡燥﹐急食辛以潤之。生甘艸甘微寒﹐黃柏苦辛寒﹐以救腎水而生津液﹐故以爲臣。當歸辛溫和血脈﹐橘皮苦辛﹐白術苦甘﹐炙甘艸甘溫﹐益脾胃﹐進飲食。肺欲收﹐急食酸以收之。白芍藥之酸微寒﹐以收耗散之气而補肺金﹐故以爲佐。升麻﹑柴胡苦平上升﹐生發不足之气﹐故以爲使。乃從陰引陽之謂也。人參益气湯。黃﹝五分﹞人參黃柏﹝去皮﹞升麻柴胡白芍藥﹝各三分﹞當歸白術炙甘艸﹝各二分﹞陳皮﹝三分﹞生甘艸﹝二分﹞上十一味咀﹐都爲一服﹐水二盞半﹐先浸兩時辰﹐煎至一盞﹐去渣熱服﹐早食後﹑午食前各一服投之。三日後語聲漸出﹐少能行步﹐四肢柔和﹐食飲漸進﹐至秋而愈。﹝《寶鑑》﹞

足跟腫痛治驗

江篁南自治一少年﹐夏月因以冷水浸兩足跟﹐又坐濕地﹐患足跟腫痛﹐不能移步﹐困臥數月。教以干土圾一塊﹐挖一凹如足跟大﹐炭火燒紅去火﹐用醋一碗沃之﹐任其滲幹﹐乃以足跟臨土圾﹐初略懸髙燻之﹐漸漸近之﹐其下體骨節皆酸快不可言﹐且有微汗﹐連換土磚﹐燻三四日而愈。﹝《類案》﹞

外因類

中寒

此證卽系於寒气外侵﹐其劇者卒然昏倒﹐要皆少陰直中之例﹐至其傳化﹐則實不能外於傷寒之理﹐故此所揭﹐特止於初犯一類云。

源候

人有在於途路﹐逢淒風苦雨﹐繁霜大雪﹐衣服沾濡﹐冷气入髒﹐致令陰气閉於內﹐陽气絕於外﹐榮衛結澀﹐不復流通﹐故致噤絕而死。若早得救療﹐血溫气通則生。又云凍死一日猶可治﹐過此則不可。﹝《病源論》﹞夫寒者﹐乃天地殺厲之气﹐在天爲寒﹐在地爲水﹐在人藏爲腎﹐故寒喜中腎。腎中之﹐多使攣急疼痛﹐昏不知人﹐挾風則眩暈﹐兼濕則腫疼﹐治之惟宜溫劑﹐不可吐下﹐皆逆也。然寒性𨿽喜歸腎﹐五臟皆能中之﹐若中於經絡之表則易散﹐入裏則不消﹐與傷寒脈證無異﹐但輕重不同。﹝《三因》﹞《素問》云﹕冬三月﹐是謂閉藏﹐水冰地拆﹐無擾乎陽﹐早臥晚起﹐必待日光。此去寒就溫之意也。不善調攝﹐觸冒之者﹐卒然眩暈﹐口噤失音﹐四肢彊直﹝按﹕《要訣》曰﹕身體彊直﹐四肢戰掉﹞﹐或灑灑惡寒﹐或翕翕發熱﹐面赤多汗。﹝《要訣》曰﹕身無汗。《沈氏尊生書》曰﹕其爲癥定當無汗﹐有汗反不治﹞大抵中寒﹐脈必遲緊﹐挾風則脈浮﹐眩暈不仁﹐兼濕則脈濡﹐腫滿疼痛。﹝《濟生》﹞夫中寒者﹐寒爲天地殺厲之气﹐人中之者﹐其病速而危﹐倉卒受邪﹐生命暴絕。蓋由胃气大虛﹐而又觸冒大寒﹐胃虛則肺不能生旺﹐而皮毛之气先絕﹐气弱則表失衛護﹐而寒邪易於外入﹐使周身陽气遏絕而不行﹐四肢厥逆禁固而僵直。故口噤目瞪而色靑白﹐或自汗表絕﹐或下痢內脫﹐內外俱虛而寒邪獨盛﹐治失稍緩﹐脈散而死。﹝《奇效良方》﹞先頭痛身熱﹐惡寒體痛﹐此是傷寒也﹐當以傷寒法內求之。若卒然運倒﹐懵然無所知覺﹐而牙緊口噤﹐與中風相類﹐但脈弦緊或沈細者﹐乃中寒也。﹝同上﹞中寒者﹐謂冬月卒中寒气﹐昏冒口噤﹐肢攣惡寒﹐戰栗腹痛﹐脈浮緊或豁大﹐此腠理內疏﹐故一身受病也。不必分經絡﹐宜溫補自解。﹝《證治大還》﹞脈滑實﹐手足溫者順﹔虛結﹐手足寒者逆。﹝《雲林神彀》﹞

治例

如昏不知人事﹐臍腹冷痛﹐或霍亂﹐宜姜附湯。如兼冷气刺痛嘔逆﹐宜附子理中湯。如虛冷無陽﹐胃弱漧嘔﹐手足厥逆﹐宜附沈湯﹝按﹕附沈湯﹐系於四逆湯加沈香﹑白術﹞。如弱人尋常感冷﹐腹脹停飲惡心﹐宜五積散。如上癥有汗﹐宜本方去麻黃。冷甚﹐加附子。﹝《如宜方》﹞中寒﹐宜先用酒調蘇合香丸﹐輕則進五積散﹐加香附一錢﹐麝香少許﹐重則用姜附湯。﹝《要訣》﹞中寒者﹐寒邪直中三陰也。蓋中寒比傷寒尢甚﹐若不急治﹐死在旦夕也。如寒中太陰者﹐則中脘疼痛也﹐宜理中湯或藿香正气加味理中湯主之。寒甚脈沈細足冷者﹐必加附子﹐名曰附子理中湯。若寒中少陰﹐則臍腹疼痛﹐宜五積散加吳茱萸主之。寒甚脈沈足冷者﹐宜四逆湯加吳茱萸主之。若寒中厥陰﹐則小腹至陰疼痛﹐宜當歸四逆湯加吳茱萸﹐甚者必用附子倍之。如冷極唇靑厥逆無脈囊縮者﹐仍用蔥熨法﹐或吳茱萸炒熨法﹐並艾灸臍中並气海﹑關元二三十壯最佳。取脈漸漸而來﹐手足溫暖﹐乃可生也。如一時無藥﹐急用涼水搭手足四腕﹐視其靑紫筋處﹐以三稜鍼刺其血出亦愈﹐或於十指尖出血亦佳﹐或一味吳茱萸煎湯與之﹐亦可救之也。﹝《傷寒蘊要》﹞若平素怯弱之人﹐外中寒邪而得者﹐蓋虛人腠理疏豁﹐气血內損﹐故寒邪直中於中﹐不作熱﹐手足厥冷﹐用麻黃附子細辛湯﹑五積散。房勞而中寒厥逆者﹐四逆湯﹑三建湯主之﹐外用溫臍法。﹝《明醫指掌》﹞﹝三建湯今不錄﹐溫臍法見於後。﹞中寒卒倒﹐昏迷不省者﹐先用熱酒﹑薑汁各半盞灌服﹐稍醒後﹐進理中湯。﹝《壽世保元》﹞中寒𨿽燥熱煩渴﹐可煎理中湯﹐水中頓冷服之﹐此寒因寒用之法也。若以寒涼治之﹐立死。﹝《古今醫鑑》﹞

治須溫血

溫腎禦寒﹐如漧薑﹑附子﹑川烏﹑天雄輩﹐佐之以養正靈砂﹐此固藥籠中物。然寒傷榮气﹐徒知溫腎而不知溫血﹐恐未必有十全之功﹐是則官桂﹑當歸﹐又溫血之上藥也﹐不然古人何以致意於寒泣血云。﹝《直指》﹞

急救諸方

﹝詳出《救急選方》﹐玆存其一二﹐宜參彼書。﹞《肘後》療冬天墮水﹐四肢凍直﹐口噤裁有微气出方。以大器﹐中多熬灰使暖﹐囊盛以薄其心上﹐冷卽易﹐心暖气通﹐目則得轉﹐口乃開﹐可溫尿粥淸﹐稍稍含之卽活。若不先溫其心﹐便持火炙其身﹐冷气與火相搏則死。﹝《外臺》﹞凡冬月凍倒人﹐急與冷水一兩口﹐扶在溫暖處﹐不得與熱湯﹐如便與熱物及向火必死。雪泥中行便近火﹐卽腳指墮落。﹝《奇效》﹞

溫散諸方

﹝病後調養方﹞附子理中湯﹐治五臟中寒﹐口噤﹐四肢彊直﹐失音不語。昔有武士守邊﹐大雪出帳外觀瞻﹐忽然暈倒﹐時林繼作隨行醫官﹐灌以此藥兩劑遂醒。大附子﹝炮去皮臍﹞人參漧薑﹝炮﹞甘艸﹝炙﹞白術﹝各分﹞上爲銼散﹐每服四大錢﹐水一盞半﹐煎七分去滓﹐不以時服﹐口噤則斡開灌之。﹝《三因》﹞漧薑附子湯﹐治中寒卒然暈倒﹐或吐逆涎沫﹐狀如暗風﹐手腳攣搐﹐口噤﹐四肢厥冷﹐或復燥熱。漧薑﹝炮﹞附子﹝炮去皮臍﹞上銼散﹐每服四錢﹐水盞半﹐煎七分去滓﹐食前服。﹝同上﹞附子麻黃湯﹐治寒濕所中﹐昏暈緩弱﹐或腰背彊急﹐口﹐語聲混濁﹐心腹脹﹐气上喘﹐不能動轉。附子﹝炮去皮臍﹞麻黃﹝去節湯﹞白術漧薑甘艸﹝炙﹞人參﹝等分﹞上爲銼散﹐每服四錢﹐水盞半﹐煎七分﹐去滓空心服。﹝同上﹞增味眞武湯﹐治寒中少陰﹐小腹疼痛﹐自利淸水﹐陰躁不寧。白芍藥﹝酒炒三錢﹞白術﹝二錢﹞茯苓﹝二錢﹞甘艸﹝炙一錢﹞人參﹝二錢﹞附子﹝二錢﹞上銼一劑﹐水煎溫服。﹝《醫約》﹞當歸四逆湯﹐治寒中厥陰﹐小腹連陰疼痛﹐陰囊漸縮﹐手足厥冷﹐脈弦細欲絕﹐身如反弓。附子﹝三錢﹞甘艸﹝三錢﹞漧薑﹝三錢﹞當歸﹝二錢﹞吳茱萸﹝二錢﹞上銼一劑﹐水煎溫服﹐取少汗乃愈。﹝同上﹞大病之後﹐諸虛寒證悉除﹐而眞元因之重傷﹐不加意調養﹐時進湯液﹐非惟難以保完精气﹐抑恐病加於小愈也﹐宜用人參固本湯。﹝人病退方藥平﹞人參黃當歸漧薑白術茯苓川芎肉桂﹝《醫經會解》﹞

熨法灸法

中寒熨法﹐宜以吳茱萸二升﹐酒略煮濕﹐以絹袋盛﹐蒸令極熱﹐熨心腹及腳手心﹐候气通暢勻暖﹐卽停止﹐累用有效。﹝《醫書大全》﹞﹝按﹕此本《聖惠》治陰毒傷寒﹑四肢逆冷方。又《傷寒廣要•少陰病》中所收熨法宜酌用。﹞溫臍法﹐用麝香﹑半夏﹑皂莢各一字爲末﹐塡臍中﹐將生薑切薄片貼之﹐放大艾火於姜片上﹐燻灸三七壯﹐灸關元﹑气海二十壯﹐熱气通於內﹐寒气逼於外﹐陰自退而陽自復矣。﹝《明醫指掌》﹞灸法﹐臍下一寸五分气海﹑二寸石關﹑三寸關元皆可。﹝《丹溪心法•附錄》﹞灸中寒陰癥法﹐气海穴在臍下一寸五分﹐丹田在臍下二寸﹐關元在臍下三寸﹐用艾火灸二七壯。但手足溫﹑臍暖﹑脈至﹑知人事﹐無汗要有汗卽生﹐不暖不省者死。﹝《雲林神彀》﹞

外因類

瘧

余纂諸家治瘧論方﹐其間疑而不取者有三﹕蓋《內經》所舉諸證﹐後人擬方﹐多似虛設﹐且更分端緒﹐一也﹔瘧是半表半里之病﹐仲景𨿽有發汗之例﹐實非其正證﹐而後人則必先主散表﹐二也﹔截瘧諸方﹐往往有砒丹劫藥﹐此非可輕試﹐況病固不須彼而愈﹐三也。先教諭撰《觀聚方要補》﹐其意亦在於斯云。

名義

瘧﹐酷虐也。凡疾或寒或熱耳﹐而此疾先寒後熱﹐兩疾﹐似酷虐者也。﹝《釋名》﹞

《內經》論瘧之要

《內經》論病諸篇﹐惟《瘧論》最詳。語邪則風寒暑濕四气﹐皆得畱著而病瘧。論邪入客處所﹐則有腸胃之外﹐榮气之舍﹐脊骨之間﹐五臟募原﹐與入客於臟腑淺深不同。語其病狀﹐則分寒熱先後﹐與寒熱之多寡﹐則因反時而病﹐以應令气生長化收藏之變﹐此皆外邪所致者也。及乎語溫瘧在藏者﹐止以風寒中於腎。語癉瘧者﹐止以肺素有熱。然冬令之寒﹐旣得以中於腎﹐則其餘四髒令气之邪﹐又寧無入客於所屬之藏者乎。旣肺本气之熱爲瘧﹐則四髒之气郁而爲熱者﹐又寧不似肺之爲瘧乎。此殆舉一隅可以三隅反也。故陳無擇謂內傷七情﹐饑飽房勞﹐皆得郁而蘊積痰涎﹐其病气與衛气並則作瘧者﹐豈非用此例以推之歟。夫如是內外所傷之邪﹐皆因其客在榮气之舍﹐故瘧有止發之定期。榮气有捨﹐猶行人之有傳捨也。故瘧榮衛之气日行一周﹐歷五臟六腑十二經絡之界分。每有一界分﹐必有其捨。捨有隨經絡沈內薄之瘧邪﹐故與日行之衛气相集則病作﹐離則病休。其作也﹐不惟脈外之衛虛﹐並入於陰﹐《靈樞》所謂足陽明與榮俱行者﹐亦虛以從之。陽明之气虛﹐則天眞因水谷而充大者亦暫衰﹐所以瘧作之際﹐禁勿治刺﹐恐傷胃气與天眞也。﹝《推求師意》﹞﹝據《準繩》攺訂錄﹞

病有內外因

許仁則﹕此病之候﹐乃有數種﹕亦有宿患癖﹐飲食失宜﹐因節气初交﹐亦生此病﹔亦有痰積聚﹐久不通散﹐冷熱相攻﹐亦生此疾﹔亦有地居卑濕﹐時屬暑熱﹐內有宿病﹐外感惡气﹐亦生此疾﹔亦有盛夏蒸熱飲冷﹐冷熱間隔﹐秋夏气交﹐亦生此疾。以要言之﹐終由飲食失常﹐寒暑乖宜﹐上熱下系。﹝《外臺》﹞瘧之爲疾﹐有感於天時者﹐有因於人事者。《內經》曰夏傷於暑﹐秋必瘧﹐此感於天時者也。許仁則謂痰癖積聚﹐居濕飲冷﹐皆致是疾﹐此因於人事者也。所感不同﹐其證相類。﹝《聖濟》﹞風寒暑濕﹐邪自外來﹐飲食居處﹐邪由內作﹐此瘧感受之胚胎也﹐豈特夏傷於暑﹐秋必爲瘧哉﹐古人蓋以其受病最多者言之耳。﹝《直指》﹞語曰﹐無痰不成瘧﹐內蓄之邪也。又曰﹐瘧得於感風感暑﹐外來之邪也。內有所積﹐外有所感﹐交相爲病。﹝《一萬社艸》﹞

病由風暑寒濕

方夏之時﹐陰居於內﹐暑𨿽入之﹐勢未能動﹐候得秋气﹐陽爲之變﹐汗出遇風﹐乃成此疾﹐故曰瘧﹐皆生於風。﹝《聖濟》﹞凡瘧因於暑﹐人皆知之﹐不知夏令炎熱﹐此自正气之宜﹐然而人有畏熱者﹐每多避暑就陰﹐貪涼過度﹐此因暑受寒﹐所以致瘧。經曰﹕夏暑汗不出者﹐秋成風瘧。義可知也。然又惟稟質薄弱﹐或勞倦過傷者﹐尢易感邪﹐此所以受邪有淺深﹐而爲病有輕重也。第以病因暑致﹐故曰受暑﹐而不知暑有陰陽﹐瘧惟陰暑爲病耳。﹝《景嶽》﹞瘧疾之作﹐本由風寒水濕之邪感而致病﹐亦或有非風非水而衣薄受涼﹐凡體怯者皆能爲瘧。及其病深﹐則未免因經及藏﹐因表及裏﹐故有不愼飲食而更甚者﹐有不愼勞役而增病者。總之無非外邪爲之本﹐豈果因食因痰有能成瘧者耶。今觀朱丹溪之言亦以痰食並列﹐嚴用和則悉歸之痰﹐蓋皆因陳氏﹝《三因方》﹞之說﹐而殊失《內經》之正意矣。﹝同上﹞夫夏傷於暑﹐汗出腠開﹐當風浴水﹐淒滄之寒伏於皮膚﹐及遇秋風新涼束之﹐表邪不能外越﹐陰欲入而陽拒之﹐陽欲出而陰遏之﹐陰陽相薄而瘧作矣。﹝《必讀》﹞

病必挾痰挾食

《素問》云﹕夫瘧疾皆生於風。又云﹕夏傷於暑﹐秋必病瘧。此四時之气使然也。或乘涼過度﹐露臥濕處﹐飲冷當風﹐饑飽失時﹐致令脾胃不和﹐痰積中脘﹐遂成此疾﹐所謂無痰不成瘧也。﹝《濟生》﹞瘧痢皆生於脾胃。若脾胃虛而有痰﹐外冒風暑﹐致陰陽紛爭﹐寒熱更作﹐休作有時﹐病名曰瘧云云。由此而知痰者瘧之根。﹝《簡易》﹞凡瘧皆因腹中停蓄黃水﹐惟水不行﹐所以寒熱不歇﹐此瘧家受病之處也。﹝《直指》﹞嚴用和謂胃气不和﹐痰積中脘而成瘧﹐則自內而生病於外也。與《素問》風暑外傷𨿽異﹐然外旣受傷﹐則內气必郁亦生痰﹐此自外而生病於內也。瘧而挾痰﹐誠有之矣﹐其有以無痰不成瘧之一句﹐則失之偏也。﹝《微義》﹞大抵邪气與正气相遇﹐則搏而成寒熱﹐令人痰與宿食結於胃中﹐適與衛气相遇則發﹐次日邪熱得汗气衰故暫止﹐邪熱復熾故復發﹐必宿滯去﹑結痰開﹑正气旺乃痊﹐理可見矣。﹝《六要》﹞傷寒少陽證往來寒熱無定期﹐而瘧病往來寒熱則有定期者﹐以彼止感受無形之邪風﹐風者善行數變﹐故無定期﹔此𨿽亦感無形之邪气﹐然必郁成有形之痰涎﹐畱滯一處﹐與日行之衛气相遇﹐邪正交爭乃作﹐故有定期也。古謂無痰不成瘧以此。夫瘧出於痰滯﹐而痰之滯也﹐豈獨由於風寒﹐一切外感內傷皆能致之﹐故又謂無食不成瘧﹐以食滯成痰也。外感以風寒爲舉隅﹐內傷以食爲舉隅﹐所當推展以求之者也。又推之﹐外感內傷旣能郁熱蓄痰﹐獨不能停濕滯血而爲是證乎﹐此楊仁齋所以有黃水瘀血之論也。﹝《醫碥》﹞

邪著少陽

夫人四體安然﹐外邪得以入而瘧之﹐每伏藏於半表半里﹐入而與陰爭則寒﹐出而與陽爭則熱。半表半里者﹐少陽也。所以寒熱往來﹐亦少陽所主。謂少陽而兼他經之證﹐則有之﹔謂他經而全不涉少陽﹐則不成其爲瘧矣。﹝《法律》﹞少陽乃東方甲木之象﹐故其脈主弦﹐此不但初病之脈乃爾﹐卽久瘧正虛﹐脈不鼓指﹐而弦象亦隱然在內﹐所以仲景云﹕瘧脈自弦。由首及尾﹐脈之屢遷縱不同﹐而弦之一字﹐實貫徹之也。瘧邪之舍於營衛﹐正屬少陽半表半里﹐始之似瘧非瘧﹐與後之經年不解﹐總一少陽主之。蓋瘧發必有寒有熱﹐其寒熱之往來﹐適在少陽所主之界﹐偏陰則多寒﹐偏陽則多熱﹐卽其純熱無寒而爲癉瘧﹑爲溫瘧﹐純寒無熱而爲牡瘧﹐要皆自少陽而造其極偏﹐補偏救敝﹐亦必返還少陽之界﹐陰陽兩協於和而後愈也。施汗吐下之法以治實熱﹐施和溫之法以治虛寒﹐無非欲致其和平耳。瘧邪如傀儡﹐少陽則提傀儡之綫索﹐操縱進退﹐一惟少陽主張﹐寧不恢恢乎遊刃空虛也耶。﹝同上﹞

脈候

諸瘧之脈﹐大約尺寸俱弦﹐或浮數﹐或緊實﹐或緩澀﹐或虛遲﹐或左手濡而右手盛﹐或尺寸盛而關中濡﹐不可定名以爲弦也。總前治法﹐弦數多熱者寒之﹐弦遲多寒者溫之﹐浮弦﹑浮緊﹑浮數﹐其邪在表者可汗﹐弦實﹑沈實﹑數實﹐其邪在裏者可下。﹝《直指》﹞有病久而脈極虛微而無力﹐似乎不弦﹐然而必於虛微之中見弦﹐但不搏手耳﹐細察可見也。﹝《丹溪》﹞若多寒而但有寒者﹐其脈或洪實或滑﹐當作實熱治之﹐若便用桂枝誤也。如或多熱而但有熱者﹐其脈或空虛或微弱﹐當作虛寒治之﹐若便用白虎湯亦誤也。所以欲學人必先問其寒熱﹐或熱多熱少﹐或寒多寒少﹐又診脈以參之﹐百無一失矣。﹝《綱目》﹞弦而緊實者宜下之﹐弦而虛細者宜補之﹐弦而實大者宜吐之﹐遲緩者病自愈﹐久瘧不愈者脈必虛﹐宜養正去邪。﹝《回春》﹞脈宜弦數滑散﹐忌沈細虛微。﹝《慈航》﹞﹝按﹕散字可疑。又初起脈不見﹐見於後脈止歇﹐舉在調停方中治驗﹐並宜參。﹞《脈經》云﹕瘧脈自弦﹐微則爲虛﹐代散則死。﹝《微義》﹞弦如刀刃者死。弦小者生。﹝《玉案》﹞病後脈來微滑而平緩者﹐自愈之兆也。﹝《證治百問》﹞

證狀槪略

此病之始﹐與天行不多別﹐亦頭痛﹐骨肉酸楚﹐手足逆冷﹐口鼻喉舌漧﹐好飲水﹐毛聳。腰脊彊欲反拗﹐小便赤﹐但先寒後熱﹐發作有時﹐可不審察﹐其發作日有準。﹝《外臺》引許仁則﹞瘧疾因外邪客於風府﹝《和劑》作臟腑﹞﹐生冷之物﹐內傷肺胃﹝《和劑》脾胃﹞﹐或先寒後熱﹐或先熱後寒﹐或寒熱獨作﹐或連日發﹐或間日一發﹝《和劑》此下曰﹕或發後三五日再發﹞﹐寒則肢體顫掉﹐熱則舉身如燒﹐頭疼惡心﹐煩渴引飲﹐气息喘急﹐口苦咽漧﹐脊膂酸疼﹐腸鳴腹痛。﹝《雞峯》﹞瘧候何如﹖始而呵欠﹐繼而足冷﹐面色靑黃﹐身體拘急﹐寒栗鼓頷﹐腰脊俱疼﹐寒去未幾﹐內外皆熱﹐頭痛而渴﹐但欲飲冷﹐嘔惡妨滿而不嗜食者﹐其候也。或內伏寒痰﹐寒從背起﹐冷如掌大。﹝《直指》﹞

兆端

有炎暑之時﹐其人卒然厥逆﹐色蒼蒼如死狀。人必駭曰﹕此痧發也。放痧出血﹐以救一時之困﹐數日之後﹐轉而爲瘧。詎知厥逆若死﹐非痧也﹐乃邪盛於經﹐經脈一時不能交接﹐卽瘧之兆端始發也。徒刺其血﹐後必病瘧﹐瘧亦不輕﹐然此瘧乃發於經脈之陽者。更有一時暴厥﹐厥不知人。刺之無血﹐牙關緊急。醫見之﹐不曰急痧﹐卽曰中風入髒。刺指無血﹐則用鋒鍼刺曲池﹑委中﹐以出其血。牙關不開﹐則以銅箸撬齒﹐灌礬水而探吐。時余始蘇﹐精神委頓﹐六脈微虛。一日稍平﹐次日復厥﹐厥而無熱﹐微微有汗。此瘧從陰出﹐不得陽熱之化﹐乃厥瘧也。余於夏日﹐曾治一二﹐其後亦愈。若旣蘇之後﹐投劑不宜﹐亦不能生。此瘧之方起爲然也。﹝《醫學眞傳》﹞瘧脈緩大虛﹐調以甘藥。凡諸瘧而脈不見﹐刺十指間出血﹐血出必已。故初病脈不出者﹐多是气血壅遏所致﹐無用張皇﹐遽投溫補﹐亦致敗事。﹝《讀書記》﹞

發期

或一日一發﹐或間日一發﹐或三日一發。一日一發者易治﹐間日一發者難愈﹐三日一發者尢難愈。﹝《濟生》﹞傷之淺者﹐正气勝邪﹐日與邪敵﹐故一日一作而易愈﹔傷之深者﹐正不勝邪﹐不能日與邪敵﹐必停一二日﹐候正气稍充後與邪爭﹐是以間一日或二日始一作而難愈。﹝《原理》﹞在气則發之早﹐在血則發之晏。淺則日作﹐深則間之。﹝《元戎》﹞在陽分者易治﹐陰分者難治。﹝《丹溪》﹞陽爲日發﹐陰爲夜發。﹝《入門》﹞﹝按﹕此據《明醫雜著》﹞有感病極深﹐邪气必自髒傳出至腑﹐其發無時﹐﹝按﹕《病源》曰﹕若腑臟受邪﹐內外失守﹐邪气妄行﹐所以休作無時也。虞氏或據於此。﹞若發於午之後﹑寅之前者﹐血受病也﹐爲難愈﹐須漸趲早﹐亦佳兆也。﹝《正傳》﹞凡瘧病自陰而漸陽﹐自遲而漸早者﹐由重而輕也﹔自陽而漸陰﹐自早而漸遲﹐由輕而重也。凡感邪極深者﹐其發必遲﹐而多致隔日﹐必使漸早漸近﹐方是佳兆。故治此疾者。春夏爲易﹐秋冬爲難。﹝《景嶽》﹞其始晏而終早者﹐邪气下行極而之上也。是以瘧病欲愈﹐一日反二三發﹐其邪愈淺﹐輒與衛气相搏故也。﹝《醫學續記》﹞

寒熱虛實

瘧𨿽感於陰邪﹐至其病變﹐則有寒有熱﹐人气亦有虛有實﹐最當詳別陰陽虛實而治之。若初起之時﹐熱多寒少﹐煩渴便閉﹐脈洪而數者﹐陽邪之勝也﹐宜以辛涼之劑解其熱。若寒多熱少﹐小便調﹐不渴﹐脈遲而小者﹐陰邪之勝也﹐宜以辛溫之劑散其寒。及發之旣久﹐而便泄腹膨﹐倦怠脈微者﹐此病在陽气﹐惟溫補脾肺﹐則虛寒自退。若二便祕少﹐口漧煩熱者﹐此病在陰血﹐惟滋養腎肝﹐則虛熱自斂。瘧證𨿽多﹐不出虛實寒熱四端﹐要在臨證權宜﹐不可膠於一見。﹝《病機匯論》﹞﹝按﹕此治法不確﹐姑存之。﹞治瘧當辧寒熱﹐寒勝者卽爲陰證﹐熱勝者卽爲陽證﹐蓋有素稟之寒熱﹐有染觸之寒熱。然必其表裏俱有熱邪﹐方是火證。若瘧至則熱﹐瘧止則退﹐而內無煩熱閉結等證﹐則不得以火證論治。﹝《景嶽》﹞至其病變﹐則有爲寒證者﹐有爲熱證者﹐有宜散者﹐有宜斂者﹐有宜溫者﹐有宜淸者﹐其要在標本虛實四字﹐知此四者而因證制宜﹐斯盡善矣。其有云傷暑而認暑爲火者﹐有云脾寒而執以爲寒者﹐皆一偏之見﹐不足憑也。﹝同上﹞

各證通說

《通玄》云﹕瘧病多種﹐各不同形﹐有溫瘧﹐有寒瘧﹐有瘧﹐有勞瘧﹐有鬼瘧﹐此五瘧﹐內應於五臟。溫瘧者﹐先熱而後寒。寒瘧者﹐先寒而後熱。瘧者﹐吐逆嘔宿汁﹐腹中生弦癖。勞瘧者﹐不得用力。鬼瘧﹐不可與飲食。用藥不得同。﹝《醫心》﹞﹝按﹕﹐痰之。﹞瘧之病候﹐經論載之詳矣。先寒後熱﹐名爲寒瘧。先熱後寒﹐名爲溫瘧。但熱無寒﹐名爲癉瘧。但寒無熱﹐名爲牝瘧。是皆發作有時云云。然經止論寒溫癉瘧所受之因﹐而不及牝瘧。又論溫瘧﹑癉瘧所捨之藏﹐而不及寒瘧。意有互見發明處﹐學人究陰陽之盛衰﹐深思以得之云云。以溫瘧得之於冬﹐邪气藏於骨髓﹐則知寒瘧乃得之於夏。邪气客於皮膚腠理之間矣。以癉瘧之气實而不泄﹐且不及於陰﹐則知牝瘧乃气虛而泄﹐且不及於陽矣。是皆不出於陰陽上下交爭﹑虛實更作也。﹝《雞峯》﹞

寒瘧牡瘧

寒瘧臨發時﹐先寒戰動﹐相次發熱﹐便頭痛不可勝﹐忽熱極﹐卽汗出煩渴﹐相次便醒。﹝《事證方後集》引楊子建﹞《三因》云﹕牡瘧無熱﹐則《內經》並無此證﹐惟《金匱要略》云﹕瘧多寒者﹐名日牡瘧﹐蜀漆散主之。亦非曰無熱也。若果全無發熱﹐而止見寒栗﹐此自眞寒陽虛之證耳﹐又安得謂之瘧耶。﹝《景嶽》﹞

溫瘧癉瘧

夫病瘧六七日﹐但見熱者﹐溫瘧矣。﹝《病源論》﹞﹝按﹕此仲景之溫瘧。﹞溫瘧初發﹐渾身大發熱﹐頭痛不可勝忍﹐臨醒時卽寒栗戰動﹐逡巡便醒。癉瘧發作有時﹐熱多寒少﹐忽熱而不寒﹐頭痛不安﹐身上肌肉忽然通身俱黑﹐大腑祕熱﹐小便黃赤。﹝《事證方後集》引楊子建﹞癉瘧一證﹐在《內經》則此以陽藏而病陽證也﹐自與諸瘧不同﹐而治此之法有三。如熱邪內蓄﹐而表邪未未解者﹐則當散以苦涼﹐若熱因邪致﹐表𨿽解而火獨盛者﹐則當淸以苦寒﹐此皆治其有餘也。若邪火𨿽盛﹐而气血已衰﹐眞陰日耗者﹐急宜壯水固元。若但知瀉火﹐則陰日以亡﹐必致不救。﹝《景嶽》﹞

暑瘧

暑瘧﹐其人面垢口渴﹐𨿽熱已退後﹐無事之時﹐亦常有汗﹐宜養胃湯一帖﹐香薷飲一帖﹐和勻作二服。渴甚汗出多者﹐加味香薷飲﹐間進辰砂五苓散。不問已發未發﹐其人嘔吐﹐痰食俱出﹐宜多進二陳湯﹐每服加艸果半錢。又恐伏暑蘊結爲痰﹐宜消暑丸。﹝《要訣》﹞本縣二尹﹐北人形長魁偉﹐年逾四十﹐六月舟中受熱﹐病瘧寒少熱多﹐頭疼躁渴汗多﹐醫用七保飲治之不愈。予診其脈﹐浮濡而快略弦﹐曰﹕此暑瘧也。以白虎湯加人參三錢煎服﹐十餘帖而瘧止。﹝《石山》﹞

痰瘧

痰實瘧者﹐謂患人胸膈先有停痰結實﹐因成瘧病﹐則令人心下脹滿﹐气逆煩嘔也。﹝《病源論》﹞《衛州書》云﹕瘧﹐寒多熱少者﹐痰瘧。熱少而脈浮﹐則痰無疑矣﹐可吐之也。若脈遲微者﹐惡寒瘧耳﹐宜柴胡桂姜湯。﹝《雞峯》﹞﹝按﹕《幼幼》同﹞《全生指迷論》﹕大人小兒瘧疾﹐若寒從背起﹐冷大如手﹐不甚戰栗﹐似欲發熱而汗出﹐或卽頭痛﹐嘔吐時作﹐其脈遲小﹐此由脾胃素弱﹐因气寒而收聚﹐水谷不能克化﹐變而成痰﹐伏痰在內﹐陰上乘陽﹐陽爲陰所乘﹐所以作寒﹐逼而成汗。﹝《幼幼》﹞痰瘧﹐發作有時﹐熱多寒少﹐頭痛不可勝忍﹐角並胸前肌肉跳起﹐食才入口﹐卽便吐出﹐面色帶赤。﹝《事證方後集》引楊子建﹞痰瘧者﹐瘧之兼證也﹐或先畱飲感邪﹐或感邪而聚飲﹐气郁而津不行﹐則邪痰交結而不散﹐痰由邪甚﹐邪爲痰畱﹐痰畱不泄﹐則病亦屢發不已﹐故有用劫痰截法而愈者。﹝《醫級》﹞有人病瘧月餘日﹐又以藥吐下之﹐气遂弱﹐疾來愈﹐觀其病與脈﹐乃夏傷暑﹐秋又傷風﹐乃與柴胡湯一劑安。後又飲食不節﹐寒熱復作﹐此蓋前以傷暑﹐今以飲食不謹﹐遂致吐逆不食﹐脇下牽急而痛﹐寒熱無時﹐病名痰瘧﹐以十棗湯一服﹐下痰水數升﹐明日又與理中散二錢遂愈。﹝《本艸衍義》﹞

食瘧

《全生指迷論》﹕若寒熱如瘧﹐不以時度﹐腹滿膨亨﹐起則頭暈﹐大便不通﹐或時腹痛﹐胸膈痞悶﹐此由宿谷停畱不化﹐結於腸間﹐气道不舒﹐陰陽交亂﹐宜備急丸。﹝《幼幼》﹞脾瘧﹐寒熱不定﹐非時發作﹐肌肉黃瘦﹐喫食減少﹐大腑不調﹐心中常如戰栗﹐頻頻腹痛。﹝《事證方後集》引楊子建﹞食瘧﹐乃是飲食傷脾得之﹐或瘧已成而猶不忌口﹝按﹕此本於《三因》﹞﹐或寒熱正作時喫食﹐其人噫气吞酸﹐胸膈不利﹐宜生料平胃散﹐每服加艸果半錢﹐砂仁半錢﹐仍佐以紅丸子﹑七香丸。﹝《要訣》﹞食瘧者﹐瘧之兼證也﹐由彊食過飽﹐致經脈之气壅﹐不得暢達﹐故纏綿不已。﹝《醫級》﹞至若胃瘧﹐旣云飲食﹝按﹕此《三因》之言﹞﹐則明是內傷﹐且凡先因於瘧而後滯於食者有之﹐未有不因外邪而單有食瘧者也。﹝《景嶽》﹞

久瘧

夫瘧皆由傷暑及傷風所爲﹐熱盛之時﹐發汗吐下過度﹐腑臟空虛﹐榮衛傷損﹐邪气伏藏﹐所以引日不瘥﹐仍故休作也。夫瘧歲歲發﹐至三歲發﹐連月發不解﹐脇下有痞﹐治之不得攻其痞﹐但得虛其津液﹐先其時發其汗﹐服湯已﹐先小寒者﹐引衣自溫覆﹐汗出小便自引利﹐卽愈也。﹝《病源論》﹞﹝按﹕瘧歲歲發以下﹐《外臺》引張仲景《傷寒論》﹞連月作連日﹐無「自引」二字﹐卽愈下有「瘧者病患形瘦皮上必粟起」十一字。﹞久瘧不愈﹐必有畱滯﹐須加鱉甲消之。如無畱滯﹐只宜補益。﹝《醫通》﹞

瘧母

彌年閱歲﹐經吐汗下﹐榮衛虧損﹐邪气伏藏﹐脇間結爲癖﹐謂之瘧母。此證未可直攻﹐急作烏頭七棗湯以扶其裏﹐俟其內气已充﹐繼以經效瘧丹或消癖丸下之取愈。﹝《直指》﹞﹝按﹕擬方不確﹐姑存之。﹞瘧母必用毒藥消之﹐行气消堅爲主。﹝《丹溪新法》﹞久瘧經年累月﹐名曰瘧母﹐又名勞瘧﹐不宜十分攻之﹐所謂久瘧不治者是也。進四獸飲﹐間山甲丸。﹝《要訣》﹞﹝按﹕《類方》山甲湯﹐用山甲﹑木鱉子﹐細末﹐酒服二錢。﹞凡瘧經年不瘥﹐謂之老瘧﹝按﹕此出《三因》﹞必有痰水瘀血﹐結成痞塊﹐藏於腹脇﹐作脹且痛﹐乃瘧母也。𨿽內虛者﹐非檳榔﹑常山﹐決不能除﹐但須制熟﹐則不損胃﹐老瘧丸是也。﹝方見托邪方中﹞血虛者﹐鱉甲丸﹝按﹕系丹溪治瘧母方﹞。體盛有水癖者﹐暫用芫花丸﹐仍須以補脾化痰湯藥輔之﹐老瘧飲﹝按﹕此方今不取﹞﹐宜量气血虛實加減。﹝《入門》﹞瘧母﹐治之失宜﹐榮衛虧損﹐邪伏肝經﹐脇下有塊﹐此證當以補虛爲主﹐每見急於攻塊者﹐多致不救。﹝六君子湯加木香﹑肉桂﹑蓬術﹑鱉甲﹞﹝《必讀》﹞瘧母者﹐頑痰挾血食而結爲瘕﹐鱉甲煎丸﹐或小柴胡加鱉甲﹑蓬術﹑桃仁﹐俱用醋制﹐其鱉甲用栗灰湯煮糜爛﹐入藥尢效﹐此《金匱》法也。病气俱實者﹐瘧母丸。虛人久瘧﹐時止時發﹐芎歸鱉甲飲。不應﹐脾虛也﹐急用補中益气加鱉甲。少食痞悶﹐胃虛也﹐四獸飲加鱉甲﹑當歸﹑蓬術﹑肉桂。虛人瘧母﹐必用補益﹐蓋緣治之失宜﹐邪伏肝經而脇下有塊﹐仍寒熱時作﹐不可以癖積治之﹐每見急於攻塊者﹐多致不救。﹝《醫通》﹞

勞瘧

凡瘧積久不瘥者﹐則表裏俱虛﹐客邪未散﹐眞气不復﹐故疾𨿽暫間﹐小勞便發。﹝《病源論》﹞其寒熱不止﹐食飲漸少﹐肌膚羸瘦﹐顏色萎黃﹐四肢無力﹐故名勞瘧也。﹝《聖惠》﹞勞瘧法當調養气血﹐川芎﹑當歸﹑官桂﹑芍藥輩﹐所不可無。﹝《直指》﹞若成勞瘧者﹐宜以秦艽鱉甲散﹐只用姜錢﹑烏梅煎服效﹐亦可灸膏肓二穴﹐四花六穴尢佳。﹝《管見良方》﹞有勞瘧者﹐經年不瘥﹐瘧𨿽小愈﹐微勞不任﹐又復發作也。此脾虛證﹐宜用補中益气湯﹐合小建中湯﹐合鱉甲治之。﹝《保命歌括》﹞瘧勞﹐或素有弱癥而又患瘧﹐以至舊病更深﹐或因瘧煎熬﹐日久頓憊﹐精神衰耗﹐內熱不淸﹐肌肉消削﹐漸至往來潮熱﹐致成癆瘵﹐急宜察其何經受病﹐以補益調理之。﹝《尊生書》﹞

嘔吐胸滿

其人素嘔而發瘧﹐愼勿用常山。萬一嘔不止而熱不退﹐卻用眞料小柴胡湯﹐多加生薑主治。其或嘔吐大作而又發熱﹐且先與治瘧生熟飲﹐嘔定以小柴胡湯繼之。﹝《直指》﹞﹝按﹕生熟飲用艸果﹑肉蔻﹑濃朴﹑姜﹑甘﹑棗﹑梅。﹞渴欲水漿﹐藥入輒吐﹐人參煎湯效。﹝同上﹞瘧疾每發﹐嘔吐不止﹐以鹽湯探之﹐吐出積痰爲佳。嘔定﹐投淸中導滯藥。﹝《六要》﹞大凡寒熱乍已之時﹐胸中滿悶不退﹐皆痰涎之故也。﹝《沙篆》﹞

瘧疫兼證

瘧疾二三發或七八發後﹐忽然晝夜發熱﹐煩渴不惡寒﹐舌上胎刺﹐心腹痞滿﹐飲食不進﹐下證漸具﹐此溫疫者﹐瘧疾隱也﹐以疫法治之。溫疫晝夜純熱﹐心腹痞滿﹐飲食不進﹐下後脈靜身涼﹐或間日或每日﹐時惡寒而後發熱如期者﹐此溫疫解﹐瘧邪未盡也﹐以瘧法治之。﹝《溫疫論》﹞凡瘧者寒熱如期而發﹐余時脈靜身涼﹐此常瘧也﹐以瘧法治之。設傳胃者﹐必現裏證﹐名爲溫瘧﹝按﹕此溫﹐溫疫之溫﹞﹐以疫法治者生﹐以瘧法治者死。裏證者﹐下證也﹐下後裏證除﹐寒熱獨存者﹐是溫疫減﹐瘧證在也。瘧邪來去者宜疏﹐邪去而瘧勢在者宜截﹐瘧勢在而挾虛者宜補。疏以淸脾次﹐截以不二飲﹐補以四君子。﹝同上﹞

瘧痢兼證瘧後痢

﹝互見滯下門﹞凡治瘧疾﹑瀉痢並作合潮者﹐非時邪疫之气﹐流運之所變致也。《內經》云﹕春傷於風﹐夏生飧泄﹔夏傷於暑﹐秋必病瘧。須傷寒溫瘧流變法中加減四逆湯主之﹝按﹕其方卽四逆散﹐每服五錢﹐水二盞﹐粟米一撚﹐同煎至一盞﹐去滓溫服﹞。協熱利不止﹐《活人》方中﹐葛根黃芩黃連湯。若同雜病治痢之方﹐熱藥治之﹐反致夭殃﹐傷人甚眾。﹝《端效方》﹞瘧痢者﹐瘧久不瘥﹐寒熱邪气內傳腸胃也。其病寒熱往來﹐痢下膿血﹐赤白相雜﹐腸中切痛﹐隨其陰陽而治之。﹝《聖濟》﹞﹝按﹕《外臺》引《備急》論瘧瘴後發痢﹐宜並參。﹞瘧後之痢從虛治﹐故用補脾胃爲主﹐佐治痢藥。﹝《統旨》﹞若其人不甚虛﹐痢重瘧輕﹐還當以痢治。﹝《大還》﹞或瘧後痢﹐痢後瘧﹐或瘧痢並作﹐俱以柴苓湯﹑六和湯﹑淸脾飲加減分利。虛者補脾和血﹐三白湯加黃連﹑木香﹑當歸﹑砂仁﹐或四獸飲﹑補中益气湯。﹝《入門》﹞若瘧後變癥﹐惟痢最爲危急﹐而其變痢之由﹐有因暑邪太盛﹐解散不早﹐卽或解散﹐不能通暢﹐以至陷入於裏﹐變而爲痢者﹐急用表裏分消之法以治之﹐連進大劑﹐以痢愈爲度﹐痢愈瘧亦止﹐卽不止。其發亦輕﹐仍隨經隨證施治。有因誤下﹐邪气陷於內﹐變而爲痢者﹐則必兼腹滿腫脹﹑嘔惡不思食等證﹐法宜逐邪去滯以培土﹐亦以痢愈爲度。此二因者﹐証之最急﹐治之之藥﹐必宜大劑﹐若膽小﹐𨿽用藥不謬﹐終不去病﹐以至遷延不救。﹝《尊生書》﹞

變成諸證

﹝不治證﹞若瘧之變病﹐總由攻消太過﹐三焦內虛﹐或脹滿﹐或浮腫﹐或泄瀉﹐或咳嗽﹐病𨿽有變﹐更當溫其中土﹐助其三焦。若脹滿者消之﹐浮腫者散之﹐泄瀉者通之﹐咳嗽者淸之﹐一時暫松﹐不能全愈﹐耽延時日﹐斷未有不斃者也。﹝《醫學眞傳》﹞凡瘧後大汗出者﹐乃榮血不足之候﹐以人參養榮湯主之。﹝《醫鑑》﹞誤下則邪气陷於內﹐變爲滯下﹐或腹滿腫脹﹐嘔惡不思食。﹝《本艸經疏》﹞久瘧不食﹐吐瀉致腫脹者﹐不治。﹝《活人心統》﹞瘧愈之後﹐陰陽兩虛﹐夢遺咳嗽﹐不善保養﹐遂成癆瘵。﹝《諸證辧疑》﹞

不治癥

瘧母日久成癆瘵。﹝《識病捷法》﹞

類證

外有傷寒往來寒熱如瘧﹐勞病往來寒熱亦如瘧﹐謂之如瘧﹐非眞瘧也。然傷寒寒熱如瘧﹐初必惡風寒發熱﹐頭痛體疼﹐自太陽經而來﹔勞病寒熱如瘧﹐初必五心發煩熱﹐勞倦咳嗽﹐久乃成寒熱﹐與正瘧自不同。諸病皆有寒熱﹐如失血痰飲﹐瘕積聚﹐小腸气﹐風寒暑濕﹐食傷發勞﹐勞瘵香港腳瘡毒﹐已各見本門﹐其餘不能盡舉﹐應有不如發瘧之傳爲寒熱者﹐須問其元有何病而生寒熱﹐則隨病施治。寒熱發作有期者﹐瘧也﹔無期者﹐諸病也。亦有非瘧非勞等疾而自成寒熱﹐乃是痰飲爲之﹐不可不審﹐去痰行飲則愈。﹝《要訣》﹞外有陰虛證﹐每日午後惡寒發熱﹐至晚亦得微汗而解﹝《入門》曰﹕宜加味逍遙散加地骨皮﹐若誤用瘧藥必死﹞﹐脈必虛濡而數﹐且瘧脈弦而虛脈不大弦爲辧耳。﹝《正傳》﹞

治法總說

瘧疾寒熱相等﹐及先熱後寒者﹐俱宜與小柴胡湯。先寒後熱者﹐小柴胡加桂湯。有汗多煩渴﹐小便赤澀﹐素有瘴气﹐及不伏水上﹐嘔吐甚者﹐可服五苓散﹝《管見良方》辰砂五苓散﹞。脈小緊﹐寒熱嘔吐﹐間日頻日﹐發作無時﹐大便祕者﹐可服大柴胡湯下之。﹝《活人》﹞調胃气﹐和痰水﹐分陰陽﹐行三焦﹐是又治法之綱領也。﹝《直指》﹞﹝宜參脈候﹞治瘧之法﹐多用恆山﹐然本無定方。但欲收斂之﹐則佐以烏梅﹔欲發散之﹐則助以桂枝。欲去積气﹐則兼用靑皮﹑莪術﹔欲去痰飲﹐則或用半夏﹑檳榔。祛熱﹐則更用秦艽﹑甘艸﹔去寒﹐則兼使艸果﹑漧薑。以熱屬心者﹐誘之以茯苓﹑茯神﹔以寒屬脾者﹐引之以砂糖蜂糖云云。又瘧藥多是一冷一熱﹐半熟半生﹐分利陰陽之義也。﹝《澹寮》﹞治療之法﹐當先發散寒邪﹐不可驟用截補之藥。若截早則補住邪气﹐其證變異﹐不能卽愈﹐致成癆瘵者有之。發散之藥﹐熱多宜小柴胡湯﹑參蘇飲﹑淸脾湯之類﹐寒多者宜養胃湯﹑四獸飲。發散不退﹐然後以常山飲﹑勝金丸截之。截而不愈﹐久則脾气虛敗﹐惟宜多進養脾驅痰之藥﹐脾气一盛﹐自然平復。﹝《大成》﹞初發之際﹐病勢正熾﹐一二發間﹐未宜遽截﹐不問寒熱多少﹐且以養胃湯﹑柴平散﹑淸脾飲﹑艸果飲選用。待四五發後﹐便應截住﹐否則發得气虛﹐病邪愈深而難愈﹐卽於淸脾飲加常山。世有砒丹等截藥﹐大毒不可輕用。若气虛者﹐𨿽截不效﹐愈截愈虛﹐遂成重疾﹐戒之﹗必先與參術一二帖﹐托住其气﹐不使下陷﹐後用他藥。﹝《統旨》﹞﹝按﹕此系錯湊《要訣》及《丹溪》﹞瘧疾初宜發散﹐用汗解之藥一二劑。次宜和解﹐用淸熱之藥一二劑。然後發至四五次﹐方可行截。﹝《繩墨》﹞形壯色澤者﹐病在气分﹐則通經開郁以取汗。色稍夭者﹐則補虛取汗。挾痰者﹐先實其胃﹐一二日方服劫藥。形弱色枯﹐則不取汗﹐亦不可劫﹐補養以通經調之。形壯而色紫黑﹐病在血分﹐則開其澀滯。色枯者﹐補血調气。此其常也。至若取汗而不得汗﹐理血而血不開﹐非更求藥切中病情﹐直造邪所著處﹐安能愈乎。﹝《推求師意》﹞

南北異治

東南濱海﹐海風無常﹐所食魚鹽﹐人多停食﹐故風瘧﹑食瘧所由以盛﹐烏頭﹑艸果﹑陳皮﹑半夏施得其宜。西北髙曠﹐隆冬則水冰地裂﹐盛夏則爍石流金﹐人多中寒伏暑﹐故多暑瘧﹑寒瘧﹐柴胡﹑恆山故應合用。東南西北﹐往來其間﹐病在未分之際﹐可與藿香正气散﹑艸果飲﹐是猶養胃例也。﹝《永類》﹞﹝按﹕《微義》論南人脾寒爲瘧之理﹐文繁不錄。﹞

和解爲主

久病新病皆用柴胡﹐但久病用少﹐新病用多﹐以瘧乃少陽經之病居多﹐而柴胡又少陽經之引藥﹐且治寒熱有功也。﹝《醫鏡》﹞瘧邪外不在皮膚﹐內不在臟腑﹐是以汗之而不從外泄﹐下之而不從裏出也。﹝《醫學續記》﹞

汗吐下

將療之方﹐吐下爲本﹐人有彊羸﹐病有輕重﹐自須臨時斟酌﹐不可一槪言之。﹝《外臺》引許仁則﹞凡古人治瘧之法﹐若其久而汗多﹐腠理開泄﹐陽不能固者﹐必補斂之﹔無汗則腠理致密﹐邪不能解﹐必發散之。故曰有汗者要無汗﹐扶正爲主﹔無汗者要有汗﹐散邪爲主﹝按﹕此丹溪言﹞。此大法也。﹝《景嶽》﹞惟其取汗﹐若得汗而體虛﹐又須重用補劑以助之﹐俟汗出通身﹐下過委中﹐方是佳兆。仍教以淡食飲﹐省出入﹐避風就溫﹐遠去帷簿﹐謹密調養﹐無有不安。﹝《格致餘論》﹞凡治瘧﹐不求邪之所在﹐輒行大汗大下﹐傷人正气者﹐醫之罪也。瘧邪在於半表半里﹐故有寒有熱﹐若大汗以傷其表﹐大下以傷其裏﹐是藥反增瘧矣。倘瘧邪伏而未盡﹐藥過再發﹐更將何法以處之。﹝《法律》﹞凡用吐法﹐妄施惡劣之藥﹐並各種丸藥﹐傷人臟腑者﹐醫之罪也。吐法止可用淸芬之气﹐透入經絡﹐引出瘧邪﹐如酒浸常山不用火煎之類。其膽礬﹑信石等丸﹐吞入腹中﹐粘著不行﹐攪亂腸胃臟腑﹐究竟無益﹐戒之戒之。﹝同上﹞

治必助正

瘧之爲病﹐邪正分爭﹐往來不已﹐有戰之義也。治之必先助其正气﹐或急去其邪气﹐蓋正旺則邪自解﹐邪去則正亦安也。今有人體虛患瘧﹐不數日而作漸晏﹐勢漸衰﹐神气反昏而不可救﹐非正虛而邪陷之故歟。﹝《醫學續記》﹞

常山用否

﹝大黃爲佐﹞疾多因中脘有飲﹐用常山作效者﹐以其能吐之。﹝《易簡》﹞蓋瘧家多蓄黃水﹐常山爲能破其癖而下其水也。﹝《直指》﹞瘧家多蓄痰涎黃水﹐常山爲能吐之利之﹐是固然爾﹔其有純熱發瘧﹐或蘊熱內實之證﹐投以常山﹐大便點滴而下﹐似泄不泄﹐須用北大黃爲佐﹐大泄數行﹐然後獲愈。或曰﹕巴豆丸子相根據而行﹐亦能泄也。是又不然﹐巴豆在於下積﹐苟欲蕩滌血熱﹐不可以無大黃。﹝同上﹞如虛弱人﹐切戒常山﹐恐成吐傷胃气。﹝《如宜》﹞常山﹑蜀漆﹐有劫痰截瘧之功﹐須在表邪發散之後﹐或瘧發七次之後﹐用之無害。若用之早﹐必致閉邪﹐成膨脹者恆有之。﹝《匯言》引方龍潭﹞瘧病虛寒久﹐用參﹑術﹑姜﹑桂總不能愈者﹐參﹑術﹑姜﹑桂之內﹐須加常山﹐更須加穿山甲﹐使經絡疏通﹐瘧邪外出﹐未有不愈者也。﹝《醫學眞傳》﹞常山﹑蜀漆﹐生用則上行必吐﹐酒蒸炒熟用則气稍緩﹐少用亦不致吐也。得甘艸則吐﹐得大黃則利。﹝《本艸綱目》﹞常山治瘧﹐是其本性。𨿽善吐人﹐亦有蒸制得法而不吐者﹐瘧更易愈﹐其功不在吐痰明矣。亦非吐水之劑﹐但能敗胃耳。﹝《準繩》﹞若病不甚而用常山﹐不取其吐利﹐當以醋久炒之﹐𨿽用一二錢﹐毫不吐也。近有愚者﹐畏之如螫﹐蓋因未明常山之性耳。﹝《沙篆》﹞

逐水當兼行血

水卽水飲也﹐血卽瘀血也﹐惟水飲所以作寒熱﹐惟瘀血所以增寒熱。常山逐水利飲固也﹐苟無行血藥品佐助其間﹐何以收十全之效耶。繼自今瘧家或衄血﹐或唾血﹐或大便血絲﹐或月候適來適去﹐皆是血證﹐當以常山﹑艸果﹑檳榔﹑靑皮﹑烏梅﹑甘艸作劑﹐於內加五靈脂﹑桃仁爲佐﹐入生薑﹑濃蜜同煎以主治之。﹝《直指》﹞

截瘧法則

﹝互見治法總說﹞凡瘧須是發作三五次後﹐卻截之爲妙。﹝《澹寮》﹞﹝按﹕朱氏曰﹕初患瘧疾﹐未上十次者﹐不可便截。此說難從。﹞發至四五次﹐方可行截﹝按﹕此本《要訣》﹞﹐不然截之太早﹐則腹中作脹﹐飲食難用﹐寒熱固𨿽微小﹐乍往乍來﹐不能盡絕﹐此是截之早也。設或初發一次﹐就行截者﹐寒熱不能發越﹐邪气不能屈伸﹐痰涎妄攻於上﹐吐之不出。咽之不下﹐气急喘盛﹐昏不知人﹐悶亂而死。﹝《繩墨》﹞四五發之後﹐便宜截而除之﹝按﹕《醫統》曰﹕凡瘧數作之後﹐發散和解了﹐便宜截之﹞﹐遷延日久﹐中气大傷﹐病邪轉深﹐卒難取效。﹝《六要》﹞若用截藥吐出黃膠水者﹐瘧自愈也。不可一二日早截﹐早則邪气閉塞而成壞癥﹔又不可遲截﹐遲則元气衰憊而成虛怯。當在三四日就截爲好。﹝《回春》﹞﹝按﹕《慈航》曰﹕須待發之勢緩﹐然後可截也。﹞每日如期而至﹐名曰瘧信﹐此當原癥發散﹐未可直攻﹐未可截也。或前或後﹐此正气漸旺﹐邪將不容﹐名曰瘧衰﹐方可截之。﹝《心醫集》﹞久病者﹐不可直截﹐必用一補一截。﹝《丹溪》﹞人虛弱者﹐截補兼用也。人壯盛者﹐宜單截也。﹝《回春》﹞凡截瘧之法﹐方固不少﹐然亦無必效之方。若以愚見﹐並及治驗﹐則未嘗借於截也。蓋有邪者去邪則愈﹐若散邪旣透﹐解表已過﹐則但收拾元气﹐而气復卽愈﹐惟能於邪正之間﹐得其攻補之宜﹐則無不自愈﹐此截之最善者也。至於截瘧諸方﹐𨿽不可執﹐亦不可無。第有效於此而不效於彼者﹐亦以人之气血陰陽各有不同故耳。故凡用截藥者﹐亦當察人之彊弱而酌以用之﹐庶乎得效。然亦惟輕者易截﹐而重者不易截也。﹝《景嶽》﹞

服藥節度

經曰﹕無刺之熱﹐無刺渾渾之脈﹐無刺漉漉之汗。爲其病逆﹐未可治也。知此則病方來與正作與將過﹐皆不可治﹐以反傷眞气﹐不可不知。﹝《三因》﹞服藥可於未發前﹐連進數服﹝按﹕《醫說》引《類編》曰﹕凡病臨發日﹐逐杯並服﹐無不神效﹞。正發時﹐不可與之﹐恐傷胃气。﹝《續易簡方》﹞大抵瘧之初得﹐三數日間﹐如火燎原﹐不可向邇﹐波濤洶湧﹐未易回瀾﹐當候其稍定而圖之﹐經所謂其盛者可待衰而已。瘧方來與正發及將解﹐不可投藥﹐耗其眞气。投藥當於未發以前﹐兩時之先﹐或遇發日淩晨﹐空心與之。﹝《直指》﹞﹝按﹕《證治提綱》此下又曰﹕否則藥病交爭﹐轉爲深害。﹞凡用鍼藥﹐必於瘧未發之前二時﹐或於瘧退之後﹐其气和而治之﹐病易愈矣。﹝《保命歌括》﹞予近治瘧﹐每迎其銳而擊之﹐最捷最效﹐是可見古法之有不必泥者。﹝《景嶽》﹞

住後禁補

瘧疾住後﹐不可服補藥﹐補之必再作。﹝《醫說》﹞病有不可補者﹐一曰瘧疾﹐二曰狂疾﹐三曰水气﹐四曰香港腳。此四疾治得稍愈﹐切不可服暖藥以峻補之。如平平補藥﹐亦須於本病上有益乃可。﹝同上引《醫余》﹞

愈後調理

瘧愈後調理﹐宜生料平胃散﹐每服加人參﹑茯苓各半錢﹐或用四君子湯加陳皮一錢半﹐卽異功散。﹝《要訣》﹞

淸解諸方

﹝附兼補方﹞淸脾湯﹐治癉瘧﹐脈來弦數﹐但熱不寒﹐或熱多寒少﹐膈滿能食﹐口苦舌漧﹐心煩渴引水﹐小便黃赤﹐大腑不利。靑皮﹝去白﹞濃朴﹝姜制炒﹞白術艸果仁柴胡﹝去蘆﹞茯苓﹝去皮﹞半夏﹝湯泡七次﹞黃芩甘艸﹝炙各等分﹞上咀﹐每服四錢﹐水一盞半﹐姜五片﹐煎至七分﹐去滓溫服﹐不拘時候。﹝《濟生》﹞《粹言》於本方加檳榔。《活法》祕方露星飲﹐治久瘧成勞﹐於本方去靑皮﹑濃朴﹑艸果。加檳榔﹑恆山﹑秦艽﹑桂﹐酒水各半盞﹐露星一宿﹐次早溫去滓服。小柴胡湯與五苓散合和﹐名柴苓湯﹐治傷風傷暑瘧大效。每服姜三片﹐麥門冬二十粒去心﹐地骨皮少許﹐煎溫服。﹝《得效》﹞柴平湯﹐瘧發時一身盡痛﹐手足沈重﹐寒多熱少﹐脈濡者﹐名曰濕瘧﹐此方主之。﹝《醫方考》﹞﹝卽小柴胡合平胃散﹞瘧病宜分晝發夜發﹑寒熱多少和解之。和解之方﹐以小柴胡湯﹑二陳湯二方相合爲主。﹝《保命歌括》﹞

截瘧妙方

柴胡﹝去蘆五錢﹞眞廣陳皮﹝泡刮去白曬漧三錢﹞甘艸﹝五分﹞水二碗﹐煎一碗﹐臨發日五更空心溫服。已發時不可服。此方初發二三次﹐元气實者﹐用之必效。患瘧已久﹐或元气虛弱者﹐用之未必效﹐須用淸補湯。﹝《活幼心法》﹞﹝淸補湯見後﹞瘧大渴大熱之甚﹐小柴胡湯去半夏﹐加知母﹑麥門冬﹑黃連。﹝《丹溪》﹞江應宿治李祠部眞陽﹐傷寒變瘧﹐大渴大熱﹐煩躁引飲。都城醫投六君加靑皮﹑濃朴﹑檳榔﹑艸果﹐十餘日不效。召予診視﹐六脈洪數微弦﹐與小柴胡去半夏﹐加白虎湯﹐一劑而渴止﹐再劑熱退而愈。﹝《類按》﹞小柴胡加常山湯﹝凡瘧癥三發之後﹐皆可服﹐天明時一服﹐瘧未發前一時一服﹐神效﹞﹐卽小柴胡湯加常山三錢生用不炒﹝如服後欲吐者﹐卽以手指探吐﹐痰吐盡則愈﹞。﹝《時方歌括》﹞崔氏療瘧會稽賴公常山方。常山﹝三兩﹞石膏﹝八兩碎綿裹﹞甘竹葉﹝一把切﹞糯米﹝一百粒﹞上四味切﹐以水八升﹐明旦欲服﹐今晚漬於銅器中﹐露置星月下髙淨處﹐向明取藥﹐於病患房門前。於銅器裏緩火煎取三升﹐分三服﹐臨發又一服。若卽定﹐不須後服。﹝《外臺》﹞延年療溫瘧壯熱不能食﹐知母鱉甲湯方。知母鱉甲﹝炙﹞地骨皮﹝各三兩﹞常山﹝二兩﹞竹葉﹝切一升﹞石膏﹝四兩碎﹞上六味切﹐以水七升﹐煮取二升五合﹐去滓分三服。﹝同上﹞鱉甲白術散﹐治久瘧﹐寒熱相等﹐汗多﹐腰脊重痛。鱉甲﹝醋炙﹞常山白芍藥柴胡﹝去苗各一兩﹞白術﹝二兩﹞牡蠣﹝半兩火﹞上件咀﹐每服五錢﹐水二盞﹐生薑五片﹐煎至一盞﹐去滓溫服﹐不拘時候。﹝《楊氏》﹞靑蒿散﹐治瘧疾。甘艸秦艽柴胡艸果子靑皮常山檳榔靑蒿子﹝各等分﹞桃柳枝﹝各七寸﹞上以常山﹑秦艽﹑柴胡﹑艸果子﹑靑皮﹑甘艸爲末﹐每服用水一盞半﹐入桃柳枝﹑靑蒿子﹐加烏梅一枚﹐煎八分放冷一服﹐半夜一服﹐只是預先一夜一服。﹝《朱氏》﹞﹝按﹕此系《聖濟》治瘧祛勞湯之變﹐彼有鱉甲等﹐然此方爲優。﹞《全生指迷論》曰﹕若其人翕翕如熱﹐淅淅如寒﹐無有時度﹐支節如解﹐手足酸疼﹐頭目昏運﹐此由榮衛虛弱﹐外爲風邪相乘﹐搏於陽則發熱﹐搏於陰則發寒﹐又不治成勞气﹐宜荊芥散。荊芥穗人參白術當歸﹝切洗焙﹞黃芍藥桂﹝去皮各一兩﹞柴胡﹝去苗二兩﹞甘艸﹝炙半兩﹞上爲粗末﹐每服五錢﹐水二盞﹐煎至一盞﹐去滓溫服。﹝《幼幼》﹞加味四君子湯﹐治久瘧熱多寒少不止。﹝《蘭室》﹞﹝卽四君子湯加柴胡﹑薄荷﹑黃芩各等分。﹞補陽消瘧丹﹐瘧疾本是常癥﹐只可以平常消導而發散之﹐今忽爲下利等癥﹐則變輕爲重﹐欲發汗則身已亡陰﹐欲祛邪則下已便物﹐顧上則慮下﹐顧下則礙上﹐倘仍以常法治之。奏功實少﹐今用人參一兩﹐鱉甲一兩﹐白術三兩﹐茯苓一兩﹐當歸一兩﹐白芍三兩﹐柴胡一錢﹐枳殼一錢﹐檳榔一錢﹐水煎服。﹝《石室祕》﹞

潰邪諸方

﹝按﹕此諸方除初二首外﹐多系截瘧之治﹐但截瘧更有用柴胡﹑用吐法﹑用大黃﹑用人參﹑用附子等諸劑﹐今散列各類﹐臨處之際﹐宜參互適用。﹞淸脾湯﹐治胃瘧發作有時。﹝按﹕此原載瘧疾證候﹐今不錄。﹞濃朴﹝四兩姜制炒﹞烏梅﹝打去仁﹞半夏﹝湯去滑﹞靑皮良姜﹝各二兩﹞艸果﹝去皮一兩﹞甘艸﹝炙半兩﹞上爲銼散﹐每服四錢﹐水二盞﹐姜三片﹐棗一枚﹐煎七分去滓﹐未發前並三服﹐忌生冷油膩時果。此藥溫脾化痰﹐治胸膈痞悶﹐心腹脹滿﹐噫醋吞酸﹐自可常服。﹝《三因》﹞﹝《得效》名小淸脾湯。﹞達原飲﹐治疫瘧﹐壯熱多汗而渴。黃芩﹝一錢五分﹞甘艸﹝炙一錢﹞白芍﹝一錢﹞知母﹝二錢﹞濃朴﹝一錢﹞檳榔﹝二錢﹞艸果﹝一錢﹞生薑﹝七片﹞大棗﹝一枚擘﹞水煎﹐發前熱服﹐溫覆取微汗。余嘗以此治疫瘧﹑時瘧﹐靡不應手獲效﹐總借以分解中外寒熱諸邪之力耳。﹝《醫通》﹞《救急》敕賜長孫祥極效常山散方。常山﹝八分﹞橘皮﹝六分﹞牡蠣﹝四分熬﹞桂心﹝二分﹞上四味﹐搗篩爲散﹐發日平旦﹐酒服一方寸匕﹐臨發又一匕﹐發後又一匕。一日不得洗手面﹐七日忌食雜物﹐惟藥用酒得﹐餘皆斷﹐或吐或不吐皆瘥﹐忌生蔥生菜。﹝《外臺》﹞﹝按﹕此牡蠣湯變方。﹞勝金丸﹐治一切瘧病﹐發作有時。檳榔﹝四兩﹞常山﹝酒浸蒸焙一斤﹞上爲末﹐水麵糊爲丸﹐梧桐子大﹐每服三十丸﹐於發前一日晚﹐臨臥用冷酒吞下便睡﹐不得喫熱物茶湯之類﹐至四更盡﹐再用冷酒吞下十五丸﹐忌食一切熱羹湯粥食﹐午間可食溫粥﹐至晚方可食熱﹐忌一切生冷魚鮏等物。﹝《和劑》﹞﹝《本艸綱目》引《集簡方》二聖丸﹐治諸瘧﹐不拘遠近大小﹐於本方加鯪鯉甲煨焦﹐糯粉糊丸﹐綠豆大﹐黃丹爲衣。﹞七寶散﹐治一切瘧疾。常山陳橘皮﹝不去白﹞靑橘皮﹝不去白﹞檳榔艸果子仁甘艸﹝炙﹞濃朴﹝去粗皮生薑汁制各等分﹞上件咀﹐每服半兩﹐用水一碗﹐酒一盞﹐同煎至一大盞﹐去滓露一宿﹐來日早再燙溫服。﹝《楊氏》﹞﹝按﹕《婦人良方》有妊婦瘧疾用此方治驗﹐當參。﹞是方也﹐惟脈來浮大弦滑者可用﹐若脈來沈澀細微者與之則逆矣﹐愼之。﹝《醫方考》﹞《是齋》衡州耒陽秦醫﹐治遠近瘧疾如神﹐於本方去濃朴﹑陳皮﹐加烏梅﹝煎法稍同﹞﹐當發日五更初﹐溫服了﹐睡片時﹐忌熱物半日﹐寒多加酒退水﹐熱多退酒加水﹐須慢火煎令熟﹐不吐不瀉﹐甚有功效。《濟生》萬安散﹐治一切瘧疾﹐得病之初﹐以其气壯﹐進此藥以取效﹐气虛胃弱及妊婦不宜服之﹐於本方去靑皮﹑艸果﹐加蒼術﹐當發日分作兩服燙溫﹐早晨進一服﹐俟其發時再進一服﹐忌食熱物片時。《直指》名七物湯﹐入生薑﹑烏梅煎云﹐如熱多加柴胡。《朱氏》檳榔散﹐治瘧疾不問寒熱﹐無不愈者﹐於本方去靑皮﹑陳皮﹐加柴胡﹑漧葛﹑烏梅。《衛生易簡方》治瘧久不住﹐或三四日一發﹐用常山﹑檳榔﹑烏梅肉各四錢﹐甘艸炙二錢﹐共爲粗末﹐酒水各一鐘﹐隔夜煎去滓﹐露一宿﹐次早溫熱服之﹐微吐卽效。《入門》老瘧丸﹐於本方去甘艸﹑濃朴﹐加半夏﹑烏梅﹑三稜﹑莪術﹑砂仁﹐半酒半醋﹐打糊爲丸。截瘧常山飲柴胡艸果常山知母貝母檳榔上用酒水同煎﹐露一宿﹐臨發前二時服。﹝《丹溪》﹞﹝按﹕《養生論》驅瘧湯﹐用常山﹑艸果﹑知母﹑貝母﹐蓋此方所本。﹞又方﹐於本方去柴胡﹑貝母﹐加穿山甲﹑烏梅﹑甘艸。《正傳》一方用常山﹑艸果﹑知母﹑檳榔各一錢﹐酒一盞﹐浸一日﹐臨發日早服。《匯補》不二飲﹐於本方去艸果﹑貝母﹐加黃芩﹑芍藥﹑靑皮﹑甘艸。牛膝煎﹐截瘧大效。凡邪散已透﹐而血气微虛者﹐宜此主之。牛膝﹝二錢﹞當歸陳皮﹝各三錢﹞上用好酒一鐘﹐浸一宿﹐次早加水一鐘﹐煎至八分溫服。﹝《景嶽》﹞﹝按﹕《肘後》用生牛膝一味﹐此方所本。﹞湧吐諸方﹝互見前類﹞《廣濟》療瘧常山湯方。常山﹝三兩﹞上一味切﹐以漿水三升﹐浸經一宿﹐煎取一升﹐欲發前頓服之﹐後微吐瘥止﹐忌生蔥生菜。﹝《外臺》﹞露星飲﹐常山一味﹐細銼﹐每用五錢﹐半酒半水﹐煎去滓﹐於當空以薄綿封蓋碗﹐露至天微明時﹐取燙溫服﹐些小嘔泄無妨。﹝《得效》﹞主瘧經數年不瘥者丸方。恆山三兩末之﹐以雞子白和﹐並手丸如梧子﹐置銅碗中﹐於湯中煮之令熟﹐殺鮏气則止﹐以竹葉飲服二十丸﹐欲吐但吐﹐至發令得三服﹐時早可斷食﹐時晚不可斷食﹐可竹葉汁煮糜少食之。﹝《千金》﹞《濟急仙方》加檳榔﹝三錢﹐常山七錢﹞﹐每服三十丸﹐溫酒或醋湯吞下﹐未發先夜一服﹐發日五更初又一服﹐必效﹐若大病則多服取效。﹝按﹕此與勝金丸同﹐但雞子淸和爲異。﹞《延年》療瘧丸方。常山﹝三兩﹞甘艸﹝一分炙﹞知母﹝四分﹞上三味搗篩﹐蜜和爲丸﹐丸如梧子﹐未發前飲服十五丸﹐臨發服十五丸﹐得快吐則愈。﹝《外臺》﹞《千金》治脾熱爲瘧﹐恆山丸﹐於本方加鱉甲末﹐發前酒服十丸﹐臨發時一服﹐正發時一服。

瀉下諸方

《備急》桂廣州法醇湯方。大黃﹝三分﹞甘艸﹝一分半炙﹞常山﹝一分半﹞上三味﹐以水三升﹐煮取一升﹐去滓﹐更以水二升煮滓﹐取一升﹐未發服﹐是後煮者﹐相次服醇﹐醇是前煮者﹐差﹐忌菘菜﹑海藻﹑生蔥﹑生菜等。支云﹕極驗。文仲﹑《經心錄》方﹐無甘艸﹐用石膏三銖﹐餘同。一方有桂心一分半。﹝《外臺》﹞錄驗方恆山湯。治瘧十歲二十歲方。恆山﹝二兩﹞甘艸﹝一兩﹞大黃﹝二分﹞桂心﹝六銖﹞凡四物切﹐恆山以酒漬一夜﹐諸藥以酒三升﹐水二升﹐煮取七合頓服﹐下吐愈。﹝《醫心》﹞《外臺》﹕《備急》華佗常山桂心丸﹐本方﹐各四分末之﹐蜜和﹐如兔屎﹐平旦服﹐每欲發服六丸﹐飲下之。欲服藥時﹐先進少熱粥良。一少婦身小味濃﹐瘧月餘﹐間日發於申酉﹐頭與身痛﹐寒多﹐喜極熱辣湯。脈伏而慘晦﹐作實熱痰治之﹝《類按》評曰﹕脈伏喜熱湯﹐無不作虛寒治﹐此按治法可法﹞﹐以十棗湯爲末﹐粥丸黍米大﹐服十粒津咽﹐日三次﹐令淡飯半月﹐後大汗而愈。﹝《丹溪》﹞

溫散諸方

﹝附調停方﹞大正气散﹐治山嵐瘴气﹐發作寒熱﹐遂成瘧疾。附子﹝炮去皮臍﹞濃朴﹝薑汁制﹞桂心甘艸﹝炙﹞漧薑﹝炮﹞陳皮﹝各一兩﹞茱萸﹝半兩微炒﹞上爲細末﹐每服二大錢﹐水盞半﹐姜五片﹐棗一枚﹐同煎至七分﹐熱服不拘時﹐兼治霍亂吐瀉一切气疾。﹝《三因》﹞有宗室以恩添差通判常州﹐郡守不甚加禮﹐遂苦疾﹐久而弗愈。族人士蘧爲鈐轄﹐素善醫﹐往問﹐正聚語﹐作而顚﹐撼掖不醒﹐盡室駭懼。蘧云﹕無傷也。是中心抑鬱﹐陰陽交戰﹐至於隕厥﹐正四將軍飲子證也。先令灼艾﹐灸至四百壯了﹐無蘇意。於是急制藥﹐以一大附子炮去皮臍﹐四分之﹐訶子四个﹐炮去核﹐陳皮四个全者﹐洗淨不去白﹐甘艸四兩炙﹐各自切碎爲四服﹐用水二盞﹐姜棗各七﹐煎去五之三。藥成﹐持飲病者﹐初一杯灌之不納﹐至再稍若吞咽﹐三則倏起坐﹐四服盡頓愈﹐更不復作﹐一時救急如此。﹝《醫說》引《類編》﹞如冷人﹐宜眞武湯加艸果。﹝《如宜》﹞果附湯﹐治脾寒瘧疾不愈﹐振寒少熱﹐面靑不食﹐或大便溏泄﹐小便反多。艸果仁附子﹝炮去皮臍﹞上等分咀﹐每服半兩﹐水二盞﹐生薑七片﹐棗一枚﹐煎至七分﹐去滓溫服﹐不拘時候。﹝《濟生》﹞冷附湯﹐治瘧疾痰實痞不通。﹝按﹕《朱氏》治虛瘧。﹞附子﹝一隻﹐重九錢﹐一兩﹐去皮炮﹐去皮臍。﹞上切作片﹐分二服﹐生薑十大片﹐水兩大盞﹐煎至一盞﹐隔夜煎下﹐用綿蒙盞﹐露一宿﹐至五更初取冷服。凡患瘧疾﹐無過是痰實﹐痞塞不通﹐脾气弱虛﹐熱在上﹐停於胸膈﹐不得入於臟腑﹐所以五更冷服﹐乃使藥下達﹐壯脾胃﹐去痰實﹐除虛熱﹐降心气﹐屢用屢效。﹝《事證方後集》﹞﹝按﹕蓋是張承節方。﹞治久瘧諸藥不效者﹐一服立愈﹐五積散一帖﹐用水一碗﹐於發日隔宿﹐將水露至五更﹐大棗七枚去核﹐丁香七粒﹐同煎至六分﹐入無灰酒二分﹐再煎數沸﹐於未發前一時辰﹐先食棗﹐乘熱服之。﹝《魏氏》﹞露姜飲。醫稱瘧爲鬼疾﹐諭其倏去倏來也﹐世不知察﹐遂謂鬼物爲祟﹐蓋寒涎以時而潮﹐故寒熱以時而作。彭氏云﹕幼喜啖柑﹐歲發瘧﹐以藥得大吐而後止。一日道中病作﹐或者授以詩曰﹕四兩生薑﹐和皮搗汁﹐夜露至曉﹐神號鬼泣。如其說冷凍飲料半碗﹐不吐不鬥﹐至今不發。蓋姜能發散寒涎﹐露气極寒﹐以類導之﹐故其效也速﹐所謂以所喜者誘之﹐以所惡者攻之也。﹝彭氏方﹞﹝《澹寮》﹞豬膽膏﹐治脾胃虛弱﹐遂作瘧疾﹐寒多熱少。大凡寒發於膽﹐以豬膽引髙良姜﹑漧薑入膽去寒﹐燥脾胃。二姜熱﹐豬膽冷﹐陰陽相錯﹐所以作效﹐仍治秋深寒瘧。髙良姜﹝一兩切作小塊油炒﹞漧薑﹝一兩炮﹞上件爲細末﹐分作四服﹐每服用豬膽汁調成膏﹐以好酒半盞熱調勻﹐發時服。﹝《楊氏》﹞﹝按﹕此方旣出《聖濟》等﹐或無豬膽﹐《澹寮》二姜散同﹐本方曰孫氏祕寶祛瘧散﹐《楊氏家藏方》豬膽膏﹐皆此藥﹐但修治少異耳。據此其源出自孫氏也。﹞

補陽諸方

久瘧不止﹐元气虛甚者﹐用人參﹑常山各五錢銼碎﹐微火同炒﹐去常山﹐只以人參煎湯﹐未發前服屢驗。﹝《六要》﹞鄕飲張怡泉﹐恆服參﹑附﹑鹿角膠等陽藥﹐而眞陰向耗﹐年七十五﹐七月下病瘧﹐時醫誤進常山止截藥一劑﹐遂致人事不省﹐六脈止歇。按之則二至一止﹐舉指則三五至一止﹐惟在寒熱之際診之﹐則不止歇﹐熱退則止歇如前。此眞气衰微﹐不能貫通於脈﹐所以止歇不前。在寒熱之時﹐邪气沖激經脈﹐所以反得開通﹐此虛中伏邪之象。爲制一方﹐用常山一錢酒拌﹐同人參五錢焙漧﹐去常山﹐但用人參﹐以助胸中大气而祛逐之。當知因常山傷犯中气而變劇﹐故仍用常山爲向導耳。晝夜連進二服﹐遂得安寢﹐但寒熱不止﹐脈止如前﹐乃令日進人參一兩﹐分二次進﹐並與稀糜助其胃气﹐數日寒熱漸止﹐脈微續而安。﹝《醫通》﹞淸補湯﹝治證見前柴胡﹑陳皮﹑甘艸三味方﹞白貝母﹝去心二錢﹞人參﹝一錢﹞水二碗﹐煎至八分去滓﹐臨發日五更﹐空心服。未全愈﹐可再服一二劑。﹝《活幼心法》﹞一人作勞發瘧﹐醫與瘧藥﹐三發變爲發熱﹐舌短痰吼﹐脈洪數似滑﹝《類按》評曰﹕洪數似滑之脈﹐兼之發熱﹐似乎表裏未淸﹐而用獨參湯﹐須看他服發散藥之後之變癥耳﹞﹐與獨參湯﹐加竹瀝﹐二服吐膏痰三塊﹐語淸﹐服參湯﹐半月全愈。﹝《丹溪》﹞瘧病已久﹐徧諸藥未效﹐度無外邪﹐及虛人患瘧者﹐以人參﹑生薑各一兩﹝按﹕此本出薛氏《明醫雜著注》。《醫通》曰﹕加桂枝少許﹐冬月無汗﹐稍加麻黃﹞煎湯﹐於發前二時﹐或發日五更﹐連進二服﹐無不愈者。愈後亦易康復﹐不煩調將。﹝《準繩》﹞凡截瘧﹐余常以參﹑術各一兩﹐生薑四兩煨熟﹐煎服卽止﹐或以大劑補中益气加煨姜尢效﹐生薑一味亦效。﹝《內科摘要》﹞大尹曹時用﹐患瘧寒熱﹐用止截之劑﹐反發熱惡寒﹐飲食少思﹐神思甚倦﹐其脈或浮洪﹐或微細﹐此陽气虛寒﹐余用補中益气﹐內參﹑﹑歸﹑術各加三錢﹐甘艸一錢五分﹐加炮姜﹑附子各一錢﹐一劑而寒熱止﹐數劑而元气復。﹝同上﹞勞役所傷﹐飲食失節﹐變成瘧疾﹐虛弱自汗﹐以補中益气湯主之。﹝《原病集》﹞

調中和血諸方

﹝磨積方附﹞四獸飲﹐治五臟气虛﹐喜怒不節﹐勞逸兼並﹐致陰陽相勝﹐結聚涎飲﹐與衛气相得﹐發爲瘧疾﹐悉主之﹐兼治瘴癘最效。半夏﹝湯去滑﹞茯苓人參甘艸陳皮烏梅肉白術生薑棗子﹝各等分﹞上爲銼散﹐鹽少許淹食頃﹐濃皮紙裹﹐水淹入﹐慢火煨香熟焙漧﹐每服秤半兩﹐水二盞﹐煎至七分去滓﹐未發前並進三服。﹝《三因》﹞養胃湯﹐治寒多熱少﹐或但寒不熱﹐頭痛惡心﹐胸滿嘔﹐身體疼痛﹐栗栗振寒﹐面色靑白﹐不進飲食﹐脈來弦遲。﹝主治據《濟生》錄。﹞濃朴蒼術半夏﹝各一兩﹞茯苓人參艸果藿香﹝各半兩﹞橘紅﹝三分﹞上咀﹐每服四錢﹐水一盞半﹐姜七片﹐烏梅二个﹐煎至六分﹐去滓熱服。或發寒瘧﹐或感寒疫﹐及惡寒者﹐並加附子﹐足爲十味。兼治飲食傷脾﹐發爲瘧﹐或脾胃虛寒﹐嘔逆惡心﹐皆可佐以紅丸子。﹝《易簡》﹞《濟生》於本方加甘艸。﹝按﹕此方本出《三因》﹑有附子﹐錄在《脾胃病》門。﹞藿香散﹐凡瘧吐下之後﹐當溫調之﹐宜服。濃朴藿香葉生薑陳橘皮半夏甘艸﹝各一兩﹞上六味﹐同杵令爛。焙榦爲末﹐每服三錢﹐水一盞﹐生薑三片﹐棗一个﹐煎至七分﹐去滓食前服。﹝《雞峯》﹞《禦藥院方》治諸瘧﹐胸中痞悶﹐痰逆嘔噦﹐於本方加艸豆蔻仁。芎歸鱉甲散﹐治勞瘧寒熱。當歸川芎芍藥靑皮陳皮茯苓半夏﹝制各一分﹞鱉甲﹝醋炙黃半兩﹞上銼散﹐每三錢﹐姜五片﹐棗二个﹐小烏梅一个﹐水煎服﹐熱多加柴胡﹐寒多加艸果。﹝《直指》﹞治瘧母﹐此藥消導。靑皮桃仁紅花神曲麥芽鱉甲﹝醋煮爲君﹞三稜莪術海粉香附﹝並用醋煮﹞上爲末﹐丸如梧子大﹐每服五七十丸﹐白湯下。﹝《丹溪》﹞參歸養榮湯﹐治瘧疾截住後﹐用此湯藥調養血气。人參當歸茯苓﹝去皮﹞白術﹝去蘆﹞陳皮砂仁濃朴﹝薑汁炒﹞山藥﹝炒﹞蓮肉﹝炒﹞芍藥﹝酒炒﹞熟地黃甘艸﹝炙各等分﹞上銼一劑﹐大棗二枚﹐水煎溫服。﹝《回春》﹞阿魏丸﹐治病瘧半年不愈者﹐用此最效。眞阿魏好丹砂﹝各一兩﹞上研勻﹐米糊丸﹐皂子大﹐每空心人參一錢煎湯化服一丸卽愈。世人治瘧﹐惟用常山﹑砒霜毒物﹐多有所損﹐此方平易﹐人所不知。艸窗周密雲﹕此方治瘧﹐以無根水下。若治痢﹐以黃連木香湯下。瘧痢多起於積滯故爾。﹝《醫匯》﹞﹝按﹕出典當考。﹞

灸刺法

凡灸瘧者。必先問其病之所先發者﹐先灸之。從頭項發者﹐於未發前﹐預灸大椎尖頭﹐漸灸﹐過時止。從腰脊發者﹐灸腎輸百壯。從手臂發者﹐灸三間。﹝《千金》﹞﹝按﹕此就經文﹐變刺法爲灸法者。﹞若積日旣久﹐變成勞瘧者﹐宜灸膏肓。﹝《易簡》﹞若痞成難消者﹐須灸章門﹑水道等穴﹐炷宜稍大﹐多灸或連灸二三次﹐方得全愈。﹝《景嶽》﹞陳下有病瘧二年不愈者﹐止服溫熱之劑﹐漸至衰羸﹐命予藥之。余見其羸﹐亦不敢便投寒涼之劑﹐乃取《內經•刺瘧論》詳之。曰﹕諸瘧不已﹐刺十指間出血。正當發時﹐余刺其十指出血﹐血止而寒熱立止。﹝《儒門事親》﹞

調攝法

瘴瘧瘥後﹐喫粥或爛飯﹐更常調理脾胃﹐切忌生冷酒果房色洗浴﹐半月或一月﹐更須子細﹐可視之。﹝《和劑指南》﹞大忌飽食﹐遇發日食飽﹐病愈加重。﹝《正傳》﹞瘧中惟忌用心過度﹐勞役憂心﹐最爲難治。若能淸心養體﹐節食避風﹐如此調治﹐無不愈矣。﹝《諸證辧疑》﹞有當發之時﹐不以熱處﹐或露臥風霜﹐或飲水以救渴﹐致使風寒並結而不能舒散﹐邪气攻擊而致於擾亂﹐寒熱相搏﹐痰涎迷悶﹐狂言亂走﹐立待而死。又有房室不以忌憚﹐勞役更與支持﹐發而延久﹐變爲勞損。或有气郁不淸﹐嚴加哀苦﹐致令七情所傷﹐飲食不節﹐脾胃愈損﹐變爲痞气。或者發瘧之時﹐當禁雞魚生冷麵食﹐否則不忌﹐變生中滿腫脹嘔吐之由也。﹝《繩墨》﹞須待熱退身涼﹐方可飲食也﹐切不可帶熱飲食﹐恐不消而成痞。一名瘧母﹐痞散成鼓者有之矣。﹝《回春》﹞瘧發之日﹐外當避風﹐內須減膳。將發之時﹐尢不宜飲食﹐惟喫熱湯﹐以助中气﹐令邪易解。倘若寒來多覆衣被﹐熱來卽行掀揭﹐𨿽不覺有風邪之侵﹐然內邪蒸發於外﹐須要周身遮護﹐熱退汗幹﹐方才袒脫﹐庶幾邪易伏病易安。﹝《一萬社艸》﹞

外因類

痙

是痙之訛﹐而前輩別立義訓者誤﹔痙本燥病﹐而玄晏偶及寒濕﹐後學執泥不移者亦誤﹔痙以內燥而招外邪﹐諸家析內外爲二證者更誤。蓋此疾實不多有﹐則前人未免臆揣爲說﹐否則徒剿襲陳言﹐無有發明﹐此編所取不多者﹐良由此也。

名義

當作痙﹐傳寫之誤也﹐者惡也﹐非彊也。﹝《注解傷寒論》﹞勁痙二字﹐諧體諧聲﹐而痙之病狀﹐有項背勁急反張之相﹐則從痙字無疑。若字於義莫解﹐故當以痙字爲正。﹝《濟陰綱目》﹞

病因亡血邪襲

原其所因﹐多由亡血﹐筋無所營﹐故邪得以襲之﹐所以傷寒汗下過多﹐與夫病瘡人﹐及產後致斯病者﹐槪可見矣。﹝《三因》﹞方書皆謂感受風濕而致﹐多用風藥。予細詳之﹐恐仍未備﹐當作气血內虛﹐外物幹之所致。蓋人百骸九竅﹐必本气血榮養﹐始能運動。觀《內經》云﹐足得血而能步﹐掌得血而能握﹐目得血而能視等之可見。蓋筋脈無血榮養﹐則彊直不能運動﹐病之癥是也。但因有數者不同﹐是以有气血不能引導﹐津液無以養筋脈而致者﹔有因津血不足﹐無以榮養筋脈而致者﹔有因痰火塞窒經隧﹐以致津血不榮者﹔有因眞元本虛﹐六淫之乘襲﹐致血不能榮養者。𨿽有數因不同﹐其於津血有虧﹐無以滋養經脈則一。詳先哲謂汗下過多﹐及病家產後﹐與夫耗精耗血之病﹐皆能作﹐其意可見。學人不可力執局方﹐專用風藥而療﹐在乎分因用藥可也。﹝《原理》﹞﹝按﹕此論數因不同﹐稍涉煩瑣﹐姑存之。﹞

病因血液枯燥

愚謂痙之爲病﹐彊直反張病也。其病在筋脈﹐筋脈拘急﹐所以反張。其病在血液﹐血液枯燥﹐所以筋攣。觀仲景曰﹕太陽病﹐發汗太多﹐因致痙。風病下之則成痙。瘡家不可發汗﹐汗之亦成痙。只此數言﹐可見病痙者﹐多由誤治之壞證﹐其虛其實﹐可了然矣。自仲景之後﹐惟陳無擇能知所因﹐曰多由亡血﹐筋無所營﹐因而成痙﹐則盡之矣。但惜其言之旣善﹐而復有未善者﹐曰血气內虛﹐外爲風寒濕熱所中則痙﹐斯言不無又誤。若其所云﹐則仍是風濕爲邪﹐而虛反次之。不知風隨汗散﹐而旣汗之後﹐何復言風﹔濕隨下行﹐而旣下之後﹐何反致濕。蓋誤汗者﹐必傷血液﹔誤下者﹐必傷眞陰。陰血受傷則血燥﹐血燥則筋失所滋﹐筋失所滋則爲拘爲攣﹐反張彊直之病勢所必至﹐又何待風寒濕熱之相襲而後爲痙耶。且仲景所言﹑言不當汗而汗也﹐不當下而下也。汗下旣誤﹐卽因誤治而成痙矣。豈誤治之外﹐必再受邪而後成痙﹐無邪則無痙哉。此陳氏之言﹐不惟失仲景之意﹐而反致後人疑惑﹐用持兩端。故凡今人之治此者﹐未有不以散風去濕爲事﹐亦焉知血燥陰虛之證﹐尙能堪此散削否﹐此不可不爲辧察。﹝《景嶽》﹞﹝按﹕此說𨿽辧﹐猶未爲當。何則﹖仲景敍痙﹐必云太陽病﹐其所用三方﹐皆爲逐邪之設﹐況不有邪襲﹐何有諸件證候﹐故吾寧信仲景﹐不敢信景嶽也。景嶽又論不因誤治﹐而陰虛血少以致痙證曰﹕凡以暴病而見反張戴眼口噤拘急之類﹐皆痙病也。不知所云諸證﹐蓋是癇驚搐之類﹐而非眞痙病。但景嶽論其所以筋急之理﹐則稍有可取者﹐故舉其證而並爲之辧云。﹞六气爲病﹐皆能發熱。然寒與熱相因﹐暑與濕相從﹐獨燥與濕相反。濕病多得之地气﹐燥病多得之內因﹐此病因之殊同也。病機十九條﹐燥癥獨無。若諸痙項彊皆屬於濕﹐愚竊疑之。今本論有痙濕之分。又曰﹕太陽病﹐發汗太多﹐因致痙。則痙之屬燥無疑也。夫痙以狀命名﹐因血虛而筋急耳。六气爲患﹐皆足以致痙。然不熱則不燥﹐不燥則不成痙矣云云。夫痙之始也﹐本非正病﹐必夾雜於他癥之中。人之病此者﹐世醫悉指爲風﹐所以不明其理。善醫者必於他癥中審察而預防之。﹝《傷寒論翼》﹞

病專在經

痙病﹐經病非臟腑病也。脈者人之正气正血所行之道路也﹐雜錯乎邪風邪濕邪寒﹐則脈行之道路﹐必阻塞壅滯﹐而拘急蜷攣之證見矣。是病悉在人經絡隧道中爲患耳﹐𨿽與臟腑相屬﹐而究不同於病在臟腑﹐故曰經病也。﹝《金匱本義》﹞

脈候

太陽中濕病﹐其脈沈與筋平。剛太陽中風﹐感於寒濕者也﹐其脈往來進退﹐以沈遲細﹐異於傷寒熱病。﹝《甲乙經》﹞其脈沈弦而遲﹐亦或帶緊﹐此爲惡候﹐不救者多。若脈如雨濺﹐散出於指外者﹐旦暮殂也。﹝《活人總括》﹞新產血虛﹐金瘡出血過多﹐皆能成痙。惟脈虛小可治﹐若實大者難愈也。﹝《傷寒緒論》﹞

總證

﹝癇痙辧異傷寒辧異﹞風痙者﹐口噤不開﹐背彊而直﹐如發癇之狀﹐其重者耳中策策痛﹐卒然身體痙直者死也。﹝《病源論》﹞痙者﹐口噤不開﹐背彊而直﹐如發癇之狀﹐搖頭馬鳴﹐腰反折﹐須臾十發﹐气息如絕﹐汗出如雨﹐時有脫。易得之者﹐新產婦人﹐及金瘡血脈虛竭﹐小兒臍風﹐大人涼濕﹐得痙風者皆死。溫病熱盛入腎﹐小兒癇熱盛皆痙。痙喑厥癲皆相似﹐故久厥成癲。審察之﹐其重者患耳中策策痛﹐皆風入腎經中也。不治流入腎﹐則喜卒然體痙直如死。﹝《千金》﹞太陽風證候﹐始則發熱腹痛﹐喘息涎浮﹔次則牙緊頭搖﹐十指微動﹔漸加項背彊直﹐轉側不仁﹔甚者昏困失音﹐目睛直視﹐滑泄不禁﹐身腰反張﹐如此則十不救一。﹝《活人總括》﹞初發來﹐多有腹痛之證。﹝同上﹞病發身軟時醒者﹐謂之癇﹔身彊直反張如弓﹐不時醒者﹐謂之痙。﹝《病源論》﹞﹝按﹕弓字原作屍﹐據《千金》攺。﹞外證發熱惡寒﹐與傷寒相似﹐但其脈沈遲弦細﹐而項背反張彊硬﹐如發癇之狀﹐此爲異耳。﹝《活人》﹞

剛柔

太陽病﹐發熱不惡寒無汗爲陽痙﹐發熱惡寒汗出爲陰痙。﹝《神巧》﹞當察其有汗無汗﹐以分剛柔﹐無汗葛根湯主之﹐有汗桂枝加葛根湯主之。﹝《活人》﹞剛柔二與陰陽二痙是如何﹖亦作痙﹐陽痙屬剛﹐陰痙屬柔。﹝同上﹞王朝奉剛柔二痙﹐《金匱》栝蔞桂枝湯﹝有汗者弱也﹐屬陰﹞﹑桂枝加葛根栝蔞湯﹝治證同前﹞﹑《金匱》葛根湯﹝無汗剛痙﹐屬陽﹞。﹝《元戎》﹞合面而臥者爲陰痙﹐仰目者爲陽痙。﹝《傷寒解惑論》﹞﹝按﹕此本於《聖惠》《聖惠》又曰﹕陽痙卽易瘥﹕陰痙卽難瘥。﹞若發熱畏寒無汗﹐開目仰臥﹐口燥渴﹐脈浮緊而數﹐此屬陽﹐名剛。若自汗不惡寒﹐閉目合面﹐四肢不收﹐口中和﹐脈沈細而澀﹐此屬陰﹐名柔。夫二皆有搐搦反張口噤咬齒等證﹐但剛手足抽掣﹐極能駭人﹔柔四肢不收﹐時或發作耳。﹝《傷寒證治明條》﹞本論以太陽病有汗表虛爲柔痙﹐無汗表實爲剛痙。是以虛實而定剛柔﹐其辧最切。後人妄以角弓反張爲剛﹐低頭視下爲柔﹐謬之甚矣。﹝《金匱編注》﹞

痙有數證

二病亦多有之﹝按﹕郭氏以爲爲輕﹐痙爲重﹐故云二病﹞﹐或爲傷寒治﹐或爲風治﹐故不愈﹐風猶近之而未的也。雍親見者數人﹐略言其狀。一人初如傷寒﹐三數日後﹐冥冥不知人﹐亦似柔軟﹐不甚彊直﹐惟忘記口噤不口噤﹐雍謂此也。又一人初亦如傷寒﹐數日後﹐時作角弓反張﹐作則口噤不知人﹐罷則略知人而困﹐雍謂此痙也。又有傷寒汗後﹐方坐談﹐語次忽瞠目口噤﹐𨿽坐如故﹐而四肢僵硬﹐不可屈折﹐少頃卽罷﹐罷而復作﹐正所謂須臾數十發者﹐罷則言語如故﹐雍謂此緣出汗多所致﹐傷寒痙也﹐時服桂枝栝蔞而愈。又一兒如傷風﹐一二日後﹐不知人﹐冥冥臥﹐不語不食﹐此也﹐忽四肢彊直口噤﹐手足背如策腫﹐手足指皆越開﹐少頃卽定﹐復稍柔﹐但冥冥然﹐雍謂此爲病而加痙者也。又一村人﹐病二三日後﹐口噤﹐身彊直反張﹐覺臂腿長於常日﹐略知人事﹐齒縫中能作聲﹐不甚明曉﹐飲冷水反要火灸﹐尋衣縫﹐摸牀撮空﹐無所不至﹐其癥甚怪﹐時雍思之﹐只是痙﹐用大崖蜜湯擦其齒﹐須臾口得開﹐數進續命湯遂愈﹐村人耐疾﹐使富貴安得不死。又一家父子閉戶坐﹐不出門﹐人云患鎖牙風﹐使偵之﹐父子對坐﹐各用兩手﹐扳面前一橫木﹐少頃病來﹐則兩手俱脫偃臥﹐後蘇而復坐﹐父子更起更偃僕﹐以倉公當歸湯主之﹐其子遂愈﹐父羸老不救。問風來之狀﹐則自足起﹐循太陽經而上﹐過中至股﹐分兩支﹐一支循股外而上入腰﹐則猛掣便側起。一支循股內而上入少腹﹐考之於經﹐太陽無此別支﹐應是入少陰也。又有一人﹐行次仰面顧者三﹐眾謂仰面有所視﹐少頃卽倒﹐舁歸反張﹐數日而沒。此疾癥甚不一﹐亦有間者﹐不能具記。歷驗之﹐似微柔軟﹐發痙則極彊硬。前人敍此未能盡﹐雍𨿽加詳而次第紊亂耳。﹝《傷寒補亡論》﹞

產後發痙

﹝治方互見發表方中﹐宜參。﹞產後中風痙者﹐因產傷動血脈﹐臟腑虛竭﹐飲食未復﹐未滿日月﹐榮衛虛傷﹐風气得入五臟﹐傷太陽之經﹐復感寒濕﹐寒搏於筋則發痙。其狀口急噤﹐背彊直﹐搖頭馬鳴﹐腰爲反折﹐須臾十發﹐气急如絕﹐汗出如雨﹐手拭不及者﹐皆死。﹝《病源論》﹞產後角弓反張及諸風病﹐不得用毒藥﹐惟宜單行一兩味﹐亦不得大發汗﹐特忌轉瀉﹐吐利必死無疑﹐大豆紫湯﹐產後大善。﹝《千金》﹞產婦汗多﹐或因怒厥﹐皆成此病。﹝《三因》﹞產後汗出多變﹐亦令服續命湯﹐此又難信。旣汗多﹐如何更服麻黃﹑官桂﹑防己﹑黃芩輩﹐不若大豆紫湯爲佳﹐《太醫局方》大聖散亦良藥也。﹝同上﹞凡產後發熱﹐若舌謇唇急﹐手指微動﹐便急作風療之。﹝《活人總括》﹞產後去血過多發者﹐以六合湯主之。﹝《原病集》﹞﹝按﹕此系四物湯加羌活﹐秦艽﹑防風。﹞產後發﹐因去血過多﹐元气虧極﹐或外邪相搏。其形牙關緊急﹐四肢勁彊﹐或腰背反張﹐肢體抽搐。產後患之﹐實由亡血過多﹐筋無所養而致。大補血气﹐多保無虞﹐若攻風邪﹐死無疑矣。﹝《女科撮要》﹞

死證

諸反張﹐大人脊下容側手﹐小兒容三指者﹐不可復治也。﹝《千金》﹞病臥不著席﹐小兒腰背去席二指﹐大人側掌﹐爲難治。﹝《總病論》﹞﹝按﹕《補亡論》曰﹕難治尙可治﹐非不治也。又曰﹕亦見有反張過掌而愈者。﹞服藥後﹐汗出身和者吉。若脈來沈遲或緊細﹐而大便自利者﹐皆死證也。﹝《緒論》﹞此證無論陰陽剛柔脈類﹐總之正衰邪盛﹐卒難救療。﹝同上﹞

治法諸說

其治不宜發汗﹐鍼灸爲嘉。治之以藥者﹐可服葛根湯。﹝《甲乙經》﹞切不可作風治﹐兼用風藥。﹝《丹溪》﹞蓋痙有虛實﹐治有補瀉。倘表邪未盡﹐誤補則躁煩立至﹔若陰血已虧﹐誤攻而竭絕何堪。今人且不知痙病爲何病﹐而欲其分別表裏﹐補瀉得宜﹐不可得矣。﹝《病機匯論》﹞若汗多亡陽﹐下多亡陰﹐致筋脈失養﹐不柔和而成痙﹐無外邪可解者﹐惟宜補養气血﹐十全大補﹑人參養榮﹑大建中湯選用。﹝《緒論》﹞﹝按﹕明淸諸家治痙﹐不出此例﹐未知果能相當否﹐姑存之﹐以俟後考。﹞常見病﹐多起於產後﹐及傷寒汗下後﹐气血大虧﹐不能榮筋﹐筋彊而然。須十全大補﹐少佐附子﹐以行參之气補衛﹐引歸地之性補榮﹐妙甚。古方重外感﹐故用續命等藥﹐今人稟受不同故爾。﹝《大還》﹞﹝按﹕大補湯加附子治痙﹐本出《女科撮要》。﹞病乃傷寒壞癥﹐小兒得之﹐猶有愈者﹐其餘則百難療一﹐其實者或有因下而得生﹐虛者竟無治法﹐《金匱》諸方﹐見效絕少。﹝《蘭臺軌範》﹞

葛根栝蔞根

守仲景方者﹐但知剛痙用葛根湯﹐柔痙用桂枝加葛根湯﹐而不解金匱於柔痙之脈沈遲者。在桂枝湯不加葛根而加栝蔞根。蓋用葛根﹐不惟取其解肌之熱﹐而取其體輕﹐可生在表陽分之津﹐以潤筋之燥急。今因沈遲﹐沈乃衛气不足﹐故用桂枝以和之﹔遲則榮血不足﹐故用栝蔞根﹐其體重﹐可生在表陰分之津。此仲景隨脈浮沈﹐用藥淺深之法也。﹝《準繩》﹞

發表諸方

﹝兼滋液諸方﹞倉公當歸湯﹐主賊風口噤﹐角弓反張痙者方。當歸防風﹝各十八銖﹞獨活﹝一兩半﹞麻黃﹝三十銖﹞附子﹝一枚﹞細辛﹝半兩﹞上六味咀﹐以酒五升﹐水三升﹐煮取三升﹐服一升。口不開者﹐格口內湯﹐一服當蘇﹐二服小汗﹐三服大汗。﹝《千金》﹞嘗見口噤似痙﹐略知人事﹐但坐而順掣﹐腰脊仰倒者﹐亦風也﹐服倉公當歸湯而愈。﹝《補亡論》﹞《聖惠》治產後中風﹐口噤不開﹐秦艽散﹐於本方去麻黃﹑細辛﹐加秦艽﹑葛根﹑桂心。﹝不用酒。入生薑煎。﹞甘艸湯﹐治在蓐中風﹐背彊不得轉動﹐名曰風痙方。甘艸漧地黃麥門冬麻黃﹝各二兩﹞芎黃芩栝蔞根﹝各三兩﹞杏仁﹝五十枚﹞葛根﹝半斤﹞上九味咀﹐以水一斗五升﹐酒五升﹐合煮葛根取八升﹐去滓內諸藥﹐煮取三升﹐去滓分再服。一劑不瘥﹐更合良。﹝《千金》﹞防風湯﹐治產後中風﹐背急短气方。防風﹝五兩﹞當歸芍藥人參甘艸漧薑﹝各二兩﹞獨活葛根﹝各五兩﹞上八味咀﹐以水九升﹐煮取三升﹐去滓分三服日三。﹝同上﹞﹝按﹕此等諸方﹐皆足以治男子﹐故列於此。又當歸湯﹑甘艸湯並有麻黃﹐乃似剛痙之治﹐防風湯明是柔痙。﹞治傷寒陰痙﹐手足冷﹐筋脈拘厥﹐汗出不止﹐宜服白術散方。白術桂心附子防風芎甘艸﹝以上各三分﹞上件藥搗篩爲散﹐每服四錢﹐以水一中盞﹐入生薑半分﹐棗三枚﹐煎至五分去滓﹐不計時候熱服。﹝《聖惠》﹞《聖濟》治傷寒柔﹐手足逆冷﹐筋脈拘急﹐汗出不止﹐附子白術湯﹐於本方去防風﹑甘艸﹐加獨活。﹝《活人》名附術散。﹞《肘後》療中風﹐無問男子婦人﹐中風脊急﹐身如弓﹐紫湯方。雞屎﹝二升﹞大豆﹝一升﹞防風﹝三兩切﹞上三味﹐以水三升﹐先煮防風取三合汁﹐豆﹑雞屎二味﹐槍中熬之﹐令黃赤色﹐用酒二升淋之去滓﹐然後用防風汁和﹐分爲再服﹐相去如人行六七里﹐衣覆取汗忌風。﹝《外臺》﹞治產後百病﹐及中風痱痙。﹝按﹕《外臺》引《短劇》作婦人產後中風困篤﹞﹐或背彊口噤﹐或但煩熱苦渴﹐或頭身皆重﹐或身癢﹐劇者嘔逆直視﹐此皆因虛風冷濕及勞傷所爲﹐大豆紫湯方。大豆﹝五升﹞淸酒﹝一斗﹞上二味﹐以鐵鐺猛火熬豆﹐令極熱焦煙出﹐以酒沃之﹐去滓服一升﹐日夜數過。服之盡﹐更合﹐小汗則愈。一以去風﹐二則消血結。﹝《千金》﹞崔氏云﹕如中風口噤﹐加雞屎白二升和豆熬更佳。﹝《外臺》﹞﹝更有類方數首﹐不錄。﹞《指迷方》荊芥豆淋酒﹐治風。荊芥穗四兩﹐大豆半升炒令煙出﹐好酒一升沃之﹐去豆不用。上用水三升﹐並酒同煮至一盅﹐去滓溫服。﹝《十便》﹞療產後中風口噤﹐牙關緊急﹐手足﹐如角弓狀﹐愈風散。亦治血暈﹐四肢彊直﹐不省人事﹐或築心眼倒﹐吐瀉欲死。﹝出《華佗方》《百問》《經驗》《產寶》《陳氏》《本事》同。﹞荊芥﹝略焙爲末﹞上每服三錢﹐豆淋酒調下﹐用童子小便亦可﹐其效如神。口噤者灌﹐齒斷噤者吹鼻中﹐皆效。﹝《婦人良方》﹞廬江劉寶治良方﹐歸荊湯﹐治風昏迷﹐吐沫抽掣。脊背彊直﹐產後中通用。當歸荊芥穗上等分末之﹐每二錢﹐水一盞﹐酒少許﹐煎七分灌下。如牙緊﹐用銅匙斡﹐以雞羽蘸藥入口。或用童尿調下﹐或以芎代當歸亦妙。﹝《直指》﹞﹝按﹕以上四方﹐考其證候﹐並似剛痙之治。﹞婦人新產之後﹐忽然手足牽搐﹐口眼斜﹐頭搖項彊﹐甚則角弓反張﹐人以爲產後驚風﹐誰知是亡血過多而成痙乎。方用救產止痙湯﹐人參五錢﹐當歸一兩﹐川芎三錢﹐荊芥炒黑一錢﹐水煎服。一劑病輕﹐二劑又輕﹐三劑全愈。﹝《辧證錄》﹞﹝按﹕此蓋屬柔痙。﹞血虛之人發﹐或反張﹐或只手足搐搦﹐或但左手足動搖﹐以大秦艽湯主之。﹝《原病集》﹞﹝方見《中風》中﹐此亦柔之屬﹞

斂液諸方

桂枝加附子湯﹐之見證﹐𨿽又甚焉﹐亦理之相似者也。﹝《溯源集》﹞芍藥甘艸附子湯﹐治瘡家發汗成痙。﹝《醫通》﹞﹝按﹕此與破傷風不同。﹞人參建中湯﹐治痙證多汗者﹐卽小建中湯加人參二兩。﹝《景嶽》﹞

攻裏方

治傷寒剛﹐壯熱頭痛﹐筋脈不能舒展﹐犀角大黃散方。犀角﹝鎊﹞大黃﹝銼炒各一兩﹞芎﹝半兩﹞石膏﹝二兩﹞牛黃﹝研半分﹞上五味﹐搗羅四味爲散﹐入牛黃同研令勻﹐每服一錢匕﹐不拘時﹐煎淡竹葉湯調下。﹝《聖濟》﹞

外因類

﹝附﹞破傷風

名義

破傷風者﹐巢元方所謂金瘡痙者﹐正此證也。﹝《明醫指掌》﹞

源候諸說

夫金瘡痙者﹐此由血脈虛竭﹐飲食未復﹐未盈月日﹐榮衛傷穿﹐風气得入﹐五臟受寒則痙。其狀口急背直﹐搖頭馬鳴﹐腰爲反折﹐須臾十發﹐气息如絕﹐汗出如雨﹐不及時救者皆死。凡金瘡卒無汗者﹐中風也﹐邊自出黃汁者﹐中水也﹐並欲作痙﹐急治之。又痛不在瘡處者﹐傷經絡亦死。﹝《病源論》﹞﹝按﹕《醫碥》曰﹕先須辧瘡口﹐平而無水者﹐止於郁熱而已﹔若腫而出水﹐則熱郁而蒸成濕矣。﹞夫腕折傷皮肉作瘡者﹐愼不可當風及自扇。若風入瘡內﹐犯諸經絡卽致痙。痙者﹐脊背彊直﹐口噤不能言也。﹝同上﹞凡諸瘡生之初﹐因風濕搏血气﹐發於皮膚﹐故生也。若久不瘥﹐多中風冷水气。若中風則噤痙﹐中冷則難瘥﹐中水則腫也。﹝同上﹞夫刀箭所傷﹐鍼瘡灸烙﹐折筋骨﹐癰腫瘡痍﹐或新有損傷﹐或久患瘡口未合﹐不能畏愼﹐觸冒風寒﹐毒气風邪從外所中﹐始則傷於血脈﹐又則攻於臟腑﹐致身體彊直﹐口噤不開﹐筋脈拘攣﹐四肢顫掉﹐骨髓疼痛﹐面目斜﹐如此之間﹐便致難救﹐此皆損傷之處﹐中於風邪﹐故名破傷風也。﹝《聖惠》﹞瘡瘍未合﹐風入爲破傷風﹐濕入爲破傷濕﹝按﹕此蓋巢氏所謂中水之類﹞﹐二者害人最急﹐倉卒不知其因﹐甚難忍。癰疽瘰﹐膿潰之後﹐尢宜謹之。﹝《三因》﹞破傷風者﹐有因卒暴傷損﹐風襲其間﹐傳播經絡﹐致使寒熱更作﹐身體反張﹐口噤不開﹐甚者邪气入髒。有因諸瘡不瘥﹐榮衛虛﹐肌肉不生﹐瘡眼不合﹐風邪亦能外入於瘡﹐爲破傷風之候。有諸瘡不瘥﹐舉世皆言著灸爲上﹐是謂熟瘡﹐而不知火熱客毒﹐逐經諸變﹐不可勝數﹐微則發熱﹐甚則生風而搐﹐或角弓反張﹐口噤目斜。亦有破傷不灸而病此者﹐因瘡著白痂﹐瘡口閉塞﹐气難通泄﹐故陽熱易爲鬱結﹐熱甚則生風也。﹝《保命集》﹞﹝按﹕原文稍冗﹐今從《微義》引錄。又《微義》曰﹕此論所因有四﹕二者因瘡口入風﹐似屬外因﹔一者因灸逐熱﹐似屬不內外因﹐一者因瘡口閉塞﹐內熱生風﹐似屬內因也。﹞中風有在經在腑在髒之異﹐獨入髒者最難治。破傷風﹐或始而出血過多﹐或瘡早閉合﹐瘀血停滯﹐俱是血受病﹐血屬陰﹐五臟之所主﹐故此風所傷﹐始𨿽在表﹐隨卽必傳入髒﹐故多死也。又此病﹐或瘡口袒露﹐不避風寒而無所傷﹐或瘡口閉合﹐密避風邪而反病此﹐或病已十分安全而忽有此﹐大抵皆由內气虛而有郁熱者得之。若內气壯實而無郁熱者﹐𨿽傷而無所害也。﹝《微義》﹞破碎小恙﹐視爲尋常﹝《簡明醫彀》曰﹕傷處或如豆粒﹐此也﹞﹐卒遇風邪﹐漸變惡候。有因瘡口未合﹐失於調理而爲風邪所乘者﹔有因白痂易長﹐瘡口遽合﹐不得宣泄﹐熱極生風者﹔或因淋洗過多﹐或因艾火灼灸﹐熱毒妄行﹐乘虛內攻者。﹝《匯補》﹞破傷一證﹐金瘡跌撲與潰瘍迥殊。金瘡跌撲受傷﹐則寒熱頭痛﹐面目浮腫﹐胸膈痞悶﹐六脈浮弦﹐或模糊不淸﹐其傳經與傷寒不異﹐其勢較傷寒更劇﹐故可用疏表之法。然亦不可峻用風藥﹐以其經中之血先已受傷﹐所謂奪血者無汗是也。若潰瘍破傷﹐則患處忽復腫脹﹐按之不知疼痛﹐周身肌肉不仁﹐緩急引痛﹐胸膈痞滿﹐神思不淸﹐六脈弦細﹐或虛大模糊﹐𨿽風引毒瓦斯攻注周身﹐切不可用攻表藥汗之﹐必肉筋惕﹐甚則發痙。﹝《醫通》﹞凡此證﹐不論虛實﹐風毒內蘊﹐不發於外﹐瘡口周遭﹐燥起白痂﹐瘡不甚腫﹐濕流污黑之水﹐牙關微緊﹐不似尋常活動﹐皆破傷風之先兆也。﹝《金鑑》﹞

證治諸說

大法破傷中風﹐風熱燥甚﹐怫郁在表﹐而裏气尙平者﹐善伸數欠﹐筋脈拘急﹐或時惡寒﹐或筋惕而搐﹐脈浮數而弦也。宜以辛熱治風之藥﹐開衝結滯﹐榮衛宣通而愈。由傷寒表熱怫郁﹐則以麻黃湯辛熱發散者也。若破傷中風﹐表不已而漸入於裏﹐則病勢漸甚。若裏未太甚﹐而熱在肌肉者﹐宜以退風熱開郁滯之寒藥調之。或以微加治風辛熱之藥亦得﹐以意消息﹐不可忘也。此猶傷寒半在表半在裏﹐而以小柴胡湯和解之也。若裏勢已甚﹐而舌彊口噤﹐項背反張﹐驚搐惕搦﹐涎唾稠粘﹐胸腹滿塞﹐而或便溺悶結﹐或時汗出﹐脈洪數而弦也云云。猶陽明證熱甚於裏﹐而日晡潮熱﹐大汗𨿽出﹐熱不退而不能解也﹐故當大承气湯下之﹐其裏熱也云云。嗚呼﹗俗醫所治破傷中風﹐不明淺深﹐但以辛熱燥藥﹐任其天命而已。若始覺風熱鬱結於表﹐而裏尙和平者﹐未傳也﹐或以寒物佐之亦佳云云。凡治風熱結滯﹐宜戒熱藥過甚。﹝《原病式》﹞破傷風者﹐通於表裏﹐分別陰陽﹐同傷寒證治。閭閻往往有不知者﹐只知有發表者﹐不知有攻裏者﹑和解者。此汗下和三法也﹐亦同傷寒證﹐然汗下亦不可過其法也。﹝《保命集》﹞防風﹑全蠍之類﹐皆是要藥。﹝《丹溪》﹞初覺瘡腫起白痂﹐身寒熱﹐急用玉眞散貼之。傷在頭面﹐急嚼杏仁和雄黃白面敷瘡上﹐腫漸消爲度。若腰脊反張﹐四肢彊直﹐牙關口噤﹐通身冷﹐不知人﹐急用蜈蚣研細末﹐擦牙﹐吐出涎沫立蘇。﹝《綱目》﹞破傷風﹐因皮肉損破﹐復被外風襲入經絡﹐漸傳入裏。其患寒熱交作﹐口噤切牙﹐角弓反張﹐口吐涎沫。入陰則身涼自汗﹐傷處反爲平陷如故﹐其毒內收矣。當用萬靈丹﹝按﹕用茅術﹑全蠍等二十六味﹐今不錄﹞發汗﹐令風邪反出﹐次以玉眞散﹐患上貼之﹐得膿爲效。﹝《外科正宗》﹞

死證

﹝巢氏有說﹐宜參源候條。﹞病瘡﹐腰脊彊急者﹐皆不可治。﹝《脈經》﹞﹝按﹕瘡﹐蓋金瘡之謂。﹞汗出如珠顆﹐眼黃﹐飲得水者﹐可治。若汗出如油﹐直視吐涎水﹐心煩熱悶﹐頭髮亂﹐身不轉者﹐難治。﹝《聖濟》﹞四般惡證不可治﹕第一﹐頭目靑黑色﹔第二﹐額上汗珠不流﹔第三﹐眼小目瞪﹔第四﹐身上汗出如油。﹝《寶鑑》﹞如汗後﹐前癥﹝上所引是﹞不退﹐傷處不髙﹐漸醒漸昏﹐時發時止﹐口噤不開﹐語聲不出者﹐終爲死候。﹝《外科正宗》﹞或腹滿自利﹐或口燥咽漧﹐舌捲囊縮﹐皆死證也。﹝《醫通》﹞

類證

大凡癰疽潰後﹐筋糜肉爛﹐膿血大泄﹐陽隨陰散﹐或筋脈拘急﹐惡寒惕搦﹐甚者舌彊口噤﹐項背反張﹐痰涎壅甚﹐便閉汗出﹐不時發熱。此气血俱虛而傳變﹐𨿽與破傷風相類﹐而主治之法﹐當大補气血。若果系風癥﹐亦須以大補气血爲本﹐而兼以治風之藥。設若不審是非而妄藥之﹐則誤矣。﹝《外科樞要》﹞

湯酒諸方

﹝按﹕此證治諸方﹐多爲驅風之劑﹐其他則不過僅僅數首﹐今不敢區其類﹐一以湯酒丸散槪之﹐從變例也。﹞治破傷風入﹐四體角弓反張﹐口噤不能言﹐或產婦墮胎﹐凡得此者用紫湯﹐大重者不過五劑。﹝《千金》﹞治金瘡中風痙方。生葛根﹝一斤銼﹞上以水五升﹐煮取三升去滓﹐每熱服一小盞﹐日三四服。﹝《聖惠》﹞羌活防風湯﹐治破傷風﹐邪初傳在表。羌活防風川芎本當歸芍藥甘艸﹝各一兩﹞地楡華細辛﹝各三兩﹞上咀﹐每服五七錢﹐水一盞半﹐同煎至七分﹐去滓熱服﹐不拘時候﹐量緊慢加減用之。熱則加大黃二兩﹐大便祕則加大黃一兩﹐緩緩令過。﹝《保命集》﹞羌活湯﹐治半在表半在裏也。羌活菊花麻黃川芎防風石膏前胡黃芩細辛甘艸枳殼白茯苓蔓荊子﹝各一兩﹞薄荷﹝半兩﹞吳白芷﹝半兩﹞上咀﹐每服五錢﹐水一盞半﹐入生薑五片﹐同煎至一盞﹐去渣稍熱服﹐不拘時候﹐日進二服。﹝同上﹞防風湯﹐治破傷風同傷寒﹐表證未解入裏﹐宜急服此藥。防風羌活獨活川芎﹝各等分﹞上咀﹐每服五錢﹐水一盞半﹐煎至七分﹐去滓溫服。二三服後﹐宜調蜈蚣散﹐大效。﹝同上﹞又若搐不已﹐宜服羌活湯﹐於本方去川芎﹐加地楡﹐各一兩。如有熱﹐加黃芩。大芎黃湯﹐破傷風﹐臟腑祕﹐小便赤﹐自汗不止者﹐因用熱藥汗出不休﹐故知無寒也﹐宜速下之﹐先用芎黃湯﹝用川芎一兩﹐黃芩六錢﹐甘艸二錢﹞﹐三二服後﹐用大芎黃湯下之。川芎﹝二兩﹞羌活黃芩大黃﹝各一兩﹞上咀﹐根據前煎服﹐以利爲度。﹝同上﹞白術湯﹐治破傷風﹐大汗不止﹐筋變搐搦。白術葛根﹝各一兩﹞升麻黃芩﹝各半兩﹞芍藥﹝二兩﹞甘艸﹝二錢半﹞上咀﹐每服一兩﹐水一盞半﹐煎至一盞﹐去滓溫服﹐不拘時候。﹝同上﹞一婦人年四十餘﹐形黑而瘠﹐性躁急。嘉靖庚申五月。左腿發內癰﹐潰後起坐。予曰﹕瘡口未合﹐當禁風。其婦自恃彊健不聽﹐忽一日眩僕﹐目札口﹐身反張﹐手足攣曲﹐其家人請予治之。予曰﹕此破傷風﹐病也。乃用桂枝湯加熟附子﹑黃﹑防風﹐一劑而癥減﹐再服十全大補湯﹐三劑而安。﹝《保命歌括》﹞《必效》療金瘡中風﹐角弓反張者方。取蒜一大升﹐破去心﹐以無灰酒四升﹐煮蒜令極爛﹐並滓服一大升以來﹐須臾汗如雨出則瘥。﹝《外臺》﹞治金瘡或打擊破瘡等風入﹐口閉牙噤﹐身彊欲死﹐宜浸酒方。雀屎﹝炒研半合﹞上一味﹐以酒七合﹐煮至五合﹐濾去滓﹐令溫服﹐腹中轉動﹐當時愈。若不能開口﹐撥開灌之。﹝《聖濟》﹞破傷風能死人﹐用桑條如箸長者﹐十數莖閣起﹐中用火燒﹐接兩頭滴下樹汁﹐以熱酒和而飲之﹐可愈。﹝《山居新話》﹞破傷風病﹐用蟾二兩半﹐切剁如泥﹐入花椒一兩﹐同酒炒熟﹐再入酒二盞半﹐溫熱服之﹐少頃通身汗出﹐神效。﹝《本艸綱目》﹞刑曹案牘多被毆後以傷風死者﹐在保辜限內﹐於律不能不擬抵。呂太常含暉常刊祕方﹐以荊芥﹑黃蠟﹑魚鰾三味《魚鰾炒黃色﹞各五錢﹐艾葉三片﹐入無灰酒一碗﹐重湯煮一炷香﹐熱飲之﹐汗出立愈。惟百日以內﹐不得食雞肉。﹝《槐西雜誌》﹞

丸散諸方

治破傷風﹐幹蠍丸方。幹蠍﹝酒炒﹞天麻﹝各半兩﹞蟾酥﹝二錢湯浸化如稀糊﹞上三味﹐將二味搗羅爲末﹐用蟾酥糊丸﹐如綠豆大﹐每服一丸至二丸﹐豆淋酒下﹐甚者加三丸至五丸。﹝《聖濟》﹞治破傷風打撲內損﹐銀花散方。天南星﹝大者半生半炮﹞白附子﹝半生半炮﹞防風﹝去叉等分﹞上三味﹐爲細散﹐每服二錢匕﹐重者童子小便調下﹐稍輕熟酒調下。如外傷﹐用此藥貼瘡口﹐仍根據法服之。如破傷風﹐先以小便溫洗瘡口﹐次用藥幹貼﹐追出風毒立愈。勢稍惡﹑口噤者﹐以童子小便調﹐斡開口灌之。如鬥打至死﹐但心頭微暖者﹐並灌三服卽活。常須合下﹐以備急用。﹝同上﹞﹝按﹕《本艸》引初虞世治破傷風入瘡彊直﹐防風﹑天南星等分爲末﹐以醋調作靨粘貼。又《聖濟》奪命散﹐亦用二味﹐先用童子小便洗瘡口﹐後以此藥末酒調貼之。《葉氏》舉其方曰﹕先以熱小便洗瘡貼之﹐有紫汁出是效。﹞《本事》玉眞散﹐於本方去白附子。﹝用方稍與本方同。《是齋》曰﹕玉眞散﹐《本事》《必用》兩方皆有﹐但人不知。張叔潛知府云﹕此方極奇﹐居官不可闕。予宰淸流﹐且以授直廳醫﹐救欲死者數人﹐奇甚。又曰﹕天南星爲防風所制﹐服之不麻。﹞《三因》防風散﹐亦去白附子﹐每服三錢﹐童子小便一大盞﹐煎至七分熱服。《保命集》雄黃散﹐於本方去白附子﹐南星三錢﹐半夏五錢﹐加天麻五錢﹐雄黃二錢半﹐每服一錢﹐溫酒調下。如有涎﹐加大黃。《外科正宗》玉眞散﹐於本方加白芷﹑天麻﹑羌活。﹝六味各等分﹐用法與《本事》同。﹞治破傷風﹑洗頭風﹐金花散。艸烏頭﹝研破﹐用裏面白膩﹐如黑者不可用。﹞防風﹝用實而粗大者。﹞雄黃﹝別研如粉﹐各等分。﹞上件爲末﹐每服一字﹐溫酒調下。如是噤了口﹐以物斡開﹐熱酒調半錢灌之。如人行二三里﹐更進一字﹐神效。些小傷風﹐一兩日安。﹝《傳家祕寶》﹞《保命集》發表雄黃散﹐卽本方﹝防風二錢﹐餘一錢﹞。裏和﹐至愈可服﹔裏不和﹐不可服。治破防風﹐腰脊反折﹐項彊直﹐牙關緊急﹐急風散方。艸烏頭﹝不拘多少﹐用釅醋煮十餘沸﹐漉出曝漧﹐如此十徧爲度。﹞上一味搗羅爲細散﹐每服一字﹐溫酒調下。﹝《聖濟》﹞治破傷風﹐身項彊硬﹐不知人事﹐必效散方。鰾膠﹝白色者﹐不拘多少﹐炙令焦黃。﹞上一味﹐搗羅爲細散﹐每服三錢匕﹐熱酒調下。如不省﹐灌之。﹝同上﹞﹝按﹕《千金》治風角弓反張方。酒一斗﹐膠二斤﹐煮令烊﹐得六升﹐每服一升﹐稍服得愈。豈此方所本歟。﹞《楊氏》海神散﹐鰾膠﹐木匠用者﹐於瓦上用炭火燒成灰﹐研細。《葉氏》鰾不以多少﹐於一仰一合瓦內﹐炭火燒﹐煙盡研細﹐熱酒調下﹐汗出卽愈。香膠散﹐治破傷風﹐口噤彊直。魚膠﹝燒七分畱性﹞上研細﹐入麝香少許﹐每服二錢﹐酒調下。不飲酒﹐米湯下。又一方﹐以蘇木煎酒下。﹝《三因》﹞蜈蚣散﹝主證見上防風湯下﹞蜈蚣﹝一對﹞鰾﹝五錢﹞左盤龍﹝五錢﹐炒煙盡爲度﹐野鴿糞是也。﹞上件爲細末﹐每服一錢﹐淸酒調下。﹝《保命集》﹞﹝按﹕此方﹐《微義》收在治表之劑。﹞又蜈蚣散﹐去左盤龍﹐用防風湯調下。如前藥解表不已﹐覺轉入裏﹐當服左龍丸微利。看大便硬軟﹐加巴豆霜服之。左龍丸﹐於本方去蜈蚣﹐加白僵蠶五錢﹐雄黃一錢﹐燒餅爲丸﹐如桐子大﹐每服十五丸﹐溫酒下。通應散﹐治破傷風。天南星﹝炮﹞白僵蠶﹝炒﹞幹蠍﹝炒﹞鰾﹝炮各等分﹞上件同爲細末﹐每服半錢﹐酒調灌之﹐立愈。﹝《煙霞》﹞鎭風散﹐治破傷風﹐諸藥不效﹐事在危急者﹐用之必應也。鰾膠﹝切段微焙﹞杭粉﹝焙黃﹞皂礬﹝各一兩炒紅色﹞朱砂﹝三錢另研﹞上爲細末﹐每服二錢﹐無灰熱酒調服。如一切豬羊等風發之昏倒不醒人事者﹐每服三錢﹐二服卽愈不發。外灸傷處七壯﹐知疼痛者﹐乃爲吉兆。﹝《外科正宗》﹞患處復加腫赤﹐神昏少食﹐不分經絡者﹐穿山甲一錢匙﹐蜈蚣末半錢匙﹐麝香一字﹐濃煎蔥白香豉湯服之。患上﹐用蔥涕調炒飛面塗之。﹝《醫通》﹞《洞天奧旨》蜈蚣研末二分﹐麝香半分﹐擦牙﹐吐口涎卽瘥。﹝宜參證治總說《綱目》文。﹞脫凡散﹐治破傷風﹐五七日未愈﹐已至角弓反張﹐牙關緊急。蟬蛻﹝去頭足土淨五錢﹞上爲末﹐用好酒一碗煎滚﹐服之立蘇。﹝《醫鑑》﹞治破傷風﹐獨聖散方。蘇枋木﹝不拘多少﹞上一味﹐搗羅爲細散﹐每服三錢匕﹐酒調服之﹐立效。﹝《聖濟》﹞治破傷風。黃蠟亂絲好麻頭髮﹝各二錢﹞鍋內炒焦﹐好酒衝服﹐汗出卽愈﹐重者不過二服。﹝《危證簡便》﹞破傷風﹐污血凝心﹐鴉翎燒灰存性﹐研細末﹐酒調下一錢。﹝《大還》﹞

外治諸法

﹝導引﹞《古今錄驗》療金瘡得風﹐身體彊﹐口噤不能語﹐或因破打而得﹐及斧刀所傷﹐得風臨死﹐總用此方﹐無有不瘥﹐瓠HT燒麻燭燻之方。取未開瓠HT1枚﹐長柄者﹐開其口﹐隨瘡大小開之﹐令瘡相當﹐可繞四邊閉塞﹐勿使通气﹐上復開一孔如口﹐取浮麻子燭兩條並然﹐瓠HT向上﹐燭盡更續之﹐不過半日卽瘥。若不止﹐亦可經一兩日燻之﹐以瘥爲度。若燭長不得內入瓠HT﹐可中折用之。﹝《外臺》﹞水調膏﹐治初破傷風﹐熱紅腫﹐風邪欲將傳播經絡而未入深者﹐用此。杏仁﹝去肉細研﹞飛白面﹝各等分﹞上和勻﹐用新汲水調如膏﹐敷患處﹐腫消熱退。﹝《醫鑑》﹞灸法﹐治破傷風及犬傷﹐神效。用核桃殼半个﹐塡稠人糞滿﹐仍用槐白皮襯扣傷處﹐用艾灸之。若徧身汗出﹐其人大困則愈。﹝同上﹞破傷風﹐搐搦﹐角弓反張﹐用人耳中垢﹐不拘多少﹐紙上焙榦爲末﹐入熟艾中和勻﹐做成小艾炷七个或十个﹐灸患處卽愈。﹝《壽域神方》﹞凡破傷中風﹐宜早令導引摩按。自不能者﹐令人以屈伸按摩挽之﹐使筋脈稍得舒緩﹐而气得通行。及頻以橛斡牙關﹐勿令口噤。若緊噤之﹐則常以橛當之﹐及頻斡之﹐勿損牙齒﹐免致口噤不開﹐而粥藥不能下也。﹝《原病式》﹞舒筋法﹐治破傷後﹐筋攣縮不能伸﹐他病筋縮亦可。用大竹管長尺餘﹐鉆一竅﹐系以繩﹐掛於腰間﹐平坐貼﹐舉足磋衮之﹐勿計工程。久當有效。﹝《得效》﹞

外因類

歷節

歷節﹐卽行痺﹑痛痺之屬﹐唐人或謂之白虎病﹐宋人則聯稱爲白虎歷節風﹐又稱之痛風﹐而元以降﹐專用其名矣。倘經久不愈者﹐多變鶴膝風﹐而痢後風亦爲其類證﹐仍並合爲篇。

源候總說

歷節風之狀﹐短气自汗出﹐歷節疼痛不可忍﹐屈伸不得是也。由飲酒腠理開﹐汗出當風所致也﹐亦有血气虛受風邪而得之者。風歷關節﹐與血气相搏交攻﹐故疼痛﹐血气虛則汗也﹐風冷搏於筋則不可屈伸﹐爲歷節風也。﹝《病源論》﹞《近效》論白虎病者﹐大都是風寒暑濕之毒﹐因虛所致﹐將攝失理﹐受此風邪﹐經脈結滯﹐血气不行﹐蓄於骨節之間﹐或在四肢﹐肉色不變﹐其病晝靜而夜發﹐發卽徹髓酸疼不歇﹐其病如虎之嚙﹐故名曰白虎之病也。﹝《外臺》﹞﹝按﹕《聖惠》同﹐作白虎風。﹞夫歷節﹐疼痛不可屈伸﹐身體羸﹐其腫如脫﹐其痛如掣﹐流注骨節﹐短气自汗﹐頭眩溫溫欲吐者﹐皆以風濕寒相搏而成。其痛如掣者爲寒多﹐腫滿如脫者爲濕多﹐歷節黃汗出者爲風多。顧《病源》所載﹐飲酒當風﹐汗出入水﹐遂成斯疾。原其所因﹐𨿽涉風濕寒﹐又有飲酒之說﹐自屬不內外因﹐亦有不能飲酒而患此者﹐要當推求所因﹐分其先後輕重爲治。久而不治﹐令人骨節蹉跌﹐變爲癲病﹐不可不知。﹝《三因》﹞﹝按﹕久而不治云云﹐本出《千金》﹐然癲病可疑﹐當考。﹞痛風卽《內經》風寒濕三气雜至﹐合而爲痺也。𨿽言寒爲痛痺﹔然三者皆能作痛﹐但寒勝者痛甚如掣﹐濕者痛著如腫﹐風者其痛行動無常處。悉因凝滯之痺﹐與流行榮衛眞气相擊搏﹐則作痛痺﹐若不搏其流行出入之道﹐則不痛﹐但痿痺耳。﹝《推求師意》﹞

病屬血分

痛風者﹐大率因血得熱﹐已自沸騰﹐其後或涉冷水﹐或立濕地﹐或扇取涼﹐或臥當風﹐寒涼外搏﹐熱血得寒﹐汗濁凝澀﹐所以作痛﹐夜則痛甚﹐行於陰也。治法以辛熱之劑﹐流散寒濕﹐開發腠理﹐其血得行﹐與气相和﹐其病自安。然亦有數種治法稍異﹐謹書一二﹐以證予言。東陽傅文年逾六十﹐性急作勞﹐患兩腿痛甚﹐動則甚痛。予視之曰﹕此兼虛證﹐當補血溫血﹐病當自安。遂與四物湯﹐加桃仁﹑陳皮﹑牛膝﹑生甘艸煎﹐入生薑﹐研潛行散﹐熱飲﹐三四十帖而安。又朱宅閫內﹐年近三十﹐食味甚濃﹐性躁急﹐患痛風﹐攣縮數月﹐醫禱不應。予視之曰﹕此挾痰與气證﹐當和血疏气導痰。病自安。遂以潛行散入生甘艸﹑牛膝﹑炒枳殼﹑通艸﹑陳皮﹑桃仁﹑薑汁煎服﹐半年而安。又鄰鮑六﹐年二十餘﹐因患血痢﹐用澀藥取效﹐後患痛風﹐叫號撼鄰。予視之曰﹕此惡血入經絡證﹐血受濕熱﹐久必凝濁﹐所下未盡﹐畱滯隧道﹐所以作痛﹐經久不治﹐恐成偏枯。遂與四物湯﹐加桃仁﹑紅花﹑牛膝﹑黃芩﹑陳皮﹑生甘艸煎﹐入生薑﹐研潛行散﹐入少酒飲之﹐數十帖﹐又與刺委中﹐出黑血近三合而安。﹝《格致餘論》﹞

病有因中暑

鄧安人夏月亦病歷節﹐痛不可忍﹐諸藥不效﹐召僕診之﹐人迎與心脈虛﹐此因中暑而得之﹐合先服酒蒸黃連丸﹝黃連一味﹐酒蒸爲丸﹞﹐眾醫莫不笑﹐用此藥服一帖卽愈﹐自後與人良驗。﹝《婦人良方》﹞

證治諸說

大都痛痺之證﹐多有晝輕而夜重者﹐正陰邪之在陰分也。其有遇風雨陰晦而甚者﹐此正陰邪侮陽之證也。或得暖遇熱而甚者﹐此濕熱傷陰之火證也。若筋脈拘滯﹐伸縮不利者﹐此血虛血燥證也﹐非養血養气不可。﹝《景嶽》﹞兩手十指﹐一指疼了一指疼﹐疼後又腫﹐骨頭裏痛﹐膝痛﹐左膝痛了右膝痛﹐發時多則五日﹐少則三日﹐晝輕夜重﹐痛時覺熱﹐行則痛輕﹐腫卻重。解云﹕先血後气﹐乃先痛後腫﹐形傷气也。﹝《綱目》引東﹞如兩腿自膝以下﹐或時內熱﹐或骨中覺熱﹐或有一點酸痛熱者何﹖此血熱也。但是風病﹐其血必熱﹐惟其血熱﹐故風寒之气一襲﹐則外寒束內而作痛。﹝《慈航》﹞白虎歷節證﹐宜與小續命湯﹐兼以活絡丹﹝用南星﹑艸烏﹑川烏﹑地龍﹑乳香﹑沒藥﹞。若身體麻木者﹐亦可服。麝香丸亦妙。﹝《管見》﹞治法當以溫藥解其風寒濕之毒﹐或用和平﹐則獨活寄生湯輩可也。﹝《直指》﹞筋骨疼痛﹐俗呼爲痛風﹐或痛而遊走無定﹐俗呼爲走注風﹐並宜烏藥順气散和煎服元通气散﹐咽地仙丹﹝《和劑》經進地仙丹是﹞或靑龍丸﹝見《濟生》﹞。未效﹐用大防風湯﹐或五積散調乳香末。有痛風而痛有常處﹐其痛處赤腫灼熱﹐或渾身壯熱﹐此欲成風毒﹐宜敗毒散。﹝《要訣》﹞痛風脈浮緊﹐頭痛惡寒發熱﹐爲新受之邪﹐宜五積散。治風先治血﹐血行風自滅﹐宜四物湯加生黃﹑防風﹑桂枝﹑秦艽﹑桑枝﹑紅花﹑炙甘艸主之。痛風久不能愈﹐必大補气血﹐以爲勝邪之本﹐切不可徒用風藥﹐宜十全大補湯﹐諸藥各一錢﹐加眞桑寄生三錢爲君﹐再加附子﹑防風﹑竹瀝﹑生薑汁爲佐使。﹝《時方妙用》﹞

鶴膝風

﹝此證治方﹐多可通治歷節﹐故並列在後款。﹞肘膝腫痛﹐臂細小﹐名曰鶴膝風﹐以其象鶴膝之形而名之也。或止有兩膝腫大﹐皮膚拘攣﹐不能屈伸﹐腿枯細﹐俗謂之鼓槌風﹐要皆不過風寒濕之流注而作病也。﹝《醫統》﹞﹝按﹕鼓槌風亦出《奇效》﹐當考所本。﹞鶴膝風﹐乃足三陰虧損之癥。初起寒熱交作時﹐亦宜五積散加牛膝﹑紅花﹐或萬靈丹發汗俱可。如汗後﹐腫痛仍不消減﹐此陰寒深伏﹐以大防風湯溫暖經絡﹐重者兼灸膝眼二穴﹐敷以琥珀膏﹐亦可漸漸取效。又如以上之法俱不效者﹐終成痼疾﹐不必彊藥消之﹐只宜先天大造丸﹑史國公酒藥﹐每常服之﹐終年亦可轉重就輕﹐移步行履﹐尙可圖也。﹝《外科正宗》﹞﹝按﹕萬靈丹﹑大造丸等﹐當就本書而考。﹞鶴膝風者﹐卽風寒濕之痺於膝者也。如膝骨日大﹐上下肌肉日枯細者﹐且未可治其膝﹐先養血气﹐俾肌肉漸榮後治其膝可也。此與治左右半身偏枯之證大同﹐夫旣偏枯矣﹐急漑其未枯者﹐然後旣枯者得以通气而復榮。倘不知從气引血﹑從血引气之法﹐但用麻黃﹑防風等散風之套藥﹐鮮有不全枯而速死者。故治鶴膝風而亟攻其痺﹐必並其足痿而不用矣。比而論之﹐其治法不益明乎。﹝《法律》﹞古方治小兒鶴膝風﹐用六味地黃丸﹐加鹿茸﹑牛膝共八味﹐不治其風﹐其意最善。蓋小兒非必爲風寒濕所痺﹐多因先天所稟﹐腎气衰薄﹐陰寒凝聚於腰膝而不解﹐從外可知其內也。故以六味丸補腎中之水﹐以鹿茸補腎中之火﹐以牛膝引至骨節而壯其裹擷之筋﹐此治本不治標之良法也﹐舉此爲例而推之。﹝同上﹞鶴膝風者﹐脛細而膝腫是也。經云﹕膝者筋之府﹐屈伸不能﹐行則僂附﹐筋將憊矣。治宜去風順气﹐活血壯筋﹐十全大補加杜仲﹑牛膝﹑羌活﹐或五積散加松節。血少虛寒而痛者﹐四物加荊芥﹑牛膝﹐送活絡丹。气血流動﹐更服八味丸加鹿茸﹑牛膝調理﹐正气旺而患自除矣。﹝《醫通》﹞鶴膝風與附骨疽﹐俱腎虛者多患之﹐因眞气衰弱﹐邪气得以深襲﹐前人用附子者﹐以溫補腎气﹐又能行藥勢﹐散寒邪也。故體虛之人﹐爲冷气所襲﹐經久不消﹐陰極生陽。寒化爲熱而潰也。若誤用寒涼﹐必成廢疾﹐或攣曲偏枯﹐或痿弱不起﹐或堅硬如石爲石疽﹐或日久始潰﹐皮肉俱腐爲緩疽﹐下部道遠﹐非桂﹑附不能下達也。況腎主骨﹐而臀以下俱屬腎﹐非桂﹑附不能入其經而宣行也。﹝《錦囊》﹞﹝按﹕此說﹐《匯補》引薛氏﹐當考。﹞

痢後風

﹝宜參後大防風湯﹞痢後偏生痛腳風﹐一般五積自能攻﹐於中去卻麻黃味﹐酒煮多多服見功。﹝《澹軒》﹞痢後風﹐因痢後下虛﹐不善調將﹐或多行﹐或房勞﹐或感外邪﹐致兩腳雙軟﹐若痛若痺﹐遂成風痢﹝風痢當易位﹞。獨活寄生湯﹐吞虎骨四斤丸﹐或用大防風湯﹐或多以生樟﹐卽骨碎補﹐俗呼爲胡孫姜﹐三分之一﹐同研取汁﹐酒解服﹐外以杜仲﹑牛膝﹑杉木節﹑白芷﹑南星﹑萆煎湯燻洗。﹝《要訣》﹞血痢止早﹐惡血畱於經絡﹐作痛甚者﹐四物加桃仁﹑紅花﹑牛膝﹑黃芩﹑陳皮﹑甘艸煎﹐生薑汁研潛行散入少酒飲之﹐多服自驗﹐於委中刺黑血妙﹝按﹕此說本出丹溪﹞。凡久痢後﹐兩腳酸軟痛﹐或膝腫如鼓槌﹐此亡陰也﹐宜以芎﹑歸﹑熟地等補血藥治之﹐自愈。挾气虛者﹐加參﹑。挾風濕者﹐加羌活﹑防風﹑白芷之類。切不可純作風治而用風藥﹐反燥其血﹐終不能愈。﹝《六要》﹞

類證

﹝宜參身體痛﹞附骨疽與白虎飛屍﹑歷節風皆相類﹐歷節則走注不定﹐白虎飛屍痛淺﹐按之則便﹐附骨疽痛深﹐按之無益。﹝《三因》﹞大抵骨節疼痛﹐加寒熱發腫塊者﹐是濕痰流注經絡﹐與痛風同治法﹐若醫遲不散﹐則成膿矣﹐外用敷藥。﹝《回春》﹞婦人少年虛弱少气﹐骨節間疼痛﹐或於他處疼痛﹐是气痛﹐非風濕也﹐逍遙加川芎﹑香附﹑烏藥﹑木香。﹝《階梯》﹞

驅邪諸方

防己湯﹐治風歷節﹐四肢疼痛﹐如槌鍛不可忍者方。防己茯苓白術桂心生薑﹝各四兩﹞烏頭﹝七枚﹞人參﹝二兩﹞甘艸﹝三兩﹞上八味咀﹐以苦酒一升﹐水一斗﹐煮取三升半﹐一服八合﹐日三夜一﹐當覺焦熱痺忽忽然﹐愼勿怪也。若不覺﹐復合服﹐以覺乃止。凡用烏頭皆去皮﹐熬令黑乃堪用﹐不然至毒人﹐宜愼之。﹝《翼》不用苦酒﹞﹝《千金》﹞《聖濟》白術湯﹝主治同﹞﹐於本方去茯苓﹑烏頭﹐加附子﹑當歸﹑芍藥。治濕風體痛欲折﹐肉如錐刀所刺方。附子漧薑芍藥茯苓人參甘艸桂心﹝各三兩﹞白術﹝四兩﹞上八味咀﹐以水八升﹐煮取三升﹐日三服。一方去桂﹐用漧地黃二兩。﹝《千金》﹞《三因》附子八物湯﹐治風歷節﹐四肢疼痛﹐如槌鍛不可忍﹝卽本方﹞。《楊氏》名滲濕湯﹝宜參《中濕》﹞。治歷節風﹐周身百節疼痛﹐腰腳痿弱﹐防風湯方。防風﹝去叉二兩﹞白術﹝一兩﹞白蘚皮﹝二兩﹞桂﹝去粗皮一兩三分﹞黃﹝銼二兩﹞薏苡仁﹝炒三兩﹞上六味粗搗篩﹐每服四錢匕﹐水一盞半﹐生薑三片﹐煎至一盞﹐去滓溫服﹐日三夜一。﹝《聖濟》﹞《瘍醫大全》鶴膝風神方﹐於本方去白術﹑白蘚皮﹐加川萆﹑牛膝﹑秦艽。大棗湯﹐治歷節疼痛方。大棗﹝十五枚﹞黃﹝四兩﹞附子﹝一枚﹞生薑﹝二兩﹞麻黃﹝五兩﹞甘艸﹝一尺﹞上六味咀﹐以水七升﹐煮取三升﹐服一升﹐日三服。﹝《千金》﹞逐風毒﹐石膏湯方。石膏﹝雞子大三枚﹞麻黃﹝三兩﹞杏仁﹝四十枚﹞雞子﹝二枚﹞甘艸﹝一尺﹞上五味咀﹐以水三升﹐破雞子內水中﹐烊令相得﹐內藥煮取一升服之﹐覆取汗。汗不出﹐燒石熨取汗出。﹝同上﹞治歷節風﹐日夜疼痛﹐黃湯方。黃﹝四兩﹞防風﹝去叉﹞附子﹝炮裂去皮臍各一兩半﹞芎﹝一兩﹞麻黃﹝去根節煎掠去沫焙五兩﹞當歸﹝焙一兩﹞甘艸﹝炙銼半兩﹞芍藥﹝一兩﹞上八味﹐銼如麻豆﹐每服五錢匕﹐水一盞半﹐入棗二枚去核﹐生薑一分擘碎﹐煎至一盞﹐去滓溫服﹐空心日午夜臥各一。﹝《聖濟》﹞小續命湯﹐大治白虎歷節﹐痛不可忍。有一婦人﹐先自兩足踝骨痛不可忍﹐次日流上於膝﹐一二日流於解骨﹐甚流至於肩﹐肩流於肘﹐肘流於後溪﹐或如槌鍛﹐或如虫嚙﹐痛不可忍﹐晝靜夜劇。服諸藥無效﹐召僕診之﹐六脈緊。予曰﹕此眞歷節證也﹐非解散之藥不能愈。但用小續命湯二劑而效。﹝《婦人良方》﹞﹝按﹕痛風用小續命﹐本出《是齋》。﹞四肢疼痛不可忍﹐生五積加川羌活﹑川獨活﹐穿山甲制過﹐隨痛處所向﹐取甲燒炒存性﹐入煎﹐臨熟入麝香。﹝《永類》﹞一人貧勞﹐秋深渾身發熱﹐手足皆疼如鍛﹐日輕夜重﹐服風藥愈痛﹐气藥不效﹐脈澀而數。用蒼術﹑酒黃柏各一錢半﹐生附一片﹐生甘艸三分﹐麻黃五分﹐研桃仁九个﹐煎入薑汁令辣﹐熱服。四帖﹐去附﹐加牛膝一錢。八帖後﹐痛略減。﹝《丹溪》﹞﹝節錄﹞

溫經活血諸方

治歷節風﹐骨節疼痛﹐四肢微腫﹐行立無力﹐宜服赤芍藥散方。赤芍藥﹝二兩﹞附子﹝一兩炮裂去皮臍﹞桂心﹝二兩﹞芎﹝一兩﹞當歸﹝二兩﹞漢防己﹝一兩﹞萆﹝一兩銼﹞桃仁﹝半兩湯浸去皮尖雙仁麩炒微黃﹞海桐皮﹝一兩﹞上件藥搗篩爲散﹐每服五錢﹐以水一大盞﹐入生薑半分﹐煎至五分去滓﹐於食前溫服。﹝《聖惠》﹞獨活寄生湯﹐最治歷節風﹐近人用之甚效﹐亦治腰背痛及香港腳流注。﹝《三因》﹞﹝方見《腰痛》門﹞大防風湯﹐祛風順气﹐活血脈﹐壯筋骨﹐除寒濕﹐逐冷气。﹝《和劑》此下曰﹕又治患痢後腳痛瘓弱﹐不能行履﹐名曰痢風。或兩膝腫大痛﹐髀脛枯臘﹐但存皮骨﹐拘攣臥﹐不能屈伸﹐名曰鶴膝風。﹞善法寺僧如眞師孫遂良﹐紹熙壬子年﹐患痢之後﹐足履瘓弱﹐遂成鶴膝風﹐兩膝腫大而痛﹐髀脛枯臘﹐但存皮骨而已﹐拘攣臥﹐不能屈伸﹐待人抱持而後能起﹐如此數月﹐分爲廢人。淮東趙徳遠參議之甥﹐李二十七官人﹐惠以此方﹐服之气血流暢﹐肌肉漸生﹐遂能良行﹐不終劑平復如故﹐眞奇方也。防風﹝去蘆﹞白術杜仲﹝去粗皮炒令絲斷秤﹞川當歸﹝洗﹞熟漧地黃﹝洗﹞白芍藥黃﹝微炒秤各二兩﹞羌活﹝去蘆﹞牛膝﹝去蘆﹞甘艸﹝炒﹞人參﹝去蘆秤各一兩﹞附子﹝炮去皮臍﹞川﹝各一兩半撫芎不可用﹞上爲粗末﹐拌令勻﹐每服五錢﹐水一盞半﹐入生薑七片﹐大棗子一枚﹐同煎至八分﹐去滓溫服食前。又有人云﹕煎四物湯﹐下四斤丸﹐遂良旣安﹐不曾服也。﹝《是齋》﹞﹝四斤丸出《香港腳》門。﹞鶴膝風﹐乃敗癥也﹐非此方不能治。﹝《外科正宗》﹞活絡流气飲﹐治流注塊﹐或痛或不痛者﹐或發乍寒乍熱﹐亦曰流注風。紅花連翹當歸羌活柴胡木鱉肉﹝研細各一錢﹞通艸白芷桔梗薄荷川芎豬牙皂角﹝煨去皮各七分﹞威靈仙﹝八分﹞升麻﹝五分﹞甘艸﹝四分﹞水煎服﹐食遠﹐加酒半盞。塊上加黑虎膏。﹝《醫經會元》﹞

瀉熱涼血諸方

犀角湯﹐治熱毒流入四肢﹐歷節腫痛方。犀角﹝二兩﹞羚羊角﹝一兩﹞前胡梔子仁黃芩射幹﹝各三兩﹞大黃升麻﹝各四兩﹞豉﹝一升﹞上九味咀﹐以水九升﹐煮取三升﹐去滓分三服。﹝《千金》﹞潛行散﹐治痛風。黃柏一味﹐酒浸焙榦爲末﹐生薑汁和﹐酒調服。必兼四物等湯相間服之妙。﹝《丹溪》﹞加味四物湯﹐治白虎歷節風證﹐本方加桃仁﹑牛膝﹑陳皮﹑茯苓﹑甘艸﹑白芷﹑艸龍膽。﹝同上﹞﹝宜與前病屬血分條相參﹞治一婦﹐年逾五十﹐患左腳膝攣痛﹐不能履地﹐夜甚於晝﹐小腹亦或作痛。診脈浮細緩弱﹐按之無力﹐尺脈尢甚﹐病屬血虛﹐遂以四物湯加牛膝﹑紅花﹑黃柏﹑烏藥煎﹐連進十餘帖而安。﹝《石山》﹞治酒濕痰痛風。黃柏﹝酒炒﹞威靈仙﹝酒炒各五錢﹞蒼術羌活甘艸﹝各三錢﹞陳皮﹝一錢﹞芍藥﹝一錢﹞上爲末﹐每服一錢或二錢﹐沸湯入薑汁調下。﹝《丹溪》﹞﹝按﹕此方無類可隸﹐姑列於此﹞

蠲痛塡骨諸方

中行丸﹐治風濕毒瓦斯﹐客伏經絡﹐流注作痛。白芍藥﹝五兩﹞甘艸﹝三兩炙﹞犀角屑﹝三兩﹞威靈仙﹝去土一兩﹞上件爲細末﹐煉蜜爲丸﹐如梧桐子大﹐每服五十丸﹐溫熟水下﹐不拘時候﹐忌茶。﹝《楊氏》﹞治白虎歷節諸風疼痛﹐遊走無定﹐狀如虫嚙﹐晝靜夜劇﹐及一切手足不測疼痛﹐麝香丸。川烏﹝大八角者三个生﹞全蠍﹝二十一个生﹞黑豆﹝二十一粒生﹞地龍﹝半兩生﹞上爲細末﹐入麝香半字同研勻﹐糯米糊爲丸﹐如綠豆大﹐每服七丸﹐甚者十丸﹐夜臥令膈空﹐溫酒下﹐微出冷汗一身﹐便瘥。予得此方﹐凡是歷節及不測疼痛﹐一二服便瘥。在歙川日﹐有一貴家婦人﹐徧身走注疼痛﹐至夜則發﹐如虫嚙其肌﹐多作鬼邪治。予曰﹕此正歷節病也。三服愈。﹝《本事》﹞﹝《濟生》名蠲痛丸﹞擒虎散﹐治風寒暑濕毒瓦斯攻注﹐經脈凝澀﹐蓄於筋骨經隧之間﹐或在四肢﹐肉色不變﹐發作連骨髓痛﹐乍歇乍作﹐或晝靜夜發﹐去來不常﹐或臟腑稍實﹐宜服﹐疏導腸胃中澀滯郁積毒瓦斯。沒藥當歸黑牽牛﹝生﹞大黃﹝各一兩﹞甘艸﹝生一錢﹞上爲粗散﹐每服五錢匕﹐用皂角刺七个捶破﹐隔宿以酒一升浸之﹐來日取酒一盞﹐更加水一盞﹐內栝蔞子七粒﹐同煎至十分去滓﹐取及盞內八分許﹐放溫服﹐遠以后服﹐以利爲度。﹝《禦藥》﹞治風毒在骨節﹐疼痛不可忍﹐虎脛骨浸酒方。虎脛骨﹝二斤炙令黃銼﹞牛膝﹝二兩﹞芍藥﹝三兩﹞防風﹝四兩﹞桂﹝一兩﹞上並銼﹐以生絹袋盛﹐浸酒二斗﹐經三兩宿﹐隨性飲之。﹝《食醫心鑑》﹞治歷節風﹐百骨節疼痛﹐晝夜不可忍﹐沒藥散方。沒藥﹝研半兩﹞虎脛骨﹝酒炙三兩﹞上二味搗研爲末﹐每服二錢匕﹐溫酒調下﹐日三服﹐不計時候。﹝《聖濟》﹞﹝按﹕虎脛骨治白虎風﹐《聖惠》有與羌活﹑地龍爲散者﹐《本艸》引《經驗後方》有與附子爲散者﹐並宜參。﹞虎骨丸﹐治經絡凝澀﹐骨節疼痛﹐筋脈攣急﹐遇陰寒愈痛。南乳香﹝別研一兩﹞沒藥﹝別研一兩﹞赤芍藥﹝一兩﹞血竭﹝別研二兩﹞熟漧地黃﹝一兩﹞當歸﹝一兩﹞虎脛骨﹝酥炙黃一兩﹞上杵爲末﹐用木瓜一枚﹐切破去子﹐入乳香末在內﹐以麻縷纏定﹐勿令透气﹐好酒二升﹐煮至酒盡﹐取木瓜去皮研如泥﹐更入熟蜜少許﹐杵和爲丸﹐如梧桐子大﹐每服三十丸至五十丸﹐病在上食後服﹐病在下食前服﹐用溫酒送下。﹝《禦藥》﹞又麒麟竭散﹐於本方去地黃﹑木瓜﹐加水蛭﹑麝香爲細末﹐每味各抄一錢和勻﹐每服三錢﹐溫酒調下﹐治寒濕搏於經絡﹐疼痛不可忍。《蘇氏方》治筋骨痛風﹐或腰冷痛﹐酸疼。用威靈仙酒浸﹐九浸九蒸九曬﹐五兩﹐枸杞子﹑牛膝﹑杜仲﹑萆﹑木瓜﹑虎骨﹑當歸各四兩﹐姜黃二錢﹐川附子五錢童便制﹐羌活酒炒一兩﹐共研末﹐煉蜜丸﹐梧桐子大﹐每早服五錢﹐酒下。﹝《匯言》﹞﹝按﹕此《和劑》四斤丸變方﹐四斤丸出《香港腳》中。﹞《方脈正宗》治諸風﹐一身筋骨肢節不利﹐或頸項彊痛﹐或臂脇攻痛﹐或足膝痺痛。用穿山甲二兩炒焦﹐當歸﹑川芎俱酒炒﹐乳香﹑沒藥焙﹐川烏童便制﹐黃柏鹽水炒﹐姜黃炒各一兩﹐蘄蛇一條焙燥﹐俱爲極細末﹐每早晚各服三錢﹐白湯下。﹝同上﹞

外治法

《近效》療風毒腫﹑一切惡腫﹑白虎病並瘥方。取三年釅醋五升﹐熱煎三五沸﹐切蔥白三二升﹐煮一沸許﹐卽以爪蘺漉出﹐布帛熱裹﹐當病上熨之﹐以瘥爲度。﹝《外臺》﹞神效灸餅﹐治鶴膝風及濕气痛風﹐奇效。廣木香﹝一錢五分﹞白芷﹝一錢﹞麝香﹝一分共末﹞蓖麻子﹝四兩去殼﹞上搗爲一餅﹐放患處﹐用新布五層﹐蓋餅上﹐將紙捲大筒﹐蘸麻油火。於布上摜之﹐覺痛卽止。﹝《癘瘍全書》﹞治鶴膝風﹐濕气骨節痛﹐軟癱風等。藏糟﹝二斤﹞生薑食鹽﹝各四兩﹞蔥﹝一斤﹞共搗如泥﹐敷患處﹐以布縛定﹐熨斗火熨數次愈。﹝同上﹞

調攝法

酒肉炮炙﹐一切斷之﹐恐助其邪﹐非病所宜。﹝《醫讀》﹞

外因類

香港腳

唐以上所謂香港腳﹐卽今之香港腳﹐而宋以降所謂香港腳﹐蓋不過尋常腳痺﹑腳痛等﹐而作爲香港腳﹐殆非今之腳气﹐豈風會變遷時有不同乎。玆編一以《千金》《外臺》爲宗﹐而於後世諸家﹐僅摘其要。𨿽然﹐又焉知後來香港腳﹐更非今日之香港腳耶﹐醫者宜因時措施也已。

名義

江東嶺南﹐土地卑下﹐風濕之地﹐易傷於人﹐初得此病﹐多從下上﹐所以腳先屈弱﹐然後毒瓦斯循經絡﹐漸入腑臟﹐腑臟受邪气便喘滿﹐以其病從腳起﹐故名香港腳。﹝《病源論》﹞此病發﹐初得先從腳起﹐因卽脛腫﹐時人號爲香港腳﹐深師云腳弱者﹐卽其義也。﹝《千金》﹞晉宋以前名爲緩風﹐古來無香港腳名﹐後以病從腳起﹐初發因腫滿﹐故名香港腳也。又有不腫而緩弱﹐行卒屈倒﹐漸至不仁﹐毒瓦斯上陰攻心便死﹐急不旋踵﹐寬延歲月耳。然則緩風毒瓦斯﹐得其總稱矣。﹝《外臺》引《蘇長史論》﹞﹝按《千金》曰﹕黃帝云緩風濕痺是也。﹞

源由

問曰﹕風毒中人﹐隨處皆得作病﹐何偏著於腳也﹖答曰﹕夫人有五臟﹐心肺二髒經絡所起﹐在手十指﹔肝腎與脾三藏經絡所起﹐在足十指。夫風毒之气皆起於地﹐地之寒暑風濕皆作蒸气﹐足當履之﹐所以風毒之中人也﹐必先中腳﹐久而不瘥﹐徧及四肢腹背頭項也。微時不覺﹐痼滯乃知﹐經云次傳間傳是也。﹝《千金》﹞﹝按﹕《三因方》曰﹕中風寒暑濕﹐得之頓而淺﹔香港腳﹐得之漸而深。《濟生方》曰﹕寒暑風濕皆能致此﹐非特風毒而已矣。今推眞人意﹐蓋寒暑風濕鬱蒸傷人﹐皆名風毒﹐非別有風毒者。陳嚴二說﹐恐是牾。《雞峯方》曰﹕香港腳毒濕多風少。﹞凡四時之中﹐皆不得久立久坐濕冷之地﹐亦不得因酒醉汗出﹐脫衣靴襪﹐當風取涼﹐皆成香港腳。若暑月久坐久立濕地者﹐則熱濕之气蒸入經絡﹐病發必熱﹐四肢酸疼煩悶。若寒月久坐久立濕冷地者﹐則冷濕之气上入經絡﹐病發則四體酷冷轉筋。若當風取涼得之者﹐病發則皮肉頑痺﹐諸處動﹐漸漸向頭。凡常之日﹐忽然暴熱﹐人皆不能忍得者﹐當於此時﹐必不得頓取於寒以快意也。卒有暴寒﹐復不得受之﹐皆生病也。世有勤功力學之士﹐一心注意於事﹐久坐久立於濕地﹐不時動轉﹐冷風來擊﹐入於經絡﹐不覺成病也。故風毒中人﹐或先中手足十指﹐因汗毛孔開﹐腠理疏通﹐風如擊箭﹐或先中足心﹐或先中足趺﹐或先中膝以下脛表裏。若欲使人不成病者﹐初覺﹐卽灸所覺處三二十壯﹐因此卽愈﹐不復發也。黃帝云﹕當風取涼﹐醉已入房﹐能成此疾。﹝同上﹞《蘇長史論》曰﹕香港腳之爲病﹐本因腎虛﹐多中肥溢肌膚者﹐無問男女。若瘦而勞苦﹐肌膚薄實﹐皮膚濃緊者﹐縱患亦無死憂。一瘥已後﹐又不可久立蒸濕等地﹐多飲酒食麵﹐心情憂憤﹐亦使發動。﹝《外臺》﹞﹝按﹕《千金》內補石斛秦艽散方後曰﹕風气者﹐本因腎虛。﹞《蘇》凡香港腳病﹐多以春末夏初發動得之﹐皆因熱蒸﹐情地憂憒﹐春發如輕﹐夏發更重﹐入秋少輕﹐至冬自歇﹐大約如此﹐亦時有異於此候者。近入京以來﹐見在室女及婦人﹐或少年學士﹐得此病者﹐皆以不在江嶺﹐庸醫不識﹐以爲他病﹐皆錯療之﹐多有死者。風气毒行﹐天下徧有﹐非獨江嶺間也。旣婦人亦病﹐又非由腎虛而得。卑濕之土﹐斯病尢眾﹐不爲此療﹐冤死極多﹐深用哀悼﹐無如之何。﹝同上﹞《唐侍中論》云﹕凡香港腳病者﹐蓋由暑濕之气郁積於內﹐毒厲之气吹薄其外之所致也。﹝《醫心》﹞《徐思恭論》云﹕此病多中閒樂人﹐亦因久立冷濕地﹐此病多或踏熱來﹐卽冷水浸腳﹐或房室過度﹐臥不覆腳﹐或心情憂苦﹐居熱蒸地﹐此皆實香港腳之濫觴也。﹝同上﹞許仁則曰﹕此病有數種﹕有飲气下流以成香港腳﹐飲气卽水气之漸﹔亦有腎气先虛﹐暑月承熱﹐以冷水洗腳﹐濕气不散﹐亦成香港腳﹔亦有腎气旣虛﹐諸事不節﹐因居卑濕﹐濕气上衝﹐亦成香港腳。﹝《外臺》﹞﹝《醫心》引《拯要方》﹞

內外異因

﹝南北之別﹞此疾《外臺祕要總錄》亦說江東嶺南大率有此﹐此蓋淸濕襲虛傷於下﹐故經曰感則害人皮肉筋骨者也。故制方立論﹐皆詳其當時土地所宜而治之。今觀此方爽﹝謂爽明燥也﹐出《左傳》﹞而無卑濕之地﹐況腠理致密﹐外邪難侵﹐而有此疾者何也﹖蓋多飲乳酪醇酒﹐水濕之屬也﹐加以奉養過度﹐以滋其濕水之潤下﹐气不能之﹐故下疰於足﹐積久而作腫滿疼痛﹐此飲之下流之所致也﹐豈可與南方之地同法而治哉。當察其地勢髙下﹐詳其飲食居處﹐立爲二法﹐一則治地之濕气﹐一則治飲气之下流﹐隨其气宜﹐用藥施治﹐使無疾之苦﹐庶幾合軒岐之旨哉。﹝《寶鑑》﹞﹝按《玉機》引《醫學發明》﹞香港腳之因有二﹕一則自外而感﹐一則自內而致也。自外而感者﹐以陰寒水濕雨露之气﹐或坐臥濕地﹐致令濕邪襲人皮肉筋脈﹐而凡淸濕襲虛﹐則病始於下﹐致爲腿足之病﹐此外因也。自內而致者﹐以肥甘過度﹐酒醴無節﹐或多食乳酪濕熱等物﹐致令熱壅下焦﹐走注足脛﹐而日漸腫痛﹐或上連手節者﹐此內因也。然在古人﹐謂南方卑濕﹐病多外因﹐北方嗜酒酪﹐病多內因﹐此固一說﹔然北方亦有寒濕﹐南方豈少酒濕﹐此固不必分南北。﹝《景嶽》﹞﹝按﹕《綱目》《準繩》並論以人論之﹐不必以南北分寒熱﹐蓋張氏所本。﹞

婦人香港腳因血虛

觀乎香港腳﹐皆由腎虛而生﹔然婦人亦有病香港腳者﹐必因血海旣虛﹐宿懷嗔恙﹐復感悲傷﹐遂成斯疾﹐今婦人病此者甚眾﹐則知婦人以血海虛而得之﹐與男子腎虛類矣。治婦人之法﹐與男子用藥固無異﹐但兼以治憂恚藥﹐無不效也。﹝《濟生》﹞

脈候

《短劇方》云﹕脈浮大者病在表﹐沈細者病在裏。脈浮大緊快者﹐三品之中最惡脈也。﹝《醫心》﹞病旣入髒﹝《千金》作風毒之气入人體中﹞﹐其脈有三品﹐內外證候相似﹐但脈異耳。若病患脈得浮大及緩﹝《千金》作而緩﹞﹐宜服續命湯兩劑﹔若風盛﹐宜作越婢湯﹐加術四兩。若脈轉快而緊﹝《千金》作若脈浮大緊轉快﹞﹐宜服竹瀝湯。脈微而弱﹐宜服風引湯二三劑﹝《聖惠方》曰﹕脈微而弱者﹐經言自瘥﹞按﹕此蓋本於蘇氏﹞﹐此皆多是因虛而得。若大虛乏气短﹐可以間作補湯﹐隨病體之冷熱而用。若未愈﹐更作竹瀝湯。若病患脈浮大而緊快﹐此是三品之最惡脈。脈或沈細而快者﹐此脈正與浮大緊者同是惡脈。浮大者病在外﹐沈細者病在內﹐治亦不異﹐當消息以意耳。其形或尙可﹐而手腳未及至弱﹐數日之內﹐上气卽死。如此之脈﹝《千金》此下曰﹕往往有人得之﹐無一存者﹞﹐急服竹瀝湯日一劑﹐湯勢恆令相及﹐勿令半日之內無湯也。﹝《病源論》﹞﹝按﹕此說宜錄於治例中﹐然今有取論脈﹐故揭於斯。﹞按《短劇》《集驗》香港腳脈三種﹐以緩脈爲輕﹐沈緊爲次﹐洪數者爲下。自三十年凡見得此病者數百﹐脈沈緊者多死﹐洪數者並生﹐緩者不療自瘥。﹝《外臺》引蘇長史﹞凡香港腳𨿽復診候多塗﹐而三部之脈﹐要須不違四時者爲吉﹐其逆四時者勿治﹐餘如《脈經》所說。﹝《千金》﹞

證狀

香港腳之病﹐先起嶺南﹐稍來江東﹐得之無漸﹐或微覺疼痺﹐或兩脛小滿﹐或行起忽弱﹐或小腹不仁﹐或時冷時熱﹐小便祕澀﹐喘息气沖喉﹐气急欲死﹐食嘔不下﹐气上逆者﹐皆其候也。不卽治﹐轉上入腹﹐便發气﹐則殺人。﹝《肘後》﹞﹝按﹕小便祕澀以下五句﹐原文所無﹐今後《千金》補入。又小滿《千金》作腫滿。﹞凡香港腳病﹐皆由感風毒所致。得此病多不卽覺﹐或先無他疾而忽得之﹐或因眾病後得之。初甚微﹐飲食嬉戲气力如故﹐當熟察之。其狀自膝至腳有不仁﹐或若痺﹐或淫淫如虫所緣﹐或腳指及膝脛灑灑爾﹐或腳屈弱不能行﹐或微腫﹐或酷冷﹐或痛疼﹐或緩縱不隨﹐或攣急﹐或至困能飲食者﹐或有不能者﹐或見飲食而嘔吐﹐惡聞食臭﹐或有物如指發於腸﹐徑上衝心﹐气上者﹐或舉體轉筋﹐或壯熱頭痛﹐或胸心衝悸﹐寢處不欲見明﹐或腹內苦痛而兼下者﹐或言語錯亂有善忘誤者﹐或眼濁精神昏憒者﹐皆此病之證也。若治之緩﹐便上入腹﹐入腹或腫或不腫﹐胸脇滿﹐气上便殺人﹐急者不全日﹐緩者或一二三月。初得此病﹐便宜速治之﹐不同常病。﹝《病源論》﹞凡香港腳病﹐皆由感風毒所致。得此病多不令人卽覺﹐會因他病﹐一度乃始發動﹐或奄然大悶﹐經三兩日不起﹐方乃覺之。諸小庸醫﹐皆不識此疾﹐漫作余病治之﹐莫不盡斃。故此病多不令人識也﹐始起甚微﹐食飲嬉戲气力如故﹐惟卒起腳屈弱不能動﹐有此爲異耳。﹝《千金》﹞夫有腳未覺異﹐而頭項臂膊已有所苦﹔有諸處皆悉未知﹐而心腹五內已有所困。又風毒之中人也﹐或見食嘔吐﹐憎聞食臭﹐或有腹痛下痢﹐或大小便祕澀不通﹐或胸中衝悸﹐不欲見光明﹐或精神憒﹐或喜迷忘﹐語言錯亂﹐或壯熱頭痛﹐或身體酷冷疼煩﹐或覺轉筋﹐或腫或不腫﹑或腿頑痺﹐或時緩縱不隨﹐或復百節攣急﹐或小腹不仁﹐此皆香港腳狀貌也﹐亦云風毒香港腳之候也。其候難知﹐當須細意察之。不爾﹐必失其機要﹐一朝病成﹐難可以理。婦人亦爾﹐又有婦人產後春夏取涼﹐多中此毒﹐宜深愼之。其熱悶掣﹐驚悸心煩﹐嘔吐气上﹐皆其候也。又但覺臍下冷痛﹐然不快﹐兼小便淋瀝﹐不同生平﹐卽是香港腳之候。頑弱名緩風﹐疼痛爲濕痺。﹝同上﹞治風毒病﹐初得似時行毒病﹐而脈浮緩﹐終不變快﹐此不治﹐或數日而死﹐或十日而死﹐或得便不識人﹐或發黃﹐或發斑﹐或目赤﹐或下部穿爛者﹐此最急﹐得之卽先服續命湯一劑﹐續服葛根湯﹑麻黃湯下之。若故不折﹐更與續命湯兩三劑﹐必瘥。此病大急﹐常令湯勢相接﹐不可使半日闕湯﹐卽便殺人。﹝同上﹞﹝按﹕麻黃湯系續命湯變方﹐葛根湯蓋非仲景方﹐亦可推知。﹞此諸香港腳﹝此上文見源由條﹞﹐皆令人腳脛大﹐腳趺腫重﹐悶甚上衝心腹﹐滿悶短气。中間有幹濕二香港腳﹐濕者腳腫﹐幹者腳不腫﹐漸覺枯燥﹐皮膚甲錯﹐須細察之。若先覺心腹脇肋刺痛﹐胸背滿悶﹐喫食之後﹐此狀爾加﹐時時气短﹐手腳沈重﹐骨髓疼﹐多喝气﹐每食諸粘膩陳敗臭物﹐卽諸狀轉劇﹐此卽飲气下流而成香港腳者。﹝《外臺》引許仁則﹞幹香港腳者﹐頭痛腰腳酸疼﹐心間躁悶漧渴﹐食飯粥飲藥立吐﹐卻徧出﹝疑身﹞汗出气喘者是。﹝《雞峯》﹞

腫不腫

﹝幹濕之稱﹐見疑前款。﹞凡人久患香港腳不自知﹐別於後因有他病發動﹐治之得瘥後﹐直患吐嘔而復腳弱。余爲診之﹐乃告爲香港腳。病者曰﹕某平生不患腳腫﹐何因名爲香港腳。不肯服湯﹐余醫以爲石發﹐狐疑之間﹐不過一旬而死。故香港腳不得一向以腫爲候﹐亦有腫者﹐有不腫者。其以小腹頑痺不仁者﹐腳多不腫。小腹頑後﹐不過三五日﹐卽令人嘔吐者﹐名香港腳入心﹐如此者死在旦夕。凡患香港腳﹐到心難治﹐以其腎水克心火故也。﹝《千金》﹞

冷熱等五種

問曰﹕何故得者有冷有熱﹖答曰﹕足有三陰三陽﹐寒中三陽﹐所患必冷﹐暑中三陰﹐所患必熱﹐故有表裏冷熱。冷熱不同﹐熱者治以冷藥﹐冷者療以熱藥﹐以意消息之。脾受陽毒卽熱頑﹐腎受陰濕卽寒痺。﹝《千金》﹞凡此有五種﹕冷香港腳﹐熱香港腳﹐平平香港腳﹐大虛香港腳﹐大實香港腳。﹝《外臺》引蘇﹞

肥瘦難易

其人木黑瘦者易治﹐肥大肉濃赤白者難愈﹔黑人耐風濕﹐赤白不耐風﹔瘦人肉硬﹐肥人肉軟﹐肉軟則受疾至深﹐難已也。﹝《千金》﹞

香港腳似傷寒

頭疼身熱﹐支節痛﹐大便祕﹐或嘔逆而腳屈弱者﹐此名香港腳也。傷寒只傳足經﹐不傳手經。地之寒暑風濕皆作蒸气﹐足常履之﹐遂成香港腳﹐所以病證與傷寒相近。﹝《活人書》﹞﹝按﹕此說本於通眞子《傷寒括要》﹞

四气偏勝

外證自汗走疰爲風勝﹐無汗疼痛攣急爲寒勝﹐腫滿重著爲濕勝﹐煩渴熱頑爲暑勝。四气兼有﹐但推其多者爲勝。﹝《三因》﹞

別證諸說

男子婦人初患香港腳﹐其病寒熱﹐或頭痛﹐忽然腳弱﹐有筋一條﹐自腳脛骨至臀及腰而起作痛﹐皆因風寒暑濕之气相感而成。﹝《得效》﹞《內經》曰﹕諸濕腫滿﹐皆屬脾土。又曰﹕傷於濕者﹐下先受之。蓋脾主四肢﹐足居於下而多受其濕﹐濕郁成熱﹐濕熱相搏﹐其病作矣。是以先從气沖穴隱核痛起﹐及兩足脛紅腫﹐或惡寒發熱﹐狀若傷寒﹐筋攣掣痛﹐是其候也。或一旬或半月﹐復作如故﹐漸漸而致於足筋腫大如瓜瓠者﹐多有之矣。東南卑濕之地﹐比比皆是﹔西北髙燥之方﹐鮮或有之。原其所由﹐非止一端﹐有從外感而得者﹐有從內傷而致者﹐所感𨿽有內外之殊﹐其爲濕熱之患則一也。﹝《正傳》﹞輕者止於足痛﹐重者由足痛入陰器﹐抵小腹﹐歷脇肋上頭﹐又重者則香港腳衝心﹐誤治立死。﹝《蒼生司命》﹞香港腳之疾﹐多生於水濕﹐亦有夾風夾寒夾暑者。其發時則或腫或痛﹐濕熱勝者成水泡瘡﹐或成赤腫丹毒﹐或如疝气攻上引下﹐皆宜審脈驗證﹐詳悉內外血气虛實而分治之。﹝《醫彀》﹞香港腳乃腎火挾濕﹐見於皮肉﹐紅腫如雲痕﹐或隱見紅色﹐按之熱且痛者是也。紅腫自足起﹐漸行至股﹐其勢必上升﹐升至心者不治。急宜治之﹐勿令上升爲妙。﹝《訂補明醫指掌》﹞濕香港腳一證﹐始初甚微﹐人皆認爲內外瘡﹐治不合﹐因漸重﹐則中陷邊突者有之﹐四旁紫黯龜拆者有之。此毒已攻透外﹐無服走肌充皮等劑﹐其瘡愈添愈開。只宜以荷葉心﹑本或甘松煎湯淋洗﹐收其濕﹐拔其毒﹐仍服宣麻飛步丸﹐瘡口自然漸斂。不可以緊藥急收﹐瘡口急合﹐毒卻上攻﹐爲禍亦急。瘡𨿽可惡﹐卻無入腹攻胃衝心之危﹐爲可喜。﹝《續易簡後集》﹞﹝按﹕香港腳生瘡﹐旣見《外臺》引蕭亮﹐及《聖惠方》﹐宜考。﹞香港腳﹐跟注一孔﹐深半寸許﹐每下半日疼異常﹐此乃腳气注成漏﹐以人中白於火上﹐中有水出﹐滴入瘡口。﹝《要訣》﹞道士王裕曰﹕有忽患腳心如中箭﹐發歇不時﹐此腎之風毒﹐瀉腎愈。﹝《醫說》引《泊宅編》﹞

死證

《葛氏方》云﹕腳弱滿而痺。至少腹而小便不利﹐气上者死。﹝《醫心》﹞凡小覺病候有異﹐卽須大怖畏﹐決意急治之。傷緩气上入腹﹐或腫或不腫﹐胸脇逆滿﹐气上肩息﹐急者死不旋踵﹐寬者數日必死﹐不可不急治也。但看心下急﹐气喘不停﹐或自汗數出﹐或乍寒乍熱﹐其脈促短而數﹐嘔吐不止者﹐皆死。﹝《千金》﹞﹝按﹕《聖惠》更有上气脈數不得臥者死。﹞香港腳之病﹐傳於心腎﹐則十死不治。入心則恍惚忘謬﹐嘔吐﹐食不入﹐眠不安寧﹐口眼不定﹐左手寸口脈乍大乍小﹑乍有乍無者是也。入腎則腰腳俱腫﹐小便不通﹐呻吟不絕﹐目額皆見黑色﹐气時上衝胸腹而喘﹐其左手尺中脈絕者是也。切宜詳審矣。﹝《中藏經》﹞

治不得大補大瀉

凡香港腳之疾﹐皆由气實而死﹐終無一人以服藥致虛而殂。故香港腳之人﹐皆不得大補﹐亦不可大瀉﹐終不可畏虛﹐故預止湯不服也﹐如此者皆死不治也。﹝《千金》﹞

治須順四時

夫療香港腳者﹐須順四時﹐春秋二時﹐宜兼補瀉﹐夏時疾盛﹐專須汗利﹐十月以後﹐乃用補藥﹐𨿽小小變通﹐終不越此法。﹝《外臺》引蘇﹞凡患香港腳者﹐𨿽苦虛羸﹐不得多服補藥﹐服之臚脹﹐非瀉不瘥﹐但益虛羸也。惟冬月得用補藥﹐如冬月仍患气不除者﹐亦不得服之﹐可斟酌此。大都患气尋常須微利﹐但不得大利益虛耳。凡腳頑至冬則定者多﹐所以然﹐冬腎王﹐王則不受邪﹐所以腰腳得利也。﹝同上﹞入冬以後﹐須量人之盛衰﹐微加滋補﹔不然則气血日衰﹐必使年年遇蒸熱而作﹐理之必然也。﹝《濟生》﹞

禁吐

凡香港腳上衝心者﹐不宜吐之。﹝《醫心方》引《醫門方》﹞

禁淋洗

服補藥與用湯淋洗者﹐皆醫之大禁也。﹝《活人書》﹞最忌用熱藥蒸泡﹐恐逼邪气入於經絡﹐爲難治也。﹝《集成》﹞最忌補劑及淋洗﹐並冷艸藥攤罨。若犯此禁﹐則毒瓦斯入心﹐小腹頑痺不仁﹐或气喘嘔吐。﹝《嶺南衛生方•附錄》﹞《活人書》云﹕凡香港腳服補藥及用湯渫洗者﹐皆醫之大禁也。《發明》謂此爲南方外感濕气乘虛襲人爲腫痛而言﹐非爲北方內受濕气注下腫痛而言也。蓋濕气不能外達﹐宜淋渫開導泄越其邪也。﹝《玉機》﹞

續生諸病治法

夫因患香港腳續生諸病者﹐則以諸藥對之。或小便不利﹐則以豬苓﹑茯苓及諸利小便藥治之。大便極堅者﹐則以五柔麻仁丸等治之。徧體腫滿成水病者﹐則取治水方中諸治水之藥治之。餘皆仿此﹐更無拘忌。﹝《千金》﹞

外發諸方

越婢湯﹐治風痺腳弱方。麻黃﹝六兩﹞石膏﹝半斤﹞白術﹝四兩﹞大附子﹝一枚﹞生薑﹝三兩﹞甘艸﹝二兩﹞大棗﹝十五枚﹞上七味咀﹐以水七升﹐先煮麻黃再沸﹐掠去沫﹐入諸藥煮取三升﹐分三服﹐覆取汗。﹝《胡洽方》只五味。若惡風者﹐加附子一枚。多淡水者﹐加白術四兩。﹞﹝《千金》﹞小鱉甲湯﹐治身體虛脹如微腫﹐胸心痞滿﹐有气壯熱﹐小腹濃重﹐兩腳弱方。鱉甲黃芩升麻麻黃羚羊角桂心杏仁﹝各三兩﹞前胡﹝四兩﹞烏梅﹝二十枚﹞薤白﹝三十枚﹞上十味咀﹐以水一斗﹐煮取二升七合﹐分三服。此常用﹐若體彊壯欲須利者﹐加大黃二兩。﹝同上﹞犀角麻黃湯方。﹝按﹕又大犀角湯﹐療香港腳毒衝心﹐變成水﹐身體徧腫﹐悶絕欲死。方後曰﹕若服湯竟不下﹐气急不定﹐仍服後犀角麻黃湯。﹞犀角麻黃防風獨活﹝崔氏用茯苓﹞防己芎白術當歸羚羊角﹝崔氏用附子﹞黃芩﹝各二兩﹞石膏﹝四兩﹞生薑甘艸杏仁﹝崔氏用細辛﹞桂心﹝各三兩﹞上十五味咀﹐以水二斗﹐煮麻黃去沫﹐取汁八升﹐下藥煎取三升﹐分三服﹐相去十里久﹐服訖覆取汗。若不瘥﹐五日後更一劑﹐取汗同前。﹝同上﹞附子湯﹐治濕痺緩風﹐身體疼痛如欲折﹐肉如錐刺刀割方。附子﹝三枚﹞芍藥桂心甘艸茯苓人參﹝各三兩﹞白術﹝四兩﹞上七味咀﹐以水八升﹐煮取三升﹐分三服。﹝同上﹞﹝按﹕此仲景方加桂心﹑甘艸。﹞六物附子湯﹐治四气流注於足太陰經﹐骨節煩疼﹐四肢拘急﹐自汗短气﹐小便不利﹐惡風怯寒﹐頭面手足時時浮腫。附子﹝炮去皮臍﹞桂心﹝各四兩﹞白術﹝三兩﹞甘艸﹝炙二兩﹞防己﹝四兩﹞茯苓﹝三兩﹞上銼散﹐每服四錢﹐水二盞﹐姜七片﹐煎七分﹐去滓溫服。﹝《三因》﹞﹝按﹕仲景甘艸附子湯﹐《千金》名四物附子湯﹐曰﹕體腫者﹐加防己四兩。悸气小便不利﹐加茯苓三兩。今陳氏合爲一方也。﹞風濕湯﹐大治風寒濕痺香港腳﹐筋攣著牀﹐不能行步。﹝大名竹趙二方﹞附子﹝炮去皮﹞白術甘艸當歸﹝焙﹞防風桂枝薏苡仁﹝各一兩﹞乳香沒藥茯苓﹝各半兩﹞上爲細末﹐每服三錢﹐水盞半﹐煎至七分﹐和滓溫服食前﹐日三夜一。﹝《施丸端效方》﹞治香港腳﹐五積散﹐每服加檳榔一枚切碎﹐根據法同煎﹐服藥了﹐用被蓋覆﹐令腿股間出少汗爲佳。﹝《是齋》﹞﹝按﹕《易簡》香港腳加茱萸﹑木瓜云云﹐又《要訣》香港腳迫肺﹐令人喘嗽﹐宜小靑龍湯﹐每服加檳榔一錢重煎服。其意相近。﹞加味敗毒散﹐治三陽經香港腳流注﹐腳踝上熱赤腫﹐寒熱如瘧﹐自汗惡風﹐或無汗惡寒。羌活獨活前胡柴胡枳殼﹝麩炒去穣﹞桔梗甘艸﹝炙﹞人參茯苓川芎大黃﹝蒸﹞蒼術﹝米泔浸各等分﹞上銼散﹐每服四大錢﹐水盞半﹐姜三片﹐薄荷一頭﹐煎七分﹐去滓熱服﹐不過二服愈。皮膚瘙癢赤疹﹐加蟬蛻煎。﹝《三因》﹞《朱氏》敗毒散加木瓜﹐專治香港腳。﹝按﹕五積散﹑敗毒散﹐並系類証之治﹐姑存之。﹞

內疏急治諸方

茱萸湯﹐治香港腳入腹﹐困悶欲死﹐腹脹方。﹝蘇長史方﹞吳茱萸﹝六升﹞木瓜﹝兩顆切﹞上二味﹐以水一斗三升﹐煮取三升﹐分三服﹐相去如人行十里久﹐進一服﹐或吐或汗或利或大熱悶卽瘥﹐此起死人方。﹝《千金》﹞又方﹐加靑木香三兩﹐犀角屑二兩﹐亦云此湯起死人。﹝《外臺》﹞《聖惠》治腳气沖心﹐悶亂不識人﹐手足脈欲絕﹐於本方加檳榔﹑生薑﹝《得效》名木瓜茱萸湯﹞。又治濕香港腳上攻﹐心神悶亂﹐不能下食。於本方加檳榔﹑木香爲末﹐丸如梧桐子大﹐不計時候﹐以溫酒下三十丸。《三因》茱萸丸﹝卽本方﹞﹐等分爲末﹐酒糊丸如梧子大﹐每服五十丸至百丸﹐酒飲任下。唐侍中療苦香港腳攻心﹐此方甚散腫气﹐極驗。大檳榔﹝七枚合子碎﹞生薑﹝各二兩﹞橘皮吳茱萸紫蘇木瓜﹝各一兩﹞上六味切﹐以水三升﹐煮取一升三合﹐分再服。﹝《外臺》﹞又蘇恭尋常气滿三日兩日服一劑湯﹐於本方去紫蘇﹑木瓜﹐加濃朴。又蘇恭腫滿小便少者紫蘇湯﹐於本方﹝紫蘇莖﹞去吳茱萸﹑木瓜﹐加甘艸。又許仁則曰﹕但覺腳腫疼悶沈重﹐有時緩弱﹐乍衝心腹滿悶﹐小腹下不仁﹐有時急痛﹐吳茱萸湯﹐於本方去木瓜﹐加桂心。《聖惠》治香港腳﹐心腹脹滿﹐煩悶喘促﹐檳榔散﹐於本方﹐去吳茱萸﹐加豬苓﹑桑根白皮。又治婦人香港腳衝心﹐悶亂不識人﹐於本方去生薑﹐加松木節﹐每服四錢﹐以水一中盞﹐煎至五分﹐次入童子小便二合﹐更煎三兩沸﹐去滓不計時候溫服。《萬安方》《衛生良劑方》檳茱湯﹐治風濕毒瓦斯中於足經﹐遂爲香港腳下注﹐兩腳腫脹疼痛﹐履地不得﹐及內攻心腹﹐手足脈絕﹐悶亂煩喘﹐气不得息﹐極有神效。此藥大能散腫下气﹝卽本方﹞。﹝此方宜與次緩治方木瓜散﹑檳榔湯互參。﹞《廣濟》療香港腳急上衝心﹐悶欲死者方。檳榔仁﹝三顆細末﹞生薑汁﹝三合﹞童子小便﹝二升新者不須暖﹞上三味攪頓服﹐須臾卽气退﹐若未全瘥更服﹐最佳利三兩行﹐無所忌。﹝《外臺》﹞《近效》救香港腳衝心﹐此方甚效﹐檳榔仁六顆﹐上一味搗篩﹐取童子小便半升微溫﹐和末彊半頓服。如一炊久不轉動﹐更取半準前服令盡﹐得通卽好﹐甚良。﹝同上﹞﹝《本艸》引《廣利方》同﹞治濕香港腳上攻心胸﹐喘促悶絕﹐檳榔二兩﹐吳茱萸三分﹐爲散﹐每服用童子小便一小盞﹐入生薑汁一茶匙﹐暖令溫﹐不計時候調下二錢。﹝《聖惠》﹞又療香港腳﹐心煩悶气急﹐臥不安方。半夏﹝一升湯洗去滑﹞生薑﹝八兩﹞桂心﹝三兩﹞檳榔仁﹝一兩半末﹞上四味切﹐以水八升煮減半﹐內檳榔仁末﹐煎取二升八合﹐絞去滓﹐分溫三服﹐服後相去如人行五六里﹐進一服。﹝《外臺》﹞利結﹐加大黃﹐增檳榔﹐以微利爲度。加木瓜二兩﹐尢有神驗。﹝《萬安方》﹞文仲香港腳冷毒悶﹐心下堅﹐背膊痛﹐上气欲死者方。吳茱萸﹝三升﹞檳榔﹝四十枚去皮取碎﹞靑木香﹝二兩﹞犀角﹝三兩屑﹞半夏﹝八兩湯洗﹞生薑﹝六兩﹞上六味切﹐以水一斗﹐煮取三升﹐分三服大效。破毒瓦斯尢良。﹝同上﹞《必效》療香港腳方。大半夏﹝三兩淨削去皮﹞生薑汁﹝三升﹞上二味﹐水五升﹐煮取二升﹐去滓﹐空腹一服盡﹐每日一劑﹐三劑必好。﹝同上﹞又文仲療香港腳入心﹐悶絕欲死者。﹝卽本方﹐生薑汁煮﹐不用水。﹞唐柳柳州纂《救三死方》云﹕元和十二年二月﹐得香港腳﹐夜半痞絕﹐脇有塊﹐大如石﹝《雞峯》作得幹腳气﹐夜半痞絕﹐左脇有塊如大豆﹞﹐且死﹐因大寒不知人三日﹐家人號哭。滎陽鄭洵美傳杉木湯﹐服半食頃﹐大下﹐三下气通塊散。杉木節一大升﹐橘葉切一大升﹐北地無葉﹐可以皮代之﹐大腹檳榔七枚﹐合子碎之﹐童子小便三大升﹐共煮取一大升半﹐分兩服。若一服得快利﹐卽停後服。﹝《證類本艸》﹞《續易簡後集》曰﹕佇見毒勝﹐痰逆悶絕﹐喘急汗流﹐昏塞搐搦﹐咬齒上視﹐致垂死者﹐惟杉木節湯爲至妙﹐百發百中﹐垂死復生。治香港腳衝心﹐煩悶气喘﹐坐臥不得方。黑豆﹝一合﹞生薑﹝一兩﹞杉木節﹝一兩﹞沈香﹝一兩﹞紫蘇莖葉﹝二兩﹞檳榔﹝二兩﹞童子小便﹝三升﹞木瓜﹝二兩幹者﹞上件藥細銼﹐先炒黑豆﹑生薑令熟﹐後入小便並諸藥﹐煎至二升去滓﹐不計時候﹐暖一小盞服。﹝《聖惠》﹞若覺此證﹝按﹕此上文全取《肘後》﹐見前證狀中﹐宜閱﹞﹐先與犀角旋復花湯方。犀角旋復花﹝各二兩﹞橘皮茯苓生薑﹝各三兩﹞大棗﹝十一枚﹞香豉﹝一升﹞紫蘇莖葉﹝一握﹞上八味咀﹐以水八升﹐煮取二升七合﹐分三服﹐相去十里久服之﹐以气下小便利爲度。﹝崔氏名小犀角湯﹐如其不下﹐服後大犀角湯。﹞﹝《千金》﹞又大犀角湯﹐療香港腳毒衝心﹐變成水﹐身體徧腫﹐悶絕欲死者﹐於本方加白術﹑桂心﹑防己﹑黃芩﹑前胡﹑桑白皮。《聖惠》治瘴毒香港腳﹐初覺嘔逆煩悶﹐頭昏不食方﹐於本方去大棗﹐加木香﹑檳榔﹑半夏﹑甘艸。﹝又治幹香港腳欲發﹐惡心頭旋﹐吐痰水﹐旋復花散﹐亦此類方。﹞《雞峯》傳信散﹐療風毒﹐腰腳無力﹐腫痛腹脹﹐心煩悶﹐气上衝咽喉﹐頭面浮腫﹐嘔逆之候﹐於本方加桑白皮。治香港腳衝心﹐煩悶喘促﹐腳膝酸疼﹐神思昏憒﹐宜服沈香散方。沈香﹝一兩﹞赤芍藥﹝一兩﹞紫蘇莖葉﹝一兩﹞木通﹝一兩銼﹞訶黎勒皮﹝一兩﹞檳榔﹝一兩﹞紅雪﹝二兩﹞吳茱萸﹝半兩湯浸七徧焙漧微炒﹞上件藥搗篩爲散﹐每服四錢﹐以水一中盞﹐入生薑半分﹐煎至六分去滓﹐不計時候溫服。﹝《聖惠》﹞又治婦人香港腳忽發﹐衝心悶亂﹐四肢煩疼﹐犀角散﹐於本方去沈香﹑木通﹑訶黎勒﹑吳茱萸﹐加犀角﹑赤茯苓﹑木香﹑紅藍花。﹝按﹕此二方俱去芍藥爲宜。又木香散方中用紫雪。﹞沈香降气湯﹐患香港腳人﹐毒瓦斯上衝﹐心腹堅滿﹐肢體浮腫者﹐尢宜服之。﹝《和劑》﹞﹝方見《諸气》中﹞崔氏療香港腳﹐毒徧內外﹐煩熱﹐口中生瘡者方。服紫雪﹐彊人服如兩棗大﹐弱者減之﹐和水服﹐當利熱毒。﹝《外臺》﹞﹝按﹕又引蘇恭同﹞紫雪方﹐鑑眞云﹕若香港腳衝心﹐取一小兩和水飲之。﹝《醫心》﹞大煩躁者﹐紫雪最良。﹝《活人書》﹞﹝按﹕此本於《傷寒括要》。﹞茱萸散﹐治香港腳心悶不通﹐及幹霍亂等方。煉成朴硝﹝一斤﹞茱萸末﹝八兩﹞上相和搗羅調勻﹐以不津瓷器貯之﹐凡患服一匙匕。﹝《千金月令》﹞三將軍丸﹐治香港腳入腹衝心﹐大便不通。吳茱萸﹝去皮枝湯泡﹞宣木瓜﹝去穣﹞川大黃﹝等分﹞上爲細末﹐米糊丸﹐綠豆大﹐每服五十丸﹐粳米枳殼煎湯吞下。未應﹐加丸數再服﹐以通爲度。﹝《澹寮》﹞﹝按﹕此方本出《續易簡方後集》。﹞搜風丸﹐治香港腳腫痛﹐大便不通。大黃﹝半兩﹞檳榔﹝半兩﹞枳實﹝半兩﹞黑牽牛﹝一兩生﹞上爲末﹐糊丸如梧子大﹐每服五十丸﹐飯湯下﹐食前。﹝《仁存孫氏方》﹞若香港腳之患﹐入腹衝心﹐或見嘔逆之證﹐無法可療﹐《千金》以大黃利之。大黃性寒﹐病旣深入﹐必難導達﹐是速其嘔吐也。不若用養正丹或黑錫丹﹑來復丹之類﹐煎降气湯咽下。更須多服﹐以大便通利爲度。香港腳無補法﹐此有利性﹐卽非補藥﹐服之無疑。﹝《易簡》﹞﹝養正丹﹑黑錫丹方見《中風》中﹐降气湯卽蘇子降气湯。﹞甘艸湯﹐治腳弱﹐舉身洪腫﹐胃反﹐食穀吐逆﹐胸中气結不安而寒熱﹐下痢不止﹐小便難。甘艸人參﹝各一兩﹞半夏﹝一升﹞桂心蜀椒﹝各三兩﹞小麥﹝八合﹞大棗﹝二十枚﹞生薑﹝八兩﹞吳茱萸﹝二升﹞上九味咀﹐以水一斗三升﹐煮小麥取一斗﹐去小麥﹐內諸藥﹐煮取三升﹐分爲六服。﹝《千金》﹞又半夏湯﹐治香港腳上入腹﹐腹急上衝胸﹐气急欲絕。於本方去小麥﹑大棗﹑生薑﹑吳茱萸﹐加漧薑﹑細辛﹑附子﹐咀﹐以水一斗﹐煮取三升﹐分爲三服。初稍稍進﹐恐气沖上格塞不得下﹐少少服﹐通其气耳。﹝按﹕此二方無類可屬﹐蓋其意主在溫散﹐而上衝嘔逆一時或有宜此者﹐仍附於玆。先教諭嘗用《千金》治痰飲半夏湯﹐半夏﹑生薑﹑附子﹑吳茱萸四味方﹐以治衝心危證﹐大奏奇驗﹐卽此方之單捷者也。《千金》又有紫蘇子湯﹐治腳弱上气﹐《和劑》蘇子降气湯是﹐然盧祖常論之曰﹕香港腳初發﹐早服亦可成功﹐若曰入腹攻胃衝心﹐略難覬效云云。此言信然﹐今仍舉其方於咳嗽中﹐玆不錄入。﹞

內疏緩治諸方

治香港腳春夏防發﹐宜服此疏風調气檳榔散方。檳榔﹝一兩﹞獨活﹝半兩﹞赤茯苓﹝半兩﹞枳殼﹝一兩麩炒微黃去瓤﹞羚羊角屑﹝半兩﹞沈香﹝半兩﹞川大黃﹝一兩銼碎微炒﹞芎﹝半兩﹞甘艸﹝半兩炙微赤銼﹞上件藥搗﹐粗羅爲散﹐每服四錢﹐以水一中盞﹐入生薑半分﹐煎至六分﹐去滓﹐食前溫服。﹝《聖惠》﹞三和散﹐治香港腳上攻﹐胸腹滿悶﹐大便不通。﹝《和劑》﹞《究原方》治香港腳發腫﹐大便澀气滿﹐《局方》三和散﹐加大黃煎服。﹝《萬安》﹞香港腳稍愈﹐可服沈香三和散﹐不特愈時服之﹐病香港腳常服尢妙。﹝《經驗良方》﹞木瓜散﹐治香港腳衝心﹐胸膈痞滯煩悶得效方。大腹﹝一个﹞紫蘇﹝一分﹞幹木瓜﹝一分﹞甘艸﹝一分炙﹞木香﹝一分﹞羌活﹝一分﹞上件藥細銼爲飲子﹐分作三服﹐每服用水一升﹐同煎至三合﹐通口服之。﹝《傳家祕寶》﹞《活人》大腹用皮。《奇效》木瓜湯﹐於活人方中﹐加茯苓﹑陳皮。輕者與香蘇散﹐加幹木瓜﹑檳榔﹑生薑煎服﹐然後隨證治之。﹝《管見良方》﹞《和劑方》香蘇散﹐加檳榔﹑木瓜﹐名檳蘇散﹐治風濕腳痛﹐疏通气道。紫蘇香附子﹝各二兩﹞陳皮甘艸檳榔木瓜﹝各一兩﹞上咀﹐每服四錢﹐水一盞﹐姜蔥煎服。﹝《大成》﹞《經驗良方》檳蘇散﹐凡覺香港腳初發﹐先服此藥﹐去風濕及損鬱气脈﹐多服不傷人﹝卽本方﹞。大便祕滯﹐加大黃二錢半。《濟生》檳榔湯﹐治一切腳痛﹐順气防壅﹐於本方加五加皮。如大便祕結﹐虛弱者加枳實﹐壯盛者加大黃。鈍齋彭先生傳神效檳蘇散﹐治香港腳如神。檳榔﹝三錢﹞蘇葉梗防風羌活當歸木瓜﹝各二錢﹞乳香沒藥﹝各一錢半﹞上爲末﹐分二服﹐每服姜蔥各五﹐酒二碗﹐煎八分﹐入片糖一指大﹝《試效要方》砂糖一片﹐如指大﹞溶化﹐熱空心服﹐酒隨量飲﹐醉爲度。綿被蓋腳痛處﹐待藥力尋到痛處﹐汗出避風﹐以有汗爲愈。﹝《普濟良方》﹞主香港腳大便澀方。大黃﹝五兩﹞大麻仁﹝三兩熟研﹞上搗羅大黃爲末﹐和麻仁以蜜爲丸﹐酒下五丸﹐漸加至十五﹑二十丸﹐微利爲度。气脹手腳腫﹐加檳榔一兩﹐人參末一兩。﹝《千金月令》﹞

滲利滌瀉諸方

崔氏療香港腳徧身腫方。大豆﹝三大升以水一斗煮取五升去豆﹞桑根白皮﹝一握切﹞檳榔﹝二七枚碎﹞茯苓﹝二兩切﹞上四味﹐將三物以前豆汁浸經宿﹐煮取二升﹐絞去滓﹐添酒二合內藥中﹐隨多少服之。或不利卽更服﹐利多量減服之。﹝《外臺》﹞又文仲療香港腳滿﹐小便少者﹐於本方去茯苓。若冷脹﹐加吳茱萸二升﹐生薑二兩。《聖濟》治一切風毒香港腳軟腳等﹐黑豆飲﹐於本方去茯苓﹐加郁李仁。蘇恭防己湯﹐主通身體滿﹐小便澀﹐上气﹐上下痰水。不能食﹐食則脹者方。桑白皮﹝五兩切﹞大豆﹝五升以水三斗並桑白皮煮取一斗去滓﹞防己橘皮赤茯苓麻黃﹝去節各三兩﹞生薑﹝五兩﹞旋復花﹝一兩﹞杏仁﹝八十枚去尖皮兩仁碎﹞紫蘇莖葉﹝二兩切﹞上十味切﹐以前件藥汁煮取三升﹐去滓分爲三服﹐身弱者分爲五服﹐相去六七里久﹐微覆﹐當大汗﹐小便利﹐腫气消下。冷多﹐加茱萸四兩﹐熱多﹐加玄參四兩。忌酢物。﹝《外臺》﹞唐風引湯﹐療痺滿上气﹐徧身脹﹐膝疼﹐並去風濕痛方。大豆﹝三升﹞附子﹝三兩炮﹞枳實﹝炙﹞澤瀉橘皮﹝各四兩﹞甘艸﹝炙﹞茯苓防風﹝各二兩﹞上八味切﹐以水二斗﹐酒二升﹐煮大豆取一斗﹐去滓內藥﹐煮取三升﹐分三服﹐三劑腫消﹐去大豆﹑澤瀉﹐更服三劑瘥。﹝同上﹞治濕香港腳﹐通身浮腫﹐小便不利﹐气壅煩悶﹐腹脇連膀胱虛脹﹐上气喘促﹐坐臥不得﹑宜服漢防己散方。漢防己﹝三分﹞桑根白皮﹝一兩銼﹞澤瀉﹝半兩﹞赤茯苓﹝半兩﹞木通﹝三分銼﹞郁李仁﹝三分湯浸去皮尖微炒﹞豬苓﹝三分去黑皮﹞檳榔﹝一兩﹞紫蘇莖葉﹝一兩﹞上件藥搗﹐粗羅爲散﹐每服四錢﹐以水一中盞﹐入生薑半分﹐煎至六分﹐去滓不計時候溫服。﹝《聖惠》﹞又治香港腳腫滿﹐小便不利﹐喘促不食﹐漢防己散﹐於本方去澤瀉﹑郁李仁。治香港腳﹐大小便祕澀﹐膀胱气壅﹐攻心腹妨悶﹐宜服澤瀉散方。澤瀉﹝三分﹞赤茯苓﹝三分﹞枳殼﹝三分麩炒微黃去瓤﹞木通﹝一兩銼﹞豬苓﹝一兩去黑皮﹞檳榔﹝一兩﹞牽牛子﹝二兩微炒﹞上件藥搗﹐細羅爲散﹐每服用水煎生薑蔥白湯﹐調下二錢﹐日二三服﹐以利爲度。﹝同上﹞《近效》療香港腳衝心﹐肺气气急﹐及水气臥不得﹐立驗方。曹州葶藶子﹝四分﹐好者紙上熬令紫色﹐別搗如膏﹐紙裹﹐兩瓦子合﹐牀腳下壓去油。﹞杏仁﹝四分﹐去尖皮兩仁﹐切碎﹐紙上熬令黃﹐搗如膏。﹞甘艸﹝四分炙﹞海蛤﹝四分別研如面﹞郁李仁﹝四分去皮尖如麻子仁別搗﹞漢防己﹝五分﹞吳茱萸﹝二分﹞檳榔仁﹝六分﹞大黃﹝七分﹞上九味搗篩爲散﹐合研令調和﹐取蒸餅中棗膏二分去皮﹐攪和白蜜少許﹐更於臼中搗一千二百杵方止﹐空腹一服十五丸﹐如梧子﹐漸漸加至下泄爲度。服良久﹐待丸散後可食。﹝《外臺》﹞崔氏療香港腳﹐及腰腎膀胱宿水﹐及痰飲﹐桃花散方。收桃花陰漧﹐量取一大升﹐但隨虛滿﹐不須按捺﹐搗爲散﹐紗羅下之﹐溫淸酒和﹐一服令盡﹐通利爲度。﹝同上﹞

滋養諸方

三陰受寒濕﹐著於腳膝上﹐枯瘦色淡﹐小腹不仁﹐腹急疼痛﹐上气喘急﹐八味丸加沈香。﹝《醫通》﹞治肝腎風虛气弱﹐腳膝不可踐地﹐腰脊疼痛﹐風毒流下經﹐行止艱難﹐小便餘瀝﹐思仙續斷丸。思仙木﹝卽杜仲也﹐去皮銼﹐炒令黑﹐五兩。﹞五加皮防風﹝去叉股﹞薏苡仁羌活﹝洗去土﹞川續斷﹝洗銼焙漧﹞牛膝﹝洗銼焙﹐酒浸一宿﹐再焙﹐各三兩。﹞萆﹝四兩﹞生漧地黃﹝五兩﹞上細末﹐好酒三升﹐化靑鹽三兩﹐用大木瓜半斤﹐去皮子﹐以鹽酒煮木瓜成膏和杵﹐丸如桐子大﹐每服五十丸﹐空心食前﹐溫酒鹽湯下。膏子少﹐益以酒糊。﹝《本事》﹞《雞峯》思仙丸﹐於本方加幹蠍﹑天麻﹑白術。《和劑》思仙續斷丸﹐於本方去五加皮﹑羌活﹑地黃﹐加川烏頭。去風﹐補血益气﹐壯筋骨﹐彊腳力﹐虎骨酒。虎脛骨﹝眞者酒浸酥炙﹞萆牛膝﹝洗淨銼焙酒浸一宿再焙﹞仙靈脾薏苡仁熟漧地黃﹝酒洗九蒸九曝焙漧秤各二兩﹞上細銼﹐絹袋盛﹐浸酒二斗﹐飲了一盞﹐入酒一盞﹐可得百日。婦人去牛膝。﹝《本事》﹞﹝按﹕《千金》虎骨酒﹐單用一味﹞四斤丸﹐治體虛气弱﹐風寒濕毒客於經絡﹐血脈凝滯﹐腰腿沈重﹐筋骨緩弱﹐四肢酸疼﹐麻痺不仁﹐間或腫癢﹐腳膝無力﹐隱痛拘攣﹐不能履地﹐一切久新諸腫香港腳悉治之。宣州木瓜﹝去穣切焙漧﹞牛膝﹝去蘆切﹞蓯蓉﹝洗淨切焙﹞天麻﹝去蘆細銼各一斤﹞以上四味﹐如前修事了﹐用無灰酒五升浸﹐春秋各五日﹐夏三日﹐冬十日足﹐取出焙漧﹐再入虎骨一兩﹐附子二兩炮去皮臍。上同爲細末﹐用浸前藥酒﹐打麵糊爲丸﹐如梧桐子大﹐每服三五十丸﹐空心煎木瓜酒下﹐或鹽湯吞下﹐食前服。﹝《和劑》﹞《葉氏》增添四斤丸﹐於本方﹝虎骨八兩﹐餘同﹞去附子﹐加沒藥四兩﹐川烏頭四兩﹐煉蜜和丸。《楊氏》五斤丸。於《葉氏》方加山藥。《濟生續方》加味四斤丸﹐於《葉氏》方加乳香。﹝《三因》加味四斤丸﹐見《痿》門﹞

濕熱香港腳治方

中書粘合公﹐年四旬有餘﹐軀幹魁梧。丙辰春﹐從徵至揚州北之東武隅﹐香港腳忽作﹐徧身肢體微腫﹐其痛手不能近﹐足脛尢甚﹐履不任穿﹐跣以騎馬﹐控兩鐙而以竹器盛之﹐以困急來告。予思《內經》有云飲發於中﹐腫於上。又云諸痛爲實﹐血實者宜決之。以三稜鍼數刺其腫上﹐血突出髙二尺餘﹐漸漸如綫﹐流於地約半升許﹐其色紫黑﹐頃時腫消痛減﹐以當歸拈痛湯重一兩半服之﹐是夜得睡﹐明日再服而愈。﹝《寶鑑》﹞﹝按﹕《類案》引東垣有廉平章治驗﹐與此相近﹐不錄﹞當歸拈痛湯﹐治濕熱爲病﹐肢體煩疼﹐肩背沈重﹐胸膈不利﹐下疰於脛﹐腫痛不可忍。甘艸﹝炙﹞茵陳蒿﹝酒炒﹞酒黃芩羌活﹝各半兩﹞防風知母﹝酒洗﹞豬苓﹝去皮﹞澤瀉當歸身﹝各三錢﹞苦參﹝酒洗﹞升麻黃芩﹝炒﹞人參葛根蒼術﹝各二錢﹞白術﹝一錢半﹞上咀﹐每服一兩﹐水二盞半﹐先以水拌濕﹐候少時煎至一盞﹐去渣溫服食前﹐待少時美膳壓之。﹝同上﹞﹝按﹕此方亦出《蘭室祕藏》。《統旨》曰﹕北方香港腳﹐古𨿽原其情﹐而治法無所見﹐惟羅氏嘗以當歸拈痛湯治之﹐上下分消其濕﹐使壅滯之气得宣通也。﹞

灸法

凡香港腳﹐初得腳弱﹐使速灸之﹐並服竹瀝湯﹐灸訖可服八風散﹐無不瘥者﹐惟急速治之。若人但灸而不能服散﹐服散而不灸﹐如此者半瘥半死。𨿽得瘥者﹐或至一二年復更發動。覺得便根據此法速灸之及服散者﹐治十十愈。此病輕者﹐登時𨿽不卽惡﹐治之不當﹐根源不除﹐久久期於殺人﹐不可不精以爲意。初灸風市﹐次灸伏兔﹐次灸犢鼻﹐次灸膝兩眼﹐次灸三里﹐次灸上廉﹐次灸下廉﹐次灸絕骨。﹝《千金》﹞﹝原有詳說宜考。又曰﹕旣得病後﹐毒瓦斯外滿﹐則灸泄其气。﹞崔氏﹕若香港腳上入少腹﹐少腹不仁﹐卽服張仲景八味丸﹐仍灸三里﹑絕骨。若腳數轉筋﹐灸承山。若腳脛內稍不仁﹐灸三陰交。﹝《外臺》﹞蘇﹕諸毒瓦斯所攻﹐攻內則心急悶﹐不療至死。若攻外﹐毒出皮膚則不仁﹐不仁者膏摩之差。若未出皮膚﹐在榮衛刺痛者﹐隨痛處急宜灸三五炷卽瘥﹐不必要在孔穴也。遠方無藥物處﹐急宜灸之﹐腹背手足諸要穴﹐皆能療此病﹐縱《明堂》無正文﹐但隨所苦﹐火艾徹處﹐痛便消散﹐此不可知也﹝按﹕程衍道本﹐知上補不字﹞。又候灸瘡瘥後﹐瘢色赤白﹐平復如本﹐則風毒盡矣。若色靑黑者﹐風毒未盡﹐仍灸勿止﹐待肢體輕乃休矣。﹝同上﹞蘇恭云﹕若香港腳盛發時﹐自腰以上﹐並不得鍼灸﹐當引風气上則殺人。气歇以後﹐有餘病者﹐灸無妨。惟冬月得灸﹐春夏不可灸﹐自風市以下固宜佳耳。﹝同上﹞又若胸中气散﹐而心下有脈洪大跳﹐其數向下分入兩髀股內﹐令人心急忪悸者﹐宜以手按撚小腹下兩旁﹐接髀大斜文中﹐有脈跳動﹐盒飯文上﹐灸跳三七炷卽定。灸畢皆須灸三里二十炷﹐以引其气下也。﹝同上﹞《唐論》又若心胸气滿﹐已灸身脛諸穴及服湯藥﹐而气猶不可﹝程刻可攺下﹞﹐煩急欲死者﹐宜灸兩足心下當中陷處各七炷﹐气卽下。此穴尢爲極要﹐而不可數灸﹐但極急乃灸七炷耳。凡灸不廢湯藥。藥攻其內﹐灸泄其外﹐譬如開門驅賊﹐賊則易出﹔若閉戶逐之﹐賊無出路﹐當反害人耳。﹝同上﹞

調攝法

凡香港腳之病﹐極須愼房室﹐羊肉牛肉魚蒜﹐蕺菜菘菜﹐蔓菁瓠子﹐酒面酥油乳糜﹐豬雞鵝鴨﹐有方用鯉魚頭﹐此等並切禁﹐不得犯之﹐並忌大怒。惟得食粳梁粟米﹐醬豉蔥韭薤﹐椒姜橘皮。又不得食諸生果子酸酢之食﹐犯者皆不可瘥。又大宜生牛乳﹑生栗子矣。﹝《千金》﹞﹝按﹕又《食治》門中﹐引扁鵲云﹕患香港腳虛脹者﹐不得食甜瓠﹐其患永不除。﹞蘇﹕生薑蒜豉當食大佳﹐不宜食麵及羊肉蘿卜蔓菁韭。酒醉房室﹐久立冷濕﹐船行水气﹐夏月屋中濕气熱气﹐勞劇哭泣憂憒﹐如此等類﹐好使气發也。﹝《外臺》﹞又第一忌嗔﹐嗔卽心腹煩﹐煩卽香港腳發。第二忌大語﹐大語卽損肺﹐肺損亦發動。又不得露腳當風入水﹐以冷水洗腳﹐腳脛尢不宜冷。﹝同上﹞又晝日莫多臥﹐須力遨遊﹐舒暢情性﹐以勿睡也。﹝同上﹞又患香港腳﹐每旦早食任意飽﹐午後少食﹐日晚不食彌佳。﹝同上﹞﹝《寶鑑》此下曰﹕恐傷脾胃營運之气﹐失其常度。況夜食則血气壅滯而行陰道﹐愈增腫痛。﹞唐﹕若頭面及項﹐少似熱气上﹐卽露背膊取冷﹐勿使腰腎冷﹐其背膊冷﹐極濃著衣﹐須如此將息必漸瘥。若不解將息﹐立見危殆困篤﹐轉加易發﹐至損性命。洗面及腳﹐皆須熱湯﹐小添冷水洗之。又不得食酸飯﹐不用乘馬。若能步行﹐勞筋力﹐其香港腳自然漸瘥。﹝同上﹞又凡香港腳病患不能永瘥﹐至春夏還復發動。夏時腠理開﹐不宜臥睡﹐睡覺令人按挪﹐勿使邪气稽畱﹐數勞動關節﹐常令通暢﹐此並養生之要﹐拒風邪法也。尋常有力﹐每食後行五百步﹐罷倦卽止﹐此腳中惡气隨卽下散﹐𨿽浮腫气不能上也。﹝同上﹞患香港腳人﹐不可喫鯽魚﹐甚驗。﹝《瑣碎錄》﹞

內因類

虛勞

虛勞之病﹐大端不過於陽虛陰虛﹐而治之之法﹐亦不外於補陽補陰。然其實屬陰虛者爲多﹐則仲景用建中湯扶陽以配陰者﹐固有妙旨存焉﹔而後世滋補諸方﹐亦所不可缺。今芟煩存要﹐區而別之﹐以便學人酌用焉。

源由總說

《難經》論損﹐從皮毛至於筋骨者﹐此乃辧气脈淺深次第也。原其所因﹐屬不內外﹐或大病未復﹐便合陰陽﹐或疲極筋力﹐饑飽失節﹐盡神度量﹐叫呼走气。所以諸證蜂起﹐百交作﹐吐血衄血﹐便血瀉血﹐遺泄白濁﹐冷滑洞瀉﹐白汗黃汗﹐嘔吐咯﹐涎沫痰飲。遂使榮衛走本﹐虛羸損傷﹐皆自此始﹐蓋由背於人身常理而致然也。況婦人產蓐﹐過於大病﹐虛損尢多﹐不可不知。﹝《三因》﹞虛生百病﹐實則少病。凡在孩提之時﹐已有胎气不足﹐致一臟一腑之偏虛者﹐自五六歲至三十上下﹐婚與未婚﹐肌肉薄瘠。面體少色﹐一虛也。血虛則發熱﹐每有病則熱難退﹐手足煩熱﹐二虛也。陰虛者陽必湊之﹐男女夜多盜汗者﹐三虛也。此皆稟受不足﹐疾病易生﹐非必知欲而後虛也。﹝按﹕此文本出《養生必用方》﹐錄在後陰虛爲勞條。﹞而失血則肝虛﹐思慮則心虛﹐饑飽則脾虛﹐多言則肺虛﹐房勞則腎虛﹐男子病後則气虛﹐婦人產後則血虛﹐喜怒哀樂則神虛﹐勞動不息則形虛。夫肝虛則目暗腳弱﹐心虛則驚悸自汗﹐脾虛則吐瀉腫滿﹐肺虛則喘嗽上气﹐腎虛則齒痛耳聾﹐气虛則發厥﹐血虛則發熱﹐形虛則膚革薄瘠﹐神虛則心志顚倒﹐此其大略也。﹝《管見》﹞醫經載五勞六極之證﹐非傳屍骨蒸之比﹐多由不能衛生﹐始於過用﹐逆於陰陽﹐傷於榮衛﹐遂成五勞六極之病焉。蓋盡力謀慮成肝勞﹐應乎筋極﹔曲運神機成心勞﹐應乎脈極﹔意外過思成脾勞﹐應乎肉極﹔預事而憂成肺勞﹐應乎气極﹔矜持志節成腎勞﹐應乎骨極。此五勞應乎五極者也。﹝按﹕此說本於《三因》﹐然彼以六極應六腑﹐蓋嚴氏嫌其拘也。﹞然精極者﹐五臟六腑之气衰﹐形體皆極﹐眼視無明﹐齒焦發落﹐體重耳聾﹐行履不正﹐邪气逆乎六腑﹐厥於五臟﹐故成精極。﹝《濟生》﹞蒙莊有言﹐精太用則竭﹐神太勞則憊﹐借是可以論病矣。夫人所以根本此性命者﹐气與血也。若男若女﹐气血均有﹐獨不能保而有之﹐終日役役﹐神倦力疲﹐饑飽越常﹐喜怒失節﹐形寒飲冷﹐縱欲恣情﹐遂使五臟气血俱虛﹐此五勞之所從始也﹐六極七傷類焉。故心家虛﹐則便濁汗多﹔肝家虛﹐則筋攣目眩﹔腎家虛﹐則腰痛泄精﹔肺家虛﹐則咳嗽哄熱﹔脾胃虛﹐則嘔吐不食﹐日就羸黃﹐或乃胃熱消穀﹐飲食𨿽多﹐亦不生肌肉而轉加瘦悴矣。是前數證﹐其間大抵心下引脇俱疼﹐蓋滯血不消﹐新血無以養之也。﹝《直指》﹞夫人之生﹐皆稟天地氤氳之气而爲人﹐在乎保養眞元﹐固守根本﹐則一病不生﹐四體俱健。若曰不養眞元﹐不守根本﹐病皆生焉。眞元根本﹐卽气血精液也。予聞先師之教﹐萬病莫若勞證﹐最難治之。勞証之由﹐蓋因人壯年气血完聚﹑精液充滿之際﹐不務養守﹐惟務酒色﹐豈分饑飽﹐日夜耽嗜﹐無有休息﹐以致耗散眞元﹐虛敗精液﹐則嘔血吐痰﹐心熾肺痿﹐骨蒸體熱﹐腎虛精竭﹐面白頰紅﹐口漧咽燥﹐白濁白帶﹐遺精盜汗﹐飲食難進﹐气力全無﹐謂之火乘金也。候重則半年而斃﹐候輕則一載而傾。﹝《十藥神書》﹞勞病根因﹐各自不同。酒傷肺﹐色傷腎﹐思慮傷心﹐勞倦飲食傷脾﹐忿怒傷肝。此五者﹐皆能致勞也﹐大約酒色成勞者多耳。肺勞﹕肺如華蓋﹐其气輕淸﹐旣不受寒﹐亦不受熱。然酒性本熱﹐多飲則肺受火邪﹐燻蒸日久﹐以致郁遏不淸﹐脹大不斂﹐或喘或咳﹐漸至音啞﹐骨蒸寒熱﹐皮毛焦漧﹐如之何其可救也。腎勞﹕人之五火﹐皆賴腎水制之。色欲過度﹐則腎水虛﹐虛則熱矣。腎脈貫肝膈入肺中﹐循喉嚨系舌本。所以腎虛之人﹐先動腎火﹐延入肝膈﹐遂挾相火﹐便入肺中﹐始則咳嗽﹐久則發熱﹐盜汗遺精﹐骨痿肉脫﹐甚至傷脾﹐瀉泄作而危殆矣。心勞﹕心者血之原﹐榮衛發動之所始也。心不妄役﹐則眞血日生。惟勞心焦思﹐日久不置﹐則思慮過度。由是心血日耗﹐肝無所秉﹐臟腑無所潤﹐筋脈無所養﹐榮气不行﹐邪熱隨作﹐經所謂陰虛生內熱者是也。熱甚克金﹐金衰身瘦﹐日見銷鑠而危亡待矣﹐此癥不得志者多有之。脾勞﹕元气靜則神藏﹐動則消亡。若勞倦過甚﹐飲食不節﹐二者皆使脾之元气受傷﹐不能舒發﹐以致飲食不化﹐泄瀉頻作﹐血气不生﹐肌肉不長。況脾者肺之母﹐脾气衰憊﹐則肺失所資﹐津液不生﹐日成枯涸﹐咳嗽殊甚而勞斯成﹐不可救矣。肝勞﹕大怒則血菀於上﹐令人暴絕﹐名曰煎厥。故多怒之人﹐肝火屢動﹐而所藏之血﹐隨火上逆﹐大吐不止﹐稍久則並臟腑膻中之血﹐盡吐不畱﹐所謂相火一動﹐則五火相煽而動﹐火動則血隨之﹐眞血去多﹐身成空廓﹐以致金不制木﹐木火淩肺﹐經所謂侮其所不勝者也。如是則發熱咳嗽﹐脇痛喘急﹐而勞日劇矣。由是觀之﹐勞病同名﹐根因不一﹐治者當究其始末﹐明在何經﹐不可模糊泛治也。﹝《蒼生司命》﹞

思慮致勞

夫人之生﹐以气血爲本﹐人之病﹐未有不先傷其气血者。世有童男室女﹐積想在心﹐思慮過當﹐多致勞損﹐男則神色先散﹐女則月水先閉﹐何以致然﹖蓋愁憂思慮則傷心﹐心傷則血逆竭﹐血逆竭故神色先散而月水先閉也。火旣受病﹐不能榮養其子﹐故不嗜食。脾旣虛則金气虧﹐故發嗽。嗽旣作﹐水气絕﹐故四肢幹。木气不充﹐故多怒﹐鬢髮焦﹐筋痿。俟五臟傳徧﹐故卒不能死﹐然終死矣。此一種﹐於諸勞中最爲難治﹐蓋病起於五臟之中﹐無有已期﹐藥力不可及也。若或自能攺易心志﹐用藥扶接﹐如是則可得九死一生。舉此爲例﹐其餘諸勞﹐可按脈與證而治之。﹝《本艸衍義》﹞

諸虛出於心腎

夫人之一身﹐腎之液謂之精﹐意之所存謂之志﹐故經曰﹐腎藏精與志也。生性之本﹐元气之根﹐精神之所捨﹐名曰精神﹐故《靈樞經》曰腎藏精精舍志者是也。人有精而後有神﹐今人之虛損﹐皆出於心腎﹐其盜汗其白濁之類﹐奚可容乎。且心之液則爲汗﹐腎之液則爲精。今有虛乏之人﹐夜多異夢﹐心之液自夢中出﹐覺來則汗如雨﹐未幾便幹﹐此則爲盜汗。腎之液泄﹐自小便中出﹐停久濁如泔﹐或上有脂油﹐或爲夢泄﹐則气體怯弱﹐神情倦怠﹐眼目昏花﹐精旣脫矣﹐烏得而有神哉。且心者神藏之﹐腎者精藏之。今心旣受病﹐則神不守舍﹐日則有怔忡健忘﹑恍惚失志之證﹐夜則有登髙涉險﹑火發追捕之夢。腎旣受於病﹐則髓海枯竭﹐遂有腳膝軟弱﹐精神倦怠﹐夜夢鬼交﹐便溲白濁﹐消渴瘦瘁。諸虛百損﹐莫不自心腎而然。﹝《治病活法祕方》﹞

陽虛陰虛

病之虛損﹐變態不同﹐因有五勞七傷﹐證有營衛臟腑。然總之則人賴以生者﹐惟此精气﹐而病爲虛損者﹐亦惟此精气。气虛者﹐卽陽虛也﹔精虛者﹐卽陰虛也。凡病有火盛水虧﹐而見榮衛燥﹑津液枯者﹐卽陰虛之證也﹔有水盛火虧﹐而見臟腑寒﹑脾腎敗者﹐卽陽虛之證也。此惟陰陽偏困﹐所以致然。凡治此者﹐但當培其不足﹐不可伐其有餘。夫旣緣虛損﹐而再去所餘﹐則兩敗俱傷矣﹐豈不殆哉。惟是陰陽之辧﹐猶有不易﹐謂其陰陽之中﹐復有陰陽。其在似陽非陽﹑似陰非陰者﹐使非確有眞見﹐最易惑人﹐此不可不詳察也。且復有陰陽俱虛者﹐則陽爲有生之本﹐而所重者又單在陽气耳。知乎此﹐則虛損之治﹐如指諸掌矣。﹝《景嶽》﹞夫男子之勞﹐起於傷精﹔女子之勞﹐起於經閉﹔小兒之勞﹐得於母胎。蓋男子十六而精通﹐女子十四而天癸至﹐然未充也。後生少年輩﹐淫欲太早﹐喪眞元﹐眞陰內虧﹐虛火熾焰﹐肺金受傷﹐無以生腎水﹐腎水枯竭﹐無以濟心火。心火一旺﹐腎火從之﹐而夢遺鬼交之病作﹔肺气一虛﹐則腠理疏豁而盜汗自汗之病作﹔火動其血﹐血隨火升﹐而咳嗽吐紅之病作。考之《內經》及上古諸家之說﹐一曰勞瘵﹐一曰勞極﹐一曰陰虛﹐一曰不足﹐一曰虛損。然因名以責實﹐不過气虛血虛陰虛之異耳。凡脾肺不足﹐皆气虛也﹔心肝不足﹐皆血虛也﹔腎水有虧﹐卽陰虛也。气屬陽﹐血屬陰﹐血虛亦屬陰虛。﹝《訂補明醫指掌》﹞古稱五勞﹑七傷﹑六極﹑二十三蒸﹐證狀繁多﹐令人眩惑﹐但能明先天後天二種根本之治﹐無不痊安﹐蓋簡而不繁﹐約而無漏者也。夫人之虛﹐非气卽血﹐五臟六腑﹐莫能外焉。而血之源頭﹐則在乎腎﹐蓋水爲天一之元﹐而人資之以爲始者也。气之源頭﹐則在乎脾﹐蓋土爲萬物之母﹐而人資之以爲生者也。故曰二髒安和﹐則百脈受調﹔二髒虛傷﹐則千競起。至哉斯言﹐可爲後學指南也。﹝《病機沙篆》﹞

陰虛爲勞

虛勞而熱者﹐是陰气不足﹐陽气有餘﹐故內外生於熱﹐非邪气從外來乘也。﹝《巢源》﹞《古今錄驗養生必用方》中卷曰﹕經云﹕气虛則發厥﹐血虛則發熱﹝按﹕《素調經論》曰﹕經言陽虛則外寒﹐陰虛則內熱。初氏或謂此也﹞。必然之理也。又曰﹕飲食則陰受之﹝按﹕《太陰陽明論》曰﹕食飲不節﹐起居不時者﹐陰受之﹞。譬猶物化而爲土也。陰气衰則血不榮﹐血不榮則肌肉薄﹐陰衰則陽勝﹐此血虛所以發熱也﹐故瘦人多熱。又陰虛者陽必湊之﹐故陰虛多熱也。產婦旣產﹐多熱煩躁﹐以新產亡血多也。醫乃不知﹐又投以寒藥﹐以此致死者﹐不可勝數。夫病有標本﹐醫亦知之。其人陰虛﹐本於血不足﹐故標發熱。醫投以寒藥﹐是治標不治本也。但以溫和益气養血藥﹐其熱自愈。熙寧甲寅﹑乙卯間﹐杜方叔自鄆波召入京師﹐在翰林。予時奉親客都下。一日杜謂予曰﹕靑蒿麥煎柴胡鱉甲散﹐天下通行﹐小兒被害﹐不可勝記。予始怪其詞﹐年來更事漸多﹐方知杜之言爲有本。男女自五六歲﹐至二十上下﹐婚與未婚﹐肌肉薄者﹐面體少色﹐一虛也。血虛則發熱﹐肢體手足煩熱﹐二虛也。陰虛者陽必湊之﹐故發熱汗出﹐男女眠睡有汗﹐三虛也。所謂虛者﹐气血稟受有足有不足﹐加以柔弱未定而疾病易生﹐非必待知男女大欲然後虛也。气體旣虛﹐又投以柴胡﹑鱉甲﹑門冬諸冷藥﹐不旬日間﹐飲食已不入﹐迆漸腹痛﹐至於大腸滑泄﹐虛人至此﹐亦已危矣。方叔於醫﹐可謂知本。童男室女小兒﹐肌瘦有汗﹐但用平和養气血溫藥﹐自無虞。﹝《萬安方引》﹞﹝按﹕此下又有云﹕古人立方﹐亦用溫藥﹐如建中之屬。且據《醫說》引《醫余》﹐則此所謂平和養气血溫藥﹐卽指建中而言。﹞大抵此癥﹐陰虛者多。蓋人稟天地陰陽之气以生﹐形肖天地﹐陽常有餘﹐陰常不足。況勞動𨿽是傷气﹐殊不知諸動皆屬於火﹐火盛則陰愈消﹐學人不可不識。視其病久﹐多勞怯咳嗽發熱﹐陰虛火動可見﹐學人宜詳辧焉。﹝《醫學原理》﹞凡虛損之由﹐無非酒色勞倦七情飲食所致。故或先傷其气﹐气傷必及於精﹔或先傷其精﹐精傷必及於气。但精气在人﹐無非謂之陰分。蓋陰爲天一之根﹐形質之祖﹐故凡損在形質者﹐總曰陰虛﹐此大目也。若分而言之﹐則有陰中之陰虛者﹐其病爲發熱躁煩﹐頭紅面赤﹐唇漧舌燥﹐咽痛口瘡﹐吐血衄血﹐便血尿血﹐大便燥結﹐小水痛澀等證。有陰中之陽虛者﹐其病爲怯寒惟悴﹐气短神疲﹐頭運目眩﹐嘔惡食少﹐腹痛飧泄﹐二便不禁等證。甚至咳嗽吐痰﹐遺精盜汗﹐气喘聲喑﹐筋骨疼痛﹐心神恍惚﹐肌肉盡削﹐夢與鬼交﹐婦人月閉等證﹐則無論陰陽﹐凡病至極﹐皆所必至﹐總由眞陰之敗耳。然眞陰所居﹐惟腎爲主﹐蓋腎爲精血之海﹐而人之生气﹐卽同天地之陽气﹐無非自下而上﹐所以腎爲五臟之本。故腎水虧﹐則肝失所滋而血燥生﹔腎水虧﹐則水不歸源而脾痰起﹔腎水虧﹐則心腎不交而神色敗﹔腎水虧﹐則盜傷肺气而喘嗽頻﹔腎水虧﹐則孤陽無主而虛火熾。凡勞傷等證﹐使非傷入根本﹐何以危篤至此。故凡病甚於上者﹐必其竭甚於下也。余故曰﹕虛邪之至﹐害必歸陰﹐五臟之傷﹐窮必及腎﹐窮而至此﹐吾末如之何也矣。夫所貴乎君子者﹐亦貴其知微而已。﹝《景嶽》﹞虛勞之證﹐《金匱》敍於血痺之下﹐可見勞則必勞其精血也。營血傷則內熱起﹐五心常熱﹐目中生花見火﹐耳內蛙聒蟬鳴﹐口舌糜爛﹐不知正味﹐鼻孔漧燥﹐呼吸不利﹐乃至飲食不爲肌膚﹐怠惰嗜臥﹐骨軟足酸﹐營行日遲﹐衛行日疾﹐營血爲衛气所迫﹐不能內守而脫出於外﹐或吐或衄﹐或出二陰之竅﹐血出旣多﹐火熱迸入﹐逼迫煎熬﹐漫無休止﹐營血有立盡而已﹐不死何待耶。更有勞乏之極而血痺不行者﹐血不脫於外而但蓄於內﹐蓄之日久。周身血走之隧道﹐悉痺不流﹐惟就漧涸﹐皮鮮滑澤﹐面無榮潤﹐於是气之所過﹐血不爲動﹐徒蒸血爲熱﹐或日晡﹐或子午﹐始必幹熱﹐俟蒸气散﹐微汗而熱解﹐熱蒸不已﹐瘵病成焉﹐不死又何待耶。﹝《醫門法律》﹞

虛損勞瘵之異

凡損傷元气者本皆虛證﹐而古方以虛損勞瘵各分門類﹐則病若有異﹐亦所宜辧。蓋虛損之謂﹐或有發見於一證﹐或有困憊於臨時﹐凡在經在髒﹐但傷元气﹐則無非虛損病也。至若勞瘵之有不同者﹐則或以骨蒸﹐或以干嗽﹐甚至吐血吐痰﹐營衛俱敗﹐羸日甚﹐此其積漸有日﹐本末俱竭而然。但虛損之虛﹐有在陰分﹐有在陽分﹐然病在未深﹐多宜溫補﹔若勞瘵之虛﹐深在陰中之陰分﹐多有不宜溫補者。然凡治虛證宜溫補者﹐病多易治﹔不宜溫補者﹐病多難治。此虛勞若乎有異﹐而不知勞瘵之損﹐卽損之深而虛之甚者耳。凡虛損不愈﹐則日甚成勞矣﹐有不可不愼也。﹝《景嶽》﹞

脈候

診其脈﹐甚數甚急﹐甚細甚弱甚微﹐甚澀甚滑﹐甚短甚長﹐甚浮甚沈﹐甚緊甚弦﹐甚洪甚實﹐皆生於勞傷。﹝《中藏經》﹞虛勞之脈﹐大抵多弦﹝按﹕嚴子禮亦云然﹞﹐或浮大﹐或數﹐皆虛勞之候也。大者易治﹐血气未衰﹝按﹕原文衰作定﹐今從《簡易方》﹞﹐可斂而正也。弦者難治﹐血气已耗﹐未易調補之。若帶雙弦﹐則爲賊邪侵脾﹐此尢難治﹐加數﹝按﹕原文此下有劑字﹐今從《簡易方》刪﹞則殆矣。﹝《直指》﹞虛損之脈﹝按﹕原文此下有《中藏經》文﹞﹐然無論浮沈大小﹐但漸緩則漸有生意﹐若弦甚者病必甚﹐數甚者病必危﹐若以弦細而再加緊數﹐則百無一生矣。﹝《景嶽》﹞勞脈﹐初起見洪大或細數﹐皆忌也。然投以滋補之劑尙能應手﹐而脈亦漸轉微弱﹐數亦漸退﹐猶爲可治﹔若證轉而脈不轉﹐卽不可治﹐所謂無胃气也。﹝《醫學指要》﹞緊數之脈﹐表裏俱虛﹐緊爲寒傷營﹐數爲血不足。脈見短數﹐則無胃气﹐細數緊數﹐俱非吉祥。脈洪大按之虛者﹐須防作瀉。凡見數脈難治﹐病久脈數﹐尢非所宜。脈忽浮澀而數﹐忽沈弱而緩﹐變易不常﹐虛火之故也。虛損轉潮熱泄瀉﹐脈短數者不治。虛損脈浮大者﹐屬陽虛﹔細數者﹐屬陰虛。芤爲失血﹐若兩手俱芤﹐而中有一部獨弦者﹐爲有瘀蓄未盡﹐當散瘀爲先﹐不可驟補。若見數大者﹐爲火旺﹐必難治﹔若見澀脈來至者﹐亦不可治也。弦數爲骨蒸﹐自上而下者﹐必寸口浮數﹔自下而上者﹐必尺中弦急。若關尺俱弦細而急﹐如循弦縷者﹐不治。又尺中弦彊者﹐必因房室發熱﹐加之誤服寒涼﹐故脈如是。然虛損之人﹐𨿽遠房室﹐其尺脈之弦彊﹐必不能便軟。若更犯房室﹐明日反和﹐此陰陽得交﹐故爾暫軟。後日診之﹐其弦彊必愈甚。診察之際﹐不可不辧也。﹝《醫通》﹞

辧爪

凡勞損之病﹐本屬陰虛﹐陰虛必血少﹐而指爪爲精血之餘﹐故凡於診候之際﹐但見其指爪漧黃﹐覺有枯槁之色﹐則其發膚營气﹐具在吾目中矣。此於脈色之外﹐便可知其有虛損之候﹐而損之微甚﹐亦可因之以辧也。﹝《景嶽》﹞

五勞六極七傷

﹝互見前源由總說中﹞夫虛勞者﹐五勞六極七傷是也。五勞者﹐一曰志勞﹐二曰思勞﹐三曰心勞﹐四曰憂勞﹐五曰瘦勞。又肺勞者﹐短气而面腫﹐鼻不聞香臭。肝勞者﹐面目幹黑口苦﹐精神不守﹐恐畏不能獨臥﹐目視不明。心勞者﹐忽忽喜忘﹐大便苦難﹐或時鴨溏﹐口內生瘡。脾勞者﹐舌本苦直﹐不得咽唾。腎勞者﹐背難以俯仰﹐小便不利﹐色赤黃而有餘瀝﹐莖內痛﹐陰濕囊生瘡﹐小腹滿急。六極者﹐一曰气極﹐令人內虛﹐五臟不足﹐邪气多﹐正气少﹐不欲言。二曰血極﹐令人無顏色﹐眉髮墮落﹐忽忽喜忘。三曰筋極﹐令人數轉筋﹐十指爪甲皆痛﹐苦倦不能久立。四曰骨極﹐令人酸削﹐齒苦痛﹐手足煩疼﹐不可以立﹐不欲行動。五曰肌極﹝按﹕《千金》作髓極﹞﹐令人羸瘦無潤澤﹐飲食不生肌膚。六曰精極﹐令人少气﹐然內虛﹐五臟气不足﹐發毛落﹐悲傷喜忘。七傷者﹐一曰陰寒﹐二曰陰萎﹐三曰裏急﹐四曰精連連﹐五曰精少﹐陰下濕﹐六曰精淸﹐七曰小便苦數﹐臨事不卒。又一曰﹐大飽傷脾﹐脾傷善噫﹐欲臥面黃。二曰大怒气逆傷肝﹐肝傷少血目暗。三曰彊力舉重﹐久坐濕地傷腎﹐腎傷少精﹐腰背痛﹐厥逆下冷。四曰形寒﹐寒飲傷肺﹐肺傷少气﹐咳嗽鼻鳴。五曰憂愁思慮傷心﹐心傷苦驚喜忘善怒。六曰風雨寒暑傷形﹐形傷發膚枯夭。七曰大恐懼不節傷志﹐志傷恍惚不樂。﹝《病源論》﹞

證候槪略

五勞者﹐五臟之勞也。皆因不量才力﹐勉彊運爲﹐憂思過度﹐嗜欲無節﹐或病失調將﹐積久成勞。其病頭旋眼暈﹐身疼腳弱﹐心怯气短﹐自汗盜汗﹐或發寒熱﹐或五心常熱﹐或往來潮熱﹐或骨蒸作熱﹐夜多惡夢﹐晝少精神﹐耳內蟬鳴﹐口苦無味﹐飲食減少﹐此皆勞傷之證也。﹝《要訣》﹞其證百節煩疼﹐腰酸腳軟﹐或胸悶短气﹐心煩不安﹐或耳鳴目眩﹐咳嗽寒熱﹐或盜汗遺精﹐白濁飧泄﹐或食少無味﹐不作肌膚﹐或睡中驚悸﹐午後發熱﹐或怠倦無力﹐四肢不收﹐或虛火上攻﹐面赤喘急﹐此皆虛損之癥﹐有一癥見﹐卽當因其病而藥之可也。但視其癥之不大﹐茶飯可餐﹐起居可動﹐作爲可施﹐自以爲生﹐孰知其後臥牀不起﹐去死不遠﹐若欲收救﹐不可得也。﹝《醫林繩墨》﹞咳嗽痰喘不絕聲者﹐急則治其標也。陰虛火動而微嗽者﹐緩則治其本也。陰虛發熱﹐嗽血大便結者﹐此虛火盛也。咳嗽吐血﹐喘急不能食者﹐脾肺虛損也。痰嗽喘熱而泄瀉者﹐此脾憊也。痰嗽喘熱而痢疾者﹐脾腎俱憊也。痰嗽喘熱﹐脾虛飽悶發腫者﹐難治也。﹝《回春》﹞日晡頭痛眩暈﹐陰血虛也。頭暈頭痛﹐或痰喘气促﹐腎虛不納气也。自汗內熱口漧﹐胃气虛也。盜汗內熱口漧﹐陰血虛也。莖痛而便不利﹐精內竭也。愈痛則愈欲便﹐愈便則愈痛﹐精復竭也。食少體倦﹐口漧飲熱﹐小便黃短﹐脾肺虛熱也。發熱飲熱﹐大便祕﹐內熱也。發熱飲冷﹐便祕﹐內熱澀滯﹐肝熱也。飲食少思﹐胃气虛也。飲食不化﹐脾气虛也。勞役而小便黃﹐元气下陷也。體倦頭痛眩暈﹐中气虛也。四肢逆冷﹐腎气虛寒也。面目赤色﹐煩熱作渴﹐脈大而虛﹐血脫髮燥也。善思體痛﹐無寐盜汗﹐肝脾血虛也。寢寐而出汗﹐腎气也。平人飲食出汗﹐是食反助其胃火也。平人飲食﹐額上蒸大汗如雨﹐此名蒸籠頭。睡覺飽而出汗﹐宿食也。胸滿多痰﹐脾气虛也。晡熱多痰﹐腎虧津液泛上也。忿怒胸痞﹐脾气滯也。倦怠胸痞﹐中气虛也。倦怠寒熱往來﹐肝脾气虛也。口苦寒熱往來﹐肝火血虛也。內熱晡熱﹐或寒熱往來﹐陰血虛也。畏寒﹐或寒熱往來﹐肝气滯也。婦人勞怒﹐夜發熱﹐或譫語﹐或經適行﹐熱在血分。怔忡驚悸﹐心血虛也。思慮怔忡﹐驚悸便勤﹐內有痰也。﹝《醫彀》﹞虛損兩顴紅赤或唇紅者﹐陰虛於下﹐逼陽於上也。仲景曰﹕其面戴陽者﹐下虛故也。虛而多渴者﹐腎水不足﹐引水自救也。喑唾聲不出者﹐由腎气之竭﹐蓋聲出於喉而根於腎﹐經曰﹐內奪而厥﹐則爲喑俳﹐此腎虛也。虛而喘急者﹐陰虛肺格﹐气無所歸也。喉漧咽痛者﹐眞水下虧﹐虛火上浮也。不眠恍惚者﹐血不養心﹐神不能藏也。時多煩躁者﹐陽中無陰﹐柔不濟剛也。易生嗔怒﹐或筋急酸痛者﹐水虧木燥﹐肝失所資也。飲食不甘﹐肌肉漸消者﹐脾元失守﹐化機日敗也。心下跳動﹐怔忡不寧者﹐气不歸精也。經曰﹕胃之大絡﹐名曰虛裏﹐出於左乳下﹐其動應衣﹐宗气泄也。盜汗不止者﹐有火則陰不能守﹐無火則陽不能固也。虛而多痰﹐或如淸水﹐或多白沫者﹐此水泛爲痰﹐脾虛不能制水也。骨痛如折者﹐腎主骨﹐眞陰敗竭也。腰脇痛者﹐肝腎虛也。膝以下冷者﹑命門衰絕﹐火不歸源也。小水黃澀淋瀝者﹐眞陰虧竭﹐气不化水也。足心如烙者﹐虛火爍陰﹐湧泉涸竭也。﹝《景嶽》﹞

桃花蛀郁勞

有面色如故﹐肌體自充﹐外看如無病﹐內實虛損﹐俗呼爲桃花蛀﹐宜看其何證﹐於前藥審而用之。﹝《要訣》﹞﹝按﹕前藥卽建中﹑大補之類。﹞。面色不衰﹐肌膚日瘦﹐外如無病﹐內實虛傷﹐俗名桃花疰。其證必蒸熱咳嗽﹐或多汗﹐或無汗﹐或多痰﹐或無痰﹐或經閉﹐或泄精﹐或吐血﹐或衄血﹐或善食﹐或泄瀉﹐須察其所現何證﹑何髒受傷而治之。然此皆爲陰火煎熬之證﹐治多不效。室女過時不嫁﹐男子過時不娶﹐及少寡者﹐多犯此證。以陰火𨿽乘陽位﹐非但不能消爍陽分之津液﹐陰分之津液﹐反竭力上供陽火之消爍﹐故肢體日削﹐而面色愈加鮮澤也。輕者嫁娶後漸愈﹐重者𨿽暫愈一兩月﹐向後必死﹐以其軀體柔脆﹐精气先枯﹐不能勝其發泄也。惟少寡再醮者﹐每多自愈﹐以其軀體堪任也。郁火旣散﹐津液旣通﹐可不藥而愈矣。﹝《醫通》﹞婺婦師尼﹐所欲未遂﹐陰陽離絕﹐郁火亢極﹐不得發泄而成失合證者﹐較之房勞更甚。始則肝木郁熱﹐繼則龍火上煽﹐致心肺受病﹐而喘嗽煩熱﹐甚則迫血驟亡者有之﹐經閉不行而吐衄者有之。此證宜開郁降火﹐增損柴胡湯﹑加味逍遙散選用。陰火亢極者﹐可用滋腎丸﹑玉燭散先瀉郁火﹐後服滋養之藥如烏骨雞丸之類。若郁火不泄﹐血气不榮而發癰疽者﹐去生遠矣。﹝同上﹞

各證雜說

丈夫無子者﹐其精淸如水﹐冷如冰鐵﹐皆爲無子之候。又泄精精不射出﹐但聚於陰頭﹐亦無子。無此之候﹐皆有子。﹝《病源論》﹞勞傷則血气虛﹐使陰陽不和﹐互有勝弱故也。陽勝則熱﹐陰勝則寒﹐陰陽相乘﹐故發寒熱。﹝同上﹞有無故身體瘦軟﹐絕無力气﹐別無他證﹐此平日作勞太過﹐血气虛而筋失養﹐宜劫勞散﹐或和气湯倍芎歸﹝按﹕《類方》和气飲﹐於五積散去桂﹑麻﹑朴﹑芎﹐加漧葛﹑大黃﹑升麻者﹐此豈其方乎﹞。又有言語讀誦﹐過耗神气﹐致成虛損﹐是爲叫呼走气﹐宜於十全大補湯等藥選用。虛人老人病中﹐忽一旦語言不出﹐扣之不應﹐此不是啞風﹐久久藥力到﹐補調功成﹐自復應矣。有於坐臥之中﹐似欲得人按撚﹐意方始安者﹐此亦虛證也。外有因動作勞力﹐或發寒熱﹐或身疼气短﹐或勞倦嗜臥﹐乃一時發勞﹐卻非五勞者比﹐宜和气飲。有咳嗽痰多者﹐名曰勞嗽﹐與感風寒壅熱之嗽不同﹐此乃有本有標﹐本在腎而標在肺。﹝《要訣》﹞有重陰覆其陽﹐火不得伸﹐或灑灑惡寒﹐或志意不樂﹐或脈弦數﹐四肢五心煩熱者﹐火郁湯﹑柴胡升麻湯﹐病去卽已﹐不可過劑。﹝《六要》﹞﹝按﹕火郁湯﹑柴胡升麻湯﹐俱系東垣方﹐今不錄。﹞《愼柔》云﹕嘗治虛損﹐脈和緩而五六至﹐但咳嗽發熱﹐無惡寒﹑咽痛喉哽等證﹐以爲可治﹐服保元﹑四君之類十餘劑﹐咳嗽略可﹐熱亦微退﹐至二十劑外﹐咳嗽反盛﹐熱復如前﹐而身反不能轉側﹐足漸無力﹐至不能行而蜷﹐此何也﹖緣下焦腎气衰憊﹐無津液滋養百骸﹐陽气不能四運﹐脾肺之气不能下輸﹐故足無力而蜷﹐藥𨿽有效﹐病𨿽暫減﹐終不可治。若初服四君﹑保元十餘劑﹐而脈細如絲﹐其數不攺﹐決不可治。如細而不數者﹐此猶有胃气﹐無腹痛作瀉﹐而飲食如常﹐可用保元﹑參﹑術調理。須二三年方愈。若服藥後﹐數脈漸減﹐和緩有神﹐𨿽曰可治﹐亦得三月見功﹐年半方可全愈。又須看年力之衰壯﹑精神脾胃之彊弱斷之。若服藥後﹐脈𨿽和緩﹐而腿漸無力﹐如前所述﹐且痰嗽不止﹐脈𨿽緩治之無益。又或如前證﹐足𨿽無力而熱退嗽減﹐飲食如平人﹐此脾胃尙彊﹐猶可遷延歲月。﹝《醫通》﹞

似損非損

凡似損非損之證﹐惟外感寒邪者乃有之。蓋以外邪初感﹐不爲解散﹐而誤作內傷﹐或用淸涼﹐或用消導﹐以致寒邪郁伏﹐久畱不散﹐而爲寒熱往來﹐或爲潮熱咳嗽﹐其證則全似勞損﹐若用治損之法以治此證﹐則滋陰等劑﹐愈以畱邪﹐熱蒸旣久﹐非損成損矣。余嘗治愈數人﹐皆其證也。欲辧此者﹐但當詳察表裏而審其致病之由。蓋虛損之證﹐必有所因﹐而外感之邪﹐其來則驟。若或身有疼痛﹐而微汗則熱退﹐無汗則復熱﹐或見大聲咳嗽﹐脈𨿽弦緊而不甚數﹐或兼和緩等證﹐則𨿽病至一兩月﹐而邪有不解﹐病終不退者﹐本非勞損﹐毋誤治也。﹝《景嶽》﹞

死證

﹝互見《骨蒸》中﹐宜參。﹞病勞人﹐脫肛﹐骨肉相失﹐聲散嘔血﹐陽事不禁﹐夢寐交侵﹐呼吸不相從﹐晝涼夜熱者死﹐吐膿血者亦死。其脈不數有根蒂者﹐及頰不赤者生。﹝《中藏》﹞勞疾﹐久而嗽血﹐咽疼無聲﹐此病自下而傳上﹔若不嗽不疼﹐久而溺濁脫精﹐此爲自上傳下﹐皆死證也。﹝《要訣》﹞大抵虛勞起於喪者﹐肝腎過勞﹐多致亡血失精﹑彊中陰竭而死。起於鬱結者﹐內火爍津﹐多致血結漧咳﹑嗜食發癰而死。起於藥誤者﹐脾肺受病居多﹐多致飲食減少﹑喘嗽泄瀉而死。﹝《醫通》﹞虛勞不受補者﹐不治。﹝《丹溪》﹞病患久虛﹐內有宿積舊痰﹐用參術補之﹐久乃吐出臭痰或綠色痰﹐當不治。蓋積之久﹐而脾胃虛極不運﹐故郁臭耳。﹝《愼柔五書》﹞

陽虛陰虛治法有等

古人論治﹐以陰虛陽虛爲兩大綱。辧其陽虛﹐則溫補之。辧其陰虛﹐則滋養之。豈非開示後學之法門耶。然余閱歷多年﹐會心先覺。審知陽虛有二﹐而陰虛有三﹐試爲拈出﹐以示吾徒。所謂陽虛有二者。有胃中之陽﹐後天所生者也。有腎中之陽﹐先天所基者也。胃中之陽喜升浮﹐虛則反陷於下﹐再行斂降﹐則生气遏抑不伸。腎中之陽貴凝降﹐勞則反遊於上。若行升發﹐則眞气消亡立至﹐此陽虛之治有不同也。所謂陰虛有三者﹐如肺胃之陰﹐則津液也。心脾之陰﹐則血脈也。腎肝之陰﹐則眞精也。液生於气﹐惟淸潤之品﹐可以生之。精生於味﹐非粘膩之物﹐不能塡之。血生於水谷﹐非調補中州﹐不能化之。此陰虛之治有不同也。﹝《病機匯論》﹞

气血調養例

治法大要﹐潮熱者﹐不可過用寒涼﹔祕結者﹐不可驟興疏泄﹔嗽喘者﹐不可妄施發散﹔咯血者﹐不可錯認以爲熱。但以滋養榮血爲上﹐調平藏气次之﹐某病某藥﹐又於養血調气之中而增益也。其或骨間有熱﹐以至四肢緩弱不舉﹐此則骨痿﹐欲斯疾之有瘳也﹐艱哉。𨿽然﹐當歸﹑地黃﹑黃﹑芍藥﹐固養血之上藥也﹐亦當以益胃消痰輩佐之。蓋人以穀气爲本﹐所謂精气血气﹐由穀气而生﹐古人以五味五穀五藥養其病者﹐不無先後於其間也。當歸﹑地黃戀膈引痰﹐黃﹑芍藥多則傷胃﹐是可膠柱調瑟而測量輕重之不審乎。﹝《直指》﹞有患精血不足﹐明知當補腎﹐方欲一求之歸等藥﹐其人素減食﹐又恐不利於脾﹔方欲理脾气﹐則不免用疏刷之藥﹐又恐愈耗腎水﹔全一舉而兩得之功﹐莫若鹿茸橘皮煎丸爲第一﹝按﹕鹿茸橘皮煎丸﹐系於陽陰雙補。方冗雜難用﹐今所不取﹞﹐故曰精不足補之以味﹐又曰補腎不如補脾﹐以脾上交於心﹐下交於腎故也。若腎元大段虛損﹐病勢困篤﹐則腎不容少緩﹐又不拘於此說。要知於滋腎之中﹐佐以砂仁﹑澄茄之類﹐於壯脾之中﹐參以北五味﹑黃之屬﹐此又臨時審病用藥之後法。﹝《要訣》﹞夫人之虛﹐不屬於气﹐卽屬於血﹐五臟六腑莫能外焉﹐而獨舉脾腎者﹐水爲天一之元﹐土爲萬物之母﹐二髒安和﹐諸經各治﹐百疾不生。蓋脾具土徳﹐脾安則土爲金母﹐金實水源﹐且土不侮水﹐水安其位﹐故脾安則腎愈安也。腎兼水火﹐腎安則水不挾肝上泛而淩濕土﹐火能益土﹐蒸腐而化精微﹐故腎安則脾愈安也。救腎者必本於陰血﹐血主濡之﹐陰本下降﹐虛則上逆﹐當斂而抑﹐六味丸是也。救脾者﹐必本於陽气﹐气主煦之﹐陽本上升﹐虛則下陷﹐當升而舉﹐補中益气湯是也。近世治癆﹐專以四物﹑二冬﹑黃柏﹑知母﹐不知皆行秋冬之令﹐非所以生萬物者也。且血藥常滯﹐必妨痰而減食﹔血藥常潤﹐必滑腸而泄瀉。況黃柏苦寒﹐尢能減食﹐知母甘寒﹐尢能滑腸﹐二味俱瀉腎經虛火。丹溪有言曰﹕實火可瀉﹐虛火可補。癆癥之火﹐虛乎實乎﹐瀉之可乎。卽知其宜補﹐而用藥頗多疑難﹐如補脾保肺﹐法當兼行﹐然脾喜溫燥﹐肺喜淸潤﹐保肺則妨脾﹐保脾則妨肺。須知燥熱而甚﹐能食而不瀉者﹐潤肺當急﹐而補脾亦不可缺也。若虛羸而甚﹐食少腸滑﹐𨿽多嗽喘﹐但當補脾﹐而淸潤宜戒矣。脾有生肺之能﹐肺無扶脾之力﹐故補脾尢要於保肺也。嘗見癆癥多死於泄瀉﹐泄瀉多由於寒涼﹐此至著至確者也。又如補腎扶脾﹐法當兼行﹐然甘寒補腎﹐又恐不利於脾﹐辛溫快脾﹐又恐愈傷其本﹐兩者並衡﹐脾土較重﹐以土能生金﹐金爲水母故也。若腎大虛者﹐又不可拘。但補腎之中﹐不脫扶脾﹐壯脾之中﹐不忘養腎可耳。﹝《頤生微論》﹞﹝按﹕《必讀》曰﹕若腎大虛而勢困篤者﹐又不可拘﹐要知滋腎之中﹐佐以砂仁﹑沈香﹐壯脾之中﹐參以五味﹑肉桂﹐隨時活法可耳。﹞

治當審冷熱

《養生必用方》論虛勞不得用涼藥﹐如柴胡﹑鱉甲﹑靑蒿﹑麥門冬之類皆不用服﹐惟服黃建中湯。有十餘歲女子﹐因發熱﹐咳嗽喘急﹐小便少﹐後來成腫脹﹐用利水藥得愈。然虛羸之甚﹐遂用黃建中湯﹐日一服﹐三十餘日遂愈。蓋人稟受不同﹐虛勞小便白濁陰髒人﹐服橘皮煎黃建中湯﹐獲愈者甚眾。至於陽髒人﹐不可用暖藥﹐𨿽建中湯不甚熱﹐然有肉桂﹐服之稍多﹐亦反爲害。要之用藥﹐亦量其所稟﹐審其冷熱﹐而不可一槪以建中湯治虛勞也﹐謹之。﹝《醫說》引《醫余》﹞

治不可過熱過涼

凡虛勞之疾﹐皆緣情欲過度﹐榮衛勞傷﹐致百脈空虛﹐五臟衰損﹐邪气乘襲﹐致生百疾。聖人必假藥石﹐以資血气﹐密腠理﹐以禦諸邪。肌肉之虛﹐猶物體之輕虛﹐如馬勃﹑通艸﹑蒲梢﹑燈心之屬是也﹐非滋潤粘膩之物以養之﹐不能實也。故前古方中﹐鹿角膠﹑阿膠﹑牛乳﹑鹿髓﹑羊肉﹑飴糖﹑酥酪﹑杏仁煎﹑酒蜜﹑人參﹑當歸﹑地黃﹑門冬之類者﹐蓋出此意。《本艸經》云﹕補可去弱﹐羊肉﹑人參之屬是也。所謂虛勞者﹐因勞役過甚而致虛損﹐故謂之虛勞。今人才見虛弱疾證﹐悉用燥熱之藥﹐如伏火金石附子姜桂之類﹐致五臟焦枯﹐血气漧涸﹝按﹕《直指》此下曰﹕心腎不交﹐故火炎於上﹐爲痰嗽﹐爲咯血﹐爲口漧﹐爲五心熱。水走於下﹐爲腳弱﹐爲遺精﹐爲赤白濁﹐爲小便滑數。誤矣哉﹞而致危困﹐皆因此也。如虛而兼冷者﹐止可於諸虛勞方中﹐加諸溫熱藥爲助可也﹐如此卽不失古人之意。﹝《雞峯》﹞若陽虛陰極之證﹐當用姜﹑附﹑三建諸丹之類﹐或參或沈爲之佐使﹐欲其剛多於柔﹐不致太僭﹐庶免炎上之患﹐用藥在乎穩重故也。﹝《濟生續方》﹞凡滋補之藥﹐當用平和﹐不可驟用峻補。緣腎水枯竭﹐不足以當之﹐又恐愈甚上炎之患﹐愼之愼之。﹝《袖珍》﹞五臟𨿽皆有勞﹐心腎爲多。心主血﹐腎主精﹐精竭血燥﹐則勞生焉。治勞之法﹐當以調心補腎爲先﹐不當用峻烈之劑﹐惟當溫養滋補﹐以久取效。天雄附子之類﹐投之太多﹐適足以發其虛陽。緣內無精血﹐不足當此猛劑。然不可因有熱﹐純用甜冷之藥﹐以傷其腎气。獨用熱藥者﹐猶釜中無水而進火也﹔過用冷藥者﹐猶釜下無火而添水也。非徒無益﹐又害之耳。宜十全大補湯﹐或雙和散﹐或養榮湯﹑七珍散﹑樂令建中湯皆可選用﹐間進雙補丸。﹝《要訣》﹞

補陽方法

凡虛損之癥﹐不可專指腎臟一家而言。至病之甫成﹐脈才見端﹐惟急建其中气爲主﹐俾飲食增而津液旺﹐以至气充血生精﹐而復其眞陰之不足﹐此根本之治也。﹝《集驗良方》﹞石頑治顏汝玉女﹐病虛羸寒熱﹐腹痛裏急﹐自汗喘嗽者﹐三月餘﹐屢更醫藥不愈﹐忽然吐血數口。前醫轉邀石頑﹐同往診候﹐其气口虛澀不調﹐左皆弦微而尺微尢甚﹐令與黃建中﹐加當歸﹑細辛。前醫曰﹕虛勞失血﹐曷不用滋陰降火﹐反行辛燥乎﹖余曰﹕不然。虛勞之成﹐未必皆本虛也﹐大抵多由誤藥所致。今病欲成勞﹐乘其根蒂未固﹐急以辛溫之藥﹐提出陽分﹐庶幾挽回前失。若仍用陰藥﹐則陰愈亢而血愈逆上矣。從古治勞﹐莫若《金匱》諸法﹐如虛勞裏急諸不足﹐用黃建中﹐原有所祖﹐卽腹痛悸衄﹐亦不出此。更兼內補建中之制﹐加當歸以和營血﹐細辛以利肺气﹐毋慮辛燥傷血也。遂與數帖﹐血止﹐次以桂枝人參湯數服﹐腹痛寒熱頓除﹐後以六味丸﹐以棗仁易萸肉﹐或時間進保元﹑異功﹐當歸補血之類﹐隨證調理而安。余治虛勞﹐嘗屏絕一切虛勞之藥﹐使病气不致陷入陰分﹐深得《金匱》之力也。﹝《醫通》﹞黃湯﹐治虛勞不足﹐四肢煩疼﹐不欲食﹐食卽脹﹐汗出方。黃芍藥桂心麥門冬﹝各三兩﹞五味子甘艸當歸細辛人參﹝各一兩﹞大棗﹝二十枚﹞前胡﹝六兩﹞茯苓﹝四兩﹞生薑半夏﹝各八兩﹞上十四味咀﹐以水一斗四升﹐煮取三升﹐每服八合﹐日二服。﹝《千金》﹞又樂令黃湯﹐於本方去五味子﹐加橘皮。﹝《和劑》﹞名樂令建中湯。按﹕《醫通》曰﹕後人樂令建中﹐並用前胡﹑細辛以退表熱﹐十四味建中﹐兼用熟附﹑蓯蓉以補下虛﹐均失建中之義。此說未爲當。﹞《古今錄驗》調中湯﹐療虛勞﹐補益气力方。麥門冬﹝半兩﹞漧棗﹝一兩﹞茯苓﹝半兩﹞甘艸﹝半兩炙﹞桂心﹝半兩﹞當歸﹝半兩﹞芍藥﹝半兩﹞上七味切﹐以水八升﹐煮取三升﹐去滓分服一升﹐日三﹐忌生蔥﹑海藻﹑菘菜﹑醋物。﹝《外臺》﹞﹝按﹕此亦建中湯之類方﹐故列於此。﹞《短劇》黃湯﹐療虛勞少腹急﹐小便赤餘瀝﹐臨事不起﹐陰下濕﹐或小便白濁傷多方。﹝節錄﹞黃﹝三兩﹞人參﹝一兩﹞芍藥﹝二兩﹞生薑﹝半斤﹞桂肉﹝三兩﹞大棗﹝十四枚﹞當歸﹝一兩﹞甘艸﹝一兩炙﹞上八味切﹐以水一斗﹐煮取四升﹐分四服。有寒﹐加濃朴二兩。忌生蔥﹑海藻﹑菘菜。《經心錄》同。﹝同上﹞又深師黃湯﹐療大虛不足﹐小腹裏急﹐勞寒拘引﹐臍气上衝胸﹐於本方﹐去當歸﹐加半夏。深師大建中湯﹐療內虛絕﹐裏急少气﹐手足厥逆﹐少腹攣急﹐或腹滿弦急﹐不能食﹐起卽微汗出﹐陰縮﹐或腹中寒痛﹐不堪勞苦﹐唇口舌漧﹐精自出﹐或手足乍寒乍熱﹐而煩苦酸疼﹐不能久立﹐多夢寤﹐補中益气方。黃﹝四兩﹞人參﹝二兩﹞大棗﹝二十枚劈﹞當歸﹝二兩﹞桂心﹝六兩﹞生薑﹝一斤﹞半夏﹝一升洗﹞芍藥﹝四兩﹞附子﹝一兩炮﹞甘艸﹝二兩炙﹞上十味切﹐以水一斗二升﹐煮取四升﹐分四服。先服後食﹐忌海藻﹑菘菜﹑生蔥﹑豬羊肉﹑餳﹑冷水等。﹝同上﹞﹝按﹕《千金》大建中湯﹐與此不同﹐出後補兼寧心。﹞《聖惠》治虛勞﹐能益气﹐補不足﹐建中散﹐於本方去人參﹑半夏﹐加白術﹑木香﹑熟漧地黃﹐水煎去滓﹐下飴糖如棗大﹐更煎一兩沸﹐於食前溫服。又治虛勞裏急﹐四肢不和﹐身體疼痛﹐不欲喫食﹐白術散﹐於本方加白術。《和劑》十四味建中湯﹐治榮衛不足﹐腑臟俱傷﹐積勞虛損﹐形體羸瘠﹐脾腎久虛﹐飲食全虧﹐於本方加白術﹑肉蓯蓉﹑麥門冬﹑白茯苓﹑川芎﹑熟地黃。眞武湯﹐不惟陰證傷寒可服﹐若虛勞之人﹐憎寒壯熱﹐咳嗽下痢﹐皆宜服之﹐因易名固陽湯。﹝《易簡》﹞補中益气湯﹐治中气不足﹐或誤服克伐﹐四肢倦怠﹐口漧發熱﹐飲食無味﹐或飲食失節﹐勞倦身熱﹐脈洪大而無力﹐或頭痛惡寒自汗﹐或气髙而喘﹐身熱而煩﹐脈微細軟弱﹐自汗體倦少食﹐或中气虛弱而不能攝血﹐或飲食勞倦而患瘧痢等癥﹐因脾胃虛而不能愈者﹐或元气虛弱﹐感冒風寒﹐不勝發表﹐宜用此代之。或入房而後勞役感冒﹐或勞役感冒而後入房者﹐急加附子。愚謂人之一身﹐以脾胃爲主﹐脾胃气實﹐則肺得其所養﹐肺气旣盛﹐水自生焉﹐水升則火降﹐水火旣濟而合天地交泰之令矣。脾胃旣虛﹐四髒俱無生气﹐故東垣先生﹐著脾胃﹑內外傷等論﹐諄諄然皆以固脾胃爲本﹐所制補中益气湯﹐又冠諸方之首﹐觀其立方本旨可知矣。故曰補腎不若補脾﹐正此謂也。前所言治癥﹐槪舉其略﹐余當仿此而類推之。﹝此據《回春錄》﹞黃﹝勞役病熱甚者一錢﹞甘艸﹝炙以上各五分﹞人參﹝去蘆﹞升麻柴胡橘皮當歸身﹝酒浸﹞白術﹝以上各三分﹞上件咀﹐都作一服﹐水二盞﹐煎至一盞﹐去渣﹐早飯後溫服。﹝《內外傷辧》﹞如腹中痛者﹐加白芍藥五分﹐炙甘艸三分。如久病痰嗽者﹐去人參。如夏月病嗽﹐加五味子三﹢二枚﹐麥門冬去心二分或三分。﹝《脾胃論》﹞《試效方》調中益气湯﹐治因饑飽勞役﹐損傷脾胃﹐元气不足﹐於本方加五味子﹑芍藥。如時顯燥熱﹐是下元陰火蒸蒸然發也﹐加生地黃二分。東陽邑庠鄭掌教先生一證﹐發大汗戰﹐鼓栗振掉﹐片時許發澡熱﹐身如火燒﹐又片時許﹐出大汗如雨﹐身體若冰冷。而就發寒戰如前﹐寒後又熱﹐熱後又汗﹐三病繼作而晝夜不息。庠生盧明夫與作瘧證治﹐不效。召予﹐診其右手﹐陽脈數而浮洪無力﹐陰脈略沈小而亦虛﹐左三部比右差小而亦浮軟。予曰﹕此陽虛證也。用補中益气湯﹐倍參﹐減升﹑柴一半﹐加尿浸生附子一錢半﹐炒黃柏三分﹐漧薑﹑薄桂各五分﹐大棗一枚﹐同煎服。一服而病去三分﹐二服而減半﹐四服寒熱止而身尙有微汗﹐減去桂﹑附﹑漧薑一半﹐服二帖全愈。﹝《正傳》﹞本方加黃柏生地﹐名補中益气加黃柏生地湯﹐治陰火乘陽﹐發熱晝甚﹐自汗短气﹐口渴無味。﹝《集解》﹞生脈散﹐气極者﹐正气少﹐邪气多﹐多喘少言﹐此方主之。﹝《醫方考》﹞﹝生脈散方見《中暑》中﹞呼吸少气﹐懶言語﹐無力動作﹐目無精光﹐面色白﹐皆兼气虛﹐用麥門冬﹑人參各三錢﹐橘紅﹑桔梗﹑炙甘艸各半兩﹐五味子二十一粒﹐爲極細末﹐水浸油餅爲丸﹐如雞頭子大﹐每服一丸﹐細嚼津唾咽下﹐名補气丸。﹝《準繩》﹞人參膏。人參去蘆銼細﹐如煎常藥法﹐量水於銀石器內﹐煎至一半﹐渣再煎兩度﹐去渣﹐遂以所煎汁﹐文武火熬稠而止﹐諸藥煎膏效此。﹝《丹溪纂要》﹞附湯﹐治气虛陽弱﹐虛汗不止﹐肢體倦怠。黃﹝去蘆蜜炙﹞附子﹝炮去皮臍等分﹞上咀﹐每服四錢﹐水二盞﹐生薑十片﹐煎至八分﹐去滓食前溫服﹐不拘時候。﹝《濟生續方》﹞﹝按﹕此方本出《魏氏》﹐治盜汗。﹞參附湯﹐治眞陽不足﹐上气喘急﹐自汗盜汗﹐气虛頭暈。但是陽虛气弱之證﹐並宜服之。人參﹝半兩﹞附子﹝炮去皮臍一兩﹞上咀﹐分作三服﹐水二盞﹐生薑十片﹐煎至八分﹐去滓食前溫服。﹝同上﹞﹝按﹕此本《聖濟》治脾虛人參湯。﹞《蘭臺軌範》治陰陽血气暴脫證﹐此亦急救之方。﹝按﹕《魏氏》沈附湯﹐治下虛上盛﹐气不升降﹐用附子﹑沈香﹑人參﹐嚴氏去人參﹐今並不錄。﹞

補兼寧心諸方

大建中湯﹐治五勞七傷﹐小腹急﹐小便黃赤﹐尿有餘瀝﹐夢與鬼神交通﹐失精﹐驚恐虛乏方。﹝節錄﹞飴糖﹝半斤﹞黃遠志當歸﹝千金翼無﹞澤瀉﹝各三兩﹞芍藥人參龍骨甘艸﹝各二兩﹞生薑﹝八兩﹞大棗﹝二十枚﹞上十一味咀﹐以水一斗﹐煮取二升半﹐湯成內糖令烊﹐一服八合。消息﹐又一服。﹝《千金》﹞《簡易》引《究原方》﹐去飴糖﹑大棗﹐治小腹急痛﹐便溺失精﹐虛熱盜汗﹐四體倦怠﹐支節煩疼﹐口苦舌澀﹐心怔气短﹐日漸羸弱。《素問》云﹐腎病傳心﹐筋脈相引而急﹐小腹痛熱﹐出白液。《左傳》云﹐喪志名爲蠱病﹐乃眞精不守也。若小便滑數﹐日夜無度﹐由脬門不閉﹐水液不藏﹐因思慮過多﹐心气散溢﹐服之甚妙﹐气弱甚者﹐加熟附二兩。腰痛筋急﹐加官桂。《管見良方》治思慮太過﹐心气耗弱﹐陽气流散﹐精神不收﹐陰無所歸﹐小便或赤或白﹐甚則尿精滑數﹐夜夢鬼交﹐於本方加石蓮肉。棗仁湯﹐治大虛勞﹐夢泄精﹐莖核微弱﹐血气枯竭﹐或醉飽傷於房室﹐驚惕忪悸﹐小腹裏急方。棗核仁﹝二合﹞人參﹝二兩﹞芍藥桂心﹝各一兩﹞黃甘艸茯苓白龍骨牡蠣﹝各二兩﹞生薑﹝二片﹞半夏﹝一升﹞澤瀉﹝一兩﹞上十二味咀﹐以水九升﹐煮取四升﹐一服七合﹐日三。若不能食﹐小腹急﹐加桂心六兩。﹝《千金》﹞《聖惠》治虛勞少气﹐四肢疼痛﹐心神煩熱﹐不得睡臥﹐人參散﹐於本方去桂心﹑茯苓﹑半夏﹑澤瀉﹐加麥門冬﹑當歸﹑白術。《雞峯》人參煮散﹐治虛勞驚悸﹐心神不安﹐於本方去茯苓﹑生薑﹑半夏﹐加遠志﹑茯神。歸脾湯﹐飲食太飽傷脾﹐脾傷則面黃善臥﹐宜此方主之。﹝《醫方考》﹞﹝按﹕此系加當歸﹑遠志者﹐歸脾湯方見後《健忘》中。﹞茸朱丹﹐治心虛血少﹐神志不寧﹐驚惕恍惚﹐夜多異夢﹐睡臥不安。鹿茸﹝去毛酒蒸一兩﹞朱砂﹝半兩細研水飛蜜炒尢佳﹞上爲細末﹐煮棗圈肉爲丸﹐如梧桐子大﹐每服四十丸﹐炒酸棗仁煎湯送下﹐午前臨臥服之。﹝《濟生續方》﹞

補陰諸方

六味地黃丸﹝原作《金匱》腎气丸﹐方後曰﹕卽六味地黃丸。今據攺訂﹞﹐治形體瘦弱﹐無力多困﹐腎气久虛﹐久新憔悴﹐寢汗發熱﹐五臟齊損﹐遺精便血。山藥山茱萸﹝各四兩﹞澤瀉牡丹皮白茯苓﹝各三兩﹞熟地黃﹝八兩﹞上爲末﹐蜜丸桐子大﹐服五六十丸﹐空心溫水下。﹝《丹溪》﹞﹝按﹕此方本出《小兒直指》。﹞又八物腎气丸﹐平補腎气﹐堅齒駐顏﹐於本方加桂﹑五味。﹝按﹕腎气丸長服﹐去附子﹐加五味子﹐本出《肘後》。﹞《醫方考》腎勞﹐背難俯仰﹐小便不利﹐有餘瀝﹐囊濕生瘡﹐小腹裏急﹐便赤黃者﹐六味地黃丸加黃柏﹑知母主之。人有終朝咳嗽﹐吐痰微喘﹐若少行動﹐則短气不足以息。人以爲心火之刑肺﹐誰知是肺气之自損乎。治法宜大補肺气﹐兼補腎水。方用六味湯﹐加麥冬﹑五味子﹐大劑與之﹐久服腎旺而肺亦旺也。﹝《辧證錄》﹞治腎臟虛弱﹐面色黧黑﹐足冷足腫﹐耳鳴耳聾﹐肢體羸瘦﹐足膝軟弱﹐小便不利﹐或多或少﹐腰脊疼痛﹐用八味丸加鹿茸﹑五味子﹐名十補丸。﹝《保元》﹞大補元煎﹐治男婦气血大壞﹐精神失守﹐危劇等證﹐此回天贊化救本培元第一要方。人參﹝補气補陽﹐以此爲主﹐少則用一二錢﹐多則用一二兩。﹞山藥﹝炒二錢﹞熟地﹝補精補陰﹐以此爲主﹐少則用二三錢﹐多則用二三兩。﹞杜仲﹝二錢﹞當歸﹝二三錢若泄瀉者去之﹞山茱萸﹝一錢如畏酸吞酸者去之﹞枸杞﹝二三錢﹞炙甘艸﹝一二錢﹞水二鐘﹐煎七分﹐食遠溫服。如元陽不足多寒者﹐於本方加附子﹑肉桂﹑炮姜之類﹐隨宜用之。﹝《景嶽》﹞大營煎﹐治眞陰精血虧損﹐及婦人經遲血少﹐腰膝筋骨疼痛。當歸﹝二三錢或五錢﹞熟地﹝三五七錢﹞枸杞﹝二錢﹞炙甘艸﹝一二錢﹞杜仲﹝二錢﹞牛膝﹝一錢半﹞肉桂﹝一二錢﹞水二鐘﹐煎七分﹐食遠溫服。如寒滯在經﹐气血不能流通﹐筋骨疼痛之甚者﹐必加制附子一二錢方效。﹝同上﹞治虛勞﹐益髒气﹐久服輕身駐顏色﹐治精少﹐彊志力﹐補虛損﹐宜服地黃煎丸方。生地黃﹝五斤淨洗肥好者﹞巨藤子﹝三兩﹞牛膝﹝三兩去苗﹞桂心﹝三兩﹞生黃精﹝五斤﹐淨洗﹐同地黃於木臼中爛搗﹐絞取汁﹐旋更入酒三升﹐於銀鍋中慢火熬成膏。﹞附子﹝三兩﹞漧漆﹝三兩搗碎炒令煙出﹞肉蓯蓉﹝三兩﹞補骨脂﹝三兩﹞菟絲子﹝三兩﹞鹿角膠﹝三兩搗碎炒令黃燥﹞上件藥搗羅爲末﹐入地黃﹑黃精膏中﹐和搗千餘杵﹐丸如梧桐子大﹐每日空心﹐以溫酒下三十丸﹐晚食前再服。﹝《聖惠》﹞宣和賜絲丸﹐治少年色欲過度﹐精血耗竭﹐心腎气憊﹐遺泄白濁﹐腰背疼痛﹐面色黧黑﹐耳聾目昏﹐口漧腳弱﹐消渴便利﹐夢與鬼交﹐庶事不舉。當歸﹝酒浸焙漧半斤﹞菟絲子﹝酒浸去土乘濕研破焙漧秤一斤﹞薏苡仁茯神﹝去木﹞石蓮肉﹝去皮﹞鹿角霜熟地黃﹝各四兩﹞上爲末﹐用黃二斤椎碎﹐水六升浸一宿﹐次早挪洗味淡﹐去滓﹐於銀石器中熬汁成膏﹐搜和得所﹐搗數千杵﹐丸如梧子大﹐每服五十丸﹐加至百丸﹐米湯﹑溫酒任下﹐空心服。常服守中安神﹐禁固精血﹐益气駐顏﹐延年不老。﹝《三因》﹞﹝按﹕宋人甚多此類方﹐今姑錄存以上二首。﹞治腎臟虛冷﹐骨痿少力﹐腰膝沈重﹐行步艱難﹐气虛﹐不思飲食﹐補骨脂丸方。補骨脂﹝二兩微炒﹞胡蘆巴﹝一兩微炒﹞胡桃瓤﹝不計多少﹞上件藥三味﹐先搗羅二味爲末﹐後用胡桃搗和爛﹐入糯米粥少許爲丸﹐如梧桐子大﹐每服二十丸﹐溫酒下﹐鹽湯亦得﹐空心食前。﹝《濟補方》﹞﹝按﹕此方本是唐鄭相國所傳﹐用補骨脂胡桃二味﹐見《本艸圖經》引。﹞地仙丹﹐旣濟水火﹐溫補下元﹐明目烏髭須﹐化痰進食﹐理气壯筋骨﹐及腰疼膀胱疝气皆治。杜仲﹝一斤﹐淨洗﹐用薑汁浸一宿﹐慢火炒去絲盡﹐再用鹽一兩﹐和好酒灑在內﹐再炒香爲度。﹞小茴香﹝四兩﹐鹽二錢﹐炒黃用。﹞破故紙﹝六兩﹐鹽三錢﹐炒黃爲度。﹞川椒﹝去目及枝梗﹐十二兩﹐炒去汗。﹞枸杞子﹝十兩﹞南木香﹝三兩不見火﹞石蓮肉﹝半斤不去心﹞白茯苓﹝去皮四兩半﹞胡桃仁﹝十五兩﹞上細末﹐酒糊丸﹐如梧桐子大﹐每服四五十丸﹐空心溫酒送下﹐幹物壓之。﹝《經驗祕方》﹞凡男女因積勞虛損﹐或大病後不復常云云。烏雌雞一頭﹐治如食法﹐以生地黃一斤切﹐飴糖二升﹐內腹內﹐急縛﹐銅器貯甑中﹐蒸五升米久﹐須臾取出﹐食肉飲汁﹐勿啖鹽三月﹐三度作之。姚云神良﹐並止盜汗。﹝《肘後》﹞黑丸﹐治精血耗竭﹐面色黧黑﹐耳聾目昏﹐口漧多渴﹐腰痛腳弱﹐小便白濁﹐上燥下寒﹐不受峻補。鹿茸﹝酒浸﹞當歸﹝去蘆酒浸﹞上等分爲細末﹐煮烏梅膏子爲丸﹐如梧桐子大﹐每服五十丸﹐空心用米飲送下。﹝《濟生》﹞鹿茸酒﹐治虛弱﹐陽事不舉﹐面色無光﹐小便頻數﹐不思飲食。嫩鹿茸﹝半兩多用一兩去毛切作片﹞幹山藥﹝一兩爲末﹞上以生薄絹裹﹐用官酒一瓶﹐浸七日後﹐開瓶飲酒﹐日三盞爲度。酒盡﹐再將酒一瓶浸﹐喫了﹐卻將鹿茸焙漧﹐畱爲補藥內服之﹐極妙。﹝《奇效》﹞肉丹﹐治一切虛弱之疾。有人病羸瘦﹐將不起﹐只服二十服﹐其病頓愈﹐顏狀反如少年。膃肭臍﹝一兩﹞鹿茸﹝切片焙漧二兩各酒浸一宿﹞上爲末﹐酒麵糊丸﹐梧桐子大﹐每服十五丸﹐或二十丸。空心米飲下。﹝《方氏》﹞養心﹕牛肉﹑羊肉﹑雀肉﹑蓮子肉﹑幹山藥﹑藕節。上各五斤﹐制熟爲末﹐酒糊丸如彈子大﹐每服三五丸﹐溫酒下。﹝《經驗祕方》﹞固本丸﹐治男子久邪气入腎臟﹐或將近作勞﹐不進食飲﹐精神短少。牛肉﹝去脂膜淨五斤﹐以胡椒﹑川椒各二兩﹐鹽四兩﹐淹一宿﹐蒸熟曬榦爲末﹐每絞肉一斤﹐用下項藥﹞幹山藥五味子枸杞子﹝各四兩﹞生地黃熟地黃﹝各二兩﹞上爲細末﹐牛生乳汁作麵糊爲丸﹐如梧子大﹐每服五十丸至一百丸﹐空心溫酒送下﹐日進二服。﹝同上﹞返本丸﹐補諸虛百損。黃犍牛肉﹝不拘多少﹐去筋膜切片﹐以河水洗數徧﹐令血水盡﹐仍浸一宿﹐次日再洗一二徧﹐水淸爲度﹐用無灰好酒入瓷壇內﹐重泥封固﹐桑柴文武火燒一晝夜﹐取出如黃沙爲佳﹐焦黑無用。焙榦爲末﹐每用末半斤﹐入後藥末一斤爲則。﹞山藥﹝蔥鹽炒去蔥鹽﹞蓮肉﹝去心蔥鹽炒去蔥鹽﹞白茯苓﹝各四兩﹞小茴香﹝微炒四兩﹞上爲細末和勻﹐用好紅棗不拘多少﹐蒸之大爛﹐剝去皮核﹐研爲膏﹐加好酒﹐入前藥和劑爲丸﹐如梧桐子大﹐曬漧﹐空心溫酒下五十丸﹐日進三服。久服﹐止一服。切忌用麵糊﹑米飲之類爲丸﹐不效。﹝《乾坤生意》﹞積善堂滋補諸方﹐名還元丹。烏骨雞丸﹝《祕旨》﹞﹐治婦人鬱結不舒﹐蒸熱咳嗽﹐月事不調﹐或久閉不行﹐或倒經血溢於上﹐或產後褥勞﹐或崩淋不止﹐及帶下赤白﹑白淫諸證﹐兼療男子喪太早﹐勞嗽吐紅﹐成虛損者。烏骨白絲毛雞﹝一隻﹐男雌女雄﹐取嫩長者﹐倒溺泡去毛﹐竹刀剖脇﹐出肫肝﹐去穢畱內金﹐並去腸垢﹐仍入腹內。﹞北五味﹝一兩碎﹞熟地黃﹝四兩﹐如血熱﹐加生地黃二兩。﹞上二味入雞腹內﹐用陳酒﹑酒釀﹑童便﹐於砂鍋中﹐煮糜爛汁盡。綿黃﹝去皮蜜酒拌炙﹞於術﹝飯上蒸九次各三兩﹞白茯苓﹝去皮﹞當歸身﹝酒洗﹞白芍藥﹝酒炒各二兩﹞上五味預爲粗末﹐同雞肉搗爛焙漧﹐骨用酥炙﹐共爲細末﹐入下項藥﹕人參﹝三兩虛甚加至六兩﹞牡丹皮﹝二兩酒炒勻淨﹞川芎﹝一兩童便浸切曬﹞上三味各爲細末﹐和前藥中﹐另用幹山藥末六兩打糊﹐眾手丸成﹐曬漧勿令餿﹐瓷罐收貯﹐淸晨人參湯或沸湯送下三錢﹐臥時醇酒再服二錢。大便實者﹐煉白蜜爲丸亦可。﹝《醫通》﹞﹝按﹕《攝生眾妙方》所載﹐品味稍繁。又《醫方摘要》亦有之﹐更冗。﹞

陰陽雙補諸方

凝唾湯﹐治虛損短气﹐咽喉凝唾不出﹐如膠塞喉方。茯苓人參﹝各半兩﹞前胡﹝三兩﹞甘艸﹝一兩﹞大棗﹝三十枚﹞麥門冬﹝五兩﹞漧地黃桂心芍藥﹝各一兩﹞上九味咀﹐以水九升﹐煮取三升﹐分溫三服。﹝一名茯苓湯﹞﹝《千金》﹞治脾勞﹐四肢疼痛﹐不思飲食﹐宜鱉甲散方。鱉甲﹝一兩﹞人參﹝三分﹞赤芍藥當歸赤茯苓芎白術﹝各半兩﹞黃﹝一兩半﹞柴胡﹝一兩去苗﹞甘艸﹝一分﹞木香﹝半兩﹞上件藥搗﹐粗羅爲散﹐每服四錢﹐以水一中盞﹐入生薑半分﹐煎至六分﹐去滓食前溫服。忌莧菜。﹝《聖惠》﹞﹝按﹕此方無類可附﹐姑列於此。﹞《魏氏》木香黃湯﹐治虛勞榮衛不和﹐時或潮熱﹐夜有盜汗﹐口漧引飲﹐四肢無力﹐肌體黃瘦﹐於本方去鱉甲﹑當歸﹑芎﹐加肉桂﹑牡蠣。補血益气﹐治虛勞少力﹐雙和散。黃﹝蜜塗炙﹞熟地黃﹝酒灑九蒸九曝焙漧秤﹞當歸﹝洗去蘆薄切焙漧﹞川芎﹝各一兩﹞白芍藥﹝二兩半﹞官桂﹝去粗皮不見火﹞甘艸﹝炙各三分﹞上爲粗末﹐每服四大錢﹐水一盞半﹐生薑三片﹐肥棗一个﹐煎至八分﹐去滓服。予制此方﹐止是建中﹑四物二方而已﹐每傷寒﹑瘧疾﹑中暑﹐大疾之後﹐虛勞气乏者﹐以此調治皆驗﹐不熱不冷﹐溫而有補。﹝《本事》﹞八物湯﹐治心肺虛損﹐皮聚而毛落﹐血脈虛損。婦人月水愆期﹐宜益气和血。白術人參黃茯苓川芎熟地黃當歸芍藥﹝各等分﹞上粗末﹐服五七錢﹐水一盞﹐煎至七分去滓﹐食後溫服。﹝《保命集》﹞潔古虛損人參黃湯﹐於本方去川芎﹑地黃﹑芍藥﹐加陳皮﹑甘艸。﹝《綱目》引﹞十全大補湯﹐治男子婦人諸虛不足﹐五勞七傷﹐不進飲食﹐久病虛損﹐時發潮熱﹐气攻骨脊﹐拘急疼痛﹐夜夢遺精﹐面色痿黃﹐腳膝無力。一切病後﹐气不如舊﹐憂愁思慮﹐傷動气血﹐喘嗽中滿﹐脾腎气弱﹐五心煩悶﹐並皆治之。此藥性溫不熱﹐平補有效﹐養气育神﹐醒脾止渴﹐順正辟邪﹐溫暖脾胃﹐其效不可具述。白茯苓﹝焙﹞白術﹝焙﹞人參﹝去蘆﹞熟漧地黃﹝酒洗蒸焙﹞白芍藥粉艸﹝炙﹞黃﹝去蘆﹞肉桂﹝去粗皮不見火﹞川當歸﹝去蘆洗﹞川芎﹝各等分﹞上十味銼爲粗散﹐每服二大錢﹐水一盞﹐生薑三片﹐棗子二个﹐同煎至七分﹐不拘時候溫服。此藥補虛損﹐大有神效。﹝《和劑》﹞《易簡》名十補湯﹐曰﹕若骨蒸發熱﹐飲食自若者﹐用十補湯加銼柴胡二兩﹐合勻服之。《魏氏》人參散﹐治虛勞少气﹐四肢疼痛﹐心悶煩熱﹐睡臥不得﹐飲食減小﹐於本方去茯苓﹑肉桂﹑川芎﹐加酸棗仁﹑麥門冬。養榮湯﹐治積勞虛損﹐四肢沈滯﹐骨肉酸疼。吸吸少气﹐行動喘咳﹐小腹拘急﹐腰背彊痛﹐心虛驚悸﹐咽漧唇燥﹐飲食無味﹐陰陽衰弱﹐悲憂慘戚﹐多臥少起﹐久者積年﹐急者百日﹐漸至瘦削﹐五臟气竭﹐難可振復。又治肺與大腸俱虛﹐咳嗽下利﹐喘乏少气﹐嘔吐痰涎。黃當歸桂心甘艸﹝炙﹞橘皮白術人參﹝各一兩﹞白芍藥﹝三兩﹞熟地黃五味子茯苓﹝各三分﹞遠志﹝去心炒半兩﹞上咀﹐每服四大錢﹐水一盞半﹐姜三片﹐棗二个﹐煎七分﹐去滓空心服。遺精便泄﹐加龍骨一兩。咳嗽﹐加阿膠。﹝《三因》﹞《和劑》名人參養榮湯。黃劫勞湯﹝按﹕《活人事證方後集》湯作散﹞﹐治婦人心腎俱虛﹐勞嗽痰血﹐遇夜發熱﹐熱過卽冷﹐時有盜汗﹐四肢倦怠﹐體劣黃瘦﹐飲食減少﹐夜臥恍惚﹐神气不寧﹐睡多異夢。此藥能除微嗽有唾﹐唾中有紅綫﹐名曰肺痿。若上件疾不治﹐便成羸劣之疾。白芍藥﹝六兩﹞綿黃﹝二兩去根蜜炙﹞甘艸﹝二兩炙秤﹞人參﹝二兩去蘆頭﹞白茯苓﹝二兩去皮﹞當歸﹝二兩去蘆淨洗﹞五味子﹝二兩揀去枝條﹞熟漧地黃﹝二兩淨洗焙漧﹞半夏﹝二兩﹐揀大者﹐湯洗七徧﹐焙秤碾爲末﹐以生薑自然汁和餅子﹐焙漧。﹞阿膠﹝二兩﹐揀明淨好者﹐銼成小塊子﹐先以蛤粉炒令熱﹐方可下阿膠﹐急以物攪﹐候膠皆成珠子﹐卻傾出篩去粉不用。﹞﹝地黃以下修治法﹐原文多脫﹐今據《事證方後集》補。﹞上件藥﹐須是炮制揀擇漧淨者﹐方根據分兩秤�並爲粗末﹐每服三大錢﹐水一盞半﹐生薑十二片﹐棗三枚去核﹐同煎至九分﹐去滓溫服﹐不拘時候﹐日三服。鄕人有女及笄﹐病證甚危﹐近歲餘﹐百藥俱服不效﹐亦嘗從余求治法﹐未嘗有應效。偶遇名醫傳得此方﹐合服一料﹐病根頓除。﹝《選奇方後集》﹞治諸虛﹐神仙瓊玉膏。茯苓﹝三斤杵一千下爲細末﹐用白者﹞人參﹝二十四兩杵一千下爲細末﹐用新羅者﹞地黃﹝一秤九月采之研取自然汁﹐按一秤卽百斤﹞上取地黃滓﹐先入法酒三升﹐再研絞汁﹐汁盡棄滓。別用白沙蜜十斤﹐與先研地黃自然汁及參苓末作一處拌和﹐入瓷銀石器內﹐物小分兩三處不妨。以油蠟紙數重密封用之﹐勿令泄气。重湯內﹐用桑木柴煮三日三夜。如不能夜煮﹐卽煮六日﹐卯時之暮。日數定﹐然後入井中一周時﹐出火毒。須用蠟紙﹐如法封閉﹐候一周肘後﹐再入湯中煮二三十沸﹐去其陰气了﹐方開封抄取。﹝《衛生家寶》﹞每晨朝以二匙﹐溫酒化服。若不飲者﹐白湯化之。﹝《事證方》﹞好色人﹐色白﹐脈洪大無力﹐咳嗽者﹐瓊玉膏最捷。﹝《六要》﹞﹝按﹕《仙》於本方加沈香﹑琥珀﹐殆屬贅設﹐而《金匱翼》殊贊揚之﹐今不敢從。﹞《景嶽》兩儀膏﹐治精气大虧﹐諸藥不應﹐或以克伐太過﹐耗損眞陰。凡虛在陽分而气不化精者﹐宜參術膏﹔若虛在陰分而精不化气者﹐莫妙於此。其有未至大病而素覺陰虛者﹐用以調元﹐尢稱神妙。於本方去茯苓﹑法酒。﹝分量修制不同﹐今省。﹞

淸火潤肺諸方

﹝互見《骨蒸》中﹐宜參。﹞滋陰降火湯﹐治心腎不交﹐上盛下虛﹐降邪火﹐滋陰水。地黃﹝涼血用生﹐補血用熟。﹞川歸身﹝酒洗﹞白芍藥﹝薄酒炒﹞天門冬﹝去心﹞白術﹝各一兩﹞麥門冬﹝去心﹞炙甘艸﹝各五分﹞知母黃柏﹝俱蜜水蒸﹞川芎﹝各六分久病去之﹞水二鐘﹐姜三片﹐煎服。如久病﹐加遠志﹑陳皮各五分。郁痰﹐加栝蔞仁﹑貝母各六分。咳嗽﹐加五味子﹑阿膠各七分。夢遺﹐加芡實﹑土石蓮各七分。有熱﹐加秦艽﹑地骨皮各一兩。唾血咯血﹐加茜根﹑藕汁﹑玄參各一兩。气虛血少﹐加人參﹑黃各四分。﹝《諸證辧疑》﹞﹝按﹕《明醫雜著》曰﹕今制一方﹐治色欲證﹐先見潮熱盜汗﹐咳嗽倦怠﹐趁早服之。其方參之本方﹐無麥門﹐有漧薑﹑陳皮﹐地黃生熟俱用﹐蓋是吳氏所本。而《古今醫鑑》以雜著一方名滋陰降火湯﹐更有加減法。﹞《濟世全書》治陰虛火動失血﹐發熱盜汗﹐咳嗽痰喘﹐心慌口漧﹐於本方去天門冬﹐加陳皮﹑牡丹皮﹑玄參﹑犀角﹑阿膠﹑山梔子﹝地黃用生﹞。又治陰虛火動﹐發熱咳嗽﹐吐痰喘急﹐於本方去歸身﹑甘艸﹑黃柏﹐加百部﹑貝母﹑茯苓﹑黃﹑地骨皮﹝地黃生熟並用﹞。四陰煎﹐此保肺淸金之劑﹐故曰四陰﹐治陰虛勞損﹐相火熾盛﹐津枯煩渴﹐咳嗽吐衄多熱等證。生地﹝二三錢﹞麥冬﹝二錢﹞白芍藥﹝二錢﹞百合﹝二錢﹞沙參﹝二錢﹞生甘艸﹝一錢﹞茯苓﹝一錢半﹞水二鐘﹐煎七分﹐食遠服。﹝《景嶽》﹞《方脈正宗》治陰虛火炎﹐日晡寒熱﹐骨蒸夜熱﹐咳嗽無痰﹐大便結燥﹐小水短赤﹐或癃閉不通﹐淋瀝白濁等證。用玄參四兩﹐沙參﹑白芍﹑懷山藥﹑生地﹑銀柴胡﹑地骨皮各三兩﹐黃柏﹑知母各二兩﹐甘艸一兩。分撮作二十劑﹐水煎服。﹝《匯言》﹞又《方脈本艸》治骨蒸內熱﹐或虛勞寒熱﹐於本方去玄參﹑柴胡﹑甘艸﹐加黃芩﹑花粉﹑麥門冬﹑當歸。加味逍遙散﹐六極之外﹐又有七傷﹐一曰大怒﹐逆气傷肝﹐肝傷則少血目暗﹐宜此方主之。﹝《醫方考》﹞﹝按﹕此系加丹皮﹑山梔者﹐逍遙散方見《婦人》中。﹞瑞金丹﹐治虛勞吐紅瘀結者。川大黃﹝酒拌炒黑至黃煙起爲度﹞眞秋石﹝各一兩﹞上杵爲細末﹐煮紅棗肉爲丸﹐小豆大﹐空腹薄荷湯下二錢。瘀在心包﹐不時驚悸﹐面赤神昏者﹐加眞郁金三錢﹝皮色如梧桐子紋縐者眞﹞。瘀在胃﹐吐血成盆者﹐犀角地黃湯送下。﹝《醫通》﹞﹝按﹕此亦屬淸涼﹐仍附於斯。﹞

灸法

髒气虛憊﹐眞气不足﹐一切气疾久不瘥者﹐宜灸气海。﹝《銅》﹞腑臟虛乏﹐下元冷憊等疾﹐宜灸丹田。陽气虛憊﹐失精絕子﹐宜灸中極。腎兪治虛勞羸瘦﹐腎虛水藏久冷﹐小便濁出精﹐陰中疼﹐五勞七傷﹐虛憊﹐足寒如冰﹐身腫如水。﹝《銅》﹞曲骨主失精﹐五臟虛竭﹐灸五十壯。﹝《千》﹞《明•下》云﹕但是虛乏冷極﹐皆宜灸。膏肓兪主無所不療﹐羸瘦虛損﹐夢中失精﹐上气咳逆﹐發狂健忘等疾。﹝《資生經》﹞灸勞法﹐膏肓二穴﹐可以回生﹐或肚臍相對取背脊骨對正﹐灸亦有驗﹐艾柱亦不可多。﹝《直指》﹞虛中有熱治驗﹕建康道案察副使奧屯周卿子﹐年二十有三﹐至元戊寅三月間﹐病發熱﹐肌肉消瘦﹐四肢困倦﹐嗜臥盜汗﹐大便溏多﹐腸鳴﹐不思飲食﹐舌不知味﹐懶言語﹐時來時去﹐約半載余﹐請予治之。診其脈浮數﹐按之無力﹐正應王叔和浮脈歌云﹕髒中積冷榮中熱﹐欲得生精要補虛。先灸中脘﹐乃胃之紀也﹐使引淸气上行肥腠理。又灸气海﹐乃生發元气﹐滋榮百脈﹐長養肌肉。又灸三里﹐乃胃之合穴﹐亦助胃气﹐撤上熱﹐使下於陰分。以甘寒之劑﹐瀉熱火。佐以甘溫﹐養其中气。又食粳米﹑羊肉之類﹐固其胃气。戒以愼言語﹐節飲食﹐懲忿窒欲﹐病气日減﹐數月气得平復﹐逮二年﹐肥盛倍常。﹝《寶鑑》﹞

調攝法

諸虛百損﹐莫不自心腎而然﹐病旣至此﹐尙有不能守節﹐或孳孳於財利﹐或戀戀於色欲﹐傷動坎離﹐漸致沈羸﹐去生遠矣。養生之士聞此﹐自當惻然有感於斯﹐謹起居﹐節飲食﹐靜室自處﹐勿貪富貴﹐勿怨貧賤﹐勿嗜酒色﹐專心服藥。治法當以寧心凝神爲先﹐次則澀精補腎﹐則疾無不愈矣。﹝《治病活法祕方》﹞世有患此者﹐急絕房欲以養精﹐內觀以養神﹐毋怒勞以耗气﹐則其眞陰之水自充﹐而五內之火自息﹐又何不治之有。惟其嗜欲無節﹐起居不時﹐食飲自倍﹐使神散而精竭﹐血涸而气亡﹐直至發熱不休﹐形骸骨立而死﹐良可嘆哉。﹝《訂補明醫指掌》﹞

內因類

骨蒸

骨蒸卽後世所稱癆瘵是也。《內經》之寒熱﹐仲景之肺痿﹐及內有幹血等﹐俱爲證治之權輿。古來又有傳尸之說﹐所謂六代諸虫形狀等﹐稍涉荒唐。要之﹐此實勞中之一證﹐學人宜與前門相參可也。

名義

夫骨蒸之疾而多異名﹐爲療皆同一體﹐丈夫以勞損爲宗﹐婦人以血气爲本﹐起於腎虛所致﹐故云陰气不足﹐陽必湊之。血气不榮﹐骨髓枯竭﹐腎主於骨﹐以其先從骨熱﹐故曰骨蒸。﹝《聖惠》﹞古經惟有骨蒸病候﹐而巢氏論說﹐乃曰骨蒸病有五種﹐此說殊未當。蒸旣異候﹐卽血蒸之候必在於肝﹐肝主血故也。然又謂二十三蒸者﹐此蓋觸類長之﹐遂至紛紛之論﹐其實五臟勞而生熱故也。然獨以骨蒸名之者﹐此病熱深﹐古人舉其重者言之。﹝《雞峯》﹞﹝按﹕此二說似相反﹐宜互意而看。﹞

源由總說

骨蒸之候﹐男子因五勞七傷﹐或由肺壅之後﹐或爲瘴瘧之後﹐宿患癖﹐婦人因產後虛勞﹐漏汗寒熱﹐或爲月閉不通﹐無問男子婦人﹐因天行已後餘熱不除﹐或爲頻頻勞復﹐小兒閃癖﹐其病並緣此十候所致﹐因玆漸漸瘦損。﹝《外臺》引《救急》﹞骨蒸病者﹐亦名傳屍﹐亦謂﹐亦稱伏連﹐亦曰無辜。丈夫以癖气爲根﹐婦人以血气爲本﹐無問少長﹐多染此疾﹐嬰孺之流﹐傳注更苦。﹝同上引《崔氏別錄》灸骨蒸方序﹞﹝按﹕又《蘇遊論》云﹕凡患癖之人﹐多成骨蒸。﹞夫傳屍勞者﹐男子自腎傳心﹐心而肺﹐肺而肝﹐肝而脾﹔女子自心傳肺﹐肺而肝﹐肝而脾﹐脾而腎﹐五臟復傳六腑而死矣。或連及親族﹐至於滅門。其源皆由房室飲食過度﹐冷熱不時﹐憂思悲傷﹐有欲不遂﹐驚悸喜懼﹐或大病後行房﹐或臨屍哭泣﹐屍气所感﹐邪气一生﹐流傳五臟﹐蠹食傷心﹐𨿽有諸候﹐其實不離乎心陽腎陰也。若明陰陽用藥﹐可以返魂奪命﹐起死回生。人知勞之名﹐未知其理。人生以血爲榮﹐气爲衛﹐二者運輔而無壅滯﹐勞何由生。故勞者倦也﹐血气倦則不運﹐凝滯疏漏﹐邪气相乘。心受之﹐爲盜汗虛汗﹐憂悲恐懼﹐恍惚不安。腎受之﹐爲骨蒸﹐爲鬼交﹐陽虛好色愈甚。肝受之﹐爲瘰﹐脇滿痞聚﹐拳攣拘急﹐風气乘之爲疼痛。脾受之﹐爲多思慮﹐慕淸涼﹐不食多食無味。肺受之﹐爲气喘痰涎﹐睡臥不安﹐毛髮焦枯。至於六腑亦各有證。﹝《永類鈐方》引水丘先生《紫庭治瘵祕方》﹞夫癆者勞也﹐以勞傷精气血液﹐遂致陽盛陰虧﹐火炎痰聚﹐因其有痰有火﹐病名酷厲可畏者﹐故今人晦之曰痰火也。然溯所因﹐來因非一類。有稟賦素怯﹐復勞傷心腎﹐耗奪精血而致者。有外感風寒﹐傷肺致久咳﹐絕其生化之源而致者。有久病久瘧﹐小愈失調﹐復刻眞元而致者。有藜藿勞人﹐傷力吐血﹐致陰虛使然者。有膏粱逸士﹐洶酒恣欲﹐勞傷脾腎而致者。有燻陶漸染者。種種之異﹐難以枚舉﹐至於成勞則一也。然將成是證﹐必有預徵兆始焉﹐或頸項結核﹐或腹脇癖﹐或素有夢遺﹐或幼多鼽衄﹐漸而有潮汗遺精﹐咳唾吐衄諸血等候﹐外癥必形容憔悴﹐肌體羸﹐毛髮焦枯﹐脈必弦澀芤虛。總之髒气偏虧﹐亢害無制﹐因而致此極也。﹝《痰火點雪》﹞人之一身﹐金水二髒﹐不可暫傷。蓋金爲生化之源﹐水爲生生之本﹐眞陰旣虧則火自偏勝﹐火旣偏勝則上炎爍金﹐金母旣傷則生化之源已息﹐而水子何以借其胎養乎。夫一水旣虧﹐則五火相煽﹐火迫肺而爲咳﹐痰壅喉而爲嗽﹐所以咳嗽一證﹐爲亡津液之肇耶。以其傷於生化﹐母子俱病﹐眞水日涸﹐益爲致火之胎﹐於是陰愈消而陽愈亢﹐燔爍蒸炎﹐迫血上行﹐越出諸竅而爲咳唾吐衄等候。況血爲有形﹐難成易虧﹐可驟補耶。血失旣多﹐則陰暴脫而陽亦微﹐陽微則惡寒﹐陰虛則發熱﹐故寒熱似瘧者﹐乃陰消陽敗之證諦﹐至於潮熱﹐則又爲陰虛之極也。﹝同上﹞或謂痰火之證﹐本於亡血奪精﹐而其精之與血﹐皆眞水眞陰﹐有形有質﹐難成易虧者也。夫所謂痰火者﹐言末而忘本也。蓋眞水旣虧﹐則相火隨熾﹐壅迫津液爲痰﹐故曰痰者火之標。然以癆瘵之證﹐謂曰陰虛火動者﹐蓋以一言而括盡病之標本矣。《內經》曰﹕陰虛生內熱。蓋熱者火之微﹐火者熱之極﹐火迫津液而爲痰﹐則陰虛正謂致火致痰之本﹐而東垣所謂先受病爲本﹐次受病爲標者﹐非此謂乎。﹝同上﹞

病生於情思

張承節論﹕嘗觀勞經言傳屍瘵疾﹐其虫如人似鬼﹐形狀可畏﹐及患者多相繼而夭﹐愚見考之﹐斷無是理。以此觀之﹐譬如俗談不曉事人害相思病也﹐與一婦人情密﹐忽而別離﹐念念不捨﹐至於失寐忘餐﹐便覺容顏瘦瘁﹐再償所願﹐如沈去體﹐恍然而釋﹐其勞病之說豈不類此。經云悲則气耗﹐思則气結﹐伏郁不散﹐久則气血俱虛﹐令人發寒發熱﹐飲食減少﹐相搏作痛﹐或因感冒﹐遂添咳嗽﹐非嗽也﹐緣气虛易感風寒﹐在肺爲嗽。久而著牀﹐便作勞病治之﹐服柴胡﹑地骨皮﹑秦艽之屬﹐涼藥退熱﹐致令眞气消散﹐喪命之源﹐古之廣客蛇影仿此﹐不可不審﹐因書爲後人之警。﹝《事證方後集》﹞人之性情最喜暢快﹐形神最宜煥發﹐如此刻刻有長春之性﹐時時有生長之情﹐不惟卻病﹐可以永年。若人平日無事而憂思沈想﹐默默無言﹐面容黯慘﹐眉宇不舒﹐人以爲老誠忠濃﹐不知胸中之殺機日盛﹐已現於形容矣。卽坐臥歡樂之場﹐反生暴怒﹔卽處於富貴之境﹐略無喜色。所謂抑鬱成癆﹐多气成癆﹐久嗽成癆﹐積熱成癆﹐久瘧成癆﹐久病日遠成癆﹐傷風不醒成癆﹐產怯成癆﹐傳染習气成癆﹐小兒疳瘧成癆﹐幹嗽成癆﹐窮思積想成癆﹐酷飲成癆﹐過欲成癆﹐慳刻剝成癆﹐男女過時失配成癆。須知致癆之因不一﹐說不外性情之執滯習染而成﹐多致不治何也﹖藥能療病補虛﹐不能移情易性故也。﹝《證治百問》﹞﹝按﹕所謂云云數語蓋有所本﹐《錦囊祕》亦見之。﹞

感冒成癆

感冒固輕﹐惟人以其輕忽之﹐亦足以傷生﹐其致不醒之故﹐亦各有因﹐我將爲子備言之﹐以告知命者﹐當防微而杜漸也。今人感冒﹐每率己見用藥﹐病未除而元气先傷以致困者﹐一也。有未冒之前﹐元气先虛﹐旣冒之後﹐乘虛陷裏﹐虛邪並病﹐醫者未及辧明而誤藥者﹐二也。有稟性怯弱﹐情志多郁﹐素有骨蒸虛熱之患﹐重冒風寒﹐而咳傷肺絡﹐痰紅癆嗽者﹐三也。有沈湎酒色﹐濕熱內傷﹐當風露臥﹐復感風邪而成癆瘵者﹐四也。有行房不謹﹐汗出當風﹐邪入三陰﹐傳爲虛痿﹐或成癆風者﹐五也。有童子室女﹐情性執滯﹐素多愁郁﹐天癸不通﹐形神羸弱﹐偶冒風寒﹐內熱並病而成癆者﹐六也。有體肥气盛﹐情性素暴﹐不耐病苦﹐偶冒風寒而煩躁愈甚﹐酒色不戒﹐飲食失調﹐以致痰嗽咳血﹐音啞喉痺﹐朝涼暮熱﹐大肉脫盡而死者﹐七也。有勞形役心﹐負重疾走﹐因燥熱而浴寒飲冷﹐當風露坐﹐以致感冒咳血而成癆者﹐八也。有師尼寡婦。嫁娶愆期﹐憂思積忿﹐以致心相二火熾然日甚﹐偶感風邪﹐內外鬱蒸而成癆嗽咳血者﹐九也。有產後气血正虛﹐失於謹愼﹐爲風所襲﹐邪入至陰﹐而爲煩渴內熱之恙﹐醫者誤爲產虛﹐不知淸散﹐補斂太早﹐則虛熱與邪熱同病而成產癆者﹐十也。此十種死癥﹐餘三十年來所見﹐指不勝屈﹐而觸發之因﹐多因感冒﹐豈感冒遂能殺人﹐實由根本先敗而然也。﹝《百問》﹞﹝按﹕《醫方考》曰﹕無風不作骨蒸﹐其意蓋與此說相發。﹞

傳尸之由

﹝互見次條﹞傳屍者﹐非爲一門相染而成也。人之血气衰弱﹐臟腑虛羸﹐中於鬼气﹐因感其邪﹐遂成其疾也。或因酒食而遇﹐或因風雨而來﹐或問病弔喪而得﹐或朝走暮遊而逢﹐或因气聚﹐或因血行﹐或露臥於田野﹐或偶會於園林﹐鐘此病死之气﹐染而爲疾﹐故曰傳屍也。﹝《中藏經》﹞瘵虫食人骨髓。血枯精竭不救者多。人能平時愛護元气﹐保養精血﹐瘵不可得而傳。惟夫縱欲多淫﹐若不自覺﹐精血內耗﹐邪气外乘﹐是不特男子有傷﹐婦人亦不免矣。然而气虛腹餒﹐最不可入勞瘵者之門﹐弔喪問疾﹐衣服器用中﹐皆能乘虛而染觸。間有婦人入其房﹐睹其人病者﹐久之勞气隨入﹐染患日久﹐莫不化而爲虫。﹝《直指》﹞

生虫之故

瘵疾有虫﹐此虫生於骨蒸勞熱。﹝《痰火門》﹞虫因气化﹐气聚則生﹐气熱則長﹐气衰則勝﹐气去則出。所以治虫之藥﹐不能行於五臟﹐而五虫之癥﹐不能效驗於今古也﹐哀哉﹗﹝《繩墨》﹞或曰﹕每見生癆者﹐皆屬壯年無病之人﹑富貴安逸之人何也﹖癆病有多年而死者﹐有三年而死者﹐有一年百日而死者﹐何也﹖答曰﹕凡屬癆病﹐皆在四旬之內﹐及童稚之年﹐可想見矣。彼其精神气血壯盛之時﹐於內則爲性情之抑鬱﹐於外則爲風寒之感冒﹐所以童稚壯年﹐鰥寡僧尼﹐多犯此病﹐難言喪精神﹑气血兩虛而病也﹐實病於情志抑鬱﹐積想而成。正借精血之未枯﹐一有內煎﹐壯熱不透﹐郁而生虫﹐虫侵臟腑骨髓之中﹐有何法可治。譬之髙堂華屋﹐外用彩漆壯麗﹐內之木植滋性猶存而未枯﹐遂致內蒸生虫﹑白蟻日蛀而壞﹐還可脫梁換柱而重新。人之腑臟骨髓蛀壞﹐卽有良法神方﹐將安用之。﹝《百問》﹞蓋因初起病癆之人﹐先爲癆虫所食五臟而死﹐旣死之後﹐五臟皆冷﹐虫不能居﹐從鼻而出。鼻乃肺之竅﹐癆卽肺之病﹐故從其竅而出。﹝《丹臺玉案》﹞

脈候

診其寸口脈數﹐肺痿也﹐甚則脈浮弱。﹝《病源論》﹞骨蒸勞熱﹐脈數而虛﹐熱而澀小﹐必殞身軀﹐加汗加咳﹐非藥可除。﹝《崔氏脈訣》﹞﹝按﹕《醫燈續焰》曰﹕脈數而虛﹐是其本然。蓋以數爲熱﹐虛爲勞耳。若蒸熱而見澀小之脈﹐澀則精血少﹐小則元气衰﹐眞陰日損﹐邪火日增。不至於殞軀不已也。﹞癆病之脈﹐與瘧相似﹐浮弦而虛數﹐兩寸盛而兩尺無力﹐或弦急急數搏大者有之﹐不宜驟補。﹝《百問》﹞蓋脈之可補者﹐浮而芤濡虛大﹐遲緩無力﹐沈而遲澀弱細﹐結代無力﹐皆虛而不足﹐可補者也。當君參﹑﹐佐以歸﹑芎﹑芍﹑地﹐務使陽生陰長﹐其病乃愈。若於此不補﹐或恣用苦寒﹐則虛虛之禍﹐豈不旋踵而至耶。其脈之不可補者﹐弦長緊實﹐滑數有力﹐此皆火郁內實﹐不受補者也。法當君以四物﹐佐以二冬﹑二母﹑沙參﹑玄參等味﹐滋陰抑陽﹐務使水升火降﹐陰祕陽平﹐病或可痊。若妄施補﹐則實實之災﹐將焉免之。﹝《點雪》﹞服寒涼藥﹐癥𨿽大減﹐脈反加數者﹐陽郁也。大忌寒涼﹐宜升宜補﹐犯之死速。﹝《綱目》﹞男子勞熱喘嗽﹐脈必數而無力﹐按之沈而稍有力者生﹔浮而細數無力﹐不能容指者死。﹝《普渡慈航》﹞凡脈洪大者猶可治﹐細數急澀者難治。﹝《簡明醫彀》﹞

察指甲

東方先生法﹕夫勞疾諸證﹐應丈夫婦人童男室女﹐如得患者﹐未須察脈﹐但看手指甲美惡﹐分明是何勞候。病熱甚﹐宜看腳甲色﹐與手一同也。其甲靑黑者傳尸之證﹐紅白者正色之候﹐黃白者酒色之候﹐紅紫者气勞之候﹐細詳必知其病之所在﹐或咳嗽﹐或涎塞咽中﹐或骨蒸汗出﹐或泄利﹐或吐紅﹐或驚魘﹐或婦人經水不調之類﹐先服去虫藥﹐然後投治病湯劑。﹝《幼幼新書》﹞

證狀總說

《蘇遊論》曰﹕大都男女傳尸之候﹐心胸滿悶﹐背膊煩疼﹐兩目精明﹐四肢無力﹐𨿽知欲臥﹐睡常不著﹐脊膂急痛﹐膝脛酸疼﹐多臥少起﹐狀如佯病﹐每至旦起﹐卽精神尙好﹐欲似無病﹐從日午以後﹐卽四體微熱﹐面好顏色﹐喜見人過﹐常懷忿怒﹐才不稱意﹐卽欲嗔恚﹐行立腳弱﹐夜臥盜汗﹐夢與鬼交通﹐或見先亡﹐或多驚悸﹐有時气急﹐有時咳嗽﹐𨿽思想飲食而不能多餐﹐死在須臾而精神尙好﹐或兩肋虛脹﹐或時微利﹐鼻漧口燥﹐常多粘唾﹐有時唇赤﹐有時欲睡﹐漸就沈羸﹐猶如水涸﹐不覺其死矣。﹝《外臺》﹞﹝按﹕《得效方》《治病活法祕方》水涸作涸魚。﹞初著盜汗﹐盜汗以後卽寒熱往來﹐寒熱往來以後卽漸加咳﹐咳後面色白﹐兩頰見赤如胭脂色﹐團團如錢許大﹐左臥卽右出﹐唇口非常鮮赤﹐若至鮮赤卽極重﹐十則七死三活﹐若此以後加吐﹐吐後痢﹐百無一生﹐不過一月死。﹝同上引救急﹞其爲狀也﹐發幹而聳﹐或聚或分﹐或腹中有塊﹐或腦後近下兩邊有小結﹐多者乃至五六﹐或夜臥盜汗﹐夢與鬼交通﹐𨿽目視分明而四肢無力﹐或上气食少﹐漸就沈羸﹐縱延時日﹐終於溘盡。﹝同上引《崔氏別錄》灸骨蒸方序﹞張文仲說﹕荊州人王元禮﹐嘗家患骨蒸傳屍死盡﹐有一道士忽教灸卽斷﹐兼更教人﹐無有不瘥者。欲識此病﹐其病先乍寒乍熱﹐有時唇赤或頰赤﹐並有時痢血多唾﹝按﹕痢蓋吐訛﹞﹐有時欲得食﹐有時不欲食﹐兩脊脈常急﹐患者多咳盜汗﹐以指按撚脊膂四邊肉﹐有時心胸气滿急﹝山脇尙徳曰﹕此七字當在盜汗下﹞﹐黃瘦﹐膂中肉盡﹐遂卽著牀。如著牀﹐胸前自動﹐脊膂兩邊肉盡﹐灸療卽難。如灸﹐候胸前肉動非事。﹝同上﹞男子二十前後﹐色欲過度﹐損傷精血﹐必生陰虛火動之病。睡中盜汗﹐午後發熱﹐哈哈咳嗽﹐倦怠無力﹐飲食少進。甚則痰涎帶血﹐咯吐出血﹐或咳血吐血衄血﹐身熱脈沈數﹐肌肉消瘦﹐此名勞瘵﹐最重難治。此病治之於早則易﹐若到肌肉銷鑠﹐沈困著牀﹐脈沈伏細數﹐則難爲矣。﹝《明醫雜著》﹞癆瘵之爲病也﹐有咽漧喉癢頻嗽而無痰者﹐有哮喘滿急气壅而不得眠者﹐有痰中見血一咳而卽出者﹐有面常熱或灑淅而似寒者。有胸前如火而兩足冰冷者﹐有腰疼背痛而筋骸無力者﹐總屬於虛。至於夢遺鬼交﹐盜汗自汗﹐骨蒸潮熱﹐又豈非虛之所致耶。﹝《丹臺玉案》﹞

五蒸五臟傳病

夫蒸病有五﹕一曰骨蒸﹐其根在腎﹐旦起體涼﹐日晚卽熱﹐煩躁﹐寢不能安﹐食無味﹐小便赤黃﹐忽忽煩亂﹐細喘無力﹐腰疼﹐兩足逆冷﹐手心常熱﹔蒸盛過傷﹐內則變爲疳﹐食人五臟。二曰脈蒸﹐其根在心﹐日增煩悶﹐擲手出足﹐翕翕思水﹐口唾白沫﹐睡卽浪言﹐或驚恐不定﹐脈數﹔若蒸盛之時﹐或變爲疳﹐臍下悶﹐或暴利不止。三曰皮蒸﹐其根在肺﹐必大喘鼻幹﹐口中無水﹐舌上白﹐小便赤如血﹔蒸盛之時﹐胸滿﹐或自稱得注熱﹐兩脇下脹﹐大嗽徹背連胛疼﹐眠寐不安﹐或蒸毒傷髒﹐口內唾血。四曰肉蒸﹐其根在脾﹐體熱如火﹐煩躁無汗﹐心腹鼓脹﹐食卽欲嘔﹐小便如血﹐大便祕澀﹔蒸盛之時﹐身腫目赤﹐寢臥不安。五曰內蒸﹐亦名血蒸﹐所以名內蒸者﹐必外寒而內熱﹐把手附骨而內熱甚﹐其根在五臟六腑﹐其人必因患後得之﹐骨肉自消﹐飲食無味﹐或皮燥而無光﹔蒸盛之時﹐四肢漸細﹐足趺腫起。﹝《病源論》﹞《按﹕原更有二十三蒸﹐不錄。﹞蘇遊論曰。傳尸之疾。本起於無端﹐莫問老少男女﹐皆有斯疾。大都此病相克而生﹐先內傳毒瓦斯﹐周徧五臟﹐漸就羸瘦﹐以至於死。死訖復易家親一人﹐故曰傳屍﹐亦名轉注﹔以其初得﹐半臥半起﹐號爲﹔气急咳者﹐名曰肺痿﹔骨髓中熱﹐稱爲骨蒸﹔內傳五臟﹐名之伏連﹐不解療者﹐乃至滅門。假如男子因虛損得之﹐名爲勞極﹐吳楚云淋瀝﹐巴蜀云極勞。其源先從腎起﹐初受之气﹐兩脛酸疼﹐腰脊拘急﹐行立腳弱﹐食飲減少﹐兩耳颼颼﹐欲似風聲﹐夜臥夢泄﹐陰汗痿弱。腎旣受已﹐次傳於心。心初受气﹐夜臥心驚﹐或多忪悸﹐心懸乏气﹐吸吸欲盡﹐夢見先亡﹐有時盜汗﹐食無滋味﹐口內生瘡﹐心常煩熱﹐惟欲眠臥﹐朝輕夕重﹐兩頰口唇悉紅赤﹐如敷胭脂﹐又時手足五心皆熱。心旣受已﹐次傳於肺。肺初受气﹐時時咳嗽﹐气力微弱﹐有時喘气﹐臥卽更甚﹐鼻口漧燥﹐不聞香臭﹐假令得聞﹐惟覺朽腐物气﹐有時惡心﹐憒憒欲吐﹐肌膚枯燥﹐或時刺痛﹐或似虫行﹐幹皮細起﹐狀如麩片。肺旣受已﹐次傳於肝。肝初受气﹐兩目膜膜﹐面無血色﹐常欲顰眉﹐視不及遠﹐目常漧澀﹐又時赤痛﹐或復睛黃﹐朝暮HT﹝莫紅切﹐音蒙﹞HT﹝音凳﹞﹐常欲合眼﹐及至於臥﹐睡還不著。肝旣受已﹐次傳於脾。脾初受气﹐兩肋虛脹﹐食不消化﹐又時渴利﹐熟食生出﹐有時肚痛﹐腹脹雷鳴﹐唇口焦漧﹐或生瘡腫﹐毛髮幹聳﹐無有光潤﹐或時上气﹐擡肩喘息﹐利赤黑汁。至此候者﹐將死之證也。﹝《外臺》﹞又論曰﹕毒瓦斯傳五臟候﹐終不越此例﹐但好候之﹐百不失一。﹝同上﹞

證有上下

夫證有二﹕其火衝乎上焦者﹐發熱之中﹐則兼咳嗽喘急﹐吐痰吐血﹐肺痿肺癰等證﹔其火結於下焦者﹐發熱之中﹐則兼淋濁結燥﹐遺精盜汗﹐腹痛驚悸等癥。﹝《丹溪心法•附錄》﹞

風勞

風癆者﹐初起原因咳嗽鼻塞﹐久則風邪傳裏﹐耗气損血﹐漸變成癆。後世醫工﹐認爲內傷積損﹐輒投峻補﹐閉住風邪﹐內熱愈熾﹐以致不治。惟羅謙甫主以秦艽鱉甲散﹐吳參黃集柴前梅連散﹐二公可謂發前人所未發矣。﹝《證治匯補》﹞﹝按﹕梅連散用柴胡﹑前胡﹑烏梅﹑胡黃連﹐今不錄。﹞傷寒餘熱未盡﹐或失於調攝﹐致咳嗽寒熱﹐吐血衄血﹐纏綿日久﹐狀如勞瘵。此皆元气虛﹐邪气畱著﹐例用養气生血藥﹐兼小柴胡﹑靑蒿鱉甲﹐或前胡﹑柴胡﹑石膏等﹐隨證加減﹐無有不愈者。切不可純用補劑﹐亦不可誤認爲虛損勞怯﹐輕用杜仲﹑熟地﹑山萸等溫補之藥也。﹝《金匱翼》﹞﹝按﹕此說本於王執中《傷寒綱目》﹐然其證未必不爲骨蒸之漸。﹞

虫蛔癆

唇赤色﹐筋脈攣痺而靑筋貫串於小腹﹐好食土塊﹐服理中安蛔湯﹐或《三因》神授散。﹝《識病捷法》﹞﹝按﹕神授散用川椒一味﹐出《癆瘵》門。﹞

黴毒癆

傳染於黴毒不愈﹐筋骨疼痛﹐破爛有日﹐遂爲癆﹐服仙異令奇良湯。﹝同上﹞﹝按﹕奇良湯卽搜風解毒湯。﹞

兼痰積

勞瘵兼痰積﹐其癥腹脇常熱﹐手足頭面則於寅卯時分乍有涼時者是也。若痰積閉塞經脈﹐則太衝脈與衝陽寸口脈數而不相應者﹐極難治。﹝《綱目》﹞﹝宜與祛癖方中﹐當歸龍薈丸相參。﹞

婦人勞

﹝類證附﹞凡婦人室女月經暫來忽去﹐遲早無期﹐此則癆瘵之漸機也﹐智者不可以其近淺而忽之。其始由於失期﹐其終遂至閉絕﹐午後發熱﹐咳嗽吐紅﹐或漧咳嗽﹐或咳痰飲﹐煩躁不寧﹐不能平睡﹐二便不利﹐六脈細數﹐此皆不可救之證也。今見室女十五六歲以上者﹐天癸初至﹐數月半年﹐或至或斷﹐忽然不通﹐發熱咳嗽﹐飲食無味。速用調理﹐養血和脾﹐庶可獲愈。今醫不察﹐竟用破血通經辛熱之藥。及耗气血﹐益火傷脾﹐遂無痊日。此證蓋起於脾臟﹐思慮感傷﹐气血失度﹐所以經至不能如期也。甚至不通﹐是由內火蒸爍﹐元气亦耗﹐則必死矣。善醫者﹐當先調脾以養血﹐切勿竟用辛燥助火之味﹐如香附須些少佐之﹐撫芎亦不敢多用﹐姜﹑桂﹑香﹑砂﹑玄胡﹑莪術﹑烏藥﹑菖蒲等破耗之藥﹐不可輕用﹐如犯此類﹐多致不救﹐爲良醫者﹐其深察之。﹝《醫統》﹞凡室女寡婦思傷心血﹐火炎脾虧﹐肺燥腎枯而血閉成癆﹐宜四物加柴芩爲主治﹐或逍遙散加梔子﹑芩﹑連以養血降火。﹝《士林餘業》﹞﹝按﹕《醫通》曰﹕若室女經水不調﹐尢當開郁爲主。﹞張氏云﹕室女月水久不行﹐切不可用靑蒿等涼藥。醫家多以爲室女血熱﹐故以涼藥解之。殊不知血得熱則行﹐冷則凝﹐《養生必用方》言之甚詳。此說大有理﹐不可不知。﹝《婦人良方》﹞

咽痛

人之一身﹐水升火降﹐無壅無滯﹐則咽自利而喉自暢也。若夫土衰水涸﹐則相火蒸炎﹐致津液枯竭﹐由是而咽喉漧燥疼痛等證作矣。火病至此﹐實眞陰失守﹐孤陽無根﹐衝浮於上而乃至此﹐痰火諸證孰酷此耶。所謂龍雷之火﹐不可水伏﹐惟滋陰抑陽﹐使水升火降﹐津液復回而後可止。若以苦寒正治﹐則陰火愈熾﹐而脾土自敗﹐猶渴飲鴆。立促其斃也。﹝《痰火點雪》﹞

泄瀉

﹝互見泄瀉門﹞泄瀉一癥﹐爲亡陰脫液之肇端﹐痰火病此﹐猶敗葉經霜﹐鮮不凋墜﹐何也﹖以陰虛故動火﹐而復以此亡其陰﹐則淸陽之气益陷﹐相火之焰益炎﹐下而窘迫﹐上而咽疼﹐諸證蜂起矣。當此之際﹐欲實土則妨肺﹐欲淸金則礙脾﹐醫者寧不掣其肘乎。姑以惇土淸金之品﹐末之爲丸﹐徐徐緩服﹐此無伐天和之意。班固曰﹐有病不醫得中醫﹐正所謂耳。﹝《點雪》﹞﹝按丸方見後調補諸方中。﹞

生死訣

《蘇遊論》曰﹕此病若脊膂肉消﹐及兩臂飽肉消盡﹐胸前骨出入﹐卽難療也。若痢赤黑汁﹐兼上气擡肩喘息﹐皆爲欲死之證也﹐此是髒壞故爾。﹝《外臺》﹞脈疾急數﹐脾神絕﹔失音聲幹﹐心气絕﹔唇色白黑﹐胃腎已敗﹔面如枯骨﹐或加紅妝﹐眞气散脫。皆不治。﹝《永類》﹞瘵疾至於骨痛骨痿﹐聲沈聲啞﹐脈槁面黧﹐斷不可活﹝《直指》﹞陰虛勞怯﹐有十二可治﹕元气未脫者可治﹐有胃气者可治﹐無气喘痰嗽血者可治﹐無大熱者可治﹐肌骨不脫者可治﹐脈按之有根本者可治﹐大便堅實可治﹐受得補者可治﹐脾胃能容降火涼藥可治﹐愼禁戒者可治﹐熱則受解者可治﹐虛則受補者可治。﹝《普渡慈航》﹞陰虛勞怯﹐有二十不可治﹕無胃气者不治﹐痰火交作﹐夜不得眠﹐咳嗽嘔血骨蒸不治﹔不受補者不治﹔頰紅唇赤﹐潮熱無時﹐肉脫甚者不治﹔骨痿者不治﹔泄瀉不止﹐脈按之無中土者不治﹔聲啞不同者不治﹔脈弦急而長﹔服藥不變者不治﹔傳屍者不治﹔脈細數而疾﹐按之無力者不治﹔諸癥並集者不治﹔病熱𨿽輕﹐元气先脫者不治﹔稟气素弱﹐不堪病苦者不治﹔陰火自足扳起至腹者不治﹔火熾不休﹐咽燥生瘡者不治﹔脾胃虛寒﹐不堪服降火藥者不治﹔气喘不休﹐肺痿並壅者不治﹔吐血過多﹐鼻衄不止者不治﹔心事煩多﹐不堪涵養﹐七情之气﹐郁而不散者不治﹔禁遺不止﹐玉門不禁﹐盜汗不止﹐內寒者不治。﹝同上﹞凡虛損旣成﹐不補將何以復﹐而有不能服人參﹑熟地及諸補之藥者﹐此爲虛不受補﹐何以望生。若勞損吐血失血之後﹐嗽不能止而痰甚多者﹐此以脾肺虛極﹐飲食不能化血而隨食成痰﹐此𨿽非血而實血之類也。經曰﹕白血出者死。故凡痰之最多最濁者﹐不可治。﹝按﹕《壽世保元》曰﹕痰之黃濃者﹐爲有气﹐可治﹐狀如魚涎白沫者﹐爲無元气﹐難愈。﹞左右者陰陽之道路﹐其有不得左右眠而認邊難轉者﹐此其陰陽之气有所偏竭而然﹐多不可治。﹝按﹕《醫統》曰﹕凡癆病者﹐一邊不能睡﹐亦死。《訂補明醫指掌》曰﹕蓋無血養筋﹐不能轉動故也。﹞凡病虛損者﹐原無外邪﹐所以病𨿽至困﹐終不懵亂。其有患虛證﹐別無邪熱而譫妄失倫者﹐此心臟之敗﹐神去之兆也﹐必死。勞嗽喑啞﹐聲不能出﹐或喘急气促者﹐此肺臟之敗也﹐必死。勞損肌肉脫盡者﹐此脾臟之敗也﹐必死。筋爲疲極之本﹐凡病虛損者﹐多有筋骨疼痛﹐若痛有至極不可忍者﹐乃血竭不能榮筋﹐此肝臟之敗也﹐必死。勞損旣久﹐再及大便泄瀉﹐不能禁止者﹐此腎臟之敗也﹐必死。﹝按﹕《點雪》曰﹕痰火泄瀉﹐飲食不化﹐此胃气已絕﹐死不治。﹞﹝《景嶽》﹞痰火左脇痛﹐不能轉身者﹐此乃肝葉已幹﹐名爲幹血痛﹐肝經已絕﹐死不治。痰火臀尖無肉﹐此脾經已絕﹐死不治。﹝《點雪》﹞骨蒸兩顴赤者﹐不治。﹝蓋骨蒸內熱﹐本於腎虛﹐腎屬水﹐水性寒﹐腎性寒﹐腎實則寒﹐腎虛則熱﹐腎熱則火蒸於骨﹐而髓亦熱矣。腎主骨髓﹐兩顴爲骨之本故也。﹞勞瘵﹐忽患下部癰腫者死。先痔漏而後瘵者死﹐先得瘵而後痔漏者亦死。﹝蓋痔漏通於大腸﹐大腸爲肺之腑﹐肺爲火爍﹐遺熱於大腸故也。﹞﹝《訂補明醫指掌》﹞癆癥素患漏瘡﹐與下部忽生腫毒者﹐永無可生之日。蓋虛火縱橫攻擊﹐流毒於腸胃﹐而直注於上下焦故也。﹝《王氏醫鏡》﹞童男室女﹐臟腑脆嫩﹐熱蒸易以傳變﹐如頭面四肢稍有浮腫﹐其勢已成﹐卽有神丹﹐莫可救也。﹝《醫學要則》﹞

治法總說

《蘇遊論》曰﹕或有人偶得一方﹐云療骨蒸﹐不解尋究根本﹐遂卽輕用之﹐主療旣不相當﹐病愈未知何日﹐了不求諸鑑者﹐惟知獨任己功﹐若此之人﹐寓目皆是。至如以主肺痿骨蒸方﹐將療癖傳屍者﹐斯乃更增其病﹐豈有得痊之理。何者﹖主肺痿方中﹐多是冷藥﹐冷藥非癖之所宜﹐若用以療癖﹐此乃欲益反損﹐非直病仍未瘥﹐兼復更損其脾。脾惟宜溫﹐不令取冷﹐如其傷冷﹐脾气卽衰。脾衰之證﹐兩肋虛滿﹐食旣不消﹐兼之下利。如斯穿鑿﹐欲益反損﹐終莫能悟﹐良可悲哉夫。略舉一隅﹐他皆仿此。﹝《外臺》﹞又論曰﹕主療之法﹐先須究其根本﹐考其患狀﹐診其三部﹐決其輕重﹐量其可不﹐與其湯藥﹐指期取瘥。若能如此﹐方可措手﹐先療其根﹐次及其末﹐鍼灸湯散﹐必須相應。無容病根深遠﹐少服卽望痊除﹐未及得瘳﹐便復罷藥﹐乃言藥病乖越﹐似不相當﹐如此懷疑﹐余所不取。亦有因瘧後作﹐亦有因痢後作﹐爲此病根﹐其源非一﹐略舉綱紀﹐比類而取療之。﹝同上﹞治療之法﹐大抵以保養精血爲上﹐去虫次之﹐安息﹑蘇合﹑阿魏﹑麝﹑犀﹑丹砂﹑雄黃﹐固皆驅伐惡气之劑。﹝《直指》﹞今人多用涼藥﹐則損胃气﹐𨿽盧扁亦難矣。予之所論﹐但在開關把胃。何則﹖勞病者﹐血气不運﹐遂致漧枯﹐此關脈閉也﹐故先用開關藥通其血脈。旣開關則須起胃﹐蓋五臟皆有胃气﹐邪气附之則五臟衰弱﹐若不把胃﹐則他藥何由而行﹐故開關把胃﹐乃治勞妙法也。然必須明陰陽。且如起胃陽病藥﹐不可過暖。陰病藥不可過涼。今人言丁香濃朴肉桂蓯蓉﹐可補五臟。不知用之則喘息閉嗽﹐如火益熱。或以治鬼爲先務。要當法藥相濟﹐道力資扶﹐然後鬼屍可逐也。﹝《永類》引水丘先生﹞﹝按﹕陽病開關散﹐用柴﹑桔﹑歸﹑芍﹑秦艽﹑麥門﹑木香﹑澤瀉﹑木通﹑桑白﹑地骨﹑甘艸。陰病閉關散﹐用歸﹑芍﹑桂﹑芷﹑甘艸﹑木香﹑枳殼﹑南星。起胃散﹐用﹑術﹑芷﹑參﹑山藥。蓋其方俱難適用﹐其論意則可取也。﹞凡人覺有此證﹐便宜早治﹐緩則不及事矣。治之之法﹐一則殺其虫以絕其根本﹐一則補其虛以復其眞元﹐分經用藥﹐各有條理﹐務如庖丁解牛﹐動中肯綮﹐無有不安者也。若待病勢已劇﹐元气已脫﹐𨿽根據古法取虫滋補﹐患者百無一生﹐但亦可絕後人之傳注耳﹐學人詳之。﹝《正傳》﹞此癥初起﹐只宜暢達性情﹐毋使抑鬱﹐用宣發郁熱之藥﹐不使內蒸﹐如逍遙散之類是也。外用艾灸膏肓﹑百會三穴﹐以斷生虫之患﹐再用桃柳頭搗爛擦脊骨四肢手足腕之間﹐以殺延蛀之患﹐兼服後方﹝按﹕後方難用﹐不錄﹞﹐如法調補﹐以圖萬一之僥幸。無如怡神﹐恬澹靜養﹐以求生意爲切。﹝《百問》﹞

人參宜否

夫人參能補元陽生陰血而瀉陰火﹐東垣李氏之幫助矣。凡人面白面黃面靑羸悴者﹐皆脾肺腎气不足﹐可用也﹔面赤而黑者﹐气壯神彊﹐不可用也。脈之浮而芤濡虛大遲緩無力﹐沈而遲澀弱細結代無力者﹐皆虛而不足﹐可用也﹔若弦長緊實滑數有力者﹐皆火郁內實﹐不可用也。潔古謂喘嗽勿用者﹐痰實气壅之喘也﹔若腎虛气短喘促者﹐必用也。節齋謂陰虛火旺勿用者﹐乃血虛火亢能食﹐脈弦而數﹐涼之則傷胃﹐溫之則傷肺﹐不受補者也﹔若自气短肢冷脈虛者﹐必用也。﹝《點雪》﹞﹝節錄﹞《玄珠》云﹕惟無積之人﹐脈按舉無力﹐方可補之。﹝《病機沙篆》﹞

和解諸方

﹝補中兼淸方附﹞《古今錄驗》解五蒸湯方甘艸﹝一兩炙﹞茯苓﹝三兩﹞人參﹝二兩﹞竹葉﹝二把﹞葛根漧地黃﹝各三兩﹞知母黃芩﹝各二兩﹞石膏﹝五兩碎﹞粳米﹝一合﹞上十味切﹐以水九升﹐煮取二升半﹐分爲三服﹔亦可以水三升﹐煮小麥一升﹐乃煮藥。忌海藻﹑菘菜﹑蕪荑﹑大醋。﹝範汪同。一方無甘艸﹑茯苓﹑人參﹑竹葉﹐止六味。﹞﹝《外臺》﹞《千金》竹葉湯﹐治五心熱﹐手足煩疼﹐口漧唇燥﹐胸中熱﹐於本方去葛根﹑地黃﹑粳米﹐加麥門冬﹑生薑﹑栝蔞根﹑半夏。崔氏療骨蒸﹐唇漧口燥﹐欲得飲水止渴﹐竹葉飲方。竹葉﹝一握﹞麥門冬﹝一升去心﹞大棗﹝二十顆劈﹞甘艸﹝三兩炙﹞半夏﹝一升湯洗令滑盡﹞粳米﹝五合﹞生薑﹝三兩﹞上七味切﹐以水五升﹐煮取二升半﹐分溫三服。忌羊肉﹑餳﹑海藻﹑菘菜。﹝同上﹞治邪熱客於經絡﹐肌熱痰嗽﹐五心煩躁﹐頭目昏痛﹐夜多盜汗。此藥補和眞气﹐解勞倦﹐婦人血熱﹐虛勞骨蒸﹐並皆治。宜服人參散。人參﹝去蘆﹞白術白茯苓﹝去皮﹞柴胡﹝去苗洗﹞半夏曲當歸﹝洗去蘆薄切焙漧秤﹞赤芍藥漧葛甘艸﹝各一兩炙﹞子芩﹝半兩去皮﹞上爲細末﹐每服三錢﹐水一盞﹐生薑四片﹐棗二个﹐煎至八分﹐不拘時候﹐帶熱服。但是有勞熱證﹐皆可服﹐熱退卽止。大抵透肌解熱﹐漧葛第一﹐柴胡次之﹐所以升麻葛根湯﹐爲解肌之冠也。﹝《本事》﹞﹝按﹕《傳家祕寶》治勞熱﹐柴胡散﹐柴胡﹑子芩﹑甘艸﹑漧葛﹑黃連﹑牛黃爲末﹐新汲水調下﹐此方或用其意。﹞治發寒熱欲成勞瘵者﹐平江醫僧杲都正方﹐十全飲子﹐加黃連一味﹐根據法煎服。熱在骨節﹐更加靑蒿或鱉甲煎。﹝《是齋》﹞﹝按﹕十全飲子﹐卽十全大補湯。﹞一人气血兩虛﹐骨蒸寒熱交作﹐大便如常﹐脈細數少食﹐八物湯﹐加柴胡﹑知母﹑黃柏。﹝《丹溪》﹞予年二十時﹐因感冒咳嗽旣久﹐且犯戒﹐遂病骨蒸發熱﹐膚如火燎﹐每日吐痰碗許﹐暑月煩渴﹐寢食幾廢﹐六脈浮洪﹐徧服柴胡﹑麥門冬﹑荊瀝諸藥﹐月餘益劇﹐皆以爲必死矣。先君偶思李東垣治肺熱如火燎﹐煩躁引飲而晝甚者﹐气分熱也﹐宜一味黃芩湯﹐以瀉肺經气分之火。遂按方用片芩一兩﹐水二鐘﹐煎一鐘頓服﹐次日身熱盡退而痰嗽皆愈。藥中肯綮﹐如鼓應﹐醫中之妙﹐有如此哉。﹝《本艸綱目》﹞

淸骨諸方

﹝兼利肺方附﹞治骨蒸勞气煩熱﹐四肢無力﹐夜臥虛汗﹐唇口漧﹐面無血色﹐日漸羸瘦﹐丈夫婦人並宜服三聖散方。胡黃連柴胡鱉甲﹝各二兩﹞上件藥搗﹐細羅爲散﹐每服用生薑酒調一錢﹐每日早晨﹑日午﹑臨臥各一服。﹝《聖惠》﹞治少男室女骨蒸﹐婦人血風攻疰四肢﹐心胸煩壅﹐麥煎散。鱉甲﹝醋炙﹞大黃﹝濕紙裹煨熟﹞常山柴胡赤茯苓當歸﹝酒浸一宿﹞幹生漆白術石膏幹生地黃﹝各一兩﹞甘艸﹝炙半兩﹞上爲末﹐每服二錢﹐小麥五十粒﹐水一盞﹐煎至六分﹐食後臥時溫服。有虛汗﹐加麻黃根一兩。此黃州吳判官方。﹝《蘇沈》﹞﹝按﹕《醫方考》曰﹕此攻郁勞之方也。少男思其女而不得﹐則有畱精﹔室女思其男而不得﹐則有畱血﹔孀婦有所思﹐則气結而有畱瘀﹐其理一而已。謂之畱者﹐精血已離其位﹐但畱於經脈關要之區﹐阻塞气血流行之道也。气陽也﹐阻而塞之﹐則積陽爲熱﹐故令蒸蒸骨熱。𨿽然﹐此攻擊之劑﹐惟少男室女孀婦﹐眞气完固﹐始可用之。若男婦交接气弱者﹐猶禁與也。﹞《傳家祕寶》治童稚骨蒸熱勞﹐兼解傷寒後肌熱﹐柴胡散﹐於本方去茯苓﹑當歸﹑白術﹑石膏﹑地黃﹐加秦艽﹝鱉甲三兩﹐餘各一兩﹞﹐入小麥一撮﹐水煎。《衛生家寶》鱉甲散﹐於本方加芍藥。解勞散﹐治虛勞﹐積气堅硬﹐噎塞胸脇﹐引背徹痛。白芍藥﹝一兩半﹞柴胡﹝去苗﹞鱉甲﹝醋浸炙黃﹞枳殼﹝去瓤麩炒各一兩﹞甘艸﹝半兩炙﹞赤茯苓﹝去皮半兩﹞上件咀﹐每服五錢﹐水一盞半﹐入生薑三片﹐棗子一枚﹐煎至七分﹐溫服食後。﹝《楊氏》﹞治虛勞骨熱﹐四肢煩疼﹐小便赤黃﹐眼澀少睡﹐犀角丸方。犀角屑胡黃連赤芍藥知母貝母﹝煨令微黃﹞地骨皮黃芩檳榔紫菀木香烏梅肉﹝微炒﹞款冬花柴胡﹝以上各半兩﹞大熟黃瓜﹝一枚去瓤﹞上件藥搗羅爲末﹐入黃瓜內﹐蒸熟爛研﹐入少許蜜﹐和丸如梧桐子大﹐每服不計時候﹐以溫水下三十丸。﹝《聖惠》﹞﹝按﹕先教諭於本方中﹐去黃芩﹑木香﹐爲湯用。﹞治熱勞﹐心神煩熱﹐食少無力﹐宜服胡黃連散方。胡黃連﹝一兩﹞人參﹝一兩﹞赤茯苓﹝一兩﹞柴胡﹝一兩﹞梔子仁﹝一兩﹞麥門冬﹝一兩去心﹞犀角屑﹝一兩﹞靑橘皮﹝三分湯浸去白瓤焙﹞桔梗﹝一兩﹞檳榔﹝半兩﹞鱉甲﹝二兩﹞上件藥搗篩爲散﹐每服四錢﹐以童子小便一中盞﹐煎至六分去滓﹐不計時候溫服。忌豬肉﹑莧菜﹑醋物。﹝同上﹞治熱勞咳嗽﹐四肢無力﹐不能飲食﹐宜服紫菀丸方。紫菀﹝三兩﹞前胡﹝三分﹞麥門冬﹝一兩半﹞桔梗﹝三分﹞知母﹝半兩﹞百合﹝三分﹞甘艸﹝半兩﹞赤茯苓﹝半兩﹞柴胡﹝一兩﹞鱉甲﹝一兩﹞杏仁﹝半兩﹞上件藥搗羅爲末﹐煉蜜和搗三二百柞﹐丸如梧桐子大﹐每於食後良久﹐以粥飲下三十丸。忌豬肉﹑莧菜﹑濕面﹑醋物。﹝同上﹞治骨蒸勞熱咳嗽﹐涕唾稠粘﹐喫食不得﹐漸加困乏﹐宜服紫菀散方。紫菀﹝半兩﹞柴胡﹝一兩半﹞鱉甲﹝一兩半﹞知母﹝一兩﹞桑根白皮﹝一兩﹞甘艸﹝半兩﹞款冬花﹝三分﹞生漧地黃﹝一兩﹞上件藥搗﹐粗羅爲散﹐每服三錢﹐用水一中盞﹐入生薑半分﹐煎至六分去滓﹐不計時候溫服。忌莧菜。﹝同上﹞治虛勞﹐陰陽不和﹐有偏勝﹐早晚潮熱﹐面赤頰燥﹝按﹕疑煩躁訛﹞﹐肢體疼痛﹐地骨皮湯。地骨皮鱉甲﹝去裙醋炙﹞當歸﹝切焙﹞秦艽﹝去苗土﹞柴胡﹝去苗﹞知母﹝切焙﹞貝母﹝去心﹞上七味等分﹐粗搗篩﹐每服二錢匕﹐水一盞﹐烏梅半个﹐桃柳枝各七寸椎碎﹐同煎至七分﹐去滓溫服。﹝《聖濟》﹞又治虛勞骨蒸﹐煩熱發渴﹐地骨皮湯﹐於本方去貝母﹐加枳殼﹑甘艸。﹝《直指》地骨皮散亦同﹐且云加川芎﹐潮熱甚加些大黃﹐微利之。﹞《幼幼新書》張氏家傳﹐治小兒骨蒸體熱成勞倦﹐地黃散﹐於本方去貝母﹐加熟地黃﹑枳殼。《楊氏》秦艽扶羸湯﹐治肺痿骨蒸勞嗽﹐或寒或熱﹐聲嘎羸瘦自汗﹐四肢怠墮﹐不美飲食﹐於本方去知母﹐加人參﹑半夏﹑紫菀﹑甘艸。《寶鑑》秦艽鱉甲散﹐治骨蒸壯熱﹐肌肉消瘦﹐唇紅頰赤﹐气粗﹐四肢困倦﹐夜有盜汗﹐於本方去貝母﹐加靑蒿。又柴胡散﹐治虛勞羸瘦﹐面色痿黃﹐四肢無力﹐不思飲食﹐夜多盜汗﹐咳嗽不止﹐於本方去秦艽當歸貝母﹐加靑蒿五味子。準繩淸骨散﹐專退骨蒸勞熱。於本方去當歸﹑貝母﹑烏梅﹐加胡黃連﹑靑蒿﹑甘艸。曰﹕血虛甚﹐加當歸﹑芍藥﹑生地。嗽多﹐加阿膠﹑麥門冬﹑五味子。《心悟》淸骨散﹐治咳嗽吐紅﹐漸成骨蒸勞熱之癥。如人胃彊气盛﹐大便結﹐脈有力﹐此陽盛生熱﹐法當淸涼﹐此方主之。若胃虛脾弱﹐大便溏﹐脈虛細﹐此陰虛發熱﹐法當養陰﹐逍遙散﹑四物湯主之。淸骨散於《準繩》方中﹐加白芍﹑丹皮﹑黃芩。曰﹕加童便尢妙。凡逍遙﹑四物﹑八珍方內皆可加入。﹝按﹕張氏地黃散以下諸方﹐並不用桃柳枝。﹞蛤蚧散﹐治勞熱﹐補肺損﹐止嗽。蛤蚧﹝一對醋酒浸炙﹞黃芩秦艽胡黃連人參靑蒿生地黃熟地黃甘艸柴胡知母貝母麻黃杏仁﹝去皮尖炒各半兩﹞鱉甲桔梗龍膽艸木香﹝各半兩﹞每服七錢﹐水二盞﹐姜三片﹐烏梅一个﹐棗一枚﹐煎八分﹐食遠服。﹝《醫統》﹞﹝按﹕此方人參﹑麻黃﹑木香宜去﹐用其他諸品亦須隨證減卻。﹞治陰虛火妄﹐五心煩熱﹐用七八歲無病童子小便﹐去頭尾﹐要白色者一盞﹐或食前或食遠服之。每日二三次服之﹐降火滋陰最速。童便紅黃者勿用﹐若誤服傷脾胃而作泄瀉﹐愼之。﹝《壽世保元》﹞﹝按﹕《外臺》﹕《必效》骨蒸病﹐取三歲童子小便五升﹐煎取一大升﹐以三匙蜜和服云云。蓋龔氏所本。﹞

利肺諸方

治骨蒸肺痿煩躁﹐四肢疼痛﹐不能飲食﹐宜服知母散方。知母﹝三分﹞陳橘皮﹝三分﹞蘆根﹝一兩﹞麥門冬﹝一兩﹞地骨皮﹝一兩﹞赤茯苓﹝三分﹞甘艸﹝半兩﹞赤芍藥﹝三分﹞柴胡﹝一兩﹞上件藥搗稀爲散﹐每服四錢﹐以水一中盞﹐入生薑半分﹐煎至六分去滓﹐不計時候溫服。﹝《聖惠》﹞又治骨蒸﹐手足煩熱﹐多渴﹐不能飲食﹐蘆根散﹐於本方去橘皮﹑芍藥﹑柴胡﹐加黃芩﹑人參﹑栝蔞根。人參淸肺湯﹐療肺痿勞嗽﹐唾血鮏臭﹐漧嘔煩熱﹐聲音不出﹐肌肉消瘦﹐倦怠減食。人參﹝去蘆﹞地骨皮阿膠﹝麩炒﹞杏仁﹝去皮尖麩炒﹞知母桑白皮﹝去粗皮﹞甘艸﹝炙﹞罌粟殼﹝去蒂蓋蜜炙﹞烏梅﹝去核﹞上等分﹐咀爲粗散﹐每服三錢﹐水一盞半﹐烏梅﹑棗子各一枚﹐同煎至一盞﹐濾去滓﹐食後臨臥溫服﹐兩滓並煎一服。﹝《和劉》﹞治勞嗽咯膿血﹐蛤蚧散。蛤蚧﹝酒浸一宿醋炙﹞知母貝母鹿角膠﹝炙﹞甘艸﹝炙﹞杏仁﹝去皮尖炒﹞人參漧葛楷杷葉﹝去毛各一兩用酥塗炙﹞上件藥細搗羅爲散﹐每服二錢﹐入桑白皮﹐水一大盞﹐煎至八分﹐去滓溫服。﹝《傳家祕寶》﹞治久嗽不愈﹐肺間積虛熱﹐久則成瘡﹐故嗽出膿血﹐曉夕不止﹐喉中气塞﹐胸膈噎痛。蛤蚧﹑阿膠﹑生犀角﹑鹿角膠﹑羚羊角各一兩﹐除膠外皆爲屑﹐次入膠﹐分四服。每服用河水三升﹐於銀石器中﹐慢火煮至半升﹐濾去滓﹐臨臥微溫﹐細細呷其津。候服盡再槌﹐都作一服﹔以水三升﹐煎至半升﹐如前服。若病患久虛不喜水﹐後當減水。張刑部子臯病極﹐田樞密況送此方﹐遂愈。﹝《本艸衍義》﹞《濟世全書》名五龍湯﹐曰﹕若爲末﹐煉蜜爲丸﹐噙化最妙。阿膠散﹐治肺痿損傷﹐气喘咳嗽有血。阿膠側柏葉﹝各一兩﹞熟地黃人參麥門冬﹝各三分﹞茯苓﹝半兩﹞蛤蚧﹝一隻全者﹞上爲細末﹐每服二錢﹐米湯調下﹐食後。﹝《雞峯》﹞蛤蚧散﹐治積勞久咳失音方。蛤蚧﹝一對去口足溫水浸去膜刮了皿脈用好醋炙﹞訶子﹝煨去核﹞阿膠﹝炒﹞熟地黃麥門冬﹝去心﹞細辛﹝去苗﹞甘艸﹝炙各半兩﹞上爲末﹐蜜丸如皂子大﹐每服一丸含化﹐不拘時候服。﹝《三因》﹞《婦人良方》治肺間邪气﹐胸中積血作痛﹐失音痰喘﹐含化丸﹐卽本方。蛤蚧散﹐治虛勞﹐咳嗽咯血﹐潮熱盜汗﹐不思飲食。蛤蚧﹝一對洗淨酥炙﹞人參﹝五錢﹞百部﹝去苗五錢﹞紫菀﹝取茸五錢﹞貝母﹝五錢﹞款冬花﹝三錢﹞阿膠﹝蛤粉炒五錢﹞鱉甲﹝醋炒五錢﹞柴胡﹝五錢﹞甘艸﹝炙一錢﹞杏仁﹝去皮尖三錢﹞黃﹝蜜炒五錢﹞上十二味﹐爲粗末﹐每五錢﹐水煎服。﹝《點雪》﹞﹝按﹕此本《楊氏》人參蛤蚧散﹐今去肉桂﹑半夏。﹞保和湯。知母﹝蒸五分﹞貝母﹝三錢﹞天冬﹝去心﹞麥冬﹝去心一錢﹞苡仁﹝五錢﹞北五味﹝十粒﹞甘艸桔梗馬兜鈴百合阿膠﹝蛤粉炒成珠各八分﹞薄荷﹝二分﹞水煎﹐入飴糖一匙﹐溫服。虛者加人參。﹝《心悟》﹞﹝按﹕此本《十藥神書》方﹐今頗有增損。﹞滌痰湯﹐治心火克肺金﹐久而不愈﹐傳爲肺痿﹐咽嗌雌啞﹐胸膈痞悶﹐嘔吐痰涎﹐喘急難臥者﹐並服之。陳皮半夏茯苓甘艸麥門冬膽南星枳實黃連人參桔梗﹝各五分﹞竹茹﹝一錢﹞水二鐘﹐煎八分﹐食後服。﹝《外科正宗》﹞夏貴公燻勞﹐治咳嗽發熱﹐骨蒸不已。好雄黃﹝三錢﹞茜艸﹝二錢﹞款花﹝二錢﹞玄參﹝三錢﹞百部﹝三錢﹞艾葉﹝一錢﹞信石﹝半錢﹞雌黃﹝半錢﹞雷丸濃朴上作末﹐以香鑪有蓋者封固﹐止畱一小孔出煙﹐患人以紙塞鼻﹐以口吸其煙﹐久則飲少淸米飲﹐日三次﹐虫死嗽愈。一加百部﹑蕪荑仁﹑蘇木﹐熔蠟和﹐堆紙上。貴公在蜀作宣撫﹐甚祕寶之﹐以膏肓之疾﹐藥不能及﹐燻之有效。﹝《永類》﹞經驗治患勞﹐火燒香法﹐玄參一斤﹐甘松六兩﹐爲末﹐煉蜜一斤和勻﹐入瓷瓶內封閉﹐地中窨十日取出﹐更用灰末六兩﹐更煉蜜六兩和勻﹐入瓶內封﹐更窨五日取出﹐燒入鼻中﹐常聞香﹐疾自愈。﹝《綱目》﹞治久嗽喉痛。烏梅肉﹝五分﹞柿霜﹝二錢﹞天門冬﹝去心二錢﹞麥門冬﹝去心二錢﹞玄參﹝一錢﹞硼砂﹝二錢﹞上共爲末﹐蜜丸噙化。﹝《濟世全書》﹞

祛癖諸方

大黃虫丸﹐結在內者﹐手足脈必相失﹐宜此方﹐然必兼大補劑瓊玉膏之類服之。﹝《綱目》﹞﹝按﹕《金匱翼》曰﹕按﹕相失者﹐不相得也﹐血結脈不通使然。﹞崔氏無辜閃癖﹐或頭漧瘰﹐頭髮黃聳分去﹐或乍痢乍瘥。諸狀旣多﹐不可備說﹐大黃煎丸方。大黃﹝九兩﹐錦文新實者﹐若微朽﹐卽不堪用﹐削去蒼皮乃秤。﹞上一味搗篩爲散﹐以上好米醋三升和之﹐置銅碗﹐內於大鐺中浮湯上﹐炭火煮之﹐火不用猛﹐又以竹木篦攪藥﹐候堪丸乃停﹐於小瓷器中密貯。兒年三歲﹐一服七丸﹐如梧子﹐日再服﹐常以下靑赤膿爲度。若不下膿﹐或下膿少者﹐稍稍加丸。下膿若多﹐丸又須減。病重者﹐或至七八劑方盡根本﹐大人小兒不等﹐以意量之。此藥惟下膿及宿結﹐不令兒痢。禁牛馬驢雞豬魚兔肉﹐生冷粘滑油膩﹐小豆蕎麥﹐乳母亦同此忌。﹝《外臺》﹞﹝按﹕又《必效》療癖方﹐《衛生寶鑑》治婦人幹血气﹐血極膏﹐卽此方。﹞《聖惠》治骨蒸勞﹐兩肋下有閃癖﹐漸上攻心﹐食少或不消化。腹內積聚不散﹐黃瘦久困久痢﹐或大便澀﹐小便赤黃﹐大黃丸﹐於本方加鱉甲三兩﹝大黃二兩﹞﹐用釅醋二升煎﹐丸如梧桐子大﹐空腹及晚食前﹐以粥飲下七丸﹐漸加至十丸﹐以溏利下膿血爛肉爲度﹐惟得食煮飯﹑蔥汁﹑生薑而已。《居家必用》神應丹﹐治虛勞客熱﹐肌肉消瘦﹐四肢倦怠﹐五心煩熱﹐口燥咽漧﹐頰赤心怔﹐日晚潮熱﹐夜有盜汗﹐胸脇不利﹐減食多渴﹐咳唾稠粘﹐時有膿血﹐及治傳屍勞﹐於本方加血竭。﹝大黃半斤﹐釅米醋一斗﹐於銀石器內﹐以木炭文武火煮一晝夜﹐醋幹爲度﹐曬漧。如無日色﹐慢火焙漧。血竭半兩。上二件爲細末﹐無灰好酒打糊爲丸﹐如彈子大﹐朱砂爲衣﹐每服一丸。婦人用無灰酒一盞﹐紅花一撮﹐同煎至七分﹐化藥一丸﹐空心溫服。男子用靑木香少許同煎﹐無灰酒煮化一丸。﹞﹝此方今本脫﹐見《醫方類聚》引。﹞治骨蒸勞熱﹐四肢煩疼﹐大便祕澀﹐無問遠近﹐宜服阿魏散方。阿魏﹝一分面裹煨面熟爲度﹞川大黃﹝半兩﹞檳榔﹝一兩﹞木香﹝一分﹞桃仁﹝三分﹞上件藥搗﹐細羅爲散﹐研麝香一錢﹐和桃仁﹐更研令勻﹐每服食前﹐用靑蒿汁半合﹐生薑汁半合﹐童子小便三合﹐都暖過﹐調下二錢﹐每於食前服﹐以溏利爲度。﹝《聖惠》﹞許州陳大夫傳﹐張仲景百勞丸﹐治一切癆瘵積滯﹐疾不經藥壞證者﹐宜服。當歸﹝炒﹞乳香沒藥﹝各一錢﹞虻虫﹝十四个去翅足﹞人參﹝一錢﹞大黃﹝四錢﹞水蛭﹝十四个炒﹞桃仁﹝十四个浸去皮尖﹞上爲細末﹐煉蜜爲丸﹐桐子大﹐都作一服﹐可百丸﹐五更用百澇水下﹐取惡物爲度﹐服白粥十日。百澇水﹐杓揚百徧﹐乃仲景瀾水也。﹝《元戎》﹞﹝按﹕《聖濟》有治傳屍﹐陳漆丸﹐用陳漆﹑大黃﹑薏苡仁﹑無灰酒﹑蔓菁子﹐當參。﹞一婦人虛勞﹐發熱盜汗﹐咳嗽痰喘﹐面紅﹐經閉不通﹐脈數有力﹐諸醫以滋補百藥累投﹐並無寸效﹐危篤之甚。予以大黃﹝酒拌九曬九蒸四兩﹞血竭﹝五錢﹞沒藥﹝五錢﹞上爲末﹐水丸﹐每服七十丸﹐用四物湯加紅花煎湯送下。不二三服﹐前疾悉除﹐經亦通矣。﹝《醫鑑》﹞神應丸﹐治幹血癆病﹐用此推陳致新﹐然後調理。此方惟少男室女孀婦可用﹐若男女交接者禁用。大黃﹝四兩醋炙﹞鱉甲桃仁﹝各一兩﹞當歸生地﹝各八錢﹞黃芩人參甘艸﹝各三錢﹞用韭汁糊爲丸﹐每丸六錢﹐朱砂爲衣﹐經閉紅花酒下﹐骨蒸地骨皮﹐咳嗽桑白皮﹐俱用童便煎﹐空心服﹐少頃飲酒一杯﹐至午後當利一二行爲驗﹐啜溫粥碗許﹐忌葷冷油膩物。此藥只可一服﹐病深者﹐一月後再服除根﹐不可多服。﹝《證治匯補》﹞當歸龍薈丸﹐治肝有積痰污血﹐結熱而勞瘵者﹐其太衝脈必與衝陽脈不相應﹐宜以補陰藥吞此丸神效。當歸﹝焙﹞艸龍膽山梔黃連黃柏黃芩﹝各一兩﹞大黃蘆薈靑黛﹝各半兩﹞木香﹝二錢半﹞麝香﹝半錢另研﹞上爲末﹐煉蜜丸如小豆大﹐小兒如麻子大﹐生薑湯下二三十丸﹐忌發熱諸物。﹝《綱目》﹞﹝按﹕此方本出《宣明論》﹐名當歸龍膽丸。﹞

驅惡追虫諸方

明月丹﹐治傳屍勞。雄黃﹝半兩﹞兔糞﹝二兩﹞輕粉﹝一兩﹞木香﹝半兩﹞天靈蓋﹝一兩炙﹞鱉甲﹝一个﹐大者去裙醋炙焦黃﹞上爲末﹐醇酒一大升﹐大黃一兩熬膏入前藥末爲丸﹐如彈子大﹐朱砂爲衣。如是傳屍勞﹐肌瘦面黃﹐嘔吐血﹐咳嗽不定者是也。先燒安息香﹐令煙起吸之。不嗽者﹐非傳屍也﹐不可用此藥。若吸煙入口﹐咳嗽不能禁止者﹐乃傳屍也﹐宜用此藥。五更初﹐以童子小便與醇酒共一盞﹐化一丸服之。﹝《中藏經》﹞﹝按﹕《蘇沈》明月丹﹐用兔屎﹑砂二味﹐《追勞仙方》用白兔糞一味﹐宜參。﹞治骨蒸勞气﹐四肢羸瘦疼痛﹐宜服靑蒿煎方。靑蒿﹝切一斗﹞童子小便﹝一斗﹞麝香﹝一錢細研﹞阿魏﹝一兩﹞桃仁﹝五兩﹞天靈蓋﹝二兩﹞上件藥﹐先將靑蒿於小便中煮取五升﹐研絞去滓﹐卽下諸藥末﹐熬成膏﹐瓷合中收﹐每於食前﹐以淸粥飲調下半匙。﹝《聖惠》﹞﹝按﹕《幼幼新書》東方先生保中丸﹐《三因》取勞虫方﹐《濟生拔粹》遺山傳阿魏散﹐俱此類方。《新書》曰﹕先驗十指﹐生毛如藕絲白可治﹐紫黑者難愈。《三因》曰﹕必取下虫﹐色紅者可救﹐靑者不治。﹞治骨蒸癆﹐黑虎丹方。蘆薈﹝一兩細研﹞雄黃﹝一分細研﹞麝香﹝一分﹞白狗糞﹝一分微炒﹞蝦蟆﹝一枚塗酥炙令黃﹞天靈蓋﹝一分﹞蛤蚧﹝一對頭足全者塗酥炙令黃﹞烏驢蹄﹝三分燒﹞乳香﹝一兩﹞豬膽﹝二枚﹞上件藥搗羅爲末﹐研入豬膽膏令勻﹐以粟米飯和搗三二百杵﹐丸如梧桐子大﹐每服五丸。每服藥﹐先喫煮麵少許﹐然後以茅香湯沐浴﹐以沙糖麝香各少許﹐以冷水一小盞調令勻﹐將藥內水中﹐於星月下露一宿﹐平旦頓服﹐神驗。喫藥了﹐以衣被蓋之﹐微有汗出爲效。﹝同上﹞治傳屍骨蒸﹐出虫下積惡物﹐雄黃丸方。雄黃﹝半兩細研﹞雌黃﹝半兩細研﹞代赭﹝半兩細研﹞朱砂﹝一兩細研水飛過﹞蝦蟆﹝一枚塗酥炙令黃﹞麝香﹝半兩﹞天靈蓋﹝半兩﹞巴豆﹝二十枚去皮心研紙裹壓去油﹞靑黛﹝半兩﹞上件藥都重研令細﹐用軟飯和搗三二百杵﹐丸如梧桐子大﹐每服空心﹐以溫水下二十丸﹐以利下惡物及虫爲效。﹝同上﹞《直指》雄麝丸﹐於本方加安息香﹑阿魏酒浸研﹐各二錢﹐每二十粒﹐桃仁十四个去皮研煎湯﹐月初五更空心下。燒發方﹐治勞瘵﹐生發燒存性爲末﹐水調空心服﹐蘇合香丸皆要藥也。﹝《直指》﹞治骨蒸勞瘦﹐及腸風下虫﹐酒煮鰻鱺魚方。鰻鱺魚﹝二斤治之如法銼作投子﹞上入鐺內﹐以酒三大盞熟煮﹐入鹽醋食之。﹝《聖惠》﹞﹝按﹕《醫說》有鰻鱺治瘵二條。﹞藍汁方﹐殺瘵虫惡虫﹐皆化爲水。生藍靑葉﹝研取自然汁一大盞﹞上入雄黃﹑枯白礬﹑安息香﹑紅硬降眞香末﹐各半錢﹐麝香少許研和﹐月頭五更空心服。藍靑殺諸虫﹐解諸毒﹐蠱毒通用此方。﹝《直指》﹞

調補諸方

十一味附子湯﹐治癆瘵發寒如瘧。先寒後熱﹐气血衰極。當歸山藥白術陳皮白芍熟地黃柏﹝炒﹞知母﹝炒各一錢﹞肉桂川芎﹝各五分﹞熟附子﹝三片﹞生薑三片﹐棗二枚煎﹐空心服。﹝《壽世仙丹》﹞泄瀉丸﹐治火病便溏或泄﹐或下迫窘痛﹐或脾泄腎泄﹐並可主之。白術﹝土炒四兩﹞橘紅﹝畱白二兩﹞白芍﹝煨二兩﹞白茯苓﹝去皮二兩﹞蓮肉﹝去皮心二兩﹞芡實﹝取生肉二兩﹞腹痛後重﹐加木香二錢。久瀉﹐加肉蔻面裹煨熟去油五錢﹐訶子面煨取肉五錢。若每淸晨溏瀉一二次﹐名腎瀉﹐加破故紙炒五錢。上俱爲細末﹐用淮山藥六兩另末﹐以荷葉煮水爲糊﹐丸如梧子大﹐每百丸或五七十丸﹐食遠或淸晨﹐淸米湯﹑滚白水俱可下。﹝《點雪》﹞

灸法

﹝灸療可否﹐張文仲說﹐見證狀總說中。﹞自古及今﹐愈此病者﹐十不得一。所謂貍骨﹑獺肝﹑天靈蓋﹑銅鏡鼻﹐徒有其說﹐未嘗見效。惟膏肓兪崔氏穴﹐若聞早灸之﹐可否幾半﹐晚卽不濟也。﹝《三因》﹞﹝按﹕崔氏穴﹐卽四花與患門穴﹐而《蘇沈良方》所舉殊詳﹐其文頗繁﹐玆不錄。又崔氏曰﹕余昔忝洛州司馬﹐常三十日灸活一十三人﹐前後瘥者數過二百。至如貍頭獺肝徒聞曩說﹐金牙銅鼻罕見其能﹐未若此方扶危拯急。此陳氏所本。患門舊不著﹐其名始見明徐鳳《鍼灸大全》。﹞

調攝法

《蘇遊論》曰﹕凡患骨蒸之人﹐坐臥居處不宜傷冷﹐亦不得過熱。冷甚則藥气難通﹐兼之脹滿食不消化﹐或復气上。熱甚則血脈擁塞﹐頭眩目疼﹐唇漧口燥﹐心胸煩悶﹐渴欲飲水。此等並是將息過度之狀﹐深可誡也。將養之法﹐須寒溫得所﹐先熱而脫﹐先寒而著。若背傷冷﹐卽令咳嗽﹔若手足傷熱﹐卽令心煩﹔若覆衣傷濃﹐卽眠臥盜汗﹔若覆衣過薄﹐卽心腹脹滿。所是食飲不限時節﹐寧可少食﹝保無宿疰﹞﹐數數進之﹝助藥勢也﹞﹐必須傷軟﹝易消故也﹞﹐不宜傷硬﹝恐損胃气致不消也﹞﹐此皆以意消息之爲佳。﹝《外臺》﹞又論曰﹕骨蒸之病﹐無問男女特忌房室﹐舉動勞作尢所不宜。陳臭酸鹹﹐粘食不消﹐牛馬驢羊﹐大小二豆﹐豬魚油膩﹐酒面瓜果﹐野豬之屬﹐葵筍蒜蕨﹐及生冷等﹐並不得餐。自非平復一月以後﹐乃漸開也。大略如此﹐觸類而長之。此病宜食煮飯﹑鹽豉﹑豆醬﹑燒姜﹑蔥﹑韭﹑枸杞﹑苜蓿﹑苦菜﹑地黃﹑牛膝葉﹐並須煮爛食之。候病稍退﹐恐肌膚虛弱者﹐可時食幹鹿脯爲味。﹝同上﹞必須病患愛命﹐堅心定志﹐絕房室﹐息妄想﹐戒惱怒﹐節飲食﹐以自培其根。否則𨿽服良藥﹐亦無用也。﹝《明醫雜著》﹞

內因類

水飲

稀爲飲﹐稠爲痰﹐此仲景之所不言﹔然稀稠之分﹐則其意自見矣。蓋古方詳於飲而略於痰﹐後世詳於痰而略於飲。諸家惟楊仁齋書析爲二門﹐其他則淄澠無別。此編遵仁齋之例﹐以易循覽﹐至其方劑﹐則或宜參互通用云。

飲痰之別

痰者﹐涎液結聚﹐在於胸膈﹔飲者﹐水漿停積﹐在膀胱也。﹝《病源論》﹞﹝按膀胱可疑﹞稠濁者爲痰﹐淸稀者爲飲﹔一爲火燥﹐一爲寒濕。今醫不分﹐混同出治﹐所以鮮能取效。﹝《醫統》﹞痰爲飲之積﹐飲爲痰之漸﹐稀涎水是也。﹝《六要》﹞痰之與飲﹐𨿽曰同類﹐而實有不同也。蓋飲爲水液之屬﹐凡嘔吐淸水﹐及胸腹膨滿﹐吞噯酸腐﹐渥渥有聲等證﹐此皆水谷之餘﹐停積不行﹐是卽所謂飲也。若痰有不同於飲者﹐飲淸澈而痰稠濁﹐飲惟停積腸胃﹐而痰則無處不到。水谷不化而停爲飲者﹐其病全由脾胃﹔無處不到而化爲痰者﹐凡五臟之傷﹐皆能致之。故治此者﹐當知所辧﹐而不可不察其本也。﹝《景嶽》﹞

諸飲源條

痰飲者﹐由气脈閉塞﹐津液不通﹐水飲气停在胸腑﹐結而成痰。又其人素盛今瘦﹐水走腸間﹐漉漉有聲﹐謂之痰飲。其病也﹐胸脇脹滿﹐水穀不消﹐結在腹內兩肋﹐水入腸胃﹐動作有聲﹐體重多唾﹐短气好眠﹐胸背痛﹐甚則上气﹐咳逆倚息﹐短气不能臥﹐其形如腫是也。脈偏弦爲痰﹐浮而滑爲飲。﹝《病源論》﹞﹝按﹕巢氏分痰與飲爲二﹐然此候取經文湊合支飲﹐不能判然爲辧﹐仍姑列於此。又有諸痰候﹐亦屬含混﹐不錄。﹞熱痰者﹐謂飲水漿結積所生也。言陰陽痞隔﹐上焦生熱﹐熱气與痰水相搏﹐聚而不散﹐故令身體虛熱﹐逆害飲食﹐頭面而熱。故云熱痰也。冷痰者﹐言胃气虛弱﹐不能宣行水谷﹐故使痰水結聚﹐停於胸膈之間﹐時令人吞酸气逆﹐四肢變靑﹐不能食飲也。

痰結實候

此由痰水積聚﹐在於胸腑﹐遇冷熱之气相搏﹐結實不消﹐故令人心腹痞滿﹐气息不安﹐頭眩目暗﹐常欲嘔逆﹐故言痰結實。流飲者﹐由飲水多﹐水流走於腸胃之間﹐漉漉有聲﹐謂之流飲。遇血气痞澀﹐經絡不行﹐水不宣通﹐停聚溢於膀胱之間﹐卽令人短气﹐將息遇冷﹐亦能虛脹﹐久不瘥﹐結聚而成癖也。﹝按﹕此與痰飲不異﹐姑存之。﹞畱飲者﹐由飲酒後飲水多﹐水气停畱於胸膈之間而不宣散﹐乃令人脇下痛﹐短气而渴﹐皆其候也。諸飲者﹐皆由榮衛气痞澀﹐三焦不調﹐而因飲水多﹐停積而成痰飲。其爲病也﹐或兩脇脹滿﹐或心胸煩悶﹐或眼暗口漧﹐或嘔逆短气。諸候非一﹐故云諸飲。﹝並同上﹞﹝按﹕原文更有支飲﹑溢飲﹑懸飲候。支飲曰﹕飲水過多﹐停積於胸膈之間﹐支乘於心。懸飲曰﹕飲水過多﹐畱注脇下﹐令脇間懸痛。﹞

癖病源候

﹝酒癖﹞夫五臟調和則榮衛气理﹐榮衛气理則津液通流﹐𨿽復多飲水漿﹐不能爲病。若攝養乖方﹐三焦痞隔﹐三焦痞隔則腸胃不能宣行﹐因飲水漿過多﹐便令停滯不散﹐更遇寒气﹐積聚而成癖。癖者﹐謂僻側在於兩脇之間﹐有時而痛是也。﹝《病源論》﹞﹝按﹕此所謂癖者﹐殆與懸飲相類。考《集韻》曰﹕﹐匹辟切﹐腸間水。今巢氏以癖爲水飲停滯之名﹐豈是義乎。然竊疑癖之癖﹐系側僻之僻﹔癖之癖﹐系襞積之襞﹐似各異其解。今巢氏湊合爲說﹐蓋亦古義耳。﹞

癖結候

此由飲水聚停不散﹐復因飲食相搏﹐致使結積在於脇下﹐時有弦亙起﹐或脹痛﹐或喘息短气﹐故云癖結。脈緊實者﹐癖結也。夫酒癖者﹐因大飲酒後﹐渴而引飲無度﹐酒與飲俱不散﹐停滯在於脇肋下﹐結聚成癖﹐時時而痛﹐因卽呼爲酒癖﹐其狀脇下气急而痛。夫飲酒人大渴﹐渴而飲水﹐水與酒停聚胸膈之上﹐蘊積不散而成癖也﹐則令嘔吐宿水﹐色如菹汁﹑小豆汁之類酸苦者﹐故謂之酒癖菹痰也。﹝並同上﹞

停飲由三焦气澀

人之有形﹐借水飲以滋養﹔水之所化﹐憑气脈以宣流。蓋三焦者﹐水谷之道路﹐气之所終始也。三焦調適﹐气脈平勻﹐則能宣通水液﹐行入於經﹐化而爲血﹐漑灌周身。三焦气澀﹐脈道閉塞﹐則水飲停滯﹐不得宣行﹐聚成痰飲﹐爲病多端。﹝《聖濟》﹞﹝按﹕此本於巢氏﹞

停飲由脾胃不調

水之與飲﹐同出而異名也。人惟脾土有虧﹐故半日所飲水漿﹐不能傳化﹐或停於心下﹐或聚於脇間﹐或注於經絡﹐或溢於膀胱﹐往往因此而致病矣﹐孰謂血气痰涎能生諸疾而水飲之不能爲恙乎。惟水與飲﹐漉漉有聲﹐爲喘爲咳﹐爲嘔爲泄﹐爲痞膈﹐爲脹滿﹐爲眩暈﹑爲怔忪﹐爲寒熱﹐爲堅痛﹐爲浮腫﹐爲多唾﹐爲短气﹐爲體重。气爲飲隔﹐痞滿腹鳴﹐骨痛冷痺﹐則曰气分﹔經脈不行﹐血化爲水﹐四肢紅腫﹐則曰血分。凡此等類﹐皆水气之所由作也。據病驗證﹐可不究其所受之原乎。﹝《直指》﹞痰之與飲﹐其由自別﹐其狀亦殊﹐痰質稠粘﹐飲惟淸水。特其色有異﹐或靑或黃﹐或綠或黑﹐或如酸漿﹐或伏於腸胃﹐或上支胸膈﹐刺痛難忍﹐或流於經絡四肢﹐則關節不利。支飲上攻﹐爲心痛﹐爲中脘痛﹐甚則汗出﹐爲嘔吐酸水﹑苦黃水等﹐種種各異﹐或發寒熱﹐不思飲食及不得眠﹐皆其候也。此證多因酒後過飲茶湯﹐則水漿與腸胃飲食濕熱之气﹐凝而爲飲。或因情抱抑鬱﹐飲食停滯﹐不得以時消散﹐亦能成飲。總之﹐必由脾胃有濕﹐或脾胃本虛﹐又感飲食之濕﹐則停而不消﹐此飲之大略也。﹝《本艸經疏》﹞痰飲爲患﹐十人居其七八﹐《金匱》論之甚詳﹐分別而各立其名﹐後世以其名之多也﹐徒徇其末而忘其木﹐曾不思聖人立法﹐皆從一源而出﹐無多歧也。蓋胃爲水谷之海﹐五臟六腑之大源﹐飲入於胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐以爲常人。《金匱》卽從水精不四布﹑五經不並行之處﹐以言其患﹐隨證分別淺深﹐誨人因名以求其義﹐淺者在於軀殼之內﹐臟腑之外。其飲有四﹕一由胃而下流於腸﹐一由胃而旁流於脇﹐一由胃而外出四肢﹐一由胃而上入於胸膈。﹝《千金方衍義》曰﹕四飲之中﹐支飲爲最劇。﹞始元不覺﹐日積月累﹐水之精華﹐轉爲混濁﹐於是遂成痰飲﹐必先團聚於呼吸大气難到之處﹐故由腸而脇而四肢﹐至漸漬於胸膈﹐其勢愈逆﹐則痰飲之患﹐未有不從胃起者矣。夫五臟﹐藏神之地也﹐積水泛爲痰飲﹐包裹其外﹐詎非人身之大患乎。凡水飲蓄而不散者﹐皆名畱飲。畱者﹐畱而不去也。畱飲去而不盡者﹐皆名伏飲。伏者﹐不出也。隨其痰飲之或畱或伏﹐而用法以治之﹐始爲精義。今試言之﹐由胃而上胸脇心肺之分者﹐驅其還胃﹐或下從腸出﹐或上從嘔出﹐而不至於伏匿。若由胸膈而外出肌膚﹐其淸者或從汗出﹐其濁者無可出矣﹐必有伏匿肌膚而不勝驅者。若出胸膈而深藏於背﹐背爲胸之府﹐更無出路﹐豈但驅之不勝驅﹐且有挾背間之狂陽壯火﹐發爲癰毒者。伏飲之艱於下出﹐易於釀禍﹐其誰能辧之﹐誰能出之耶。﹝《醫通》﹞﹝按﹕此系《醫門法律》節文。﹞

所由有五

飲之所得﹐其來有五﹕有憤郁而得之者﹐有困乏而得之者﹐有思慮而得之者﹐有痛飲而得之者﹐有熱時傷冷而得之者。飲證𨿽多﹐無出於此。夫憤郁而不得伸﹐則肝气乘脾﹐脾气不化﹐故爲畱飲。肝主慮﹐久慮而不決﹐則飲气不行。脾主思﹐久思而不已﹐則脾結﹐故亦爲畱飲。人因勞役遠來。乘困飲水﹐脾胃力衰﹐因而嗜臥﹐不能布散於脈﹐亦爲畱飲。人飲酒過多﹐腸胃已滿﹐又復增之﹐脬經不及滲泄﹐久久如斯﹐亦爲畱飲。因隆暑津液焦涸﹐喜飲寒水﹐本欲止渴﹐乘快過多﹐逸而不動﹐亦爲畱飲。人若病飲者﹐豈能出此五者之外乎。夫水者陰物也﹐但積水則生濕﹐停酒則成痰﹐在左脇者同肥气﹐在右脇者同息賁﹐上入肺則多嗽﹐下入大腸則爲瀉﹐入腎則爲湧水﹐濯濯如囊漿﹐上下無所之﹐故在太陽﹐則爲支飲﹐皆由气逆而得之。故濕在上者﹐目黃面浮﹔在下者﹐股膝腫厥﹕在中者﹐支滿痞膈痰逆。在陽不去者﹐久則化气﹔在陰不去者﹐久則成形。﹝《儒門事親》﹞

脈法

寸口脈緊或浮﹐膈上有寒﹐肺下有水气。﹝《脈經》﹞其脈皆弦微沈滑。﹝《三因》﹞﹝按﹕此上載有經文四飲及畱飲伏飲條。﹞

證狀

﹝互見上條﹞凡心下有水者﹐築築而悸﹐短气而恐﹐其人眩而顚﹐先寒卽爲虛﹐先熱卽爲實。病人肩息上引﹐此皆有溢飲在胸中﹐久者缺盆滿﹐馬刀腫有劇時﹐此爲气飲所致也。﹝《千金》﹞

一臂不隨

病患一臂不隨﹐時復轉移在一臂﹐其脈沈細﹐非風也﹐必有飲在上焦。其脈虛者﹐爲微勞﹐榮衛气不周故也﹐久久自瘥。﹝一云冬自瘥﹞﹝《脈經》﹞

食不消

痰飲食不消候﹐此由痰水結聚﹐在胸腑膀胱之間﹐久而不散﹐流行於脾胃﹐脾惡濕﹐得水則脹﹐脹則不能消食也。或令腹裏虛滿﹐或水穀不消化﹐或時嘔逆﹐皆其候也。﹝《病源論》﹞

膈痰風厥頭痛

膈痰者﹐謂痰水在於胸膈之上﹐又犯大寒﹐使陽气不行﹐令痰水結聚不散﹐而陰气逆上﹐上與風痰相結﹐上衝於頭﹐卽令頭痛﹐或數歲不已﹐久連腦痛﹐故云膈痰風厥頭痛﹝按﹕此本於《肘後》﹞。若手足寒冷至節﹐卽死。﹝《病源論》﹞﹝治方出後吐劑中﹐宜參。又《雞峯》曰﹕痰厥之候﹐由痰水結聚﹐陰气逆衝於頭目﹐令人頭痛﹐胸滿短气﹐嘔吐白沫。蓋卽此條證。﹞

類傷寒

中脘有痰﹐亦令人憎寒發熱﹐胸膈痞滿﹐有類傷寒﹐但頭不疼﹑項不彊爲異﹐服柴胡半夏湯﹑金沸艸散﹑大半夏湯。﹝《活人書》﹞﹝按﹕柴胡半夏湯﹐系小柴胡湯加白術﹑麥門冬。金沸艸散﹐用旋復花﹑細辛﹑前胡﹑荊芥﹑甘艸﹑半夏﹑芍藥﹑姜﹑棗﹐水煎。大半夏湯﹐猶用小半夏湯。﹞

治例

气行卽水行﹐气滯卽水滯﹐故知飲之爲病﹐在人最多﹐善療此者﹐要以宣通气脈爲先﹐則水飲無所凝滯。所以治痰飲者﹐當以溫藥和之﹐以人之气血﹐得溫則宣流也。及其結而成堅癖﹐則兼以消痰破飲之劑攻之。﹝《聖濟》﹞觀乎治飲之法﹐或下或汗﹐或溫或利﹐此固定法。愚者之見﹐溫利之差﹐可以無害﹐汗下之錯﹐爲病不淺矣。不若順气爲先﹐分導次之﹐气順則津液流通﹐痰飲運下﹐自小便中出。有病喜吐痰唾﹐服八味丸而作效者﹐亦有意焉。王叔和云﹕腎寒多唾。蓋腎爲水之官﹐腎能攝水。腎气溫和﹐則水液運下﹔腎气虛寒﹐則邪水溢上。其間用山茱萸﹑山藥輩取其補﹐附子﹑肉桂取其溫﹐茯苓﹑澤瀉取其利﹐理亦當矣。臨病之際﹐又加詳審焉。﹝《濟生》﹞療治之法將何先﹖曰﹕能以表裏虛實証之﹐斯得矣。表有水者﹐其身熱﹐嗽喘怔忪﹐漧嘔微利﹐靑龍湯汗之而愈。裏有水者﹐其身涼﹐嘔嗽痞滿﹐引脇痛硬﹐十棗湯下之而安。虛者脈虛﹐心腹滿而濡﹐當以安腎丸爲主﹐加靑木香丸少許以行之。﹝按﹕此二方俱難適用﹐今不取﹐﹞實者脈實﹐心腹滿而硬﹐當以靑木香丸爲主﹐用五皮散加枳殼以導之。尋常水气﹐心下怔忪﹐大半夏湯﹑小半夏茯苓湯﹑五苓散輩﹐通用可也。然而瘧家多積黃水﹐或於心下停瀦﹐或於脇間結癖﹐惟癖爲能生寒熱﹐所以瘧劑多用常山。蓋水在上焦則吐之﹐水不在於上焦﹐則常山亦能破其癖而下其水也。若夫水腫證候﹐亦此種類﹐請旁參而互考焉。﹝《直指》﹞愚嘗觀仲景治飲諸方之意﹐在表者汗之﹐在裏者下之﹐挾濕則分利之﹐寒熱溫涼﹐隨其所屬以治之。﹝《玉機》﹞治宜燥濕利水行气健脾﹐乃爲得也。其藥大都以半夏﹑茯苓﹑參﹑術爲君﹐佐以豬苓﹑澤瀉以滲泄之﹐白豆蔻﹑橘皮以開散之﹐蘇梗﹑旋復花以通暢之。東垣五飲丸中有人參﹐其旨槪可見矣。﹝《本艸經疏》﹞

治不當爲諸證牽掣

病痰飲而變生諸證﹐不當爲諸證牽掣﹐妄言作名﹐且以治飲爲先﹐飲消則諸證自愈。﹝《醫碥》曰﹕眞格言也。﹞有卒然昏悶﹐口眼斜﹐似中而實非中﹐四肢戰曳﹐身如浮雲﹐似虛而實非虛﹐皆痰飲所爲也。又有腎虛寒不能攝水﹐致邪水溢上﹐故作痰飲﹐宜八味丸。﹝《要訣》﹞

溢飲發汗治驗

吳茭山治一男子瘦弱﹐因臥卑濕之地﹐遂得溢飲之證﹐頭目眩暈﹐羞見光﹐寒熱時作﹝痰能作寒熱信然﹞﹐四肢歷節疼痛﹝四肢歷節疼痛﹐乃濕飲流注關節﹞。醫作風治﹐或作虛治﹐將及半年﹐俱不效。吳診脈曰﹕寸口脈沈而滑﹐兩尺弦﹐此溢飲濕痰也﹐但汗吐之。諸醫以病者虛羸﹐當用補法﹐謂汗吐必死。吳曰﹕此溢飲當發其汗。遂以控涎丸一服﹐卻用爆幹綿子一斗然之﹐以被圍之﹐勿令气泄﹐令患人坐燻﹐良久倏然吐出黑痰升許﹐大汗如雨﹐痛止身輕﹐其病遂愈。﹝《類按》﹞

和中散寒諸方

《延年》茯苓飲﹐主心胸中有停痰宿水﹐自吐出水後﹐心胸間虛气滿﹐不能食﹐消痰气﹐令能食方。茯苓﹝三兩﹞人參﹝二兩﹞白術﹝三兩﹞生薑﹝四兩﹞枳實﹝二兩炙﹞橘皮﹝一兩半切﹞上六味切﹐以水六升﹐煮取一升八合﹐去滓分溫三服﹐如人行八九里進之﹐忌酢物﹑桃﹑李﹑雀肉等。仲景《傷寒論》同。﹝《外臺》﹞深師消飲丸﹐療酒﹐飲酒停痰水不消﹐滿逆嘔吐﹐目視KTKT﹐耳聾﹐腹中水聲方。漧薑茯苓﹝各三兩﹞白術﹝八兩﹞枳實﹝四枚炙﹞上四味搗篩﹐蜜和丸﹐服如梧子五丸﹐日三﹐稍加之。﹝同上﹞予平生有二疾﹐一則臟腑下血﹐二則膈中停飲﹐下血有時而止﹐停飲則無時。始因年少時夜坐爲文﹐左向伏几案﹐是以飲食多墜向左邊。中夜以後﹐稍困乏﹐必飲兩三杯﹐旣臥就枕﹐又向左邊側睡。气壯盛時﹐殊不覺。三五年後﹐覺酒止從左邊下﹐漉漉有聲﹐脇痛﹐飲食殊減﹐十數日必嘔數升酸苦水﹐暑月止是右邊身有汗﹐常潤﹐左邊病處絕燥。徧訪名醫及海上方服之﹐少有驗。間或中病﹐止得月餘復作。其補則如天雄﹑附子﹑礬石﹐其利則如牽牛﹑甘遂﹑大戟﹐備嘗之矣。予後揣度之﹐已成癖囊﹐如潦水之有科臼﹐不盈科不行。水盈科而行也﹐淸者可行﹐濁者根據前停蓄﹐蓋下無路以決之也。是以積之五七日﹐必嘔而去﹐稍寬數日復作。脾﹐土也﹐惡濕﹐而水則流濕。莫若燥脾以勝濕﹐崇土以塡科臼﹐則疾當去矣。於是悉屏諸藥﹐一味服蒼術﹐三月而疾除。自此一向服數年﹐不吐不嘔﹐胸膈寬﹐飲啖如故﹐暑月汗周身而身涼﹐飲亦當中下﹐前此飲漬其肝﹐目亦多昏眩﹐其後燈下能書細字﹐皆蒼術之力也。其法蒼術一斤﹐去皮切末之。用生油麻半兩﹐水二盞﹐研濾取汁。大棗十五枚﹐爛煮去皮核研﹐以麻汁勻研成稀膏﹐搜和入臼熟杵﹐丸梧子大幹之。每日空腹用鹽湯吞下五十丸﹐增至一百丸﹑二百丸﹐忌桃李雀鴿。初服時必膈微燥﹐且以茅術制之﹐覺燥甚﹐進山梔散一服﹐久之不燥矣。予服半年以後﹐止用燥烈味極辛者﹐削去皮不浸﹐極有力﹐亦自然不燥也。山梔散﹐用山梔子一味﹐幹之爲末﹐沸湯點服。故知久坐不可伏向一邊﹐時或運動﹐亦消息之法。﹝《本事》﹞﹝按﹕囊本出《千金》﹐囊蓋飲結如囊之謂﹐孫一奎以爲狀若胞囊﹐不可速去者﹐非是。﹞病心腹虛冷﹐遊痰气上﹐胸脇滿﹐不下食﹐嘔逆﹐胸中冷者﹐小半夏湯主之方。半夏﹝一升﹞生薑﹝一斤﹞橘皮﹝四兩﹞上三味咀﹐以水一斗﹐煮取三升﹐分三服。若心中急及心痛﹐內桂心四兩。若腹滿痛﹐內當歸三兩。羸弱及老人﹐尢宜服之。一方用人參二兩﹝仲景無橘皮﹑人參﹞。﹝《千金》﹞治胸中積冷﹐心中嘈﹐煩滿﹐汪汪不下飲食﹐心胸應背痛﹐吳茱萸湯方。吳茱萸﹝三兩﹞半夏﹝四兩﹞桂心人參﹝各二兩﹞甘艸﹝一兩﹞生薑﹝三兩﹞大棗﹝二十枚﹞上七味咀﹐以水九升﹐煮取三升﹐去滓分三服﹐日三。﹝同上﹞葛氏方﹐治腹中冷﹐水谷陰結﹐心下停淡﹐兩脇痞滿﹐按之鳴轉﹐逆害飲食方。茯苓一兩﹐茱萸三兩搗﹐蜜丸如梧子﹐服五丸﹐日三。﹝《醫心》﹞《魏氏》茱枳丸﹐治中焦停飲癖﹐於本方加枳實﹝薑汁煮神曲糊爲丸﹞。《短劇》半夏茯苓湯﹐療胸膈心腹中淡水冷气﹐心下汪洋嘈煩﹐或水鳴多唾﹐口淸水自出﹐脇肋急脹痛﹐不欲食﹐此皆胃气弱受冷故也﹐其脈喜沈弦細遲﹐悉主之方。半夏﹝五兩洗﹞生薑﹝五兩﹞茯苓﹝三兩﹞旋復花﹝一兩﹞陳橘皮人參桔梗芍藥甘艸﹝炙各二兩﹞桂心﹝一兩﹞上十味切﹐以水九升﹐煮取三升﹐分三服。欲得利者﹐加大黃。﹝《外臺》﹞《千金》加細辛﹝不標方名﹐《本事》名旋復花湯﹞。《濟生》檳榔散﹐治胸膈痰飲﹐腹中虛鳴﹐食不消化﹐或加嘔逆﹐或臂痛項疼﹐於本方去桂心﹑茯苓﹑芍藥﹐加檳榔﹐杏仁﹑漧薑﹑白術。《直指》橘皮湯﹐治胸膈停痰﹐於本方去桂心﹑芍藥﹐加細辛﹑靑皮﹑枳殼。《元戎》五飲湯﹐主一﹑畱飲心下﹐二﹑飲脇下﹐三﹑痰飲胃中﹐四﹑溢飲膈上﹐五﹑流飲腸間。凡此五飲﹐酒後傷寒﹐飲冷湯多﹐故有此疾﹝按﹕此取《千金翼》﹞。於本方去桔梗﹐加枳實﹑白術﹑濃朴﹑澤瀉﹑前胡﹑豬苓。若因飲酒有飲者﹐加葛花﹑縮砂仁。大半夏湯﹐主痰冷飲﹐胸膈中不理方。半夏﹝一升﹞白術﹝三兩﹞生薑﹝八兩﹞茯苓人參桂心甘艸附子﹝各二兩﹞上八味咀﹐以水八升﹐煮取三升﹐分三服。﹝《千金》﹞《外臺》﹕《刪繁》療肉極虛寒則脾咳﹐畱飲痰癖﹐大小便不利﹐小腹切痛﹐膈上寒﹐大半夏湯﹐於本方加橘皮。﹝《雞峯》半夏茯苓飲子﹐與此方相類﹐見《嘔吐》中﹐宜參。﹞半夏湯﹐主痰飲气吞酸方。半夏吳茱萸﹝各三兩﹞生薑﹝六兩﹞附子﹝一枚﹞上四味咀﹐以水五升﹐煮取二升半﹐分三服﹐老小各半﹐日三。﹝《千金》﹞《聖濟》治冷痰壅盛﹐胸膈不利﹐胃口冷﹐脾气弱﹐嘔吐痰涎﹐奇效湯。於本方去吳茱萸﹐加木香。姜附湯﹐主痰冷气﹐胸滿气短﹐嘔沫頭痛﹐飲食不消化方。生薑﹝八兩﹞附子﹝四兩生用四破﹞上二味咀﹐以水八升﹐煮取二升﹐分四服。亦主卒風。﹝《千金》﹞﹝《醫心方》引胡洽方云﹕葛氏方同之。﹞新法半夏湯﹐郭醫傳﹐治脾胃气弱﹐痰飲不散﹐嘔逆酸水﹐腹脇脹痛﹐頭旋惡心﹐不思飲食。﹝原不載主治﹐今從《和劑•淳方》錄入。﹞大半夏﹝四兩﹐湯洗七次﹐每个切作兩片﹐用白礬一兩碎之﹐沸湯一碗﹐乘熱浸半夏一晝夜﹐湯洗去礬攤幹﹐一片切作兩片﹐再用生薑自然汁。於銀盂中沒湯浸一晝夜﹐卻於重湯中頓﹐令薑汁幹盡﹐慢火焙漧爲細末﹐再用生薑自然汁搜成餅子﹐曝或焙漧﹐炙黃勿令焦。﹞甘艸﹝二兩半炙﹞陳橘紅艸果﹝煨取肉﹞神曲﹝炒﹞縮砂仁﹝各一兩﹞丁香白豆蔻仁﹝各半兩﹞上八味爲細末﹐每服抄一錢﹐先用生薑自然汁一匙﹐調成膏子﹐入炒鹽沸湯點服。﹝《是齋》﹞《和劑》﹝寶慶添加﹞治脾胃不和﹐中脘气滯﹐宿寒畱飲﹐停積不消﹐心腹刺痛﹐脇肋膨脹﹐嘔吐痰水﹐噫气吞酸。於本方去縮砂﹑白蔻﹐加漧薑﹑木香﹑茯苓﹝用丁香皮﹞。治畱飲﹐溫脾胃﹐利胸膈﹐調順气血﹐沈香茯苓丸方。沈香﹝一兩﹞半夏﹝湯洗七徧去滑二兩﹞檳榔﹝銼﹞陳橘皮﹝湯浸去白焙﹞白茯苓﹝去黑皮﹞肉豆蔻﹝去殼﹞甘艸﹝生用各半兩﹞丁香人參﹝各三兩﹞上九味爲末﹐煉蜜和丸﹐如梧桐子大﹐每服十五丸﹐食前生薑湯下。﹝《聖濟》﹞止逆丸﹐治停寒積飲﹐嘔吐痰水﹐無問冷熱﹐不可食者﹐服之必愈。沈香丁香木香吳茱萸﹝湯洗焙漧﹞半夏﹝湯洗七徧生薑汁制各半兩﹞水銀硫黃﹝各一兩二味研令砂子星盡爲度﹞上件爲細末﹐以生薑糊就和丸﹐如綠豆大﹐每服二三十丸﹐生薑湯下﹐不拘時候。﹝《禦藥院方》﹞

消飲諸方

二陳湯﹐治痰飲爲患﹐或嘔吐惡心﹐或頭眩心悸﹐或中脘不快﹐或發爲寒熱﹐或因食生冷﹐脾胃不和。半夏﹝湯浸七次﹞橘紅﹝各五兩﹞白茯苓﹝三兩﹞甘艸﹝炙一兩半﹞上爲咀﹐每服四錢﹐用水一盞﹐生薑七片﹐烏梅一个﹐同煎六分﹐去滓熱服﹐不拘時候。﹝《和劑》﹞枳縮二陳湯﹐卽二陳湯加枳實﹑縮砂﹐理脾胃﹐順气寬中﹐消痰飲。﹝《祖劑》﹞﹝按﹕本湯加減諸方﹐互見痰涎門。﹞桔梗湯﹐除痰下气﹐治胸脇脹滿﹐寒熱嘔噦﹐心下堅痞﹐短气煩悶﹐痰逆惡心﹐飲食不下。陳皮﹝去穣﹞半夏﹝生薑汁制﹞桔梗﹝細銼微炒各一十兩﹞枳實﹝去穣麩炒赤黃五兩﹞上爲粗末﹐每服二錢﹐水一中盞﹐生薑五片﹐同煎至七分﹐去滓溫服。不計時候。﹝《和劑》﹞

湧吐諸方

治胸中多痰﹐頭痛不欲食﹐乃﹝《外臺》及﹞飲酒則瘀阻痰方。先作一升湯﹐投水一升﹐名爲生熟湯。及食三合鹽﹐以此湯送之﹐須臾欲吐便出。未盡﹐更服二合﹐飲湯二升﹐後亦可更服湯﹐不復也。﹝《肘後》﹞治卒頭痛如破﹐非中冷﹐又非中風﹐其痛是胸膈中痰﹐厥气上衝所致﹐名爲厥頭痛﹐吐之卽瘥方。單煮茗作飲二三升許﹐適冷暖飲二升﹐須臾卽吐﹐吐畢又飲﹐如此數過﹐劇者須吐膽乃止﹐不損人而渴則瘥。﹝《千金》﹞﹝按﹕此方本出《肘後》茗作米。﹞治淡飲頭痛﹐往來寒熱方。常山﹝一兩﹞雲母粉﹝二兩﹞上二味搗篩爲散﹐熱湯服一方寸匕﹐吐之止。吐不盡﹐更服。﹝《千金翼》﹞治痰厥頭痛﹐宜吐之方。茶末﹝四錢﹞燈心﹝一束﹞人參蘆頭﹝一分﹞上以水一大盞﹐煎至五分﹐去滓溫服。如人行五里﹐未吐再服。﹝《聖惠》﹞

瀉下諸方

葛氏方﹐治腹中冷﹐水谷陰結﹐心下停淡﹐兩脇痞滿﹐按之鳴轉﹐逆害飲食方。大黃﹝三兩﹞甘艸﹝二兩﹞蜜﹝一升二合﹞棗﹝二十七枚﹞以水三升﹐煮棗取一升﹐內諸藥﹐煮取一升七合﹐分再服。﹝《醫心》﹞茱萸消石湯﹐主久寒不欲飲食﹐數十年飲方。吳茱萸﹝八合﹞消石﹝一升﹞生薑﹝一斤﹞上三味﹐以酒一斗﹐水解令得二斗﹐煮藥取四升﹐服二升﹐病卽下﹐去勿更服也。初下如泔﹐後如污泥。若如沫滓吐者﹐更可服之。養如乳婦法。﹝《千金》﹞﹝《香港腳》及《傷食》載有類方。﹞蠲飲枳實丸﹐逐飲消痰﹐導壅淸膈。枳實﹝麩炒去穣﹞半夏﹝湯洗浸一宿切焙漧﹞陳橘皮﹝去白三味各二兩﹞黑牽牛﹝半斤取頭末三兩余滓不用﹞上件爲細末﹐煮麵糊爲丸﹐如梧桐子大﹐每服五十丸﹐生薑湯下﹐不拘時候。﹝《楊氏》﹞

灸法

凡人患水疰﹐口中湧水﹐經謂之肺來乘腎﹐食後吐水﹐可灸肺兪﹐又灸三陰交﹑期門﹐瀉肺補腎也﹐各隨年壯。然則痰涎有類此者﹐又當如此法灸之。﹝《資生經》﹞

內因類

痰涎

痰古作淡﹐淡﹑澹通﹐澹水動也﹐故水走腸間﹐名爲淡飲。今之痰者﹐古之云涕云唾云涎云沫是也。或稱爲飲﹐如膈間支飲是也。痰字訓爲胸上液者﹐實非仲景之旨﹐然遂爲千古之定名﹐顧鮮能知其義之異者﹐吾故表而出之。

源候總說

人之有痰飲病者﹐由榮衛不淸﹐气血敗濁﹐凝結而成也。內則七情亂﹐藏气不行﹐郁而生涎﹐涎結爲飲﹐爲內所因。外有六淫侵冒﹐玄府不通﹐當汗不泄﹐蓄而爲飲﹐爲外所因。或飲食過傷﹐嗜欲無度﹐叫呼疲極﹐運動失宜﹐津液不行﹐聚爲痰飲﹐屬不內外因。三因所成﹐證狀非一﹐或爲喘﹐或爲咳爲嘔爲泄﹐暈眩嘈煩﹐松悸KT﹐寒熱疼痛﹐腫滿攣僻﹐癃閉痞膈﹐如瘋如癲﹐未有不由痰飲之所致也。﹝《三因》﹞外所因證候難明﹐風燥寒凝﹐暑爍濕滯﹐皆能閉諸絡﹐郁而生涎﹐不待飲水流入四肢﹐而致支溢疼痛也。當以理推﹐無膠軌轍。﹝同上﹞其或喜怒哀樂不中節﹐起居食飲失其常﹐皆令榮衛痞阻﹐气血敗濁﹐爲痰爲涎爲飲﹐諸證生焉。結伏於焦膈﹐則眩暈懵忪﹐仲悸KT﹐癃閉痞膈﹐喘嗽气急。停滯於關節﹐則筋脈攣急﹐肢節疼痛﹐手足曳﹐寒熱往來。三者同源而異治。痰則伏於包絡﹐隨气上浮﹐客於肺經﹐因嗽而發。涎則伏於脾元﹐隨气上溢﹐口角流出。惟飲則生於胃腑﹐爲嘔爲吐﹐宜詳甄別也。﹝《簡易》﹞惟气與血﹐能生諸病﹐痰亦如之。夫痰者﹐津液之異名﹐人之所恃以潤養肢體者也。血气和平﹐關絡條暢﹐則痰散而無。气脈閉塞﹐脘竅凝滯﹐則痰聚而有。痰之所以發動者﹐豈無自而然哉。風搏寒凝﹐暑煩濕滯﹐以至諸熱蒸鬱﹐啖食生冷煎爆﹐腥咸鹺﹐動風發气等輩﹐皆能致痰也。是痰作恙﹐爲喘爲嗽﹐爲壅爲嘔﹐爲眩暈﹐爲風癇﹐爲狂迷﹐爲忪悸﹐或吞酸﹐或短气﹐或痞膈﹐或腫脹﹐或寒熱﹐或疼痛﹐痰實主之。﹝《直指》﹞人身之痰﹐如長流水﹐貴乎順行﹐又賴土爲之堤防﹐偶爲風所逆﹐或爲物所壅滯﹐則使有聲﹐可以過顙。故痰之爲病﹐或由脾土虛弱﹐不能攝養金肺﹐或爲四气七情所幹﹐气壅痰聚﹐發而爲喘爲咳。﹝《大成》﹞若因六陰傷胃﹐以致玄府不通﹐當汗不汗﹐蓄而成痰﹐乃外因也。使津液不得舒布﹐凝聚而成痰者﹐乃內因也。﹝《原理》﹞

痰因气滯生

﹝寒熱二因﹞人之一身﹐無非血气周流﹐痰亦隨之。夫痰者﹐津液之異名。流行於上者﹐爲痰飲﹔散周於下者﹐爲精液。其所以使之流行於上下者﹐亦气使之然耳。大抵气滯則痰滯﹐气行則痰行﹐故三生飲佐之以木香﹐無有不效。人之气道貴乎順﹐順則津液流通﹐決無痰飲之患。一失其宜﹐則气道閉塞﹐停飲聚於膈上﹐結而成痰。﹝《朱氏》﹞龐安常云﹕人身無倒上之痰﹐天下無逆流之水﹝按﹕今龐書中無所考﹐史載之有此語﹐見於後﹞。誠哉斯言﹐以此思之﹐人之气道貴乎順﹐順則津液流通﹐決無痰飲之患。調攝失宜﹐气道閉塞﹐水飲停於胸腑﹐結而成痰。﹝《濟生》﹞古人有云﹕身無倒上之痰﹐世無逆流之水。斯固然也﹐愚見以爲末然。水無逆流﹐言其勢也﹔痰無倒上﹐尙有推詳。且人呼吸出入者﹐陰陽也。血气循環﹐隨經上下﹐則津液流通﹐決無痰飲之患。故使將理失宜﹐七情气亂﹐陰陽失理﹐郁於經絡﹐气升而不降﹐痰涎壅滯﹐隨气而升﹐結於胸膈﹐上逼咽喉﹐爲嘔爲噦爲吐﹐豈非倒上也。甚則風痰壅上﹐喉聲如曳鋸﹐精神昏憒﹐至此藥則罔功﹐此又非尋常痰之比也。﹝《治病活法祕方》﹞痰本吾身之津液﹐隨气營運。气若和平﹐津液流布﹐百骸受其潤澤﹐何致成痰爲病。苟气失其淸肅而過於熱﹐則津液受火煎熬﹐轉爲稠濁﹐或气失其溫和而過於寒﹐則津液因寒積滯﹐漸致凝結﹐斯痰成矣。故痰一也﹐而因寒因熱﹐其源不同﹐可槪治歟。﹝《醫碥》﹞

痰因熱成

痰者﹐水也﹐標也﹔火者﹐熱也﹐本也。自世人不明標本之理而曰痰火﹐卻以痰能生火﹐而不知火能生痰也。譬諸釜中之水﹐無火之時﹐淸淸冷冷﹐湛然無滓﹔火一舉之﹐則湛然者皆爲白沫矣。人身無病﹐則津液澄淸﹔若一病焉﹐則血气不和﹐不和則經絡壅塞而生熱﹐熱則津液之澄淸者﹐亦隨熱混濁而成痰矣﹐豈非火熱生痰之謂乎。若曰熱痰則可﹐謂之痰火則非矣。﹝《儒醫精要》﹞《玉機微義》云﹕痰之爲病誠多也。何則﹖人之血气流行﹐無一息之間斷﹐才有壅滯﹐津液凝積﹐郁而成熱﹐痰遂生焉﹝按﹕今《微義》文止此﹞。因證而觀﹐痰則火之變出也﹐未有痰病而不因火而成者也。間有寒痰爲病者﹐亦千百中之一二也。甫謂寒痰之說非也﹐飲則有寒有熱不同﹐痰則一因於熱而已﹐加之寒字不得。所以痰脈多滑大﹐明知停冷成痰﹐亦遂郁而爲熱﹐藥惟以橘皮﹑半夏﹑神曲之辛﹐以散之行之﹐亦不敢用熱藥也。陳無擇云飲脈多沈弦微細﹐始可以言寒﹐治以理中﹑二陳之屬是也。性理所謂有溫泉而無寒火﹐不其然歟。﹝《醫統》﹞

其由有三

夫痰之生也﹐其由非一﹐其爲治也﹐藥亦不同。由於陰虛火炎﹐上迫乎肺﹐肺气熱則煎熬津液﹐凝結爲痰﹐是謂陰虛痰火﹐痰在乎肺而本乎腎﹐治宜降气淸熱﹑益陰滋水法。忌辛溫燥熱補气等藥。由於脾胃寒濕生痰﹐或兼飲啖過度﹐好食油面豬脂﹐以致脾气不和﹐壅滯爲痰﹐濃濃膠固﹐甚至流於經絡及皮裏膜外﹐或結爲大塊﹐或不思食﹐或徹夜不眠﹐或卒爾眩僕﹐不知人事﹐或發癲癇﹐或昔肥今瘦﹐或叫呼異常﹐或身重腹脹﹐不便行走﹐或泄瀉不止﹐及成癱瘓﹐種種怪證﹐皆痰所爲。故昔人云﹕怪病多屬痰﹐暴病多屬火。有以夫。此病在脾胃﹐無關肺腎﹐治宜燥脾行气﹑散結軟堅法﹐忌滯泥苦寒濕潤等藥及諸濃味。由於風寒郁閉﹐熱气在肺﹐而成痰嗽喘﹐病亦在肺﹐治宜豁痰除肺熱藥中﹐加辛熱﹑辛溫如麻黃﹑生漧薑之屬﹐以散外寒﹐則藥無格拒之患﹐法忌溫補酸收等藥。病因不齊﹐藥亦宜異﹐利潤利燥及利發散﹐各有攸當﹐非可混施也。﹝《本艸經疏》﹞

涎有六種

論曰﹕舟非水不行﹐然波濤沸溢﹐則覆舟之患生﹔人非气不活﹐然痰涎並積﹐則傾人之患至。波濤非自生也﹐其所以生者﹐不平之勢作之也﹔痰涎非自積也﹐其所以積者﹐不順之气畱之也。故善行舟者﹐不懼波濤﹐而懼舟之不完﹔善攝生者﹐不懼痰涎﹐而懼气之不順。故世人之疾病﹐其所以殘傷性命之急者﹐無甚於痰涎﹔而世之醫者﹐乃有見之而不能識﹐或有識之而不能治。此不幸之人﹐其殘傷夭橫者﹐不可勝數。何則﹖舉天下之人﹐獨知風气之有涎﹐不知臟腑冷亦生涎﹐熱亦生涎﹐痰涎一生﹐千變萬化﹐而病之所起﹐非特一端﹐愚今略舉數端明之。後之學人﹐於診療之際﹐類而推之﹐亦庶幾其疾病之徒無夭橫者矣。夫涎之爲名一也﹐而具數種﹕一曰風涎﹐二曰熱涎﹐三曰冷涎﹐四曰病涎﹐五曰虛涎﹐六曰毒涎。其一曰風涎﹐蓋因人之風气之盛﹐上運於涎﹐不能下入於胃﹐風气一蒸﹐痰涎並起而上﹐塡塞胸中﹐卽使人悶倒無知。其風气久而不順﹐性命之傾危﹐速如反掌。若其風气未盛﹐逡巡之間﹐仍復自順﹐其涎亦隨气而下﹐卽平復如故。此蓋人之肌肉濃﹐腠理深﹐風不得泄於外﹐風熱內攻﹐大府祕熱﹐毒瓦斯上攻﹐遂生斯疾﹐此名之曰風涎。然風涎之爲名一也﹐而入臟腑虛實之不同﹐則涎之爲病也﹐變化不一﹐愚得以卽其變而言之。若今人之病大府實熱﹐痰涎滿口﹐吐如淸膠﹐胸中喘息如常﹐但湯水飲食俱不可進﹐凡所飲食﹐只到喉中﹐卽不能下﹐用力咽下﹐卽喉中隔絕﹐喘急悶倒﹐良久方愈﹐惟進得些小稠粥﹐此亦風涎之候也。然風涎之候變不同﹐則當如何而治之﹖曰﹕善除荊棘者﹐先斷其根﹔善治風疾者﹐先順其气。人身無倒上之涎﹐天下無逆流之水。今風疾一上﹐而塡塞胸中﹐傾人性命者﹐風气運而上也。今之治風涎者﹐多使天南星﹑半夏之類﹐是不知病之源流﹐去荊棘而不除其根也。苟能以藥先順其風气﹐兼發其腠理﹐使其風气得以發泄於外﹐順行於內﹐則其胸中之痰涎﹐自隨气而下﹐未喫涎藥而痰涎自順矣。然病勢之有輕重﹐則取之有緩急。若風气炎盛﹐膠涎並起﹐其气卒難以順之者﹐當制之以急﹐非吐之不可﹔風气未極﹐痰涎未並﹐爲害未深者﹐當制之以緩﹐先順其气而後治其涎也﹐此亦治涎之大約也。然風涎之候﹐又有冷熱不同。或有寒風所中﹐冷涎所聚﹐其人必先於半年或數月前﹐喫食減少﹐身體沈重﹐筋脈痿弱﹐才見肉味﹐便覺惡心﹐非時口中一兩點冷涎出﹐身不自覺﹐冷涎所並﹐忽悶倒不知人事﹐良久復蘇﹐卽生麻痺﹐或生曳﹐或失音不語﹐冷涎所積﹐少有上並﹐多聚中焦﹐盈溢胸中﹐包裹心絡﹐能使人狂言妄語﹐神識不定﹐非特不覺﹐手臂忽自舉動﹐如此爲冷涎之所中也。治之法﹐先以溫暖之藥﹐散其冷毒之气﹐急以熱藥﹐發其腠理﹐然後以治涎之藥﹐取下其涎﹐𨿽且暫安﹐而寒風所中於人﹐亦甚不久。何則﹖熱風中人﹐如天地春夏之風﹐長含生气﹐以養萬物﹐其人𨿽病難死﹐此古人所謂風所以能養人也﹔寒風所中於人﹐如天地秋冬之風﹐長含殺气﹐以肅殺萬物﹐其人所中非久必死﹐此古人所謂風所以能害人也。其二曰熱涎﹐若今有恣性之丈夫﹐多食葷膩﹐好食鹹酸﹐以色爲心﹐恣貪補藥﹐忽因酗酒房室﹐勞傷其精﹐丹元髓海﹐因以空虛﹐而臟腑骨槽﹐虛熱轉盛﹐其涎所積﹐隔在中焦﹐因其腎臟之虛寒﹐邪气與熱涎相交﹐發爲疼痛﹐重則不移時而傾人性命。醫者治之﹐不過曰此肝腎之气﹐是不知熱涎乃病之根本。然京三稜﹑蓬莪術非不能治气﹐而世人用而不驗者﹐不識其病之源流也。善爲醫者﹐臨事制宜﹐隨機應變﹐審當輕重﹐涎多者吐之﹐涎少者下之﹐所用之藥﹐偏取肝家之風毒﹐又何患乎人之不安哉。三曰冷涎者﹐若今人之肝臟有餘﹐脾气不足﹐忽因使性﹐長懷鬱怒﹐傷損肝心正气﹐此冷涎之所以積也。脾气不足﹐復因肝气所乘﹐伏而不動﹐停水滯谷﹐久而不化﹐肝心長懷鬱怒﹐則其气滯澀而不行﹐此冷涎之所以積也。然肝主風性之不定﹐忽時而作。肝主怒﹐怒則气逆﹐此冷涎所以隨气而上﹐而生人之大病也。證其候而言之。則其病必先覺心前潰亂不快﹐相次聞有一物﹐隨气而上觸﹐至咽喉卽悶倒不知人事﹐手足肌肉漸次寒冷﹐逡巡復平愈。治之之法﹐當以吐藥取之﹐得其所取之涎﹐其淸如水﹐其冷如雪。取涎之後﹐更審其藏气﹐隨其所病而調和之﹐亦無患乎藥之不驗也。四曰病涎﹐其人必好食堅硬之物﹐傷損脾气﹐忽因鬱怒﹐傷損心肝正气﹐忽因寒邪熱毒之傷﹐忽因大病之後﹐餘毒客在臟腑﹐其气結澀凝滯﹐不能宣暢﹐是以痰涎因而聚積﹐涎與滯气相交﹐往往發爲疼痛﹐此名之爲病涎者也。明其病證﹐在心前痛﹐輕則連年累月﹐痛無暫停﹐重則傾人性命﹐速如反掌﹐重輕之殊﹐涎之多少也。治之之法﹐當在量其病勢輕重﹐以利藥取之﹐輕則其涎如油﹐重則其凝如白膠。取涎之後﹐然後使藥﹐淸其藏气﹐益其正气﹐使之平復如故也。五曰虛涎﹐其人必因受气之虛﹐忽因大病之後﹐生冷所傷﹐忽因疾病之間﹐淫欲不節﹐致令臟腑之气空虛羸乏﹐而骨槽之間虛熱上蒸﹐上气鎭長有餘﹐下气但常不足﹐陰陽之气不相交際﹐不順之气隔在中焦﹐是以虛涎因而積裹﹐風熱一攻﹐卽其涎並上。初發作時﹐先覺淸涎滿口﹐漸聞心前有一物﹐上觸咽喉﹐卽喉中急促﹐悶倒不覺﹐兩手相亂把拽﹐風气極上﹐卽頭上癢﹐忽皮臍間痛﹐逡巡風气順下﹐乃遂平復。治之之法﹐當以臨發時﹐使五分利藥取之﹐以其胃气不足﹐不可十分利吐也。若利吐不出﹐非時以壞風涎藥攪之﹐候分數稍減﹐卽於气海上安之一灸﹐引其涎下入於胃﹐然後使藥調其藏气﹐酌量其臟腑之虛實﹐有餘者瀉﹐不足者補﹐令上下之气相等﹐可庶幾其全安也。若脈气微細﹐大府虛冷﹐減其肝气﹐益其胃气斯可矣。若小兒得病者﹐全是胃气之虛﹐气海上安灸﹐補暖脾胃﹐以愈斯痰﹐仍不輒喫取風涎藥也。六曰毒涎﹐若今人之患陽毒傷寒﹐肝心脾肺受其疫毒之气﹐因其毒涎相積聚在中﹐候其證﹐卽使人大府祕熱﹐小便赤澀﹐面色黯赤﹐渾身發熱﹐昏昏如醉﹐狂言妄語﹐不知人事﹐如此之候悉皆是涎。診其脈气又卻沈伏﹐重手取之骨間乃得﹐此乃疫毒之涎﹐盈溢心胸﹐伏其脈气﹐非脈气之與病相反者也﹐此所謂毒涎者矣。治之之法﹐急以疏轉之藥﹐取其毒瓦斯﹐蕩下其涎﹐所下之藥須心肝脾肺四髒俱治﹐然當以肝臟爲主﹐偏下肝臟之藥爲要也。𨿽然﹐涎之爲病﹐千變萬化﹐其狀不一﹐是今之所舉數端﹐止其大略而已。後之學人﹐類而推之﹐加以識見之明﹐而診療無瘥﹐亦無患乎涎爲人之大患者矣。﹝《史載之方》﹞

五痰

子和云﹕凡人病痰者有五﹕一曰風痰﹐二曰熱痰﹐三曰濕痰﹐四曰酒痰﹐五曰食痰。蓋風痰者﹐形寒飲冷﹔熱痰者﹐火盛制金﹔濕痰者﹐停飲不散﹔酒痰﹑食痰者﹑飲食過傷所致。﹝《微義》﹞﹝按﹕此說原出《治法雜論》等﹐凡三見﹐互有少異﹐食痰或作沫痰﹐今從《微義》節文錄出。﹞或問﹕方書皆曰五痰﹐何謂也﹖答曰﹕所謂風痰﹑寒痰﹑熱痰﹑气痰﹑味痰又名酒痰。味痰者﹐因飲食酒醪濃味而唾痰也。气痰者﹐因事逆意而然也。熱痰者﹐因飲食辛辣燒炙煎﹐重濃褥﹐及天時郁勃而然也。寒痰者﹐因衝冒風涼不節之气而然也。風痰者﹐因感風而發﹐或因風熱怫郁而然也。此皆素抱痰疾者﹐因風寒气熱味而喘咯咳唾﹐非別有此五種之痰。﹝《養生主論》﹞

虛實

痰有虛實﹐不可不辧。夫痰則痰矣﹐皆若有餘﹐又何有虛實之異﹖蓋虛實二字﹐全以元气爲言。凡可攻者﹐便是實痰﹔不可攻者﹐便是虛痰。何爲可攻﹖以其年力猶盛﹐血气未傷﹐或以肥甘過度﹐或以濕熱盛行﹐或風寒外閉皮毛﹐或逆气內連肝膈﹐皆能驟至痰飲﹐但察其形气病气俱屬有餘者﹐卽實痰也。實痰者何﹖謂其元气猶實也﹐此則宜行消伐﹐但去其痰﹐無不可也。何爲不可攻﹖則或以形羸气弱﹐年及中衰者﹐卽虛痰也。或以多病﹐或以勞倦。或以憂思酒色﹐致成勞損﹑非風﹑卒厥者﹐亦虛痰也。或脈見細數﹐髒無陽邪﹐時爲嘔惡泄瀉﹑气短聲喑等證﹐但察其形气病气本無有餘者﹐皆虛痰也。虛痰者何﹖謂其元气已虛也﹐此則但宜調補﹐若或攻之﹐無不危矣。且凡實痰本不多﹐其來也驟﹐其去亦速﹐其病亦易治。何也﹖以病本不深也。虛痰反甚多﹐其來則漸﹐其去則遲﹐其病亦難治。何也﹖以病非一日也。是以實痰無足慮﹐而最可畏者﹐惟虛痰耳。總之﹐治痰之法無他﹐但能使元气日彊﹐則痰必日少。卽有微痰﹐亦自不能爲害﹐而且亦充助胃气。若元气日衰﹐則水谷津液無非痰耳﹐隨去隨生。有能攻之使盡﹐而且保元气無恙者﹐吾不信也。故善治痰者﹐惟能使之不生﹐方是補天之手。然則治此者﹐可不辧其虛實﹐而欲一槪攻之﹐如王隱君所論﹐內外百病皆生於痰﹐悉用滚痰丸之類﹐其亦但知目前而不知日後之害哉。﹝《景嶽》﹞

脈法

其脈皆弦微沈滑。﹝《大成》﹞沈弦細滑﹐大小不勻﹐皆痰气爲病。﹝《醫鑑》﹞病患百藥不效﹐關上脈伏而大者﹐痰也。﹝《微義》﹞痰實上壅﹐脈伏而實者﹐宜吐﹐不可下。旣吐而復壅者﹐不可再吐。﹝《續易簡方脈論》﹞脈浮當吐。久得脈澀﹐卒難開也﹝《纂要》曰﹕痰飲膠固﹐脈道阻澀也﹞﹐必費調理。﹝《丹溪》﹞左右關脈大者﹐膈中有痰也﹐可吐之。怕吐者﹐消息下之。﹝《綱目》﹞痰凝气滯﹐關格不通﹐則其脈固有不動者﹐有三兩路亂動﹐時有時無者﹐或尺寸一有一無者﹐有關脈絕骨﹝《名醫匯粹》引骨作滑﹞不見者﹐或時動而大小不常者﹐有平居之人﹐忽然而然﹐有素稟痰病﹐不時而然者﹐有僵僕暴中而然者﹐皆非死脈也。﹝《養生主論》﹞﹝《匯粹》此下有實因乎痰而然句。﹞

證狀總說

王隱君論云﹕痰證古今未詳﹐方書𨿽有五痰諸飲之異﹐而莫知其爲病之源。或頭風眩﹐目運耳鳴﹐或口眼蠕動﹐眉稜耳葉俱癢或痛﹐或四肢遊風腫硬而似疼非疼﹐或爲齒頰癢痛﹐牙齒浮而痛癢不一﹐或噫气吞酸﹐心下嘈雜﹐或痛或噦﹐或咽嗌不利﹐咯之不出﹐咽之不下﹐其痰似墨﹐有如破絮﹑桃膠﹑蜆肉之狀﹐或心下如停冰鐵﹐心气冷痛﹐或夢寐奇怪之狀﹐或足腕酸軟﹐腰腎骨節卒痛﹐或四肢筋骨疼痛難名﹐並無常所﹐乃至手麻臂疼﹐狀若風濕﹐或脊上每日一條如綫之寒起者﹝按﹕此證原書所無﹐《綱目》引丹溪有之﹞﹐或渾身習習如臥芒刺者﹐或眼粘濕癢口糜舌爛喉痺等證﹐或繞項結核狀若瘰﹐或胸腹間如有二气交紐﹐噎塞煩悶﹐有如煙火上衝﹐頭面烘熱﹐或爲失志顚狂﹐或中風癱瘓﹐或勞廢荏苒之疾﹐或風毒香港腳﹐或心下怔忡﹐如畏人捕﹝《明醫指掌》曰﹕顚走癡呆不識人﹞﹐或喘嗽嘔吐﹐或嘔冷涎﹑綠水﹑黑汁﹐甚爲肺癰﹑腸毒﹑便膿﹑攣跛。蓋內外爲病百般﹐皆痰所致﹐其狀不同﹐難以盡述。蓋津液旣凝爲痰﹐不復周潤三焦﹐故口燥咽漧﹐大便祕﹐面如枯骨﹐毛髮焦槁﹐婦人則因此月水不通﹐若能逐去敗痰﹐自然服餌有效。余嘗用一藥﹐卽滚痰丸﹐以愈諸疾﹐不可勝數矣﹐今特相傳於世云。﹝《微義》﹞﹝按﹕《養生主論》原文頗繁糅﹐故《微義》稍加刪訂﹐今亦從之。《微義》更附《脈經》一臂不遂條﹑《活人書》痰飲類傷寒條﹐曰﹕余特敍《脈經》《活人》二條﹐以證隱君之說有所本也。但所制滚痰丸一方﹐難以通治諸痰。﹞夫痰之源不一﹐有因痰而生熱者﹐有因熱而生痰者﹐有因气而生者﹐有因風而生者﹐有因驚而生者﹐有積飲而生者﹐有多食而成者﹐有因暑而生者﹝《微義》曰﹕有因風寒暑濕而得者﹞﹐有傷冷物而成者﹐有脾虛而成者﹐有飲酒而成者。其爲病也﹐驚痰則成心包痛﹐顚疾﹔熱痰則成煩躁﹐頭風爛眼﹐燥結怔忡﹐懊驚眩﹔風痰成癱瘓﹐大風眩亂﹐暗風悶亂﹔飲痰成脇痛﹐四肢不舉﹐每日嘔吐﹔食痰成瘧痢﹐口出臭气﹝《微義》曰﹕食積痰多成癖塊痞滿﹞﹔暑痰中暈眩冒﹐黃膽頭疼﹔冷痰骨痺﹐四肢不舉﹐气刺痛﹔酒痰飲酒不消﹐但得酒﹐次日又吐﹔脾虛生痰﹐食不美﹐反胃嘔吐﹔气痰攻注走刺不定。婦人於驚痰最多﹐蓋因產後交接﹐月事方行﹐其驚因虛而入﹐結成塊者﹐爲驚痰﹐必有一塊在腹﹐發則如身孕﹐轉動跳躍﹐痛不可忍。﹝《綱目》引丹﹞痰涎之爲物﹐隨气升降﹐無處不到。入於心﹐則迷竅而成癲癇﹐妄言妄見。入於肺﹐則塞竅而成咳唾稠粘﹐喘急背冷。入於肝﹐則畱伏蓄聚﹐而成脇痛漧嘔﹐寒熱往來。入於經絡﹐則麻痺疼痛。入於筋骨﹐則頭項胸背腰痛﹐手足牽引隱痛。﹝《本艸綱目》﹞但痰癥初起﹐頭痛發熱﹐類外感表癥﹔久則潮咳夜重﹐類內傷陰火﹔又痰飲流注﹐肢節疼痛﹐類風癥﹔但痰癥﹐胸滿食減﹐肌肉如故﹐脈滑不勻不定爲異耳。﹝《入門》﹞臂不能動是痰﹝按﹕全取《指迷》茯苓丸主證﹞﹐嘈雜是痰。凡人胸膈一時如火烘炙﹐似痛非痛﹐忽然饑甚﹐北人呼爲心刺﹐此火動其痰也。眩暈是痰﹐頭目眩暈﹐眼前黑暗﹐如坐舟車﹐HTHT欲吐者﹐痰也。煩躁是痰﹐凡人似熱非熱﹐似寒非寒﹐似病無病﹐坐臥不寧﹐心中焦躁﹐欲哭欲叫者﹐痰病也。審其人之虛實﹐從痰治之立愈。顚狂是痰﹐凡人忽然發狂﹐語言錯亂﹐棄衣登髙﹐此痰病也。痰在膈上﹐使人顚狂或健忘。顚僕是痰﹐凡人卒然跌倒﹐不省人事﹐痰病也﹐𨿽气虛治痰爲先﹐中風不語是痰﹐𨿽曰中風﹐亦以治痰爲先。﹝《醫統》﹞百病中多有兼痰者﹐世所不知也。﹝《丹溪》﹞凡奇怪之癥﹐人所不識者﹐皆當作痰癥而治之也。﹝《濟世全書》﹞﹝按﹕《格致餘論》有《虛病痰病有似邪祟論》﹐此龔氏所本。又《錦囊祕》辧怪癥多屬痰之謬﹐其說頗確﹐當參。﹞

外候

凡有痰者﹐眼皮及眼下必有煙灰黑色﹝按﹕此亦出《微義》﹞﹐舉目便知﹐不待切脈。眼黑而頰赤者﹐熱痰也﹔面大黃色﹐亦熱痰也。外癥必煩滿膈熱﹐口漧思冷﹐大便祕結﹐小便赤熱﹐久必生風﹐或眩暈耳鳴眼花多虛癥。治之而用熱藥﹐服久必脈大實﹐發大熱而中風﹐可急下之。眼黑而行步呻吟﹐舉動艱難者﹐入骨痰也﹐其癥徧體骨節疼痛﹐眼黑而面帶土色。四肢痿痺﹐屈伸不便者﹐風濕痰也。眼黑而气短促者﹐驚風痰也。﹝《綱目》﹞

痰色

﹝宜吐證。臭痰﹞王隱君云﹕論痰淸白者爲寒﹐黃而濁者爲熱。殊不知始則淸白﹐久則黃濁。淸白稀薄浮於上﹐黃濁稠粘凝於下。嗽而易出者﹐淸而白也﹔咳而不能出﹐則黃濁結滯者也。若咯唾日久﹐濕熱所郁﹐上下凝結﹐皆無淸白者也。甚至帶血﹐血敗則黑。痰爲關格異病﹐人所不識。又淸白者气味淡﹐日久者漸成惡味﹐酸辣腥臊焦枯不一。﹝《微義》﹞﹝按﹕此系節文。《微義》又曰﹕此以痰之新久釐淸濁﹐可謂得病機之情矣。﹞宜吐之癥﹐必須看其痰﹐吐在壁上有光亮者﹐放心吐之﹐余則皆忌。光亮者﹐如蝸牛之涎一樣光亮也。但看見光亮者﹐無論其痰在上中下﹐此光亮之色﹐必須俟其痰迹幹而分辧之﹐不可據其濕痰時﹐而卽以爲光亮也。﹝《石寶祕》﹞病患久虛﹐內有宿積痰飲﹐用參﹑術補之﹐久乃吐出臭痰或綠色痰者﹐難治。蓋積之旣久﹐而脾胃虛熱不運﹐且有積熱﹐故郁臭耳。急用二陳加枳﹑術﹑黃連﹑竹瀝﹐庶可十全一二。若肺癰吐臭痰膿血﹐不在此例。﹝《醫通》﹞

中痰

﹝更有痰厥﹐宜參後湧吐方及《厥》門。﹞若手足曳﹐口眼斜﹐或一邊身體不隨﹐或手足身中有一點釣痛﹐腸鳴多睡﹐口中多流唾涎﹐此是中痰也。宜以參蘇飲﹐及控涎丹﹐或星香飲子﹐皆效。﹝《管見良方》﹞﹝星香飲子﹐出《中風》三生飲下。﹞

頭痛體痛

人知痛生於气血﹐孰知痰涎流注﹐亦能纏滯而爲痛乎。如頭風證﹐眉稜耳角俱痛﹐投以風藥不效﹐投以痰藥收功。如患眼證﹐赤腫羞明而痛﹐與之涼劑弗瘳。與之痰劑獲愈。﹝按﹕《醫碥》舉此文曰﹕二證皆痰壅熱上。﹞如酒家手臂痛重﹐時或麻痺﹐二陳湯加片子姜黃﹐下白丸子﹑消飲丸﹑倍術丸輩﹐每每就安。如斗家胸骨撲傷﹐刺痛無已﹐散血之劑罔功﹐續以自已溲便飲之﹐須臾吐痰﹐其痛立止。此皆痰涎作痛之明證也。﹝《直指》﹞痰飲流入四肢﹐令人肩背酸疼﹐兩手軟痺﹐醫誤以爲風﹐則非其治﹐宜導痰湯﹐加木香﹑姜黃各半錢。﹝《要訣》﹞凡人手臂或動不得﹐或骨節徧身痛﹐坐臥不寧﹐此痰入骨也。如忽患手足胸背頭項腰膝疼痛不可忍﹐及連筋骨牽引弔痛﹐坐臥不安﹐走易不定﹐頭疼困倦﹐手足重墜﹐痺冷脈伏﹐此乃涎飲頑痰﹐伏在心胸上下﹐發爲此疾﹐非風非毒﹐導痰湯加羌﹑防﹑白芷﹑薑汁﹑竹瀝。﹝《醫通》﹞

結核

凡人身上中下有塊者﹐多是痰。問其平日好食何物﹐吐下後﹐方用藥。﹝《丹溪》﹞凡人身中有結核﹐不痛不紅﹐不作膿者﹐皆痰注也﹝按﹕此丹溪說﹞。或耳後項門有痰核﹐以僵蠶﹑酒大黃﹑靑黛﹑牛膽南星各等分﹐煉蜜爲丸含化。頸項下結生痰核﹐以二陳湯加酒大黃﹑連翹﹑桔梗﹑柴胡﹑栝蔞仁主之。臂生痰核作痛﹐以二陳湯加連翹﹑防風﹑川芎﹑皂角刺﹑蒼術主之。﹝《原病集》﹞凡人身中有塊﹐不癢不痛﹐或作麻木﹐名敗痰失道﹐宜隨處用藥消之。﹝《醫通》﹞

難治證

痰成塊﹐咯吐不出﹐气郁滯者﹐難治。﹝《丹溪纂要》﹞

類證

更有一種﹐非痰非飲﹐時吐白沫﹐不甚稠粘﹐此脾虛不能約束津液﹐故涎沫自出﹐宜用六君子湯﹐加益智仁以攝之。﹝《必讀》﹞

治法要領

療痰之法﹐理气爲上﹐和胃次之。若風若寒﹐若濕若熱﹐如前數者﹐亦當推尋所受之因。和胃謂何﹖涎者脾之液也﹐脾胃一和﹐痰涎自散﹐故治痰多用半夏﹐蓋半夏能利痰故也。﹝《直指》﹞子和謂飲無補法﹐必當去水﹐故用吐汗下之三法﹐治人常愈。又論熱藥治痰之誤﹐固爲精切。亦有挾寒挾虛之證﹐不可不論。夫久痰凝結﹐膠固不通﹐狀若寒凝﹐不用溫藥引導﹐必有拒格之患。況有風寒外束﹐痰气內郁者﹐不用溫散﹐亦何以開郁行滯也。又有血气虧乏之人﹐痰客中焦﹐閉塞淸道﹐以致四肢百骸﹐發爲諸病﹐理宜導去痰滯﹐必當補瀉兼行﹐又難拘於子和之三法也。夫凡病久淹延﹐卒不便死者﹐多因食積痰飲所致。何以然﹖蓋胃气亦賴痰積所養﹐飲食𨿽少﹐胃气卒不便虛故也。亦有治痰用峻利過多﹐則脾气愈虛﹐津液不運﹐痰反易生而愈盛﹝按﹕丹溪曰﹕凡治痰﹐用利藥過多﹐致脾气虛﹐則痰反易生而多﹞﹐法當補脾胃﹐淸中气﹐則痰自然運下﹝按﹕《醫統》又曰﹕治痰用寒涼攻擊藥過多﹐而痰不去﹐此必脾气虛而不營運也﹐亦須佐以溫補﹞﹐此乃治本之法﹐世謂醫中之王道者﹐正此類也。﹝《微義》﹞愚謂有理气而痰自順者﹐治其微也﹐有逐痰而气方暢者﹐治其甚也。二者皆治痰之要也﹐不可偏廢者也。但看痰與气﹐孰輕而孰重﹐故施治有可急而可緩﹐故曰逐痰理气﹐有所先後。﹝《醫統》﹞痰之湧上焦﹐結聚胸中﹐皆由於气。故治痰莫先於治气﹐治气又莫先於降火﹐破气淸火則痰自消﹐此則言乎六淫七情怫郁暴積之痰耳。若日積月累﹐老痰凝結﹐又當積漸以消釋之﹐更當相其人之陽虛陰虛﹐助以調補。苟如前法﹐將見痰未降而气已消﹐爲患不可勝言矣。﹝《醫津一筏》﹞治痰之法﹐須要審察气體虛實冷熱用藥﹐若以耗气之劑太多﹐脾肺气虛﹐痰愈盛矣。世俗不明脈理﹐類風則治風﹐見熱則退熱﹐疼者則止疼﹐虛者則補血﹐卒妄治之﹐不知漫投以祛風退熱止痛補血之劑﹐則無益反害。故但見痰癥與脈明白﹐投以痰气之藥﹐百無不效。﹝《士林餘業》﹞夫精液旣凝爲痰﹐則不復生血以周潤三焦﹐故口燥咽漧﹐大便祕結﹐面如枯骨﹐毛髮焦槁﹐婦人則因此月水不通。若能化去敗痰﹐自然服餌有效。然不得過行燥削﹐使痰濕旣消﹐津液亦槁﹐去濕畱熱﹐又非其治矣。務使化痰復爲津液﹐猶化盜賊復爲良民可也。﹝《錦囊》﹞

吐下例

痰在上者﹐以瓜蒂散吐之。在下者﹐以控涎丹利之。𨿽曰可吐可下﹐亦要觀人之勇怯﹐察脈之虛實﹐方可投之。切記不宜痛擊暴下﹐所以初虞世有金虎碧霞之戒者此也。﹝《婦人良方》﹞經曰﹕客者除之﹐畱者去之。謂非其固有而有之害也。如痰涎敗濁之物﹐原非津精气血之類﹐一旦有之﹐法當驅逐使之亟去也。苟執痰無補法之說﹐不審虛實汗下﹐以寒攻之﹐則爲寒中﹐以熱攻之﹐則爲熱中﹐應下而吐者﹐則傷其上焦之气﹐應吐而下者﹐則傷其下焦之血﹐舊痰未除﹐新痰又起矣。如謂痰不可盡除﹐偏執專補脾胃之說﹐使痰涎陳腐﹐占住於腸胃之間﹐養寇入室﹐寧非正气之賊邪﹐非天下之至神﹐不足以語此。故良工之去痰﹐在上可吐則吐之﹐重則瓜蒂散﹐輕則用丹溪吐法。痰在中下者﹐可下則下之﹐重則十棗湯﹑控涎丹﹐輕則滚痰丸。設有可吐可下之癥﹐而無可攻之脈﹐則攻補兼行﹐不失先後之序可也。﹝《保命歌括》﹞

痰宜逐除

一切气急喘嗽﹐咯痰吐涎﹐世人皆知爲痰病﹐方書備載於痰門。又曰治痰必先理气﹑气順痰消﹐於理甚明。蓋曰憂思損志﹐气郁涎凝﹐气治則痰散也。然而痰因气結﹐气因痰滯﹐理气則其如痰何。余故用滚痰丸﹐逐去滯礙惡物﹐如用兵討叛﹐新民也。況有稟賦痰證者﹐嬰兒出腹﹐啼聲初出﹐已有痰涎。又有大善知識﹐忘形忘骸﹐無思無慮者﹐頓抱痰疾﹐此豈惟因气而然乎﹐故學人不可固執一端而不通。﹝《養生主論》﹞按嚴氏謂气順則痰自下之說﹐蓋以人之七情鬱結﹐气滯生涎﹐聚爲痰飲﹐治者能使气道通利﹐則痰自降下也。然有病患原有痰積﹐其气因痰而結滯者﹐豈但理气而痰能自行耶。必先逐去痰結﹐則滯气自行﹐豈可專主一說。﹝《微義》﹞﹝按﹕嚴氏說本爲水飲而發﹐今《微義》本諸王隱居﹐主痰涎而言﹐故列於此。﹞按痰標也﹐所以致痰者本也﹐治病固當求本﹐然須看痰勢緩急。緩則治本固也﹐若痰勢盛急﹐度難行散﹐非攻無由去者﹐虛人可標本並治﹐補攻兼施。若勢甚緊急﹐則𨿽虛人亦當先攻後補﹐如中風之用三生飲控涎丹是也。當此咽喉閉塞之時﹐不吐去其痰﹐立卽堵塞而死矣。昧者乃畏其虛而不敢用﹐獨不畏其死耶。夫人之虛﹐莫虛於中風者矣﹐猶必先攻後補﹐乃於尋常虛人反畏之耶。《準繩》謂治痰固宜補脾﹐以復健運之常﹐使痰自化。然停積旣久﹐如溝渠壅遏﹐瘀濁臭穢﹐無所不有﹐若不疏通﹐而欲澄治已壅之水而使之淸﹐決無是理。﹝《醫碥》﹞

痰有宜淸潤

痰之本﹐水也﹐原於腎﹔痰之動﹐濕也﹐主於脾。古人用二陳湯爲治痰通用者﹐所以實脾燥濕﹐治其標也。然以之而治濕痰﹑寒痰﹑痰飲﹑痰涎﹐則固是矣。若夫痰因火上﹐肺气不淸﹐咳嗽時作﹐及老痰郁痰﹐結成粘塊﹐凝滯喉間﹐吐咯難出﹐此等之痰﹐皆因火邪炎上﹐燻於上焦﹐肺气被郁﹐故其津液之隨气而升者﹐爲火燻蒸凝濁﹐鬱結而成﹐歲月積久﹐根深蒂固﹐故名老名郁﹐而其原則火邪也。病在上焦心肺之分﹐咽喉之間﹐非中焦脾胃濕痰冷痰痰飲痰涎之比﹐故湯藥難治﹐亦非半夏﹑茯苓﹑蒼術﹑枳殼﹑南星等藥所能治也。惟在開其郁﹐降其火﹐淸潤肺金而消化凝結之痰﹐緩以治之﹐庶可效。﹝《雜著》﹞﹝按﹕原處化痰丸﹐其方用天門﹑黃芩﹑海粉﹑栝蔞仁﹑橘紅﹑桔梗﹑連翹﹑香附﹑靑黛﹑芒硝﹑薑汁丸。今不取。﹞有陰血不足﹐陰火上逆﹐肺受火侮﹐不得淸肅下行﹐由是津液凝濁﹐生痰不生血者﹐此則當以潤劑﹐如門冬﹑地黃﹑枸杞子之屬滋其陰﹐使上逆之火﹐得返其宅而息焉﹐而痰自淸矣。投以二陳﹐立見其殆。﹝《準繩》﹞

窠囊之痰治法

治痰之法﹐曰驅曰導曰滌曰化曰湧﹐曰理脾﹐曰降火﹐曰行气﹐前人之法﹐不爲不詳。至於窠囊之痰﹐如蜂子之穴於房中﹐如蓮實之嵌於蓬內﹐生長則易﹐剝落則難﹐其外窄中寬﹐任行驅導滌湧之藥﹐徒傷他髒﹐此實閉拒而不納耳。夫人身之气﹐經盛則注於絡﹐絡盛則注於經。窠囊之來﹐始於痰聚胃口﹐嘔時數動胃气﹐胃气動則半從上出於喉﹐半從內入於絡。胃之絡貫膈者也﹐其气奔上之急﹐則衝透膈膜﹐而痰得以居之。痰入旣久﹐則阻礙气道﹐而气之奔入者﹐復結一囊也。然痰飲結聚於膈膜而成窠囊﹐淸气入之﹐渾然不覺﹐每隨濁气而動﹐乃至寒之亦發﹐熱之亦發﹐傷酒傷食亦發﹐動怒動欲亦發﹐總由動其濁气﹐濁气隨火而升轉﹐使淸气逼處不安也。故治窠囊之痰甚難﹐必先凝神入气﹐以靜自調﹐薄滋味以去胃中之痰﹐使胃經之气﹐不急奔於絡﹐轉虛其胃﹐以聽絡中之气﹐返還於胃﹐逐漸以藥開導其囊而滌去其痰﹐則自愈矣。﹝《醫通》﹞﹝按﹕此說本出《寓意艸》﹐而張氏頗加刪正。﹞

治痰諸藥

痰在脇下﹐非白芥子不能達。痰在皮裏膜外﹐非薑汁﹑竹瀝不能導達。痰在四肢﹐非竹瀝不開。痰結核在咽喉中﹐燥不能出入﹐用化痰藥﹐加咸藥軟堅之味﹐栝蔞仁﹑杏仁﹑海石﹑桔梗﹑連翹﹐少佐朴硝﹐以薑汁﹑蜜和丸﹐噙服之。海粉卽海石﹐熱痰能降﹐濕痰能燥﹐結痰能軟﹐頑痰能消﹐可入丸子﹑末子﹐不可入煎藥。枳實瀉痰﹐能衝墻壁。天花粉﹐大能降膈上熱痰。薤汁﹐治血滯不行﹐中焦有飲﹐自然汁冷喫兩三銀盞﹐必胸中煩躁不寧﹐而後愈。﹝《丹溪》﹞

藥禁

今定藥禁一十條﹕陰虛枯燥﹐妄用二陳。陽虛多汗﹐妄用靑龍。心虛神怯﹐妄用辛散。肺虛無气﹐妄用苦瀉。肝虛气刺﹐妄用龍薈。脾虛浮腫﹐妄用滚痰。胃虛津竭﹐妄用香燥﹐臟腑易動﹐妄行湧泄。本非堅積﹐妄行峻攻。血气虛羸﹐妄行鍼灸。﹝《法律》﹞凡熱痰乘風火上入﹐目暗耳鳴﹐多似虛證﹐誤行溫補﹐轉錮其痰﹐永無出路﹐醫之罪也。凡痰飲隨食並出﹐不開幽門﹐徒溫其胃﹐束手無策﹐遷延誤人﹐醫之罪也。凡遇腎虛水泛﹐痰湧气髙喘急之證﹐不補其下﹐反淸其上﹐必致气脫而死﹐醫之罪也。﹝同上﹞

消痰諸方

導痰湯﹐治一切痰厥﹐頭目旋運﹐或痰飲畱積不散﹐胸膈痞塞﹐脇肋脹滿﹐頭痛吐逆﹐喘急痰嗽﹐涕唾稠粘﹐坐臥不安﹐飲食不思。半夏﹝湯泡七次四兩﹞天南星﹝炮去皮﹞橘紅枳實﹝去穣麩炒﹞赤茯苓﹝去皮各一兩﹞甘艸﹝炙半兩﹞上咀﹐每服四錢﹐水二盞﹐生薑十片﹐煎至八分﹐去滓溫服食後。﹝《濟生》﹞﹝按﹕此二陳湯藥方。﹞《修月魯般經後錄》淸气化痰丸﹐治痰實﹐胸膈不利﹐頭目不淸﹐於本方加黃連﹑栝蔞仁﹑黃芩﹑杏仁爲末﹐水糊爲丸。《經驗祕方》加味導痰湯﹐治反胃嘔吐﹐於本方去甘艸﹐加桔梗﹑沈香﹑木香。治气不順﹐停痰上攻頭疼。二陳湯﹝气實脈盛者溫膽湯﹞加沈香木香天南星﹝生各少許﹞上姜錢五片﹐熱煎服。﹝《澹寮》引《增品易簡方》﹞二陳湯吞白丸子﹐治痰飲一證﹐眉心眉梁骨痛﹐狀如頭風。﹝《直指》﹞二陳湯﹐加蒼術﹑片子姜黃﹑制枳殼各少許﹐治酒面積毒﹐釀熱生痰﹐攻眼腫痛。﹝同上﹞參蘇飲﹐因痰飲發熱﹐但連日頻進此藥﹐以熱退爲期﹐不可便止。𨿽有前胡﹑漧葛﹐但能解散肌熱﹐枳殼﹑橘紅輩﹐自能寬中快膈﹐不致傷脾﹐﹝《易簡》﹞﹝按﹐參蘇飲方﹐旣錄於《傷寒廣要》中。﹞化痰丸天絡絲﹐卽絲瓜也﹐燒存性爲細末﹐棗肉爲丸﹐如彈子大﹐每服一丸﹐好酒下﹐化痰立效。﹝《攝生眾妙方》﹞

和胃諸方

平胃丸﹐治痰。﹝章運使浩方﹞平胃散﹝四兩﹞半夏﹝姜制爲末四兩﹞上和調﹐用好棗一百枚﹐燈艸一小把﹐水一大碗﹐同煮候棗爛﹐去燈心﹐棗子去皮核﹐取肉爲丸﹐如梧桐子大﹐每服五十丸﹐空心姜湯下﹐熟水亦得。﹝《魏氏》﹞順气消食化痰丸。制半夏膽南星﹝各一斤﹞神曲﹝炒﹞杏仁﹝去皮尖﹞陳皮﹝去白﹞蘿卜子﹝生用﹞葛根山楂肉﹝炒﹞靑皮﹝去穣炒﹞蘇子﹝沈水者﹞香附﹝制﹞麥芽﹝各一兩﹞飲食生痰﹐胸膈膨悶者﹐此方主之。﹝《醫方考》﹞枳縮二陳湯﹐治涎在心膈上攻﹐走腰背﹐嘔噦大痛。枳實﹝麩炒﹞砂仁半夏﹝姜制炒﹞陳皮香附﹝各一兩﹞木香艸豆蔻漧薑﹝炒各五分﹞濃朴﹝薑汁炒﹞茴香﹝酒炒﹞玄胡索﹝各八分﹞甘艸﹝三分﹞上劑姜三片煎﹐入竹瀝磨木香同服。﹝《回春》﹞

溫散諸方

﹝傷寒不眠治驗﹐怪癥昏憒治驗。﹞範汪旋復花湯﹐主胸膈痰結﹐唾如膠﹐不下食者方。烏頭﹝五枚去皮熬﹞旋復花細辛前胡甘艸﹝炙﹞茯苓﹝各二兩﹞半夏﹝一兩洗﹞生薑﹝八兩﹞桂心﹝四兩﹞上九味切﹐以水九升﹐煮取三升﹐分爲三服。﹝《外臺》﹞﹝按此方先教諭代烏頭以附子﹐更見其效。﹞彩帛鋪劉員外﹐患傷寒六七日﹐晝夜不得眠﹐方眠卽起﹐方起卽倒﹐未嘗少息﹐看待厭倦﹐召孫。孫曰﹕若言是气﹐必喘作﹔今無此癥﹐非气也。時復身上冷汗出﹐尺寸脈皆沈﹐關中亦沈﹐重診之鼓擊於指下﹐此痰積寒聚於胸中也。遂用陳皮﹑半夏﹑漧薑三物各一兩爲飲﹐姜半兩捶碎﹐以水兩碗﹐煎七分去渣﹐分二服。服藥經時遂睡﹐經一晝夜不醒﹐旣覺下痰一塊﹐如雞子大﹐其疾遂愈。凡痰癥皆有冷汗﹐其癥明矣。﹝《綱目》引孫﹞二生湯﹐專治痰。附子﹝生去皮臍﹞半夏﹝生用﹞上等分咀﹐每服四錢﹐水二盞﹐生薑十片﹐煎至七分﹐去滓溫服空心﹐入少木香煎尢佳。﹝《濟生》﹞﹝當與《水飲》半夏湯相參。﹞甲辰年﹐四都陳婦﹐患一怪癥﹐潮煩迷悶﹐眼直﹐昏憒如屍﹐不省人事﹐更數醫不效﹐請予治之。診其脈若平人﹐然不浮不沈﹐不虛不實﹐不數不遲﹐凝然在中。予曰﹕此癥不死﹐但寒痰在胸﹐非熱藥不能開。用附子理中湯加砂仁﹐數帖而愈。後至庚戌年﹐舊疾復發﹐以原方服之卽愈。﹝《醫彀》﹞半硫丸﹐下痰。半夏﹝三兩﹞硫黃﹝二兩﹞上爲細末﹐生薑麵糊和丸﹐梧桐子大﹐每服三十丸﹐飲下﹐不以時。﹝《雞峯》﹞急救痰暈方。生薑自然汁半小酒杯﹐好蜂蜜一二匙﹐服時入鹽少許﹐再入白滚湯﹐共一處和勻灌之。﹝《危癥簡便》﹞

淸涼諸方

﹝鬱怒兼邪治驗﹞龍膽丸﹐解暴熱﹐化痰﹝館本作涎﹞﹐涼膈﹐淸頭目。艸龍膽白礬﹝四兩﹐案﹕館本云﹕燒沸定﹐各四兩。﹞天南星半夏﹝各二兩半﹐水浸切作片﹐用漿水﹑雪水各半﹐同煮三五沸﹐焙漧。﹞上爲末﹐麵糊爲丸﹐梧桐子大﹐每服三十丸﹐臘茶淸下﹐食後臨臥服。麵糊須極稀﹐如濃漿可也。應痰壅膈熱﹐頭目昏重﹐服之頓淸。﹝《蘇沈》﹞《和劑》辰砂化痰丸﹐治風化痰﹐止咳嗽﹐除煩悶﹐於本方去龍膽﹐加辰砂。栝蔞枳實湯﹐治痰結咯吐不出﹐胸膈作痛﹐不能轉側﹐或痰結胸膈滿悶﹐作寒熱﹐气急﹐並痰迷心竅﹐不能言語者﹐並治之。栝蔞枳實桔梗茯苓貝母陳皮片芩山梔﹝各一兩﹞當歸﹝六分﹞砂仁木香﹝各五分﹞甘艸﹝三分﹞上劑生薑煎﹐入竹瀝﹑薑汁少許同服。痰迷心竅﹐不能言語﹐加石菖蒲﹐去木香。气喘﹐加桑白皮﹑蘇子。外用姜渣揉擦痛處。﹝《回春》﹞《壽世》開結化痰湯﹝主治同﹞﹐於本方去當歸﹑砂仁﹑竹瀝﹐加半夏﹑黃連﹑蘇子﹑桑皮﹑朴硝﹑杏仁﹐入薑汁磨木香服。丘祖山﹐年及三旬﹐經營生理﹐飲食失節﹐勞煩鬱怒﹐兼遇風邪﹐服藥表散﹐臥病伏枕﹐復因恚怒﹐咽喉窒塞﹐手足厥冷﹐戴眼直視﹐口不能言﹐隨服姜湯﹐痰墮聲出而蘇﹐六七日來﹐吐痰約有數十碗。他醫投藥不應﹐延予診之﹐六脈洪滑而數﹐咽膈胸腹熱如湯火﹐口漧煩渴﹐夜不成寐。投以溫膽湯﹐加黃連﹑麥冬﹑滑石﹑石膏﹐二劑而痰減熱除﹐諸癥脫然。﹝《一萬社艸》﹞遂痰丸﹝李九河方﹞。紫海蛤如雞子大者一斤﹐火紅淬入童便內﹐如此三次爲末﹐卻用鮮栝蔞拌蛤粉﹐搗千百杵﹐乃勻稀稠得宜﹐作成餅子﹐將麻繩穿﹐懸當風處吹漧﹐爲末﹐四兩。牛膽南星﹝二兩﹞半夏﹝四兩用薑汁及水沓油煮過一兩﹞靑黛黃連﹝二兩﹞陳皮﹝去白二兩﹞木香﹝五錢﹞大黃﹝五兩酒拌九蒸九曬﹞上爲末﹐薑汁竹瀝丸﹐如綠豆大﹐每服三四十丸﹐姜湯下。上方治痰﹐看病虛實選用﹐皆奇方也。﹝《醫學匯函》﹞﹝按﹕方名遂字﹐蓋墜或逐訛。﹞淸气化痰丸。陳皮﹝去白﹞杏仁﹝去皮尖﹞枳實﹝麩炒﹞黃芩﹝酒炒﹞栝蔞仁﹝去油﹞茯苓﹝各一兩﹞膽南星制半夏﹝各一兩半﹞薑汁爲丸此痰火通用之方也。﹝《醫方考》﹞﹝更有一方﹐見導痰湯下。﹞淸濕化痰湯﹐治徧身四肢骨節走注疼痛﹐牽引胸背﹐亦作寒熱﹐喘咳煩悶﹐或作腫塊﹐痛難轉側﹐或四肢麻痺不仁﹐或背心一點如冰冷﹐脈來沈滑﹐乃是濕痰流注經絡﹐關節不利故也。南星半夏陳皮茯苓蒼術羌活酒芩白芷白芥子甘艸上銼﹐水煎﹐入竹瀝﹑薑汁﹐磨木香溫服。﹝《濟世全書》﹞

湧吐方法

﹝宜與脈法及吐下例參﹐更宜與《厥》門參﹐痰厥﹑嘔吐﹑食靑梅胸痛﹑气厥治驗﹞頑痰滿胸﹐上脘塡塞﹐其髙者因而越之﹐法當從權取吐。或者津液不守﹐所以痰多﹐吐甚痰脫﹐則精竭而斃矣。﹝《直指》﹞撩膈散﹐主心上結痰飲實﹐寒冷心悶方。瓜丁﹝二十八枚﹞赤小豆﹝二七枚﹞人參甘艸﹝各一分﹞上四味治下篩﹐酒服方寸匕﹐日二。亦治諸黃。﹝《千金》﹞風涎暴作﹐气塞倒臥﹐用瓜蒂爲末﹐每用一二錢﹐膩粉一錢匕﹐以水半合調灌﹐良久涎自出。不出﹐含砂糖一塊﹐下咽卽涎出也。﹝《本艸衍義》﹞一人病痰厥不知人﹐牙關緊急﹐諸藥不能下﹐候死而已。戴人見之﹐問侍病者﹐口中曾有涎否。曰有。戴人先以防風﹑藜蘆煎湯﹐調瓜蒂末灌之﹐口中不能下﹐乃取長蛤甲磨去刃﹐以紙裹其尖﹐灌入右鼻竅中﹐然下咽有聲﹐後灌其左竅亦然。戴人曰﹕可治矣。良久涎不出﹐遂以砒石一錢﹐又投之鼻中﹐忽偃然仰面﹐似覺有痛﹐斯須吐噦﹐吐膠涎數升﹐頗腥。砒石尋常勿用﹐以其病大﹐非如此莫能動。然無瓜蒂﹐亦不可便用﹐宜消息之。﹝《十形三療》﹞李士材治秦景明﹐素有痰飲﹐每歲必四五發﹐發卽嘔吐不能食﹐此病久結成窠囊﹐非大湧之弗愈也。須先進補中益气﹐十日後以瓜蒂散頻投﹐湧如赤豆沙者數升﹐已而復得水晶色者升許﹐如是者七補之﹐七湧之﹐百日而窠囊始盡﹐專服六君子八味丸﹐經年不輟。﹝《醫通》﹞治胸中多痰﹐頭痛不欲食﹐及飲酒則瘀阻痰方。礬石一兩﹐水二升﹐煮取一升﹐內蜜半合﹐頓服。須臾未吐﹐飲少熱湯。﹝《肘後》﹞治痰暈﹐明礬火過﹐爲末﹐姜湯調下﹐吐之卽愈。﹝《眾妙方》﹞﹝按﹕《程星海醫案》一商中痰﹐不省人事而脈不絕﹐用此方。曰﹕礬性咸﹐咸能軟堅﹐所以能化頑痰也。﹞吐痰丹﹐善吐頑痰﹐起死回生﹐牙關開後﹐卽宜進此。生雄黃﹝一錢﹞生膽礬﹝一錢﹞生滑石﹝一錢﹞共爲細末﹐大人五分﹐小兒三分﹐白湯調下﹐一時卽吐頑痰。﹝《危癥簡便》﹞治暴患痰厥﹐不省人事者﹐用生麻油一盞﹐灌入喉中﹐須臾逐出風痰﹐立省。﹝《澹寮》﹞虞恆徳治一婦﹐因多食靑梅得痰病﹐日間胸膈痛如刀錐﹐至晚胸中痛止而膝KT大痛﹐此痰飲隨气升降故也。服丁﹑沈﹑姜﹑桂﹑烏﹑附諸藥皆不效﹐乃以萊菔子研汁與半碗﹐吐痰半升﹐至夜痛尢甚而厥﹐此引動其猖狂之勢耳。次日用參蘆一兩﹐逆流水煎服﹐不吐。又次日苦參煎湯服﹐亦不吐。又與附子尖﹑桔梗蘆﹐皆不吐。後一日淸晨用藜蘆末一錢﹐麝香少許﹐酸漿水調服﹐始得大吐稠痰升許﹐其痛如失﹐調理脾胃而安。﹝《醫通》﹞﹝按﹕此系《正傳》節文。﹞昔劉子正妻﹐病气厥﹐笑哭不常﹐人以爲鬼祟所憑﹐後遇儒醫倪惟徳﹐診其左右手曰﹕脈俱沈﹐胃脘必有所積﹐有所積必作疼。遂以二陳湯導之﹐吐痰升許﹐病果愈。﹝《續醫說》﹞今定吐禁一十二條﹕眩冒昏暈﹐不可吐。气髙气淺﹐不可吐。積勞未息﹐不可吐。病後新虛﹐不可吐。脈道微弱﹐不可吐。病勢險急﹐不可吐。陽虛多汗﹐不可吐。素慣失血﹐不可吐。風雨晦冥﹐不可吐。冬气閉藏﹐不可吐。多疑少決﹐不可吐。吐後犯戒﹐不可吐。﹝《法律》﹞

瀉下諸方

﹝寒熱似瘧﹑病熱暮甚﹑粒米不進治驗﹞治膈上有痰﹐川芎丸。川芎﹝二兩細銼慢火熬熟﹞川大黃﹝二兩蒸令極熟﹞上件焙榦爲末﹐用不蛀皂角五七梃﹐溫水揉盡﹐絹濾去滓﹐瓦器中熬成膏﹐和前二味爲丸﹐如綠豆大﹐每服十五丸﹐生薑湯下。小兒三丸。﹝《本事續集》﹞﹝《楊氏》芎黃丸﹐無皂角﹐出《大便不通》中。﹞治痰茯苓丸﹐本治臂痛﹐具《指迷方》中﹝按﹕原文此詳載臂痛證候﹐今錄入彼門中﹐宜參﹞﹐用以治痰﹐無不效者。茯苓﹝一兩﹞枳殼﹝麩炒去穣半兩﹞半夏﹝二兩﹞風化朴硝﹝一分﹞上四味爲細末﹐生薑自然汁煮糊爲丸﹐如梧桐子大﹐每服三十丸﹐生薑湯下。﹝《是齋》﹞控涎丹﹐凡人忽患胸背手腳頸項腰胯隱痛不可忍﹐連筋骨﹐牽引釣痛﹐坐臥不寧﹐時時走易不定。俗醫不曉﹐謂之走注﹐便用風藥及鍼灸﹐皆無益﹐又疑是風毒結聚﹐欲爲癰疽﹐亂以藥貼﹐亦非也。此乃是痰涎伏在心膈上下﹐變爲此疾。或令人頭痛不可舉﹐或神意昏倦多睡﹐或飲食無味﹐痰唾稠粘﹐夜間喉中如鋸聲﹐多流睡涎﹐手腳重冷痺﹐气脈不通﹐誤認爲癱瘓﹐亦非也。凡有此疾﹐但以是藥﹐不過數服﹐其疾如失。甘遂﹝去心﹞紫大戟﹝去皮﹞白芥子﹝眞者各等分﹞上爲末﹐煮糊丸﹐如梧子大﹐曬漧﹐食後臨臥﹐淡姜湯或熟水下五七丸至十丸。如疾猛气實﹐加丸數不妨﹐其效如神。﹝《三因》﹞﹝按﹕此方本出《聖濟•風走注疼痛》門中﹐名趁痛丸﹐當參。﹞三花神丸﹐痰飲變生諸病﹐風熱郁燥﹐支體麻痺﹐走注疼痛﹐痰嗽﹐气血壅滯﹐不得宣通﹐人壯气實者﹐此方主之。﹝《醫方考》﹞﹝方見《水气》中﹞滚痰丸方詩括曰﹕甑裏翻身甲掛金﹝藥性無毒﹐利痰順气﹐蕩滌腹中寒熱﹐走而不守。有孕者不可單服﹞﹐於今頭戴艸堂深﹝藥性微寒﹐利痰淸肺﹐除熱安胎神妙﹐陽明引經之藥也﹞﹐相逢二八求斤正﹐硝靑礞倍若沈﹐十七兩中令半兩﹐水丸桐子意常斟﹐千般怪證如神效﹐水瀉雙身卻不任。大抵服藥﹐必須臨睡就牀﹐用熟水一口許﹐只送過咽﹐卽便仰臥﹐令藥在咽膈間﹐徐徐而下。﹝《養生主論》﹞滚痰丸大黃﹝酒蒸﹞黃芩﹝淨各八兩﹞靑礞石﹝硝一兩﹐《醫林集要》靑礞石一兩半﹐焰硝兩半﹐砂鍋內如金色﹐淨一兩研細。又《入門》礞石﹑焰硝各一兩﹐同入砂罐內蓋之﹐鐵綫縛定﹐鹽泥固濟曬漧﹐火紅﹐候冷取出﹐同前藥爲末。﹞沈香﹝五錢﹞每服五六十丸﹐量虛實加減服﹐茶淸﹑溫水任下﹐臨臥食後服。﹝《袖珍》﹞《正傳》治濕熱食積成窠囊老痰曰﹕夫滚痰丸﹐止可投之於形气壯實﹐痰積膠固爲病者。若气體虛弱之人﹐決不可輕用也。《準繩》加百藥煎﹝與礞石﹑沈香各五錢﹞﹐曰﹕此丸得百藥煎﹐乃能收斂周身頑涎聚於一處﹐然後利下﹐甚有奇效。曰倍若沈者﹐言五倍子與沈香﹐非礞倍於沈之謂也。一老﹐年七十﹐因抑鬱成病﹐气滯痰凝﹐脇有積塊﹐嘗作寒熱﹐醫者與病者俱不知也﹐以瘧治之﹐又以虛治之﹐凡十月服藥六七十劑﹐不效﹐又以瘧求方於予﹐予以久瘧方與之﹐亦不效﹐親就予診脈。予細察其脈﹐詳問其癥﹐謂之曰﹕此乃郁火郁痰﹐凝滯胸膈﹐積成痞塊﹐因作寒熱﹐似瘧而非瘧也。以開郁淸熱化痰行气藥與之﹐服數劑後﹐忽然脇腹大痛﹐其子急求救於予。予知其痰熱積滯已久﹐服此開導之藥﹐發動其病根﹐是以作痛。又詢其大便久祕﹐知其必大利而後痛可除也。以牽牛大黃丸五錢與之﹐令用熟水﹐分二次服﹐已服而大便不行。又以牽牛大黃丸四錢與之服﹐仍不行。因以煉蜜滚痰丸一兩與之﹐令分三次服﹐大利數次﹐腹痛立止﹐積滯俱除﹐痞塊亦消﹐久病頓愈矣﹐此乃因藥發病﹐脇腹大痛﹐遂不得已而峻行﹐用峻行而痼疾除於一旦﹐是亦一奇也。又牽牛﹑滚痰二丸﹐每服二錢以上﹐無不卽利者﹐此老一旦服二兩而後大利﹐又一奇也。然此老得此病﹐其犯必死者二﹕當其痰熱凝結胸脇﹐若不得對癥之劑﹐逾年必郁閉而死﹐及其脇腹大痛﹐若不得峻下之劑﹐三日必痛苦而死。犯此二死﹐乃得回生﹐此老亦大幸矣哉。﹝《奇效醫述》﹞小兒醫陳日新﹐形體羸﹐嘗日病熱﹐至暮尢甚。醫以陰虛治﹐或以癆瘵治﹐荏苒半載﹐病勢轉危。日新謂其父曰﹕欲得大黃通利大腸﹐爲之一快﹐𨿽死無憾。其父從之﹐遂以導痰湯入硝黃煎服﹐自辰至申﹐下結糞一塊﹐如核桃許。抉開視之﹐乃上元看燈時所食粉餌﹐因痰裹在外﹐不能化﹐由是致熱﹐日漸銷鑠耳。向使日新不自知醫﹐則終爲泉下人矣﹐誰謂劉張之法無補於世哉。﹝《類按》﹞諫議姜公﹝諱性﹐巴陵人﹞﹐素患痰證甚奇﹐每發時﹐卽粒米匙羹不能進﹐重則四五旬﹐輕則二三旬﹐六脈多沈滑﹐往𨿽用消痰通膈之藥﹐然不甚效。戊午春﹐予過嶽陽﹐適遇公病發﹐胸膈脹悶﹐間作水聲。用二陳湯去甘艸﹐加南星﹑枳實﹑黃芩﹑蘿卜子﹑香附﹐再加檳榔﹑濃朴﹑白芥子﹑蒼術﹐亦未效﹐飲食亦不進。至十二日﹐腎囊與腳俱腫﹐漸上至腰﹐大便祕結﹐脈則間有歇至﹐非所忌也。欲得一透關通祕之藥未獲﹐因思此屬膏痼之痰﹐非緩藥能瘳﹐古云快劑攻疾﹐有病則病受之﹐眞气何傷。用甘遂直達行水之藥爲君﹐佐以木香﹑麝香通竅以順气。公病時﹐卽末藥﹐胃亦不能納。將上三味共約五分﹐浸酒徐服﹐隨覺胸膈有響聲﹐次日增至八分﹐遂下彈子糞一碗許﹐並水數碗而膈通。人咸謂虛極有用人參五分﹐入調脾養血藥者﹐服五六劑﹐反覺脹悶﹐大便復閉。予曰﹕此痰初行時﹐不宜卽補﹐又非調脾養血所宜﹐脾藥多塞﹐血藥多濕故也。當以開胃气爲主﹐候胃气開﹐能進飲食﹐方可議補。先用豬膽汁入醋數匙﹐導通大便﹐再用陳皮﹑半夏﹑茯苓﹑香附﹑砂仁﹑白豆蔻﹑木香開胃﹐再加丁香﹑漧薑﹐飲食漸進﹐再後用人參﹑附子﹑肉桂﹑茯苓﹑砂仁﹑牛膝﹑陳皮﹑澤瀉﹑車前子﹐人參初用一錢﹐後用一錢五分﹐服二三十劑﹐足冷及腎囊下部浮腫俱消而愈。﹝《程星海醫按》﹞神仙墜痰丸﹐治痰壅胸痞气湊﹐此藥下痰。﹝《史府判驗》﹞黑牽牛﹝一斤取頭末四兩﹞皂角﹝無虫蛀者去皮弦酥炙黃色去子淨﹐一兩六錢﹞生白礬﹝一兩二錢﹞上爲細末﹐淸水爲丸﹐如梧桐子大﹐每服三五十丸﹐漸加至百丸﹐空心溫酒送下。看病輕重﹐五日﹑十日一服。病輕者半月﹑一月一服﹐久服永無癱瘓之疾。﹝《瑞竹堂方》﹞﹝按﹕此方本於王氏《博濟》利膈丸﹐彼無白礬﹐見本艸。﹞丹溪墜痰丸﹐於本方加枳實﹑朴消﹑枳殼﹐用蘿卜汁丸。痰飲宿水﹐桃花散﹐收桃花陰榦爲末﹐溫酒服一合取利。覺虛﹐食少粥﹐不似轉下藥也。﹝《本艸綱目》﹞﹝按﹕此方本出崔氏﹐旣見《香港腳》中。﹞烏巴丸﹐治胸膈間久年頑痰爲害﹐積成痰气﹐面目靑白色無時﹐浮腫﹐全不進食﹐徧身疼痛﹐夜間上壅﹐不得睡臥﹐寒熱往來﹐手足疼痛﹐不能轉側。用南星﹑半夏﹑黑﹑靈砂﹐不計服數﹐墜之則不下﹐取之則不出。此是痰母堅滯﹐宜服此藥﹐須臾利下頑痰如魚凍。如未利﹐再服﹐決然洞利﹐可除終身之疾。大烏梅﹝取肉三兩﹞巴豆﹝五枚去殼皮膜﹞上用水二碗﹐於瓦石器內﹐將烏梅慢火煮爛﹐候水稍幹﹐入巴豆在內﹐將竹篦攪幹﹐直使如幹糊方住火﹐攤冷研爛﹐就丸如綠豆大﹐每服七丸﹑九丸﹑十五丸﹑二十一丸﹐不拘時﹐用生薑湯送下。﹝《奇效》﹞

鎭墜諸方

養正丹﹐治腎虛﹐气不歸元﹐痰涎上壅﹐亦治寒痰﹐每服二十丸﹐用降气湯送下。﹝《直指》﹞靈砂﹐治上盛下虛﹐痰涎壅塞。此藥最能鎭墜﹐升降陰陽﹐安和五臟﹐扶助元气。﹝主治據《大成》錄﹞水銀﹝一斤﹞硫黃﹝四兩﹞上二味﹐用新鐵銚炒成砂子﹐或有煙焰﹐卽以醋灑﹐候研細﹐入水火鼎﹐醋調赤石脂封口﹐鐵綫紮縛曬漧﹐鹽泥固濟﹐用炭二十斤。如鼎子裂﹐筆蘸赤石脂頻抹其處﹐火盡爲度。經宿取出﹐研爲細末﹐糯米糊爲丸﹐如麻子大﹐每服三粒﹐空心棗湯﹑米飲﹑井花水﹑人參湯任下。量病輕重﹐增至五﹑七粒。﹝《和劑》﹞

灸法

痰涎等證﹐不一而足﹐惟勞瘵有痰爲難治。最宜灸膏肓穴﹐壯數旣多﹐當有所下﹐礱礱然如流水之狀﹐蓋痰下也﹐余當隨證治之。﹝《資生經》﹞

食忌

胡椒﹑漧薑﹑辛辣﹑燒炙﹑煎﹑性熱等物﹐發痰助壅。合鍋熱面﹐大發風痰﹐必須過水離湯﹐還汁令熱﹐食之無毒。芋頭﹑山藥﹑魚鮏﹑油膩﹑粘滑等物﹐惹痰﹐不利腸胃。熟雞鴨蛋﹑熟栗子﹐但是酥膩之物﹐滯膈閉气生痰。素有痰者﹐宜食淸涼果木﹐飽上多食無妨。暴感風寒痰病者﹐皆宜禁之。﹝《養生主論》﹞

內因類

水气

水气之治﹐古方槪用瀉藥而不及補法﹐自宋南渡後﹐創立扶脾之劑﹐迄至明淸諸家﹐無一不主於調補者。顧古今時異﹐人之稟受有彊弱之不同﹐非古人之略於補﹐而後人之嫌於瀉也。𨿽然﹐今世虛腫固多﹐而實腫亦間有之﹐醫者隨證施治﹐不必株守一格﹐庶幾乎其可矣。

病起於脾腎

腎者主水﹐脾胃俱主土﹐土性克水。脾與胃合﹐相爲表裏﹐胃爲水谷之海。今胃虛不能傳化水气﹐使水气滲泄經絡﹐浸漬腑臟。脾得水濕之气加之則病﹐脾病則不能制水﹐故水气獨歸於腎﹐三焦不瀉﹐經脈閉塞﹐故水气溢於皮膚而令腫也。﹝《病源論》﹞水病者﹐由腎脾俱虛故也。腎虛不能宣通水气﹐脾虛又不能制水﹐故水气盈溢﹐滲泄皮膚﹐流徧四肢﹐所以通身腫也。令人上气體重﹐小便黃澀﹐按之隨手而起是也。﹝同上﹞水腫爲病﹐皆由眞陽缺少﹐勞傷脾胃﹐脾胃旣寒﹐積寒化水。蓋脾者土也﹐腎者水也﹐腎能攝水﹐脾能捨水。腎水不流﹐脾捨堙塞﹐是以上爲喘呼咳嗽﹐下爲足膝腫﹐面浮腹脹﹐小便不利﹐外腎或腫﹐甚則肌肉崩潰﹐足脛流水﹐多致不救。﹝《濟生》﹞腎者胃之關﹐不惟因腎气不化而後閉﹐其胃之病者而關亦自閉矣。其水不待腎水而生﹐所飲之水亦自聚矣。蓋胃主中焦﹐爲水谷之海﹐胃气和﹐則升降出納之气行﹐水谷各從其道而輸泄也。胃气不和﹐則出納之關皆不利﹐故水谷之津液﹐皆積聚而變水也。﹝《準繩》﹞虛人气脹者﹐脾虛不能運气也。虛人水腫者﹐土虛不能制水也。水𨿽制於脾﹐實則統於腎﹐腎本水髒﹐而元陽寓焉。命門火衰﹐旣不能自制陰寒﹐又不能溫養脾土﹐則陰不從陽﹐而精化爲水﹐故水腫之證多屬火衰也。﹝《必讀》﹞﹝按﹕《醫學管見》曰﹕水腫之證﹐蓋水盛而火不能化也。火衰而不能化水﹐故水之入於脾胃者﹐皆滲入血脈骨肉﹐血亦化水﹐肉發腫脹﹐皆自然之理也。此李氏所本。又水腫多屬陽虛﹐景嶽有說﹐錄在《脹滿》气證水證條﹐宜參。﹞

所因多種

﹝虛實之別﹞卒腫滿﹐身面皆洪大。凡此滿﹐或者虛气﹐或者風冷气﹐或者水飲气。﹝《肘後》﹞人中百病難療者﹐莫過於水也。水者腎之制也﹐腎者人之本也。腎气壯則水還於海﹐腎气虛則水散於皮。又三焦壅塞﹐榮衛閉格﹐血气不從﹐虛實交變﹐水隨气流﹐故爲水病。有腫於頭目者﹝按﹕目疑面訛﹞﹐有腫於腰腳者﹐有腫於四肢者﹐有腫於雙目者﹐有因嗽而發者﹐有因勞而生者﹐有因凝滯而起者﹐有因虛乏而成者﹐有因五臟而出者﹐有因六腑而來者﹐類目多種而狀各不同。所以難治者﹐由此百狀﹐人難曉達﹔縱曉其端﹐則又苦人以驕恣﹐不循理法﹐觸冒禁忌﹐不能備矣。﹝《中藏經》﹞膜外气者﹐或謂之水病﹐起於他疾﹐不可常定。或因患瘧﹐或因積勞﹐或因腎臟中風﹐或因肺腑傷冷﹐或因隔上气﹐或因衝熱遠行﹐或因酒肉中所得。始於肺﹐終於腎。或因咳嗽﹐或多涕唾﹐或因蓄聚冷气﹐壅塞不散﹐遂使肺臟熱气攻心﹐五臟冷气下化爲水﹐流入膀胱﹐在大腸膜外。所以切脈不能知﹐鍼灸不能及。蓋人腎爲命本﹐不可虛也﹐本固卽葉茂﹐本虛卽易枯﹐況四時衰旺﹐皆乘腎臟之气﹐腎損卽五臟皆衰﹐是致胃閉而脾不磨﹐气結而小便澀。﹝《聖濟》引徒都子膜外气方﹞﹝按﹕徒都子大意﹐謂肺受寒邪﹐傳之於腎﹐腎气虛弱﹐脾土又衰﹐不能制水。然語意不確﹐姑舉於此。﹞此病多從久患气急不瘥﹐或從消渴﹐或從黃膽﹐或從支飲﹐或從虛損大病瘥後﹐失於時治﹐或因產後﹐或因香港腳腫滿﹐或因久患癖瘕﹐久經利下﹐或因飲水不卽消﹐三焦決漏﹐小便不利﹐變成此疾。﹝《雞峯》﹞﹝按﹕或從虛損大病數語﹐本於《肘後》﹐宜參後證候總說。﹞凡諸實證﹐或六淫外客﹐或飲食內傷﹐陽邪急速﹐其至必暴﹐每成於數日之間。若是虛證﹐或情志多勞﹐或酒色過度﹐日積月累﹐其來有漸﹐每成於經月之後。然治實頗易﹐理虛恆難。﹝《必讀》﹞腫者肌肉之腫也﹐脹者腹中之脹也﹐蓋腫屬脾而脹屬肝﹐腫輕而脹重也。如單脹而不腫﹐則肝邪橫行﹐木專克土﹐虫斯成矣﹐不易治也﹔惟腫脹兼有之﹐則陽气猶行﹐十可救五﹐但在分類而酌處之。予以腫脹之證﹐治在中宮﹐故有痰裹食積﹐以致淸气不升﹐濁气不降而成之者﹔有痰裹污血﹐以致榮衛不從﹐逆於肉裏而成之者﹔有濕熱相生﹐隧道阻塞而成之者﹔有燥熱衝擊﹐祕結不行而成之者。此四者﹐皆有餘之證也。有服寒涼太過﹐飲食頻傷﹐以致中气虛衰﹐郁遏不運而成之者﹔有痢疾之後﹝《醫方集解》作大病後﹞﹐正气衰憊﹐邪熱不息﹐以致通身浮腫肉硬而成之者﹔又有始則爲气﹐終則爲水﹐小便不利﹐水液遊行﹐脾莫能制而爲水腫者。此三者﹐皆不足之證也。故有餘者淸之消之降之﹐不足者補之益之﹐毋混治也。大抵此證初起易治﹐以正未虛而邪未旺也﹔久遂難痊﹐以邪已熾而正已衰也。﹝《蒼生司命》﹞

脈法

水病脈洪大者可治﹐微細者不可治。水病脹閉﹐其脈浮大軟者生﹐沈細虛小者死。水病腹大如鼓﹐脈實者生﹐虛者死。﹝《脈經》﹞大要看尺脈﹐腫盛而尺脈如絲﹐或洪浮按之無根者﹐皆不可下﹐此死脈也。﹝《朱氏》﹞

證候總說

水病之初﹐先目上腫起﹐如老蠶色﹐俠頸脈動﹐股裏冷﹐脛中滿﹐按之沒指﹐腹內轉側有節聲﹐此其候也。不卽治﹐須臾身體稍腫﹐肚盡脹﹐按之隨手起﹐則病已成﹐猶可爲治。此皆從虛損大病﹐或下痢後﹐婦人產後﹐飲水不卽消﹐三焦受病﹐小便不利﹐乃相結﹐漸漸生聚﹐遂流諸經絡故也。﹝《肘後》﹞輕重之候﹐在大小便耳。若小便不通﹐則气壅﹐攻擊腹內﹐衝出膜外﹐化而爲水﹐使人手足頭面浮腫。若大小便微澀則微腫﹐極澀則極腫﹐大小便俱不通﹐三日卽徧身洪腫﹐至重則陰亦腫。夫陰腫有二﹕有腫而小便自出者﹐有腫而小便出澀者。又有莖頭連小腹臍皆腫者﹐此並爲死候﹐宜速治之。若患此疾﹐腫亦不常定﹐或先手足面目浮腫﹐或先腰肋微腫﹐或先手足小腫。其候或消或甚﹐三五日稍愈﹐或三五日再發﹐亦以小便通澀爲候﹐積漸變成洪腫。婦人得之﹐與此略同。凡患此疾﹐令人腹脹煩悶﹐胸間气急。此由肺脹甚﹐卽喘如牛吼﹐坐臥行立不得﹐或中夜後气攻胸心﹐重者一年﹑二年方死﹐有一月﹑兩月死者。若將息失度﹐誤食毒物﹐一日﹑五日卽甚也。﹝《聖濟》引徒都子﹞項頸脈動﹐睡起眼浮﹐下如蠶臥﹐足脛腫﹐股間冷﹐身重倦行﹐行卽喘急﹐面有時而白及光澤﹐準頭黑﹐腸間瀝瀝如水鳴﹐鼻尖常冷﹐小便赤澀﹐𨿽頻數﹐絕微細﹐大便燥結﹐臥卽哽气﹐或喉中如水雞聲﹐腹脇滿悶﹐咳嗽不止﹐凡此皆水證也﹐不可盡紀。﹝《雞峯》﹞

陰陽

經曰﹕治水之法﹐腰以上腫宜發汗﹐腰以下腫宜利小便。此至當之論﹐然腫滿最愼於下﹐當辧其陰陽。陰水爲病﹐脈來沈遲﹐色多靑白﹐不煩不渴﹐小便澀少而淸﹐大腑多泄﹐此陰水也﹐則宜用以溫暖之劑﹐如實脾散﹑復元丹是也。陽水爲病﹐脈來沈數﹐色多黃赤﹐或煩或渴﹐小便赤澀﹐大腑多閉﹐此陽水也﹐則宜用淸平之藥﹐如疏鑿飲子﹑鴨頭丸是也。﹝《濟生》﹞﹝鴨頭丸用甜葶藶﹑豬苓﹑漢防己﹐綠頭鴨血爲丸。﹞陽水多外﹐因涉水冒雨﹐或兼風寒暑气而見陽證﹔陰水多內﹐因飲水及茶酒過多﹐或饑飽勞役房欲而見陰證。陽水先腫上體﹐肩背手膊﹐手三陽經﹔陰水先腫下體﹐腰腹脛跗﹐足三陰經。﹝《入門》﹞大都陽證多熱﹐熱證多實﹔陰證多寒﹐寒證多虛。先滯於內而後及於外者﹐多實﹔先腫於表而漸及於內﹐或外𨿽脹而內不脹者﹐多虛。小便紅赤﹐大便祕結者﹐多實﹔小便淸白﹐大便稀溏者﹐多虛。脈滑有力者﹐多實﹔弦浮微細者﹐多虛。形色紅黃﹐气息粗長者﹐多實﹔形容憔悴﹐聲音短促者﹐多虛。年靑少壯﹐气道壅滯者﹐多實﹔中年積勞﹐神疲气怯者﹐多虛。虛實之治﹐反如冰炭﹐若誤用之﹐必致害矣。﹝《景嶽》﹞﹝按﹕此條原出其《脹滿》中﹐《必讀》舉之《水腫》門﹐今從之。﹞

風水

風水病者﹐由脾腎气虛弱所爲也。腎勞則虛﹐虛則汗出﹐汗出逢風﹐風气內入﹐還客於腎﹐脾虛又不能制於水﹐故水散溢皮膚﹐又與風濕相搏﹐故雲風水也。令人身浮腫﹐如裹水之狀﹐頸脈動﹐時咳﹐按腫上﹐凹而不起也﹐骨節疼痛而惡風是也。脈浮大者﹐名曰風水也。﹝《病源論》﹞有兒十五歲﹐病身體腫﹐脈浮數﹐大便自利﹐米谷不化﹐此成風水病﹐以越婢加術湯主之。五苓散亦可兼服﹐然止治風水﹐不及此。﹝《雞峯》﹞凡外感毒風﹐邪畱膚腠﹐則亦能忽然浮腫﹐如東垣所謂八益之邪﹐自外而入者是也。然其來必速﹐其證則必有脈緊及頭疼骨痛等證﹐方是外感之候﹐先宜解散其邪。﹝《景嶽》﹞

皮水

肺主於皮毛﹐腎主於水﹐腎虛則水妄行﹐流溢於皮膚﹐故令身體面目悉腫﹐按之沒指而無汗也。腹如故而不滿﹐亦不渴﹐四肢重而不惡風是也。脈浮者﹐名曰皮水也。﹝《病源論》﹞夫水之病﹐皆由腎虛所爲﹐腎虛則水流散經絡﹐始溢皮毛。今此毛水者﹐乃肺家停積之水﹐流溢於外。肺主皮毛﹐故餘經未傷﹐皮毛先傷﹐因名毛水也。﹝同上﹞

大腹水腫

夫水腫病者﹐皆由榮衛痞澀﹐腎脾虛弱所爲。而大腹水腫者﹐或因大病之後﹐或積虛勞損﹐或新熱食竟﹐入於水。自漬及浴﹐令水气不散﹐流溢腸外﹐三焦閉塞﹐小便不通﹐水气結聚於內﹐乃腹大面腫。故四肢小﹐陰下濕﹐手足逆冷﹐腰痛上气﹐咳嗽煩疼﹐故云大腹水腫。﹝《病源論》﹞﹝按此卽正水證﹐仍列於斯。﹞

石水

腎主水﹐腎虛則水气妄行﹐不根據經絡﹐停聚結在臍間﹐小腹腫大如石﹐故雲石水。其候引脇下脹痛而不喘是也。脈沈者名曰石水﹐尺脈微大亦爲石水。腫起臍下至小腹﹐垂垂然上至胃脘﹐則死不治。﹝《病源論》﹞若腹脹如鼓﹐按之堅硬﹐腹中時痛﹐始起於目下微腫﹐時喘﹐小便不利﹐四肢瘦削﹐其脈自沈﹐大便利則逆﹐謂之石水。繞臍堅硬﹐腹不痛者﹐謂之鼓气。﹝《雞峯》﹞代州錢防禦﹐命孫兆診之﹐脈得沈緊數﹐六至以上﹐外證目下腫﹐鼻準亦腫﹐唇色紫﹐自心以下﹐腹大腫脹﹐外陰器腫脹如升﹐按之如石堅﹐舉動卽喘﹐咳逆痰涎﹐口苦漧渴。云得病已及兩月﹐醫者皆云下虛風气﹐近曾臍下著灸﹐三里亦灸之。兆告曰﹕病名石水﹐主治不對﹐故不愈。仲景曰﹕腰下及腹腫者﹐皆利其小便。又曰﹕腹滿口舌漧燥﹐此腹中有水也﹐方以防己葶藶椒目大黃丸主之。遂與服三丸﹐日三﹐少覺胸腹快。遂與《聖惠方》治十水葶藶散﹐初服三錢﹐以蔥漿水酒下﹐食頃﹐以蔥漿稀粥投之。隔日一服﹐每服葶藶散之日﹐至日中暮﹐更服防己椒目葶藶大黃丸三服﹐次日但進丸子三服。凡十日﹐覺大便快利﹐腫脹喘咳已減三之一﹐二十日﹐病去三之二﹐自此消息加減﹐三十日而全愈。﹝《雞峯》﹞

腫有四證

﹝婦人﹞水之爲腫特一耳﹐曰風﹐曰气﹐曰血﹐合而有四焉。風腫者﹐皮粗﹐麻木不仁﹐走注疼痛。气腫者﹐皮濃﹐四肢瘦削﹐腹脇脹膨。其或煩躁漱水﹐迷忘驚狂﹐嘔逆煩悶﹐皮間有紅縷赤痕者﹐此血腫也。婦人經脈壅閉﹐敗血停腐﹐尢多見之。然婦人懷胎﹐亦有气遏水道而虛腫者﹐此但順气安脾﹐飲食無阻﹐旣產而腫自消。若產後發腫﹐則虛退而告殂矣。﹝《直指》﹞

不伏水土

不伏水土者﹐言人越在他境﹐乍離封邑﹐气候旣殊﹐水土亦別﹐因而生病﹐故云不伏水土。病之狀﹐身體虛腫﹐或下利而不能食﹐煩滿气上是也。﹝《病源論》﹞

腫喘相因

喘與脹﹐二證相因﹐必皆小便不利﹐喘則必生脹﹐脹則必生喘﹐但要識中標本先後。先喘而後脹者﹐主於肺﹔先脹而後喘者﹐主於脾。何則﹖肺金司降﹐外主皮毛。經曰﹕肺朝百脈﹐通調水道﹐下輸膀胱。又曰﹕膀胱者﹐州都之官﹐津液藏焉﹐气化則能出矣。是小便之行﹐由於肺气之降下而輸化也。若肺受邪而上喘﹐則失降下之令﹐故小便漸短﹐以致水溢皮膚而生腫滿焉。此則喘爲本而腫爲標﹐治當淸金降气爲主﹐而行水次之。脾土惡濕﹐外主肌肉﹐土能克水。若脾土受傷﹐不能制水﹐則水濕妄行﹐浸漬肌肉﹐水旣上溢﹐則邪反侵肺﹐气不得降而生喘﹐此則腫爲本而喘爲標﹐治當實脾行水爲主﹐而淸金次之。苟肺證而用燥脾之藥﹐則金得燥而喘愈加﹔脾病而用淸金之藥﹐則脾得寒而脹愈甚矣。近世治喘脹者﹐但知實脾行水﹐而不知分別肺脾二證﹐予故爲發明之。﹝《雜著》﹞﹝按﹕《統旨》本於此說﹐更曰﹕先腫而後喘者﹐是腎水上溢侵肺﹐以致气壅窒礙﹐不得降下而生喘。﹞

死證

病患榮衛竭絕﹐面浮腫者死。病患卒腫﹐其面蒼黑者死。病患手掌腫無文者死。病患臍腫反出者死。病患陰囊莖俱腫者死。病患脈絕口張足腫﹐五日死。病患足趺腫﹐嘔吐頭重者死。病患足趺上腫﹐兩膝大如斗者﹐十日死。﹝《脈經》﹞﹝按﹕此諸條中﹐有宜該諸病者﹐姑列於此。﹞葛氏方云﹕凡腫有五不治﹕面腫倉黑﹝《千金翼》倉作蒼﹞﹐肝敗不治。掌腫無理滿滿﹝《翼》無滿滿二字﹞﹐心敗不治。臍滿腫反者﹐脾敗不治。腹滿無文理﹐肺敗不治。陰腫不起﹐腎敗不治。﹝《醫心方》﹞﹝《煙霞聖效方》曰﹕面生黑色者肝死﹐兩肩凸者肺死﹐臍中突出脾死﹐兩手無紋者心死﹐下注腳腫者腎死。此五證內顯一證者﹐不治也。﹞水病有五不治﹕第一﹐唇黑傷肝。第二﹐缺盆平傷心。第三﹐臍出傷脾。第四﹐足下平滿傷腎。第五﹐背平傷肺。凡此五傷﹐必不可治。﹝《病源論》﹞大凡虛腫﹐先起於腹﹐而後散於四肢者﹐可治﹔先起於四肢﹐而後歸於腹者﹐不治。至若蠱脹而肚上有筋﹐腹滿而大便滑泄﹐久瘧而轉作虛浮﹐與夫唇黑傷肝﹐缺盆平傷心﹐臍突傷脾﹐足平傷腎﹐背平傷肺﹐皆爲不治之證﹐當明辧之。男從腳下腫而上﹐女從身上腫而下﹐或肉硬﹐成手掌平﹐並不治。﹝《直指》﹞水有五候﹕一﹑因服藥﹐泄痢不止者﹐死候。二﹑服藥不瀉﹐死候。三﹑體上筋脈赤﹐如藤大者﹐死候。四﹑脈沈細者﹐死候。五﹑面小消瘦﹐死候。﹝《醫林方》﹞水腫死證﹐見一卽危﹝原此舉五傷﹞。如卵縮向上﹐陰囊無縫﹐及莖腫腐者死。大便滑泄﹐水腫不消者死。加以喘滿﹐𨿽暴病亦必不治。泄後腹脹而有靑筋者死。鼻扇目靑﹐耳焦面黑﹐破脫肉者﹐死期迫矣。如肺气不能下行﹐兩足腫潰﹐而小水全無﹐腹中之痛不可名狀﹐以手揉左則痛攻於右﹐揉右則痛攻於左﹐當臍揉熨則滿腹俱痛﹐叫喊不絕﹐利水敷臍之藥俱不效﹐無可治矣。﹝《醫通》﹞

治法總例

初和甫治水腫等方。經云平治權衡﹐謂察脈浮沈也。去宛陳﹐謂滌腸胃中腐敗也。開鬼門﹐謂發汗也。潔淨府﹐利小便也。脈浮﹐如秤衡之在上﹐卽發汗。鬼門﹐汗空也。脈沈﹐如秤錘之在下﹐卽利小便。淨府﹐小腸也。﹝《雞峯》﹞治法大要﹐身有熱者﹐水气在表﹐可汗。身無熱者﹐水气在裏﹐可下。其間通利小便﹐順气和脾﹐俱不可緩耳。﹝《直指》﹞治療之法﹐先實脾土﹐脾實則能捨水﹐土得其政﹐面色純黃﹐江河通流﹐腎水行矣﹐腫滿自消。次溫腎水﹐骨髓堅固﹐气血乃從﹐極陰不能化水﹐中焦溫和﹐陰水泮流﹐然後腫自消而形自盛﹐骨肉相保﹐巨气乃平。﹝《濟生》﹞若少壯充實患此﹐脈來浮大有力﹐當導去其水。年老虛弱得此﹐補中行濕爲先。若气下陷者﹐卽當提之。蓋脾者養命之本﹐腎者乃生气之原也﹐不可不究二髒之虛實。﹝《奇效》﹞余於此證﹐察其實者﹐直淸陽明﹐反掌收功。苟涉虛者﹐溫補脾腎﹐漸次康復。其有不大實亦不大虛者﹐先以淸利見功﹐繼以補中調攝。又有標實而本虛者﹐瀉之不可﹐補之無功﹐極爲危險。﹝《必讀》﹞治水之法﹐行其所無事﹐隨表裏寒熱上下﹐因其勢而利導之。故宜汗宜下﹐宜滲宜淸﹐宜燥宜溫﹐六者之中﹐變化莫拘。﹝《匯補》﹞

禁峻瀉

此病不宜動大腸峻瀉﹐醫者多用芫花﹑大戟﹑甘遂﹑葶藶﹑豬苓﹑澤瀉之類﹐故消取𨿽易﹐補閉卽難﹐往往致水復來而無以治之也。﹝《雞峯》﹞證𨿽可下﹐又當權其重輕﹐不可過用芫花﹑大戟﹑甘遂之劑﹐一發不收。吾恐峻決者易﹐固閉者難﹐水气復來而無以治之。﹝《直指》﹞水腫因脾虛不能制水﹐水漬妄行﹐當以參術補脾﹐使脾气得實﹐則自健運﹐自能升降﹐運動其樞機﹐則水自行﹐非五苓﹑神佑之行水也﹐宜補中行濕利小便﹐切不可下。﹝《丹溪心法》﹞諸家只知治濕當利小便之說﹐執此一途﹐用諸去水之藥﹐往往多死。又用導水丸﹑舟車丸﹑神佑丸之類大下之﹐此速死之兆。蓋脾極虛而敗﹐愈下愈虛﹐𨿽收效目前﹐而陰損正气﹐然病亦不旋踵而至。大法宜大補中宮爲主﹐看所挾加減﹐不爾則死。﹝《丹溪心法匯集》﹞

處方諸說

气虛腫滿者﹐由脾气停滯﹐脾經受濕﹐气不流行﹐致頭面虛浮﹐四肢腫滿﹐腹肚膨脹如鼓﹐上喘气急者﹐可與茯苓散﹑五苓散﹑三和散﹑分气紫蘇飲﹑木香分气丸﹑兪山人降气湯﹑小降气湯﹑蘇子降气湯﹑曹脾散﹑嘉禾散。﹝《和劑指南》﹞亦有𨿽煩渴而大便已利者﹐此不可更利﹐宜用五苓散加木通﹑大腹皮﹑以通小便﹐或分心气飲。小便多少如常﹐有赤時﹐有不赤時﹐至晚則微赤﹐卻無澀滯者﹐亦屬陰也﹐不可遽補﹐木香流气飲﹐繼進復元丹。若大便不溏﹐气急脹滿﹐宜四磨飲下黑錫丹。感濕而腫者﹐其身𨿽腫﹐而自腰下至腳重﹐腿脹滿尢甚於身﹐气或急或不急﹐大便或溏或不溏﹐但宜通利小便﹐多服五苓散吞木瓜丸﹐間進除濕湯﹐加木瓜﹑腹皮各半錢﹐炒蘿卜子七分半﹐碾碎之。有元腎气根下注而成腳腫﹐此當就元頭上治﹐不可妄以香港腳藥施之。蓋气入腎﹐則先腳腫而後腎疼﹔腎气注﹐則失腎疼而後腳腫。病後浮腫﹐此系脾虛﹐用二分平胃散﹐一分五苓散﹐和勻湯調﹔或生料煎服﹔或用生料平胃散﹐加木瓜﹑腹皮﹑人參各半錢﹐茯苓一錢﹔或六君子湯﹐加木香半錢。腫甚者﹐木香流气飲。﹝《要訣》﹞誤用峻利﹐小便不通者﹐理苓湯和之。不伏水土而腫﹐胃苓湯。病後腰腳浮腫﹐爲有水气﹐胃苓湯加黃連。﹝《醫通》﹞

瘡變爲腫證治

又有年少血熱生瘡﹐變爲腫滿﹐煩渴小便少﹐此爲熱腫﹐《素問》所謂結陽者腫四肢是也。﹝《濟生》﹞﹝按嚴氏處有赤小豆湯﹐見後。﹞有患生瘡﹐用幹瘡藥太早﹐致徧身腫﹐不可妄施他劑。若大便不通﹐升麻和气飲﹝按﹕此方引《和劑》﹐卽於五積散中﹐去麻﹑桂﹑朴﹑芎﹐加漧葛﹑大黃﹑升麻﹑燈心煎﹞。若大便如常﹐或以自利﹐當導其气﹐自小便導之。﹝《要訣》﹞今多有生瘡﹐因洗浴迫毒歸內而腫﹐此非水气﹐乃毒瓦斯也。有敗毒散十六味﹐上腫加蔥﹐下腫加燈艸﹐甚能泄毒去風淸熱。﹝《醫宗粹言》﹞通聖散﹐治身有惡瘡﹐或用水洗﹐或用藥燻﹐以致毒入腹而腫﹐本方加金銀花﹑升麻﹑漧葛﹑木通﹐去芒硝。﹝《保命歌括》﹞

發表方法

若止皮膚水﹐腹內未有者﹐服諸發汗藥﹐得汗便瘥﹐然愼護風寒爲急。﹝《肘後》﹞《古今錄驗》麻黃湯﹐療風水﹐身體面目盡浮腫﹐腰背牽引髀股﹐不能食方。麻黃﹝五兩去節﹞桂心﹝四兩﹞生薑﹝三兩﹞甘艸﹝二兩炙﹞附子﹝二枚炮﹞上五味切﹐以水一斗﹐先煮麻黃減二升﹐內藥煎取三升﹐一服一升﹐日三。﹝《外臺》﹞治風水﹐徧身腫滿﹐骨節酸疼﹐惡風腳弱﹐皮膚不仁﹐麻黃散方。麻黃﹝一兩去根節﹞石膏﹝二兩﹞白術﹝二兩﹞附子﹝一兩炮裂去皮臍﹞漢防己﹝二兩﹞桑根白皮﹝二兩銼﹞上件藥搗篩爲散﹐每服五錢﹐以水一大盞﹐入棗三枚﹐生薑半分﹐煎至五分去滓﹐不論時候溫服。﹝《聖惠》﹞治水气通身腫﹐麻黃湯方。麻黃﹝去根節二兩半﹞白術﹝銼碎微炒二兩﹞甘艸﹝炙一兩﹞石膏﹝碎三分﹞赤茯苓﹝去黑皮一兩﹞上五味粗搗篩﹐每服五錢匕﹐水二盞半﹐棗二枚劈破﹐生薑一棗大拍碎﹐同煎至一錢﹐去滓溫服﹐日三﹐每服蓋覆﹐令汗出瘥。﹝《聖濟》﹞

瀉水方法

論治法﹐本當專利小水﹐以寬其脹。但腫勢太盛﹐內而膀胱﹐外而陰囊﹐相連緊急﹐阻塞道路﹐𨿽加利水之劑﹐苦無一綫之通﹐病何由去。必開其大便﹐以逐其水﹐隨下而隨補﹐則病已去而脾無恙﹐漸爲調理﹐庶可得生。苟病勢已極﹐而猶守舊規﹐吾恐閉城門而欲其盜之出也難矣。如腫勢未退﹐還是利水爲上。﹝《詳補指掌》﹞治水腫﹐利小便﹐酒客虛熱﹐當風飲冷水﹐腹腫陰脹滿方。當陸﹝四兩﹞甘遂﹝一兩﹞芒硝吳茱萸芫花﹝各二兩﹞上五味末之﹐蜜丸﹐服如梧子﹐飲服三丸﹐日三。一方有大黃﹑蕘花各二兩﹐無茱萸﹐加麝香﹑豬苓各一兩。﹝《千金》﹞﹝按日本前輩﹐於此方加大黃﹐名平水丸﹐先教諭換名浚川丸。又《外臺》引《肘後》治腫入腹苦滿急﹐害飲食方﹐用葶藶﹑椒目﹑茯苓﹑吳茱萸。《醫心方》引《新錄方》治水病﹐腹大面腫﹐小便澀方。用葶藶﹑芒硝﹑吳茱萸。並與本方同趣﹐當參。﹞《古今錄驗》療十水﹐大黃丸方。大黃﹝一分﹞硝石﹝一分﹞大戟﹝一分熬﹞甘遂﹝一分熬﹞芫花﹝一分熬﹞椒目﹝一分﹞葶藶﹝一分﹞上七味搗合下篩﹐以蜜和丸﹐如小豆﹐先食飲服一丸﹐日再﹐漸增﹐以知爲度。範汪同。﹝《外臺》﹞治大腹水腫﹐气息不通﹐命在旦夕者方。牛黃﹝二分﹞昆布海藻﹝各十分﹞牽牛子桂心﹝各八分﹞葶藶子﹝六分﹞椒目﹝三分﹞上七味末之﹐別搗葶藶如膏﹐合和丸之﹐如梧子﹐飲服十丸﹐日二﹐稍加﹐小便利爲度﹐大良。正觀九年﹐漢陽王患水﹐醫所不治﹐余處此方﹐日夜尿一二斗﹐五六日卽瘥﹐瘥後有他犯﹐因爾殂矣﹐計此卽是神方。﹝崔氏云﹕蜜和爲丸﹐蜜湯服。﹞﹝《千金》﹞《雞峯》名海藻丸。《外臺》﹕《古今錄驗》療水病﹐牛黃桂枝丸﹐於本方去昆布﹑海藻﹑牽牛子﹝牛黃六銖研﹐桂枝十二銖。又一方云﹕桂六銖﹐椒目十二銖。一方云﹕海藻二十四銖﹐不用椒目﹐葶藶子半升熬。一方云﹕用一升﹞﹐加牡蠣十二銖熬研﹐蜜和丸如梧子﹐飲服七丸﹐日再。三花神丸﹐治中滿腹脹﹐喘嗽淋﹐一切水濕腫滿﹐濕熱腸垢沈積﹐變生疾病。甘遂大戟芫花﹝醋拌濕炒各半兩﹞牽牛﹝一兩﹞大黃﹝一兩爲細末﹞輕粉﹝一錢﹞上爲末﹐滴水爲丸﹐如小豆大﹐初服五丸﹐每服加五丸﹐溫水下﹐每日三服﹐加至快利﹐利後卻常服﹐病去爲度。劉庭瑞神丸﹐用此藥治水气﹐常得效。﹝《宣明》﹞祕傳八方芫花丸﹐消水腫。大巴豆﹝二十粒去殼﹞葶藶子大黃桂枝芫花杏仁﹝各等分﹞上爲末﹐米糊丸﹐每服五十丸﹐空心溫酒吞﹐五更早喫﹐下水大效。﹝《得效》﹞﹝按﹕《肘後》治水蠱﹐用巴豆﹑杏仁二味。《得效》又有加味控涎丹﹐治熱證﹐消浮退腫下水﹐於原方中﹐加芫花﹑葶藶﹑巴豆﹑黑牽牛。﹞治十水之病﹐百方不愈﹐面目四肢俱腫﹐气息喘急﹐寢臥不得﹐小便漸澀﹐腹脹气悶﹐水不入口﹐垂命欲絕﹐宜服神效葶藶散方。甜葶藶﹝三兩隔紙炒令紫色﹞牽牛子﹝一兩半微炒﹞豬苓﹝一兩去黑皮﹞澤瀉﹝二兩﹞椒目﹝一兩半﹞上件藥搗﹐細羅爲散﹐取蔥白三莖切﹐以漿水一大盞﹐煎取半盞﹐入淸酒半盞﹐攪令勻﹐稍熱空腹調下三錢﹐如人行五里已來﹐卽煮漿水粥﹐切入蔥白﹐煮令極爛﹝《和劑》作如人行十里久﹐以漿水﹑蔥白煮稀粥﹐至蔥爛﹞﹐更入淸酒五合攪勻﹐熱喫令盡﹐不得喫鹽及諸麵食﹐至午後來﹐或小便下三五升﹐或大便通利﹐气喘卽定﹐腫減七分﹐隔日後再服﹐百日內切好將息。﹝《聖惠》﹞《和劑》神助散﹝舊名葶藶散﹞﹐治十種水气﹐面目四肢徧身俱腫﹐以手按之﹐隨手而起﹐咳嗽喘急﹐不得安臥﹐腹大腫脹﹐口苦舌漧﹐小便赤澀﹐大便不利。旣平之後﹐必須大將息﹐及斷鹽房室等三年。﹝《雞峯》曰﹕神助散﹐仁宗賜名。又曰﹕孫兆父子常進。又引孫兆有按﹐錄於石水條。﹞《直指》神助散﹐於本方加木香。神應散﹐治十種水气﹐五蠱﹣﹣水蠱﹑血蠱﹑酒蠱﹑气蠱﹝按﹕缺其一﹞﹐四肢浮腫﹐腹脹﹐大便不通﹐小便澀黃﹐蘊不思飲食﹐並皆治之。廣木香﹝三錢﹞澤瀉檳榔椒目﹝各半兩﹞大黃﹝一兩半﹞黑牽牛﹝一兩﹞黑附子﹝一隻重一兩者佳半只濕紙裹炮裂﹞上爲細末﹐每服五錢﹐樟柳根自然汁﹐蜜一大匙﹐將前附子同擂碎﹐取汁放溫﹐五更同藥調服﹐忌鹽醬蜜腥膩房事一年。﹝《又用全書》﹞﹝按﹕《聖惠》麻仁散﹐亦附子﹑商陸同用﹐然此方更多瀉藥﹐故舉之於此﹐而彼則錄在溫利中﹐用者宜考。﹞主水气香港腳方﹐最急用﹐其法用赤小豆五合﹐葫一頭﹐生薑一分﹐並碎破﹐商陸根一條切﹐同水煮豆爛﹐湯成適寒溫﹐去葫等﹐和﹝《政和》作細﹞嚼豆﹐空腹食之﹐旋旋啜汁令盡﹐腫立消﹐便止。﹝《本艸圖經》﹞﹝按﹕醫心方》引《僧深方》治通身水腫﹐大小便不利方。商陸根三升薄切﹐赤小豆一斗﹐凡二物﹐水一斛﹐煮取一斗﹐稍飲汁食豆﹐以小便利爲度。蓋是祖方。又《魏氏》有綠豆赤小豆方﹐卽與深師同趣。《魏氏》更有通气丸﹐亦赤豆﹑商陸並用﹐錄在溫利方中﹐宜參。又《朱氏》商陸﹑赤小豆﹑鯽魚同煮用﹐亦宜參。﹞茅先生﹐小兒腫後﹐塌气散方﹝按﹕後字疑﹞。中庸赤小豆橘皮紅蘿卜子檳榔甘艸﹝以上各等分﹞木香﹝一分﹞上爲末﹐每服二錢﹐水一小盞﹐姜棗同煎至六分﹐通口服﹐進四服﹐看大小用。﹝《幼幼》﹞《楊氏》塌脹丸﹐治水病﹐渾身腫脹﹐喘急﹐小便不利。於本方去蘿卜子﹑檳榔﹑甘艸﹐爲細末﹐滴水和丸﹐如綠豆大﹐每服三十丸﹐煮赤小豆湯下﹐不拘時候。﹝先教諭攺爲湯﹐每服檳榔末一錢﹐尢佳。﹞《袖珍》退腫塌气散﹐治積水驚水﹐或飲水過多﹐停積於脾﹐故四肢腫而身熱﹐宜用藥內消﹐其腫自退﹐於本方去中庸﹑檳榔。《惠眼觀證》治水气腫滿黃膽﹐中庸飲子方。海金砂續隨子﹝各一分﹞生薑中庸﹝樟柳根是也各一兩﹞蜜﹝二兩﹞上五味細研﹐罨一宿﹐以次日五更時﹐用絹帛濾汁﹐只作一服﹐溫暖喫盡﹐食前逼下黃水﹐乃服勻气藥﹐補後用樟柳根煮粥喫。﹝《幼幼》﹞陽水腫脹﹐續隨子炒去油二兩﹐大黃一兩﹐爲末﹐酒水丸綠豆大﹐每日湯下五十丸﹐以去陳。﹝《本艸綱目》引《摘玄方》﹞﹝此方先教諭名聯步丸﹐聯步卽續隨子也。﹞治夏月暴冷﹐忽則壯熱泄痢﹐引飲熱湯下斷﹐變通身浮腫﹐成冷下結﹐脈沈細小數方。澤漆﹝一兩半﹞吳茱萸茯苓白術桔梗當歸犀角靑木香海藻芍藥大黃﹝各二兩﹞上十一味咀﹐以水九升﹐煮取三升﹐分三服﹐下後消息五六日許。﹝《千金》﹞疏鑿飲子﹐治水气﹐通身洪腫﹐喘呼气急﹐煩躁多渴﹐大小便不利﹐服熱藥不得者。澤瀉赤小豆﹝炒﹞商陸羌活﹝去蘆﹞大腹皮椒目木通秦艽﹝去蘆﹞檳榔茯苓皮上等分咀﹐每服四錢﹐水一盞半﹐生薑五片﹐煎至七分﹐去滓溫服﹐不拘時候。﹝《濟生》﹞赤小豆湯﹐治年少血气俱熱﹐遂生瘡疥﹐變爲腫滿﹐或煩或渴﹐小便不利。赤小豆﹝炒﹞當歸﹝去蘆炒﹞商陸澤瀉連翹仁赤芍藥漢防己木豬苓﹝去皮﹞桑白皮﹝炙﹞澤漆﹝各半兩﹞上咀﹐每服四錢﹐水一盞半﹐生薑五片﹐煎至八分﹐去滓溫服﹐不拘時候。熱甚者﹐加犀角二錢半。﹝同上﹞治水气﹐牽牛五靈煮散方。牽牛子﹝炒﹞檳榔﹝銼﹞木香赤茯苓﹝去黑皮﹞陳橘皮﹝湯浸去白焙各一兩﹞上五味搗羅爲散﹐如茶法煎三兩沸﹐渴卽飲之。此藥兼治一切肺气香港腳﹐每覺心胸煩悶時﹐服一盞卽愈。奔豚气上築心胸﹐不可忍者﹐並三兩盞立效。﹝《聖濟》﹞﹝按﹕此蓋徒都子方。﹞消水腫膏田螺大蒜車前子上三味和研作膏﹐作大餅覆臍上﹐水從便旋而出﹐數日而愈。﹝《羣書鈔方》引仇遠《稗史》﹞

滲泄諸方

治腫入腹﹐苦滿急﹐害飲食方。鯉魚一頭重五斤者﹐以水二斗﹐煮取斗半﹐去魚﹐澤漆五兩﹐茯苓三兩﹐桑根白皮切三升﹐澤瀉五兩﹐又煮取四升﹐分四服服之﹐小盒飯利﹐漸消也。﹝《肘後》﹞若但是腫者﹐菟絲子一升﹐酒五升﹐漬二三宿﹐服一升﹐日三服瘥。﹝同上﹞若惟腹大﹐動搖水聲﹐皮膚黑﹐名曰水蠱。白茅根一大把﹐小豆三升﹐煮取幹﹐去茅根﹐食豆﹐水隨小便下。﹝同上﹞深師療暴水風水腫﹐或瘡中水﹐通身皆腫﹐香薷術丸方。幹香薷﹝一斤﹞白術﹝七兩﹞上二味﹐搗術下篩﹐濃煮香薷取汁﹐和術爲丸﹐飲服如梧子十丸﹐日夜四五服﹐利小便極良。夏取花葉合用﹐亦佳。﹝《外臺》﹞崔氏療水病﹐洪腫气脹﹐不消食方。幹香薷五十斤。上一味細銼﹐內釜中﹐以水淹之﹐出香薷上數寸﹐煎使气兩盡﹝《本艸》使气力都盡﹞﹐淸澄之﹐漸火煎令可丸﹐服五丸如梧子﹐日三。稍加之﹐以小便利爲度也﹐無所忌。《經心錄》同。﹝同上﹞﹝按﹕《本艸圖經》引胡洽與崔氏同。《本艸綱目》曰﹕其治水之功﹐果有奇效。《醫宗粹言》曰﹕一方用香茹﹐冶水腫甚捷﹐有徹上徹下之功﹐肺得之則淸化行而水自下。﹞胃苓丸﹐治腫。平胃散五苓散上各一帖﹐用大蒜蒸熟﹐丸胃苓二藥五十丸﹐煎木通湯吞下。﹝《朱氏》﹞《方脈正宗》治諸濕腫﹐痰脹水脹﹐以五苓散加旋復花最妙。气實者﹐加葶藶子一﹑二錢。﹝《本艸匯言》﹞通苓散﹐治腫滿﹐口燥咽漧﹐小便絕少。豬苓﹝去皮﹞白術﹝去蘆﹞澤瀉﹝去毛﹞赤茯苓﹝去皮﹞車前子木通茵陳瞿麥上銼散﹐每服四錢﹐水一盞半﹐燈心﹑麥門冬煎服。﹝《得效》﹞冬瓜丸﹐治十種水气﹐浮腫喘滿。大冬瓜﹝一枚﹐先於頭邊切一蓋子﹐取去中間瓤不用﹐以赤小豆水淘淨﹐塡滿冬瓜中﹐再用蓋子合了﹐用竹簽簽定﹐以麻綫系﹐紙筋黃泥固濟﹐窖幹﹐用糯谷破取糠片兩大籮﹐置冬瓜在內﹐以火著糠內煨之﹐候火盡取出泥﹐刮冬瓜令淨﹐薄切作片子﹐並豆一處焙漧。﹞上爲細末﹐水煮麵糊爲丸﹐如梧桐子大﹐每服五十丸﹐煎冬瓜子湯送下﹐不拘時候﹐小便利爲驗。﹝《楊氏》﹞水腫﹐徧身浮腫﹐坐臥不得方。蘭香三升﹐以水四升﹐煎取二升﹐分三服之。﹝《備預百要方》按﹕《本艸》白字﹕蘭艸﹐味辛平﹐主利水道。﹞崔氏療水病身腫方。鯉魚一頭﹝極大者去頭尾及骨惟取肉﹞上一味﹐以水二斗﹐赤小豆一升﹐和魚肉煮﹐可取二升以上汁﹐生布絞去滓﹐頓服盡。如不能盡﹐分爲二服﹐後服溫令暖。服訖下利﹐利盡卽瘥。﹝《外臺》﹞千金治大腸水﹐乍虛乍實﹐上下來去方﹐於本方加桑白皮﹑白術﹐以水煮取魚爛﹐去魚食取盡﹐並取汁細細飲下﹐魚勿用鹽。《聖惠》治水腫﹐利小便﹐鯉魚粥方﹐於本方加商陸﹑紫蘇莖葉﹐水煮候魚爛熟﹐空腹食之﹐其汁入蔥白﹑生薑﹑橘皮及少醋﹐調和作羹食之﹐其豆亦宜喫。﹝按﹕《千金》《外臺》更有鯉魚數方﹐宜考。﹞烏珀散﹐治血分腫脹﹐溺澀短少﹐面目肢體盡皆浮腫者。烏鯉魚﹝斤許者一尾﹞琥珀﹝眞者六錢﹞砂仁﹝一兩﹞先將魚用竹條二根﹐從腮內取出腸雜﹐以琥珀﹑砂仁塡灌腹內﹐用黃泥濃塗﹐以火圍煨﹐俟煙將盡﹐卽退火﹐俟冷敲下泥﹐取藥研末﹐每服錢半﹐木香湯調下。﹝《醫級》﹞

疏气諸方

治喘﹐手足腫﹐無礙丸。大腹皮﹝炙二兩﹞蓬莪術三稜﹝皆濕紙裹煨熟一兩﹞木香﹝面裹煨熟半兩﹞檳榔﹝生一分﹞上爲末﹐炒麥搗粉爲糊﹐丸如梧桐子大﹐服二三十丸﹐生薑湯下。﹝《蘇沈》﹞《三因》治脾气橫泄﹐四肢浮腫﹐心腹脹滿﹐喘不得臥。遂香丸﹐祈仙治邪气內逆﹐气不行爲水腫﹐用此利气泄水。橘紅﹝一兩﹞木香靑木香沈香檳榔皂莢甘遂乳香沒藥﹝各三錢﹞人參﹝一錢﹞醋糊丸如梧子大﹐燒酒下八分﹐漸減分數。﹝《大還》﹞

滲泄疏气並用諸方

治水气﹐徧身浮腫﹐心胸急硬﹐气滿上喘﹐大小便澀方。桑根白皮﹝三兩銼﹞赤小豆﹝一升以水五升煮熟取汁二升﹞郁李仁﹝三兩湯浸去皮微炒﹞陳橘皮﹝二兩湯浸去白瓤焙﹞紫蘇葉﹝二兩﹞白茅根﹝三兩銼﹞上件藥﹐搗篩爲散﹐每服五錢﹐以小豆汁一大盞﹐煎至五分﹐去滓溫服﹐日三服。﹝《聖惠》﹞﹝按﹕此方本出《外臺》引《古今錄驗》療气忽發滿胸急者﹐然不以小豆汁煎﹐故今從《聖惠》錄。《外臺》又引文仲療气兼水身面腫方﹐於本方去紫蘇﹑茅根﹐加海藻﹑茯苓﹐宜參。﹞治虛勞﹐四肢浮腫﹐喘息促急﹐小便不利﹐坐臥不安﹐漢防己散方。漢防己﹝三分﹞豬苓﹝三分﹞陳橘皮﹝二兩湯浸去白瓤焙﹞海蛤﹝一兩﹞赤茯苓﹝三分﹞桑根白皮﹝三分﹞白術﹝半兩﹞木香﹝半兩﹞檳榔﹝一兩﹞紫蘇莖葉﹝一兩﹞木通﹝一兩銼﹞上件藥搗﹐粗羅爲散﹐每服三錢﹐以水一中盞﹐入生薑半分﹐煎至六分去滓﹐不計時候溫服。﹝同上﹞《聖濟》治痢後﹐四肢浮腫。五皮散﹐治暴發頭面四肢腫喘候。赤茯苓皮大腹皮桑白皮橘皮生薑皮﹝以上各等分﹞上件搗羅爲末﹐每服煎紫蘇湯調下一大錢﹐煎服亦得﹐日進二服。﹝《傳家祕寶》﹞《中藏經》大治男子婦人脾胃停滯﹐頭目四肢悉腫﹐心腹脹滿﹐上气促急﹐胸膈煩悶﹐痰涎上壅﹐飲食不下﹐行步气奔﹐狀如水病。先服此藥﹐能疏理脾气﹐消退虛腫。切不可亂服瀉水等藥﹐以致脾元虛損﹐所患愈甚。此藥平良無毒﹐多服不妨。卽本方爲粗末﹐每服三錢﹐水一盞半﹐煎至八分去滓﹐不計時候溫服。《三因》治皮水﹐四肢頭面悉腫﹐按之沒指﹐不惡風﹐其腹如故﹐不喘不渴﹐脈亦浮﹐卽本方﹐近人磨木香水同煎亦妙﹝按﹕濃磨木香一呷同煎用﹐亦見《婦人良方》引《指迷方》﹞。《全嬰方論》紫蘇葉及五皮﹐水半盞﹐煎三分﹐去滓無時。《和劑》五皮散﹐主治稍與《中藏經》同﹐於本方去桑白皮﹑橘皮﹐加五加皮﹑地骨皮。﹝《事證方》陳世徳方﹐用原方云﹕或加五加皮亦得﹐蓋欲腫從小便去也。﹞《雞峯》白術散﹐若其人久下利之後﹝《寶鑑》其人﹐有「他病瘥後或」五字﹞﹐卒然身體足脛面目浮腫﹐小便反快﹐切其脈大而虛﹐此由脾肺虛弱﹐肺虛則不能潮諸气﹐脾虛則肌肉空疏﹐气無所歸。於本方去桑白皮﹐加白術。《澹寮》曰﹕予少年時﹐曾患腹肚面目微腫﹐及內膨气急﹐服鋪家五皮飲無效﹐歸請益於叔父。叔曰﹕《局方》五皮飲﹐有地骨皮五加皮﹐非也﹔當如《中藏經》﹐使陳皮﹑桑白皮﹐乃有功於脾肺矣。根據而用之﹐三服卽效。後以此活人頗多﹐最是己未歲﹐遊淸江市中﹐見一婆子﹐頭面四肢洪腫﹐气喘腹脹﹐坐臥不安。予就寫五皮飲方與之﹐不旬日復再至市﹐乃見其已無恙。予自忘與之方﹐但見婆子舉家有愧色而謂予曰﹕近日病頓自安。予方丁屬其將息法﹐忽見棹間有大筐盤藥滓﹐視之卽五皮飲方﹐知其取效於此方﹐小人不知予之心﹐乃慮求報﹐故妄托自愈。又甲子歲至五年﹐有一知縣女﹐患證幾似婆子﹐惟六脈細沈﹐爲用五皮飲﹐加附子皮及復元丹﹐亦有效。戊辰歲過封川﹐歐解元者﹐病腫而脈沈細﹐亦取速效於五皮飲加附子皮。半載後﹐又有一人腹腫而小腑不快﹐況其素有白濁便多之患﹐一旦不流通而鐘聚焉。予以五皮飲加豬苓皮療之﹐亦取效。乃知此藥不可輕忽。但《三因方》磨木香水煎者﹐卻反不驗﹐尢不可曉。茯苓湯﹐治脾气不實﹐手足浮腫﹐小便祕澀﹐气急喘滿。赤茯苓﹝去皮﹞澤瀉香附子﹝去毛﹞橘紅大腹皮幹生薑桑白皮﹝細銼炒七味各等分﹞上件咀﹐每服五錢﹐水一盞半﹐煎至七分﹐去滓溫服﹐不拘時候。﹝《楊氏》﹞木香分气湯﹐治气畱滯﹐四肢腫滿﹐腹急中滿﹐胸脇膨急﹐虛气上衝﹐小便臭濁﹐神思不爽。木香﹝一兩﹞赤茯苓﹝一兩﹞澤瀉﹝半兩﹞木豬苓﹝去皮三分﹞半夏﹝湯洗七徧半兩生薑汁浸三宿炒﹞枳殼﹝去穗麩炒半兩﹞紫蘇子﹝半兩炒﹞檳榔﹝半兩炒﹞上件爲粗飲﹐每服三錢﹐水一盞半﹐入燈心五寸長二十莖﹐煎至八分去滓﹐入麝香半字和勻﹐食前服。﹝《葉氏》﹞﹝《藎齋醫要》不用麝香。﹞加減五苓散﹐治腫疾。木豬苓白茯苓白術板桂﹝各七錢﹞澤瀉﹝一兩﹞南木香丁香沈香檳榔﹝各七錢﹞白豆蔻﹝三錢半﹞上爲細末﹐每服一錢半﹐煎白樟柳湯﹐空心點服。如要取水﹐加甘遂半錢在藥內﹐利三﹑五次﹐又當以勻气藥止之。﹝《朱氏》﹞香陸胃苓丸﹐治腫疾日久不愈﹐此藥大能實脾導水﹐多服取效。丁香﹝去梗﹞商陸赤小豆陳皮﹝去白﹞甘艸﹝炙五味各二兩﹞蒼術﹝如前制三兩﹞澤瀉﹝去粗皮二兩半﹞赤茯苓﹝去皮﹞豬苓﹝去皮﹞白術﹝三味各一兩半﹞肉桂﹝去粗皮一兩﹞濃朴﹝同上制一兩﹞上除丁香﹑肉桂不過火﹐余藥銼焙﹐同前二味爲末﹐用面微炒﹐水浸透煮糊﹐丸綠豆大﹐每服三十丸﹐至五十丸或七十丸﹐空心溫湯下。兒小者﹐丸作粟殼大﹐吞服。﹝《活幼心書》﹞大橘皮湯﹐治濕熱內甚﹐心腹脹滿﹐水腫﹐小便不利﹐大便滑泄。橘皮﹝一兩半去白﹞木香﹝一分﹞滑石﹝六兩﹞檳榔﹝三錢﹞茯苓﹝一兩去皮﹞木豬苓﹝去皮﹞澤瀉白術官桂﹝各半兩﹞甘艸﹝二錢﹞上爲末﹐每服五錢﹐水一盞﹐生薑五片﹐煎至六分﹐去滓溫服。﹝《宣明》﹞﹝按﹕此方自五苓散變來。如《寶鑑》茯苓琥珀湯﹐亦於五苓散加琥珀﹑滑石﹑甘艸﹐治濕熱內蓄﹐膀胱竅澀﹐錄在《淋病》中﹐當參。﹞導滯通經湯﹐治脾濕有餘﹐及气不宣通﹐面目手足浮腫。木香白術桑白皮陳皮﹝各五錢﹞茯苓﹝去皮一兩﹞上咀﹐每服五錢﹐水二盞﹐煎至一盞﹐去渣溫服﹐空心食前。﹝《寶鑑》﹞又神祕湯﹐治病患不得臥﹐臥則喘﹐水气逆行﹐上乘於肺﹐肺得水而浮﹐使气不通流﹐脈沈大﹐於本方去白術﹐加紫蘇葉﹑人參﹑生薑。導水茯苓湯﹐治水腫﹐頭面手足徧身腫﹐如爛瓜之狀﹐手按而塌陷﹐手起隨手而髙突﹐喘滿倚息﹐不能轉側﹐不得著牀而睡﹐飲食不下﹐小便祕澀﹐溺出如割而絕少﹐𨿽有而如黑豆汁者﹐服喘嗽气逆諸藥不效﹐用此卽愈。亦嘗驗其病重之人﹐煎此藥時﹐要如熬阿刺吉酒相似﹐約水一斗﹐止取藥一盞﹐服後小水必行﹐時卽漸添多﹐直至小便變淸白色爲愈。赤茯苓麥門冬﹝去心﹞澤瀉白術﹝以上各三兩﹞桑白皮紫蘇檳榔木瓜﹝以上各一兩﹞大腹皮陳皮砂仁木香﹝以上各七錢半﹞上咀﹐每服半兩﹐水二盞﹐燈艸二十五根﹐煎至八分﹐去滓空心服。如病重者﹐可用藥五兩﹐再加去心麥門冬二兩﹐燈艸半兩﹐以水一斗﹐於砂鍋內﹐熬至一大碗﹐再下小銚內﹐煎至一大盞﹐五更空心服﹐滓再煎服。連進此三服﹐自然利小水﹐一日添如一日﹝《奇效》﹞加味胃苓湯﹐治一切水腫脹滿﹐隨證加減﹐功效如神。蒼術﹝一錢二分﹞濃朴﹝七分﹞陳皮茯苓白術豬苓澤瀉﹝各一錢﹞紫蘇香附﹝各七分﹞木香﹝五分﹞階沿艸十葉﹐淡竹葉二十片﹐生薑三片﹐水煎。﹝《嬰童類萃》﹞人參木香散﹐治水气病。人參木香茯苓枳殼滑石琥珀檳榔海金砂豬苓甘艸﹝各等分﹞上爲細末﹐每服五錢﹐生薑三片﹐水一盞﹐煎至七分﹐不拘時溫服﹐日進三服。﹝《奇效》﹞五飲湯﹐治肢腫甚效。凡徧身腫脹﹐多有屬支飲﹑溢飲者。旋復花赤茯苓半夏陳皮﹝各一錢﹞澤瀉﹝七分﹞肉桂濃朴﹝薑汁炒各五分﹞枳實﹝麩炒﹞吳茱萸生甘艸﹝各二分﹞薑水煎。不用白術者﹐恐直補脾以滯气也。﹝《大還》﹞廊淸飲﹐治三焦壅滯﹐胸膈脹滿﹐气道不淸﹐小水不利﹐年力未衰﹐通身腫脹﹐或肚腹單脹﹐气實非水等證。枳殼﹝二錢﹞濃朴﹝一錢半﹞大腹皮﹝一二錢﹞白芥子﹝五七分﹐或一二錢﹞蘿卜子﹝生搗一錢如中不甚脹能食者不必用此﹞茯苓﹝連皮用二三錢﹞澤瀉﹝二三錢﹞陳皮﹝一錢﹞水一鐘半﹐煎七分﹐食遠溫服。如身黃小水不利者﹐加茵陳二錢。如小腹脹滿﹐大便堅實不通者﹐加生大黃三﹑五錢。﹝《景嶽》﹞

溫利方法

禹餘糧丸﹐治十種水气。凡腳膝微腫﹐上气喘滿﹐小便不利﹐卽水气之候。蛇黃﹝大者三兩﹐以新鐵銚子盛﹐入一秤炭火中燒﹐蛇黃與銚子炭火一般通赤﹐用鉗取銚子﹐便傾蛇黃入釅米醋二升﹐候冷取出﹐研如粉卽止。﹞禹餘糧﹝一兩﹞鍼砂﹝五兩眞者﹐賣者多雜以鐵屑﹐宜淸搜之﹐以水淘令極淨﹐控幹入銚子﹐同禹餘糧一處﹐用釅米醋二升同煎﹐醋幹爲度﹐並銚子入一秤炭火中燒﹐二物與銚子炭一般通赤﹐傾二藥於淨磚上候冷﹐一處研至無聲如粉卽止。﹞以上三味爲主﹐其次量人虛實﹐入下項藥。治水多是用轉下冷藥﹐惟此方上件三物﹐旣非大戟﹑甘遂﹑葶藶﹑芫花之比﹐又有下項藥﹐故老人虛人皆可服。羌活﹝去蘆頭﹞木香白茯苓﹝去皮﹞牛膝﹝去苗酒浸一宿焙漧﹞川芎肉豆蔻﹝面裹煨香﹞茴香﹝微炒﹞蓬莪術﹝炮切﹞肉桂﹝去粗皮﹞漧薑﹝炮﹞靑橘皮﹝去白﹞京三稜﹝炮切﹞白蒺藜﹝炒去刺﹞附子﹝炮去皮臍﹞以上各半兩﹐量人虛實老壯﹐斟酌多少﹐入前三味物。如虛人老人全用半兩﹐少壯人隨病淺深加減。上件爲細末拌勻﹐湯浸蒸餅和丸﹐如梧桐子大﹐每服五十丸﹐加至一百丸﹐溫熟水送下﹐空心食前。切忌鹽味﹐如不能食淡﹐候水气退後﹐且以醋少許調和食可也。不能忌鹽﹐勿服此藥﹐徒勞無功。若果欲去病﹐死中求生﹐卽須根據此忌鹽﹐至誠服藥。只於小便內旋去﹐並不動臟腑。水病初去後﹐仍須且服此藥﹐每日一兩服﹐兼以溫和調補脾腎气血藥將理。﹝《楊氏》﹞《雞峯》名蛇黃紫金丹﹐有陳橘皮。《本事》引《萬金方》紫金丹﹐有白術。﹝按﹕《本事》更曰﹕此方見《當塗楊氏家藏方》。及《夷陵集驗方》﹐謂之禹餘糧丸。考今《楊氏方》出許氏後﹐與《當塗楊氏》自是別書﹐然文最有條理﹐仍錄出之。又《三因》稍與此同。《是齋》名神仙萬金丸。﹞﹝先教諭曰﹕今用主藥三味﹐效驗甚捷速﹐前輩名三聖丸。﹞通气丸﹐治脾腎气虛﹐腎水流溢﹐四肢作腫﹐面目虛浮﹐腰腳腫脹﹐遊走不定﹐小便赤澀﹐大便祕結﹐脹滿气痞﹐腳膝無力﹐食少倦怠﹐漸成水證。附子﹝大者一隻生去皮臍切成薄片子﹞大蒜頭﹝五枚剝去皮苗捶令碎﹞赤小豆﹝揀淨五兩﹞以上三味﹐同於砂鍋內﹐用水五升﹐慢火煮幹爲度。先用水三升煮﹐漸添至五升﹐只取附子焙榦爲末﹐余藥不用。白花商陸根﹝半兩﹞南木香﹝三錢不見火﹞沈香﹝二錢不見火﹞車前子﹝二錢半略炒﹞上同附子爲細末﹐用薏苡仁末﹐水煮作糊爲丸﹐如梧桐子大﹐每服四五十丸﹐薏苡仁煎湯下﹐空心食前﹐日進三兩服。病甚者﹐日進五服不妨﹐其效如神。﹝《魏氏》﹞治虛勞四肢浮腫﹐宜服麻仁散方。大麻仁﹝一兩﹞商陸﹝一兩﹞附子﹝一兩炮裂去皮臍﹞防風﹝一兩去蘆頭﹞漢防己﹝一兩﹞陳橘皮﹝一兩湯浸去白瓤焙﹞上件藥搗﹐粗羅爲散﹐每服五錢﹐以水一大盞﹐入赤小豆一百粒﹐煎至五分去滓﹐食前溫服。﹝《聖惠》﹞﹝按古方治水多用麻仁者﹐《本艸》黑字﹕麻子﹐逐水﹐利小便。﹞《聖濟》治痢後四肢浮腫。復元丹﹐治水腫喘息奔急﹐水气盈溢﹐心腹堅脹。﹝原文稍繁﹐今從《觀聚方》節錄。﹞附子﹝炮二兩﹞南木香﹝煨﹞茴香﹝炒﹞川椒﹝炒出汗﹞獨活濃朴﹝去皮銼姜制炒﹞白術﹝略炒﹞陳橘皮吳茱萸﹝炒﹞桂心﹝各一兩﹞澤瀉﹝一兩半﹞肉豆蔻﹝煨﹞檳榔﹝各半兩﹞上一十三味爲末﹐糊丸梧子大﹐每服五十丸﹐紫蘇湯下﹐不以時。蓋藥能助眞火以養眞土﹐運動樞機﹐安平必矣。法當禁欲﹐並禁咸半年﹐乃不再作。﹝《三因》﹞有老人足脛微腫﹐脾胃虛弱﹐泄瀉吐食﹐調脾補胃﹐略無寸效﹐用三和散而愈。後服復元丹﹐兼補脾气﹐連日利﹐三日其病脫然。蓋復元丹﹐專治脾胃虛弱而致腫者。﹝《朱氏》﹞繼洪近年治腫疾數人﹐皆脈沈而殆甚﹐用此藥立見功效而气寬腫消﹐眞奇藥也。倘服此藥﹐或更灸分水穴﹐脈不浮而腫不消﹐則難安矣。﹝《澹寮》﹞﹝按﹕《事證方》茯苓散﹐治水腫退後調補﹐及《朱氏》沈香大腹皮湯藥料﹐與此方不同﹐而旨趣則稍同﹐今不敢繁載﹐宜參看也。﹞沈附湯﹐治腫病。大凡腫病﹐因積而得﹐先用積藥﹐積旣除而腫再作﹐小便不利﹐到此束手矣。若用利小便藥﹐性寒而小便愈不通。故小便不利﹐則中焦下焦不升降﹐痞膈爲寒气所結﹐故水凝而不通﹐但用沈附湯。附子﹝一隻生去皮臍切作片﹞上用生薑十數片﹐水三盞﹐煎八分﹐次用沈香濃磨二錢許﹐加入藥﹐再煎二沸﹐去滓空心服﹐如此則小便自通﹐喘滿自去矣。沈附湯﹐一向喫三五十隻附子無礙﹐男子婦人皆可服。梁國佐方。﹝《朱氏》﹞實脾散﹐治陰水﹐先實脾土。濃朴﹝去皮姜制炒﹞白術木瓜﹝去穣﹞木香﹝不見火﹞艸果仁大腹子附子﹝炮去皮臍﹞白茯苓﹝去皮﹞漧薑﹝炮各一兩﹞甘艸﹝炙半兩﹞上咀﹐每服四錢﹐水一盞半﹐生薑五片﹐棗子一枚﹐煎至七分﹐去滓溫服﹐不拘時候。﹝《濟生》﹞《本事》治脾元虛﹐浮腫﹐實脾散﹐用附子﹑艸果﹑漧薑﹑甘艸﹑大腹連皮﹑木瓜﹐六味銼焙爲末﹐沸湯點服。﹝按﹕此方不如嚴氏加減之妙﹐故《觀聚方》特表出彼方﹐附以許氏原方。﹞加味實脾散﹝玉機﹞﹐治脾虛受濕﹐用此方養脾气。蒼術﹝土炒一兩水三碗煎二碗﹞白術﹝三錢﹞人參﹝二錢﹞白茯苓半夏大腹皮桑皮﹝各一錢﹞濃朴﹝八分﹞熟附子﹝五分﹞車前子﹝炒一錢﹞沈香﹝磨入﹞﹝《證治大還》﹞﹝按﹕所引《玉機》未知何書﹐今《微義》無所考。﹞薛己治儒者痢後﹐兩足浮腫﹐胸腹脹滿﹐小便短少﹐用分利之劑﹐徧身腫﹐兼气喘。﹝魏之曰﹕非水腫而分利之﹐則气愈傷而喘作。﹞薛曰﹕兩足浮腫﹐脾气下陷也。胸腹脹滿﹐脾虛作痞也。小便短少﹐肺不能生腎也。身腫气喘﹐脾不能生肺也。用補中益气湯加附子而愈。半載後因飲食勞倦﹐面目浮腫﹐小便短少﹐仍服前藥﹐頓愈。﹝《類案》﹞﹝按﹕水气忌壅補﹐此案難信﹐姑存之。﹞加味腎气丸﹐治腎虛﹐腰重腳腫﹐小便不利。附子﹝炮二兩﹞白茯苓﹝去皮﹞澤瀉山茱萸﹝取肉﹞山藥﹝炒﹞車前子﹝酒蒸﹞牡丹皮﹝去木各一兩﹞官桂﹝不見火﹞川牛膝﹝去蘆酒浸﹞熟地黃﹝各半兩﹞上爲細末﹐煉蜜爲丸﹐如梧桐子大﹐每服七十丸﹐空心米飲下。﹝《濟生》﹞州守王用之﹐先因肚腹膨脹﹐飲食少思﹐服二陳﹑枳實之類﹐小便不利﹐大便不實﹐咳痰腹脹﹐用淡滲破气之劑﹐手足俱冷﹐此足三陰虛寒之證﹐用金匱腎气丸﹐不月而安。﹝《內科摘要》﹞壯原湯﹐治下焦虛寒﹐中滿腫脹﹐小水不利﹐上气喘急﹐陰囊兩腿皆腫﹐或面有浮气。人參白術﹝各二錢﹞茯苓破故紙﹝各一錢﹞桂心大附子漧薑砂仁﹝各五分﹞陳皮﹝七分﹞水煎﹐食遠服。中气不轉運﹐不知餓﹐加濃朴。气郁不舒﹐加沈香﹑烏藥﹐臨服磨入。﹝《赤水》﹞﹝按﹕此方原爲脹滿而設﹐然今治水气有效﹐故列於此。﹞腫脹之治﹐凡脾腎虛證﹐如薛氏腎气湯者﹐誠然善矣﹔然用之之法﹐猶當因此擴充﹐不宜執也。向余嘗治一陶姓之友﹐年逾四旬﹐因患傷寒﹐爲醫誤治﹐危在呼吸﹐乃以大劑參﹑附﹑熟地之類﹐幸得挽回。愈後喜飲﹐未及兩月﹐忽病足股盡腫﹐脹及於腹﹐按之如鼓﹐堅而且硬。因其前次之病﹐中气本傷﹐近日之病﹐又因酒濕過度﹐非加減腎气丸不可治﹐遂連進數服﹐𨿽無所礙﹐然終不見效﹐人皆料其必不可治。余熟計其前後病因﹐本屬脾腎大虛﹐而今兼以滲利﹐未免減去補力﹐亦與實漏卮者何異﹐元气不能復﹐病必不能退。遂悉去利水等藥﹐而專用參附理陰煎﹝按﹕卽六味回陽飲﹞﹐仍加白術﹐大劑與之﹐三劑而足脛漸消﹐二十餘劑而腹脹盡退。愈後﹐人皆嘆服曰﹕此證本無生理﹐以此之脹而以此之治﹐何其見之神也。自後凡治全虛者﹐悉用此法﹐無一不效﹐可見妙法之中更有妙焉﹐顧在用之者何如耳﹐塞因塞用﹐斯其最也﹐學人當切識此意。﹝《景嶽》﹞武林文學錢賞之﹐酒色無度﹐秋初腹脹﹐冬杪徧體腫急﹐臍突背平﹐在法不治。迎余治之﹐舉家叩首﹐求救哀迫。余曰﹕我非有起死金丹﹐但當盡心力而圖之耳。卽用金匱腎气丸料﹐大劑煎服﹐兼進理中湯﹐服五日無效﹐余欲辭歸矣。其家曰﹕自知必死﹐但活一日則求一日之藥﹐卽使不起﹐安敢歸咎乎。勉用人參一兩﹐生附子三錢﹐牛膝﹑茯苓各五錢﹐三日之間﹐小便解下﹐約有四十餘碗﹐腹有皺紋。舉家拜曰﹕皆再造之恩也。約服人參四斤﹐附子一斤﹐姜﹑桂各一斤余﹐半載而瘥。﹝《必讀》﹞﹝先教諭名此方爲再造飲子。﹞

鍼灸法

若惟腹大﹐下之不去﹐便鍼臍下二寸﹐入數分﹐令水出孔﹐合須腹減乃止。﹝《肘後》﹞凡水病忌腹上出水﹐水出者月死﹐大忌之。﹝《千金》﹞愚醫多以鍼灸出水爲功﹐又以鯉魚﹑赤小豆爲藥﹐又令病患飲黃牛尿﹐服商陸根﹐反有所損﹐少有瘥者。大抵此病尢忌鍼灸﹐華佗云﹕患水病未遇良醫﹐第一不得鍼灸。言气在膜外﹐已化爲水﹐水出卽引出腹中气﹐水盡則死。扁鵲雲﹕水病在膜外﹐常鍼不可及﹐常藥不可及﹐惟神鍼良藥可也。﹝《聖濟》引徒都子﹞凡五十七穴﹐然亦不必盡鍼﹐擇其腹背並足要穴刺之可也。﹝《神巧萬全方》﹞有人因入水﹐得水腫﹐四肢皆腫﹐面亦腫﹐人爲灸水分並气海﹐翌朝視其面如削矣。恐面腫亦可灸水分云。﹝《資生》﹞大忌腳膝上鍼刺出水﹐取一時之效﹐後必死矣。﹝《神效名方》﹞《內經》曰﹕經脈滿則絡脈溢﹐絡脈溢則繆刺之﹐以調其絡脈﹐使形容如舊而不腫﹐故曰繆刺其處﹐以復其形也。﹝按﹕此出《湯液醪醴論》﹐然經文特末二句﹐餘皆啟玄注語。﹞謹按繆刺﹐謂不分隧穴而刺之也﹐故此《水熱穴論》無刺水穴分。大法水溢於表﹐或腹脹﹐或四肢𨿽腫而气稍實﹑脈浮洪者﹐宜行此。至病气孤危﹐脈微弱﹐而四肢水气盛實者﹐今人往往繆刺之﹐禍不旋踵﹐蓋不審經言脈滿絡溢宜纓刺之理也。﹝《玉機》﹞﹝按﹕此云繆刺謂不分隧穴而刺之﹐雲《水熱穴論》無刺水穴分﹐俱失經旨。﹞

調攝法

大凡水病難治﹐瘥後特須愼於口味﹐又復病水人多嗜食不廉﹐所以此病難愈也。今錄愼忌如下﹕喪孝﹑產乳﹑音樂﹑房室﹑喧戲﹑一切魚﹑一切肉﹑生冷﹑酢滑﹑蒜﹑粘食米豆﹑油膩。以前並禁﹐不能食之﹐及不得用心﹐其房室等猶三年愼之﹐永不復重發。不爾者﹐瘥而更發。重發﹐不可更治也。﹝《千金》﹞有此疾者﹐宜向陽行坐。遇陰雨則愈覺壅滯﹐房中常須存火。服藥後﹐夜臥覺胸間熱甚﹐宜含紅雪與好茶之類﹐愼勿飲酒及冷茶﹑冷水。若渴﹐宜喫五靈湯﹐尢忌鹽﹑生冷﹑醋滑。﹝《聖濟》引徒都子﹞﹝按﹕五靈湯用訶黎勒﹑木通﹑赤茯﹑防己﹑陳橘皮。又忌咸食旣見《醫心方》引《醫門方》﹐又《本事續集》治十種水病方曰﹕忌鹽一百二十日﹐緣鹽能化水故也。﹞飲食之忌﹐惟鹽醬齏濕面﹐皆味鹹能溢水者﹐並其他生冷毒物﹐亦宜戒之﹐重則半載﹐輕者三月。須脾胃平復﹐腫消气實﹐然後於飲食中﹐旋以燒鹽少投﹐則其疾自不再作。故劉氏曰﹕治腫非易﹐尢難所忌者﹐切須詳審。﹝《活幼心書》﹞若戒酒色鹽醬﹐此病可保無危﹐不然去生漸遠。﹝《正傳》﹞

內因類

脹滿

脹有新久﹕仲景所敍﹐大抵病之新成者也﹔膚脹﹑鼓脹之屬﹐病之經久者也。諸家惟石頑《醫通》以腹滿﹑鼓脹析爲二門﹐然未能判然辧白。今之所纂﹐亦姑仍其舊﹐並合爲篇﹐要在讀者分別之耳。如其治法﹐往往與水气相出入﹐須彼此互相參云。

名義

﹝腫脹之別﹞古方書鼓疾﹐俱作鐘鼓之鼓﹐非三虫下著皿字也。蓋以斯疾﹐本因鬱气﹐自腹中鼓起而爲膨脹。況諸腫疾﹐每以手按之有指痕﹐惟此疾按之﹐而腹皮迫急如鼓皮﹐故論云腹脹如蘿﹝疑籮字﹞﹐皮緊如鼓﹐卽此而謂鼓疾也。三虫之蠱﹐乃南荒之蠻﹐以蛇﹑蜈蚣﹑蝦蟆﹐三虫相制而爲毒﹐中之者﹐虫啖其胝血而死﹐故病乃名蠱字也。醫者治疾﹐不可不究其名義﹐所謂名不正則言不順也。﹝《澹寮》﹞﹝按﹕水蠱之目﹐見《肘後》《巢源》。然考《千金》﹐蠱脹言蠱毒而腹脹者﹐旣名以蠱﹐則水蠱亦不俟別雲中毒﹐而其義自見。後人不知﹐遂牽合鼓脹之鼓﹐《澹寮》所辧當矣。《格致餘論》曰﹕以其外𨿽堅滿﹐中空無物﹐有似於鼓。其病膠固﹐難以治療﹐又名曰蠱﹐若蠱侵蝕﹐有蠱之義。此說非。見《醫統》有說亦誤。特《永類》以水蠱爲蠱毒﹐宜從。﹞許學士云﹕臍腹四肢悉腫者﹐爲水﹔但腹脹﹐四肢不甚腫﹐爲蠱﹝按﹕此《千金》文﹐蓋許氏卽爲鼓脹看﹞。蠱卽脹也﹐然脹亦有頭面手足盡腫者。大抵先頭足腫後腹大者﹐水也﹔先腹大後四肢腫者﹐脹也。﹝《準繩》﹞

脹因陽虛陰積

﹝脾胃虛弱﹞腹脹者﹐由陽气外虛﹐陰气內積故也。陽气外虛﹐受風冷邪气﹐風冷陰气也﹐冷積於腑臟之間不散﹐與脾气相壅﹐虛則脹﹐故腹滿而气微喘。﹝《病源論》﹞久腹脹者﹐此由風冷邪气在腹內不散﹐與臟腑相搏﹐脾虛故脹﹐其脹不已﹐連滯停積﹐時瘥時發﹐則成久脹也。﹝同上﹞胃气脹則令人腹滿不能食﹐此蓋脾胃虛弱﹐冷气搏於陰經﹐故胃脹滿塞而不能飲食。其气虛者﹐但虛脹而膨滿於腹肋也。﹝《聖濟》﹞。《內經》謂濁气在上則生脹﹐此陰陽反作﹐病之逆從也。夫淸陽爲天﹐濁陰爲地﹐二者不可相干。今濁气在上﹐爲陰气干擾﹐淸陽之气郁而不散﹐所以塞腸滿而常若飽也。﹝同上﹞大抵人之脾胃﹐主於中州﹐大腹小腹﹐是其候也。若陽气外彊﹐陰气內正﹐則髒气得其平﹐病何由生。苟或將理失宜﹝以上《集成》作大抵脹滿之證﹐多是脾胃素弱﹐或病後失調﹞﹐風寒暑濕得以外襲﹐喜怒憂思得以內傷﹐食啖生冷﹐過飲寒漿﹐擾動沖和﹐如是陰气當升而不升﹐陽气當降而不降﹐中焦痞結﹐必成脹滿。更有五疸水气﹐及婦人血膨﹐皆令人脹滿。﹝《濟生》﹞脹謂脹於外﹐滿謂滿於中﹐排臟腑而郭胸脇﹐急皮膚而露筋脈﹐臍凸腰圓﹐鼓之如鼓﹐胸腹之疾也。間亦有脹及於頭面四肢者﹐與水腫大同小異﹐而此則無水耳。大抵飲食不節﹐起居失宜﹐房室過勞﹐憂思無極﹐久久皆足以耗其陰守﹐衰其陽運﹐致气壅滯畱中﹐而脹滿之疾漸起矣。故實者少虛者多﹐熱者少寒者多﹐成於他臟腑者少﹐成於脾胃者多。蓋虛則气空浮﹐故易鼓而大﹔寒則气凝滯﹐故易壅而堅。脾胃居中﹐以胸腹爲宮城﹐屬土而化濕﹐性緩气屯﹐故亦易脹易滿﹐此但言其常耳。﹝《續焰》﹞單單腹腫﹐則中州之地﹐久窒其四運之軸﹐而淸者不升﹐濁者不降﹐互相結聚﹐牢不可破﹐實因脾气之衰微所致﹐而瀉脾之藥﹐尙敢漫用乎。﹝《寓意艸》﹞鼓脹之病多不治者﹐何哉﹖此脾虛之極﹐眞髒病也﹐如翻胃﹑癆瘵亦然。﹝《心法附余》﹞

病不必屬熱

或曰﹕諸脹腹大﹐皆屬於熱者﹐何也﹖此乃病機總辭。假令外傷風寒﹐有餘之邪﹐自表傳裏﹐寒變爲熱﹐而作胃實腹滿﹐仲景以大承气湯治之。亦有膏粱之人﹐濕熱郁於內而成脹滿者﹐此熱脹之謂也。大抵寒脹多而熱脹少﹐治之者宜詳辧之。﹝《東垣試效方》﹞﹝按﹕此專就新脹而言﹐然寒多熱少﹐久脹亦然﹐《續焰》演論深得其理。﹞

病因脾胃濕熱

心肺陽也﹐居上﹔肝腎陰也﹐居下﹔脾居中亦陰也﹐屬土。經曰﹕飲食入胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。是脾具坤靜之徳﹐而有幹健之運﹐故能使心肺之陽降﹐腎肝之陰升﹐而成天地交之泰﹐是爲無病之人。今也七情內傷﹐六淫外侵﹐飲食不節﹐房勞致虛﹐脾土之陰受傷﹐轉輸之官失職﹐胃𨿽受谷﹐不能運化﹐故陽自升陰自降﹐而成天地不交之否。於斯時也﹐淸濁相混﹐隧道壅塞﹐气濁血瘀﹐郁而爲熱﹐熱畱而久﹐气化成濕﹐濕熱相生﹐遂成脹滿﹐經曰鼓脹是也。﹝《格致餘論》﹞﹝按﹕此主濕熱而立論﹐殆不免偏見﹐姑存之。﹞

病因下焦虛寒

﹝說見後治宜溫補下元條。﹞

病不外气水

﹝气血水相因﹞腫脹之病﹐原有內外之分。蓋中滿者謂之脹﹐而肌膚之脹者亦謂之脹﹔若以腫言﹐則單言肌表﹐此其所以當辧也。但脹於內者﹐本由髒病﹐而腫於外者﹐亦無不由乎髒病﹐第髒气之病﹐各有不同。𨿽方書所載﹐有濕熱寒暑血气水食之辧﹔然余察之經旨﹐驗之病情﹐則惟在气水二字﹐足以盡之。故凡治此證者﹐不在气分﹐則在水分﹐能辧此二者而知其虛實﹐無餘蘊矣。病在气分﹐則當以治气爲主﹔病在水分﹐則當以治水爲主。然水气本爲同類﹐故治水者當兼理气﹐蓋气化水自化也﹔治气者亦當兼水﹐以水行气亦行也。此中玄妙﹐難以盡言﹐玆𨿽條列如左﹐然運用之法﹐貴在因機通變也。﹝《景嶽》﹞﹝按﹕《景嶽》所條列﹐具載在後。《臨證指南》姚亦陶曰﹕腫脹證﹐大約腫本乎水﹐脹由乎气。蓋原於此。﹞气水血三者﹐病常相因﹐有先病气滯而後血結者﹝如婦人先病气郁﹐後致月經不行者是也﹞﹐有病血結而後气滯者﹝如婦人先病月經不通﹐致气滯脹滿是也﹞﹐有先病水腫而血隨敗者﹝水積日久﹐滲透經絡﹐灌入隧道﹐血亦化水﹞﹐有先病血結而水隨蓄者﹝血結則气滯而熱蒸成水﹐婦人月經不利﹐化水腫脹﹐皮肉赤紋﹑椒仁丸﹑人參大黃湯﹞﹐須求其本而治之。﹝《醫碥》﹞

病由邪起

臟腑外﹐胸腹中﹐邪充塞﹐則胸腹脹矣。經絡營衛﹐气無不到﹐則血脈皮膚無不脹矣。而欲知爲何部之邪﹐則先脹處與脹甚處是也。﹝脾胃受邪﹐則先從胃脘痞塞起。又屬脾胃者﹐則飲食少﹔屬他臟腑者﹐則飲食如常。又脹在皮膚經脈者﹐飲食亦如常﹔在腸胃間者﹐則飲食少﹐皆宜細察。﹞更須分虛實﹐其臟腑之气本盛﹐被邪塡塞不行者爲實﹔气本不足﹐因邪所壅者爲虛。﹝虛中亦有挾實﹐以其邪爲食痰血濕等有形之物也。﹞﹝《醫碥》﹞

脈法

遲而滑者脹。盛而緊曰脹。﹝《脈經》﹞病若腹滿而喘﹐脈反滑利而沈者死。﹝同上﹞腹脹﹐脈浮者生﹐虛小者死。﹝《病源論》﹞﹝按﹕此與《脈經》水病脹閉相同﹐宜參彼門。又《千金翼》虛小作虛大。﹞脈若見弦﹐知木來侮土﹐更爲不吉。若見數洪﹐必濕熱之郁。若見遲弱﹐乃陰寒所凝。浮則气散﹐外𨿽滿而中必虛﹔緊則气斂﹐外固堅而中更實。浮而大者﹐元气之振作﹐與病形相宜﹐故云可治﹔虛而小者﹐知元气之衰微﹐又與病形相反﹐故云危極。﹝《續焰》﹞脈來緩大者屬气虛﹐弦數者爲血熱。气口緊盛或滑爲停滯﹐濡滑爲濕熱﹐弦細爲肝邪乘脾。人迎浮弦爲風气外乘﹐弦細而數爲陰邪上逆。若虛大無根爲脾胃气衰﹐沈細短澀爲腎臟气絕。﹝《醫通》﹞脈弦爲肝克脾胃﹐脈實則脹﹐此屬實。關上脈虛卽脹滿﹐此屬虛。洪數爲熱脹﹐遲弱爲陰寒﹐浮爲虛滿﹐緊爲中實。虛數者不可治﹐實大浮洪者易治﹐沈微細小者難痊。盛而緊大﹐堅以澀﹐遲而滑﹐皆脹滿。脹而上則喘咳﹐下則泄瀉﹐脈浮大沈細皆不治。﹝同上﹞診法﹕內水脈沈﹐外水脈浮﹐气脹浮沈無定﹝气時外行﹐時內聚故也﹞﹐總以有神﹝和緩有力也﹞爲佳﹐最忌弦細微弱。﹝《醫碥》﹞

辯證要領

陰陽愆伏﹐榮衛凝滯﹐三焦不能宣行﹐脾胃不能傳布﹐此脹滿之所由生也。曰谷脹﹐曰水脹﹐曰气脹﹐曰血脹﹐或冷或熱﹐又不可以無別。失饑傷飽﹐痞悶停酸﹐旦則陰消陽長﹐穀气易行﹐故能飲食﹐暮則陰長陽消﹐穀气難化﹐故不能食﹐是爲谷脹。脾土受濕﹐不能制水﹐水漬於腸胃而溢於體膚﹐漉漉有聲﹐怔忪喘息﹐是爲水脹。七情鬱結﹐气道壅隔﹐上不得降﹐下不得升﹐身腫大而四肢瘦削﹐是爲气脹。煩躁漱水﹐迷妄驚狂﹐痛悶嘔惡﹐虛汗厥逆﹐小便多﹐大便黑﹐婦人尢多見之﹐是爲血脹。陽熱爲邪﹐則身體有熱﹐脹滿而咽漧﹔陰寒爲邪﹐則吐不下食﹐脹滿而自利﹐隨證劑量是固然爾﹐抑猶有虛實之辧焉。實者腹中常脹﹐外堅內痛﹐按之不陷﹐法當爲之疏利﹔虛者時脹時減﹐虛气畱滯﹐按之則濡﹐法當以溫藥和之﹐此又出於隨證劑量之外。﹝《直指》﹞如或大實大滿﹐大小便不利﹐從權以寒熱藥下之。或傷酒濕面及味濃之物﹐膏粱之人﹐或食已便臥﹐使濕熱之气不得施化﹐致令腹脹滿﹐此脹亦是熱脹。如或多食寒涼﹐及脾胃久虛之人﹐胃中寒則脹滿﹐或髒寒生滿病。﹝《蘭室祕藏》﹞朝寬暮急﹐血虛﹔暮寬朝急﹐气虛﹔終日急﹐气血皆虛。﹝《丹溪》﹞气脹者﹐七情鬱結﹐胸腹滿悶﹐四肢多瘦。食脹者﹐谷食不化﹐痞滿醋心﹐不能暮食。虫脹者﹐腹痛能食﹐善喫茶葉鹽土等物。積脹者﹐痞塊有形﹐心腹堅硬。水脹者﹐停飲腸鳴﹐怔忡喘息。瘀脹者﹐跌撲產後﹐大便黑色。虛脹者﹐腹柔軟而食入倒飽。﹝《匯補》﹞又有一種食鼓者﹐乃是飲食所傷﹐初起必先雀目﹝俗傳雞盲入肚者﹐卽此證也﹞﹐醫家不信﹐只治眼目﹐不知乃是鼓之根也﹐此時當急用淸劑以治之。﹝《四明心法》﹞外有血鼓證﹐醫書俱云是婦人之病﹐惟諭嘉言謂男子恆有之。﹝《時方妙用》﹞

气證水證

病在气分者﹐因气之滯﹐如气血之逆﹐食飲之逆﹐寒熱風濕之逆﹐气虛不能運化之逆﹐但治節有不行者﹐悉由气分﹐皆能作脹。凡气分之病﹐其色蒼﹐其內堅﹐其脹或連胸脇﹐其痛或及臟腑。或倏而浮腫者﹐陽性急速也。或自上及下者﹐陽本乎上也﹐或通身盡腫者﹐气無不至也。有隨按而起者﹐如按气囊也。然此𨿽皆气分﹐而气病有不同。故有气熱而脹者﹐曰諸脹腹大﹐皆屬於熱也。有气寒而脹者﹐曰胃中寒則脹﹐曰髒寒生滿病也。有气濕而脹者﹐曰諸濕腫滿﹐皆屬於脾也。有气虛而脹者﹐元气虛也﹐曰足太陰虛則鼓脹也。有气實而脹者﹐邪气實也﹐曰腎气實則脹﹐曰脾气實則腹脹﹐曰胃气實則脹也。凡此𨿽皆脹病﹐而治之之要﹐則全在察其虛實。﹝按﹕原文此有虛實辧﹐今錄在水腫中。﹞病在水分者﹐以陰勝於陽而肌膚皆腫﹐此與气證本有不同。凡水之爲病﹐其色明潤﹐其皮光薄﹐其腫不速﹐每自下而上﹐按肉如泥﹐腫有分界﹐蓋陰本於下﹐而浸漬有漸﹐皆水病之證也。觀《水脹篇》言寒气之脹﹐按其腹而不起﹔水腫之病﹐以手按其腹﹐隨手而起﹐如囊裹水之狀﹐此其候也。然以愚見及察之證驗﹐則若與此論相反。蓋凡是水證﹐必按之而不起﹐此其水在肉中﹐如糟如泥﹐按而散之﹐猝不能聚﹐未必如水囊之比。凡隨按隨起者﹐亦惟虛無之气﹐其速乃然﹐故辧當若此也。凡欲辧水气之異者﹐在欲辧其陰陽耳。若病在气分﹐則陽證陰證皆有之﹔若病在水分﹐則多爲陰證。何也﹖蓋水之與气﹐𨿽爲同類﹐但陽王則气化﹐而水卽爲精﹔陽衰則气不化﹐而精卽爲水。故凡病水者﹐本卽身中之血气﹐但其爲邪爲正﹐總在化與不化耳。水不能化﹐因气之虛﹐豈非陰中無陽乎﹐此水腫之病所以多屬陽虛也。然水主於腎﹐气主於肺﹐水漬於下﹐而气竭於上﹐所以下爲腫滿﹐上爲喘急﹐標本俱病﹐危斯亟矣﹐此當速救本源﹐庶保萬一。倘以虛喘作實邪﹐而猶然泄肺﹐無不敗矣。﹝《景嶽》﹞

證治總例

腹脹心膨者﹐若因傷寒﹐或寒熱瘴瘧﹐或瀉痢大病之後﹐只是喫食後﹐便腹脹心膨﹐不美飲食﹐噫醋吞酸﹐縱食些少﹐亦覺膨脹者﹐切不可用消食克化之藥。若用藥動下﹐轉加困重﹐去生便遠也。但可與正气散﹑嘉禾散﹑參苓白術散﹑四君子湯﹐但得气壯﹐自能飲食加倍﹐膨脹自愈。﹝《和劑指南》﹞設冬感寒﹐胸中痞滿﹐脈來沈細﹐爲寒脹﹐治宜溫解寒邪。夏月傷熱﹐胸腹堅滿﹐脈來虛弱﹐爲暑脹﹐治宜淸熱除濕。若饑飽傷脾﹐脾气若虛﹐遲於克化﹐少有停滯﹐卽爲脹滿﹐脈浮滑者﹐爲膨滿也﹐宜以消導所滯﹐其病自愈。若其不升降﹐痞結胸中﹐三焦相混﹐大小便不通﹐卒然脹滿﹐脈來沈伏﹐爲三焦脹也。又有虛實之分﹐虛者皮膚殼殼然而堅﹐不痛而气滿﹐治以升降气道﹐溫補脾元﹐卽復矣﹔實者內挾宿食﹐邪實於內﹐按之堅痛﹐當以疏气滌實可也。至以久病而脹﹐脾土已敗﹐最爲危證﹐治難取效。諸脹當推其原而療之﹐實者滌之﹐虛者補之﹐寒者熱之﹐熱者淸之﹐結者散之﹐畱者行之﹐在血分則通其血﹐在气分則行其气﹐始可萬全﹐不致殆矣。﹝《奇效》﹞夫風寒之邪﹐自外入裏﹐寒變爲熱﹐胃實腹脹﹐譫語﹐大渴引飲﹐承气湯下之。傷暑潛伏﹐至秋瘧﹐病作脹滿﹐交加飲子﹝此方系肉果﹑艸果﹑濃朴﹑甘艸﹑生薑﹞。有內傷飲食停滯﹐噯飽而脹者﹐木香檳榔丸﹐或加味枳術湯。若傷酒食麵及濃味之物﹐膏粱之人﹐或食已便臥﹐使濕熱之气不化﹐致令腹脹﹐胃苓湯﹐或中滿分消丸。濕多小水不利﹐加木通﹑滑石﹐或大橘皮湯。熱多者﹐加黃連﹑山梔。因於勞倦﹐傷損脾胃﹐不能運化而脹﹐補中益气湯﹐加砂仁﹑神曲。或飲食所傷﹐脾胃虛弱﹐以致水谷聚而不化﹐此寒濕郁遏而脹﹐用香砂調中湯。大怒而脹者﹐分心气飲。憂思過度者﹐紫蘇子湯。有因積聚相攻﹐或疼或脹者﹐初作﹐七气消聚散﹔日久﹐元气虛﹐脾胃弱而脹者﹐參術健脾湯﹐少佐消導藥。瘀蓄死血而脹﹐腹皮上見靑紫筋﹐小水反利﹐脈芤澀﹐婦人多有此疾﹐先以桃仁承气湯﹔勢重者﹐抵當湯﹔如虛人不可下者﹐且以當歸活血散調治。濁气在上﹐干擾淸陽之气﹐菀而不伸﹐則生脹﹐木香順气湯﹐或沈香交泰丸。幽門不通﹐潤燥丸。大病後飲食失調﹐脾胃受傷﹐運化且難而生脹者﹐先以化滯調中湯﹐次以參苓白術散。瀉痢後並過服通利藥﹐以致脾胃太弱而脹﹐專以補脾爲主。若瀉痢未止﹐或胃風湯兼用。﹝《統旨》﹞腹脹諸證﹐𨿽屬寒者多﹐屬熱者少﹐然世治脹﹐喜用辛溫散气藥﹐卽使濕熱作脹﹐亦必賴辛溫之品以散气﹐气散則脹滿亦寬﹐但須以去濕熱之藥爲主﹐而兼辛溫爲引導則可。然又有火盛陰虛﹐熱乘血分者﹐其腹𨿽脹而不甚大﹐按之益堅﹐小便黃赤﹐大便祕澀﹐至夜則微熱﹐其脈數實而細小﹐不可誤作食積﹑濕熱治﹐蓋消導則陰愈傷﹐去濕則津愈涸矣。宜用極苦極寒之藥﹐如當歸龍薈丸﹐或四物湯加宣胡二連﹑蘆薈﹐俱用醋制﹐可一服而效也。有气虛不能裹血﹐血散作脹﹐必其人大便不堅﹐或時結時溏﹐溏則稍減﹐結則漸加﹐小便淸利﹐甚則渾白如泔﹐其脈緩大而滯﹐气口益甚﹐愼不可用辛溫耗气之藥﹐宜四君子去白術﹐加木香﹑澤瀉﹑當歸﹑芍藥﹐以固其气中之血。有血虛不能斂气﹐气散作脹﹐必其人煩熱便燥﹐小便黃數﹐其脈浮數而弦﹐人迎尢甚﹐愼不可用苦寒傷胃之藥﹐宜四物湯去地黃﹐加黃﹑肉桂﹑甘艸﹑煨姜﹐以和其血中之气。憂思過度﹐致傷脾胃﹐心腹膨脹﹐喘促煩悶﹐腸鳴气走﹐漉漉有聲﹐大小便不利﹐脈虛而澀﹐局方七气湯。濁气在上﹐則生脹﹐生薑瀉心湯﹐加木香﹑濃朴。脾胃不溫﹐不能腐熟水谷而脹﹐附子理中湯。腎臟虛寒﹐不能生化脾土而脹﹐濟生腎气丸。中滿﹐腹內堅硬如盤﹐不能坐臥﹐大小便澀滯﹐上气喘促﹐面色痿黃﹐通身虛腫者﹐此寒熱錯雜膠固於中﹐營衛血气凝滯於內也﹐分消湯﹑分消丸﹐詳寒熱多少﹐或加減用之﹐諸七气選用亦可。气口脈緊滑﹐惡心飽悶﹐口漧內熱者﹐是食積﹐枳實導滯丸。飽食奔走﹐或跌撲凝血不散﹐或婦人血聚而成腫脹﹐腹上有靑紫筋﹐腹中按之疼﹐脈來弦澀﹐當作蓄血治之。怒甚气逆﹐腹脇脹滿﹐兩手脈弦﹐靑皮﹑陳皮﹑木香﹑山梔﹑柴胡﹑枳殼﹑歸尾﹑桃仁﹑芍藥﹑薄桂。嗜酒之人﹐病腹脹如斗﹐前後溲便俱有血﹐用利藥轉加﹐其脈數而澀﹐此得之濕熱傷脾陰﹐不能統血﹐胃𨿽受谷﹐脾不輸運﹐故成痞脹﹐當理脾气﹐祛濕熱﹐兼養血之劑﹐如枳實﹑黃連﹑炮姜﹑半夏﹑茯苓﹑當歸﹑芍藥﹑阿膠﹑烏梅﹑砂仁之類﹐白芍﹑烏梅收脾陰﹐黃連﹑枳實瀉脹滿﹐歸﹑膠補營血﹐苓﹑半去涎飲﹐砂仁醒脾气也。倘觸動平昔所蓄之濕熱﹐脹滿逆上喘急者多死﹐下利不止者亦死。﹝《醫通•腹滿門》﹞夫脹皆脾胃之气虛弱﹐不能運化精微﹐致水谷聚而不散﹐故成脹滿。飲食不節﹐不能調養﹐則淸气下降﹐濁气塡滿胸腹﹐濕熱相蒸﹐遂成此證。小便短澀﹐其病膠固﹐難以治療﹐用半補半瀉之法﹐健脾順水寬中爲主﹐不可過用猛烈﹐反傷脾胃﹐病再復脹﹐不可治也﹐宜分消湯﹑分消丸﹐隨寒熱虛實加減治之。蓄血成脹﹐腹上靑紫筋見﹐或手足有紅縷赤痕﹐小水利﹐大便黑﹐《金匱》下瘀血湯﹔不應﹐抵當丸去水蛭﹐加樗雞﹐作丸﹐空腹日進梧子大三丸﹐血下止後服﹐輕則散血消脹湯。婦人血腫煩躁﹐漱水不欲咽﹐神昏善忘﹐小便多﹐大便黑﹐散血消脹湯。虛人血蠱﹐琥珀人參丸。或因產崩血虛﹐或瘀血不散﹐亦成腫脹﹐其人必脈澀面黑﹐不可作水濕治之。如面色枯槁﹐肢體消瘦﹐單腹脹急而塊壘不平者﹐皆屬火脹﹐此非水腫﹐無慮助腎水之邪也。若脈弦細澀﹐𨿽能飲食﹐終亦必亡。火腫誤服《金匱》腎气等藥﹐急投連﹑柏﹑金鈴﹑白芍之類﹐仍用桂﹑附少許﹐爲熱因熱用之向導﹐庶可挽回。若喘瀉肢枯﹐脈無胃气者﹐不救。﹝同上《鼓脹門》﹞

虫鼓

﹝互見蛔虫門﹞人有單腹脹滿﹐四肢手足不浮腫﹐經數年不死者﹐非水鼓也。蓋水鼓不能越兩年﹐未有不皮膚流水而死者。今經數年不死﹐皮膚又不流水﹐豈是水鼓之證﹐乃虫結於血之中﹐似鼓而非鼓也。夫此證何因而得﹖飲食之內或食生菜﹐而有惡虫之子﹐入腹而生虫﹐或食難化之物﹐久變爲虫﹐血卽裹之不化﹐日積月累﹐血塊漸大﹐虫生遂多﹐所用食物止供虫食﹐卽水谷入腹所化之血﹐亦爲虫之外郭﹐而不能灌注於各臟腑矣。或問﹕此等之病旣非水鼓﹐初起之時﹐何以知其是虫鼓與血鼓也﹖吾辧之於面焉﹐凡面色淡黃之中﹐而有紅點或紅紋者是也﹔更驗之於腹焉﹐凡未飲食而作疼﹐旣飲食而不痛者是也。﹝《辧證錄》﹞

變證

久脹不已﹐則食不消而變下痢。所以然者﹐脾胃爲表裏﹐脾土消水谷﹐胃爲水谷之海﹐脾虛﹐寒气積久﹐脾气衰弱﹐故食不消也。而冷移入大腸﹐大腸爲水谷糟粕之道路﹐虛而受冷﹐故變爲痢也。﹝《病源論》﹞﹝按﹕《聖濟》曰﹕脾胃旣虛﹐則難以腐熟水谷﹐故脹久不已﹐則令人變飲濕之疾。﹞脹滿不已﹐變證多端﹐或腸鳴气走漉漉有聲﹐或兩脇腰背痛連上下﹐或頭痛嘔逆﹐或胸滿不食﹐或大小便爲之不利﹐未有不因脹滿而枝蔓焉。﹝《濟生》﹞

死證

其若久病羸乏﹐卒然脹滿﹐喘息不得﹐與夫臍心突起﹐或下利頻頻﹐百藥徧嘗﹐未見一愈者耳。﹝《直指》﹞脹滿得之未久﹐或脹或消﹐腹皮稍軟﹐不泄不喘﹐隨治隨瘥。若臍心突起﹐利後復脹急﹐久病羸乏﹐喘息不得安﹐名曰脾胃俱敗﹐無有愈期。﹝《得效》﹞前賢論蠱腫之證有五不治者﹐面黑如黴﹐肚大靑筋﹐掌中無紋﹐腳腫無坑﹐臍中凸起。此五證亦能治之﹐間有得生者。如敗下黑水者不治﹐陽事不舉者不治。﹝《壽世》﹞至咳嗽失音﹐靑筋橫絆腹上﹐及爪甲靑﹐卒腫﹐頭面蒼黑﹐嘔吐頭重﹐上喘下泄者﹐皆不治。腹脹誤用攻藥﹐暫寬復脹者﹐皆不治。﹝《醫通》﹞

治法槪略

中滿者瀉之於內﹐謂脾胃有病﹐當令上下分消其濕﹐下焦如瀆﹐气血自然分化﹐不待泄滓穢。﹝《蘭室祕藏》﹞﹝按﹕此下文旣錄在辧證要領中﹐宜並參。﹞脹滿屬寒﹐或內傷﹐或諸气﹐或因病數服通利藥﹐脾胃虛而致者爲甚多﹐屬濕熱者少﹐至積成者亦甚有之。但古方多不分治﹐如禹餘糧丸類﹐燥熱气血之劑﹐於內郁之火﹐豈得不反有所助邪。夫治是疾﹐遇大實滿燥實﹐痞閉气滯﹐或始由內傷﹐脈洪實者﹐非下之不可。然有服下劑過多﹐或瀉痢後所致﹐或素脾胃虛弱﹐不能運化而成者﹐皆宜補脾行濕。蓋此際正气已衰矣﹐況積而脹乎﹐故云平治之。又如血蓄血瘀致者﹐當從血藥治之。寒者熱之﹐熱者寒之﹐結者散之﹐淸濁混者分消之﹐或升降其气﹐或消導﹐皆宜適事爲故可也。﹝《玉機》﹞脹滿多因以漸而成﹐非一朝一夕之故﹐必須分其有餘不足﹑新久淺深﹑寒熱之異﹐然後或分消﹐或消導﹐或升降﹐或散堅﹐或健脾胃﹐或扶正气﹐寒者熱之﹐熱者寒之﹐皆宜隨證加減﹐切不可妄下。大抵寒脹多﹐熱脹少﹐脈浮實者易治﹐脈沈虛者難治。然因脾胃虛而致者爲甚多﹐屬濕熱少﹐至積成者﹐亦甚有之。如初起大實大滿﹐气滯內傷﹐脈洪實者﹐非下不可﹐又不必拘泥。且先以疏利﹐利後便宜調養。若補之太早﹐邪气愈盛﹐則脹滿漸加﹐𨿽欲攻利﹐邪不能伏而反有所助也。治之者當識先後虛實﹐斟酌用藥﹐量其脈證爲的確也。﹝《統旨》﹞脹滿之疾﹐𨿽亦腹脹﹐卻不至腫﹐不如鼓脹之生死相關。或因傷食﹐消導可已。或因气滯﹐行气卽痊。有久有暫﹐實者峻下之﹐上郁則奪之也。蓄血者﹐用破血藥。病後气虛作脹﹐惟補益元气﹐使元气歸元卽愈。﹝《沈氏》﹞

治宜理脾肺腎不宜利藥

驗之治法﹐理宜補脾﹐又須養肺金以制木﹐使脾無賊邪之慮﹐滋腎水以制火﹐使肺得淸化之令﹐卻鹽味以防助邪﹐斷妄想以保母气﹐無有不安。醫不察病起於虛﹐急於作效﹐能希賞。病者苦於脹急﹐喜行利藥﹐以求一時之快。不知寬得一日半日﹐其腫愈甚﹐病邪甚矣﹐眞气傷矣﹐去死不遠。古方惟禹餘糧丸﹐又名石中黃丸﹐又名紫金丸﹐制肝補脾﹐殊爲切當﹐亦須隨證﹐亦須順時加減用之云云。此病之起﹐或三五年﹐或十餘年﹐根深矣﹐勢篤矣﹐欲求速效﹐自求禍耳。知王道者﹐能治此病也。或曰﹕脹病將終﹐不可與利藥耶﹖予曰﹕灼知其不因於虛﹐受病亦淺﹐脾胃尙壯﹐積滯不痼﹐而又有可下之證﹐亦宜略與疏導。若援張子和浚川散﹑禹功丸爲例﹐行迅攻之策﹐實所不敢。﹝《格致餘論》﹞

治宜溫補下元

﹝治驗﹞脹滿之疾﹐穀食不消﹐小便不利﹐腹皮脹急而光﹐內空空然如鼓是矣。俗知謂之鼓脹﹐不察其致之者有由也。《內經》曰﹕脹取三陽。三陽者﹐足太陽寒水膀胱經也。《靈樞經》曰﹕下焦溢而爲水。《靈蘭祕典》曰﹕膀胱者﹐州都之官﹐津液藏焉﹐气化則能出矣。歷考三書﹐可見小便之不利﹐由下焦元气虛寒﹐以致濕气壅遏於膚裏膜外之間﹐不得發越﹐勢必腫滿﹐是腫滿之疾﹐起於下元虛寒也。若非溫補下元﹐則小便何能獨利。且夫人之胃﹐如釜甑然﹐釜底火旺﹐則熱气燻蒸﹐甑炊易熟。若徒有水而無火﹐則無气上升﹐物何由熟﹐卽此可以例觀矣。故治脹滿者﹐先宜溫補下元﹐使火气盛而溫气蒸發﹐胃中溫暖﹐谷食易化﹐則滿可寬矣。夫淸气旣升﹐則濁气自降﹐濁气降則爲小便也﹐小便利﹐脹有不消乎。語謂地气上爲云﹐天气下爲雨﹐惟此气流行﹐斯爲雲爲雨也。今之醫者﹐一遇此疾﹐則曰《內經》有言﹐諸濕腫滿﹐皆屬脾土。土虛則濕停﹐濕停則滲透肌膚﹐徧身腫滿﹐不可不通利也。輒用利小便及補中之劑﹐如五苓散﹑胃苓湯加木通﹑車前子﹑大腹皮﹑滑石之類﹐法未爲爽﹐然乎謬乎﹖顧服之愈多而小便愈少﹐腫脹愈急﹐何故哉﹖不溫補下元﹐而徒以通利之藥施之也。果若此﹐豈惟不效﹐則下元益虛﹐眞气益弱﹐死期且至﹐安望其有瘳乎。余嘗究心《靈•素》。參會易理﹐憬然有得於中﹐且施之病者﹐隨試輒效﹐故筆之於冊﹐以公我之同志。﹝《赤水》﹞﹝按﹕此論爲壯原湯而發﹐其方今錄在《水气》中。﹞石頑治文學顧若雨﹐鼓脹喘滿﹐晝夜不得寢食者二十餘日。吾吳名醫﹐用大黃三下不除﹐技窮辭去。更一醫﹐先與發散﹐次用消克破气二十餘劑﹐少腹至心下﹐遂堅滿如石﹐腰脇與中皆疼痛如折﹐亦無措手而退。彼戚王墨公邀余往診﹐脈得弦大而革﹐按之漸小﹐舉指復大。詢其二便﹐則大便八九日不通﹐小便𨿽少而淸白如常。此由克削太過﹐中气受傷﹐濁陰乘虛﹐僭據淸陽之位而然。以其濁气上逆﹐不便行益气之劑﹐先與生料六味丸﹐加肉桂三錢﹐沈香三分﹐下黑錫丹二錢﹐導其濁陰。是夜卽脹減六七﹐胸中覺饑﹐淸晨便進糜粥﹐但腰胯疼軟﹐如失兩腎之狀。再劑胸腹全寬﹐少腹反覺微硬﹐不時攻動。此大便欲行﹐津液耗竭﹐不能卽去故也。診其脈僅存一絲﹐攺用獨參湯﹐加當歸﹑枳殼﹐大便略去結塊﹐腰痛稍可﹐少腹遂和。又與六味地黃﹐仍加肉桂﹑沈香﹐調理而安。﹝《醫通》﹞

溫中消脹諸方

殿中丞郭中妹十歲﹐病腹色不變﹐按之而大﹐不陷﹐心腹下痞滿﹐得之因取轉數多﹐病已月餘。兆按《甲乙經》云﹕三焦脹者﹐气滿於皮膚中﹐殼然不堅。遂與仲景濃朴生薑半夏甘艸人參湯﹐小其服﹐凡經二十日﹐脹消而已。﹝《雞峯》﹞大半夏湯﹐主胃中虛冷﹐腹滿塞下气方。半夏﹝一升﹞大棗﹝二十枚﹞甘艸附子當歸人參濃朴﹝各二兩﹞桂心﹝五兩﹞生薑﹝八兩﹞茯苓枳實﹝各二兩﹞蜀椒﹝二百粒﹞上十二味咀。以水一斗。煮取三升。分三服。﹝《千金》﹞又溫胃湯﹐主胃气不平﹐時脹咳﹐不能食﹐於本方去半夏﹑大棗﹑桂心﹑生薑﹑茯苓﹑枳實﹐加橘皮﹑芍藥﹑漧薑。﹝《衍義》曰﹕此治虛寒從下上之脹滿﹐與寒積在脇下偏痛﹐用大黃附子湯之法﹐截然兩途﹞《直指》溫胃湯﹐治冷則气聚﹐脹滿不下食﹐幹大半夏湯去桂心﹑茯苓﹑枳實﹐加橘皮。治脾胃不和﹐中寒虛脹﹐人參湯方。人參白茯苓﹝去黑皮﹞肉豆蔻﹝去殼﹞檳榔﹝銼﹞木香﹝各一分﹞白術訶黎勒皮﹝半生半炮﹞陳橘皮﹝湯浸去白各半兩﹞蓬莪術﹝煨銼﹞京三稜﹝煨銼各一兩﹞上一十味粗搗篩﹐每服二錢匕﹐水一盞﹐生薑三片﹐木瓜一片﹐同煎至八分﹐去滓熱服。﹝《聖濟》﹞冶虛冷脹﹐及嘔逆醋心﹐翻胃不能食﹐面色萎黃﹐人參湯方。人參白茯苓﹝去黑皮﹞白術﹝各一兩﹞濃朴﹝去粗皮生薑汁炙二兩﹞陳橘皮﹝湯浸去白焙﹞桂﹝去粗皮各一兩﹞半夏﹝湯洗七徧﹐去滑焙二兩半﹞甘艸﹝炙銼三分﹞上八味粗搗篩﹐每服四錢匕﹐水一盞半﹐入生薑五片﹐煎至七分去滓﹐空心溫服﹐日再。﹝同上﹞《統旨》參術健脾湯﹐於本方去桂﹐加砂仁。又化滯調中湯﹐於健脾湯去甘艸﹐加神曲﹑山楂﹑麥芽。彊中湯﹐治脾胃不和﹐食啖生冷﹐過飲寒漿﹐多致腹脹﹐心下痞滿﹐有妨飲食﹐甚則腹痛。漧薑﹝炮去土﹞白術﹝各一兩﹞靑皮﹝去白﹞橘紅人參附子﹝炮去皮臍﹞濃朴﹝姜制炒﹞甘艸﹝炙各半兩﹞艸果仁丁香﹝各三兩﹞上咀﹐每服四錢﹐水一盞半﹐生薑五片﹐大棗二枚﹐煎至七分﹐去滓溫服﹐不拘時候。嘔者﹐加半夏半兩。或食麵致脹滿﹐加蘿卜子半兩。﹝《濟生》﹞朴附湯﹐治老人虛人中寒下虛﹐心腹膨脹﹐不喜飲食﹐脈來浮遲而弱﹐此名寒脹。附子﹝炮去皮﹞濃朴﹝姜制炒﹞上二味等分咀﹐每服四錢﹐水二盞﹐姜七片﹐棗子二枚﹐煎至八分﹐去滓溫服﹐不拘時候﹐加少木香尢佳。﹝同上﹞香參散﹐祕傳治脾虛脹滿。人參﹝一兩﹞茯苓橘紅﹝各五錢﹞沈香﹝二錢五分﹞熟附﹝一錢二分﹞新瓦上焙爲細末﹐每四錢煎服。﹝《大還》﹞附子綠豆湯﹐治寒客皮膚﹐殼殼然而堅﹐腹大身腫﹐按之陷而不起﹐色不變﹐病名膚脹。一劑未知﹐再作。大附子﹝重七錢者一个生去皮臍半破﹞綠豆﹝二兩﹞上以生薑一兩切﹐水二碗﹐煎至一碗﹐絞去滓﹐分三服﹐空腹溫服。次日將前附子破作四片﹐再用綠豆二兩﹐姜一兩﹐如前煎服。第三日復將附子作八片﹐如前煎。﹝《三因》﹞《朱氏》制綠豆﹐治十種水气﹐脾腎气浮腫。大附子一隻﹐去皮臍切作兩片﹐用綠豆二合半﹐水三碗半﹐入瓷器內煮﹐候幹熟﹐取出﹐乘熱空心只喫綠豆。消鼓至神湯。鼓脹經年而不死者﹐必非水鼓。水鼓之證﹐不能越於兩年﹐未有皮毛不流水而死者。今二三年不死﹐非水鼓﹐乃气鼓血鼓食鼓虫鼓也﹐但得小便利而胃口開者﹐俱可治。方用茯苓五兩﹐人參一兩﹐雷丸三錢﹐甘艸二錢﹐蘿卜子一兩﹐白術五錢﹐大黃一兩﹐附子一錢﹐水十碗﹐煎湯二碗。早服一碗﹐必然腹內雷鳴﹐少頃必下惡物滿桶﹐急拿出傾去﹐再換桶。卽以第二碗繼之﹐又大瀉大下﹐至黃昏而止﹐淡淡米飲湯飲之。不再瀉﹐然人弱極矣﹐回春健脾丹﹐方用人參一錢﹐茯苓五錢﹐薏仁一兩﹐山藥四錢﹐陳皮五分﹐白芥子一錢﹐水煎服﹐一劑卽愈。忌食鹽者﹐一月犯則無生機矣﹐先須斷明﹐然後用藥治之。﹝《石室》﹞

利气諸方

﹝兼滲利方附﹞﹝宜與磨積諸方互參﹞《廣濟》療心腹脹滿﹐柴胡濃朴湯方。柴胡濃朴﹝炙各十分﹞茯苓橘皮紫蘇﹝各八分﹞生薑﹝十二分﹞檳榔﹝五分末﹞上七味切﹐以水七升﹐煮取二升五合﹐絞去滓﹐分溫三服。服後相去如人行六七里﹐進一服﹐微利。﹝《外臺》﹞治心腹气壅滯﹐卒脹滿不能飲食﹐艸豆蔻散方。艸豆蔻﹝一兩﹞丁香﹝三分﹞縮砂﹝三分﹞桃仁﹝三分﹞靑橘皮﹝三分﹞白術﹝三分﹞蘿卜子﹝一分﹞桂心﹝三分﹞木瓜﹝三分﹞木香﹝三分﹞枳殼﹝三分﹞檳榔﹝三分﹞上件藥搗篩爲散﹐每服三錢﹐以水一中盞﹐入生薑半分﹐煎至六分﹐去滓不計時候溫服。﹝《聖惠》﹞平肝飲子﹐治喜怒不節﹐肝气不平﹐邪乘脾胃﹐心腹脹滿﹐連兩脇妨悶﹐頭暈嘔逆﹐脈來浮弦。防風﹝去蘆﹞桂枝﹝不見火﹞枳殼﹝去穣麩炒﹞赤芍藥桔梗﹝去蘆銼炒各一兩﹞木香﹝不見火﹞人參檳榔當歸﹝去蘆酒浸﹞川芎橘紅甘艸﹝炙各半兩﹞上咀﹐每服四錢﹐水一盞半﹐姜五片﹐煎至七分﹐去滓溫服﹐不拘時候。﹝《濟生》﹞大正气散﹐治脾胃怯弱﹐風寒濕气﹐傷動沖和﹐心腹脹滿﹐有妨飲食。濃朴﹝姜制炒﹞藿香葉半夏﹝湯泡七次﹞橘紅白術﹝各一兩﹞甘艸﹝炙﹞檳榔桂枝﹝不見火﹞枳殼﹝去穣麩炒﹞漧薑﹝炮各半兩﹞上咀﹐每服四錢﹐水一盞半﹐生薑五片﹐棗子二枚﹐煎至七分﹐去滓溫服﹐不拘時候。﹝同上﹞益智散﹐治脾胃虛滯﹐心腹脹滿﹐四肢煩疼﹐少思飲食。益智陳皮﹝各二兩二分﹞沈香赤茯苓白術檳榔紫蘇子﹝各一兩三分三銖﹞甘艸﹝二分二銖﹞枳殼木香﹝各一兩一分﹞上咀﹐每服四五錢﹐水一盞半﹐煎至八分服﹐食前﹐日夜三四服。﹝《萬安方》引《可用方》﹞﹝按﹕《濟生》紫蘇子湯﹐與此方相類。﹞撞關飲子﹐治關格不通﹐气不升降﹐脹滿。丁香﹝不見火﹞沈香﹝不見火﹞砂仁﹝去殼﹞白豆蔻﹝去殼﹞三稜﹝去毛炮﹞香附﹝去毛﹞烏藥﹝以上各一錢半﹞甘艸﹝炙半錢﹞上作一服﹐水二盞﹐煎至七分﹐食遠溫服。﹝《奇效》﹞七气消聚散香附米﹝一錢半﹞靑皮蓬術三稜﹝俱醋炒﹞枳殼﹝麩炒﹞木香砂仁﹝各一錢﹞濃朴﹝姜制﹞陳皮﹝各一錢二分﹞甘艸﹝炙四分﹞水二鐘﹐姜三片﹐煎八分﹐食前服。﹝《統旨》﹞﹝按﹕此方系於《奇效》十全丸中﹐去丁香﹑檳榔﹐加濃朴﹑甘艸者﹐蓋其藥料﹐不如煎用爲佳﹐故特取此方也。﹞寬中八寶散﹐脹滿痞塞﹐七情憂思所致﹐此方如神。木香歸尾蘿卜子眞蘇子檳榔砂仁﹝各一錢半﹞沈香牙皂﹝各一錢﹞共爲末﹐每服一錢或二錢﹐黃酒調下。﹝《赤水》﹞金陵酒丸﹐王進士傳﹐治鼓脹。眞沈香﹝一兩﹞牙皂﹝一兩﹞廣木香﹝二兩半﹞檳榔﹝一兩﹞上爲末﹐用南京燒酒浸十次﹐曬漧﹐用京酒爲丸﹐每服三錢﹐重者四錢﹐五更燒酒送下。水鼓﹐水自小便而出。气鼓﹐放屁。水鼓﹐加苦葶藶五錢炒﹐酒送下再服。﹝《醫鑑》﹞項彥章治一女﹐腹痛脹如鼓﹐四體骨立﹐眾醫或以爲娠﹑爲蠱﹑爲瘵也﹐診其脈﹐告曰﹕此气薄血室。其父曰﹕服芎歸輩積歲月﹐非血藥乎﹖曰﹕失於順气也。夫气﹐道也﹔血﹐水也。气一息不運﹐則血一息不行。經曰﹕气血同出而異名。故治血必先順气﹐俾經隧得通﹐而後血可行。乃以蘇合香丸投之﹐三日而腰作痛。曰﹕血欲行矣。急以芒消﹑大黃峻逐之﹐下污血累累如瓜者可數十枚而愈。其六脈弦滑而且數﹐弦爲气結﹐滑爲血聚﹐實邪也﹐故气行而大下之。又一女﹐病名同而診異。項曰﹕此不治﹐法當數月死。向者鐘女脈滑爲實邪﹐今脈虛﹐元气奪矣。又一女子病亦同﹐而六脈獨弦。項曰﹕眞藏脈見﹐法當逾月死。後皆如之。﹝《類案》﹞﹝按﹕此本出《醫史》。﹞分消湯﹐治中滿成鼓脹﹐兼治脾虛發腫滿飽悶。蒼術﹝米泔浸炒﹞白術﹝去蘆﹞陳皮濃朴﹝薑汁制﹞枳實﹝炒各一錢﹞砂仁﹝七分﹞木香﹝三分﹞香附豬苓澤瀉大腹皮﹝各八分﹞茯苓﹝一錢﹞上銼一劑﹐生薑一片﹐燈艸一團﹐水煎服。气急﹐加沈香。腫脹﹐加蘿卜子。脇痛面黑是气鼓﹐去白術﹐加靑皮。﹝《回春》﹞《醫意商》戊己分消湯﹐於本方加卜子炒爲末﹑檳榔。

逐水諸方

气滿心腹﹐故旦食暮不能也﹐是名鼓脹。可取雞糞作丸﹐熬令煙盛﹐以淸酒一斗半沃之﹐承取汁名曰雞醴﹐飲取汗﹐一劑不愈﹐至於二劑﹐非直獨療鼓脹﹐膚脹亦愈。﹝《太素》注﹞﹝按﹕王啟玄曰﹕按古《本艸》雞矢並不治鼓脹﹐惟大利小便﹐微寒﹐今方制法﹐當取用處﹐湯漬服之。愚謂旣名以醴﹐則用酒蓋優。《千金》雞糞酒﹐陳良甫名以雞屎醴﹐足以互證。但雞矢瀉下之力頗峻﹐而用治鼓脹﹐則王注爲是﹐不宜例以治中風而爲取汗矣。《石室祕》曰﹕雞屎醴一升﹐炒黃色爲末﹐以黃酒灑之﹐不可太驟﹐緩緩衝之﹐則藥味盡下。此法暗得楊氏意。今更檢諸家﹐其方不一﹐有爲末酒調下者﹐如《聖濟》是也。有酒漬用者﹐如《雞峯方》及《本艸綱目》引何大英是也。有並大黃﹑桃仁三味爲末﹐生薑煎湯調下者﹐如《宣明論》是也。有炒焦研細﹐百沸湯淋汁﹐調木香﹑檳榔末服者﹐如《正傳》是也。有酒煮用者﹐如《醫鑑》《醫方摘要》《本艸綱目》引《積善堂經驗方》牽牛酒及《醫通》是也。又《本艸綱目》一方及《赤水玄珠》﹐並川芎二味糊丸服。俱在臨處之際﹐就原書而擇用﹐特《醫鑑》所載最捷﹐仍拈於下。﹞雞醴飲﹐劉同知傳﹐治一切肚腹四肢腫脹﹐不拘鼓脹﹑气脹﹑濕脹﹑水脹等﹝主治文﹐從《積善堂方》﹞。幹雞糞一升﹐鍋內炒黃﹐以好陳酒三碗淬下﹐煮作一碗﹐細濾去渣﹐令病患飲之﹐少頃腹中气大轉動作鳴﹐從大便利下﹐於腳膝及臍上下﹐先作皺起﹐其腫漸消。後如利未盡﹐再服一劑。以田螺二枚﹐用滚酒淖熟食之﹐卽止﹐續以溫粥調理愈。﹝《醫鑑》﹞聖妙散﹐治气鼓﹐利大小腸﹐並治胸膈气滯之疾。甘遂﹝一分﹞白牽牛﹝一分一半生一半熟﹞白檳榔﹝一个﹐半个生﹐半个裹煨﹞上爲細末﹐每服一字至半錢﹐陳粟米湯調下。如服補气藥﹐不得服犯甘艸有鹽气藥。每日只得喫淡粥﹐又溫熱之物。一月後得食鹽。﹝《雞峯》﹞治水蠱。幹絲瓜﹝去皮剪碎﹞巴豆﹝十四粒﹞陳倉米上用絲瓜幹者一捧許﹐去皮剪碎﹐與巴豆十四粒同炒﹐以巴豆黃爲度﹐去巴豆﹐用絲瓜炒陳倉米如絲瓜之多少﹐米黃色﹐去絲瓜﹐碾米爲末﹐淸水和丸﹐梧桐子大﹐每服百丸﹐數服愈。蓋絲瓜如人之脈絡然﹐引巴豆之气入皮膚故也。﹝《羣書鈔方》引鮮於伯機《鉤玄》﹞﹝按﹕《肘後》治水蠱﹐用巴豆﹑杏仁二味。﹞

疏裏磨積諸方

枳實湯﹐治腹脹發熱﹐大便祕實﹐脈多洪數﹐此名熱脹。﹝《濟生》﹞﹝按﹕卽濃朴七物湯。﹞《廣濟》療鼓脹﹐气急衝心硬痛﹐鱉甲丸方。鱉甲﹝炙﹞芍藥枳實﹝炙﹞人參檳榔﹝各八分﹞訶黎勒大黃﹝各六分﹞桂心﹝四分﹞橘皮﹝四分﹞上九味搗篩爲末﹐蜜和爲丸﹐空肚以酒服﹐如梧子大二十丸﹐漸加至三十丸﹐日二服﹐微利爲度。﹝《外臺》﹞又《必效》靑木香丸﹐療一切气﹐腹脹滿﹐心痛气冷﹐食不消。於本方去鱉甲﹑人參﹑橘皮﹐加靑木香。治水气﹐心腹鼓脹﹐木香丸方。木香﹝半兩﹞檳榔﹝半兩﹞砂﹝三分細研﹞靑橘皮﹝二分湯浸去白瓤焙﹞吳茱萸﹝半兩湯浸七徧焙漧微炒﹞巴豆﹝三十枚去皮心研紙裹壓去油﹞上件藥搗羅爲末﹐以釅醋一大盞﹐熬砂﹑巴豆爲膏﹐入末相和﹐丸如綠豆大﹐每服食前﹐煎靑橘皮湯下五丸。﹝《聖惠》﹞化鐵丸﹐治諸气蠱食蠱﹐腹肚腫脹﹐緊急如鼓﹐妨悶气促﹐不能坐臥﹐飲食頓減﹐手足漧瘦﹐累治不效者﹐服之卽瘥﹐兼治翻胃﹐神驗。五靈脂﹝去砂石揀淨者﹞陳橘皮﹝不去白揀眞者﹞靑橘皮﹝不去白揀眞各一兩﹞陳糯米﹝揀淨者一合省﹞巴豆﹝去殼並心膜﹞上各銼碎﹐用慢火先炒五靈脂香透﹐次下靑皮﹐候變色﹐又下陳皮﹐亦變赤色﹐卻下糯米﹑巴豆在內同炒﹐惟要糯米色黃赤﹐取出以紙攤淨地上﹐出火气﹐揀去巴豆不用﹐或只畱三五粒在內亦得﹐爲細末﹐用好酸米醋浸蒸餅爲丸﹐如綠豆大﹐每服十五丸至二十丸﹐煎蔥湯或茶湯下﹐婦人醋湯或艾湯下。﹝《衛生家寶》﹞紅丸子﹐治一切飲食不化﹐气滿膨脹。紅丸子﹝二百粒﹐用巴豆二十粒﹐去殼同炒﹐取巴豆色變爲度。﹞上用橘皮湯送下﹐﹝按﹕此句下脫不字﹞拘時。煎木香湯下﹐尢佳。﹝《朱氏》﹞三稜煎丸﹐順气寬中﹐消積滯﹐化痰飲﹐治中腕气痞﹐心腹堅脹﹐脇下緊硬﹐胸中痞塞﹐喘滿短气﹐噫气不通﹐嘔吐痰逆﹐飲食不下﹐大便不調﹐或泄或祕。京三稜﹝生細銼半斤搗爲末以酒二升銀石器內熬爲膏﹞靑橘皮﹝去白二兩﹞蘿卜子﹝微炒二兩﹞漧漆﹝炒二兩﹞杏仁﹝湯浸去皮尖麩炒令黃二兩﹞神曲﹝碎炒二兩﹞麥﹝炒三兩﹞砂﹝飛研一兩﹞上爲末﹐以三稜膏﹐丸如梧桐子大﹐每服十五丸至二十丸﹐溫米飲下﹐食後服。﹝《澹寮》﹞柿靈丹﹐治十種蠱脹﹐屢驗。黑牽牛﹝三錢炒三錢生﹞大黃﹝六錢﹞廣木香﹝六錢﹞阿魏﹝瓦焙﹞丁香檳榔﹝各二錢四分﹞香附﹝生用四錢﹞七味共爲極細末﹐每用柿餅七个﹐每个開孔﹐入藥末三分半﹐仍以柿餅合口﹐放老米飯上蒸過﹐慢火瓦上焙漧﹐每服一餅﹐早午晚各嚼食一枚﹐能飲﹐燒酒送下﹐不能飲﹐白滚湯下﹐數日卽消﹐起死回生﹐但忌鹽醋百日﹐永不發也。﹝《壽世仙丹》﹞香蟾丸﹐治气蠱堅脹﹐腹膨如鼓。沈香木香橘紅甘遂﹝各三錢﹞砂仁﹝五錢﹞檳榔﹝七錢﹞共爲末﹐用蝦蟆﹐口中去腸﹐將藥末推滿其腹﹐以綫縫口﹐用燒酒砂罐內煮熟﹐去皮骨﹐搗爛爲丸﹐好酒下一錢匕服愈﹐忌甘艸。﹝《大還》﹞﹝按﹕《醫鑑》金蟾散﹐大蝦蟆一个﹐以砂仁推入其口﹐使吞入腹﹐以滿爲度﹐用泥罐封固﹐炭火令透紅﹐煙盡取出﹐候冷去泥﹐研末爲一服﹐或酒或陳皮湯送下﹐候撤屁多﹐乃見其效。是此方所本。﹞

散血諸方

人參芎歸湯﹐治血脹。當歸半夏﹝制三分﹞川芎﹝一兩﹞蓬術木香縮砂仁烏藥甘艸﹝炙各半兩﹞人參辣桂五靈脂﹝炒各一分﹞上銼散﹐每服三錢﹐姜五片﹐棗二枚﹐紫蘇四葉煎﹐食前服。﹝《直指》﹞《醫通》散血消脹湯﹐於本方去人參﹑棗。當歸活血散。赤芍藥生地黃當歸須﹝酒洗一錢﹞川芎﹝八分﹞桃仁﹝去皮尖炒﹞紅花﹝酒洗各一錢﹞靑皮﹝七分﹞牡丹皮玄胡索﹝各八分﹞香附﹝童便浸一錢﹞蓬術﹝炮八分﹞三稜﹝炮七分﹞水二鐘。煎七分﹐空心服。﹝《統旨》﹞一方﹐治血鼓﹐腹如盆脹。三稜﹝煨﹞莪術漧漆﹝炒煙盡﹞牛膝﹝炮﹞虻虫﹝糯米炒﹞琥珀肉桂﹝好者﹞砂水蛭﹝鍛石炒赤﹞大黃﹝各等分﹞上爲末﹐用生地黃自然汁和米醋調勻爲丸﹐如梧桐子大﹐每服十丸﹐空心溫酒送下﹐童便下亦可。﹝《乾坤生意》﹞《壽世》名化虫丸。《保命歌括》加味抵當丸﹐於本方去砂﹐加桃仁泥。《大還》蛭虫丸﹐治血蠱堅脹﹐腹痛不可按﹐於本方去牛膝﹑琥珀﹑砂﹐加沒藥﹑桃仁﹑赤芍﹑當歸尾﹑姜黃﹑木香。琥珀人參丸﹐治血蠱。人參五靈脂﹝各一兩﹞琥珀肉桂附子﹝生各五錢﹞赤茯苓川芎沈香穿山甲﹝各三錢﹞爲末﹐濃煎蘇方汁爲丸﹐每服二錢﹐早暮溫酒各一服。此人參與五靈脂並用﹐最能浚血。血蠱之的方也。﹝《醫通》﹞

灸法

腹中气脹引脊痛﹐食飲多﹐身羸瘦﹐名曰食晦﹐先取脾輸﹐後取季脇。﹝《千金》﹞﹝原更有灸法﹐當閱。﹞一人平素嗜酒肉﹐遂腹脹似鼓脹﹐爲保養﹐服煎湯﹐反而猶益脹﹐及臥則喘如曳鋸。予灸關元﹑承滿﹑脾兪﹑三里﹐頓效。﹝《石山醫案》﹞因食滯气痛脹﹐余嘗治一姻家子﹐年力正壯﹐素日飲酒亦多﹐失饑傷飽﹐一日偶因飯後﹐脇肋大痛﹐自服行气化滯等藥﹐復用吐法盡出飲食﹐吐後逆气上升﹐脇痛難止﹐而上壅胸膈﹐脹痛更甚﹐且加嘔吐。余用行滯破气等藥﹐嘔痛漸止﹐而左乳胸肋之下﹐結聚一塊﹐脹實拒按﹐臍腹隔閉﹐不能下達﹐每於戌亥子丑之時﹐則脹不可當。因其嘔吐旣止﹐已可用下﹐凡大黃﹑芒硝﹑稜﹑莪﹑巴豆等藥﹐及蘿卜子﹑朴硝﹑大蒜﹐橘葉搗罨等法﹐無所不盡﹐毫不能效﹐而愈攻愈脹。因疑爲脾气受傷﹐用補尢覺不便。湯水不入者﹐凡二十餘日﹐無計可施﹐窘劇待斃﹐只得用手揉按其處﹐彼云肋下一點﹐按著則痛連胸腹﹐及細爲揣摸﹐則正在章門穴也。章門爲脾之募﹐爲髒之會﹐且乳下肋間﹐正屬虛裏大絡﹐乃胃气所出之道路﹐而气實通於章門。余因悟其日輕夜重﹐本非有形之積﹐而按此連彼﹐則病在气分無疑也。但用湯藥以治气病﹐本非不善﹐然經火則气散﹐而力有不及矣。乃制神香散﹝按﹕系丁香﹑白豆蔻二味﹞使日服三四次﹐兼用艾火灸章門十四壯﹐以逐散其結滯之胃气﹐不三日脹果漸平﹐食乃漸進﹐始得保全。此其證治俱奇﹐誠所難測。本年春間一鄰人﹐陡患痛脹隔食﹐全與此同﹐羣醫極盡攻擊﹐竟以致斃﹐是眞不得其法耳﹐故錄此以爲後人之式。﹝《景嶽》﹞﹝按﹕此按妙在灸﹐故列於斯。﹞

類證

光祿卿吳伯玉夫人﹐患腹滿而痛﹐喘急異常﹐大便不通﹐飲食不進。醫者用理气利水之劑﹐二十日不效。余診之﹐脈大而數﹐右尺爲甚﹐令人按腹﹐手不可近。余曰﹕此大腸癰也﹐脈數爲膿已成。用黃﹑皂刺﹑白芷之類﹐加葵根一兩﹐煎一碗頓服之。未申痛甚﹐至夜半而膿血大下﹐昏暈不支﹐卽與獨參湯﹐稍安﹐更與十全大補﹐一月而愈﹝此似脹而實非者﹞。﹝《必讀》﹞

內因類

積聚

卽積﹐瘕卽聚﹐與癖則稍異其狀﹐大略如是已﹐後世更立痞塊之目﹐殊爲無謂。至其治方﹐則積聚二證鮮能區別者﹐要不過就消磨一途而分輕重﹐今之所纂亦此忘也。如婦人之病﹐其類不一﹐具列於彼門﹐玆仍不登載。

源由總說

瘕癖結者﹐積聚之異名也﹐證狀不一﹐原其病本大略相類﹐但從其所得或診其證狀以立名爾。且者爲隱見腹內﹐按之形證可驗也。瘕者爲瘕聚﹐推之流移不定也。癖者僻側在於脇肋﹝按﹕三證詳見後﹞。結者沈伏結彊於內﹝按﹐此亦積﹐不須別立名﹞。然有得之於食﹐有得之於水﹐有得之於憂思﹐有得之於風寒﹐凡使血气沈滯畱結而爲病者﹐治須漸磨潰消﹐使气血流通﹐則病可愈矣。﹝《聖濟》﹞﹝按﹕《中藏經》曰﹕者系於气也﹐瘕者系於血也。﹞積聚之病﹐凡飲食血气風寒之屬﹐皆能致之﹐但曰積曰聚﹐當詳辧也。蓋積者積疊之謂﹐由漸而成者也﹔聚者聚散之謂﹐作止不常者也。由此言之﹐是堅硬不移者﹐本有形也﹐故有形者曰積﹔或聚或散者﹐本無形也﹐故無形者曰聚。諸有形者﹐或以飲食之滯﹐或以膿血之畱﹐凡汁沫凝聚﹐旋成癥塊者﹐皆積之類﹐其病多在血分﹐血有形而靜也﹔諸無形者﹐或脹或不脹﹐或痛或不痛﹐凡隨觸隨發﹐時來時往者﹐皆聚之類﹐其病多在气分﹐气無形而動也。故《難經》以積爲陰气﹐聚爲陽气﹐其義卽此。凡無形之聚﹐其散易﹔有形之積﹐其破難。臨此證者﹐但當辧其有形無形﹐在气在血﹐而治積治聚﹐自可得其梗槪矣。﹝《景嶽》﹞

病因腑臟受邪

積聚者﹐由陰陽不和﹐腑臟虛弱﹐受於風邪﹐搏於腑臟之气所爲也。腑者陽也﹐髒者陰也。陽浮而動﹐陰沈而伏。積者陰气﹐五臟所生﹐始發不離其部﹐故上下有所窮已。聚者陽气﹐六腑所成﹐故無根本﹐上下無所畱止﹐其痛無有常處。諸髒受邪﹐初未能爲積聚﹐畱滯不去﹐乃成積聚。﹝《病源論》﹞六腑屬於三陽﹐太陽利淸气﹐陽明泄濁气﹐少陽化精气﹐有如都會之府﹐主轉輸以爲常也。夫苟六腑失常﹐則邪气聚而不散﹐始發旣無根本﹐上下無所畱止﹐其痛亦無常處﹐故在上則格﹐在下則脹﹐旁攻兩脇﹐如有痞塊﹐易於轉動﹐故非五積之比也。﹝《濟生》﹞風寒外感之邪﹐亦能成積。如經曰﹕虛邪之中人也﹐畱而不去。傳捨於腸胃之外﹐募原之間﹐畱著於脈﹐息而成積。又曰﹕病名伏梁﹐此風根也。由此觀之﹐凡今人以瘧後成痞者﹐是卽風寒之屬﹐類可推矣。但瘧由風寒﹐固易知也﹐而諸積於風﹐若不相干涉。不知飲食之滯﹐非寒未必成積﹐而風寒之邪﹐非食未必成形。故必以食遇寒﹐以寒遇食﹐或表邪未淸﹐過於飲食﹐邪食相搏﹐而積斯成矣。經曰﹕虛邪之風﹐與其身形﹐兩虛相得﹐乃客其形。信乎致積之由﹐多由於此﹐卽血癥气痞之由﹐亦無出於此。然積以寒畱﹐畱久則寒多爲熱﹔風以致積﹐積成則證已非風。故治此者﹐亦但當治其所畱﹐不可發散﹐以再傷其眞气也。惟愼疾者﹐能知所由而慮之於始﹐則可爲保脾之良策。﹝《景嶽》﹞

病因飲食不消

癥者﹐由寒溫失節﹐致腑臟之气虛弱﹐而飲食不消﹐聚結在內﹐染漸生長塊段﹐盤牢不移動者﹐是也﹐言其形狀可徵驗也。若積引歲月﹐人卽柴瘦﹐腹轉大﹐遂致死。﹝《病源論》﹞瘕病者﹐由寒溫不適﹐飲食不消﹐與髒气相搏﹐積在腹內﹐結塊瘕痛﹐隨气移動是也﹐言其虛假不牢﹐故謂之爲瘕也。﹝同上﹞夫積者﹐傷滯也﹐傷滯之久﹐停畱不化﹐則成積矣。且人之臟腑﹐皆觸冒以成疾病﹐惟脾胃最易受觸。蓋日用飲食﹐稍或過多﹐停滯難化﹐或吐或嘔﹐或泄或利。當是之時﹐法宜推蕩﹐然後助養脾胃。所謂推蕩者﹐更宜斟量人之虛實﹐傷滯之輕重而推蕩之﹐停滯一消﹐則不成積﹐克化失宜﹐久之必成積聚瘕矣。﹝《濟生續方》﹞

病因气郁痰血

方書之五積六聚﹐證狀不同﹐非謂食物所傷﹐畱滯不去。蓋五積者﹐因喜怒憂思失志﹐以傷五臟﹐遇傳克不行而成病也。﹝《澹寮》﹞諸書所載﹐皆以內爲喜怒憂思七情之气﹐克制五臟﹐結而不散﹐乃成積聚之證﹝云云﹞。余忖度之﹐必是因气結聚痰飲﹐或者積聚之物﹐而後能堅硬如此。發萌之初﹐早能辧其脈證﹐投以藥餌﹐或以導引之法﹐猶云庶幾。若其見形於皮膚之下﹐藥入腸胃﹐燻蒸之所不及﹐誠爲難治之證。﹝《大成》﹞气無形故不成塊﹐然痰與食積死血﹐多因气聚而成﹐是气𨿽不爲塊﹐而所以爲塊者實由乎气﹐故治積之法﹐以行气爲主。﹝《統旨》﹞﹝按﹕丹溪曰﹕气不能作塊成聚﹐塊乃有形之物也﹐痰與食積死血而成也。葉氏實駁此說也。﹞五積當從郁論﹐《難經》所謂因受勝己之邪﹐傳於己之所勝﹐適當旺時﹐拒而不受﹐因畱爲積。此皆抑鬱不伸而受其邪﹐故五積六聚治同郁斷。伏梁者﹐火之郁。肥气者﹐木之郁。痞气者﹐土之郁。息賁者﹐金之郁。奔豚者﹐水之郁。﹝按﹕以上系《儒門事親》節文﹞郁者﹐气不舒而抑鬱成積﹐不獨聚可以气言也。故治積之法﹐以理气爲先﹐則津液流行﹐積聚何由而成。﹝《錦囊》﹞上古穴居野處﹐無情欲之累﹐故病多外感﹐以故《素問》往往謂髒寒生滿病﹐又謂用力過度則絡脈傷﹐傷則血外溢於腸外﹐有寒汁沫與血相搏﹐則並合凝聚不能散而成積。今人多情欲﹐痰血气郁凝滯者比比皆是﹐故不敢引經以斷也。﹝《六要》﹞大抵積塊者﹐皆因一物爲之根﹐而血涎裹之﹐乃成形如杯如盤﹐按之堅硬也。食積敗血﹐脾胃有之。痰涎之積﹐左右皆有之。﹝《保命歌括》﹞

病有因熱

經曰﹕小腸移熱於大腸﹐爲瘕﹐爲沈﹝云云﹞。然則經言瘕病﹐亦有熱者也。或陽气鬱結﹐怫熱壅滯﹐而堅硬不消者﹐非寒瘕也﹐當以脈證別之。﹝《原病式》﹞

病屬陰寒有畱止聚散之別

脈之小也﹐微也﹐小急也﹐弦急也﹐沈也﹐沈伏也﹐遲也﹐澀也﹐實也﹐數絕也﹐沈橫也﹐結伏也﹐長而左右彈也﹝按﹕此諸脈系經及《脈經》所見﹞﹐是皆陰寒斂實之脈﹐則知積之成也﹐亦多屬陰寒。陰寒則不能溫散﹐而易於凝著﹐始則毫釐之畱﹐日以增益﹐如堆然﹐久久則小者大﹐軟者堅﹐虛者實﹐無形者有形。聚則不然﹐病發無根﹐痛無常處。夫無根無常﹐則气不畱止﹐偶與气血相搏﹐則邪正相干﹐气聚而痛﹐气散則解﹐非若積之畱止不移不散也。如腸腹攻衝﹐疝瘕熱﹐胸腹脹滿﹐切痛雷鳴等證﹐皆聚之類也。古人論積聚分臟腑者﹐亦不過以沈伏畱止不移者屬陰﹐陰則爲髒﹔浮動聚散不常者爲陽﹐陽則爲腑耳。治之者﹐當於畱止聚散上相機﹐不當於臟腑二字上作工夫也。﹝《續焰》﹞

脈候

寸口脈沈而緊﹐苦心下有寒﹐時痛﹐有積聚。關上脈大而尺寸細者﹐其人必心腹冷積﹐瘕結聚﹐欲熱飲食。﹝《脈經》﹞遲而澀﹐中寒有癥結。快而緊﹐積聚有擊痛。弦小者﹐寒癖。﹝同上﹞寸口脈沈而橫者﹐脇下及腹中有橫積痛﹝按﹕此《平人气象論》文﹞。其脈弦﹐腹中急痛﹝按﹕此取小建中湯條﹞。腰背痛相引﹐腹中有寒疝瘕。脈弦緊而微細者﹐癥也。夫寒痺瘕積聚之脈皆弦緊﹐若在心下卽寸弦緊﹐在胃管卽關弦緊﹐在臍下卽尺弦緊。﹝一曰關脈弦長﹐有積在臍左右上下也。﹞又脈癥法﹕左手脈橫癥在左﹐右手脈橫癥在右﹐脈頭大者在上﹐頭小者在下。又法﹕橫脈見左積在右﹐見右積在左﹐偏得洪實而滑亦爲積﹐弦緊亦爲積爲寒痺爲疝痛。內有積不見脈難治﹐見一脈﹝一作脇﹞相應爲易治﹐諸不相應爲不治。左手脈大﹐右手脈小﹐上病在左脇﹐下病在左足﹔右手脈大﹐左手脈小﹐上病在右脇﹐下病在右足。脈來細而沈時直者﹐身有癰腫﹐若腹中有伏梁。脈來小沈而實者﹐胃中有積聚﹐不下食﹐食卽吐。﹝同上﹞脈沈重而中散者﹐因寒食成癥﹐脈左轉而沈重者﹐气癥﹐陽在胸中。脈右轉出不至寸口者﹐內有肉癥。﹝同上﹞寸口脈細沈滑者﹐有積聚在脇下﹐左右皆滿﹐與背相引痛。診其脈來實﹐心腹積聚﹐飲食不消﹐胃中冷也。﹝《病源論》﹞脈來逆而牢者﹐爲病癥也。腎脈小急﹐肝脈小急﹐心脈若鼓﹐皆爲癥。寸口脈結者﹐瘕。﹝同上﹞﹝按﹕《邪气臟腑病形篇》﹕腎脈微急爲沈厥奔豚﹐足不收﹐不得前後。又肝脈微急爲肥气﹐在脇下﹐若覆杯。此巢氏所本。又寸口脈結﹐本於《十八難》。﹞

診決死生

診人心腹積聚﹐其脈堅彊急者生﹐虛弱﹝《病源》此有急字﹐衍﹞者死。又實彊者生﹐沈﹝《濟生》此有小字﹞者死。其脈大﹐腹大脹﹐四肢逆冷﹐其人脈形長者死。腹脹滿﹐便血﹐脈大時絕﹐極下血﹐脈小疾者死。﹝《脈經》﹞﹝按﹕《病源》所舉止沈者死。《中藏經》無其脈大三字﹐別爲一條﹐據此或者腹脹診法﹐姑錄於玆。﹞脈弦而伏者﹐腹中有癥﹐不可轉也﹝《病源》作不可轉動﹞﹐必死不治。﹝同上﹞寸口脈緊而牢者﹐脇下腹中有橫積。結痛而泄利﹐脈微細者生﹐浮者死。﹝《病源論》﹞其脈實彊者﹐陽脈也﹐一以徵邪正之相搏﹐一以徵元本之壯實﹐從腑從陽﹐故曰生﹔其脈沈細者﹐陰脈也﹐一以徵邪气之深久﹐一以徵元本之衰微﹐從髒從陰﹐故曰死。﹝《續焰》﹞

五臟積

診得肺積﹐脈浮而毛﹐按之辟易﹐脇下气逆﹐背相引痛﹐少气善忘﹐目瞑皮膚寒﹐秋瘥夏劇﹐主皮中時痛﹐如虱緣之狀﹐甚者如鍼刺﹐時癢﹐其色白。診得心積﹐脈沈而芤﹐上下無常處﹐病胸滿悸﹐腹中熱﹐面赤嗌漧﹐心煩掌中熱﹐甚卽唾血﹐主身螈﹐主血厥﹐夏瘥冬劇﹝《病源》此下曰﹕唾膿血者死﹞﹐其色赤。診得脾積﹐脈浮大而長﹐饑則減﹐飽則見﹐起與谷爭減﹐心下累累如桃李﹐起見於外﹐腹滿嘔泄腸鳴﹐四肢重﹐足脛腫﹐厥﹐不能臥﹐是主肌肉損﹐其色黃。診得肝積﹐脈弦而細﹐兩脇下痛﹐邪走心下﹐足腫寒﹐脇痛引少腹﹐男子積疝﹐女子瘕淋﹐身無膏澤﹐喜轉筋﹐爪甲枯黑﹐春瘥秋劇﹐其色靑。診得腎積﹐脈沈而急﹐苦脊與腰相引痛﹐饑則見﹐飽則減﹐少腹裏急﹐口漧咽腫﹐傷爛﹐目﹐骨中寒﹐主髓厥善忘﹐其色黑。﹝《脈經》﹞﹝按﹕《要訣》錯綜《難經》及此條﹐擬以大七气湯加減﹐今不錄。﹞經論五臟積气﹐皆因五臟旺時﹐不受所傳邪气而成﹝云云﹞。常究此說﹐亦未可必。夫肺病傳肝﹑肝傳脾之類﹐自是勝其所勝﹐夫傳所勝者死。若如所言﹐則五臟之積皆死候也﹐其實不然也。﹝《雞峯》﹞

瘕形證

﹝暴癥﹞瘕者﹐此由寒溫不調﹐飲食不化﹐與髒气相搏結所生也。其病不動者﹐直名爲癥。若病𨿽有結瘕﹐而可推移者﹐名爲瘕﹝按﹕此癥字似衍﹞。瘕者假也﹐謂虛假可動也。候其人﹐發語聲嘶﹐中滿濁而後語﹐乏气拖舌﹐語而不出﹐此人食結在腹﹐病寒﹐口裏常水出﹝按﹕《聖惠》作候其人發語﹐聲嘶挹舌﹐語而不出﹐此人食結在腹﹐其病寒﹐口中常有水出。《雞峯》同﹐舌作言﹞﹐四體灑灑﹐常若發瘧﹐飲食不能﹐常自悶悶而痛﹐此食癥病也。﹝《病源論》﹞﹝宜參前病因飲食不消條及脈候。﹞暴癥者﹐由腑臟虛弱﹐食生冷之物﹐髒旣虛弱﹐不能消之﹐結聚成塊﹐卒然而起﹐其生無漸﹐名曰暴癥也。本由髒弱﹐其癥暴生﹐至於成病﹐死人則速。﹝同上﹞戴云﹕積聚瘕﹐有積聚成塊不移動者﹐是﹔或有或無﹐或上或下﹐或左或右者﹐是瘕。﹝《鉤玄》﹞

癖形證

夫癖者﹐本因邪冷之气積聚而生也。者﹐在腹內近臍左右﹐各有一條筋脈急痛﹐大者如臂﹐次者如指﹐因气而成﹐如弦之狀﹐名曰气也。癖者﹐側在兩肋之間﹐有時而僻﹝《雞峯方》僻作痛﹞﹐故曰癖也。夫之與癖﹐名號𨿽殊﹐鍼石湯丸主療無別﹐此皆陰陽不和﹐經絡痞隔﹐飲食停滯﹐不得宣流﹐邪冷之气﹐搏結不散﹐故曰癖也。﹝《聖惠》﹞者懸也﹝按﹕此說誤﹞﹐懸於腹內﹐近臍左右﹐各有一條筋脈扛起﹐大者如臂如筒﹐小者如指如筆管如弦﹐其原皆由陰陽之气不和﹐常多郁塞﹐又時忿怒﹐動气偏勝﹐或適當飲食﹐與气纏裹﹐適受寒冷﹐與气停蓄﹐且忿怒則肝火盛﹐而血隨气結﹐痰亦緣火相附而升﹐遂合並而成形質﹐懸於臍之左右﹐故名曰。﹝《尊生書》﹞癖積﹐兩脇刺痛﹐三稜﹑廣術之類﹐甚者甘遂﹑蠍梢。﹝《儒門事親》﹞

部位

積在中爲痰飲﹐在右爲食積﹐在左爲死血﹐乃丹溪確論也﹝按﹕丹溪說﹐出《心法》﹞。然胃脘有食積而病發在中者﹐亦有肝气與宿食相假而積在左者﹐又不可拘泥也。曾治一少年﹐體薄弱﹐且咳血﹐左邊一塊﹐不時上攻作痛﹐左金﹑蘆薈俱不應。診其脈三部𨿽弦﹐而細澀不流利﹐因作陰虛治﹐四物加知﹑柏﹑玄參﹑牡丹皮﹐不六劑頓愈﹐此又陰虛似肝積也。推此﹐𨿽因部分名積﹐診視之際﹐猶當詳審﹐病病皆然﹐惟圓機者不昧此語。﹝《六要》﹞癥痞之積﹐凡或上或下﹐或左或右﹐本無定所。大都血積多在下﹐而气積食積﹐則上自胃脘﹐下至少腹﹐凡有畱停﹐無處不可停蓄。余嘗治一食結痛者﹐乃在小腹下右角尖處﹐自後屢見此證﹐方知食道之行﹐必自小腹下右以入廣腸﹐此實人所不知也。故凡治積聚者﹐必當詳審所因﹐庶得其確。嘗見丹溪之論﹝云云﹞﹐愚謂可聚可散者﹐此气聚無疑也。若以左爲血積﹐右爲食積﹐中爲痰飲﹐則鑿矣。卽如小兒多有患痞者﹐必在左肋之下﹐此無非縱食所致﹐豈因其在左卽爲血積而可攻其血乎。若爲左血右食﹐則右豈無血而左豈無食乎。不可以爲法也。﹝《景嶽》﹞

諸積槪略

所謂積者﹐有气積肉積﹐酒積茶積﹐食積痰積﹐更有婦室月經不通﹐遂成血積。﹝《濟生續方》﹞﹝按﹕《儒門事親》有九積丸﹐系食﹑酒﹑气﹑涎﹑痰﹑癖﹑水﹑血﹑肉九證﹐《古今醫統》更增益數證﹐今排列於各類﹐宜參。﹞有形之積﹐阻礙正气﹐故痛也。而亦有不痛者﹐日久則正气另辟行徑﹐不復與邪相爭﹐或邪另結窠囊﹐不礙气血隧道之故﹐此爲難治﹐以藥不易到也。又食痰血數者﹐皆無知之物﹐不能移動﹐故常在其處。﹝《醫碥》﹞

气積气聚

气滯成積也﹐凡憂思鬱怒﹐久不得解者﹐多成此疾。故王宇泰云﹕治積之法﹐理气爲先﹐气旣升降﹐津液流暢﹐積聚何由而生。丹溪乃謂气無形﹐不能作聚成積﹐只一消痰破血爲主﹐誤矣。天地間有形之物﹐每自無中生﹐何止積聚也。戴復庵只以一味大七气湯治一切積聚﹐其知此道歟。﹝《金匱翼》﹞气積﹐噫气痞塞﹐木香﹑檳榔之類﹐甚者枳殼﹑牽牛。﹝《事親》﹞若腹中似若癖瘕﹐隨气上下﹐未有定處﹐宜散聚湯。若气作痛﹐遊走心腹間﹐攻刺上下﹐隱若雷鳴﹐或已成積﹐或未成聚﹐以全蠍四个劈破煎湯﹐調蘇合香丸。﹝《要訣》﹞气聚證﹐必肚腹膨脹﹐時痛時止﹐得噯卽寬﹐旋復痛﹐遊走攻刺。宜木香﹑檳榔﹑枳殼﹑牽牛之類﹐不可下。﹝《醫碥》﹞

血積

血積﹐痛有定處﹐遇夜則甚﹐其脈芤澀﹐婦人產後及跌撲努力者﹐多有此病。或憂怒傷其內﹐風寒襲於外﹐气逆血寒﹐凝結成積。《內經》云﹕卒然外中於寒﹐若內傷於憂怒﹐則气逆﹐六輸不通﹐溫气不行﹐凝血蘊裏而不散。此之謂也。﹝《金匱翼》﹞血積﹐打撲血瘀﹐產後不月﹐桃仁﹑地丁之類﹐甚者虻虫﹑水蛭。﹝《事親》﹞血積瘀血﹐漧漆﹑桃仁﹑牡丹皮﹑楡根皮之類﹐甚者大黃﹑虻虫﹑水蛭之類。瓦壠子能消瘀血﹐次消痰積。花蕊石大消瘀血﹐兼气藥能消血痞﹐人所不知。﹝《醫統》﹞血積﹐證見面色痿黃﹐有蟹爪紋路﹝血不能上榮也﹞﹐多怒善忘﹐口燥便祕﹐骨熱肢冷﹐宜桃仁煎﹑地楡﹑虻虫﹑水蛭之類。﹝《醫碥》﹞

食積

人有能食而不大便﹐初亦不覺爲患﹐久乃腹內成塊結﹐推之可動﹐故名爲谷瘕也。人有病常思肉﹐得肉食訖﹐又思之﹐爲肉瘕。﹝《病源論》﹞﹝按﹕此二證與尋常食積不同﹐姑列於此。﹞飲食之積﹐凡暫積者﹐不過以飲食偶傷﹐必在腸胃之內﹐故可行可逐﹐治無難也。惟飲食無節﹐以漸畱滯者﹐多成痞積於左脇隔膜之外。蓋以胃之大絡﹐名曰虛裏﹐出於左乳下﹐其動應衣﹐此陽明宗气所出之道也。若饑飽無論﹐飲食疊進﹐以致陽明胃气一有所逆﹐則陰寒之气得以乘之﹐而脾不及化﹐故余滯未消﹐乃並腸外汁沫﹐摶聚不散﹐漸成癥積矣。然其初起甚微﹐人多不覺﹐及其旣久﹐則根深蒂固而藥餌難及。今西北小兒多有此疾﹐而尢於食麵之鄕爲最﹐正以面性多滯﹐而畱疾於皮裏膜外﹐所以不易治也。卽如婦人血癥气痞或上或下者﹐亦多在腸胃之外﹐募原之間﹐故當以漸消磨﹐求法治之﹐愼毋孟浪欲速﹐妄行攻擊﹐徒致胃气受傷﹐而積仍未及﹐反以速其危也。﹝《景嶽》﹞食積﹐酸心腹滿﹐大黃﹑牽牛之類﹐甚者礞石﹑巴豆。﹝《事親》﹞﹝更有肉積﹐是外病﹐不錄。﹞脾積食積﹐《簡易》祕方勝紅丸﹑金露丸﹑萬病丸﹑順气丸﹑秦川剪紅丸﹑感應丸﹑脾積丸﹝勝紅丸﹑感應丸見於後﹐余不錄﹞。米谷積﹐麥芽﹑神曲﹑砂仁﹑雞內金。肉積﹐砂﹑阿魏﹑山楂﹑硝石。五畜胎子積﹐連白陳皮煎汁﹐豆豉汁﹑薑汁和服之。五菜積﹐丁香﹑桂末﹑麝香﹝按﹕《得效》曰﹕果菜積﹐平胃散加丁香麝香爲末。熱鹽湯調服。蓋此所本。﹞筍蕨硬物﹐荸薺﹑砂仁﹑三稜﹑莪術。粉面積﹐蘿卜子﹑姜﹐酒下﹝《得效》曰﹕粉片索粉積﹐紫蘇濃煎汁﹐加杏泥﹐服卽消。面積﹐阿魏丸﹐濃煎蘿卜子湯下﹞。魚鱉積﹐陳紫蘇﹑橘皮煎湯﹐薑汁磨木香服。﹝《得效》曰﹕魚蟹積﹐參蘇散多加生薑﹑陳皮煎。蓋本於《雞峯》﹐互出《飲食傷》中﹐宜參﹞。﹝《醫統》﹞食積﹐證見噯腐吞酸﹐腹滿惡食。按食停腹內﹐必棲泊在隱曲之處﹐乃能久而不下。隱曲之處﹐爲地無幾﹐必附益以腸外之涎沫﹐內外交結﹐乃成大塊﹐須兼治其痰飲乃效。﹝《醫碥》﹞

酒積

﹝茶積﹞﹝治方並見後﹞人有性嗜酒﹐飲酒旣多而食穀常少﹐積久漸瘦﹐其病遂常思酒﹐不得酒卽吐﹐多睡﹐不復能食﹐云是胃中有虫使之然﹐名爲酒瘕也。﹝《病源論》﹞酒積﹐目黃口漧﹐葛根﹑麥之類﹐甚者甘遂﹑牽牛。﹝《事親》﹞酒積﹐冷者﹐平胃散加丁香﹑縮砂﹑麥芽﹑神曲﹐或香蘇散亦可加入﹐並用姜﹑棗﹑鹽煎﹐空腹服﹝丁香﹑縮砂﹑香附子﹑甘艸﹐各少許爲散﹐細嚼﹐名醉鄕寶屑﹐效﹞。熱者﹐曲丸。﹝《得效》﹞﹝曲丸出後酒積丸方下。﹞多飲人結成酒癖﹐腹脇積塊﹐脹急疼痛﹐或全身腫滿﹐肌黃少食﹐宜十味大七气湯﹐紅酒煎服。﹝《六要》﹞酒積﹐目黃口漧﹐肚腹脹痛﹐少食﹐宜葛根﹑枳﹑麥芽之類﹝酒濕熱傷脾﹐痰血瘀滯成積﹐須兼淸熱利濕導滯之藥﹞。﹝《醫碥》﹞茶飲茶癖﹐漧薑﹑吳茱萸﹑川椒﹑姜黃﹑芝麻之類。﹝《醫統》﹞﹝有方見後﹞

痰積

﹝飲癖﹞涎積﹐咽如拽鋸﹐朱砂﹑膩粉之類﹐甚者瓜蒂﹑甘遂。痰積﹐涕唾稠粘﹐半夏﹑南星之類﹐甚者瓜蒂﹑藜蘆。﹝《事親》﹞﹝按﹕又有水積﹐卽是水腫﹐今不錄。﹞石碱去痰積﹐滌洗垢膩有效。痰癖脇痛﹐濃朴﹑枳實﹑靑皮﹑芒硝﹑澤瀉﹐甚者甘遂﹑芫花。水飲癖﹐治用枳殼湯加茯苓﹐神保丸﹐生五苓散下小理中丸。痰積食積有塊﹐鍛石能消化之。﹝《醫統》﹞痰積﹐證見麻木眩暈﹐痞悶嘈雜﹐其人平素多痰﹐宜控涎丹。﹝《醫碥》﹞有飲癖結成塊﹐在腹脇之間﹐病類積聚﹐用破塊藥多不效﹐此當行其飲﹝《醫通》此下曰﹕六君子合五苓散最妙﹐更加旋復﹑前胡﹑枳實﹑白芍﹐卽海藏五飲湯。若在膜外者﹐宜導痰湯主之﹞宜導痰湯。何以知爲飲﹖其人先曾病瘥﹝戴氏又曰﹕心瘥有痰飲所致﹐俗名飲瘥。此瘥蓋其義﹐《醫通》作瘥﹐恐非﹞﹐口吐涎沫淸水﹐或素來多痰者是也。﹝《要訣》﹞

虫積

九虫積﹐腹中不時作塊痛﹐面靑口吐淸水﹐用雄黃﹑錫灰﹑蕪荑﹑雷丸﹑石橊根﹑榧子實。﹝《醫統》﹞﹝宜參後大七气湯條﹑茶積治方及《蛔虫》門。﹞

異證

鱉鱉者﹐謂腹內結如鱉之形狀﹐有食鱉觸冷不消生癥者﹐有食諸雜物﹐得冷不消﹐變化而作者﹐此皆脾胃气弱而遇冷﹐不能克消故也。瘕結成﹐推之不動移是也。﹝《病源論》﹞虱人有多虱而性好嚙之﹐所嚙旣多﹐腑臟虛弱﹐不能消之﹐不幸變化生癥﹐而患者亦少。俗云虱癥人﹐見虱必嚙之﹐不能禁止。虱生長在腹內﹐時從下部出﹐亦能斃人。米人有好啞米﹐轉久彌嗜啞之﹐若不得米﹐則胸中淸水出﹐得米水便止﹐米不消化﹐遂生結。其人常思米﹐不能飲食﹐久則斃人。﹝按﹕據《回春》此卽虫積﹐宜參後大七气湯條。﹞食有人卒大能食﹐乖其常分﹐因饑值生蔥﹐便大食之﹐乃生一肉塊﹐繞畔有口﹐其病則難愈﹐故謂食。特由不幸﹐致此妖異成癥﹐非飲食生冷過度之病也。發有人因食飲內﹐誤有頭髮﹐隨食而入成癥﹐胸喉間如有虫上下來去者是也。鱉瘕﹝文與鱉癥同﹐今省。﹞瘕言假也﹐謂其有形假而推移也。魚瘕有人胃气虛弱者﹐食生魚﹐因爲冷气所搏﹐不能消之﹐結成魚瘕﹐揣之有形狀如魚是也。亦有飲陂糊之水﹐誤有小魚入人腹﹐不幸便卽生長﹐亦有形狀如魚也。《養生方》云﹕魚赤目﹐作食之生瘕。蛇瘕人有食蛇不消﹐因腹內生蛇瘕也。亦有蛇之精液﹐誤入飲食內﹐亦令病之。其狀常若饑﹐而食則不下﹐喉噎塞﹐食至胸內卽吐出﹐其病在腹摸揣﹐亦有蛇狀﹐謂蛇瘕也。﹝按﹕上諸證﹐《千金》《外臺》有治方﹐宜考。﹞腹內有毛人有因飲食內誤有毛﹐隨食入腹﹐則令漸漸羸瘦﹐但此病不說別有證狀﹐當以舉因食毛以知之。﹝並同上﹞七八瘕之名﹐經論亦不詳出﹐𨿽有蛟龍﹑蛇﹑鱉﹑肉﹑發﹑虱﹑米等七證﹐初非定名﹐偶因食物相感而致患耳。若婦人七八瘕﹐則由內﹑外﹑不內外因﹐動傷五臟气血而成。古人將婦人病爲痼疾﹐以蛟龍等爲生瘕﹐然亦不必如此執泥。婦人瘕﹐並屬血病﹔龍蛇魚鱉等事﹐皆出偶然﹐但飲食間誤中之﹐畱聚腹髒﹐假血而成﹐自有活性。亦猶永徽中僧病噎者﹐腹有一物﹐其狀如魚﹐卽生瘕也。與夫宿食停凝﹐結爲痞塊﹐𨿽內外所感之不同﹐治法當以類相從﹐所謂醫者意也。如以敗梳治虱瘕﹐銅屑治龍瘕﹐曲治米瘕﹐鍛石治發瘕﹐如此等類﹐方論至多﹐不復繁引﹐學人可以理解。﹝《三因》﹞

死證

大凡腹中有塊﹐不問積聚瘕﹐俱爲惡候﹐切勿視爲尋常等疾﹐而不求醫早治。若待脹滿已成﹐胸腹鼓急﹐𨿽倉扁復生﹐亦莫能救其萬一﹐遘斯疾者﹐可不懼乎。﹝《正傳》﹞積如大盤﹐形脫不食﹐嘔吐腫脹者﹐不治。﹝《活人心統》﹞

治法總說

治之當察其所痛﹐以知其應有餘不足﹐可補則補﹐可瀉則瀉﹐無逆天時。詳臟腑之髙下﹐如寒者熱之﹐結者散之﹐客者除之﹐畱者行之﹐堅者削之消之﹐按之摩之﹐咸以軟之﹐苦以瀉之﹐全其眞气以補之﹐隨其所利而行之﹐節飲食﹐愼起居﹐和其中外﹐可使必已。不然﹐遽以大毒之劑攻之﹐積不能除﹐反傷正气﹐終難治也﹐醫者不可不愼。﹝《試效方》﹞經曰﹕堅者削之﹐畱者攻之﹐結者散之﹐客者除之﹐上之下之﹐摩之浴之﹐薄之劫之﹐開之發之﹐適事爲故。凡積聚之治﹐如經之云者﹐總其要不過四法﹐曰攻曰消曰散曰補四者而已﹐詳列如下﹕凡積堅气實者﹐非攻不能去﹐如祕方化滯丸﹑化鐵丹﹑遇仙丹﹑感應丸﹑大硝石丸﹑三花神丸﹑赤金豆﹑百順丸之類﹐皆攻劑之峻者也。如三稜丸﹑勝紅丸﹑阿魏丸﹑助气丸﹑紅丸子﹑溫白丸之屬﹐皆攻劑之次者也。凡不堪攻擊﹐止宜消導漸磨者﹐如和中丸﹑艸豆蔻丸﹑保和丸﹑大小和中飲之類是也。若積聚下之不退而元气未虧者﹐但當以行气開滯等劑﹐融化而潛消之。無形气聚宜散而愈者﹐如排气飲﹑神香散﹑《指迷》七气湯﹑十香丸﹑四磨飲之屬是也。凡積痞勢緩而攻補俱有未便者﹐當專以調理脾胃爲主﹐如潔古之枳術丸﹐乃其宜也。凡脾腎不足及虛弱失調之人﹐多有積聚之病﹐蓋脾虛則中焦不運﹐腎虛則下焦不化﹐正气不行則邪滯得以居之﹐若此輩者﹐無論其有形無形﹐但當察其緩急﹐皆以正气爲主。凡虛在脾胃者﹐宜五味異功散或養中煎﹑溫胃飲﹑歸脾湯之類主之。虛在肝腎者﹐宜理陰煎﹑腎气丸﹑暖肝煎之類酌而用之﹐此所謂養正積自除也。其或虛中有滯者﹐則不妨少加佐使。﹝《景嶽》﹞﹝按﹕此所舉諸方﹐大抵系其新方﹐宜參全書。又《病機匯論》曰﹕欲總其要﹐其法有三﹐曰攻曰消曰補而已。此本之景嶽而去散一法者矣。﹞諸積﹐有不因气動而成者﹐如偶有所食﹐或誤吞錢物之類是也﹔因气動而成者﹐如七情所致﹐或飲食勞倦﹐或五臟傳受之類是也。故所積之物不一﹐气血之聚有殊﹐或成蠱疣生瘕之類難測。故須是認得分明﹐是何積聚﹐用藥宜各從其類。然亦要看元气虛實﹐或攻取峻削﹐或養正漸除可也。不爾﹐則豈但有損而已。﹝《微義》﹞積有定形﹐聚無定處﹐不問何經﹐並宜十味大七气湯﹐吞下尊貴紅丸子﹐須日數服。有正當積聚處﹐內熱如火﹐漸漸徧及四肢﹐一日數發﹐如此二三日又愈﹐此不當攻其熱。又有元得熱病﹐熱畱結不散﹐遂成癖﹐此卻當兼用去熱之劑。﹝《要訣》﹞五積﹐通用二十四味沈香流气飲﹐加三稜﹑莪術﹐並勝紅丸常服﹐仍灸上中脘。﹝《醫統》﹞大抵積之初固爲寒﹐而積之久則爲熱矣。予今分辛溫﹑辛平﹑辛涼三例﹐正欲人知新久之義爾。﹝《心法附余》﹞積聚有餘﹐宜消導﹐分新與久﹐新病爲寒﹐宜辛溫消導﹐久則爲熱﹐宜辛寒推蕩﹔不足﹐止宜緩治。蓋陽虛有積易治﹐陰虛難以峻攻﹐痞積又忌滯藥。﹝《士林餘業》﹞

攻下例

或言予之治積太峻﹐予曰﹕不然。積之在髒﹐如陳之在河江。且積之在髒中﹐間多著脂膜曲折之處﹐區臼之中。陳之在江河﹐不在中流﹐多在汀灣洄薄之地﹐遇江河之溢﹐一漂而去。積之在髒﹐理亦如之。故予先以丸藥﹐驅逐新受之食﹐使無梗塞。其碎著之積﹐已離而未下﹐次以散藥滿胃而下﹐橫江之筏﹐一壅而盡。設未盡者﹐以藥調之。惟堅積不可用此法﹐宜以漸除﹐《內經》曰堅者削之﹐今人言塊癖是也。﹝《儒門事親》﹞﹝按﹕《格致餘論》曰﹕積聚久則形質成﹐根據附腸胃回薄曲折處﹐以爲棲泊之窠臼﹐阻礙津液气血﹐燻蒸燔灼成病﹐自非剖腸刮骨之神妙﹐孰能去之﹐又豈合勺銖兩之丸散﹐所能竊犯其藩墻戶牖乎。此全本子和之言。﹞夫大積大聚﹐乃可攻之﹔積聚非大﹐則未可攻也﹐十去六七﹐卽衰其半矣﹐止者不可復攻也。多毒之藥﹐以破積聚。毒有大小﹐大毒之性烈﹐其爲傷也多﹔小毒之性和﹐其爲傷也少。毒藥之攻積聚﹐因其勢不得已而用之也﹐旣衰其大半﹐勢已去卽止者﹐恐傷正气也﹐聖人之慮深矣。凡攻其積塊者﹐以辛散之﹐以苦瀉之﹐以咸軟之﹐以堅削之﹐未有不愈者也。﹝《保命歌括》﹞﹝按﹕此系錯綜《六元正紀大論》《五常政大論》之文。﹞

補養例

壯人無積﹐虛人則有之﹐皆由脾胃怯弱﹐气血兩衰﹐四時有感﹐皆能成積。若遽以磨堅破結之藥治之﹐疾似衰而人已衰矣﹐漧漆﹑砂﹑三稜﹑牽牛﹑大黃之類﹐得藥則暫快﹐藥過則依然﹐气愈消﹐疾愈大﹐竟何益哉。故善治者﹐當先補虛﹐使血气壯﹐積自消﹐如滿座皆君子﹐則小人自無容地也。不問何髒﹐先調其中﹐使能飲食﹐此是本也。﹝《綱目》引潔古﹞眞定王君用﹐年一十九歲﹐病積﹐臍左連脇如覆杯﹐腹脹如鼓﹐多靑絡脈﹐喘未能臥﹐時值暑雨﹐加之自利完谷﹐日晡潮熱﹐夜多盜汗﹐以危急來求冶。予往視之﹐脈得浮數﹐按之無力﹐謂病家曰﹕凡治積﹐非有毒之劑攻之則不可﹔今脈虛弱如此﹐豈能以常法治之。遂投分滲益胃之劑﹐數服而淸便自調﹐雜以升降陰陽﹐進食和气﹐而腹脹大減﹐胃气稍平﹐間以削之﹐不月餘良愈。先師嘗曰﹕潔古老人有云﹕養正積自除﹐譬之滿座皆君子﹐縱有一小人﹐自無容地而出。今令眞气實﹐胃气彊﹐積自除矣﹐潔古之言﹐豈欺我哉。《內經》云﹕大積大聚﹐衰其大半而止。滿實中有積气﹐大毒之劑尙不可過﹐況虛中有積者乎。此亦冶積之一端也﹐邪正虛實﹐宜精審焉。﹝《寶鑑》﹞行死血塊﹐塊去須大補。﹝《丹溪》﹞中洲吳仰泉夫人﹐年五旬﹐患腹中積塊如盤大﹐腹脹年餘﹐後漸臥不倒牀﹐腹響如雷﹐噯气不透﹐口漧吐白沫﹐下气通則腹中稍寬﹐五心煩熱﹐不思飲食﹐肌瘦如柴。醫更八人﹐並無寸效﹐一家哭泣﹐後事俱備﹐束手待斃而已。召余至﹐診六脈澀數﹐气口緊盛。余知是前醫誤以寒涼殺伐之過﹐使眞气不運而瘀血不行。余以八物湯﹐加半夏﹑陳皮﹑木香﹑濃朴﹑蘿卜子﹑大腹皮﹑海金沙。服三劑後﹐小便下血塊﹐如雞肝狀。服至十二劑﹐打下黑血塊盆許﹐腹中仍有數塊。又以八物湯﹐加枳實﹑香附﹐五劑而痊。正是養正而積自除也﹐信哉不誣。﹝《壽世保元》﹞顧晉封夫人﹐患痞在脇下﹐或令用膏藥﹐加阿魏一分﹐麝香半分貼之﹐五六日間﹐遂下鮮血血塊甚多﹐二三日方止﹐是後每歲當貼膏時必發。近鄰嫗亦用阿魏膏貼痞﹐下血如前。世以阿魏﹑麝香爲痞塊必用之藥﹐外用爲患若此﹐況服食乎。因爲拈出﹐以爲虛人漫用攻擊之戒。﹝《醫通》﹞

攻補節度

養正積除﹐此積之微者也。如脾胃失於健運﹐而气積食積之不疏導者﹐惟養脾胃之正气﹐而滯積自疏矣。若夫大積大聚﹐如五積之久而成癥病﹐堅固不移者﹐若非攻擊悍利之劑﹐豈能推逐之乎。惟虛弱之人﹐必用攻補兼施之法也。﹝《醫統》﹞人之有積﹐則皆爲身中之邪气﹐若君子座中之有小人也﹐惟其正气盛﹐而眞气營運不失其常﹐則積略攻之而散潰﹐亦或自然消退矣。正气稍虛﹐則積日著﹐而恣其欺罔之勢﹐正气日漸爲之弱矣。凡積成而形漸悴﹐速補眞气﹐待榮衛充實﹐方可下之。或且攻且補﹐或先補後攻﹐或先攻後補﹐必至於邪去正復而後已。然除之不以漸﹐則必致於顚覆之害矣。其積余之尙在者﹐若不亟下之﹐必將復起﹐恣害亡身者有矣。﹝同上﹞﹝按﹕此刪潤《微義》文者。﹞治積之要﹐在知攻補之宜﹐而攻補之宜﹐當於孰緩孰急中辧之。凡積聚未久而元气未損者﹐治不宜緩﹐蓋緩之則養成其勢﹐反以難制﹐此其所急在積﹐速攻可也。若積聚漸久﹐元气日虛﹐此而攻之﹐則積气本遠﹐攻不易及﹐胃气切近﹐先受其傷﹐愈攻愈虛﹐則不死於積而死於攻矣﹐此其所重在命﹐不在乎病﹐所當察也。故凡治虛邪者﹐當從緩冶﹐只宜專培脾胃以固其本﹐或灸或膏以疏其經﹐但使元气日彊﹐經气日通﹐則積痞自消。斯緩急之機﹐卽萬全之策也。不獨治積﹐諸病皆然。﹝《景嶽》﹞蓋積之爲義﹐日積月累﹐匪伊芳朝夕﹐所以去之亦當有漸﹐太亟則傷正气﹐正傷則不能運化而邪反固矣。余嘗制陰陽二積之劑﹐藥品稍峻﹐用之有度﹐補中數日﹐然後攻伐﹐不問其積去多少﹐又與補中﹐待其神壯﹐則復攻之﹐屢攻屢補﹐以平爲期﹐此余獨得之訣﹐百發百中者也。﹝《必讀》﹞

理气爲先

﹝說見前病因气滯條。﹞

消磨例

凡積病﹐若下亦不退者﹐當消積藥融化開﹐則積自消矣。﹝《丹溪》﹞如痰食之積﹐形𨿽堅而尙能移動者﹐其治猶易﹔如積气在陰﹐堅頑內伏﹐此等之候﹐陽气難行﹐藥難遽及﹐惟有仲師鱉甲煎丸﹐取飛潛動躍之物爲用﹐借其體陰用陽之功﹐俾得入陰而轉旋陽气﹐庶可冀入陰通陽﹐以消解此堅頑深固之痼疾也。﹝《醫級》﹞

病有當用從治

或問﹕人有積塊疝气心腹等證者﹐𨿽多服久服附子﹑姜﹑桂等熱藥﹐而不發藥毒﹐不生他病﹐然本病日深者﹐何也﹖曰﹕諸積諸痛﹐喜溫而惡寒﹐熱藥與病情相合﹐積久成郁而大邪深矣。郁熱旣深﹐則見寒愈逆﹐見熱愈喜﹐兩熱相從﹐故不生他病﹐所謂亢則害﹐承乃制﹐火極而似水者也。然眞气被食﹐陰血漧枯﹐病日深痼而不可爲矣。世人不識﹐但見投熱不熱﹐誤認爲沈寒痼冷而益投之﹐至死不悟﹐悲夫。然則治之當如何﹖曰﹕當用從治法。《內經》曰熱因寒用﹐寒因熱用﹐伏其所主﹐先其所因者是也。﹝《明醫雜著》﹞

治積諸藥

大抵治積﹐或以所惡者攻之﹐以所喜者誘之﹐則易愈。如砂﹑水銀治肉積﹐神曲﹑麥治酒積﹐水蛭﹐虻虫治血積﹐木香﹑檳榔治气積﹐牽牛﹑甘遂治水積﹐雄黃﹑膩粉治涎積﹐礞石﹑巴豆治食積﹐各從其類也。若用羣隊之藥分其勢﹐則難取效。許嗣宗所謂譬猶獵不知兔﹐廣羅原野﹐冀一人獲之﹐術亦疏矣。須是認得分明﹐是何積聚﹐然後增加用藥﹐不爾﹐反有所損﹐嗣宗自謂不著書﹐在臨時變通也。﹝《本事》﹞古方有用曲﹑者﹐化水谷也。有用砂﹑阿魏者﹐去肉食也。用陳皮﹑紫蘇﹑生薑者﹐化魚鱉也。用丁香﹑桂心者﹑腐果菜也。用牽牛﹑芫花者﹐攻水飲也。用三稜﹑鱉甲者﹐去瘕也。用附子﹑硫黃者﹐除痼冷也。用水蛭﹑虻虫者﹐攻血塊也。用木香﹑檳榔者﹐攻滯气也。用雄黃﹑膩粉者﹐攻涎積也。用礞石﹑巴豆者﹐攻痰食也。甘遂﹑甘艸並用者﹐假其相戰以去積也。﹝《醫方考》﹞

治有宜蠟匱藥

有一等虛人沈積﹐不可直取﹐當以蠟匱其藥。蓋蠟能粘逐其病﹐而又久畱腸胃間﹐又不傷气﹐能消磨至盡也。﹝《雞峯》﹞﹝按﹕《本艸衍義》論丸藥用蠟投蜜相合﹐下咽易消化﹐非用蠟之本意﹐宜考。﹞

藥宜丸子

凡諸塊不宜用煎劑﹐只宜用丸子。蓋塊至難消﹐若用煎劑﹐如過路之水而已﹐徒損元气﹐於塊無益。惟丸子入胃﹐徐徐而化﹐徑至所患之處﹐潛消嘿奪﹐日漸損削﹐其塊自小。亦不宜消盡其塊﹐假如鵝卵大者﹐消至如彈丸卽止﹐不必再服。蓋塊旣漸少﹐大勢旣殺﹐必無再大之理﹐如暖解冰﹐一解卽不能合矣。若必欲消盡﹐則人之元气亦消盡﹐反不可保﹐況塊勢旣衰﹐久必自消矣。經曰﹕衰其大半則止﹐過者死。醫者所當知也。﹝《醫鏡》﹞﹝按﹕塊不宜煎劑﹐固是槪論﹐然論丸子之效頗當﹐仍存之。﹞

理气諸方

主五種積﹐膈气﹐三焦痞塞﹐胸膈滿悶﹐嘔吐痰逆﹐口苦吞酸。常服順气寬中﹐消癖積聚﹐宜服枳殼散。枳殼﹝去穣銼麩炒﹞荊三稜橘皮﹝去白﹞益智仁蓬莪術檳榔﹝不見火各一兩或各六兩一錢﹞漧薑﹝炮﹞濃朴﹝去粗皮薑汁炙﹞甘艸﹝炙﹞靑皮﹝去白﹞肉豆蔻木香﹝各半兩或各三兩﹞上爲細末﹐每服二錢重﹐水一盞﹐生薑三片﹐棗一个﹐同煎至七分﹐熱服不拘時候﹐鹽點亦得。﹝《本事》﹞﹝按﹕此本《和劑》膈气散﹐今去肉桂。﹞大七气湯﹐治六聚﹐狀如瘕﹐隨气上下﹐發作有時﹐心腹痛﹐攻刺腰脇﹐上气窒塞﹐喘咳滿悶﹐小腹脹﹐大小便不利﹐或復泄瀉淋瀝無度。﹝《濟生》﹞﹝方出《諸气》中﹞一方加大黃﹑檳榔﹐治諸般痞積﹐面黃肌瘦﹐四肢無力﹐皆緣內有虫積﹐或好食生米﹑壁泥﹑茶﹑炭﹑咸﹑辣等物。用水煎﹐露一宿﹐空心溫服。不得些少飲食﹐則虫積不行矣。﹝《回春》﹞﹝按﹕《濟世全書》此下曰﹕服後食頃﹐腹必痛﹐當下如魚凍﹐或長虫﹐或血鱉﹐至日午虫積下盡﹐方用溫粥止之﹐後服綠礬丸一料而愈。﹞開懷散﹝雲林制﹞﹐治心下積塊﹐作痞悶或發熱者。靑皮﹝去穣﹞陳皮半夏﹝姜炒﹞白茯苓﹝去皮﹞三稜﹝醋炒﹞莪術﹝醋炒﹞香附檳榔艸豆蔻﹝倍用﹞柴胡﹝倍用﹞紅花枳實﹝麩炒﹞甘艸上銼一劑﹐生薑煎服。口漧﹐加漧葛。﹝《醫鑑》﹞﹝按﹕此本東垣消痞湯﹐更加數味﹐宜參《痞滿》門。又《士林餘業》治伏梁橫架心下爲心積﹐用枳實﹑白術﹑濃朴﹑茯苓﹑半夏﹑三稜﹑黃連﹐酒糊丸﹐是一類方。﹞

溫中諸方

﹝治驗﹞﹝熨法見後﹞散聚湯﹐治久气積聚﹐狀如瘕﹐隨气上下﹐發作有時﹐心腹絞痛﹐攻刺腰脇﹐上气窒塞﹐喘咳滿悶﹐小腹脹﹐大小便不利﹐或復泄瀉淋瀝無度﹐遺精白濁﹐狀若虛勞。半夏﹝湯洗七次﹞檳榔當歸﹝各三分﹞陳皮杏仁﹝麩炒去皮尖﹞桂心﹝各二兩﹞茯苓甘艸﹝炙﹞附子﹝炮去皮臍﹞川芎枳殼﹝麩炒去穣﹞濃朴﹝薑汁制﹞吳茱萸﹝湯洗各一兩﹞上銼散﹐每服四錢﹐水一盞半﹐煎七分去滓﹐食前服。大便不利﹐加大黃。﹝《三因》﹞治寒癖气﹐腹脇滿脹﹐短气嘔逆﹐手足厥冷﹐不欲飲食﹐腰背疼痛﹐吳茱萸丸方。吳茱萸﹝一兩湯浸七徧焙漧微炒﹞濃朴﹝一兩半去粗皮塗生薑汁炙令香熟﹞附子﹝三分炮裂去皮臍﹞桂心﹝三分﹞人參﹝二分﹞甘艸﹝三分炙微赤銼﹞半夏﹝三分湯洗七徧去滑﹞枳實﹝一兩麩炒微黃﹞漧薑﹝三分炮裂銼﹞上件藥搗羅爲末﹐煉蜜和搗三二百杵﹐丸如梧桐子大﹐每服溫酒下三十丸﹐日三四服。﹝《聖惠》﹞昔有人病癖﹐有人教令取數片大蒜﹐合皮截去兩頭吞之﹐名內灸﹐根據此大效。﹝《神巧萬全方》﹞﹝按﹕此本出陳藏器《本艸》。﹞諭嘉言治一人﹐少腹臍旁三塊﹐堅硬如石﹐以手拊之﹐痛不可忍﹐其脈止兩尺洪盛﹐余俱微細﹐此由見塊醫塊﹐不究其源而誤治也。初起時塊不必堅﹐以峻猛之藥攻之﹐致眞元內亂﹐轉助邪爲害﹐故迸緊不散﹐其實全是空气聚成﹐非如女子月經﹐凝而不行﹐卽成血塊之比﹐觀兩尺脈洪盛﹐明是腎气傳於膀胱。姑用補中藥一劑﹐以通中下之气﹐後用大劑藥﹐內收腎气﹐外散膀胱。先以理中湯加附子五分﹐塊減十之三﹐再用桂﹑附大劑﹐腹中奔气響甚﹐三塊一時頓沒﹐更用補腎藥加桂﹑附調理而愈。﹝《醫通》﹞﹝按﹕此《寓意艸》節文。﹞

消磨諸方

《延年》半夏湯﹐主腹內左肋癖硬急﹐气滿不能食﹐胸背痛者方。半復﹝三兩洗﹞生薑﹝四兩﹞桔梗﹝二兩﹞吳茱萸﹝二兩﹞前胡﹝三兩﹞鱉甲﹝三兩炙﹞枳實﹝二兩炙﹞人參﹝一兩﹞檳榔子﹝十四枚﹞上九味切﹐以水九升﹐煮取二升七合﹐去滓分溫三服。﹝《外臺》﹞《醫心方》﹕《醫門方》療瘕﹐腹內脇下小腹脹滿痛﹐冷卽發﹐其气上衝心﹐不能飲食﹐或嘔逆气急煩滿方。於本方去前胡﹑鱉甲﹑枳實﹐加大黃﹑濃朴﹑茯苓﹑枳殼﹑漧棗。人有肝气甚郁﹐結成气塊﹐在左脇之下﹐動則痛﹐靜則寧﹐歲月旣久﹐日漸壯大﹐面色黃槁﹐吞酸吐痰﹐時無休歇。人以爲痞塊也﹐誰知木郁而成瘕乎。肝气一郁﹐必下克脾胃﹐脾胃受克﹐則气不能暢﹐必食積爲癥也。方用平肝消瘕湯。﹝節錄﹞白芍﹝一兩﹞當歸﹝五錢﹞白術﹝一兩﹞柴胡﹝一錢﹞鱉甲﹝三錢﹞神曲﹝一錢﹞山楂﹝一錢﹞枳殼﹝一錢﹞半夏﹝一錢﹞水煎服。﹝辧證錄﹞柴平湯﹐積塊屬熱者﹐宜淸化也。柴胡黃芩半夏蒼術濃朴陳皮靑皮枳殼神曲山楂肉三稜莪術﹝各等分﹞甘艸﹝減半﹞上劑﹐姜一片﹐棗一枚﹐水煎服。﹝《回春》﹞稜術湯﹐治食積。三稜卜子蓬術靑皮烏藥檳榔枳殼﹝各一錢﹞水二鐘﹐煎七分﹐稍冷服。﹝《痧脹玉衡》﹞紅丸子﹐治丈夫脾積气滯﹐胸膈滿悶﹐面黃腹脹﹐四肢無力﹐酒積不食﹐漧嘔不止﹐背胛連心胸及兩乳痛。荊三稜﹝水浸軟切片﹞靑皮蓬莪術陳皮﹝去白各五斤﹞漧薑﹝炮﹞胡椒﹝各三斤﹞上爲細末﹐用醋麵糊爲丸﹐如梧桐子大﹐礬紅爲衣﹐每服三十粒﹐食後姜湯下。﹝《和劑》﹞《三因》治脾胃虛冷﹐飲食不節﹐宿食畱飲﹐聚癖腸胃。於本方去陳皮﹑漧薑﹐加阿魏一分﹝莪﹑稜各二兩﹐同以米醋煮一周時﹐胡椒一兩﹐靑皮三兩﹐爲末﹐醋化阿魏入陳米粉爲糊丸云云﹞。《易簡》於本方加阿魏。﹝《濟生續方》阿魏丸﹐治气積肉積﹐用木香﹑檳榔﹑胡椒﹑阿魏﹐其意相似。﹞《簡易》勝紅丸﹝主治同﹞﹐於本方去礬紅﹑胡椒﹐加良姜﹑香附﹐曰﹕尋常飲食所傷﹐中脘痞滿﹐服之應手而愈。大病之後﹐穀气難化﹐及治中脘停酸﹐功效特異。﹝《醫聖階梯》加蘿菔子。﹞三稜煎丸順气寬中﹐消積滯﹐化痰飲。京三稜﹝生細銼半斤搗羅爲末以好酒三升石器內熬成膏﹞靑橘皮﹝去白﹞蘿卜子﹝微炒﹞杏仁﹝湯浸去皮尖麩炒令黃﹞漧漆﹝炒各二兩﹞神曲﹝碎炒﹞麥﹝炒各三兩﹞砂﹝研飛一兩﹞上件爲末﹐以三稜膏勻搜和丸﹐如梧桐子大﹐每服十五丸至二十丸﹐溫米飲下﹐食後服。﹝《和劑》﹞《經驗祕方》加蓬莪術﹑木香。沈香消痞丸。余昔歲宦遊江南﹐因晨起空腹﹐常啜精姜煮酒﹐及四時絕不飲冷﹐𨿽盛暑煩渴﹐亦溫煮酒解之﹐久而胃肺積熱在中﹐更或心有鬱結﹐乘怒彊食﹐以致气不升降﹐胸腹脹滿﹐噫噫聲不絕﹐或三五日一徧﹐於飲食後﹐气閉不通﹐必須吐出所啖之物﹐候腹脹空虛﹐气方稍通﹐病勢將深﹐連日嘔吐諸物不停。凡溫中快气﹐養胃健脾﹐淸肺和膈﹐化痰去滯﹐補虛進食等藥﹐或散或丸﹐俱無效驗﹐𨿽不甚臥牀﹐擬待死而已。忽遇舊識汴梁張君寶﹐惠余此方﹐根據法修制服之﹐十日病減其半﹐未及兩月﹐十分去九﹐旣痊之後﹐或有時气不順﹐一服卽愈﹐經今十有餘年﹐再不復發。是方諸書不載﹐蓋處此方者﹐眞良醫也。余但遇斯疾﹐卽傳授之﹐已效十餘人矣﹐故敍述病源以志之。沈香蘆薈枳殼﹝麩炒去穣﹞砂廣術﹝火煨黃色各三錢﹞廣木香﹝二錢﹞胡黃連﹝五錢﹞麝香﹝一錢另研﹞黑牽牛﹝微炒取頭末一兩﹞上爲極細末﹐好醋熬肥皂角子膏﹐和藥爲丸﹐如梧桐子大﹐每服四五十丸﹐加至八九十丸﹐臨臥時﹐嚼胡桃仁一个極爛噙﹐溫水與藥一處送下﹐忌肉﹑濕面﹑冷硬物﹐丸𨿽多﹐止微利而已。﹝《經驗祕方》﹞阿魏丸﹐治肉積。諸阿魏丸﹐脾虛者﹐須以補脾藥佐之﹐切不可獨用﹐虛虛之禍﹐疾如反掌。連翹﹝一兩﹞山楂﹝二兩﹞黃連﹝一兩半﹞阿魏﹝二兩醋煮作糊﹞上爲末﹐醋煮阿魏作糊爲丸﹐服三十丸﹐白湯下。﹝《丹溪》﹞治虫食癥方。綠礬﹝二兩搗研如粉﹞上以米醋一大碗﹐於瓷器內煎之﹐用柳木蓖攪成膏﹐入赤烏腳一兩﹐細研和丸﹐如綠豆大﹐每服空心溫酒下五丸。﹝《聖惠》﹞鱉甲湯﹐治伏梁積气心下若臂﹐痞痛不消﹐小便不利。鱉甲﹝去裙醋炙黃色﹞京三稜大腹子皮芍藥當歸柴胡﹝去苗﹞生地黃﹝各一兩﹞官桂生薑﹝各三分切作片子焙漧﹞上爲末﹐每服三錢﹐水一大盞﹐入生薑﹑木香半錢﹐同煎至八分﹐去滓溫服。﹝《宣明》﹞磨平飲﹐治死血成塊﹐奔走作楚。紅花桃仁山楂蘇木﹝各二錢﹞京三稜蓬莪術枳殼香附烏藥﹝各一錢五分﹞水煎﹐空心服。﹝《玉案》﹞治脇下有塊。龍薈丸﹝二錢半起料﹞姜黃﹝五錢﹞桃仁﹝五錢﹞上爲末﹐蜜丸服。﹝《丹溪》﹞

疏蕩諸方

《僧深方》云﹕硝石大丸﹐治十二瘕﹐及婦人帶下﹐絕產無子云云﹐此丸不下水谷﹐但下病耳﹐不令人極也。河西大黃﹝八兩﹞朴硝﹝六兩﹞﹝按﹕《千金》用硝石﹐曰朴硝亦得。﹞上黨人參﹝二兩﹞甘艸﹝三兩﹞﹝《千金》二兩﹞凡四物﹐皆各異搗下篩﹐以三歲好苦酒置銅器中﹐以竹箸柱銅器中一升作一刻﹐凡三刻﹐以置火上﹐先內大黃﹝《千金》此下曰常攪不息﹞﹐使微沸﹐盡一刻乃內余藥﹐復盡一刻﹐余有一刻﹐極微火﹐使可丸﹐乃令如鴨﹝《千金》雞﹞子中黃。欲服者﹐二丸。若不能服大丸﹐可分作四丸﹐不可過四丸﹐藥丸欲大﹐不欲令細﹐能不分又善﹝《千金》爲善﹞。若人羸者可少食﹐彊者不須也。﹝《醫心》﹞﹝《千金》此下曰﹕二十日五度服﹐其和調半日乃下。﹞《必效》練中丸﹐主癖虛熱﹐兩脇下癖痛﹐惡不能食﹐四肢酸弱﹐口漧涕唾稠粘﹐眼澀頭時時痛﹐並气沖背膊虛腫﹐大小便澀﹐小腹痛﹐熱衝﹐頭髮落﹐耳鳴﹐漸至健忘﹐服十日許﹐記事如少時﹐無禁忌方。大黃﹝一斤﹞朴硝﹝十兩練﹞芍藥﹝八兩﹞桂心﹝四兩﹞上四味搗篩﹐蜜和爲丸﹐如梧子﹐平旦酒服二十丸﹐日再﹐稍加至三十丸﹐以利爲度﹐能積服彌佳﹐縱利不虛人﹐神良。﹝《外臺》﹞範汪療心腹積聚﹐食苦不消﹐胸脇滿﹐除去五臟邪气﹐四物丸方。大戟﹝五分咀熬令色變﹞芫花﹝四分熬﹞杏仁﹝一分﹞巴豆﹝百枚去皮心熬﹞上藥搗合下細篩﹐以雞子中黃﹐亦可以蜜﹐和丸如小豆﹐日三﹐日增一丸﹐覺勿復益。欲下﹐頓服七丸﹐下如淸漆﹑陳宿水。﹝同上﹞治胸中心下結積﹐食飲不消﹐陷胸湯方。大黃栝蔞實黃連﹝各二兩﹞甘遂﹝半兩﹞上四味咀﹐以水五升﹐煮取二升五合﹐分三服。﹝《千金》﹞《必效》療癖方。大黃﹝十兩﹞上一味搗篩﹐醋三升和煎﹐調內白蜜兩匙﹐煎堪丸﹐如梧子﹐一服三十丸﹐以利爲度﹐小者減之。﹝《外臺》﹞《煙霞聖效方》大黃醋煎丸﹐治遠年日近積病﹐於本方去蜜。﹝宜參《骨蒸》門。﹞諸積散﹐治男子婦人經絡不調﹐赤白帶下﹐產後惡物不止。用錦紋大黃﹐去粗皮削淨一斤﹐切爲方寸薄片﹐存碎者四兩﹐余上十二兩﹐用緊炭火﹐甘鍋盛燒﹐微存性﹐取出於砂土﹐再焙過﹐入好木香一兩﹐與生者同碾爲極細末﹐每服三錢﹐病甚者加至五錢﹐臟腑虛損止服三錢﹐小兒量歲數加減﹐俱用沸湯調下﹐酒調亦妙﹐心气痛者熱醋調﹐有孕勿服。燒者存性﹐生者微炙﹐治脾癖卽效。﹝《經驗祕方》﹞通仙散﹐男子取積﹐婦人取敗血﹐不動眞气。蕎麥麵﹝一錢半﹞大黃末﹝二錢半﹞上二味﹐酒調﹐臨臥服。﹝《居家必用》﹞《煙霞》黑神丹﹐取遠年近日酒食積病﹐於本方加檳榔﹑細墨作丸。

消磨兼疏蕩諸方

﹝貼臍膏見後﹞治久積癖气不散﹐脇下似覆杯﹐多吐酸水﹐面目萎黃﹐或腹中痛﹐蓬莪術散方。蓬莪術﹝一兩﹞鱉甲﹝二兩塗醋炙令黃去裙﹞赤芍藥﹝半兩﹞檳榔﹝一兩﹞肉桂﹝一兩去皺皮﹞枳殼﹝一兩麩炒微黃去瓤﹞當歸﹝一兩銼微炒﹞漧薑﹝半兩炮裂銼﹞京三稜﹝一兩炮銼﹞川大黃﹝一兩銼碎微炒﹞木香﹝一兩﹞柴胡﹝一兩半去苗﹞上件藥搗﹐粗羅爲散﹐每服三錢﹐以水一中盞﹐入生薑半分﹐煎至六分去滓﹐不計時候溫服。﹝《聖惠》﹞又桃仁散﹝主治同﹞﹐於本方去蓬莪術﹑芍藥﹑枳殼﹑漧薑﹑柴胡﹐加桃仁﹑枳實。治食不消﹐成癖﹐令人四肢漧瘦﹐不欲飲食﹐檳榔丸方。檳榔﹝一兩半﹞川大黃﹝二兩銼碎微炒﹞白術﹝三分﹞枳殼﹝三分麩炒微黃去瓤﹞木香﹝半兩﹞柴胡﹝一兩去苗﹞鱉甲﹝二兩塗醋炙令黃去裙﹞上件藥搗羅爲末﹐煉蜜和搗三二百杵﹐丸如梧桐子大﹐每於食前﹐以暖酒下二十丸。﹝同上﹞﹝按﹕此方水煎爲佳。﹞又治癖气﹐連心肋相引痛堅急﹐大黃散﹐於本方去檳榔﹑木香﹐加當歸﹑生薑﹐水煎。治癖結﹐兩脇脹痛﹐大黃散方。川大黃﹝一兩銼碎微炒﹞京三稜﹝一兩微煨銼﹞鱉甲﹝一兩塗醋炙令黃去裙﹞檳榔﹝一兩﹞木香﹝三分﹞赤芍藥﹝三分﹞桃仁﹝一兩湯浸去皮尖雙仁麩炒微黃﹞上件藥搗篩爲散﹐每服三錢﹐以水一中盞﹐入生薑半分﹐煎至六分去滓﹐不計時候溫服。﹝同上﹞治痞气當胃管﹐結聚如杯﹐積久不散﹐腹脇疼痛﹐體瘦成勞﹐不能飲食﹐宜服鱉甲丸方。鱉甲﹝三兩﹐去裙以米醋一小盞﹐化砂一兩﹐用塗炙鱉甲﹐令醋盡爲度。﹞附子﹝一兩炮裂去皮臍﹞京三稜﹝一兩微煨銼﹞漧漆﹝一兩搗碎炒令煙盡﹞木香﹝一兩﹞川大黃﹝二兩銼碎醋拌炒令幹﹞吳茱萸﹝半兩湯浸七徧焙漧微炒﹞上件藥搗細羅爲末﹐以醋煮麵糊和溲﹐搗三二百杵﹐丸如梧桐子大﹐每日空心﹐溫酒下二十丸。﹝同上﹞又治伏梁气﹐久積在心下﹐橫大如臂﹐發歇疼痛﹐砂丸﹐於本方去鱉甲﹑三稜﹑木香﹑吳茱萸﹐加桂心﹑漢椒﹑漧薑﹑檳榔﹑砂﹝不夾石者細研﹐以酒醋各半升﹐熬如膏﹞。治積滯气﹐消宿食﹐除心腹脹滿﹐不思飲食﹐面色萎黃﹐臍腹疼痛﹐及丈夫元气﹐婦人血气﹐並皆治之﹐丁香丸方。丁香﹝一兩﹞砂﹝二兩研﹞木香﹝二兩﹞桂心﹝二兩﹞附子﹝二兩炮裂去皮臍﹞漧薑﹝二兩炮裂銼﹞川大黃﹝二兩生搗羅爲末﹞靑橘皮﹝二兩湯浸去白瓤焙﹞蓬莪術﹝二兩微煨﹞巴豆霜﹝三兩﹞牽牛子﹝四兩生搗羅取末二兩﹞京三稜﹝三兩酥浸七日煨銼﹞漧漆﹝二兩搗碎炒令煙出﹞豬牙皂莢﹝二兩炙令煙盡﹞香墨﹝二兩﹞上件藥﹐除砂﹑大黃﹑巴豆霜外﹐餘者都搗爲末﹐入牽牛子令勻﹐先取好釅醋一大碗﹐化砂去滓﹐入於鍋中﹐以慢火煎之﹐次下巴豆﹐攪令散﹐經兩食久﹐次下大黃末﹐熬攪成稠膏﹐拌和諸藥末﹐更入醋煮麵糊﹐和令硬軟得所﹐搗三五百杵﹐丸如綠豆大﹐每服以溫酒或溫水﹐下三丸至五丸。﹝同上﹞﹝按﹕又有治癥病大黃丸﹐其他如《聖濟》治癖气木香砂煎丸﹐《和劑》積气丸﹐《本事》砂丸﹐皆與此方一類﹐今不繁載﹐學人宜互酌。﹞治一切气﹐及消宿食﹐朱砂丸方。朱砂﹝三分細研﹞木香﹝一分﹞檳榔﹝一分﹞丁香﹝一分﹞乳香﹝一分細研﹞阿魏﹝半分﹞皂莢﹝一錢炙﹞麝香﹝一錢細研﹞肉豆蔻﹝一分去殼﹞巴豆﹝二十粒去皮心以醋煮半日取出研令細﹞上件藥搗羅爲末﹐都研令勻﹐以糯米糊和﹐搗三二百杵﹐丸如麻子大﹐每服不計時候﹐以生薑橘皮湯下三丸至五丸。﹝同上﹞感應丸﹐治虛中積冷﹐气弱有傷﹐停積胃脘﹐不能傳化。又治久病形羸﹐荏苒歲月﹐漸致虛弱﹐面黃肌瘦﹐飲食或進或退﹐大便或祕或泄﹐不拘久新積冷﹐並悉治之。大病不過三服﹐便見痊愈。此藥溫無毒﹐並不燥熱﹐不損胃气﹐亦不吐瀉﹐止是磨化積聚﹐消逐溫冷﹐療飲食所傷﹐快三焦滯气。旋丸如綠豆大﹐每服三五粒﹐量虛實加減﹐溫水吞下﹐不拘時候。﹝節錄﹞新揀丁香﹝一兩半﹞南木香﹝二兩半﹞肉豆蔻﹝去粗皮﹐用滑皮﹞仁子﹝二十枚﹞巴豆﹝七十个﹐去皮心膜﹐研細﹐出盡油﹐如粉﹞川漧薑﹝炮裂一兩﹞杏仁﹝揀淨者﹐去雙仁者﹐一百四十个﹐去尖﹐湯浸一宿﹐去皮﹐別研極爛如膏。﹞百艸霜﹝用村莊家鍋底上刮者﹐細研﹐秤二兩。﹞上七味﹐除巴豆粉﹑百艸霜﹑杏仁三味外﹐餘四味搗爲細末﹐與前三味同拌﹐研令細﹐用好蠟匱和﹐先將蠟六兩熔化作汁﹐以重綿濾去滓﹐更以好酒一升﹐於銀石器內煮蠟熔﹐滚數沸傾出﹐候酒冷其蠟自浮於上﹐取蠟秤用。凡春夏修合﹐用淸油一兩﹐於銚內熬令沫散香熟﹐次下酒煮蠟四兩﹐同化作汁﹐就鍋內乘熱拌和前項藥末。秋冬修臺﹐用淸油一兩半﹐同煎煮熱作汁﹐和匱藥末成劑﹐分作小鋌子﹐以油單紙裹之﹐旋丸服餌。此髙殿前家方也。﹝《和劑》﹞《本事》丁香﹑木香各半兩﹐曰此用丁香﹑木香﹐皆少於《官局方》一兩﹐蓋欲速於去積。若常服或老幼怯弱之疾﹐尙當審之。﹝按﹕《易簡方》舉此方以爲巴豆不宜去油﹐施氏﹑盧氏則俱駁其說﹐蓋此方本非峻利之劑﹐妙在緩緩磨積﹐宜以去油爲善。﹞盧氏異方感應丸﹐與《和劑方》大不同﹐但用修制須如法﹐分兩最要勻停﹐止是暖化﹐不可偏勝。是藥去積滯﹐不動臟腑﹐其功用妙處﹐在用蠟之多﹐切不可減。常服健脾進食﹐永無寒熱瀉痢之疾﹐蓋消磨積滯以漸﹐自然無疾﹐遇酒食醉飽﹐尢宜多服﹐神效不可具述。肉豆蔻﹝面裹煨﹞木香﹝濕紙裹煨﹞漧薑﹝炮﹞片子姜黃百艸霜﹝篩細﹞丁香﹝懷幹﹞檳榔靑皮﹝湯浸去白炒﹞蓽澄茄﹝各一兩﹞乳香﹝三錢銼研﹞杏仁﹝七十枚去皮尖研細根據巴豆法去油﹞眞黃蠟﹝十兩﹞巴豆﹝百粒﹐去皮研爲粉﹐用紙數重裹捶﹐油透再易紙﹐去油盡成白霜爲妙。﹞上除巴豆粉﹑百艸霜﹑杏仁﹑乳香外﹐余並爲細末﹐卻同前四味拌和研勻。先將上項黃蠟十兩﹐於銀石器內熔化作汁﹐用重綿濾去滓﹐以無灰好酒一升﹐於銀石器內煮蠟熔﹐數滚取起﹐候冷其蠟自浮於酒上﹐去酒不用。春夏修合﹐用淸麻油一兩﹐秋冬用油一兩半﹐於大銀器內熬令香熟﹐次下酒煮蠟﹐同化作汁﹐乘熱拌和前項藥末十分均勻了﹐候稍凝﹐分作劑子﹐用罐子盛之﹐半月後方可服。如服旋丸如蘿卜子大﹐任意服之﹐二三十丸加至五十丸無礙。此藥以蠟多𨿽難圓﹐然丸子愈細﹐其功愈博﹐臨睡須常服之。若欲治病﹐不拘時候。﹝《和劑》﹞阿魏丸﹐治脾胃怯弱﹐食肉食麵﹐或食生果﹐停滯中焦﹐不能克化﹐致脹滿腹痛﹐嘔惡不食﹐或利或祕。阿魏﹝酒浸化﹞官桂﹝不見火﹞蓬術﹝炮﹞麥﹝炒﹞神曲﹝炒﹞靑皮﹝去白﹞蘿卜子﹝炒﹞白術﹝各半兩﹞百艸霜﹝三錢﹞巴豆﹝去殼油三七个﹞漧薑﹝炮半兩﹞上爲末和勻﹐用薄糊丸如綠豆大﹐每服二十丸﹐不拘時﹐姜湯送下。面傷﹐用麵湯送下。生果傷﹐用麝香湯下。﹝《得效》﹞新制陰陽攻積丸﹐治五積六聚﹐七八瘕﹐癖虫血痰食﹐不問陰陽皆效。吳茱萸﹝泡﹞漧薑﹝炒﹞官桂﹝去皮﹞川烏頭﹝炮各一兩﹞黃連﹝炒﹞半夏﹝洗﹞橘紅茯苓檳榔濃朴﹝炒﹞枳實﹝炒﹞菖蒲﹝忌鐵﹞玄胡索﹝炒﹞人參﹝去蘆﹞沈香琥珀﹝另研﹞桔梗﹝各八錢﹞巴霜﹝另研五錢﹞上爲細末﹐皂角六兩﹐煎汁泛爲丸﹐如綠豆大﹐每服八分﹐漸加一錢五分﹐生薑湯送下。襄陽郡守於鑑如﹐在白下時﹐每酒後腹痛﹐漸至堅硬﹐得食輒痛。余診之曰﹕脈浮大而長﹐脾有大積矣。然兩尺按之軟﹐不可峻攻。令服四君子湯七日﹐投以自制攻積丸三錢﹐但微下﹐更以四錢服之﹐下積十餘次﹐皆黑而韌者。察其形不倦﹐又進四錢﹐於是腹大痛而所下甚多。服四君子湯十日﹐又進丸藥四錢﹐去積三次﹐又進二錢﹐而積下遂至六七碗許﹐脈大而虛﹐按至關部豁如矣。乃以補中益气調補﹐一月全愈。﹝《必讀》﹞《醫通》無檳榔﹑橘紅﹑濃朴﹑枳實﹑菖蒲﹑桔梗﹐曰﹕此方出士材先生《必讀》。先生向寓郭園﹐曾以此方授之郭嫗﹐云是喬三餘所定。其方酒曲糊丸﹐較之皂角汁稍平﹐妙用全在與脾胃藥間服。予曾效用此方﹐每以六君去術倍苓﹐加肉桂﹑當歸﹐米飲糊丸。或朝服增損六君﹐夕用陰陽攻積。或服攻積一日﹐六君二三日﹐隨人彊弱而施。但初服未嘗不應﹐積勢向衰﹐卽當停服﹐所謂衰其大半而止﹐專力補脾可也。阿魏化痞散﹐痞癖皆緣內傷過度﹐气血橫逆﹐結聚而生。初起腹中覺有小塊﹐舉動牽引作疼﹐久則漸大成形﹐甚者翕翕內動﹐斯時必气血衰弱﹐飲食減少。內服阿魏消痞散﹐外貼乾坤一气膏﹐祛邪養正气﹐攻補自全安。川芎當歸白術赤茯苓紅花阿魏鱉甲尖﹝酥炙研各一錢﹞大黃﹝酒炒八錢﹞蕎麥麵﹝一兩微炒﹞上共爲末﹐每服三錢﹐空心好酒一茶鐘﹐調稀服﹐三日後﹐腹痛便出膿血爲驗﹐忌生冷葷腥等件。﹝《外科正宗》﹞﹝乾坤一气膏今不錄﹞《醫通》治瘧痞寒熱及瘕﹐虛人禁用。化痞丹﹐治積塊專攻之劑。大黃﹝四兩﹐米醋浸一七﹐日曬夜露一七。﹞木鱉子﹝去油一兩﹞穿山甲﹝去炒二兩﹞香附米﹝童便浸炒一兩﹞桃仁﹝去皮研一兩﹞紅花﹝三錢生﹞靑黛﹝五分﹞上末﹐將大黃醋煮成糊爲丸﹐如豆大﹐每服五十丸﹐茅根﹑葛根煎湯送下﹐忌花椒﹑胡椒﹑煎炙﹑糯米等物。﹝《回春》﹞

酒積治方

﹝按﹕食積﹑血積等治方﹐排列各類﹐但此證與茶積﹐其方或有難相隸﹐仍別立之類﹐從變例也。﹞酒癥丸﹐冶酒癖﹐引飲唾涎﹐頭痛背倦﹐小便赤數。白茯苓木豬苓﹝各半兩﹞神曲白丁香大麥漧葛葛花﹝各一兩生用﹞上八味﹐以神曲末二兩半﹐滴水調成糊﹐拌和前末﹐丸如梧桐子大﹐放一宿﹐用陳粟米同炒藥丸﹐每丸子有竅出香熟爲度﹐每服五十丸﹐不以時下。﹝《雞峯》﹞酒積丸﹐治酒癖不消﹐心腹脹悶﹐噫酢吞酸﹐噦逆不食﹐脇肋刺痛。神曲﹝炒﹞麥﹝各一錢炒﹞砂﹝一字別研﹞白面﹝四兩﹞巴豆﹝六十兩﹐取霜﹞黃連﹝一字﹞上件爲細末﹐沸湯和丸﹐如梧桐子大﹐每服三丸﹐嚼煨生薑﹐溫酒下﹐食後。﹝《楊氏》﹞《濟生續方》曲丸﹝主治同﹞﹐於本方去砂﹑白面二味﹐黃連半兩﹐巴豆三粒﹐去殼同炒﹐令轉色﹐去巴豆不用﹝余藥各一兩﹞﹐每服五十丸。

茶積治方

﹝宜參《蛔虫》門﹞磨積丸﹐治茶積﹐飲食減少﹐面黃腹痛。陳倉米﹝半斤﹐用巴豆七粒去殼﹐同米炒令赤色﹐去巴豆不用。﹞靑皮﹝去瓤炒﹞陳橘紅﹝各二兩﹞右爲末﹐好醋搜和爲丸﹐如豌豆大﹐每服二十丸﹐食後﹐用淡姜湯下。﹝《得效》﹞治茶癖。石膏黃芩升麻上爲末﹐沙糖水調服。﹝《丹溪》﹞好食茶葉成癖﹐面黃少力者﹐用椒紅二兩﹐茶葉一兩爲末﹐飛羅面炒香﹐打糊爲丸﹐茶淸送下三十丸。又方苦艸二兩﹐加茶葉一兩。如好食米谷土炭紙布之類﹐卽以其物加入﹐並用其物煮湯送下。﹝《醫通》﹞﹝按﹕《勝金方》治好食生茶﹐用椒末不限多少﹐以糊丸如梧子大﹐茶下十丸。見《本艸》。﹞

外治法

肘後熨癥方。竈中黃土﹝一升﹞生葫﹝一升﹞上二味﹐先搗葫熟﹐內土復搗﹐以好苦酒澆令﹐先以塗布一面﹐仍病上﹐又塗布上﹐幹復易之﹐取令消止。﹝《外臺》﹞《千金》有桂。﹝按﹕今本《肘後》與《千金》同。﹞治癥結病﹝原更載瓜病﹐今省﹞﹐以椒熨之方。取一新盆子受一斗者﹐盆底鉆一百二十孔﹐孔上著椒三合﹐上著一重紙﹐紙上著冷灰一升﹐灰上著熱灰半升﹐上著剛炭火一斤﹐經一食頃﹐盆底熱徹﹐當病上。初安氈一重﹐卽安火盆﹐火盆大熱﹐以漸更加一重﹐若火更熱不可忍﹐加至三重暫歇﹐一口冷凍飲料﹐還上火﹐消二分許卽停﹐經三日勿著﹐及至七日﹐決得頓瘥﹐然後食美食自補。﹝《千金》﹞

熨气法

大艾﹝打熟﹐砂石銚內炒﹐滴少醋令香﹐炒極熱。﹞上以二三絹袋袋藥﹐更替乘熱搭腹上印熨。一法只炒食鹽﹐炒極熱﹐按熨痛處﹐亦效。﹝《澹寮》﹞貼臍餅子﹐治虛中積滯﹐腹脹痞痛﹐大小便不通。穿山甲﹝炮燥﹞五靈脂巴豆﹝去皮﹞大蒜﹝去皮各三錢﹞上爲細末﹐同研如泥﹐作餅子﹐如當三錢大﹐綿裹一餅﹐安臍中﹐著物系定﹐覺藥熱行宣取效。﹝《施丸端效方》﹞

灸法

凡堅硬之積﹐必在腸胃之外﹐募原之間﹐原非藥力所能猝至﹐宜用阿魏膏﹑琥珀膏或水紅花膏﹑三聖膏之類以攻其外﹝此諸膏今省﹞﹐再用長桑君鍼法以攻其內。然此堅頑之積﹐非用火攻﹐終難消散﹐故莫妙於灸。余在燕都﹐嘗治愈痞塊在左脇者數人﹐則皆以灸法收攻也。長桑君鍼積塊瘕法。先於塊上鍼之﹐甚者又於塊首一鍼﹐塊尾一鍼訖﹐以艾灸之立愈。﹝按﹕此法亦出《綱目》引桑﹐又曰﹕又三里炎之。﹞一法曰﹕凡灸痞者﹐須灸痞根﹐無不有效。其法在脊背十三椎下﹐當脊中﹐點墨記之﹐此非灸穴﹐卻於墨之兩旁﹐各開三寸半﹐以指揣摸﹐覺微有動脈﹐卽點穴灸之﹐大約穴與臍平﹐多灸左邊﹐或左右俱灸﹐此卽痞根也。或患左灸右﹐患右灸左﹐亦效。灸穴法﹐中脘﹑期門﹑章門﹑脾﹑三焦﹑通谷﹐此諸痞所宜灸者。積痞在上者﹐宜灸上脘﹑中脘﹑期門﹑章門之類﹔積塊在下者﹐宜灸天樞﹑章門﹑腎﹑气海﹑關元﹑中極﹑水道之類。凡灸之法﹐宜先上而後下。臍腹之壯﹐用宜稍大﹐皆先灸七壯或十四壯﹐以後漸次增加﹐愈多愈妙。以上諸穴﹐皆能治痞﹐宜擇而用之。然猶有不可按穴者﹐如痞之最堅處﹐或頭或尾﹐或突或動處﹐但察其脈絡所由者﹐皆當按其處而通灸之。火力所到﹐則其堅聚之气﹐自然以漸解散﹐有神化之妙也。第灸痞之法﹐非一次便能必效﹐務須或彼或此﹐擇其要者﹐至再至三﹐連次陸續灸之﹐無有不愈者。﹝《景嶽》﹞長安酒肆一人﹐年十七未冠﹐患痞塊﹐徑大四五寸許﹐腹亦脹大。予爲灸脾﹑肝﹑章門﹑中脘﹑三里﹐半月全消。﹝《程星海醫案》﹞

調攝法

醫爲病所困﹐首惟陰虛之難補﹐久積之難除。玉山自倒﹐陰虛之謂也。養虎遺患﹐久積之謂也。嗚呼﹗人之罹此二者﹐須節欲以養性﹐內觀以養神﹐澹泊自如﹐從容自得﹐然後委之於醫。不然﹐𨿽劉張李諸子復生﹐亦不能爲我保也。﹝《心法附余》﹞平補之外﹐更能斷濃味﹐節色欲﹐戒暴怒﹐正思慮﹐庶乎萬全。﹝《入門》﹞不澄其源﹐而欲其流之淸﹔不加其薪﹐而欲其湯之沸﹔不斷濃味﹐而欲其積之可消﹐此不可得之數也。﹝《醫津一筏》﹞服藥﹐最忌濃味發气之物。﹝《簡明醫彀》﹞

內因類

寒疝

疝﹐寒實之病也﹐其或挾熱者﹐卽系証之變。治之之法﹐主在溫散﹐然亦有姑從於權而必須調停者。仲景之例﹐固不外於溫﹐烏頭二方及當歸生薑羊肉湯﹐俱其正治﹐而有緩急之別。如柴胡桂枝湯﹐特其權法也。至金元以降﹐則往往執其變而遺其常﹐泥其權而失其正﹐論說頗涉紛拿。此編於異同之言﹐或有不得芟除者﹐要在讀者棄瑕取瑜爾。

名義

疝﹐腹痛也。﹝《說文》﹞心痛曰疝﹐疝﹐詵也﹐气詵詵然上而痛也。陰腫曰﹐气下也﹔又曰疝﹐亦言詵也﹐詵詵引小腹急痛也。﹝《釋名》﹞疝﹐腹中气疾﹐上下引也。﹝《急就章》顏師古注﹞

病因陰寒

諸疝者﹐陰气積於內﹐復爲寒气所加﹐使榮衛不調﹐血气虛弱﹐故風冷入其腹內而成疝也。寒疝者﹐陰气積於內則衛气不行﹐衛气不行則寒气盛也。故令惡寒不欲食﹐手足厥冷﹐繞臍痛﹐自汗出﹐遇寒卽發﹐故云寒疝也。疝者痛也﹝此句據《外臺》補﹞﹐此由陰气積於內﹐寒气結搏而不散﹐腑臟虛弱﹐故風邪冷气與正气相擊﹐則腹痛裏急﹐故云寒疝腹痛也。夫寒疝心痛﹐陰气積結所生也。陰气不散則寒气盛﹐寒气盛則痛上下無常處﹐冷气上衝於心﹐故令心痛也。﹝《病源論》﹞疝者﹐寒气結積之所爲也。﹝《素問次注》﹞

病因腎虛

腎主納气﹐人之气海系焉。腎虛而爲風寒所乘﹐爲暑濕所襲﹐爲喜怒憂恐所傷﹐而水結不散﹐又與气搏﹐是以羣邪聚於其中﹐曰疝﹐曰奔豚﹐曰小腸气﹐曰膀胱气﹐皆是物也。﹝《直指》﹞﹝宜參次款《醫學管見》文。﹞

病屬肝兼濕熱說並斥非

諸疝皆歸肝經﹐其柰庸流歸之小腸脬囊。夫膀胱水府﹐專司滲泄﹐小腸水道﹐專主通流﹐腎爲少陰﹐總統二水。人之小溲﹐自胃入小腸﹐滲入膀胱。膀胱者﹐脬囊也﹐气化則水出莖端﹐此常道也。及其爲疝﹐乃屬足厥陰肝經﹐蓋環陰器而上入小腹者﹐足厥陰肝經也。夫肝腎皆屬於下﹐與衝任督相附。然《靈樞經》言足厥陰肝經病﹐則有遺溺癃閉狐疝﹐主腎與膀胱小腸三經﹐則不言疝﹐是受疝之處﹐乃肝之部分也。﹝此下原更引《素•靈》及《銅人》論疝本肝經之理﹐文繁不錄。﹞且夫遺溺閉癃﹐陰痿脬痺﹐精滑白淫﹐皆男子之疝也﹐不可妄歸之腎冷。血涸不月﹐月罷腰膝上熱﹐足嗌漧癃閉﹐少腹有塊﹐或定或移﹐前陰突出﹐後陰痔核﹐皆女子之疝也﹐但女子不謂之疝而謂之瘕。若年少而得之﹐不計男子婦人皆無子﹐故隱蔽委曲之事﹐了不幹脬腎小腸之事﹐乃足厥陰肝經之職也。柰俗方止言脬腎小腸﹐殊不言肝木一句﹐惑人甚矣。﹝《儒門事親》﹞疝病未有不本於肝者。蓋任爲陰脈之海﹐其脈同足厥陰並行腹裏﹐而五臟之疝﹐其脈曰搏急曰滑。夫搏急是肝脈﹐滑則爲病風﹐風气通於肝﹐故任脈諸髒𨿽皆有疝﹐莫不連合肝經﹐所謂有形如瓜﹐有聲如蛙﹐或上於腹﹐或下於囊者﹐方可謂之疝病﹔其不與肝相干者﹐則不得謂之疝矣。至論疝病之因﹐有主寒者﹐有主濕熱者﹐有火從寒化者﹐要之疝病不離寒濕熱三者之邪。寒則急﹐熱則縱﹐濕則腫﹐而尢必以寒气爲之主。其有熱者﹐寒邪郁熱於內﹐非熱能病疝﹐亦非熱能變寒也﹐故曰熱爲寒郁則可﹐熱從寒化則不可。﹝《金匱翼》﹞﹝按﹕說系錯綜子和及《格致餘論》文﹐稍加刪潤。又《醫統》曰﹕大抵不過寒濕熱之邪气﹐分三因盡之矣。其說不免粗略﹐仍不錄。﹞醫經論疝﹐皆以爲寒濕之證﹔丹溪獨謂由內有郁熱所致﹐內無郁熱﹐外𨿽感寒濕之气﹐亦不病疝。其論甚辯﹐然實非也。蓋此證多由於腎之元精內虛所致。元精內虛﹐寒濕之气乘虛而入﹐有所結滯﹐阻礙眞气﹐故相攻而作痛﹔元精內實﹐則𨿽有寒濕之气﹐不能侵入﹐故不作痛﹐此亦疝病之標本也﹐郁熱之有無何與焉﹐丹溪之說誤矣。世醫皆以疝爲腎病﹐或以爲小腸气﹐則心之府也。張子和獨據《靈樞經》﹐謂疝爲肝經病﹐無關於腎。予復謂疝病由於腎之內虛﹐無乃蹈世醫之陋乎。曰﹕子和之論深矣﹐然世醫之論﹐則亦未爲失也。蓋手厥陰命門與足厥陰肝經同主元精﹐而發用在腎之後竅﹐故古經謂右腎爲命門﹐實爲腎之後竅﹐而非右腎也。多欲之人﹐腎之施泄無度﹐故元精內虛﹐邪乘虛而入﹐乃發爲疝病﹐其證少腹與睪丸諸筋相引而痛。子和以元精屬肝﹐諸筋亦屬肝﹐故謂疝爲肝經之病﹔而不知元精之虛﹐由腎之施泄無度所致﹐筋𨿽屬肝﹐而腎實爲宗筋之會﹐況少腹在下﹐亦屬腎部。醫家相傳﹐謂疝爲腎病﹐蓋自有所見﹐而未可非也。至名爲小腸气﹐則亦以其在下部故云。治疝之藥﹐則須用「熱因寒用」之法﹐更加解結之藥可也。﹝《醫學管見》﹞疝气之病﹐有寒證﹐亦有熱證。然必因先受寒濕﹐或犯生冷﹐以致邪聚陰分﹐此其肇端之始﹐則未有不因寒濕而致然者。及其病郁旣久﹐則郁而成熱者有之﹔或以陽髒之人﹐火因邪聚﹐而濕熱相資者亦有之。故在《內經》言疝﹐則寒熱皆有所論。如曰病在少腹﹐腹痛不得大小便﹐病名曰疝﹐得之寒。曰陰亦盛而脈脹不通﹐故曰癃疝也。曰肝痺得之寒濕﹐與疝同法。曰太陽太陰陽明之勝復﹐皆有疝气。是皆言疝之寒也。又如曰脾風傳腎﹐名曰疝瘕﹐少腹冤熱而痛﹐出白﹐一名曰蠱。曰足厥陰之筋病﹐陰器不用﹐傷於寒則陰縮入﹐傷於熱則縱挺不收。是皆言疝之熱也。此《內經》之言寒言熱﹐未嘗偏廢者如此。觀丹溪曰﹕自素問而下﹐皆以爲寒。蓋寒主收引﹐經絡得寒﹐則引而不行﹐所以作痛者。然亦有踢冰涉水﹐終身不病此者﹐無熱在內故也。大抵此證﹐始於濕熱在經﹐郁而至久﹐又得寒气外束﹐不得疏散﹐所以作痛。若只作寒論﹐恐未爲備。﹝按﹕此出《格致餘論》﹞此丹溪之論如此﹐故其治多從火﹐而倍用山梔﹑黃柏之屬﹐余則不能無言也。觀《內經》之言疝者如前﹐原非只作寒論﹐第言寒者較多於熱﹐亦是疝家之正理﹐不可易也。矧疝以寒邪入經﹐所以爲痛﹐及其久也﹐方爲郁熱。使其始不受寒﹐何由致疝﹐此寒爲本而熱爲標也。若謂始於濕熱在經﹐又得邪气外束﹐所以作痛﹐則反以熱爲本而寒爲標矣﹐豈其然乎。至若踢冰涉水﹐終身不病者﹐此𨿽有貴賤之分﹐久暫之異﹐然必以陽气內實而寒不能犯者有之。若謂無熱在內﹐故寒自不入﹐又豈其然乎。此致病之因﹐有不得不辧也。是以《內經》之論﹐凡至切至當者﹐胡可弗遵﹔後世之談﹐其多鑿多偏者﹐安庸盡信。﹝《景嶽》﹞

所因不一

凡治疝之法﹐當察所由。此𨿽以受寒受濕﹐因而成疝﹔然或以色欲﹐或以勞損﹐或以鬱怒﹐或以飲食酒濕之後﹐不知戒愼﹐致受寒邪﹐則以陰求陰﹐流結於衝任血气之海而下歸陰分﹐遂成諸疝。故其爲病﹐則有遇寒而發者﹔有郁久成熱﹐遇熱而發者﹔有郁則气逆﹐遇鬱怒而發者﹔有濕因寒滯﹐遇濕而發者﹔有疲極則傷筋﹐遇勞苦而發者﹔有虛邪在少陰厥陰﹐遇色欲而發者﹔有飲食之濕在陽明太陰﹐遇酒酪而發者。至其久也﹐則正气陷而不舉﹐邪气畱而不去﹐而爲爲疝﹐難於愈矣。故治此者﹐必當因其所因﹐辧而治之﹐則無不隨手可愈。若茫然混然﹐徒執一偏之見而至老不寤者﹐卽與之談﹐終無益也。﹝《景嶽》﹞

脈候

寸口之中云云﹐內結者﹐病疝瘕也。脈細小緊急﹐病速進﹐在中﹐寒爲疝瘕積聚﹐腹中刺痛。﹝《脈經》﹞尺寸脈俱牢﹝一作芤﹞﹐直上直下﹐此爲衝脈﹐胸中有寒疝也。脈來中央堅實﹐徑至關者﹐衝脈也﹐動苦少腹痛﹐上搶心﹐有瘕疝﹐絕孕﹐遺矢溺﹐脇支滿煩也。﹝同上﹞診婦人疝瘕積聚﹐脈弦急者生﹐虛弱小者死。﹝同上﹞脈沈細而滑者﹐曰疝瘕。緊急而滑者﹐曰疝瘕。﹝《病源論》﹞疝气者。气聚而大。外仍斂束。故脈則見弦急。而癥則多脹痛也。弦斂急直。气不鼓暢。主諸疝脹。疝則未有不痛脹者。若弦急而牢。見積聚之有根。亦徵元本之壯實。脈證兩宜。故曰生。若但急而弱。急則邪盛。弱則正衰。更非積聚在裏者之所宜。故曰死。﹝《續焰》﹞﹝按﹕丹溪有挾虛者。其脈沈緊豁大之說。見於後。﹞

證治諸說

疝者﹐痛也。或少腹痛﹐不得大小便﹔或手足厥冷﹐繞臍痛﹐自汗出﹔或冷气逆上搶心腹﹐令心痛﹔或裏急而腹痛﹐此諸候非一﹐故云諸疝也。﹝《病源論》﹞疝之爲病﹐隨髒气虛實﹐感傷外邪﹐寒泣風散﹐暑郁濕著﹐絞刺擊搏﹐無有定處﹐倉卒之際﹐痛不堪忍。世人稱爲橫弦豎弦﹐膀胱小腸气﹐賊風入腹等﹐名義不同﹐證狀則一。寒則溫之﹐風則散之﹐暑則利之﹐濕則燥之﹐各有成法。﹝《三因》﹞其候不特外腎小腹作痛﹐或攻刺於腰脇﹐或遊走於背膂﹐或冷气搶心﹐心下痛滿﹐或手足厥冷﹐痛繞臍旁﹐或脇之左右如杯﹐或臍之上下如臂﹐或腹中累累如桃李﹐或胃脘間覆大如盤﹐有壯熱惡寒者﹐有灑淅寒熱者﹐有不得大小便者﹐有裏急而下泄者﹐有自汗出者﹐有不欲食者﹐其於陰間﹐則卵有大小伸縮而上下不常﹐囊有腫脹急痛而發歇無定﹐挾冷觸怒﹐則塊物逼上囊根或攻腹脇﹐時和心平﹐則塊物自循系歸入囊中。凡此皆謂之腎气﹐治法綱領﹐風則散之﹐寒則溫之﹐暑則解其熱﹐濕則滲其水﹐七情所發﹐調其心气﹐水與气搏﹐行其小便﹐其間以主治腎气之劑參之﹐固定則也。然總治之法﹐大要以流行疏利爲先﹐毋曰腎虛得病﹐不敢疏泄﹐蓋腎爲邪气所幹﹐若非逐去﹐病何由愈﹝按﹕此說本於《本事》﹐彼說見後﹞。儻或姑息畏虛﹐妄以剛劑兜住﹐使大小腑祕而不通﹐邪气入腹衝心﹐危殆必矣。𨿽然﹐腎气發作﹐固以腎虛得之﹔然虛中有冷﹐虛中有熱﹐又有冷熱不調﹐尢當詳審。冷者﹐脇邊及外腎淸冷而小便多﹐遇寒卽發是也。熱者﹐內挾暑气﹐或積酒毒﹐或服暖藥於前﹐外腎與小腸俱熱﹐肛門間糞後亦熱﹐小便數而澀﹐遇熱則甚是也。冷熱不調者﹐小腹外腎乍冷乍熱﹐大便小便或祕或利。用藥溫涼﹐當隨證而權度之﹐但所謂流行疏導﹐常常運斡於其中矣。其大小便流利之後﹐或更有牽刺引疼﹐或微气遊注於肌膚之間﹐此則腎虛血虛﹐气不還元﹐當加潤養﹐人參﹑當歸﹑川芎﹑芍藥﹑桑螵蛸﹑葫蘆巴輩﹐又不可無。﹝《直指》﹞疝气之甚者﹐睪丸連小腹急痛也。有痛在睪丸者﹐有痛在五樞穴邊者﹐皆足厥陰之經也。或有形﹐或無形﹐或有聲﹐或無聲﹐有形如瓜﹐有聲如蛙﹝云云﹞。又有挾虛而發者﹐當以參﹑術爲用﹐而以疏導藥佐之﹐診其脈有甚沈緊而大豁無力者是也﹐其痛亦輕﹐惟覺重墜牽引耳。﹝《格致餘論》﹞﹝按﹕《綱目》曰﹕蓋疏導藥﹐卽桃仁﹑山楂﹑枳實﹑梔仁﹑茱萸﹑川楝﹑玄胡索﹑丁香﹑木香之類﹐以佐參﹑術之類是也。又《匯補》甚沈緊作不甚沈緊﹐參﹑術下補桂﹑附﹐且曰﹕若泛用克伐﹐必變攻胃衝心而死。﹞諸疝痛處﹐用手按之大痛者﹐爲實也﹔按之不定者﹐屬虛。﹝《丹溪》﹞﹝此湊合《綱目》及《心法》﹞气因寒聚爲疝﹐血因寒聚爲瘕﹐卽是疝气﹐今謂之橫弦豎弦﹐繞臍走注﹐小腹痛﹐宜蟠蔥散﹐吞下茱萸內消丸﹐或鹽酒調異功散。不問何證﹐皆可用生料五苓散﹐加炒香半錢或一錢。服藥未效﹐大痛攻刺不已﹐陰縮手足厥冷﹐宜香附子﹐仍炒鹽乘熱用絹裹﹐熨臍下。若大小腑不甚通者﹐五苓散加桂﹐下靑木香丸。初發﹐或頭疼身熱﹐或憎寒壯熱﹐並宜參蘇飲加木香。有逆上攻心﹐下不覺痛﹐而見心疼者﹐宜以生韭搗取自然汁﹐和五苓散爲丸﹐香湯下。﹝《要訣》﹞﹝按﹕《易簡方》曰﹕疝气初發﹐必先憎寒壯熱﹐甚者嘔逆惡心﹐每用參蘇飲云云。此戴氏所本。﹞初發﹐或頭疼身熱﹐或憎寒壯熱﹐重者逆上攻心﹐疼痛嘔吐﹐手足冷﹐脈沈急。必先以祛散寒邪﹐兼佐疏肝消疝之劑﹐使病气伏而病易退也。若按以子和所立攻下之法﹐只恐病未除而先虛元气﹐其不爲傾敗者鮮矣﹐學人宜致思焉。﹝《統旨》﹞寒疝最能作痛﹐多因觸冒寒邪﹐或犯生冷所致﹐凡喜暖畏寒﹐脈弦細﹐鼻尖手足多冷﹐大小便無熱之類皆是也。熱疝大能作痛﹐凡火邪聚於陰分而爲痛者﹐必有熱證熱脈﹐或大便祕結﹐或小水熱閉不通﹐或爲脹爲滿而煩熱喜冷者是也。又有腎本不虛﹐而肝經濕熱火旺﹐莖中作痛﹐筋急縮﹐或痛或癢或腫﹐或挺縱不收﹐白物如精﹐隨溺而下者﹐此筋疝也﹐宜龍膽瀉旺湯主之。濕疝多爲重墜脹滿﹐然亦有痛者﹐宜以前寒熱證參而治之。有不痛而久墜不愈者﹐是卽疝之屬﹐單宜治濕理气。疝病遇酒而發者﹐多因濕熱﹐當先去其濕。血結少腹間者﹐是爲血疝﹐但察其非气非食﹐小腹硬而有形﹐大便祕結而黑﹐小水利者﹐必血積﹑血疝之屬。疝遇色欲而發者﹐是必陰虛之屬。疝久者必多虛證﹐或以元气本虛而偶患者亦有虛證﹐或不耐勞苦而微勞卽發者亦有虛證﹐當以脈證辧之。凡治虛疝﹐當察其虛在陰分﹐或在陽分。若虛中挾滯者﹐加以疏導之藥﹐如川楝﹑茴香﹑枳實﹑山楂﹑梔子之屬﹐酌其宜而佐用之。﹝《景嶽》﹞大抵疝之爲證﹐受熱則緩縱不收﹐受寒則牽引作痛﹐受濕則腫脹累垂﹐虛者亦然。三者之間﹐分其孰多孰少而爲施治。在血分者不移﹐在气分者多動。往往有左丸偏脹而移於右丸者﹐亦有右丸偏脹而移於左丸者﹐皆是气分之病。若積年痛發﹐不脹大而不能動移者﹐方是血分之病。屢發屢更其處者﹐當是厥陰風木爲患。腫極而不甚痛者﹐當是太陰濕土爲患。又上引者﹐宜用桂枝﹑吳萸﹑茴香等辛熱治之。下墜者。宜用川楝﹑黃柏﹑蒼術﹑香附苦燥治之。又痛處熱而不欲人按者﹐濕熱也。痛處寒而喜人按摩者﹐寒積也。以此明辧﹐萬無差誤矣。﹝《醫通》﹞

七疝

七疝者﹐厥疝﹑疝﹑寒疝﹑气疝﹑盤疝﹑疝﹑野狼疝﹐此名七疝也。厥逆心痛足寒﹐諸飲食吐不下﹐名曰厥疝也。腹中气乍滿﹐心下盡痛﹐气積如臂﹐名曰癥疝也。寒飲食﹐卽脇下腹中盡痛﹐名曰寒疝也。腹中乍滿乍減而痛﹐名曰气疝也。腹中痛在臍旁﹐名曰盤疝也。腹中臍下有積聚﹐名曰疝也。小腹與陰相引而痛﹐大便難﹐名曰野狼疝也。凡七疝﹐皆由血气虛弱﹐飲食寒溫不調之所生。﹝《病源論》﹞﹝按﹕又有五疝候﹕一曰石疝﹐二曰血疝﹐三曰陰疝﹐四曰妒疝﹐五曰气疝。而不說其證狀﹐仍不揭出。﹞暴心腹厥逆﹐不得气息﹐痛達背膂﹐名曰屍疝。心下堅痛﹐不可手迫﹐名曰石疝。臍下堅痛﹐得寒冷食輒劇﹐名曰寒疝。脇下堅痛﹐大如手﹐痛時出見﹐若不痛不見﹐名曰盤疝。臍下結痛﹐女人月事不時﹐名曰血疝。少腹脹滿﹐引膀胱急痛﹐名曰脈疝。﹝《外臺》引文仲小器七疝丸主治。﹞疝气病者﹐凡小腹睪丸爲腫爲痛﹐止作無時者皆是也。但疝證不一﹐如《內經》所謂狐疝者﹐以其出入不常也。有言疝者﹐以其頑腫不仁也。有衝疝者﹐以其自少腹上衝而痛也。有厥疝者﹐以結气在陰而气逆爲疝也。有疝瘕者﹐以少腹冤熱而痛﹐出白﹐一名曰蠱也。有六經風疝者﹐如《四時刺逆從論》所言者是也。有小腸疝者﹐如《邪气臟腑病形篇》所言者是也。凡此七者﹐總皆疝之爲義。﹝《景嶽》﹞七疝之名﹐《內經》已有衝疝﹑厥疝﹑狐疝﹑疝﹑疝﹑卒疝﹑疝瘕之別﹐而巢氏又立厥﹑﹑寒﹑气﹑盤﹑﹑野狼七名﹐子和又立寒﹑水﹑筋﹑血﹑气﹑狐﹑七癥﹐皆與《內經》不同。巢氏怪而不經﹐已無足論。卽子和之所謂水疝﹐亦卽經之疝﹐血疝卽經之疝﹐气疝卽經之厥疝﹐筋疝卽經之疝瘕﹐子和特更立名目﹐以欺世盜名﹐𨿽爲近代所宗﹐然學人當以《內經》爲主也。﹝《病機匯論》﹞﹝按﹕子和七疝﹐大抵皆之屬﹐且﹑同字非別證﹐沈氏此說未爲當﹐姑存之。子和說見次門。﹞

衝疝

疝者痛也﹐由陰气積於內﹐寒气不散﹐上衝於心﹐故使心痛﹐謂之心疝也。其痛也﹐或如錐刀所刺﹐或陰陰而疼﹐或四肢逆冷﹐或唇口變靑﹐皆其候也。﹝《病源論》﹞﹝按﹕心疝出《脈要精微論》﹐而此證卽爲《骨空論》衝疝﹐仍標以其稱。﹞衝疝者﹐气上衝心下﹐二便不通﹐乃寒濕之邪﹐固結於內﹐郁積爲熱﹐加以客寒觸之而發﹐天臺烏藥散﹐加鐵銹水調服﹐甚則禹攻散加炮姜﹑枳實﹑靑皮下之。衝疝歲久不除﹐漸成衝心疝气﹐證與蠱脹無異﹐誤用攻伐﹐脹必轉劇﹐惟辛溫健運﹐庶爲合宜﹐然亦取效良難﹐至於調理﹐尢宜詳愼。每見食塡中脘﹐濁陰之气上逆﹐頃刻告變﹐業嘗見之﹐此與衝心香港腳不殊也。﹝《醫通》﹞

疝久成積

諸臟腑受邪﹐初未能爲積聚﹐邪气畱滯不去﹐乃成積聚。其爲病也﹐或左右脇下如覆杯﹐或臍上下如臂﹐或胃脘間覆大如盤﹐羸瘦少气﹐或灑淅寒熱﹐四肢不收﹐飲食不爲肌膚﹐或累累如桃李﹐或腹滿嘔泄﹐寒卽痛﹐故云寒疝積聚也。﹝《病源論》﹞凡疝久則成積﹐盤附臍之上下左右﹐爲爲瘕﹐作痛不已﹐或變癖﹐或發奔豚。﹝《證治匯補》﹞

嘔吐

逆气長噓﹐中脘停酸﹐燥悶擾擾﹐甚而至於嘔吐﹐最爲惡候。何則﹖天一生水﹐腎實主之。宗筋聚於陰器﹐惟借陽明以養之。今脾土不濟﹐腎水上乘﹐必爲酸汁﹐必爲涎飲﹐荏苒超時﹐遂成暴吐。醫家制劑之始﹐皆知腎經惡燥﹐如蒼術﹑白術﹑良姜之類﹐誠不敢發用耳。及其嘔吐大作﹐姜﹑術輩用之而罔顧。若猶未也﹐則吳茱萸﹑蓽茇剛燥等劑又加多焉﹐𨿽附子亦用之而救急矣。病勢至此﹐脾土未彊﹐腎水已爲之涸﹐腎水旣涸﹐脾土又爲之焦﹐往往陰陽不升降﹐榮衛不流行﹐大小二便關隔澀閉﹐而腎汁胃汁皆自其口出也。如此者大抵不救﹐臨病須當識證﹐預與病家言之。﹝《直指》﹞久則遂成暴吐﹐甚則角弓反張﹐切牙戰汗﹐冷汗流不止者﹐難治。﹝《入門》﹞﹝宜參後治不可以虛驟補條《微義》文。﹞

疫邪夾疝

戴麟郊曰﹕疫邪夾疝﹐其腎囊小腹引痛﹐全是疝證﹐當照辧气色神脈舌苔法辧之﹐一有疫邪﹐不必治疝﹐但治疫而疝自消。若根據常治疝法﹐用吳萸﹑桂﹑附﹑茴香諸燥品﹐輕者變爲囊癰﹐重者變爲呃逆噦逆﹐昏沈而莫救矣。﹝《瘟疫匯編》﹞婦人疝之爲病﹐不獨男子有之﹐而婦人亦有之。經曰﹕有積气在腹中﹐有厥气﹐名曰厥疝﹐女子同法。又曰﹕厥陰所謂疝﹐婦人少腹腫也。至若衝疝﹑疝瘕之屬﹐亦皆男婦之所同病者。然惟睪丸之病﹐獨在男子﹐而他則均當詳察也﹐觀張子和曰云云﹝子和說出前疝屬肝說﹞﹐此說誠非謬也。然今人但言男子之疝﹐而全不知婦人之疝﹐殊失之矣。﹝《景嶽》﹞戴人且謂婦人亦有疝气﹐凡血涸不月﹐少腹有塊等癥皆是﹐要不離乎肝經爲病。蓋肝者藏血主筋﹐而其气暴﹐且善攻衝也。﹝《金匱翼》﹞

治宜通宜溫

疝气作痛﹐宜通不宜塞﹐宜溫不宜寒。通謂瀉其實﹐不瀉其虛﹔塞謂補其虛﹐不補其實。實者邪气也﹐虛者正气也。若正气虛極﹐則先溫而後瀉﹔若邪气盛極﹐則先瀉而後補。溫者必兼於气﹐瀉者必兼於寒。寒則入於經而導其邪﹐溫則疏其气﹐養其正也。﹝《奇效》﹞

治不可以虛驟補

頃在徽城日﹐歙尉宋荀甫﹐膀胱气作﹐疼不可忍﹐醫者以剛劑與之﹐疼愈甚﹐小便不通三日矣﹐臍下虛脹﹐心悶。予因候之﹐見其面赤黑﹐脈洪大。予曰﹕投熱藥太過﹐陰陽痞塞﹐气不得通﹐爲之柰何﹖宋尉尙手持四神丹數粒﹐云醫者謂痛不止﹐更服之。予曰﹕若服此定斃﹐後無悔。渠懇求治。予適有五苓散一兩許﹐分三服﹐易其名﹐用連須蔥一莖﹐茴香一撮﹐鹽一錢﹐水一盞半﹐煎七分﹐令接續三服﹐中夜下小便如墨汁者一二升﹐臍下寬得睡﹐翌日診之﹐脈已平矣﹐續用砂丸與之﹐數日瘥。大抵此疾﹐因虛得之﹐不可以虛而驟用補藥。經云﹕邪之所湊﹐其气必虛。畱而不去﹐其病則實。故必先滌所蓄之邪﹐然後補之﹐是以諸方多借巴豆气者﹐蓋謂此也。﹝《本事》﹞小腸气﹑膀胱奔豚﹑疝气等疾﹐皆因腎气虛弱﹐膀胱久冷﹐風濕乘之﹐傷於腎經﹐气滯不散﹐小腹刺痛﹐腎經偏弔﹐未可驟服補藥﹐先用疏導發散。﹝《和劑指南》﹞疝病𨿽始爲因虛而得﹐必邪實迫痛而未下﹐故當先瀉而後補也。至有虛甚迫痛﹐上爲吐逆﹐或下有遺精者﹐此邪實正虛之甚矣﹐此欲不補可乎。但恐補之則無益﹐瀉之則正气轉陷﹐幸而獲生者鮮矣。﹝《微義》﹞

治不宜寒涼

治此之法﹐固不可必其爲寒﹐又不可必其爲熱。但治初受之邪﹐必當以溫經散寒﹑行气除濕爲主﹐切不可早用寒涼﹐致畱邪气﹐則遺害非淺。及其久也﹐則有始終以寒者﹐有因寒郁熱者﹐有元陽受傷而虛陷日甚者﹐但當察其形气病气﹐因病制方。若果有熱證熱脈﹐顯然外見者﹐方可治以寒涼。如無熱證可據﹐而竟云大抵疝由濕熱﹐則無者生之﹐有者甚之矣。此習俗之通獘﹐有不可不鑑也。﹝《景嶽》﹞

治當兼用气藥

治疝必先治气﹐故病名亦曰疝气﹐非無謂也。蓋寒有寒气﹐熱有熱气﹐濕有濕气﹐逆有逆气﹐气在陽分﹐則有气中之气﹐气在陰分﹐則有血中之气。凡气實者必須破气﹐气虛者必須補气﹐故治疝者﹐必於諸証之中﹐俱當兼用气藥。﹝《景嶽》﹞

溫散方法

﹝兼滋補﹞溫法有二﹕外入之寒﹐溫必兼散﹔內生之寒﹐溫必以補。子和論疝﹐多從勞內得之﹐然並不立補法。愚謂寒從外入者﹐其病多實﹔寒從內生者﹐其病多虛。設不能辧而槪與散法﹐難免虛虛之咎矣。余采當歸羊肉等方﹐以補子和之未備﹐且遵仲景之舊法也。﹝《金匱翼》﹞疝因陰邪湊腎﹐寒气上攻﹐小腹結塊﹐下墜睪丸﹐堅緊如石﹐得暖漸消﹐得寒愈脹﹐其气並入前後腰臍各道筋中﹐上攻入胃﹐則大嘔大吐﹐戰栗畏寒﹐此下焦地气上衝﹐宜以參﹑附﹑姜﹑桂大劑﹐非尋常郁熱比也。﹝《匯補》﹞《短劇》解急蜀椒湯﹐主寒疝气﹐心痛如刺﹐繞臍腹中盡痛﹐白汗出﹐欲絕方。蜀椒﹝二百枚汗﹞附子﹝一枚炮﹞粳米﹝半升﹞漧薑﹝半兩﹞半夏﹝十二枚洗﹞大棗﹝二十枚﹞甘艸﹝一兩炙﹞上七味切﹐以水七升﹐煮取三升﹐澄淸熱服一升。不瘥﹐更服一升。數用療心腹痛﹐困急欲死﹐解結逐寒﹐上下痛良。忌豬羊肉﹑餳﹑海藻﹑菘菜。《肘後》《古今錄驗》《範汪方》無甘艸﹐餘同。﹝《外臺》﹞《聖惠》本方加桂心﹑生薑。疝气發作﹐當再於附子建中湯煎時﹐加蜜一箸頭許﹐名蜜附子湯。﹝《易簡》﹞﹝按﹕上文曰﹕建中湯﹐加附子三分﹐名附子建中湯。﹞治寒疝來去﹐每發絞痛方。牡蠣﹑甘艸﹑桂各二兩﹐水五升﹐煮取一升半﹐再服。﹝《肘後》﹞半夏湯﹐治心脾痛﹐及小腸奔豚等痛患。吳茱萸﹝去枝並目﹞半夏﹝湯洗切片﹞肉桂﹝去皮等分﹞上咀三錢重﹐水一大盞半﹐生薑十片﹐同煎八分﹐去滓熱服。﹝《事證方後集》﹞吳茱萸加附子湯。吳茱萸生薑﹝各三錢﹞人參﹝一錢﹞大棗﹝二枚﹞附子﹝二錢﹞水煎涼服。寒疝腰痛﹐牽引睪丸﹐屈而不伸﹐尺內脈來沈遲者﹐此方主之。﹝《醫方考》﹞生料五積散﹐膀胱小腸气痛﹐加茱萸半錢﹐鹽少許。﹝《易簡》﹞﹝《得效》更加茴香。﹞治醉飽後色欲不節﹐觸傷小腹﹐致成疝气﹐其疝自小腹痛連腰胯下﹐心頭弔痛﹐額上汗出﹐根據本方加玄胡索。﹝《濟世全書》﹞羌活附子湯﹐治感寒表證悉具而寒厥疝痛者﹐宜與此表裏兼調。﹝《醫級》﹞﹝系羌活﹑附子﹑木香﹑茴香﹑漧薑加鹽煎﹐詳見《噦》門﹐宜考。﹞沈香散﹐治寒疝﹐小腹堅滿﹐攻作不定﹐時發疼痛﹐腎虛受邪腫脹﹐及髒寒气弱﹐臍常痛。沈香附子﹝各一兩﹞川楝子﹝一兩半﹞上爲細末﹐每服一錢半﹐水一盞半﹐生薑三片﹐棗一个﹐鹽少許﹐煎至七分﹐空心服。﹝《雞峯》﹞玄附湯﹐治七疝﹐心腹冷痛﹐腸鳴气走﹐身寒自汗﹐大腑滑泄。玄胡索﹝炒去皮﹞附子﹝炮去皮臍各一兩﹞木香﹝不見火半兩﹞上咀﹐每服四錢﹐水一盞半﹐生薑七片﹐煎至七分﹐去滓溫服﹐不拘時候。﹝《濟生》﹞神應散﹐治諸疝﹐心腹絞痛不可忍。玄胡索胡椒﹝等分﹞上爲末﹐每服二大錢﹐酒半盞﹐水半盞﹐煎七分﹐食前溫服。﹝《三因》﹞當歸四逆湯﹐治臍腹冷痛﹐相引腰胯而痛。﹝按﹕治驗曰﹕先灸中庭穴。﹞當歸尾﹝七分﹞附子﹝炮﹞官桂茴香﹝炒﹞柴胡﹝各五分﹞芍藥﹝四分﹞茯苓玄胡索川楝子﹝各三分酒煮﹞澤瀉﹝二分﹞上十味咀﹐作一服﹐水二盞半﹐煎至一盞﹐去滓溫服﹐空心食前﹐數服而愈。﹝《寶鑑》按﹕方後曰﹕澤瀉鹹平﹐茯苓甘平﹐去膀胱中畱垢。﹞沈香桂附丸﹐退陰助陽﹐除臟腑積冷﹐心腹疼痛﹐及療七疝﹐痛引小腹不可忍﹐腰屈不能伸﹐喜熱熨稍緩方。﹝節錄﹞沈香附子﹝炮去皮臍﹞川烏﹝炮去皮臍切作小塊﹞漧薑﹝炮﹞良姜﹝炒﹞茴香﹝炒﹞官桂吳茱萸﹝各一兩湯浸去苦﹞上爲末﹐醋糊丸﹐如梧桐子大﹐每服五十丸至七八十丸﹐熱米飲湯送下﹐溫酒吞下亦得﹐空心食前﹐日二服。忌冷物。﹝《寶鑑》﹞治疝气神方﹐其病甚至气上衝﹐如有物築塞心臟欲死﹐手足冷者﹐二三服除根。硫黃﹝不拘多少銚中熔化卽投水中出毒研細﹞荔枝核﹝爲末炒焦黃色﹞陳皮上三味各等分爲末﹐飯丸如梧桐子大﹐每服四五丸﹐酒下﹐其痛立止。自已覺疼甚不能支持﹐略用六丸﹐再不可多也。﹝《醫學集成》﹞﹝參《正傳》錄﹞《醫統》名硫黃丸。《皆效方》名玉環笑來丹。﹝《本艸綱目》引。﹞奔豚丸。川楝子﹝煨去肉一兩﹞茯苓橘核﹝鹽酒炒各一兩五錢﹞肉桂﹝三錢﹞附子﹝炮﹞吳茱萸﹝湯泡七次各五錢﹞荔枝子﹝煨八錢﹞小茴香木香﹝各七錢﹞熬砂糖爲丸﹐每服二錢﹐淡鹽湯下。若有熱者﹐去附桂。﹝《心悟》﹞﹝按﹕此本《眾妙方》回春丸﹐今去白術﹑山楂﹑枳實﹐加川楝﹑桂﹑附﹑木香﹐以砂糖代煉蜜。又據彼方﹐每服二錢﹐服字恐丸字訛。﹞暖肝煎﹐治肝腎陰寒﹐小腹疼痛﹐疝气等證。當歸﹝二三錢﹞枸杞﹝三錢﹞茯苓﹝二錢﹞小茴香﹝二錢﹞肉桂﹝一二錢﹞烏藥﹝二錢﹞沈香﹝一錢或木香亦可﹞水一鐘半﹐加生薑三五片﹐煎七分﹐食遠溫服。如寒甚者﹐加吳茱萸﹑漧薑。再甚者﹐加附子。﹝《景嶽》﹞八味丸﹐治勞疝﹐房勞傷精﹐損气气陷﹐但天寒時舉作多而且甚﹐天暖舉作少而且輕﹐本方加川楝肉﹑巴戟天﹐以鹿角膠爲丸。﹝《醫經會元》﹞胡桃散﹐治小腸气。胡桃肉﹝湯浸去皮﹞破故紙﹝炒﹞大棗﹝煮去皮核﹞上件各等分﹐爲細末﹐每服二錢﹐溫酒調下﹐食前。﹝《楊氏》﹞養正丹﹐治奔豚气痛﹐嘔吐身冷﹐調气散下。﹝《直指》﹞

通气方法

气聚則塞﹐气散則通﹐是痛之休作﹐由气之聚散也﹐故曰治疝必先治气。﹝《金匱翼》﹞治育腸气﹐小腹連陰疼痛﹐香散方。香子﹝一兩﹞苦楝子﹝一兩炒微黃﹞檳榔﹝一兩﹞木香﹝半兩﹞靑橘皮﹝半兩湯浸去白瓤焙﹞上件藥搗﹐細羅爲散﹐每服二錢﹐以水一中盞﹐入生薑半分﹐煎至五分﹐和滓不計時候熱服。﹝《聖惠》﹞《楊氏》茴香散﹐於本方去檳榔﹐加京三稜﹑蓬莪術﹑甘艸﹑當歸。治育腸气疼痛﹐宜服沈香散方。沈香﹝半兩﹞胡蘆巴﹝半兩﹞肉豆蔻﹝半兩去殼﹞檳榔﹝三分﹞木香﹝三分﹞桂心﹝半兩﹞香子﹝半兩﹞上件藥搗﹐細羅爲散﹐每服不計時候﹐以溫酒調下二錢。﹝《聖惠》﹞聚香飲子﹐治七情所傷﹐遂成七疝﹐心腹脹痛﹐引腰脇連背﹐不可仰。檀香木香乳香沈香丁香﹝並不見火﹞藿香葉﹝各一兩﹞玄胡索﹝炒去皮﹞片子姜黃﹝洗﹞川烏﹝炮去皮尖﹞桔梗﹝去蘆銼炒﹞桂心﹝不見火﹞甘艸﹝炙各半兩﹞上咀﹐每服四錢﹐水一盞半﹐生薑七片﹐棗一枚﹐煎至七分﹐去滓溫服﹐不拘時候。﹝《濟生》﹞﹝按﹕此《和劑》勻气散變方。﹞金鈴散﹐治疝气腹痛﹐投諸藥後﹐愈而復作。金鈴子肉﹝六錢﹞三稜﹝炮銼﹞莪術﹝醋煮銼﹞靑皮﹝去白﹞陳皮﹝去白各二錢半﹞赤茯苓﹝去皮﹞茴香﹝各半兩﹞南木香﹝二錢﹞甘艸﹝四錢炙﹞檳榔枳殼鉤藤﹝和鉤各三錢﹞上除木香﹑檳榔不過火﹐餘十味銼焙﹐仍同木香﹑檳榔爲末﹐每服半錢至一錢﹐仍用炒茴香煎無灰酒﹐空心調服。不飲酒者﹐煎炒茴香湯調下。﹝《活幼心書》﹞立效散﹐食積者用。靑皮﹝一錢二分醋炒﹞小茴香﹝鹽水炒一錢﹞山楂﹝一錢五分醋炒﹞枳實﹝麩炒﹞蒼術﹝米泔浸一宿炒﹞香附吳茱萸山梔﹝炒黑﹞川楝肉﹝各一錢﹞水二鐘﹐姜三片﹐煎八分﹐食前服。﹝《統旨》﹞又川楝散﹐治諸疝定痛如神﹐於本方去枳實﹐加橘核﹑玄胡索。烏苓通气湯﹐治一切疝气﹐無問遠近﹑寒熱﹑風濕﹑寒气。烏藥當歸芍藥糖球香附陳皮﹝各一錢﹞茯苓白術檳榔玄胡澤瀉﹝各五分﹞木香甘艸﹝各三分﹞上劑﹐姜三片﹐水煎服。如惡寒脈沈細﹐加吳茱萸。﹝《回春》﹞﹝按﹕此方本出《入門》﹐名烏附通气湯﹐有豬苓﹐無檳榔﹑玄胡﹐曰痛甚﹐加檳榔﹑玄胡索。﹞

和血諸方

治小腸气﹐斷弓弦方。五靈脂蒲黃﹝等分﹞上二物﹐先用釅醋一合﹐熬藥成膏﹐以水一小盞﹐煎至六七分﹐熱呷﹐此又名失笑散﹐療婦人血气尢驗。﹝《蘇沈》﹞《直指》加玄胡索﹐各等分。牡丹丸﹐治寒疝﹐心腹刺痛﹐休作無時﹐及治婦人月病﹐血刺疼痛。川烏頭﹝炮令焦黑去皮尖﹞牡丹皮﹝四兩﹞桂心﹝五兩﹞桃仁﹝炒去皮尖五兩別研﹞上末﹐煉蜜丸﹐梧子大﹐每服五十丸﹐溫酒下﹐婦人醋湯下。﹝《三因》﹞﹝按﹕此牡丹五等散變方﹐彼見《病》中。﹞桃仁當歸湯﹐瘀血者。桃仁﹝去皮尖二錢﹞當歸尾﹝酒洗﹞玄胡索﹝各一錢半﹞川芎生地黃赤芍藥﹝炒﹞吳茱萸靑皮﹝醋炒各一錢﹞牡丹皮﹝八分﹞水二鐘﹐姜三片﹐煎八分﹐食前服。﹝《統旨》﹞

寒熱兼行方法

疝气有寒束於外﹐郁熱在內﹐攻刺急痛者﹐法必寒熱兼行﹐如倉卒散之類﹐丹溪云用之無有不效﹐蓋川烏頭治外束之寒﹐山梔仁治內郁之熱也。﹝《金匱翼》﹞﹝按﹕丹溪說出《格致餘論》。﹞柴胡桂枝湯﹐治腎气冷熱不調證。﹝《直指》﹞治小腸气﹐倉卒散。山梔子﹝四十九枚燒半過﹞附子﹝一枚炮﹞上每服二錢﹐酒一小盞﹐煎至七分﹝館本八分﹞﹐入鹽一撚﹐溫服。脾腎气攣急﹐極痛不可屈伸﹐腹中冷﹐重如石﹐痛不可忍﹐白汗如瀉﹐手足冰冷﹐久不瘥﹐臥欲死者﹐服此藥一劑﹐忽如失去﹐甚者兩服瘥。予自得效﹐亦屢以治人皆驗。﹝蘇沈﹞﹝按﹕又治胸痺﹐梔子湯﹐亦此二味﹐宜參。﹞《宣明論》蒺藜湯﹐治陰疝﹐牽引小腹痛﹐諸厥疝卽陰疝也﹐嗜欲勞痛﹐不可忍之﹐於本方加蒺藜﹐水煎服。玄胡索苦楝湯﹐治臍下冷撮痛﹐陰冷大寒。肉桂﹝三分﹞附子﹝三分﹞熟地黃﹝一錢﹞甘艸梢﹝炙半錢﹞苦楝子玄胡索﹝各二分﹞黃柏﹝一分爲引用﹞上都作一服﹐水四盞﹐煎至一盞﹐稍熱服﹐食前。﹝《試效方》﹞﹝按﹕此本出《婦人》門﹐今從《綱目》拈於斯。﹞十味蒼柏散﹐治疝作痛。蒼術﹝鹽炒﹞香附﹝鹽炒﹞黃柏﹝酒炒爲君﹞靑皮玄胡索益智桃仁﹝爲臣﹞茴香﹝佐﹞附子﹝鹽炒﹞甘艸﹝爲使﹞上爲末﹐作湯﹐服後一痛過﹐更不再作矣。﹝《丹溪》﹞﹝按原無方名﹐今從《入門》標之。﹞

蕩實急治方法

文仲療卒得諸疝﹐少腹及陰中相引絞痛﹐白汗出欲死。﹝原此有沙參搗篩酒服方﹐不錄。﹞若不瘥﹐服諸利丸下之﹐走馬湯亦佳。此名寒疝﹐亦名陰疝。﹝《外臺》﹞赤岸朱同道﹐年四十歲﹐八月望﹐雨後得涼﹐半夜後腹痛甚﹐汗如雨﹐兩腳蹈破壁﹐痛在少腹﹐手不可近﹐六脈弦而細實﹐重取如循刀刃責責然。問之﹐云六月大熱時﹐於深潭浴水﹐病或起於此。與大承气湯﹐大便微利﹐痛遂頓止。至次日酉時﹐其痛復作﹐痛在小腹﹐堅硬手不可近。又與大承气加桂兩服﹐研桃仁同煎﹐大便下紫黑血升餘而痛頓止。至次日酉時﹐痛復作如初﹐脈𨿽稍減﹐而責責然猶在。與大承气湯加附子兩帖﹐研桃仁同煎﹐下大便五行﹐得黑紫血如破絮者二升許﹐痛遂頓止﹐一夜得睡。次日酉時﹐痛復如初﹐詢知小腹和軟﹐痛在臍腹間下﹐脈亦和﹐似若無病﹐但呻吟如舊。詢知乃食蘿卜菜苗羹兩頓﹐與小建中湯一帖而愈。﹝《綱目》引《丹溪》﹞﹝按﹕汪石山有小承气湯加桃仁按﹐其意相似﹐仍不錄。﹞愚謂子和七疝之治﹐𨿽各有不同﹐然無非用下﹐則不能無偏。故劉宗濃徐用誠﹐皆疑而議之﹐亦謂其太過耳﹐非謂盡不可用也。再觀丹溪之法﹐則曰治疝大不宜下﹐是又相左之甚矣。余因考子和治案﹐如治蔡參軍﹐因坐濕地﹐疝痛不堪﹐用導水丸下之而愈。又治一人﹐因瘧渴過飲漿水﹐病疝﹐醫進姜附﹐爲燥熱所壅﹐以致陰囊重墜﹐大如升斗﹐乃先以導水丸﹐後用豬膚散﹐大下之而愈。又治一人病卒疝﹐赤腫大痛﹐數日不止﹐諸藥如石投水﹐遂以導水丸﹐次以通經散﹐大下之而愈。若此類者﹐豈皆不可下乎。故但宜酌其虛實緩急﹐如或爲邪熱所閉﹐或以少年暴疾﹐或以腫硬赤痛之極者﹐則如導水丸﹑三花神丸﹑禹功散之類﹐皆所當用。蓋邪盛而急﹐勢不可當﹐又非行气利水等劑所能及者﹐則不得不攻。此子和之法﹐亦自有必不可廢者﹐是不可不察也。﹝《景嶽》﹞導水丸。大黃﹝二兩﹞黃芩﹝二兩﹞滑石﹝四兩﹞黑牽牛﹝四兩另取頭末用﹞上爲細末﹐滴水丸梧桐子大﹐每服五十丸﹐或加至百丸﹐臨臥溫水下。﹝《三法六門》﹞禹功散。黑牽牛頭末﹝四兩﹞茴香﹝一兩炒﹞或加木香﹝一兩﹞上爲細末﹐以生薑自然汁調一二錢﹐臨臥服。﹝同上﹞通經散。陳皮﹝去白﹞當歸﹝各一兩﹞甘遂﹝以麵包﹐不令透水﹐煮百餘翻﹞取出﹐用冷水浸過﹐去面焙漧。上爲細末﹐每服三錢﹐溫湯調下﹐臨臥服。﹝同上﹞

蕩實緩治諸方

治小腸气﹐下元閉塞不通﹐川楝散。川楝子﹝一兩和皮破爲四片﹞巴豆﹝一兩並殼搗令碎﹞上同和勻﹐入銚內炒令紫色﹐取出去巴豆﹐只取川楝子淨刷爲末﹐每服一錢﹐先炒茴香令香﹐秤一錢﹐用酒一盞衝﹐更煎三五沸去滓﹐調川楝子末﹐連進二服﹐得下泄立瘥。此方同治遠年內外瘡方﹐於建安軍人吳美得之。﹝蘇沈﹞﹝宜考前「治不可以虛驟補」條。﹞《經驗方》治丈夫本髒气傷﹐膀胱連小腸等气﹐金鈴子一百个﹐溫湯浸過﹐去皮﹐巴豆二百个﹐捶微破﹐麩二升。同於銅鐺內炒﹐金鈴子赤熟爲度﹐放冷取出﹐去核爲末﹐每服三錢﹐非時熱酒﹑醋湯調並得。其麩﹑巴豆不用也。﹝《本艸》﹞﹝《本事續集》名金蓮散﹐曰﹕古今一切名方﹐無如此方奇特有效。﹞《聖濟》治小腸受邪﹐控睪上而不下﹐疼痛﹐楝實散﹐於本方加甘艸﹑靑鹽。《幼幼》趙氏家傳﹐治大人小兒諸疝偏气方﹐於本方加丁香﹑靑橘皮。《直指》金鈴散﹐治膀胱小腸气﹐外腎腫痛﹐於本方加木香﹝用舶上茴香﹞﹑連根蔥白煎。《葉氏》金鈴子丸﹐治膀胱小腸腎經疝气攻作﹐臍腹撮痛不可忍者﹐於本方加破故紙﹑胡盧巴爲末﹐麵糊丸﹐如梧子大﹐每服三十丸﹐細嚼炒胡桃仁三个﹐熱蔥鹽酒送下。《示兒仙方》借性丸﹐於本方去茴香﹐金鈴子末爲丸﹐每服十丸﹐服以得利下不妨。﹝金鈴子巴豆各四十九个﹞天臺烏藥散﹐治小腸疝气﹐牽引臍腹疼痛。烏藥木香茴香﹝炒﹞良姜﹝炒﹞靑皮﹝去白五錢﹞檳榔﹝銼二个﹞川楝﹝十个﹞巴豆﹝十四个﹐微打破﹐同川楝實用麩炒﹐候麩黑色﹐去麩﹑巴不用﹐只用川楝。﹞上爲末﹐每服一錢﹐溫酒調下。痛甚者﹐炒生薑熱酒調下亦得。﹝《寶鑑》﹞﹝《按﹕此方系《聖惠》香散﹐合《本事》金蓮散﹐加烏藥﹑良姜者。﹞麝香丸﹐治心腹冷疼﹐男子小腸气。麝香﹝一錢別研﹞胡椒﹝一兩﹞木香巴豆﹝四錢去皮心研﹞全蠍﹝四錢去毒微炒﹞上件爲細末﹐湯浸蒸餅丸﹐如綠豆大﹐每服三丸。心腹痛﹐煨姜湯下。小腸气﹐腹脇攻痛﹐茴香湯下。﹝《楊氏》﹞《尊生書》曰﹕此方無麝香﹐卽神保丸﹐凡膀胱气﹑脇下痛最難治﹐此藥主之。﹝神保丸見《脇痛》﹞金鈴丸﹐治小腸气﹐一服立愈。牽牛子﹝炒﹞靑皮﹝去白﹞良姜﹝各等分﹞川楝子舶上茴香﹝各半兩﹞玄胡索﹝四兩﹞上爲細末﹐生薑自然汁煮麵糊丸﹐如梧桐子大﹐朱砂爲衣﹐每服三十丸﹐燒綿爲灰浸酒下﹐不計時候。﹝別本《中藏經》﹞《神效名方》蕩疝丹﹐於本方去良姜﹑玄胡索﹐加破故紙﹑陳皮﹑廣術﹑木香﹐用好酒打麵糊爲丸。《本事續集》立效散﹐於本方去良姜﹑玄胡素﹐加川芎﹑桃仁爲細末﹐每服二錢﹐無灰酒一盞﹐煎至八分盞﹐溫服。《楊氏》橘核散﹐治寒濕腰痛﹐小腸气﹐壯筋骨﹐暖下元﹐於本方去靑皮﹑良姜﹐加五靈脂﹑破故紙﹑庵艸﹑橘核﹑棠球子﹐爲細末﹐每服二錢﹐熱酒調下﹐不拘時候。气寶丸﹐治一切气滯﹐心胸痞滿﹐及酒食所傷﹐脾胃積滯﹐膀胱疝气﹐攻注腰腳。茴香﹝炒秤二兩﹞陳橘紅﹝一兩﹞木香﹝一分﹞黑牽牛﹝四兩﹐以吳茱萸二兩慢火同炒﹐候茱萸焦取出﹐不用茱萸﹐只用牽牛頭末一兩。﹞上件爲細末拌勻﹐煉蜜爲丸﹐如梧桐子大﹐每服二十丸至三十丸﹐生薑湯下﹐更看虛實加減﹐食前服。小腸气痛﹐鹽湯下。﹝《楊氏》﹞復元通气散﹐治小腸气﹐腎癰便毒﹐腰疼气刺﹐腿膝生瘡。玄胡索﹝擦去皮﹞陳皮﹝去白﹞白牽牛﹝炒取末﹞甘艸﹝炙各一兩﹞南木香﹝不見火一兩半﹞茴香﹝舶上者炒﹞穿山甲﹝銼蛤粉炒去粉各二兩﹞上爲細末﹐每服一大錢﹐熱酒調﹐病在上食後服﹐病在下食前服。不飲酒人﹐煎南木香湯調下。﹝《和劑》﹞治育腸气發歇﹐疼痛不可忍方。砂﹝二兩﹐研爲末﹐以醋煎調﹐塗於多年銅杓子面上﹐用新盆蓋七日﹐刮取綠細研。﹞檳榔﹝一兩﹞木香﹝一兩﹞沒藥﹝半兩﹞香子﹝一兩﹞上件藥搗﹐細羅爲末﹐入砂研令勻﹐以糯米飯和丸﹐如綠豆大﹐每服不計時候﹐以熱生薑酒下七丸。﹝《聖惠》﹞又方阿魏﹝一兩﹞砂﹝一兩用酒一大盞與阿魏同熬如膏﹞木香﹝三分﹞苦楝子﹝一兩炒微黃﹞附子﹝一兩炮裂去皮臍﹞上件藥搗羅爲末﹐入砂膏和丸﹐如梧桐子大﹐每服不計時候﹐以熱生薑酒下十丸。﹝同上﹞森立夫治陰痛不可忍﹐於本方去阿魏﹑木香。﹝《萬安方》引﹞

利水方法

水濕同气也﹐然水汪洋而濕淹濡﹐故水可逐而濕宜滲﹐水成形而濕化气﹐故水無陽而濕有熱﹐子和水疝﹑疝所由分也﹐學人辧諸。﹝《金匱翼》﹞五苓散﹐治撮聚疝气﹐連根蔥白二寸﹐燈心十莖﹐鹽炒茴香一撮﹐川楝子三个去核﹐煎湯調下﹐大效。﹝《得效》﹞﹝宜參前證治諸說及「治不可以虛驟補」條。﹞加減柴苓湯﹐治諸疝﹐此和肝腎順气消疝治濕之劑。柴胡半夏茯苓甘艸白術澤瀉豬苓山楂山梔﹝炒﹞荔枝核﹝各等分﹞上咀片﹐水二鐘﹐姜三片﹐煎至八分﹐空心服。﹝《準繩》﹞奪命丹﹐治遠年近日小腸疝气﹐偏墜搐疼﹐臍下撮痛﹐以致悶亂﹐及外腎腫硬﹐日漸滋長﹐陰間濕癢﹐抓成瘡﹐悉治之。吳茱萸﹝一斤﹐去枝梗﹐四兩酒浸﹐四兩酢浸﹐四兩湯浸﹐四兩童子小便浸﹐各一宿﹐同焙漧。﹞澤瀉﹝二兩去灰土﹞上爲細末﹐酒煮麵糊丸﹐如梧桐子大﹐每服五十丸﹐空心食前鹽湯或酒下﹐神妙不可具述。馮仲柔云﹕頃年某倉使家傳﹐因令局中合賣。紹熙壬子冬﹐余親曾得效﹐時苦奔豚﹐寒气攻衝﹐小腹引痛四日﹐只一服﹐臟腑微動﹐痛若失去遂安。一方名星斗丸﹐湯浸者用鹽水浸﹐澤瀉用四兩﹐切作粗片﹐酒浸一宿。﹝《是齋》﹞

外治諸方

《集驗》療腎冷及疼﹐疝气滯﹐後灌方。鹽花﹝一大合﹞漿水﹝半大升﹞上二味和暖﹐灌下部﹐少間卽下膿﹐日一度﹐再灌之卽止。﹝《外臺》﹞疝气﹐以吳茱萸爲末﹐每用一錢匕﹐釅醋調﹐紙花子攤貼臍下﹐三日一換。﹝《瑣碎錄》﹞寒疝引急﹐痛連小腹﹐及睪丸偏縮者﹐以胡椒十餘粒爲細末﹐滲黑膏上烘熱﹐貼陰囊﹐片時其痛卽止。若睪丸偏縮者﹐貼偏小半邊﹐蓋縮卽寒而墜則熱也。﹝《醫通》﹞

灸法

項關一男子﹐病卒疝暴痛不任﹐倒於街衢﹐人莫能動﹐呼予救之。予引經証之﹐邪气客於足厥陰之絡﹐令人卒疝﹐故病陰丸痛也。予急瀉大惇二穴﹐大痛立已。夫大惇穴者﹐乃足厥陰之二穴也。﹝《儒門事親》﹞﹝治疝鍼灸﹐其說頗繁﹐今不具錄。﹞

調攝法

患疝之人﹐每浴時﹐忍小便不去﹐入湯揉令腹中和暢﹐出浴就去小便﹐使所郁寒濕﹐乘熱發泄。又有疝气入湯致逼升上者﹐此是證挾奔豚﹐是以畏也。﹝《原病集》﹞

內因類

﹝附﹞病

按﹕﹐《玉篇》徒回切﹐下腫也。蓋卽之從者﹐頹與音義相同﹐非有差異。

源由

病之狀﹐陰核腫大﹐有時小歇﹐歇時終大於常﹐勞冷陰雨便發﹐發則脹大﹐使人腰脊攣急﹐身體惡寒﹐骨節沈重﹐此病由於損腎也。足少陰之經﹐腎之脈也﹐其气下通於陰。陰﹐宗脈之所聚﹐積陰之气也。勞傷舉重﹐傷於少陰之經﹐其气不衝於陰﹐气脹不通﹐故成也。﹝《病源論》﹞﹝按﹕字《醫心方》引並作頹。又不衝《醫心方》作下衝﹐是。通行本作不衛﹐亦通。﹞

虛勞陰疝腫縮候

疝者气痛也﹐眾筋會於陰器﹐邪客於厥陰﹑少陰之經﹐與冷气相搏﹐則陰痛腫而攣縮。﹝同上﹞﹝按﹕《外臺》引無腫字。﹞

虛勞陰痛候

腎气虛損﹐爲風邪所侵﹐气流入於腎經﹐與陰气相擊﹐眞邪交爭﹐故令陰痛。但冷者惟痛﹐挾熱則腫。﹝同上﹞心火下降﹐則腎水不患其不溫﹐眞陽下行﹐則腎气不患其不和﹐溫溫其和﹐安有所謂木彊者哉。惟夫嗜欲內戕﹐腎家虛憊﹐故陰陽不相交﹐水火不相濟﹐而沈寒痼冷凝滯其間﹐脹大作疼﹐頑痺結硬﹐勢所必至矣。﹝《直指》﹞《黃帝鍼經》曰﹕足厥陰之脈﹐環陰器﹐抵少腹﹐是動則病丈夫疝。卽陰疝也。嗜欲勞傷﹐腎水涸竭﹐無以滋榮肝气﹐故畱滯內結﹐發爲陰疝之病。世俗論陰疝者爲腎餘气﹐殊不知邪實又本於肝經也。治法宜瀉邪气之實﹐補肝經之虛。﹝《聖濟》﹞﹐濕多。﹝《丹溪》﹞

囊縮之理

傷寒家囊卵縮﹐大熱在內﹐宜承气湯急下之。與《經筋》說囊卵縮﹐大寒在外﹐亦是熱在內﹐與傷寒家同。故再引平康之人以証之﹐冬天陽气在內﹐陰气在外﹐人亦應之﹐故寒在外則皮急﹐皮急則囊縮。夏月陰气在內﹐陽气在外﹐人亦應之﹐故熱在外則皮緩﹐皮緩則囊垂﹐此疝之象也。﹝《微義》﹞

脈候

疝之病﹐尺脈緊而動﹐按之卽虛。﹝《史載之方》﹞

有四種

《短劇方》云﹕男頹有腸頹﹑卵脹﹑水頹﹑气﹑四種。腸頹﹑卵脹﹐難瘥﹔气頹﹑水頹﹐鍼灸則易瘥也。﹝《醫心》﹞﹝《千金》同﹞疝者痛也﹐邪气聚於陰﹐致陰器腫大而痛者﹐陰疝也﹐一名疝﹐其類有四﹐卽腸﹑卵脹﹑气﹑水是也。世俗云疝气﹐亦云小腸气﹐或曰膀胱气。原其病本﹐緣腎气通於陰﹐與膀胱爲表裏﹐胞囊者膀胱之候﹐此二經不足﹐下焦受寒﹐皆能致陰卵腫大﹐或發疝痛﹐故通稱曰陰疝。若寒濕之气有連於小腸者﹐卽少腹控睪而痛﹐陰丸上下﹐謂之腸。寒气客於經筋﹐足厥陰脈受邪﹐脈脹不通﹐邪結於睪卵﹐謂之卵脹。腎虛之人﹐因飲食不節﹐喜怒不時﹐津液內溢﹐下流於睪﹐寒气結聚不散﹐謂之气。水气盛則津液內結﹐謂之水。水﹑气﹐病生於標﹐故鍼灸可治﹐其病易愈。腸﹑卵脹﹐病生於本﹐邪气入深﹐其治難瘥。﹝《聖濟》﹞夫陰﹐屬肝系宗筋﹝按﹕此以爲陰囊之名﹐深誤﹞﹐胃陽明養之。世多不識﹐謂之外腎﹐非特名義差錯﹐亦使五內不分﹐其可不辧。古方𨿽出四證﹐但曰腸﹑气﹑水﹑卵脹﹐殊不別其所因。如腸則因房室過度﹐元髒虛冷﹐腸邊HT系不收﹐墜入中﹐上下無定﹐謂之腸﹐屬不內外因。病者久蓄憂思﹐恐怒兼並﹐隨髒气下墜陰﹐腫脹急痛﹐名曰气﹐屬內所因。病者久坐冷濕﹐濕气下襲﹐致陰腫脹﹐名曰水﹐屬外所因。病者勞役無度﹐及跨馬坐車﹐致卵核腫脹﹐或偏有大小﹐上下無常﹐名曰卵脹﹐亦屬不內外因。有小兒生來便如此者﹐乃宿疾也。卵脹﹑腸皆難治﹐气﹑水治之易愈。又寒疝下注﹐入於中﹐名爲狐疝﹐亦屬病。世人因此並以病爲疝气﹐不審之甚。婦人陰門挺出﹐亦稱病﹐名義不分﹐有如此者。﹝《三因》﹞凡病﹐惟腸無問貴賤多有之。有睡臥系延入脇下者﹐有墜入囊中者﹐或遇疲勞及天色變動﹐逼上囊根﹐腫急脹痛﹐過於寒疝﹐得暖則下。其如卵脹﹐有作熱生膿爲癰潰爛者﹐比比有之。﹝同上﹞陰之證﹐其種有四。究其所因﹐皆是腎經虛寒﹐或爲勞役所傷﹐或爲風濕之气所侵﹐結而不散﹐久則腎虛憊而成此證。外腎腫脹者﹐偏有小大﹐或堅硬如石﹐或臍腹絞痛﹐甚則膚囊腫脹成瘡﹐時出黃水﹐病而至此﹐未易治也。腸亦然。惟气﹑水﹐關元灸之可。﹝《大成》﹞

七疝

寒疝﹐其狀囊冷﹐結硬如石﹐陰莖不舉﹐或控睪丸而痛。得於坐臥濕地﹐或寒月涉水﹐或冒雨雪﹐或臥坐磚石﹐或風冷處使內過勞﹐宜以溫劑下之﹐久而無子。水疝﹐其狀腎囊腫痛﹐陰汗時出﹐或囊腫而狀如水晶﹐或囊癢而搔出黃水﹐或少腹中按之作水聲。得於飲水醉酒﹐使內過勞﹐汗出而遇風﹐寒濕之气聚於囊中﹐故水多﹐令人爲卒疝。宜以逐水之劑下之﹐有漏鍼去水者﹐人多不得其法。筋疝﹐其狀陰莖腫脹﹐或潰或膿﹐或痛而裏急筋縮﹐或莖中痛﹐痛極則癢﹐或挺縱不收﹐或白物如精﹐隨溲而下。得於房室勞傷﹐及邪術所使﹐宜以降心之劑下之。血疝﹐其狀如黃瓜。在少腹兩旁﹐橫骨兩端約中﹐俗云便癰。得於重感春夏大燠﹐勞於使內﹐气血流溢﹐滲入脬囊﹐畱而不去﹐結成癰腫﹐膿少血多﹐宜以和血之劑下之。﹝《治法雜論》曰﹕治以導水丸﹑桃仁承气湯或抵當湯投之﹐同瘀血法。聚而不散﹐可以大作劑料﹐大瀉一二十行﹐次以玉燭散和血通經之類是也。﹞气疝﹐其狀上連腎區﹐下及陰囊﹐或因號哭忿怒﹐則气郁之而脹﹐怒哭號罷則气散者是也。有一治法﹐以鍼出气而愈者﹐然鍼有得失﹐宜以散气之藥下之。或小兒亦有此疾﹐俗曰偏气﹐得於父已年老﹐或年少多病﹐陰痿精怯﹐彊力入房﹐因而有子﹐胎中病也﹐此疝不治﹐惟築賓一穴鍼之。狐疝﹐其狀如瓦﹐臥則入小腹﹐行立則出小腹入囊中﹐狐則晝出穴而溺﹐夜則入穴而不溺﹐此病出入上下往來﹐正與狐相類也﹐亦與气疝大同小異﹐今人帶鉤鈐是也﹐宜以逐气流經之藥下之。疝﹐其狀陰囊腫縋﹐如升如斗﹐不癢不痛者是也。得之地气卑濕所生﹐故江淮之間﹐湫塘之處﹐多感此疾﹐宜以去濕之藥下之。女子陰戶突出﹐𨿽亦此類﹐乃熱則不禁固也﹐不可便謂虛寒﹐而澀之燥之補之﹐本名曰瘕﹐宜以苦下之﹐以苦堅之。王冰云﹕陽气下墜﹐陰气上爭﹐上爭則寒多﹐下墜則筋緩﹐故睪垂縱緩﹐因作疝也。以上七疝﹐下去其病之後﹐可調則調﹐可補則補﹐各量病勢﹐勿拘俗法﹐經所謂陰盛而腹脹不通者﹐癃疝也﹐不可不下。﹝《儒門事親》﹞﹝《綱目》曰﹕在《疝圖》𨿽七﹐然寒疝卽疝之總名﹐水疝卽疝之屬﹐气疝卽狐疝之屬﹐血疝卽癰癤之屬﹐惟筋疝罕見之﹐蓋下疳瘡之屬也。《金匱翼》曰﹕此皆痛在睪丸之疝也。按﹕二說俱是﹐蓋此寒疝猶是之類﹐故並列於此。﹞一種水疝﹐皮色光亮﹐無熱。無紅腫痛﹐有時內有聚水﹐宜用鍼從便處﹐引去水气則安。﹝《外科正宗》﹞

證治諸說

制劑之法﹐不可純用燥熱﹐當溫散溫利以逐其邪﹐邪气內消﹐榮衛流轉﹐盎盎如寒谷回春﹐蓋有不疾而速﹐不行而至者矣。外此又有一種升髙墜下﹐外腎跌傷﹐驚气與敗血交攻﹐亦有木彊脹痛之證﹐治法大要則同﹐於中更爲之消瘀。﹝《直指》﹞胡新恩云﹕曾於夏間﹐陰囊腫大﹐妨礙起居﹐醫藥未及﹐偶僕者持湯一杯至﹐謾飲之﹐似覺疾寬﹐呼問之﹐乃曰香薷湯也﹐遂再啜一盞﹐疾頓減。及夫醫至﹐亦只用五苓散﹑靑木香丸奏效。乃知夏月此疾作者﹐多由中虛及坐臥暑气而致也。﹝《澹寮》﹞一核偏墜﹐或俱腫脹﹐或一核縮入小腹﹐痛不可忍﹐用手按捺﹐方得還舊﹐是爲气﹐宜蟠蔥散﹐吞下茱萸內消丸。若痛入腹﹐逆上攻心﹐至成嘔逆﹐先用鹽酒下養正丹﹐次用生料五積散﹐加吳茱萸﹑香﹑桃仁﹑延胡索各炒入半錢。有因登髙顚傷外核﹐以致腫疼﹐或小便出血﹐或小便不通﹐宜五苓散和復元通气散服。有陰大如斗﹐諸藥不能效者﹐宜當歸四逆湯加生薑﹑茱萸﹐效。﹝《要訣》﹞疝者﹐少腹控卵﹐腫急絞痛﹐《靈樞•刺節篇》所謂去爪是也﹐睪囊腫大﹐如斗如栲栳﹐甚者與身齊等﹐而不作痛﹐中藏穢液甚多﹐此濕邪也﹐最爲難治﹐但覺微痛者可治﹐桂苓丸﹝系桂﹑苓二味﹞加蒼術﹑濃朴﹑黃柏﹑川烏。水疝﹝證與《事親》同﹞﹐五苓散﹐換蒼術﹐加楝實﹑柏皮。木腎﹐則陰丸腫大作痛﹐頑痺結硬﹐皆嗜欲內戕﹐腎經虛憊﹐濕熱凝滯其間﹐故頑痺結硬﹐腫大作痛﹐二妙散﹝系黃柏﹑蒼術爲散﹐薑汁調﹐溫酒服﹞加肉桂﹑吳茱萸﹑半夏﹑枳實﹑生薑。荊芥穗一兩﹐朴硝﹑蘿卜各二兩﹐蔥七莖﹐煎湯淋洗。偏墜初起﹐香橘散﹝系茴香﹑香﹑橘核﹑山楂肉﹞加穿山甲﹐或穿山甲﹑茴香二味爲末﹐酒調下﹐幹物壓之。患久﹐藥之不效﹐或一核縮入小腹﹐痛不可忍﹐用手按捺﹐方得還舊者﹐木香楝子散。外用牡蠣灰﹑良姜等分爲末﹐唾津調塗腫大一邊﹐須臾如火熱﹐痛卽安。﹝《醫通》﹞

死證

卵﹐玉莖腫硬﹐引臍絞痛﹐甚則陰縮肢冷﹐囊上生瘡成癰﹐二癥出水不止者死。﹝《入門》﹞

類證

凡疝爲患﹐小腹作疼﹐牽引腎子﹐多寒少熱﹐好飲熱湯。此癥乃惱怒傷肝﹐陰虛濕熱爲患﹐其囊紅腫發熱﹐小便赤澀﹐內熱口漧﹐墜重作痛﹐此爲囊癰之候。﹝《外科正宗》﹞

通气諸方

橘核丸﹐治四種病﹐卵核腫脹﹐偏有大小﹐或堅硬如石﹐或引臍腹絞痛﹐甚則膚囊腫脹﹐或成瘡毒﹐輕則時出黃水﹐甚則成癰潰爛。橘核﹝炒﹞海藻﹝洗﹞昆布﹝洗﹞海帶﹝洗﹞川楝子﹝取肉炒﹞桃仁﹝麩炒各一兩﹞濃朴﹝去皮薑汁制炒﹞木通枳實﹝麩炒﹞玄胡索﹝炒去皮﹞桂心﹝不見火﹞木香﹝不見火各半兩﹞上爲細末﹐酒糊爲丸﹐如梧桐子大﹐每服七十丸﹐空心溫酒﹑鹽湯任下。虛寒甚者﹐加炮川烏一兩。堅脹久不消者﹐加砂二錢﹐醋煮旋入。﹝《濟生》﹞香附散﹐治脹。香附子﹝不拘多少﹞上爲末﹐每用酒一盞﹐煎海藻一錢重﹐至半盞﹐先撈海藻嚼細﹐用所煎酒調香附末二錢服。﹝《三因》﹞外腎赤腫﹐以金橘核﹐舶上茴香﹐等分炒香﹐碾爲細末﹐空心酒調下﹐須多飲則藥力易至。患處卻以木鱉肉﹐研如泥﹐塗之立效。久患者﹐頻用之。﹝《瑣碎錄》﹞荔核散﹐治腎大如鬥﹐不過二劑除根。舶上茴香靑皮﹝全者﹞荔枝核上等分銼散炒﹐出火毒爲末﹐酒下二錢﹐日三服。﹝《得效》﹞木香楝子散﹐治小腸疝气﹐膀胱偏墜﹐久患藥不效者﹐服此藥其效如神。﹝燕同知祕傳﹞川楝子﹝二十个爲末﹐未碾前先用巴豆二十粒﹐同楝子炒黃赤色﹐去巴豆不用。﹞萆﹝半兩﹞石菖蒲﹝一兩炒﹞靑木香﹝一兩炒﹞荔枝核﹝二十个炒﹞上爲細末﹐每服二錢重﹐入麝香少許﹐空心炒茴香鹽酒下。﹝《瑞竹》﹞行气香蘇散﹐治偏墜气﹐初起疼痛﹐憎寒壯熱。根據本方﹝按﹕此系香蘇散加柴胡﹑烏藥﹑川芎﹑羌活﹑枳殼﹑蒼術﹑麻黃﹞加小茴香﹑木香﹑三稜﹑莪術﹑木通。﹝《醫鑑》﹞

潰結諸方

《古今錄驗》牡丹五等散﹐療疝﹐陰卵偏大﹐有气上下脹大﹐行走腫大﹐服此良驗方。牡丹皮防風黃柏﹝炙﹞桂心﹝各一分﹞桃仁﹝二分去皮尖研﹞上五味搗爲散﹐以酒服一刀圭﹐二十日愈。少小疝最良﹐小兒以乳汁和﹐如一大豆與之。﹝《外臺》﹞《醫心》﹕《短劇方》牡丹五痔散﹝主治同﹞﹐於本方去桃仁﹐加豉熬。兼金丸﹐治熱入膀胱﹐臍腹上下兼脇肋疼痛﹐便燥﹐欲飲水﹐按之痛者。大黃﹝濕紙裹煨八錢﹞硝石桂心甘艸﹝炙各四兩﹞桃仁﹝四十个去皮尖﹞上爲末﹐蜜丸梧子大﹐米飲下五七丸至十丸。﹝《三因》﹞吉氏家傳勝金丸﹐治小兒疝气偏墜方。川楝子﹝去復選肉﹞續隨子肉﹝七十个去皮﹞輕粉﹝一錢﹞上爲末﹐稀麵糊爲丸﹐每服七丸至十丸﹐蔥白薄荷湯吞下。﹝《幼幼》﹞三白散﹐治膀胱蘊熱﹐風濕相乘﹐陰腫脹。大小便不利。白牽牛﹝略炒二兩﹞白術﹝半兩﹞桑白皮陳皮木通﹝各半兩﹞上爲末﹐每服二錢﹐姜湯調下﹐空心服。初進一服未覺﹐再進。此藥不損髒气﹐只導利畱滯。疝方大率多用熱藥﹐此方惟壅熱證宜服之。﹝《三因》﹞解鉗丸﹐治小腸气﹐及膀胱气﹐橫弦豎弦﹐木腎偏墜﹐下部諸疝气痛。木鱉子﹝二兩淨去油﹞茴香﹝二兩﹞黑醜﹝二兩﹞半夏﹝二兩﹞補骨脂﹝二兩﹞酒糊丸﹐梧子大﹐空心服三十丸﹐炒姜鹽燈心酒下﹐午後臨睡各一服。﹝《赤水》﹞﹝按﹕此方修制頗繁﹐今省不錄。﹞應痛丸﹐治敗精惡物不去﹐結在陰囊成疝﹐疼痛不可忍。阿魏﹝二兩﹐醋和﹐用蕎麥麵作餅﹐濃三指﹐裹阿魏﹐慢火煨熟。﹞檳榔﹝大者二个﹐刮作甕子﹐滿盛滴乳香﹐將刮下末﹐用蕎麥麵拌作餅子﹐慢火煨熟。﹞上同研爲末﹐入砂末一錢﹐赤芍藥末一兩﹐同爲麵糊搜和﹐丸如梧子大﹐溫酒﹑鹽湯下十丸至二十丸﹐空心。﹝《三因》﹞

散痛諸方

治陰疝﹐撮痛不可忍者﹐應痛丸方。韭子﹝炒﹞芎上二味等分爲末﹐煉蜜丸如梧桐子大﹐每服三十丸﹐空心溫酒下。﹝《聖濟》﹞治小兒陰﹐日夜疼痛方。皮﹝一个燒存性﹞上一味研細﹐臨臥熱酒調下一錢匕。﹝同上﹞

外治諸方

﹝互見前﹞有人陰冷﹐漸漸冷气入陰囊﹐腫滿恐死﹐日夜疼悶不得眠方。取生椒擇之令淨﹐以布帛裹著丸囊﹐令濃半寸﹐須臾熱气通﹐日再易之﹐取消瘥止。﹝《千金》﹞治久坐卑濕﹐忽陰囊虛腫﹐气上築﹐黑豆熨方。上以米醋炒黑豆﹐靑布袋盛﹐熨心腹﹐更以椒蔥湯淋渫腰胯﹐濃衣蓋下部﹐然後服諸方。﹝《聖濟》﹞

淋洗法

治外腎偏硬如石﹐停畱不散﹐及下部諸疾。貫眾枳殼本杜仲藿香蛇牀子吳茱萸官桂﹝各等分﹞上爲粗末﹐水三五碗﹐藥末二兩許﹐用絹裹煎十餘沸﹐乘熱隨手淋洗﹐以藥包洗小腹畢﹐以衣被裹片時﹐不得見風﹐甚妙。﹝《魏氏》﹞

調攝法

有人請問下部气不通之方﹐彼時實許之矣﹐細思若非痛斷濃味與房事﹐不可用藥﹐惟促其壽。﹝《丹溪》﹞

內因類

奔豚气

仲景所謂奔豚气﹐與《難經》腎積﹐其證不同﹐而如巢元方猶不免牽混﹐後世或以爲疝气之名﹐要在學人分別之焉。蓋其擴充仲景者﹐則寥寥罕聞爾。

源候

夫奔豚气者﹐腎之積气﹐起於驚恐憂思所生。若驚恐則傷神﹐心藏神也。憂思則傷志﹐腎藏志也。神志傷動﹐气積於腎﹐而气下上遊走﹐如豚之奔﹐故曰奔豚。其气乘心﹐若心中踴踴﹐如車所驚﹐如人所恐﹐五臟不定﹐食飲輒嘔﹐气滿胸中﹐狂癡不定﹐妄言妄見﹐此驚恐奔豚之狀。若气滿支心﹐心下悶亂﹐不欲聞人聲﹐休作有時﹐乍瘥乍極﹐吸吸短气﹐手足厥逆﹐內煩結痛﹐溫溫欲嘔﹐此憂思奔豚之狀。診其脈來觸祝觸祝者﹐病奔豚也。﹝《病源論》﹞﹝按﹕若心中踴踴以下﹐《外臺》引《短劇文》有少異﹐又車字作事字是﹐蓋此段義不無疑﹐姑存之。﹞

治方

《肘後》療卒厥逆上气﹐气支兩脇﹐心下痛滿﹐淹淹欲﹐絕此謂奔豚﹐病從卒驚怖憂迫得之﹐气從下上﹐上衝心胸﹐臍間築築發動有時﹐不療殺人方。甘艸﹝二兩炙﹞人參﹝二兩﹞吳茱萸﹝一升﹞生薑﹝一斤﹞半夏﹝一升﹞桂心﹝三兩﹞上六味切﹐以水一斗﹐煮取三升﹐分三服。此藥須預蓄﹐得病便急合服之。﹝《千金方》桂五兩﹐甘艸三兩。張文仲同。﹞﹝《外臺》﹞《千金》名奔气湯。﹝今本甘艸二兩﹞﹝按﹕此系吳茱萸湯加減方。﹞《廣濟》奔豚气在心﹐吸吸短气﹐不欲聞人語聲﹐心下煩亂不安﹐發作有時﹐四肢煩疼﹐手足逆冷方。李根白皮﹝八兩﹞半夏﹝七兩洗﹞漧薑﹝四兩﹞茯苓﹝三兩﹞人參﹝二兩﹞甘艸﹝二兩炙﹞附子﹝一兩炮﹞桂心﹝四兩﹞上八味切﹐以水一斗﹐煮取三升﹐絞去滓﹐分三服﹐別相去如人行六七里。﹝《外臺》﹞《聖惠》治奔豚气﹐臍腹脹痛﹐翕翕短气﹐發作有時﹐四肢疼悶﹐甘李根散﹐於本方去茯苓﹑甘艸﹐加吳茱萸﹑當歸﹑檳榔。《短劇》療卒傷損﹐食下則覺胸中偏痛栗栗然﹐水漿下亦爾﹐問病與相應﹐急作此方。生李根﹝一斤細銼之﹞麥門冬﹝一斤去心﹞人參﹝二兩﹞桂心﹝二兩﹞甘艸﹝一兩炙﹞上五味咀﹐以水一斗﹐煮取三升﹐分三服。範汪同。﹝《外臺》﹞《短劇》牡蠣奔豚湯﹐療奔豚气﹐從少腹起憧胸﹐手足逆冷方。牡蠣﹝三兩熬﹞桂心﹝八兩﹞李根白皮﹝一斤切﹞甘艸﹝三兩炙﹞上四味切﹐以水一斗七升﹐煮取李根白皮得七升﹐去滓內余藥﹐再煮取三升﹐分服五合﹐日三夜再。﹝同上﹞治奔豚气﹐上下衝走﹐悶亂面靑﹐宜服此方。甘李根皮﹝三兩銼﹞生薑﹝二兩炒幹﹞吳茱萸﹝一兩﹞上件藥搗﹐細羅爲散﹐每服一錢﹐水一中盞﹐煎至六分﹐去滓熱服。﹝《聖惠》﹞又方。檳榔﹝三枚搗羅爲末﹞生薑汁﹝半合﹞上件藥﹐以童子小便一大盞微過。入前藥二味﹐攪令勻﹐分爲三服﹐如人行五六里﹐進一服﹐須臾下利爲效。﹝同上﹞﹝先教諭曰﹕此《外臺》治香港腳衝心方。又《千金》治胸腹背閉滿﹐上气喘息﹐下气湯方﹐大腹檳榔二七枚﹐杏仁四七枚﹐咀﹐以童子小便三升﹐煎取一升半﹐分再服。﹞《醫林方》備急壓气散﹐於本方加紫蘇穗﹐水煎﹝不用童便﹞。代赭石湯﹐治逆气上衝﹐奔徧息道﹐滯塞不通。代赭石﹝打碎二兩﹞陳皮桃仁﹝炒﹞桂吳茱萸﹝鹽炒各半兩﹞上各銼碎﹐每服秤二兩﹐水三大盞﹐生薑三分切﹐同煎至一盞﹐其下去滓﹐食前溫服﹐一日一服。﹝《禦藥院方》﹞牽牛丸﹝當作散﹞﹐治气築奔衝不可忍。黑牽牛﹝半兩紙箱內或銀石器中炒黃色﹞檳榔﹝一分銼﹞上爲末﹐每服一大錢﹐濃煎紫蘇﹑生薑湯調下。﹝《衛生家寶》﹞﹝按﹕此不必奔豚﹐姑附於玆。﹞

內因類

黃癉

癉之爲言熱也﹐或作疸﹐黃病必由熱而成﹐故名黃膽。《肘後》以來﹐以黃膽﹑谷疸﹑酒疸﹑女勞疸﹑黃汗﹐稱爲五疸。然黃膽實其總名﹐非有別證﹐黃汗仲景隸之水气﹐而後世無有發明﹐是以今並不取也。蓋傷寒發黃﹐旣摘其要﹐此編所舉﹐多系內因病﹐而表濕證亦及之云。

病必因濕熱

濕與熱鬱蒸於脾﹐面目肢體爲之發黃﹐此卽疸也。痘之名有五云云﹐五者𨿽不同﹐其爲黃則一﹐自本自根﹐未有非熱非濕而能致病者也。濕也熱也﹐又豈無輕重之別乎。濕气勝﹐則如燻黃而晦﹔熱气勝﹐則如橘黃而明。蓋脾主肌肉﹐土色尙黃﹐濕熱內蒸﹐或重或輕﹐不容於外矣。﹝《直指》﹞疸不用分其五﹐同是濕熱﹐如曲相似。﹝《丹溪》﹞疸者﹐𨿽有酒﹑谷﹑黃汗﹑大饑﹑女勞五治之分﹐而《病源》所論不過濕熱二字。古人云﹕菽粟水火﹐不可一日而去焉。蓋水火卽人身腐熟水谷之气也﹐得其平謂之水火﹐失其宜謂之濕熱。凡爲之病﹐或因脾胃受傷﹐而中焦淸气落陷﹐故使濁气渾然﹐以致濕熱滋蔓﹐或饑中飲酒﹐或大渴飲泉﹐或汗出入水﹐或大醉當風﹐或勞傷汗出衣裏冷﹐或因雨濕而閉塞﹐或過食油面濕熱之物﹐或內熱而房勞﹐或病後失於調理﹐濕熱遊於經絡﹐气不榮行﹐漸積皮膚﹐身體面目俱黃﹐尿汗黃如柏。譬如造曲﹐用水拌麵之﹐不令气泄﹐黯成黃色。故人黃膽﹐亦是因濕熱而成者也。﹝《諸證辧疑》﹞黃膽之證﹐皆濕熱所成。濕气不能發泄﹐則鬱蒸而生熱﹐熱气不能宣暢﹐則固結而生濕﹐濕得熱而益深﹐熱因濕而愈熾﹐二者相助而相成﹐愈久而愈甚者也。然求其濕熱之所由生﹐未有不由於大醉大飽﹐及醉飽後貪睡久臥﹐與努力行房而得者。或醉飽後入水洗浴﹐寒气斂束﹐密其腠理﹐汗不得出﹐以致濕熱相感而成此病焉。外不得汗﹐內不得瀉﹐燻燻濡染﹐流入皮膚﹐上達面目﹐下至足趺﹐中及手臂﹐前腹後背皆如塗金﹐小便赤如姜黃﹐猶之罨鹽罨醬﹐因濕熱而變其色也。﹝《丹臺玉案》﹞夫脾爲胃行其津液者也﹐津液行則小便利﹐何黃之有。惟濕生乎熱﹐熱滋乎濕﹐濕熱相生﹐遂成滯滿。由是胃气潛衰﹐脾气孱弱﹐不能爲胃行其津液﹐致上焦不行﹐故身不得汗﹐下脘不通﹐故復無小便﹐燻蒸日久﹐熱气成黃。﹝《蒼生司命》﹞黃膽一證﹐古人多言爲濕熱﹐及有五疸之分者﹐皆未足以盡之。而不知黃之大要有四﹕曰陽黃﹐曰陰黃﹐曰表邪發黃﹐曰膽黃也。知此四者﹐則黃膽之證無餘義矣。丹溪曰﹕疸不必分五種﹐同是濕熱﹐如曲相似。豈果皆如曲﹐悉可謂之濕熱耶﹐弗足憑也。﹝《景嶽》﹞﹝按﹕此說失當。蓋黃膽或有不因濕熱者﹐然其正證則必自濕熱﹐《金匱》首條可徵。至其別證﹐則有如寒濕髮黃﹐有如女勞疸。今景嶽以四證槪之﹐而所謂陰黃﹐蓋是虛黃﹐旣非寒濕﹐又非女勞。更舉膽黃者﹐是希有之證﹐而列爲其一。然則其說﹐亦未足以盡之﹐仍姑拈於此﹐以辧其謬云。﹞

病由邪郁

巢氏黃病一論﹐未爲該通﹐而諸家《傷寒論》中多從之。夫致黃之由非一﹐或誤下﹐或火燻﹐皆能成黃﹐非止寒熱穀气而已。大抵寒邪中人﹐久不能去﹐變爲熱毒。假春風發動﹐表爲可出之時﹐旣動則不可復回﹐而腠理不開﹐無由作汗而出﹐郁而在裏﹐終不能散﹐淫邪泮衍﹐血脈傳流。其毒之重者﹐遇血相搏不能勝﹐爲之變結﹐或如豚肝﹐或如墨色﹐此爲邪气所敗之血也﹐無以泄其邪﹐則血枯而人死。其輕者鼓血而上﹐隨衄可出﹐澀者因促滑气而下﹐隨溺可去。旣不能與血相搏﹐又不能開腠理而生汗﹐上不可出﹐下不可去﹐乃散於毛竅之際﹐已失所捨而無可定止﹐進退不能﹐郁爲至黃之色﹐以待汗與溺而後通﹐此毒非不欲出也﹐猶人之行及門而無路也。醫者疏通其道而指示之﹐不爲汗則爲溺﹐未有不去之理。然毒在腠理之內﹐與正气爭持﹐正邪相窒﹐毛孔亦不可開﹐是以不能作汗﹐必從開竅利小便而出。此所以毒瓦斯在裏不能出者﹐必成黃血二證﹐𨿽輕重上下不同﹐其理一也。有可汗而出者乎﹖曰﹕脈浮甚者﹐其表必疏﹐可汗而出之也。﹝《傷寒補亡論》﹞五疸之外﹐有時行瘴瘧風寒暑濕等證疸不同。﹝《三因》﹞

脈候

﹝互見次條及瘀血發黃﹑生死訣等。﹞濕熱相郁而疸卽成﹐脈洪而大﹐不弦﹐卻帶軟而長﹐宜利其小府。﹝《史載之方》﹞疸脈緩大﹐順﹔弦急而堅﹐逆。﹝《直指》﹞五疸實熱﹐脈必洪數﹐其或微澀﹐證屬虛弱。﹝《崔氏脈訣》﹞

表裏證總說

黃病者﹐一身盡疼﹐發熱面色洞黃﹐七八日後﹐壯熱在裏有血﹐當下之﹐法如肝狀。其人少腹內急﹐若其人眼睛澀疼﹐鼻骨疼﹐兩膊及項彊﹐腰背急﹐卽是患黃。多大便澀﹐但令得小便快﹐卽不慮死﹐不用大便多﹐多卽心腹脹﹝《聖惠》作不用大便多澀﹐澀卽心腹脹﹞不存﹝存《外臺》作好﹐《聖惠》作安﹞。此由寒濕在表﹝《活人書》作在裏﹞﹐則熱蓄於脾胃﹐腠理不開﹐瘀熱與宿谷相搏﹐煩郁不得消﹐則大小便不通﹐故身體面目﹐皆變黃色。﹝《病源論》﹞黃膽之病﹐此由酒食過度﹐腑臟不和﹐水谷相並﹐積於脾胃﹐復爲風濕所搏﹐瘀結不散﹐熱气鬱蒸﹐故食已如饑﹐令身體面目及爪甲小便盡黃而欲安臥。若身體多赤黑多靑皆見者﹐必寒熱身疼﹐面色微黃﹐齒垢黃﹐爪甲上黃﹐黃膽也。﹝同上﹞﹝按﹕面色微黃以下﹐本出《脈經》。﹞

風黃候

凡人先患風濕﹐復遇冷气相搏﹐則舉身疼痛﹐發熱而體黃也。﹝同上﹞陽气伏﹐陰气盛﹐熱毒加之﹐故但身面色黃﹐頭痛而不發熱﹐名爲陰黃。﹝同上﹞﹝按﹕此猶裏熱之證﹐仍列於此。﹞色如燻黃﹐乃濕病也﹐一身盡痛。色如橘子黃﹐乃黃病也﹐一身不痛。漧黃﹐燥也﹐小便自利﹐四肢不沈重﹐渴而引飲者﹐梔子柏皮湯。濕黃﹐脾也﹐小便不利﹐四肢沈重﹐似渴不欲飲者﹐大茵陳湯。若大便自利而黃者﹐茵陳梔子黃連三物湯。往來寒熱﹐一身盡黃者﹐小柴胡加梔子。﹝《微義》引《難知》﹞其爲癥有三﹕一者梔子柏皮湯﹐二者麻黃連翹赤小豆湯﹐皆治身黃﹐小便利而身不疼者﹐海藏所謂漧黃是也。三者桂枝附子湯去桂加白術湯﹐皆治身黃小便利而一身盡痛者﹐《活人》所謂中濕是也。﹝《綱目》﹞﹝按﹕此說欠確﹐姑存之。﹞表邪發黃﹐卽傷寒證也﹐凡傷寒汗不能透而風濕在表者﹐有黃證。或表邪不解﹐自表傳裏而濕熱郁於陽明者﹐亦有黃證。表邪未解者﹐必發熱身痛﹐脈浮少汗﹐宜從汗散。濕熱內郁者﹐必煩熱脈緩滑多汗﹐宜從分消淸利。若陽明實邪內郁而痞結脹滿者﹐宜先下之﹐然後淸其餘熱﹐則自無不愈。﹝《景嶽》﹞陽黃證﹐因濕多成熱﹐熱則生黃﹐此卽所謂濕熱證也。然其證必有身熱﹐有煩渴﹐或躁擾不寧﹐或消穀善饑﹐或小水熱痛赤澀﹐或大便祕結﹐其脈必洪滑有力。此證不拘表裏﹐或風濕外感﹐或酒食內傷﹐皆能致之。但察其元气尙彊﹐脾胃無損﹐而濕熱果盛者﹐直宜淸火邪﹐利小便﹐濕熱去而黃自退﹐治此者本無難也。﹝同上﹞

辧色

若面色微黃﹐身體或靑赤黑色皆見者﹐與純熱之證不同﹐當於濕家求之。﹝《聖濟》﹞黃如橘而明者﹐熱多脈必數﹐解熱爲主﹔黃如燻黃而暗﹐濕多脈必沈緩﹐滲濕爲主。﹝《六要》﹞﹝按﹕此說本於《直指》﹐旣見上。﹞淡黃易愈﹐深黃者難愈﹐焦黃者不治。﹝《訂補明醫指掌》﹞濕盛則但黃而不亮﹐熱盛則鮮明如橘子﹐漧黃則枯槁不潤。蓋色潤者屬水﹐色光者屬火。若色如煙燻﹐黃黑晦滯﹐枯槁無光﹐爲危證。舊說濕勝如燻黃黑晦﹐存參。按﹕黑晦卽不亮也﹐然未必枯﹔若並不潤﹐則是瘀敗之死水﹐難治矣。﹝《醫碥》﹞﹝按﹕《千金》茵陳梔子等七味湯方後有曰桃皮色﹐出後疏裏方中﹐宜參。﹞

谷疸

谷疸者﹐食畢頭旋﹐心怫郁不安而發黃﹐由失饑大食﹐胃气沖燻所致。﹝《肘後》﹞谷疸﹐頭眩心忡﹐怫郁不安﹐以小柴胡湯加穀芽﹑枳實﹑白術﹑山梔仁主之。﹝《原病集》﹞

酒疸

酒疸黃色﹐心下結熱而煩。﹝《脈經》﹞酒疸者﹐心懊痛﹐足脛滿﹐小便黃﹐飲酒發赤斑黃黑﹐由大醉當風入水所致。﹝《肘後》﹞五疸惟酒疸變證最多﹐蓋酒之爲物﹐隨人性量不同﹐有盈石而不醉者﹐有濡吻而輒亂者﹐以醞釀而成﹐有大熱毒滲入百脈爲病﹐則不特發黃﹐溢於皮膚﹐爲黑爲腫﹐流於淸气道中﹐則眼黃鼻雍種種不同。故方論中﹐酒疸外有肉疸黑疸癖疸勞役乃至令人恍惚失常等數證不同。﹝《三因》﹞酒疸脈若浮滑﹐腹滿欲嘔吐者﹐必先吐之﹔脈若沈滑﹐腹滿大便祕者﹐必先下之。﹝《奇效》﹞酒疸﹐心中懊﹐足脛滿﹐尿黃面赤﹐酒過胃熱﹐醉臥當風﹐水濕得之﹐以小柴胡湯加茵陳﹑白術﹑豆豉﹑葛根﹑黃連﹑澤瀉主之。﹝《原病集》﹞酒疸﹐因飲酒過傷而黃﹐俗名爲酒黃﹐宜漧葛煎湯或梔子仁煎湯調五苓散﹐或生料五苓散加漧葛一錢。有酒疸後變成腹脹﹐漸至面足俱腫﹐或腫及徧身﹐宜藿香脾飲﹝按﹕用濃朴﹑甘艸﹑陳皮﹑半夏﹑藿香﹞加木香三錢﹐或木香﹑麥柏各半錢。﹝《要訣》﹞

女勞疸

女勞疸者﹐身目皆黃﹐發熱惡寒﹐小腹滿急﹐小便難﹐由大勞大熱交接﹐交接後入水所致。﹝《肘後》﹞夫交接輸瀉﹐必動三焦。上焦屬心﹐中焦屬脾﹐下焦屬腎。動則熱﹐熱則欲火熾﹐因入水中。中焦熱郁﹐故能發黃。上焦气勝﹐故額黑。下焦走血﹐隨瘀熱行﹐大便溏黑。貴勝人有男女同室而浴者﹐多成此病﹐攝生之人﹐不可不知。﹝《三因》﹞女勞疸﹐乃是腎虛而成大不足之癥﹐不可作濕熱有餘治之﹐必也四物知﹑柏以壯水之主﹐人參﹑白術以培气之原﹐隨癥以加行濕熱之劑﹐則標本同冶﹐或可以收全功矣。﹝《蒼生司命》﹞

黑疸

夫黃膽﹑酒疸﹑女勞疸﹐久久多變爲黑疸。﹝《病源論》﹞酒癉下之﹐久久爲黑癉者﹐梔子大黃湯去大黃﹐加犀角﹑地黃。﹝《醫通》﹞黃癉證中﹐惟黑癉最劇﹐良由酒後不禁﹐酒濕流入髓髒所致﹐土敗水崩之兆。始病神未槁者﹐尙有濕熱可攻﹐爲祛癉之向導﹐若病久肌肉消爍﹐此眞元告匱﹐不能回榮於竭澤也。中翰汪先於病癉﹐服茵陳五苓不應﹐八月間邀石頑診之﹐弦大而芤﹐腎傷挾瘀﹐結積不散所致﹐急乘元气尙可攻擊時﹐用金匱消石礬石散兼桂苓丸之制以洗滌之﹐遲則難爲力矣。汪氏有業醫者﹐以爲藥力太峻﹐不便輕用。旋值公郎鄕薦﹐繼以公車﹐未免縈心﹐不及調冶。迨至新正二日﹐復邀石頑相商﹐脈轉弦勁而革﹐眞元竭盡無餘﹐半月以來﹐日服人參數錢﹐如水投石﹐延至正月下﹐遣內使竊問。予謂之曰﹕挨至今日﹐小主人場事﹐可無礙矣。其後安公聯捷﹐不及殿試而返﹐信予言之不謬也。同時有伶人黑癉﹐投以消石礬石散作丸﹐晨夕各進五丸﹐服至四日﹐少腹攻絞﹐小便先下瘀水﹐大便繼下溏黑﹐至十一日瘀盡﹐次與桂﹑苓﹑歸﹑芍之類﹐調理半月而安。﹝同上﹞

急黃

脾胃有熱﹐穀气鬱蒸﹐因爲熱毒所加﹐故卒然發黃﹐心滿气喘﹐命在頃刻﹐故云急黃也。有得病卽身體面目發黃者﹐有初不知是黃﹐死後乃身面黃者。其候﹐得病但發熱心戰者﹐是急黃也。﹝《病源論》﹞許仁則療急黃病。此病始得。與前天行病不多異。五六日但加身體黃。甚者淚汗唾小便如柏色。眼白睛正黃。其更重狀。與天行病候最重者無別。﹝《外臺》﹞﹝按﹕《金鑑》曰﹕天行疫癘發黃﹐名曰瘟黃﹐死人最暴也。蓋是急黃耳。又瘟黃之稱﹐本出《明醫雜著》。﹞

寒濕髮黃

﹝宜參後溫中諸方﹞陰癉一證﹐仲景之方論已亡﹐千古之下﹐惟羅謙甫茵陳附子漧薑甘艸湯一方﹐治用寒涼藥過當﹐陽癉變陰之證﹐有合往轍﹐此外無有也。今人但云陽癉色明﹐陰癉色晦﹐此不過气血之分﹐辧之不淸﹐轉足誤人。如酒癉變黑﹐女勞癉額上黑﹐豈以其黑遂謂陰癉﹐可用附子漧薑乎。夫女勞癉者﹐眞陽爲血所壅閉﹐尙未大損﹐瘀血一行﹐陽气卽通矣。陰癉則眞陽衰微不振﹐一任濕熱與濁气敗血團結不散﹐必復其陽﹐錮結始開﹐儻非離照當空﹐幽隱胡繇畢達耶。﹝《法律》﹞﹝按﹕陰黃之稱﹐本出《巢源》﹐而其證自異﹐如寒濕髮黃﹐名以陰黃者﹐蓋於韓祗和。﹞陰癉無熱惡寒﹐小便自利﹐脈遲而微﹐誤開鬼門﹐則肌膚冷硬﹐自汗不止﹐誤潔淨府﹐則膀胱不約﹐小便如奔﹐死期且在旦暮﹐況於吐下之大謬乎。卽以平善之藥遷延﹐亦爲待斃之術耳。在半陰半陽之證﹐其始必先退陰復陽﹐陰退乃從陽治。若以附子黃連合用﹐必且有害﹐柰何純陰無陽輒用苦寒耶。﹝同上﹞

諸虛發黃

﹝面黃﹞﹝宜參「治有二端」條。﹞諸疸﹐口淡怔忡﹐耳鳴腳軟﹐當作虛治﹝按﹐此《三因》養榮湯主治中文﹐宜參後補虛諸方﹐《明醫指掌》名虛黃﹞﹐宜四君子湯吞八味丸﹐五味子﹑附子者皆可用。不可過用涼劑﹐彊通小便﹐恐腎水枯竭﹐久而面黑黃色不治。諸失血後﹐多令面黃。蓋血爲榮﹐面色紅潤者﹐血榮之也﹐血去則面見黃色。譬之艸木﹐春夏葉綠﹐遇秋葉黃﹐潤與燥之別也。宜養榮湯﹑枳歸湯﹝方闕﹞﹑十全大補湯。妨食者﹐四君子湯加黃﹑扁豆各一錢﹐卽黃四君子湯﹔加陳皮﹐名異功散﹔加此二味亦得。亦有徧身黃者﹐但黃不及耳目。﹝《要訣》﹞陰黃證﹐則全非濕熱﹐而總由血气之敗。蓋气不生血﹐所以血敗﹐血不華色﹐所以色敗。凡病黃膽而絕無陽證陽脈者﹐便是陰黃。陰黃之病何以致然﹖蓋必以七情傷髒﹐或勞倦傷形﹐因致中气大傷﹐脾不化血﹐故脾土之色﹐自見於外。其爲病也﹐必喜靜而惡動﹐喜暗而畏明。凡神思昏倦﹐言語輕微﹐或怔忡眩暈﹐畏寒少食﹐四肢無力﹐或大便不實﹐小水如膏﹐及脈息無力等證﹐悉皆陽虛之候。此與濕熱發黃者﹐反如冰炭。使非速救元气﹐大補脾腎﹐則終無復元之理。且此證最多﹐若或但見色黃﹐不察脈證﹐遂云黃膽同是濕熱﹐而治以茵陳﹑梔子﹑瀉火﹑利水等劑﹐則無有不隨藥而斃者。﹝《景嶽》﹞﹝按﹕此卽虛黃﹐與寒濕不同。﹞陰黃﹐小便淸白﹐大便不實﹐喜靜能臥﹐脈遲弱無力﹐身冷自汗﹐當以虛寒治之﹐仲景所謂男子黃小便自利﹐與小建中湯﹐王海藏謂中州寒生黃﹐用大小建中﹐不必茵陳﹐皆气虛之陰黃也﹝气虛則脾不運﹐久瘀於裏﹐則脾敗而色外見故黃﹐其黃色必淡﹞。戴復庵謂失血後多面黃﹐或徧身黃﹝但不及耳目﹞﹐血不榮也﹐如竹木春夏葉潤則綠﹐至秋則漧黃﹐宜養榮湯﹑十全大補湯﹐妨食者四君子加黃﹑扁豆﹐此血虛之陰黃也﹝此爲漧黃﹐小便利﹐四肢不沈重也﹞。﹝《醫碥》﹞

瘀血發黃

發黃與瘀血﹐外證及脈俱相似﹐但小便不利爲黃﹐小便自利爲瘀血。要之﹐發黃之人﹐心脾蘊積﹐發熱引飲﹐脈必浮滑而緊數﹔若瘀血證﹐卽如狂﹐大便必黑﹐此爲異耳。﹝《活人書》﹞自其濕熱瘀而傷血﹐此又爲血證發黃。何以明之﹖疸証之黃﹐小便不利﹔血証之黃﹐則小便自利耳。﹝《直指》﹞

暑毒成疸

外有暑毒傷脾﹐小便不利﹐亦能成疸﹐煎茅花湯調五苓散。﹝《要訣》﹞孫竹野歸浙﹐途次受暑﹐又爲酒面所傷﹐因而作吐﹐胸膈痞悶。時師以消導之劑燥動脾火﹐口渴嘈雜﹐躁亂不寧﹐目珠如金﹐一身盡黃﹐已成疸癥﹐診獨右寸脈滑大有力。先以溫膽湯﹐倍加香薷﹑滑石﹑葛根﹐解暑止吐爲君﹐黃連﹑麥門冬﹐淸熱止渴爲臣﹐使濕熱散而黃自瘳也。連與三帖﹐吐止食進﹐黃亦定矣。再與五苓散加靑蒿﹑葛根﹑滑石﹑黃連﹑枳實﹐八劑而黃釋然。﹝《赤水》﹞

瘧後黃

病瘧後多黃﹐蓋瘧謂之脾寒﹐脾受病故色見於面﹐宜理脾爲先﹐異功散加黃﹑扁豆各半錢﹐諸病後黃者亦宜。﹝《要訣》﹞

癖黃

气水飲停滯結聚成癖﹐因熱气相搏﹐則鬱蒸不散﹐故脇下滿痛而身發黃﹐名爲癖黃。﹝《病源論》﹞

膽黃

膽黃證﹐凡大驚大恐及鬥毆傷者皆有之。嘗見有虎野狼之驚﹐突然喪膽而病黃者﹐其病則驟﹔有酷吏之遭﹐或禍害之慮﹐恐怖不已而病黃者﹐其病則徐。如南北朝齊永明十一年﹐有太學生魏準者﹐因惶懼而死﹐舉體皆靑﹐時人以爲膽破﹐卽此之類。又嘗見有鬥毆之後﹐日漸病黃者﹐因傷膽而然。其證則無火無濕﹐其人則昏沈困倦﹐其色則正黃如染﹐凡此數證﹐皆因傷膽。蓋膽傷則膽气敗而膽液泄﹐故爲此證。經曰膽液泄則口苦﹐胃气逆則嘔苦﹐故曰嘔膽﹐義猶此也。且膽附於肝﹐主少陽春生之气﹐有生則生﹐無生則死﹐故經曰凡十一臟皆取決於膽者﹐正以膽中生气﹐爲萬化之元也。若此諸證﹐皆以膽傷﹐膽傷則生气敗﹐生气旣敗﹐其能生乎。所以凡患此者﹐多致不救。然當察其傷之微甚﹐速救其本﹐猶可挽回﹐而煉石補天之權﹐則操之醫之明者。﹝《景嶽》﹞﹝按﹕原有治方﹐《辯證錄》亦載此證﹐並宜參。﹞

鼠疸

鼠盜飲食五穀﹐遺糞在內﹐人不揀擇﹐誤食則生黃膽﹐諸藥不效﹐用貓涎和解毒丹服之。﹝《識病捷法》﹞﹝按﹕《本艸》秦艽條﹐《圖經》引崔元亮《集驗方》曰﹕夜食誤餐鼠糞﹐亦作黃。又解毒丹﹐卽神仙解毒萬病丸。﹞腹脹脾受濕熱﹐郁而不行﹐亦多有腹脹之候﹐治法綱領﹐大要疏導濕熱於大小便之中。人徒見茵陳湯﹑五苓散﹑黃連丸﹑三黃丸輩﹐隨試輒效﹐則目之以尋常。不思單陽無陰﹐病勢已極﹐疸而不渴﹐猶可用工﹐疸而復渴﹐其或腹膨﹐全濟者鮮。﹝《直指》﹞過用寒涼﹐脾胃受傷﹐遂成腫脹﹐其害非常。﹝《醫讀》﹞﹝按﹕此說亦出《諸證辧疑》。﹞

生死訣

凡黃﹐候其寸口脈近掌無脈﹐口鼻冷﹐並不可治。﹝《脈經》﹞甚則寸口無脈﹐鼻出冷气﹐與夫形如煙燻﹐搖頭直視﹐爲心絕。環口黧黑﹐油汗發黃﹐爲脾絕。此皆倉扁所望而驚者也﹐孰謂黑疸之能有瘳乎。﹝《直指》﹞疸毒入腹﹐喘滿者危﹝按﹕《入門》更有渴多面黑證﹞。脈洪大﹐大便利而渴者死。脈小﹐小便利不渴者生。﹝《奇效》﹞凡年壯气實﹐脈來洪大者﹐易愈﹔年衰气虛﹐脈來微澀者﹐難瘥。年過五十﹐因房勞飲酒﹐七情不遂而得﹐額黑嘔噦﹐大便自利﹐手足寒冷﹐飲食不進﹐肢體倦怠﹐服建中﹑理中﹑滲濕諸藥不效者﹐不可爲也。﹝《準繩》﹞黃膽﹐變黑如煙塵者死﹐小便如膏者死﹐腹脹者死﹐飲食太少者死。若眼漸白﹑小便長者﹐病將退也。﹝《玉案》﹞色若煙燻﹐目神暗靑﹐陽黃死證也。喘滿渴煩不已﹐心胸如啖蒜刺痛﹐黃毒入腹死證也。面色黧黑﹐冷汗﹐陰黃死證也。﹝《金鑑》﹞驗黃膽生死法﹐用二指重按胸前膻中穴﹐二指左右分開﹐中間有血色者﹐可治。﹝《醫宗說約》﹞

治法總說

治法各當究其所因﹐分利爲先﹐解毒次之。﹝《大成》﹞仲景茵陳梔子大黃湯﹐治濕熱也。梔子柏皮湯﹐治燥熱也。如苗澇則濕黃﹐苗旱則燥黃﹐濕則瀉之﹐燥則潤之可也﹐此二藥治陽黃也。韓祗和﹑李思訓治陰黃﹐茵陳附子湯﹐大抵以茵陳爲君主﹐佐以大黃﹑附子﹐各隨其寒熱也。﹝《湯液本艸》﹞治療之法﹐大要疏導濕熱於大小便之中﹝按﹕此本《直指》文﹞﹐如茵陳﹑五苓﹑黃連﹑三黃劑﹐皆其要藥者也。﹝《普渡慈航》﹞脾胃不和黃膽﹐倦怠少食﹐胃苓湯﹐小便赤加滑石。濕熱黃膽﹐小便赤澀﹐茵陳五苓散。濕寒黃膽﹐脾胃不和﹐不食﹐脈沈細﹐小便淸利者理中湯﹐甚者加附子﹐所謂陰黃膽是也。脾濕積黃﹐心腹疼痛﹐胃苓湯。濕熱﹐因倒胃气﹐服下藥而大便下利者﹐參﹑術等加茵陳﹑山梔﹑甘艸。面色黃﹐肢體倦﹐小便淸﹐謂之木勝於土﹐中走於外故也﹝按﹕中字疑﹞﹐黃建中湯﹝《丹溪》﹞大法宜利小便﹐除濕熱。脈浮﹐腹中和﹐宜汗。脈浮﹐心中熱﹐腹滿欲吐者﹐宜吐。脈沈﹐心中懊﹐或熱痛腹滿﹐小便不利﹐面赤自汗出﹐宜下。脈不浮不沈微弦﹐腹痛而嘔﹐宜和解。脈沈細無力﹐自汗泄利﹐小便淸白爲虛﹐身目黃﹐大便自利﹐宜補。饑飽勞役﹐內傷中州﹐非外感﹐宜補。﹝《六要》﹞忌破气﹑閉气﹑下﹑鹹﹑滑利﹑滯膩﹑潤﹑燥熱﹐有瘀血者兼忌酸寒﹐宜淸熱﹑利水﹑除濕﹑養胃气﹐有停滯者宜消積滯﹐有瘀血者宜行血。﹝《本艸經疏》﹞

治有二端

李思訓論議雜病發黃﹐脾虛也。黃久不去者﹐有積也。補脾磨積則可﹐不可用涼瀉之藥。﹝《元戎》﹞癉病必須分其新久而治。新病初起﹐卽當消導攻滲﹐如茵陳湯﹑茵陳五苓散﹑茯苓滲濕湯之類﹐無不應手獲效。久病又當變法也﹐夫脾胃受傷日久﹐則血气虛弱﹐必宜補益﹐如參術健脾湯﹝按﹕系異功散加歸﹑芍﹞﹑當歸秦艽散﹝按﹕系八物湯去參﹐加秦艽﹑陳皮﹑半夏曲﹞﹐使正气盛則邪气退﹐庶可收功。又有元气素弱之人得此癉者﹐猶恐滲利以虛其元﹐反投滋補之劑﹐殊不知邪未除而先補﹐則濕愈盛﹐熱愈增﹐而漸加眼目徧身俱黃﹐𨿽欲退之﹐必得歲月方愈﹐其不能善治者﹐終不免於斃矣。﹝《統旨》﹞黃膽之病﹐多由脾胃不和﹐濕熱相合﹐蒸鬱成黃﹐正與曲相似。《內經》云﹕溺黃赤﹐安臥者﹐黃膽。夫溺黃赤者﹐熱之徵也。安臥者﹐濕之徵也。仲景云﹕陽明病﹐無汗﹐小便不利﹐心中懊者﹐身必發黃。蓋陽明濕熱之邪﹐旣不能從汗而越之於表﹐又不能從小便而泄之於下﹐而至心中懊﹐則其濕熱不能外達而反內結﹐不能下行而反上逆可知。故仲景有茵陳篙湯﹐用茵陳﹑梔子淸解其熱﹐微加大黃導之使下。《千金方》有麻黃醇酒湯﹐用麻黃一味﹐開結散邪﹐且加醇酒﹐助之外達﹐如此表裏分消﹐濕退熱除而黃自愈矣。此特言外感發黃﹐而未及乎內傷也。仲景云﹕男子發黃﹐小便自利﹐小建中湯主之。夫小便自利﹐則濕邪去而發黃當愈﹐而不愈者﹐裏無濕熱﹐特以中气不足而虛陽外泛耳。故用小建中湯﹐以創建中气而收拾虛陽爲合治。非若本無熱邪﹐淸之必傷其陽﹔本無濕邪﹐利之必損其陰。嗚呼﹗可不愼哉。﹝《病機匯論》﹞趙羽皇曰﹕治法有汗下之分﹐補瀉之異焉。今人治此﹐但用平胃﹑五苓﹑茵陳湯之類﹐淸熱滲利之外﹐並無他說。𨿽然其濕熱之甚於腸胃者﹐或可攻之﹔若郁於肌膚之間而不得發越﹐過用疏利﹐則濕熱反內陷而不出矣。仲景治身熱發黃者﹐有麻黃連翹赤小豆湯一法﹐無非急解其表﹐令熱邪自外而散耳。方論止知可降﹐而不知可升者﹐非理也。至於素患脾虛﹐寒涼過甚﹐或小水淸白而大便微溏﹐力倦神疲而脈細少食﹐皆太陰脾气虛極而眞色外現之候也。惟用補中益气湯﹐略加車前﹑茯苓一二味﹐熱勝者連理湯尢宜。今此每遇此癥﹐不辧其孰實孰虛﹐在表在裏﹐槪用寒涼通利。詎知脾胃虛者不宜寒﹐寒之則中气愈敗矣﹔脾胃弱者不宜降﹐降之則下多亡陰矣。或攻或補﹐或升或降﹐惟隨時變通耳。﹝《名醫匯粹》﹞

治當破其囊

黃膽之癥﹐仲景原有煎方﹐然輕者用之俱效﹐而重者俱不效何也﹖蓋疸之重者﹐其脇中有囊﹐以裹黃水﹐其囊並無出路﹐藥只在囊外﹐不入囊中﹐所服之藥﹐非補邪卽傷正﹐故反有害。若輕病則囊尙未成﹐服藥有效﹔至囊成之後﹐則百無一效。必須用輕透之方﹐或破其囊﹐或消其水﹝《軌範》或提其黃水出淨﹞﹐另有祕方傳授﹐非泛然煎丸之所能治也。﹝《源流論》﹞﹝按﹕此說頗奇﹐姑存之。﹞

發汗方

急黃狀﹐始得大類天行病﹐經三兩日﹐宜合麻黃等五味湯服之﹐發汗以泄黃勢方。麻黃﹝三兩去節﹞漧葛﹝五兩﹞石膏﹝八兩﹞生薑﹝六兩﹞茵陳﹝二兩﹞上藥切﹐以水八升﹐煮取二升七合﹐去滓分溫三服﹐服相去十里久﹐服訖當欲汗﹐則覆被微取汗以散之。﹝《外臺》引許仁則﹞

淸熱諸方

《短劇》療黃膽﹐身目皆黃﹐皮膚曲塵出﹐三物茵陳蒿湯方。茵陳蒿﹝六兩﹞梔子﹝二十四枚﹞石膏﹝一斤﹞﹝《千金方》加大黃三兩﹞上三味﹐以水八升﹐煮取二升半去滓﹐以猛火燒石膏令正赤﹐投湯中﹐沸定﹐取淸汁﹐適寒溫﹐服一升﹐自覆令汗出周身徧﹐以溫粉粉之則愈。若不汗﹐更服一升﹐汗出卽愈也。﹝《外臺》﹞療黃膽方﹐皮膚眼睛如金色﹐小便赤﹐並主之。茵陳子芩﹝各四分﹞黃栝蔞秦艽升麻﹝各六分﹞梔子﹝五枚﹞上以水二升﹐煎取八合﹐食後良久﹐分三頻服﹐兩劑卽愈。﹝《千金月令》﹞崔元亮《集驗方》治黃方﹐用秦艽一大兩﹐細銼作兩帖子﹐以上好酒一升﹐每帖半升酒﹐絞取汁﹐去滓空腹分兩服﹐或利便止。就中好酒人易治。凡黃有數種﹐傷酒曰酒黃。夜食誤食鼠糞﹐亦作黃。因勞發黃﹐多痰涕﹐目有赤脈﹐日益憔悴﹐或面赤惡心者是。元亮用之及治人皆得力﹐極效。﹝《本艸圖經》引﹞﹝按﹕又引《正元廣利方》療黃﹐心煩熱口漧﹐皮肉皆黃﹐秦艽﹑牛乳同煮服﹐云出於許仁則。《外臺》亦引許氏﹐云文仲﹑《必效》同﹐西域法也。﹞葛根湯﹐治酒疸。葛根﹝二兩﹞枳實﹝去瓤麩炒﹞梔子仁豉﹝各一兩﹞甘艸﹝炙半兩﹞上咀﹐每服四錢﹐水一盞半﹐煎至八分﹐去滓溫服﹐不拘時候。﹝《濟生》﹞沈氏黑疸方。茵陳篙四兩﹐搗取汁一合﹐栝蔞根一斤﹐搗取汁六合﹐沖和頓服之﹐必有黃水自小便中下。如不下﹐再服。此金鰲自制方也。《簡便方》單用栝蔞根汁以泄熱毒﹐爲黑疸良方。余復加茵陳汁﹐以爲濕邪引導﹐較爲眞切﹐故用之輒效也。﹝《尊生書》﹞治勞黃﹐柴胡散方。柴胡﹝一兩去苗﹞茵陳﹝半兩﹞犀角屑﹝半兩﹞麥門冬﹝一兩去心﹞甘艸﹝半兩炙微赤銼﹞鱉甲﹝二兩塗酥炙微黃去裙﹞上件藥搗篩爲散﹐每服四錢﹐以水一中盞﹐煎至六分去滓﹐不計時候溫服。﹝《聖惠》﹞沈王格患疸證﹐一身及面目悉黃﹐微見黑滯﹐煩渴腹滿﹐來幹余治。診得左脈弦數﹐右脈空大﹐此內傷發黃﹐爲厥陰肝木﹑太陰脾土二髒交傷之候也云云。爲商治法﹐平肝之亢﹐扶土之虛﹐兼解郁熱以淸气道﹐除濕蒸而和中气。方用人參三錢﹐白術二錢﹐白芍一錢﹐黃連﹑山梔七分﹐歸身﹑丹皮﹑茵陳﹑秦艽各一錢﹐柴胡七分﹐炙艸五分﹐半曲一錢﹐服三十劑而諸患霍然。﹝《印機艸》﹞

疏裏方法

濕熱鬱蒸而發黃﹐其當從下奪﹐亦須仿治傷寒之法﹐裏熱者始可用之。重則用大黃消石湯﹐蕩滌其濕熱﹐如大承气湯之例。稍輕則用梔子大黃湯﹐淸解而兼下奪﹐如三黃湯之例。更輕則用茵陳蒿湯淸解爲君﹐微加大黃爲使﹐如梔豉湯中加大黃如博棋子大之例。是則汗法固不敢輕用﹐下法亦在所愼施﹐以癉證多夾內傷﹐不得不回護之耳。﹝《法律》﹞﹝按﹕梔子大黃湯﹐大黃一兩﹐茵陳蒿湯﹐大黃二兩﹐是其輕重可知﹐諭氏之言未爲當。且二方之別﹐在上焦中焦﹐不必就分輕重矣。﹞治發黃﹐身面眼悉黃如金色﹐小便如濃煮柏汁﹐眾醫不能療者方。茵陳梔子﹝各二兩﹞黃芩柴胡升麻大黃﹝各三兩﹞龍膽﹝二兩﹞上七味咀﹐以水八升﹐煮取二升七合﹐分三服。若身體羸﹐去大黃﹐加梔子仁五六兩﹐生地黃一升。夫黃髮已久﹐變作桃皮色﹝按﹕先教諭曰﹕桃皮色﹐蓋謂帶黑不明潤﹞﹐心下有堅﹐嘔逆不下飲食﹐小便極赤少﹐四肢逆冷﹐脈深沈極微細遲者﹐不宜服此方﹐得下必變也。宜與大茵陳湯﹝按﹕系茵陳﹑黃柏﹑大黃﹑黃芩﹑栝蔞根﹑甘艸﹑白術﹑茯苓﹑前胡﹑枳實﹑梔子﹞﹐除大黃﹐與生地黃五兩。服湯盡﹐消息看脈小浮出﹐形小見﹐不甚沈微﹐便可治也。脈浮見者﹐黃當明﹐不復作桃皮色﹐心下自寬也。﹝《千金》﹞根據前麻黃等五味湯﹝出上發汗中﹞服之取汗﹐汗出後未歇﹐經三五日﹐又合梔子等五味湯以取利方。梔子﹝二十枚﹞柴胡﹝三兩﹞黃芩﹝三兩﹞茵陳﹝三兩﹞芒硝﹝六兩﹞上藥切﹐以水八升﹐煮四味﹐取二升六合去滓﹐內芒硝攪令消﹐分溫三服﹐如人行十里久﹐更服之效。﹝《外臺》引許仁則﹞治黃膽﹐面黃肌瘦﹐大黃丸方。大黃﹝銼一斤﹞芎﹝半斤﹞上二味搗羅爲末﹐用蜜和成劑﹐甑上炊七徧﹐丸如梧桐子大﹐每服三十丸﹐熟水下﹐空心食前臨臥日三服。﹝《聖濟》﹞王文川令郎﹐原傷飲食﹐又傷於冷菱等物﹐徧身發黃﹐眼如金色﹐夜發熱﹐天明則退﹐腹痛手不可近﹐號叫通宵。市醫因其黃﹐而曰胡眞矣﹐眾議以艸頭藥進。予至﹐急止之﹐曰﹕向以艸藥幾誤其母﹐復欲誤其子乎。蓋脾胃喜溫惡寒﹐且此癥乃食積釀成而黃﹐爲濕熱所致﹐法當健脾﹐用溫暖之劑下之﹐濕熱去而黃自退。艸頭藥性多寒﹐用之是損脾土而益其疾也﹐可用哉。卽以保和丸一錢﹐入備急丸五分﹐作一次服之﹐少頃瀉一次﹐又少頃連下三次﹐積物所下甚多﹐腹痛盡止﹐再與調中丸服一月﹐不但一身之黃盡去﹐而步履輕捷如飛。﹝《赤水》﹞

通脬諸方

加減五苓湯﹐治伏暑郁黃﹐煩渴小便不利。赤茯苓﹝去皮﹞豬苓﹝去皮﹞澤瀉白術茵陳﹝各等分﹞上爲咀﹐每服四錢﹐水一盞半。煎至八分﹐去滓溫服﹐不拘時候。﹝《濟生》﹞茯苓滲濕湯﹐治黃膽﹐寒熱嘔吐﹐渴欲飲冷﹐身體面目俱黃﹐小便不利﹐全不食﹐不得臥。茵陳﹝六分﹞白茯苓﹝五分﹞木豬苓澤瀉﹝各三分﹞黃連黃芩﹝生﹞梔子漢防己白術蒼術陳皮靑皮﹝各二分﹞上十二味咀﹐作一服﹐水二盞﹐煎至一盞﹐去渣溫服﹐空心食前。﹝此方亢二哥服之效﹞﹝《寶鑑》﹞又谷疸﹐茯苓梔子茵陳湯﹐於本方加枳實。《統旨》於本方去黃芩﹑靑皮﹐加秦艽﹑葛根。《濟世全書》茵陳五苓散﹐於本方去芩﹑連﹑防己﹑陳皮﹑靑皮﹐加滑石﹑官桂﹑甘艸。《回春》茵陳湯﹐於本方去黃芩﹑防己﹑白術﹑陳皮﹑靑皮﹐加枳實﹑濃朴﹑滑石。通泰丸﹐治五疸濕熱﹐形體尿汗皆黃﹐口渴心下滿悶。梔子仁﹝一兩﹞茵陳﹝二兩﹞海金沙﹝一兩﹞木通赤茯苓滑石﹝炒﹞黃連﹝各一兩﹞大黃﹝一兩﹞上爲末﹐稀糊丸如梧桐子大﹐每服六十丸﹐茵陳湯下。﹝《活人心統》﹞

溫中諸方

理中加茯苓湯﹐治寒濕髮黃﹐此癥𨿽小便黃赤﹐亦作寒治者﹐蓋以余癥及脈別之也。﹝《綱目》﹞﹝按﹕原引仲﹐然仲未知何人﹐且更有治驗﹐殊失冗雜﹐今僅節其要。﹞戊寅芝山寺施醫﹐一人五十餘歲﹐患疸癥﹐渾身發黃﹐目睛亦黃﹐小便黃赤而黑﹐身熱又欲近火﹐服去濕熱等劑愈劇﹐一日服梔子茵陳湯﹐手足遂冷﹐振寒轉栗﹐目昏暗﹐自以爲不可救藥﹐擡到寺中求診。余見其脈﹐六部虛細若散﹐遂用理中茯苓湯十帖而安。夫身熱又欲近火者﹐熱在皮膚而寒在骨髓也。小便黑﹑脈虛細者﹐寒濕勝也。振寒轉栗﹐乃足太陰寒水之癥也。此人服寒涼劑過多﹐致陰气太甚﹐陽气欲絕﹐若不用溫中劑急救﹐何能挽回哉﹐此正所謂逐寇而傷君者是也。﹝《醫藥》﹞﹝按﹕此案系就《綱目》治驗而處措者﹐然稍有條理﹐仍存錄之。﹞四君子湯﹝《和劑》﹞﹐治色疸。加黃﹝炙﹞白芍藥白扁豆﹝制各一兩﹞上銼細﹐每服三錢﹐姜五片﹐棗二枚﹐煎服。﹝《直指》﹞若因病久﹐元气益虛﹐而脾之正色見於外者﹐宜用補中益气加茵陳﹑茯苓。若中气虛寒﹐四肢厥冷﹐或浮腫黑黃者﹐用人參理中湯加茯苓﹑茵陳。﹝《明醫雜著》注﹞疏黃飲﹐治發黃冷證。白術人參漧薑茵陳甘艸﹝《醫經會解》﹞

滋補諸方

養榮湯﹐治五疸﹐腳弱心忪﹐口淡耳響﹐微寒發熱﹐气急﹐小便白濁﹐當作虛勞治之。﹝《三因》﹞﹝按﹕《濟生》此下曰﹕不可妄投涼劑﹐愈傷血气。而處以秦艽飲子﹐其方系於養榮湯中﹐去黃﹑五味子﹑人參﹐加秦艽﹑川芎﹑半夏者。﹞治黃膽﹐其小便自利﹐白如泔色﹐此狀得之因酒過傷﹐宜服土瓜根散方。土瓜根﹝一兩﹞白石脂﹝一兩﹞桂心﹝一兩﹞栝蔞根﹝一兩﹞菟絲子﹝一兩酒浸一日曝漧別搗爲末﹞牡蠣﹝一兩燒爲粉﹞上件藥搗﹐細羅爲散﹐每服煮大麥粥飲﹐調下二錢﹐日三四服。﹝《聖惠》﹞﹝按﹕此本《千金》凝水石散﹐治肉疸﹐飲少小便多﹐如白泔色﹐此病得之從酒。今去凝水石﹑知母﹐加土瓜根﹑牡蠣。﹞治房黃﹐鹿茸散方。鹿茸﹝一兩去毛塗醋微炒﹞熟漧地黃﹝一兩﹞山茱萸﹝一兩﹞五味子﹝一兩﹞黃﹝一兩銼﹞牡蠣﹝一兩燒爲粉﹞上件藥搗﹐細羅爲散﹐不計時候﹐以溫酒調下二錢。﹝同上﹞生血潤膚湯﹐治漧黃病﹐血不榮於皮膚﹐致桔燥漧黃。潤膚生血酒紅花﹐五味雙門二地麻﹐歸芩括桃仁碾﹐數服肌膚效可誇。﹝《醫讀》﹞六味地黃丸﹐治漧黃病。﹝同上﹞

鼻方法

凡遇時行熱病﹐多必內瘀著黃﹐但用瓜丁散內鼻中﹐令黃汁出乃愈﹐卽於後不復病黃矣。常須用心警候﹐病患四肢身面微似有黃气﹐須用瓜丁散﹐不得令散漫﹐失候必大危矣。特忌酒面﹐犯者死。﹝《千金翼》﹞﹝按﹕《千金》《外臺》其方不一﹐今僅錄一首。又《本事》有治驗﹐宜參。﹞黃膽﹐目黃不除﹐瓜丁散方。瓜丁細末﹐如一大豆許﹐內鼻中﹐令病患深吸取入﹐鼻中黃水出瘥。﹝同上﹞﹝按﹕《蘭臺軌範》舉《近效》瓜蒂散曰﹕病輕者﹐小豆大則可。不愈﹐間日復頻用效。或使人以竹筒極力吹鼻中﹐無不死者。又曰﹕嗅鼻出黃水﹐唐以前卽有此法。或用束腰葫蘆內白膜研細﹐加麝少許﹐吹鼻亦能出水。﹞

調攝法

大愼面肉醋魚蒜韭熱食﹐犯之卽死。﹝《千金翼》﹞脾胃稍實﹐更斷濃味﹐可治﹐酒色傷﹐恣口腹者﹐難。﹝《入門》﹞

內因類

﹝附﹞黃胖

證治諸說

蓋脾疸之證﹐濕熱與宿谷相搏故也﹐俗謂之食勞黃。﹝《十形三療》﹞食勞疳黃﹐一名黃胖。夫黃膽者﹐暴病也﹐故仲景以十八日爲期。食勞黃者﹐宿病也﹐至有久不愈者。﹝《綱目》﹞農民黃腫病﹐因飽作勞﹐脾气不舒﹐宜楊法師勝金丸。﹝《要訣》﹞﹝按﹕此方不審﹐先教諭曰﹕蓋《本事》紫金丹之類。﹞黃腫者﹐或酒疸或谷疸﹝按﹕疸字宜削﹞﹐沈積頑痰﹐膠固鬱結於其中﹐故或爲癖﹐或爲積聚﹐是以積於中而形於外﹐蓋因土气外形而黃也。故宜以蒼術﹑濃朴﹑香附﹑陳皮之類﹐以平其土气之惇阜﹔用鐵粉﹑靑皮之類﹐以平其木气之有餘﹔加以曲﹐助脾消積﹔退黃之後﹐仍用參﹑術等補脾之劑﹐以收十全之功﹐此標而本之之治也。﹝《正傳》﹞黃腫病﹐卽世俗所謂黃胖﹐起於食積濕郁而成﹐由脾濕不行積滯所致﹐丹溪用大小溫中丸俱效。﹝《醫統》﹞黃腫者﹐皮肉色黃﹐四肢怠惰﹐頭眩體倦﹐懶於作爲﹐小便短而少﹐大便溏而頻﹐食欲善進﹐不能生力﹐宜當健脾爲主治。﹝《繩墨》﹞人有病黃腫者﹐不可誤以爲黃膽。蓋黃膽者﹐徧身如金﹐眼目俱黃﹐而面無腫狀﹔黃腫之黃﹐則其色帶白﹐而眼目如故。𨿽同出脾胃﹐而病形不同﹐醫者當審而治之。黃膽之起﹐由於濕熱蒸染。而黃腫之癥﹐則濕染熱未甚﹐而多因虫積食積之爲害也。或偶吞硬食過多﹐礙其脾家道路﹐經久不消﹐脾胃失運化之權﹐濁气上騰﹐故面部黃而且浮﹐手足皆無血色﹝血字據《醫鏡》補﹞。有虫者﹐又吐黃水﹐毛髮直指﹐肌膚不澤﹐且好食生米﹑茶葉之類者是也。若腫及四肢者難治﹐腫及腹者不治﹐飲食減少者不治﹐以其無胃气也。﹝《玉案》﹞食勞疳黃﹐或由食積﹐或由勞倦﹐或由疳積所致。或名黃胖﹐胖者腫也﹐濕熱蒸而發胖﹐如饅頭蒸而起發﹐礬醋收斂﹐使之瘦縮﹐凡收斂卽屬伐肝。黃腫多有虫與食積﹐有虫必吐黃水﹐毛髮皆直﹐或好食生米﹑茶葉之類﹐用使君子﹑檳榔﹑川楝﹑雷丸之類﹐食積則用消食藥﹐劑中不可無鍼砂﹐消積平肝﹐其功最速﹐治法亦與黃癉有別也。﹝《醫碥》﹞﹝按﹕食勞黃病﹐食積虫多﹐《施丸端效方》磨積食勞丸主治。﹞力役人勞苦受傷﹐亦成黃胖病﹐俗名脫力黃﹐好食易饑﹐怠惰無力﹐宜沈氏雙砂丸。﹝《尊生書》﹞黃胖易治於黃膽。﹝《粹言》﹞

消積燥濕諸方

加減胃苓湯﹐治黃胖﹐飲食無味﹐四肢無力﹐行步倦怠﹐脈澀而濡﹐或腹有積塊脹滿。蒼術﹝米泔浸﹞陳皮濃朴﹝姜炒﹞豬苓澤瀉白術﹝去蘆炒﹞白茯苓藿香半夏﹝姜炒﹞大腹皮山楂蘿卜子三稜莪術靑皮甘艸上銼﹐生薑三片﹐棗一枚﹐水煎溫服。﹝《壽世保元》﹞治男子婦人患食勞气勞﹐徧身黃腫﹐欲變成水腫﹐及久患癖﹐小腸膀胱﹐面目悉黃﹐紫金丹。膽礬﹝三兩﹞黃蠟﹝一兩﹞靑州棗﹝五十个﹞上於瓷合內﹐用頭醋五升﹐先下礬﹑棗﹐慢火熬半日以來﹐取出棗去皮核﹐次下蠟一處﹐更煮半日如膏﹐入好臘茶末二兩同和﹐丸如梧子大﹐每服二三十丸﹐茶酒﹝《寶鑑》茶淸﹞任下。如久患腸風痔漏﹐陳米飲下。宗室趙彥才﹐下血﹐面如蠟﹐不進食﹐蓋酒病也﹐授此方服之﹐終劑而血止﹐面色鮮潤﹐食亦倍常。新安有一兵士亦如是﹐與三百粒﹐作十服﹐亦愈。﹝《本事》﹞棗礬丸﹐治食勞黃﹐目黃身黃者。皂礬﹝不以多少﹐沙鍋子木炭燒通赤﹐用米醋內點之赤紅。﹞上爲末﹐棗肉丸如桐子大﹐每服二三十丸﹐食後生薑湯下。﹝《寶鑑》﹞《乾坤生意》以平胃散爲衣。《醫鑑》名五疸神丹﹐曰﹕有虫服之吐出﹐神效。《廣筆記》曰﹕凡服礬者﹐忌食蕎麥﹑河豚﹐犯之卽死。﹝按﹕《丹溪纂要》綠礬丸方後曰﹕愈後宜忌食蕎麥諸毒物﹐若犯之卽死。余又嘗見一人服此藥下﹐後二年﹐因食所犯﹐忽無故而死。﹞紫金丸﹐治黃祛積。荊三稜﹝三兩煨﹞蓬術﹝一兩半炮﹞枳殼﹝一兩半麩炒﹞漧漆﹝一兩半醋炒煙盡﹞蒼術﹝一兩半米泔浸﹞砂仁﹝一兩半細研﹞黑牽﹝頭衣一兩﹞靑皮﹝二兩半﹞鍼砂﹝三兩酒炒﹞白礬﹝五錢飛﹞陳皮﹝二兩半﹞皂礬﹝五炒錢白﹞上爲細末﹐蒸餅爲丸﹐如桐子大﹐每服五六十丸﹐白湯任下。﹝《修月魯般經後錄》﹞大溫中丸﹐治食積黃腫。鍼砂﹝一十兩﹐醋炒令紅﹐醋浸七次再炒﹐另研。﹞陳皮蒼術靑皮濃朴三稜蓬術﹝六味各五兩﹞甘艸﹝二兩生用﹞香附﹝一斤﹞上九味末之﹐醋糊爲丸﹐梧子大﹐每服五七十丸﹐空心姜鹽湯下﹐午食前﹑晚食前﹐並溫酒下。脾虛者﹐以白米﹑人參作湯使下。﹝《新效方》﹞﹝按﹕又有小溫中丸﹐用鍼砂﹑蒼術﹑神曲﹑川芎﹑梔子﹑香附。﹞丹溪曰﹕又可借爲制肝燥脾之用。脾虛者﹐以參﹑術﹑陳皮﹑芍藥﹑甘艸爲湯下。《綱目》丈夫黃胖﹐胃有宿積﹐口淡腳酸气急﹐於本方去靑皮﹑濃朴﹑蓬術﹑甘艸﹐加黃連﹑茱萸﹑人參﹑茯苓。《準繩》舉此方及棗礬丸曰﹕實人及田家作苦之人宜之﹐若虛人與素養柔脆者﹐宜佐以補劑。治黃腫﹐用明亮綠礬一斤﹐鍋內熔化﹐次下多年黃陳米四升﹐慢火煮炒﹐約一時許﹐煙盡爲度﹝《衛生易簡方》莫炒枯了﹞﹐取攤於地上出火毒﹐爲末。另用蒼術一斤二兩﹐米泔水浸一晝夜﹐刮淨銼曬榦爲末一斤﹐和前藥﹐以陳米醋﹝《易簡方》打糊﹞爲丸﹐如梧桐子大﹐每服七八十丸﹐空心臨臥﹐溫酒送下﹐陳米湯亦可﹐忌糯米﹑面﹑生冷。﹝《乾坤生意》﹞《萬應方》伐木丸﹐因脾土衰弱﹐只緣肝木气勝﹐能克脾土﹐故得此病﹐久服能助土益元﹐於本方去陳米﹐加黃酒﹑麩曲。﹝《本艸綱目》曰﹕時珍常以此方﹐加平胃散﹐治一人中滿腹脹﹐果有效驗。蓋此礬色綠味酸﹐燒之則赤﹐旣能入血分伐木﹐又能燥濕化涎﹐利小便﹐消食積﹐故脹滿﹑黃腫﹑瘧﹑痢﹑疳疾方往往用之﹐其源則自張仲景用礬石﹑消石治女勞黃膽方中變化而來。﹞脾勞黃病﹐鍼砂四兩﹐醋炒七次﹐漧漆燒存性二錢﹐香附三錢﹐平胃散五錢﹐爲末﹐蒸餅丸梧子大﹐任湯使下。﹝《本艸綱目》引《摘玄方》﹞《壽世仙丹》皂礬丸﹐於平胃散加皂礬﹑鍼砂﹐紅棗搗爛丸。《廣筆記》黃病有積神方﹐於平胃散加山楂﹑茯苓﹑麥芽﹑檳榔﹑綠礬﹐棗肉丸﹐每服一錢﹐白湯吞﹐日三服。退黃胖。以平胃散料一分﹐香附一分﹐加神曲﹑麥芽﹑白術﹐丸服。﹝《醫學集成》﹞鐵砂丸﹐治黃腫病。鍼砂﹝半斤醋煮赤﹞南木香﹝二兩﹞百艸霜﹝四兩﹞人參﹝二兩﹞皂礬﹝一錢﹞棗﹝三十枚去核﹞上將棗肉同蒸餅湯浸一宿﹐和丸如梧桐子大﹐每服十五丸至三十丸﹐空心臨臥各一服﹐溫酒送下﹐二十日見效。﹝《醫林集要》﹞《沈氏》雙砂丸﹐於本方去百艸霜﹑人參﹐加砂仁﹑香附﹑大麥粉﹐胡桃肉生搗如泥﹐同黑棗煮爛﹐去皮核爲丸﹝皂礬白饅頭包紅﹞。《經驗方》治食气﹐徧身黃腫﹐气喘食不得﹐心胸滿悶。不皂莢去皮及子﹐塗好醋炙令焦爲末﹐一錢匕。巴豆七枚﹐去油膜。二件以淡醋及研好墨爲丸﹐如麻子大﹐每服三丸﹐食後陳橘皮湯下﹐日三服﹐隔一日增一丸﹐以利爲度。如常服﹐消酒食。﹝《本艸》﹞朱砂丸﹐治食气﹐徧身黃腫﹐多年不瘥﹐及一切塊積。朱砂砂麝香﹝各一分﹞雄黃黃丹﹝各半兩﹞膩粉﹝三筒子﹞巴豆﹝三十个﹐去皮出油後爛研﹐又用醋半盞熬﹐成膏爲度。﹞上爲細末﹐入巴豆膏內﹐用面﹝疑曲﹞塵和滴水丸﹐如綠豆大﹐每服五七丸﹐用水半盞煮一沸取出﹐臨臥溫酒下﹐至晚但微瀉二三行是效﹐並不搜攪人臟腑。﹝《雞峯》﹞

內因類

消渴

三消之病﹐自古大抵主腎虛爲論﹐往往於腎虛證中﹐更立名稱﹐蓋以其自下消波及者居多也。但上消﹑中消之治﹐則河間﹑東垣庶得經旨﹐而上消一證頗爲罕有已。今采集諸家方說﹐不能判然區析﹐姑並合爲條﹐以俟學者審別焉。

病由腎虛

消HT。HT﹐渴也。腎气不周於胸胃中﹐津潤消渴﹐故欲得水也。﹝《釋名》﹞凡人生放恣者眾﹐盛壯之時﹐不自愼惜﹐快情縱欲﹐極意房中﹐稍至年長﹐腎气虛竭﹐百病滋生﹐又年少懼不能房﹐多服石散﹐眞气旣盡﹐石气孤立﹐惟有虛耗﹐唇口漧焦﹐精液自泄﹐或小便赤黃﹐大便幹實﹐或渴而且利﹐日夜一石﹐或渴而不利﹐或不渴而利﹐所食之物皆作小便﹐此皆由房室不節之所致也。﹝《千金》﹞﹝按﹕巢氏論消渴分爲消渴﹑渴病﹑渴利﹑內消﹐其渴病以爲臟腑由虛實而生熱﹐津液竭少故渴﹐而不審何證﹐其他則謂爲少服五石﹐熱結於腎所致。然服石今世所無﹐仍僅拈其證於後款﹐余不具載。﹞《近效》祠部李郎中論曰﹕消渴者﹐原其發動﹐此則腎虛所致﹐每發卽小便至甜。醫者多不知其疾﹐所以古方論亦闕而不言﹐今略陳其要。按《洪範》稼穡作甘﹐以物理推之﹐淋餳醋酒作脯法﹐須臾卽皆能甜也﹐足明人食之後﹐滋味皆甜。流在膀胱﹐若腰腎气盛﹐則上蒸精气﹐气則下入骨髓﹐其次以爲脂膏﹐其次爲血肉也﹐其餘別爲小便。故小便色黃﹐血之餘也﹐臊气者﹐五臟之气﹔鹹潤者﹐則下味也。﹝按﹕此五句﹐《聖惠》作上余爲涕淚﹐經循五臟百脈﹐下余爲小便﹐黃者血之餘也﹐臊者五臟之气﹐鹹者潤下之味也。﹞腰腎旣虛冷﹐則不能蒸於上﹐穀气則盡下爲小便者也。故甘味不變﹐其色淸冷﹐則肌膚枯槁也。猶如乳母﹐穀气上泄﹐皆爲乳汁。消渴疾者﹐下泄爲小便﹐此皆精气不實於內﹐則使羸瘦也。又肺爲五臟之華蓋﹐若下有暖气﹐蒸卽肺潤。若下冷極﹐卽陽气不能升﹐故肺幹則熱。故周易有否卦﹐乾上坤下﹐陽阻陰而不降﹐陰無陽而不升﹐上下不交﹐故成痞也。譬如釜中有水﹐以火暖之﹐其釜若以板蓋之﹐則暖气上騰﹐故板能潤也。若無火力﹐水气則不上﹐此板終不可得潤也。火力者﹐則爲腰腎彊盛也﹐常須暖將息。其水气卽爲食气﹐食气若得暖气﹐卽潤上而易消下﹐亦免漧渴也。是故張仲景云﹕宜服此八味腎气丸﹐並不食冷物及飲冷水﹐今亦不復渴。比頻得效﹐故錄正方於後耳。﹝《外臺》﹞消渴之疾﹐皆起於腎﹐盛壯之時﹐不自保養﹐快情縱欲﹐飲酒無度﹐喜食脯炙醢﹐或服丹石﹐遂使腎水枯竭﹐心火燔熾﹐三焦猛烈﹐五臟漧燥﹐由是渴利生焉。﹝《濟生》﹞天一生水﹐腎實主之。膀胱爲津液之腑﹐所以宣行腎水﹐上潤於肺。故識者以肺爲津液之髒﹐自上而下﹐三焦臟腑﹐皆囿乎天一眞水之中﹐《素問》以水之本在腎﹑末在肺者此也。眞水不竭﹐安有所謂渴哉。人惟淫欲恣情﹐酒面無節﹐酷嗜炙糟藏﹑鹹酸酢醢﹑甘肥腥之屬﹐復以丹砂五石濟其私﹐於是炎火上燻﹐腑臟生熱﹐燥气熾盛﹐津液幹焦﹐渴引水漿而不能自禁矣。﹝《直指》﹞蓋腎之所主者水也﹐眞水不竭﹐自足以滋養乎脾而上交於心﹐何至有漧枯消渴之病乎。惟腎水一虛﹐則無以制餘火﹐火旺不能撲滅﹐煎熬臟腑﹐火因水竭而益烈﹐水因火烈而益幹﹐陽盛陰衰﹐構成此癥﹐而三消之患始劇矣﹐其根源﹐非本於腎耶。﹝《玉案》﹞

病由飲酒

凡積久飲酒﹐未有不成消渴。然則大寒凝海而酒不凍﹐明其酒性酷熱﹐物無以加。脯炙鹽咸﹐此味酒客耽嗜﹐不離其口﹐3HT之後﹐制不由己﹐飲啖無度﹐咀嚼醬HT觴不擇酸鹹﹐積年長夜﹐酣興不解﹐遂使三焦猛熱﹐五臟漧燥﹐木石猶且焦枯﹐在人何能不渴。治之愈否﹐屬在病者。若能如方節愼﹐旬月而瘳﹕不自愛惜﹐死不旋踵。方書醫藥實多有效﹐其如不愼者何。﹝《千金》﹞

脈候

消渴﹐脈數大者生﹐細小浮短者死。消渴﹐脈沈小者生﹐實堅大者死。﹝《脈經》﹞三消之脈﹐浮大者生﹐細小微澀﹐形脫可驚。﹝《刪補四言舉要》﹞消證﹐脈顯實大﹐爲證脈相符﹐𨿽久可治。若見懸小而堅﹐不但脈不應病﹐且眞藏發露﹐其可療乎。設消證脈小﹐而不至於虛懸堅勁﹐又當從仲景腎气丸正治矣。然歷診消癉之脈﹐無有不帶數象者﹐但須察浮數沈數﹐在左在右﹐尺甚寸甚﹐及有餘不足﹐兼見何脈而爲審治。又須詳南北風土之彊弱﹐病患稟气之濃薄﹐合脈象而推之﹐庶幾無虛虛之誤矣。﹝《醫通》﹞三消燥熱太過之候﹐脈宜實大洪滑﹐爲可治﹔若澀而且微﹐眞陰已竭﹐多不可救。﹝《醫級》﹞

三消形證

夫消渴者﹐渴不止﹐小便多是也。渴利者﹐隨飲小便故也。內消病者﹐不渴而小便多是也。﹝《病源論》﹞﹝按﹕此皆下消﹐《三因》曰消腎﹐亦曰內消。﹞有人病渴利﹐始發於春﹐經一夏服栝蔞﹑豉汁得其力﹐渴漸瘥﹐然小便猶數甚﹐晝夜二十餘行﹐常至三四升﹐極瘥不減二升也。轉久便止﹐漸食肥膩﹐日就羸瘦﹐喉咽唇口焦燥﹐吸吸少气﹐不得多語﹐心煩熱﹐兩腳酸﹐食乃兼倍於常﹐故不爲气力者﹐然此病皆由虛熱所爲耳。治法栝蔞汁可長將服以除熱﹐牛乳﹑杏酪善於補﹐此法最有益。﹝《千金》﹞﹝按﹕此證與次證俱同於巢源所云﹐亦卽下消。﹞尋夫內消之爲病﹐當由熱中所作也。小便多於所飲﹐令人虛極短气。夫內消者﹐食物消作小便也﹐而又不渴云云。此病𨿽稀﹐甚可畏也。利時脈沈細微弱﹐服枸杞湯卽效。﹝同上﹞﹝枸杞湯見後﹞《古今錄驗》論消渴病有三﹕一渴而飲水多﹐小便數﹐無脂似麩片甜者﹐皆是消渴病也。二喫食多﹐不甚渴﹐小便少﹐似有油而數者﹐此是消中病也。三渴飲水不能多﹐但腿腫腳先瘦小﹐陰痿弱﹐數小便者﹐此是腎消病也。特忌房勞。若消渴者倍黃連﹐消中者倍栝蔞﹐腎消者加芒硝六分﹐服前件鉛丹丸。﹝《外臺》﹞﹝按﹕鉛丹丸方未見﹐疑是《千金》鉛丹散爲丸﹐然方中無黃連﹐存考。又此三證俱以一方治﹐知是皆下消之屬。﹞夫消渴者﹐日夜飲水百盞﹐尙恐不足﹐若飲酒則愈渴﹐三焦之疾。自風毒瓦斯酒色所傷於上焦﹐久則其病變爲小便頻數﹐其色如濃油﹐上有浮膜﹐味甘甜如蜜﹐淹浸之久﹐諸虫聚食﹐是惡候也﹐此名消渴。中焦得此病﹐謂之脾消﹐喫食倍常﹐往往加三兩倍﹐只好飲冷﹐入口甚美﹐早夜小便頻數﹐腰膝無力﹐小便如泔﹐日漸瘦弱﹐此名消中也。下焦得此病﹐謂之腎消﹐腎宮日耗﹐飲水不多﹐喫食漸少﹐腰腳細瘦﹐遺瀝散盡﹐手足久如竹形﹐其疾已牢矣。愚醫不識義理﹐呼爲勞疾﹐或云下冷。如此不見痊期﹐疾久之﹐或變爲水腫﹐或發背瘡﹐或足膝發惡瘡漏瘡﹐至死不救。﹝《衛生家寶》﹞渴疾有三﹕曰消渴﹐曰消中﹐曰消腎﹐分上中下焦而言之。夫三焦爲無形之火熱內爍﹐致精液枯乏﹐臟腑焦腐﹐飲有形之水以澆沃﹐欲其潤澤也。若熱气上騰﹐心虛受之﹐火气散漫而不收斂﹝按﹕《三因》曰﹕消渴屬心﹐故煩心﹐致心火散蔓﹐渴而引飲。此黎氏所本﹞﹐胸中煩躁﹐舌赤如血﹐唇紅如坯﹐渴飲水漿﹐小便頻數﹐名曰渴﹐屬於上焦﹐病在標也。若熱蓄於中﹐脾虛受之﹐伏陽蒸內﹐消穀喜饑﹐食飲倍常﹐不生肌肉﹐好飲冷水﹐小便頻數﹐色白如泔﹐味甜如蜜﹐名曰消中﹐又曰脾消﹐屬於中焦﹐病在水谷之海也。若熱伏於下焦﹐腎虛受之﹐致精髓枯竭﹐引水自救而不能消﹐飲水一斗﹐小便反倍﹐味甘而气不臊﹐陰彊而精自走﹐腿膝枯細﹐漸漸無力﹐名曰腎﹐又曰急﹐屬於下焦﹐病在本也。無形之火熱日熾﹐有形之水飲日加﹐五臟乃傷﹐气血俱敗。水气內勝﹐溢於皮膚﹐則傳爲跗腫﹔火熱內勝﹐畱於分肉之間﹐必爲癰腫瘡瘍。此皆病之深而多致不療﹐良可憫哉。﹝《簡易》﹞消渴輕也﹐消中甚焉﹐消腎又甚焉﹝按﹕原舉三證與黎氏同﹞﹐若彊中則其斃可立待也。𨿽然眞水不充﹐日從事於杯勺之水﹐其間小便或油膩﹐或赤黃﹐或泔白﹐或渴而且利﹐或渴而不利﹐或不渴而利﹐但所食之物﹐皆從小便出焉。甚而水气浸漬﹐溢於肌膚﹐則脹爲腫滿﹔猛火自炎﹐畱於分肉﹐則發爲癰疽。此又病之深而証之變者也。﹝《直指》﹞消渴之疾﹐三焦受病也﹐有上消﹑中消﹑腎消。上消者﹐上焦受病﹐又謂之膈消病也﹐多飲水而少食﹐大便如常﹐或小便淸利﹐知其燥在上焦也﹐治宜流濕潤燥。中消者﹐胃也﹐渴而飲食多﹐小便黃﹐經曰熱能消穀﹐知熱在中﹐法云宜下之﹐至不欲飲食則愈。腎消者﹐病在下焦﹐初發爲膏淋﹐下如膏油之狀﹐至病成而面色黧黑﹐形瘦而耳焦﹐小便濁而有脂﹐治法宜養血以整肅﹐分其淸濁而自愈也。﹝《保命集》﹞復分爲三消﹕髙消者﹐舌上赤裂﹐大渴引飲﹐《逆調論》云心移熱於肺﹐傳爲膈消者是也﹐以白虎加人參湯治之。中消者﹐善食而瘦﹐自汗﹐大便硬﹐小便數﹐叔和云口漧飲水﹐多食善饑﹐虛癉成消中者是也﹐以調胃承气﹑三黃丸治之。下消者﹐煩躁引飲﹐耳葉焦漧﹐小便如膏﹐叔和云焦煩水易虧﹐此腎消也﹐以六味地黃丸治之。《總錄》所謂未傳能食者﹐必發腦疽背瘡﹐不能食者﹐必得中滿鼓脹﹐皆謂不治之證。潔古老人分而治之﹐能食而渴者﹐白虎加人參湯﹐不能食而渴者﹐錢氏方白術散﹐倍加葛根治之。上中旣平﹐不復傳下消矣。前人用藥﹐厥有旨哉。﹝《東垣試效方》﹞消渴有三等﹐肺消﹑脾消﹑腎消。肺消﹑腎消可治﹐惟有脾消不可治。肺消﹐熱在上焦﹐可用涼藥﹐如黃連等皆可用﹐此疾多出於飲酒人﹐冬月盛寒﹐多以蔥椒鳩鴿煮酒﹐或加食熱面﹐遂得此疾﹐故可用涼藥解之。如脾消則飲食入腹﹐如湯澆雪﹐則隨小便而出﹐落於混僻溝渠中﹐皆凝結如白脂﹐日可倍食數食﹐肌膚日益消瘦﹐用熱藥則熱愈甚﹐用涼藥則愈見虛羸﹐故無治法。腎消者﹐渴而多飲水﹐小便白濁﹐肌膚𨿽日消瘦﹐然小便不如脾消之凝結堅硬﹐飲食亦不倍多﹐此是腎虛弱﹐心气泮散所致﹐故可以補心腎﹐去煩熱﹐則其疾可愈。﹝《活法祕方》﹞中焦消渴﹐飲食入胃﹐傳送太急﹐不生津液﹐食已則饑﹐胃中有熱﹐宜用黃芩﹑石膏。﹝《丹溪纂要》﹞三消﹐小便去多。上消消心﹐心火炎上﹐大渴而小便多。中消消脾﹐脾气熱燥﹐飲食倍常﹐皆消爲小便。下消消腎﹐腎衰不能攝水﹐故小便𨿽多而渴。然小便旣多﹐津液必竭﹐久而未有不渴者﹐謂之全不渴﹐未有的論。﹝《要訣》﹞上消者﹐經謂之膈消﹐膈消者﹐渴而多飲是也。中消者﹐經謂之消中﹐消中者﹐渴而飲食俱多﹐或不渴而獨飲是也。下消者﹐經謂之腎消﹝按﹕經無此名﹐當作肺消﹞﹐腎消者﹐飲一溲二﹐其溲如膏油﹐卽膈消﹑消中之傳變﹐王注謂肺臟消燥﹐气無所持是也。蓋肺藏气﹐肺無病則气能管攝津液﹐而津液之精微者﹐收養筋骨血脈﹐餘者爲溲﹐肺病則津液無气管攝﹐而精微者亦隨溲下﹐故飲一溲二而溲如膏油也。筋骨血脈無津液以養之﹐故其病成﹐漸形瘦焦漧也。然肺病本於腎虛﹐腎虛則心寡於畏﹐妄行淩肺而移寒與之﹐然後肺病消。故仲景治渴而小便反多﹐用腎气丸補腎救肺﹐後人因名之腎消及下消也。﹝《綱目》﹞

消渴腳力盛衰時月

凡此疾與香港腳﹐𨿽同爲腎虛所致﹐其香港腳始發於二三月﹐盛於五六月﹐衰於七八月﹐凡消渴始發於七八月﹐盛於十一月十二月﹐衰於二月三月﹐其故何也﹖夫香港腳者﹐壅疾也﹐消渴者﹐宣疾也。春夏陽气上﹐故壅疾發﹐卽宣疾愈也﹔秋冬陽气下﹐故宣疾發﹐卽壅疾愈也。審此二者﹐疾可理也。﹝《外臺》引《近效》祠部李郎中論﹞

重證

三消久而小便不臭﹐反作甜气﹐在溺桶中滚湧﹐其病爲重。更有浮在溺面如豬脂﹐濺在桶邊如燭淚﹐此精不禁﹐眞元竭矣。﹝《要訣》﹞

病變癰疽

其病變多發癰疽﹐此坐熱气畱於經絡不引﹝按﹕此二字《外臺》作經絡不利﹞﹐血气壅澀﹐故成癰膿。﹝《病源論》﹞﹝按﹕又渴病候曰﹕或成水疾。﹞消渴之人﹐愈與未愈﹐常須思慮有大癰。何者﹖消渴之人﹐必於大骨節間發癰疽而卒﹐所以戒之在大癰也﹐當預備癰藥以防之。﹝《千金》﹞癰疽科謂有先渴而後瘡者﹐先瘡而後渴者﹐或有二證俱發﹐其危尢甚焉。愚且嘗親見有不幸而遭此者﹐故每療渴爲之防瘡﹐療瘡爲之防渴﹐不過用八味丸﹑忍冬丸之類。﹝《澹寮》﹞﹝按﹕忍冬丸系忍冬﹑甘艸。﹞夫消渴者﹐多變聾盲瘡癬痤痱之類﹐皆腸胃燥熱怫郁﹐水液不能浸潤於周身故也。或熱甚而膀胱怫郁﹐不能滲泄﹐水液妄行而面上腫也。﹝《三消論》﹞

病變腫脹

脾土制水﹐通調水道﹐下輸於膀胱。消渴飲水過度﹐內潰脾土﹐土不制水﹐故胃脹則爲腹滿之疾也。《內經》謂水爲陰﹐腹者至陰之所居﹐是以水飲之證﹐先見於腹滿。﹝《聖濟》﹞脾土也﹐土气弱則不能制水﹐消渴飲水過度﹐脾土受濕而不能有所制﹐則泛溢妄行於皮膚肌肉之間﹐聚爲浮腫脹滿而成水也。﹝同上﹞消渴後成水气﹐方書𨿽有紫蘇湯﹑瞿麥湯﹑葶藶丸﹐皆克泄之劑﹐不若五皮飲送濟生腎气丸﹐及東垣中滿分消諸方爲妥。﹝《準繩》﹞

治例

凡治消之法﹐最當先辧虛實。若察其脈證﹐果爲實火﹐致耗津液者﹐但去其火﹐則津液自生而消渴自止。若由眞火不足﹐則悉屬陰虛﹐無論上中下﹐急宜治腎﹐必使陰气漸充﹐精血漸復﹐則病必自愈。若但知淸火﹐則陰無以生﹐而日見消敗﹐益以困矣。﹝《景嶽》﹞上消善渴﹐中消善饑﹐𨿽曰上消屬肺﹐中消屬胃﹐然總之火在中上二焦者﹐亦無非胃火上炎而然﹐但當微爲分別以治之。若二焦果由實火﹐則皆宜白虎湯主之。若渴多饑少﹐病多在肺者﹐宜人參白虎湯主之。若水虧於下﹐火炎於上﹐有不得不淸者。宜玉女煎﹝用石膏﹑熟地﹑麥冬﹑知母﹑牛膝﹞或加減一陰煎﹝用生地﹑芍藥﹑麥冬﹑熟地﹑甘艸﹑知母﹑地骨皮﹞之類主之。﹝同上﹞下消證﹐小便淋濁﹐如膏如油﹐或加煩躁耳焦﹐此腎水虧竭之證﹐古法用六味地黃丸之類主之﹐固其宜矣。然以余觀之﹐則亦當辧其寒熱滑澀﹐分而治之﹐庶乎盡善。若淋濁如膏﹐兼熱病而有火者﹐宜補而兼淸﹐以加減一陰煎﹐或補陰丸﹑大補陰丸﹐或六味地黃丸加黃柏﹑知母之類主之。若下消而兼澀者﹐宜補宜利﹐以六味地黃丸之類主之。若下焦淋濁而全無火者﹐乃气不攝精而然﹐但宜壯水養气﹐以左歸飲﹝用熟地﹑山藥﹑枸杞﹑炙甘﹑茯苓﹑山茱﹞﹑大補元煎﹝方見虛勞中﹞之類主之。若火衰不能化气﹐气虛不能化液者﹐猶當以右歸飲﹝此於左歸飲去茯苓﹐加杜仲﹑肉桂﹑制附子﹞﹑右歸丸﹝此於上方去甘艸﹐加鹿角膠﹑菟絲子﹑當歸﹞﹑八味地黃丸之類主之。若下焦無火而兼滑者﹐當以固腎補陰爲主﹐宜祕元煎﹑固陰煎及苓術菟絲丸之類主之。﹝同上﹞﹝此三方俱出其固陣中﹐玆不錄。﹞消渴初起﹐用人參白虎湯﹐久而生脈散。中消初發﹐調胃承气湯﹐久則參苓白術散。腎消初起﹐淸心蓮子飲﹐久而六味地黃丸。﹝繩墨﹞上消宜《金匱》豬苓湯﹑人參白虎湯﹑子和加減三黃丸﹑涼膈散﹑酒煮黃連丸﹑六一散之類。中消宜酒煮黃連丸﹝黃連一味酒煮﹞﹑大黃黃連瀉心湯﹑山梔﹑黃連之類。下消宜六味丸﹑固本丸﹑知柏八味丸之類。﹝《續焰》﹞﹝按﹕固本丸用二地二冬。知柏八味丸卽六味丸加知﹑柏﹞三消久之精血旣虧﹐或目無見﹐或手足偏廢如風疾非風﹐然此證消腎得之爲多。消心之病﹐往往因欲飲食過多﹐及食啖辛熱以致煩渴﹐引飲旣多﹐小便亦多﹐當抑心火使之下降﹐自然不渴﹐宜半夏瀉心湯﹐去漧薑﹐加栝蔞﹑漧葛如其數﹐吞豬肚丸﹝用黃連﹑粟米﹑栝蔞根﹑茯神﹑知母﹑麥門﹑豬肚﹞或酒連丸﹝卽酒煮黃連丸﹞﹐仍佐獨味黃連湯﹐多煎候冷﹐遇渴恣飲﹐久而自愈﹐或用糯米煮稀粥。若因用心過度﹐致心火炎上﹐渴而消者﹐宜黃飲﹝卽黃六一湯﹞加蓮肉﹑遠志各半錢﹐吞玄菟丹﹐仍以大麥煎湯下靈砂丹。若因色欲過度﹐水火不交﹐腎水下泄﹐心火自炎﹐以致渴濁﹐不宜備用涼心冷劑﹐宜堅腎水以濟心火﹐當用黃飲加蓯蓉﹑五味各半錢﹐吞八味丸及小菟絲子丸﹝卽玄菟丹去五味子﹞﹐玄菟丹﹑鹿茸丸﹑加減安腎丸﹝俱系補腎大方﹞皆可選用﹐或靈砂丹。﹝《要訣》﹞凡治初得消渴病﹐不急生津補水﹐降火徹熱﹐用藥無當﹐遷延誤人﹐醫之罪也。凡治中消病成﹐不急救金水二藏﹐泉之竭矣﹐不云自中﹐醫之罪也。凡治肺消病﹐而以地黃丸治其血分﹐腎消病﹐而以白虎湯治其气分﹐執一不通﹐病不能除﹐醫之罪也。凡消渴病少愈﹐不亟回枯澤槁﹐聽其土燥火生﹐致釀瘡疽無救﹐醫之罪也。凡治消渴病﹐用寒涼太過﹐乃至水勝火湮﹐猶不知反﹐漸成腫滿不救﹐醫之罪也。﹝《法律》﹞

治辧陰虛陽虛

三消證﹐古人以上焦屬肺﹐中焦屬胃﹐下焦屬腎﹐而多從火冶﹐是固然矣。然以餘論之﹐則三焦之火﹐多有病本於腎﹐而無不由乎命門者。夫命門爲水火之腑﹐凡水虧證固能爲消爲渴﹐而火虧證亦能爲消爲渴者何也﹖蓋水不濟火則火不歸原﹐故有火遊於肺而爲上消者﹐有火遊於胃而爲中消者﹐有火爍陰精而爲下消者﹐是皆眞陰不足﹐水虧於下之消證也。又有陽不化气則水精不布﹐水不得火則有降無升﹐所以直入膀胱而飲一溲二﹐以致泉源不滋﹐天壤枯涸者﹐是皆眞陽不足﹐火虧於下之消證也。陰虛之消﹐治宜壯水﹐固有言之者矣﹔陽虛之消﹐謂宜補火﹐則人必不信。不知釜底加薪﹐氤氳徹頂﹐槁禾得雨﹐生意歸巓﹐此無他﹐皆陽气之使然也﹐亦生殺之微權也。余因消證多虛﹐難堪剝削﹐若不求其喪之因而再伐生意﹐則消者愈消﹐無從復矣。故再筆於此﹐用以告夫明者。﹝《景嶽》﹞

治腎爲要

自爲兒時﹐聞先君言﹕有一士大夫﹐病渴疾﹐諸醫徧用渴藥治療﹐累載不安。有一名醫誨之﹐使服加減八味丸﹐不半載而疾痊。因疏其病源云。今醫多用醒脾生津止渴之藥誤矣。其疾本起於腎水枯竭﹐不能上潤﹐是以心火上炎﹐不能旣濟﹐煎熬而生渴。今服八味丸﹐降其心火﹐生其腎水﹐則渴自止矣。復疏其藥性云﹕內眞北五味子最爲得力﹐此一味獨能生腎水﹐平補降心气﹐大有功效。﹝《外科精要》﹞﹝按﹕《魏氏》竹龍散方後曰﹕渴止之後﹐宜服八味丸﹐仍以五味子代附子。沈存中載於《靈苑方》﹐得效者甚多。蓋此方本出《肘後》。﹞其治宜抑損心火﹐攝養腎水。﹝《大成》﹞益火之源﹐以消陰翳﹐則便溺有節﹝八味丸﹞。壯水之主﹐以制陽光﹐則渴飲不思﹝六味丸﹞。﹝準繩﹞﹝按﹕便溺有節﹐渴飲不思﹐是潔古說。﹞人之水火得其平﹐气血得其養﹐何消之有。其間攝養失宜﹐水火偏勝﹐津液枯槁﹐以致龍雷之火上炎﹝按﹕此本於《諸證辧疑》﹞﹐熬煎旣久﹐腸胃合消﹐五臟漧燥﹐令人四肢瘦削﹐精神倦怠。故治消之法﹐無分上中下﹐先治腎爲急﹐惟六味﹑八味及加減八味丸﹐隨證而服﹐降其心火﹐滋其腎水﹐則渴自止矣﹐白虎﹑承气皆非所治也。總是下焦命門火不歸元﹐遊於肺則爲上消﹐遊於胃卽爲中消﹐以八味腎气丸引火歸元﹐使火在釜底﹐水火旣濟﹐气上燻蒸﹐肺受濕气而渴疾愈矣。﹝《醫貫》﹞下消之火﹐水中之火也﹐下之則愈燔﹔中消之火﹐竭澤之火也﹐下之則愈傷﹔上消之火﹐燎原之火也﹐水從天降可滅。徒攻腸胃﹐無益反損。夫地气上爲云﹐然後天气下爲雨﹐是故雨出地气。地气不上﹐天能雨乎。故亟升地气﹐以慰三農﹐與亟升腎气﹐以漑三焦﹐皆事理之必然者耳。﹝《法律》﹞消渴之癥﹐𨿽分上中下﹐而腎虛以致渴﹐則無不同也。故治消渴之法﹐以治腎爲主﹐不必問其上中下之消也。﹝《石室祕》﹞

治主調養

三消得之气之實﹑血之虛也﹐久久不治﹐气盡虛則無能爲力矣。有一僧專用黃湯﹐其論蓋以益血爲主。諸消不宜用燥烈峻補之劑﹐惟當滋養。﹝《要訣》﹞消渴屬陰虛﹐津液不足﹐不能上潮者多﹐必多服生津補气養血藥﹐倍加人參﹐陽旺則生陰也。酒客膏粱濃味炙﹐先須解毒。﹝《六要》﹞渴家誤作火治﹐涼藥亂投﹐促人生命﹐必多服主脈散爲佳。﹝同上﹞

治須養脾

﹝陽虛用歸脾湯治驗﹞消渴證候﹐人皆知其心火上炎﹐腎水下泄﹐小便愈多﹐津液愈涸﹐飲食滋味皆從小便消焉﹐是水火不交濟然爾。孰知脾土不能制腎水﹐而心腎二者皆取气於胃乎。治法總要﹐當服眞料參苓白術散﹐可以養脾﹐自生津液。﹝《直指》﹞下消不寐新案﹕省中周公者﹐山左人也﹐年逾四旬﹐因案牘積勞﹐致成羸疾﹐神困食減﹐時多恐懼﹐自冬春達夏﹐通宵不寐者﹐凡半年有餘﹐而上焦無渴﹐不嗜湯水﹐或有少飲﹐則沃而不行﹐然每夜必去溺二三升﹐莫知其所從來﹐且半皆如膏濁液﹐羸至極﹐自分必死。及予診之﹐喜其脈猶帶緩﹐肉亦未脫﹐知其胃气尙存﹐慰以無慮。乃用歸脾湯去木香﹐及大補元煎之屬﹐一以養陽﹐一以養陰﹐出入間用﹐至三百餘劑﹐計人參二十斤﹐乃得全愈。此神消於上﹐精消於下之證也。可見消有陰陽﹐不得盡言爲火。姑紀此一案﹐以爲治消治不寐者之鑑。﹝《景嶽》﹞﹝按﹕此證似非眞消渴﹐姑存之。﹞

治不宜攻下

夫渴疾﹐飲食皆化爲小便﹐不歸大腸﹐大腸祕澀。世人不識﹐更服宣藥﹐大腸旣瀉﹐元气敗脫﹐其患愈甚。切忌宣轉﹐及毒食﹑腌藏﹑油膩之物。﹝《葉氏》引江諫議﹞總前數者﹝按﹕此言三消﹞﹐其何以爲執劑乎。吁﹗此虛陽炎上之熱也。叔和有言﹐虛熱不可大攻﹐熱去則寒起﹐請援此以爲治法。﹝《直指》﹞中消火證﹐以善饑而瘦﹐古法直以調胃承气湯及三黃丸之類主之。然旣以善饑﹐其無停積可知。旣無停積﹐則止宜淸火﹐豈堪攻擊。非有幹結不通等證﹐而用此二劑﹐恐非所宜。﹝《景嶽》﹞消渴證﹐眞气爲熱火所耗﹐幾見有大實之人耶。然則欲除胃中火熱﹐必如之何而後可﹖昌謂久蒸大黃﹐與甘艸合用﹐則急緩互調﹔與人參合用﹐則攻補兼施。如充國之屯田金城﹐坐困先零﹐庶幾可圖三年之艾。目前縱有乘機斗捷之著﹐在所不舉﹐如之何欲取效眉睫耶。﹝《法律》﹞

諸渴雜證

﹝宜與奇治諸方相參﹞諸失血及產婦蓐中渴者﹐名曰血渴﹝按﹕此本出《三因》﹐曰非三消類﹐不可不審﹞﹐宜求益血之劑﹐已於吐血證中論之。有無病忽然大渴﹐少頃又定﹐只宜蜜湯及縮脾湯之類﹐折二泔冷進數口亦可。酒渴者﹐漧葛湯﹝按﹕此系枳實梔子湯加漧葛﹑甘艸﹞調五苓散。﹝《要訣》﹞有一等渴欲引飲﹐但飲水不過一二口卽厭﹐少頃復渴﹐飲亦不過若此﹐不若消渴者飲水無厭也。此是中气虛寒﹐寒水泛上﹐逼其浮游之火於咽喉口舌之間﹐故上焦一段欲得水救。若得至中焦﹐以水見水﹐正其所惡也。治法如面紅煩躁者﹐理中湯送八味丸﹝評曰﹕予用附子理中加麥冬﹑五味﹐亦效﹞。又有一等口欲飲水﹐但飲下少頃卽吐﹐吐出少頃復求飲﹐藥食毫不能下﹐此是陰盛格陽﹐腎經傷寒之癥。用仲景之白通湯加人尿﹑膽汁﹐熱藥冷探之法﹐一服卽愈。女人多此癥。﹝《醫貫》﹞

淸火生津諸方

消渴內消小便熱中﹐六物丸。栝蔞﹝六分﹞麥門冬﹝六分﹞知母﹝六分﹞人參土瓜根苦參﹝各四分﹞搗下以牛膽和爲丸﹐服如小豆二十丸﹐溺下之﹐三日不止﹐稍加之。咽漧加麥門冬﹐舌漧加知母﹐脇下滿加人參﹐小便難加苦參﹐數者加土瓜根﹐隨病所在倍一分加之。﹝《肘後》﹞《外臺》﹕《近效論》療消渴方﹐於本方去土瓜根﹐加黃連﹑牡蠣粉﹑黃﹑漧地黃﹐以牛乳丸。又熱中𨿽能食多﹐小便多﹐漸消瘦方﹐於上方去黃。治胃腑實熱﹐引飲常渴﹐泄熱止渴﹐茯神湯方。茯神﹝二兩《外臺》作茯苓﹞栝蔞根生麥門冬﹝各五兩﹞生地黃﹝六兩﹞葳蕤﹝四兩﹞小麥﹝二升﹞淡竹葉﹝切三升﹞大棗﹝二十枚﹞知母﹝四兩﹞上九味咀﹐以水三斗﹐煮小麥﹑竹葉取九升﹐去滓下藥﹐煮取四升﹐分四服﹐服不問早晚﹐但渴卽進﹐非但正治胃渴﹐通治渴患熱卽主之。﹝千金﹞又治渴利虛熱﹐引飲不止﹐消熱止渴方﹐於本方去小麥﹐加地骨皮﹑石膏﹑生薑。治消渴方。栝蔞根麥門冬鉛丹﹝各八分﹞茯神﹝一作茯苓﹞甘艸﹝各六分﹞上五味治下篩﹐以漿水服方寸匕﹐日三服。﹝《外臺》無茯神﹞﹝《千金》﹞﹝按﹕《外臺》名栝蔞散。﹞又方。黃茯神栝蔞根甘艸麥門冬﹝各三兩﹞漧地黃﹝五兩﹞上六味咀﹐以水八升﹐煮取二升半﹐去滓分三服﹐日進一劑﹐服十劑佳。﹝同上﹞天花散﹐治消渴。天花粉生漧地黃﹝洗各一兩﹞漧葛麥門冬﹝去心﹞北五味子﹝各半兩﹞甘艸﹝一分﹞上粗末﹐每服三錢﹐粳米百粒﹐同煎服。﹝《直指》﹞枸杞湯﹝主證見三消形證中﹞。枸杞枝葉﹝一斤﹞栝蔞根石膏黃連甘艸﹝各三兩﹞上五味咀﹐以水一斗﹐煮取三升﹐分五服﹐日三夜二。劇者多合﹐渴卽飲之。﹝《千金》﹞治脾胃中熱煩渴﹐身漸消瘦﹐宜服此方。黃連川升麻麥門冬黃芩栝蔞根知母﹝各一兩﹞茯神﹝半兩﹞梔子仁﹝一兩﹞甘艸﹝一兩﹞石膏﹝二兩﹞上件藥搗篩爲散﹐每服四錢﹐以水一中盞﹐煎至六分去滓﹐不計時候溫服。﹝《聖惠》﹞人參散﹐理消中。栝蔞根人參茯苓知母甘艸﹝各一兩﹞石膏﹝二兩﹞上爲末﹐每服四錢﹐水一盞﹐入大豆百餘粒﹐煎至六分﹐去滓服之。﹝《事證》﹞人參石膏湯﹐治膈消﹐上焦煩渴﹐不欲多食。﹝《保命集》﹞﹝按﹕卽白虎加人參湯﹐去粳米。﹞蘭香飲子﹐治渴飲水極甚﹐善食而瘦﹐自汗﹐大便結燥﹐小便頻數。石膏﹝三錢﹞酒知母﹝一錢半﹞生甘艸﹝一錢﹞炙甘艸﹝半錢﹞人參﹝半錢﹞防風﹝一錢﹞半夏﹝二分湯浸﹞蘭香﹝半錢﹞白豆蔻仁連翹桔梗升麻﹝各半錢﹞上同爲細末﹐湯浸蒸餅和勻成劑﹐撚作薄片子﹐日中曬半幹﹐碎如米﹐每服二錢﹐食後淡生薑湯送下。﹝《試效方》﹞竹葉黃湯﹐治消渴證﹐气血虛﹐胃火盛而作渴。淡竹葉生地黃﹝各二錢﹞黃麥門冬當歸川芎黃芩﹝炒﹞甘艸芍藥人參半夏石膏﹝各一錢﹞上水煎服。﹝《法律》﹞治熱病後﹐虛熱渴﹐四肢煩疼方。葛根﹝一斤﹞人參甘艸﹝各一兩﹞竹葉﹝一把﹞上四味咀﹐以水一斗五升﹐煮取五升﹐渴卽飲之﹐日三夜二。﹝《千金》﹞治消渴﹐體熱煩躁﹐宜服此方。地骨皮﹝一兩﹞栝蔞根﹝一兩﹞蘆根﹝一兩銼﹞人參﹝半兩去蘆頭﹞麥門冬﹝一兩半去心﹞赤茯苓﹝三分﹞生漧地黃﹝一兩﹞黃芩﹝三分﹞上件藥搗篩爲散﹐每服四錢﹐以水一中盞﹐入生薑半分﹐小麥一百粒﹐淡竹葉二七片﹐煎至六分去滓﹐不計時候溫服。﹝《聖惠》﹞又治消渴﹐心躁煩熱﹐不得睡臥﹐麥門冬散﹐於本方去地骨皮﹑蘆根﹑小麥﹑加川升麻﹑黃連﹑柴胡﹑甘艸。麥門冬飲子﹐治膈消﹐胸滿心煩﹐津液燥少﹐短气﹐多爲消渴。人參茯神麥門冬知母五味子生地黃甘艸﹝炒﹞栝蔞根葛根﹝各等分﹞上咀﹐每服五錢﹐水二盞﹐竹葉十四片﹐煎至七分﹐去渣溫服無時。﹝《寶鑑》﹞﹝按﹕此本出《宣明論》﹐今以栝蔞根代栝蔞實。又此方與上方﹐俱自《千金》茯神湯變化來。﹞《統旨》名生津甘露飲﹐用天花粉。參苓飲子﹐治口漧燥﹐生津液﹐思飲食。麥門冬﹝去心﹞五味子白芍藥熟地黃黃﹝各三兩﹞白茯苓﹝二錢半﹞天門冬人參甘艸﹝各五錢﹞上爲粗末﹐每服三錢﹐水一盞半﹐生薑三片﹐棗子二个﹐烏梅一个﹐煎至一盞﹐去渣溫服食後。﹝《寶鑑》﹞生地黃膏﹐渴證通用。生地黃﹝束如常碗大二把﹞冬蜜﹝一碗﹞人參﹝半兩﹞白茯苓﹝一兩﹞上將地黃洗切研細﹐以新水一碗調開﹐同蜜煎至半﹐次入參﹑苓末拌和﹐瓷器密收﹐匙挑服。﹝《直指》﹞﹝按﹕此卽瓊玉膏﹐詳見《虛勞》中。﹞消渴而小便頻數﹐宜生津甘露飲﹐瓊玉膏亦妙。﹝《丹溪》﹞三消者﹐瓊玉膏最妙。﹝《正傳》﹞《濟世全書》加麥門冬一兩﹐五味子五錢。五味子湯﹐大治口燥舌漧﹐此是腎水竭也。北五味子﹝眞者﹞綿黃﹝生去蘆﹞人參﹝去蘆﹞麥門冬﹝去心各一兩﹞粉艸﹝炙半兩﹞上咀﹐每服半兩﹐水一盞半﹐煎至八分﹐去滓溫服無時候﹐一日一夜五﹑七服妙。﹝《外科精要》﹞《壽世》入朱砂少許服。治消渴初因酒得﹐人參湯方。人參甘艸﹝半生半炙各一兩﹞上二味粗搗篩﹐以豬水去滓澄淸﹐取五升﹐同煎至二升半﹐去滓﹐渴卽飲之﹐永瘥。﹝《聖濟》﹞如大病後及欲瘥而渴﹐宜濃煎獨參湯﹐入朱砂末冷服。又竹葉石膏湯。﹝《如宜》﹞當歸六黃湯﹐治消渴體虛﹐宜常服之。﹝《乾坤生意》﹞﹝方見《傷寒•虛汗》中﹞三消﹐皆禁用半夏。黃連末天花粉末藕汁人乳汁生地黃汁上後三味汁爲膏﹐入前二味搜和﹐佐以薑汁和蜜爲膏﹐徐徐畱舌上﹐以白湯少許送下。能食者﹐加軟石膏。消渴若泄瀉﹐先用白術﹑白芍藥炒爲末調服後﹐卻服前藥。﹝《丹溪》﹞

補腎諸方

加減腎气丸﹐治勞傷腎經﹐腎水不足﹐心火自用﹐口舌焦漧﹐多渴而利﹐精神恍惚﹐面赤心煩﹐腰痛腳弱﹐肢體羸瘦﹐不能起止。山茱萸﹝取肉﹞白茯苓﹝去皮﹞牡丹皮﹝去木﹞熟地黃﹝酒蒸﹞五味子澤瀉鹿角﹝鎊﹞山藥﹝銼炒各一兩﹞沈香﹝不見火﹞官桂﹝不見火各半兩﹞上爲細末﹐煉蜜爲丸﹐如梧桐子大﹐每服七十丸﹐用鹽湯﹑米飲任下。弱甚﹐加附子一兩。﹝《濟生》﹞﹝宜參前「治腎爲要」條﹞加味地黃丸﹐治下消。山藥﹝炒﹞山茱萸北五味澤瀉﹝去毛﹞黃柏﹝鹽水炒﹞知母﹝各四兩靑鹽水炒﹞懷生地﹝八兩﹞牡丹皮﹝炒﹞白茯苓﹝去皮各二兩五錢﹞上爲末﹐蜜丸如梧桐子大﹐每服三錢﹐空心滚湯下。﹝《玉案》﹞玄菟丹﹐治三消渴癥神藥﹐常服禁遺精﹐止白濁﹐延年駐色。菟絲子﹝酒浸通軟﹐乘濕研﹐焙漧﹐別取末十兩﹞白茯苓幹蓮肉﹝各三兩﹞五味子﹝酒浸別爲末秤七兩﹞上爲末﹐別研幹山藥末六兩﹐將所浸酒餘者﹐添酒煮糊﹐搜和得所﹐搗數千杵﹐丸如梧桐子大﹐每服五十丸﹐米湯下﹐空心食前服。﹝《和濟》﹞﹝按﹕此方出《是齋》﹐曰﹕五味子一名玄及﹞《續易簡後集》鹿兔煎﹐於本方去蓮肉﹐加鹿茸﹐以生地黃汁搜和丸。治大渴後虛乏﹐小便滑數﹐腿脛無力﹐日漸羸瘦﹐鹿茸丸方。鹿茸﹝二兩去毛塗酥炙令黃﹞肉蓯蓉﹝二兩酒浸一宿刮去皴皮炙幹﹞附子﹝一兩炮裂去皮臍﹞黃﹝一兩半銼﹞石斛﹝一兩半去根銼﹞五味子﹝一兩﹞菟絲子﹝一兩半酒浸二日曝漧別搗爲末﹞白龍骨﹝一兩﹞桑螵蛸﹝二兩微炒﹞白蒺藜﹝一兩微炒去刺﹞上件藥搗羅爲末﹐煉蜜和搗三二百杵﹐丸如梧桐子大﹐每日空心及晚食前﹐以淸粥飲下三十丸。﹝《聖惠》﹞鹿茸丸﹐治失志傷腎﹐腎虛消渴﹐小便無度。鹿茸﹝去毛切炙三分﹞麥門冬﹝去心二兩﹞熟地黃黃雞﹝麩炒﹞蓯蓉﹝酒浸﹞山茱萸破故紙﹝炒﹞牛膝﹝酒浸﹞五味子﹝各三分﹞茯苓玄參地骨皮﹝各半兩﹞人參﹝三分﹞上爲末﹐蜜丸如梧子大﹐每服三十丸至五十丸﹐米湯下。﹝《三因》﹞鹿茸丸﹐治渴疾。﹝趙司法服之有效﹞鹿茸﹝二兩﹞菟絲子﹝一兩浸酒蒸﹞天花粉﹝半兩﹞上煉蜜爲丸﹐每服五十丸﹐空心北五味子湯服。﹝《朱氏》﹞《得效》龍鳳丸﹐於本方去天花粉﹐加山藥。治消渴小便數﹐鹿角一具﹐炙令焦﹐搗篩﹐酒服方寸匕﹐漸漸加至一匕半。﹝《肘後》﹞《千金》消中﹐日夜尿七八升方﹐同。斑龍腦珠丹。鹿角霜﹝十兩爲細末﹞鹿角膠﹝十兩酒浸數日煮糊丸眾藥﹞菟絲子﹝十兩酒浸蒸作餅焙漧﹞柏子仁﹝十兩淨別研﹞熟漧地黃﹝十兩酒浸兩宿蒸焙漧以余酒入膠用﹞上將眾藥研調﹐卻以鹿角膠酒三四升煮糊搜藥﹐杵一二千下﹐丸梧桐子大﹐早晚空心食前﹐鹽湯或酒任下五十丸至百丸。﹝《續易簡後集》﹞胡桃丸﹐治消腎﹐亦云內消﹐多因快情縱欲﹐極意房中﹐年少懼不能房﹐多服丹石﹐及失志傷腎﹐遂致唇口漧焦﹐精溢自出﹐或小便赤黃﹐五色浮濁﹐大便燥實﹐小便大利而不甚渴。白茯苓胡桃肉﹝湯去薄皮別研﹞附子﹝大者一枚﹐去皮臍﹐切作片﹐生薑汁一盞﹐蛤粉一分﹐同煮幹﹐焙。﹞上等分爲末﹐蜜丸如梧子大﹐米飲下三五十丸。或爲散﹐以米飲調下。食前服。﹝《三因》﹞

補中諸方

黃湯﹐治消中﹐虛勞少气﹐小便數方。黃芍藥生薑桂心當歸甘艸﹝各二兩﹞麥門冬漧地黃黃芩﹝各一兩﹞大棗﹝三十枚﹞上十味咀﹐以水一斗﹐煮取三升﹐分三服﹐日三。﹝《千金》﹞大建中湯﹐治彊中﹐或謂之脾消。﹝《醫林集要》﹞﹝按﹕卽《千金》大建中湯﹐方出《虛勞》中。﹞黃六一湯﹐或先渴而欲發瘡癤﹐或病癰疽而後渴者﹐宜服此。常服平補血气﹐安和五臟。甘艸﹝一兩炙﹞黃﹝六兩去蘆蜜塗炙﹞上咀﹐每服二錢﹐水一盞﹐棗一枚﹐煎至七分﹐去滓溫服﹐不拘時候。﹝《和劑》﹞《外科精要》爲細末﹐每服二錢﹐早晨日午﹐以白湯點﹐當湯水服﹐若飲時初杯用酒調服尢妙。錢氏白術散﹐治消中﹐消穀善饑。加北五味子柴胡枳殼﹝制各半兩﹞上粗末﹐每三錢﹐新水煎服。﹝《直指》﹞治消渴傷中﹐小便無度方。黃雌雞一隻﹝治如喫法﹞上煮令極爛﹐漉去雞﹐停冷取汁飲之。﹝《食醫心鑑》﹞﹝按﹕《千金翼》有用自死雞方。﹞治補虛羸﹐止渴﹐牛乳方。取牛乳不揀冷暖﹐任性飲之。﹝同上﹞﹝按﹕《千金翼》有牛乳一升﹐以水四升﹐煎取一升方。﹞

固脫方

鉛丹散﹐主消渴﹐止小便數﹐兼消中方。鉛丹胡粉﹝各一分﹞栝蔞根甘艸﹝各十分﹞澤瀉石膏赤石脂白石脂﹝各五分《肘後》作貝母﹞上八味治下篩﹐水服方寸匕﹐日三﹐壯人一匕半。一年病者一日愈﹐二年病者二日愈﹐渴甚者夜二服﹐腹痛者減之。丸服亦佳﹐一服十丸﹐傷多令人腹痛。﹝《千金》﹞﹝按﹕此本出《肘後》﹐酒服。考《本艸》黑字﹐鉛丹﹑胡粉﹑栝蔞根﹐並止小便利。澤瀉﹐起陰气﹐止泄精消渴淋瀝。可知此方爲澀劑矣。﹞

瀉熱諸方

巴郡太守奏三黃丸﹐治男子五勞七傷﹐消渴﹐不生肌肉﹐婦人帶下﹐手足寒熱者方。﹝《千金》﹞﹝按﹕原載四時加減法﹐以蜜爲丸如大豆﹐飲服五丸﹐日三﹐不知稍加至七丸﹐取下而已云云﹐宜考。﹞順气散﹐治消中﹐熱在胃而能食﹐小便赤黃﹐微利之爲效﹐不可多利﹐服此藥漸漸利之﹐不欲多食則愈。﹝《保命集》﹞﹝按﹕卽小承气湯。﹞治心脾實熱﹐煩渴不止﹐知母散方。知母﹝一兩﹞蘆根﹝一兩半﹞栝蔞根﹝一兩﹞麥門冬﹝一兩﹞黃芩﹝三分﹞川大黃﹝一兩﹞甘艸﹝半兩﹞上件藥搗篩爲散﹐每服四錢﹐以水一中盞﹐煎至六分去滓﹐不計時候溫服。﹝《聖惠》﹞大黃甘艸飲子﹐治男子婦人一切消渴﹐不能止者。大豆五升﹝先煮三沸出淘苦水再煮﹞大黃﹝一兩半﹞甘艸﹝大粗者四兩長四指打碎﹞上三味﹐用井水一桶﹐將前藥同煮三五時﹐如稠糨﹐水少更添﹐豆軟﹐盛於盆中放冷﹐令病患食豆﹐渴食湯汁﹐無時候。食盡如燥渴止罷﹐不止再煮前藥﹐不三次病悉愈。﹝《宣明》﹞

奇治諸方

﹝消渴有虫酒果爲渴﹞治消渴熱盛﹐心神煩亂﹐宜服此方。蠶蛹﹝二兩﹞上以無灰酒一中盞﹐水一大盞﹐同煮取一中盞﹐澄淸去蠶蛹服之。﹝《聖惠》﹞繭絲湯﹐治渴神效。煮繭繅絲湯﹐任意飲之頓效。如非時﹐以絲或綿煎湯服。﹝《直指》﹞殺虫方﹐治消渴有虫﹝出《夷堅志》﹞﹐苦楝根取新白皮一握切焙﹐入麝少許﹐水二碗﹐煎至一碗﹐空心飲之﹐𨿽困頓不妨﹐自後下虫三四條﹐狀如蛔虫﹐其色眞紅而渴頓止﹐乃知消渴一證﹐有虫耗其津液。﹝《直指》﹞﹝按﹕消渴不得必有虫﹐疑是蛔之爲渴者也。﹞眉山有楊穎臣者﹐長七尺﹐健飲啖﹐倜儻人也。忽得消渴疾﹐日飲水數斗﹐食倍常而數溺﹐服消渴藥逾年﹐疾日甚﹐自度必死﹐治棺衾﹐囑其子於人。蜀有良醫張元隱之子﹐不記其名﹐爲診脈﹐笑曰﹕君幾誤死矣。取麝香當門子﹐以酒濡之﹐作十許丸﹐取枳枸子爲湯﹐飲之遂愈。問其故。張生言﹕消渴﹑消中皆脾衰而腎憊﹐土不能勝水﹐腎液不上﹐乃成此疾。今診穎臣脾脈極熱而腎不衰﹐當由果實﹑酒過度﹐虛熱在脾﹐故飲食兼人而多飲水﹐水旣多不得不多溺也﹐非消渴也。麝香能敗酒﹐瓜果近輒不實﹐而枳枸子亦能勝酒。屋外有此木﹐屋中釀酒不熟。以其木爲屋﹐其下亦不可釀酒。故以此二物爲藥﹐以去酒﹑果之毒也。﹝《蘇沈》﹞

灸刺

凡消渴病﹐經百日以上者﹐不得灸刺﹔灸刺﹐則於瘡上漏膿水不歇﹐遂致癰疽羸瘦而死。亦忌有所誤傷﹐但作鍼許大瘡﹐所飲之水﹐皆於瘡中變成膿水而出。若水出不止者必死﹐愼之愼之。初得患者﹐可如方灸刺之佳。﹝《千金》﹞﹝按﹕《外臺》舉此論﹐附有駁辧﹐今揭於下。﹞旣今亦得消渴﹐且未免飲水﹐水入瘡卽損人。今初得日﹐豈得令其灸刺﹐致此誤傷之過﹐輒將未順其理﹐且取百日以上爲能﹐未悟初灸之說﹐故不錄灸刺。凡灸刺則外脫其气﹐消渴皆是宣疾﹐灸刺特不相宜﹐惟香港腳宜卽灸之﹐是以不取灸穴者耳。﹝《外臺》﹞

調攝法

其所愼者有三﹕一飲酒﹐二房室﹐三咸食及面。能愼此者﹐𨿽不服藥而自可無他。不知此者﹐縱有金丹﹐亦不可救﹐深思愼之。﹝《千金》﹞又宜食者﹐每間五六日空腹一食餅﹐以精羊肉及黃雌雞爲﹐此可溫也。若取下气不食肉﹐菜食者﹐宜煮牛膝﹑韭﹑蔓菁。又宜食雞子﹑馬肉﹐此物微壅﹐亦可療宣疾也。壅之過度﹐便發香港腳。猶如善爲政者﹐寬以濟猛﹐猛以濟寬﹐隨事制度﹐使寬猛得所﹐定之於心﹐口不能言也。又庸醫或令喫栝蔞粉﹐往往經服之都無一效。又每至椹熟之時﹐取爛美者﹐水淘去浮者﹐之﹐下候心胸間气爲度﹐此亦甚佳。生牛乳暖如人體﹐渴卽細細呷之亦佳。﹝《外臺》引《近效》李朗中論﹞消渴𨿽有數者之不同﹐其爲病之肇端﹐則皆膏粱肥甘之變﹐酒色勞傷之過﹐皆富貴人病之﹐而貧賤者鮮有也。凡初覺燥渴﹐盒飯淸心寡欲﹐薄滋味﹐減思慮﹐則治可瘳。若有一毫不謹﹐縱有名醫良劑﹐必不能有生矣。﹝《醫統》﹞此患大忌怒气﹑用心﹑椒面﹑濃味﹐至於流注癰毒﹐冷傷嘔脹不食者﹐不治。﹝《心統》﹞

內因類

﹝附﹞彊中

彊中病者﹐莖長興盛不痿﹐精液自出﹐是由少服五石﹐五石熱住於腎中﹐下焦虛。少壯之時﹐血气尙丰﹐能制於五石。及至年衰﹐血气減少﹐腎虛不復能制精液。若精液竭﹐則諸病生矣。﹝《病源論》﹞玉莖硬不痿﹐精流無歇﹐時時如鍼狀者﹐捏之則脆碎﹐此爲腎滿漏疾。治用韭子﹑破故紙各一兩爲末﹐每服三錢﹐水一盞﹐煎至六分﹐每日三次﹐愈卽住服。﹝《雞峯》﹞﹝按﹕《本艸綱目》引夏子益《奇疾方》﹐腎滿作腎滯。﹞彊中多因耽嗜色欲﹐及快意飲食﹐或服丹石﹐眞气旣脫﹐藥气陰發﹐致煩渴引水﹐飲食倍常﹐陰气常興﹐不交精出﹐故中焦虛熱注於下焦﹐三消之中最爲難治。﹝《得效》﹞﹝按﹕消渴﹑彊中蓋是別證﹐此說可疑。﹞彊陽不倒﹐屬命門火實﹐孤陽無陰所致﹐此證多不治。忌補气﹑溫﹑熱﹐宜苦寒﹑甘寒﹑鹹寒。﹝《本艸經疏》﹞彊陽不倒﹐此虛火炎上﹐而肺金之气不能下行故爾。若用黃柏﹑知母二味﹐煎湯飲之﹐立時消散。﹝《石室》﹞彊中﹐有肝火盛彊﹐有金石性發。其證莖盛不衰﹐精出不止﹐多發消渴癰疽。若因下焦伏火﹐宜用知母﹑生地﹑麥冬﹑黃芩﹑黑參﹑甜桔梗﹑黃連﹑栝蔞根﹑地骨皮﹑石膏﹑生甘艸﹑大豆﹑豬腎之類﹐以解毒爲主。若因腎虛肝熱﹐宜用熟地﹑龜板﹑丹皮﹑茯苓﹑黑參﹑沙參﹑天冬﹑麥冬﹑澤瀉﹑五味之類﹐以補陰爲主。﹝《醫通》﹞

內因類

痼冷積熱

痼冷積熱﹐本是病因﹐不必有一病﹐然亦不必無一病。是以《巢源》有冷熱病諸候﹐而《千金》創立此一門﹐遂爲後學所取則。惟丹溪於《局方》頗有辧詰﹐其說陂而難通﹐今所不從。若火病則創見運气篇﹐而金元諸家務表章之﹐然是古經所不言﹐要不過亢陽煽搖之謂﹐故略拈其說而已。

脈候

沈細滑疾者熱﹐遲緊爲寒﹝又云洪數滑疾爲熱﹐澀遲沈細爲寒﹞。脈盛滑緊者﹐病在外熱﹔脈小實而緊者﹐病在內冷。脈浮滑﹐其人外熱﹐風走刺﹐有飲﹐難治。脈沈而緊﹐上焦有熱﹐下寒得冷卽便下﹕脈沈而細﹐下焦有寒﹐小便數﹐時苦絞痛﹐下利重。脈浮緊且滑直者﹐外熱內冷﹐不得大小便。脈洪大緊急﹐病速進在外﹐苦頭發熱癰腫﹔脈細小緊急﹐病速進在中﹐寒爲疝瘕積聚﹐腹中刺痛。﹝《脈經》﹞﹝《巢源》有說﹐見後。﹞脈大﹐寒熱在中。遲而緩者﹐有寒。微而緊者﹐有寒。沈而遲﹐腹髒有冷病。微弱者﹐有寒﹐少气。實緊﹐胃中有寒﹐苦不能食﹐時時利者﹐難治﹝一作時時嘔﹐稽畱難治﹞。滑數﹐心下結﹐熱盛。滑疾﹐胃中有熱。﹝同上﹞診其脈候數在上﹐則陽中之陽也﹔數在下﹐則陰中之陽也。遲在上﹐則陽中之陰也﹔遲在下﹐則陰中之陰也。數在中﹐則中熱﹔遲在中﹐則中寒。﹝《中藏》﹞

源候總說

夫以臟腑稟賦不同﹐亦有將理失宜﹐遂致偏冷偏熱﹐故方論中有痼冷積熱之說。痼冷者﹐中寒也﹐多因眞气旣微﹐胃气不實﹐復啖生冷冰雪之屬﹐致腸胃虛寒﹐陰旣停凝﹐陽不能正﹐大便洞泄﹐小便頻並﹐鼻多淸涕﹐嘔吐涎沫﹐水谷不化﹐灑灑淅淅﹐皆陽虛陰盛之所爲也。積熱者﹐臟腑燥也﹐多因精血旣衰﹐三焦煩壅﹐復餌丹石酒炙之屬﹐致腸胃蘊毒﹐陽旣熾盛﹐陰不能制﹐大便祕澀﹐小便赤淋﹐口苦咽漧﹐涎稠眵淚﹐飲食無度﹐輝輝﹐皆陰虛陽盛之所爲也。治各有方。﹝《三因》﹞一陰一陽之謂道﹐偏陰偏陽之謂疾。夫一人身﹐不外乎陰陽气血﹐相與流通焉耳。如陰陽得其平﹐則疾不生﹐陰陽偏勝﹐則爲痼冷積熱之患也。所謂痼冷者﹐陰毒沈痼而不解也。積熱者﹐陽毒蘊積而不散也。故陰偏勝則偏而爲痼冷﹐陽偏勝則偏而爲積熱。古賢云﹕偏勝則有偏害﹐偏害則致偏絕﹐不可不察也。﹝《濟生》﹞積熱者﹐熱毒蘊積於其內也。夫人固有體气素實﹐一時感觸熱毒之气﹐故郁積臟腑之間﹐或在心肺之內﹐令人口苦咽漧﹐涎唾稠粘﹐眼澀多淚﹐口舌生瘡﹐大小便祕結。又有陰盛血衰﹐三焦已燥﹐服餌酒炙之物﹐並丹石之藥﹐愈助其熱﹐結滯於內﹐亦能令人變生諸證。治之須詳其脈證﹐若在心膈者淸之﹐結於臟腑者蕩滌之﹐更量人气體虛實輕重用藥。﹝《大成》﹞夫痼冷者﹐痼爲年久長固者也﹐冷爲寒極至甚者也。沈寒痼冷之證﹐乃眞陽耗散﹐脾胃虛弱﹐失於調理﹐以致胃寒﹐食啖冷物粘膩難化生硬之類﹐經年累月﹐久積而成痼冷﹐脾腎漸被其傷﹐因而漬積臟腑﹐以成痼疾矣。但有寒冷等輩觸犯﹐速然而作﹐以致手足厥逆﹐畏冷憎寒﹐飲食不化﹐或嘔吐涎沫﹐或大便洞泄﹐米穀不消﹐或小便頻數﹐或肚腹絞痛﹐或逢寒咳嗽﹐或癲疝大作﹐是其證也。﹝《奇效》﹞

病由邪气

夫患熱者﹐皆由血气有虛實﹐邪在脾胃﹐陽气有餘﹐陰气不足﹐則風邪不得宣散﹐因而生熱﹐熱搏於腑臟﹐故爲病熱也。診其脈﹐關上浮而數﹐胃中有熱。滑而疾者﹐亦爲有熱。弱者無胃气﹐是爲虛熱。跗陽脈數者﹐胃中有熱﹐熱則消穀引食。跗陽脈粗而浮者﹐其病難治。若病者苦發熱身體疼痛﹐此爲表有病﹐其脈自當浮﹔今脈反沈而遲﹐故知難瘥﹐其人不卽得愈﹐必當死﹐以其病與脈相反故也。﹝《病源論》﹞夫虛邪在於內﹐與衛气相搏﹐陰勝者則爲寒。眞气去﹐去則虛﹐虛則內生寒。視其五官色白﹐爲有寒。診其脈﹐遲則爲寒﹐緊則爲寒﹐澀遲爲寒﹐微者爲寒﹐遲而緩爲寒﹐微而緊爲寒﹐寸口虛爲寒。﹝同上﹞

客熱三焦之別

﹝火亢之由﹞客熱者﹐由人腑臟不調﹐生於虛熱。客於上焦﹐則胸膈生痰實﹐口苦舌漧。客於中焦﹐則煩心悶滿﹐不能下食。客於下焦﹐則大便難﹐小便赤澀。﹝《病源論》﹞大凡人之生長乎兩間﹐莫不恃气血以維持其性命﹐所以气不能離血﹐血不能離气。使气能平緩淸肅﹐一如常度﹐自然營衛調順﹐血脈流通﹐津精充溢﹐所謂气血相從﹐陰陽相和﹐何火之有。倘使七情抑鬱﹐五志感觸﹐六淫外侵﹐以致營衛不調﹐气血變亂﹐陰陽舛錯﹐卽我之眞元﹐變而爲爍石消金之烈焰﹐津精血液從此而枯﹐枯則虛火愈甚﹐輕爲舌破口糜﹐齒疼目痛﹐二便祕結﹐淋濁不淸﹐吞酸嘔吐﹐頭風斑疹等恙﹔重當嘔血便血﹐痰壅气逆﹐癆熱喘嗽﹐癃痺失音諸病﹔甚至熱極生風﹐風痰內結﹐必成痰厥暴中﹐癱瘓卒死﹐種種急證者矣。誰謂火之患小﹐而可不預爲之地哉。﹝《百問》﹞

上熱下冷

﹝治驗﹞冷熱不調候。夫人榮衛不調﹐致令陰陽痞塞﹐陽並於上則上熱﹐陰並於下則下冷。上焦有熱﹐或喉口生瘡﹐胸膈煩滿﹔下焦有冷﹐則腹脹腸鳴﹐絞痛泄痢。﹝《病源論》﹞中書右丞姚公茂﹐六旬有七﹐宿有時毒。至元戊辰春﹐因酒再發﹐頭面赤腫而痛﹐耳前後腫尢甚﹐胸中煩悶﹐咽嗌不利﹐身半以下皆寒﹐足脛尢甚。由是以牀相接連炕﹐身半以上臥於牀﹐身半以下臥於炕﹐飲食減少﹐精神困倦而體弱﹐命予治之。診得脈浮緩﹐按之弦細﹐上熱下寒明矣。《內經》云熱勝則腫﹐又曰春气者病在頭﹐難經云蓄則腫熱﹐砭射之也﹐蓋取其易散故也。遂於腫上約五十餘刺﹐其血紫黑﹐如露珠之狀﹐頃時腫痛消散。又於气海中﹐大艾炷灸百壯﹐乃助下焦陽虛﹐退其陰寒。次於三里二穴﹐各灸三七壯﹐治足冷﹐亦引導熱气下行故也。遂處一方﹐名曰旣濟解毒湯﹐以熱者寒之。投劑之後﹐腫消痛減﹐大便利﹐再服減大黃﹐愼言語﹐節飲食﹐不旬日良愈。﹝《寶鑑》﹞﹝按﹕旣濟解毒湯用大黃﹑芩﹑連﹑甘﹑桔﹑柴﹑升﹑翹﹑歸。又有虛中有熱治驗﹐旨趣相近﹐均不錄出。﹞又有一證﹐喉閉面腫﹐至於腹中﹐泄瀉作痛。脈浮而數﹐按之沈細﹐上熱下寒﹐此證明矣。腹痛宜溫﹐喉閉爲忌﹔喉閉宜寒﹐腹痛反是。醫之到此﹐莫知爲計﹐當以熱藥﹐待冷服之。又或寒藥﹐熱含吐之﹐寒熱因用﹐古法如斯。﹝《醫讀》﹞﹝宜參《傷寒》厥陰病及婦人﹞

陰中伏陽

又有一證﹐煩滿嘔惡﹐指末皆寒﹐頭痛時作。六脈不見﹐深按緊弱﹐陰中伏陽﹐難用常藥。或以熱攻﹐爲陰隔絕﹐不能至陽﹐反生客熱。或以寒治﹐亦爲疏略﹐所伏眞火﹐愈見消鑠。宜用破陰﹐導達眞火﹐火升水降﹐得汗乃可。﹝《醫讀》﹞

死生訣

病熱人﹐四肢厥脈弱﹐不欲見人﹐食不入﹐利下不止者死﹐食入四肢溫﹐脈大語狂﹐無睡者生。病寒人﹐狂言不寐﹐身冷脈數﹐喘息目直者死﹔脈有力而不喘者生。﹝《中藏》﹞

治當求其屬

人之所借以生者﹐气也。气者何﹖陰陽是也。夫陰與陽可以和而平﹐可以乖而否﹐善攝與否﹐吉凶於是乎歧之。夫惟攝之不能以皆善也﹐故偏寒偏熱之病﹐始莫逃於乖否之餘矣。𨿽然﹐寒也熱也﹐苟未至於甚﹐粗工爲之而不難﹔設熱積而寒沈﹐良工猶弗能以爲計﹐況其下乎。柰之何俗尙蒙﹐恪持方藥﹐愈投愈盛﹐迷不之反。豈知端本澄源﹐中含至理﹐執其樞要﹐眾妙俱呈。且以積熱言之﹐始而涼和﹐次而寒取﹐寒取不愈﹐則因熱而從之﹐從之不愈﹐則技窮矣﹐由是苦寒頻歲而弗停。又以沈寒言之﹐始而溫和﹐次而熱取﹐熱取不愈﹐則因寒而從之﹐從之不愈﹐則技窮矣﹐由是辛熱比年而弗止。嗟夫﹗苦寒益深而積熱彌熾﹐辛熱太過而苦寒愈滋﹐苟非大聖慈仁﹐明垂樞要﹐生也孰從而全之。經曰﹕寒之而熱者取之陰﹐熱之而寒者取之陽﹐所謂求其屬也。屬也者﹐其樞要之所存乎。斯旨也﹐王太僕知之。故曰益火之原﹐以消陰翳﹔壯水之主﹐以制陽光。又曰取心者﹐不必齊以熱﹔取腎者﹐不必齊以寒。但益心之陽﹐寒亦通行﹔彊腎之陰﹐熱之猶可。吁﹗混乎千言萬語之間﹐殆猶和璧之在璞也﹐其寶久湮﹐豈過焉者石之而弗鑿乎﹐余僭得而推衍之。夫偏寒偏熱之病﹐其免者固千百之一二﹐而積熱沈寒﹐亦恐未至於數見也。然而數見者﹐得非粗工不知求屬之道﹐不能防微杜漸﹐遂致滋蔓難圖以成之歟。夫寒之而熱者﹐徒知以寒治熱﹐而不知熱之不衰者﹐由乎眞水之不足也。熱之而寒者﹐徒知以熱治寒﹐而不知寒之不衰者﹐由乎眞火之不足也。不知眞水火不足﹐以寒熱藥治之﹐非惟臟腑習熟﹐藥反見化於其病﹐而有者弗去﹐無者弗至矣。故取之陰﹐所以益腎水之不足﹐而使其制夫心火之有餘。取之陽﹐所以益心火之不足﹐而使其勝夫腎水之有餘也。其﹐指水火也。屬﹐猶主也﹐謂心腎也。求其屬者﹐言水火不足而求之於心腎也。火之原者﹐陽气之根﹐卽心是也。水之主者﹐陰气之根﹐卽腎是也。非謂火爲心而原爲肝﹐水爲腎而主爲肺也。寒亦益心﹐熱亦彊腎﹐此太僕達至理於規矩準繩之外﹐而非迂士曲生之可以及矣。彼迂士曲生﹐不明眞水火於寒熱之病﹐有必制必勝之道﹐但謂藥未勝病﹐久遠期之﹐是以恪守方藥﹐愈投愈盛﹐卒至殞滅而莫之悟﹐嗚呼悲夫﹗余見積熱沈寒之治﹐每蹈於覆轍也﹐因表而出之以勸。﹝《溯洄集》﹞﹝宜與《藥治通義》第七卷

相參。﹞

痼冷治法

療治之法﹐𨿽貴乎溫補﹐不貴乎太剛﹐惟於滋血養气中﹐佐以姜﹑桂﹑雄﹑附爲愈。抑古人所謂精不足者﹐補之以味﹐繼此尢當加意焉。若夫執劑剛燥﹐亟欲陽气頓回﹐吾恐腎水易涸﹐心火獨炎﹐識者未保其性。﹝《直指》﹞治之須暖下元﹐兼理脾胃。若又有脾虛而畏寒者﹐令人咳嗽﹐又當於咳嗽門求之。﹝《大成》﹞

積熱治法

至於諸熱爲治﹐有泛熱﹐有實熱。泛熱者﹐荊芥﹑薄荷﹑梔子﹑黃芩等投之﹐正其所宜。實熱者﹐非大黃﹑芒消則不能效。﹝《得效》﹞實火可瀉﹐黃連解毒之類。虛火可補﹐參﹑術﹑生甘艸之類。郁火可發﹐當看何經。小便降火極速。山梔能降火﹐從小便泄去﹐其性能屈曲下行﹐人所不知。气有餘﹐便是火。气從左邊起者﹐肝火也。气從臍下起者﹐陰火也。熱從腳下起入腹者﹐虛之極也﹐蓋火起九泉﹐此病十不救一﹐治法以四物湯加降火藥服之﹐以附子末窨湧泉穴。﹝《丹溪纂要》﹞凡熱皆出於心﹐熱甚則能傷血﹐或以洗心散﹑四順淸涼飲子之類﹐此皆前人立議處方。後之學人不可將陰陽虛盛之熱﹐又有血分气分之熱﹐陰盛格陽之熱﹐一例作積熱證治之﹐反誤多矣。﹝《奇效》﹞有下虛之人﹐口燥煩渴﹐精神短少﹐懶於動作﹐此是虛火上炎。當滋腎水﹐使虛火得安其位﹐不可一槪作實熱施治。﹝《原病集》﹞

三焦气血寒熱治方目

上焦熱﹐涼膈散﹑龍腦雞蘇丸﹝用柴胡﹑木通﹑阿膠﹑蒲黃﹑麥冬﹑參﹑﹑薄荷﹑生幹地﹑甘﹞﹑洗心散﹝用術﹑芍﹑麻黃﹑當歸﹑荊芥﹑大黃﹑甘艸﹞。中焦熱﹐調胃承气湯﹑瀉脾散﹝用藿香﹑山梔﹑石膏﹑甘艸﹑防風﹞﹑貫眾散﹝用黃連﹑貫眾﹑甘艸﹑駱駝蓬﹞。下焦熱﹐大承气湯﹑三才封髓丹﹝用天門﹑熟地﹑人參﹑黃柏﹑砂仁﹑甘艸﹞﹑滋腎丸﹝用肉桂﹑知母﹑黃柏﹞。气分熱﹐柴胡飲子﹝用柴胡﹑參﹑芩﹑歸。芍﹑甘艸﹑大黃﹞﹑白虎湯。血分熱﹐桃仁承气湯﹑淸涼四順飲子。通治三焦甚熱之气﹐三黃丸﹑黃連解毒湯。上焦寒﹐鐵刷湯﹝用半夏﹑艸蔻﹑丁香﹑漧薑﹑訶子﹑生薑﹞﹑桂附丸﹝用川烏﹑黑附﹑漧薑﹑赤石脂﹑川椒﹑桂﹞﹑胡椒理中丸﹝用胡椒﹑甘艸﹑款冬﹑蓽茇﹑良姜﹑細辛﹑陳皮﹑漧薑﹑白術﹞。中焦寒﹐附子理中丸﹑二气丹﹑大建中湯﹝虛勞中方是﹞。下焦寒﹐八味丸﹑還少丹﹝系補元大方﹞﹑天眞丹﹝用沈香﹑巴戟﹑茴香﹐萆﹑胡蘆巴﹑破故紙﹑杜仲﹑琥珀﹑牽牛﹑官桂﹞。气分寒﹐桂枝加附子湯﹑桂枝加芍藥生薑人參新加湯。血分寒﹐巴戟丸﹝用術﹑參﹑五味﹑巴戟﹑茴香﹑熟地﹑蓯蓉﹑覆盆﹑菟絲﹑牡蠣﹑益智﹑骨碎補﹑龍骨﹞﹑離珠丹﹝用杜仲﹑萆﹑訶子﹑龍骨﹑破故紙﹑胡桃﹑巴戟﹑砂仁﹑朱砂﹞。通治三焦甚寒气﹐大已寒丸﹑四逆湯。﹝《寶鑑》﹞

冷疾服藥法

有人每日早起﹐須大瀉一行﹐或時腹痛﹐或不痛﹐空心服熱藥﹐亦無效。後有智者察之﹐令於晚食前﹐更進熱藥遂安﹐如此常服﹐竟無恙。蓋暖藥𨿽平旦空腹﹐至晚藥力已過﹐一夜陰气﹐何以敵之。於晚間再進熱藥﹐則一夜暖藥在腹﹐遂再以勝陰气﹐凡治冷疾皆如此。﹝《醫說》引《醫余》﹞

散寒諸方

﹝散寒淸熱方劑﹐旣錄出各門及《傷寒》中﹐故此所舉﹐僅爲數方。後《惡寒發熱》亦然。﹞大已寒丸﹐治傷寒﹝舊校作久寒﹞積冷﹐臟腑虛弱﹐心腹痛﹐脇肋脹滿﹐泄瀉腸鳴﹐自利自汗﹐米谷不化﹐陽气暴衰﹐陰气獨勝﹐手足厥冷。髙良姜漧薑﹝炮各六斤﹞肉桂﹝去粗皮﹞蓽茇﹝各四斤﹞上爲細末﹐水煮麵糊爲丸﹐如梧桐子大﹐每服二十丸﹐米飲湯下﹐食前服之。﹝《和劑》﹞金液丹﹐固眞气﹐暖丹田﹐堅筋骨﹐壯陽道﹐除久寒痼冷﹐補勞傷虛損。硫黃﹝揀淨去砂石﹐十兩﹐研細飛過﹐用瓷合子盛﹐以水和赤石脂封口﹐以鹽泥固濟﹐曬漧﹐地內先埋一小罐子﹐盛水令滿﹐安合子在上﹐用泥固濟訖﹐慢火養七日七夜﹐候足加頂火一斤﹐候冷取出﹐研爲極細末。﹞上藥末一兩﹐用蒸餅一兩湯浸﹐握去水﹐搜爲丸﹐如梧桐子大﹐每服三十丸﹐多至百丸﹐溫米飲下﹐空心服之。﹝同上﹞﹝按﹕此方本出《蘇沈》。﹞來復丹﹝鐵甕城八角杜先生方﹐一名正一丹﹞﹐此藥配類二气﹐均調陰陽﹐奪天地沖和之气﹐乃水火旣濟之方﹐可冷可熱﹐可緩可急。善治榮衛不交養﹐心腎不升降﹐上實下虛﹐气閉痰厥﹐心腹冷痛﹐臟腑虛滑。不問男女老幼危急之證﹐但有胃气﹐無不獲安。補損扶虛﹐救陰助陽﹐爲效殊勝。硝石﹝同硫黃並爲細末﹐入定鍋內﹐以微火微炒﹐用柳篦子不住手攪﹐令陰陽气相入﹐不可火太過﹐恐藥力竭﹐再研細﹐名二气末。﹞硫黃﹝舶上﹐透明﹐不夾砂石者。﹞太陰玄精石﹝研﹐水飛﹐各一兩。﹞五靈脂﹝須擇五臺山者﹐水澄去砂石﹐日幹研﹐﹞陳橘皮﹝去白﹞靑皮﹝去白各二兩﹞上用五靈脂﹑二橘皮爲細末﹐次入玄精石末及前二气末拌勻﹐以好醋打糊爲丸﹐如豌豆大﹐每服三十粒﹐空心粥飲吞下﹐甚者五十粒。小兒三五粒﹐新生嬰兒一粒。﹝同上﹞代灸膏﹐治老人衰弱﹐元气虛冷﹐臟腑虛滑﹐腰腳冷痛沈重﹐飲食減少﹐手足逆冷不能忍者﹐用此灸方﹐功效不能盡述。大附﹝一个炮﹞吳茱萸桂皮木香蛇牀子﹝各半兩﹞馬藺花﹝一兩焙﹞上爲細末﹐每用藥半匙﹐白面半匙﹐生薑汁半盞﹐同煎成膏﹐攤於紙上﹐臨臥貼臍﹐以油紙覆其上﹐綿衣系之﹐自夜至明乃去﹐每夜如此貼之﹐其腰腹如灸百壯﹐除寒積。腰痛貼腰眼。﹝《瑞竹》﹞﹝按﹕又有封臍艾﹐宜參。又《萬應方》《入門》《回春》並有彭祖回生燻蒸小接命方﹐與此方同類﹐亦宜參。﹞

淸熱諸方

黃連解毒湯﹐涼膈散﹑紫雪。﹝此三方爲淸涼中要藥﹐旣出《傷寒•少陽病》內。﹞絳雪﹐療一切病﹐肺气積聚咳逆﹐嘔吐膿血﹐丹石毒發﹐天行時气﹐一切熱病﹐諸黃膽等﹐心風昏亂﹐心怯健忘﹐四肢煩熱﹐頭痛眼赤﹐大小便不通﹐煩悶不安﹐骨節疼痛﹐赤白痢﹑血痢﹑熱毒痢﹐宿食不消化﹐心腹脹滿﹐出气不得﹐下一切諸毒藥香港腳等﹐飲酒多醉困﹐久痢不瘥﹐孩子驚癇等﹐以上和水服之﹐產後一切諸病﹐墮胎﹐和酒服之方。朴硝﹝十斤﹞升麻﹝三兩﹞大靑桑白皮槐花﹝各二兩﹞犀角﹝屑﹞羚羊角﹝屑各一兩﹞蘇方木﹝六兩﹞竹葉﹝兩握﹞訶黎勒山梔子﹝三十枚﹞檳榔仁﹝二十顆﹞朱砂﹝半大兩研﹞上十三味﹐以水二斗﹐漬一宿﹐煎取一斗﹐去滓入鍋﹐內朴硝煉烊﹐攪勿住手﹐候欲凝﹐出於盆中﹐攪入朱砂麝香訖﹐雪成﹐收於器中﹐密封﹐有疾量取之﹐和水服之﹐以利病除﹐身輕目明﹐四肢調適。療一切病神驗﹐老小量之。﹝上云入朱砂﹑麝香﹐未見分兩。﹞﹝《外臺》﹞《千金月令》主風邪毒熱積聚結气等﹐於本方去羚羊角﹑山梔子。﹝分兩與本方同﹐但檳榔末﹐朱砂﹑麝香各二分研。方後曰﹕去滓卽下朴消和煎﹐以杓烊不得住手﹐候水脈盡﹐卽下朱砂﹑檳榔末等和攪﹐於新瓦盆內候冷硬揭開﹐瓷瓶貯之。﹞《四時纂要》與《月令》同﹐更去麝香﹝分兩都不同﹞。《聖惠》治熱毒風壅﹐心神煩躁﹐頭疼目赤﹐於本方去大靑﹑槐花﹑竹葉﹑麝香。《和劑》紅雪通中散﹐去槐花﹑犀角﹑訶黎勒﹐加黃芩﹑赤芍藥﹑枳殼﹑人參﹑木香﹑甘艸﹑葛根﹑藍葉﹑木通。曰﹕細研﹐每服一錢至二錢﹐新汲水調下。

內因類

惡寒發熱

惡寒發熱﹐亦是病證﹐不必有一病﹐然亦不必無一病。東垣以降﹐其說頗繁﹐迄至明人﹐愈精愈鑿﹐遂失之支離﹐眩惑後學。今摘其明約易知者﹐余不具錄。但此所舉﹐皆是屬內因者。如外感寒熱﹐旣載在《傷寒》等各篇﹐仍不復及。

總說

人之寒熱往來者﹐其病何也﹖此乃陰陽相勝也。陽不足﹐則先寒後熱﹔陰不足﹐則先熱後寒。又上盛則發熱﹐下盛則發寒。皮寒而燥者﹐陽不足﹔皮熱而燥者﹐陰不足。皮寒而寒者﹐陰盛也﹔皮熱而熱者﹐陽盛也。熱發於下﹐則陰中之陽邪也﹔熱發於上。則陽中之陽邪也。寒起於上﹐則陽中之陰邪也﹔寒起於下﹐則陰中之陰邪也。寒而頰赤多言者﹐陽中之陰邪也﹝按﹕寒而頰赤上﹐疑脫「熱而頰赤多言者﹐陽中之陽邪也﹐」十三字﹞。熱而面靑多言者﹐陰中之陽邪也﹔寒而面靑多言者﹐陰中之陰邪也。若不言者﹐不可治也。陰中之陰中者﹐一生九死﹔陽中之陽中者﹐九生一死。陰病難治﹐陽病易醫。﹝《中藏》﹞營衛受气於中﹐中有所阻﹐則營虛發熱﹐衛虛惡寒﹐故气血飲食痰皆能爲寒熱者﹐質此。﹝《醫津一筏》﹞

寒熱往來

夫寒气並於陰則發寒﹐陽气並於陽則發熱﹐陰陽二气﹐虛實不調﹐故邪气更作寒熱往來也。脈緊而數﹐寒熱俱發﹐必當上乃愈﹝按﹕此三句本出《脈經》﹐「上」字彼作「下」﹐宜從﹞。脈急如弦者﹝按﹕「如」當與「而」通﹞﹐邪入陽明。﹝《病源論》﹞往來寒熱有期者﹐瘧也﹔無期者﹐諸病也。有傷寒邪在少陽﹐及婦人病傷寒熱入血室﹐而往來寒熱者。有衰弱人﹐陰陽之气並虛﹐相爲勝復而往來﹝詳《傷寒•平脈篇》「病有灑淅惡寒」條中﹞﹐病後產後多有之。有郁抑而致者﹐如寡婦尼姑﹐獨陰無陽﹐欲火熾於中﹐則內熱﹔不得遂而气郁於裏﹐不外達﹐則表寒﹔久之郁熱得伸﹐則表熱是也。有宿食結滯者﹐輕則消導﹐重則下之。﹝《醫碥》﹞

寒熱有晝夜之分

《金匱大要論》云﹕夜發寒者從﹐夜發熱者逆﹔晝發熱者從﹐晝發寒者逆。從逆之兆﹐亦在乎審明。﹝《中藏》﹞夜寒者﹐陰气﹝卽寒邪﹞旺於陰分﹝爲裏﹐爲髒﹐爲血﹞﹔晝寒者﹐陰邪加於陽分﹔晝夜俱寒者﹐重陰也。﹝與《發熱篇》熱分晝夜條對看﹐更詳味下條自明﹞。按陽虛則畏寒而惡陰﹐故旦安而暮亂﹝至夜則寒也﹞﹔陰虛則畏熱而惡陽﹐故夜寧而朝爭﹝晝則熱也﹞﹐此正虛之候也。陽邪實者﹐遇陽而愈旺﹐故朝熱而暮輕﹐陰邪實者﹐逢陰而更彊﹐故夜寒而晝減﹐此邪實之候也。陽虛而陰邪乘於陽分﹐則气行陽二十五度而病發﹐故日寒而夜息﹔陰虛而陽邪陷於陰分﹝卽血分也﹞﹐則气行陰二十五度而病發﹐故夜熱而晝涼﹝觀瘧疾或日發或夜發﹐可見矣﹞﹐此正虛挾邪之候也。其有晝夜俱熱甚者﹐爲重陽無陰﹔晝夜俱寒甚者﹐爲重陰無陽﹔晝寒夜熱者﹐爲陰陽交錯也。其有久病虛弱﹐無分晝夜﹐作止不時者﹐以正气不能支持﹐而陰陽相乘﹐勝復無常也。﹝若壯實人初病見此﹐又爲邪正相攻﹐不時擾動之故﹐觀傷寒少陽證往來寒熱﹐初無定期﹐可見矣。﹞﹝《醫碥》﹞晝熱夜靜﹐是陽邪﹝卽熱邪﹞自旺於陽分也﹝陽分者表也﹐腑也﹐气也。陽邪在陽分﹐遇陽時﹐故熱作﹞﹔晝靜夜熱﹐是陽邪下陷於陰分也﹝觀熱入血室證日輕夜重﹐可見﹞。晝夜俱熱煩躁﹐是重陽無陰﹐當亟瀉其陽﹐峻補其陰。﹝同上﹞丹溪論晝夜發熱﹐晝重夜輕﹐口中無味﹐爲陽虛﹔午後發熱﹐夜半則止﹐口中知味﹐爲陰虛。陽全陰半﹐陽得以兼陰﹐陰不得以兼陽也。至於或晝或夜﹐或作或止﹐不時而發者﹐此脾胃气血俱虛﹐大气不寧之證﹐不可拘於晝夜之候也。陽虛責在胃﹐陰虛責在腎。蓋饑飽傷胃﹐勞役則兼傷脾﹐陽气虛矣。房勞傷腎﹐竭力則傷肝﹐陰血虧矣。﹝《醫通》﹞熱多在於午後夜分﹐羸瘦脈數弦﹐屬陰虛﹐久則爲骨蒸。以腎主骨﹐腎陰虛極﹐相火獨熾而然也。﹝《六要》﹞

寒熱有外傷內傷之別

外傷寒邪之證﹐與飲食失節﹐勞役形質之病﹐及內傷飲食﹐俱有寒熱。舉世盡將內傷飲食失節勞役不足之病﹐作外傷寒邪表實有餘之證﹐反瀉其表﹐枉死者豈勝言哉﹐皆由不別其寒熱耳﹐今細爲分解之。外傷寒邪﹐發熱惡寒﹐寒熱並作﹐其熱也翕翕發熱﹐又謂之拂拂發熱。發於皮毛之上﹐如羽毛之拂﹐明其熱在表也﹐是寒邪犯髙之髙者也。皮膚毛腠者﹐陽之分也﹐是衛之元气所滋養之分也﹐以寒邪乘之﹐郁遏陽分﹐陽不得伸﹐故發熱也。其面赤﹐鼻气壅塞不通﹐心中煩悶﹐稍似袒裸﹐露其皮膚﹐已不能禁其寒矣。其表上虛熱﹐止此而已。其惡寒也﹐𨿽重衣下幕﹐逼近烈火﹐終不能禦其寒﹐一時一日﹐增加愈甚﹐必待傳入裏作下證乃罷﹐其寒熱齊作﹐無有間斷也。其內傷飲食不節﹐或勞役所傷﹐亦有頭痛項彊腰痛﹐與太陽表證微有相似﹐餘皆不同﹐論中辧之矣。內傷不足之病﹐表上無陽﹐不能禁風寒也﹐此則常常有之﹐其躁熱發於腎間者﹐間而有之﹐與外中寒邪﹐略不相似。其惡風寒也﹐蓋脾胃不足﹐榮气下流而乘腎肝﹑此痿厥气逆之漸也。若胃气平常﹐飲食入胃﹐其榮气上行﹐以輸於心肺﹐以滋養上焦之皮膚腠理之元气也。旣下流﹐其心肺無所稟受﹐皮膚間無陽﹐失其榮衛之外護﹐故陽分皮毛之間虛弱﹐但見風見寒﹐或居陰寒處﹐無日陽處﹐便惡之也。此常常有之﹐無間斷者也。但避風寒及溫暖處﹐或添衣被溫養其皮膚﹐所惡風寒﹐便不見矣。是熱也﹐非表傷寒邪皮毛間發熱也﹐乃腎間受脾胃下流之濕气﹐閉塞其下﹐致陰火上衝﹐作蒸蒸而躁熱﹐上徹頭頂﹐旁徹皮毛﹐渾身躁熱作﹐須待袒衣露居近寒涼處卽已﹐或極熱而汗出亦解。彼外傷惡寒發熱﹐豈有汗出者乎﹐若得汗則病愈矣。以此辧之﹐豈不如黑白之易見乎。﹝《辧惑論》﹞

惡風槪略

內傷惡寒有五﹕一爲陽衰表虛﹐一爲陰乘陽位﹐一爲陽气郁陷﹐一爲熱盛气散﹐一爲肺被火刑。﹝《醫碥》﹞惡寒有陽虛陽郁之異﹐陽虛者﹐宜補而溫之﹐陽郁者﹐宜開發上焦﹐以開陽明之气﹐丹溪所謂久病惡寒﹐當用解郁是也。﹝《金匱翼》﹞

陽虛惡寒

﹝體虛受寒﹞陽虛之脈﹐必沈細而微弱﹐無論浮沈﹐按之無神﹐獨不帶數者是也。體涼面白﹐頭不疼﹐口不渴﹐洞房重幃﹐無風亦怯﹐心虛驚悸﹐膽怯多疑﹐自汗無寐﹐神倦懶言﹐飲食如常﹐喜熱惡冷﹐皆系元陽虛極之證。在天謂之嚴寒﹐在人謂之眞寒﹐非大用溫補不治。﹝《百問》﹞陽虛則惡寒﹐用參﹑之類﹐甚者加附子少許﹐以行參﹑之气。﹝《丹溪》﹞餘子元病惡寒戰栗﹐持捉不定﹐兩手皆冷汗浸淫﹐𨿽濃衣熾火﹐不能解。攖寧生卽與眞武湯﹐凡用附六枚。一日病者忽出﹐人怪之。病者曰﹕吾不惡寒﹐卽無事矣。或以問攖寧生。生曰﹕其脈兩手皆沈微﹐余無表裏證﹐此蓋體虛受寒﹐亡陽之極也。初皮表气隧爲寒邪壅遏﹐陽不得伸而然也。是故血隧熱壅﹐須用硝黃﹔气隧寒壅﹐須用桂附。陰陽之用不同者﹐無形有形之異也。﹝《醫史》﹞

熱實惡寒

凡臟腑實熱或虛熱不淸﹐其熱而反兼寒化者有之﹐有淅淅惡寒之象﹐然見風寒﹐亦未必如陽虛之畏怯﹐或初則惡而久自平常。其證燥渴飲冷﹐大便祕結﹐小便短澀﹐痰嗽咽漧﹐口破目赤﹐六脈洪大或沈數﹐按之有力者﹐爲實熱﹐如陰虛血少﹐脈必數澀無力。𨿽有惡寒之外證﹐惟從淸散諸熱爲主﹐此證總由陽邪內亢﹐逼陰於外﹐內熱外寒﹐辛溫大忌﹐甘涼自安。﹝《百問》﹞《原病式》曰﹕病熱甚而反覺自冷﹐此爲病熱﹐實非寒也。或曰﹕往往見有得熱藥而少愈者﹐何也﹖予曰﹕病熱之人﹐其气炎上﹐郁爲痰飲﹐抑遏淸道﹐陰气不升﹐病熱尢甚﹐積痰得熱﹐亦爲暫退﹐熱勢助邪﹐其病益深。﹝《格致餘論》﹞﹝按﹕劉朱二家本諸運气篇。《統旨》曰﹕惡寒屬熱﹐此理無庸惑也。然熱證服熱藥而少愈者﹐亦惟病之輕者耳﹔若熱深者﹐得熱則反增其病﹐決無可愈之理。且熱病輕而服熱藥﹐𨿽曰小愈﹐然不久必復作。或者不察﹐謂藥力之未到﹐惡寒輒發﹐熱藥輒投﹐愈投而火愈熾﹐病益深矣。甚則陽亢陰絕﹐不可收救﹐戒之戒之。﹞夏英公之常餌烏﹑附﹐常禦綿帳。不知濕痰積中﹐抑遏陽气﹐不得外泄﹐身必惡寒。經曰﹕亢則害﹐承乃制。又劉河間曰﹕火極似水。故見此證﹐當治以鹹寒﹐佐以甘溫﹐視標本之先後﹐正邪之虛實﹐孰緩孰急﹐爲之正法。何至類用烏﹑附﹑丹劑﹑僭燥之藥﹐抱薪救火﹐屠劊何異。古人治戰栗﹐有以大承气湯下之而愈者。惡寒戰栗﹐明是熱證﹐亦是因久服熱藥而得之者﹐但有虛實之分耳。進士周本道﹐年近四十﹐得惡寒證﹐服附子數日而病甚﹐求余治。診其脈弦而似緩﹐遂以江茶入薑汁﹑香油些少﹐吐痰一升許﹐減綿大半。又與通聖散﹐去麻黃﹑大黃﹑芒硝﹐加當歸﹑地黃﹐百餘帖而安云云。又蔣氏婦﹐年五十餘﹐形瘦面黑﹐六月喜熱惡寒﹐兩手脈沈而澀﹐重取似數﹐以三黃丸下以薑汁﹐每三十粒﹐三十帖微汗而安。﹝《局方發揮》﹞一婦身冷脈微﹐食沸熱粥飯﹐六月重衣﹐以狐帽蒙其首﹐猶覺寒﹐泄注不止﹐常服姜﹑附﹑硫黃﹑燥熱之劑﹐僅得平和﹐稍用寒涼﹐其病轉增﹐三年不愈。戴人診其兩手脈皆如繩有力﹐一息六七至。《脈訣》曰﹕六數七極熱生多。以涼布搭心﹐次以新汲水淋其病處﹐婦乃叫殺人。不由病者﹐令人持之﹐復以冷水淋﹐其三四十桶﹐大戰汗出﹐昏困一二日﹐而向之所惡皆除。此法華元化已曾用﹐惜無知者。﹝《十形三療》﹞禦史錢昕夫人﹐病惡寒﹐日夜以重裘覆其首﹐起躍入沸湯中﹐不覺。醫以爲寒甚。翁持之曰﹕此痰火上騰﹐所謂陽極似陰者﹐非下之﹐火不殺。下經宿而撤裘﹐呼水飲之﹐旬日气平乃愈。﹝《醫史橘泉翁傳》﹞薛立齋治一人﹐內熱作渴﹐大便祕結﹐畏風寒﹐手足逆冷。此內眞熱而外假寒﹐以黃連解毒湯治之愈﹐後用地黃丸壯水之主﹐以鎭陽光。﹝《大還》﹞﹝當考出典﹞

發熱槪略

發熱者﹐熱之發現於肌表者也。凡病多發熱﹐熱生於火﹐火本於气﹝丹溪謂气有餘便是火﹐其義可見﹞﹐其理不外气乖與气郁二端。气乖有三﹕一曰陽亢發熱﹐一曰陰虛發熱﹝血虛同﹞﹐一曰陽虛發熱。气郁有七﹕一風寒郁熱﹐一飲食郁熱﹐一爲痰飲郁熱﹐一爲瘀血郁熱﹐一爲水濕郁熱﹝以上五證﹐各門旣載之﹐故玆不拈出﹞﹐一爲肝气郁熱﹐一爲脾气郁熱。﹝《醫碥》﹞﹝按﹕《金匱翼》分爲勞倦﹑火郁﹑血虛﹑陽浮﹑痰積﹑瘀血﹑骨蒸及食積酒毒八類﹐與此稍似。﹞

熱有眞假

盛啟東云﹕治熱須辧眞假。夫眞熱則發熱惡寒﹐脈數有力﹐按之更實﹐煩躁口渴﹐大便燥﹐小便赤澀﹐或利臭積﹐發言壯厲﹐不欲近衣者是也﹐親乎表者宜發散﹐親乎裏者宜通泄。假熱亦發熱惡寒﹐而足必不熱﹐脈大而虛﹐按之微弱﹐身𨿽熾熱而不躁不渴﹐或見虛狂躁渴而不能引飲﹐發過頃之卽止﹐終不及聲髙罵詈者也。經曰寒熱有眞假﹐治法有逆從﹐此之謂也。﹝《醫通》﹞

熱分虛實

血肉充盛﹐皮毛榮潤﹐陰有餘而熱﹐及能食而熱﹐口苦漧燥﹐大便難﹐脈洪盛者﹐爲實熱。骨痿肉燥﹐筋緩血枯﹐皮聚毛落﹐陰不足而熱﹐及不能食而熱﹐气短脈虛者﹐爲虛熱。﹝《醫碥》﹞凡暴熱不止﹐脈滑數﹐或洪盛﹐皆爲實熱﹐宜隨表裏孰輕孰重而淸理之。或脈𨿽沈而按之實堅者﹐爲裏實﹐必用苦寒下奪之。若熱久不止﹐脈來虛數無力﹐服調補藥不應﹐飲食無味﹐或至夜煩渴﹐或反加漧咳者﹐此必陰血受傷﹐當以血藥調補其陰﹐則陽熱自化。陰陽虛盛之機﹐不可不審而急爲轉關也。﹝《醫通》﹞

發熱所起

陰不足則陽偏﹐陽偏則發熱。若熱從背起﹐或從手足﹐漸漸徧身﹐口舌漧燥﹐思欲引水﹐時時躁悶。此由陰气虧少﹐少水不能滅盛火﹐蓋諸陽起四末﹐循行於背﹐陰不能斂陽﹐所以發熱﹐或晝發而夜寧﹐或夜發而至旦卽輕﹐其脈虛疾而小﹝按﹕原處芍藥黃湯﹐用芍藥﹑黃﹑甘艸﹑靑蒿﹞。熱從腹起﹐上循胸腋﹐繞頸額﹐初似溫溫﹐漸至大熱﹐發作無時﹐遇饑愈劇﹐中脘不利﹐善食而瘦﹐面色蒼﹐肌肉不澤﹐口唇漧燥。此由脾气素弱﹐曾於他病瘥後﹐誤投熱藥﹐入於脾﹐脾熱則消穀引食﹐善消肌肉﹐其脈濡弱而疾﹝按﹕原處參橘丸﹐用橘皮﹑麥門﹑人參﹞。熱自腹中﹐或從背膂﹐漸漸蒸熱﹐日晡則劇﹐至夜漸退﹐或寐而汗出﹐小便或赤﹐或白而濁﹐甚則頻數尿精﹐夜夢鬼交﹐日漸羸瘦。此由思慮太過﹐心气耗弱﹐陽气流散﹐精神不收﹐及陰無所使﹐治屬虛勞﹝按﹕原處大建中湯﹞。若自腰以上發熱﹐極則汗出﹐出已則涼﹐移時如故﹐復加昏冒﹐腹中膨滿﹐其气上攻﹐時時咳嗽﹐嗽引脇下牽痛﹐睡中驚悸﹐其脈弦急帶疾。此由外寒搏客﹐內冷相合﹐寒則气收﹐而水液聚而不行﹐內化成飲﹐醫以熱藥攻寒﹐寒未已而復增客熱﹐陰寒內閉﹐拒陽於外而不得入﹐逼陽上行﹐發而爲熱﹐散而爲汗﹐汗多亡陽﹐心气內虛﹐故令驚悸﹐治屬飲家﹐溫而利之。若熱起骨間煩疼﹐手足時時微冷﹐旦起體涼﹐日晚卽發﹐背膂牽急﹐或骨節凸起﹐足膝酸弱。此由邪熱加陰﹐蓄畱骨髓﹐髓得熱則稀﹐髓稀則骨中空虛﹐陽入於陰﹐陰虛則水少﹐脂液漧枯﹐熱蒸骨軟而凸﹐其脈沈細﹐治屬骨蒸。若自胸以上至頭發熱﹐口鼻气塞﹐時如煙燻﹐目澀﹐咽燥口漧﹐唾如凝脂﹐時咳毛竦﹐大便不利﹐小便赤黃。此由肺气不調﹐邪熱乘客﹐上焦不降﹐其脈疾大。先與桔梗湯﹐熱不退﹐與五味子湯。﹝《雞峯》﹞﹝按﹕桔梗湯﹐用桔﹑參﹑甘﹑麥門﹑小麥。五味子湯﹐用柴﹑半﹑五味﹑芩﹑茯﹑姜﹑棗。考以上所說﹐蓋不是《指迷方》文。﹞

陰虛發熱

榮衛不調﹐陰陽痞隔。若陽气虛﹐陰气盛﹐則生寒冷之病。今陰气虛﹐陽气實﹐故身體五臟皆生熱﹐其狀翕翕而熱﹐唇口漧﹐小便赤也。﹝《病源論》﹞經曰﹕陰虛而發熱﹝按﹕《調經論》曰﹕陰虛則內熱。蓋丹溪誤憶也﹞。夫陽在外爲陰之衛﹐陰在內爲陽之守。精神外馳﹐嗜欲無節﹐陰气耗散﹐陽無所附﹐遂致浮散於肌表之間而惡熱也。實非有熱﹐當作陰虛治之﹐而用補養之法可也。﹝《格致餘論》﹞陰虛發熱證﹐難治。﹝《丹溪》﹞陰虛發熱﹐是陰血自傷﹐不能制火﹐陽气升騰而爲內熱﹐乃陽旺也。故其脈數而無力﹐屬心腎。經曰﹕脈大而無力﹐爲陽虛﹐脈數而無力﹐爲陰虛。﹝《雜著》﹞陰虛﹐謂腎水虛也。火性本上炎而外現﹐得水以制之﹐則離交於坎﹐龍潛於淵﹐內蘊而爲神明﹐下濟而成交泰。若陰虧水虛﹐則柴幹火烈而焚灼爲災矣﹝或由色欲損精﹐或由瀉利亡陰﹐或由燥熱傷液﹐皆能致之也﹞。此之火炎﹐乃由水虛所致﹐與陽亢而陰未虧者不同。證見口漧體瘦﹐食少懶倦﹐頭痛時作時止﹐遺精盜汗﹐骨蒸肉爍﹐唇紅顴赤﹐咳嗽痰血﹐久成癆瘵。治宜甘潤之劑﹐滋水以制火。若誤用苦寒﹐則火被寒郁﹐其怒發愈烈矣。血虛發熱﹐或由吐衄便血﹐或由產後崩漏一切失血所致﹐證見煩躁﹐面目黑﹐渴飲不止。證類白虎﹐惟脈不長不實﹐浮大而重按全無爲異耳﹐誤服白虎必危﹐治宜滋陰補血。若陽並虛﹐兼用气藥﹐血脫補气﹐陽生陰自長也。﹝《醫碥》﹞

陽虛發熱

﹝寒極似熱﹞內傷發熱﹐是陽气自傷﹐不能升達﹐降下陰分而爲內熱﹐乃陽虛也。故其脈大而無力﹐屬肺脾。﹝《雜著》﹞勞倦發熱者﹐積勞成倦﹐陽气下陷﹐則虛熱內生也。其證身熱心煩﹐頭痛惡寒﹐懶言惡食﹐脈洪大而空﹐狀類傷寒。切戒汗下﹐但服補中益气湯一二服﹐得微汗則已。非正發汗﹐乃陰陽气和﹐自然汗出也。﹝《金匱翼》﹞﹝按﹕此本於東垣。﹞璜溪隱者治一人得熱病﹐𨿽祁寒﹐四肢亦以水浸手﹐握冰輪轉。眾以爲熱。曰﹕此寒極似熱﹐非眞熱也。治以附子辛熱之劑而愈。﹝《大還》﹞

陽亢發熱

﹝火郁﹞陰陽水火﹐原自和平﹐不熱不寒﹐是謂正气﹐一有乖違﹐不無偏勝。經曰陽勝則熱﹐此爲亢陽之火﹐證見煩渴燥結﹐小便赤澀﹐六脈洪數﹐治宜寒涼﹝有因濃酒濃味蘊釀而成者﹐有炎令燥气感觸而致者﹐有五志過極心火亢暴者﹞。﹝《醫碥》﹞惡熱固爲陰气之虛﹐而胃中有實火者﹐亦有惡熱之證。予每見夫多酒濃味之人﹐飲食喜冷﹐濃衣則煩﹐此由熱邪內積於胃之所致也。﹝《統旨》﹞若忽然暴熱﹐又無表證﹐脈數有力﹐是火郁。﹝《六要》﹞

肝气郁熱

恚怒不發﹐止自摧抑﹐則肝气不宣﹐郁而成熱﹐婦人最多此證。證見胸脇脹痛﹐或飧泄面靑﹐手足冷﹐太息不樂﹐脈沈弦。木郁則達之﹐宜逍遙散。﹝《醫碥》﹞

腫毒熱

﹝勞發﹞若脈弦數或緊﹐頭身俱痛而一處痛甚者﹐是腫毒熱。﹝《六要》﹞勞發﹐其人元气寡弱﹐素有痰火﹐結核於胯縫或腋下或臂膊上﹐略有動作勞傷﹐則一時硬腫疼痛﹐兼寒作熱﹐狀似傷寒﹐其脈弦數無力。若腿縫有核腫者﹐俗呼爲腿勞發。若腋下有核及臂膊有核腫者﹐有無核而作寒熱者﹐此皆謂勞發證也。蓋因气血虛弱﹐勞役所致。斯勞發之名﹐乃世俗傳襲之言耳﹐非正病名也。不可汗﹐不可下﹐但宜補血養气﹐滋陰降火﹐淸痰和解之劑﹐其病自瘳矣。待候周時﹐輕者則不服藥﹐自然微汗而解也。﹝《嶺南衛生方•附錄》﹞﹝按﹕原舉發熱八證﹐痰證﹑食積﹑虛煩﹑香港腳﹑瘡毒﹑瘀血﹑勞發﹑痘疹是。又《雜著》曰﹕南方人稱發熱爲勞發。蓋謂勞苦而發熱﹐乃名同而實異。﹞

潮熱

潮熱有作有止﹐如潮水之來﹐不失其時﹐一日一發。若日三五發者﹐卽是發熱﹐非潮熱也。有虛有實。惟傷寒日晡發熱﹐乃胃實﹐別無虛證。其餘有潮熱者﹐當審其虛實。若大便堅澀﹐喜冷畏熱﹐心下然﹐睡臥不著﹐此皆气盛﹐所謂實而潮熱也﹐涼膈散﹑大柴胡輩下之。若胃气消乏﹐精神憔悴﹐飲食減少﹐日漸羸﹐病𨿽暫去﹐而五心常有餘熱﹐此屬虛證﹐宜逍遙散﹑小柴胡等加減。有每遇夜身發微熱﹐病患不覺﹐早起動作無事﹐飲食如常﹐旣無別證可疑﹐只是血虛﹐陰不濟陽﹐朝用加味逍遙散﹐暮用六味丸。不應﹐用當歸補血湯﹑加減八味丸。﹝《醫通》﹞

手足熱

常仲明之妻﹐每遇冬寒﹐兩手熱痛。戴人曰﹕四肢者﹐諸陽之本也。當夏時散越而不痛﹐及乎秋冬收斂則痛。以三花神佑丸大下之﹐熱遂去。﹝《十形三療》﹞手足心熱﹐屬熱郁。﹝《丹溪》﹞平人手足常熱﹐冬不加綿﹐非壯也﹐乃三陰經之虛。急斷酒色﹐培養眞陰﹐不爾成痿。酒客有此﹐是火盛﹐防癰疽。﹝《六要》﹞手足心熱及夜熱﹐有虛有實﹐不得執定陰虛。﹝一筏﹞

發熱死候

若發熱﹐而脈反沈細或數疾無力者﹐病脈相反也死。病熱有火者生﹐心脈洪是也。浮而澀﹐澀而身有熱者死。熱而脈靜者﹐難治。脈盛﹐汗出不解者死。脈虛﹐熱不止者死。脈弱﹐四肢厥﹐不欲見人﹐食不入﹐利下不止者死。﹝《醫通》﹞

治惡寒諸方

治陽虛惡寒之方。人參﹝二錢﹞黃﹝炒三錢﹞白術﹝一錢五分﹞當歸﹝一錢﹞附子肉桂﹝各五分﹞甘艸﹝炙二分﹞空心午後煎服。﹝《百問》﹞桂枝加人參附子湯﹐治陽虛腠理不固﹐惡寒自汗﹐其脈浮虛。桂枝白芍﹝各一兩半﹞甘艸﹝炙一兩﹞附子﹝炮半个﹞人參﹝一兩半﹞每服五錢﹐生薑三片﹐棗一枚﹐水煎服。﹝《金匱翼》﹞

治發熱諸方

升陽散火湯﹐治男子婦人四肢發困熱﹐肌熱﹐筋骨間熱﹐表熱如火燎於肌膚﹐捫之烙手。夫四肢屬脾﹐脾者土也﹐熱伏地中﹐此病多因血虛而得之也。又有胃虛﹐過食冷物﹐郁遏陽气於脾土之中﹐並宜服之。升麻葛根獨活羌活白芍藥人參﹝以上各五錢﹞甘艸﹝炙﹞柴胡﹝以上各三錢﹞防風﹝二錢五分﹞甘艸﹝生二錢﹞上件咀﹐如麻豆大﹐每服秤五錢﹐水二盞﹐煎至一盞去渣﹐大溫服無時﹐忌寒涼之物。﹝《辧惑論》﹞當歸補血湯﹐治肌熱燥熱﹐困渴引飲﹐目赤面紅﹐晝夜不息﹐其脈洪大而虛﹐重按全無。《內經》曰脈虛血虛﹐又云血虛發熱。證象白虎﹐惟脈不長實有辧耳﹐誤服白虎湯必死。此病得之於饑困勞役。黃﹝一兩﹞當歸﹝酒洗二錢﹞上件咀﹐都作一服﹐水二盞﹐煎至一盞﹐去渣溫服﹐空心食前。﹝同上﹞瀉血湯﹐治發熱晝少而夜多﹐太陽經中尢甚﹐晝病則在气﹐夜病則在血﹐是足太陽膀胱血中浮熱﹐微有气也。旣病患大小便如常﹐知邪气不在臟腑﹐是無裏證也。外無惡寒﹐知邪气不在表也。有時而發﹐有時而止﹐知邪气不在表﹑不在裏﹐知在經絡也。夜發多而晝發少﹐是邪气下陷之深也。此雜證﹐當從熱入血室而論之。生地黃﹝酒洗炒﹞熟地黃蒲黃丹參﹝酒炒﹞當歸﹝酒洗去土﹞漢防己﹝酒洗炒﹞柴胡﹝去蘆﹞甘艸梢﹝炙﹞羌活﹝以上各一兩﹞桃仁﹝去皮三錢湯浸﹞上爲粗末﹐每服五錢﹐水一盞半﹐煎至一盞去渣﹐空心溫服。﹝《蘭室》﹞加味逍遙散﹐治有一等郁證似瘧者﹐其寒熱與正瘧無異﹐但其人口苦﹐嘔吐淸水或苦水﹐面靑脇痛﹐耳鳴脈澀。柴胡芍藥丹皮陳皮茯神當歸白術貝母﹝各一錢﹞薄荷﹝七分﹞黃連﹝五分﹐每一兩﹐用吳茱萸二錢﹐水拌炒焦色合用。﹞﹝《醫通》﹞﹝按﹕此方專於解熱﹐故次於此。原文無加味字﹐今據《觀聚方》補入。﹞

內因類

汗證

脈候

診其脈寸口弱者﹐陽气虛﹐爲多汗脈也。﹝《病源論》﹞脈來微而澀﹐濡而虛﹐虛而弱﹐皆主自汗。﹝《濟生》﹞汗脈浮虛﹐或澀或濡。﹝《崔氏脈訣》﹞大都自汗之脈﹐則必微而弱﹔盜汗之脈﹐則必細而澀。微主陽气衰﹐細主陰气弱﹐王氏之論﹐豈欺我乎。﹝《痰火點雪》﹞﹝按﹕王氏當考。﹞晝則自汗而夜盜汗者﹐固爲陰陽兩虛。惟脈大虛緩不數者﹐則爲陰未甚虛﹐胃气尙存。借使脈來細數無力者﹐則爲陰敗陽頹﹐卽倉扁復起﹐又何施耶。﹝同上﹞

源由總說

夫自汗多因傷風傷暑﹐及喜怒驚恐﹐房室虛勞﹐皆能致之。無間昏醒﹐浸浸自出者﹐名曰自汗。或睡著汗出﹐名曰盜汗﹐或云寢汗。若其飲食勞役﹐負重涉遠﹐登頓疾走﹐因動汗出﹐非自汗也。人之气血﹐猶陰陽之水火﹐平則寧﹐偏則病。陰虛陽必湊﹐故發熱自汗﹐如水熱自湧。陽虛陰必乘﹐故發厥自汗﹐如水溢自流。考其所因﹐風暑涉外﹐喜怒驚恐涉內﹐房室虛勞涉不內外﹐理亦甚明。其間如歷節﹑腸癰﹑香港腳﹑產蓐等病﹐皆有自汗。治之當推其所因爲病源﹐無使混濫。如《經脈別論》所載﹐但原其汗所出處﹐初非自汗證也﹐不可不知。﹝《三因》﹞

自汗盜汗俱因陽虛屬心

諸陽主表﹐在於膚腠之間。若陽气偏虛﹐則津液發泄﹐故爲汗。汗多則損於心﹐心液爲汗故也。盜汗者﹐因眠睡而身體流汗也﹐此由陽虛所致。久不已﹐令人羸瘠枯瘦﹐心气不足﹐亡津液故也。﹝《病源論》﹞﹝按﹕此出《虛勞諸候》中。更有大病後虛汗候﹑風虛汗出候﹐今不錄。﹞《難經》云﹕心之液爲汗。凡自汗出者﹐皆心之所主也。更有盜汗一證﹐睡著而汗自出﹐亦由心虛所致。﹝《濟生》﹞

自汗盜汗俱屬陰虛

成無己因《金匱要略》敍雜病云﹕平人脈虛弱微細﹐善盜汗。又以《巢氏病源》以虛勞之人﹐盜汗有陽虛所致。因卽謂雜病之盜汗﹐悉由於陽虛也。且以《金匱要略》言之﹐脈虛弱者乃陽气之虛﹐細弱者乃陰气之虛﹐何獨舉陽而遺其陰﹐亦智士之一失也。然虛勞之病﹐或得於大病後﹐陰气未復﹐遺熱尙畱。或得之勞役七情色欲之火﹐衰耗陰精。或得之飲食藥味﹐積成內熱。皆有以傷損陰血﹐衰憊陰气。陰气旣虛﹐不能配陽﹐於是陽气內蒸﹐外爲盜汗﹐灼而不已﹐陽能久存而不破散乎。﹝《準繩》﹞自汗陽虛﹐古今之定論﹐但眞陰衰弱﹐亦令自汗。蓋陰虛則火動乘於陰位﹐陰精被火煎熬而出﹐猶幹竹而以火然之﹐亦有油也。不可槪用參﹑術﹑黃與桂枝斂之﹐但補其陰﹐則火自潛伏而汗自止矣﹐當兼以脈候辧之。﹝《錦囊》﹞

自汗盜汗有陽虛陰虛之別

﹝二證俱有陰陽﹞自汗屬气虛﹐屬濕與熱。盜汗屬血虛陰虛。﹝《丹溪纂要》﹞自汗與盜汗者﹐病似而實不同也。其自汗者﹐無時而然出﹐動則爲甚﹐屬陽虛﹐胃气之所司也。盜汗者﹐寐中而通身如浴﹐覺來方知﹐屬陰虛﹐榮血之所主也。大抵自汗宜補陽調衛﹐盜汗宜補陰降火。大法﹐陽虛而冷汗自出者﹐理宜補肝﹐益火之源﹐以消陰翳也。陰虛火炎者﹐法當補腎﹐壯水之主﹐以制陽光也。﹝《正傳》﹞內傷之汗﹐非營虛則衛弱也。何則﹖以陰乘陽分﹐自然汗出者﹐曰自汗﹐法當調營以益衛。以陽乘陰分﹐睡裏汗出者﹐曰盜汗﹐法當滋陰以抑陽。若病久而肌脫肉消者﹐晝則自汗蒸蒸﹐夜則盜汗襲襲﹐又屬陰陽兩虛也﹐法當气血兩益之云云。要之自汗盜汗﹐乃亡津奪液之肇端﹐但見是證﹐則當警惕以治﹐毋尋常一例視也。﹝《痰火點雪》﹞諸古法云﹕自汗者屬陽虛。腠理不固﹐衛气之所司也。人以衛气固其表﹐衛气不固﹐則表虛自汗﹐而津液爲之發泄也﹐治宜實表補陽。盜汗者屬陰虛﹐陰虛者陽必湊之﹐故陽蒸陰分則血熱﹐血熱則液泄而爲盜汗也﹐治宜淸火補陰。此其大法﹐固亦不可不知也。然以余觀之﹐則自汗亦有陰虛﹐盜汗亦多陽虛也。如遇煩勞大熱之類﹐最多自汗﹐故或以飲食之火起於胃﹐勞倦之火起於脾﹐酒色之火起於腎﹐皆能令人自汗﹐若此者謂非陽盛陰衰者而何。又若人之寤寐﹐總由衛气之出入﹐衛气者陽气也﹐人於寐時則衛气入於陰分﹐此其時非陽虛於表者而何。所以自汗盜汗亦各有陰陽之證﹐不得謂自汗必屬陽虛﹐盜汗必屬陰虛也。然則陰陽有異﹐何以辧之﹖曰﹕但察其有火無火﹐則或陰或陽自可見矣。蓋火盛而汗出者﹐以火爍陰﹐陰虛可知也。無火而汗出者﹐以表气不固﹐陽虛可知也。知斯二者﹐則汗出之要無餘義﹐而治之之法亦可得其綱領矣。﹝《景嶽》﹞

汗有因寒致

汗證有陰陽﹐陽汗者熱汗也﹐陰汗者冷汗也。人但知熱能致汗﹐而不知寒亦致汗。所謂寒者﹐非曰外寒﹐正以陽气內虛﹐則寒生於中而陰中無陽﹐陰中無陽﹐則陰無所主而汗隨气泄。故凡大驚大恐大懼﹐皆能令人汗出﹐是皆陽气頓消﹑眞元失守之兆。至其甚者﹐則如病後產後或大吐大瀉失血之後﹐必多有汗出者﹐是豈非气去而然乎。故經曰﹕陰勝則身寒汗出﹐身常淸﹐數栗而寒﹐寒則厥﹐厥則腹滿死。仲景曰﹕極寒反汗出﹐身必冷如冰。是皆陰汗之謂也。故凡治陰汗者﹐但當察气虛之微甚。微虛者﹐略扶正气﹐其汗自收。甚虛者﹐非速救元气不可﹐卽姜﹑桂﹑附子之屬﹐必所當用。余別有治案。在《傷寒》門戰汗條中。﹝《景嶽》﹞

病後多汗

病後多汗﹐若傷寒﹐若瘧疾﹐凡系外感寒邪汗出熱退﹐而有汗不卽止者﹐此以表邪初解﹐必由腠理衛气開泄﹐其汗宜然﹐卽數日旬日﹐亦自無妨﹐候衛气漸實﹐汗必自止﹐無足慮也。若其他雜證﹐本非外感之解而有自汗盜汗者﹐乃非所宜﹐不容不治。﹝《景嶽》﹞有病後多汗﹐服正元散﹝見《和劑》﹐系溫補大方﹞諸重補劑不愈﹐惟八珍散宜之。﹝《要訣》﹞

治有三法

汗出於心﹐熱之所致。汗出於脾﹐濕气上騰。汗泄於膚﹐衛气不固。所以淸心﹐則液榮於內而爲血。和胃﹐液周流而不騰。實腠理﹐則衛气充而液不泄。知斯三者﹐治汗畢矣。﹝《醫統》﹞

疏汗禁汗有法

汗由血液﹐本乎陰也。經曰﹕陽之汗﹐以天地之雨名之。其義可知。然汗發於陰而出於陽﹐此其本根則由陰中之營气﹐而其啟閉則由陽中之衛气。故凡欲疏汗而不知營衛之盛衰﹐欲禁汗而不知橐龠之牝牡﹐亦猶蕩舟於陸而駕車於海耳﹐吾知其不敗不已也。﹝《景嶽》﹞

治例諸說

治自汗﹐用人參﹑黃芩﹐少佐以桂枝。陽虛者﹐附子亦可用﹝按﹕一作陽虛附子亦可少用﹐須小便煮﹞。火气上蒸﹐胃中之濕亦能作汗﹐涼膈散主之。﹝《丹溪》﹞盜汗﹐用當歸六黃湯甚效﹝方見《傷寒》中。《本艸綱目》曰﹕加麻黃根甚捷。蓋其性能行周身肌表﹐故能引諸藥外至衛分而固腠理也。又《蒼生司命》陰虛自汗﹐加浮小麥爲至當﹞﹐但藥性寒﹐人虛者只用黃六一湯﹝用黃﹑甘艸﹞。盜汗發熱﹐因陰虛﹐用四物加黃柏﹔兼气虛﹐加人參﹐黃﹑白術。﹝同上﹞無病而常自汗出﹐與病後多汗﹐皆屬表虛﹐衛气不固﹐榮血漏泄﹐宜黃建中湯加浮麥少許煎﹐黃六一湯或玉屏風散﹝防風﹑黃﹑白術﹞。或身溫如常而汗出冷者﹐或身體冷而汗亦冷﹐別無他病﹐並屬本證。有痰證冷汗自出者﹐宜七气湯。有气不順而自汗不止﹐須理气﹐使榮衛調和﹐小建中湯加木香。若服藥汗仍出者﹐小建中湯加熟附子一錢不去皮﹐或正元飲﹐仍以溫粉撲之。大汗不止﹐宜於諸藥中入牡蠣粉一分﹐並吞朱砂丹﹝方可疑﹐不錄﹞或茸朱丹。常自汗出﹐經年累月者﹐多用黑錫丹。久病及大病新愈汗出者﹐亦可用此。若不宜熱補﹐須交濟其陰陽自愈﹐當以靈砂丹主之。凡此皆非爲他病而止病於汗者設﹐非謂有兼病者也。若服諸藥﹐欲止汗固表而並無效驗﹐藥愈熱而汗愈不收﹐可只理心血。蓋汗乃心之液﹐心無所養﹐不能攝血﹐故溢而爲汗﹐宜用大黃湯﹝系十全大補湯加山茱﹑五味子﹑肉蓯蓉﹞加炒酸棗仁半錢。有微熱者﹐更加炒石斛半錢﹐兼下靈砂丹。應汗多而發虛熱者﹐不當泥於熱﹐宜用收斂之劑。汗出而有邪熱者﹐其人若不渴﹐小柴胡加桂枝半錢最良。﹝《要訣》﹞

諸汗雜證

凡飲食汗出如洗﹐日久心虛液耗﹐令人消渴及半身不遂偏風痿疾﹐此乃飲食悍之气﹐亦不可不爲早治也。﹝《醫統》﹞﹝按﹕此安胃湯所主﹐方見淸中諸方中。﹞如頭汗邪在諸經﹐有蓄血亦有頭汗。有頭汗﹐小便不利者死。關格不能得尿﹐有頭汗者死。元气下脫﹐有頭汗如珠不流者死。﹝《慈航》﹞有別處無汗﹐獨心孔一片有汗﹐思慮多則汗亦多﹐病在用心﹐宜養心血﹐只根據一條用藥﹝先君子曰﹕此據《準繩》﹐蓋系豬心﹑人參﹑當歸方﹞﹐仍以艾湯調茯苓末服之﹐名曰心汗﹝互見補心方中﹞。若陰汗﹐惟密陀僧和蛇牀子研末﹐撲之立止。﹝《要訣》﹞﹝按﹕密陀僧方本出《是齋》。﹞陰汗﹐下焦濕熱不行﹐以致陰間及囊俱有汗出﹐常常不幹是也。治法﹐去下焦濕熱﹐利小水滋陰而自止﹝按﹕原處靑娥丸方﹐見《腰痛》。又東垣有治陰汗方數首﹐今不取﹞。腳汗﹐爲脾經濕熱﹐內淫於四肢﹐故令手足心常有汗﹐至冬陽气內伏而汗愈多﹐由此知其濕熱內淫也。﹝《醫統》﹞﹝按﹕手足汗﹐處有淸脾散﹐出淸中方中。又《醫方摘要》曰﹕男子手足汗﹐醫用芩﹑柏﹑連並補劑皆不效﹐又足汗常多﹐後用八物湯加白附﹑川烏﹐其汗卽無。﹞汗證﹐非惟自汗﹑盜汗﹐亦有頭汗者﹐謂頭面多汗﹐或食湯飯酒面﹐使熱蒸於上﹐則頭面汗出﹐淋漓疏泄﹐故謂之頭汗﹐此陰虛不能以附陽也﹐宜以當歸六黃湯治之。又有心汗者﹐當心膻中聚而有汗﹐皆因多慮﹐有傷心脾﹐致汗出心孔﹐宜以生脈散或六味地黃丸斂之。又有陰汗者﹐謂至陰之處﹐或兩腿夾中﹐行走動勞﹐汗出腥穢﹐宜以澤瀉爲末﹐鹽湯下之。或有鼻汗者﹐凡遇食飲湯飯﹐則鼻上多汗﹐此肺虛乘熱也﹐宜以益肺涼血﹐可用人參固本丸。又有腋汗者﹐兩腋之下﹐遇動作則有汗﹐此肝虛乘熱也﹐宜以補肝養血﹐可用六味地黃丸。亦有手足有汗﹐遇天寒則汗多﹐此陽勝其陰也﹐宜以抑陽補血﹐可用滋陰補腎丸。﹝《繩墨》﹞

死證

汗出如膠之粘﹐如珠之凝﹐及淋漓如雨﹐揩拭不逮者﹐難治。﹝《要訣》﹞凡汗出不治之證有六﹕一﹐汗出而喘甚者不治﹔二﹐汗出而脈脫者不治﹔三﹐汗出而身痛甚者不治﹔四﹐汗出發潤至顚者不治﹔五﹐汗出如油者不治﹐六﹐汗出如珠者不治。凡見此類﹐不得妄爲用藥。﹝《景嶽》﹞

固表諸方

深師療風﹐多汗惡風﹐四味防風散方。防風﹝五分﹞澤瀉牡蠣﹝熬﹞桂心﹝各三分﹞上藥搗下篩爲散﹐先食﹐酒服方寸匕﹐日再。﹝《外臺》﹞又療風。汗出少气方。﹝趙子髙法﹞防風﹝十分﹞白術﹝九分﹞牡蠣﹝三分熬﹞上三味搗篩爲散﹐以酒服方寸匕﹐日三﹐增至二﹑三匕。惡風倍防風﹐少气倍術﹐汗出面腫倍牡蠣。﹝同上﹞《千金》牡蠣散﹐治臥卽盜汗﹐風虛頭痛﹝卽本方﹞。止汗之驗﹐無出於此方。一切泄汗﹐服之三日皆愈﹐神驗。《宣明論》漏風﹐飲酒中風。或汗多﹐不可單衣﹐食則汗出﹐多如液漏﹐久不治爲消渴﹐白術散主之﹝卽本方﹞。崔氏療盜汗﹐夜睡中卽汗﹐汗不休必得風方。麻黃根﹝細切﹞小麥﹝各二升﹞上二味﹐以水一斗二升﹐煮小麥得九升﹐內麻黃根煮之﹐得三升﹐去滓分爲三服﹐常夜服之﹐不過兩劑卽止。﹝《外臺》﹞牡蠣散﹐治諸虛不足﹐及新病暴虛﹐津液不固﹐體常自汗﹐夜臥卽甚﹐久而不止﹐羸瘠枯瘦﹐心忪驚惕﹐短气煩倦。麻黃根﹝淨洗﹞黃﹝去苗土﹞牡蠣﹝米泔浸刷去土火燒通赤各一兩﹞上三味爲粗散﹐每服三錢﹐水一盞半﹐小麥百餘粒﹐同煎至八分﹐去滓熱服﹐日二服﹐不拘時候。﹝《和劑》﹞﹝按﹕此本《延年》療夜臥盜汗方﹐今去杜仲﹐加小麥。﹞白龍湯﹐治男子失精﹐女人夢交﹐自汗盜汗等證。﹝《回春》﹞﹝卽桂枝加龍蠣湯﹞治盜汗方。吳內翰備方云﹕余家人服之效。牡蠣﹝火爲末﹞小麥麩﹝炒黑焦爲末﹞上各貼之﹐每服牡蠣末一錢﹐麩末二錢﹐以熟豬皮去盡脂膜煎湯﹐臨臥調服。﹝《是齋》﹞《事證》名牡蠣湯。治盜汗有效﹐陳浮麥不拘多少爲末﹐每服二錢﹐米飲調服。取小麥同棗煎湯服亦可。﹝《大全》﹞

扶陽諸方

救汗湯﹐治陽虛自汗。﹝筠翁李侍郎傳。《葉氏》﹞﹝卽桂枝加附子湯﹞附湯﹐治盜汗。附子﹝二錢炮去皮臍﹞黃﹝一錢鹽水或蜜拌炙﹞上爲粗末﹐每服三錢﹐水一盞半﹐生薑三片﹐棗子一枚﹐煎至七分﹐去滓食前服。﹝《魏氏》﹞《延年》斷汗湯。黃﹝蜜炙﹞人參﹝去蘆﹞白茯苓﹝去皮﹞芍藥﹝白者﹞肉桂﹝去粗皮不見火﹞甘艸﹝炙﹞牡蠣粉上等分爲粗末﹐每服三錢﹐水一盞半﹐生薑三片﹐棗子一枚﹐烏梅一枚﹐煎至七分﹐去滓食前溫服。﹝同上﹞一人血气衰弱羸瘦﹐大汗如雨不止﹐諸醫弗效。以十全大補湯﹐倍加參﹑﹐以童便制過附子﹐一劑卽效﹐數劑全愈。﹝《類按》引《醫鑑》﹞自汗﹐用酒﹑人參煎服﹐峻補衛气﹐以固腠理者。﹝《大還》﹞

滋陰諸方

治產後體虛羸瘦﹐四肢少力﹐不思飲食﹐心神虛煩﹐汗退場門幹﹐黃飲子方。黃人參生漧地黃五味子麥門冬當歸﹝各一兩﹞牡蠣﹝一兩半燒爲粉﹞上件藥細銼和勻﹐每服半兩﹐以水一大盞﹐入薤白五莖﹐豉五十粒﹐煎至五分去滓﹐不計時候﹐分溫二服。﹝《聖惠》﹞黃散﹐治虛熱盜汗。牡蠣﹝煨﹞黃生地黃﹝各等分﹞上爲末﹐煎服無時。﹝《直訣》﹞治盜汗﹐次律云史丞相家方﹐渠與王叔東母子﹐皆曾取效。心液爲汗﹐宜服此藥﹐收斂心經。人參﹝去蘆片切﹞川當歸﹝去蘆並細者片切﹞上二味等分﹐每服秤五錢﹐先用豬心一枚﹐破作數片﹐並心肉血煎湯﹐澄淸汁煎藥服。﹝《是齋》﹞《魏氏》治盜汗﹐於本方去豬心﹐加黃﹐入淡豉﹑蔥頭﹐水煎服。加味當歸六黃湯﹐治陰虛盜汗。﹝《司命》﹞﹝卽六黃湯加棗仁﹑牡蠣﹑麥冬﹑五味。﹞

淸中方法

《延年》療風虛﹐止汗﹐石膏散方。石膏﹝研﹞甘艸﹝炙各四分﹞上二味合搗﹐下篩爲散﹐先食﹐以漿水服方寸匕﹐日三﹐夜再服。﹝《外臺》﹞按﹕《蘇沈》麥煎散﹐有治肌熱盜汗之功﹐《觀聚方》表而出之﹐宜考《骨蒸》。《聖惠》治風虛汗出﹐熱悶甚者﹐人參散﹐於本方加人參﹑牡蠣。臨安沈君彰者﹐病自汗如雨﹐不少止﹐面赤身熱﹐口干心煩。輿來杭城﹐捨客樓﹐盛暑中帷幕周密。自云至虛亡陽﹐服術﹑附藥已數劑。伯仁診其脈﹐虛而洪數﹐視其舌上胎黃﹐曰﹕前藥誤矣﹐輕病重治﹐醫者死之。《素問》云﹕必先歲气﹐無伐天和。術﹑附之熱﹐其可輕用以犯時令邪。又云﹕脈虛身熱﹐得之傷暑。暑家本多汗﹐加以剛劑﹐脈洪數則汗益甚。悉令撤幔開窗﹐初亦難之﹐少頃漸覺淸爽。爲制黃連﹑人參白虎等湯﹐三進而汗止大半﹐諸證亦稍解。旣而兼以旣濟湯﹐渴則用冰水調天水散﹐服七日而病悉去。後徧身發瘍疹﹐更服防風通聖散而已。﹝《醫史嬰寧生傳》﹞龍膽散﹐治盜汗有熱。龍膽艸防風﹝等分日幹﹞上爲末﹐每服一錢﹐溫米飲調下﹐臨臥服。﹝《直指》﹞當歸龍薈丸﹐治肝火盜汗。﹝《丹溪》﹞﹝方見《骨蒸》中﹞安胃湯﹐治因飲食汗出日久﹐又中虛風﹐虛邪令人半身不遂﹐見偏風痿痺之證﹐當先除其邪﹐悍之气﹐按而收之。黃連﹝揀淨去須﹞五味子﹝去子﹞烏梅﹝去核﹞生甘艸﹝以上各五分﹞熟甘艸﹝三分﹞升麻梢﹝二分﹞上咀﹐分爲二服﹐每服水二盞﹐煎至一盞﹐去渣溫服食遠﹐忌濕面﹑酒﹑五辛﹑大料物之類。﹝《脾胃論》﹞淸脾散﹐治手足心出汗。白術﹝炒﹞蒼術茯苓半夏黃連﹝各一錢﹞滑石柴胡升麻甘艸羌活﹝各五分﹞水二盞﹐加燈心煎八分﹐空心服。﹝《醫統》﹞補心諸方朱附丸﹐治心虛﹐睡而汗出。附子﹝二兩炮去皮臍蒸﹞酸棗仁﹝半兩去皮炒別研﹞朱砂﹝好者酒浸一周時別研﹞茯神﹝去木各一兩﹞上爲細末﹐棗肉爲丸﹐如梧桐子大﹐每服三十丸﹐溫酒﹑鹽湯下﹐食前服。﹝一方加鐘乳粉一兩﹐名朱附鐘乳丸。﹞﹝《魏氏》﹞治睡中汗出。上酸棗仁﹑人參﹑茯苓爲細末﹐米飲下半錢。﹝《經驗良方》﹞養營湯﹐治汗過多﹐不語﹐滋補營衛﹐收斂心气。人參茯苓甘艸當歸芍藥酸棗附子柏子仁紫石英川芎黃官桂木香遠志上等分﹐每服三錢﹐姜棗煎成﹐取雄鷄冠滴血﹐旋入竹瀝及童便﹐同妙香散服。﹝《示兒仙方》﹞陳艾湯﹐治盜汗只自心頭出者﹐名曰心汗。茯苓﹝二兩半﹞上爲末﹐每服二錢﹐濃煎艾湯調下。﹝《得效》﹞茯苓補心湯﹐治心汗證。茯苓人參白術當歸生地黃酸棗仁白芍麥門冬陳皮黃連﹝炒各等分﹞辰砂﹝研末鹽服調入五分﹞甘艸﹝三分﹞上銼一劑﹐棗二枚﹐烏梅一个﹐浮小麥一撮﹐水煎﹐食遠服。﹝《回春》﹞

外治諸方

麻黃﹐陶隱居云﹕其根亦止汗﹐夏月雜粉用之。臣禹錫等謹按《藥性論》云﹕根節能止汗﹐方曰﹕並故竹扇﹐杵末撲之。又牡蠣粉﹑粟粉並根等分末﹐生絹袋盛﹐盜汗出﹐卽撲﹐手摩之。﹝《本艸》﹞粉汗散﹐止汗出過多。麻黃根﹝一兩﹞牡蠣﹝一兩燒赤﹞龍骨﹝半兩﹞赤石脂﹝半兩﹞上件爲細末﹐盛以絹袋﹐如撲粉粉之。﹝《楊氏》﹞﹝按﹕此本出《肘後》﹐今加石脂﹐宜參《傷寒》。﹞撲汗。牡蠣粉﹐入好蛤粉三分之一﹐用紗帛包了﹐撲汗處﹐遇幹又撲﹐以頻撲爲佳。﹝《魏氏》﹞《醫統》珍珠散﹐治陰汗﹝卽本方﹞。牡蠣散﹐虛汗不止﹐玄府不閉。牡蠣﹝一兩﹐坩堝內盛﹐用鹽泥固濟﹐木炭火燒﹐盡夜。﹞澱粉﹝半兩研﹞上一處同研﹐令勻及細﹐用綿裹之﹐擦於患處。﹝《禦藥》﹞治自汗不止﹐五倍子爲末﹐唾津調塡臍中﹐以帛縛定﹐卽止。﹝《醫統》﹞《六要》獨勝散﹐治盜汗﹝卽本方﹞﹐加桔礬最效。﹝五倍子方﹐《本艸綱目》引《集靈》。﹞治腳汗方。白礬﹝五錢﹞漧葛﹝五錢﹞爲末﹐水煎﹐逐日洗﹐連五日自然無汗。﹝《回春》﹞

諸气病

气之稱匪一﹐而气之爲病亦匪一。蓋上气﹑短气等﹐諸系气息者﹐旣揭於《喘》門﹐气虛一證﹐收在《虛勞》中。故此門所揭﹐專系情志所滯﹐而气中與郁證亦連類及之。

九气七气

陰陽𨿽大﹐未離乎气﹐故通天下一气耳。人生其間﹐大喜毗於陽﹐大怒毗於陰﹝按﹕此二句出《莊子•在宥》﹞﹐一吐納﹐一動靜﹐何所逃哉﹐與气流通而已。故气平則寧﹐气不平則病。《內經》曰﹕百病生於气﹐喜則气緩﹐悲則气消﹐寒則气收﹐熱則气泄﹐恐則气下﹐憂則气亂﹐勞則气耗﹐思則气結﹐怒則气逆。蓋榮衛通利﹐則气舒而不迫﹐此喜所以气緩也。神情慘悴﹐則气虧而不全﹐此悲所以气消也。經絡凝澀﹐則气積而不散﹐此寒所以气收也。腠理開通﹐則气升而汗出﹐此熱所以气泄也。精卻上閉﹐則气還而不行﹐此恐所以气下也。心多愁慮﹐則气散而無歸﹐此憂所以气亂也。內外煩動﹐則气喘而且汗﹐此勞所以气耗也。身心有止﹐則气畱而不行﹐此思所以气結也。嗔恚傷甚﹐則气上而嘔血﹐此怒所以气逆也。﹝《聖濟》﹞﹝按﹕經文憂作驚﹐其作憂者﹐蓋據《太素》也。﹞七气者﹐寒气﹑熱气﹑怒气﹑恚气﹑憂气﹑喜气﹑愁气。凡七气積聚牢大﹐如杯如﹐在心下腹中﹐疾痛欲死﹐飲食不能﹐時來時去﹐每發欲死﹐如有禍狀﹐此皆七气所生﹝按﹕《千金》狀作祟﹞。寒气則嘔吐惡心。熱气則說物不章﹐言而遑。﹝《千金》作說物不竟而迫。又七气丸主治曰﹕熱气狀﹐恍惚眩冒失精﹞。怒气則上气不可忍﹐熱上搶心﹐短气欲死﹐不得气息也。恚气則積聚在心下﹐不可飲食。憂气則不可極作﹝《千金》極作閒﹞﹐暮臥不安席。喜气則不可疾行﹐不能久立。愁气則喜忘不識人﹐置物四方﹐還取不得去處﹐若聞急﹐卽手足筋攣不舉。﹝《病源論》﹞﹝《千金》曰﹕若聞急﹐則四肢腫﹐手足筋攣﹐捉不能舉﹐如得病。此是七气所生﹐男子卒得飲食不時所致﹐婦人卽產後中風諸疾也。﹞夫五臟六腑﹐陰陽升降﹐非气不生。神靜則寧﹐情動則亂。故有喜怒憂思悲恐驚七者不同﹐各隨其本髒所生所傷而爲病。故喜傷心﹐其气散﹔怒傷肝﹐其气擊﹔憂傷肺﹐其气聚﹔思傷脾﹐其气結﹔悲傷心胞﹐其气急﹔恐傷腎﹐其气怯﹔驚傷膽﹐其气亂。𨿽七診自殊﹐無逾於气。黃帝曰﹕余知百病生於气也。但古論有寒熱憂恚﹐而無思悲恐驚﹐似不倫類﹐於理未然。然六腑無說﹐惟膽有者﹐蓋是奇恆淨腑﹐非轉輸例﹐故能蓄驚而爲病。﹝《三因》﹞﹝按﹕情志之名﹐《陰陽應象大論》有喜怒悲憂恐之文﹐而或換悲以思。《宣明五气篇》以喜悲憂畏恐﹐爲五精所並。《本神篇》則其意與《應象論》相同。今陳氏湊合《舉痛論》九气爲說﹐蓋七情之目至此而始定矣。又《禮運》有云七情﹐其義自異。﹞夫喜傷心者﹐自汗﹐不可急行﹐不可久立﹐故經曰喜則气散。怒傷肝者﹐上气不可忍﹐熱來蕩心﹐短气欲絕﹐不得息﹐故經曰怒則气擊﹝一作上﹞。憂傷肺者﹐心系急﹐上焦閉﹐榮衛不通﹐夜臥不安﹐故經曰憂則气聚。思傷脾者﹐气畱不行﹐積聚在中脘﹐不得飲食﹐腹脹滿﹐四肢怠惰﹐故經曰思則气結。悲傷心胞者﹐善忘﹐不識人﹐置物在處﹐還取不得﹐筋攣﹐四肢浮腫﹐故經曰悲則气急。恐傷腎者﹐上焦气閉不行﹐下焦回還不散﹐猶豫不決﹐嘔逆惡心﹐故經曰恐則精卻。驚傷膽者﹐神無所歸﹐慮無所定﹐說物不竟而迫﹐故經曰驚則气亂。七者𨿽不同﹐本乎一气。﹝同上﹞人以气爲主﹐一息不運則機緘窮﹐一毫不續則穹壤判。陰陽之所以升降者气也﹐血脈之所以流行者亦气也﹐榮衛之所以轉運者气也﹐五臟六腑之所以相養相生者亦此气也。盛則盈﹐衰則虛﹐順則平﹐逆則病﹐气也者﹐獨非人身之根本乎。人有七情﹐病生七气。七气者﹐寒熱怒恚喜憂愁﹐或以爲喜怒憂思悲驚恐﹐皆通也。﹝《直指》﹞夫气之爲病﹐大抵不過喜怒憂思悲恐驚寒熱而已。喜則气散﹐怒則气激﹐憂則气澀﹐思則气結﹐悲則气緊﹐恐則气沈﹐驚則气動﹐寒則气收﹐熱則气滯﹐諸證不同﹐當審在何髒何腑﹐方乃不失病機也。﹝《簡易》﹞《靈樞》論神意魂魄志精所主之病﹐然無寒暑驚勞四證﹐余以是推而廣之。怒气所至﹐爲嘔血﹐爲飧泄﹐爲煎厥﹐爲薄厥﹐爲陽厥﹐爲胸滿脇痛﹐食則气逆而不下﹐爲喘渴煩心﹐爲消癉﹐爲肥气﹐爲目暴盲﹐耳暴閉﹐筋縱﹐發於外爲疽癰。喜气所至﹐爲笑不休﹐爲毛髮焦﹐爲內病﹐爲陽气不收﹐甚則爲狂。悲气所至﹐爲陰縮﹐爲筋攣﹐爲肌痺﹐爲脈痿﹐男爲數溲血﹐女爲血崩﹐爲酸鼻辛﹐爲目昏﹐爲少气不能報息﹐爲泣則臂麻。恐气所至﹐爲破脫肉﹐爲骨酸痿厥﹐爲暴下綠水﹐爲面熱膚急﹐爲陰痿﹐爲懼而脫頤。驚气所至﹐爲潮涎﹐爲目HT﹐爲口﹐爲癡癇﹐爲不省人﹐爲僵僕﹐久則爲痛痺。勞气所至﹐爲咽噎病﹐爲喘促﹐爲嗽血﹐爲腰痛骨痿﹐爲肺鳴﹐爲髙骨壞﹐爲陰痿﹐爲唾血﹐爲冥視﹐爲耳閉﹐男爲少精﹐女爲不月﹐衰甚則潰潰乎若壞都﹐乎不可止。思气所至﹐爲不眠﹐爲嗜臥﹐爲昏瞀﹐爲中痞﹐三焦閉塞﹐爲咽嗌不利﹐爲膽癉嘔苦﹐爲筋痿﹐爲白淫﹐爲得後與气快然如衰﹐爲不嗜食。﹝《儒門事親》﹞

脈候

脈滑者多血少气﹐脈澀者少血多气﹐脈大者血气俱多。又云﹕脈來大而堅者﹐血气俱實。脈小者﹐血气俱少。又云﹕脈來細而微者﹐血气俱虛。﹝《脈經》﹞尺脈澀而堅﹐爲血實气虛也。尺脈細而微者﹐血气俱不足。﹝同上﹞脈浮如數無熱者﹐風也。若浮如數而有熱者﹐气也。﹝同上﹞洪則爲气。浮而絕者气。﹝同上﹞﹝按﹕此气並似言上气﹑短气之類﹐姑列於斯。﹞九气者﹐證𨿽不同﹐大槪診寸口脈伏﹐胸中逆气。﹝《聖濟》﹞劉立之《脈理玄要》曰﹕下手脈沈﹐便知是气。沈極則伏﹐澀弱難治。其或沈滑﹐气兼痰飲。﹝《微義》﹞﹝按﹕《醫通》澀弱難治下曰﹕皆由大气郁滯不舒﹐以故脈顯沈伏。大都沈實有力則宜辛散﹐沈弱少力則宜溫養﹐气主煦之﹐總不離辛溫散結也。﹞其脈弦緊牢彊者﹐可治﹔若虛細而弱者﹐爲難治。﹝《醫方選要》﹞諸气之脈﹐洪大者﹐陰不足陽有餘也﹐以滋補兼淸之劑治之。長則气治而無病﹐若弦長則爲怒气傷肝﹐當以疏泄之藥平之。短則气病﹐乃气郁不舒﹐宜以開郁之藥化之。凡气病脈大而漸減者﹐爲病退﹔久而不愈漸盛者﹐爲病進。﹝《證治百問》﹞郁脈多沈伏﹐或結或促或代。﹝《醫統》﹞凡郁証之脈﹐在古人皆以結促止節爲郁脈﹐使必待結促止節而後爲郁﹐則郁證不多見矣。故凡診郁證﹐但見气血不順而脈不和平者﹐其中皆有郁也。惟情志之郁﹐則如弦緊沈澀遲細短數之類﹐皆能爲之。至若結促之脈﹐𨿽爲郁病所常有﹐然病郁者未必皆結促也。惟血气內虧﹐則脈多間斷﹐若平素不結而因病忽結者﹐此以不相接續﹐尢屬內虛。故凡辧結促者﹐又當以有神無神辧之。其或來去有力﹐猶可以郁證論﹔若以無力之結促﹐而悉認爲气逆痰滯﹐妄行消散﹐則十誤其九矣。﹝《景嶽》﹞﹝按《醫統》引《診家樞要》曰﹕气血食積痰飲﹐一有畱滯於其間﹐脈必因之而止節矣﹐但當求其有神﹐何害之有。夫所謂有神者﹐卽經所謂有胃气也。景嶽蓋據此說。﹞郁脈𨿽多沈伏結促﹐不爲患也﹐所慮在牢革弦彊不和耳。蓋沈伏結促﹐有气可散﹐气通則和。若牢革弦彊﹐則正气先傷﹐無气可散﹐卽從事調補﹐尙難克效﹐況復誤行耗气之藥乎。所以郁證得弦彊脈者﹐往往多成虛損也。﹝《醫通》﹞﹝按﹕以上三條通諸气證﹐故拈於此。﹞

證治總說

髒气不行﹐郁而生涎﹐隨气積聚﹐堅大如塊﹐在心腹中﹐或塞咽喉如粉絮﹐吐不出﹐咽不下﹐時去時來﹐每發欲死﹐狀若神靈所作﹐逆害飲食﹐皆七气所生所成﹐治之各有方。﹝《三因》﹞气之作恙﹐發而爲寒熱恚怒喜憂愁﹐聚而爲積痞疝瘕癖﹐上爲頭旋﹐中爲五膈﹐下爲臍間動气﹐或喘促﹐或咳噫﹐聚則中滿﹐逆則足寒﹐凡此者气使之然也。﹝《直指》﹞﹝按﹕原論治法﹐錄在《血病》中。﹞气結則生痰﹐痰盛則气愈結﹐故調气必先豁痰﹐如七气湯以半夏主治而官桂佐之﹐蓋良法也。況夫冷則生气﹐調气𨿽用豁痰﹐亦不可無溫中之劑﹐其間用桂﹐又所以溫其中也。不然﹐七气相干﹐痰涎凝結﹐如絮如膜﹐甚如梅核﹐窒礙於咽喉之間﹐咯不出﹐咽不下﹐或中滿艱食﹐或上气喘急﹐曰气隔﹐曰气滯﹐曰气祕﹐曰气中﹐以至五積六聚﹐疝癖瘕﹐心腹塊痛﹐發卽欲絕﹐殆無往而不至矣。气滯者﹐滯於胸膈則脹滿﹐滯於手足則浮腫﹐滯於腰間則墜痛脹滿﹐用異香散﹑調气散﹑沈香降气湯﹐仍與神保丸或少蓬煎丸利之。浮腫﹐用三和散加生料五苓散﹐或五皮散加桂吞靑木香丸﹐《局方》流气飲加赤茯苓﹑枳殼。腰痛﹐兪山人降气湯﹐《局方》七气湯加橘核﹐或辣桂煎湯點調气散吞靑娥丸。﹝同上﹞﹝按﹕此所舉諸方皆出《和劑》。﹞七情者﹐喜怒憂思悲恐驚是也。𨿽七證自殊﹐無逾於气﹐積之旣久﹐脾胃衰弱﹐血气虛耗﹐至於上焦不納﹐中焦不化﹐下焦不滲﹐展轉傳變﹐漸成嘔吐﹑噎膈﹑痰飲﹑諸般積聚﹑心腹疼痛之證。﹝《原病集》﹞體虛之人﹐而爲七情六淫所幹﹐以致發而爲諸气證﹐或爲脹滿﹐或爲喘促﹐或爲水腫﹐或爲疼痛﹐以致爲膈爲噎﹐爲疝爲瘕﹐爲嘔吐﹐爲積聚﹐爲泄爲厥﹐爲痰爲風﹐其證不可悉數﹐惟當隨其諸證而治之。﹝《選要》﹞古今𨿽有治法療七情。而無結散之方。用藥難以應手。愚謂喜樂恐驚﹐耗散正气﹐怒憂思悲﹐鬱結邪气﹐結者行之﹐散者益之﹐此治七情之要法也。喜樂恐驚屬心膽腎﹐過則爲怔忡健忘失志﹑不足之證。當以歸神﹑養血﹑妙香﹑七气﹑寬中等散治之﹝按﹕寬中散用枳﹑桔﹑苓﹑半﹑芍﹑甘﹞。怒憂思悲屬肝脾肺﹐過則爲狂癇噎膈﹑腫脹疼痛﹑有餘之證。苟或飲食所傷﹐寒冷所感﹐嘔逆搶心繞臍刺痛﹐甚則結爲有形積塊﹐宜用蟠蔥散﹑分气﹑四七﹑檳榔丸消導之。﹝《諸證辧疑》﹞盛怒成疾﹐面色靑黃﹐或兩脇脹滿﹐沈香降气散﹑木香調气散﹐或四七湯加枳殼﹑木香﹝按﹕此出《要訣》﹞﹐虛加人參﹑石菖蒲。肥人气滯﹐必有痰﹐以二陳﹑蒼術﹑香附﹐燥以開之。瘦人气滯﹐必有火且燥﹐宜蘇子﹑山梔﹑當歸﹑芍藥﹑丹皮﹐降以潤之。老人胸膈气滯﹐痞滿不舒﹐或作痛﹐或不能食﹐脈𨿽數實滑大﹐當作虛治﹐愼不可用耗气藥﹐宜理中丸或六君子加香﹑砂之類﹔气不歸源﹐補骨脂爲主﹐白術﹑沈香佐之。一切冷气﹐及婦人血气攻擊﹐心腹撮痛﹐《局方》烏沈湯最捷。气從左邊起者﹐肝火也。气刺痛﹐皆屬火﹐當降火藥中加枳殼。气郁不舒而痛者﹐木香調气散。憂而痰郁﹐導痰湯加香附﹑烏藥。因死血而痛者﹐桃仁﹑紅花﹑歸頭。食積寒痰流入脇下﹐背膂刺痛諸藥不效者﹐神保丸。久患气結﹐諸藥不開者﹐先服沈香化气丸三五服以開其結﹐後用六君子送降气散調之。諸气爲患﹐須分暴病久病。暴怒傷陰﹐陽气獨亢﹐气厥不省者﹐可用辛香破气以通陰閉。若久抱抑鬱﹐气不宣通﹐營衛不和者﹐又當辛溫散結以調營衛﹐始爲合宜也。﹝《醫通》﹞

郁證

气血沖和﹐萬病不生﹐一有怫郁﹐諸病生焉﹐故人身諸病﹐多生於郁。﹝《丹溪》﹞﹝按﹕《六元正紀大論》有五郁之治﹐不析言爲何病﹐至丹溪創立气濕痰熱血食六郁之名。殊不知諸郁各病旣有其證﹐不須別設門目﹐且郁之爲病﹐气郁爲最﹐故玆特於諸家所說﹐摘其專系於气者﹐余不具載。﹞戴云﹕郁者﹐結聚而不得發越也。當升者不得升﹐當降者不得降﹐當變化者不得變化也。此爲傳化失常﹐六郁之病見矣。气郁者﹐胸脇痛﹐脈沈澀。﹝《金匱鉤玄》﹞何氏云﹕郁爲七情不舒﹐遂成鬱結﹐旣郁之久﹐變病多端。男子得之﹐或變爲虛怯﹐或變膈噎气滿腹脹等證。婦女得之﹐或爲不月﹐或爲墮胎崩帶虛勞等證。治法必能內養﹐然後郁開﹐按證調理。﹝《醫統》﹞先順後逆﹐𨿽不中邪﹐病從內生﹐令人飲食無味﹐神倦肌瘦﹐名曰脫營﹐內服交感丹﹐外用香鹽散﹐臨臥擦牙﹝香鹽散當考﹞。有鬱結在脾﹐半年不食﹐或午後發熱﹐酉戌時退﹐或煩悶作渴𨿽嘔﹐或困臥如癡﹐向裏坐﹐亦喜向暗處﹐婦人經水極少﹐男子小便點滴﹐皆憂思气結﹐治宜溫膽湯﹐或二陳湯加參﹑術﹑紅花。痰火甚者﹐以痰藥吐之下之﹐後用越曲丸調理。﹝《入門》﹞有素虛之人﹐一旦事不如意﹐頭目眩暈﹐精神短少﹐筋痿气急﹐有似虛證﹐先當開郁順气﹐其病自愈﹐宜交感丹。不效﹐用歸脾湯。﹝《赤水》﹞凡五气之郁﹐則諸病皆有﹐此因病而郁也。至若情志之郁﹐則總由乎心﹐此因郁而病也。第自古言郁者﹐但知解郁順气﹐通作實邪論治﹐不無失矣。玆予辧其三證﹐庶可無誤。蓋一曰怒郁﹐二曰思郁﹐三曰憂鬱。如怒郁者﹐方其大怒气逆之時﹐則實邪在肝﹐多見气滿腹脹﹐所當平也。及其怒後而逆气已去﹐惟中气受傷矣。旣無脹滿疼痛等證﹐而或爲倦怠﹐或爲少食﹐此以木邪克土﹐損在脾矣。是可不知培養而仍加消伐﹐則所伐者其誰乎。此怒郁之有先後﹐亦有虛實﹐所當辧治者如此。又若思郁者﹐則惟曠女嫠婦﹐及燈窗困厄﹐積疑在怨者皆有之。思則气結﹐結於心而傷於脾也。及其旣甚﹐則上連肺胃﹐而爲咳喘﹐爲失血﹐爲膈噎﹐爲嘔吐﹔下連肝腎﹐則爲帶濁﹐爲崩淋﹐爲不月﹐爲勞損。若初病而气結爲滯者﹐宜順宜開﹔久病而損及中气者﹐宜修宜補。然以情病者﹐非情不解。其在女子﹐必得願遂而後可釋﹐或以怒勝思﹐亦可暫解。其在男子﹐使非有能屈能伸﹐達觀上智者﹐終不易解也。若病已旣成﹐損傷必甚﹐而再行消伐﹐其不明也亦甚矣。又若憂鬱病者﹐則全屬大虛﹐本無邪實。此多以衣食之累﹐利害之牽﹐及悲憂驚恐而致郁者﹐總皆受郁之類。蓋悲則气消﹐憂則气沈﹐必傷脾肺﹔驚則气亂﹐恐則气下﹐必傷肝腎。此其戚戚悠悠﹐精气但有消索﹔神志不振﹐心脾日以耗傷。凡此之輩﹐皆陽消證也﹐尙何實邪。使不知培養眞元而再加解散﹐其與鷺鷥腳上割股者何異﹐是不可不詳加審察﹐以濟人之危也。﹝《景嶽》﹞郁證多緣於思慮不伸﹐而气先受病﹐故越鞠﹑四七始立也。郁之旣久﹐火邪耗血﹐豈蒼術﹑香附輩能久服乎﹐是逍遙﹑歸脾繼而設也。然郁證多患於婦人﹐《內經》所謂二陽之病發心脾﹐及思想無窮﹐所願不得﹐皆能致病。爲證不一﹐或發熱頭痛者有之﹐喘嗽气乏者有之﹐經閉不調者有之﹐狂癲失志者有之﹐火炎失血者有之﹐骨蒸勞瘵者有之﹐疽生虫者有之。治法總不離乎逍遙﹑歸脾﹑左金﹑降气﹑烏沈﹑七气等方﹐但當參究新久虛實選用﹐加減出入可也。﹝《醫通》﹞﹝宜參《骨蒸》門和解方。﹞華岫云曰﹕郁則气滯﹐其滯或在形軀﹐或在臟腑﹐必有不舒之現證。蓋气本無形﹐郁則气聚﹐聚則似有形而實無質﹐如胸膈似阻﹐心下虛痞﹐脇脹背脹﹐脘悶不食﹐气瘕攻衝﹐筋脈不舒。醫家不察﹐誤認有形之滯﹐放膽用破气攻削﹐迨至愈治愈劇﹐轉方又屬呆補﹐此不死於病﹐而死於藥矣。不知情志之郁﹐由於隱情曲意不伸﹐故气之升降開闔樞機不利﹐𨿽《內經》有泄﹑折﹑達﹑發﹑奪五郁之治﹐猶慮難獲全功。故《疏五過論》有始富後貧﹐故貴脫勢﹐總屬難治之例。蓋郁證全在病者能移情易性﹐醫者構思靈巧﹐不重在攻補﹐而在乎用苦泄熱而不損胃﹐用辛理气而不破气﹐用滑潤濡燥澀而不滋膩气機﹐用宣通而不揠苗助長﹐庶幾或有幸成。﹝《臨證指南》﹞

气中

﹝宜參《中風》門﹑《厥》門﹞世言气中者﹐𨿽不見於方書﹐然暴喜傷陽﹐暴怒傷陰﹐憂愁不樂﹐气多厥逆﹐往往多得此病﹐便覺涎潮昏塞﹐牙關緊急。若槪作中風候用藥﹐非止不相當﹐多致殺人。元庚午﹐母氏親遭此禍﹐至今飲恨。母氏平時食素﹐气血羸弱﹐因先子捐館憂惱﹐忽一日气厥﹐牙噤涎潮。有一里醫便作中風﹐以大通丸三粒下之﹐大下數行﹐一夕而去。予常痛恨﹐每見此證﹐急化蘇合香丸四﹑五粒灌之便醒﹐然後隨其虛實寒熱而調治之﹐無不愈者。經云﹕無故而喑﹐脈不至﹐不治自已。謂气暴逆也﹐气復則已。審如是﹐𨿽不服藥亦可。﹝《本事》﹞气中證候者﹐此病多生於驕貴之人﹐因事激挫忿怒﹐盛气不得宣泄﹐逆气上行﹐忽然僕倒昏迷﹐不省人事﹐牙關緊急﹐手足拘攣。其狀與中風無異﹐但口內無涎聲。此證只是气中﹐不可妄投取涎發汗等藥﹐而反生他病。但可與七气湯﹐分解其气﹐散其壅結﹐其气自止。七气湯連進效速﹐更可與蘇合香丸。﹝《和劑•指南》﹞醫書論中風﹐謂治療多端﹐當推其所自。若因七情得之﹐法當調气﹐不當治風。因六淫得之﹐亦當先與調气﹐後根據所感之證治之。蓋以中風者亦多兼气﹐況富貴汲汲﹐貧賤戚戚﹐久思所愛﹐遽失所重﹐凡志不遂﹐气故逆﹐豈無中气之說歟。其證乃閉目不語﹐四肢不收﹐涎潮昏沈﹐大略與中風相似。只當治以气藥﹐不可用搜風及疏泄之劑﹐蓋其證本是气弱﹐又無客邪所湊﹐故不可發散導利之也。﹝《澹寮》﹞中气﹐因七情內傷﹐气逆爲病﹐痰潮昏塞﹐牙關緊急﹐但七气皆能使人中﹐因怒而中尢多。中气之狀﹐大略與中風同﹐風與气亦自難辧﹐以气藥治風則可﹐以風藥治气則不可。才覺中气﹐急以蘇合香丸灌之﹐候醒﹐繼以八味順气散或調气散。中气與中風相似﹐所以別者﹐風中身溫﹐气中身冷。旣蘇之後﹐尙有餘痰﹐未盡平復﹐宜多進四七湯及星香散。若其人本虛﹐痰气上逆﹐關格不通﹐上下不升降﹐或大便虛閉﹐宜用三和丹﹐諸气皆可用﹐不獨中气。﹝《要訣》﹞﹝按﹕《類方》曰﹕三和丹﹐卽養正丹﹑黑錫丹﹑來復丹。上三樣和勻﹐每服一錢半﹐空心米飲﹑溫酒任下。﹞中气﹐此爲气逆﹐與《中風》門東垣所論气虛卒倒證各別。其證身肢冷﹐無痰涎﹐卽有亦不如中風之多。蓋气滯於內不外達﹐故身冷。气結於中﹐故痰不上出。﹝《醫碥》﹞﹝按﹕《丹溪心法•附錄》論痰涎有無﹐欠確﹐仍不錄。﹞許學士謂气中者亦有﹐此七情所傷﹐脈微而數﹐或浮而緊﹐緩而遲。必也脈遲浮可治﹐大數而極者死。﹝《丹溪》﹞中風﹑中气何以別之﹖當辧其脈。若浮盛而弦緊﹐或浮而洪﹐斯爲風也。脈沈而伏者﹐爲中气。治中气气多風少﹐先以蘇合香丸﹐薑汁磨化﹐擦牙通竅﹐人事漸蘇﹐然後徐徐灌服。看其虛實﹐若虛則補﹐若實則瀉﹐寒則溫﹐熱則淸﹐切其脈理﹐審病詳細﹐用藥主治﹐無不效矣。﹝《奇效》﹞气中者﹐气郁而血脈不通暢故伏﹐多沈伏﹐多浮緩。其遲浮或沈伏者皆可治﹐若大數而促者死也。然遇此證﹐家人切勿驚惶﹐宜安靜抱扶﹐待其气復。若侍者躁急忙亂﹐展轉搬動﹐則病者神愈離而气愈奪﹐多致莫救。﹝《會解》﹞有人忽然不省人事﹐身體軟弱﹐牙關不緊﹐涎不潮塞﹐招數醫皆言中風﹐投雄珠丸星附之屬﹐病者轉昏。僕診其脈皆濡﹐气閉隔絕﹐所以脈濡﹐授以局貨木香流气飲﹐煎熟入麝香少許﹐兩服而痊。﹝《活人事證方後集》﹞﹝按﹕此證蓋气中﹐仍附於此。﹞

治有男女之別

﹝婦人气疾﹞人稟天地陰陽之气以生﹐借血肉以成其形﹐一气周流於其中以成其神﹐形神俱備﹐乃謂全體。故婦人宜耗其气以調其經﹐男子宜養其气以全其神。惟气得暖則行﹐貴乎宣流﹐調攝非宜﹐致生多證。﹝《大成》﹞男屬陽﹐得气易散﹔女屬陰﹐得气多郁。﹝按﹕《正傳》此下曰﹕是以男子之气病者常少﹐女人之气病者常多。﹞治男宜調其气以養其血﹐治女宜調其血以耗其气﹐此大法也。﹝《外臺》﹞治婦人宜以順气爲主﹐而兼乎散血﹔治男子宜以養榮爲主﹐而調气次之。斯得气證治法之大要也。﹝《醫鑑》﹞人有血气心知之性﹐而無哀樂喜怒之常。一種婦人﹐平時任气﹐易爲七情所傷﹐適月事經年不行﹐一身百病﹐胸臆气塡﹐嘔惡全不入食﹐入食則吐痰涎﹐或一塊如核﹐窒塞胸喉而痛﹐或一塊如卵﹐築觸心下而疼﹐或腹中塊物﹐動而作痛﹐攻刺腰背﹐時發哄熱﹐四肢乏力﹐腳不能行﹐小便白濁浮油﹐帶下淋瀝﹐日就瘦弱﹐全似虛勞。然而谷𨿽不入﹐果子雜物常喜食之﹐卻只是有孕﹐諺所謂孕婦做得百般病者此也。用藥惟以二陳湯加縮砂﹑桔梗﹑姜﹑棗﹑烏梅同煎﹐半夏理气消痰﹐縮砂安胎順气﹐北梗以開胸喉之隔﹐服之自然安平。若妄以剛劑溫胃﹐胎气必煩﹐病無由愈。白濁一節﹐謹勿燥澀﹐二陳湯加白茯苓﹐以下白丸子可也。若夫七情所發﹐逆气塡胸﹐不惟核膜上塞咽喉﹐甚者攻擊滿悶欲絕﹐產後尢多有之﹐故曰產前安胎﹐產後調气。﹝男女或有胸喉梅核作恙者﹐觸事勿怒﹐飲食勿冷。﹞﹝《直指》﹞婦女性執多偏﹐屬陰﹐气易於動﹐如痞悶脹痛﹐上湊心胸﹐或攻築脇肋﹐腹中結塊﹐月水不調﹐或眩暈嘔吐﹐往來寒熱﹐一切气候﹐先用加味逍遙散﹐或蘇子降气﹑沈香降气﹑四磨﹑六磨選用。﹝《醫通》﹞

治气三法

﹝諸藥忌宜﹞一﹑補气﹐气虛宜補之﹐如人參﹑黃﹑羊肉﹑小麥﹑糯米之屬是也。二﹑降气調气﹐降气者卽下气也﹐虛則气升﹐故法宜降。其藥之輕者﹐如紫蘇子﹑橘皮﹑麥門冬﹑枇杷葉﹑蘆根汁﹑甘蔗﹔其重者﹐如番降香﹑郁金﹑檳榔之屬。調者和也﹐逆則宜和﹐和則調也﹐其藥如木香﹑沈水香﹑白豆蔻﹑縮砂蜜﹑香附﹑橘皮﹑烏藥之屬。三﹑破气﹐破者損也﹐實則宜破﹐如少壯人暴怒气壅之類﹐然亦可暫不可久﹐其藥如枳實﹑靑皮﹑枳殼﹑牽牛之屬。蓋气分之病不出三端﹐治之之法及所主之藥﹐皆不可混濫者也。誤則使病轉劇﹐世多不察﹐故表而出之。﹝《本艸經疏》﹞諸气﹐气有餘卽是火﹐忌升﹑閉气﹑酸斂﹑滯膩。﹝同上﹞郁﹐忌酸斂﹑滯膩﹑補气﹑閉气。﹝同上﹞《內經》𨿽云百病皆生於气﹐以正气受邪之不一也。今七情傷气﹐鬱結不舒﹐痞悶壅塞﹐發爲諸病。當詳所起之因﹐滯於何經﹐上下部分﹐髒气之不同﹐隨經用藥﹐有寒熱溫涼之同異。若枳殼利肺气﹐多服損胸中至髙之气。靑皮瀉肝气﹐多服損眞气。與夫木香之行中下焦气﹝按﹕《醫通》曰﹕能使上焦之气下達﹐陰火上衝禁用﹞﹐香附之快滯气﹐陳皮之泄逆气﹐紫蘇之散表气﹐濃朴之瀉衛气﹝《醫通》胃气﹞﹐檳榔之瀉至髙之气﹝《醫通》能使濁气下墜﹐後重有積者宜之﹞藿香之馨香上行胃气﹐沈香之升降眞气﹐腦麝之散眞气﹐若此之類﹐气實所宜。其中有行散者﹐有損泄者﹐其可過劑乎。﹝《微義》﹞砂仁醒脾气而能上升﹐然後滯气得以下通。白豆蔻能溫肺气而使下行﹐然後陽气得以上達。丁﹑沈﹑檀﹑麝俱辛熱﹐能散鬱气﹐暴郁者宜用﹐稍久成火者忌之。稟壯气實﹐气不順而刺痛﹐當用枳殼﹑烏藥﹐不已加木香。﹝《醫通》﹞﹝節錄﹞古法﹐散火之法必先破气﹐气降則火自降矣。但枳殼﹑靑皮﹐破滯要藥﹐多服損人眞气﹐虛者愼之。﹝《入門》﹞

治气諸例

逆气﹐在上者須用達之﹐在中者須用調順﹐在下者須用消導。﹝《醫統》﹞夫治气之法﹐惟在適中﹐气積於中﹐固宜疏順﹐疏導過劑﹐則又反耗元气﹐元气走泄﹐則下虛中滿之證生焉。故曰疏啟於中﹐峻補於下﹐中滿卽除﹐下虛斯實﹐此之謂也。﹝《赤水》﹞《難經》云﹕血主濡之﹐气主之。一切气病﹐用气藥不效﹐少佐芎﹑歸血藥﹐血气流通而愈﹐乃屢驗者。﹝《六要》﹞气本淸﹐滯而痰凝血瘀﹐則濁矣。不治其痰血﹐則气不行。﹝《醫碥》﹞﹝按﹕調气必先豁痰﹐本出《直指》﹐旣見上。﹞怒气須用調肝經之藥﹐如靑皮﹑芍藥﹑柴胡﹐桔梗﹑枳殼﹑木香之類。有痰﹐半夏﹑白芥子﹑竹茹﹑蘿卜子。﹝《醫統》﹞性躁多怒之人﹐肝木必旺﹐肝旺則乘脾﹐宜用伐肝之藥。然克削太過﹐肝木未平﹐而脾土先受其害﹐脾益虛矣。﹝《準繩》﹞況造物之理﹐太剛則折﹐肝气過旺﹐肝亦自傷﹐不但脾虛﹐而肝亦虛矣。所以气病久而肝脾兩虛者﹐宜調脾和肝﹐逍遙散出入治之。﹝《匯補》﹞辛溫﹑辛平﹑辛寒之別。張子和云﹕諸痛皆因於气﹐諸病皆生於气。誠哉斯言。是气也﹐常則爲气﹐導引血液﹐升降三焦﹐周流四體。變則爲火﹐有升無降﹐燔灼中外﹐以致血液稽畱﹐爲痰爲積﹐充乎臟腑﹐溢乎經絡﹐膠乎咽膈﹐爲嘔咳﹐爲痞塞﹐爲脹滿﹐爲疼痛之所由也。《局方》不分新久﹐類用香辛燥熱之藥以治之﹐直乎丹溪先生之所謂也。今予所集不然﹐分而爲三﹕曰辛溫﹐曰辛平﹐曰辛寒。使後之人﹐凡遇气動痛作之時﹐卽以辛溫以散之﹐稍久卽以辛平以和之﹐辛寒以折之﹐如此則邪易退正易復而病安﹐庶乎不爲以火濟火﹐病根愈深﹐眞气愈耗﹐而死期逼矣。然於風動痛作之初﹐非辛溫消散不可﹐必須詳其所起之因﹐觸動何髒之火﹐於辛溫藥中﹐加以苦寒之藥尢佳。如喜動心火加黃連﹐怒動肝火加柴胡﹐悲動肺火加黃芩﹐恐動腎火加黃柏﹐思動脾火加芍藥之類是也。夫病源屬火﹐而辛溫之藥止能開郁行气﹑豁痰消積而已﹐加以苦寒之藥﹐方能降火而去其病根矣。或曰﹕諸痛皆因於气﹐治例固宜如此﹐而諸病皆主於气﹐治法當何如哉﹖予曰﹕於上三類方中﹐觀其所出之證﹐審其所用之藥﹐分火分痰分積而施治之﹐是其法也。﹝《丹溪附余》﹞

補法利害

气無補法﹐世俗之言也。以气之爲病﹐痞悶壅塞﹐似難於補﹐恐增病勢。不思正气虛者不能運行﹐邪滯所著而不出﹐所以爲病。經曰﹕壯者气行則愈﹐怯者著而成病。苟或气怯不用補法﹐气何由行。﹝《格致餘論》﹞諭嘉言曰﹕人之體中﹐肌肉丰盛﹐乃榮血之旺﹐極爲美事﹐但血旺易致气衰﹐久而彌覺其偏也。夫气與血兩相維附﹐何以偏衰偏旺耶﹖蓋气爲主則血流﹐血爲主則气反不流﹐非眞气之衰也﹐气不流有似乎衰耳。所以一切補气之藥皆不可用﹐而耗气之藥反有可施﹐緣气得補而愈錮﹐不若耗之以助其流動之勢﹐久之血仍歸其統握之中耳。﹝《醫通》﹞舉世皆言气無補法﹐《局方》《三因》七气﹑四磨﹑六磨等方﹐其中俱用人參﹐能無助气爲患乎﹖﹝按﹕《醫通》四磨湯本於《濟生》﹐無木香﹐有人參。六磨湯則有木香﹐無大黃。故爲是言也﹞。古人立方用參﹐非盡爲補而設也。如《局方》七气原以肉桂﹑半夏爲主﹐而借人參引入气分以散气﹐豈用補之謂耶。其《三因》七气﹐純是辛散﹐卽用一味人參﹐但可隨諸藥建行气之功﹐不致傷气足矣﹐何暇逞其補性乎。至於四磨﹑六磨﹐不過賴以資應敵之需﹐尙恐不及﹐安能望其補益哉。﹝同上﹞﹝按﹕治气大法﹐愚著《藥治通義》亦旣論之﹐宜參閱。﹞

利气諸方

﹝兼逐飲方﹑兼疏轉方﹞大三脘散﹐治三焦气逆﹐解大便祕滯﹐下胸脇滿脹憊气。大腹皮﹝一兩炙黃﹞紫蘇﹝一兩並梗﹞白術﹝三分﹞獨活﹝一兩﹞沈香﹝一兩﹞木香﹝三分﹞甘艸﹝三分微炙﹞木瓜﹝切焙漧秤一兩﹞陳橘皮﹝湯浸去白二分幹﹞檳榔﹝三分面裹熟用﹞川芎﹝一兩﹞上十一味﹐同一處杵爲粗散﹐每劑秤一分﹝按﹕《活人書》作一兩﹞﹐水二盞同煎﹐至一盞去滓﹐分二服﹐帶溫服﹐取便通爲效。如能臨晚常進半劑﹐根據法煎服﹐卽腑臟調和﹐不至風气祕滯。如人病祕滯﹐數服通利藥未通利者﹐根據法煎服﹐就用內藥﹐便通行﹐大效﹐極不虛人气﹐經驗多矣。香港腳﹐心腹气悶﹐大便祕滯﹐最宜服。﹝《傳家祕寶》﹞《和劑》三和散﹐治五臟不調﹐三焦不和﹐心腹痞悶﹐脇肋脹﹐風气壅滯﹐肢節煩疼﹐頭面虛浮﹐手足微腫﹐腸胃燥澀﹐大便閉難﹐𨿽年髙气弱﹐並可服之。又治背痛脇痛﹐有妨飲食﹐及香港腳上攻﹐胸腹滿悶﹐大便不通。於本方去獨活﹐加羌活。《雞峯》三和散﹐於《和劑》方中﹝主治同﹞去川芎﹐加木通。七气湯﹐論曰﹕百病皆生於气。大抵不過於喜怒悲恐﹐驚勞寒熱。蓋喜則气緩﹐怒則气逆﹐悲則气消﹐恐則气下﹐驚則气亂﹐勞則气耗﹐寒則气收﹐熱則气泄﹐由此變生。若其气起於一邊﹝按﹕原無邊字﹐今據《治活祕方》補﹞﹐或左或右﹐循行上下﹐或在肌肉之間﹐如錐刀所刺﹐其气不得息﹐令人腹中滿﹐此由驚恐喜怒﹐或冒寒熱﹐畱聚而不散﹐爲郁伏之气﹐流行隨經﹐上下相傳而痛﹐久令人痞悶﹐大便結澀﹐其脈短澀﹐謂之聚气﹐宜此藥並趁痛散。京三稜蓬莪術靑橘皮陳橘皮藿香葉桔梗益智﹝各一兩﹞香附子﹝一兩半﹞甘艸﹝三分﹞上爲粗末﹐每服五錢﹐水二盞﹐生薑三片﹐棗一个﹐煎至一盞﹐去滓服。﹝《雞峯》﹞《直指》《指迷》七气湯﹐治七情相干﹐陰陽不得升降﹐气結壅滯﹐攻衝作痛。於本方去三稜﹐加辣桂一兩﹐更加半夏三分。《濟生》大七气湯﹐治六聚﹐於本方加肉桂。﹝《活法祕方》名聚气湯﹐主證與本方同。﹞流气飲子﹐治男子婦人五臟不調﹐三焦气壅﹐心胸痞滿﹐噎塞不通﹐腹脇膨脹﹐嘔吐不食。又治上气喘急﹐咳嗽涎盛﹐面目虛浮﹐四肢腫滿﹐大便祕滯﹐小便不通。及治憂思太過﹐致陰陽之气鬱結不散﹐壅滯成疾。陳橘皮﹝去白二斤﹞靑橘皮﹝去白﹞紫蘇﹝連枝葉用﹞濃朴﹝去粗皮生薑汁制一宿炒﹞香附子﹝炒去毛﹞甘艸﹝炙各一斤﹞木通﹝八兩﹞大腹皮丁香皮蓬莪術﹝煨切﹞艸果子仁木香檳榔肉桂﹝去粗皮﹞藿香﹝去土各六兩﹞麥門冬﹝去心﹞人參﹝去蘆頭﹞白術幹木瓜赤茯苓﹝去皮﹞石菖蒲香白芷﹝各四兩﹞半夏﹝二兩湯洗七徧焙﹞上件咀﹐每服秤半兩﹐水一大盞﹐生薑三片﹐棗一枚劈破﹐同煎至七分去滓﹐熱服不拘時候。﹝《楊氏》﹞《和劑》名木香流气飲﹐又有二十四味流气飲﹐曰方與木香流气飲同﹐但無石菖蒲﹑藿香﹑有沈香﹑大黃﹑枳殼﹐出《集驗方》。﹝《醫方考》曰﹕气證與諸證不同。諸證者﹐痰血積食屬於有形﹐故著於一處﹐偏於一隅﹐可以單方治也。若夫七情之气﹐屬於無形﹐上下左右﹐散聚無常﹐故集辛香之品而流動之。𨿽二十四味﹐不厭其繁﹐譬之韓侯之兵﹐多多益善云爾。﹞又分心气飲﹝治證錄於後分心气飲﹞﹐於本方去靑皮﹑木通﹑莪術﹑肉桂﹑木瓜﹑茯苓﹑石菖蒲﹑白芷﹑半夏﹐加桑白皮﹑桔梗。勻气散﹐治气滯不勻﹐胸膈虛痞﹐宿冷不消﹐心腹刺痛﹐除脹滿噎塞﹐止嘔吐惡心。此藥常服﹐調順脾胃﹐進美飲食。白豆蔻﹝用仁﹞丁香檀香木香﹝各二十兩﹞藿香葉甘艸﹝各五斤﹞縮砂仁﹝二斤半﹞上爲細末﹐每服一錢﹐入鹽末一字﹐用沸湯點服﹐不計時候。﹝《和劑》﹞《直指》名調气散。《大成》名木香調气散。《得效》治寒疝作痛﹐和气﹐於本方加沈香。《寶鑑》育气湯﹐通流百脈﹐調暢脾元﹐於本方加人參﹑白術﹑茯苓﹑蓽澄茄﹑幹山藥﹑陳皮﹑靑皮。烏沈湯﹐治一切气。天臺烏﹝一百兩﹞人參﹝去蘆頭三兩﹞沈香﹝五十兩﹞甘艸﹝四兩半﹞上爲末﹐每服半錢﹐入生薑三片﹐鹽少許﹐沸湯點服﹐空心食前。﹝《和劑》﹞又小烏沈湯﹐調中快气﹐於本方去人參﹑沈香﹐加香附子。又四味烏沈湯﹐於本方去人參﹑甘艸﹐加香附﹑砂仁。沈香降气湯﹐治陰陽壅滯﹐气不升降﹐胸膈痞塞﹐心腹脹滿云云。患香港腳人﹐毒瓦斯上衝﹐心膻堅滿﹐肢體浮腫者﹐尢宜服之。香附子﹝二十五斤炒去須毛﹞沈香﹝一斤二兩半﹞縮砂仁﹝三斤﹞甘艸﹝七斤半﹞上爲細末﹐每服一錢﹐入鹽少許﹐沸湯點服﹐淩旦霧露﹐空心服之。﹝《和劑》﹞又快气湯﹐治一切气疾﹐於本方去沈香。或銼爲粗末﹐入生薑同煎﹐名小降气湯。《葉氏》沈香降气湯﹐趙無量通判方﹐於本方去沈香﹐加天臺烏藥﹑蓬莪術。﹝按﹕先君子曰﹕方中不用沈香﹐與方名相乖。《三因》五噎沈香散﹐亦不用沈香。﹞《衛生家寶》養气湯﹐調中養气﹐消食止嘔﹐於本方去沈香﹐加烏藥。沈香四磨湯﹐治冷气攻衝﹐心腹痛﹐脾胃素弱﹐食飲易傷﹐嘔逆冷痰﹐精神不淸。沈香木香檳榔烏藥上用水八分盞﹐分作四處﹐以乳缽內逐一件藥徐徐磨之﹐磨得水濃爲度﹐然後四者合而爲一﹐再用慢火煎至六分以上﹐通口服之。﹝《衛生家寶》﹞《濟生》治喘﹐於本方去木香﹐加人參。《得效》曰﹕有熱者加大黃﹑枳殼﹐名六磨湯。《醫方考》五磨飲子﹐治暴怒暴死者﹐名曰气厥﹐於本方加枳實。﹝《粹言》曰﹕治七情鬱結等气﹐或脹痛。﹞五香散﹐升降諸气﹐宣利三焦﹐疏導壅滯﹐發散邪熱﹐治陰陽之气鬱結不消﹐諸熱蘊毒﹐腫痛結核﹐或似癰癤而非﹐使人頭痛惡心﹐寒熱气急。木香丁香沈香乳香藿香﹝各等分﹞上爲粗末﹐每服三錢﹐水一盞半﹐煎至八分﹐去滓食後溫服。﹝《和劑》﹞﹝按﹕此系《千金》五香連翹湯中五香﹐今易麝香以藿香。﹞正气天香散﹐治九气。烏藥﹝二兩﹞香附末﹝八兩﹞陳皮蘇葉漧薑﹝各一兩﹞上爲細末﹐調服。﹝《綱目》引河間﹞又引河間治婦人一切諸气﹐或上湊心胸﹐或攻築脇肋﹐腹中結塊﹐發渴刺痛﹐月水不調﹐或暈眩嘔吐﹐往來寒熱﹐減食。《微義》引《紺珠》正气天香湯﹐漧薑炒黑咀﹐每七八錢﹐水煎服。《丹溪纂要》加甘艸﹐水煎。木香破气散。﹝又名不老湯。﹞香附子﹝四兩﹞甘艸﹝半兩﹞烏藥木香片姜黃﹝各二兩﹞上爲末﹐每服二錢﹐鹽湯空心調下。﹝《袖珍》﹞﹝按﹕此方本出《是齋》﹐今加烏藥﹑木香。﹞抑气散﹐治气道壅滯﹐不得升降﹐脈盛气粗﹐或胸膈痰飲窒礙﹐或脇肋肝邪逆滯。凡气實諸痛﹐用此抑之。烏藥﹝二兩﹞紫蘇廣皮檳榔枳殼砂仁﹝各一兩﹞沈香﹝五錢﹞香附﹝半斤﹞上爲末﹐每服一錢﹐白湯調服。﹝《醫統》﹞交感丹﹐或云此藥大峻﹐恐走气﹐更看人稟賦如何。﹝按﹕此言可疑。﹞香附子﹝一斤新汲水浸一宿磨去黑毛炒黃﹞茯神﹝四兩﹞上爲細末﹐煉蜜爲丸﹐如彈子大﹐每朝以降气湯嚼下一粒。﹝《是齋》﹞﹝按﹕此方《禦藥院方》引鐵甕申先生有詳說﹐宜參。又此降气湯系香附﹑茯神﹑甘艸。﹞《回春》治一切諸气﹐公私拂情﹐名利失志﹐抑鬱煩惱﹐七情所傷﹐不思飲食﹐面黃形羸﹐胸膈諸證﹐極有神效。獨香湯﹐主中气﹐閉口不語﹐四肢不收﹐昏沈等證。南木香﹝不以多少﹞上爲末﹐用冬瓜子煎湯調下﹐盧祖常方。﹝《澹寮》﹞通膈散﹐治胸中气痞不通﹐水飲停滯。檳榔﹝二兩﹞枳殼﹝麩炒四兩﹞上爲細末﹐每服二錢﹐食後濃煎生薑湯調下。﹝《禦藥院方》﹞﹝按﹕此本《家寶》通膈丸﹐今以枳殼代枳實爲散﹐彼入麝香一字﹐煉蜜丸。﹞賺气散。快气進食。京三稜蓬莪術﹝各五兩﹞白術﹝三兩﹞木香﹝半兩﹞枳殼﹝一兩﹞上爲細末﹐每服二錢﹐水一盞﹐生薑三片﹐同煎至六分去滓﹐溫服不以時。﹝《雞峯》﹞小降气湯﹐兪山人方﹐治下虛上壅﹐气不升降﹐膈滯痰實﹐咳嗽喘滿﹐頭目昏眩﹐肩背拘急﹐及香港腳上攻﹐腳弱腰痛﹐心胸不快﹐不思飲食。﹝同上﹞﹝按﹕此卽蘇子降气湯﹐錄在《咳嗽》中。《和劑》又有兪山人降气湯﹐與此不同。﹞大七气湯﹐治喜怒不節﹐憂思兼並﹐多生悲恐﹐或時震驚﹐致髒气不平﹐增寒發熱﹐心腹脹滿﹐旁衝兩脇﹐上塞咽喉﹐有如炙臠﹐吐咽不下﹐皆七气所生。﹝《三因》﹞﹝按﹕卽半夏濃朴湯。﹞《易簡》名四七湯。《是齋》去紫蘇﹐加人參。《心統》治气湯﹐去濃朴﹐加枳殼﹑靑皮﹑甘艸。分心气飲﹐治男子婦人一切气不和﹐多因憂愁思慮﹐怒气傷神﹐或臨食憂戚﹐或事不隨意﹐使郁抑之气﹐畱滯不散﹐停於胸膈之間﹐不能流暢﹐致心胸痞悶﹐脇肋虛脹。大腹皮赤芍藥木通﹝去節﹞半夏﹝湯洗七次﹞桑白皮﹝微炒﹞赤茯苓肉桂﹝去粗皮﹞甘艸﹝炙﹞陳橘皮﹝去穣﹞靑橘皮﹝去白﹞羌活﹝各一兩﹞紫蘇﹝去粗梗﹐四兩﹞上爲粗末﹐每服三錢﹐水一盞﹐生薑三片﹐棗二枚﹐燈心五莖﹐同煎至七分去滓﹐溫服不拘時候。﹝《和劑》﹞解肝煎﹐治暴怒傷肝﹐气逆脹滿﹐陰滯等證。陳皮半夏濃朴茯苓﹝各一錢半﹞蘇葉芍藥﹝各一錢﹞砂仁﹝七分﹞水一鐘半﹐加生薑三﹑五片煎服﹐如胸膈气滯﹐加枳殼﹑香附﹑藿香之屬。﹝《景嶽》﹞﹝按﹕《新方砭》曰﹕此方從七气湯套來﹐加陳皮﹑芍藥。砂仁三味﹐便成蛇足。﹞﹝上三方兼逐飲。﹞《廣濟》療一切气﹐妨悶不能食﹐檳榔丸方。檳榔﹝七个﹞芍藥﹝五分﹞枳實﹝七枚炙﹞人參﹝五分﹞大黃﹝十六分﹞靑木香﹝六分﹞桂心﹝四分﹞上七味搗篩﹐蜜和丸﹐空腹服﹐如梧子二十丸﹐日再服﹐漸加至二十五丸﹐微泄爲度。﹝《外臺》﹞又療心頭冷硬結痛﹐下气﹐檳榔湯﹐於本方去芍藥﹑桂心﹑人參﹐加生薑﹑橘皮﹑甘艸﹐以水六升﹐煮取二升半﹐絞去滓﹐分溫三服。木香檳榔丸﹐治一切气滯﹐心腹滿悶﹐脇肋膨脹﹐大小便結滯不快利者﹐並宜服之。木香檳榔靑皮﹝去白﹞陳皮﹝去穣﹞廣術﹝燒煨切﹞黃連商枳殼﹝麩炒去穣各一兩﹞黃柏皮﹝去粗皮﹞香附子﹝揀炒﹞大黃﹝銼破各三兩﹞黑牽牛﹝生半斤﹞上爲細末﹐滴水和丸﹐如豌豆大﹐每服三十丸或五十丸﹐加至微利爲度﹐食後生薑湯送下。﹝《禦藥院方》﹞﹝按﹕《微義》引戴人﹐當考。﹞《方脈正宗》於本方去陳皮﹐加髙良姜。﹝《本艸匯言》引﹞﹝上二方兼疏轉。﹞

溫散諸方

七气湯﹐主虛冷上气勞气等方。半夏﹝一升﹞人參生薑桂心甘艸﹝各一兩﹞上五味咀﹐以水一斗﹐煮取三升﹐分三服﹐日三。﹝《千金》﹞《三因》治臟腑神气不守正位﹐爲喜怒憂思悲恐驚忤郁不行﹐遂聚涎飲﹐結積堅牢﹐有如壞塊﹐心腹絞痛﹐不能飲食﹐時發時止﹐發則欲死。《雞峯》加五味子﹑紫蘇子。治積年患气﹐發作有時﹐心腹絞痛﹐忽然气絕﹐腹中堅實﹐醫所不治﹐復謂是蠱方。檳榔﹝大者四七枚﹞柴胡﹝三兩﹞半夏﹝一升﹞附子﹝一枚﹞生薑﹝八兩﹞橘皮甘艸桂心當歸枳實﹝各二兩﹞上十味咀﹐以水一斗﹐煮取三升﹐分三服﹐五日一劑﹐服三劑﹐永除根本。﹝《千金》﹞枳實湯﹐下气﹐治胸中滿悶方。枳實﹝三枚﹞大棗﹝十四枚﹞半夏﹝五兩﹞附子﹝二枚﹞人參甘艸白術漧薑濃朴﹝各二兩﹞上九味咀﹐以水七升﹐煮取二升半﹐一服八合﹐日三。﹝同上﹞治七气﹐臟腑虛冷﹐心胸气上﹐勞乏﹐不能飲食﹐宜服半夏散方。半夏人參白術桂心﹝各一兩﹞濃朴﹝二兩﹞陳橘皮﹝三分﹞附子沈香﹝各一兩﹞上件藥搗篩爲散﹐每服五錢﹐以水一中盞﹐入生薑半分﹐煎至六分去滓﹐每於食前稍熱服。﹝《聖惠》﹞八磨湯﹐治一切气﹐補一切虛。﹝用水八分﹐各磨三百下。﹞附子沈香木香烏藥檳榔甘艸白術人參上等分﹐入乳缽內磨三百下﹐入大棗三个﹐煎至一﹑二分服。﹝《家寶》﹞《葉氏》增損磨气湯﹐治一切气滯﹐胸膈痞痛﹐脇肋刺痛﹐於本方去甘艸﹐加生薑﹑橘皮。﹝修制法宜參。﹞大正气散﹐治男子婦人﹐補虛快气﹐散腹脇疼痛。當歸香附子﹝炒﹞陳皮﹝去白各半兩﹞甘艸﹝炙﹞木香﹝各二錢﹞白姜白術縮砂仁桂心﹝各三錢﹞大附子﹝一枚炮﹞上咀﹐每服三錢﹐水一盞半﹐生薑五片﹐棗一枚﹐煎至八分﹐去滓空心熱服。陳必勝方。﹝《朱氏》﹞順气沈附湯﹐升降諸气﹐暖則宣流。大附子﹝一隻炮作二服﹞上水一盞煎﹐別用水磨沈香﹐臨熟時入藥內﹐熱服。﹝《大成》﹞降气湯﹐老人虛气上壅﹐當以生附子加生薑煎﹐臨熟以藥汁﹐濃磨沈香水﹐再煎一沸服之﹐尢爲穩當。﹝《壽親養老書》﹞﹝按﹕此方亦出《水气》中。﹞化气湯﹐治一切气逆﹐胸膈噎悶﹐偏脹膨滿。又治心脾疼痛﹐嘔吐酸水。沈香胡椒﹝各一兩﹞縮砂﹝去殼﹞桂心﹝去粗皮﹞木香﹝各二兩﹞陳皮﹝去穣麩炒﹞漧薑﹝炮﹞甘艸﹝炙﹞茴香﹝炒﹞靑皮﹝去白麩炒﹞蓬莪術﹝煨﹞丁皮﹝各四兩﹞上爲細末﹐每服二錢﹐姜蘇鹽湯調下﹐婦人淡醋湯下。﹝《和劑》﹞

疏肝諸方

理气平肝散﹐治七情所傷發痙。烏藥香附﹝各一錢半﹞靑皮枳殼﹝麩殼拌炒﹞芍藥﹝煨﹞川芎柴胡木香﹝各一錢﹞甘艸﹝五分﹞水二鐘﹐姜三片﹐煎八分﹐入木香磨水二匙﹐食前服。﹝《統旨》﹞﹝按﹕此所謂七情發痙﹐蓋是情志鬱結﹐卒爾气沖證﹐非眞痙病﹐故敍於此。﹞退熱淸气湯﹐治气逆身熱﹐中脘痞滿。柴胡橘皮茯苓﹝各一錢﹞枳殼半夏﹝各八分﹞木香甘艸﹝各三分﹞香附子﹝七分﹞川芎﹝五分﹞縮砂仁﹝七枚﹞生薑﹝五片﹞食遠服。﹝《原病集》﹞黃鶴丹﹐治一切病屬气滯者。﹝主治從《觀聚方》錄﹞香附﹝气失其平則爲疾﹐此爲君﹐此爲用矣。﹞黃連﹝凡疾之所在爲邪火﹐單用生用卽非瀉心火例矣。﹞二味﹐香附爲主﹐黃連減半﹐俱洗擇淨料﹐共制爲極細末﹐水糊爲丸﹐梧子大﹐血病酒下﹐气病木香湯下﹐痰病姜湯下。﹝《韓氏醫通》﹞柴胡靑黛湯﹐治怒气傷肝﹐瀉肝火。柴胡﹝五分﹞靑黛﹝五分﹞香附﹝一錢﹞川芎﹝一錢﹞靑皮﹝八分﹞黃連﹝八分酒炒﹞梔子﹝八分薑汁炒黑﹞甘艸﹝八分﹞上水二鐘﹐煎一鐘溫服。﹝《粹言》﹞治七情過極﹐結滯不行﹐痞悶壅塞日久﹐服此卽效。梔子仁﹝一錢﹞香附小芎烏藥﹝各八分﹞木香檳榔﹝各二分﹞陳皮黃連﹝各四分﹞枳實﹝六分﹞甘艸﹝三分﹞生薑煎。﹝《士林餘業》﹞

解郁諸方

越鞠丸﹐解諸郁﹐又名芎術丸。蒼術香附撫芎神曲梔子﹝炒各等分﹞上爲末﹐水丸如綠豆大。﹝《丹溪》﹞﹝按﹕又曰﹕蒼術﹑撫芎﹐總解諸郁﹐隨證加入諸藥。﹞六郁湯﹐解諸郁。陳皮﹝去白一錢﹞半夏﹝湯泡七次﹞蒼術﹝米泔浸﹞撫芎﹝各一錢﹞赤茯苓梔子﹝炒各七分﹞香附﹝二分﹞甘艸﹝炙半錢﹞砂仁﹝研細五分﹞上細切﹐作一服﹐加生薑三片﹐水二盞﹐煎至一盞溫服。﹝《正傳》﹞

情志須移遣

九者《內經》有治法﹐但以五行相勝之理治之﹝按﹕九者卽九气﹞。悲可以治怒﹐以愴惻苦楚之言感之。喜可以治悲﹐以謔浪狎褻之言娛之。恐可以治喜﹐以迫遽死亡之言怖之。怒可以治思﹐以污辱欺罔之言觸之。思可以治恐﹐以慮彼思此之言奪之。凡此五者﹐必詭詐譎怪﹐無所不至﹐然後可以動人耳目﹐易入視聽。若胸中無材器之人﹐亦不能用此五法也云云。惟逸可以治勞﹐經曰勞者溫之﹐溫謂溫存而養之﹐今之醫者以溫爲溫之藥﹐差之久矣。岐伯曰以救俯仰﹝按﹕一本作以平爲期﹞﹐亦謂休息之也。惟習可以治驚﹐經曰驚者平之﹐平謂平常也。夫驚以其忽然而遇之也﹐使習見習聞﹐則不驚矣。此九者﹐《內經》自有至理﹐庸工廢而不行。今代劉河間治五志﹐獨得言外之意﹐謂五志所發﹐皆從心造﹐故凡見喜怒悲恐思之證﹐皆以平心火爲主。至於勞者傷於動﹐動便屬陽﹐驚者駭於心﹐心便屬火﹐二者亦以平心爲主。﹝《儒門事親》﹞夫喜怒憂思悲恐驚七者﹐皆發於情者也。情卽神識﹐有知不定﹐無迹可尋﹐觸境乃發﹐滯而難通﹐藥石無知﹐焉能消其妄執﹐縱通其已滯之气﹐活其已傷之血﹐其默默綿綿之意物而不化者﹐能保無將來復結之痛乎。只宜以識遣識﹐以理遣情﹐此卽心病還將心藥醫之之謂也。如是庶可使滯者通﹐結者化﹐情與境離﹐不爲所轉﹐常處寂然﹐心君泰定﹐其何七情之爲累哉。﹝《本艸經疏》﹞夫气證固當因病而藥﹐尢當以平怒爲先﹐胸襟灑落﹐懷抱寬舒﹐庶有其效。苟藏怒蓄怨﹐不能平其怒﹐藥亦何濟。﹝《醫聖階梯》﹞

諸血病

血溢血泄﹐其目頗繁﹐然有不須彊設區別者。今約爲九類﹐而冒以通說﹐蓋其方劑﹐亦多可互用者云。

病因槪略

夫血猶水也﹐水由地中行﹐百川皆理﹐則無壅決之虞。血之周流於人身榮經府兪﹐外不爲四气所傷﹐內不爲七情所郁﹐自然順適。萬一微爽節宣﹐必至壅閉﹐故血不得循經流注﹐榮養百脈﹐或泣或散﹐或下而亡反﹐或逆而上溢﹐乃有吐衄便利汗痰諸證生焉。十種走失﹐無重於斯﹐隨證別之﹐乃可施治。﹝《三因》﹞血之爲患﹐其妄行則吐衄﹐其衰涸則虛勞﹐蓄之在上其人忘﹐蓄之在下其人狂﹐逢寒則筋不榮而攣急﹐挾熱則毒內瘀而發黃﹐在小便者爲淋痛﹐在大便者爲腸風﹐其於婦人月事進退﹐漏下崩中﹐病猶不一﹐凡此者﹐血使之然也。﹝《直指》﹞人具此陰陽﹐卽有此血气。气陽也﹐血阻也。男以陽爲主﹐則陽勝乎陰﹔女以陰爲主﹐則陰勝乎陽。气血之爲病﹐男女則同耳。人皆知百病生於气﹐又孰知血爲百病之胎乎。血猶水也﹐水行乎地中﹐百川理而無壅遏之患。人之血脈﹐一或凝滯於經絡腸胃之間﹐百病由此而根矣。乍寒乍熱﹐發黃髮斑﹐妄驚狂﹐煩悶嘔惡﹐癡痰自汗﹐哄熱虛勞﹐尿淋漏崩﹐吐衄咳唾﹐以至眩暈厥冷﹐昏憒迷忘﹐塊痛瘀疼﹐起止遺溺﹐凡此數證﹐非血而何。經所謂先去其血﹐然後調之﹐良有以也。﹝同上﹞其爲病也﹐有虛有滯﹐有熱有寒。夫血虛則陽盛﹐陽盛則火動﹐火動則載血上行﹐越出諸竅而爲吐血﹑嘔血﹑衄鼽血等證。血熱者﹐陽气陷入血中﹐血因而熱﹐隨气下流﹐而爲溺血﹑便血﹑崩血﹑腸風下血等證。血寒則凝於臟腑之間﹐而爲瘕之病。血滯則蓄於皮膚之間﹐而爲壅膿之毒。﹝《原理》﹞﹝按﹕《醫意商》亦有虛瘀寒熱說﹐宜參證治梗槪條。﹞血本陰精﹐不宜動也﹐而動則爲病﹔血主營气﹐不宜損也﹐而損則爲病。蓋動者多由於火﹐火盛則逼血妄行﹔損者多由乎气﹐气傷則血無以存。故有以七情而傷火者﹐有以七情而傷气者﹔有以勞倦色欲而動火者﹐有以勞倦色欲而傷陰者。或外邪不解而熱郁於經﹐或縱飲不節而火動於胃﹐或中气虛寒﹐則不能收攝而注陷於下﹐或陰盛格陽﹐則火不歸原而泛溢於上﹐是皆動血之因也。故妄行於上則見於七竅﹐流注於下則出乎二陰﹐或壅瘀於經絡則發爲癰疽膿血﹐或鬱結於腑臟則畱爲血塊血癥﹐或乘風熱則爲斑爲疹﹐或滯陰寒則爲痛爲痺﹐此皆血病之證也。﹝《景嶽》﹞

血得熱則溢

《內經》謂膽移熱於腦﹐則辛鼻淵﹐傳爲衄瞑目。夫血得熱則湧溢﹐得寒則凝泣﹐膽受胃熱﹐循脈而上移於腦﹐蓋陽絡溢則血妄行﹐在鼻爲衄﹐在汗空爲﹐二者不同﹐此熱厥血溢之過也。﹝《聖濟》﹞﹝按﹕先君子曰﹕﹐王氏注污血﹐見《說文》。《聖濟》以污爲汗﹐太疏。﹞諸气皆屬於陽﹐諸血皆屬於陰。陰盛則陽虧﹐陽盛則陰虧。經所謂陽勝則陰病﹐陰勝則陽病。諸血衄血由陽气侵陰﹐陰气被傷﹐血失常道﹐或從口出﹐或從鼻出。若暴出而色鮮﹐心煩躁悶﹐時欲引出﹐至一二斗﹐此陽邪暴入於陰分﹐血得熱則流散﹐蓋人之經血﹐譬如天地之經水﹐天暑地熱﹐則經水沸溢而湧起﹐故有衄血肺疽﹐其證大同而小異。﹝《雞峯》﹞夫血之妄行也﹐未有不因熱之所發。蓋血得熱則淖溢﹐血气俱熱﹐血隨气上﹐乃吐衄也。﹝《濟生》﹞夫血得寒則閉澀﹐得熱則宣流。榮气虛竭﹐風冷交侵﹐固易爲虛勞月閉之證。其若出血等類﹐大抵多因蓄熱致之﹐榮道一開解﹐血亦爲之不禁矣﹐﹝《直指》﹞血隨气行﹐气寒而行遲則血澀滯﹐气熱而行快則血沸騰。蓋血屬陰﹐非陽不運﹐故遇寒而凝﹔气屬火﹐非少則壯﹐故遇熱而灼。﹝《醫碥》﹞

上溢下脫之理

或問﹕人身陽气爲陰血之引導﹐陰血爲陽气之根據歸。何爲淸濁相干﹐亂於中外﹐而致血不歸經﹐則有上溢下脫之患﹖其血或從吐出﹐或從嘔出﹐或從咯出﹐或從鼻出﹐或從眼耳齒舌出﹐或從津唾而出﹐或從肌膚而出﹐或從二便而出﹐復有蓄積不行者﹐爲患各有不同。願一一顯示至理﹐條分臟腑經絡之源﹐以啟學人蒙昧。石頑答曰﹕經言血之與气﹐異名同類﹐𨿽有陰陽淸濁之分﹐總由水谷精微所化。其始也混然一區﹐未釐淸濁﹐得脾气之鼓運﹐如霧上蒸於肺而爲气﹐气不耗﹐歸精於腎而爲精﹔精不泄﹐歸精於肝而化淸血﹔血不瀉﹐歸精於心﹐得離火之化而爲眞血﹐以養脾臟﹐以司運動﹐以奉生身﹐莫貴乎此。𨿽經有上注於肺乃化爲血之說﹐而實不離五行之气化﹐轉注如環也。如上所云﹐不過統論營衛血气之大端﹐乃節文耳。夫營衛者精气也﹐血者神气也。气主煦之﹐血主濡之。𨿽气稟陽和﹐血稟陰質﹐而陰中有陽﹐陽中有陰﹐不能截然兩分。其至淸至純者﹐得君主之令﹐以和調五臟﹐藏而不失﹐乃養髒之血也。其淸中之濁者﹐秉輸運之權﹐以灑陳六腑﹐實而不滿﹐則灌注之血也。其淸中之淸者﹐會營周之度﹐流行百脈﹐滿而不泄﹐此營經之血也。其源則一﹐析而爲三﹐各有司屬。若各守其鄕﹐則陰平陽祕﹐安有上溢下脫之患乎。蓋緣人之稟賦不無偏勝﹐勞役不無偏傷﹐其血則從偏衰偏勝之處而滲漏焉。夫人稟賦旣偏﹐則水谷多從偏勝之气化﹐而勝者愈勝﹐弱者愈弱﹐陽勝則陰衰﹐陰衰則火旺﹐火旺則血隨之而上溢﹔陰勝則陽微﹐陽微則火衰﹐火衰則火失其統而下脫。其上溢之血﹐非一於火盛也﹔下脫之血﹐非一於陽衰也。但以色之鮮紫濃濃﹐則爲火盛﹔色之晦淡無光﹐卽爲陽衰。究其所脫之源﹐或緣髒气之逆﹐或緣腑气之乖﹐皆能致病。從上溢者﹐勢必假道肺胃﹐從下脫者﹐勢必由於二腸﹐及從膀胱下達耳。﹝《醫通》﹞﹝此下辧五臟胃腸血色之異﹐錄在後。﹞

脈候

﹝色診﹑死證﹞尺脈滑而疾﹐爲血虛。澀則少血。脈得諸澀濡弱爲亡血。脈有陰陽﹐趺陽少陰脈皆微﹐其人不吐﹐下必亡血。﹝《脈經》﹞其脈洪數者爲逆﹐微小者爲順。﹝《雞峯》﹞諸證失血﹐皆見芤脈﹐隨其上下﹐以驗所出。大凡失血﹐脈貴沈細﹐設見浮大﹐後必難治。﹝《崔氏脈訣》﹞﹝按﹕失血脈芤﹐本於仲景。脈貴沈細云云﹐本於《十七難》。﹞經云諸見血身熱脈大者難治﹐是火邪勝也﹔身涼脈靜者易治﹐是正气復也。﹝《東垣試效方》﹞失血脈宜沈細和緩﹐不宜浮大實大。﹝《回春》﹞大凡失血﹐脈皆洪大無力﹐卽芤脈也。陰血旣虧﹐陽無所根據﹐浮散於外﹐故見此象﹐所以產後多此脈也。誤認爲實火﹐大違。﹝《六要》﹞大凡病後咳嗽吐血﹐脈大而亂﹐屬上焦陽絡傷﹔下血溺血﹐爲陰絡傷﹐俱危。﹝《準繩》﹞大都失血之脈﹐宜沈細濡弱﹐或浮沈和緩﹐或洪大不數﹐或浮沈滑緩﹐或虛微﹐或暴吐暴脫而六脈俱伏﹐此脈與病合﹐則爲易治。或見浮芤浮革﹐或浮沈皆澀﹐或結或短﹐此脈屬虛而病屬重﹐則爲難治﹐治得其宜﹐亦多有痊者。如見浮數洪數﹐或細數不鼓﹐或浮大而散﹐或促代無力﹐或如滑而無胃气﹐或弦牢﹐或實大﹐或細小勁疾﹐此病與脈反﹐則爲不治﹐縱有盧扁﹐亦爲之束手矣。故經云﹕陽道實﹐陰道虛。越人曰﹕細爲虛﹐牢爲實。失血者脈宜沈細﹐反浮大而牢者死﹐虛病見實脈也。夫血濡脈絡﹐體主陰靜﹐血未失﹐則脈絡濡軟而和緩。及火炅迫血外溢﹐眞陰耗竭﹐則成陰絕陽亢﹐火充空捨而見實脈﹐致孤陽用事﹐豈能獨生哉。又須以色爲診﹐凡失血之後﹐或面色帶黃靑白有神﹐或目瞑合喜睡﹐或肢體溫和﹐飲食如常﹐或不喜髙聲﹐聲微不厲﹐此爲順﹐無別刑克證候﹐爲易治。若其面色靑黯無光﹐或兩顴暴赤﹐唇口如朱﹐或乍起乍眠﹐煩躁不寐﹐或身體大炅﹐或四肢厥逆﹐或气喘息粗﹐或揚聲厲語﹐或譫狂神昏﹐或循衣摸牀﹐肉筋惕﹐或自汗如雨﹐頭汗獨見﹐或周身厥冷﹐顱囟獨炅﹐或眼眶暴陷。或口渴思水﹐或肢體腫滿﹐或臍腹絞痛不休﹐或胃气已敗﹐嘔吐拒食﹐此皆凶候﹐不治也。﹝《軒岐救正論》﹞

證治梗槪

血病之故有四﹕曰虛﹐曰瘀﹐曰寒﹐曰熱。治血之法有五﹕曰補﹐曰下﹐曰破﹐曰涼﹐曰溫。血虛者﹐其證朝涼暮熱﹐手足心熱﹐皮膚漧澀甲錯﹐唇白﹐女子月事前後不齊﹐脈微細無力﹐法宜補之。血熱者﹐其證衄血吐血﹐便血尿血﹐午後發熱﹐女子月事先期﹐脈微細而數﹐法宜涼之。血寒者﹐血不能配气而失營運之度﹐其證麻木疲軟﹐皮膚不澤﹐腹有塊痛﹐女子月事後期﹐脈微細而緩﹐法宜溫之。瘀血在上焦者﹐其證上焦熱﹐煩躁﹐嗽水不咽﹐法宜涼而破之。瘀血在下焦者﹐其證如狂﹐譫語燥渴﹐身目發黃﹐舌黑﹐少腹滿痛﹐小便自利﹐大便祕﹐法宜下之。血瘀而兼寒者﹐其證無頭疼﹐不惡寒﹐身熱發渴﹐言語無倫﹐如見鬼狀﹐小便利﹐大便黑﹐法宜溫而行之。﹝《醫意商》﹞大抵瘀尙易治﹐幹則難醫。﹝《醫碥》﹞瘀去則新生﹐故易治。血海漧枯﹐則陰難驟長﹐故難治。﹝《醫級》﹞

咳血溲血

至於血充目則視明﹐充耳則聽聰﹐充四肢則舉動彊﹐充肌膚則身色白﹐漬則黑﹐去則黃﹐外熱則赤﹐內熱則上蒸喉。或下蒸大腸爲小竅﹐喉有竅則咳血殺人﹐腸有竅則便血殺人﹐便血猶可止﹐咳血不易醫。喉不停物﹐毫髮必咳﹐血滲入喉﹐愈滲愈咳﹐愈咳愈滲﹐飲溲溺則百不一死。服寒涼則百不一生。血𨿽陰類﹐運之者其和陽乎。﹝《褚氏遺書》﹞

上下逆順

血證上行﹐或唾或嘔或吐﹐皆逆也﹔若變而下行爲惡痢者﹐順也。血上行爲逆﹐其治難﹔下行爲順﹐其治易。故仲景云﹕蓄血證下血者﹐當自愈也。與此意同。若無病之人﹐忽然下痢﹐其病進也。今病血證上行而復下行惡痢者﹐其邪欲去﹐是知吉也。﹝《東垣》﹞大抵從下爲順易冶﹐溢上爲逆難治。冶宜補陰運陽﹐淸熱調气﹐气順血自歸經。﹝《如宣》﹞

驗色

蓋出於肺者﹐或緣龍雷亢逆﹐或緣咳逆上奔﹐血必從之上溢﹐多帶痰沫及粉紅色者。其出於心包﹐亦必上溢﹐色必正赤﹐如朱漆光澤。若吐出便凝﹐摸之不粘指者﹐爲守髒之血﹐見之必死。出於脾者﹐或從胃脘上溢﹐或從小腸下脫﹐亦必鮮紫濃濃﹐但不若心包血之光澤也。出於肝者﹐或從上嘔﹐或從下脫﹐血必靑紫稠濃﹐或帶血縷﹐或有結塊。出於腎者﹐或從咳逆﹐或從咯吐﹐或稀痰中雜出如珠﹐血𨿽無幾﹐色𨿽不鮮﹐其患最劇﹐間有從精竅而出者﹐若气化受傷﹐則從膀胱溺孔而出﹐總皆關乎髒气也。其出於胃者﹐多兼水液痰涎﹐吐則成盤成盞﹐汪洋滿地﹐以其多气多血﹐𨿽藥力易到﹐不若髒血之篤﹐然爲五臟之本﹐亦不可忽。﹝《醫通》﹞﹝按﹕此說稍過精微﹑或有難必者﹐錄以俟後考。又吐血中有說﹐互相發﹐宜參。又色鮮爲熱﹐瘀爲寒﹐諸家旣有其言﹐互見後諸條。﹞

發熱

諸失血而發熱甚者難治﹐十僅可一二全者。﹝《要訣》﹞陽盛身熱多渴﹐陰盛身涼不渴。然血陰也﹐身涼者易愈。﹝《入門》﹞無潮熱者輕﹐有潮熱者重。﹝《醫碥》﹞無熱不喘者可痊﹝血去陰虛﹐熱收於內﹐外無熱現﹐此其常也。不喘者﹐血𨿽病而气未浮也﹐故可治﹞﹐有熱不臥者危敗﹝失血身熱﹐陽無所附﹐而浮散於形層之外也。不得臥者﹐气根已離也﹐故當危敗﹞。﹝《醫級》﹞失血後大熱大渴發熱﹐證似白虎﹐惟脈虛大不長實爲異爾﹐誤用涼劑必死﹐當歸補血湯主之﹐方用黃一兩﹐當歸二錢。﹝《準繩》﹞凡失血之後﹐必大發熱﹐名曰血虛發熱。古方立當歸補血湯﹐川黃一兩﹐當歸六錢。名曰補血而以黃爲君﹐陽旺能生陰血也。如丹溪於產後發熱﹐用參﹑﹑歸﹑芎﹐黑姜以佐之。或問曰﹕漧薑辛熱﹐何以用之﹖曰﹕姜味辛﹐能引血藥入气分而生新血﹝炮黑則入血﹐炮熟則溫中﹞﹐當神而明之。﹝《醫貫》﹞

眩暈

血虛眩暈卒倒﹐不可艾灸驚哭叫動﹐動則乘虛而死矣。須以當歸﹑川芎﹑白芍﹑熟地黃﹑黃﹑人參﹑白術﹑茯苓﹑陳皮﹑荊芥穗﹑甘艸各七分﹐棗二枚﹐烏梅一个﹐同煎服。﹝《金匱翼》﹞失血後頭暈發熱者往往有之﹐此是虛火上炎外擾之故﹐不可誤認外感而用風藥。﹝《醫通》﹞

治分八法

治分八法﹕一曰降气﹐緣上盛下虛﹐气升不降﹐血隨气上﹐越出上竅﹐法以蘇子﹑沈香之類順其气﹐气降而血自歸經矣。一曰破瘀﹐緣上膈壅熱積瘀﹐紫黑成塊﹐胸中滿痛﹐法以熟大黃﹑桃仁﹑丹皮﹑枳實之類導之使下﹐轉逆爲順矣。一曰溫中﹐緣衣冷食寒﹐滲入血分﹐血得寒則凝﹐不歸經絡而妄行﹐血出黯黑﹐色夭身涼﹐法以炮姜﹑肉桂之類溫中和气﹐气溫和則血自歸經矣。一曰溫散﹐倘衣冷感寒﹐色黯竅熱﹐身痛頭痛﹐法以姜﹑桂﹑芎﹑蘇之類溫中散寒﹐寒去血自歸經矣。一曰補气﹐緣人眞气素虧﹐精神疲憊﹐陰陽不相爲守﹐衛气虛散﹐營亦妄行﹐法以大劑參附之類以補元气﹐气旺自能攝血矣。一曰補益﹐凡失血人陰分虧損﹐法於四物湯中取一二味以爲主藥﹐或人參養榮湯﹑十全大補湯以培養之﹐則自陽生陰長矣。一曰阻遏﹐血色紅赤﹐逢黑卽止﹐水克火之義﹐久而不止﹐法以百艸霜﹑京墨﹑十灰散之類以控抑之﹐或花蕊石以消化之﹐庶不令上溢矣。一曰升陽﹐緣陽气不升﹐血乃下漏﹐法以升﹑柴﹑荊﹑防之類升之﹐則血自安於故道矣。總之﹐血循气行﹐气升則升﹐气降則降。火气上升﹐逼於火則血因之上溢﹔濕气下行﹐滯於濕則血因之而下滲。故治上溢無如降气﹐若瘀則破之﹐寒則溫之﹐而阻遏之方則兼用之。治下滲無如升陽﹐若虛則補之﹐熱則淸之﹐而阻遏之方則多用之。總以甘溫收補﹐調理脾胃﹐以建末功﹐此大法也。﹝《易簡方論》﹞

治血三法

﹝治血諸藥﹞論治血三法﹐藥各不同。血虛宜補之﹐虛則發熱內熱﹐法宜甘寒﹑甘平﹑酸寒﹑酸溫以益榮血﹐其藥爲熟地黃﹑白芍藥﹑牛膝﹑炙甘艸﹑酸棗仁﹑龍眼肉﹑鹿角膠﹑肉蓯蓉﹑甘枸杞子﹑甘菊花﹑人乳之屬。血熱宜淸之涼之﹐熱則爲癰腫瘡癤﹐爲鼻衄﹐爲齒衄﹐爲牙齦腫﹐爲舌上出血﹐爲舌腫﹐爲血崩﹐爲赤淋﹐爲月事先期﹐爲熱入血室﹐爲赤遊丹﹐爲眼暴赤痛﹐法宜酸寒﹑苦寒﹑鹹寒﹑辛涼以除實熱﹐其藥爲童便﹑牡丹皮﹑赤芍藥﹑生地黃﹑黃芩﹑犀角﹑地楡﹑大小薊﹑茜艸﹑黃連﹑山梔﹑大黃﹑靑黛﹑天門冬﹑玄參﹑荊芥之屬。血瘀宜通之﹐瘀必發熱發黃﹐作痛作腫﹐及作結塊癖積﹐法宜辛溫﹑辛熱﹑辛平﹑辛寒﹑甘溫以入血通經﹐佐以鹹寒乃可軟堅﹐其藥爲當歸﹑紅花﹑桃仁﹑蘇木﹑桂﹑五靈脂﹑蒲黃﹑姜黃﹑郁金﹑京三稜﹑延胡索﹑花蕊石﹑沒藥﹑虫﹑漧漆﹑自然銅﹑韭汁﹑童便﹑牡蠣﹑芒硝之屬。蓋血爲榮﹐陰也﹐有形可見﹐有色可察﹐有證可審者也。證旣不同﹐藥亦各異﹐治之之法﹐要在合宜﹐倘失其宜﹐爲厲不淺﹐差劇之門﹐可不謹乎。﹝《本艸經疏》﹞夫川芎﹐血中气藥也﹐通肝經﹐性味辛散﹐能行血滯於气也。地黃﹐血中血藥也﹐通腎經﹐性味甘寒﹐能生眞陰之虛也。當歸分二治﹐血中主藥也﹐通肝經﹐性味辛溫﹐全用能活血﹐各歸其經也。芍藥﹐陰分藥也﹐通脾經﹐性味酸寒﹐能和血﹐治虛腹痛也。若求陰藥之屬﹐必於此而取則焉。若气虛血弱﹐又當從長沙血虛以人參補之﹐陽旺則生陰血也。若四物者﹐獨能主血分受傷﹐爲气不虛也。輔佐之屬﹐若桃仁﹑紅花﹑蘇木﹑血竭﹑牡丹皮者﹐血滯所宜。蒲黃﹑阿膠﹑地楡﹑百艸霜﹑棕櫚灰者﹐血崩所宜。乳香﹑沒藥﹑五靈脂﹑淩霄花者﹐血閉所宜。蓯蓉﹑瑣陽﹑牛膝﹑枸杞子﹑益母艸﹑夏枯艸﹑敗龜板者﹐血虛所宜。乳酪血液之物﹐血燥所宜。漧薑﹑桂者﹐血寒所宜。生地黃﹑苦參﹐血熱所宜。特取其正治大略耳﹐以能觸類而長﹐可謂應無窮之變矣。﹝《微義》﹞

治气爲上

今之治衄者﹐專於治衄﹐不知血之行畱﹐气爲之本﹐猶海水潮汐﹐陰陽之气使然也。明夫經絡逆順﹐則血與气俱流通而無妄行之患矣。﹝《聖濟》﹞﹝按﹕《聖濟》以爲汗血﹐此說蓋兼諸失血而言﹐故列於斯。﹞男子婦人吐衄便利﹐及諸證失血﹐用此藥﹝香附子一兩。炒去皮毛爲末﹐每兩入甘艸一錢﹐沸湯點服﹐名順元湯﹞佐以米飲﹐丸百艸霜末﹐每服百餘丸﹐或以其它燒灰藥皆能作效。不可遽以燥澀之劑止之﹐必致壅遏腐敗﹐卻出它證。大抵血不能行﹐气使之然。若气得其平﹐則血循故道﹐必無妄行之患矣。香附子善能導气﹐用之每得其宜。﹝《易簡》﹞予思失血﹐外邪積熱妄行者﹐多用涼劑。其間隨情妄用﹐喜怒憂鬱﹐勞佚內傷﹐誤投前劑﹐豈不郁而愈郁﹐以致積血於胸﹐滿而膈痛之患哉。是知人身之血﹐賴气升降矣﹐气升則升﹐气降則降﹐气逆則逆﹐气和則和﹐气濁則亂﹐如此﹐失血豈不皆由气濁遇熱妄行之所致歟。故治水者必以堤防﹐治血者莫先淸气。气淸則血和﹐气濁則血亂﹐斯言信矣。﹝《辧疑》﹞﹝按﹕《直指》有血榮气衛論﹐詳辧气血調治之要﹐吳氏蓋用其意。﹞治者﹐當以气而平之﹐致令气歸於經而血不妄行者可也。又以血而和之﹐致使气歸於血而气不妄動者可也。治血之法。全在玆乎。﹝《繩墨》﹞

涼溫有宜

﹝火證禁止澀﹞血遇熱而行﹐故止血多用涼藥。然亦有中寒气虛﹐陰陽不相守﹐血乃妄行者﹐經所謂陽虛陰必湊之者是也。卻當用辛溫藥如漧薑﹑官桂之類﹐中溫則血自歸經也。吐﹑瀉﹑衄皆有此證。﹝《簡易》﹞﹝按婦人良方。亦有此說。見吐血中。宜參。﹞出血諸證﹐每每以胃藥收功。蓋心主血﹑肝藏血﹐胃者又所以生其血而能使眞气歸元﹐故其血自止。﹝《直指》﹞諸血之證﹐醫者便認爲熱而以苦寒攻之﹐至死不悟。殊不知苦瀉土﹐土脾胃也﹐脾胃一身之本。今火旣爲病而瀉其土﹐火固未嘗除而土先已病矣。土病則胃虛﹐胃虛則營气不能滋榮百脈﹐元气不循天度﹐气隨陰化而無聲﹐肌寒至此﹐則難治矣。按﹕《褚氏遺書》云﹕諸血服寒涼者﹐百無一生﹔飲溲溺者﹐十無一死。《楊仁齋直指方》云﹕吐血須煎漧薑﹑甘艸作湯與服﹐或四物理中湯亦可﹐如此無不愈者。若服此生地﹑犀角﹑藕節之類﹐則難救矣。如遇相火用事之時﹐血多妄行﹐切禁止澀﹐宜淸表攻裏﹐其血自止。若先用止澀之劑﹐去生便遠。凡男子婦人血證﹐散者或色鮮紅者屬熱﹐或成塊者或色瘀者屬寒﹐不可拘於血得熱而淖溢之說。古雲﹕水寒成冰﹐血寒成塊。《玄珠經》十劑條內有云﹕气溫則血滑﹐气寒則血凝。𨿽然亦有中寒气虛云云﹝按﹕全取《簡易》﹞﹐當切脈以明之﹐愼不可例用涼藥﹐夭折人命。﹝《續醫說》﹞證有虛中挾實﹐治有補中寓瀉﹑從少從多之活法﹐貴乎臨病處裁。大抵血气喜溫而惡寒﹐寒則泣不能流﹐溫則消而去之﹐此軒岐密旨。但世之名於醫者﹐一見血證﹐每以寒涼濟陰爲務﹐其始非不應手而取效於一時﹐屢發屢折﹐而旣病之虛陽愈衰﹐必致嘔逆喘乏﹐奪食泄瀉。尙以爲藥力未逮﹐猛進苦寒﹐在陰不濟陽而上溢者﹐尙爲戈戟﹐況陽不統陰而亡脫者﹐尢爲砒鴆。蓋因陽藥性暴﹐稍有不順﹐下咽立見其害﹐不若陰柔之性﹐至死不知其誤﹐而免旁人譏謗也。噫﹗醫之獘﹐僅爲知己道﹐難爲世俗言也。﹝《醫通》﹞凡治血者當察虛實﹐是固然矣。然實中有虛﹐有不宜寒涼者。熱中有寒﹐有速宜溫補者。血熱妄行﹐初起治法﹐可用淸涼﹔而日久則熱隨血去﹐又有不可槪用淸涼者。此中變化﹐總惟因心而施﹐則審其證﹐憑其脈﹐以斟酌於臨時。﹝《醫學指要》﹞﹝按﹕此說本於景嶽。﹞凡失血之證﹐以甘寒之劑和之自止。止血不難﹐惟生血爲難。若泥用苦寒﹐先傷脾胃之气﹐多致生機日損﹐傳爲虛怯﹐可不愼歟。﹝《證治百問》﹞

初宜用下

失血家須用下劑破血﹐蓋施之於蓄妄之初﹔亡血家不可下﹐蓋戒之於亡失之後。﹝《準繩》﹞﹝按﹕血溢血泄必失下之﹐本出攖寧先生《危言》﹐亦見《準繩》所引﹐旣拈於《傷寒》中﹐仍不贅。﹞一應上溢之證﹐苟非脾虛泄瀉﹑羸瘦不禁者﹐皆當以大黃醋制﹐和生地黃汁﹐及桃仁泥﹑牡丹皮之屬﹐引入血分﹐使血下行﹐轉逆爲順﹐此妙法也。不知此而日從事於芩﹑連﹑梔﹑柏之屬﹐輔四物而行之﹐使气血俱傷﹐脾胃兩敗。今醫治血證﹐百豈有一生者耶。﹝同上﹞﹝互見《吐血》中﹐宜參。﹞按去者自去﹐生者自生﹝按﹕此攖寧生語﹞﹐人易知也﹔瘀者未去﹐則新者不守﹐人未易知也。細心體驗自見。﹝《金匱翼》﹞

論犀角地黃湯

﹝方出《傷寒》中﹐玆不復。﹞熱傷一切失血之病﹐皆宜犀角地黃湯。若胸膈滿痛﹐是爲瘀血﹐加桃仁﹑大黃。若吐血熱盛﹐加黃芩﹑黃連。因怒致吐血及嘔血者﹐加柴胡﹑炒梔。唾血﹐加玄參﹑黃柏﹑知母。咯血﹐加天冬﹑麥冬。嗽血﹐加知母﹑貝母。﹝《金鑑》﹞犀角地黃﹐乃是衄血之的方。若陰虛火動吐血與咳咯者﹐可以備用成功﹐若陽虛勞力及脾胃虛者﹐俱不宜。﹝《醫貫》﹞

藥誤變證

抑論血疾陰火﹐誤用陽燥熱藥﹐則血枯瘦怯﹐癆瘵成矣。勞傷誤用寒藥﹐則胸滿膈痛﹐血愈郁矣。墜墮閃銼﹐誤行補澀﹐則瘀蓄於胃﹐心下脹滿﹐食入卽吐﹐名曰血逆。血疾難調﹐最宜斟酌。﹝《入門》﹞

諸血病

吐血

諸證名義

戴云﹔咳血者﹐嗽出痰內有血者是。嘔血者﹐嘔全血者是。咯血者﹐每咯出血皆是血疙瘩。﹝《金匱鉤玄》﹞﹝按﹕《丹溪纂要》作咯出血屑也。《要訣》曰﹕咯血﹐不嗽而咯出血也。﹞嘔血與吐無大異﹐成盆無聲者爲吐﹐成碗有聲者爲嘔。﹝《入門》﹞吐血卽嘔血﹐舊分無聲曰吐﹐有聲曰嘔﹐不必。﹝《醫碥》﹞咯與嗽爲一類﹐皆因有痰而欲出之﹐或費力或不費力﹐總以出痰爲主﹐非欲出其血也﹐因值其失血﹐故血隨痰出耳。唾與吐爲一類﹐此則因血而然﹐緣血爲火所湧﹐上升出至咽喉﹐多則吐﹐少則唾﹐並不費力﹐皆系純血﹐無痰涎夾雜。﹝同上﹞

源由

夫吐血者﹐皆由大虛損及飲酒勞損所致也。但肺者五臟上蓋也﹐心肝又俱主於血。上焦有邪則傷諸髒﹐髒傷血下入於胃﹐胃得血則悶滿气逆﹐气逆故吐血也。﹝《病源論》﹞《養生方》云﹕思慮傷心﹐心傷則吐衄﹐發則發焦也。﹝同上﹞夫心者主血﹐肝者藏血。愁憂思慮則傷心﹐恚怒气逆上而不下則傷肝﹐肝心二髒傷﹐故血流散不止﹐气逆則嘔而出血。﹝同上﹞

虛勞嘔血候

此內傷損於髒也。肝藏血﹐肺主气。勞傷於血气﹐气逆則嘔﹐肝傷而血隨嘔出也。損輕則唾血﹐傷重則吐血。﹝同上﹞許仁則論曰﹕此病有兩種﹕一者緣墮打損內傷而致此病﹐一者緣積熱兼勞而有此病。﹝《外臺》﹞夫吐血﹑嘔血﹑唾血三者皆謂之失血。蓋肺主於气﹐心主於血﹐肝藏於血﹐血之與气﹐營周一身﹐相隨上下﹐無有休息者焉。倘乖調攝﹐營衛差經﹐血隨气逆﹐遂有妄行之患。所致之由﹐因大虛損﹐或飲酒過度﹐或彊食過飽﹐或飲啖辛熱﹐或憂思恚怒﹐洞擾三經而然。﹝《濟生續方》﹞《可用方》森立夫云﹕愚謂肺居膈上﹐與心臟則近。心主於血﹐肺主於气﹐气血相隨﹐循環表裏。若臟腑久積熱毒﹐則胸膈壅滯﹐血與气逆行﹐上淫於肺﹐肺壅不利﹐故令吐血。又有體膚勞損﹐酒食過度﹐愁憂思慮﹐恚怒气逆﹐傷於心肺者﹐亦皆吐血不止。﹝《萬安》﹞悲气勞气等皆能致血證﹐但怒气致血證者則暴甚﹐故經云抑怒以全陰者是矣。否則五志之火動甚﹐火載血上﹐錯經妄行也。﹝《微義》﹞

脈候

關前爲陽﹐關後爲陰﹐陽數則吐血。寸口脈芤吐血﹐微芤者衄血﹐空虛去血故也。吐血衄血﹐脈滑小弱者生﹐實大者死。寸口脈微而弱﹐气血俱虛﹐男子則吐血﹐女子則下血﹐嘔吐汗出者爲可治。病患身熱﹐脈小絕者﹐吐血若下血﹐婦人亡經﹐此爲寒。脈沈爲在裏﹐榮衛內結﹐胸滿﹐必吐血。﹝《脈經》﹞關上脈微而芤﹐亦吐血。﹝《病源論》﹞吐血之脈﹐宜沈細﹐不喜浮數。﹝《大成》﹞吐血之後﹐有潮熱咳嗽﹐脈洪大而數﹐五至以上﹐不可治也。﹝《準繩》﹞吐血脈以微細爲順﹐洪大爲逆。血若暴湧如潮﹐喉中不止﹐脈見虛大﹐此火勢未斂﹐不可便與湯藥﹐急以熱童便或藕汁灌之。俟半日許﹐脈勢稍緩﹐可進調養之劑。倘寸關𨿽弱﹐而尺中微弦﹐爲陰虛。血𨿽止而脈大不減﹐或𨿽小而弦細數疾﹐或弦硬不和﹐愼勿輕許可治。亦有他部柔和﹐而左手關尺弦彊者﹐爲陰虛火旺﹐最爲危兆。其變有三﹕一則陰火引血復上而暴脫﹐一則虛陽發露而發熱﹐一則火上逼肺而喘咳﹐此終不救。﹝《醫通》﹞

病有三種

廩丘云﹕吐血有三種﹕有內衄﹐有肺疽﹐有傷胃。內衄者﹐出血如鼻衄﹐但不從鼻孔出﹐是近從心肺間津液出﹝《病源》津液出﹐作溢出﹞﹐還流入胃中﹐或如豆羹汁﹐或如切﹐血凝停胃中﹐因卽滿悶便吐﹐或去數斗﹝《病源》作數升﹞至於一石者是也﹐得之於勞倦飲食過常所爲也。肺疽者﹐或飲酒之後毒滿悶﹐吐之時﹐血從吐後出﹐或一合﹑半升﹑一升是也。傷胃者﹐因飲食大飽之後﹐胃中冷則不能消化﹐不能消化便煩悶﹐彊嘔吐之﹐所食之物與气共上衝蹙﹐因傷裂胃口﹐吐血色鮮正赤﹐腹絞痛﹐白汗出﹐其脈緊而數者﹐爲難治也。﹝《千金》﹞病者諸血積聚合發爲衄﹐而淸气道閉﹐濁道湧溢﹐凝停胸胃中﹐因卽滿悶﹐吐出數斗至於一石者﹐名曰內衄。或因四气傷於外﹐七情動於內﹐及飲食房勞﹐墜墮傷損﹐致營血蓄聚膈間﹐滿則吐溢﹐世謂妄行。病者因飲啖辛熱﹐熱燥傷肺﹐血得熱則溢﹐因作嘔吐﹐出血一合或半升許﹐名曰肺疽。傷於腑則屬胃﹐傷於髒則屬肺﹐上以此分﹐不可不究。病者因墜閃挫﹐致傷五臟﹐損裂出血﹐停畱中脘﹐髒熱則吐鮮血﹐髒寒則吐瘀血如豆羹汁﹐此名內傷﹐治之各有方。﹝《三因》﹞

五臟證治

吐血失血等證﹐凡見喘滿咳嗽﹐及左右胸膈間有隱隱脹痛者﹐此病在肺也。若胸膈膻中之間﹐覺有牽痛如縷如絲﹐或懊嘈雜有不可名狀者﹐此病在心主包絡也。若胸腹膨膨﹐不知饑飽﹐食飲無味﹐多涎沫者﹐此病在脾也。若脇肋牽痛﹐或躁擾喘急不寧﹐往來寒熱者﹐此病在肝也。若气短似喘﹐聲啞不出﹐骨蒸盜汗﹐咽漧喉痛﹐動气忡忡者﹐此病在腎也。若大嘔大吐﹐煩渴頭痛﹐大熱不得臥者﹐此病在胃也。於此而察其兼證﹐則病有不止一臟者﹐皆可參合以辧之也。其於治法﹐凡肺病者﹐宜淸降﹐不宜升浮。心主病者﹐宜養營﹐不宜耗散。脾病者﹐宜溫中﹐不宜酸寒。肝病者﹐或宜疏利﹐或宜甘緩﹐不宜祕滯。腎病者﹐宜壯水﹐宜滋陰﹐不宜香燥克伐。胃病者﹐或宜大瀉﹐或宜大補﹐當察兼證虛實﹐勿謂陽明證盡可攻也。﹝《景嶽》﹞吐血分五臟﹕因悲憂所致﹐咳嗽血者﹐出於肺經。因思慮所致﹐痰涎血者﹐出於脾經。因驚所致而吐血者﹐出於心經。因怒所致而吐血者﹐出於肝經。因房勞而咯血者﹐出於腎經。中气失調﹐邪熱在中而嘔血者﹐出於胃。﹝《沙篆》﹞﹝按﹕此說本於《明醫雜著》﹐然稍過精微﹐或難辧晰﹐姑存之。﹞

輕重

吐而不咳者易治﹐唾中帶紅綫者難醫﹐爲其有所損故也。﹝《大成》﹞夫吐血固甚於衄血矣﹐而就其吐血言之﹐則亦自有輕重。如一咯一塊者﹐胃口血也﹐其所從來者近﹔痰中見血﹐色如瑪瑙而成塊者﹐亦胃口血也﹐其所從來者亦近。二者勢若可畏﹐而猶可調理﹐法當任其自出。又必看其色﹐不鮮者舊血也﹐勿以藥止之﹐其色鮮者﹐新血也﹐所積者必不甚多﹐宜以藥止之。蓋舊血終不歸經﹐不任其自出﹐反致增劇﹔新血終當歸經﹐若所出者多﹐則損人矣﹐故宜藥止之﹐以引血歸經﹐此皆可以調理而愈者也。若痰中見血﹐或一點之小﹐或一絲之細﹐語其勢若無可畏﹐而病根反深﹐此血非胃口之血也﹐乃從肺臟中來﹐肺爲虛火所逼﹐血從痰出故也。其所以少者何也﹖蓋肺臟以气爲主﹐本多气而少血﹐是以所出者亦少也。肺臟之血本少﹐又火逼而出之﹐則肺以枯﹐而無以領一身之气矣﹐所害不亦大乎。﹝《玉案》﹞將本人血聞﹐不臭可治﹐若臭不可治也。﹝《回春》﹞

驗色

或謂嘔吐紫凝血爲寒者﹐誤也。此非冷凝﹐由熱甚銷鑠﹐以爲稠濁﹐而熱甚則水化制之﹐故赤兼黑而爲紫也。﹝《原病式》﹞如或暴吐紫血多者﹐無事﹐是平昔熱傷死血在胃口﹐吐出爲好﹝按﹕此本於丹溪曰﹕用四物湯﹑解毒湯之類﹞。若止早吐不盡﹐後成血結塊痛﹐難治﹐用活血湯。﹝《回春》﹞﹝活血湯見《腹痛》門。﹞卒然吐血﹐或塊或紫﹐傷力跌墜﹐瘀積致此。吐之無妨﹐再加調理。﹝《醫讀》﹞問曰﹕今見所吐﹐或紫或黃或黑塊﹐非瘀積凝滯之寒血邪﹖答曰﹕血之初來者﹐其色鮮紅而散。少停一二時來者﹐其色略紫而凝。若間半日或一日瘀積而成者﹐其色黑﹐其形結塊。若吐盡之後﹐猶有有餘未盡之血後來者﹐其色淡﹐或糖色﹐或粉紅色﹐血絲﹐此非瘀血論也。若果久敗之瘀血﹐其形如敗醬﹐絕無血意者是。﹝《百問》﹞脫血﹐用大劑人參﹐益气以固血﹐惟血色鮮明﹐或略兼紫塊者宜之。若見晦淡者﹐爲血寒而不得歸經﹐須兼炮黑漧薑﹐或大劑理中溫之。尺部脈弦﹐大劑生料六味﹐加肉桂引之﹐亦有用肉桂爲末﹐和獨參湯服者。若血色如朱﹐光亮如漆﹐吐出卽幹﹑以指甲剔之﹐成片而起者﹝按﹕又《虛損門》曰﹕剔起成片﹐如柿皮者﹞﹐𨿽能食不倦﹐後必暴脫而死。若血中見似肉似肺﹐如爛魚腸﹐此胃中脂膜爲邪火所爍﹐凝結而成﹐方書咸謂必死﹝《虛損門》曰﹕若吐淡紅﹐如肉如肺者﹐謂之咳白血﹐此肺胃並傷﹐𨿽淹歲月﹐亦終不救﹞﹐然吐後凝結旣去﹐而不發熱﹐能進飲食﹐令服小劑異功﹑保元﹐大劑六味﹑都气﹐多有得生者﹐不可盡委之於無救也。﹝《醫通》﹞

諸血病

唾血

唾血者﹐由傷損肺。肺者爲五臟上蓋﹐易爲傷損。若爲熱气所加﹐則唾血。唾上如紅縷者﹐此傷肺也。脇下痛﹐唾鮮血者﹐此傷肝。關上脈微芤﹐則唾血。脈沈弱者生﹐牢實者死。﹝《病源論》﹞﹝按﹕此證疑是痰血。《虛勞凝唾候》曰﹕腎液爲唾。上焦熱﹐熱衝咽喉﹐故唾生凝結也。蓋唾血之唾亦是凝唾﹐凝唾卽痰也。又《脈訣》牢實作實大。﹞唾血一證﹐不嗽者易治﹐兼嗽者爲難愈﹐謂肺傷故也。﹝《濟生續方》﹞

諸血病

咳血﹝挾痰﹞

吐血止﹐而後嗽中血出如綫﹐引脇下時痛﹐日漸羸瘦﹐此由悲憂傷肺。肺主气而血隨气﹐傷則血無所主﹐故始則暴去﹐後隨病而上下。脈緩小可治﹐細數加急者不治。﹝《雞峯》﹞熱壅於肺能嗽血﹐久嗽損肺亦能嗽血。壅於肺者易治﹐不過涼之而已﹐損於肺者難治﹐已久成勞也。﹝《要訣》﹞嗽血乃肺熱﹐咳出唾中紅絲乃是肺痿。﹝《原病集》﹞咳血者﹐因咳嗽而見血﹐或漧咳﹐或痰中見紅絲血點一兩口﹐气急喘促﹐此𨿽肺體自燥﹐亦爲火逆咳傷血膜而血隨痰出也。其脈微弱平緩易治﹐弦數急實﹑气促聲嘶咽痛者不治。﹝《醫通》﹞咳血多是火郁肺中﹐治宜淸肺降火﹐開郁消痰﹐咳止而血亦止也。不可純用血藥﹐使气滯痰塞而郁不開﹐咳旣不止﹐血安止哉。設下午身熱而脈細數﹐此眞陰不足﹐當淸上補下。﹝《赤水》﹞先吐血後見痰嗽﹐多是陰虛火動﹐痰不下降﹐四物湯爲主﹐加痰藥火藥。先痰嗽後見紅﹐多是痰積熱﹐降痰火爲急。痰嗽涎帶血出﹐此是胃口淸血﹐熱蒸而出﹐重者梔子﹐輕者藍實。挾痰若用血藥﹐則泥而不行﹐只治火則止﹐吐血火病也。﹝《丹溪》﹞

瘀血作吐

《活人書》云﹕傷寒太陽證衄血者病欲愈﹐熱結膀胱而血自下者亦欲愈。以此觀之﹐他病伏熱之人﹐上焦瘀血而作吐者﹐亦其病之有瘳也。𨿽然﹐血旣吐而自止則可矣。﹝《直指》﹞此來上虞熙湯館於魏氏﹐一日乘盛暑肩輿入邑﹐途中吐血數口﹐亟還則吐甚﹐胸拒痛﹐體熱頭眩﹐病且殆。或以爲勞心焦思所致﹐與茯苓補心湯。生至﹐診其脈洪而滑﹐曰﹕是大醉飽﹐胃血壅遏﹐爲暑迫上行。先與犀角地黃湯﹐繼以桃仁承气湯﹐去瘀血宿積﹐後治暑卽安。﹝《醫史攖寧生傳》﹞李士材治張鳴之吐血兩年﹐面色痿黃﹐潮熱咳嗽﹐膈有微痛﹐脈數而沈且搏﹐其痛不可按而甚於夜分。是堅血蓄積﹐非大下之不可。又以久病未敢峻攻﹐用郁金﹑降眞﹑歸﹑地﹑山甲﹑蓬術﹑人參﹐下血如漆者數次而痛減。月餘復痛﹐此病重而藥輕也﹐乃以大黃﹑漧漆﹑蓬術﹑郁金﹑山甲﹑肉桂﹑歸尾﹑桃仁﹑虻虫爲丸﹐每日服參﹑之劑﹐午後服丸藥錢許﹐十日血積大下﹐數次而安。﹝《醫通》﹞內傷瘀積在胃﹐不時吐血者﹐其人面色槁而滯﹐脈多弦澀。當先與百勞丸去瘀﹐後用異功﹑六君調補。﹝同上﹞﹝百勞丸見《骨蒸》門。﹞

假熱證

有一等眞陰失守﹐命門火衰﹐火不歸元﹐水盛而逼其浮游之火於上﹐上焦咳嗽气喘﹐惡熱面紅﹐嘔吐痰涎出血﹐此系假陽之證﹐須用八味地黃丸﹐引火歸原。何以辧其爲假而識之﹖余辧之舌耳。凡有實熱者﹐舌胎必燥而焦﹐甚則黑﹝假熱亦有黑舌﹐但不兼焦燥耳﹞。假熱者﹐舌𨿽有白胎而必滑﹐口𨿽渴而不能飲水﹐飲水不過一二口﹐甚者少頃亦吐出﹐面𨿽赤色必嬌嫩﹐身作躁而欲坐臥於泥水中﹐此爲辧也。﹝《醫貫》﹞

冷證

按患人果身受寒气﹐口受冷物﹐邪入血分﹐血得冷而不歸經絡而仍妄行者﹐其血必黯黑﹐其面色必白而夭﹐其脈必微遲﹐其身必淸涼﹐不用姜桂而用涼血之劑殆矣。臨病之工﹐宜詳審焉。﹝《準繩》﹞

暑毒證

暑毒失血者﹐脈大气喘﹐多汗煩渴﹐蓋心主血而暑气喜歸心也。此病多於酒客及陰虛之人有之。﹝《金匱翼》﹞﹝按﹕伏暑發衄或吐血﹐用五苓散﹐見《三因》。﹞

怒極證

﹝宜參淸涼諸方﹞僕嘗治一人吐血﹐診其脈﹐肝部弦﹐气口濡﹐吐因怒極而得之。遂用蘇合香丸和雞蘇丸﹐服卽效。﹝《婦人良方》﹞﹝龍腦雞蘇丸﹐見《和劑》。﹞吐血有因怒而得者﹐經曰怒則气逆﹐甚則嘔血。宜平肝降火﹐炒梔子﹑靑皮﹑芩﹑連﹑柴胡。﹝《六要》﹞有怒气傷肝而成吐衄者﹐其人必唇靑面靑脈弦﹐須用柴胡梔子淸肝散。﹝《醫貫》﹞

傷力證

有負重爲物所壓﹐或持重遠行﹐忽心口痛﹐口鼻出血﹐俗名傷力﹐乃內膜及肺胃悉傷損掙破也。大凡吐血﹐須審病因﹐不可遽投涼藥﹐如用力打撲喊叫﹐內傷脈絡﹐口鼻出血﹐是肺胃上脘有損破﹐必以白芨或飛羅面﹐米飲調﹐先塡注損處﹐次用大補气血兼消瘀。若誤治﹐必不救。﹝《六要》﹞

吐血後諸證

凡吐血之後﹐體中但自然﹝《病源論》KTKT然﹞心中不悶者﹐輒自愈。假令煩躁﹐心中悶亂紛紛﹐嘔吐顚倒不安。醫工又與黃土湯﹑阿膠散﹐益加悶亂﹐卒至不濟。如此悶者﹐當急吐之。﹝《千金》﹞﹝按﹕吐方用瓜蒂﹑杜蘅﹑人參。﹞吐血之後﹐臟腑虛竭﹐榮衛不理﹐陰陽隔絕﹐陽虛於上﹐故身體虛熱﹐胸中痞則口燥。﹝《病源論》﹞吐血人多發渴﹐名爲血渴﹐四物湯﹑十全大補湯﹝《醫通》或生脈散加黃﹑煨葛根﹑枇杷葉﹞﹐量胃气虛實用之。﹝《要訣》﹞

吐血不死咳嗽必死

今之醫者﹐謂吐血爲虛勞之病﹐此大謬也。夫吐血有數種﹐大槪咳者成勞﹐不咳者不成勞。間有吐時偶咳者﹐當其吐血之時﹐野狼狽頗甚﹐吐止卽痊﹐皆不成勞。何也﹖其吐血一止﹐則周身無病﹐飲食如故而精神生矣。卽使亡血之後﹐或陰虛內熱﹐或筋骨疼痛﹐皆可服藥而痊。若咳嗽﹐則血止而病仍在﹐日嗽夜嗽﹐痰壅气升﹐多則三年﹐少則一年而死矣。蓋咳嗽不止﹐則腎中之元气震蕩不寧。肺爲腎之母﹐母病則子亦病故也。又肺爲五臟之華蓋。經云﹕穀气入胃﹐以傳於肺﹐五臟六腑皆以受气﹐其淸者爲營﹐濁者爲衛。是則臟腑皆取精於肺﹐肺病則不能輸精於臟腑﹐一年而臟腑皆枯﹐三年而臟腑竭矣﹐故咳嗽爲眞勞不治之疾也。然亦有咳嗽而不死者﹐其嗽亦有時稍緩﹐其飲食起居不甚變﹐又其人善於調攝﹐延至三年之後﹐起居如舊﹐間或一發﹐靜養卽愈﹐此乃百中難得一者也。更有不咳之人﹐血證屢發﹐肝竭肺傷﹐亦變咳嗽﹐久而亦死﹐此則不善調攝以輕變重也。執此以決血証之死生﹐百不一失矣。﹝《源流論》﹞

不治證

噴血﹐脈實大而澀﹐絕食吐瀉者。咳血﹐脈數大﹐小便不利﹐气喘乏力者。﹝《識病捷法》﹞

治例

血隨气行﹐气逆而上奔﹐則血不循於經絡而湧吐矣。人知吐血出於上焦有熱固也﹐然能用柴胡﹑黃芩﹑蒲黃﹑茅花等輩﹐而不能用枳殼﹑北梗﹑靑皮﹑生薑﹑烏梅佐之﹐又不能用通利丸子﹐以開其中脘﹐導其大便﹐則气如何而下降﹐血如何而下行。吾恐逆奔而上﹐有不可得而止之者。若夫根據前治法﹐血止而後﹐又當以人參﹑川芎﹑當歸﹑茯苓﹑橘皮﹑半夏﹑甘艸爲之調理﹐虛則加木香﹐熱則加柴胡﹐壅則加桑皮﹑荊芥﹐尢在權衡。﹝《直指》﹞夫男子婦人咯血﹑衄血﹑嗽血﹑咳膿血﹐可服三黃丸﹑黃連解毒湯﹑涼膈散﹐加桔梗﹑當歸﹐大料煎劑﹐時時呷之。《內經》曰﹐治心肺之病最近﹐藥劑不厭頻而少﹐時時呷之者是也。﹝《治病百法》﹞治之須究其因﹐傷胃者調胃安血﹐勞心者補益其心志﹐熱則淸之﹐气郁則順之﹐傷脾則安之。﹝《大成》﹞衄行淸道﹐吐行濁道﹐流入胃脘﹐令人吐血。妄行於上﹐或吐或咯或嗽﹐用琥珀效者固多有之﹐宜擇末藥中入此一味﹐或煎藥去滓可調服。吐甚頭暈﹐發爲寒熱者﹐降气湯和四物湯各半帖﹐加阿膠一錢。若單單發熱者﹐茯苓補心湯。有因勞力太過﹐吐血不止﹐蘇子降气湯加人參半錢煎。有時或吐血兩口﹐隨卽無事﹐數日又發﹐經年累月不愈者﹐宜黑神散和小烏沈湯常服。﹝《要訣》﹞初起脈洪大﹐用犀角地黃湯﹐調郁金﹑黑梔子灰或荊芥穗灰。吐後有血﹐是酒毒。如胸間作痛﹐是嘔破胃脘﹐童便調白芨末。脈數急﹐心不痛﹐只作火治。大吐不止﹐諸藥不效﹐用漧薑炒黑爲末﹐童便調服﹐此從治之法也。﹝《六要》﹞﹝按﹕黑姜﹑童便本出丹溪。﹞若血脫至甚﹐气亦隨之﹐因至厥逆昏憒者﹐速當益气以固生機﹐宜六味回陽飲或四味回陽飲主之﹐若再用寒涼卽死。﹝《景嶽》﹞凡吐血脈微身涼惡風者﹐須於地黃﹑芍藥中﹐加肉桂一錢﹐虛冷人多有此證。﹝《金匱翼》﹞

治吐血三要

宜降气不宜降火﹐气有餘卽是火﹐气降則火降﹐火降則气不上升﹐血隨气行﹐無溢出上竅之患矣。降火必用寒涼之劑﹐反傷胃气﹐胃气傷則脾不能統血﹐血愈不能歸經矣。今之療吐血者大患有二﹕一則專用寒涼之味﹐如芩﹑連﹑山梔﹑靑黛﹑柿餅灰﹑四物湯﹑黃柏﹑知母之類﹐往往傷脾作泄﹐以致不救。一則專用人參﹐肺熱還傷肺﹐咳逆愈甚。亦有用參而愈者﹐此是气虛喘嗽﹐气屬陽﹐不由陰虛火熾所致﹐然亦百不一二也。宜以白芍藥﹑炙甘艸制肝﹐枇杷葉﹑麥門冬﹑薄荷﹑橘紅﹑貝母淸肺﹐薏苡仁﹑懷山藥養脾﹐韭菜﹑番降香﹑眞蘇子下气﹐靑蒿﹑鱉甲﹑銀柴胡﹑牡丹皮﹐地骨皮補陰淸熱﹐酸棗仁﹑白茯神養心﹐山茱萸﹑枸杞子﹑牛膝補腎﹐此累試輒驗之方。然陰無驟補之法﹐非多服藥不效。病家欲速其功﹐醫者張皇無主﹐百藥雜試﹐以致殞命﹐覆轍相尋而不悟﹐悲夫﹗﹝《廣筆記》曰﹕郁金治吐血聖藥﹐患無眞者爾。﹞宜行血不宜止血﹐血不循經絡者﹐气逆上壅也。夫血得熱則行﹐得寒則凝﹐故降气行血﹐則血循經絡﹐不求其止而自止矣。止之則血凝﹐血凝必發熱惡食﹐及胸脇痛﹐病日沈痼矣。宜補肝不宜伐肝﹐經曰﹕五臟者﹐藏精气而不瀉者也。肝爲將軍之官﹐主藏血。吐血者﹐肝失其職也。養肝則肝气平而血有所歸﹐伐之則肝不能藏血﹐血愈不止矣。﹝《本艸經疏》﹞

涼溫有宜

僕觀初虞世治吐血﹐不喜用竹茹﹑生地黃﹑藕汁﹐然亦不可滯泥此說。如陽乘於陰﹐血得熱則流散﹐經水沸溢﹐宜陰涼藥以解之﹐大黃﹑犀角﹑生地黃﹑生艾﹑藕汁豈能無效。如陰乘於陽﹐所謂天寒地凍﹐水凝成冰﹐宜服溫藥以暖之﹐漧薑﹑肉桂豈能無功﹐學人更宜思之。﹝《婦人良方》﹞血從上出﹐皆是陽盛陰虛﹐有升無降﹐血隨气上﹐越出上竅﹐法當補陰抑陽﹐气降則血歸經。﹝《丹溪》﹞此論平人無故忽然病此者是也。然有打傷跌撲﹐從髙墜下﹐內損經絡而吐衄者﹐有食塡太陰﹐或胃寒嘔吐﹐蹙破胃脘而吐血者﹔有勞役過度﹐色欲無節﹐肺腎大虧﹐不能攝血而血妄行者﹐不可不辧。誤用涼藥﹐必致殺人。﹝《六要》﹞凡酒色過度﹐損傷肺腎眞陰﹐咳嗽吐痰﹐衄血吐血咳血咯血等證﹐誤服參﹑等甘溫之藥﹐則病日增﹐服之過多則死不可治。蓋甘溫助气﹐气屬陽﹐陽旺則陰愈消。前項病證﹐乃陰血虛而陽火旺﹐宜服苦甘寒之藥以生血降火。世人不識﹐往往服參﹑以爲補﹐予見服此而死者多矣。﹝《明醫雜著》﹞噫﹗此亦一隅之說﹐非天下之通論。諸失血證﹐固爲火盛妄行﹐而不宜於甘溫﹐理故然也。其有虛火體气弱甚者﹐寧有不用參﹑者乎。葛可久治大吐血後﹐用獨參湯一味服之﹐所以治其虛也。大抵用藥補瀉﹐宜審人之虛實﹐則無施而不當也﹐何甘溫之必不可用哉。﹝《醫統》﹞

瀉下方法

血盛大者﹐先消瘀血﹐次止血涼血。蓋血來多﹐必有瘀於胸膈者﹐不先消化﹐則止之涼之不應也。﹝《雜著》﹞脈洪實有力﹐精神不倦﹐或覺胸中滿痛﹐或血是紫血塊者﹐用生地﹑赤芍﹑當歸﹑牡丹皮﹑荊芥﹑阿膠﹑滑石﹑大黃﹑玄明粉﹑桃仁泥之屬﹐從大便導之﹐此釜底抽薪法也。今人不知﹐徒事芩﹑連﹑梔﹑柏輔四物﹐使气血兩傷﹐脾胃俱敗﹐百不一生﹐悲哉﹗﹝《六要》﹞﹝宜與通說相參﹞吐血﹝《六要》此下曰﹕勢不可遏﹞﹐覺胸中气塞﹐上吐紫血者﹐桃仁承气湯下之。﹝《丹溪》﹞治虛勞吐血方。生地黃汁﹝半升﹞川大黃﹝末一方寸匕﹞上二味﹐溫地黃汁一沸﹐納大黃攪之﹐空腹頓服﹐日三瘥。﹝《千金》﹞﹝按﹕此方旣出《傷寒》中﹐然實是原方﹐仍更拈之。﹞治暴熱毒﹐心肺煩而嘔血方﹐大黃二兩爲末﹐以地黃汁拌勻﹐濕卽焙漧。上爲末﹐每服二錢﹐地黃汁調下﹐以利爲度﹐甘艸湯亦得。﹝《中藏經》﹞三黃丸﹐治三吐血諸黃證。黃連﹝三兩﹞黃芩﹝二兩﹞大黃﹝一兩﹞上爲末﹐煉蜜爲丸﹐如桐子大﹐食後溫水下十五丸﹐量虛實加減服。﹝《中藏經》﹞﹝按﹕《本事》爲散用﹐見《衄血》中。﹞治小兒吐血﹐心躁煩悶﹐茜根散方。茜根﹝半兩﹞犀角屑川升麻川大黃﹝銼微炒﹞黃芩甘艸﹝各一分﹞上件藥搗﹐粗羅爲散﹐每服一錢﹐以水一小盞﹐入黑豆三十粒﹐淡竹茹半分﹐煎至六分﹐去滓溫服。﹝《聖惠》﹞犀角散。黃連大黃芍藥犀角甘艸各等分。上爲粗末﹐每服五錢﹐水一盞﹐煎至七分去滓﹐無時溫服之。﹝《三法六門》﹞涼血抑火湯﹐治吐血衄血初起﹐气盛上逆﹐不能下降歸經。當歸赤芍﹝各二錢﹞大黃﹝三錢﹞黃芩黃連丹皮生地川芎﹝各一錢五分﹞燈心三十莖﹐臨服加藕汁半杯。﹝《玉案》﹞《醫讀》三黃涼血湯﹐於本方去芩﹑連﹑川芎﹐加山梔﹑桃仁﹑漧葛。治飲酒過多﹐蘊熱胸膈﹐以致吐血衄血。若吐衄脈滑數﹐難治。葛花﹝二兩如無以根代之﹞黃連﹝四兩﹞上爲細末﹐以大黃末熬膏子﹐丸如梧桐子大﹐每服一百丸﹐溫湯下。或煎服亦可。﹝《乾坤生意》﹞《商便奇方》葛花丸﹐於本方加梔子﹑山楂。《士林餘業》用葛粉﹑大黃﹑黃連﹐水煎五沸服。肥盛或酒客輩﹐痰中有血﹐滚痰丸佳。﹝《大還》﹞治吐血嘔血﹐五靈脂餅子方。五靈脂﹝一兩﹞蘆薈﹝二錢﹞上二味搗研爲末﹐滴水和丸﹐如雞頭大﹐捏作餅子﹐每服二餅﹐龍腦漿水化下﹐不拘時。﹝《聖濟》﹞﹝按﹕此方無類可隸﹐姑附於此。﹞今人治吐血者﹐以涼水濯其兩足﹐此釜底抽薪之意也。﹝《醫方考》﹞

止遏諸方

側柏散﹐治內損吐血下血﹐皆因酒色太過﹐勞損於內﹐或血气妄行﹝按﹕《經驗良方》作或因酒色勞損﹐或心肺脈破﹐血气妄行﹞﹐其出如湧泉﹐口鼻皆流﹐須臾不救。柏葉﹝一兩半蒸漧﹞人參﹝一兩﹞荊芥穗﹝一兩燒灰﹞上爲末﹐每服二﹑三錢﹐入飛羅面二錢和勻﹐新汲水調如稀糊啜服。血如湧泉﹐不過二錢。﹝《家寶》﹞《澹寮》去荊芥。《經驗良方》華佗《肘後》倉卒十病﹐去荊芥﹐云﹕如無前藥﹐用荊芥一握燒過﹐蓋於地上﹐要出火毒﹐細研如粉﹐以陳米飲調下三錢許與服﹐不過二服效。又無荊芥﹐用釜底墨﹐刮下細研如粉﹐每服三錢﹐濃米飲調下﹐連進二﹑三服。《原病集》咯血﹐用側柏葉﹑沙參各一兩﹐焙研爲末﹐入飛面二錢﹐水調如稀糊啜服。﹝《入門》名參柏糊。﹞參香丸﹐治咳嗽吐紅。辰砂人參乳香上三味等分﹐用烏梅肉爲丸﹐麥門冬湯下﹐京口失醫方﹝《朱氏》﹞花蕊石散﹐五臟崩損﹐湧噴血成升斗﹐用此止之。花蕊石﹝火存性研爲粉﹞上用童便一鐘燉溫﹐調末三錢﹐甚者五錢﹐食後服下。男子用酒一半﹐女人用醋一半﹐與童便和藥服﹐使瘀血化爲黃水。服此藥以後﹐補之。﹝《十藥神書》﹞﹝按﹕後藥言獨參湯。又《和劑》花蕊石散﹐治一切傷損﹐用花蕊石﹑硫黃二味﹐宜考。﹞四生丸﹐療吐血。凡吐血衄血﹐陽乘於陰﹐血熱妄行﹐宜服此藥。生荷葉生艾葉生柏葉生地黃上等分爛研﹐丸如雞子大﹐每服一丸﹐水三盞﹐煎至一盞去滓﹐溫服無時候。﹝《婦人良方》﹞﹝按﹕此方本出《楊氏》﹐名四味丸﹐三葉並不用生。﹞《濟生全書》四生散﹐並取自然汁﹐入童便不拘多少﹐和藥汁溫服。幹則水煎﹐亦入童便溫服愈。黑神散﹐治大吐血﹐及傷酒食飽﹐低頭掬損﹐吐血至多﹐並血妄行﹐口鼻中俱出﹐但聲未失﹐無有不效。百艸霜﹝村中燒艸鍋底煤最妙﹞不拘多少﹐羅細爲末﹐每服一錢﹐糯米飲調下。鼻衄搐一字。皮破血出﹐灸瘡出血﹐摻上止。並治舌忽然腫破﹐幹摻。﹝《得效》﹞﹝《經驗良方》同。﹞黑散子﹐諸竅出血並主之。隔年蓮蓬敗棕櫚頭髮﹝並燒存性等分﹞上爲末﹐每服二錢﹐煎南木香湯調下。或只用棕櫚燒灰﹐米湯調下﹐亦可。﹝《直指》﹞十灰散﹐治嘔血吐血咯血嗽血﹐先用此藥止之。大薊小薊荷葉扁柏葉茅根茜根山梔大黃牡丹皮棕櫚皮﹝各等分﹞上各燒灰存性﹐研極細末﹐用紙包﹐碗蓋於地上一夕﹐出火毒。用時先將白藕搗汁或蘿卜汁磨京墨半碗﹐調服五錢﹐食後服下。如病勢輕﹐用此立止。如血出成升斗者﹐用後藥止之。﹝《十藥神書》﹞﹝後藥卽花蕊石散。﹞治吐血方﹐用雞蛋一个打開﹐和三七末一錢﹐藕汁一小鐘﹐再入酒半鐘﹐隔湯燉熟食之﹐不過三兩枚自愈。﹝《集驗良方》﹞

淸涼諸方

治吐血﹐酒客﹑溫疫中熱毒﹐漧嘔心煩者方。蒲黃栝蔞根犀角甘艸﹝各二兩﹞桑寄生葛根﹝各三兩﹞上六味咀﹐以水七升﹐煮取三升﹐分三服。﹝《千金》﹞﹝《衍義》曰﹕寄生眞者絕不易得﹐昔人以蘆根汁代用﹐亦頗有效。﹞《外臺》引《古今錄驗》名蒲黃湯。治卒吐血﹐皆因心肺暴熱毒入胃﹐致吐不止﹐宜服生地黃散方。生漧地黃阿膠甘艸﹝各二兩﹞黃芩柏葉犀角屑刺薊﹝各一兩﹞上件藥搗篩爲散﹐每服三錢﹐以水一中盞﹐入靑竹茹一雞子大﹐同煎至六分去滓﹐不計時候溫服。﹝《聖惠》﹞﹝按﹕此本《千金》治衄生地黃湯﹐今加犀角﹑刺薊﹑竹茹。﹞治吐血不止﹐紅藍花飲方。紅藍花﹝二兩﹞伏龍肝﹝三兩以水五升五合浸濾取汁﹞犀角﹝鎊一分﹞甜竹茹﹝三分﹞白茅根﹝銼﹞麥門冬﹝去心銼各半兩﹞上六味﹐將伏龍肝汁煎諸藥﹐取六合去滓﹐食後分三服。每服更入亂髮灰一錢匕﹐和勻服。﹝《聖濟》﹞﹝按﹕此本《聖惠》治心熱吐血方﹐今加犀角﹑茅根﹑麥門冬。﹞上焦熱極﹐吐血鮮紅﹐以黃連解毒湯加生地黃﹑犀角主之。若大便燥結﹐加大黃。﹝《原病集》﹞涼血地黃湯﹐如上焦火盛﹐口舌生瘡發熱﹐或血熱上行﹐或吐血﹐或衄血﹐或下血﹐一切失血及不嗽血自來者﹐並宜。烏犀角﹝鎊二錢﹞懷生地黃﹝二錢五分﹞赤芍﹝一錢五分﹞牡丹皮﹝二錢﹞黃連黃芩玄參﹝各一錢﹞上銼一劑﹐水煎服。一方加郁金末一錢﹐入本湯藥內飲之﹐其血自淸。如吐血成塊者﹐加大黃一錢﹐桃仁十个去皮尖研如泥。如血鮮者﹐不必加此二味。﹝《慈航》﹞《匯言》治熱極失血﹐吐衄不止﹐於本方﹝犀角磨汁半盞﹞去黃芩﹑玄參﹐加童便半盞﹑炮姜炭﹑甘艸。治心胸煩熱﹐吐血不止﹐口舌漧燥﹐頭疼﹐宜服石膏散方。石膏﹝二兩﹞甘艸﹝半兩﹞麥門冬川升麻黃芩生漧地黃靑竹茹栝蔞根葛根﹝各一兩﹞上件藥搗篩爲散﹐每服三錢﹐以水一中盞﹐煎至六分去滓﹐不計時候溫服。﹝《聖惠》﹞黃連石膏湯﹐治吐血。黃連黃芩石膏知母甘艸本方加升麻﹑葛根﹐治飲酒過多衄血。﹝《蒼生司命》﹞涼榮湯﹐治吐衄諸血。生地黃川歸尾扁柏葉﹝炒﹞蒲黃﹝炒﹞白芍藥甘艸麥門冬﹝去心﹞知母﹝炒﹞黃柏﹝各等分﹞上各制炒﹐每服八錢﹐白水煎服。﹝《諸證辧疑》﹞《百代醫宗》用側柏葉﹐不用扁柏。《壽世保元》滋陰淸火湯﹐於本方去柏葉﹑蒲黃﹐加川芎﹑牡丹皮﹑玄參﹑犀角﹑山梔﹑阿膠。郁金四物湯﹐治吐血﹑衄血﹑唾血﹑大便下血及一切失血神效。如郁金不眞﹐則不效。當歸﹝酒洗一錢﹞生地黃﹝一錢三分﹞白芍藥﹝炒八分﹞川芎﹝六分﹞韭汁﹝一酒杯﹞郁金﹝二枚磨水﹞薑汁﹝一酒杯﹞童便﹝一酒杯以上四味並臨服時入﹞上將前四味﹐用水二鐘﹐煎一鐘﹐入四味﹐溫服。﹝《醫匯》﹞郁金末﹐治吐血﹐入薑汁﹑童便良。治吐血或衄血上行﹐用郁金﹐後以犀角地黃湯加郁金。﹝《丹溪》﹞嘗治諸虛吐衄咯血藥中﹐每入童便半合﹐其效甚速。或單用以重湯燉服﹐無不應效。蓋溲溺降火滋陰﹐又能消瘀血﹐止吐衄諸血。童便一名溲溺﹐一名輪回酒﹐一名還元湯﹐但取年十二歲以下無病者童子﹐絕其烹炮鹹味﹐令其潔淨﹐亦當與淡肉味﹐凡溺下卻以瓷器盛之﹐少頃每一鐘少入生薑自然汁二三點﹐攪勻徐徐服之﹐日進二﹑三次。如大寒﹐卻以重湯溫服﹐服此但以飲食相遠爲佳。﹝《辧疑》﹞﹝按﹕《菽園雜記》輪回酒﹐人尿也。《續醫說》引﹐當參。﹞《濟世全書》輪回湯﹐卽自己小便﹐入甘艸末一錢﹐通口服﹐隨以甘艸末嚼之﹐或生薑一小片嚼之。﹝原文稍長﹐須參。﹞《王氏手集》靑金散﹐治肺嗽喘息有音﹐及熱搏上焦﹐血溢妄行﹐咳唾血出﹐咽嗌疼痛﹐煩渴嘔吐﹐寒熱休歇﹐減食羸瘦方。白芨靑黛﹝研各半兩﹞上同研勻﹐每服半錢或一錢﹐糯米飲調下。﹝《幼幼》﹞﹝按﹕白芨治咯血﹐《醫說》引《癸志》﹐宜考。﹞小柴胡湯﹐治男女諸熱出血﹐血熱蘊隆。﹝《直指》﹞止紅散﹐治心肺客熱﹐咳嗽吐血。北柴胡﹝去苗一兩﹞胡黃連宣連﹝各半兩﹞上件爲細末﹐入朱砂少許研勻﹐每服二錢﹐水一盞﹐煎至半盞﹐通口服﹐食後。﹝《楊氏》﹞柴胡淸肝散﹐治肝膽二經風熱怒火血證。柴胡黃芩﹝各一錢﹞黃連山梔子﹝各�分﹞當歸﹝一錢﹞川芎﹝六分﹞牡丹皮﹝一錢﹞升麻﹝八分﹞甘艸﹝三分﹞水煎服。﹝《識病捷法》﹞﹝柴胡疏肝散出《瘀血》中﹐宜參。﹞人有大怒而吐血者﹐或傾盆而出﹐或衝口而來﹐一時昏暈。方用解血平气湯﹐白芍二兩﹐當歸二兩﹐荊芥炒黑三錢﹐柴胡八分﹐紅花二錢﹐炒梔子三錢﹐甘艸一錢﹐水煎服。﹝《石室祕》﹞

滋潤諸方

耆婆方﹐治人唾血及水涎﹐不能食方。漧地黃人參蒲黃等分爲散﹐以飲服一錢匕﹐日二。腹痛者﹐加芍藥二分。﹝《醫心》﹞參地煎﹐卽人參﹑生地黃也。凡因熱傷﹐衄吐血不已者﹐則熱已隨血減﹐然气亦隨血亡也。气虛甚者﹐當倍人參爲君。血熱者﹐宜倍生地爲君。時時煎服﹐自止也。﹝《金鑑》﹞五傷湯﹐治勞傷榮衛﹐吐血下血﹐諸虛不足。當歸白芍藥﹝各三分﹞人參川芎﹝各二分﹞甘艸桂﹝各一兩﹞阿膠﹝一分﹞上爲粗末﹐每服二錢﹐水一盞﹐生薑三片﹐棗一枚﹐同煎至六分﹐去滓食前溫服。﹝《雞峯》﹞麥門冬飲子﹐治吐血久不愈。以三稜鍼於气街出血﹐立愈。黃﹝一錢﹞麥門冬當歸身生地黃人參﹝以上各五分﹞五味子﹝十个﹞上爲粗末﹐都作一服﹐水二盞﹐煎至一盞﹐去渣熱服不拘時。﹝《蘭室祕藏》﹞又人參飲子﹐治脾胃虛弱﹐气促气弱﹐精神短少﹐衄血吐血﹐於本方去生地黃﹐加白芍藥﹑甘艸。﹝《寶鑑》更加紫菀。﹞阿膠散﹐治肺破嗽血唾血。人參茯苓生漧地黃天門冬﹝水浸去心﹞北五味子﹝各一分﹞阿膠﹝炒酥﹞白芨﹝各二分﹞上白芨別爲末﹐余藥銼散﹐每服三錢﹐水一大盞﹐入蜜二大匙﹐秫米百粒﹐姜五片﹐同煎﹐臨熟入白芨少許﹐食後服。﹝《直指》﹞諸血後虛怯主方﹐治吐衄咳唾等證﹐血失旣多﹐虛羸昏倦﹐精神怯弱﹐血尙未盡。人參﹝一錢﹞黃﹝蜜炒一錢﹞甘艸﹝炙五分﹞白芨﹝一錢﹞百合﹝一錢﹞熟地黃﹝二錢﹞生地黃﹝二錢﹞當歸﹝身頭一錢五分﹞牡丹皮﹝一錢﹞阿膠﹝蛤粉炒成珠一錢﹞鹿角膠﹝一錢﹞以上作一劑﹐用藕節五个﹐水煎﹐臨服時﹐入童便一盞﹐藕汁二杯﹐候溫徐徐緩服。﹝《痰火點雪》﹞治肺損﹐吐血不止﹐地黃飲方。生地黃﹝八兩碎取汁﹞鹿角膠﹝一兩炙燥碾爲末﹞上二味﹐先以童子小便五合﹐於銅器中煎﹐次下地黃汁及膠末﹐打令勻﹐煎令熔﹐十沸後﹐分作三服﹐當止。﹝《聖濟》﹞《直指》入薑汁少許調下。無鹿膠﹐則以透明阿膠炒酥代用。茯苓補心湯﹐治心气虛耗﹐不能藏血﹐以致面色黃瘁﹐五心煩熱﹐咳嗽唾血。﹝《得效》﹞一方用參蘇飲三兩﹐加局方四物湯一半﹐合和名茯苓補心湯﹐大治男子婦人虛勞發熱﹐或五心煩熱﹐並治吐血衄血便血﹐並婦人下血過多﹐致虛熱者。﹝《易簡》﹞﹝按﹕此方本出《三因》。﹞如味芎湯﹐治打撲傷損﹐敗血流入胃脘﹐嘔吐黑血﹐或如豆羹汁。川芎當歸白芍藥百合﹝水浸半日﹞荊芥穗﹝各等分﹞上銼散﹐每服四錢﹐水一盞﹐酒半盞﹐同煎七分﹐去滓無時服。﹝《三因》﹞﹝按﹕上方與此方並無類可隸﹐姑列於此。﹞

補陽諸方

《錄驗方》治吐血﹐生薑湯方。生薑﹝五兩﹞人參﹝一兩﹞甘艸﹝三兩﹞大棗﹝十枚﹞凡四物咀﹐以水三升﹐煮取一升半﹐分再服。﹝《醫心》﹞《勝金方》治吐血﹐以人參一味爲末﹐雞子淸攪新汲水調下一錢。﹝《本艸》﹞﹝按﹕又引《靈苑方》﹐不用新汲水。﹞《聖濟》名異功散。﹝文與《靈苑》同。﹞人參湯﹐治吐咯血。新羅人參﹐慢火煎服。﹝《直指》﹞獨參湯﹐止血後﹐此藥補之。大人參二兩去蘆。上每服﹐水二盞﹐棗五枚﹐煎一盞細呷之﹐服後熟睡一覺後﹐服諸藥除根。《十藥神書》﹞諸失血後﹐倦怠昏憒﹐面失色﹐懶於言動﹐濃煎獨參湯﹝《醫通》曰﹕加橘皮﹞﹐所謂血脫補气也﹐最妙。﹝《六要》﹞《醫通》煎人參入童便與服。﹝有治驗﹐宜參。又有說﹐錄在前驗色中。﹞理中湯﹐能止傷胃吐血者﹐以其功最理中脘﹐分利陰陽﹐安定血脈。方證廣如《局方》﹐但不出吐血證﹐學者當自知之。或只煮漧薑甘艸湯飲之亦妙﹐方見《養生必用》。﹝《三因》﹞《養生必用方》云﹕凡吐血須煎漧薑甘艸湯與服﹐或四物理中湯亦可。漧薑甘艸湯﹐若陰乘於陽﹐心肺經寒而嘔血者﹐宜服。﹝《婦人良方》﹞甘艸漧薑湯﹐男女諸虛出血﹐胃寒不能引气歸元﹐無以收約其血。﹝《直指》﹞二神湯﹐治吐血絕妙。治男子婦人吐紅之疾﹐蓋是久病﹔或作急勞﹐損其榮衛﹐壅滯气上﹐血之妄行所致。若投以藕汁﹑生地黃等涼劑治之﹐必速其死矣。每遇患者﹐用藥甚簡﹐甘艸炙﹑漧薑炮等分。上爲末﹐每服二錢﹐水一中盞﹐煎至五七沸﹐帶熱呷﹐空心﹑日午進之。和其气血榮衛﹐自然安痊﹐不可不知。﹝《朱氏》﹞堅中湯﹐治虛勞內傷寒熱﹐嘔逆吐血方。糖﹝三斤﹞芍藥半夏生薑甘艸﹝各三兩﹞桂心﹝二兩﹞大棗﹝五十枚﹞上七味咀﹐以水二斗﹐煮取七升﹐分七服﹐日五夜二。﹝《千金翼》無甘艸﹑桂心﹐有生地黃。﹞﹝《千金》﹞柔脾湯﹐主脾气不足﹐下焦虛冷﹐胸膈滿塞﹐汗出﹐脇下支滿﹐吐血下血。熟地黃﹝三兩﹞黃桂芍藥甘艸﹝各一兩﹞上爲粗末﹐每服二錢﹐水酒少許﹐煎至六分﹐去滓溫服。﹝《雞峯》﹞《婦人良方》引《養生必用方》﹐治虛勞吐血衄血下白汗出。﹝按﹕下下脫血字。﹞陳月坡方﹐治嘔吐吐血或血崩脫血﹐盈盆盈桶﹐面色靑慘﹐六脈欲脫﹐四肢厥冷﹐或自汗出﹐危極者﹐用制附子五錢﹐人參一兩﹐姜炭八錢﹐水二大碗﹐煎八分﹐溫和服。﹝《匯言》﹞又方龍潭治血崩神脫﹐精神潰亂﹐四肢將厥者﹐於本方附子童便制﹐加當歸﹑炙甘艸。﹝宜與治例參看。﹞歸脾湯﹐治思慮傷脾﹐心多健忘﹐爲脾不能統攝心血﹐以致妄行﹐或吐血下血。﹝《得效》﹞

調攝法

咳血非靜養絕欲﹐不可與治﹐諸病皆然﹐此尢當愼者。﹝《六要》﹞嘔血宜忌鹽醋糟物﹑海味熱物﹐又宜髙枕坐臥﹐不使气逆﹐如此七日﹐大勢方定﹐愈後三年不發﹐方爲全愈。若不能如前謹愼﹐一有所傷﹐則不時屢發﹐必增咳嗽諸證者﹐不治。﹝《百問》﹞

諸血病

血衄

源由

經云﹕脾移熱於肝﹐則爲驚衄。脾﹐土也。肝﹐木也。木本克土。今脾熱爲土气翻盛﹐逆往乘木﹐是木之虛﹐不能制土﹐故受脾之移熱也。肝之神爲魂﹐而藏於血。虛熱則魂神不定﹐故驚也。凡血與气﹐內榮腑臟﹐外循經絡﹐相隨而行於身﹐周而復始。血性得寒則凝澀﹐熱則流散﹐而气肺之所生也﹐肺開竅於鼻。熱乘於血﹐則气亦熱也﹐血气俱熱﹐血隨气發出於鼻﹐爲鼻衄。﹝《病源論》﹞諸气皆屬於陽﹐諸血皆屬於陰﹐陰盛則陽虧﹐陽盛則陰虧﹐經所謂陽勝則陰病﹐陰勝則陽病。諸血衄血﹐由陽气侵陰﹐陰气被傷﹐血失常道﹐或從口出﹐或從鼻出。若暴出而色鮮﹐心煩燥悶﹐時欲引出﹐至一二斗﹐此陽邪暴入於陰分﹐血得熱則流散。蓋人之經血﹐譬如天地之經水﹐天暑地熱﹐則經水沸溢而湧起﹐故有衄血﹑肺疽﹐其證大同而小異。﹝《雞峯》﹞鼻通於腦﹐血上溢於腦﹐所以從鼻而出。﹝《要訣》﹞

病有三因

外因衄血病者﹐因傷風寒暑濕﹐流傳經絡﹐陰陽相勝﹐故血得寒則凝泣﹐得熱則淖溢﹐各隨臟腑經絡﹐湧泄於淸气道中﹐衄出一升一斗者﹐皆外所因﹐治之各有方。內因衄血病者﹐積怒傷肝﹐積憂傷肺﹐煩思傷脾﹐失志傷腎﹐暴喜傷心﹐皆能動血﹐蓄聚不已﹐停畱胸間﹐隨气上溢﹐入淸气道中﹐發爲鼻衄﹐名五臟衄。不內外因病者﹐飲酒過多﹐及啖炙五辛熱食﹐動於血﹐血隨气溢﹐發爲鼻衄﹐名酒食衄﹐或墮車馬﹐打撲傷損﹐致血淖溢﹐發爲鼻衄﹐名曰折傷衄。﹝《三因》﹞有感冒汗後不解﹐郁幹經絡﹐隨气湧泄而成衄血。思慮傷心﹐心傷則吐衄。﹝《濟生》﹞

脈候

寸口脈微﹐苦寒﹐爲衄。汗出若衄﹐其脈小滑者生﹐大躁者死。寸口脈微弱﹐尺脈澀﹐弱則發熱﹐澀爲無血﹐其人必厥﹐微嘔。夫厥當眩﹐不眩而反頭痛﹐痛爲實﹐下虛上實﹐必衄也。太陽脈大而浮﹐必衄吐血。﹝《脈經》﹞診其寸口微芤者﹐衄血。肝脈大﹐喜爲衄。脈陰陽錯而浮﹐必衄血。脈細而數﹐數反在上﹐法當吐而不吐﹐其面顴上小赤﹐眼中白膚上﹐自有細赤脈如發﹐其趣至黑童子上者﹐當衄。鼻衄﹐脈沈細者生﹐浮大而牢者死。﹝《病源論》﹞其脈洪數者爲逆﹐微少者爲順。﹝《雞峯》﹞﹝按﹕少當作小。﹞脈沈小畱連或微者易治﹐浮大洪數者難治。宜滑不宜弦。﹝《丹溪》﹞﹝《纂要》曰﹕此論諸血見脈之大槪也﹐與諸書論吐血脈大意相合。﹞衄血脈浮大數者﹐爲邪伏於經﹐宜發汗。大而虛者﹐爲脾虛不能統攝﹐宜補气。小而數者﹐爲陰虛火乘﹐宜攝火。弦澀爲有瘀積﹐宜行滯。凡衄血之脈﹐數實或堅勁﹐或急疾不調﹐皆難治。久衄脈虛大﹐頭額痛甚﹐鼻流淡黃水者死。﹝《醫通》﹞

證治例

衄血﹐涼血行血爲主﹐犀角地黃湯入郁金同用。﹝《丹溪》﹞有因虛致衄﹐此爲下虛上盛﹐不宜過用涼劑﹐宜養正丹及紫霞丹﹝紫霞丹用硫黃﹑鍼砂﹑五倍子﹞﹐仍佐以四物湯﹑芎歸湯﹐磨沈香服。顚而衄不止﹐蘇合香丸一丸﹐或以小烏沈湯一錢﹐白湯調下﹐或煎濃蘇湯獨調小烏沈湯﹐或添入黑神散﹝卽婦人中八味方是﹞一錢﹐鹽湯調下亦得。仍驀然以水噴其面﹐使載驚則止。小烏沈濃蘇湯調﹐非特顚而衄﹐而五竅出血皆治﹐不因顚而衄者亦治。諸竅血﹐皆可以水沃﹐驚則血止﹝按﹕水是古方﹐見後。﹞曾病衄愈後﹐血因舊路﹐一月或三四衄﹐又有洗面而衄﹐日以爲常﹐此卽水不通借路之意﹐並宜止衄散﹝此用﹑苓﹑歸﹑芍﹑生地﹑阿膠。﹞﹐茅花煎湯調下﹔或四物湯加石菖蒲﹑阿膠﹑蒲黃各半錢﹐煎熟調火石膏末一匙頭許﹐兼進養正丹。前諸證服藥不效﹐大衄不止者﹐養正丹多服﹐仍佐以蘇子降气湯﹐使血隨气下﹝《直指》蘇子降气湯﹐治虛壅鼻血﹞。衄後頭暈﹐四物湯或芎歸湯﹑十全大補湯。有先因衄血﹐衄止而變生諸證﹐或寒熱間作﹐或喘急無寐﹐病狀不一﹐漸成勞憊﹐當於虛損諸證詳之。﹝《要訣》﹞夫衄血之病﹐𨿽屬平常﹐若出而不止﹐陰陽離脫﹐亦有死者。臨病施治﹐常須識此﹐不可忽也。﹝《醫學眞傳》﹞

治宜加气藥

風行水動﹐气行血流﹐治衄者則知血藥以治衄﹐而不知气降則血歸經。古人所以血藥中必加气藥一﹑二味﹐如上所謂蘇子降气湯是也。﹝《統旨》﹞

治有宜補陰

衄血𨿽多由火﹐而惟於陰虛者爲尢多。正以勞損傷陰﹐則水不制火﹐最能動衝任陰分之血。但察其脈之滑實有力﹐及素無傷損者﹐當作火治。若脈來洪大無力﹐或弦或芤﹐或細數無神﹐而素多酒色內傷者﹐此皆陰虛之證﹐當專以補陰爲主。若有微火者﹐自當兼而淸之﹐以治其標。若𨿽見虛熱﹐而無眞確陽證﹐則但當以甘平之劑﹐溫養眞陰﹐務令陰气完固﹐乃可拔本塞源﹐永無後患。﹝《景嶽》﹞石頑治朱聖卿﹐鼻衄如崩﹐三日不止﹐較之向來所發之勢最劇﹐服犀角﹑地黃﹑芩﹑連﹑知﹑柏﹑石膏﹑山梔之屬轉盛。第四日邀余診之﹐脈弦急如循刀刃﹐此陰火上乘﹐載血於上﹐得寒涼之藥﹐轉傷胃中淸陽之气﹐所以脈變弦緊。與生料六味加五味子作湯﹐另用肉桂末三錢﹐飛羅麵糊﹐分三丸﹐用煎藥調下。甫入喉﹐其血頓止﹐少頃口鼻去血塊數枚而愈。自此數年之患﹐絕不再發。﹝《醫通》﹞

心虛證治驗

鄞董允謙妻﹐患衄三年許。醫以血得熱則淖溢﹐服瀉心涼血之劑益困﹐衄才數點輒昏。翁診之﹐六脈微弱﹐寸爲甚。曰﹕肝藏血而心主之。今寸口脈微﹐知心虛也。心虛則不能司其血﹐故逆而妄行。法當養心﹐仍補脾實其子﹐子實則心不虛矣。服琥珀諸補心之劑愈。﹝《醫史•抱一翁傳》﹞

瀉下方法

崔氏療鼻衄﹐苦參湯方。苦參﹝三分﹞黃連﹝二兩﹞梔子﹝二七枚劈﹞大黃﹝一兩﹞地黃﹝一兩生幹者﹞上五味切﹐以水五升﹐煮取一升半﹐去滓分再服。﹝一方更用石橊花半兩。﹞﹝《外臺》﹞《聖惠》刺薊散﹐治鼻衄血出﹐經日不止﹐於本方加刺薊﹑側柏葉﹑靑竹茹。又治大衄﹐口耳皆血出不止﹐苦參散﹐於本方加柏葉﹑桑耳﹐水煎去滓﹐入生地黃汁﹐攪令勻。治衄血無時﹐三黃散。大黃﹝一兩濕紙裹甑上蒸﹞黃連﹝半兩去須﹞黃芩﹝去皮半兩﹞上細末﹐每服二錢﹐新水調下﹐蜜水亦得。﹝《本事》﹞《直指》川芎三黃散﹐治實熱衄血﹐於本方加川芎。馬萬戶妻﹐體肥而气盛﹐自以無子﹐嘗多服暖子宮藥﹐積久火甚﹐迫血上行爲衄﹐衄必數升餘﹐面赤脈躁疾﹐神如癡。醫者猶以治上盛下虛丹劑鎭墜之。壽曰﹕經云上者下之﹐今血气俱盛﹐溢而上行﹐法當下導﹐柰何實實邪。卽與桃仁承气湯三﹑四服下之﹐積瘀旣去﹐繼服旣濟湯二十劑而愈。楊子縣吏陳某﹐當臘月鼻衄﹐至正月﹐凡十三日始定﹐其脈實而數﹐治法與前證同。蓋馬婦過服剛劑﹐陳過食煎炙﹐飲醇酒﹐皆積熱所致也。﹝《醫史•攖寧生傳》﹞

止遏諸方

《短劇方》治鼻衄﹐血出數斗﹐眩冒﹐劇者不知人方。取亂髮五兩﹐燒之治末﹐取如棗核﹐著筒頭﹐吹著鼻孔中﹐不止益末吹之﹐並﹝《千金》此有水字﹞服方寸匕﹐日三﹐甚者夜二。﹝《醫心》﹞《千金》已困不識人者﹐亦佳。《葛氏方》治鼻卒衄方。苦酒漬綿﹐塞鼻孔。又方﹐釜底墨﹑末以吹納鼻中。﹝《醫心》﹞治鼻衄方。以冷水淨漱口﹐含水以蘆管吹二孔中﹐卽止。﹝《千金》﹞《廣濟方》治鼻衄﹐出血不止方。新汲水淋頭頂上六七斗﹐並將浸腳﹐立效。﹝《醫心》﹞治卒鼻衄方。上用水罐一枚﹐鉆底作小竅子﹐盛新汲水﹐淋項後宛宛中﹐淋不過一兩罐﹐卽瘥。﹝《聖惠》﹞﹝《醫方考》曰﹕治衄血者﹐以涼水拊其頸後﹐此責其火於太陽經也。﹞又方﹐童子小便三四灌入鼻中﹐立效。﹝《醫心》﹞治鼻衄久不止方。亂髮灰﹝一錢﹞人中白﹝半錢﹞麝香﹝半錢﹞上件藥相和細研﹐如小豆大﹐吹入鼻中﹐立效。﹝《聖惠》﹞又治鼻衄終日不止﹐心神煩悶﹐於本方去亂髮。饒州市民李七﹐常苦鼻衄﹐垂至危困。醫授以方﹐取蘿卜自然汁﹐和無灰酒﹐飲之財止。醫云﹕血隨气運轉﹐气有滯逆﹐所以妄行。蘿卜最下气﹐而酒導之﹐是以一服效。經五日復如前﹐僅存喘息﹐而張思順以明州刊《王氏單方》﹐刮人中白﹐置新瓦上﹐火逼幹﹐以溫湯調服﹐實時血止﹐至今十年不作。﹝《醫說》﹞吐衄太甚﹐卒不能止﹐防其血﹝《金匱翼》血暈﹞﹐用茅根放炭火中﹐以醋灑﹐於鼻邊嗅之﹐以遏其勢。﹝《原病集》﹞一方﹐蒲黃﹑血竭爲末﹐吹鼻中效。﹝《醫林集要》﹞《經驗方》治鼻衄不止﹐甚者﹐白芨爲末﹐津調塗山根上﹐立止。﹝《本艸》﹞治鼻衄不止﹐諸藥不驗﹐大蒜貼足方。蒜﹝一枚去皮研細﹞上一味攤作餅子﹐如錢大﹐濃一豆許。若左竅出血﹐貼於左腳心下﹐帛系定﹐右竅卽貼右腳心﹐兩竅俱出卽俱貼之。血止﹐急以溫水洗腳心﹐令去蒜气。﹝《聖濟》﹞

淸涼諸方

生地黃湯﹐主衄方。生地黃﹝八兩﹞黃芩﹝一兩﹞阿膠﹝二兩﹞柏葉﹝一把﹞甘艸﹝二兩﹞上五味咀﹐以水七升﹐煮取三升﹐去滓納膠﹐煎取二升半﹐分三服。﹝《千金》﹞又治小便血方﹐於本方去甘艸。柏皮湯﹐衄至一二斗﹐悶絕者﹐宜此。柏皮梔子﹝各一兩﹞甘艸﹝半兩﹞上爲粗末﹐每服五錢﹐水二盞﹐煎至一盞﹐去滓溫服。﹝《雞峯》﹞沈氏子十歲﹐鼻衄不止。召二三醫﹐或以茅花煎湯﹐或以犀角地黃湯﹐並龍骨末吹鼻﹐數法皆不效。其血注下﹐召愚視。曰﹕急以濃鹽水﹐下龍膽丸﹝此用黃連﹑龍膽等分糊丸﹞。一服減半﹐再進全除。主人曰﹕鹽水有何效﹖愚曰﹕夫血得熱而流溢。鹽水咸冷﹐能凝其血。譬之屠豬﹐就血得鹽水而凝結。黃連﹑龍膽味苦寒﹐能堅其血。所以知其鹹苦入口﹐卽立效也。﹝《全嬰方論》﹞治衄血汗血﹐郁金散方。郁金甘艸﹝炙﹞靑黛﹝各半兩﹞上三味搗羅爲散﹐每服二錢匕﹐用雞子白調下。﹝《聖濟》﹞治鼻衄日夜不止﹐頭痛心煩﹐宜服此方。石膏﹝一兩細研﹞牡蠣﹝一兩燒爲粉﹞上件藥都細研爲散﹐以新汲水調如稀麵糊﹐候血滴間斷時﹐便點三﹑五滴於鼻中﹐仍以新汲水調兩錢服之。﹝《聖惠》﹞《聖濟》名玉粉散。﹝此方旣舉於《傷寒》中﹐然用法不同﹐仍再列於此。﹞山梔子散。山梔子不拘多少﹐燒存性末之﹐搐入鼻中立愈。﹝《本事》﹞

溫中諸方

《極要方》療鼻衄﹐血出數升﹐令人眩冒﹐劇者不知人方。桂心﹝三兩﹞漧薑﹝一兩﹞亂髮灰﹝一兩﹞上爲散﹐先食漿水粥﹐服方寸匕﹐日二。﹝《醫心》﹞加味理中湯﹐治飲酒過多及啖炙熱食動血﹐發爲鼻衄。人參白術甘艸﹝炙﹞漧薑﹝炮﹞漧葛川芎﹝各等分﹞上銼散﹐每服四錢﹐水一盞﹐煎七分﹐去滓溫服。﹝《三因》﹞《和劑》金液丹﹐固其气﹐治衄血。﹝《直指》﹞

利气鎭逆諸方

鼻衄終日不止者﹐以冷水嚼蘇合丸。﹝《瑣碎錄》﹞芎附散﹐冶頭風才發﹐則衄不止。用童便浸川芎一兩﹐童便制香附二兩﹐炙甘艸半兩﹐共爲末﹐每服三錢﹐淸茶調下﹐間用搐鼻法。﹝《醫通》﹞﹝按﹕此方原出《六要》﹐彼無甘艸﹐並不用童便。又《醫通》無方名﹐據《六要》補。﹞鼻衄﹐用黑錫丹﹐以棗湯任下。面靑身冷虛弱人方可服﹐須子細用之。﹝《魏氏》﹞鼻衄之病﹐久不得已﹐但服涼藥亦不止者﹐可用《局方》養正丹﹑黑錫丹﹐根據法服﹐更兼灸三里二十一壯。﹝《助道方》﹞

刺法

大衄不止﹐刺少商出血﹐良。﹝《六要》﹞

諸血病

鼻大衄﹑九竅四肢出血

﹝耳中出血﹑雙目出血﹞其云鼻大衄者﹐是因鼻衄而口耳鼻皆出血﹐故云鼻大衄也。﹝《病源論》﹞耳目口鼻竅中一齊出血﹐藥不及煎﹐死在旦夕俄頃。用冷水當面幾口﹐急分開頭髮﹐用粗紙數層﹐蘸醋令透﹐搭在囟門﹐血卽止。次以當歸一兩煎湯﹐磨沈香﹑降香各五錢﹐加童便服之﹐血自歸經。然後以四物湯加人參﹑黃﹑北五味﹑麥門冬服之﹐可收萬全之功。﹝《瘍醫大全》﹞《醫鏡》不用降香。九竅四肢出血候﹕凡榮衛大虛﹐腑臟傷損﹐血脈空竭﹐因而恚怒失節﹐驚忿過度﹐暴气逆溢﹐致令腠理開張﹐血脈流散也﹐故九竅出血﹐喘咳而上气逆。其脈數﹐有熱﹐不得臥者﹐死。﹝《病源論》﹞葛氏人有九竅四肢指歧間皆血方﹐以井華水其面﹝按﹕面字原訛血﹐據《本艸》攺﹞﹐令卒然至。勿使病者先知﹐卽佳矣。姚氏云﹕此暴驚所爲。﹝《肘後》﹞龍骨末﹐九竅出血者﹐皆用吹之。﹝《千金》﹞暴驚風九竅出血﹐其脈虛者。靈砂百粒﹐分三次﹐人參煎湯下。此證不可錯認血得熱則宣流﹐妄用涼藥﹐誤矣。﹝《直指》﹞九竅出血﹐是證非中毒卽跌撲受傷。中毒者﹐用生羊血等法﹝按﹕此用羊血﹐本出姚氏治暴驚所爲﹞。受傷者﹐觀其人不發熱﹐尙能飲食者﹐頻灌熱童便。無故發熱﹐九竅出血者﹐肝腎疲極﹐五臟內崩也﹐多不可治﹐若見血水必死。﹝《醫通》﹞諸耳內出血﹐以龍骨末吹入卽止。﹝《三因》﹞或者礬枯爲末﹐入麝吹之卽止。﹝《濟急仙方》﹞耳中出血﹐芎歸湯加茅根﹐入少鹽同煎﹐空心服。隨血之衄出左右﹐以新汲井水洗足﹐效。耳鼻口出血不止﹐燒赤馬糞灰﹐溫酒調下一錢。﹝《永類》﹞耳中出血﹐爲耳衄。兩關弦數﹐飲酒多怒人﹐屬肝火﹐柴胡淸肝散。尺脈弱或躁﹐屬陰虛﹐生料六味丸加五味子。﹝《醫通》﹞

諸血病

眼衄

血從目出﹐乃積熱傷肝或誤藥擾動陰血所致。暴病發熱見此﹐梔子豉湯加犀角﹑秦皮﹑丹皮﹑赤芍。誤藥成壞病見之﹐𨿽用獨參﹑保元﹑生料六味﹐皆不可救。﹝同上﹞﹝《辧證錄》有耳中出血﹑雙目流血證治﹐文繁不錄﹐宜並考。又程星海治一女子﹐痛母之歿﹐日夜號泣﹐淚皆成血﹐用菊花﹑白芍﹑牡丹皮﹑撫芎﹑歸尾﹑山梔﹑陳皮﹑白茯﹑生甘﹐宜參。﹞

諸血病

舌上出血

心主血脈而候於舌﹐若心臟有熱﹐則舌上出血如湧泉。﹝《病源論》﹞肝家熱壅血如泉﹐舌衄病源人少識。﹝《王氏集驗方》﹞舌上忽出血如簪孔者﹐小豆一升搗碎﹐水三升和攪取汁飲之。姚云立止。﹝《肘後》﹞又方﹐亂髮如雞子燒末﹐水服。﹝同上﹞又方﹐巴豆一枚燒作屑﹐亂髮如雞子燒末﹐以酒頓服之。姚同。﹝同上﹞又方﹐黃連半兩﹐黃柏三兩﹐梔子二十枚﹐酒二升﹐浸一宿去滓﹐煮三沸頓服。﹝同上﹞《經心方》治舌上孔血出如泉﹐此心病也。燒鐵就鑠孔中﹐良。﹝《醫心》﹞治心經煩熱﹐血妄行﹐舌上血出不止﹐寸金散方。新蒲黃﹝三錢匕﹞新白面﹝二錢匕﹞牛黃﹝研﹞生龍腦﹝各半錢匕﹞上四味同研極細﹐生藕汁調下一錢匕﹐食後臨臥服﹐日二。﹝《聖濟》﹞一士人無故舌出血﹐仍有小穴。醫者不曉何疾﹐偶曰﹕此名衄﹝按﹕衄上蓋脫舌字﹞。炒槐花爲末﹐滲之而愈。﹝《醫說》引《良方》﹞或眞蒲黃生敷。﹝《直指》﹞蒲黃散﹐治舌忽然硬腫﹐或血出如湧。烏賊魚骨蒲黃﹝炒等分﹞上爲細末﹐每用少許﹐塗舌上。﹝《澹寮》﹞治舌上出血如簪孔﹐用藕汁和童便調服﹐效更速。﹝《危證簡便方》﹞舌上忽出血如簪孔者﹐以錢掩臍下﹐灸錢下際五十壯。﹝《肘後》﹞

諸血病

齒間出血

手陽明之支脈入於齒﹐頭面有風而陽明脈虛﹐風挾熱乘虛入齒齦﹐搏於血﹐故血出也。﹝《病源論》﹞陽明實熱之甚﹐大便閉結不通﹐而齒衄不止者﹐宜調胃承气湯下之。腎水不足﹐口不臭﹐牙不痛﹐但齒搖不堅﹐或微痛不甚﹐而牙縫時多出血者﹐此腎陰不固﹐虛火偶動而然﹐但宜壯腎﹐以六味地黃丸之類主之。或其陽虛於下而虛火上浮者﹐宜八味丸之類主之。﹝《景嶽》﹞《短劇方》治有飲酒醉後﹐牙齒湧血射出﹐不能禁者方。取小釘燒令赤﹐正注血孔上﹐一注卽析﹝當作斷字﹞。釘當令赤﹐不赤不能斷。﹝《醫心》﹞《經心方》治齒間血出方。取茗艸濃煮汁﹐勿與鹽﹐適寒溫含漱﹐竟日爲之驗。﹝同上﹞治齒齦間津液血出不止方。生竹茹二兩﹐醋煮含之。﹝《千金》﹞又方﹐礬石一兩燒﹐水三升﹐煮取一升﹐先試血﹐乃含之。已後不用﹐朽人牙根﹐齒落不用之可也。﹝同上﹞治齒間血出方﹐溫童子小便半升﹐取三合含之﹐其血卽止。﹝同上﹞必勝散﹐冶齒衄。蒲黃﹝略炒﹞螺兒靑﹝各等分﹞上爲細末﹐每用少許﹐擦患處﹐少待﹐用溫鹽水漱之。﹝《濟生續方》﹞齒縫中血出﹐鹽湯漱之。﹝《本艸衍義》﹞﹝《醫說》曰﹕《素問》云鹽勝血故也。《綱目》曰﹕能益齒﹐走血之驗也。﹞治滿口齒有血﹐枸杞根爲末﹐煎湯漱﹐後喫。又治膈上吐血﹐妙。﹝《綱目》引孫﹞又方﹐五倍子燒灰﹐擦牙。﹝《如宜》﹞齒縫中出血如注﹐或如細綫﹐名齒衄。世傳用銀簪腳燒紅﹐以尖腳於血孔中烙之卽止。後服淸胃散加熟大黃﹐《準繩》法﹐屢用去黑屎二﹑三塊效。﹝《六要》﹞﹝按﹕淸胃散本東垣治牙疼方﹐用生地﹑升麻﹑丹皮﹑當歸﹑黃連。﹞淸胃散﹐治胃經有熱﹐牙齒或牙齦作腫﹐出血不止並效。黃芩黃連生地丹皮升麻石膏﹝各一錢﹞水二鐘﹐煎八分﹐食後服。﹝《外科正宗》﹞一友姓鄭﹐肝气素旺﹐易發惱怒﹐復好飲酒﹐嗜食煎炒﹐忽一日牙肉腫痛﹐流血不止。一醫用犀角地黃湯不止﹐攺用三黃湯﹑淸火解毒湯﹐其血愈甚。患此證旬日不止﹐倉皇無措﹐召余診脈。余見其脈﹐六脈洪大﹐寸口急數﹐有七至余。謂其病者曰﹕此陽明胃積熱證無疑﹐但火勢已甚﹐恐不能直折﹐仍用前三黃湯合地黃湯﹐少加炒黑肉桂從治﹐則其火必下降也。服二劑﹐其血立止。凡火證正治反增﹐必須從其性以治之﹐此乃先賢之祕方也。﹝《醫約》﹞進士董公﹐王戌釋褐時﹐牙齦流血不止﹐百方罔效。予教用煮烏梅去復選肉﹐搗成大丸﹐含患處﹐數丸而愈。﹝《程星海》﹞

諸血病

肌膚出血

汗血

汗血候﹕肝藏血﹐心之液爲汗。言肝心俱傷於邪﹐故血從膚腠而出也。﹝《病源論》﹞﹝按﹕又《虛勞吐下血候》曰﹕表虛者則汗血。﹞病者汗出﹐正赤污衣﹐名曰汗血。皆由大喜傷心﹐喜則气散﹐血隨气行﹐婦人產蓐多有此證。﹝《三因》﹞艸汁﹐治產婦大喜汗出﹐污衣赤色﹐及膏淋尿血。艸﹝不拘多少﹞上搗取汁二升﹐醋二合和﹐空腹飲一杯﹐或濃煮汁飲﹐亦治淋瀝尿血。﹝同上﹞黃建中湯﹐治血汗出污衣﹐甚如壞染﹐皆由大喜傷心﹐喜則气散﹐血隨气行故也。體虛者﹐宜服此。﹝《醫林集要》﹞

肌衄

治血自皮膚間濺出。以煮酒瓶上紙﹐碎如楊花﹐用手捏在出血處﹐立止。﹝《是齋》﹞毛竅節次出血﹐若血不出﹐皮脹膨如鼓﹐須臾眼鼻口俱被气脹合﹐此名脈溢﹐飲生薑汗水各半﹐二盞卽愈。﹝《經驗良方》﹞一婦人﹐三陰交無故出血如射﹐將絕﹐以手按其竅﹐縛以布條﹐昏僕不知人事﹐以人參一兩煎﹐灌之愈。﹝《類案》﹞血從毛孔出﹐名曰肌衄。人中白不拘多少﹐瓦上用火逼幹﹐研令極細﹐每服二錢﹐入麝少許﹐溫酒下﹐外以發灰遏之。未效﹐郁金末水調﹐鵝羽掃之﹐卽愈。﹝《六要》﹞肌衄﹐宜當歸六黃湯主之﹐外用男胎發燒灰罨之﹐立效。﹝《保命歌括》﹞

血箭

出於心經﹐火盛逼血從毛竅出也。血痣﹐由於肝經怒火鬱結﹐其形初起色紅如痔﹐漸大如豆﹐揩之血流。治血箭﹐以桃花散﹝按﹕用鍛石同大黃炒﹐去大黃篩細﹞涼水調敷﹐或金墨塗搽自去。血痣須用冰螄散﹝按﹕用田螺﹑白砒﹑冰片﹑砂﹞枯去本痔﹐以珍珠散搽之﹝按﹕用靑杠花﹑珍珠﹑眞輕粉﹞﹐生皮乃愈。血甚者﹐內服涼血地黃湯﹐兼戒口味﹐始痊。﹝《外科正宗》﹞涼血地黃湯﹐治血箭血痣﹐內熱甚而逼血妄行﹐出血如飛者。黃連當歸生地山梔玄參甘艸﹝各等分﹞水二鐘﹐煎八分﹐量病上下服之。﹝同上﹞

搔癢血出

頃有一人﹐指縫中因瘙癢﹐遂成瘡﹐有一小竅﹐血濺出不止。用止血藥及血竭之類亦無效﹐數日遂不起。後有一人﹐於耳後髮際瘙癢﹐亦有一小竅出血﹐與前相似﹐人亦無識者。適有一道人﹐言此名發泉﹐但用多年糞桶箍﹐曬漧燒灰﹐敷之當愈﹐果如其言。使前指縫血出者遇此﹐亦必愈。﹝《醫說》﹞糊心寺僧履師者﹐一日偶搔中疥﹐忽自出血﹐如湧泉﹐竟日不止。瘍醫治療弗驗﹐邀翁往視。履時已困極﹐無气可語。及持其脈﹐惟尺部如蛛絲﹐他部皆無。卽告之曰﹕夫脈﹐血气之充也。今血妄溢﹐故榮气暴衰。然兩尺尙可按﹐惟當益營以瀉其陰火。乃作四神湯﹝按﹕此方見《元戎》﹐用當歸﹑川芎﹑芍藥﹑漧薑﹞加荊芥﹑防風﹐不問晨夜並進﹐明日脈漸出﹐更服十全大補一劑﹐遂痊。﹝《醫史•滄洲翁傳》﹞或偶觸破傷﹐血遂泉湧不止﹐惟用十全大補湯﹐頻頻多服。外用杏仁研細﹐拌白面﹐水調塗之。﹝《醫通》﹞徧身忽皮底混混如波浪聲﹐癢不可忍﹐抓之血出不能解﹐謂之气奔。以人參﹑苦杖﹑靑鹽﹑白術﹑細辛各一兩爲末﹐水二碗﹐煎十餘沸﹐去滓飲盡﹐便愈。﹝《經驗良方》﹞﹝按﹕《得效》無白術及爲末二字。﹞

鍼灸瘡血出

夫鍼灸皆是節穴兪募之處﹐若病甚則風气沖擊於瘡。凡血與气相隨而行﹐故風乘於气而動於血﹐血從灸瘡處出。气盛則血不止﹐名爲發洪。﹝《病源論》﹞治鍼灸瘡血出不止方。燒人屎灰以敷之。﹝《千金》﹞又方。死蜣螂末﹐豬脂塗之。﹝同上﹞治灸瘡血不止﹐蔥白塗敷方。蔥白﹝一握﹞上一味研絞取汁﹐塗敷瘡上﹐日三五度。﹝《聖濟》﹞人有灸火至五壯﹐血出一縷﹐急如溺﹐手冷欲絕。以酒炒黃芩一﹑二錢﹐酒下則止。﹝《類案》﹞

臍中流血

人有臍中流血者﹐其血不十分多﹐夾水流出﹐乃大小腸之火齊旺﹐必兩相爭鬥。其所以動火﹐以腎經漧燥無水以潤之﹐仍須以治腎爲主。方用兩止湯﹐熟地三兩﹐山茱萸一兩﹐麥冬一兩﹐北五味五錢﹐白術五錢﹐水煎服。此證用障臍湯亦甚神﹐大黃五分﹐當歸﹑生地各一兩﹐地楡三錢﹐水煎服。﹝《辯證錄》﹞

諸血病

小便血

源由

﹝尿血﹑血淋之辧﹞心主於血﹐與小腸合。若心家有熱﹐結於小腸﹐故小便血也。﹝《病源論》﹞夫尿血者﹐是膀胱有客熱﹐血滲於脬故也。血得熱而妄行﹐故因熱流散﹐滲於脬內而尿血也。﹝《聖惠》﹞《內經》謂悲哀太甚﹐則胞絡絕﹐陽气動中﹐數溲血。又曰﹕胞移熱於膀胱﹐爲癃溺血。二者皆虛熱妄溢﹐故溲血不止也。治宜去邪熱﹐調心气。﹝《聖濟》﹞病者小便出血﹐多因心腎气結所致﹐或因憂勞房室過度﹐此乃得之虛寒﹐故《養生》云﹕不可專以血得熱爲淖溢爲說。二者皆致尿血﹐與淋不同﹐以其不痛﹐故屬尿血﹐痛則當在血淋門。﹝《三因》﹞

溺孔精道之別

凡溺血證﹐其所出之血有三﹐蓋從溺孔出者二﹐從精孔出者一也。溺孔之血﹐其來近者﹐出自膀胱。其來遠者﹐出自小腸。精道之血﹐必自精宮血海而出。多因房勞﹐以致陰虛火動﹐營血妄行而然。﹝《景嶽》﹞﹝按﹕原文稍繁﹐今撮其要。﹞

脈候

尺脈滑﹐血气實﹐婦人經脈不利﹐男子尿血﹐宜服朴消煎大黃湯﹐下去經血﹐鍼關元瀉之。尺脈芤﹐下焦虛﹐小便去血﹐宜服竹皮生地黃湯﹐灸丹田﹑關元﹐亦鍼補之。﹝《脈經》﹞﹝按﹕此所謂方﹐固不可知。然二條對看﹐足以知尿血自有虛實二因﹐其治亦有瀉下淸涼及刺灸補瀉之別矣。﹞下部脈急而弦者﹐風邪入於少陰﹐則尿血。尺脈微而芤﹐亦尿血。﹝《病源論》﹞咳而尿血形羸瘦﹐其病脈大命難任。﹝咳而尿血﹐乃形體羸瘦﹐其脈洪大﹐是病與脈不相應﹐故知死。﹞﹝《脈訣》並注﹞

證治例

溺血屬熱實者﹐用當歸承气湯下之﹝按﹕此系大承气湯加當歸﹞﹐後以四物加山梔。﹝《丹溪》﹞尿血﹐先與生料五苓散和四物湯。若服藥不效﹐其人素病於色者﹐此屬虛證﹐宜五苓散和膠艾湯﹐吞鹿茸丸﹝按﹕見《濟生》﹞或附子八味丸﹝按﹕此卽腎气丸﹞﹔或辰砂妙香散﹝按見和劑﹞和五苓散﹐吞二項丸子。若小便自淸﹐後有數點血者﹐五苓散加赤芍藥一錢。亦有如砂石而色紅﹐卻無石淋之痛﹐亦屬虛證﹐宜五苓散和膠艾湯﹐或五苓散和辰砂妙香散﹐並吞鹿茸丸﹑八味丸。﹝《要訣》﹞小便自利﹐後有血數點者﹐五苓散加桃仁﹝赤芍。暴病脈滑實者﹐加大黃﹑滑石﹑甘艸﹑延胡索下之。溲血日久﹐元神大虛而挾虛熱﹐所下如砂石而色紅﹐有如石淋之痛﹐辰砂妙香散加澤瀉﹑肉桂。病久滑脫者﹐去黃﹑山藥﹑桔梗﹑木香﹐加飛龍骨﹑益智仁﹐卽王荊公妙香散。虛寒﹐以此湯吞四味鹿茸丸。老人溲血﹐多是陰虛﹐亦有過服助陽藥而致者﹐多難治﹐惟大劑六味丸加紫菀茸作湯服之。溲血日久﹐形枯色痿﹐癃閉如淋﹐二便引痛﹐喘急虛眩﹐行步不能者﹐與死爲鄰矣。﹝《醫通》﹞《準繩》謂溲血﹑淋血﹑便血三者﹐𨿽前後陰不同﹐而受病則一。其散血﹑止血等藥﹐無越數十品之間﹐惟向導少異﹐其說固甚允也。若不與尿同出﹐乃從精竅出也。蓋淸道之血﹐上可從鼻出﹐下亦可從精竅出﹐多因色欲而成﹐牛膝四物湯。服諸藥不效者﹐所溺之血成塊不得出而痛甚者﹐珀珠散甚效。﹝《醫碥》﹞﹝按﹕珀珠散用琥珀﹑珍珠﹑朱砂﹑滑石﹑甘艸﹑五味。﹞

淸涼諸方

治小便血方。﹝《千金》﹞﹝卽《衄血》生地黃湯﹐去甘艸。﹞治腎客熱連心﹐小便出血疼痛﹐阿膠湯方。阿膠﹝炒燥﹞黃芩﹝去黑心各三分﹞甘艸﹝炙半兩﹞生地黃﹝絞取汁﹞車前葉﹝生者絞取汁﹞藕節﹝絞取汁各四合﹞生蜜﹝一盞﹞上七味﹐將前三味粗搗篩﹐同後四味攪勻﹐每服一大匙﹐水一盞﹐煎至七分﹐去滓溫服﹐不拘時候。﹝《聖濟》﹞治婦人小便出血﹐心神煩悶﹐茜根散方。茜根當歸﹝銼微炒﹞甘艸﹝炙微赤銼﹞貝母﹝煨微黃﹞牡丹瓜蒂﹝按﹕此方不宜用瓜蒂﹐疑是栝蔞。﹞羚羊角屑柏葉﹝微炙各一兩﹞紅藍花﹝二兩﹞生漧地黃﹝三兩﹞上件藥搗﹐粗羅爲散﹐每服三錢﹐以水一中盞﹐煎至五分﹐去滓食前溫服。﹝《聖惠》﹞治虛損﹐膀胱有熱﹐尿血不止方。蒲黃郁金﹝各一兩﹞上件藥搗﹐細羅爲散﹐每於食前﹐以粥飲調下二錢。﹝同上﹞《養生主論》引《篋中祕寶方》﹐金黃散﹐治尿血﹐用槐花﹑郁金各一兩﹐淡豉湯調下。

瀉下方

崔氏療卒傷熱行來尿血方。大黃﹝末﹞芒硝﹝末各半匕﹞上二味﹐冷水和﹐頓服之﹐立止。三日內禁如藥法。﹝《外臺》《聖惠》治婦人卒傷熱尿血﹐大黃散﹐於本方加蒲黃。

止遏諸方

治溺血方。戎鹽﹝六分﹞甘艸蒲黃鹿角膠芍藥﹝各二兩﹞礬石﹝三兩﹞大棗﹝十枚﹞上七味咀﹐以水九升﹐煮取二升﹐分三服。﹝《千金》﹞發灰散﹐治小便尿血﹐或先尿而後血﹐或先血而後尿﹐亦遠近之謂也。發灰﹝《本艸》云﹕能消瘀血﹐通關格﹐利水道﹐破瘕﹑癰腫﹑狐尿刺﹑屍疰﹑雜瘡﹐療轉胞﹐通大小便﹐止咳嗽﹑鼻衄。﹞上一味﹐每用二錢﹐以米醋二合﹑湯少許調服﹐井花水調亦可。﹝《三因》﹞﹝按﹕此方本出《千金》﹐酒服。注曰蘇澄用水服。﹞鹿角膠丸﹐治房損傷中﹐小便尿血。鹿角膠﹝半兩﹞油頭髮灰沒藥﹝別研各三錢﹞上爲末﹐用茆根汁打糊爲丸﹐如梧桐子大﹐每服五十丸﹐空心鹽湯下。﹝《濟生》﹞

補養諸方

《古今錄驗》療尿血﹐鹿茸散方。鹿茸﹝炙﹞當歸漧地黃﹝各二兩﹞葵子﹝五合﹞蒲黃﹝五合﹞上五味搗篩爲散﹐酒服方寸匕﹐日三服。﹝《外臺》﹞《聖惠》治下元虛憊尿血﹐鹿茸丸﹐本方煉蜜和搗三二百杵﹐丸如梧桐子大﹐每於食前﹐以炒鹽湯下二十丸。又治虛勞內傷﹐小便出血﹐水道中痛﹐於本方加阿膠。治因勞損﹐尿血不止方。地黃汁車前葉汁﹝各五合﹞鹿角膠﹝三兩搗碎炒令黃燥爲末﹞上件藥﹐將二味汁相和﹐每服食前﹐暖一小盞﹐調下膠末二錢。﹝《聖惠》﹞蓯蓉丸﹐若小便純血﹐血下則凝﹐亦無痛處﹐短气﹐日就羸瘦﹐不食。此由陽不固﹐陰無所守﹐五液注下。診其脈散澀欲絕而身冷者﹐死。治屬虛損﹐宜。﹝《指迷方》﹞菟絲子肉蓯蓉漧地黃鹿茸﹝各一兩﹞上爲末﹐酒糊丸如桐子﹐飲下三十丸。﹝《十便》﹞發灰煎﹐治五勞七傷﹐溺血淋露﹐胸腹撐悶﹝《雞峯方》﹞。菟絲子﹝四兩﹞鹿茸山藥﹝各一兩﹞發灰﹝一分﹞上爲細末﹐酒煮麵糊和丸﹐如梧桐子大﹐每服五十丸﹐空心白湯下。﹝同上﹞﹝按﹕此方系今本《雞峯方》佚捲所載。﹞玉屑膏﹐治尿血﹐並五淋砂石﹐疼痛不可忍受者。黃人參﹝各等分﹞上爲末﹐用蘿卜大者﹐切一指濃﹐三指大﹐四五片﹐蜜淹少時﹐蘸蜜炙幹復蘸﹐盡蜜二兩爲度﹐勿令焦﹐炙熟﹐點黃﹑人參末喫﹐不以時﹐仍以鹽湯送下。﹝《三因》﹞

諸血病

大便血

脈候

關脈芤﹐大便去血數斗者﹐以膈輸傷也﹝按﹕《病源•血痢候》曰﹕診其關上脈芤﹐大便去血﹐暴下血數升也﹞﹐宜服生地黃並生竹皮湯﹐灸膈。若重下去血者﹐鍼關元。甚者﹐宜服龍骨丸﹐必愈。﹝《脈經》﹞尺脈澀﹐下血不利多汗﹝《素問》又云﹕尺澀脈滑﹐謂之多汗﹞。男子盛大﹐其脈陰陽微﹐趺陽亦微﹐獨少陰浮大﹐必便血而失精。設言淋者﹐當小便不利。趺陽脈弦﹐必腸痔下血。尺中芤﹐下血﹔微芤﹐小便血。﹝同上﹞脈來浮弱﹐按之帶芤者﹐下血也。﹝《濟生續方》﹞林氏曰﹕初起之脈﹐或沈數有力﹐或弦數不淸﹐久則芤數無力﹐或沈澀而弱﹐或結陰脾虛之脈﹐非芤澀則虛搏。﹝《瘍醫大全》﹞

源候諸說

大便下血候﹕此由五臟傷損所爲﹐髒气旣傷﹐則風邪易入﹐熱气在內﹐亦大便下血﹐鮮而腹痛。冷气在內﹐亦大便血下﹐其色如小豆汁﹐出時疼而不甚痛。前便後下血者﹐血來遠﹔前下血後便者﹐血來近。遠近者﹐言病在上焦下焦也。﹝《病源論》﹞夫腸風下血者﹐由臟腑勞損﹐气血不調﹐大腸中久積風冷﹐中焦有虛熱﹐冷熱相攻﹐毒瓦斯畱滯﹐傳於下部﹐致生斯疾也。皆由坐臥當於風濕﹐醉後房勞﹐恣食豬雞果實羊面﹐酒食之毒滯於臟腑﹐臟腑停畱毒瓦斯﹐日久不能宣通﹐風冷熱毒搏於大腸﹐大腸旣虛﹐時時下血﹐故名腸風也。﹝《聖惠》﹞大腸旣虛下血﹐故面色痿黃﹐四肢消瘦﹐或綿連年月﹐諸醫不瘥﹐故曰積年腸風下血也。﹝同上﹞人患腸風下血者何也﹖人腸皆有脂裹之﹐濃則腸實而安。腸中本無血﹐血緣有風或有熱以消其脂﹐腸遂薄﹐滲入身中血。初患者必服冷藥而愈﹐服之過當﹐則腸寒而脂愈不生﹐其血必再作。凡熱者其血鮮﹐冷者其血靑黑﹐察其冷熱用藥可也。﹝《醫說》引《醫余》﹞如下淸血色鮮者﹐腸風也。血濁而色黯者﹐髒毒也。肛門射如血綫者﹐虫痔也。亦有一種下部虛﹐陽气不升﹐血隨气而降者。仲景云﹕脈弦而大﹐弦則爲減﹐大則爲芤﹐減則爲寒﹐芤則爲虛﹐寒虛相搏﹐此名爲革﹐婦人則半產漏下﹐男子則亡血失精。此下部虛而下血者也。若得革脈﹐卻宜服溫補藥。虫痔宜燻﹐《千金》用皮﹑艾者佳。﹝《本事》﹞病者大便下血﹐或淸或濁﹐或鮮或黑﹐或在便前﹐或在便後﹐或與泄物並下。此由內外有所感傷﹐凝停在胃﹐隨气下通﹐亦妄行之類﹐故曰便血。﹝《三因》﹞森立夫曰﹕愚參諸方論﹐大率下血有二﹕曰腸風﹐曰髒毒。腸風之證﹐起於胃感風寒﹐飲食起居﹐皆有忤犯﹐致中焦气滯不宣﹐血從大腸中出﹐其色鮮而如注﹐或久而不止者﹐是其候也。又髒毒之證﹐因腸胃有飲食毒﹐或酒人久而積毒﹐致熱气郁滯﹐血得熱而流入大腸﹐故下如黑色﹐或穢污成塊作片者﹐是其候也。又有脾濕毒﹐令气血凝滯﹐滲入腸間而下者﹐必面目深黃﹐小便不利﹐胸膈膨脹﹐不進飲食﹐又下血瘀黑﹐見蠱注痢門。﹝《萬安》引《可用方》﹞若風入腸胃者﹐其脈浮﹐下血必在糞前﹐是名近血。停積於大腸者﹐其脈沈滯﹐血在糞後﹐又名遠血。髒寒者﹐其脈沈微﹐下血無痛。積熱者﹐其脈洪數﹐純下鮮血﹐甚則兼痛。傷濕者﹐脈沈而遲﹐下血如豆汁。又有因气鬱結﹐酒色過度﹐並過食炙膾﹐因毒生虫﹐亦能令人下血。又當以五臟所傷﹐辧其證治。﹝《大成》﹞血之在身﹐有陰有陽。陽者順气而行﹐循流脈中﹐調和五臟﹐灑陳六腑﹐如是者謂之榮血也。陰者居於絡脈﹐專守臟腑﹐滋養神气﹐濡潤筋骨。若其髒感內外之邪傷﹐則或循經之陽血﹐至其傷處﹐爲邪气所阻﹐漏泄經外。或居絡之陰血﹐因著畱之邪﹐擘裂而出﹐則皆滲入腸胃而泄矣。世俗每見下血﹐率以腸風名之﹐不知風乃六淫中之一耳。或風有從腸胃經脈而入客者﹐或肝經風木之邪內乘於腸胃者﹐則可謂之腸風。若其他不因風邪﹐而腸胃受火熱二淫﹐與寒燥濕怫郁其气﹐及飲食用力過度﹐傷其陰絡之血者﹐亦謂之腸風可乎。許學士謂下淸血色鮮者﹐腸風也。血濁而色黯者﹐髒毒也。肛門射如血綫者﹐脈痔也。然腸風挾濕者﹐亦下如豆汁﹐及紫黑瘀血﹐不必盡鮮﹐正當以久暫爲別耳﹐然要之皆俗名也。世醫編書者﹐或以瀉血爲腸風﹐或分瀉血與腸風髒毒爲二門﹐皆非也。﹝《準繩》﹞大便下血﹐多由腸胃之火﹐然未必盡由於火也。故於火証之外﹐則有脾胃陽虛而不能統血者﹐有气陷而血亦陷者﹐有病久滑泄而血因以動者﹐有風邪結於陰分而爲便血者。大都有火者多因血熱﹐無火者多因虛滑﹐故治血者但當知虛實之要。﹝《景嶽》﹞血滑不止者﹐或因病久而滑﹐或因年衰而滑﹐或因气虛而滑﹐或因誤用攻擊﹐以致气陷而滑。凡動血之初﹐多由於火﹐及火邪旣衰﹐而仍有不能止者﹐非虛卽滑也。﹝同上﹞

證治諸說

治法大要﹐先當解散腸胃風邪﹐熱者與敗毒散﹐冷者與不換金正气散﹐風邪旣丟﹐然後隨其冷熱而對治之。或曰血遇熱則行﹐止血多用涼藥﹐如地楡散﹑柏皮湯﹑黃連阿膠丸﹑酒蒸黃連丸輩﹐施之熱證﹐固當然爾。其或陽虛陰走﹐正气不得歸元﹐則用木香理中湯﹑附子理中湯﹑震靈丹﹑黑錫丹輩﹐如之何而廢之。要之芎歸湯一劑﹐又調血之上品﹐熱者加茯苓﹑槐花﹐冷者加茯苓﹑木香﹐此則自根自本之論也。𨿽然﹐精气血气﹐生於穀气﹐是以大腸下血﹐大抵以胃藥收功﹐眞料四君子湯﹑參苓白術散﹐以枳殼散﹑小烏沈湯和之﹐胃气一回﹐血自循於經絡矣。﹝《直指》﹞夫髒毒下血﹐可用調胃承气湯加當歸瀉訖﹐次用芍藥柏皮丸﹝按﹕用芍﹑歸﹑柏﹑連﹞﹑黃連解毒湯。﹝《治病百法》﹞風濕則祛之﹐寒則溫之﹐熱則淸之﹐停滯則疏滌之﹐气則調之﹐有毒者解利之。下血之證﹐非只一端﹐大槪血得熱而行﹐遇黑而止﹐用藥當審之。﹝《大成》﹞下血﹐其法不可純用寒涼藥﹐必於寒涼藥中加辛味爲佐。久不愈者﹐後用溫劑﹐必兼升舉﹐藥中加酒浸炒涼藥﹐如酒煮黃連丸之類﹐寒因熱用故也。有熱﹐四物加炒山梔子﹑升麻﹑秦艽﹑阿膠珠﹐去大腸濕熱。屬虛者﹐當溫散﹐四物加炮漧薑﹑升麻。凡用血藥﹐不可單行單止也。﹝《丹溪》﹞﹝按﹕《金匱翼》以此說爲該諸血證者。﹞大便下血﹐曰腸風﹐切勿止澀﹐究其本末證狀﹐先淸其表﹐後攻其裏﹐其血自止。如脈洪大﹐宜後方四物合解毒湯調治。﹝《綱目》引玄﹞瀉血當別其色﹐色鮮爲熱﹐色瘀爲寒。熱血﹐連蒲散﹝方闕﹞。寒血﹐理物湯。血色鮮紅者﹐多因內蘊熱毒﹐毒瓦斯入腸胃﹐或因飲酒過多﹐及啖糟藏炙爆﹐引血入大腸﹐故瀉鮮血﹐宜連蒲散﹐吞黃連阿膠丸及香連丸﹐或一味黃連煎飲。大瀉不止者﹐四物湯加黃連﹑槐花。瀉血色瘀者爲寒﹐血逐气走﹐冷气入客腸胃﹐故下瘀血﹐理中湯。不效﹐宜黑神散﹝據《類方》﹐卽《和劑》婦人用方﹞﹐米飲調下﹐中用附子者佳。或用膠艾湯加米煎﹐吞震靈丹。顚撲內損﹐惡血入腸胃﹐下出濁如瘀血者﹐宜黑神散﹐加老黃茄爲末﹐酒調下。有風入腸胃﹐純下淸血﹐或風濕入腸胃﹐下如豆汁﹐或下瘀血﹐並宜胃風湯﹑膠艾湯。瀉血或淡或濁﹐或鮮或瘀﹐亦宜胃風湯﹐吞駐車丸。或獨瀉血﹐或與糞俱出﹐當辧其色與所感施治。有腹痛者﹐乃是血不循經﹐故爾作痛﹐卻無裏急後重及纏墜等患﹐不可因痛而認爲血痢。婦人因月事不通﹐血不循故道﹐從後分出者﹐當調其經。瀉血過多﹐手足厥冷而眩暈者﹐當審其寒熱施治﹐不可因眩暈而便用附子熱藥。寒血猶可﹐熱血爲害不少。﹝《要訣》﹞大抵此證所致之由不同﹐當究其所因治之。如元气有餘﹐形黑气盛﹐先糞而後紫血者﹐更兼脈實有力﹐此屬有餘﹐法當涼血止血藥﹐應自效。至若形體瘦弱﹐面色痿黃﹐先鮮血而後糞者﹐更兼脈虛無力﹐此屬不足﹐豈可反用涼藥止之﹐致傷脾胃﹐此證若不溫中健脾﹐升舉中气﹐其血不得歸原﹐故藥難效﹐遠其根本也。﹝《外科正宗》﹞凡下血證﹐脈數有力﹐唇焦口燥﹐喜冷畏熱﹐是爲有火﹐宜用淸魂散﹝荊芥﹑當歸水煎﹞加黃芩﹑丹皮﹑生地之屬。若脈細無力﹐唇淡口和﹐喜熱畏寒﹐或四肢厥冷﹐是爲有寒﹐宜用溫藥止之﹐理中加歸﹑芍主之。若便久不止﹐气血大虛﹐宜用歸脾﹑十全輩統血歸經。血本屬陰﹐生於陽气﹐治者宜滋其化源。﹝《心悟》﹞初則宜於升陽淸熱﹐次則淸補相兼﹐和血解毒。結陰則當升淸利濁﹐兼溫補其血可也。﹝《瘍醫大全》引林氏﹞方書論血從下流爲順﹐易治。若大下數升﹐形肉枯槁﹐此爲陰脫也。正所謂微則易治﹐甚則難痊。若先吐血﹐後變爲下血﹐則又吉矣。﹝《司命》﹞

虫痔﹑痔血勿誤認

腸風之與虫痔﹐特介乎毫芒之間。腸風之血﹐自腸中來。虫痔之血﹐肛門邊旁別一小竅﹐射出如血綫是也。迨夫肛門旣脫﹐腐血浸淫子其間﹐則俱化爲虫﹐蠹蝕腸口﹐滴血淋漓﹐自此卽不能約而收之矣。善調理者﹐尢當以蕪荑﹑艾葉﹑苦楝根輩爲之化虫。﹝《直指》﹞近世患痔者多﹐而痔中出血者亦不少﹐多有誤認腸風髒毒﹐而補瀉盡屬妄投。及余細審脈證﹐方知此血實從痔瘡中出﹐痔愈則血不治而自止。﹝《瘍醫大全》引林氏﹞

淸涼諸方

治大便出血﹐及口鼻皆出血﹐血上胸心气急﹐此是勞熱所致方。生地黃﹝八兩﹞蒲黃﹝一升﹞地骨皮﹝五兩﹞黃芩芍藥生竹茹﹝各三兩﹞上六味咀﹐以水八升﹐煮取二升七合﹐分溫三服。﹝《千金》﹞治大腸積熱﹐下血不止﹐日夜度數無恆﹐宜服黃芩散方。黃芩黃柏黃連地楡銼生漧地黃犀角屑﹝以上各一兩﹞上件藥搗篩爲散﹐每服三錢﹐以水一中盞﹐入靑竹茹半雞子小﹐煎至六分去滓﹐每於食前溫服。﹝《聖惠》﹞治腸風瀉血如痢﹐腹中痛﹐面色痿黃﹐黃連飲方。黃連﹝去須一兩﹞漧薑﹝炮一兩﹞甘艸﹝炙半兩﹞上三味搗爲粗末﹐每服三錢匕﹐以水一盞﹐生薑二片﹐棗一枚劈﹐同煎至五分﹐去滓溫服。﹝《聖濟》﹞解毒四物湯﹐治大便下血﹐不問糞前糞後。﹝《壽世》﹞﹝按﹕此系四物湯合黃連解毒湯﹐加地楡﹑槐花﹑阿膠﹑側柏葉。﹞沈王府長史王庭﹐任國子學正時﹐病大便下血﹐勢瀕危殆。一日昏憒中﹐聞有人云﹕服藥誤矣﹐喫小水好。庭信之﹐飲小水一碗﹐頓蘇﹐逐日飲之﹐病勢漸退。﹝《菽園雜記》﹞

驅風諸方

治腸風下血。荊芥穗地黃﹝各二兩﹞甘艸﹝半兩﹞上爲末﹐每服一錢﹐溫酒調下﹐食後﹐日三夜一。﹝《中藏經》﹞治腸風髒毒﹐槐花散。槐花﹝炒﹞柏葉﹝爛杵焙﹞荊芥穗枳殼﹝去穣細切麩炒黃﹞上修事了方秤﹐等分細末﹐用淸米飲調下二錢﹐空心食前服。﹝《本事》﹞《濟生》加減四物湯﹐治腸風下血不止﹐於本方加生地黃﹑當歸﹑川芎﹑甘艸﹑生薑﹑烏梅﹐水煎。風入腸胃﹐純下淸血﹐或濕毒下血﹐以胃風湯去桂﹐加枳殼﹑荊芥﹑防風主之。﹝《原病集》﹞

瀉血諸方

治腸風﹐枳實丸方。枳實﹝麩炒黃﹞槐莢﹝麩炒黃﹞皂莢﹝豬牙者塗酥炙﹞大黃﹝炒令焦黃各一兩﹞上四味搗羅爲末﹐用麵糊和丸﹐如梧桐子大﹐每服二十丸﹐荊芥臘茶下﹐空心食前服。﹝《聖濟》﹞大黃檳榔丸﹐治便血久不可止﹐臍腹疼痛﹐裏急後重﹐諸藥無效者。大黃﹝半兩﹞細墨﹝半兩﹞大檳榔﹝二个﹞蕎面﹝一錢﹞上爲細末﹐醋和丸﹐分爲三丸﹐用灰火內燒令紫色﹐醋內磨開﹐臨臥都作一服﹐早晨取下惡物爲效。﹝《醫林方》﹞治便血﹐用黃連四兩﹐朴硝二兩﹐同炒﹐地上出火毒﹐研爲細末。用酒調服。﹝《經驗良方》﹞董龍山公夫人﹐年三十五而病便血﹐日二三下﹐腹不疼﹐諸醫延醫者﹐三年不效。予診之﹐左脈沈澀﹐右脈漏出關外﹐診不應病。予竊謂血旣久下﹐且當益其气而升提之﹐以探其證。乃用補中益气湯加阿膠﹑地楡﹑側柏葉﹐服八劑﹐血不下者半月﹐彼自喜病愈矣。偶因勞而血復下﹐因索前藥。予語龍山公曰﹕夫人之病﹐必有瘀血積於經隧。前藥因右脈漏關難憑﹐故以升提兼補兼澀者﹐以探虛實耳。今得病情﹐法當下而除其根也。龍山公曰﹕三年間便血﹐𨿽一日二三下﹐而月汛之期不爽﹐每行且五日﹐如此尙有瘀血停蓄耶﹖予曰﹕此予因其日下月至﹐而知其必有瘀血停蓄也。經云﹕不塞不流﹐不行不止。今之瘀﹐實由塞之行也﹐不可再澀。古人治痢﹐必先下之﹐亦此意也。卽用桃仁承气湯﹐加丹參﹑五靈脂﹑荷葉蒂﹐水煎﹐夜服之﹐五更下黑瘀血半桶﹐其日血竟不來。復令人索下藥。予曰﹕姑以理脾藥養之﹐病根已動﹐俟五日而再下﹐未晚也。至期復用下劑﹐又下黑瘀如前者半。繼以補中益气湯﹑參苓白術散調理全愈。﹝《赤水》﹞治瀉血不止﹐決效方。巴豆﹝一枚去皮﹞上一味﹐以雞子開一小竅﹐納巴豆一枚入雞子殼中﹐以紙塞定﹐別以濕紙裹﹐用火煨熟透﹐去殼並巴豆﹐只一味喫盡雞子﹐其病卽止﹐不得稍生气﹐虛人作二服。﹝《聖濟》﹞治腸風髒毒便血等疾。溫州枳殼﹝不以多少﹞上逐个刮去穣﹐入去殼巴豆一粒﹐以綫紮兩片合定﹐銀石器內﹐米醋煮枳爛爲度﹐洗淨去巴﹐只以枳銼焙爲末﹐醋糊爲丸﹐綠豆大﹐每服三十粒﹐空心臘茶淸吞下﹐病愈住服。痢疾亦可用﹐初患則畱巴少許亦可。﹝《增品易簡》﹞﹝《澹寮》﹞世傳經驗方﹐下血﹐用乳香﹑沒藥﹑血竭﹑兒茶各一錢﹐巴豆霜五分﹐丸綠豆大﹐空心酒下﹐神妙不可言。﹝《六要》﹞

止遏諸方

治大腸風﹐下血不止﹐腹痛﹐日漸羸﹐宜服此方。棕櫚皮﹝二兩燒灰﹞艾葉﹝二兩燒灰﹞雞子﹝三枚炒令焦﹞上件藥都研如粉﹐每於食前﹐以粥飲調下一錢。﹝《聖惠》﹞治積年腸風下血﹐肛門腫痛﹐肌體羸劣﹐宜服此方。蛇黃﹝一枚大者﹞釅醋﹝五合﹞上以炭火燒蛇黃通赤﹐卽入醋中﹐重疊燒﹐醋盡爲度﹐搗細研爲散﹐每於食前﹐以粥飲調下半錢。﹝同上﹞黑聖散﹐治腸風髒毒痔及諸下血。當歸川芎茯苓地楡槐花﹝焙﹞敗棕艾葉﹝燒存性﹞百艸霜上件等分爲末﹐每服二錢﹐食前陳米飲調下。﹝《直指》﹞眞人養髒湯﹐加生槐花﹐治腸風﹐冷熱不調下血。﹝同上﹞陳彥質患腸風下血﹐近三十年﹐體肥身健﹐零星去血﹐旋亦生長﹐不爲害也。舊冬忽然下血數斗﹐直出如箭﹐以致肛門脫出三五寸﹐一晝夜下利二十餘行﹐苦不可言﹐面色浮腫﹐夭然不澤﹐唇焦口漧﹐鼻孔黑煤。於是以人參湯調赤石脂末﹐服之稍安。次以人參﹑白術﹑赤石脂﹑禹餘糧爲丸﹐服之全愈。﹝《寓意艸》﹞﹝節錄﹞

利气諸方

腸風方。香附﹝一兩制﹞枳殼﹝三分﹞當歸川芎﹝各半兩﹞槐花﹝炒﹞甘艸﹝炙各一分﹞上爲粗末﹐每服三錢﹐新水一盞半﹐姜棗煎﹐食前服。﹝《直指》﹞法制香附方﹐治諸下血。大香附﹝杵去毛皮﹐以童子小便浸一日夜﹐日幹截碎﹐又用米醋蘸過﹐焙漧。﹞上爲末﹐每二錢﹐米湯調下。治冷帶﹐用炒艾葉煎湯調下。﹝同上﹞姜香散﹐止血有奇功。若腸風髒毒﹐下血不止者﹐可服。若是腸髒虛弱﹐則不可服也﹐專以涼藥攻之﹐必至脾虛﹐血必大下﹐宜謹之。漧薑香附子烏梅﹝各燒灰存性﹞烏藥上等分細末﹐煎烏梅湯調下﹐不拘時候。﹝《魏氏》﹞沈香湯﹐失血之後﹐脾虛人尢宜服。香附子﹝去毛三兩﹞白茯苓﹝去皮﹞縮砂仁甘艸﹝炙銼各一兩半﹞沈香﹝二錢不見火﹞上爲細末﹐入鹽湯點服。如煎服﹐則用姜棗。﹝同上﹞

平胃諸方

病必問藥﹐藥貴當病。苦下血十五年﹐蓋因思慮損心﹐飲酒過量﹐百藥俱嘗﹐或暫止復作﹐或屢投不驗。近有俾服平胃散﹐云得於紹興國醫王繼先﹐主濃朴濃腸也。以十五年之病﹐欲愈於此淺近之劑﹐固可笑。然日進一杯﹐固無反誤﹐𨿽未保斷除根本﹐似有近效。廣求博訪﹐徒費前勞﹐道在邇而求諸遠﹐其斯之謂乎。﹝《淸波別誌》﹞﹝按﹕《續醫說》引《淸波雜誌》﹐作或教以服人參平胃散﹐逐日進一服﹐至月餘而十五年之病瘳矣。蓋妄意所攺﹐然人參平胃散卻妙﹐故《觀聚方》取之。﹞唐生者﹐病因飲酪水及食生物﹐下利紫黑血十餘行﹐脾胃受寒濕毒。與六神平胃散﹝當考﹞半兩﹐加白術三錢﹐以利腰臍間血﹐一服愈。﹝《陰證略例》﹞楊氏飲冷酒瀉血﹐服對金散止﹝卽胃苓散﹞﹐亦理中脘﹐分利陰陽﹐安定血脈之意也。﹝《綱目》引《海藏》﹞腸風下血﹐平胃散加續斷煎服。又方﹐加小麥四十九粒﹐去續斷。﹝《理傷續斷方》﹞

溫中補虛諸方

膠姜理中湯﹐治腹虛便血。上用理中湯﹐加黃﹑阿膠﹑艾﹑當歸煎﹐食前服。﹝《魏氏》﹞陽虛陰乏之人﹐久年便血不時﹐面帶黃柏皮色者﹐理中湯加附子﹑百艸霜﹐爲丸服。﹝《丹溪》﹞理物湯﹐卽理中湯﹑四物湯並用。﹝《證治類方》﹞艾附湯﹐治髒寒大便血作。大附子﹝二兩炮去皮臍切片﹞熟白艾﹝一兩﹞川姜﹝七錢炮洗﹞上咀﹐每服三錢﹐水一盞半﹐煎七分去滓﹐食前溫服。﹝《魏氏》﹞歸附湯。當歸﹝半兩去蘆﹞附子﹝一兩炮去皮臍﹞上咀﹐每服三錢﹐水一盞半﹐生薑五片﹐煎七分去滓﹐食前溫服。﹝同上﹞治凡下血虛極﹐麥門冬湯方。麥門冬白術﹝各四兩﹞甘艸﹝一兩﹞牡蠣芍藥阿膠﹝各三兩﹞大棗﹝二十枚﹞上七味咀﹐以水八升﹐煮取二升﹐分再服。﹝《千金》﹞人參散﹐治腸風髒毒。運使孫紹遠傳﹐云有此疾者﹐常常服之﹐不至力乏﹐不至面黃﹐多服爲佳。屢傳與人﹐皆以爲妙。人參白茯苓黃﹝蜜炙﹞甘艸五味子上等分爲細末﹐每服二大錢﹐白湯調下﹐每日四﹑五服。﹝《事證方》﹞﹝按﹕此方本於《三因》﹐治五痔下血﹐加味四君子湯。今去白術﹑白扁豆﹐加五味子。﹞去血過多﹐面色萎黃﹐以十全大補湯去桂主之。﹝《原病集》﹞通府薛允下血﹐服犀角地黃湯等藥﹐其血愈多﹐形體消瘦﹐發熱少食﹐裏急後重。此脾气下陷﹐余用補中益气加炮姜﹐一劑而愈。﹝《內科摘要》﹞一人素善飲酒﹐不時便血﹐或在糞前﹐或在糞後﹐食少體倦﹐面色萎黃。此脾气虛而不能統血﹐以益气湯加吳茱萸﹑黃連。﹝《壽世》﹞斷紅丸﹐治臟腑陽虛﹐久而腸風痔疾﹐下血不止﹐或所下太多﹐面色萎黃﹐日漸羸瘦。側柏葉﹝微炒黃﹞川續斷﹝酒浸﹞鹿茸﹝燎去毛醋煮﹞附子﹝炮去皮臍﹞黃﹝去蘆﹞阿膠﹝銼蛤粉炒成珠子﹞當歸﹝去蘆酒浸各一兩﹞白礬﹝枯半兩﹞上爲細末﹐醋煮米糊爲丸﹐如梧桐子大﹐每服七十丸﹐空心食前﹐用米飲送下。﹝《濟生》﹞如老年陽气虛虧﹐脫血不能存﹐走失大腸﹐宜鹿茸丸。鹿茸﹝七兩﹞熟地黃﹝十兩﹞附子﹝四十个﹞牛膝﹝二十兩﹞山藥﹝四斤﹞杜仲﹝三斤半﹞五味﹝二斤﹞肉蓯蓉﹝三斤﹞煉蜜丸﹐麝香爲衣﹐鹽湯鹽酒下。﹝《如宜》﹞腎虛下血。鹿茸﹝酥炙﹞烏梅﹝去仁各一兩﹞破故紙﹝炒﹞杜仲﹝各半兩﹞上炒爲末﹐粟米粥爲丸﹐每三十粒﹐空心鹽湯吞下。﹝《澹寮》﹞

調攝法

血證不斷酒色濃味﹐縱止必發﹐終成痼疾。﹝《六要》﹞

諸血病

瘀血

《準繩》《六要》並曰﹕夫人飲食起居一失其宜﹐皆能使血瘀滯不行﹐故百病由污血者多﹐而醫書分門類證﹐有七气而無蓄血﹐予故增著之。此說爲是﹐然古人間有爲蓄血立類者﹐但不多見耳。

脈候

弦而緊﹐脇痛髒傷﹐有瘀血﹝一作有寒血﹞。脈來細而滑﹐按之能虛﹐因急持直者﹐僵僕﹐從髙墮下﹐病在內。﹝《脈經》﹞從髙頓僕﹐內有血﹐腹脹滿﹐其脈堅疆者生﹐小弱者死。﹝同上﹞據脈驗之﹐挾血者脈來乍澀乍數﹐閃爍明滅﹐或沈細而隱伏也。若夫血與熱交攻﹐則左手寸關按之洪盛。蓋心主血﹐肝藏血﹐固如是爾。﹝《直指》﹞﹝宜參傷寒﹞瘀血內蓄﹐卻宜牢大﹐沈小澀微﹐反成其害。﹝《續焰》﹞瘀血脇痛﹐肝脈弦緊﹐此爲常﹐勿以必死論。﹝《醫碥》﹞

源候

夫肝藏血而心主之﹐動則血運於諸經﹐靜則血歸於肝臟。肝受血則能視﹐足受血則能步﹐掌受血則能握﹐指受血則能攝。故血凝於膚者爲痺﹐凝於脈者爲泣﹐凝於足者爲厥。凡神志昏昏﹐驚狂冒悶﹐煩渴嘔吐﹐語短內疼﹐鼻衄唾紅﹐眼紅面赤﹐骨熱膚哄﹐腸垢尿多﹐胸滿頑痰﹐語多汗﹐甚至四肢厥冷﹐懵不知人﹐不問男子婦人﹐皆血證耳。﹝《直指》﹞蓄血俗名內傷﹐或積勞﹐或多怒﹐或飽後行房﹐或負重努力﹐或登髙墜下﹐或奔逐過急﹐皆致蓄血。其證多發熱﹐其熱類外感﹐而不頭疼﹐不作渴﹐天明少間﹐至午復劇﹐有汗汗多﹐劑頸而還﹐自汗無气以息﹐目光短﹐不思飲食﹐不得眠﹐二便自利﹐小便或赤﹐大便或泄。﹝《本艸經疏》﹞

三焦辧異

﹝膈間證試法﹞經曰﹕血上逆則忘﹐血下蓄則狂。上焦瘀血﹐小便必難﹔下焦瘀血﹐小便必自利。血之所在﹐當以此推。﹝《直指》﹞何以知其蓄在下焦﹖曰﹕臍下結急﹐外熱內痛﹐尺脈洪而數也。﹝同上﹞衄血﹐蓄血上焦。心下手不可近﹐蓄血中焦。其臍腹小腫大痛﹐蓄血下焦。蓄血上焦﹐或嘔或衄或吐﹐此胸中手不可近也。﹝《元戎》﹞

衄血蓄血上焦

年髙噎膈﹐飲食屈曲下行﹐胃口有蓄血也。婦人鬱結﹐久亦有之﹐心下手不可近﹐蓄在中焦。好嗜炙辛辣熱酒﹐積久血瘀胃脘﹐嘈雜有痛。臍腹腫大痛﹐血蓄下焦﹐小便自利。三焦蓄血﹐脈俱見﹐左手中脈多弦澀。﹝《六要》﹞前後心脹﹐喉中有血鮏气﹐气口脈澀﹐此膈間有蓄血也。試法﹐呷熱姜湯﹐有呃者瘀血也。犀角地黃湯加童便﹑桃仁﹑大黃攻散之﹐或平胃合越鞠﹝方見《諸气》﹞加韭汁﹐童便消伐之。﹝《醫通》﹞

傷寒瘀血

﹝詳見《傷寒》中﹞傷寒內有瘀血候﹕夫人先瘀結在內﹐因傷寒病﹐若熱搏於久瘀﹐則發熱如狂。﹝《病源論》﹞

病餘瘀血

病者或因發汗不徹﹐及吐衄不盡﹐瘀蓄在內﹐使人面黃唇白﹐大便黑﹐腳弱气喘﹐甚則狂悶﹐皆瘀血所致。﹝《三因》﹞

墜墮瘀血

凡有所墜墮﹐惡血畱內﹐若有所大怒﹐气上而不能下﹐積於左脇下則傷肝﹐肝傷者其人脫肉﹐又臥口欲得張﹐時時手足靑﹐目瞑瞳人痛﹐此爲肝臟傷所致也。﹝《脈經》﹞病者有所墜墮﹐惡血畱內﹐或因大怒﹐肝血並濕停蓄不散﹐兩脇疼痛﹐腳善﹐骨節時腫﹐气上不止﹐皆由瘀血在內。﹝《三因》﹞人有惡寒發熱﹐狀似傷寒﹐其脈芤澀﹐其證脇下與小腹疼痛﹐手不可近﹐大便黑小便利者﹐此瘀血證諦也。蓋脇與小腹乃屬肝部﹐肝爲血海﹐故有瘀血蓄積於此﹐須審其日前曾有跌墜挫閃拳踢之情。若服寒涼藥﹐恐血得寒則凝。倘瘀血上衝﹐昏迷不省﹐良久復蘇﹐此皆血証之候也﹐宜行气活血之藥可也。﹝《嶺南衛生方•附錄》﹞跌撲損傷﹐或被人打踢﹐或物相撞﹐或取閃肭﹐或奔走努力﹐或受困屈﹐或發惱怒﹐一時不覺﹐過至半日或一﹑二﹑三日而發者有之﹐十數日或半月﹑一月而發者有之﹐一般寒熱交作﹐其心胸脇下小腹滿痛﹐按之手不可近者﹐此有瘀血也。或一時傷重﹐就發寒熱﹐瘀血上衝﹐則昏迷不醒﹐如死之狀﹐良久復蘇。輕則復元活血湯﹐重則桃仁承气湯主之﹐量其元气﹐下其瘀血則愈。在上者宜飲韭汁﹐切不可飲冷水﹐血見寒則凝﹐但一絲血入心卽死。﹝《訂補指掌》﹞登髙墜下﹐重物撞打﹐箭簇刃傷﹐胸腹積血不散﹐以童便同酒﹐煎大黃﹐隨輕重下之﹐或香殼散加童便。腰脇滯痛﹐復元通气散﹝方見《寒疝》﹞去牽牛﹐加枳殼﹑柴胡﹑牡丹皮。惡血畱於腹脇﹐痛不可忍﹐復元活血湯。挾血如見祟狀﹐當歸活血湯。﹝《醫通》﹞﹝當歸活血湯用歸﹑芍。生地﹑桂﹑桃仁﹑茯苓﹑枳殼﹑柴胡﹑甘艸﹑漧薑﹑紅花十一味。﹞

難易

蓄血下黑如漆﹐最爲危殆。但下後神气稍寧﹐脈無變異﹐卽爲可療。如下後神气昏憒﹐脈見虛脫﹐加以厥冷呃逆﹐多不可救。﹝《醫通》﹞

治例

《活人總括》所載小柴胡湯﹑犀角地黃湯﹑桃仁承气湯皆其要藥﹐血結者湯劑中入醋爲佐﹐特於此而申言之。﹝《直指》﹞忌破气﹐復忌補气。下﹑苦寒﹑辛燥﹐宜行血﹑辛溫﹐佐以鹹寒。瘀血行後﹐宜補血﹑益脾﹑和肝。﹝《本艸經疏》﹞身有寒熱發黃﹐脈弦細而伏﹐服補瀉諸藥不應﹐《千金》用大黃﹑芒硝﹑歸尾﹑桃仁﹑人參﹑桂心爲散﹐酒服二方寸匕﹐借參﹑桂之力以攻之。膏粱肥盛﹐多爲痰濕熱血蓄胃口﹐或兼脇滿﹐或少腹結痛﹐朝用浚血丸﹝按﹕此用參﹑術﹑苓﹑甘﹑半夏曲﹑浮石﹑牡丹﹑當歸﹑桃仁﹑山甲﹑桂﹞兼培胃气﹐夕用變通抵當丸﹝按﹕此去水蛭﹐加虫者﹞專散蓄血﹐方得峻藥緩攻之妙。虛人𨿽有瘀血﹐其脈亦芤﹐必有一部帶弦﹐宜兼補以去其血﹐桃核承气加人參五錢﹐分三服﹐緩攻之﹐可救十之二三。又中气虛人﹐胃脘有死血﹐每食姜湯必呃﹐宜人參﹑云術各二兩爲末﹐桃仁一兩同漧漆炒﹐去漆﹐細研蜜丸彈子大﹐早晚細嚼一丸﹐醇酒下。﹝《醫通》﹞

痰血相挾

先因傷血﹐血逆則气滯﹐气滯則生痰﹐痰與血相聚﹐名曰瘀血挾痰。所患之處﹐按之則痛而不移。其證則痰裹其血﹐或自汗到頸而還﹐或吐血﹐或衄血﹐或大便黑而小便淸長﹐治宜導痰消血。若素有郁痰所積﹐後因傷血﹐故血隨蓄滯與痰相聚﹐名曰痰挾瘀血。所患之處﹐則痛而少移。其證則血裹其痰﹐或爲脹悶﹐或爲寒熱﹐治宜破血消痰﹐先破其血而後消痰﹐或消痰破血二者兼而治之也。醫或誤與補藥及寒涼之劑﹐致使病邪郁久而成窠囊者﹐不治。其窠囊之驗﹐如腋下偏熱烙手﹐所患之處﹐則痛而不能轉側﹐或肺幕間偏熱偏腫﹐而喘嗽痰臭﹐其痰似水﹐驗之則沈而不浮是矣。故丹溪云﹕痰挾瘀血﹐遂成窠囊者不治。正此謂也。﹝《粹言》﹞﹝按﹕此說過鑿﹐姑存之。﹞

破瘀方法

凡血妄行瘀蓄﹐必用桃仁﹑大黃行血破瘀之劑。蓋瘀敗之血﹐勢無復返於經之理﹐不去則畱蓄爲患﹐故不問人之虛實彊弱﹐必去無疑﹐虛弱者加入補藥可也。﹝《醫碥》﹞雞鳴散﹐治從髙墜下﹐及木石所壓﹐凡是傷損﹐血瘀凝積﹐气絕欲死﹐並久積瘀血﹐煩躁疼痛﹐叫呼不得﹐並以此藥﹐利去瘀血卽愈。此藥推陳致新﹐治折傷神效。大黃﹝一兩酒蒸﹞杏仁﹝三七粒去皮尖﹐《綱目》引作桃仁﹞上研細﹐酒一碗﹐煎至六分﹐碗裂去滓﹐雞鳴時服﹐次日取下瘀血卽愈。若便覺气絕﹐不能言﹐取藥不及﹐急擘口開﹐以熱小便灌之。﹝《三因》﹞當歸導滯散﹐治打撲損傷﹐落馬墮車瘀血﹐大便不通﹐洪腫暗靑﹐疼痛昏悶﹐蓄血內壅欲死。川大黃﹝一兩﹞當歸﹝三錢﹞麝香﹝少許另研﹞上爲末﹐入麝香研勻﹐每服三錢。熱酒一盞調下。食前。﹝《寶鑑》﹞復元活血湯﹐治從髙墜下﹐惡血畱於脇下﹐疼痛不可忍。大黃﹝一兩酒浸﹞柴胡﹝五錢﹞栝蔞根穿山甲﹝炮﹞當歸﹝各三錢﹞紅花甘艸﹝各二錢﹞桃仁﹝湯泡去皮尖研如泥五十个﹞上除桃仁爲咀﹐每服一兩重﹐水二盞半﹐酒半盞﹐同煎至七分﹐下桃仁泥﹐再煎一兩沸﹐去渣溫服食前﹐以利爲度。﹝同上﹞﹝按﹕《準繩》代抵當丸﹐用大黃﹑芒硝﹑桃仁﹑當歸﹑生地﹑穿山甲﹑桂﹐蓋從此方而變化者。《醫通》曰﹕治虛人蓄血﹐宜此緩攻。﹞犀角地黃湯﹐治主脈浮﹐客脈芤﹐浮芤相合﹐血積胸中﹐熱甚血在上焦﹐此藥主之。犀角﹝鎊﹞大黃﹝各一錢﹞黃芩黃連﹝各二錢﹞生地黃﹝四錢﹞上作一服﹐用水二鐘﹐煎至一鐘﹐食後服。﹝《選要》﹞﹝按﹕此本云岐子方﹐今加犀角。又《醫統》引《拔萃》亦有犀角。﹞

和血諸方

加減四物湯﹐治血气不足﹐肢體乏力﹐或瘀血腹痛﹐或下血過多。當歸川芎白芍藥漧薑﹝炒各半兩﹞南木香甘艸﹝炒各二錢半﹞上銼散﹐每服三錢﹐食前煎服。若腹不痛﹐則無瘀血。更加人參﹐又能益血。﹝《直指》﹞柴胡疏肝散﹐治怒火傷肝﹐脇痛﹐血菀於上。柴胡橘皮﹝醋炒各二錢﹞川芎﹝童便浸切﹞芍藥枳殼﹝炒各錢半﹞甘艸﹝炙五分﹞香附﹝醋炒錢半﹞山梔﹝薑汁炒黑一錢﹞煨姜﹝一片﹞水煎﹐食前溫服。吐血﹐加童子小便半盞。﹝《醫通》﹞香殼散﹐治蓄血暴起﹐胸脇小腹作痛。香附﹝薑汁炒三錢﹞枳殼﹝炒二錢﹞靑皮﹝炒﹞陳皮烏藥赤芍藥蓬術﹝醋炒各一錢﹞歸尾﹝三錢﹞紅花﹝五分﹞甘艸﹝炙二分生三分﹞爲散﹐每服四﹑五錢﹐水煎去滓﹐加童便半盞﹐空心溫服﹐更以桃核黑糖酒助之。不應﹐加延胡索﹑穿山甲。﹝同上﹞

臟腑類

臟腑總證

古之論雜病﹐必原於臟腑﹐觀《金匱》第一篇

而其義可見焉。孫眞人書﹐以至宋代官撰醫方﹐多遵其規式。故今類臟腑諸證﹐以其總說列之於首。但其治方﹐則排列於後卷各門﹐使學人易就證檢方云。

肝病證

肝脈沈之而急﹐浮之亦然﹐苦脇下痛﹐有气支滿﹐引少腹而痛﹐時小便難﹐苦目眩頭痛﹐腰背痛﹐足爲逆寒﹐時癃﹐女人月信不來﹐時亡時有﹐得之少時有所墜墮。肝主胸中喘怒罵﹐其脈沈﹐胸中必窒﹐欲令人推按之﹐有熱﹐鼻窒。肝傷者﹐其人脫肉﹐又臥口欲得張﹐時時手足靑﹐目瞑瞳人痛﹐此爲肝臟傷所致也。肺乘肝﹐卽爲癰腫。心乘肝﹐必吐利。肝病﹐其色靑﹐手足拘急﹐脇下苦滿﹐或時眩冒﹐其脈弦長﹐此爲可治。肝病﹐胸滿脇脹﹐善恚怒叫呼﹐身體有熱而復惡寒﹐四肢不舉﹐面目白﹐身體滑﹐其脈當弦長而急﹐今反短澀﹐其色當靑而反白者﹐此是金之克木﹐爲大逆。十死不治。﹝《脈經》﹞

肝實

左手關上陰實者﹐肝實也﹐苦肉中痛動﹐善轉筋。﹝《脈經》﹞﹝按﹕辧臟腑虛實﹐宜以《素問•藏气法時論》《靈樞•經脈篇》及叔和說等爲據﹐故具載於此。但原文附有刺法﹐今省不錄。﹞左手關上脈陰實者﹐足厥陰經也﹐病苦心下堅滿﹐常兩脇痛﹐自忿忿如怒狀。﹝同上﹞﹝按﹕《千金》曰﹐名曰肝實熱也。﹞夫肝實則生熱﹐熱則陽气盛﹐致心下堅滿﹐兩脇痛引小腹﹐忿忿如怒﹐气逆頭眩﹐爲血有餘﹐卽目痛﹐眼赤﹐生肉﹐陽毒所攻﹐悒悒先寒而後熱﹐頸直背彊筋急﹐不得屈伸﹐診其脈浮大而數者﹐此是肝气實也。﹝《聖惠方》﹞

肝實

﹝五證﹞善怒﹐怒則气上逆﹐甚則嘔血及飧泄﹔善太息﹐忽忽不樂﹔脇痛嘔血﹐屬肝气逆﹐肝火盛﹐肝血虛﹔發搐﹐屬肝家邪熱﹐熱則生風﹐風主掉眩故也﹔口赤腫痛﹐屬血熱。﹝《神農本艸經疏》﹞

肝虛

左手關上陰絕者﹐無肝脈也﹐苦癃遺溺難言﹐脇下有邪气﹐善吐。﹝《脈經》﹞左手關上脈陰虛者﹐足厥陰經也﹐病苦脇下堅﹐寒熱﹐腹滿不欲飲食﹐腹脹﹐悒悒不樂﹐婦人月經不利﹐腰腹痛。﹝同上﹞﹝《千金》曰﹕名曰肝虛寒也。﹞肝气若不足﹐遠視目失力﹐兩脇气脹滿﹐上下連胸臆﹐四肢熱復冷﹐肚痛不能食﹐眼前見火生﹐冷淚頻頻拭﹐不療恐失明﹐此爲肝不足。﹝《五臟論》﹞夫肝虛則生寒﹐寒則苦脇下堅脹﹐寒熱﹐腹滿不欲飲食﹐悒悒情不樂﹐如人將捕之﹐視物不明﹐眼生黑花﹐口苦頭疼﹐關節不利﹐筋脈攣縮﹐爪甲漧枯﹐喜悲恐﹐不得太息﹐診其脈沈滑細者﹐此是肝虛之候也。夫肝臟虛損﹐气血不榮﹐內傷寒冷﹐致使兩脇脹滿﹐筋脈拘急﹐四肢厥冷﹐心腹疼痛﹐眼目昏暗﹐手足常靑﹐胸中不利﹐不能大息者﹐是肝气不足之候也。﹝《聖惠方》﹞肝虛十證﹕胸脇痛﹐屬肝血虛﹐肝气實﹐因而上逆﹔轉筋﹐屬血虛﹔目光短﹐屬肝血虛及腎水眞陰不足﹔目昏﹐屬肝血虛﹐有熱﹐兼腎水眞陰不足﹔目翳﹐屬肝熱﹐兼腎水不足﹔亡血過多﹐角弓反張﹐屬肝血虛﹐有熱﹔少腹連陰作痛﹐按之則止﹐屬足厥陰經血虛﹔偏頭痛﹐屬血虛﹐肝家有熱﹐不急治﹐久之必損目﹐目黑暗眩暈﹐屬血虛﹐兼腎水眞陰不足﹔肥气﹐屬气血兩虛﹐肝气不和﹐逆气與瘀血相並而成。﹝《本艸經疏》﹞

膽實

左手關上陽實者﹐膽實也。苦腹中實不安﹐身軀習習也。﹝《脈經》﹞左手關上脈陽實者﹐足少陽經也﹐病苦腹中气滿﹐飲食不下﹐咽漧頭重痛﹐灑灑惡寒﹐脇痛。﹝同上﹞﹝《千金》曰﹕名曰膽實熱也。﹞夫膽是肝之腑﹐若肝气有餘則膽實﹐實則生熱﹐熱則神驚而不安﹐起臥不定﹐胸中冒悶﹐身體習習﹐眉頭傾萎﹐口吐苦汁﹐心煩咽漧﹐此膽實之候。﹝《聖惠方》﹞膽實二證﹕口苦耳聾脇痛﹐往來寒熱﹔鼻淵﹐屬膽移熱於腦。﹝本艸經疏﹞

膽虛

左手關上陽絕者﹐無膽脈也﹐苦膝疼﹐口中苦﹐瞇目﹐善畏如見鬼狀﹐多驚少力。﹝《脈經》﹞左手關上脈陽虛者﹐足少陽經也﹐病苦眩厥痿﹐足指不能搖﹐坐不能起﹐僵僕﹐目黃失精KTKT。﹝同上﹞﹝《千金》曰﹕名曰膽虛寒也。﹞膽虛二證﹕易驚﹐屬膽气虛﹔病後不得眠﹐屬膽虛。﹝《本艸經疏》﹞

肝膽俱實

左手關上脈陰陽俱實者﹐足厥陰與少陽經俱實也﹐病苦胃脹嘔逆﹐食不消。﹝《脈經》﹞

肝膽俱虛

左手關上脈陰陽俱虛者﹐足厥陰與少陽經俱虛也﹐病苦恍惚﹐屍厥不知人﹐妄見少气﹐不能言﹐時時自驚。﹝《脈經》﹞

心病證

心脈沈之小而緊﹐浮之不喘﹐苦心下聚气而痛﹐食不下﹐喜咽唾﹐時手足熱煩滿﹐時忘不樂﹐喜大息﹐得之憂思。腎乘心﹐必癃。心病﹐其色赤﹐心痛短气﹐手掌煩熱﹐或啼笑罵詈﹐悲思愁慮﹐面赤身熱﹐其脈實大而數﹐此爲可治。心病﹐煩悶少气大熱﹐熱上蕩心﹐嘔吐咳逆﹐狂語﹐汗出如珠﹐身體厥冷﹐其脈當浮﹐今反沈濡而滑﹐其色當赤而反黑者﹐此是水之克火﹐爲大逆﹐十死不治。﹝《脈經》﹞心煩熱之病﹐手少陰經有餘所致也。其不足﹐則亦能令人虛煩。《聖惠方》止及實熱。大抵心屬火而惡熱﹐其受病則易以生熱﹐熱則血气壅滯﹐故爲煩躁﹐寢臥不得安寧﹐口舌生瘡﹐頭痛頰赤之類。虛則熱气內收﹐心神不寧﹐亦爲煩躁也。﹝《聖濟總錄》﹞

心實

左手關前寸口陰實者﹐心實也﹐苦心下有水气﹐憂恚發之。﹝《脈經》﹞左手寸口人迎以前脈陰實者﹐手厥陰經也﹝《千金》作手少陰經也﹞﹐病苦閉﹐大便不利﹐腹滿四肢重﹐身熱苦胃脹。﹝同上﹞﹝《千金》曰﹕名曰心實熱也。﹞夫心實則生熱﹐熱則陽气盛﹐陽盛則衛气不行﹐榮气不通﹐遂令熱毒稽畱﹐心神煩亂﹐面赤身熱﹐口舌生瘡﹐咽燥頭疼﹐喜笑恐悸﹐手心熱滿﹐汗出衄血﹐其脈洪實相搏者﹐是其候也。﹝《聖惠方》﹞心實卽實火實熱五證﹕譫語﹐屬心家邪熱﹔舌破﹐屬心火﹔煩躁﹐屬心家邪熱﹐及心火內炎﹔自笑﹐屬心家有熱邪﹔發狂﹐屬心家有邪熱甚。﹝《本艸經疏》﹞

心虛

左手關前寸口陰絕者﹐無心脈也﹐苦心下毒痛﹐掌中熱﹐時時善嘔﹐口中傷爛。﹝《脈經》﹞左手寸口人迎以前脈陰虛者﹐手厥陰經也﹝《千金》作手少陰經也﹞﹐病苦悸恐不樂﹐心腹痛﹐難以言﹐心如寒狀﹐恍惚。﹝同上﹞﹝《千金》曰﹕名曰心虛寒也。﹞心气若不足﹐衄血眼中黃﹐悲愁及喜怒﹐煩悶卽慌忙﹐夢寤不自覺﹐心熱須水漿﹐咽喉中滿痛﹐舌彊口誇張﹐冷汗出不止﹐妄語忽驚忙﹐此爲損心气﹐不療轉加傷。﹝《五臟論》﹞夫心虛則生寒﹐寒則陰气盛﹐陰盛則血脈虛少而多恐畏﹐情緒不樂﹐心腹暴痛﹐時唾淸涎﹐心膈脹滿﹐好忘多驚﹐夢寤飛揚﹐精神離散﹐其脈浮而虛者﹐是其候也。﹝《聖惠方》﹞心虛八證﹕驚邪﹐屬心气虛﹔癲癇﹐屬心气虛﹐有熱﹔不得眠﹐屬心血虛﹐有熱﹔心煩﹐屬心家有熱﹔怔忡﹐屬心血不足﹔心淡淡動﹔盜汗﹐屬心血虛﹐汗者﹐心之液也﹔伏梁﹐屬心經气血虛﹐以致邪畱不去。﹝《本艸經疏》﹞

小腸實

左手關前寸口陽實者﹐小腸實也﹐苦心下急痺﹝一作急痛﹞﹐小腸有熱﹐小便赤黃。﹝《脈經》﹞左手寸口人迎以前脈陽實者﹐手太陽經也﹐病苦身熱﹐熱來去﹐汗出﹝一作汗不出﹞而煩﹐心中滿﹐身重﹐口中生瘡。﹝同上﹞﹝《千金》曰﹕名曰小腸實熱也。﹞小腸象火﹐王於夏﹐手太陽其經也﹐心之府也。水液之下行爲溲便者﹐流於小腸。其气盛爲有餘﹐則病小腸熱﹐焦竭漧澀﹐小腸脹﹐是爲小腸之气實也﹐則宜瀉之。﹝《病源論》﹞小腸實一證﹐小水不利及赤﹐或澀痛尿血。﹝《本艸經疏》﹞

小腸虛

左手關前寸口陽絕者﹐無小腸脈也﹐苦臍痺﹐小腹中有疝瘕﹐王月﹝王字一本作五﹞卽冷上搶心。﹝《脈經》﹞左手寸口人迎以前脈陽虛者﹐手太陽經也﹐病苦顱際偏頭痛﹐耳頰痛。﹝同上﹞﹝《千金》曰﹕名曰小腸虛寒也。﹞小腸不足﹐則寒气客之﹐腸病驚跳﹐不言﹐乍來乍去﹐是爲小腸气之虛也﹐則宜補之。﹝《病源論》﹞﹝《聖惠方》作腸中痛﹐驚跳﹐乍來乍去﹐小便數。﹞小腸虛一證﹐遺尿﹐屬小腸气虛﹐兼腎气虛。﹝《本艸經疏》﹞

心小腸俱實

左手寸口人迎以前脈陰陽俱實者﹐手少陰與太陽經俱實也﹐病苦頭痛身熱﹐大便難﹐心腹煩滿﹐不得臥﹐以胃气不轉﹐水谷實也。﹝《脈經》﹞﹝《千金》曰﹕名曰心﹑小腸俱實也。﹞

心小腸俱虛

左手寸口人迎以前脈陰陽俱虛者﹐手少陰與太陽經俱虛也﹐病苦洞泄﹐苦寒少气﹐四肢寒﹐腸。﹝《脈經》﹞﹝《千金》曰﹕名曰心﹑小腸俱虛也。﹞

脾病證

寸口脈緩而遲﹐緩則爲陽﹐其气長﹐遲則爲陰﹐榮气促﹝按﹕促字當考﹞﹐榮衛俱和﹐剛柔相得﹐三焦相承﹐其气必彊。趺陽脈滑而緊﹐滑卽胃气實﹐緊卽脾气傷﹐得食而不消者﹐此脾不治也。能食而腹不滿﹐此爲胃气有餘。腹滿而不能食﹐心下如饑﹐此爲胃气不行﹐心气虛也﹐得食而滿者﹐此爲脾家不治。脾气弱﹐病利下白腸垢﹐大便堅不能更衣﹐汗出不止﹐名曰脾气弱﹐或五液注下靑黃赤白黑。病患鼻下平者﹐胃病也。微赤者病發癰﹐微黑者有熱﹐靑者有寒﹐白者不治﹐唇黑者胃先病﹐微燥而渴者可治﹐不渴者不可治﹐臍反出者此爲脾先落﹝一云先終﹞。脾病﹐其色黃﹐飲食不消﹐腹苦脹滿﹐體重節痛﹐大便不利﹐其脈微緩而長﹐此爲可治。脾病﹐其色黃體靑﹐失溲直視﹐唇反張﹐爪甲靑﹐飲食吐逆﹐體重節痛﹐四肢不舉﹐其脈當浮大而緩﹐今反弦急﹐其色當黃﹐今反靑﹐此是木之克土﹐爲大逆﹐十死不治。﹝《脈經》﹞脾中寒熱﹐則皆使人腹中痛﹐不下食。又脾病﹐則舌彊語澀﹐轉筋卵縮﹐牽陰股﹐引髀痛﹐身重不思食﹐鼓脹﹐變則水泄﹐不能臥者﹐死不治也。脾正熱﹐則面黃目赤﹐季脇痛滿也。寒則吐涎沫而不食﹐四肢痛﹐滑泄不已﹐手足厥﹐甚則顫栗如瘧也。﹝《中藏經》﹞

脾實

右手關上陰實者﹐脾實也﹐苦腸中伏伏如堅狀﹐大便難。﹝《脈經》﹞右手關上脈陰實者﹐足太陰經也﹐病苦足寒脛熱﹐腹脹滿﹐煩擾不得臥。﹝同上﹞﹝《千金》曰﹕名曰脾實熱也。﹞夫脾實則生熱﹐熱則陽气盛﹐陽气盛則心胸煩悶﹐唇口漧焦﹐身熱煩疼﹐體重不能轉側﹐語聲沈而心急﹐咽喉痛而不利﹐舌本腫彊﹐口內生瘡﹐腹脇脹滿﹐不得安臥﹐夢見歌樂﹐四肢怠惰﹐診其脈緊實者﹐是脾實之候。﹝《聖惠方》﹞﹝《聖濟總錄》更有語言謇難﹐面目黑黃證。﹞脾實卽濕熱邪勝六證﹕蠱脹﹐由於脾家濕熱積滯﹐或內傷瘀血﹐停積而成﹔易饑﹐屬脾家邪火﹐口唇生瘡﹔口糜﹔中消﹐屬脾家實火﹐濕熱腹痛﹐按之愈甚。﹝《本艸經疏》﹞

脾虛

右手關上陰絕者﹐無脾脈也﹐苦少气下利﹐腹滿身重﹐四肢不欲動﹐善嘔。﹝《脈經》﹞右手關上脈陰虛者﹐足太陰經也﹐病苦泄注﹐腹滿气逆﹐霍亂嘔吐﹐黃膽﹐心煩不得臥﹐腸鳴。﹝同上﹞﹝《千金》曰﹕名曰脾虛冷也。﹞脾气若不足﹐令人面目黃﹐食卽欲嘔逆﹐唇幹復口瘡﹐气脹四肢重﹐意和並惶﹐不欲聞人語﹐脾渴卽須漿﹐此爲脾不足﹐急療可爲良。醫人﹝《五臟論》﹞﹝醫人二字衍。﹞夫脾者﹐位居中央﹐王於四季﹐受水谷之精气﹐化气血以榮華﹐周養身形﹐灌漑臟腑者也。若虛則生寒﹐寒則陰气盛﹐陰气盛則心腹脹滿﹐水穀不消﹐喜噫吞酸﹐食則嘔吐﹐气逆霍亂﹐腹痛腸鳴﹐時自泄利﹐四肢沈重﹐常多思慮﹐不欲聞人聲﹐夢見飲食不足﹐診其脈沈細軟弱者﹐是脾虛之候也。﹝《聖惠方》﹞夫脾受水谷之精﹐化爲气血﹐養於臟腑﹐充於肌膚。若其气不榮﹐則不能與胃行其精液﹐周養身形﹐致體重懈惰﹐四肢不舉﹐腹脇虛脹﹐脇滿咽漧﹐不能嗜食﹐縱食欲嘔﹐水谷不化﹐泄利腸鳴﹐則是脾气不足之候也。﹝同上﹞脾虛十二證﹕飲食勞倦﹐傷脾發熱﹔飲食不消化﹐屬脾气虛﹔傷食﹐必惡食﹔停飲﹐爲恣飲湯水或冷茶﹑冷酒所致﹔水腫﹐屬脾气虛﹔脾虛中滿﹐屬脾气虛﹐兼脾陰虛﹝晝劇夜靜﹐屬脾气虛﹐夜劇晝靜﹐屬脾陰虛﹞﹔噎膈﹐屬气血兩虛﹐由於血液衰少﹐而非痰气壅逆所成﹔脾泄﹐屬气虛﹔健忘﹐屬气血兩虛﹔倦怠嗜臥﹐屬脾气不足﹔脾虛腹痛﹐按之則止﹐屬血虛﹔痞气﹐屬脾气虛﹐及气郁所致。﹝《本艸經疏》﹞

胃病證

胃中有癖﹐食冷物者痛不能食﹐食熱卽能食。趺陽脈浮者﹐胃气虛也。趺陽脈浮大者﹐此胃家微虛煩﹐圊必日再行。芤而有胃气者﹐脈浮之大而﹐微按之芤﹐故知芤而有胃气也。趺陽脈數者﹐胃中有熱﹐卽消穀引食﹝按﹕此《金匱•消渴篇》中文﹞。趺陽脈澀者﹐胃中有寒﹐水谷不化。趺陽脈粗粗而浮者﹐其病難治。趺陽脈浮遲者﹐故久病。趺陽脈虛則遺溺﹐實則失气。動作頭痛重﹐熱气朝者﹐屬胃。﹝《脈經》﹞寸口脈澀﹐是胃气不足。關脈數﹐胃中有客熱。關脈緩﹐其人不欲食﹐此胃气不調﹐脾气不足。關脈滑﹐胃中有熱﹐滑爲熱實﹐以气滿故不欲食﹐食卽吐逆。關脈弦﹐胃中有寒﹐心下厥逆﹐此以胃气虛故爾。關脈弱﹐胃气虛﹐胃中有客熱﹐脈弱爲虛熱作病﹐其說云有熱不可大攻之﹐熱去則寒起。關脈遲﹐胃中寒。關脈實﹐胃中痛。關脈牢﹐脾胃气塞﹐盛熱卽腹滿響響。關脈洪﹐胃中熱﹐必煩滿。﹝同上﹞關上脈浮而大﹐風在胃中﹐張口肩息﹐心下淡淡﹐食欲嘔。關上脈微浮﹝《病源論》無微字﹞﹐積熱在胃中﹐嘔吐蛔虫﹐心健忘。尺脈弱寸彊﹐胃絡脈傷。﹝同上﹞胃者腑也﹐又名水谷之海﹐與脾爲表裏。胃者人之根本也﹐胃气壯﹐則五臟六腑皆壯﹐足陽明是其經也。胃气絕﹐則五日死。實則中脹便難﹐肢節疼痛﹐不下食﹐嘔吐不已。虛則腸鳴脹滿﹐引水滑泄。寒則腹中痛﹐不能食冷物。熱則面赤如醉人﹐四肢不收持﹐不得安臥﹐語狂目亂﹐便硬者是也。病甚則腹脇脹滿﹐吐逆不入食﹐當心痛﹐上下不通﹐惡聞食臭﹐嫌人語﹐振寒﹐喜伸欠。胃中熱則唇黑﹐熱甚則登髙而歌﹐棄衣而走﹐顚狂不定﹐汗出額上﹐鼽衄不止。虛極則四肢腫滿﹐胸中短气﹐谷不化﹐中消也﹐胃中風﹐則溏泄不已。胃不足﹐則多饑不消食。病患鼻下平﹐則胃中病﹐渴者不可治。﹝一本無上十三字﹐作微燥而渴者可治。﹞﹝《中藏經》﹞

胃實

右手關上陽實者﹐胃實也﹐苦腸中伏伏﹝一作﹞﹐不思食物﹐得食不能消。﹝《脈經》﹞右手關上脈陽實者﹐足陽明經也﹐病苦腹中堅痛而熱﹝《千金》作病苦頭痛﹞﹐汗不出﹐如溫瘧﹐唇口漧﹐善噦﹐乳癰﹐缺盆腋下腫痛。﹝同上﹞夫胃實則熱﹐熱則恆渴引水﹐頭痛如瘧﹐唇口皆幹﹐喜噦﹐或生乳癰﹐及缺盆腋下腫﹐腹脹身熱﹐心懸消穀喜饑﹐溺色黃者﹐則是胃實熱之候也。﹝《聖惠方》﹞胃實六證﹕譫語發狂發斑﹐棄衣而走﹐登髙而歌﹐屬胃家邪熱實﹔口臭﹐數欲飲食﹐屬胃火﹔嘈雜﹐屬胃火﹔口淡﹐屬胃熱﹐嘔吐﹐屬胃火者﹐必面赤﹐小便短赤或澀﹐大便多燥﹐口苦或漧渴﹔吞酸﹐屬胃火。﹝《本艸經疏》﹞

胃虛

右手關上陽絕者﹐無胃脈也﹐苦吞酸頭痛﹐胃中有冷。﹝《脈經》﹞右手關上脈陽虛者﹐足陽明經也﹐病苦脛寒﹐不得臥﹐惡寒灑灑﹐目急﹐腹中痛虛鳴﹝《外臺》作耳虛鳴﹞﹐時寒時熱﹐唇口漧﹐面目浮腫。﹝同上﹞胃虛則生寒﹐寒則苦饑﹐心腹恆痛﹐兩脇虛脹﹐咽喉不利﹐食飲不下﹐面目浮腫﹐淅淅惡風﹐目中急﹐足脛寒﹐不得安臥﹐則是胃虛冷之候也。﹝《聖惠方》﹞胃虛七證﹕胃弱不納食﹐及不思飲食﹔胃虛嘔吐﹐宜分寒熱﹔霍亂轉筋﹐屬胃虛﹐猝中邪惡气及毒瓦斯﹐兼有停滯所致﹝轉筋與肝經血虛不同﹞﹔絞腸痧﹐屬胃气虛﹐猝中天地邪惡穢污之气﹐郁於胸腹﹔中惡﹐腹中痛﹐屬胃气虛﹐惡气客之所致﹔反胃﹐屬胃气虛﹔中酒﹐屬胃弱。﹝《本艸經疏》﹞

脾胃俱實

右手關上脈陰陽俱實者﹐足太陰與陽明經俱實也﹐病苦脾脹腹堅﹐搶脇下痛﹐胃气不轉﹐大便難﹐時反泄利﹐腹中痛﹐上衝肺肝﹐動五臟﹐立喘鳴多驚﹐身熱汗不出﹐喉痺精少。﹝《脈經》﹞

脾胃俱虛

右手關上脈陰陽俱虛者﹐足太陰與陽明經俱虛也﹐病苦胃中如空狀﹐少气不足以息﹐四逆寒﹐泄注不已。﹝《脈經》﹞

肺病證

肺傷者﹐其人勞倦則咳唾血﹐其脈細緊浮數﹐皆吐血﹐此爲躁擾嗔怒得之﹐肺傷气擁所致。肺病﹐其色白﹐身體但寒無熱﹐時時咳﹐其脈微遲﹐爲可治。肺病﹐身當有熱﹐咳嗽短气﹐唾出膿血﹐其脈當短澀﹐今反浮大﹐其色當白而反赤者﹐此是火之克金﹐爲大逆﹐十死不治。﹝《脈經》﹞肺气通於鼻﹐和則能知香臭矣。有寒則善咳﹐實則鼻流淸涕。凡虛實寒熱﹐則皆使人喘嗽。其脈沈濁者病在內﹐浮淸者病在外。肺死則鼻孔開而黑枯﹐喘而目直視也。又肺絕則十二日死﹐其狀足滿﹐瀉痢不覺出也。面白目靑﹐此謂亂經﹐亦不可治。又飲酒當風﹐中於肺則咳嗽喘悶﹐見血者不可治﹐無血者可治﹐面黃目白者可治。肺病頰赤者死﹐又言音喘急﹐短气好唾﹝一作睡﹞﹐十死十﹐百死百﹐大逆之兆也。又陽气上而不降﹐燔於肺﹐肺自結邪﹐脹滿喘急﹐狂言瞑目﹐非常所說﹐而口鼻張﹐大小便頭俱脹﹐飲水無度﹐此因熱傷於肺﹐肺化爲血﹐不可治則半歲死。又其人素聲淸而雄者﹐暴不響亮﹐而拖气用力﹐言語難出﹐視不轉睛﹐𨿽未爲病﹐其人不久。又肺病﹐實則上气喘急咳嗽﹐身熱脈大也。虛則力乏喘促﹐右脇脹﹐語言气短﹝一作促﹞者是也。又乍寒乍熱﹐鼻塞頤赤面白﹐皆肺病之候也。﹝《中藏經》﹞

肺實

右手關前寸口陰實者﹐肺實也﹐苦少气﹐胸中滿﹐彭彭與肩相引。﹝《脈經》﹞右手寸口气口以前脈陰實者﹐手太陰經也﹐病苦肺脹﹐汗出若露﹐上气喘逆﹐咽中塞﹐如欲嘔狀。﹝同上﹞﹝《千金》曰﹕肺實熱也。﹞肺實八證﹕喘急﹐屬肺有實熱﹐及肺气上逆﹔气壅﹐屬肺熱气逆﹔聲重痰稠﹐屬肺熱﹔肺癰﹐屬肺熱極﹔肺脹悶﹐屬肺熱﹔吐膿血血痰﹐咳嗽嗽血﹐屬肺家火實熱甚﹐此正邪气勝則實之謂﹔喉癬﹐屬肺熱﹔上消﹐屬肺家實火﹐及上焦熱。﹝《本艸經疏》﹞

肺虛

右手關前寸口陰絕者﹐無肺脈也﹐苦短气咳逆﹐喉中塞﹐噫逆。﹝《脈經》﹞右手寸口气口以前脈陰虛者﹐手太陰經也﹐病苦少气不足以息﹐嗌漧不朝津液。﹝同上﹞﹝《千金》曰﹕名曰肺虛冷也﹐﹞肺气若不足﹐肚脹不能安﹐嘔逆及上气﹐悲思數多端﹐形寒似飲冷﹐肺損唾痰涎﹐皮毛不覺起﹐恚怒數千般﹐肩脊背彊痛﹐夢裏鬼相牽﹐鼻中不覺气﹐尋常骨胳幹﹐此爲肺不足﹐不療病成難。﹝《五臟論》﹞夫肺爲華蓋﹐覆於諸髒﹐若肺虛則生寒﹐寒則陰气盛﹐陰气盛則聲嘶﹐語言用力﹐顫掉緩弱﹐少气不足﹐咽中幹無津液﹐虛寒乏气﹐恐怖不樂﹐咳嗽及喘﹐鼻有淸涕﹐皮毛焦枯﹐診其脈沈緩者﹐此是肺虛之候也。﹝《聖惠方》﹞夫臟腑之精﹐皆上注於肺。肺主於气﹐气爲衛﹐流行於諸陽之經﹐榮華於皮毛。若其气不足﹐則胸膈短气﹐咽中閉塞﹐咳逆涕唾﹐寒從背起﹐口中如含霜雪﹐語言失聲﹐皮毛萎瘁﹐皆肺气不足之候也。﹝同上﹞肺虛七證﹕喘﹐屬肺虛有熱﹐因而痰壅﹔咳嗽吐血痰﹐屬肺熱甚﹔聲啞﹐屬肺熱甚﹕咽喉燥痛﹐屬水涸火炎﹐肺熱之極﹐此證法所難治﹔肺痿﹐屬肺气虛﹐有熱﹔龜胸﹐屬肺熱有痰﹔息賁﹐屬肺气虛﹐痰熱壅結所致。﹝《本艸經疏》﹞

大腸實

右手關前寸口陽實者﹐大腸實也﹐苦腸中切痛﹐如錐刀所刺﹐無休息時。﹝《脈經》﹞﹝《病源論》作無休息﹐腰背寒痺攣急。﹞右手寸口气口以前脈陽實者﹐手陽明經也﹐病苦腹滿善喘咳﹐面赤身熱﹐喉咽中如核狀。﹝同上﹞﹝《千金》曰﹕名曰大腸實熱也。﹞大腸有宿食﹐寒栗發熱有時﹐如瘧狀。﹝同上﹞大腸實四證﹕便閉﹐腸風下血﹐屬大腸濕熱﹔髒毒﹐屬血熱﹔腸癰﹐屬大腸實火。﹝《本艸經疏》﹞

大腸虛

右手關前寸口陽絕者﹐無大腸脈也﹐苦少气﹐心下有水气﹐立秋節卽咳。﹝《脈經》﹞右手寸口气口以前脈陽虛者﹐手陽明經也﹐病苦胸中喘﹐腸鳴﹐虛渴唇口漧﹐目急善驚泄白。﹝同上﹞﹝《千金》曰﹕名曰大腸虛冷也。﹞大腸寒則泄﹐熱則結﹐絕則泄利無度﹐利絕而死也。虛寒則滑泄不定。大腸乍虛乍實﹐乍來乍去﹐寒則溏泄﹐熱則垢重。﹝按此有訛文﹞積冷不去﹐則當臍而痛﹐不能久立﹐痛已則泄白物是也。﹝《中藏經》﹞大腸虛四證﹕虛熱便閉不通﹐屬血虛﹐津液不足﹔虛寒滑泄不禁﹐屬气虛﹔腸鳴﹐屬气虛﹔脫肛﹐屬气虛﹐兼有濕熱。﹝《本艸經疏》﹞

肺大腸俱實

右手寸口气口以前脈陰陽俱實者﹐手太陰與陽明經俱實也﹐病苦頭痛目眩﹐驚狂﹐喉痺痛﹐手臂捲﹐唇吻不收。﹝《脈經》﹞

肺大腸俱虛

右手寸口气口以前脈陰陽俱虛者﹐手太陰與陽明經俱虛也﹐病苦耳鳴嘈嘈﹐時妄見光明﹐情中不樂﹐或如恐怖。﹝《脈經》﹞

腎病證

腎脈沈之大而堅﹐浮之大而緊﹐苦手足骨腫﹐厥而陰不興﹐腰脊痛﹐少腹腫﹐心下有水气﹐時脹閉時泄﹐得之浴水中﹐身未幹而合房內﹐及勞倦發之。腎病﹐其色黑﹐其气虛弱﹐吸吸少气﹐兩耳苦聾﹐腰痛﹐時時失精﹐飲食減少﹐膝以下淸﹐其脈沈滑而遲﹐此爲可治。腎病﹐手足逆冷﹐面赤目黃﹐小便不禁﹐骨節煩疼﹐少腹結痛﹐气沖於心﹐其脈當沈細而滑﹐今反浮大﹐其色當黑而反黃﹐此是土之克水﹐爲大逆﹐十死不治。﹝《脈經》﹞

腎實

左手關後尺中陰實者﹐腎實也﹐苦恍惚健忘﹐目視KTKT﹐耳聾悵悵善鳴。右手關後尺中陰實者﹐腎實也﹐苦骨疼腰脊痛﹐內寒熱。﹝《脈經》﹞左手尺中神門以後脈陰實者﹐足少陰經也﹐病苦膀胱脹閉﹐少腹與腰脊相引痛。左手尺中神門以後脈陰實者﹐足少陰經也﹐病苦舌燥咽腫﹐心煩嗌漧﹐胸脇時痛﹐喘咳汗出﹐小腹脹滿﹐腰背彊急﹐體重骨熱﹐小便赤黃﹐好怒好忘﹐足下熱疼﹐四肢黑﹐耳聾。﹝《千金》曰﹕名曰腎實熱也。﹞右手尺中神門以後脈陰實者﹐足少陰經也﹐病苦痺﹐身熱心痛﹐脊脇相引痛﹐足逆熱煩。﹝同上﹞﹝《千金》曰﹕名曰腎實熱也。﹞腎气盛爲志有餘﹐則病腹脹飧泄﹐體腫喘咳﹐汗出憎風﹐面目黑﹐小便黃﹐是爲腎气之實也﹐則宜瀉之。﹝《病源論》﹞其證少腹脹滿﹐小便黃赤﹐末有餘瀝﹐數而痛者﹐此腎實也。﹝《聖濟總錄》﹞腎無實﹐故無瀉法。命門實二證﹕彊陽不倒﹐屬命門火實﹐弧陽無陰所致﹐此證多不治﹔水竅澀痛﹐屬命門實火。﹝《本艸經疏》﹞

腎虛

﹝多唾﹞左手關後尺中陰絕者﹐無腎脈也﹐苦足下熱﹐兩髀裏急﹐精气竭少﹐勞倦所致。右手關後尺中陰絕者﹐無腎脈也﹐苦足逆冷﹐上搶胸痛﹐夢入水見鬼﹐善厭寐﹐黑色物來掩人上。﹝《脈經》﹞左手尺中神門以後脈陰虛者﹐足少陰經也﹐病苦心中悶﹐下重足腫﹐不可以按地。右手尺中神門以後脈陰虛者﹐足少陰經也﹐病苦足脛小弱﹐惡風寒﹐脈代絕時不至﹐足寒﹐上重下輕﹐行不可以按地﹐少腹脹滿﹐上搶胸脇﹐痛引肋下。﹝同上﹞﹝《千金》並曰﹕名曰腎虛寒也。﹞腎气不足則厥﹐腰背冷﹐胸內痛﹐耳鳴苦聾﹐是爲腎气之虛也﹐則宜補之。﹝《病源論》﹞腎气若不足﹐腰胯收攝難﹐恍惚心少力﹐重聽不聞言﹐眼前如艷水﹐冷气在腰間﹐身中悉皆癢﹐骨痛不能安﹐坐復身拘急﹐气乏咽喉幹﹐狀似烊膠汁﹐腰胯彊如寒﹐此爲腎不足﹐於身不自安。﹝《五臟論》﹞夫腎臟者﹐足少陰之經也﹐左則爲腎﹐右則爲命門。腎與命門者﹐神精之所捨﹐元气之所系也。若腎虛則腰背切痛﹐不能俯仰﹐足脛小弱﹐多惡風寒﹐手足厥冷﹐呼吸少气﹐骨節煩痛﹐臍腹結痛﹐面色黧黑﹐兩耳虛鳴﹐肌骨榦枯﹐小便滑數﹐診其脈浮細而數者﹐是腎虛之候也。﹝《聖惠方》﹞水飲非升降不能傳導﹐非陽藥不能消爍。腎虛多唾者﹐緣腎臟不足﹐陽气虛微﹐而又陰寒凝結﹐停滯於胸膈之間﹐不能消爍﹐上溢於齒牙﹐故喜唾也。﹝《聖濟總錄》﹞腎虛卽腎水眞陰不足十八證﹕腎虛腰痛﹐屬精气虛﹔骨乏無力﹐屬陰精不足﹐虛主骨故也﹔骨蒸潮熱﹐屬精血虛極﹐以致陽無所附﹐火空上炎﹔傳屍勞﹔五心煩熱﹐屬眞陰不足﹔夢遺泄精﹐屬腎虛有火﹔小便短澀﹐熱赤頻數﹐屬腎虛有火﹔溺有餘瀝﹐屬气虛﹔溺血血淋﹐屬腎虛有火﹐熱傷血分﹔傷精白濁﹐屬房勞過度﹐以致精傷流出﹐似白濁證﹔五淋﹐屬腎虛兼有濕熱﹔精塞水竅不通﹐屬房欲不竟﹐或思欲不遂﹐或懼泄忍精﹐或老人气不足以送精出竅﹔齒浮﹐眞牙搖動﹐及下齦軟﹐或齒衄﹐屬腎虛有熱﹔下消﹐屬腎陰虛﹐火伏下焦﹔善恐﹐屬腎气虛﹐腎藏志故也﹔陰竅漏气﹐屬腎气虛不固﹐腎主納气﹐虛則不能納﹐故見是證﹔疝屬腎虛﹐寒濕邪乘虛客之所致﹐丹溪謂與腎經絕無相干者﹐誤也﹐又有先因濕邪爲病﹐後成濕熱者﹐藥宜分寒熱先後二途﹔奔豚﹐屬腎虛﹐脾家濕邪下傳客腎所致。﹝《本艸經疏》﹞命門虛卽元陽眞火不足四證﹔陰痿﹐屬命門火衰﹐下焦虛寒﹔精寒精薄﹐屬命門火衰﹐陽气不足﹔腎泄﹐卽五更及黎明泄瀉者是也﹐屬命門眞火不足﹐畏寒足冷。﹝同上﹞

膀胱實

左手關後尺中陽實者﹐膀胱實也﹐苦逆冷﹐脇下有邪气相引痛。右手關後尺中陽實者﹐膀胱實也﹐苦少腹滿﹐引腰痛。﹝《脈經》﹞左手尺中神門以後脈陽實者﹐足太陽經也﹐病苦逆滿﹐腰中痛不可俯仰﹐勞也。右手尺中神門以後脈陽實者﹐足太陽經也﹐病苦轉胞﹐不得小便﹐頭眩痛煩滿﹐脊背彊。﹝同上﹞﹝《千金》並曰﹕名曰膀胱實熱也。﹞夫膀胱者﹐貯諸髒之津液。若實則生熱﹐熱則膀胱急﹐口舌燥﹐咽嗌痛﹐小便不通﹐尿黃赤色﹐舉體沈重﹐四肢气滿﹐面腫目黃﹐小腹偏痛者﹐則是膀胱實熱之候也。﹝《聖惠方》﹞膀胱實一證﹐癃閉﹐屬膀胱實熱。﹝《本艸經疏》﹞

膀胱虛

左手關後尺中陽絕者﹐無膀胱脈也﹐苦逆冷﹐婦人月信不調﹐王月則閉﹐男子失精﹐尿有餘瀝。﹝《脈經》﹞左手尺中神門以後脈陽虛者﹐足太陽經也﹐病苦腳中筋急﹐腹中痛引腰背﹐不可屈伸﹐轉筋惡風﹐偏枯腰痛﹐外踝後痛。右手尺中神門以後脈陽虛者﹐足太陽經也﹐病苦肌肉振動﹐腳中筋急﹐耳聾忽忽不聞﹐惡風颼颼作聲。﹝同上﹞﹝《千金》並曰﹕名曰膀胱虛冷也。﹞膀胱气不足﹐則寒气客之﹐胞滑﹐小便數而多也﹐面色黑﹐是膀胱气之虛也﹐則宜補之。﹝《病源論》﹞熱入膀胱﹐則其气急而苦小便黃澀也。膀胱寒﹐則小便數而淸也。﹝《中藏經》﹞膀胱虛三證﹕小便不禁﹐屬气血虛﹔遺尿﹐屬本經气虛﹝見小腸虛條內﹐因膀胱虛亦能致遺尿﹐故復列此﹞﹔膀胱气。﹝《本艸經疏》﹞

腎膀胱俱實

左手尺中神門以後脈陰陽俱實者﹐足少陰與太陽經俱實也﹐病苦脊彊反折戴眼﹐气上搶心﹐脊痛不能自反側。右手尺中神門以後脈陰陽俱實者﹐足少陰與太陽經俱實也﹐病苦癲疾﹐頭重與目相引痛﹐厥欲起走﹐反眼大風多汗。﹝《脈經》﹞

腎膀胱俱虛

左手尺中神門以後脈陰陽俱虛者﹐足少陰與太陽經俱虛也﹐病苦小便利﹐心痛背寒﹐時時少腹滿。右手尺中神門以後脈陰陽俱虛者﹐足少陰與太陽經俱虛也﹐病苦心痛﹐若下重不自收﹐篡反出﹐時時苦洞泄﹑寒中泄﹐腎心俱痛。一說云﹕腎有左右而膀胱無二﹐今用當以左腎合膀胱﹐右腎合三焦。﹝《脈經》﹞

三焦病證

三焦爲水谷之道路﹐气之所終始也。三焦气盛爲有餘則脹﹐气滿於皮膚內﹐輕輕然而不牢﹐或小便澀﹐或大便難﹐是爲三焦之實也﹐則宜瀉之。三焦之气不足﹐則寒气客之﹐病遺尿﹐或瀉利﹐或胸滿﹐或食不消﹐是三焦之气虛也﹐則宜補之。診其寸口脈遲﹐上焦有寒。尺脈遲﹐下焦有寒。尺脈浮者﹐客陽在下焦。﹝《病源論》﹞﹝按﹕診其寸口以下﹐本出《脈經》。﹞三焦者﹐主通陰陽﹐調虛實。呼吸有病﹐則苦腹脹气滿﹐小腹堅﹐溺而不得﹐便而窘迫也。溢則作水﹐畱則作脹﹐足太陽是其經也。又上焦實熱﹐則額汗出而身無汗﹐能食而气不利﹐舌漧口焦咽閉之類﹐腹脹時時脇肋痛也。寒則不入食﹐吐酸水﹐胸背引痛﹐嗌漧津不納也。實則食已還出﹐膨膨然不樂。虛則不能制下﹐遺便溺而頭面腫也。中焦實熱﹐則上下不通﹐腹脹而喘咳﹐下气不上﹐上气不下﹐關格而不通也。寒則下利不止﹐食飲不消而中滿也。虛則腸鳴鼓脹也。下焦實熱﹐則小便不通﹐而大便難﹐苦重痛也。虛寒則大小便泄下而不止。三焦之气和則內外和﹐逆則內外逆﹐故云三焦者﹐人之三元之气也﹐宜修養矣。﹝《中藏經》﹞三焦者﹐謂上中下也。若上焦有熱﹐則胸膈痞滿﹐口苦咽漧﹐有寒﹐則吞酢而吐沫。中焦有熱﹐則身重目黃﹔有寒﹐則善脹而食不消。下焦有熱﹐則大便難﹔有寒﹐則少腹痛而小便數。三焦之气﹐主腐熟水谷﹐分別淸濁﹐若不調平﹐則生諸病。﹝《簡要濟眾方》﹞上焦虛﹐則引气於肺。中焦虛﹐則生寒﹐腹痛洞泄﹐便利霍亂。下焦虛﹐則大小便不止﹐津液气絕。寒則補於腎﹐然三焦者﹐水谷之道路﹐气之所終始也﹐其處𨿽異﹐其原則一﹐故有俱虛之病。上焦虛寒﹐則令人精神不守﹐引气於肺﹐咳嗽﹐語聲不出﹐膈寒之病生焉。上焦有熱﹐則喉舌漧燥﹐口气面赤﹐胸膈否滿之病生焉。若寒客中焦﹐則胃中冷﹐胃中冷則飲食不化﹐腹痛飧泄﹐霍亂吐利﹐治法宜溫補之。仲景曰﹕熱在中焦﹐則爲堅。故其气實﹐則閉塞不通﹐上下隔絕。熱則身重目黃﹐口甘脾癉之證生焉。下焦其气虛寒﹐則津液不固﹐大小便利不止﹐小腹痛﹐不欲聞人語﹐治宜溫之。下焦其气實而有熱﹐則津液內燥﹐傳導不利﹐由是有气逆便難胃脹嘔噦之證。﹝《聖濟總錄》﹞三焦虛二證﹕腹寒﹐屬中气虛﹔气短少气﹐屬气虛。﹝《本艸經疏》﹞三焦實三證﹕喉痺﹐卽纏喉風﹐屬少陽相火﹑少陰君火﹔頭面赤熱﹐屬上焦火升﹔赤白遊風﹐屬血熱﹐熱則生風﹐故善遊走﹐俗名火丹﹐小兒多患此﹐大人亦時有之。﹝同上﹞

五臟病發於外

人身之有形於外者必有諸內﹐以故五臟之受病於內而發於外者﹐必見之眼耳鼻舌口牙之間。心經蘊熱﹐則口舌生瘡﹐唇口裂拆。脾與胃相通﹐故受熱則噎气臭穢。腎受冷則耳不能聽﹐或兼風則牙痛頷腫。肺受風邪則皮毛瘙癢﹐積毒則發爲癰疽。肝受病﹐則目不能視。發乃血之餘﹐焦枯者﹐血不足也。此病皆在內而應乎外也﹐凡有其證﹐必須考其所自來﹐辧其冷熱實虛治之。﹝《醫方大成》﹞

臟腑類

癲狂

眩僕曰癲﹐失心曰狂﹐《靈樞》《難經》其義判然矣。如《素問》云癲疾欲走呼之類﹐別是一義﹐而後世或以癲爲失心﹐殆非是也。癲與癇不過大人小兒之別﹐而癇字倘用之大人﹐則亦卽癲已。蓋癲狂二病﹐其狀𨿽異﹐而其因相近﹐治方亦相出入。故今析其證﹐而仍並爲一門﹐學人宜互通酌耳。

癲狂辧異

陰附陽則狂﹐陽附陰則癲。﹝《脈經》﹞﹝按﹕原文此上曰﹕凡脈大爲陽﹐浮爲陽﹐數爲陽云云。又曰﹕關前爲陽﹐關後爲陰。又《巢源》曰﹕脈浮大附陰者癲疾。據此陰附陽﹐言關前見陰脈﹐陽附陰﹐言關後見陽脈。以見陰犯陽者爲狂﹑陽犯陰者爲癲之理﹐與《金匱》陰气衰者爲癲﹐陽气衰者爲狂﹐其意相發﹐乃首揭之。又《沙篆》《續焰》並有釋義﹐欠確﹐故不錄。﹞狂病之候﹐觀其人初發之時﹐不欲眠臥﹐又不肯飲食﹐自言賢智尊貴﹐歌笑行走不休﹐皆陽气盛所爲。故經言重陽者狂﹐此之謂也。今人以爲癲疾﹐謬矣。癲﹐顚也﹐發則僵僕焉﹐故有顚蹶之言也﹐陰气太盛﹐故不得行立而倒僕也。今人以爲癇病﹐誤矣。﹝楊玄操《難經注》﹞﹝按﹕《資生經》載此說曰﹕其剖析癲狂之病﹐曉然如此﹐而人終不信﹐豈亦傳習之誤﹐難以攺歟。先兄曰﹕顏師古《急就篇注》曰﹕顚疾﹐性理顚倒失常﹐亦謂之狂也。是楊氏所非。又按﹕《萬全方》以癲爲狂而《集成》從之﹐《準繩》就失心中分癲與狂﹐今並不取。又楊氏辧以癲爲癇之誤﹐蓋言癲與小兒驚風不同也。﹞狂謂妄言妄走也﹐癲謂僵僕不省也﹐各自一證。然經有言狂癲疾者﹐有言狂互引顚者﹐又言顚疾爲狂者﹐此則又皆狂顚兼病。今病有妄言妄走頃時前後僵僕之類﹐有僵僕後妄見鬼神半日方已之類﹐是以顚狂兼病者也。﹝《綱目》﹞經云﹕重陽者狂﹐重陰者癲。蓋狂者狂言妄動﹐逾垣上屋﹐登髙而歌﹐棄衣而走﹐罵詈不避親疏﹐而自髙賢﹐好歌樂﹐此皆心火獨盛﹐陽气有餘﹐以致神不守舍﹐痰火壅盛而然。癲者沈默嗔忿﹐悒悒不樂﹐僵僕直視﹐變易常情﹐此是陰虛血少﹐心火不寧以致此也。有怒气忿郁﹐一時不得舒越﹐以成狂癲者﹐須先開達肝火。﹝《病源集》﹞《難經》謂重陰者癲﹐重陽者狂。《素問注》云多喜爲顚﹐多怒爲狂。然則喜屬於心而怒屬於肝﹐乃二髒相火有餘之證。《難經》陰陽之說﹐恐非理也。大抵狂爲痰火實盛﹐顚爲心血不足﹐多爲求望髙達不得者有之。﹝《正傳》﹞癲狂之病﹐病本不同。狂病之來﹐狂妄以漸﹐而經久難已。癲病之至﹐忽然僵僕﹐而時作時止。狂病常醒﹐多怒而暴。癲病常昏﹐多倦而靜。由此觀之﹐則其陰陽寒熱﹐自有冰炭之異。故《難經》曰﹕重陽者狂﹐重陰者癲。義可知也。後世諸家﹐有謂癲狂之病﹐大槪是熱﹐此則未必然也。此其形气脈气﹐自亦有據﹐不可不辧察陰陽﹐分而治之。﹝《景嶽》﹞

臟腑類﹨癲狂

癲

癲癇名義

癇者﹐小兒病也。十歲以上爲癲﹐十歲以下爲癇。﹝《病源論》﹞﹝按﹕大人癲﹐小兒癇﹐本出《脈經》﹐引在脈候中﹐徐嗣伯亦有其言﹐出《千金》﹐引在病由蓄痰條﹐並宜參。﹞癲卽癇也﹐觀《內經》所言癲證甚詳﹐而癇則無辧﹐卽此可知。後世有癲癇﹑風癇﹑風癲等名﹐所指不一﹐則徒滋惑亂﹐不必然也。又如《別錄》所載五癇﹐曰馬癇﹑牛癇﹑豬癇﹑羊癇﹑雞癇者﹐卽今人之謂羊癲﹑豬癲也﹐此不過因其聲之相似﹐遂立此名。可見癲癇無二﹐而諸家於癲証之外﹐又有癇證﹐誠屬牽彊﹐無足憑也。﹝《景嶽》﹞癇字從病從間﹐以病間斷而發﹐不若別證相連而病也。此病一如瘧狀﹐初有間一年而發者﹐或有間半年而發者﹐或有間數月而發者﹐發久气虛﹐則月近日密﹐其有間一二時而卽發者﹐發後神淸气爽﹐與無病之人一般﹐故取義爲癇也。﹝《證治百問》﹞

病由邪入陰經

風癲者﹐由血气虛﹐邪入於陰經故也。人有血气少﹐則心虛而精神離散﹐魂魄妄行﹐因爲風邪所傷﹐故入於陰﹐則爲癲疾﹐其發則僕地吐涎沫無所覺是也。原其癲病﹐皆由風邪故也。﹝《病源論》﹞

病由蓄痰

夫風眩之病﹐起於心气不定﹐胸上蓄實﹐故有髙風面熱之所爲也。痰熱相感而動風﹐風心相亂則悶瞀﹐故謂之風眩。大人曰癲﹐小兒則爲癇﹐其實是一。﹝《千金》引徐嗣伯﹞﹝按﹕此風眩卽癲﹐非尋常頭眩也。﹞夫癲癇病﹐皆由驚動﹐使髒气不平﹐郁而生涎﹐閉塞諸經﹐厥而乃成。或在母胎中受驚﹐或少小感風寒暑濕﹐或飲食不節﹐逆於髒气。詳而推之﹐三因備具。﹝《三因》﹞癇不必分五等﹐專主在痰﹐多用吐法。有驚有痰有火﹐假如癇因驚而得﹐驚則神出其捨﹐捨空則痰聚也。﹝《丹溪》﹞

病由痰邪上逆

凡癲癇及中風﹑中寒﹑中暑﹑中濕﹑气厥﹑屍厥而昏眩倒僕﹐不省人事者﹐皆由邪气逆上陽分﹐而亂於頭中也。癲癇者﹐痰邪逆上也。中風寒暑濕及气厥屍厥者﹐亦風寒暑濕等邪气逆上也。邪气逆上則頭中气亂﹐頭中气亂則脈道閉塞﹐孔竅不通﹐故耳不聞聲﹐目不識人﹐而昏眩無知﹐僕倒於地也。以其病在頭巓﹐故曰癲疾。治之者﹐或吐痰而就髙越之﹐或鎭墜痰而從髙抑之﹐或內消痰邪使气不逆﹐或隨風寒暑濕之法﹐用輕劑發散上焦﹐或鍼灸頭中脈絡而導其气﹐皆可使頭巓脈道流通﹐孔竅開發﹐而不致昏眩也。﹝《綱目》﹞

病必由熱

﹝說見狂﹞

脈候

尺寸俱浮﹐直上直下﹐此爲督脈﹐腰背彊痛﹐不得俯仰﹐大人癲病﹐小人風癇疾。脈來中央浮直上下痛者﹐督脈也﹐動苦腰背膝寒﹐大人癲﹑小兒癇也﹐灸頂上三丸﹐正當頂上。﹝《脈經》﹞浮洪大長者﹐風眩癲疾。大堅疾者﹐癲病。﹝同上﹞癲疾﹐脈實堅者生﹝《病源論》緊弦實牢者生﹞﹐脈沈細小者死。顚疾﹐脈搏大滑者﹐久久自已。其脈沈小急實﹐不可治。小堅急﹐亦不可療。﹝同上﹞﹝按﹕《丹溪》曰﹕虛而弦急者死﹐亦小堅急之意。﹞脈浮大附陰者﹐癲疾。脈來牢者﹐癲疾。三部脈緊急者﹐可治。﹝《病源論》﹞

證狀

凡癲疾發則僕地吐涎沫無知﹐彊掠起﹐如狂及遺糞者﹐難治。﹝《肘後》﹞發則旋暈顚倒﹐口眼相引﹐目睛上搖﹐手足搐搦﹐背脊彊直﹐食頃乃蘇。﹝《濟生》﹞癲癇﹐卽頭眩也。痰在膈間﹐則眩微不僕﹔痰溢膈上﹐則眩甚僕倒於地而不知人﹐名之曰癲癇﹐然與中風﹑中寒﹑中暑﹑屍厥等僕倒不同。凡癲癇僕時﹐口中作聲﹐將省時吐涎沫﹐省後又復發﹐時作時止而不休息。中風﹑中寒﹑中暑﹑屍厥之類﹐則僕時無聲﹐省時無涎沫﹐其後不復再發。間有發者﹐亦如癲癇之常法也。﹝《綱目》﹞

五癲

五癲者﹐一曰陽癲﹐發如死人﹐遺尿﹐有頃乃解。二曰陰癲﹐初生小時﹐臍瘡未愈﹐數洗浴﹐因此得之。三曰風癲﹐發時眼目相引﹐牽縱反彊﹐羊鳴﹐食頃方解﹐由熱作﹝《千金》作「執作」﹞汗出當風﹐因房室過度﹐醉飲﹝《千金》此有「飽滿行事」字﹞﹐令心意逼迫﹐短气脈悸得之。四曰濕癲﹐眉頭痛身重﹐坐熱沐頭﹐濕結腦﹐沸﹝千金作汗﹞未止﹐得之。五曰馬癲﹐發作時時﹐反目口噤﹐手足相引﹐身體皆然。﹝《病源論》﹞﹝《千金》然作熱﹐下有「坐小時膏气腦熱不和得之」十一字。按﹕此段難解﹐姑存之。﹞《古今錄驗》牛癲則牛鳴﹐馬癲則馬鳴﹐狗癲則狗吠﹐羊癲則羊鳴﹐雞癲則雞鳴。五癲病者﹐腑臟相引﹐盈气起寒厥﹐不識人﹐气爭﹝《千金》注气靜﹞吐沫﹐久而得蘇。﹝《外臺》﹞﹝按﹕《三因》分馬﹑羊﹑雞﹑豬﹑牛五癇﹐配之五臟﹐其說稍詳﹐然殆屬不經﹐今僅存此說而已。﹞六畜癇者﹐發時作牛﹑馬﹑豬﹑羊﹑雞﹑犬聲﹐便致僵僕﹐口吐涎沫﹐不省人事。張氏論此﹐蓋初發作羊犬聲者﹐咽喉爲風痰所梗﹐聲自如此﹐其理甚明。若言六畜者﹐特彊名耳。﹝《活幼心書》﹞諸書有以病因風﹑驚﹑食爲三癇者﹐有以病象馬﹑羊﹑雞﹑豬﹑牛又爲五癇者。斯三癇專主小兒言﹐故有未該盡者。五癇𨿽有分發五臟之說﹐於經旣無所據﹐而治法又未見其有五者之分﹐此所以不必分五等也。﹝《丹溪纂要》﹞﹝按﹕不必分五等﹐是丹溪說﹐旣見上。﹞

類證

有一室女﹐每經候欲行﹐如風之狀﹐發搐不省人事。診其脈﹐心脈浮﹐衝任脈沈﹐此因經行伏驚致此。《局方》黑神散﹐入朱砂﹐燈心﹑麥門冬煎湯調下。服數日﹐自然經行如常﹐前病不作。﹝《朱氏》﹞一人手足搐掣﹐似角弓反張狀﹐徧體動搖﹐不能安臥﹐兩晝夜無寧刻﹐卽脈亦難診。予用炙甘艸湯﹐二劑立瘳。﹝程星海﹞﹝按﹕此蓋陰虛筋急證﹐原文冗而少要﹐今僅節錄。又《臨證指南•肝風門》有復脈湯去參﹑姜﹑麻仁案﹐旨趣不了﹐不錄。﹞

死證

至於目瞪如愚者﹐不可治﹐《內經》曰神不守﹐謂神亂也。﹝《治病百法》﹞凡此病﹐乍作乍醒者蘇﹐不食迷癡者死。﹝《得效》﹞循衣縫者﹐死。﹝《丹溪》﹞久瀉不食﹐形脈無神者﹐不治。﹝《心統》﹞

治例

夫癇病不至於目瞪如愚者﹐用三聖散投之﹝瓜蒂﹑防風﹑藜蘆﹞﹐更用火盆一个﹐於暖室中﹝《治法雜論》作凡癇病至於呆證者﹐用三聖散吐之﹐於暖室中﹐勿令透風﹞﹐令汗吐下三法俱行﹐次服通聖散﹐百餘日則愈矣。﹝《治病百法》﹞凡人患風癇者﹐只在一二年間﹐則可治﹔久則頑痰入心﹐則難治矣。治之之法﹐先以吐痰爲急。﹝《活法祕方》﹞

驚與痰宜吐

大率行痰爲主﹐用黃連﹑南星﹑栝蔞﹑半夏﹐尋火尋痰﹐分多分少治之﹐無不愈者。分痰與熱。有熱者﹐以涼藥淸其心。有痰者﹐必用吐藥﹐吐後用東垣安神丸。大法宜吐﹐吐後用平肝之劑﹐靑黛﹑柴胡﹑川芎之類﹐龍薈丸正宜服之。﹝《丹溪》﹞癲病多由痰气﹐凡气有所逆﹐痰有所滯﹐皆能壅閉經絡﹐格塞心竅﹐其倏病倏已者﹐正由气之倏逆倏順也。故治此者﹐當察痰察气﹐因其甚者而先之。至若火之有無﹐又當審其脈證而兼爲之治也。﹝《景嶽》﹞前人多用鎭墜淸心之藥﹐固可以治熱﹐可以淸痰。若有頑痰膠固者﹐此藥未易驅逐。在上者先必用吐﹐更用痰實在裏者﹐亦須下之。﹝《錦囊》﹞

湧吐方

《經驗後方》治大人小兒久患風癇﹐纏喉風﹐咳嗽﹐徧身風疹﹐急中涎潮。此藥不大吐逆﹐只出涎水﹐小兒服一字。瓜蒂不限多少﹐細碾爲末﹐壯年一字﹐十五以下老怯半字﹐早晨井華水下。一食頃﹐含沙糖一塊﹐良久涎如水出﹐年深涎盡有一塊如涎﹐布水上如鑑矣﹐涎盡食粥一兩日。如吐多困甚﹐卽咽麝香湯一盞﹐卽止矣。麝細研﹐溫水調下。昔天平尙書﹐覺昏眩﹐卽服之﹐取涎有效。﹝《本艸》﹞﹝宜與《狂》門參考。﹞

瀉下諸方

柴胡加龍骨牡蠣湯﹐此方能下肝膽之驚痰﹐以之治癲癇必效。﹝《傷寒論類方》﹞﹝按﹕先子治狂﹐加鐵粉一味﹐其效尢著。﹞防風通聖散﹐治一切癲狂風疾暴發之證。﹝《醫鑑》﹞﹝按﹕此本於子和﹐旣見上。﹞一婦有孕六个月發癇﹐手揚直﹐面紫黑﹐合眼流涎﹐昏憒而蘇﹐醫與震靈丹五十帖﹐時作時止﹐至產自愈。其夫疑丹毒發﹐未治。脈舉弦按澀﹐至骨則沈帶數﹐意其癇必於五月復發﹐至則果作﹐皆巳午時。乃制通聖散﹐其甘艸生用﹐加桃仁﹑紅花﹐或瀉或吐﹐四五劑漸輕﹐發疥而愈。﹝《丹溪》﹞治因風致驚﹐眼斜反張﹐手足﹐背急發搐﹐雄黃丸方。雄黃﹝一分別研細﹞巴豆﹝去皮心膜醋熬令赤黃淨洗壓去油取末二錢﹞郁金﹝末二兩﹞上三味研勻﹐煉蜜丸如綠豆大﹐每服五﹑七丸﹐荊芥湯下﹐常服臨臥服。若當病發﹐煎槐膠薄荷酒調下一錢或半錢﹐當吐利風涎痰涕等。小兒每服一丸至二丸﹐冷荊芥湯下。﹝《聖濟》﹞神授丹﹐治五喑﹝疑五。卽癲字﹐﹞癇風。﹝出《衛生家寶》﹞腦子﹝半字﹞麝香﹝半字﹞辰砂﹝一錢﹞全蠍﹝四个去毒﹞巴豆﹝四粒不去油﹞輕粉﹝半字﹞淡豉﹝五十粒湯浸去皮﹞上並研細﹐以豉膏爲丸﹐如健人﹐酒一二滴﹐丸如雞頭大﹐每服一丸﹐好酒送下﹐實時吐瀉﹐如不吐瀉﹐再服一丸﹐瀉後白粥補之﹐七日後再根據上服﹐又七日再服三丸取效。﹝《活法祕方》﹞《金匱翼》妙香丸﹐治驚癇百病﹐於本方去全蠍﹑淡豉﹐加牛黃﹑金箔﹝巴豆三百五十粒﹐去皮心膜﹐炒熟研如面﹐辰砂九兩﹐金箔九十片﹐餘四味各三兩﹞﹐研勻﹐煉黃蠟六兩﹐入白蜜三分﹐同煉令勻爲丸﹐每兩作三十丸﹐白湯下二丸﹐日二服。妙功十一丸﹐治癲。丁香木香沈香乳香麝香荊三稜﹝炮﹞廣術﹝炮﹞黑牽牛﹝微炒﹞黃連雷丸﹝炒﹞鶴虱﹝炒﹞胡黃連黃芩大黃﹝焙﹞陳皮靑皮雄黃熊膽甘艸﹝炙各二錢半﹞小赤豆﹝三百六十粒煮﹞白丁香﹝直尖者三百六十个﹞輕粉﹝四錢﹞巴豆﹝七粒﹞上二十三味爲細末﹐赤小豆爛煮研泥﹐同蕎麥打糊﹐和作十一丸﹐朱砂爲衣﹐陰漧﹐服時水浸一宿﹐化一丸﹐大便出﹐隨病各有形狀取出爲驗﹐或作化一番﹐不可再服﹐曾經火灸者不治﹐遠年愈效。﹝《神效名方》﹞控涎丸﹐治諸癇久不瘥﹐頑涎聚散無時﹐變生諸證﹐悉皆治之。生川烏﹝去皮﹞半夏﹝洗﹞僵蠶﹝不炒此三味銼碎生薑汁浸一宿各半兩﹞全蠍﹝去毒七个﹞鐵粉﹝三錢﹞甘遂﹝二錢半﹞上爲細末﹐生薑自然汁打糊爲丸﹐如綠豆大﹐朱砂爲衣﹐每服十五丸﹐食後用姜湯吞下﹐忌食甘艸。﹝《濟生》﹞滚痰丸﹐治膈熱太甚作癇。﹝《丹溪心法附錄》﹞﹝按﹕《活法祕方》奪命丹﹐壓癲癇﹐用礞石﹑焰消二味﹐宜參。﹞龍薈丸﹐治肝火太甚﹐作癇。﹝同上﹞治腎水陰虛﹐風熱蘊積﹐時發驚悸癇搐。﹝《赤水》﹞

鎭墜諸方

治風癲失性﹐顚倒欲死﹐五癲驚癇﹐雌雄丸方。雄黃雌黃眞珠﹝各一兩﹞鉛﹝二兩熬令成屑﹞丹砂﹝一分﹞水銀﹝八分﹞上六味末之﹐以蜜搗三萬杵﹐丸如胡豆﹐先食服二丸﹐日二﹐稍加以知爲度。﹝《千金》﹞《聖惠》治心風狂言﹐神思不安﹐如見鬼神﹐眞珠散﹐於本方出雌黃﹑水銀﹐加水精﹑人參﹑金銀薄﹑琥珀﹑牛黃﹐都研令勻﹐每於食後﹐薄荷湯調下半錢。又治風癲失性﹐倒僕惡聲﹐吐沫口噤﹐雄朱丹﹐於本方去眞珠﹝黑鉛與水銀結爲砂子﹞。治癲癇方。飛鴟頭﹝二枚﹞鉛丹﹝一斤﹞上二味末之蜜丸﹐先食服三丸﹐日三﹐劇者夜一﹐稍加之。﹝《千金》﹞《濟生》鴟頭丸﹐治風癇﹐於本方加皂角酥炙﹐用糯米糊爲丸﹐如綠豆大﹐每服十五丸﹐加至二十丸﹐以粥飲送下。治積痰不散﹐上衝心臟﹐變爲風癇﹐不問長幼﹐宜服半夏丸方。半夏﹝五兩﹞白礬﹝三兩﹞朱砂﹝三兩﹞黃丹﹝二兩﹞上件藥搗羅爲末﹐都研令勻﹐以粟米飯和丸﹐如梧桐子大﹐每服不計食前後﹐以人參湯下二十丸。﹝《聖惠》﹞《三因》鎭心丹﹐治心气不足﹐病苦驚悸﹐自汗心煩悶短气﹐用辰砂﹑白礬各等分﹐水丸如雞頭大﹐每服一丸。又礬丹﹐治五癲百癇﹐無問陰陽冷熱﹐用虢丹﹑晉礬各一兩﹐豬心血爲丸﹐如綠豆大﹐每服十丸至二十丸。《神效名方》朱砂滚涎散﹐治五癇﹐於鎭心丹加赤石脂﹑硝石各等分研﹐蒜膏和丸﹐綠豆大﹐每服三十丸。治風癲疾﹐時發時省﹐涉歷年月﹐丹砂煎方。丹砂﹝細研水飛濾過後焙漧再研如粉三兩﹞石膏﹝五兩研細﹞黃連﹝去須搗篩一斤﹞生地黃﹝不計斤兩研取自然汁二升不得入水﹞上四味﹐以淸水一斗﹐先煮石膏﹑黃連﹐取五升淨去滓﹐次下生地黃汁﹐又煎之如稀餳﹐始下火﹐取丹砂粉投入﹐勻攪百餘徧﹐貯於不津器中更攪﹐待冷卽住手﹐每日兩度﹐以溫水調服﹐約如半彈丸大﹐服藥後﹐只得喫淡飯﹑蔓菁菜等。﹝《聖濟》﹞《良朋匯集》治大人气性風﹑羊羔風﹑中風中痰﹐小兒急驚風﹐生石膏十兩﹐朱砂五錢﹐細末﹐每服大人三錢﹐小兒一錢。安魂定魄丹﹐治驚邪癲癇﹐天行熱病﹐心神狂亂﹐無不瘥﹝按﹕卽《和劑》養正丹﹐去朱砂﹞﹐以軟飯和丸﹐如綠豆大﹐每服以新汲水﹐研七丸服之。﹝《雞峯》﹞《是齋》抱膽丸﹐治一切癲癇風狂﹐或因驚恐怖思所致﹐於本方加乳香。張渙熊膽丹方﹐治癲癇﹐鎭心安神。眞熊膽鐵粉﹝各細研﹞朱砂﹝細研水飛﹞生天南星﹝末﹞雄黃﹝水磨精明者別研各半兩﹞粉霜﹝一分研﹞腦麝﹝各研一錢﹞上件同拌勻﹐用豬膽一枚﹐取汁和諸藥﹐丸如黍米大﹐每服十粒至二十粒﹐煎金銀薄荷湯下。﹝《幼幼》﹞治癲癇經驗丸藥方。牛膽南星﹝八錢﹞眞牛黃﹝四錢﹞辰砂﹝三錢﹞眞麝香﹝三分﹞煮甘艸膏爲丸﹐芡實大﹐金箔爲衣﹐薄荷湯下五丸。﹝《赤水》﹞如五癇﹐宜肥大蝙蝠二个﹐各築入辰砂五錢入口內﹐以瓦蓋四圍﹐慢火燒令幹﹐爲末﹐米糊丸﹐米湯下﹐得吐妙。﹝《如宜》﹞﹝按﹕《醫學集成》爲散用。﹞

疏經淸心諸方

治驚憂積气﹐心受風邪﹐發則牙關緊急﹐涎潮昏塞﹐醒則精神若癡﹐驚气丸。附子﹝炮去皮臍﹞南木香白僵蠶﹝去絲嘴炒﹞花蛇﹝酒浸去皮骨炙﹞橘紅天麻﹝去蘆﹞麻黃﹝去根節各半兩﹞幹蠍﹝一兩去毒﹞紫蘇子﹝一兩淘洗﹞天南星﹝洗浸薄切片薑汁浸一夕半兩﹞朱砂﹝水飛一分畱少許爲衣﹞上爲末﹐入研腦﹑麝少許﹐同研極勻﹐煉蜜杵丸﹐如龍眼大﹐每服一粒﹐金銀薄荷湯化下﹐溫酒亦得﹐此予家祕方也。戊申年﹐軍中一人犯法﹐褫衣將受刃得釋﹐神失如癡﹐予與一粒服訖而寐﹐及覺病已失矣。江東提轄張載揚﹐其妻因避寇失心已數年﹐予授此方﹐不終劑而愈。又黃山沃巡檢彥﹐其妻狂厥者逾年﹐更十餘醫而不驗﹐予授此方﹐去附子﹐加鐵粉﹐亦不終劑而愈。鐵粉非但化涎鎭心﹐至如摧抑肝邪特異。若多恚傷肝﹐邪太盛﹐鐵粉能制伏之。《素問》言陽厥狂怒﹐治以鐵落飲﹐金制木之意也﹐此亦前人所未嘗論及。﹝《本事》﹞﹝按﹕《心法附余》曰﹕蓋癇痰結於心胸之間﹐每遇火動則發﹐非附子熱性走而不守而能流通結滯﹑開散頑結可乎。此從治之法﹐乃劫劑也。﹞《寶鑑》沈香天麻湯﹐治癇筋攣。沈香益智仁川烏﹝各二錢﹞天麻防風半夏附子﹝炮各三錢﹞羌活﹝五錢﹞甘艸當歸僵蠶﹝各一錢半﹞獨活﹝一錢﹞上銼﹐每服五錢﹐水二盞﹐生薑三片﹐煎至一盞﹐去滓溫服食前﹐三劑而愈。﹝《微義》﹞﹝按﹕羅氏此方﹐本爲小兒而設﹐徐氏取收之大人門中﹐以爲救壞証之劑﹐故今亦列於此。又僵蠶《寶鑑》原作姜屑﹐今用僵蠶爲便。﹞摧肝丸﹐鎭火平肝﹐消痰定顫。牛膽南星釣藤鉤黃連﹝酒炒﹞滑石﹝水飛﹞鐵華粉﹝各一兩﹞靑黛﹝三錢﹞僵蠶﹝炒五錢﹞天麻﹝酒洗二兩﹞辰砂﹝飛五錢﹞大甘艸﹝二錢﹞上末﹐以竹瀝一碗﹐薑汁少許﹐打糊丸綠豆大﹐食後及夜﹐茶下一錢五分﹐忌雞﹑羊肉。﹝《準繩》﹞﹝按﹕此方本出《顫振》中﹐然能平肝逆﹐通治癲狂﹐仍列於玆。﹞淸神湯﹐治心熱﹐痰迷胞絡。茯神﹝去皮木﹞黃連﹝各二錢﹞酸棗仁﹝炒﹞石菖蒲柏子仁﹝炒﹞遠志﹝各五錢甘艸同煮去骨﹞甘艸﹝五分﹞水二鐘﹐煎八分﹐食遠服。﹝《統旨》﹞鉤藤湯﹐治諸癇痙。橘紅鉤藤膽星天麻僵蠶人參遠志犀角石菖蒲加燈心水煎﹐臨服加牛黃﹑珍珠末。﹝《錦囊》﹞

灸法

有人患癇疾﹐發則僵僕在地﹐久之方蘇。予意其用心所致﹐爲炙百會﹐又疑是痰厥致僵僕﹐爲灸中脘﹐其疾稍減﹐未除根也。後閱《脈訣》﹐後﹝疑得字﹞通眞子有愛養小兒謹護風池之說﹐人來覓灸癇疾﹐必爲之按風池穴﹐皆應手酸疼﹐使灸之而愈。﹝《資生》﹞﹝附﹞顫振。顫﹐搖也。振﹐動也。風火相乘動搖之象﹐比之﹐其勢爲緩。《內經》云﹕諸風掉眩﹐皆屬於肝。掉卽顫振之謂也。常見此證﹐多於傷寒﹑熱病﹑痢疾中兼見者﹐是熱甚而然﹐虛亦有之﹐皆戰搖振動輕利而不痿弱﹐比之中風曳牽動重遲者﹐微有不同。﹝《綱目》﹞顫振與相類﹐但則手足牽引而或屈或伸﹐顫振則但戰動而不屈伸也。有气虛而振﹐用參術湯補之。﹝系異功散加黃﹐甚者加附子﹞。心虛而振﹐用補心丸養之﹝用歸﹑甘﹑參﹑生地﹑遠志﹑酸棗﹑柏仁﹑朱砂﹑金箔﹑麝﹑琥﹑茯﹑芎﹑菖﹑膽南星﹞。挾痰﹐用導痰湯加竹瀝。有實熱積滯而振﹐宜吐下之可也。若老人戰動﹐宜定振丸。﹝《統旨》﹞﹝定振丸用四物湯及天麻﹑秦艽﹑全蠍﹑細辛﹑荊﹑防﹑術﹑﹑威靈仙。﹞顫振者﹐人病手足搖動﹐如抖擻之狀﹐筋脈約束不住而莫能任持﹐風之象也。《內經》云﹕諸風眩掉﹐皆屬肝木。肝主風﹐風爲陽气﹐陽主動﹐此木气太過而克脾土﹐脾主四肢﹐四肢者諸陽之末﹐木气鼓之故動﹐經謂風淫末疾者此也。亦有頭動而手足不動者﹐蓋頭乃諸陽之首﹐木气上衝﹐故頭獨動而手足不動﹐散於四末﹐則手足動而頭不動也。此病壯年鮮有﹐中年以後乃有之﹐老年尢多。夫老年陰血不足﹐少水不能制盛火﹐極爲難治。前哲略不及之﹐惟張戴人治新寨馬叟﹐作木火兼痰而治﹐得效。遇此證者﹐當參酌其旨而運其精思云。﹝《準繩》﹞﹝按﹕戴人治驗出《十形三療》﹐用通聖散及湧劑。﹞顫振之脈﹐小弱緩滑者可治﹐虛大急疾者不治。間有沈伏澀難者﹐必痰濕結滯於中之象。﹝《醫通》﹞

臟腑類﹨癲狂

狂

病由邪並於陽

狂病者﹐由風邪入並於陽所爲也。風邪入血﹐使人陰陽二气﹐虛實不調。若一實一虛﹐則令血气相並﹐气並於陽則爲狂發﹐或欲走﹐或自髙賢稱神聖是也。﹝《病源論》﹞﹝按﹕此本於《調經論》《陽明脈解篇》及《癲狂篇》等。﹞

病主於熱

夫外淸而內濁﹐動亂參差﹐火之體也。靜順淸朗﹐準則信平﹐水之體也。由是腎水主志﹐而水火相反﹐故心火旺則腎水衰﹐乃失志而狂越也。或云重陽者狂﹐重陰者癲﹐則素問之說不同也。經注曰﹕多喜爲癲﹐多怒爲狂。然喜爲心志﹐故心熱甚則多喜而爲癲也。怒爲肝志﹐火實制金﹐不能平木﹐故肝實則多怒而爲狂也。況五志所發皆爲熱﹐故狂者五志間發﹐但怒多爾。凡熱於中﹐則多於陽明胃經也。經曰﹕陽明之厥﹐則癲疾欲走﹐腹滿不得臥﹐面赤而熱﹐妄言。又曰﹕陽明病灑灑振寒﹐善伸數欠﹐或惡人與火﹐聞木音則惕然而驚﹐心欲動﹐獨閉戶牖而處﹐欲上髙而歌﹐棄衣而走﹐賁響腹脹﹐詈罵不避親疏。又經曰﹕熱中消中﹐皆富貴人也。今禁膏粱﹐是不合其心。禁芳艸石藥﹐是病不愈云云。蓋服膏粱芳艸石藥﹐則熱气堅勁疾利而爲熱中消中﹐發爲癲狂之疾﹐夫豈癲爲重陰者歟。﹝《原病式》﹞﹝按﹕蘆和曰﹕此《原病式》本《素問》之論﹐以謂癲狂俱是熱病﹐而重陰之說非也。﹞狂之爲病﹐經曰重陽者狂﹐其病屬熱。夫何熱者陽也﹐陽者浮也﹐其病能棄衣登髙。棄衣者﹐因熱而不欲衣。登髙者﹐因浮而能輕舉也。又能彊辧是非﹐尊貴倨傲﹐妄笑好歌﹐妄行不休﹐不肯少臥者﹐何也﹖陽動而陰靜﹐故陽病欲見人﹐不欲閉戶獨處也。又能不饑者﹐何也﹖陽邪伏藏﹐胸膈飽滿﹐所以不饑也。其病也有源﹐其發也有候﹐世醫不究其理﹐舉以爲痰﹐同聲相應。噫﹗不知痰是何物﹐而狂是何病也。若以痰能爲狂﹐則凡有痰者皆狂﹐而予未之見。盍不觀諸傷寒之發狂乎﹐傷寒大熱則狂發也。又不觀諸飲酒之發狂乎﹐夫酒者大辛之物﹐飲多則熱甚﹐熱甚則發狂也。歷歷試之﹐則凡狂之爲病﹐未有不屬之於熱也﹐但有輕重淺深之不同耳。﹝《儒醫精要》﹞

病必屬心有火有痰

心乃神明之舍﹐心旣病﹐則神不守舍﹐言不擇﹝按﹕此似有脫﹞﹐理之常也。﹝《澹寮》﹞癲者全歸於心﹐癇者歸乎五臟。所謂顚者﹐神不守舍﹐狂言妄語﹐如有所見﹐動經年歲﹐不得卽愈。若心經有損﹐是爲眞病。如心經蓄熱﹐則當淸心除熱。如痰逆心竅使然﹐又當下痰而寧其心志。﹝《大成》﹞凡狂病多因於火﹐此或以謀爲失志﹐或以思慮鬱結﹐屈無所伸﹐怒無所泄﹐以致肝膽气逆﹐木火合邪﹐是誠東方實證也。此其邪乘於心﹐則爲神魂不守。邪乘於胃﹐則爲暴橫剛彊。故治者﹐當以治火爲先﹐而或痰或气﹐察其甚而兼治之。﹝《景嶽》﹞顚狂二證必有所因﹐或因大怒動其肝風﹐或因大驚動其心火﹐或素有痰﹐卒爲火升﹐升而不降﹐壅塞心竅﹐神明不得出入﹐主宰失其號令﹐心反爲痰所役﹐一時發越。若逾垣上屋﹐持刀殺人﹐裸體罵詈﹐不避親疏﹐飛奔疾走﹐涉水如陸者﹐此肝气太旺﹐木來乘心﹐名之曰狂﹐又謂之大顚﹐法當抑肝鎭心﹐降龍丹主之。若撫掌大笑﹐語言不倫﹐左顧右盼﹐如見鬼神﹐片時正性復明﹐深爲赧悔﹐少頃而狀態如故者﹐此爲上膈頑痰﹐泛濫洋溢﹐塞其道路﹐心爲之礙﹐痰少降則正性復明﹐痰復升則又發﹐名之曰顚﹐法當和肺安心安神﹐滚痰丸主之。﹝《訂補指掌》﹞﹝按﹕此析顚狂本於《準繩》。﹞

脈候

顚癇之脈﹐浮洪大長﹝旣見上﹞﹐滑大堅疾﹐痰蓄心狂。﹝《崔氏脈訣》﹞顚乃重陰﹐狂乃重陽﹐浮洪吉兆﹐沈急凶殃。﹝《瀕糊脈學》﹞其脈浮洪者﹐是爲陽脈﹐陽狂得之﹐與證相宜﹔卽陰癲得之﹐亦從陰轉陽﹑自裏達表之象﹐故均爲吉兆。若沈而急﹐沈則入陰迫裏﹐急則彊急不柔﹐是無胃气之脈也﹐不論狂癲﹐凶殃立至。﹝《續焰》﹞﹝按﹕此所謂癲﹐卽狂一證。﹞其脈何如﹖其脈三部俱盛﹐浮大滑數而長也。﹝《儒醫精要》﹞

心風

心風者﹐精神恍惚﹐喜怒不常﹐言語時或錯亂﹐有癲之意﹐不如癲之甚﹐亦痰气所爲也﹐宜星香散﹝南星﹑木香﹑生薑水煎﹞下壽星丸﹝用南星﹑朱砂﹑琥珀﹞。有心經蘊熱﹐發作不常﹐或時煩躁﹐鼻眼各有熱气﹐不能自由﹐有類心風﹐稍定復作﹐淸心湯加石菖蒲。﹝《要訣》﹞﹝按﹕淸心湯原作參蘇飲﹐今從《統旨》所攺﹐淸心湯方見後。﹞春甫考心風病﹐諸書鮮有載之﹐而多附癲癇門候﹐混同論治。心風𨿽出於世俗之稱﹐深中病情﹐誠爲切當。古人謂風善行而數變﹐風痺爲不仁。此曰心風者﹐非若外風入中﹐甚言其變常無定﹐恍惚不仁﹐而心之病﹐誠若風之魔也。此皆七情五志久逆所生﹐而與癲癇則又不同矣。癲狂癇證﹐主於火熾風痰之盛﹐而寢延及於心﹐屬實者多。心風則由七情五志﹐久逆不遂。戴人所謂肝屢謀﹐膽屢不決﹐屈無所伸﹐怒無所泄。心之官則思﹐甚則心血且涸﹐脾液不行﹐痰迷心竅﹐則成心風﹐屬虛者多。治法須以七情相勝﹐五志遂心﹐養血豁痰﹐引神歸舍﹐標本兼治﹐此疾可愈矣。至若混同癲癇攻治﹐是謂虛虛而速其死也。﹝《醫統》﹞治心風﹐以五志誘之﹐然後藥之﹐取效易。五志誘之者﹐如求利而遂病者﹐則誘之以金銀﹐或詐以惠之﹐或詭以遺之﹐而先定其心志﹐然後濟之以藥﹐是得治之要也。﹝同上﹞﹝按春甫立心風門﹐附有數方﹐然大抵與他心疾諸方相通﹐今取正心湯一方﹐以列後補心方中。﹞

喜笑

戴人路經古亳﹐逢一婦病喜笑不止﹐已半年矣﹐眾醫治者皆無藥術矣﹐求治於戴人。戴人曰﹕此易治也。以滄鹽成塊者二兩﹐令用火燒令通赤﹐放冷研細﹐以河水一大碗﹐同煎至三﹑五沸﹐放溫分三次啜之﹐以釵探於咽中﹐吐去熱痰五升﹐次服大劑黃連解毒湯﹐不數日而笑定矣。《內經》曰﹕神有餘則笑不休。此所謂神者﹐心火是也。火得風而成焰﹐故有笑之象也。五行之中﹐惟火有笑矣。﹝《十形三療》﹞黃連解毒湯﹐加半夏﹑竹瀝﹑薑汁服﹐能治喜笑不休﹐極效。﹝《醫統》﹞

癡證

人病狂癡﹐手足厥﹐作狂病治不效。《名醫錄》曰﹕此驚恐憂思所得。大驚傷心﹐大恐傷腎﹐大憂思傷神志。神不足則狂癡﹐志不足則恐怖﹐恐怖則腎气畱積﹐足不收﹐亦因積驚恐气傷腎也。﹝《資生》﹞癡呆證﹐凡平素無痰﹐而或以鬱結﹐或以不遂﹐或以思慮﹐或以疑貳﹐或以驚恐﹐而漸致癡呆。言辭顚倒﹐舉動不經﹐或多汗﹐或善愁。其證則千奇萬怪﹐無所不至。脈必或弦或數﹐或大或小﹐變易不常。此其逆气在心﹐或肝膽二經﹐气有不淸而然。但察其形體彊壯﹐飲食不減﹐別無虛脫等證﹐則悉宜服蠻煎治之﹐最穩最妙﹝服蠻煎用生地﹑麥冬﹑芍藥﹑石菖﹑石斛﹑丹皮﹑茯神﹑陳皮﹑木通﹑知母﹞。然此證有可愈者﹐有不可愈者﹐亦在乎胃气元气之彊弱﹐待時而復﹐非可急也。﹝《景嶽》﹞人有終日不言不語﹐不飲不食﹐忽笑忽歌﹐忽愁忽哭﹐與之美饌則不受﹐與之糞穢則無辭﹐與之衣不服﹐與之艸木之葉則反喜。人以爲此呆病﹐不必治也。然而呆病之成﹐必有其因。大約其始也起於肝气之郁﹐其終也由於胃气之衰。肝郁則木克土而痰不能化﹐胃衰則木制土而痰不能消。於是痰積於胸中﹐盤據於心外﹐使神明不淸而成呆病矣。治法開郁逐痰﹐健胃通气﹐則心地光明﹐呆景盡散也。﹝《辧證錄》﹞

婦人

婦人因血气迷心﹐或因產後惡露上衝﹐而語言錯亂﹐神志不守者﹐又各當隨其證治。﹝《大成》﹞有婦人狂言叫罵﹐歌笑不常﹐似祟憑根據﹐一邊眼與口角弔起。或作癲治﹐或作心風治﹐皆不效。乃是舊有頭風之疾﹐風痰之作使然。用芎辛湯﹝用附子﹑烏頭﹑南星﹑漧薑﹑細辛﹑川芎﹑甘艸﹞加防風十分﹐數服頓愈。﹝《要訣》﹞

治例

凡狂發則欲走﹐或自髙貴稱神聖﹐皆應備諸火灸﹐乃得永瘥耳。﹝《肘後》﹞凡人患癲狂叫喚打人者﹐皆心經有熱﹐當用鎭心藥兼大黃與之﹐服數日﹐然後服安神及風藥﹐但得寧靜﹐卽是安藥。不可見其瘦弱減食﹐便以溫藥補之﹐病必再作﹐戒之戒之﹐緩緩調飲食可也﹐﹝《醫說》引《禦覽》﹞﹝按﹕又引《醫余》論病有不可補者﹐狂疾居其一。﹞狂病宜大吐下﹐則除之。治﹕痰者吐之﹐三聖散。火者下之﹐承气湯。驚者平之﹐安神丸。﹝《丹溪》﹞其治何如﹖損其六腑有餘之陽﹐益其五臟不足之陰﹐務使陰陽相和﹐無所偏勝﹐如此而已矣﹐豈可以痰治之哉。﹝《儒醫精要》﹞古方治法﹐風火顚狂皆謂有餘﹐每以祛風瀉火金石之劑從而治之﹐效者有之﹐因而綿延者亦有之。予者其疾﹐未有不因髒神先虛﹐風邪得入。實者邪气實﹐虛者正气虛﹐不可偏執一見﹐但當審人虛實冷熱﹐然後淸痰降火﹐安神養血﹐獲效者多矣。﹝《諸證辯疑》﹞

湧吐方法

血气者﹐身之神也。神旣衰乏﹐邪因而入。夫血气俱虛﹐痰客中焦﹐妨礙不得運用﹐以致十二官各失其職﹐視聽言動﹐皆有虛妄﹐宜吐之而愈。﹝《丹溪》﹞有憂憤沈鬱﹐痰食交結胸中﹐以致狂歌痛哭﹐裸裎妄罵﹐瞪視默默﹐脈得沈堅而結。須湧去積痰裹血﹐淸徹上膈﹐始愈。﹝《匯補》引汝言﹞治心風吐藥﹐瓜蒂散《全生指迷方》﹐張徳明合中服之﹐吐涎甚多﹐遂安。又以醫陳武功﹐亦效﹝按﹕此系仲景原方去香豉﹞。熱米飲調一錢﹐羸人半錢﹐得吐卽止。徳明合中服三錢﹐方吐﹐數日後又服﹐遂全安。﹝《是齋》﹞經驗治一切婦人心疾顚狂﹐因驚憂之極﹐痰犯心包所致。以苦丁香﹝卽甜瓜蒂﹞一味半兩爲末﹐每用一錢重﹐井華水調﹐滿一盞投之﹐隨得大吐﹐後熟睡勿驚之﹐自是遂安。﹝《永類》﹞《得效》名獨效苦丁香散﹐治忽患心疾﹐癲狂不止﹐得之因驚憂之極。﹝按﹕《心法附余》加輕粉﹐名湧泄散﹐其方原出《本艸衍義》﹐旣錄在《痰涎》中﹐宜參。﹞治心恙﹐一醉散﹝按﹕《綱目》作一醉膏﹞。無灰酒﹝二碗﹞眞香油﹝四兩﹞上和勻﹐用柳枝二十條﹐攪一二百下﹐換徧柳條﹐直候油酒相乳入如膏﹝《得效》無乳字﹞﹐煎七分碗﹐狂者彊灌之﹐令熟睡﹐或吐或不吐﹐覺來卽醒。﹝《永類》﹞

瀉下方法

許氏病陽厥怒狂﹐罵詈不避親疏﹐或哭或歌﹐六脈舉按無力﹐身表如冰石﹐發卽叫呼聲髙。潔古云奪食則已﹐因不與之食。予用大承气湯下之﹐得臟腑﹝《綱目》此有渣穢二字﹞數升﹐狂稍寧﹐數日復發復下﹐如此五七次﹐行大便數升﹐疾緩身溫﹐脈生良愈﹐此易老奪食之法也。﹝《陰證略例》﹞按癲狂之病﹐屬痰熱相結﹐多在肝膽胞絡之間。余遇此證﹐輒投礞石滚痰丸二﹑三錢﹐下膠痰如桃膠蜆肉者五升許﹐卽愈。若痰少熱多﹐陽明內實者﹐當如羅謙甫之治醜斯兀闌﹐發狂熱渴﹐用大承气一兩半﹐加黃連二錢﹐以下其熱﹐俾便通汗出乃愈。﹝《金匱翼》﹞當歸承气湯。當歸大黃﹝各一兩﹞甘艸﹝半兩﹞芒硝﹝九錢﹞上銼如麻豆大﹐每服二兩﹐水一大碗﹐入生薑五片﹐棗十枚﹐同煎至半碗﹐去滓熱服。若陽狂奔走﹐罵詈不避親疏﹐此陽有餘陰不足。大黃﹑芒硝去胃中實熱。當歸補血﹑益陰。甘艸緩中。加生薑﹑棗﹐胃屬土﹐此引至於胃中也。經所謂微者逆之﹐甚者從之﹐此之謂也。以大利爲度。微緩﹐以瓜蒂散加防風﹑藜蘆吐之﹐其病自愈。後調洗心散﹑涼膈散﹑解毒湯藥調治之。﹝《保命集》﹞﹝按﹕張子和有發狂用調胃承气湯大下血水與瘀血治驗。﹞瀉心湯﹐治心受積熱﹐譫言發狂﹐逾墻上屋。﹝《得效》﹞﹝按﹕卽三黃湯。﹞三黃丸﹐辰砂爲衣﹐新汲水下七﹑八十丸。一婦人傷寒後﹐每至午﹐棄衣奔走﹐妄言罵詈﹐不避親疏﹐服此而愈。﹝《醫林集要》﹞淸心湯﹐卽涼膈散加黃連。﹝同上﹞牛黃瀉心湯﹐治心經邪熱﹐狂語﹐精神不爽。腦子﹝二錢半﹞牛黃﹝二錢半﹞大黃末﹝生一兩﹞朱砂﹝二錢半﹞上同研極細﹐每服三錢﹐生薑蜜水調下。﹝《禦藥院方》﹞予治昆山淸水灣一人發狂﹐先爲刺百會﹑神庭﹑人中三穴﹐後以蜀漆﹝水拌炒熟一錢﹞龍骨﹝﹞牡蠣﹝各三錢﹞黃連﹝五分﹞生大黃﹝三錢﹞水煎服﹐一劑卽安。按狂證﹐未有不從驚而得者﹐龍齒最能安魂者也。未有無痰者﹐驚則气逆﹐气逆則痰聚﹐蜀漆最善劫痰者也。未有無火者﹐火性炎上﹐故登髙而歌﹐棄衣而走﹐黃連能瀉心火。病屬陽明﹐故用大黃以瀉之﹐釜底抽薪法也。﹝鶴年﹞﹝《金匱翼》﹞控涎丹﹝《三因方》﹞﹐治痰迷竅﹐狂言如有所見。﹝《袖珍》﹞﹝三味卽原方﹐今《三因》無所考。﹞心風气熱痰盛者﹐滚痰丸。﹝《丹溪》﹞安神滚痰丸。礞石﹝一兩煨﹞風化硝﹝一兩﹞朱砂﹝一兩﹞沈香﹝五錢﹞珍珠﹝五錢﹞共末﹐煎天麻膏﹐丸如芡實大﹐每服三丸﹐薑汁﹑竹瀝調下。﹝《訂補明醫指掌》﹞烏巴丸﹐治顚邪結熱狂亂﹐不辧尊卑﹐吼叫醜罵。上用巴豆五粒去殼﹐烏梅五个去核焙漧﹐同研勻﹐滴水研爲丸﹐粟米大﹐朱砂爲衣﹐大人三﹑五丸﹐加至十五丸﹐量大小加減﹐淡姜湯夜臥吞下﹐通利三﹑五行病去﹐白粥補之。﹝《經驗良方》﹞癲疾旣久﹝按﹕此癲卽狂﹞﹐動輒生疑﹐面色萎黃﹐或時吐沫﹐默默欲眠﹐此虫積爲患﹐妙功丸。﹝《醫通》﹞

鎭墜諸方

治產後體虛﹐血邪攻心﹐狂語﹐鐵粉丸方。鐵粉﹝一兩﹞天竹黃﹝半兩﹞眞珠末﹝半兩﹞地黃﹝半兩﹞牛黃﹝一兩﹞朱砂﹝一分﹞麝香﹝一分﹞琥珀﹝半兩﹞金薄﹝三十片﹞銀薄﹝二十片﹞上件藥都研如面﹐以粟米飯和丸﹐如梧桐子大﹐不計時候﹐以竹葉湯下五丸。﹝《聖惠》﹞﹝按﹕此方主證﹐不必拘產後﹐《觀聚方》旣列之大方中﹐故今亦揭於此。﹞《聖濟》治心臟風熱﹐驚惕不安﹐言語譫妄﹐化鐵丸﹐於本方去天竹黃﹑眞珠﹑地黃﹐加蛇黃。辰砂散﹐治風邪諸癇﹐狂言妄走﹐精神恍惚﹐思慮迷亂﹐乍歌乍哭﹐飲食失常﹐疾發僕地﹐吐沫戴目﹐魂魄不守﹐醫禁無驗。辰砂﹝一兩須光明有墻壁者﹞酸棗仁﹝微炒﹞乳香﹝光瑩者各半兩﹞上量所患人飲酒幾何﹐先令恣飲沈醉﹐但勿令至吐﹐靜室中服藥訖﹐便安置牀枕令睡。以前藥都爲一服﹐溫酒一盞調之﹐頓服令盡。如素飲酒少人﹐但隨量取醉。病淺人一兩日﹐深者三五日﹐睡不覺﹐令家人潛伺之﹐覺卽神魂定矣。愼不可驚觸使覺﹐及他物驚動﹐一爲驚寤﹐更不可治。上樞正肅吳公﹐少時病心﹐服一劑三日方寤﹐遂瘥。﹝《蘇沈》﹞﹝按﹕《綱目》載此方孫兆治驗﹐宜參。云出《靈苑方》。﹞《聖濟》治心神恍惚﹐自語自笑﹐舉止不常﹐丹砂丸﹐卽本方酒麵糊丸﹐梧桐子大﹐冷水下十丸﹐不拘時候。《雞峯》養心丹﹐寬神消慮﹐於本方加雪白茯苓﹐以棗和丸。《本事》寧志膏﹐於本方加人參﹐煉蜜和杵﹐丸如彈子大﹐每服一粒﹐薄荷湯化下。予族弟婦緣兵火失志﹐制此方與之﹐服二十粒愈。親識多傳者﹐服之皆驗。《是齋》寧志膏﹐治婦人因失血多﹐心神不安﹐不得睡﹐言語失常﹐於本方加人參﹑茯神﹑琥珀爲末﹐每服一錢﹐濃煎燈心﹑棗湯調下。朱麝散﹐治心轉不足﹐好登髙臨險﹐妄言罵詈﹐不避親疏﹐日夜狂走﹐自語自笑﹐忽髙聲叫怒﹐舉止﹝此脫一字﹞常﹐大便祕熱﹐小便赤澀﹐解衣露體﹐不曾安處。﹝《家藏方》﹞成塊好朱砂麝香上二味同研﹐用無灰酒﹐於瓶內浸﹐糠頭火外慢燒一時﹐用銀箸攪令熟﹐隨患人喫得多少酒﹐須是喫令醉時﹐患人睡著後﹐用濃衣被蓋之﹐令出汗其病自愈。每服酒一升﹐使朱砂半兩﹐麝香二銖。其患人若只喫得一升﹐卽砂一分﹐麝香一分。﹝《十便》﹞鐵落飲﹐若人多怒﹐一發則莫知所爲﹐其後欲閉戶而處﹐惡聞人聲。由心有所欲﹐因暴折而難決﹐陽气常動﹐卽令气郁而爲怒﹐謂之陽厥。﹝《指迷方》﹞生鐵落火一拾斤﹝是鐵鑪打鐵落墜下者碎屑火燒赤﹞上作漿﹐日飲一盞﹐空心服﹐仍無多肉食﹝同上﹞﹝宜與《癲》門驚气丸相參。﹞治一女人﹐眼見惡物﹐言語失常﹐循衣直視。眾醫多用心藥治之﹐無效。僕投養正丹三帖﹐煎乳香湯送下﹐以三生飲佐之﹐立愈。又一男子亦曾病此證﹐亦用此藥收效。﹝《婦人良方》﹞《訂補指掌》降龍丹﹐抑肝鎭心﹐於養正丹去硫黃﹝黑鉛一兩熔開﹐投水銀一兩﹐不住手炒﹐炒至成粉爲度﹐名曰銀鈔﹞﹐加蛇含石﹑金箔﹑銀箔。

淸心諸方

﹝附涼血方﹞牛黃淸心丸﹐治心气不足﹐神志不定﹐驚恐怕怖﹐悲憂慘戚﹐虛煩少睡﹐喜怒無時﹐或發狂癲﹐神情昏亂。牛黃﹝一兩二錢研﹞金箔﹝一千二百箔內四百箔爲衣﹞麝香﹝一兩研﹞犀角末﹝二兩﹞雄黃﹝八錢飛研﹞龍腦﹝一兩研﹞羚羊角末﹝一兩﹞蒲黃﹝二兩半炒﹞上用煉蜜爲丸﹐每兩作十丸﹐用金箔爲衣﹐每服一丸﹐溫水化下﹐食後服之。﹝《和劑》﹞﹝按﹕此方原二十九味。據《癸辛雜識》﹐其二十一味﹐卽大山蕷丸所錯。今照宋本存八味﹐定爲淸心丸。但其制服法﹐亦與山蕷丸相混難辧﹐從《觀聚方》刪訂錄。又按《醫讀》載此方﹐亦八味﹐與《觀聚方》相符﹐豈覽《雜識》而攺訂歟。但更有黃芩二兩半﹐《觀聚方》亦有之﹐當考。《醫讀》方後曰﹕上爲末﹐煉蜜加煮棗肉搗丸﹐每兩作十丸﹐用金箔爲衣﹐每服一丸﹐溫水化下。棗肉丸﹐似大山蕷丸文。﹞《聖濟》治風痰熱气﹐安魂定魄鎭心神﹐大丹砂丸﹐於本方去麝香﹑雄黃﹑蒲黃﹐加丹砂﹑銀箔﹑蓬砂﹑琥珀﹑甘艸。牛黃膏﹐治熱入血室﹝按﹕此不似子宮之謂﹞﹐發狂不認人者。牛黃﹝二錢半﹞朱砂郁金牡丹皮﹝各三錢﹞腦子甘艸﹝各一錢﹞上爲細末﹐煉蜜爲丸﹐如皂子大﹐新水化下。﹝《保命集》﹞治失心。眞郁金﹝七兩﹞明礬﹝三兩﹞上細末﹐薄糊丸﹐梧子大﹐每服五﹑六十丸﹐湯水任下。有婦人顚狂數年﹐至人授此﹐初服心胸間有物脫去﹐神气灑然﹐再服而蘇﹐此驚憂痰絡心竅所致也。﹝《永類》﹞﹝《經驗良方》同﹐又曰﹕蓋此藥大能去痰。﹞《醫方考》名白金丸。紫雪﹐治狂走。﹝《續焰》﹞淸心溫膽湯﹐雲林制﹐平肝解郁﹐淸火化痰﹐益心生血。陳皮半夏﹝制﹞茯苓枳實竹茹白術﹝炒﹞石菖蒲黃連﹝薑汁炒﹞白芍﹝炒﹞當歸﹝酒洗﹞香附﹝炒各一錢﹞麥門冬﹝去心﹞川芎人參遠志﹝各六分﹞甘艸﹝四分﹞上銼一劑﹐生薑煎服。﹝《醫鑑》﹞《回春》名淸心抑膽湯。《玉案》淸心豁痰湯﹐治五種癇證﹐並顚狂驚恐﹐痰迷心竅等證﹐於本方去半夏﹑白術﹑白芍﹑當歸﹑香附﹑川芎﹑人參﹐加花粉﹑貝母﹑棗仁﹑玄參。婦人患癲疾﹐歌唱無時﹐逾垣上屋﹐乃營血迷於心包所致。逍遙散﹐加桃仁﹑遠志﹑紅花﹑蘇木﹑生地黃。﹝《醫鑑》名開迷散。《回春》名加味逍遙散。﹞有熱者﹐加小柴胡湯﹐加生地黃﹑辰砂。﹝《濟世全書》﹞

補心調肝諸方

治心气不足﹐善悲愁恚怒﹐衄血面黃﹐煩悶五心熱﹐或獨語不覺﹐喉咽痛﹐舌本彊﹐冷涎出﹝一作汗出﹞﹐善忘﹑恐﹐走不定﹐婦人崩中﹐面色赤﹐茯苓補心湯方。茯苓﹝四兩﹞桂心﹝二兩﹞大棗﹝二十枚﹞紫石英﹝一兩﹞甘艸﹝二兩﹞人參﹝一兩﹞赤小豆﹝一十四枚﹞麥門冬﹝三兩﹞上八味咀﹐以水上升﹐煮取二升半﹐分三服。﹝《千金》﹞茯苓丸。辰砂﹝水飛﹞石菖蒲﹝去須洗﹞人參﹝去蘆﹞遠志﹝去心洗銼炒令黃色﹞茯神﹝去木﹞白茯苓﹝去皮﹞眞鐵粉半夏曲南星﹝牛膽制各等分﹞上爲細末﹐生薑四兩﹐取汁和水煮糊﹐丸如梧子大﹐別用朱砂爲衣幹之﹐每服十粒﹐加至三十粒﹐夜臥生薑湯下。醫官都君子﹐常用以療心疾﹐良驗。﹝《本事》﹞辰砂祕眞丹。辰砂﹝半兩研細水飛過﹞代赭石﹝火醋淬七次別研﹞新羅參﹝去蘆﹞茯神﹝去木各一兩﹞赤石脂﹝別研﹞蓮子心﹝各半兩﹞上爲細末﹐用糯米粽爲丸﹐如梧桐子大﹐每服二十丸﹐煎人參湯下﹐空心常服。﹝《魏氏》﹞正心湯﹐治七情五志久逆﹐心風妄言妄笑﹐不知所苦。人參茯神當歸﹝酒洗﹞生地黃﹝酒洗各一錢﹞羚羊角﹝鎊﹞甘艸﹝炙﹞酸棗仁﹝炒研﹞遠志﹝去心各八分﹞上咀﹐水二盞﹐蓮子七枚﹐煎七分去渣﹐入羚羊角末﹑麝香一分和勻﹐食後臨臥服。﹝《醫統》﹞《方脈正宗》治肝虛內熱﹐時驚惕﹐時夢魘﹐時狂怒﹐時搐搦﹐或大人中風﹐小兒驚風﹐及五癇癲癡﹐人事狐惑﹐一切心神失靈﹐肝神昏亂諸證﹐用眞羚羊角白湯磨汁半盞﹐以半夏﹑當歸﹑防風﹑大麻﹑茯苓﹑棗仁﹑人參﹑白術﹑鉤藤各三錢﹐水煎一鐘﹐和角汁服﹐立安。小兒減十分之七。﹝《匯言》﹞

利气方法

韓宗武侍父官洋州﹐得異疾﹐……頗大省人事﹐神志恍惚﹐或食或不食。國醫陳易簡﹐教服蘇合香丸﹐後數月﹐所遇者忽不見。﹝《醫說》引《類編》﹞余家荊布方產﹐一日忽……言語顚倒﹐遂取自合蘇合香丸一錢重﹐以童子小便調服﹐卽醒﹐神思如故。﹝《婦人良方》﹞有病癲人﹝按﹕此癲卽狂﹞專服四七湯而愈﹐蓋痰迷爲癲﹐气結爲痰﹝按﹕《醫通》此下曰﹕痰飲郁閉其神識﹞故也。他如健忘﹐如驚悸﹐如怔忡﹑五癇﹐亦宜用此。﹝《要訣》﹞﹝按﹕《直指》治驚﹐有加味四七湯﹐是此所本。﹞

劫藥方

祛風一醉散﹐治陽厥气逆﹐多怒而狂。朱砂﹝水飛半兩﹞曼陀羅花﹝二錢半﹞上爲細末﹐每服二錢﹐溫酒調下﹐若醉便臥﹐勿令驚覺爲佳。﹝《準繩》﹞

移精法

項關令之妻﹐病饑不欲食﹐常好叫呼怒罵﹐欲殺左右﹐惡言不輟。眾醫皆處藥﹐幾半載尙爾。其夫命戴人視之。戴人曰﹕此難以藥治。乃使二娼各塗丹粉﹐作伶人狀﹐其婦人大笑。次日又令作角﹐又大笑。其旁常以兩个能食之婦﹐誇其食美﹐其婦亦索其食而爲一嘗之。不數日怒減食增﹐不藥而瘥﹐後得一子。夫醫貴有才﹐無才何足應變無窮。﹝《十形三療》﹞

臟腑類

驚悸

驚與悸不同﹐楊仁齋說﹐言約而理盡﹐故首揭之﹐以正端緒。如動築之悸﹐別是一義﹐與此所言自異。

總說

﹝名義﹞人之所主者心﹐心之所養者血﹐心血一虛﹐神气不守﹐此驚悸之所肇端也。曰驚曰悸﹐其可無辧乎。驚者恐怖之謂﹐悸者怔忪之謂。心虛而郁痰﹐則耳聞大聲﹐目擊異物﹐遇險臨危﹐觸事喪志﹐心爲之忤﹐使人有惕惕之狀﹐是則爲驚。心虛而停水﹐則胸中滲漉﹐虛气流動﹐水旣上乘﹐心火惡之﹐心不自安﹐使人有怏怏之狀﹐是則爲悸。驚者與之豁痰定驚之劑﹐悸者與之逐水消飲之劑﹐所謂扶虛﹐不過調養心血﹑和平心气而已。若一切以剛燥用工﹐或者心火自炎﹐又有熱生風之證。﹝《直指》﹞﹝按﹕《說文》悸﹐心動也。此楊氏所本。﹞悸卽怔忡也。怔忡者﹐本無所驚﹐自心動而不寧。驚者﹐因外有所卒動。﹝《準繩》﹞﹝按﹕原更有驚恐辧﹐今載篇末﹐宜考。﹞《傷寒明理論》釋悸字云﹕悸﹐心忪也﹐築築惕惕然動﹐證怔忪忪不能自安也。則悸卽怔忡﹐而今人分爲兩條﹐謬矣。﹝同上﹞

驚悸由失精

《養生方》云﹕精藏於玉房﹐交接太數則失精。失精者﹐令人悵悵﹐心常驚悸。﹝《病源論》﹞

驚病所由

風驚者﹐由體虛心气不足﹐爲風邪所乘也。心藏神而主血脈﹐心气不足則虛﹐虛則血亂﹐血亂則气並於血﹐气血相並﹐又被風邪所乘﹐故驚不安定﹐名爲風驚。﹝《病源論》﹞﹝按﹕又有風驚邪候﹑風驚悸候﹑風驚恐候﹐大旨並同。風驚邪候曰﹕其狀乍驚乍喜﹐恍惚失常是也。﹞夫驚悸者﹐心虛膽怯之所致也。且心者君主之官﹐神明出焉。膽者中正之官﹐決斷出焉。心气安逸﹐膽气不怯﹐決斷思慮﹐得其所矣。或因事有所大驚﹐或聞虛響﹐或見異相﹐登髙陟險﹐驚忤心神﹐气與涎郁﹐遂使驚悸。驚悸不已﹐變生諸證﹐或短气悸乏﹐體倦自汗﹐四肢浮腫﹐飲食無味﹐心虛煩悶﹐坐臥不安﹐皆心虛膽怯之候也。治之之法﹐寧其心以壯膽气﹐無不瘥者矣。﹝《濟生》﹞﹝按﹐嚴氏別有怔忡論﹐此主驚病而言。﹞驚悸者血虛﹐驚悸有時﹝按﹕又於怔忡曰無時﹐是對待爲辧﹞﹐以朱砂安神丸。﹝《丹溪》﹞

悸病所由

夫怔忡者﹐由心血不足也。蓋心主於血﹐血乃心之主﹐心乃形之君﹐血富則心君自安矣。多因汲汲富貴﹐戚戚貧賤﹐久思所愛﹐觸事不意﹐眞血虛耗﹐心帝失輔﹐遂成怔忡。怔忡不已﹐變生諸證﹐舌彊恍惚﹐善憂悲﹐少顏色﹐皆心病之候。《難經》曰﹕損其心者調其榮。法當專補眞血﹐眞血若富﹐心君有輔﹐無不愈者矣。又有冒風寒暑濕﹐閉塞諸經﹐令人怔忡。五飲停蓄﹐堙塞中脘﹐亦令人怔忡。當隨其證﹐施以治法。﹝《濟生》﹞心胸躁動﹐謂之怔忡﹐俗云心忪﹐皆爲熱也。﹝《原病式》﹞怔忡者血虛﹐怔忡無時﹐血少者多。有思慮便動﹐屬虛。時作時止者﹐痰因火動。瘦人多是因血少﹐肥人屬痰。尋常者多是痰。眞覺心跳者是血少﹐四物﹑朱砂安神之類。假如病因驚而得﹐驚則神出其捨﹐捨空則痰生也。﹝《丹溪》﹞心悸之由﹐不越二種﹐一者虛也﹐二者飲也。气虛者由陽气內虛﹐心下空虛﹐火气內動而爲悸也﹐血虛者亦然。其停飲者﹐由水停心下﹐心爲火而惡水﹐水旣內停﹐心不自安﹐故爲悸也。﹝《準繩》﹞

脈候

趺陽脈微而浮﹐浮則胃气虛﹐微則不能食﹐此恐懼之脈﹐憂迫所作也。驚生病者﹐其脈止而復來﹐其人目睛不轉﹐不能呼气。﹝《脈經》﹞

治法諸說

气郁生痰自汗﹐溫膽湯﹑《簡易》雄朱丸。因事大驚﹐夢寐不祥﹐《濟生》遠志丸﹑寧志膏﹑酸棗仁湯。房事失精﹐令人悵悶驚悸﹐十四友丸﹐臨眠服﹐空心﹐大菟絲丸。﹝《永類》﹞﹝節錄。十四友丸﹑大菟絲丸﹐系心腎雙補大方。﹞若驚悸﹐眠多異夢﹐隨卽驚覺者﹐宜溫膽湯加酸棗仁﹑蓮肉各一錢﹐以金銀煎﹐下十四友丸或鎭心丹﹝見《和劑》﹞﹑遠志丸﹝用遠志﹑茯神﹑益智﹞﹑酒調妙香散。﹝《要訣》﹞治驚悸﹐必先以養心安神之劑﹐隨後豁痰。或用此法﹐大便結而脈實者﹐以朱砂滚痰丸下之。一服不愈﹐再服之無不愈者。﹝《醫統》﹞肝出謀慮﹐遊魂散守﹐惡動而驚﹐重治於肝經。膽爲決斷﹐屬志不伸﹐觸事而驚﹐重治於膽腑。有因怒气傷肝﹐有因驚气入膽﹐母能令子虛﹐因而心血不足﹔又或嗜欲繁冗﹐思想無窮﹐則心神耗散而心君不寧﹐此其所以有從肝膽出治也。﹝同上﹞郁痰畱飲﹐積於心包胃口﹐而致驚悸怔忡者有之﹐此又不可槪以虛而治也。醫者當參究脈候﹐立方處治﹐庶能奏功。﹝同上﹞易驚屬膽气虛﹐忌破气﹑升發﹑燥熱﹐宜補膽气﹑甘溫﹑辛溫﹑酸平。﹝《本艸經疏》﹞痰則豁痰定驚﹐飲則逐水蠲飲﹐血虛者調養心血﹐气虛者和平心气﹐痰結者降下之﹐气郁者舒暢之。陰火上炎者﹐治其腎而心悸自已。若如外物卒驚﹐宜行鎭重。﹝《匯補》﹞驚之因﹐有由肝膽俱虛﹐百藥不效者﹐須補腎。古人謂肝無虛﹐不可補﹐補腎正補肝也。﹝《尊生書》﹞或有陰火上衝﹐怔忡不已﹐甚者火炎於上﹐或頭暈眼花﹐或齒落髮脫﹐或手指如許長大﹐或見異物﹐或腹中作聲﹐此陰火爲患也﹐治宜滋陰抑火湯。心不寧者﹐加養心之劑。日久服降火藥不愈﹐加附子從治﹐或入參﹑亦可。﹝《準繩》﹞

驚恐治法之分

驚則气亂﹐恐則气下﹐驚恐𨿽若同類﹐而不知恐之傷人﹐尢甚於驚。何也﹖蓋驚出於暫﹐而暫者卽可復﹔恐積於漸﹐而漸者不可解。甚至心忪而神傷﹐精怯則陰痿﹐日消月縮﹐不亡不已。此非大勇大斷者﹐必不能拔去其病根﹐徒資藥力﹐不易及也。予嘗治暴驚者﹐十愈其八九﹐治恐懼者﹐十不得其一二。﹝《景嶽》﹞

鎭心諸方

深師龍骨湯﹐療宿驚失志﹐忽忽喜忘﹐悲傷不樂﹐陽气不起方。龍骨茯苓桂心遠志﹝去心各一兩﹞麥門冬﹝去心二兩﹞牡蠣﹝熬﹞甘艸﹝炙各三兩﹞生薑﹝四兩﹞上八味咀﹐以水七升﹐煮取二升﹐分爲二服。﹝《外臺》﹞﹝按﹕此桂枝加龍骨牡蠣湯變方。﹞《聖惠》治產後髒气虛﹐心神驚悸﹐龍齒散﹐於本方去龍骨﹑茯苓﹐加龍齒﹑茯神﹑人參﹑熟漧地黃﹑當歸﹑芍藥。治心臟不安﹐驚悸善忘﹐上膈風熱﹐化痰安神﹐朱砂散方。朱砂﹝一兩研﹞白石英﹝一兩研﹞上件藥二味同細研爲散﹐每服半錢﹐食後臨臥煎金銀湯調下。﹝《簡要濟眾》﹞《神巧》加馬牙消三分研。鐵粉牛黃丸﹐主心經畱熱﹐安精神﹐化風痰﹐止心下忪悸。鐵粉﹝再研水飛過焙漧二兩﹞辰砂﹝別研水飛過極細焙漧一兩﹞天竹黃﹝一分別研極細﹞牛黃﹝半兩細研治急風加至一兩﹞鉛白霜﹝一分別細研﹞上五味﹐煎糯米粥飯和爲丸﹐如綠豆大﹐每服十五丸﹐人參湯下﹐日再服﹐糯米飲下亦得。﹝《傳家祕法》﹞﹝按﹕此《聖惠》鐵粉丸類方﹐宜參《癲》門。﹞治心神不定﹐恍惚不樂﹐火不下降﹐時有振跳﹐消陰養火全心气﹐朱雀丸。茯神﹝二兩去皮﹞沈香﹝半兩﹞上爲細末﹐煉蜜丸如小豆大﹐每服三十丸﹐食後人參湯下甚妙。﹝《選奇後集正傳》引河間﹐朱砂半兩研爲衣。此方余家常用﹐加朱砂爲散﹐甚效。﹞《粹言》茯苓定志丸﹐治恐傷腎﹐神志不寧﹐於本方加茯苓﹑人參﹑朱砂﹐麵糊丸﹐白湯下。治驚气入心絡﹐喑不能言語。《夷堅己志》十五卷事章。密陀僧﹝研極細如粉﹞上以茶調服一錢匕﹐一服卽愈。昔有人爲野狼及惡蛇所驚﹐皆以此藥療而愈。田師中太尉祕方﹐亦治暗風﹐蜜陀僧大如兩指者一塊﹐以鐵綫密纏﹐畱鐵綫一條懸空掛之﹐四邊以火令通紅﹐酒一升﹐醋一升﹐合和淬藥﹐取酒醋盡爲度﹐出火毒一宿﹐研令極細﹐每服一錢﹐麝香酒調下﹐吐涎不妨。﹝《是齋》﹞﹝按﹕《本事》有治驚憂受邪﹐驚气丸﹐旣錄《癲》門中。﹞棗肉靈砂﹐專治虛人夜不得睡﹐夢中驚魘﹐自汗忪悸。靈砂﹝二錢研﹞人參﹝半錢﹞酸棗仁肉﹝一錢﹞﹝按﹔《如宜方》肉字無。﹞上爲末﹐棗肉丸﹐臨臥時﹐棗湯吞下五七粒。﹝《得效》﹞安神丸﹐治心神煩亂怔忡﹐兀兀欲吐﹐胸中气亂而熱﹐有似懊之狀﹐皆膈上血中伏火﹐蒸蒸然不安。宜用權衡法﹐以鎭陰火之浮越﹐以養上焦之元气。黃連﹝一錢五分酒洗﹞朱砂﹝一錢水飛﹞酒生地黃酒當歸身炙甘艸﹝以上各五分﹞上件除朱砂水飛外﹐搗四味爲細末﹐同和勻﹐湯浸餅爲丸﹐如黍米大﹐每服十五丸﹐津唾咽下﹐食後。﹝《蘭室》﹞又朱砂安神丸﹐於本方去地黃﹑當歸。丹溪曰﹕心气虛怯之人﹐怔忡或煩亂﹐或健忘﹐或失心後神癡不淸﹐辰砂安神丸。又朱砂丸﹐治勞役心跳﹐於本方去地黃﹐加芍藥﹑側柏葉﹑川芎﹑陳皮。《心統》琥珀安神丸﹐治病後虛煩不眠﹐於本方加琥珀﹑眞珠。

補心諸方

﹝附淸火方﹞定志小丸﹐主心气不定﹐五臟不足﹐甚者憂愁悲傷不樂﹐忽忽喜忘﹐朝瘥夕劇﹐暮瘥朝發﹐狂眩方。菖蒲遠志﹝各二兩﹞茯苓人參﹝各三兩﹞上四味末之﹐蜜丸﹐飲服如梧子大七丸﹐日三。加茯神爲茯神丸﹐散服亦佳。﹝《千金》﹞﹝按﹕此方本由《肘後》療人心孔昏塞﹐多忘喜誤﹐末服方寸匕。《翼方》名開心散﹐主好忘。﹞《外臺》﹕《古今錄驗》一方﹐加茯神一兩半﹐牛黃五銖﹐爲六味﹐茯苓﹑遠志﹑菖蒲各一兩。﹝《聖濟》亦名茯神丸。﹞《和劑》名定志丸﹐煉蜜和丸﹐以朱砂爲衣。《聖濟》治心熱健忘﹐遠志散﹐於本方加黃連爲末﹐食後酒調方寸匕。《濟生》遠志丸﹐治因事有所大驚﹐夢寐不祥﹐登髙陟險﹐神思不安﹐驚悸恐怯﹐於茯神丸加龍齒﹐辰砂爲衣。《心法附余》加味定志丸﹐治痰迷心膈﹐驚悸怔忡﹐於本方加琥珀﹑郁金。妙香散﹐治男子婦人心气不足﹐志意不安﹐驚怖悲憂慘戚﹐虛煩少睡﹐喜怒不常﹐夜多盜汗﹐飲食無味﹐頭目昏眩。茯苓﹝去皮不焙﹞茯神﹝去皮木﹞薯蕷﹝薑汁炙﹞遠志﹝去心炒﹞黃﹝各一兩﹞人參桔梗﹝炒﹞甘艸﹝炙各半兩﹞辰砂﹝三兩別研﹞麝香﹝一錢別研﹞木香﹝二錢半﹞上爲細末﹐每服二錢﹐溫酒調下﹐不拘時候。常服﹐補益气血﹐安神鎭心。﹝《和劑》﹞王荊公安神祕精﹐定心气﹐用人參﹑益智﹑五色龍骨各一兩﹐茯苓﹑茯神﹑遠志去心各半兩﹐朱砂研﹑甘艸炙各一分﹐爲末﹐每服二錢﹐空心溫酒調下﹐亦名妙香散。﹝《簡易》﹞治肝經因虛﹐內受風邪﹐臥則魂散而不守﹐狀若驚悸﹐眞珠丸。﹝眞珠母大於常珠﹐形狀不一。﹞眞珠母﹝未鉆眞珠也五分研如粉同碾﹞當歸﹝洗去蘆薄切焙漧後秤﹞熟漧地黃﹝酒灑九蒸九曝焙漧各一兩半﹞人參﹝去蘆﹞酸棗仁﹝微炒去皮研﹞柏子仁﹝各一兩研﹞茯神﹝去木﹞沈香龍齒﹝各半兩﹞上爲細末﹐煉蜜爲丸﹐如梧子大﹐辰砂爲衣﹐每眼四﹑五十丸﹐金銀薄荷湯下﹐日午夜臥服。﹝《本事》﹞益榮湯﹐治思慮過度﹐耗傷心血﹐怔忡恍惚﹐善悲憂﹐少顏色﹐夜多不寐﹐小便或濁。當歸﹝去蘆酒浸﹞黃﹝去蘆﹞小艸酸棗仁﹝炒去殼﹞柏子仁﹝炒﹞麥門冬﹝去心﹞茯神﹝去木﹞白芍藥紫石英﹝細研各一兩﹞木香﹝不見火﹞人參甘艸﹝炙各半兩﹞上咀﹐每服四錢﹐水一盞半﹐生薑五片﹐棗一枚﹐煮至七分﹐去滓溫服﹐不拘時候。﹝《濟生》﹞寧志膏﹐治心虛血虛多驚。人參白茯苓茯神柏子仁琥珀當歸酸棗仁﹝溫酒浸半日去殼隔紙炒香﹞遠志﹝酒浸半日新布裹捶取肉焙各半兩﹞乳香朱砂﹝別研﹞石菖蒲﹝各一分﹞上末﹐煉蜜丸﹐梧子大﹐每三十丸﹐食後棗湯下。﹝《直指》﹞平驚通聖散﹐治一切驚悸怔忡健忘等證。當歸人參黃連茯神遠志甘艸﹝炙各三錢﹞石菖蒲朱砂﹝另研各二錢﹞上爲細末﹐竹葉煎湯調二錢﹐食後臨臥服。﹝《醫統》﹞《百代醫宗》怔忡湯﹐於本方去人參﹑遠志﹑石菖蒲﹐加川芎﹑白芍﹑熟地黃﹑生地黃煎服。《尊生書》靜神丹﹐治憂思過度﹐惕然心跳﹐於本方去人參﹑甘艸﹐加生地﹑牛黃﹐丸黍米大﹐金箔爲衣﹐燈心湯下五十丸。鎭心湯﹐雲林驗方﹐治心荒立應。﹝《濟世全書》作淸火安神湯﹐治驚悸怔忡﹐心神荒亂。﹞當歸﹝一錢二分﹞川芎﹝七分﹞生地黃﹝八分﹞片芩﹝八分﹞黃連﹝六分﹞梔子仁﹝七分炒﹞酸棗仁﹝一錢炒﹞遠志﹝一錢制﹞麥門冬﹝去心一錢﹞白芍﹝八分﹞上銼一劑。生薑煎服。﹝《醫鑑》﹞一人心下怔忡﹐眠倒卽大聲鼾睡﹐醒卽不寐。用羚羊角﹑烏犀角﹐各用水磨濃汁﹐入所用之藥湯劑內﹐服之卽愈。蓋打鼾睡者﹐心肺之火也。﹝《慈航》﹞

消飲諸方

溫膽湯﹐治心膽虛怯﹐觸事易驚﹐或夢寐不祥﹐或異象惑﹐遂致心驚膽懾﹐气郁生涎﹐涎與气搏﹐變生諸證﹐或短气悸乏﹐或復自汗﹐四肢浮腫﹐飲食無味﹐心虛煩悶﹐坐臥不安。半夏﹝湯洗七次﹞竹茹枳實﹝麩炒去穣各二兩﹞橘紅﹝三兩去白﹞甘艸﹝炙一兩﹞白茯苓﹝一兩半﹞上爲銼散﹐每服四大錢﹐水一盞半﹐姜五片﹐棗一个﹐煎七分﹐去滓食前服。﹝《三因》﹞《得效》十味溫膽湯﹝主治同﹞﹐於本方加酸棗仁﹑遠志﹑北五味子﹑熟地黃﹑條參。﹝《金匱翼》去五味子。﹞《經驗祕方》溫膽湯﹐定心志﹐於本方去竹茹﹐加遠志﹑酸棗仁。﹝宜與《傷寒•驚悸》相參。﹞茯苓飲子﹐治痰飲蓄於心胃﹐怔忡不已。赤茯苓﹝去皮﹞半夏﹝湯泡七次﹞茯神﹝去木﹞橘皮﹝去白﹞麥門冬﹝去心各一兩﹞沈香﹝不見火﹞甘艸﹝炙﹞檳榔﹝各半兩﹞上咀﹐每服四錢﹐水一盞半﹐生薑五片﹐煎至七分﹐去滓溫服﹐不拘時候。﹝《濟生》﹞加味四七湯﹐治心气郁滯﹐豁痰散驚。半夏﹝制二兩半﹞白茯苓濃朴﹝制各一兩半﹞茯神紫蘇葉﹝各一兩﹞遠志﹝薑汁蘸濕取肉焙﹞甘艸﹝炙各半兩﹞上銼﹐每服四錢﹐姜七片﹐石菖蒲半寸﹐棗二枚﹐煎服。﹝《直指》﹞姜術湯﹐治虛證停飲怔忡。白姜﹝生﹞白術茯苓半夏曲﹝各半兩﹞辣桂甘艸﹝炙各一分﹞上銼﹐每服三錢﹐姜棗煎服。﹝同上﹞﹝按﹕此系苓桂術甘湯﹑小半夏湯合方。﹞

移精治驗

衛徳新之妻﹐旅中宿於樓上﹐夜值盜劫人燒捨﹐驚墮牀下﹐自後每聞有響﹐則驚倒不知人。家人輩躡足而行﹐莫敢冒觸有聲。歲餘不痊﹐諸醫作心病治之﹐人參眞珠及定志丸皆無效。戴人見而斷之曰﹕驚者爲陽﹐從外入也﹔恐者爲陰﹐從內出。驚者爲自不知故也﹐恐者自知也。﹝按﹕《準繩》舉此言曰﹕蓋驚者聞響卽驚。恐者自知﹐如人將捕之狀﹐及不能獨自坐臥﹐必須人爲伴侶﹐方不恐懼﹐或夜必用燈照﹐無燈燭亦恐懼者是也。﹞足少陽膽經屬肝木﹐膽者敢也﹐驚怕則膽傷矣。乃命二侍女﹐執其兩手﹐按髙椅之上﹐當面前﹐下置一小幾。戴人曰﹕娘子當視此。一木猛擊之﹐其婦大驚。戴人曰﹕我以木擊幾﹐何必驚乎。伺少定擊之﹐驚已緩。又斯須連擊三五次﹐又以杖擊門﹐又暗遣人畫背後之窗。徐徐驚定而笑曰﹕是何治法﹖戴人曰﹕《內經》云驚者平之﹐平者常也﹐平常見之必無驚。是夜使人擊其門窗﹐自夕達曙。夫驚者﹐神上越也。從下擊幾﹐使之下視﹐所以收神也。一二日﹐𨿽聞雷亦不驚。﹝《十形三療》﹞

臟腑類

健忘

健忘之健﹐與健啖﹑健步之健同義﹐猶言善忘。或以爲健者建也﹐如創建其事﹐隨卽遺忘也﹐謬矣。

病由心虛

多忘者﹐心虛也。心主血脈而藏於神﹐若風邪乘於血气﹐使陰陽不和﹐時相並隔﹐乍虛乍實﹐血气相亂﹐致心神虛損而多忘。﹝《病源論》﹞健忘之病﹐本於心虛﹐血气衰少﹐精神昏憒﹐故志動亂而多忘也。蓋心者﹐君主之官﹐神明出焉。苟爲怵惕思慮所傷﹐或愁憂過損﹐驚懼失志﹐皆致是疾。故曰愁憂思慮則傷心﹐心傷則喜忘。﹝《聖濟》﹞

病由心脾受傷

脾主意與思﹐意者記所往事﹐思則兼心之所爲也。故論云﹕言心未必是思﹐言思則必是心。破外人議思心同時﹐理甚明也。今脾受病﹐則意捨不淸﹐心神不寧﹐使人健忘﹐盡心力思量不來者是也。或曰常常喜忘﹐故謂之健忘。二者通治。﹝《三因》﹞夫健忘者﹐常常喜忘是也。蓋脾主意與思﹐心亦主思。思慮過度﹐意捨不淸﹐神官不職﹐使人健忘。治之之法﹐當理心脾﹐使神意寧靜﹐思則得之矣。﹝《濟生》﹞健忘者﹐陡然而忘其返也。𨿽曰此證皆由憂思過度﹐損其心胞﹐以致神捨不淸﹐遇事多忘﹔然過思傷脾﹐亦能令人健忘。治之須兼理心脾﹐神凝意定﹐其證自除。﹝《大成》﹞健忘者﹐陡然而忘其事也。皆主於心脾二經﹐蓋心之官則思﹐脾之官亦主思。此由思慮過多﹐傷於心﹐則血耗散﹐神不守舍﹐傷於脾﹐則胃气衰憊而慮愈深﹐二者皆令人遇事則卒然而遂忘也。蓋心主血﹐因血少不能養其眞藏﹐或停飲而气郁以生痰﹐气旣滯﹐脾不得舒﹐是病皆由此作﹐然治之之法﹐必須養其心血﹐理其脾土﹐凝神定志之劑以調理之。亦當以幽閒之處﹐安樂之中﹐使其絕於憂慮﹐遠其六淫七情﹐如此日漸安矣。﹝《奇效》﹞

病由心腎不交

《內經》之原健忘﹐俱責之心腎不交。心不下交於腎﹐濁火亂其神明﹔腎不上交於心﹐精气伏而不用。火居上則因而爲痰﹐水居下則因而生躁﹐擾擾紜紜﹐昏而不寧。故補腎而使之時上﹐養心而使之善下﹐則神气淸明﹐志意常治﹐而何健忘之有。﹝《必讀》﹞

病由痰由熱由怒由血气並

健忘﹐精神短少者多﹐亦有因痰者。﹝《丹溪》﹞痰之健忘者﹐乃一時之病。然病忘之邪﹐非獨痰也。凡是心有所寄﹐與諸火熱傷亂其心者﹐皆得健忘。如《靈樞》謂盛怒傷志﹐志傷善忘。《內經》謂血並於下﹐气並於上﹐亂而善忘。夫如是﹐豈可不各從所由而爲治耶。﹝《準繩》﹞

老少之別

少壯之人﹐營衛足而心腎充﹐多無是證﹔惟衰老之人﹐多見此候也。治療是證﹐惟中衰者可愈﹐老邁者難復。其有少壯之人﹐多昏睡健忘者﹐乃內有火痰之候。﹝《醫級》﹞

治例

健忘屬气血兩虛﹐忌升﹑燥熱﹐復忌苦寒﹑辛散﹐宜益脾陰兼補气﹑酸斂﹑甘溫﹑甘寒﹑辛平以通竅。﹝《本艸經疏》﹞心火不降﹐腎水不升﹐神志不定﹐事多健忘﹐宜朱雀丸。﹝《準繩》﹞心气不足﹐精神恍惚﹐少睡﹐夜多盜汗﹐怔忡健忘﹐辰砂妙香散。瘀積於內而善忘如狂﹐代抵當丸。﹝《醫通》﹞因病而健忘者﹐精血虧少﹐或爲痰飲瘀血所致﹐是可以藥治之。若生平健忘﹐乃心大竅疏之故﹐豈藥石所能療乎。故凡開鑿混沌之方﹐悉行裁汰。﹝同上﹞

補心諸方

孔子大聖智枕中方。龜甲龍骨遠志菖蒲上四味等分﹐治下篩﹐酒服方寸匕﹐日三﹐常服令人大聰。﹝《翼》云﹕食後水服。﹞﹝《千金》﹞﹝按﹕此出好忘門。又《肘後》曰﹕孔子大聖智枕中方﹐已出第九卷

﹐姚同。然其方缺佚﹐無可考。﹞《聖惠》補心虛健忘﹐助神。治健忘方。天門冬遠志茯苓漧地黃﹝等分﹞上四味末之﹐蜜丸﹐酒服二十丸﹐如梧子﹐日三服﹐加至三十丸﹐常服之勿絕。﹝《千金》﹞《聖惠》補心虛﹐治健忘﹐茯神散﹐於本方加人參﹑龍骨﹑菖蒲﹐粗羅爲散﹐入棗三枚﹐水煎。治心气不定﹐驚悸多忘﹐養神丸方。遠志﹝去心﹞麥門冬﹝去心焙﹞菖蒲熟漧地黃﹝焙﹞山芋人參茯神﹝去木各一兩﹞甘艸﹝炙半兩﹞白術﹝三分﹞上九味搗羅爲末﹐煉蜜和﹐再搗下三二百杵﹐丸如梧桐子大﹐每服三十丸﹐食後米飲下。﹝《聖濟》﹞歸脾湯﹐治思慮過度﹐勞傷心脾﹐健忘怔忡。白術茯神﹝去木﹞黃﹝去蘆﹞龍眼肉酸棗仁﹝炒去殼各一兩﹞人參木香﹝不見火各半兩﹞甘艸﹝炙二錢半﹞上咀﹐每服四錢﹐水一盞半﹐生薑五片﹐棗子一枚﹐煎至七分﹐去滓溫服﹐不拘時候。﹝《濟生》﹞《內科摘要》治思慮傷脾﹐不能攝血﹐致血妄行﹐或健忘怔忡﹐驚悸盜汗﹐於本方加當歸﹑遠志。又加味歸脾湯﹐於前方加柴胡﹑山梔。

臟腑類

不眠

考前哲方書﹐別有虛煩一門﹐然大抵不外於不眠﹐而愚旣拈之於傷寒餘證中﹐故不復贅。

病由衛獨行陽

大病之後﹐臟腑尙虛﹐榮衛未和﹐故生於冷熱。陰气虛﹐衛气獨行於陽﹐不入於陰﹐故不得眠。若心煩不得眠者﹐心熱也。若但虛煩而不得眠者﹐膽冷也。﹝《病源論》﹞﹝按﹕此本於經義﹐故首拈之。﹞今人久坐夜宴﹐及勞神過度﹐反不得眠﹐是衛气久畱於陽﹐陽主動﹐理可見矣。﹝《六要》﹞飲濃茶則不寐﹐心有事亦不寐者﹐以心气之被伐也。蓋心藏神﹐爲陽气之宅也。衛主气﹐司陽气之化也。凡衛气入陰則靜﹐靜則寐﹐正以陽有所歸﹐故神安而寐也。而濃茶以陰寒之性﹐大制元陽﹐陽爲陰抑﹐則神索不安﹐是以不寐也。又心爲事擾則神動﹐神動則不靜﹐是以不寐也。故欲求寐者﹐當養陰中之陽﹐及夫靜中之動﹐則得之矣。﹝《景嶽》﹞

所因有等

不寐有二種﹕有病後虛弱﹐及年髙人陽衰不寐﹔有痰在膽經﹐神不歸舍﹐亦令不寐。﹝《要訣》﹞春甫謂痰火擾亂﹐心神不寧﹐思慮過傷﹐火熾痰郁﹐而致不眠者多矣。有因腎水不足﹐眞陰不升而心陽獨亢﹐亦不得眠。有脾倦火郁﹐夜臥遂不疏散﹐每至五更﹐隨气上升而發躁﹐便不成寐﹐此宜快脾發郁﹑淸痰抑火之法也。﹝《醫統》﹞

病辧邪正

不寐證﹐𨿽病有不一﹐然惟知邪正二字則盡之矣。蓋寐本乎陰﹐神其主也﹐神安則寐﹐神不安則不寐。其所以不安者﹐一由邪气之擾﹐一由營气之不足耳。有邪則多實證﹐無邪者皆虛證。凡如傷寒﹑傷風﹑瘧疾之不寐者﹐此皆外邪深入之擾也。如痰如火﹐如寒气水气﹐如飲食忿怒之不寐者﹐此皆內邪滯逆之擾也。捨此之外﹐則凡思慮勞倦﹐驚恐憂疑﹐及別無所累﹐而常多不寐者﹐總屬眞陰精血之不足﹐陰陽不交﹐而神有不安其室耳。知此二者﹐則知所以治此矣。﹝《景嶽》﹞

脈候

不眠﹐脈微澀爲血虛﹐寸口浮大有火﹐兼滑爲痰﹐兩尺弦大爲腎虛相火炎上。﹝《醫統》﹞

夢

春甫曰﹕心爲棲神之所。凡思慮過多﹐則心血虧耗而神遊於外﹐故多夢。所謂晝之所思﹐夜之所夢。神魂根據形而至﹐形體未到之處﹐夢亦罕能到也。﹝《醫統》﹞凡夢因陰陽之虛實而感之。如肝气盛則常夢怒﹐治宜平肝之藥。如肺气盛則常夢哭﹐治宜淸肺金。如上焦熱則夢飛﹐治宜降火。如下部虛則夢墜﹐治宜滋陰之屬是也。餘可類推。﹝同上﹞《內經》夢事𨿽分臟腑陰陽﹐大要總系心肝兩髒爲主。何也﹖未有神魂靜而夢寐顚倒者也。﹝《吳醫匯講•日講雜紀》﹞

治分虛實

體气素盛﹐偶不眠﹐爲痰火所致﹐宜先用滚痰丸﹐次用安神丸﹑淸心﹑涼膈之類。體气素弱﹐或因過勞﹐或因病後﹐此爲不足﹐宜養血﹑安神﹑補心之類。﹝《醫統》﹞病後及汗下後與潰瘍不得眠﹐屬膽虛﹐人參﹑茯神﹑炒酸棗仁﹑陳皮﹑麥冬﹑龍眼肉爲主。脈數實滑有力而不眠者﹐中有宿滯痰火﹐所謂胃不和則臥不安也。心下硬悶﹐屬宿滯不化。硬悶兼惡心口漧者﹐屬痰火。宜分別治。﹝《六要》﹞

治宜理痰

大抵驚悸﹑健忘﹑怔忡﹑失志﹑不寐﹑心風﹐皆是膽涎沃心﹐以致心气不足。若用涼心之劑太過﹐則心火愈微﹐痰涎愈盛﹐病愈不減﹐惟當以理痰气爲第一義。﹝《要訣》﹞

治須養血

凡人勞心思慮太過﹐必至血液耗亡﹐而痰火隨熾﹐所以神不守舍﹐煩數而不寐也。導痰淸火以治其標﹐稍得效驗﹐仍須養血收神﹐兼之靜定以治其本﹐則不再復以竭其眞也。此心气之主﹐神思之病﹐不可不愼。每見輕淺視之﹐漸至元神俱竭而不可救者有矣。﹝《醫統》﹞無邪而不寐者﹐必營气之不足也。營主血﹐血虛則無以養心﹐心虛則神不守舍﹐故或爲驚惕﹐或爲恐畏﹐或若有所系戀﹐或無因而偏多妄思﹐以致終夜不寐﹐及忽寐忽醒而爲神魂不安等證﹐皆宜以養營養气爲主治。凡人以勞倦思慮太過者﹐必致血液耗亡﹐神魂無主。所以不寐﹐卽有微痰微火者不必顧﹐只宜培養气血﹐血气復則諸證自退。若兼顧而雜治之﹐則十暴一寒﹐病必難愈﹐漸至元神俱竭而不可救者有矣。﹝《景嶽》﹞﹝按﹕不寐有其證屬發狂之漸﹐而不得不伐肝鎭心者﹐今專以補養爲主﹐殆非適中之論﹐學人宜審虛實而治之可也。﹞不得眠﹐屬心血虛有熱﹐忌升﹑辛燥﹑熱﹐宜斂﹑養陰血﹑淸熱。﹝《本艸經疏》﹞

病後不眠治例

凡病後及婦人產後不得眠者﹐此皆血气虛而心脾二髒不足﹐𨿽有痰火﹐亦不宜過於攻治﹐仍當以補養爲君﹐而略佐以淸痰火之藥。其不因病後而不寐者﹐須以痰火處治﹐亦必少佐以養血補虛之藥﹐方爲當也。﹝《醫統》﹞

服藥得寐

凡治病者服藥卽得寐﹐此得效之徵也。正以邪居神室﹐臥必不寧。若藥已對證﹐則一匕入咽﹐羣邪頓退﹐盜賊甫去﹐民卽得安。此其治亂之機﹐判於頃刻﹐藥之效否﹐卽此可知。其有誤治妄投者﹐反以從亂﹐反以助虐﹐必致煩惱懊﹐更增不快。知者見幾﹐當以此預知之矣。﹝《景嶽》﹞

消飲方

《短劇》流水湯﹐主虛煩不得眠方。半夏﹝二兩洗十徧﹞粳米﹝一升﹞茯苓﹝四兩﹞上三味切﹐以東流水二斗﹐揚之三千徧﹐令勞﹝按﹕《醫心》引《玉箱方》作千里流水一石﹐揚之萬徧﹐取二斗﹞﹐煮藥取五升﹐分服一升﹐日三夜再﹐忌羊肉﹑餳﹑醋物。有半夏﹐必須著生薑四兩﹐不爾戟人咽。不審古方何以如此﹐今攺正之。﹝《外臺》﹞﹝按﹕此方系《靈樞》半夏湯加茯苓。又《千金》舉類方數首﹐今取其一﹐錄於《嗜眠》中。﹞

鎭心淸心諸方

治膽虛不睡﹐酸棗仁煎方。酸棗仁﹝五兩微炒搗羅爲末取二兩半其滓不用﹞乳香﹝三兩﹞蜜﹝四兩﹞牛黃﹝四分﹞糯米﹝二合﹞朱砂﹝半兩﹞上件藥﹐用酒一中盞﹐和蜜等一處﹐慢火煎如稀餳﹐不計時候﹐以溫酒調下一茶匙。﹝《聖惠》﹞治膽虛睡臥不安﹐心多驚悸方。人參﹝一兩﹞白茯苓﹝一兩﹞朱砂﹝半兩﹞上件搗細羅爲散﹐入朱砂同研令勻﹐每服不計時候﹐淸粥飲調下一錢。﹝同上﹞治虛勞煩熱﹐不得睡臥﹐宜服黃芩散方。黃芩﹝三分﹞甘艸﹝半兩﹞羚羊角屑知母酸棗仁白茯苓﹝各一兩﹞上件藥搗﹐粗羅爲散﹐每服四錢﹐以水一中盞﹐入棗三枚﹐煎至六分去滓﹐不計時候溫服。﹝《聖惠》﹞煩不得眠﹐六一散加牛黃服之。﹝卽益丸散﹞﹝《綱目》引丹溪﹞養心安神丸﹐治心虛多夢﹐除亂夢﹑惡夢。當歸身白茯神酸棗仁五味子犀角琥珀玄明粉黃連朱砂﹝爲衣﹞甘艸﹝熬膏各等分﹞爲細末﹐甘艸和煉蜜﹐丸黍米大﹐每服二十丸﹐夜臥時津下﹐久服夢自少﹐﹝《醫統》﹞加味溫膽湯﹐治病後虛煩不寐﹐或觸物驚悸。﹝《醫匯》﹞﹝按﹕此系於《三因》溫膽湯﹐加人參﹑酸棗仁﹑遠志。﹞髙枕無憂散﹝雲林制﹞﹐治心膽虛怯﹐晝夜不睡。百方無效﹐服此一劑如神。人參﹝五錢﹞軟石膏﹝三錢﹞陳皮半夏﹝薑汁浸炒﹞白茯苓枳實竹茹麥門冬龍眼肉甘艸﹝各錢半﹞酸棗仁﹝炒一錢﹞上銼﹐水煎服。﹝《醫鑑》﹞﹝按﹕酸棗諸方旣出《傷寒》中﹐仍不復贅。﹞

補心諸方

治膽虛不得睡﹐神思不安﹐宜服茯神散方。茯神﹝一兩﹞柏子仁﹝半兩﹞酸棗仁﹝一兩﹞黃﹝一兩﹞人參﹝一兩﹞熟漧地黃﹝半兩﹞遠志﹝半兩﹞五味子﹝半兩﹞上件藥篩爲散﹐每服不計時候﹐以溫酒調下一錢。﹝《聖惠》﹞《三因》大補心丹﹐安心神﹐調血脈﹐鎭驚補虛﹐卽本方蜜丸如梧子大﹐用辰砂爲衣﹐每服三十丸﹐米湯﹑溫酒任下。《是齋》十四友丸﹐補諸虛不足﹐益血﹐收斂心气﹐治怔忡不寧﹐精神昏倦﹐睡臥不安﹐於本方去五味子﹐加紫石英﹑川當歸﹑白茯苓﹑阿膠﹑肉桂﹑龍齒﹑辰砂﹑煉蜜丸﹐此韓魏公方。治虛勞﹐起動汗出﹐恆熱多驚恚﹐不得睡臥﹐宜服茯神散方。茯神人參熟漧地黃牡蠣﹝燒爲粉﹞麥門冬酸棗仁黃龍骨﹝各一兩﹞五味子蒼術甘艸﹝各半兩﹞上件藥搗﹐粗羅爲散﹐每服四錢﹐以水一中盞﹐入生薑半分﹐棗三枚﹐煎至六分去滓﹐不計時候溫服。﹝《聖惠》﹞﹝按﹕此方蒼術可疑﹐宜去而不用。又此方卽《千金》棗仁湯變方﹐宜與《虛勞》相參。﹞治勞心膽冷﹐夜臥不睡﹐定志丸﹐加炒酸棗仁﹐炒柏子仁﹐共爲末﹐蜜丸如梧子大﹐朱砂﹑乳香爲衣﹐每服五十丸﹐棗湯送下。﹝《醫鑑》﹞

破气方

蘇合香丸﹐若用心過度﹐夜睡不安﹐臨臥以酒調服﹐其功不在妙香散﹑寧志膏之下。﹝《易簡》﹞

附睡法

睡不厭﹐覺不厭舒。者﹐曲膝捲腹﹐以左右肋﹝《慈航》肋作勿﹞側臥﹐修養家所謂獅子眠是也。西山蔡季通﹐引《千金方》睡訣云﹕睡則必側﹝《慈航》睡則而屈﹞﹐覺正而伸﹐早晚以時﹐先睡心﹐後睡眼。晦庵以爲此古今未發之妙。﹝《壽世》﹞

臟腑類

嗜眠

源候

﹝鼾眠﹞嗜眠者﹐由人有腸胃大﹑皮膚澀者﹐則令分肉不開解﹐其气行則於陰而遲畱﹐其陽气不精﹐神明爽昏塞﹐故令嗜眠。﹝《病源論》﹞鼾眠者﹐眠裏喉咽間有聲也。人喉嚨气上下也﹐气血若調﹐𨿽寤寐不妨宣暢。气有不和﹐則衝擊喉咽而作聲也。其有肥人眠作聲者﹐但肥人气血沈濃﹐迫隘喉間﹐澀而不利﹐亦作聲。﹝同上﹞夫膽熱多睡者﹐由榮衛气澀﹐陰陽不和﹐胸膈多痰﹐臟腑壅滯﹐致使精神昏濁﹐晝夜耽眠﹐此皆積熱不除﹐肝膽气實﹐故令多睡也。﹝《聖惠》﹞膽熱多睡者﹐膽腑淸淨﹐決斷所自出﹐今肝膽俱實﹐榮衛壅塞﹐則淸淨者濁而擾﹐故精神昏憒﹐常欲寢臥也。﹝《聖濟》﹞

證治

熱病愈後﹐陰气得復﹐必恬睡﹐醒則淸爽﹐與熱證昏睡﹑醒亦沈迷者不同。食入則困倦欲睡者﹐脾弱不能卽運﹐不運則靜矣﹐靜故欲睡也﹐六君加麥芽﹑山楂﹑神曲之類。﹝《醫碥》﹞

治方

治膽腑實熱﹐精神不守﹝《聖濟》此有「昏困多睡」字﹞﹐瀉熱﹐半夏千里流水湯方。半夏宿姜﹝各三兩﹞﹝按照別方亦卽生薑。﹞生地黃﹝五兩﹞酸棗仁﹝五合﹞黃芩﹝一兩﹞遠志茯苓﹝各二兩﹞秫米﹝一升﹞上八味咀﹐以長流水五斗﹐煮秫米令蟹目沸﹐揚之三千徧﹐澄淸取九升﹐煮藥取三升半﹐分三服。﹝《千金》﹞鎭心省睡益智方。遠志﹝五十兩去心﹞益智子菖蒲﹝各八分﹞上三味搗篩爲散﹐以淳糯米酒﹐服方寸匕﹐一百日有效。﹝《千金翼》按﹕又止睡方﹐有龍骨﹑虎骨﹑龜甲爲散。治多睡方﹐有麻黃﹑白術﹑甘艸爲散服。又《聖惠》有瀉熱鎭心諸方。今並不錄﹐宜閱﹞治膽風毒瓦斯﹐虛實不調﹐昏沈睡多﹐宜服酸棗仁散。酸棗仁﹝一兩睡多生用﹞金臘茶﹝二兩以生薑汁塗炙令微焦﹞上件藥二味﹐各根據法修制了﹐搗羅爲散﹐每服二錢﹐水一盞﹐煎至六分﹐溫服不計時候。﹝《濟眾方》﹞﹝按﹕《本艸》曰﹕《五代史》後唐刊石藥驗云﹕酸棗仁﹐睡多生使﹐不得睡炒熟。﹞

臟腑類

霍亂

霍亂一病﹐經文具存﹐惟幹霍亂爲經所未言﹐宜取而補者。但後世諸說﹐槪涉多歧﹐今僅摘其要﹐以著於篇。

名義

霍亂﹐言其病揮霍之間﹐便致撩亂也。﹝《病源論》﹞若止嘔吐而利﹐經止謂之吐利。必也上吐下利﹐躁擾煩亂﹐乃謂之霍亂﹐其與但稱吐利者﹐所以異也。﹝《明理論》﹞

源由

凡所以得霍亂者﹐多起飲食。或飲食生冷雜物﹐以肥膩酒﹐而當風履濕﹐薄衣露坐﹐或夜臥失覆之所致。﹝《肘後》﹞霍亂者﹐由人溫涼不調﹐陰陽淸濁二气﹐有相干亂之時。其亂在於腸胃之間者﹐因遇飲食而變﹐發則心腹絞痛。其有先心痛者﹐則先吐。先腹痛者﹐則先利。心腹並痛者﹐則吐利俱發。挾風而實者﹐身發熱﹐頭痛體疼而復吐利﹔虛者。但吐利﹐心腹刺痛而已。亦有飲酒食肉﹐腥膾生冷過度﹐因居處不節﹐或露臥濕地﹐或當風取涼﹐而風冷之气﹐歸於三焦﹐傳於脾胃﹐脾胃得冷則不磨﹐不磨則水穀不消化﹐亦令淸濁二气相干。脾胃虛弱﹐便爲吐利﹐水穀不消﹐則心腹脹滿﹐皆成霍亂。﹝《病源論》﹞原夫霍亂之爲病也﹐皆因飲食﹐非關鬼神。夫飽食肫除﹐復餐乳酪﹐海陸百品﹐無所不啖﹐眠臥冷席﹐多飲寒漿﹐胃中諸食﹐結而不消﹐陰陽二气﹐擁而反戾﹐陽气欲升﹐陰气欲降﹐陰陽乖隔﹐變成吐利﹐頭痛如破﹐百節如解﹐徧體諸筋﹐皆爲回轉﹐論時𨿽小﹐卒病之中﹐最爲可畏﹐𨿽臨深履危﹐不足以諭之也。養生者﹐宜達其旨趣。庶可免於夭橫矣。﹝《千金》﹞冒傷暑毒﹐露臥卑濕﹐當風取涼﹐風冷邪气入於腸胃﹐加以嗜好肥腥﹐飲啖生冷﹐居處不節﹐激而發焉。於是邪正相干﹐中脘卽閉﹐气不得通﹐吐利暴作﹐所謂脾受賊邪﹐木來勝土者此也。﹝《直指》﹞內有所積﹐外有所感﹐致成吐瀉。﹝《丹溪》﹞霍亂證﹐𨿽有風寒濕熱之異﹐大抵傷暑居多。蓋由夏暑內傷元气﹐脾胃俱虛﹐必因飲冷停寒酒色所傷﹐外因受涼﹐邪气所郁﹐不得發越﹐而霍亂之證作矣。故此證多作於秋涼之時﹐從可知矣。﹝《醫統》﹞

病邪在中焦

三焦者﹐水谷之道路﹐气之所終始也。因風冷或飲食傷胃﹐致中焦不和﹐則正气不守﹐而邪得以干﹐揮霍之間﹐便致撩亂。﹝《聖濟》﹞霍亂吐利者﹐以三焦气不升降﹐而淸濁相干於胃間。治此者當以中焦爲本﹐中焦旣和﹐則淸濁自分而吐利止矣。﹝同上﹞邪在上焦者﹐但吐而不利。邪在下焦者﹐但利而不吐。若邪在中焦﹐胃气不治﹐爲邪所傷﹐使陰陽乖隔﹐遂上吐而下利。﹝《明理論》﹞

脈候

伏者霍亂。﹝《脈經》﹞診其脈來代者﹐霍亂。又脈代而絕者﹐亦霍亂也。﹝按﹕《聖濟》曰﹕脈必代者﹐以气不足也。說互見下。﹞霍亂﹐脈大可治﹝《脈訣》曰三部浮洪必救得﹞﹐微細不可治。霍亂吐下﹐脈微遲﹐气息劣﹐口不欲言者。不可治。﹝《病源論》﹞滑而不勻﹐必是吐瀉﹐霍亂之候﹐脈代勿訝。﹝《崔氏脈訣》﹞霍亂脈多結促﹐皆不可斷以死。﹝《醫統》﹞若見代脈﹐因一時淸濁混亂﹐故脈不接續﹐非死脈也。﹝《必讀》﹞霍亂者﹐揮霍撩亂﹐不能自持﹐陰陽乖離﹐上下亟奪﹐是時脈或代止﹐勿驚訝也。乃卒吐暴下﹐谷神頓委﹐暫不接續故耳。若手足厥冷﹐脈復遲微﹐是則大爲可怕。蓋手足爲諸陽之本﹐遲微爲純陰之脈﹐陽衰陰盛﹐眞元漸絕之象也。是故暴脫者能漸生﹐而漸絕者又何能暴起哉。﹝《續焰》﹞微弱漸絕死﹐脈漸大者生。﹝《玉案》﹞如大痛時﹐脈多伏﹐不宜漸遲。﹝《簡明醫彀》﹞凡結脈﹑促脈﹑代脈﹑滑脈﹐皆霍亂之脈也。故霍亂脈洪滑而大則易治﹐沈澀而細則難治耳。﹝《醫約》﹞脈細者死﹐弦甚者死。﹝《本艸權度》﹞

證治諸說

霍亂吐瀉者﹐有冷熱二證﹕寒多不渴者﹐可與理中丸﹑姜附湯﹑來復丹﹔霍亂吐瀉有熱煩躁而渴者﹐可服香薷散﹑五苓散﹑嘉禾散﹑參苓白術散﹑四君子湯。霍亂吐瀉後﹐調理脾胃﹐可與服參苓白術散﹑五苓散﹑四君子湯﹑調气散之類。﹝《和劑指南》﹞﹝按﹕仲景霍亂之冷熱﹐爲就病邪之未化寒與旣化寒者而爲辧﹐此說猶不失其意。如明淸諸家﹐往往劃然分析﹐與傷寒之寒熱同例。然驗之事爲﹐殊不見其當。今姑列數說於下﹐以俟識者論定。﹞其證有冷有熱﹕冷者面慘不光﹐口气冷﹐息微不欲語言﹐肌膚寒﹐肢節淸冷﹐汗時出﹐肚腹疼痛﹐口不渴而喜飲熱﹐脈必沈遲﹐或微而欲絕是也。熱者﹐面色如故﹐口气熱﹐息粗﹐煩躁悶亂﹐肌膚熱﹐肢節溫﹐肚腹絞痛﹐或自汗﹐或無汗﹐口漧渴而喜飲冷﹐脈必浮洪﹐或沈而伏是也。﹝《會解》﹞因寒者﹐不煩少渴﹐或吐利後乃見煩渴﹐以津液外亡也。因暑者﹐大煩大渴﹐吐利淸水﹐未吐利前預見煩渴﹐以暑邪內擾也。﹝《匯補》﹞甚者臍腹絞痛﹐厥逆脈脫﹐舉體轉筋﹐當溫補回陽復脈。若暑月多餐生冷瓜果泉水﹐以致食郁於中而成霍亂者﹐宜辛溫散其標寒﹐次以寒涼淸其暑熱可也﹐渴甚者冰水解之。﹝《指掌》﹞吐利轉筋﹐脇下痛﹐脈弦者﹐木克土也﹐故痛甚﹐建中加柴胡﹑木瓜。吐利四肢厥冷﹐脈微緩﹐屬厥陰﹐建中加歸﹑附。﹝《玉機》引《保命集》﹞﹝按﹕當是云岐子書。﹞吐利不止﹐元气耗散﹐病勢危篤﹐或水粒不下﹐或口渴喜冷﹐或惡寒戰掉﹐手足逆冷﹐或發熱煩躁﹐欲去衣被﹐此蓋內虛陰盛﹐卻不可以其喜冷欲去衣被爲熱﹐宜理中湯﹐甚則附子理中湯﹐不效則四逆湯﹐並宜放十分冷服。霍亂並諸吐瀉後﹐胸膈髙起﹐痞塞欲絕﹐理中湯加枳實半錢﹐茯苓半錢﹐名枳實理中湯。吐瀉已愈﹐而力怯精神未復者﹐十補湯﹝按﹕卽十全大補湯﹞。夏月感暑吐瀉如霍亂者﹐六和湯﹑香薷湯皆是要藥。人於夏月﹐多食瓜果及飲冷乘風﹐以致食畱不化﹐因食成痞﹐隔絕上下﹐遂成霍亂﹐六和湯倍藿香煎熟﹐調蘇合香丸。﹝《要訣》﹞吐瀉若已透暢﹐人困弱﹐脈虛軟﹐是邪已去而正虛也﹔若吐瀉未透﹐脈仍澀滯有力﹐人仍煩躁不寧﹐是邪尙未盡也﹐須別之。﹝《醫通》﹞

幹濕辧異

﹝宜參湧吐及瀉下諸方﹞霍亂者﹐多吐利也﹐幹霍亂者﹐是冷气搏於腸胃﹐致飲食不消﹐但腹滿煩亂﹐絞痛短气﹐其腸胃先挾實﹐故不吐利﹐名爲幹霍亂也。﹝《病源論》﹞許仁則云﹕此病有兩種﹕一名幹霍﹐一名濕霍。幹霍死者多﹐濕霍死者少﹐俱繇飲食不節﹐將息失宜。幹霍之狀﹐心腹脹滿﹐攪刺疼痛﹐煩悶不可忍﹐手足逆冷﹐甚者流汗如水﹐大小便不通﹐求吐不出﹐求利不下﹐須臾不救﹐便有性命之慮。濕霍之狀﹐心腹亦攪痛﹐諸候有與幹同﹐但吐利無限。此病始得﹐有與天行相似者﹐亦令頭痛﹐骨肉酸楚﹐手足逆冷﹐四體發熱。﹝《外臺》﹞﹝按﹕原療幹霍有巴豆等三味丸﹐今見後。﹞許仁則云﹕病有幹霍亂﹐有濕霍亂。幹霍亂死者多﹐濕霍亂死者少。蓋吐利則所傷之物得以出泄﹐𨿽霍亂甚﹐則止於胃﹐若水谷泄盡﹐則止矣﹐所以死者少。及其幹霍亂死多者﹐以其上不得吐﹐下不得利﹐則所傷之物不得出泄﹐擁閉正气﹐關隔陰陽﹐煩擾悶亂﹐躁無所安﹐喘脹﹐幹霍亂而死。﹝《明理論》﹞心腹絞痛﹐冷汗出﹐脹悶欲絕﹐俗謂攪腸沙﹐今考之此證乃名幹霍亂。此亦由山嵐瘴气﹐或因饑飽失時﹐陰陽暴亂而致﹐急用鹽湯吐法。﹝《得效》﹞﹝按﹕此本出《經驗良方》﹐曰﹕絞腸沙﹐痛不可忍﹐或輾轉在地﹐或起或僕﹐其腸絞縮在腹﹐此是中毒之深﹐須臾能令人死﹐古方名幹霍亂。《要訣》亦曰﹕近世俗醫謂之攪腸沙﹐人多信之﹐殊不知卽是霍亂﹐僥幸而愈者﹐一時之功耳。﹞幹霍亂證﹐最爲危候﹐其證則上欲吐而不能出﹐下欲瀉而不能行﹐胸腹攪痛﹐脹急悶亂﹐此必內有飲食停阻﹐外有寒邪閉遏。蓋邪淺者﹐易於行動﹐故卽見吐利﹔邪深者﹐陰陽格拒﹐气道不通﹐故爲此證﹐若不速治﹐多致暴死。﹝《景嶽》﹞如欲吐不吐﹐欲利不利﹐上下不通﹐腹滿痛而頭疼發熱者﹐桂枝大黃湯﹐此幹霍亂。﹝《傷寒纘論》﹞委中穴出血﹐或十指頭出血﹐皆是良法。﹝《正傳》﹞幹霍亂若吐瀉不出﹐胸腹脹硬﹐面唇靑黑﹐手足冷過肘膝﹐六脈伏絕﹐气喘急﹐舌短囊縮者﹐死證也。﹝《回春》﹞

轉筋

﹝宜參外治法﹞夫霍亂大吐下之後﹐陰陽俱虛﹐其血气虛極﹐則手足逆冷而榮衛不理。冷搏於筋﹐則筋爲之轉。冷入於足之三陰三陽﹐則腳筋轉。入於手之三陰三陽﹐則手筋轉。隨冷所入之筋﹐筋則轉。轉者皆由邪冷之气﹐擊動其筋而移轉也。﹝《病源論》﹞轉筋者﹐以陽明養宗筋﹐屬於大腸。今暴下暴吐﹐津液頓亡﹝按﹕原此下有「外傷四气﹐內積七情﹐飲食甜膩﹐攻閉諸脈﹐刮削於筋」五句﹐《必讀》芟卻﹐今從之﹞﹐宗筋失養﹐必致攣急﹐甚則卵縮舌捲﹐爲難治。﹝《三因》﹞﹝按﹕景嶽舉此說﹐以駁河間轉筋屬火之謬﹐文繁不錄。﹞甚則轉筋入腹則斃﹐霍亂惡證﹐無越於斯。﹝同上﹞霍亂轉筋﹐理中湯加凍膠銼炒一錢﹐仍令其系縛腿脛﹐若筋入腹及通身轉筋者﹐不可治。筋轉者﹐以造曲蓼汁暖熱浸﹐或用濃鹽湯浸。﹝《要訣》﹞

死證

霍亂之後﹐陽气已脫﹐或遺尿而不知﹐或气少而不語﹐或膏汗如珠﹐或大躁欲入水﹐或四肢不收﹐皆不可治。﹝《要訣》﹞

治宜救正爲急

風雨寒暑之邪直爲霍亂﹐若吐利太過而生气內傷﹐手足厥冷﹐脈微欲絕﹐皆宜四逆湯主之﹐無分寒與暑也。蓋正气受傷﹐止救正而不論邪﹐後人補正藿香正气散以治吐利﹐此治微邪在胃﹐正气不傷﹐如此之證﹐弗藥亦愈﹐卽陰陽湯﹝按﹕此謂生熟水﹞﹑黃土湯﹝按﹕此謂地漿﹞皆能療之。若霍亂裏虛﹐上古止立四逆﹑理中二方﹐爲急救正气之法。有謂藿香正气散治暑霍亂者﹐亦非也。愚每見暑月病霍亂﹐四肢逆冷﹐無脈而死。藿香正气﹐不過寬表解表之劑﹐惡能治之。況夏月元气發泄在外﹐中气大虛﹐外邪卒至﹐救正猶遲。夫邪正相持﹐有風雨寒暑之分。正受邪傷﹐止論正气之虛實﹐入髒卽爲不治之死證﹐非風暑爲陽而寒雨爲陰也。此爲霍亂之大綱﹐學人宜服膺而弗失。﹝《傷寒論集注》﹞

治宜和胃健脾

邪之易受者﹐必其脾气本柔﹐而旣吐且瀉﹐則脾气不能更虛矣。故凡治霍亂者﹐必宜以和胃健脾爲主。健者培補之謂﹐因其邪气已去而胃气受傷﹐故非培補不可也。和者調和之謂﹐以其胃气𨿽傷而邪猶未盡﹐故非察其邪正而酌爲調和不可也。若其寒少滯多﹐則但以溫平之劑調之可也。若滯因於寒﹐則非溫熱之劑不能調也。而諸家有言爲火者﹐謂霍亂之病﹐多在夏秋之間﹐豈得爲之傷寒乎。吁﹗謬亦甚矣。不知夏秋之交﹐正多藏寒之病。蓋一以盛暑將殺﹐新涼初起﹐天人易气﹐寒之由也。一以酷暑當令﹐生冷不節﹐疾病因時寒之動也。人以夏秋之外熱易見﹐而藏寒之內寒難見﹐故但知用熱遠熱﹐而不知用寒遠寒。見之淺陋﹐多有如此﹐此所以多致誤也。學人於此﹐當熟察之。﹝《景嶽》﹞

回陽散寒諸方

四順湯﹐治霍亂﹐轉筋肉冷﹐汗出嘔者。﹝範汪云﹕利甚加附子二兩﹐妙。﹞﹝《千金》﹞﹝按﹕卽四逆加人參湯。﹞《仲景論》霍亂﹐四逆吐少嘔多者﹐附子粳米湯主之。一方有漧薑一兩。﹝《外臺》﹞﹝按﹐《千金》有漧薑。﹞姜附湯﹐治霍亂轉筋﹐手足厥冷﹐多汗嘔逆。﹝《濟生》﹞姜附湯﹐淸煎沈冷﹐服之大效﹐熱因寒用之法也。﹝《得效》﹞霍亂﹐或有寒﹐腹滿痛﹐或四肢拘急﹐下利腳轉筋﹐理中湯加附子一枚生用﹐並粗末﹐作湯服之。﹝《活人》﹞霍亂轉筋﹐吐瀉不止﹐頭目昏眩﹐須臾不救者﹐以吳茱萸湯主之。﹝《原病集》﹞﹝按﹕卽仲景原方。《外臺•霍亂漧嘔》﹕《肘後》漧薑茱萸湯﹐蓋自此方變來。﹞《僧深方》霍亂嘔吐﹐水藥不下﹐茱萸湯法。茱萸﹝一升﹞黃連﹝二兩﹞附子﹝一兩﹞甘艸﹝一兩﹞生薑﹝三兩﹞凡五物﹐以水七升﹐煮取三升﹐分三服。﹝《醫心》﹞《短劇方》霍亂多寒﹐手足寒厥﹐脈絕﹐茱萸四逆湯主之方。吳茱萸﹝二升﹞當歸﹝三兩﹞芍藥﹝二兩﹞桂心﹝四兩﹞細辛﹝二兩﹞生薑﹝半斤﹞通艸﹝二兩﹞甘艸﹝一兩﹞凡八物﹐以水四升﹐淸酒四升﹐合煮取三升﹐分四服。﹝同上﹞舊方用棗三十枚﹐今以霍亂病法多痞﹐故除之。如退棗﹐入葛根二兩佳。霍亂四逆﹐加半夏一合﹐附子小者一枚﹐惡寒乃與大附子。﹝《千金》﹞﹝按﹕方中有大棗二十五枚﹐可疑。﹞《濟生》通脈四逆湯﹐加附子。﹝亦有棗。﹞治霍亂嘔吐﹐及下後腹中幹痛﹐手足逆冷﹐宜服此方。當歸﹝一兩﹞漧薑﹝半兩﹞甘艸﹝半兩﹞人參附子﹝各一兩﹞上件藥搗篩爲散﹐每服三錢﹐以水一中盞﹐煎至六分﹐去滓熱服之。﹝《聖惠》﹞《範汪方》治霍亂嘔吐﹐附子湯方。大附子﹝一枚﹞甘艸﹝六銖﹞蜀椒﹝二百粒﹞三物水三升﹐煮取一升半﹐分再服。﹝《醫心》﹞《必效》理中散﹐主霍亂及轉筋﹐吐痢不止方。靑木香﹝六分﹞桂心﹝八分炙﹞濃朴﹝八分炙﹞甘艸﹝八分炙﹞白術﹝八分﹞漧薑﹝十分炮﹞附子﹝六分炮﹞上七味搗篩爲散﹐飲服兩錢匕﹐如人行五六里﹐不定﹐更服一錢匕﹐瘥止。﹝《外臺》﹞《匯言》方龍潭治陰霍亂吐瀉﹐於本方去靑木香﹑濃朴。加半夏姜制﹑陳皮﹐水煎冷服。治年老羸劣﹐冷气惡心﹐飲食不化﹐心腹虛滿﹐拘急短气﹐霍亂嘔逆﹐四肢厥冷﹐心煩气悶流汗﹐扶老理中散方。麥門冬漧薑﹝各六兩﹞人參白術甘艸﹝各六分﹞附子茯苓﹝各三兩﹞上七味治下篩﹐以白湯三合﹐服方寸匕。常服將蜜丸﹐酒服如梧子二十丸。﹝《千金》﹞﹝按﹕《外臺》《醫心》並引《短劇》。﹞旣濟湯﹐治霍亂後﹐虛煩不得眠。﹝《大成》﹞﹝方見《傷寒•少陰病》中。按﹕《千金》竹葉湯﹐治霍亂吐利已﹐服理中﹑四順等湯熱不解者﹐用竹葉等十一味﹐然不如用此方爲佳﹐仍不錄。﹞

和中疏气諸方

《延年》增損理中丸﹐主霍亂﹐下气能食﹐止泄痢方。人參﹝六分﹞白術﹝六分﹞濃朴﹝六分炙﹞茯苓﹝六分﹞甘艸﹝六分炙﹞姜屑﹝二分﹞上六味搗篩﹐蜜和爲丸﹐如梧子大﹐一服十丸﹐飲下﹐酒下亦得﹐加至十五﹑二十丸。﹝《外臺》﹞範汪療霍亂﹐臍上築﹐茯苓理中湯方。茯苓﹝大如棗者三枚一方二兩﹞甘艸﹝三兩炙﹞漧薑﹝一兩炮﹞人參﹝三兩﹞木瓜﹝三兩﹞上五味咀﹐以水六升﹐煮取三升﹐去滓適寒溫﹐分爲四服。﹝同上﹞範汪理中加二味湯﹐療霍亂﹐胸滿腹痛﹐吐下方。人參﹝三兩﹞漧薑﹝三兩炮﹞甘艸﹝三兩炙﹞白術﹝三兩﹞當歸﹝二兩﹞芍藥﹝二兩﹞上六味咀﹐以水七升﹐煮取三升﹐絞去滓﹐溫服一升﹐日三﹐甚良。﹝同上﹞治霍亂吐瀉後﹐轉筋﹐艸豆蔻散方。艸豆蔻髙良姜丁香白術人參陳橘皮縮砂﹝各一兩﹞甘艸﹝半兩﹞木瓜﹝二兩﹞上件藥搗﹐細羅爲散﹐不計時候﹐以熱生薑湯﹐調下二錢。﹝《聖惠》﹞《會解》人參養胃湯﹐於本方去艸蔻﹑良姜﹑甘艸﹑木瓜﹐加漧薑﹑茯苓﹐治霍亂冷證。冷香飲子﹐夏月飲食雜以水果寒冰之物﹐食之胸腹大痛霍亂者主之。﹝《方考》﹞﹝方見《中暑》中。按﹕《嶺南衛生方》所舉﹐系去橘紅﹐加良姜﹑檀香﹑漧薑﹑丁香者﹐然不如用原方﹐仍不取。﹞《短劇》霍亂﹐卒吐下不禁﹐脈暴數者﹐人參湯主之方。人參﹝二兩﹞茯苓﹝二兩﹞葛根﹝二兩﹞橘皮﹝二兩﹞麥門冬﹝去心二兩﹞甘艸﹝一兩炙﹞上六味切﹐以水五升﹐煮取二升﹐絞去滓﹐溫分三服。﹝《外臺》﹞《聖惠》治霍亂吐瀉心煩﹐人參散﹐於本方去葛根﹐入生薑﹑小麥﹑竹葉煎服。《濟生》麥門冬湯﹐治霍亂已愈﹐煩熱不解﹐多渴﹐小便不利﹐於本方去葛根﹐加半夏﹑白術﹑小麥﹑生薑﹑烏梅。白術散﹐治傷寒雜病﹐一切吐瀉﹐煩渴霍亂﹐虛損气弱。﹝《宣明》﹞﹝按﹕卽錢氏原方。﹞《醫家類選》加濃朴。霍亂後﹐惡心懶食﹐口漧多渴﹐白術散主之。﹝《原病集》﹞治霍亂﹐心下痞逆﹐半夏湯方。半夏﹝湯洗七徧去滑切焙﹞人參﹝各三兩﹞上二味銼如麻豆﹐每服三錢匕﹐入生薑三片﹐白蜜半匙﹐水一盞﹐煎至六分﹐去滓溫服﹐不拘時。﹝《聖濟》﹞﹝按﹕此卽大半夏湯加生薑者。﹞治霍亂﹐嘔吐涎沫﹐醫反下之﹐心下作痞﹐小半夏湯。﹝同上﹞﹝按﹕此證《千金》用甘艸瀉心湯﹐實本於《金匱•婦人篇》也。﹞四片金﹐治冒暑伏熱﹐腹痛作瀉或痢﹐並飲水過度。治霍亂吐瀉﹐其證或飲冷﹐或冒寒﹐或失饑﹐或大怒﹐或乘舟車傷動胃气﹐令人上吐﹐上吐不止﹐令人下瀉﹐吐瀉並作﹐遂作霍亂﹐令人頭旋眼暈﹐手腳轉筋﹐四肢逆冷。用藥遲﹐須臾不救﹐命在頃刻之間。吳茱萸﹝半兩﹞幹木瓜﹝半兩﹞食鹽﹝半兩﹞上三味同炒令焦﹐先用瓷瓶盛﹐水三升﹐煮令百沸﹐卻入前件三味炒藥﹐同煎至二升以下﹐傾一盞﹐冷熱隨病患意與服﹐藥入咽喉卽止。如倉卒無前件藥﹐只用枯白礬一味爲末﹐每服一大錢﹐用百沸湯點服。如無白礬﹐只用鹽一撮﹐醋一盞﹐同煎至八分溫服。鹽梅鹹酸等物﹐皆可煮服﹝處方本以酸鹹二物煮﹞。﹝《家寶》﹞﹝按﹕上方《奇效》名吳茱萸湯。又《聖惠》治霍亂瀉後﹐腳轉筋﹐用木瓜﹑生薑﹑吳茱萸﹐蓋此方之類也。﹞藿香正气散﹐治霍亂吐瀉通用。腹痛者加桂﹐小便不利者加茯苓。此藥能溫散風寒濕气﹐若暑證加香薷。﹝《直指》﹞《續易簡》藿香正气散﹐於不換金正气散去蒼術。曰﹕霍亂吐瀉﹐加白術。《回春》有異鄕人初到地方﹐不服水土﹐或吐或瀉﹐胸腹飽悶﹐或腫脹﹐不吐瀉者﹐宜加減正气散﹐於不換金加砂仁﹑香附。

滲利方法

凡覺此證﹐或先五苓﹑益元﹑桂苓甘露飲﹐乃吐瀉之聖藥也。﹝《保命集》﹞茯苓澤瀉湯。治霍亂吐利後。煩渴欲飲水。﹝《三因》﹞﹝按﹕卽金匱原方。然猶當用五苓散爲佳。﹞提學侍其公﹐年七十九歲﹐至元丙寅六月初四日中暑毒﹐霍亂吐利﹐昏冒終日﹐不省人事﹐時方夜半﹐請予治之。診其脈﹐洪大而有力﹐一息七八至﹐頭熱如火﹐足寒如冰﹐半身不遂﹐牙關緊急。予思《內經•五亂篇》中云﹕淸气在陰﹐濁气在陽﹐營气順脈﹐衛气逆行﹐亂於胸中﹐是謂大云云﹐亂於腸胃﹐則爲霍亂。於是霍亂之名﹐自此而生。蓋因年髙气弱﹐不任暑气﹐陽不維陰則瀉﹐陰不維陽則吐﹐陰陽不相維﹐則旣吐且瀉矣。前賢見寒多以理中丸﹑熱多以五苓散爲定法治之。今暑气極盛﹐陽明得時﹐況因動而得之﹐中明矣﹐非甘辛大寒之劑﹐則不能瀉其暑熱﹐墮浮焰之火而安神明矣。遂以甘露散甘辛大寒﹐瀉熱補气﹐加白茯苓以分陰陽﹐約重一兩﹐冰水調灌﹐漸漸省事而諸證悉去。後愼言語﹑節飲食三日﹐以參術調中湯之劑增減服之﹐理正气﹐逾十日後﹐方平復。﹝《寶鑑》﹞桂苓甘露飲﹐流濕潤燥﹐治痰涎﹐止咳嗽﹐調臟腑﹐寒熱嘔吐服之﹐令人徧身气溢宣平﹐及治水腫泄利。官桂藿香人參﹝各半兩﹞木香﹝一分﹞茯苓白術甘艸澤瀉葛根石膏寒水石﹝各一兩﹞滑石﹝二兩﹞上十二味爲末﹐每服三錢﹐白湯調下﹐新水或姜湯亦得。﹝同上﹞﹝按﹕此方本出《三法六門》。﹞江應宿治一婦人﹐六月中旬﹐病霍亂﹐吐瀉轉筋。一醫投藿香正气散﹐加煩躁面赤﹐揭衣臥地。予診視﹐脈虛無力﹐身熱引飲。此得之傷暑﹐宜辛甘大寒之劑瀉其火熱﹐以五苓散加滑石﹑石膏﹐吐瀉定﹐再與桂苓甘露飲而愈。﹝《類案》﹞加味五苓湯﹐治口渴身熱﹐此暑熱傷中也。豬苓﹝七分﹞澤瀉﹝七分﹞白術﹝五分﹞赤茯苓﹝一錢﹞天花粉﹝二錢﹞漧葛﹝一錢﹞香薷黃連甘艸﹝各等分﹞如熱極﹐加石膏﹑知母。上用水一鐘半﹐姜三片﹐煎至七分﹐溫服。﹝《眾妙方》﹞《醫鑑》名加味薷苓湯﹐加扁豆。柴胡四苓湯﹐若大渴小便不利者用。柴胡黃芩芍藥﹝各一錢﹞白術茯苓豬苓澤瀉﹝各八分﹞水二鐘。煎至八分。去渣加薑汁一匙。冷服。﹝《傷寒證治明條》﹞暑食不和﹐吐瀉之後﹐腹脹腸鳴﹐小便不利﹐或瀉不止﹐以胃苓湯主之。﹝《原病集》﹞﹝按﹕此本於《嶺南衛生方》。﹞

解暑諸方

《廣濟》療霍亂吐痢﹐扁豆湯方。扁豆葉﹝切一升﹞香薷葉﹝切一升﹞木瓜﹝一枚切﹞漧薑﹝一兩切﹞上四味﹐以水六升﹐煮取二升五合﹐絞去滓﹐分溫三服﹐服別相去如人行六七里。﹝《外臺》﹞《雞峯》艸豆蔻散﹐治霍亂吐瀉不止﹐脈細而緊﹐此爲內寒。於本方去扁豆﹐加艸豆蔻﹑藿香﹑陳橘皮。治霍亂﹐及脾胃气虛﹐腹脹不能飲食方。人參﹝三分﹞香薷﹝一握銼﹞陳橘皮﹝一兩﹞上件藥搗篩爲散﹐分爲四服﹐每服以水一中盞﹐入棗二枚﹐生薑半分﹐煎至六分去滓﹐不計時候溫服。﹝《聖惠》﹞無比香薷散﹐治非時吐瀉﹐便霍亂躁渴不定﹐臍腹撮痛及轉筋﹐徧身冷汗﹐四肢厥逆。﹝《傳家祕寶》﹞﹝方見《中暑》中﹞《活人》若夏月中暑霍亂﹐宜服香薷散﹐須井水沈令極冷﹐頓服之乃效。﹝《本艸衍義》曰﹕香薷暑月亦作菜蔬﹐治霍亂不可闕也﹐用之無不效。﹞增損縮脾飲﹐治霍亂之後﹐服熱藥太多﹐致煩躁者﹐浸令如冰﹐尢宜服。﹝《易簡》﹞﹝方見《中暑》中﹞治妊娠霍亂﹐吐瀉心煩﹐蘆根飲子方。蘆根﹝一兩﹞人參﹝一兩去蘆頭﹞藿香﹝三分﹞枇杷葉﹝十片拭去毛炙微黃﹞甘艸﹝半兩炙微赤銼﹞上件藥細銼和勻﹐每服一分﹐以水一中盞﹐入薤白七寸﹐生薑半分﹐煎至六分去滓﹐不計時候﹐稍熱服。﹝《聖惠》﹞又治霍亂﹐心煩漧嘔﹐蘆根散﹐於本方去藿香﹑薤白﹐加陳橘皮﹑木瓜。治霍亂﹐心腹脹痛﹐煩滿短气﹐未得吐下方。取蓼若葉﹐細切二升﹐水五升﹐煮三沸﹐頓服之。﹝《肘後》﹞治霍亂轉筋方﹐蓼一把去兩頭﹐以水二升﹐煮取一升﹐頓服之。﹝《千金》﹞﹝按﹕古方用蓼治﹐故次於此。﹞

淸熱諸方

《範汪方》治霍亂嘔﹐气厥不得息方。香豉﹝一升﹞半夏﹝一兩﹞甘艸﹝一兩﹞生薑﹝二兩﹞人參﹝一兩﹞柴胡﹝一兩﹞六物以水五升﹐煮取二升半﹐服七合﹐日三。﹝《醫心》﹞《醫門方》療霍亂心煩方。香豉﹝七合綿裹﹞梔子仁﹝三兩﹞濃朴﹝三兩炙﹞水五升﹐煮取二升﹐去滓分溫二服﹐重者不過再﹐必愈。﹝同上﹞治霍亂煩渴頭痛﹐石膏散方。石膏﹝二兩﹞麥門冬﹝一兩﹞甘艸﹝三分﹞白茯苓﹝一兩﹞上件藥搗篩爲散﹐每服三錢﹐以水一中盞﹐入生薑半分﹐豉一百粒﹐竹葉二七片﹐煎至七分﹐去滓溫服。﹝《聖惠》﹞

湧吐諸方

治霍亂﹐心腹脹痛﹐煩滿短气﹐未得吐下方。鹽二升﹐以水五升﹐煮取二升﹐頓服得吐愈。﹝《肘後》﹞﹝按﹕此本《金匱》治貪食﹐食多不消﹐心腹堅滿痛方。﹞《短劇方》治心腹暴痛﹐及宿食不消﹐或宿冷煩滿成霍亂方。作鹽湯三升﹐使極咸﹐熱飲一升﹐刺吐﹝《千金》刺口令吐﹞令宿食盡﹐不吐復服﹐吐訖復飲﹐三吐乃佳﹐須靜乃止﹐勝諸湯丸。﹝《醫心》﹞《千金》霍亂蠱毒﹝按﹕此當是二證﹞﹐宿食不消﹐積冷﹐心腹煩滿﹐鬼气方﹝方與短劇同﹞。俗人以爲田舍淺近法﹐鄙而不用﹐守死而已。凡有此病﹐卽須先用之。《得效》用鹽半盞許﹐以熱湯數碗泡鹽﹐令患人盡服﹐連至數碗﹐不得住手方可。卻以雞羽掃咽喉間﹐卽時吐﹐所喫鹽湯盡出﹐其證卽愈。﹝《醫方集解》燒鹽熱水調飲﹐以指探吐。﹞唐柳柳州纂救三死﹑治霍亂鹽湯方云﹕元和十一年十月﹐得幹霍亂﹐上不可吐﹐下不可利﹐出冷汗三大斗許﹐气卽絕。河南房偉傳此湯﹐入口卽吐﹐絕气復通。其法用鹽一大匙﹐熬令黃﹐童子小便一升﹐二物溫和服之﹐少頃吐下﹐卽愈。﹝《本艸圖經》﹞《聖惠》加生薑。救幹霍亂方。用鮮生薑煎濃汁﹐加炒鹽﹐滴桐油數點﹐頻頻灌下二﹑三碗﹐用鵝毛探喉令吐。如不吐﹐急用瓜蒂散吐之。若終不吐﹐用備急丸下之﹐庶幾可生。若怠緩姑息﹐立亡可待。﹝《蒼生司命》﹞﹝按﹕《辧證錄》治幹霍亂﹐用人參一兩﹐瓜蒂七个﹐水煎一大碗飲之。其說頗巧﹐然瓜蒂快吐之際﹐人參何能安胃﹐不如吐後﹐隨宜調補﹐今仍不取。﹞

瀉下諸方

幹霍亂大小便不通﹐煩冤欲死﹐宜急與巴豆等三味丸服之﹐服取快利方。巴豆﹝一百枚熬令熟去皮心﹞漧薑﹝三兩﹐崔氏以芒消五兩代﹐與《千金》同。﹞大黃﹝五兩﹞上藥先搗漧薑﹑大黃爲散﹐後別搗巴豆如膏﹐和前二味同搗令調﹐細細下蜜﹐堪丸出之﹐以飲下﹐初服三丸﹐丸如梧子大﹐服訖數肚﹐令轉動速下利。良久不覺﹐則以熱飲投之。又良久不利﹐更服一丸﹐須臾當利。利後好將息﹐食飲寒溫﹐以意取適。如渴者﹐煮漿水粥少少啜之。張文仲處。﹝《外臺》引許仁則﹞《千金月令》抵聖備急丸﹐主榦霍亂﹐心腹百病疰痛等方。﹝卽本方﹞治幹霍亂﹐不吐不利﹐煩悶不知所爲方。巴豆﹝一枚去皮心﹞上以熟水研服之﹐當快利三兩行﹐卽以漿水粥止﹐立定。﹝《聖惠》﹞﹝按﹕此卽走馬湯變方。﹞治幹霍亂﹐濃朴湯方。濃朴﹝去粗皮生薑炙三分﹞大黃﹝銼炒二兩﹞檳榔﹝銼﹞枳殼﹝去穣麩炒﹞朴消髙良姜﹝各三分﹞上六味粗搗篩﹐每服五錢匕﹐水一盞半﹐煎至一盞﹐去滓溫服。﹝《聖濟》﹞忽然气上喘﹐不能語言﹐口中汁流吐逆﹐齒皆動搖﹐气出轉大則悶絕﹐蘇復如是﹐名曰傷寒並熱霍亂。用大黃﹑人參末各半兩﹐水三盞﹐煎至一盞﹐去滓熱服可安。﹝《經驗良方﹞﹝按﹕此蓋一種奇病﹐然其方則宜治尋常幹霍﹐仍列於此。﹞

與水法

《短劇方》治中熱暴下利﹐霍亂變熱。心煩脈數者方。飲新出井水一升﹐立愈﹐飲多益善﹐此治是胃中多熱者也。無熱者愼之﹐不可與也。﹝《醫心》﹞先患胃口冷者﹐勿服之。﹝《千金》﹞《醫門方》治霍亂吐下不止者方。煮百沸湯﹐細細添生水﹐熱飲之。﹝今按刪繁論云﹕熟水一升﹐生水一升﹐相和飲之﹐良驗。﹞﹝《醫心》﹞如不納藥﹐宜井泉水半碗﹐百沸湯半碗﹐相和服之﹐立效。﹝《如宜》﹞﹝按﹕《袖珍》引《聖惠》﹐今無考。﹞

外治法

治之方﹝主證卽源由中所舉﹞﹐可作灼灼爾熱湯﹐著甕中﹐漬足令至膝﹐並銅器貯湯﹐以著腹上﹐衣借之﹐冷復易。﹝《肘後》﹞霍亂手足轉筋﹐以銅器若瓦器盛湯熨之﹐亦可令蹋器﹐使腳底熱徹﹐亦可以湯捋之﹐冷則易﹐用醋煮湯更良﹐煮蓼子及吳茱萸汁亦好﹐以綿絮及破氈包腳﹐以湯淋之﹐貴在熱徹。﹝《本艸新補》﹞﹝《原病式》曰﹕諸轉筋﹐以湯漬之﹐而使腠理開泄﹐陽气散則愈也。﹞《刪繁論》云﹕霍亂轉筋方。取絮巾若綿﹐炙暖﹐以敷筋上。﹝今案《範汪方》﹐轉筋在腳纏腳﹐入腹纏腹﹐濃溫暖已而向火也。﹞﹝《醫心》﹞治霍亂﹐轉筋入腹﹐不可柰何者方。極咸作鹽湯於槽中﹐暖漬之。﹝《千金》﹞又方﹐以酢煮靑布之﹐冷復易之。﹝同上﹞《醫門方》治霍亂轉筋方。取熱灰以釅醋和﹐令微溫﹐炒令極熱﹐以靑布裹﹐及熱熨筋上﹐冷易之﹐隨手消散也。﹝《醫心》﹞治轉筋不止者方。若男子﹐以手挽其陰牽之﹔女子﹐挽其乳近左右邊。﹝《千金》﹞洗法﹐治霍亂轉筋。蓼一把去兩頭﹐水三升﹐煮取二升﹐放溫重洗。﹝《濟生》﹞《梅師方》治霍亂轉筋﹐皂莢末吹一小豆入鼻中﹐得嚏便瘥。﹝《本艸》﹞治霍亂吐瀉轉筋﹐以大蒜研炒熟﹐敷腳心﹐瘥。﹝《瑣碎錄》﹞鹽熨方﹐治霍亂吐瀉﹐心腹作痛。炒鹽二碗﹐紙包紗護﹐頓其胸前並腹肚上﹐卽以熨斗火熨﹐气透則蘇﹐續又以炒鹽熨其背﹐則十分無事。﹝《直指》﹞

灸法

《葛氏方》灸之﹐但明按次第﹐莫爲亂灸﹐須有其病﹐乃隨病灸之。灸霍亂﹐艾丸苦不大﹐壯數苦不多。本方言七壯爲可﹐四﹑五壯無不活﹐便火下﹐得眠。﹝今案《範汪方》﹐凡得霍亂﹐灸之或時𨿽未瘥﹐終無死憂﹐不可不逆灸。﹞﹝《醫心》﹞霍亂吐瀉﹐尢當速治﹐宜服來復丹﹑鎭靈丹等藥﹐以多爲貴﹐尢宜灸上管﹑中脘﹑神闕﹑關元等穴﹐若水分穴尢不可緩。蓋水谷不分﹐向後泄瀉﹐此穴亦名分水﹐能分水谷故也。或兼灸中管穴﹐須先中管而後分水可也。﹝《資生》﹞灸法﹐霍亂已死﹐腹中有暖气者﹐鹽內臍中令實﹐就鹽上灸二七壯。﹝《濟生》﹞霍亂吐瀉病劇者﹐以鹽實臍中﹐大艾灸一百壯。﹝《王氏》﹞

調攝法

《短劇方》云﹕霍亂吐下﹐汗出全冷﹐轉筋嘔逆﹐煩悶欲得冷水者方。可與濃朴葛根飲﹐進沾喉中而已。愼勿與米飲及粥﹐但與此單行飲﹐以代米飲水漿也。﹝《醫心》﹞凡霍亂務在溫和將息﹐若冷卽徧體轉筋。凡此病定一日不食爲佳﹐仍須三日少少喫粥﹐三日以後﹐可恣意食﹐息七日﹐勿雜食爲佳﹐所以養脾气也。﹝《千金》﹞霍亂之後﹐不可早與飲食﹐恐胃中邪物吐瀉不盡。若新谷入胃﹐不能傳化﹐則必危矣﹐愼之愼之。病安之後﹐宜以粥飲漸漸養之﹐候其胃气平復則愈矣。﹝《選要》﹞大忌火酒﹑姜湯﹑蒜﹑烏梅﹑梅醬﹑熱湯﹐及一切收斂溫熱之藥。﹝《嵩尊生》﹞一方﹐治吐瀉後﹐胃气大弱﹐不進飲食﹐可進陳胡醋在鼻邊﹐聞气開胃﹐或用醋浸蒜﹐粥送亦好。﹝《壽世仙丹》﹞

臟腑類

關格

關格一病﹐《內經》未言其證爲何﹐《平脈法》始舉不得小便﹑吐逆﹑食不得入﹐至巢氏則惟云大小便不通而不及他證﹐要俱不出陰陽否絕之候。前人所說﹐紛糾不一﹐今略存之﹐以俟有識。蓋霍亂爲三焦失守之病﹐關格爲三焦隔塞之病﹐故今以關格﹐列於霍亂之後。若夫《難經》之言﹐專系脈體﹐自是一義﹐學人須分別看焉。

《內經》《傷寒論》之異

關格之脈證不一也﹐而馬仲化釋《內經》。謂關格之義﹐非隔食癃閉之證﹐而張介賓《類經》﹐直將越人﹑仲景之言非之。醫道貴乎丸通﹐若執中無權﹐猶執一也。故釋《內經》之關格﹐但當言是表裏陰陽否絕之候﹐不當與上吐下閉之關格混同立論則可﹔若言上吐下閉﹐當稱隔食癃閉﹐不得名爲關格則不可。﹝《醫通》﹞﹝節錄﹞關格之證﹐《內經》《傷寒論》所指不同﹐《內經》所云是不治之證﹐《傷寒論》所云則卒暴之疾﹐當於通便止嘔方法隨宜施治可也。﹝《軌範》﹞

病由陰陽不和

﹝三焦約﹞關格者﹐二便俱不通也。大便不通﹐謂之內關﹔小便不通﹐謂之外格﹔二便俱不通﹐爲關格也。由陰陽气不和﹐榮衛不通故也。陰气太盛﹐陽气不能榮之﹐曰內關。陽气太盛﹐陰气不得榮之﹐曰外格。陰陽俱盛﹐不得相榮﹐曰關格。關格則陰陽气否﹐結於腹內脹滿﹐气不行於大小腸﹐故關格而大小便不通也。又風邪在三焦﹐三焦約者則小腸痛內閉﹐大小便不通﹐日不得前後而手足寒者﹐爲三陰俱逆﹐三日死也﹝按﹕《靈樞•四時气篇》曰﹕小腹痛腫﹐不得小便﹐邪在三焦約﹞。診其脈來浮牢且滑直者﹐不得大小便也。﹝《病源論》﹞四明陳氏曰﹕腑有邪則陽脈盛﹐髒有邪則陰脈盛。陰脈盛者陰气關於下﹐陽脈盛者陽气格於上﹐然而未至於死。陰陽俱盛則旣關且格﹐格則食不下﹐關則二陰閉﹐不得大小便而死矣。若臟腑气和而相榮﹐陰不復﹐陽不溢﹐何關格之有。﹝《統旨》﹞﹝按﹕此說亦出《醫統》。﹞《內經》云﹕人迎脈四盛以上爲格陽﹐寸口脈四盛以上爲關陰。夫脈至四盛以上亦太盛矣﹐陽太盛則陰不能榮﹐陰太盛則陽不能和﹐陰陽阻絕﹐天地不交而成否矣。夫飲食𨿽運夫陽﹐而無陰則不能下﹐故格則吐逆者﹐陽獨盛於上也。便液𨿽生乎陰﹐而無陽則不能通﹐故關則不得小便者﹐陰獨盛於下也。而云岐子乃謂陽反在下﹐陰反在上﹐豈通論哉。若陽果在下﹐陰得陽而和﹐小便且通矣﹐陰何由而關耶。陰果在上﹐陽得陰而濟﹐飲食自下矣﹐陽何爲而格耶。﹝《匯論》﹞﹝按﹕《綱目》載潔古及云岐子說﹐以關格爲上寒下熱。馬氏此辧﹐極爲明。蓋病有上熱下寒而無上寒下熱。《金匱輯義》濕家條詳論之。但《靈•刺節眞邪論》有云上寒下熱﹐先刺項太陽﹐是言經絡病﹐非言病於裏者﹐難以爲徵矣。故潔古父子說﹐今不敢錄入。又《統旨》舉陳氏及潔古說曰﹕其說𨿽相反﹐要之皆病機之所有也。是騎墻之見﹐今亦不從。﹞關格證在《內經》﹐本以人迎察六腑之陽﹐寸口察五臟之陰。人迎盛至四倍以上﹐此陽明經孤陽獨見﹐水不濟火也﹐故曰格陽。格陽者﹐陰格於陽也。气口盛至四倍以上﹐此太陰經元陰無主﹐气不歸精也﹐故曰關陰。關陰者﹐陽關於陰也。若人迎寸口俱盛至四倍以上﹐且大且數﹐此其陽气不藏﹐故陰中無陽﹐陰气不升﹐故陽中無陰﹐陰陽相離﹐故名關格也。凡見此者﹐總由酒色傷腎﹐情欲傷精﹐以致陽不守舍﹐故脈浮气露﹐亢極如此。此則眞陰敗竭﹐元海無根﹐是誠亢龍有悔之象﹐最危之候也。﹝《景嶽》﹞關格﹐卽《內經》三焦約病也。約者不行之謂﹐謂三焦之气不得通行也。惟三焦之气不行﹐故上而吐逆曰格﹐下而不得大小便曰關。﹝《尊生書》﹞

脈候

《內經》以人迎﹑寸口並診關格﹐今後世診法﹐則但取寸口而不察人迎﹐似於法有未盡。然寸口爲脈之大會﹐而脈見於彼﹐未有不見於此者。所以但察气口﹐則人迎之脈亦可槪見。故凡見寸口弦大至極﹐甚至四倍以上且大且數者﹐便是關格之脈﹐不得誤認爲火證。余嘗診此數人﹐察其脈則如弦如革﹐洪大異常﹐故云四倍。察其證﹐則脈動身亦動﹐凡乳下之虛裏﹐臍旁之動气﹐無不舂舂然﹑振振然與脈俱應者。察其形气﹐則上有微喘而動作則喘甚﹐肢體無力而寤寐多慌張。謂其爲虛損﹐則本無咳嗽失血等證﹐謂其爲痰火﹐則又無實邪發熱等證﹐此關格之所以異也。然惟富貴之人﹐及形體丰肥者﹐多有此證。求其所因﹐則無非耽嗜少艾﹐中年酒色所致。是𨿽與勞損證若有不同﹐而實卽勞損之別名也﹐此老成之人所以當知愼也。﹝《景嶽》﹞關格之脈﹐必弦大至極﹐夫弦者爲中虛﹐浮大者爲腎虛﹐此腎水大虧﹐有陽無陰之脈也。治此者﹐宜以峻補眞陰爲主。然又當察其虛中之寒熱﹐陰中之陰陽﹐分別處治﹐斯盡善也﹐﹝同上﹞

證狀諸說

姚氏云﹕風寒冷气入腹﹐忽痛堅急如吹狀﹐大小便不通﹐或小腹有气結﹐如升大脹起﹐名爲關格病。﹝《肘後》﹞﹝從《醫方類聚》錄﹞戴云﹕關格者﹐謂膈中覺有所礙﹐欲升不升﹐欲降不降﹐欲食不食﹐此謂气之橫格也。﹝《鉤玄》﹞陰陽易位﹐病名關格﹐多不可治。若邪气畱著而致者。猶可治之。﹝《醫通》﹞關格不通﹐不得尿﹐頭無汗者﹐可治﹔有汗者死。﹝同上﹞關格若頭汗者﹝陽脫﹞死﹐脈細澀者﹝知陰亦竭﹞亦死。﹝《醫碥》﹞至於尋常腹痛﹐二便不通而嘔吐﹐其脈沈靜不緊盛倍大者﹐非關格也﹐乃痰食之證﹐宜二陳湯加白芥子﹑山楂﹑枳實﹑靑皮治之。﹝《匯補》﹞﹝按﹕尋常二便不通﹐自有專門﹐宜參。﹞

補瀉兩難

本經《脈度篇》所云﹐陰气太盛﹐則陽气不能榮也﹐故曰關﹐陽气太盛﹐則陰气弗能榮也﹐故曰格﹐陰陽俱盛﹐不能相榮﹐故曰關格﹐關格者﹐不得盡期而死﹐此舉脈證而兼言之也。若以脈言﹐則如前之四倍者是也。若以證言﹐則又有陰陽俱盛者﹐以陽病極於陽分﹐而陰病極於陰分也。凡陽盛於陽者﹐若乎當瀉﹐而陰分見陰﹐又不可瀉。陰極於陰者﹐若乎當補﹐而陽分見陽﹐又不可補。病若此者﹐陽自陽而陽中無陰﹐陰自陰而陰中無陽﹐上下否隔﹐兩顧弗能﹐補之不可﹐瀉之又不可﹐是亦關格之證也﹐有死而已。此與眞寒假熱﹑眞熱假寒之證大有不同﹐學人當辧其疑似。﹝《景嶽》﹞

熱劑從治

人有一時關格﹐大小便閉結不通﹐渴飲涼水﹐少頃卽吐﹐又飲之又吐﹐面赤唇焦﹐粒米不能下胃﹐飲一杯吐出杯半﹐脈亦沈伏。人以爲脈絕也﹐誰知是格陽不宣﹐腎經寒邪太盛之故乎。夫腎屬少陰﹐喜溫而不喜寒也。寒邪入腎﹐則陽無所附﹐陽欲杜陰而不能﹐陰且格陽而愈勝。於是陽不散居於下焦﹐而盡逆衝於上焦﹐咽喉之間﹐難於容物而作吐矣。夫陽宜陰折﹐熱宜寒折﹐似乎陽熱在上﹐宜用陰寒之藥以治之。然而陽熱在上﹐而下正陰寒也。用陰寒以折陰寒﹐正投其所惡也﹐不特無功而反有大害。蓋上假熱而下眞寒﹐非用眞熱假寒之法從治之﹐斷不能順其性而開其關也。方用白通湯治之﹐方中原是大熱之味﹐得人尿﹑豬膽以亂之﹐則下咽覺寒﹐而入腹正熱﹐陽可重回而陰可立散﹐自然脈通而關啟矣。﹝《辧證錄》﹞

治宜開通

凡治關格病﹐不知批導竅﹐但冀止嘔利溲﹐亟治其標﹐技窮力竭﹐無益反損﹐醫之罪也。﹝《法律》﹞此證危急﹐法難緩治﹐宜先投辛香通竅下降之藥以治其上﹐次用苦寒利气下泄之藥以通二便﹝按﹕沈氏襲潔古之謬﹐故用苦寒﹞。蓋證旣危急﹐縱有裏虛﹐亦宜通後再補也。﹝《尊生書》﹞

用吐之謬

丹溪書云﹕必用吐﹐提其气之橫格﹐不必在出痰也。又云﹕有痰﹐二陳湯吐之﹐吐中便有降。中气不運者﹐補气藥中升降。此蓋竊其治小便之法﹐塡於條下﹐蹈世俗之獘而不悟﹐悲夫。﹝《準繩》﹞丹溪則曰此證多死﹐寒在上﹐熱在下﹐脈兩寸俱盛四倍以上﹐法當吐﹐以提其气之橫格﹐不必在出痰也。愚謂兩寸俱盛四倍﹐又安得爲寒在上耶﹖且脈大如此﹐則浮豁無根﹐其虛可知﹐又堪吐乎﹖謬而又謬﹐莫此爲甚矣。﹝《景嶽》﹞

疏利方法

《集驗》療關格之病﹐腸中轉痛﹐不得大小便﹐一日一夜不瘥欲死方。芒硝三兩﹐紙三重裹﹐於炭火內燒令沸﹐安一升水中﹝按﹕今《肘後》作湯中﹞﹐盡服之。當先飲溫湯一二升以來﹐吐出乃飲芒消汁也。﹝《肘後》同﹞﹝《外臺》﹞﹝按﹕今《肘後》系《醫方類聚》所收。﹞《廣利方》關格不通﹐胞脹妨悶﹐大小便不通方。冬葵子﹝三大合綿裹碎﹞滑石﹝十二分碎﹞芒硝﹝十分湯成下﹞切﹐以水二大升﹐煎取八大合﹐去滓空腹﹐分溫再服﹐服別如人行四五里﹐忌肉面。﹝《醫心》﹞《聖濟》名芒硝湯。奉職趙令儀妻﹐忽吐逆大小便不通﹐煩亂﹐四肢漸冷﹐無脈﹐凡一日半。與大承气湯一劑﹐至夜半﹐漸得大便通﹐脈漸生﹐翌日乃安。此關格之病﹐極爲難治﹐兆所見者﹐惟此一人。﹝《雞峯》﹞加味麻仁丸﹝《會編》﹞﹐治關格﹐大小便不通。大黃﹝一兩﹞白芍藥濃朴﹝薑汁炒﹞當歸杏仁﹝去皮尖﹞麻仁檳榔南木香枳殼﹝各五錢﹞麝香﹝少許﹞上爲末﹐蜜丸﹐熟水下。﹝《準繩》﹞﹝按﹕此蓋云岐子方。﹞

通壅諸方

孫眞人治大小便不通﹐關格不利﹐燒大皂莢細研﹐粥飲下三錢﹐立通。﹝《本艸》﹞《準繩》引《會編》名皂莢散。人參散﹐治胃虛津枯﹐關格吐逆。人參﹝五錢至一兩﹞麝﹝半分至一分﹞冰腦﹝三釐至半分﹞爲散﹐水煎和滓﹐分二三次溫服。﹝《準繩》作右末﹐甘艸湯調服。﹞此云岐子治噎膈胃反關格不通九方之一﹐用獨參湯峻補其胃﹐稍加腦﹑麝以發越其气﹐得補中寓瀉之至訣。若瘦人津枯不能出納而大便祕結者﹐卽以此方去腦﹑麝﹐加蘆根汁﹑竹茹﹐未嘗不爲合轍也。﹝《醫通》﹞旣濟丸﹐治關格﹐脈沈細﹐手足厥冷。熟附子﹝一兩﹐《準繩》童便浸﹞人參﹝三兩﹞麝香﹝少許爲衣﹞爲細末﹐陳米飲糊丸﹐梧子大﹐每服十丸至三十丸﹐米飲下。此云岐子第三方﹐用參﹑附加麝﹐單刀直入﹐以破中下二焦之結﹐藥𨿽峻而用法最緩﹐不可不詳此義﹐而擅攺作湯也。

調停方

進退黃連湯方﹐格則吐逆﹐進而用此方爲宜。關則不得小便﹐退之之法﹐從胃气以透入陰分﹐桂枝亦在所不取。﹝節錄﹞黃連﹝薑汁炒﹞漧薑﹝炮﹞人參﹝人乳拌蒸一錢五分﹞桂枝﹝一錢﹞半夏﹝姜制一錢五分﹞大棗﹝二枚﹞進法用本方七味﹐俱不制﹐水三茶盞﹐煎一半﹐溫服。退法不用桂枝﹐黃連減半。但空心朝服八味丸三錢﹐半饑服煎劑耳。﹝《法律》﹞

外治法

﹝宜參小便不通外治諸方﹞葛氏療卒關格﹐大小便並不通﹐支滿欲死﹐二三日則殺人方。以苦酒和硝﹐塗腹上﹐幹復易。﹝《肘後》﹞﹝《外臺》作鹽﹐以苦酒和﹐塗臍中﹐幹又易之。﹞《短劇》療小便不通及關格方﹐取生土瓜根﹐搗取汁﹐以少水解之筒中﹐吹下部﹐卽通祕。﹝同上﹞

灸法

治關格證﹐吐逆而小便不利﹐急宜先灸气海﹑天樞等穴各三七壯﹐其吐必止﹐然後以益元散等藥﹐以利小便。﹝《正傳》﹞

臟腑類

脾胃病

脾胃位於中而最易受傷﹐巢太醫書於五臟六腑外﹐更立脾胃諸病候﹐而後世諸家多從之﹐良有由也。今仍其例﹐采掇方論﹐以冠傷食等証之首。至如東垣所謂內傷﹐則自是一種病﹐蓋當時兵荒﹐人多勞役以致之﹐而學人沿襲爲說﹐不知其實非今日所見﹐玆僅存梗槪﹐以備參照已。

中焦義蘊

胃處腹中﹐猶竈中之火﹔谷在腹外﹐猶竈外之薪。薪不得竈內之火則不燃﹐故穀气要胃气腐之﹔火不得竈外之薪則易熄﹐故胃气要穀气充之。究竟火之燃薪﹐只是要變其體質﹐以爲發端。旣變後﹐莫非取波之體﹐助我之用。薪在竈內燃動﹐薪勢莫非火勢﹐谷在腹中運化﹐穀气莫非胃气。當此薪火合勢﹐炎炎不息時﹐自有一種升騰簇動之象氤氳而發爲焰者﹐充盈於竈內﹐此卽胃家之有中气也。胃气指腑言﹐中气指焦言。凡火之能腐熟一切﹐使釜中之气﹐充盈蒸潤﹐能升能溢者﹐皆焰之力也﹐焰力到則釜中之气足。釜中之气在人身﹐卽膻中之气也﹐凡所謂灑陳六腑﹑和調五臟者﹐皆此气透上華蓋﹐而肺得之以輸布周身者也。故凡肺气虛者﹐膻中之气乏也﹐膻中之气乏者﹐釜底之焰微也。欲盛其焰﹐須是火足﹔欲足其火﹐須是薪添。薪之爲言谷也﹐谷入於陰﹐長養於陽﹐則實此谷者﹐非陽而何。然則胃之有陽气﹐又何气也﹖曰﹕陽气之與胃气﹐一而二﹑二而一者也。胃气從發宣處見﹐𨿽是發宣﹐只有具體﹔陽气從包蘊處見﹐𨿽是包蘊﹐用則無窮。究而言之﹐陽气卽胃中所稟之性﹐猶夫火之云熱也。火性熱﹐故釜底熱﹐則釜上無火之處無不熱。火不能化一切之非火而爲火﹐而火性之熱﹐則能化一切之非熱而爲熱。故穀气足則胃气充﹐尙是後一層事﹔而陽气充則穀气化﹐實是先一層事。猶之夫火﹐將欲化彼之非熱而爲熱﹐自不得不先化此薪之非火而爲火也。所以此處之陽﹐專隸在胃上言﹐非與陰字對看﹐乃胃之所具﹐以統乎五臟六腑者也。其所以統乎五臟六腑者﹐正以其能長養穀气也。穀气者五臟六腑皆以受气﹐故能養此者卽能統彼﹐以中气在我﹐凡四旁上下之气﹐皆從我布也。由中气列之爲陽气﹑爲胃气﹑爲穀气﹐此皆就其气候未成﹐物交物則引之者而言﹔若已經融化後﹐則數气只摶爲一气。一气者﹐何气也﹖中气也。以其於數者完全具足﹐而又能擴而充之﹐天地已於此分造化﹐更何諸气之偏隸乎。故治法﹐只以中之一字該之﹐而助陽化谷﹐以宣行胃气﹐則皆理字內功夫也﹝按句曰臟腑不調﹐中气不運﹐病久不愈﹐俱理中證﹐故測云爾﹞。若脾之爲气﹐不過爲胃行其津液﹐平常只可與胃作對峙﹐而在此處﹐猶之薪火接合處﹐用之作抽添扇揚力者。火非抽添扇揚則不炎﹐胃無消磨健運則不化﹐故言胃气﹐內已該括及脾气﹐不可抽出與中气﹑陽气﹑穀气等並提而互舉也。此則中焦之義蘊﹐大略盡此。蓋人身之有气血津液﹐皆從中焦造作醞釀出來﹐到得膻中而上﹐則有升有降﹐皆從自然處布宣﹐無待於五臟六腑之爲造作﹑爲醞釀也。然則中之一字在人身﹐其爲義之大何如也。﹝《醫徑句測》﹞

脈候

關上脈澀而堅﹐大而實﹐按之不減有力﹐爲中焦實﹐有伏結在脾﹐肺气塞﹐實熱在胸中。關上脈時來時去﹑乍大乍小﹑乍疏乍數者﹐胃中寒熱﹐羸劣不欲飲食﹐如瘧狀。尺脈弱寸彊﹐胃絡脈傷。﹝《脈經》﹞實緊﹐胃中有寒﹐苦不能食﹐時時利者。難治﹝一作時時嘔﹐稽畱難治﹞。滑疾﹐胃中有熱。﹝同上﹞趺陽脈浮而澀﹐浮卽胃气微﹐澀卽脾气衰﹐微衰相搏﹐卽呼吸不得﹐此爲脾家失度。趺陽脈微而澀﹐微卽無胃气﹐澀卽傷脾﹐寒在於膈而反下之﹐寒積不消﹐胃微脾傷﹐穀气不行﹐食已自噫﹐寒在胸膈﹐上虛下實﹐穀气不通﹐爲祕塞之病。凡有所擊僕﹐若醉飽入房﹐汗出當風則傷脾﹐脾傷則中气﹐陰陽離別﹐陽不從陰﹐故以三分候死生。﹝同上﹞﹝按﹕三分未詳其義﹐或者三部﹐當考。﹞尺中伏﹐水穀不消。寸口弦﹐胃中拘急﹝一作心下﹞。關上弦﹐胃中有寒﹐心下拘急。關上數﹐胃中有熱。關上芤﹐胃中虛。﹝同上﹞人身之脾胃﹐專借之以容納五穀而克化之。脾屬土而居五臟之中﹐寄旺於四時之內﹐以土能容載萬物﹐故好靜。其脈常喜沈細而緩﹐帶浮緊洪數者﹐卽有病之脈也。﹝《大成》﹞

證治諸說

脾者髒也﹐胃者腑也﹐脾胃二气相爲表裏﹐胃受谷而脾磨之。二气平調﹐則谷化而能食。若虛實不等﹐水穀不消﹐故令腹內虛脹或泄﹐不能飲食﹐所以謂之脾胃气不和﹐不能飲食也。﹝《病源論》﹞胃中元气盛﹐則能食而不傷﹐過時而不饑。脾胃俱旺﹐則能食而肥。脾胃俱虛﹐則不能食而瘦﹐或少食而肥﹐𨿽肥而四肢不舉﹐蓋脾實而邪气盛也。又有善食而瘦者﹐胃伏火邪於气分則能食﹐脾虛則饑肉削﹐卽食也。叔和云多食亦肌虛﹐此之謂也。夫飲食不節則胃病﹐胃病則气短精神少而生大熱﹐有時而顯火上行﹐獨燎其面。《黃帝鍼經》云﹕面熱者足陽明病。胃旣病則脾無所稟受﹐脾爲死陰﹐不主時也﹐故亦從而病焉。形體勞役則脾病﹐脾病則怠惰嗜臥﹐四肢不收﹐大便泄瀉。脾旣病﹐則其胃不能獨行津液﹐故亦從而病焉。﹝《脾胃論》﹞尋常理脾助胃之道﹐當用以平和之藥。﹝《大成》﹞脾不和則食不化﹐胃不和則不思食﹐脾胃不和則不思而且不化﹐或吐或瀉﹐或脹滿﹐或吞酸﹐或噯气﹐或惡心﹐用治中湯。脾不和﹐不喜食而食不消者﹐枳縮二陳湯﹑枳術丸。胃不和者﹐平胃散。脾胃虛損者﹐補中益气湯﹑四君子湯。脾胃虛﹐飲食不進﹐嘔吐瀉利﹐四肢無力﹐怠惰嗜臥﹐或病後脾胃受傷﹐元气不足﹐參苓白術散﹑建中湯。脾胃停食﹐不能消導﹐曲橘半枳術丸或保和丸。脾胃有寒﹐脈遲﹐理中湯。脾胃虛冷﹐心腹脹滿疼痛﹐濃朴溫中湯。胃寒不進食﹐香砂養胃湯﹑進食散。脾胃郁火﹐二陳加芩﹑連﹑山梔。脾胃虛熱﹐津不足﹐白術散。脾胃有熱﹐消穀善饑﹐三黃枳術丸。脾熱口臭﹐瀉黃散﹝是錢氏方﹞。胃火齒痛﹐淸胃散﹝方見《口齒》中﹞。脾胃中濕者﹐平胃散。脾胃中濕瀉利者﹐胃苓湯﹐脾胃寒濕脾泄者﹐椒術養脾丸。﹝《指掌》﹞﹝養脾丸系理中加麥芽﹑茯苓﹑蒼術﹑砂仁﹑川椒﹞若人脾胃素弱﹐飲食𨿽化﹐食多卽腹中不和﹐疼痛泄瀉﹐此虛寒也﹐宜溫補兼消導。若人性多气惱﹐夾气傷食﹐气滯不通者﹐宜行气而化食。若人能食好食﹐而食後反飽難化﹐此胃火旺而脾陰虛也﹐宜淸胃以扶脾。若年髙人脾虛血燥﹐易饑易飽﹐大便燥難﹐宜潤之養之﹐消之升之。﹝《醫彀》﹞脾虛﹐忌下﹑降泄﹑破气﹑苦寒﹐宜甘溫﹐佐以辛香﹑酸平。飲食勞倦傷脾發熱﹐忌破气﹑發散﹑下﹑苦寒﹐宜補中益气﹑甘溫升﹑酸。飲食不消化﹐屬脾气虛﹐忌破气﹑消導克伐﹑苦寒﹐復忌燥。胃虛﹐忌下﹑破气﹑苦寒﹑燥熱﹐宜益气﹑甘平﹑甘淡﹑酸。胃弱不納食及不思飲食﹐忌同胃虛﹐宜同胃虛﹐仍分寒熱治。脾實﹐卽濕熱邪勝﹐忌濕潤﹑收澀﹑滯膩﹑熱﹑咸﹑甘﹐宜除濕淸熱﹑利小便﹑辛散﹑風燥﹑苦寒。胃實﹐忌升﹑補斂﹑辛溫﹑燥熱﹑濕潤﹐宜下﹐如邪未結﹐宜淸熱﹑發散﹑苦寒﹑辛寒﹑甘寒。﹝《本艸經疏》﹞

不嗜食

﹝婦人不食﹞﹝食掛﹞不嗜食有數端﹐有三焦客熱不嗜食﹐有胃熱不嗜食﹐有胃寒不嗜食﹐有六腑气寒不嗜食﹐固當隨證用藥治之﹐而鍼灸者亦當知補瀉之法可也。﹝《資生》﹞﹝按﹕《醫通》載絕粒不食﹐用鵝血效﹐錄在《膈噎》中﹐宜參。﹞有人全不進食﹐服補脾藥皆不驗。予授此方﹝按﹕卽二神丸﹐用破故紙﹑肉豆蔻﹐方見《泄瀉》﹞﹐服之頓然而愈。此病不可全作脾虛﹐蓋因腎气怯弱﹐眞元衰劣﹐自是不能消化飲食。譬如鼎釜之中﹐置諸米谷﹐下無火力﹐𨿽終日米不熟﹐其何能化。黃魯直嘗記服菟絲子淨淘酒浸曝漧﹐日抄數匙﹐以酒下﹐十日外﹐飲啖如湯沃雪﹐乃知此理也。﹝《本事》﹞﹝按﹕《要訣》以不喜食分爲四證﹐其說頗爲噯昧﹐不錄。﹞不能食者﹐由脾胃餒弱﹐或病後而脾胃之气未復﹐或痰客中焦﹐以故不思食﹐非心下痞滿而惡食也。治當補益以開豁之﹐丹溪導痰運脾之法皆是也。﹝《赤水》﹞不能食﹐有虛有實。實則心下痞滿口苦﹐宜消導。虛則倦怠面色痿黃﹐必心下軟和﹐宜異功散加砂仁﹔有虛痰者﹐六君子湯。﹝《匯補》﹞惡食非止一端﹐有胸中痰滯者﹐宜導痰以助脾。有傷食惡食者﹐宜消化以助脾。有病久胃虛者﹐宜參術以健脾。﹝同上﹞不能食者﹐胃中元气虛也﹐然有虛冷虛熱之異﹐宜分別治之。﹝《金匱翼》﹞一婦人年三十餘﹐忽不進飲食﹐日飲淸茶三﹑五碗﹐並少用水果﹐三年餘矣﹐經行每次過期而少。余以爲此脾气鬱結﹐用歸脾加吳茱﹐不數劑而飲食如常。﹝《內科摘要》﹞一婦人年逾二十﹐不進飲食二年矣﹐日飲淸茶果品之類﹐面部微黃浮腫﹐形體如常﹐仍能步履﹐但體倦﹐肝脾二脈弦浮﹐按之微而結滯。余用六君加木香﹑吳茱﹐下痰積甚多﹐飲食頓進﹐形體始瘦﹐臥牀月餘﹐仍服六君之類而安。﹝同上﹞﹝按﹕《丹溪翁傳》一女子病不食且半載﹐翁診之﹐肝脈弦出左寸口。曰﹕此思男子不得﹐气結於脾故耳。乃以怒解之。當參。﹞朱思古﹐眉州人﹐年三十歲時﹐得疾不能食﹐聞葷腥卽嘔﹐惟用大鐺旋煮湯﹐沃淡飯﹐數數食之﹐醫莫能治。史載之曰﹕俗輩不讀醫經﹐而妄欲療人之疾﹐可嘆可駭﹐君之疾正在《素問》經中﹐名曰食掛。凡人之肺六葉﹐舒張而蓋﹐下覆於脾。子母气和﹐則進食。一或有戾﹐則肺不能舒﹐脾爲之敝﹐故不嗜食。遂授之一方﹐以淸气潤肺爲治。服之三日﹐病者鼻聞肉味覺香﹐取啖之甚美。此事宋人載於傳記﹝按﹕此出《閒窗括異志》﹞﹐余考之岐黃書﹐皆無食掛之說﹐或記者假托耳﹐或史公妄言﹐以欺世惑人歟﹐二者皆未可知。﹝《續醫說》﹞

善饑

﹝善食而瘦﹞﹝不能食而瘦﹞捨侄偶食罷卽饑﹐再食又饑﹐自碎生薑﹐濃泡二碗服愈。﹝《資生》﹞易饑屬脾家邪火﹐忌升﹑辛溫﹑大熱﹑香燥﹐宜淸火除熱﹑生津液﹑益脾陰﹑甘寒﹑苦寒﹑酸寒。﹝《本艸經疏》﹞善食而瘦者﹐多因有火﹝按﹕此本於東垣﹐旣見上﹞﹐然當察火之微甚。微火者﹐微淸之﹐如生地﹑芍藥﹑丹皮﹑沙參﹑麥冬﹑石斛﹑竹葉﹑地骨皮﹑黃芩﹑知母﹑細甘艸之屬是也。若火甚者﹐或隨食隨饑﹐隨飲隨渴﹐或肌膚燥熱﹐二便澀結﹐則石膏﹑黃連﹑梔子﹑黃柏﹑龍膽艸﹑苦參之屬所不可免。此當察其三焦五臟﹐隨所在而治之。然陽盛者陰必虛﹐如一陰煎﹑二陰煎﹑四陰煎之屬﹐皆當擇而用也。不能食而瘦者﹐必其脾胃虛弱﹐不能健運而然﹐故或爲噯气吞酸﹑痞滿不饑等證﹐宜四君子湯﹑歸脾湯。﹝《景嶽》﹞

濕熱

濕熱之原﹐蓋因寒溫饑飽失常﹐喜怒勞役過度以傷脾胃。夫脾胃乃水谷之海也﹐今脾胃受傷而動火﹐火則燻蒸水谷而爲濕熱者也。又按胃司納受﹐脾司運化﹐今脾不能運化飲食﹐飲食停積而生濕熱﹐亦良多矣。爲治之法﹐人壯實則專攻其濕熱﹐人弱虛則攻補兼施﹐而補脾﹑消穀﹑導水三者不可闕一也。﹝《丹溪附余》﹞《脈理提綱》曰﹕濕熱﹐脈緩大。﹝同上﹞

血虛脾弱

今之人治脾病﹐不曰補﹐則曰健。《內經》曰﹕脾苦濕﹐急食苦以燥之。參﹑苓﹑白術﹐補之燥之者是也。又如易所稱天行健﹐易老作枳術丸﹐一消一補﹐健之者是也。二者世人知之矣﹐至於血虛脾弱﹐鮮有論及其理何哉﹖人之五臟﹐二髒屬气﹐三髒屬血。脾血藏也﹐善統血者也。血枯脾弱﹐致失其職﹐亦不能司轉輸。用參術補之燥之則誤﹐一消一補健之則非。吾鄕溪南吳隱君﹝諱正學﹞傳一祕方﹐名正中散﹐用當歸﹑白術﹑香附﹑茯神﹑黃連﹑木香﹐共爲末﹐胸脹傷食气逆﹐隨意米飲﹑酒﹑水皆可調服﹐傳之數世﹐皆謂神方。客問曰﹕血虛脾弱﹐外證何似﹖曰﹕思慮則傷脾。心脾相連﹐心生血而脾統血。血枯脾弱﹐外證則大腸漧燥而祕結﹐非若飲食不節﹐脾气損傷﹐大腸多溏也。當歸補血藥﹐故用之最多。然不外乎實脾土﹐故次多白術。思慮者﹐開郁爲主﹐香附次之。寧神者﹐茯神爲先﹐則又次之。血少火生﹐黃連用以淸火。然气又不可不順﹐故少加木香。﹝《星海》﹞

東垣內外傷辧槪略

外感八風之邪﹐乃有餘證也。內傷飲食不節﹐勞役所傷﹐皆不足之病也。其內傷亦惡風自汗﹐若在溫暖無風處﹐則不惡矣。與外傷鼻流淸涕﹑頭痛﹑自汗頗相似﹐細分之特異耳。外感風邪﹐其惡風﹑自汗﹑頭痛﹑鼻流淸涕﹐常常有之﹐一日一時﹐增加愈甚﹐直至傳入裏作下證乃罷﹐語聲重濁﹐髙厲有力﹐鼻息壅塞而不通﹐能食腹中和﹐口知味﹐大小便如常﹐筋骨疼痛﹐不能動搖﹐便著牀枕﹐非扶不起。其內傷與飲食不節﹐勞役所傷﹐𨿽亦惡風。居露地中﹐遇大漫風起﹐則不惡也。惟門窗隙中﹐些小賊風來﹐亦大惡也﹐與傷風﹑傷寒俱不同矣。況鼻流淸涕﹐頭痛自汗﹐間而有之。鼻中气短﹐少气不足以息﹐語則气短而怯弱﹐妨食或食不下﹐或不欲食﹐三者互有之。腹中不和﹐或腹中急而不能伸﹐口不知五穀之味﹐小便頻數而不渴。初勞役得病﹐食少小便赤黃﹐大便常難﹐或澀或結﹐或虛坐﹐只見些小白膿﹐時有下气﹐或泄黃如糜﹐或溏泄色白﹐或結而不通﹐若心下痞﹐或胸中閉塞﹐如刀之痛﹐二者亦互作﹐不並出也。有時胃脘當心而痛﹐上支兩脇痛﹐必臍下相火之勢﹐如巨川之水不可遏而上行﹐使陽明之經逆行﹐亂於胸中﹐其气無止息﹐甚則髙喘。熱傷元气﹐令四肢不收﹐無气以動而懶倦嗜臥。以其外感風寒﹐俱無此證﹐故易爲分辧耳。﹝《辧惑論》﹞內傷及勞役飲食不節病﹐手心熱﹐手背不熱﹐外傷風寒﹐則手背熱﹐手心不熱﹐此辧至甚皎然。﹝按﹕外傷胃實﹐必手心熱﹐此豈指表證而言歟。﹞內證頭痛﹐有時而作﹐有時而止﹔外證頭痛﹐常常時作﹐直須傳入裏實方罷﹐此又內外証之不同者也。外感風寒之邪﹐三日已外﹐谷消水去﹐邪气傳裏﹐始有渴也。內傷飲食失節﹐勞役久病者﹐必不渴﹐是邪气在血脈中﹐有餘故也。初勞役形質﹐飲食失節﹐傷之重者﹐必有渴﹐以其心火熾上﹐克於肺金﹐故渴也﹐又當以此辧之。其外傷賊邪﹐必語聲前輕後重﹐髙厲而有力。若是勞役所傷﹐飲食不節﹐表虛不足之病﹐必短气气促﹐上气髙喘懶語﹐其聲困弱而無力﹐至易見也。若毫釐之誤﹐則千里之謬。﹝同上﹞

和中消導諸方

《錄驗方》治惡食﹐人參湯方。人參﹝四兩﹞生薑﹝三斤﹞濃朴﹝二兩﹞枳實﹝二兩﹞甘艸﹝二兩﹞凡五物切﹐以水六升﹐煮取二升﹐分三服。﹝《醫心》﹞治脾寒飲食不消﹐勞倦气脹噫滿﹐憂恚不樂﹐檳榔散方。檳榔﹝八枚皮子並用﹞人參茯苓陳曲濃朴麥白術吳茱萸﹝各二兩﹞上八味治下篩﹐食後酒服方寸匕﹐日再。一方用橘皮一兩半。﹝《千金》﹞《延年》濃朴湯﹐療不能食﹐腹內冷气方。濃朴﹝三兩炙﹞白術人參﹝各一兩﹞茯苓﹝三兩﹞生薑﹝五兩﹞橘皮﹝二兩﹞上六味切﹐以水四升﹐煮取一升二合﹐分爲三服。蔣孝瑜處。﹝《外臺》﹞四君子湯﹐和胃進食。人參白術白茯苓甘艸﹝各一兩﹞上爲細末﹐每服二錢﹐水一盞。入生薑三片﹐棗一枚﹐同煎至六分﹐去滓溫服不以時。﹝《雞峯》﹞《聖濟》治胃中不和﹐气逆漧嘔﹐飲食不下﹐順气湯﹝卽本方﹞﹝《幼幼》莊氏家傳小兒和脾飲子﹐亦是﹞。《易簡》治大人小兒脾胃不和﹐中脘停飲﹐大病之後﹐宜服此藥。但味甘非快脾之劑﹐常服宜減甘艸一半。一方加橘紅等分﹐名異功散﹝按﹕異功散本出《直訣》﹐溫中和气﹐治吐瀉不思乳食﹞。《得效》曰﹕又方加陳皮﹑半夏﹐名六君子湯﹝按﹕六君子湯本出《楊氏》﹐治胸膈痞塞﹐脾寒不嗜食﹐服燥藥不得者﹐於本方去甘艸﹐加枳殼﹑陳橘皮﹑半夏。蓋不如危氏爲佳﹐故不具錄﹞。嘔吐﹐加藿香﹑縮砂﹝《金鑑》亦名香砂六君子湯﹞。泄瀉﹐加木香﹑肉豆蔻。《原病集》六君子湯﹐若加香附子一錢﹐縮砂仁七枚﹐名香砂六君子湯。《醫通》香砂六君子湯﹐治气虛痰食气滯﹐六君子湯加木香﹑砂仁﹑烏梅﹝《金鑑》去烏梅﹐柯琴有注﹐宜考﹞。《薛氏》一婦人吞酸噯腐﹐嘔吐痰涎﹐面色純白﹐以六君加附子﹑木香治之。開胃養气進食﹐七珍散。人參﹝去蘆﹞白術黃﹝蜜水塗炙﹞山芋白茯苓﹝去皮﹞粟米﹝微炒﹞甘艸﹝各一兩炙﹞上爲細末﹐每服二錢﹐水一盞﹐姜﹑棗同煎﹐至七分服。如無故不思飲食﹐加白扁豆一兩蒸用﹐名八珍散。予制此方﹐溫平不熱﹐每有傷寒﹑瘧疾﹑中暑得瘥之後﹐用此以調脾胃﹐日三四服﹐十日外﹐飲食倍常。﹝《本事》﹞《幼幼》趙氏家傳六神湯﹐養气補虛進食﹐於本方去粟米﹐每服半錢﹐白湯點服。﹝《家寶》名二三君子湯。﹞《惠眼觀證》參苓散﹐常服養气安神益胃﹐此藥不冷不熱。白術﹝半兩﹞人參﹝去蘆頭﹞茯苓﹝去皮﹞紫蘇子甘艸﹝炙各一分﹞木香﹝半分﹞上爲細末﹐每服一錢﹐濃煎棗湯調下﹐此藥宜常服。﹝《幼幼》﹞養脾丸﹐治脾胃虛冷﹐心腹絞痛﹐胸膈滿悶﹐脇肋虛脹﹐嘔逆惡心﹐噫气吞酸﹐泄瀉腸鳴﹐米谷不化﹐肢體倦怠﹐不思飲食。白茯苓﹝去皮﹞人參﹝去蘆頭﹞大麥﹝炒各一兩﹞縮砂漧薑﹝炮各二兩﹞白術﹝半兩﹞甘艸﹝炙一兩半﹞上爲細末﹐煉蜜和丸﹐每兩分作八丸﹐每服一丸﹐細嚼﹐生薑湯送下﹐食前服﹐此藥養胃進食。﹝《和劑》﹞《三因》補脾湯﹐治脾虛寒病﹐泄瀉腹滿﹐气逆嘔吐﹐心煩不得臥﹐腸鳴虛脹﹐飲食不消﹐勞倦虛羸﹐喜噫﹐於本方去縮砂﹐加艸果﹑濃朴﹑橘皮﹐爲銼散﹐水煎。﹝按﹕《聖惠》治脾胃冷熱气不和﹐胸中滿悶﹐不能下食﹐艸豆蔻散﹐與此相似﹐有桂心﹑枳殼﹐半夏﹐無漧薑﹑麥。蓋此爲優﹐仍不錄。﹞養胃湯﹐治胃虛寒﹐脛寒不得臥﹐淅淅惡風﹐灑灑惡寒﹐腹中痛虛鳴﹐寒熱如瘧﹐唇口漧﹐面目虛浮﹐嘔噦吐瀉﹐四肢疼痛﹐不思飲食﹐或傷寒濕﹐骨節皆痛。濃朴﹝姜制炒﹞藿香﹝去梗﹞半夏﹝湯洗七次﹞茯苓﹝各一兩﹞人參甘艸﹝炙﹞附子﹝炮去皮臍﹞橘皮﹝各三分﹞艸果﹝去皮﹞白術﹝各半兩﹞上銼散﹐每服四錢﹐水盞半﹐姜五片﹐棗一枚﹐烏梅半个﹐煎七分﹐去滓空心服﹐常服溫胃消痰﹐進食下气﹐辟寒疫。﹝《三因》﹞﹝宜與《瘧》門相參。又上方與此方俱兼溫中﹐然消導爲主﹐故列於此。﹞《辧疑》香砂養胃湯﹐理脾胃﹐進食﹐逐寒邪﹐止嘔吐﹐於本方﹐去附子﹑白術﹑艸果﹐加砂仁﹑蒼術。﹝《回春》有白術﹐更去藿香﹑半夏﹐加香附﹑木香﹑白豆蔻。﹞《金匱翼》谷勞沈香湯﹐於本方去藿香﹑附子﹐加沈香﹑木香﹑黑漧薑。治三焦滯气﹐榮衛气不和﹐溫脾平胃气﹐進食﹐木香散。濃朴﹝一兩去粗皮塗生薑汁炙令紫色﹞陳橘皮﹝一兩湯浸去瓤焙漧﹞甘艸﹝一兩炮﹞人參﹝半兩去蘆頭﹞白茯苓﹝半兩﹞枇杷葉﹝一兩水浸刷去毛﹞木香﹝半兩﹞神曲前胡﹝一兩去蘆頭﹞旋復花﹝一兩﹞大腹皮﹝雨水浸洗焙漧﹞上件藥搗羅爲散﹐每服一大錢﹐水一盞﹐入生薑一塊﹐棗二个﹐煎至六分去滓﹐通口空心食前服。﹝《傳家祕寶》﹞白術散﹐治虛熱而渴。人參﹝去蘆﹞白術木香白茯苓﹝去皮﹞藿香﹝去土﹞甘艸﹝以上各一兩﹞漧葛﹝二兩﹞上件爲粗末﹐每服三錢至五錢﹐水一盞﹐煎至五分溫服。﹝《辧惑論》﹞﹝按﹕此本錢氏方。﹞《宣明》人參白術散﹐此方證同調中湯治法﹝見於後﹞﹐本方去木香﹐加橘皮﹑澤瀉﹑滑石。治胃气不和﹐調气進食﹐平胃散方。蒼術﹝四兩去黑皮搗爲粗末炒黃色﹞濃朴﹝三兩去粗皮塗生薑汁炙令香熟﹞陳橘皮﹝二兩洗令淨焙漧﹞甘艸﹝一兩炙黃﹞上件藥四味﹐搗羅爲散﹐每服二錢﹐水一中盞﹐入生薑二片﹐棗二枚﹐同煎至六分﹐去滓食前溫服。﹝《簡要濟眾》﹞《和劑》紹興方﹐正气散﹐於本方加藿香﹑半夏。吳直閣名不換金正气散。《葉氏》人參平胃散﹐石仲虛方﹐於本方加人參﹑茯苓。《易簡》曰﹕一方加茯苓﹑丁香各三兩﹐共爲六味。若胃寒嘔吐多﹐加生薑煎服。一法加縮砂﹑香附子各三兩﹐共爲八味﹐加生薑煎服。若气不舒快﹐中脘痞塞﹐不進飲食﹐病後調理﹐亦宜服之。《元戎》曰﹕平胃散與五苓散相合﹐名對金散。與六一散相合﹐名黃白散。與錢氏異功散相合﹐名調胃散。《回春》香砂平胃散﹐治傷食﹐於《易簡》八味方﹐去濃朴﹐加枳實﹑藿香﹑木香。《小靑囊》香砂平胃散﹐治病後胃虛少食﹐於本方加香附﹑砂仁。白術調中湯﹐治中寒痞悶急痛﹐寒濕相搏﹐吐瀉腹痛﹐無問寒熱久新﹐並宜服之。﹝或有口瘡目疾﹐孕婦等吐瀉者﹐以畏漧薑﹑官桂﹐不服。﹞白術茯苓﹝去皮﹞陳皮﹝去白﹞澤瀉﹝各半兩﹞漧薑﹝炮﹞官桂﹝去皮﹞縮砂仁藿香﹝各一分﹞甘艸﹝一兩﹞上爲末﹐白湯化蜜少許﹐調下二錢﹐每日三服。煉蜜和就﹐每兩作十丸﹐名白術調中丸﹐小兒一服分三服。﹝《宣明》﹞《廣濟》療脾胃气微﹐不能下食﹐五內中冷﹐時時下痢方。白術﹝八兩﹞神曲﹝末五兩﹞甘艸﹝二兩炙﹞漧薑﹝二兩﹞枳實﹝二兩炙﹞上五味搗篩﹐蜜和丸﹐空腹溫酒服﹐如梧子二十丸﹐日二服﹐漸加至三十丸。腹中有痛﹐加當歸二兩。﹝《外臺》﹞易水張先生枳術丸﹐治痞消食彊胃。白術﹝二兩﹞枳實﹝麩炒黃色去瓤一兩﹞上同爲極細末﹐荷葉裹炒飯爲丸﹐如梧桐子大﹐每服五十丸﹐多用白湯下﹐無時。白術者。本意不取其食速化﹐但令人胃气彊實不復傷也。﹝《辧惑論》﹞又橘皮枳術丸﹐治老幼元气虛弱﹐飲食不消﹐或臟腑不調﹐心下痞悶﹐於本方加橘皮一兩。﹝《丹溪附余》橘連枳術丸﹐補脾和胃﹐瀉火消痰﹐更加黃連。﹞又曲枳術丸﹐治爲人所勉勸﹐彊食之﹐致心腹滿悶不快﹐於本方加大麥﹑神曲各一兩炒。又木香枳術丸﹐破滯气﹐消飲食﹐開胃﹐於本方加木香。《脾胃論》木香人參生薑丸﹐開胃進食﹐於本方加幹生薑﹑木香﹑人參﹑陳皮。大安丸﹐健脾胃﹐消飲食。山楂白術﹝各二兩﹞茯苓神曲﹝炒﹞半夏﹝各一兩﹞陳皮萊菔子﹝炒﹞連翹﹝各五錢﹞上末之﹐炊餅丸。一方無白術﹐名保和丸。﹝《丹溪》﹞

溫中諸方

《集驗方》治久寒﹐胸脇逆滿﹐不能食﹐吳茱萸湯方。吳茱萸﹝一升﹞人參﹝一兩﹞生薑﹝八兩切﹞小麥﹝一升﹞甘艸﹝一兩﹞桂心﹝一兩﹞半夏﹝一升﹞大棗﹝二十枚劈﹞凡八物咀﹐以淸酒五升﹐水三升﹐煮取三升﹐絞去滓﹐適寒溫飲一升﹐日二。﹝《醫心》﹞治脾虛﹐附子湯方。附子﹝炮裂去皮臍﹞人參﹝等分﹞上二味銼如麻豆﹐每服二錢匕﹐水一盞﹐入棗二枚劈破﹐生薑三片﹐煎至六分﹐食前去滓溫服。﹝《聖濟》﹞加減理中丸﹐治脾胃不和﹐三焦壅滯﹐胸膈痞悶﹐脇肋脹痛﹐嘔吐惡心﹐口淡無味﹐呼吸寒冷﹐心腹暴痛﹐飲酒過傷﹐全不思食﹐常服生養諸气﹐大益脾胃。白術人參甘艸漧薑﹝各一兩﹞靑皮陳皮﹝各半兩﹞上爲細末﹐每服一錢﹐沸湯點服﹐不以時。﹝《雞蜂》﹞﹝按﹕方名云丸而爲末服﹐可疑。又此方本出《活人書》﹐名治中湯。﹞香砂理中湯﹝卽理中湯加木香﹑砂仁﹐服法亦同﹞﹐治脾虛气滯﹐或受外寒﹐泄瀉腹痛喜溫﹐或嘔吐胸膈滿悶﹐腸腹雷鳴等證。﹝《續焰》﹞補虛﹐生胃气﹐逐冷痰﹐和五臟﹐快胸膈﹐進飲食﹐止泄瀉﹐附子倉米湯。附子﹝一隻炮去皮臍八錢﹞黃﹝半兩﹞甘艸﹝半兩微炒﹞人參﹝半兩去蘆頭﹞南木香﹝一兩半﹞白術﹝半兩﹞川姜﹝二錢重微炒﹞半夏﹝半兩湯泡七次切作片焙漧薑汁制﹞上爲咀﹐每服二大錢﹐水一盞半﹐入炒陳倉米半合﹐同煎八分﹐去滓食前溫服。﹝《選奇方後集》﹞朴附丸﹐治脾元虛弱﹐飲食遲化﹐食必多傷﹐腹痛腸鳴﹐臟腑滑泄﹐晝夜無度﹐胃气虛損﹐不美飲食﹐嘔噦惡涎。此藥性溫﹐兼治翻胃惡心。附子﹝炮去皮臍﹞濃朴﹝去粗皮各一斤薑汁制﹞漧薑﹝炮三斤﹞神曲﹝炒八兩﹞上爲細末﹐酒煮麵糊丸﹐如梧桐子大﹐每服三十丸﹐空心食前﹐米飲﹐或鹽湯下亦得。﹝《和劑》﹞煨姜丸﹐治本髒虛﹐飲食不化﹐或成癖﹐或發心痛﹐冷水積脾﹐結聚疼痛﹐一切冷气等疾。附子砂木香生薑上用大附子五十个﹐各重半兩者﹐去皮臍﹐以尖刀子剜去心子﹐約容砂半錢實之﹐卻以附子末和面作餅子﹐裹附子﹐用文武火煨令黃﹐用木香如附子之半﹐同爲細末﹐以水爲丸﹐如雞頭大﹐復以生薑一塊﹐劈作兩片﹐以藥在內濕紙裹﹐令煨候姜熟﹐白湯嚼下﹐空心服。﹝《和劑》﹞附餅子﹐治翻胃吐食﹐十膈五噎﹐嘔逆不止﹐心腹疼痛﹐粥藥不下。附子﹝一枚重七錢者﹐剜臍作一竅﹐入研細砂一分在內塡滿﹐將附子碎末塞口﹐用生面作餅裹之﹐如有剩者附子末﹐更以一餅裹之﹐慢火煨令面焦黃爲度﹐去面不用﹐只用砂附子爲末。﹞木香﹝三錢﹞丁香﹝三錢二味同爲末﹞上件一處拌勻﹐麵糊爲丸﹐每一兩作二十丸﹐捏作餅子﹐每服一餅﹐用生薑一塊﹐如大拇指大﹐切作兩破﹐置藥在內﹐濕紙裹煨﹐令香熟﹐和姜細嚼﹐米飯送下﹐不拘時候。﹝《楊氏》﹞沈香溫脾湯﹐治脾胃虛冷﹐心腹疼痛﹐嘔吐惡心﹐腹脇脹滿﹐不思飲食﹐四肢倦怠﹐或泄瀉吐利。沈香木香丁香附子﹝炮去皮臍﹞官桂人參縮砂川姜﹝炮﹞白豆蔻甘艸﹝炙﹞白術﹝各等分﹞上十一味爲末﹐每服三錢﹐水一盞﹐姜五片﹐棗一个。煎至七分﹐去滓熱服﹐空心食前。作粗末亦可。﹝《寶鑑》﹞溫中降气丸﹐治脾胃不和﹐不思飲食﹐心腹滿悶﹐腹脇刺痛﹐嘔吐痰水﹐噫醋吞酸﹐飲食遲化。常服消痞快气﹐進美飲食。京三稜﹝煨﹞蓬莪術靑皮﹝去白﹞陳皮﹝去瓤﹞漧薑﹝炮﹞良姜﹝銼﹞吳茱萸﹝湯洗﹞木香﹝以上各一兩﹞上爲細末﹐水煮麵糊和丸﹐如梧桐子大﹐每服六﹑七十丸﹐食後生薑湯送下。﹝《禦藥院方》﹞

蕩積瀉熱諸方

深師療宿寒﹐脾胃中冷﹐心腹脹滿﹐食不消化﹐溫脾丸方。大黃﹝二兩﹞麥曲﹝熬﹞漧薑﹝各三兩﹞濃朴﹝炙﹞附子﹝炮﹞當歸甘艸﹝炙﹞桂心人參枳實﹝炙各一兩﹞上十味搗下篩﹐蜜和服如梧子十五丸﹐日三﹐增至二十丸亦得﹐食已服之。﹝《外臺》﹞《範汪方》治久寒﹐不欲飲食數十歲方。茱萸﹝八合﹞生薑﹝一斤切﹞硝石﹝一升﹞凡三物﹐淸酒一斗﹐水一斗﹐煮令得四升﹐絞去滓﹐溫飲二升﹐病卽下去﹐勿復服也。﹝《醫心》﹞開胃進食﹐丁香湯。藿香﹝半兩﹞巴豆﹝二十粒去殼取肉﹞丁香﹝四十九粒﹞粟米﹝一合﹞上先將粟米﹑巴豆肉同炒﹐令赤色﹐去巴豆不用﹐只使粟米與丁香﹑藿香﹐同研爲末﹐每服二錢﹐米飲調下。﹝《本事續集》﹞消食快气﹐尊貴食藥。陳米﹝半升年深者爲妙﹞大麥﹝一兩﹞陳皮﹝半兩去瓤﹞靑皮﹝半兩去瓤﹞縮砂仁﹝一兩﹞丁香皮﹝半兩﹞甘艸﹝一兩炙﹞香附子﹝二兩去黑皮生者﹞巴豆﹝三七粒和陳米炒七分熟不可焦取出去巴豆不用﹞上八味爲細末﹐水糊爲丸﹐如綠豆大﹐每服三十丸至五十丸﹐熟水吞下﹐嚼碎亦得﹐小兒量力加減﹐空心淡姜湯下。﹝《選奇後集》﹞三黃枳術丸﹐治傷肉食濕面辛辣濃味之物﹐塡塞悶亂不快。黃芩﹝二兩﹞黃連﹝酒洗﹞大黃﹝濕紙裹煨﹞神曲﹝炒﹞橘皮白術﹝以上各一兩﹞枳實﹝麩炒五錢﹞上爲細末﹐湯浸蒸餅爲丸﹐如綠豆大一倍﹐每服五十丸﹐白湯送下﹐量所傷服之。﹝《辧惑論》﹞治脾气實﹐其人口中淡﹐甘臥憒憒﹐痛無常處﹐及嘔吐反胃方。大黃﹝六兩﹞上一味切﹐以水六升﹐煮取一升﹐分再服。又主食卽吐﹐並大便不通者﹐加甘艸二兩﹐煮取二升半﹐分三服。﹝《千金翼》﹞治脾臟熱﹐唇焦口气﹐引飲不止﹐紅芍藥散方。紅芍藥﹝一兩﹞川大黃﹝半兩﹞甘艸﹝半兩﹞地黃﹝一兩幹者﹞上件藥四味﹐搗羅爲散﹐每服二錢﹐水一中盞﹐煎至六分﹐溫服食後臨臥。﹝《簡要濟眾》﹞

潤補諸方

淸膈散﹐治脾家疸熱﹐令人口甘。麥門冬﹝去心﹞沙參人參﹝去蘆﹞金釵石斛﹝各一兩去根﹞艸龍膽柴胡﹝去梗﹞陳皮﹝去白﹞黃連﹝去須﹞木通﹝各半兩﹞上爲末﹐每服二錢﹐水一盞﹐煎至七分﹐去滓食前溫服﹐日進二服。﹝《魏氏》﹞戊申有一貧士﹐七月中病脾胃虛弱﹐气促憔悴﹐因與人參芍藥湯。麥門冬﹝二分﹞當歸身人參﹝以上各三分﹞炙甘艸白芍藥黃﹝以上各一錢﹞五味子﹝五个﹞上件咀﹐分作二服﹐每服用水二盞﹐煎至一盞﹐去渣稍熱服。﹝《脾胃論》﹞

調攝法

調理之法﹐以和爲貴。和之法不一﹐在飲食宜頻而少﹐使饑飽不失時。脾主信﹐以準節爲功。脾喜溫而惡寒﹐禁用生冷之物。脾喜通而惡滯﹐宜用虛糝易消之物﹐凡堅硬難化者忌之。脾喜燥而惡濕﹐凡油膩﹑茶湯﹑冰水﹐不可多用。脾喜香而惡臭﹐不妨兼食炒炙辛香以開胃。人之脾胃有濃薄﹐有虛實﹐有寒熱﹐生成性體不同。若欲治病﹐必先審明胃气如何。脾胃若健﹐不惟病易愈﹐卽所服之藥亦易見功也。﹝《證治百問》﹞病久人虛﹐飲食無味﹐倘其所欲﹐勿過拘忌﹐但量與之﹐以助脾胃﹐藥乃作效。亦嘗有脾虛气滯﹐食之不能﹐不可彊與﹐恐病轉增。﹝《醫讀》﹞

臟腑類

傷食

前門及以下八門﹐皆須互意參看﹐讀者請知之。

脈候

脈來滑者﹐爲病食也。﹝《脈經》﹞﹝按﹕此上曰寸口之中。﹞脈弦上寸口者﹐宿食。降者﹐頭痛。﹝同上﹞浮而滑者﹐宿食。浮滑而疾者﹐食不消﹐脾不磨。﹝同上﹞寸口脈盛而緊者﹐傷於食。脈緩大而實者﹐傷於食也。﹝《病源論》﹞經曰气口緊而傷於食﹐心胸滿而口無味﹐與气口同。气口者﹐乃脾之外候﹐故脾胃傷則气口緊盛。﹝《保命集》﹞﹝按﹕原便就气口分輕重﹐舉在次款。﹞兩手脈皆模糊不淸﹐此宿食結滯﹐胃气不行﹐急下奪之。傷食脈有滑澀之異﹐脾虛不鼓運﹐胃虛不能熟腐﹐故其脈不滑而澀﹐澀甚則模糊不淸矣。﹝《醫通》﹞

證治諸說

宿食不消﹐由髒气虛弱﹐寒气在於脾胃之間﹐故使谷不化也。宿穀未消﹐新谷又入﹐脾气旣弱﹐故不能磨之﹐則經宿而不消也。令人腹脹气急﹐噫气醋臭﹐時復憎寒壯熱是也。或頭痛如瘧之狀。﹝《病源論》﹞夫食過於飽﹐則脾不能磨消﹐令气急煩悶﹐睡臥不安。﹝同上﹞卒食病似傷寒候﹐此由脾胃有伏熱﹐因食不消﹐所以發熱﹐狀似傷寒﹐但言身不疼痛爲異也。﹝同上﹞胃中有食冷物﹐卽痛不能食﹐有熱物卽欲食。大腹有宿食﹐寒栗發熱﹐如瘧狀。宿食在小腹者﹐當暮發熱﹐明旦卽止。﹝《千金》﹞夫飪之邪﹐從口入者﹐宿食也。蓋五味入口﹐所以滋養五臟﹐得之則生﹐不得則死﹐傷之則反爲生害﹐所以宿食爲雜病之先。若五臟不平﹐食不輸化﹐血凝气滯﹐羣證蜂起﹐皆宿食所爲也。治之當量其臟腑虛實淺深爲治﹐其病頭痛﹐惡風憎寒﹐心腹脹滿﹐下利不欲食﹐吞酸噫宿腐气﹐皆胃實熱﹐食反畱滯﹐其脈數而滑﹐宜下之愈。若脾虛﹐其脈浮大﹐按之反澀﹐尺中亦微澀﹐宜溫藥消。﹝《三因》﹞﹝按﹕陳氏附有如神木香丸﹑感應丸﹐蓋所謂溫藥也。木香丸用木香﹑砂﹑莪﹑稜﹑姜﹑附等十二味。﹞善攝生者﹐謹於和調﹐使一飲一食﹐入於胃中﹐隨消隨化﹐則無滯畱之患。若稟受怯弱﹐饑飽失時﹐或過餐五味魚鮏乳酪﹐彊食生冷果菜﹐停畱胃脘﹐遂成宿滯﹐輕則吞酸嘔惡﹐胸滿噫噎﹐或泄或利﹝按﹕《集成》此下曰﹕其臭如抱壞雞子﹞﹐或米谷不化﹐久則積聚﹐結爲瘕﹐面黃羸瘦﹐此皆宿滯不消而生病焉。﹝《濟生》﹞治之須究其原﹐又須量人气體虛實﹐病證淺深﹐投以藥餌。病之淺者﹐則消化之。甚者必須推利﹐而後調補脾胃。或有因挾寒暑之气而泄者﹐又當以脈證辧而料量之。﹝《大成》﹞傷食必惡食。﹝《丹溪》﹞夫傷者﹐有多少﹐有輕重。如气口一盛﹐脈得六至﹐則傷於厥陰﹐乃傷之輕也﹐檳榔丸主之。气口二盛﹐脈得七至﹐則傷於少陰﹐乃傷之重也﹐煮黃丸﹝用雄黃﹑巴豆﹞﹑濃朴丸﹝用濃朴﹑黃連﹑巴豆等二十五味﹐云與局方溫白丸同﹞主之。气口三盛﹐脈得八至﹐則傷於太陰﹐塞悶亂﹐甚則心胃大痛﹐兀兀欲吐﹐得吐則已﹐俗呼食迷風是也。經曰上部有脈﹐下部無脈﹐其人當吐﹐不吐則死。宜吐之以瓜蒂散﹐如不能則無治也。經曰髙者因而越之﹐下者引而竭之是也。﹝《保命集》﹞食傷太陰﹑厥陰﹐寸口大於人迎兩倍﹑三倍者﹐或嘔吐﹐或痞滿﹐或下痢腸﹐當分寒熱輕重而治之。輕則內消﹐重則除下。如傷寒物者﹐半夏﹑神曲﹑漧薑﹑三稜﹑廣術﹑巴豆之類主之。如傷熱物者﹐枳實﹑白術﹑靑皮﹑陳皮﹑麥﹑黃連﹑大黃之類主之。亦有宜吐者﹐《陰陽應象論》云在上者因而越之﹐瓜蒂散之屬主之。然而不可過劑﹐過劑則反傷腸胃。蓋先因飲食自傷﹐又加之以藥過﹐故腸胃復傷﹐而气不能化﹐食愈難消矣﹐漸至羸困。故《五常政大論》云﹕大毒治病﹐十去其六﹔小毒治病﹐十去其七。凡毒治病﹐不可過之﹐此聖人之深戒也。﹝《蘭室》﹞夫膏粱之人﹐起居閒逸﹐奉養過度﹐酒食所傷﹐以致中脘畱飲脹悶﹐痞膈醋心﹐可服木香導飲丸﹝按﹕子和書無所考﹞以治之。夫蕘之人﹐飲食粗﹐衣服寒薄﹐勞役動作﹐一切酒食所傷﹐以致心腹滿悶﹐時嘔酸水﹐可用進食丸﹝用牽牛﹑巴豆﹞治之。﹝《治病百法》﹞初因食一物過傷﹐得病後再食之﹐舊病復作﹐一味紅丸子常服。傷食兼感風寒﹐其證與前同﹝按﹕前文用巢氏說﹞﹐但添身疼一證﹐俗謂之夾食傷寒﹐宜生料五積散﹐或養胃湯﹑香蘇散﹑和解散﹝見《和劑》﹞選用。若不瘥而病入裏者﹐宜下之。﹝《要訣》﹞凡治飲食暫傷者﹐亦當辧虛實。若停滯中焦﹐或脹或痛者﹐此實證也﹐當先去其食﹐宜大和中飲主之﹝用陳﹑枳﹑砂﹐楂﹑朴﹑麥芽﹑澤瀉﹞。然去食莫先於理气﹐又惟排气飲爲主﹝用陳﹑藿﹑枳﹑澤﹑朴﹑烏藥﹑香附﹑木香﹞。若所停猶在上焦﹐莫若用吐爲捷法﹐或用吐劑亦可。若食停下焦﹐痛極兼脹者﹐須下而去之﹐宜神丸或備急丸。﹝《景嶽》﹞飲食傷脾而吐瀉已甚者﹐但察其無中滿﹐無腹痛﹐而惟嘔惡不能止﹐此其食物必已盡去﹐而以中气受傷﹐大虛而然。或其人困倦不寧﹐少气多汗﹐六脈豁大無神者﹐宜理中湯之類主之。凡大吐大瀉之後﹐多爲腹脹﹐若但外脹而內不覺脹﹐或惡聞食气﹐不欲飲食者﹐皆脾胃大虛之候﹐速宜用溫補諸法調治之。﹝同上﹞病後胃口不開﹐飲食不進者﹐有二證﹕蓋一以濁气未淨﹐或餘火未淸﹐但宜以小和中飲﹝用陳﹑楂﹑茯﹑朴﹑甘﹑扁豆﹞加減主之。一以脾胃受傷﹐病邪𨿽去而中气未復﹐故或有數日不能食﹐或旬日不能開﹐或胸喉中若有所哽如梅核气者﹐此中本無停積﹐但以陽气未舒﹐陰翳作滯﹐胃气太虛﹐不能運化而然﹐輕則溫胃飲﹝系理中加歸﹑陳﹑扁豆﹞甚則必加人參﹑附子﹐但使陽气得行﹐則胃口自開也。﹝同上﹞饑飽傷者﹐胃寒積虧﹐補之則气自復。飲食傷者﹐中有停積﹐胃气不行﹐若非攻克﹐病何由除。然有寒傷﹑有熱傷﹐有暫病﹑有久病﹐有虛證﹑有實證。寒者非熱不行﹐熱者得寒乃解。新食而實者﹐在上則吐之﹐在中則消之﹔其虛者﹐必補益與消導兼行﹐如潔古枳術丸之類是也。久傷而實者﹐在中則和之﹐在下則減之﹔其虛者必純與甘溫怏脾壯气﹐如理中湯﹑養胃湯之類是也。﹝《匯論》﹞食滯心下﹐初起不可驟用苦寒﹐必兼辛散﹐二陳﹑平胃消導之﹐及枳實﹑白術﹑靑皮﹑陳皮﹑山楂﹑曲﹑之類﹐以食得寒則凝﹐得熱則腐也。日久成積發熱者﹐加薑汁炒川連﹑連翹之屬淸利之。若已成糟粕﹐日久生熱﹐燥結不行﹐方可用承气輩攻下之。如冷物停滯作吐﹐二陳加炮姜﹑白豆蔻﹑蒼術﹑濃朴﹑神曲﹑藿香之類﹐甚則廣術﹑巴豆之屬。若冷食停蓄﹐心腹暴痛作脹﹐當用紅丸子﹑備急丸溫下之。痰飲結聚﹐谷不得入﹐冷痰宿食在上脘者﹐用白散湧吐之。痰食已消﹐中焦未和﹐不思飲食﹐或吐或瀉﹐倦怠面黃﹐按之心下軟﹐脾胃受傷也﹐六君子加木香﹑砂仁﹔燥渴﹐用七味白術散。老人虛人易於傷食﹐或膨脹痞悶﹐或腹滿作瀉﹐當消補兼施﹐宜九味資生丸﹝系四君子加橘紅﹑楂肉﹑神曲﹑黃連﹑白蔻﹞常常服之。若口淡思食﹐而見食不甘﹐食過則厭﹐兼惡心胸膈不快﹐胃虛挾痰飲也﹐六君子加枳實﹑香﹑砂。若不思飲食﹐食不克化﹐食後反飽﹐脾虛不能健運也﹐枳實理中丸。病後飲食不調﹐中脘隱隱作痛﹐有時得食則已﹐有時得食轉加﹐此胃中火燎作痛﹐得食以壓其勢﹐故痛少安﹐若飲食稍過﹐气不能運轉其食﹐其痛轉加﹐連理湯加沈香。﹝《醫通》﹞傷食﹐忌潤濕﹑苦寒﹐宜健脾﹑消導﹑甘溫﹑辛香。﹝《本艸經疏》﹞鶴年曰﹕傷食與停食宜分兩項﹕傷食者﹐飲食自倍﹐腸胃乃傷﹐病在不及消化﹔停食不論食之多少﹐或當食而怒﹐或當食而病﹐在气結而不能化也。治傷食﹐宜偏重於食﹐或吐或下或消﹔若停食﹐則偏重在气﹐惟理气而兼之以消﹐吐下之法不可用也。大都傷食當分上中下三焦﹐而停食則專在胃脘也。﹝《金匱翼》﹞

病當審虛實

飲食傷﹐尢當於不足之中﹐分其有餘不足也。何也﹖蓋饑餓不飲食﹐與飲食太過﹐𨿽皆是失節﹐然必明其有兩者之分﹐方盡其理。節也者何﹖無不及﹑無太過之中道也。夫饑餓不飲食者﹐胃气空虛﹐此爲不足﹐固失節也﹔飲食自倍而停滯者﹐胃气受傷﹐此不足之中兼有餘﹐亦失節也。以受傷言則不足﹐以停滯言則有餘矣。惟其不足故補益﹐惟其有餘故消導。亦有物滯气傷﹐必補益消導兼行者。亦有物暫滯而气不甚傷﹐宜消導獨行﹐不須補益者。亦有旣停滯不復自化﹐不須消導﹐但當補益﹐或亦不須補益者。潔古枳術丸﹑東垣橘皮枳術丸﹑木香枳術丸之類﹐𨿽曰消導﹐固有補益之意存乎其間。其他如木香分气丸﹑導气枳實丸﹑大枳殼丸之類﹐𨿽無補益﹐然施之於物暫滯﹑气不甚傷者﹐豈不可哉﹐但不宜視爲通行之藥耳。且所滯之物﹐非枳術丸之力所能去者﹐亦安可泥於消導而不知變乎。故備急丸﹑煮黃丸﹑感應丸﹑瓜蒂散等之推逐者﹐潔古﹐東垣亦未嘗委之而弗用也。故善將兵者﹐攻亦當﹐守亦當﹐不善者﹐則宜攻而守﹐宜守而攻﹐其敗也非兵之罪﹐用兵者之罪耳。觀乎此﹐則知消導﹑補益﹑推逐之理矣。﹝《溯洄集》﹞內傷之證﹐又有虛實之分。如飲食失饑﹐勞役所傷﹐發熱自汗﹐倦怠乏力﹐乃虛中之虛﹐宜補益中和之劑調治﹐毋施解表。若飲食過飽﹐乃虛中之實﹐爲其所傷飲食積滯不消﹐以致心胸痞悶﹐仍發寒熱﹐惡心惡食﹐須用化導之劑﹐俟其消克﹐心胸舒泰﹐仍用益脾之藥﹐使無重虛元气。有宿食不消﹐日晡潮熱﹐气實者﹐下之亦要詳審﹐毋妄通利。﹝《原病集》﹞

傷食傷飲之別

《痺論》云﹕陰气者靜則神藏﹐躁則消亡﹐飲食自倍﹐腸胃乃傷。此混言之也﹐分之爲二﹐飲也﹐食也。又經云﹕因而大飲則气逆﹐因而飽食﹐筋脈橫解﹐則腸爲痔。飲者無形之气﹐傷之則宜發汗利小便﹐使上下分消其濕﹐解酲湯﹑五苓散之類主之。食者有形之物﹐傷之則宜損其谷﹐其次莫若消導﹐丁香爛飯丸﹝用丁﹑木﹑莪﹑稜﹑香附﹑砂仁﹑甘松等十味﹞﹑枳術丸之類主之。稍重則攻伐﹐三稜消積丸﹝用莪﹑稜﹑炒曲﹑靑皮﹑巴豆﹑茴香等﹞﹑木香見丸﹝用木香﹑香附﹑神曲﹑三稜﹑艸蔻﹑巴霜等﹞之類主之。尢重者﹐則或吐或下﹐瓜蒂散﹑備急丸之類主之。以平爲期。蓋脾已傷﹐又以藥傷﹐使營運之气減﹐則食愈難消。﹝《辧惑論》﹞﹝按﹕此與前款《蘭室》文相類﹐宜互參。﹞

傷飲脈癥

飲卽茶湯酒水之類﹐或脾虛不運而結滯﹐或暴渴多飲而停畱﹐或豪興狂飲而沈醉﹐或僧家淸客以茶茗自供﹐往往至後面黃肌瘦﹐脾泄中滿﹐煩渴腫脹﹐若遇利疾﹐危者不少﹐六脈濡微細滑﹐舉按無力。﹝《百問》﹞

藥各有對

人之腑臟﹐皆因觸冒以成疾病﹐而脾胃最易受觸。蓋日用飲食﹐稍或過多﹐則停積難化﹐冷熱不調﹐則吐嘔泄痢﹐膏粱者爲尢甚﹐蓋口腹縱恣﹐不能愼節。近用消化藥﹐或論飲食旣傷於前﹐難以毒藥反攻其後﹐不復使巴豆﹑砂等藥﹐止用曲﹑之類。殊不知古人立方用藥﹐各有主對。曲止能消化米谷。如肉食有傷﹐則非砂﹑阿魏等藥不能治也。至於魚蟹過傷﹐則須用橘皮﹑紫蘇﹑生薑。果菜有傷﹐則須用丁香﹑桂心。水飲傷﹐則須用牽牛﹑芫花。固不可以一槪論也。必審其所傷之因﹐對用其藥﹐則無不愈。其間輕重﹐則隨患人气血以增減之而已。﹝《雞峯》﹞

克伐可否

﹝宜與前虛實條相參﹞《養生方》戒不得用巴豆﹐令服靑木香丸。如有食癖﹐非巴豆不克﹐所謂擾乎可擾﹐擾亦無擾。木香丸用牽牛﹐牽牛最瀉人腎﹐不徒不消食積﹐而又害於元精﹐識者知之。﹝《三因》﹞大率才有停滯﹐當量人虛實﹐速宜克化之﹐不可後時﹐養成沈也。﹝《濟生》﹞﹝按﹕嚴氏有黑丸子﹑如意丸﹑阿魏丸三方﹐然俱不出感應丸之範圍﹐仍不采入。﹞凡飲食傷脾之證﹐有寒傷﹐有熱傷﹐有暫病﹐有久病﹐有虛證﹐有實證。但熱者暫者實者﹐人皆易知﹐而寒者久者虛者﹐人多不識。如今人以生冷瓜果致傷胃气﹐而爲瀉爲痢爲痛之類者﹐人猶以爲火證而治以寒涼者﹐是不識寒證也。有偶因停滯而爲脹爲痛者﹐人皆知其實也。然脾胃彊壯者﹐卽滯亦易化。惟其不能化者﹐則最有中虛之證。故或以不食亦知饑﹐小食卽作脹﹐或以無饑無飽﹐全然不思飲食﹐或以胃虛兼嘔而腹滿膨膨﹐或以火不生土而時食時吐。或中气不化﹐則胸喉若有所哽﹐而本非飲食之滯者。或因病致傷胃气﹐則久不思食﹐而本非中滿之病者。且胃病於暫者多實﹐脾病於久者多虛。時醫於此﹐無論邪正久暫﹐鮮有不用開胃消導等劑﹐是不知虛證也。蓋脾胃之職﹐原以化食爲能。今旣不能化食﹐乃其所能者病﹐而尙可專意克化以害其能乎。且凡欲治病﹐必須先借胃气以爲行藥之主。若胃气實者﹐攻之則去而疾常易愈﹐此以胃气彊而藥力易行也。胃气虛者﹐攻亦不去﹐此非藥不去病也﹐以胃虛本弱﹐攻之則益弱﹐而藥力愈不能行也。若久攻之﹐非惟藥不能行﹐必致元气愈傷﹐病必愈甚﹐盡去其能﹐必於死矣。矧體質貴賤尢有不同﹐凡藜藿壯夫及新暴之病﹐自宜消伐﹐惟速去爲善﹔若以弱質弱病﹐而罔顧虛實﹐槪施欲速攻治之法﹐則無不危矣。﹝《景嶽》﹞

治察素稟嗜好

素喜冷食者﹐內必多熱﹔素喜熱食者﹐內必多寒。故內寒者不喜寒﹐內熱者不喜熱。然熱者嗜寒﹐多生中寒﹐寒者嗜熱﹐多生內熱﹐此《內經》所謂久而增气﹐物化之常也。气增而久﹐夭之由也。故凡治病養生者﹐又當於素稟中﹐察其嗜好偏勝之獘。﹝《景嶽》﹞

治察何因受傷

飲食致病﹐凡傷於熱者﹐多爲火證而停滯者少﹔傷於寒者﹐多爲停滯而全非火證。大都飲食之傷﹐必因寒物者居多﹐而溫平者次之﹐熱者又次之。故治此者﹐不可不察其所因。﹝《景嶽》﹞或有傷於食者﹐必先問其人﹐或因喜食而多食之耶﹐或因饑餓而急食之耶﹐或因人所勉彊勸而彊食之耶﹐或因病後宜禁之物而誤食之耶。如因喜食得之﹐當先益其胃气﹐胃气素彊﹐損谷自愈﹐消導耗气之藥﹐不必服也。如因饑餓得之﹐當先益其胃气﹐胃气復﹐所傷之物自消導矣。如因勉彊勸而得之﹐宜行消導之劑。若因病後得之﹐當以保養爲主。﹝《保元》﹞

谷勞

谷勞候﹕脾胃虛弱﹐不能傳消穀食﹐使腑臟气痞塞﹐其狀令人食已則臥﹐肢體煩而嗜眠是也。﹝《病源論》﹞胃受水谷﹐其气虛弱﹐不能轉化﹐則令人怠惰嗜臥﹐肢體煩重﹐腹滿善饑而不能食﹐食已則發﹐穀气不行使然也﹐故謂之穀气。﹝《聖濟》﹞

食厥

飲食過傷﹐變爲異常急暴之證﹐人多不識。嘗有一壯年人﹐忽得暴疾﹐如中風﹐口不能言﹐目不識人﹐四肢不舉﹐急投蘇合香丸不效。予偶過聞之﹐因詢其由。曰﹕適方陪客飲食後﹐忽得此證。遂教以煎生薑淡鹽湯﹐多飲探吐之﹐吐出飲食數碗﹐實時病愈。又一婦人﹐先傷飲食損胃﹐後夜飯早臥﹐因事復起﹐少穿衣服﹐覺虛冷﹐少頃忽得厥逆﹐昏迷不省。予曰﹕此必有食也。令煎姜鹽湯吐之﹐吐出夜飯﹐遂醒﹐後服白術陳皮半夏麥芽湯﹐調理而愈。大抵此等證﹐多因飲食醉飽之後﹐或感風寒﹐或著气惱而得﹐飲食塡塞﹐胃气不行﹐內傷特重﹝按﹕《統旨》作以致塡塞胸中﹐胃气有所不行﹐陰陽痞膈﹐升降不通﹐此內傷至重者﹞。如誤作中風﹑中气證﹐而用驅風解表行气散气之藥﹐則胃气重傷﹐死在旦夕。嘗見人有卒暴病﹐多作中風﹑中气用藥﹐須臾不救﹐莫知其由。《內經》𨿽有暴病暴死之證﹐但恐多有因於食者﹐前輩不曾明言﹐故人不識耳。今後遇有此等急證﹐須要審問明白﹐若方飲食醉飽﹐或累傷飲食﹐重復受傷﹐但覺胸膈有食滯者﹐只作食治之。﹝《雜著》﹞中食﹐忽然厥逆昏迷﹐口不能言﹐肢不能舉﹐狀似中風﹝《醫通》曰﹕此名食厥﹞。先煎姜鹽湯﹐探吐其食﹝《醫碥》曰﹕挾痰者瓜蒂散主之﹞。仍視其風寒仍在者﹐以藿香正气散解之。气滯不行者﹐以八味順气散調之。吐後別無他癥﹐只以平胃散加白術﹑茯苓﹑半夏﹑曲﹑之類調理。﹝《統旨》﹞

半身不遂

有飲食不節所傷﹐以致半身不遂﹐狀如中風﹐不可作風治。蓋人之飲食﹐下咽而入肝﹐由肝而入脾﹐由脾而入胃。因食所傷﹐肝气不理﹐故痰涎壅塞﹐若中風然。亦有半身不遂者﹐肝主筋也。治以風藥則誤矣﹐宜用消食之劑﹐其中如木瓜散﹝類方缺﹞﹐卻不可妄下之。食毒物非時物﹐多病此﹐不傷脾不傷胃而傷肝﹐病不在下﹐故不可妄下。﹝《要訣》﹞﹝按﹕先教諭曰﹕《經脈別論》食气入胃﹐散精於肝﹐淫气於筋。復庵之論﹐豈原於此乎。《續醫說》《證治準繩》並有說﹐宜並考。﹞

怒气侵脾證治

怒气傷肝﹐則肝木之气﹐必侵脾土而胃气受傷﹐致妨飲食。此𨿽以肝气之逆﹐然肝气無不漸散﹐而脾气之傷﹐則受其困矣﹐此所以不必重肝﹐而重當在脾也。故凡遇此證﹐但當察其逆滯之有無﹐如無脇痛脹滿等證﹐則不必疏气﹐單宜以養脾益气爲主﹐如五味異功散﹑歸脾湯之屬是也。或於補養藥中﹐少加烏藥﹑靑皮﹑白豆蔻以佐之亦可。﹝《景嶽》﹞

食時遭驚證

黃師文治一婦人﹐臥病三年﹐狀如勞瘵。諸醫以虛損治﹐不效。黃診之曰﹕此因食物時﹐或遭驚也。詢之﹐婦方省悟曰﹕曩者食米團時﹐忽人報其夫墜水﹐由此驚病﹐延至今不愈。黃以靑木香丸﹐兼以利藥一帖與之。須臾下一塊﹐乃痰裹一米團耳﹐時被驚怏怏在心而不自覺也﹐自後無恙。﹝《易簡方論》﹞

挾疝死證

石頑診葉新宇﹐停食感冒﹐而兩寸關皆澀數模糊﹐兩尺皆沈弦而按之益堅。𨿽其人尙能行走﹐而脈少沖和﹐此必向有陳气在少腹。詢之﹐果患寒疝數年。因婉辭不便用藥﹐是夜卽腹暴滿而逝。門人問曰﹕葉子偶抱小恙﹐何以知其必死而辭之﹖曰﹕凡人胃滿則腸虛﹐腸滿則胃虛﹐更實更虛﹐其气乃居。今胸有瘕而腹有積﹐上下俱困﹐能保其不交攻爲患乎。當知厥疝入腹﹑香港腳衝心等疾﹐皆是陰邪搏結﹐郁積旣久﹐則挾陰火之勢而上升。若胸中陽气有權﹐則陰邪仍歸陰位而止。今胸中先爲宿食塡塞﹐腹中陳气﹐不逆則已﹐逆則上下俱滿﹐正气無容身之地﹐往往有暴絕之虞。所以不便用藥﹐實未知其卽死也。故凡診六部中病脈有不相應處﹐卽當察其有無宿病﹐不可輕忽以招誹謗也。﹝《醫通》﹞

治諸病當審飲食傷積

凡治諸病﹐時常審察有無飲食傷積﹐但見胸膈飽悶﹐或噫气咽酸﹐腹痛腸泄﹐惡食少食﹐便問曾何飲食。審知傷積﹐卽先調脾胃﹐消導飲食﹐然後用本病之藥﹐或於本病藥內﹐加入消導飲食藥。若不知審此﹐則藥𨿽對病而不效。蓋人以脾胃爲主﹐胃气自傷﹐則不能運化藥味以成功也。亦有食後卽藥﹐或藥後卽睡﹐或服藥太多者﹐謂之傷藥﹐要須識此。﹝《雜著》﹞

非食疑食之謬

偶病之人﹐多有非食而疑食者﹐曰某日曾食某物或某肉某面﹐其日卽病。醫者不論虛實﹐但聞此言﹐且見胃口不開﹐必先治食。夫未病之人﹐誰有不食﹐豈必預爲停食而待病至者﹐斯可信其無食乎。及其病也﹐則或因勞倦﹐或因風寒﹐或因七情﹐病發不測﹐而且無脹無滯﹐與食何干。藥不對病而妄行剝削﹐必反增病﹐此斯道中之莫斯有也。由此推之﹐則凡無據無證而妄指胡猜者﹐皆其類也﹐良可慨矣。﹝《景嶽》﹞

消導方法

﹝附疏气方﹞《肘後》療飽食訖便臥﹐得病令人四肢煩重﹐嘿嘿欲臥方。大麥﹝一升熬﹞漧薑﹝二兩﹞上二味搗爲末﹐服方寸匕﹐日三良。﹝《外臺》﹞治酒麵食積停滯﹐胸膈脇肋作痛﹐諸藥不效者。糖球子﹝一兩﹞陳橘皮紫蘇莖葉甘艸﹝各一錢﹞上作二服﹐水二大盞﹐生薑七片﹐煎至一盞﹐去滓稍熱服﹐不拘時候﹐滓再煎﹐以大便利爲效。﹝《經驗祕方》﹞紅丸子﹐磨化宿食﹐止腹痛。﹝《得效》﹞﹝方見《積聚》中﹞快膈消食丸﹐消食積。縮砂仁橘皮京三稜莪術神曲麥芽﹝各半兩﹞香附子﹝一兩略炒﹞上爲末﹐麵糊丸如麻子大﹐食後白湯下﹐隨大小加減。﹝《直指•小兒附遺》﹞內消散﹐治過食寒硬之物﹐食傷太陰﹐或嘔吐痞滿脹痛。陳皮半夏茯苓枳實山楂肉神曲砂仁香附三稜莪術幹生薑上劑水煎溫服。﹝《回春》﹞香連平胃散﹐治食積發熱﹐腹痛作瀉。平胃散﹐加薑汁炒川連二兩﹐木香一兩。﹝《醫通》﹞飲食停滯中脘﹐𨿽借藥力爲之消磨﹐然所以營運藥力者﹐胃气也﹐故有屢經消食行气﹐而食不下者。余卽於前所用藥內﹝按﹕卽紅丸子等消導之劑﹞﹐加人參三錢治之如神﹐學人不可不知。﹝《金匱翼》﹞藿香正气散。大腹皮茯苓﹝去皮﹞白芷紫蘇﹝去土各一兩﹞陳橘皮﹝去白﹞苦梗白術濃朴﹝去粗皮薑汁制﹞半夏曲甘艸﹝炙各一兩﹞藿香﹝去土三兩﹞上爲細末﹐每服二錢﹐水一盞﹐姜錢三片﹐棗一枚﹐同煎至七分﹐熱服。如要出汗﹐衣被蓋﹐再煎並服。﹝《和劑》﹞香蘇散﹐治宿食畱飲﹐聚積中脘﹐噫臭腐气﹐心腹疼痛﹐或臟腑飧泄﹐每服四錢﹐生薑﹑蔥白﹑烏梅煎。﹝《得效》﹞﹝方見《傷寒》中﹞

湧吐方法

停於上脘﹐气壅痰盛者﹐宜吐。如傷冷食﹐腹脹气逆﹐噫气吞酸惡心﹐欲吐不吐﹐宜平胃散入鹽少許﹐探吐。如傷熱物或酒面﹐發熱心口刺痛﹐停痰停飲伏火﹐宜二陳湯加黃連﹑枳實﹐探吐。傷重塡塞胸中﹐下部無脈﹐體實年壯者﹐方敢瓜蒂散吐之。尋常飲食過飽在膈﹐以手探吐爲好。﹝《入門》﹞《集驗方》治凡所食不消方。取其餘類﹐燒作末﹐酒服方寸匕﹐便吐去宿食卽瘥。陸光錄說﹕有人食桃有不消作病﹐時已晚﹐無復桃﹐就樹間得桃子﹐燒服之﹐登﹝按﹕《千金》此有時字﹞吐出﹐病卽瘥。﹝《短劇方》同之﹞﹝《醫心》﹞﹝按﹕桃子﹐卽桃奴。《千金方衍義》曰﹕取餘食燒末以治所傷﹐同气所感﹐灰能化滯也。紀昀《姑妄聽之》曰﹕裏媼遇飯食凝滯者﹐卽以其物燒灰存性﹐調水服之。余初斥其妄﹐然亦往往驗﹐審思其故﹐此皆油膩凝滯者也。蓋油膩先凝﹐稍過多則遇之必滯。凡藥物入胃﹐必湊其同气﹐故某物之灰﹐能自到某物凝滯處。凡油膩得灰卽解散﹐故灰到其處﹐滯者自行﹐猶之以灰浣垢而已。又《正傳》名溯源散﹐曰﹕一人傷寒陽明病﹐用大承气湯而愈。十日後因食鴨肉太多﹐致復熱。虞教用鴨肉燒灰存性﹐生韭汁調下六七錢﹐下黑糞一碗許而安。據此此方不必吐藥﹐蓋亦有內消而愈者。﹞單用燒鹽﹐熟水調飲﹐以指探吐﹐名燒鹽探吐法。治傷食痛連胸膈﹐痞悶不通﹐手足逆冷﹐尺脈全無。﹝此卽中食之癥﹐名曰食厥。﹞﹝《集解》﹞若覺飲食過多﹐塡塞脹滿﹐頭痛發熱﹐噫敗卵气﹐惡食欲嘔﹐卽宜用陳皮一斤﹐鹽四兩﹐煎濃湯而探吐之﹐吐暢自舒。仍須忍耐戒飲食一﹑二日﹐漸進稀粥﹐以姜之類啖之﹐使中气調和﹐則無遺患。若驟進飲食﹐或又不戒濃味﹐則余滯畱連﹐適足爲患。﹝《易簡方論》﹞

疏蕩方法

治脾胃气不和﹐宿食不消﹐食已腹痛﹐嘔噦惡心﹐胸膈痞悶﹐大便祕利不定﹐磨滯丸方。木香靑橘皮﹝湯浸去白焙﹞桂﹝去粗皮各一兩﹞吳茱萸﹝湯洗焙漧炒三兩﹞砂﹝醋熬成霜研末一錢匕﹞巴豆霜﹝炒半錢匕﹞上六味﹐搗羅四味爲末﹐與砂巴豆霜拌勻﹐醋煮麵糊和丸﹐如綠豆大﹐每服三丸﹐加至五丸﹐早晚食後臨寢服。大便溏利﹐卽減丸數。﹝《聖濟》﹞盧氏感應丸﹐健脾進食﹐消化宿滯﹐酒食飽後宜服。﹝《得效》﹞﹝方見《積聚》中﹞治食物過飽不消﹐遂成痞膈將死方。馬牙硝﹝一兩碎之如無以朴硝代之﹞吳茱萸﹝半斤陳者﹞上煎茱萸取濃汁﹐投硝承熱服之。久未轉﹐更進一服立愈。唐竇羣﹐嘗話在常州時﹐食不通﹐痞結悶甚﹐諸藥悉不轉﹐腹堅气絕。醫徐彥莊處得此方﹐服乃瘥。竇云﹕微此殆絕。﹝《神巧》﹞﹝按﹕此二味散用﹐治腳气﹐見《千金月令》﹐宜參彼門。﹞檳榔丸﹐治飲食不化﹐心腹膨悶。檳榔﹝一錢半﹞陳皮﹝去白一兩﹞木香﹝二錢半﹞牽牛﹝頭末半兩﹞上爲細末﹐醋糊爲丸﹐如桐子大﹐每服十五丸至二十丸﹐米飲下﹐生薑湯亦可。﹝《保命集》﹞經驗神芎丸﹐消酒食﹐明目﹐暖水髒﹐二十日目明爲度。大黃﹝二兩﹞附子﹝炮﹞靑皮陳皮﹝各五錢﹞牽牛頭末﹝四兩﹞上爲細末﹐硝糊丸﹐梧子大﹐每服四﹑五十丸﹐食後溫水送下。﹝《經驗祕方》﹞枳實大黃湯﹐治胸腹有食積﹐大便不通者。枳實濃朴大黃甘艸檳榔腹痛甚加木香上劑水煎﹐空心溫服﹐以利爲度﹐不可再服。﹝《回春》﹞石頑治幼科汪五符﹐夏月傷食﹐嘔吐發熱﹐顱脹﹐自利黃水﹐徧體肌肉捫之如刺﹐六脈模糊﹐指下尋之似有如無﹐足脛不溫。自認陰寒﹐而服五積散一服﹐其熱愈熾﹐昏臥不省﹐第三日自利不止﹐而時常譫語﹐至夜尢甚。乃舅葉陽生﹐以爲傷暑而與香薷飲﹐遂頭面汗出如蒸﹐喘促不寧﹐足冷下逆。歙醫程郊倩以其證大熱﹐而脈息模糊﹐按之殊不可得﹐以爲陽欲脫亡之候﹐欲猛進人參﹑附子。雲間沈明生﹐以爲陰證斷無汗出如蒸之理﹐脈𨿽虛而證大熱﹐當用人參白虎。爭持未決﹐取證於石頑。診其六脈﹐𨿽皆澀弱模糊﹐而心下按之大痛﹐舌上灰刺如芒﹐乃食塡中宮﹐不能鼓運﹐其脈往往多此﹐當與涼膈散下之。諸醫正欲借此脫手﹐聽余用藥。一下而神思大淸﹐脈息頓起。當知傷食之脈﹐𨿽當气口滑盛﹔若屢傷不已﹐每致澀數模糊﹐乃脾不消運之兆也。此證設非下奪﹐而與參﹑附助其壯熱﹐頃刻立斃﹐可不詳愼而妄爲施治乎。﹝《醫通》﹞

食傷各治諸方

﹝此類方藥﹐詳列在先教諭撰《救急選方》中﹐玆僅摘數款﹐余不具載。﹞崔禹錫食經宿食魚中毒方。犀角二兩細切﹐以水四升﹐煮取二升﹐極冷頓服。﹝《醫心》﹞廚家索粉與掉粉﹐不得近杏仁﹐近之則爛。頃有一兵官食粉多成積﹐師以積气丸﹑杏仁相伴細研爲丸﹐熟水下五丸﹐數服愈。有傷子成積﹐用曲末加少木香爲散﹐鹽湯調﹐數日口中聞酒香﹐其積遂散。﹝《醫說》引《醫余》﹞治食麵毒﹐不消化膨脹。川烏梅肉﹐搗爛爲丸﹐如桐子大﹐每服三四十丸﹐用白湯送下﹐加減服之。﹝《澹軒方》﹞魚蟹積﹐香蘇散﹐多加生薑﹑陳皮煎。果菜積﹐平胃散﹐加丁香﹑麝香爲末﹐熱鹽湯調服。粉片﹑索粉積﹐紫蘇濃煎汁﹐加杏泥服﹐卽散。面積﹐阿魏丸﹝方見《積聚》中﹞﹐濃煎蘿卜子湯下。﹝《得效》﹞﹝宜與藥各有對條參。﹞傷諸肉食﹐用艸果﹑山楂。挾外感風寒﹐山楂須用薑汁炒黑﹐則不酸寒收斂﹐兼能破血和傷﹐消導食積更速。傷麵食﹐炒萊菔子。傷麵筋﹑子等物﹐諸藥不能消化﹐俱用本物拌綠礬燒灰﹐砂糖酒下﹐二﹑三服效。傷糯米粉食﹐炒酒藥或酒曲﹐砂糖調淡姜湯服。傷索粉﹐用杏仁炒黑﹐研如脂﹐砂糖拌姜湯服。傷生冷菜果﹐宜木香﹑砂仁﹑炮姜﹑肉桂。傷蟹腹痛者﹐丁香﹑紫蘇﹑生薑﹝按﹕《要訣》曰﹕食蟹太過致傷﹐一味丁香﹐足以治之﹞。傷蛋滿悶﹐薑汁﹑蒜泥。傷肉﹑生魚﹐必用生薑﹑艸果﹑炮黑山楂。﹝《醫通》﹞

臟腑類

傷酒

脈候

短疾而滑﹐酒病。﹝《脈經》﹞

證狀

凡飲酒過多﹐酒毒漬於腸胃﹐流溢經絡﹐使血脈充滿﹐令人煩毒亂﹐嘔吐無度﹐乃至累日不醒﹐往往有腹背穿穴者﹐是酒熱毒瓦斯所爲﹐故須搖其身以消散也。﹝《病源論》﹞夫酒性宣通而不停聚﹐故醉而復醒﹐隨血脈流散故也。今人有榮衛痞澀﹐痰水停積者﹐因復飲酒﹐不至大醉大吐﹐故酒與痰相搏﹐不能消散﹐故令腹滿不消。﹝同上﹞酒者﹐水谷之精也﹐其气悍而有大毒﹐入於胃則酒脹气逆﹐上逆於胸﹐內燻於肝膽﹐故令肝浮膽橫﹐而狂悖變怒﹐失於常性﹐故云惡酒也。﹝同上﹞﹝按﹕此取《靈樞•論勇篇》﹐攺酒悖作惡酒。﹞酒性有毒而復大熱﹐飲之過多﹐故熱毒瓦斯﹐滲溢經絡﹐浸漬腑臟而生諸病也。或煩毒壯熱而似傷寒﹐或灑淅惡寒有同溫瘧﹐或吐利不安﹐或嘔逆煩悶﹐隨髒气虛實而生病焉。病候非一﹐故云諸病。﹝同上﹞酒者﹐熟谷之液也﹐其性悍急疾﹐後食而入﹐先食而出﹐能通關節而走膚腠。上古作湯液醪醴﹐爲而不用。後世嗜之無節﹐或飲過度﹐停積不散﹐蘊滯於胃﹐散流諸脈﹐燻蒸腑臟﹐令人志亂﹐乃至不醒﹐有連日而無所覺知者﹐甚則中毒﹐而爲酒疸諸熱之病也。﹝《聖濟》﹞輕者頭痛眩暈﹐嘔吐痰逆﹐神昏煩亂﹐胸滿惡心﹐飲食減少﹐小便不利。甚者大醉之後﹐忽然戰栗﹐手足厥冷﹐不省人事﹐名曰酒厥。﹝《匯補》﹞﹝按﹕酒厥見《瑣碎錄》﹐引在後﹐又宜與《厥》門相參。﹞好酒之人﹐濕熱內積﹐生痰動火﹐往往發爲口眼歪斜﹐舌彊肢廢﹐混似風中血脈﹐宜解酒除濕﹐消痰淸火﹐不可以風藥誤治。﹝同上﹞

酒隨人爲患

少年縱酒者﹐多成勞損。夫酒本狂藥﹐大損眞陰﹐惟少飲之未必無益﹐多飲之難免無傷﹐而耽飲之則受其害者十之八九矣。且凡人之稟賦﹐藏有陰陽﹐而酒之性質﹐亦有陰陽。蓋酒成於釀﹐其性則熱﹔汁化於水﹐其質則寒。若以陰虛者縱飲之﹐則質不足以滋陰﹐而性偏助火﹐故熱者愈熱﹐而病爲吐血衄血﹐便血尿血﹐喘嗽﹐躁煩狂悖等證﹐此酒性傷陰而然也。若陽虛者縱飲之﹐則性不足以扶陽﹐而質畱爲水﹐故寒者愈寒﹐而病爲臌脹泄瀉﹐腹痛吞酸﹐少食﹐亡陽暴脫等證﹐此酒質傷陽而然也。故縱酒者﹐旣能傷陰﹐尢能傷陽﹐害有如此﹐人果知否。矧酒能亂性﹐每致因酒妄爲﹐則凡傷精竭力﹐動气失機﹐及遇病不勝等事﹐無所不至﹐而陰受其損﹐多罔覺也。夫縱酒之時﹐固不慮其害之若此﹔及病至沈危﹐猶不知爲酒困之若此。故余詳明於此﹐以爲縱酒者之先覺云。﹝《景嶽》﹞﹝按﹕酒性傷陰﹐本出東垣﹔气熱質濕﹐亦出《六要》。並引在治例中。﹞酒中有熱有濕﹐均足爲患﹐因其本气而患之。本气虛寒者﹐原不患熱﹐惟患其濕﹐其濕日積﹐陽神日衰﹐一旦協水而動﹐陰邪橫發﹐閉痛嘔逆﹐上下交劇﹐法當急驅其陰﹐以回其陽。眞陽素旺者﹐不患其濕﹐而患其熱﹐熱遺後陰﹐便血生痔﹐熱遺前陰﹐莖生諸疳﹐法宜分解其熱﹐而淸其毒。﹝《舒氏傷寒論集注》﹞

酒入臟腑

以酒爲漿﹐《素問》是戒﹔怯士酒悖﹐《靈樞》有譏。丹溪以醇酒冷凍飲料立論﹐而載葛花解酲湯﹐爲酒客之良藥。若日久病深﹐變癥一起﹐又難以窮其源矣。嗚呼﹗能捨是而不商哉。人之嗜酒﹐其始也必專入一臟。予以酒後之態推之﹐入於肺者則多言多嚏﹐入於心者則多笑多忘﹐入於肝者則善怒﹐入於脾者則思睡﹐入於腎者則思淫。多言傷肺﹐其後則變咳嗽消渴﹔多笑傷心﹐其後則變怔忡不寐﹔多睡傷脾﹐其後則變痞滿疸臌﹔善怒傷肝﹐其後則變脇痛吐血﹔思淫傷腎﹐其後則變腰疼脊軟。旣變之後﹐固不可專治乎酒﹐然亦不可竟忘乎酒。蓋酒之傷人﹐濕而且熱﹐濕熱之毒﹐永久不變﹐非若他癥之有六淫七情﹑經絡傳變之不齊也。故治之者﹐必於本髒藥中﹐而兼去濕熱之品。至於葛花解酲﹐惟爲酒客初病者設﹐因酒必先入胃﹐故用消食理滯﹑上下分消之藥。若以之槪治變後之癥﹐固非丹溪意也。然予所商五入﹐亦大略耳。外有酒後多汗彊飲則胃受之﹐酒後面靑則膽受之﹐酒後多尿則小腸膀胱受之﹐酒後積痢則大腸受之﹐鮮不爲病。惟胃與小腸﹑膀胱受者﹐汗則從表而散﹐尿則從便而除﹐𨿽多飲亦能終其天年﹐古之所謂酒中仙者﹐其以此乎。諺云酒有別腸﹐誤言也。﹝《醫意商》﹞

治例

夫酒者﹐大熱有毒﹐气味俱陽﹐乃無形之物也。若傷之﹐止當發散汗出則愈矣﹐其次莫如利小便﹐二者乃上下分消其濕。今之酒病者﹐往往服酒丸大熱之藥下之﹐又有用牽牛﹑大黃下之者﹐是無形元气受病﹐反下有形陰血﹐乖誤甚矣。酒性大熱以傷元气﹐而復重瀉之﹐況亦損腎水﹐眞陰及有形陰血俱爲不足。如是則陰血愈虛﹐眞水愈弱﹐陽毒之熱大旺﹐反增其陰火﹐是以元气消耗﹐折人長命﹐不然則虛損之病成矣。酒疸下之﹐久久爲黑疸﹐愼不可犯﹝《辧惑》此下曰﹕不若令上下分消其濕﹞﹐以葛花解酲湯主之。﹝《脾胃論》﹞﹝按﹕《微義》於此說稍有辧評﹐然語意不了﹐仍不錄。﹞按酒之爲物﹐气熱而質濕。飲之而昏醉易狂者﹐熱也﹐宜以汗去之﹔旣醒則熱去而濕畱止﹐宜利小便則已。二者宜酌而用之﹐大抵葛花解酲湯備矣。﹝《六要》﹞傷酒﹐惡心嘔逆﹐吐出宿酒﹐昏冒眩暈﹐頭痛如破﹐宜沖和湯﹝卽參蘇飲加木香﹞﹑半夏茯苓湯或理中湯﹐加漧葛七分﹐或用附子理中湯和縮脾飲。酒渴﹐縮脾湯﹐或煎漧葛湯調五苓散。久困於酒﹐遂成酒積﹐腹痛泄瀉﹐或暴飲有灰酒﹐亦能致然﹐並宜酒煮黃連丸。多飲結成酒癖﹐腹中有塊﹐隨气上下﹐沖和湯加蓬術半錢。酒停胸膈爲痰飲者﹐枳實半夏湯﹝用枳實﹑半夏二味﹞加神曲﹑麥各半錢﹐沖和湯加半夏一錢﹐茯苓七分。﹝《要訣》﹞中酒屬胃弱﹐忌閉气﹑升﹑甘溫﹑燥熱﹑收澀﹐宜養胃﹑酸﹑辛散﹑淡滲。﹝《本艸經疏》﹞

解毒淸利諸方

﹝宜與《積聚》門酒積諸方互參。﹞飲醉頭痛方。刮生竹皮五兩﹐水八升﹐煮取五升去滓﹐然後合納雞子五枚﹐攪調更煮再沸﹐二﹑三升服盡。﹝《肘後》﹞解酒毒﹐或醉昏悶煩渴﹐要易醒宜服此方。柑子皮﹝二兩洗焙漧﹞上搗細羅爲散﹐遇酒醉不醒﹐抄三錢﹐以水一中盞﹐煎三﹑五沸﹐或入少鹽花﹐如茶旋呷﹐未效更服。﹝《聖惠》﹞。治飲酒中毒方。上煮黑豆汁﹐溫服一小盞﹐三服瘥。﹝同上﹞飲酒中毒﹐經日不省者﹐用黑豆一升﹐煮取汁﹐溫服一小盞﹐不過三服卽愈﹐今人謂之中酒是也。﹝《醫說》﹞又方。上酒漬幹椹子﹐每服一小盞﹐三服卽瘥。﹝《聖惠》﹞治飲酒大醉中毒方。枳子樹子﹝三兩銼﹞上每服一兩﹐以水一大盞﹐煎至五分﹐去滓溫服。﹝同上﹞又方。上用漧葛花半兩爲末﹐煎作湯﹐細呷之。﹝同上﹞﹝按﹕《救急選方》載有數方﹐宜互參。﹞千鐘酒解酒毒。蜜曲陸﹝二兩﹐又名雞橫子﹐研爲膏﹐入白附子末一兩﹐研和作餅﹐懸於風處﹐陰漧幹曲。﹞縮砂仁白姜﹝炮各一兩﹞上爲細末﹐稀粥糊爲丸﹐如梧桐子大﹐每服三十丸﹐熱鹽湯下﹐少頃便蘇醒。﹝《魏氏》﹞﹝按﹕先教諭曰﹕蜜曲陸﹐卽枳子﹐《本艸》又名屈律﹐又名雞距子。﹞《醫級》枳子丸﹐治酒積成熱﹐狀似消中。枳子三兩﹐麝香當門子二錢﹐爲末﹐酒曲糊作丸﹐每服一錢﹐茶送下。﹝按﹕此方本出《蘇沈》﹐宜參《消渴》。﹞治飲酒過多﹐大醉不醒﹐石膏湯方。石膏﹝五兩﹞葛根生薑﹝細切各三兩﹞上三味銼如麻豆大﹐每服五錢匕﹐水二盞﹐煎至一盞﹐去滓溫服﹐不拘時候。﹝《聖濟》﹞又治酒毒﹐積在腸胃﹐或嘔吐不食﹐渴多引飲﹐橘皮湯﹐於本方去生薑﹐加陳橘皮﹑甘艸。葛花解酲湯﹐治飲酒太過﹐嘔吐痰逆﹐心神煩亂﹐胸膈痞塞﹐手足戰搖﹐飲食減少﹐小便不利。蓮花靑皮﹝去瓤三分﹞木香﹝五分﹞橘皮﹝去白﹞人參﹝去蘆﹞豬苓﹝去黑皮﹞白茯苓﹝各錢五分﹞神曲﹝炒黃﹞澤瀉幹生薑白術﹝各二錢﹞白豆蔻仁葛花砂仁﹝各五錢﹞上爲極細末﹐秤和勻﹐每服三錢匕﹐白湯調下﹐但得微汗﹐酒病去矣。﹝《脾胃論》﹞連葛解酲湯﹐治酒積﹐腹痛泄瀉。黃連﹝酒炒﹞葛根滑石山梔﹝炒﹞神曲靑皮木香加茵陳﹑澤瀉﹑豬苓﹑肉桂﹐分利濕熱﹐尢妙。﹝《大還》﹞《韋谷溪手集》治好飲之人﹐酒毒發作﹐頭痛目眩﹐或咽喉閉悶﹐或下利淸水﹐日數十行﹐形神委頓。﹝庸工誤作陰寒自利﹐妄用溫燥熱藥者多有之。﹞用松花一兩焙﹐陳皮五錢﹐川黃連三錢﹐甘艸二錢﹐俱微炒﹐磨爲末﹐與松花和勻﹐每早晚各服二錢﹐白湯調服﹐二日卽愈。﹝《匯言》﹞神妙列仙散﹐治飲酒所傷﹐以致徧身疼痛﹐腰腳彊跛﹐手足頑麻﹐胃脘疼痛﹐胸膈滿悶﹐肚腹膨脹﹐嘔吐瀉利﹐及酒食停久﹐成一切積聚﹐黃膽熱鼓﹐並皆治之。木香沈香﹝各一錢﹞茴香﹝微炒﹞檳榔﹝各一錢﹞蓄﹝二錢﹞大黃﹝一兩微焙炒﹞麥﹝一兩半﹞瞿麥﹝五錢﹞上爲末﹐每服三錢或五錢﹐五更熱酒調下﹐能飲者多飲二三杯不妨﹐仰面臥﹐手叉胸前﹐至天明﹐取下大便如魚腦﹐小便如血爲效。忌生冷硬物及葷腥﹐止啖米粥。﹝《丹溪附余》﹞

溫散諸方

治飲酒大醉﹐心悶腹脹﹐吐逆喘急﹐宜服此方。艸豆蔻﹝三分去殼﹞丁香﹝半兩﹞小豆﹝半兩﹞人參﹝半兩去蘆頭﹞木香﹝半兩﹞髙良姜﹝半兩銼﹞檳榔﹝半兩﹞陳橘皮﹝半兩﹞上件藥搗篩爲散﹐每服三錢﹐以水一中盞﹐入生薑半分﹐煎至六分去滓﹐不計時候溫服。﹝《聖惠》﹞治酒厥忽暈倒﹐以生薑汁灌之﹐卽蘇。﹝《瑣碎錄》﹞

雜證治方

燒酒醉死﹐《瀕湖集簡方》急以新汲水浸其發﹐外以故帛浸濕貼其胸膈﹐仍細細灌之﹐至蘇乃已。心頭熱者﹐用熱豆腐細切片﹐徧身貼﹐冷卽換之﹐蘇省乃止。﹝《本艸綱目》﹞﹝宜參救急選方。﹞一人飲酒大醉後﹐口中气仰頭往外出不盡﹐有出气﹐無收气﹐此乃气不歸元﹐死在須臾﹐諸醫罔效。用韭菜根捶損﹐入舊釅醋﹐炒熱﹐絹包熨臍下﹐此一包冷了﹐又易一包﹐熨至臍下溫暖﹐气漸降而歸元矣。﹝《濟世全書》﹞一人形實﹐好熱酒﹐急目盲脈澀﹐此熱酒所傷﹐胃气污濁﹐血死其中而然也。以蘇木作湯﹐調人參末服。次日鼻及兩掌﹐皆紫黑。予曰﹕滯血行矣。以四物加蘇木﹑桃仁﹑紅花﹑陳皮煎﹐調人參服﹐數日而愈。﹝《丹溪》﹞

調攝法

酒𨿽可以陶情性﹐通血脈﹐然招風敗腎﹐爛腸腐脇﹐莫過於此﹐飽食之後﹐尢宜戒之。飲酒不宜粗及速﹐恐傷破肺﹐肺爲五臟之華蓋﹐尢不可傷。當酒未醒大渴之際﹐不可喫水及啜茶﹐多被酒引入腎臟﹐爲停毒之水﹐遂令腰腳重墜﹐膀胱冷痛﹐兼水腫消渴攣之疾。﹝《仙活人心》﹞

臟腑類

嘔吐

名義

嘗讀成無己《傷寒明理論》有曰﹕嘔者有聲者也﹐俗謂之﹐吐者吐出其物也﹐故有漧嘔而無干吐。夫嘔者﹐東垣所謂聲物兼出者也。吐者﹐東垣所謂物出而無聲者也﹝按﹕東垣言出《試效方》﹞。至若干嘔與噦﹐皆聲出而無物也。夫仲景以聲物兼出而名爲嘔﹐以物出而名爲吐﹐以聲獨出而名爲漧嘔。惟其嘔兼聲物﹐故無物而聲空鳴者﹐乃謂之幹﹐幹猶空也。至於吐則是必有物矣﹐其可謂之幹乎。仲景於嘔字上加一干字﹐所以別夫嘔爲聲物兼出者耳。成氏乃以嘔爲獨有聲而同乎漧嘔﹐得不有失仲景措辭之本意歟云云。夫與噦﹐蓋字異而音義俱同者也。﹝《溯洄集》﹞近世嘔吐二字皆通用﹐然卻無甚利害﹐理亦自不妨。﹝《要訣》﹞

病由脾胃虛弱

嘔吐者﹐皆由脾胃虛弱﹐受於風邪所爲也。若風邪在胃則嘔。膈間有停飲﹐胃內有久寒﹐則嘔而吐。其狀長太息﹐心裏澹澹然﹐或煩滿而大便難﹐或溏泄﹐並其候。﹝《病源論》﹞嘔吐者﹐胃气上而不下也。譬之通瓶小口﹐頓漑不入﹐乃升气所礙。人病嘔吐﹐其理如此。蓋脾胃气弱﹐風冷幹動﹐使畱飲停積﹐飲食不化﹐胃气虛脹﹐心下澹澹﹐其气上逆﹐故令嘔吐也。﹝《聖濟》﹞

所因不一

人之陰陽升降﹐三焦調順﹐脾胃和勻﹐乃能腐熟水谷﹐變化糟粕﹐傳瀉行導﹐下走腸間。若脾胃虛冷﹐水谷不化﹐則陰陽痞隔﹐三焦不調﹐濁陰之气不能下行﹐奔衝於上﹐故發爲嘔吐。然吐逆之病﹐有得之於膈實者﹐有生於中滿者﹐有發於下焦者。種種𨿽不同﹐悉本胃气﹐逆則嘔吐。﹝《聖濟》﹞嘔吐𨿽本於胃﹐然所因亦多端﹐故有寒熱飲食血气之不同﹐皆使人嘔吐。據論云﹕寒气在上﹐憂气在下﹐二气並爭﹐但出不入。此亦一塗﹐未爲盡論。且如气屬內因﹐則有七種不同﹐寒涉外因﹐則六淫分異﹐皆作逆﹐但郁於胃則致嘔﹐豈拘於憂气而已。況有宿食不消﹐中滿溢出﹐五飲聚結﹐隨气翻吐﹐痼冷積熱﹐及瘀血凝閉。更有三焦漏气走哺﹐吐利泄血﹐皆有此證﹐不可不詳辧也。﹝《三因》﹞夫人受天地之中以生﹐莫不以胃爲主。蓋胃受水谷﹐脾主運化﹐生血生气﹐以充四體者也。若脾胃無所傷﹐則無嘔吐之患。其或飲食失節﹐溫涼不調﹐或喜餐腥膾乳酪﹐或貪食生冷肥膩﹐露臥濕處﹐當風取涼﹐動擾於胃。胃旣病矣﹐則脾家停滯﹐淸濁不分﹐中焦爲之痞塞﹐遂成嘔吐之患焉。然此特論飲食過傷﹐風涼冷濕之所由致者。又如憂思傷感﹐宿寒在胃﹐中脘伏痰﹐胃受邪熱﹐瘀血停蓄﹐亦能令人嘔吐。﹝《濟生》﹞嘔吐出於胃气之不和﹐人所共知也。然有胃寒﹐有胃熱﹐有痰水﹐有宿食﹐有膿血﹐有气攻﹐又有所謂風邪入胃。凡是數者﹐可不究其所自來哉。﹝《直指》﹞人身以胃爲主﹐賴之以容受五穀。但有所傷﹐非不能食﹐且有嘔吐之患。胃虛之人﹐或爲寒气所中﹐或爲暑气所幹﹐或爲飲食所傷﹐或气結而痰聚﹐皆能令人嘔吐。又有瘀血停積胃口﹐嘔吐之間﹐雜以涎血。當辧其脈證﹐施以治法。﹝《大成》﹞

冷熱二因

許仁則療嘔吐病有兩種﹐一者積熱在胃﹐嘔逆不下食﹔一者積冷在胃﹐亦嘔逆不下食。二事正反﹐須細察之。必其食飲寢處將息傷熱﹐又素無冷病﹐年壯力彊﹐膚肉充滿﹐此則是積熱在胃﹐致此嘔逆。如將息食飲寢處不熱﹐又素有冷病﹐年衰力弱﹐膚肉瘦悴﹐此則積冷在胃﹐生此嘔逆。若是積冷嘔逆經久﹐急須救之﹐不爾甚成反胃病。﹝《外臺》﹞

虛實二因

嘔吐一證﹐最當詳辧虛實。實者有邪﹐去其邪則愈。虛者無邪﹐則全由胃气之虛也。所謂邪者﹐或暴傷寒涼﹐或暴傷飲食﹐或因胃火上衝﹐或因肝气內逆﹐或以痰飲水气聚於胸中﹐或以表邪傳裏﹐聚於少陽陽明之間﹐皆有嘔證﹐此皆嘔之實邪也。所謂虛者﹐或其本無內傷﹐又無外感﹐而常爲嘔吐者﹐此旣無邪﹐必胃虛也。或遇微寒﹐或遇微勞﹐或遇飲食少有不調﹐或肝气微逆﹐卽爲嘔吐者﹐總胃虛也。凡嘔家虛實﹐皆以胃气爲言。使果胃彊脾健﹐則凡遇飲食﹐必皆運化﹐何至嘔吐。故𨿽以寒熱饑飽大有所傷﹐亦不能動﹐而玆略有所觸﹐便不能勝﹐使非胃气虛弱﹐何以若此。此虛實之原﹐所當先察﹐庶不致誤治之害。﹝《景嶽》﹞胃本屬土﹐非火不生﹐非暖不化。是土寒者卽土虛也。土虛者卽火虛也。故曰脾喜暖而惡寒﹐土惡濕而喜燥。所以東垣《脾胃論》特著溫補之法﹐蓋特爲胃气而設也﹐庸可忽哉。第在河間﹐則言嘔因胃火﹐是火多實也。玆餘言嘔因胃寒﹐是寒多虛也。一熱一寒﹐皆失中和之論。不知嘔因火者﹐余非言其必無﹐但因火而嘔者少﹐因寒而嘔者多耳﹔因胃實而嘔者少﹐因胃虛而嘔者多耳。故不得不有此辧。﹝同上﹞

脈候

寸口脈數﹐卽爲吐﹐以有熱在胃管﹐燻胸中﹐宜服藥吐之﹐及鍼胃管﹐服除熱湯。關脈滑﹐胃中有熱﹐滑爲熱實﹐以气滿故不欲食﹐食卽吐逆﹐宜服紫菀湯下之﹐大平胃丸﹐鍼胃管瀉之。﹝《脈經》﹞關上脈浮而大﹐風在胃中﹐張口肩息﹐心下澹澹﹐食欲嘔。﹝同上﹞緊而滑者﹐吐逆。﹝同上﹞趺陽脈浮者﹐胃气虛﹐寒气在上﹐憂气在下﹐二气並爭﹐但出不入﹐其人卽嘔而不得食﹐恐怖而死﹐寬緩卽瘥。陽緊陰數﹐其人食已卽吐﹐陽浮而數亦爲吐。寸緊尺澀﹐其人胸滿不能食而吐﹐吐止者爲下之﹐故不能食。設言未止者﹐此爲胃反﹐故尺爲之微澀也。寸口脈緊而芤﹐緊則爲寒﹐芤則爲虛﹐虛寒相搏﹐脈爲陰結而遲﹐其人則噎。關上脈數﹐其人則吐。趺陽脈微而澀﹐微則下利﹐澀則吐逆﹐谷不得入也。夫吐家﹐脈來形狀如新臥起。﹝同上﹞

診決難易

滑數爲嘔﹐代者霍亂﹐微滑者生﹐澀數凶斷。﹝《崔氏脈訣》﹞嘔吐反胃﹐浮滑者昌﹐弦數緊澀﹐結腸者亡。﹝《四言舉要》﹞﹝按﹕《續焰》曰﹕嘔吐有聲有物﹐反出於胃﹐上焦之病也。上焦則脈應浮﹐有物則脈應滑﹐浮滑爲陽﹐飲食之能納能運而不反者﹐陽之力也﹐故云浮滑者昌。若得弦數緊澀之脈則逆矣。《必讀》曰﹕嘔吐反胃﹐脾虛有痰也。浮爲虛﹐滑爲痰﹐是其正象﹐可以受補﹐故曰昌也。若弦數緊澀﹐則血液枯﹐遂致糞如羊屎﹐必死不治矣。《金鑑》取《必讀》﹐作若沈數細數﹐則爲气少液枯。﹞其脈實大者難治﹐虛細者易愈。﹝《大成》﹞﹝按﹕《如宜方》亦曰﹕大抵脈宜虛細﹐不宜實大。﹞脈得虛緩易治﹐緊澀者難治。﹝《原病集》﹞脈宜浮緩而滑﹐最忌澀脈。﹝《粹言》﹞

尺脈不至

奉常梁公﹝諱克從﹐鄢陵人﹞素精岐黃術﹐任吏部時﹐暮夜逆予﹐云夫人病危。至診脈兩寸洪大﹐關尺全無。視其牀前有吐迹。公曰﹕人脈之有尺﹐如木之有根﹐水之有源。今尺絕矣﹐似難救矣。予曰﹕從吐後得乎﹖曰﹕然。曰﹕然則可治。問﹕何以故﹖予曰﹕凡人大吐則气上行﹐是以脈亦上行而不下﹐下部何由有脈也。所以尺部無脈﹐在他證言凶﹐此則無害。用藿香﹑陳皮﹑濃朴﹑枳實﹑黃連﹑半夏﹑茯苓﹐加姜煎﹐連進二劑全愈。﹝《星海》﹞﹝按﹕何不引《十四難》爲徵。﹞又有嘔吐太甚﹐胸中气不能降﹐而尺脈不至者。﹝《匯補》﹞

證治總說

蓋胃者水谷之海﹐三焦者水谷之道路。胃气宣通﹐則上焦如霧﹐中焦如漚﹐下焦如瀆﹐命曰平人。胃旣虛弱﹐水谷停滯﹐致三焦格拒﹐升降不勻﹐其气虛滿﹐得食則嘔。而又有朝食暮吐﹑暮食朝吐者﹐有食已卽吐者﹐有嘔吐谷不得前者﹐有但嘔而無所出者﹐有先嘔卻渴者﹐有先渴卻嘔者﹐有嘔家本渴而反不渴者﹐其本其治﹐各各不同。假令內格嘔逆﹐食不得入﹐是有火也﹔病嘔而吐﹐食久反出﹐是無火也。舉此二者﹐乃知嘔吐之名則一﹐治療之法各異。𨿽治法有冷熱虛實之別﹐要當以安其胃气爲本﹐使陰陽升降平勻﹐嘔逆之病順而愈矣。﹝《聖濟》﹞夫嘔吐之疾﹐非特脾胃虛冷而嘔吐也﹐亦有胃熱而嘔者﹐亦有胃中冷﹑胃口熱而吐者﹐亦有痰盛而嘔者﹐亦有血弱而嘔者﹐經云無陰則嘔是也。不可以一槪用藥。﹝《婦人良方》﹞嘔吐出於胃气之不和﹐人所共知也。然有胃寒﹐有胃熱﹐有痰水﹐有宿食﹐有膿血﹐有气攻﹐又有所謂風邪入胃﹐凡是數者﹐可不究其所自來哉。寒而嘔吐﹐則喜熱惡寒﹐四肢淒淸﹐法當以剛壯溫之。熱而嘔吐﹐則喜冷惡熱﹐煩躁中幹﹐法當以溫涼解之。痰水證者﹐唾沫怔忪﹐先渴後嘔﹐與之消痰逐水輩。宿食證者﹐胸腹脹滿﹐醋悶吞酸﹐與之消食去積輩。鮏气燥气﹐燻炙惡心﹐此膿血之聚﹐經所謂嘔家有癰膿﹐不須治﹐膿盡自愈是爾。七情內郁﹐關隔不平﹐此气攻之證﹐經所謂諸郁於胃則嘔吐是爾。若夫風邪入胃﹐人多不審﹐率用參﹑術助之﹐攔住寒邪﹐於此尢關利害。其或惡聞食臭﹐湯水不下﹐粥藥不納﹐此則翻胃之垂絕者也。辧之不早﹐其何以爲對治乎。﹝《直指》﹞中寒則脈沈緊﹐四肢厥冷﹐飲食不下﹐當以溫暖之藥調之。挾暑則脈弦數﹐煩躁而渴﹐又當淸涼之。停食則消化之。痰聚則順气溫胃。停積者﹐多由憂思過度﹐損傷經絡。嘔吐之證﹐名狀不一。至若香港腳內攻﹐婦人懷妊﹐中毒困酒﹐俱有嘔吐﹐又須各從其類以求之。﹝《大成》﹞嘔有聲長聲短之辧﹐吐有見痰見食之分﹐參之以脈證﹐合之以顏色﹐問之以從來﹐始爲無失。毋但曰嘔吐小疾而忽之﹐常見肝實之證﹐令人嘔吐不已而死者。﹝《方考》﹞食積吐﹐噫酸气穢。寒積吐﹐淸濁混出﹐不作鮏臭﹐吐汁久澄﹐淸浮濁底。血積吐﹐汁出色黑﹐口苦气腥﹐吐汁久澄﹐濁浮淸底。﹝《會解》﹞

病分三焦

吐有三﹐气﹑積﹑寒也﹐皆從三焦論之。上焦在胃口﹐上通於天气﹐主納而不出。中焦在中脘﹐上通天气﹐下通地气﹐主腐熟水谷。下焦在臍下﹐下通地气﹐主出而不納。是故上焦吐者﹐皆從於气﹐气者天之陽也﹐其脈浮而洪﹐其證食已卽吐﹐渴欲飲水﹐大便燥結﹐气上衝而胸發痛﹐其治也當降气和中。中焦吐者﹐皆從於積﹐有陰有陽﹐食與气相假爲積而痛﹐其脈浮而弱﹐其證或先痛而後吐﹐或先吐而後痛﹐治法當以毒藥去其積﹐檳榔木香行其气。下焦吐者﹐皆從於寒﹐地道也﹐其脈沈而遲﹐其證朝食暮吐﹐暮食朝吐﹐小便淸利﹐大便祕而不通﹐治法當以毒藥通其閉塞﹐溫其寒气﹐大便漸通﹐復以中焦藥和之﹐不令大便祕結而自愈也。﹝《保命集》﹞

病分新久

無病之人﹐卒然而嘔吐﹐定是邪客胃府。在長夏暑邪所幹﹐在秋冬風寒所犯。幹暑者﹐六和湯﹑五苓散之類。犯寒者﹐藿香正气散﹑理中湯﹑五積散之類。久病而吐者﹐胃虛不納谷也﹐六君子湯加丁香﹑豆蔻之類。常常惡心﹐嘔吐淸水﹐有熱而有痰也﹐宜用二陳湯加蒼術﹑濃朴﹑黃連﹑生薑之類是也。﹝《醫統》﹞

虛嘔

凡胃虛作嘔者﹐其證不一﹐當知所辧。若胃脘不脹者﹐非實邪也。胸膈不痛者﹐非气逆也。內無熱躁者﹐非火證也。外無寒熱者﹐非表邪也。無食無火而忽爲嘔吐者﹐胃虛也。嘔吐無常而時作時止者﹐胃虛也。食無所停而聞食則嘔者﹐胃虛也。气無所逆﹐聞气則嘔者﹐胃虛也。或身背﹐或食飲﹐微寒卽嘔者﹐胃虛也。或吞酸﹐或噯腐﹐時苦惡心﹐兀兀然﹐泛泛然﹐冷咽靡寧者﹐胃虛也。或因病誤治﹐妄用克伐寒涼﹐木無嘔而致嘔者﹐胃虛也。或朝食暮吐﹐暮食朝吐﹐食入中焦而不化者﹐胃虛也。食入下焦而不化者﹐土母無陽﹐命門虛也。凡此虛證﹐必皆宜補。﹝《景嶽》﹞凡胃气本虛而或停滯不行者﹐是又虛中有實﹐不得不暫從淸理﹐然後可以培補。又或𨿽有停滯而中气虛困不支者﹐是又所急在虛﹐不得不先顧元气而略兼淸理。此中本末先後﹐自有確然之理﹐所以貴知權也。﹝同上﹞胃虛嘔吐﹐宜分寒熱﹐忌宜俱同胃虛。﹝《本艸經疏》﹞脈細弱或虛大﹐倦於言動﹐日久不食而吐者﹐屬胃虛﹐宜六君子湯加薑汁。久病或服攻伐藥﹐吐涎不止﹐脈大無力﹐屬脾虛不能攝涎而涎泛上﹐六君子加姜﹑桂涼服﹐睡覺卽止。﹝《六要》﹞

實嘔

凡實邪在胃而作嘔者﹐必有所因﹐必有見證。若因寒滯者﹐必多疼痛。因食滯者﹐必多脹滿。因气逆者﹐必痛脹連於脇肋。因火郁者﹐必煩熱燥渴﹐脈洪而滑。因外感者﹐必頭身發熱﹐脈數而緊。如無實證實脈而見嘔吐者﹐切不可以實邪論治。﹝《景嶽》﹞

寒嘔

《醫門方》云﹕食已吐其食者﹐胃中虛冷所致。﹝《醫心》﹞﹝按﹕此說可疑﹐姑存之。﹞病者胃中寒﹐心下澹澹﹐四肢厥冷﹐食卽嘔吐﹐名曰寒嘔。或因傷食多﹐致傷胃气﹐或因病曾經汗下﹐致胃气虛冷之所爲也。﹝《三因》﹞如胃冷而嘔吐﹐宜用《局方》人參丁香散﹑理中丸及許仁則半夏丸﹑人參七味丸﹝並見《外臺》﹞。如胃中冷﹑胃口熱而嘔吐者﹐宜用《局方》藿香正气散﹐生薑﹑棗子煎﹐沈冷服卽止。﹝《婦人良方》﹞嘔吐痰飲﹐不納飲食﹐狀猶翻胃﹐投燥脾胃等藥﹐疾愈增劇﹐意欲飲水﹐此𨿽胃中冷﹐而胃口有熱也。﹝《澹寮》﹞寒嘔﹐中脘停寒飲食﹐喜辛熱物﹐入口卽吐出﹐宜二陳湯加丁香十粒﹐或理中湯加枳實半錢。不效則溫中湯﹐甚則附子理中湯或丁附湯﹐並須冷服。蓋冷遇冷則相入﹐庶不吐出。﹝《要訣》﹞胃虛嘔吐。惡食不思食﹐兼寒者惡寒﹐或食久還吐﹐或朝食暮吐﹐暮食朝吐﹐脈遲而微澀﹐此皆虛寒者也﹐宜藿香安胃湯﹝用藿香﹑丁香﹑人參﹑橘紅﹞﹑理中湯﹐甚者丁香煮散﹝系辛溫羣隊方﹞溫補。﹝《醫統》﹞脈沈緊﹐四肢逆冷﹐或兼腹痛而吐者﹐屬寒。卒然而起﹐或過食生冷﹐或誤服寒藥所致﹐宜溫中理胃。﹝《六要》﹞人有胃寒嘔吐不納藥者﹐此陰盛格陽病也﹐家祕加減理中湯一服。﹝《保命歌括》﹞

熱嘔

病者胃中挾熱煩躁﹐聚結涎沫﹐食入卽吐﹐名曰熱嘔。或因胃熱伏暑﹐及傷寒伏熱不解﹐濕疸之類﹐皆熱之所爲也。﹝《三因》﹞如胃熱而嘔吐者﹐宜用小柴胡湯﹑蘆根湯﹑竹茹散﹑槐花散。﹝《婦人良方》﹞凡進熱藥愈增者﹐當於熱﹝原作寒﹞嘔中求﹐熱嘔宜二陳湯﹐加黃連一錢。﹝《要訣》﹞胃中郁熱﹐飲食積滯而嘔者﹐則惡食惡寒﹐煩悶膈滿﹐或渴喜涼﹐聞食則吐﹐服藥亦吐﹐脈洪大而數﹐此皆實熱者也﹐宜竹茹湯﹑麥門冬湯﹝卽《廣濟》方﹞淸之。若食積多者﹐用二陳加神曲﹑麥芽﹑黃連﹐保和丸之類消導。﹝《醫統》﹞脈弦數或洪滑﹐口漧面赤﹐喜冷惡熱﹐煩躁引飲而吐者﹐屬火﹐宜淸胃降火。﹝《六要》﹞嘔吐屬胃火者﹐必面赤﹐小便短赤或澀﹐大便多燥﹐口苦或漧渴﹐忌同胃實﹐宜同胃實。﹝《本艸經疏》﹞外感邪入而嘔者﹐胃陽被郁而上衝也﹐治宜辛散﹐生薑所必用也。不因外感而內熱胃火上衝者﹐治宜淸降﹐石膏所必用也。痰濕郁滯成熱上逆者﹐陳皮﹑半夏﹑茯苓所必用也。食鬱气滯而上逆者﹐枳實﹑麥芽等所必用也。二便熱結﹐下不通而反於上者﹐大黃﹑滑石等所必用也。此治實熱之例也。若夫胃气虛衰不運﹐郁熱而嘔者﹐則推揚胃气。寒冷不運﹐壓火而嘔者﹐則溫中散寒。胸中虛熱﹐久不食而嘔者﹐但得五穀之陰以和之﹐則立止﹝按﹕胸中虛熱云云﹐本出《準繩》﹞。此治虛熱之例也。﹝《醫碥》﹞金宅少婦﹐宦門女也﹐素任性﹐每多胸脇痛及嘔吐等證﹐隨調隨愈。後前證復作﹐而嘔吐更甚﹐病及兩日﹐甚至厥脫不省如垂絕者。再後延予至。予因診之﹐見其脈亂數甚﹐而且煩熱躁擾﹐莫堪名狀。意非陽明之火﹐何以急劇若此。乃問其欲冷水否﹐彼卽點首。遂與以半鐘﹐惟此不吐﹐且猶有不足之狀。乃復與一鐘﹐稍覺安靜。因以太淸飲﹝用知母﹑石斛﹑木通﹑石膏﹞投之﹐及藥下咽﹐卽酣睡半日﹐不復嘔矣。自後凡見嘔吐﹐其有聲勢湧猛﹐脈見洪數﹐證多煩熱者﹐皆以此法愈之﹐是又不可不知也。﹝《景嶽》﹞﹝節錄﹞

痰嘔

病者素盛今瘦﹐腸中瀝瀝有聲﹐食入卽嘔﹐食與飲並出﹐名曰痰嘔。或因气郁涎結於胃口﹐或因酒食甜冷聚飲之所爲也。﹝《三因》﹞如痰盛嘔吐者﹐宜《局方》半夏茯苓湯﹑二陳湯。﹝《婦人良方》﹞有痰飲﹐粥藥到咽卽吐﹐人皆謂其翻胃﹐非也。此乃痰气結在咽膈之間﹐宜先以姜蘇湯下靈砂丹﹐俟藥可進﹐則以順气之藥繼之。又有中脘伏痰﹐遇冷卽發﹐俗謂之冷癇﹐或服新法半夏湯﹐或撾脾湯﹝用麻油﹑香﹑良姜﹑甘艸﹞。外有熱痰而嘔者﹐宜小半夏茯苓湯﹐加竹茹如錢大。若嘔痰而或致厥者﹐乃寒痰迷悶﹐謂之痰厥﹐宜姜附湯﹐以生附代熟附。﹝《要訣》﹞胃中有痰飲者﹐嘔吐痰沫﹐痞滿怔忡﹐法宜消痰逐飲。痰有寒熱﹐宜分治之。﹝《保命歌括》﹞脈滑或沈伏或弦實﹐𨿽吐﹐口不渴﹐屬痰。﹝《六要》﹞

食嘔

病者胸腹脹悶﹐四肢厥冷﹐惡聞食臭﹐食入卽嘔﹐朝食暮吐﹐暮食朝吐﹐名曰食嘔。此由飲食傷脾﹐宿谷不化之所爲也。﹝《三因》﹞食嘔多因七情而得﹐有外感邪气﹐並飲食不節而生。大槪治以理中爲先﹐二陳湯加枳實一錢﹐或加南星七分﹐沈香﹑木香各四分亦好﹐或只服枳南湯。﹝方缺﹞或導痰湯。﹝《要訣》﹞右關脈弦滑而疾﹐癥兼噫酸飽悶而吐者﹐屬食積﹐𨿽吐猶當以鹽湯探吐之。﹝《六要》﹞

血嘔

病者心下滿﹐食入卽嘔﹐血隨气出﹐名曰血嘔。此由瘀蓄冷血﹐聚積胃口之所爲也。﹝《三因》﹞一中年人﹐中脘作痛﹐食已則吐﹐面紫霜色﹐兩關脈澀﹐澀乃血病也。因跌僕後﹐中脘卽痛。投以生新推陳血劑﹐吐片血碗許而愈。﹝《丹溪》﹞

气嘔

﹝子時吐﹞病者心膈脹滿﹐气逆於胸間﹐食入卽嘔﹐嘔盡卻快﹐名曰气嘔。胃者足陽明﹐合榮於足。今隨气上逆﹐結於胃口﹐故生嘔病也。﹝《三因》﹞气嘔﹐胸滿膈脹﹐關格不通﹐不食常飽﹐食則常气逆而吐﹐此因盛怒中飲食而然。宜二陳湯加枳實﹑木香各半錢﹐或吳茱萸湯﹐不效則丁沈透膈湯及五膈寬中湯。﹝《要訣》﹞﹝按﹕《得效》曰﹕藿香正气散﹐治气嘔大效。﹞怒中飲食嘔吐﹐胸滿膈脹﹐關格不通﹐二陳加靑皮﹑木香。未效﹐丁﹑沈﹑木香﹑砂仁﹑濃朴﹑神曲。更不效者﹐瘀血也﹐當從蓄血例治。有一等肝火逆證﹐亦嘔而不食﹐但所嘔者﹐或酸水﹐或苦水﹐或靑藍水﹐惟大小便不祕﹝按﹕《醫貫評》曰﹕亦有乍祕乍泄者﹞﹐亦能作心痛﹐此是火郁木郁之候﹐木郁達之﹐火郁發之﹐須用萸﹑連濃煎﹐細細呷之﹐再服逍遙散。﹝《醫通》﹞﹝按﹕後段本出《醫貫》。﹞脈弦急出寸口﹐嘔吐酸水或綠水﹐屬肝火逆上﹐抑靑丸主之﹐或以二陳湯﹐吳茱萸炒黃連﹑柴胡﹐妙。﹝《六要》﹞婦女多郁﹐或食際著惱﹐郁而不運﹐濁气上攻作嘔﹐宜舒郁。﹝同上﹞周愼齋治一人﹐飲食如常﹐每遇子時卽吐﹐大便祕。詢其人必有苦慮憂思﹐脾气鬱結﹐故幽門不通。宜扶脾開竅爲主﹐用人參﹑白術﹐以蒼術拌炒茯苓﹐各一錢﹐炙甘艸五分﹐附子煮烏藥三分﹐水煎服。﹝《醫通》﹞

蛔動

又有嘔吐諸藥不效﹐又別無前項痰气等證﹐乃蛔在胸膈作嘔﹐見藥則動﹐動則不納藥﹐藥出而蛔不出。𨿽非吐蛔之比﹐亦宜用吐蛔藥﹐或於治嘔藥中﹐入炒川椒十粒﹐蛔見椒則頭伏故也。﹝《要訣》﹞脈乍大乍小﹐時常嘔淸水﹐胃口時痛時止﹐得食則愈﹐饑則甚者﹐屬虫積。面上必自有白斑點﹐或吐出虫﹐嘔而流涎﹐脈平﹐卽非火與痰﹐是虫積也。﹝《六要》﹞

酒毒

脈弦細而滑﹐或浮洪而數﹐癥見面赤口漧﹐頭痛惡心﹐懊煩躁﹐嘔吐不寧者﹐酒毒也﹐宜涼以折之。﹝《六要》﹞人有酒後嘔吐者﹐此從飲冶﹐宜葛花解酲湯主之。﹝《保命歌括》﹞

注車注船

無問男子女人﹐乘車船則心悶亂﹐頭痛吐逆﹐謂之注車注船﹐特由質性自然﹐非關宿挾病也。﹝《病源論》﹞注船大吐﹐渴飲水者卽死﹐童便飲之最妙。﹝《丹溪》﹞

中毒

凡中毒而吐者﹐當察其所中者何物。蓋中熱毒而吐者﹐宜解以苦寒之劑。中陰寒之毒而吐瀉不止者﹐宜解以溫熱之劑。若因吐瀉而脾胃致虛者﹐非大加溫補不可。此證有中寒毒吐瀉治按在後﹐當並閱之。﹝《景嶽》﹞﹝案﹕寒毒新按系食蘑菇大吐瀉﹐醫以黃連﹑黑豆之屬連進之而病益甚﹐乃投參﹑術﹑甘﹑姜﹑附﹑茯之類﹐又加熟地﹐二十餘劑而復。曰﹕蘑菇必產於深坑枯井﹐或沈寒極陰之處﹐其得陰气之最甚﹐解毒適所以助毒﹐玆用姜附﹐非所以解寒毒乎。﹞

漧嘔

漧嘔者﹐胃气逆故也。但嘔而欲吐﹐吐而無所出﹐故謂之漧嘔。﹝《病源》﹞漧嘔者﹐有聲無痰﹐然不似噦聲之濁惡而長也。宜橘紅煎湯﹐入薑汁﹑白蜜少許﹑細細呷之﹐胃虛加人參﹐胃寒加炮姜。胃虛濁气上逆﹐吳茱萸湯。﹝《醫通》﹞

吐淸水

吐淸水證有五因﹕有因濕﹐因痰飲﹐因寒﹐因宿食﹐因虫。明知恣食生冷瓜果而作者﹐爲寒濕也。胸膈間漉漉有聲者﹐痰飲也。飲食後而吐淸水者﹐宿食也。但犯寒而作者﹐胃寒也。心腹時痛而作﹐亦吐淸黃水者﹐虫也。宜類辧而治之。﹝《醫統》﹞是證忽作﹐淸水如從齒縫中出﹐源源而來﹐吐至碗許﹐感受之由﹐種種不同﹐因寒因濕因虫﹐痰飲食積﹐因醉飽房勞者居多﹐治亦小異。諸方與吐酸參用﹐皆宜戒濃味。﹝《簡明醫彀》﹞不時淸水上溢或吐出﹐用蒼術陳壁土炒﹐茯苓﹑滑石﹑白術﹑陳皮煎服。﹝《六要》﹞嘔淸水者﹐多气虛﹐六君子湯加赤石脂。﹝《必讀》﹞

嘔苦

邪在膽經﹐木善上乘於胃﹐吐則逆而膽汁上溢﹐所以嘔苦也。宜吳茱萸﹑黃連﹑茯苓﹑澤瀉﹑生薑。邪在膽﹐逆在胃﹐膽液泄則口苦﹐小柴胡湯。胃气逆則嘔苦﹐吳茱萸湯。﹝《醫通》﹞

渴熱不可遽治

嘔吐津液旣去﹐其口必渴﹐不可因渴而遽以爲熱。﹝《要訣》﹞大凡治病﹐當識本末。假令嘔吐痰涎﹐胃虛不食﹐以致發熱。若與涼劑退熱﹐則胃气愈虛﹐熱愈不退。惟先以助胃止吐爲本﹐其熱自退。縱熱不退﹐但得胃气已正﹐亦可旋與解熱之藥。﹝《醫彀》﹞

死證

大痛色如靑菜葉者死。﹝《要訣》﹞﹝按﹕《原病集》作吐如靑菜汁者死。﹞渾身作脹者﹐不治。﹝《大還》﹞面色靑﹐指甲黑﹐中痛不止﹐肢厥不回﹐其凶可知也。﹝《金鑑》﹞至於嘔吐﹐不納飲食﹐或爲滑泄﹐肌肉瘦極。眼胞浮腫﹐脈獨弦實﹐是爲脾敗﹐百不救一。﹝《醫讀》﹞

定吐諸法

凡服湯嘔逆不入腹者﹐先以甘艸三兩﹐水三升﹐煮取二升﹐服之得吐﹐但服之不吐益佳。消息定﹐然後服余湯﹐卽流利更不吐也。凡嘔者多食生薑﹐此是嘔家聖藥。﹝《千金》﹞﹝按﹕《資生經》曰﹕有此疾者﹐早上宜多用生薑泡湯取﹐或煨或生嚼﹐或取自然汁入酒服﹐皆效。﹞大凡治嘔﹐多是飲藥難服。於此方中﹝按﹕此方卽丁香飲﹐治寒嘔﹐用丁香﹑半夏﹑橘紅﹑漧薑﹐更加減治諸嘔﹞選宜用者﹐研爲細末﹐薑汁爲丸尢妙﹐或間服鎭墜丹砂亦好﹐審而用之﹐不可苟也。﹝《續易簡方脈論》﹞嘔家諸藥不效﹐日久胃虛不納谷﹐用長流水﹐和伏龍肝澄淸﹐炒陳米煮湯﹐飲一二杯﹐以安胃气﹐殊效。﹝《六要》﹞﹝按﹕此本於《正傳》﹐引在後。﹞嘔吐難納藥者﹐必徐徐一匙而進﹐不可太急也。﹝《統旨》﹞﹝按﹕此本於《傷寒蘊要》。﹞予按爲醫者臨延醫病﹐貴能體貼病情﹐能用心法。大凡嘔吐不納藥食者﹐最難治療。蓋藥入卽吐﹐安能有功。又切不可彊灌胃口﹐愈吐愈翻﹐萬不能止。予之治此頗多﹐先將姜湯和黃土作二泥丸﹐塞其兩鼻﹐使之不聞藥气。然後用對証之藥煎好﹐斟出澄淸﹐冷熱得中﹐止服一口。卽停之半時之久﹐再服一口。又停之良久﹐服二口。停之少頃﹐則任服不吐矣。斯時胃口已安﹐焉能作吐。愚人不知﹐明見其吐藥不納﹐偏以整杯整碗彊灌之﹐則一吐傾囊而出﹐又何藥力之可恃乎。此等之法﹐不但幼科可用﹐卽方脈亦當識此。倘臨證不體病情﹐全無心法﹐卽如嘔吐一證﹐𨿽能識病﹐𨿽能用藥﹐其如不納何哉。﹝《幼幼集成》﹞嘔吐藥﹐忌栝蔞﹑杏仁﹑桃仁﹑蘿卜子﹑山梔﹐皆要作吐﹝《醫通》曰﹕一切有油之物﹐皆犯胃作吐﹞。凡藥帶香藥行散不妨。﹝《丹溪》﹞﹝按﹕此說無類可附﹐姑錄於此。﹞

溫中方法

《備急》療吐逆﹐水米不下﹐漧薑甘艸湯方。漧薑﹝二分炮﹞甘艸﹝一分炙﹞上二味切﹐以水二合﹐煎取一合﹐去滓頓服則定。少間與粥﹐則不嘔﹐神驗。﹝《外臺》﹞《延年》甘艸飲﹐主脾腎疼气乘心﹐痛悶吐利﹐四肢逆冷或煩疼方。甘艸﹝二兩炙﹞人參﹝二兩﹞漧薑﹝四兩﹞濃朴﹝二兩炙﹞白術﹝二兩﹞上五味切﹐以水五升﹐煮取一升五合﹐去滓分溫三﹑四服﹐如人行八﹑九里。﹝同上﹞又許仁則積冷在胃﹐嘔逆不下食﹐人參等七味丸﹐於本方去甘艸﹑漧薑﹐加生薑屑﹑細辛﹑橘皮﹑桂心爲末﹐蜜和爲丸﹐如梧子﹐飲下之﹐初服十丸﹐日二﹐加至二十丸。一方﹐白術散﹐治嘔吐﹐用白術﹑人參各一兩﹐半夏一兩半﹐茯苓﹑漧薑﹑甘艸各半兩﹐姜﹑棗煎。治嘔逆惡心者﹐於治中湯中﹝按﹕系理中湯四味各一兩﹐加橘紅二兩﹞更加丁香半兩﹐半夏一兩﹐名丁香溫中湯﹐每服加生薑十片煎服。﹝同上﹞加味理中湯﹐治痰浮於上﹐嘔吐不已﹐加半夏﹑丁香﹐酌量用﹐每服四錢﹐水煎不拘時熱服﹐再入生薑亦可。﹝《得效》﹞半夏茯苓飲子﹐治痰飲嘔吐。半夏﹝二兩﹞附子赤茯苓白術人參黃橘皮丁香﹝各一分﹞上爲細末﹐空心姜煎五錢。﹝《雞峯》﹞﹝按﹕此系《千金》大半夏湯變方﹐宜參《水飲》。﹞治脾胃虛寒﹐痰飲畱滯﹐嘔吐不止﹐濟急散方。附子﹝一枚切下蓋取出肉納丁香在內﹞丁香﹝四十九枚﹞上二味﹐用生薑自然汁略浸附子﹐納瓷瓶中﹐重湯煮之令幹﹐搗羅爲細散﹐每服一錢匕﹐含化咽津。﹝《聖濟》﹞﹝按﹕《和劑》煨姜丸﹐與此相類﹐見《脾胃》。﹞《醫說》引《類編》治翻胃﹝修制略同﹞﹐一錢匕﹐摻舌上﹐漱津下。若煩渴則徐食糜粥﹐忌油膩生冷。《大成》曰﹕翻胃如水谷不能下﹐《方便集》中一方﹐用丁香﹑附子爲末﹐於掌心舐喫﹐亦一法也。張渙養中湯方﹐養脾胃嘔吐不止。大附子﹝炮裂去皮尖臍一枚﹞沈香木香﹝各半兩﹞人參﹝一兩﹞官桂半夏﹝湯浸七徧焙漧各一兩﹞上件搗羅爲細末﹐每服一錢﹐水一小盞﹐入生薑三片﹐煎五合﹐去滓放溫﹐時時服。﹝《幼幼》﹞曾有患人用附子理中湯﹑四逆湯﹐加丁香﹐到口卽吐﹐後去漧薑﹑只參﹑附加丁﹑木二香﹐煎熟更磨入沈香藥﹝《準繩》無藥字﹞﹐立吐定。蓋虛寒痰气凝結﹐丁﹑附旣溫﹐佐以沈﹑木香則通﹐漧薑﹑白術則泥耳。﹝《要訣》﹞治脾胃气虛弱﹐嘔吐不下食﹐人參丸方。人參﹝二兩﹞白術﹝二兩半﹞漧薑﹝炮半兩﹞山芋﹝二兩﹞附子﹝炮裂去皮臍一兩﹞甘艸﹝炙銼一兩半﹞上六味搗羅爲末﹐煉蜜和丸﹐如彈子大﹐每服一丸﹐水一盞﹐入棗二枚劈破﹐同煎至六分﹐去滓溫服﹐白湯嚼服亦得。﹝《聖濟》﹞治漧嘔不下食﹐參粟湯方。人參﹝一兩﹞陳粟米﹝一兩﹞生薑﹝切碎五兩﹞半夏﹝湯洗去滑七徧四兩與生薑同杵碎曝漧﹞上四味同入銀石鍋中﹐慢火炒令焦黃﹐粗搗篩﹐每服三錢匕﹐水一盞﹐入生薑三片﹐大棗二枚去核﹐同煎至七分﹐去滓微熱服﹐空心食前。﹝同上﹞治脾胃气虛弱﹐嘔吐不下食﹐藿香濃朴湯方。藿香葉濃朴﹝去粗皮﹐用生薑二兩切片﹐棗十枚劈破﹐同煮半日取出﹐去姜棗﹐銼焙。﹞半夏﹝漿水浸一宿﹐切﹐湯洗七徧﹐入粟米一協議炒黃﹐去米。﹞甘艸﹝生銼﹞人參白茯苓﹝去黑皮各一兩﹞陳橘皮﹝湯浸去白焙半兩﹞上七味粗搗篩﹐每服三錢匕﹐水一盞﹐入生薑三大片﹐大棗二枚劈破﹐同煎至七分﹐去滓溫服。﹝同上﹞在城黃氏婦﹐年將三十﹐產後因食傷﹐致胃虛不納谷﹐四十餘日矣。聞穀气則惡心而嘔﹐聞藥气亦嘔﹐求予治。予曰﹕藥不能入口﹐又將何法以治之乎。懇求不已﹐遂制一方﹐用人參﹑白術﹑茯苓各一錢﹐甘艸二分﹐陳皮﹑藿香﹑砂仁各五分﹐炒神曲一錢﹐十年以上陳倉米一合﹐順流水二大白盞﹐煎沸泡伏龍肝﹐研細攪渾﹐放澄淸﹐取一盞﹐加姜﹑棗同煎前藥﹐至七分﹐稍冷服。此藥遂納而不吐﹐別以陳倉米煎湯﹐時時與之﹐日進前藥二﹑三服﹐漸能喫粥而安。後以此法治十數人﹐皆驗。﹝《正傳》﹞《醫鑑》比和飲﹐治水谷不納﹐聞食气卽嘔。﹝卽本方﹞家祕加減理中湯﹐治寒吐﹐陰盛格陽﹐不納藥者。用理中湯加熟附﹐一劑共五錢﹐水二盞﹐煎至一盞﹐去渣入童便﹑豬膽汁各半杯﹐煎一﹑二沸服之﹐神效。﹝《保命歌括》﹞嘔久而諸藥不納者﹐此胃口壯火關格之病也﹐煎服妙不可言。﹝《醫學研悅》﹞金﹐參藥不受﹐皆濁陰在上﹐阻塞气機﹐幾無法矣。勉與白通湯加人尿﹑豬膽汁急進﹐以通陽泄濁。﹝《臨證指南》﹞王﹐胃虛少谷﹐肝來乘克﹐嘔吐不能受納﹐蓋髒厥象也。人參川連附子黃芩漧薑枳實﹝同上﹞吳﹐寒熱邪气擾中﹐胃陽大傷﹐酸濁上湧吐出﹐脘痛如刺﹐無非陽衰陰濁上僭﹐致胃气不得下行。髙年下元衰憊﹐必得釜底暖蒸﹐中宮得以流通。擬用仲景附子瀉心湯﹐通陽之中﹐原可泄熱開導﹐煎藥按法用之。人參﹝一錢半﹞熟附子﹝一錢半﹞淡漧薑﹝一錢﹞三味另煎汁。川連﹝六分﹞炒半夏﹝一錢半﹞枳實﹝一錢﹞茯苓﹝三錢﹞後四味﹐用水一盞﹐滚水一杯﹐煎三十沸﹐和入前三味藥汁服。﹝同上﹞參連湯治嘔吐飲食不進﹐或胃中虛熱惡心﹐宜服。﹝《醫約》﹞﹝方見《滯下》中﹞

驅飲諸方

《僧深方》生薑湯﹐治食已吐逆方。生薑﹝五兩﹞茯苓﹝四兩﹞半夏﹝一升﹞橘皮﹝一兩﹞甘艸﹝二兩﹞五種﹐水九升﹐煮取三升七合﹐分三服。﹝《醫心》﹞二陳湯﹐嘔吐者﹐加丁香﹐如甘艸之數。惡甜者﹐減甘艸。吐甚者﹐兼服半硫丸。仍用半夏爲細末﹐每一兩入丁香﹑檳榔各一錢﹐旋以生薑自然汁﹐丸如梧子大﹐名水煮半夏丸。先以水二盞煎沸﹐次下丸子﹐煮令極熱﹐以匙挑服﹐用藥汁咽下。煩躁者﹐於二藥中並去丁香。﹝《易簡》﹞二陳湯﹐治胸腹脹滿﹐因傷宿食﹐或吐後噫敗卵气。加丁香﹑縮砂﹐生薑七片﹐烏梅七个服﹐未效再服。﹝《得效》﹞旋復花湯﹐治中脘伏痰﹐吐逆眩暈。旋復花﹝去梗﹞半夏﹝湯泡七次﹞橘紅漧薑﹝炮各一兩﹞檳榔人參甘艸﹝炙﹞白術﹝各半兩﹞上咀﹐每服四錢﹐水一盞半﹐生薑七片﹐煎至七分﹐去滓溫服﹐不拘時候。﹝《濟生》﹞﹝按﹕此《短劇》半夏茯苓湯變方﹐宜參《水飲》門。﹞凡嘔不止﹐挾虛者﹐旋復代赭湯妙。不虛者﹐旋復花一味煎湯﹐調下代赭石一﹑二錢。﹝《西塘感癥》﹞倪慶雲病膈气﹐十四日粒米不入咽﹐始吐淸水﹐次吐綠水﹐次吐黑水﹐次吐臭水﹐呼吸將絕。乃用旋復花一味煎湯﹐調代赭石末二茶匙與之﹐立止。﹝《寓意艸》﹞﹝節錄。按﹕諭氏所謂膈气﹐卽是嘔吐﹐故列於此。又《匯補》以此方名旋復代儲湯﹐治嘔吐不已﹐眞气逆而不降﹐用此鎭墜。﹞徐﹝四六﹞﹐气沖偏左﹐厥逆欲嘔﹐嘔盡方適﹐伏飲在於肝絡﹐辛以散之。吳萸﹝泡淡八分﹞半夏﹝三錢﹞茯苓塊﹝三錢﹞淡漧薑﹝一錢﹞代赭石﹝三錢﹞旋復花﹝二錢﹞﹝《臨證指南》﹞治水逆嘔吐。上用生料五苓散去桂﹐熟煎去滓﹐入生薑自然汁﹐細細服之效。﹝《經驗良方》﹞夏月嘔吐不止﹐五苓散加薑汁。﹝《丹溪》﹞

淸中諸方

《廣濟》療煩熱﹐嘔逆不下食﹐食則吐出﹐麥門冬湯方。生麥門冬﹝三兩去心﹞靑竹茹﹝三兩﹞茅根﹝五兩﹞甘艸﹝一兩炙﹞生薑﹝五兩﹞人參﹝一兩﹞上六味切﹐以水七升﹐煮取二升五合﹐去滓分溫三服﹐如人行六﹑七里進一服﹐不吐利。﹝《外臺》﹞又許仁則積熱在胃﹐嘔逆不下食﹐生蘆根五味飲服﹐於本方去茅根﹑甘艸﹑人參﹐加生蘆根﹑茯苓﹐水煮去滓﹐加竹瀝攪調服。《醫鑑》枇杷散﹐治胃虛嘔噦不止﹐於本方去茅根﹐加枇杷葉。主熱嘔逆方。生薑﹝二分﹞甘艸﹝一分炙﹞竹葉﹝一握﹞人參﹝二分﹞梔子﹝七枚﹞上以水一升﹐煎取半升﹐再服之。﹝《千金月令》﹞治胃實熱﹐嘔逆不下食﹐宜服犀角散方。犀角屑﹝三分﹞枇杷葉﹝一兩﹞葛根﹝三分﹞麥門冬﹝一兩﹞上件藥搗﹐粗羅爲散﹐每服三錢﹐以水一中盞﹐入生薑半分﹐煎至六分﹐去滓不計時候。﹝《聖惠》﹞治胃膈熱﹝按﹕膈熱原錯易﹐據下文正﹞﹐吐逆不定﹐喫諸藥無效者﹐宜服漧葛散方。﹝胃膈熱者﹐手心熱﹐胸膈煩是也。﹞漧葛﹝十二兩如白面肥好者﹞甘艸﹝三兩上者生用﹞齊州半夏﹝三兩﹐用生薑汁半盞﹐水一升同煮﹐切﹐焙漧﹝按﹕煮原作者﹐根據誼攺﹞。上件藥同搗羅爲散﹐每服五錢﹐水二盞﹝原脫五錢水三字﹐二作一﹐據《雞峯》《本事》補攺﹞﹐生薑三片﹐棗二枚﹝《本事》一个﹐《雞峯》不用棗﹞靑竹茹一彈子大﹝此四字原作鬼子﹐今照《本事》補攺﹐《雞峯》棗許大﹞﹐同煎七分﹝煎原作前﹐今攺。《雞峯》《本事》並作煎至一盞﹞﹐去滓溫服﹐日二服﹐亦可常服以爲效﹐小兒一錢。﹝傳家祕寶﹞漧葛湯﹐治心下微煩﹐惡聞熱物﹐得熱則嘔﹐時時喜渴。此由邪熱蓄於胃中﹐胃中得熱則气不淸﹐气不淸則陰陽渾﹐其脈虛數或細而疾﹐宜此﹝《雞峯》﹞﹝卽本方﹐漧葛三兩﹐甘艸﹑半夏各三分。﹞治胃熱嘔吐﹐竹茹湯﹝卽本方﹐分量同《雞峯》﹞。胃熱者﹐手足心熱。政和中﹐一宗人病傷寒﹐得汗身涼﹐數日忽嘔吐﹐藥與飲食俱不下。醫者皆進丁香﹑藿香﹑滑石等藥﹐下咽卽吐。予曰﹕此正汗後餘熱畱胃脘﹐孫兆竹茹湯正相當爾。亟治藥與之﹐實時愈。《良方》槐花散亦相類。﹝《本事》﹞《聖濟》治胃實熱﹐煩渴咽漧﹐吐逆﹐葛根湯﹐去棗﹐加黃連。治上焦壅熱﹐見食嘔吐﹐頭痛目赤﹐石膏竹茹湯方。石膏﹝八兩﹞竹茹﹝焙﹞人參白茅根半夏﹝湯洗七徧炒各一兩﹞玄明粉﹝研﹞桔梗﹝炒﹞甘艸﹝炙銼﹞葛根﹝銼各半兩﹞上九味粗搗篩﹐每服五錢匕﹐水一盞半﹐入生薑五片﹐同煎至八分﹐去滓溫服。﹝《聖濟》﹞﹝按﹕又治小兒吐逆﹐麥門冬散﹐用麥門冬﹑石膏﹑甘艸爲散。﹞治嘔吐屬熱者。黃連﹝姜炒一錢﹞石膏﹝水二錢﹞上爲末﹐白滚水送下。﹝《保元》﹞治上焦吐﹐頭髮痛有汗﹐脈弦﹐靑鎭丸主之。﹝《保命集》﹞﹝卽小柴胡加靑黛﹐方見《咳嗽》。﹞竹葉湯﹐治熱吐翻胃。及傷寒徧身發熱冷﹐吐﹝冷字疑﹞亦宜服之。竹葉﹝半斤﹞白茯苓﹝一兩銼﹞眞珠小半夏﹝一兩洗﹞生薑﹝四兩切﹞上以水十碗﹐煎一碗﹐去滓溫服﹐不計時候﹐每服一盞服亦可。﹝《家寶》﹞《經驗良方》加味二陳湯﹐治胃熱嘔吐不已﹐於二陳湯加刮竹靑。胃中有熱﹐膈上有痰者﹐二陳湯加炒山梔﹑黃連﹑生薑。﹝《丹溪》﹞新定淸中止嘔方。半夏﹝一錢﹞茯苓﹝二錢﹞陳皮﹝一錢﹞竹茹﹝一錢﹞漧葛﹝五分﹞生薑﹝五分﹞蘆根﹝五錢﹞枇杷葉﹝三片﹞麥冬﹝一錢﹞白風米﹝百粒﹞﹝《金匱翼》﹞﹝按﹕此系《濟生》橘皮竹茹湯加減方。﹞治熱吐﹐槐花散。皂莢﹝去皮燒煙絕﹞白礬﹝熬沸定﹞槐花﹝炒黃黑色﹞甘艸﹝炙﹞右等分爲末﹐每服二錢﹐白湯調下。嘉興李使君曾病嘔﹐每食訖卽吐﹐如此兩月﹐服翻胃藥愈甚。或謂有痰飲﹐投半夏散﹐旋服之﹐亦皆不驗。幕下樂判官授此方﹐服之實時瘥。又有一老年人﹐久病嘔﹐與服之又瘥。大凡吐多是隔熱﹐熱且生痰﹝《本事》生涎﹞﹐此藥能化胃膈熱涎﹐特有殊效。﹝《蘇沈》﹞

疏裏方法

足陽明之經﹐胃之絡脈也﹐陽明之气下行則順。今逆而上行﹐謹不可泄﹐固也﹔然嘔吐者﹐每每大便祕結﹐上下壅遏﹐气不流行﹐盍思所以區畫而利導之。﹝《直指》﹞此證決不可輕用利藥﹐惟腹滿腳脹﹝腳字蓋訛﹞﹐視其何部不利﹐然後利之。《三因》詳論及此﹐不可不審。﹝《大成》﹞嘔吐證忌用利藥者﹐此言其常﹔然大小腸膀胱熱結而不通﹐上作嘔吐隔食﹐若不用利藥﹐開通發泄﹐則嘔吐何由而上。﹝《丹溪附余》﹞仲景云﹕病患欲吐者﹐不可下之。又用大黃甘艸湯治食已卽吐﹐何也﹖曰﹕欲吐者﹐其癥在上﹐因而越之可也。而逆之使下﹐則必抑塞憒亂而益以甚﹐故禁之。若旣已吐矣﹐吐而不已﹐有升無降﹐則當逆而折之。引令下行﹐無速於大黃者﹐故不禁也。兵法曰﹕避其銳﹐擊其惰。此之謂也。丹溪泥之﹐而曰凡病嘔吐切不可下﹐固矣哉。﹝《準繩》﹞《古今錄驗》療胸膈痰飲﹐食啖經日﹐則並吐出﹐食皆不消﹐出如初﹐空腹一兩日聚食﹐還復吐之﹐極不便﹐此由痰飲聚下絕不通﹐服此丸宣通下气方。吳茱萸澤瀉芍藥白術漢防己赤茯苓﹝各二兩﹞蜀大黃﹝二兩﹞上七味搗篩﹐蜜和爲丸﹐如梧子大﹐飲服二十五丸。﹝《外臺》﹞《集驗》療吐逆漧嘔﹐生薑湯方。生薑﹝四兩﹞澤瀉﹝三兩﹞桂心﹝二兩﹞橘皮﹝三兩﹞甘艸﹝二兩﹞茯苓﹝四兩﹞人參﹝一兩﹞大黃﹝四兩﹞上八味切﹐以水七升﹐煮取三升﹐服五合﹐日三。﹝同上﹞﹝按﹕據《醫心》﹐此本僧深方﹐治胃逆漧嘔﹐欲吐無所出﹐人參湯。﹞三乙承气湯﹐治嘔吐﹐水漿不入﹐或食已卽吐﹐大便祕﹐或利而不松快﹐時覺腹滿者﹐或下利赤白而嘔吐食不下者﹐或大腸小腸膀胱結而不通﹐上爲嘔吐隔食。川大黃濃朴枳殼芒硝﹝各半兩﹞甘艸﹝一兩﹞上四味爲粗末﹐每服四錢﹐水一盞﹐生薑三片﹐煎至六分﹐卻入硝﹐細細啜服。﹝《經驗良方》﹞袁玉行患小腹厥气上衝卽吐﹐得飲則吐愈甚﹐諸藥不效﹐延余診之。兩脈虛澀﹐右尺獨見弦急。余曰﹕人身之中﹐淸气本乎上而反陷下﹐則爲注爲泄﹔濁气本乎下而反逆上﹐則爲嘔爲吐。今證正在下而不在上也。下焦之濁气上騰﹐則胸中之陽气不布﹐故飲入於胃﹐有上壅而不下達矣。經云﹕雲霧不淸﹐則上應白露不下。若非地道一通﹐濁气何由而降﹐嘔吐何由而止耶。治以調胃承气湯﹐一劑而得宿穢甚多﹐繼漸培中气而愈。﹝印機艸﹞嘉定錢遠之﹐二十五歲﹐以鼓盆之戚﹐悲哀過度﹐不能食飯。又十餘日﹐粥亦不能食﹐隨食隨吐﹐二便閉澀。自謂必死﹐求診於余。余曰﹕脈按有力﹐非死證也。以酒蒸大黃﹐加桃仁﹑當歸﹑砂仁﹑陳皮﹐蜜丸與服。凡五服而下燥屎幹血甚多﹐病若失矣。數日之間﹐能食倍常。﹝《必讀》﹞金鍼丸﹐治卒然嘔吐﹐胸中痞悶﹐气不下行﹐此由飲食失宜﹐過傷胃气﹐胃气滯而不行﹐水谷不化﹐气逆則吐﹐其脈沈疾而短滑。巴豆朱砂﹝等分﹞上用白麵糊和丸﹐如麻子大﹐遂旋用鍼穿一竅子﹐每服一丸﹐以鍼札定﹐於燈上燒少時﹐熟水下。﹝《雞峯》﹞嘔家不以溫藥微利大便﹐則無由愈。養正丹或來復丹﹑黑錫丹之類﹝養正云云﹐原作此數藥三字﹐今照上文錄入﹞皆有硫黃﹐能溫利之。祕甚者﹐用加味感應丸。若先自溏利﹐是爲虛寒﹐不宜用此。﹝《易簡》﹞嘔吐家多大便祕結﹐虛冷者用靈砂或養正丹﹐溫而利之。又蘇合香丸用四分﹐感應丸用六分﹐夾研作細丸﹐薑汁泡沸湯下﹐此亦溫利。若大便熱結﹐用蜜煮凝﹐撚作指鋌﹐納後部導之。﹝《直指》﹞凡大腸燥結﹐嘔吐不止﹐湯藥不入﹐老人虛人多有此癥﹐幽門不通﹐上衝於竅﹐以致嘔吐泛滿。須先以蜜煎導其大便﹐通其幽門﹐然後服藥則安﹐此要法也。﹝《危證簡便》﹞

鎭墜方法

治吐﹐紫粉丸。鍼砂醋浸一宿﹐辟去醋﹝按﹕館本云劈破﹞﹐便帶醋炒﹐直候銚子紅色無煙乃止﹐候冷細研﹐更用醋團﹐火燒洞赤﹐取起候冷﹐再研極細﹐麵糊丸﹐如梧桐子大﹐每服四十丸﹐粥飲下。服訖﹐便啜一盞許粥﹐不吐已。如未定﹐再服決定。小兒小丸之﹐隨兒大小與之。此藥極神異﹐然吐有多端﹐《良方》中有數法﹐皆累驗者﹐可參用之。﹝《蘇沈》﹞嘔吐諸藥不效﹐當借鎭重之藥以墜其逆气﹐宜姜蘇湯下靈砂丹﹐須百粒作一服。俟藥得效﹐卻以養正丹﹑半硫丸導之。﹝《要訣》﹞

雜治諸方

六味地黃丸﹐陰虛於下﹐令人多嘔者﹐主此方﹐鹽湯吞之。﹝《方考》﹞嘔吐諸藥不效﹐再以鵝翎探吐積痰爲愈。﹝《六要》﹞凡嘔吐﹐用蘆管入鼻孔內﹐吹皂莢末少許﹐令嚏出卽止。﹝《捷法》﹞

調攝法

痰吐逆﹐忌甘滑等物。﹝《萬安》引《保生信效方》﹞

臟腑類

胃反

胃反自是一種病﹐故前人必與嘔吐爲別﹐今亦區而列之﹐然要在與前門參看。

脈候

小弱而澀﹐胃反。﹝《脈經》﹞寸緊尺澀﹐其人胸滿不能食而吐。吐止者﹐爲下之﹐故不能食。設言未止者﹐此爲胃反﹐故尺爲之微澀也。﹝同上﹞其脈緊而弦﹐緊則爲寒﹐弦則爲虛﹐虛寒相搏﹐故食已卽吐﹐名爲胃反。﹝《病源論》﹞其脈浮緩者生﹐沈澀者逆。﹝《奇效》﹞反胃之脈﹐沈細散亂﹐不成條道﹐沈浮則有﹐中按則無﹐必死不治。更參面色﹐不欲黃白﹐亦不欲純白﹐皆惡候也。﹝《準繩》﹞翻胃初起之脈﹐滑數有力有神者﹐可治﹔若脈多沈澀而弦急者﹐不治﹐此由脾胃之元气已絕﹐不能營運轉輸以傳導耳。﹝《百問》﹞

源由證治諸說

榮衛俱虛﹐其血气不足﹐停水積飲在胃脘則髒冷﹐髒冷則脾不磨﹐脾不磨則宿谷不化﹐其气逆而成胃反也﹐則朝食暮吐﹐暮食朝吐﹐心下牢大如杯﹐往往寒熱﹐甚者食已卽吐。﹝《病源論》﹞夫反胃者﹐爲食物嘔吐﹐胃不受食﹐言胃口翻也。則有因飲酒過傷所致﹐則有因憂悒怏蓄怒﹐腸結胃翻所致﹔則有宿滯痼癖﹐積聚冷痰﹐久不全除﹐致成玆疾﹔則有熱毒壅隔﹐胃口閉塞﹐不下飲食。女人皆由血气所爲﹐男子多因冷憊所致﹝按﹕《得效》曰﹕女人得之﹐多由血气虛損﹐男子得之﹐多因下元冷憊﹞。大凡嘔噦飲食所爲﹐病根旣若異同﹐醫療固宜審密﹐其中有才食便吐﹐有食久乃翻﹐不可一槪用方﹐切在子細體候也。﹝《聖惠》﹞五種翻胃﹕第一停飲﹐早辰喫物﹐日午吐出﹐心痛頭疼﹐又吐酸水者是也。第二膈气﹐喫物隨手吐出﹐而小便赤﹐腹肚气膨﹐坐臥不安﹐上暖下冷者是也。第三結腸﹐登混如羊糞﹐吐出似藏壞雞子﹐大小便急澀疼痛者是也﹝按﹕《衛生家寶》曰﹕結腸翻胃﹐飲食入腹﹐經宿則吐﹐食粒不化者﹐是此證﹞。第四嘔逆﹐吐酸水﹐有頑痰﹐心頭燥者是也。第五膈宿﹝膈當隔﹞﹐今日喫物﹐來日吐出﹐心腹膨迷悶者是也。﹝《經驗祕方》﹞有食罷卽吐﹐有朝食暮吐﹐暮食朝吐﹐所吐酸臭可畏﹐或吐黃水。凡有斯疾﹐乃是脾敗﹐惟當速療﹐遲則發煩渴﹐大便祕﹐水飲纖悉不得入口﹐不旋踵斃矣。﹝《得效》﹞翻胃者﹐朝食暮吐﹐暮食朝吐也。�則由七情气郁而生涎﹐及飲食生冷﹐喜啖炙﹐饑飽不時﹐傷損脾胃。脾之中州﹐不能磨化水谷。胃之下口﹐不能宣達於闌門泌別之。所以致气復回升﹐引食而反。治之之法﹐須當運化水谷爲先﹐導泄胃之下口﹐使气得下達﹐隨引水谷下透於小腸﹐則上不吐矣。﹝《活法祕方》﹞如朝食暮吐﹐暮食朝吐﹐或食下須臾卽吐者﹐此胃可容受而脾不能傳送也﹔或大小腸祕結不通﹐食反而上奔也。﹝《丹溪》﹞翻胃之病﹐所以重於嘔吐者﹐嘔吐食入卽吐﹐翻胃則或一日半日﹐食復翻上﹐不化如故。腹中非不欲食﹐食不肯畱。胃气不溫﹐不能消食﹐食旣不消﹐不爲糟粕而入大腸﹐必隨气逆上﹐從口而出。故翻胃人﹐胸膈多爲冷气所痞。二陳湯加丁香十粒﹐枳殼半錢﹔或治中湯﹐加枳殼﹐砂仁各半錢﹐半夏一錢﹐入米與生薑同煎。若胃寒甚﹐服藥而翻者﹐宜附子粳米湯﹐加丁香十粒﹐砂仁半錢﹔大便祕者﹐更加枳殼半錢。隧道久不通﹐名結腸翻胃﹐半硫丸尢宜。病重百藥無效﹐勢危篤者﹐宜桂香靑金散﹝按﹕蓋卽桂香散﹞以墜之。﹝《要訣》﹞治反胃之法﹐當辧其新久及所致之因。或以酷飲無度﹐傷於酒濕﹔或以縱食生冷﹐敗其眞陽﹔或因七情憂鬱﹐竭其中气。總之無非內傷之甚﹐致損胃气而然。故凡治此者﹐必宜以扶助正气﹐健脾養胃爲主。但新病者﹐胃气猶未盡壞﹐若果飲食未消﹐則當兼去其滯﹔若有逆气未調﹐則當兼解其郁。若病稍久或气體稟弱之輩﹐則當專用溫補﹐不可標本雜進﹐妄行峻利開導﹑消食化痰等劑﹐以致重傷胃气﹐必致不起也。﹝《景嶽》﹞虛在上焦﹐微寒嘔惡者﹐惟姜湯爲最佳﹐或橘皮湯亦可。虛在中焦而食入反出者﹐宜五君子煎﹝卽理中湯加茯苓﹞﹑理中湯之類主之。虛在下焦而朝食暮吐﹐或食入久而反出者﹐其責在下﹐除非補命門以扶脾土之母﹐則火無以化﹐土無以生﹐亦猶釜底無薪﹐不能腐熟水谷﹐終無濟也﹐宜六味回陽飲﹝方見傷寒﹞或人參附子理陰煎﹝用熟地﹑當歸﹑炙甘﹑漧薑﹞或右歸飲﹝系腎气丸去苓﹑澤﹑牡﹐加枸杞﹑甘艸﹑杜仲﹞之類主之。此屢用之妙法﹐不可忽也。﹝《景嶽》﹞反胃系眞火式微﹐胃寒脾弱﹐不能消穀﹐朝食暮吐﹐暮食朝吐﹐或一兩時而吐﹐或積至一日一夜﹐腹中脹悶不可忍而復吐。𨿽曰脾胃虛寒﹐然致病之由﹐必有積滯於內。《千金》治反胃初起﹐用《金匱》茯苓澤瀉湯﹐去白術﹐換漧薑﹐加人參﹑橘皮﹑大黃﹑靑竹茹﹐得利去大黃﹐爲胃虛反胃﹑下喉便吐之主方。若吐出原物酸臭不化﹐此飲食入胃﹐旣抵胃之下脘﹐復返而出也﹐宜理中湯爲主﹐甚則加丁﹑附﹑川連﹝按﹕此本出《沙篆》﹞。食物之後﹐冷涎不已﹐隨卽反出﹐或心腹覺疼﹐藿香安胃散﹐或六君子湯加丁香﹑藿香。咽喉阻塞﹐胸膈滿悶﹐暫用香﹑砂﹑枳﹑朴以開其結滯﹐然通气藥過多﹐中气因而不運﹐異功散加香﹑砂﹐使气旺自能運化。胃反上气﹐食卽吐出﹐屬熱者﹐《千金》用蘆根﹑茅根等煎服﹔不應﹐加竹茹﹑生薑。反胃而胸中嘈雜不寧﹐或作或止﹐其人懊﹐面上有白點者﹐作虫積治之。﹝《醫通》﹞翻胃不甚劇者﹐但視其所食之物猶未盡者是也﹐宜用溫藥如木香﹑桂心﹑生薑之類以溫其脾﹐加半夏﹑黃連﹑人參﹑茯苓煎服。翻胃甚者﹐所食之物吐盡者是也﹐其胃大寒﹐必用熱藥如煨熟附子﹑丁香﹑漧薑之類﹐加姜炒黃連﹑人參﹑茯苓﹑蘇子﹑沈香﹑白豆蔻煎服。﹝《醫鏡》﹞反胃屬胃气虛﹐忌破气﹑升。苦寒﹑甘﹑熱燥﹐宜補气降气﹑和胃﹑淸熱﹑酸斂以制肝。﹝《本艸經疏》﹞反胃﹐用伏龍肝水煎藥以補土﹐糯米汁以澤脾﹐代儲以鎭逆﹐烏鉛以抑肝。﹝《匯補》﹞

火衰證

﹝宜參前條景嶽說﹞反胃火衰﹐不能生土﹐其脈沈遲﹐宜八味丸﹐減熟地﹐加沈香﹑砂仁。﹝《沙篆》﹞﹝《醫通》作八味丸加丁﹑沈﹐間進黑錫丹。﹞石頑治湯伯幹子﹐年及三旬﹐患嘔吐經年﹐每食後半日許﹐吐出原物﹐全不穢腐﹐大便二三日一行﹐仍不燥結﹐渴不喜飲﹐小便時白時黃。屢用六君子﹑附子理中﹑六味丸皆罔效﹐日瀕於危﹐逮後延余診之。其兩關尺弦細而沈﹐兩寸皆澀而大﹐此腎臟眞陽大虧﹐不能溫養脾土之故﹐遂以崔氏八味丸與之。或謂附子已經服過二枚﹐六味亦曾服過﹐恐八味亦不能克效也。余曰﹕不然。此證本屬腎虛﹐反以姜﹑附﹑白術伐其腎水﹐轉耗眞陰﹐至於六味𨿽曰補腎﹐而陰藥性滯﹐無陽則陰無以生﹐必於水中補火﹐斯爲合法。服之不終劑而愈。﹝《醫通》﹞

大便祕結

反胃證﹐多有大便閉結者﹐此其上出﹐固因下之不通也﹔然下之不通﹐又何非上气之不化乎。蓋脾胃气虛﹐然後治節不行而無以生血﹐血涸於下﹐所以結閉不行﹐此眞陰枯槁證也。必使血气漸充﹐臟腑漸潤﹐方是救本之治。若徒爲目前計而推之逐之﹐則𨿽見暫通﹐而眞陰愈竭矣。﹝《景嶽》﹞有陽虛不能統運﹐嘔逆便祕﹐用人參﹑大黃﹑附子攻之﹐卽眞气竭者﹐不可救。﹝《醫通》﹞

死證

反胃癥沫大吐者多死﹐予目擊十數人矣。﹝《赤水》﹞凡反胃而致大吐白沫如雞子淸者﹐是肺胃俱亡﹐矢如羊糞﹐則大腸血槁﹐卽大補气血﹐終亦必亡而已。﹝《醫通》﹞

溫中諸方

《萬全方》療脾﹐飲食吐逆﹐水谷不化﹐此爲胃反﹐半夏飲子方。制半夏﹝八分﹞濃朴﹝炙﹞人參白術生薑﹝切﹞棗﹝各六分﹞粳米﹝兩合﹞橘皮﹝四分﹞上八味細切﹐以水二大升﹐煎取一升﹐去滓分溫四服。空肚服二服。﹝《外臺》﹞《葉氏》翻胃湯﹐治反胃嘔吐﹐胸膈不快﹐食卽經宿吐出酸臭﹝石大夫方﹞﹐於本方去半夏﹑粳米﹐加茯苓﹑吳茱萸。李絳《兵部手集方》﹐療反胃﹐嘔吐無常﹐粥飲入口卽吐﹐困弱無力﹐垂死者﹐以上黨人參二大兩拍破﹐水一大升﹐煮取四合﹐熱頓服日再﹐兼以人參汁煮粥與啖。李直方司勛徐郎中﹐於漢南患反胃﹐兩月餘諸方不瘥﹐遂與此方﹐當時便定﹐瘥後十餘日發入京。絳每與名醫持論此藥﹐難可爲儔也。﹝《本艸圖經》﹞治反胃﹐吐酸水﹐人參粥方。人參﹝爲末半兩﹞生薑﹝取汁半升﹞上二味﹐以水二升﹐煮取一升﹐入粟米一合﹐煮爲稀粥﹐覺饑卽食之。﹝《聖濟》﹞﹝按﹕前門有參粟湯﹐卽是類方。又《千金》有搗粟米作面﹐水和丸爛煮﹐內醋中吞之方﹐宜參。﹞《斗門方》治翻胃﹐用附子一个最大者﹐坐於磚上﹐四面著火漸逼﹐淬入生薑自然汁中﹐又根據前火逼幹﹐復淬之﹐約生薑汁可盡半碗許﹐搗羅爲末﹐用粟米飲下一錢﹐不過三服瘥。﹝《本艸》﹞﹝《本事》名附子散。﹞治患痼冷反胃﹐嘔噦不下食方。附子三分﹐生薑一升﹐水入二合。上切附子如豆許大﹐入薑汁中﹐煎令汁盡﹐更入蜜一合﹐搗一千杵﹐丸如梧桐子大﹐不計時候﹐以生薑湯下二十丸﹐漸加至三十丸。﹝《聖惠》﹞治翻胃嘔吐﹐黃附丸。附子﹝炮去皮臍尖﹞上爲末糊丸﹐如梧桐子大﹐以大黃爲衣﹐每服十丸﹐溫水下。﹝《家寶》﹞附子五苓散﹐治翻胃吐食。大附子﹝一隻取空入五苓散在內炮熟﹞上爲細末﹐用姜湯下﹐何元壽方。﹝《朱氏》﹞尢﹐脈緩右關弦﹐知饑惡食﹐食入卽吐﹐肢浮便溏﹐溺少不渴飲﹐此胃陽衰微﹐開合之機已廢﹐老年噎格反胃﹐乃大癥也。人參茯苓淡附子淡漧薑炒粳米薑汁﹝《臨證指南》﹞茱萸丸﹐孫生傳曰﹕年深膈气翻胃﹐飲食之物至晚皆吐出﹐悉皆生存不化﹐膈上常有痰涎﹐時時嘔血﹐胸中多酸水﹐吐淸水無時﹐日漸羸﹐腹中痛楚﹐時復冷滑﹐或卽閉結﹐候狀不可盡述。自患此疾六年﹐日可吐及五﹑七度﹐百方無驗。因遇此法﹐服及兩月﹐諸疾悉瘥。吳茱萸﹝三分瓦上出油﹞胡椒人參當歸﹝各五錢﹞甘艸﹝半兩﹐一半生﹐一半紙裹五﹑七重﹐醋浸令透﹐火內慢煨﹐幹又浸﹐如此七徧。﹞半夏﹝一兩﹐用姜四兩研汁﹐入砂罐子內﹐用薑汁﹑並水煮﹐候破﹐看存二分白心﹐取半夏研爲膏子。﹞白礬﹝半兩炒幹存性一分﹞上爲末﹐半夏膏丸﹐如稍硬﹐添薑汁﹐丸如梧桐子大﹐每服七丸﹐桑柳條各三十莖﹐銀器內煎湯吞下﹐日三服。忌諸毒物﹐惟可食油豬胰脾軟飯。此孫生自敍如此。﹝《蘇沈》﹞治翻胃﹐丁香一兩爲末﹐煉鹵梅取肉﹐以丁香末爲膏﹐含化卽愈。﹝《袖珍》﹞﹝又有生薑﹑蕎麥麵﹑丁香方﹐當閱。﹞

淸中諸方

治胃反﹐食卽吐出﹐上气方。蘆根茅根﹝各二兩細切﹞上二味以水四升﹐煮取二升﹐頓服之﹐得下良。﹝《千金》﹞包﹝六十﹞﹐胸脘痞悶噯逆﹐三四日必嘔吐粘膩或黃綠水液﹐此屬反胃﹐六旬之年﹐是亦重病。川連半夏枳實郁金竹茹薑汁﹝《臨證指南》﹞

疏裏諸方

華佗治胃反﹐胃反爲病﹐朝食暮吐﹐心下堅如杯升﹐往來寒熱﹐吐逆不下食﹐此爲關上寒所作﹐將成肺痿﹐治之方。眞珠雄黃丹砂﹝各三兩﹞朴硝﹝五兩﹞漧薑﹝十累﹞上五味末之蜜丸﹐先食服﹐如梧子三丸。若小煩者﹐飲水卽解﹐然無所忌﹐神良無比。一方用桂心一兩。﹝《千金》﹞大黃湯﹐治冷涎翻胃﹐其候欲發時先流冷涎﹐次則吐食﹐此乃勞證﹐治之不早﹐死在旦夕。大黃﹝一兩﹐生薑自然汁半茶盞﹐炙大黃令幹﹐又淬薑汁中﹐如此淬盡﹐切焙爲末。﹞上每服二錢﹐陳米一撮﹐蔥白二莖﹐水一大盞﹐煎至七分﹐先食蔥白﹐次服其藥﹐不十日去根。﹝《本事續集》﹞半夏生薑大黃湯﹐治旦食暮吐﹐暮食朝吐﹐此下焦病。半夏大黃﹝各二兩﹞生薑﹝一兩半﹞水五升﹐煮取三升﹐分溫再服。﹝《必讀》﹞治胸膈不快﹐酒食所傷﹐漸成翻胃﹐自令漧嘔。丁香巴豆烏梅﹝各二十个完全好者﹞上三味皆不去油谷並核﹐搗三五千百杵成膏﹐入早米飯一兩﹐同搗又二千杵﹐令極勻細﹐眾手丸如○大﹐慢火焙漧﹐淨紙承﹐頓地上出火毒﹐每服五丸或七丸﹐茶酒熟水任下。如嘔吐酸水﹐心腹气痛﹐膨脹者﹐橘皮甘艸湯下。﹝《本事續集》﹞﹝按﹕此本《雞峯》五百羅漢丸﹐今去胡椒﹑縮砂﹐彼曰消食化气。《三因》五百丸﹐於羅漢丸去胡椒。﹞翻胃平胃散﹐平胃散多加砂﹐姜爲末沸湯點服﹐當吐出惡物一塊﹐黑色如石﹐屢驗。﹝《必用全書》﹞﹝按﹕磨積方僅止此﹐仍不別設其類﹐敢列於斯。﹞

收澀鎭墜諸方

治反胃病吐後﹐令永瘥﹐赤石脂丸方。赤石脂﹝一斤好膩無砂者﹞上搗羅研﹐以蜜和丸﹐如梧桐子大﹐每日空腹以生薑湯下十丸﹐加至二十丸。一雲﹐水飛﹐丸如綠豆大﹐令幹﹐以布揩令光淨﹐空腹津吞十丸﹐仍先以巴豆一枚去皮﹐勿令破﹐津吞之後服藥。﹝《聖惠》﹞《按﹕《千金翼》治痰飲盛﹐吐水無時節﹐赤石脂爲散﹐服方寸匕﹐日三﹐酒飲並可下之﹐卽此方所本。又《寓意艸》治膈气危證﹐用煎人參湯﹐調赤石脂末。又以赤石脂﹐用六君子湯加旋復花煎調。諭氏所謂膈气﹐卽吐逆證﹐宜考。又宜參前門吐淸水。﹞治臟腑久積虛冷﹐反胃嘔噦﹐宜服此方。白礬黃丹﹝各二兩﹞硫黃﹝一兩﹞上先將白礬﹑黃丹入於坩鍋內﹐以炭火半秤燒通赤﹐任火自消﹐取出於濕地出火毒兩日﹐入硫黃同細研爲末﹐以粟米飯和丸﹐如綠豆大﹐以粥飲下二十丸。﹝《聖惠》﹞《本事續集》去硫黃。治胃虛脹﹐其气上逆﹐食已反出﹐礬石丸﹐白礬三兩燒﹐細研﹐以研飯爲丸﹐如梧子﹐每空心米飲下十五丸。﹝《聖濟》﹞治翻胃方。鍛石﹝不計多少﹐水浸七日﹐每日換水﹐去盡苦水﹐焙漧﹐一兩。﹞姜制半夏﹝一兩﹞丁香﹝一分﹞茯苓﹝一兩﹞上並細末和勻﹐每用五錢﹐別作粥﹐粥熟抄藥在內攪勻﹐一﹑二服立止。﹝《方氏》﹞治男女久患冷翻胃﹐口吐淸水﹐徧身虛腫﹐胸腹脹滿﹐上气喘急﹐及冷气築心﹐面色萎黃﹐不進飲食。眞鍼砂﹝一斤先淘去赤水令淸了卻以米醋煮炒紅色﹞蒼術﹝半斤炒赤﹞陳皮﹝去白﹞漧薑﹝炮各五兩﹞上爲末﹐以蒸餅糊丸﹐如梧子大﹐空心溫酒送下三十丸﹐婦人醋湯下﹐忌生冷毒物。﹝《衛生十全》﹞治久患翻胃﹐及小兒驚吐﹐諸吐並醫﹐田季散。好硫黃﹝半兩細研﹞水銀﹝一分與硫黃再研無星﹞上同研如黑煤色﹐每服三錢﹐生薑四兩取汁﹐酒一盞﹐同薑汁煎熟調藥﹐空心服﹐衣被蓋覆﹐當自足指間汗出﹐迆邐徧身﹐汗出卽瘥。﹝《蘇沈》﹞翻胃之患﹐皆因中脘停寒﹐涎飲凝滯﹐食入卽吐﹐當用養正丹﹐以生薑﹑熟附各四分﹐丁香十粒﹐同煎咽下。但丁﹑附性熱﹐恐爲痰飲阻隔﹐卽蓄在上焦﹐反爲僭燥﹐則於二陳湯中選藥用之。﹝《易簡》﹞《明理論》理膈气反胃﹐諸藥難瘥﹐朝食暮吐﹐食已輒出﹐其效神速。用硫黃半兩﹐水銀﹑黑錫各三錢﹐同於銚內﹐用柳木捶研﹐微上火細研爲炭。取後入丁香末二錢﹐桂末一錢﹐生薑末三錢﹐同研停勻﹐每二錢﹐黃米粥飲調下﹐一服效﹐甚則再服﹐名桂香散。﹝《簡易》﹞入藥靈砂﹐治翻胃嘔吐﹐食飲不下。靈砂末﹝一兩﹞丁香末木香末胡椒末﹝各半錢﹞上件和勻﹐煮棗圈肉﹐杵和爲丸﹐如綠豆大﹐每服五十粒﹐生薑米飲送下﹐不拘時候。﹝《濟生續》﹞﹝按﹕《和劑》靈砂主治﹐有翻胃吐逆。﹞

絕飲用藥法

反胃之疾﹐十有九死﹐非藥不效﹐良因輒彊以食﹐或飲以羹湯﹐是速其吐。今得其說﹐不彊以食﹐絕其羹湯﹐先投來復丹暑藥﹐知其非伏暑證﹐遂投養正﹑靈砂之類﹐饑則以飯炒香幹啖之﹐一點湯水亦不與﹐三日後竟不復吐﹐飲食如初﹐方用甘蔗搗汁七升﹐生薑搗汁一升﹐打和分作二服。﹝《經驗祕方》﹞幹食方﹐惟食漧飯餅餌﹐盡去羹飲水漿﹐藥亦用丸﹐自不反動﹐調理旬日奇效。有人三世死於胃反﹐至孫收效此方。﹝《得效》﹞得藥不反﹐切不可便與粥飯及諸飲食﹐每日用人參五錢﹐陳皮二錢﹐作湯細啜﹐以扶胃气。覺稍安﹐漸漸加人參﹝按﹕《必讀》作惟以人參五錢﹐陳皮二錢﹐老黃米一兩﹐作湯細啜。《醫通》作每日與獨參湯﹐少加炒陳米﹐不時煎服﹞。旬日半月間﹐方可小試陳倉米飲及糜粥。倉廩未固﹐不宜便貯米谷﹐常見卽食粥飯者﹐遂致不救。﹝《準繩》﹞﹝按﹕此文本出其自制通腸丸下﹐然《六要》《必讀》俱爲該反胃諸治者﹐其意爲佳。﹞

灸法

有人久患反胃﹐予與鎭靈丹服﹐更令服七气湯﹐遂能立食﹐若加以著艾﹐尢爲佳也。有老婦人患反胃﹐飲食至晚卽吐出。見其气繞臍而轉﹐予爲點水分﹑气海﹐並夾臍邊兩穴。旣歸﹐只灸水分﹑气海卽愈﹐神效。﹝《資生》﹞服藥未應者﹐宜灸中脘一穴﹐足三里二穴﹐各灸七壯或九壯﹐其效尢著焉。﹝《濟生》﹞

臟腑類

噦

名義

噦者﹐呃逆也﹐非咳逆也。咳逆者﹐咳嗽之甚者也﹐非呃逆也。﹝按﹕唐末以來﹐謬以咳逆爲呃逆之名﹐故景嶽有此辧也。但古人意非以咳嗽逆气爲噦義﹐故今是書所引﹐其云咳逆者﹐皆宜爲呃逆看。﹞漧嘔者﹐無物之吐﹐卽嘔也﹐非噦也。﹝按﹕東垣﹑海藏以噦爲漧嘔﹐故有此辧也。又《活人書》創以爲漧嘔﹐然﹑噦同字﹐宜參《嘔吐》名義。﹞噫者﹐飽食之息﹐卽噯气也﹐非咳逆也。﹝按﹕《聖惠》以呃逆名咳﹐或作噫﹐故有此辧也。﹞後人但以此爲鑑﹐則異說之疑﹐可盡釋矣。﹝《景嶽》﹞

脈候

脈浮而緩者易治﹐弦急而按之不鼓者難治。脈結或促或微皆可治﹐脈代者危。﹝《正傳》﹞

寒熱虛實諸說

嘔噦之病者﹐由脾胃有邪﹐穀气不治所爲也。胃受邪气則嘔。脾受邪气﹐脾脹气逆﹐遇冷折之﹐气不通則噦也。﹝《病源論》﹞脾胃俱虛﹐受於風邪﹐故令新谷入胃﹐不能傳化﹐故谷之气﹐與新谷相干﹐胃气則逆﹐胃逆則脾脹气逆﹝按﹕《聖濟》作水谷之精﹐與新谷相干﹐脾胃气逆痞滿﹞﹐因遇冷折之﹐則噦也。右手關上脈沈而虛者﹐善噦也。﹝同上﹞實噦者﹐醉飽得之。虛噦者﹐吐下得之﹐又失血虛家得之。﹝《千金翼》﹞噦者咳逆也﹐古方則謂之噦。凡吐利後多作噦﹐大率胃實卽噫﹐胃虛則噦﹐此由胃中虛﹐膈上熱﹐故噦。或至八九聲相連﹐收气不回﹐至於驚人者。若傷寒久病得此﹐甚惡﹐《內經》所謂壞腑者是也。楊上善釋云﹕津泄者﹐知鹽器之漏。聲嘶者﹐知琴弦之絕。葉落者﹐知槁木之摧。舉此三物衰壞之徵以比噦﹐故知是病深之候也。亦有噦而心下堅痞眩悸者﹐以膈間有痰水所爲﹐其他病則各有治法。﹝《三因》﹞多因吐利之後﹐胃中虛寒﹐遂成此證。亦有胃虛膈上熱﹐噦至八九聲相連﹐收气不回者。卻當子細看脈與證﹐施以治法。大抵老人虛人久病患及婦人產後有此證者﹐皆是病深之候﹐非佳兆也。﹝《濟生》﹞若气自腹中起﹐上築咽喉﹐逆气連屬不能出﹐或至數十聲﹐上下不得喘息﹝按﹕《活法祕方》無喘字﹞。此由寒傷胃脘﹐腎气先虛﹐逆气上乘於胃﹐與气相並﹝腎气以下﹐《活法》作气不歸腎﹐腎气不行﹐與气相並﹞不止者難治﹐謂之噦。宜茱萸丸﹐灸中脘﹝《活法》作期門﹞﹑關元百壯。未止﹐灸腎兪百壯。﹝《資生》引《指迷方》﹞吐利後胃虛寒﹐面靑手足微冷﹐脈緊細﹐羌活附子散﹑柿蒂湯﹐又丁香煎湯咽蘇合香丸﹐《三因》丁香散﹑《活人》橘皮漧薑湯。吐利後﹐胃熱﹐面紅白﹐手足溫﹐《濟生》橘皮湯﹑《活人》半夏生薑湯﹝卽仲景方﹞﹑橘皮竹茹湯。大病後﹐脾胃气衰﹐中州已無土﹐《活人》橘皮竹茹湯﹑《濟生》橘皮湯﹐又蓽澄茄﹑良姜各三分爲末﹐煎二錢﹐入醋少許煎服﹐又萊菔子煎湯﹐調木香調气散熱服。﹝《永類》﹞咳逆爲病﹐古謂之噦﹐近謂之呃﹐乃胃寒所生﹐寒气自逆而上呃﹐此證最危。間有熱呃﹐已見傷寒證。其有他病發呃者﹐皆屬寒。宜用半夏一兩﹐生薑一兩半﹐水一碗﹐煎半碗熱服。若胃中寒甚﹐呃逆不已﹐或復加以嘔吐﹐輕劑不能取效﹐宜丁香煮散﹐及以附子粳米湯﹐增炒川椒﹑丁香﹐每服各三十五粒。﹝《要訣》﹞噦聲頻密相連者爲實﹐可治﹔若半時噦一聲者屬虛﹐難治﹐多死在旦夕。﹝《綱目》引世﹞咳逆者﹐气逆上衝而作聲也﹐俗謂之喫忒是也。其發也﹐或三五聲而止﹐或八九聲而止﹐或連續不絕﹐收气不回者。然所得之由不同﹐有因久病胃虛而得者﹐有因傷寒失下而得者﹐有因痰熱內郁﹑火气沖上而得者﹐有因過服寒劑﹑胃寒而得者﹐有因水气停痰﹑心下痞悸而得者。治法當以降气化痰和胃爲主﹐若胃虛者補其胃﹐傷寒失下者宜下之﹐火逆上衝者宜降之﹐過服寒劑者宜溫之﹐水气停痰者宜逐之﹐斯其治法也。其或病久﹐脾胃衰敗而發咳逆﹐額上汗出﹐連聲不絕者﹐又爲惡候也。﹝《選要》﹞有胃气寒而呃。元禮戴氏以雜病發呃者皆屬寒﹐惟有傷寒發呃屬熱。蓋由陽明內實﹐過經失下﹐淸濁不得升降﹐以致气不宣通而作。或又有飲食塡塞胸中﹐而气不得升降者。或有痰閉於上﹐火起於下而气不得伸越者。﹝按﹕此分實證爲三﹐本出《正傳》。﹞又有吐利後﹐胃虛膈熱而作呃者。又有气血虛作呃者。不可以不辧也。﹝《赤水》﹞呃之大要﹐亦惟三者而已。則一曰寒呃﹐二曰熱呃﹐三曰虛脫之呃。寒呃可溫可散﹐寒去則气自舒也。熱呃可降可淸﹐火靜而气自平也。惟虛脫之呃﹐則誠危殆之證﹐其或免者﹐亦萬幸矣。﹝《景嶽》﹞呃逆證﹐凡聲彊气盛而脈見滑實者﹐多宜淸降﹐若聲小息微而脈見微弱者﹐多宜溫補。﹝同上﹞輕易之呃﹐或偶然之呃﹐气順則已﹐本不必治。惟屢呃爲患﹐及呃之甚者﹐必其气有大逆﹐或脾腎元气大有虧竭而然。然實呃不難治﹐而惟元气敗竭者﹐乃最危之候也。﹝同上﹞大抵無病而暴呃者多實﹐病久而乍呃者多虛。前後不利者多實﹐淸便自調者多虛。寒而呃者必喜熱﹐熱而呃者。必喜寒。停痰多心下痞悸﹐气逆必胸中喘滿。虛則補之﹐實則瀉之﹐熱則淸之﹐寒則溫之﹐痰凝者利之﹐气逆者順之。貴在臨證變通﹐不可膠於一見。﹝《匯論》﹞呃逆在辧寒熱﹐寒熱不辧﹐用藥立斃。凡聲之有力而連續者﹐𨿽有手足厥冷﹐大便必堅﹐定屬火熱﹐下之則愈﹐萬舉萬全。若胃中無實火﹐何以激搏其聲逆上而衝乎。其聲低怯而不能上達於咽喉﹐或時鄭聲﹐𨿽無厥冷﹐定屬虛寒﹐苟非丁﹑附﹐必無生理。若胃中稍有陽气﹐何以致音聲餒怯不前也。又有始熱終寒者﹐始本熱邪﹐因過用苦寒﹐寒郁其熱﹐遂至呃逆﹐急宜連理湯加姜﹑半主之。五六日大便不通者﹐削陳醬姜導之。若眞陽素虛人﹐誤用苦寒通其大便﹐必致熱去寒起﹐多成不救。復有飲熱飲冷而呃﹐背微惡寒﹐目晴微黃﹐手足微冷﹐大便溏黑者﹐屬瘀血﹔若飲熱則安﹐飲冷則呃﹐𨿽有背惡寒﹐手足冷﹐大便溏等證﹐此屬濕痰﹐肥人多此﹐須推瘀血﹑痰飲例治之。﹝《醫通》﹞無病而呃者﹐不必治也﹐卽治不過用《內經》刺鼻取嚏﹐或閉息不令出入﹐或驚之之法﹐皆可立已。若有病而呃者﹐形气壯實﹐別無惡候﹐審其致閉之邪﹐去之亦卽已。惟病重得此﹐多爲气脫。凡見其呃自丹田而上﹐久久乃一聲﹐通身振動者﹐卽是危候﹐恐難治矣﹝此先天命門眞火欲脫﹐多不救﹞﹐與黑錫丹﹐灸關元。﹝《醫碥》﹞

病系陰爲火所乘

喫﹐病气逆也﹐气自臍下直衝﹐上出於口而作聲之名也。《書》曰﹕火炎上。《內經》曰﹕諸逆衝上﹐皆屬於火。東垣謂火與元气不兩立﹐又謂火气之賊也。古方悉以胃弱言之而不及火﹐且以丁香﹑柿蒂﹑竹茹﹑陳皮等劑治之﹐未審孰爲降火﹐孰爲補虛。人之陰气﹐根據胃爲養﹐胃土傷損﹐則木气侮之矣﹐此土敗木賊也。陰爲火所乘﹐不得納守﹐木挾相火乘之﹐故直衝淸道而上。言胃弱者﹐陰弱也﹐虛之甚也。﹝《格致餘論》﹞﹝按﹕噦證自此言出﹐而後有明諸家﹐多以陰火上衝爲說﹐處以補陰方劑。今驗之病者﹐未見其可。仍姑錄此說﹐以俟識者。﹞

偶然致呃

亦有無病﹐偶然致呃﹐此緣气逆而生﹐重者或經一二日﹐宜小半夏茯苓湯加枳實半夏湯﹐或用煎湯泡蘿卜子﹐研取汁﹐調木香調气散﹐乘熱服﹐逆气用之最佳。﹝《要訣》﹞

瘀血

﹝互見上﹞傷寒血證呃逆不止﹐舌彊短者﹐桃仁承气湯主之。心痛飲湯水下作呃逆者﹐是有死血在中﹐桃仁承气湯下之。﹝《丹溪》﹞超越陳氏﹐二十餘歲﹐因飽後奔走數里﹐遂患噦病﹐但食物則連噦百餘聲﹐半日不止﹐飲酒與湯則不作﹐至晚發熱﹐如此者二月。脈澀數﹐以血入气中治之﹐用桃仁承气湯﹐加紅花煎服﹐下污血數次卽減﹐再用木香和中丸加丁香服之﹐十日而愈。﹝《綱目》引丹﹞

停食

又有因於食而致呃者﹐脾胃不能健運﹐食阻气而不行﹐宜以溫中消導可也﹐如二陳湯加濃朴﹑山楂﹑砂仁﹑木香。﹝《繩墨》﹞

虫

因於虫者﹐其聲或作或止﹐或緩或促﹐兼面色不一﹐胃中或痛﹐或吐淸水冷涎﹐或心中嘈雜﹐脈遲大小不勻。﹝《續焰》﹞

滯下後

﹝諸病後﹞吐利後噦﹐卽丹溪治趙立道與陳擇仁噦﹐皆於滯下得之之類﹐六脈大豁﹐用參﹑術而愈是也。予長兄﹐九月得滯下﹐每夜五十餘行﹐嘔逆食不下﹐五六日後加呃逆。與丁香一粒﹐含之立止﹐但少時又至。遂用黃連瀉心湯﹐加竹茹飲之﹐呃𨿽少止﹐滯下未安﹐如此者十餘日。遂空心用禦米殼些少﹐澀其滑﹐日間用參﹑術﹑陳皮之類補其虛。自服禦米殼之後﹐呃聲漸輕﹐滯下亦收而安。﹝《綱目》﹞痢後發呃﹐極爲險證。﹝《尊生書》﹞至若吐利後發呃者﹐難治。傷寒﹑痢疾﹑產後﹑久病﹑虛損及汗下後致呃者﹐皆難治﹐不可言其易也﹐後必有悔。﹝《繩墨》﹞

死證

﹝互見上﹞其人气不接續﹐呃气轉大﹐其脈虛而無力。若虛而短數者不治﹐有痰者不治﹐飲食不入者不治。﹝《繩墨》﹞

溫中諸方

順气湯﹐治咳逆神驗。丁香﹝四十九粒﹞柿蒂﹝二十七个﹞上用水一碗﹐同煎至半碗﹐溫服一盞﹐立效。如未住﹐更服。﹝《家寶》﹞﹝按﹕此方本出《簡要濟眾》﹐旣錄《傷寒》中。﹞《易簡》丁香十粒﹐柿蒂十五枚﹐煎湯半盞﹐乘熱頓服。《濟生》名柿蒂湯﹐治胸滿咳逆不止﹐各一兩﹐加姜煎。治胃冷咳﹐气厥不通﹐髙良姜散方。髙良姜﹝一兩﹞幹木瓜蓮子心菖蒲﹝各半兩﹞丁香﹝一分﹞上件藥搗篩爲散﹐每服三錢﹐以水一中盞﹐入生薑半分﹐煎至六分﹐去滓溫服。﹝《聖惠》﹞丁香煮散﹐治翻胃嘔逆﹐丁香﹑石蓮肉各十四枚﹐北棗七枚截碎﹐生薑七片﹐黃秫米半合洗。上水碗半﹐煮稀粥﹐去藥﹐取粥食之。﹝《直指》﹞治气逆咳不止方。伏龍肝﹝一兩﹞丁香﹝半兩﹞上件藥搗﹐細羅爲散﹐煎桃仁醋湯﹐調下一錢。﹝《聖惠》﹞丁香柿蒂散﹐治吐利及病後﹐胃中虛寒﹐咳逆至七八聲相連﹐收气不回者﹐難治。人參茯苓橘皮半夏良姜﹝炒﹞丁香柿蒂﹝各一兩﹞生薑﹝一兩半﹞甘艸﹝五錢﹞上銼散﹐每服三錢﹐水一盞煎﹐乘熱頓服。或用此調蘇合香丸亦妙。﹝《得效》﹞﹝按﹕《直指》曰﹕噫逆卽咳逆﹐胃寒所致也。良姜爲要藥﹐人參﹑白茯苓佐之。良姜溫胃﹐能解散胃中邪气。蓋危氏立此方﹐豈本其意乎。﹞陳﹐食傷脾胃﹐復病嘔吐﹑發呃﹑下利。診兩脈微澀﹐是陽气欲盡﹐濁陰衝逆﹐事危至急﹐捨理陽驅陰無別法。人參茯苓丁香柿蒂炮附子漧薑吳茱萸﹝《臨證指南》﹞黃﹐脈小舌白﹐气逆呃忒﹐畏寒微戰﹐胃陽虛﹐肝木上犯﹐議用鎭肝安胃理陽。人參代赭石丁香皮茯苓炒半夏淡漧薑﹝同上﹞噦不止﹐漧薑六分﹐附子四分﹐炮搗﹐苦酒丸如梧子﹐服三丸﹐日三效。﹝《肘後》﹞吳茱萸丸。﹝主治全系前諸說中《資生經》文。﹞橘皮﹝洗一兩﹐《活法》三兩﹞吳茱萸﹝醋炒﹐《活法》三兩﹞附子﹝炮裂去皮臍各一兩﹞上爲細末﹐白麵糊爲丸﹐如梧桐子大﹐每服七十丸至八十丸﹐溫生薑湯下﹐食前。﹝《禦藥》﹞﹝按﹕據《資生》是王子亨方。﹞止咳逆羌活散。﹝出《靈苑》。館案云﹕《三因方》有丁香一兩。﹞羌活附子﹝炮﹞茴香﹝微炒各半兩﹞木香漧薑﹝去土炮各棗許﹐按﹕館本各一兩﹞上每服二錢﹐水一盞﹐鹽一撚﹐同煎一﹑二十沸﹐帶熱服﹐一服止。﹝《蘇沈》﹞《活人》名羌活附子散。橘皮漧薑湯﹐治噦。橘皮通艸漧薑﹝炮﹞桂心﹝各二兩﹞人參﹝一兩﹞甘艸﹝炙二兩﹞上銼如麻豆大﹐每服四錢﹐水一盞﹐煎至六分﹐去滓溫服﹐日進三服。﹝同上﹞大吐大瀉後﹐虛寒﹐四肢厥冷﹐咳逆者﹐以附子理中湯主之。﹝《原病集》﹞病後元气不足﹐發咳逆者﹐以六君子湯加柿蒂主之。﹝同上﹞參附湯﹐治大汗大吐大瀉後﹐厥逆﹐呃忒﹐腹痛。﹝《匯補》﹞治寒气攻胃咳方。胡椒﹝三十顆﹞麝香﹝一錢細研﹞上搗破胡椒﹐入麝香﹐用酒一中盞﹐煎至半盞﹐稍熱服。﹝《聖惠》﹞

淸中諸方

橘皮竹茹湯﹐治胃熱多渴﹐嘔噦不食。赤茯苓﹝去皮﹞橘皮﹝去白﹞枇杷葉﹝拭去毛﹞麥門冬﹝去心﹞靑竹茹半夏﹝湯泡七次各一兩﹞人參甘艸﹝炙各半兩﹞上咀﹐每服四錢﹐水一盞半﹐姜五片﹐煎至八分﹐去滓溫服﹐不拘時候。﹝《濟生》﹞人參三白湯﹐身熱﹐脈數而虛﹐咳逆者主之。人參﹝二錢﹞白茯苓白術﹝各錢五分﹞白芍﹝一錢﹞竹茹﹝一團﹞食前服。﹝《原病集》﹞《統旨》參術竹茹湯﹐於本方去芍藥﹐加陳皮﹑半夏﹑甘艸﹑姜﹐水煎。瀉心湯﹐咳逆便祕者﹐大承气湯下之﹔便軟者﹐瀉心湯主之。黃連﹝一兩﹞上爲末﹐水調二﹑三分﹐量病患大小與之。﹝《醫林集要》﹞﹝按﹕此方本出錢氏﹐治心气實。﹞

驅飲諸方

噦不止﹐半夏洗榦末之﹐服一匕則立止。﹝《肘後》﹞水寒相搏者﹐小靑龍湯﹐寒甚加附子尖。﹝《統旨》﹞﹝按﹕此本於《正傳》引《丹溪活套》。﹞一婦患時疫﹐飲水過多﹐心下堅痞﹐咳逆倚息﹐短气不臥﹐湯藥不下﹐諸藥靡效。作停飲治之﹐進以五苓散一劑而安。﹝《大還》﹞

利气諸方

《廣濟》療嘔噦不止﹐橘皮湯方。橘皮﹝一升﹞生薑﹝八兩﹞甘艸﹝二兩炙﹞枇杷葉﹝四兩拭毛蜜炙﹞上四味切﹐以水五升﹐煮取二升五合﹐絞去滓﹐分溫三服﹐每服相去如人行六﹑七里。﹝《外臺》﹞治寒气攻胃﹐咳方。艸豆蔻益智子﹝各一兩﹞幹柿﹝二兩﹞上件藥搗篩爲散﹐每服三錢﹐以水一中盞﹐入生薑半分﹐煎至五分﹐去滓熱服。﹝《聖惠》﹞咳逆方﹐蘇合香丸﹐用丁香﹑柿蒂煎湯調下。﹝《直指》﹞木香調气散﹐中焦呃逆者﹐此方主之。﹝《方考》﹞﹝按﹕卽《和劑》勻气散方﹐見《諸气》中。﹞袁氏子﹐五歲﹐咳。一醫治之﹐五日不退云云。愚用木香﹑肉豆蔻﹝名香南散﹞濃煎熱服半盞﹐放手卽定。主人曰﹕何效之速也﹖愚曰﹕木香順气﹐肉豆蔻治逆﹐熱服去寒﹐所以立效也。﹝《全嬰方論》﹞

吐下方

一女子年逾笄﹐性躁味濃﹐暑月因大怒而呃作。每作則舉身跳動﹐神昏不知人。問之乃知暴病﹐視其形气俱實。遂以人參蘆煎湯﹐飲一大碗﹐吐頑痰數碗﹐大汗﹐昏睡一日而安。﹝《格致餘論》﹞﹝按﹕《綱目》載此按更詳﹐曰﹕此膈上有痰逆﹐爲怒气所郁﹐痰熱相搏﹐气不得降而逆﹐非吐則不可。又曰﹕燥痰不出者﹐用蜜水吐之。﹞大柴胡湯﹐治地道不通﹐因而呃逆。﹝《匯補》﹞﹝宜參前諸說及瘀血條。﹞

奇治方

有人病後﹐呃逆不止﹐聲聞鄰家。或令取刀豆子﹐燒存性﹐白湯調服二錢﹐卽止﹐此亦取其下气歸元而逆自止也。﹝《本艸綱目》﹞﹝按﹕《本艸備要》曰﹕勝於柿蒂。﹞呃逆不止﹐荔枝七个﹐連皮核燒存性爲末﹐白湯調下立止。﹝《醫方摘要》﹞

外治方法

呃忒之候﹐經文謂之噦﹐其治以艸刺鼻﹐得嚏則已﹐大驚之亦已。可見是病﹐由上气郁閉不通﹐下气欲上而格﹐則發聲爲呃。由气之抑﹐激而成聲﹐故一法以泄气而通之﹐一法以奪气而降之也。﹝《醫級》﹞《靈》以艸刺鼻嚏治呃。有病傷寒將愈﹐忽患呃逆。予與古人治呃逆之藥殆徧﹐皆不愈。計出無藥﹐遂用皂角末吹入鼻中﹐得嚏而呃逆止。少時又呃﹐又與皂角末嚏而止者﹐凡數百次。其嚏時﹐出痰涕漸多﹐自是呃逆漸疏﹐至二三日而止。此是合經艸刺鼻嚏之法﹐故書之。﹝《綱目》﹞治寒气攻胃咳方。上用黑豆二合﹐於瓶子中﹐以熱醋沃之﹐紙封﹐開一小孔子﹐令患人以口吸其气咽喉中﹐卽定。﹝《聖惠》﹞治呃逆﹐黃蠟燒煙﹐燻而咽之。寒者﹐用硫黃燒煙咽之。﹝《丹溪》﹞

灸法

﹝見上﹞

臟腑類

惡心

名義

蓋惡者﹐畏惡也﹐當作去聲。惡心者﹐想見飲食卽有畏惡之心也。若作善惡之惡﹐則詞理不通矣。﹝《指掌》﹞

源由證治諸說

惡心者﹐由心下有停水積飲所爲也。心主火﹐脾主土﹐土性克水。今脾虛﹐則土气衰弱﹐不能克消水飲。水飲之气不散﹐上乘於心﹐復遇冷气所加之﹐故令火气不宣﹐則心裏淡淡然欲吐﹐名爲惡心也。﹝《病源論》﹞惡心﹐有痰﹐有熱﹐有虛﹐皆用生薑隨證佐藥。﹝《丹溪》﹞惡心欲吐不吐﹐心中兀兀﹝按﹕《要訣》心下映漾﹞﹐如畏舟船﹐宜大半夏湯﹐或小半夏茯苓湯﹐或理中湯﹝以上《要訣》同﹞加半夏亦可。又胃中有熱惡心者﹐以二陳湯﹐加生薑汁炒黃連﹑黃芩各一錢﹐最妙。﹝同上﹞戴云﹕惡心者﹐無聲無物﹐但心中欲吐不吐﹐欲嘔不嘔﹐𨿽曰惡心﹐非心經之病﹐其病皆在胃口上﹐宜用生薑﹐蓋能開胃豁痰也。﹝《鉤玄》﹞惡心者﹐皆胃口有痰﹐以生薑半夏湯主之。或集香寶屑﹐常嚼些須。﹝《原病集》﹞惡心證﹐胃口泛逆﹐兀兀不寧之病。凡惡心欲吐﹐口必流涎﹐咽之不下﹐愈咽愈惡﹐而嘔吐繼之﹐亦有不嘔吐而時見惡心者。然此𨿽曰惡心﹐而實胃口之病﹐非心病也。此証之因﹐則有寒有食﹐有痰飲﹐有穢气﹐有火邪﹐有陰濕傷胃﹐或傷寒瘧痢諸邪之在胃口者﹐皆得有之。若欲察之﹐但當察其虛實寒熱則盡之矣。蓋實邪惡心者﹐邪去則止﹐其來速其去亦速。虛邪惡心者﹐必得胃气大復﹐其病方愈。﹝《景嶽》﹞

治方

《新錄方》治惡心方。檳榔仁末﹐方寸匕﹐生薑汁服之﹐日二。又加橘皮更佳。﹝《醫心》﹞拯要方﹐療冷痰气在胸﹐腹脹不能食﹐吐水沫﹐耿耿惡心方。吳茱萸﹝一升﹞橘皮﹝二兩﹞杏仁﹝三兩﹞生薑汁﹝三合﹞上以水五升﹐煮取一升六合﹐去滓﹐納檳榔仁散方寸匕﹐分再服﹐得一兩行利大快。三五日服一劑﹐病都除﹐乃停。亦可加濃朴三兩﹐益佳。﹝同上﹞治惡心方。苦瓠瓤並子一升碎﹐以酒水三升﹐煮取一升﹐頓服﹐須臾吐並下如蝦蟆衣三升。﹝《千金》﹞集香寶屑。白豆蔻縮砂仁白茯苓甘艸橘紅香附子﹝各等分﹞上件細切和勻﹐入鹽少許﹐常細嚼。﹝《原病集》﹞﹝按﹕《奇效•痰飲門》有醉鄕寶屑﹐此其類方。﹞

臟腑類

噫醋﹝吐酸﹞

脈候

關上沈﹐心痛﹐上吞酸。﹝《脈經》﹞寸口脈緊﹐寒之實也。寒在上焦﹐胸中必滿而噫。﹝同上﹞

源由證治諸說

噫醋者﹐由上焦有停痰﹐脾胃有宿冷﹐故不能消穀。穀不消則脹滿而气逆﹐所以好噫而吞酸﹐气息醋臭。﹝《病源論》﹞夫中脘有飲則嘈﹐有宿食則酸﹐食後噫醋吞酸﹐皆宿食證﹐俗謂之咽酸是也。﹝《三因》﹞噫气吞酸﹐噯宿腐气﹐逆咽酸水﹐亦有每晨吐淸酸水數口﹐日間無事者﹐亦有膈間常如酸折﹝折當作蜇﹐蜇﹐螫也﹞﹐皆飲食傷中脘所致﹝文有訛脫﹞﹐生料平胃散加神曲﹑麥各半錢﹐或八味平胃散。﹝《要訣》﹞﹝按﹕八味平胃散﹐據《類方》系《三因》濃朴﹑升麻﹑射幹﹑茯苓﹑大黃﹑枳殼﹑甘艸﹑芍藥水煎者﹐似不與證協﹐恐是別方。﹞人之飲食在胃﹐惟速化爲貴。若胃中陽气不衰而健運如常﹐何酸之有。使火力不到﹐則其化必遲﹐食化旣遲﹐則停積不行而爲酸爲腐﹐此酸卽敗之漸也。故凡病吞酸者﹐多見飲食不訣﹐自食有不快﹐必漸至中滿痞膈泄瀉等證﹐豈非脾气不彊﹑胃脘陽虛之病﹐而猶認爲火﹐能無誤乎。﹝《景嶽》﹞

噫气虛實

噯气者﹐卽《內經》之所謂噫也。此實脾胃之气滯﹐起自中焦而出於上焦﹐故經曰上走心爲噫也。凡人之飲食太飽者﹐多有此證﹔及飲食不易消化者﹐亦有此證。但太飽作噯者﹐此系實滯﹐治宜行气化食。食不消化時多虛悶作噯者﹐此系胃气虛寒﹐治宜溫補。若痰火作噯者﹐亦或有之。但停痰必以胃弱﹐胃弱多因無火﹐此當詳辧脈證而酌治之也。﹝《景嶽》﹞气盛實噯﹐食罷噯轉腐气﹐甚則物亦噯轉﹐多傷食濕熱所致﹐二陳湯加蒼術﹑神曲﹑麥芽﹑姜炒黃連。不因飲食而噯者虛也﹐蓋胃有濁气﹐膈有濕痰﹐俱能發噯﹐六君子湯加沈香爲君﹐濃朴﹑蘇子爲臣﹐吳萸爲佐﹐甚者靈砂以鎭墜之。﹝《入門》﹞

吞酸吐酸之別

吞酸者﹐胃口酸水攻激於上﹐以致咽嗌之間﹐不及吐出而咽下﹐酸味刺心﹐有若吞酸之狀也。吐酸者﹐吐出酸苦之水。皆由胃气不行﹐脾气不運﹐飲食痰涎津液俱化爲水﹐郁而少久以成酸也。﹝《繩墨》﹞吞酸之與吐酸證有三種﹕凡喉間噯噫﹐卽有酸水﹐如醋浸心﹐嘈雜不堪者﹐是名吞酸﹐卽俗所謂作酸也﹐此病在上脘最髙之處﹐不時見酸而泛泛不寧者是也。其次則非如吞酸之近﹐不在上脘而在中焦胃脘之間﹐時多嘔惡﹐所吐皆酸﹐卽名吐酸而渥渥不行者是也。又其次者﹐則本無吞酸吐酸等證﹐惟或偶因嘔吐﹐所出或酸或苦﹐及諸不堪之味﹐此皆腸胃中痰飲積聚所化气味﹐每有濁惡如此﹐此又在中脘之下者也。但其順而下行﹐則人所不覺﹔逆而上出﹐則喉口難堪耳。凡此三者﹐其在上中二脘者﹐則無非脾胃虛寒﹑不能運化之病﹐治此者非溫不可。其在下脘偶出者﹐則寒熱俱有﹐但當因證以治其嘔吐﹐嘔吐止則酸苦無從見矣。﹝《景嶽》﹞

病變翻胃膈噎

吞酸﹐小疾也﹐然可暫而不可久。或以疾小而忽之﹐此不知其翻胃之漸也﹝《匯補》作膈噎反胃之漸也﹞。語曰﹕毫末不斫﹐將尋斧柯。是故愼之。﹝《方考》﹞﹝按﹕《百問》亦曰﹕吐酸日久﹐漸成翻胃。﹞族妹經不行者八十日﹐每飲食入腹﹐卽疼痛﹐必盡吐出乃止﹐居常亦吐酸水﹐上焦熱﹐下焦寒﹐大便半月始一行﹐食飲不進者四十日﹐六脈皆數﹐左滑右軟弱。妹能事者﹐以其夫多病﹐且不諳世故﹐由是悒悒﹐病從思慮而得﹐恐成膈癥。今大便燥結﹐吐酸﹐乃膈之徵﹐急宜拂慮﹐庶藥有功。先與丁靈丸﹝按﹕此當是香靈丸﹐用丁香﹑辰砂﹑五靈脂﹐用狗膽汁或豬膽汁丸﹞一粒而吐止。繼用溫膽湯加姜﹑連﹐痛吐全安。攺以二陳湯加香附﹐條芩﹑山梔仁﹑丹參﹑砂仁﹐調理兩月﹐經行﹐大便始潤而膈癥斯不作矣。﹝《赤水》﹞

溫中消導諸方

﹝溫利﹞治噫酢咽方。﹝《千金》﹞﹝按﹕卽吳茱萸湯﹞《醫心》﹕《醫門方》於本方加橘皮。《廣濟》療常吐酸水﹐脾胃中冷﹐茯苓湯方。茯苓﹝十二分﹞橘皮﹝十二分﹞白術﹝八分﹞人參﹝六分﹞桂心﹝六分﹞甘艸﹝八分炙﹞紫蘇﹝十分﹞生薑﹝十二分﹞檳榔﹝七枚﹞上九味切﹐以水九升﹐煮取二升半﹐絞去滓﹐分溫三服﹐每服如人行七八里。未好瘥﹐三兩日更服一劑﹐老少取微利。﹝《外臺》﹞又療嘔吐酸水﹐結气築心﹐白術散方。白術﹝八分﹞茯苓﹝八分﹞吳茱萸﹝四分﹞橘皮﹝六分﹞蓽茇﹝四分﹞濃朴﹝八分炙﹞檳榔﹝十分﹞人參﹝六分﹞大黃﹝十分﹞上九味搗篩爲散﹐空腹煮姜棗湯服方寸匕﹐日二服﹐漸加至二匕半。覺熱﹐服少飲食三兩口壓之。﹝同上﹞又療吐酸水﹐每食則變作醋水吐出﹐檳榔散﹐於本方去白術﹑吳茱萸﹑濃朴﹑大黃﹐平晨空腹﹐取生薑五大兩合皮搗﹐絞取汁﹐溫﹐內散方寸匕﹐搗調﹐頓服之﹐日一服﹐漸加至一匕半。《延年》增損承气丸﹐療胸脇支滿﹐背上時有一答熱則痛﹐腹脹多噫﹐醋咽气逆﹐兩脇滿﹐並主之方。前胡﹝七分﹞枳實﹝七分炙﹞桂心﹝五分﹞漧薑﹝五分﹞吳茱萸﹝五分﹞茯苓﹝四分﹞芍藥﹝六分﹞濃朴﹝十分炙﹞橘皮﹝十分﹞大黃﹝七分﹞杏仁﹝七十枚去皮尖﹞上十一味搗篩爲末﹐納杏仁脂中研調篩﹐度蜜和丸﹐每服食後少時﹐酒飲任性﹐初服七丸如梧子﹐以气宣下泄爲度。﹝同上﹞治上气冷气﹐噫醋吞酸﹐吐沫嘔逆﹐不思飲食﹐半夏丸方。半夏﹝湯浸去滑焙漧二兩﹞丁香﹝半兩﹞漧薑﹝炮裂一分﹞上三味搗羅爲末﹐生薑自然汁煮麵糊爲丸﹐如梧桐子大﹐每服十五丸﹐煎木瓜鹽湯下﹐不拘時。﹝《聖濟》﹞曲術丸﹐治中脘有宿食畱飲﹐酸蜇心痛﹐口吐淸水﹐噯宿腐气者。神曲﹝炒三兩﹞蒼術﹝泔浸三宿洗淨幹炒一兩半﹞陳皮﹝一兩﹞上爲末﹐生薑汁別煮神曲末糊爲丸﹐如梧子大﹐每服三﹑五十丸﹐姜湯下﹐無時。﹝《三因》﹞五百九﹐治宿食畱飲聚積中脘﹐噫臭吞酸﹐心腹疼痛﹐並療中虛積聚﹐及臟腑飧泄﹐赤白痢下。﹝同上﹞﹝方附《胃反》疏裏諸方中。﹞加減安胃湯﹐治脾胃虛寒﹐嘔吐酸水。藿香吳茱萸﹝各一錢半﹞人參﹝二錢﹞陳皮﹝三錢﹞蒼術﹝二錢﹞水二鐘﹐姜三片﹐煎八分﹐食前服。﹝《統旨》﹞十味保和湯﹐治胃气虛而滯﹐作噯。﹝《醫統》﹞﹝按﹕卽香砂六君子湯加藿香﹑木香。﹞勻气丸﹐治气虛濁升多噯。艸豆蔻橘皮沈香人參﹝各五錢﹞益智仁檀香大腹子﹝各一兩﹞爲末﹐飯丸梧子大﹐每八十丸﹐淡姜湯下。﹝《入門》﹞治食後吐酸水﹐用漧薑﹑吳茱萸各二兩爲末﹐每服方寸匕﹐酒調服﹐日二服﹐胃冷服之立效。﹝《保元》﹞汪﹝二十﹞﹐壯年飲酒聚濕﹐脾陽受傷已久﹐積勞饑飽﹐亦令傷陽﹐遂食入反出﹐噫气不爽﹐隔拒在乎中焦﹐總以溫通鎭逆爲例。白旋復花釘頭代赭茯苓半夏淡附子淡漧薑﹝《臨證指南》﹞

淸火調停諸方

噯气﹐胃中有火痰。南星半夏軟石膏香附子炒梔子上爲丸﹐或作湯服之。﹝《丹溪》﹞《回春》生薑三片﹐水煎﹐名星半湯。破郁丹﹐治婦人噯气胸緊﹐連十餘聲不盡﹐噯出气﹐心頭略寬﹐不噯卽緊。香附米﹝醋煮四兩﹞梔子仁﹝炒﹞黃連﹝薑汁炒二兩﹞枳實﹝麩炒三兩﹞檳榔﹝一兩﹞莪術﹝一兩﹞靑皮﹝去白一兩﹞栝蔞仁﹝一兩﹞蘇子﹝一兩﹞上共爲末﹐水丸如梧桐子大﹐每服三十丸﹐食後滚水送下。﹝《回春》﹞咽酸方。茱萸﹝五錢去梗煮少時浸半日曬漧用﹞陳皮﹝五錢﹞蒼術﹝七錢半泔浸﹞黃連﹝一兩陳壁土炒去土﹞黃芩﹝五錢陳壁土炒去土﹞上爲末﹐神曲糊爲丸。﹝《丹溪》﹞﹝按﹕丹溪曰﹕吞酸者﹐濕熱郁積於肝而出﹐伏於肺胃之間﹐宜用茱萸順其性而折之。又曰﹕反佐方﹐用黃連﹑吳茱萸各炒用。﹞《統旨》淸胃湯﹐治胃熱吐酸﹐於本方加茯苓﹑甘艸。﹝黃連用吳茱萸同炒﹐去茱不用。﹞茱連湯﹐吞酸﹐胸中無柰﹐或噯腐臭主之。橘皮﹝一錢五分﹞半夏神曲蒼術﹝各一錢﹞黃連﹝六分﹞蘿卜子﹝炒五分﹞茯苓﹝一錢二分﹞香附子山楂子﹝各八分﹞生薑﹝七片﹞吳茱萸﹝四分和黃連炒﹞食前服。﹝《原病集》﹞《回春》蒼連湯﹐於本方去蘿卜子﹑香附子﹑山楂子﹐加砂仁﹑甘艸。食積吞酸﹐或噯腐气﹐以香砂二陳湯﹐加蒼術﹑神曲﹐麥﹑炒黃連主之。﹝《原病集》﹞黃連制附丸﹐治气虛膈塞吞酸。川黃連﹝薑汁炒一兩﹞川附子﹝火煨去皮七錢﹞上爲末﹐神曲丸如梧桐子大﹐每服六十丸﹐淡姜湯下。﹝《心統》﹞參萸丸﹐治濕而帶气者。濕熱甚者﹐用之爲向導﹐上可治吞酸﹐下可治自利。六一散﹝一料﹞吳茱萸﹝一兩制﹞上爲末﹐飯丸。﹝《丹溪》﹞食物作酸﹐蘿卜生嚼數片﹐或生菜嚼之亦佳﹐絕妙。幹者﹑熟者﹑鹽腌者﹐及人胃冷者﹐皆不效。﹝《瀕湖集簡方》﹞﹝《本艸綱目》﹞

調攝法

所以中酸﹐不宜食粘滑油膩者﹐是謂能令陽气壅塞﹐鬱結不通暢也。如飲食在器﹐覆蓋熱而自酸也。宜餐食菜蔬﹐能令气之通利也。﹝《原病式》﹞

臟腑類

嘈雜

源候證治諸說

夫心胸嘈雜﹐婦人多有此證。原疾之由﹐多是痰也﹐皆血液淚汗變成。或云是血嘈﹐今人多用豬余血﹐炒而食之則愈。詳其此理﹐是以血導血歸原爾﹐恰如以鹽極下涎之義。不若用許學士旋復花湯﹐治心腹中脘痰水冷气﹐心下汪洋嘈雜﹐腸鳴多唾﹐口中淸水自出﹐脇肋急脹滿痛不欲食﹐此胃气虛冷所致﹐其脈沈遲弦細﹐是其證也。《婦人良方》﹞﹝按﹕旋復花湯﹐卽《短劇》半夏茯苓湯方﹐見《水飲》中。﹞嘈雜是痰因火動﹐治痰爲先﹐姜炒黃連入痰藥﹐用炒山梔﹑黃芩爲君﹐南星﹑半夏﹑陳皮爲佐﹐熱多加靑黛。嘈雜﹐此乃食郁有熱﹐炒梔子﹑姜炒黃連不可無。﹝《丹溪》﹞嘈雜﹐乃心中似饑﹐煩雜不安﹐懶於飲食﹐謂之心嘈。此乃痰因火動﹐或酒過濕滯﹐或肥人痰熱﹐皆使然也。﹝《原病集》﹞夫嘈雜之爲證也﹝按﹕《醫統》此下曰﹕倏爾腹中如火發﹐腔內空空﹐若無一物﹐似辣非辣。﹞﹐似饑不饑﹐似痛不痛﹐而有懊不自寧之況﹝《醫統》此曰﹕得食暫止﹞者是也。其證或兼噯气﹐或兼痞滿﹐或兼惡心﹐漸至胃脘作痛﹝《醫統》此曰﹕而作膈噎﹞﹐實痰火之爲患也。﹝《正傳》﹞嘈雜之由﹐爲其恣食無節﹐或酒面炙粘滑難化之物﹐滯於中宮﹐傷損脾胃﹝按﹕《醫統》作恣食濕面魚鮏生冷﹐以及烹飪濃味等物﹐朝傷暮損而成﹐淸痰稠飲﹐滯於中宮﹞﹐日久不治﹐漸成痞滿吞酸﹐甚則爲膈噎反胃。得斯疾者﹐不可輕視﹐必須早治﹐及忌口節欲﹐無有不安者也。﹝《統旨》﹞此證有火嘈﹐有痰嘈﹐有酸水浸心而嘈。大抵食已卽饑﹐或𨿽食不飽者﹐火嘈也﹐宜兼淸火。痰多气滯﹐似饑非饑﹐不喜食者﹐痰嘈也﹐宜兼化痰。酸水浸心而嘈者﹐戚戚膨膨﹐食少無味﹐此以脾气虛寒﹐水谷不化也﹐宜溫胃健脾。又有誤用消伐等藥﹐以致脾胃虧損﹐血少嘈雜﹐中虛則煩雜不饑﹐脾弱則食不運化﹐此宜專養脾胃。總之嘈雜一證﹐多由脾气不和﹐或受傷脾虛而然﹐所以治此者﹐不可不先顧脾气。然古人於此﹐悉以痰火論治。予恐專用寒涼﹐則胃气虛寒不健者反以日甚﹐而漸至惡心噯气﹐反胃噎膈之類﹐將由此而起矣。﹝《景嶽》﹞嘈雜屬胃火﹐忌同胃實﹐宜淸熱降火﹐略兼消導。﹝《本艸經疏》﹞

治方

和中湯﹐治虛火嘈雜。﹝《醫統》﹞﹝按﹕卽六君子湯加黃連﹑粳米。﹞三聖丸﹐治嘈雜神效。白術﹝炒四兩﹞黃連﹝炒五錢﹞橘紅﹝一兩﹞上爲細末﹐神曲糊丸﹐綠豆大﹐每服五十丸﹐姜湯下。﹝同上﹞又術連丸﹐於本方去橘紅。香連丸﹐治嘈雜火郁﹐瘦人尢宜服。﹝同上﹞﹝方見《滯下》門。﹞交泰丸﹐治胸中痞悶嘈雜﹐大便稀則胸中頗快﹐大便堅則胸中痞悶難當﹐不思飲食。黃連﹝二兩薑汁浸黃土炒﹞枳實﹝一兩麩炒﹞白術﹝去蘆土炒三兩﹞吳茱萸﹝湯泡微炒二兩﹞歸尾﹝酒洗一兩二錢﹞大黃﹝用當歸﹑紅花﹑吳茱萸﹑漧漆各一兩煎水﹐浸大黃一晝夜﹐切碎曬漧﹐仍以酒拌曬之﹐九蒸九曬用﹐四兩。﹞上爲細末﹐薑汁打神曲糊爲丸﹐如綠豆大﹐每服七﹑八十丸﹐不拘時﹐白滚水送下。﹝《回春》﹞加味小陷胸湯﹐﹝祕方﹞治火動其痰﹐嘈雜。黃連﹝炒三錢﹞半夏﹝二錢﹞栝蔞﹝半个﹞枳實﹝一錢﹞梔子﹝一錢﹞﹝《大還》﹞當歸補血湯﹐治心中血少而嘈﹐兼治驚悸怔忡。當歸芍藥生地黃熟地黃﹝各三錢﹞人參﹝五分﹞白術﹝去蘆﹞茯苓﹝去皮﹞麥門冬﹝去心﹞山梔仁﹝炒﹞陳皮﹝各八分﹞甘艸﹝二分﹞辰砂﹝研末臨服入二分﹞烏梅﹝一个去核﹞炒米﹝百粒﹞上銼一劑﹐棗二枚﹐水煎溫服。﹝《回春》﹞

臟腑類

痞滿

脈候

寸口脈雙緊﹐卽爲入﹐其气不出﹐無表有裏﹐心下痞堅。﹝《脈經》﹞脈弦急而滑﹐驟然胸中痞悶﹐乃肝气與食滯而成﹐爲實。脈弦或沈弦﹐或澀﹐或虛大無力﹐气口爲甚﹐此日久脾胃受傷﹐或過服克伐藥所致﹐爲虛。胸膈痞悶﹐而寸口脈沈滑或遲滑者﹐爲有停滯。﹝《醫通》﹞

源候

痞者與否同﹐不通泰也。﹝按﹕此二句﹐據《丹溪心法附錄》補。﹞痞之爲病﹐由陰伏陽蓄﹐气與血不運而成。處心下﹐位中央﹐滿痞塞﹐皆土之病也。與脹滿有輕重之分﹐痞則內覺痞悶﹐而外無脹急之形﹐脹滿則外亦有形也。有中气虛弱﹐不能運化精微爲痞者。有飲食痰積﹐不能施化爲痞者。有濕熱太甚﹐土乘心下爲痞者。﹝《微義》﹞﹝參《心法附錄》。﹞脹在腹中﹐痞在心下。脹有形﹐痞無形。﹝《準繩》﹞痞者痞塞不開之謂﹐滿者脹滿不行之謂。蓋滿則近脹﹐而痞則不必脹也﹐所以痞滿一證﹐大有疑辧﹐則在虛實二字。凡有邪有滯而痞者﹐實痞也﹐無物無滯而痞者﹐虛痞也。有脹有痛而滿者﹐實滿也﹔無脹無痛而滿者﹐虛滿也。實痞實滿者﹐可散可消﹔虛痞虛滿者﹐非大加溫補不可。此而錯用﹐多致誤人。﹝《景嶽》﹞﹝虛痞更見次條。﹞

治例

心下痞﹐宜升胃气﹐以血藥治之。若全用气藥導之﹐則其痞愈甚﹐甚而復下﹐气愈下降﹐必變爲中滿鼓脹﹐皆非其治也。又有虛實之殊﹐如實痞大便祕﹐濃朴﹑枳實主之。虛痞大便利者﹐芍藥﹑陳皮治之。如飲食所傷而爲痞滿者﹐當內消導﹐其胸中窒塞上逆﹐兀兀欲吐者﹐則宜吐之﹐所謂在上者因而越之也。凡治痞者﹐宜詳審焉。﹝《試效》﹞痞同濕治﹐惟宜上下分消其气﹐如果有內實之證﹐庶可略與疏導。世人苦於痞塞﹐喜行利藥以求速效﹐臨時通快﹐痞若再作﹐益以滋甚。﹝《微義》﹞中气虛弱﹐不能運化精微﹐心下痞者﹐以香砂六君子湯主之。有飲食痰積﹐不能施化爲痞者﹐以枳縮二陳湯加姜炒黃連主之﹐亦治心下夯悶﹐虛寒不散。心下痞﹐或寬或急﹐常喜熱物﹐以枳實理中湯主之。﹝《原病集》﹞邪气作痞﹐宜用疏劑。若气不順﹐衝上而爲痞﹐此乃虛痞﹐愈疏而痞愈作﹐宜於收補之中﹐微有疏通之意﹐決不可十分用香劑﹐古方載瀉後膈痞用理中﹐卽此意也。痞塞服諸藥不效﹐大便不甚通者﹐宜感應丸加巴豆。﹝《要訣》﹞虛寒之痞﹐凡過於憂思﹐或過於勞倦﹐或饑飽失時﹐或病後脾气未醒﹐或脾胃素弱之人而妄用寒涼克伐之劑﹐以致重傷脾气者﹐皆能有之。其證則無脹無悶﹐但不知饑﹐亦不欲食。問其胸腹脹痞﹐則曰亦覺有些﹐而又曰不甚脹。蓋本非脹也﹐止因不欲食而自疑爲脹耳。察其脈則緩弱無神﹐或弦多胃少﹐察其形則色平气怯﹐是皆脾虛不運而痞塞不開也。此證極多﹐不得因其不食﹐妄用消耗﹐將至胃气日損﹐則變證百出矣。治宜溫補﹐但使脾腎气彊﹐則痞滿開而飲食日進﹐元气自復矣。飲食偶傷﹐致爲痞滿者﹐當察其食滯之有無而治之。實滯之痞﹐當察其所因而治之。﹝《景嶽》﹞痞气屬脾气虛及气郁所致﹐忌破气﹑下﹑濕潤﹑苦寒。宜健脾﹑兼散結滯﹑甘溫﹑辛香。﹝《本艸經疏》﹞

和中瀉痞諸方

瀉脾湯﹐治脾臟气實﹐胸中滿﹐不能食方。茯苓﹝四兩﹞濃朴﹝四兩炙﹞桂心﹝五兩﹞生薑﹝八兩切﹞半夏﹝一升洗去滑﹞人參黃芩甘艸﹝炙各二兩﹞上八味咀﹐以水一斗﹐煮取三升﹐分三服。又主冷气在脾臟﹐走在四肢﹐手足流腫﹐亦逐水气。﹝《千金翼》﹞《醫心》效驗方﹐遊气湯﹐治上气﹐於本方加枳實子。治心下蓄積痞悶﹐或作痛﹐多噫敗卵气﹐枳殼散。枳殼﹝去瓤銼麩炒﹞白術﹝各半兩﹞香附子﹝一兩麩炒舂去皮﹞檳榔﹝三錢﹞上爲細末﹐每服二錢﹐米飲調下﹐日三服﹐不拘時候。龐老方。﹝《本事》﹞消痞湯﹐一名木香化滯湯﹐治因憂气﹝按﹕《辧惑論》此有食濕面三字﹞鬱結中脘﹐腹皮裏微痛﹐心下痞滿﹐不思飲食。枳實﹝炒﹞當歸梢﹝以上各二分﹞陳皮木香﹝以上各三分﹞柴胡﹝四分﹞艸豆蔻炙甘艸﹝以上各五分﹞半夏﹝一錢﹞紅花﹝少許﹞上爲粗末﹐作一服﹐水二盞﹐生薑三片﹐煎至一盞﹐食遠服﹐忌酒濕面。﹝《蘭室》﹞﹝按﹕《醫鑑》開懷散﹐系此方之變﹐見《積聚》﹐宜參。﹞枳實消痞丸﹐治心下虛痞﹐惡食懶倦﹐開胃進食。枳實黃連﹝各五錢﹞幹生薑﹝一錢﹞半夏曲﹝三錢﹞濃朴﹝炙四錢﹞人參﹝三錢﹞炙甘艸﹝二錢﹞白術﹝二錢﹞白茯苓﹝二錢﹞麥麵﹝二錢﹞上件爲細末﹐湯浸蒸餅爲丸﹐如桐子大﹐每服三十丸﹐溫水送下﹐不拘時候﹐量虛實加減。﹝《試效》﹞枳實理中丸﹐治中脘痞滯﹐气不宣通﹐積寒停飲﹐飲入不化。﹝《寶鑑》﹞﹝卽理中丸加枳實各等分。﹞家弟曾余患嘔逆不食者月餘﹐服寬膈理气藥二十餘劑﹐幾至絕粒﹐而痞脹異常。邀余診之﹐脈得虛大而數。按仲景脈法云﹕大則爲虛﹐數則爲虛﹐此胃中陽气大虛﹐而濁陰塡塞於膈上也。因取連理湯方﹐用人參三錢服之﹐四劑而痞止食進﹐後與異功散﹐調理數月而安。﹝《醫通》﹞別駕吳蛟水公祖夫人﹐患痞眩嘔逆﹐向因下體畏寒﹐肢肘麻木﹐久服八味﹑參附不徹﹐六脈弦滑而按之則濡。此中焦素蘊痰濕﹐陽气不能周於四末之象﹐得桂﹑附辛熱之力﹐有時𨿽可暫開﹐究非眞陽之虛﹐且有地黃之滯﹐所以痞暈漫無止期。遂疏《局方》七气湯﹐加沈香﹐一服豁然﹐再服神爽食進而安。﹝同上﹞三脘痞气丸﹐治三焦痞滯﹐气不升降﹐水飲停積﹐不得流行﹐脇下虛滿﹐或時刺痛﹐宜服。沈香大腹子檳榔縮砂﹝各半兩﹞靑皮﹝去白﹞陳皮﹝去白﹞木香白豆蔻三稜﹝炮各一兩﹞半夏﹝湯泡七次二兩﹞上爲末﹐糊丸如桐子大﹐每服三十丸﹐溫水送下﹐陳皮湯亦得﹐食後。﹝《寶鑑》﹞﹝按﹕此方先教諭去陳皮﹐以大腹皮代子用。﹞勝紅丸﹐治心腹痞滿﹐消食快气﹐美進飲食。三稜﹝醋炙﹞廣術﹝醋炙﹞靑皮﹝去瓤炒﹞陳皮﹝去白﹞漧薑﹝火炮﹞良姜枳實﹝去瓤炒﹞白術﹝煨﹞蘿卜子﹝炒各一兩別研﹞香附子﹝二兩炒去毛﹞上爲細末﹐醋糊爲丸﹐如桐子大﹐每服五﹑七十丸﹐姜湯或木香同煎陳皮湯送下﹐不拘時候。﹝《瑞竹》﹞﹝按﹕此於《簡易》勝紅丸加枳實。白術﹑蘿卜子者﹐宜參《積聚》門紅丸子。﹞養胃湯﹐治胸膈痞滿。香附砂仁木香枳實﹝麩炒各七分﹞白術﹝去蘆﹞茯苓半夏﹝薑汁炒﹞陳皮﹝各一錢﹞白蔻﹝去殼七分﹞藿香濃朴﹝薑汁炒各七分﹞甘艸﹝炙二分﹞上銼一劑﹐生薑三片﹐棗一枚﹐水煎﹐食後服。﹝《回春》﹞解郁和中湯﹐治胸膈痞滿﹐內熱不安臥﹐臥則愈悶。陳皮﹝一錢二分﹞赤茯苓﹝一錢﹞半夏﹝八分﹞靑皮﹝五分﹞香附米﹝一錢﹞枳殼﹝一錢﹞梔子﹝一錢﹞黃連﹝七分﹞神曲﹝七分﹞濃朴﹝七分﹞前胡﹝八分﹞蘇子﹝七分﹞生甘艸﹝四分﹞上銼一劑﹐姜五片﹐水煎熱服。﹝同上﹞回令丸﹐開痞結﹐治肝邪﹐補脾。﹝《丹溪》﹞﹝卽左金丸﹞中痞者﹐腸滿﹐四肢倦﹐行立艱難﹐食已嘔吐﹐冒昧﹐減食或渴者是也。宜用後方。大黃﹝一兩﹐濕紙十重包裹﹐煨令香熟﹐切作片子。﹞檳榔﹝一枚﹞木香﹝一分﹞上爲末﹐生蜜爲丸﹐如桐子大﹐每服三十丸﹐生薑湯下﹐食後日午﹐日進二服﹐未減加之﹐效卽勿再服。附方﹕桂﹝五錢不見火﹞檳榔﹝一个﹞黑牽牛﹝四兩生爲末二兩﹞上爲末﹐蜜酒調二錢﹐以利爲度。﹝《中藏經》﹞﹝按﹕原有上中下三痞方﹐今特存中痞。﹞

臟腑類

膈噎

膈與噎﹐其證𨿽異﹐而其因相均﹐其治亦相出入﹐是以不得區而析之。且余平生於此證﹐無能治愈﹐未審何說何方能中其綮。故今泛然采錄﹐並及奇方﹐覽者勿罪其繁蕪而可也。

五膈

五膈气者﹐謂憂膈﹐恚膈﹑气膈﹑寒膈﹑熱膈也﹝按﹕此目本出《肘後》﹞。憂膈之病﹐胸中气結煩悶﹐津液不通﹐飲食不下﹐羸瘦不爲气力。恚膈之爲病﹝按﹕《三因》作思膈﹞﹐心下苦實滿﹐噫輒酢心﹐食不消﹐心下積結﹐牢在胃中﹐大小便不利。气膈之爲病﹝《三因》怒膈﹞﹐胸脇逆滿﹐咽塞﹐胸膈不通﹐惡聞食臭。寒隔之爲病﹝《三因》恐膈﹞﹐心腹脹滿咳逆﹐腹上苦冷﹐雷鳴﹐繞臍痛﹐食不消﹐不能食肥。熱膈之爲病﹝《三因》喜膈﹞﹐髒有熱气﹐五心中熱﹐口中爛生瘡﹐骨煩四肢重﹐唇口漧燥﹐身體頭面手足或熱﹐腰背皆疼痛﹐胸痺引背﹐食不消﹐不能多食﹐羸瘦少气及癖也。此是方家所說五膈形證也。經云﹕陽脈結謂之膈。言憂恚寒熱動气傷神﹐而气之與神並爲陽也。傷動陽气﹐致陰陽不和﹐而臟腑生病﹐結於胸膈之間﹐故稱爲膈气。眾方說五膈互有不同﹐但傷動之由有五﹐故云五膈气。﹝《病源論》﹞﹝按﹕此與次五噎並系其形證﹐然論膈噎者﹐以此爲祖﹐故首列之。﹞《延年祕》凡憂膈﹑气膈﹑食膈﹑寒膈﹑飲膈﹐五病同藥﹐常以憂愁思慮飲食而得之。﹝《外臺》﹞﹝按﹕此出五膈丸主治。﹞

五噎

夫五噎﹐謂一曰气噎﹐二曰憂噎﹐三曰食噎﹐四曰勞噎﹐五曰思噎。𨿽有五名﹐皆由陰陽不和﹐三焦隔絕﹐津液不行﹐憂恚嗔怒所生﹐謂之五噎。噎者﹐噎塞不通也。﹝《病源論》﹞气噎候﹕此由陰陽不和﹐髒气不理﹐寒气塞於胸膈﹐故气噎塞不通而謂之气噎﹐令人喘悸胸背痛也。食噎候﹕此由髒气冷而不理﹐津液澀少而不能傳行飲食﹐故飲食入則噎塞不通﹐故謂之食噎。胸內痛﹐不得喘息﹐食不下﹐是故噎也。﹝同上﹞《古今錄驗》五噎者﹝三字據《千金》注引補﹞﹐气噎﹑憂噎﹑勞噎﹑食噎﹑思噎。气噎者﹐心悸﹐上下不通﹐噫噦不徹﹐胸脇苦痛。憂噎者﹐天陰苦厥逆﹐心下悸動﹐手足逆冷。勞噎者﹐苦气隔﹐脇下支滿﹐胸中塡塞﹐令手足逆冷﹐不能自溫。食噎者﹐食無多少﹐惟胸中苦塞﹐常痛﹐不得喘息。思噎者﹐心悸動喜忘﹐目視。此皆憂恚嗔怒﹐寒气上逆胸脇所致。﹝外臺﹞病在膻中之下﹐故名五膈。若在咽嗌﹐卽名五噎。﹝《三因》﹞

膈噎胃反之別

夫飲食入於噎間﹐不能下噎﹐隨卽吐出﹐自噎而轉﹐故曰噎﹝按﹕此以噎爲咽義﹐非是﹞。膈是膈膜之膈﹐非膈截之謂也。飲食下噎﹐至於膈間﹐不能下膈﹐乃徐吐出﹐自膈而轉﹐故曰膈。翻胃是飲食已入胃中﹐不能運化﹐而下脘又燥結不通﹐朝食而暮吐﹐暮食而朝吐﹐明其自胃中而倒出﹐故曰翻胃也。均一吐病﹐而有上中下之分。﹝《赤水》﹞噎膈者﹐饑欲得食﹐但噎塞迎逆於咽喉胸膈之間﹐在胃口之上﹐未曾入胃﹐卽帶痰涎而出。若一入胃下﹐無不消化﹐不復出矣。惟在年髙者有之﹐少無噎膈翻胃者﹐飲食倍常﹝按﹕此句殊可疑﹞﹐盡入於胃矣。但朝食暮吐﹐暮食朝吐﹐或一兩時而吐﹐或積至一日一夜﹐腹中脹悶不可忍而復吐﹐原物酸臭不化﹐此已入胃而反出﹐故曰翻胃﹐男女老少皆有之。﹝《醫貫》﹞噎膈反胃二證﹐丹溪謂其名𨿽不同﹐病出一體﹐若乎似矣﹐然而實有不同也。蓋反胃者﹐食猶能入﹐入而反出﹐故曰反胃。噎膈者﹐隔塞不通﹐食不能下﹐故曰噎膈。食入反出者﹐以陽虛不能化也﹐可補可溫﹐其治猶易﹔食不得下者﹐以气結不能行也﹐或開或助﹐治有兩難﹐此其輕重之有不同也。且凡病反胃者多能食﹐病噎膈者不能食。故噎膈之病﹐病於胸臆上焦﹔而反胃之病﹐則病於中下二焦﹐此其見証之有不同也。所以反胃之治﹐多宜益火之源﹐以助化功﹔噎膈之治﹐多宜調養心脾﹐以舒結气。此其證候旣有不同﹐故延醫亦當分類也。﹝《景嶽》﹞

病由气結

﹝气結生涎﹑气結傷陰二因﹐更有死血等數因。﹞夫陰陽不和則三焦隔絕﹐三焦隔絕則津液不利﹐故令气塞不調理也﹐是以成噎。此由憂恚所致﹐憂恚則气結﹐气結則不宣流使噎。噎者﹐噎塞不通也。﹝《病源論》﹞五噎諸气﹝婦人多有此病﹞﹐此病不在外﹐不在內﹐不屬冷﹐不屬熱﹐不是實﹐不是虛﹐所以藥難取效。此病緣憂思恚怒﹐動气傷神﹐气積於內﹐气動則諸證悉見﹐气靜疾候稍平﹐捫之而不得疾之所在﹐目視之而不知色之所因﹐耳聽之不知音之所發﹐故鍼灸服藥皆不獲效﹐此乃神意間病也。頃京師一士人家﹐有此疾證﹐勸令靜觀內外﹐將一切用心力事﹐委之他人﹐服藥方得見效。若不如此﹐恐不能安。但根據此戒﹐兼之灼艾膏肓與四花穴﹐及服此三藥﹝按﹕此三藥未考﹞﹐可以必瘥。孫眞人云﹕婦人嗜欲多於丈夫﹐感病倍於男子﹐加以慈戀愛憎﹐嫉妒憂恚﹐染著堅牢﹐情不自抑﹐所以爲病根深﹐療之爲難瘥。﹝《雞峯》﹞膈气噎塞者﹐由憂思過甚﹐气結不通﹐肺胃虛弱﹐气畱肓膜則結滯於胸膈﹐故升降否塞。蓋喉嚨者﹐气之所以上下﹐若气塞不通﹐則咽喉噎悶﹐狀若梅核﹐咽納有妨﹐故謂之膈气咽喉噎塞也。﹝《聖濟》﹞夫五噎者云云﹐𨿽五種不同﹐皆以气爲主云云。皆由喜怒不常﹐憂思過度﹐恐慮無時﹐郁而生涎﹐涎與气搏﹐升而不降﹐逆害飲食﹐與五膈同﹐但此在喉嗌﹐故名五噎。﹝《三因》﹞《素問》云﹕陽脈結謂之膈。蓋气之與神並爲陽也﹐逸則气神安﹐勞則气神耗。儻或寒溫失宜﹐食飲乖度﹐七情傷感﹐气神俱擾﹐使陽气先結﹐陰气後亂﹐陰陽不和﹐臟腑生病﹐結於胸膈則成膈气﹐畱於咽嗌則成五噎。其爲病也﹐令人胸膈痞悶﹐嘔逆噎塞﹐妨礙飲食﹐胸痛徹背﹐或脇下支滿﹐或心忡喜忘﹐咽噎气不舒。﹝《濟生》﹞噎膈多起於憂鬱﹐憂鬱則气結於胸臆而生痰。久者痰結成塊﹐膠於上焦﹐道路窄狹﹐不能寬暢﹐飲或可下﹐食則難下﹐而病已成矣。好酒之徒﹐患此者必是頑痰。﹝《訂補指掌》﹞噎膈一證﹐必以憂愁思慮﹐積勞積郁﹐或酒色過度﹐損傷而成。蓋憂思過度則气結﹐气結則施化不行﹐酒色過度則傷陰﹐陰傷則精血枯涸。气不行﹐則噎膈病於上﹔精血枯涸﹐則燥結病於下。且凡人之髒气﹐胃司受納﹐脾主運化﹐而腎爲水火之宅﹐化生之本。今旣食飲停膈不行﹐或大便燥結不通﹐豈非運化失職﹐血脈不通之爲病乎。而營運血脈之權﹐其在上者﹐非脾而何。其在下者﹐非腎而何。矧少年少見此證﹐而惟中衰耗傷者多有之﹐此其爲虛爲實﹐槪可知矣。故凡治此者﹐欲捨根本而言快捷方式﹐又安望其有成功也。﹝《景嶽》﹞五噎五膈﹐方書皆類一門﹐而《千金》獨以五膈隸之肺臟。究其所因﹐良由胃虛不能遊溢精气於脾﹐所以气噎不通。脾衰不能散精上歸於肺﹐所以食膈不下。原其受病﹐𨿽有气食憂勞之不同﹐總緣思慮气郁之所致。《素問》明言隔塞閉絕﹐上下不通﹐暴憂之病也。﹝《千金方衍義》﹞噎之與膈﹐本同一气﹐膈病之始﹐靡不由噎而成。原其大槪﹐不外乎郁﹐故張雞峯以爲神思間病。其受病之源﹐非止一端。嘗考五噎之中﹐獨多思噎﹔五膈之中﹐獨多飲膈。每見多思慮人﹐每患气噎﹐經謂思則气結是也。好熱飲人﹐每患酒膈﹐丹溪謂之死血是也。然血膈亦非止一端﹐往往有勇力過甚﹐血菀於胃﹐阻礙飲食成隔者。卽如《靈樞》虫爲下膈﹐有此一證。若夫命門火衰﹐不能溫養土髒﹐食時乃出者﹐得非下膈之證乎。而《素問》又有三陽結渭之膈﹐言小腸﹑大腸﹑膀胱之津血俱結﹐如廁澀難﹐下不通而上逆﹐勢所必然。﹝同上﹞

病由气血漸虧

膈噎始因酒色過度﹐繼以七情所傷﹐气血日虧﹐相火漸熾﹐幾何不致於膈噎。夫血液漸虧﹐則火益甚﹐而脾胃皆失其傳化﹐飲食津液﹐凝聚而成痰﹐積於胃口﹐漸而致於妨礙道路﹐斯食不能入而成五膈五噎者是也。﹝《醫統》﹞

病由三陽結

俗謂噎食一證﹐在《內經》若無多語﹐惟曰三陽結謂之膈。三陽者﹐謂大腸﹑小腸﹑膀胱也。結﹐謂結熱也。小腸熱結則血脈燥﹐大腸熱結則後不圊﹐膀胱熱結則津液涸。三陽俱結﹐則前後塞﹐下旣不通﹐必反上行﹐此所以噎食不下﹐縱下而復出也。謂胃爲水谷之海﹐日受其新﹐以易其陳﹐一日一便﹐乃常度也﹐今病噎者﹐三日﹑五日或五﹑七日不便﹐是乖其度也亦明矣。豈非三陽俱結於下﹐廣腸枯涸﹐所食之物爲咽所拒﹐縱入太倉﹐還出咽嚨﹐此陽火不下推而上行也。﹝《事親》﹞子和論膈噎﹐累累數百言﹐謂三陽結熱﹐前後澀﹐下旣不通﹐必反上行﹐所以噎食不下。夫膈噎﹐胃病也﹐始先未必燥結﹐久之乃有大便祕少若羊矢之證。此因胃中津气上逆﹐不得下行而然﹐乃胃病及腸﹐非腸病及胃也。﹝《金匱翼》﹞腸胃之爲物﹐最喜潤澤﹐試以羊豕之肚觀之﹐必是滑膩稠粘﹐如液如脂﹐如膏如澤﹐在人胃亦如是﹐所謂陰也。膈癥之人﹐其腸胃必枯槁漧燥﹐絕無滑膩稠粘等象﹐是胃陰亡也。陰亡﹐地气絕也﹐地气絕則天气從何處生乎﹐故多死。﹝《四明心法》﹞

病有气血之別

《發明》曰﹕噎者﹐六腑之所生﹐陽也气也。塞者﹐五臟之所生﹐陰也血也。二者﹐皆由陰中伏陽而作也。謹按﹕噎爲七情所發﹐或因三焦傳化失常所致﹐此卽主於气也。或血液所虧﹐胃脘漧槁﹐或血積所致﹐卽皆因於血也。塞由塡塞不通之義﹐故《發明》有治幽門不通﹐噎塞不便﹐通幽湯之例。蓋陽無陰不能施化﹐陰之失位而陽伏其中﹐傳化不變而反上行矣。然人有所擊撲墜跌﹐內致血瘀﹐忽卽吐而食不能納﹐此由气血俱傷所可見也。大抵始因气致者﹐初當從气治之﹔由血致者﹐當從血治之﹐豈可類用香熱之劑反耗气血耶。但世俗拘泥﹐不能究乎病情﹐遂成危證也﹐悲夫﹗﹝《微義》﹞

病由逆气

古人指噎膈爲津液漧枯﹐故水液可行﹐幹物梗澀﹐爲槁在上焦﹐愚竊疑之。若果津枯﹐何以食才下咽﹐涎隨上湧乎﹖故知膈咽之間﹐交通之气不得降者﹐皆衝脈上行﹐逆气所作也。惟气逆﹐故水液不能居潤下之常﹐隨气逆從耳。若以津枯而用潤下之劑﹐豈不反益其邪乎。﹝《醫通》﹞﹝按﹕此說本於《沙篆》。﹞

脾胃諸證多因液燥

夫气之初病也﹐其端甚微﹐或因些少飲食不謹﹐或外冒風雨﹐或內感七情﹐或食味過濃﹐偏助陽气﹐積成膈熱。或資稟充實﹐表密無汗﹐或性急易怒火炎上﹐以致津液不行﹐淸濁相干。气爲之病﹐或痞或痛﹐不思食﹐或噫腐气﹐或吞酸﹐或嘈雜﹐或膨滿。不求原本﹐便認爲寒﹐遽以辛香燥熱之劑投之﹐數帖時暫得快﹐以爲神方﹐濃味仍前不節﹐七情反復相仍﹐舊病被劫暫開﹐濁液易於攢聚﹐或半月﹐或一月﹐前證復作。如此延蔓﹐自气成積﹐自積成痰﹐此爲痰﹑爲飲﹐爲吞酸之由也。良工未遇﹐繆藥又行﹐痰挾瘀血﹐遂成窠囊﹐此爲痞﹑爲痛嘔吐﹑爲噎膈反胃之次第也。飲食湯液﹐滯泥不行﹐滲道蹇澀﹐大便或祕或溏﹐下失傳化﹐中焦愈停。醫者不察﹐猶執爲冷﹐翻思前藥﹐隨手得快﹐至此賓主皆恨藥欠燥熱﹐伺久服﹐可以溫脾壯胃﹐消積行气﹐以冀一旦豁然之效。不思胃爲水谷之海﹐多血多气﹐淸和則能受﹔脾爲消化之气﹐淸和則能運。今反得香熱之偏助﹐气血沸騰。其始也﹐胃液凝聚無所容受。其久也﹐脾气耗散﹐傳化漸遲。其有胃熱易饑﹐急於得食﹐脾傷不磨﹐郁積成痛。醫者猶曰虛而積寒﹐非尋常艸木可療﹐徑以烏﹑附助佐丹劑﹐專意服餌。積而久也﹐血液俱耗﹐胃脘漧槁。其槁在上﹐近咽之下﹐水飲可行﹐食物難入﹐間或可入﹐亦不多﹐名之曰噎。其槁在下﹐與胃爲近﹐食𨿽可入﹐難盡入胃﹐良久復出﹐名之曰膈﹐亦曰反胃。大便祕少﹐若羊矢然﹐名𨿽不同﹐病出一體。﹝《局方發揮》﹞﹝按﹕此論似精而反晦﹐又與前款所引《三因》諸說﹐其意自異。但明以來諸家﹐多援用之﹐而其所主﹐專在膈噎﹐仍姑存錄之。又此誤混反胃﹐辧見上。﹞

脈候

戴云﹕翻胃﹝按﹕上文曰﹕翻胃卽膈噎﹞有四﹕血虛﹐气虛﹐有熱﹐有痰。血虛者﹐脈必數而無力。气虛者﹐脈必緩而無力。有熱者﹐脈數而有力。有痰者﹐脈滑數。二者可治。﹝《鉤玄》﹞气噎其脈緩澀﹐食噎其脈短澀。﹝《奇效》﹞脈緊而芤﹐緊則爲寒﹐芤則爲虛﹐虛寒相搏﹐脈爲陰結而遲﹐其人則噎。然多有至死脈不變者﹐以胃中痰飲濕熱膠固﹐脈常和軟﹐然細察之﹐必兼弦象也。﹝《醫通》﹞脈見微弱緩滑者﹐可治﹔若澀數細數沈澀﹐及尺膚枯澀者﹐不治。﹝《百問》﹞脈浮緩而滑﹐沈緩而長﹐皆可治﹔弦澀短小﹐爲難醫。﹝《時方妙用》﹞脈空虛及兼歇至者﹐俱不可治。﹝《繩墨》﹞

虛實

噎膈之病﹐有虛有實。實者﹐或痰或血﹐附著胃脘﹐與气相搏﹐翳膜外裹﹐或復吐出﹐膈气暫寬﹐旋復如初。虛者﹐津枯不澤﹐气少不充﹐胃脘漧癟﹐食澀不下。虛者潤養﹐實者疏瀹﹐不可不辧也。﹝《金匱翼》﹞

證有數等

气噎膈者﹐深師七气湯主之﹝方出《千金》﹐凡十二味﹞。血噎膈者﹐韭汁飲主之。痰噎膈者﹐栝蔞實丸主之﹝用蔞仁﹑枳殼﹑半夏﹑桔梗﹞。火噎膈者﹐回令丸主之。食噎膈者﹐食郁越鞠丸主之。﹝《醫方考》﹞﹝宜與治例中《微義》文相參。﹞噎分五種﹕有气滯者﹐有血瘀者﹐有火炎者﹐有痰凝者﹐有食積者。𨿽分五種﹐總歸七情之變。由气郁爲火﹐火旺血枯﹐津液成痰﹐痰壅而食不化也。﹝《匯補》﹞膈有酒膈﹑气膈﹑虫膈﹑勞膈之別。酒膈者﹐脾胃爲酒所傷﹐精液枯竭。气膈者﹐惱怒太過﹐肝木乘脾。虫膈者﹐好食煎炒香味﹐爍散其津液﹐以致生虫。勞膈者﹐或飲食不知節﹐有傷中宮之土﹐或房事太過﹐不生土。﹝《醫學指要》﹞

酒毒

好酒之徒患此者﹐必是頑痰。蓋酒能發火﹐火能生痰﹐痰因火煎﹐膠結不開﹐阻塞道路﹐水飲下咽﹐亦覺痛澀。若以血槁治﹐投當歸﹑地黃等藥﹐血未必潤﹐反助其痰﹐病何由愈。若黑瘦之人﹐眞陰素虛﹐常覺內熱﹐又不嗜酒﹐或過服香燥熱藥者﹐當以血槁治。﹝《訂補指掌》﹞酒客多噎膈﹐飲熱酒者尢多。以熱傷津液﹐咽管漧澀﹝觀其口舌漧澀可知﹞﹐食不得入也。﹝《醫碥》﹞

死血有痰

﹝宜與後行血諸方相參。﹞凡食下有礙﹐覺屈曲而下﹐微作痛﹐此必有死血有痰然也﹐宜竹瀝薑汁入藥服。﹝《醫統》﹞﹝按﹕《六要》舉此證曰﹕用前膏子藥潤補之﹐後以代抵當丸下之。蓋膏子言韭汁﹑牛乳﹑生薑搗汁和勻。又《原病集》處以潤血湯﹐見滋陰方中。﹞一男子壯年﹐食後必吐出數口﹐卻不盡出﹐膈上時作聲﹐面色如平人。知其爲病﹐不在脾胃﹐而在膈間。問其得病之由﹐乃因大怒未止﹐輒啜谷﹐卽其時有此證料之﹐以怒甚則血菀於上﹐積在膈間﹐有礙气之升降﹐津液因聚爲痰爲飲﹐與气相搏而動﹐故作聲也。用二陳湯加香附﹑韭汁﹑萊菔子﹐服二日﹐以瓜蒂散酸漿吐之﹐再一日又吐﹐痰中見血一盞﹐次日復吐﹐見血一鐘﹐其病卽愈。瘀血在膈間﹐阻礙气道而成﹐多以代抵當丸﹝方附《瘀血》中﹞作芥子大﹐取三錢﹐去枕仰臥﹐細細咽之﹐令其搜逐停積﹐至天明利下惡物﹐卻好將息﹐自愈。﹝《準繩》﹞但飲熱湯﹐及椒姜輒呃者﹐卽瘀血也。﹝《醫通》﹞

吐涎沫

每飲食入胃﹐便吐涎沫﹐如雞子白。蓋脾爲涎﹐脾虛不能約束津液﹐故涎沫自出﹐非人參﹑白術﹑訶子﹑益智仁不能攝也。﹝《醫通》﹞

死證

年髙者﹐不治。﹝《丹溪》﹞﹝按﹕《正傳》曰﹕年五十餘﹐則不可治矣。《醫統》曰﹕以其气血俱虛故也。余見未滿六旬﹐按法治之而守戒愼者﹐亦愈﹔惟不忌濃味並房勞憂思者﹐必危。﹞糞如羊屎者﹐斷不可治﹐大腸無血故也。﹝同上﹞气血俱虛者﹐則口中多出沫﹐但見沫大出者﹐必殆。﹝《鉤玄》﹞﹝按《統旨》曰﹕或口吐紅痰。《醫統》曰﹕吐痰如蟹沫者﹐不可治。《景嶽》曰﹕脾气敗也。﹞腹中嘈痛如刀割者﹐不治。﹝《醫統》﹞﹝《景嶽》曰﹕營虛之極﹐血竭於中也。﹞得此癥者﹐能少納谷﹐則不出一年而死。全不納谷﹐則不出半年而死。﹝《源流論》﹞

治例

治療之法﹐調順陰陽﹐化痰下气﹐陰陽平勻﹐气順痰下﹐膈噎之疾﹐無由作矣。﹝《濟生》﹞夫治此疾也﹐咽嗌閉塞﹐胸膈痞悶﹐似屬气滯﹔然有服耗气藥過多﹐中气不運而致者﹐當補气而自運。大便燥結如羊矢﹐似屬血熱﹐然服通利藥過多﹐致血液耗竭而愈結者﹐當補血潤血而自行。有因火逆衝上﹐食不得入﹐其脈洪大有力而數者﹐或痰飲阻滯而脈結澀者﹐當淸痰泄熱﹐其火自降。有因脾胃陽火亦衰﹐其脈沈細而微者﹐當以辛香之藥溫其气﹐仍以益陰養胃爲之主﹐非如局方之惟務燥烈也。若夫不守戒忌濃味房勞之人﹐及年髙無血者﹐皆不能療也。﹝《微義》﹞凡膈病初起﹐鬱結太過﹐血液未枯者﹐當以沈香﹑木香﹑豆蔻等開提之﹐不可徒用滋補﹔及久病胃傷﹐津液已涸者﹐當以白蜜﹑蘆根﹑當歸﹑白芍養之﹐不可徒事香燥﹐此先後之序也。﹝《匯補》﹞此証之所以疑難者﹐方欲健脾理痰﹐恐燥劑有妨於津液﹔方欲養血生津﹐恐潤劑有礙於中州。審其陰傷火旺者﹐當以養血爲亟﹔脾傷陰盛者﹐當以溫補爲先。更有憂恚盤礡﹐火郁閉結﹐神不大衰﹐脈猶有力﹐當以倉公﹑河間之法下之。﹝《必讀》﹞噎膈屬气血兩虛﹐由於血液衰少而非痰气壅逆所成﹐忌破气﹑升﹑復忌下﹑消導﹑燥﹑苦寒﹑辛熱﹐宜降﹑淸熱潤燥﹑甘溫甘平以益血﹐略佐辛香以順气。﹝《本艸經疏》﹞至於食入反出﹐是中焦土寒﹐下焦火虛﹐以附子理中湯﹑香砂六君子湯加漧薑﹑八味地黃丸﹐間服多效。若食不得入﹐必以黃連黃芩人參漧薑湯爲主﹐瀉心湯亦妙。吳茱萸湯﹐不論噎膈反胃皆可用﹐惟以嘔而胸滿爲的證﹐漧嘔﹑吐涎沫﹑頭痛亦爲的證。﹝《時方妙用》﹞﹝按﹕陳氏有續論﹐詳論膈噎宜芩連參姜湯﹑吳茱萸湯之理﹐須參。﹞

治察中上中下之分

患此病者﹐百無一生﹐但有中上﹑中下之分﹐速死﹑遲死之異。中上者﹐上焦中焦不和也。中下者﹐下焦中焦不和也。中下不和﹐其死遲﹔中上不和﹐其死速。然治得其宜﹐速者可遲﹔治失其宜﹐遲者亦速矣。初患此病﹐醫者每用辛香行气之藥﹐謂能寬胸以開胃。詎知不能食者眞气虛也﹐眞气旣虛﹐豈可復行辛散以耗其气乎。旣耗其气﹐元本不甚虛者﹐猶可苟延﹔其元本虛者。數月之間﹐身命便不保矣。又初患此病﹐醫者有用養血滋陰之藥﹐謂開闌門而使之下﹐可以不吐。若系中下二焦不相通貫﹐谷入中脘﹐下焦不相順接﹐腐化有愆﹐仍從中院而上逆﹐逆則吐﹐此滋潤下行之藥﹐投之亦效﹔愈而復發﹐復投此藥﹐便不效矣。初因下焦不得順接﹐可以滋潤下行﹐久則陰盛陽虛﹐下焦生陽之气﹐不能環復於上﹐下而不上﹐則不效矣﹐不效必至身命不保矣。其中下二焦﹐火气衰微﹐初起或便用參﹑﹑術﹑姜﹑桂﹑附等藥服之﹐亦覺有效。藥𨿽效而病不除﹐其後必疑溫補之非﹐轉服他藥﹐終歸不治。天下豈有不食穀之人哉﹐經云得谷者昌﹐失谷者亡﹐善夫。﹝《醫學眞傳》﹞﹝按﹕《蘭臺軌範》亦稱膈病乃胃口枯槁之癥﹐百無一治。﹞

治要滋潤禁香熱

或曰﹕胃脘漧槁者﹐古方果可治乎﹖將他有要捷之法者﹐或可補前人之未發者乎﹖予曰﹕古方用人參以補肺﹐禦米以解毒﹐竹瀝以消痰﹐漧薑以養血﹐粟米以實胃﹐蜜水以潤燥﹐姜以去穢﹐正是此意。張雞峯亦曰﹕噎當是神思間病﹐惟內觀自養﹐可以治之。此言深中病情﹐而施治之法﹐亦爲近理。夫噎病生於血幹﹐夫血陰气也﹐陰主靜﹐內外兩靜﹐則臟腑之火不起﹐而金水二气有養﹐陰血自生﹐腸胃津潤﹐傳化合宜﹐何噎之有。因觸類而長﹐曾制一方﹐治中年婦人﹐以四物湯﹐加和白陳皮﹑畱尖桃仁﹑生甘艸﹑酒紅花﹐濃煎﹐入驢尿飲﹐以防其或生虫也﹐與數十帖而安。又臺州治一匠者﹐年近三十﹐勤於任務而有艾妻﹐且喜酒﹐其面白﹐其脈澀﹐重則大而無力。令其謝去任務﹐臥於牛家﹐取新溫牛乳飲之﹐每頓進一杯﹐一晝夜可飲五七次﹐盡卻食物﹐以漸而至八九次。半月大便潤﹐月餘而安。然或口漧﹐蓋酒毒未解﹐間飲甘蔗汁少許。﹝《局方發揮》﹞治膈癥者﹐或以爲胃虛而用溫補﹐或以爲開郁而用香燥等劑﹐必至死而後已。不知此乃關門枯槁﹐腎水不能上達。經曰腎乃胃之關﹐關門不利。升降息矣。關門卽气交之中﹐天之樞也。故腎旺則胃陰充足﹐胃陰充足則思食﹐當用六味飲加歸﹑芍養之。﹝《四明》﹞世之病此者﹐惟痰與火﹑血枯气郁者爲多﹐《局方》例用五膈寬中散﹑沈香開膈散之類﹐皆是辛熱耗血助火之劑。如果陽衰有寒﹐或郁而內實者﹐辛而獲效。若施之於血枯火熱痰飲所致者﹐乃速死之道﹐愼之。﹝《統旨》﹞﹝按﹕膈噎禁香燥熱藥﹐其說本出子和﹐而丹溪亦更辧之﹐宜並考。﹞或云﹕嗝咽因气郁﹐故用辛熱以散之﹐所以不得不用熱劑也。予曰﹕夫气郁者﹐气虛而郁者也﹐非實也。玆因气虛而郁熱﹐若用辛熱耗气﹐則是虛者益虛﹐熱者益熱﹐其何以爲救治之道哉。病之初作﹐每見悉用辛香燥熱劫之﹐愈而復作﹐愈劫愈深﹐至於危困。﹝《醫統》﹞古方治噎膈﹐多以止吐之劑通用。不思吐﹐濕證也﹐宜燥﹔噎膈﹐燥證也﹐宜潤。經云三陽結謂之膈﹐夫結﹐熱也﹐熱甚則物幹。凡噎膈證﹐不出胃脘漧槁四字。夫胃旣槁矣﹐而復以燥藥投之﹐不愈益其燥乎。﹝《心悟》﹞

用下例

假如久﹐愼勿陡攻﹐縱得攻開﹐必慮後患﹐宜先潤養﹐小著湯丸﹐累累加增﹐關扃自透。其或咽噎﹐上阻涎痰﹐輕用苦酸﹐微微湧出﹐因而治下﹐藥勢易行﹐設或不行﹐蜜鹽下導﹐始終勾引﹐兩藥相通﹐結散陽消﹐飲食自下。莫將巴豆﹐耗卻天眞﹐液燥津枯﹐畱毒不去。人言此病﹐曾下奪之﹐從下奪來﹐轉虛轉痞﹐此爲巴豆﹐非大黃牽牛之過。箕城一酒官﹐病嘔吐﹐逾年不愈。皆以胃寒治之﹐丁香﹑半夏﹑靑﹑陳﹑姜﹑附種種燥熱﹐燒錐燎艾﹐莫知其數。或少愈﹐或復劇﹐且十年﹐大便澀燥﹐小便赤黃。命予視之。予曰﹕諸痿喘嘔﹐皆屬於上。王太僕云﹕上謂上焦也。火气炎上之气﹐謂皆熱甚而爲嘔。以四生丸﹝用黑牽牛﹑大黃﹑朴硝﹑皂角﹞﹐下三十行﹐燥糞腸垢﹐何啻數升。其人昏困一二日﹐頻以冰水呷之﹐漸投涼乳酪﹑芝麻飲﹐時時咽之。數日外﹐大啜飲食﹐精神气血如昔﹐繼生三子﹐至五旬而卒。﹝《事親》﹞﹝按﹕此治驗不是噎膈﹐其意蓋在使人類推耳。﹞子和因河間三乙承气之治﹐謂噎膈之病﹐惟宜用下﹐結散陽消﹐其疾自愈﹐夫脘膈之病﹐豈下可去。𨿽仲景有大黃甘艸﹐東垣有通幽潤腸等法﹐爲便祕嘔吐者立﹐然自是食入輒吐之治﹐非所論於食噎不下也。獨其所謂愼勿頓攻﹐宜先潤養云云﹐始終勾引﹐兩藥相通者﹐其言甚善。蓋痰血在脘﹐不行不愈﹐而藥過病所﹐反傷眞气﹐非徒無益矣。故以小丸累加﹐適至病所﹐無過不及﹐以平爲期﹐則治噎之道也﹐但須審是痰是血而行之耳。﹝《金匱翼》﹞

溫中利气諸方

﹝溫涼調停諸方﹞膈中之病﹐名曰膏肓﹐湯丸經過﹐鍼灸不及﹐所以作丸含之﹐令气勢得相燻染﹐有五膈丸方。麥門冬十分去心﹐甘艸十分炙﹐椒﹑遠志﹑附子﹑炮漧薑﹑人參﹑桂﹑細辛各六分﹐搗篩﹐以上好蜜丸如彈丸﹐以一枚含﹐稍稍咽其汁﹐日三丸服之。主短气﹐心胸滿﹐心下堅﹐冷气也。此疾有十許方﹐率皆相類﹐此方最勝。﹝《肘後》﹞五噎丸﹐主胸中久寒﹐嘔逆逆气﹐食飲不下﹐結气不消方。漧薑蜀椒食茱萸桂心人參﹝各五分﹞細辛白術茯苓附子﹝各四分﹞橘皮﹝六分﹞上十味末之﹐蜜和丸如梧子大﹐以酒服三丸﹐日三服。不知﹐稍加至十丸。﹝《千金》﹞《廣濟》療噎﹐胸脇气滿﹐每食气噎﹐通气湯方。半夏﹝洗﹞生薑﹝各六兩﹞橘皮桂心﹝各三兩切﹞上四味切﹐以水八升﹐煮取二升五合﹐絞去滓﹐分溫三服﹐服別相去﹐如人行六七里服。﹝《外臺》﹞又《集驗》通气噎湯﹐於本方去橘皮﹐加羚羊角。盧﹐陰陽逆亂﹐已成關格﹝按﹕此關格蓋是膈癥﹞﹐議用附子瀉心湯﹐爲上熱下寒主治。﹝《臨證指南》﹞毛﹐老年形消﹐不食不便﹐气沖湧涎﹐乃關格之癥﹐議用進退黃連湯。川連淡漧薑半夏薑汁人參茯苓附子生白芍﹝同上﹞畢﹝五四﹞﹐夏間診視﹐曾說難愈之。然此病乃積勞傷陽﹐年歲未老﹐精神已竭﹐古稱噎膈反胃﹐都因陰枯而陽結也。秋分後復診﹐兩脈生气已索﹐交早咽燥﹐晝日溺少﹐五液告涸﹐難任剛燥陽藥﹐是病諒非醫藥能愈。大半夏湯﹐加黃連﹑薑汁。﹝同上﹞﹝按﹕《時方妙用》論大半夏湯之理﹐當參。﹞治飲食喜噎﹐宜服半夏散方。半夏﹝一兩﹞漧薑﹝一兩炮裂銼﹞石膏﹝二兩﹞人參﹝一兩去蘆頭﹞栝蔞根﹝一兩﹞桂心﹝一兩﹞甘艸﹝半兩炙微赤銼﹞吳茱萸﹝半兩湯浸七徧焙漧微炒﹞上件藥搗﹐粗羅爲散﹐每服三錢﹐以水一中盞﹐入生薑半分﹐棗二枚﹐小麥﹑小豆各五十粒﹐同煎至六分去滓﹐不計時候稍熱服。﹝《聖惠》﹞治膈气妨悶﹐不能下食﹐吐逆煩喘﹐訶黎勒散方。訶黎勒皮﹝一兩﹞木香﹝三分﹞陳橘皮﹝一兩﹞五味子﹝三分﹞半夏﹝三分﹞人參﹝三分﹞桂心﹝三分﹞赤茯苓﹝三分﹞蘆根﹝一兩銼﹞枳殼﹝三分﹞上件藥搗﹐粗羅爲散﹐每服三錢﹐以水一中盞﹐入生薑半分﹐煎至六分去滓﹐不計時候稍熱服。﹝同上﹞治膈气嘔逆﹐不能下食﹐脾胃气弱﹐四肢乏力﹐丁香散方。丁香﹝半兩﹞靑橘皮﹝一兩﹞白茯苓﹝一兩﹞人參﹝一兩﹞枇杷葉﹝半兩拭去毛炙微黃﹞桂心﹝一兩﹞半夏﹝一兩湯洗七徧去滑﹞上件藥搗篩爲散﹐每服三錢﹐以水一中盞﹐入生薑半分﹐棗三枚﹐煎至六分去滓﹐不計時候稍熱服。﹝同上﹞五噎散﹐治五噎﹐食不下﹐嘔痰多﹐咽喉噎塞﹐胸背滿庸。人參半夏﹝湯泡七次﹞桔梗﹝去蘆銼炒﹞白豆蔻仁木香﹝不見火﹞杵頭糠白術蓽澄茄沈香﹝不見火﹞枇杷葉﹝拭去毛﹞幹生薑﹝各一兩﹞甘艸﹝炙半兩﹞上爲細末﹐每服二錢﹐水一中盞﹐生薑七片﹐煎至六分﹐食後溫服。﹝《濟生》﹞五膈散﹐治五膈﹐胸膈痞悶﹐諸气結聚﹐脇肋脹滿﹐痰逆惡心﹐不進飲食。枳殼﹝去瓤麩炒﹞木香﹝不見火﹞靑皮﹝去白﹞大腹子白術半夏曲﹝銼﹞丁香﹝不見火﹞天南星﹝湯泡去皮﹞漧薑﹝炮﹞麥﹝炒﹞艸果仁﹝各一兩﹞甘艸﹝炙半兩﹞上爲細末﹐每服二錢﹐水一中盞﹐生薑五片﹐煎至六分﹐溫服不拘時候。﹝同上﹞紫蘇子飲﹐治嘔噎﹐上气咳逆﹐因怒未定﹐便夾气飲食﹐或食飲畢便怒﹐以致食與气相逆﹐遂成膈噎之候。眞蘇子﹝炒﹞訶子﹝煨﹞蘿卜子﹝微炒﹞杏仁﹝泡去皮尖麩炒﹞木香﹝五分﹞人參﹝各一錢﹞靑皮甘艸﹝炙各二錢﹞上咀﹐分二服﹐每服水二盞﹐姜三片﹐煎七分服。﹝醫統﹞治噎。蘇子﹝研細二錢﹞廣橘紅﹝二錢五分﹞麥門冬﹝去心五錢﹞白芍藥﹝酒炒四錢﹞枇杷葉﹝去毛刷淨蜜炙三大片﹞山楂肉﹝三錢﹞白豆蔻仁﹝四分先嚼下﹞人參﹝三錢﹞逆水蘆根汁一大盞﹐河水一鐘半﹐同蘆根汁﹐煎至八分﹐加薑汁三匙﹐竹瀝一杯﹐饑時服。﹝《廣筆記》﹞治噎膈將成﹐能下气開郁﹐用孩兒菊葉﹝卽蘭艸﹞﹑白豆蔻﹑眞郁金﹑眞蘇子﹑蘆根﹐共煮汁﹐磨沈香數分﹐每日飲之﹐愈。﹝《匯言》﹞

破郁通滯諸方

治五膈气﹐食飲不下﹐漸將羸瘦﹐桃花散方。桃花﹝三兩當年者﹞檳榔﹝三兩﹞縮砂﹝二兩去皮﹞馬牙硝﹝二兩﹞吳茱萸﹝一兩湯浸七徧焙漧微炒﹞上件藥搗﹐細羅爲散﹐每日不計時候﹐以熱酒調下一錢。﹝《聖惠》﹞治五種膈气﹐壅滯气逆﹐心腹脹痛﹐宿食不消﹐宜服砂丸方。砂﹝一兩細研﹞沈香﹝一兩﹞木香﹝一兩﹞訶黎勒皮﹝一兩﹞附子﹝一兩﹞檳榔﹝一兩半﹞漧薑﹝一兩﹞桃仁﹝一百二十粒﹞上件藥搗羅爲末﹐入砂同研令勻﹐煉蜜和搗三﹑二百杵﹐丸如梧桐子大﹐每服不計時候﹐以生薑湯下二十丸。﹝同上﹞治五膈气噎悶﹐或吐逆不下食﹐砂丸方。大附子﹝一个剜去中心肉別和後藥研﹞砂﹝水飛過﹞丁香﹝以上各半兩﹞靑橘皮﹝去白瓤﹞木香肉豆蔻﹝各一分﹞檳榔﹝三分生用﹞上以淨砂﹐內入剜了附子中﹐和不盡﹐都將熟面和饅頭裹﹐入灰中令焦﹐卻和丁香等都杵爲末﹐滴水和﹐再杵﹐丸如梧桐子大﹐每服二十丸﹐生薑湯下。﹝《神巧》﹞治膈气噎塞﹐不思飲食﹐附子丸方。附子﹝大者生去皮臍切破生薑汁煮透焙一兩﹞丁香﹝半兩﹞上二味搗羅爲末﹐細研砂少許﹐滲棗內蒸熟﹐去皮核和藥﹐丸如梧桐子大﹐每服十五丸﹐溫米飲下﹐食前服。﹝《聖濟》﹞﹝按﹕又《嘔吐》濟急丸﹐《和劑•脾胃》煨姜丸﹐並此類方。﹞治膈气﹐嘔逆不下食﹐心胸痞悶﹐噎塞不通﹐化气丸方。木香﹝炮﹞檳榔﹝生銼各二兩﹞砂﹝別研一兩﹞大黃﹝炮三分﹞丹砂﹝別研半兩﹞上五味搗研爲末﹐酒煮麵糊和丸﹐如梧桐子大﹐每服十丸至二十丸﹐不拘時候﹐生薑湯下。﹝同上﹞噎膈反胃﹐《鄧才淸興》用北庭砂二錢﹐水和蕎麥麵包之﹐焦待冷﹐取中間濕者焙漧一錢﹐入檳榔二錢﹐丁香二个研勻﹐每服七釐﹐燒酒送下﹐日三服﹐愈卽止﹐後喫白粥半月﹐仍服助胃丸藥。﹝《本艸綱目》﹞治气膈﹐脾胃久冷﹐心腹痞滿﹐喫食無味﹐面色萎黃﹐沈香丸方。沈香﹝半兩﹞丁香﹝半兩﹞木香﹝半兩﹞檳榔﹝半兩﹞桂心﹝一兩﹞訶黎勒皮﹝一兩﹞川大黃﹝半兩銼碎微炒﹞肉豆蔻﹝半兩去殼﹞麝香﹝一分細研﹞上件藥搗羅爲末﹐入麝香研勻﹐煉蜜和搗三二百杵﹐丸如梧桐子大﹐不計時候﹐以姜棗湯嚼下十丸。﹝《聖惠》﹞治五膈气﹐大黃丸方。川大黃﹝銼碎微炒﹞訶黎勒﹝煨用皮以上各半兩﹞上件藥搗羅爲末﹐煉蜜和丸﹐如梧桐子大﹐每服以溫水下二十丸﹐以微利爲度。﹝同上﹞人參利膈丸﹐治胸中不利﹐痰嗽喘滿﹐利脾胃壅滯﹐調大便祕利﹐推陳致新﹐消飲進食。藿香﹝一錢半﹞當歸﹝三錢﹞木香檳榔﹝各二錢半﹞人參﹝三錢﹞甘艸﹝炙五錢﹞濃朴﹝姜制二兩﹞枳實﹝五錢﹞大黃﹝酒浸焙一兩﹞上爲末﹐滴水丸如桐子大﹐每服三十丸﹐食後溫湯送下﹐此治膈气之聖藥也。一方﹐湯浸餅丸﹐亦可。﹝《寶鑑》﹞治膈弟﹝此訛字﹞﹐男婦五膈十噎﹐酒肉气積等癥﹐並心气疼痛。一服見效﹐服久飲食如舊﹐後服十四味建中湯﹐勿服別藥。木香砂仁﹝各五分﹞甘艸﹝三分﹞三稜蓬術檳榔大黃﹝各二兩﹞俱生用上爲細末﹐人實者服二錢五分﹐虛小者服二錢﹐空心無根井水調下﹐行三四次﹐痰气卽自下之﹐忌生冷酒食麵食硬物之類。﹝《萬應集》﹞治五膈气﹐喘促﹐腹脇脹滿﹐胸膈不快﹐痰逆惡心﹐不思飲食﹐萊菔木香散方。萊菔子﹝二兩﹞粟米﹝一兩半﹞陳橘皮﹝湯浸去白焙一兩﹞巴豆﹝肥大者三十枚﹐去皮﹐於瓦石器內﹐與上三味同炒﹐候藥焦黑色﹐揀去巴豆不用。﹞木香﹝一分﹞上五味搗羅爲散﹐用煮萊菔湯調下二錢匕。或以生薑汁煮麵糊和丸﹐如梧桐子大﹐萊菔湯下十五丸﹐亦得。﹝《聖濟》﹞八釐散﹝祕傳﹞﹐治膈噎神方﹐不問老幼﹐並皆治之﹐其效如響。但病患神昏气短體弱臨危者﹐亦當愼之。當歸﹝頭身尾俱用﹞大黃硼砂﹝透明者用﹞沈香廣木香丁香﹝小者佳。以上諸藥﹐日中曝漧﹐如無日色﹐以微火烘漧。﹞巴豆﹝連大殼微炒焦色﹐去殼﹐將米子再炒黃色﹐用紙研去油﹐各五分。﹞上共爲末﹐各淨稱五分和勻﹐貯瓷罐內﹐每服八釐﹐用米燒酒熱服。行二三次﹐用冷粥補住。必須察穢物淨否﹐方可用補。如補早恐穢物不淨﹐難取捷效。如補遲恐便數太多﹐有傷元气。此在用藥者﹐合宜消息。服此之後﹐宜健脾養胃﹐如八物養榮丸﹑參苓白術散俱效。﹝《醫匯》﹞治噎食方。皮硝﹝三錢飛過﹞孩兒茶﹝一錢﹞麝香﹝五分﹞上爲細末﹐作三服﹐黃酒送下﹐永除根不發。﹝《回春》﹞治噎膈方。新鍛石﹝三錢﹞大黃﹝一錢﹞黃酒一鐘﹐煎去渣﹐服酒。﹝同上﹞神仙奪命丹﹐專治噎食。烏梅﹝十三个水浸去核﹞砂﹝二錢﹞雄黃﹝二錢﹞乳香﹝一錢﹞百艸霜﹝五錢﹞綠豆黑豆﹝各四十九粒﹞上將烏梅杵爛﹐前藥並豆爲末﹐入梅再搗和勻﹐丸如彈子大﹐以乳香少加朱砂爲衣﹐陰漧﹐每服一丸﹐空心含化﹐待藥盡﹐烙熱餅一个﹐劈破﹐入熱茶泡食之﹐無礙爲驗。過三﹑五日﹐根據法再服一丸﹐卽愈。極有神效。﹝《心法附余》﹞《普濟良方》不用砂﹐用硼砂﹐名二豆回生丹﹐日此古今第一回

春。治气膈痺癥。阿魏木香沈香﹝各一分﹞五靈脂﹝五分﹞共爲末﹐黃狗貼﹝當膽﹞一个﹐入藥陰七日﹐取出研細末﹐每服五分﹐薑汁送下。﹝《萬應》﹞﹝按﹕《和劑》有撞气阿魏丸﹐其方稍涉繁雜﹐仍不錄。﹞神效噎食方。紫金丹﹝杵爛﹐按﹕此蓋治黃腫方﹞核桃杏仁﹝麩炒﹞穿山甲﹝土炒各一分﹞上爲細末﹐煉蜜爲丸﹐如棗子大﹐口含化約分七分﹐三分米湯化下﹐病從大便而下﹐如硬卽以手取下﹐次服溫粥半碗﹐忌一切葷腥發物。﹝同上﹞

行血諸方

凡噎膈有積血者﹐用桃仁承气湯爲丸﹐食後酒送下五十丸﹐隔一日服一次﹐十次﹐其藥韭汁糊丸。﹝《捷法》﹞滋血潤腸湯﹐治血枯及死血在膈﹐飲食不下﹐大便結燥。當歸﹝酒洗三錢﹞芍藥﹝煨﹞生地黃﹝各一錢半﹞紅花﹝酒洗﹞桃仁﹝去皮尖炒各一錢﹞大黃﹝酒煨二錢﹞枳殼﹝麩炒一錢﹞水一鐘半﹐煎七分﹐入韭菜汁半酒盞﹐食前服。﹝《統旨》﹞﹝宜與後潤血湯參。﹞牡丹煎﹐治婦人血膈。牡丹皮苦參貝母﹝去心﹞玄胡索白芍藥上等分爲細末﹐煉蜜丸如梧桐子大﹐每服十五﹑二十丸﹐米飲吞下﹐無時候。﹝《婦人良方》﹞韭汁飲。生韭汁醇酒﹝等分﹞每服二合﹐日二。血噎膈者﹐此方主之。血噎膈者﹐或因跌撲﹐或因大怒﹐血積胸膈﹐久久凝結﹐令人妨礙飲食﹐得熱則寬﹐得寒則痛是也。生韭汁能解蓄血之瘀結﹐佐以醇酒﹐行其勢也。﹝《方考》﹞《方脈正宗》治膈噎不通﹐飲食不下﹐用韭菜汁一碗﹐和茯苓末四兩﹐作細丸﹐綠豆大﹐每服一錢﹐白湯吞下。﹝《匯言》﹞艸靈丹。五靈脂﹝薑汁煮透﹞甘艸﹝燒酒煮透﹞焙榦爲末﹐每服五分﹐置掌中﹐用舌舐下﹐此方治膈气﹑反胃﹑嘔吐﹑梅核气及胃脘疼痛﹐效。﹝《赤水》﹞夫病有不現經論之異證﹐則其治亦必有不由繩墨之異法。如王禦九仲君﹐因驚恐受病﹐時方晚膳﹐卽兀兀欲吐而不得出﹐遂絕粒不食而起居自如。半月以來﹐醫禱不靈﹐舉家無措。向後醇酒膏粱。略無阻礙﹐惟是穀气毫不可犯﹐犯之輒嘔。吳中名師﹐從未有一識其爲何病者。然各逞臆見﹐補瀉雜陳﹐丹方疊進﹐牛黃狗寶﹐虎豬貓胞﹐總無交涉。兩三月來﹐濕面亦得相安﹐但完谷一試﹐𨿽極糜爛﹐立時返出。延及八月﹐莫可誰何。偶遇一人謂言此疾非藥可除﹐合用生鵝血乘熱飲之﹐一服便安。此𨿽未見於方書﹐揆之於理﹐諒無妨礙。一陽之夜﹐遂宰一鵝﹐取血熱飲﹐下咽有聲﹐忍之再三﹐少頃嘔出瘀血升許﹐中有血塊數枚。是夜小試稀糜﹐竟不吐出。其後漸能用飯﹐從少至多﹐無借湯藥而安云云。遠近相傳﹐凡噎膈嘔逆﹐用之輒效。當知噎膈嘔逆﹐𨿽屬胃中血枯﹐若中無瘀結﹐何致捍格不入。故取同气相感之力﹐一湧而蕩散無餘﹐眞補中寓瀉之良法。詳鵝血可以激發胃中宿滯﹐則生鴨血未爲不可﹐生黃牛血亦未爲不可﹐總取以血攻血而無峻攻傷胃之虞。﹝《醫通》﹞﹝按﹕原文稍繁﹐玆摘其要。又先教諭《醫剩》有鵝血治噎條﹐宜參。﹞

滋陰諸方

參茯膏﹐治五膈五噎﹐嘔逆食不下。人參陳皮白茯苓生地黃麥門冬五味﹐以水一斗煎成膏﹐入丁香﹑沈香末各二錢﹐蜜半碗﹐薑汁一杯﹐和勻﹐每服二匙﹐粟米飲下﹐有痰加竹瀝。﹝《醫統》﹞﹝按﹕此瓊玉膏變方。﹞噎而食物必屈曲﹐及水飲難下﹐以潤血湯主之﹝按﹕此系前款所引丹溪四物湯加陳皮﹑桃仁﹑甘艸﹑紅花方﹐更加麻仁﹑黃芩者﹞。如大便結祕﹐加酒蒸大黃﹝按﹕《鈐方》更加玄明粉﹞少許。﹝《原病集》﹞滋陰淸膈飲﹐治陰火上衝﹐或胃火太盛﹐食不入﹐脈洪數者﹝按﹕此系黃連解毒合四物湯﹐去川芎﹐加甘艸方﹞﹐水二鐘﹐煎七分﹐入童便﹑竹瀝各半酒盞﹐食前服。﹝《統旨》﹞橘杏麻仁丸﹐治噎膈﹐大便燥結。橘皮﹝炒末三兩﹞杏仁﹝去皮尖﹞麻仁﹝去殼各三兩﹞郁李仁﹝去核五錢﹞上除陳皮﹐以三物俱搗成膏﹐用棗仁去核﹐於石臼內同搗和﹐丸如梧桐子大﹐每服五﹑六十丸﹐煎枳實湯送下﹐食前服。﹝《辧疑》﹞

消飲方法

邑宰張孟端夫人﹐憂怒之餘﹐得食輒噎﹐胸中隱隱痛。余診之曰﹕脈緊且滑﹐痰在上脘﹐用二陳加薑汁﹑竹瀝。長公伯元曰﹕半夏燥乎﹖余曰﹕濕痰滿中﹐非此不治。遂用四劑病尙不減﹐攺大半夏湯﹐服四帖胸痛乃止﹐又四帖而噎亦減﹐服二十劑而安。若泥半夏爲燥而以他藥代之﹐豈能愈乎。﹝《必讀》﹞七聖湯。半夏黃連白蔻人參茯苓竹茹﹝各等分﹞生薑水煎。﹝《匯補》﹞利膈豁痰湯﹝祕方﹞﹐治气結痰壅﹐膈噎﹐飲食不下。半夏橘紅枳實檳榔沈香桔梗栝蔞黃連﹝炒﹞梔子﹝炒﹞香附﹝制﹞細茶白芥子石膏初服二﹑三帖﹐加蘇葉﹑麻黃。﹝《大還》﹞﹝按﹕此本《統旨》開膈利痰湯﹐今去茯苓﹑甘艸﹐加檳榔﹑沈香﹑梔子﹑細茶﹑白芥﹑石膏。彼方水二鐘﹐煎八分﹐加竹瀝半盞﹐薑汁二﹑三匙﹐食前服。﹞治气膈鼓脹﹐名五子散﹐用白芥子﹑山楂子﹑香附子﹑紫蘇子﹑白蘿卜子各五錢﹐微炒﹐共研爲細末﹐每早晚各食前﹐服三錢﹐白湯調下。﹝《匯言》﹞滚痰丸﹐一切噎气吞酸﹐至於噯逆膈气及胸閉﹐或從腹中气塊衝上﹐嘔吐涎飲﹐狀如翻胃者﹐每服七﹑八十丸﹐未效再服。﹝《養生主論》﹞

開關諸方

舂杵頭細糠﹐主卒噎。陶隱居云﹕食卒噎不下﹐刮取含之卽去﹝《千金》卽下﹞。日華子云﹕平﹐治噎﹐煎湯呷。﹝《本艸》﹞治膈气﹐咽喉噎塞﹐食飲不下方。上以碓嘴上細糠﹐蜜丸如彈子大﹐不計時候含一丸﹐細細咽津。﹝《聖惠》﹞治胸中气噎﹐不下食﹐喉中如有肉塊方。昆布﹝二兩洗去鹹味﹞小麥﹝二合﹞上件藥﹐以水三大盞煎﹐候小麥爛熟去滓﹐每服不計時候﹐喫一小盞﹐仍揀取昆布不住含兩三片子﹐咽津極妙。﹝《聖惠》﹞﹝按﹕又有治胸膈气滯﹐食噎不下﹐用舂杵頭細糠﹑昆布末﹑老牛涎﹑百合汁煎﹐入蜜攪成膏。﹞治五膈五噎﹐飲食不下﹐肌膚羸瘦﹐橘皮丸。橘皮﹝不以多少﹐只揀陳久者﹐不去白。﹞上爲細末﹐研大蒜和爲膏﹐如櫻桃大﹐每服一﹑二粒﹐白湯嚼下﹐不以時。﹝《雞峯》﹞噎膈甚而水漿不入﹐藥食皆不下﹐食入口卽吐者﹐當鎭墜之。宜鹽湯下靈砂丹﹐仍以嘉禾散作末﹐幹點服。﹝《要訣》﹞治膈气經驗神效方。上用大鯽魚一尾﹝用自死者﹐活魚不效﹞﹐剖腹去盡腸物﹐畱鱗﹐用大蒜去皮切碎﹐塡入魚腹內﹐合爲一尾﹐用濕紙包定數層﹐次用麻皮纏之﹐又用熟黃泥濃固﹐日曬微幹﹐再以碎炭火慢慢煨熟﹐取出去鱗刺骨﹐用局方平胃散搗細﹐丸如梧桐子大﹐日曬漧﹐收瓷罐內﹐勿泄气﹐每服三十丸﹐空心米飲送下﹐其效如神。﹝《萬應》﹞噎膈仙方。白硼砂錢半﹐眞靑黛一錢﹐烏角沈香二錢﹐共爲細末聽用。再用白馬尿一升﹐白蘿卜一斤取汁﹐生薑半斤取汁﹐共於銅鍋內熬成膏﹐每服用膏三茶匙﹐加前末藥七釐﹐白湯調下﹐一日三服﹐當日可以通關能食﹐誠神驗仙方也。﹝《匯補》﹞啟膈散﹐通噎膈﹐開關之劑﹐屢效。沙參﹝三錢﹞丹參﹝三錢﹞茯苓﹝一錢﹞川貝母﹝去心一錢五分﹞郁金﹝五分﹞砂仁殼﹝四分﹞荷葉蒂﹝二个﹞杵頭糠﹝五分﹞水煎服。﹝《心悟》﹞六君子湯﹐下一味狗寶﹐作散調服﹐治噎膈不能安谷。﹝《醫通》﹞﹝原出治驗中﹐今節錄。﹞蒲公英﹐鄭公升曰﹕一莖兩花﹐髙尺許者﹐掘下數尺﹐根大如拳﹐旁有人形拱抱﹐搗汁酒服﹐治膈噎如神。﹝《本艸備要》﹞﹝按﹕此說稍似荒誕﹐然蒲公英治膈噎﹐理或有之﹐姑存之。﹞

灸法

五膈﹐愚嘗療二三貴人有此疾者﹐或用嘉禾散﹑五膈散﹐或更灸中脘並气海穴﹐繼之以下气化痰之劑﹐悉有效而不能速安﹐須靜自將理而後可矣。﹝《澹寮》﹞﹝按﹕《雞峯方》有說﹐見病由气結條。﹞

調攝法

大抵此疾﹐起於憂鬱喜怒不常者多﹐更宜戒性少思寡欲﹐消遣則可。﹝《階梯》按﹕此本於《雞峯》﹐亦見上。﹞脾胃稍開﹐止可米飲﹑牛乳﹑韭菜淸虛之物﹐切不可驟食糕點粘膩﹐恐復傷胃也。或少用鯗湯﹑牛鴨淸湯﹐以助胃气。﹝《六要》﹞

臟腑類

蛔虫

蛔虫爲物﹐或謂爲消穀虫﹐或謂爲自濕熱而生。弟子上總糟谷駿﹐嘗著一書﹐曰﹕蛔有宿蛔﹐有新蛔。宿蛔者﹐猶龍蛇之於天地間﹐人所常有﹐觸事而動﹐然不人人必有﹐有亦不多。新蛔者﹐猶蠹蛆之類﹐須濕熱而生﹐生必繁息﹐致疾最劇。余又以謂蛔之爲患﹐往往使人善饑﹐則云之消穀﹐固無不可。然人身旣有胃脘之陽﹐以化水谷﹐以運精微﹐則倘云假力幹蛔者﹐萬無其理。但腸胃中不能無之﹐觀經文而可見也。如其云必自濕熱而生﹐殆是知一不知二者已。駿之言能發前人之所未逮﹐余故表而出之﹐使讀斯編者以有所考焉。

虫自濕熱生

巢氏之衍九虫三詳矣﹐然虫之變﹐不可勝窮﹐要之皆以濕熱爲主﹐不可純歸土气虛與食生。﹝《儒門事親》﹞《內經》曰腸胃爲市﹐無物不受﹐無物不包。又曰飲食自倍﹐腸胃乃傷。若夫飲食不能謹節﹐則朝損暮傷﹐自傷成積﹐積久成熱﹐濕熱淚生﹐而諸般奇形之虫﹐各從五行之气而化生矣。若夫膈噎﹑勞瘵﹑癩風﹑蠱脹﹑狐惑﹑傷寒等證﹐無不生虫。醫者宜於各類推而治之可也。﹝《正傳》﹞﹝按﹕石山意亦同﹐出後奇證中。﹞飲食之入於胃也﹐非濕與熱則不能腐化﹐化則虫隨之以有其形﹐而與糟粕俱出於大腸者也。歷象五月令曰﹕腐艸化爲螢。斯時也﹐濕熱俱盛﹐故腐卽化。人之飲食﹐可以類推。今夫飲食濕熱腐化而爲虫﹐此固理之可有而不可多也。惟其不節﹐恣食濃味生冷﹐則邪气偏盛﹐濕熱太過﹐是以虫生過多則爲害﹐故有腹痛食少嘔吐淸水之病生﹐而漸至於羸瘠而危者有矣。﹝《醫統》﹞九虫皆由臟腑不實﹐脾胃俱虛﹐雜食生冷甘肥油膩咸藏等物﹐節宣不時﹐腐敗停滯﹐所以發動。又有神志不舒﹐精魄失守﹐及五臟勞熱﹐又病餘毒﹐气血積郁而生﹐或食瓜果與畜獸內藏遺畱諸虫子類而生。﹝《奇效》﹞蛔者﹐陰類也﹐胃中濕熱交蒸﹐頃刻而生。如物藏於器中﹐烘焙極燥﹐𨿽熟不壞。若有濕气﹐熱卽黴而生虫。﹝《胃气論》﹞蛔之化生﹐有若蜒蚰﹐生長極速。﹝《金匱衍義》﹞

生冷生虫

虫之爲病﹐人多有之﹐由於化生﹐誠爲莫測。在古方書﹐𨿽曰由濕由熱﹐由口腹不節﹐由食飲停積而生﹐是固皆有之矣。然以常見驗之﹐則凡藏彊气盛者﹐未聞其有虫﹐正以隨食隨化﹐虫自難存﹐而虫能爲患者﹐終是髒气之弱﹐行化之遲﹐所以停聚而漸致生虫耳。然則或由濕熱﹐或由生冷﹐或由肥甘﹐或因滯膩﹐皆可生虫﹐非獨濕熱已也。然以數者之中﹐又惟生冷生虫爲最﹐卽如收藏諸物﹐但著生水﹐或近陰濕﹐則最易蛀腐﹐非其義乎。故凡欲愛養小兒﹐極當節其水果﹐以防敗脾﹐此實緊要之一端也。﹝《景嶽》﹞

脈候

關上脈微浮﹐積熱在胃中﹐嘔吐蛔虫﹐心健忘。關上脈緊而滑者﹐蛔動。尺脈沈而滑者﹐寸白虫。﹝《脈經》﹞脈實大者生﹐虛小者死。﹝《正傳》﹞脈虛小者生﹐緊急者死。﹝《玉案》﹞脈沈實者生﹐虛大者死。﹝《匯補》引《類案》﹞

九虫三虫

﹝屍虫﹞﹝按﹕此門主在蛔虫﹐然他諸虫亦不得不類及﹐以備參考。﹞九虫者﹐一曰伏虫﹐長四分﹝《外臺》引四寸﹞。二曰蛔虫﹐長一尺。三曰白虫﹐長一寸。四曰肉虫﹐狀如爛杏。五曰肺虫﹐狀如蠶。六曰胃虫﹐狀如蝦蟆。七曰弱虫﹐狀如瓜瓣。八曰赤虫﹐狀如生肉。九曰蟯虫﹐至細微形如菜虫。伏虫﹐羣虫之主也。蛔虫貫心則殺人。白虫相生﹐子孫轉大﹐長至四五尺﹝《外臺》尺作丈﹐《千金》作子孫轉多﹐其母轉大﹐長至四五丈﹞﹐亦能殺人。肉虫令人煩滿。肺虫令人咳嗽。胃虫令人嘔逆﹐吐﹐喜噦。弱虫又名膈虫﹐令人多唾。赤虫令人腸鳴。蟯虫居胴﹝《外臺》注曰﹕徒棟反﹐大腸也﹞腸﹐多則爲痔﹐極則爲癩。因人瘡處﹐以生諸癰疽癬疥齲虫﹐無所不爲。人亦不必盡有﹐有亦不必盡多﹐﹝《千金》《外臺》並此有或偏有者四字﹞或偏無者。此諸虫根據腸胃之間﹐若腑臟气實﹐則不爲害。若虛則能侵蝕﹐隨其虫之動﹐而能變成諸患也。﹝《病源論》﹞三虫者。長虫赤虫蟯虫也。長虫蛔虫也。此旣是九虫之三者。而今別立名。當以其三種偏發動成病。故謂之三虫也。﹝同上﹞寸白者﹐九虫內之一虫也﹐長一寸而色白﹐形小褊﹐因腑臟虛弱而能發動﹐或云飲白酒以桑枝貫牛肉炙食﹐並生栗所成。又云﹕食生魚後﹐卽飲乳酪﹐亦令生之。其發動則損人精气﹐腰腳疼弱。又云﹕此虫生長一尺﹐則令人死。﹝同上﹞蟯虫﹐猶是九虫內之一虫也﹐形甚小﹐如今之蝸虫狀﹐亦因腑臟虛弱而致發動﹐甚者則能成痔痿疥癬癩癰疽諸瘡。蟯虫是人體虛極重者﹐故爲蟯虫﹐因動作無所不爲也。﹝同上﹞《肘後》三虫者﹐謂長虫﹑赤虫﹑蟯虫也。乃有九種﹐而蟯虫及寸白﹐人多病之。寸白從食牛肉。飲白酒所成﹐相連一尺﹐則殺人。服藥下之﹐須結裹潰然出盡乃佳。若斷者相生未已﹐更宜速除之。蟯虫多是小兒患之﹐大人亦有其病﹐令人心痛﹐淸朝口吐汁煩躁則是也。﹝《外臺》﹞寸白虫﹐乃九虫之一種﹐狀似絹邊葫蘆子﹐因藏气虛﹐風寒濕冷伏於腸胃﹐又好食生膾﹑幹肉等﹐所以變化滋多﹐難於蠲治。說者謂食牛肉﹑飲白酒所致﹐特一端爾﹐亦未必皆此緣由。﹝《聖濟》﹞人腹中有屍虫﹐此物與人俱生﹐而爲人大害。屍虫之形狀﹐似大馬尾﹐或如薄筋﹐根據脾而居﹐乃有頭尾﹐皆長三寸。﹝《千金》﹞

蛔動證候

蛔虫者﹐是九虫內之一虫也﹐長一尺﹐亦有長五﹑六寸。或因腑臟虛弱而動﹐或因食甘肥而動。其發動則腹中痛﹐發作腫聚﹐去來上下﹐痛有休息﹐亦攻心痛﹐口喜吐涎及吐淸水﹐貫傷心者死也。﹝《病源論》﹞﹝按﹕其發動以下﹐本於《靈樞•厥病篇》﹐有少異﹐末一句經所無。﹞《腹疾篇》曰﹕幹痛有時﹐當爲虫。﹝《褚氏遺書》﹞蛔虫﹐蓋較之它虫﹐害人爲多﹐觀其發作冷气﹐臍腹撮痛﹐變爲嘔逆﹐以至心中痛甚如錐刺。﹝《聖濟》﹞面白﹐心腹痛﹐口中沫及淸水出﹐發痛有時﹐安虫散主之﹐小兒本怯者多此病。積痛﹑食痛﹑虛痛﹐大同小異﹔惟虫痛者﹐當口淡而沫自出﹐治之隨其證。小兒本怯﹐故胃虛冷﹐則虫動而心痛﹐與癇略相似﹐但目不斜﹑手不搐也﹐安虫散主之。﹝《直訣》﹞﹝按﹕此說可移之大人﹐故列於此﹐後小兒諸說皆仿此。﹞趙氏家傳﹐小兒或患傷寒不能得汗﹐亦由此虫所攻﹐仲景所謂蛔厥者是也。凡有蛔者﹐眼多有赤脈。﹝《幼幼》﹞蛔虫九虫之數﹐人腹中皆有之﹐小兒失乳而哺早﹐或食甜過多﹐胃虛虫動﹐令人腹痛惡心﹐口吐淸水﹐腹上有靑筋。﹝《醫說》引《醫余》﹞腹中有塊起﹐急以手按之﹐便不見﹐五更心嘈﹐牙關撟硬﹐惡心而淸水出﹐及夢中嚙齒者﹐此謂之虫痛。﹝同上﹞本爲從來喫物粗﹐虫生肚內瘦肌膚﹐愛甜喫了多生痛﹐怕藥愁啼肉漸枯﹐形候只看人中上﹐鼻間唇上一時烏﹐沫幹痛定虫應退﹐取下蛔虫病始無。﹝《活法祕方》﹞有虫痛者﹐面上白斑﹐唇紅﹐能食﹐屬虫﹐治以苦棟根﹑錫灰之類。﹝《丹溪》﹞或痛而坐臥不安﹐自按心腹﹐時大叫﹐或靑或黃﹐唇緩﹐口吐淸水﹐目無光彩者﹐虫痛也。﹝《醫統》﹞凡虫癥﹐眼眶鼻下靑黑﹐面色痿黃﹐臉上有幾條血絲﹐如蟹爪分明﹐飲食不進﹐肌肉不生﹐沈重寒熱。若不早治﹐相生不已﹐貫心殺人。﹝《入門》﹞虫之爲病﹐其類不一﹐或由漸而甚﹐或由少而多﹐及其久而爲害﹐則爲腹痛食減﹐漸至羸瘠而危者有之。凡虫痛證﹐必時作時止﹐來去無定﹐或嘔吐靑綠水﹐或吐出虫﹐或痛而坐臥不安﹐或大痛不可忍﹐面色或靑或黃或白而唇則紅﹐然痛定則能飲食者﹐便是虫積之證﹐速宜逐之。﹝《景嶽》﹞虫爲病千態萬狀﹐凡證難識認者﹐卽當究心於虫。其人或面黃肌瘦﹐臉生斑紋﹐偏食異物﹐或遊行飲血﹐或臟腑聲言﹐其脈濡滑牢結伏數沈弦小短不等﹐皆虫候也。體實﹐生於臟腑者﹐打虫﹔體虛﹐生於腸外膜內者﹐化虫。虫出後﹐補﹐﹝《女科百病問答補遺》﹞虫病之人﹐面黃肌瘦﹐唇白毛豎﹐容顏不澤﹐臉多白印﹐時覺惡心﹐口吐淸水﹐或心腹絞痛﹐飲食不爲肌膚﹐或頭髮猙獰﹐灑淅惡寒﹐或額面生瘡濕癢﹐皆其癥也。﹝《玉按》﹞其人必面色黃﹐時吐涎沫﹐時作時止﹐食酸卽安﹐食甜則甚﹐然而亦有寒有熱﹐有虛有實。﹝《胃气論》﹞病患嗜食甘甜或異物﹐饑時則痛﹐唇之上下有白斑點者﹐虫也。﹝《心悟》﹞虫證﹐心嘈腹痛﹐或上攻心如咬﹝虫動則心慌亂不寧﹐故嘈雜。虫竄動咬嚙則腹痛也﹞﹐嘔吐涎沫或靑黃水﹝虫多在胃中﹐胃气被虫擾動﹐則津液隨气壅泛也。經謂虫動則胃緩﹐胃緩則廉泉開﹐故流涎。謂胃气爲虫所滯﹐不能行其津液﹐故上泛而從廉泉穴出耳﹞﹐面色萎黃﹝胃脈上面﹐胃因虫病虛弱﹐故痿悴之黃色﹐見於面也﹞﹐或乍赤乍白乍靑黑﹝靑黑爲痛色﹐白爲少血色﹐赤爲火色。虫擾動無常﹐痛甚則面色靑黑。气血滯於內不上行﹐則面無血色。久滯忽通﹐火得上伸則赤也﹞﹐或面有白斑﹝胃中蝕痕斑駁﹐故面亦應之而成斑﹐若影之肖形然﹞﹐唇常紅﹝脾血因熱滯﹐故色見於唇﹞﹐或生瘡如粟米﹝《準繩》謂虫蝕下部﹐爲狐﹐下唇有瘡﹔蝕上部﹐爲惑﹐上唇有瘡﹞﹝按﹕此虫﹐非蛔虫。上或乍赤云云﹐下或沈默欲眠云云﹐亦似取《金匱》狐惑中文﹐姑存之。﹞﹐或沈默欲眠﹐臥起不安﹐不欲飲食﹐惡聞食臭﹝虫聞食臭卽動﹐動則令人心煩﹐故不欲食﹐惡聞食臭﹞﹐饑則痛﹐得食痛更甚﹝虫饑動而求食﹐又虫爭食而亂動也﹞﹐飽卽安﹝虫飽則不動矣﹞﹐時痛時止﹐以手拊擊卽息﹝一人心腹痛﹐百藥不效﹐惟手捶卽止。以捶則震動﹐虫驚畏而止也。不捶又作﹐取虫而愈﹞﹐腹上有靑筋﹐或腹中有塊更起﹐下利黑血﹝小兒疳熱生虫﹐土敗木克﹐故靑筋見腹﹐血敗故利黑血也﹞﹐體有寒熱﹝气滯於裏則惡寒﹐滯久暴伸於外則發熱﹞﹐脈洪而大﹝乃濕熱生虫之象﹞﹐皆其候也。﹝《醫碥》﹞

虫痛驗法

驗治法﹕昔一人患心腹大痛﹐或止或作﹐痛不可忍。凡用去積行气等藥﹐百方不效﹐但於痛極時﹐須用拳捶之﹐痛得少止﹐而旋止旋作﹐久不能愈﹐日加困獘﹐莫測其故。忽一胡僧見之曰﹕余能治也。遂令病者先食香餌﹐繼進一丸﹐打下一硬嘴異虫﹐遂愈。此因虫嚙腸髒﹐所以痛極﹐捶之則五內震動﹐虫亦畏而斂伏﹔不捶則虫得自由﹐所以復作。此亦驗虫奇法﹐故凡見心腹痛證﹐但用揉按重撚而痛得暫止者﹐多有因虫而然也。﹝《景嶽》﹞虫痛之癥﹐得食則痛減﹐無食則痛增。以酸梅湯一盞試之﹐飲下而痛卽止者﹐乃虫痛﹔飲下而痛增重或少減者﹐非虫痛也。﹝《石室祕》﹞

吐蛔

﹝宜參安虫諸方﹞藏寒蛔上入膈﹐吐蛔﹐此胃寒乃胃虛寒﹐非實寒也﹐治用仲景理中丸。﹝《寶鑑•補遺》﹞吐蛔乃胃寒所生﹐經云蛔者長虫也﹐胃中冷則吐蛔﹐成蛔厥﹐宜理中湯加炒川椒五粒﹐檳榔半錢﹐吞烏梅丸。﹝《要訣》﹞凡吐蛔者﹐必因病而吐蛔﹐非因蛔而致吐也。故不必治其蛔﹐而但治其所以吐﹐則蛔自止矣。有因胃火而吐蛔者﹐以內熱之甚﹐蛔無所容而出也﹐但淸其火﹐火淸而蛔自靜。有因胃寒而吐蛔者﹐以內寒之甚﹐蛔不能存而出也﹐但暖其胃﹐胃暖而蛔自安﹐仲景烏梅丸之屬是也。有因胃虛無食而吐蛔者﹐以倉廩空虛。蛔因求食而上出也﹐此胃气大虛之候﹐速宜補胃溫中﹐以防根本之敗。以上三者﹐固皆治蛔之法﹐然蛔有死者﹐有活者。若吐死蛔﹐則但治嘔﹐如前可也。若活蛔上出不已﹐則不得不有以逐之﹐蓋蛔性畏酸畏苦﹐但加烏梅爲佐使﹐則蛔自伏也﹐若胃實火盛者﹐可加苦棟根或黃連亦善。﹝《景嶽》﹞有胃中熱﹐使虫不能安而吐者﹐有多食甘甜之物﹐如甘蔗白糖類﹐引動蛔虫而吐者。病者壯盛﹐面色紅活﹐脈洪而數﹐乃胃熱癥也﹐用黃連﹑梔子等劑而愈。若胃冷吐虫﹐脈必微弱﹐色必黯淡﹐四肢厥冷。﹝《醫彀》﹞大凡熱厥吐蛔者﹐蛔必多﹐隨生隨吐﹐神气必淸﹐無煩躁不安之證﹐宜用黃連等苦燥之劑﹐以瀉其濕熱。﹝《胃气論》﹞

偏嗜一物

﹝治方見後安虫諸方中﹐又宜與《積聚》門虫積條互參。﹞間有偏嗜一物﹐喫米喫泥喫炭喫灰喫茶葉喫布紗之類﹐乃內癖也。肇病之初﹐由於中气餒弱﹐飲食不思。偶將一物試嚼﹐入於腸胃﹐蛔而甘之﹐爲其嗜好。若是投其所喜﹐蛔來吞受﹐心胸舒暢。若或非所喜﹐縱𨿽珍羞美饌﹐蛔無稟受而不安﹐食已入胃而難化﹐反覺否悶靡寧。爲日旣久﹐病邪益深﹐容顏憔悴﹐肌膚瘦削。養生食品﹐憎之如仇﹐當戒之物﹐甘之如醴。率由病魔作祟﹐實非吾心所主﹐明知明犯﹐欲攺過而未能﹐病名曰癖﹐以其偏拗僻著﹐不能丸通故也。內癖與外癖相同﹐遽難移易其志。但內癖之中﹐酒癖爲最﹐髙下不侔﹐淺深各異﹐或一斗﹐或一石﹐或有限量﹐或無限量。𨿽云酒有別腸﹐未必非消食虫之能運化。如其不然﹐試觀欲飲之時﹐鼻吸心香﹐涎垂難忍﹐一啜下咽﹐心廣體胖。諺謂貪飲者將進酒﹐卻有欲速饕饞景狀﹐號之曰﹐酒鱉虫爬起來。﹝《一萬社艸》﹞﹝按﹕《醫說》載饑疾吐異虫數條﹐近日醫官喜多邗子溫﹐著有《蛔志》﹐內論善饑證﹐多屬蛔﹐其說爲富﹐蓋善饑亦卽盧氏所謂內癖也。子溫之書﹐援據子史﹐極有辧評﹐學人宜閱。﹞好食茶葉﹑生米﹑艸紙﹑怪異等﹐當困倦少食﹐今反飲食如常﹐形健不渴﹐悉屬虫癥。﹝《匯補》引《類案》﹞大凡偏食一物﹐中必有虫﹐卽以所好投之﹐隨下虫藥﹐無不應手獲效。﹝《六要》﹞好食茶者﹐謂之茶虫。酷思酒者﹐謂之酒虫。欲飲油者﹐謂之油虫。至於小兒多好食生米﹑壁泥﹐皆虫所使也。皆當以殺虫之藥﹐如鉛灰﹑雷丸﹑檳榔﹑川楝﹑使君子之類爲丸﹐卽以所好之物送下﹐直至虫處而殺之。﹝《醫鏡》﹞﹝按﹕此下更有一法﹐錄在饑甚施治條。﹞

虫鼓

﹝互見脹滿門﹞萬曆歲癸已﹐赴督漕理刑吳比部之召而至淮陰。有王鄕官者﹐其子年十六﹐新娶後﹐腹脹大﹐按之有塊﹐形如稍瓜﹐四肢瘦削﹐發熱晝夜不退﹐已半年矣。族醫惟以退熱消脹之劑投之﹐其脹愈大﹐其熱愈熾﹐甚且喉中兩耳俱瘡。余診視之﹐脈滑數﹐望其唇則紅﹐其腹則疼﹐又多嗜肥甘。餘思諸凡腹疼者﹐唇色淡﹐不嗜飲食。今若此﹐得非虫乎。投以阿魏積塊丸﹐服之果下虫數十﹐大者二﹐一紅一黑﹐長尺餘。虫身紅綫自首貫尾﹐虫腹中有虫﹐大者數條﹐小者亦三﹑四條。虫下則熱漸減﹐脹漸消﹐三下而愈。﹝《赤水》﹞﹝按﹕積塊丸系稜﹑莪﹑蜈蚣﹑蘆薈﹑阿魏﹑沈香等及金石之藥﹐今不錄。更有一方﹐用黑醜等六味﹐錄於後下虫方中。﹞

虫多怪證

如或希奇怪病﹐除痰血外﹐百治不效者﹐卽是虫爲患。視其經絡虛實﹐參脈癥消息治之。﹝《六要》﹞虫之怪證多端﹐遇之卒不能辧﹐昔人治例有雷丸治應聲虫之說。近有女子咳逆腹痛後﹐忽喜呼叫﹐初時呀呷連聲﹐漸至唔不已﹐變易不常﹐或如母雞聲﹐或如水蛙鳴﹐或如舟人打號﹐每作數十聲﹐日發十餘次﹐忍之則胸中悶悶不安﹐此爲叫虫﹐卽應聲虫之類也。復有一人﹐患發熱痞滿後﹐常兀兀欲吐﹐吐中必有虫數枚﹐狀如蝦狀﹐跳躍不已。諸治不應﹐或令服銅綠湧之﹐不過二﹑三度﹐遂絕不再見矣。﹝《醫通》﹞休邑西山金峯人﹐嘗語人曰﹕或人小腹甚痛﹐百藥不應。一醫灸關元十餘壯﹐次日莖中淫淫而癢﹐視之有虫出四五分許﹐急用鐵鑷扯出之﹐裸虫長五﹑六寸﹐每日虫出﹐如此者至七條﹐不復痛。初甚驚﹐後則視以爲常﹐皆用手扯出去也。仲景曰﹕內爲大熱所逼﹐不能容﹐故從溺孔出也。其人善飲禦內﹐濕熱燻蒸膀胱﹐遇有畱血污濁相結而爲虫矣﹐經曰濕熱生虫是也。故癆虫﹑寸白虫皆內由濕熱蒸鬱而生﹐猶春夏之交﹐濕熱鬱結而生諸虫也﹐此亦奇病。﹝《汪石山》﹞

治辧虛實

體虛者﹐俱宜先用溫補﹐扶其元气﹐然後用王道之藥﹐佐以一﹑二殺虫之劑﹐如化虫丸﹑使君子丸﹑五膈下气丸之類﹐或追虫後而繼以溫補亦可﹐不然則虫去而元气亦散矣。體實虫攻上膈﹐心腹痛﹐用樟木屑濃煎湯﹐服之大吐﹐吐虫痛減後﹐煎甘艸湯與之和胃。如有積自吐虫者﹐用黑錫灰﹑檳榔等分爲末﹐米飲下。﹝《入門》﹞

治杜其源

治虫之法﹐𨿽當去虫﹐而欲治生虫之本﹐以杜其源﹐猶當以溫養脾腎元气爲主﹐但使髒气陽彊﹐非惟虫不能畱﹐亦自不能生也。余制有溫髒丸方﹐最所宜也。﹝《景嶽》﹞﹝按﹕又有吐蛔治按曰。凡逐虫之藥﹐無有不傷胃气者﹐向使胃气再傷﹐非惟不能逐虫﹐而命必隨之矣。﹞凡諸虫之中﹐惟蛔虫最多。其逐治之法﹐總若前條﹐然旋逐旋生﹐終非善策﹐欲杜其源﹐必須溫養脾胃﹐脾胃气彊﹐虫自不生矣云云。凡治虫之法﹐或攻或補﹐自有緩急先後之宜﹐所當詳辧﹐不可任意忽略也。﹝同上﹞若旋去旋生者﹐當溫藏緩攻﹐毋過急過峻也。﹝《醫級》﹞

去虫後補

凡病气血𨿽虛﹐有虫有積者﹐皆須用追虫殺虫等劑下去虫積﹐及宿痰飲酸腥除盡﹐方可以服補藥。不爾﹐必不得功效。﹝《醫統》﹞﹝按﹕《千金》曰﹕凡欲服補藥及治諸病﹐皆須去諸虫﹐並痰飲宿醒醒除盡﹐方可服補藥。不爾﹐必不得藥力。徐氏蓋本此說也。又按﹕前條與此條﹐卽是虛實之分。﹞

虫藥總考

昆按﹕古方殺虫﹐如雷丸﹑貫眾﹑漧漆﹑蠟塵﹑百部﹑鉛灰﹐皆其所常用也。有加附子﹑漧薑者﹐壯正气也。加苦參﹑黃連者﹐虫得苦而安也。加烏梅﹑訶子者﹐虫得酸而軟也。加藜蘆﹑瓜蒂者﹐欲其帶虫而吐也。加芫花﹑黑醜者﹐欲其帶虫而下也。用雄黃。川椒。蛇牀﹑樟腦﹑水銀﹑檳榔者﹐治疥瘡之虫也。用胡桐淚﹑莨菪子﹑韭子﹑蟾酥者﹐治齲齒之虫也。用川槿皮﹑海桐皮者﹐治風癬之虫也。用靑葙子﹑覆盆葉者﹐治九竅蝕之虫也。用敗鼓心﹑桃符板﹑虎糞骨﹑死人枕﹑獺爪﹑鸛骨者﹐驅瘵虫也。或用桃柳東南枝者﹐以其得天地春生夏長之气﹐而假之以爲吾身之助也。或用吳茱萸東引根﹐或用酸石橊東引根﹐煎湯吞藥者﹐一以此物亦能殺虫﹐一以東方者生物之始﹐諸虫受气之所也。東引根能引諸藥東行﹐奪其生生之气﹐乃伐根之斧也。﹝《醫方考》﹞

饑甚施藥

夫虫之所居﹐必於脾胃深處。藥之所過﹐在於中流。虫聞藥气而避之﹐羣者安得取之。予之法﹐先令饑甚﹐次以檳榔﹑雷丸爲引子﹐別下虫藥﹐大下十數行﹐可以搐而空。HT上張子政﹐用此法下虫數百﹐相銜長丈餘。﹝《儒門事親》﹞一法﹐不必服藥﹐但使病患禁食所好之物﹐苦苦忍之﹐忍至四﹑五日﹐其虫不得所食﹐則饑而上升以求食﹐口中覺饞甚。將病患綁縛凳上﹐令其覆臥﹐然後以所好之物﹐近其口邊引之﹐香气入喉﹐必踴躍而出矣。﹝《醫鏡》﹞﹝按﹕此條出茶虫酒虫等說後。又此法﹐本於《外臺》﹕《廣濟》療發癥之意﹐其他斯類頗多。﹞

服藥日時

治虫之法﹐按丹溪云﹕上半月虫頭向上易治﹐下半月虫頭向下難治。先以肉汁或糖蜜引虫頭向上﹐然後用藥。此皆法之善者﹐然此惟緩治之法耳。但虫證甚急﹐又安能必待其時乎。且以望前望後辧虫頭﹐亦若渺茫無據。惟先用香餌而虫頭可引﹐豈非望後之治亦自有法﹐又何慮其難治也。﹝《景嶽》﹞

殺虫諸方

治腎勞熱﹐四肢腫急﹐蟯虫如菜中虫﹐在腎中爲病方。貫眾﹝三枚﹞漧漆﹝二兩﹞吳茱萸﹝五十枚﹞杏仁﹝四十枚﹞蕪荑胡粉槐皮﹝各一兩﹞上七味治下篩﹐平旦井花水服方寸匕﹐加至一匕半﹐以瘥止。﹝《千金》﹞《廣濟》療蛔虫寸白虫方。檳榔﹝十二枚﹞當歸鶴虱蕪荑﹝熬﹞橘皮﹝各五分﹞貫眾雷丸﹝各四分﹞上七味搗散﹐空腹煮大棗湯﹐服方寸匕﹐日二服﹐漸加至三匕﹐微利無忌。﹝《外臺》﹞《幼幼》張渙香雷散﹐治虫動啼叫不止﹐於本方去當歸﹑橘皮﹑貫眾。張文仲療蛔虫心痛﹐鶴虱散方。鶴虱二分末﹐溫酢一盞和服之﹐虫當下。《備急》《千金》同。﹝《外臺》﹞《延年》療蛔虫﹐惡心吐水心痛﹐鶴虱丸方。鶴虱三兩搗篩﹐蜜和爲丸﹐用蜜漿水﹐平旦服二十丸﹐日只一服﹐各一服各根據前﹐不相妨﹐禁肉﹐若不服則得食。《古今錄驗》用十兩﹐云﹕韋云患心痛十年﹐不可過﹝《本艸圖經》作十年不瘥﹞﹐於雜方內見﹐合服之便瘥。﹝同上﹞又鶴虱丸﹐療蛔虫心痛方。鶴虱﹝六兩﹞吳茱萸﹝五兩﹞橘皮﹝四兩﹞桂心﹝三兩﹞檳榔﹝四兩﹞上五味搗篩﹐蜜和爲丸﹐如梧子大﹐一服二十丸﹐蜜湯下﹐日二服﹐加至三十丸﹐以虫出爲度﹐忌生蔥。﹝同上﹞化虫丸﹐治小兒疾病﹐多有諸虫。鶴虱﹝去土﹞苦楝皮﹝去浮皮﹞檳榔胡粉﹝炒各五兩﹞白礬﹝飛過十二兩半﹞上爲末﹐以麵糊爲丸﹐如麻子大﹐一歲兒服五丸﹐溫漿水入生麻油一兩點﹐打調勻下之﹐溫米飲下亦得﹐不拘時候。其虫細小者皆化爲水﹐大者自下。﹝《和劑》﹞﹝按﹕此方可移治大人﹐故列於此﹐後小兒方皆仿之。﹞治九虫﹐麝香丸。黃連﹝去須一兩﹞白蕪荑﹝炒二兩﹞幹蝦蟆﹝一枚酥炙令黃焦﹞漧漆﹝炒令煙出一兩﹞雷丸﹝炮半兩﹞定粉﹝研一兩半﹞上六味搗研爲末﹐入麝香少許﹐再研羅勻﹐用醋煮麵糊和丸﹐梧桐子大﹐每服溫水下十丸﹐空心食前服。﹝《聖濟》﹞治小兒蛔虫﹐使君子散方。使君子蘆薈﹝研﹞幹楝皮檳榔﹝銼﹞蕪荑﹝各三兩﹞肉豆蔻﹝去殼﹞丁香苦參﹝各二兩﹞膩粉﹝研少許﹞上九味搗羅爲散﹐每服一字匕﹐空心飯飲下。﹝同上﹞﹝《祕方集驗》於本方去肉豆蔻﹑丁香﹑苦參﹑膩粉﹐加雷丸﹑鶴虱﹑艸。﹞吉氏家傳﹐取虫﹐檳榔散方。檳榔使君子膩粉上件等分爲末﹐肉汁調下﹐量虛實多少用之。﹝《幼幼》﹞長沙醫者丁時發傳治蛔疳方﹕孩兒蛔咬痛攢心﹐忽發來時面帶靑﹐唇黑兒如灰土色﹐使君四味可通靈。使君子散方。使君子﹝七个﹞輕粉蕪荑鶴虱﹝各半錢﹞上件爲末﹐每服半錢﹐五更米飲調下。﹝同上﹞蕪荑散﹐治胃寒虫痛。白蕪荑﹝去扇秤﹞漧漆﹝炒各等分﹞上爲細末﹐每服一匙﹐伍分或一錢﹐米飲調下﹐發時服。上方杜壬﹑《養生必用方》同﹐杜亦治胃寒虫上。﹝《直訣》﹞諸虫作痛﹐口中必有淸涎流出﹐湯飲不能進﹐危在旦夕者﹐用烏梅﹑花椒煎湯服。﹝《祕方集驗》﹞治腹內虫方。烏梅﹝一个﹞老姜﹝二片﹞榧子﹝十个﹞花椒﹝四十个﹞上黑糖少許煎服﹐虫盡出矣。﹝《集驗良方》﹞治寸白虫方。榧子四十九枚丟皮﹐以月上旬旦﹐空腹服七枚﹐七日服盡﹐虫消成水﹐永瘥。﹝《千金》﹞《廣濟》療蛔虫方。酸石橊根﹝東引入土五寸者切二升﹞檳榔﹝十枚碎﹞上二味﹐以水七升﹐煮取二升半﹐絞去滓﹐著少米煮稀粥﹐平旦空肚食之﹐少間虫並死快利效﹐無忌。﹝《外臺》﹞﹝按﹕《千金》治寸白虫﹐用檳榔一味。﹞掃虫煎﹐治諸虫上攻胸腹作痛。靑皮﹝一錢﹞小茴香﹝炒一錢﹞檳榔烏藥﹝各一錢半﹞細榧肉﹝三錢敲碎﹞吳茱萸﹝一錢﹞烏梅﹝二个﹞甘艸﹝八分﹞朱砂雄黃﹝各五分俱爲極細末﹞上將前八味﹐用水一鐘半﹐煎八分去渣﹐隨入後二味﹐再煎三﹑四沸攪勻﹐徐徐取之。如惡心作吐﹐加炒漧薑一﹑二錢。﹝《景嶽》﹞《新方砭》輕癥可偶用﹐若重癥必須烏梅丸。治蛔結丸方。胡黃連﹝八錢﹞白芍藥﹝一兩五錢﹞檳榔﹝八錢﹞粉艸﹝五錢﹞廣陳皮﹝二兩﹞肉豆蔻﹝不油不蛀者五錢﹞使君子肉﹝五錢﹞上爲細末﹐白糖調服。﹝《廣筆記》﹞《必效》療KT﹝於沿切﹐作非﹞心痛方。取鰻鱺魚淡炙令熟﹐與患人喫一﹑二枚﹐永瘥﹐飽食彌佳。﹝《外臺》﹞又方熊膽如大豆﹐和水服﹐大效。﹝同上﹞﹝按﹕《本艸》熊膽條藥性論云﹕殺虫。﹞崔氏療蛔虫方。取繰蠶蛹汁﹐空腹飲之良。若非繰絲時﹐卽須收蛹曝漧。患者搗篩﹐取意斟酌多少﹐和粥飲服之。﹝同上﹞繰絲湯﹐主蛔虫﹐熱取一盞服之。此煮繭汁﹐爲其殺虫故也。﹝《本艸》﹞《方氏本艸》治蛔結心痛﹐用蘆薈一錢﹐剪碎如米粒大﹐用烏梅﹑花椒湯吞服。﹝《匯言》﹞治寸白虫﹐累取不盡﹐久令人面黃﹐心中如饑﹐黑鉛散方。黑鉛沙子﹝畫家銀塗是也﹞上一味研極細﹐每服二大錢匕﹐五更初﹐肉汁調頓服﹐至平明取下虫﹐立瘥。﹝《聖濟》﹞靈砂丹﹐腸胃諸虫﹐此方主之﹐良。嘗謂濕熱生虫﹐故知濕熱者﹐虫之天也。是方用硫黃以燥濕﹐用水銀以驅虫﹐是奪虫之天矣。虫失其天﹐未有不殺。﹝《醫方考》﹞

下虫諸方

安虫散﹐治小兒虫痛。胡粉﹝炒黃﹞檳榔川楝子﹝去皮核﹞鶴虱﹝炒各二兩﹞白礬﹝鋏器熬一分﹞漧漆﹝炒煙盡一分﹞雄黃﹝一分﹞巴豆霜﹝一分﹞上爲細末﹐每服一匙﹐大者半錢﹐溫米飲調下﹐痛時服。﹝《直訣》﹞治小兒寸白虫久不愈方。鶴虱雷丸使君子﹝各三分﹞巴豆﹝十枚去皮心研紙裹壓去油﹞上件藥搗羅爲末﹐以糯米飯和丸﹐如綠豆大﹐每服以沙糖水下三丸﹐量兒大小加減服之。﹝《聖惠》﹞木香檳榔丸﹐殺下諸虫。雞心檳榔﹝一兩﹞木香鶴虱貫眾錫灰漧漆﹝燒煙盡﹞使君子肉﹝各半兩﹞輕粉﹝二錢﹞雷丸巴豆肉﹝各二錢半﹞上細末﹐飛白麵糊丸﹐麻子大﹐每服二十粒﹐五更粥飲下﹐或菖蒲﹑石橊根煎湯下。﹝《直指》﹞又蝦蟆丸﹐殺虫﹐於本方去錫灰﹑漧漆﹑使君子﹑輕粉﹑雷丸﹐加大蝦蟆幹﹑桃仁﹑苦楝根﹑石橊根皮﹑蕪荑。治虫痛方﹐其癥面黃﹐唇紫或白﹐口吐淸水並靑黃赤白綠沫﹐腹痛一塊往來不可忍﹐神妙無比。甘艸末﹝五分﹞巴豆﹝去油三分﹞石膏﹝水飛過二錢﹞上共爲末﹐每服大人三分﹐小兒或一分﹐或分半﹐虫隨泄下﹐多不可當。如虫不下﹐自死腹中不動矣。然後用調脾藥數帖。﹝《綠竹堂集驗方》﹞三十六種﹐治蛔虫咬心痛﹐漧漆丸方。漧漆靑黛輕粉甘遂﹝各等分﹞上爲末﹐麵糊爲丸﹐綠豆大﹐每服五丸﹐薄荷湯調下。﹝《幼幼》﹞《廣濟》療白虫如馬藺葉大﹐於下部出不盡﹐以刀截斷者﹐令人漸漸羸瘦﹐石橊湯方。醋石橊根﹝東引者一大握﹞蕪荑﹝三兩﹞牽牛子﹝半兩熬末﹞上三味﹐以水六升﹐煮取二升﹐去滓分三服﹐別和牽牛子末﹐每服如人行五里﹐更服盡快利﹐虫亦盡死出﹐忌生冷﹑豬魚牛肉﹑白酒﹑葵﹑筍等﹐此方神驗。﹝《外臺》﹞治小兒腹藏有蛔虫﹐苦楝根散方。苦楝根鶴虱薏苡根﹝銼﹞檳榔牽牛子﹝微炒各一兩﹞糯米﹝一分微炒﹞上件藥搗﹐細羅爲散﹐三歲兒每服以粥飲調下半錢﹐日三服。看兒大小﹐臨時加減。﹝《聖惠》﹞《聖濟》治疳蛔﹑寸白﹑蛔虫等發作﹐心腹痛﹐鶴虱散﹐於本方去薏苡根﹐加大麥﹑陳橘皮﹐每服二錢匕﹐空腹煎粟飲調下﹐仍時時煎姜蜜湯熱投之。治小兒多吐蛔虫﹐鶴虱散方。鶴虱﹝一分﹞川大黃﹝一分銼碎微炒﹞川朴消﹝半兩﹞上件藥搗﹐粗羅爲散﹐卽以水一大盞﹐煎至七分去滓﹐三歲兒溫服半合﹐日三服。量兒大小﹐以意加減。﹝《聖惠》﹞集效丸﹐治因臟腑虛弱﹐或多食甘肥﹐致蛔虫動作﹐心腹攪痛﹐發作腫聚﹐往來上下﹐痛有休止﹐腹中煩熱﹐口吐涎沫﹐卽是蛔咬﹐宜服此藥。若積年不瘥﹐服之亦愈。木香﹝不見火﹞鶴虱﹝炒﹞附子﹝炮去皮臍﹞訶黎勒﹝煨取皮肉﹞蕪荑﹝炒研﹞檳榔漧薑﹝炮各七兩半﹞大黃﹝銼劈炒十五兩﹞上爲末﹐煉蜜爲丸﹐如梧桐子大﹐每服三十丸﹐食前橘皮湯下﹐婦人酢湯下﹐﹝《和劑》﹞《統旨》於本方加烏梅。使君子丸﹐治腹內諸虫作痛﹐口吐淸水。使君子肉﹝薄切屋瓦焙漧﹞檳榔酸石橊根皮﹝東向者佳淨洗銼焙﹞大黃﹝半生半炮各七錢半﹞上除檳榔銼曬不過火﹐餘三味再焙﹐同檳榔爲末﹐沙糖水煮麵糊丸﹐麻仁大﹐每服三十丸至五十丸﹐淡豬肉汁空心下﹐或雞肉汁亦好。﹝《活幼心書》﹞萬應丸。檳榔﹝五兩﹞大黃﹝八兩﹞黑牽牛﹝四兩以上三味爲末﹞皂角﹝十梃肥不蛀者﹞苦楝根皮﹝一斤﹞上先以皂角﹑苦楝根﹐用水二大碗熬成膏﹐一處搜和藥末爲丸﹐如梧子大﹐後用雷丸﹑沈香﹑木香各一兩研細末爲衣﹐先用沈香衣﹐後用雷丸﹑木香衣﹐每服三丸﹐四更時分﹐用砂糖水送下﹐﹝《袖珍》﹞﹝今從《丹溪纂要》錄﹞《回春》追虫丸﹐於本方去苦楝根﹐加蕪荑﹑錫灰﹑使君子。﹝此比之後妙應丸﹐有皂角爲異耳﹞妙應丸。檳榔﹝十二兩﹞黑牽牛﹝三兩﹞大黃雷丸錫灰蕪荑木香使君子﹝各一兩﹞爲末﹐用蔥白煎湯露一宿﹐爲丸粟米大﹐每四錢﹐五更蔥湯或木香煎湯下。此藥不比巴霜﹑甘遂﹑砂等劑﹐不動眞气。凡人面上白斑唇紅﹐能食心嘈﹐顏色不常﹐臉上生有蟹爪紋者﹐便有虫也。一方去使君子﹐名七轉靈應丹。﹝《入門》﹞﹝按﹕此方出治積中﹐今特摘其系治虫者。又《萬應方》神仙七轉丹﹐用白豆蔻﹑木香﹑檳榔﹑大黃﹑使君子﹑錫灰﹐蓋是原方。又《綱目》引竹﹐木香三稜散﹐無蕪荑﹑使君子﹐有大腹子﹑三稜﹑蓬術細末。《大還》取虫丸﹐於本方去牽牛子﹐加胡黃連﹑鶴虱﹑三稜﹑莪術﹑靑皮。《幼科百效》追虫取積散﹐於本方加蓬術﹑漧漆爲末﹐每用一錢﹐好酒調下﹐或麵糊麻子大﹐天明豬肉湯送下。﹞治虫盅並虫積。黑醜五靈脂﹝好酒熬﹞檳榔﹝各五錢﹞大黃﹝一兩﹞阿魏﹝二錢﹞桃仁﹝去皮尖﹐研如泥﹐不拘分兩﹐但可丸爲率。﹞上爲末﹐以桃仁膏爲丸﹐梧子大﹐每服二錢﹐白湯送下。﹝《赤水》﹞

安虫諸方

﹝按﹕安蛔﹐有如理中﹑淸中等諸方﹐旣括於《傷寒廣要》中﹐玆不贅。﹞向大王宮中﹐有一宮人﹐七太尉所寵也。忽患一疾﹐凡惡心則吐虫數條﹐後乃頻作。七太尉甚憫之﹐累治不瘥﹐每用殺虫藥﹐則吐虫愈多﹐召孫診之。孫曰﹕六脈皆細﹐非虫脈也。今𨿽吐虫﹐乃藏寒而虫不安﹐失居上膈﹐因而吐出。復用殺虫藥﹐虫爲藥所苦﹐不能自安﹐所以吐虫愈多也。孫遂用藥不三﹑五服﹐皆一色丸子﹐虫遂不吐。明日再召孫至﹐六脈漸大﹐進前藥﹐其病不作。後求方﹐乃硫黃﹑附子各一兩並末﹐粳米糊爲丸﹐每三十丸﹐米飲下。﹝《綱目》引孫﹞溫藏丸﹐治諸虫積﹐旣逐而復生者﹐多出藏气虛寒﹐宜溫脾健胃﹐以杜其源﹐此方主之。人參﹝隨宜用無亦可﹞白術﹝米泔浸炒﹞當歸﹝各四兩﹞芍藥﹝酒炒焦﹞茯苓川椒﹝去合口者炒出汗﹞細榧肉使君子﹝煨取肉﹞檳榔﹝各二兩﹞漧薑﹝炮﹞吳茱萸﹝湯泡一宿炒各一兩﹞上爲末﹐神曲糊爲丸﹐桐子大﹐每服五﹑七十丸或百丸﹐饑時白湯下。如藏寒者﹐加制附子一﹑二兩。藏熱者﹐加黃連一﹑二兩。﹝《景嶽》﹞椒梅湯﹐治虫痛。烏梅花椒檳榔枳實木香﹝另研﹞香附砂仁川楝子﹝去核﹞肉桂濃朴漧薑甘艸﹝各等分﹞上劑﹐姜一片﹐水煎服。﹝《回春》﹞安虫飲﹐治蛔虫動﹐口吐淸涎。黃連烏梅炮姜山楂濃朴芍藥使君子肉枳實陳皮川楝子水煎服。﹝《幼科百效》﹞安胃湯。﹝新制﹞川椒﹝五分炒去汗﹞安吉烏梅﹝一錢去核﹞川黃連﹝一錢﹞人參﹝三錢﹞枳實﹝二錢五分﹞生淡漧薑﹝一錢五分﹞上爲末﹐每服三錢﹐水一鐘﹐煎八分溫服。﹝《古方選注》﹞﹝按﹕此方原爲治肝病而設﹐然蓋是烏梅丸變方﹐故可移治蛔動﹐仍列於玆。又《一萬社艸》載蛔痛劇證﹐將白湯一碗﹐調入砂﹑蜂蜜各半酒杯咽下﹐從其性而撫之﹐後以蕩逐丸治之。其說頗長﹐且不知有甘艸粉蜜湯﹐仍不具錄。﹞椒梅丸﹐治胸腹扛痛﹐脈气浮弦﹐環靑唇紅﹐此蛔痛之候。川椒﹝一錢﹞黃連﹝二錢﹞吳萸﹝一錢﹞烏梅肉﹝三錢用水作膏﹞上末﹐和烏梅膏爲丸﹐如桐子大﹐每服一錢﹐姜湯下。﹝《醫級》﹞食生米﹐男子女人因食生熟物﹐畱滯腸胃﹐遂至生虫﹐久則好食生米﹐否則終日不樂﹐至憔悴萎黃﹐不思飲食﹐以害其生。用蒼術﹐米泔水浸一夜﹐銼焙爲末﹐蒸餅丸﹐梧子大﹐每服五十丸﹐食前米飲下日三服。益昌伶人劉淸嘯﹐一娼名曰花翠﹐年逾笄病此。惠民局監趙升﹐以此治之﹐兩旬而愈。蓋生米畱滯腸胃﹐受濕則谷不磨而成此疾﹐蒼術能去濕暖胃消穀也。﹝《本艸綱目》引《楊氏家藏經驗方》﹞﹝按﹕《千金》《外臺》旣有療米癥方﹐然不就虫立方﹐仍不錄。﹞治好喫生米。藿香蒼術﹝泔水浸炒﹞神曲﹝各一兩﹞濃朴﹝姜炒﹞雷丸﹝各二兩﹞白術﹝土炒﹞石膏﹝﹞粟米﹝各一兩二錢﹞上爲末﹐以沙糖水調﹐每服二錢﹐空心下。﹝《玉案》﹞﹝按﹕原更有好喫壁泥﹑好喫榦茶葉並茶癖方﹐今不錄。又此證治方﹐宜參《積聚》門大七气湯等諸條。又按《入門》《壽世保元》黃膽門並有好喫茶米諸方﹐實系《玉案》所本﹐宜互考。﹞

調攝法

善攝生者﹐薄滋味﹐節嗜欲﹐早去三尸﹐防患於未然﹐彼九虫亦將銷鑠於冥冥之中。﹝《聖濟》﹞

臟腑類

胃脘癰

脈因證治諸說

夫陰陽升降﹐則榮衛流通﹔气逆而隔﹐則畱結爲癰。胃脘癰者﹐由寒气隔陽﹐熱聚胃口﹐寒熱不調﹐故血肉腐壞。以气逆於胃﹐故胃脈沈細。以陽气不得下通﹐故頸人迎甚盛﹐令人寒熱如瘧﹐身皮甲錯﹐或咳或嘔﹐或唾膿血。觀伏梁之病﹐亦有俠胃脘內癰者﹐以其裹大膿血﹐居腸胃之外故也。﹝《聖濟》﹞諸書少論此病﹐惟孫眞人言此﹝按﹕《千金》別無其說﹐蓋是誤憶﹞﹐後學以此論乃胃熱爲邪治之﹝按﹕《外科集驗方》作治法亦與腸癰頗同﹞﹐初以疏利爲先﹐以消毒托裏退胃熱﹐此爲良法。不識病者﹐誤人不淺﹐可不愼之。﹝《奇效》﹞仲景云﹕嘔家有癰膿者﹐不可治嘔﹐膿盡自愈。此不言癰之所在而言嘔膿者﹐以其但嘔而不咳﹐知非肺癰而爲胃脘癰明矣。《內經》曰﹕熱聚於胃口而不行﹐胃脘爲癰。胃脘屬陽明﹐陽明气逆﹐故膿不自咳出而從嘔出﹐膿亦不似肺癰之如米粥者﹐此出自胃脘﹐從濕化而聚結成膿﹐有結痰如蜆肉也。謂不可治嘔﹐言不得用辛香溫胃止嘔之劑﹐以膿之淤濁﹐燻蒸穀气故嘔﹐若膿出則嘔自愈﹐夫癰之在胃脘之上者則然。若過乎中﹐在膈之下﹐則膿從大便而出﹐輕則金匱排膿湯﹐重則大黃牡丹湯﹑涼膈散選用。若膿自上而吐﹐輕則金匱排膿湯﹐重則射幹湯﹐或犀角地黃湯加忍冬﹑連翹﹐皆因勢利導之法也。膿稀嘔止後﹐用太乙膏﹝宜參《肺癰》﹞作丸服﹐虛人宜八珍加黃﹑忍冬﹑連翹之類調補之。凡舌胎經久不退﹐色黑垢膩﹐口中作甜﹐臭气穢濁﹐卽是胃脘發癰之候﹐明眼辧之﹐毋俟癰成而致莫救也。﹝《醫通》﹞胃脘癰則有虛實二種﹕其實者易消﹐若作膿﹐必大吐膿血而愈﹔惟虛癥則多不治。先胃中痛脹﹐久而心下漸髙﹐其堅如石﹐或有寒熱﹐飲食不進﹐按之尢痛﹐形體枯瘦﹐此乃思慮傷脾之癥﹐不待癰成卽死。故凡腹中有一定痛處﹐惡寒倦臥﹐不能食者﹐皆當審察﹐防成內癰。甚毋因循求治於不明之人﹐以至久而膿潰﹐自傷其生也。﹝《源流論》﹞胃癰﹐胃陽遏抑病也。﹝原此下引《聖濟》﹞若脈洪數﹐膿已成也﹐急用排膿之劑。脈遲緊﹐屬瘀血也﹐急當議下。否則毒瓦斯內攻﹐腸胃並腐﹐其害不小。但此癥又不比肺癰之可認﹐苟不嘔膿血﹐未免他誤矣﹐瘍醫可不知方脈之理乎。據此則知胃癰之癥﹐端由胃陽之遏。然其所以致遏﹐實又有因﹐不但寒也。必其人先有飲食積聚﹐或好飲醇醪﹐或喜食煎﹐一種熱毒之气﹐累積於中﹐又或七情之火﹐鬱結日久﹐復感風寒﹐使熱毒之气﹐塡塞胃脘。胃中淸气下陷﹐故胃脈沈細﹐惟爲風寒所隔﹐故人迎緊盛也。若有此二脈﹐非胃癰而何。然癥之成也必以漸﹐而治之之法亦不可混施。﹝《尊生書》﹞胃癰亦生腹內﹐痛在心下臍上。其有紅腫見於胸下者﹐此軀廓之伏梁癰﹐非胃癰也。腸癰痛在下腹左右少腹間﹐以此爲異云云。凡內癰膿未成﹐皆宜從淸導之。已成膿者﹐必潰膿。胃癰之膿﹐有嘔退場門者﹐有下潰於肛者。﹝《醫級》﹞

治驗

江應宿治上捨汪中宇﹐患喉腫不進飲食﹐腹中不饑﹐但日飲淸茶數盞﹐召余視之。診得气口緊數﹐此胃癰也。膿已成﹐宜引下行。投以涼膈散﹐稍稍利一﹑二度﹐次早吐膿血﹐再服射幹湯一劑﹐卽知餓索飲食﹐六劑全愈。﹝《類案》﹞石頑治談仲安﹐體肥善飲﹐初夏患壯熱嘔逆﹐胸膈左畔隱痛﹐手不可拊﹐便溺澀數﹐舌上胎滑﹐食後痛﹐嘔稠痰﹐漸見血水﹐脈來澀澀不調。與涼膈散加石斛﹑連翹﹐下稠膩頗多。先是瘍醫作肺癰治不效﹐予曰﹕肺癰必咳嗽﹐吐腥穢痰。此但嘔不嗽﹐洵爲胃病無疑。下後四﹑五日﹐復嘔如前﹐再以小劑調之﹐三下而勢甫平﹐復以保元苓橘平調﹐二十日而痊。先時有李姓者患此﹐專以淸熱豁痰解毒爲務﹐直至膈畔潰腐﹐膿水淋漓﹐纏綿匝月而斃。良因見機不早﹐直至敗壞﹐悔無及矣。﹝《醫通》﹞

治方

治熱聚胃脘﹐畱結爲癰﹐連翹升麻湯方。﹝《聖濟》﹞﹝按﹕卽五香連翹湯。﹞治胃腑實熱﹐畱結爲癰﹐陽气不得下﹐胃脈沈細者﹐犀角湯方。犀角﹝鎊﹞梔子仁赤芍藥赤茯苓﹝去黑皮﹞黃芩﹝去黑心﹞射幹﹝去毛﹞大黃﹝銼炒各一兩﹞上七味粗搗篩﹐每服五錢匕﹐水一盞半﹐煎至一盞去滓﹐入蜜一匙攪勻﹐再煎一兩沸﹐食後溫服。﹝同上﹞治榮衛不流﹐熱聚胃口﹐血肉腐壞﹐胃脘成癰﹐射幹湯方。射幹﹝去毛﹞梔子仁赤茯苓﹝去黑皮﹞升麻﹝各一兩﹞赤芍藥白術﹝各一兩半﹞上六味咀﹐如麻豆大﹐每服五錢匕﹐水一盞半﹐煎至八分去滓﹐入生地黃汁一合﹐蜜半合﹐再煎三沸﹐溫服不拘時候﹐日二服。﹝同上﹞

臟腑類

泄瀉

泄瀉本非大病﹐而前人所敍﹐頗屬煩細。今采其要﹐以著於篇。治之之方﹐往往與滯下相出入﹐學人宜與波門參看焉。

名義

泄瀉﹐人爲一證耳。豈知泄者﹐泄漏之義﹐時時溏泄﹐或作或愈。瀉者﹐一時水去如注泄。﹝《奇效》﹞糞出少而勢緩者爲泄﹐若漏泄之謂也。糞大出而勢直不阻者爲瀉﹐傾瀉之謂也。﹝《赤水》﹞泄者﹐如水之泄也﹐勢猶舒緩。瀉者﹐勢似直下。微有不同﹐而其爲病則一﹐故總名之曰泄瀉。﹝《玉案》﹞

源由

《素問》曰﹕春傷於風﹐夏必飧泄﹐邪气畱連﹐乃爲洞泄。此由榮衛不足﹐腠理空疏﹐春傷於風﹐邪气畱連於肌肉之內﹐後因腸胃虛怯乘襲之﹐遂成泄瀉。又云濕勝則濡瀉﹐寒甚爲泄﹐暑熱乘之亦爲泄。至於七情傷感﹐藏气不平﹐亦致溏泄。邪气久客腸胃﹐則爲不禁之患矣。﹝《濟生》﹞瀉利證候者﹐暴瀉﹑水瀉﹐此二證秋夏間多有之。皆因飲食所傷﹐及食生冷之物﹐暴瀉不止。須用子細詢問﹐若噫气吞酸﹐漧嘔气臭者﹐此是傷食也。﹝《和劑指南》﹞《內經》之論泄瀉﹐或言風﹐或言濕﹐或言熱﹐或言寒﹐此明四气皆能爲泄也。又言淸气在下﹐則生飧泄﹐此明脾虛下陷之泄也。統而論之﹐脾土彊者﹐自能勝濕﹐無濕則不泄﹐故曰濕多成五泄。若土虛不能制濕﹐則風寒與熱皆得幹之而爲病。﹝《必讀》﹞泄瀉之本﹐無不由於脾胃。蓋胃爲水谷之海而脾主運化﹐使脾健胃和﹐則水谷腐熟而化气化血﹐以行營衛。若飲食失節﹐起居不時﹐以致脾胃受傷﹐則水反爲濕﹐谷反爲滯﹐精萃之气不能輸化﹐乃致合污下降而瀉痢作矣。脾彊者﹐滯去卽愈﹐此彊者之宜淸宜利﹐可逐可攻也。脾弱者﹐因虛所以易瀉﹐因瀉所以愈虛。蓋關門不固則气隨瀉去﹐气去則陽衰﹐陽衰則寒從中生﹐固不必外受風寒而始謂之寒也。且陰寒性降﹐下必及腎﹐故瀉多必亡陰﹐謂亡其陰中之陽耳。﹝《景嶽》﹞

脈候

脈滑按之虛絕者﹐其人必下利。﹝《脈經》﹞洞泄﹐食不化﹐不得畱﹐下膿血﹐脈微小遲者生﹐緊急者死。泄注﹐脈緩時小結者生﹐浮大數者死。﹝同上﹞

瀉痢異同

﹝互見《滯下》辧證要領中﹞凡《內經》有言飧泄者﹐有言濡泄者﹐皆泄瀉也。有言腸者﹐卽下痢也。然痢之初作﹐必由於瀉﹐此瀉之與痢本爲同類﹐但瀉淺而痢深﹐瀉輕而痢重。瀉由水谷不分﹐出於中焦﹐痢以脂血傷敗﹐病在下焦。然病實相關﹐不可不兼察以爲治也。﹝《景嶽》﹞蓋宿食停於中﹐得濕熱而始變﹐則有赤白諸般之色而爲下痢﹐此受病已久﹐故有積而無糞也。飲食過飽﹐挾濕而不盡化﹐則大便通利﹐無裏急後重之苦而爲泄瀉﹐此受病未久﹐故有糞而無積也。此泄痢之別﹐用藥者其可一槪施乎。諸痢多熱而寒者少﹐諸瀉多寒而熱者間或有之。﹝《玉案》﹞

冷熱虛實

大法瀉痢小便淸白不澀爲寒﹐赤色者爲熱。又完谷不化而色不變﹐吐利腥穢﹝按﹕四字《正傳》作利不腥穢﹞澄徹淸冷﹐小便淸白不澀﹐身涼不渴﹐脈遲細而微者﹐寒證也。谷𨿽不化而色變非白﹐煩渴﹐小便赤黃而或澀者﹐熱證也。凡谷消化者﹐無問色及他證﹐便爲熱也。寒泄而谷消化者﹐未之有也﹐由寒則不能消化谷也。或火主疾速﹐而熱甚則傳化失常﹐谷不能化而飧泄者﹐亦有之矣。仲景曰邪熱不殺谷﹐然熱得於濕則飧泄也。﹝《原病式》﹞暴泄非陽﹐久泄非陰。大便完谷下有寒有熱者﹐脈疾身多動﹐音聲響亮﹐暴注下迫﹐此陽也。寒者﹐脈沈而細疾﹐身不動作﹐目睛不了。飲食不下﹐鼻準气息者﹐姜附湯主之。若身重四肢不舉﹐術附湯主之。﹝《保命集》﹞法曰泄有虛實寒熱。虛則無力更衣﹐不便已泄出﹐謂不能禁固也。實則數至圊而不能便﹐俗云虛坐努責故也。﹝同上﹞冷瀉不言而諭﹐熱亦能瀉者﹐蓋冷瀉譬之鹽﹐見火熱則凝﹐冷則復消﹔熱瀉譬之水﹐寒則結冰﹐熱則復化爲水。﹝《要訣》﹞大都熱者多實﹐虛者多寒。凡實熱之證﹐必其脈盛形彊﹐聲音壯亮﹐食飲裕如﹐舉動輕健者﹐此多陽也。虛寒之證﹐必其脈息無力﹐形气少神﹐言語輕微﹐舉動疲倦者﹐此多陰也。故必察其因﹐而於初瀉之時﹐卽當辧其有餘不足﹐則治無不愈而亦不致有誤矣。﹝《景嶽》﹞

暴久之別

泄瀉亦是急癥﹐但暴瀉爲輕﹐久瀉爲重。暴瀉元气未衰﹐濕者散之﹐羌活勝濕湯﹑五苓散。火者淸之﹐香連丸﹑淸六丸﹝按﹕卽益元散加紅曲﹞。寒者溫之﹐理中丸或加附子。虛者實之﹐錢氏白術散﹑參苓白術散。痰者化之﹐淸气化痰丸。食者消之﹐保和丸﹑枳實導滯丸。辧之精﹐治之當﹐其效易見﹐故暴瀉爲輕也﹐若夫久瀉﹐上亡津液﹐下損脾胃﹐補之則熱增﹐澀之則脹劇﹐分利之則虛甚﹐甚則成脾泄﹐五更定瀉數次﹐衰老虛弱之人﹐多致不救﹐故久瀉爲重也。遇斯病者﹐須急治之。﹝《蒼生司命》﹞泄瀉之暴病者﹐或爲飲食所傷﹐或爲時气所犯﹐無不由於口腹﹐必各有所因﹐宜察其因而治之。凡初感者﹐病气未深﹐髒气未敗﹐但略去其所病之滯﹐則胃气自安﹐不難愈也。凡脾气稍弱﹐陽气素不彊者﹐一有所傷﹐未免卽有泄瀉﹐此𨿽爲初病﹐盒飯調理元气﹐自非彊盛偶傷者之比。﹝《景嶽》﹞暴泄者﹐皆由生冷油膩﹐恣食無節﹐或飲酒無忌﹐適觸寒邪﹐故成暴泄。其瀉出者皆是水﹐乃陰陽不分﹐偏滲大腸﹐而小便必短澀。治者以利小便爲先﹐小便利則大便止矣。﹝《醫鏡》﹞﹝按﹕《金匱翼》有說﹐見暑瀉中。﹞久瀉諸藥不效﹐有髒熱腸寒﹑髒寒腸熱之辧﹐微乎微乎﹐余詳於《從眾錄》等書。玆用仲景烏梅丸﹐每服二錢﹐米飲下﹐日三服﹐半月愈。﹝《時方妙用》﹞

諸證槪略

戴云。凡瀉水腹不痛者。是濕也。飲食入胃不住。或完谷不化者。是气虛也。腹痛瀉水腹鳴。痛一陣瀉一陣。是火也。或時瀉或不瀉。或多或少。是痰也。腹痛甚而瀉。瀉後痛減者。是食積也。﹝《金匱鉤玄》﹞

冷瀉

病水泄靑白或黃白﹐或米谷不化﹐腸鳴腹鳴者﹐此傷冷也﹐爲洞泄寒中﹐又爲霍亂吐瀉﹐其脈細弱而緊﹐宜理中丸﹑平胃散﹑調中湯以溫補之﹐盛則金液丹﹑朝眞丹主之。或藥入則吐出者﹐內陰盛也﹐用湯者當以冷服﹐用丸者以地漿服﹐熱因寒用之法也。﹝《醫說》引《集驗方》﹞寒泄脈沈細﹐腹肚切痛﹐下必靑黑﹐泄後腹脹身痛﹐先溫其裏。﹝《永類》﹞寒瀉﹐寒气在腹﹐攻刺作痛﹐洞下淸水﹐腹內雷鳴﹐米飲不化者﹐理中湯或附子補中湯﹝按﹕卽附子理中湯﹞吞大己寒丸。五虛者死﹕脈細﹐皮寒﹐少气﹐前後泄利﹐飲食不入。元是冷瀉﹐因瀉而煩躁引飲﹐轉飲轉瀉者﹐參附湯。﹝《要訣》﹞寒瀉腹中大疼﹐服前藥外﹐間進乳豆丸。服諸熱藥以溫中﹐並不見效﹐登圊不疊﹐穢物隨出﹐此屬下焦﹐宜桃花丸二五粒﹑訶黎勒丸以澀之。﹝同上﹞冷證﹐去麻黃五積散炒過﹐名和气散﹐治脾胃宿冷﹐腹內切痛﹐或外感風寒﹐內傷生冷﹐泄瀉黃白色不止﹐或肝經受寒﹐面色靑慘﹐厥而泄利﹐生薑三片﹐鹽梅一个﹐紅棗二枚同煎﹐大效。﹝《得效》﹞寒瀉者﹐腹中微微作痛﹐痛久而後下者是也﹐宜以溫脾爲先。﹝《醫鏡》﹞寒瀉一名溏﹐溏者﹐水糞並趨大腸也。夫脾﹐主爲胃行其津液者也。脾气衰弱﹐不能分布﹐則津液糟粕並趨一竅而下﹐《金匱》所謂脾气衰則溏也。又寒气在下焦﹐令人水糞雜下﹐而色多靑黑﹐所謂大腸有寒則溏也。﹝《金匱翼》﹞

熱瀉

﹝冷熱不調瀉﹞病水泄﹐下深黃及有完谷﹐小便赤﹐腹脇但脹滿而不痛﹐煩躁悶亂﹐渴而喜飲者﹐此傷熱也﹐爲挾熱下利﹐其脈洪大而數﹐宜駐車丸﹑參連散﹑柏皮湯以和之﹐甚則三黃丸﹑調胃承气湯。挾熱下血者﹐柏皮湯主之。﹝《醫說》引《集驗方》﹞熱瀉﹐糞色赤黃﹐彈響作疼﹐糞門焦痛﹐糞出穀道﹐猶如湯熱﹐煩渴小便不利﹐宜五苓散吞香連丸。﹝《要訣》﹞﹝按﹕《金匱翼》有說﹐見暑瀉。﹞熱瀉者﹐肚腹嘗熱而痛﹐口漧舌燥﹐小便赤澀﹐所下之糞皆深黃色﹐臭穢不可近者是也﹐宜以淸熱爲先。﹝《醫鏡》﹞一人患泄瀉﹐凡食一切藥粥菜蔬﹐入喉覺如鍼刺﹐下咽卽辣﹐因而滿腹絞痛﹐隨覺腹中有气﹐先從左升﹐次從右升﹐氤氳徧腹﹐卽欲登廁﹐彈響大泄﹐糞門恍如火灼﹐一陣方畢﹐一陣繼之﹐更番轉廁﹐超時方得離廁。諦視所泄﹐俱淸水盈器﹐白脂上浮﹐菜粥及菜蔬俱不化而出﹐甚至夢中大泄﹐了不收攝。諸醫或云停滯﹐或云受暑﹐或雲中寒﹐百藥𨿽投﹐竟如沃石﹐月餘大肉盡脫﹐束手待斃。診其脈洪大而數﹐知其爲火熱所生﹐川黃連三錢﹐白芍藥二錢﹐甘艸八分﹐水煎﹐一服卽止。﹝《本艸匯言》﹞病泄瀉﹐色黃而有沫﹐腸鳴﹐腹脇脹滿﹐時微作痛者﹐爲冷熱不調﹐其脈沈緊而小數也﹐服熱藥則轉甚﹐戊己丸﹑香連丸主之。下部滯悶﹐裏急後重者﹐必欲變膿血﹐利之則愈。﹝《醫說》引《集驗方》﹞似痢非痢﹐寒熱不調之癥﹐或熱積於中﹐而以冷物冷藥冰之﹐或冷積於中﹐而以熱物熱藥壓之﹐故熱與冷搏而成瀉﹐或澀或溏﹐裏急後重者﹐戊己丸﹑香連丸或理中湯加黃連﹑木香。﹝《入門》﹞

飧泄

﹝治法互見散邪﹑利水﹑溫中諸方中。﹞病暴泄注下﹐或靑白或黃白﹐米谷或化或不化﹐腹脇或脹或不脹﹐或痛或不痛﹐但噫生熟气﹐全不思食﹐因與溫補諸藥而後轉有異證者﹐有所傷也﹐此爲飧泄﹐其脈外虛而內實﹐關脈沈且緊也﹐宜消積丸﹑不二丸以化之﹐甚則用備急丸主之﹝上不二丸用砒﹐不可多服﹐曾見醫用有害﹞。又春傷於風﹐夏必飧泄﹐又風气行於腸胃﹐則暴泄下利﹐其脈浮緩而虛也﹐並宜服羌活安中湯﹑胃風湯﹑荊黃湯﹑訶黎勒散主之。﹝《醫說》引《集驗方》﹞﹝按﹕此諸方多不可考﹐姑存其說。﹞

暑瀉

暑月破腹﹕一曰傷暑﹐二曰傷冷物﹑食瓜果﹑飲水之類﹐三曰夏季心火旺﹐心經熱則小水不利﹐行大腸﹐謂之水谷不分。傷暑而瀉者﹐心躁頭痛作渴﹐宜服香薷飲﹑烏金散。傷冷物而瀉者﹐腹痛水瀉﹐谷食不化﹐宜服暖藥﹐如附子及理中丸﹑二气丹﹑正元丹﹑紫蘇丸之類。水谷不分者﹐宜服大順散﹑五苓散。二藥專分淸濁﹐暑月多此疾﹐故人多用之。凡瀉不可急以熱藥止之﹐恐成痢。﹝《醫說》引《醫余》﹞暑瀉﹐因冒感暑气﹐或飲啖日中之所曬物﹐坐日中熱處﹐證狀與熱瀉略同﹐宜胃苓飲或五苓散加車前子少許﹐兼進來復丹。理中湯加茯苓﹑黃連﹐名連理湯﹐用之多有奇功。且如今當暑月﹐若的知暑瀉﹐自合用暑藥﹔的知冷瀉﹐自合用熱藥。中間有一等盛暑﹐又復內傷生冷﹐非連理湯不可。下泄無度﹐泄後卻彈過響﹐肛門熱﹐小便赤澀﹐心下煩渴﹝按﹕文似有訛脫﹞﹐且又喜冷﹐此藥爲宜。若元是暑瀉﹐經久下元虛甚﹐日夜頻並﹐暑毒之勢已然﹐而瀉不已﹐復用暑藥﹐則決不能取效﹐便用姜附輩﹐又似難施﹐疑似之間﹐尢宜用此﹝按﹕《醫通》曰﹕盛暑逼於外﹐陰冷伏其內﹐非連理湯不可﹞。余曾治傷寒協熱自利﹐有用白姜﹑黃連對半﹐名金銀湯﹐卽此意也﹐然不若連理湯爲穩。﹝《要訣》﹞熱瀉者﹐夏月熱气乍乘太陰﹐與濕相合﹐一時傾瀉如水之注﹐亦名暴泄﹐《內經》所謂暴注下迫﹐皆屬於熱是也。其癥腹痛自汗﹐煩渴面垢﹐脈洪數或虛﹐肛門熱痛﹐糞出如湯﹐或兼嘔吐﹐心腹絞痛者﹐卽藿亂之候也。﹝《金匱翼》﹞

濕瀉

﹝水土不伏﹑頓瀉﹞濕瀉由坐臥濕處﹐以致濕气傷脾﹐土不克水﹐梅雨久陰﹐多有此病﹐宜除濕湯吞戊己丸﹐佐以胃苓湯﹐重者術附湯。﹝《要訣》﹞濕瀉一名濡泄﹐其脈濡細﹐其癥泄水﹐虛滑腸鳴﹐身重腹不痛。由脾胃有濕﹐則水谷不化﹐淸濁不分﹐久雨潮濕﹐或運气濕土司令之時﹐多有此疾﹐《內經》所謂濕勝則濡泄﹐《左傳》所謂雨淫腹疾者是也。又水寒之气﹐入客腸間﹐亦令人濡瀉﹐經云太陽之勝﹐寒客下焦﹐傳爲濡泄是也。﹝《金匱翼》﹞泄瀉﹐惡心欲吐﹐或水土不伏﹐或感山嵐瘴气而瀉﹐藿香正气散。﹝《醫通》﹞日間無事﹐將脯腹膨﹐一夜腸鳴﹐不得寬泰﹐次早洞泄﹐此名頓瀉﹐是脾虛濕盛也﹐以胃苓湯加縮砂仁主之。﹝《原病集》﹞﹝《醫通》曰﹕虛者﹐理中湯加木香。﹞

食瀉

﹝宜參源由錄﹞傷食瀉﹐因飲食過多﹐有傷脾气﹐遂成泄瀉﹐俗呼爲傷食敗腹﹐其人必噫气如敗卵臭﹐宜治中湯加砂仁半錢﹐或七香丸﹑紅丸子雜服。食積腹疼而瀉﹐不可遽用治中兜住﹐先用調脾飲吞感應丸。或因食一物過傷而瀉﹐後復食之卽瀉者﹐以脾爲其所傷﹐未復而然﹐宜建脾湯。因食冷物停滯傷脾﹐脾气不暖﹐所食之物不能消化﹐瀉出而食物如故﹐宜治中湯。因傷面而瀉者﹐宜養胃湯﹐加蘿卜子炒研破一錢﹐痛者更加木香半錢。瀉甚者去藿香加炮姜如其數。﹝《要訣》﹞食瀉者﹐腹中絞痛﹐痛一陣下一陣﹐下卽稍寬﹐少頃又痛又下者是也﹐宜以通利爲先。气食兼並而瀉者﹐兩脇中脘皆痛﹐腹中嘗悶﹐瀉亦不甚通利者是也﹐宜以行气消食爲先。宿食不消作瀉者﹐飽悶作痛﹐或時噯酸臭之气﹐大便溏滑不甚通快者是也﹐專以消宿食爲主﹐不必治其瀉﹐審其所傷之物﹐而以所治之藥消之。﹝《醫鏡》﹞積證﹐香蘇散﹐治食傷脾胃﹐噫生熟气﹐及所泄穢气殊甚﹐或腹緊塊痛﹐水煎﹐吞盧氏感應丸﹐每服三七粒﹐立效。久患食積﹐泄瀉不止﹐經驗。﹝《得效》﹞若食積凝結成塊﹐畱滯腸胃者﹐𨿽泄瀉而不能出﹐譬如菜籃漏物﹐不過微細之物耳﹐而凝結成塊者尙在﹐故用大承气以下之。﹝《醫聖階梯》﹞瀉而腹熱﹑脈滑堅者﹐屬實﹐當與消導。不應﹐是食積發熱也﹐加香連。更不應﹐大黃微下之。﹝《醫通》﹞

酒瀉

酒泄證﹐飲酒之人多有之﹐但酒有陰陽二性﹐人有陰陽二髒﹐而人多不能辧也。夫酒性本熱﹐酒質則寒。人但知酒有濕熱﹐而不知酒有寒濕也。故凡因酒而生濕熱者﹐因其性也﹐以汁不滋陰而悍气生熱也。因酒而生寒濕者﹐因其質也﹐以性去質不去而水畱爲寒也。何以辧之﹖常見人有陽彊气充而善飲者﹐亦每多泄瀉。若一日不瀉﹐反云熱悶。蓋其隨飲隨瀉﹐則𨿽瀉不致傷气﹐而得瀉反以去濕﹐此其先天稟濃胃气過人者也﹐最不易得﹐亦不多見﹐此而病者﹐是爲陽證﹐不過宜淸宜利﹐如四苓散﹑大釐淸飲或酒蒸黃連丸之類﹐去其濕熱而病可愈也。若陽虛之人﹐則與此大異。蓋脾虛不能勝濕﹐而濕勝卽能生寒﹐陽气因寒所以日散﹐胃气因濕所以日虛。其證則形容漸羸﹐飲食漸減﹐或脈息見弦細﹐或口體常怯寒﹐或臍腹常有隱疼﹐或眩運常多困倦﹐或不安於五鼓﹐或加甚於秋冬﹐但無熱證可據而常多飧泄者﹐則總屬虛寒也。凡若此者﹐若不速培陽气﹐必致漸衰而日以危矣。﹝《景嶽》﹞﹝按﹕原於酒泄虛寒證﹐擬以胃關煎﹐其說甚長﹐不錄。﹞因傷於酒﹐每晨起必瀉者﹐宜理中湯加漧葛﹐吞酒煮黃連丸。或重而瀉泄頻數者﹐宜沖和湯。﹝《要訣》﹞有人患早起泄瀉﹐或時有血﹐午後仍便結糞﹐能食善飲﹐此是酒積作瀉﹐二陳加炮姜﹑酒炒川連﹑紅曲﹐陳酒曲糊丸﹐烏梅湯下。有血去半夏﹐加麝少許﹐晨夕各一服。﹝《醫通》﹞

气泄

气泄證﹐凡遇怒气便作泄瀉者﹐必先以怒時挾食﹐致傷脾胃﹐故但有所犯﹐卽隨觸而發﹐此肝脾二髒之病也。蓋以肝木克土﹐脾气受傷而然。使脾气本彊﹐卽見肝邪﹐未必能入。今旣易傷﹐則脾气非彊可知矣。故治此者﹐當補脾之虛而順肝之气﹐此固大法也。但虛實有微甚﹐則治療宜分輕重耳。若旣畏此證爲患﹐則必須切戒气怒。﹝《景嶽》﹞

積瀉

有人因憂愁中傷食﹐結積在腸胃﹐故發吐利。自後至暑月﹐稍傷則發﹐暴下數日不已。《玉函》云﹕下利至隔年月日不期而發者﹐此爲有積﹐宜下之﹐止。用溫脾湯尢佳﹐若難取效﹐可佐以漧薑丸﹐後服白術散。﹝《本事》﹞﹝白術散﹐出溫中方四柱散下。﹞瀉已愈﹐隔年及後期復瀉。古論云﹕病有期年而發者﹐有積故也。宜感應丸。﹝《要訣》﹞久泄不止﹐百藥不效﹐或暫止而復來﹐此必有陳積在腸胃之間。積一日不去﹐則瀉一日不愈﹐必先逐去陳積而復補之﹐庶幾獲益。﹝《金匱翼》﹞

溢飲滑泄﹑水恣

諸瀉痢入胃﹐名曰溢飲滑泄﹐渴能飲水﹐水下復瀉而又渴﹐此無藥證﹐當灸大椎。﹝《保命集》﹞﹝按﹕《醫通》入胃上﹐補水漬二字﹐蓋此證卽《厥陰篇》所謂水漬入胃必下利之類。﹞假令渴引飲者﹐是熱在膈上﹐水多入則下膈入胃中﹐胃經本無熱﹐不勝其本﹝按﹕疑其水訛﹞﹐名曰水恣﹐故使米谷一時下。此證當灸大椎三﹑五壯立已﹐乃瀉督也。如用藥乃用車前子擂丸﹐白術﹑茯苓之類可選用之﹐五苓散亦可。﹝同上﹞﹝按﹕《醫通》溢飲滑泄主五苓散﹐曰﹕乃督脈之病也。蓋系湊合此段。﹞

飯後隨瀉證

脾腎交濟﹐所以有水谷之分。脾气𨿽彊﹐而腎气不足﹐故飲食下咽﹐而大腑爲之飧泄也。治法二神丸﹐用故紙﹑肉豆蔻修合﹐或不換金正气散吞安腎丸主之。蓋脾腎之气交通﹐則水谷自然克化﹐此所謂妙合而凝者也。﹝《直指》﹞有脾气久虛﹐不受飲食者﹐食畢卽腸鳴腹急﹐盡下所食物﹐才覺寬快﹐不食則無事﹐俗名錄食瀉﹝按﹕《醫學原理》作漏食泄﹞﹐經年累月﹐宜快脾丸下二五粒。﹝《要訣》﹞脾胃虛弱﹐內挾風冷﹐泄瀉注下﹐水谷不化﹐臍下痛﹐腹中雷鳴﹐乃積寒久利﹐腸滑不禁﹐木香散﹝按﹕卽四逆湯加丁香﹑肉豆蔻﹑木香﹑藿香﹑訶子﹑赤石脂﹞。若藥與食入口卽瀉下者﹐名直腸瀉﹐難治﹝按﹕此本於《要訣》。先教諭曰﹕《活幼口議》痢門云﹕日夜頻並﹐飯食直過者﹐名曰刮腸。又《靈樞》所謂洞泄﹐《倉公傳》洞風﹐皆此證也﹞﹐本方加人參﹑白術﹐用伏龍肝湯煎服。﹝《醫通》﹞

脾泄﹑腎泄

有脾泄﹐有腎泄。脾泄者﹐肢體重著﹐中脘有妨﹐面色虛黃﹐腹肚微滿。腎泄者﹐膚腠怯冷﹐腰膂酸疼﹐上咳面黧﹐臍腹乍痛。治脾泄﹐用蒼術﹑白術﹑濃朴﹑漧薑﹑木香﹑生肉豆蔻輩。治腎泄﹐用補骨脂及安腎丸﹑震靈丹輩。﹝《直指》﹞諸泄瀉﹐有用不換金正气散﹑除濕湯之類﹐以去風濕﹐以安腸胃﹐此上品藥也。次則溫脾養胃之劑投之﹐是爲正法。然用之而不作效﹐抑且腹痛走上走下﹐或臍間隱痛﹐腰膂疼酸﹐骨節軟弱﹐面色黧悴﹐尺脈虛弱﹐病安在哉﹖曰﹕此腎泄也﹐當以炒故紙﹑生漧薑﹑官桂﹑木香﹑當歸輩主之﹐仍用安腎丸爲佐。其或腎水下涸﹐心火上炎﹐燥渴溺多﹐引飲無度﹐此陰陽離絕也﹐識者憂焉。﹝同上﹞有每日五更初洞瀉﹐服止瀉藥並無效﹐米飲下五味丸﹝按﹕此本《本事方》文﹐見於後﹞﹐或專以北五味煎飲。亦治脾腎泄﹐𨿽省節飲食﹐大段忌口﹐但得日間上半夜無事﹐近五更其瀉復作﹐此病在腎﹐俗呼脾腎泄﹐分水飲下二神丸及椒朴丸﹐或平胃散下小茴香丸。病久而重﹐其人虛甚﹐椒附湯。﹝《要訣》﹞五更瀉﹐是腎虛失其閉藏之職也。惟八味丸以補其陰﹐則腎中之水火旣濟﹐而開闔之權得宜。況命門之火旺﹐則能生土﹐而脾亦彊矣。有用六味丸加沈香﹑砂仁﹐以山藥末打糊﹐代蜜爲丸﹐以攝火歸源而愈者。有用六味丸加遠志﹑益智﹐兼調脾腎而愈者。有用六味丸七分﹐雜二神丸三分﹐服之而愈者。有用五味子煎湯﹐送四神丸者。有用二神丸加五味子﹑山茱萸﹑肉桂﹑茴香﹐陳米飲糊爲丸服者。亦有屬酒積﹑食積者﹐蓋一日進取之物﹐至此時皆下大府而急奔也。但食積之瀉﹐其腹必脹滿﹐瀉後則頓減﹐瀉下皆是稀糞。酒積瀉下都是稀沫﹐或有兼血積者﹐與腎瀉之純淸水液﹐迥乎不同也。審系何積﹐卽以何積治之。﹝《醫通》﹞凡兼眞陰不足而爲泄瀉者﹐則或多臍下之痛﹐或於寅卯時爲甚﹐或食入已久﹐反多不化而爲嘔惡溏瀉﹐或瀉不甚臭而多見完谷等證。蓋因丹田不暖﹐所以尾閭不固﹐陰中少火﹐所以中焦易寒﹐此其咎在下焦﹐故曰眞陰不足也。本與中焦無涉﹐故非分利所及也﹐惟胃關煎一劑﹐乃爲最上之乘。且人之患此者最多﹐勿謂其爲新病而不可用也﹐勿謂其爲年少而未宜用也。覺有是證﹐卽宜是藥﹐劑少功多﹐攸利非小。但知者見其先﹐昧者見其後﹐見其後恐見之遲矣﹐所以貴先見也。﹝《景嶽》﹞

虛損泄瀉

﹝互見骨蒸門﹞泄瀉諸治法頗詳﹐何獨不及虛損之泄瀉也。蓋腎藏眞陰虛則火邪勝﹐火邪上升﹐必傷肺而爲咳逆。眞陽虛則水邪勝﹐水气內溢﹐必漬脾而爲泄瀉。旣嗽且泄﹐上下俱病﹐先後天之气並傷﹐故虛損關捩﹐全系乎此。余嘗用理中丸加五味子以治下泄﹐異功散加細辛以治上咳﹐每每獲效。若服之作脹發熱者﹐終難挽回﹐不可以其咳瀉俱緩﹐輕許其治也。﹝《醫通》﹞

口瘡糜爛泄瀉

口瘡糜爛泄瀉一證﹐古經未載﹐以理推之﹑𨿽云屬熱﹐然其上發口糜﹐下瀉卽止﹐泄瀉方止﹐口糜卽生﹐觀其上下相移之情狀﹐亦必純實熱之所爲也。心之竅開於舌﹐脾之竅開於口﹐心脾之熱﹐故上發口舌瘡赤糜爛。胃主消化水谷﹐小腸主盛受消化﹐心脾之熱下移小腸胃府﹐則運化之職失矣﹐故下注泄瀉也﹐口糜發時﹐晚用瀉心導赤散﹐滚湯淬服之﹐卽生地﹑木通﹑黃連﹑甘艸梢也。下泄瀉時﹐早晚用參苓白術散﹐糯米湯服之。若小便甚少﹐下利不止﹐則爲水走大腸﹐宜用茯苓﹑車前子二味各等分﹐煎湯時時代飲﹐利水導熱。若服寒涼藥口瘡不效﹐則爲虛火上泛﹐宜用理中湯加肉桂﹐大倍茯苓﹐降陽利水﹐降陽而口糜自消﹐水利而泄瀉自止﹐可並愈也。﹝《金鑑》﹞

渴

凡瀉﹐津液旣去﹐口必渴﹐小便多是赤澀﹝《醫通》曰﹕錢氏白術散﹞﹐未可便作熱論。的知熱瀉﹐方用冷劑。不然﹐勿妄投以致增劇。瀉止渴自止﹐小便亦能如常。﹝《要訣》﹞腎水不足之人﹐患泄或過服分利之劑而渴者﹐加減八味丸。失治必致小便不利﹐水腫脹滿等證成矣。﹝《醫通》﹞

小便不利

泄瀉之病﹐多見小水不利﹐水谷分則瀉自止﹐故曰治瀉不利小水﹐非其治也。然小水不利﹐其因非一﹐而有可利者﹐有不可利者﹐宜詳辧之。如濕勝作瀉而小水不利者﹐以一時水土相亂﹐並歸大腸而然也。有熱勝作瀉而小水不利者﹐以火乘陰分﹐水道閉澀而然也。有寒瀉而小水不利者﹐以小腸之火受傷﹐气化無權而然也。有脾虛作瀉而小水不利者﹐以土不制水﹐淸濁不分而然也。有命門火衰作瀉而小水不利者﹐以眞陰虧損﹐元精枯涸而然也。凡此皆小水不利之候﹐然惟暴注新病者可利﹐形气彊壯者可利﹐酒濕過度﹑口腹不愼者可利﹐實熱閉澀者可利﹐小腹脹滿﹑水道痛急者可利。又若病久者不可利﹐陰不足者不可利﹐脈證多寒者不可利﹐形虛气弱者不可利﹐口漧非渴而不喜冷者不可利。蓋虛寒之瀉﹐本非水有餘﹐實因火不足﹔本非水不利﹐實因气不行。夫病不因水﹐而利則亡陰﹔瀉以火虛﹐而利復傷气。倘不察其所病之本﹐則未有不愈利愈虛而速其危者矣。﹝《景嶽》﹞

腸鳴

濕多成五瀉﹐腸走如雷奔﹐此寒濕之患。然亦有火勢攻衝﹐搏擊水气而鳴者﹐必兼腹痛﹐暴注下迫﹐肛門澀滯﹐小水色黃﹐非若濕癥之腹不痛也。﹝《證治匯補》﹞

生死訣

大抵滑泄最忌五虛。五虛者﹐脈細﹑皮寒﹑少气﹑前後泄利﹑飲食不入﹐得此必死。其有生者﹐漿粥入胃﹐泄注止﹐則虛者活﹐誠哉斯言也。﹝《濟生》﹞﹝按﹕《要訣》有說﹐見前冷瀉條。﹞若瀉不止﹐手足寒﹐脈虛脫﹐煩躁發呃气短﹐目直視﹐昏冒不識人者﹐皆死癥也。﹝《回春》﹞下則泄瀉﹐上則吐痰﹐皆不已﹐爲上下俱脫﹐死。﹝《必讀》﹞﹝宜參回陽方法﹞

治例諸說

醫療之法﹐寒則溫之﹐風則散之﹐熱則淸之﹐濕則分利之﹐此不易之法。其如飲食不節﹐過食生冷而成泄瀉者﹐乃由中州不運﹐脾胃有傷也。但停滯泄瀉一證﹐直須積滯已消﹐然後用以斷下藥﹝按﹕《集成》曰﹕凡治瀉之法﹐先理其中焦﹐分利水谷﹐然後斷下﹞。今人往往便固止之﹐蘊積於中而成痢疾者多有之。其如七情傷感所致﹐兼以調气藥﹐隨證主治﹐則不失其機要矣。﹝《濟生》﹞古云﹕治濕不利小便﹐非其治也。故世俗治泄瀉﹐多用淡滲之劑﹐利其小便﹔利而不已﹐卽以燥劑兜澀之﹐此一偏之冶也。殊不知泄𨿽主於濕﹐亦所協風寒熱虛實之不同﹐豈可執一而治乎。學人當驗脈癥用藥﹐無不瘳矣。﹝《明醫指掌》﹞治須分利小便﹐健脾燥濕爲主。若瀉久多而不止者﹐當用補住爲要。若泄瀉初起﹐不可就用補塞﹐恐積气未盡﹐而成腹疼飽悶﹐惡心煩躁﹐發呃而死。直待瀉去四五次﹐方可補住﹐此大法也。﹝《回春》﹞泄瀉久不止﹐不可離甘艸﹑芍藥﹐爲脾病也。不可離白術﹐爲濕也。忌枳殼﹐爲能寬腸也。忌當歸﹐爲能滑腸也﹝用補中益气者﹐白芍代之﹞。﹝《醫碥》﹞

治當用治傷寒法

凡濕勿鍼﹐《內經》𨿽云繆刺其處﹐莫若以張長沙治傷寒法治之。蓋泄者﹐亦四時傷寒之一也。仲景曰﹕上湧而下泄﹐表汗而裏攻。半在表﹐半在裏﹐則宜和解之。表裏俱見﹐隨證滲泄。此𨿽以治傷寒﹐其於治濕乃同也。察脈以視深淺﹐問年壯以視虛實﹐所投必如其意矣。頃商水縣白堤酒監單昭信﹐病飧泄逾年不愈﹐此邑劉繼先命予藥之﹐爲桂枝麻黃湯數兩﹐一劑而愈。﹝《撮要圖》﹞

治法有九

治法有九﹕一曰淡滲﹐使濕從小便而去﹐如眾人治澇﹐導其下流﹐𨿽處卑監﹐不憂巨浸。經云﹕治濕不利小便﹐非其治也。又云在下者引而竭之是也。一曰升提﹐气屬於陽﹐性本上升﹐胃气注迫﹐輒爾下陷。升柴羌葛之類﹐鼓舞胃气上騰﹐則注下自止。又如地上淖澤﹐風之卽幹﹐故風藥多燥。且濕爲土病﹐風爲木藥﹐木可勝土﹐風亦勝濕﹐所謂下者舉之是也。一曰淸涼﹐熱淫所至﹐暴注下迫﹐苦寒諸劑﹐用滌燔蒸。猶當溽暑伊芳郁之時﹐而商颯然倏動﹐則炎如失矣﹐所謂熱者淸之是也。一曰疏利﹐痰凝气滯﹐食積水停﹐皆令人瀉﹐隨證祛逐﹐勿使稽畱。經雲實者瀉之﹐又云通因通用是也。一曰甘緩﹐瀉利不已﹐急而下趨﹐愈趨愈下﹐泄何由止。甘能緩中﹐善禁急速﹐且稼穡作甘﹐甘爲土味﹐所謂急者緩之是也。一曰酸收﹐瀉下有日﹐則气散而不收﹐無能統攝﹐注泄何時而已。酸气一味﹐能助收肅之權﹐經雲散者收之是也。一曰燥脾﹐土徳無﹐水邪不濫﹐故瀉皆成於土濕﹐濕皆本於脾虛。倉廩得職﹐水谷善分﹐虛而不培﹐濕淫轉甚﹐經曰虛者補之是也。一曰溫腎﹐腎主二便﹐封藏之本﹐況𨿽屬水﹐眞陽寓焉﹐少火生气﹐火爲土母﹐此火一衰﹐何以營運三焦﹑熟腐五穀乎。故積虛者必挾寒﹐脾虛者必補母﹐經云寒者溫之是也。一曰固澀﹐注泄日久﹐幽門道滑﹐𨿽投溫補﹐未克奏功﹐須行澀劑﹐則變化不愆﹐揆度合節﹐所謂滑者澀之是也。夫是九者﹐治瀉之大法業無遺蘊﹐至於先後緩急之權﹐豈能豫設﹐須臨証之頃﹐丸機靈變﹐可以胥天下於壽域矣。﹝《必讀》﹞

瀉久宜丸散

凡治瀉久用丸藥﹐並用散藥以實脾土﹐土實則能制水故也。﹝《蒼生司命》﹞﹝按﹕《諸證辧疑》曰﹕有久濕脾虛瀉者﹐今日多用湯藥﹐多不獲效。以愚膚見﹐譬如地中一窟之水﹐用燥土滲之﹐其水自散﹐反用水澆﹐豈不助其濕乎。蓋二說其意相近﹐然此理不可必﹐姑存之。﹞

散邪諸方

蒼術防風湯﹐治飧泄。﹝主治節文﹞蒼術﹝去皮四兩﹞麻黃﹝去根節四兩﹞防風﹝去蘆頭五錢﹞上爲粗末﹐每服一兩﹐生薑七片﹐水二盞﹐煎至一盞﹐去滓溫服。﹝《保命集》﹞治久泄法﹐先進縮煎小續命湯﹐是發其汗﹐使邪气不能從外侵於內﹐然後治其痢。﹝同上﹞帥府從事帖穆矢爾﹐病下痢完谷﹐眾醫鹹謂洞泄寒中﹐日服四逆﹑理中輩彌劇。翁診其脈﹐兩尺寸俱弦長﹐右關浮於左關一倍﹐其目外如艸滋﹐蓋知肝風傳脾﹐因成飧泄﹐非藏寒所致。飲以小續命湯﹐損麻黃﹐加術三﹑五升﹐痢止。續命非止痢藥﹐飲不終劑而痢止者﹐以從本治也。﹝《滄洲翁傳》﹞藿香正气散﹐治感濕泄瀉﹐或兼暑者﹐於本方加黃連﹑香薷。﹝《醫鑑》﹞

利水方法

世俗類用澀藥治瀉﹐若積久而虛者或可﹐若初得者﹐必變他證﹐爲禍下小。殊不知多因於濕﹐惟分利小水爲上策。﹝《丹溪纂要》﹞凡泄瀉之病﹐多由水谷不分﹐故以利水爲上策。然利水之法﹐法有不同。如濕勝無寒而瀉者﹐宜四苓散﹑小釐淸次之類主之﹐但欲分其淸濁也。如濕挾微寒而瀉者﹐宜五苓散﹑胃苓湯之類主之﹐以微溫而利之也。如濕熱在脾﹐熱渴喜冷而瀉者。宜大釐淸飲﹑茵陳飲﹑益元散之類主之﹐去其濕熱而利之也。﹝《景嶽》﹞加味五苓散﹐治伏暑熱二气﹐及胃濕泄瀉注下﹐或煩或渴﹐或小便不利。赤茯苓﹝去皮﹞澤瀉木豬苓﹝去皮﹞肉桂﹝不見火﹞白術﹝各一兩﹞車前子﹝半兩﹞上咀﹐每服四錢﹐水一盞半﹐生薑五片﹐煎至八分﹐去滓溫服﹐不拘時候。﹝《濟生》﹞胃苓散﹐治夏秋之間﹐脾胃傷冷﹐水谷不分﹐泄瀉不止。五苓散平胃散﹝並見《局方》﹞上合和姜﹑棗煎﹐空心服妙。陳日華方。﹝《婦人良方》﹞《攝生眾妙方》香砂胃苓湯﹐治飲食過多﹐泄瀉﹐於本方加薷香﹑砂仁。二宜丸﹐治泄瀉﹐五苓散與理中丸同煎服﹐或以五苓散下理中丸亦好。載梁氏《總要方》。﹝《朱氏》﹞

飧泄

病甚者﹐攻之不動﹐反能爲害。經曰﹕其減則漸﹐其加則甚。可用五苓散﹐去豬苓﹐加人參。﹝《雜記九門》﹞桂苓甘露飲﹐治濕熱下痢﹐小便澀少﹐口渴脈洪大者。﹝《保命歌括》﹞薷苓湯﹐治暑月泄瀉﹐或欲成痢﹐黃連香薷飲合五苓散﹐銼一劑﹐生薑煎服。﹝《醫鑑》﹞﹝互見《中暑》門。﹞柴苓湯﹐治泄瀉發熱﹐口渴裏虛之癥﹐小柴胡湯合五苓散﹐銼一劑﹐姜棗煎服。﹝同上﹞黃連胃苓湯﹐治受熱气﹐並食油滑熱物﹐及飲不正气酒作瀉。川黃連﹝濃煎吳茱萸湯並炒一錢﹞漧葛﹝一錢﹞赤茯苓﹝一錢﹞白術﹝一錢﹞豬苓﹝七分﹞澤瀉﹝八分﹞蒼術﹝一錢﹞川濃朴﹝薑汁拌炒七分﹞甘艸﹝生炙各二分﹞陳皮﹝五分﹞上水一鐘半﹐燈心七根﹐棗一枚﹐食遠乘熱服。﹝《會元》﹞歐陽文忠公﹐嘗得暴下﹐國醫不能愈。夫人云﹕市人有此藥﹐三文一帖﹐甚效。公曰﹕吾輩臟腑與市人不同﹐不可服。夫人使以國醫藥雜進之﹐一服而愈。公召賣者濃遺之﹐求其方﹐久之乃肯傳﹐但用車前子一味爲末﹐米飲下二錢匕。云﹕此藥利水道而不動气﹐水道利則淸濁分﹐谷髒自止矣。﹝《蘇沈》﹞

溫中諸方

﹝溫涼調停諸方附﹞範汪溫中湯﹐療寒下食完出方。甘艸﹝炙﹞漧薑﹝各三兩﹞蜀椒﹝八十枚汗去閉口及目﹞附子﹝一枚炮四破﹞上四味切﹐以水二升﹐煮取一升﹐分爲再服。若嘔內橘皮半兩﹐小與老皆取服之﹐良。﹝《外臺》﹞四柱散﹐治丈夫元髒气虛﹐眞陽耗散﹐兩耳常鳴﹐臍腹冷痛﹐頭旋目暈﹐四肢怠倦﹐小便滑數﹐泄瀉不止。人參附子﹝炮去皮尖﹞木香﹝濕紙裹煨﹞茯苓﹝各一兩﹞上爲細末﹐每服二錢﹐水一大盞﹐生薑二片﹐棗子一个﹐鹽少許﹐煎七分﹐空心食前服。凡髒气虛弱者﹐悉宜服之。﹝《和劑》﹞《本事》白術散﹐於本方去茯苓﹐加白術﹝主治旣見積瀉﹞。《濟生》滑泄不止﹐加肉豆蔻﹑訶子煎﹐名曰六柱散﹝《活幼心書》去訶子﹐加白術﹞。《回春》八柱散﹐治腸胃虛寒﹐滑泄不禁﹐於六柱散去木香﹑茯苓﹐加漧薑﹑白術﹑粟殼﹑甘艸。治泄瀉者﹐理中湯加橘紅﹑茯苓各一兩﹐名補中湯。治溏泄不已者﹐於補中湯中﹐更加附子一兩﹐名附子補中湯。﹝《易簡》﹞理中湯﹐治腸胃虛弱﹐滲漉有聲﹐泄瀉頻並﹐加茯苓﹑川濃朴。﹝《直指》﹞治腸胃受風﹐久爲飧泄﹐下痢嘔逆﹐腹內痛﹐髙良姜湯方。髙良姜木香赤茯苓﹝去黑皮﹞檳榔﹝銼﹞人參﹝各三分﹞肉豆蔻﹝去殼﹞吳茱萸﹝湯浸焙炒﹞陳橘皮﹝湯浸去白炒﹞縮砂蜜﹝去皮各半兩﹞漧薑﹝炮一分﹞上一十味粗搗篩﹐每服四錢匕﹐水一盞半﹐煎至八分﹐去滓不拘時﹐日三服。﹝《聖濟》﹞豆附丸﹐治丈夫婦人腸胃虛弱﹐內受風冷﹐水谷不化﹐泄瀉注下﹐腹痛腸鳴﹐手足厥冷﹐服諸藥不效者﹐此藥主之。肉豆蔻﹝炮﹞附子﹝炮去皮臍﹞白茯苓﹝焙各四兩﹞木香﹝不見火﹞肉桂﹝去粗皮﹞漧薑﹝炮各二兩﹞丁香﹝不見火一兩﹞上爲細末﹐薑汁麵糊爲丸﹐如梧桐子大﹐每服五十丸至一百丸﹐用生薑湯吞下﹐粥飲亦得﹐空心食前進。﹝《和劑》﹞予舊患溏利﹐每天曉必如廁﹐人教贖豆附丸。卽愈。﹝《資生經》﹞《三因》名桂香丸。治冷气水瀉﹐日夜二﹑三十行﹐腹中痛﹐四肢不和﹐縮砂丸方。縮砂﹝去皮﹞黃連﹝炒﹞附子﹝炮﹞吳茱萸﹝湯洗七徧炒焙各一兩﹞木香漧薑﹝炮各半兩﹞上爲末﹐用醋軟飯和丸﹐梧桐子大﹐每服三十丸﹐以粥飲下。﹝《神巧》﹞治脾胃中風濕﹐臟腑滑泄﹐鞠丸。芎神曲﹝砂炒﹞白術附子﹝炮去皮臍等分﹞上爲細末﹐用糊丸如梧子大﹐每服三﹑五十丸﹐米飲下。左氏述楚子圍蕭﹐蕭將潰。申叔展告還無社曰﹕有麥曲乎﹖有山鞠乎﹖鞠﹐芎也。意欲令逃水中以避禍﹐是知芎能除濕。予嘗加術﹑附以制方﹐治脾濕而泄者﹐萬無不中。此藥亦治飧泄﹐《素問》曰﹕春傷於風﹐夏必飧泄。飧泄者﹐食穀不化。蓋春木旺時﹐肝生風邪﹐淫於脾經﹐至夏飲冷當風﹐故多飧泄﹐此藥尢宜。﹝《本事》﹞《得效》朴附丸﹐治脾元虛弱﹐久患脾泄﹐冷瀉不止﹐於本方去芎﹑白術﹐加濃朴﹑漧薑。當歸濃朴湯﹐治肝經受寒﹐面色靑慘﹐厥而泄利。當歸﹝炒﹞濃朴﹝制各二兩﹞官桂﹝三兩﹞良姜﹝五兩﹞上銼散﹐每三服﹐食前服。﹝《直指》﹞漿水散﹐治暴泄如水﹐周身汗出﹐一身盡冷﹐脈微而弱﹐气少而不能語﹐其甚者加吐﹐此謂急病﹐治之宜以此。半夏﹝二錢湯洗﹞附子﹝半兩煨﹞漧薑﹝五錢﹞良姜﹝二錢半﹞桂枝﹝五錢﹞甘艸﹝五錢炙﹞上爲細末﹐每服三﹑五錢﹐漿水二盞﹐煎至一盞﹐和滓服﹐甚者三﹑四服﹐微者三服。﹝《保命集》﹞理中湯加茯苓﹑黃連﹐名連理湯。﹝《要訣》﹞﹝詳出暑瀉中﹞治水瀉不止﹐茱萸丸方。吳茱萸﹝二兩湯浸七徧焙漧微炒﹞黃連﹝二兩去須微炒﹞上件藥搗羅爲末﹐用軟飯和丸﹐如梧桐子大﹐每服不計時候﹐以粥飲下三十丸。﹝《聖惠》﹞《聖濟》治飧泄﹐水谷不化﹐及諸色痢﹐茱萸湯﹐卽本方﹐水煎服。﹝又治膿血痢﹐二宜散﹐本方爲末服。﹞《元和紀用經》黃連湯﹐主老小泄瀉﹐赤白痢下﹐於本方加白芍藥一兩咀﹐分八服﹐每服以水八升半﹐煮一升許﹐投阿膠一分﹐再煮膠消去滓﹐分三服﹐溫服。一方﹐加甘艸末﹐艾湯調﹐亦大驗。﹝宜與《滯下》戊己丸相參。﹞石頑治總戎陳孟庸﹐瀉利腹脹作痛﹐服黃芩﹑白芍之類﹐脹急愈甚﹐其脈洪盛而數﹐按之則濡﹐气口大三倍於人迎﹐此濕熱傷脾胃之气也。與濃朴生薑甘艸半夏人參湯二劑﹐痛止脹減而瀉利未已﹐與漧薑黃芩黃連人參湯二劑﹐瀉利止而飲食不思﹐與半夏瀉心湯二劑而安。﹝《醫通》﹞

和裏諸方

胃風湯﹐治大人小兒﹐風冷乘虛入客腸胃﹐水谷不化﹐泄瀉注下﹐腹脇虛滿﹐腸鳴痛﹐及腸胃濕毒﹐下如豆汁﹐或下瘀血﹐日夜無度﹐並宜服之。白芍藥白術肉桂﹝去粗皮﹞人參﹝去蘆﹞當歸﹝去苗﹞芎茯苓﹝去皮各等分﹞上爲粗末﹐每服二錢﹐以水一大盞﹐入粟米百餘粒﹐同煎至七分﹐去滓稍熱服﹐空心﹐小兒量力減之。﹝《和劑》﹞﹝按﹕《易簡》曰﹕此藥兼治腸風下血﹐及婦人下血﹐面色姜黃﹐筋力衰憊者﹐服之尢能滋補。但性味不便於腸胃﹐恐傷穀气爾。又《續易簡後集》方有異﹐載在《滯下》中。﹞補中益气湯去當歸﹐滑瀉痞悶者﹐此方主之。﹝醫方考﹞經云﹕飧泄取三陰。三陰者﹐太陰也。宜補中益气湯﹐以白芍藥代當歸主之。﹝《準繩》﹞三白散﹐治感濕气﹐四肢懶倦﹐小便少﹐或下利﹐大便走泄﹐神思沈困﹐飲食減少﹐宜調胃去濕。白術茯苓芍藥上各等分﹐水煎服。腹痛甚者﹐加當歸﹐倍芍藥。﹝《醫林集要》﹞三白散﹐治一切瀉泄如神。白術﹝去蘆炒一錢半﹞白芍﹝炒一錢五分﹞白茯苓﹝去皮一錢﹞澤瀉﹝一錢﹞濃朴﹝姜炒﹞黃連﹝炒各一錢﹞漧薑﹝炒五分﹞烏梅肉﹝煎用二錢﹐丸用三錢。﹞如兼傷食﹐加神曲炒﹑麥芽炒各一錢。上銼﹐生薑三片﹐水煎﹐食前服。爲末﹐神曲爲丸﹐服尢效。﹝《保元》﹞抑扶煎﹐治气冷陰寒﹐或暴傷生冷﹐致成瀉痢。濃朴陳皮烏藥﹝各一錢五分﹞豬苓﹝二錢﹞澤瀉﹝二錢﹞炙甘艸﹝一錢﹞漧薑﹝炮一﹑二錢﹞吳茱萸﹝制五﹑七分﹞水一鐘半﹐煎七分﹐食遠溫服。如气滯痛甚者﹐加木香五﹑七分﹐或砂仁亦可。﹝《景嶽》﹞

固胃暖元方法

﹝附外治﹞瀉久不止﹐大孔如竹筒﹐直出無禁﹐气陷者﹐升陽補胃湯﹑補中益气湯加白芍。气欲脫者﹐眞人養髒湯加附子﹐或四柱散﹑大斷下丸﹝系辛熱固澀之劑﹞﹑古蔻附丸﹝肉豆蔻﹑附子﹞香茸丸﹝麝香﹑鹿茸﹑肉豆蔻﹞。又有大便滑瀉﹐小便精出者﹐萬全丸﹝赤石脂﹑漧薑﹑胡椒﹐此本蔻氏方。﹞﹝《入門》﹞如果系藏虛滑泄﹐審無腹痛﹐脈微虛﹑不沈滯者﹐可以溫澀之藥固之。﹝《金匱翼》﹞參苓白術散﹐治脾胃虛弱﹐飲食不進﹐多困少力﹐中滿痞噎﹐心忪气喘﹐嘔吐泄瀉。白扁豆人參﹝去蘆﹞白茯苓白術甘艸﹝炒﹞山藥﹝各二斤﹞蓮子肉﹝去皮﹞桔梗﹝炒令深黃色﹞薏苡仁縮砂﹝取仁各一斤﹞上爲細末﹐每服二錢﹐棗湯調下﹐小兒量歲數加減服之。﹝《和劑》﹞久病虛弱﹑年髙及气弱人﹐臟腑泄瀉久不止者﹐可與人參豆蔻散﹑濃腸丸﹑參苓白術散。﹝《指南》﹞六君子湯﹐治臟腑虛怯﹐心腹脹滿﹐嘔噦不食﹐腸鳴泄瀉。人參甘艸白茯苓白術肉豆蔻﹝濕紙裹﹐煨熟銼碎﹐以濃紙裹﹐壓去油﹞訶子﹝煨去核各等分﹞上銼散﹐每服三錢﹐生薑三片﹐紅棗二枚﹐煎服。或爲末﹐熱鹽湯調服亦可。﹝《得效》﹞《醫聖楷梯》加味六君子湯﹐治一切脾胃虛弱泄瀉之證﹐於本方去訶子﹐加黃﹑山藥﹑砂仁﹑濃朴。眞人養髒湯﹐治冷熱不調﹐泄瀉﹐裏急後重。﹝《直指》﹞久泄穀道不合﹐或脫肛﹐乃元气下陷﹐大腸不行收合而然﹐補中益气加訶子﹑肉果﹑五味﹑烏梅肉爲丸。﹝《醫通》﹞瀉久不止﹐大孔如竹筒﹐直出無禁者﹐气將脫也﹐訶子散。木香﹝五錢﹞甘艸﹝炙﹞黃連﹝各三錢﹞訶子﹝一兩半生半熟﹞末之﹐煎芍藥白術湯﹐調服一錢。﹝《明醫指掌》﹞﹝按﹕更有溫中固澀﹐如六柱散﹑八柱散﹐旣見上。﹞治腎泄﹐五味子散。五味子﹝二兩揀﹞吳茱萸﹝半兩細粒綠色者﹞上二味同炒﹐香熟爲度﹐細末﹐每服二錢﹐陳米飲下。頃年有一親識﹐每五更初欲曉時﹐必溏痢一次﹐如是數月。有人云﹕此名腎泄﹐腎感陰气而然。得此方服之而愈。﹝《本事》﹞治脾腎俱虛﹐泄瀉不食﹐二神丸。﹝原文作治脾腎虛弱﹐全不進食﹐今從《直指》。﹞破故紙﹝四兩炒香﹞肉豆蔻﹝二兩生﹞上爲細末﹐用大肥棗四十九个﹐生薑四兩切片﹐同煮棗爛﹐去姜取棗﹐剝去皮核﹐用肉研爲膏﹐和杵丸如梧子大﹐每服三十丸﹐鹽湯下。﹝同上﹞﹝《直指》不用姜。﹞《濟生續方》棗肉丸﹐於本方加木香﹝不用姜﹞。《澹寮》四神丸﹐於本方加木香﹑茴香。《內科摘要》四神丸﹐於本方加五味子﹑吳茱萸。﹝《續焰》曰﹕卽二神丸﹑五味子散合丸。﹞胃關煎﹐治脾腎虛寒作瀉﹐或甚至久瀉﹐腹痛不止﹐冷痢等證。熟地﹝三﹑五錢或一兩﹞山藥﹝炒二錢﹞白扁豆﹝炒二錢﹞炙甘艸﹝一﹑二錢﹞焦漧姜﹝一﹑二﹑三錢﹞吳茱萸﹝制五﹑七分﹞白術﹝炒一﹑二﹑三錢﹞水二鐘﹐煎七分﹐食遠溫服。气虛勢甚者﹐加人參﹐隨宜用。陽虛下脫不固者﹐加制附子一﹑二﹑三錢。﹝《景嶽》﹞艾黃熨法﹐治瀉脫﹐困乏危篤。蓖麻﹝七个去殼研如泥﹞熟艾﹝半兩﹞硫黃﹝末二錢﹞上拌勻﹐於臍上先鋪紙﹐付藥在上﹐更用紙鋪襯稍濃﹐用熨斗適溫涼熨之﹐不可令熨斗甚熱﹐以臍內響爲度。﹝《小兒衛生總微論》﹞或水瀉不止﹐以大蒜搗爛﹐貼臍下並腳心﹐立止。﹝《瑣碎錄》﹞

回陽方法

予嘗治數人﹐在下則泄瀉不止﹐在上則吐痰不已者皆死﹐蓋气脫無所管攝故也。若用參術膏救之﹐早者十活二三。﹝《醫綱》﹞大瀉如傾﹐元气漸脫者﹐宜速用四味回陽飲或六味回陽飲主之。凡暴瀉如此者﹐無不卽效。若久瀉至此﹐猶恐無及。蓋五奪之中﹐惟瀉最急﹐是不可見之不早也。倘藥未及效﹐仍宜速灸气海﹐以挽回下焦之陽气﹐仍須多服人參膏。﹝《景嶽》﹞

蕩實方法

﹝消積方附﹞下痢而腹痛滿爲寒實﹐當下之。下利腹中堅者﹐當下之。﹝《脈經》﹞夫泄瀉卻用大黃者﹐乃通因通用也﹐非大實熱﹐勿輕用之。﹝《三因》﹞治痼冷在腸胃間﹐連年腹痛泄瀉﹐休作無時﹐服諸熱藥不效﹐宜先取去﹐然後調治易瘥﹐不可畏虛以養病也﹐宜溫脾湯。濃朴﹝去粗皮姜制﹞漧薑﹝炮﹞甘艸桂心﹝去皮不見火﹞附子﹝生去皮臍各半兩﹞大黃﹝生四錢碎切﹐湯一盞漬半日﹐搦去滓﹐煎湯時和滓下。﹞上細銼﹐水二升半﹐煎八合﹐後下大黃汁﹐再煎六合去滓﹐澄去腳﹐不要晚食﹐分三服溫服﹐自夜至曉令盡。不快﹐食前更以漧薑丸佐之。﹝《本事》﹞漧薑丸。漧薑﹝炮﹞巴豆﹝去心炒黃研﹞大黃﹝濕紙裹甑上蒸﹞人參﹝各一錢去蘆﹞上除巴豆﹐余爲末﹐同研﹐煉蜜丸如梧子大﹐服前湯時﹐用湯吞下一丸﹐米飲亦得。﹝同上﹞﹝《聖濟》治水瀉不止﹐黑神丸﹐出《滯下》鍼頭丸下。﹞三稜散﹐酒食傷積用此。京三稜﹝炮﹞蓬莪術﹝炮﹞益智仁甘艸﹝炙﹞靑皮﹝去白各二兩﹞白茯苓﹝四兩﹞上末﹐每二錢﹐少鹽煎﹐吞感應丸﹐治傷食泄瀉。﹝《直指》﹞

灸法

熙寧四年﹐予親老在邵陽﹐忽患水瀉﹐百藥無效﹐遂灸天樞二穴立止﹐故述之﹝《神巧》﹞大便不禁﹐病亦矣﹐神闕﹑石門﹑丹田﹑屈骨端等﹐皆是穴處﹐宜速灸之。泄瀉﹐宜先灸臍中﹐次灸關元等穴。﹝《資生經》﹞凡治濕﹐皆以利小便爲主。諸泄不已﹐宜灸水分穴﹐謂水谷之所別也﹐臍之上一寸半﹐灸五﹑七壯﹐腹鳴如雷﹐水道行之候也。﹝《撮要圖》﹞鄰郡一富翁﹐病泄瀉彌年﹐禮致子濃﹝按﹕子濃黃姓﹞診療﹐浹旬莫效。子濃曰﹐予未得其說﹐求歸。一日讀《易》至天行健﹐朱子有曰﹕天之气運轉不息﹐故閣得地在中間﹐如人弄碗珠﹐只運動不住﹐故在空中不墜﹐少有息則墜矣。因悟向者富翁之病﹐乃气不能舉爲下脫也。又作字﹐持水滴吸水﹐初以大指按滴上竅﹐則水滿筒。放其按﹐則水下澑無餘。乃豁然悟曰﹕吾可治翁證矣。卽治裝往﹐翁家驚喜﹐至卽爲治艾﹐灸百會穴﹐未三﹑四十壯﹐泄瀉止矣。生自少識之﹐後在鄴﹐胡元望女生始六月﹐亦病泄瀉不已﹐因教以前法﹐灸卽愈。﹝《攖寧生傳》﹞﹝灸大椎﹐出前溢飲滑泄。﹞灸法﹕百會﹝治久瀉下陷脫滑者﹐灸三壯﹞﹑脾兪﹝治泄瀉﹐灸三壯﹞﹑中脘﹝灸七壯﹞﹑關元﹝治泄不止﹐可灸七壯﹞﹑腎兪﹝可灸五壯﹐治洞瀉不止﹞﹑大腸兪﹝可灸三壯﹐治腸鳴腹脹暴瀉﹞﹑天樞﹑气海。﹝《醫統》﹞

臟腑類

咳嗽

張子剛曰﹕肺爲嬌髒﹐怕寒而惡熱﹐故邪气易傷而難治﹐以其湯散徑過﹑鍼灸不及故也。汪省之亦曰﹕肺受病易﹐藥入肺難。二氏之言信矣。蓋咳嗽一證﹐本非大病﹐然古人殊加懇切者﹐良以此耳。故此編所纂﹐亦不厭其繁重云。

名義

咳嗽之說﹐古書咳而無嗽﹐後人則兼言之。大抵皆從肺出﹐其聲響亮﹐不因痰涎而發者﹐謂之咳﹐言其聲音聞於人也。痰涎上下﹐隨聲而發者﹐謂之嗽﹐如水之嗽蕩﹐謂能嗽其气往來也。﹝《雞峯》﹞﹝按﹕《續易簡方脈論》曰﹕咳因气逆﹐嗽因痰作。《保命集》曰﹕咳謂無痰而有聲﹐嗽是無聲而有痰﹐咳嗽謂有聲而有痰。其意俱相近。﹞嗽與咳一證也﹐後人或以嗽爲陽﹐咳爲陰﹐亦無考據。且《內經•咳論》一篇﹐純說嗽也﹐其中無嗽字。由是言之﹐咳卽嗽也﹐嗽卽咳也云云。《素問》惟以四處連言咳嗽﹐其餘篇中止言咳﹐不言嗽﹐乃知咳嗽﹐一證也。《生气通天論》云﹕秋傷於濕﹐上逆而咳。與《應象論》文義同而無嗽字﹐乃知咳卽是嗽明矣。﹝《儒門事親》﹞﹝按﹕子和此說﹐亦不可廢﹐故並舉之。﹞

源由總說

江流滔滔﹐日夜無聲﹐狂瀾激石﹐不平則鳴。所以咳嗽者﹐痰塞胸脘﹐气逆不下﹐衝擊而動肺耳。然亦何以致此哉﹖曰﹕感風傷冷﹐挾熱受濕﹐瘀血停水﹐與夫肺實肺虛﹐皆能壅痰而發嗽也。夫肺爲嬌髒﹐外主一身之皮毛﹐內爲五臟之華蓋。形寒飲冷﹐最易得寒﹐燥气鬱蒸﹐最易生熱。惟其易爲冷熱﹐所以內外交侵﹐動則邪气窒塞矣﹐此非不平而嗚乎。﹝《直指》﹞肺五臟之華蓋﹐專主於气。淸濁旣分﹐則無嗽。淸气不分﹐濁气上干於華蓋﹐加以協水停飲﹐肺不得淸﹐則爲嗽矣。﹝《奇效》﹞峽伯𨿽言五臟六腑皆令人咳﹐其所重全在肺胃﹐而尢重在外內合邪四字。人身有外邪﹐有內邪﹐有外內合邪。此云五臟之久咳﹐乃移於六腑﹐是指內邪郁發而言。若外邪入傷肺合而咳﹐原無臟腑相移之例也。﹝《醫通》﹞

外內二因

咳嗽一證﹐竊見諸家立論太繁﹐皆不得其要﹐多致後人臨證莫知所從﹐所以治難得效。以余觀之﹐則咳嗽之要﹐止惟二證。何爲二證﹖一曰外感﹐一曰內傷﹐而盡之矣。夫外感之咳﹐必由皮毛而入。蓋皮毛爲肺之合﹐而凡外邪襲之﹐則必先入於肺﹐久而不愈﹐則必自肺而傳於五臟也。內傷之嗽﹐必起於陰分。蓋肺屬燥金﹐爲水之母﹐陰損於下則陽孤於上﹐水渴金枯﹐肺苦於燥﹐肺燥則癢﹐癢則咳不能已也。總之咳證𨿽多﹐無非肺病﹐而肺之爲病﹐亦無非此二者而已。但於二者之中﹐當辧陰陽﹐當分虛實耳。蓋外感之咳﹐陽邪也﹐陽邪自外而入﹐故治宜辛溫﹐邪得溫而自散也。內傷之咳﹐陰病也﹐陰气受傷於內﹐故治宜甘平養陰﹐陰气復而嗽自愈也。然外感之邪多有餘﹐若實中有虛﹐則宜兼補以散之。內傷之病多不足﹐若虛中挾實﹐亦當兼淸以潤之。大都咳嗽之因﹐無出於此﹐於此求之﹐自得其本﹐得其本則治之無不應手﹐又何有巢氏之十咳證﹐陳氏之三因證﹐徒致亂人心目而不得其際也。畱心者﹐其熟味此意。﹝《景嶽》﹞﹝按《病機匯論》於此證稍有規辭﹐欠核不錄。﹞

非時風寒爲咳

﹝喜變肺癰﹞《古今錄驗》﹝原先載經文﹞又非時有風寒冷﹐人觸冒解脫傷皮毛間﹐入臟腑爲咳上气如此也。又非時忽然暴寒傷皮膚﹐中與肺合﹐則咳嗽上气﹐或胸脇叉痛﹐咳唾有血者﹐是其熱得非時之寒暴薄之﹐不得漸散﹐伏結深﹐喜肺癰也。因咳服溫藥﹐咳尢劇﹐及壯熱吐膿血﹐汗出惡寒是也。天有非時寒者﹐急看四時方也。﹝《外臺》﹞

咳爲肺痿

肺處髒之最髙﹐葉間布有細竅﹐此竅名爲泉眼。凡五臟之蒸溽﹐從肺管吸入之﹐只是气從泉眼呼出之﹐便成液﹐息息不窮﹐以之灌漑周身者﹐皆從此出﹐此卽人身之星宿海也。一受火炎﹐呼處成吸﹐有血卽從此眼滲入﹐礙去竅道﹐便令人咳。咳則見血﹐愈咳愈滲﹐愈滲愈咳。久則泉眼俱閉﹐吸時徒引火升﹐喉間或癢或嗆﹐呼時並無液出﹐六葉遂枯遂焦﹐此肺痿之由也。﹝《醫徑向測》﹞﹝按﹕《源流論》有吐血不殺人﹑咳嗽殺人論﹐正與此說相發﹐錄在《吐血》中﹐當參。﹞

脈候

診其脈﹐隨其部位與气口相應﹐浮緊則虛寒﹐沈數則實熱﹐弦澀則少血﹐洪滑則多痰﹐以此類推﹐無施不可。﹝《三因》﹞咳必審肺脈虛實。實者浮大有力﹐若沈而滑﹐則痰气盛也。虛者弦大無力﹐若沈細帶數﹐則火郁極也。﹝《入門》﹞咳嗽﹐脈浮爲客邪﹐宜發散。脈實爲內熱﹐宜淸利。脈濡散爲腫虛﹐宜溫補。﹝《集解》﹞如久咳脈澀﹐或𨿽洪大﹐按之不鼓﹐屬肺虛﹐宜五味﹑款冬﹑紫菀﹑兜鈴之類﹐斂而補之。如日數𨿽久﹐而脈滑數有力﹐倘屬有餘實火﹐還宜淸肺尋火尋痰而治之。﹝《錦囊》﹞

診決死生

咳嗽脈沈緊者死﹐浮直者生﹐浮軟者生﹝《聖惠》軟作大﹞﹐小沈伏匿者死﹝《集成》浮大者易治﹐沈微者難愈﹞。咳嗽羸瘦﹐脈形堅大者死﹝《巢源》絡脈大者死﹞。﹝《脈經》﹞浮短者﹐其人肺傷﹐諸气微少﹐不過一年死﹐法當嗽也。﹝同上﹞﹝當參死證條﹞病咳嗽﹐脈數身瘦者死。暴咳嗽﹐脈散者死。病咳﹐形肥﹐脈急甚者死。病諸嗽喘﹐脈沈﹐而浮者死。﹝《中藏經》﹞

諸嗽證治

許仁則論咳嗽病有數種﹕有熱嗽﹐有冷嗽﹐有肺气嗽﹐有飲气嗽。熱嗽者﹐年少力壯﹐體气充滿﹐將息傷熱﹐積熱所成﹐故致熱嗽。此但食飲取冷﹐兼以藥壓之自歇。冷嗽者﹐年衰力弱﹐體气虛微﹐如復寢食傷冷﹐故成冷嗽。此亦但將息以溫﹐兼進溫藥﹐則當平復。肺气嗽者﹐不限老少﹐宿多上熱﹐後因飲食將息傷熱﹐則常嗽不斷﹐積年累歲肺气衰﹐便成气嗽。此嗽不旱療﹐遂成肺痿﹐若此將成﹐多不救矣。飲气嗽者﹐由所飲之物﹐停滯在胸﹐水气上衝﹐衝入於肺。肺得此气便成嗽﹐久而不除﹐漸成水气﹐若作此病﹐亦難療之。熱嗽之狀﹐更無其餘﹐但遇於熱便發。冷嗽之狀﹐但遇諸冷﹐此疾便發。肺气嗽經久﹐將成肺痿﹐其狀不限四時冷熱﹐盡夜嗽常不斷﹐唾白如雪﹐細沫稠粘﹐喘息气上﹐乍寒乍熱﹐發作有時﹐唇口喉舌漧焦﹐亦有時唾血者﹐漸覺瘦悴﹐小便赤﹐顏色靑白﹐毛聳﹐此亦成蒸。肺气嗽經久﹐有成肺癰者﹐其狀與前肺痿不多異﹐但唾悉成膿﹐出無多少。飲气嗽經久不已﹐漸成水病﹐其狀亦不限四時﹐晝夜嗽不斷﹐遇諸動嗽物﹐便致困劇﹐甚者乃至雙眼突出﹐气卽欲斷﹐汗出﹐大小便不利﹐吐痰飲涎沫﹐無復窮限﹐气上喘急肩息﹐每旦眼腫﹐不得平眠。﹝《外臺》﹞極要方云﹕此病有數種﹕有冷熱咳嗽﹐有肺痿嗽﹐有肺癰嗽﹐有水气嗽。若有本性非熱﹐遇諸冷緣而得嗽﹐觸冷便發﹐遇熱卽可﹐此是冷嗽也。若有本性非冷﹐遇諸熱緣而得嗽﹐觸熱便發﹐遇冷卽可﹐此是熱嗽也。若本性多熱﹐嗽又久﹐熱將息更劇﹐冷將息無效﹐每唾無多膿﹐但唾白而稠﹐總是細小泡沫﹐此是肺痿嗽也。若本性冷熱將息無效﹐每嗽所出﹐皆是濃﹐如癰瘡中膿﹐或寒或熱﹐此是肺癰嗽也。若有非冷非熱﹐經久患嗽﹐上气喘息﹐腹滿悶﹐甚者頭面有气﹐過久重者﹐身體皆腫﹐此是水气嗽也。﹝《醫心》﹞咳而口中自有津液﹐舌上胎滑﹐此爲浮寒﹐非肺痿也。﹝《脈經》﹞畱飲咳者﹐其人咳不得臥﹐引項上痛﹐咳者如小兒掣縱狀。﹝《千金》﹞有因寒者﹐有風者﹐有熱者。風寒從外至﹐熱則從內起。風寒則諸經自受其邪﹐熱則諸經腑臟或燻乘而爲病。風則散之﹐寒則溫之﹐熱則調之。因風者惡風﹐出風中則咳甚。因寒者﹐得寒則劇。因熱者﹐得熱而發。﹝《雞峯》﹞咳嗽有二﹕一曰熱﹐二曰寒。熱嗽有濃痰﹐鼻聞鮏气﹐宜服涼藥﹔寒嗽痰薄﹐宜服熱藥。飲冷水一二呷而暫止者﹐熱嗽也﹔呷熱湯而暫止者﹐冷嗽也﹐此法用之有驗。以小柴胡湯治熱嗽﹐以理中湯加五味子治寒嗽﹐皆已試之驗。﹝《醫說》引《醫余》﹞大抵咳嗽皆從肺出﹐醫家細論發藥大略有三﹕有因寒者﹐有風者﹐有熱者。風寒則從外至﹐熱則從內起。風寒則諸經自受其邪﹐熱則諸經腑臟或燻乘而爲病。風則散之﹐寒則溫之﹐熱則調之。瀉是瀉肺經﹐非瀉腑臟也﹐當用葶藶﹑桑白皮之類是也。因風者遇風則嗽甚﹐因寒者值寒則嗽劇﹐因熱者遇熱則嗽卽發。更有一驗甚的﹐但問遇夜飲酒時﹐夜間如何。若喫酒後嗽甚﹐則有熱也﹔喫酒了嗽減﹐則有寒也。涎靑白者有寒﹐稠黃者有熱﹐隨證發藥。﹝《和劑指南》﹞感風者鼻塞聲重﹐傷冷者淒淸怯寒﹐挾熱爲焦煩﹐受濕爲纏滯﹐瘀血則膈間腥悶﹐停水則心下怔忪。或實或虛﹐痰之黃白﹐唾之稀稠﹐從可知也。﹝《直指》﹞夏月嗽而發熱者﹐謂之熱痰嗽﹐小柴胡四兩﹐加石膏一兩﹐知母半兩用之。冬月嗽而發寒熱﹐謂之寒嗽﹐小靑龍加杏仁服之。然此爲大例﹐更當隨時加減之。﹝《保命集》﹞咳嗽之證﹐大槪風﹑冷﹑熱﹑損﹑勞。風者﹐感外風寒入肺經﹐其證或惡寒﹐或不惡寒﹐或發熱﹐或不發熱﹐或頭痛﹐或不頭痛﹐但暴得之﹐便覺痰壅﹐咳嗽不止﹐脈𨿽浮盛﹐此則是感風﹐三拗湯﹑金沸艸散﹐量證加減與服。若服藥不減﹐則是感風未解﹐當與傷寒中發散藥﹐量四時加減﹐出汗乃止。傷冷咳嗽﹐身不憎寒發熱﹐得之脾胃受寒﹐傳入於肺﹐遂成寒嗽﹐嗽甚則吐白沫而多嘔。此當先用溫藥﹐溫其脾胃﹐如治中湯﹑胡椒理中湯﹑丁香半夏丸﹑五嗽丸皆要藥﹐或用理中湯加五味子煎服。如伏熱作嗽﹐一時風熱在胸膈間﹐所以作嗽。其證胸滿咽漧﹐唾黃濁水﹐甚者咯血。宜服洗心散﹐或金沸艸散加黃芩﹐以除大熱。又有損嗽﹐男子因打撲負重而傷肺經﹐女子因勞苦用力而損肺經﹐此不可拘以一定之說。蓋其肺經已損﹐遇風亦發﹐遇寒亦發﹐遇冷亦發﹐遇熱亦發﹐當隨證而調理之。其甚者咯血或至紫黑﹐當用心藥去心肝間瘀血﹐如蘇木﹑生地黃﹑赤芍藥﹑當歸之類﹐仍灸肺諭﹐則飲可安矣。﹝《治病活法祕方》﹞﹝勞嗽見於後﹐又損嗽宜參瘀血嗽。﹞咳嗽有風寒﹑痰飲﹑火郁﹑勞嗽﹑肺脹。漧咳嗽難治﹐此系火郁之證﹐乃痰郁其火邪在中。﹝《丹溪》﹞﹝按﹕原就上半日多嗽﹑午後嗽﹑黃昏嗽﹑五更嗽多﹑陰分嗽爲辧﹐玆不錄。﹞戴云﹕風寒者﹐鼻塞聲重惡寒者是也。火者﹐有聲痰少而赤者是也。勞者﹐盜汗出﹐兼痰者多作寒熱。肺脹者﹐動則喘滿﹐气急息重。痰者﹐嗽動便有痰聲﹐痰出嗽止。五者大槪耳。﹝《鉤玄》﹞夫咳之爲病﹐有一咳卽出痰者﹐脾濕勝而痰滑也。有連咳十數不能出痰者﹐肺燥勝而痰澀也。滑者宜南星﹑半夏﹑皂角灰之屬燥其脾﹐若利气之劑﹐所當忌也。澀者宜枳殼﹑紫蘇﹑杏仁之屬利其肺﹐若燥肺之劑﹐所當忌也。﹝《綱目》引丹﹞凡咳嗽面赤﹐胸腹脇常熱﹐惟於足乍有涼時﹐其脈洪者﹐熱痰在胸膈也﹐宜小陷胸湯﹑礞石丸之類﹐淸膈降痰﹐甚而不已者﹐宜吐下其痰熱也。面白噴嚏﹐或脇急脹痛﹐或脈沈弦細遲而咳者﹐寒飲在胸腹也﹐宜辛熱去之。﹝同上﹞感寒而嗽者﹐惡寒無汗﹐或身體發熱﹐或鼻流淸涕﹐宜杏子湯。有熱嗽諸藥不效﹐竹葉石膏湯去竹葉﹐入粳米﹐少加知母﹐多加五味﹑杏仁﹐此必審是伏熱在上焦心肺間者可用。﹝《要訣》﹞凡遇冬寒月則發喘嗽者﹐乃寒冷外持﹐郁火於內﹐不得外泄﹐炎上而作喘嗽﹐治宜發表散外寒﹐利气疏裏郁。﹝《原理》﹞火熱咳嗽﹐喉啞痰濃﹐或大便祕結者﹐涼膈散加桔梗。﹝《醫通》﹞

新久虛實

肺主於气﹐候皮毛。人有運動勞役﹐其气外泄﹐腠理則開﹐因乘風取涼﹐冷气卒傷於肺﹐卽發成嗽﹐故爲暴气嗽﹐其狀嗽甚而少涎沫。久咳嗽者﹐是肺極虛故也﹐肺旣極虛﹐气還乘之﹐故連年積月久不瘥。夫气久逆不下﹐則變身面皆腫滿﹐表裏虛气往來乘之故也。﹝《病源論》﹞經年累月﹐久嗽不已﹐服藥不瘥﹐余無他證﹐卻與勞嗽不同﹐宜三拗湯﹐仍佐以靑金丹。有暴嗽服諸藥不效者﹐或教之生料鹿茸丸﹑大菟絲子丸方愈﹐此乃腎虛所致﹐有本有標﹐卻不可以其暴嗽而疑遽補之非。然所以易愈者﹐亦覺之早故也。﹝《要訣》﹞新咳有痰者外感﹐隨時解散﹔無痰者便是火熱﹐只宜淸之。久咳有痰者﹐燥脾化痰﹔無痰者﹐淸金降火。蓋外感久則郁熱﹐內傷久則火炎﹐俱宜開郁潤燥。其間有七情气逆者﹐則以枳殼﹑香附順气爲先。停水宿食者﹐則以南星﹑檳榔分導爲要。气血虛者﹐補之斂之。苟不治本而浪用兜鈴﹑粟殼澀劑﹐反致纏綿。況肺爲嬌髒﹐易寒易熱。𨿽人參平藥﹐惟气虛最宜。若肺熱有火及風邪初盛者﹐俱宜沙參或玄參代之﹐故咳不拘於寒也。﹝《入門》﹞咳之爲病﹐有新久虛實之殊。新咳者肺有實邪﹐風則散之﹐寒則發之﹐熱則淸之﹐火則瀉之﹐濕則除之﹐痰則滌之。有久病忽咳﹐病𨿽久而咳則暴﹐亦爲新咳﹐必新傷風食也。風則疏之﹐食則消之卽愈矣。久咳者屬虛屬郁﹐有由气虛者﹐有由血虛者﹐有由血虛火盛喘咳聲嘶者﹐有气血兩虛者﹐有虛勞嗽痰熱渴汗者﹐有虛勞咳血痰喘者。有虛勞嗽一二聲無痰﹐夜則發熱﹐過則冷﹐睡多夢者。有火郁於肺﹐咳則有聲無痰者。有濕痰內郁﹐痰出則咳少止﹐少頃又咳者。而又有咳久傷脾﹐滿面生瘡者。有久咳失音者﹐有久咳失气者﹐有久咳面目浮腫者﹐有久咳成勞者。有久咳經年百藥不效﹐余無他證﹐與勞嗽異者。有痰郁火邪在中成漧咳嗽者﹐此證極難治﹐先用開劑﹝宜逍遙散重加桔梗﹞﹐後用補陰之品。﹝《尊生書》﹞新嗽易愈﹐久嗽難愈。所以難愈者﹐由病邪傳變而入深也。﹝《蒼生司命》﹞

外感內傷證治

﹝不內外因諸證﹞外感有嗽﹐內傷亦有嗽﹐此一實一虛﹐治當有辧也。蓋外感之嗽﹐必因偶受風寒﹐故或爲寒熱﹐或爲气急﹐或爲鼻塞聲重﹐頭痛吐痰。邪輕者﹐脈亦和緩﹔邪甚者﹐脈或弦洪微數。但其素無積勞虛損等證﹐而陡病咳嗽者﹐卽外感證也。若內傷之嗽﹐則其病來有漸﹐或因酒色﹐或因勞傷﹐必先有微嗽而日漸以甚。其證則或爲夜熱潮熱﹐或爲形容瘦減﹐或兩顴常赤﹐或气短喉幹。其脈輕者亦必微數﹐重者必細數弦緊。蓋外感之嗽其來暴﹐內傷之嗽其來徐。外感之嗽因於寒邪﹐內傷之嗽因於陰虛。外感之嗽可溫可散﹐其治易﹔內傷之嗽宜補宜和﹐其治難。此固其辧也。然或其脈證素弱﹐而忽病外感者有之﹔或其形體素彊﹐而病致內傷者亦有之。此中疑似﹐但於病因脈色中細加權察﹐自有聲應可證。若或認之不眞而互謬其治﹐則吉凶攸系不淺也﹐最宜愼之。﹝《景嶽》﹞外感咳嗽與陰虛咳嗽﹐尢宜辧晰。外感咳嗽﹐則聲盛而濁﹐先緩後急﹐日夜無度﹐痰涎稠粘而喘急。陰虛勞嗽﹐則聲怯而槁﹐先急後緩﹐或早甚﹐或暮甚﹐淸痰少气而喘乏也。﹝《醫通》﹞外感以有咳嗽爲輕﹐蓋肺气𨿽郁﹐尙能通也。故鼻流淸涕﹐鼻癢而嚏﹐喉癢而咳。若郁甚熱壅﹐不能上通﹐則鼻幹且塞﹐無噴嚏咳嗽之證矣。蓋郁不甚者﹐尙欲外散與上通﹔甚則不外散而內攻﹐不上通而下郁也。內傷以有咳嗽爲重﹐如肝腎之火﹐其初止病下焦﹐未遽上干也。久而炎熾﹐乃反於肺﹐則病重矣。﹝若肺火自盛者﹐不在此論。﹞﹝《醫碥》﹞按咳𨿽肺病﹐五臟六腑皆能致之。析其條目﹐經文尙有漏義﹔總其綱領﹐不過內傷外感而已。風寒暑濕傷其外﹐則先中於皮毛﹐皮毛爲肺之合﹐肺邪不解﹐他經亦病﹐此自肺而後傳於諸髒也。勞欲情志傷其內﹐則髒气受傷﹐先由陰分而病及上焦﹐此自諸髒而後傳於肺也。自表而入者﹐病在陽﹐宜辛溫以散邪﹐則肺淸而咳愈。自內而生者﹐病在陰﹐宜甘以壯水﹐潤以養金﹐則肺寧而咳愈。大抵治表者﹐藥不宜靜﹐靜則畱連不解﹐變生他病﹐故忌寒涼收斂﹐如《五臟生成篇》所謂肺欲辛是也。治內者﹐藥不宜動﹐動則虛火不寧﹐燥癢愈甚﹐故忌辛香燥熱﹐如《宣明五气篇》所謂辛走气﹑气病無多食辛是也。﹝《必讀》﹞病者咳嗽﹐發作寒熱﹐引腰背痛﹐或復喘滿﹐此因房勞傷腎。病者中滿腹脹﹐搶心痛﹐不欲食﹐此因饑飽傷脾。病者咳嗽﹐左脇偏疼﹐引小腹並膝腕疼﹐此因疲極傷肝。病者咳嗽﹐吐白涎﹐口燥聲嘶﹐此因叫呼傷肺。病者喘嗽﹐煩熱自汗﹐咽漧咯血﹐此因勞神傷心﹐並屬不內外因。﹝《三因》﹞七情饑飽嗽﹐無非傷動臟腑正气﹐致邪上逆﹐結成痰涎﹐肺道不理﹐宜順气爲先﹐四七湯半帖﹐加桑白皮﹑杏仁﹑五味子﹑人參﹑阿膠各半錢。有嗽吐痰與食俱出者﹐此蓋飲食失節﹐致肝气不利﹐而肺又有客邪﹐肝濁道﹐肺淸道﹐淸濁相干﹐宜二陳湯加木香﹑杏仁﹑細辛﹑枳殼各半錢。有飲冷熱酒﹐或飲冷水﹐傷肺致嗽﹐俗謂之湊肺﹐宜紫菀飲。﹝《要訣》﹞﹝按﹕紫菀飲卽《濟生》紫菀茸湯。﹞凡好色之人﹐元气虛弱﹐咳嗽不愈者﹐宜瓊玉膏最捷。肺虛甚者﹐人參膏以生薑﹑橘紅佐之。有痰﹐加痰藥。﹝《原理》﹞有兼停飲食而咳﹐須用消化之方﹐不可用烏梅﹑粟殼酸澀藥。其寒邪未除﹐宜用發散之劑﹐不可便用補劑。﹝《醫通》﹞

勞嗽

﹝肺中有虫嗽﹞今之所謂勞嗽者﹐無所經見﹐意其華佗所謂邪嗽﹐眞人所謂疰嗽者是已。此病蓋酒色過度﹐勞極傷肺﹐損動經絡﹐其重者咯唾膿血﹐輕者時發時瘥。又有因虛﹐感邪惡之气﹐且傳疰得之﹐或先嘔血而後嗽﹐或先咳嗽漸就沈羸﹐此則非特內傷肺經﹐又挾邪惡傳疰之气﹐所以特甚﹐病之毒害﹐無過此也。眞人治疰嗽通气丸方﹐用蜈蚣四節。又云﹕夢與鬼交通及飲食者﹐全用蜈蚣。《外臺》方﹐四滿丸﹐治五嗽亦用蜈蚣。近世名公能推原其指意﹐率用蛤蚧﹑天靈蓋﹑桃柳枝﹑麝香﹑丹砂﹑雄黃﹑安息香之類﹐以通神明之藥療之﹐髙出古人之意矣。又肺中有虫如蠶﹐令人喉癢而咳﹐湯散逕過﹐鍼灸不及﹐以藥含化﹐虫死卽嗽止。﹝《雞峯》﹞至若酒色過度﹐虛勞少血﹐津液內耗﹐心火自炎﹐遂使燥熱乘肺﹐咯唾膿血﹐上气涎潮﹐其嗽連續而不已。惟夫血不榮肌﹐故邪在皮毛﹐皆能入肺﹐而自背得之尢速﹐此則人參﹑芎﹑歸所不可無。﹝按﹕《醫通》曰﹕當與炙甘艸湯﹐或黃建中加丹皮。蓋丹皮辛香﹐調和營气﹐治無汗骨蒸﹐故陰虛人解表﹐以丹皮爲向導。﹞一種傳注﹐病涉邪惡﹐五臟受克﹐毒害尢深﹐近世率用蛤蚧﹑天靈蓋﹑桃柳枝﹑丹砂﹑雄黃﹑安息香﹑蘇合香丸通神之劑。﹝《直指》﹞有勞嗽一證﹐皆因肺虛﹐或苦風寒暑濕﹐及勞逸抑鬱﹐憂思喜怒﹐飲食饑飽﹐致臟腑不平﹐積微至著﹐以至漸成肺痿肺癰者。咳嗽有多痰者﹐有漧咳無痰者﹐甚則失聲﹐咳唾膿血﹐身體發熱﹐五心煩熱﹐盜汗自出﹐夜夢鬼交﹐日輕夜重﹐肢體憔悴﹐皮膚漧燥﹐頰赤如敷胭脂﹐飲食日少。古人云﹕瘡一月不愈﹐則瘡中有虫﹔咳嗽一月不愈﹐則肺中有虫。若肺有虫﹐則藥難爲功矣。肺虫如蠶﹐漸致變亂﹐日將月積﹐致成勞虫矣。﹝《治病活法祕方》﹞勞嗽有因久嗽成勞者﹐有因病勞乃嗽者。其證寒熱往來﹐或獨熱無寒﹐咽痛嗌痛﹐精神疲極。所嗽之痰﹐或濃或淡﹐或時有血﹐鮏臭異常﹐語聲不出者﹐補肺湯半帖﹐加杏仁﹑貝母﹑款冬花﹑阿膠﹑百合各半錢﹐煎去滓﹐調鐘乳粉。咽痛者﹐更加桔梗半錢。熱甚者﹐更加秦艽半錢。嘔者﹐去地黃﹐加半夏如其數。气急者﹐加靈砂丹或二炒丹。﹝《要訣》﹞若饑時胸中大痛﹐唇面上有白點如粟﹐咽喉或癢或痛而咳不可忍﹐脈極數﹐或忽大忽小﹐此必肺中有寸白虫﹐饑則虫上求食﹐痛嗽不寧也。一味百部蒸膏﹐略加檳榔﹑烏梅。﹝《醫通》﹞﹝按﹕百部治久咳﹐出《千金》。﹞

呷嗽

呷嗽者﹐猶是咳嗽也。其胸膈痰飲多者﹐嗽則气動於痰﹐上搏喉咽之間﹐痰气相擊﹐隨嗽動息﹐呼呷有聲﹐謂之呷嗽。其與咳嗽大體𨿽同﹐至於投藥﹐則應加消痰破飲之物﹐以此爲異耳。﹝《病源論》﹞

瘀血嗽

肺脹而嗽﹐或左或右不得眠﹐此痰挾瘀血礙气而病。宜養血以流動乎气﹐降火疏肝以淸痰﹐四物湯加桃仁﹑訶子﹑靑皮﹑竹瀝﹑薑汁之類。血礙气作嗽者﹐桃仁去皮尖﹐大黃酒炒﹐薑汁丸服。﹝《丹溪》﹞瘀血咳則喉間常有鮏臭﹐輕者瀉白散﹐加生地﹑山梔﹑牡丹皮﹑麥門冬﹑桔梗﹐重者桃仁﹑大黃﹐薑汁爲丸服。或因打損勞力傷肺﹐遇風寒則咳﹐或見血紫黑色者﹐四物湯去芎﹐加大黃﹑蘇木爲末﹐酒調服﹐利去心肺間瘀血卽止﹐後服人參養榮湯調理。﹝《入門》﹞前後心脹﹐喉中有血鮏气﹐气口脈澀﹐此膈間有蓄血也。試法﹐呷熱姜湯作呃者﹐瘀血也。犀角地黃湯加童便﹑桃仁﹑大黃攻散之﹐或平胃合越鞠﹐加韭汁﹑童便消伐之。气竭肝傷而咳嗽血腥者﹐四烏一蘆茹丸。﹝《醫通》﹞

時行嗽

時行嗽﹐發熱惡寒﹐頭痛鼻塞气急﹐狀如傷冷熱﹐連嗽不已﹐初得病卽伏枕﹐一兩日卽輕。記壬午秋﹐滿城有此病﹐繼時甲午年夏秋之交﹐此病又自南而北﹐得免者少﹐並呼爲蝦蟆瘟﹐用參蘇飲加細辛半錢。﹝《要訣》﹞﹝按﹕此證亦出徐應登《醫便》﹐用敗毒散。﹞兩在北方﹐遇夏秋久雨﹐天行咳嗽頭痛﹐用古方益元散﹐姜蔥湯調服﹐應手效﹐日發數十斤﹐經以徹夜。此蓋甲己土運濕令﹐痰壅肺气上竅﹐但泄其膀胱下竅而已﹐不在咳嗽例也。﹝《韓氏醫通》﹞

頓嗆

咳嗽俗名曰嗆﹐連咳不已﹐謂之頓嗆。頓嗆者﹐一气連嗆二﹑三十聲﹐少則十數聲。嗆則頭傾胸曲﹐甚則手足拘攣﹐痰從口出﹐涕泣相隨﹐從膺胸而下應於少腹。大人患此如同哮喘﹐小兒患此謂之時行頓嗆。頓嗆不服藥﹐至一月亦愈。﹝《醫學眞傳》﹞﹝治方出淸涼方中﹐宜參。﹞

咳嗽短气

肺主气﹐候皮毛。气虛爲微寒客皮毛﹐入傷於肺則不足﹐成咳嗽。夫气得溫則宣和﹐得寒則否澀。虛則气不足而爲寒所迫﹐並聚上肺間﹐不得宣發﹐故令咳而短气也。﹝《病源論》﹞

咳嗽上气

夫咳嗽上气者﹐肺气有餘也。肺感於寒﹐微者則成咳嗽。肺主气﹐气有餘則喘咳上气﹐此爲邪搏於气﹐气壅不得宣發﹐是爲有餘﹐故咳嗽而上气也。﹝《病源論》﹞久咳嗽上气者﹐是肺气虛極﹐風邪停滯﹐故其病積月累年﹐久不瘥﹐則胸背痛面腫﹐甚則唾膿血。﹝同上﹞

咳嗽膿血

咳嗽膿血者﹐損肺損心故也。肺主气﹐心主血。肺感於寒﹐微者則成咳嗽﹐嗽傷於陰脈則有血﹐血與气相隨而行﹐咳嗽極甚﹐傷血動气﹐俱乘於肺﹐肺與津液相搏﹐蘊結成膿﹐故咳嗽而膿血也。﹝《病源論》﹞咳嗽極甚﹐傷於經絡﹐血液蘊結﹐故有膿血。气血俱傷﹐故連滯積久﹐其血黯瘀﹐與膿相雜而出。﹝同上﹞咳嗽吐粉紅痰﹐謂之吐白血﹐僅可綿延歲月。若血色正赤如朱﹐濃濃如漆﹐爲守髒血﹐不治。咳而吐痰﹐膺乳痛﹐當看痰色如何。若濃濁如膿﹐或帶血絲而臭﹐當從肺癰例治之。﹝《醫通》﹞

咳嗽聲啞

咳嗽聲啞者﹐以肺本屬金﹐蓋金實則不鳴﹐金破亦不鳴。金實者﹐以肺中有邪﹐非寒邪卽火邪也。金破者﹐以眞陰受損﹐非气虛卽精虛也。寒邪者宜辛宜溫﹐火邪者宜甘宜淸﹐气虛者宜補陽﹐精虛者宜補陰。大都此證﹐邪實者其來暴﹐其治亦易﹔虛損者其來徐﹐其治亦難。﹝《景嶽》﹞脈或沈或浮﹐聲不損者﹐易治﹔脈來洪數﹐形瘦面赤﹐腎臟气衰﹐不能上循於喉而聲啞者﹐難療。﹝按﹕此本於《原病集》。﹞亦有肺絡支塞而聲啞者﹐不在此例。﹝《醫通》﹞

死證

咳﹐脫形發熱﹐脈小堅急者死。肌瘦下﹝一本云不﹞脫形﹐熱不去者死。咳而嘔腹脹且泄。﹝按﹕此四字《中藏經》作便滑不禁﹞其脈弦急欲絕者死。﹝《脈經》﹞咳而尿血羸瘦﹐脈大者死。﹝《病源論》﹞勞嗽﹐上嗽下瀉﹐用嗽藥嗽止則瀉甚﹐服香連丸則瀉止復嗽﹐肺與大腸爲表裏﹐此臟腑俱病不可兼治者死。﹝《蒼生司命》﹞陰虛火動﹐發而爲喉痺﹐音啞者不治。嗽而大便泄者﹐難治。嗽而發熱不止﹐難冶。﹝同上﹞嗽而喉痛聲啞不能藥﹐或嗽而肛門脫﹐皆所不救也。﹝《石山醫案》﹞死證﹝六名﹞﹕水腫﹑形脫﹑熱不去﹑腹脹﹑嘔﹑瀉。﹝《識病捷法》﹞

治法要領

治嗽大法﹕肺脈浮爲風邪所客﹐以發散取之。肺脈實爲气壅內熱﹐以淸利行之。脈濡散爲肺虛﹐以補肺安之。其間久嗽之人曾經解利﹐以致肺胃俱寒﹐飲食不進﹐則用理中助胃加和平治嗽等輩。﹝按﹕此下原有勞嗽說﹐旣見上。﹞然則咳嗽證治﹐於此可以問津索塗矣﹐抑猶有說焉。肺出气也﹐腎納气也。肺爲气之主﹐腎爲气之藏。凡咳嗽暴重﹐動引百骸﹐自覺气從臍下逆奔而上者﹐此腎虛不能收气歸元也﹐當以補骨脂安腎丸主之﹐毋徒從事於寧肺﹝按﹕安腎丸不必用﹐此存其理已﹞﹐用枳殼爲佐﹐枳殼不惟寬中﹐又能行其气﹐气下痰下﹐他證自平。﹝《直指》﹞大槪以順气爲先﹐下痰次之﹐又有停飲而咳者﹐又須消化之﹐切不可輕用罌粟殼等藥澀之。又有寒邪未除者﹐亦不可便用補藥。最忌憂思過度﹐房室勞傷﹐否則多成瘵疾﹐謹之謹之。﹝《大成》﹞肺主皮毛﹐人之無病之時﹐榮衛周流﹐內气自皮膚腠理﹐普達於外。一或風寒外束﹐則內气不得於外達﹐便從中起﹐所以气升痰上﹐故咳嗽。宜用辛溫辛涼之劑以發散風寒﹐則邪退正復而嗽止也。又按肺爲華蓋﹐凡饑飽勞役﹐喜怒憂恐﹐與夫飲醇醪﹐食濃味﹐則火升痰上而傷於肺﹐亦作咳嗽。宜用降火豁痰之劑﹐則火降痰消而咳止也。又按肺主气﹐營運血液﹐周流一身。肺金也﹐受火邪﹐气從火化﹐有升無降﹐爲嗽爲喘。久而不治﹐虛極至損﹐則不能運化气液﹐發爲煩熱驚悸﹐咳唾粘涎膿血。宜用補虛潤燥﹑開郁散火之劑﹐則肺得淸正而嗽止也。故治咳嗽﹐要知新久之異﹐虛實之殊﹐補瀉之宜也矣。﹝《心法附余》﹞咳嗽毋論內外寒熱﹐凡形气病气俱實者﹐宜散宜淸﹐宜陣痰﹐宜順气。若形气病气俱虛者﹐宜補宜調﹐或補中稍佐發散淸火。若專求於補﹐必致肺气壅塞﹐或結肺癰難治。專求解表﹐則肺气愈虛﹐腠理益疏﹐外邪乘虛易入﹐而其病愈難治矣。﹝《醫約》﹞

吐汗例

咳而時發熱﹐脈卒弦者﹐非虛也﹝按﹕《千金》作夫久咳爲﹐咳而時發熱﹐脈在九菽者﹐非虛也﹞﹐此爲胸中寒實所致也﹐當吐之。咳家﹐其脈弦﹐欲行吐藥﹐當相人彊弱﹐而無熱乃可吐之。其脈沈者﹐不可發汗。﹝《脈經》﹞上气汗出而咳﹐屬飲家﹐咳而小便利若遺溺﹐不可發汗﹐汗出卽厥逆冷。﹝《千金》﹞

溫淸各有其宜

﹝外邪不可誤認爲勞﹞古方治火郁漧咳嗽者甚少﹐治風寒濕咳嗽者甚多﹐蓋由不分內外所因﹑新久之異故也。夫形寒飲冷﹐新咳嗽有痰﹐固當以溫寒散濕爲主﹐如人參﹑半夏之類可也。若夫气動火炎﹐久咳嗽無痰﹐又當以淸熱潤燥爲先﹐然人參﹑半夏之類又在所禁﹐如天門﹑麥門﹑知母﹑貝母﹑石膏﹑栝蔞之類可也。世人徒知肺主皮毛﹐外感風寒爲寒﹐殊不知傳裏郁久變爲熱也。況肺爲華蓋﹐而五臟六腑火自內起﹐燻蒸焚灼作咳嗽者﹐亦良多矣。﹝《心法附余》﹞﹝按﹕《婦人良方》曰﹕古人立方治嗽﹐未有不本於溫藥﹐如漧薑﹑桂心﹑細辛之屬﹐以寒气入裏﹐非辛甘不能發散。此言未免偏。又《痰火門》曰﹕大抵咳證藥只宜溫平﹐肺號姣容﹐藥味少涼卽寒﹐稍燥卽熱﹐治咳方禁用辛燥﹐學人不可不知。亦非持平之論。﹞外邪證多有誤認爲勞傷而遂成眞勞者﹐此必其人气體柔弱﹐而醫家望之已有成心。故見其發熱﹐遂認爲火﹔見其咳嗽﹐遂認爲勞。不明表裏﹐率用滋陰降火等劑﹐不知寒邪旣已在表﹐涼藥不宜妄投。若外旣有寒﹐而內又得寒﹐則表裏合邪﹐必致邪畱不解﹐延綿日甚﹐俗云傷風不愈變成勞。夫傷風豈能變勞﹐特以庸醫誤治﹐而日加淸削﹐則柔弱之人﹐能堪幾多淸理﹐久而不愈﹐不至勞不已也﹐此實醫之所誤耳。﹝《景嶽》﹞

斂散二法

徐叔拱曰﹕斂者﹐謂收斂肺气也。散者﹐謂解散寒邪也。宜散而斂﹐則肺寒邪一時斂住﹐爲害非輕﹔宜斂而散﹐則肺气弱一時發散而走泄正气﹐害亦非一。且如感風咳嗽﹐已經散之後﹐其表裏復感寒邪﹐虛邪相乘﹐又爲喘嗽。若欲散風﹐則愈虛其肺﹔若收斂﹐則愈滯其邪。當先輕解漸次斂之﹐肺不致虛﹐邪不致滯﹐喘嗽自止矣。﹝《病機匯論》﹞﹝按﹕斂言五味子﹑阿膠等潤養之品﹐不必收澀之謂。﹞

補中補下

久嗽肉脫者﹐用嗽藥多不救﹐補中健脾則嗽止﹐此虛則補其母﹐以脾主肌肉﹐病有本而標之之意也。然病多不救﹐經曰大肉已脫﹐九候𨿽調猶死是也。﹝《蒼生司命》﹞凡咳而漸至气髙汗漬﹐宜不俟喘急痰鳴﹐急補其下。若仍治標亡本﹐必至气脫卒亡﹐醫之罪也。﹝《法律》﹞

人參宜否

治嗽方中多用人參﹐以其肺虛故也。然肺受火邪久嗽喘滿吐血﹐與夫陰虛火動﹐午後發熱兼嗽者﹐切宜忌之。然肺受寒邪喘嗽﹐與夫陽虛火動﹐晝夜發熱兼嗽者宜用﹐亦須知母﹑貝母﹑天門冬﹑麥門冬﹑栝蔞之類﹐擇其一﹑二味監制可也。丹溪云予每治病﹐某藥爲引經﹐以某藥爲監制是也。﹝《心法附余》﹞

澀藥不可輕用

今人治嗽﹐多喜用罌粟殼﹑烏梅之類。殊不知罌粟殼其性緊澀﹐烏梅味酸﹐乃傷脾之劑。脾胃壯實者﹐服之猶可﹐脾胃稍弱者﹐未見其效﹐穀气先有所損矣。能愼此者﹐庶免後患。﹝《濟生》﹞凡治咳嗽﹐當先各因其病根﹐伐去邪气﹐而後以烏梅﹑訶子﹑五味子﹑罌栗殼﹑款冬花之類﹐其性燥澀﹐有收斂劫奪之功﹐亦在所必用﹐可一服而愈﹐愼毋越其先後之權衡也。﹝《醫統》﹞

治嗽諸藥

五味子﹐在上補肺﹐在下滋腎﹐乃酸收斂而降之之劑。天門冬﹐保定肺气﹐虛而能補﹐熱而能瀉﹐燥而能潤﹐但專瀉而不收﹐體虛而熱者用之﹐寒多者禁服。麥門冬﹐補肺金﹐潤燥生津﹐斂嗽及肺痿﹐所以與五味﹑人參同用﹐爲生脈之劑。人參﹐乃補肺气之神劑﹐惟肺气虛弱﹐則外邪得以侵之﹐故有气短喘嗽之證﹐非此不能補正而除邪也﹐喘嗽系陰虛火動﹑勞嗽吐血者勿用。阿膠﹐能養肝气﹐益肺金﹐定喘嗽﹐肺虛極損﹐咳唾膿血﹐非此不補。桑皮﹐瀉肺气﹐有气喘嗽﹐吐血虛勞客熱﹐及肺中水气﹐非此不除。款冬花﹐潤肺消痰﹐古今多用之而治嗽﹐及治肺痿肺癰。紫菀﹐益肺气﹐去胸中寒熱結气﹐咳逆上气。百部﹐治肺熱久嗽﹐潤肺益气。夫喘嗽用烏梅者﹐因其能收肺气也﹐故久嗽用之。百合﹐能斂肺。貝母﹐能潤肺。半夏﹐乃治寒痰之劑﹐如形寒飲冷傷肺而咳者用之。桔梗﹐利膈气﹐如气促鼻塞喘嗽吐痰者用之。栝蔞實﹐甘能補肺﹐潤能降气﹐故治痰嗽﹐利胸膈﹔其根名天花粉﹐痰嗽者用之。蛤蚧﹐能治久遠勞嗽﹐及咳嗽出血。海蛤﹐治咳逆上气﹐及喘息煩滿。馬兜鈴﹐止肺熱咳嗽﹐气上逆連連不絕﹐痰結喘促。百藥煎﹐能保定肺气﹐以溫藥相佐使尢佳。訶子﹐其味酸苦﹐有收斂降火之功。罌粟殼﹐虛勞嗽者多用﹐以其能收斂故也﹐但劫病之功多﹐𨿽急亦不宜多服。薏苡仁﹐古方用之﹐以治肺痿肺癰咳嗽涕唾上气。杏仁﹐下气定喘﹐散肺經風寒﹐以其能瀉肺也。葶藶﹐治肺壅上气﹐咳嗽痰飲。肺中有水气者用之﹐以其走泄爲功﹐大能降气者也。蘇子﹐主肺气喘急咳逆﹐乃調中下气之劑。陳皮﹐理肺气降痰﹐如膈間有痰熱結气﹐嘔咳吐逆者用之。石膏﹐除三焦之大熱﹐瀉胃火﹐潤肺墜痰﹐實熱喘嗽者可用。淡竹葉﹐主胸中痰熱。知母﹐潤心肺﹐與黃柏同用﹐能治陰虛火動之喘嗽也。地骨皮﹐治勞熱咳嗽。靑黛﹐收五臟熱火。若果有系寒嗽者﹐可用肉桂以達寒气﹐漧薑以散寒邪。若夫外感寒喘痰嗽﹐用麻黃以開發。﹝《醫宗粹言》﹞﹝節錄﹞杏仁﹐散肺气﹐若肺中有實邪﹐及因風寒外束﹐郁炅於中者﹐宜用之。﹝《原理》﹞

疏肺諸方

﹝兼補肺方﹞寧嗽化痰湯﹐治感冒風寒﹐咳嗽鼻塞。桔梗枳殼﹝麩炒﹞半夏﹝姜湯泡七次﹞陳皮前胡漧葛茯苓﹝各一錢﹞紫蘇﹝一錢二分﹞麻黃﹝一錢冬月倍夏月減﹞桑皮杏仁﹝炒去皮尖各一錢﹞甘艸﹝四分﹞水二鐘﹐姜三片﹐煎八分﹐食遠熱服。﹝《統旨》﹞﹝按﹕此參蘇飲變方。﹞蘇子降气湯﹐治男女虛陽上攻﹐气不升降﹐上盛下虛﹐膈壅痰多﹐咽喉不利﹐咳嗽﹐虛煩引飲﹐頭目昏眩。川當歸﹝去蘆﹞甘艸﹝﹞濃朴﹝去粗皮﹞前胡﹝去蘆各二兩﹞陳皮﹝去白﹞肉桂﹝去粗皮各三兩﹞紫蘇子半夏曲﹝各五兩﹞上爲細末﹐每服二大錢﹐水一盞半﹐入生薑二片﹐棗子一个﹐蘇五葉﹐同煎至八分﹐去滓熱服﹐不拘時候。﹝《和劑》﹞﹝按﹕此本《千金》紫蘇子湯﹐治腳弱上气﹐不用蘇葉。﹞養肺湯﹐治肺感寒邪﹐上气喘急﹐咳嗽無時﹐聲音不出﹐痰唾稠粘。紫菀﹝半兩去土﹞款冬花﹝半兩﹞杏仁﹝半兩去皮尖﹞五味子﹝半兩﹞白茯苓﹝一兩﹞半夏﹝湯泡洗十餘次﹞桂﹝半兩去粗皮﹞桔梗﹝半兩微炒﹞紫蘇子﹝半兩微炒﹞上爲粗末﹐每服三大錢﹐水一大盞﹐生薑十片﹐同煎至七分﹐去滓微熱服﹐不拘時候。﹝《衛生家寶》﹞《直指》養肺湯﹐於本方去五味子﹑桂﹐加人參﹑陳皮﹑桑白皮﹑甘艸﹑烏梅。款冬花散﹐治寒壅相交﹐肺气不利﹐咳嗽喘滿﹐胸膈煩悶﹐痰實涎盛﹐喉中呀呷﹐鼻塞淸涕﹐頭痛眩冒﹐肢體倦疼﹐咽嗌腫痛。款冬花﹝去枝梗﹞桑葉﹝洗焙﹐按﹕《醫方大成》引作桑白皮﹞知母﹝去蘆各二十兩﹞貝母﹝去心麩炒﹞杏仁﹝去皮尖麩炒﹞半夏﹝湯洗七次姜制﹞阿膠﹝銼炒如珠子﹞甘艸﹝各二斤半﹞麻黃﹝去根節五斤﹞上爲粗末﹐每服二錢﹐水一盞﹐入生薑三片﹐同煎至七分去滓﹐食後溫服。﹝《和劑》﹞又人參定喘湯﹐治肺气咳嗽﹐上喘气急﹐於本方去款冬花﹑桑葉﹑知母﹑貝母﹑杏仁﹐加人參﹑桑白皮﹑罌粟殼。華蓋散﹐治肺感寒邪﹐咳嗽上气﹐胸膈煩滿﹐項背拘急﹐聲壅鼻塞﹐頭昏目眩﹐痰气不利﹐呀呷有聲。麻黃﹝去節根﹞紫蘇子﹝隔紙炒﹞桑白皮﹝炙﹞杏仁﹝去皮尖炒﹞赤茯苓﹝去皮﹞陳皮﹝去白各一兩﹞甘艸﹝炙半兩﹞上七味爲末﹐每服二錢﹐水一盞﹐煎七分去滓﹐食後溫服。﹝同上﹞治諸嗽久不瘥﹐貝母湯。貝母﹝一兩去心姜制半日焙﹞黃芩﹝生去皮﹞漧薑﹝生各一兩﹞陳皮﹝去白﹞五味子﹝各一兩揀﹞桑白皮﹝洗淨蜜炙黃﹞半夏﹝湯浸七次﹞柴胡﹝去苗淨洗﹞桂心﹝不見火各半兩﹞木香﹝一分﹞甘艸﹝一分炙﹞上爲粗末﹐每服五錢﹐水一盞半﹐杏仁七个去皮尖碎之﹐生薑七片﹐同煎至七分﹐去滓熱服。黃師文云﹕戊申冬﹐有姓蔣者﹐其妻積年嗽﹐制此方授之﹐一服瘥。以此治諸嗽﹐悉皆愈。﹝《本事》﹞八寶散﹐治嗽。罌粟殼﹝去穣蒂頂蜜炒﹞橘紅款冬花百合桑白皮桔梗﹝炒﹞人參﹝去蘆﹞阿膠﹝銼蚌粉炒成珠﹞上等分爲粗末﹐每服三大錢﹐水一盞半﹐生薑五大片﹐烏梅一枚﹐北棗二个劈開﹐同煎至八分去滓﹐臨臥溫服。﹝《魏氏》﹞﹝按﹕此與《和劑》人參淸肺湯一類﹐彼錄在《骨蒸》中。﹞《寶鑑》九仙散﹐治一切咳嗽﹐於本方去橘紅﹑百合﹑姜﹑棗﹐加五味﹑貝母爲末﹐每服三錢﹐白湯點服。《袖珍》引《祕方》諸般嗽不已﹐於本方去款冬花﹑百合﹑桑白皮﹐加杏仁﹑木香﹑五味子﹑甘艸﹑石膏。百花膏﹐治喘嗽不已﹐或痰中有血。款冬花百合﹝蒸焙﹞上等分爲細末﹐煉蜜爲丸﹐如龍眼大﹐每服一丸﹐食後臨臥細嚼﹐姜湯咽下﹐含化尢佳。﹝《濟生續方》﹞人參蛤蚧散﹐治三﹑二十年間肺气上喘咳嗽﹐咯唾膿血﹐滿面生瘡﹐徧身黃腫。蛤蚧﹝一對全者﹐河水浸五宿﹐逐日換水﹐洗淨去鮏气﹐酥炙黃熟。﹞甘艸﹝炒紫﹞杏仁﹝去皮尖炒各五兩﹞人參茯苓貝母桑白皮知母﹝各二兩﹞上爲細末﹐淨瓷合子內盛﹐每日如茶點服﹐一料永除﹐神效。﹝《禦藥院方》﹞紫菀茸湯﹐治飲食過度﹐或叫呼走气﹐或食煎﹐邪熱傷肺﹐咳嗽咽癢﹐痰多唾血﹐喘急胸滿脇痛﹐不得安臥。紫菀茸﹝洗﹞經霜桑葉款冬花百合﹝蒸焙﹞杏仁﹝去皮尖﹞阿膠﹝蛤粉炒﹞貝母﹝去心﹞蒲黃﹝炒﹞半夏﹝泡湯七次各一兩﹞犀角﹝鎊﹞甘艸﹝炙各半兩﹞人參﹝半兩﹞上咀﹐每服四錢﹐水一盞半﹐生薑五片﹐煎至八分去滓﹐食後溫服。﹝《濟生》﹞

潤肺諸方

治上气咳嗽﹐蘇子煎方。蘇子白蜜生薑汁地黃汁杏仁﹝各二升﹞上五味﹐搗蘇子﹐以地黃汁﹑薑汁澆之﹐以絹絞取汁﹐更搗﹐以汁澆又絞﹐令味盡去滓。熬杏仁令黃黑﹐治如脂﹐又以向汁澆之﹐絹絞往來六﹑七度﹐令味盡去滓。內蜜合和﹐置銅器中﹐於湯上煎之﹐令如飴。一服方寸匕﹐日三夜一。﹝崔氏無地黃汁﹞﹝《千金》﹞﹝按﹕《千金》又有杏仁煎﹐方中蘇子水研絞汁七合。《蘭臺軌範》舉其方曰﹕蘇子絞汁始有力。﹞阿膠丸﹐平肺气。阿膠人參茯苓百合貝母桔梗五味子山藥﹝各一兩﹞甘艸﹝半兩﹞半夏﹝一分﹞上爲細末﹐煉蜜和丸﹐如彈子大﹐每服一丸﹐水一盞﹐入生薑三片﹐煎至七分﹐和滓溫服食前。﹝《雞峯》﹞治肺熱咳嗽吐膿血﹐兼骨蒸寒熱者﹐用新鮮百合八兩﹐配知母﹑川貝母﹑天門冬﹑麥門冬﹑懷生地﹑薏苡仁﹑北沙參各四兩﹐熬膏煉蜜收﹐每早晚各服十餘匙﹐人參湯調服。﹝《匯言》引《繆氏家珍》﹞﹝按﹕《明醫指掌》曰﹕藥須臨臥時服﹐細細咽下﹐則能入於肺也。蓋如此二方﹐最宜細細咽下爲佳。﹞《短劇》療咳﹐生薑五味子湯方。五味子﹝五分﹞生薑﹝八兩﹞紫菀﹝一兩﹞半夏﹝二兩洗﹞吳茱萸﹝一兩﹞款冬花﹝半兩﹞細辛﹝一兩﹞附子﹝一枚炮﹞茯苓﹝四兩﹞甘艸﹝二兩炙﹞桂心﹝一兩﹞上十一味切﹐以水一斗﹐煮取五升﹐分溫三服﹐老人可服五合。﹝《外臺》﹞《聖惠》治气嗽﹐呼吸短气﹐心胸不利﹐不思飲食﹐漧薑散﹐於本方去生薑﹑紫菀﹑半夏﹑吳茱萸﹑茯苓﹐加漧薑﹑白術﹑木香。深師療肺气不足﹐逆滿上气﹐咽喉中閉塞短气﹐寒從背起﹐口中如含霜雪﹐語言失聲﹐甚者吐血﹐補肺湯方。五味子﹝三兩﹞漧薑﹝二兩﹞款冬花﹝二兩﹞桂心﹝一尺﹞麥門冬﹝一升去心﹞大棗﹝一百枚劈﹞粳米﹝二合﹞桑根白皮﹝一斤﹞上八味切﹐以水一斗二升﹐先煮棗並桑白皮﹑粳米﹐五沸後﹐內諸藥煮取三升﹐分三服﹐忌生蔥。﹝《外臺》﹞黃建中湯﹐加半夏曲﹑生漧薑﹑五味子同煎﹐空心吞安腎丸﹐治腎經虛寒﹐咳嗽痰唾﹐面色黧黑﹐小腹動气作痛。﹝《直指》﹞眞武湯﹐凡年髙气弱久嗽通用﹐仍間服養正丹﹝同上﹞治肺胃俱虛﹐咳嗽涎沫﹐間有血絲﹐不能食﹐四味理中湯﹐濃煎北五味子湯調下。久嗽痰飲去多﹐肺故虛損﹐若用補肺藥﹐反傷脾胃﹐不如漧薑等助脾﹐使土旺生金﹐肺气安妥也。﹝《澹寮》﹞加味理中湯﹐治肺胃俱寒﹐咳嗽。人參白術漧薑﹝不炒﹞甘艸﹝炙﹞半夏茯苓橘紅細辛北五味子﹝等分﹞上細銼﹐每服二錢半﹐姜棗煎﹐食前服﹐曾經解利者通用。﹝同上﹞治冷嗽方﹐寒嗽痰薄﹐呷熱湯暫止者﹐宜理中湯加五味子。﹝《朱氏》﹞吾鄕沈方伯良臣﹐患痰嗽﹐晝夜不能安寢﹐屢易醫﹐或曰風曰火曰熱曰气曰濕﹐湯藥雜投﹐形羸食減﹐幾至危殆﹐其子懇求治於張致和。張脈之﹐乃曰﹕脈沈而濡﹐濕痰生寒﹐復用寒涼﹐脾家所苦﹐宜用理中湯加附子。其夜遂得貼枕﹐徐進調理之劑果安。或曰﹕痰證用附子何也﹖殊不知痰多者﹐戴原禮常用附子療治之﹐出《證治要訣》。﹝《續醫說》﹞烏梅丸﹐治气血不充﹐胃中虛寒﹐遏大便濕熱於內而作咳嗽者。蓋大腸與肺相爲表裏﹐治宜益气血﹑散胃寒爲主。﹝《原理》﹞治寒嗽如神。川姜﹝一兩﹞人參﹝半兩﹞上並爲末﹐溶軟餳爲丸﹐如彈子大﹐每用一丸﹐含化咽津。﹝《衛生十全》﹞治咳﹐喉如鼾聲爲虛﹐與獨參湯一﹑二服自退﹐多服數十劑痊愈。﹝《痰火門》﹞

淸肺諸方

治熱嗽方﹐熱嗽痰濃﹐鼻熱鮏气﹐飲冷水而暫止者﹐宜以小柴胡湯治之。﹝《朱氏》﹞治一婦人時行感寒咳嗽﹐遂用小柴胡湯去人參﹑姜﹑棗﹐只加北五味子煎服愈。﹝《婦人良方》﹞淸鎭丸﹐治熱嗽。小柴胡湯內﹐加人參一倍。靑黛﹝半兩﹞上爲細末﹐麵糊丸﹐如桐子大﹐每服五十丸﹐生薑湯下。﹝《保命集》﹞《寶鑑》人參淸鎭丸﹐治熱止咳﹐消痰止喘﹐於本方去大棗﹐加麥門冬﹑陳皮﹑五味子。黃連解毒湯﹐治咳而喘急﹐面赤潮熱﹐脈洪大。﹝《病機匯論》﹞若咳而屬胃火有痰﹐宜竹葉石膏湯。﹝《內科摘要》﹞﹝互見前諸嗽證治中。﹞石膏散﹐治熱嗽喘甚者。石膏﹝二兩﹞甘艸﹝半兩炙﹞上爲末﹐每服三錢﹐新汲水下﹐又生薑汁﹑蜜調下。﹝《宣明》﹞《神效名方》加人參半兩去蘆。二母寧嗽湯﹐治因傷酒食﹐胃火上炎﹐衝逼肺金﹐以致咳嗽吐痰﹐經旬不愈﹐一服卽瘥。知母﹝去毛錢半﹞貝母﹝去心錢半﹞黃芩﹝一錢二分﹞山梔仁﹝一錢二分﹞石膏﹝二錢﹞桑白皮﹝一錢﹞茯苓﹝一錢﹞栝蔞仁﹝一錢﹞陳皮﹝一錢﹞枳實﹝七分﹞五味子﹝十粒﹞生甘艸﹝三分﹞上銼一劑﹐生薑三片﹐水煎﹐臨臥時﹐細細逐口服。﹝《醫鑑》﹞淸金化痰湯﹐因火者﹐咽喉幹痛﹐面赤﹐鼻出熱气﹐其痰嗽而難出﹐色黃且濃﹐或帶血絲﹐或出鮏臭。黃芩山梔﹝各一錢半﹞桔梗﹝二錢﹞麥門冬﹝去心﹞桑皮貝母知母栝蔞仁﹝炒﹞橘紅茯苓﹝各一錢﹞甘艸﹝四分﹞水二鐘﹐煎八分﹐食後服。如痰帶血絲﹐加天門冬﹑阿膠各一錢。﹝《統旨》﹞《濟世全書》淸火寧嗽湯﹐於本方去山梔﹑知母﹑栝蔞仁﹑橘紅﹐加枳實﹑前胡。《回春》淸肺湯﹐於本方去知母﹑栝蔞仁﹐加當歸﹑天門冬﹑杏仁﹑五味子。梅靑丸﹐平肺气﹐止咳嗽﹐利咽膈﹐化痰涎。靑黛﹝二錢半﹞半夏﹝四兩湯洗七次﹞硝石﹝三兩﹞桔梗天南星﹝生﹞蛤粉﹝各一兩﹞白礬上件搗羅爲末﹐水浸餅爲丸﹐如豌豆大﹐每服五﹑六十丸﹐食後溫生薑湯下。﹝《禦藥院方》﹞﹝按﹕丹溪治咳嗽聲嘶﹐此血虛火多﹐用靑黛﹑蛤粉爲末﹐蜜丸含化﹐蓋其所本。俱系本於《醫說》引《類編》痰嗽不寐而脈浮﹐用蚌粉炒紅﹐拌靑黛少許﹐淡齏水滴麻油數點調服者﹐宜參閱。﹞碧玉丹﹐治頓嗽無時﹐連聲不已﹐與食吐出而後止。白嫩天花粉﹝六錢﹞南星﹝姜礬牙皂湯煮熟﹞九制膽南星﹝各四錢﹞熟石膏﹝六錢﹞靑黛﹝二錢﹞冰片﹝六釐﹞共爲極細末﹐白蜜調﹐每服三﹑四歲者一錢五分﹐周歲者錢許。第一服用玄明粉三分﹐枳殼一分﹐同白姜﹑蘿卜湯送下﹐傷風身熱姜湯下﹐服後仰臥片時﹐忌食油醋﹑蔥韭﹑咸辣等物。﹝《醫意商》﹞﹝按﹕《本艸匯言》引《方脈正宗》治頓嗆﹐用枇杷葉﹑前胡﹑防風﹑薄荷﹑杏仁﹑桑皮﹑蔞仁﹑桔梗﹑甘艸﹑升麻﹐水煎。又有龔云子方。並宜考。﹞

豁痰諸方

陷胸湯﹐專治郁熱咳嗽﹐痰吐不出。﹝《諸證辧疑》﹞﹝按﹕此蓋小陷胸湯。﹞三子養親湯﹐治髙年咳嗽﹐气逆痰痞。﹝《韓氏醫通》﹞﹝方見《喘》門﹞六安煎﹐治風寒咳嗽﹐及非風初感﹐痰滯气逆等證。陳皮﹝一錢半﹞半夏﹝二﹑三錢﹞茯苓﹝二錢﹞甘艸﹝一錢﹞杏仁﹝一錢去皮尖切﹞白芥子﹝五﹑七分老年气弱者不用﹞水一鐘半﹐加生薑三。五﹑七片﹐煎七分﹐食遠服。﹝《景嶽》﹞二妙丹﹐治男子婦人因思慮之極﹐喘滿痰涎作聲﹐生薑汁調蘇合香丸﹐仍用二陳湯加枳殼﹑木香煎﹐調蘇合香丸﹐下養正丹五十粒。﹝梁國佐取效方﹞﹝《朱氏》﹞

瀉肺諸方

一人形長色蒼瘦﹐年逾四十﹐每遇秋涼﹐病咳嗽气喘不能臥﹐春暖卽安﹐病此十餘年矣。醫用紫蘇﹑薄荷﹑荊芥﹑麻黃等以發表﹐用桑白皮﹑石膏﹑滑石﹑半夏以疏內﹐暫𨿽輕快﹐不久復作。汪診之﹐脈頗洪滑﹐此內有郁熱也。秋涼則皮膚致密﹐內熱不能發泄﹐故病作矣。內熱者﹐病本也。今不治其本﹐乃用發表﹐徒虛其外﹐愈不能當風寒﹐疏內徒耗其津﹐愈增郁熱之勢。遂以三補丸﹐加大黃酒炒三次﹑貝母﹑栝蔞丸服﹐仍令每年立秋以前﹐服滚痰丸三﹑五十粒﹐病漸向安。﹝《類按》﹞﹝按﹕三補丸系黃芩﹑黃連﹑黃柏三味。﹞淸中含化丸﹐治咳嗽吐臭痰。大黃﹝一兩﹞石膏﹝六錢﹞薄荷﹝二錢﹞生蜜丸如彈子大﹐徐徐含化。﹝《大還》﹞《博濟方》治大人小兒咳嗽大妙﹐犀灰散。巴豆杏仁﹝去尖﹞半夏﹝各等分﹞上用一合子盛之﹐以赤石脂閉縫了﹐用三斤炭火令透赤﹐卽取出放冷﹐細研如粉﹐小兒半字﹐淡姜湯調下。大人咳嗽﹐姜湯下。﹝《幼幼》﹞治諸般嗽疾。天南星半夏﹝各一兩各使薑汁浸一宿﹞豬牙皂角﹝去黑皮並子﹞杏仁﹝去皮尖面炒黃﹞靑黛﹝各半兩﹞焰硝﹝三錢﹞巴豆﹝二十一粒去殼生用﹞上一處爲末﹐姜糊丸﹐如綠豆大﹐每服七丸﹐臨臥姜湯下﹐小兒五丸。﹝《本事續集》﹞﹝按﹕《寶鑑》透羅丹﹐治痰實咳嗽﹐用皂角﹑黑牽牛﹑半夏﹑大黃﹑杏仁﹑巴豆。其意相似﹐宜參。﹞治痰涎壅結﹐咳嗽咽痛﹐硝礬丸。白礬焰硝﹝各等分﹞上爲細末﹐入鍋子內捺實﹐以生茶葉數片蓋之﹐火通紅﹐伏火爲度﹐茶葉旋添﹐直待伏火後﹐卻連鍋子入地坑一宿﹐取出爲細末﹐糯米粥爲丸﹐如梧桐子大﹐朱砂爲衣﹐每服三丸﹐姜湯送下﹐食後臨臥服。﹝《衛生家寶》﹞

收澀方法

治嗽多用粟殼﹐不必疑﹐但要先去病根﹐此乃收後藥也﹐治痢亦同。﹝《丹溪》﹞多年久咳嗽﹐先嚼啞芙蓉﹐只用一分許﹐後卽服神功。久年咳嗽用神功﹐枸杞﹑蓯蓉及款冬﹐各秤一兩分四劑﹐苦參減半水煎同。﹝四味分四劑﹐水煎服後﹐用煙筒散燻之﹐連燻五﹑六次卽愈。﹞﹝《雲林神彀》﹞

燻法

《古今錄驗》療咳﹐腹脹﹐气上不得臥﹐身體水腫﹐長孫振燻法。蠟紙一張﹐熟艾薄布徧紙上。燻黃﹝末三分﹞款冬花﹝末二分﹞上三味並徧布艾上﹐著一葦筒捲之﹐寸別以繩系之﹐燒下頭﹐煙﹐咽之亦可﹐三十咽﹐訖則瘥﹐欲盡三劑﹐一百日斷鹽醋﹐日一﹐每三寸﹐三日盡一劑。﹝《外臺》﹞又崔氏療久咳不瘥燻法﹐用款冬花一味。有人病久嗽﹐肺虛生寒熱﹐以款冬花焚三﹑兩芽﹐俟煙出﹐以筆管吸其煙滿口﹐則咽之﹐至倦則已。凡數日之間﹐五﹑七作﹐瘥。﹝《本事衍義》﹞久嗽不應﹐可用燻法﹐款冬花將蜜拌潤焙漧﹐入有嘴壺中燒﹐吸煙咽之。若胸中悶﹐舉起頭﹐以指掩定煙﹐稍間再吸。﹝《醫通》﹞

灸法

久嗽﹐最宜灸膏肓穴﹐其次則宜灸肺兪等穴﹐各隨證治之。若暴嗽則不必灸也。﹝《資生經》﹞治嗽﹐灸天突穴﹑肺兪﹐大瀉肺气。﹝《丹溪》﹞

臟腑類

喘

喘古又稱之上气﹐气卽气息之謂﹐故巢太醫書﹐以短气少气等﹐並而爲一門。今亦取彼二證﹐以附於後。若夫喘與嗽者﹐證治相因﹐則宜與前卷互參﹐固不待言矣。

源由

肺主於气﹐邪乘於肺則肺脹﹐脹則肺管不利﹐不利則气道澀﹐故气上喘逆鳴息不通。﹝《病源論》﹞肺主气也﹐一呼一吸﹐上升下降﹐榮衛息數﹐往來流通﹐安有所謂喘。惟夫邪气伏藏﹐痰涎浮湧﹐呼不得呼﹐吸不得吸﹐於是上气促急﹐塡塞肺脘﹐激動爭鳴﹐如鼎之沸﹐而喘之形狀具矣。有肺虛挾寒而喘者﹐有肺實挾熱而喘者﹐有水气乘肺而喘者﹐有驚憂气郁肺脹而喘者。又有胃絡不和﹐喘出於陽明之气逆﹔眞元耗損﹐喘生於腎气之上奔。如是等類﹐皆當審證而主治之。﹝《直指》﹞愚謂上气者﹐气上而不下也。人之气以呼吸出入相通﹐今气壅滿於胸臆﹐出應急而入應不下﹐謂之上气。呼出心與肺﹐吸入腎與肝﹐肺主乎气﹐爲五臟蓋。今气壅則肺葉張﹐祕塞气道而不下﹐作喘急也。亦有下元气虛﹐根本不固﹐致气泛壅﹐上气喘息﹐甚者唇白﹐鼻頭焦黑﹐爲危惡之證﹐宜急以溫暖鎭墜固气藥投之。﹝《萬安方》引《可用方》﹞有自童幼時﹐被酸鹹之味﹐或傷脾﹐或搶肺﹐以致痰積气道﹐積久生熱﹐妨礙升降而成哮證﹐一遇風寒卽發。緣肺合皮毛﹐風寒外束﹐弗得發越﹐內熱壅郁﹐新痰復生﹐因新痰而致舊痰並作也。是以气髙而哮﹐擡肩拮項﹐不得仰臥﹐面赤頭疼﹐惡寒發熱。治宜散表﹐表散熱解﹐气道流通﹐庶亦暫可。有飲食濃味傷脾﹐不能運化而發者﹐脾傷則津液不得布散而生痰涎﹐壅塞經隧﹐肺气爲之不利﹐則胸滿腹痛﹐盜汗潮熱﹐晝夜發哮﹐聲如拽鋸。治宜消食健脾﹐淸痰利气﹐斯亦定矣。有房勞太過﹐腎水衰少﹐不能制火下降﹐火寡於畏而侮所勝﹐肺金受傷﹐金傷則生化之源絕矣。病則下午潮熱﹐哮聲如雷﹐頭疼面赤﹐盜汗煩躁﹐晝輕夜重﹐脈數無力。治當補腎制火﹐淸金潤燥﹐庶或得安。有气逆而發者﹐經曰怒則气上﹐有升無降﹐又曰大怒則火起於肝﹐又曰上升之气自肝而出﹐中挾相火。肺虛不能平木﹐病則胸滿脇痛﹐耳聾眼赤﹐气出如火﹐治宜抑肝利气。是疾也﹐气濃者當劫而吐之﹐拔其病根﹐根拔又當速補中气﹐中气充實﹐痰不再作矣。﹝《赤水》﹞﹝按﹕病因諸說﹐更見證治總說及虛實條中﹐宜參看。﹞

喘嗽之異

肺爲五臟六腑之華蓋﹐主行气溫於皮毛。形寒飲冷則傷肺﹐肺一受邪﹐安能統攝諸气﹐气亂胸中而病生焉﹐重則爲喘﹐輕則爲嗽。喘之爲病﹐由痰實而气不散﹐上激咽喉﹐哮吼作聲﹐咯不出﹐咽不下﹐憧憧而急﹐喝喝而散﹐張口擡肩﹐搖身輥肚。嗽之爲病﹐由气激而痰隨上浮﹐風生喉靨﹐淫淫如癢﹐習習如哽﹐涕唾稠濃﹐聲音重濁﹐甚則續續不已﹐坐臥不安。所以古人於喘嗽二證﹐治法頗同﹐但劑有輕重耳。﹝《簡易》﹞

脈候

脈出魚際﹐逆气喘息。﹝《脈經》﹞上气喘息低昂﹐其脈滑﹐手足溫者生﹐脈澀﹐四肢寒者死。上气注液﹐其脈虛寧寧伏匿者生﹐堅疆者死。﹝同上﹞﹝按﹕《千金翼》作其脈虛慢伏匿者生﹐牢弦者死。﹞其脈滑者生﹐快者死也。﹝《病源論》﹞﹝《千金翼》大而快者死。﹞大凡喘脈宜浮遲﹐不宜急數。﹝《原理》﹞脈來弦緊而有力者﹐實也。脈見緊促短數者﹐虛也。沈實有力者﹐實也。實則可治﹐虛不可爲。證虛而脈實兼緩者可治﹐證實而脈虛兼數者難治。﹝《繩墨》﹞喘有虛有實﹐有緩有急者矣。且如實喘可治而虛不可爲﹐緩則易治而急不可施。設若喘气𨿽急﹐而脈勢和緩者可治﹔喘勢不急﹐而脈勢急促者難治。喘勢又急而脈勢虛促者不治﹐散亂者不治﹐歇止者不治。﹝同上﹞气盛有邪之脈﹐必滑數有力﹐而气虛無邪之脈﹐必微弱無神﹐此脈候之有不同也。具有外見浮洪﹐或芤大至極﹐而稍按卽無者﹐此正無根之脈也﹔或往來弦甚而極大極數﹐全無和緩者﹐此正胃气之敗也﹐俱爲大虛之候。但脈之微弱者﹐其眞虛易知﹐而脈之浮空弦搏者﹐其假實難辧。然而輕重之分﹐亦惟於此而可察矣﹐蓋其微弱者猶順而易醫﹐浮空者最險而多變。若弦彊之甚則爲眞髒﹐眞髒已見﹐不可爲也。﹝《景嶽》﹞凡病喘促﹐但察其脈息微弱細澀者﹐必陰中之陽虛也﹔或浮大弦芤按之空虛者﹐必陽中之陰虛也。大凡喘急不得臥﹐而脈見如此者﹐皆元气大虛﹐去死不遠之候。若妄加消伐﹐必增劇而危。若用苦寒或攻下之﹐無不卽死。﹝同上﹞大抵喘屬肺中火盛﹐脈浮滑者可治﹔若沈滑﹐爲腎虛陰火上逆﹐難治。﹝《醫通》﹞兩寸脈下陷者死。﹝《蒼生司命》﹞

證治總說

凡喘證﹐世爲危惡之疾﹐有病喘數十年﹐每發至危篤而復愈者﹐有忽因佗疾﹐才發喘而便致不救者﹐有利下而愈者﹐有因瀉而死者﹐有服金石藥接助眞气而愈者。以諸家所說亦不同﹐使學人莫知適從﹐或才見發喘﹐便以爲不可治者。凡喘而不得臥者﹐若咳嗽而喘息有音﹑不得臥者﹐是陽明經气逆也。若肺脹膨膨而喘者﹐皆當於春秋之交發作﹐宜以溫中下气等藥治之。若但坐而不得臥﹐臥而气上衝者﹐是水气之客肺經也﹐當身腫小便不利。夫水者循津液而流行﹐水气上乘於肺﹐故喘而不得臥。支飲亦上喘不得眠﹐身體腫者﹐此欲變爲水證也。《內經》曰﹕諸痿嘔喘﹐皆屬於上。﹝脈浮緊者﹐與小靑龍湯﹐大桂枝湯。脈沈弦者﹐與瀉肺湯﹑萬安丸。﹞若四肢厥冷﹐脈息沈細﹐或寸大尺小﹐六脈促急﹐或心下脹滿或結硬﹐或冷汗自出﹐或大便頻數﹐气急喘促﹐或咽喉不利者﹐此是本气極虛﹐內外挾寒冷所致﹐使陰寒內消﹐陽气得復則愈﹐宜用返陰丹﹑來蘇丹及理中湯﹑四逆湯之類。《內經》曰﹕陰爭於內﹐陽擾於外﹐魄汗未藏﹐四逆而起﹐起則燻肺﹐使人喘喝。及著灸諸穴﹐若灸之手足不溫﹐气息轉髙者﹐此名五臟气逆﹐腎水乘克於心﹐爲大逆不可治。《內經》曰連經則生﹐連髒則死者﹐正謂此也。其餘如陽明病﹐汗出不惡寒﹐腹滿而喘﹐有潮熱者﹐宜下之。若脈浮無汗而喘者﹐乃太陽證尙在﹐宜麻黃湯。若表邪未解﹐誤服下藥利不止﹐脈促﹐喘而汗出者﹐宜葛根黃連黃芩湯。若微喘者﹐桂枝濃朴杏子湯。汗出而喘若無大熱者﹐宜麻黃杏子甘艸石膏湯。若表邪未解﹐心下有停水﹐喘而發熱或嘔者﹐小靑龍湯。肺痺者亦煩滿喘而嘔﹐心下痺者亦上气而喘﹐及香港腳喘滿之類﹐此皆因他疾而發喘﹐當只從本病治之﹐則喘證自已﹐不專用治喘之藥。﹝《雞峯》﹞凡人患喘﹐其證有三﹕一曰寒﹐二曰熱﹐三曰水。病熱者﹐發於夏而不發於冬。冷病者﹐遇寒則發也。水病者﹐胸膈滿悶﹐腳先腫也。熱病者﹐宜蛤蚧丸。冷病﹐宜煮肺散。水病審其冷熱虛實。虛而冷者﹐紫金丹。熱而實者﹐防己丸。此出《養生必用方》﹐不合防己丸﹐但言腹有濕熱。欲驗喘疾是水不是水者﹐小便澀﹐腳微腫而喘者﹐水證也﹐當作水治之。小便不澀﹐腳不腫﹐只作喘治之。沈存中《良方》蒲頹葉﹑孫大資麻黃梓朴湯﹐不拘冷熱﹐皆可服也。﹝《醫說》引《醫余》﹞肺虛肺寒﹐必有气乏表怯﹑冷痰如冰之證﹐法當溫補﹐如官桂﹑阿膠之類是也。肺實肺熱﹐必有壅盛胸滿﹑外烘上炎之狀﹐法當淸利﹐如桑白皮﹑葶藶之類是也。水气者﹐漉漉有聲﹐怔忪浮腫﹐與之逐水利小便﹐如小半夏茯苓湯﹑五苓散輩。驚憂者﹐惕惕悶悶﹐引息鼻張﹐與之寬中下气﹐如四七湯﹑桔梗枳殼湯輩。陽明之气下行﹐今逆而上行﹐古人以通利爲戒﹐如分气紫蘇飲﹑《指迷》七气湯加半夏﹑二陳湯加縮砂施之爲當。眞陽虛憊﹐腎气不得歸元﹐固有以金石鎭墜﹑助陽接眞而愈者﹐然亦不可峻驟﹐且先與安腎丸﹑八味丸輩﹐否則人參煎湯﹐下養正丹治之。雄黃﹑麻黃﹑馬兜鈴﹑漢防己﹑雞內金諸品﹐非不主喘也﹐如前治法﹐大要究其受病之原。至若傷寒發喘﹐表汗裏下﹔香港腳喘滿﹐疏導收功。此則但療本病﹐其喘自安﹐丸機之士﹐可以舉隅而反矣。﹝《直指》﹞戴云﹕有痰喘﹐有气急喘﹐有胃虛喘﹐有火炎上喘。痰喘者﹐凡喘便有痰聲。气急喘者﹐呼吸急促而無痰聲。有胃虛喘者﹐擡肩擷肚﹐喘而不休。火炎上喘者﹐乍進乍退﹐得食則減﹐食已則喘。大槪胃中有實火﹐膈上有稠痰﹐得食入咽﹐墜下稠痰﹐喘卽止。稍久食已入胃﹐反助其火﹐痰再升上﹐喘反大作。俗不知此﹐作胃虛治以燥熱之藥者﹐以火濟火也。昔葉都督患此﹐諸醫作胃虛治之不愈﹐後以導水丸利五﹑六次而安矣。﹝《金匱鉤玄》﹞哮證喘吼如水雞之聲﹐牽引背胸﹐气不得息﹐坐臥不安﹐或肺脹胸滿﹐或惡寒肢冷。病者夙有此根﹐又因感寒作勞气惱﹐一時暴發﹐輕者三﹑五日而寧﹐重者半月或一月而愈。治法專以祛痰爲先﹐兼用解散﹐如九寶湯﹑三拗湯﹑蘇子降气湯皆可選用。﹝《統旨》﹞

虛實

﹝虛似實﹑實似虛治驗﹞哮喘之證﹐有實有虛﹐蓋因痰火內郁﹐厥气上逆所致。但實者气盛而息粗﹐多系外感﹔虛者气微而息遲﹐多由內傷。治療之法﹐虛者補之以甘溫﹐實者散之以辛涼﹐加之以治火治痰之劑﹐無有不效。學人臨證﹐宜深察焉。﹝《原理》﹞气喘之病﹐最爲危候﹐治失其要﹐鮮不誤人﹐欲辧之者﹐亦惟二證而已。所謂二證者﹐一曰實喘﹐一曰虛證也。此二證相反﹐不可混也。然則何以辧之﹖蓋實喘者有邪﹐邪气實也﹔虛喘者無邪﹐元气虛也。實喘者﹐气長而有餘﹔虛喘者﹐气短而不續。實喘者﹐胸喘气粗﹐聲髙息湧﹐膨膨然若不能容﹐惟呼出爲快也﹔虛喘者﹐慌張气怯﹐聲低息短﹐皇皇然若气欲斷﹐提之若不能升﹐吞之若不相及﹐勞動則甚而惟急促似喘﹐但得引長一息爲快也。此其一爲眞喘﹐一爲似喘。眞喘者其責在肺﹐似喘者其責在腎。何也﹖蓋肺爲气之主﹐腎爲气之根。肺主皮毛而居上焦﹐故邪气犯之﹐則上焦气壅而爲喘﹐气之壅滯者﹐宜淸宜破也。腎主精髓而在下焦﹐若眞陰虧損﹐精不化气﹐則下不上交而爲促﹐促者斷之基也﹐气旣短促而再加消散﹐如壓卵矣。﹝《景嶽》﹞﹝按﹕此下說脈候﹐旣出上。﹞凡虛喘之證﹐無非由气虛耳。气虛之喘﹐十居七八﹐但察其外無風邪﹑內無實熱而喘者﹐卽皆虛喘之證。若脾肺气虛者﹐不過在中上二焦﹐化源未虧﹐其病猶淺。若肝腎气虛﹐則病出下焦﹐而本末俱病﹐其病則深﹐此當速救其根以接助眞气﹐庶可回生也。其有病久而加以喘者﹐或久服消痰散气等劑而反加喘者﹐或上爲喘咳而下爲泄瀉者﹐或婦人產後亡血過多﹐則營血暴竭﹐孤陽無根據而爲喘者﹐此名孤陽絕陰﹐剝極之候﹐已爲難治﹐更毋蹈剝膚之戒也。﹝同上﹞實喘之證﹐以邪實在肺也。肺之實邪﹐非風寒則火邪耳。蓋風寒之邪﹐必受自皮毛﹐所以入肺而爲喘。火之熾盛﹐金必受傷﹐故亦以病肺而爲喘。治風寒之實喘﹐宜以溫散。治火熱之實喘﹐宜以寒涼。又有痰喘之說﹐前人皆曰治痰﹐不知痰豈能喘﹐而必有所以生痰者﹐此當求其本而治之。﹝同上﹞實喘之證有四﹕一曰風寒﹐夫肺之合皮也﹐其榮毛也。風寒之邪﹐受自皮毛﹐故得以入肺而爲喘。其治則宜辛散﹐如定喘湯﹑參蘇飲之類是也。一曰火熱﹐夫肺屬金﹐其畏火。火熱熾盛﹐金气必傷﹐故亦以病肺而爲喘。其治宜用寒涼﹐如瀉白散﹑桑白皮湯之類是也。一曰气逆﹐夫肺居上焦而司气化。若暴怒所加﹐上焦閉郁﹐則呼吸奔迫而爲喘。其治則宜開散或潤降之﹐如四磨﹑四七﹑蘇子降气之類是也。一曰水飲﹐夫肺气淸虛﹐不容一物。若痰飲水气上乘於肺﹐則气道壅塞而爲喘。其治則宜消導﹐如神祕﹑導痰﹑二陳﹑半夏﹑茯苓之類是也。而虛喘之證有二﹕一者由乎脾肺。夫肺爲气之主﹐而脾則肺之母也。脾肺有虧則气化不足﹐不足則短促而喘﹐此病在上中二焦﹐而根蒂未傷﹐其病﹐猶淺﹐且補益其气﹐則喘自止﹐有熱者生脈散﹐無熱者獨參之類是也。一者由乎肝腎。夫腎爲气之根﹐而肝則腎之子也。肝腎有虧則气道不納﹐不納則浮散而喘﹐此病出乎下焦﹐而本末俱病﹐其病則深。非速救其根﹐則气不復﹐輕者八味腎气﹐重者黑錫﹑正元之類是也。﹝《病機匯論》﹞邵新甫曰﹕喘証之因﹐在肺爲實﹐在腎爲虛﹐先生揭此二語爲提綱。其分別有四﹕大凡實之寒者﹐必挾凝痰宿飲﹐上干阻气﹐如小靑龍﹑桂枝加朴杏之屬也。實而熱者﹐不外乎蘊伏之邪﹐蒸痰化火。有麻杏甘膏﹑《千金》葦莖之治也。虛者有精傷﹑气脫之分。﹝《臨證指南》﹞丹溪謂新病屬實﹐久病屬虛。按新病亦有虛者﹐如其人本虛而忽感風寒﹐是新病亦有虛也。久病亦有實者﹐如其人痰塞肺竅﹐久而不開﹐喘何由除﹐是久病亦有實也。﹝《醫碥》﹞若虛喘脈微﹐色靑黑﹐四肢厥﹐小便多﹐以《活人書》五味子湯或四磨湯。﹝《丹溪》﹞東陽一羽士﹐年五十餘﹐素有喘病﹐九月間得發熱惡寒證﹐喘甚﹐脈洪盛而似實。一醫作傷寒治而用小柴胡湯加枳殼﹑陳皮等藥﹐六日後欲行大承气。一醫曰不可﹐當作傷食治﹐宜用枳實導滯丸。爭不決﹐召予視之。二醫皆曰﹕脈實气盛﹐當瀉。予爲診後曉之曰﹕此火盛之脈﹐非眞實也。觀其短气不足以息﹐當作虛治而用補中益气湯﹐加麥門冬﹑五味子﹐入附子三分煎服。二帖脈收斂而病輕減﹐六帖病痊安。﹝《正傳》﹞盤溪周訓導舜卿﹐年五十時﹐患痰火之證﹐外貌𨿽﹐稟气則濃﹐性不喜飲。請朱醫視脈﹐孟浪指爲虛火﹐用補中益气湯加參﹑術各五錢。病者服藥超時﹐反致气喘上升﹐喘息幾不能活。復延錢中立視之﹐曰﹕此實火也﹐宜瀉不宜補。痰气得補﹐火邪愈熾﹐豈不危殆。先用二陳湯探吐﹐出痰碗許﹐其後安寢。平明仍用二陳去半夏﹐加朴消﹑大黃﹐下結糞無數﹐其熱始退。更用調理藥﹐旬日始安。吁﹗不識病機﹐妄施補瀉﹐鮮不敗事者矣。﹝《續醫說》﹞

遇冷則發證

有內熱而外逢寒則發﹐脈沈數者﹐謂之寒包熱。治法以仲景越婢加半夏湯發表諸方之類﹐及預於八九月間未寒之時﹐用大承气湯先下其熱﹐至冬寒時﹐無熱可作﹐喘自不發者是也。﹝《醫統》﹞哮喘遇冷則發﹐其法有二﹕一屬中外皆寒﹐溫肺湯﹑鐘乳丸﹑冷哮丸選用﹐並以三建膏護肺兪穴最妙。一屬寒包熱﹐越婢加半夏湯﹑麻黃定喘湯表散其邪﹐平時用蘆吸散亦妙。古人治寒包熱邪﹐預於八﹑九月未寒之時﹐用滚痰丸下其熱痰﹐後至冬無熱可包﹐則不發矣。﹝《醫通》﹞﹝按﹕咳嗽預用滚痰丸﹐出《汪石山醫案》﹐載在波門瀉肺方中。﹞

水喘

﹝水腫爲喘﹞水喘﹐有人先因咳發喘﹐胸膈痞悶﹐難於倒頭﹐气上湊者﹐宜早利水道﹐化痰下气﹐若不早治必成水﹐宜服紫金丹。﹝《醫說》引《醫余》﹞﹝按﹕紫金丹當是《水气》禹餘糧丸。﹞水病爲喘者﹐以腎邪干肺也。然水不能化而子病及母﹐使非精气之敗﹐何以至此。此其虛者十九﹐而間乎虛中挾實﹐則或有之耳。故凡治水喘者﹐不宜妄用攻擊之藥﹐當求腫脹門諸法治之﹐腫退而喘自定矣。古法治心下有水气﹐上乘於肺﹐喘而不得臥者﹐以《直指》神祕湯主之。但此湯性用多主气分﹐若水因气滯者﹐用之則可﹔若水因气虛者﹐必當以加減《金匱》腎气湯之類主之。﹝《景嶽》﹞﹝按﹕神祕湯用陳皮﹑北梗﹑紫蘇﹑人參﹑五味子﹑檳榔﹑桑白皮﹑半夏﹑甘艸﹑姜煎服﹞

食喘

食喘者﹐凡病初起卽喘急﹐多是停食也﹐或放屁﹐甚者或咬人﹐消食自愈。小兒行走气急作喘﹐多是食。食喘兼外感﹐散邪消食。經有胃喘一證﹐謂胃絡不和﹐气逆作喘﹝胃气本下行﹐二腸脈亦從頭走足。若不下行﹐而反幹平上﹐則气喘逆﹞。然所以致逆者﹐非火則食與痰耳﹐審治之。﹝《醫碥》﹞

喉中如水雞鳴

肺病令人上气﹐兼胸膈痰滿﹐气行壅滯﹐喘息不調﹐致咽喉有聲﹐如水雞之鳴也。﹝《病源論》﹞

嘔吐

肺主於气﹐肺爲邪所乘則上气﹐此爲膈內有熱﹐胃間有寒﹐寒從胃上乘於肺﹐與膈內熱相搏﹐故乍寒乍熱而上气﹐上气動於胃﹐胃气逆故嘔吐也。﹝《病源論》﹞

身腫

肺主於气﹐候身之皮毛﹐而气之行﹐循環臟腑﹐流通經絡。若外爲邪所乘﹐則膚腠閉密﹐使气內壅﹐與津液相並﹐不得泄越﹐故上气而身腫也。﹝《病源論》﹞

死證

《葛氏方》云﹕上气喘嗽﹐肩息不得臥﹐手足逆冷﹐及面浮腫者死。﹝《醫心方》﹞病气人﹐一身悉腫﹐四肢不收﹐喘無時﹐厥逆不食﹐脈候沈小者死﹐浮大者生。﹝《中藏》﹞汗出發潤者爲肺絕﹐身汗如油喘者爲命絕﹐直視語喘滿者不治。諸有篤病﹐正气欲絕之時﹐邪气盛行﹐多壅逆而爲喘﹐然則喘之危惡﹐又安可尋常目之。﹝《直指》﹞喘甚胸前髙起﹐此脈絡散張﹐不治。﹝《原病集》﹞﹝《醫通》曰﹕凡哮證見胸凸背駝者﹐此肺絡散﹐爲痼疾﹐不治。﹞凡喘病﹐上喘下泄者死﹐上喘而小便利者死。喘病危篤﹐鼻出冷气者﹐此肺絕也。﹝《蒼生司命》﹞人有大病不得瘥﹐一朝加喘者﹐不治。﹝《保命歌括》﹞

治例

大抵哮喘﹐未發以扶正爲主﹐已發以攻邪爲主﹝按﹕此語出丹溪﹞。亦有痰气壅盛壯實者﹐可用吐法。大便祕結﹐服定喘藥不效﹐而用利導之藥而安者。治須使薄滋味﹐不可純用涼藥﹐亦不可多服砒毒劫藥﹐倘若受傷﹐追悔何及。﹝《統旨》﹞扶正气者﹐須辧陰陽﹐陰虛者補其陰﹐陽虛者補其陽。攻邪气者﹐須分微甚﹐或散其風﹐或溫其寒﹐或淸其痰火。然發久者﹐气無不虛﹐故於消散中﹐宜酌加溫補﹐或於溫補中﹐宜量加消散。此等證候﹐當以元气爲念﹐必使元气漸充﹐庶可望其漸愈。若攻之太過﹐未有不至日甚而危者。﹝《景嶽》﹞膈有膠固之痰﹐外有非時之感﹐內有壅塞之气﹐然後令人哮喘。能溫之汗之吐之﹐皆是良法。若逡巡調理﹐則虛喘宜之。人而羸瘦气弱﹐則宜灸其背。今考古方七首﹐而哮喘之大目可知矣。﹝《醫方考》﹞﹝按﹕古方七首系麻黃湯﹑瓜蒂散﹑定喘湯﹑五味子湯﹑附子理中湯﹑六君子湯﹑靑皮江子方。﹞

治當安五臟養肺金

人身難治之病有百證﹐喘病其最也。喘病無不本之於肺﹐然隨所傷而互關﹐漸以造於其極﹐惟兼三陰之證者爲最劇。三陰者﹐少陰腎﹑太陰脾﹑厥陰肝也。而三陰又以少陰腎爲最劇云云。究而言之﹐豈但窠囊之中痰不易除﹐卽肺葉之外﹐膜原之間﹐頑痰膠結多年﹐如樹之有蘿﹐如屋之有遊﹐如石之有苔﹐附托相安﹐倉卒有難於劃去者。肺金以脾土爲母﹐而肺中之濁痰﹐亦以脾中之濕爲母。脾性本喜燥惡濕﹐迨夫濕熱久錮﹐遂至化剛爲柔﹐居間用事。飲食入胃﹐旣以精華輸我周身﹐又以敗濁塡彼竅隧。始尙交相爲養﹐最後挹此注彼﹐爲外邪示豈弟﹐致使憑城憑社輩﹐得以人遂其姦。如附近流寇之地﹐益以巨家大族暗爲輸導﹐其滋蔓難圖也﹐有由然矣。治法必靜以馭气﹐使三陰之火不上升﹐以嘿杜外援﹔又必嚴以馭脾﹐使太陰之權有獨伸﹐而不假敵餼。我實彼虛﹐我堅彼瑕﹐批瑕搗虛﹐迅不掩耳﹐不崇朝而掃淸穢濁。乃廣服大藥﹐以安和五臟﹐培養肺金。肺金之气一淸﹐則周身之气翕然從之下降﹐前此上升濁邪﹐允絕其源﹐百年之間﹐常保淸明在躬矣。﹝《寓意艸》﹞﹝按﹕諭氏論窠囊之痰﹐旣從《醫通》刪正。錄之《痰涎》中﹐今更取意與彼異者﹐拈出於玆﹐讀者宜互參耳。﹞

冷水入肺宜吐下之

《古今錄驗》宮泰說﹕李將軍兒得病﹐喘息甚難﹐並數上气呼吸﹐療之不瘥遂亡。本由食餅後乃飲水得之﹐服五味湯不瘥﹐此輩皆死。是後乃有婢﹐得之行極而渴﹐飲水多﹐此爲所發起同﹐與五味湯亦不瘥﹐然後小瘥﹐泰因此與三物備急藥半錢﹐吐下得瘥。由此思惟﹐病之所由﹐以冷水入肺及入腸﹐寒熱不消化﹐結聚逼迫於胃口﹐故令其呼吸之气息不得下過﹐爲喘而上气息數也。宜吐下之﹐亦可與三物瓜蒂散吐之。﹝《外臺》﹞﹝按﹕三物瓜蒂散用瓜蒂﹑杜蘅﹑人參。﹞

疏肺諸方

麻黃湯﹐肺部原有風痰﹐背復感寒邪而成哮喘者﹐此方主之。﹝《醫方考》﹞治上气胸滿者﹐麻黃石膏湯方。麻黃﹝四兩﹞石膏﹝一枚如雞子大﹞小麥﹝一升﹞杏仁﹝半升﹞濃朴﹝五兩﹞上五味咀﹐以水一斗﹐先煮小麥熟丟之﹐下藥煮取三升﹐去滓分三服。﹝深師方用治久逆上气﹐喉中如水雞鳴﹐名小投杯湯。咳者﹐加五味子﹑半夏各半升﹐漧薑三累。﹞﹝《千金》﹞﹝按﹕均气八仙湯及《幼幼集成》一方﹐俱自麻杏甘石湯變來﹐然其意一在淸肺﹐一在驅痰﹐仍類列於後。﹞《近效》療久上气﹐气急﹐臥不得方。紫蘇葉﹝二兩﹞生薑麻黃﹝去節﹞杏仁﹝各三兩﹞赤茯苓桑根白皮葶藶子﹝各二兩熬﹞橘皮﹝一兩半﹞上八味切﹐以水八升﹐先煮麻黃去沫﹐下諸藥和﹐煮取二升七合﹐絞去滓﹐分三服﹐每服如人行七﹑八里久﹐溫服之。﹝《外臺》﹞﹝按﹕《和劑》華蓋散﹐從此方增損﹐旣錄《咳嗽》中。﹞治積年肺气﹐九寶散。大腹﹝並皮﹞肉桂甘艸﹝炙﹞甘紫蘇杏仁﹝去皮尖﹞桑根白皮﹝各一兩﹞麻黃﹝去根﹞陳橘皮﹝炒﹞幹薄荷﹝各三兩館本各二兩﹞上搗爲粗末﹐每服十錢匕﹐用水一大盞﹐童子小便半盞﹐烏梅二个﹐姜錢五片﹐同煎至一中盞﹐濾去滓﹐食後臨臥服。兩浙張大夫病喘二十年﹐每至秋冬輒劇﹐不可坐臥﹐百方不瘥﹐後得臨平僧法本方服之﹐遂瘥。法本凡病喘三十年﹐服此藥半年﹐乃絕根本﹐永不復發。凡服此藥﹐須久乃效。﹝《蘇沈》﹞定喘湯。白果﹝二十一枚去殼紮碎炒黃色﹞黃芩﹝一錢五分微炒﹞杏仁﹝一錢五分去皮尖﹞桑白皮﹝三錢蜜炙﹞蘇子﹝二錢﹞甘艸﹝一錢﹞麻黃﹝三錢﹞法制半夏﹝三錢如無用甘艸湯泡七次去臍用﹞款冬花﹝三錢﹞上用水三鐘﹐煎二鐘﹐作二服﹐每服一鐘﹐不用姜﹐徐徐服。金陵有一鋪捨﹐用此方專治喘﹐無不取效﹐此其眞方也。﹝《眾妙方》﹞肺虛感寒﹐气逆膈熱﹐作哮喘者﹐此方主之。﹝《醫方考》﹞凡喘气實﹐服參﹑藥過多﹐用三拗湯瀉之。﹝《識病捷法﹞﹝按﹕此系麻黃湯去桂。﹞定肺湯﹐治上气喘嗽。紫菀茸北五味子橘紅杏仁﹝去皮尖略炒﹞甘艸﹝炙﹞眞蘇子﹝炒﹞桑白皮﹝炒﹞半夏﹝制﹞枳殼﹝制等分﹞上細銼﹐每服三錢﹐姜三片﹐紫蘇五葉﹐煎﹐食後服。﹝《直指》﹞喘嗽面浮﹐並四肢浮者﹐蛤蚧一雌一雄頭尾全者﹐淸酒和蜜塗之炙熟﹐紫團人參似人形者半兩爲末﹐化蠟四兩﹐和作六餅﹐每煮糯米薄粥一盞﹐投一餅攪化﹐細細熱呷之。﹝《本艸綱目》引《普濟》﹞

潤肺諸方

五味子湯。五味子﹝半兩炒﹞人參﹝去蘆﹞麥門冬﹝去心﹞杏仁﹝去皮尖﹞陳皮﹝去白﹞生薑﹝各二錢﹞肺虛作喘﹐脈大者﹐此方主之。﹝《醫方考》﹞﹝按﹕此方本出《活人書》。﹞治卒上气喘息便欲絕方﹐末人參服方寸匕﹐日五﹑六。﹝肘後﹞治咳嗽上气喘急﹐以人參一味爲末﹐雞子淸投新水﹐調下一錢。昔有二人同走﹐一含人參﹐一不含﹐俱走三﹑五里許﹐其不含者大喘﹐含者气息自如﹐此人參之力也。﹝《綱目》﹞﹝按﹕此方《本艸》引《靈苑方》﹐今錄之血證中。﹞獨參湯﹐治气虛喘急﹐服之喘定者生﹐不定者死。﹝《入門》﹞﹝按﹕程星海治虛喘﹐用人參五錢﹐生薑十大片﹐水一鐘﹐煎五分﹐頻頻緩服。﹞予治一婦人﹐五十餘歲﹐素有痰嗽﹐忽一日大喘﹐痰出如泉﹐身汗如油﹐脈浮而洪﹐似命絕之狀。予適在彼﹐速用麥門冬四錢﹐人參二錢﹐五味子一錢五分﹐煎服。一帖喘定汗止﹐三帖後痰亦漸少。再於前方內﹐加栝蔞仁一錢五分﹐白術﹑當歸﹑芍藥﹑黃芩各一錢﹐服二十餘帖而安﹐此實麥門冬﹑五味﹑人參之助也。如自汗兼腹滿脈沈實而喘者﹐裏實也﹐宜下之。﹝同上﹞上用門冬﹑五味﹑人參三味爲主﹐治肺實﹐或自汗﹐或少气而喘﹐蓋聖藥也。﹝同上﹞﹝按﹕《要訣》曰﹕五味有南有北﹐生津止渴﹐潤肺益腎。治勞嗽者﹐宜用北五味。若風邪在肺﹐宜用南五味。不若二者兼用。﹞生脈散﹐治久病气虛作喘。﹝《識病捷法》﹞人參胡桃湯﹐治痰喘。《夷堅己志》第三卷

。新羅人參﹝一寸許﹞胡桃肉﹝一个去殼不剝皮﹞上煎湯服。蓋人參定喘﹐帶皮胡桃斂肺故也。﹝《是齋》﹞杏仁煎﹐治久患肺喘﹐咳嗽不止﹐睡臥不得者﹐服之卽定。杏仁﹝去皮尖微炒半兩﹞胡桃肉﹝去皮半兩﹞上件入生蜜少許﹐同研令極細﹐每一兩作一十丸﹐每服一丸﹐生薑湯嚼下﹐食後臨臥。﹝《楊氏》﹞《神效方》名三生丸﹐於本方加生薑﹝去皮細切﹐各一兩﹞﹐同研爲泥﹐可得十三﹑四丸﹐臨臥爛嚼一丸。

溫肺諸方

﹝溫中﹞深師療气上迫滿﹐或气不通﹐煩悶喘嘔﹐蘇子湯方。蘇子﹝一升﹞漧薑﹝三兩﹞半夏﹝四兩洗﹞桂心人參﹝各一兩﹞橘皮茯苓﹝各三兩﹞甘艸﹝一兩炙﹞上八味切﹐以水八升﹐煮取二升半﹐分爲三服。若虛熱﹐去漧薑﹐用生薑六兩﹐加黃芩二兩。﹝《外臺》﹞小靑龍湯本方﹐去麻黃﹐加杏仁去皮三兩﹐治水气喘嗽。若小腹滿﹐更加茯苓。﹝《直指》﹞﹝按﹕此卽《易簡》杏子湯﹐旣錄《傷寒廣要》中。﹞附子理中湯﹐脾肺虛寒﹐痰涎壅塞﹐少有動作﹐喘嗽頻促﹐脈來遲細者﹐此方主之。﹝《醫方考》﹞﹝沈附湯方﹐載在重墜方中﹐宜參。﹞六君子湯﹐气虛痰喘者﹐此方主之。﹝同上﹞四君子湯﹐治气喘气短而喘者﹐呼吸短促而無痰聲也。人參白術﹝一錢三分﹞茯苓陳皮濃朴﹝薑汁炒﹞砂仁蘇子桑皮﹝各六分﹞當歸﹝八分﹞沈香木香﹝各五分另磨水﹞甘艸﹝一錢﹞上劑姜一片﹐棗二枚﹐水煎磨沈﹑木香調服。﹝《回春》﹞理中湯﹐治寒喘。寒喘者﹐四肢逆冷﹐脈沈細也。砂仁漧薑﹝炒﹞蘇子濃朴﹝薑汁炒﹞官桂陳皮甘艸﹝炙各一錢﹞沈香木香﹝各五分水磨入﹞上劑﹐姜三片﹐水煎磨沈﹑木香同服。若脈細手足冷﹐加附子。﹝同上﹞

淸肺諸方

《廣濟》療肺气痰上气急及咳方。柴胡﹝五兩﹞五味子橘皮紫菀貝母杏仁﹝各三兩﹞麻黃﹝四兩去節﹞甘艸﹝炙﹞黃芩﹝各二兩﹞上九味細切﹐搗令極碎﹐每服取麥門冬一兩去心﹐生薑半兩切﹐竹葉一兩半﹐以水二升五合﹐先煮麥門冬﹑生薑﹑竹葉﹐有一升五合﹐內散二兩﹐煎取一升二合﹐絞去滓﹐分二服﹐平旦空肚服之﹐一服日晚食消後服之﹐每日作一劑。﹝《外臺》﹞﹝按﹕此方麻黃無亦可。﹞深師療卒急上气﹐胸心滿﹐竹筱下气湯方。生甘竹筱﹝一虎口﹞石膏﹝一兩﹞生薑橘皮﹝各三兩﹞甘艸﹝三兩炙﹞上五味切﹐以水七升﹐煮竹筱取四升半﹐去滓內諸藥﹐煮取二升﹐分二服。此方療忽上气不止者﹐服兩三劑瘥。﹝同上﹞初虞世云﹕火喘﹐用白虎湯加栝蔞仁﹑枳殼﹑黃芩﹐神效。﹝《準繩》﹞雙玉散﹐治痰熱而喘﹐痰湧如泉。寒水石石膏﹝各等分﹞上爲細末﹐煎人參湯調下三錢﹐食後服。﹝《保命集》﹞加減瀉白散方。﹝主治見後瀉下方平气散下。﹞知母陳皮﹝去白各五錢﹞桑白皮﹝一兩﹞桔梗地骨皮﹝各五錢﹞靑皮﹝去白﹞甘艸﹝炙﹞黃芩﹝各三錢﹞上咀﹐每服五錢﹐水二盞﹐煎至一盞﹐去渣溫服食後﹐數服良愈。﹝《寶鑑》﹞﹝按﹕此方本出《醫學發明》﹐今去五味子﹑人參﹑茯苓﹐加知母﹑桔梗﹑黃芩。又《傷寒廣要》載有增損方﹐宜並考。﹞均气八仙湯﹐哮喘气急而不得息者﹐宜用。麻黃﹝二錢﹞杏仁﹝二錢﹞石膏﹝三錢﹞桔梗﹝一錢﹞片芩﹝二錢﹞知母﹝二錢﹞貝母﹝一錢用北細辛三分煎湯拌炒二母﹞生甘艸﹝一錢﹞上銼一劑﹐水煎溫服。﹝《壽世》﹞

豁痰諸方

降气化痰湯﹐治因於痰者﹐喘則便有痰聲。紫蘇子﹝炒捶碎一錢半﹞前胡半夏﹝湯泡﹞茯苓橘紅桑皮杏仁﹝炒﹞栝蔞仁﹝炒各一錢﹞甘艸﹝五分﹞水二鐘﹐姜三片﹐煎八分﹐食後服。﹝《統旨》﹞三子養親湯﹐治凡人年老形衰﹐苦痰气喘嗽胸滿。紫蘇子芥菜子蘿卜子上各微炒﹐生絹或稀布小袋盛煮湯﹐可隨甘旨飲啜﹐勿煎。﹝《皆效方》﹞《韓氏醫通》每劑不過三錢﹐不宜煎熬太過﹐若大便索實者﹐臨服加熟蜜少許。若冬寒﹐加生薑三片。《濟生全書》本方合導痰湯﹐亦名三子養親湯。哮喘久不止﹐不拘老小﹐一服卽止﹐並治小兒奶哮。石膏半夏栝蔞仁陳皮麻黃﹝各一錢五分﹞枳實杏仁﹝各一錢﹞甘艸﹝七分﹞生薑﹝五片﹞水煎熱服。﹝《幼幼集成》﹞治急下涎﹐半夏湯﹝案﹕館本作千緡湯﹞。齊州半夏﹝七枚炮裂四破之﹞皂角﹝去皮炙一寸半﹞甘艸﹝一寸﹞生薑﹝兩指大﹞上同以水一碗﹐煮去半﹐頓服。沈興宗待制﹐常病痰喘不得臥﹐人扶而坐數日矣。客有見之者曰﹕我曾如此﹐得藥一服瘥﹐我以千緡酬之﹐謂之千緡湯﹐可試爲之。興宗得湯﹐一啜而愈。﹝《蘇沈》﹞治遠年日近喘嗽。皂角﹝不蛀者三大莖﹞上一味﹐刮去黑皮﹐刀切開去子﹐每子倉內﹐入巴豆肉一粒﹐合就麻皮縛定﹐用生薑自然汁和蜜﹐塗令周匝﹐漫火炙﹐又塗又炙﹐以焦黃爲度﹐劈開去巴豆不用﹐以好明礬一兩枯過﹐萆麻七个﹐薑汁和蜜塗炙前三味爲末﹐卻以杏仁二兩去皮尖研成膏﹐卻與前藥和勻﹐每服一錢﹐用柿子幹炙過候冷﹐點藥細嚼﹐臨睡服。忌熱毒魚鯗﹑油面酒米醋﹑煎熱毒等物。﹝《本事續集》﹞﹝按﹕又治急中風﹐口開涎上欲垂死者﹐用江子﹑白礬瓦上末﹐蜜丸雞頭大﹐每用一丸﹐良久吐痰立效﹐宜參。﹞

瀉下諸方

治暴喘欲死方。大黃﹝一兩﹞牽牛﹝二兩炒﹞上件爲細末﹐每服二錢﹐蜜水調下立愈。治上熱痰喘極效。若虛人肺虛胃冷者﹐不可用。﹝《中藏經》﹞《寶鑑》全眞丸﹐治痰涎不利﹐涕唾稠粘﹐本方以皂角輕炒﹐水一大碗﹐浸一宿﹐入蘿卜一兩切片同熬﹐投藥末丸。己未歲初秋越三日﹐奉召至六盤山﹐至八月中﹐霖雨不止。時承上命治不鄰吉歹元帥夫人﹐年逾五旬﹐身體肥盛﹐因飲酒喫潼乳過度﹐遂病腹脹喘滿﹐聲聞戶外﹐不得安臥﹐大小便澀滯﹐气口脈大兩倍幹人迎﹐關脈沈緩而有力。予思霖雨之濕﹐飲食之熱﹐濕熱大盛﹐上攻於肺﹐神气躁亂﹐故爲喘滿。邪气盛則實﹐實者宜下之﹐故制平气散以下之。靑皮﹝去白﹞雞心檳榔﹝各三錢﹞大黃﹝七錢﹞陳皮﹝去白五錢﹞白牽牛﹝二兩半生半炒取頭末一半﹞上爲末﹐每服三錢﹐煎生薑湯一盞調下無時﹐一服減半﹐再服喘愈﹐止有胸膈不利﹐煩熱口漧﹐時時咳嗽﹐以加減瀉白散治之。﹝《寶鑑》﹞﹝瀉白散見上﹞治實喘方。气虛而喘者﹐不可服。芫花﹝不以多少﹐米醋浸一宿﹐去醋﹐炒令焦黑﹐爲細末。﹞大麥麵上二味等分﹐和令極勻﹐以柳枝濃煎﹐酒調下立定。﹝《是齋》﹞《朱氏》名麥花散﹐每服一錢﹐柳枝煎湯調服食後。喘而服藥不效者﹐利導之﹐宜神保丸。大便已溏者﹐不可用。﹝《要訣》﹞﹝按﹕神保丸方出《蘇沈良方》﹐用木香﹑胡椒﹑巴豆﹑幹蠍﹐詳見《脇痛》。﹞

湧吐方法

丹溪云﹐哮者專主於痰﹐宜用吐法。亦有虛而不可吐者﹐必使薄滋味﹐不可純用寒涼﹐必兼散表。此深造病情者也。﹝《赤水》﹞瓜蒂散﹐凡病气塞不通者﹐此方三吐之。﹝《醫方考》﹞信州老兵女三歲﹐因食鹽過多﹐遂得喘之疾﹐乳食不進。貧無可延醫。一道人過門﹐見女病喘不止﹐教使求甜瓜蒂七枚﹐研爲粗末﹐用冷水半茶鐘許調﹐澄取淸汁﹐呷一小呷。如其說才飲竟﹐卽吐痰涎若膠狀﹐胸次旣寬﹐喘亦定。次日再作﹐又服之隨手愈。凡三進藥﹐病根如掃。此藥味極苦難吞咽﹐俗諺所謂甘瓜蒂苦﹐非虛言也。﹝《醫說》引《類編》﹞﹝《醫史•張擴傳》當塗郭祥正子﹐患嗽﹐肌骨如削﹐醫多以爲勞。擴曰﹕是不足憂。就坐飲以藥﹐忽大吐﹐使視涎沫中當有物﹐視之得魚骨﹐宿疾皆瘳。﹞咸哮﹐喉中痰聲不絕﹐以人參蘆煎湯飲之﹐探吐。﹝《原病集》﹞

降气諸方

降气湯﹐定上气息鳴卒�﹝疑喘字﹞便欲絕者﹐入口气下﹐萬金不傳。吳茱萸﹝三兩﹞桑根白皮﹝六兩﹞上咀﹐分四處﹐每一以水二升﹐酒一升﹐煮三沸﹐取淸汁﹐作三服﹐立驗。每煮成入生薑汁一匙匕﹐煮一沸爲準。自神龍致仕孟伊芳陽傳﹐云用無不效。﹝《元和紀用經》﹞﹝按﹕此方本出《肘後》﹐生薑同煮﹐不用汁。﹞《萬安方》引《可用方》降气湯﹐治气虛喘促﹐及大病後虛喘﹐於本方加五味子。息賁湯﹐治肺之積﹐在右脇下﹐大如覆杯﹐久久不愈﹐灑灑寒熱﹐气逆喘咳﹐發爲肺癰﹐其脈浮而毛。半夏﹝湯洗七次﹞吳茱萸﹝湯洗﹞桂心﹝各二兩半﹞人參甘艸﹝炙﹞桑白皮﹝炙﹞葶藶﹝炒各一兩半﹞上爲銼散﹐每服四錢﹐水一盞半﹐姜七片﹐棗兩枚﹐煎七分﹐去滓食前服。﹝《三因》﹞﹝按﹕此系於《千金》奔气湯﹐加桑白﹑葶藶﹑棗者。﹞四磨湯﹐治七情傷感﹐上气喘息﹐妨悶不食﹐或下養正丹尢佳。﹝《濟生》﹞﹝按﹐四磨湯本出《衛生家寶》﹐用木香﹑檳榔﹑沈香﹑烏藥﹐今此方易木香以人參﹐不如原方爲優。﹞云岐云﹕四七湯﹐治痰涎咽喉中上气喘逆﹐甚效。﹝《準繩》﹞﹝宜考《諸气》﹞

重墜諸方

﹝宜與次款相參﹞養正丹﹐若气虛喘急﹐或發咳嗽﹐用生薑﹑生附各四錢﹐水二盞﹐煎至六分﹐臨熟入沈香少許﹐名沈附湯﹐調鐘乳粉咽下。﹝《易簡》﹞若上盛下弱而喘促者﹐宜蘇子降气湯吞黑錫丹。﹝《婦人良方》﹞﹝《蘭臺軌範》曰﹐黑錫丹﹐鎭納元气﹐爲治喘必備之藥。﹞虛勞喘嗽眩運方。靈砂﹝一兩研細﹞人參木香﹝各二錢半﹞大香附﹝杵淨﹞大紅川椒﹝去合口並子焙出汗各半兩﹞上細末﹐糕糊丸麻子大﹐每服二十丸﹐空心食前橘皮湯下。﹝川椒引气歸元﹞﹝《直指》﹞

滋補諸方

治陰虛發喘﹐用蘇子配六味地黃湯﹐加麥冬﹑知母。﹝《匯言》引陶仲林《樞要》﹞飛疇治斡順溪內子﹐患喘證月餘﹐服破气寬胸豁痰淸火等藥不效﹐發表利水亦不應﹐其疾轉急﹐稍動則喘難休息。診之六脈細數而面赤戴陽﹐用大劑六味地黃作湯﹐加靑鉛兩許﹐一服而緩﹐二服而止。﹝《醫通》﹞東圃治一少年哮喘者﹐其性善怒﹐病發寒天﹐每用桂附八味地黃湯及黑錫丹而平。一次用之未效﹐加生鐵落於八味湯中﹐一劑而愈。又治一頓嗽痰甚者﹐卽於桑﹑杏﹑枳﹑桔前﹑蘇﹑陳﹑半湯劑中﹐加而用之﹐一服遂定。﹝《藥性纂要》﹞

灸法

有貴人久患喘﹐夜臥不得而起行﹐夏月亦衣夾背心。予知是膏肓病也﹐令灸膏肓而愈。亦有暴喘者﹐予知是痰爲梗﹐令細銼濃朴七﹑八錢重﹐以姜七片﹐水小碗﹐煎七分服﹐滓再煎服﹐不過數服愈。若不因痰而喘者﹐當灸肺兪。凡有喘與哮者﹐爲按肺兪無不酸疼﹐皆爲謬刺肺兪﹐令灸而愈。亦有只謬刺不灸而愈﹐此病有淺深也。捨弟登山﹐爲雨所搏﹐一夕气悶幾不救﹐見昆季必泣﹐有欲別之意。予疑其心悲﹐爲刺百會不效﹐按其肺兪﹐云其痛如錐刺﹐以火鍼微刺之卽愈。因與人治哮喘﹐只謬肺兪﹐不謬他穴﹐惟按肺兪不痛酸者﹐然後點其他穴云。﹝《資生經》﹞灸法﹕璇璣﹑气海﹑膻中﹑期門。背中骨節第七椎下穴﹐灸三壯﹐喘气立已﹐神效。﹝《景嶽》﹞納之濁痰蕩滌﹐𨿽爲得法﹐又必於潛伏爲援之處﹐斷其根株﹐須用各家祕傳諸穴灸法。﹝《時方妙用》﹞

臟腑類

﹝附﹞短气少气

﹝諸虛憊證﹞

短气候

平人無寒熱﹐短气不足以息者體實﹐實則气盛﹐盛則气逆不通﹐故短气。又肺虛則气少不足﹐亦令短气﹐則其人气微﹐常如少气不足以呼吸。診其脈尺寸俱微﹐血气不足﹐其人短气。寸口脈沈﹐胸中短气。脈前小後大﹐則爲胸滿短气。脈洪大者﹐亦短气也。﹝《病源論》﹞

少气候

此由髒气不足故也。肺主於气而通呼吸﹐髒气不足﹐則呼吸微弱而少气。胸痛少气者﹐水在臟腑﹐水者陰气﹐陰气在內故少气。診右手寸口脈陰實者﹐肺實也﹐苦少气﹐胸內滿膨膨﹐與相引。脈來濡者﹐虛少气也。左手關上脈陰陽俱虛者﹐足厥陰少陽俱虛也﹐病苦少气不能言。右手關上脈陰陽俱虛者﹐足大陰陽明俱虛也﹐病苦胃中如空狀﹐少气不足以息﹐四逆寒。脈弱者﹐少气。皮膚寒﹐脈小者。少气也。﹝同上﹞﹝按﹕診右手以下﹐是《脈經》文。皮膚寒云云﹐是《論疾診尺篇》文。﹞

乏气候

夫虛極之人﹐榮衛減耗﹐腑臟虛弱﹐气行不足﹐所以呼吸气短也。﹝同上﹞短气之證﹐亦有虛實之殊﹐虛者肺气之虛﹐實者由心腹脹滿﹐或水停心下﹐或風濕相搏之所致也﹐當各究其所因而施治。﹝《統旨》﹞﹝按﹕原舉喘﹑短气之辧﹐全取《明理論》﹐旣錄於《傷寒廣要》中﹐仍不贅。《醫貫》亦據成氏﹐補呼吸𨿽急而無痰聲句。﹞外有短气不足以息者似喘﹐但有虛有實﹐不可作喘治。虛者六君子加五味﹑麥冬。實者痰气阻礙﹐導痰丸。腎气不能攝精者﹐補腎丸。﹝《蒼生司命》﹞若肺气太虛﹐气不能布息﹐呼吸不相接續﹐出多入少﹐名曰短气﹐此虛之極也。﹝《明醫指掌》﹞中年人病後﹐气促痰嗽﹐腿足冷腫﹐腰骨大痛﹐面目浮腫﹐太陽作痛﹐悉屬命門火衰陽虛之候﹐用八味丸料佳﹐若作痰治立殆。﹝《六要》﹞關格之證爲喘者﹐如《六節藏象論》曰﹕人迎四盛以上﹐爲格陽。寸口四盛以上﹐爲關陰。人迎與寸口俱盛四倍以上﹐爲關格。此關格之證﹐以脈言﹐不以病言也。今人之患此者頗多﹐而人多不知。且近時察脈者﹐不論人迎﹐惟在寸口。但其兩手之脈﹐浮弦至極﹐大至四倍以上者﹐便是此證。其病必虛裏跳動﹐而气喘不已。此之喘狀﹐多無咳嗽﹐但覺胸膈舂舂﹐似脹非脹﹐似短非短﹐微勞則喘甚﹐多言亦喘甚﹐甚至通身振振﹐慌張不寧。此必情欲傷陰﹐以致元气無根﹐孤陽離居之候也。多不可治﹐方論詳《關格》門。﹝《景嶽》﹞虛炎陰陽不升降﹐下虛上盛﹐气促喘急﹐宜蘇子降气湯去前胡﹐下黑錫丹或養正丹。气急甚而不能眠臥者﹐沈附湯或正元飲﹐或四柱散﹐去木香﹐用沈香﹐並以鹽煎﹐下黑錫丹或靈砂丹﹑三炒丹﹐不效則以前藥下朱砂丹。短乏者﹐下气不接上气﹐呼吸不來﹐語言無力﹐宜補虛四柱飲﹐木香減半﹐加黃﹑山藥各一錢。若不勝熱藥及痰多之人﹐當易熟附子作生附﹐在人活法﹐餘皆仿此﹐藥輕病重﹐四柱飲不足取效﹐宜於本方去木香﹐加炒川椒十五粒。更不效﹐則用椒附湯。上焦漧燥﹐不勝熱藥者﹐宜於椒附湯加人參一錢。尋常病當用姜附而或上盛燥熱不可服者﹐惟此最良。气短乏力之人﹐於進藥之外﹐選一盛壯男子﹐吸自已之气﹐噓入病患口中﹐如此數次﹐亦可爲藥力一助。此法不特可治虛乏﹐尋常气暴逆致呃者﹐用之良驗。﹝《要訣》﹞

臟腑類

喑

病由風冷

風冷失聲者﹐由風冷之气﹐客於會厭﹐傷於懸壅之所爲也。聲气通發﹐事因關戶﹐會厭是音聲之戶﹐懸壅是音聲之關﹐風冷客於關戶之間﹐所以失聲也。﹝《病源論》﹞中冷聲嘶者﹐風冷傷於肺之所爲也。肺主气﹐五臟同受气於肺﹐而五臟有五聲﹐皆稟气而通之。气爲陽﹐若溫暖則陽气和宣﹐其聲通暢。風冷爲陰﹐陰邪搏於陽气﹐使气道不調流﹐所以聲嘶也。﹝同上﹞風寒之气客於中﹐滯而不能發﹐故喑不能言及喑啞失聲﹐皆風邪所爲也﹐入髒皆能殺人。﹝《千金》﹞

病由腎虛

心爲聲音之主﹐肺爲聲音之門﹐腎爲聲音之根。風寒暑濕﹐气血痰熱﹐邪气有幹於心肺者﹐病在上脘﹐隨證解之﹐邪气散則天籟鳴矣。惟夫腎虛爲病﹐不能納諸气以歸元﹐故气奔而上﹐咳嗽痰壅﹐或喘或脹﹐髓虛多唾﹐骨冷足痿﹐胸腹百骸俱爲之牽制﹐其嗽愈重﹐其气愈乏﹐其聲愈幹﹐君子當於受病之處圖之可也。按錢氏方小兒吐瀉利﹐其小便過多﹐以致脾虛不食﹐錢用益黃散作效。數日以後﹐忽爾不語﹐錢知其脾气已復﹐腎气尙虛﹐投以地黃丸益腎﹐相繼數劑﹐於是能言。余益信聲音之根出於腎也不誣矣。﹝《直指》﹞

病分三因

有內熱痰郁﹐窒塞肺金﹐而聲啞不出者﹐及有咳嗽久遠﹐傷气而散者﹐此內因也。有外受風寒﹐腠理閉塞﹐外束內郁﹐嗽而聲啞﹐三拗之類﹐此外因也。又有忽暴吸風﹐卒然聲不出者﹐亦外因也。有因爭競﹐大聲號呼﹐以致失聲﹐或因歌唱傷气而聲不出﹐此不內外因也﹐養息自愈。﹝《醫統》﹞

脈候

脈沈澀聲不出者爲郁﹐脈浮緊爲寒束聲啞﹐洪大爲火﹐脈滑爲痰﹐脈沈伏久病聲不出者難治。﹝《醫統》﹞

虛實證治

言者心之聲﹐聲者肺之韻﹐肺體淸虛﹐以气之鼓迫則鳴。猶鐘磬之懸架﹐其內空虛﹐擊之則鳴﹔內有污濁壅窒﹐擊之則聲啞而不明也。若有邪郁痰壅﹝按﹕原此有「肺痿狐蜮」四字﹐今芟卻﹞等因﹐則其聲啞嗄﹐惟去其痰邪等﹐卽猶去鐘磐之泥土濁垢﹐擊之自鳴﹐復何啞乎。若夫水虧火炎﹐金傷聲碎者﹐則猶鐘磐擊損﹐欲其如故﹐須復鑄之﹐所以痰火聲嘶﹐其得全愈者鮮矣。卽施益水淸金之法﹐猶恐不迨﹐若更以苦寒妄治﹐虛虛之禍﹐豈不旋踵而至哉。﹝《痰火點雪》﹞喑啞之病﹐當知虛實。實者其病在標﹐因竅閉而喑也。虛者其病在本﹐因內奪而喑也。竅閉者﹐有風寒之閉﹐外感證也﹐有火邪之閉﹐熱乘肺也﹔有气逆之閉﹐肝滯彊也。風閉者可散而愈﹐火閉者可淸而愈﹐气閉者可順而愈﹐此皆實邪之易治者也。至若痰涎之閉﹐𨿽曰有虛有實﹐然非治節不行﹐何致痰邪若此﹐此其虛者多而實者少﹐當察邪正﹑分緩急而治之可也。內奪者﹐有色欲之奪﹐傷其腎也﹔憂思之奪﹐傷其心也﹔大驚大恐之奪﹐傷其膽也﹐饑餒疲勞之奪﹐傷其脾也。非各求其屬而大補元气﹐安望其嘶敗者復完而殘損者復振乎﹐此皆虛邪之難治者也。然難易之辧固若此﹐而猶有難易之辧者﹐則辧其久暫﹐辧其病因﹐乃可悉焉。蓋暫而近者易﹐漸而久者難。脈緩而滑者易﹐脈細而數者難。素無損傷者易﹐積有勞怯者難。數劑而開者易﹐久藥罔效者難。此外復有號叫歌唱悲哭﹐及因熱極暴飲冷水﹐或暴吸風寒而致喑者﹐乃又其易者也。若此者﹐但知養息則弗藥可愈﹐是皆所當辧者。﹝《景嶽》﹞失音大都不越於肺﹐然須以暴病得之﹐爲邪鬱气逆﹔久病得之﹐爲津枯血槁。蓋暴喑總是寒包熱邪﹐或本內熱而後受寒﹐或先外感而食寒物﹐並宜辛涼和解﹐稍兼辛溫散之﹐消風散﹝見《頭痛》﹞用薑汁調服﹐緩緩進之﹐或只一味生薑汁亦可﹐冷熱嗽後失音尢宜。若咽破聲嘶而痛﹐是火邪遏閉傷肺﹐昔人所謂金實不鳴﹐金破亦不鳴也﹐古法用淸咽寧肺湯﹐今攺用生脈散合六味丸作湯﹐所謂壯水之主﹐以制陽光也。肥人痰濕壅滯﹑气道不通而聲喑者﹐二陳﹑導痰開滌之﹐一切滋補皆爲禁劑。至若久病失音﹐必是气虛挾痰之故﹐宜滋肺腎之化源﹐非生脈散下都气丸不可。凡咽漧聲槁者﹐潤肺爲主﹐生脈散合異功散。若膈內作痛﹐破瘀爲先﹐代抵當丸最妥。又咽痛起於四﹑五日間﹐或因咳劇而得﹐或多稠痰結痰而咽喉上腫痛﹐其聲𨿽啞﹐而尙有音破濁﹐脈大緩而右寸尢甚﹐此熱結於肺也﹐宜用辛涼之劑﹐如桔梗湯加蔥白﹑香豉﹑荊芥﹑薄荷﹐愼不可驟用斂降之藥。若暴啞聲不出﹐咽痛異常﹐卒然而起﹐或欲咳而不能咳﹐或無痰﹐或淸痰上溢﹐脈多弦緊﹐或數疾無倫﹐此大寒犯腎也﹐麻黃附子細辛湯溫之﹐並以蜜制附子含之﹐愼不可輕用寒涼之劑。二證寒熱天淵﹐不可不辧也。亦有叫罵聲嘶而喉破失音者﹐十全大補湯。﹝《醫通》﹞聲啞者﹐寒包其熱也﹐宜細辛﹑半夏﹑生薑﹐辛以散之。亦有痰熱壅於肺者﹐經云金空則鳴﹐必淸金中邪滯﹐用淸熱寧肺湯。﹝《統旨》﹞﹝按﹕寧肺湯卽咳嗽淸金化痰湯之類。﹞有聲音不出之人﹐服冷劑愈失聲﹐卽是腎經虛寒﹐投附子之劑數枚方可﹐此不可不識。﹝《要訣》﹞

咳嗽聲啞

咳嗽聲嘶者﹐此血虛受熱也﹐用靑黛﹑蛤粉﹐蜜調服之。﹝丹溪﹞凡病患久嗽聲啞﹐乃是元气不足﹐肺气不滋﹐宜補气養金潤燥﹐其聲自。若虛勞之人﹐則宜滋腎水﹑潤肺金爲本﹐訶子百藥煎收斂以治其標﹐標本兼治﹐此十全也。﹝《醫統》﹞若見其假熱而過用寒涼﹐凡見其痰盛而妄行消耗﹐則未有一免者矣。﹝《景嶽》﹞若冬月咳嗽﹐寒痰結於咽喉﹐語聲不出者﹐此寒气客於會厭﹐故卒然而喑也﹐麻杏甘石湯或《古今錄驗》續命湯選用。﹝《醫通》﹞

舌喑喉喑

喑者﹐邪入陰部也。經云﹕邪搏陰則爲喑。又云﹕邪入於陰﹐搏則爲喑。然有二證﹕一曰舌喑﹐乃中風舌不轉運之類是也。一曰喉喑﹐乃勞嗽失音之類是也。蓋舌喑但舌本不能轉運言語﹐而喉咽音聲則如故也。喉喑但喉中聲嘶﹐而舌本則能轉運言語也。﹝《綱目》﹞﹝按﹕此說宜置之篇首﹐然此門專以喉喑爲主﹐故敢次於此﹐而以舌喑治驗等﹐並列下方。﹞內侍曹都使﹐新造一宅﹐落成遷入﹐經半月﹐飲酒大醉﹐臥起失音不能語。召孫至﹐診曰﹕因新宅﹐故得此病耳﹐半月當愈﹐但服補心气薯蕷丸﹐治濕用細辛﹑川芎。又十日其病漸減﹐二十日全愈。曹旣安﹐見上﹐問誰醫﹐曰孫兆郎中。上乃召問曰﹕曹何疾也﹖對曰﹕凡新宅壁土皆濕﹐地亦陰多﹐人乍來﹐陰气未散。曹心气素虛﹐飲酒至醉﹐毛竅皆開﹐陰濕之气﹐從而入乘心經﹐心經旣虛﹐而濕气又乘之﹐所以不能語。臣先用薯蕷丸﹐使心气壯﹐然後以川芎﹑細辛﹐又去濕气﹐所以能語也。﹝同上﹞更有舌喑不能言者﹐亦當分新久。新病舌喑不能言﹐必是風痰爲患﹐類中風例治之。若肥人舌彊不能言﹐或舌根彊硬﹐導痰湯爲主。若久病後﹐或大失血後﹐舌萎不能言﹐大虛挾寒例治之。要在臨證審察病因無誤。然中風暴病失音﹐多緣少陰眞气久虛而得﹐更兼遺尿五絕證見﹐不可治矣。﹝《醫通》﹞

懸壅損

凡患風毒或病喉癰﹐病旣愈而聲則喑者﹐此其懸壅已損﹐𨿽喑無害也﹐不必治之。﹝《景嶽》﹞

死證

諸病不語﹐或聲幹沈﹐難以痊復。﹝《直指》﹞久病患不語﹐爲心气絕者死。﹝《醫統》﹞酒色過度﹐腎臟虧傷﹐不能納气歸元﹐气奔咽嗌﹐嗽痰喘脹﹐諸病雜揉﹐致气乏失音者﹐俗名啞勞是也﹐神人莫療。﹝《簡明醫彀》﹞

治方

若卒中冷﹐聲嘶啞者﹐甘艸一兩﹐桂二兩﹐五味子二兩﹐杏仁三十枚﹐生薑八兩切﹐以水七升﹐煮取二升﹐爲二服服之。﹝《肘後》﹞《聖惠》治風冷失聲﹐語音不出﹐宜服杏仁煎﹐於本方加紫菀﹑貝母﹑細辛﹑飴糖﹑蜜。《直指》杏仁煎﹐治咳嗽暴重﹐聲音不出。於《聖惠》方中﹐去桂﹑甘艸﹑細辛﹐加桑白皮﹑木通﹑石菖蒲。﹝用砂糖﹐不用飴糖﹐生薑用汁。《朱氏》去石菖蒲﹐曰﹕更加款冬花﹑知母各一兩﹐尢好。﹞桂湯﹐治卒失音方。濃煮桂汁﹐服一升﹐覆取汗。亦可末桂著舌下﹐漸漸咽汁。﹝《千金》﹞﹝按﹕末桂著舌下﹐本出《肘後》。﹞治寒气拍著﹐語聲不出﹐杏子膏。官桂﹝去皮﹞桔梗杏仁﹝去皮尖﹞上等分爲細末﹐用杏仁研膏爲丸﹐如梧桐子大﹐含化立效。﹝《選奇後集》﹞治中冷聲嘶﹐止喘咳﹐溫肺气﹐溫肺湯方。杏仁﹝湯浸去皮尖雙仁炒黃﹞桂﹝去粗皮﹞麻黃﹝去根節各半兩﹞糯米﹝三合﹞甘艸﹝炙銼一分﹞上五味粗搗篩﹐分作五服﹐每服用水三盞﹐煎取一盞﹐濾去滓﹐用雞子白一枚﹐和藥溫服。﹝《聖濟》﹞三拗湯﹐治風寒邪郁﹐咳嗽失音。﹝《醫統》﹞﹝方見《傷寒》中。﹞陵﹝二二﹞﹐秋涼燥气咳嗽﹐初病皮毛凜凜﹐冬月失音﹐至夏未愈﹐而納食頗安。想屢經暴冷暴暖之傷﹐未必是二气之餒﹐仿金石無聲議治。麻黃杏仁生甘艸石膏射幹苡仁﹝《臨證指南》﹞治失音﹐回聲飲子。皂角﹝一挺刮去黑皮並子﹞蘿卜﹝三个切作片﹞上以水二碗﹐同煎至半碗以下服之﹐不過三服便語﹐喫蘿卜更妙。﹝《養老書》﹞訶子湯﹐治失音不能言語者。訶子﹝四个半炮半生﹞桔梗﹝一兩半炙半生﹞甘艸﹝二寸半炙半生﹞上爲細末﹐每服二錢﹐用童子小便一盞﹐同水一盞﹐煎至五﹑七沸﹐溫服。甚者不過三服卽愈。﹝《宣明》﹞﹝按﹕《綱目》載丹溪用童便浸香附爲末方﹐曰﹕《本艸》言童便主久嗽失音﹐故治喑多用童便﹐由童便能降火故也。﹞《聖效方》去童便﹐加砂糖。淸音丸﹐嗽而失音。桔梗訶子﹝各一兩﹞甘艸﹝五錢﹞硼砂靑黛﹝各三錢﹞冰片﹝三分﹞上爲細末﹐煉蜜丸如龍眼大﹐每服一丸含化。﹝《統旨》﹞響勝﹝《回春》作響聲﹞破笛丸﹐治歌謳失音不語者﹐宜服神效。連翹桔梗甘艸﹝各二兩半﹞薄荷﹝四兩﹞訶子肉﹝煨﹞砂仁大黃﹝酒蒸各一兩﹞川芎﹝一兩半﹞百藥煎﹝二兩﹞上爲細末﹐雞子淸和爲丸﹐如彈子大﹐每用一丸﹐臨臥噙化服。﹝《醫林集要》﹞通音煎﹐治音啞。白蜜﹝一斤﹞川貝母﹝一兩去心爲末﹞款冬花﹝二兩去梗爲末﹞胡桃肉﹝二十个去衣研爛﹞上四味和均﹐飯上蒸熟﹐不拘時﹐開水煎服。﹝《心悟》﹞孫﹝二一﹞﹐久咳失音喉痺。陳阿膠﹝同煎二錢﹞生雞子黃﹝同煎一枚﹞炒麥冬﹝一錢半﹞川斛﹝三錢﹞甜北沙參﹝一錢半﹞炒生地﹝二錢﹞生甘艸﹝三分﹞茯神﹝一錢半﹐《臨證指南》﹞

臟腑類

肺癰

脈因證治總說

問曰﹕振寒發熱﹐寸口脈滑而數﹐其人飲食起居如故﹐此爲癰腫病。醫反不知﹐而以傷寒治之﹐應不愈也。何以知有膿﹖膿之所在﹐何以別知其處﹖師曰﹕假令痛在胸中者﹐爲肺癰﹐其人脈數﹐咳唾有膿血。設膿未成﹐其脈自緊數﹔緊去但數。膿爲已成也。﹝《脈經》﹞肺癰者﹐由風寒傷於肺﹐其气結聚所成也。肺主气﹐候皮毛﹐勞傷血气﹐腠理則開而受風寒﹐其气虛者﹐寒乘虛傷肺﹐寒搏於血﹐蘊結成癰。熱又加之﹐積熱不散﹐血敗爲膿。肺處胸間﹐初肺傷於寒則微嗽。肺癰之狀﹐其人咳﹐胸內滿﹐隱隱痛而戰寒﹐診其肺部脈緊爲肺癰。﹝《病源論》﹞﹝按﹕原此下曰﹕又肺病﹐身當有熱﹐咳嗽短气﹐唾出膿血。其脈當短澀而反浮大﹐其色當白而反赤者﹐此是火之克金﹐大逆不治也。此本出《脈經》肺病證﹐似與經旨違﹐仍附注之。﹞肺癰證始萌易治﹐膿成難治。診其脈數而實﹐膿已成﹔微而澀﹐漸愈。面色白﹐嘔膿而止者﹐自愈﹔有膿而嘔食﹐面色赤﹐吐膿如糯米粥者﹐不治。男子以气爲主﹐得之十救二三﹔婦女以血爲主﹐得之十全七八﹐歷試屢驗。﹝《得效》﹞肺癰者﹐出於上焦﹐客熱停於肺腑﹐咳嗽胸膈內痛﹐致使肺爛成癰﹐唾膿如敗糊臭穢﹐此爲難治。脈關前緊數﹐關後微小﹐下虛上盛也。﹝《活法祕方》﹞肺癰者﹐先因感受風寒﹐未經發越﹐停畱肺中。初則其候毛聳惡風﹐咳嗽聲重﹐胸膈隱痛﹐項彊不能轉側者﹐是其眞候也。久則鼻流淸涕﹐咳唾膿痰﹐黃色腥穢。甚則胸脇脹滿﹐呼吸不利﹐飲食減少﹐脈洪自汗。法當淸金﹐甘桔湯主之﹝方未考﹞﹐麥冬淸肺飲調之﹝當是麥冬平肺飲﹐用參﹑麥﹑芍﹑檳﹑茯﹑陳﹑桔﹑甘﹞。又久嗽勞傷﹐咳吐痰血﹐寒熱往來﹐形體消削﹐咯吐瘀膿﹐聲啞咽痛﹐其候傳爲肺痿﹐如此者百死一生之病也。又勞力內傷﹐迎風響叫﹐外寒侵入﹐未經解散﹐致生肺癰者﹐初起脈浮微數﹐胸熱气粗﹐寒熱往來﹐咳嗽生痰者﹐當以小靑龍湯主之﹐麥冬淸肺飲調之﹐通用金鯉湯﹑蠟礬丸﹑太乙膏﹝當是薛氏原方﹐用玄參﹑白芷﹑歸﹑桂﹑芍﹑地﹑大黃。﹞相間服之亦效。﹝《外科正宗》﹞初起風寒相入﹐頭眩惡寒﹐咳嗽聲重者﹐宜解散風邪。汗出惡風﹐咳嗽气急﹐鼻塞項彊﹐胸膈隱痛﹐實表淸肺。日間多寒﹐喜覆衣被﹐夜間發熱﹐多煩去被﹐滋陰養肺。口漧喘滿﹐咽燥而渴﹐咳嗽身熱﹐脈弦數者﹐降火抑陰。胸滿喘急﹐咳吐膿痰﹐身熱气粗﹐不得安臥﹐平肺排膿。熱退身涼﹐脈來短澀﹐精神減少﹐自汗盜汗﹐補肺健脾。﹝同上﹞肺癰危證﹐乘初起時﹐極力攻之﹐庶可救療。凡咳嗽吐臭稠痰﹐胸中隱痛﹐鼻息不聞香臭﹐項彊不能轉側﹐咳則遺尿﹐自汗喘急﹐呼吸不利﹐飲食減少﹐脈數盛而芤﹐惡風毛聳﹐便是肺癰之候。蓋由感受風寒﹐未經發越﹐停畱肺中﹐蘊發爲熱﹐或挾濕熱痰涎垢膩﹐蒸淫肺竅﹐皆能致此。愼不可用溫補保肺藥﹐尢忌發汗傷其肺气﹐往往不救。《金匱》皂莢丸﹑葶藶大棗瀉肺湯﹑《千金》桂枝去芍藥加皂莢湯﹑葦莖湯﹑宋人十六味桔梗湯﹝系桔﹑甘﹑薏﹑貝﹑歸﹑﹑桑白﹑蔞仁﹑百合﹑枳殼﹑五味﹑地骨﹑知母﹑防己﹑葶﹑杏﹞俱肺癰專藥。初起用葦莖湯﹐此方大疏肺气﹐服之使濕瘀悉趨溺孔而去﹐一二服卽應。初起咳逆不利﹐二味桔梗湯加貝母﹑紫菀。潰後唾膿血不止﹐葶藶薏苡瀉肺湯隨證加減。平昔勞心思慮﹐多郁火人﹐唾臭痰鮮血﹐此屬陰火﹐但與生料六味丸加麥冬﹑紫菀之類。若誤投參補气補火﹐臭痰轉甚者﹐急宜上法加童便﹐服之自淸。肺癰潰後﹐膿痰漸稀﹐气息漸減﹐忽然臭痰復甚﹐此餘毒未盡﹐內气復發﹐必然之理﹐不可歸咎於調理服食失宜也。但𨿽屢發而勢漸輕可﹐可許收功﹔若屢發而痰穢轉甚﹐脈形轉疾者﹐終成不起也。﹝《醫通》﹞輕者煎藥可愈﹐重者膿血已聚﹐必得淸火消毒﹑提膿保肺等藥﹐方能挽回﹐否則不治﹐所以《金匱》云始萌可救﹐膿成則死。﹝《軌範》﹞肺癰屬肺熱極﹐忌斂澀﹑補气﹑升﹑燥熱﹑酸﹑咸。宜淸熱﹑淸痰﹑降火﹑解毒散結﹑甘寒﹑苦寒﹑辛寒。﹝《本艸經疏》﹞

病有由酒食

肺癰者﹐由食啖辛熱炙﹐或酣飲熱酒﹐燥熱傷肺所致﹐治之宜早。﹝《綱目》引保﹞酒毒畱於肺者﹐緣肺爲淸虛之髒﹐酒多則損其淸虛之體﹐由是稠痰濁火﹐蒸灼其間。輕則外爲鼻準赤﹐內爲咳嗽痰火﹔重則肺葉受傷﹐爲胸痛脇脹﹐咳嗽膿血﹐痰出腥穢﹐肺癰潰爛。宜化痰淸肺﹐庶可保全。﹝《匯補》﹞

試法

肺癰脈數而虛﹐口燥咽漧﹐胸脇隱痛﹐二便赤澀﹐咳唾膿血鮏臭﹐置之水中則沈。﹝《入門》﹞凡人覺胸中隱隱痛﹐咳嗽有臭痰﹐吐在水內﹐沈者是癰膿﹐浮者是痰。﹝《續焰》﹞肺癰吐膿鮏臭﹐用黃豆令病患口嚼﹐不覺豆之气味﹐是肺癰也。﹝《壽世》﹞初起疑似未眞﹐生大豆絞漿飲之﹐不覺鮏气﹐便爲眞候。﹝《醫通》﹞

難易看法

如手掌皮粗﹐六脈洪數﹐气急顴紅﹐污膿白血﹐嘔噦HT水﹐鼻煽﹐不餐飲食者﹐俱爲不治。此證以身涼脈細﹐膿血交流﹐痰色鮮明﹐飲食知味﹐膿血漸止者﹐俱爲無妨﹐反此則死。﹝《正宗》﹞初起﹐脈浮虛細﹐身體不熱﹐咳嗽有痰﹐呼吸調勻者順。已成﹐脈浮微數﹐咳吐膿痰﹐形色鮮明﹐語聲淸朗者吉。潰後﹐咯吐膿痰﹐間吐鮮血﹐時發時止﹐飲食知味者順。吐膿漸漸稀少﹐胸脇不疼﹐面色微微帶黃﹐便調﹐多穩。初起﹐脈洪弦數﹐身熱多寒﹐胸疼气喘﹐面紅多汗﹐損壽。已成﹐咯吐膿痰﹐气味HT臭﹐黃痰如膠粘固﹐唇反﹐終亡。咯吐再兼白血﹐气急多煩﹐指甲紫而帶灣﹐終歸冥路。手掌皮如枯樹﹐面艷顴紅﹐咽痛﹐音如鴨聲﹐鼻掀﹐終死。﹝《正宗》﹞肺癰初起﹐脈不宜數大﹐潰後最忌短澀﹐脈緩滑面白者生﹐脈弦急面赤者死。﹝《醫通》﹞

肺癰肺痿之別

詳觀肺癰﹑肺痿二證實難治。要之肺癰則間有可愈者﹐亦須肺未穿故可救。但肺痿罕有安者﹐蓋其肺枯竭漧燥﹐何由而得潤﹐所以難愈。﹝《活法祕方》﹞肺癰作痛﹐肺痿不痛﹐痿甚而癰稍輕也。﹝《蒼生司命》﹞肺癰屬在有形之血﹐血結宜驟攻﹔肺痿屬在無形之气﹐气傷宜徐理。肺癰爲實﹐誤以肺痿治之﹐是爲實實﹔肺痿爲虛﹐誤以肺癰治之﹐是爲虛虛﹐此辧證用藥之大略也。﹝《法律》﹞

初治方法

凡治肺癰病﹐以淸肺熱﹐救肺气﹐俾其肺葉不致焦腐﹐其生乃全。故淸一分肺熱﹐卽存一分肺气﹐而淸熱必須滌其壅塞﹐分殺其勢於大腸﹐令濁穢膿血日漸下移爲妙。若但淸解其上﹐不引之下出﹐醫之罪也。甚有惡其下利奔迫而急止之﹐罪加等也。﹝《法律》﹞治咳有微熱煩滿﹐胸皮甲錯﹐是爲肺癰﹐黃昏湯方。黃昏手掌大一片﹐是合昏皮也﹐咀﹐以水三升﹐煮取一升﹐分二服。﹝《千金》﹞又方。葦莖﹝切二升以水二斗煮取五升去滓﹞薏苡仁﹝半升﹞瓜瓣﹝半升﹞桃仁﹝三十枚﹞上四味咀﹐內葦汁中﹐煮取二升﹐服一升﹐當有所見﹐吐膿血。﹝同上﹞《外臺》引《古今錄驗》名葦莖湯﹐用葦莖一升。曰﹕仲景《傷寒論》云﹕葦莖切二升。《千金》範汪同。《聖惠》治肺癰﹐咳﹐其聲破嗄﹐體有微熱﹐煩滿﹐胸前皮甲錯﹐用靑葦。薛立齋治一膏粱之人﹐寒熱作渴﹐不時咳吐﹐口內血腥﹐又五日吐膿血﹐皮毛錯縫﹐用射幹湯﹝方見胃脘癰﹞。四劑膿血已止﹐但气壅痰多﹐以甘桔湯二﹑三劑而愈。﹝《類案》﹞如聖丸﹐治風熱毒瓦斯上攻﹐咽喉痛痺﹐腫塞妨悶﹐及肺癰喘咳唾膿血。樟腦﹝另研﹞牛黃﹝另研﹞桔梗甘艸﹝生用各一錢﹞上爲細末﹐煉蜜丸﹐每兩作二十丸﹐每用一丸含化。﹝《綱目》引梅﹞

中治諸方

《範汪方》治肺癰方。用薏苡一升咀﹐淳苦酒三升﹐煮得一升﹐適寒溫一服﹐有膿血當吐之。《葛氏方》同之。﹝《醫心》﹞《僧深方》治肺腸癰﹐經時不瘥﹐桔梗湯主之方。桔梗﹝三兩﹞甘艸薏苡仁敗醬漧地黃術﹝各二兩﹞當歸﹝一兩﹞桑根皮﹝一升﹞凡八物切﹐以水一斗五升﹐煮大豆四升﹐取七升汁﹐去豆﹐內淸酒三升﹐合藥煮取三升半﹐去滓﹐服七合﹐日三夜再﹐禁生冷。﹝同上﹞桔梗湯﹐治肺癰始萌。桔梗甘艸薏苡仁﹝各二兩﹞上爲粗末﹐每服五錢﹐水二盞﹐煎至一盞﹐去滓服。﹝《家寶》﹞治肺癰吐膿﹐五心煩熱﹐壅悶咳嗽﹐四順湯方。貝母﹝去心﹞桔梗﹝炒﹞紫菀﹝去苗土各一兩﹞甘艸﹝炙銼半兩﹞上四味粗搗篩﹐每服三錢匕﹐水一盞﹐煎五﹑七沸去滓﹐不拘時候稍冷服。如咳嗽甚﹐入去皮尖杏仁三枚同煎。﹝《聖濟》﹞《正宗》有杏仁﹐曰﹕或爲末﹐白湯調服二錢。玄參淸肺飲﹐治肺癰﹐咳吐膿痰﹐胸膈脹滿﹐上气喘急﹐發熱者。玄參﹝八分﹞銀柴胡陳皮桔梗茯苓地骨皮麥門冬﹝各一錢﹞薏苡仁﹝二錢﹞人參甘艸﹝各五分﹞檳榔﹝三分﹞水二鐘﹐姜一片﹐煎八分﹐臨服入童便一杯﹐食後服。﹝《正宗》﹞肺癰神湯﹐凡患者右脇按之必痛﹐但服此湯﹐未成卽消﹐已成卽潰﹐已潰卽愈﹐此余新定﹐屢用屢驗者也。桔梗﹝一錢﹞金銀花﹝一錢﹞甘艸節﹝一錢二分﹞黃﹝一錢炒﹞貝母﹝一錢二分﹞陳皮﹝一錢二分﹞白芨﹝一錢﹞甜葶藶﹝八分微炒﹞水二鐘﹐姜一片﹐煎一鐘﹐食後徐徐服。新起﹐加防風一錢﹐去。潰後﹐加人參一錢。不久斂﹐加合歡皮一錢。﹝《必讀》﹞《醫通》葶藶薏苡瀉肺湯﹐治肺癰初潰吐膿血﹐於本方加薏苡。《心悟》加味桔梗湯﹐於本方去黃﹐加薏苡。世有膏粱子弟﹐多食濃味燔熬﹑烹炙煎炒之物﹐時時吞嚼﹐或美醪香醪﹐乘興酣飲﹐遂至咽漧舌燥﹐吐痰吐血﹐喘急膈痛﹐不得安臥﹐是肺癰已成耳。治之法﹐化毒之中﹐益之養肺之法﹐庶幾已成者可痊﹐未成者可散也。方用枝桑淸肺湯﹐桑葉五錢﹐紫菀二錢﹐犀角屑五分﹐生甘艸二錢﹐款冬花一錢﹐百合三錢﹐杏仁七粒﹐阿膠三錢﹐貝母三錢﹐金銀花一兩﹐熟地一兩﹐人參三錢﹐水煎﹐將犀角磨末衝服﹐數劑可奏功也。﹝《辧證錄》﹞﹝按﹕此本《濟生》紫菀茸湯﹐今去蒲黃﹑半夏﹐加金銀花﹑熟地者。紫菀茸湯見《咳嗽》中。﹞一男子因勞傷咳嗽不止﹐至夜身熱尢甚﹐日久咯吐膿血﹐診之脈弦而數﹐此虛火假證也。先以童子小便﹐日飲三﹑四次。又服紫菀茸湯﹝方與《濟生》同﹞數劑﹐至夜身熱不發。又間服金鯉湯﹐月餘而漸瘳。此非童便之力﹐而陰火豈能得退。嘗治瘡瘍虛熱不退者﹐此極效。﹝《正宗》﹞金鯉湯﹐治肺癰已成未成﹐胸中隱痛﹐咯吐膿血者服之。金色活鯉魚﹝一尾約四兩重﹞貝母﹝一錢﹞先將鯉魚連鱗剖去肚腸﹐勿經水气﹐用貝母細末滲在魚肚內﹐綫紮之。用上白童子小便半大碗﹐將魚浸童便內﹐重湯頓煮﹐魚眼突出爲度。少頃取起﹐去鱗骨﹐取淨魚肉﹐浸入童便內頓熱﹐肉與童便作二﹑三次﹐一日食盡一枚﹐其功效甚捷。﹝同上﹞《醫通》潰後排膿用。曰﹕然不若用薏苡根搗汁﹐頓熱服之﹐其效最捷﹐下咽其臭卽解﹐有虫者虫卽死出。薏苡爲肺癰專藥﹐然性燥气滯﹐服之未免上壅﹐不及根汁之立能下奪﹐已潰未潰皆可挽回﹐諸方皆不及也。焊肺丹﹐凡治肺癰﹐必以此藥間而服之﹐以護膈膜﹐不致潰透心肺﹐最爲切當。卽蠟礬丸﹐用蜜水送下。﹝《壽世》﹞﹝方見《腸癰》中﹞

末治諸方

《百濟新集方》治肺癰方。黃一兩﹐以水三升﹐煮取一升﹐分二服﹐《葛氏方》同之。﹝《醫心》﹞排膿散﹐治肺癰得吐膿後﹐宜以此藥排膿補肺。綿黃去蘆二兩生用。上爲細末﹐每服二錢﹐水一中盞﹐煎至六分﹐溫服不拘時候。﹝《濟生》﹞排膿散﹐理肺癰吐膿後﹐宜服排膿補肺。嫩黃﹝二兩﹞川白芷北五味子﹝炒﹞人參﹝各一兩﹞上爲末﹐煉蜜丸如小指大﹐偃仰入口含化﹐旋旋咽下﹐食後服﹐臨臥服。﹝《得效》﹞《正宗》每服三錢﹐食後蜜湯調服。加味十奇散﹐治肺癰已散﹐不咳不疼﹐服此去舊生新﹐內能固消。﹝同上﹞﹝方見《腸癰》內補散下。﹞八寶散﹐治肺癰﹐咳嗽日久﹐痰帶鮏臭﹐身熱虛羸。白茯苓桔梗貝母人參北五味天門冬胡黃連熟地﹝各等分﹞水煎﹐食後服。﹝《玉案》﹞薛立齋治一老婦﹐素味濃﹐吐膿已愈﹐但小便淋瀝﹐用補中益气﹐加麥冬﹑五味而愈。膏粱之人﹐初起淸胃散亦可用。﹝《類案》﹞一婦人素血虛發熱咳嗽﹐或用痰火之劑﹐後吐膿血而赤﹐脈數﹐其勢甚危﹐此膿成而血气虛也。余用八珍湯以補元气﹐用桔梗湯以治肺證﹐脈證全愈。﹝《外科發揮》﹞白芨散﹐治肺癰咳唾膿血﹐及肺破不愈最效。以白芨爲面﹐每服二錢﹐糯米飲調﹐臨臥服。﹝《醫統》按﹕此本出《醫說》﹐治咯血。﹞

臟腑類

滯下

痢之爲病﹐與泄瀉相似不同﹐《內經》名之腸﹐仲景則以下利括之。滯下之目亦出於漢晉﹐今標於篇以與彼爲別。是證此間所見多屬熱疫﹐而考之往籍﹐宋代之方槪不過逐積﹑澀腸二端﹐明人往往本之脾腎﹐專務調補﹐均歉於事用。今通融諸家﹐無所偏主﹐庶足以應變乎。

名義

初虞世《養生必用方》云﹕古人凡奏圊頻並皆謂之利﹐尋常水瀉謂之利﹐米谷不化謂之米谷利﹐或言下利淸谷。痢謂之滯下﹐謂所下濡滯﹐膿血點滴﹐坐圊遲久﹐豈不謂之滯下也。﹝《萬安方》﹞﹝按﹕米谷疑水谷﹐然《幼幼新書》引亦作米谷﹐且云或言下利淸谷﹐則難得攺易﹐姑仍其舊。﹞

源由諸說

水谷痢者﹐由體虛腠理開﹐血气虛﹐春傷於風﹐邪气畱連在肌肉之內﹐後遇脾胃大腸虛弱而邪气乘之﹐故爲水谷痢也。脾與胃爲表裏。胃者脾之府也﹐爲水谷之海。脾者胃之藏也﹐其候身之肌肉。而脾气主消水谷﹐水谷消﹐其精化爲榮衛﹐中養臟腑﹐充實肌膚。大腸肺之腑也﹐爲傳導之官﹐化物出焉。水谷之精化爲血气﹐行於經脈﹐其糟粕行於大腸也。肺與大腸爲表裏﹐而肺主气﹐其候身之皮毛。春陽气𨿽在表﹐而血气尙弱﹐其飲食居處﹐運動勞役﹐血气虛者﹐則爲風邪所傷﹐客在肌肉之間。後因脾胃气虛﹐風邪又乘虛而進入於腸胃。其脾气弱則不能克制水谷﹐故糟粕不結聚而變爲痢也。﹝《病源論》﹞夫赤白痢疾﹐古人謂之滯下﹐近代云無積不成痢。以僕思之﹐一歲之中﹐豈惟夏秋之間有積而春冬無之。得非致疾之由﹐皆因春傷風邪。然風喜傷肝﹐春時肝木正旺而不受邪﹐移气克於脾土。脾受賊邪﹐故不能克化食飲﹐又乃飲食不節﹐恣餐生硬瓜果魚肉粘膩等物﹐積聚不化﹐更因外感五邪﹐如當風取涼﹑露臥濕地等﹐不爲霍亂﹐則成滯下必矣。其中卻有冷熱之分。﹝《管見良方》﹞夫痢疾者﹐因夏月初秋忽有暴冷﹐折於盛熱﹐無可分散﹐客搏肌中﹐發於外則爲瘧﹐發於內則爲痢﹐內外俱發則爲瘧痢。皆由榮衛不和﹐腸胃虛弱﹐冷熱之气乘虛客於腸胃。又因飲食有冷﹐冷气在腸胃﹐復爲熱气所傷﹐腸胃宿虛﹐故受熱气﹐夾熱則赤﹐夾冷則白﹐冷熱交攻則膿血相雜。亦因沈積所作﹐赤痢積熱﹐白痢積冷﹐赤白痢冷熱之積。若脾胃气虛﹐不能消化水谷﹐則糟粕不聚﹔或春間解脫﹐風冷所傷﹐腸虛胃弱﹐卒被寒所折﹐便爲下痢多矣。﹝《全嬰方論》﹞蓋人日受飲食之積畱滯於內﹐濕蒸熱瘀伏而不作﹐偶或調攝失宜﹐復感酷熱之毒﹐至秋陽气始收﹐火气下降﹐蒸發蓄積而滯下之病作矣。﹝《明醫指掌》﹞﹝按﹕此說《醫統》引戴氏﹐又出薛氏《平治會萃附論》﹐當考。﹞泄瀉痢瘧同乎一源﹐多由暑月脾胃气虛﹑飲食傷積所致。飲食才傷便作﹐則爲泄瀉爲輕﹔飲食停積旣久﹐則爲瘧痢爲重。而瘧與痢又有分別。飲食爲痰﹐充乎胸膈則爲瘧疾﹔飲食爲積﹐膠乎腸胃則爲痢疾。古人有言曰﹕無痰不是瘧﹐無積不是痢。良有以也。﹝《丹溪心法附余》﹞

脈候

腸下膿血﹐脈沈小流連者生﹐數疾且大有熱者死。腸筋攣﹐其脈小細安靜者生﹐浮大緊者死。﹝《脈經》﹞脈時小絕者生﹐洪大數者死。懸絕澀者死﹐細微而澀者生。緊大而滑者死﹐得代絕脈者亦死。﹝《病源論》﹞下痢微小卻爲生﹐脈大浮洪無瘥日。﹝《脈訣》﹞腸頻下膿血者﹐診脈宜滑大也。若弦急者必死。﹝《濟生》﹞﹝按﹕此攺經文懸澀爲弦急。《醫約》曰﹕此乃大槪言之﹐又當審其胃气。如有胃气﹐則脈𨿽大不妨﹐又不可以一途而論也。﹞法曰證與脈合者生﹐相反者死。今痢爲有餘之證﹐脈宜洪大數實﹐乃爲脈證相符而可治﹐今又有不治者何﹖蓋痢𨿽屬有餘﹐而下利則傷气傷血﹐實爲有餘中不足。故脈沈小流連者生﹐洪大數身熱者死﹐細小安靜者生﹐浮大而緊者死﹐陰癥見陽脈者生﹐陽癥見陰脈者死﹐身熱脈大者半死半生。﹝《會解》﹞下痢白沫﹐初起脈小滑能食者易治﹐洪大急疾四肢厥冷者難治。久痢脈微弱小細者卽愈﹐數實或虛大無根者危。下痢膿血﹐初起脈小滑或弦軟身不熱者易治﹔數實滑大而身熱者﹐勢𨿽甚猶或可治﹔若先不熱﹐五六日後反發熱脈大者必死。久則脈宜芤遲虛細﹐不宜數盛滑實﹐或身熱不止﹑口噤不食者皆死。久痢脈結代﹐反驟能食爲除中者必死。大抵下利之脈﹐初起𨿽實大不妨﹐六七日後最忌彊盛。凡下利脈浮身熱作風治﹐脈沈身重作濕治。下利爲腸胃病﹐𨿽迸進而能食則吉。若噤口痢﹐初起脈數實可治。久痢而反不能食﹐脈見有餘者死。惟小弱流利者﹐當作胃虛治之。﹝《醫通》﹞痢爲裏證﹐脈宜沈惡浮﹝有表邪者不在此論﹞﹐宜細惡大﹝初起邪盛者不在此論﹞﹐宜緩惡弦。﹝《醫碥》﹞

辯證要領

其證有令人先泄瀉不止變成痢疾者﹐亦有不瀉便成痢疾者。其證心腹痛甚不可忍﹐亦有不痛者。裏急後重﹐奏廁頻迸﹐或有或無。宜子細看廁馬中﹐若有一點或赤或白或赤白相雜﹐此卽痢證無可疑者。﹝按﹕《和劑•指南》曰。病患登廁﹐才有一兩點物或赤或白或如魚腦者﹐此皆痢證也。此陳氏所本。﹞𨿽曰赤色爲熱﹐白色爲寒﹐赤白相雜爲冷熱不調﹐然不若姑以此法辧之。凡痢疾有冷熱虛實﹐一時脈證未明﹐全在醫者子細詳察﹐不可執脈。﹝《管見良方》﹞諸有積﹐以肚熱纏痛推之。諸有气﹐以狀如蟹渤驗之。﹝《直指》﹞泄痢之病﹐水谷或化或不化﹐並無努責﹐惟覺困倦。若滯下則不然﹐或膿或血﹐或膿血相雜﹐或腸垢﹐或無糟粕﹐或糟粕相混。𨿽有痛﹑不痛﹑大痛之異﹐然皆裏急後重﹐逼迫惱人。考之於經﹐察之於證﹐似乎皆熱證實證也。余近年涉歷﹐亦有大虛大寒者﹐不可不知。﹝《局方發揮》﹞凡治痢疾﹐最當察虛實﹐辧寒熱﹐此瀉痢中最大關系。若四者不明﹐則殺人甚易也。﹝《景嶽》﹞痢疾古有赤熱白冷及五色分屬五臟之辧﹐然臟腑寒熱當以脈癥互參﹐𨿽有前說﹐存之而已﹐若執此認病﹐泥矣。﹝《金匱翼》﹞

證治總例

凡人患痢﹐不問赤白﹐脈小身涼者易安﹐脈大身熱者難瘥。患痢未有不腹痛者﹐皆緣有積也。暑積及熱積多患赤痢﹐冷積多患白痢。亦有腸胃有風而患赤痢者﹐有冷熱不調而患赤白痢者。暑積痢可用黃連阿膠丸﹑綿煎散加滑石。白痢可用駐車丸﹑感應丸之類。冷熱不調用戊己丸﹑巴豆丸子之類。﹝《醫說》引《醫余》﹞如五心煩熱﹐唇赤煩渴引飲﹐心中欲冷而惡熱﹐臍腹脹痛﹐六脈洪數或六脈虛弱者﹐便不可作虛寒治療投之熱藥﹐此等脈證多因中暑得之。近人多不明中暑而妄投熱藥﹐傾人性命。殊不知寒傷形而不傷气﹐所以脈盛﹔熱傷气而不傷形﹐所以脈虛。經云﹕陽根於陰﹐陰本於陽。陽無陰以生﹐陰無陽以化。凡夏月天气熱﹐當食以寒﹐扶陰气以養陽之時也。今人以爲陰气在內﹐反抑以熱藥﹐而成瘧痢脫血者多矣。若心中有時煩躁﹐五心煩熱﹐四肢棄縱﹐不欲衣覆﹐或揚手擲足﹐飲食欲冷而惡溫﹐下痢純赤或赤黃色者﹐不問六脈虛弱及年髙等人﹐便宜以性涼之藥調治﹐如敗毒散﹑小柴胡湯﹑黃連丸是也。若下痢純白﹐或如魚腦﹐或如溏﹐或滑泄不禁﹐臍腹冷痛﹐四肢逆冷﹐口若含霜﹐飲食欲溫而惡冷﹐六脈沈微﹐不問少壯﹐此是虛冷證也﹐宜用溫熱藥治之﹐如丁香豆蔻散﹑阿梨勒丸﹑木香散﹑駐車丸﹐或佐以四桂散﹑附子理中湯。若下痢赤白﹐或純膿﹐或溏臭﹐臍腹撮痛﹐遇痛則痢下﹐下後則痛止﹐此是有積作痢﹐宜以加巴感應丸中﹐加黃蠟丸如綠豆大﹐各十五丸兼服﹐其積必去。若裏急後重者﹐以枳實去瓤麩炒黃煎湯﹐吞下感應丸則愈。如未止﹐但以仙方斷下丸或六神丸﹑香連丸﹑駐車丸服之必愈。﹝《管見良方》﹞大抵治痢之法﹐虛者補之﹐實者瀉之﹐滑者澀之﹐閉者通之﹐有積者推之﹐風則散之﹐暑則滌之﹐濕則燥之﹐熱則涼之﹐冷則溫之﹐冷熱者調之﹐以平爲期﹐不可過﹐此爲大法。﹝《婦人良方》﹞痢疾多因飲食停滯於腸胃所由致﹐倘不先以巴豆等藥﹐以推其積滯﹐逐其邪穢﹐鮮有不致精神危困﹑久而羸弱者。余嘗鑑焉﹐每遇此證﹐必先蕩滌腸胃﹐次正根本﹐然後辧其風冷暑濕而爲之治法。故傷熱而赤者則淸之﹐傷冷而白者則溫之﹐傷風而純下淸血者則祛逐之﹐傷濕而下豆羹汁者則分利之。又如冷熱交並者﹐則溫涼以調之﹔傷損而成久毒痢者﹝按﹕上文曰﹐或飲服冷酒物﹐恣情房室﹐勞傷精血而成久毒痢者﹞﹐則化毒以保衛之。夫如是﹐藥無不應而疾無不愈者矣。﹝《濟生》﹞痢出於積滯。積﹐物積也。滯﹐气滯也。物積欲出﹐气滯而不與之出﹐所以下墜裏急﹐乍起乍止﹐日夜凡百餘度。病家所請﹐莫不求其止﹐孰知物積气滯致有如是之證耶。繼人但見有上項證候﹐不論色之赤白﹐脈之大小﹐一皆以通利行之。物積用巴豆﹑大黃輩﹐气滯用枳殼﹑桔梗﹑靑皮﹑蓬術輩﹐二者兼濟﹐必能收功。其間佐以黃連阿膠丸﹐效驗尢著。蓋痢疾多因傷暑伏熱﹑酒面炙醞釀而成﹐其阿膠尢大腸之要藥﹐有熱毒畱滯則能疏導﹐無熱毒畱滯則能安平。市肆或無丸子﹐卽以炒阿膠﹑當歸﹑靑皮﹑赤茯苓﹑黃連作劑﹐入烏梅﹑濃蜜同煎﹐最能蕩滌惡穢。積旣去﹐徧數自疏。嗣是卻以木香﹑茯苓﹑縮砂﹑白豆蔻﹑陳皮﹑甘艸調之﹐自然喜食。食則糟粕入於大腸﹐然後眞人養髒湯﹑易簡斷下湯﹐可止則止矣。﹝《直指》﹞法云﹕後重則宜下﹐腹痛則宜和﹐身重則除濕﹐脈弦則去風。血膿稠粘﹐以重藥竭之﹕身冷自汗﹐以毒藥溫之。風邪內縮﹐宜汗之則愈﹐溏爲痢﹐當溫之。又云﹕在表者發之﹐在裏者下之﹐在上者湧之﹐在下者竭之﹐身表熱者內疏之﹐小便澀者分利之。又曰﹕盛者和之﹐去者送之﹐過者止之。兵法云﹕邂其來銳﹐擊其墮歸。此之謂也。﹝《保命集》﹞痢疾初得一二日間﹐以利爲法﹐切不可便用止澀之劑。若實者﹐調胃承气﹑大小承气亦可用。有熱先退熱﹐亦不可便用參﹑術﹔然气虛者可用﹐胃虛者亦用之。初得之時﹐元气未虛﹐必推蕩之﹐此通因通用之法﹔稍久气虛﹐則不可下。壯實初病宜下﹐虛弱衰老久病宜升之。﹝《丹溪心法類集》﹞治痢十法﹕其或惡寒發熱﹐身首俱痛﹐此爲表證﹐宜微汗和解﹐用蒼術﹑川芎﹑陳皮﹑芍藥﹑甘艸﹑生薑三片煎。其或腹痛後重﹐小水短﹐下積﹐此爲裏證﹐宜和中疏气﹐用炒枳殼﹑制濃朴﹑芍藥﹑陳皮﹑滑石﹑甘艸煎。其或下墜異常﹐積中有紫黑血而又痛甚﹐此爲死血證﹐法當用擂細桃仁﹑滑石行之﹔或口渴及大便口燥辣﹐是名挾熱﹐卽加黃芩﹔或口不渴﹐身不熱﹐喜熱手熨蕩﹐是名挾寒﹐卽加漧薑。其或下墜在血活之後﹐此气滯證﹐宜於前藥加檳榔一枚。其或在下則纏住﹐在上則嘔食﹐此爲毒積未化﹑胃气未平證﹐當認其寒則溫之﹐熱則淸之﹐虛則用參﹑術補﹐毒解積下食自進。其或力倦﹐自覺气少惡食﹐此爲挾虛證﹐宜加白術﹑當歸身﹐虛甚者加人參﹐又十分重者止用此一條﹐加陳皮補之﹐虛回而利自止。其或气行血和積少﹐但虛坐努責﹐此爲無血證﹐倍用當歸身尾﹐卻以生芍藥﹑生地黃﹑生桃仁佐之﹐復以陳皮和之﹐血生自安。其或纏墜退減十之七八﹐穢積已盡﹐糟粕未實﹐當炒芍藥﹑炒白術﹑炙甘艸﹑陳皮﹑茯苓煎湯﹐下固腸丸三十粒﹔然固腸丸性燥﹐恐尙有滯气未盡行者﹐但當單飲此湯﹐固腸丸未宜進用﹐蓋固腸丸有去濕實腸之功。其或利後糟粕未實﹐或食粥稍多﹐或饑甚方食﹐腹中作痛﹐切不可驚恐﹐當以白術﹑陳皮各半煎湯和之自安。其或久痢後體虛气弱﹐滑下不止﹐又當以藥澀之﹐可用訶子肉﹑豆蔻﹑白礬﹑半夏﹐甚者添牡蠣﹐可擇用之﹔然須用陳皮爲佐﹐恐太澀亦能作痛。又甚者灸天樞﹑气海。﹝《丹溪心法》﹞久痢不愈﹐當觀气虛血虛﹐並內有流連之熱﹐或有穢血之停﹐審而辧之﹐不可一途而治。﹝《蒼生司命》﹞滑潤而易出者﹐兜澀爲主﹔艱澀而難出者﹐疏通爲先。﹝《沙篆》﹞凡痢證初起﹐形气尙彊﹐脹實堅痛者﹐可速去其積﹐積去則痢自止﹐此通因通用﹑痛隨利減之法也。若煩熱好冷﹐脈實腹滿﹐或下純紅鮮血者﹐此爲濕熱內盛而宜淸利者。若痢癥經久﹐未有不傷其正者﹐但有傷陰傷陽之兩途。傷陰者﹐精血脂膏悉從利去﹐多有煩躁熱渴之候﹐此宜亟行淸潤以養其陰﹔傷陽者﹐脾腎元神悉從利散﹐多有滑脫厥逆之候﹐此宜亟行溫補以回其陽。總之﹐暴病則多實﹐久病則多寒﹐滑脫者多寒﹐澀滯者多熱﹐參之脈癥﹐合之新久﹐百無一失矣。﹝《病機匯論》﹞下利腹痛異常﹐脈沈而緊﹐無熱證者﹐先以姜桂之類溫之﹐後理積滯。一種陰虛痢疾﹐切戒攻積之藥。凡見痢下五色﹐膿血稠粘﹐滑泄無度﹐發熱煩渴﹐臍下急痛﹐至夜轉劇而惡食﹐或下鮮血者﹐便屬陰虛﹐急宜救熱存陰爲主﹐如駐車丸﹑阿膠丸﹑歸連丸﹑阿膠梅連丸﹑千金黃連湯﹑黃連阿膠湯﹑白頭翁加甘艸阿膠湯等方選用。﹝《醫通》﹞爲治之法﹐愼之於初者易愈﹐失之分利者難治﹐若誤醫傳藏者必死﹐及以外感爲內傷者必死。﹝《證治百問》﹞大抵初病治法﹐發熱惡寒者﹐香蘇散加防風﹑川芎以取微汗則愈﹐重必用桂枝湯﹑當歸四逆湯之類。若寒熱往來﹑多嘔者﹐必用小柴胡湯。若熱多而口渴者﹐小柴胡湯去半夏加栝蔞根主之。若發熱不惡寒﹐裏急後重者﹐以葛根黃芩黃連甘艸湯﹐照古法先煎葛根﹐後煎諸藥﹐日服二三劑必愈。﹝《時方妙用》﹞醫書云﹕下痢純血者死﹐下痢如屋漏水者死。按其治法﹐不過用阿膠﹑地楡﹑槐花﹑蒼術之類﹐安能以救死癥。如果下奔鮮血﹑口渴便短﹑裏急後重﹑脈盛者﹐爲火癥﹐宜白頭翁湯﹐一日兩服﹐虛人及產後加阿膠﹑甘艸﹐亦有下鮮血而非火癥者。若血帶黯而成塊者﹐屬熱者少﹐屬寒者多﹐俱宜從脈癥細辧之。若口中和﹑脈細﹑小便長﹑手足冷者﹐屬虛寒無疑﹐宜以理中湯加竈心土八錢主之﹔下血多者﹐宜間服黃土湯﹐一日二服﹐三日漸愈。蓋以脾胃如分金之鑪﹐理中湯分其淸濁﹐是治其本源也。屋漏水卽血水之黯滯不稠者﹐爲虛寒癥誤用寒涼攻破所致。若見咽痛﹑語言無序﹐半日必死﹐亦用理中湯救之。﹝同上﹞

虛實

實証之辧﹐必其形气彊壯﹐脈息滑實﹐或素縱口腹﹐或多脹滿堅痛﹐及年少新病﹐脾气未損者﹐方可用治標之法﹐微者行之利之﹐甚者瀉之。虛証之辧﹐有形體薄弱者﹐有顏色靑白者﹐有脈𨿽緊數而無力無神者﹐有脈見眞弦而中虛似實者﹐有素稟陽衰者﹐有素多淡素者﹐有偶犯生冷者﹐有偶中雨水陰寒者﹐有偶因飲食不調者﹐有年衰脾弱者。以上諸證﹐凡其素無縱肆而忽患瀉痢﹐此必以或瓜或果﹐或飲食稍涼﹐偶傷胃气而然﹐果何積之有﹐又何熱之有。總惟脾弱之輩多有此證﹐故治此者只宜溫調脾腎﹐但使脾溫則寒去﹐卽所以逐邪也。﹝《景嶽》﹞至以赤爲熱﹐白爲寒﹐亦非確論。果爾則赤白相兼者﹐豈眞寒熱同病乎。必以見證與色脈辧之﹐而後寒熱不淆也。須知寒者必虛﹐熱者必實﹐更以虛實細詳之﹐而寒熱愈明耳。脹滿惡食﹐急痛懼按者﹐實也﹔煩渴引飲﹐喜冷畏熱者﹐熱也﹔脈彊而實者﹐實也﹔脈數而滑者﹐熱也。外此則靡非虛寒矣﹐而相似之際尢當審查。如以口渴爲實熱﹐似矣﹔不知凡系瀉痢﹐必亡津液﹐液亡於下則津涸於上﹐安得不渴﹐更當以喜熱喜冷分虛實也。以腹痛爲實熱﹐似矣﹔不知痢出於髒﹐腸胃必傷﹐膿血剝膚﹐安得不痛﹐更當以痛之緩急﹑按之可否﹑藏之陰陽﹑腹之脹與不脹﹑脈之有力無力分虛實也。以小便黃赤短少爲實熱﹐似矣﹔不知水從痢去﹐溲必不長﹐液以陰亡﹐溺因色變﹐更當以便之熱與不熱﹑液之涸與不涸﹑色之澤與不澤分虛實也。以裏急後重爲實熱﹐似矣﹔不知气陷則倉廩不藏﹐陰亡則門戶不閉﹐更當以病之新久﹑質之彊弱﹑脈之盛衰分虛實也。﹝《必讀》﹞虛實當辧。如腹痛拒按者爲實﹐喜按者爲虛。膿血稠粘﹑數至圊而不能便者爲實﹐不及拈衣而卽泄出者爲虛。未經瀉蕩而後重者爲實﹐已經瀉蕩而仍後重者爲虛。邪實之重﹐糞出少減﹝名糞前墜滯也﹞﹐少頃又重﹝邪未盡也﹞﹔虛滑之重﹐糞出愈甚﹝名糞後重﹞﹐少頃略可﹝較愈甚時略松也﹐气復升故﹞。凡痢中所有之證﹐如煩渴﹑咽漧﹑舌黑﹑腫脹之類﹐悉有虛實之殊﹐無得槪指爲實﹐當細別之。﹝《醫碥》﹞

冷熱

冷痢者﹐由腸胃虛弱﹐受於寒气﹐腸虛則泄﹐故爲冷痢也。凡痢色靑﹑色白﹑色黑並皆爲冷痢﹐色黃﹑色赤並是熱也。故痢色白﹐食不消﹐謂之寒中也。診其脈﹐沈則生﹐浮則死也。﹝《病源論》﹞﹝按﹕脈候是經文。﹞久冷痢者﹐由腸虛而寒積﹐故冷痢久不斷也。而廩丘公說云﹕諸下悉寒也。凡人腸中大便﹐有寒則常鴨溏﹐有熱則儐。人見病身體發熱而下﹐便謂熱下﹐非也。平常恆自將節飲食﹐衣被調適﹐其人無宿寒者﹐大便自調。彊人適發越﹐薄衣冷凍飲料食﹐表有熱不覺裏冷﹐而胃內潛冷﹐冷卽下也﹐今始發熱而下﹐當與理中湯﹐加大附子一枚﹐連服三四劑﹐重復令微汗出﹐微汗出則熱除﹐不復思冷﹐胃气溫暖﹐下與發熱俱瘳矣。宿寒之家﹐其人常自患﹐冷躡濕地﹐若足蹈凍地﹐或衣被薄皆發。風下最惡。何謂風下﹖當風吹腰腹﹐冷气徹裏而暴下者﹐難治也。﹝同上﹞熱痢候﹐此由腸胃虛弱﹐風邪挾熱乘之﹐腸虛則泄﹐故爲熱痢也。其色黃﹐若熱甚﹐黃而赤也。﹝同上﹞祭酒林謙之說﹕韶州醫人劉從周治病有功﹐議論殊不凡﹐且有驗﹐云﹕大凡痢疾﹐不問赤白而後爲冷熱之證。若手足和暖則爲陽﹐只須先服五苓散﹐用粟米飲調下﹐次服感應丸二十粒卽愈。若覺手足厥冷則爲陰﹐當服暖藥﹐如已寒元﹑附子之類。如此治痢無不效。此方親曾用有效。有人夏月患痢﹐一日六七十行﹐用五苓散者兩服立止。﹝《百一選方》﹞﹝按﹕此治法難信﹐姑存之。﹞凡腹痛後重﹐小便短少﹐口渴喜冷凍飲料﹐大腸口燥結﹐是爲挾熱下痢。若腹痛﹐口不渴﹐喜熱飲﹐小便淸長﹐身不熱﹐腹喜熱手熨者﹐﹝評曰﹕痢疾與傷寒不同﹐頗有不渴喜熱飲﹐便淸身不熱﹐腹喜熱熨而仍屬火癥者﹐此不可以爲據也﹐﹞是爲挾寒下痢。﹝《醫貫》﹞凡瀉痢寒熱之辧﹐若果是熱﹐則必畏熱喜冷﹐不欲衣被﹐渴甚飲水﹐多亦無礙﹐或小便赤澀而痛﹐或下痢純血鮮紅﹐脈息必滑實有力﹐形气必躁急多煩。若無此實熱諸證﹐而瀉痢有不止者﹐必是虛寒。﹝《景嶽》﹞其癥之冷熱﹐不在論糞色之赤白﹐有赤者亦冷而白者亦熱﹐惟在審糞色之淡薄稠濃與手足之溫涼。蓋四肢爲諸陽之本﹐陽虛則身𨿽溫﹐手足必冷﹐臍下必寒﹐口不渴﹐利久或渴﹐不喜飲食﹐安靜自臥﹐小便自利﹐或腸鳴﹐或腹痛﹐糞水淡薄﹐或數至圊而不去﹐或血水﹐或黑血﹐脈必沈遲細小者﹐陰也。熱以勝寒﹐陽平陰也。陽盛則身大熱﹐手足溫暖﹐臍下必熱﹐漧嘔口渴引飲﹐或大熱﹐或膿血﹐或紫血﹐脈必浮洪實數者﹐陽也。寒以勝熱﹐陰和陽也。﹝《會解》﹞若血色黯如瘀﹐服涼藥而所下愈多﹑去愈頻者﹐當作冷痢﹐宜理中湯﹐或四君子湯加肉豆蔻﹑木香各半錢。﹝《要訣》﹞﹝按﹕《醫通》曰﹕凡血色紫黯﹐屢服涼藥而所下愈多﹐作冷痢治。故血色如豬肝﹑如紫艸﹑如莧菜汁者﹐非炮姜不治。又《三因》曰﹕凡血得熱則淖溢故鮮﹐得寒則凝泣故瘀。此戴氏所本。﹞

赤白

﹝血痢﹞凡痢皆由榮衛不足﹐腸胃虛弱﹐冷熱之气﹐乘虛入客於腸間﹐虛則泄﹐故爲痢也。然其痢而赤白者﹐是熱乘於血﹐血滲腸內則赤也。冷气入腸﹐搏腸間津液凝滯則白也。冷熱相交﹐故赤白相雜。重者狀如膿涕而血雜之。輕者白膿上有赤脈薄血﹐狀如脂腦﹐世謂之魚腦痢也。﹝《病源論》﹞血痢者﹐熱毒折於血﹐入大腸故也。血之隨气循環經絡﹐通行臟腑﹐常無停積。毒熱气乘之﹐遇腸虛者﹐血滲入於腸﹐腸虛則泄﹐故爲血痢也。身熱者死﹐身寒者生。診其關上脈芤大﹐便去血﹐暴下血數升也。﹝同上﹞以赤爲熱﹐以白爲冷﹐醫者之辭﹐萬口一說﹐此愚以爲古人所談﹐未嘗有卓然之論也。何則﹖以赤爲熱﹐以白爲冷﹐赤白爲冷熱不和﹐獨知大綱﹐而痢之有變化輕重之別﹐得其粗而不得其詳﹐知其一不知其二者矣。﹝《史載之方》﹞下痢赤白﹐俗言寒熱相兼﹐其說猶誤。豈知水火陰陽寒熱者﹐猶權衡耳﹐一髙則必一下﹐一盛則必一衰﹐豈能寒熱俱甚於腸胃而同爲痢乎。大法下迫窘痛﹐後重裏急﹐小便赤澀﹐皆屬燥熱﹐而下痢白者必多有之﹐然則爲熱明矣。﹝《原病式》﹞濕熱瘀積﹐幹於血分則赤﹐幹於气分則白﹐赤白兼下﹐气血俱受邪矣。久而不愈﹐气弱不運﹐脾積不磨﹐陳積脫滑﹐下凝猶若魚腦矣。甚則腸胃空虛﹐關司失守﹐濁液並流﹐色非一類﹐錯雜混下﹐注出狀如豆汁矣。若脾气下陷﹐虛坐努責﹐便出色如白膿矣。其熱傷血深﹐濕毒相瘀﹐粘結紫色﹐則紫黑矣。其污濁積而欲出﹐气滯而不與之出﹐所以下迫窘痛﹐後重裏急﹐至圊而不能便﹐總行頻並亦少﹐乍止乍起而不安﹐此皆大腸經有所壅遏窒礙﹐气液不得宣通故也。﹝薛氏《平治會萃•附論》﹞大人小兒泄痢無已﹐其後變作白膿點滴而下﹐或於糞尾見之﹐爲之溫脾不愈﹐法當溫腎。蓋腎主骨髓﹐白膿者骨髓之異名也。要之始作白痢﹐其气臭﹔已經轉下﹐而且淹延日久﹐無所謂痢矣。今之白膿全無臭﹐面色微黑﹐骨力羸弱﹐的見腎虛﹐合用炒故紙﹑當歸﹑木香﹑漧薑﹑官桂主之。﹝《直指》﹞

所下之物

腸垢者﹐腸間津汁垢膩也。由熱痢蘊積﹐腸間虛滑﹐所以因下痢而便腸垢也。﹝《病源論》﹞亦有不及成腫﹐而五臟傷敗﹐水血並下﹐而五臟五色隨之而出﹐謂之五液俱下也。凡如此者多死。﹝同上﹞﹝按﹕《辧脈法》曰﹕陰陽俱厥﹐脾气孤弱﹐五液注下。此巢氏所本。《金鑑》曰﹕五色痢者﹐五色膿血相雜而下也。若有藏腐屍臭之气﹐則凶。﹞凡腹中積聚之辧﹐乃以飲食之滯﹐畱蓄於中﹐或結聚成塊﹐或脹滿硬痛﹐不化不行﹐有所阻隔者﹐乃爲之積﹐此皆渣粕成形之屬﹐所當逐也。今人不能辧察﹐但見痢如膿垢者皆謂之積﹐不知此非渣粕之屬﹐而實附腸著髒之脂膏﹐皆精血之屬也。無論瘦人肥人皆有此脂﹐但肥者脂濃﹐瘦者脂薄﹐未有無脂者也。若果無脂﹐則腸髒之間﹐豈容單薄赤露﹐非惟藩籬不固﹐而且髒必易傷﹐無是理也。今之凡患瀉痢者﹐正以五內受傷﹐脂膏不固﹐故日剝而下。若其髒气稍彊﹐則隨去隨生﹐猶無足慮。若髒气至敗﹐剝削至盡﹐或以久瀉久痢﹐但見血水及如屋漏水者﹐此在庸人﹐云其積聚已無﹐反稱爲善﹐而不知脂膏刮盡﹐則敗竭極危之候也。使今後醫家﹐但識此爲脂膏而本非積聚﹐則安之固之且不暇﹐而尙敢云攻之逐之或用苦寒以滑之利之者否。﹝《景嶽》﹞凡五色之辧﹐如下痢膿垢之屬﹐無非血气所化。但白者其來淺﹐浮近之脂膏也。赤者其來深﹐由脂膏而切膚絡也。下純血者﹐多以血爲熱迫﹐故隨溢隨下﹐此其最深者也。若紫紅紫白者﹐則離位梢久﹐其下不速而色因以變﹐或未及脈絡﹐此其稍淺者也。若紅白相兼者﹐此又其淺深皆及者也。大都純血鮮紅者多熱證﹐以火性急速﹐迫而下也。紫紅紫白者少熱證﹐以陰凝血敗﹐損而然也。純白者無熱證﹐以髒寒气薄﹐滑而然也。然有以無紅而亦因熱者﹐此以暴注之類﹐而非下痢之謂也。有以紫紅𨿽多而不可言熱者﹐此以陰絡受傷﹐而非暴注之比也。若辧黃黑二色﹐則凡黃深而穢臭者﹐此有熱證﹐亦有寒證。若淺黃色淡不甚臭而或兼腥餿气者﹐此卽不化之類﹐皆寒證也。黑而濃濃大臭者﹐此焦色也﹐多有火證。若靑黑而腥薄者﹐此肝腎腐敗之色也﹐猶以爲熱﹐其謬甚矣。𨿽五色之辧大約如此﹐然痢之見血者﹐無非陰絡受傷﹐卽或寒或熱﹐但傷絡脈則無不見血﹐故不可以見血者必認爲熱也。凡臨此證﹐當必以脈色形气病因兼而察之﹐庶不致有疑似之誤。﹝同上﹞色黑有二﹕焦黑者﹐熱極反兼勝己之化﹝芍藥湯﹞﹔黑如漆之光者﹐瘀血也﹝桃仁承气湯﹞。﹝《必讀》﹞豆汁色者﹐濕勝也。純血者﹐熱毒入深也。魚腦色者﹐脾虛不運﹐陳積脫滑下凝也。如鼻涕凍膠者﹐臟腑虛冷滑脫也。如白膿者﹐虛坐努責而出﹐气受熱邪瘀結也。如屋漏水塵腐色者﹐元气憊弱之甚也。﹝《指掌》﹞﹝按﹕前證治總例及後死證﹐宜互參。﹞經云﹕腸下血﹐身熱則死。謂余血下泄﹐陽熱外浮。陰陽離脫也。若痢後下血水﹐其身發熱﹐亦爲死證。痢後則腸垢已竭﹐下血水乃從陽入陰﹐胞中並傷。世有下屋漏水之說﹐則血水其漸也。若色如魚腦﹐此熱毒入腸﹐當淸熱和血也。色如醬褐﹐乃下焦虛寒﹐亦非善證﹐當溫經散寒。如白沫凍汁﹐則爲寒積。﹝《醫學眞傳》﹞

發熱

初痢身熱脈浮者﹐可解表﹔初痢身熱脈沈者﹐可攻下。久痢身熱脈虛者﹐正虛可治﹔久痢身熱脈大者﹐邪盛難醫。﹝《匯補》﹞下痢不止發熱者屬陰虛﹐用寒涼藥必兼升藥﹑熱藥。﹝《丹溪》﹞

腹痛

凡瀉痢腹痛﹐有實熱者﹐有虛寒者。實熱者﹐或因食積﹐或因火邪。但食積之痛﹐必多脹滿堅硬﹐或痛而拒按﹐此必有所停滯﹐微者宜行其滯﹐甚者宜瀉而逐之。火邪之痛﹐必有內熱等證﹐方宜淸之利之。然邪實於中者必多气逆﹐故凡治痛之法﹐無論是火是實﹐皆當以行气爲先﹐但當察藥性之寒熱﹐擇而用之可也。若虛寒刮痛之義﹐則人多不知。凡以寒侵腑臟﹐及脈絡受傷﹐血動气滯者﹐皆能爲痛。但察其不實不堅﹐或喜揉按﹐或喜暖熨﹐或胸腹如饑而不欲食﹐或胃脘作嘔而多吞酸﹐但無實熱等證﹐則總屬虛寒﹐安得謂痛必因積﹑痛皆實證耶。凡治虛寒之痛者﹐速宜溫養髒气﹐不得再加消伐﹐致令動者愈動﹐滑者愈滑﹐必至危矣。但其痛之甚者﹐當於溫補藥中﹐稍加木香以順其气﹐或多加當歸以和其血。俟痛稍減﹐則當去此二味﹐蓋又恐木香之耗气﹐當歸之滑腸也。若寒在下焦而作痛者﹐必加吳茱萸。其或痛不至甚﹐則但以溫補脾腎爲主﹐使脾腎漸安﹐則痛當自止﹐此不必治其痛也。﹝《景嶽》﹞寒閉痛甚﹐寒開痛微。痢開病減﹐故痛微也。虛者少气﹐气無壅滯﹐故亦痛微也。熱者多實﹐性急不得舒通﹐故窘痛甚也。﹝《金鑑》﹞凡蘊熱血痢﹐裏急而痛甚﹐𨿽已疏通蕩滌﹐然其痛不減者﹐非熱亦非積也﹐榮血虧少﹐陽剛勝陰故爾。用藥當以川芎爲佐﹐榮血一調﹐其痛自止。﹝《直指》﹞﹝按﹕痢後腹痛﹐見調停方中越桃散下﹐宜參。﹞

裏急後重

裏急後重﹐脈大而洪實﹐爲裏熱而甚蔽﹐是有物結墜也。若脈浮大甚﹐不宜下。𨿽裏急後重而脈沈細弱者﹐謂寒邪在內而气散也﹐可溫養而自愈。裏急後重閉者﹐大腸經气不宣通也﹐宜加檳榔﹑木香宣通其气。﹝《保命集》﹞按裏急者﹐窘迫急痛是也。後重者﹐大腸墜重而下也。夫裏急後重﹐其證不一。有因火熱者﹐所謂火性急速而能燥物是也。有因气滯﹐此大腸經气壅而不宣通也。有因積滯壅盛者﹐是有物結墜也。有气虛者﹐此大腸气降而不能升也。有血虛者﹐所謂虛坐努責是也。治法﹐火熱者寒之淸之﹐气滯者調之﹐積滯者去之﹐气虛而降者升之舉之﹐血虛者補之﹐各察其所因也。﹝《玉機》﹞邪迫而後重者﹐至圊稍減﹐未幾復甚﹝芍藥湯﹞。虛滑而後重者﹐圊後不減﹐以得解愈虛故也﹝眞人養髒湯﹞。下後仍後重者﹐當甘艸緩之﹐升麻舉之。﹝《必讀》﹞﹝按﹕《醫貫》曰﹕後重有二﹕邪气墜下者﹐圊後不減﹔虛努不收者﹐圊後隨減。此可辧虛實。此說矣﹞後墜下迫肛門﹐糞出墜止﹐爲糞前墜﹐乃滯也﹐故曰實墜﹐糞出更墜﹐爲糞後墜﹐非滯也﹐故曰虛墜。﹝《金鑑》﹞

口中及腸內生瘡

凡痢口裏生瘡﹐則腸間亦有瘡也。所以知者﹐猶如傷寒熱病﹐胃爛身則發瘡也。此由挾熱痢﹐藏虛熱气內結﹐則瘡生腸間﹐熱气上衝﹐則瘡生口裏。然腸間口裏生瘡﹐皆胃之虛熱也。胃虛穀气弱﹐則九虫三尸發動﹐則變成。﹝《病源論》﹞

大孔痛

下利大孔痛者﹐當溫暖之。﹝《千金》﹞下利大孔痛者﹐因熱流於下也﹐以木香﹑檳榔﹑黃連﹑黃芩﹑炒漧薑。﹝《丹溪》﹞凡病痢疾多有大孔腫痛者﹐其故何也﹖蓋脾胃不和﹐則水谷之气失其正化﹐而濁惡難堪之味出諸孔道﹐此痛楚之不能免也。又若火因瀉陷﹐陽爲陰逐﹐則胃中陽气並逼於下﹐無從解散﹐此腫之所由生也。所以痢多則痛多﹐痢少則痛少﹐痛與不痛﹐亦由气之陷與不陷耳。故無論寒痢熱痢﹐大孔皆能爲痛﹐不得謂痛必由熱也。欲治此者﹐但治其痢﹐痢止則腫痛自散﹐亦如後重之法也。﹝《景嶽》﹞

渴

痢則津液空竭﹐腑臟虛燥﹐故痢而兼渴也。渴而引飲﹐則痢不止﹐翻益水气﹐脾胃已虛﹐不能克消水﹐水气流溢﹐浸漬肌肉﹐則變腫也。﹝《病源論》﹞凡瀉痢之證必多口渴﹐今人但見口渴卽認爲火﹐而不知有火者固能渴﹐無火者亦能渴﹐此不可不辧也。如火盛於中﹐則燻脾爍胃﹐津液耗幹﹐故酷好冰水﹐多而不厭﹐愈涼愈快﹐隨飲隨消者﹐此因熱而渴﹐治宜涼也。又如口熱作渴﹐𨿽欲飲水而飲不能多者﹐卽非眞火﹐不宜涼也。凡口𨿽漧渴喜涼而後不喜涼者﹐是卽寒聚於中﹐而無根之火浮戴於上﹐此最忌寒涼者也。﹝《景嶽》﹞

小便不通

凡瀉痢之證﹐小水必多不利﹐或多黃赤﹐此其寒熱虛實大有關系﹐不可不察也。若暴注之瀉﹐以其淸濁不分﹐水谷並歸於大腸﹐故水有不利者﹐惟其暫也。若痢疾之小水﹐則病本不一。今人但見黃赤不利﹐無不云其爲熱﹐誤者多矣。凡因於熱者﹐必其熱赤之甚﹐或多澀痛﹐或見鮮血﹐然必上下皆有熱證﹐方是眞熱﹐此宜淸涼治之。若非眞熱﹐則或以中寒而逼陽於下者有之﹐或以瀉痢亡陰而水虧色變者有之﹐或以下焦陽气不暖而水無以化者有之﹐或以妄用滲利而逼幹汁者亦有之。但察其三焦無火﹐則𨿽黃𨿽澀﹐總皆亡陰亡液之證﹐不得通以熱論﹐速當培補眞陰﹐乃爲良法。﹝《景嶽》﹞小便不通﹐絕無小便﹐此毒瓦斯並歸一臟﹐胃幹者死﹐山梔﹑赤茯苓解之﹐局方黃連阿膠丸挾暑尢佳。﹝《永類》﹞﹝按﹕黃連阿膠丸用阿膠﹑黃連﹑茯苓三味。﹞下痢小便不通者﹐黃連阿膠丸爲最。﹝《要訣》﹞

腫

今因痢﹐脾胃虛弱﹐土气衰弱﹐不能克制於水﹐致令水得妄行﹐不流於小腸﹐而浸潰臟腑﹐散流皮膚﹐與气相搏﹐腠理壅閉﹐故痢而腫也。﹝《病源論》﹞

疫痢

外有時行疫痢一證﹐三十年前間或有之﹐今則往往夏末秋初。沿門闔境患此。其證大都發熱頭疼﹐口渴煩躁﹐下痢溺澀﹐甚者一日夜行百次﹐或兼發斑疹﹐勢甚危迫。世醫妄指爲漏底﹐殊不知此是時气使然。因世人稟賦漸薄﹐積感濕熱厲气所致。治法當淸熱解毒表散爲急﹐如升麻﹑葛根﹑柴胡﹑黃連﹑黃芩之類。﹝《廣筆記》﹞﹝按﹕疫毒痢﹐楊子建《萬全護命方》《史載之方》《婦人良方》所說稍詳﹐然殊少其要﹐仍不繁載。楊說見《奇效良方》引。﹞

暑痢

大凡痢疾﹐𨿽體寒手足逆冷﹐冷汗自出﹐六脈沈伏﹐不宜輕用附子﹐多因伏暑而得此疾。亦有冷汗自出﹐四肢逆冷﹐六脈虛弱﹐但背寒面垢﹐或面如塗油﹐齒幹煩冤﹐燥渴引飲﹐此伏暑證也。﹝《婦人良方》﹞夏月下痢﹐或赤或白﹐煩渴嘔逆﹐腹中攪痛﹐小便不利者﹐此因暑致之﹐可以五苓散﹑香茹散﹑小柴胡湯之屬。若以此嘔癥爲脾胃虛寒﹐則誤矣。﹝《濟世全書》﹞

不伏水土痢

夫四方之气﹐溫涼不同﹐隨方嗜欲﹐因以成性。若移其舊土﹐多不習伏﹐必因飲食以入腸胃﹐腸胃不習便爲下痢﹐故名不伏水土痢也﹐卽水谷痢是也。﹝《病源論》﹞

休息痢

休息痢者﹐胃管有停飲﹐因痢積久﹐或冷气﹑或熱气乘之﹐气動於飲﹐則飲動而腸虛受之﹐故爲痢也。冷熱气調﹐其飲則靜而痢亦休也。腸胃虛弱﹐易爲冷熱﹐其邪气或動或靜﹐故其痢乍發乍止﹐謂之休息痢也。﹝《病源論》﹞屢止屢發久不愈者﹐名曰休息痢。因兜澀太早﹐積熱未淸﹝香連丸加參末﹑甘艸﹑茯苓﹑枳實﹞。有調理失宜者﹐隨證治之。有虛滑甚者﹐椿根白皮東引者﹐水浸一日去黃皮﹐每兩配人參一兩﹑煨木香二錢﹑粳米三錢煎湯飲之﹝或大斷下丸﹞。﹝《必讀》﹞五色﹑休息二痢﹐皆因用止澀藥早﹐或因滯熱下之未盡﹑蘊於腸胃﹐傷髒气也。用一切補養之藥不應﹐則可知初病非止澀太早﹐卽下之未盡也。診其脈若有力﹐𨿽日久仍當攻也。其餘治法與諸痢同。﹝《金鑑》﹞有一等休息痢﹐經年累月﹐愈而復發﹐此系寒積在大腸底﹐諸藥所不到﹐獨巴豆一味研炒﹐蠟丸如龍眼大﹐空腹服之﹐再不復發﹐此亦通因通用之法也。﹝《醫貫》﹞﹝按﹕龍眼大可疑。﹞

噤口痢

下痢噤口不食﹐𨿽曰脾虛﹐蓋亦熱气閉隔心胸所致也。俗用木香則失之溫﹐用山藥則失之閉。﹝《直指》﹞按痢而能食﹐知胃未病也。若脾胃濕熱之毒﹐燻蒸淸道而上﹐以致胃口閉塞而成噤口之證﹝按﹕此說本於丹溪﹐宜參後調停諸方﹞﹐理宜除胃口之邪熱﹐而此云其毒上衝心肺﹝按﹕此斥《百一選方》﹐其文出石蓮肉方中﹞﹐其毒不知指何者之邪。然亦有脾胃虛而得者﹐亦有誤服利劑藥毒犯胃者﹐又有服澀熱之劑太早而邪气閉遏於胃口者﹐必當求責。﹝《玉機》﹞噤口痢有二癥﹐虛與熱是也。熱塞胃口﹐正气衰憊﹐莫能與爭﹐故滴水不進。古人有用人參三錢﹑酒炒黃連三錢﹑酒炒石蓮肉一錢﹐頻頻少飲﹐飲而或吐﹐又少飲之﹐若得些須入胃﹐胃气卽回而食少進矣。愚謂熱勝則川連當用四錢﹐人參當用二錢﹐虛勝則人參當用四錢﹐川連當用二錢﹐蓋變通之道也。此癥亦有人參不能用一分者﹐以陰太虛而邪陽太盛也。﹝《蒼生司命》﹞痢不納食﹐俗名噤口。如因邪畱胃中﹐胃气伏而不宣﹐脾气因而澀滯者﹐香﹑連﹑枳﹑朴﹑橘紅﹑茯苓之屬。熱毒衝心﹐頭疼心煩﹐嘔而不食﹐手足溫暖者﹐甘艸瀉心湯去大棗易生薑。此證胃口有熱。不可用溫藥。若陽气不足﹐宿食未消﹐噫而不食﹐枳實理中加砂仁﹑陳皮﹑木香﹑豆蔻或山楂﹑曲﹑柏之類。﹝《醫通》﹞﹝按﹕此說本於《必讀》﹐彼更曰﹕有積穢在下﹐惡气燻蒸者﹐承气湯。﹞不饑而不能食者是脾病﹐宜香砂六君子湯及理中湯。饑而不能食者是肝病﹐宜烏梅丸。至於絕食頻嘔﹐卽是噤口痢。若食入卽吐不利於香﹑砂﹑橘﹑半者﹐宜用漧薑黃連黃芩湯﹐苦辛以開拒格。若胸滿而吐及漧嘔吐涎沫者﹐宜吳茱萸湯﹐溫鎭以和土木﹐其效如神。凡心下痞滿﹐從仲景三瀉心湯及濃朴生薑甘艸半夏人參湯等擇用如神。﹝《時方妙用》﹞瘧痢兼作﹑痢後似瘧﹝互見瘧門。﹞瘧痢兼作者﹐何重輕﹐分利陰陽﹐主以柴苓。﹝《醫讀》﹞有痢後似瘧非瘧﹐乃陰陽兩虛。陽虛則惡寒﹐陰虛則發熱﹐故寒熱交戰似瘧也。﹝《醫通》﹞

瘀血似痢

東陽胡兄年四十歲﹐患痢百餘日﹐百法治不效。時正九月初旬﹐予診其六脈促急沈弦細弱芤﹐左手爲甚﹐晝夜十行﹐視之穢物甚少﹐𨿽下淸涕﹐中有紫黑血絲﹐食全不進。予曰﹕此非痢也﹐當作瘀血治之。其兄問瘀血何事而致。予曰﹕飽食急走﹐極力叫罵﹐歐打撲﹐多受疼痛﹐盛怒不泄﹐補塞太過﹐大酒大肉﹐皆能致之。彼云﹕去歲枉受責杖﹐經涉兩年﹐恐非此等瘀血。予曰﹕服吾藥﹐得瘀血下則生矣。以桃仁﹑乳香。沒藥﹑滑石﹐佐以檳榔﹑木香﹐用神曲糊爲丸﹐以米飲下五十粒。至夜半又不動﹐又根據前法下二百粒﹐至天明下穢如爛魚腸者二升半﹐困頓終日。漸與粥食而安。﹝《醫綱》引《丹溪》﹞

生死訣

病腸者﹐下膿血﹐病患脈急皮熱﹐食不入﹐腹脹目瞪者死﹔或一身厥冷﹐脈沈細而不生者亦死﹔食如故﹐脈沈浮有力而不絕者生。﹝《中藏》﹞世人初患痢時﹐先發寒熱﹐投藥治之﹐其熱不退﹐發熱太甚﹐食則嘔逆﹐下痢不止﹐心熱如火﹐只要入涼處﹐只思喫冷水﹐忽思狂走﹐渾身肌肉疼痛﹐著手不得﹐此候十難治其三四也。﹝《奇效》引《萬全護命方》﹞不治證﹕脈大﹑身熱﹑鴨屎﹑發渴﹑咳逆﹑五色﹑噤口﹑紅水﹐唇紅﹑手足冷﹑噤口气喘。痢後煩引飲﹐爲心絕﹐小便絕不通﹐爲腎絕。﹝《永類》﹞下利不治之證﹕下利如魚腦者半死半生﹐下如塵腐色者死﹐下純血者死﹐下如屋漏水者死。﹝《丹溪》﹞大孔開如竹筒者﹐唇如朱紅者﹐俱死。﹝《正傳》﹞口瘡綻裂﹑脈洪急搏手者﹐身大熱久不退者﹐喘而不休﹐大汗不止者﹐皆不救也。﹝《司命》﹞濕痢腹脹身重﹐下如豆汁﹐或赤黑混濁﹐危癥也。﹝《入門》﹞糞以取起如系不斷者生﹐斷續不接如水泡者死。﹝《會解》﹞凡痢身不熱者輕﹐身熱者重﹐能食者輕﹐不能食者重﹐絕不食者死﹐發嘔者死﹐直腸自下者死﹐久痢忽大下絕糞者死。小兒出痘後卽發痢者死﹐婦人新產卽發痢者死。﹝《訂補明醫指掌》﹞久痢發熱﹐不能食﹐肌肉減者﹐不治。﹝《己任編》﹞下痢日百度﹐精神萎頓﹐反不痛者﹐此邪气勝﹐正气微﹐不能鼓激也﹐難治。﹝《醫通》﹞下利不止﹐水漿不入﹐气小脈細﹐皮膚寒﹐死於陽絕也﹔下利純血噤口﹐嘔逆藏气﹐身熱脈大﹐死於陰絕也。﹝《金鑑》﹞

治有三等

始痢宜下﹐夫人之所共知也﹐久痢宜補﹐亦夫人之所共知也﹔至如二陽合病皆下痢﹑太陽陽明合病自下痢者﹐宜發汗﹐太陽少陽合病自下痢者﹐宜和解﹐陽明少陽合病自下痢者﹐此宜攻裏﹐非得傷寒之玄關者﹐不足以語此也。﹝《醫方考》﹞

治當責積滯

至若腸胃自感而病﹐亦當以邪正分。或正气先虛而受邪﹐或因邪而致虛﹐則以先者爲本﹐後者爲標﹐與夫積之新舊亦如之。舊積者﹐停食結痰所化之積也﹝《醫通》作气血食痰所化也﹞。新積者﹐舊積去後而气血復郁所生者也。舊積當先下之﹐新積則不宜下﹐其故何哉﹖蓋腸胃之腐熟水谷﹑轉輸糟粕者﹐皆榮衛灑陳六腑之功。今腸胃有邪﹐則榮衛營運至此﹐其機爲之阻﹐不能施化﹐故衛气郁而不舒﹐榮血泣而不行﹐於是飲食結痰停於胃﹐糟粕畱於腸﹐與所鬱气泣血之積﹐相挾成滯下病矣。如是者必當下之﹐以通壅塞﹐利榮衛之行。至於升降仍不行﹐衛气復郁﹐榮血復泣﹐又成新積﹐故病如故﹐若是者不必求邪以治﹐但理衛气以開通腠理﹐和榮血以調順陰陽。陰陽調﹐腠理開﹐則升降之道行﹐其積不治而自消矣。然而舊積亦有不可下者﹐先因榮衛之虛﹐不能轉輸其食積﹐必當先補榮衛﹐資腸胃之眞气充溢﹐然後下之﹐庶無失矣﹝《醫通》作必當調補脾胃﹐兼行气之藥﹐虛回而利自止﹞。予數見俗方﹐惟守十數方治痢﹐不過攻之澀之而已。安知攻病之藥﹐皆是耗气損血之劑﹐用之不已﹐甚至於气散血亡﹐五臟空虛﹐精憊神去而死。其固澀之﹐又皆足以增其气郁血泣之病﹐轉生腹脹﹐下爲足腫﹐上爲喘呼﹐諸疾作焉。世人之法﹐何足守乎。﹝《準繩》﹞

瀉痢不可混治

﹝忌利小便﹞痢與泄瀉﹐其病不同﹐其治亦異。泄瀉多起寒濕﹐寒則宜溫﹐濕則宜燥也。痢病多成濕熱﹐熱則宜淸﹐濕則宜利也。𨿽泄瀉亦有熱癥﹐然畢竟寒多於熱﹔痢病亦多寒癥﹐然畢竟熱多於寒。是以泄瀉經久﹐必傷胃陽﹐而腫脹喘滿之變生﹔痢病經久﹐必損其陰﹐而虛煩痿廢之疾起。痢病兜澀太早﹐濕熱流注﹐多成痛痺。泄瀉疏利或過﹐中虛不復﹐多作脾勞。此予所親歷﹐非臆說也。或曰﹕熱則淸而寒則溫﹐是已﹐均是濕也﹐或從利或從燥何歟﹖曰﹕寒濕者寒從濕生﹐故宜苦溫燥其中﹐濕熱者濕從熱化﹐故宜甘淡利其下。且燥性多熱﹐利藥多寒﹔便利則熱亦自去﹐中溫則寒與俱消。寒濕必本中虛﹐不可更行滲利﹔濕熱郁多成毒﹐不宜益以溫燥也。﹝《讀書記》﹞瀉痢不分﹐兩證混言﹐濕熱不利小便﹐非其治也。夫泄者水谷濕之象﹐滯下者垢瘀之物﹐同於濕熱而成﹐治分兩歧而藥亦異。若淡滲之劑﹐功能散利水道﹐濁流得快﹐使泄自止﹐此有無之形﹐豈可與滯下混同論治﹐而用導滯行積可乎。其下利出於大腸傳送之道﹐了不幹於胃气﹐所下有形之物﹐或如魚腦﹐或如豆汁﹐或便白膿﹐或下純血﹐或赤或白﹐或赤白相雜﹐若此者豈可與瀉混同論治﹐而用淡滲利之可乎。﹝薛氏《平治會萃•附論》﹞利小便者﹐治水泄之良法也﹐以之治痢則乖。痢因邪熱膠滯﹑津液枯澀而成﹐若用五苓等劑分利其水﹐則津液愈枯﹐滯澀愈甚﹐遂至纏綿不愈﹐則分利之爲害也。若淸熱導滯﹐則痢自愈而小便自利﹐安用分利爲哉。﹝《活幼心法》﹞

治忌燥毒

觀仲景可下者十法﹐可溫者五法。謂之下者﹐率用承气加減﹐何嘗以砒﹑丹﹑巴﹑決烈燥熱重毒之劑﹔謂之溫者﹐率用姜﹑附爲主﹐何嘗用鐘乳﹑龍骨﹑石脂﹑粟殼緊澀燥毒之劑。﹝《局方發揮》﹞

治忌固澀溫補

大要以散風邪﹑行滯气﹑開胃脘爲先﹐不可遽用肉豆蔻﹑訶子﹑白術輩以補住寒邪﹐不可遽投罌粟殼﹑龍骨﹑牡蠣輩以閉住腸胃。邪气得補而愈盛﹐補之愈盛而愈作﹐不爲纏擾撮痛﹐則爲裏急後重﹐所以日夕淹延而未已也。﹝《直指》﹞﹝按﹕《續醫說》其意相近﹐且曰﹕世俗但知澀劑之能塞﹐不知通劑之能塞也。後之學人﹐貴在變通﹐不可執一而治。此言本於張子和。﹞大凡治痢疾﹐未可便投罌粟殼﹑地楡﹑石橊皮緊澀之藥。夫罌粟殼其性緊澀﹐能損脾胃﹐畱滯毒瓦斯而反增其疾。正如溝渠停積不潔穢污之物﹐若不先蕩滌﹐卻窒塞其路﹐使穢污無路而出可乎。是以多因服此﹐不進食飲﹐日漸羸困﹐彊名曰噤口者多矣。如古和劑方中﹐未曾見用罌粟殼﹐多用黃連之藥。然罌粟殼非無功也﹐而施之久痢則可﹐更宜去盡筋膜穣蒂銼碎﹐以白蜜和水淹一宿﹐次日慢火炒令焦黃色﹐庶得穩當。若投之太早﹐令人毒气閉塞心絡﹐噤口不食﹐無法可施﹐悔將噬臍。﹝《管見良方》﹞痢之爲病﹐由濕熱蘊積膠滯於腸胃之中。淸邪熱﹐導滯气﹐行滯血﹐則其病速除。若用參﹑術等溫補﹐則熱愈盛﹐气愈滯﹐久之正气虛﹐邪气熾﹐至於不可救療者﹐初投溫補之禍也。﹝《活幼心法》﹞﹝按﹕《玉案》曰﹕下痢若服黃﹐卽發膨脹﹐多服升麻﹐則小便與積皆升至上焦﹐此速死之道也。今驗升麻不必爲害。﹞

產前後痢治例

三寶廉使仲子之妻﹐泰不花尙書妹也﹐病滯下﹐晝夜五七十起﹐後重下迫﹐且娠九月。眾醫率爲淸暑散滯﹐痛苦尢甚。壽至診視曰﹕須下去滯。眾以娠不肯。壽曰﹕《素問》有云﹕有故無殞﹐亦無殞也。動卽正產。乃以消滯導气丸藥進之﹐得順利﹐再進滯去﹐繼以淸暑利溲苦堅之劑﹐病愈而孕果不動﹐足月乃產。﹝朱右撰《攖寧生傳》﹞至於婦人臨產下痢﹐最爲危殆﹐鄭氏有胎前下痢﹑產後不止﹑七日必死之例。予嘗用甘艸漧薑湯加濃朴﹑茯苓﹑木香﹐治妊娠白痢﹔《千金》三物膠艾湯﹐治妊娠血痢﹔連理湯加膠﹑艾﹐治赤白相間之痢。駐車丸﹑千金黃連湯﹑白頭翁加甘艸阿膠湯﹐胎前產後五色諸痢皆可選用。若胎前下痢﹐產後不止﹐勢莫挽回者﹐用伏龍肝湯丸隨證加減﹐未嘗不隨手獲效也。﹝《醫通》﹞﹝按﹕伏龍肝湯丸用炮黑查肉﹑熬枯黑糖﹑伏龍肝三味﹐宜考原書。﹞士人李潛善醫﹐曰﹕蓐中下痢與他痢不同﹐常痢可用苦澀藥止之﹐蓐中痢生於血不足﹐投澀藥則血愈不行﹐痢當更甚。﹝《蘇沈》﹞

發表方法

初起時若有風寒表證﹐於治痢藥中﹐當加發散。若不發散﹐徑治其痢﹐必亂其經脈﹐逆其气機﹐病轉劇矣。﹝《醫學眞傳》﹞敗毒散﹐治風邪寒邪﹐壯熱下利。﹝《直指》﹞痢疾表熱裏虛者﹐此方主之。昔人立此方非以治痢﹐而醫者善用﹐則取之左右逢其源矣。仲景以葛根湯治太陽﹑陽明合病自利﹐亦是妙處。舉此一例﹐餘可類推。﹝《醫方考》﹞治疫痢發熱﹐合境皆然者﹐神效﹐加白芍﹑黃連尢妙。﹝《壽世》﹞﹝按﹕《選奇方後集》加陳米﹐名倉廩湯﹐治噤口痢。《管見良方》《嶺南衛生方》並論此方治痢之妙。﹞升麻湯﹝卽升麻葛根湯﹞上粗末﹐每三錢﹐姜三片同煎﹐吞感應丸﹐治傷暑下痢纏痛。﹝《直指》﹞﹝按﹕汗下同用﹐非可遵仿。﹞《治要》除濕湯﹝卽七味除濕湯﹐方見中濕﹞﹐加官桂﹑木香﹐治風寒冷證下痢﹔加漧薑﹑茯苓﹐治傷濕下痢。﹝《直指》﹞有受風濕﹐痢下如豆汁﹐例局有胃風湯。若借治脾受濕气﹐泄利不止﹐戊己丸爲用亦可。祕方胃風湯用防風半兩﹐芍藥二兩﹐茯苓二兩﹐官桂﹑羌活各半兩﹐甘艸炙一分﹐每服三錢﹐入荊芥五小穗﹐水一盞﹐煎七分﹐稍熱服。觀其藥性﹐合其藥名﹐參其病因﹐有治風品﹐用果多效。﹝《續易簡後集》﹞如大便閉塞﹐或裏急後重﹐數至圊而不能便﹐或少有白膿﹐或少有血﹐愼勿利之﹐利之則必致病重﹐反鬱結而不通也。以升陽除濕防風湯舉其陽﹐則陰气自降矣。升陽除濕防風湯。蒼術﹝泔浸去皮淨四兩﹞防風﹝二錢﹞白術白茯苓白芍藥﹝以上各一錢﹞上件咀﹐除蒼術另作片子﹐水一碗半﹐煮至二大盞﹐內諸藥﹐同煎至一大盞﹐去渣稍熱服﹐空心食前。如此證飧泄不禁﹐以此藥導其濕。﹝《脾胃論》﹞《醫經會元》加炙甘艸﹑漧葛。﹝按﹕先教諭於此方去白術﹐用屢效。﹞疫痢﹐憎寒壯熱﹐下痢臭穢﹐眾人病一般者是也。必先解表發散﹐宜以大劑蒼術爲主﹐佐以羌活﹑防風﹑人中黃﹑芍藥﹑黃芩﹑黃連之類﹐以蔥白﹑生薑服之。﹝《醫鏡》﹞周信川﹐年七十三歲﹐平素體堅﹐不覺其老﹐秋月病痢﹐久而不愈﹐至冬月成休息痢﹐一晝夜十餘行﹐面目浮腫﹐肌膚晦黑﹐求治於余。余診其脈沈數有力﹐謂曰﹕此陽邪陷入於陰之癥也﹐吾當以法治之﹐尙可痊愈﹐明日吾自袖藥來面治。於是以人參敗毒散本方煎好﹐用濃被圍椅上坐定﹐置火其下﹐更以布條捲成鵝蛋狀﹐置椅褥上﹐墊定肛門﹐使內气不能下走。然後以前藥滚熱與服﹐良久又進前藥﹐遂覺皮間有津津微潤﹐再漑以滚湯﹐教令努力忍便﹐不得移身。如此約二時之久﹐皮間津潤總未幹﹐病者心燥畏熱﹐忍不可忍﹐始令連被臥於牀上﹐是晚止下痢二次﹐以後攺用補中益气湯﹐一晝夜止下三次﹐不旬日而痊愈。蓋內陷之邪﹐欲提之轉從表出﹐不以急流挽舟之法施之﹐其趨下之勢何所底哉。聞王星宰世兄患久痢﹐諸藥不效﹐蘇郡老醫進以人參敗毒散﹐其勢差減﹐大有生機﹐但少此一段斡旋之法﹐竟無成功。故凡遇陽邪陷入陰分﹐如久瘧﹑久痢﹑久熱等癥﹐皆當識此意﹐使其緩緩久久透出表外﹐方爲合法。若急而速﹐則恐才出又入﹐徒傷其正耳。﹝《寓意艸》﹞﹝按﹕原更有治陳汝明病痢用麻黃附子細辛湯案﹐論理欠晰﹐仍不錄入。﹞

淸熱方法

﹝涼溫調停諸方附﹞夫治諸痢者﹐莫若以辛苦寒藥治之﹐或微加辛熱佐之則可。蓋辛熱能發散﹐開通鬱結﹐苦能燥濕﹐寒能勝熱﹐使气宣平而已﹐如錢氏香連丸之類是也﹝按﹕錢氏香連丸有加白附子﹑肉豆蔻﹑訶子肉三方﹞。故治諸痢者﹐黃連﹑黃柏爲君﹐以至苦大寒正主濕熱之病。﹝《原病式》﹞如躁煩﹐或先便白膿後血﹐或發熱﹐或惡寒﹐非黃芩不能止﹐此上部血也。如惡寒脈沈﹐或腰痛﹐或血痢下痛﹐非黃連不能止﹐此中部血也。如惡寒脈沈﹐先血後便﹐非地楡不能止﹐此下部血也。﹝《保命集》﹞小柴胡湯﹐赤白痢尢效﹐痢藥中無如此妙﹐蓋痢多因伏暑﹐此藥極解暑毒。﹝《蘇沈》﹞﹝按﹕《管見良方》亦說此湯治痢之妙﹐宜參。﹞身熱挾外感者﹐小柴胡湯去人參。﹝《丹溪心法類集》﹞黃芩芍藥湯﹐治泄痢腹痛﹐或後重身熱﹐久而不愈﹐脈洪疾者﹐及下痢膿血稠粘﹝卽仲景黃芩湯﹞。如痛則加桂少許。服芍藥湯以和之﹐痢止再服黃芩湯和之﹐以徹其毒也。﹝《保命集》﹞《集驗》療熱水谷下痢﹐黃連阿膠湯方。黃連阿膠﹝炙各二兩﹞梔子﹝三十枚擘﹞烏梅﹝二十枚碎﹞黃柏﹝一兩﹞上五味切﹐以水七升﹐煮取二升半﹐分爲再服。﹝《外臺》﹞﹝按﹕《千金》同﹐無方名。﹞又《肘後》療熱病久下痢膿血柏皮湯﹐於本方去烏梅。又文仲治無問冷熱及五色痢入口卽定方﹐於本方去烏梅﹑梔子﹐加當歸﹑黃芩﹑熟艾爲散﹐以釅醋二升煮﹐膠烊下藥﹐煮令可丸﹐如大豆﹐飲服七八十丸﹐日二夜一服﹐特宜老人。若產婦痢﹐加蒲黃一兩﹐蜜和爲丸神驗。﹝《奇效》名歸連丸。﹞許仁則﹐血痢之候﹐小腹絞痛無期﹐度食不住如水﹐但兼血而下﹐有此患者﹐宜根據後犀角五味散方。生犀角﹝末五兩﹞阿膠﹝炙四兩﹞黃柏﹝四兩﹞艾葉漧薑﹝各三兩一作幹藍﹞上藥搗篩爲散﹐以飲下之﹐初服一方寸匕﹐日再服﹐稍稍加至二三匕良。﹝同上﹞﹝按﹕文仲治熱毒痢痢血犀角散方中有幹藍﹐蓋此方漧薑亦以干藍爲優﹐故次於此。﹞治赤痢﹐腹中疼痛﹐小便澀﹐口漧煩熱﹐犀角散方。犀角屑﹝三分﹞木香﹝半兩﹞黃芩﹝一兩半﹞地楡﹝三分銼﹞黃連﹝一兩去須微炒﹞當歸﹝一兩銼微炒﹞上件藥搗篩爲散﹐每服三錢﹐以水一中盞﹐煎至五分去滓﹐不計時候溫服。﹝《聖惠》﹞當歸芍藥湯﹐治痢腹痛因血虛者。當歸川芎﹝各一錢半﹞芍藥﹝炒三錢﹞生地黃黃連﹝炒﹞木香﹝各三錢﹞水煎﹐食前服。﹝《統旨》﹞﹝按﹕《石山醫案》曰﹕一人患滯下﹐腹痛裏急後重﹐診脈濡弱近駛﹐此熱傷血也。先用四物湯加檳榔﹑黃連﹑大黃﹑黃芩煎服云云。又腹痛調血﹐《直指》有說﹐旣見上。﹞治痢奇方﹐制藥用藥輕重分釐俱要秤過﹐能起死回生之神藥也。川黃連﹝去蘆﹞條黃芩生白芍山楂淨肉﹝四味各一錢二分﹞陳枳殼﹝炒﹞堅檳榔薑汁炒濃朴濃靑皮﹝各八分﹞當歸甘艸地楡﹝各五分﹞紅花﹝三分酒洗﹞南木香﹝二分﹞桃仁﹝炒去皮尖研如粉一錢﹞水二碗﹐煎一碗﹐去滓空心服﹐滓再煎服。此方或紅或白﹐或紅白相兼﹐裏急後重﹐身熱腹痛者﹐俱可服。其有便純血﹐便揚塵水﹐大孔如竹筒等惡癥﹐古書指爲不治者﹐急服此藥亦可救﹔但恐服之遲緩﹐則毒攻壞臟腑難救耳。其有噤口者﹐毒在胃口也﹐將此藥煎熟去滓﹐每一煎分五六次緩緩服之﹐令其胃口毒瓦斯漸開﹐服完一劑後﹐不惟藥可進﹐而飲食亦漸可進矣﹐不必另用他藥也。單白無紅者﹐去地楡﹑桃仁二味﹐木香用三分﹐加去白陳皮四分。澀滯甚者﹐加酒炒大黃二錢﹐服一二劑仍除之。此方用之於三五日神效﹐用之於旬日內外亦效﹐惟半月外則當加減﹐其法詳於後。黃連條芩白芍﹝三味生用各四分酒炒各六分﹞山楂﹝一錢﹞制濃朴陳皮靑皮檳榔﹝各四分﹞甘艸﹝生熟各二分半﹞地楡﹝醋炒﹞當歸﹝各五分﹞桃仁粉﹝六分﹞紅花﹝三分﹞木香﹝二分﹞如延至月餘﹐覺脾胃虛滑者﹐用酒炒芩﹑連﹑白芍各六分﹐陳皮﹑濃朴﹑木香各三分﹐醋炒地楡四分﹐紅花二分﹐當歸﹑人參﹑白術﹑熟甘艸各五分。﹝以上三方﹐有胎婦人服之﹐去紅花﹑桃仁﹑檳榔。﹞以上方法隨用輒效﹐間有不效者﹐必其初投參﹑術等補劑太早﹐補塞邪熱在內﹐久而正气已虛﹐邪气猶盛﹐欲補而澀之則助邪﹐欲淸而疏之則愈滑﹐遂至不救﹐𨿽有奇方﹐無如之何﹐則初投溫補之禍也。予嘗治一公子﹑一仕官﹐皆投補劑而後不可救者﹐故表而出之以戒後。﹝《奇效醫述》﹞﹝《集驗良方》引倪涵初第三方稍異。﹞駐車丸﹐治大冷洞痢腸滑﹐下赤白如魚腦﹐日夜無節度﹐腹痛不可堪忍者方。黃連﹝六兩﹞漧薑﹝二兩﹞當歸阿膠﹝各三兩﹞上四味﹐末之﹐以大酢八合烊膠和之﹐並手丸如大豆許﹐幹之﹐大人飲服三十丸﹐小兒百日以還三丸﹐期年者五丸﹐余以意加減﹐日三服。﹝《千金》﹞古方駐車丸治痢﹐人皆知之﹐須是一帖作一服濃煎﹐陳米飲下﹐一時一服﹐三服不愈﹐五服定愈﹐毋可疑者。﹝《選奇方後集》﹞《外臺》文仲隱居效驗方﹐主下部絞痛﹐重下﹐下赤白方﹐於本方去阿膠﹐加黃柏﹝各二兩﹞﹐搗篩﹐煮取烏梅汁服方寸匕﹐日三。﹝《蘇沈》名四神散﹐皆炒。《聖濟》曰﹕大凡泄痢﹐宜食酸苦﹐蓋酸收苦堅故也。﹞治卒大下痢熱﹐唇漧口燥﹐嘔逆引飲﹐瀉心湯方。人參甘艸黃芩橘皮栝蔞根﹝各一兩﹞黃連﹝二兩﹞半夏﹝三兩﹞漧薑﹝一兩半﹞上八味咀﹐以水六升﹐煮取二升﹐分二服。﹝《千金》﹞治赤白痢﹐香連丸方。黃連﹝去須炒﹞木香﹝各二兩﹞上二味搗羅爲末﹐以麵糊和丸﹐如梧桐子大﹐每服五十丸﹐空心陳米飲下﹐日再。﹝《聖濟》﹞其久冷人﹐卽用煨熟大蒜爲丸。此方本出李絳《兵部手集方》﹐嬰孺用之亦效。﹝《本艸圖經》﹞大香連丸﹐木香﹝不見火﹐四兩八錢八分﹞﹑黃連﹝去蘆須﹐二十兩﹐用吳茱萸十兩同炒令赤﹐去茱萸不用﹞。上件爲細末﹐醋糊爲丸﹐如梧桐子大﹐每服二十丸﹐飯飲吞下﹐空心食前日進三二服。﹝《和劑》﹞﹝《濟生續方》曰﹕治陰陽相搏﹐冷熱不調﹐或瀉或痢。按﹕此方諸家增味不一﹐今不繁載。﹞戊己丸﹐治脾受濕气﹐泄痢不止﹐米谷遲化﹐臍腹刺痛。吳茱萸﹝去梗炒﹞黃連﹝去須﹞白芍藥﹝各五兩﹞上爲細末﹐麵糊爲丸﹐如梧桐子大﹐每服二十丸﹐濃煎米飲下﹐空心日三服。﹝《和劑》﹞﹝按﹕此方原出《蘇沈》﹐名芍藥散﹐水煎服。﹞《雞峯》若下痢赤黃﹐日夜數十行﹐手足不厥﹐胸中痞悶﹐時覺微寒﹐服溫藥而增極﹐其脈沈實而大﹐此由濕熱之气﹐蘊於腸胃﹐復因飲食﹐積而不化﹐聚而不運﹐水谷並注而下﹐先宜此三味黃連丸﹝卽本方﹞﹐不瘥者﹐與杏子元﹝系用杏仁﹑巴豆二味﹞。《元和紀用經》二气黃金丸﹐調冷熱﹐斷赤白下痢變入惡證﹐若魚爛黑汁﹐腸中切痛﹐枯瘦不能食﹐於本方去芍藥﹐加當歸﹝各等分﹞﹐煉蜜加米膏少許和丸。一方﹐以木香代當歸。《衛生家寶》如神散﹐治腸胃气虛﹐冷熱不調﹐下痢赤白﹐狀如魚腦﹐裏急後重﹐於本方加當歸﹐等分爲末。噤口痢者﹐胃口熱甚故也﹐大虛大熱﹐用香連丸﹐蓮肉各一半﹐共爲末﹐米湯調下。又方﹐人參二分﹐姜炒黃連一分﹐爲末濃煎﹐終日呷之﹐吐則再服﹐但一呷下咽便妙﹐不可用溫熱藥甘味。﹝《丹溪》﹞﹝宜與前噤口痢條相參。﹞諸下痢之後﹐小便利而腹中虛痛不可忍者﹐此謂陰陽交錯﹐不和之甚也﹐當服神效越桃散。大梔子﹝三錢﹞髙良姜﹝三錢﹞上和均﹐每服三錢﹐米飲或酒調下﹐其痛立效。﹝《保命集》﹞

蕩滌方法

痢發於秋﹐是暑月濕熱所致﹐其理甚著﹔但所以致郁熱者﹐多因暑熱酷烈﹐過飲冰水生冷﹐熱爲寒郁﹐久而爲沈寒積冷者亦有之﹐不可泥定是熱﹐當辧癥切脈﹐眞知其有熱積﹐方可用大黃。若系寒積而用大黃﹐不惟不愈﹐反增痛極而危矣。大凡下熱痢用大黃﹐下寒痢用巴豆﹐有是病則服是藥﹐詳按古人成法﹐不容毫髮差謬。﹝《醫貫》﹞其病初得一二日﹐皆宜蕩滌邪穢﹐消溶渣滓﹐以通利爲先﹐次辧冷熱虛實﹐以調理而扶脾助胃﹐爲上策也。其通利之法有二﹕積滯勝宜用丸﹐丸者緩也﹐緩以消之﹐除其積也﹔邪毒勝宜用湯﹐湯者蕩也﹐蕩而蕩之﹐去其毒也。當用丸而用湯﹐毒去而積不除﹔當用湯而用丸﹐積除而毒不行。治失其宜﹐故病皆難愈也。﹝《醫經會解》﹞蓋暑毒與食物相搏﹐結在下脘﹐則升降出入不得循其正﹐糟粕欲行不得行﹐而火復迫之﹐則將臟腑脂膏逼迫而下﹐故取大黃驅熱毒﹑下糟粕﹑淸腸髒也。﹝《金匱翼》﹞如便膿血相雜而脈浮大﹐愼不可以大黃下之﹐下之必死﹐謂气下竭而陽無所收也。﹝《保命集》﹞下痢﹐舌黃燥不渴﹐胸中實﹐身熱腹脹﹐並身熱譫語者﹐腹有燥糞﹐大柴胡湯下之。﹝《全嬰方論》﹞小承气湯﹐治下痢赤黃﹐但煩飲冷﹐小便不利﹐得熱則極﹐心煩躁喜渴﹐先服一二服蕩之﹐須審是實熱方可。﹝《得效》﹞桃仁承气湯﹐痢疾初起質實者﹐此方主之。若初間失下﹐反用固澀之藥﹐以致邪熱內蓄﹐血不得行﹐腹痛欲死者﹐急以此方主之。﹝《醫方考》﹞﹝按﹕程星海有本方加牡丹皮﹑紅花﹑檳榔﹑木通﹑滑石治驗。﹞六一順气湯﹐治痢不問赤白相雜﹐肚痛裏急後重﹐渾身發熱﹐口漧煩渴﹐用此通利卽止。﹝《醫鑑》﹞﹝按﹕此陶節庵方﹐宜參《傷寒廣要•陽明病》。﹞芍藥湯﹐下血調气。經曰﹕溲而便膿血﹐气行而血止﹐行血而便膿自愈﹐調气則後重自除。芍藥﹝一兩﹞當歸黃連﹝各半兩﹞檳榔﹝二錢﹞木香﹝二錢﹞甘艸﹝二錢炙﹞大黃﹝三錢﹞黃芩﹝半兩﹞官桂﹝一錢半﹞上咀﹐每服半兩﹐水二盞﹐煎至一盞﹐食後溫服。如血痢﹐則漸加大黃。如汗後藏毒﹐加黃柏半兩﹐根據前服。﹝《保命集》﹞又治下痢膿血﹐裏急後重﹐日夜無度﹐導气湯﹐於本方去官桂﹑甘艸﹝《奇效》加枳殼﹞。《醫方考》芍藥湯﹐加芒硝﹐痢疾便膿血裏急後重者主之。《明醫雜著》痢疾主方﹐於本方去當歸﹑大黃﹑官桂﹐加枳殼﹝《回春》芍藥湯﹐卽此方有當歸﹞。若嘔吐食不得下﹐加軟石膏﹝一錢半﹞﹑陳皮﹝一錢﹞﹑山梔仁﹝炒五分﹞﹐入生薑汁﹐緩呷之﹐以瀉胃口之熱。太陰傳於少陰﹐是爲賊邪﹐先以濃朴枳實湯防其傳變。濃朴﹝一兩﹞枳實﹝一兩﹞訶子﹝一兩半生半熟﹞木香﹝半兩﹞黃連﹝二錢﹞甘艸﹝三錢炙﹞大黃﹝二錢﹞上爲末﹐每服三五錢﹐水一盞半﹐煎至一盞﹐去滓溫服。﹝《保命集》﹞大黃湯﹐治泄痢久不愈﹐膿血稠粘﹐裏急後重﹐日夜無度﹐久不愈者。﹝《醫鑑》將軍飲﹐卽此方﹐其主治更曰﹕及愈而又發﹐止而復作﹐名曰休息痢。﹞大黃﹝一兩﹞上細銼﹐好酒二大盞﹐同浸半日許﹐同煎至一盞半﹐去大黃﹐將酒分爲二服﹐頓服之﹐痢止一服﹐如未止再服﹐以利爲度。﹝同上﹞大黃丸﹐痢初起﹐壯實者可用﹐胃弱者禁施。川大黃﹝切片蜜蒸一斤﹞白芍藥﹝酒浸切片炒六兩﹞甘艸﹝炙三兩﹞檳榔﹝四兩﹞木香﹝切片不見火爲末一兩﹞枳殼﹝炒四兩﹞細末﹐煉蜜同水煎木香和搗爲丸﹐如綠豆大﹐白萊菔湯吞三錢﹐重者五錢﹐以行兩三次腹中爽快爲度。胃气虛極之人勿輕用之﹐積滯重而元气虛者以人參湯吞﹐孕婦以人參縮砂湯吞﹐行後另用人參丸補之。﹝《廣筆記》﹞四味香連丸﹐黃連炒十兩﹐大黃酒煨四兩﹐木香二兩﹐檳榔一兩﹐爲末﹐糊丸如綠豆大﹐每七十丸﹐空心米飲下。治痢初起﹐不問赤白﹐每日二服﹐有積自行﹐無積自止。﹝《入門》﹞神妙散﹐治赤白痢疾。﹝按﹕散當作丸。﹞大黃人參枳殼火麻子﹝各等分﹞上爲末﹐麵糊爲丸﹐如梧桐子大﹐每服三十丸﹐白湯下。﹝《經驗良方》﹞﹝按﹕此本《近效》加減麻仁丸﹐今去訶子﹐加枳殼﹐宜參大便不通。﹞朱孔陽年二十五歲﹐形體淸瘦﹐素享安逸﹐夏月因構訟奔走日中﹐暑濕合內郁之火而成痢疾﹐晝夜一二百次﹐不能起牀﹐以粗紙鋪於褥上﹐頻頻易置﹐但飲水而不進食﹐其病甚厲﹐肛門如火烙﹐揚手擲足﹐躁擾無柰。余診其脈﹐弦緊勁急﹐不爲指撓。謂曰﹕此癥一團毒火﹐蘊結在腸胃之內﹐其勢如焚﹐救焚須在頃刻﹐若二三日外﹐腸胃朽腐矣。於是以大黃四兩﹐黃連﹑甘艸各二兩﹐入大砂鍋內煎﹐隨滚隨服。服下人事稍寧片時﹐少頃仍前躁擾。一晝夜服至二十餘碗﹐大黃俱已煎化﹐黃連﹑甘艸俱煎至無汁。次日病者再求前藥。余診畢﹐見脈勢稍柔﹐知病可愈﹐但用急法﹐不用急藥﹐遂攺用生地黃﹑麥門冬各四兩另研生汁﹐而以天花粉﹑牡丹皮﹑赤芍藥﹑甘艸各一兩煎成和汁大碗咽之。以其來勢暴烈﹐一身津液從之奔竭﹐待下利止然後生津養血﹐則枯槁一時難回﹔今脈勢已減﹐則火邪俱退﹐不治痢而痢自止﹐豈可泥潤滯之藥而不急用乎。服此藥果然下痢盡止﹐但遺些少气沫耳。第三日思食豆腐漿﹐第四日略進陳倉米淸汁﹐緩緩調至旬餘方能消穀﹐亦見胃气之存畱一綫者﹐不可少此焦頭爛額之客耳。﹝《寓意艸》﹞治下久赤白連年不止﹐及霍亂脾胃冷實不消﹐溫脾湯方。大黃﹝四兩﹞人參甘艸漧薑﹝各二兩﹞附子﹝大者一枚﹞上五味咀﹐以水八升﹐煮取二升半﹐分三服﹐臨熟下大黃。與後溫脾湯小異﹐須大轉瀉者當用此方神效。﹝《千金》﹞又溫脾湯﹐治積久冷熱赤白痢者﹐於本方去甘艸﹐加桂心﹝大黃﹑桂心各三兩﹐餘各一兩﹞﹐以水七升﹐煮取二升半﹐分三服。﹝按﹕此方宜與《泄瀉門》《腹痛門》及《傷寒廣要•太陰病》中所舉互參。﹞《外臺》許仁則﹐前件諸痢﹝按﹕前論有水痢﹑谷痢﹑血痢﹑膿痢﹑膿血相和痢﹑腸僻痢﹞﹐患無新舊﹐如藥療之﹐差還發﹐此卽縱以新藥止之﹐終存其根本。由腸胃中冷熱不調﹐病根固結﹐必須湯藥滌之﹐以泄病勢﹐痢後更以藥物補助之。有此候者﹐宜根據後附子等六味湯以利之﹐於本方加細辛﹝大黃五兩﹐餘各三兩﹞。此湯當得快利﹐利中有惡物如魚腦狀﹐或如桃李﹐但異於常利﹐勿怪之。治積痢﹐靈砂丹。﹝並論證﹞砂﹝一分﹞朱砂﹝一分並研極細﹞上另用黃蠟半兩﹐巴豆三七粒﹐去殼皮膜﹐同於銀石器內重湯煮一伏時﹐候巴豆紫色爲度﹐去二七粒﹐止將一七粒與前來二味同再研極勻﹐再溶蠟匱藥﹐每旋丸綠豆大﹐每服三丸至五丸﹐水瀉生薑湯下﹐白痢艾湯﹐赤白痢烏梅湯﹐服時須極空腹﹐服畢一時﹐方可喫食﹐臨臥尢佳﹐次食淡粥一日。瘧疾乳香湯服﹐不發日晚間服。此藥不動气﹐服之瀉者止﹐痢者斷﹐疼者愈﹐有積者內化﹐亦不動臟腑。大凡痢有沈積者﹐不先去其積﹐𨿽得暫安﹐後必爲害。嘗記陳侍郎涇仲﹐庚戌秋過儀眞求診﹐初不覺有疾﹐及診視﹐則肝脈沈弦﹐附骨取則牢。予曰﹕病在左脇有血積﹐必發痛。陳曰﹕誠如是。前此守九江被召﹐冒暑涉長江﹐曁抵行朝﹐血痢已數日矣﹐急欲登對﹐醫者以剛劑燥之﹐𨿽得止﹐數日臍下一塊大如杯﹐不旬日如碗大﹐發則不可忍﹐故急請官祠以歸。爲之柰何﹖予曰﹕積痢不可彊止﹐故血結於臍脇下﹐非抵當丸不可。渠疑而不肯服﹐次年竟以此終。﹝《本事》﹞﹝按﹕此方亦出《雞峯方》﹐名至聖纏金丹﹐朱砂﹑砂各一兩﹐巴豆七个﹐黃蠟十棗大﹐熔蠟煮巴豆焦色﹐去巴豆不用。﹞感應丸﹐治大便頻並﹐後重遲澀﹐久痢赤白﹐膿血相雜﹐米穀不消﹐愈而復發。﹝《和劑》﹞赤白痢疾﹐臍腹痛者﹐多由腸胃間積滯所致﹐先以此藥微利﹐次方斷下。﹝《易簡》﹞﹝《續易簡》曰﹕若夫赤痢而服此﹐豈不敗乃事哉。﹞蘇感丸﹐治積痢不進飲﹐神效。蘇合香丸感應丸上二味和合丸﹐如綠豆大﹐每服二三十丸﹐姜湯吞下。﹝《朱氏》﹞治白痢﹐鍼頭丸。巴豆十个﹝去殼醋浸一宿去油﹞杏仁十个﹝文武火炮存性﹞百艸霜﹝二錢炒﹞黃蠟﹝栗子大一塊﹞上以蠟和成劑﹐丸如芥子大﹐每服三丸﹐水瀉井水下﹐黑痢烏梅湯下﹐白痢漧薑湯下﹐赤痢甘艸湯下。﹝《衛生家寶》﹞﹝按﹕《聖濟》治水瀉不止黑神丸與本方同﹐以糯米粥和丸。﹞二色丸﹐治諸般赤白痢﹐神。吳茱萸﹝揀去枝梗二兩﹞黃連﹝去須二兩﹞巴豆﹝四十九个去皮﹞上同於銚子內炒令黃赤色﹐去巴豆不用﹐只將上面二味各自爲末﹐麵糊和丸﹐如蘿卜子大﹐看大小緊慢﹐加減丸數。﹝《小兒總微論》﹞經驗痢疾四寶丹。﹝此方施之已久﹐無不應驗﹐不欲自祕﹐以公於人﹐寶之寶之。﹞公丁香﹝一錢﹞胡黃連﹝三錢﹞巴豆霜﹝一錢﹐治巴豆霜法﹐巴豆不拘多少﹐去殼﹐紙包裹置新瓦上﹐又復瓦蓋﹐炭火下煉去油﹐煙盡力度﹐存性。﹞上三味爲細末﹐老米飯搗爛爲丸﹐如蘿卜子大﹐每服七丸﹐看人肥瘦﹐或五粒三粒﹐端午日修合甚妙﹐藥引在後。赤痢﹐用蜜糖調滚白湯空心送下。水瀉﹐用姜湯下。脾泄﹐用姜湯送下﹐連服七日。凡服藥後﹐直要餓至午時﹐然後喫炒米粥半碗﹐頃刻又進半碗。腹內有熱毒﹐任其自行自止。惟赤痢難治﹐倘一服不止﹐再用細茶二兩煎﹐生蜜糖二兩﹐生薑一兩取汁﹐三味共爲一處﹐加前藥七粒﹐空心服之卽止。白痢﹐用黑沙糖調滚白湯﹐空心送下。﹝《醫宗粹言》﹞

溫裏方法

椒艾丸﹐治三十年下痢﹐所食之物皆不消化﹐或靑或黃﹐四肢沈重﹐起卽眩倒﹐骨肉消盡﹐兩足逆冷﹐腹中熱﹐苦筋轉﹐起止須扶﹐陰冷無子方。蜀椒﹝三百粒﹞熟艾﹝一斤﹞漧薑﹝三兩﹞赤石脂﹝二兩﹞烏梅﹝一百枚﹞上五味﹐椒﹑姜﹑艾下篩﹐梅著一斗米下﹐蒸令飯熟﹐去核﹐內姜椒末﹐合搗三千杵﹐蜜和丸如梧子﹐服十丸﹐日三服。不瘥﹐至二十丸﹐加黃連一升。﹝《千金》﹞治白痢腹痛﹐胸膈痞滿﹐不能飲食﹐訶黎勒散方。訶黎勒﹝一兩半煨用皮﹞木香﹝三兩﹞附子﹝一兩炮裂去皮臍﹞漧薑﹝一兩炮裂銼﹞濃朴﹝二兩去粗皮塗生薑汁炙令香熟﹞枳實﹝一兩麩炒微黃﹞白茯苓﹝一兩﹞甘艸﹝半兩炙微赤銼﹞當歸﹝一兩銼微炒﹞上件藥搗細羅爲散﹐每服不計時候﹐以粥飲調下二錢。﹝《聖惠》﹞治久赤白痢不止﹐臍腹痛﹐木香散方。木香﹝三分﹞附子﹝一兩半炒裂去皮臍﹞黃連﹝一兩去須微炒﹞當歸﹝一兩銼微炒﹞吳茱萸﹝半兩湯浸七徧焙漧微黃﹞濃朴﹝三兩去粗皮生薑汁炙令香熟﹞上件藥搗篩爲散﹐每服三錢﹐以水一中盞﹐煎至五分去滓﹐不計時候稍熱服。﹝同上﹞﹝按﹕又治久冷下痢吳茱萸丸﹐治冷气水瀉縮沙丸﹐俱與此方相近﹐玆不具錄。﹞漧薑於火上燒黑﹐不令成灰﹐瓷碗合﹐放冷爲末﹐每服一錢﹐米飲調下﹐治血痢神效。仲景云﹕小腸有寒者﹐其人下重便血。可以此治之。﹝《準繩》﹞治痢止﹐腹痛不可忍者。上良姜﹑芍藥等分爲末﹐煮姜鹽飯湯調下。﹝《經驗良方》﹞族侄良詮患血痢﹐腹痛裏急後重﹐時師治以香連丸﹑黃芩芍藥湯不愈﹐腹反增痛﹐面赤唇紅﹐有似塗朱﹐喊叫之聲﹐四捨悚駭。比有太學寧宇者﹐拉予爲胗﹐六脈洪大。以生熟白芍藥六錢﹐生熟甘艸二錢﹐漧薑﹑肉桂各一錢﹐木香二錢﹐棗二枚﹐水煎飲之﹐飲竟嗒焉而臥。太學乃令人覘病者何如。復曰﹕夜來痢減十之五﹐痛減十之七﹐早間已啜粥半盞矣。太學喜而叩予曰﹕渠面赤唇紅脈大﹐所下皆血﹐癥皆屬熱﹐叔乃復投熱劑。吾甚恐﹐一夜不能寐﹐乃今疾已減半﹐生有望焉。不卜今日用何劑﹖予曰﹕比昨劑差小耳﹐方仍昨也。太學曰﹕吾惑矣﹐何視熱爲寒耶﹖予曰﹕君知脈大爲熱﹐不知大而無力乃虛寒也。面赤唇紅﹐由中寒而火不能下﹐陰盛格陽之癥。若是眞熱腹痛﹐其人體仰而舒。寒則引而伏﹐所下血色帶晦﹐均是假熱﹐寒癥明矣。前劑果再進而全瘳。﹝《赤水》節文﹞一老婦食後因怒患痢﹐裏急後重﹐屬脾气下陷。與大劑六君﹐加附子﹑肉蔻﹑煨木香各一錢﹐吳茱萸五分﹐骨脂﹑五味各一錢五分。二劑諸癥悉退﹐惟小腹脹悶﹐此肝气滯於脾也。與調中益气﹐加附子﹑木香五分﹐四劑而愈。後口內覺鹹﹐此腎虛水泛。與六味地黃丸﹐二劑頓愈。﹝《內科摘要》﹞

固澀方法

治熱毒下黑血﹐五內絞切痛﹐日夜百行﹐气絕欲死方。黃連﹝一升﹞龍骨白術﹝各二兩﹞阿膠漧薑當歸赤石脂﹝各三兩﹞附子﹝一兩﹞上八味咀﹐以水一斗﹐煮取五升﹐分五服。余以正觀三年七月十三日忽得此熱毒痢﹐至十五日命將欲絕﹐處此方藥﹐入口卽定。﹝《千金》﹞《千金月令》主赤白痢﹐不問冷熱方。赤石脂﹑龍骨﹑漧薑﹑黃連﹝各三兩﹞爲末﹐以飲服二錢匕﹐日再服。《本艸圖經》胡洽九盞湯﹐主下痢﹐不問冷﹑熱﹑赤﹑白﹑谷﹑滯﹑休息﹑久下﹐用黃連﹑龍骨﹑附子﹑漧薑﹑膠﹐水煎服。《聖惠》治赤白痢﹐腹中痛﹐時作寒熱﹐阿膠散﹐用阿膠﹑甘艸﹑附子﹑黃連﹑當歸﹐水煎。《聖濟》治洞泄冷痢﹐熟艾湯﹐於本方去龍骨﹑白術﹑當歸﹐加熟艾﹑甘艸。大桃花湯﹐治冷白滯痢腹痛方。赤石脂漧薑當歸龍骨牡蠣﹝各三兩﹞附子﹝二兩﹞白術﹝一升﹞甘艸芍藥﹝各一兩﹞人參﹝一兩半﹞上十味咀﹐以水一斗二升﹐煮術取九升﹐內諸藥煮取二升﹐分三服。膿者﹐加濃朴三兩。嘔者﹐加橘皮三兩。﹝《千金》﹞﹝按﹕此方白術非爲主藥而先煮之﹐殊爲可疑﹐且其量云一升﹐則蓋是粳米之訛。﹞斷痢湯﹐治胸心下伏水方。半夏﹝一升﹞生薑﹝五兩﹞茯苓甘艸龍骨﹝各二兩﹞附子﹝一兩﹞人參黃連﹝各三兩﹞大棗﹝十二枚﹞上九味咀﹐以水八升﹐煮取三升﹐分三服。﹝同上﹞治熱痢煩渴腹痛﹐黃連散方。黃連﹝一兩去須微炒﹞黃芩﹝一兩﹞當歸﹝一兩銼微炒﹞黃柏﹝一兩銼﹞赤石脂﹝一兩﹞上件藥搗細羅爲散﹐每服不計時候﹐以粥飲調下二錢。﹝《聖惠》﹞純陽眞人養髒湯﹐治大人小兒腸胃虛弱﹐冷熱不調﹐臟腑受寒﹐下痢赤白﹐或便膿血﹐有如魚腦﹐裏急後重﹐臍腹痛﹐日夜無度﹐胸膈痞悶﹐脇肋脹滿﹐全不思食﹐及治脫肛墜下﹐酒毒便血﹐諸藥不效者﹐並皆治之。白芍藥﹝一兩六錢﹞當歸﹝去蘆洗焙﹞人參﹝去蘆﹞白術﹝焙各六錢﹞肉豆蔻﹝面裏煨半兩﹞肉桂﹝去粗皮﹞甘艸﹝炙各八錢﹞木香﹝不見火一兩四錢﹞訶子皮﹝一兩二錢﹞罌粟殼﹝去蒂蓋蜜炙三兩六錢﹞上件銼爲粗末﹐每服二大錢﹐水一盞半﹐煎至八分﹐去滓食前溫服。老人孕婦小兒暴瀉﹐宜急服之立愈。忌酒面生冷魚鮏油膩。如臟腑滑泄夜起久不瘥者﹐可加炮了附子三片煎服。此藥的有神效﹐不可具述。﹝《和劑》﹞斗門散﹐治八種毒痢﹐臟腑撮痛﹐膿血赤白﹐或有五色相雜﹐日夜頻並﹐兼治酒痢藏毒﹐全不進食。罌粟殼﹝去穣蜜炙﹞黑豆﹝炒去殼各四兩﹞當歸﹝去蘆﹞漧薑﹝炮各一兩﹞地楡﹝去蘆﹞甘艸﹝炙各二兩﹞漧葛﹝去皮半斤﹞上爲細末﹐每服二錢﹐水一盞﹐煎至七分﹐溫服不計時候。﹝同上﹞人有濕熱作痢﹐數日之後﹐腹不疼痛﹐如膿如血﹐陣陣自下﹐手足厥冷﹐元气欲絕﹐此是火變爲寒而陰絕也。夫痢無止法﹐古人之語也。然痢實不同﹐有初起卽宜止者﹐有日久而不可止者﹐未可執痢無止法一語竟不用止也。然不止痢﹐不過久痢之難痊﹔若止痢﹐每至變生於不測﹐是痢又不可輕言止也。此等之癥正不可不止者﹐蓋腹中作痛爲邪﹐腹旣不痛﹐何邪之有。腹不痛而膿血陣陣自下﹐乃气脫而欲崩也。手足厥冷﹐乃气脫而不能運也。必須看其舌之滑燥何如耳﹐熱極則舌必燥﹐寒極則舌必滑也。熱變爲寒﹐其舌必滑﹐須先止其痢以救脫﹐不可瀉其痢以攻邪矣。方用止脫救痢湯﹐人參二兩﹐白術二兩﹐白芍一兩﹐肉桂三錢﹐茯苓一兩﹐甘艸二錢﹐赤石脂末三錢﹐水煎服。一劑手足溫﹐二劑膿血止﹐三劑痢全愈。減各藥一半﹐去赤石脂﹐再服十劑﹐元气如故矣。此等之痢﹐世不常有﹐不可執此方以治痢。餘論癥不敢不備﹐存此治法﹐救萬人中之一人也。﹝《辧證錄》﹞阿芙蓉﹐天方國傳﹐專治久痢不止及一切冷證。每用小豆大一粒﹐空心溫水化下﹐忌蔥蒜醬水﹐如熱渴以蜜水解之﹐小兒黃米大一粒。﹝《醫林集要》﹞霞片香連丸﹐治久痢諸藥不效﹐服此莫不應驗。川黃連﹝四兩﹐吳茱萸四兩同炒紫色﹐去茱萸不用。﹞木香﹝八分﹞霞片﹝卽霞芙蓉二分﹞上爲末﹐水丸如梧桐子大﹐每服三十丸﹐白湯下。﹝《活人心統》﹞《入門》陳米糊丸﹐綠豆大﹐每二三十丸。此方臨危便泄不收﹐諸方不效﹐急將蓮肉煎湯送下﹐被蓋取睡﹐效奏神矣。

調補方法

﹝病後調理﹞治大下後﹐腹中空竭﹐胸中虛滿﹐不下食方。芍藥甘艸半夏﹝各一兩﹞濃朴當歸﹝各三兩﹞生薑﹝五兩﹞桂心﹝三兩﹞上七味咀﹐以水七升﹐煮取三升﹐分三服﹐服二劑最佳。﹝《千金》﹞有人久患痢﹐赤白兼下﹐或純白﹐或純赤﹐百藥不愈者﹐病久服藥已多﹐治痢多用毒藥攻擊得藏气不和﹐所以難愈。史載之用輕淸和气藥與之遂愈﹐後來屢有驗。其方用罌粟殼蜜炙﹑人參﹑白術﹑白茯苓﹑川芎﹑甘艸炙﹑黃等分爲細末﹐二錢﹐水一盞﹐生薑﹑棗﹑烏梅半分﹐煎八分﹐溫服不以時。﹝《醫說》﹞﹝按今《史載之方》無考。﹞葉先生患滯下﹐後甚逼迫﹐正合承气證。予曰﹕气口虛﹐形𨿽實而面黃稍白﹐此必平昔食過飽而胃受傷﹐寧忍一兩日辛苦。遂與參﹑術﹑陳皮﹑芍藥等補藥十餘帖﹐至三日後胃气稍完﹐與承气兩帖而安。苟不先補完胃气之傷而遽行承气﹐吾恐病安之後﹐寧免瘦憊乎。﹝《格致餘論》﹞浦江鄭義士病滯下﹐一夕忽昏僕﹐目上視﹐溲注而汗瀉。翁診之﹐脈大無論﹐卽告曰﹕此陰虛陽暴絕也﹐蓋得之病後酒且納﹐吾能愈之。急命治人參膏﹐而且促灸其气海。頃之手動﹐又頃而唇動﹐及參膏成﹐三飲之﹐蘇矣。其後服參膏盡數斤﹐病已。﹝戴良撰《丹溪翁傳》﹞參歸芍藥湯﹐治痢久一二十日﹐痢去多不止﹐用此調理气血自愈。人參﹝一錢﹞當歸﹝酒洗二錢﹞茯苓白術﹝一半﹞砂仁﹝七分﹞山藥﹝炒﹞陳皮﹝各一半﹞甘艸﹝五分﹞上銼一劑﹐烏梅二个﹐燈艸一團﹐蓮肉七个﹐水煎溫服。﹝《回春》﹞《壽世》白術和中湯﹐下痢白多﹐不拘新久﹐或用下後未愈者﹐用此和之。於本方去人參﹑砂仁﹑山藥﹐加黃芩﹑黃連﹑木香。飛疇治朱元臣子﹐患五色痢二十餘日﹐胸膈脹滿而粥飲不進﹐服藥罔效。別延兩醫診視﹐一用大黃﹐一用人參。元臣不能自主﹐因執治於予。予曰﹕用大黃者﹐因其脹滿脈大也﹔用人參者﹐因其痢久不食也。痢久不食﹐大黃斷斷難施﹔膈滿作脹﹐人參亦難遽投。今擬伏龍肝爲君﹐專溫土藏﹐用以濃煎代水﹐煎焦術﹑茯苓﹐甘艸﹑廣藿﹑木香﹑炒烏梅。一劑痢減食進﹐再劑而止﹐遂不藥﹐調理而起。﹝《醫通》﹞十全大補湯﹐痢疾已愈﹐气血大虛者﹐此方主之。﹝《醫方考》﹞痢後調補﹐宜四君子湯加陳皮一錢半﹐卽異功散。惡甜者﹐生料平胃散﹐加人參﹑茯苓各半錢。﹝《要訣》﹞

食治諸方

鯽魚作膾﹐主赤白痢。﹝《本艸》唐本先附﹞作膾﹐治腸水谷不和。﹝同上日華子﹞治赤白痢久不瘥﹐鯽魚膾方。鯽魚一斤鮮者﹐去鱗鬣﹐細切作﹐用蒜齏調和食之。﹝《聖惠》﹞﹝按﹕《是齋》有鯽魚入白礬紙裹煨食方﹐不錄。﹞痢疾噤口﹐數日不食﹐食必吐﹐羸瘠殆盡。用烏骨雞修事如常﹐白煮淸汁與服。服之一日﹐胃气頓開﹐痢止人活﹐此異人方也。﹝《澹寮》引《增品方》﹞萊菔湯﹐治男婦大小赤白痢下。蓋血隨气運﹐气滯故血妄行。惟蘿卜根葉﹐主消滯和中﹐通腸利气。余居金陵時﹐用此治人﹐無不效應﹐活人不啻數百矣。蘿卜根葉﹝隔年冬間風漧候用﹞上不拘多少﹐煮爛露一宿﹐次日空心﹐汁與葉同服。﹝《醫匯》﹞金龍湯﹐治痢疾噤口﹐病勢欲死者。金絲鯉魚一尾﹐重一二斤者﹐如常治淨﹐用鹽醬蔥﹐必入胡椒末三四錢﹐煮熟置病患前嗅之﹐欲喫隨意連湯食一飽﹐病卽除根﹐屢治有效。﹝同上﹞

灸法

泄痢不禁﹐小腹痛﹐後重﹐便膿血﹕丹田﹝一寸半﹞復澑小腸兪﹝灸七壯不已取﹞天樞腹哀﹝日月下一寸五分﹞冷痢腹痛﹐泄注赤白﹕關元窮谷﹝各灸五十壯﹞泄痢及下失气膿血﹕下腰﹝五十壯﹐穴在八魁正中央正脊骨上。灸﹐名三宗骨﹐三報之。﹞便膿血久痢下重﹕小腸兪﹝灸﹐《醫綱》引東﹞久痢陽虛﹐或因攻擊﹑寒涼太過﹐致竭脾腎元神而滑脫不止者﹐本源已敗﹐𨿽峻用溫補諸藥﹐亦必不能奏效矣。宜速灸百會﹑气海﹑天樞﹑神闕等穴﹐以回其陽﹐庶或有可望生者。﹝《景嶽》﹞嘗治許主簿痢疾愈後﹐咳逆不止﹐服諸藥無效﹐遂灸期門穴﹐不三壯而愈。﹝《婦人良方》﹞

調攝法

瀉痢須要衣服周密﹐恐傷風冷。﹝《直指》﹞一宦家小兒病痢﹐自郾頭車載至朱葛寺﹐入門而死。戴人曰﹕有病遠行﹐不可車載馬馱。病已擾矣﹐又以車馬動搖之﹐是爲重擾其卽死。﹝《雜記九門》﹞﹝按﹕其下疑有脫文。﹞大須愼口味﹐重者瘥後百日﹐次者一月日﹐所以常哀驕恣者不能自愼﹐興言於此﹐以爲至慨矣。﹝《千金》﹞凡痢病﹐通忌生冷酢滑﹑豬雞魚油﹑乳酪酥幹﹑脯醬粉咸。所食諸食﹐皆須大熟爛爲佳﹐亦不得傷飽﹐此將息之大經也。﹝同上﹞泄痢之人﹐若不禁生冷魚肉肥膩﹐與不服藥同。﹝《幼幼》引《養生必用》﹞﹝《六要》曰﹕若宿滯未淨﹐又增新者﹐腸胃何由以淸。漸漸壅塞﹐直至惡心不食﹐成噤口矣。﹞一男子病膿血惡痢﹐痛不可忍﹐忽見水浸甜瓜﹐心酷喜之﹐連皮食數枚﹐膿血皆已。人言下痢無正形﹐是何言也。人止知痢是虛冷﹐溫之燥之澀之截之﹐此外無術矣﹔豈知風暑火濕燥寒六者皆爲痢﹐此冰蜜甜瓜所以效也。﹝《雜記九門》﹞﹝按﹕又載病泄食羊肝而愈﹐且曰﹕戴人常曰﹕胃爲水谷之海﹐不可虛怯﹐虛怯則百邪皆入矣。或思葷茹﹐𨿽與病相反﹐亦令少食﹐圖引漿粥﹐此權變之道也。若專以淡粥責之﹐則病患不悅而食減﹐久則病增損命﹐世俗誤人矣。﹞下利以胃气爲本﹐胃失生長﹐故惡物而不欲食。但得思食﹐無分何物﹐與之遂獲愈者﹐此胃气勝故也。﹝《醫通》﹞﹝按﹕此說本於戴人。﹞治一婦患痢疾﹐素瘦弱﹐久臥病﹐而粥入胃﹐卽腹痛且嘔吐﹐必吐盡所食乃止。由是粒食不下咽﹐四十餘日﹐眾醫爲危﹐特迎予診。曰﹕病與脈應﹐無慮也。不勞以藥﹐惟宜飼以米飲﹐使胃常得穀气﹐白露節後﹐癥當獲安。如期果愈。﹝《石山醫按》﹞

痢後風

﹝詳載於《歷節》中﹞

痢後脫肛

﹝治方詳出《脫肛》中﹞脫肛者﹐肛門脫出也﹐多因久痢後大腸虛冷所爲。肛門爲大腸之候﹐大腸虛而傷於寒﹐痢而用气KT﹐其气下衝﹐則肛門脫出﹐因謂脫肛也。﹝《病源論》﹞下痢脫肛﹐以養髒湯加升麻﹐去木香主之。﹝《原病集》﹞

臟腑類

大便不通

源出諸說

大便難者﹐由五臟不調﹐陰陽偏有虛實﹐謂三焦不和﹐則冷熱並結故也。胃爲水谷之海﹐水谷之精化爲榮衛﹐其糟粕行之於大腸以出也。五臟三焦旣不調和﹐冷熱壅澀﹐結在腸胃之間。其腸胃本實﹐而又爲冷熱之气所結聚不宣﹐故令大便難也。﹝《病源論》﹞又云﹕邪在腎﹐亦令大便難﹐所以然者﹐腎臟受邪﹐虛而不能制小便﹐則小便利﹐津液枯燥﹐腸胃漧澀﹐故大便難。又渴利之家大便亦難。所以爾者﹐爲津液枯竭﹐致令腸胃漧燥。﹝同上﹞大便不通者﹐由三焦五臟不和﹐冷熱之气不調﹐熱气偏入腸胃﹐津液竭燥﹐故令糟粕痞結﹐壅塞不通也。﹝同上﹞大便祕滯有三﹕一者﹐三焦五臟不和﹐熱气小﹐偏入腸胃﹔二者﹐風客三焦﹐气弱傳導不利﹔三者﹐腎虛水少﹐胴腸漧澀﹐皆令大腸祕滯。﹝《雞峯》﹞《素問云》﹕大腸者﹐傳導之官﹐變化出焉。平居之人﹐五臟之气貴乎平順﹐陰陽二气貴乎不偏﹐然後津液流通﹐腸胃益潤﹐則傳送如經矣。攝養乖理﹐三焦气澀﹐運掉不得﹐於是乎壅結於腸胃之間﹐遂成五祕之患。﹝《濟生》﹞

脈候

診其左手寸口人迎以前脈﹐手少陰經也﹝按﹐《脈經》少作厥﹞﹐脈沈爲陰。陰實者﹐病苦閉﹐大便不利﹐腹滿四肢重﹐身熱若胃脹。右手關上脈陰實者﹐脾實也。若腸中伏伏如牢狀﹐大便難。﹝按﹕以上本出《脈經》。﹞脈緊而滑直﹐大便亦難。﹝《病源論》﹞祕結﹐脈多沈伏而結。陽結﹐脈沈實而數。陰結﹐脈伏而遲或結。老人虛人便結﹐脈雀啄者不治。﹝《醫統》﹞大便燥結﹐須分气血﹐陽數而實﹐陰遲而澀。﹝《四言舉要》﹞

證治總說

大便祕澀﹐蓋非一證﹐皆榮衛不調﹐陰陽之气相持也。若風气壅滯﹐腸胃漧澀﹐是謂風祕。胃蘊客熱﹐口糜體黃﹐是謂熱祕。下焦虛冷﹐窘迫後重﹐是謂冷祕。或因病後重亡津液﹐或因老弱血气不足﹐是謂虛祕。或腎虛小水過多﹐大腸枯竭而多祕者﹐亡津液也。或胃實燥結﹐時作寒熱者﹐中有宿食也。治法𨿽宜和順陰陽﹐然疏風散滯﹑去熱除冷﹑導引補虛之法﹐不可偏廢﹐當審其證以治之。﹝《聖濟》﹞夫五祕者﹐風祕﹑气祕﹑濕祕﹑寒祕﹐熱祕是也。更有發汗利小便﹐及婦人新產亡血﹐走耗津液﹐往往皆令人祕結。燥則潤之﹐澀則滑之﹐祕則通之﹐寒則溫利之﹐此一定之法也。﹝《濟生》﹞凡臟腑之祕﹐不可一例治療﹐有虛祕﹐有實祕。胃實而祕者﹐能飲食﹐小便赤﹐當以麻仁丸﹑七宣丸之類主之﹝七宣丸用訶皮﹑柴胡﹑枳實﹑木香﹑桃仁﹑大黃﹑甘艸﹞。胃虛而祕者﹐不能飲食﹐小便淸利﹐濃朴湯主之﹝用濃朴﹑白術﹑半夏﹑枳實﹑陳皮﹑甘艸﹞。實祕者物也﹐虛祕者气也。﹝《保命》﹞結燥之病不一﹐有熱燥﹐有風燥﹐有陽結﹐有陰結﹐又有年老气虛津液不足而結燥者。治法云﹕腎惡燥﹐急食辛以潤之﹐結者散之﹐如少陰不得大便﹐以辛潤之﹐太陰不得大便﹐以苦泄之﹐陽結者散之﹐陰結者溫之。仲景云﹕小便利而大便硬﹐不可攻下﹐以脾約丸潤之。食傷太陰﹐腹滿而食不化﹐腹響﹐然不能大便者﹐以苦藥泄之。如血燥而不能大便者﹐以桃仁﹑酒制大黃通之。風結燥而大便不行者﹐以麻子仁加大黃利之。如气澀而大便不通者﹐以郁李仁﹑枳實﹑皂角仁潤之。大抵治病必究其源﹐不可一槪用巴豆﹑牽牛之類下之﹐損其津液﹐燥結愈甚﹐復下復結﹐極則以至導引於下而不通﹐遂成不救﹐噫﹗可不愼哉。﹝《蘭室》﹞若气祕不通者﹐與三和散。若老人風祕﹐及產後去血過多﹐腸胃燥澀﹐便祕不通﹐宜以四物湯﹐加去白靑皮煎服。﹝《管見良方》﹞凡通利大便﹐若用大黃﹑巴豆等藥而大便不通者﹐陰陽關隔﹐水火不升降故也。有熱者﹐來復丹夾三黃丸﹐薄荷泡湯下。無熱者。養正丹夾神保丸﹐橘皮煎湯下。﹝《直指》﹞有風祕﹑冷祕﹑气祕﹑熱祕。又有老人津液漧燥﹐是名虛證。婦人分產亡血﹐及發汗﹑利小便﹑病後血气未復﹐皆能作祕﹐俱宜麻仁丸。風祕之病﹐由風搏肺臟﹐傳於大便﹐故傳化難。冷祕﹐由冷气橫於腸胃﹐凝陰固結﹐津液不通﹐胃道祕塞﹐其人腸內气攻﹐喜熱惡冷﹐宜藿香正气散﹝按﹕《統旨》作理中湯﹞﹐加官桂﹑枳殼各半錢﹐吞半硫丸。熱藥多祕﹐惟硫黃暖而通﹔冷藥多泄﹐惟黃連肥腸而止泄。气祕﹐則气不升降﹐穀气不行﹐其人多噫﹐宜蘇子降气湯加枳殼﹐吞養正丹﹐或半硫丸﹑來復丹。未效﹐佐以木香檳榔丸﹝用木香﹑枳殼﹑靑皮﹑杏仁﹑檳榔﹑郁李仁﹑皂角﹑半夏曲﹞。欲其速通﹐則枳殼生用。熱祕﹐面赤身熱﹐腸胃脹悶﹐時欲得冷﹐或口舌生瘡﹐此由大腸熱結﹐宜四順淸涼飲﹐吞潤腸丸﹐或木香檳榔丸。有气作疼﹐大便祕結﹐用通劑而便愈不通﹐又有气祕﹑彊欲通之﹐𨿽通復閉﹐或迫之使通﹐因而下血者﹐此惟當順气﹐气順便自通。順气之法﹐又當求溫暖之劑﹐曾有下巴豆等藥不通﹐進丹附卻通﹐不可不知。宿食畱滯﹐結而不通﹐腹脹气急﹐胸中痞滿﹐宜感應丸加巴豆。凡諸祕服藥不通﹐或兼他證不受藥者﹐用蜜皂角兌。冷祕﹐生薑兌亦佳。﹝《要訣》﹞

陽結陰結

﹝腎衰證﹞祕結一證﹐在古方書有虛祕﹑風祕﹑气祕﹑熱祕﹑寒祕﹑濕祕等說﹐而東垣又有熱燥風燥﹑陽結陰結之說﹐此其立名太煩﹐又無確據﹐不得其要而徒滋疑惑﹐不無爲臨証之害也。不知此証之當辧者惟二﹐則曰陰結﹑陽結而盡之矣。蓋陽結者邪有餘﹐宜攻宜瀉者也﹐陰結者正不足﹐宜補宜滋者也。知斯二者﹐卽知祕結之綱領矣。若或疑餘之說而欲必究其詳﹐則凡云風祕者﹐蓋風未必祕﹐但風勝則燥﹐而燥必由火﹐燥則生風﹐卽陽結也﹐豈謂因風而宜散乎。有雲气祕者﹐蓋气有虛實。气實者陽有餘﹐陽結也﹔气虛者陽不足﹐陰結也。豈謂气結而盡宜破散乎。至若熱祕﹑寒祕﹐亦不過陰陽之別名耳。再若濕祕之說﹐則濕豈能祕﹐但濕之不化﹐由气之不行耳﹔气之不行﹐卽虛結也﹐亦陰結也。總之﹐有火者便是陽結﹐無火者便是陰結﹐以此辧之﹐豈不了然。余故曰﹕凡此二者﹐卽祕結之綱領也。﹝《景嶽》﹞陽結證﹐必因邪火有餘﹐以致津液漧燥﹐此或以飲食之火起於脾﹐或以酒色之火熾於腎﹐或以時令之火蓄於髒﹐凡因暴病﹐或以年壯气實之人﹐方有此證。然必有火證火脈﹐內外相符者﹐方是陽結。治此者又當察其微甚﹐邪結甚者﹐非攻不可﹐宜諸承气湯﹑神丸﹑百順丸之類主之﹔邪結微者﹐宜淸涼飲子﹑元戎四物湯﹐或黃龍湯﹑五燭散之類主之。﹝同上﹞陰結證﹐但察其旣無火證﹐又無火脈﹐或其人喜熱惡冷﹐則非陽證可知。然旣無邪﹐何以便結不通﹖蓋此證有二﹐則一以陽虛﹐一以陰虛也。凡下焦陽虛﹐則陽气不行﹐陽气不行﹐則不能傳送而陰凝於下﹐此陽虛而陰結也﹔下焦陰虛﹐則精血枯燥﹐精血枯燥﹐則津液不致而腸髒漧槁﹐此陰虛而陰結也。故治陽虛而陰結者﹐但益其火則陰凝自化﹔治陰虛而陽結者﹐但壯其水則涇渭自通。以上陰結一證﹐𨿽气血之分自當如此。然血虛者﹐亦必气有不行﹔气虛者﹐豈曰血本無恙。大都虛而兼熱者﹐當責其血分﹔虛而兼寒者﹐當責其气分。此要法也。第今之世人﹐但知有熱祕而不知有冷祕﹐所以《局方》有半硫丸﹐海藏有已寒丸之類﹐皆治此之良劑﹐所當察也。若欲兼溫兼補﹐似不若八味地黃丸及理陰煎之屬爲更妙。﹝同上﹞少宰蔣恬﹐服五加皮酒﹐遂患大便祕結﹐四日以來﹐腹中脹悶﹐服大黃一錢﹐通後復結。余曰﹕腎气衰少﹐津液不充﹐誤行疏利﹐是助其燥矣。以六味料煎成﹐加人乳一鐘﹐白蜜五錢﹐二劑後卽通﹐十日而康復矣。﹝《必讀》﹞﹝按﹕薛氏有一老儒大便不通﹐肚腹不脹﹐脈洪大而虛﹐此陰火內爍﹐用六味丸治驗。﹞

血虛證

血虛津液枯竭而祕結者﹐脈必小澀﹐面無精光﹐大便𨿽軟﹐努責不出﹐大劑四物湯加陳皮﹑甘艸﹑酒紅花﹐導滯通幽湯﹐益血丹﹝用當歸﹑熟地﹞。血少兼有熱者﹐脈洪數口漧﹐小便赤少﹐大便祕硬﹐潤燥湯﹐活血潤燥丸﹐四物湯加酒芩﹑梔子﹑桃仁﹑紅花。﹝《準繩》﹞或有血虛﹐脈大如蔥管﹐發熱而大便結燥者﹐愼不可發汗﹐汗之則重亡津液﹐閉結而死﹐醫殺之耳。﹝《正傳》﹞

蓄血證

人有大便閉結不通﹐手按之痛甚欲死﹐心中煩躁﹐坐臥不寧﹐似乎有火﹐然小便又復淸長。人以爲有硬屎畱於腸中也﹐誰知有蓄血不散乎。夫蓄血之癥﹐傷寒多有之﹔今其人並不感風寒之邪﹐何亦有蓄血之病﹖不知人之气血﹐無刻不流通於經絡之中﹐一有拂抑﹐則气卽郁塞不通﹐血卽停住不散﹐於是遂遏於皮膚而爲癰﹐畱於腸胃而成痛﹐搏結成塊﹐阻住傳化之機﹐隔斷糟粕之路﹐大腸因而不通矣。治法宜通大腸﹐佐之逐穢之味。然而艸木之藥﹐可通無形之結﹐不能通有形之結也。血乃有形之物﹐必得有形相制之物﹐始能入其中而散其結﹐方用抵當湯治之﹐一劑而大便通﹐頓失痛楚矣。﹝《辧證錄》﹞

肥人濕熱證

肥人素多痰飲濕熱結聚﹐因病每致大小便不通﹐腹滿不食﹐气逆喘急﹐勢盛不得不下﹐有屢下不得通利者﹐有再三下而始通者﹐有下之遂利不止者。大抵濕熱素盛之人﹐大便不行﹐日數𨿽多﹐結糞甚少﹐所下不過溏糞垢膩﹐甚至驟下不可遏者。多有熱去寒起﹐正气隨脫﹐卽變呃逆之證。以此本屬濕熱﹐溫補仍助本病﹐苦寒徒乏胃气﹐每至不可救藥。若始先知其濕熱痰積﹐用導痰湯多加薑汁﹑竹瀝﹐下滚痰丸﹐甚則下控涎丹﹐方爲合法。若遲則濕熱上湧勢劇﹐胃中津液盡變濁穢﹐𨿽有合劑﹐不能取效也。凡大便不通而腹中雷鳴者﹐下之必無結糞。蓋肥人下後﹐多有脫泄不止之虞﹐瘦人汗後﹐每多幹熱不止之患﹐不可不知。﹝《醫通》﹞

谷瘦

﹝見潤燥方中。﹞

漸成膈噎

祕結日深﹐漸成膈噎。蓋陰不可以無陽﹐水不可以無火﹐水火旣濟﹐上下相交﹐榮衛流行﹐自然潤澤。若而幽門不通則上衝﹐吸門不開則噎塞﹐故云燥結不便﹐气不得上下者﹐治在幽門。﹝《醫統》﹞

治有不宜峻利

關格不通﹐三焦約病﹐責以榮衛之痞塞。乳後便難﹐與夫老者祕澀之病﹐又以津液不足﹐止可滑以利之﹐潤以滋之。苟蕩以劑﹐則糟粕不通﹐眞气受獘﹐不可不知也。﹝《聖濟》﹞老人臟腑不可用大黃﹐老人津液少﹐所以祕澀﹐更服大黃以瀉之﹐津液皆去﹐定須再祕甚於前﹐只可服寬潤大腸之藥﹐如《養生必用方》二仁丸是也﹐更用槐花末煎湯淋洗亦妙。風藥燥腸。又有一種風祕者﹐當用檳榔七聖丸﹐𨿽有大黃﹐斟酌服之﹐勿令瀉可也。又有婦人產後大便祕﹐須四五日﹑六七日不通者﹐出血已多﹐津液少也﹐濃煎紫蘇湯飲一兩盞自通。更一日不通﹐服局方大麻仁丸三十丸。﹝《醫說》引《醫余》﹞初虞世云﹕余歷觀古人用通藥率用降气等藥﹐蓋肺气不下降﹐則大腸不能傳送﹐以杏仁﹑枳殼﹑訶子等藥是也。又老人﹑虛人﹑風人津液少﹐大便祕﹐經云澀者滑之﹐故用胡麻﹑杏仁﹑麻子仁﹑阿膠之類是也。今人學不師古﹐妄意斟酌﹐每至大便祕燥﹐卽以藥蕩滌之﹐旣走津液气血﹐大便隨手愈更祕澀﹐兼生他病。﹝《婦人良方》﹞元气薄弱之人﹐凡患傷寒雜證病气不足等病﹐而有大便不行者﹐但察其胸腹下焦﹐若絕無脹實痞塞﹑急墜欲解等患﹐此其中本無實邪﹐卽𨿽十日二十日不解﹐亦自無妨。切不可因其不便﹐彊爲疏導。蓋其胃口未開﹐食飲未進﹐則全賴中气以爲捍禦之本﹐但俟邪气漸退﹐胃气漸和﹐則自然通達﹐無足慮也。若腸髒本無滯呆﹐而彊爲通利﹐以泄胃气﹐遂至主不勝客者有之﹐邪因而陷者亦有之﹐此其害受於冥冥之中﹐而人多不知也﹐識之愼之。﹝《景嶽》﹞祕結證﹐凡屬老人﹑虛人﹑陰髒人﹐及產後﹑病後﹑多汗後﹐或小水過多﹐或亡血﹑失血﹑大吐﹑大瀉之後﹐多有病爲燥結者。蓋此非气血之虧﹐卽津液之耗﹐凡此之類﹐皆須詳察虛實﹐不可輕用芒硝﹑大黃﹑巴豆﹑牽牛﹑芫花﹑大戟等藥﹐及承气﹑神芎等劑﹐𨿽今日暫得通快﹐而重虛其虛﹐以致根本日竭﹐則明日之結必將更甚﹐愈無可用之藥矣。況虛弱之輩﹐幸得後門堅固﹐最是壽徵﹐𨿽有澀滯﹐亦須緩治﹐但以養陰等劑漸加調理﹐則無有不潤。故病家醫家﹐凡遇此類﹐切不可性急欲速﹐以自取其敗﹐而致悔無及也。﹝同上﹞

黃蠟包丸

丹溪治一人﹐胃虛有滯﹐不通不納﹐藥用黃蠟包備急丸﹐穿一孔﹐令服三丸﹐取其不犯胃气﹐故得遲化達幽門而出也。次日下結屎升許﹐繼以調理而安。﹝《六要》﹞﹝按﹕此出《正傳》﹐系虞氏治驗﹐今引丹溪蓋錯﹐但《正傳》文繁﹐故從之。﹞胃虛甚者﹐瀉藥性急﹐不能下行﹐反爲上出﹐當以丸子﹐蠟匱而吞﹐不犯胃气﹐俾出幽門﹐藥得施功﹐智者之言。﹝《醫讀》﹞﹝宜參《積聚》。﹞

淸利諸方

三黃湯﹐治下焦熱結﹐不得大便方。大黃﹝三兩﹞黃芩﹝二兩﹞甘艸﹝一兩﹞梔子﹝二七枚﹞上四味咀﹐以水五升﹐煮取一升八合﹐分三服。若大大祕﹐加芒硝二兩。﹝《千金》﹞芎黃丸﹐治風熱壅盛﹐頭昏目赤﹐大便艱難。川芎大黃﹝錦紋者。用無灰酒一碗。慢火煮令酒盡。焙漧。各二兩。﹞上件爲細末﹐煉蜜爲丸﹐如梧桐子大﹐每服二十丸﹐溫熱水下﹐食後。﹝《楊氏》﹞﹝《本事》川芎丸﹐有皂角﹐出《痰涎》中。﹞《經驗後方》解風熱﹐疏積熱風壅﹐消食化气導血﹐大解壅滯。大黃四兩﹐牽牛子四兩半生半熟﹐爲末﹐煉蜜丸如桐子大﹐每服茶下一十丸。如要微動﹐喫十五丸。冬月中最宜服﹐並不搜攪人。﹝《本艸》﹞《十形三療》牛黃通膈丸﹐於本方加木通。《寶鑑》全眞丸﹐金宣宗賜名保安丸﹐治五臟積熱﹐洗滌腸垢。本方以皂角水浸﹐入蘿卜切片同熬﹐投藥末丸。﹝《得效》不用蘿卜﹐名皂角膏﹐治腎經有熱﹐陰囊赤腫釣痛﹐大腑祕澀。﹞《保命》大黃牽牛散﹐治相火之气﹐遊走臟腑﹐大便祕結﹐本方爲散。﹝按﹕《拔萃•潔古家珍》名牛黃散﹐治上焦熱﹐臟腑祕結。﹞《綱目》﹕凡用大黃半兩至一兩﹐而大便不通利者﹐加麝少許﹐調於藥中﹐則大便必大走也。﹝出大黃牽牛散下。﹞若膏粱濃味積熱者﹐用加味淸胃散。﹝《六要》﹞﹝按﹕淸胃散方附齒間出血中。所謂加味者﹐考其《齒痛門》﹐蓋加大黃﹑石膏也。﹞治大便不通﹝張選卿屢驗﹞。朱砂﹝研如飛面五錢﹞眞蘆薈﹝研細七錢﹞滴好酒少許和丸﹐每服一錢二分﹐好酒吞﹐朝服暮通﹐暮服朝通。須天晴時修合爲妙。﹝《廣筆記》﹞《時方歌括》名更衣丸。

潤下潤燥諸方

散發大便不通方。生地黃汁﹝五合﹞大黃甘艸﹝炙各半兩﹞上三味﹐咀﹐以水三升﹐煮取一升﹐下地黃汁﹐又煮三沸﹐分二服。﹝《千金翼》﹞﹝按﹕此本爲治服石後方﹐然亦宜燥熱祕澀﹐故《觀聚方》旣表而出之。﹞四順飲子﹐治大便不通﹐面目身熱﹐口舌生瘡﹐上焦冒悶﹐時欲得冷。此三陽气壅﹐熱並大腸﹐其脈洪大。大黃赤芍藥甘艸當歸﹝等分﹞上爲粗末﹐每服五錢﹐水一盞半﹐煎至一盞﹐溫服﹐利爲度。﹝《雞峯》﹞﹝按﹕此本出《肘後•小兒》中﹐若多溫壯熱實治諸百病方。﹞玉燭散﹐以四物湯﹑承气湯﹑朴硝各等分﹐水煎去滓﹐食前服。﹝《三法六門》﹞神功丸﹐治三焦气壅﹐心腹痞悶﹐六腑風熱﹐大便不通﹐津液內枯﹐大腸漧澀﹐裏急後重﹐或下鮮血。大黃﹝三兩﹞人參﹝半兩﹞麻仁﹝五兩研﹞訶子皮﹝炮取二兩﹞上杵研爲細末﹐煉蜜爲丸﹐如梧桐子大﹐每服二十丸﹐溫水下﹐日三服﹐以通爲度。﹝《活人》﹞﹝按此本《外臺》近效加減麻仁丸﹐療積年患气﹐不能食飲﹐兼食不消化﹐風气冷气熱气沖上癖气方。﹞《選奇後集》加味神功丸﹐加木香﹑枳實﹑桃仁。潤腸湯﹐治大便祕澀﹐連日不通。府子仁﹝一盞半﹐細研﹐用水浸﹐濾去皮﹐取濃汁。﹞脂麻﹝半盞﹐微炒﹐研﹐用水浸﹐取濃汁。﹞桃仁﹝湯浸﹐去皮尖﹐麩炒黃熟﹐取一兩﹐研如泥。﹞荊芥穗﹝搗末﹐一兩。﹞上件藥數沸﹐入鹽少許﹐如煎茶﹐不得煎過﹐恣意飲之﹐以利爲度﹐食前。﹝《楊氏》﹞通幽湯﹐治大便難﹐幽門不通﹐上衝吸門不開﹐噎塞不便燥祕﹐气不得下﹐治在幽門﹐以辛潤之。炙甘艸紅花﹝以上各一分﹞生地黃熟地黃﹝以上各五分﹞升麻桃仁泥當歸身﹝以上各一錢﹞上都作一服﹐水二大盞﹐煎至一盞去渣﹐調檳細末五分﹐稍熱食前服之。﹝《蘭室》﹞又潤燥湯﹐於本方加大黃﹝煨﹞﹑麻仁﹐用生甘艸﹐去檳榔。﹝又名潤腸湯。﹞麻子蘇子粥﹐紫蘇子﹑大麻子二味各半合﹐淨洗研極細﹐用水再研取汁一盞﹐分二次煮粥啜之。此粥不惟產後可服﹐大抵老人諸虛人風祕皆得力。嘗有一貴人母﹐年八十四﹐忽爾腹滿頭疼﹐惡心不下食。召醫者數人議﹐皆供補脾進食﹑治風淸利頭目藥﹐數日疾愈甚﹐全不入食。其家憂懼﹐懸予辧之。予診之曰﹕藥皆誤矣。此疾止是老人風祕﹐臟腑壅滯﹐聚於膈中﹐則腹脹惡心不喜食﹐又上至於巓﹐則頭痛神不淸也。若得臟腑流暢﹐諸疾悉去矣。予令作此粥﹐兩啜而气泄﹐先下結屎如胡椒者十餘﹐後漸得通利﹐不用藥而自愈。﹝《本事》﹞﹝按﹕據《資生經》﹐此方本出《必用方》。﹞赤小豆散﹐治大便祕。﹝《雞峯》﹞﹝按﹕卽赤小豆當歸散。﹞華佗方云﹕有病曰﹝按﹕卽日字﹞食二斗米﹐至二百日不大便﹐亦無所苦﹐病何以爾﹐名爲何等病也﹖此爲谷瘦也。穀气液升道中去﹐𨿽無病﹐下關不通﹐不可長久﹐治之方。葛根﹝五斤﹞豬肪﹝三斤﹞凡二物﹐葛根細銼洗之﹐以水三斗並煎之﹐得一斗半去滓﹐復煎其汁﹐得七升已﹐取豬肪切煎之成膏﹐著葛根汁中﹐煎使相得四升所﹐服二升﹐二日盡之﹐下關通﹐營衛澤﹐藥無所禁。服此藥﹐開六腑﹐當下。﹝《醫心》﹞﹝按﹕《千金》濡髒湯﹐主大便不通﹐用生葛根﹑豬膏﹑大黃﹐其意與此相同。﹞

疏利疏气諸方

﹝和胃方附﹞治婦人腸胃風結﹐大便常祕﹐大麻人丸方。大麻仁﹝二兩另搗如膏﹞川大黃﹝二兩銼碎微炒﹞檳榔﹝一兩﹞木香﹝一兩﹞枳殼﹝一兩面炒微黃去瓤﹞上件藥搗羅爲末﹐入大麻人同研令勻﹐以煉蜜和丸﹐如梧桐子大﹐每日空心以溫水下二十丸。﹝《聖惠》﹞治大腸實熱﹐气盛上壅﹐脹腹煩悶不通﹐檳榔散方。檳榔﹝一兩﹞大黃﹝三分銼碎炒﹞甘艸﹝半兩炙﹞朴硝﹝半兩﹞上件藥四味﹐搗羅爲散﹐每服二錢﹐水一中盞﹐入生薑少許﹐蜜一匙頭﹐同煎六分﹐去滓熱服食後。﹝《濟眾》﹞百順丸﹐治一切陽邪積滯。凡气積﹑血積﹑虫積﹑食積﹑傷寒﹑實熱﹑祕結等證﹐但各爲湯引﹐隨宜送下﹐無往不利。川大黃﹝錦紋者一片﹞牙皂角﹝炒微黃一兩六錢﹞上爲末﹐用湯浸蒸餅搗丸﹐綠豆大﹐每用五分﹐或一錢﹐或二﹑三錢﹐酌宜用引送下﹐或用蜜爲丸亦可。﹝《景嶽》﹞降气湯﹝卽蘇子降气湯﹞﹐大便祕者﹐仍用此藥下黑錫丹﹑養正丹等藥。少年气盛﹐大便祕﹐上壅﹐脾胃素壯者﹐用此藥下神功丸﹑三黃丸。﹝《易簡》﹞蘇子降气湯﹐治气滯妨悶﹐痰盛便祕。﹝《必讀》﹞﹝按﹕此系本方加沈香。﹞寬快湯﹐治气不升降﹐大腑祕滯。香附﹝杵淨二兩﹞天臺烏藥﹝去心﹞枳殼﹝制各一兩半﹞縮砂﹝七錢半﹞蘇子﹝炒半兩﹞靑木香﹝三錢﹞甘艸﹝炙七錢半﹞上末﹐每服二錢﹐陳皮煎湯調下。﹝《直指》﹞﹝按﹕此本《選奇後集》寬气湯﹐今去杏仁﹐加蘇子﹑木香。﹞四磨湯﹐治气滯腹急﹐大便祕澀﹝方見諸气病﹞。有熱者﹐加大黃﹑枳殼﹐名六磨湯。﹝《得效》﹞皂角丸﹐治大腸有風﹐大便祕結﹐年髙之人宜服。皂角子﹝炙去子﹞枳殼﹝去穣面炒﹞上等分爲末﹐煉蜜丸如梧子大﹐每服七十丸﹐空心食前米飲下。﹝同上﹞平胃丸﹐治病久虛弱﹐厭厭不能食﹐而臟腑或祕或溏﹐此胃气虛弱也。常服﹐和中消痰去濕﹐及濃腸胃﹐進飲食。濃朴﹝一兩﹞白術﹝一兩二錢﹞陳皮﹝八錢去白﹞木香生半夏﹝湯洗一兩﹞檳榔﹝二錢半﹞枳實﹝五分﹞甘艸﹝三錢炙﹞上爲細末﹐薑汁浸蒸餅爲丸﹐如桐子大﹐每服三五十丸﹐生薑湯或溫水下。﹝《保命》﹞

溫利諸方

蘇感丸﹐治气祕不大便﹐用紫蘇﹑橘皮煎湯下﹐或枳殼湯送下。蘇合香四分﹐感應六分﹐研和另丸。大凡腹痛而嘔﹐欲利其大便﹐諸藥皆吐﹐惟蘇感丸用薑汁泡湯下最妙。﹝《直指》﹞治大便不通﹐巴豆丸方。巴豆﹝十枚去皮心膜﹞上一味﹐以醋一盞﹐煮一久﹐取出爛研﹐用飯半匙同研勻細﹐丸爲七十粒﹐每服三粒﹐空心煮粟米飲下﹐良久呷熱茶﹐湯投卽通。﹝《聖濟》﹞驅風丸﹐治大便不通﹐或年髙風祕。皂角﹝七定炮水兩碗﹞巴豆﹝四十九粒去殼心膜﹞枳殼﹝一兩﹞上以皂角水煮幹爲度﹐去巴不用﹐炒枳殼爲細末﹐入木香半兩﹐蜜丸如梧桐子大﹐每服三十丸﹐空心白湯下。﹝《朱氏》﹞又南木香丸﹐治大便祕結﹐於本方加檳榔﹑麻仁。﹝《袖珍》引《聖惠》﹐今無考。﹞妙應丸﹐治气虛有冷﹐大便不通。金液丹半硫丸﹝等分﹞上二味皆妙﹐每服五七十丸﹐空心米飲下。﹝《雞峯》﹞﹝按﹕《續易簡》來復丹下曰﹕金液丹乃獨體硫黃﹐具治虛滑下利﹐最爲有準。而本條亦未嘗有通利大腸之說。獨《海藥記》云﹕硫黃主老人風祕。夫老人腑臟虛寒﹐血气澀滯﹐所以大便多祕。硫黃大熱﹐服此可使腑臟溫和﹐气血流行﹐糟粕亦自然而通﹐非謂硫黃本性能利也。﹞半硫丸﹐治年髙風祕冷祕﹐心腹一切癖冷气﹐暖元气﹐止泄瀉﹐進飲食。硫黃﹝研細﹞半夏﹝湯洗七次焙榦爲末﹞上等分﹐以生薑汁同熬炊餅﹑末﹐攪勻﹐杵數百下﹐丸如梧子大﹐空心溫酒﹑姜湯下三十丸。﹝《三因》﹞養正丹﹐若年髙之人﹐大腑寒祕者﹐尢宜服之。黑錫丹﹑來復丹亦此類﹐用亦甚效。﹝《易簡》﹞

外治諸方

治大便祕塞不通神方。豬羊膽無在﹝按﹕此二字當考﹞﹐以筒灌三合許﹐令深入卽出矣。出不盡﹐須臾更灌。一方加冬葵子汁和之﹐亦妙。﹝《千金》﹞陳藏器《本艸》云﹕主大便不通﹐取豬羊膽﹐以葦筒著膽﹐縛一頭﹐內下部﹐入三寸灌之﹐入腹立下。﹝《本艸•開寶》引﹞﹝按﹕《肘後》土瓜根注筒吹﹐出《關格》中﹐當參。蓋諸家導法頗夥﹐愚於《藥治通義》中旣辧之﹐仍不繁載。﹞痘瘡餘毒郁熱﹐結滯於大小腸之間﹐而大便閉結不通﹐令人口含香油﹐以小竹筒一筒套入肛門﹐以油吹入肛門。過半時許﹐病者自云﹕其油入腸內﹐如蚯蚓漸漸上行。再過片時許﹐下黑糞一二升止﹐困睡而安。﹝《正傳》﹞﹝按﹕此卽上方之意﹐殊爲便易﹐仍附之。﹞治傷寒後﹐大便不通﹐並喫轉瀉藥後﹐腹股轉脹不通利方。鹽﹝半斤﹞上一味熬令色變﹐用醋漿水二斗﹐煎五七沸﹐下鹽攪勻﹐瀉入盆中﹐看冷暖得所﹐令病患盆中坐﹐淋浴少腹﹐須臾便通。﹝《聖濟》﹞

調攝法

時復服葵菜﹑菠菜﹑豬羊血﹐自然通利也。《內經》云﹐以滑養竅是也。﹝《治病百法》﹞﹝按﹕以滑養竅出《周官•瘍醫》。﹞

臟腑類

﹝附﹞大便失禁

大便失禁者﹐由大腸與肛門虛冷滑故也。肛門﹐大腸之候也﹐俱主糟粕﹐旣虛弱冷滑﹐气不能溫制﹐故使失禁。﹝《病源論》﹞治之宜澀固津液﹐方論所謂澀可去脫是也。﹝《聖濟》﹞遺屎有二證﹕一因脾胃虛弱﹐倉廩不固﹐腸滑而遺者﹔一因火性急速﹐逼迫而遺者。宜分別治之﹐脾虛﹐理中湯﹔火盛﹐芍藥甘艸湯加黃連。﹝《心悟》﹞

臟腑類

大小便不通

此門所載爲尋常祕閉證﹐如關格則爲病之殆極者﹐故自立類﹐然宜相參看。

總說

大小便難者﹐由冷熱不調﹐大小腸有遊气﹐遊气在於腸間﹐搏於槽粕﹐溲便不通流﹐故大小便難也。診其尺脈滑而浮大﹐此爲陽幹於陰﹐其人苦小腹痛滿不能尿﹐尿卽陰中痛﹐大便亦然。﹝《病源論》﹞﹝按﹕此診法本出《脈經》﹐「此爲陽幹於陰」作「名曰陰中之陽」。﹞二便祕澀之證﹐暫祕小漩﹐還有點滴利者﹐易愈。若祕日久﹐膨上心胸﹐切痛气促﹐身冷面色黑﹐前後俱無﹐名曰气實﹐轉而殂。﹝《得效》﹞大小便俱不通者﹐必先通其大便﹐則小便自通矣﹐宜八正散之類主之。﹝《景嶽》﹞

實證治驗

屈村張氏小兒﹐年十四歲﹐病約一年半矣﹐得之麥秋﹐發則小便大痛﹐至握其﹐跳躍旋轉﹐號呼不已﹐小便數日不得下﹐下則成砂石﹐大便祕澀﹐肛門脫出一二寸﹐諸醫莫能治。戴人在朱葛寺避暑﹐乃負其子而哀請戴人。戴人曰﹕今日治﹐今日效﹐時日在辰已間矣。以調胃承气僅一兩﹐加牽牛頭末三錢﹐汲河水煎之﹐令作三五度咽之﹐又服苦末丸﹝按﹕《綱目》曰﹕苦末丸未詳考﹞如芥子許六十丸。日加晡﹐上湧下泄﹐一時齊出﹐有膿有血。湧瀉旣覺定﹐令飲新汲水一大盞﹐小溲已利﹐一二次矣。是夜凡飲新水二三十徧﹐病去九分﹐止哭一次。明日困臥如醉﹐自晨至暮﹐猛然起來﹐索食於母﹐歌笑自得﹐頓釋所苦。繼與太白散﹝當考﹞﹑八正散等﹐調一日大瘥。恐暑天失所養﹐畱五日而歸。戴人曰﹕此下焦約也。不吐不下﹐則下焦何以開﹐不令飲水﹐則小便何以利﹐大抵源淸則流淸也。﹝《十形三療》﹞

虛證治驗

石頑治楊松齡﹐夏月感冒﹐曾服發散藥十餘劑﹐大小便俱閉澀不通。更一醫用硝黃下之﹐少腹左畔遂脹起如墩﹐不赤不熱﹐有時嘩嘩作聲。復延瘍醫﹐以敷藥治其外﹐以解毒利水藥治其內﹐藥未進而躁擾不寧。因延石頑診之﹐六脈緊細而﹐此過汗津液大傷﹐又與苦寒攻裏﹐致陰邪內結﹐膀胱不化﹐溺積不通﹐法在不救。幸胃气有權﹐形神未槁﹐尙能稍進糜飲﹐姑許以治。因與濟生腎气大劑﹐煎成入有嘴壺﹐托起其項﹐徐徐仰灌升許﹐頃令轉側﹐以鵝翎探吐﹐實時溲便如注﹐少腹頓平﹐更與十全大補調理而安。此證前後患者四五人﹐或小便淋瀝﹐或遺溺不止﹐或形羸气脫﹐皆立辭不治。﹝《醫通》﹞

老人證治

《金匱眞言論》云﹕北方黑色﹐入通於腎﹐開竅於二陰。故腎陰虛則大小便難﹐宜以地黃﹑蓯蓉﹑車前﹑茯苓之屬﹐補眞陰﹐利水道﹐少佐辛藥﹐開腠理﹐致津液﹐而潤其燥﹐施之於老人尢宜。若大小便燥結之甚﹐求通不得﹐登廁用力太過﹐便仍不通﹐而气被掙脫﹐下注肛門﹐有時泄出淸水﹐而裏急後重﹐不可忍者﹐胸膈間梗梗作惡﹐漧嘔有聲﹐渴而索水﹐飲食不進﹐呻吟不絕。欲利之﹐則气已下脫﹐命在須臾﹐再下卽絕﹔欲固之﹐則溺與燥矢膨滿腹腸間﹐恐反增劇﹔欲升之使气自舉﹐而穢物不爲气所結﹐自然通利﹐則嘔惡不堪﹝按﹕《醫通》舉此證曰﹕人參﹑枳殼﹑當歸煎服﹐加陳香皮尢效﹞﹐宜如何處﹖家姑年八十餘﹐嘗得此患﹐予惟用調气利小便之藥﹐𨿽小獲效﹐不收全功﹐嘗慰之令勿急性。後因不能食﹐遽索末藥﹐利下數行﹐不以告予﹐自謂稍快矣﹐而脈忽數動一止﹐气息奄奄﹐頹然牀褥。予知眞气已泄﹐若不收攝﹐恐遂無救﹐急以生脈藥投之﹐數劑後結脈始退﹐因合益血潤腸丸﹝用熟地﹑杏仁﹑麻仁﹑枳殼﹑橘紅﹑阿膠﹑蓯蓉﹑蘇子﹑荊芥﹑當歸﹞與服﹐勸以勿求速效﹐勿服他藥﹐久之自有奇功﹐如言調理兩月餘﹐而二便通調﹐四肢康勝矣。便祕自是老人常事﹐俗以爲後門固壽考之徵﹐而一時難堪﹐輒躁擾而致疾﹐予所處方﹐不犯大黃﹐可以久服﹐故表而出之。﹝《準繩》﹞

內服諸方

郁李仁丸﹐治大小便祕澀不通。郁李仁﹝二兩湯浸去皮﹞大黃﹝一兩﹞檳榔﹝三兩﹞靑皮﹝去穣半兩﹞上爲細末﹐煉蜜和丸﹐綠豆大﹐每服十丸至十五丸﹐姜湯下無時。﹝《小兒總徵論》﹞顚倒散﹐治臟腑實熱﹐或小便不通﹐或大便不通﹐或大小便俱不通。大黃﹝八錢﹞滑石﹝三錢﹞皂角﹝三錢﹞上爲末﹐黃酒送下。如大便不通﹐根據前方兩服。如小便不通﹐大黃三錢﹐滑石六錢﹐皂角如前。如大小便俱不通﹐黃﹑石均分﹐皂角如前。﹝《回春》﹞治大小便不通﹐百方不效﹐肚腹脹痛﹐咽喉飽塞﹐或痰壅盛气喘﹐傷寒結胸﹐臥不倒牀﹐水米不下﹐死在須臾﹐此幽門气閉不通。用甘遂五分﹐面裹火煨熟﹐取出爲末﹐入麝香三釐﹐用飯搗爲丸﹐淡姜湯下﹐立通。或小便不通﹐或大便不通﹐或大小便俱不通者﹐皆效。﹝《壽世》﹞有下焦陽虛不化者﹐夫腎開竅於二陰﹐腎中陽虛則二陰之竅閉﹐閉則大小便俱不得出﹐如重陰沍寒﹐地道閉塞﹐惟與白通湯多加蔥白﹐陽气一至﹐二便立通矣。﹝《金匱翼》﹞﹝按﹕此本於《辧證錄》﹐宜參《關格》﹞

外治諸方

治大小便不通﹐腹股堅脹﹐蒸下部方。蓮葉﹝三兩﹞蔥﹝三七莖並須用去葉切﹞皂莢﹝一挺炙銼﹞生薑﹝一兩切﹞上四味﹐以漿水一斗二升﹐煮十餘沸﹐並滓分兩度用﹐旋旋盛入小口瓷缸中﹐坐缸口上燻蒸﹐冷則易之。未通﹐卽傾藥於桶斛中﹐添熱水坐﹐蘸下部卽通。﹝《聖濟》﹞經驗方﹐治大小便不通。用白礬細研末﹐令患人仰臥﹐置礬末於臍中滿﹐以新汲水滴之﹐候患人覺冷透腹內﹐卽自然通。如是曾灸無臍孔﹐卽於元灸盤上﹐用紙作子﹐籠灸盤﹐髙一指半已來﹐著礬末在內﹐仍根據前法用水滴之。﹝《本艸》﹞治閉結並香港腳方。大螺﹐以鹽匕和殼生搗碎﹐置病者臍下一寸三分﹐用寬帛系之﹐卽通﹐﹝《朱氏》﹞﹝按﹕原更載饒醫熊彥誠﹐年五十五歲﹐病前後溲便不通﹐五日腹脹如鼓﹐試之暴下。此本出《夷堅志•辛集》。﹞便溺不通者﹐熱祕之也。大螺性寒而善釐淸﹐故濁水之中﹐一著大螺﹐便能澄澈。劑之以鹽﹐取其善潤而已。﹝《方考》﹞﹝按﹕螺卽田螺。﹞貼臍膏﹐治大小便不通。上用甘遂爲細末﹐以生白面調爲糊﹐攤紙花上﹐摻末在上﹐塗臍中﹐並塗臍下硬處。另煎甘艸水﹐溫涼隨意服之﹐以通爲度。﹝《端效》﹞膀胱蓄血﹐膏血砂垢﹐每溺則甚痛不可言﹐便溲俱不通﹐祕悶將死。余卽令用細灰﹐於患人連臍帶丹田作一泥塘﹐徑如碗大﹐下令用一指濃灰﹐四圍髙起﹐以新汲水調朴硝一兩余令化﹐漸漸傾入灰塘中﹐勿令漫溢橫流﹐須臾大小便迸然而出。﹝《養生主論》﹞﹝按﹕此出治驗中﹐本爲淋病﹐今節而錄之﹐取其溲便俱閉之治以拈於玆。﹞大小便不通祕方。用火燒鹽放臍內﹐切蒜一片蓋鹽上﹐艾灸二三通止﹐無時用。﹝《袖珍》﹞蝸牛膏﹐大小便不通﹐此方治之殊效。用蝸牛三枚﹐去殼搗如泥﹐加麝香少許﹐納臍中﹐以手掇按之﹐立通。或用田螺亦可。﹝《壽世》﹞

臟腑類

﹝附﹞交腸

婦人小便中出大糞名交腸﹐服五苓散如未盡愈﹐可用舊頭燒灰服之。﹝《得效》﹞﹝按﹕先君子曰﹕腸癰有大便從小便中出﹐雲母膏爲丸﹐煎黃湯下。見王明淸《餘話》。﹞夏子益《奇疾方》云﹕婦人因生產﹐陰陽易位﹐前陰出糞﹐名曰交腸病﹐取舊頭燒灰酒服﹐仍向服五苓散分利之。如無頭﹐凡舊漆紗帽皆可代之﹝按《醫碥》曰﹕以受頭气日久﹐取陽气上衝之義﹞﹐此皆取漆能行敗血之義耳。﹝《本艸綱目》﹞加減四物湯﹐治婦人冷熱不調﹐陰陽不分﹐大小便相反。上用四物湯五錢﹐加益原散二錢半﹐水酒各一盞﹐煎至八分﹐去渣空心服。﹝《寶鑑》﹞交腸之病﹐大小便易位而出﹐蓋因气不循故道﹐淸濁混淆。宜五苓散﹑調气散各一錢﹐加阿膠末半錢﹐湯調服。或研黃連阿膠丸爲末﹐加木香少許﹐再以煎藥送下。﹝《要訣》﹞﹝按﹕《醫碥》舉此文曰﹕此皆除濕熱之劑﹐蓋气亂由於郁﹐郁則爲濕熱也。﹞一人嗜酒﹐痛飲不醉﹐忽糟粕出前竅﹐尿溺出後竅﹐脈沈澀。與四物湯﹐加海金沙﹑木香﹑檳榔﹑木通﹑桃仁﹐八帖而安。﹝《丹溪》﹞兪子本曰﹕大小便易位而出﹐是名交腸。或因醉飽﹐或因大怒﹐遂使髒气乖亂﹐不循常道。法當宣吐﹐以開提其气﹝按﹕《醫通》此下曰﹕宜五苓加木香以探之。肥盛多痰者﹐二陳湯加枳實﹑木香以探之。《醫碥》曰﹕如走錯路者﹐仍令回至原處﹐則不再誤也。蓋諸家之說多是臆測﹐未必親驗﹐姑存之耳﹞﹐使闌門淸利﹐得復泌別之職﹐則愈矣。﹝《六要》﹞忌破气﹑燥熱﹐宜升淸降濁﹑兼補气﹑淡滲。﹝《本艸經疏》﹞一產婦小便出糞﹐名大小腸交﹐乃气血俱虛﹐失行常道。先用六君子湯二劑﹐又用五苓散一劑而痊。尋常腸交﹐亦可效治。﹝《赤水》﹞交腸病﹐婦人有此病者﹐糞從小便出﹐尿從大便出﹐混濁不分﹐必是夏月伏暑而致。須用五苓散﹐加牛膝﹑海金砂﹑木通﹑通艸﹐但令大小便各歸本髒卽安。西園公治臨穎徐少用母﹐服此藥而愈﹐加車前子。﹝《濟世全書》﹞活人理物湯﹐卽四物湯合理中湯﹐治交腸。﹝《和劑》﹞

交腸作瀉

答曰﹕此癥百無一生﹐必腑臟潰爛﹐便溺不循故道。﹝《一萬社艸》﹞﹝按﹕問辭偶有脫頁﹐仍不錄。﹞如人糞從小便出﹐小便從大便出者﹐此夏天暑熱之癥﹐人以五苓散治之亦妙﹐而予更有奇方﹐止用車前子三兩﹐煎湯三碗﹐一气服完卽愈。﹝《石室》﹞交腸證﹐𨿽見於方書﹐而世罕見。綠石山詹石匠之婦﹐產後五六日﹐惡露不行﹐腹脹喘滿﹐大便從前陰而出。省其故﹐緣平昔酷嗜煙酒﹐所產之兒身軟無骨﹐因而驚駭﹐遂患此證。余以芎歸湯加莪術﹑肉桂﹑炒黑山楂﹐一服惡露通而二便如常。又陸聖祥之女方四歲﹐新秋患血痢﹐而稀糞出於前陰。作冷熱不調食積治﹐與五苓散服香連丸﹐二劑而愈。又錢吉甫女年十三﹐休肥痰盛﹐因鄰居被盜﹐發熱頭痛﹐嘔逆面靑﹐六脈弦促﹐而便溺易位﹐此因驚气亂﹐痰襲竅端所致也。與四七湯下礞石滚痰丸﹐開通痰气而安。﹝《醫通》﹞交腸一證﹐乃屎出前陰﹑溺出後孔之候。溺出後孔者﹐水气並入大腸﹐自闌門不能泌別淸濁﹐可以闌門不淸爲論。若屎出前陰者﹐乃腸膀並破之候﹐非腸穿則屎從何竇而出﹐膀胱不破則屎從何竇而入﹐要必腸穿膀破﹐而後屎溺得以易位而出也。亦必其腸膀破損之處﹐其竇貼連﹐而後得出入之不爽也。若非貼連﹐則腸𨿽破穿而屎出﹐亦不過流於腸外募原夾層之內﹐縱使膀胱亦損﹐而其竇不相接連﹐亦不得出於前陰也。則闌門不淸之論﹐實模糊影響之說﹐理解不得者也。﹝《醫級》﹞余治交腸癥四五人皆婦病﹐多得於橫生險產之後﹐則其內損脬腸﹐更不待言矣。﹝同上﹞復有老人陰血漧枯﹐大腸結燥﹐便溺俱自前出﹐此非交腸﹐乃血液枯涸之徵﹐气血衰敗之候也。多服大劑八珍湯﹐或可稍延歲月耳。﹝《心悟》﹞﹝按﹕《寓意艸》姜宜人奇證﹐宜參。﹞

臟腑類

腸癰

脈因證治諸說

問曰﹕官羽林婦病﹐醫脈之﹐何以知婦人腸中有膿﹐爲下之則愈﹖師曰﹕寸口脈滑而數﹐滑則爲實﹐數則爲熱﹐滑則爲榮﹐數則爲衛﹐衛數下降﹐榮滑上升﹐榮衛相干﹐血爲濁敗﹐小腹痞堅﹐小便或澀﹐或時汗出﹐或復惡寒﹐膿爲已成﹐設脈遲緊﹐聚爲瘀血﹐血下則愈。﹝《脈經》﹞癰之爲病﹝按﹕癰上蓋脫腸字﹞﹐診小腹腫痞堅﹐按之則痛﹐或在膀胱左右﹐其色或赤或白﹐堅大如掌熱﹐小便欲調﹐時色色汗出﹐時復惡寒。﹝《鬼遺方》﹞腸癰者﹐由寒溫不適﹐喜怒無度﹐使邪气與榮衛相干﹐在於腸內﹐遇熱加之﹐血气蘊積﹐結聚成癰﹐熱積不散﹐血肉腐壞﹐化而爲膿。其病之伏﹐小腹重而微彊﹐抑之卽痛﹐小便數似淋﹐時時汗出﹐復惡寒﹐其身皮皆甲錯﹐腹皮急如腫狀。診其脈洪數者﹐已有膿也﹔其脈遲緊者﹐未有膿也。甚者腹脹大﹐轉側聞水聲﹐或繞臍生瘡而穿﹝按﹕一本作穿而﹞膿出﹐或膿自臍中出﹐或大便去膿血﹐惟宜急治之。又云﹕大便膿血﹐似赤白下而實非者﹐是腸癰也。卒得腸癰而不曉﹐治之錯者殺人。﹝《病源論》﹞凡腸癰﹐其狀兩耳葉文理甲錯﹐初患腹中苦痛﹐或繞臍有瘡如粟﹐皮熱﹐便膿血出﹐似赤白下﹐不治必死。﹝《千金》﹞寸芤積血在胸中﹐關內逢芤腸裏癰。﹝《脈訣》﹞腸癰難知﹐滑數可推﹐數而不熱﹐腸癰何疑。﹝《崔氏脈訣》﹞腸癰腫結﹐活者脈浮﹐殂者脈沈。﹝《直指》﹞其如五內生瘡﹐亦止分陰陽利而已﹐不比外癰﹐須根據四節八事之次第也。﹝《三因》﹞腸痛亦多端﹐若疼甚者乃腸癰﹐急宜服內補十全散等藥。﹝《資生》﹞夫腸癰者﹐皆濕熱瘀血流入小腸而成也。又由來有三﹕一﹑男子暴急奔走﹐以致腸胃傳送不能舒利﹐敗血濁气壅遏而成者﹐一也。二﹑婦人產後﹐體虛多臥﹐未經起坐﹐又或坐艸艱難﹐用力太過﹐育後失逐敗瘀﹐以致敗血停積腸胃結滯而成者﹐二也。三﹑饑飽勞傷﹐擔負重物﹐致傷腸胃﹐又或醉飽房勞﹐過傷精力﹐或生冷並進﹐以致气血乖違﹐濕動痰生﹐多致腸胃痞塞﹐運化不通﹐气血凝滯而成者﹐三也。總之﹐初起外癥發熱惡寒﹐脈芤而數﹐皮毛錯縱﹐腹急漸腫﹐按之急痛﹐大便墜重﹐小便澀滯﹐若淋甚者﹐臍突腹脹﹐轉側水聲﹐此等並見﹐則內癰已成也。初起未成時﹐小腹殷殷作痛﹐儼似奔豚﹐小便淋澀者﹐當大黃湯下之﹝卽大黃牡丹湯用白芥子者﹞﹐瘀血去盡自安。體虛脈細不敢下者﹐活血散瘀湯和利之。已成腹中疼痛﹐脹滿不食﹐便淋刺痛者﹐薏苡仁湯主之。腹濡而痛﹐小腹急脹﹐時時下膿者﹐毒未解也﹐用牡丹皮湯治之﹝用參﹑牡﹑芍﹑茯﹑﹑薏﹑桃﹑芷﹑歸﹑芎﹑甘﹑桂﹑木香﹞。如膿從臍出﹐腹脹不除﹐飲食減少﹐面白神勞﹐此皆气血俱虛﹐宜八珍湯加牡丹皮﹑肉桂﹑黃﹑五味子﹐斂而補之。如積襲日久﹐因循不識此癥﹐誤作脹病治之﹐以致毒攻五內﹐腸胃受傷﹐或致陰器攻爛﹐腐靨黑斑﹐色敗無膿﹐每流污水﹐腹連陰痛﹐煩躁不止﹐身熱口漧﹐衾幃多臭﹐臥房難進者。凡犯之俱爲不治證﹐宜斟酌之。﹝《外科正宗》﹞初起小腹疼痛﹐或軟或硬﹐脈芤數者﹐瘀血也﹐宜下之。小腹作痛有塊﹐大便祕澀﹐小便如淋者﹐宜和而利之。已潰時時下膿﹐腹痛不止﹐飲食無味者﹐宜托而補之。產婦惡露不盡﹐流注小腸作痛﹐脈數者﹐宜和而導之。腹脹日久﹐臍髙突出﹐轉側響如水聲﹐膿內蓄﹐急鍼之。﹝同上﹞腸癰者﹐腸內生癰也﹐大腸小腸皆有之。大抵得之不節飲食﹐不適寒溫﹐或積垢瘀凝﹐或敗血畱滯﹐壅塞不行﹐久郁化熱﹐久熱腐膿﹐而癰斯成矣。﹝《續焰》﹞﹝按﹕腸癰﹐腸中痛不可忍﹐而大便從小便中出﹐見《醫說》雲母膏愈腸癰條﹐蓋大腸癰也。﹞腸癰下血﹐腹中痛﹐其始發熱惡寒﹐欲驗其證﹐必小腹滿痛﹐小便淋澀﹐反側不便﹐卽爲腸癰之確候﹐無論已成未成﹐俱用大黃牡丹湯加犀角急服之。小腹痛﹐若腫滿不食﹐小便不利﹐膿壅滯也﹐用薏苡﹑丹皮﹑桃仁﹑蔞仁煎服以排之。若至反側作水聲﹐此膿已成熟也﹐《千金》托裏散下太乙膏。﹝《醫通》﹞胡公弼曰﹕按臍下一寸三分﹐卽腸之屈曲間﹐大腸左盤﹐小腸右曲。其生癰也﹐由冷毒積久﹐腸濃而不能發越於外﹐故生於內﹐外視之無形﹐重按之痛甚。毒生於左﹐則左足不能伸﹔毒生於右﹐則右足不能伸。生毒之處﹐肌膚微有皺紋﹐細觀亦覺微腫。﹝《瘍醫大全》引《靑囊》﹞﹝按﹕《赤水》一染匠婦﹐腹痛三月﹐左腳不可動﹐動卽痛應於心﹐是以一步不能舉﹐必腸癰﹐左腳莫能舉﹐是其徵也。﹞腸癰屬大腸實火﹐忌燥熱﹐宜下﹑苦寒﹑解毒。﹝《本艸經疏》﹞

難易看法

初起﹐小腹疼痛﹐小便不利﹐六脈微緩﹐不作寒熱者輕。已成﹐小腹腫而堅硬﹐小便數而不利﹐六脈洪數者險。已潰﹐時時下膿﹐裏急後重﹐日夜無度﹐疼痛不減者重﹐潰後﹐膿鮏臭穢﹐或流敗水﹐濁瘀虛熱﹐更增不食者死。﹝《正宗》﹞愈後卻宜靜養﹐若動作躁暴﹐或被驚恐﹐則腸斷而死。凡癰生小腸分猶可﹐大腸分近肛門者難治﹐肛門破者卽死。﹝《入門》﹞若膿從大便出者﹐爲直腸癰﹐可治。若從臍中出者﹐爲盤腸癰﹐多不治。經云﹕腸癰爲病不可驚﹐驚則腸斷而死。﹝《醫通》﹞

胃癰腸癰之別

胃癰亦生腹內﹐痛在心下臍上。其有紅腫見於胸下者﹐此軀廓之伏梁癰﹐非胃癰也。腸癰痛在下腹左右少腹間﹐以此爲異。若紅腫見於腹上者﹐乃肚角癰﹐亦軀廓之癰﹐非腸癰也。凡內癰膿未成﹐皆宜從淸導之﹔已成膿者﹐必潰膿。胃癰之膿。有嘔出於口者﹐有下潰於肛者。腸癰之膿﹐有從下而潰於孔肛者﹐有逆上而潰於臍中者。潰於肛者順﹐順則可生﹔潰於臍者逆﹐逆則多死。其下出孔肛者﹐自可並屎而出﹐膿盡可冀愈也。﹝《醫級》﹞

息積

更《內經》所載﹐有息積病﹐比見有得之二三年﹐徧身微腫﹐續乃大腸與臍連日出膿﹐遂致不救﹐此亦腸癰之類也﹐不可不審。﹝《三因》﹞

初治方法

治腸癰湯方。薏苡人﹝一升﹞牡丹皮桃仁﹝各三兩﹞瓜瓣仁﹝二升﹞上四味咀﹐以水六升﹐煮取二升﹐分再服。﹝《千金》﹞《醫心》引《集驗方》用冬瓜仁一升。《正宗》薏苡仁湯﹐治腸癰﹐腹中疼痛﹐或脹滿不食﹐小便澀滯﹐婦人產後多有此病﹐縱非癰﹐服之尢效。於本方去瓜瓣﹐加栝蔞仁﹑白芍。一幼婦產後月餘﹐腹中漸痛﹐腫脹如蠱﹐內醫紛紛認爲蠱病﹐又月餘沈重昏憒。彼家已棄不治﹐請予視童稚瘡恙﹐偶言此﹐予討胗之。彼時人𨿽昏憒不蘇﹐胗之其脈細數有力﹐此內癰膿病也﹐猶似不妨。彼家曰﹕無生之理。予曰﹕腹腫上見而按之﹐一決其生何如﹖隨視腫皮緊急光亮﹐臍下大熱﹐此內癰不妨﹐乃萬無一失之病﹐彼家歡悅。分付先備淨桶﹐用滚湯半桶蓋之聽用。先以薏苡仁湯加酒炒大黃二錢﹐徐徐灌服﹐待腹中覺痛﹐搭起患者坐桶上﹐熱气燻蒸﹐其膿下如湧泉﹐連湯與膿﹐約共滿桶﹐其患卽蘇。更服八珍湯加牡丹皮﹑五味子﹐調理月餘而安。﹝《正宗》﹞治腸癰﹐裏急隱痛﹐大便祕澀﹐梅仁湯方。梅核仁﹝四十九个去皮尖﹞大黃﹝三兩﹞牡丹皮﹝一兩三分﹞冬瓜仁﹝四兩﹞犀角﹝鎊一兩半﹞芒硝﹝二兩半﹞上六味咀﹐如麻豆大﹐每服五錢匕﹐水二盞﹐煎至一盞﹐去滓溫服﹐以下膿血三兩行爲度。﹝《聖濟》﹞活血散瘀湯﹐治產後惡露不盡﹐或經後瘀血作痛﹐或暴急奔走﹐或男子杖後﹐瘀血流注腸胃作痛﹐漸成內癰﹐及腹痛大便燥者﹐並宜服之。川芎歸尾赤芍蘇木牡丹皮枳殼栝蔞仁﹝去殼﹞桃仁﹝去皮尖合一錢﹞檳榔﹝六分﹞大黃﹝酒炒二錢﹞水二鐘﹐煎八分﹐空心服﹐渣再煎眼。﹝《正宗》﹞東陽呂俊文﹐得潮熱微似瘧狀﹐小腹右邊有一塊﹐大如雞卵作痛﹐右腳不能伸縮。一醫作豚气治﹐十餘日不驗。召余診候﹐其脈左寸芤而帶澀﹐右寸芤而洪實﹐兩尺兩關俱洪數。予曰﹕此大小腸之間欲作癰耳﹐幸膿未成﹐猶可治療。與五香連翹湯加減與之﹐間以蜈蚣炙黃﹐酒調服﹐三日內平安。﹝《正傳》﹞會膿散﹐治腹中腫毒。穿山甲﹝炙﹞白僵蠶﹝炒去絲嘴﹞白芷﹝各五錢﹞大黃﹝三兩﹞乳香沒藥五靈脂﹝各五錢﹞上末﹐每服五錢﹐酒服﹐膿從大便出﹐幼者用三錢。﹝《廣筆記》﹞

中治方法

治腸癰湯方。牡丹甘艸敗醬生薑茯苓﹝各二兩﹞薏苡人桔梗麥門冬﹝各三兩﹞丹參芍藥﹝各四兩﹞生地黃﹝五兩﹞上十一味咀﹐以水一斗﹐煮取三升﹐分三服﹐日三。﹝《千金》﹞四聖散﹐治腸癰﹑癰疽。便毒神效。生黃栝蔞﹝一枚去皮﹞粉艸末﹝四錢﹞沒藥末﹝三錢﹞乳香末﹝一錢﹞上件﹐用好紅酒二大碗﹐慢火煎至一碗﹐分作兩服﹐兩日服盡﹐大便順導惡物妙。若干栝蔞則用兩枚。﹝《直指》﹞保安散﹐福建興化軍官庫刊行﹐治腸癰壯熱惡寒﹐微汗气急﹐小腹疼痛﹐小便澀似淋﹐或大便難如刀刺﹐及背胛疼痛﹐腸中已成膿﹐或大便下膿﹐臍中膿出。上甜瓜子一枚﹐蛇蛻皮一尺﹐當歸一兩﹐銼微炒﹐以大盞水一盞﹐煎七分去滓﹐食前分作二服﹐前後溫服﹐以利下惡物效。﹝《經驗良方》﹞郡守李孝文妻母龐﹐病小腹痛﹐眾醫皆以爲瘕聚﹐藥之浹日弗愈﹐繼命翁診。翁循其少陰脈﹐如刀刃之切手﹐胞門芤而數﹐知其陰中痛﹐癰結小腸也。卽告之曰﹕太夫人病在幽隱﹐不敢以聞﹐幸出侍人密語之。乃出老嫗。翁曰﹕患者患小腸癰﹐以故臍下如瘕聚﹐今膿已成﹐腫迫於玉泉﹐當不得前後溲﹐溲則痛甚。嫗拜曰﹕公神人也﹐所苦一如公所言。遂用國老﹑將軍爲向導﹐挾麒麟竭﹑琥珀之類以攻之﹐膿自小便潰﹐應手愈。﹝《醫史•滄州翁傳》﹞神仙蠟礬丸﹐治腸癰內托神妙。黃蠟﹝半兩要黃色者一方用七錢﹞白礬﹝一兩要明者研細﹞上熔化黃蠟﹐和礬爲丸﹐如梧桐子大﹐每服二十丸﹐漸加至三十丸﹐食遠用溫白湯送下。﹝奇效》﹞﹝按﹕此本出《外科精要》﹐名神仙黃礬丸。﹞

末治方法

《究原》排膿內補散﹐治膿癰冷證及癰疽等患。人參當歸濃朴﹝姜制﹞防風北梗﹝焙﹞白芷辣桂黃﹝炙﹞甘艸﹝炙﹞白茯苓上爲末﹐每服三錢﹐溫酒調下。如不飲酒﹐南木香煎湯下。﹝《直指》﹞﹝按﹕此本《和劑》化毒排膿內補十宜散﹐今去川芎﹐加茯苓。《資生經》曰﹕胡權內補十全散﹐治腸癰神效。豈此方歟。又按﹕此本《千金》內補散﹐彼有川芎﹐無黃﹑茯苓。﹞《得效》加味十奇散﹐治肺癰已散﹐於《千金》內補散加乳香﹑沒藥。七賢散﹐治腸癰潰後疼痛﹐淋瀝不已﹐或精神減少﹐飲食無味﹐面色痿黃﹐四肢無力﹐自汗盜汗﹐睡臥不寧。茯苓山藥牡丹皮山茱萸熟地黃人參﹝各一錢﹞黃﹝二錢﹞水二鐘﹐煨姜三片﹐大棗二枚﹐煎八分﹐食前服。﹝《正宗》﹞童良輔子﹐年十二﹐患內癰﹐腹脹臍凸而頗銳。醫欲刺臍出膿﹐其母靳不許﹐抱子獨泣。童馳告翁﹐邀與俱。及造臥內﹐見一野僧擁鑪熾炭﹐燃銅筋一二枚烈火中﹐瞪目視翁曰﹕此兒病癰髮小腸﹐苟捨刺臍﹐無他法。翁諭之曰﹕臍﹐神闕也﹐鍼刺所當禁。矧癰捨於內﹐惟當以湯丸攻之。苟如君言﹐必殺是子矣。僧怒﹐趨而出。翁投透膿散一匕﹐明日膿自气合潰﹐繼以十奇湯下善應膏﹐凡浹旬瘥。﹝《滄洲翁傳》﹞一婦人腹脹如鼓﹐臍突寸許﹐小大水澀滯﹐轉側腹有水聲。此內膿已成﹐用鍼刺臍上突頂﹐出膿盆許。以牡丹皮散五六劑﹐其膿漸少。朝以八味丸﹐暮以八珍湯加澤瀉﹑牡丹皮﹑黃﹑破故紙服之﹐月餘而愈矣。﹝《正宗》﹞﹝按﹕此二案﹐一禁鍼﹐一用鍼﹐蓋各有所宜也。且其用鍼﹐必得其法爲佳﹐如野僧是妄術已。又《推求師意》有治驗﹐與陳氏相似。﹞

臟腑類

痔

療痔之方﹐如敷敗燻洗等﹐則責有外科﹐故《觀聚方》一槪不錄﹐此編亦遵其例云。

名義

經云﹕腸癖爲痔。如大澤中有小小突出爲峙﹐人於九竅中﹐凡有小肉突出者皆曰痔。不特於肛門邊生﹐亦有鼻痔﹑眼痔﹑牙痔等。﹝《三因》﹞

源候總說

諸痔者﹐謂牡痔﹑牝痔﹑脈痔﹑腸痔﹑血痔也﹐其形證各條如後章。諸痔皆由傷風﹐房室不愼﹐醉飽合陰陽﹐致勞擾血气﹐而經脈流溢﹐滲溢腸間﹐衝發下部﹐有一方而治之者﹐名爲諸痔﹐非爲諸病共成一痔。痔久不瘥﹐變爲也。﹝《病源論》﹞《內經》謂因而飽食﹐筋脈橫解﹐腸爲痔。夫痔病之候亦多矣﹐類而知也。﹝《聖濟》﹞大凡五痔﹐皆因虛憊﹐恣食五辛五味雞魚而成﹐熱毒壅入大腸﹐津液不通﹐气血凝滯﹐久坐久忍不糞﹐水冷入河水洗﹐酒後行房﹐及暑月行路﹐坐諸熱又移坐冷﹐種種能成斯疾。﹝《本事續》﹞蓋熱則血傷﹐血傷則經滯﹐經滯則气不營運﹐气與血俱滯﹐乘虛而墜入大腸﹐此其所以爲痔也。﹝《直指》﹞痔之疾五種﹐牡痔﹑腸痔﹑血痔﹑牝痔﹑脈痔是也。究其所由﹐皆是素蘊熱毒﹐或過食燒炙新酒﹐久坐血脈不流﹐或因七情之气﹐鬱結於臟腑之間﹐其毒不能消散﹐發而爲痔。或藏於肛門之內﹐或突出於外﹐大者如蓮花﹑雞冠﹑核桃之狀﹐小者如牛奶﹑雞心﹑鼠尾﹑櫻桃之類﹐名狀更多﹐其實皆由藏毒所致。故蘊毒深者其狀大﹐蘊毒小者其形小﹐或流膿水﹐或出鮮血﹐行坐之間﹐病者殊爲之苦。久而不治﹐血气衰弱﹐必然成漏。﹝《大成》﹞大抵醉飽入房﹐則經脈橫解﹐或精气泄脫﹐脈絡一虛﹐酒食之毒﹐乘虛流注﹐或淫極彊固精气﹐遂傳大腸﹐或食濃味過多﹐必成斯疾。夫受病者﹐燥气也。爲病者﹐濕熱也。﹝按﹕此二句本出《蘭室祕藏》﹐濕熱作胃濕。﹞宜以瀉火﹐和血﹑潤燥﹑疏風之劑治之。﹝《外科發揮》﹞夫痔者﹐乃素積濕熱﹐過食炙﹐或因久坐而血脈不行﹐又因七情而過傷生冷﹐以及擔輕負重﹐竭力遠行﹐气血縱橫﹐經絡交錯﹐又因酒色過度﹐腸胃受傷﹐以致濁气瘀血﹐流注肛門﹐俱能發痔。此患不論老幼男婦皆然﹐蓋有生於肛門之內﹐又突於肛外之旁﹐治分內外﹐各自提防。大者若蓮花﹑蜂窠﹑翻花﹑雞冠﹑菱角﹑珊瑚等狀﹐小者如櫻桃﹑鼠尾﹑牛奶﹑雞心﹑核桃﹑蜆肉之形。故積毒深者﹐其形異而頑惡﹔毒淺者﹐其形正而平常。久則崩潰成漏﹐新則墜腫刺疼。甚者糞從孔出﹐血從竅流﹐气血日有所傷﹐形容漸有所削﹐若不早治。終至傷人。﹝《外科正宗》﹞

病由下焦蓄血

凡痔皆因酒面炙﹐蓄熱傷血﹐惡血結聚於下焦﹐不得疏通﹐於是下墜而爲痔。患痔之人﹐下部畱蓄血熱﹐多致大小便不通﹐小腹結急﹐才得一通﹐又復閉塞﹐且有漱水之證﹐此下焦畱蓄血熱明矣。其下焦蓄血﹐亦以尺脈洪盛見之。合用逐瘀湯主治﹐須得大小便通快。﹝《直指》﹞﹝按﹕逐瘀湯用芎﹑芷﹑生幹地﹑芍﹑五靈脂﹑枳﹑殼﹑膠﹑莪﹑茯苓﹑茯神﹐木通﹑生甘﹑大黃﹑桃仁﹑姜﹑棗﹐水煎﹐﹞

脈候

脈沈小實者﹐易治﹔浮洪而軟弱者﹐難愈。﹝《正傳》﹞

諸痔證狀

牡痔候﹐肛邊生鼠乳出在外者﹐時時出膿血者是也。肛邊腫生瘡而出血者﹐牝痔﹝按﹕《外臺》引崔氏作酒痔﹞。肛邊生瘡﹐癢而復痛﹐出血者﹐脈痔也。肛邊腫核痛﹐發寒熱而血出者﹐腸痔也。因便而淸血隨出者﹐血痔也。﹝《病源論》﹞﹝按﹕崔氏五痔﹐有气痔﹐無脈痔﹐气痔證與下文同。﹞又有酒痔﹐肛邊生瘡﹐亦有血出。又有气痔﹐大便難而血出﹐肛亦出外﹐良久不肯入。﹝同上﹞夫五痔者﹐一曰牡痔﹐二曰牝痔﹐三曰脈痔﹐四曰腸痔﹐五曰血痔云云。又五痔有气痔﹐寒溫勞濕卽發﹐蛇蛻皮主之。牡痔﹐生肉如鼠乳在孔中﹐頗出見外﹐妨於更衣﹐鱉甲主之。牝痔﹝《集驗》作酒痔﹞﹐從孔中起﹐外腫﹐五六日自潰出膿血﹐皮主之。腸痔﹐更衣挺出﹐久乃縮﹐母豬左足懸蹄甲主之。脈痔﹐更衣出淸血﹐蜂房主之。﹝《千金》﹞﹝按﹕《外臺》引《集驗》同﹐《醫心》引《龍門方》有少異。又原文此下載五藥皆下篩﹐等分﹐隨其病倍其主藥。﹞一者﹐肛腸生肉﹐腎痔鼠奶﹐或似櫻桃﹐或如大豆﹐時時出血﹐又如出膿﹐名曰鼠奶痔。二者﹐肛邊大乳﹐痛腫無膿血﹐名曰酒痔﹐飲酒便發。三者﹐肛邊努核﹐疼痛難忍﹐糞則有血﹐或因憂愁思慮﹐冷熱不調﹐無時而發﹐名曰气痔﹔或大便澀難﹐气結不通﹐下血面黃﹐食少無味﹐名曰勞痔。四者﹐大便後下諸膿血﹐更加痛澀﹐肛腸努出﹐名曰脫肛痔。五者﹐气攻兩腎﹐大便不通﹐糞血﹐色下赤黑﹐毒熱不消﹐肛門濕癢﹐一似虫行﹐名曰風熱內痔。﹝《本事續》﹞諸痔方論其二十一般翻花脫肛內腸熱痔蓮子鼠奶雞冠外腸櫻桃風痔气痔食痔雀舌般蛇蜂窠山桃穿腸﹝《事證》﹞﹝按﹕原文每證有詳說﹐然多立名類﹐不切事爲﹐仍不具錄。﹞

內痔外痔

﹝宜參後外治法﹞許仁則曰﹐此病有內痔﹐有外痔。內但便卽有血﹐外有異。外痔下部有孔﹐每出血從孔中出。內痔每便卽有血。下血甚者﹐下血擊地成孔﹐出血過多﹐身體無復血色。有痛者﹐有不痛者。﹝《外臺》﹞

難易看法

初起﹐形如牛奶﹐不腫不紅﹐無無痛﹐行走不覺者輕。已成﹐腫痛有時﹐過勞而發﹐或軟或硬﹐頭出黃水者輕。久如雞冠﹑蜂窠﹑蓮花﹑翻花等狀﹐流膿出血不止者重。久漏﹐竅通臀腿﹐濃水淋漓﹐疼痛不已﹐糞從孔出者逆。﹝《正宗》﹞

治例

治之之法﹐切不可用以毒藥﹐亦不可輕易割取﹐多致淹忽﹐惟當用以穩重湯劑﹐徐徐取效﹐不可不知。﹝《濟生》﹞治法總要﹐大抵以解熱調血順气先之。﹝《直指》﹞痔漏證狀頗多﹐自屬外科﹐不復繁引。旣血自內出﹐不可全仗外敷﹐宜枳芷散﹝方闕。先君子曰﹕當是柏芷散﹐用側柏﹑白芷﹐出《魏氏》﹐治便血﹞吞釣腸丸﹝見《和劑》﹞。痔正發而血多者﹐亦宜自裏托之﹐宜《千金》內補散﹐減桂之半﹐加鱉頭灰尢妙。﹝《要訣》﹞初起痛便祕﹐或小便不利者﹐宜淸熱涼血﹐潤燥疏風。若气血虛而寒涼傷損者﹐調養脾胃﹐滋補陰精。若破而久不愈﹐多成痔漏﹐有穿臀﹑穿陰﹑穿腸者﹐宜養元气﹑補陰精爲主。大便祕澀或作痛者﹐潤燥除濕。肛門下墜或作痛者﹐瀉火除濕。下墜腫痛或作癢者﹐祛風勝濕。腫痛小便澀滯者﹐淸肝導濕。若有患而兼疝﹐患疝而兼下疳﹐皆屬肝腎不足之變癥﹐但用地黃丸﹑益气湯滋化源爲善。若專服寒涼治火者﹐無不致禍。﹝《外科樞要》﹞﹝從《準繩》刪訂錄﹞初起及已成﹐漸漸大而便澀作痛者﹐宜潤燥及滋陰。肛門下墜﹐大便去血﹐時或疼痛堅硬者﹐宜淸火滲濕。紫色疼痛﹐大便虛祕兼作癢者﹐涼血祛風﹐疏利濕熱。腫痛堅硬﹐後重墜刺﹐便去難者﹐外宜燻洗﹐內當宣利。內痔去血﹐登廁脫肛而難上收者﹐當健脾升舉中气。便前便後下血﹐面色痿黃﹐心忪耳鳴者﹐宜養血健脾。諸痔欲斷其根﹐必須枯藥﹐當完其竅﹐必杜房勞乃愈。﹝《正宗》﹞

諸藥總考

治法以苦寒瀉火﹐芩﹑連﹑梔子﹑槐花之類。以辛溫和血﹐用歸﹑川芎﹑桃仁之類。風邪在下﹐以秦艽﹑防風﹑升麻之類提之。燥熱怫郁﹐以大黃﹑麻仁﹑枳殼之類主之。﹝《正傳》﹞昆按﹕古方醫痔漏下血﹐有用槐角灰者﹐有用柏葉灰者﹐有用皮灰者﹐有用露蜂房灰者﹐有用牛角腮灰者﹐有用胡桃灰者﹐俱以方寸匕酒調下﹐此皆枯痔之法也。湯液之中﹐有用防風者﹐有用秦艽者﹐有用皂角仁者﹐有用荊芥﹑白芷者﹐此皆責之風熱入髒也。有用芒硝﹑大黃者﹐有用檳榔﹑枳實者﹐此皆責之實熱可下也。有用胡黃連者﹐有用酒苦參者﹐有用石蓮肉者﹐有用番木鱉者﹐此皆責之實熱可淸也。有用桃仁﹑紅花者﹐有用蒲黃﹑蘇木者﹐此皆責之瘀血未消也。有用杏仁﹑麻仁者﹐有用地黃﹑黃柏者﹐此皆責其燥金無液也。有用地楡﹑蘄艾者﹐有用枯龍骨﹑鹿角霜者﹐此欲彊止其血也。有用象牙﹑蜣螂者﹐有用人爪﹑蟹爪者﹐此欲放出其肛而外施藥以愈之也。有用燻法者﹐有用洗法者﹐有用藥坐者﹐無非枯痔止血之品也。有用插藥者﹐有用掛綫者﹐無非爛肌去腐之輩也。嗚呼﹗任醫猶任將﹐用藥猶用兵。神於兵者﹐疊石可以爲營﹐驅牛可以破敵﹔神於藥者﹐心解而機自靈﹐見超而術自神﹐有不拘拘於紙上之陳言矣。﹝《方考》﹞痔証之方不一﹐東垣𨿽分濕﹑熱﹑風﹑燥四治﹝按﹕《蘭室》分此四證﹐宜參﹞﹐大都不離蕩滌瘀熱之藥﹐如皮﹑皂角﹑檳榔﹑大黃﹑桃仁之類在所必用﹐兼風毒則加羌﹑防﹑升﹑柴。甚則麻黃﹑本汗之﹐兼燥气則加秦艽﹑當歸﹑黃﹐濕勝則加蒼術﹑黃柏﹑澤瀉﹑茯苓﹐兼熱甚則加芩﹑連﹑郁李﹑生地﹐膿血則加甲片﹑歸尾﹐酒痔則加葛根﹑赤小豆﹑地﹑芍﹑苓﹑半﹐气痔則加枳﹑橘﹑木香﹑紫蘇﹐食積則加黃連﹑枳實﹑曲﹑柏﹐痛極則加乳﹑沒﹐血多則加發灰﹐气虛則加參﹑﹐血虛則加膠﹑艾﹐不必拘執古方也。惟血痔諸藥不應﹐石煤﹑槐花空心烏梅湯服神效。﹝《醫通》﹞

外治例

今之治法﹐多用刀綫割剔其痔﹐𨿽藥可以封固﹐然其毒在肉﹐無由而去﹐必有再作之理﹐否則成漏﹐轉而爲難治之證。諸方多有服食敷貼之藥﹐今人用之﹐少見有效。揆度其理﹐其病旣有形於外﹐非服藥之能愈﹐必須用去毒消痔之藥點之﹐候其毒盡痔消﹐方可爲愈。切不可用砒霜等毒藥﹐恐致人奄忽﹐愼之愼之。﹝《大成》﹞凡療內痔者﹐先用通利藥蕩滌臟腑﹐然後用喚痔散塗入肛門﹐片時內痔自然泛出﹐卽用蔥湯洗淨﹐擦枯痔散﹐早午晚每日三次﹐次次溫湯洗淨搽藥﹐輕者七日﹐重者十一日﹐其痔自然枯黑漧硬﹐停止枯藥﹐其時痔邊縫裂流膿﹐換用起痔湯日洗一次﹐待痔落之後﹐換搽生肌散或鳳雛膏等藥﹐生肌斂口﹐虛者兼服補藥﹐其口半月自可完矣。外痔者﹐用消毒散煎洗﹐隨用枯痔散﹐照內痔搽法用之﹐首尾至終無異﹐完口百日入房乃吉。又至於穿腸久漏者﹐此則另有二方﹐亦具於後﹐以致深患者服之﹐又不用鍼刀掛綫﹐效如拾芥耳。﹝《正宗》﹞﹝按﹕久漏二方爲追毒丸﹑閉管丸﹐其他諸方宜就原書而遵用焉。﹞其外治法﹐須分內外。內痔﹐以喚痔﹑枯痔之法治之。外痔﹐痛甚者淸之洗之﹐頭大蒂小者綫結之﹐頭小根大者枯之。﹝《醫宗說約》﹞﹝從《瘍醫大全》刪訂錄﹞

變諸治

﹝互見上諸條﹐或作漏。﹞變漏三種﹕冷漏﹐瘀膿漏﹐血漏。﹝《事證》﹞諸痔出血﹐肛門間另有小竅﹐下如血綫﹐不與便物共道。痔久不愈﹐必致穿穴﹐瘡口不合﹐漏無已時﹐此則變而爲矣。﹝《直指》﹞又有無痔者﹐肛門左右另有一竅﹐流出膿血﹐名爲單漏。治之須用溫暖之藥補其內﹐又以生肌肉之藥敷於外﹐其竅在皮膚者易愈﹐臟腑有損而生竅者未易治也。﹝《大成》﹞痔漏之源﹐由乎酒色過度﹐濕而生熱﹐充於臟腑﹐溢於經絡﹐墜乎穀道﹐衝突爲痔﹐久而成漏者也。痔輕而漏重﹐痔實而漏虛。治痔之法﹐不過涼血淸熱而已﹔至於治漏﹐初則宜涼血淸熱燥濕﹐久則宜澀竅殺虫而兼乎溫散也。或曰﹕痔漏火是根源﹐何故而用溫澀﹖殊不知痔止出血﹐始終是熱﹔漏流膿水﹐始是濕熱﹐終是濕寒﹐不用溫藥﹐何以去濕而散寒乎。非止痔漏﹐百病之中多有始熱而終寒者﹐如瀉利﹐如嘔吐﹐初作則腸胃气實爲熱﹐久作則腸胃气虛而爲寒矣。丹溪下血條云﹕下血久不愈者﹐後用溫劑。正此義也。﹝《丹溪附余》﹞經云﹕陷脈爲﹐畱連肉腠。因瘡穿膿汁不盡﹐復感七情四气而成。近則常淡紅﹐或微腫﹐或小核。久則上而槁白﹐內而黑爛﹐淫虫惡臭生焉。治法宜補气生血﹐外以黑附子爲末﹐唾津和作餅﹐如錢濃﹐以艾灸之﹐隨漏大小作炷﹐但灸微熱﹐不可使痛﹐幹則易﹐困倦則止﹐來日再灸﹐直至內平爲效﹐仍須補藥常服。﹝《醫通》﹞旣潰之後﹐每每多成漏管﹐不能收口者﹐非內服外洗﹐純用苦寒﹐致令脾元日損﹐肌肉難生﹔卽系醫家妄用刀鍼﹐藥綫系紮﹐熔丸懸墜﹐利剪割切﹐良肉受傷﹐日施藥﹐插入拔出﹐日逐將瘡內四旁新肉磨成硬管﹐愈插愈深。此固醫者之過﹐然病家見痔瘡潰後﹐𨿽流膿血﹐不疼不痛﹐嗜飲者依然暢飲﹐好色者仍復貪歡﹐善啖者辛辣煎炒﹐全不禁戒﹐𨿽無刀剪藥綫之害﹐亦斷無不成漏者﹐所以致漏之源又夥。更有一等自愚之輩﹐每言痔漏不可醫痊﹐畱此門戶爲濕熱外滲之地﹐若收功完口﹐濕熱反無門可出矣。殊不知腎開竅於二陰﹐穀道卽腎之門戶﹐若使終年破流血水﹐則眞陰由此而耗﹐正气從此而虧﹐安能保其不成癆瘵乎。況濕熱若果由大腸而來﹐自由大腸直出﹐豈有歸大腸而不出﹐反由漏口徐徐而泄哉。是以痔貴早爲培補﹐益气保元﹐不可用苦寒內服外塗淋洗。病者謹戒百日醇酒房勞﹐再無不收口之理。若不遵禁忌﹐𨿽有靈丹﹐亦難奏效。﹝《瘍醫大全》﹞

寬腸瀉熱方法

治腸痔﹐大便常血方。大麻仁大黃枳殼﹝炙﹞上各二兩﹐搗篩蜜和爲丸﹐每日空心蕓苔湯下十丸。﹝《千金月令》﹞治痔漏﹐消腫疼﹐當歸湯。﹝《聖濟》﹞﹝按﹕卽四順淸涼飲﹐方見《大便不通》。﹞治腸風痔漏。大黃當歸﹝川者﹞苦參牙皂﹝去皮﹞上等分爲末﹐醋糊丸﹐如梧桐子大﹐每服二十丸﹐空心溫酒下。﹝《本事續》﹞凡醫痔之法﹐且如明日要下手﹝按﹕言用枯藥﹞﹐今日先與此藥﹝用槐花﹑大黃﹑枳殼﹑木通﹑連翹﹑瞿麥﹑當歸﹐半酒半水煎﹞﹐所以寬大腸﹐使大便軟滑﹐不與痔相礙﹐且不泄瀉。痔頭未脫落者﹐須要日日與之。以大黃一兩煨﹐枳殼炒﹐當歸酒洗一兩﹐同爲細末﹐丸如梧子大﹐好酒吞下。﹝《綱目》引周先生﹞一男子患痔﹐腫作痛﹐大便結燥﹐脈數有力﹐以內疏黃連湯﹐二服便行﹐痛止﹐又以四物湯加芩﹑連﹑枳殼﹑天花粉﹐數劑而腫消﹐更以髒連丸﹝用黃連﹑公豬大髒﹞一料而不復發。﹝《正宗》﹞內疏黃連湯。木香黃連山梔當歸黃芩白芍薄荷檳榔桔梗連翹﹝各一錢﹞甘艸﹝五分﹞大黃﹝二錢﹞水二茶鐘﹐煎八分﹐食前服﹐臨服加蜜二匙亦可。﹝《正宗》﹞﹝按﹕此方出《保命集》。﹞祛風辟毒湯。痔瘡腫痛初起﹐立效。黃連﹝一錢﹞黃芩﹝一錢﹞連翹﹝一錢五分﹞赤芍﹝一錢﹞枳殼﹝麩炒一錢﹞大黃﹝酒蒸一錢五分﹞苦參﹝一錢五分﹞黃柏﹝一錢﹞槐花﹝一錢﹞上銼﹐水煎﹐空心服。爲末﹐水丸﹐用溫水下亦可。﹝《壽世》﹞

涼血理血諸方

秦艽當歸湯﹐治痔漏﹐大便結燥疼痛。大黃﹝煨四錢﹞秦艽枳實﹝以上各一錢﹞澤瀉當歸梢皂角仁白術﹝以上各五分﹞紅花﹝少許﹞桃仁﹝二十个﹞上都作一服﹐水三盞﹐煎至一盞﹐去渣食前熱服﹐忌風寒處大小便。﹝《蘭室》﹞又秦艽蒼術湯﹐於本方去枳實﹑白術﹑紅花﹐加蒼術﹑防風﹑黃柏﹑檳榔。逐瘀湯﹐通利大小便﹐取下黑物。川芎白芷生漧地黃赤芍藥五靈脂枳殼﹝制﹞阿膠﹝炒﹞蓬莪術﹝煨﹞茯苓茯神大木通生甘艸﹝各一分﹞實大黃桃仁﹝湯去皮焙各一分半﹞上銼散﹐每服三錢﹐井水一惋﹐生薑三片﹐蜜三匙﹐煎服﹐以利爲度﹐瘀血作痛通用。﹝《得效》﹞﹝按﹕此方過繁﹐今用去莪術﹑二茯﹑木通爲佳。﹞香殼丸﹐治濕熱內甚﹐因而飽食﹐腸癖爲痔﹐久而成﹐速服急愈之。木香黃柏﹝各三錢﹞枳殼﹝去穣炒﹞濃朴﹝各半兩﹞黃連﹝一兩﹞皮﹝一个燒﹞當歸﹝四錢﹞荊芥穗﹝三錢﹞上爲末﹐麵糊爲丸﹐如桐子大﹐每服二三十丸﹐溫水食前﹐日三服。﹝《宜明》﹞﹝按﹕此方稍雜﹐姑錄於斯。﹞黃連散﹐元有痔漏﹐又於肛門邊生一塊﹐皮濃腫痛﹐作膿就在痔孔出﹐作食積注下治。黃連阿魏神曲山楂桃仁連翹槐角犀角﹝等分﹞上爲末﹐以少許置掌心﹐時時舐之﹐津液咽下。如消三分之二﹐止後服。﹝《丹溪》﹞四物湯﹐加黃芩﹑黃柏﹑槐花﹐內熱痔漏下血者﹐此方主之。﹝《方考》﹞經驗方黑丸子﹐專治久年痔漏下血﹐用之累驗。漧薑百艸霜﹝一兩﹞木饅頭﹝二兩﹞烏梅敗棕柏葉油發﹝各五錢。以上七味。各燒灰存性。卻入後藥。﹞桂心﹝三錢﹞白芷﹝五錢各不見火﹞上九味爲末﹐醋糊丸﹐如梧桐子大﹐空心米飲下三十丸。﹝《大成》﹞丹溪﹐二三十年不愈者﹐三服止﹐用蓮花蕊散。蓮花蕊黑牽牛頭末﹝各一兩半﹞當歸﹝半兩﹞礬紅﹝少許﹞上爲末﹐先忌食肉五七日﹐空心令食肉一頓﹐就取溫酒下三錢﹐約兩時辰﹐取下膿血或虫是效。﹝《綱目》﹞﹝按﹕蓮蕊止血﹐礬紅入血﹐故錄於此。﹞痔漏。﹝洪武帝親驗﹞犀角象牙乳香沒藥﹝各一兩﹞明礬黃蠟﹝各五錢﹞銅器熔化蠟﹐入藥丸梧桐子大﹐用連翹﹑金銀花入好酒煎半日﹐去楂﹐酒服二十一丸自愈。﹝《瘍醫大全》﹞﹝又有象牙屑二斤﹐研極細末﹐每早用熟雞蛋蘸屑喫﹐或入稀粥內﹐服完一料痊愈。﹞

拔毒諸方

槐角子丸﹐治風盛熱實﹐畱結成痔﹐鼠乳作核疼痛。皂角﹝用米醋炙令紫黑色﹞黃﹝炙﹞荊芥穗槐角子穿山甲﹝用蛤粉炒黃色﹞木香露蜂房﹝燒畱性﹞刺皮﹝燒畱性﹞鱉甲﹝用醋炙﹞桔梗﹝去蘆頭﹞赤芍藥大黃上件各等分﹐同爲細末﹐煉蜜爲丸﹐如梧桐子大﹐每服五十丸﹐溫熟水送下﹐食前。﹝《楊氏》﹞胡連追毒丸﹐治痔漏﹐不拘遠年近日﹐有漏通腸﹐污從孔出者﹐先用此丸追盡膿毒﹐服後丸藥﹐自然取效最穩。胡黃連﹝一兩切片薑汁拌炒﹞刺皮﹝一兩炙切片再炒黃爲末﹞麝香﹝二分﹞軟飯爲丸麻子大﹐每服一錢﹐食前酒下。服藥後膿水反多﹐是藥力到也﹐勿懼之。﹝《正宗》﹞黃連閉管丸。胡黃連﹝淨末一兩﹞穿山甲﹝麻油內煮黃色﹞石決明﹝﹞槐花﹝微炒各末五錢﹞煉蜜丸如麻子大﹐每服一錢﹐空心淸米湯送下﹐早晚日進二服﹐至重者四十日而愈。此方不用鍼刀掛綫﹐不受苦楚﹐誠起痼疾之良方也。如漏之四邊有硬肉突起者﹐加蠶繭二十个炒末﹐和入藥中。此及徧身諸漏皆效。﹝同上﹞

利气方

橘皮湯﹐治气痔。橘皮枳殼﹝炒﹞川芎槐花﹝炒各半兩﹞檳榔木香桃仁﹝浸去皮炒﹞紫蘇莖葉香附甘艸﹝炙各二錢半﹞上銼﹐每三錢﹐姜棗煎服。﹝《直指》﹞又荊枳湯﹐治气滯發痔﹐於本方去橘皮﹑川芎﹑檳榔﹑木香﹑桃仁﹐加荊芥穗﹝等分﹞﹐爲末﹐每服二錢﹐米湯調下。

調補諸方

﹝滋陰﹞加味四君子湯﹐治五痔下血﹐面色萎黃﹐心忪耳鳴﹐腳弱气乏﹐口淡食不知味。人參茯苓白術甘艸﹝炙﹞黃白扁豆﹝蒸各等分﹞上爲末﹐每服二錢匕﹐湯點服。此方人未之信﹐服者頗效﹐所謂看不上手面﹐自有奇功。﹝《三因》﹞二妙散﹐治痔。四君子湯黃建中湯上各一帖﹐加白扁豆﹑縮砂仁同煎。何殿機企顏名方。﹝《朱氏》﹞十宣散﹐此藥排膿托裏﹐痔落後可服此藥。﹝《魯般經後錄》﹞﹝方附《腸癰》排膿內補散下﹞一男子患痔﹐凡遇勞發腫作痛﹐以枳殼湯燻洗﹐內服防風秦艽湯﹝系驅風和血方﹞﹐數服腫痛俱減﹐令彼常洗前湯﹐每月五六次﹐納與六味地黃丸加黃柏﹑知母服之﹐不發。﹝《正宗》﹞

調攝法

《葛氏方》云﹕作鯖魚﹐姜齏食之﹐多少任人。﹝《醫心》﹞《食經》云﹕榧實﹝主五痔﹞﹐鯛﹝主去痔虫﹞﹐蠡魚﹝主五痔﹞﹐海鼠﹝療痔爲驗﹞﹐竹筍﹝主五痔﹞。《本艸》云﹕羊蹄主痔。《拾遺》云﹕鯽主赤白利及五痔。﹝同上﹞禁寒冷﹑食豬肉﹑生魚菜﹑房室﹐惟得食幹白肉。病瘥之後﹐百日乃通房內。﹝《千金》﹞﹝按﹕此出五藥散方後﹐然余藥亦宜準之﹐仍錄於此。﹞气血下墜﹐衝突爲痔﹐旣不能坐﹐又不容行﹐立則愈其墜矣。惟髙枕偃仰﹐心平气定﹐其腫自收。﹝《直指》﹞忌喫生冷﹑硬物﹑冷菜之類﹐及酒﹑濕面﹑五辣﹑辛熱﹑大料物及漧薑之類﹐犯之無效。﹝《準繩》﹞當戒酒遠色﹐少勞茹淡方妙。﹝《醫通》﹞痔漏﹐若能味無味之味﹐正味足矣﹕事無事之事﹐百事備矣。若服餌調節﹐謹愼合宜﹐未有不瘥者也。若不知謹愼﹐彊治無功。﹝《瘍醫大全》﹞治痔漏鸛口等癥﹐患者欲坐不能﹐須用定鋪極濃蘆花坐墊﹐中開一洞﹐將患處坐向洞中﹐自無壓擠傷瘡之患。﹝同上﹞

臟腑類

﹝附﹞脫肛

源由證治諸說

《刪繁論》曰﹕肛者﹐主大便道﹐肺﹑大腸合也﹐號爲通事令史﹐重十二兩﹐長一尺二寸﹐廣二寸二分﹐應十二時。若髒傷熱﹐卽肛閉塞﹐大便不通﹐或腫﹐縮入生瘡﹐若腑傷寒﹐則肛寒﹐大腸洞瀉﹐肛門凸出﹐良久乃入。熱則通之﹐寒則補之﹐不虛不實﹐根據經調之。﹝《外臺》﹞《四十八難》曰﹕病之虛實﹐出者爲虛﹐入者爲實。肛門之脫﹐非虛無故然哉。蓋惟實則溫﹐溫則內气充而有所蓄﹔惟虛則寒﹐寒則內气餒而不能收。而況大腸之濃薄﹐膏脂之瘠肥﹐亦視夫內气之虛實何如耳。大凡脫肛﹐須以溫湯澆令和軟﹐然後摩挲而入﹐治法以溫斂行之。具有產婦用力過多﹐及小兒叫號弩气﹐久痢不止﹐風邪襲虛﹐亦有此證。﹝《直指》﹞脫肛一證﹐气聚不散故也﹐裏急而不得出﹐外脹而不得入。先以枳殼散﹝用枳殼﹑甘艸﹞作劑﹐又以枳殼燒灰存性﹐細末摻敷﹐或津唾調敷﹐气散則腫消矣。仍用生薑汁調五苓散如膏﹐入新水研散略煎﹐吞黃連阿膠丸﹝用黃連﹑茯苓﹑阿膠﹞。𨿽然﹐此論肛門挾熱而腫脹也。其或腸中虛薄不收﹐則理中湯﹑釣腸丸﹝系收澀大方﹞﹑養髒湯輩主治﹐烏賊骨﹑木賊艸敷之。﹝同上﹞脫肛屬气熱﹐气虛﹐血虛﹐血熱。气虛者補气﹐參﹑﹑芎﹑歸﹑升麻。血虛﹐四物湯。血熱者涼血﹐四物湯加炒柏。气熱者﹐條芩六兩﹐升麻一兩﹐曲糊丸。﹝《丹溪》﹞气虛不能收斂﹐脈虛或久病後脫肛﹐補中益气湯。﹝《指掌》﹞脫肛者﹐乃大腸熱甚也。或久洞泄﹐或腸風下血﹐小兒叫呼﹐並久痢﹐婦人產育﹐用力過多﹐皆致肛門脫出。熱甚與腸風者﹐用涼血淸腸散。久瀉痢者﹐補養脾胃﹐參術實脾湯。用力過多者﹐十全大補湯。俱加升提之藥。然亦有髒寒而致者﹐此由臟腑﹝按﹕謂肺﹑大腸﹞气虛生寒﹐不能禁故也。必須溫肺藏﹐補脾胃﹐久則必收矣。﹝《統旨》﹞脫肛之癥﹐多由腸內有積而淸气不升﹐如痢疾裏急後重而下脫也。治當從《滯下》門﹐先推去積滯﹐然後升補﹐積滯去而淸气自升﹐不復脫下。其或因下血﹐及痢疾之後﹐脫而不收者﹐爲虛﹐升補之藥﹐看气血孰重。脫之已久﹐當以澀劑收之。腸胃有風﹐脫而下血者﹐以風藥舉之。脫久亦有虛寒者﹐當溫藥微洗﹐內服大補之劑。﹝《赤水》﹞黃桂峯云﹕親見一人﹐裏急後重﹐肛脫紅腫﹐百藥皆試﹐乃有虫在肛故也。﹝《同上》﹞﹝按﹕《直指》曰﹕凡腸頭作癢﹐卽是腹中有虫﹐生艾﹑苦楝根煎湯燻洗﹐仍以干艾﹑生薑煎服。﹞《內經》曰﹕下者舉之。徐之才曰﹕澀可去脫。皆治脫肛之法也。故古人之治此者﹐多用參﹑﹑歸﹑術﹑川芎﹑甘艸﹑升麻之類以升之補之﹐或兼用北五味﹑烏梅之類以固之澀之﹐仍外用燻洗收澀之藥﹐則無有不愈。瀉痢不止而滑脫者﹐胃關煎﹝見《泄瀉》﹞﹐或加烏梅﹑北五味﹑文蛤﹑木香之屬以佐之。凡虛中挾火﹐或熱赤﹐或腫痛﹐宜用補中益气湯﹐加黃芩﹑黃連﹑槐花之類﹐加減治之。﹝《景嶽》﹞﹝節錄﹞大腸受熱則赤腫﹐受寒則白滑﹐當審其因證。緋赤腫痛﹐不可用熱湯燻洗﹐尢忌五倍子等酸澀收斂﹐湯气蒸發﹐則愈腫愈痛﹐宜熊膽磨水點之。病勞人脫肛﹐骨肉相失﹐聲散嘔血﹐陽事不禁﹐夢寐交侵﹐呼吸不相從﹐晝涼夜熱者死。唾膿血者亦死。其脈不數而有根蒂﹐及頰不赤者生。﹝《醫通》﹞

治方

香荊散﹐治脫肛。大香附荊芥穗﹝半兩﹞縮砂﹝二錢半﹞上末﹐每服三錢﹐食前﹐新水煎數沸卽服。小兒通用。﹝《直指》﹞縮砂湯﹐治大腸虛而挾熱﹐脫肛紅腫。縮砂黃連木賊﹝各等分﹞上爲細末﹐每服二錢﹐空心用米飲調下。﹝《奇效》﹞涼血淸腸散。生地黃當歸﹝各二分﹞防風升麻荊芥﹝各一錢﹞黃芩﹝炒﹞黃連香附﹝炒﹞川芎﹝各八分﹞甘艸﹝五分﹞水煎服。﹝《統旨》﹞《回春》治痔漏祕方﹐於本方去香附﹑甘艸﹐加芍藥﹑烏梅﹑枳殼﹑槐角。提肛散﹐治气虛肛門下墜﹐及脫肛便血﹐脾胃虛弱等癥。川芎歸身白術人參黃陳皮甘艸﹝各一錢﹞升麻柴胡條芩黃連白芷﹝各五分﹞水二鐘﹐煎八分﹐食遠服﹐渣再煎服。﹝《正宗》﹞《壽世》提气散﹐治脫肛虛寒﹐於本方去川芎﹑陳皮﹑芩﹑連﹑白芷﹐加白芍﹑漧薑﹑羌活。參術芎歸湯﹐治瀉痢後及產育﹐气虛脫肛﹐脈濡而弦者﹐卽補中益气湯去柴胡﹐加白芍﹑川芎﹑白茯﹑生薑煎服。﹝《六要》﹞訶子人參湯﹐治瀉痢產育﹐气虛脫肛﹐脈濡而弦者。訶子﹝煨去核﹞人參白茯苓白術炙甘艸蓮肉升麻柴胡﹝各等分﹞上水加生薑煎服。﹝《準繩》﹞參術實脾湯。白術﹝黃土炒﹞人參﹝二錢﹞肉果﹝面煨一錢半﹞白茯苓白芍藥﹝炒各一錢﹞附子﹝炮八分﹞炙甘艸﹝七分﹞陳皮﹝一錢﹞水二鐘﹐姜三片﹐棗二枚﹐煎八分服。下陷﹐加升麻。﹝《統旨》﹞治肛出方。磁石﹝四兩﹞桂心﹝一尺﹞皮﹝一枚﹐按﹕《外臺》炙黃。﹞上三味治下篩﹐飲服方寸匕﹐日一服卽縮﹝《外臺》作一日服﹐十服卽縮﹞。愼舉重及急帶衣﹐斷房室周年乃佳。﹝《千金》﹞《三因》名皮散。《聖惠》治經年下痢﹐脫肛不收﹐鱉甲丸﹐於本方加鱉甲﹐煉蜜和丸。治大腸虛冷脫肛﹐宜服此方。幹蝸牛子﹝一百枚微炒搗羅爲末﹞磁石﹝二兩搗碎淘去赤汁﹞上件藥﹐以水一大盞﹐煎磁石五錢﹐至五分去滓﹐調蝸牛末一錢服之﹐日三服。﹝《聖惠》﹞《十便》名縮腸散。﹝按﹕《要訣》治脫肛﹐磁石末﹐每二錢﹐食前米飲調下﹐外用鐵銹磨湯溫洗。此法過巧﹐難信。﹞龍骨散﹐治大腸虛﹐肛門脫出。龍骨訶子﹝各一錢半﹞沒石子﹝二枚﹞粟殼赤石脂﹝各二錢﹞上末之﹐每服一錢﹐米飲調下。﹝《準繩》﹞

臟腑類

遺精

此證及消渴﹑赤白濁﹑小便多等﹐其治相近﹐其方宜互酌用。

脈候

遺精﹑白濁二證﹐脈息多澀﹐傷精脈也。﹝《濟生》﹞遺精白濁﹐當驗於尺﹐結芤動緊﹐二証之的。﹝《崔氏脈訣》﹞遺精白濁﹐微澀而弱﹐火盛陰虛﹐芤濡洪數。﹝《四言舉要》﹞

病屬心腎

《內經》曰﹕思想無窮﹐所願不得﹐意淫於外﹐入房太甚﹐宗筋弛縱﹐發爲筋痿﹐及爲白淫。夫腎藏天一﹐以慳爲事﹐志意內治﹐則精全而嗇出﹐思想外淫﹐房室太甚﹐則固者搖矣﹐故淫不守﹐隨溲而下也。然本於筋痿者﹐以宗筋弛縱故也。﹝《聖濟》﹞﹝按次注曰﹕白淫謂白物淫衍﹐如精之狀﹐男子因溲而下﹐女子陰器中綿綿而下也。先教諭曰﹕《本神篇》云﹕精傷則骨酸痿厥﹐精時自下。《玉機眞藏論》曰﹕出白名曰蠱。是其義也。然則白淫卽尿精﹐《本事方》說﹐蓋亦爲然﹐仍舉之首。﹞醫經曰﹕男子二八﹐腎气盛﹐天癸至。天癸者精也﹐精者身之本也。腎藏精﹐藏精者不可傷。皆由不善衛生﹐喜怒勞逸﹐憂愁思慮﹐嗜欲過度﹐起居不常﹐遂致心火炎上而不息﹐腎水散漫而無歸﹐上下不得交養。心受病者﹐令人遺精白濁﹔腎受病者﹐亦令人遺精白濁。此皆心腎不交﹐關鍵不牢之所致也。腎病者當禁固之﹐心病者當安寧之。﹝《濟生》﹞夢遺精滑﹐𨿽皆屬火﹐而有心腎之異。動於心者﹐神搖於上則精遺於下也。不必治腎﹐但淸其心而夢自已。蓋精之藏貯𨿽在腎﹐而精之主宰則在心。是以少年伶俐之人多有此病﹐而田野愚魯之人無患此者﹐總由心之動靜而已。﹝《金匱翼》﹞

病由腎虛

虛勞尿精候﹐腎气衰弱故也。腎藏精﹐其气通於陰。勞傷腎虛﹐不能藏於精﹐故因小便而精液出也。﹝《病源論》﹞虛方溢精見聞精出候﹐腎气虛弱﹐故精溢也。見聞感觸則動腎气﹐腎藏精﹐今虛弱不能制於精﹐故因見聞而精溢出也。虛勞失精候﹐腎气虛損﹐不能藏精﹐故精漏失。其病小腹弦急﹐陰頭寒﹐目眶痛﹐發落﹐診其脈數而散者﹐失精脈也。虛勞夢泄精候﹐腎虛爲邪所乘﹐邪客於陰﹐則夢交接。腎藏精﹐今腎虛不能制精﹐因夢感動而泄也。虛勞精血出候﹐此勞傷腎气故也﹐腎藏精﹐精者血之所成也。虛勞則生七傷六極﹐气血俱損﹐腎家偏虛﹐不能藏精﹐故精血俱出也。﹝並同上﹞﹝按﹕以上五條﹐其證𨿽異﹐其因則同﹐故駢列之。﹞戴云﹕因夢交而出精者﹐謂之夢遺。不因夢而自泄精者﹐謂之精滑。皆相火所動﹐久則有虛而無寒者也。﹝《鉤玄》﹞

病有數端

方書言夢泄﹐皆云腎虛﹐但補腎澀精﹐然亦未嘗有驗。予論之﹐此疾有三證﹕一者至虛﹐腎不能攝精﹐心不能攝念﹐或夢而泄﹐或不夢而泄﹐此候皆重﹐須大服補藥﹐然人病此者甚少。其餘皆只是心虛或心熱﹐因心有所感﹐故夢而泄﹐此候差輕﹐人之患者多是此候﹐但服茯苓散自瘥﹐予累以拯人﹐皆良驗。又有少年气盛﹐或鰥夫道人﹐彊制情欲﹐因念而泄﹐此爲無病。醫及攝生家多言夢寐甚於房勞﹐此殆不然。予嘗驗之﹐人病天行未復而犯房勞者多死﹐至於夢寐則未嘗致困﹐此決然可知﹐但夢寐自有輕重耳。﹝《蘇沈》﹞夢遺有數種﹕下元虛憊﹐精不禁者﹐宜服茴香丸。年壯气盛﹐久節淫欲﹐經絡壅滯者﹐宜服淸心丸。有情欲動中﹐經所謂所願不得﹐名曰白淫﹐宜良方茯苓散。正如瓶中煎湯﹐气盛盈溢者﹐如瓶中湯沸而溢﹔欲動心邪者﹐如瓶之傾側而出﹔虛憊不禁者﹐如瓶中有罅而漏。不可一槪用藥也。又有一說﹐經曰﹕腎气閉卽精泄。《素問》云﹕腎者作彊之官﹐伎巧出焉。又曰﹕腎气藏精。蓋腎能攝精气﹐以生育人倫者也﹐或斂或散﹐皆主於腎。今也腎气閉﹐則一身之精气無所管攝﹐故妄行而出不時也。豬苓丸一方﹐正爲此設。﹝《本事》﹞遺精得之有四﹕有用心過度﹐心不攝腎﹐以致失精者﹔有因思色欲不遂﹐致精失位﹐輸瀉而出者﹐有色欲太過﹐滑泄不禁者﹔有年壯气盛﹐久無色欲﹐精气滿泄者。然其狀不一。﹝《要訣》﹞﹝按﹕又有經絡熱證﹐見淸心丸下。又明人有更說數因者﹐稍涉冗雜﹐仍不繁引。﹞夢遺屬郁滯者居大半﹐庸醫不知其郁﹐但用龍骨﹑牡蠣等澀劑固脫﹐殊不知愈澀愈郁﹐其病反甚。嘗治一中年男子夢遺﹐醫或與澀藥反甚﹐連遺數夜。愚先與神芎丸﹝用大黃﹑芩﹑連﹑牽﹑滑﹑薄﹑芎﹞大下之﹐卻制豬苓丸服之﹐得痊安﹐於此見夢遺屬郁滯者多矣。﹝《綱目》﹞﹝節錄﹞

證治諸說

遺精得之有四云云。然其狀不一﹐或小便後出多不可禁者﹐或不小便而自出﹐或莖中出而癢痛﹐常如欲小便者﹐並宜先用辰砂妙香散﹐吞玉華白丹﹝用白石脂﹑牡蠣﹑陽起石﹑鐘乳﹞﹐佐以威喜丸或釐淸飲﹐別以綿裹龍骨同煎。或釐淸飲半帖﹐加五倍﹑牡蠣粉﹑白茯苓﹑五味子各半錢。若是用心過度得之﹐宜遠志丸﹝用二茯﹑參﹑龍齒﹑遠﹑菖﹞﹐用交感湯﹝當是交感丸爲湯﹐用生地﹑當歸﹑延胡﹑生薑﹑蒲黃﹑琥珀﹞加蓮肉﹑五味子吞下﹐仍佐以靈砂丹。若審是思色欲不遂得之﹐且以四七湯吞白丸子。甚者耳聞目見﹐其精卽出﹐名曰白淫﹐妙香散吞玉華白丹。若審是色欲過度﹐下元虛憊﹐泄滑無禁﹐宜正元飲﹝見《和劑》﹞加牡蠣粉﹑肉蓯蓉各半錢﹐吞養气丹﹝見《和劑》﹞或靈砂丹﹐仍佐以鹿茸丸﹝見《濟生》﹞﹑山藥丸﹑大菟絲子丸﹑固陽丸﹝並見《和劑》﹞之類﹝按﹕《準繩》曰﹕按此項藥太僭燥﹐若妄用過劑﹐則陰水耗竭﹐壯火獨炎﹐枯臘消肉﹐骨立筋痿﹐而成不救之疾矣﹐用者審之﹞。審是壯盛滿溢者﹐《本事方》淸心丸﹐仍服黃六一湯﹝附見《汗證》﹞﹐便𨿽非對﹐緣精髓滿溢﹐姑以白燥之。遺瀝﹐比之遺精稍少﹐小便有數點稠粘﹐莖頭微痛﹐或小便已停﹐片時方有一二滴沾KT﹐其病不出前所因﹐宜審用前藥。夢遺﹐俗謂之夜夢鬼交﹐宜溫膽湯去竹茹﹐加人參﹑遠志﹑蓮肉﹑酸棗仁炒﹑茯神各半錢﹐吞玉華白丹﹑固陽丸。夢遺亦備前四證﹐宜審其所感﹐用前藥。﹝《要訣》﹞夢遺爲肝熱膽寒﹐以肝熱則火淫於外﹐魂不內守﹐故多淫夢失精。或時心悸﹐肥人多此﹐宜淸肝﹐不必補腎﹐溫膽湯加人參﹑茯神﹑棗仁﹑蓮肉。﹝《醫通》﹞張仲景治手足煩熱﹐咽漧口燥﹐或爲悸衄﹐此陽上升而不降﹐陰獨居上而爲夢失﹐用小建中湯和之﹐此世俗所昧也。﹝《沙篆》﹞﹝按﹕此說本於《準繩》。﹞如無夢遺精﹐腎關不固﹐精竅滑脫而成者﹐用桑螵蛸散﹝是《寇氏》方。見《小便多》﹞﹐塡精固攝﹐及滑澀互施方法。如有夢而遺﹐煩勞過度﹐及脾胃受傷﹐心腎不交﹐上下交損而成者﹐用歸脾湯﹑妙香散﹑參術膏﹑補心丹等方﹐心脾腎兼治之法。如陰虛不攝﹐濕熱下注而遺滑者﹐用黃柏﹑萆﹑黃連﹑苓﹑澤等﹐苦泄厥陰熱﹐並通腑气爲主。﹝《臨證指南》鄒滋九﹞一人患傷寒之後﹐小便時常流精不止﹐眾醫治皆不效﹐亦不知爲何證﹐予用小柴胡湯加知母﹑黃柏﹑牡蠣﹑靑黛而愈。蓋初病時﹐少陽經遺熱於腎﹐久則動腎火而精遺﹐外傷寒證𨿽愈﹐而此火未退故耳。﹝《星海》﹞

治去腦冷

有人夢遺精﹐初有所見﹐後來𨿽夢中無所見﹐日夜不拘﹐常常遺漏﹐作心气不足﹐服心气藥無驗﹐作腎气虛﹐補腎藥亦無驗。醫問患者覺腦冷否﹐應之曰﹕只爲腦冷。服驅寒散﹝方無考﹞遂安。蓋腦者諸陽之會﹐髓之海﹐腦冷則髓不固﹐是以遺漏也。有此疾者﹐先去腦中風冷﹐腦气沖和﹐兼服益心腎藥﹐無不愈者。﹝《醫說》﹞

敗精失道

脾腎俱虛﹐敗精失道﹐精滑不固者﹐九龍丹﹝用枸杞﹑金櫻﹑蓮須﹑蓮肉﹑芡實﹑山茱﹑歸﹑地﹑茯﹞去當歸﹐加萆﹑五味﹐然不若萃仙丸﹝用蒺藜﹑山茱﹑芡實﹑蓮蕊﹑枸杞﹑菟絲﹑續斷﹑復盆﹑金櫻﹞尢妙。所謂敗精失道者﹐非敗精不泄而有所蓄滯也﹐以精竅屢開﹐不能閉密﹐失其常度﹐而流溢不止﹐故宜止澀之劑。﹝《醫通》﹞

精塞水竅

精塞水竅不通﹐屬房欲不竟﹐或思欲不遂﹐或懼泄忍精﹐或老人气不足以送精出竅。忌破气﹑下﹑利小便﹑燥熱。宜行敗精。壯實人宜兼泄火。老人宜兼補气。﹝《本艸經疏》﹞

精中紅綫

有火盛﹐精中多有紅絲﹐令溺於桶﹐澄視之便見。宜補陰丸﹑腎气丸。﹝《入門》﹞

固腎諸方

《短劇方》韭子湯﹐治失精方。韭子﹝一升﹞龍骨﹝三兩﹞赤石脂﹝三兩﹞凡三物﹐以水七升﹐煮取二升半﹐分三服。﹝《醫心》﹞治虛勞尿精方。韭子﹝二升﹞稻米﹝三升﹞﹝按﹕《外臺》糯米一升。﹞上二味﹐以水一斗七升﹐煮如粥﹐取汁六升﹐爲三服。精溢同此。﹝《千金》﹞治膀胱虛冷﹐小便滑數白濁﹐夢中失精﹐宜服肉蓯蓉丸方。肉蓯蓉﹝二兩﹐酒浸一宿﹐刮去皴皮﹐炙令幹。﹞鹿茸﹝二兩去毛塗酥炙微黃﹞白龍骨﹝二兩燒過﹞澤瀉﹝一兩﹞附子﹝二兩炮裂去皮臍﹞補骨脂﹝二兩微炒﹞山茱萸﹝一兩﹞椒紅﹝二兩微炒﹞菟絲子﹝一兩﹐酒浸三宿﹐曝漧﹐別杵爲末。﹞上件藥搗羅爲末﹐煉蜜和搗三二百杵﹐丸如梧桐子大﹐每服食前以溫酒下三十丸。﹝《聖惠》﹞又治小便多或不禁﹐菟絲子散﹐於本方去鹿茸﹑龍骨﹑澤瀉﹑補骨脂﹑山茱﹑椒紅﹐加牡蠣﹑五味子﹑雞中黃皮﹐爲散。﹝《奇效》更加鹿茸﹐酒煮糊和丸﹐名菟絲子丸。﹞治小便白淫不止﹐祕眞丸方。龍骨﹝研一兩﹞訶黎勒﹝炮取皮五枚﹞縮砂仁﹝去皮半兩﹞丹砂﹝研一兩畱一分爲衣﹞上四味搗研爲末﹐煮糯米粥爲丸﹐如綠豆大﹐以丹砂爲衣﹐每日空心熱酒下一丸﹐夜臥冷水下三丸﹐不可多服。或太祕欲通﹐用蔥湯點茶服之卽通。﹝《聖濟》﹞《得效》祕元丹﹐治內虛裏寒﹐自汗時出﹐小便不禁﹐於本方去丹砂﹐丸梧子大﹐每服五十丸。治遺精夢漏﹐關鎖不固﹐金鎖丹。﹝亦名茴香丸﹞舶上茴香﹝炒﹞胡蘆巴破故紙﹝炒香﹞白龍骨﹝以上各一兩﹞木香﹝一兩半﹞胡桃﹝三七个研﹞羊石子﹝三對破開鹽半兩擦炙熟研如泥﹞上五味爲末﹐下二味同研成膏﹐和酒浸蒸餅杵熟﹐丸如梧子大﹐每服三五十丸﹐空心溫酒下。﹝《本事》﹞蓮肉散﹐治小便白濁﹑夢遺泄精等疾。益智肉石蓮肉五色龍骨上等分爲末﹐每服二錢﹐空心淸米飲下。﹝《家寶》﹞玄菟丹﹐常服禁遺精﹐止白濁。﹝《和劑》﹞﹝方見《消渴》中。﹞三白丸﹐又名索丹﹐治小便遺精﹐白濁滑數﹐及盜汗。龍骨﹝別研﹞牡蠣﹝各一兩﹞鹿角霜﹝二兩﹞上爲細末﹐滴水爲丸﹐如梧桐子大﹐以滑石爲衣﹐每服十丸﹐加至十五丸﹐鹽湯吞下﹐空心服。﹝《魏氏》﹞又金鎖散﹐治遺精白濁﹐於本方加茯苓﹑益智﹑菟絲子﹑車前子﹐爲末﹐每服三錢﹐用茴香炒赤﹐入酒一盞﹐煎四五沸﹐放溫調藥服。玉鎖丹﹐治精气虛滑﹐或遺而泄﹐或夢而脫﹐不能得禁。龍骨蓮花蕊雞頭實烏梅肉﹝以上各等分﹞上爲細末﹐山藥熟﹐去皮研如膏﹐和丸如小豆大﹐每日空心進二十丸﹐米飲湯下。﹝《禦藥》﹞桑螵蛸丸﹐治下焦虛冷﹐精滑不固﹐遺瀝不斷。附子﹝去皮尖﹞五味子龍骨﹝各半兩﹞桑螵蛸﹝七个切炒﹞上爲末﹐純糯米糊丸﹐每服三十丸﹐空心鹽湯吞下。﹝《得效》﹞三仙丸﹐治夢泄。﹝同上﹞﹝卽《濟生》縮泉丸方﹐見《小便多》。﹞

導腎方

豬苓丸。上用半夏一兩﹐破如豆大﹐用木豬苓四兩﹐先將一半炒半夏黃色不令焦﹐地上出火毒半日﹐取半夏爲末﹐糊丸如梧子大﹐候幹﹐更用前豬苓末二兩炒微裂﹐同用不泄沙餅養之﹐空心溫酒鹽湯下三四十丸。常服﹐於申酉間冷酒下。此藥治夢遺。﹝按﹕此下說夢遺有數種﹐引在前。﹞此古方也﹐今盛行於時﹐而人多莫測其用藥之意。蓋半夏有利性﹐而豬芩導水﹐蓋導腎气使通之意也。予藥囊中嘗貯此藥﹐緩急以與人﹐三五服皆隨手而驗﹐林監丞庇民亦數服而愈。﹝《本事》﹞﹝按﹕《雞峯》名堅中丹﹐治室女白沃。﹞

寧心淸神諸方

治夢中遺泄﹐茯苓散。堅白茯苓爲末﹐每服五錢﹐溫水調下﹐空心食前臨臥服﹐一日四五服。﹝《蘇沈》﹞﹝宜參病有數端條﹞治精气不固﹐小便白淫﹐及有餘瀝﹐或夢寐遺泄﹐婦人血海久冷﹐白帶白漏﹐日久無子﹐威喜丸方。白茯苓﹝去黑皮﹐四兩﹐銼作大塊﹐與豬苓一分﹐瓷器內同煮三二十沸﹐取茯苓再細銼﹐豬苓不用。﹞黃蠟﹝四兩﹞上二味﹐先搗茯苓爲末﹐煉黃蠟於火上﹐眾手速丸﹐如小彈丸大﹐每服一丸﹐細嚼漧咽下﹐小便淸爲度。﹝《聖濟》﹞治心腎气不足﹐思想無窮﹐小便白淫﹐黃連丸方。黃連﹝去須﹞白茯苓﹝去黑皮等分﹞上二味搗羅爲末﹐酒曲糊和丸﹐如梧桐子大﹐每服三十丸﹐煎補骨脂湯下﹐日三﹐不拘時候。﹝同上﹞益心丹﹐治心气不足﹐夢中遺泄。黃﹝蜜炙﹞茯神﹝去木﹞人參﹝去蘆﹞遠志﹝水煮去心﹞熟漧地黃﹝各一兩洗﹞北五味子﹝二兩﹞龍齒﹝別研﹞柏子仁﹝各半兩別研﹞上爲細末﹐煉蜜爲丸﹐如梧桐子大﹐每服三十丸﹐白湯下﹐不拘時候。﹝《魏氏》﹞又養心丹﹐寧心定志﹐升降眞火﹐於本方去龍齒﹐加酸棗仁﹑當歸﹑朱砂。辰砂妙香散﹐治夢中遺精﹐每服一匕﹐虛者溫酒調﹐熱者麥門冬去心濃煎湯調。﹝《得效》﹞﹝方見《驚悸》中。﹞神者﹐精气之室也﹐神以禦气﹐气以攝精﹐故人寤則神棲干心﹐寐則神棲於腎。心腎﹐神之舍也﹐晝之所爲﹐夜之所夢﹐男子夢交而精泄﹐女子夢交而精出﹐是皆不知淸心寡欲之道者也。斯人也﹐神不守舍﹐從欲而動﹐晝有所感﹐夜夢隨之﹐心不攝念﹐神不攝精﹐久而不已﹐遂成虛損﹐以鎭神鎖精丹主之。人參白茯神遠志﹝甘艸水煮去心﹞柏子仁酸棗仁石菖蒲﹝去毛各一兩﹞白龍骨﹝﹞牡蠣﹝各一兩五錢﹞辰砂﹝水飛五錢畱一錢爲衣﹞上共爲末﹐煉蜜爲丸﹐如彈子大﹐每服一丸﹐棗湯下。﹝《壽世》﹞治經絡熱﹐夢漏﹐心怔恍惚﹐膈熱﹐淸心丸。好黃柏皮一兩爲細末﹐用生腦子一錢同研勻﹐煉蜜丸如梧子大﹐每服十丸至十五丸﹐濃煎麥門冬湯下。大智禪師方。夢遺不可全作虛冷﹐亦有經絡熱而得之。﹝《本事》﹞﹝按﹕《要訣》舉此文曰﹕以此見赤濁亦有因熱而得﹐亦可用此。﹞潔古珍珠粉丸﹐治白淫夢遺﹐用黃柏﹑蛤粉。﹝或有珍珠﹔或無珍珠﹐有靑黛﹔並出典﹐可考。﹞大鳳髓丹。半夏﹝炒﹞木豬苓茯苓蓮蕊益智﹝各三錢半﹞黃柏﹝炒二兩﹞縮砂仁﹝一兩﹞甘艸﹝五錢﹞治心火狂陽大盛﹐補腎水眞陰虛損﹐心有所欲﹐速於感動﹐應之於腎﹐疾於施泄﹐固眞元﹐降心火﹐益腎水﹐大有神效。正鳳髓丹。黃柏﹝二兩﹞縮砂﹝一兩﹞甘艸﹝五錢﹞二藥並用酒煮糊爲丸﹐梧子大﹐空心溫酒下三十丸。﹝《元戎》﹞徐氏硫苓丸﹐治上熱下冷﹐夢遺﹐神效。礬制硫黃﹝一兩﹞白茯苓﹝二兩﹞知母黃柏﹝各童便浸五錢﹞爲末﹐用黃蠟一兩半﹐溶化和丸梧子大﹐每五十丸﹐鹽湯下。﹝《入門》﹞黃連淸心飲﹐治心有所慕而遺者。黃連生地當歸甘艸茯神酸棗仁遠志人參石蓮肉川楝子水煎服。﹝同上﹞﹝按﹕一本無川楝子。﹞十味溫膽湯﹐治夢遺驚惕。陳皮半夏枳實﹝各九分﹞人參白茯苓﹝各五分﹞遠志熟地酸棗仁甘艸﹝各三分半﹞五味子﹝九个﹞姜煎﹐溫服。﹝同上﹞

調中方法

凡病精泄不禁﹐自汗頭眩虛極﹐或寒或熱﹐用補澀之藥不效﹐其脈浮軟而散﹐蓋非虛也﹐亦非房室過度﹐此無他﹐因有所睹﹐心有所慕﹐意有所樂﹐欲想方興﹐不遂所欲﹐而致斯疾。旣以藥補且固不效﹐將何治之﹖緣心有愛則神不歸﹐意有想則志不寧﹐當先和榮衛﹐榮衛和則心安﹐次調其脾﹐脾气和則志捨﹐定心腎交媾﹐精神內守﹐其病自愈。其法用人參三錢﹐當歸一錢洗﹐焙爲末﹐作三服﹐糯米飲調下。服畢﹐自汗止而寒熱退﹐頭眩未除﹐川芎三錢﹐人參一錢﹐焙爲末﹐作三服﹐沸湯調服。頭眩遂瘥﹐精不禁者﹐用白芍藥半兩﹐丁香三錢﹐木香三錢﹐銼散﹐每服用生薑五片﹐棗二枚煎﹐空心服﹐卽心安神定﹐精固神悅。﹝《得效》﹞﹝按﹕《治病活法祕方》同。﹞遺精方﹐夢泄白濁者﹐平胃散煎熟﹐入少龍骨末﹐空心服。﹝《瑣碎錄》﹞《經驗良方》治血淋﹐因虛損得之。

臟腑類

赤白濁

古有白濁之名﹐而無赤濁之目﹐其赤濁並列者﹐殆濫HT於子禮﹑登父兩名醫歟。

源由

虛勞小便白濁候﹐勞傷於腎﹐腎气虛冷故也。腎主水而開竅在陰﹐陰爲便之道﹐胞冷腎損﹐故小便白而濁也。﹝《病源論》﹞《素問》云﹕夫精者﹐身之本也。蓋五臟六腑皆有精﹐腎爲都會關司之所﹐聽命於心。人能法道淸靜﹐精气內持﹐火來坎戶﹐水到離扃﹐陰平陽祕﹐精元密固矣。若夫思慮不節﹐嗜欲過度﹐遂使水火不交﹐精元失守﹐由是爲赤濁﹑白濁之患焉。赤濁者﹐心虛有熱也﹐多因思慮而得之﹐白濁者﹐腎虛有寒也﹐過於嗜欲而得之。其狀漩面如油﹐光彩不定﹐漩腳澄下﹐凝如膏糊﹐皆思慮嗜欲之所致耳。各分受病之由﹐施以治法﹐使坎離旣濟﹐陰陽協和﹐然後火不上炎而神自淸﹐水不下滲而精自固﹐安有赤濁﹑白濁之患哉。𨿽然﹐思慮過度﹐不特傷心﹐亦能病脾﹐脾生虛熱而腎不足﹐故土邪干水﹐亦令人便下混濁。史載之云﹕夏則土燥而水濁﹐冬則土堅而水淸。醫多峻補﹐則病愈甚。若以中和之藥療之﹐水火旣濟﹐脾土自堅﹐其流淸矣。﹝《濟生》﹞﹝按﹕《婦人良方》說白濁所由﹐其意相似﹐見治例中。又脾生虛熱以下﹐《萬安》引《究原方》同。又《外臺•延年論》曰﹕療小便赤色如淺紅花汁﹐此是憂愁驚恐﹐心气虛熱﹐客邪气與熱搏於心﹐所以小便赤云云。此豈嚴氏之所本歟。﹞精之主宰在心﹐精之藏制在腎。凡人酒色無度﹐思慮過情﹐心腎气虛﹐不能管攝﹐往往小便頻數﹐漏濁之所因生也。因小便而出者曰尿精﹐因見聞而出者曰漏精﹐心不足而挾熱者爲赤濁﹐心不足而腎冷者爲白濁。陰不升﹐精不降﹐上下乖暌﹐是以有淸濁不分之證﹐要必體認之精﹐而後發用之審歟。此外又有脾精不禁﹐小便漏濁﹐淋瀝不止﹐手足力乏﹐腰背酸疼﹐盍用蒼術等劑以斂脾精。斂脾謂何﹖精生於谷也。﹝《直指》﹞林誠中曰﹕赤濁者﹐得於思慮過多﹐耗散心气﹐或飲酒過度﹐或服丹石﹐致心虛蘊熱﹐水道難澀。且男子精水二道相並而行﹐腎系丹田﹐精道居其上﹐水道居其下﹐而眞气爲火所搏﹐日漸消溶﹐盡從小便而出。其初色黃赤﹐須臾如漿粉脂油﹐甚者股肉酸痺﹐小便作辛辣臭气。治法當淸心涼水道﹐切勿補之。白濁者﹐腎虛有寒也﹐過於色欲而得之﹐腎气不固﹐遺瀝下收﹐初便不白﹐或如脂油﹐或如漿粉﹐或如雞子淸﹐或滑如油﹐或甜如蜜﹐或冷如冰﹐面色恍白﹐此漏脫也。若手足指梢冰冷﹐口淡無味﹐腰重如石﹐腳弱气短﹐疲倦力乏﹐急宜滋補之﹐使水火旣濟﹐陰陽沖和﹐然後火不上炎而神自淸﹐水不下滲則精自固矣。又當絕欲三五年﹐則庶乎無復作之患﹐可以苟全性命也。﹝《醫林集要》﹞精者血之所化﹐有濁去太多﹐精化不及﹐赤未變白﹐故成赤濁﹐此虛之甚也。何以知之﹖有人天癸未止﹐彊力好色﹐所泄半精半血。﹝《要訣》﹞﹝按﹕《必讀》此下曰﹕則知丹溪以赤屬血﹐白屬气者﹐未必盡然也。又今驗濁證有如赤豆汁者﹐蓋醞蒸所致﹐宜付別論。﹞赤爲心虛有熱﹐由思慮而得﹐白爲腎虛有寒﹐因嗜欲而得﹐亦非確論。總之﹐心動於欲﹐腎傷於色﹐彊行房事﹐或多服淫方﹐敗精流溢﹐乃爲白濁。虛滑者﹐血不及變﹐乃爲赤濁。﹝《必讀》﹞﹝按﹕《名醫匯粹》柯韻伯說本於此﹐宜參。﹞《原病式》以赤白濁均屬於熱﹐其辧甚明。﹝按﹕《式》曰﹕小便混濁﹐天气熱則水混濁﹐寒則淸潔﹐水體淸而火性濁故也。又如淸水爲湯﹐則自然濁也。﹞然因於虛寒者﹐不可謂無﹐但熱多寒少耳。虛熱者﹐淸心蓮子飲。虛寒者﹐萆釐淸飲。﹝《統旨》﹞

脈候

洪大而澀﹐按之無力﹐或微細﹐或沈緊而澀﹐爲元气不足。若尺脈虛或浮者急疾者皆難治﹐遲者易治。﹝《醫學集成》﹞兩尺脈洪數﹐必便濁失精。女人尺脈澀而弱者﹐或洪數而促者﹐皆爲便濁白帶。心脈短小﹐因心虛所致﹐必遺精便濁。﹝《正傳》﹞

遺精白濁之別

遺精白濁﹐皆本由心腎不交而得﹐惟所出之路非爲一途﹐其可一例言之。蓋遺精則自精气道中而出﹐淫濁等則於小便竅中出。﹝《奇效》﹞粘膩如膠﹐或心動輒遺﹐或溺後遺下者﹐皆精病﹐與濁無干。肥人白濁白帶﹐多是胃中濕熱﹐濁痰下流﹐滲入膀胱﹐謂之便濁﹐與腎絕不相干﹐𨿽溺後便出濁塊﹐卻不牽膩。若腎虛淫火易動﹐精離其位﹐而成精濁者﹐其精牽膩如膏﹐𨿽不便溺﹐亦常有之。﹝《醫通》﹞

淋濁之別

如白濁甚﹐下澱如泥﹐或稠粘如膠﹐頻逆而澀痛異常﹐此非是熱淋﹐此是精濁窒塞竅道而結﹐宜五苓妙香散﹐吞八味丸﹑小菟絲子丸。﹝《要訣》﹞溺與精所出之道不同﹐淋病在溺道﹐故《綱目》列之肝膽部﹔濁病在精道﹐故《綱目》列之腎膀胱部。今患濁者﹐𨿽便時莖中如刀割火灼﹐而溺自淸﹐惟竅端時有穢物﹐如瘡膿目眵﹐淋漓不斷﹐初與便溺不相混濫﹐猶河中之濟焉﹐至易辧也。每見時醫以淋法治之﹐五苓﹑八正雜投不已而增劇者﹐不可勝數﹐予每正之﹐而其餘尙難以戶說也。蓋由精敗而腐者什九﹐由濕熱流注與虛者什一。﹝《準繩》﹞

濕熱證

﹝筋疝﹞色白如泔﹐或如腐花腐漿﹐而馬口不幹結者爲濕﹐色黃赤而馬口漧掩者爲火﹐此皆爲濁﹐胃中濕熱下流也。又濁而淸者爲濕﹐痛者濕兼熱也。有溺時結塊阻滯作痛﹐塊中內蓄水泡者﹐此必醉酒使內﹐酒濕乘虛襲入精竅也。﹝《醫通》﹞筋疝者﹐莖中作痛﹐筋急縮﹐或作癢﹐或腫﹐或筋緩不收﹐白物如精﹐隨溺而下﹐此腎不虛﹐而肝經濕熱火旺也﹐龍膽瀉肝湯。﹝同上﹞

治例

夫婦人小便白濁白淫者﹐皆由心腎不交養﹐水火不升降﹐或由勞傷於腎﹐腎气虛冷故也。腎主水而開竅在陰﹐陰爲溲便之道﹐胞冷腎損﹐故有白濁白淫﹐宜服《局方》金鎖正元丹。或因心虛而得者﹐宜服平補鎭心丹﹑降心丹﹑威喜丸。若因思慮過當﹐致使陰陽不分﹐淸濁相干﹐而成白濁者﹐然思則傷脾故也﹐宜用四七湯吞白丸子﹝按﹕思慮過當以下﹐本出《易簡》﹞﹐此藥極能分利﹐更宜小烏沈湯﹐每帖加茯苓一錢重﹐益智二十枚去殼碾鹽煎服。﹝《婦人良方》﹞﹝按﹕此說可通男子﹐故錄於此。﹞有白濁人﹐服玄菟丹不愈﹐服附子八味丸卽愈者﹐不可不知。有小便如常﹐停久才方澱濁﹐有小便出卽如泔﹐若小兒泔病者﹐並宜釐淸飲﹐加白茯苓半錢。若服爲末效﹐宜四七湯吞靑州白丸子﹐及辰砂妙香散吞玄兔丹及小菟絲子丸﹑山藥丸。若溺不赤﹐無他熱證﹐縱𨿽赤濁﹐不可以赤爲熱﹐只宜以治白濁施之。若溺赤﹐下濁亦赤﹐口渴時發熱者﹐辰砂妙香散吞靈砂丹﹐或淸心蓮子飲。發熱不退﹐口燥舌漧之甚者﹐此乃精虧內燥﹐腎枯不潤﹐四物湯吞玄菟丹。和八味丸久服乃效。﹝《要訣》﹞蓋由敗積瘀腐者十中六七﹐由濕熱下注與脾虛下陷者十常三四﹐必先補中气兼升舉之﹐而後分其臟腑气血赤白虛實以治。與夫他邪所傷者﹐固在瀉熱補虛﹐設腎气虛甚或火熱亢極者﹐則不宜純用寒涼﹐必反佐治之﹐在達人觀變耳。﹝《醫通》﹞凡屬積滯郁熱等癥﹐貴在疏泄。醫者不知﹐但用固澀﹐反增其疾矣。惟滚痰丸下之最好。﹝《沙篆》﹞﹝按﹕滚痰丸可疑。﹞

治方

《延年》茅根飲子﹐療胞絡中虛熱﹐時小便如血色方。茅根﹝一升﹞茯苓﹝三兩﹞人參漧地黃﹝二兩﹞上四味切﹐以水五升﹐煮取一升五合﹐分溫五六服﹐一日食盡。文仲處。﹝《外臺》﹞治虛勞衰損﹐小便白濁﹐宜服補益鹿茸丸方。鹿茸﹝二兩去毛塗酥炙微黃﹞蛇牀子﹝三分﹞遠志﹝三分去心﹞熟漧地黃﹝二兩﹞菟絲子﹝二兩酒浸一宿曝漧別搗爲末﹞五味子﹝一兩﹞肉蓯蓉﹝二兩酒浸一宿刮去皴皮炙幹﹞白茯苓﹝一兩﹞薯蕷﹝一兩﹞上件藥搗羅爲末﹐煉蜜和搗三五百杵﹐丸如梧桐子大﹐每於食前﹐以暖酒下三十丸。﹝《聖惠》﹞﹝《聖濟》治虛勞小便利﹐菟絲子丸﹐用菟絲子﹑鹿茸﹑肉蓯蓉﹑五味子四味。﹞地黃丸﹐治白濁如神。﹝田監薄傳﹞熟地黃﹝九蒸十兩﹞菟絲子﹝淘洗酒浸蒸﹞鹿角霜﹝各五兩﹞茯苓柏子仁﹝各三兩﹞附子﹝一兩﹞上末﹐鹿角膠煮酒爲丸﹐每服百十丸﹐鹽酒任下。﹝《朱氏》﹞萆釐淸散﹐治眞元不足﹐下焦虛寒﹐小便白濁﹐頻數無度﹐漩面如油﹐光彩不定﹐漩腳澄下﹐凝如膏糊。或小便頻數﹐𨿽不白濁﹐亦能治療。益智仁川萆石菖蒲烏藥上件各等分爲細末﹐每服三錢﹐水一盞半﹐入鹽一撚﹐同煎至七分﹐溫服食前。﹝《楊氏》﹞﹝《直指》釐淸飲﹐治思慮過度﹐淸濁相干﹐小便白濁﹐於本方加白茯苓﹑甘艸。﹞淸心蓮子飲﹐治心中客熱煩躁﹐赤濁肥脂。石蓮肉白茯苓﹝各一兩﹞益智仁遠志﹝水浸取肉姜制炒﹞麥門冬﹝去心﹞人參﹝各半兩﹞石菖蒲車前子白術澤瀉甘艸﹝微炙各一分﹞上銼散﹐每服三錢﹐添燈心一握煎服。有熱﹐加薄荷。﹝《直指》﹞﹝按﹕此本《和劑》治心中蓄積﹐時常煩躁﹐因而思慮勞力﹐憂愁抑鬱﹐是致小便白濁﹐或有沙膜﹐夜夢走泄﹐遺瀝澀痛﹐便赤如血方。今去黃﹑地骨皮﹑黃芩﹐加益智﹑遠志﹑石菖蒲﹑白術﹑澤瀉。﹞參苓丸﹝《究原》七﹞﹐治心腎气不足﹐小便淋瀝﹐或不禁﹐或白濁。經云﹕小腸爲受盛之腑﹐傳道水液。如肥脂隨便而下﹐索痛﹐此腎气虛而乃膏淋﹐此藥尢宜服。赤茯苓白茯苓人參﹝各等分﹞上細末﹐用生地黃不犯鐵器熬成膏﹐爲丸如桐子大﹐每服五十丸﹑百丸﹐鹽湯送下﹐空心臨睡服﹐其效如神。﹝《萬安》﹞《究原方》七云﹕有人小便遺下﹐如白紅粉之狀﹐服徧藥不效﹐遂令服消石末一錢﹐臨睡冷水調服﹐遂不再作。﹝同上﹞白濁久不止﹐此系火不守耳。炒知母﹑炒黃柏﹑附子各等分。上末之﹐水丸。﹝《丹溪》﹞一男子莖中痛﹐出白津﹐小便祕﹐時作癢﹐用小柴胡加山梔﹑澤瀉﹐炒連﹑木通﹑膽艸﹑茯苓﹐二劑頓愈﹐又兼六味地黃而痊。﹝《內科摘要》﹞

臟腑類

小便多

諸小便病﹐除淋濁不通外﹐下焦失約證並載於此﹐析而列之。但其方則宜相通用﹐故不隨證爲別。

小便利多

小便利多者﹐由膀胱虛寒胞滑故也。腎爲髒﹐膀胱腎之腑也﹐其爲表裏﹐俱主水﹐腎气下通於陰。腑旣虛寒﹐不能溫其髒﹐故小便白而多。其至夜尿偏甚者﹐則內陰气生是也。﹝《病源論》﹞小便多者﹐乃下元虛冷﹐腎不攝水﹐以致滲泄﹐宜菟絲子丸﹑八味丸﹑玄菟丹﹑生料鹿茸丸。﹝《要訣》﹞﹝按﹕《六要》此下曰﹕余按腎气不能攝水﹐降多升少﹐非大補莫能﹐參﹑佐桂﹑附可也。﹞

小便數

小便數者﹐膀胱與腎俱虛﹐而有客熱乘之故也。腎與膀胱爲表裏﹐俱主水﹐腎气下通於陰。此二經旣虛﹐致受於客熱﹐虛則不能制水﹐故令數。小便熱則水行澀﹐澀則小便不快﹐故令數起也。﹝《病源論》﹞許仁則論此病有二種﹕一者小便多而渴﹐飲食漸加﹐肌肉漸減﹐乏气力﹐少顏色﹐此是消渴。一者小便𨿽數而不至多﹐又不渴﹐食飲亦不異常﹐或不至多﹐能食﹐但稍遇天寒冷﹐卽小便多﹐更無別候﹐此是虛冷所致。大都兩種俱緣腎气膀胱冷﹐不瘥便能殺人。腎虛腰冷﹐無所爲害。﹝《外臺》﹞若小便常急﹐徧數𨿽多﹐而所出常少﹐放了復急﹐不澀痛﹐卻非淋證﹔亦有小便畢少頃﹐將謂已盡﹐忽再出些少者﹐多因自忍尿﹐或忍尿行房事而然。宜生料五苓散﹐減澤瀉之半﹐加阿膠一錢﹐吞八味丸﹐此丸須用五味子者。﹝《要訣》﹞數而少﹐熱也﹐茯苓琥珀湯利之﹔數而多﹐虛也﹐薯蕷﹑蓮肉﹑益智仁之屬收之。﹝《六要》﹞小便頻而淸白長者爲虛寒﹐頻而少黃赤澀者爲熱﹐及脈洪數﹑有力無力﹑或滑或澀參驗之﹐始無差誤。凡熱天小便少﹐寒天小便多﹐寒熱之理﹐亦易見爾。﹝《赤水》﹞﹝按﹕《靈樞•五癃津液別論》當參。﹞

小便不禁

小便不禁者﹐腎气虛﹐下焦受冷也。腎主水﹐其气下通於陰。腎虛下焦冷﹐不能溫制其水液﹐故小便不禁也。﹝《病源論》﹞下焦蓄血﹐其與虛勞內損﹐則便溺自遺而不知﹔下焦虛寒﹐不能溫制水液﹐則便溺欲出而不禁。是皆心不與腎交通。﹝《直指》﹞溲溺惟宜形气治也﹐溲溺不禁﹐形气病也﹐輕者脬中有痺﹐重者大气虛而且絕爾。﹝《方考》﹞不禁謂無禁約﹐小便多而頻﹐不計徧數。按經雲﹕水泉不止者﹐是膀胱不藏也。有濕熱﹐有下元虛憊﹐數而少爲熱﹐數而多爲虛﹐老人多有此﹐蓋陽气衰微﹐不能約束﹐歷見數人﹐卒皆不救﹐由其不能攝養﹐而神气耗散故也。古人有謂不通爲熱﹐不禁爲寒﹐乃心腎气弱﹐陽道衰冷而傳化失度。法當溫補﹐溫存以養其神﹐藥石以堅其腎﹐神完腎固﹐膀胱气充﹐自可約束﹐然必調治及早﹐庶或十全三五。﹝《赤水》﹞古方書論小便不禁﹐有屬熱屬寒之辧。不知不禁之謂﹐乃以小水太利爲言﹐皆屬虛寒﹐何有熱癥。若因熱而小便頻數﹐則淋瀝點滴不能禁止﹐而又出之不快﹐或多痛澀﹐非遺失不禁之謂矣。倘以虛寒誤認爲熱﹐而妄投瀉火之劑﹐豈不殆哉。﹝《金匱翼》﹞﹝按﹕遺尿不禁爲熱客腎經﹐《原病式》有其說﹐而王氏《雜著》亦謂爲屬熱。《赤水》《景嶽》旣斥其非﹐而尢氏此言最爲約核﹐故拈出之。又《必讀》有肝家郁熱﹐小便不禁﹐得溫補轉熾者﹐用龍膽瀉肝湯加黃雞腸治驗﹐蓋是証之變者也。﹞凡治小便不禁者﹐古方多用固澀﹐此固宜然﹐然固澀之劑﹐不過固其門戶﹐此亦治標之意﹐而非塞源之道也。蓋小水𨿽利於腎﹐而腎上連肺﹐若肺气無權﹐則腎水終不能攝﹐故治水者必須治气﹐治腎者必須治肺。宜以參﹑﹑歸﹑術﹑桂﹑附﹑漧薑之屬爲之主﹐然後相機加以固澀之劑爲之佐﹐庶得治水之道﹐而源流如度﹐否則徒障狂瀾﹐終無益也。余制有鞏堤丸方治﹐無論心脾肺腎之屬﹐皆宜以此爲主治。﹝《景嶽》﹞﹝按﹕鞏堤丸用熟地﹑菟絲﹑白術﹑五味﹑益智﹑故紙﹑附子﹑茯苓﹑韭子﹐山藥糊爲丸。﹞因先病淋﹐服利藥太多﹐致溺不禁者﹐參﹑大補爲主﹐少佐熟附子。﹝《六要》﹞又有女人下關無閉﹐遇寒則便數﹐遇咳嗽則小便適來﹐亦爲不禁者也。﹝《繩墨》﹞

遺尿尿牀

遺尿者﹐此由膀胱虛冷﹐不能約於水故也。膀胱爲足太陽﹐腎爲足少陰﹐二經爲表裏。腎主水﹐腎气下通於陰﹐小便者水液之餘也。膀胱爲津液之府﹐府旣虛冷﹐陽气衰弱﹐不能約於水﹐故令遺尿也。診其脈來過寸口入魚際﹐遺尿。肝脈微滑﹐遺尿。左手關上脈沈爲陰﹐陰絕者無肝脈也﹐苦遺尿﹐尺脈實﹐小腹牢痛﹐小便不禁。尺中虛﹐小便不禁。腎病小便不禁﹐脈當沈滑而反浮大。其色當黑反黃﹐此土之克水爲逆﹐不治。﹝《病源論》﹞﹝按﹕此說脈﹐肝脈微滑出《靈樞》﹐其他皆出《脈經》﹐但尺中虛未考。﹞尿牀候﹐夫人有於眠睡不覺尿出者﹐是其稟質陰气偏盛﹐陽气偏虛者﹐則膀胱腎气俱冷﹐不能溫制於水﹐則小便多﹐或不禁而遺尿。膀胱足太陽也﹐爲腎之腑﹐腎爲足少陰爲髒﹐與膀胱合﹐俱主水。凡人之陰陽﹐日入而陽气盡則陰受气﹐至夜半陰陽大會﹐气交則臥睡。小便者水液之餘也﹐從膀胱入於胞爲小便。夜臥則陽气衰伏﹐不能制於陰﹐所以陰气獨發﹐水下不禁﹐故於眠睡而不覺尿出也。﹝同上﹞出而不禁﹐謂之遺尿。睡裏自出﹐謂之尿牀。﹝《直指•小兒》﹞睡著遺尿者﹐此亦下元冷﹑小便無禁而然﹐宜大菟絲子丸﹐豬胞炙碎煎湯下。凡遺尿皆屬虛﹐古書云﹕實則失气﹐虛則遺尿。有盛喜致小便多﹐日夜無度﹐乃喜極傷心﹐心與小腸爲表裏﹐宜釐淸飲﹑四七湯各半帖和煎﹐仍以辰砂妙香散﹐吞小菟絲子丸或玄菟丹。﹝《要訣》﹞少壯遺尿﹐下元熱也。熱則有動其火﹐故夢遺也。遺𨿽失而陽熱盛﹐然必有力。治之宜淸。﹝《繩墨》﹞﹝按﹕遺尿屬熱﹐《原病式》語意不了﹐丹溪亦有按。難爲準﹐並不錄。﹞腎主閉髒﹐腎虛則不能約﹐以故不時而遺出也﹐中年人鑿喪太過﹐多有此癥。亦有下部濕熱太盛﹐迫水妄行者﹐其人必嗜酒。夜遺﹐少壯責之火﹐中年責之虛。熱則淸之﹐梔子﹑木通﹑茯苓等﹐虛則補之。﹝《六要》﹞遺溺﹐遺失也﹐睡夢中遺失﹐醒而後覺﹐童稚多有此﹐大人少有也。夫童稚陽气尙微﹐不甚約束﹐好動而魂遊﹐故夜多遺失也。古方多用暖藥﹐乃溫養陽气之意﹐經謂虛則遺溺﹐不約爲遺溺﹐從可知矣。曾見數人二三十歲﹐仍遺失不止﹐後皆無子﹐得非下元虛寒所致歟。﹝《赤水》﹞﹝按﹕又曰。劉河間﹑丹溪﹑《千金翼方》有認爲熱者﹐必以脈癥相參看﹐庶無偏熱偏寒之獘。予前論寒者﹐以大槪而言也。諸病皆有寒熱虛實﹐多有始同終異﹐故治法不能執一而無權也。此引《千金翼方》﹐當考。﹞遺溺一證﹐有自遺者﹐以睡中而遺失也。有不禁者﹐以气門不固而頻數不能禁也。又有气脫於上﹐則下焦不約而遺失不覺者。此虛極之候也。總之三者皆屬虛證﹐但有輕重之辧耳。若夢中自遺者﹐惟幼稚多有之﹐俟其气壯而固﹐或少加調理可愈﹐無足疑也。﹝《景嶽》﹞有睡則遺尿﹐皆責之虛﹐所以嬰兒脾气未固﹐老人下元不足﹐多有此證。在嬰兒挾熱者十居七八﹐在老人挾寒者十居七八﹐此又不可不辧也。﹝《必讀》﹞

午前數尿

有人每日從早至午前定尿四次﹐一日之間又自無事﹐此腎虛所致﹐亦猶脾腎泄﹐早泄而晚愈﹐次日又復然者也。﹝《要訣》﹞

小便餘瀝

腎主水。勞傷之人﹐腎气虛弱﹐不能藏水﹐胞內虛冷﹐故小便後水液不止而有餘瀝。尺脈緩細者﹐小便餘瀝也。﹝《病源論》﹞﹝按﹕《脈經》曰﹕尺脈緩﹐腳弱下腫﹐小便難﹐有餘瀝。》

固澀諸方

《範汪方》治人喜遺尿方。礬石﹑牡蠣﹐分等治合﹐以黍粥服方寸匕﹐日三。﹝《醫心》﹞《錄驗方》治遺尿﹐龍骨散方。桑耳﹝三兩﹞礬石﹝二兩﹞牡蠣﹝二兩﹞龍骨﹝三兩﹞凡四物﹐合治下篩﹐服方寸匕﹐日三。﹝同上﹞《外臺》無牡蠣﹐有阿膠。《古今錄驗》牡蠣湯﹐治遺尿小便澀方。牡蠣﹝四兩熬﹞鹿茸﹝炙四兩﹞阿膠﹝炙﹐各二兩﹞桑螵蛸﹝二兩﹞上四味切﹐以水五升﹐煮取二升﹐分再服。﹝《外臺》﹞《千金》於本方去桑螵蛸﹐加桑耳。《聖惠》治婦人虛冷﹐小便數﹐桑螵蛸散﹐於本方去阿膠﹐加甘艸﹑黃﹐搗細羅爲散﹐生薑湯調下。﹝《必讀》治陽气虛弱﹐小便不禁﹐去甘艸﹐加人參﹑赤石脂。﹞《奇效》澤瀉散﹝主治同﹞﹐於本方加澤瀉﹑牡丹皮﹑赤茯苓﹐爲細末﹐酒調服。治不渴而小便大利﹐遂至於死者方。牡蠣五兩﹐以患人尿三升﹐煎取二升﹐分再服﹐神驗。﹝《千金》﹞治小腸虛冷﹐小便數多﹐鹿茸丸方。鹿茸﹝二兩去毛塗酥炙令黃色﹞白龍骨﹝一兩﹞山茱萸﹝三分微炒﹞上件藥三味﹐搗羅爲末﹐煉蜜和丸﹐如梧桐子大﹐每服二十丸﹐空心鹽湯下﹐晚食前再服。﹝《簡要濟眾》﹞治小便數方。上取純糯米一手大﹐臨臥炙令軟熟啖之﹐以溫酒送下﹐不飲酒人溫湯下﹐多啖彌佳﹐行坐良久﹐待心間空便睡﹐一夜十餘行者當夜便止。予嘗以爲戲術﹐與人賭物﹐用之如有神聖。或言假火气溫水送﹐不然也。太多糯稻主縮水﹐凡人夜飲酒者﹐是夜輒不尿﹐此糯米之力也。﹝蘇沈﹞﹝原更載糯稻稈治渴﹐宜考。﹞鄰家有一男子﹐小便日數十次﹐如稠米泔﹐色亦白﹐心神恍惚﹐瘦瘁食減﹐以女勞得之﹐令服此桑螵蛸散﹐未終一劑而愈。安神魂﹐定心志﹐治健忘﹑小便數﹐補心气。桑螵蛸﹑遠志﹑菖蒲﹑龍骨﹑人參﹑茯神﹑當歸﹑龜甲醋炙﹐以上各一兩爲末﹐夜臥人參湯調下二錢。如無桑上者﹐卽用餘者。﹝《本艸衍義》﹞固眞丹﹐治腎與膀胱虛冷﹐眞气不固﹐小便滑數。韭子﹝四兩﹞舶上茴香﹝炒﹞補骨脂﹝炒﹞益智子﹝炒﹞鹿角霜﹝各二兩﹞白龍骨﹝三兩別研細如粉﹞上爲細末﹐以靑鹽﹑鹿角膠各一兩﹐同煮酒糊爲丸﹐如梧桐子大﹐每服五十丸﹐空心溫酒送下﹐鹽湯亦得。﹝《魏氏》﹞又破故紙丸﹐治腎气虛冷﹐小便無度。破故紙﹑茴香﹝並鹽炒﹞等分﹐酒糊爲丸。縮泉丸﹐治丈夫小便頻。﹝《史越王氏》﹞烏藥川椒﹝去目並合口者出汗﹞吳茱萸﹝九蒸九曝﹞益智﹝炒﹞上等分爲細末﹐酒煮麵糊丸﹐如梧桐子大﹐每服五六十丸﹐臨臥鹽湯下。﹝同上﹞《濟生續》去川椒﹑吳茱﹐酒煮山藥糊爲丸。﹝《得效》名三仙丸。又《白濁》萆釐淸散蓋此祖方。﹞六味地黃丸﹐治內虛熱者﹐小便頻數不禁。本方加牡蠣﹑五味子。﹝《丹溪附余》﹞固脬丸﹐治小便不禁。菟絲子﹝二兩制﹞茴香﹝一兩﹞附子﹝炮去皮臍﹞桑螵蛸﹝炙焦各半兩﹞戎鹽﹝一分﹞上爲細末﹐酒煮麵糊爲丸﹐如梧桐子大﹐每服三十丸﹐空心用米飲送下。﹝《奇效》﹞《醫通》山藥末糊丸﹐酒下十五丸。姜附赤石脂朱砂丹﹐治小便數而不禁﹐怔忡多忘﹐魘夢不已﹐下元虛冷﹐遺尿精滑﹐或陽虛精漏不止。附子﹝生﹞漧薑﹝各半兩﹞赤石脂﹝一兩半水飛﹞上爲細末﹐酒糊丸﹐綠豆大﹐每服十五至二三十丸﹐大便不和米飲下﹐小便不禁茯苓湯下。﹝《準繩》﹞黃束气湯﹐治气虛遺溺。黃﹝一錢二分﹞白芍﹝一錢﹞人參破故紙﹝各七分﹞升麻益智仁﹝各五分﹞北五味子﹝三分﹞薄桂﹝二分﹞水姜煎服﹐﹝《兒科方要》﹞

淸涼和溫諸方

《範汪方》治小便一日一夜數十行方。菖蒲﹑黃連二物﹐分等治篩﹐酒服方寸匕。又方﹐石膏半斤咀﹐以水一斗﹐煮取五升﹐稍熱服。﹝以上《葛氏方》同之﹞﹝《醫心》﹞《究原方》醉仙丸﹐治因勞心﹐腎經寒﹐小便多。白茯苓去皮﹐不計多少﹐用黑豆同水煮半日﹐去豆﹐出焙爲細末﹐用薏苡仁炒碾爲細末﹐煮糊爲丸﹐如桐子大﹐每服五七十丸﹐以棗湯服下﹐空腹臨睡服。﹝《萬安》﹞﹝按﹕此《蘇沈》夢泄茯苓散之意。﹞四君子湯﹐諸急病遺尿不禁者﹐此方主之。諸急病﹐謂卒然暴僕諸疾也。遺尿不禁者﹐形气將脫﹐無形之气不足以固有形之溺也。甘溫爲陽﹐可使益气﹐故人參﹑白術﹑茯苓﹑甘艸皆甘溫也﹐可以用之。﹝《方考》﹞﹝按﹕此方何能堪急病不禁﹐但緩證或有相適﹐姑存之。﹞治腎虛小便多﹐阿膠湯方。阿膠﹝炙令燥別搗末﹞人參﹝各一兩﹞漧薑﹝炮二兩遠志﹝去心﹞附子﹝一枚炮制去皮臍﹞甘艸﹝炙銼三兩﹞大麻仁﹝爛研一兩﹞上七味﹐粗搗篩五味﹐與麻仁拌勻﹐每服六錢匕﹐水二盞﹐煎至一盞﹐去滓入阿膠末半錢匕﹐更煎兩沸﹐食前溫服﹐日三。﹝《聖濟》﹞﹝按﹕此方本出《千金•消渴》中。今加入人參﹑甘艸。﹞治气牽腰背﹐及脇內痛﹐小腹堅﹐小便不禁﹐當歸湯。﹝同上﹞﹝按﹕卽張文仲當歸大黃湯﹐方見《脇痛》。﹞

臟腑類

小便不通

小便總說

胞囊者﹐腎膀胱候也﹐貯津液並尿。若髒中熱病者﹐胞澀﹐小便不通﹐尿黃赤。若腑有寒病﹐則胞滑﹐小便數而多白。若至夜則尿偏甚者﹐夜則內陰气生故。熱則瀉之﹐寒則補之﹐不寒不熱﹐根據經調之﹐則病不生矣。﹝《千金》﹞腎主水﹐膀胱爲之腑﹐水瀦於膀胱而泄於小腸﹝按﹕當雲水瀦於小腸而泄於膀胱﹐此誤錯﹞﹐實相通也。然小腸獨應於心者何哉﹖蓋陰不可以無陽﹐水不可以無火﹐水火旣濟﹐上下相交﹐此榮衛所以流行﹐而水竇開闔所以不失其司耳。惟夫心腎不濟﹐陰陽不調﹐故內外關格而水道澀﹐傳送失度而水道滑。熱則不通﹐冷則不禁。其熱盛者﹐小便閉而絕無﹔其熱微者﹐小便難而僅有。腎與膀胱俱虛﹐客熱乘之﹐故不能制水﹐水挾熱而行澀焉﹐是以數起而溺有餘瀝。腎與膀胱俱冷﹐內气不充﹐故胞中自滑﹐所出多而色白焉。是以遇夜陰盛愈多雲云。故或冷或熱而滑澀隨之矣。﹝《直指》﹞

病由腎膀胱有熱

小便不通﹐由膀胱與腎俱有熱故也。腎主水﹐膀胱爲津液之府﹐此二經爲表裏﹐而水行於小腸入胞者爲小便。腎與膀胱俱熱﹐熱入於胞﹐熱气太盛故結澀﹐令小便不通﹐小腹脹滿﹐气急甚者﹐水气上逆﹐令心急腹滿﹐乃至於死。診其脈緊而滑直者﹐不得小便也。﹝病源論﹞熱气在於臟腑﹝按﹕此上數句﹐與不通候同﹐臟腑卽腎﹑膀胱﹞﹐水气則澀﹐其熱勢極微﹐故但小便難也。診其尺脈浮﹐小便難。尺脈濡﹐小便難。尺脈緩﹐小便有餘瀝也。﹝《同上》﹞﹝按﹕此診候本出《脈經》。﹞

病有數端

嘗記小便不利者有三﹐不可一槪而論也。若津液偏滲於腸胃﹐大便泄瀉而小便澀少﹐一也﹐宜分利而已。若熱搏下焦津液﹐則熱濕而不行﹐二也﹐必滲泄則愈。若脾胃气澀﹐不能通利水道下輸膀胱而化者﹐三也﹐可順气﹐令施化而出也。﹝《寶鑑》﹞凡癃閉之證﹐其因有四﹐最當辧其虛實。有因火邪結聚小腸膀胱者﹐此以水泉漧涸﹐而气門熱閉不通也。有因熱居肝腎者﹐則或以敗精﹐或以槁血﹐阻塞水道而不通也。若此者﹐本非無水之證﹐不過壅閉而然﹐病因有餘﹐可淸可利﹐或用法以通之﹐是皆癃閉之輕證也。惟是气閉之證則尢爲危候﹐然气閉之義有二焉﹐有气實而閉者﹐有气虛而閉者。夫膀胱爲藏水之腑﹐而水之入也﹐由气以化水﹐故有气斯有水﹔水之出也﹐由水以達气﹐故有水始有溺。經曰﹕气化則能出矣。蓋有化而入﹐而後有化而出﹐無化而出﹐必其無化而入。是以其入其出皆由气化﹐此卽本經气化之義﹐非單以出者言气化也。然則水中有气﹐气卽水也﹐气中有水﹐水卽气也。今凡病气虛而閉者﹐必以眞陽下竭﹐元海無根﹐水火不交﹐陰陽否隔﹐所以气自气而气不化水﹐水自水而水蓄不行。气不化水﹐則水腑枯竭者有之﹔水蓄不行﹐則浸漬腐敗者有之。气旣不能化﹐而欲彊爲通利﹐果能行乎。陰中已無陽﹐而再用苦寒之劑﹐能無甚乎。理本甚明﹐何知之者之不多見也。至若气實而閉者﹐不過肝彊气逆﹐移礙膀胱﹐或破其气﹐或通其滯﹐或提其陷﹐而壅者自無不去﹐此治實者無難﹐而治虛者必得其化爲不易也。故凡臨此證﹐不可不詳辧其虛實。﹝《景嶽》﹞

轉胞

胞轉者﹐由是胞屈辟小便不通﹐名爲胞轉。其病狀﹐臍下急痛﹐小便不通是也。此病或由小便應下便彊忍之﹐或爲寒熱所迫﹐此二者俱令水气還上﹐气迫於胞﹐使胞屈辟﹐不得充張﹐外水應入不得入﹐內溲應出不得出﹐外內相壅塞﹐故令不通﹐此病至四五日乃有致死者。飽食訖應小便而忍之﹐或飽食訖而走馬﹐或小便急因疾走﹐或忍尿入房﹐亦皆令胞轉或胞落﹐並致死。﹝《病源論》﹞轉胞證候﹐孕婦多有之﹐患在忍縮小便﹐或喜食煎爆﹐故飽後爲熱所迫﹐遂使小腸之气逆而不通﹐大腸之气與之俱滯﹐外水不能入膀胱﹐內水不能出膀胱﹐淋瀝急數﹐每欲尿時﹐痛不可言﹐大便亦裏急頻並﹐似痢非痢。必以手從胸間按至臍下﹐庶可立出小便﹐否則逆上出而不禁﹐甚者因此腹脹浮腫。治法用涼藥疏利小腸中熱﹐仍與通泄大腸﹐迨其腹中攪痛﹐大便大下﹐則溺胞隨卽歸正﹐於是小便順流。葵子散﹐見附《婦人摘奇方》。﹝《直指》﹞﹝按﹕葵子散方未考﹐或者葵子茯苓散。﹞男子亦有轉胞﹐婦人轉胞不必盡由胎壓﹐多因尿急脬脹﹐而驟馬馳車﹐飛跑急走﹐致脬顚翻﹐或水溢中焦﹐食滿腸胃﹐下壓膀胱﹐無處退避﹐以致閃側翻轉﹝熱攻气迫者可推﹞﹐並須吐法。﹝《醫碥》﹞

病變不一

小水不通﹐是爲癃閉﹐此最危最急證也。水道不通﹐則上侵脾胃而爲脹﹐外侵肌肉而爲腫﹐泛及中焦則爲嘔﹐再及上焦則爲喘﹐數日不通﹐則奔迫難堪﹐必致危殆。今人一見此證﹐但知利水﹐或用田螺罨臍之法﹐而不辧其所致之本﹐無怪其多不治也。﹝《景嶽》﹞

證治總例

﹝禁滲利證﹞气閉證﹐當分虛實寒熱而治之。凡气實者﹐气結於小腸膀胱之間﹐而壅閉不通﹐多屬肝彊气逆之證﹐惟暴怒鬱結者多有之﹐宜以破气行气爲主﹐如香附﹑枳殼﹑烏藥﹑沈香﹑茴香之屬﹐兼四苓散而用之。若气陷於下﹐藥力不能驟及者﹐當卽以此藥多服探吐﹐以提其气﹐使气升則水自降也。凡气虛而小便閉者﹐必以素多斫喪﹐或年衰气竭者﹐方有此證﹐正以气有不化﹐最爲危候﹐不易治也。然凡病此者必其有漸﹐但覺小便短少﹐或便時費力﹐盒飯畱心速治。若待其劇﹐恐無及也。但治此者﹐亦當辧其髒气之寒熱。﹝《景嶽》﹞老人及虛弱人小便不通﹐當服八味丸之屬﹐不宜服涼心經疏導之藥。暑月多誤以爲伏熱﹐尢宜詳審。﹝《魏氏》﹞小便不利者﹐可與導赤丸﹑導赤散﹑五淋散﹝並見《淋》﹞﹑五苓散﹐加滑石細研﹐用海金沙﹑車前子﹑燈心煎湯調服。﹝《管見》﹞大便小便﹐脈絡相貫也。人有多日小便不通﹐但用神保丸﹑北亭丸輩﹝神保丸見《脇痛》﹐北亭丸見《和劑》﹞﹐大瀉數行﹐小腸自利。﹝《直指》﹞小腹痛脹如覆碗爲實﹐其法有二﹕气壅塞於下者﹐用吐法以提之﹐血污於下者﹐用桃仁之類以破之。﹝《綱目》﹞小便不通﹐腹中痛悶難忍﹐如覆碗者爲實﹐亦分在气在血。气壅於下者﹐四磨﹑六磨選用﹔血污於下者﹐代抵當丸。小便不利﹐審是气虛﹐獨參湯少加廣皮如神。﹝《醫通》﹞蓋小便不通﹐有全祕者﹐有澀少者云云。有元气下墜不通者﹐宜吐以提其气﹐气升則水降而自利矣﹐蓋气承載其水故也。有大便泄瀉而小便澀少者﹐乃津液偏滲腸胃也﹐宜分利而已。有熱搏下焦﹐津液被涸不通者﹐須淸熱生津則愈。有脾胃气弱﹐不能通調水道下輸膀胱而化者﹐可益元气﹐令施化而出也。有汗多而津液竭少澀祕者﹐有亡血致虛澀祕者﹐有勞傷气虛澀祕者﹐有痰飲阻滯气道不通者﹐有忿气閉遏不通者﹐有諸瘡膿血去多澀少者﹐各隨所因施治。﹝《病源集》﹞汗出過多﹐小便赤澀﹐此五內枯燥﹐愼勿用利水之劑﹐只宜十全大補湯去桂﹐或養榮湯﹐滋血生津﹐或瘡疾去膿血多而赤澀者﹐治法亦然。﹝同上﹞服分利旣多而小水愈不通者﹐此必下竭之證﹐察其水虧者﹐必須大補眞陰﹐火虛者﹐必須峻補陽气﹐气達水行﹐其便自調。不可見其假實﹐恣意疏通﹐此與搾漧汁﹑枯油者何異﹐致令竭者愈竭﹐鮮不危矣。﹝《景嶽》﹞膀胱無水等證﹐有因泄瀉﹐水歸大腸﹐而小水不通者﹐此當但治泄瀉﹐泄瀉止而水自利也。有因大汗多汗﹐气從汗泄﹐而小水不利者﹐此當調治營衛﹐表气收而小便自利也。有虛勞亡血傷精﹐水隨液去﹐五內枯燥﹐而小水不利者﹐此當調補眞陰﹐血气漸充而小水漸利也。凡此數者﹐皆膀胱無水枯涸之證﹐水泉旣涸﹐故不可再加分利。內惟泄瀉證亦有可分利者﹐然亦不過十之三耳。諸如此者﹐當於各門詳察治之﹐皆非有水不通而爲癃閉之證也。﹝同上﹞

濕邪在表證

一婦年五十﹐患小便澀﹐治以八正散等劑﹐小腸脹急不通﹐身如芒刺。余以所感霖淫雨滋﹐邪尙在表﹐因用蒼術爲君﹐附子佐之發表﹐一服卽汗﹐小便隨通。﹝《推求師意》﹞﹝按﹕此亦出《準繩》。﹞

濕熱內蓄證

中書右丞合刺合孫﹐病小便數而欠﹐日夜約去二十餘行﹐臍腹脹滿﹐腰腳沈重﹐不得安臥。至元癸未季春下旬﹐予往診視﹐脈得沈緩。時時帶數。﹝按﹕此下說小便不利有三﹐見上。﹞今右丞平素膏粱﹐濕熱內蓄﹐不得施化﹐膀胱竅澀﹐是以起數而見少也﹐非滲泄分利﹐則不能快利。遂處一方﹐名曰茯苓琥珀湯云云。兩服減半﹐旬日良愈。﹝《寶鑑》﹞

气閉證

其在儀眞﹐禦史中丞亦家焉。其內人病﹐艱於小溲﹐中滿喘渴。門僧寶頗知醫﹐投以瞿麥﹑梔﹑芩諸滑利藥﹐而悶益甚。召壽﹐候其脈三部皆弦而澀。壽曰﹕經云﹕膀胱者州都之官﹐津液藏焉﹐气化則能出矣。所謂水出髙源者也﹐膻中之气不化﹐則水液不行﹐病因於气﹐徒行水無益也﹐法當治上焦。乃制朱雀湯﹝按﹕魏氏校本﹐舉其方﹐用雄雀肉﹑赤豆﹑參﹑苓﹑棗﹑小麥﹑紫石英﹑紫菀﹑遠志﹑丹參﹑甘艸。又附朱雀丸方﹞﹐倍以枳﹑桔﹐煎用長流水﹐一飲而溲﹐再飲气平﹐數服病已。﹝《醫史•攖寧生傳》﹞先兄念山﹐謫官浙江按察﹐鬱怒之餘﹐又當盛夏﹐小便不通﹐气髙而喘。以自知醫﹐服胃苓湯四帖不效。余曰﹕六脈見結﹐此气滯也。但用枳殼八錢﹐生薑五片﹐急火煎服﹐一劑稍通﹐四劑霍然矣。﹝《必讀》﹞或有气閉而小便不通﹐至臍下气結痛﹐以五香散﹐間服獨味琥珀末﹐以燈心湯下﹐甚效。女人多有此證。﹝《要訣》﹞

熱在下焦證

北京人王善甫﹐爲京兆酒官﹐病小便不利﹐目精凸出﹐腹脹如鼓﹐膝以上堅硬﹐皮膚欲裂﹐飲食不下﹐甘淡滲泄之藥皆不效。先師曰﹕疾急矣﹐尙非精思不能處﹐我歸而思之。夜參半﹐忽攬衣而起曰﹕吾得之矣。《內經》有云﹕膀胱者津液之府﹐必气化而能出焉。渠輩已用滲泄之藥而病益甚﹐是气不化也。啟玄子云﹕無陽則陰無以生﹐無陰則陽無以化。甘淡气薄皆陽藥﹐獨陽無陰﹐欲化得乎。明日以羣陰之藥投之﹐不再服而愈。﹝《試效》﹞﹝按﹕羣陰之藥卽滋腎丸﹐方見後。﹞端君寶母﹐六十餘﹐亦病小便﹐若淋狀﹐小腹脹﹐口吻渴。邀壽診其脈﹐沈且澀。曰﹕此病在下焦血分﹐陰火盛而水不足﹐法當治血﹐血與水同﹐血有形而气無形﹐有形之疾當以有形法治之。卽以東垣家滋腎丸服之而愈。﹝《攖寧生傳》﹞

肺燥證

郡守王鏡如﹐痰火喘嗽正甚時﹐忽然小便不通﹐自服車前﹑木通﹑茯苓﹑澤瀉等藥﹐小腸脹滿﹐點滴不通。余曰﹕右寸數大﹐是金燥不能生水之故。惟用紫菀五錢﹐麥門冬三錢﹐北五味十粒﹐人參二錢﹐一劑而小便湧出如泉。若淡滲之藥愈多﹐則反致燥急之苦﹐不可不察也。﹝《必讀》﹞

積痰證

一男子病小便不通﹐醫治以利藥益甚。翁診之﹐寸口頗弦滑。曰﹕此積痰病也﹐積痰在肺﹐肺爲上焦而膀胱爲下焦﹐上焦閉則下焦塞。譬如滴水之器﹐必上竅通而後下竅之水出焉。乃以法大吐之﹐吐已病如失。﹝《醫史•丹溪翁傳》﹞﹝按﹕《金匱翼》曰﹕必痰實气閉者乃可用之﹐未可以之槪治气虛﹑血虛等癥。﹞

病有宜縮小便

錢塘有人小腸祕﹐百方通之不效。有一﹐道人錢宗元視之﹐反下縮小便藥﹐俄而遂通。人皆怪之﹐以問宗元。曰﹕以其祕﹐故醫者驟通之﹐則小便大至﹐水道愈隘﹐而小便愈不得通矣。今吾縮之﹐使水道稍寬﹐此所以得流也。此一事殊爲特見。﹝《北窗炙》﹞

妊婦尿閉

懷妊之婦﹐每有小便不通者﹐此以胎气下陷﹑溺孔被壓而然﹐多以气虛不能舉胎所致﹐宜八珍湯﹑補中益气湯之類主之。若臨盆之際﹐胎壓膀胱而小便不通者﹐宜以手指托起其胎﹐則小水自出。﹝《景嶽》﹞孕婦胎滿﹐逼壓尿胞﹐胞轉側傾側﹐胞系了戾﹐不得小便﹐名轉胞。須舉其胎﹐令穩婆香油抹手﹐入產戶托起其胎﹐溺出如注﹐次以人參﹑白術﹑陳皮﹑升麻﹐加入四物內煎服﹐頃時以指探吐﹐如此三四次則胎舉矣。一法﹐令孕婦臥榻上。連榻倒豎起﹐尿自出﹐勝手托。﹝《醫碥》﹞

滑竅淡滲諸方

《古今錄驗》療胞轉不得小便方。眞琥珀﹝一兩﹞蔥白﹝十四莖﹞上二味﹐以水四升﹐煮取三升﹐去蔥白﹐末琥珀細篩﹐下湯中﹐溫服一升﹐日三服。範汪同。﹝《外臺》﹞《千金》於本方﹝蔥白四十七莖﹐琥珀三兩﹞加阿膠﹝一兩﹞﹑車前子﹝一升﹞﹐咀﹐以水一斗﹐煮取三升﹐分三服。又張苗說﹐有容忍小便令胞轉﹐大小便不得﹐四五日困篤欲死無脈﹐服此差方。滑石﹝二兩﹞亂髮﹝三兩燒灰﹞上二味搗下篩﹐取生桃白皮一斤熟春﹐以水合絞﹐得汁二升﹐以汁服散方寸匕﹐日三服卽愈。﹝按﹕此本葛氏方﹐出《肘後》。﹞其但淋者﹐取亂髮三兩燒灰﹐滑石五兩﹐合搗爲散﹐服方寸匕﹐日三服。﹝《外臺》﹞﹝按﹕此滑石白魚散變方。﹞治小便不利﹐莖中疼痛﹐小腹急痛方。蒲黑滑石﹝等分﹞上二味治下篩﹐酒服方寸匕﹐日三服。﹝《千金》﹞﹝按﹕此蒲灰散變方。﹞治小便不通方﹐石首魚頭石末﹐水服方寸匕﹐日三。﹝同上﹞治小便不通﹐琥珀研成粉﹐每服二錢﹐煎萱艸根濃汁調下﹐空心服。予發人﹐曾小腸祕甚成淋﹐每旋只一二滴﹐痛楚至甚﹐用惡藥逐之皆不通。王郇公與此藥﹐一服遂通。人有病痔腸腫﹐因不能尿﹐候如淋疾﹐他藥不能通﹐惟此法可治。﹝《蘇沈》﹞治老人虛人小便不通﹐吳內翰方﹐琥珀研如粉﹐人參湯調下一錢止。陳彥修侍郎服驗。﹝是齋﹞﹝《得效》名琥珀散。﹞閉而不通﹐臍下脹爲癃起﹐以燈心湯調五苓散﹐或洗慈湯﹝按﹕洗當煎訛﹐慈卽蔥﹞調獨味琥珀末。﹝《要訣》﹞茯苓琥珀湯。﹝主證見前濕熱兩蓄證﹞茯苓﹝去皮﹞琥珀白術﹝各半兩﹞澤瀉﹝一兩﹞滑石﹝七錢﹞木豬苓﹝半兩去皮﹞甘艸﹝炙﹞桂心﹝去皮各三錢﹞上八味爲末﹐每服五錢﹐用長流甘瀾水煎一盞調下﹐空心食前﹐待少時以美膳壓之。﹝《寶鑑》﹞

淸利瀉實諸方

僧深方﹐治膀胱急熱﹐小便黃赤﹐滑石湯方。滑石﹝八兩碎﹞子芩﹝三兩﹞車前﹝一升﹞葵子﹝一升﹞楡皮﹝四兩﹞凡五物﹐以水七升﹐煮取三升﹐分三服。﹝《醫心》﹞葵子湯﹐治膀胱實熱﹐腹脹﹐小便不通﹐口舌漧燥﹐咽腫不利。赤茯苓﹝去皮﹞木豬苓﹝去皮﹞葵子枳實﹝麩炒﹞瞿麥木通﹝去節﹞黃芩車前子﹝炒﹞滑石甘艸﹝炙各等分﹞上咀﹐每服四錢﹐水一盞半﹐姜五片﹐煎至八分﹐去滓溫服﹐不拘時候。﹝《濟生》﹞《入門》萬全木通散﹐治膀胱有熱﹐小便難而黃﹐用滑石﹑木通﹑茯苓﹑車前子﹑瞿麥。治膀胱實熱﹐心腹煩悶﹐小便不利﹐宜服梔子散方。梔子人﹝一兩﹞石膏﹝二兩﹞白茅根赤茯苓犀角木通黃芩﹝各一兩﹞甘艸﹝半兩﹞上件藥搗篩爲散﹐每服五錢﹐以水一大盞﹐入淡竹葉二七片﹐生地黃半兩﹐煎至五分﹐去滓食前溫服。忌炙爆熱面。﹝《聖惠》﹞治膀胱積熱﹐小便澀難﹐犀角散方。犀角屑﹝半兩﹞燈心﹝半兩﹞滑白皮﹝一兩銼﹞赤茯苓﹝一兩﹞子芩﹝一兩﹞車前子﹝一兩﹞川芒硝﹝一兩﹞木通﹝一兩銼﹞滑石﹝二兩﹞上件藥搗粗羅爲散﹐每服四錢﹐以水一中盞﹐煎至六分去滓﹐每於食前溫服﹐以快利爲度。﹝同上﹞通利小腸﹐治小便赤澀﹐透泉散方。滑石﹝一兩﹞甜消﹝研﹞甘艸末﹝各半兩﹞琥珀﹝研一分﹞上四味同研勻細﹐每服二錢匕﹐煎燈心湯調下﹐空心食前服。﹝《雞峯》﹞滑石散﹐治胞轉小便不通。﹝潞州李子良方﹞葵子﹝半兩﹞滑石石膏﹝各一兩半﹞上爲粗末﹐每服四錢﹐水一盞半﹐煎至七分﹐去滓溫服食前。﹝《端效》﹞八正散﹐治小便赤澀﹐或癃閉不通﹐及熱淋血淋﹐並宜服之。車前子瞿麥滑石大黃﹝面裏煨去面切焙﹞山梔子仁蓄木通甘艸﹝炙各一斤﹞上爲散﹐每服二錢﹐水一盞﹐入燈心﹐煎至七分﹐去滓溫服﹐食後臨臥。小兒量力少少與之。﹝《和劑》﹞《幼幼》四十八候﹐治五淋﹐海金散﹐於本方去車前子﹑山梔﹑燈心﹐加海金砂﹑郁金﹐爲末。治小便不通﹐臍腹脹痛不可忍﹐諸藥不效者﹐續隨子丸方。續隨子﹝去皮一兩﹞鉛丹﹝半兩﹞上二味﹐先研續隨子細﹐次入鉛丹同研勻﹐用少蜜和作團﹐盛瓷罐內密封﹐於陰處掘地坑埋之﹐上堆冰雪﹐惟多是妙。臘月合﹐至春末取出研勻﹐別煉蜜丸如梧桐子大﹐每服十五丸至二十丸﹐煎木通湯下﹐不拘時。甚者不過再服﹐要效速卽化破服﹐病急卽旋合亦得。﹝《聖濟》﹞下痞者﹐小便不利﹐臍下滿硬﹐語言謇滯﹐腰背疼痛﹐腳重不能行立者宜用。蔥白一寸去心﹐入砂末一錢﹐安蔥心中﹐兩頭以綫子系之﹐濕紙包﹐煨熟﹐用冷醇酒送下﹐空心服﹐以效爲度。﹝《中藏》﹞凡治小水閉塞不通﹐危急之甚﹐諸藥不效者﹐速尋白菊花根搗爛﹐用生白酒沖和﹐取酒汁溫而飲之﹐神效。按﹕此方﹐或白花者一時難得﹐卽不拘何色﹐但以家菊根代之﹐亦必無不效。﹝《景嶽》﹞﹝按﹕此二方無類可隸﹐姑附於此。﹞

溫通諸方

附澤散﹐治小便不通﹐兩尺脈俱沈微﹐乃陰虛故也﹐用淋閉通滑之劑不效者。綿附子﹝一兩重炮去皮臍鹽水內浸良久﹞澤瀉﹝不蛀者一兩重﹞上銼散﹐每服四錢﹐水一盞半﹐燈心七莖煎﹐隨通而愈。﹝《得效》﹞小便不通﹐服涼藥日久不通﹐脹滿幾死。附子理中湯加琥珀末同服﹐立愈。﹝《濟世全書》﹞淸心蓮子飲﹐治上盛下虛﹐心火炎上﹐口苦咽漧﹐煩渴微熱﹐小便赤澀﹐或欲成淋﹐並宜服之。﹝《得效》﹞﹝此爲寧神方﹐姑附於此。﹞

滋陰諸方

滋腎丸﹐治不渴而小便閉﹐熱在下焦血分也。知母﹝去皮銼酒制﹞黃柏﹝銼酒制焙漧各一兩﹞肉桂﹝二錢﹞《內經》云﹕熱者寒之。遂用知母﹑黃柏大苦寒爲主治﹐肉桂辛熱﹐與熱同體﹐乃寒因熱用也。上件爲細末﹐煎熟水爲丸﹐如雞頭大﹐每服百餘丸至二百丸﹐煎百沸湯送下﹐空心宿食消盡服之﹐頓兩足﹐令藥易下行故也。如小便利﹐前陰中如刀刺痛﹐有惡物下爲效驗。﹝《試效》﹞導气除燥湯﹐治小便閉塞不通﹐乃血澀至气不通而竅澀也。茯苓﹝去皮﹞滑石﹝炒黃以上各二錢﹞知母﹝細銼酒洗﹞澤瀉﹝各三錢﹞黃柏﹝去皮酒洗四錢﹞上咀﹐每服五錢﹐水三盞﹐煎至一盞去渣﹐稍熱空心服。﹝《蘭室》﹞

利气諸方

蓬莪散﹐治小便暴不通方。蓬莪術茴香生茶﹝等分﹞上爲細末﹐每服二錢﹐水一大盞﹐鹽二錢﹐蔥白二寸﹐同煎至七分﹐和滓空心服。﹝《雞峯》﹞胞轉小便不通云云﹐蓋因彊力房事﹐過忍小便﹐以致此疾﹐非可利之藥所能利之也﹐法當治气﹐宜以沈香湯主之方。沈香木香﹝各一錢﹞上爲細末﹐煎陳皮茯苓湯調服﹐空心。﹝《元戎》﹞

外治諸方

凡尿不在胞中﹐爲胞屈僻﹐津液不通﹐以蔥葉除尖頭﹐內陰莖孔中深三寸﹐微用口吹之﹐胞脹﹐津液大通便愈。﹝《千金》﹞葛氏小便不通方﹐熬鹽熱熨小腹﹐冷復易之。《短劇》同。﹝《肘後》﹞﹝按﹕《千金》治气淋。﹞治小便難﹐脹滿悶﹐不急療之殺人﹐宜用此方救之。蔥白﹝三斤﹞鹽﹝一斤﹞上相和研爛﹐炒令熱﹐以帛子裹﹐分作二包﹐更互熨臍下﹐小便立出。﹝《聖惠》﹞治胞轉﹐小便不能通﹐先用。良姜蔥頭紫蘇莖葉﹝各一握﹞上煎湯﹐密室內燻洗小腹﹑外腎﹑肛門﹐畱湯再添﹐蘸帛洗﹐以手拊摩臍下﹐拭漧﹐綿被中仰坐垂腳﹐自舒其气。﹝《直指》﹞治小便閉﹐垂死者﹐神效。桃枝柳枝木通川椒白礬﹝枯各一兩﹞蔥白﹝七个﹞燈心﹝一握﹞水三十碗﹐煎至十五碗﹐用瓷瓶熱盛一半藥汁燻外腎﹐周回以被圍繞﹐不令外風得入﹐良久便通如赤豆汁﹐若冷卽易之。其效大奇。﹝必讀﹞小便不通﹐以鹽滿臍中﹐灸三壯。《短劇》同。﹝《肘後》﹞治產後小便不通﹐臍脹如鼓﹐悶亂不醒。蓋緣未產之前﹐內積冷气﹐遂致產時尿胞運動不順。用鹽於臍中積可與臍平﹐卻用蔥白剝去粗皮﹐十餘根作一縛﹐切作一指濃﹐安鹽上﹐用大艾炷滿蔥餅子大小﹐以火灸之﹐覺熱气直入腹內﹐實時便通﹐神驗不可具述。出《產乳集》。﹝《婦人良方》﹞小便不通﹐髙年气弱﹐不能運轉胞中之气﹐此通藥所以不能有功。納麝香一分入臍中﹐上塡滿食鹽﹐再用濕綿紙掩蓋﹐中心艾火灸九壯﹐熱气透﹐有響聲﹐小便通矣。問用食鹽之故﹐予曰﹕味鹹者能補腎。濕紙借濕气以潤鹽耳。如鹽不潤﹐則鹽見火恐結塊﹐令臍疼故也。﹝《星海》﹞﹝節錄﹞嘗記一士人﹐小便閉不通者三日﹐小腹脹幾死﹐百藥不效。余用甘遂末﹐以大蒜搗細和成餅﹐安臍心令實﹐以艾灸二七壯隨通。後用此法救人無數。﹝《活法祕方》﹞小便不通﹐嘔逆﹐飲食不得入﹐名關格。蔥白一斤碎切﹐入麝香五分拌勻﹐分二包﹐先用一包置臍上﹐以炭火熨斗熨之﹐半炷香久﹐換一包﹐以熨斗盛冷水熨之﹐互相換熨﹐以通爲度。或身無汗﹐以蔥湯入木桶內﹐令病者坐杌上﹐沒臍爲度﹐匝腰系裙以覆之﹐少時汗出尿亦出﹐卽於桶中溺之﹐勿出桶﹐恐气收而尿亦回也。﹝《醫碥》﹞﹝按﹕此治法﹐專爲尿閉而設﹐故列於此門。﹞治老人小便不通。茴香白頸地龍上杵汁﹐傾臍腹中卽愈。﹝《朱氏》﹞通塞法。凡敗精幹血﹐或溺孔結垢﹐阻塞水道﹐小便脹急不能出者﹐令病患仰臥﹐亦用鵝翎管插入馬口﹐乃以水銀一二錢徐徐灌入﹐以手逐段輕輕導之﹐則諸塞皆通﹐路通而水自出﹐水出則水銀亦從而噴出﹐毫無傷礙﹐亦最妙法也。﹝《景嶽》﹞

灸法

﹝互見上﹞記一婦人﹐胞轉不得小便﹐小腹急﹐六脈虛弱﹐余爲灸關元二七壯﹐便得小便﹐次服八味丸調理。﹝《活法祕方》﹞

臟腑類

淋病

先教諭嘗曰﹕淋之自梅毒者﹐特見竇漢卿《瘡瘍經驗全書》﹐謂爲內蛀疳。蓋今之患淋者比比皆是﹐𨿽彼土理必多有﹐而明淸諸家無敢言及者﹐最爲可怪﹐故竇氏之外﹐一無所采云。

名義

淋﹐古謂之癃﹐名稱不同也。癃者﹐罷也﹐淋者﹐滴也。今名𨿽俗﹐於義爲得。﹝《三因》﹞﹝按﹕癃﹑淋一聲﹐癃卽淋﹐元載侗《六書故》有說。今陳氏以爲罷義者非是﹐或有以癃爲小便閉之名者亦非是。﹞小便滴瀝澀痛者﹐謂之淋。小便急滿不通者﹐謂之閉。﹝《要訣》﹞閉癃﹐合而言之﹐一病也﹐分而言之﹐有暴久之殊。蓋閉者暴病爲溺閉﹐點滴不出﹐俗名小便不通是也。癃者久病爲溺癃﹐淋瀝點滴而出﹐一日數十次或百次。名淋病是也。﹝《綱目》﹞癃卽淋病。﹝同上﹞源由諸說﹝互見次條﹞諸淋者﹐由腎虛而膀胱熱故也。膀胱與腎爲表裏﹐俱主水。水入小腸﹐下於胞﹐行於陰﹐爲溲便也。腎气通於陰。陰﹐津液下流之道也。若飲食不節﹐喜怒不時﹐虛實不調﹐則腑臟不和﹐致腎虛而膀胱熱也。膀胱津液之府﹐熱則津液內溢而流於睪﹐水道不通﹐水不上不下﹐停積於胞。腎虛則小便數﹐膀胱熱則水下澀﹐數而且澀﹐則淋瀝不宣﹐故謂之爲淋。其狀小便出少起數﹐小腹弦疾﹐痛引於臍。﹝《病源論》﹞諸淋大率有五﹕曰冷﹐曰熱﹐曰膏﹐曰血﹐曰石。五種不同﹐皆以气爲本。多因淫情交錯﹐內外兼並﹐淸濁相干﹐陰陽不順﹐結在下焦﹐遂爲淋閉。﹝《三因》﹞淋有五﹐皆屬乎熱。﹝《丹溪》﹞巢氏之說如此﹐恐未必盡然。大抵皆三焦气化不及﹐熱迫膀胱﹐令水道涸澀之所成也。勞﹑气﹑血﹑膏﹑石﹐𨿽分五種﹐其病機必因勞動火﹐火盛搏气﹐甚及於血﹐血轉爲膏﹐膏轉爲石。自淸而濁﹐自薄而濃﹐自柔而堅﹐自無形而漸有形﹐亦熬汁成膏﹐煮水結鹽之義﹐豈眞有砂石出水藏哉。至若腎虛不能制肥液﹐更可笑也。﹝《續焰》﹞

脈候

﹝見次條﹞

證狀總說

諸淋與小便不利者﹐皆由五臟不通﹐六腑不和﹐三焦痞澀﹐榮衛耗失﹐冒熱飲酒﹐過醉入房﹐竭散精神﹐勞傷气血﹐或因女色興而敗精不出﹐或因迷寵不已而眞髓多輸﹐或驚惶不次﹐或思慮未寧﹐或饑飽過時﹐或奔馳才定﹐或隱忍大小便﹐或發泄久興﹐或寒入膀胱﹐或暑中胞囊﹐傷玆不愼﹐致起斯疾﹐狀候變異﹐名亦不同﹐則有冷﹑熱﹑气﹑勞﹑膏﹑砂﹑虛﹑實之八種耳。冷淋者﹐小便數﹐色白如泔也。熱淋者﹐小便澀﹐而色赤如血也。气淋者﹐臍腹滿悶﹐小便不通利而痛也。勞淋者﹐小便淋瀝不絕﹐如水之滴漏而不斷絕也。膏淋者﹐小便中出物如脂膏也。砂淋者﹐臍腹中隱痛﹐小便難﹐其痛不可忍須臾。從小便中下如砂石之類﹐有大者如皂子﹐或赤或白﹝一作黃﹞﹐色澤不定﹐此由腎气弱而貪於女色﹐房而不泄﹐泄而不止﹐虛傷眞气﹐邪熱漸彊﹐結聚而成砂。又如以水煮鹽﹐火大水少﹐鹽漸成石之類。謂腎者水也﹐鹹歸於腎﹐水消於下﹐虛熱日甚﹐煎結而成﹐此非一時而作也﹐蓋遠久乃發﹐成卽五歲﹐敗卽三年﹐壯人五載﹐禍必至矣。宜乎急攻﹐八淋之中﹐惟此最危。其脈盛大而實者可治﹐虛小而澀者不可治。虛者謂腎與膀胱俱虛﹐而精滑夢泄﹐小便不禁者也。實則謂經絡閉澀﹐水道不利﹐而莖痛腿酸者也。又諸淋之病﹐與脈相從者活﹐反者凶。治療之法﹐亦在詳酌耳。﹝《中藏》﹞﹝按﹕《醫碥》曰﹕脈實大﹐宜分理。脈虛細澀﹐精血敗壞﹐難治。﹞淋有五種﹕一者﹐莖中痛﹐溺不得卒出者﹐石淋也。二者﹐溺有白汁肥如脂﹐膏淋也﹐一名肉淋。三者﹐溺難澀﹐常有餘瀝者﹐气淋也。四者﹐溺畱莖中。數起不出﹐引小腹痛﹐勞淋也。五者﹐如豆汁或如血﹐結不通者﹐一名血淋﹐一名癢淋也。﹝《肘後》﹞《集驗論》五淋者﹐石淋﹑气淋﹑膏淋﹑勞淋﹑熱淋也。石淋之爲病﹐小便莖中痛﹐尿不得卒出﹐時自出﹐痛引少腹﹐膀胱裏急。气淋之爲病﹐小便難﹐常有餘瀝。膏淋之爲病﹐尿似膏自出﹐少腹膀胱裏急。勞淋之爲病﹐倦卽發﹐痛引气沖﹐小便不利。熱淋之爲病﹐熱卽發﹐其尿血後如豆汁狀﹐畜作有時。五淋各異﹐療方用雜。﹝《外臺》﹞

石淋

﹝宜參治血諸方﹞石淋者﹐淋而出石也。腎主水﹐水結則化爲石﹐故腎客砂石。腎虛爲熱所乘﹐熱則成淋。其病之狀﹐小便則莖裏痛﹐尿不能卒出﹐痛引少腹﹐膀胱裏急﹐沙石從小便道出﹐甚者塞痛令悶絕。﹝《病源論》﹞沙淋凝脂而易散﹐石淋結塊而難消。敗精結者爲沙。﹝《直指》﹞熱在脬中﹐下焦爲之約﹐結成砂石﹐如湯瓶煎煉日久﹐熬成湯碱。今夫羊豕之脬﹐吹气令滿﹐常不能透﹐豈眞有沙石而能漏者乎。以此知前人所說﹐服五石丸散而致者﹐恐未必然。﹝《十形三療》﹞五淋之中﹐惟石淋﹑膏淋最難治。石淋乃是膀胱蓄熱而成﹐正如湯瓶久在火中﹐底結白碱而不能去﹐理宜淸徹積熱﹐使水道通﹐則砂石出而可愈。﹝《統旨》﹞沙石淋者﹐小便混濁﹐如稠漿腐敗濃汁﹐然又有努出粒如砂如塊﹐色如瑪瑙色者﹐或有長而如粉條者﹐初出粉紅﹐少頃則如白濃漿矣。此因少年斫喪太過﹐致有遺濁﹐而服補澀藥多﹐積久而發。有信邪道﹐用蛤蚧﹑海馬﹑海牛﹑母丁香﹑紫稍花﹑哈芙蓉等﹐服貼封搽莖口或臍中﹐以阻精動火﹐及服健陽丸溫暖之餌﹐甚至五內敗壞﹐燥熱凝結﹐到中年後﹐衰而陷下﹐則發出以上惡癥。﹝《會元》﹞

膏淋

﹝互見補腎諸方中﹞膏淋者﹐淋而有肥﹐狀似膏﹐故謂之膏淋﹐亦曰肉淋﹐此腎虛不能制於肥液﹐故與小便俱出也。﹝《病源論》﹞精結散者爲膏。﹝《直指》﹞有似淋非淋﹐小便色如米泔﹐或便中有如鼻涕之狀﹐此乃精溺俱出﹐精塞竅道﹐故便欲出不能而痛﹐宜大菟絲子丸﹑鹿茸丸之類。然此卽膏淋﹐謂其非淋亦不可。﹝《要訣》﹞膏淋爲因腎臟虛寒﹐精溺如膏﹐或如米泔﹐或如鼻涕﹐此必敗精塞於竅道﹐故便欲出不能而痛。治當溫養下元﹐俾精气固﹐則便自淸如常矣。﹝《統旨》﹞

熱淋

熱淋者﹐三焦有熱﹐气搏於腎﹐流入於胞而成淋也﹐其狀小便赤澀。亦有宿病淋﹐今得熱而發者﹐其熱甚則變尿血。亦有小便後如似小豆羹汁狀者﹐畜作有時也。﹝《病源論》﹞若熱極成淋﹐服藥不效者﹐宜減桂五苓散﹐加木通﹑滑石﹑燈心﹑瞿麥各少許。﹝《要訣》﹞省元忽被濕侵﹐小便澀滯難通﹐或莖中作痛。予曰﹕此屬肝膽濕熱。先用龍膽瀉肝湯罔效﹐莖中白津出﹐小便通則疼甚﹐仍以牛膝﹑山梔﹑夏枯艸﹑薏苡仁﹑木通﹑甘艸﹝少﹞﹑牽牛子水煎服﹐全愈。﹝《石山》﹞

血淋

﹝互見滲泄及治血諸方中﹞血淋者﹐是熱淋之甚者則尿血﹐謂之血淋。心主血﹐血之行身﹐通徧經絡﹐循環腑臟。勞甚者則散失其常經﹐溢滲入胞而成血淋也。﹝《病源論》﹞血淋一證﹐須看血色分冷熱﹐色鮮者心小腸實熱﹐色瘀者腎膀胱虛冷﹝按﹕此以心腎爲別﹐似拘﹞。若的是冷淋﹐及下元虛冷﹐血色瘀者﹐並宜漠椒根銼碎﹐不拘多少﹐白水煎﹐候冷進。﹝《要訣》﹞血淋有血瘀﹑血虛﹑血冷﹑血熱之分。小便硬滿﹐莖中作痛欲死﹐血瘀也。血色黑黯﹐面色枯白﹐尺脈沈遲﹐下元虛冷也﹝腎气丸﹞。然有內熱過極﹐反兼水化而色黑者﹐未可便以爲冷也﹐須以脈證詳辧之。﹝《必讀》﹞血受傷者﹐補血行血自愈﹐勿作淋治。死血作淋﹐牛膝膏妙。血淋﹐用側柏葉﹑生藕節﹑車前艸等分搗汁﹐調益元散。﹝《準繩》﹞溺血者略輕些﹐而血淋者乃精竭火動而血來也﹐與沙石淋兄弟然耳﹐乃死裏求生﹐苟幸獲效﹐愼勿再犯。﹝《會元》﹞建安林回甫祕校﹐熙寧中與予同客龍門李氏家。林一日下血﹐李兄弟煎八正散與服﹐旣服不勝其苦﹐小腹前陰痛益甚。余教林服菟絲山藥丸﹝當考﹞﹐林病去﹐气血亦小充實。蓋不可專以熱藥﹑血得熱則盈溢爲說也。﹝《雞峯》﹞

气淋

气淋者﹐腎虛膀胱熱﹐气脹所爲也。膀胱合與腎爲表裏﹐膀胱熱﹐熱气流入於胞﹐熱則生實﹐令胞內气脹﹐則小腹滿。腎虛不能制其小便﹐故成淋。其狀膀胱小腹皆滿﹐尿澀常有餘瀝是也。亦曰气癃。診其少陰脈數者﹐男子則气淋。﹝《病源論》﹞﹝按﹕診法出《脈經》。﹞有淋病﹐下諸通便劑愈不通﹐用木香流气飲或別用通气香劑才愈者﹐此乃气淋﹐出於冷熱淋之外。﹝《要訣》﹞

勞淋

﹝諸液燥證﹑暑月尿澀﹞勞淋者﹐謂勞傷腎气而生熱成淋也。腎气通於陰﹐其狀尿畱莖內﹐數起不出﹐引小腹痛﹝《千金》痛引气沖﹞﹐小便不利﹐勞倦卽發也。﹝《病源論》﹞有小便艱澀如淋﹐不痛而癢者﹐此亦屬虛﹝按﹕醫碥曰﹕淋證莖中必痛﹐若先痛後癢﹐則火退矣﹐或實證轉虛﹞﹐宜八味丸﹑生料鹿茸丸之類。若因思慮用心過度致淋﹐辰砂妙香散吞威喜丸﹐或妙香散和五苓散。汗多而小便赤澀﹐暑月多有此證﹐盛暑所飲旣多﹐小便反澀少而赤﹐緣上停爲飲﹐外發爲汗﹐津道不通﹐小腸澀閉﹐則水不運下。五苓散一名導逆﹐內有術﹑桂收汗﹐豬苓﹑澤瀉﹑茯苓分水道﹐收其在外者使之內﹐又從而利導焉。發者斂之﹐壅者通之﹐義取於此。然有虛勞汗多而小便赤澀者﹐卻是五內枯燥﹐滋腴旣去﹐不能生津﹐故溺澀而赤。不宜過用通小便之劑竭其腎水﹐惟當溫養潤肺﹝按﹕《醫碥》曰﹕斂汗淸熱滋液可也﹞﹐十全大補湯﹑養榮湯之類自足選用。汗者心液﹐心主血﹐血榮則心得所養﹐汗止津生﹐不待通而溺自淸矣。諸失精血及患癰毒人﹐忽有小便赤澀之證﹐此亦是桔竭不潤之故。﹝《要訣》﹞一人形肥蒼白﹐年五十餘﹐病淋﹐沙石澀痛。醫用五苓或琥珀八正散之類﹐病益加。邀余往診﹐脈皆濡弱而緩近駛。曰﹕此气血虛也。經云﹕膀胱者津液之府﹐气化出焉。今病气虛﹐不惟不能運化蒸溽﹐而亦气餒不能使之出也。經又云﹕血主濡之。血少則莖中枯澀﹐水道不利﹐安得不淋。醫用通利﹐血愈燥﹐气愈傷矣。遂用大補湯加牛膝煎服﹐月餘病減。仍服八味丸﹐除附子﹐加黃﹐服半月餘﹐遂獲安。﹝《石山》﹞﹝按﹕《方考》淸心蓮子飲﹐勞淋者此方主之。﹞邑宰嚴知非﹐患淋經年﹐痛如刀錐﹐凡淸火疏利之劑計三百帖﹐病勢日甚﹐歲暮來就診。余曰﹕兩尺數而無力﹐是虛火也。從來醫者皆泥痛無補法﹐愈疏通則愈虛﹐愈虛則虛火愈熾。遂以八味地黃丸料﹐加車前﹑沈香﹑人參﹐逾月而病去。﹝《必讀》﹞

寒淋

﹝互見溫通諸方中﹞寒淋者﹐其病狀﹐先寒戰然後尿是也。由腎气虛弱﹐下焦受於冷气﹐入胞與正气交爭﹐寒气勝則戰寒而成淋﹐正气勝戰寒解﹐故得小便也。﹝《病源論》﹞進冷劑愈甚者﹐此是冷淋﹐宜地髓湯﹝用牛膝﹑麝香﹞下附子八味丸。有因服五苓散等藥不效﹐用生料鹿茸丸卻愈。此證﹐病於下元虛冷之故。﹝《要訣》﹞

老人淋

精未通而禦女以通其精﹐則五體有不備之處﹐異日有難狀之疾。陰已痿而思色以降其精﹐其精不出內敗。小便道澀而爲淋。精已耗而復竭之﹐則大小便道牽疼﹐愈疼則愈欲大小便﹐愈便則愈疼。﹝《褚氏遺書》﹞精敗竭者﹐童男精未盛而禦女﹐老人陰已痿而思色﹐以降其精﹐則精不出而內敗﹐莖中痛澀爲淋者﹐八味丸料加車前子﹑牛膝煎服。若精已竭而復耗之﹐則大小便中牽疼﹐愈疼則愈欲大小便﹐愈便則愈疼﹐倍附子救之。凡此當滋化源﹐不可誤用知﹑柏﹑淡滲等劑﹐旣瀉眞陽﹐復損眞陰。﹝《入門》﹞有年老衰弱﹐小便滴瀝不通者﹐乃天眞竭而元气虛也。不可服通利之劑﹐宜生脈散﹐加甘艸稍連白色梗並子通用﹐郁李仁﹑麻仁研﹐空心服之。﹝《會元》﹞

內蛀疳

﹝見淸涼諸方中﹞

死證

淋病﹐下焦气血幹者死。﹝《捷法》﹞

治法諸說

淋閉之病﹐不可一向作熱治﹐亦有胞囊有寒而便溺不通者﹐亦有胞系了戾而不小便者﹐宜審別之。﹝《雞峯》﹞執劑之法﹐並用流行滯气﹐疏利小便﹐淸解邪熱﹐其於調平心火﹐又三者之綱領焉。心淸則小便自利﹐心平則血不妄行﹐最不可姑息用補﹐气得補而愈脹﹐血得補而愈澀﹐熱得補而愈盛﹐水竇不行﹐加之穀道閉遏﹐未見其有能生者也。﹝《直指》﹞小便澀痛﹐常急欲溺﹐及去點滴﹐莖中痛不可忍者﹐此五淋病。生料五苓散﹐加阿膠七分。或五苓散﹐加車前子末少許。或五苓散和益元散等分。﹝《要訣》﹞諸方中類多散熱利小便﹐而於開郁行气﹑破血滋陰蓋少焉。若夫散熱利小便﹐只能治熱淋﹑血淋而已﹔其膏淋﹑砂淋﹑石淋三者﹐必須開郁利气﹑破血滋陰方可也。古方用郁金﹑琥珀﹐開郁藥也﹔用靑皮﹑木香﹐行气藥也﹔用蒲黃﹑牛膝﹐破血藥也﹔川黃柏﹑生地黃﹐滋陰藥也。﹝《丹溪附余》﹞石膏火﹐同琥珀﹑滑石﹐乃石淋之要藥﹐然須質壯初起者宜之。﹝《醫通》﹞蒲公英爲治淋通品﹐諸家不言治淋﹐試之甚驗。﹝《本艸備要》﹞

滲泄諸方

阿膠湯﹐若血隨小便出﹐每便輒痛﹐由心气畱熱﹐搏於小腸。蓋心主血﹐遇熱卽流散﹐滲於脬中。診其心脈大散而數疾﹐謂之血淋﹐宜此阿膠湯。其下痛不澀者﹐非熱非淋﹐由驚气而乘心﹐心气散溢﹐血無所歸﹐診其脈濡弱。宜地楡飲子﹝方在後﹞。豬苓茯苓澤瀉滑石阿膠﹝各四分﹞車前子﹝二分﹞上爲粗末﹐每服五錢﹐水二盞﹐煎至一盞﹐去滓溫服﹐不以時。﹝《雞峯》﹞﹝按﹕此方爲血淋而設﹐然豬苓湯實爲治淋第一方﹐故列之於首。﹞通神散﹐治小便壅閉﹐臍下結硬﹐小便所壯如撒火﹐或變砂石淋。白茯苓﹝三錢﹞澤瀉﹝三錢﹞木豬苓﹝半兩去黑皮﹞白術﹝二錢﹞滑石﹝五錢﹞甘艸﹝二錢﹞肉桂﹝一錢去粗皮﹞上七味同爲細末﹐每服二錢﹐沸湯調下﹐後多飲熱水三兩盞﹐多利小便效。﹝《聖效》﹞二神散﹐治諸淋急痛。黃色海金沙﹝七錢半﹞滑石﹝半兩﹞上爲細末﹐每服二錢半﹐多用燈心﹑木通﹑麥門冬艸﹐新水煎﹐入蜜調下。﹝《直指》﹞﹝按﹕此本《幼幼》漢東王先生方﹐名如聖散﹐各一分﹐煎燈心湯調下。﹞《得效》海金砂散﹐治膏淋﹐於本方加甘艸﹐用麥門冬湯下。硼砂散﹐治沙石淋急痛。硼砂﹝細研﹞琥珀赤茯苓蜀葵子陳橘皮﹝不去白等分﹞上末﹐每服二錢半﹐用蔥頭二片﹐去心麥門冬二十一粒﹐蜜二匙﹐新水煎取淸汁調下。或綠豆水浸﹐和皮研淸汁調下。﹝《直指》﹞沙石淋方。黑豆﹝一百二十粒﹞粉艸﹝一寸生銼﹞上以新水煎﹐乘熱入滑石末一錢調和﹐空腹服。﹝《直指》﹞凡大人小兒病砂石淋﹐及五種淋澀癃閉﹐並臍腹痛﹐益元散主之﹐以長流水調下。蓋因熱在膀胱﹐燥其津液。﹝《治法雜論》﹞《袖珍》引張子和治卒淋痛﹐加茴香。《元戎》淋者加梔子。祕方﹐治沙淋莖中痛﹐服此必待沙出乃安。石首魚腦骨﹝十个火﹞滑石﹝二錢半﹞琥珀﹝三分﹞上爲細末﹐每服一錢﹐空心煎木通湯調下。﹝《統旨》﹞﹝按﹕此方亦出《正傳》﹐無琥珀。﹞

淸利諸方

《短劇》地膚湯﹝按﹕《千金》地膚子湯﹞﹐療下焦諸結熱﹐小便赤黃﹐數起出少﹐大痛或便血云云﹐諸淋服之卽通方。地膚艸﹝三兩﹝按﹕《千金》作地膚子﹞知母豬苓﹝去皮﹞瞿麥黃芩升麻通艸﹝各二兩﹞海藻﹝一兩﹞葵子﹝一升﹞枳實﹝二兩炙﹞上十味切﹐以水九升﹐煮取三升﹐分爲三服。大小便皆閉者﹐加大黃三兩。﹝《外臺》﹞五淋散﹐治腎气不足﹐膀胱有熱﹐水道不通﹐淋瀝不宣﹐出少起多﹐臍腹急痛﹐蓄作有時﹐勞倦卽發﹐或尿如豆汁﹐或如砂石。山梔子仁﹝炒十四兩﹞淡竹葉﹝四兩﹞赤芍藥茯苓﹝去皮各半斤﹞山茵陳﹝去根二兩﹞木通﹝去節﹞甘艸﹝炙﹞滑石﹝各四兩﹞上搗羅爲末﹐每服三錢﹐水一盞﹐煎至八分﹐空心服。﹝《和劑》﹞﹝按﹕原方用茯苓﹑當歸﹑甘艸﹑梔子﹑芍藥五味。又導赤丸與此相似。﹞《方脈正宗》治五淋並赤白濁﹐木通﹑生地黃﹑海金沙各二錢﹐甘艸﹑茯苓﹑黃連﹑黃芩各一錢﹐竹葉五十片﹐燈心五十根﹐水煎服﹐臨服時加白果汁十茶匙。﹝《匯言》﹞龍膽瀉肝湯﹐治肝經濕熱﹐兩拗腫痛﹐或腹中疼痛﹐或小便澀滯等證。龍膽艸﹝酒拌炒黃﹞澤瀉﹝各一錢﹞車前子﹝炒﹞木通生地黃﹝酒拌﹞當歸﹝酒拌﹞山梔﹝炒﹞黃芩﹝炒﹞甘艸﹝各五分﹞上水煎服。﹝《準繩》﹞內外蛀疳﹐身熱小便澀滯﹐宜服小柴胡湯﹐加龍膽艸﹑黃連﹑車前子。﹝《瘡瘍經驗全書》﹞內外蛀疳瘡﹐並小便一切疾。蒼術﹝二錢﹞黃柏﹝二錢﹞秦艽﹝一錢﹞滑石﹝二錢﹞水煎服。如小便澀滯疼痛﹐加甘艸節﹑蒲黃。﹝同上﹞葛粉丸﹐治男女淋病疼痛﹐效速﹐勿輕忽之。沙糖﹝《本艸》云﹕治心肺大腸熱。﹞葛粉和丸如桐子大﹐井花水化開一二丸。﹝《綱目》﹞

瀉下諸方

﹝互見治血中﹞《廣濟》療熱淋方。車前艸﹝切一升﹞通艸﹝三兩切﹞葵根﹝切一升﹞芒硝﹝六分湯成下﹞上四味﹐以水七升﹐煮取二升﹐絞去滓﹐內硝﹐分溫三服﹐服別相去如人行六七里﹐微利爲度。忌熱食。﹝《外臺》﹞《靈菀方》治五種淋疾一勞淋﹑血淋﹑气淋﹑熱淋﹑石淋﹐及小便不通至甚者﹐透格散。用硝石一兩﹐不夾泥土雪白者﹐生研爲細末﹐每服二錢。諸淋各根據湯使如後﹕勞淋﹐勞倦虛損則發﹐小便不出﹐小腹急痛﹐葵子末煎湯下﹐通後便須服補虛丸散。﹝按﹕以下諸淋﹐原舉其證﹐槪與《巢源》同﹐仍節之。﹞血淋﹑熱淋﹐並用冷水調下。气淋﹐木通煎湯溫調。石淋﹐將藥末先入銚內﹐隔紙炒至紙焦爲度﹐再研令細﹐用溫水調下。小便不通﹐小麥湯下。卒患諸淋﹐並只以冷水調下﹐並空心先調使藥消散如水卽服之﹐更以湯使送下。服諸藥未效者﹐服此立愈。﹝《本艸》﹞朴硝散﹐治五淋。朴硝海金沙皂角﹝燒存性﹞上三味各等分爲細末﹐沙糖井花水調下。﹝《經驗良方》﹞治淋濁妙方﹐牙皂﹑滑石﹑竹葉﹑燈心﹑皮硝﹝少許﹞﹐熱湯﹐露一宿﹐次早溫眼。﹝《濟世全書》﹞治石淋及血淋﹐下砂石兼碎血片﹐小腹結痛悶絕﹐犀角散。犀角屑石韋王不畱行滑石蒲黃﹝以上各一兩﹞黃芩大黃﹝各三分﹞木通葵子赤芍藥﹝各一兩半﹞車前子﹝二兩﹞上爲末﹐每服三錢﹐以水一中盞﹐煎至六分﹐去滓溫服﹐以利爲度。﹝《神巧》﹞導赤丸﹐治心腎凝滯﹐膀胱有熱﹐小便不通﹐風熱相搏﹐淋瀝不宣﹐或服補藥過多﹐水道蹇澀﹐出少起數﹐臍腹急痛﹐攻疰陰間。山梔子仁﹝炒一十二兩﹞赤芍藥滑石茯苓﹝去皮各四兩﹞生漧地黃﹝焙﹞木通﹝去節各半斤﹞大黃﹝炒十五兩﹞上爲細末﹐煉蜜爲丸﹐如梧桐子大﹐每服二十丸至三十丸﹐食後用溫熱水吞下。﹝《和劑》﹞﹝按﹕此以錢氏導赤散爲原﹐其方用生地黃﹑甘艸﹑木通﹐用竹葉水煎。﹞治石淋﹐水道澀痛﹐頻下砂石﹐宜服神效琥珀散方。琥珀﹝半兩﹞磁石﹝半兩燒酒淬七徧細研水飛過﹞桂心﹝半兩﹞滑石﹝半兩﹞葵子﹝半兩﹞川大黃﹝半兩銼碎微炒﹞膩粉﹝半兩﹞木通﹝半兩銼﹞木香﹝半兩﹞上件藥搗細羅爲散﹐每於食前﹐以蔥白﹑燈心湯調下二錢。﹝《聖惠》﹞郁金黃連丸﹝祕方﹞治心神炎上﹐腎水不升﹐致使水火不得相濟﹐故火以炎上﹐水流下淋﹐膀胱受心火所熾﹐而脬囊中積熱﹐或癃閉不通﹐或遺泄不禁﹐或白濁如泔水﹐或膏淋如膿﹐或如梔子汁﹐或如砂石米粒﹐或如粉糊相似者﹐俱熱證﹐此藥悉皆治之。郁金黃連﹝各一兩﹞黃芩琥珀﹝研﹞大黃﹝酒浸各二兩﹞滑石﹝四兩﹞黑牽牛﹝炒取末二兩﹞白茯苓﹝四兩﹞上爲末﹐水丸如梧桐子﹐每服五十丸﹐沸湯下﹐空心服。如用消導飲食降心火﹐可加沈香五錢。﹝《袖珍》﹞《簡便方》治赤白濁淋﹐痛澀不通﹐大黃爲末﹐每用六分﹐用雞子一个﹐破頂入藥﹐攪勻蒸熟﹐空心食之﹐不過三服愈。﹝《匯言》﹞

治血諸方

治血淋及尿血﹐水道澀痛﹐郁金散方。郁金﹝一兩﹞蘧麥﹝一兩﹞生漧地黃﹝一兩﹞車前葉﹝一兩﹞滑石﹝一兩﹞川芒硝﹝一兩﹞上件藥搗粗羅爲散﹐每服四錢﹐以水一中盞﹐煎至六分﹐去滓溫服﹐如人行十里再服﹐以瘥爲度。﹝《聖惠》﹞治淋血﹐熱痛不可忍﹐大黃散方。大黃﹝略蒸熟切焙二兩﹞亂髮﹝燒灰﹐一兩﹞上二味搗羅爲散﹐每服二錢匕﹐溫熱水調下﹐日三服。﹝《聖濟》﹞治淋血﹐用桃仁承气湯﹐空心服效。﹝《傳信尢易方》﹞犀角地黃湯﹐治小腸淋瀝出血﹐疼痛難忍。余癸丑夏﹐嘗苦淋漓之疾﹐出血不已﹐得黃應明授此方﹐數服而愈。﹝《朱氏》﹞治血淋﹐心煩﹐水道中澀痛﹐宜服此方。生漧地黃﹝二兩﹞郁金蒲黃﹝各一兩﹞上件藥搗細羅爲散﹐每於食前﹐煎車前子葉湯﹐調下三錢。﹝《聖惠》﹞《幼幼》張渙蒲黃散﹐治血淋﹐於本方去郁金﹐加冬葵子﹐水煎。治卒淋瀝﹐小便痛澀﹐當歸散方。當歸亂髮灰﹝一分﹞豬苓﹝三分﹞海蛤﹝三分細研﹞漢防己甘遂﹝煨令黃﹞蒲黃赤芍藥﹝各三分﹞上件藥搗細羅爲散﹐煎木通﹑蔥白湯調下一錢。﹝同上﹞七寶散﹐若沙石自小便出﹐出輒欲死﹐此由故熱伏畱腸間﹐與水液相搏結而成石﹐診其脈散澀而無常度﹐謂之石淋。琥珀沒藥乳香蒲黃百部根桃膠郁李仁﹝湯浸去皮研。入面少許研勻令幹。入溫水和作餅子。焙爲末。﹞上各等分研勻﹐溫酒調下一錢﹐腹空服仍先用引藥。好胡桃一个﹐燒存性。上細研﹐酒一盞調服﹐移時服七寶散。﹝《雞峯》﹞地楡飲子﹐治小便凝澀。新香附子新地楡上咀﹐各濃煎湯一盞﹐先呷附子湯﹐次呷地楡湯﹐以盡爲度﹐未知再服。﹝同上﹞琥珀丸﹐治熱淋疼痛。琥珀﹝半兩研﹞乳香﹝半兩研﹞桃膠﹝半兩研﹞上拌研勻﹐糊爲丸綠豆大﹐每服一二十丸﹐煎萱艸湯下。﹝《小兒總微論》﹞琥珀散﹐治五淋澀痛﹐小便有膿血出。琥珀﹝研﹞海金沙﹝研﹞沒藥蒲黃﹝研各一兩﹞上爲細末﹐每服三錢﹐食前濃煎萱艸根湯調下﹐日進二服。﹝《禦藥》﹞木香燈艸丸﹐治陰形中痛﹐小便澀滯﹐或濃溺不通。木香紅花燈艸﹝以上各三兩﹞上件爲細末﹐糯米粉酒打糊丸﹐如梧桐子大﹐每服七十丸﹐溫酒送下﹐食前日進三服。﹝同上﹞王尙書神效方﹐治血淋。海螵蛸生漧地黃赤茯苓﹝等分﹞上爲末﹐每服一錢﹐煎柏葉﹑車前艸湯調下。﹝《經驗良方》﹞三生益元散﹐此治血淋之方也。生柏葉生藕節生車前﹝各汁一杯﹞益元散﹝三錢﹞調服。﹝《方考》﹞許﹝十八﹞﹐血淋﹐尿管溺出而痛﹐脈沈實﹐形色蒼黑﹐治從腑熱。蘆薈山梔郁李仁紅花當歸酒大黃龍膽艸丹皮﹝《臨證指南》﹞小便不利﹐莖中痛欲死﹐牛膝飲方﹐亦療婦人血結腹堅痛方。取牛膝一大把並葉﹐無多少﹐﹝按﹕《本艸》引此有酒字﹞煮飲之﹐立愈驗。﹝《肘後》﹞﹝按﹕《外臺》引《備急》云﹕生牛膝一名牛唇﹐掘取根煮服之立瘥。《肘後》同。﹞牛膝﹐治淋之聖藥也。但虛人當用補劑﹐鹽治之耳。﹝《綱目》﹞陳日華《經驗方》云﹕方夷吾所編《集要方》﹐予刻之臨汀。後在鄂渚﹐得九江守王南彊書云﹕老人久苦淋疾﹐百藥不效﹐偶見臨汀《集要方》中用牛膝者﹐服之而愈。又葉朝議親人患血淋﹐流下小便在盆內凝如﹐久而有變如鼠形﹐但無足爾。百治不效﹐一村醫用牛膝根煎濃汁﹐日飲五服﹐名地髓湯﹐𨿽未卽愈﹐而血色漸淡﹐久乃復舊。後十餘年病又作﹐服之又瘥。﹝《本艸綱目》﹞《集驗方》治五淋﹐苦杖不計多少爲末﹐每服二錢﹐用飯飲下﹐不拘時候。﹝《本艸》﹞﹝按﹕虎杖陳藏器《本艸》云﹕一名苦杖。﹞治婦人諸般淋﹐苦杖根俗呼爲杜牛膝﹐多取淨洗碎之﹐以一合﹐用水五盞﹐煎一盞﹐去滓﹐用麝香﹑乳香少許研調下。鄞縣武尉耿夢得﹐其內人患砂石淋者十三年矣﹐每漩痛楚不可忍﹐溺器中小便﹐下砂石剝剝有聲﹐百方不效﹐偶得此方啜之﹐一夕而愈﹐目所見也。﹝《本事》﹞

補腎諸方

菟絲子丸﹐若脂肥隨便而下﹐策策而痛﹐由腎气虛衰﹐精液不收﹐气不禁固﹐診其脈散澀而微﹐謂之膏淋﹐宜此。菟絲子﹝揀淨水淘酒浸一宿乘潤先搗爲粗末焙﹞桑螵蛸﹝二兩﹞澤瀉﹝一分﹞上爲細末﹐煉蜜和丸﹐如梧桐子大﹐米飲下三十丸﹐空心。﹝《雞峯》﹞地黃鹿茸丸﹐治虛淋。﹝入桃膠煎亦得。﹞熟地黃赤芍藥當歸赤茯苓桃膠﹝各一兩﹞鹿茸﹝半兩﹞血餘﹝四兩﹞上爲細末﹐白麵糊和丸﹐如梧桐子大﹐每服二十丸﹐空心食前﹐溫酒或燈艸湯下。﹝同上﹞鹿角霜丸﹐治膏淋﹐多因憂思失志﹐意捨不寧﹐濁气乾淸﹐小便淋閉﹐或復黃赤白黯如脂膏狀﹐疲劇筋力﹐或傷寒濕﹐多有此證。鹿角霜白茯苓秋石﹝各等分﹞上爲末﹐糊丸梧桐子大﹐每服五十丸﹐米湯下。﹝《三因》﹞《直指》秋石丸﹐治濁气乾淸﹐精散而成膏淋。於本方去鹿角霜﹐加桑螵蛸﹑鹿角膠。《玉案》於本方加海金沙。八味丸﹐治冷淋﹐小便祕澀﹐數起不通。﹝《得效》﹞

溫通諸方

治冷淋﹐小腹气滿﹐不得宣通﹐木香散方。木香﹝三分﹞桂心﹝三分﹞大麻仁﹝一兩﹞葵子﹝一兩﹞蘧麥﹝一兩﹞澤瀉﹝一兩﹞苣﹝一兩﹞靑橘皮﹝一兩湯浸去白瓤焙﹞上件藥搗粗羅爲散﹐每服四錢﹐以水一中盞﹐入蔥白七寸﹐煎至六分﹐去滓﹐每於食前溫服。﹝《聖惠》﹞生附散﹐治冷淋﹐小便祕澀﹐數起不通﹐竅中疼痛﹐惡寒凜凜。多因飲水過度﹐或爲寒澀﹐心虛志耗﹐皆有此證。附子﹝去皮臍生用﹞滑石﹝各半兩﹞瞿麥木通﹝各三分﹞半夏﹝湯洗七次三分﹞上末﹐每服二錢﹐水二盞﹐姜七片﹐燈心二十莖﹐蜜半匙﹐煎七分﹐空心服。﹝《三因》﹞木香湯﹐治冷气凝滯﹐小便淋澀作痛﹐身體冷淸。木香木通檳榔舶上茴香﹝焙﹞當歸赤芍藥靑皮﹝去白﹞澤瀉辣桂橘紅甘艸﹝炙﹞上銼散﹐每服三錢﹐姜五片﹐煎服。﹝《直指》﹞《入門》名二木散。參苓琥珀湯﹐中統三年六月中﹐黃明之小便淋﹐莖中痛不可忍﹐相引脇下痛﹐制此服之﹐大效。人參﹝五分﹞茯苓﹝去皮四分﹞川楝子﹝去核銼炒一錢﹞琥珀﹝三分﹞生甘艸﹝一錢﹞玄胡索﹝七分﹞澤瀉柴胡當歸梢﹝各三分﹞上九味咀﹐都作一服﹐用長流水三盞﹐煎至一盞﹐去渣溫服﹐空心食前。﹝《寶鑑》﹞

身體類

痺

痺之爲病﹐《內經》詳矣﹐前人所論﹐多不出行痺﹑痛痺﹑著痺三證。歷節是痺之類﹐旣有專門。麻木亦卽痺﹐明人析而立門謬矣。許叔重曰﹕痺﹐濕病也。豈以三气中濕最爲患乎。

名義

痺者閉也﹐五臟六腑感於邪气﹐亂於眞气﹐閉而不仁﹐故曰痺。﹝《中藏》﹞夫所謂不仁者﹐或周身﹐或四肢﹐喞喞然麻木不知痛癢﹐如繩紮縛初解之狀﹐古方名爲麻痺者是也。﹝《正傳》﹞麻木﹐不仁之疾也。但麻爲木之微﹐木爲麻之甚耳。﹝《統旨》﹞

源候總說

痺者﹐風寒暑濕之气中於人臟腑之爲也。入腑則病淺易治﹐入髒則病深難治。而有風痺﹐有寒痺﹐有濕痺﹐有熱痺﹐有气痺﹐而又有筋﹑骨﹑血﹑肉﹑气之五痺也。大凡風寒暑濕之邪﹐入於肝則名筋痺﹐入於腎則名骨痺﹐入於心則名血痺﹐入於脾則名肉痺﹐入於肺則名气痺﹐感病則同﹐其治乃異云云。病或痛或癢﹐或淋或急﹐或緩而不能收持﹐或拳而不能舒張﹐或行立艱難﹐或言語謇澀﹐或半身不遂﹐或四肢拳縮﹐或口眼偏邪﹐或手足欹側﹐或能行步而不能言語﹐或能言語而不能行步﹐或左偏枯﹐或右壅滯﹐或上不通於下﹐或下不通於上﹐或大腑閉塞﹝一作小便祕澀﹞﹐或左右手疼痛﹐或得疾而卽死﹐或感邪而未亡﹐或喘滿而不寐﹐或昏冒而不醒﹐種種諸證皆出於痺也。痺者﹐風寒暑濕之气中於人﹐則使之然也。其於脈候形證治療之法﹐亦各不同焉。﹝《中藏》﹞﹝按﹕此所論病甚似中風﹐更有气血肉筋骨五證詳說﹐又與《痺論》異趣﹐故今存此條﹐余不具錄。﹞風寒濕三气所以雜至﹐合而爲痺﹐淺則客於肌膚﹐深則畱於骨髓﹐陽多者行流散徒而靡常﹐陰多者凝泣滯礙而有著﹐𨿽異狀殊態﹐然卽三气以求之﹐則所謂痺者可得而察矣。且痺害於身﹐其爲疾也﹐初若無足治﹐至其蔓而難圖﹐則偏廢弗舉﹐四體不隨﹐皆自詒伊芳戚者也﹐可不愼哉。﹝《聖濟》﹞痺𨿽有五﹐感只有三﹐須明上下冷熱虛實。此患多因中气不足﹐衛護之气不嚴﹐使風寒濕三气侵入榮衛肌肉筋骨之間。痺者閉也﹐閉塞不通之貌。宛如布帛粘於肌肉之上﹐筋骨不融之兆。然風濕多侵乎上﹐而肩背麻木﹐手腕疼重﹔寒濕多侵乎下﹐腳腿木重﹔若上下俱得﹝得字疑侵﹞﹐故身如板俠﹐腳如石墜﹐久則肌肉不仁﹐當審其脈冷熱虛實。﹝《心統》﹞大凡痺气惟營气受之﹐營气行經絡血脈之中故也。衛气性悍﹐另行脈外﹐故不受病。大抵病凡屬外感者﹐只有風寒濕三气﹐人易受而易成病﹔血脈感此三邪﹐亦容易稽畱而爲病。所受不定﹐或一或二或三亦不拘者﹐若一則輕﹐若二則重﹐若三徧身皆病則深矣。以脈癥詳其孰勝孰少﹐孰有孰無而治之。﹝《百問》﹞

脈候

風痺﹑濕痺﹑周痺﹑筋痺﹑脈痺﹑肌痺﹑皮痺﹑骨痺﹑胞痺﹐各有證候﹐形如風狀﹐得脈別也。脈微澀﹐其證身體不仁。﹝《千金》﹞診其脈大澀者爲痺﹐脈來急者爲痺﹐脈澀而緊者爲痺也。﹝《聖惠》﹞風寒濕气﹐合而爲痺。浮澀而緊﹐三脈乃稱。﹝《四言舉要》﹞寸口脈浮濡﹐屬气虛﹐麻在上體。尺浮而濡﹐麻在下體。脈澀而芤﹐屬死血﹐爲麻木﹐不知痛癢。﹝《醫統》﹞

行痺痛痺著痺

﹝輕重寒熱﹞夫痺之爲狀﹐麻木不仁﹐以風濕寒三气合而成之。故《內經》曰風气勝者爲行痺﹐風則陽受之﹐故其痺行﹐旦劇而夜靜﹐世俗莫知。反呼爲走注疼痛虎咬之疾。寒气勝者爲痛痺﹐寒則陰受之﹐故其痺痛﹐旦靜而夜劇﹐世俗不知﹐反呼爲鬼忤。濕气勝者爲著痺﹐濕勝則筋脈皮肉受之﹐故其痺著而不去﹐肌肉削而著骨﹐世俗不知﹐反呼爲偏枯。此病之作﹐多在四時陰雨之時﹐及三月九月太陽寒水用事之月﹐故艸枯水寒爲甚。或瀕水之地﹐勞力之人﹐辛苦失度﹐觸冒風雨﹐寢處津濕﹐痺從外入。況五方土地﹐寒暑殊气﹐剛柔異稟﹐食飲起居莫不相戾。故所受之邪各有淺深﹐或痛或不痛﹐或仁或不仁﹐或筋屈而不能伸﹐或引而不縮﹐寒則虫行﹐熱則縱緩﹐不相亂也。﹝《事親》﹞風痺一證﹐卽今人所謂痛風也﹐蓋痺者閉也﹐以血气爲邪所閉﹐不得通行而病也。如《痺論》曰風气勝者爲行痺﹐蓋風者善行數變﹐故其爲痺﹐則走注歷節﹐無非定所﹐是爲行痺﹐此陽邪也。曰寒气勝者爲痛痺﹐以血气受寒﹐則凝而畱聚﹐聚則爲痛﹐是爲痛痺﹐此陰邪也。曰濕气勝者爲著痺﹐以血气受濕則濡滯﹐濡滯則肢體沈重﹐而疼痛頑木﹐畱著不移﹐是爲著痺﹐亦陰邪也。凡此三者﹐卽痺之大則也。此外如五臟六腑之痺﹐則𨿽以飲食居處皆能致之﹐然必重感於邪而內連髒气﹐則合而爲痺矣。若欲辧其輕重﹐則在皮膚者輕﹐在筋骨者甚﹐在臟腑者更甚。若欲辧其寒熱﹐則多熱者方是陽證﹐無熱者便是陰證。然痺本陰邪﹐故惟寒者多而熱者少﹐此則不可不察。﹝《景嶽》﹞行痺者。行而不定也。今稱爲走注疼痛及歷節風之類是也。痛痺者。疼痛苦楚。世稱爲痛風及白虎飛尸之類是也。著痺者。著而不移。世稱爲麻木不仁。必著而不移。則河間所謂气之道路著而麻者得矣。或痛著一處。始終不移者是也。﹝赤水﹞行痺者﹐痛處行而不定﹐走注歷節疼痛之類﹐當散風爲主﹐禦風利气仍不可廢﹐更須參以補血之劑﹐蓋治風先治血﹐血行風自滅也。痛痺者﹐寒气凝結﹐陽气不行﹐故痛有定處﹐俗名痛風是也﹐治當散寒爲主﹐疏風燥濕仍不可缺﹐更參以補火之劑﹐非大辛大溫﹐不能釋其凝寒之害也。著痺者﹐肢體重著不移﹐疼痛麻木是也﹐蓋气虛則麻﹐血虛則木﹐治當利濕爲主﹐祛風解寒亦不可缺﹐更須參以理脾補气之劑﹐蓋土彊自能勝濕﹐而气旺自無頑麻也。﹝按﹕三痺治法全取《必讀》。﹞骨痺者﹐卽寒痺﹑痛痺也﹐其證痛苦攻心﹐四肢攣急﹐關節浮腫。筋痺者。卽風痺﹑行痺也﹐其證遊行不定﹐與血气相搏﹐聚於關節﹐筋脈弛縱﹐或赤或腫。脈痺者﹐卽熱痺也﹐臟腑移熱﹐復遇外邪客搏經絡﹐畱而不行﹐其證肌肉熱極﹐皮膚如鼠走﹐唇口反裂﹐皮膚色變。肌痺者﹐卽著痺﹑濕痺也﹐畱而不移﹐汗出﹐四肢痿弱﹐皮膚麻木不仁﹐精神昏塞。皮痺者﹐卽寒痺也﹐邪在皮毛﹐癮疹風瘡﹐搔之不痛﹐初起皮中如虫行狀。以上諸證﹐又以所遇之時而命名﹐非行痺﹑痛痺﹑著痺外。又有皮﹑脈﹑筋﹑肌﹑骨之痺也。﹝《醫通》﹞風气勝者爲行痺﹝風善行動﹐噓其寒濕走注不定﹐故痺痛亦走而不定﹞﹐寒气勝者爲痛痺﹝血气痺滯無不痛者﹐而寒之痛爲甚﹐以寒則凝﹐其滯而不通﹐比風濕尢甚﹐故痛如虎咬﹐世呼爲白虎風是也﹞﹐濕气勝者爲著痺﹝不如風勝者之流走﹐但著而不移﹐亦不如寒勝者之痛甚﹐但略痛﹐或但麻木不仁﹐蓋濕如水而寒如冰﹐腠理之松滑與緊澀有異﹐則气血之行﹐其爲阻滯衝擊者﹐固有微甚之別也﹞。﹝《醫碥》﹞風痺者﹐遊行上下﹐隨其虛邪與血气相搏﹐聚於關節﹐筋脈弛縱而不收也。寒痺者﹐四肢攣痛﹐關節浮腫也。濕痺者﹐畱而不移﹐汗多﹐四肢緩弱﹐皮膚不仁﹐精神昏塞。熱痺者﹐臟腑移熱﹐復遇外邪客搏經絡﹐畱而不行﹐陽遭其陰﹐故痺然而悶﹐肌肉熱極﹐體上如鼠走之狀﹐唇口反裂﹐皮膚色變也。三气合而爲痺﹐則皮膚頑濃﹐或肌肉酸痛﹐此爲邪中周身﹐搏於血脈﹐積年不已﹐則成癮疹風瘡﹐搔之不痛﹐頭髮脫落也。﹝《統旨》﹞﹝按﹕以上諸說﹐大意相似﹐然稍有異同﹐仍並錄之。﹞

風濕痺

風濕痺病之狀﹐或皮膚頑濃﹐或肌肉酸痛﹐風寒濕三气雜至﹐合而成痺﹐其風濕气多而寒气少者﹐爲風濕痺也。由血气虛﹐則受風濕而成此病﹐久不瘥﹐入於經絡﹐搏於陽經﹐亦變令身體手足不隨。﹝《病源論》﹞風濕之气客在肌膚﹐初始爲痺﹔若傷諸陽之經﹐陽气行則遲緩﹐而機關弛縱﹐筋脈不收攝﹐故風濕痺而復身體手足不隨也。﹝同上﹞

風痺

痺者﹐風寒濕三气雜至﹐合而成痺﹐其狀肌肉頑濃或疼痛﹐由人體虛﹐腠理開﹐故受風邪也。病在陽曰風﹐在陰曰痺﹐陰陽俱病曰風痺。﹝《病源》﹞﹝按﹕又有風痺手足不隨候﹐大抵與風濕痺相似。﹞夫風頑麻者﹐由榮气虛﹐衛气實﹐風寒入於肌肉之間﹐使血气不能流通﹐其狀﹐搔之皮膚下似隔衣是也。診其寸口脈緩﹐則皮膚不仁﹐脈數者生﹐牢急者死。﹝《聖惠》﹞

血痺

血痺者﹐由體虛邪入於陰經故也。血爲陰﹐邪入於血而痺﹐故爲血痺也。其狀﹐形體如被微風所吹。此由憂樂之人﹐骨弱肌膚盛﹐因疲勞汗出﹐臥不時動搖﹐膚腠開﹐爲風邪所侵也。﹝《病源論》﹞《壽夭剛柔篇》云。病在陽者名曰風﹐病在陰者名曰痺﹐陰陽俱病名曰風痺。風痺云者﹐以陽邪而入於陰之謂也。故𨿽驅散風邪﹐又必兼以行血之劑。又有血痺者﹐以血虛而風中之﹐亦陽邪入陰之所致也。蓋卽風痺之癥﹐而自風言之則爲風痺﹐就血言之則爲血痺矣。若其他風病而未入於陰者﹐則固不得謂之痺癥矣。﹝《金匱翼》﹞﹝按﹕經於血痺條﹐旣云如風痺狀﹐則其自有別明矣。先君子曰﹕據《巢源》﹐風痺乃頑麻疼痛兼有﹐而血痺則惟頑麻而無疼痛﹐豈可混同乎﹐蓋尢氏說欠當﹐姑存之。﹞

支飲爲痺

﹝濕痰死血﹞外有支飲﹐亦令人痺。﹝《濟生》﹞﹝按﹕原有茯苓湯﹐治支飲﹐手足麻痺﹐多睡眩冒。其方系二陳加枳﹑桔。﹞手足麻者﹐屬气虛。手足木者﹐有濕痰死血。十指麻木﹐是胃中有濕痰死血。﹝《丹溪》﹞

抑鬱成痺

有一種別無外感﹐亦無內傷﹐只因情志抑鬱而成痺者﹐余治療數人皆得奇效﹐此書中所未載也。﹝《百問》﹞

痺痿之別

痺痿厥三證﹐皆起於元精之內虛﹐而成於風濕寒熱之外襲。自肌肉入而傷之淺者﹐則爲痺痿。風濕挾寒而襲者﹐則結滯而爲痺﹐其證多痛﹐甚者或頑而無知﹐治之當以燥濕及辛熱發散之藥。風濕挾熱而襲者﹐則浸灌蒸鬱而爲痿﹐其證不痛﹐但筋骨不用﹐甚者亦頑而無知﹐治之亦當以燥濕及酸寒收引之藥。世醫不知其眞﹐乃謂痺爲外感﹐痿爲內傷﹐誤矣。﹝《醫學管見》﹞痿與痺二癥天淵不同﹐痿本虛癥﹐有補無瀉﹐𨿽久痿於牀褥﹐其形色絕無病狀﹐惟有軟弱無力﹐起居日廢﹐行步艱難﹐並未有痛楚者也。若痺癥爲不足中之有餘﹐有餘者因風寒濕三气合而爲痺﹐有瀉無補﹐形神色脈皆枯﹐必爲麻木疼痛﹐行動艱難者也。故痺病在表﹐本風寒濕之外感﹐受病在經絡血脈之中﹐气血閉澀之故。痿癥在裏﹐屬精神气血不足﹐受病在五臟六腑之中﹐由不能充周之故﹐所以治法亦別也。﹝《百問》﹞痿痺相似而不同﹐痺爲外感﹐痿屬內傷﹔痺𨿽有內傷而外感多﹐痿非無外感而內傷甚。﹝《素問釋義》﹞

腹皮麻痺

如腹皮麻頑也﹐凡人夏月洗浴後﹐往往露腹當風﹐其腠理開﹐邪因入皮毛﹐適與衛气相值﹐因搏擊而爲麻頑不仁﹐宜多煮蔥白食之自愈。﹝《尊生書》﹞﹝按﹕《本艸綱目》引《危氏方》云﹕腹皮麻痺不仁者﹐多煮蔥白喫之自愈。蓋此所本。﹞

惡證

其臥牀不能行動﹐久瀉不食者﹐難治。﹝《心統》﹞著痺不移﹐肉破﹐身熱脈澀者﹐不治。﹝《醫通》﹞

治例

痺証之風勝者﹐治當從散﹐宜敗毒散﹑烏藥順气散之類主之。若以風勝而兼微火者﹐宜大秦艽湯或九味羌活湯之類主之。痺証之寒勝者﹐但察其表裏俱無熱證﹐卽當從溫治之﹐宜五積散或小續命湯﹑甘艸附子湯之類主之。若寒甚气虛者﹐宜《三因》附子湯之類主之。痺証之濕勝者﹐其體必重﹐或多寒﹐或多痰﹐或多汗﹐皆脾弱陰寒證也。若羌活勝濕湯﹐乃兼風散濕之劑也﹔五積散﹐乃溫經散濕之劑也﹔眞武湯﹐乃溫中除濕之劑也﹔《三因》附子湯﹐乃補脾燥濕之劑也﹐調气平胃散﹝系平胃散對勻气散﹞﹐乃行气行濕之劑也﹔五苓散﹐乃利水導濕之劑也﹔二陳湯﹑六君子湯﹐乃化痰去濕之劑也。大抵治濕者欲其燥﹐欲燥者宜從暖﹐蓋脾土喜燥而惡濕﹐喜暖而惡寒﹐故溫脾卽所以治濕也。然又有濕熱之爲病者﹐必見內熱之證﹐滑數之脈﹐方可治以淸涼﹐宜二妙散﹝用黃柏﹑蒼術﹞及加味二妙丸﹝上方加歸尾﹑牛膝﹑萆﹑防己﹑龜板﹞﹑當歸拈痛湯﹝見香港腳﹞之類主之。其有熱甚者﹐如抽薪飲﹝用苓﹑柏﹑斛﹑梔﹑木通﹑澤瀉﹑枳殼﹑甘艸﹞之類亦可暫用﹐先淸其火而後調其气血。﹝《景嶽》﹞痺癥之實者﹐宜五積散。黃五物湯﹐爲痺癥屬虛者之總方。﹝《時方妙用》﹞麻木﹐脈微弱﹐或弦大無力﹐病久體羸者﹐屬气虛﹐補中益气湯加熟附子一片﹐夏月對生脈散或淸燥湯。﹝《醫通》﹞﹝按﹕《中暑》門﹐人參益气湯﹐宜並考。﹞痺﹐忌下﹑收斂﹑酸寒﹑苦寒﹑鹹寒﹐宜辛散﹑行气﹑燥濕﹑甘溫﹑淡滲。﹝《本艸經疏》﹞

治分四端

若邪在肌肉之時﹐或鍼﹑或汗﹑或灸俱易成功﹐不然﹐至人筋骨之際﹐必不易治﹐患者醫者兩宜致意焉。𨿽然﹐又有气虛不能導血榮養筋脈而作麻木者﹐有因血虛無以榮養肌肉﹐以致經隧澀澀而作麻木者﹐又不可專執汗﹑灸﹑鍼三法﹐當要分辧气虛﹑血虛﹑痰飲﹑瘀血而療。﹝《原理》﹞

汗下不可濫施

凡治痺證﹐不明其理﹐以風門諸通套藥施之者﹐醫之罪也。痺證非不有風﹐然風入在陰分﹐與寒濕互結﹐擾亂其血脈﹐致身中之陽不通於陰﹐故致痺也。古方多有用麻黃﹑白芷者﹐以麻黃能通陽气﹐白芷能行營衛﹐然已入在四物﹑四君子等藥之內﹐非顓發表明矣。至於攻裏之法﹐則從無有用之者﹐以攻裏之藥皆屬苦寒﹐用之則陽愈不通﹐其痺轉入諸府﹐而成死證者多矣﹐可無明辧而深戒歟。﹝《法律》﹞

烏附之用

風痺之證﹐大抵因虛者多﹐因寒者多。惟血气不充﹐故風寒得以入之﹐惟陰邪畱滯﹐故經脈爲之不利﹐此痛痺之大端也。惟三气飲及大防風湯之類方能奏效﹐凡治痺之法﹐惟此爲最。﹝景嶽﹞凡坐臥及倚靠之久而致經絡气血不通﹐卽麻而木﹐可見其郁滯也。凡麻木多屬四肢及手足之指者﹐此則四末气血充榮不到﹐故多麻木也。丹溪謂此當用附子行經﹐則此意也。﹝《醫統》﹞烏附辛熱﹐最能耗液者也。夫旣津液不足而爲麻﹐俗方反用烏附而愈者﹐得非生津養液之藥爲主﹐而用此爲佐﹐以導其气之滯歟。若曰獨以烏附治之﹐決無可愈之理。﹝《統旨》﹞

治不宜燥熱

﹝吐痰﹞凡病痺之人﹐其脈沈澀。今人論方者﹐見諸痺證﹐遽作香港腳治之﹐豈知《內經》中本無香港腳之說云云。柰何治此者﹐不問經絡﹐不分臟腑﹐不辧表裏﹐便作幹濕香港腳﹐烏之附之﹐乳之沒之﹐種種燥熱攻之﹐中脘灸之﹐臍下燒之﹐三里火之﹐蒸之熨之﹐湯之炕之﹐以至便旋澀滯﹐前後俱悶﹐虛燥轉甚﹐肌膚日削﹐食飲不入﹐邪气內侵﹐𨿽遇扁華﹐亦難措手。若此者何哉﹖胸膈間有寒痰不去故也。痺病本不死﹐死者醫之誤也。𨿽亦用蒸之法﹐必先湧去其寒痰﹐然後諸法皆效。﹝《事親》﹞

治勿怠慢

大抵痺生於虛﹐爲病多重痛沈著﹐不易得去﹐須制對癥藥﹐日夜飲之﹐𨿽畱連不愈﹐能守病禁﹐不令入髒﹐庶幾可扶持也。昔錢仲陽爲宋之一代明醫﹐自患痛痺﹐取茯苓之大如斗者﹐以法啖之﹐能移於手足﹐爲之偏廢﹐不能盡去﹐可見其爲治之難矣。﹝《保命歌括》﹞

溫經和血諸方

附子湯﹐治風濕寒痺﹐骨節疼痛﹐皮膚不仁﹐肌肉重著﹐四肢緩縱。附子﹝生去皮臍﹞白芍藥桂心甘艸白茯苓人參﹝各三分﹞白術﹝一兩﹞上爲銼散﹐每服四錢﹐水三盞﹐煎七分﹐去滓食前服。﹝《三因》﹞﹝按﹕此本出《千金•歷節》中﹐有漧薑。《三因》名附子八物湯﹐宜參彼門。﹞治五種痺﹐腿並臂間發作不定﹐此脾胃虛﹐衛气不溫分肉﹐爲風寒濕所著﹐芎附散。小川芎附子﹝炮去皮臍﹞黃﹝蜜炙﹞白術防風﹝去釵股﹞當歸﹝洗去蘆薄切焙漧﹞熟漧地黃﹝酒灑九蒸九曝焙秤﹞桂心﹝不見火﹞柴胡﹝去苗洗淨﹞甘艸﹝炙﹐各等分﹞上爲粗末﹐每服四錢﹐水一盞半﹐生薑三片﹐棗一个﹐同煎至七分去滓﹐食前日三服。常服不生壅熱﹐兼消積冷。﹝《本事》﹞小防風湯﹐治手足麻木不仁。防風﹝去蘆並枝者﹞秦艽﹝去苗並土﹞羌活附子﹝炮去皮臍各一兩﹞上爲粗末﹐每服三大錢﹐水一盞半﹐姜錢三片﹐煎至七分去滓﹐入生地黃汁兩合﹐再煎數沸服﹐空心食前。﹝《葉氏》﹞五補丸﹐凡婦人徧身麻痺﹐謂之不仁﹐皆因血風﹐血虛受風濕所致。黃﹝一兩﹞人參﹝半兩﹞附子﹝一个﹞當歸﹝三錢﹞白芍﹝五錢﹞上爲細末﹐煉蜜爲丸﹐祛風散下。﹝《仙傳濟陰方》﹞﹝按﹕祛風散難用﹐蓋此方水煎爲佳。﹞理中湯﹐治寒濕痺﹐加附子﹑天麻四分之一。﹝《得效》﹞三气飲﹐治血气虧損﹐風寒濕三气乘虛內侵筋骨﹐歷節痺痛之極﹐及痢後鶴膝風痛等證。當歸枸杞杜仲﹝各二錢﹞熟地﹝三錢或五錢﹞牛膝茯苓芍藥﹝酒炒﹞肉桂﹝各一錢﹞北細辛﹝或代以獨活﹞白芷炙甘艸﹝各一錢﹞附子﹝隨宜一二錢﹞水二鐘﹐加生薑三片﹐煎服。如气虛者﹐加人參﹑白術隨宜。風寒勝者﹐加麻黃一﹑二錢。此飲亦可浸酒﹐大約每藥一斤﹐可用燒酒六七升﹐浸十餘日﹐徐徐服之。﹝《景嶽》﹞三痺湯﹐治血气凝滯﹐手足拘攣﹐風痺气痺等疾皆療。川續斷杜仲﹝去皮切薑汁炒﹞防風桂心細辛人參白茯苓當歸白芍藥甘艸﹝各一兩﹞秦艽生地黃川芎川獨活﹝各半兩﹞黃川牛膝﹝各一兩﹞上咀爲末﹐每服五錢﹐水二盞﹐姜三片﹐棗一枚﹐煎至一盞﹐去滓熱服﹐無時候﹐但腹稍空服。有人病左臂不隨﹐後已痊平﹐而手指不便無力﹐試諸藥不驗﹐服此藥才半卽安。﹝《婦人良方》﹞﹝按﹕此方卽獨活寄生湯﹐不用寄生﹐用續斷﹐加黃者﹐寄生湯見《腰痛》。﹞《心統》獨活寄生湯﹐治風濕流於手足﹐麻木疼痛。《醫通》攺定三痺湯﹐於本方去續斷﹑杜仲﹑秦艽﹑地黃﹑獨活﹑牛膝﹐加白術﹑防己﹑烏頭﹝炮﹞。蠲痺湯﹐治風濕相搏﹐身體煩疼﹐項臂痛重﹐舉動艱難﹐及手足冷痺﹐腰腿沈重﹐筋脈無力。當歸﹝去土酒浸一宿﹞羌活﹝去蘆頭﹞姜黃赤芍藥黃﹝蜜炙﹞防風﹝去蘆頭以上六味各一兩半﹞甘艸﹝半兩炙﹞上件咀﹐每服半兩﹐水二盞﹐生薑五片﹐同煎至一盞﹐去滓溫服﹐不拘時候。﹝《楊氏》﹞﹝互見《臂痛》舒經湯下﹞《魏氏》蠲痺湯﹐治气弱當風飲啜﹐風邪客於外﹐飲濕停於內﹐風濕內外相搏﹐體倦舌麻﹐甚則惡風多汗﹐頭目昏眩﹐徧身不仁﹝合肥陶大淵傳﹞﹐於本方加白術﹑附子﹑薏苡仁。《濟生》於本方去防風。

驅表初方

治行痺﹐行走無定﹐防風湯方。防風﹝去叉﹞甘艸﹝炙銼各一兩﹞黃芩當歸﹝切焙﹞赤茯苓﹝去黑皮各一兩﹞秦艽﹝去苗土﹞葛根﹝銼各三分﹞桂﹝去粗皮﹞杏仁﹝湯去皮尖雙仁炒各一兩﹞麻黃﹝去根節煎掠去沫焙半兩﹞上一十味粗搗篩﹐每服五錢﹐酒一盞﹐水一盞﹐棗三枚掰破﹐生薑五片﹐同煎至一盞﹐去滓溫服﹐日二夜一。﹝《聖濟》﹞《濟生》防風湯﹐治血痺皮膚不仁﹐於本方去葛根﹑麻黃﹐加獨活﹑芍藥。治風濕痺畱著不去﹐四肢麻拘攣浮腫﹐茯苓湯方。赤茯苓﹝去黑皮﹞桑根白皮﹝各二兩﹞防己官桂﹝去粗皮﹞芎﹝各一兩半﹞甘艸﹝三兩﹞芍藥當歸﹝切焙﹞麻黃﹝去根節先煮掠去沫焙漧各一兩半﹞上九味粗搗篩﹐每服六錢匕﹐以水二盞﹐棗三枚掰破同煎﹐去滓溫服﹐空心臨臥。如欲出汗﹐服藥了以生薑熱粥投之﹐汗出愼外風。﹝《聖濟》﹞《宣明》茯苓川芎湯﹐治著痺﹑以防風代防己。治熱痺﹐升麻湯方。升麻﹝三兩﹞茯神﹝去木﹞人參防風﹝去叉﹞犀角﹝鎊﹞羚羊角﹝鎊﹞羌活﹝去蘆頭以上各二兩﹞官桂﹝去粗皮半兩﹞上八味粗搗篩﹐每服四錢匕﹐水一盞半﹐生薑一塊拍碎﹐竹瀝少許﹐同煎至一盞﹐去滓溫服﹐不拘時候。﹝《聖濟》﹞五積散﹐尋常被風寒濕气交互爲病﹐頸項彊直﹐或半身偏疼﹐或復麻痺﹐但服此藥﹐加麝香末少許煎服。﹝《易簡》﹞薏苡仁湯﹐治寒濕痺痛。當歸﹝一兩﹞芍藥﹝炒一兩﹞薏苡仁﹝一兩﹞麻黃﹝一兩﹞肉桂﹝一兩﹞甘艸﹝炙一兩﹞蒼術﹝米泔浸炒一兩﹞上銼﹐每服七錢﹐生薑三片煎服。自汗﹐減麻黃。熱﹐減桂。﹝《指掌》﹞鹽賈葉作舟﹐徧體疼痛﹐尻髀皆腫﹐足攣膝急。余曰﹕此寒傷榮血﹐筋脈爲之引急﹐《內經》所謂痛痺也。用烏藥順气散﹐七劑而減。更加白術﹑桂枝﹐一月而愈。﹝《必讀》﹞

疏气方

開結舒經湯﹐治七情六郁﹐气滯經絡﹐手足麻痺。紫蘇﹝八分﹞陳皮﹝八分﹞香附﹝醋炒八分﹞臺烏﹝八分﹞川芎﹝八分﹞蒼術﹝米泔浸三日銼碎炒八分﹞羌活﹝八分﹞南星﹝八分制﹞半夏﹝八分制﹞當歸﹝八分﹞桂枝﹝四分﹞甘艸﹝四分﹞上銼﹐生薑三片﹐水煎﹐入竹瀝﹑薑汁各半盞服。﹝《醫鑑》﹞

鍼法

陜帥郭巨濟﹐偏枯﹐二指著痺﹐足不能伸﹐迎先師治之。以長鍼刺委中﹐至深骨而不知痛﹐出血一二升﹐其色如墨﹐又且繆刺之。如是者六七次﹐服藥三月﹐病良愈。﹝《綱目》引垣﹞﹝出典當考。按﹕《壽夭剛柔篇》曰﹕久痺不去身者﹐視其血絡﹐盡出其血。蓋東垣所本也。﹞

身體類

﹝附﹞舌麻

增損建中湯﹐治上膈壅盛﹐口燥咽漧﹐舌上麻木﹐不知甜苦﹐意思不喜飲食﹐宜服此藥。﹝許堯臣方﹞綿黃﹝二兩以京墨炙﹞肉桂﹝半兩﹞粉艸﹝一兩﹞鬼眼京南白芍藥﹝三兩﹞五味子﹝五兩﹞五加皮﹝三兩﹞漧葛﹝三兩﹞烏梅﹝一兩去核﹞上爲粗末和勻﹐每服三大錢﹐水一盞半﹐煎至一中盞﹐去滓服﹐不拘時候﹐一日可三服。﹝《葉氏》﹞一婦人體肥气郁﹐舌麻眩暈﹐手足麻气塞﹐有痰便結﹐涼膈散加南星﹑香附﹑臺芎﹑開之。﹝《丹溪》﹞有舌無故常自痺者﹐不可作風治﹐由心血不足﹐用理中湯加熟附半錢﹐當歸一錢半。﹝《要訣》﹞﹝按﹕《統旨》作理中湯合四物湯服之。﹞順气豁痰湯﹐治舌痺或麻﹐此因痰气滯於心胞絡也。半夏﹝用姜皂角煮一錢半﹞茯苓橘紅貝母栝蔞仁﹝去油﹞黃連桔梗枳殼﹝麩炒各一錢﹞香附﹝童便浸﹞甘艸﹝四分﹞水二鐘﹐姜三片﹐煎八分﹐食遠服。血虛舌麻者﹐四物湯加黃連。﹝《統旨》﹞《赤水》止麻消痰飲﹐治口舌麻木﹐延及口角頭面者。於豁痰湯去半夏﹑香附﹐加黃芩﹑南星﹝用白礬﹑皂角﹑生薑同煮透﹞﹑天麻﹑細辛﹐水煎﹐入薑汁一匙﹐竹瀝三﹑四匙﹐食遠服。﹝《壽世》去貝母﹐加半夏。﹞

身體類

痿

痿證﹐唐宋諸家少見其方說﹐明以來則槪雷同子和﹑震亨等﹐故此編所采不過數頁﹐覽者勿以漏略爲疑。

名義

痿謂痿弱﹐無力以運動。﹝《素問次注》﹞

診法

尺脈虛弱﹐緩澀而緊﹐病爲足痛﹐或者痿病。﹝《崔氏脈訣》﹞痿病肺虛﹐脈多微緩﹐或澀或緊﹐或細或濡。﹝《四言舉要》﹞

源候總說

夫人身之有皮毛﹑血脈﹑筋膜﹑肌肉﹑骨髓以成形﹐內則有肝﹑心﹑脾﹑肺﹑腎以主之。若隨情妄用﹐喜怒不節﹐勞佚兼並﹐致內藏精血虛耗﹐榮衛失度﹐發爲寒熱﹐使皮血筋骨肌肉痿弱﹐無力以運動﹐故致痿。狀與柔風腳弱皆相類﹐以脈證並所因別之﹐不可混濫。柔風香港腳皆外所因﹐痿則屬內﹐藏气不足之所爲也﹐審之。﹝《三因》﹞

病由肺熱

大抵肺主气﹐气爲陽﹐陽主輕淸而升﹐故肺居上部。病則其气滿奔迫﹐不能上升﹐至於手足痿弱﹐不能收持。由肺金本燥﹐燥之爲病﹐血液衰少﹐不能營養百骸故也。經曰﹕手指得血而能攝﹐掌得血而能握﹐足得血而能步。故秋金旺則霧气蒙郁而艸木萎落﹐病之象也﹐痿猶萎也。﹝《原病式》﹞痿之爲狀﹐兩足痿弱﹐不能行用。由腎水不能生心火﹐心火上爍肺金﹐肺金受火制﹐六葉皆焦﹐皮毛虛弱﹐急而薄著﹐則生痿。者﹐足不能伸而行也。大抵痿之爲病﹐皆因客熱而成﹐好欲貪色﹐彊力過極﹐漸成痿疾。故痿屬肺﹐脈痿屬心﹐筋痿屬肝﹐肉痿屬脾﹐骨痿屬腎。總由肺受火熱葉焦之故﹐相傳於四髒﹐痿病成矣﹐直斷曰痿病無寒。故病痿之人﹐其脈浮而大。﹝《事親》﹞肺金體燥而居上﹐主气﹐畏火者也。脾土性濕而居中﹐主四肢﹐畏木者也。火性炎上﹐若嗜欲無節﹐則水失所養﹐火寡於畏而侮所勝﹐肺得火邪而熱矣。木性剛急﹐肺受熱則金失所養﹐木寡於畏而侮所勝﹐脾得木邪而傷矣。肺熱則不能管攝一身﹐脾傷則四肢不能爲用﹐而諸痿之病作。﹝《局方發揮》﹞痿者﹐形气惟悴﹐手足不舉是也。由中气不足﹐土不滋金﹐金不生水﹐水不制火﹐故肺葉焦枯﹐腎失生气﹐以致五神失位﹐水漧火炙﹐血涸气燥﹐使宗筋不潤﹐筋脈骨肉血气皆痿矣。﹝《心統》﹞

病由濕熱

﹝大筋短小筋弛長﹞痿之一癥﹐全在濕熱。由乎酒色太過﹐气血空虛﹐反加勞碌﹐筋骨有損﹐由是濕熱乘之﹐熱傷於气﹐不能舒暢其筋﹐故短而爲拘攣者矣。濕傷其血﹐則血不養筋而筋不束骨﹐故小筋弛長而爲痿弱者矣。﹝《繩墨》﹞經曰﹕濕熱不攘﹐則大筋短﹐小筋弛長﹐短爲拘﹐弛長爲痿。此《內經》言筋病之槪﹐乃舉隅之談﹐以啟人之自反耳﹐非謂大筋必無弛長﹐小筋必無短也。卽如痿弱必由於弛長﹐豈大筋果無涉乎﹐此經言之意從可知矣。故於痿証之外﹐凡遇螈等病﹐當知拘攣者必由短﹐癱弱者必由弛長﹐斯得《內經》之意﹐而於寒熱燥濕之辧﹐亦可得其據矣。﹝《景嶽》﹞痿證﹐臟腑病因𨿽曰不一﹐大都起於陽明濕熱﹐內蘊不淸﹐則肺受熱乘而日槁﹐脾受濕淫而日溢﹐故成上枯下濕之候。舉世靡不以腎虛爲事﹐陽明濕熱﹐從無齒及之者。﹝《醫通》﹞痿者﹐手足軟弱﹐縱緩不收也﹝卽俗所謂手攤腳軟之意﹞﹐蓋熱而兼濕使然。觀物之寒而幹者﹐必堅硬收引﹔熱而濕者﹐必柔軟弛長可見。濕屬土﹐胃爲水谷之海﹐主潤筋脈。胃病則不能運化水谷﹐濕停筋脈中﹐不爲潤而爲澇﹐與熱相合﹐故治痿獨取陽明也。然此証之有熱無寒則然矣﹐其有濕與否則須細辧。若無濕而槪用燥藥以利水﹐則火益燥烈﹐筋脈反致枯漧攣縮﹐求爲弛長緩縱而不可得矣﹐治者審之。﹝無濕亦有痿者﹐以津液爲熱所灼﹐尙未卽幹﹐𨿽不弛長﹐亦未短縮﹐但困弱柔軟而不能行動也。觀艸木遇烈日而枝葉萎軟﹐可見矣。﹞﹝《醫碥》﹞

病非盡爲火證

痿証之義﹐《內經》言之詳矣。觀所列五臟之證皆言爲熱﹐而五臟之證又總於肺熱葉焦﹐以致金燥水虧﹐乃成痿證﹐如丹溪之論治﹐誠得之矣。然細察經文﹐又曰悲哀太甚則胞絡絕﹐傳爲脈痿﹐思想無窮﹐所願不得﹐發爲筋痿﹐有漸於濕﹐以水爲事﹐發爲肉痿之類﹐則又非盡爲火證﹐此其有餘不盡之意猶有可知。故因此而生火者有之﹐因此而敗傷元气者亦有之﹐元气敗傷則精虛不能灌漑﹐血虛不能營養者亦不少矣。若槪從火論﹐則恐眞陽虧敗及土衰水涸者有不能堪。故當酌寒熱之淺深﹐審虛實之緩急﹐以施治療﹐庶得治痿之全矣。﹝《景嶽》﹞

所挾有等

內熱成痿﹐此論病之本也。若有感發﹐必因所挾而致﹐有濕熱者﹐有濕痰者﹐有气虛者﹐有血虛者﹐有陰虛者﹐有死血者﹐有食積妨礙升降道路者﹝按﹕此七句本於丹溪﹞﹐當明辧之。濕熱痿者﹐雨濕浸淫﹐邪气蒸脾﹐流於四肢﹐自覺足脛熱气上騰﹐或四肢酸軟腫痛﹐或足指麻木頑癢﹐小便赤澀﹐脈來沈濡而數﹐此皆濕熱在下之故﹐所謂濕熱不攘﹐大筋短﹐小筋弛長﹐短爲拘﹐弛長爲痿也﹐宜升陽燥濕﹐禁用塡補之劑。濕痰痿者﹐肥盛之人﹐元气不能運動其痰﹐致濕痰內停﹐客於經脈﹐使腰膝麻痺﹐四肢痿弱﹐脈來沈滑﹐此膏粱酒濕之故﹐所謂土太過﹐令人四肢不舉是也﹝按﹕此本於《六要》﹞﹐宜燥脾行痰。气虛痿者﹐因饑餓勞倦﹐胃气一虛﹐肺气先絕﹐百骸溪谷皆失所養﹐故宗筋弛縱﹐骨節空虛。凡人病後手足痿弱者﹐皆屬气虛﹐所謂脾旣病﹐不能爲胃行其津液﹐四肢不得稟水穀气而不用也﹐宜補中益气。血虛痿者﹐凡產後失血後﹐面色痿黃﹐手足無力﹐不能行動者也﹐宜滋養榮血。然血生於脾﹐往往用養血藥而痿如故者﹐脾虛不能生血也﹐能補其脾﹐則血自旺而痿自愈矣。陰虛痿者﹐酒色過度﹐下焦肝腎之火﹐燔灼筋骨﹐自覺兩足極熱﹐上衝腿膝﹝按﹕《簡明醫彀》曰﹕足常熱者﹐火起湧泉穴﹐防痿證﹞﹐酸弱痿軟﹐行步艱難﹐不能久立﹐脈來澀弱﹐或左脈𨿽大﹐按之無力﹐宜峻補精血以扶肝腎。血瘀痿者﹐產後惡露未盡﹐流於腰膝﹐或跌撲損傷﹐積血不消﹐四肢痛而不能運動﹐致脈澀而芤者﹐宜養血行瘀。食積痿者﹐飲食太過﹐妨礙道路﹐升降失常﹐脾气不得運於四肢﹐手足軟弱﹐或腹膨脹痛﹐或惡心噯气﹐右手脈洪弦滑者﹐宜運脾消導﹐從食積治﹐俟食消積化﹐然後補脾。﹝按﹕《綱目》引丹溪云﹕痿病﹐食積妨礙不得降者﹐亦有死血者﹐俱宜下之。﹞痢後腳軟脛疼﹐或膝腫者﹐此下多亡陰所致﹐宜補脾兼升舉之劑﹐若作風治﹐則反燥其陰而痿難愈。間有痢後兜澀太早﹐積瘀不淸﹐下注隧道經絡而成痿者﹐此又當行气逐瘀﹐與前證迥異矣。﹝《匯補》﹞

骨痿

人身之骨﹐腎所主也。先天本經稟气不足﹐則骨軟而不堅不實﹐且髓不滿骨﹐筋無血養以束骨﹐榮衛弱﹐故骨痿而骨變也。若初長之花木﹐經風一折受傷﹐致有欹斜歪橫﹐形質之義同也。古今骨病俱不能治﹐余用返本還元藥﹐及補腎淸肺熱藥品味﹐十有二三愈者。﹝《女科百病問答補遺》﹞

治例

治宜黃芩﹑黃連﹑當歸﹑生地﹑獨活﹑牛膝﹑秦艽﹑續斷之類﹐切不可偏於風藥而作風治﹝按﹕此一語本出丹溪﹞﹐亦不可偏於補藥而作虛論。此癥宜利小便而除其濕熱﹐宜用淸涼而通利其气血﹐其癥自可者也。若腎气空虛﹐腰脊不舉﹐髓竭力乏﹐行立不能﹐而爲骨痿之癥者﹐前方宜加五味﹑構杞﹑山萸﹑熟地﹑虎骨﹑敗龜之類﹐﹝《繩墨》﹞凡痿由濕熱﹐脈洪滑而證多煩熱者﹐必當先去其火﹐宜二妙散﹐隨證加減用之。若陰虛兼熱者﹐宜《正傳》加味四物湯﹑虎脛骨丸或丹溪補陰丸﹑滋陰八味丸﹝卽知柏六味丸﹞之類主之。若絕無火證﹐而止因水虧於腎﹐血虧於肝者﹐則不宜兼用涼藥以伐生气﹐惟鹿角膠丸爲最善﹝方見《正傳》﹞﹐或加味四斤丸﹑八味地黃丸﹑金剛丸﹝用萆﹑杜仲﹑蓯蓉﹐菟絲﹞之類﹐俱可擇用。若陰虛無濕或多汗者﹐俱不宜輕用蒼術﹐蓋痿證最忌散表﹐亦恐傷陰也。﹝《景嶽》﹞痿屬濕熱﹐經曰﹕治痿獨取陽明。忌破气﹑升﹑辛熱發散﹐宜大補气血﹑淸熱除濕﹑甘寒﹑甘溫﹑苦寒﹑酸寒。﹝《本艸經疏》﹞

治不宜燥熱補陽

﹝附子可否﹞今之行藥者﹐凡見腳膝痿弱﹐難於行步﹐或一足不伸﹐便作寒濕香港腳治之﹐驟用烏﹑附﹑乳﹑沒﹑自然銅﹑威靈仙之類﹐燔鍼艾火﹐湯煮袋蒸﹐痿弱轉加﹐如此而死﹐豈亦天乎。夫治痿與治痺﹐其治頗異﹐風寒濕痺﹐猶可蒸湯灸燔﹐時或一效﹐惟痿用之轉甚者何也﹖蓋以肺熱爲本﹐葉焦而成痿﹐以此傳於五臟﹐豈有寒者歟。﹝《事親》﹞陳無擇謂痿因五內不足﹐誠得之矣。然痿之所不足者﹐乃陰也﹑血也﹐而諸方悉是補陽補气之劑﹐能免實實虛虛之患乎。﹝《微義》﹞或云﹕痿病旣屬濕熱﹐何古方多用附子辛熱而愈者﹖殊不知濕熱沈滯旣久﹐非借辛熱之力﹐不能開通經隧﹐原非爲腎臟虛寒而設。若眞陽未衰﹐槪行溫補﹐而不知淸熱滲濕﹐寧無反助濕熱之患耶。﹝《醫通》﹞

用下治驗

宛丘營軍校三人皆病痿﹐積年不瘥﹐腰以下腫痛不舉﹐徧身瘡赤﹐兩目昏暗﹐唇漧舌燥﹐求療於戴人。戴人欲投瀉劑﹐二人不從﹐爲他醫溫補之藥所惑﹐皆死。其同病有宋子玉者俄省曰﹕彼已熱死﹐我其攺之。敬邀戴人。戴人曰﹕公之疾﹐服熱藥久矣﹐先去其藥邪﹐然後及病邪﹐可下三百行。子玉曰﹕敬從教。先以舟車丸﹑浚川散大下一盆許﹐明日減三分﹐兩足舊不仁﹐是日覺痛癢﹐累至三百行始安。戴人曰﹕諸痿獨取陽明﹐陽明者胃與大腸也﹐此言不止謂鍼也﹐鍼與藥同也。﹝《三療》﹞﹝按﹕又有痿病以鹽水吐膈痰治驗﹐當考。﹞太學朱修之﹐八年痿廢﹐更醫累百﹐毫末無功。一日讀余《頤生微論》﹐千里相招。余診之﹐六脈有力﹐飲食若常﹐此實熱內蒸﹐心陽獨亢﹐證名脈痿。用承气湯﹐下六七行﹐左足便能伸縮。再服大承气﹐又下十餘行﹐手中可以持物。更用黃連﹑黃芩各一斤﹐酒蒸大黃八兩﹐蜜丸﹐日服四錢﹐以人參湯送。一月之內﹐去積滯不可勝數﹐四肢皆能展舒。予曰﹕今積滯盡矣。煎三才膏十斤與之﹐服畢而應酬如故。﹝《必讀》﹞﹝按﹕三才膏當是三才封髓丹﹐方附《積熱》中。﹞

淸補諸方

丹溪加味四物湯﹐治諸痿﹐四肢軟弱﹐不能舉動。當歸身﹝一錢﹞熟地黃﹝三錢﹞白芍藥川芎﹝各七分半﹞五味子﹝九枚﹞麥門冬﹝一錢﹞人參﹝半錢﹞黃柏﹝一錢﹞黃連﹝半錢﹞知母﹝三分﹞杜仲﹝七分半﹞牛膝﹝三分足不軟者不用﹞蒼術﹝一錢﹞上細切﹐作一服﹐水二盞﹐煎至一盞﹐空心溫服﹐酒糊爲丸服亦可。一云﹕血虛者﹐以四物湯加黃柏﹑蒼術﹐下補陰丸。﹝《正傳》﹞《回春》參歸養榮湯﹐治痿癥﹐於本方去川芎﹑五味﹑麥門﹑黃連﹑蒼術﹐加白術﹑茯苓﹑陳皮﹑破故紙﹑甘艸。龍膽瀉肝湯。柴胡﹝一錢﹞人參知母麥門冬天門冬艸龍膽山梔子生甘艸黃連﹝各五分﹞黃芩﹝七分﹞五味子﹝七粒﹞肝气熱色靑﹐爪枯口苦﹐筋膜幹而攣急者﹐名曰筋痿﹐宜此方主之。﹝《方考》﹞五痿湯﹐治五臟痿。人參白術茯苓﹝各一錢﹞甘艸﹝炙四分﹞當歸﹝一錢五分﹞苡仁﹝三錢﹞麥冬﹝二錢﹞黃柏﹝炒褐色﹞知母﹝各五分﹞水煎服。﹝《心悟》﹞﹝按此三方﹐俱自東垣淸燥湯變來。淸燥湯繁重難用﹐今不錄。﹞虎脛骨丸﹝原無方名﹐從《醫統》錄﹞﹐祖傳經驗﹐治兩足痿弱軟痛﹐或如火焙﹐從足踝下﹐上衝腿胯等證﹐因濕熱所成者。蒼術﹝米泔浸一二宿﹞黃柏﹝酒浸日曬各四兩﹞牛膝﹝去蘆三兩﹞龜板﹝酥炙﹞虎脛骨﹝酥炙﹞防己﹝各一兩﹞當歸尾﹝二兩﹞上爲細末﹐麵糊爲丸﹐如梧桐子大﹐每服七十丸或一百丸﹐空心姜鹽湯下。一方﹐加炮附子五錢。﹝《正傳》﹞

溫補諸方

崇明文學倪君儔﹐四年不能起於牀﹐延余航海治之。簡其平日所服﹐寒涼者十六﹐補腎肝者十三。診其脈大而無力﹐此營衛交虛。以十全大補加秦艽﹑熟附各一錢朝服之﹐夕用八味丸加牛膝﹑杜仲﹑遠志﹑萆﹑虎骨﹑龜板﹑黃柏﹐溫酒送七錢﹐凡三月而機關利。﹝《必讀》﹞大防風湯﹐气血兩虛﹐風濕相挾﹐麻痺痿弱。﹝《赤水》﹞﹝方見《歷節》﹞加味四斤丸﹐治肝腎臟虛﹐熱淫於內﹐致筋骨痿弱﹐不自勝持﹐起居須人﹐足不任地。蓯蓉﹝酒浸﹞牛膝﹝酒浸﹞天麻木瓜幹鹿茸﹝燎去毛切酥炙﹞熟地黃菟絲子﹝酒浸通軟別研細﹞五味子﹝酒浸各等分﹞上爲末﹐蜜丸如梧子大﹐每服五十丸﹐溫酒米湯食前下。一法﹐不用五味子﹐有杜仲。﹝《三因》﹞《魏氏》鹿茸四斤丸﹐補气血﹐壯元陽﹐彊筋骨﹐除風濕。於本方去地黃﹑菟絲子﹐加虎脛骨﹑附子﹑杜仲﹑當歸。﹝互見《香港腳》﹐宜參。﹞鹿角丸﹐治五痿﹐皮緩毛悴﹐血脈枯槁﹐肌肉薄著﹐筋骨羸弱﹐飲食不滋﹐庶事不興﹐四肢無力﹐爪枯發落﹐眼昏唇燥﹐疲憊不能支持。麋角﹝鎊一斤酒浸一宿﹞熟地黃﹝四兩﹞大附子﹝生去皮臍一兩半﹞上用大麥米二升﹐以一半借底﹐一半在上﹐以二布巾隔覆﹐炊一日﹐取出藥與麥﹐別焙榦爲末﹐以浸藥酒﹐添淸酒煮麥粉爲糊﹐搜和得所﹐杵三千下﹐丸如梧子大﹐每服五十丸﹐溫酒﹑米湯任下﹐食前服。﹝《三因》﹞一文學有奇疾﹐兩足不酸不痛﹐每行動絕不聽其所用﹐或扭於左而又墜於右﹐或扭於右而又墜於左﹐之玄而行﹐不能一步步正走。此亦目之稀覯﹐竟不識爲何疾﹐書無所考。予臆度之﹐由筋軟不能束骨所致﹐故行動則偏斜扭墜也。夫筋者肝之所主﹐肝屬木﹐木縱不收﹐宜益金以制之。用人參﹑黃﹑白芍藥以補肺金﹐薏苡仁﹑虎骨﹑龜板﹑杜仲以壯筋骨﹐以鐵華粉專制肝木﹐煉蜜爲丸﹐早晚服之愈。﹝《赤水》﹞五加皮酒﹐治筋痿﹐拘攣疼痛﹐不便屈伸。五加皮﹝半斤﹞蒼耳子﹝六兩﹞枸杞子苡仁﹝各四兩﹞生地黃﹝二兩﹞木香﹝五錢﹞以好酒一大埕﹐將藥用囊盛﹐懸埕中﹐浸七日﹐取出焙榦爲末﹐煉蜜丸梧子大﹐空心酒吞八九十丸。其酒聽飲﹐但常使酒气頻相接爲妙。﹝同上﹞﹝按﹕《六要》等重載治痿酒劑﹐槪難適用﹐姑存此方。﹞

調攝法

天產作陽﹐濃味發熱﹐先哲格言。但是患痿之人﹐若不淡薄食味﹐吾知其必不能安全也。﹝《局方發揮》﹞

身體類

﹝附﹞陰痿

所因不一

凡男子陽痿不起﹐多由命門火衰﹐精气虛冷﹐或以七情勞倦﹐損傷生陽之气﹐多致此證。亦有濕熱熾盛﹐以致宗筋弛縱而爲痿弱者﹐譬以暑熱之極﹐則諸物綿萎﹐經云壯火食气﹐亦此謂也。然有火無火﹐脈證可別﹐但火衰者十居八九﹐而火盛者僅有之耳。﹝《景嶽》﹞陽動則舉﹐陰靜則痿﹐𨿽無欲亦然﹝觀小兒子夜作可知﹞﹐況有心者乎。然而不舉者﹐則气不從心也。其故有六﹕一則天稟使然而不可彊者﹐一也﹔一則有所恐懼而气餒也﹔一則神搖火飛﹐气上不下也﹐此皆無病之人也。一則濕熱太盛﹐下注宗筋﹐弛縱不收也﹔一則耗散過度﹐命門火虛也﹐一則腎水虛衰﹐熱盛﹐壯火食气也﹝薛立齋所謂如木得露則森立﹐遇酷暑則萎悴也。蓋水火和平則舉﹐有水無火﹑有火無水及水火淫盛爲濕熱者﹐亦不舉也。參《痿》門自明﹞﹐此有病之人也。﹝《醫碥》﹞

病由腎虛

﹝傷肝﹞腎開竅於陰﹐若勞傷於腎﹐腎虛不能榮於陰器﹐故萎弱也。診其脈瞥瞥如羹上肥﹐陽气微。連連如蜘蛛絲﹐陰气衰。陰陽衰微而風邪入於腎經﹐故陰不起﹐或引小腹痛也。﹝《病源論》﹞﹝按﹕又有陰冷候曰。久不已﹐則陰痿弱。﹞陰痿皆耗散過度﹐傷於肝筋所致。經云足厥陰之經﹐其病傷於內則不起是也。﹝《綱目》﹞陰痿責之精衰﹐鑿喪太過所致﹐仲景八味丸特妙﹐甚者加人參﹑鹿膠﹑鹿茸﹐或加蓯蓉﹑鎖陽﹑枸杞。﹝《六要》﹞陰痿屬命門火衰﹐下焦虛寒﹐忌下泄﹑破气﹑發散﹑辛寒﹑苦寒﹑淡滲﹑燥﹑補腎水苦寒藥﹐宜益眞陽之气﹑甘溫﹑咸溫﹑甘熱﹑酸斂。﹝《本艸經疏》﹞

病有由郁火濕熱

男子陰痿不起﹐古方多雲命門火衰﹐精气虛冷﹐固有之矣。然亦有郁火甚而致痿者﹐經云壯火食气﹐譬如人在夏暑而倦怠痿弱﹐遇冬寒而堅彊也。予嘗親見一二人﹐腎經郁火而有此證﹐令服黃柏﹑知母淸火堅腎之藥而效﹐故須審察﹐不可偏認作火衰也。﹝《雜著》﹞王節齋曰﹕少年人陽痿﹐有因於失志者﹐但宜舒郁﹐不宜補陽。經曰﹕腎爲作彊之官﹐伎巧出焉﹐藏精與志者也。夫志從士從心﹐志主決定﹐心主思維﹐思維則或遷或攺﹐決定則決定不移﹐此作彊之驗也。苟志意不遂﹐則陽气不舒﹐陽气者卽眞火也﹐譬諸極盛之火﹐置之密器之中﹐閉悶其气﹐使不得發越﹐則火立死而寒矣﹐此非眞火衰也﹐乃悶郁之故也。宣其抑鬱﹐通其志意﹐則陽气立舒﹐而其痿自起矣。﹝《錦囊》﹞邪火內熾﹐陽事反痿﹐苦寒瀉之﹐陽事勃然﹐火與眞陽勢不兩立如此。世人以助火之劑﹐冀回眞陽﹐非徒無益﹐而又害之。﹝《一筏》﹞陰莖屬肝之經絡﹐蓋肝者木也﹐如木得湛露則森立﹐遇酷熱則萎悴。若因肝經濕熱而患者﹐用龍膽瀉肝湯以淸肝火﹑導濕熱。若因肝經燥熱而患者﹐用六味丸以滋腎水﹑養肝血而自安。﹝《雜著》注﹞凡肝腎濕熱﹐以致宗筋弛縱者﹐亦爲陽痿﹐治宜淸火以堅腎﹐然必有火證火脈內外相符者方是其證﹐宜滋陰八味丸或丹溪大補陰丸﹑虎潛丸之類主之﹐﹝《景嶽》﹞

病有由思慮驚恐

凡思慮焦勞﹐憂鬱太過者﹐多致陽痿。蓋陰陽總宗筋之會﹐會於气街﹐而陽明爲之長﹐此宗筋爲精血之孔道﹐而精血實宗筋之化源。若以憂思太過﹐抑損心脾﹐則病及陽明衝脈﹐而水穀气血之海必有所虧﹐气血虧而陽道斯不振矣。經曰二陽之病發心脾﹐有不得隱曲﹐及女子不月者﹐卽此之謂。﹝《景嶽》﹞凡驚恐不釋者﹐亦致陽痿﹐經曰恐傷腎﹐卽此謂也。故凡遇大驚卒恐﹐能令人遺失小便﹐卽傷腎之驗﹔又或於陽旺之時﹐忽有驚恐﹐則陽道立痿﹐亦其驗也。余嘗治一彊壯少年﹐遭酷吏之恐﹐病似脹非脹﹐似熱非熱﹐絕食而困﹐眾謂痰火﹐宜淸中焦。余診之曰﹕此恐懼內傷﹐少陽气索而病及心腎﹐大虧證也。遂峻加溫補﹐兼治心脾﹐一月而起。愈後形气𨿽健如故﹐而陽寂不舉。余告之曰﹕根蒂若斯﹐腎傷已甚﹐非少壯所宜之兆﹐速宜培養心腎﹐庶免他虞。彼反以恐嚇爲疑﹐全不知信﹐未及半載﹐竟復病而歿。可見恐懼之害﹐其不小者如此。﹝同上﹞凡因思慮驚恐﹐以致脾腎虧損而陽道痿者﹐必須培養心脾﹐使胃气漸充﹐則衝任始振而元可復也。宜七福飲﹝用參﹑地﹑歸﹑術﹑甘﹑棗仁﹑遠志﹞﹑歸脾湯之類主之。然必大釋懷抱﹐以舒神气﹐庶能奏效﹐否則徒資藥力無益也。其有憂思恐懼太過者﹐每多損抑陽气﹐若不益火﹐終無生意﹐宜七福飲加桂﹑附﹑枸杞之類主之。﹝同上﹞

培元諸方

治陰痿﹐精薄而冷方。蓯蓉鐘乳蛇牀子遠志續斷薯蕷鹿茸﹝各三兩﹞上七味治下篩﹐酒下方寸匕﹐日二服。﹝《千金》﹞《雞峯》名鐘乳姜預湯。治陽不起方。原蠶蛾未連者一升﹐陰漧去頭足毛羽﹐末之﹐白蜜丸如梧子﹐夜臥服一丸。﹝《千金》﹞梅覺春丸﹐專治陽事痿弱。丁香木香朱砂﹝研各一錢﹞黑附子﹝一个﹐重半兩者﹐剜去中心﹐成空甕子。﹞上將丁香﹑木香﹑朱砂等三味同爲細末﹐傾在附子甕兒內﹐以蕎麥麵和如餅劑裹。卻用生蘿卜一个﹐徑四寸﹐劈作兩半﹐中間剜得可容上件藥﹐置之於內﹐以竹簽子簽定﹐用六一泥固了﹐約濃半指許。於淨地剜一坑子﹐深五寸許﹐用炭火燒紅﹐去了炭火及灰﹐令坑內淨。用好醋一盞潑在坑子﹐注定﹐將藥安在坑內﹐四畔用炭火一斤鋪蓋之﹐一時辰爲度﹐去火﹐用新盆合定﹐令冷﹐與後藥一處爲末。舶上茴香﹝炒﹞天臺烏藥白茯苓﹝去皮各一錢﹞地龍﹝去土秤一字﹞上爲細末﹐酒煮麵糊爲丸﹐如綠豆大﹐每服二十丸﹐空心乳湯酒送下。﹝《禦藥》﹞鹿茸酒﹐治陽事虛痿﹐小便頻數﹐面色無光。用嫩鹿茸一兩﹐去毛切片﹐山藥末一兩﹐絹袋裹﹐置酒壇中﹐七日開瓶﹐日飲三盞﹐將茸焙作丸服。﹝《本艸綱目》引《普濟方》﹞陽事痿弱﹐紫稍花﹑生龍骨各二錢﹐麝香少許﹐爲末﹐蜜丸梧子大﹐每服二十丸﹐燒酒下。欲解﹐飲生薑甘艸湯。﹝同上引《集簡方》﹞陰痿不興﹐蜂窠燒研﹐新汲井水服二錢。﹝同上引《嶁神書》﹞

淸肝方

龍膽瀉肝湯﹐治陰痿弱而兩丸冷﹐陰汗如水﹐小便後有餘滴臊气﹐尻臀並前陰冷﹐惡寒而喜熱﹐膝亦冷﹐此肝經濕熱。﹝按﹕此方原治陰部時復熱癢及臊臭﹐此文系固眞湯主治﹐《醫通》移之此方﹐今從之。﹞柴胡梢澤瀉﹝以上各一錢﹞車前子木通﹝以上各五分﹞生地黃當歸梢艸龍膽﹝以上各三分﹞上銼如麻豆大﹐都作一服﹐水三盞﹐煎至一盞去渣﹐空心稍熱服﹐便以美膳壓之。﹝《蘭室》﹞

身體類

厥

軒岐之所謂厥者﹐熱厥則其內熱而外證亦熱﹐寒厥則其內寒而外證亦寒﹔仲景之所謂厥者﹐其外證則必寒﹐而其內則有寒者﹑有熱者﹐此其異也。至後世則槪卒然昏運諸病名之爲厥﹐抑又異矣。軒岐之厥﹐鮮能演其義者﹔仲景之厥﹐前人所說旣拈出《傷寒》中﹐今此所舉者﹐多爲後世之厥﹐而寒熱二證固亦所及焉。

名義

厥﹐逆气從下厥起上行﹐入心脇也。﹝《釋名》﹞夫厥者逆也﹐謂陰陽二气卒有衰絕﹐逆於常度。﹝《病源論》﹞﹝按﹕此說欠當。﹞今人又以忽然昏運﹐不省人事爲厥。﹝《準繩》﹞

總說

厥逆之證﹐危證也。蓋厥者盡也﹐逆者亂也﹐卽气血敗亂之謂也﹝按﹕此說非是﹞。故《內經》特重而詳言之﹐如雲卒厥暴厥者﹐皆厥逆之總名也。如雲寒厥熱厥者﹐分厥逆之陰陽也。如雲連經連髒者﹐論厥逆之死生也。再若諸經臟腑之辧﹐亦旣詳矣。又近世猶有气厥﹑血厥﹑酒厥﹑髒厥﹑蛔厥等證﹐亦無非本之經義。觀《內經》諸論已極明顯﹐柰何後人猶不能察﹐凡遇此證﹐則悉認之爲中風﹐竟不知厥逆爲何病而通作風治﹐害孰甚焉。﹝《景嶽》﹞

陽厥陰厥

驟風暴熱﹐云物飛﹐晨晦暮晴﹐夜炎晝冷﹐應寒不寒﹐當雨不雨﹐水竭土壞。時歲大旱﹐艸木枯悴﹐江河乏涸﹐此天地之陽厥也。暴壅塞﹐忽喘促﹐四肢不收﹐二腑不利﹐耳聾目盲﹐咽漧口焦﹐舌生瘡﹐鼻流淸涕﹐頰赤心煩﹐頭昏腦重﹐只睛似火﹐一身如燒﹐素不能者乍能﹐素不欲者乍欲﹐登髙歌笑﹐棄衣奔走﹐狂言妄語﹐不辧親疏﹐發躁無度﹐飲水不休﹐胸膈膨脹﹐腹與脇滿悶﹐背疽肉爛﹐煩潰消中﹐食不入胃﹐水不穿腸﹐驟腫暴滿﹐叫呼昏冒﹐不省人事﹐疼痛不知去處﹐此人之陽厥也。陽厥之脈﹐舉按有力者生﹐絕者死。飛霜走雹﹐朝昏暮靄﹐雲雨飄﹐風露寒冷﹐當熱不熱﹐未寒而寒﹐時气霖霪﹐泉生田野﹐山摧地裂﹐土壞河溢﹐月晦日昏﹐此天地之陰厥也。暴啞卒寒﹐一身拘急﹐四肢拳攣﹐唇靑面黑﹐目直口噤﹐心腹滿痛﹐頭頷搖鼓﹐腰腳沈重﹐語言謇澀﹐上吐下瀉﹐左右不仁﹐大小便活﹐吞吐酸淥﹐悲憂慘﹐喜怒無常者﹐此人之陰厥也。陰厥之脈﹐舉指弱﹐按指大者生。舉按俱絕者死﹐一身悉冷﹐額汗自出者亦死。陰厥之病﹐過三日勿治。﹝《中藏》﹞﹝按﹕此所云別是一義﹐故自爲條。﹞

寒熱虛實

經論如此﹝按﹕此上載《厥論》文﹞﹐𨿽粗分六經﹐殊不出寒熱二證所因﹐欲求備治﹐當歷明之。寒厥則因多欲而奪其精﹐故致陽衰陰盛。熱厥則因醉飽入房﹐精虛則熱入﹐故致陰虛陽盛。考其厥因﹐多以不勝乘其所勝﹐气不得行﹐遂致於逆。如腎移寒於脾﹐則水乘於土﹐水旣不行﹐乃成寒厥。如心移熱於腎﹐則火乘於水﹐火旣不行﹐乃成熱厥。六經皆然﹐可次第論也。所謂得其要者﹐一言而終矣。﹝按﹕此下論屍厥。錄在後。﹞寒則熱﹐熱則寒﹐閉則通﹐如經所謂盛則瀉﹐虛則補﹐不盛不虛﹐以經取之﹐其旨一也。經中以數醉爲熱厥之因﹐學人不可拘此﹐蓋傷寒溫病皆有熱厥﹐仲景所謂熱深厥深﹐聖意以酒能發百脈熱﹐故舉此以爲例耳﹐不可不知。﹝《三因》﹞厥者逆也。謂陰气乘於陽﹐陰气居於下﹐陽气處於上﹐陽虛則陰實﹐實則陰盛﹐陰盛則上乘於陽﹐衛气爲之厥逆﹐失於常度﹐故寒從背起﹐手足冷逆﹐陰盛故也。﹝《病源論》﹞厥證寒熱﹐亦有陰陽虛實不同﹐如形气稍實者﹐宜從子和之法吐下之。虛甚者﹐惟宜隨其所因而調理之可也。﹝《微義》﹞《傷寒》之厥﹐辧在邪气﹐故寒厥宜溫﹐熱厥可攻也。《內經》之厥﹐重在元气﹐故熱厥當補陰﹐寒厥當補陽也。二者之治﹐不可不察。﹝《景嶽》﹞厥有多端﹐須分陰陽虛實。如未厥前吐瀉不渴﹐身涼蜷臥﹐及已發而脈遲﹐口出涎沫者﹐陰厥也。如未厥前便祕溺澀﹐口渴身熱煩躁﹐及已發而脈數大﹐口中反漧燥者﹐陽厥也。若厥而口噤牙閉者﹐實厥也。厥而口張自汗者﹐虛厥也。﹝《匯補》﹞陽厥卽熱厥﹐其證四肢厥逆﹐身熱面赤﹐唇燥大渴﹐口漧舌苔﹐目閉或不閉﹐小便赤澀短少﹐大便燥結﹐忌升發﹑補斂﹑燥熱辛溫﹐宜下﹑淸熱﹑甘寒﹑苦寒﹑鹹寒。陰厥卽寒厥﹐其證四肢厥逆﹐身冷面靑蜷臥﹐手指爪靑黯﹐腹痛大便溏﹐或完谷不化﹐小便自利﹐不渴﹐不省人事﹐忌下﹑破气﹑苦寒﹑鹹寒﹑酸寒﹐宜補气﹑溫中﹑甘溫﹑辛熱。﹝《本艸經疏》﹞

病由气閉肝逆

或曰﹕前之論厥有六﹝按﹕所謂六者﹐系寒﹑熱﹑痰﹑气﹑蛔﹑血﹞﹐致厥之因可能悉否﹖答曰﹕厥癥不止於六者﹐其常也。致厥之因﹐因於气閉﹐而一時諸經之脈﹐內外陡閉不通。何也﹖營者營於中﹐衛者衛於外﹐今營气反拒絕於外﹐衛气反隔閉於中﹐所以內格外拒﹐上下不通﹐故肢體僵臥﹐手足厥逆﹐六脈沈伏﹐厥之大義如此。諸厥之爲病﹐𨿽四肢厥逆﹐少刻陰退陽回﹐气脈一通卽愈。不若諸虛之癥﹐手足冷厥﹐脈微欲絕﹐汗出如雨﹐痰聲如鋸﹐此皆臨危之絕癥。﹝《百問》﹞先生於是癥﹐獨重在肝。蓋肝者將軍之官﹐善幹他髒者也。要知肝气一逆﹐則諸气皆逆﹐气逆則痰生﹐遂火沸風旋﹐神迷魂蕩﹐無所不至矣。﹝《臨證指南》邵新甫﹞

脈候

澀則無血﹐厥寒爲甚﹐尺微無陰﹐下痢逆冷。熱厥脈伏﹐時或而數﹐便祕必難﹐治不可錯。﹝《崔氏脈訣》﹞厥逆之脈多於沈伏者。但沈遲散爲之寒﹐沈伏而數爲之熱﹐浮而無力者是气虛﹐洪滑有力屬頑痰﹐沈滑身冷者難治。﹝《玉案》﹞

辧異

﹝輕重﹞卒中之脈﹐由气虛欲脫﹐有浮洪﹑搏急﹑緩滑﹑弦緊之脈候。諸厥之脈﹐由气閉不通﹐則沈伏澀脫或沈弦微滑之分別也。卒中之癥﹐面赤肢溫﹐息粗鼻鼾﹐體和順而不象病形。諸厥之癥﹐面靑口噤﹐四肢厥冷﹐肢體僵彊﹐奄奄一息﹐如死狀也。﹝《百問》﹞古人又有屍厥﹑痰厥﹑風厥﹑寒厥﹑痙﹑﹑癇﹑角弓反張皆似厥﹐極驚人﹐極難辧﹐識得眞﹐勿驚忙﹐候脈息面色﹐看淸動作厥狀而治之。大指掐拳內凶﹐掐拳外輕。脈大浮洪有力易醒﹐脈細沈伏數急不連貫凶﹐面靑﹑環口靑﹑唇白﹑鼻靑孔黑﹑人中弔危。此論極爲祕要。﹝《尊生書》﹞

諸厥總略

﹝附治方﹞有涎如拽鋸聲在咽喉中爲痰厥﹐手足搐搦者爲風厥﹐因醉而得之爲酒厥﹐暴怒而得之爲气厥。凡屍厥﹑痿厥﹑風厥﹑气厥﹑酒厥﹐可一湧而醒﹐次服降心火﹐益腎水﹐通血和气之藥﹐使粥食調養﹐無不瘥者。若其餘諸厥﹐仿此行之。愼勿當疑似之間﹐便作風气﹐相去邈矣。﹝《事親》﹞若傷寒手足厥逆﹐昏不知人﹐邪正已極﹐溫下之間﹐稍或遲緩﹐禍不旋踵。或汗不解﹐暴衄不知人而厥﹐或雜病得吐衄血而厥﹐不知人者﹐一二日或三日必間﹐間則爲愈矣。蓋陰气尙實﹐必身不熱﹐熱則不厥﹐厥則爲血溫身熱主死矣。暴气厥而形實者﹐七情所致﹐痰飲內郁而厥﹐或半日或一二時必間。形虛而气逆甚者﹐多致不救。此又可見气血爲厥﹐陰陽暴逆之甚也﹐故不可斷作風治。﹝《微義》﹞厥有七癥﹐寒﹑熱﹑痰﹑气﹑食﹑屍﹑蛔﹐七者是也。﹝《司命》﹞蘇合香丸﹐治卒暴厥不知人﹐未辧風痰气厥﹐宜與此膏﹐化濃湯灌之﹐醒後卻議脈證用藥。﹝《微義》﹞﹝按﹕此門別無通治之方﹐仍附於此。﹞

气厥

﹝宜與《諸气》門气中參看﹞﹝气虛厥﹞脈至如喘﹐名曰气厥﹐气厥者不知與人言﹝《素問》《甲乙》作暴厥﹞。﹝《脈經》﹞仁宗最寵貴妃﹐一日食次﹐忽僕倒﹐徧身卒冷。急奏帝。上乃急召孫﹑杜。旣至奏曰﹕不妨﹐此乃气厥爾﹐少頃﹐吐卽復蘇也。禦坐良久﹐果吐而蘇。上問因何而得。二人並奏曰﹕此貴妃方食﹐因憂怨气上﹐遂與食相並﹐故如此者。吐卽气透﹐故復蘇也。上問妃﹐有何事如此。妃對曰﹕陛下無嗣﹐臣外家不能爲陛下生皇嗣﹐所以自怨﹐气忽上逆﹐而至驚動聖駕。上嘆曰﹕朕亦自責﹐乃勞汝致病耶。因嘉獎孫﹑杜之能﹐良久曰﹕醫道如此﹐豈非良醫也耶。﹝《綱目》引孫﹞﹝按﹕樓氏謂上暴厥不知人不治自愈﹐舉經文「气復反則生」以徵之。﹞气厥之證有二﹐以气虛气實皆能厥也。气虛卒倒者﹐必其形气索然﹐色淸白﹐身微冷﹐脈微弱﹐此气脫證也﹐宜參﹑﹑歸﹑術﹑地黃﹑枸杞﹑大補元煎之屬﹐甚者以回陽飲﹑獨參湯之類主之。﹝按﹕《醫方考》曰﹕行立之間﹐暴眩僕絕﹐喉無痰聲﹐身無邪熱者﹐陰虛陽暴絕也﹐獨參湯主之。卽此證也。﹞气實而厥者﹐其形气憤然勃然﹐脈沈弦而滑﹐胸膈喘滿﹐此气逆證也﹐經曰大怒則形气絕而血菀於上﹐卽此類也﹐治宜以四磨飲或八味順气散﹑蘇合香丸之類﹐先順其气﹐然後隨其虛實而調理之。又若因怒傷气﹐逆气旋去而眞气受損者﹐气本不實也﹐再若素多憂鬱恐畏而气怯气陷者﹐其虛尢可知也﹐若以此類而用行气開滯等劑則誤矣。﹝《景嶽》﹞

屍厥

﹝附治方﹞﹝按﹕屍厥一證﹐《肘後》間之中惡客忤﹐而《巢源》收在中惡諸候中﹐並似以屍爲屍注之屍﹔然考經文曰其狀若屍﹐考之《扁鵲傳》實系陽實犯陰之證﹐而未見鬼邪惡气爲其所因﹐故今列於气厥之後。《扁倉傳匯考》更有詳說﹐宜並考。﹞﹝原書此處有缺﹞煎令百沸﹐並灌兩服﹐亦根據前法用灸也。﹝《家寶》﹞二十四味流气飲和蘇合香丸。屍厥者﹐破陰絕陽﹐形靜如死。醫者不知鍼石﹐宜此二方主之﹐使其气血流動﹐陽無絕絡﹐陰無破紐﹐則亦五會之鍼﹑五分之熨﹑八減之劑爾。﹝《方考》﹞

血厥

﹝附治方﹞人平居無疾苦﹐忽如死人﹐身不動搖﹐默默不知人﹐目閉不能開﹐口噤不能言﹐或微知人﹐惡聞人聲﹐但如眩冒﹐移時方寤。此由已汗過多﹐血少气並於血﹐陽獨上而不下﹐气壅塞而不行﹐故身如死。气過血還﹐陰陽復通﹐故移時方寤。名曰鬱冒﹐亦名血厥﹐婦人多有之﹐宜白薇湯﹑倉公散。﹝《本事》﹞白薇湯。白薇當歸﹝洗去蘆薄切焙漧秤各一兩﹞人參﹝去蘆半兩﹞甘艸﹝一分炙﹞上粗末﹐每服五錢﹐水二盞﹐煎至一盞﹐去滓溫服。倉公散瓜蒂藜蘆雄黃﹝水飛﹞礬石﹝﹞上各等分﹐細末﹐少許吹入鼻中。﹝並同上﹞有血厥者﹐因而吐衄過多﹐上竭下厥﹐先致足冷﹐有如水洗﹐冷過腰膝﹐入腹卽死﹐此血竭而作厥也。皆由陽气妄行於上﹐陰血無所根據附﹐气血相離﹐不居本位﹐寧有不死之理乎。﹝《繩墨》﹞血厥之證有二﹐以血脫﹑血逆皆能厥也。血脫者﹐如大崩大吐﹐或產血盡脫﹐則气亦隨之而脫﹐故致卒僕暴死。宜先掐人中﹐或燒醋炭以收其气﹐急用人參一二兩煎湯灌之﹐但使气不盡脫﹐必漸蘇矣。然後因其寒熱﹐徐爲調理﹐此所謂血脫益气也。若不知此而但用血分等藥﹐則幾微之气忽而散失﹐陰無所主﹐無生機矣。其或有用寒涼以止血者﹐必致敗絕陽气﹐適足以速其死耳。血逆者﹐卽經所云血之與气並走於上之謂﹐又曰大怒則形气絕而血菀於上之類也。夫血因气逆﹐必須先理其气﹐气行則血無不行也。俟血行气舒﹐然後隨證調理。﹝《景嶽》﹞

痰厥

﹝宜與《痰涎》門相參﹞厥有涎潮﹐如拽鋸聲在咽中﹐爲痰厥。先用瓜蒂散或人參蘆煎湯探吐﹐隨用導痰湯加竹瀝﹑薑汁。﹝《統旨》﹞痰厥﹐昏迷不醒﹐稀涎散﹑導痰湯。﹝《指掌》﹞痰厥者﹐卒中昏倒﹐不知人事。急灌蘇合香丸﹑滚痰丸﹐或用吐法﹐隨服二陳加膽星﹑僵蠶﹑白附子﹑竹瀝開痰順气藥。﹝《司命》﹞痰厥﹐痰涎壅盛﹐必吐之。稀涎散。或碧霞散﹐揀上好石綠研細﹐水飛再研﹐取二三錢﹐同冰片三四豆許研勻﹐以鮮薄花汁合溫酒調下﹐不大嘔吐﹐但口角涎流出自醒。若見虛癥﹐遺尿自汗﹐不可吐﹐速隨虛治。﹝《六要》﹞不因恚怒﹐忽然气悶痰升﹐肢冷吐涎﹐喉中有聲﹐爲之痰厥﹐脈必沈滑﹐宜導痰順气。又气實多怒之人﹐忽大叫發厥者﹐乃痰閉於上﹐火起於下﹐先行探吐﹐後用導痰。﹝《匯補》﹞痰厥者。乃寒痰迷悶。四肢逆冷。宜姜附湯。以生附代熱附。﹝《丹溪心法•附錄》﹞痰厥之證﹐凡一時痰涎雍塞﹐气閉昏憒﹐藥食俱不能通﹐必先宜或吐或開以治其標﹐此不得不先救其急也。但覺痰气稍開﹐盒飯治其病本。如因火生痰者﹐宜淸之降之。因風寒生痰者﹐宜散之溫之。因濕生痰者﹐宜燥之利之。因脾虛生痰者﹐自宜補脾。因腎虛生痰者﹐自宜補腎。此痰之不必治也﹐但治其所以痰而痰自淸矣。然猶有不可治痰者﹐恐愈攻愈虛而痰必愈甚也。﹝《景嶽》﹞

食厥

﹝宜與傷食門相參﹞食厥必因飲食而起﹐痰裹食物﹐妨礙升降﹐關格不通。急用吐法﹐食出乃蘇﹐隨進順气消導藥﹐研保和丸﹝用山楂﹑神曲﹑半﹑茯﹑陳﹑卜﹑連翹﹑麥芽﹞和末飲之﹐大率與幹霍亂相似。﹝《司命》﹞有傷食﹐痛連胸膈﹐痞悶不通﹐手足逆冷﹐尺脈全無者﹐此卽中食之癥。若忽然厥逆﹐口不能言﹐肢不能舉者﹐名曰食厥。若作中風中气治之﹐死可立待。宜先以鹽吐之﹐再行消食導气之藥。﹝《集解》﹞給諫晏懷泉夫人﹐先患胸腹痛﹐次日卒然暈倒﹐手足厥逆﹐時有醫者以牛黃丸磨就將服矣。余診之﹐六脈皆伏﹐惟气口稍動﹐此食滿胸中﹐陰陽痞膈﹐升降不通﹐故脈伏而气口獨見也。取陳皮﹑砂仁各一兩﹐姜八錢﹐鹽三錢﹐煎湯﹐以指探吐﹐得宿食五六碗﹐六脈盡見矣。左關弦大﹐胸腹痛甚﹐知爲大怒所傷也。以木香﹑靑皮﹑橘紅﹑白術﹑香附煎成與服﹐兩劑痛止。更以四君子加木香﹑烏藥﹐調理十餘日方瘥。此食中兼气中。﹝《必讀》﹞

酒厥

﹝宜與《傷酒》門相參﹞酒厥之證﹐卽經所云熱厥之屬也。又經云酒風者﹐亦此類也。凡縱飲無節之人﹐多有此病。方其气血正盛﹐力能勝之﹐不知酒害之何有。及其將衰﹐則酒之侮人﹐斯可畏耳。酒病極多﹐莫知所出。其爲酒厥﹐則全似中風﹐輕者猶自知人﹐重者卒爾運倒﹐忽然昏憒﹐或躁煩﹐或不語﹐或痰涎如湧﹐或气喘發熱﹐或咳嗽﹐或吐血﹐但察其大便漧燥﹐脈實喜冷者﹐此濕熱上壅之證﹐宜以抽薪飲﹝方附見《痺》門﹞之類﹐疾降其火。火之甚者﹐仍以梨漿飲﹑綠豆飲之屬﹐更疊進之﹐以解其毒。此證大忌辛燥等物﹐務使濕熱漸退﹐神气稍復﹐然後用補陰等劑以善其後。其有大便不實﹐或無火證﹐而脈見緩弱者﹐則不宜淸火﹐但以六君子湯之類主之。若因酒傷陰﹐以致脾腎兩虛而爲厥脫者﹐非速救本源﹐終無濟也。凡患此者﹐宜終身忌酒﹐勿使沾唇可也。若不知戒﹐再犯必難爲矣。﹝《景嶽》﹞

色厥

色厥之證有二﹕一曰暴脫﹐一曰動血也。凡色厥之暴脫者﹐必以其人本虛﹐偶因奇遇而悉力勉爲者有之。或因相慕日久而縱竭情欲者亦有之﹐故於事後﹐則气隨精去而暴脫不返。宜急掐人中﹐仍令陰人摟定﹐用口相對﹐務使暖气噓通以接其气﹐勿令放脫以保其神﹐隨速用獨參湯灌之﹐或速灸气海數十壯﹐以復陽气﹐庶可挽回。第以臨時慌張﹐焉知料理﹐故每致不救。然此以卽病者言﹐所見誠不多也。其有不卽病而病此者則甚多也﹐又何以言之﹖以其精去於頻而气脫於漸﹐故每於房欲二三日之後﹐方見此證。第因其病不在卽﹐故不以此爲病﹐兼之人多諱此﹐而不知中年之後﹐多有因此而病者﹐是皆所謂色厥也。柰時師不能察﹐而每以中風斃之耳。凡治此者﹐單宜培補命門。﹝按﹕《石室祕》曰﹕人有小解之時﹐忽然昏眩而倒者﹐亦陰陽之气脫也。此癥多得之入內過於縱欲﹐卽景嶽所謂不卽病而病此者也。擬有逢土丹﹐用參﹑附﹑術﹑菖蒲﹑半夏﹑生棗仁。﹞又色厥之動血者﹐以其血气並走於上﹐亦血厥之屬也。但與大怒血逆者不同﹐而治法亦有所異。蓋此因欲火上炎﹐故血隨气上﹐必其情欲動極而欲不能遂者有之﹐或借曲以彊遏郁火者亦有之。其證則忽爾暴吐﹐或鼻衄不能禁止﹐或厥逆﹐或汗出﹐或气喘﹐或咳嗽﹐此皆以陰火上衝而然。凡治此者﹐必先制火以抑其勢。其有陰竭於下﹐火不歸源﹐別無煩熱脈證﹐而血厥不止垂危者﹐非鎭陰煎﹝用熟地﹑牛膝﹑澤瀉﹑炙甘﹑桂﹑附﹞必不能救﹐待其勢定﹐然後因證酌治之。﹝《景嶽》﹞男女交接過度﹐眞气大脫﹐昏迷不醒﹐俱勿放開﹐須兩陰交合﹐待气自蘇。若就開合﹐必死難救﹐至愼至愼。﹝《原病集》﹞﹝按原有《脫陽》門﹐其所載系《衛生家寶》傷寒陰證脫陽證治附有此言。考《家寶》治方﹐用蔥白﹑附子﹑白術﹑漧薑﹑木香﹑五味。《經驗良方》收之於華陀《肘後》倉卒十病中﹐而刪去傷寒陰證四字。《袖珍方》引之。《得效方》亦同﹐收在《虛損》中﹐名以大固陽湯﹐然猶未言爲此證。蓋醫書有此證創自唐氏﹐其謂爲脫陽亦出自唐氏﹐而彼方實足以治此證﹐故《救急選方》亦舉之《脫陽》中。《家寶》方說載在《傷寒》中﹐宜參。﹞凡男婦交感而死﹐在男子名曰脫陽﹐在女子名曰脫陰。男子𨿽死﹐陽事猶然不委﹔女子𨿽死﹐陰器猶然不閉。有夢中脫死者﹐其陽必舉﹐陰必泄﹐屍容有喜笑﹐爲可辧也。皆在不救。﹝《方考》﹞久曠之人﹐或縱欲之人﹐與女交合﹐泄而不止﹐謂之走陽。其女須抱定﹐勿使陰莖出戶﹐急呵熱气於口中﹐以指撚住尾閭卽救矣。若女人驚而脫去者﹐十有九死﹐亟以童女接气﹐灌以大劑獨參湯﹐亦有活者。﹝《必讀》﹞﹝按﹕《石室》曰﹕苟能以獨參湯數兩急煎之﹐內可加附子一錢﹐乘熱灌之﹐亦有已死重生者。﹞

身體類

頭痛

頭痛是病證﹐頭風是病名﹐本不須辧。或謂爲有新久去畱之分者﹐鑿矣。

脈候

脈緊上寸口者中風﹐風頭痛亦如之﹝《千金翼》云亦爲傷寒頭痛﹞。脈弦上寸口者宿食﹐降者頭痛。病若頭痛﹑目痛﹐脈反短澀者死。﹝《脈經》﹞頭痛短澀應須死﹐浮滑風痰皆易除。﹝《脈訣》﹞頭痛陽弦﹐浮風緊寒﹐風熱洪數﹐濕細而堅。气虛頭痛﹐𨿽弦必澀﹐痰厥則滑﹐腎厥堅實。﹝《崔氏脈訣》﹞痰厥之脈﹐時伏時見。﹝《大成》﹞腦痛﹐脈緩大者死。﹝《丹溪》﹞

源由證治總說

頭面風者﹐是體虛﹐諸陽經脈爲風所乘也。諸陽經脈上走於頭面﹐運動勞役﹐陽气發泄﹐腠理開而受風﹐謂之首風。﹝此下原舉經文﹐不錄。﹞又新沐頭未幹﹐不可以臥﹐使頭重身熱。反得風則煩悶。診其脈﹐寸口陰陽表裏互相乘。如風在首﹐久不瘥﹐則風入腦﹐變爲頭眩。﹝《病源論》﹞夫風頭痛者﹐凡人體虛﹐外傷風邪﹐流入陽經﹐行於六腑﹐或腠理開張﹐風毒攻注於風府﹐故心膈煩熱﹐頭面虛汗﹐上壅滯﹐故令頭重疼痛也。﹝《聖惠》﹞頭者諸陽之會﹐凡頭痛者﹐乃足太陽受病。上連風府眉角而痛者﹐皆可藥愈。或上穿風府﹐隱入於泥丸宮而痛者﹐是爲眞頭疼﹐不可以藥愈﹐夕發旦死﹐旦發夕死﹐責在根气先絕也。原其所因﹐有中風寒暑濕而疼者﹐有气血食飲厥而疼者﹐有五臟气郁厥而疼者。治之之法﹐當先審其三因﹐三因旣明﹐則無施不切中。﹝《三因》﹞頭痛非一種﹐有風冷頭疼﹐痰厥頭疼﹐腎厥頭疼﹐積滯頭疼﹐气虛頭疼﹐偏正頭疼﹐嗅毒頭疼﹐傷寒頭疼﹐膈痰風厥頭痛﹐更有夾腦風﹑洗頭風﹐治之各有方。﹝《續易簡》﹞夫人頭者﹐諸陽之所聚。諸陰脈皆至頸而還﹐獨諸陽脈皆上至頭耳﹐則知頭面皆屬陽部也。且平居之人﹐陽順於上而不逆﹐則無頭痛之患。陽逆於上而不順﹐衝壅於頭﹐故頭痛也。風寒在腦﹐邪熱上攻﹐痰厥腎厥﹐气虛气攻﹐皆致頭痛。但气虛气攻頭痛﹐愈而復作﹐延引歲月者﹐多有之矣。偏正頭風﹐婦人气盛血虛﹐產後失血過多﹐气無所主﹐皆令頭痛。﹝《濟生續》﹞足太陽者﹐頭之經也。六經傷寒﹐惟太陽受病最多。蓋頭居其上﹐當風寒之衝﹐一有間隙﹐則若頂若腦﹐若耳若鼻﹐風邪乘虛﹐皆得而入之矣﹐況復櫛沐取涼﹑飽食仰臥之不謹乎。頭風爲病﹐不必須有偏正頭疼之證﹐但自頸項以上﹐耳目口鼻眉稜之間﹐或有一處不若吾之體焉﹐皆其漸也。有頭疼﹐有頭運﹐有頭皮頑濃﹝按﹕《入門》攺浮頑﹞﹐不自覺知﹐有口舌不仁﹐莫知滋味﹐或耳聾﹐或頭汗﹐或目痛﹐或眉稜上下掣痛﹐或鼻中聞香極香﹐聞臭極臭﹐或只呵欠而作冒眩之狀﹐凡此皆頭風證也。治法大要﹐有熱證者消風散﹐用防風﹑荊芥煎湯下。無熱證者追風散﹝系川烏﹑石膏等大方。難於適用﹞﹐用薄茶淸下。又有素患頭風之人﹐或因傷風寒暑濕﹐根據證調理已獲輕安﹐未幾頭風發作﹐則不必拘泥前藥﹐當以頭風和平之劑療之。其或病軀老弱﹐先患頭風﹐復感寒邪﹐自汗不止﹐此等用藥﹐無附子又不可也。﹝婦人月候適行﹐輒敢梳篦﹐多成頭風癢痛﹐滿頭如水泡之狀。﹞﹝《直指》﹞夫頭痛不止﹐乃三陽之受病也﹐三陽者各分部分。頭與項痛者﹐是足太陽膀胱之經也。攢竹痛﹐俗呼爲眉稜痛者﹐是陽明經也。額角上痛﹐俗呼爲偏頭痛者﹐是少陽經也。如痛久不已﹐則令人喪目。以三陽受病﹐皆胸膈有宿痰之致然也﹐先以茶調散吐之﹐後以香薷散﹑白虎湯投之則愈。然頭痛不止﹐可煎蔥白須﹑豆豉湯吐之﹐吐訖可服川芎﹑薄荷﹐辛涼淸上﹐搜風丸﹑香芎散﹝並見《三法六門》﹞之類。﹝《治病百法》﹞內因頭痛﹐時作時止﹐外因頭痛﹐常常有之。﹝《永類》﹞諸頭痛有六證﹕傷風﹐頭痛或半邊偏痛﹐皆因冷風所吹﹐遇風冷則發﹐脈寸浮者是也。食積﹐因胃中有陰冷宿食不化﹐上衝頭痛﹐右手脈浮緊甚者是也。﹝按﹕《六要》曰﹕右關寸脈滑而實﹐證兼嘔吐惡心﹐心下痞悶或痛﹐或寒熱如瘧﹐乃食郁頭痛也﹐治須消導。﹞气虛﹐因下部气虛上攻﹐溫溫而痛﹐異乎邪毒所攻﹐脈尺虛浮是也。傷寒﹐在太陽經﹐其痛如破﹐關前脈數是也﹐緊數是也。陽明經胃熱上攻﹐右關洪大而數是也。﹝按﹕《金匱翼》曰﹕熱厥頭痛者﹐胃熱气盛﹐不能下行也。其證頭中熱痛﹐𨿽嚴冬猶喜風寒﹐微來暖處或見煙火﹐則痛復作﹐其脈數或大者是也。﹞膈上有風涎冷痰而或嘔吐﹐脈弦細出於寸口是也。﹝《丹溪》﹞血虛頭痛﹐自魚尾上攻頭痛﹐用芎歸湯﹐古方有追涎藥。﹝同上﹞頭爲淸陽之分﹐外而六淫之邪气相侵﹐內而臟腑經脈之邪气上逆﹐皆能亂其淸气﹐相搏擊致痛﹐須分內外虛實。實者﹐其人血气本不虛﹐爲外邪所犯﹐或蔽復其淸明﹐或壅塞其經絡﹐或內之實火上炎﹐因而血瘀涎滯﹐不得通行而痛﹐其痛必甚﹐此爲實。虛者﹐其人气血本虛﹐爲外邪所犯﹐或內之濁陰上干﹐𨿽亦血瘀涎滯不能通行﹐而搏擊無力﹐其痛不甚﹐此爲虛。﹝《準繩》謂眞气虛寒﹐遇外之寒濕所侵﹐血澀脈寒﹐捲縮緊急﹐引其小絡而痛﹐得暖則痛止。﹞﹝按﹕此全文亦本於《準繩》而加刪訂者。所引之文則系取之《舉痛論》。﹞實者﹐邪气實而正气不虛﹐可任攻。虛者﹐正气自虛而邪气自實﹐補正仍須治邪。若邪亦不實﹐但補正則邪自退。﹝《醫碥》﹞因風而痛者﹐抽掣惡風﹐有汗而痛。因暑熱而痛者﹐或有汗﹐或無汗﹐則皆惡熱而痛。因濕而痛者﹐痛而頭重﹐遇天陰尢甚。因痰飲而痛者﹐亦頭昏重而痛﹐憒憒欲吐。因寒而痛者﹐惡寒而脈絀急。气虛而痛者﹐遇勞則痛甚﹐其脈大。血虛而痛者﹐善驚惕﹐其脈芤。﹝《金匱翼》﹞﹝按﹕此系《準繩》節文。《翼》更分頭痛爲十一類﹕曰風﹐曰熱厥﹐曰濕熱﹐曰寒濕﹐曰痰厥﹐曰腎虛﹐曰肝厥﹐曰食積﹐曰血虛﹐曰气虛﹐曰偏。﹞血虛頭痛﹐必有煩躁﹑發渴﹑身熱等候﹐其脈必澀而虛﹐產後金瘡失血者多有之﹐𨿽宜補血﹐又必兼養其气﹐以血非气不生也。若陰虛水虧﹐火動而痛者﹐宜沈陰至靜之品﹐補水以制其火﹐尢不宜過用芎﹑歸﹐助其升散也。气虛頭痛﹐必有倦怠少食﹑或畏寒﹑或羞明等候﹐其脈必微而細﹐或大而空﹐亦久病年髙者有之﹐必於補气之中﹐兼用姜﹑桂以扶其陽﹐少佐芎﹑辛以達其气也。痰厥頭痛﹐必有嘔惡﹑胸滿﹑咳嗽﹑气逆﹑多痰等證。其脈必弦而滑。又有火邪頭痛者﹐𨿽諸經皆能爲害﹐而惟陽明爲最﹐以陽明胃火盛於頭面﹐而直達頭維﹐故其痛必甚﹐其脈必洪﹐其證必口渴躁熱﹐宜知母﹑花粉﹑生地﹑麥冬﹑甘艸之類﹐以抑陽而生陰﹐甚則白虎湯﹐以迎秋气而卻炎威﹐其效最速。﹝《匯論》﹞頭痛﹕挾風寒者﹐忌補斂﹐宜辛溫發散。挾邪熱者﹐忌同挾風寒者﹐宜辛寒﹑苦寒﹑解散。挾痰者﹐忌升﹑補斂﹑酸甘﹑滯膩﹐宜豁痰降气﹑辛燥。陰虛者﹐忌辛熱發散﹐宜補血益陰﹑甘寒﹑酸寒。﹝《本艸經疏》﹞

病因腎虛

﹝肝虛眩暈腎虛證治﹞《素問》云﹕頭痛巓疾﹐下虛上實﹐過在足少陰巨陽﹐甚則入腎。徇蒙招搖﹐目瞑耳聾﹐下實上虛﹐過在足少陽厥陰﹐甚則入肝。下虛者腎虛也﹐故腎虛則頭痛。﹝按﹕原以玉眞丸爲主﹐今舉降逆方中。﹞上虛者肝虛也﹐故肝虛則頭暈。徇蒙者﹐如以物蒙其首。招搖不定﹐目眩耳聾﹐皆暈之狀也。故肝厥頭暈﹑腎厥巓痛不同如此。﹝《本事》﹞腎虛﹐耳鳴面黑小便多﹐眞黑錫丹﹐煎蘇子降气湯下﹐沈附湯﹑術附湯加芎﹑辛。﹝《永類》﹞因虛頭痛﹐此爲腎厥頭痛﹐宜用正元散﹝見《和劑》系烏﹑附等大方﹞﹐或大三五七散入鹽煎服﹐或於正元散內入炒椒十五粒下來復丹﹐間進黑錫丹。有服諸藥不效﹐其痛愈甚﹐宜茸朱丹。所以用茸者﹐已於《虛損》門眩暈證詳論之。﹝《要訣》﹞少宰蔣恬庵﹐頭痛如破﹐昏重不寧﹐風藥血藥痰藥久治無功。余曰﹕尺微寸滑﹐腎虛水泛爲痰也。地黃四錢﹐山藥﹑丹皮﹑澤瀉各一錢﹐茯苓三錢﹐沈香八分﹐日服四帖﹐兩日輒減六七﹐更以七味丸人參湯送﹐五日其痛若失。﹝《必讀》﹞楊樹滋令妹﹐患頭痛累月﹐醫莫能治﹐延余診之﹐陽脈大﹐陰脈澀。余曰﹕此陰衰於下﹐陽亢於上﹐上盛下虛之候也。法宜六味地黃湯加靑鉛五錢﹐俾淸濁定位﹐斯不治痛而痛自止矣。﹝《印機艸》﹞

眞頭痛

﹝互見總說及降逆方中﹞眞痛﹐脈短澀﹐天門眞痛﹐上引泥丸﹐不治﹔灸百會﹐猛進參﹑沈﹑烏﹑附﹐或可生。﹝《永類》﹞其或痛入泥丸﹐上至巓﹐壹點痛不可忍﹐六脈或絕﹐此由根本之气虛﹐謂之眞頭痛﹐旦發夕死﹐夕發旦死﹐不可不知。﹝《治法祕方》﹞若眞頭疼﹐則朝發夕死﹐夕發朝死矣﹝詳見《難經疏》﹞。人而患此﹐亦末如之何。要之亦有所自﹐其在根本不固耶。若欲著艾﹐須先百會﹑囟會等穴﹐而丹田﹑气海等穴﹐尢所當灸﹐以補養之﹐毋使至於此極可也。﹝《資生》﹞

痰厥頭痛

﹝互見《水飲》中﹐又見後湧吐及導痰方中。並宜參。﹞气不順﹐停痰上攻頭痛﹐順气爲上﹐二陳湯﹑導痰湯﹑並有加料法。怒气傷肝﹐及肺气不順﹐停痰上衝於腦﹐令人頭痛﹐宜沈香降气湯並蘇子降气湯﹐下養正丹。﹝《要訣》﹞﹝按﹕《一萬社艸》有頭風極痛﹐嘔吐酸苦﹐以養正丹研細﹐取生薑汁澄澱滓丸用治驗﹐文繁不錄﹐宜參。﹞蔡樂川令眷患頭痛﹐痛如物破﹐髮根稍動則痛延滿頭﹐暈倒不省人事﹐逾半時乃蘇﹐徧身亦作疼﹐胸膈飽悶﹐飲湯水停膈間不下﹐先一日吐淸水數次﹐蛔虫三條﹐原爲怒起﹐今或惡風﹐或惡熱﹐口或渴或不渴﹐大便祕﹐脈則六部皆滑大有力。予曰﹕此痰厥頭痛癥也。先以藿香正气散止其吐﹐繼以牛黃丸﹑黑虎丹淸其人事﹐頭仍疼甚。予謂此中焦痰盛﹐非下不可。乃用半夏五錢﹐巴霜一分﹐麵糊爲丸﹐每服三十丸﹐生薑湯送下。下午大便行三次﹐皆稠粘痰積也。由是飲食少進﹐余癥瘥可。﹝節錄﹞按﹕原書漏注出處。風痰頭痛﹐多兼嘔逆眩暈﹐若用風藥﹐其痰愈逆﹐其痛益甚﹐《和劑》玉壺丸乃是的藥﹐東垣變爲白術半夏天麻湯﹐則兼气虛而言之耳。﹝《金匱翼》﹞

腦癰

有一婦人患偏頭痛﹐一邊鼻塞﹐不聞香臭﹐常流淸涕﹐或作臭气一陣﹐服徧治頭痛藥﹐加芎﹑蠍皆不效﹐人無識此病者﹐或曰腦癰。偶有善醫云﹕但服《局方》芎犀丸﹝按﹕龍腦芎犀丸﹐用龍腦﹑芎﹑犀﹑梔﹑膠﹑石膏﹑朱砂﹑麥門﹑細辛﹑茯﹑參﹑甘﹞﹐不十數服﹐忽作嚏涕﹐突出一鋌稠膿﹐其疾遂愈。﹝《醫說》﹞

瘡毒頭痛

脈弦數﹐曾病梅瘡而痛不止﹐或咽中痛﹐或臂膊有一塊痛﹐屬瘡毒﹐愈毒湯多服自止。﹝《六要》﹞有黴瘡毒發頭痛﹐頤下左右如蚯蚓徐行入耳﹐頂上起疙瘩塊﹐冷則痛甚者﹐山牛湯﹐不應作結毒治之。﹝《醫通》﹞

嗅毒頭痛

嗅毒頭疼﹐則食炒黑豆。﹝《續易簡》﹞外有臭毒頭痛﹐一味喫炒香附愈。﹝《要訣》﹞

頭腹俱痛

頭與腹俱痛有五﹕臭毒頭痛則與腹俱痛﹐一味香附﹐煎成放涼服。傷酒傷濕亦有頭腹俱痛﹐但傷酒食則兼嘔逆眩暈﹐《外臺》茯苓飲加煨葛根﹐傷濕則腹隱隱痛﹐頭重不能舉﹐羌活勝濕湯﹐外用瓜蒂散搐鼻。有不伏水土頭腹俱痛者﹐藿香正气散。有瘡毒入腹﹐頭與腹俱痛者﹐黃連解毒湯加臘茶。有頭痛止則腹痛﹐腹痛止則頭痛﹐此屬脾陰血虛﹐胃中有火。隨气輒上輒下而然﹐芎﹑歸﹑芍藥﹑黃連﹑木香。不應﹐加童便﹑香附﹑蔥白。﹝《醫通》﹞

死證

診頭痛目痛﹐久視無所見者死﹝久視一作卒視﹞。﹝《脈經》﹞凡頭痛眩暈﹐時時迷冒﹐及頭目卒然大痛﹐目視不見﹐或瀉多之後﹐皆凶證也。﹝《金鑑》﹞

治有補瀉之別

世俗嘗言﹐頭無寒疼﹐腹無熱痛﹐此不經之說也。黃帝問曰﹕病頭痛以數歲不已﹐此何說﹖岐伯對曰﹕當有所犯大寒﹐內至骨髓。骨者以腦爲主﹐腦逆故令頭痛﹐齒亦痛也。余昔治楊氏婦﹐年五十餘﹐病頭痛﹐歷歲侵久﹐或治以風﹐或治以痰﹐皆不效。余脈之﹐左寸沈遲而芤。曰﹕此气血兩虛也。用當歸二兩﹐附子三錢﹐一服減半﹐二服其病如失﹐更不復發。用藥對證﹐不啻影響﹐有如是乎。﹝按﹕《大還》有一婦气虛頭痛﹐用補中益气湯大劑﹐加熟附子一片案﹐宜參。﹞一婦人偏頭痛久不愈﹐醫用大承气湯卽瘳何也﹖蓋陽明燥金勝﹐乘肝气郁﹐气郁則血壅﹐血壅則上下不通﹐故燥結。以承气湯疏通之﹐則气血流行而肝气通矣。《傷寒治例》云。少陽偏頭痛﹐多便閉﹐宜下之。此爲新病者設﹐若久病元气不足者﹐更作處治。﹝《續醫說》﹞

治有當瀉火涼血

久頭痛病﹐略感風寒便發﹐寒月須重綿濃帕包裹者﹐此屬郁熱﹐本熱而標寒。世人不識﹐率用辛溫解散之藥﹐臨時得效﹐誤認爲寒。殊不知因其本有郁熱﹐毛竅常疏﹐故風寒易入﹐外寒束其內熱﹐閉逆而急痛。辛熱之藥﹐𨿽能開通閉逆﹐散其標之寒邪﹔然以熱濟熱﹐病本益深﹐惡寒愈甚矣。惟當瀉火涼血爲主﹐而佐以辛溫散表之劑﹐以從法治之﹐則病可愈而根可除也。﹝《雜著》﹞

治法雜說

頭疼多用石膏﹐蓋取其墜痰飲。然恐性寒﹐故以鐘乳粉代之﹐腎厥頭疼尢得其宜。或疑鐘乳粉爲煉藥﹐則用軟石膏過爲末服﹐尢驗。﹝《易簡》﹞有偏正夾腦風﹐服川烏﹑附子不愈﹐用蓮子﹑艸烏而愈者﹐此乃以毒攻毒之意﹐不可不知。有上焦熱頭痛﹐宜敗毒散﹐去柴胡﹐加甘菊花如其數。有頭風發動﹐頂後兩向筋緊﹐弔起作痛者﹐看其人挾寒挾虛﹐宜大三五七散。頭風用熱藥者多﹐間有挾熱而不勝熱劑者﹐宜消風散﹑通關散﹝見《和劑》﹞﹑茶調散淸上之類。﹝《要訣》﹞偏頭風﹐亦先風一日卽發﹐濕痰與火伏頭中﹐𨿽夏月常欲包裹﹐越婢湯加減。濕加泔制蒼術﹑黑豆制川烏﹐火加薑汁炒山梔﹐左加酒黃芩﹐右加薑汁﹑石膏﹐濕熱甚連目腫者加酒大黃﹐有邪風加細辛﹑川芎﹑防風之類。﹝《醫通》﹞東垣治頭痛﹐大率皆以酒芩﹑酒連﹑酒柏加風藥﹐如淸空膏﹑安神散﹑淸上瀉火湯之類﹐但雜用羌﹑防﹑升﹑柴﹑﹑蔓等藥﹐殊欠紀律﹐學人師其意可也。元珠茶調散簡要可用。﹝《金匱翼》﹞治頭風久痛﹐須加芎﹑歸﹑紅花少許﹐非獨治風﹐兼和血止痛也。細茶最能淸上﹐風熱久痛﹐以之作引彌佳﹐東垣﹑謙甫皆常用之。﹝同上﹞

淸上驅風諸方

《延年》療風熱頭痛掣動方。防風黃芩升麻芍藥﹝各二兩﹞龍骨石膏﹝碎各四兩﹞漧葛﹝三兩﹞竹瀝﹝二升﹞上八味切﹐以水六升﹐和瀝煮取二升六合﹐去滓分溫三服﹐日晚再。﹝《外臺》﹞《聖惠》防風散﹝主治同﹞﹐於本方去龍骨﹐加蔓荊子﹑甘艸。治胸膈風痰﹐气厥上攻﹐頭痛﹐嘔吐痰飲﹐芎湯方。芎獨活﹝去蘆頭﹞旋復花防風﹝去叉﹞本﹝去苗土﹞細辛﹝去苗葉﹞蔓荊實﹝各一兩﹞石膏﹝碎﹞甘艸﹝炙各半兩﹞上九味粗搗篩﹐每服三錢匕﹐生薑二片﹐荊芥三﹑五穗﹐水一盞。同煎至七分﹐去滓食後稍熱服。﹝《聖濟》﹞﹝按﹕此本《聖惠》治風頭痛或時旋轉﹐芎散﹐今去葛根﹑白蒺藜﹑枳殼﹑甘菊花﹐加獨活﹑本﹑細辛﹑蔓荊﹑生薑﹑荊芥。《和劑》羌活散﹐治風气不調﹐頭目昏眩﹐痰涎壅滯﹐徧身拘急﹐及風邪寒壅﹐頭痛項彊﹐鼻塞聲重﹐肢節煩疼﹐天陰風雨﹐預覺不安。於本方去獨活﹑旋復花﹑本﹑荊芥﹐加白茯苓﹑羌活﹑菊花﹑前胡﹑黃芩﹑枳殼﹑麻黃﹑薄荷。﹞消風散﹐治諸風上攻﹐頭目昏痛﹐項背拘急﹐肢體煩疼﹐肌肉蠕動﹐目眩旋運﹐耳嘯蟬鳴﹐眼澀好睡﹐鼻塞多嚏﹐皮膚頑痺﹐瘙癢癮疹。白茯苓﹝去皮﹞芎羌活﹝去蘆﹞人參﹝去蘆﹞荊芥防風﹝去蘆叉﹞藿香葉﹝去梗﹞蟬殼﹝去土微炒﹞白僵蠶﹝炒去絲﹞甘艸﹝銼炒各二兩﹞濃朴﹝去粗皮薑汁炙﹞陳皮﹝去白洗焙各半兩﹞上爲細末﹐每服二錢﹐茶淸調下。﹝《和劑》﹞川芎茶調散﹐治丈夫婦人諸風上攻﹐頭目昏重﹐偏正頭疼。川芎﹝四兩﹞白芷﹝二兩﹞羌活﹝二兩﹞薄荷﹝八兩去枝梗不見火﹞香附子﹝八兩去毛﹞甘艸﹝二兩﹞細辛﹝一兩去蘆頭﹞荊芥﹝四兩去梗﹞防風﹝一兩半去蘆﹞上件爲細末﹐每服二錢﹐食後茶淸調下﹐常服淸頭目。﹝《和劑》﹞﹝按﹕元板脫香附子﹐諸家書中亦有不用者。《乾坤生意》菊花茶調散﹐於本方去香附﹐加菊花﹑蟬蛻﹑僵蠶。《蒼生司命》茶煎散﹐於本方去香附﹐加本﹑辛夷﹐加細茶一撮同煎服。《金匱翼》經驗治頭痛﹐風熱痛不可忍者。《玄珠》名茶調散﹐用川芎﹑白芷﹑酒黃芩﹑芽茶﹑荊芥﹑薄荷﹐細末茶湯調下。一方有菊花﹑防風﹑僵蠶。﹞淸空膏﹐治偏正頭痛﹐年深不愈者。善療風濕熱﹐上壅損目﹐及腦痛不止。川芎﹝五錢﹞柴胡﹝七錢﹞黃連﹝炒﹞防風﹝去蘆﹞羌活﹝以上各一兩﹞炙甘艸﹝一兩五錢﹞細挺子黃芩﹝三兩去皮銼一半酒制一半炒﹞上爲細末﹐每服二錢匕﹐於盞內入茶少許﹐湯調如膏﹐抹在口內﹐少用白湯送下﹐臨臥。如苦頭痛﹐每服加細辛二分。﹝《蘭室》﹞乳香盞落散﹐治男子婦人偏正頭疼不可忍﹐大有神效。粟殼﹝去蒂四兩﹞柴胡﹝去苗﹞桔梗﹝去蘆﹞甘艸﹝炒﹞陳皮﹝各一兩﹞上爲末﹐每服三錢﹐水一盞﹐燈艸拾莖﹐長四指﹐煎至七分﹐去渣食後服。﹝《寶鑑》﹞﹝按﹕此方不用乳香而名乳香者﹐猶是犀角消毒飲之例。﹞治風頭痛﹐每欲天陰﹐風先發者方。甘菊花﹝一兩﹞芎﹝一兩﹞上件藥搗細羅爲散﹐每服不計時候﹐以溫酒調下二錢。﹝《聖惠》﹞治頭痛﹐神朱石膏丸方。石膏﹝燒二兩﹞芎﹝一兩﹞龍腦﹝少許研﹞上三味搗爲細末﹐用麵糊和丸﹐櫻桃大﹐丹砂爲衣﹐細嚼一丸﹐茶酒任下﹐食後服。﹝《聖濟》﹞又治腦風頭痛﹐連眼目緊急﹐肢體拘急疼痛﹐淸神散﹐於本方加莎艸根﹐研爲散。治首風定偏正頭痛﹐茶調散方。菊花細辛﹝去苗葉﹞石膏﹝研﹞莎艸根﹝炒去毛等分﹞上四味爲細散﹐每服一錢匕﹐茶淸調下﹐食後服。﹝同上﹞別本《中藏經》香芎散﹐治一切頭風﹐於本方去菊花﹑細辛。加川芎﹑甘艸。﹝《三因》救生散﹐用菊花蒂﹑川芎﹑甘艸﹑石膏。《寶鑑》川芎散﹐用川芎﹑石膏﹑菊花﹑僵蠶。俱自此方變來。﹞治頭痛。附子石膏﹝赤﹞上等分爲細末﹐入龍﹑麝少許﹐茶酒任下。﹝《雞峯》﹞﹝按﹕此方之意﹐在附子引石膏之力以上達﹐故次於斯。﹞點頭散﹐治偏正頭痛。川芎﹝二兩生﹞香附子﹝去毛四兩炒﹞上爲細末﹐每服一錢﹐好茶淸調下﹐常服可除根。﹝《是齋》﹞﹝按﹕《濟生續方》芎烏散﹐治男子气厥頭疼﹐婦人气盛頭疼﹐用川芎﹑烏藥爲細末﹐蓋與此方同趣。﹞治偏頭風方。豬牙皂角﹝去皮筋﹞香白芷白附子﹝各等分﹞上爲末﹐每服一錢﹐臘茶淸調下﹐右疼右側臥﹐左疼左側臥﹐兩邊皆疼仰臥﹐食後服。﹝《本事續集》﹞

溫散諸方

附子細辛湯﹐頭痛者﹐謂痛連腦戶﹐或但額間﹐與眉相引﹐如風所吹﹐如水所濕﹐遇風寒則極﹐常欲得熱物熨﹐此由風寒客於足太陽之經﹐隨經入腦﹐搏於正气﹐其脈微弦而緊﹐謂之風冷頭痛。﹝《指迷方》﹞細辛﹝一兩﹞芎﹝一兩﹞附子﹝半兩﹞麻黃﹝一分﹞上爲粗散﹐每服五錢﹐生薑三片煎﹐去滓溫服。﹝《十便》﹞羌活附子湯﹐治冬月大寒犯腦﹐令人腦痛齒亦痛﹐名曰腦風。﹝《奇經論》中。﹞﹝按﹕經當作病。﹞麻黃﹝三分不去根節﹞黑附子﹝三分﹞羌活﹝半錢﹞蒼術﹝半錢﹞防風﹝二分﹞黃﹝一錢﹞甘艸升麻﹝各二分﹞白芷白僵蠶黃柏﹝三分﹞上件都作一服﹐水二盞﹐煎至一盞﹐去滓溫服食後。﹝《試效》﹞加減三五七散﹐治陽虛頭痛﹐風寒入腦﹐目旋運轉﹐有似舟之上﹐耳內蟬鳴﹐或如風雨之聲。山茱萸茯苓﹝去皮﹞漧薑﹝炮各三斤﹞防風﹝去蘆四斤﹞附子﹝三十五个炮去皮臍﹞細辛﹝一斤八兩﹞上爲細末﹐每服二錢﹐溫酒調下﹐食前服。卽大三五七散。﹝《和劑》﹞﹝按﹕《十便》引《指迷方》三五七散﹐有天雄﹑山藥﹐無茯苓﹑附子﹐豈是原方歟。﹞加味補虛湯﹐治婦人頭痛﹐發熱多汗﹐六脈虛細﹐尺脈或絕﹐作血虛治之﹐服後藥見效。術附湯加川芎先服﹐十全湯加附子次服﹐又服鹿茸丸﹑內補丸﹑芎湯﹑神術散。﹝《朱氏》﹞﹝加味補虛湯當考。﹞若大病後气虛頭痛﹐宜以四柱散煎熟﹐入臘茶一錢服之﹐甚良。﹝《續易簡後集》﹞﹝四柱散見《泄瀉》中。﹞因發散太過﹐頭痛轉劇﹐小建中湯加當歸﹑童便。﹝《醫通》﹞

降逆諸方

頭痛硫黃丸。硫黃﹝二兩細研﹞硝石﹝一兩﹞上水丸﹐指頭大﹐空心臘茶嚼下。予中表兄﹐病頭風二十餘年﹐每發頭痛如破﹐數日不食﹐百方不能療。醫田滋見之曰﹕老母病此數十年﹐得一藥遂效。就求得之十丸﹐日服一丸。十餘日後﹐滋復來云﹕頭痛平日食何物卽發﹖答云﹕最苦飲酒食魚。滋取魚酒令恣食﹐云﹕服此藥十枚﹐豈復有頭痛耶。如其言食之﹐竟不發﹐自此遂瘥。予與滋相識數歲﹐臨別以此方見遺。陳州懷醫有此藥﹐丸如梧桐子大﹐每服十五丸。暑懵冒者﹐冰冷水服﹐下咽卽豁然淸爽。傷冷﹐以沸艾湯下。﹝《蘇沈》﹞治腎气不足﹐气逆上行﹐頭痛不可忍﹐謂之腎厥﹐其脈舉之則弦﹐按之石堅﹐宜玉眞丸。硫黃﹝二兩﹞石膏﹝硬者不研﹞半夏﹝湯浸七次各一兩﹞硝石﹝一分研﹞上爲細末研勻﹐生薑汁糊丸﹐如梧子大﹐陰漧﹐每服三十丸﹐姜湯或米飲下﹐更灸關元穴百壯﹝按﹕以上據《續易簡》《資生經》等﹐本《指迷方》文﹞﹐《良方》中硫黃丸亦佳。﹝《本事》﹞《衛生十全》治腎厥頭痛﹐狀如斧劈﹐痛不可忍者﹐於本方去半夏﹐加天南星各等分﹝《三因》名天南星丸﹞。玉眞丸﹐硫黃﹑半夏﹐溫降之力彌大﹐石膏﹑硝石﹐寒下之能甚長。夫陰气上逆﹐其來甚暴﹐治以純陽﹐必多格拒。故須膏﹑硝爲之佐使﹐令其相入而不覺其相傾耳。黑錫丹亦見此意。﹝《金匱翼》﹞黑錫丹﹐治眞頭痛﹐每服六七十丸﹐鹽湯下﹐食前。﹝《萬安》引《可用方》十二卷﹞靈砂丹﹐有婦人頭痛﹐惡風發熱﹐六脈沈取無根﹐浮取卻有﹐醫者謂之虛證。靈砂丹﹐以人參一二兩銀銚煎湯﹐空心下十粒﹐五更又下十粒﹐天明則愈矣。﹝《朱氏》﹞有人患頭疼數月﹐痛致厥不省人事﹐皆作虛陽上攻﹐又有仿風气並痰治﹐求醫於僕。診其脈﹐心脈﹑肝脈俱洪大。遂以辰砂五苓散﹐用龍膽艸煎湯調下二錢﹐一服頃刻如失。﹝《萬安》引《究原方》第二﹞﹝按﹕此無類可附﹐姑列於斯。﹞

湧吐諸方

若非次頭疼﹐胸中滿及發寒熱﹐脈緊而不大者﹐卽是膈上有涎﹐宜用瓜蒂末一錢﹐暖水調下立愈。﹝《活人》﹞茶調散﹝亦名二仙散﹞。瓜蒂﹐不以多少﹐好茶中停。上爲細末﹐每服二錢﹐齏汁調下﹐空心用之。﹝《三法六門》﹞

疏利諸方

防風散﹐治積熱上衝﹐頭熱如火﹐痛入頂中。防風﹝去蘆﹞羌活﹝去蘆﹞薄荷﹝去粗梗﹞當歸﹝去尾﹞大黃梔子﹝去須﹞川芎﹝各一兩﹞蟬蛻﹝二十个去足翼﹞粉艸﹝五錢﹞上爲散﹐每服四錢﹐水一盞半﹐燈心二十莖﹐苦竹葉十皮煎﹐食後服。﹝《得效》﹞神芎丸﹐治一切頭痛昏眩﹐利咽膈﹐能令徧身結滯通暢﹐除痰飲﹐解諸熱。大黃黃芩﹝各二兩﹞黑牽牛﹝炒﹞白滑石﹝各四兩﹞黃連大川芎薄荷葉﹝各半兩﹞上爲末﹐水丸小豆大﹐溫水下十丸至十五丸﹐日三服。或煉蜜丸亦可。﹝同上﹞頭痛如破﹐酒炒大黃半兩﹐茶煎服。﹝《丹溪》﹞

淸肝涼血諸方

尙寶劉毅齋﹐怒則太陽作痛。用小柴胡加茯苓﹑山梔以淸肝火﹐更用六味丸以生腎水﹐後不再發。﹝《內科摘要》﹞一人牙與頭角互痛﹐乃少陽﹑陽明二經火盛之故。淸胃散﹝按﹕此蓋東垣方﹞對小柴胡﹐去半夏﹑人參﹐加薄荷﹑石膏﹐二劑瘳。﹝《六要》﹞肝厥頭痛﹐龍薈丸加甘菊﹑羚羊角﹐气實便堅者用之。虛者宜生地﹑羚羊角﹑甘菊﹑麥冬之類﹐滋之淸之﹐使肝柔則厥自已。﹝《金匱翼》﹞﹝按﹕《時方妙用》舉龍薈丸曰﹕此法從諭嘉言《寓意艸》醫吳添官之母一案得來。﹞抑靑丸。黃連一味﹐吳茱萸湯浸一宿﹐爲末﹐粥丸。﹝同上﹞加味四物湯﹐治血虛﹐陰火衝上頭痛。當歸川芎生地黃柏﹝酒炒﹞知母黃芩黃連﹝各酒炒﹞蔓荊子枝子﹝炒各等分﹞上劑﹐水煎服。﹝《回春》﹞新定。生地﹝三錢﹞知母﹝酒炒﹞黃芩﹝酒炒各一錢﹞薄荷黑山梔甘菊甘艸荊芥﹝各五分﹞紅花﹝三分﹞上作一服﹐水煎﹐食遠服。便閉﹐加酒炒大黃一錢五分。此方治頭痛煩熱﹐喜見風寒﹐稍近煙火則痛復作﹐或便閉不通者﹐往往取效。﹝《金匱翼》﹞又血虛頭痛﹐於本方去知母﹑薄荷﹑山梔﹑荊芥﹑紅花﹐加當歸﹑白芍﹑川芎﹐用炙甘。

和中導痰諸方

半夏白術天麻湯﹐治痰厥頭痛﹐頭旋眼黑﹐煩悶惡心﹐气短促﹐言語心神顚倒﹐目不敢開﹐如在風雲中﹐頭痛如裂﹐身重如山﹐四肢厥冷。﹝原載範天內治驗﹐今從《寶鑑》文節錄。﹞黃柏﹝二分酒洗﹞漧薑﹝三分﹞澤瀉白茯苓天麻黃人參蒼術﹝以上各五分﹞炒神曲白術﹝以上各一錢﹞麥麵半夏﹝湯洗﹞橘皮﹝以上各一錢五分﹞上咀﹐每服五錢﹐水二大盞﹐煎至一盞﹐去渣熱服食前。﹝《蘭室》﹞順气和中湯﹐此藥升陽而補气﹐頭痛自愈方。﹝原有治驗﹐宜參。﹞黃﹝一錢半﹞人參﹝一錢﹞甘艸﹝炙七分﹞白術陳皮當歸白芍﹝各五分﹞升麻柴胡﹝各五分﹞細辛蔓荊子川芎﹝各二分﹞上咀﹐作一服﹐水二盞﹐煎至一盞﹐去渣溫服﹐食後服之﹐一服減半﹐再服痊愈。﹝《寶鑑》﹞《薛氏》商儀部勞則頭痛﹐余作陽虛不能上升﹐以補中益气湯加蔓荊子而痊。《金匱翼》新定﹐治气虛頭痛﹐於本方去柴胡﹑細辛﹑川芎﹐加細茶。芎辛導痰湯﹐治痰厥頭痛。川芎細辛南星陳皮﹝去白﹞茯苓﹝各一錢半﹞半夏﹝二錢﹞枳實﹝麩炒﹞甘艸﹝各一錢﹞上作一服﹐水二鐘﹐生薑七片﹐煎至一鐘﹐食後服。﹝《奇效》﹞治一切頭疼﹐服藥不效者。用甘艸一兩半﹐水一碗﹐煎七分﹐去滓溫服。未效﹐加二兩。﹝《衛生易簡》﹞

解毒諸方

張三錫屢見頭苦痛﹐百方不應﹐詢之﹐曾生過梅瘡。用土茯苓四兩﹐白蘚皮﹑苦參﹑金銀花各三錢﹐黃柏一錢﹐皂角子三十粒﹐薏苡﹑木通﹑防風各二錢﹐气虛加參﹑﹐血虛加四物﹐大獲奇驗﹐身痛亦效。﹝《六要》﹞﹝按﹕先教諭曰﹕所謂愈毒湯﹐卽此方也。﹞頭風神方。沈觀頤中丞傳自一道人。予僕婦患此痛甚﹐欲自縊﹐服二劑﹐數年不發。土茯苓﹝忌鐵四兩﹞金銀花﹝三兩﹞蔓荊子﹝一錢﹞玄參﹝八分﹞防風﹝一錢﹞明天麻﹝一錢﹞辛荑花﹝五分﹞川芎﹝五分﹞黑豆﹝四十九粒﹞燈心﹝二十根﹞芽茶﹝五錢﹞河水﹑井水各一鐘半﹐煎一鐘服。﹝《廣筆記》﹞《醫通》山牛湯﹐治黴瘡頭痛不止﹐於本方去蔓荊子﹑燈心。

搐鼻諸方

﹝燻法附﹞《博濟方》治偏頭疼﹐至靈散。雄黃﹑細辛等分﹐研令細﹐每用一字以下﹐左邊疼嗅入右鼻﹐右邊疼嗅入左鼻。﹝《本艸》﹞偏頭痛方﹐裕陵傳王荊公偏頭痛方﹐云是禁中祕方。用生蘿菔汁一蜆殼﹐仰臥注鼻中﹐左痛注右﹐右痛注左﹐或兩鼻皆注亦可﹐數十年患皆一注而愈。荊公與僕言﹐已愈數人。﹝《蘇沈》﹞治風頭痛及偏頭疼﹐宜用吹鼻散方。瓜蒂末﹝一錢﹞地龍末﹝一錢﹞苦瓠末﹝一錢﹞硝石末﹝一錢﹞麝香末﹝一錢﹞上件藥末都研令勻﹐先含水滿口﹐後搐藥末半字深入鼻中﹐當取下惡物神效。﹝《聖惠》﹞﹝按﹕又有苦葫蘆子一味方。﹞治偏正頭風﹑夾腦風並一切頭風﹐不問年深日近﹐克日取效﹐名透頂散。細辛﹝長白者三莖﹞瓜蒂﹝七个﹞丁香﹝三粒﹞糯米﹝七粒﹞腦子﹝一豆大﹞麝香﹝一黑豆大﹞上先將腦﹑麝乳缽內研令極細﹐卻將前四味碾內事治爲末﹐入乳缽內﹐蕩起腦﹑麝令勻﹐用瓦瓶子盛之﹐堅閉瓶口﹐患人隨左右搐之﹐一大豆許﹐量久出冷涎一升許卽安。﹝《本事續集》﹞沐頭洗項﹐水濕因而入腦﹐致痛如掣如鎖﹐宜以瓜蒂爲細末﹐患人口先含水﹐以瓜蒂末搐入鼻中﹐瀝出惡水﹐其痛卽愈。﹝《續易簡後集》﹞碧雲散﹐治結毒入於顚頂﹐以致頭痛如破者﹐吹之。鵝不食艸﹝一兩﹞川芎﹝一兩﹞靑黛﹝一錢﹞共爲細末﹐患者口噙涼水﹐以蘆筒吹藥疼之左右鼻內﹐取嚏爲效。﹝外科正宗﹞搐鼻諸方﹐《本事》獨用辛溫﹐東垣﹑河間並用辛涼。夫久蓄之風﹐多化爲熱﹐而閉郁之气﹐非溫不通﹐隨病斟酌從多從少﹐則賢者之責也。﹝《金匱翼》﹞﹝按﹕《醫通》有程文彬治驗﹐辧搐鼻諸法﹐欠確﹐不錄。﹞偏正頭疼﹑夾腦風﹐用地龍去土焙漧一分﹐乳香半兩﹐別研爲細末﹐每用半錢﹐以紙一條﹐摻藥在上﹐拈作紙拈﹐不蘸油﹐香鑪上燒煙燻鼻內。﹝《瑣碎錄》﹞

外敷方法

天陰雨濕卽疼者﹐用桂末一兩﹐酒調如膏﹐敷頂上及太陽穴。﹝《永類》﹞頭風餅子﹐有用五味子﹑全蠍﹑土狗各七个﹐醋和作餅者。有用南星﹑川芎等分﹐同連須蔥白搗爛作餅者。有用蓖麻子﹑乳香者。有用大黃﹑芒硝同井底泥搗貼者。然外治之藥﹐無論邪之寒熱﹐並宜辛溫開達﹐徒用苦寒﹐郁閉益甚﹐苟非熱極﹐不可輕用。﹝《金匱翼》﹞

砭血法

嘗治一老婦人﹐頭痛久歲不已。因視其手足有血絡皆紫黑﹐遂用三稜鍼﹐盡刺出其血如墨汁者數盞。後視其受病之經﹐灸刺之而得痊愈。卽經所謂大痺爲惡﹐及頭痛久痺不去身﹐視其血絡﹐盡出其血是也。﹝《綱目》﹞偏正頭風﹐久而不愈﹐乃內挾痰涎風火﹐郁遏經絡﹐气血壅滯﹐甚則目昏緊小﹐二便祕澀﹐宜砭出其血﹐以開郁解表。﹝《內科摘要》﹞

灸法

欲灸頭風﹐宜先囟會﹑百會﹑前頂等穴。其頭風連目痛者﹐當灸上星﹑神聰﹑後頂等穴。予嘗自灸驗﹐教人灸亦驗云。﹝《資生》﹞有士人患腦熱疼﹐甚則自牀投下﹐以腦柱地﹐或得冷水粗得﹐而疼終不已﹐服諸藥不效﹐人教灸囟會而愈。熱疼且可灸﹐況冷疼乎。凡腦痛﹑腦旋﹑腦瀉﹐先宜灸囟會﹐而彊間等穴蓋其次也。﹝同上﹞

附眉稜骨痛

﹝證治互見前﹞眉眶痛﹐屬風熱與痰﹐作風痰治﹐類痛風。﹝《丹溪》﹞眼眶骨痛﹐痛有二證﹕眼屬肝﹐有肝虛而痛﹐才見光明﹐則眶骨痛甚﹐宜生熟地黃丸﹝用二地﹑石斛﹑枳殼﹑羌﹑防﹑牛膝﹑甘菊﹑杏仁﹞。又有肝經停飲一證﹐發則眉稜骨痛﹐眼不可開﹐晝靜夜劇﹐宜導痰飲﹐或芎辛湯去茶芽﹐或二陳湯吞靑川白丸子﹐並於痰飲門選藥。﹝《要訣》﹞眉骨者﹐目系之所過﹐上抵於腦﹐爲目屬於腦也。若諸陽經﹐或挾外邪﹐郁成風熱毒﹐上攻於頭腦﹐下注於睛目﹐遂從目系過眉骨相並而痛。若心肝壅熱﹐上攻目晴而痛﹐則亦目系與眉骨牽連並痛。若胸膈風痰上攻者亦然。﹝《準繩》﹞此證多屬陽明風熱﹐有虛實二途。虛而痛者﹐見光明卽發﹐選奇湯加歸﹑芍。實則眼不可開﹐晝靜夜劇﹐選奇湯加蔥﹑豉﹐風盛加葛根﹐火盛加石膏。大抵此證淸火散痛﹐不應卽當滋陰。若泛用風藥﹐則火熱上升﹐其痛愈甚矣。﹝《醫通》﹞眉稜骨痛﹐忌﹑宜俱同陰虛頭痛。﹝《本艸經疏》﹞冰玉湯﹐治眉稜骨痛不可忍者﹐此痰厥也。﹝《楊氏》﹞﹝卽小半夏湯﹞選奇湯﹐治眉骨痛不可忍。羌活防風﹝各三錢﹞甘艸﹝三錢炙用﹞黃芩﹝酒制一錢。冬月不用。如能食熱痛﹐加黃芩。﹞上咀﹐每服三錢﹐水二盞。煎至一盞﹐去滓稍熱﹐食後時時服之。﹝《試效》﹞《統旨》祛風淸上散﹐治風熱上功﹐眉稜骨痛﹐於本方加白芷﹐柴胡﹐川芎﹑荊芥。

面痛

面爲陽明部分﹐而陽維起於諸陽之會﹐皆在於面﹐故面痛皆因於火﹐而有虛實之殊。暴痛多實﹐久痛多虛。髙者抑之﹐郁者開之﹐血熱者涼之﹐气虛者補之﹐不可專以苦寒降火爲事。許學士治鼻間痛云云﹐以犀角升麻湯與之。有老人過勞﹐饑則面痛﹐補中益气加芩﹑梔﹑連翹﹑鼠粘﹑黑參。因鬱結積成胃熱﹐遂患面痛﹐越鞠丸加山梔﹑連翹﹑貝母﹑橘紅之類。﹝《醫通》﹞﹝按﹕此系《準繩》節文。﹞犀角升麻湯。王檢正希臯﹐昔患鼻額間痛﹐或麻痺不仁﹐如是者數年。忽一日連口唇頰車髮際皆痛﹐不可開口﹐𨿽言語飲食亦相妨﹐左額與頰上常如糊急﹐手觸之則痛。予作足陽明經絡受風毒﹐傳入經絡﹐血凝滯而不行﹐故有此證。或者以排風﹑小續命﹑透冰丹之類與之﹐皆不效。予制此湯贈之﹐服數日而愈。上等犀角﹝鎊一兩一分﹞眞川升麻﹝一兩﹞防風﹝去釵股﹞羌活﹝去蘆各三分﹞白芷﹝不見火﹞黃芩﹝去皮﹞川芎﹝洗﹞白附子﹝炮各半兩﹞甘艸﹝炙一分﹞上粗末﹐每服四大錢﹐水一盞半﹐煎至八分﹐去滓通口服﹐食後臨臥﹐日三四服。足陽明胃也﹐胃中腥五味﹐無所不納﹐其腐熟水谷之毒﹐皆聚於胃。故方以犀角爲主﹐解飲食之毒﹐升麻佐之﹐余藥皆滌除風熱。﹝《本事》﹞﹝足陽明胃也以下﹐參《醫通》節錄。﹞

頸項痛

頸痛﹐因頭痛牽引致痛者﹐當於頭痛諸證中求藥。若別無處﹐獨在頸者﹐非是風邪﹐卽是气挫﹐亦有落枕而成痛者﹐並宜和气飲﹐食後服。﹝《要訣》﹞﹝和气飲方見《和劑》。﹞治腎气上攻﹐項背不能轉側﹐椒附散。大附子﹝一枚﹐六錢以上者﹐炮﹐去皮臍﹐末之。﹞上每末二大錢﹐好川椒二十粒﹐用白面塡滿﹐水一盞半﹐生薑七片﹐同煎至七分﹐去椒入鹽﹐通口空心服。一親患項筋痛﹐連及背胛不可轉﹐服諸風藥皆不效。予嘗憶《千金髓》有腎气攻背項彊一證﹐予處此方與之﹐兩服頓瘥﹐自爾與人皆有驗。蓋腎气自腰挾脊上至曹溪穴﹐然後入泥丸宮。曹溪一穴﹐非精於般運者不能透。今逆行至此不得通﹐用椒以引歸經則安矣。曹溪穴卽風府穴是也。﹝《本事》﹞頸項彊痛﹐多有挾痰難以回顧者﹐乃痰客太陽﹐二陳加酒芩﹑羌活﹑紅花。﹝《醫通》﹞回頭散﹐治頭項彊急筋痛﹐或銼沈轉項不得者。烏藥順气散﹝方見中風中﹞加羌活﹑獨活﹑木瓜。﹝《金匱翼》﹞

天白蟻

治頭內如虫蛀響﹐名天白蟻﹐用茶子細末吹鼻中。﹝《準繩》﹞頭內如虫蛀響者﹐名天白蟻﹐多屬於火﹐亦有因痰濕在上者。丹溪云﹕瘦人皆屬於火﹐宜薄荷﹑梔子﹑茯苓﹑甘艸﹑細辛﹑川芎﹑黃芩﹑石膏﹑芽茶之類。肥人皆屬濕痰﹐半夏﹑茯苓﹑枳實﹑黃連﹑天麻﹑膽星﹑蒼術﹑黃柏﹑芽茶之類。戴復庵云﹕頭中鳴響﹐有虛有實。實者﹐用涼膈散﹑礞石丸下奪之。虛者﹐非獨參﹑保元﹑六味﹑八味﹑茸朱丹﹑鹿茸丸等藥調補不應也。丹方用茶子爲細末﹐吹鼻中。蓋響屬火﹐茶子輕淸﹐行淸道﹐散遏伏之火故也。凡頭風藥中必用茶引﹐卽此可悟。﹝《醫通》﹞﹝按﹕《蘭臺軌範》曰﹕此奇病﹐不可不知。﹞

身體類

眩運

名義

眩﹐懸也。目視動亂﹐如縣物﹐搖搖然不定也。﹝《釋名》﹞眩言其黑﹐運言其轉﹐冒言其昏。眩運之與冒眩﹐其義一也。﹝《直指》﹞或問眩與暈之異。曰﹕眩者玄也﹐謂忽然眼見黑花昏亂﹐少頃方定。暈者運也﹐謂頭目若坐舟車而旋轉也﹐甚有至於卒倒而不知者。﹝統旨﹞

源由

風頭眩者﹐由血气虛﹐風邪入腦而引目系故也。五臟六腑之精气﹐皆上注於目﹐血气與脈並於上系﹐上屬於腦﹐後出於項中。逢身之虛﹐則爲風邪所傷﹐入腦則腦轉而目系急﹐目系急故成眩也。風眩久不瘥﹐則變爲癲疾。﹝《病源論》﹞夫風頭旋者﹐良由體虛﹐風邪乘於陽脈。諸陽之經皆上注於頭面﹐風邪隨入於腦﹐遂成頭旋。亦因痰水在於胸膈之上﹐犯大寒使陽气不行﹐令痰水結聚而陰陽逆上﹐風與痰相結﹐上衝於頭﹐則令頭旋也。﹝《聖惠》﹞方書所謂頭面風者﹐卽眩暈是也。然眩暈旣涉三因﹐不可專爲頭面風。如中傷風寒暑濕﹐在三陽經﹐皆能眩人﹐頭重項彊﹐但風則有汗﹐寒則掣痛﹐暑則熱悶﹐濕則重著﹐吐逆眩倒﹐屬外所因。喜怒憂思﹐致藏气不行﹐郁而生涎﹐涎結爲飲﹐隨气上厥﹐伏畱陽經﹐亦令人眩暈嘔吐﹐眉目疼痛﹐眼不得開﹝《濟生》曰﹕眉稜骨痛﹐眼不得開﹐寸脈多沈﹐有此爲異耳﹞﹐屬內所因。或飲食饑飽﹐甜膩所傷﹐房勞過度﹐下虛上實﹐拔牙金瘡﹐吐衄便利﹐去血過多﹐及婦人崩傷﹐皆能眩暈﹐眼花屋轉﹐起則眩倒﹐屬不內外因。治之各有法。﹝《三因》﹞其狀目閉眼暗﹐身轉耳聾﹐如立舟舡之上﹐起則欲倒﹐蓋虛極乘寒得之﹐亦不可一途而取軌也。風則有汗﹐寒則掣痛﹐暑則熱悶﹐濕則重滯﹐此四气乘虛而眩暈也。喜怒哀樂﹐悲恐憂思﹐郁而生痰﹐隨气上厥﹐此七情攻虛而眩暈。而淫欲過度﹐腎家不能納气歸元﹐使諸气逆奔而上﹐此眩暈之出於气虛也明矣。吐衄漏崩﹐肝家不能收攝榮气﹐使諸血失道妄行﹐此眩暈之生於血虛也又明矣。以至新產之後﹐血海虛損﹐或瘀滯不行﹐皆能眩暈﹐是可不推尋致病之因乎。治法隨機應敵﹐其間以升降鎭墜行焉﹐最不可妄施汗下。然而眩暈欲解﹐自汗則有之。若諸逆發汗劇者言亂目眩﹐與夫少陰病下利止而頭眩時時自冒者﹐此虛極而脫也﹐識者將有采薪之憂。﹝肝脈溢大﹐多作眩暈﹐諸風掉眩﹐皆屬於肝。﹞﹝《直指》﹞眩暈者多屬諸風﹐又不獨一風也。有因於火者﹐有因於痰者﹐有因於死血者﹐有因於虛者。夫火性上炎﹐衝於巓頂﹐動搖旋轉﹐不言可知﹝或兼見心煩口燥﹐面赤耳鳴﹐嘈雜吞酸等﹞。胸中痰濁﹐隨气上升﹐頭目位髙而空明﹐淸陽所注﹐淆濁之气擾亂其間﹐欲其不眩不暈﹐不可得矣﹝或兼見吐痰嘔飲﹐胸痞腸鳴等證﹐脈應滑﹞。諸陽上行於頭﹐諸陽上注於目﹐血死則脈凝泣﹐脈凝泣則上注之力薄矣﹐薄則上虛而眩暈生焉。其脈必澀﹐澀爲滯澀﹐徵死血之不流行也﹝或兼見脇痛﹑喜忘﹑目黃﹑便難等證﹞。又爲枯澀﹐徵血液之不充足也﹐謂之血虛眩暈亦可。頭以法天﹐諸陽之首﹐又云淸陽出上竅﹐而目在其中﹐淸陽者气也﹐气不足則不能上達﹐以致頭目空虛﹐而眩暈時時作矣﹐其脈必大而無力﹐散漫空松之象也﹐謂之气虛眩暈亦可。﹝《續焰》﹞﹝節錄。﹞凡眩暈一時暴發者﹐必因風暑寒熱郁於肌表﹐觸發內之痰气﹐致脈絡滿而經脈虛﹐使外有餘而內不足﹐上脈溢而下脈空﹐所以頭重足輕﹐一時旋運。若气血沖和者﹐候風寒暑气痰熱淸散卽愈。若精神久虛者﹐客邪傳裏﹐日久眩暈而不已﹐卽有卒中之患也。﹝《百問》﹞

病有虛實

﹝肥瘦﹑痰壅﹞眩暈一證﹐人皆稱爲上盛下虛所致﹐而不明言其所以然之故。蓋所謂虛者﹐血與气也。所謂實者﹐痰涎風火也。原病之由﹐有气虛者﹐乃淸气不能上升﹐或汗多亡陽而致﹐當升陽補气。有血虛者﹐乃因亡血過多﹐陽無所附而然﹐當益陰補血。此皆不足之證也。有因痰涎郁遏者﹐宜開痰導郁﹐重則吐下。有因風火所動者﹐宜淸上降火。若因外感而得者﹐嚴氏𨿽分四气之異﹐皆當散邪爲主。此皆有餘之證也。﹝《微義》﹞气虛肥白之人﹐濕痰滯於上﹐陰火起於下﹐是以痰挾虛火﹐上衝頭目﹐正气不能勝敵﹐故忽然眼黑生花﹐若坐舟車而旋運也﹐甚而至於卒倒無所知者有之﹐丹溪所謂無痰不能作眩者﹐政謂此也。若夫黑瘦之人﹐軀體薄弱﹐眞水虧欠﹐或勞役過度﹐相火上炎﹐亦有時時眩暈﹐何濕痰之有哉。大抵人肥白而作眩者﹐治宜淸痰降火爲先﹐而兼補气之藥。人黑瘦而作眩者﹐治宜滋陰降火爲要﹐而帶抑肝之劑。外有因嘔血而眩冒者﹐胸中有死血﹐迷閉心竅而然﹐是宜行血淸心自安。﹝《正傳》﹞﹝死血證﹐互見證治雜例。﹞諸風頭目昏眩者﹐皆因痰壅上盛。﹝《和劑•指南》﹞痰挾气虛與火﹐此證屬痰者多﹐無痰則不能作眩。﹝《丹溪》﹞

病多屬虛

﹝肝虛﹞眩暈一證﹐虛者居其八九﹐而兼火兼痰者﹐不過十中一二耳。原其所由﹐則有勞倦過度而運者﹐有饑飽失時而運者﹐有嘔吐傷上而運者﹐有泄瀉傷下而運者﹐有大汗亡陽而運者﹐有目目驚心而運者﹐有焦思不釋而運者﹐有被毆被辱﹑气奪而運者。有悲哀痛楚﹑大叫大呼而運者﹐此皆傷其陽中之陽也。又有吐血衄血便血而運者﹐有癰膿大潰而運者﹐有金石破傷失血﹑痛極而運者﹐有男子縱欲﹑气隨精去而運者﹐有婦女崩淋﹑產後去血而運者﹐此皆傷其陰中之陽也。再若大醉之後﹐濕熱相乘而運者﹐傷其陰也。有大怒之後﹐木肆其彊而運者﹐傷其气也。有痰飲畱中﹐治節不行而運者﹐脾之弱也。此亦有餘中之不足也。至若年老精衰﹐勞倦日積﹐而忽患不眠﹐忽苦眩暈者﹐此營衛兩虛之致然也。由此察之﹐虛實可辧矣。﹝《景嶽》﹞頭痛之病﹐上實證也。頭眩之病﹐上虛證也。故《內經》分別甚明﹐曰﹕頭痛巓疾﹐上實下虛。又曰﹕上實下虛﹐爲厥巓疾。此以邪气在上﹐所以爲痛﹐故曰上實也。至若眩暈之病﹐則曰上气不足﹐又曰上虛則眩﹐未聞言上之實也。而後世諸家如嚴用和﹑楊仁齋輩﹐有曰結而爲飲﹐隨气上逆者。有曰疲勞過度﹐下虛上實者。有曰腎家不能納气﹐使諸气逆奔而上者。卽如朱丹溪亦曰﹕痰在上﹐火在下。凡此皆言上實也﹐何與《內經》相反若此。噫﹗此實後人之不明耳。夫眩暈之證﹐或爲頭重﹐或爲眼黑﹐或爲腦髓旋轉﹐不可以動。求其言實之由﹐不過謂頭重者爲上實。而不知頭本不重於往日﹐而惟不勝其重者﹐乃甚於往日耳。上力不勝﹐陽之虛也﹐豈上實乎﹐又何气不歸元及諸气逆奔之有。蓋上實者宜降宜抑﹐上虛者最不宜再伐生气﹐此上實上虛之旨﹐有不可不辧﹐而誤則害矣。﹝同上﹞﹝按﹕頭眩固多屬虛者﹐前款所舉《直指》《入門》等說﹐大意相近。但徵之經文﹐有如少陽病之目眩﹐有如陽明病之眩冒﹐皆其屬實者。更如飲蓄之頭眩﹐與濕郁之頭眩﹐皆爲淸陽被遏不得上之故﹐亦不得言之虛。俱不可不知。﹞髙鼓峯云﹕腎陰不足﹐三陽之焰震耀於當前﹐中上虛衰﹐下逆之光上薄於巓頂﹐陰虛而眩者﹐目中時見火光﹔土虛而眩者﹐必兼惡心嘔吐也。按中土虛衰﹐不能下蔽﹐眞陽則上乘淸道﹐所謂上入之光也。然亦有中虛肝气動而暈者﹐如土薄則木搖也。大抵眩暈多從肝出﹐故有肝虛眩暈﹑腎虛頭痛之說。𨿽亦有肝病頭痛者﹐要未有眩暈而不兼肝者也。﹝《金匱翼》﹞

脈候

診其脈﹐洪大而長者﹐風眩。又得陽經浮者﹐起目眩也。﹝《病源論》﹞若元气不虧﹐六脈卽有浮弦滑數之候﹐無恙。若元气久虛﹐不能維持﹐脈來虛搏﹑或急疾﹑或澀脫者﹐不治。﹝《百問》﹞

痰眩

頭眩欲嘔﹐心下溫溫﹐胸中不利﹐但覺旋轉﹐此由痰飲。飲聚上乘於腦﹐三陽之經不得下行﹐盤郁於上﹐其脈兩手關上沈弦而急或細﹐謂之痰眩。﹝《雞峯》﹞﹝按﹕原處有旋復花丸﹐今不錄。﹞王敬泉頭暈且痛﹐起則倒僕﹐胸膈脹悶﹐如繩束縛﹐嘔吐而食飲皆不得入﹐六脈俱澀﹐此痰飲挾水火之勢而作暈也。先以濟生竹茹湯云云﹐再以吳茱萸一兩爲末﹐以雞子淸調塗兩足心﹐引火下行。﹝《赤水》﹞﹝按﹕又治痰火眩暈嘔吐﹐用溫膽湯加天麻﹐當考。﹞

气運

但運而不眩﹐發則伏地昏昏﹐食頃乃蘇。此由榮衛錯行﹐气血濁亂﹐陽气逆行﹐上下相隔﹐气復通則蘇﹐脈虛大而澀﹐謂之气運。﹝《雞峯》﹞按﹕原處有流气飲子﹑艸烏頭湯。今並不錄。﹞

風眩

頭眩者﹐謂身如旋轉﹐不能仰﹐仰則欲倒﹐頭重不能舉﹐至有視物不正﹐或身如車舡上。此由肝虛血弱而風邪乃生﹐蓋風气通於肝﹐諸風掉眩皆屬於肝﹐其脈左右關上虛弦﹐謂之風眩。﹝《雞峯》﹞﹝按﹕原處有香芎散﹐卽系《聖濟》頭痛芎湯去防風。又有桃紅散﹐不錄。﹞有頭風暈眩﹐不可謂其無痛﹐而不以爲風﹐切宜詳審﹐未可遽作虛治。若投補劑愈甚﹐別又無疾所失血等患﹐又非諸般病後﹐卒然得此﹐是風暈分曉﹐宜小續命湯加全蠍三﹑四个。﹝《要訣》﹞

虛運

﹝互見證治雜例﹞《究原方》第二云﹕治气虛頭暈﹐耳內常鳴﹐手足麻木﹐身重拘急﹐《局方》三五七散﹐磨沈香水少許﹐生薑三片﹐同煎服。又云﹕有人患頭暈﹐耳鳴作蟬聲﹐令煎《局方》四柱散服下黑錫丹百粒﹐兩服頓除。﹝《萬安》﹞﹝耳鳴證亦見證治雜例。﹞痰飲﹑頭風﹑七气﹑失血﹑中酒等病皆能眩暈﹐今獨舉不兼他病見眩暈者﹐是皆虛損也。然有不時眩暈者﹐有早起眩暈﹐須臾自定﹐日以爲常者﹝按﹕《六要》以早起眩暈﹐爲胃中老痰使然。又《繩墨》有說﹐過鑿不錄﹞﹐正元飲下黑錫丹﹝按﹕《醫通》曰﹕不若靑礞石丸鎭墜﹐後用理中丸調理﹞。有因虛致暈﹐𨿽暈醒時﹐面常欲近火﹐欲得暖手按之。蓋頭面乃諸陽之會﹐陽气不足故耳﹝《六要》曰﹕大劑參﹑。《醫通》曰﹕附子理中湯﹞。有眩暈之甚﹐擡頭則屋轉﹐眼常黑花﹐觀見常如有物飛動﹐或見物爲兩﹐宜小三七五散﹐或芎附湯﹐生料正元飲﹐加鹿茸一錢﹐下靈砂丹。或用正元飲加炒川椒十五粒﹐下茸朱丸。若不效﹐則獨用鹿茸一味﹐每服半兩﹐用無灰酒三盞﹐煎至一盞﹐去滓入麝香少許服。緣鹿茸生於頭﹐頭暈而治以鹿茸﹐蓋以類相從也。曾有頭痛不愈﹐服茸朱丹而效。﹝《要訣》茸朱丹見《虛勞》中。﹞

心驚膽寒

一婦驚悸﹐觸事有所大驚﹐且眩暈不安。予曰﹕此名曰心驚膽寒﹐病在心膽經。診脈大動如豆粒﹐厥厥動搖如無頭尾也。此宜鎭定。乃用黃連安神丸﹐用溫膽湯加茯神﹑當歸﹑菖蒲﹑遠志﹑龍眼肉﹐水煎溫服﹐旬月愈。﹝《石山》﹞

大小之異

頭眩有大小之異﹐總頭眩也﹐於此察之﹐可得虛實之情矣。何以言之﹖如今人之气稟薄弱者﹐無論少壯﹐或於勞倦﹐或於酒色之後﹐每忽有耳鳴如磬﹐或頭眩眼黑﹐倏頃而止者﹐乃人所常有之事。至於中年之外﹐多見眩僕﹑卒倒等證﹐亦人所常有之事。但忽運而忽止者﹐人皆謂之頭運眼花。卒倒而不醒者﹐人必謂之中風﹑中痰。不知忽止者﹐以气血未敗﹐故旋見而旋止﹐卽小中風也。卒倒而甚者﹐以根本旣虧﹐故遽病而難復﹐卽大頭眩也。且必見於中年之後﹐而較之少壯﹐益又可知。於此察之﹐則其是風非風﹐是痰非痰﹐而虛實從可悟矣。何今人不識病機﹐但見眩僕不語等證﹐無不謂之風痰﹐而非消卽散﹐吾恐幾微之气﹐有不堪再加鏟削矣﹐深可悲也。﹝《景嶽》﹞

證治雜例

有頭風證﹐耳內常鳴﹐頭上有如鳥雀啾啾之聲﹐切不可全謂耳鳴爲虛﹐此頭腦挾風所爲也。﹝《要訣》﹞世有所謂气不歸元﹐而用丹藥鎭墜﹑沈香降气之法。香燥散气﹝按﹕《微義》此下有丹藥助火四字﹞﹐其不歸之气﹐豈能因此而復耶。凡用鎭墜﹐所謂急則治其標也。若謂使气歸元﹐必無是理。旣曰歸元﹐豈肯復作。凡鎭墜少止又復眩者﹐此气未歸元而未治其本也。要气歸元﹐必求其本。﹝《醫統》﹞﹝按﹕此說本於《微義》﹞中年之人﹐大病初起﹐元气未復﹐起則眩倒﹐脈必緩弱﹐或右手寸關大而無力﹐宜補中益气﹐倍參﹑﹐加天麻。夏月頭眩﹐偶冒暑勞形﹐脈虛細﹐煩悶口渴﹐屬傷暑﹐先以六一散﹐後用大劑生脈散加黃柏。冬月冒寒﹐鼓激痰涎﹐亦作眩暈﹐宜從寒治。天麻﹑荊穗﹑薄荷﹐乃消上焦風熱妙品﹐非治本藥也。因痰治痰﹐因火治火﹐或補气﹐或補血﹐或滋陰﹐要在變而通之。﹝《六要》﹞有因气虛下陷而眩暈者﹐補中益气湯。有色傷气逆不歸元而眩暈者﹐滋陰降火湯。有老年風痰虛火﹐果系陽虛者﹐理中湯加沈﹑木香。有七情气郁﹐痰涎上壅而眩暈者﹐七气湯。﹝《士林餘業》﹞瘀血停蓄﹐上衝作逆﹐亦作眩暈﹐桃紅四物。﹝《醫讀》﹞胸中有死血﹐作痛而眩﹐飲韭汁酒良。﹝《醫通》﹞

婦人

婦人患頭風者﹐十居其半﹐每發必掉眩﹐如在車上﹐蓋因血虛﹐肝有風邪襲之耳。《素問》云﹕徇蒙招搖﹐目眩耳聾﹐上虛下實﹐過在足少陽﹑厥陰﹐甚則歸肝。蓋謂此也。予嘗處此方以投人﹐比他藥捷而效速﹐芎羌湯。﹝《本事》﹞﹝按﹕其方系《頭痛》門《聖濟》芎湯﹐去獨活﹐加當歸﹑羌活﹑熟地﹑半夏曲。﹞夫婦人頭風眩暈﹐登車乘船亦眩暈眼澀﹐手麻發退﹐健忘喜怒﹐皆胸中有宿痰之使然也。可用瓜蒂散吐之﹐吐訖﹐可用長流水煎五苓散﹐大人參半夏丸。﹝《治病百法》﹞其證婦人得之最多﹝此二字從《醫方選要》補﹞﹐蓋婦人性多偏怒。經曰﹕天之气曰風﹐人之气曰怒。怒則致傷肝木﹐木動生風﹐令人頭目旋運﹐皆由此哉。﹝《奇效》﹞昔有一老婦﹐患赤白帶一年半﹐頭眩﹐坐立不得﹐睡之則安。專治赤白帶﹐帶愈其眩亦安。﹝《丹溪》﹞

淸上諸方

﹝疏利﹞治肝厥頭暈﹐淸頭目﹐鉤藤散。鉤藤陳皮﹝去白﹞半夏﹝湯浸洗七徧薄切焙漧﹞麥門冬﹝略用水去心﹞茯苓﹝去皮﹞茯神﹝去木﹞人參﹝去蘆﹞甘菊花﹝去萼梗﹞防風﹝去釵股各半兩﹞甘艸﹝一分炙﹞石膏﹝一兩生﹞上爲粗末﹐每服四錢﹐水一盞半﹐生薑七片﹐煎八分﹐去滓溫服。﹝《本事》﹞治頭風。石膏白附子﹝炮﹞天南星﹝炮﹞白芷甘菊花京芎天麻﹝各等分﹞上件搗羅爲末﹐每服一錢﹐先嚼薄荷三五葉﹐溫酒調下。﹝《神巧》﹞《聖濟》治風邪上攻﹐頭目眩暈﹐心膈煩悶﹐薄荷散﹐於本方去白附子﹑天南星﹑天麻﹐加甘艸﹐每服一錢﹐荊芥茶調下。天麻半夏湯﹐治風痰內作﹐胸膈不利﹐頭旋眼黑﹐兀兀欲吐﹐上熱下寒﹐不得安臥。天麻半夏﹝各一錢﹞橘皮﹝去白﹞柴胡﹝各七分﹞黃芩﹝酒制炒﹞甘艸﹝炙﹞白茯苓﹝去皮﹞前胡﹝各五分﹞黃連﹝三分去須﹞上九味咀﹐都爲一服﹐水二盞﹐生薑三片﹐煎至一盞﹐去渣溫服食後﹐忌酒面生冷物。﹝《寶鑑》﹞﹝按﹕原有治驗曰﹕予以三稜鍼約二十餘處刺之﹐其血紫黑﹐如露珠之狀﹐少頃頭目便覺淸利﹐諸證悉減﹐遂處方云云。﹞治頭風眩暈﹐額痛﹐惡心嘔吐。蔚金滑石川芎﹝各半兩﹞上爲細末﹐每服二錢﹐齏汁調下。﹝《醫林方》﹞防風通聖散﹐治風熱眩暈。﹝《原理》﹞芎黃湯﹐治頭目眩暈。大黃荊芥穗貫芎防風﹝以上各等分﹞上爲粗末﹐大作劑料﹐水煎去滓服之﹐以利爲度。﹝《神效名方》﹞黑將軍散﹝祕方﹞﹐治因痰火太盛﹐眩暈難當。用大黃酒炒爲末﹐淸茶調下﹝按﹕此丹溪治頭痛方﹐旣見前﹞。或用大黃酒浸﹐九蒸九曬爲末﹐水丸如綠豆大﹐每服百丸﹐食後臨臥﹐淸茶送下﹐神效。﹝《醫鑑》﹞

溫散諸方

﹝鎭墜﹞《近效》白術附子湯﹐療風虛頭重眩﹐苦極不知食味﹐暖肌補中﹐益精气。﹝《外臺》﹞﹝按﹕卽甘艸附子湯。﹞治一切頭旋﹐本因體虛﹐風邪乘於陽經﹐上注於頭面﹐遂入於腦﹐亦因痰水在於胸膈之上﹐犯大寒﹐使陽气不行﹐痰水結聚﹐上衝於頭目﹐令頭旋﹐羚羊角散。羚羊角﹝鎊﹞茯神﹝去木各一兩﹞芎防風﹝去釵股﹞半夏﹝湯洗七次﹞白芷﹝不見火﹞甘艸﹝炙各半兩﹞枳殼﹝去穣細銼麩炒﹞附子﹝炮去皮臍各三分﹞上爲粗未﹐每服四錢﹐水一盞半﹐生薑半分﹐漫火煎至七分﹐去滓﹐不拘時候溫服。﹝《本事》﹞白散子﹐治上實下虛﹐眩暈昏塞。大附子﹝生去皮臍﹞桂府滑石﹝各半兩﹞丸白半夏﹝湯洗二十一次三分﹞上爲末﹐每服二錢﹐水二盞﹐姜七片﹐蜜半匙﹐煎七分﹐空心冷服。﹝《三因》﹞星附湯﹐治風虛痰作﹐頭目旋運﹐神昏語謇﹐及痰厥頭痛。天南星﹝一个大者重及一兩以上佳炮﹞大附子﹝一个重九錢左右者生去皮臍切﹞人參﹝一兩好者﹞上三味並銼﹐分作九服﹐每服水二盞﹐姜錢十片﹐煎至八分﹐溫服。﹝《葉氏》﹞姜附湯﹐治一時爲寒所中﹐口不能言﹐眩暈欲倒。﹝《濟世全書》﹞參附湯﹐治眞陽不足﹐上气喘急﹐气短自汗﹐眩暈。﹝《回春》﹞頭運吐逆﹐胃冷生痰也。用川漧薑炮二錢半﹐甘艸炒一錢二分﹐水一鐘半﹐煎減半服﹐累用有效。﹝《本艸綱目》引《傳信適用方》﹞治虛風頭旋﹐吐涎不已﹐養正丹。﹝《本事》﹞黑錫丹﹐治陰陽不升降﹐上熱下冷﹐頭目眩暈﹐病至危篤﹐或服暖藥僭上愈甚者﹐當服此藥﹐已經增損。﹝《三因》﹞﹝按﹕此於《和劑》方中﹐加烏藥﹑靑皮。﹞

消飲諸方

治風�痰痺﹐頭目昏眩﹐四肢煩痰﹝當疼﹞﹐荊芥煮散。荊芥穗旋復花﹝各四兩﹞前胡甘艸﹝炙﹞麻黃﹝去﹞芍藥川芎半夏﹝以上各一兩﹞上件藥爲末﹐每服二錢﹐用水一大盞﹐蔥白﹑薄荷同煎至七分﹐溫溫服之無時。﹝《傳家祕寶》﹞﹝按﹕《活人》金沸艸散﹐治傷寒中脘有痰。蓋以此方爲原﹐去麻黃﹑芎﹐加細辛。知是亦爲治痰方﹐仍列於斯。﹞人參前胡湯﹐治風痰攻作﹐頭風頭痛﹐目眩旋運。﹝《葉氏》﹞﹝按﹕卽參蘇飲去葛根。﹞旋復花湯﹐治中脘伏痰﹐吐逆眩暈。﹝《濟生》﹞﹝方見《嘔吐》中。﹞玉液湯﹐治七情傷感﹐气郁生涎﹐隨气上逆﹐頭目眩暈﹐心嘈忪悸﹐眉稜骨痛。﹝同上﹞﹝卽小半夏湯﹐入沈香水一呷﹐溫服。﹞小半夏湯﹐治痰飲頭眩及臂痛。﹝《葉氏》﹞﹝卽二陳湯。﹞加味二陳湯﹐治痰暈﹐或因冷食所傷。陳皮半夏白茯苓﹝各一兩﹞甘艸﹝五錢﹞丁香胡椒﹝各三錢﹞上銼散﹐每服四錢﹐姜三片﹐烏梅一个同煎﹐不拘時熱服。體虛甚者﹐順元散。﹝《得效》﹞滚痰丸﹐治痰火﹐頭眩目運﹐如坐舟車﹐胸滿背脹﹐一服立止。﹝《醫統》﹞

疏气諸方

香橘飲﹐治气虛眩暈。木香白術半夏曲橘皮白茯苓縮砂﹝各半兩﹞丁香甘艸﹝炙各一分﹞上銼散﹐每服三錢﹐姜五濃片同煎﹐吞蘇合香丸。﹝《直指》﹞蘇合香丸﹐用棗湯調開﹐吞震靈丹﹐治心气不斂﹐怔忪頭暈。﹝同上﹞《蘇沈》沈麝丸﹐治一切血運﹐每服一丸研開﹐用滴乳香泡湯調下。﹝同上﹞

養血諸方

四物湯加減﹐治血虛痰火頭眩。當歸川芎白芍﹝酒炒﹞熟地黃人參﹝減半﹞陳皮片芩山梔茯苓﹝去皮﹞天麻﹝各等分﹞甘艸﹝減半﹞上銼一劑﹐生薑三片﹐棗二枚﹐水煎溫服。﹝《回春》﹞﹝按﹕芎湯治去血眩冒﹐出婦科中。﹞加減逍遙散﹐治頭眩﹐屬气血不足﹐肝腎相火兼郁者。當歸白術白芍茯苓柴胡丹皮熟地黃柏炙甘艸或加山梔﹑薄荷﹐舒郁尢捷。﹝《匯補》﹞因气郁者﹐則志气不舒﹐逍遙散加薄荷﹑菊花。﹝《醫碥》﹞

補虛諸方

房事恣情﹐致精元气耗﹐眩暈欲倒﹐以十全大補湯主之。此腎虛頭運﹐以六味地黃丸﹐每料加鹿茸五錢﹐以固腎气。﹝《原病集》﹞淫欲過度﹐督與腎脈皆虛﹐不能納气歸源﹐使諸逆奔上而眩暈﹐六味丸加沈香﹑鹿茸﹐名香茸八味丸。﹝《醫通》﹞都憲孟有涯气短痰暈﹐服辛香之劑﹐痰盛遺尿﹐兩尺浮大﹐按之如無。余以爲腎家不能納气歸源﹐香燥致甚耳。用八味丸料﹐三劑而愈。﹝《薛氏》﹞人參養榮湯﹐治頭眩﹐屬脾肝血虛﹐榮气不充於三陰。﹝《匯補》﹞

吐痰諸方

瓜蒂散﹐治暈眩痰厥。﹝《丹溪》﹞枯礬散﹐治痰暈。枯礬爲末﹐姜湯調下一錢﹐吐之立愈。﹝《赤水》﹞﹝按﹕此方旣見痰涎﹐宜參。﹞紫金錠﹐治婦人男子苦頭風作暈數年﹐用酒磨服一﹑二錠。吐痰碗許﹐遂不復發。﹝《粹言》﹞痰結胸中﹐眩暈惡心﹐牙皂末和鹽湯探吐﹐吐定服導痰湯。﹝《匯補》﹞

刺血

﹝宜參前天麻半夏湯方﹞秦鳴鶴爲侍醫。髙宗苦風眩頭重﹐目不能視﹐召鳴鶴﹑張文仲診之。鳴鶴曰﹕風毒上攻﹐若刺頭出少血﹐卽愈矣。命刺之。鳴鶴刺百會及腦戶出血。上曰﹕吾眼明矣。﹝《醫說》﹞﹝節錄。出典當考。﹞

灸法

母氏隨執中赴任﹐爲江風所吹﹐自覺頭動搖﹐如在舟車上﹐如是半年﹐乃大吐痰﹐徧服痰藥﹐並灸頭風諸穴方愈。﹝《資生》﹞

身體類

胸痺心痛

胸痺﹑心痛﹐其病如二而一﹐均是爲膈間疼痛之稱。胸痺輕者僅胸中气塞﹐心痛重者爲眞心痛。如胃脘痛﹐其痛緊而下﹐不比胸痛之泛與眞心之髙。蓋上焦諸痛大約如是﹐今合而爲篇﹐讀者須分別而看﹐亦須互意相通耳。

脈候

短而數﹐心痛心煩。寸口沈﹐胸中痛引背﹝一云短气﹞。關上沈﹐心痛﹐上吞酸。寸口伏﹐胸中有逆气。寸口滑﹐胸滿逆。﹝《脈經》﹞沈弦細動﹐皆气痛證。心痛在寸﹐腹痛在關﹐下部在尺﹐脈象顯然。﹝《崔氏脈訣》﹞左手脈數熱多﹐脈澀有死血。右手脈緊實痰積﹐弦大必是久病。﹝《丹溪》﹞諸痛若脈見細遲﹐是气減舒徐﹑厥邪衰退之象﹐理應從吉。設或大浮﹐知邪方盛﹐況心腹裏證而得表脈﹐更非所宜﹐𨿽不至於殞軀﹐亦難愈也。﹝《續焰》﹞凡心痛﹐脈沈而遲者易治﹐堅大而實﹑浮大而長滑數者難治。﹝《醫通》﹞大凡痛甚者脈必伏﹐且有厥冷昏悶﹑自汗寒熱之證﹐切不可疑爲虛寒﹐卽投溫補﹐宜究病因而施治﹐方爲無失。﹝《匯補》﹞﹝按﹕此本丹溪說﹐見後。﹞

源候總說

心痛者﹐風冷邪气乘於心也。其痛發﹐有死者﹐有不死者﹐有久成疹者。心爲諸髒主而藏神﹐其正經不可傷﹐傷之而痛﹐爲眞心痛﹐朝發夕死﹐夕發朝死。心有支別之絡脈﹐其爲風冷﹝按﹕《久心痛候》曰風冷邪熱﹞所乘﹐不傷於正經者﹐亦令心痛﹐則乍間乍甚﹐故成疹不死。又心爲火﹐與諸陽會合﹐而手少陰心經也。若諸陽气虛﹐少陰之經气逆﹐謂之陽虛陰厥﹐亦令心痛﹐其痛引喉是也。﹝《病源論》﹞心痛諸候﹐皆由邪气客於手心主之脈。蓋手少陰心之經﹐五臟六腑君主之官也﹐精神所捨﹐諸陽所合﹐其髒堅固﹐邪气未易以傷。是以諸邪在心﹐多在包絡者﹐心主之脈也。其候不一﹐有寒气卒客於臟腑﹐發卒痛者﹔有陽虛陰厥﹐痛引喉者﹔有心背相引﹐善傴僂者﹔有腹脹歸於心而痛甚者﹐有急痛如鍼錐所刺者﹔有其色蒼蒼﹐終日不得太息者﹔有臥則從心間痛﹐動作愈甚者﹔有發作種聚﹐往來上下﹐痛有休止者。或因於飲食﹐或從於外風﹐中髒旣虛﹐邪气客之﹐痞而不散﹐宜通而塞﹐故爲痛也。若夫眞心不痛﹐痛卽實气相搏﹐手足厥冷﹐非治療之所及﹐不可不辧也。﹝《聖濟》﹞夫心爲五官之主﹐百骸之所以聽命者也。心之正經﹐果爲風冷邪气所幹﹐果爲气血痰水所犯﹐則其痛掣背脹脇﹐胸煩咽漧﹐兩目赤黃﹐手足俱靑至節﹐朝發而暮殂矣。然心之包絡﹐與胃口相應﹐往往脾痛連心﹐或陽虛陰厥﹐亦令心下急痛。或他髒之邪﹐亦有客乘於心者﹐是則心之別脈受焉﹐如所謂九種心痛皆是也。﹝《直指》﹞

心痛膈痛胃脘痛之別

膈痛與心痛不同。心痛則在岐骨陷處﹐本非心痛﹐乃心支別絡痛耳。膈痛則痛橫滿胸間﹐比之心痛爲輕﹐痛之得名﹐俗爲之稱耳。﹝《要訣》﹞其與胃脘痛別者﹐胃脘在心之下﹐胸痛在心之上也。﹝《必讀》﹞如胃脘當心而痛﹐气欲絕者﹐胃中虛之至極﹐俗呼爲心痛。﹝《試效》﹞《內經》曰﹕木郁之發﹐民病胃脘當心而痛﹐上支兩脇﹐膈噎不通﹐食飲不下。﹝按﹕此《六元正紀大論》文﹐又《至眞要大論》兩見。﹞胃之上口﹐名曰賁門﹐賁門與心相連﹐故經所謂胃脘當心而痛。今俗呼爲心痛者﹐未達此義耳云云。致病之由﹐多因縱恣口腹﹐喜好辛酸﹐恣飲熱酒煎爆﹐復餐寒涼生冷﹐朝傷暮損﹐日積月深﹐自郁成積﹐自積成痰﹐痰火煎熬﹐血亦妄行﹐痰血相雜﹐妨礙升降﹐故胃脘疼痛﹐吞酸噯气﹐嘈雜惡心﹐皆膈噎反胃之漸者也。俗醫不究其源﹐例以辛香燥熱之劑治之﹐以火濟火﹐遂成危劇﹐良可痛哉。古方九種心痛﹐所謂冷者惟一耳﹐豈可例以熱藥治之乎。詳其所由﹐皆在胃脘﹐而實不在於心也。﹝《正傳》﹞。或問﹕丹溪言心痛卽胃脘痛然乎﹖曰﹕心與胃各一臟﹐其病形不同。因胃脘痛處在心下﹐故有當心而痛之名﹐豈胃脘痛卽心痛者哉。歷代方論﹐將二者混同敍於一門﹐誤自此始。蓋心之藏君火也﹐是神靈之舍﹐與手少陰之正經﹐邪皆不得而傷。其受傷者﹐乃手心主包絡也。如包絡引邪入於心之正經髒而痛者﹐則謂之眞心痛﹐必死不可治。夫心統性情﹐始由怵惕思慮則傷神﹐神傷髒乃應而心虛矣﹐心虛則邪干之﹐故手心主包絡受其邪而痛也。心主諸陽﹐又主血。是以因邪而陽气郁伏﹐過於熱者痛﹔陽气不及﹐惟邪勝之者亦痛。血因邪泣在絡而不行者痛﹐血因邪勝而虛者亦痛。然方論𨿽有九種心痛﹐終不得聖人之旨﹐豈復識六淫五邪不一之因哉云云。胃脘痛﹐亦如心痛有不一之因。蓋胃之眞﹐濕土也﹐位居中焦﹐稟沖和之气﹐多气多血﹐是水谷之海﹐爲三陽之總司﹐五臟六腑十二經脈皆受气於此。是以足之六經自下而上﹐凡壯則气行而已﹐胃脘弱則著而成病﹐其沖和之气﹐變至偏寒偏熱﹐因之水穀不消﹐停畱水飲食積﹐眞气相搏爲痛。惟肝木之相乘者尢甚﹐胃脘當心而痛﹐上支兩脇裏急﹐飲食不下﹐膈咽不通。食則爲食痺者﹐謂食已心下痛﹐吐出乃止。﹝按﹕此出《至眞要大論》及次注。﹞又腎气上逆者次之﹐逆則寒厥入胃亦痛。夫如是﹐胃脘之受邪﹐非止其自病者多﹐然胃脘逼近於心﹐移其邪上攻於心﹐爲心痛者亦多。﹝《準繩》﹞心痛者﹐非眞心痛也﹐乃心胞絡與胃脘痛也。然果何以知之﹖蓋心胞絡護捧其心﹐脈絡相系﹐位居心之四旁。火載痰而上升﹐礙其所居﹐胞絡爲痰相軋﹐故脂膜緊急而作痛﹐遂誤認以爲心痛也。胃脘近心﹐位居心下而絡於脾。飲食過多﹐不能克化﹐傷乎胃脘﹐病根常在﹐略傷飲食﹐卽悶悶作痛﹐亦誤認以爲心痛也。大抵痛而有痰﹐常覺惡心﹐嘔去痰卽寬者﹐卽爲之心胞絡痛也。痛而作飽﹐時時噯气﹐直至饑而緩者﹐卽謂之胃脘痛也。﹝《玉案》﹞

胸痺證狀

﹝心痺﹞寒气客於五臟六腑﹐因虛而發﹐上衝胸間﹐則胸痺。胸痺之候﹐胸中如滿﹐噎塞不利﹐習習如癢﹐喉裏澀﹐唾燥﹔甚者心裏彊痞急痛﹝按﹕此下本《肘後》﹐彼作心中堅痞忽痛﹞﹐肌肉苦痺﹐絞急如刺﹐不得俯仰﹐胸前皮皆痛﹐手不能犯﹐胸滿短气﹐咳唾引痛﹐煩悶自汗出﹐或徹背膂﹐其脈浮而微者是也。不治﹐數日殺人。﹝《病源論》﹞﹝按﹕《千金方衍義》曰﹕不治之數日殺人﹐極言其証之劇也。病有淺深﹐不可槪以爲限也。﹞思慮煩多則損心﹐心虛故邪乘之﹐邪積而不去﹐則時害飲食﹐心裏如滿﹐蘊蘊而痛﹐是謂之心痺。診其脈沈而弦者﹐心痺之候也。﹝同上﹞虛極之人﹐爲寒邪所客﹐气上奔迫﹐痺而不通﹐故爲胸痺。其證云云﹝全取《巢氏》﹞﹐是皆閉塞而不通也。﹝《聖濟》﹞

心腹痛部分

夫心胃痛及腹中諸痛﹐皆因勞役過甚﹐飲食失節﹐中气不足﹐寒邪乘虛而入客之﹐故卒然而作大痛。經言得炅則止﹐炅者熱也﹐以熱治寒﹐治之正也。然腹痛有部分﹐髒位有髙下﹐治之者亦宜分之。如厥心痛者﹐乃寒邪客於心包絡也。前人以良姜﹑菖蒲大辛熱之味末之﹐酒醋調服﹐其痛立止﹐此折之耳。眞心痛者﹐寒邪傷其君也﹐手足靑至節﹐甚則旦發夕死。胃脘痛者﹝原脫胃字﹐今宜補﹞﹐太陰也﹐理中﹑建中﹑艸豆蔻丸之類主之。腹臍痛﹐少陰也﹐四逆湯﹑姜附禦寒湯之類主之。少腹痛者﹐厥陰也﹐正陽散﹑回陽丹﹑當歸四逆之類主之。雜證而痛者﹐苦楝湯﹑酒煮當歸丸﹑丁香楝實丸之類主之。是隨髙下治也﹐更循各髒部分穴而灸刺之。﹝《試效》﹞凡病心腹痛者﹐有上中下三焦之別。上焦者﹐痛在膈上﹐此卽胃脘痛也﹐《內經》曰胃脘當心而痛者卽此﹐時人以此爲心痛﹐不知心不可痛也。中焦痛者﹐在中脘﹐脾胃間病也。下焦痛者﹐在臍下﹐肝腎大小腸膀胱病也。凡此三者﹐皆有虛實寒熱之不同﹐宜詳察而治之。﹝《景嶽》﹞凡痛在心﹐連兩脇至兩乳下﹐牽引背飯匙骨下而痛者﹐實熱也。凡痛在小腹﹐連臍左右上下痛﹐手足厥冷者﹐虛寒也。﹝《醫鑑》﹞

寒熱大實

﹝久新﹞諸心痛者﹐皆少陰厥气上衝也。有熱厥心痛者﹐身熱足寒﹐痛甚則煩躁而吐﹐額自汗出﹐知爲熱也。其脈洪大﹐當灸太溪及昆侖﹐謂表裏俱瀉之﹐是謂熱病汗不出﹐引熱下行﹐表汗通身而出者﹐愈也。灸畢服金鈴子散﹝用金鈴子﹑玄胡﹞﹐痛止服枳術丸﹐去其餘邪也。有大實心中痛者﹐因食受時气﹐卒然發痛﹐大便或祕﹐久而滯悶﹐心胸髙起﹐按之愈痛﹐不能飲食﹐急以煮黃丸利之﹝用雄黃﹑巴豆﹞﹐利後以本湯﹝用本﹑蒼術﹞去其餘邪。有寒厥心痛者﹐手足逆而通身冷汗出﹐便利溺淸﹐或大便利而不渴﹐气微力弱﹐急以術附湯溫之。寒厥暴痛﹐非久病也﹐朝發暮死﹐當急救之。是知久痛無寒而暴痛非熱。﹝《保命集》﹞心痛須辧久新。久者由冷熱食物﹐日積月深﹐自郁成積﹐自積成痰﹐痰火煎熬﹐血亦妄行﹐痰血相雜﹝按﹕以上系湊合丹溪《正傳》﹐丹溪說見下﹐《正傳》文見前﹞﹐此爲難治。新者一時寒熱郁滯正气作痛﹐此爲易治。﹝《士林餘業》﹞

九種心痛

九種心痛﹕一虫心痛﹐二注心痛﹐三風心痛﹐四悸心痛﹐五食心痛﹐六飲心痛﹐七冷心痛﹐八熱心痛﹐九去來心痛。﹝《千金》﹞

死血作痛

凡治此證﹐必要先問平日起居何如。假如心痛有因平日喜食熱物﹐以致死血畱於胃口作痛﹐用桃仁承气湯下之﹐切記。輕者用韭汁﹑桔梗﹐能開提其气﹐血藥中兼用之。﹝《丹溪》﹞心痛﹐飲湯水下作噦者﹐有死血在中﹐桃仁承气湯主之。﹝同上﹞﹝按﹕《正傳》有此湯治驗曰﹕男子三十五﹐胃脘作痛久矣﹐人形黃瘦﹐食少而胸中常若食飽。﹞

眞心痛

有眞心痛者﹐大寒觸犯心君﹐又曰污血衝心。醫者宜區別諸證而治之﹐無有不理也。﹝《正傳》﹞或眞心痛者﹐手足靑不至節﹐或冷未至厥﹐此病未深﹐猶有可救﹐必借附子理中湯加桂心﹑良姜﹐挽回生气可也。﹝《繩墨》﹞﹝按﹕經文手足靑﹐靑卽淸字。淸﹐寒也。諸家以爲靑色者﹐陋矣。﹞平素原無心痛之疾﹐卒然大痛無聲﹐面靑气冷﹐切牙噤齒﹐手足如冰冷者﹐乃眞心痛也。﹝《玉案》﹞若暴疼﹐手足靑黑﹐神昏者﹐不治。﹝《心統》﹞

胸脇痛浮腫

腎虛不能納气歸元﹐气逆而上奔﹐故胸膈滿痛。以手摩挲﹐痛走背上﹐又從背摩挲﹐則其气循脇泄於後分而痛不作矣﹐此气之爲病固也。柰何腎虛又不能行水﹐故水隨气奔﹐上乘於肺﹐頭面兩手浮腫﹐气短而喘﹐由是血化爲水﹐與之俱滯。況其人舊來有風﹐曰風﹑曰水﹑曰血﹑曰气﹐四者合而爲病﹐其痛非常﹐如沈香﹑木香﹑烏藥﹑檳榔之類不能施其巧﹐治法將何如﹖曰﹕先以二十四味流气飲﹐加獨活﹑枳殼﹑五靈脂﹑炒牽牛﹐入姜﹑蜜﹑烏梅同煎﹐咽下養正丹二十粒﹑雄黃丸十粒﹐升降水火﹐引導大便。次用桑皮﹑紫蘇﹑木通﹑阿膠﹑當歸﹑桃仁﹑靑皮﹑桔梗﹑炒芫花﹑生大黃作劑﹐根據前煎以姜﹑蜜﹑烏梅﹐取盡大便黑物﹐卽收全功。﹝《直指》﹞

類證

膈間腫痛﹐不能進食﹐但喜飲水﹐或咽腫﹐人迎盛而气口緊者﹐當作胃癰治之。﹝《醫通》﹞

治法總說

古方用理中湯﹐取緩其中气則可也。然背者胸之府﹐或築﹐或悸﹐或渴﹐或腹痛﹐或寒﹐或腹滿﹐其候不一﹐治當隨宜加損也。﹝《聖濟•胸痺》﹞《千金》治寒客心痛而用大黃﹑黃芩﹐治心痛徹背而用烏頭﹑附子之類﹐治療相反如此﹐要在用之隨宜而已。﹝同上﹞胸堂气隔﹐有肺經伏熱而气隔者﹐有痰水在上而气隔者﹐大槪以茯苓﹑半夏﹑枳殼﹑桔梗爲治法。其肺熱者﹐如聖湯加桑白皮佐之。心下水气者﹐小半夏茯苓湯效。胸煩﹑《活人書》用山梔子。﹝《直指》﹞眞心果痛﹐不知能愈否乎﹖然則執劑之法何如﹖曰﹕熱者涼之﹐寒者溫之﹐感受風邪者散之﹐順气調血﹐逐水豁痰﹐此其要略耳。﹝同上﹞痛甚者脈必伏﹐用溫藥附子之類﹐不可用參﹑術。脈堅實﹐不大便者﹐下之。心痛用山梔並劫藥止之。若又復發﹐前藥必不效﹐可用玄明粉﹐一服立止。胃脘有濕而痛者﹐宜小胃丹下之。﹝《丹溪》﹞﹝小胃丹用芫花﹑大戟﹑甘遂﹑黃柏﹑大黃。﹞凡膈痛﹐多因積冷與痰气而成﹐宜五膈寬中散﹐或四七湯加木香﹑桂各半錢﹐或撾脾湯﹝用麻油﹑良姜﹑茴香﹑甘艸﹞加丁香。膈痛而气上急者﹐宜蘇子降气湯﹐去前胡﹐加木香如數。痰涎壅盛而痛者﹐宜小半夏茯苓湯加枳實一錢﹐間進半硫丸。﹝《要訣》﹞胸痛﹐木香﹑郁金二味﹐气郁痛者倍木香﹐血郁痛者倍郁金﹐爲末﹐每服二錢﹐老酒下﹐虛者加人參。痰飲痛﹐輕者小陷胸湯﹐重者大陷胸丸治之。若痰唾稠粘﹐則用控涎丹。﹝《醫碥》﹞胃脘痛﹕因火者﹐忌補斂﹑燥熱﹐宜降﹑苦寒﹐甘寒﹑鹹寒﹑辛寒。因寒者﹐忌破气﹑滯膩﹑苦寒﹑宜辛溫﹑發散。因宿食者﹐忌升﹑補斂﹑苦寒﹐宜消導兼降气。因瘀血者﹐忌補气﹑酸斂﹐宜辛溫﹑苦溫以行血。因血虛者﹐按之則痛止﹐忌破气﹐復忌補气﹑燥熱﹑辛溫。因惱怒者﹐虛弱人忌破气﹐壯實人忌補气﹐總忌酸斂﹐宜降气﹑辛溫。因痰飲者﹐忌宜俱見痰飲證下。﹝《本艸經疏》﹞﹝按﹕胃脘痛禁辛熱﹐《正傳》有說﹐見上。﹞近人患心胃痛者甚多﹐十人之中必有二三﹐皆系痰飲畱於心下﹐久成飲囊﹐發作輕重疏數𨿽各不同﹐而病因一轍﹐治法以滌飲降气爲主。﹝《軌範》﹞

補法可否

諸痛不可補气。﹝《丹溪》﹞治諸痛不可用補气﹐气旺不通而痛愈甚﹐故云通則不痛﹐痛則不通也。﹝《醫鑑》﹞﹝互見《腹痛》及《身體痛》中﹐宜參。﹞凡胃脘痛﹐始用攻擊滌蕩疏散之劑﹐愈而復作﹐再三用之﹐隨止隨作﹐或漸甚而脈浮大者﹐此爲虛候﹐當量其邪正虛實多寡。正气虛多﹐則多用養正之藥﹐而少佐以除邪。或正气不甚虛﹐當攻養平半用之可也。又有純用養正之藥﹐脾气不得營運﹝按﹕不字疑﹞﹐而郁痛遂止。﹝《醫統》﹞家叔祖﹝諱守禮﹞初爲太學生﹐家素封﹐體气有餘﹐參﹑術分毫不能用。後因業中微﹐兩手脈時一歇至﹐或八九至一歇﹐或二三十至一歇。再後選任平陽﹐卽不歇至矣。比還家﹐歇至如初。年七十餘﹐忽患胸脹滿之病。因其素性不喜補﹐他醫槪以消導藥治之﹐脹滿不除。予診其脈﹐平素𨿽歇至﹐然甚彊實。今病脈弱﹐且髙年又必無大有餘之理。遂用人參﹐黃﹐如補中益气之類﹐倍升麻﹐服下卽瘳。喜曰﹕吾年已老﹐未聞補藥能消脹者﹐此何以故﹖予曰﹕叔祖年髙﹐年髙則气弱﹐膻中之气所以不能行。且服克伐藥過多﹐气益弱矣。今補則气旺﹐再用升提藥提其淸气﹐淸气升則濁气自降。所脹者濁气耳﹐濁气旣降﹐豈有不消之理哉。﹝《星海》﹞

逐飲諸方

主簿李述之母﹐患胸中痞急﹐不得喘息﹐按之則痛﹐脈數且澀。兆曰﹕胸痺也。因與仲景三物小陷胸湯﹐一劑知﹐二劑愈。﹝《雞峯》﹞治胸痺短气方。KT﹝一枚﹞陳橘皮﹝一兩﹞半夏﹝一兩﹞枳實﹝二兩﹞上件藥搗篩爲散﹐每服五錢﹐以水一大盞﹐入生薑半分﹐薤白五莖﹐煎至五分去滓﹐不計時候稍熱服。﹝《聖惠》﹞治胸痺短气﹐心中煩悶﹐宜服此方。杏仁赤茯苓檳榔靑橘皮﹝各一兩﹞甘艸﹝半兩﹞上件藥搗篩爲散﹐每服三錢﹐以水一中盞﹐入生薑半分。煎至六分去滓﹐不計時候溫服。﹝《聖惠》﹞治胸痺壅悶閉塞短气方。赤茯苓﹝一兩﹞甘艸﹝半兩﹞陳橘皮﹝三分﹞杏仁﹝三分﹞上件藥搗篩爲散﹐每服五錢﹐以水一大盞﹐入生薑半分﹐煎至五分去滓﹐不計時候稍熱服。﹝同上﹞桔梗枳殼湯﹐治熱气痞滿﹐胸膈兩脇按之則痛。枳殼﹝去穣﹞桔梗﹝去蘆五錢﹞半夏﹝湯洗﹞黃芩栝蔞仁黃連﹝去須各三錢﹞上銼散﹐生薑﹑麥門冬去心煎服﹐利黃涎沫卽安。﹝《得效》﹞《醫林集要》名加味陷胸湯。一法﹐只用小陷胸湯加桔梗﹑枳殼。﹝宜參《傷寒•結胸》。﹞朱氏﹐苦寒辛通。川連土栝蔞皮白芥子茯苓炒半夏薑汁橘紅竹茹﹝《臨證指南》﹞滚痰丸﹐一切男子婦人﹐大小虛實﹐久患心疼﹐下連小腹﹐面黃羸瘦﹐痛陣日發﹐必嘔綠水黑汁冷涎﹐乃至气絕﹐心下溫暖者﹐並量大小﹐多至七八十丸﹐事屬不虞之際﹐至於百丸﹐卽便回生。如未至顚危者﹐虛弱疑似之間﹐只服三五十丸﹐立見生意﹐然後續續進之﹐以瘥爲度。兼服生津化痰理中理气藥﹐以全其功。﹝《養生主論》﹞

溫涼並用方法

卜晉公如夫人﹐產後胸中作痛﹐痛甚則迫切不能支﹐至欲求死。醫藥雜投﹐略無一效﹐延至五月﹐病轉危急﹐求治於余。爲診其脈﹐兩手弦澀少神﹐察其候﹐不能轉側﹐不得言語。余曰﹕胸中者﹐陽气所治之位。今爲陰邪所入﹐陰與陽搏﹐所以作痛。前醫破气不應﹐轉而和血﹐又轉而溫補﹐又轉而鎭逆。不知陰陽適當相結﹐補之則無益﹐攻之則愈結。若鎭墜之﹐益足以抑遏生陽而阻滯邪气。惟交通一法﹐足盡開陽入陰﹑通上徹下之妙﹐然後陰歸於下﹐陽治於上﹐太虛之府﹐曠然廓然﹐何胸痛之有哉。時定一方﹐用人參三錢﹐肉桂一錢﹐合仲景黃連湯﹐一劑痛減二三﹐三劑宿疾頓釋。繼進加桂理中湯數劑﹐神旺如初。﹝印機艸﹞饑而心痛者﹐名曰饑疝。龍膽﹑附子﹑黃連分等搗篩﹐服一錢匕﹐日三度服之。﹝《肘後》﹞《肘後》桂心散﹐療卒心痛方。桂心當歸﹝各一兩﹞梔子﹝十四枚﹞上三味搗爲散﹐酒服方寸匕﹐日三五服。亦主久心痛發作有時節者。﹝《外臺》﹞治胸痺切痛﹐梔子湯。梔子﹝二兩﹞附子﹝一兩炮﹞上每服三錢﹐水一大盞﹐薤白三寸﹐同煎至五分﹐溫服。泗州有人病歲餘﹐百方不效﹐服此二服頓愈。﹝《蘇沈》﹞﹝按﹕此方爲散﹐名倉卒散﹐錄在《寒疝》中。﹞治急心痛﹐並男子小腸气。髙良姜﹝半兩﹞山梔子﹝半兩﹞蔚金﹝半兩﹞﹝《神效名方》﹞﹝按﹕此方缺修制並服法﹐當考。﹞大凡心膈之痛﹐須分新久。若明知身受寒气﹑口喫寒物而得病者﹐於初得之時﹐當與溫散或溫利之藥。若曰病得之稍久則成郁﹐久郁則蒸熱﹐熱久必生火﹐《原病式》中備言之矣。若欲行溫散溫利﹐寧無助火添病耶。古方中多以山梔子爲熱藥之向導﹐則邪易伏﹐病易退﹐正易復而病安。然病安之後﹐若縱恣口腹﹐不攺前非﹐病復作時﹐反咎醫之失﹐良可嘆哉。一方用山梔子炒去皮﹐每服十五枚﹐濃煎湯一呷﹐入生薑汁令辣﹐再煎小沸﹝按﹕《醫約》名倉卒散﹞﹐又入川芎一錢尢妙。山梔子大者﹐或七枚﹐或九枚﹐須炒黑。大槪胃口有熱而作痛者﹐非山梔子不可﹐須佐以薑汁﹐多用臺芎開之。病發者﹐或用二陳湯加川芎﹑蒼術﹐倍加炒梔子。痛甚者﹐加炒漧薑從之﹐反治之法也。﹝《丹溪》﹞﹝按﹕《簡明醫彀》梔子炒黑﹐漧薑炒焦﹐等分丸用﹐卽本此意。﹞丹溪云﹕凡痛必用溫散﹐意以痛者必是滯而不行之故﹐純寒不能行邪滯也。是以用寒涼亦用熱劑爲引導﹐用溫藥亦用涼劑爲引導。一方﹐用梔子﹑附子二味﹐加鹽少許﹐以治腹痛不可屈伸﹐厥冷之癥也。﹝《粹言》﹞治气實心痛者。山梔子﹝炒焦六錢﹞香附﹝一錢﹞吳茱萸﹝一錢﹞上爲末﹐蒸餅丸如花椒大﹐以生地黃酒洗淨﹐同生薑湯煎﹐送下二十丸。﹝《丹溪》﹞﹝《入門》名茱萸丸。﹞黃連六一湯﹐治多食煎炒或燒餅熱面等物﹐致熱郁胃口而痛者甚效。黃連﹝六錢﹞甘艸﹝炙一錢﹞上細切作一服﹐水一大盞﹐煎至七分﹐去渣溫服。﹝《正傳》引丹溪﹞連附六一湯﹐治胃脘痛甚﹐諸藥不效者﹐寒因熱用方也。黃連﹝六錢﹞附子﹝炮去皮臍一錢﹞上細切作一服﹐加生薑二片﹐大棗一枚﹐水一盞半﹐煎至一盞﹐去渣稍熱服。﹝同上引丹溪﹞《辧證錄》胃痛﹐寒熱同乘於心胃之間﹐用雙治湯﹐附子﹑黃連﹑甘艸各一錢﹐白芍五錢﹐水煎服。莎芎散﹐治曾服香燥熱藥﹐以致病根深固者﹐宜用。香附川芎﹝各一兩﹞黃連山梔﹝各五錢﹞木香幹生薑﹝各三錢﹞檳榔酒黃芩芒硝﹝各二錢﹞爲末﹐每二錢﹐用薑汁滚白湯調﹐痛時呷下。﹝《入門》﹞﹝按﹕此方配合之意﹐本於《明醫雜著》﹐其說錄在《腹痛》中﹐宜參。﹞淸中蠲痛湯﹐痛久脈數有火。炒黑梔子炒黑姜川芎黃連﹝薑汁炒﹞橘紅制香附蒼術神曲白水煎服。﹝《六要》﹞

淸中諸方

淸中湯﹐治火痛。黃連山梔﹝炒各二錢﹞陳皮茯苓﹝各一錢半﹞半夏﹝一錢姜湯泡七次﹞艸豆仁﹝七分捶碎﹞甘艸﹝炙四分﹞水二鐘﹐姜三片﹐煎八分﹐食前服。﹝《統旨》﹞淸膈散﹐治心胃刺痛﹐憎寒壯熱﹐口漧煩躁不臥﹐時痛時止。柴胡﹝二錢﹞黃芩﹝半錢﹞黃連枳實枝子﹝酒炒﹞竹茹赤芍﹝各一錢﹞甘艸﹝三分﹞上銼﹐姜一片﹐水煎服。痛甚﹐加薑汁三匙。﹝《回春》﹞淸火寧痛湯﹐治心胃痛甚﹐不可忍者。口渴思飲﹐大便不通﹐忽大痛﹐或暫止﹐胸膈間如有塊築塞升上﹐手按愈痛﹐此因怒气鬱悶成火致痛﹐婦人多患之﹐必以大便通利爲止。梔子﹝姜炒三錢﹞黃連﹝吳萸汁炒﹞枳實濃朴檳榔﹝各二錢﹞五靈脂蓬術玄胡索大黃﹝各一錢﹞木香﹝另研五分﹞甘艸﹝三分﹞上水煎服。﹝《簡明醫彀》﹞一婦人素有心脾痛疾﹐痛時四肢厥冷﹐每用辛香桂附之類云云。召余診視﹐見脈數有力﹐知其服香燥藥太過﹐先與單梔子仁湯一服﹐繼用黃連解毒湯而安。﹝《醫約》﹞通判丈人胃脘作痛﹐諸治不應﹐垂死。予以熊膽如大豆許﹐和水服之﹐頓效如神。﹝《石山》﹞

溫中諸方

《錄驗方》治人心痛﹐懊悶﹐築築引兩乳立﹐或如刺﹐困極﹐桂湯方。桂心﹝半兩﹞茱萸﹝二升﹞芍藥﹝三兩﹞當歸﹝二兩﹞生薑﹝半斤﹞凡五物切﹐以水一斗二升﹐煮取四升﹐服一升﹐日三夜一有驗。無生薑﹐用漧薑五兩代。﹝《醫心》﹞張文仲﹐蜀椒丸﹐療胸中气滿﹐心痛引背方。蜀椒﹝一升出汗﹞半夏﹝一升洗﹞附子﹝一兩炮﹞上三味搗篩﹐蜜和爲丸﹐如梧子大﹐一服五丸﹐日三。﹝《外臺》﹞生薑枳實湯﹐若痛而但腹脹﹐心痛甚者﹐此由胃邪干心﹐其脈微緩﹐謂之胃心痛﹐宜此。﹝《雞峯》﹞﹝卽桂枝生薑枳實湯。﹞新定桂苓湯﹐腎逆胃痛。桂﹝一錢﹞茯苓﹝三錢﹞人參﹝一錢﹞甘艸﹝五錢﹞芍藥﹝一錢﹞生薑﹝五分﹞上作一服﹐水煎﹐空心服。﹝《金匱翼》﹞兩浙江淮都漕運使崔君長男云卿﹐年二十有五﹐體本丰肥﹐奉養膏粱﹐時有熱證。友人勸食寒涼物﹐及服寒涼藥。於至元庚辰秋﹐病瘧久不除。醫以砒霜等藥治之﹐新汲水送下﹐禁食熱物。瘧病不除﹐反添吐瀉﹐脾胃復傷﹐中气愈虛﹐腹痛腸鳴﹐時復胃脘當心而痛﹐不任其苦。屢易醫藥﹐未嘗有效。至冬還家﹐百般治療而不瘥。延至四月間﹐因勞役煩惱過度﹐前證大作。請予治之﹐具說其由。診得脈弦細而微﹐手足稍冷﹐面色靑黃而不澤﹐情思不樂﹐惡人煩冗﹐飲食減少﹐微飽則心下痞悶﹐嘔吐酸水﹐發作疼痛﹐冷汗時出﹐气促悶亂不安﹐須人額相抵而坐﹐少時易之。予思《內經》云﹕中气不足﹐溲便爲之變﹐腸爲之苦鳴。下气不足﹐則爲痿厥心。又曰﹕寒气客於腸胃之間﹐則卒然而痛﹐得炅則已。炅者熱也﹐非甘辛大熱之劑則不能愈﹐遂制一方﹐名之曰扶陽助胃湯方。漧薑﹝炮一錢半﹞揀參艸豆蔻仁甘艸﹝炙﹞官桂白芍藥﹝各一錢﹞陳皮白術吳茱萸﹝各五分﹞黑附子﹝炮去皮二錢﹞益智仁﹝五分﹐一方一錢。﹞上咀﹐都作一服﹐水三盞﹐生薑三片﹐棗子二个﹐煎至一盞﹐去渣溫服食前。三服大勢皆去﹐痛減過半。至秋先灸中脘三七壯﹐以助胃气﹐次灸气海百餘壯﹐生發元气﹐滋榮百脈。﹝《寶鑑》﹞盞落湯﹐治急心疼。陳皮香附子良姜吳茱萸石菖蒲﹝各等分﹞上咀﹐用水一碗﹐煎至七分﹐先用碗一个﹐用香油三﹑五點在內﹐小盞蓋之﹐將藥淋下熱服。﹝《眾妙方》﹞治暴心痛不可忍者。良姜﹝一兩實者只骰子大﹞巴豆﹝二錢去殼﹞上二味﹐同炒令黃色﹐去巴豆﹐只取良姜一味碾細﹐熱酒或湯調下二錢。﹝《是齋》﹞﹝《濟生續》名卻痛散。﹞神砂一粒丹﹐治一切厥心痛﹑小腸膀胱痛不可止者。附子﹝一兩炮﹞郁金橘紅等附子停用共爲末﹐醋麵糊爲丸﹐如酸棗大﹐以朱砂爲衣﹐每服一丸﹐男子酒下﹐婦人醋湯下。﹝《宣明》﹞救急心气疼﹐《海上方》急救男子婦人心疼﹐禁了牙關欲死者﹐可急救之。隔年老蔥白。上將老蔥白三﹑五根﹐去皮須葉﹐擂爲膏﹐將病患口斡開﹐用銀銅匙將蔥膏送入咽喉中﹐用香油四兩灌送蔥膏﹐油不可少用﹐但得蔥膏下喉中﹐其人卽蘇。少時將腹中所停虫等物﹐化爲黃水﹐微利爲佳﹐除根永不再發﹐累曾救得人效。﹝《瑞竹》﹞

降气諸方

﹝兼行血方﹞治胸滿﹐短气噎塞﹐通气湯方。半夏﹝八兩﹞生薑﹝六兩﹞橘皮﹝三兩﹞吳茱萸﹝四十枚﹞上四味咀﹐以水八升﹐煮取三升﹐分三服。一方﹐用桂二兩﹐無橘皮。﹝《千金》﹞治心痛不可忍者。木香蓬術﹝各一兩﹞漧漆﹝一分炒﹞上爲末﹐每服一錢﹐熱醋湯調下﹐入口立止。﹝《中藏》﹞治胸痺﹐麝香散方。麝香﹝研一兩﹞牛黃﹝研半兩﹞犀角﹝鎊一分﹞上三味搗研爲散﹐每服二錢匕﹐溫酒調下﹐空心日午臨臥各一。﹝《聖濟》﹞治心痛不可忍﹐姜黃散方。姜黃﹝微炒﹞當歸﹝切焙各一兩﹞木香烏藥﹝微炒各半兩﹞上四味搗羅爲散﹐每服二錢匕﹐煎茱萸醋湯調下。﹝同上﹞拈痛丸﹐治九種心痛。五靈脂木香當歸良姜蓬莪術上等分爲細末﹐煉蜜爲丸﹐如梧桐子大﹐每服五﹑七丸至十丸﹐空心木香湯下。﹝《雞峯》﹞《濟生》愈痛散﹐治急心痛﹑胃痛﹐於本方去木香﹐加玄胡索﹐爲末﹐每一錢﹐熱醋湯調服。香附散﹐治心脾痛不可忍。髙良姜﹝一兩去蘆炒﹞香附子﹝一兩去毛炒﹞上爲末﹐每服二錢﹐入鹽﹐米飲調服。﹝《是齋》﹞沈香降气湯﹐治陰陽不和﹐心腹刺痛﹐加些乳香爲佐。﹝《直指》﹞《心悟》沈香降气散﹐治气滯心痛﹐於本方加玄胡索﹑苦楝子。正气天香散﹐治心痛﹐但忍气則發者。﹝《綱目》引河間﹞一壯盛之人﹐胸膈痞塞﹐气不升降﹐百藥不效﹐用《局方》五香連翹湯服之效。﹝《經驗良方》﹞和中蠲痛湯﹐治一切胃脘暴痛。艸豆蔻﹝須用建寧者﹐無則用白豆蔻﹞山楂香附川芎半夏蒼術濃朴宿砂枳實炮姜生薑煎服。﹝《六要》﹞家祕祛痛散﹐治諸般心气痛﹐或气滯不行﹐攻刺心腹﹐痛連胸脇﹐小腸弔疝﹐及婦人血气刺痛﹐立有神效。靑皮五靈脂﹝去石﹞川楝子穿山甲﹝各二錢﹞良姜玄胡索沒藥﹝各一錢半﹞沈香﹝一錢﹞大茴香﹝二錢﹞檳榔﹝錢半﹞木香﹝一錢五分﹞砂仁﹝少許﹞上咀﹐用木鱉子去殼一錢二分﹐同前藥炒令香焦燥﹐去木鱉不用﹐共爲細末﹐每服一錢﹐加鹽一星﹐用酒或滚水送下。此方屢用﹐無不應驗。﹝《醫統》﹞余家有治心胃痛丸。白胡椒枳殼白檀香紅花五靈脂﹝去砂﹞廣木香各爲末﹐於六月六日修合﹐水泛爲丸﹐每用七丸噙化﹐少頃痛卽止。余因名之曰靈香丸。﹝藥共六味﹐五味各一兩﹐五靈用五兩。﹞﹝《金匱翼》﹞

行血諸方

﹝宜參死血作痛條﹞加味七气湯﹐治喜怒憂思悲恐驚七气爲病﹐發則心腹刺痛不可忍﹐時發時止﹐發則欲死﹐及外感風寒濕气作痛﹐亦宜服之。半夏﹝湯泡七次三兩﹞桂心﹝不見火﹞玄胡索﹝炒去皮各一兩﹞人參甘艸﹝炙各半兩﹞乳香﹝三錢﹞上咀﹐每服四錢﹐水一盞半﹐生薑七片﹐棗一枚﹐煎至七分﹐去滓食前溫服。婦人血痛﹐加當歸煎。﹝《濟生》﹞呂尙淸《經驗良方》加枳殼﹑芍藥﹑香附子。治血刺心痛﹐婦人之疾﹐玄胡索不以多少﹐新瓦上炒微黃﹐不可焦﹐碾爲細末﹐每服三錢﹐酒一盞﹐煎至七分服。不能飲﹐以陳米飲調下﹐不拘時候﹐以酒調亦得﹐二者不若酒煎快。此藥屢驗。﹝《是齋》﹞《濟生續》名立應散。﹝按﹕《本艸拾遺》序云﹕延胡索止心痛﹐酒服。﹞治男子婦人心痛有驗。玄胡索姜黃﹝各一錢半﹞上作一服﹐水一盞半﹐煎至一盞﹐去滓﹐加入熱醋半杓﹐徐徐熱服﹐其效如神。﹝《經驗祕方》﹞失笑散﹐治急心痛﹐並男子小腸气。﹝《神效名方》﹞﹝方見《寒疝》中。﹞古有患胸痺者﹐心中急痛如錐刺﹐不得俯仰。蜀醫謂胸府有惡血故也﹐遂取生韭數斤搗汁令服之﹐卽果吐出胸中惡血遂瘥。又肖炳謂小兒初生﹐宜與韭根汁灌之﹐吐出惡血﹐長則無病。驗韭能歸心气﹐而去包中惡气﹐治胸中也。﹝《醫說》引《名醫錄》﹞

湧吐方法

心膈大痛﹐攻走腰背﹐發厥嘔吐﹐藥食不納者﹐就吐中以鵝翎探之﹐吐出瘀積碗許而自止。﹝《丹溪》﹞食治老人冷气﹐卒心痛悶澀﹐气不來﹐手足冷﹐鹽湯方。鹽末﹝一合﹞沸湯﹝一升﹞上以鹽末內湯中調﹐頓令服盡﹐須臾當吐﹐吐卽瘥。﹝《壽親養老書》﹞﹝按﹕此方本於《肘後》。﹞

收澀諸方

急痛欲死求鴉鳴。鴉鳴謂以眞鴉片末﹐或加麝香少許﹐飯丸如桐子大﹐每服三﹑五丸。引在《本艸》名一粒金丹。﹝《金鑑》﹞一粒金丹﹐治一切气攻心腹﹐上下刺痛﹐不可忍者。鴉片﹝卽啞芙蓉二錢半﹞阿魏﹝一錢﹞木香末﹝五分﹞沈香末﹝五分﹞牛黃﹝二分半﹞上將木香﹑沈香﹑牛黃爲末﹐以鴉片放鍋內﹐滴水溶化。下阿魏溶化﹐和末爲丸﹐如綠豆大﹐金箔爲衣﹐每一粒﹐熱气痛涼水化下﹐冷气痛滚水下﹐忌酒﹑醋﹑靑菜一夕﹐神效。《慈航》﹞治急心痛﹐醋一盞﹐加生白礬一小塊﹐如皂子大﹐同煎至七分﹐溫服立愈。﹝《神效名方》﹞治心疼痛﹐白礬一錢﹐爲細末﹐用熱末茶半盞調服。﹝《經驗祕方》﹞﹝按﹕劉長春方﹐絳雪散﹐治諸心气痛﹐用朱砂﹑明礬﹑金箔。《本艸綱目》引邵眞人亦同。﹞

熨法

主心痛方。上以醋入亂膩發中﹐布熱灰碗上﹐重布裹熨。﹝《千金月令》﹞

調攝法

如胃脘當心而痛云云﹐若痛頻作﹐胃中元气虛甚﹐則將理二﹑三日﹐不得食熱﹐當食溫爛﹐細咽﹐痛必不作﹐一二日自和矣。若食熱稠粥﹐其痛必幾死﹐言畢不得食﹐食後不得言﹝按﹕此不審何理﹞。欲食時﹐口鼻不得當風﹐食罷亦然。忌生冷﹑硬物﹑果木之類及麩粉﹑曲食﹐須忌長遠﹐免致後患。﹝《試效》﹞

身體類

腹痛

自古諸家﹐或有稱心腹痛者﹐繹其意義﹐槪系腹痛上及心膈者﹐故今並錄於此。

脈候

心腹痛﹐痛不得息﹐脈細小遲者生﹐堅大疾者死。﹝《脈經》﹞病若腹痛﹐脈反浮大而長者死。﹝同上﹞尺寸俱沈﹐但有關上脈﹐苦寒心下痛。尺中弦﹐少腹臍下拘急。關上緊﹐心下痛。尺中緊﹐臍下少腹痛。關上實卽痛﹐虛卽脹滿。關上浮﹐腹痛心下滿。﹝同上﹞診其寸口脈沈而緊﹐則腹痛。尺中緊﹐臍下痛。脈沈遲﹐腹痛。脈來觸觸者﹐少腹痛。脈陰弦則腹痛。凡腹急痛﹐此裏之有病﹐其脈當沈﹐若細而反浮大﹐故當愈矣。其人不卽愈者﹐必當死﹐以其病與脈相反也。﹝《病源論》﹞診其脈﹐左手寸口人迎以前脈﹐手少陰經也﹐沈者爲陰。陰虛者﹐病苦心腹痛﹐難以言﹐心如寒狀。心腹痛﹐不得息﹐脈細小者生﹐大疾者死。心腹痛﹐脈沈細小細生﹐浮大而疾者死。﹝同上﹞心腹痛脈沈細瘥﹐浮大弦長命必殂。﹝《脈訣》﹞關脈弦中焦行痛﹐尺脈弦下焦作痛﹐亦有脈不弦而作痛者。又云﹕脈細而遲者生﹐大而急者死。此言其大槪﹐然有腹痛而脈大不死者往往有之﹐豈可執一論哉。﹝《醫約》﹞凡諸病之虛實﹐辧之於脈者皆易﹐惟心腹痛證﹐則有大有小﹐其脈多有難辧。𨿽滑實有力者固多實邪﹐虛弱無神者固多虛邪﹐此其常也。然暴痛之極者﹐每多沈伏細澀﹐最似極虛之候。不知气爲邪逆﹐气逆則脈道不行而沈伏異常﹐此正邪實之脈。然於沈伏之中細察之﹐必有梗梗然弦緊之意﹐此必寒邪阻遏陽气者多有是脈﹐若火邪作痛則不然也。凡見此者﹐不得因其細極微極﹐便認爲虛脫﹐妄用補劑﹐必大誤矣。辧此之法﹐但當察其形气﹐以見平素之彊弱﹐問其病因﹐以知新病久病﹐及何所因而起。大都暴病痛急而脈忽細伏者多實邪﹐久病痛緩而脈本微弱者爲虛邪﹐再以前論虛實之法﹐酌之以理﹐參而診之﹐則萬無一失矣。﹝《景嶽》﹞﹝論虛實見於後﹞

源由

凡心腹痛﹐若非中惡霍亂﹐則是皆宿結冷熱所爲。﹝《肘後》﹞腹痛者﹐由腑臟虛﹐寒冷之气客於腸胃募原之間﹐結聚不散﹐正气與邪气交爭相擊故痛。其有陰气搏於陰經者﹐則腹痛而腸鳴﹐謂之寒中﹐是陽气不足﹐陰气有餘者也﹐﹝《病源論》﹞心腹痛者﹐由腑臟虛弱﹐風寒客於其間故也。邪气發作﹐與正气相擊﹐上衝於心則心痛﹐下攻於腹則腹痛﹐下上相攻﹐故心腹絞痛﹐气不得息。﹝同上﹞久心腹痛者﹐由寒客於腑臟之間﹐與血气相搏﹐隨气下上﹐攻擊心腹絞結而痛。藏气虛﹐邪气盛﹐停積成疹﹐發作有時﹐爲久心腹痛也。然心腹久痛﹐冷气結聚﹐連年積歲﹐日月過深﹐變爲寒疝。﹝同上﹞

諸證要領

﹝寒熱﹞腹痛按之便痛﹐重按卻不甚痛﹐此止是气痛。重按愈痛而堅者﹐當自有積也。气痛不可下﹐下之愈痛﹐此虛寒證也。﹝《蘇沈》﹞腹痛極多端﹐有冷痛﹑熱痛﹑積痛﹑虫痛﹑血刺﹑容忤﹐當隨證以治之。診其關尺脈弦遲﹐按之便痛﹐重按不甚痛者﹐爲冷痛﹐可服良姜散﹝用良姜﹑甘艸﹑丁子﹑人參﹑胡椒﹑萆茇﹞﹑小建中湯。如其脈微而澀﹐腸鳴泄利而痛者﹐當於和气飲中﹐加炒吳茱萸﹐仍下桂香丸﹝用附﹑茯﹑肉蔻﹑丁﹑木﹑桂﹑姜﹞。診其關尺脈微緊﹐發熱﹐小便赤而痛者﹐爲熱痛﹐可服小柴胡湯﹐去黃芩﹐加白芍藥。如其脈洪而實﹐大便不通而痛甚者﹐當以大承气湯下之而愈。若中虛气弱﹐飲食停積﹐重按愈痛而緊者﹐此爲積痛﹐其脈必弦緊而滑﹐救生丹﹝用丁﹑木﹑桂﹑姜﹑巴豆﹑甘艸﹞﹑枳殼散﹝用枳殼﹑莪﹑稜﹑桂﹑姜等﹞主之。或渴欲引飲﹐胸中痞塞﹐大便祕結﹐脈沈短而實者﹐宜服保安丸﹝用巴豆﹑黃連﹑靑皮﹑莪術﹑漧薑﹞。若往來行痛﹐腹中煩熱﹐口吐淸水﹐脈緊實而滑者﹔蛔動也﹐宜服集效丸﹝見蛔虫﹞。婦人心腹疼痛﹐脈沈而結者﹐此血刺也﹐牡丹丸﹝用川烏﹑牡丹﹑桃仁﹑桂心﹞《良方》斷弓弦散﹝卽失笑散﹞主之。若心腹卒然而痛﹐其脈滑或長短小大不齊者﹐此爲容忤﹐可服蘇合香丸﹑備急丸。﹝《續易簡》﹞有人患腹痛﹐其狀不一﹐有風痛﹐有熱痛﹐有冷痛﹐有冷積痛﹐有气積痛﹐有虫痛﹐有婦人經脈行而先腹痛﹐有少兒瘡疹出而先腹痛者。滿腹虛脹﹐服暖藥無效者﹐此風痛也﹐宜服官局﹐胃風湯﹑火艸丸﹐如附子﹑烏頭之類。大便祕結﹐小便赤而喜冷凍飲料食者﹐此熱痛也﹐後生宜四順飲﹐老人宜服大麻仁丸﹐皆局方。有塊起而腹痛者﹐皆積也。冷積則面無色瘦瘁﹐脈沈伏﹐宜於暖藥中用巴豆﹐如官局積气丸之類。气積多噫气﹐宜服嘉禾散﹑調气散﹑五膈寬中散﹐如茴香﹑丁香﹑木香﹑沈香之類。食積則多噫酸﹐口出淸水﹐惡心﹐宜服京三稜﹑蓬莪術﹑漧漆之類﹐亦須兼巴豆。至於腹中有塊起﹐急以手按之便不見﹐五更心嘈﹐牙關撟硬﹐惡心而淸水出﹐及夢中嚙齒者﹐此謂之虫痛﹐宜服官局化虫丸﹐如使君子之類。又有室女婦人月經行﹐先腹痛﹐此特與諸痛不同﹐只可服四物湯。小兒身熱足冷﹐耳及尻骨冷﹐及眼澀者﹐皆瘡疹候﹐必先腹痛﹐蓋疹子先自腸胃中出﹐然後發於外﹐宜服葛根升麻湯及綿煎散之類。﹝《醫說》引《醫余》﹞气﹑血﹑痰﹑水皆能作痛﹐而食積傷脾﹐風冷入脾﹐與夫脾間虫動﹐其爲痛也居多。气﹑血﹑痰﹑水﹑食積﹑風冷諸証之痛﹐每每停聚而不散。惟虫痛則乍作乍止﹐來去無定﹐又有嘔吐淸沫之爲可驗焉。﹝《直指》﹞戴云﹕寒痛者﹐綿綿痛而無增減者是。時痛時止者﹐是熱也。死血痛者﹐每痛有處﹐不行移者是也。食積者﹐甚欲大便﹐利後痛減者是。濕痰者﹐凡痛必小便不利。﹝《鉤玄》﹞﹝按﹕丹溪曰﹕痰因气滯而聚﹐旣聚則礙其道路不得運﹐故作痛。﹞痛證有寒熱﹐誤認之則爲害不小。蓋三焦痛證﹐因寒者常居八九﹐因熱者十惟一二﹐觀《內經》舉痛等論﹐義可知矣。蓋寒則凝滯﹐凝滯則气逆﹐气逆則痛脹由生﹐而熱則流通﹐多不然也。𨿽熱證亦常有痛﹐然熱者必有明辧﹐如《內經》所言腸中痛而癉熱焦渴﹐則堅幹不得出﹐閉而不通者﹐此因燥結熱閉﹐故能作痛﹐然必有煩熱等證﹐乃因於火﹐最易見也。﹝《景嶽》﹞寒滯之痛﹐有因內寒者﹐如食寒飲冷之類是也﹐必兼寒兼食﹐隨其宜而治之。有因外寒者﹐或觸冒不時之寒邪﹐或犯客令之寒气﹐或受豪雨沙气之陰毒﹐以致心腹攪痛﹐或吐或瀉﹐或上不能吐﹐下不能瀉﹐而爲幹霍亂危劇等證。總由寒气犯髒﹐或在上焦﹐或在中下二焦。凡痛急在上者﹐用吐最妙﹔在中在下者﹐俱宜解寒行滯。﹝同上﹞

虛實

﹝有形無形血虛气虛﹞腹痛﹐以手可重按者屬虛﹐宜參﹑術﹑姜﹑桂之類﹔手不可按者是實﹐用硝﹑黃下之。﹝《丹溪》﹞﹝按﹕此本於《婦人良方》說﹐見疏利方法中。﹞痛有虛實。凡三焦痛證﹐惟食滯﹑寒滯﹑气滯者最多﹐其有因虫﹑因火﹑因痰﹑因食者﹐皆能作痛。大都暴痛者多有前三證﹐漸痛者多由後四證。但虫痛﹑痰痛多在中焦﹐火痛則三焦俱有之﹐血痛則多在下焦。然惟婦人則常有血證﹐而男子則少也。諸如此類﹐但察其多滯多逆者﹐方是實證﹔如無滯逆﹐則不得以實論也。辧之之法﹐但當察其可按者爲虛﹐拒按者爲實﹐久痛者多虛﹐暴痛者多實﹔得食稍可者爲虛﹐脹滿畏食者爲實。痛徐而緩﹐莫得其處者多虛﹔痛劇而堅﹐一定不移者爲實。痛在腸髒中﹐有物有滯者多實﹔痛在腔脇經絡﹐不幹中髒﹐而牽連腰背﹐無脹無滯者多虛。脈與證參﹐虛實自辧。微實者﹐宜調不宜攻。大實者﹐或上或下﹐非攻不可。純虛者﹐或气或血﹐非大補不可。﹝《景嶽》﹞﹝按﹕《質疑錄》亦有說。見痛須通利條。﹞痛證當辧有形無形。無形者痛在气分﹐凡气病而爲脹爲痛者﹐必或脹或止而痛無常處﹐气聚則痛而見形﹐气散則平而無迹﹐此無形之痛也﹐但宜順气﹐气順則痛自愈矣。有形者痛在血分﹐或爲食積﹐凡血癥食積而爲脹痛者﹐必痛有常處而脹無休息﹐不往不來﹐不離其處者﹐是有形之痛也﹐然或食或血﹐察得所因﹐乃可攻而去之。此二者之當辧也。﹝同上﹞按之痛者爲實﹐不痛爲虛。夫按則气散﹐卽實亦有因之而痛減者﹐虛則气壅而爲痛﹐復按之气愈壅﹐卽虛亦有因之而益痛者﹐正未可執此而定虛實也。若以熱手久按﹐痛止爲寒﹐不止爲熱﹐此則瘥可必耳。﹝《醫津一筏》﹞若平素愼於飲食﹐而視其肢體瘦弱﹐又不飽悶﹐但偎偎作痛﹐如細筋牽引者﹐血虛也﹐若肚腹常覺空虛﹐似餓非餓﹐翕翕作痛﹐呼吸如無气力者﹐气虛也。﹝《玉案》﹞

部位

辧驗腹痛法﹕在中痛﹐食積﹐痛甚欲大便﹐利後痛減。在左痛﹐死血﹐痛有常處而不走移。在右痛﹐是痰﹐或得辛辣熱物暫止。在下痛﹐蓄血﹐小便淸利﹐手不可近痛處。在下痛﹐蓄尿﹐小便不利﹐手不可近痛處。心至小腹硬滿痛﹐實邪。脇至小腹引痛﹐痰﹑死血。﹝《捷法》﹞凡至胃脘下痛者﹐多屬食積。繞臍痛者﹐屬火。臍左右少腹痛者﹐多屬死血。少腹痛者﹐屬寒。當以部位辧之。﹝《司命》﹞有中脘作痛﹐手不可近者。夫手不可近﹐乃內外不和﹐外則寒气凝於皮毛﹐內則垢濁停於中脘﹐當審其體之虛實以施治。有中脘之下﹐當陽明胃土之間﹐時痛時止者﹐乃中土虛而胃气不和。若行气消泄之劑服之過多﹐便宜溫補。但以手重按之則痛稍平﹐此中土內虛﹐虛而且寒之明驗也。其乳下兩旁胸骨盡處痛者﹐乃上下陰陽不和﹐少陽樞轉不利也﹐傷寒病中每多此痛﹐當助其樞轉﹐和其气血﹐上下通調則愈矣。其大腹痛者﹐乃太陰脾土之部。痛在內而緩﹐坤土虛寒也。痛兼內外而急﹐脾絡不通也。蓋脾之大絡名曰大包﹐從經隧而外出於絡脈。今脾絡滯而不行﹐則內外皆痛。其有臍旁左右痛者﹐乃衝脈病也。衝脈當臍左右﹐若爲寒气所凝﹐其衝脈之血不能上行外達﹐則當臍左右而痛。當用血分之藥﹐使胞中之血通肌達表﹐若用气藥無裨也。﹝《眞傳》﹞

病有邪在經

﹝肚皮痛﹞凡胸腹之痛﹐有無關於內﹐而在筋骨皮肉之間者﹐此邪之在經﹐不可混作裏證﹐必須詳問的確。但當分其或火﹑或寒﹑或气﹐或勞傷﹑或血滯﹑或血虛﹐或有淫瘡邪毒﹐畱蓄在經﹑辧其所因﹐庶不致謬﹐而治之亦易也。﹝《景嶽》﹞腎虛不能行水﹐加之酒面無度﹐醉後輒睡﹐酒與水交聚於腹中﹐而面毒復纏滯其气﹐是以水滲於肚皮而作痛矣。治法錢氏宣風散﹝用檳榔﹑陳皮﹑甘艸﹑牽牛﹞用蜜水煎﹐咽下神寶丸﹝見《脇痛》﹞。俟其大便通利﹐然後以靑木香丸﹝用木香﹑畢澄茄﹑補骨脂﹑檳榔﹑牽牛﹞一分﹐安腎丸﹝用川烏等十二味﹞倍之﹐用二陳湯入少鹽﹐並生薑同煎﹐空心咽下﹐脾腎气復﹐自然向安。﹝《直指》﹞

感寒停食

凡大人小兒胸腹驟然大痛﹐其痛連延不止。甚則有如刀剜者﹐皆因停食﹐其停食皆因感寒。或脾胃先感風寒而後飲食﹐卽能停滯作痛﹐或先飲食而隨感風寒﹐亦能停滯作痛。因感寒停食者﹐不必皆多食過度而後停滯﹐卽日用常餐亦停滯也。是以病者莫測其致病之因﹐而醫者亦莫知其受病之源。或以內熱治而用涼藥﹐錯誤甚矣﹔或以消食治而用消導藥﹐亦非對癥之劑也。蓋感寒停食與傷食不同。傷食者﹐飲食傷脾胃﹐內傷也。停食者﹐脾胃受風寒﹐而飲食凝滯不運化﹐外感也。治傷食當以消導爲主﹐而兼補脾胃﹐治停食當以發散寒邪爲主﹐而兼消導﹐此立效之術也。停食因於寒而不散其寒﹐𨿽極力消導﹐其食不消﹐其痛不止。﹝按﹕原載用炒鹽湯吐治驗﹐不錄。﹞或問曰﹕內熱蘊積﹐亦能令人腹痛﹐與感寒停食而腹痛者﹐何所分別﹖予曰﹕積熱腹痛者﹐其痛有時而作﹐亦有時而止﹔有時而急﹐亦有時而緩。停食痛者﹐其痛最急﹐連綿不止﹐有延至數日者﹐惟痛久或有時而略緩耳。但其初失治﹐延至數日而後用藥者﹐寒郁爲熱﹐難以復用發散藥﹐當用木香檳榔丸﹝用木﹑檳﹑歸﹑芍﹑靑皮﹑枳殼﹑牽牛﹑莪術﹑大黃﹑香附﹐黃連﹞與牽牛大黃丸微利之﹐則痛止而安。﹝《醫述》﹞

瘀血

如撲損傷而腹痛者﹐乃是瘀血﹐宜桃仁承气湯加當歸﹑蘇木﹑紅花﹐入酒﹑童便煎服下之。如因事損傷﹐或酒後涉水﹐血凝腹痛者﹐大承气加桂。﹝《丹溪》﹞﹝按﹕又有一案﹐出行血方法中﹐宜互參。﹞一人中脘作疼﹐食已口吐血紫霜色﹐二關脈澀﹐乃血病也﹐跌僕而致。治以生新去陳之劑﹐吐出片血碗許而安。﹝同上﹞如跌撲後﹐腹中隱隱痛有處﹐是腹腸膜有損﹐宜活血行气兼補養之﹐不可妄認爲痰爲火﹐用峻利破泄藥。曾見一人醉後踢門用力﹐遂小腹痛不止﹐湯藥亂投﹐臨死小腹腫靑﹐方悟夕﹝當昔﹞日受病之因也。﹝《六要》﹞

當臍痛

﹝宜參灸法﹞當臍硬痛有形﹐多燥屎﹐已經攻伐不應﹐用四物加桃仁泥﹑紅花﹑升麻﹑麻子仁﹑熟大黃﹑檳榔﹐空心煎服﹐潤以導之﹐痛隨利減。﹝《六要》﹞當臍痛﹐爲腎虛﹐任脈爲病﹐六味丸加龜板灰。﹝《醫通》﹞﹝按﹕《金匱翼》治當臍痛﹐便溺不利﹐怯寒脈虛者方﹐用熟地﹑肉桂﹑白芍﹑桂枝﹑當歸﹑茯苓﹐水煎服。﹞

小腹痛

﹝互見前部位條﹞小腹痛有實﹐有虛﹐有寒﹐有死血﹐有溺道不利。實者按之愈痛﹐宜靑皮﹑香附以行其气。虛者常欲手按﹐宜溫補之。寒者﹐宜肉桂﹑吳茱﹑川楝肉之類。死血者﹐小便反利﹐兼以脹急﹐用桃仁﹑紅花﹑歸尾﹑赤芍﹑生地黃﹑靑皮﹑香附。小便不利者﹐五苓散加木通。﹝《統旨》﹞小腹痛滿有三﹐皆爲內有畱著﹐非虛气也。一屬燥結大腸﹐其證大便不通。一屬熱結膀胱﹐其證溺閉不通﹐按之𨿽滿而不甚堅。一屬血結膀胱而腹滿。然亦有右旁偏滿者﹐此必飽食奔馳﹐脾陰下澑﹐食積痰膩畱結也﹐當於積滯門求之。﹝《醫通》﹞﹝節錄﹞凡腹痛因食者﹐或因滯物﹐或因冷物﹐皆能體積中脘﹐須用治食法加減治之﹐此正法也﹐然又有食停小腹者。余嘗治一上捨﹐年及三旬﹐因午刻食水煮麵角﹐將至初更﹐食及小腹下﹐至右角間﹐遂停積不行﹐而堅突如拳﹐大如鵝卵﹐其痛之劇﹐莫可名狀。余爲治之﹐察其明系面積﹐顯而無疑﹐然計其已入大腸﹐此正通則不痛之證也。乃與木香檳榔丸﹐連下二三次﹐其痛如故。因疑藥力之緩﹐猶未及病﹐乃更投神佑丸以瀉之﹐又不效。余謂此必藥性皆寒﹐故滯有不行也。因再投備急丸﹐𨿽連得大瀉﹐而堅痛毫不爲減。斯時也余計窮矣﹐因潛測其由﹐不過因面﹐豈無所以制之。今旣逐之不及﹐使非借气以行之不可也。且計面毒非大蒜不殺﹐气滯非木香不行﹐又其滯深道遠﹐非精銳之向導不能達。乃用火酒磨木香﹐令其嚼生蒜一瓣﹐而以香酒送之。一服後覺痛稍減﹐三四服後﹐痛漸止而食漸進﹐方得痊愈。然𨿽痛止食進﹐而小腹之塊仍在﹐後至半年許始得消盡。由是知欲消食滯﹐卽大黃﹑巴豆猶有所不能及﹐而惟宜行气爲先也。且知飲食下行之道﹐乃必由小腹下右角間而後出於廣腸也。此自古無人言及者﹐故並筆之﹐用以廣人之聞見。﹝《景嶽》﹞

寒痛變下利

寒中久痛不瘥﹐冷入於大腸﹐則變下痢。所以然者﹐腸鳴气虛故也。腸虛則泄﹐故變下痢也。﹝《病源論》﹞

死證

臍下忽大痛﹐人中黑色者﹐多死。﹝《丹溪》﹞腹痛發喘﹐兼脈滑死。﹝《捷法》﹞

別病

腸痛亦多端。若疼甚者﹐乃腸癰。﹝《資生》﹞腹痛所因﹐以上論之詳矣。但有因別病而致痛者﹐不可不明。且如疝致腹痛﹐必是睪丸腫疼﹐牽引而痛﹐或邊有一條﹐衝腹而痛。霍亂腹痛﹐必嘔吐而作﹐甚有不嘔吐四肢厥冷痛極者﹐又名攪腸沙﹐急用鹽湯探吐﹐或委中穴並十指出血。酒積腹痛﹐必因傷酒痛﹐則泄去其積﹐疼自止也。內生腸癰﹐身甲錯﹐腹皮急﹐按之濡﹐如腫狀﹐腹常痛﹐或繞臍生瘡﹐急宜下之。凡此數證所致腹痛﹐要審辧隨其所因而治﹐不可苟且而誤人也。﹝《統旨》﹞

治法諸說

宿患心腹痛者﹐有積塊气塊﹐癖日久﹐發歇不常者﹐不可取轉﹐宜漸次消磨﹐可與感應丸﹑溫白丸﹑挨積丸﹑蓬煎丸﹑小理中丸﹐少喫數丸﹐常服漸漸消磨。更與和脾散﹑嘉禾散﹑參苓白術散﹑四君子湯﹑思食丸﹑建脾湯﹑建中散﹑平胃散之類﹐助其脾胃﹐久而能去其根。﹝《和劑•指南》﹞﹝按﹕所舉諸方﹐俱出《局方》中﹐宜就而考。﹞寒證體虛者﹐五積散﹐生薑三片煨﹐蔥白二根﹐木瓜二片﹐鹽炒茱萸七粒同煎。熱證﹐四順淸涼飲﹐治腹痛﹐大便祕﹐小便赤﹐喜飲冷﹐以手按之轉甚﹐不可近﹐病者或兩手熱﹐痛處亦熱﹐或用大柴胡湯。﹝《得效》﹞凡心腹痛者﹐必用溫散﹐此是鬱結不行﹐陽气不運﹐故痛。在上者多屬食﹐食能作痛﹐宜溫散之﹐如漧薑﹑炒蒼術﹑川芎﹑白芷﹑香附﹑薑汁之類﹐不可用峻利藥攻下之。蓋食得寒則凝﹐熱則化﹐更兼行气快气藥助之﹐無不可者﹝按﹕景嶽有說﹐見小腹痛下﹐宜參﹞。如腹中常覺有熱﹐而暴痛暴止者﹐此爲積熱﹐宜調胃承气湯之類下之。﹝《丹溪》﹞凡心腹諸痛﹐宜辧其內之脹與不脹﹐便之閉與不閉﹐脈之有力與無力﹐口中熱﹑口中和﹐痛之久暫﹐以辧寒熱邪正虛實。如痛而脹且閉者﹐濃朴三物湯攻裏﹔兼發熱者﹐濃朴七物湯兼表里治之。腹痛連脇痛﹐脈弦緊﹐惡寒甚﹐大便祕者﹐大黃附子湯主之。若但脹而便不祕者﹐是實中之虛﹐宜濃朴半夏人參生薑甘艸湯。腹痛甚而不可觸近﹐嘔吐者﹐大建中湯主之。雷鳴切痛﹐嘔吐者﹐附子粳米湯主之。腹痛下利而厥者﹐通脈四逆湯主之。腹痛吐瀉者﹐理中湯主之。若繞臍疼痛名寒疝﹐腹中痛者﹐當歸生薑羊肉湯主之。皆起死回生之法。﹝《妙用》﹞大人小兒﹐或素因口腹不節﹐致傷脾胃﹐以後或寒或食﹐凡有所觸﹐卽爲腹痛﹐屢發不已﹐或爲脹滿食減等證者﹐惟芍藥枳術丸爲最妙﹝系枳術丸加芍藥﹑陳皮﹞﹐宜加減用之。﹝《景嶽》﹞腹痛﹐因於寒﹐忌苦寒﹑下利﹐宜溫中﹑辛散。因於熱火﹐在小腹則絞痛﹐忌辛熱﹑香燥﹑補斂﹐宜甘苦寒。諸痛屬實﹐忌補气﹐大熱﹐宜破散﹑疏利﹑苦寒。諸痛屬虛﹐忌破气﹑破血﹑下利﹑發散﹐宜補气血﹑甘溫。酸斂。﹝《本艸經疏》﹞

治不可輕和養

俗謂脾家疼痛﹐出於胃虛﹐大率用養脾之劑﹐而不知受病各有自來。苟不能推究其原﹐則和養等劑﹐掩護邪气﹐非徒無益﹐而又害之。況夫風冷入脾﹐尢念慮之所不到﹐至有荏苒歲月而不可揣度者。有一田夫﹐醉飽之餘﹐露星取快﹐一枕天明﹐自此脾疼攻刺﹐百藥罔功﹐淹淹數載。後遇至人授以《和劑》抽刀散。溫酒調下﹐數服頓愈。則知風露之根入胃﹐良姜﹑菖蒲﹐爲能散其邪﹐巴﹑貓借气﹐爲能伐其根﹐觀此可以通一畢萬矣。然而痛不復作﹐養脾之劑獨不可繼是調理之乎。療病如濯衣﹐必去其垢污﹐而後可以加裝飾﹐醫言意也﹐請借是以爲諭。﹝《直指》﹞諸痛不可用參﹑﹑白術﹐蓋補其气﹐气旺而痛愈甚。﹝《丹溪》﹞

痛須通利

舒王解痛字云﹕宜通而塞則爲痛。此極有理。凡痛須通利臟腑﹐乃能隨其冷熱而須用巴豆﹑大黃﹑牽牛﹐此最要法。﹝《醫說》引《醫余》﹞凡言通則不痛﹑痛則不通之說甚是。夫痛隨利止之說﹐不特通大便曰利﹐而食滯於胃﹐消之則效﹐痰涎壅結者﹐導之越之則蘇﹐挾外感陰陽不交通者疏解之﹐血瘀結者導滑之﹐二便閉澀者通之潤之﹐是皆痛隨利止之義也。气得中和曰正气而不疼﹐若偏卽曰邪气﹐閉而作痛矣。凡治積聚气痛者﹐愼勿輒泥以諸痛忌用參﹑術之說爲戒﹐是虛而脾疼者受害多矣。﹝《會元》﹞夫通則不痛﹐理也﹐但通之之法各有不同。調气以和血﹐調血以和气﹐通也。下逆者使之上行﹐中結者使之旁達﹐亦通也。虛者助之使通﹐寒者溫之使通﹐無非通之之法也。若必以下泄爲通﹐則妄矣。﹝《眞傳》﹞《靈樞》云﹕病痛者﹐陰也。又云﹕無形而痛者﹐陰之類也﹐其陽完而陰傷之也﹐急治其陽﹐無攻其陰矣。陽者气也﹐是痛病當先治气。顧气有虛有實﹐實者邪气實﹐虛者正气虛。邪實者以手按之而痛﹐痛則宜通﹔正虛者以手按之則止﹐止則宜補。丹溪猥云諸痛不宜補气﹐夫實者固不宜補﹐豈有虛者而亦不宜補乎。故凡痛而脹閉者多實﹐不脹不閉者多虛。痛而喜寒者多實熱﹐喜熱者多虛寒。飽而甚者多實﹐饑則甚者多虛。脈實气粗者多實﹐脈虛气小者多虛。新病壯年者多實﹐久病年衰者多虛。補而不效者多實﹐﹝按﹕此二句原無﹐據《必讀》補。﹞愈攻愈劇者多虛。痛在經者脈弦大﹐痛在髒者脈沈微。兼脈癥以參之﹐而虛實自辧。是以治表虛痛者﹐陽不足也﹐非溫經不可﹐裏虛痛者﹐陰不足也﹐非養營不可。上虛而痛者﹐心脾受傷也﹐非補中不可﹔下虛而痛者﹐脫泄亡陰也﹐非速救脾腎﹑溫補命門不可。凡屬諸痛之虛者﹐不可以不補也。有曰通則不痛﹐又曰痛隨利減﹐人皆以爲不易之法﹐不知此爲治實痛者言也。故王海藏解痛利二字﹐不可以利爲下﹐宜作通字訓﹝按﹕此出《續醫說》﹐以爲海藏者誤矣。《類經》引王荊公亦誤﹞﹐此說甚善。明哲如丹溪﹐徒曰諸痛不可補气﹐則失矣。﹝《質疑錄》﹞

治有宜補

或曰﹕諸痛與瘦黑人﹐及陰虛火動﹐參﹑在所當禁﹐今用之顧效謂何﹖曰﹕藥無常性﹐以血藥引之則從血﹐以气藥引之則從气﹐佐之以熱則熱﹐佐之以寒則寒﹐在人善用之耳。況人參不特補气﹐亦能補血﹐故曰气血弱﹐當從長沙而用人參是也。所謂諸痛禁用參﹑者﹐以暴病形實者言耳。若年髙气血衰弱﹐不用補法﹐气何由行﹐痛何由止﹐經曰壯者气行則愈是也。﹝《類案》﹞﹝按﹕此本出《石山居士傳》。﹞其人本體原弱﹐或大病後气血兩虛﹐不可拘於諸痛不可用參﹑之語﹐急投溫補重劑﹐四君子﹑理中加順气藥。﹝《司命》﹞凡治心腹痛證﹐已經攻擊滌蕩﹐愈而復作﹐或再三用之而愈作愈甚﹐或脈反浮弦虛大者﹐皆爲中虛之候。此當酌其虛實﹐而或兼治邪气﹐或專補正气。若用補無礙﹐則當漸進﹐切不可雜亂妄投﹐以自掣其肘。但當純用補藥﹐使脾胃气彊﹐得以營運﹐則邪气自不能犯﹐又何疼痛之有。﹝《景嶽》﹞虛痛𨿽有气血寒熱之分﹐然皆主於气郁滯﹐气不滯則痛無由生。气虛則气行遲﹐遲則郁滯而痛﹐血虛則气行疾﹐疾則前气未行而後气又至﹐亦令郁滯而痛。故气虛補气﹐血虛補血﹐俾陰中有陽﹐陽中有陰﹐及其漏下二刻﹐一周循環之常﹐痛自愈也。﹝《醫津一筏》﹞

治有宜開郁降火

凡治心腹疼痛﹐但是新病﹐須問曾服何飲食﹐因何傷感﹐有無積滯﹐便與和中消導之藥。若日數已多﹐曾多服辛溫燥熱之藥﹐嘔吐不納﹐胸膈飽悶﹐口舌漧燥﹐大小便澀難﹐則內有郁熱矣。或原有舊病﹐因感而發﹐綿延日久﹐見證如前者﹐俱用開郁行气﹑降火潤燥之藥﹐如川芎﹑香附﹑炒山梔﹑黃連﹑薑汁之類﹐甚者再加芒硝。但治心腹久痛﹐須於溫散藥內﹐加苦寒﹑鹹寒之藥﹐溫治其標﹐寒治其本也。﹝《雜著》﹞﹝按﹕此說本於丹溪﹐見《心痛》中。又《會元》有說﹐欠核不錄。﹞

溫中諸方

治久寒疾﹐胸腹中痛﹐時下痢﹐當歸湯方。當歸﹝二兩﹞甘艸柑皮﹝各二兩﹞附子﹝一兩﹞漧薑﹝四兩﹞上五味咀﹐以水八升﹐煮取二升﹐分三服﹐日三。﹝《千金》﹞又治久寒宿疾﹐胸腹中痛﹐短气﹐時滯下痢﹐當歸湯﹐於本方去甘艸﹑柑皮﹐加桂心。治卒心腹絞痛如刺﹐兩脇支滿﹐煩悶不可忍﹐髙良姜湯方。髙良姜﹝五兩﹞濃朴﹝二兩﹞當歸桂心﹝各三兩﹞上四味咀﹐以水八升﹐煮取一升八合﹐分三服﹐日二。若一服痛止﹐便停﹐不須更服。若彊人爲二服﹐劣人分三服。﹝同上﹞小建中湯﹐治腹中切痛。嘗有人患心腹切痛不可忍﹐累用良醫治之皆不效﹐灸十餘處亦不瘥。士人陳承善醫﹐投一藥遂定。問之﹐乃小建中湯也。此藥偏治腹中虛寒﹐補血﹐尢主腹痛。常人見其藥性溫平﹐未必信之。古人補虛止用此體面藥﹐不須附子﹑硫黃。承用此藥治腹痛如神。﹝蘇沈﹞或吐或瀉﹐狀如霍亂﹐及冒涉濕寒﹐賊風入腹﹐拘急切痛﹐加附子三分﹐名附子建中湯。﹝《易簡》﹞理中湯﹐內虛腹痛﹐加桂枝﹑甘艸﹝炙﹞﹑芍藥﹑生薑﹑大棗﹑膠飴﹐名二中湯。加者是小建中湯方﹐故名。﹝《會解》﹞﹝按﹕此方本出《陰證略例》﹐宜參《傷寒•太陰病》。﹞一壯年男子﹐寒月入水网魚﹐饑甚﹐遇涼粥食之﹐腹大痛﹐二晝夜不止。一醫先與大黃丸﹐不通﹐又與大承气湯﹐下糞水而痛愈甚。召予治。診其六脈皆沈伏而實﹐面靑黑色。予曰﹕此大寒證﹐及下焦有燥屎作痛。先與丁附治中湯一帖﹐又與灸气海穴二十一壯﹐痛減半。繼以江子加陳皮﹑木香作丸﹐如綠豆大﹐生薑汁送下五粒﹐五﹑七次平安。﹝《正傳》﹞或日𨿽久﹐涼劑不應﹐脈𨿽洪大﹐按之不鼓﹐亦屬伏陰﹐理中湯加熟附子一片﹐浸冷服。﹝《六要》﹞戴復庵云﹕腹內諸般冷痛﹐一个枳實理中湯加減﹐作無限用。﹝《要訣》﹞集香散﹐治心脾疼。﹝邊學諭傳。﹞白術﹝三兩﹞茯苓﹝六兩去皮﹞人參﹝半兩去蘆﹞丁香﹝半兩﹞木香﹝三兩﹞甘艸﹝半兩炙﹞上爲細末﹐每服二錢﹐生薑一片﹐沸湯調服。﹝《葉氏》﹞濃朴溫中湯﹐治脾胃虛寒﹐心腹脹滿﹐及秋冬客寒犯胃﹐時作疼痛。濃朴﹝姜制﹞橘皮﹝去白各一兩﹞甘艸﹝炙﹞艸豆蔻仁茯苓﹝去皮﹞木香﹝各五錢﹞漧薑﹝七分﹞上爲粗散﹐每服五錢匕﹐水二盞﹐生薑三片﹐煎至一盞﹐去渣溫服食前﹐忌一切冷物。﹝《內外傷辧》﹞沙隨先生在泰興時﹐有乳嫗因食冷肉﹐心脾發痛﹐不可堪忍。知縣錢仁老名壽之﹐以藥與之﹐一服痛止﹐再服卽無他。其藥以陳茱萸五﹑六十粒﹐水一大盞﹐煎取汁去滓﹐入官局平胃散三錢﹐再煎熱服。﹝《遊宦紀聞》﹞心腹疼痛﹐服諸藥不效。生料五積散﹐加艾﹑生薑煎服。﹝《澹寮》﹞﹝按﹕《得效》亦用之﹐旣見上。﹞心脾痛﹐以炮過附子數片﹐同五積散煎服。﹝《事林廣記》﹞雞舌香散﹐安胃思食﹐止心腹痛﹐調冷熱﹐定泄瀉﹐老少通用。丁香﹝一百个﹞甘艸﹝半兩﹞良姜﹝一兩﹞白芍藥﹝二兩﹞上末﹐陳米飲調下方寸匕﹐空心食前煎生用。﹝《紀用經》﹞二香散﹐治心脾痛。赤芍藥﹝半兩﹞姜黃﹝一分﹞木香﹝二錢﹞丁香﹝四十九粒﹞上爲粗末﹐每服三錢﹐水一盞半﹐煎一盞﹐發時熱服﹐忌冷。﹝《吳氏》﹞燒脾散﹐治脾胃虛弱﹐久寒積冷﹐心气脾痛﹐及療婦人血气攻刺﹐腹脇撮痛。赤芍藥漧薑﹝炮各六錢半﹞良姜﹝十兩油炒﹞甘艸﹝炙四兩﹞上爲細末﹐每服二大錢﹐白湯點下﹐不拘時候。﹝《和劑》﹞安中散﹐治遠年日近脾疼翻胃﹐口吐酸水﹐寒邪之气畱滯於內﹐停積不消﹐胸膈脹滿﹐攻刺腹脇﹐惡心嘔逆﹐面黃肌瘦﹐四肢倦怠。又治婦人血气刺痛﹐小腹連腰攻疰重痛﹐並能治之。甘艸﹝一十兩炒﹞玄胡索﹝去皮﹞良姜﹝炒﹞漧薑﹝炮﹞茴香﹝炒﹞肉桂﹝各五兩﹞牡蠣﹝四兩﹞上爲細末﹐每服二錢﹐熱酒調下﹐婦人淡醋湯調服﹐如不飲酒者﹐用鹽湯點下﹐並不拘時。﹝同上﹞蟠蔥散﹐治男子婦人脾胃虛冷﹐攻築心腹﹐連脇肋刺痛﹐胸膈痞悶﹐背膊連項拘急疼痛﹐不思飲食﹐時或嘔逆﹐霍亂轉筋﹐腹冷泄瀉﹐膀胱气刺﹐小腸及外腎腫痛。蒼術﹝米泔浸去皮焙﹞甘艸﹝各半斤﹞玄胡索﹝三兩﹞肉桂﹝去粗皮﹞漧薑﹝炮各二兩﹞三稜﹝炮﹞靑皮﹝去白﹞茯苓﹝白者去皮﹞蓬術﹝各六兩﹞縮砂﹝去皮﹞丁香皮檳榔﹝各四兩﹞上搗羅爲末﹐每服二錢﹐水一盞﹐連根蔥白一莖﹐煎七分﹐空心食前稍熱服。﹝同上﹞冷證。蟠蔥散加茱萸﹑木香煎﹐亦效。﹝《得效》﹞接眞湯﹐治陰病﹐手足厥冷﹐臍腹疼痛﹐眞气不足﹐虛憊欲絕者。沈香丁香﹝各二錢﹞麝香﹝一錢﹞附子﹝四錢炮去皮臍﹞上切一劑﹐姜﹑棗煎﹐或爲末﹐每服二錢﹐溫酒調下。﹝《百代醫宗》﹞治冷气攻心腹痛﹐久不瘥﹐面色靑黃﹐四肢多冷﹐阿魏丸方。阿魏﹝一兩﹞桂心﹝一兩﹞漧薑﹝一兩﹞附子﹝一兩﹞吳茱萸﹝半兩﹞當歸﹝一兩﹞上件藥搗羅爲末﹐用阿魏膏和搗百餘杵﹐丸如梧桐子大﹐不計時候﹐以溫酒下二十丸。﹝《聖惠》﹞椒附丸﹐治臍下極冷﹐痛楚異常﹐手足亦冷﹐不任冷水冷食﹐面黃肌瘦﹐按之痛稍止者。綿附﹝一个十二錢者﹞胡椒﹝一百粒﹞上爲末﹐姜汗糊爲丸﹐如梧子大﹐每服五十丸﹐姜湯或鹽湯空心吞下。﹝《得效》﹞

破气諸方

治冷气攻心腹痛﹐少思飲食﹐檳榔散方。檳榔﹝三分﹞當歸﹝一兩﹞蓬莪術﹝三分﹞吳茱萸﹝一分﹞阿魏﹝一分﹞木香﹝三分﹞上件藥搗﹐細羅爲散﹐不計時候﹐以熱酒調下一錢。﹝《聖惠》﹞《舉痛論》云﹕寒客於夾脊之脈﹐則按之不能及﹐故按之無益。夾脊乃膂脈之所行﹐其脈當尺澤沈而擊﹐宜行其腎經﹐以去其寒烏藥﹝一分﹞芎當歸京三稜蓬莪術延胡索﹝各一分﹞木香鱉甲﹝各四銖﹞甘艸﹝炙三銖﹞上爲細末﹐空心﹐水一盞﹐煎三錢服。﹝《史載之》﹞沈麝丸﹐治一切气痛不可忍。沒藥辰砂血竭﹝各一兩﹞木香﹝半兩﹞麝香﹝一錢﹞沈香﹝一兩﹞上皆生用﹐銀瓷器熬生甘艸膏爲丸﹐皂莢子大﹐姜鹽湯送下﹐血气醋湯嚼下。松滋令萬君擬寶此藥﹐婦人血痛不可忍者﹐只一丸。萬君神祕之﹐每有人病﹐止肯與半丸﹐往往亦瘥。﹝《蘇沈》﹞沈香大丸﹐治男子婦人脾气虛弱﹐腹脹滿悶﹐臍下刺痛。沈香﹝一分細銼﹞木香川楝子肉﹝炒﹞茴香﹝炒﹞肉桂﹝去粗皮﹞附子﹝炮去皮臍﹞靑橘皮﹝去白﹞砂﹝別研﹞雄黃﹝光明者別研八味各半兩﹞上件爲細末﹐酒煮麵糊爲丸﹐每一兩作十丸﹐朱砂爲衣﹐每服一丸細嚼﹐熱酒或鹽湯送下。婦人臍下刺痛﹐燒綿灰酒送下食空。﹝《楊氏》﹞行气香蘇散﹐風寒外感﹐飲食內傷﹐七情惱怒過度﹐肚腹疼痛初起者。﹝《保元》﹞

通壅諸方

﹝淸熱﹞《集驗》療痰心腹痛兼冷方。鱉甲﹝炙﹞柴胡赤芍藥﹝各八分﹞甘艸﹝炙﹞枳實﹝炙﹞生薑白術﹝各六分﹞檳榔﹝七个﹞上八味切﹐以水六升﹐煮七味﹐取二升半﹐去滓﹐內檳榔末﹐分服八合﹐當利。﹝《外臺》﹞四逆散﹐治熱郁腹痛。﹝《匯補》﹞芍藥甘艸湯﹐治腹痛。﹝《綱目》﹞《選要》治四時腹痛﹐姜五片﹐水煎。芍藥黃芩湯﹐治腹痛﹐脈洪數。﹝《綱目》引海﹞﹝卽黃芩湯去大棗﹐亦出《微義》。﹞治肚腹痛如錐剜﹐﹝胡云閣傳。﹞白芍黃連甘艸﹝各三錢﹞上銼一劑﹐金華酒一鐘﹐水一鐘﹐煎服立瘥。﹝《濟世全書》﹞散火湯﹐治熱痛。黃連芍藥梔子﹝各炒﹞枳殼陳皮香附濃朴﹝去皮﹞撫芎﹝各二錢﹞木香﹝另研﹞砂仁茴香﹝各五分﹞甘艸﹝三分﹞痛甚不止﹐加玄胡索﹑乳香。上劑﹐姜一片﹐煎服。﹝《回春》﹞神仙珍珠散﹐治心脾气疼。生朱砂﹝一錢﹞眞麝香﹝半錢﹞白礬﹝半兩﹞眞珠﹝七粒未穿者尢佳﹞上爲細末﹐每服一錢﹐百沸白湯一口許﹐調勻服之﹐大有神效﹐不可亂傳。﹝《經驗祕方》﹞﹝按﹕《易簡方論》白金散﹐治忽然腹痛之極﹐用生白礬三錢研末﹐以百滚水一鐘﹐冷水一鐘﹐衝礬末服。服後聽其吐瀉﹐吐瀉通利﹐其痛卽止。此方或效﹐但無類可隸﹐姑附於斯﹐更宜參《心痛》收澀諸方。﹞

蕩結方法

治腹痛﹐臍下絞結﹐繞臍不止﹐溫脾湯方。當歸漧薑﹝各三兩﹞附子人參芒硝﹝各二兩﹞大黃﹝五兩﹞甘艸﹝二兩﹞上七味咀﹐以水七升﹐煮取三升﹐分服﹐日三。﹝《千金》﹞﹝宜與《滯下》門等參。﹞《聖濟》治腹痛刺﹐除寒冷﹐溫脾﹐人參湯。於本方去芒消。《極要方》備急丸﹐療忽然心腹脹滿﹐急痛气絕﹐大小便不通方。大黃﹝五兩﹞漧薑﹝二兩﹞巴豆﹝三兩去心熬﹞芒硝﹝三兩﹞上蜜丸﹐平曉飲服四丸﹐不利更加一﹑二丸﹐取得四﹑五度利。利如不止﹐取醋飯止之。﹝《醫心》﹞感應丸﹐治心腹痛甚而大便祕者﹐至於厥冷﹐或面靑口噤﹐或六脈沈伏者﹐痛使之然﹐非虛脫也。當先以蘇合香丸灌下﹐次投此利之﹐其效甚速。﹝《易簡》﹞腹痛作嘔﹐欲利大便﹐諸藥皆吐﹐惟蘇感丸﹐用薑汁泡湯吞服最妙。﹝《得效》﹞有虛寒之人患腹痛﹐服溫補藥而相安﹐時止時作﹐痛仍不解﹐甚則利淸水或白沫﹐此虛中有實﹐或先有宿食在腸不曾去﹐或病中腸胃虛不能運化﹐所食之物停於腸中﹐卽一二塊宿糞亦能作楚。宜用溫補藥煎好去滓﹐入大黃一錢﹐不甚虛者可加一錢五分﹐滚四﹑五沸服之﹐宿食自下﹐正气不傷而病隨愈﹐此屢試屢驗之妙法也。﹝《胃气論》﹞己未在金陵﹐有家提幹上之下巽內人﹐病心腹脹痛﹐眾醫投木香﹑沈香﹑檳榔﹑大腹﹑芍藥﹑姜﹑桂之類﹐病益甚。召僕診之﹐六脈弦緊而和﹐不似病脈﹐但診之時﹐兩手如火﹐以此知其實痛也。眾問如何治療。僕曰﹕夫凡心腹刺痛﹐不可便作虛冷治療。有兩醫答曰﹕非冷而何﹐熱卽生風冷生气是也。僕曰﹕不然。《難經》云﹕虛則癢﹐實則痛。又仲景云﹕腹痛者﹐桂枝加芍藥湯。痛甚者﹐桂枝加大黃湯。家提干云﹕荊節素來質弱。僕曰﹕有可辧處。遇痛時使一婢按之﹐若痛止﹐是虛寒證也﹐若按之轉甚﹐手不可近﹐此實痛也。卽令一婢按之﹐手不可近﹐叫喚異常。僕曰﹕此實熱無可疑者﹐當用大柴胡湯治之。眾皆不許。僕責狀而投之﹐八服愈。﹝《婦人良方》﹞丹溪治一少年﹐自小面微黃﹐夏間腹大痛。醫與小建中湯加丁香﹐三帖不效﹐加嘔吐淸汁。又與十八味丁沈透膈湯二帖﹐食全不進﹐困臥﹐痛無休止﹐如此者五﹑六日﹐不可按。又與阿魏丸百粒﹐夜發熱不得寐﹐口卻不渴。脈左三部沈弦而數實﹐關尢甚﹐右沈滑數實。遂與大柴胡加甘艸四帖下之﹐痛嘔𨿽減﹐食未進。與小柴胡去參﹑芩﹐加芍藥﹑陳皮﹑黃連﹑甘艸﹐二十帖而愈。﹝《類案》﹞气鍼丸﹐治久積風壅﹐疏利滯气﹐空胸膈﹐止刺痛。木香靑皮﹝去白﹞大黃﹝炮﹞檳榔﹝各一兩﹞黑牽牛﹝二兩半生半炒﹞上爲末﹐煉蜜丸如梧桐子大﹐溫水下三十丸。﹝《婦人良方》﹞﹝原有治驗﹐宜參。﹞牽牛大黃丸﹐治內熱作痛﹐熱气上衝而嘔。﹝原有治驗。今節錄。﹞黑牽牛﹝四兩﹐半炒半生﹐共磨取頭末一兩二錢。﹞馬蹄大黃﹝酒拌炒一兩五錢﹞堅檳榔﹝六錢﹞陳枳實﹝炒六錢﹞薑汁炒濃朴﹝六錢﹞醋炒三稜﹑莪術﹝各六錢﹞大黃以下﹐共爲細末﹐與牽牛末和勻﹐釅米飲爲丸﹐如梧桐子大﹐饑服三錢﹐未利再服二錢﹐服後停兩三時而見效。﹝《醫述》﹞

行血諸方

丹溪治一人﹐於六月投淵取魚﹐至秋深雨涼﹐半夜小腹痛甚﹐大汗﹐脈沈弦細實﹐重取如循刀責責然。與大承气湯加桂﹐二服微利痛止。仍連日於申酉時復痛﹐堅硬不可近。每與前藥﹐得微利﹐痛暫止。於前藥加桃仁泥﹐下紫黑血升餘﹐痛亦止。脈𨿽稍減而責責然猶在﹐又以前藥加川附子﹐下大便五行﹐有紫黑血如破絮者二升而愈。又傷食﹐於酉時復痛在臍腹間﹐脈和﹐與小建中湯一服而愈。﹝《類案》﹞至寶飲﹐治瘀血凝結﹐肚腹絞痛﹐如剜割者。﹝《玉案》﹞﹝方見《脇痛》當歸須散下。﹞治脾痛﹐手拈散﹐此藥極奇﹐孟公實傳。艸果玄胡索五靈脂沒藥上等分﹐爲細末﹐每服三錢﹐溫酒調下。﹝《是齋》﹞乳蠣散﹐治心脾疼﹐人不可忍﹐服諸藥不效者云云。《本艸》亦載此治心痛﹐或言古方有此。﹝按﹕《本艸》等無考。﹞牡蠣﹝一兩﹐黃泥固濟﹐通紅﹐取出研細。﹞乳香﹝半兩研細﹞上和勻﹐每服二大錢﹐沸湯調下﹐立效。﹝《事證》﹞沒藥散﹐治一切心肚疼痛不可忍者。沒藥﹝乳香別研﹞乳香﹝各三錢﹞穿山甲﹝五錢炙﹞木鱉子﹝四錢﹞上爲細末﹐每服半錢﹑一錢﹐酒一大盞同煎﹐溫服不計時候。﹝《宣明》﹞《方脈粹言》治肚腹攻疼因血滯者﹐用郁金﹑木香﹑莪術﹑玄胡索﹐白湯磨服。﹝《匯言》﹞

吐方

治卒腹痛方﹐食鹽一大把﹐多飲水送之﹐忽當吐卽瘥。﹝《肘後》﹞

熨法

﹝蒸臍法﹞凡心腹冷痛﹐熬鹽一斗熨﹐熬蠶沙﹑燒磚石蒸熨﹐取其裏溫暖止﹐蒸土亦大佳。﹝《千金》﹞《指迷方》鹽﹝半斤炒﹞以故帛裹﹐熱熨痛處。﹝《十便》引﹞主心腹俱痛方﹐取椒以布裹薄注﹐上以火熨椒﹐令汗出瘥。﹝《千金月令》﹞眞定一秀士﹐年三十有一﹐肌體本弱﹐左脇下有積气﹐不敢食冷物﹐得寒則痛﹐或嘔吐淸水﹐眩暈欲倒﹐目不敢開﹐惡人煩冗。靜臥一二日﹐及服辛熱之劑﹐則病退。延至甲戌初秋﹐因勞役及食冷物﹐其病大作﹐腹痛不止﹐冷汗自出﹐四肢厥冷﹐口鼻气亦冷﹐面色靑黃不澤﹐全不得臥﹐扶幾而坐﹐又兼咳嗽﹐咽膈不利。故《內經》云﹕寒气客於小腸膜原之間﹐絡血之中﹐血泣不得注於大經﹐血气稽畱不得行﹐故宿昔而成積矣。又寒气客於腸胃﹐厥逆上出﹐故痛而嘔也。諸寒在內作痛﹐得炅則痛立止。予與藥服之﹐藥不得入﹐見藥則吐。無如之何治之﹐遂以熟艾約半斤﹐白紙一張﹐鋪於腹上﹐紙上攤艾令勻。又以憨蔥數枝﹐批作兩半﹐鋪於熟艾上數重﹐再用白紙一張覆之﹐以慢火熨斗熨之﹐冷則易之。若覺腹中熱﹐腹皮暖不禁﹐以綿三擔﹐多縫帶系之﹐待冷時方解。初熨時﹐得暖則痛減﹐大暖則痛止﹐至夜得睡。翌日再與對證藥服之﹐良愈。故錄此熨法﹐以救將來之痛也。﹝《寶鑑》﹞蒸臍法﹐治胸腹結痛不可忍﹐以此蒸之。丁香木香茴香肉桂﹝各一錢﹞香附﹝五錢﹞用半寸髙毛竹圈一个﹐一頭糊絹﹐圈內密排蔥管﹐灌以藥末﹐置臍上結痛等處﹐以荔枝核大艾丸灸之﹐令藥气內通﹐則痛隨已。﹝《醫級》﹞

灸法

予舊苦臍中疼﹐則欲溏瀉﹐常以手中指按之﹐少止。或正瀉下﹐亦按之則不疼。它日灸臍中﹐遂不疼矣。凡臍疼者﹐宜灸神闕。﹝《資生》﹞辛亥夏﹐家僕社禮年二十四﹐中陰寒﹐少腹痛極幾死﹐恨無地可入。爲取丹田穴灸之﹐艾灼時則痛少止﹐火過復疼﹐至九壯身體回陽﹐十五壯熱汗出乃愈。嗟乎﹗寒之中人深也﹐卽用熱藥如姜﹑附﹐亦未見速效﹐艾火之功神矣哉。﹝《星海》﹞房事後受寒腹痛﹐灸神闕﹑气海等穴﹐或炒姜﹑蔥熨之。﹝《醫碥》﹞

身體類

脇痛

脈候

弦而緊﹐脇痛﹐髒傷有瘀血﹝一作有寒血﹞。﹝《脈經》﹞寸口脈弦而滑﹐弦則爲痛﹐滑則爲實﹐痛卽爲急﹐實卽爲踴﹐痛踴相搏﹐卽胸脇搶急。﹝同上﹞﹝按﹕《病源論》踴作躍﹐痛踴作弦滑﹐搶急下有痛也字。﹞診其脈弦而急﹐脇下如刀刺﹐狀如飛屍﹐至困不死。左手脈大﹐右手脈小﹐病右脇下痛。寸口脈雙弦﹐則脇下拘急﹐其人澀澀而寒。﹝《病源論》﹞其脈弦澀者順﹐洪大者逆。﹝《奇效》﹞脈雙弦者﹐肝气有餘﹐兩脇作痛。﹝《正傳》﹞﹝按﹕《醫統》曰﹕雙弦者﹐兩手俱弦也。﹞細緊或弦者﹐怒气。﹝《醫統》﹞沈澀是郁。﹝《準繩》﹞﹝按﹕《準繩》本丹溪。﹞

病系膽肝腎三脈

邪气客於足少陽之絡﹐令人脇痛﹑咳﹑汗出。陰气擊於肝﹐寒气客於脈中﹐則血泣脈急﹐引脇與小腹。﹝《病源論》﹞胸脇痛者﹐由膽與肝及腎之支脈虛﹐爲寒气所乘故也云云。此三經之支脈﹐並循行胸脇。邪气乘於胸脇﹐故傷其經脈。邪气之與正气交擊﹐故令胸脇相引而急痛也。﹝同上﹞夫脇痛之病﹐醫經云﹕兩脇者肝之候。又云﹕肝病者兩脇下痛。多因疲極嗔怒﹐悲哀煩惱﹐謀慮驚憂﹐致傷肝臟。肝臟旣傷﹐積气攻注﹐次於左則左脇痛﹐攻於右則右脇痛﹐移逆兩脇則兩脇俱痛。久而不愈﹐流注筋脈﹐或腰腳重墜﹐或兩股筋急﹐或四肢不舉﹐漸至脊膂攣急疼痛﹐气遇風搏﹐則脇下結塊﹐气遇寒搏﹐則脇肋骨痛﹐下連小腹﹐上引心端。﹝《濟生續》﹞

左右血气

﹝宜參治例《要訣》文﹞左右脇者﹐陰陽之道路也﹐故肝生於左﹐肺藏於右。以左屬肝而藏血﹐肝陽也﹐血陰也﹐乃爲外陽而內陰也。右屬肺而主气﹐肺陰也﹐气陽也﹐乃爲外陰而內陽也。或謂肝血蓄於左脇﹐作塊而痛者﹐爲肝積﹐名肥气也。肝气郁於右脇﹐痞硬而痛﹐咳喘﹐爲肺積﹐名息賁也。而脾所系於右﹐其經濕勝﹐故痰飲濕能化之﹐隨經流入於右。左脇痛者﹐多因畱血而作。右脇痛者﹐悉是痰气。兩脇痛者﹐豈可一槪而言哉。論病之由﹐當分外之六淫﹐內之五邪。若暴怒傷觸﹐悲哀气結﹐飲食過度﹐冷熱失調﹐顚僕傷形者﹐或因痰積流注於右﹐與血相搏﹐皆能爲痛。張仲景論傷寒少陽耳聾脇痛甚者﹐此是肝膽之气郁而作痛。且脇痛之病﹐諸經論之詳矣。﹝《奇效》﹞凡外之六淫﹐內之七情﹐勞役飲食﹐皆足以致痰气積血之病。𨿽然痰气固亦有流注於左者﹐然必與血相搏而痛﹐不似右脇之痛無關於血也。﹝《準繩》﹞脇痛有左右血气之辧﹐其在諸家之說﹐有謂肝位於左而藏血﹐肺位於右而藏气﹐故病在左者爲血積﹐病在右者爲气郁。脾气亦系於右﹐故濕痰流注者亦在右。若執此說﹐則左豈無气﹐右豈無血﹐食積痰飲豈必無涉於左乎。古無是說﹐此實後世之謬談﹐不足憑也。然則在气在血何以辧之﹖但察其有形無形可知之矣。蓋血積有形而不移﹐或堅硬而拒按﹐气痛流行而無迹﹐或倏聚而倏散。若食積痰飲皆屬有形之證﹐第詳察所因﹐自可識別。且凡屬有形之證﹐亦無非由气之滯﹐但得气行﹐則何聚不散。是以凡治此者﹐無論是血是痰﹐必皆兼气爲主﹐而後隨宜佐使以治之﹐庶得肯綮之法﹐無不善矣。﹝《景嶽》﹞脇痛一證﹐部位𨿽肝膽所主﹐而經文有心﹑肝﹑太陽﹑少陽之異﹐且有飲食﹑色欲﹑勞傷﹑傳移諸候。𨿽前賢憑理立論﹐以濕痰﹑死血﹑气虛等因分別左右﹐不過明左肝右肺部位﹐然左右皆肝膽經絡﹐不必泥也。況痛有由脇而入膈者﹐有由胸腹而移脇者﹐有自脇而上爲巓疾者﹐有自脇而下流足膝者。癥因各異﹐而總不越乎肝膽之經﹐但不可徒執肝膽爲治﹐當憑各癥之因而立法施治﹐庶有濟也。惟脇內隱痛﹐咳則震動如裂﹐且因痛裂之難當﹐而欲咳不得咳者﹐此實肺邪之結﹐多見於右。若見於左者﹐仍在肝也。﹝《醫級》﹞

源候諸說

脇痛﹐肝火盛﹐木質實﹐有死血﹐有痰流注﹐肝急。﹝《丹溪》﹞肝火盛﹑木气實而脇痛者﹐或因怒气太逆﹐肝气郁甚﹐謀慮不決﹐風中於肝﹐皆使木气甚﹐火盛則肝急矣。經云﹕肝苦急﹐急食辛以散之。撫芎﹑蒼術﹝按﹕《心法》更曰靑皮﹑當歸之類﹞或小柴胡湯之屬。死血﹑瘀血﹑惡血停畱於肝﹐歸於脇下而痛﹐其病則自汗﹐按之益痛甚﹐宜破血行气。气弱人脇下痛﹐脈細緊或弦﹐多以勞役怒气得之﹐宜八物湯加木香﹑靑皮﹐或加官桂。﹝《醫統》引丹溪﹞﹝死血證更見行血諸方中。﹞歲木太過﹐肝气旺盛﹐兩脇充滿﹐莫能舒泄﹐壅脹爲痛﹐勢急難支﹐此肝火之盛爲之也。稀涎宿痰﹐畱注兩脇﹐或僻一脇﹐綿綿隱痛﹐或作或止﹐一有嘔惡﹐則弔動掣痛﹐久則形腫色赤﹐堅硬不移﹐若以腫毒治之增劇﹐此痰气之結爲之也。心生血﹐肝納血﹐肝有熱則妄行﹐注於脇則脇痛﹐或紫黑﹐或結塊﹐上部抵當湯﹐中部桃仁承气湯﹐皆稱捷效﹐此污血之積爲之也。又歲金肅烈﹐制木太過﹐致肝气郁而不伸﹐兩脇痛而不止﹐此須抑金扶木﹐瀉有餘而補不足﹐使兩气和平﹐則痛自止﹐此肝被郁爲之也。﹝按﹕止就歲气爲辧﹐遇泥難從﹐然分肝盛﹑肝郁者﹐或有其理。﹞又有飲食塡塞太陰﹐肝气被壓﹐然肝者將軍之官﹐其性猛烈﹐不受壓制﹐上衝之則胃脘痛﹐橫行之則兩脇痛﹐惟消食順气﹐少兼溫散﹐則食下而肝气自舒﹐脇痛自止。有醫言脇下一條杠起作痛者﹐食積也。夫飲食入胃﹐安得出脇而爲杠起﹐必食積偏墜一邊而近脇作痛﹐故醫云然﹐孰信哉﹖信於理而已矣。又有挫閃跌撲一癥﹐或气郁﹐或血積﹐亦作脇痛﹐若以涼藥治之﹐則痛益甚﹐須用行血行气之劑﹐而兼溫藥以散之輒效。又有陽虛﹑陰虛二癥﹑皆屬之不足﹐非可有以餘者例治也。﹝《司命》﹞死血者﹐日輕夜重﹐或午後熱﹐脈短澀或芤﹐桃仁承气湯加鱉甲﹑靑皮﹑柴胡﹑芎﹑歸之屬。﹝按﹕《頤生微論》有左脇痛用桃仁承气湯加漧漆治驗﹐當參。﹞若跌撲脇痛者﹐亦是死血﹐宜復元活血湯﹑破血散瘀湯﹝此東垣方﹐用羌﹑防﹑桂﹑翹﹑歸﹑柴﹑蛭﹑麝﹑蘇木﹞。怒气者﹐脈弦實有力﹐大劑香附合芎﹑歸之屬。痰飲停伏者﹐脈沈弦滑﹐導痰湯加白芥子。房勞過多﹐腎虛羸怯之人﹐胸膈之間多有隱隱微痛﹐此腎虛不能約气﹐气虛不能生血之故。气與血猶水也﹐盛則流暢﹐少則壅滯。故气血不虛則不滯﹐旣虛則鮮有不滯者﹐所以作痛﹐宜用破故紙之類補腎﹐芎﹑歸之類和血。若作尋常脇痛治﹐卽殆矣。﹝《準繩》﹞兩脇走注﹐痛而有聲者﹐痰飲也。左脇下有塊作痛不移者﹐死血也。右脇下有塊作痛飽悶者﹐食積也。咳嗽气急發熱者﹐痰結痛也﹐久而不治﹐則成肺癰。勞傷身熱脇痛者﹐脈必虛也﹝《訂補指掌》﹞脇肋痛﹐肝經病也。蓋肝與膽二經之脈布脇肋﹐肝火盛﹐木气實﹐故流於脇肋間而作痛。凡人肩下曰膊﹐膊下曰﹐對腋﹐腋下爲﹐下爲脇﹐脇後爲肋﹐肋下爲季肋﹐俗名肋稍﹐季肋之下爲腰﹐部分如此。今脇肋痛﹐固由於肝經之實﹐而所謂肝邪者﹐不越气﹑血﹑食﹑痰﹑風寒五端。試先言五者之由﹐再詳癥之所屬。一曰气郁﹐由大怒气逆﹐或謀慮不決﹐皆令肝火動甚﹐以致脇肋痛。﹝宜枳殼煮散﹑枳殼散﹑桂枝湯﹑小龍薈丸。﹞一曰死血﹐由惡血停畱於肝﹐居於脇下﹐以致脇肋痛﹐按之則痛益甚。﹝宜小柴胡湯合四物湯﹐加桃仁﹑紅花﹑乳香﹑沒藥﹐或桃仁承气湯﹑復元活血湯。﹞一曰痰飲﹐由痰飲流注於厥陰之經﹐以致脇肋痛﹐痛則咳嗽气急。﹝宜控涎丹云云。﹞一曰食積﹐由食停脇下﹐有一條扛起﹐以致脇肋痛。﹝宜神保丸﹐以枳實湯吞下。又當歸龍薈丸。﹞一曰風寒﹐由外感風寒之邪﹐畱著脇下﹐以致脇肋痛。﹝宜芎葛湯﹑小柴胡湯加枳殼﹑桔梗。﹞此五者皆足致痛﹐而惟怒气﹑瘀血居多也。至脇肋地分﹐本近一處﹐故其爲痛﹐亦不必細分何部﹐只以脇痛槪之。﹝《尊生書》﹞肝血不足﹐悠悠痛不止者﹐四物湯加柴胡梢。若脇下一點痛不止﹐此因酒色太過所致﹐名幹脇痛﹐難治。﹝《指掌》﹞瘀血作痛者﹐痛而不膨﹐按之亦痛﹐不按亦痛﹐其痛無時而息也。怒气作痛者﹐痛而且膨﹐得噯則緩﹐已而復痛﹐其痛有時而息也。此非血與气之辧乎。﹝《玉案》﹞肝虛者﹐肝經虛也﹐陰虛則脈絀急。肝之脈貫膈布脇肋﹐陰虛血燥﹐則經脈失養而痛。其癥脇下筋急﹐不得太息﹐目昏不明﹐爪枯色靑﹐遇勞卽甚﹐或忍饑卽發者是也。﹝《金匱翼》﹞

季脇痛

蓋季脇兩肋稍之處﹐肝之下﹐膽之位也。痛甚而下連少腹者亦是死血﹐痛不甚而止於一處者痰也。﹝《玉案》﹞季脇痛無不因腎虛者﹐加減八味丸﹝系去附子加五味子﹞﹑腎气丸選用。﹝《醫通》﹞

治例

脇肋疼痛﹐服木通散﹝亦可治男子﹐出《明理方》﹞。心下脇肋少腹疼痛﹐皆素有積寒﹐而溫暖湯散亦可主治﹐甚者以溫藥下之。心下與少腹痛﹐諸書並有效方﹐而脇肋下痛﹐鮮獲治法。﹝《婦人良方》﹞陰陽气滯﹐邪气未盡﹐五積散去麻黃﹐加茴香﹑靑木香﹑桃仁﹑橘葉﹐小柴胡湯﹑本事芎葛湯﹑枳殼散。飲食气郁連乳痛﹐沈香湯﹝按﹕當單味煎湯﹞下紅丸子。痛連小腹發欲死﹐新復元通气散﹑蔥湯調下神保丸。兼腫﹐二十四味流气飲下神保丸。﹝《永類》﹞﹝節錄。﹞痛甚者﹐肝火盛﹐以當歸龍薈丸﹐姜湯下之﹐是瀉火﹝按﹕《綱目》作肝﹞之要藥。死血﹐用桃仁﹑紅花﹑川芎。痰流注﹐以二陳湯加南星﹑蒼術﹑川芎。有火盛者﹐當伐肝木。有气郁而胸脇痛者﹐看其脈沈澀﹐當作郁治。痛而不得伸舒者﹐蜜丸龍薈丸最快。脇下有食積一條扛起﹐用吳茱萸﹑炒黃連。﹝《丹溪》﹞曾有人脇痛連膈﹐進諸气藥﹐並自大便導者﹐其痛殊甚﹐後用辛熱補劑下黑錫丹方愈﹐此乃虛冷作痛﹐愈疏而愈虛耳。脇痛病在肝膽﹐傷寒脇痛屬少陽經﹐合用小柴胡湯﹔痛甚而不大便者﹐於內加枳殼。若尋常脇痛﹐不系正傷寒﹐時身體帶微熱者﹐《本事方》中枳殼煮散。若只是脇痛﹐別無雜證﹐其痛在左爲肝經受邪﹐宜用川芎﹑枳殼﹑甘艸﹔其痛在右﹐爲肝經移病於肺﹐宜用片子姜黃﹑枳殼﹑桂心﹑甘艸。此二方出嚴氏《濟生續集》﹐加減在人。又有肝膽經停痰伏飲﹐或一邊脇痛﹐宜用嚴氏導痰湯。痰結成癖﹐間進半硫丸。蓋枳殼乃治脇痛的劑﹐所以諸方中皆不可少。曾見潘子先說有人脇痛﹐下靑龍湯痛止﹐兼嗽得可﹐此其痛必在右脇故也。灼然知是寒气作痛﹐枳實理中湯爲宜。﹝《要訣》﹞治之當以散結順气﹐化痰和血爲主﹐平其肝而導其滯﹐則無不愈矣。﹝《選要》﹞脇痛二﹑三年不已者﹐乃痰瘀結成積塊﹐肝積肥气﹐肺積息賁﹐發作有時。𨿽皆肝木有餘﹐不可峻攻﹐宜枳術丸加官桂﹑陳皮﹑桔梗﹑甘艸﹐蜜丸服﹐或復元通气散。﹝《入門》﹞去滯气須用靑皮﹐乃肝膽二經藥﹐人多怒﹐脇下有郁積者﹐固宜。﹝《六要》﹞

治不可過用降气

脇者﹐肝膽之區。肝爲盡陰﹐喜條達而惡凝滯﹐膽無別竅﹐喜升發而惡抑鬱。故凡木郁不舒﹐而气無所泄﹐火無所越﹐脹甚懼按者﹐又當疏散升發以達之。不可過用降气﹐致木愈郁而痛愈甚也。﹝《匯補》﹞

婦人治法

嘗論夫左脇痛﹑胃脘痛二證﹐婦人多有之。以其憂思忿怒之气素蓄於中﹐發則上衝﹐被濕痰死血阻滯其气而不得條達﹐故作痛也。故治婦人諸痛諸疾﹐必以行气開郁爲主﹐而破血散火兼之﹐庶乎得法矣。﹝《心法附余》﹞

疏肝諸方

治悲哀煩惱傷肝气﹐致兩脇骨疼﹐筋脈緊急﹐腰腳重滯﹐兩股筋急﹐兩脇牽痛﹐四肢不能舉﹐漸至脊膂攣急。此藥大治脇痛﹐枳殼煮散。枳殼﹝去穣麩炒黃﹞細辛﹝去葉﹞桔梗﹝炒﹞防風﹝去釵股﹞川芎﹝各四兩﹞葛根﹝一兩半﹞甘艸﹝二兩炙﹞上粗末﹐每服四錢﹐水一盞半﹐姜三片﹐煎至七分去滓﹐空心食前溫服。﹝《本事》﹞大柴胡湯﹐治脇痛﹐口燥渴飲水﹐痛不可忍。﹝《醫林集要》﹞傷寒脇痛﹐小柴胡湯﹐加白牡蠣粉研碎﹐枳殼去穣切片﹐各半錢煎。﹝《得效》﹞《奇效》名加味小柴胡湯。多怒之人﹐腹脇時常作痛者﹐小柴胡加川芎﹑芍藥﹑靑皮之類﹐痛甚者﹐就以煎藥送下當歸龍薈丸。﹝《丹溪》﹞左金丸﹐治肝火﹐一名回令丸。黃連﹝六兩一本作芩﹞吳茱萸﹝一兩或半兩﹞上爲末﹐水丸﹐或蒸餅丸﹐白湯下五十丸。﹝《同上》﹞﹝按﹕此本《聖惠》茱萸丸﹐見泄瀉﹞又抑靑丸﹐瀉肝火﹐黃連﹝半斤﹞爲末﹐蒸餅糊丸服。當歸龍薈丸。﹝方見《骨蒸》中。﹞柴胡疏肝散﹐左脇痛﹐爲肝經受邪﹐宜。柴胡靑皮﹝醋炒各二錢﹞川芎芍藥﹝煨﹞枳殼﹝麩炒﹞香附﹝各一錢半﹞甘艸﹝炙五分﹞水二鐘﹐煎八分﹐食前服。﹝《統旨》﹞《回春》疏肝散﹐治左脇下痛﹐肝積屬血﹐於本方去香附﹑甘艸﹐加黃連﹑當歸﹑桃仁﹑紅花。柴胡瀉肝湯﹐鬱怒傷肝﹐左脇痛。柴胡﹝一錢二分﹞甘艸﹝五分﹞靑皮芍藥﹝各一錢﹞黃連﹝炒﹞山梔﹝炒﹞龍膽艸﹝各八分﹞川歸﹝一錢二分﹞水煎服。﹝《赤水》﹞平肝流气飲﹐治脇痛﹐及小腹﹐至繞臍﹐並疝气內外疼者。當歸﹝一錢﹞白芍﹝八分﹞川芎﹝六分﹞橘皮﹝鹽湯洗一錢﹞茯苓﹝一錢﹞半夏靑皮﹝醋炒各六分﹞黃連﹝炒八分﹞柴胡﹝七分﹞香附﹝童便浸炒八分﹞濃朴﹝薑汁炒七分﹞枝子﹝鹽水炒八分﹞吳茱萸﹝煮三次去水炒四分﹞甘艸﹝炙去皮四分﹞上劑﹐姜三片﹐水煎﹐空心熱服。﹝《回春》﹞治脇痛﹐和肝飲﹐用鱉甲﹑柴胡﹑當歸﹑川芎﹑半夏﹑白芍藥﹑枳殼各二錢﹐水煎服。﹝《匯言》﹞和肝飲﹐治脇下扛梗起一條作疼。當歸白芍三稜靑皮﹝各一錢五分﹞大茴香木香枳殼柴胡砂仁﹝各八分﹞水煎﹐不拘時服。﹝《玉案》﹞調肝飲﹐治脇痛﹐痛連小腹。當歸川芎烏藥玄胡索靑皮﹝各一錢五分﹞柴胡檳榔廣木香桃仁﹝去皮尖各一錢﹞水煎﹐熱服。﹝同上﹞

驅痰諸方

控涎丹﹐治一身气痛﹐及脇走痛。痰挾死血﹐加桃仁泥。凡脇有痰流注﹐二陳加南星﹑川芎﹑蒼術。實者﹐控涎丹下之。﹝《丹溪》﹞兩脇走痛因於痰者﹐控涎丹佳。以痰在脇下﹐非白芥子不能除也。﹝《六要》﹞方東兩脇痛﹐上壅至胸﹐發熱﹐飲食不進。脈左手沈而弦數﹐乃積气也。右手滑﹐痰飲也。關脈濡弱﹐脾气不充也。據癥或觸於�﹐故痛之暴耳。治當先去積熱﹐消痰气﹐然後用補。栝蔞仁六錢﹐枳殼﹑姜連﹑半夏各一錢半﹐白芥子一錢﹐牡蠣二錢﹐炙甘艸五分﹐柴胡一錢五分﹐二帖諸癥盡去。飲食進矣。然恐其復發也﹐與當歸龍薈丸使行之﹐以刈其根﹐服下果行二次。﹝《赤水》﹞栝蔞枳實湯﹐治痰結脇下痛﹝方見《痰涎》﹞﹐根據本方加白芥子﹑靑皮﹑茴香﹐去桔梗﹑片芩。發熱﹐加柴胡。﹝《回春》﹞如右脇下有塊﹐痞塞不通﹐名曰痰癖﹐宜。南星﹝二兩用白礬一兩半同煮幹﹞軟石膏﹝二兩﹞枳實﹝麩炒二兩﹞桔梗﹝二兩﹞黃芩﹝二兩﹞靑礞石﹝一錢半生腐﹞上銼﹐生薑三片﹐水煎服。﹝《慈航》﹞

行血諸方

金氏子年四十餘﹐因騎馬跌撲﹐次年左脇脹痛。醫與小柴胡湯加艸龍膽﹑靑皮等藥﹐不效﹐來求治。診其脈﹐左手寸尺皆弦數而澀﹐關脈芤而急數﹐右三部惟數而虛。予曰﹕明是死血證。用抵當丸﹐一劑下黑血二升許﹐後以四物湯加減調理而安。﹝《正傳》﹞復元活血湯﹐治從髙墜下﹐惡血畱於脇下﹐及疼痛不可忍。柴胡﹝半兩﹞栝蔞根當歸﹝各三錢﹞紅花甘艸穿山甲﹝炮各二錢﹞大黃﹝酒浸一兩﹞桃仁﹝酒浸去皮尖研如泥五十个﹞上件除桃仁外﹐銼如麻豆大﹐每服一兩﹐水一盞半﹐酒半盞﹐同煎至七分去滓﹐大溫服之食前﹐以利爲度。得利痛減﹐不盡服。﹝《醫學發明》﹞當歸須散﹐閃墜瘀血﹐流在腰脇﹐疼痛不能轉側。﹝原更有加獨活等文。﹞當歸須﹝一錢五分﹞紅花﹝八分﹞桃仁﹝七分﹞甘艸﹝炙五分﹞赤芍藥烏藥香附子蘇木﹝各一錢﹞官桂﹝六分﹞酒水煎﹐空心服。﹝《原病集》﹞退熱和血湯﹐瘦人脇下痛﹐寒熱﹐多怒者﹐必有瘀血。桃仁紅花大黃﹝酒洗﹞山梔﹝各五分﹞當歸須柴胡﹝各一錢﹞赤芍藥川芎靑皮﹝各七分﹞食前服。﹝同上﹞錢君家藏﹐治兩脇痛﹐有血瘀气滯者﹐用姜黃﹑柴胡﹑紅花﹑蘆薈﹑白芥子各等分。﹝《匯言》﹞余治吾儒病痰火者﹐多見脇痛。由作文寫字﹐多以左胸伏桌﹐倦後盡力倚靠﹐暫不見傷﹐久則脇痛﹐乃胸前死血作梗也。於主方中加紅花一錢﹐其效如神。再於熟藥內﹐摻入童便﹑韭汁少許﹐攪勻溫服更效。﹝《痰火點雪》﹞芍藥散﹐治婦人脇痛。白芍藥玄胡索﹝炒﹞肉桂﹝各一兩﹞香附子﹝二兩醋一升鹽半兩同煎幹﹞上爲細末﹐每服二錢﹐不拘時﹐白湯調服。﹝《奇效》﹞烏金砂餅子﹐治男子婦人左脇下痛。漧漆﹝三兩炒取一兩﹞砂沒藥乳香﹝各一分﹞上爲細末﹐和作餅子﹐以梧桐子大爲劑子﹐每服一餅子﹐熱湯下。﹝《雞峯》﹞

利气諸方

木通散﹐治脇肋苦痛偏效﹐並心下脇肋並小腹牽引痛者皆主之。木通﹝去皮頭﹞靑皮﹝去白﹞川楝子﹝去皮核﹐各一兩。以上三味﹐用巴豆半兩炒黃﹐去巴豆不用。﹞蘿卜子﹝炒一兩﹞舶上茴香﹝二兩炒﹞莪術木香滑石﹝各半兩﹞上爲細末﹐煎蔥白酒調三錢。一服愈者﹐不過再服。﹝《婦人良方》﹞三脘散﹐治中焦虛痞﹐兩脇气痛﹐面目手足浮腫﹐大便祕結。戊午秋﹐在京城﹐有一婦人中焦虛痞﹐腹脇脹痛﹐大便祕澀﹐六脈虛弱﹐更數醫服藥無效﹐僕投此藥﹐不終劑而愈。﹝同上﹞推气散﹐治右脇疼痛﹐脹滿不食。枳殼﹝去穣炒﹞桂心﹝去粗皮不見火﹞片子姜黃﹝洗各半兩﹞甘艸﹝炙三錢﹞上爲細末﹐每服二錢﹐姜棗煎湯調服﹐調熱酒服亦可﹐不拘時候。﹝《濟生續》﹞﹝按﹕此本《本事》治因驚傷肝﹐脇骨裏疼痛不已﹐桂枝散﹐今加姜黃﹑甘艸。﹞加減七气湯﹐凡婦人兩脇痛﹐小腹疼﹐至胸背﹐乃气不順也。人參﹝三錢﹞桂﹝三錢﹞半夏﹝四錢﹞甘艸﹝二錢﹞沈香﹝二錢﹞玄胡索﹝二錢﹞烏藥﹝五錢﹞香附子﹝二錢﹞上姜煎﹐不拘時候。﹝《仙傳濟陰方》﹞香橘湯﹐治七情所傷﹐中脘不快﹐腹脇脹滿。香附子﹝炒﹞橘紅半夏﹝姜制各三錢﹞甘艸﹝炙一錢﹞上作一服﹐水二鐘﹐生薑五片﹐紅棗二枚﹐煎至一鐘﹐食遠服。﹝《奇效》﹞四磨湯﹐治男子婦人﹐脇痛不可忍。﹝《醫林集要》﹞木香調气散﹐治气怒傷於肝脇﹐大痛難忍。﹝《訂補指掌》﹞

溫利溫散諸方

治冷气脇下往來﹐衝胸膈痛﹐引脇背悶﹐當歸湯方。當歸吳茱萸桂心人參甘艸芍藥大黃﹝各二兩﹞茯苓枳實﹝各一兩﹞漧薑﹝三兩﹞上十味咀﹐以水七升﹐煮取二升半﹐分三服﹐日三。﹝《千金》﹞《外臺》張文仲﹐當歸大黃湯﹐療冷气牽引腰背肋下腹內痛﹐於本方去茯苓﹑枳實。《葉氏》趁痛湯﹐治气滯不散﹐攻刺腸肋痛﹐及走疰气痛﹐於本方去枳實﹐加枳殼﹑附子﹑生薑﹐水煎。神保丸﹝出《靈苑》﹞。木香﹝一分﹞胡椒﹝一分﹞巴豆﹝十枚去皮心研﹞幹蠍﹝一枚﹞﹝按﹕館本作十枚。﹞上湯釋蒸餅丸﹐麻子大﹐朱砂爲衣﹐每服三丸。心膈痛﹐柿蒂湯下﹐或燈心同柿蒂湯下。腹痛﹐柿蒂﹑煨姜煎湯下。血痛﹐炒姜﹑醋﹑小便下﹝按﹕館本無小便字﹞。腎气脇下痛﹐茴香酒下云云。予三十年前客金陵﹐醫者王琪傳此方。琪云﹕諸气﹐惟膀胱气脇下痛最難治﹐獨此方輒能去之。熙寧中﹐予病項筋痛﹐諸醫咸以爲風﹐治之數月不瘥﹐乃流入背膂﹐久之又注右脇﹐攣痛甚苦。憶琪語﹐方向已編入《靈苑》﹐取讀之﹐有此一驗﹐乃合服之﹐一投而瘥。後嘗再發﹐又一投而瘥。﹝《蘇沈》﹞﹝按﹕《醫史•抱一翁傳》有一男子病脇病﹐投神保丸﹐下黑溲痛止﹐治驗。當參。﹞《楊氏》麝香丸﹐於本方加麝香﹝詳見《寒疝》﹞。紅丸子﹐兩脇引乳作痛﹐沈香湯下。﹝《易簡》﹞﹝方見《積聚》中。﹞京卿胡慕東﹝名欣﹞﹐少腹作痛﹐連於兩脇﹐服疏肝之劑﹐一月以來﹐日甚一日。余診之﹐左關尺俱沈遲﹐治以理中湯加吳茱萸﹐一劑知﹐十劑起矣。﹝《必讀》﹞建脾散﹐治脾痞脇痛。﹝《示兒仙方》﹞﹝卽建中湯加縮砂。按﹕《仙方》更並進莞花莪術丸﹐其方用莞花﹑半夏﹑南星﹑莪術﹐共醋入苦竹油內煨用﹐載在《觀聚方》中。﹞

滋補諸方

補肝散﹝滑氏﹞﹐治肝腎二經气血虧損﹐脇脹作痛﹐或脇脹頭眩﹐寒熱發熱﹐或身痛經不調。山茱萸肉當歸五味子﹝炒杵﹞山藥黃﹝炒﹞川芎木瓜﹝各半兩﹞熟地黃﹝自制﹞白術﹝炒各一錢﹞獨活酸棗仁﹝炒各四錢﹞上爲末﹐每服五錢﹐水煎服。﹝《準繩》﹞肝體陰而用陽﹐此以甘酸補肝體﹐以辛味補肝用。加獨活者﹐假風藥以張其气也。﹝《金匱翼》﹞補肝湯﹝滑氏﹞﹐肝气不足﹐兩脇下滿﹐筋急﹐不得太息﹐四肢厥冷﹐發搶心腹痛﹐目不明了﹐爪甲枯﹐口面靑﹐宜。山茱萸甘艸桂心﹝各半兩﹞桃仁細辛柏子仁茯苓防風﹝各三兩﹞大棗﹝二十四枚﹞上咀﹐以水九升﹐煮五升﹐去渣分三服。﹝《準繩》﹞一人脇疼﹐每日至晚發熱﹐乃陰虛也。用小柴胡湯合四物湯﹐加龍膽﹑靑皮﹑甘葛。陰虛甚﹐加黃柏﹑知母。﹝《丹溪》﹞一男子房勞兼怒﹐風府脹悶﹐兩脇脹痛。薛作色欲損腎﹐怒气傷肝﹐用六味地黃丸料﹐加柴胡﹑當歸﹐一劑而愈。﹝《類按》﹞

身體類

腰痛

脈候

尺脈牢而長﹐關上無有﹐此爲陰干陽﹐其人苦兩脛重﹐少腹引腰痛。寸口脈壯大﹐尺中無有﹐此爲陽干陰﹐其人苦腰背痛﹐陰中傷﹐足脛寒。﹝《脈經》﹞尺脈沈﹐腰背痛﹐宜服腎气丸﹐鍼京門補之。﹝同上﹞尺脈粗常熱者﹐謂之熱中﹝按﹕此《平人气象論》文﹞﹐腰胯疼﹐小便赤熱。﹝同上﹞診其尺脈沈﹐主腰背痛。寸口脈弱﹐腰背痛。尺寸俱浮直下﹐此爲督脈腰彊痛。﹝《病源論》﹞大抵腰痛之脈﹐脈皆沈弦。沈弦而緊者寒腰痛﹐沈弦而浮者風腰痛﹐沈弦而濡細者濕腰痛。墜墮閃肭﹐以致气凝血滯而痛者﹐脈多沈弦而實也﹝按﹕此脈法﹐《微義》引劉三點。又《崔氏脈訣》﹐其意相同﹞。當推其所因﹐合其脈以治﹐無不效者矣。﹝《濟生》﹞脈必沈而弦﹐沈爲滯﹐弦爲虛。澀者是瘀血﹐緩者是濕﹐滑者或伏者是痰﹐大者是腎虛。﹝《丹溪》﹞

病由腎虛

﹝不能俯仰﹞腎主腰腳﹐腎經虛損﹐風冷乘之﹐故腰痛也。又邪客於足少陰之絡﹐令人腰痛引少腹﹐不可以仰息。﹝《病源論》﹞腎主腰腳﹐而三陰三陽十二經八脈﹐有貫腎絡於腰脊者。勞損於腎﹐動傷經絡﹐又爲風冷所侵﹐血气擊搏﹐故腰痛也。陽病者不能俯﹐陰病者不能仰﹐陰陽俱受邪气者﹐故令腰痛而不能俯仰。﹝同上﹞大抵因於房室過傷而腎虛者爲多。蓋腎虛則火旺﹐火旺則陰愈消而不能榮養﹐故作痛也。久而不治﹐則成骨痿。﹝《醫學集成》﹞﹝按﹕此說本於東垣﹐東垣說見後。﹞

源由證治總說

凡腰痛病有五﹕一曰少陰﹐少陰腎也﹐十月萬物陽气傷﹐是以腰痛。二曰風痺﹐風寒著腰﹐是以痛。三曰腎虛﹐役用傷腎﹐是以痛。四曰腰﹐墜墮傷腎﹝按﹕《醫心》作槪﹐腎作腰﹞﹐是以痛。五曰寢臥濕地﹐是以痛。﹝《病源論》﹞腰者腎之外候﹐足少陰經之所流注。若痛連小腹﹐不得俯仰﹐短气﹐此由腎气虛弱﹐勞傷過度﹐有所不榮﹐宜服杜仲散﹝用杜仲﹑官桂﹑丹皮﹞。若其狀陰陰而痛﹐以熱物熨痛處卽少寬﹐此由久處卑濕﹐復爲風邪傷於足太陽之經﹐與血气相搏﹐診其脈緩澀﹐宜服白術散。若痛不可轉側﹐轉側痛極﹐此由役用﹐動傷經絡﹐或從髙墮下﹐气滯於足少陰之經﹐畱而不行﹐爲正气沖擊而痛﹐診其脈沈﹐大小不常﹐謂之腎腰痛﹐宜服趁痛丸。若痛而轉側﹐轉側則如錐刀所刺﹐大便澀﹐小便赤﹐甚或黑﹐此畱血滯於腰間﹐謂之血瀝腰痛﹐診其脈澀﹐宜服當歸丸。﹝《方氏》﹞﹝按﹕原更有腎著證﹐全據經文﹐仍不錄。又白術散﹐《是齋》引史氏《指南方》﹐主治亦同﹐然則此五證論方皆出於史氏歟。﹞夫腰痛𨿽屬腎經﹐亦涉三因所致。在外則臟腑經絡受邪﹐在內則憂思恐怒﹐以至房勞墜墮﹐皆能致之。方書五種之說﹐未爲詳論云云。庶幾後學以類推尋﹐爲治療之典據耳。﹝《三因》﹞《素問》云﹕腰者腎之府﹐轉搖不能﹐腎將憊矣。審如是說﹐則知腎系於腰﹐多因嗜欲過度﹐勞傷腎經﹐腎臟旣虛﹐喜怒憂思﹐風寒濕毒﹐得以傷之﹐遂致腰痛。又有墜墮內肭。气凝血滯﹐亦致腰痛。﹝《濟生》﹞腰者腎之外候﹐一身所恃以轉移闔辟者也。蓋諸經皆貫於腎而絡於腰脊﹐腎气一虛﹐凡衝風受濕﹐傷冷蓄熱﹐血瀝气滯﹐水積墮傷﹐與夫失志作勞﹐種種腰疼﹐疊見而層出矣。衝風者﹐汗出乘風﹐風邪風毒之胚胎也。受濕者﹐踐雨臥濕﹐重著腫滯之萌柏也。腰間如水爲傷冷﹐發渴便閉爲蓄熱。血瀝則轉側如錐之所刺﹐气滯則鬱鬱悶悶而不伸。積水沈重﹐則小腸不得宣通﹔墜墮損傷﹐則瘀血爲之凝結。沮銼失志者腎之蠹﹐疲精勞力者腎之戕。舉是數證﹐腎家之感受如此﹐腰安得而不爲痛乎。《內經》曰﹕腰者腎之府﹐轉搖不能﹐腎將憊矣。審如是則痛在少陰﹐必究其受病之原而處之爲得。𨿽然﹐宗筋聚於陰器﹐肝者腎之同系也。五臟皆取气於谷﹐脾者腎之倉廩也。鬱怒傷肝則諸筋縱弛﹐憂思傷脾則胃气不行。二者又能爲腰痛之寇﹐故並及之。﹝《直指》﹞大抵寒濕多而風熱少。﹝《試效》﹞腰痛主濕熱﹐腎虛﹐瘀血﹐挫閃﹐有痰積。﹝《丹溪》﹞濕熱腰疼者﹐遇天陰或久坐而發者是也。腎虛者﹐疼之不已者是也。瘀血者﹐日輕夜重者是也。﹝《鉤玄》﹞腰者腎之所附﹐皆屬腎﹐有寒有濕﹐有風有虛﹐皆能作痛。腰痛如鋸刀所刺﹐大便黑﹐小便赤黃或黑﹐由血滯腰間﹐名瀝血腰痛﹐桃仁酒調黑神散。若寒腰痛﹐見熱則減﹐見寒則增﹐宜五積散﹐每服加吳茱萸半錢。﹝《要訣》﹞腰痛證舊有五辧﹐𨿽其大約如此﹐然而猶未悉也。蓋此證有表裏虛實寒熱之異﹐知斯六者﹐庶乎盡矣﹐而治之亦無難也。﹝《景嶽》﹞腰痛證﹐凡悠悠戚戚﹑屢發不已者﹐腎之虛也。遇陰雨或久坐而重者﹐濕也。遇諸寒而痛﹐或喜暖而惡寒者﹐寒也。遇諸熱而痛﹐及喜寒而惡熱者﹐熱也。鬱怒而痛者﹐气之滯也。憂愁思慮而痛者﹐气之虛也。勞動卽痛者﹐肝腎之衰也。當辧其所因而治之。﹝同上﹞凡積而漸至者皆不足﹐暴而痛甚者多有餘。內傷稟賦者皆不足﹐外感邪實者多有餘。故治者當辧其所因。﹝同上﹞其爲痛也﹐或引於項脊﹐傍及兩脇﹐不可俯仰﹐或腰下如有橫木﹐如坐水中﹐多令人面目黧黑﹐腹脇脹滿。感邪气者驅散之﹐凝滯者順其气而調其血﹐如此治之﹐病無不愈。﹝《集成》﹞新痛宜疏外邪﹐淸濕熱。久則補腎﹐兼理气血。﹝《入門》﹞

腎虛

﹝諸般虛證﹞有房室勞傷﹐腎虛腰痛者﹐是陽气虛弱﹐不能運動故也。經言腰者腎之府﹐轉搖不能﹐腎將敗矣。宜腎气丸﹑鹿茸﹑茴香之類﹐以補陽之不足也。如膏粱之人﹐久服陽藥﹐醉以入房﹐損其眞陰﹐腎气熱﹐腎气熱則腰脊痛而不能舉﹐久則髓減骨枯﹐骨枯發爲骨痿﹐宜六味地黃丸﹑溫腎丸﹑封髓丹﹝二方當考﹞之類﹐以補陰之不足也。﹝《試效》﹞若腎虛腰痛﹐轉側不能﹐嗜臥瘦弱者﹐大建中湯﹐加川椒十粒﹐吞下腰腎丸﹝方闕﹞及生料鹿茸丸﹝出《濟生》﹐系補腎大方﹞之類。﹝《要訣》﹞大抵諸腰痛皆起腎虛﹐旣挾邪气﹐則須除其邪。如無外邪積滯而自痛﹐則惟補腎而已。腰肢痿弱﹐身體疲倦﹐腳膝軟﹐脈或洪或細而皆無力﹐痛亦悠悠隱隱而不甚﹐是其候也。亦分寒熱二證﹕脈細而無力﹐怯怯短气﹐小便淸利﹐是謂陽虛﹔其脈洪而無力﹐小便黃赤﹐虛火時炎﹐是謂陰虛。﹝《準繩》﹞腰痛之虛證十居八九﹐但察其旣無表邪﹐又無濕熱﹐而或以年衰﹐或以勞苦﹐或以酒色斫喪﹐或七情憂鬱所致者﹐則悉屬眞陰虛證。凡虛証之候﹐形色必淸白﹐而或見黧黑﹐脈息必和緩﹐而或見細微﹐或以行立不支而臥息少可﹐或以疲倦無力而勞動益甚。﹝《景嶽》﹞老年精力自衰﹐背駝腰曲﹐疲軟無力﹐行動艱難﹐其脈澀而微弱﹐以精血之屬愼補可也。又有久病之體﹐或病後虛人﹐及房勞多欲者﹐腰膝無力﹐悠悠隱隱﹐疲軟而痛﹐嗜臥懶行﹐步履不勝﹐兩腰喜暖﹐六脈澀弱而無神﹐或空大而搏指者﹐以溫補之藥主治。﹝《百問》﹞

腎著

腎主腰腳﹐腎經虛則受風冷﹐內有積水﹐風水相搏﹐浸積於腎﹐腎气內著﹐不能宣通﹐故令腰痛。其病狀﹐身重腰冷﹐腹重如帶五千錢﹐如坐於水﹐形狀如水﹐不渴﹐小便自利﹐飲食如故﹐久久變爲水病﹐腎濕故也。﹝《病源論》﹞若濕腰痛﹐如坐水中。蓋腎屬水﹐久坐水濕處﹐或爲雨露所著﹐濕流入腎經﹐以致腰痛﹐宜滲濕湯﹝方見《中濕》﹞。不效﹐宜腎著湯。﹝《要訣》﹞如爲濕寒濕熱外襲﹐其痛微緩﹐轉輸重著﹐陰寒天气尢甚﹐其脈微滑而濡軟﹐以升陽除濕爲主。﹝《百問》﹞

風濕

勞傷腎气﹐經絡旣虛﹐或因臥濕當風﹐而風濕乘虛搏於腎﹐腎經與血气相擊而腰痛﹐故云風濕腰痛。﹝《病源論》﹞

風寒

若風傷而腰疼者﹐或左或右﹐痛無常處﹐牽引兩足﹐宜五積散﹐每服加防風半錢﹐或加全蠍三个尢好﹐小續命湯﹑獨活寄生湯皆可選用。﹝《要訣》﹞若風寒在經﹐其證必有寒熱﹐其脈必見緊數﹐其來必驟﹐其痛必拘急兼酸而多連脊背﹐此當辧其陰陽﹐治從解散。﹝《景嶽》﹞如爲風寒所感﹐肢體酸軟﹐綿綿而痛﹐腎腰無力﹐畏寒就熱﹐其脈弦緊浮﹐以溫散爲先。﹝《百問》﹞

腰

﹝閃肭﹞腰者﹐猶如反腰﹐忽轉而之。﹝《肘後》﹞﹝按﹕《醫心》引葛氏方作「槪腰者﹐是反腰﹐忽動轉而挽之。」﹞腰者﹐謂卒然傷損於腰而致痛也。此由損血搏於背脊所爲﹐久不已﹐令人气息乏少﹐面無顏色﹐損腎故也。﹝《病源論》﹞腰痛者﹐僂傴腫重﹐引季脇痛﹐因於墜墮﹐惡血流滯﹐及房勞疲力﹐耗竭精气﹐致腰疼痛。惟此﹐從不內外因補瀉施治。﹝《三因》﹞若因閃肭或撲傷損而痛﹐宜黑神散和復元通气散﹝方見《寒疝》﹞﹐酒調下。不效則恐有惡血停滯﹐宜先用酒調下蘇合香丸﹐仍以五積散﹐每服加大黃半錢﹐蘇木半錢﹐當歸倍元數。﹝《要訣》﹞﹝按﹕《丹溪心法•附錄》作五積散﹐加牽牛頭末一錢﹐或桃仁七枚。﹞腰痛亦有因閃挫而得者﹐閃挫之初﹐血气必有凝滯之處﹐亦宜先泄而後補也。﹝《醫學管見》﹞如挫閃跌撲﹐以致死血流於本經而作痛﹐宜四物加桃仁﹑紅花﹑蘇木行之。若脈壯盛者﹐用桃仁承气湯。﹝《原理》﹞

食積

食積腰痛者﹐食滯於脾而气傳於腎也。夫腎受脾之精而髒焉者也﹐若食不消﹐則所輸於腎者﹐非精微之气﹐爲陳腐之气矣。而腎受之﹐亂气傷精﹐能無痛乎。亦有醉飽入房太甚﹐酒食之積﹐乘虛流入少陰﹐腰痛難以俯仰者﹐疏瀹其源﹐澄淸其流﹐此大法也。﹝《金匱翼》﹞

婦人

婦人﹝按﹕此似脫去字﹞血過多﹐及素患血虛致腰痛者﹐當益其血。﹝《要訣》﹞婦人腰痛者分二﹕一則經不調而有熱﹐一則濁气下墜而多帶﹐腰痛一陣﹐下白一陣是也。﹝《六要》﹞女人腰痛﹐少壯者多血滯﹐衰老者多血虛。﹝《玉案》﹞

腰酸

腰痛尙有寒濕傷損之異﹐腰酸悉屬房勞腎虛﹐惟有峻補﹐男子用靑蛾丸﹐或八味丸加補骨脂﹑杜仲。有熱﹐去附子﹐加五味。走精﹐用六味丸﹐去澤瀉﹐加鰾膠﹑沙菀蒺藜﹑五味子。大便不實﹐加肉果﹑補骨脂﹐山藥粉糊代蜜。婦人用六味加杜仲﹑續斷。有帶﹐去熟地﹐加艾﹑附。經候不調﹐加當歸﹑阿膠。﹝《醫通》﹞

環跳痛

所示近來腰復微痛﹐坐久屈伸不便﹐右側腰腿相接處曰環跳穴﹐旁多酸痛。夫腰者腎之外候﹐蓋由腎水衰虛於內﹐以致腎之外候﹐或微痛﹐或屈伸不便﹐或環跳穴旁酸痛也。環跳𨿽屬膀胱﹐膀胱亦腎之府﹐未有髒病而腑不病也。﹝《石山》﹞﹝按﹕丹溪治環跳穴痛不已﹐防生附骨疽﹐以蒼術﹑黃柏﹑靑皮﹑甘艸﹐冬加桂枝﹐夏加條芩﹐體虛加牛膝﹐大料煎﹐入薑汁﹐食前飲之云云。又《赤水》有治驗二則﹐文繁不錄。﹞

尻痛

臀尖盡處﹐又有所謂尻骨痛﹐有痰﹑有血虛﹑死血不同。﹝《玉案》﹞尻乃足少陰與督脈所過之處﹐兼屬厥陰。若腎虛者﹐六味丸加肉桂。不愈﹐加鹿茸。肥人屬濕痰﹐二陳合二炒﹝用蒼術﹑黃柏﹞。有因死血作痛者﹐當歸﹑赤芍﹑牡丹﹑桃仁﹑延胡索﹑生牛膝﹑穿山甲﹑肉桂之類淸理之。不應﹐加地龍﹑生附子。﹝《醫通》﹞

死證

人有痛﹐面上忽見紅點者﹐多死。﹝《丹溪》﹞腰痛﹐面忽紅忽黑﹐爲心腎交爭﹐難治。﹝《醫碥》﹞

雜治例

今之人每患腰痛﹐不問虛實﹐多進牽牛之藥。殊不知牽牛之爲性﹐能傷腎气﹐服之未見作效﹐腎气先有所損矣。倘的是气﹐﹝原書此下有缺漏﹞香茸元﹐治腎臟虛寒﹐腰膝沈重﹐補益。麝香﹝一錢﹞破故紙﹝四兩﹞牛膝鹿茸﹝各二兩﹞附子蓯蓉﹝各四兩﹞上爲細末﹐酒煮稀麵糊和丸﹐如梧子大﹐每服五十丸﹐食前鹽湯或溫酒下。﹝《雞峯》﹞鹿角丸﹐治腎虛傷冷﹐冷气入腎﹐其痛如掣。鹿角屑﹝一兩酥炙黃﹞附子﹝炮二兩﹞桂心﹝三分﹞上爲末﹐酒糊丸﹐如梧桐子大﹐鹽酒下三﹑五十丸﹐空心服。﹝《三因》﹞靑娥丸﹐治肝腎虛﹐腰腿重痛。常服壯筋補虛﹐塡精益髓。杜仲﹝一斤炒﹞生薑﹝十兩炒﹞破故紙﹝一斤炒﹞上爲末﹐用胡桃肉一百二十个﹐湯浸去皮﹐研成膏﹐入少熟蜜﹐丸如梧子大﹐每服五十丸﹐鹽酒﹑鹽湯任下。﹝同上﹞﹝按﹕《簡易》魏將使靑娥丸﹐有丸和十二年嶺南節度使鄭�序﹐其方無杜仲。又按﹕此本出《本艸圖經》﹐無杜仲﹑生薑﹐蜜和如飴糖﹐以暖酒二合﹐調藥一匙服﹐不飲人以暖熟水調。﹞《和劑•諸局祕方》補骨脂用脂麻同於銀器內炒熟。《是齋》補髓丹﹐於本方去生薑﹝杜仲﹑補骨脂各十兩﹐用芝麻五兩同炒﹐候芝麻黑色無聲爲度﹐篩去芝麻﹞﹐加鹿茸﹝二兩﹐燎去毛﹐酒炙﹞﹑沒藥﹝一兩﹐別研﹞﹐用胡桃三十个爲膏﹐入面少許﹐酒煮糊爲丸。﹝《續易簡後集》曰﹕眞暮年之良劑。﹞《魏氏》補髓靑娥丸﹐於本方去杜仲﹑生薑﹐加菟絲子﹝酒浸一宿研炙﹞﹑韭子﹝炒﹞。茴香酒﹐治打墜凝瘀﹐腰疼通用。破故紙﹝炒香﹞茴香﹝炒﹞辣桂﹝等分﹞上爲末﹐每服二錢﹐熱酒調﹐食前進。故紙主腰痛﹐主行血。﹝《直指》﹞速效散﹐治男女腰疼﹐不可忍者。川楝子﹝取肉巴豆五粒﹐去殼﹐同炒赤﹐去巴豆。﹞茴香﹝鹽炒香﹐去鹽。﹞破故紙﹝炒各一兩﹞上爲細末﹐每服三錢﹐空心用熱酒調服。﹝《奇效》﹞

溫經驅風諸方

腎著散方。桂心﹝三兩﹞白術茯苓﹝各四兩﹞甘艸澤瀉牛膝漧薑﹝各二兩﹞杜仲﹝三兩﹞上八味治下篩爲粗散﹐一服三方寸匕﹐酒一升﹐煮五﹑六沸﹐去滓頓服﹐日再。﹝《千金》﹞《直指》生附湯﹐治受濕腰痛﹐於本方去桂心﹑澤瀉﹐加附子﹝生﹞﹑蒼術﹑濃朴﹑姜﹑棗。白術散﹐第二證方﹝見前證治總說﹞。白術﹝二兩﹞芍藥﹝三兩﹞官桂﹝去粗皮一兩﹞附子﹝炮去皮臍一兩﹞上爲細末﹐每服三錢﹐用溫酒調下﹐空心食前服。﹝《方氏》﹞《範汪方》治槪腰方。寄生桑上者﹑鹿茸﹑桂心﹑牡丹。分等爲散。服方寸匕。日三。﹝《醫心》﹞治腰背痛﹐獨活寄生湯。夫腰背痛者﹐皆猶腎气虛弱﹐臥冷濕地﹐當風所得也。不時速治﹐喜流入腳膝﹐爲偏枯冷痺﹐緩弱疼痛﹐或腰痛攣﹐腳重痺﹐宜急服此方。獨活﹝三兩﹞寄生﹝《古今錄驗》用續斷﹞杜仲牛膝細辛秦艽茯苓桂心防風芎人參甘艸當歸芍藥漧地黃﹝各二兩﹞上十五味咀﹐以水一斗﹐煮取三升﹐分三服﹐溫身勿冷也。喜虛下利者﹐除漧地黃。服湯取蒴葉火燎濃安席上﹐及熱眠上﹐冷復燎之﹐冬月取根﹑春取莖熬﹐臥之佳﹐其餘薄熨﹐不及蒴蒸也。諸處風濕﹐亦用此法。﹝《肘後》有附子一枚大者﹐無寄生﹑人參﹑甘艸﹑當歸。﹞﹝《千金》﹞治冷滯風气攻刺﹐腰體疼痛﹐獨活散方。獨活﹝一兩﹞附子﹝一兩﹞牛膝﹝二兩﹞芎﹝三分﹞桂心﹝三分﹞赤芍藥﹝三分﹞當歸﹝三分﹞桃仁﹝半兩﹞上件藥搗﹐粗羅爲散﹐每服三錢﹐以水一中盞﹐入生薑半分﹐煎至六分去滓﹐每於食前溫服。﹝《聖惠》﹞五積散﹐治感寒濕﹐與脾胃气蔽腰痛﹐最效。﹝《三因》﹞《易簡》寒濕腰疼﹐每服加桃仁七枚﹐去皮尖煎。調肝散﹐治鬱怒傷肝﹐發爲腰痛。半夏﹝制三分﹞辣桂宣木瓜當歸川芎牛膝好細辛﹝各二分﹞石菖蒲酸棗仁﹝蕩去皮微炒﹞甘艸﹝炙各一分﹞上銼細﹐每三錢﹐姜五片﹐棗二枚﹐煎服。﹝《直指》﹞

淸燥滲濕諸方

七味蒼柏散﹐治濕熱腰痛﹐動止滯重﹐不能轉側。蒼術黃柏杜仲故紙川芎當歸白術﹝各一兩﹞水煎服。﹝《入門》﹞補腎湯﹝西園公制﹞﹐治一切腰痛。破故紙﹝酒炒﹞小茴﹝鹽酒炒﹞玄胡索牛膝﹝去蘆酒洗﹞當歸杜仲﹝酒炒﹞黃柏﹝酒炒﹞知母﹝酒炒﹞上銼一劑﹐生薑煎服。﹝《醫鑑》﹞敷氏《醫學集要》名濟腰湯。《濟世全書》加味如神散﹐於本方加肉桂﹐气惱加木香﹐瘀血作痛加桃仁﹑紅花。余嘗治一董翁者﹐年逾六旬﹐資稟素壯﹐因好飲火酒﹐以致濕熱聚於太陽﹐忽病腰痛不可忍﹐至求自盡﹐其甚可知。余爲診之﹐則六脈洪滑之甚﹐且小水不通而膀胱脹急﹐遂以大釐淸飲﹝用茯﹑澤﹑豬﹑通﹑梔﹑車﹑枳殼﹞﹐倍加黃柏﹑龍膽艸﹐一劑而小便頓通﹐小水通而腰痛如失。﹝《景嶽》﹞﹝按﹕《頤生微論》載﹕方魯儒腰膝異痛不可忍﹐陽盛格陰﹐用黃柏﹑龍膽﹑芩﹑連﹑梔子﹐加姜﹐乘熱頓飲﹐三劑而痛若失﹐用人參固本丸﹐一月而痊。正與景嶽意同。﹞甘豆湯﹐治內蓄風熱﹐入腎腰痛﹐大小便不通﹝方見《積熱》門﹞﹐加續斷﹑天麻﹐間服敗毒散。﹝《直指》﹞

行血諸方

戊寅芝山寺施醫。一人患腰痛﹐經年不愈﹐服補腎諸藥﹐其痛漸劇﹐漸至飲食減少﹐骨瘦如柴。諸醫謂不治之癥﹐求余診視。見其脈弦長而大﹐按之有力﹐小腹堅硬悶痛。當時以桃仁承气湯與服﹐大便遂通﹐黑糞半桶﹐其痛立止。繼用桃仁酒服﹐半月全痊。凡有積熱於腸胃之間﹐郁伏不得通達﹐亦能發痛。今與通藥﹐非治腎虛腰痛﹐乃治積熱腰痛也。﹝《醫約》﹞張令施乃弟﹐傷寒壞癥﹐兩腰僂廢﹐臥牀徹夜痛叫﹐百治不效﹐求診於余。其脈亦平順無患﹐其痛則比前大減。余曰﹕病非死癥﹐但恐成廢人矣。此癥之可以轉移處﹐全在痛如刀刺﹐尙有邪正互爭之象。若全然不痛﹐則邪正混爲一家﹐相安於無事矣。今痛覺大減﹐實有可慮﹐宜速治之。諦思良久﹐謂熱邪深入兩腰﹐血脈久閉﹐不能復出﹐止有攻散一法。而邪入旣久﹐正气全虛﹐攻之必不應。乃以桃仁承气湯﹐多加肉桂﹑附子二大劑與服﹐服後卽能彊起﹐再仿前意爲丸﹐服至旬餘全安。此非昔人之已試﹐乃一時之權宜﹐附子與大黃同用﹐而合桃仁﹑肉桂以散腰間之血結也。﹝《寓意艸》﹞立效散﹐治腰痛。延胡索當歸官桂上等分﹐酒調細末二錢服。﹝別本《中藏》﹞葛丞相傳﹐名舒筋散﹐治血脈凝滯﹐筋脈拘攣﹐肢節疼痛﹐行步艱難﹐此藥活血化气第一品藥也。﹝《是齋》﹞《婦人良方》名如神湯。趁痛散﹐治寒濕相搏﹐攻注腰腳疼痛﹐行步少力﹐筋脈拘急。沒藥﹝一兩細研﹞杜仲﹝一兩半炒斷絲﹞延胡索﹝一兩﹞當歸﹝一兩洗焙﹞肉桂﹝去粗皮一兩﹞萆﹝一兩﹞上件爲細末﹐每服三錢﹐溫酒調下﹐空心。﹝《楊氏》﹞當歸丸﹐第四證方﹝說見上﹞。當歸﹝去頭尾切洗焙漧三兩﹞水蛭﹝三十个細銼鍛石炒煙起爲度﹞桃仁﹝去皮尖研三兩个﹞上爲細末﹐酒煮麵糊爲丸﹐如梧桐子大﹐每服十丸﹐用溫酒吞下。未知﹐加至三十丸﹐食前服。﹝《方氏》﹞一友腰痛不可轉側﹐六脈散大﹐重取之則弦小而長﹐服補腎藥半年不效﹐有欲攺濕熱治者﹐予以爲惡血。病者曰﹕內有惡血﹐可以下否﹖予曰﹕脈細未可驅逐﹐且用歸益母湯補之﹐然後用桃仁酒服之可也。服益母湯十劑而痛漸減﹐飲食亦進﹐遂與桃仁酒飲﹐一月而安。﹝《醫約》﹞歸益母湯。當歸﹝二錢﹞黃﹝生三錢﹞益母艸﹝洗一錢﹞蘇木﹝八分﹞香附﹝五分﹞上水二鐘﹐煎一鐘﹐不時服。﹝同上﹞

利气諸方

小七香丸﹐治鬱怒憂思﹐或因閃肭撲﹐一切气滯腰痛﹐方載《和劑局方》中﹝按﹕用甘松﹑甘艸﹑香附子﹑丁香皮﹑莪術﹑砂仁﹑益智仁﹞。上一帖作二帖﹐橘仁一錢﹐鹽少許﹐水一盞﹐煎至七分﹐放溫送下﹐空心服。﹝《濟生》﹞《蘇沈》沈麝丸﹐治血瀝腰痛﹐用續斷﹑牛膝﹑桃仁炒﹐煎湯磨下。﹝《直指﹞

疏裏諸方

《斗門方》治腰痛﹐用大黃半兩﹐更入生薑半兩﹐同切如小豆大﹐於鐺內炒令黃色﹐投水兩碗﹐至五更初頓服﹐天明取下腰間惡血物﹐用盆器盛﹐如雞肝樣﹐卽痛止。﹝《本艸》﹞﹝又《圖經》引崔元亮《海上方》﹐治腰腳冷風气﹐以大黃酥炒爲末﹐以水入生薑兩片如錢﹐煎十餘沸去姜﹐取大黃末兩錢﹐以姜湯調之﹐空腹頓服﹐當下冷濃及惡物等﹐痛卽瘥止。﹞《三因》名熟大黃湯﹐治墜墮閃肭﹐腰痛不能屈伸。趁痛丸﹐第三證方﹝說見上﹞。附子﹝炮去皮臍尖取末半兩﹞牽牛末﹝炒一兩取末半兩﹞上爲細末﹐酒麵糊丸﹐如梧桐子大﹐每服三十丸﹐鹽湯下﹐空心食前服。﹝《方氏》﹞牽牛丸﹐治冷气流注﹐腰疼不能俯仰。延胡索﹝二兩﹞破故紙﹝炒二兩﹞黑牽牛﹝三兩炒﹞上件爲細末﹐煨大蒜研搜丸﹐如梧桐子大﹐每服三十丸﹐煎蔥須﹑鹽湯送下﹐食前服。﹝《楊氏》﹞《經驗祕方》呂總管一方﹐於本方去延胡索﹐加好橙核﹝其半生半熟﹞﹐等分爲末﹐空心酒服。戴人女僮﹐冬間自途來﹐面赤如火﹐至HT陽﹐病腰胯大痛﹐裏急後重﹐痛則見鬼神。戴人曰﹕此少陽經也﹐在身側爲相火。使服舟車丸﹑通經散﹐瀉至數盆﹐病猶未瘥。人皆怪之﹐以爲有祟。戴人大怒曰﹕驢鬼也。復令調胃承气湯二兩﹐加牽牛頭末一兩﹐同煎服之。大過﹝按﹕過當瀉﹞數十行﹐約一﹑二缶﹐方捨其杖策﹐但發渴。戴人恣其飲水﹑西瓜﹑梨﹑柿等。戴人曰﹕凡治火莫如水﹐水天地之至陰也。約飲水一﹑二桶﹐猶覺微痛。戴人乃刺其陽陵泉﹐以伸其滯﹐足少陽膽經之穴也﹐自是方寧。女僮自言﹐此病每一歲須瀉五﹑七次﹐今年不曾瀉﹐故如是也。常仲明悟其言﹐以身有濕病﹐故一歲亦瀉十餘行﹐病始已。此可與智者言﹐難與愚者論也。﹝《十形三療》﹞﹝按﹕又載一男子六十餘﹐病腰尻脊胯大痛﹐脈沈滯堅勁﹐大便堅燥。用大承气湯﹐以姜棗煎﹐加牽牛頭末二錢﹐下泄四﹑五行﹐皆燥糞及瘀血雜穢而痛去。﹞獨活湯﹐治因勞役﹐腰痛如折﹐沈重如山。炙甘艸﹝二錢﹞羌活防風獨活大黃﹝煨﹞澤瀉肉桂﹝各三錢﹞當歸梢連翹﹝各五錢﹞酒漢防己酒黃柏﹝各一兩﹞桃仁﹝三十个﹞上咀﹐每服五錢﹐酒半盞﹐水一大盞半﹐煎至一盞﹐去渣熱服。﹝《蘭室》﹞﹝按﹕此方品味雜糅﹐無類可隸﹐姑錄於玆。﹞

熨法

熨法。肉桂﹝一兩﹞吳茱萸﹝三兩﹞生薑﹝四兩﹞蔥頭﹝一兩﹞花椒﹝二兩﹞上共炒熱﹐以絹帕包裹﹐熨痛處﹐冷則再炒熨。﹝《百問》﹞

灸法

戊戌年八月﹐淮南大水﹐城下浸灌者連月。予忽臟腑不調﹐腹中如水吼﹐數日﹐調治得愈。自此腰痛不可屈折﹐𨿽頰面亦相妨﹐服徧藥不效﹐如是凡三月。予後思之﹐此必水气陰盛﹐腎經感此而得。乃灸腎兪三七壯﹐服此藥瘥。﹝《本事》﹞﹝按﹕此藥卽麋茸丸﹐用麋茸﹑舶茴﹑菟絲子﹑羊腎。﹞捨弟腰疼﹐出入甚艱﹐予用火鍼微微頻刺腎兪﹐則行履如故﹐初不灸也。屢有人腰脊傴僂來覓點灸﹐予意其是筋病使然﹐爲點陽陵泉令歸灸卽愈﹐筋會陽陵泉也。然則腰疼又不可專泥腎兪﹐不灸其他穴也。﹝《資生》﹞

身體類

身體痛

源候總說

凡人百骸四體﹐肌肉皮膚﹐關節脈絡﹐總而謂之身。風淫濕滯﹐血刺痰攻﹐皆能作痛。至於骨之酸疼﹐或寒或熱﹐入裏徹骨﹐則倍蓰千萬﹐大不侔焉。蓋骨爲髓之藏﹐髓者飲食五味之實秀也﹐髓虛則骨虛﹐勢所必至矣。痛在於身﹐風之證以走注知之﹐濕之證以重著驗之﹐血有筋脈鉆刺之證﹐痰有眩暈咳唾之證。驅風除濕﹐行血豁痰﹐對證一投﹐猶冀可以旦暮起。病入於腎﹐此勞極損傷之不可救藥者也﹐其能生乎。然則身痛之與骨痛﹐毫釐千里之差﹐於此不可以無辧。𨿽然﹐酒家之癖﹐多爲項腫臂痛。蓋熱在上焦﹐不能淸利﹐故醞釀日久﹐生痰涎﹐聚飲气﹐流入於項臂之間﹐不腫則痛耳。然而曰痰﹐曰涎﹐曰飲﹐又有理一分殊之別。伏於包絡﹐隨气上浮﹐客肺壅嗽而發動者﹐痰也。聚於脾元﹐隨气上溢﹐口角流出而不禁者﹐涎也。惟飲主於胃府﹐爲嘔爲吐﹐此則胃家之病﹐學人不可不知。﹝《直指》﹞﹝按﹕《醫說》引《醫余》曰﹕通眞子云﹕筋緊而骨束﹐是以骨痛。師曰﹕水不勝火﹐煎熬得骨痛。宜考。﹞身體痛者﹐種種不同﹐風寒濕痰者多。風寒痛﹐明知得於寒邪﹐而脈浮緊。濕痰畱滯關節﹐一身盡痛。有風濕相搏﹐肢體重痛。有陰毒傷寒﹐身如被杖之痛者。有濕郁而周身作痛﹐有傷食滯而身作痛﹐痰滯經絡而作塊痛﹐致於骨節酸疼﹐或寒或熱﹐皆宜隨證審其病機﹐素昔所感寒熱虛實而施治之﹐無不中也。﹝《醫統》﹞凡身痛之甚者﹐亦當察其表裏﹐以分寒熱。其若感寒作痛者﹐或上或下﹐原無定所﹐隨散而愈﹐此表邪也。若有定處﹐而別無表證﹐乃痛痺之屬﹐邪气𨿽亦在經﹐此當以裏證視之﹐但有寒熱之異耳。若因火盛者﹐或肌膚灼熱﹐或紅腫不消﹐或內生煩渴﹐必有熱證相應﹐治宜以淸以寒。若並無熱候﹐而疼痛不止﹐多屬陰寒﹐以致血气凝滯而然。經曰﹕痛者寒气多也﹐有寒故痛也。必溫其經﹐使血气流通﹐其邪自去矣。凡勞損病劇﹐而忽加身痛之甚者﹐此陰虛之極﹐不能滋養筋骨而然﹐營气憊矣﹐無能爲也。﹝《景嶽》﹞

風濕賊風

﹝附骨疽之別﹞風身體疼痛者﹐風濕搏於陽气故也。陽气虛者﹐腠理易開﹐而爲風濕所折﹐使陽气不得發泄﹐而與風濕相搏於分肉之間﹐相擊故疼痛也。診其脈浮而緊者﹐則身體疼痛。﹝《病源論》﹞凡賊風﹐其人體卒無熱﹐中暴風冷﹐卽骨解深痛﹐不廢轉動﹐按之應骨痛也﹐久卽結痛﹐或結瘰﹐其附骨疽﹐久卽腫而結膿﹐以此爲異耳。若治附骨作賊風﹐則增益﹐病深膿多﹐若治賊風作附骨﹐卽加風冷﹐遂成瘰偏枯攣曲之疾也。療之爲效﹐都在其始耳﹐此非天下至精﹐其孰能與於此。若候附骨與賊風爲異者﹐附骨之始未腫﹐但痛而已。其賊風但痛不熱。附骨則其上壯熱﹐四體乍寒乍熱﹐小便赤﹐大便澀﹐而無汗。若得下卻熱﹐並開發腠理﹐便得消也。縱不消盡﹐亦得浮淺近外。凡賊風但夜痛﹐骨不可按抑﹐不得回轉﹐痛處不壯熱﹐亦不乍寒乍熱﹐多覺身體索索然冷﹐欲得熱熨﹐痛處卽小寬﹐時復有汗出﹐此爲賊風證也﹐宜鍼灸熨爆﹐諸服治風藥卽愈。﹝《千金》﹞

气痛

或身中忽有痛處﹐如似打撲之狀﹐名曰气痛。痛不可忍﹐遊走不住﹐發作有時﹐痛則小熱﹐痛定則寒。此皆由冬時受溫气﹐至春暴寒﹐風來折之﹐不成溫病﹐乃作气痛。宜先服五香連翹湯﹐摩丹參膏﹐又以白酒煎楊柳皮﹐及暖熨之。有赤气點點者﹐卽刺出血也。﹝《千金》﹞﹝按﹕此說本出《肘後》。五香連翹湯﹑丹參膏並出《千金•癰疽》中﹐宜參。﹞

血滯作痛

﹝久痛入絡﹞身體疼痛﹐非濕則痰﹐固也。人有挾刀鋸之驚﹐而又餒在其中﹐爲風寒水濕所傷﹐致使心竅凝滯。於是經絡壅閉﹐血不流行﹐肌肉骨節爲之刺痛。治法﹐當歸﹑川芎﹑芍藥﹑﹑白芷﹑靈脂﹑大黃﹑甘艸利之﹐黑物小片而下﹐其痛有瘳。﹝《直指》﹞身體胸腹﹐隱熱隱疼﹐拘急足冷﹐此血之爲病也。以其飲酒嗜欲﹐伏熱受暑得之。淮熱毒﹑暑毒﹑酒毒爲能傷血﹐瘀血未去﹐新血不榮身體﹐所以隱痛拘急。其裏熱足冷者﹐血之證也。用柴胡﹑黃芩﹑靑皮﹑枳殼﹑靈脂﹑桃仁﹑木通﹑甘艸作劑﹐多入大黃以利之。俟其流利已盡﹐小腹略無結急﹐卽以當歸﹑川芎一倍﹐橘皮﹑半夏﹑枳殼﹑北梗﹑木通﹑甘艸半之﹐調其气血﹐於是有瘳。血屬於心﹐木通以通其心竅﹐心竅旣通﹐經絡之流行可知矣。﹝同上﹞久痛必入絡﹐气血不行﹐發黃非疸也。痛而重按少緩﹐是爲絡虛。﹝《臨證指南》﹞﹝按﹕又華玉堂曰﹕絡中气血﹐虛實寒熱﹐稍有畱邪﹐皆能致痛。此乃古人所未及詳言﹐而先生獨能剖析明辧者。﹞

治例

濕熱相搏﹐肩背沈重﹐疼痛上熱﹐胸膈不利﹐徧身上下沈重疼痛﹐當歸拈痛湯。身體拘急﹐皆屬虛寒與寒濕﹑風濕﹐小續命湯隨證加減。﹝《醫通》﹞在气分者﹐但行其气﹐不必病輕藥重﹐攻動其血。在血分者﹐則必兼乎气治﹐所謂气行則血隨之是也。若癥之實者﹐气滯血凝﹐通其气而散其血則愈。癥之虛者﹐气餒不能充運﹐血衰不能滋榮﹐治當養气補血﹐而兼寓通於補。﹝《臨證指南》﹞

補气利害

或問﹕先哲謂諸痛爲實﹐諸癢爲虛。丹溪亦曰﹕諸痛不可用參﹑﹐蓋補其气旺不通而痛愈甚。然則凡病痛者﹐例不可用參﹑等藥乎﹖曰﹕以上所論諸痛﹐特指其气實者爲言耳。如暴傷風寒﹐在表作痛﹐或因七情九气怫郁﹐不得宣通而作痛者﹐固不可用補气藥也。若夫勞役傷形﹐致身體解而作痛者﹐或大便後及大瀉痢後﹐气血虛弱﹐身體疼痛﹐及四肢麻痺而痛﹔或婦人產後气血俱虛﹐致身體百節疼痛等病﹐其可不用參﹑等補气藥乎﹐學人毋執一也。﹝《正傳》﹞

除濕驅風諸方

生附除濕湯﹑五苓散﹐並主傷濕身痛。﹝《直指》﹞身疼風證﹐烏藥順气散﹐又名通气驅風湯﹐加川芎。﹝《得效》﹞

和血諸方

若關節疼痛﹐蒲黃八兩﹐附子一兩炮﹐合末之﹐服一錢匕﹐日三﹐稍增至方寸匕。﹝《肘後》﹞黃建中湯﹐加川芎﹑當歸﹐治血刺身痛。﹝《直指》﹞麒麟竭散﹐治寒濕搏於經絡﹐疼痛不可忍。血竭南乳香沒藥水蛭﹝桿碎炒令煙盡﹞麝香白芍藥當歸﹝各秤一分﹞虎脛骨﹝塗酥炙黃一�六分﹞上件藥八味﹐每味各爲細末﹐各抄一錢和勻﹐每眼三錢﹐溫酒調下﹐食前服之﹐痛立止﹐痛甚者不過二服。﹝《禦藥》﹞﹝又有虎骨丸﹐見《歷節》﹐宜參。﹞

逐涎諸方

治風毒畱客日深﹐气虛邪實﹐攻擊不定﹐走注疼痛﹐趁痛丸方。大戟﹝刮去皮﹞甘遂白芥子﹝各一兩﹞上三味搗羅爲末﹐用大麥麵一兩和勻﹐醋調作膏子﹐慢火炙黃熟﹐再搗羅﹐用薄麵糊爲丸﹐如梧桐子大﹐每服十丸﹐漸加至十五丸﹐空心用冷酒下﹐病甚不入大麥麵亦得。﹝《聖濟》﹞﹝卽控涎丹﹐見《痰涎》。﹞滚痰丸﹐一切徧身﹐無故遊走疼痛﹐或腫或攣﹐或如常﹐痛無定所﹐或俗名寒濕﹐不腫在一處﹐酸軟沈滯者﹐消息服之。﹝《養生主論》﹞

燻法

若身中有掣痛不仁不隨處者﹐取榦艾葉一糾許丸之﹐內瓦甑下﹐塞余孔﹐惟畱一目﹐以痛處著甑目﹐下燒艾以燻之﹐一時間愈矣。﹝《肘後》﹞

調攝法

痛家不可食濃味與肉﹐大能助火。若食肉味痛愈盛者﹐並魚鮏面醬酒醋皆斷去之。﹝《醫通》﹞

身體類

﹝附﹞身癢﹝身如虫行﹞

經曰﹕諸癢爲虛。血不榮肌腠﹐所以癢也。當以滋補藥﹐以養陰血﹐血和肌潤﹐癢自不作矣。﹝《丹溪》﹞癢證不一。疥癆作癢﹐當求之本門瘡疥證。血虛皮膚癢者﹐宜四物湯﹐加防風七錢半﹔如以四物湯半帖﹐水二盞﹐調消風散一錢亦可。婦人血气﹐或通身癢﹐或頭面癢﹐如虫行皮中﹐緣月水來時﹐爲風所吹﹐不然則是產蓐中食動風物致之﹐亦宜如前四物湯調消風散。有脾虛身癢﹐本無疥癆﹐素非產蓐﹐潔然一身﹐癢不可住﹐此乃脾虛所因。經云﹕諸痛爲實﹐諸癢爲虛。又云﹕脾主身之肌肉。宜實脾爲先﹐四獸飲去艸果﹐加藿香﹑濃朴﹑川芎﹑當歸各半錢﹐姜﹑棗煎服﹐名增損資胃飲。﹝《要訣》﹞﹝消風散見《頭痛》﹐四獸飲見《瘧》。﹞一人年逾六十﹐形瘦蒼紫﹐夜常身癢﹐搔之熱蒸皮內﹐肉磊如豆粒﹐癢止熱散﹐磊亦消矣。醫用烏藥順气﹑升麻和气等不效﹐詣余診之。脈皆細濡近駛。曰﹕此血虛血熱也。醫爲順气和气﹐所謂誅罰無過﹐治非所宜。遂以生地﹑玄參﹑白蒺藜﹑歸﹑芎﹑﹑芍﹑黃芩﹑甘艸﹑陳皮煎服﹐月餘而安。﹝《石山》﹞程貴英﹐形長而瘦﹐色白而脆﹐年三十餘﹐得奇疾﹐徧身淫淫循行如虫﹐或從左腳腿起﹐漸次而上至頭﹐復下於右腳﹐自覺虫行有聲之狀。召醫診視﹐多不識其爲何病。居士往診﹐其脈浮小而濡﹐按之不足﹐兼察其形﹐視其色﹐參諸脈﹐知其爲虛癥矣。《傷寒論》云﹕身如虫行﹐汗多亡陽也。遂仿此例而用補中益气湯﹐多加參﹑﹐以酒炒黃柏五分佐之﹐服至二﹑三十帖遂愈。﹝《石山居士傳》﹞盛架閣妻﹐左右肩病癢﹐蔓延至兩臂﹐上及顏面﹐不可禁。或於病處灼艾﹐勢暫止﹐已而如初。府君曰﹕右脈沈﹐左脈浮且盛﹐此滋味傷濃之所致也。投以某藥﹐疾旋已。﹝《醫史•倪府君墓碣銘》﹞

身體類

肩背痛

證治諸說

森立夫云﹕愚謂肩背痛者﹐屬二經。手太陽小腸經﹐上肩﹐繞肩解。足太陽膀胱經﹐循肩﹐俠脊背。二經之气相通。若逆而不順﹐或外感寒邪﹐或勞傷﹐以致二經之虛﹐皆足使痛。其酸痛爲虛﹐重痛爲寒﹐刺痛爲气逆也。﹝《萬安》﹞肩背痛﹐未辧何證﹐俱宜和气飲﹐每服加烏藥半錢。當肩背一片冷痛﹐背膂疼痛﹐古方用神保丸愈者﹐此有積气故也。其人素有痰飲﹐流注肩背作痛﹐宜星香散﹝用南星﹑木香﹞﹐或導痰湯下五套丸﹝見《和劑》﹞﹐更於嘔吐門停飲證選藥。有腎气﹝卽奔豚气之謂﹞不循故道﹐气逆挾背而上﹐致肩背作痛﹐宜和气飲﹐每服加炒香半錢﹐炒川椒十粒。有素虛人﹐及病後心膈間痛﹐或牽引乳脇﹐或走注肩背﹐此乃元气上逆﹐當引使歸元﹐不可復下疏刷之劑﹐愈刷愈痛﹐發汗太過人患此者眾﹐惟宜溫補。拘於气無補法之說誤矣。經曰汗者心之液﹐又曰陽受气於胸中﹐汗過多則心液耗﹐陽气不足﹐故致疼也﹔﹝《要訣》﹞背痛﹐肥人多痰﹐年髙必用人捶而痛快者屬虛﹐除濕化痰﹐兼補脾腎。醉飽後多痛欲捶﹐是脾不運而濕熱作楚也﹐須節飲。瘦人多是血少陰虛﹐亦不禁酒及濃味而然﹐養血淸火﹐四物﹑酒芩﹑連﹑牡丹皮。背痛須加羌活﹑防風引經﹐肥人少佐附子。﹝《六要》﹞脊者﹐督脈之經與膀胱之經皆取道於脊也。故項脊常熱而痛者﹐陰虛也﹐六味丸加麋茸。常寒而痛者﹐陽虛也﹐八味丸加鹿茸。﹝《醫通》﹞﹝宜參《頸項痛》。﹞太陽經風濕肩背痛﹐兼气郁滯痛者﹐則常常作痛。气虛郁痛者﹐則時止時痛。血虛郁痛者﹐則夜甚時止。血瘀郁痛者﹐則夜痛不止。風气郁盛者﹐痛則項背彊。濕气郁甚者﹐痛則肩背重。痰風凝郁者﹐痛則嘔眩。﹝《金鑑》﹞

治方

肩背痛不可回顧者﹐此手太陽气郁而不行﹐以風藥散之。脊痛項彊﹐腰似折﹐項似拔﹐此足太陽經不通行﹐以羌活勝濕湯主之。羌活獨活﹝以上各一錢﹞本防風甘艸﹝炙﹞川芎﹝以上各五分﹞蔓荊子﹝三分﹞上咀﹐都作一服﹐水二盞﹐煎至一盞﹐去渣大溫服﹐空心食前。﹝《內外傷辧》﹞提肩散﹐治風濕乘肺﹐肩背彊直作痛。羌活﹝密節者﹞防風﹝去蘆﹞本川芎白芍藥﹝炒各七分﹞川連﹝酒炒﹞黃芩﹝酒拌炒各五分﹞甘艸﹝四分﹞上水二鐘﹐姜三片﹐煎服。﹝《辧疑》﹞加減當歸飲子﹝《聖惠方》﹞﹐治肩忽疼。﹝按﹕今《聖惠》無考﹐《準繩》引《玄珠》。﹞當歸大黃﹝兩半﹞芍藥﹝一兩﹞防風黃芩人參﹝各一兩﹞黃連﹝五錢﹞甘艸﹝一兩三錢﹞生地黃﹝兩半﹞滑石﹝六兩﹞柴胡﹝一兩半﹞上咀﹐每服五錢﹐水二盞﹐煎至一盞﹐去滓食後通口服。﹝《袖珍》﹞有因濕熱﹐肩背沈重而疼者﹐當歸拈痛湯。﹝《統旨》﹞眞武湯﹐治肩項酸疼﹐兩肩欲脫﹐背痛不欲伸﹐短气虛弱。﹝《萬安》﹞﹝按﹕此佚出典﹐當考。﹞

灸法

背疼乃作勞所致﹐技藝之人與士女刻苦者﹐多有此患﹝士之書學﹐女之鍼指﹐皆刻苦而成背疼矣﹞﹐色勞者亦患之﹐晉之景公是也﹐惟膏肓爲要穴。予嘗於膏肓之側﹐去脊骨四寸半﹐隱隱微疼﹐按之則疼甚﹐漫以小艾灸三壯﹐卽不疼﹐它日復連肩上疼﹐卻灸肩疼處愈﹐方知千金方之阿是穴猶信云。予嘗肩背痛﹐已灸膏肓﹐肩痛猶未已﹐遂灸肩井三壯而愈﹐以此知𨿽灸膏肓﹐而他處不可不灸云。兩肩頭冷疼﹐尢不可忽。予屢見將中風人臂骨脫臼﹐不與肩相連接﹐多有治不愈者。要之﹐才覺肩上冷疼﹐必先灸肩等穴﹐毋使至於此極可也。予中年每遇寒月﹐肩上多冷﹐常以手掌心撫摩之﹐夜臥則多以被擁之﹐僅能不冷﹐後灸肩﹐方免此患。蓋肩系兩手之安否﹐環跳系兩足之安否﹐不可不灸也。﹝《資生》﹞

身體類

臂痛

證治諸說

夫臂痛者﹐其說有五﹕若臂痛﹐筋脈攣急﹐不得屈伸﹐遇寒則劇﹐由肝虛﹐爲風寒邪气畱於經絡﹐故筋攣幹急而痛﹐脈緊而細者﹐宜以小續命湯﹐或以異功五積散﹐加全蠍﹑麝香煎﹐甚者以柏子仁丸﹝出《婦人良方》引《指迷方》﹐凡十三味﹐系溫養之劑﹞。若臂痛不能舉﹐時復轉移﹐或左或右﹐此由中脘伏痰﹐脾气滯而不行﹐則上下不運而痛﹐其脈沈細﹐宜茯苓丸或控涎丹。若臂痛流走﹐上下無常﹐外連肌肉﹐牽引背胛﹐時發時止﹐由榮衛之气循行失度﹐遂受風毒之气﹐行於血中﹐隨血上下﹐新故相搏則痛﹐宜小續命湯兼麝香丸﹝當考﹞﹐甚者以白芥子散。若卒然一臂無力﹐痛不能舉﹐似汗﹐肌肉時復掣痛﹐手不及頭﹐此寒濕客搏而筋緩也﹐宜以異功五積散﹐加全蠍﹑麝香煎﹐甚者以四君子湯加芍藥﹑附子﹑生薑煎服。若气血凝滯﹐經絡不行﹐臂痛不能舉者﹐舒經湯。﹝《管見良方》﹞臂爲風寒濕所搏﹐或飲液流入﹐或因提挈重物﹐皆致臂痛﹐有腫者﹐有不腫者﹐除飲證外﹐其餘諸痛﹐並宜五積散及烏藥順气散﹝按﹕《得效》治風證﹐《醫鑑》治因於气者﹞或蠲痺湯。外有血虛一證﹐血不榮於筋﹐或致臂痛﹐宜蠲痺湯﹑四物湯各半帖﹐和勻煎服。乳婦以臂枕兒﹐傷於風寒﹐多有臂痛﹐亦宜於此選用。若坐臥爲風濕所搏﹐或睡後手在被外﹐爲寒邪所襲﹐遂令臂痛﹐宜五積散及蠲痺湯﹑烏藥順气散。審知是濕﹐蠲痺湯﹐每服加蒼術三匙﹐防己四分﹐或用五痺湯。曾因挈重傷筋﹐以致臂痛﹐宜琥珀散﹝用芍﹑莪﹑牡﹑稜﹑劉寄奴﹑玄胡﹑烏藥﹑歸﹑地﹑桂﹞﹑劫勞散﹝《類方》用虛勞方﹐然當是《和劑•傷寒》門中方﹞或和气飲﹝《類方》用升麻和气飲﹐然當是五積散加麻黃﹞﹐每服加白姜黃半錢﹐以姜黃能入臂故也。﹝《要訣》﹞臂連肩背酸痛﹐兩手軟痺﹐由痰飲流入四肢也。偶提重物忽痛﹐傷筋也。因搐臂筋痛﹐傷於寒也。臂痛不能舉﹐或痛無定處﹐由脾虛邪气相搏也。臂痛不能舉物﹐气血凝滯也。﹝《尊生書》﹞

和血諸方

舒經湯﹐治臂痛﹐又名五痺湯﹐亦治腰下疾。片子姜黃﹝四兩﹞甘艸羌活﹝各一兩﹞白術海桐皮當歸赤芍藥﹝各二兩﹞上爲粗末﹐每服三錢﹐水一盞半﹐煎至七分﹐去滓溫服。如腰以下疾﹐空心服。腰以上疾﹐食後服。﹝《婦人良方》﹞﹝按﹕據《事證方後集》﹐此本王伯舉方﹐其說頗詳﹐宜參。﹞《管見良方》治气血凝滯﹐經絡不行﹐肩痛不能舉。一方﹐加沈香﹑生薑煎。《葉氏》五痺湯﹐大治風痰飲攻作臂膊疼痛﹐於本方去海桐皮﹑歸﹑芍。﹝亦見《事證方後集》﹐有說。﹞《楊氏》蠲痺湯﹐於本方去白術﹑海桐皮﹐加黃。﹝詳見《痺》門。《醫鑑》臂痛因濕者。﹞《得效》活絡湯﹐治風濕臂痛﹐諸藥不效者﹐於本方去姜黃﹑桐皮﹑芍藥﹐加獨活﹑川芎。紅花四物湯﹐治婦人臂疼﹐又如癱瘓。劉立之云﹕是血證﹐四物湯加紅花煎服見效。﹝《朱氏》﹞白芥子散﹐治臂痛﹐外連肌肉﹐牽引背胛﹐時發時止﹐此由榮衛之气循行失度﹐畱滯經絡﹐與正气相搏﹐其痛發則有似癱瘓。眞白芥子木鱉子﹝各二兩麩炒﹞沒藥﹝別研﹞桂心木香﹝各半兩﹞上爲細末﹐入研藥令停﹐每服一錢﹐溫酒調下。﹝《婦人良方》﹞服桑枝法﹐桑枝一小升﹐細切炒香﹐以水三大升﹐煎取二升﹐一日服盡﹐無時。政和間﹐予嘗病兩臂痛﹐服諸藥不效﹐根據此作數劑﹐臂痛卽愈。﹝《本事》﹞

利气方

流气飲子。﹝按﹕此不舉主治﹐當是治气滯臂痛。《得效》列之白芥子散後﹐曰﹕治同上。﹞紫蘇葉靑皮桔梗大黃﹝煨﹞當歸芍藥烏藥茯苓川芎黃枳殼﹝去穣麩炒﹞防風﹝各半兩﹞甘艸橘皮﹝各三分﹞木香皮連大腹﹝二兩銼薑汁﹞上咀﹐每服五錢﹐水二盞﹐姜三片﹐棗一枚﹐煎一盞﹐去滓服。﹝《婦人良方》﹞《得效》去大黃。

溫經諸方

拾味銼散﹐治臂痛﹐連筋及骨﹐舉動艱難。此藥亦益血養筋生力。當歸﹝一兩去土洗淨切焙漧﹞黃﹝二兩炙﹞白芍藥﹝二兩﹞芎﹝一兩半不見火﹞防風﹝一兩半﹞附子﹝三兩炮制去皮臍﹞白術﹝一兩半﹞茯苓﹝七錢半﹞熟漧地黃﹝七錢半略洗淨用少酒熬令幹焙之﹞肉桂﹝一兩去粗皮不見火﹞上件並修制了畢﹐然後秤之﹐咀﹐每服四錢重﹐水一大滿盞﹐生薑七片。棗子三个掰開﹐同煎至七分﹐去滓通口服﹐食後臨臥日三服。須溫覆濃衣﹐畏寒去處。﹝《葉氏》﹞臂痛多日風﹐其脈濡而來反急﹐明其濕。用蒼術﹑附子各等分﹐木香一分﹐姜煎﹐帛蓋﹐屋上露星一宿﹐次日重湯暖服愈。﹝《永類》引《續易簡》﹞

消痰諸方

治痰﹐茯苓元﹐本治臂痛﹐具《指迷方》中。云有人臂痛不能舉﹐手或左﹝《婦人良方》此有「或」字﹞右﹐時復轉移。由伏痰在內﹐中脘停滯﹐脾气不流行﹐上與气搏。四肢屬脾﹐滯而气不下﹐故上行攻臂﹐其脈沈細者是也。後人謂此臂痛﹐乃痰證也﹝方出《痰涎》中﹞。累有人爲痰所苦﹐夜間兩臂常若有人抽牽﹐兩手戰灼﹐至於茶盞亦不能舉﹐只以此藥治之﹐皆隨服隨愈。﹝《是齋》﹞半夏湯﹐治肩臂痛。半夏﹝二兩洗七徧切作薄片﹞白茯苓﹝二兩銼﹞上爲細末﹐每服二錢﹐水二盞﹐煎至八分﹐入薑汁一哈殼許﹐再煎至七分﹐食後溫熱服。﹝《葉氏》﹞又小半夏湯﹐治痰飲頭眩及臂痛﹐於本方加甘艸﹑橘﹑姜﹐水煎。痰飲流入四肢﹐肩臂酸疼﹐兩臂軟痺﹐導痰加木香﹑片子姜黃﹑姜制白術﹐若作風治誤矣。﹝《醫通》﹞控涎丹﹐加去油木鱉子一兩﹐桂五錢﹐治臂痛﹐每服二十丸﹐加五三十丸。﹝《綱目》﹞芎活湯﹐治水飲停蓄﹐注於經絡﹐發爲臂痛﹐皆因脾土有虧﹐平日多飲水漿﹐不能傳化所致。川芎半夏﹝湯洗﹞白茯苓川獨活陳皮枳殼﹝去穣炒各半兩﹞白術甘艸﹝各一分﹞上爲散﹐每服三錢﹐水一盞半﹐生薑同煎﹐去滓﹐食後停少時溫服。﹝《得效》﹞

涼熱方

熱證﹐防風通聖散。﹝《得效》﹞

身體類

﹝附﹞臂細

臂細無力﹐不任重﹐此乃肝腎气虛﹐風邪客滯於榮衛之間﹐使气血不能周養四肢﹐故有此證候。肝主項背與臂膊﹐腎主腰胯與腳膝﹐其二髒若偏虛﹐則隨其所主而生病焉。今此癥乃肝气偏虛﹐宣專補肝﹐兼腎。﹝《雞蜂》﹞

身體類

四肢諸痛

四肢痛

四肢痛無常處者﹐手足支節皆卒然而痛﹐不在一處。其痛處不腫﹐色亦不異﹐但肉裏掣痛﹐如錐刀所刺。由體虛受於風邪﹐風邪隨气而行﹐气虛之時﹐邪气則勝﹐與正气交爭相擊﹐痛隨虛而生﹐故無常處也。﹝《病源論》﹞一女子﹐兩手足自四末痺至肱膝﹐方痛而不省人事﹐作痰气服四七湯愈。﹝《永類》﹞肢節疼﹐須用羌活﹐去風濕亦用之。如肥人肢節痛﹐多是風濕與痰飲流注經絡而痛﹐宜南星﹑半夏。瘦人肢節痛﹐是血虛﹐宜四物加防風﹑羌活。如瘦人性躁急而肢節痛發熱﹐是血熱﹐宜四物加黃芩﹑酒炒黃柏。肢節痛腫脈滑者﹐當用燥濕﹐宜蒼術﹑南星﹐兼行气藥木香﹑枳殼﹑檳榔﹐在下者加漢防己。如肢節痛腫脈澀數者﹐此是瘀血﹐宜桃仁﹑紅花﹑當歸﹑川芎及大黃微利之。如倦怠無力而肢節痛﹐此是气虛﹐兼有痰飲流注﹐宜參﹑術﹑星﹑半。﹝《丹溪》﹞

十指疼痛

治手足十指疼痛麻木。孫盈仲嘗患此﹐其祖善醫﹐云有風而非虛﹐以此藥治之而愈。附子木香上二味等分﹐銼爲粗末﹐用姜如常法煎﹐木香隨气虛實加減。如治足弱﹐去附子﹐用烏頭甚妙。﹝《是齋》﹞石頑治禮科姜如農次媳﹐春初患發熱頭疼腹痛﹐咳逆無痰﹐十指皆紫黑而痛。或用發表順气不效﹐延余診之﹐脈來弦細而數﹐右大於左。曰﹕此懷抱不舒﹐肝火郁於脾土而發熱﹐熱蒸於肺故咳。因肺本燥﹐故無痰。脾受木克﹐故腹痛。陽气不得發越﹐故頭疼。四肢爲諸陽之本﹐陽气不行﹐气凝血滯﹐故十指疼紫。其脈弦者肝也﹐數者火也﹐細者火郁於血分也。遂以加味逍遙散加桂枝﹐於土中達木﹐三劑而諸證霍然﹐十指亦不疼紫矣。﹝《醫通》﹞

手痛

經曰手屈不伸者﹐其病在筋﹐薏苡仁湯。伸而不屈者﹐其病在骨﹐《近效》白術附子湯﹑十味銼散選用。﹝《醫通》﹞

臂腿一兩點痛

治臂腿之間﹐忽一兩點痛﹐著骨不可忍。芫花根上一味﹐研爲細末﹐米醋調﹐隨大小敷之﹐立止。廬州郭醫云﹕此陶成一醫者﹐曾以治一婦人產後而得此疾者良驗。但敷貼不住﹐須以紙花覆其上﹐用絹帛紮定也。﹝《是齋》﹞

腿痛

腿痛有血虛﹑血寒﹑寒濕﹑風濕﹑濕熱﹑流注﹑陰虛﹑陽虛﹑腎虛風襲之殊。﹝《醫通》﹞﹝原詳載證治﹐又有大股痛﹐並宜參。﹞

膝痛

經云﹕膝者筋之府﹐屈伸不能﹐行則僂附﹐筋將憊矣。故膝痛無有不因肝腎虛者﹐虛則風寒濕气襲之。又曰﹕身半以下者﹐濕中之也。故治膝脛之痛﹐又須以去濕爲主。大抵痛在筋者﹐多挾風熱﹐則屈不伸而腫﹐兼陰虛者則熱而不腫。因臥濕地﹐流入腳膝﹐痺弱疼重﹐《千金》獨活寄生湯。夏月濕熱沈重而痛﹐當歸拈痛湯。痛在骨者﹐多兼寒飲﹐重而屈伸不利﹐常若拭不幹狀。﹝《醫通》﹞予冬月膝亦酸疼﹐灸犢鼻而愈﹐以此見藥與灸不可偏廢也。若灸膝關﹑三里亦得。但按其穴酸疼﹐卽是受病處﹐灸之不拘。﹝《資生》﹞

足痛﹑足心痛

尺脈虛弱﹐緩澀而緊﹐病爲足痛﹐或者痿病。﹝《崔氏脈訣》﹞腳下有結物﹐牢如石﹐痛如錐刀所刺﹐此由腎經虛﹐風毒之气傷之﹐與血气相擊﹐故痛而結不散。﹝《病源論》﹞足心及踝骨熱疼者﹐爲腎虛濕著﹐命門火不歸經﹐腎著湯下八味丸。肥人多濕痰流注﹐足心作痛﹐但久坐臥﹐起則痛甚﹐行動則緩﹐宜腎著湯合二妙散﹝用黃柏﹑蒼術﹞。愼不可用補腎藥﹐及血藥助陰﹐愈增其劇。﹝《醫通》﹞

腳根痛

腳根頹者﹐腳跟忽痛﹐不得著地﹐世呼爲腳跟頹。﹝《病源論》﹞足跟痛﹐有痰有血熱﹐血熱四物加黃柏﹑知母﹑牛膝之類。﹝《丹溪》﹞腎臟陰虛者﹐則足脛時熱而足跟痛﹐六味丸加龜版﹑肉桂。陽虛者﹐則不能久立而足跟痛﹐八味丸。挾濕者﹐必重著而腫。肥人﹐濕痰流注。凡下部痛﹐多用藥酒﹐殊不知病甚於冬者﹐爲寒濕﹐故宜用酒﹔若春夏甚而秋冬減者﹐此屬濕熱﹐若用藥酒﹐是反助其濕也。﹝《醫通》﹞

身體類

癘

此疾前人謂爲天刑﹐蓋其爲毒厲烈穢惡﹐非尋常病邪之所比﹐是以其治多系伐毒之品。薛立齋著《癘瘍機要》﹐亦非無峻藥﹐然大旨以補法爲主。張景嶽以爲論列已全﹐豈佞其所好者乎。如釋子木《癘瘍全書》﹑沈亮紫《醫學要則》﹐揭出數十證﹐稍涉繁冗﹐今不采入。

源由總說

大風病須眉墮落者﹐皆從風濕冷得之﹐或因汗出入水得之﹐或冷水入肌體得之﹐或飲酒臥濕地得之。或當風衝﹐坐臥樹下及濕艸上得之。或體癢搔之﹐漸漸生瘡﹐經年不瘥﹐卽成風疾。八方之風皆能爲邪﹐邪客於經絡﹐久而不去﹐與血气相干﹐則使榮衛不和﹐淫邪散溢﹐故面色敗﹐皮膚傷﹐鼻柱壞﹐須眉落。﹝《病源論》﹞經所載癘風者。卽方論中所謂大風惡疾癩是也。𨿽名曰風﹐未必皆因風﹐大率多是嗜欲勞動气血﹐熱發汗泄﹐不避邪風冷濕﹐使淫气與衛气相干﹐致肌肉賁﹐气有所滯﹐則肌肉不仁﹐榮气泣濁﹐則熱不利﹐故色敗﹐皮膚瘍潰﹐鼻梁塌壞。《千金》所謂自作不仁極猥之業﹐𨿽有悔言﹐而無悔心﹐良得其情。然亦有傳染者﹐又非自致﹐此則不謹之故﹐气血相傳﹐豈宿業緣會之所爲也。原其所因﹐皆不內外涉外所因而成也。﹝《三因》﹞按《三因》云﹕𨿽名曰風﹐未必皆因風。此論甚善。蓋此疾多由嗜欲飲食積毒之所致﹐因其病證穢惡可畏﹐又不可不謂之風也。若夫傳染之說﹐世或有之。𨿽因其一家血脈﹐飲食居處﹐气味之相傳者﹐本無內熱積毒﹐亦不能染也。﹝《微義》﹞夫大風者﹐所犯異證多端。或因嗜欲無度﹐勞傷血气﹔或蓄大怒﹐憂愁驚恐﹐抑鬱不伸﹔或體虛膚空﹔或醉後當風﹔或熱解脫﹐汗出入水﹔或浴後迎風﹔或醉臥露地﹐或手足破傷﹐引入風毒﹐或卒風豪雨﹐寒水濕障﹐侵入肌膚。當時感受﹐以至大風之患病﹐因以流注經絡﹐傳於臟腑﹐發於四肢﹐內外燻蒸﹐而成泡癬。夫病之源﹐有三證五死﹕一種者風水﹐二種者傳變﹐三種者自不調攝。﹝《濟急仙方•然子大風論》﹞﹝五死見後。﹞大抵此癥﹐多由勞傷气血﹐腠理不密﹐或醉後房勞沐浴﹐或登山涉水﹐外邪所乘﹐衛气相搏﹐濕熱相火﹐血隨火化而致﹐故淮揚嶺南閩間多患之。﹝《癘瘍機要》﹞大麻風癥﹐乃天地間異癥也﹐但感受不同。有體虛之人﹐因驟被陰陽曝曬﹑霧露風雨之气所侵﹐感之不覺﹐未經發泄﹐凝滯肌膚﹐積久必作。又有房欲後體虛﹐爲風邪所襲﹐或露臥當風﹐睡臥濕地﹐或洗浴乘涼﹐希圖快意﹐或風水所招﹐世代畱襲﹐此等相感﹐俱能致之。其患先從麻木不仁﹐次發紅斑﹐久則破爛﹐浮腫無膿云云。總皆風濕相乘﹐气血凝滯﹐表裏不和﹐臟腑痞塞﹐陽火所變﹐此其根蒂也。﹝《外科正宗》﹞癩卽《內經》癘風﹐受天地間肅殺風气﹐酷烈暴悍﹐最爲可畏。一因風毒﹐或汗出解衣入水﹐或酒後當風。二因濕毒﹐或坐臥濕地﹐或冒雨露。三因傳染。然未必皆由外也﹐內傷飲食熱毒過甚﹐大寒大熱房勞穢污﹐以致火動血熱﹐更加外感風寒冷濕而發。﹝《入門》﹞先哲論此癥之由有五﹕一曰風水陰陽所損﹐二曰源流傳染所因﹐三因气穢毒注所犯﹐四曰保養失度所致﹐五曰感冒積郁所生。此言其大略耳。﹝《醫學要則》﹞

病由受殺物之風

大風病﹐是受得天地間殺物之風。古人謂之癘風者﹐以其酷烈暴悍可畏耳。﹝《丹溪》﹞癘風﹐古方謂之大風惡疾﹐以其瘡痍荼毒﹐濃汁淋漓﹐眉鬢墮落﹐手足指脫﹐頑痺痛癢﹐鼻塌眼爛﹐齒豁唇揭﹐病勢之可畏耳。若專以房勞嗜欲﹑飲食積毒之所致﹐何爲遽至於是﹐故丹溪先生亦謂之受得殺毒之風也。﹝《微義》﹞《外科精要》爲諸瘡立法﹐而不及癘風。風爲百病之長﹐以其殘毀膚體﹐去死爲近﹐一有染此﹐鮮能免者﹐比之瘡瘍﹐治法爲難﹐乃不言及。夫八方之風起因於八方﹐應其時則生物﹐違其時則殺物。人之稟受有殺气者﹐則感而受之﹐如持虛受物﹐後又因起居飲食男女成鬱气﹐二气積於厥躬﹐脾先受之﹐乃爲濕病。濕積之久﹐火气出焉。火气滋蔓﹐气濁血污﹝一云﹐血熱凝結﹐其气不淸﹞﹐化生諸虫﹐以次傳歷臟腑。必死之病﹐而有可生之理。其始病者﹐胃气微傷﹐脾主肌肉﹐流行甚緩﹐傳變以漸﹐或可借醫藥之功而免。謂之必死﹐非惟醫不知藥﹐悉是不能禁欲﹐可哀也夫。﹝《丹溪纂要》﹞

病必生虫

風起之由﹐皆是冷熱交通﹐流於五臟﹐徹入骨中﹐虛風因濕﹐和合虫生﹐便卽生患。論其所犯﹐多因用力過度﹐飲食相違﹐行房太過﹐毛孔旣開﹐冷熱風入五臟﹐積於寒熱﹐寒熱之風交過通徹﹐流行諸脈﹐急者卽患。緩者稍遠﹐所食穢雜肉虫生﹐日久冷熱至甚﹐暴虫遂多﹐食人五臟骨髓﹐及於皮肉筋節﹐久久皆令壞散﹐名曰癩風。若其欲治﹐先與雷丸等散服之出虫﹐見其虫形靑赤黑黃白等諸色之虫﹐與藥治者﹐無有不瘥。﹝《病源論》﹞

脈候

脈兩寸浮而緊﹐或浮而洪。陽脈浮弦﹐陰脈實大。脈浮緩者易治﹐洪大而數者難愈﹐沈實者難愈。脈溢者病在上﹐脈覆者病在下﹐皆爲不治之證也。﹝《正傳》﹞

證狀總說

《肘後》凡癩病皆起於惡風﹐及觸犯忌害得之。初覺皮膚不仁﹐淫淫苦癢如虫行﹐或眼前見物如垂絲﹐或癃疹赤黑气漭沆﹐此皆爲疾之始﹐便急療之。﹝《外臺》﹞夫病之生﹐多從風起﹐當時微發﹐不將爲害﹐初入皮膚裏﹐不能自覺﹐或流通四肢﹐潛於經脈﹐或在五臟﹐乍寒乍熱﹐縱橫脾腎﹐蔽諸毛腠理﹐壅塞難通﹐因玆气血精髓乖離。久而不治﹐令人頑痺。或汗不流泄﹐手足酸疼﹐鍼灸不痛。或在面目﹐習習奕奕。或在胸頸﹐狀如虫行﹐身體徧癢﹐搔之生瘡。或身面腫﹐痛徹骨髓。或頑如錢大﹐狀如蠔毒﹐或如梳﹐或如手﹐錐刺不痛。或靑赤黃黑﹐猶如腐木之形。或痛無常處﹐流移非一﹐或如酸棗﹐或若懸鈴。或似繩縛拘急﹐難以俯仰﹐手足不能搖動。眼目流腫﹐內外生瘡﹐小便赤黃﹐尿有餘瀝。面無顏色﹐恍惚多忘﹐其間變狀多端。毒虫若食人肝者﹐眉睫墮落。食人肺﹐鼻柱崩倒﹐或鼻生息肉﹐孔气不通。若食人脾﹐語聲變散。若食人腎﹐耳鳴啾啾﹐或如雷鼓之音。若食人筋脈﹐肢節墮落。若食人皮肉﹐頑痺不覺痛癢。或如鍼錐所刺﹐名曰刺風。若虫乘風﹐走於皮肉﹐猶若外有虫行。復有食人皮肉徹外﹐從於頭面﹐卽起爲肉﹐如桃核小棗。從頭面起者﹐名曰順風﹐病從兩腳起者﹐名曰逆風﹝按﹕《直指》曰﹕此風從頭起而下者順﹐從足起而上者逆。順則易﹐逆則難﹐又當識此﹞。令人多瘡﹐猶如癬疥﹐或如魚鱗﹐或癢或痛﹐黃水流出。初起之時﹐或如楡莢﹐或如錢孔﹐或靑或白﹐或黑或黃﹐變異無定﹐或起或滅﹐此等皆病之兆狀云云。然癩名不一。木癩者﹐初得先當落目睫﹐面目癢﹐如復生瘡﹐三年成大患﹐急治之愈﹐不治患成。火癩者﹐如火燒瘡﹐或斷人支節﹐七年落眉睫﹐急治可愈﹐八年成疾艱治。金癩者﹐初得眉落﹐三年食鼻柱崩倒叵治﹐良醫能愈。土癩者﹐身體塊磊﹐如雞子彈丸許﹐此病宜急治之﹐六年便成大患﹐十五年不治。水癩者﹐先得水病﹐因卽畱停﹐風觸發動﹐落人眉須﹐不急治之﹐經年病成。蟋蟀癩者﹐虫如蟋蟀﹐在人身體內﹐百節頭皆欲血出﹐三年叵治。面癩者﹐虫如面﹐舉體艾白難治﹐燻藥可愈﹐多年叵治。雨癩者﹐斑駁或白或赤﹐眉鬢墮落﹐亦可治﹐多年難愈。麻癩者﹐狀似癬瘙﹐身體狂癢﹐十年成大患﹐可急治之愈。風從體入﹐或手足刺瘡﹐風冷痺癡﹐不治﹐二十年後便成大患﹐宜急治之。癩者﹐得之身體沈重﹐狀似風癩﹐積久成大患﹐速治之愈。酒癩者﹐酒醉臥黍穣上﹐因汗體虛﹐風從外入﹐落人眉須﹐令人惶懼﹐小治大愈。﹝《病源論》﹞﹝按﹕此段諸癩﹐繁冗可疑﹐然是古說﹐姑存之。﹞惡疾大風﹐有多種不同。初得𨿽徧體無異﹐而眉須已落。有徧體已壞﹐而眉須儼然。有諸處不異好人﹐而四肢腹背有頑處﹐重者手足十指已有墮落。有患大寒而重衣不暖。有尋常患熱﹐不能暫涼。有身體枯槁者。有津汁常不止者。有身體幹癢徹骨﹐搔之白皮如麩﹐手下作瘡者﹝《外臺》作卒不作瘡﹞。有瘡痍荼毒重疊而生﹐晝夜苦痛不已者。有直置頑鈍﹐不知痛癢者。其色亦有多種﹐有靑黃赤白黑光明枯暗。﹝《千金》﹞一風者﹐肺經受證﹐先落眉毛。二風者﹐肝經受證﹐面起紫泡。三風者﹐腎經受證﹐腳底先穿。四風者﹐脾經受證﹐徧身如癬。五風者﹐心經受證﹐先損其目。﹝《濟急仙方》然子﹞初起身上虛癢﹐或起白屑紫雲﹐如癜風然﹐或發紫泡疙瘩流膿。﹝《入門》﹞﹝按﹕《正宗》曰﹕浮腫無膿。與此不同。﹞初起必有一塊不知痛癢處起﹐漸漸沿開﹐或一塊赤白色﹐或如癬狀者﹐或如漆觸﹐或如酒顏﹐甚至白泡﹐甚至手掌肉瘦削。﹝《醫彀》﹞癘瘍久而不愈﹐有不愼起居飲食﹐內火妄動者。有臟腑傷損﹐气血疲乏者。有用攻伐之藥﹐气血愈虧者。有不分兼變相雜﹐用藥失宜者。有病患諱疾忌醫者。癘瘍愈而復發﹐有不戒濃味﹐內熱傷脾者。有不戒房勞﹐火動傷腎者。有不戒七情﹐血气傷損者。有餘毒未盡﹐兼癥幹動者。有气虛六淫外乘者。古人云此癥百無一生﹐正謂此耳。﹝《癘瘍機要》﹞

鳥癩白癩

凡癩病﹐皆是惡風及犯觸忌害所得。初覺皮毛變異﹐或淫淫苦癢如虫行﹐或眼前見物如垂絲﹐言語無定﹐心常驚恐﹐皮肉中或如桃李子隱軫赤黑﹐手足頑痺﹐鍼刺不痛﹐腳下不得蹋地﹐凡食之時﹐開口而鳴﹐語亦如是﹐身體瘡痛﹐兩肘如繩縛﹐此名黑癩。﹝《病源論》﹞﹝按﹕此與次條𨿽析爲二證﹐實不外於前件所舉﹐姑存之。﹞凡癩病﹐語聲嘶破﹐目視不明﹐四肢頑痺﹐支節火燃﹐心裏懊熱﹐手腳俱緩﹐背膂至急﹐肉如遭劈﹐身體手足隱軫起﹐往往正白在肉裏﹐鼻有息肉﹐目生白珠﹐當瞳子﹐視無所見﹐此名白癩。﹝同上﹞

麻木

臨時麻木﹐不足介意﹔惟久麻久木﹐則气血失虛﹐風痰輳焉﹐死血聚焉﹐肌膚未變色者﹐勿作瘋治﹐不過溫暖之劑﹐驅痰活血。气行而血亦行﹐何麻木之有。﹝《癘瘍全書》﹞﹝按﹕片倉元周治癘﹐遇麻木皮色未變者﹐於暗室中點火於樟腦以照視之﹐能分毒淺深。今云肌膚未變色者勿作瘋治﹐蓋非精論也。﹞

死證敗證

五死者﹕一曰皮死﹐麻木不仁。二曰肉死﹐割切不痛﹝按﹕《醫說》引《瑣碎錄》云﹕癩病肉先絕﹞。三曰血死﹐潰爛成膿。四曰筋死﹐手足脫落。五曰骨死﹐鼻梁崩塌﹐眼斷唇番﹐以致聲啞﹐不能救治。﹝《濟急仙方》﹞﹝按﹕此皮肉血等死﹐未必謂不治癥。《癘瘍機要》聲啞下補目盲。﹞不治癥﹝八名﹞﹕烏麻風﹝黑漆柱一般﹐骨裏黑出來﹞﹐毛風﹝身上疼痛﹐衣服也穿不得﹞﹐李子風﹝身上起紫﹐潰爛深潭﹞﹐打烏風﹝口吐白沫﹐橫倒在地﹐手腳齊起﹞﹐赤遊風﹝肚腹脹大的﹞﹐剪指風﹝手指並做一塊﹞﹐振鬥風﹝手振﹞﹐老鼠風﹝身上日不痛﹐夜疼﹞。﹝同上﹞大凡瘡愈後口渴﹐或先渴而患瘡﹐或口舌生瘡﹐或咽喉腫痛﹐或唇裂舌黃目赤﹐痰涎上湧者﹐皆敗癥也。﹝《癘瘍機要》﹞

治法總說

治法﹐以疏風殺虫逐惡血輩﹐爲之宣通﹐謹勿用補。﹝《直指》﹞如以藥治之﹐當破血去熱﹐升陽去癢﹐瀉榮��﹐辛溫散之﹐甘溫升之﹐行陽明經﹐瀉心火﹐補肺气﹐乃治之正也。﹝《試效》﹞無方不可以治病﹐而狃於成方﹐亦不足以奏其神功。用藥固期於對癥﹐而對癥之藥﹐經年累月﹐守之不變﹐亦非盡善盡美之道也。風淫末疾﹐前賢論之頗詳。然於此癥﹐終無姑息之見﹐而毅然峻奪於前﹐使病根失去﹐然後補養於後﹐以收全功﹐非與中和王道之旨有背也。良以病有標本﹐癥有輕重﹐藥有奇正﹐功有緩急。貴乎醫者之審量揣摹﹐出其手眼﹐劃然不移﹐乃爲正傳。如輕癥而風藥過多﹐則反能變重。重病而補益太早﹐則病根終錮而不除。表癥而攻裏太急﹐則臟腑必有枯槁之虞。裏癥而服藥淺﹐外敷藥多﹐則枝蔓終無收了之局。此又非特楓肉能令目盲﹐苦參能致頭眩﹐參﹑養患於日久﹐地黃泥滯於胸脘﹐種種南轅而北轍也。了然於此﹐然後百無一失。﹝《癘瘍全書》﹞蓋除癘之藥﹐服之近而少﹐癘必不除。服之久且多﹐癘𨿽除﹐藥之貽害更大。惟易老祛風丸﹑東坡四神丹﹝用羌活﹑玄參﹑當歸﹑生地黃﹞﹐可以久服取效﹐取爲法焉。﹝《法律》﹞要知脈風成則爲癘﹐然人之榮血﹐正行於十二經脈之中者也。用平善之藥﹐生血淸熱爲主﹐驅風殺虫爲輔﹐更行汗之刺之之法﹐無不愈者。﹝同上﹞治當辧本癥兼癥﹑變癥類癥﹑陰陽虛實而治焉。若妄投燥熱之類﹐膿水淋漓﹐則肝血愈燥﹐風熱愈熾﹐腎水愈傷﹐相火愈旺﹐反致敗癥矣。﹝《癘瘍機要》﹞癘瘍服輕粉之劑﹐若腹痛去後﹐兼有膿穢之物﹐不可用藥止之。若口舌腫痛﹐穢水時流﹐作渴發熱喜冷﹐此爲上焦熱毒﹐宜用瀉黃散。若寒熱往來﹐宜用小柴胡湯加知母。若口齒縫出血﹐發熱而大便祕結﹐此爲熱毒內淫﹐宜用黃連解毒散。若大便調和﹐用《濟生》犀角地黃湯。若穢水𨿽盡﹐口舌不愈﹐或發熱作渴而不飲冷﹐此爲虛熱也﹐宜用七味白術散。﹝同上﹞初起麻木不仁﹐肌肉未死者﹐宜萬靈丹﹝系荊﹑防﹑蠍﹑烏等大方﹞﹐洗浴髮汗﹐以散凝滯之風。後服神應養眞丹﹝系四物湯加天麻﹑羌活﹑木瓜﹑菟絲子﹑蜜丸﹞﹐加白花蛇等分﹐久服自愈。年久肌破肉死者﹐先用必勝散疏通臟腑。次服萬應丹﹐每日酒化一丸﹐通活血脈。服至一月﹐換服苦參丸﹝系苦參﹑大風子等大方﹞。輕者半年﹐重者一載漸愈。或兼服酒藥。﹝《外科正宗》﹞其脈初起則洪大而數﹐數而有力。此時气血未衰﹐用汗吐下三法﹐先攻逐鬱蒸之癘气﹐不使虫蝕﹐繼服涼血補血淸熱之劑。禁忌疏風發散﹑辛熱劫燥之藥﹐反耗津液﹐以助烈焰之勢。﹝《證治百問》﹞治癘風五法﹕一﹑出汗﹐用麻黃﹑荊﹑防﹑羌﹑獨﹑皂角﹑苦參﹑全蠍之類﹐熱服覆汗。二﹑燻浴﹐先用黃柏﹑黃連﹑薄荷爲末﹐水調塗眼四圍。次用荊芥﹑苦參﹑風藤﹑枳殼﹑蒼耳﹑羌活﹑桑槐桃柳枝﹑連根蔥﹐煎湯燻浴。浴起用木通﹑石菖蒲﹑大黃爲末﹐加麝少許﹐擦患上。三。敷擦﹐用白礬﹑川槿皮﹑五倍子﹑全蠍爲末﹐加蝥少許﹐香油調敷﹐野狼油尢妙。燥癢用大楓肉﹑番木鱉﹑烏仁﹑黑芝麻﹑黑豆﹑杏仁﹑木棉子﹐共搗一處﹐入煬成內﹐以鐵盞蓋上﹐鐵綫紮定﹐鐵釘旋緊﹐糠火中煨一夜﹐取其藥油調後藥。預用胡椒﹑川椒各二兩﹐枯礬﹑輕粉各六錢﹐爲細末﹐入前藥油調勻﹐擦患處﹐數日如蛇蛻脫下﹐再擦二次效。肥人用川烏﹑艸烏﹑細辛﹑杏仁﹑白附子﹑雄黃﹑白芥子爲末﹐加麝少許﹐生薑蘸擦。頑濃者﹐加斑蝥﹑白砒﹐不時擦之。擦時須覓空房﹐用紙糊好﹐勿見風。七日後﹐又換別靜房居之﹐以前房便溺臭穢不堪也。七日後﹐日擦一次﹐至病痊爲度。如有一處不知痛癢﹐卽是病根﹐如前但擦其處﹐日三﹑五次。四﹑湯液﹐用涼膈﹑雙解﹑消風散之類。五﹑丸散﹐用九龍丸﹑漆黃丸﹑希丸﹑白花蛇丸﹑鵝翎散﹑蜈蚣散選用﹝按﹕六方俱系於驅風之劑﹐今不取﹞。癘風諸藥不效﹐《千金》婆萬病丸﹐極有神驗。﹝《醫通》﹞

治須推其所因

凡治大風﹐須推其所因。凡因風寒濕熱﹐勞逸飲食﹐與夫傳染﹐不可混濫﹐散寒濕﹑風濕﹐淸熱﹐調和气血﹐穎然不同。若例以瀉風藥治之﹐則失其機要矣。昔有一僧得病﹐狀如白癩﹐卒不成瘡﹐但每旦起﹐白皮一升許﹐如蛇蛻。醫者謂多啖炙爆所致﹐與局方解毒雄黃丸﹐三四服而愈﹐豈非得因治之邪。﹝《三因》﹞﹝按﹕解毒雄黃丸﹐用雄黃﹑郁金﹑巴豆﹐方出《咽喉》中。﹞

治宜責血分

﹝說見鍼法中。﹞

治當知變證類證

癘瘍當知有變有類之不同﹐而治法有汗有下有砭刺攻補之不一。蓋兼癥當審輕重﹐變癥當察先後﹐類證當詳眞僞﹐而汗下砭刺攻補之法﹐又當審其人之虛實﹐究其病之源委﹐而施治之。﹝《癘瘍機要》﹞

治須分上下

人得之者﹐須分在上在下。夫在上者﹐以醉仙散﹐取臭涎惡血於齒縫中出。在下者﹐以通天再造散﹐取惡物陳虫於穀道中出。所出𨿽有上下道路之殊﹐然皆不外乎陽明一經﹐治此病者﹐須知此意。看其疙瘩與瘡﹐若上先見者﹐上體多者﹐在上也。若下先見者﹐下體多者﹐在下也。上下同得者﹐在上復在下也。陽明經﹐胃與大腸也﹐無物不受。此風之入人也﹐气受之則在上多﹐血受之則在下多。气血俱受者甚重﹐自非醫者神手﹐病者鐵心﹐罕有免此。夫或從上﹐或從下﹐以漸而來者﹐皆是可治之病。﹝《丹溪》﹞

外內不得分治

蓋其風毒之傷﹐與夫內毒所致﹐人皆安得而知之。及其病證顯露﹐方始歸咎於此。其於外受之風﹐內積之毒﹐豈可得而分治之也。故《內經》刺肌肉﹐刺骨髓﹐以泄榮衛之怫熱。《靈樞》以銳鍼刺腫上﹐按出惡气惡血。子和用汗吐下出血之法﹐河間用疏風泄熱之劑﹐俱不分病之所因﹐隨其病之所在以調之也。﹝《微義》﹞﹝按﹕子和治驗﹐括出於下﹐以備參考。﹞陽復張主簿﹐病癩十餘年﹐眉須皆落﹐皮膚皴澀如樹皮。戴人斷之曰﹕是有汗者可治之﹐當大發汗﹐其汗出當臭﹐其涎當腥。乃置燠室中﹐徧塞風隙﹐以三聖散吐之﹝方用防風﹑瓜蒂﹑藜蘆﹞。汗出周身﹐如臥水中﹐其汗果粘臭不可聞﹐痰皆腥如魚涎﹐兩足心微有汗。次以舟車丸﹑浚川散﹐大下五﹑七行﹐如此數次乃瘳。﹝《十形三療》﹞

發表拔毒方法

病家百邪﹐非汗不徹。瘋疾肌膚麻木﹐遞生疙瘩﹐汗孔多閉﹐邪益無從而出。邪气久畱血絡﹐血熱筋枯﹐肉頑骨壞﹐由汗之不早故也。𨿽經年累月﹐猶當取汗﹐汗亦非一次而止。肌膚之頑痺不仁者﹐得汗後自然漸漸和活﹐痛癢減退﹐肌肉軟潤﹐飲食增多﹐有驗無誤。人疑體虛﹐恐汗益虛﹐殆其不然。﹝《癘瘍全書》﹞浮萍散﹐治諸風疥癬及癩﹝原無方名﹐今從《丹溪心法》錄﹞。浮萍﹝一兩﹞荊芥川芎甘艸麻黃﹝以上各半兩﹞或加當歸﹑芍藥。上爲粗末﹐每服一兩﹐水一碗﹐入蔥白根﹐同煎至一半﹐無時服﹐汗出爲度。﹝《神效名方》﹞治風﹐眉毛脫落﹐肌膚拆裂﹐用防風通聖散﹐加苦參﹑天麻﹑蟬殼﹐早晚各一服﹐至百帖必愈﹐忌房室﹑鹽醬﹑葷腥﹑生冷﹑油膩。﹝《衛生易簡》﹞《癘瘍機要》治風熱熾盛﹐大便祕結﹐發熱煩躁﹐表裏俱實者﹐於原方加白蒺藜﹑白芷﹑鼠粘子。《瘍科選粹》加減通聖散﹐大瀉惡毒穢積﹐於原方去白術﹐加皂角刺﹑枳殼﹑柴胡﹑黃連﹑黃柏﹑羌活﹑生地黃﹑熟地黃。九味羌活湯﹐治一切外因瘡毒。羌活防風蒼術﹝各一錢五分﹞川芎白芷生地黃黃芩甘艸﹝各一錢﹞細辛﹝五分﹞上水煎服。﹝《癘瘍機要》﹞﹝按﹕此本張潔古方。﹞淸胃散﹐治熱毒在表﹐以此發散之。升麻白芷防風白芍藥漧葛甘艸當歸川芎羌活麻黃紫浮萍木賊艸上各等分﹐每服五﹑七錢﹐水煎。﹝同上﹞透經解攣湯﹐治風熱﹐筋攣骨痛。穿山甲﹝三錢炮﹞荊芥紅花蘇木羌活當歸防風蟬蛻﹝去土﹞天麻甘艸﹝各七分﹞白芷﹝一錢﹞連翹川芎﹝各五分﹞上水酒各半煎服。﹝同上﹞範汪療在身白屑虛搔之﹐或呼作白癩方。苦參﹝五斤﹞露蜂房﹝五兩炙﹞皮﹝一隻炙銼之﹞曲﹝三斤﹞上四味切﹐以水三斗五升合藥漬四宿﹐去滓﹐炊米二斗﹐釀如常法。酒熟﹐食後飲三﹑五合﹐漸增之﹐以知爲度。﹝《外臺》﹞仙傳搜風酒﹝至八月後方可煮﹐近寒酒不壞也﹞﹐眞白蘄蛇一條﹝有野狼牙佛指甲方勝文者是頭﹐近頸去三寸﹐尾去四寸﹐好臘酒浸一宿﹐去骨取淨肉焙漧。如無白花蛇﹐以二烏蛇代之亦可﹞﹐淨蟬蛻﹝去頭足﹐水洗去土﹞三兩﹐川當歸﹝去蘆頭﹞三兩﹐大川芎﹝去蘆﹞三兩﹐生地黃﹝去節﹞三兩﹐白苦參﹝去蘆﹞三兩﹐白蒺藜﹝研去刺淨炒﹞六兩﹐土胡麻﹝水洗去土淨炒﹞六兩﹐何首烏﹝去蘆﹞二兩﹐軟防風﹝去蘆﹞三兩﹐荊芥穗﹝去梗﹞三兩﹐牛蒡子﹝炒﹞三兩﹐淨連翹﹝去蒂研碎﹞二兩五錢﹐川羌活﹝去蘆﹞二兩五錢﹐粉甘艸﹝去皮節炒﹞一兩﹐蔓荊子﹝去衣﹞三兩。上根據法精制﹐將蘄蛇肉和勻﹐分作三袋。取好頭生酒二十一壺﹐淨埕裝盛。藥懸埕下﹐紙�封口嘴﹐入重湯鍋內﹐如常法煮極熟取起﹐隨以濕泥封口嘴﹐置陰靜處窨三﹑五日﹐取出藥渣再煎﹐頭生好酒十二壺如前法煮。每日早﹑中﹑晚﹐聽飲三﹑五杯﹐只以果子咽嗄﹐勿與肉食混用﹐飲酒過以聽肉食。﹝《明辧類函》﹞﹝按﹕《類函》曰﹕癩風最爲惡疾﹐汪副護得仙方以授予云云。凡三首﹐此其一也。﹞治白癩﹐語聲嘶嗄﹐目視不明﹐四肢痺﹐關節熱痛﹐身體癮胗﹐鼻生息肉﹐白花蛇散方。白花蛇﹝酒浸去皮骨炙二兩﹞天麻槐子﹝炒﹞羌活﹝去蘆頭﹞防風﹝去叉﹞晚蠶沙﹝微炒﹞蔓荊實白蘚皮威靈仙﹝去土﹞枳殼﹝去穣麩炒各一兩﹞甘艸﹝炙銼半兩﹞上一十一味﹐搗羅爲散﹐每服一錢匕﹐溫酒調下﹐不計時候。﹝《聖濟》﹞樺皮散﹐治肺臟風毒﹐徧身瘡疥﹐及癮疹搔之成瘡。荊芥穗杏仁﹝去皮尖﹐用水一碗﹐於銀銚子內熬﹐候減水一半已來﹐急取出﹐放令幹﹐各二兩。﹞甘艸﹝炙半兩﹞枳殼﹝去穣﹐用炭火燒存性﹐取出﹐於濕紙上令冷。﹞樺皮﹝燒灰秤各四兩﹞上件藥除杏仁外﹐余藥並搗羅爲末﹐卽將杏仁別研令極細﹐次用諸藥末旋旋入研令勻﹐每服二錢﹐食後調下溫酒服﹐日進三服。瘡疥甚者﹐每日頻服。﹝《和劑》﹞﹝按﹕此方﹐《保命集》以來﹐用爲治癘之套劑。﹞換肌散﹐治大風﹐毒瓦斯蘊積﹐攻衝瘍潰。胡麻子蔓荊子枸杞子牛蒡子﹝四味各半兩並炒熟﹞防風﹝去蘆頭﹞苦參白蒺藜栝蔞根﹝四味各半兩並生用﹞輕粉﹝四錢匕別研﹞上件爲細末和勻﹐每服二錢﹐用淡茶淸調下﹐煎甘艸貫眾湯漱口﹐日三服﹐不拘時候。﹝《楊氏》﹞《寶鑑》名醉仙散﹐每服一錢﹐茶淸一盞調下﹐空心日午臨臥各一服。服後五﹑七日﹐先於牙縫內出臭黃涎﹐渾身痛疼。次後便利膿血﹐病根乃去。丹溪與《寶鑑》同﹐更曰﹕證候重而急者﹐須先以再造散下之。候補益得還﹐復與此藥喫。須斷鹽醬醋﹑諸般肉腥﹑椒料水果﹑煨燒炙爆及茄子等物﹐只宜淡粥﹑煮熟時菜﹐並烏梢﹑菜花蛇肉﹐用淡酒煮熟食之。又曰﹕服此藥﹐若有傷齒﹐則以黃連末揩之﹐或先固濟﹐以解銀粉之毒。《萬應方》治癘風等瘡方﹐於本方去牛蒡子﹑栝蔞根﹑輕粉﹐加細辛﹑大風子﹑當歸﹑威靈仙﹑天花粉﹐用老米飯爲丸﹐如梧子大﹐日三服﹐每四十丸酒下﹐四十九日有效。﹝《明辧類函》更去枸杞子﹑細辛﹑威靈仙﹑天花粉﹐加荊芥穗﹐名遇仙胡麻丸。﹞五九散﹐治癩。地龍﹝去土﹞蟬殼白僵蠶淩霄全蠍﹝以上各等九个﹞上同爲末﹐只作一服﹐熱酒調下﹐浴室中汗出粘臭气爲效。﹝《神效名方》﹞表汗靈丹﹐治初起諸瘋﹐眼紅鼻赤﹐內熱及乳發陽毒等癥。川當歸﹝酒洗切片焙﹞麻黃﹝去節研碎焙﹞番木鱉﹝水浸去毛。黑棗肉包﹐煙盡力度﹐連棗研﹐入余藥各先秤三錢三分。﹞上研勻﹐每服六分﹐熱酒調下﹐被覆取汗﹐三日服一次﹐三服止。﹝《癘瘍全書》﹞利瘋丹﹐番木鱉一味﹐刀刮去皮毛﹐入麻油內﹐煎至焦黃色爲度﹐取出爲末﹐大瘋發表用之﹐每服一分﹐臥時白湯下﹐須擇無風處出汗﹐一月方可起身。﹝《醫學要則》﹞大麻瘋﹝盛天眷﹞。活癩蝦蟆一个﹐用鹽泥搗熟做一匣﹐入蝦蟆於內﹐炭火燒熟存性﹐去泥﹐將蝦蟆研爲細末﹐每服三錢﹐熱酒調服發汗﹐得汗卽止後服。﹝《瘍醫大全》﹞東華玉髓。楓肉﹝四兩﹞乳香沒藥血竭﹝各二兩﹞麝香﹝六分﹞牛黃﹝二錢五分﹞阿魏﹝一錢﹞琥珀眞珠﹝各三錢﹞雄黃﹝五錢﹞片腦﹝三錢﹞地龍﹝七錢﹞上各爲末﹐用楓油入藥攪勻﹐每服一錢﹐酒下。如便閉﹐加芒消爲末﹐隔湯煮。內熱者﹐柿餅湯下。內寒者﹐花椒湯下。虛怯者﹐人參湯下。若癱爛敗脫者﹐非服此藥不能愈。﹝《醫學要則》﹞治惡疾方。煉松脂﹐投冷水中二十徧﹐蜜丸﹐服二兩﹐饑便服之﹐日三。鼻柱斷離者﹐二百日服之瘥。斷鹽及雜食房室。﹝《千金》﹞﹝按﹕《本艸》白字曰﹕松脂﹐味苦溫﹐主疽﹑惡瘡﹑頭瘍﹑白禿﹑疥瘙﹑風气。是知其爲拔毒之品。陶隱居曰﹕有陰漧搗爲屑丸服者﹐人患惡病﹐服此無不瘥。此眞人所本。﹞治大風疾神效方。水銀﹝二兩﹞硫黃﹝一兩細研﹞松脂﹝煉成者二兩末﹞上件藥同入銚子內﹐火上結爲砂子﹐以大烏鴉不損者一隻﹐以濕紙裹七重﹐又以泥裹作球﹐候幹﹐大火鍛令通赤﹐候冷取出研﹐入砂子及松脂末﹐都研令細﹐煉蜜和丸﹐如梧桐子大﹐每服空心以溫酒下五丸﹐晚食前再服。﹝《聖惠》﹞換肌丸﹐治諸癩﹑大風疾。苦參﹝三兩﹞大風油﹝一兩﹞上將苦參爲細末﹐入大風油及少酒﹐糊爲丸﹐如梧桐子大﹐每服五十丸﹐不拘時候﹐用溫酒送下。仍將苦參煎湯﹐帶熱洗之爲佳。﹝《濟生續方》﹞﹝按﹕《丹溪纂要》曰﹕近見粗工用藥﹐佐以大風子油﹐不知此藥性熱﹐有燥痰之功而傷血﹐至有病將愈而先失明者。此說難信。﹞單治麻風癩疾﹐建徳路徐大夫﹑贛州廉同知服效。皂角鍼﹝三兩﹞水銀﹝一兩﹞上二味﹐一處燒煉存性﹐細末﹐膠糊丸﹐如桐子大﹐每服二丸﹐用大風油一錢重﹐茶淸食前送下﹐一日進三服。忌鹽醬諸般肉食﹐且喫白粥。﹝《經驗祕方》﹞愈風丹﹐治癩疾大有神效。皂莢﹝一斤﹐不蛀者﹐去皮弦﹐銼作四指許﹐無灰酒浸一宿﹐漉山﹐用新汲水一碗﹐揉作濃汁﹐濾去滓﹐以銀石砂器﹐慢火熬成膏子。﹞苦參﹝四兩爲細末﹞土蝮蛇﹝一條﹐又名摘口倒﹐又名種金頭﹐又名地匾﹐南人俗呼曰飯鍬頭﹐頭尾全用﹐陰漧爲細末。﹞上同前藥﹐以皂角膏子丸﹐如桐子﹐每服七﹑八十丸﹐空心﹐用通聖散一兩煎如常法﹐送藥﹐日進二服。服三日後入浴﹐出大汗一徧。重者不過服三次。如病小者﹐用烏梢蛇或白花蛇各一條亦得。如病患臟腑軟﹐通聖散內去大黃﹑芒消。忌房室中﹑濕面﹑豬肉﹑一切動風之物。《本艸》云﹕蝮蛇肉釀酒﹐療癩病。諸﹑心腹下痛﹑結气可服。如無此疾﹐切不可亂服。﹝《居家必要》﹞﹝據《醫方類聚》引錄。﹞一粒金丹。麝香﹝二分五釐﹞乳香沒藥當歸﹝各七分五釐﹞地龍﹝二分五釐﹞白膠香﹝三兩五錢﹞番鱉﹝五錢﹞艸烏﹝炒﹞五靈芝﹝各二兩﹞京墨﹝二兩五錢﹞阿膠紫萍﹝各二兩五錢﹞上藥十二味﹐俱爲末﹐用麻黃二兩煎汁﹐煮大米飯爲丸﹐龍眼大﹐朱砂爲衣﹐酒下。如有黑汗從腳底心出﹐則爲驗。﹝《醫學要則》﹞《千金方》治大風癩疾﹐毫毛脫盡﹐或甚至目爛鼻崩﹐手足拳攣﹐指節開裂﹐形容惡變。用漧漆爲末一兩﹐和活蟹二兩﹐同搗成膏。皂角刺四兩﹐胡麻子去殼六兩﹐俱炒燥爲末。總和勻﹐紅曲打糊爲丸﹐如黍米大﹐每服三錢﹐白湯侵晨送下。﹝《匯言》﹞雄漆丸﹐眞漆﹝一兩﹞﹑蟹黃﹝五錢﹞拌勻曬之﹐漸去面上活水淨﹐加水飛明雄黃五錢﹐牙皂末五錢﹐不可見日﹐每服三分﹐酒下。﹝《醫學要則》﹞

滋血兼拔毒諸方

涼血當歸飲﹐治血熱癘風。當歸﹝一錢半﹞川芎生地黃芍藥黃芩黃連犀角﹝鎊或磨水臨服入﹞牡丹皮防風荊芥﹝各一錢﹞甘艸﹝七分﹞水二鐘﹐煎八分﹐食遠服。﹝《統旨》﹞治麻風。四物湯加羌活﹑防風﹑陳皮﹑甘艸。﹝《丹溪》﹞當歸飲﹐治血熱﹐癮疹癢痛﹐或膿水淋漓﹐發熱等癥。當歸白芍藥川芎生地黃防風白蒺藜荊芥﹝各一錢五分﹞黃﹝炒﹞甘艸何首烏﹝各一錢﹞上水煎。﹝《癘瘍機要》﹞﹝此方本出《濟生》﹞治大風癩惡瘡﹐何首烏散方。何首烏﹝一斤﹐入白米泔浸一七日﹐夏月逐日換水﹐用竹刀子刮令碎﹐九蒸九曝。﹞胡麻﹝四兩九蒸九曝﹞上件藥搗﹐細羅爲散﹐每服食前﹐用溫酒調下二錢﹐荊芥薄荷湯﹑茶調下亦得。﹝《聖惠》﹞《匯言》引陳上池經驗方﹐於本方加蘄蛇。治癩方。苦胡麻﹝半升別搗﹞天麻﹝二兩﹞乳香﹝三分﹞上荊芥臘茶下三錢﹐忌鹽﹑酒﹑房事﹑動風物一百二十日﹐服半月後﹐兩腰眼灸十四壯。此丞相長安公家方﹐已手醫人無數。又嘗與方揚州天長東氏賣﹐此藥遂著於淮南。若頭面四體風瘡腫癢多汁者﹐只六﹑七服卽瘥﹐予親試之。﹝《蘇沈》﹞﹝按﹕此本《聖惠》治大風疾肌肉欲壞乳香散﹐今去牛黃﹑麝香﹑雄黃。﹞易老祛風丸﹐治疥癩。黃枳殼防風芍藥甘艸生地黃熟地地骨皮構杞子上九味﹐木臼杵爲細末﹐煉蜜丸梧子大﹐空心白湯下五十丸。﹝《元戎》﹞又禦方祛風丸﹐於本方去黃。黃精丸。蒼耳葉紫背浮萍大力子﹝各等分﹞烏蛇肉﹝中半酒浸去皮骨﹞黃精﹝倍前三味﹐生搗汁﹐和四味研細焙漧。﹞上爲末﹐神曲糊丸﹐如梧子大﹐每服五﹑七十丸﹐溫酒下。一方﹐加炒柏﹑生地﹑甘艸節。﹝《丹溪》﹞又方﹐於本方去黃精﹐用豆淋酒炒﹐等分爲末﹐每服一﹑二錢﹐豆淋酒調下。又治麻風脈大而虛者﹐於本方加苦參﹑酒蒸柏。如無蛇﹐以烏鯉魚亦可﹐糊丸服之。

瀉毒殺虫方法

患在臟腑﹐當從下法。人非飲食不生﹐一日不再食則饑。而風濕之邪﹐與夫諸虫化生﹐日因飲食纏錮﹐何從而去﹐風濕不去﹐則蒸蒸發熱﹐肌體紫黑。虫不去﹐則嚙蝕腸胃﹐消爍精血。人身同於蠹木朽屋﹐其何以堪。故必用重墮殺虫之藥﹐令從大便而去。去後漸漸調養﹐使胃气充暢﹐精血增長﹐如宋之再榮﹐宮室重整﹐斯得之矣。﹝《癘瘍全書》﹞一女子病癘風。翁診其脈曰﹕脈來急而去遲﹐上虛而下實﹐蓋得之醉酒接內而風毒乘之。今𨿽發禿眉墜﹐然鼻根幸未陷﹐肌肉幸未死。遂以防風通聖散而益以下藥﹐下瘀血數升﹐及虫穢靑黑物﹐並進蘄蛇﹑長松湯等湯丸﹐復佐以雄黃﹑楓油作膏摩之﹐逾月瘥。﹝《滄州翁傳》﹞治烏癩﹐皮丸方。皮﹝一枚炙黃焦﹞魁哈﹝一枚﹞蚺蛇頭﹝一枚塗酥微黃﹞虻虫﹝三枚炒微黃﹞蠐螬﹝三枚炒微黃﹞鯪鯉甲﹝三片炙黃﹞葛上亭長﹝三枚炒微黃﹞斑貓﹝三枚糯米拌炒令米黃﹞蜈蚣﹝一枚半炙微黃去足﹞附子﹝二枚炮裂去皮臍﹞蜘蛛﹝三枚微炙﹞水蛭﹝三枚炒微黃﹞巴豆﹝十五枚去皮心研紙裹壓去油﹞雷丸﹝十五枚﹞水銀﹝半兩以少棗瓤研令星盡﹞川大黃﹝半兩銼碎微炒﹞朱砂﹝半兩細研﹞桂心﹝半兩﹞射罔﹝半兩﹞黃連﹝半兩去須﹞石膏﹝一兩細研水飛過﹞川芒消﹝一兩﹞龍骨﹝半兩﹞川椒﹝半兩去目及閉口者微炒出汗﹞甘遂﹝一分與胡麻同炒胡麻熟爲度﹞白礬灰﹝一分﹞滑石﹝一分﹞上件藥搗羅爲末﹐入研了藥令勻﹐煉蜜和丸﹐如小豆大﹐每服以溫水下一丸﹐空心臨臥各一服。未覺﹐每服加一丸。如小便莖中痛﹐卽有虫下﹐皆已死也。細觀形狀﹐痛多卽減至一丸﹐痛少卽卻加至二丸﹐以瘥爲度。﹝《聖惠》﹞又治白癩鯪鯉甲丸﹐於本方去皮﹑蚺蛇頭﹑葛上亭長﹑朱砂﹑甘遂﹐加蝮蛇﹑硝石。《聖濟》治白癩﹐蛇頭丸﹐於本方去蚺蛇頭﹐加蝮蛇頭﹑硝石。﹝按﹐此方繁重不易用﹐姑錄以存其理已。﹞換骨丹﹐治大麻風。九肋鱉甲﹝去裙﹞海蜈蚣﹝細銼各半兩﹞上以鹽泥固濟﹐候幹﹐火存二分性﹐爲末。巴豆半兩﹐去皮膜﹐順手研。靑州棗七个﹐去核。入巴豆膏在棗中﹐火燒令焦﹐存巴豆五分性。將棗﹑巴豆爛研如泥﹐入前二味末同研勻﹐以醋煮糊爲丸﹐如綠豆大﹐每服七丸﹐虛者四﹑五丸﹐用溫齏汁下。候利惡物如膿血﹑爛魚腸﹐卽住。卽此三﹑兩服未利﹐更加一﹑二丸。﹝《三因》﹞治大風癩病﹐千金散方。皂莢刺﹝燒灰﹞大黃﹝九蒸九曝漧﹞上二味各爲散﹐每用大黃末一錢匕﹐以水七分煎令沸﹐調皂莢刺灰二錢匕﹐食後臨臥服﹐日三。鼻壞指落者亦治。﹝《聖濟》﹞通天再造散﹐治大風惡疾。郁金﹝半兩生﹞大黃﹝一兩炮﹞白牽牛﹝六錢﹐半生半炒﹞皂角刺﹝一兩炮經年黑大者﹞上爲末﹐每服五錢﹐日未出﹐以無灰酒下﹐盡量爲度﹐晚利黑頭小虫。病稍輕者﹐止利如魚腸臭穢物﹐忌毒半月﹐但食稠粥軟飯﹐漸生眉毛﹐皮膚如常。甚者﹐不過三﹑兩次﹐須將理﹐不可妄有勞動﹐及終身不得食牛馬騾驢等肉﹐犯者死不救。﹝《三因》﹞直候無虫﹐則絕根矣﹐後用通聖散調理。可用三稜鍼刺委中出血。大忌房事﹐犯者必不救。﹝《丹溪》﹞治大風神效﹐追命散。川大黃﹝實者﹞皂角刺﹝各半斤﹞川郁金﹝五兩﹞上三味爲細末﹐每服三大錢﹐用眞大楓油入無灰酒溫﹐調藥末臨睡時服。臟腑轉時﹐只就地上取下虫。如疾多年﹐其虫色黑﹔日近者﹐其虫色赤。隔三﹑兩日再服﹐直候無虫﹐方是病瘥﹐卽止其藥﹐只服平常風藥及諸補藥﹐此藥大有奇效。六十日內﹐用淸齋﹐戒房色﹐歇卻一切俗念﹐亦不可嗔怒。﹝《本事續》﹞《濟急仙方》加朴消。皂棘湯﹐治大風。皂莢刺﹝燒半生半灰二錢﹞北大黃﹝一錢﹞輕粉﹝半錢﹞上末﹐酒調﹐空心服﹐取下惡物。服藥數日﹐齒出毒血甚臭。﹝《直指》﹞﹝按﹕以上四方大同而小異﹐今並載之﹐以備擇用。﹞祕傳神效散﹐專治遠年久日大風瘡癩﹐鼻梁陷塌﹐眉毛脫落﹐徧身麻癢﹐三服見功。大黃﹝錦文者﹞檳榔白牽牛﹝各五分﹞粉艸﹝三分﹞粉霜﹝�分﹞輕粉﹝三分用﹞上爲細末和勻﹐用生薑四兩取汁﹐白沙蜜一兩﹐調藥待晚臥服之。至三更後﹐徧身四肢如鍼刺﹐頭目昏疼﹐牙縫俱痛﹐乃是藥尋病之功也。或小便下如豆水﹐或大便下有靑紅黃白﹐此是病根也。一月可服三次﹐其病卽漸全可﹐毛髮漸生﹐肌肉如舊。牙縫去血﹐再服之。﹝《萬應方》﹞《外科正宗》必勝散﹐於本方去粉艸﹑輕粉﹝服法亦同﹞。齒縫有血﹐宜漱後藥。貫眾﹑黃連各三錢﹐水二鐘﹐煎一半﹐入冰片少許﹐每日陸續漱之﹐其血自止。過藥方。大黃薄荷梔子連翹芒硝甘艸菊花黃芩﹝各一錢﹞水二鐘﹐煎至一鐘﹐空心服之﹐連煎三次服。﹝《萬應方》﹞﹝按﹕此系涼膈散加菊花。﹞追風散﹐瀉惡血。用大黃二兩﹐蟬殼一兩八錢﹐中用小者妙﹐白花蛇﹑皂角刺二兩﹐共爲末﹐每服五﹑六錢﹐入大風子不油一錢﹐朴硝少許﹐用老酒一碗調化送下﹐不可熱服。夜粥不可食﹐待戌時﹐放前藥一碗在桌上盆內﹐以糖煎或蜜煎少許放在盤中﹐不得令患者先見藥。服藥畢﹐用水漱口﹐以蜜過口。切不可睡去﹐令人伴坐。良久肚腹大疼﹐最妙瀉四﹑五次﹐用薄粥補之。﹝《識病捷法》﹞初服發汗淸散之劑﹐服後以煎湯洗浴﹐汗透爲度。中服探吐淸利胃腑痰液之劑﹝用防風﹑淡豆豉﹑陳皮﹑牛蒡子﹑桔梗﹑皂角刺﹞﹐吐後用稀爛陳米粥早暮調之﹝節錄﹞。末用下劑﹐蕩滌大腸蘊積之毒。金銀花﹝三錢﹞當歸尾﹝二錢﹞枳實桃仁﹝各一錢五分﹞檳榔紅花﹝各一錢﹞木通甘艸﹝各五分﹞水煎十分﹐乘熱泡酒浸大黃末五錢﹐以利爲度。不暢﹐以陳皮湯催之。不止﹐以陳皮飲補之。﹝《瘍醫大全》引《活人錄》﹞治大風惡疾﹐腹內生虫﹐皮膚瘡腫﹐手足欲墮﹐黑虎丹方。﹝《聖惠》﹞﹝按﹕此於《骨蒸》黑虎丹去蘆薈﹑狗糞﹑蛤蚧﹑烏驢蹄﹑乳香﹑豬膽﹐加杏仁﹑桃仁﹑人中白者。今不具錄﹐宜參。﹞

外治諸方

﹝解敷貼藥毒方附﹞治風身體如虫行方。鹽一斗﹐水一石﹐煎減半﹐澄淸﹐溫洗浴三﹑四徧﹐並療一切風。﹝《千金》﹞八葉湯﹐淋渫大風瘡。桑葉荷葉地黃葉皂角葉葉蒼耳葉菖蒲葉何首烏葉上等分曬漧﹐燒存性爲末﹐如洗面藥﹐用洗身體手面。﹝《三因》﹞一法﹕用桃﹑柳﹑桑﹑槐﹑楮五般枝濃煎湯﹐大缸浸坐沒頸一日﹐俟湯如油﹐安矣。《本艸》治惡疾﹐徧身生瘡﹐濃煎萍湯﹐浴浸半日大效﹐此神方也。﹝《丹溪纂要》﹞洗浴藥﹕地骨皮﹑荊芥﹑苦參﹑細辛各二兩﹐水煎湯﹐無風處燻洗﹐徧身出血爲效。﹝《捷法》﹞癘風﹐《玉機》所具治法俱有可取﹐但藥多峻厲﹐鍼損肌肉。舊傳一法﹐掘地作坑﹐柴火燒紅﹐去火﹐以水沃之。病者乘水溫時﹐坐於其中﹐浸洗燻蒸﹐汗當大出。此可涼血解毒﹐內再服涼血解毒藥﹐數數行之﹐病亦可愈。又法﹐用鍛石﹑藍靛兩停煮水﹐浸洗如前﹐再服鍛石酒﹐以除內毒可也。﹝《醫學管見》﹞文仲療白癩方。大蝮蛇一枚幹者﹐並頭尾全﹐勿令欠少﹐以酒漬之﹐大者一斗﹐小者五升﹐以糠火溫令酒盡﹐稍稍取蛇一寸許﹐以臘月豬膏和敷瘡上﹐忌小麥熱面。《肘後》《範汪》同。﹝《外臺》﹞《聖惠》加斑貓﹝二七枚﹐與糯米同炒令黃﹞﹐不用豬膏。面上如有紫未消者﹐用幹斑貓末﹐以生油調成膏﹐敷患上。約半日許﹐脹起﹐以軟帛子揩拭去藥﹐以棘鍼挑破近下﹐令水出自幹﹐卽不得剝其瘡皮。斑貓不得令入口眼。若面上有小尖子者﹐不用斑貓﹐卻以熟艾入膽礬少許﹐紙杵作釵股大小艾炷灸之﹐每个灸一炷。如手腳上下有瘡未瘥﹐煎甘艸熱湯淋洗。更以白藥子三兩﹐甘艸一分﹐荊芥十穗﹐一處搗羅爲末﹐幹貼。如澡豆使之亦好。﹝《聖濟》﹞治大風疾﹐楓木子燒灰存性﹐研細羅過﹐與輕粉等分﹐同麻油調塗。如濕﹐幹摻之。﹝《王氏》﹞《單氏家抄》治疥癬瘙癢有虫﹐用大楓子去殼取肉四十枚搗膏﹐大黃炒﹑蛇牀子炒﹑樟腦﹑硫黃各五錢﹐共研極細末﹐和入大楓子膏內﹐水銀五錢研入﹐以不見星點爲度。如漧燥﹐再加入豬油數錢﹐共研爲丸。先用熱湯洗淨瘡﹐後用此藥搽之。﹝《匯言》﹞﹝按﹕倪氏亦論內服之害曰﹕瀕湖方治瘡疥﹐僅外塗﹐能潤皮膚﹐殺虫止癢﹐不堪服食﹐用之外塗﹐其功不可沒也。﹞擦麻風病面生紫塊疙瘩方﹐用穿山甲灰炒﹑川椒爲末各二錢﹐生薑汁﹑土大黃根二汁調稠﹐絹包擦患上。如久藥幹﹐加水調擦亦效。忌動風發物等件。﹝《外科正宗》﹞神效擦藥﹐治患人腫塊麻木。生蔥﹑生薑﹑生大蒜﹝各一兩淨﹞﹐石臼舂細﹐加燒鹽少許﹐再搗極細﹐布包早晚擦患處﹐麻木腫塊自除。﹝《明辧類函》﹞潤肌膏﹐治皮燥眉脫。當歸﹝五錢﹞紫艸﹝二錢﹞麻油﹝四兩熬至藥枯去渣﹞黃蠟﹝五錢﹞收膏﹐浴後擦少許患處。﹝《癘瘍全書》﹞雷火神鍼法。兩頭尖川烏艸烏天麻白芷半夏川芎烏藥牛膝荊芥蒼術防風乳香沒藥麝香沈香天雄﹝各一兩﹞穿山甲木香安息香﹝各五分﹞上爲細末﹐用濃紙一張﹐蘄艾揉軟鋪紙上﹐將藥末摻於艾上卷實﹐不拘十根五根入壇內﹐於避陰髙地上埋一百日取出聽用。若遇一切風癥﹐將此藥卷一條名爲火鍼﹐蘸油點燃吹滅﹐乘熱用紙百層﹐將鍼頂於患處熨之卽消﹐立效如神。﹝《萬應方》﹞又雷丸方。用兩頭尖﹑川烏﹑艸烏各三錢﹐硫黃﹑麝香﹑丁香各一錢﹐木鱉子五个﹐蘄艾揉軟。上爲細末﹐合成一處﹐用紙包裹炮燻。﹝同上﹞敷砒霜﹐患處作痛或腐潰﹐用濕泥頻塗換之。若毒入腹﹐胸膈苦楚﹐或作吐瀉﹐飲冷米醋一﹑二杯卽止﹐多亦無妨﹐生綠豆末﹑芝麻油俱可。敷貼雄黃藥﹐悶亂或吐瀉﹐用防己煎湯解之。敷貼巴豆之藥﹐患處作痛﹐肌肉潰爛﹐生黃連爲末﹐水調敷之。若毒入內﹐吐瀉等癥﹐更以水調服一﹑二錢﹐大小豆﹑菖蒲汁俱可。敷貼藜蘆毒入內﹐煎蔥湯解之。﹝《癘瘍機要》﹞子和書云﹕《內經》論癩﹐鍼二百日﹐眉毛再生﹐鍼同發汗也。但無藥者用鍼﹐一汗可抵千鍼﹐故髙供奉嘗采萍治癱瘓風出汗。﹝按﹕此出《十形三療》。﹞張主簿病癩云云﹝旣見上﹞。又一人病風面黑﹐爬搔不已﹐眉毛脫落﹐刺其面﹐大出血如墨﹐刺三次﹐血變色。每刺自額至頤﹐排鍼上下俱刺。每隔日一刺﹐至二十餘日方已。按﹕此論《內經》用鍼同發汗﹐至於出血亦同汗也。但癘證在經在表﹐故宜鍼宜汗。有惡血畱滯﹐故宜出血﹐或於腫上﹐或於委中皆可也。又腸胃有穢惡虫積﹐故宜下。大抵皆宣泄表裏血气邪熱之毒也。﹝《微義》﹞癘瘍砭刺之法﹐子和張先生謂一汗抵千鍼﹐蓋以砭血不如發汗之周徧也。然發汗卽出血﹐出血卽發汗﹐二者一律。若惡血凝滯在肌表經絡者﹐宜刺宜汗﹐取委中出血則效。若惡毒蘊結於髒﹐非蕩滌其內則不能痊。若毒在外者﹐非砭刺徧身患處及兩臂腿腕﹑兩手足指縫各出血﹐其毒必不能散。若表裏俱受毒者﹐非外砭內泄﹐其毒決不能退。若上體患多﹐宜用醉仙散﹐取其內蓄惡血於齒縫中出﹐及刺手指縫並臂腕﹐以去肌表毒血。下體患多﹐宜用再造散﹐令惡血成虫於穀道中﹐仍鍼足指縫並腿腕﹐隔一﹑二日更刺之﹐以血赤爲度。﹝《癘瘍機要》﹞﹝按﹕醉仙﹑再造﹐上下分治﹐此丹溪說﹐旣見上。﹞血陰而气陽﹐瘋癥气病常少﹐血病常多。天一之水﹐從丙丁煉而出﹐故血色以紅爲正﹐衰則色淡﹐寒則色靑﹐熱則色紫﹐敗則色黑。黑不可治﹐以其全變而非復血之本來也。治瘋者﹐當於血分競競三致意焉。九州之土﹐江海潤之﹔艸木之生﹐雨露滋之﹔血於人身﹐亦猶是也。肝藏血﹐心統血﹐脾養血﹐周流於臟腑﹐灌注於經絡﹐筋骨表裏﹐何莫非血之所榮﹐血病則周身俱病。治瘋先治血﹐不治血則瘋無從下手﹐此刺法之所以不可不精也。先去其惡毒﹐然後服藥調治保養﹐新血易生矣。﹝《癘瘍全書》﹞古人鍼砭之法﹐治病甚神﹐但鍼則深入﹐砭則重取﹐麻風獨重於刺法。蓋肌肉之表﹐或麻或癢或木﹐此惡血凝結﹐眞气不行﹐正須行刺法以浮取之﹐令惡血漸去﹐旋卽完好﹐卽不遠出血﹐亦令通气。每隔數日余再刺之﹐直至血鮮知痛乃止。其鍼砭灸KT之法﹐不過暫用﹐在麻瘋不常用也。惟刺爲最先一著﹐旣行刺法﹐兼以敷藥﹐則肌肉淫處自平﹐紅處自白﹐麻木處自由痛癢﹐疙瘩處自變好肉﹐有得心應手之妙。凡血紅者﹑血活者俱不必刺﹐血虛者亦不宜刺。﹝同上﹞《內經》所言鍼與刺本是一法﹐今味其字義﹐亦可微分。鍼按兪穴﹐刺著皮膚。鍼以通經絡﹐行補瀉﹔刺以去惡血﹐去頑麻。故《靈樞》有九鍼圖﹐外科有披鍼﹑喉鍼﹑三稜等鍼。今瘋門所用之鍼有二﹕一曰鍼﹐治瘋初起及輕癥﹐皮膚麻木﹐不知痛癢﹐有紅塊浮現如雲﹐大不逾碗﹐徑不逾尺。或低陷色白者﹐反爲最重。用此鍼﹐於患處微微排刺﹐至出血﹑血歸方止。歸者﹐血凝而不流也。外用紅粉丹摻之﹐卽能止血結痂。如此一月二次﹐直至知痛血鮮﹐不必再刺。一曰攢鍼﹐治瘋癥旣久﹐徧身頑麻﹐肌濃肉變。用此鍼﹐於患處重手築之﹐令出惡血淋漓﹐拭去再刺如前法。亦﹐一月二次﹐肌膚漸平漸白﹐方可勿刺。其徧身者﹐須審其起處﹑重處及八邪穴﹝八邪穴宜考原書﹞尢宜著力。又痿攣蜷﹐不在刺例。凡刺宜避筋﹐此爲喫緊之語。肥人肉多﹐瘦人筋浮﹐不可不察。﹝同上﹞紅粉丹﹐諸瘋刺後止血。軟石膏﹝研一兩﹞鉛丹﹝水淘淨炒三錢﹞朱砂﹝水飛一錢﹞輕粉﹝一錢五分﹞冰片﹝一分﹞麝香一分共研細末﹐瓷器收貯。﹝同上﹞

灸法

麻風惡疾﹐《千金》諸方藥甚多﹐或效或不效云云。灸曲池﹑合谷﹑三里﹑絕骨等穴尢佳﹐予與人按此等穴皆酸疼故也。﹝《資生》﹞先樺皮散﹐從少至多﹐服五﹑七日﹐灸承漿穴七壯。灸瘡愈﹐再灸。再愈﹐三灸之。後服二聖散﹝按﹕卽《聖濟》千金散﹞。泄熱。祛血之風邪。﹝《活法機要》﹞

調攝法

大都皆須斷米谷﹑肴﹐專食胡麻﹑松術最善。﹝《外臺》引《肘後》﹞忌房室事﹑動風發气﹑鹽醋料物等物﹐只得喫淡粥﹐過一百日﹝《聖濟》﹞負此病者﹐百無一生﹐猶且愛戀妻孥﹐復著名利﹐不仁之行﹐仍欲更作﹐死而無悔﹐深可悲傷。凡遇此疾﹐切須斷鹽及一切口味﹐公私世務悉宜屏置。能不交俗事﹐絕慶弔﹐幽隱林下﹐根據法治療﹐非但愈疾﹐亦能因是而致神仙﹐所謂因禍而得福也。﹝《三因》﹞﹝按﹕此系《千金》節文﹐眞人更曰﹕余以貞觀年中﹐侍一病者入山﹐教服松脂﹐欲至百日﹐須眉皆生。又斷鹽下曰﹕常進松脂。﹞宜戒﹕戒憂怒﹐避風熱﹐省勞碌﹐絕色欲﹐除妄想﹐忌鹽醬﹐守藥規。﹝《捷法》﹞食淡法﹕假如每日肴饌﹐當用鹽一錢﹐只用九分﹐過數日再減一分﹐逐十日減至百日﹐全不食鹽﹐不覺淡矣。經雲淡之其爲五行本﹐鹽能助火。﹝同上﹞調法之法﹐先戒色欲﹐次節飲食﹐衣服宜濃﹐居處宜暖﹐疾風豪雨﹐勿出戶庭﹐出嵐臭霧﹐勿侵口鼻﹐無暴怒﹐無積憂﹐心中少事﹐飲食淡泊﹐如在春和景明之日﹐有光風霽月之樂。自然惡血漸散﹐邪火漸熄﹐肌肉漸潤﹐形色漸平。終身守之﹐不可蕩越。﹝《癘瘍全書》﹞

