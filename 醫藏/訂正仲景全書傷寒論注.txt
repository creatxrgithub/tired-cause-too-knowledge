訂正仲景全書傷寒論注吳謙

凡例

一﹑《傷寒論》與《金匱要略》原是一書﹐自林億校刊遂分爲二﹐殊失先賢之意﹐後趙開美仍合爲一書。今復其舊﹐使後學知傷寒與雜證原非有二也。

一﹑全書經文﹐諸家舊本﹐或字有增減﹐或節有分合﹐或重出不書衍文﹐或正誤各不相同。是集則以《仲景全書》爲準﹐而參之各家﹐以昭畫一。

一﹑《傷寒論》《金匱要略》﹐法律本自井然﹐但系千載遺書﹐錯誤頗多﹐𨿽經歷代注家編次詮解﹐然各執己見﹐位置無常﹐難以爲法。玆集《傷寒》分經﹐仍根據方有執《條辧》﹐而次序先後﹐則更爲變通。《金匱》門類﹐悉照林億校本﹐而綱領條目﹐則詳爲分別。並不拘泥前人﹐惟在啟發後學﹐足裨實用。

一﹑經中凡錯簡遺誤﹐文義不屬﹐應攺﹑補﹑刪﹑移者﹐審辧精核﹐皆詳於本條經文之下。其有全節文義不相符合﹐絕難意解者﹐𨿽勉加注釋﹐終屬牽彊﹐然其中不無可采之句。故另匯二帙﹕一曰《正誤》﹔一曰《存疑》。附之卷末﹐以備參考。《金匱要略》仿此。

一﹑書中辭精義奧﹐注釋誠難。若徒尙辭華﹐必支離蔓衍﹐何以闡發微言﹗是注惟期簡易明顯﹐發揮經旨﹐間或旁參互證﹐亦惟援引本經﹐不事虛文﹐用滋眩惑。

一﹑《傷寒論》自成無己創注以來﹐踵之者百餘家﹔《金匱要略》自趙良衍義後﹐繼之者十餘人。各有精義﹐羽翼經文。然或涉浮泛﹐或近隱晦﹐醇疵並見﹐難以適從。玆汰其重復﹐刪其冗沓。取其精確﹐實有發明者﹐集注於上﹐用資考證。

一﹑上古有法無方﹐自仲景始有法有方。其規矩變化之妙﹐立法成方之旨﹐各有精義﹐皆當明晰。玆於每方必審究其立方主治之理﹐君臣佐使之相輔﹐功能性味之相合﹐一一解於其後。卽方中用水之甘瀾﹑麻沸﹐火之宜文﹑宜武﹐煎之緩急﹐漬之遲速﹐服之頻頓﹐莫不各有適病之宜。前人或置而不論者﹐必備錄而詳解之。

一﹑是集《傷寒》﹐則首六經﹐次合病﹑並病﹐次差後勞復﹑食復﹑陰陽易﹐次壞病﹑溫病﹑痙﹑濕﹑﹑霍亂﹐次可汗不可汗﹑可吐不可吐﹑可下不可下﹐次平脈﹑辧脈法﹐此一書之次第也。首綱領﹐次具證﹐次出方﹐次因誤致變﹐次因逆成壞﹐此一篇之次第也。

首經文﹐次注釋﹐次集注﹐次方藥﹐次方解集解﹐其經文有缺誤者﹐則加辧論於經文之下﹐以按字冒之﹐其與本條互相發明﹐而非專論本條者﹐加辧論於本注之後﹐亦以按字冒之﹐此逐條之次第也。俾後學了然心目﹐易於融會貫通。《金匱要略》序法仿此。

一﹑《金匱》二十五章﹐內有與《傷寒》文同者﹐十之一二﹐𨿽爲重出﹐然亦間有義別之處。今將《傷寒論》中已有專注者﹐則不復贅釋﹐其與本經切要者﹐必重加發明﹐以闡揚其旨。

一﹑古人姓氏﹐有傳記詳明者﹐昭昭可考。若僅書其字﹐則無從知其名矣。夫以其人竭慮殫精﹐久而泯其迹﹐所不忍也。故於無考者書其字﹐可考者書其名﹐以示不沒其善之意。

卷一

《傷寒論》﹐後漢張機所著﹐發明《內經》奧旨者也。並不引古經一語﹐皆出心裁﹐理無不該﹐法無不備。蓋古經皆有法無方﹐自此始有法有方。啟萬世之法程﹐誠醫門之聖書﹗但世遠殘闕﹐多編次傳寫之誤。今博集諸家注釋﹐采其精粹﹐正其錯訛﹐刪其駁雜﹐補其闕漏﹐發其餘蘊﹐於以行之天下﹐則大法微言﹐益昭諸萬世矣﹗

卷一

辧太陽病脈證並治上編

太陽主表﹐爲一身之外藩﹐總六經而統榮衛。凡外因百病之襲人﹐必先於表。表气壯﹐則衛固榮守﹐邪由何人﹗經曰﹕𨿽有大風苛毒﹐勿之能害是也。若表气虛﹐則榮衛之气不能禦外﹐故邪得而乘之。經曰﹕虛邪不能獨傷人﹐必因身形之虛而後客之也。衛﹐陽也﹔榮﹐陰也。風﹐陽邪也﹔寒﹐陰邪也。邪之害人﹐各從其類﹐故中風則衛受之﹐傷寒則榮受之。衛分受邪﹐則有汗爲虛邪﹐桂枝證也。榮分受邪﹐則無汗爲實邪﹐麻黃證也。榮衛俱受邪﹐均無汗﹐皆爲實邪﹐大靑龍證也。大綱三法﹐用之得當﹐其邪立解﹐用違其法﹐變病百出。緣風爲百病之長﹐故以風中衛列爲上編﹐寒傷榮與風寒兩傷﹐列爲中﹑下二篇。其條目俱詳於本篇之下﹐俾讀者開卷了然﹐有所遵循也。

太陽之爲病﹐脈浮﹐頭項彊痛而惡寒。

【注】太陽﹐膀胱經也。太陽之爲病﹐謂太陽膀胱經之所爲病也。太陽主表﹐表統榮衛﹐風邪中衛﹐寒邪傷榮﹐均表病也。脈浮﹐表病脈也。頭項彊痛惡寒﹐表病證也。太陽經脈﹐上額交巓﹐入絡腦﹐還出別下項﹐連風府﹐故邪客其經﹐必令頭項彊痛也。惡寒者﹐因風寒所傷﹐故惡之也。首揭此條﹐爲太陽病之提綱。凡上﹑中﹑下三篇內稱太陽病者﹐皆指此脈證而言也。

【按】榮衛二者﹐皆胃中後天之穀气所生。其气之淸者爲榮﹐濁者爲衛。衛卽气中之剽悍者也﹔營卽血中之精粹者也。以其定位之體而言﹐則曰气血﹔以其流行之用而言﹐則曰營衛。營行脈中﹐故屬於陰也﹔衛行脈外﹐故屬於陽也。然營衛之所以流行者﹐皆本乎腎中先天之一气﹐故又皆以气言﹐曰營气﹑衛气也。

【集注】滑壽曰﹕脈在肉上行﹐主表也。

方有執曰﹕表卽皮膚﹐榮衛麗焉。故脈見尺寸俱浮﹐知病在太陽表也。項﹐頸後也。

惡寒者﹐該風而言也。風寒初襲而郁於表﹐不能再勝風寒之外忤﹐故畏惡之。

程應旄曰﹕太陽經之見證﹐莫確於頭痛惡寒﹐故首揭之。

吳人駒曰﹕頭爲三陽之通位﹐項爲太陽之專位﹐有所障礙﹐不得如常之柔和﹐是爲彊痛。

太陽病﹐發熱﹐汗出﹐惡風﹐脈緩者﹐名爲中風。

【注】太陽病﹐卽首條脈浮﹐頭項彊痛而惡寒之謂也。衛爲表陽﹐風屬陽邪﹐風邪中人﹐則衛受之﹐從其類也。風中於衛﹐卽發熱者。以風﹑衛皆陽﹐其性本熱﹐故變熱甚捷﹐不似傷寒待其閉郁而始熱也。衛病不能固表﹐又爲陽邪所蒸﹐故腠理疏而汗出也。汗出表虛﹐爲風所忤﹐故惡風也。風性柔軟﹐故脈緩也。此承上條言太陽病又兼見此脈證者﹐名曰中風﹐以爲中風病之提綱。後凡稱中風者﹐皆指此脈證而言也。

【集注】方有執曰﹕脈緩卽下文陽浮而陰弱之謂。言旣有如首條所揭之太陽病﹐加之發熱汗出﹐惡風而脈緩者﹐則其病乃是觸犯於風所致﹐故名中風。

汪琥曰﹕中風﹐非東垣所雲中腑﹑中髒﹑中血脈之謂。蓋「中」字與「傷」字同義。仲景論中﹐不直言傷風者﹐恐後學不察﹐以咳嗽﹑鼻塞﹑聲重之傷風﹐混同立論﹐故以「中」字別之也。脈緩當作浮緩看。浮是太陽病脈﹐緩是中風脈。中篇緊脈﹐亦當仿此。

太陽中風﹐陽浮而陰弱﹐陽浮者熱自發﹐陰弱者汗自出﹐嗇嗇惡寒﹐淅淅惡風﹐翕翕發熱﹐鼻鳴漧嘔者﹐桂枝湯主之。

【注】太陽中風﹐卽上二條合而言之﹐又詳舉其證以出其治也。後凡稱太陽中風者﹐皆指此脈此證也。陰陽指榮衛而言﹐非指尺寸浮沈也。陽浮﹐卽越人曰「三菽之浮﹐肺之浮也」。肺主皮毛﹐取之而得者﹐卽衛分之浮也。六菽之浮﹐心之浮也。心主血脈﹐取之而得者﹐卽營分之浮也。營分之浮較之衛分之浮﹐則無力而弱﹐故曰﹕陽浮而陰弱也。衛爲風客﹐則衛邪彊而發熱矣。故曰﹕陽浮者熱自發。營受邪蒸﹐則營不固而汗出矣。故曰﹕陰弱者汗自出。營衛不和﹐則肌表疏緩﹐故有嗇嗇之惡寒﹐淅淅之惡風﹐翕翕之發熱也。然在皮膚之表﹐非若傷寒之壯熱無汗﹐惡寒𨿽近烈火而不減﹐惡風𨿽處密室而仍畏也。

皮毛內合於肺。皮毛不固﹐風邪侵肺﹐則气壅而鼻鳴矣。胸中者﹐陽气之本。衛陽爲風邪所幹﹐不能敷布﹐則气上逆而爲漧嘔矣。故宜桂枝湯﹐解肌固表﹐調和營衛也。

【集注】程應旄曰﹕嗇嗇惡寒者﹐肌被寒侵﹐怯而斂也。淅淅惡風者﹐肌因風灑﹐疏難禦也。翕翕發熱者﹐肌得熱蒸﹐合欲揚也。嗇嗇﹑淅淅﹑翕翕字俱從皮毛上形容﹐較之傷寒之見證﹐自有浮﹑沈﹐淺﹑深之別。

枝枝湯方

桂枝﹝三兩﹞芍藥﹝三兩﹞甘艸﹝炙﹐二兩﹞生薑﹝切三兩﹞大棗﹝擘﹐十二枚﹞

上五味﹐咀三味﹐以水七升﹐微火煮取三升﹐去滓﹐適寒溫﹐服一升。服已須臾﹐啜熱稀粥一升餘﹐以助藥力。溫覆令一時許﹐徧身﹐微似有汗者益佳﹐不可令如水流漓﹐病必不除。若一服汗出病差﹐停後服﹐不必盡劑﹔若不汗﹐更服﹐根據前法﹔又不汗﹐後服﹐當小促其間﹐半日許﹐令三服盡。若病重者﹐一日一夜周時觀之。服一劑盡﹐病證猶在者﹐更作服。若汗不出者﹐乃服至二三劑。禁生冷﹑粘滑﹑肉面﹑五辛﹑酒酪﹑臭惡等物。

【按】桂枝湯方﹐桂枝下有「去皮」二字。夫桂枝气味辛甘﹐全在於皮﹐若去皮﹐是枯木矣﹐如何有解肌發汗之功﹖宜刪此二字。後仿此。

【方解】名曰桂枝湯者﹐君以桂枝也。桂枝辛溫﹐辛能發散﹐溫通衛陽。芍藥酸寒﹐酸能收斂﹐寒走陰營。桂枝君芍藥﹐是於發汗中寓斂汗之旨﹔芍藥臣桂枝﹐是於和營中有調衛之功。生薑之辛﹐佐桂枝以解表﹔大棗之甘﹐佐芍藥以和中。甘艸甘平﹐有安內攘外之能﹐用以調和中气﹐卽以調和表裏﹐且以調和諸藥。以桂芍之相須﹐姜棗之相得﹐藉甘艸之調和﹐陽表陰裏﹐气衛血營﹐並行而不悖﹐是剛柔相濟以相和也。而精義在服後須臾啜稀粥以助藥力。蓋穀气內充﹐不但易爲釀汗﹐更使已入之邪不能少畱﹐將來之邪﹐不得復入也。又妙在溫覆令一時許﹐微似有汗﹐是授人以微汗之法也﹐不可令如水流漓﹐病必不除﹐是禁人以不可過汗之意也。此方爲仲景羣方之冠﹐乃解肌發汗﹑調和營衛之第一方也。凡中風﹑傷寒﹐脈浮弱﹐汗自出而表不解者﹐皆得而主之。其他但見一二證卽是﹐不必悉具。故麻﹑葛﹑靑龍發汗諸劑﹐咸用之也。若汗不出﹐麻黃證也。脈浮緊﹐麻黃脈也。固不可與桂枝湯。然初起無汗﹐已用麻黃髮汗﹐汗解後復煩﹐脈浮數者﹔與下後脈仍浮﹐气上衝者﹔及下後下利止﹐而身痛不休者﹐經中皆用此以解外。誠以此時表𨿽未解﹐腠理已疏﹐邪不在皮毛﹐而在肌肉。且經汗下﹐津液已傷﹐故脈證𨿽同麻黃﹐而主治當屬桂枝也。粗工妄謂桂枝湯專治中風﹐不治傷寒﹐使人疑而不用。又謂專走肌表﹐不治他病。不知此湯﹐倍芍藥﹑生薑﹐加人參﹐名桂枝新加湯﹐用以治榮表虛寒﹐肢體疼痛﹔倍芍藥加飴糖﹐名小建中湯﹐用以治裏虛心悸﹐腹中急痛﹔再加黃﹐名黃建中湯﹐用以治虛損虛熱﹑自汗盜汗。因知仲景之方﹐可通治百病也。適寒溫服﹐啜熱稀粥以助藥力﹐欲使穀气內充﹐易爲釀汗也。溫覆令一時許﹐微似有汗﹐不令如水流漓﹐謂不可過汗也。蓋取汗﹐在不緩不急﹐不多不少。緩則邪必畱連﹐急則邪反不盡。汗多則亡其陽﹐汗少則病必不除。若一服汗出病差﹐謂病輕者﹐初服一升病卽解也。停後服﹐不必盡劑﹐謂不可再服第二升﹐恐其過也。若不汗﹐更服﹐根據前法﹐謂初服不汗出未解﹐再服一升﹐根據前法也。又不汗後服﹐謂病仍不解﹐後服第三升也。小促其間﹐半日許令三服盡﹐謂服此第三升﹐當小促其服﹐亦不可太緩﹐以半日三時許爲度﹐令三服盡﹐始適中其服之宜也。若病重者﹐初服一劑﹐三升盡﹐病不解﹐再服一劑﹐病猶不解﹐乃更服三劑﹐以一日一夜周十二時爲度﹐務期汗出病解而後已。後凡有曰根據服桂枝湯法者﹐卽此之謂也。

太陽病﹐發熱汗出者﹐此爲榮弱衛彊﹐故使汗出。欲救邪風者﹐宜桂枝湯。

【注】此釋上條陽浮陰弱之義也。經曰﹕邪气盛則實﹐精气奪則虛。衛爲風入則發熱﹐邪气因之而實﹐故爲衛彊﹐是衛中之邪气彊也。營受邪蒸則汗出﹐精气因之而虛﹐故爲營弱﹐是營中之陰气弱也。所以使發熱汗出也﹐欲救邪風者﹐宜桂枝湯。

【集注】方有執曰﹕上言陽浮而陰弱﹐此言營弱衛彊。衛彊卽陽浮﹐營弱卽陰弱﹐彼此互言而互相發明者也。救者﹐解救救護之謂。不曰風邪﹐而曰邪風者﹐以本體言也。

病患髒無他病﹐時發熱自汗出而不愈者﹐此衛气不和也。先其時發汗則愈﹐宜桂枝湯。

【注】此釋上條榮衛不和之證﹐而又就其時發熱汗出者﹐以明其治也﹐髒﹐裏也。無他病﹐謂裏無他病也。有時發熱﹐有時不熱﹐有時汗出﹐有時不汗出﹐其表病流連而不愈者﹐非榮不和﹐是衛彊不與榮和也。當於未熱未汗之時﹐預用桂枝湯解肌發汗﹐迎而奪之﹐以遏其勢﹐則熱退汗斂﹐而病自愈矣。

【集注】方有執曰﹕時以暫言。衛气不和者﹐表有邪風而不和也。先其時者﹐言於未發熱之先也。

程知曰﹕陰虛諸病﹐亦時發熱自汗。若裏無他病﹐而時熱自汗﹐則爲衛受風邪﹐未得解散﹐宜於將發之時﹐先用桂枝湯乘其欲動而擊之。

程應旄曰﹕桂枝爲解肌之劑﹐而有時云發汗者﹐何也﹖以其能助衛气升騰﹐使正气得宣而汗出﹐與麻黃湯逐邪气﹐使汗從外泄者不同。

汪琥曰﹕及其發熱自汗之時﹐用桂枝湯發汗則愈。苟失其時﹐則風邪入裏﹐病熱必深﹐桂枝湯非所宜矣。

病常自汗出者﹐此爲榮气和。榮气和者外不諧﹐以衛气不共榮气諧和故爾。以榮行脈中﹐衛生脈外﹐復發其汗﹐榮衛和則愈﹐宜桂枝湯。

【注】此又釋上條榮衛所以不和之義也。言病有時常自出汗者﹐此爲榮气已和也。榮气和而熱仍不解者﹐則是衛外之气猶不諧﹐而不與榮气共和諧也。所以榮气𨿽和﹐而時時自汗出﹐病猶不解也。蓋以榮行脈中﹐衛行脈外﹐衛不和﹐則榮𨿽和而病不解。故復發其汗以抑衛而和榮﹐榮衛和而病自愈矣。亦宜桂枝湯。

【集注】方有執曰﹕此與上條同。上以暫言﹐此言常者﹐謂無時不然也。上言髒﹐髒爲陰而主裏。此言榮﹐榮亦陰而主裏。以暫言﹐故其詞略﹔以常言﹐故其詞詳。兩相互發﹐義不殊也。

諭昌曰﹕此明衛受邪風﹐榮自汗出之理。凡汗出榮和﹐而發熱不解﹐是衛彊不與榮和也。復發其汗﹐伸風邪從肌竅外出﹐斯衛不彊而與榮和矣。正如中酒發狂﹐酒去其人帖然也。榮受寒邪﹐不與衛和﹐宜麻黃湯亦然。

吳人駒曰﹕上條發作有時﹐此則無時。而不自汗出﹐但熱不解者﹐亦屬榮衛不和。蓋榮衛相得之爲和﹐而榮不得獨爲之和也。

張錫駒曰﹕衛气者﹐所以肥腠理﹐司開闔﹐衛外而爲固也。今受邪風﹐不能衛外﹐故常自汗出而熱不解﹐此爲榮气和而衛不和也。

魏荔彤曰﹕前以桂枝解肌者﹐和其衛而時發熱之熱止﹔此以桂枝發汗者﹐和其衛而常自汗之汗止。蓋發其表而熱解矣。故總結之曰﹕榮衛和則愈。

太陽病﹐初服桂枝湯﹐反煩不解者﹐先刺風池﹑風府﹐卻與桂枝湯則愈。

【注】太陽病﹐服桂枝湯﹐外證不解者﹐可更作服。今初服不惟不解﹐而反加煩﹐是表邪太盛。若遽與桂枝﹐恐更生煩熱。故宜先行刺法﹐疏其在經邪熱﹐然後卻與桂枝﹐發其肌腠風邪﹐俾外內調和﹐自然汗出而解矣。

【集注】方有執曰﹕桂枝全在服法﹐發汗切要如經。若服不如法﹐汗不如經﹐病必不除﹐所以反煩。反者﹐轉也。言轉加熱悶也。風池穴在耳後陷者中﹐按之引於耳中﹐手足少陽脈之會﹐刺可入同身寸之四分。風府穴在項上入髮際﹐同身寸之一寸﹐大筋內宛宛中﹐督脈﹑陽維二經之會﹐刺可入同身寸之四分。

張志聰曰﹕風池﹑風府𨿽非太陽穴道﹐乃屬太陽經脈所循之部﹐故刺之以衰太陽之病勢。

魏荔彤曰﹕恐誤認此爲已傳之躁煩﹐故標出以示人。言不解則太陽之證俱在﹐但添一煩﹐知其非傳裏之煩﹐而仍爲表未解之煩也。

欲自解者﹐必當先煩﹐乃有汗而解。何以知之﹖脈浮﹐故知汗出解也。

【注】汗之不解而煩﹐太陽證仍在者﹐是表邪盛也﹔有陽明證者﹐是裏熱盛也。然亦有欲自解而未解先煩者﹐則又爲邪正相爭﹐作汗之兆也。當其煩時﹐解與不解﹐固不可定﹐但診其六脈俱浮﹐則知邪欲還表﹐當汗出而解矣。

【集注】程知曰﹕天地鬱蒸而雨作﹐人身煩悶而汗作﹐當以脈浮決之。設脈不浮則煩﹐又爲入裏之候矣。

程應旄曰﹕如診得脈浮﹐卽是邪還於表之兆﹐切勿妄治其煩﹐使汗卻而當解者反不解也。

沈明宗曰﹕夫自解證﹐有從衄解﹐有從下血而解﹐有從下利而解﹐有從小便暗除而解者。此卽太陽戰汗之一端﹐或從脈辧﹐或從證參。仲景妙義﹐散見諸篇﹐務必合參則備。

病六七日﹐手足三部脈皆至﹐大煩而口噤不能言﹐其人躁擾者﹐必欲解也。

【注】病至六七日﹐手足陰陽三部脈皆至而浮﹐忽然大煩﹐口噤不能言﹐躁擾不寧者﹐此邪正俱實﹐爭勝作汗之象。故曰﹕必欲解也。

【集注】成無己曰﹕手足三部脈皆至﹐爲正气盛﹐邪气𨿽甚﹐必欲解也。

著脈和﹐其人大煩﹐目重臉﹐內際黃者﹐此欲解也。

【按】臉字當是「瞼」字。瞼﹐眼弦也。作臉字﹐非。

【注】脈和而大煩者﹐其解未可卜也。若其人目重瞼者﹐是瞼覆下垂目欲合也﹐爲陰來濟陽之兆。內際黃者﹐爲胃气來復之徵﹐故曰﹕此欲解也。

問曰﹕脈病欲知愈未愈者﹐何以別之﹖答曰﹕寸口﹑關上﹑尺中三處﹐大小﹑浮沈﹑遲數同等﹐𨿽有寒熱不解者﹐此脈陰陽爲和平﹐𨿽劇當愈。

【注】脈偏勝則病﹐脈和平則愈。今寸口﹑關上﹑尺中三部脈﹐俱見浮沈﹑遲數﹑大小同等﹐陰陽和平之象﹐卽有寒熱不解之病﹐𨿽劇亦當愈也。

【集注】《內經》曰﹕寸口﹑人迎兩者相應若引繩﹐大小齊等者﹐名曰平人。

程知曰﹕大小﹑浮沈﹑遲數同等﹐謂三部九候無相失也。蓋大不甚大﹐小不甚小﹐浮不甚浮﹐沈不甚沈﹐遲不甚遲﹐數不甚數﹐爲沖和平等之象也。

病有發熱惡寒者﹐發於陽也﹔無熱惡寒者﹐發於陰也。發於陽者七日愈﹐發於陰者六日愈﹐以陽數七﹐陰數六故也。

【注】病謂中風﹑傷寒也。有初病卽發熱而惡寒者﹐是謂中風之病﹐發於衛陽者也。有初病不發熱而惡寒者﹐是謂傷寒之病﹐發於榮陰者也。發於陽者七日愈﹐發於陰者六日愈﹐以陽合七數﹐陰合六數也。

【集注】方有執曰﹕此推原中風﹑傷寒之所以始﹐以要其所以終之意。凡在太陽皆惡寒也。發﹐起也。愈﹐瘳也。

程知曰﹕此辧太陽病有發熱有不發熱之故也。風﹐陽也﹔衛﹐亦陽也。寒﹐陰也﹔榮﹐亦陰也。中風﹑傷寒均爲表證。而風入衛﹐則邪發於陽而爲熱﹔寒入榮﹐則邪發於陰而不卽熱。陽行速﹐故常過經而遲愈一日﹔陰行遲﹐故常循經而早愈一日。觀此﹐則風寒之辧了然矣。

魏荔彤曰﹕風傷衛﹐寒傷榮﹐旣在太陽﹐則未有不發熱者﹐但遲速有間耳。至於惡寒則同也。發於陽﹑發於陰之義﹐不過就風爲陽衛亦陽﹑寒爲陰榮亦陰而言﹐殊未及於三陰也。

問曰﹕凡病欲知何時得﹐何時愈﹖答曰﹕假令夜半得病者﹐明日日中愈。日中得病者﹐夜半愈。何以言之﹖日中得病﹐夜半愈者﹐以陽得陰則解也。夜半得病﹐明日日中愈者﹐以陰得陽則解也。

【注】凡病之起﹐不外乎陰陽以爲病﹐非陽勝陰﹐卽陰勝陽。凡病之愈﹐亦不外乎陰陽以爲和﹐非陽得陰解﹐卽陰得陽解。陽得陰解者﹐謂日中得病﹐今日夜半愈也。陰得陽解者﹐謂夜半得病﹐明日日中愈也。

【集注】方有執曰﹕日中﹑夜半以大略言﹐余時可仿此意而推也。

太陽病﹐頭痛至七日以上自愈者﹐以行其經盡故也。若欲作再經者﹐鍼足陽明﹐使經不傳則愈。

【注】太陽病﹐頭痛至七日以上自愈者﹐以行其經盡故也﹐謂太陽受病﹐其邪傳行六日﹐三陽﹑三陰經盡﹐至七日以上﹐三陽﹑三陰之病日衰﹐大邪皆去﹐此不作再經﹐故自愈也。再者﹐再傳陽明經也﹐謂其邪已傳經盡﹐熱盛不衰﹐欲再轉屬陽明故也。鍼足陽明﹐以泄其熱﹐使其邪不再傳﹐則愈矣。

【集注】方有執曰﹕七日以上者﹐該六日而言也。

魏荔彤曰﹕方有執謂鍼以遏其邪﹐諭昌謂鍼以竭其邪﹐言遏﹑言竭﹐皆言泄之也。凡鍼刺者﹐泄其盛气也。故前言刺風池﹑風府﹐亦主泄其風邪暴甚之意。因刺法乃治熱之善策﹐不欲人妄施汗﹑下﹑溫三法也。言足陽明﹐自是胃之經穴﹐必有實欲再傳之勢﹐方可刺之。

閔芝慶曰﹕太陽受病﹐以次而終於厥陰爲傳經盡。諸經受病﹐至七日以上自愈者﹐爲行其經盡故也。今有自太陽再傳之說﹐若果傳徧六經﹐厥陰再傳太陽﹐太陽再傳陽明﹐則何不於厥陰未傳太陽之前﹐預鍼太陽﹔而必待傳陽明﹐然後鍼陽明哉﹗於此可知三陰從無再傳太陽之病﹐但轉屬陽明耳。

風家表解而不了了者﹐十二日愈。

【注】風家﹐謂太陽中風也。表解﹐謂用桂枝湯病已解也。不了了者﹐不淸楚也。言用桂枝湯其表已解而猶不淸楚者﹐在經余邪未盡耳。十二日經盡之時﹐余邪盡﹐自然愈也。

【集注】魏荔彤曰﹕此條申明太陽中風病愈後﹐風邪畱滯之證﹐應聽其自愈也。

太陽病﹐頭痛﹐發熱﹐汗出﹐惡風者﹐桂枝湯主之。﹝重出﹐衍文。﹞桂枝本爲解肌﹐若其人脈浮緊﹐發熱﹐汗不出者﹐不可與也。常須識此﹐勿令誤也。

【注】夫桂枝湯本爲解肌﹐中風表虛之藥也。若其人脈浮緊﹐發熱﹐汗不出者﹐乃傷寒表實之病﹐不可與也。常須識此爲麻黃湯證﹐勿令誤與桂枝湯也。

【集注】程應旄曰﹕可與不可與﹐在毫釐疑似之間。誤多失之於倉卒﹐須常將營衛之分別處﹐兩兩互勘﹐陰陽不悖﹐虛實了然。不以桂枝誤治脈浮緊汗不出之傷寒﹐自不致以麻黃誤治脈浮緩汗自出之中風矣。

若酒客病﹐不可與桂枝湯。得之則嘔﹐以酒客不喜甘故也。

【注】酒客﹐謂好飲之人也。酒客病﹐謂過飲而病也。其病之狀﹕頭痛﹑發熱﹑汗出﹑嘔吐﹐乃濕熱燻蒸使然﹐非風邪也。若誤與桂枝湯服之﹐則嘔﹐以酒客不喜甘故也。

【集注】成無己曰﹕酒客內熱﹐喜辛而惡甘。桂枝湯甘﹐酒客得之﹐則中煩而嘔。

凡服桂枝湯吐者﹐其後必吐膿血也。

【注】凡酒客得桂枝湯而嘔者﹐以辛甘之品能動熱助湧故也。若其人內熱素盛﹐服桂枝湯又不實時嘔出﹐則益助其熱﹐所以其後必吐膿血也。然亦有不吐膿血者﹐則是所傷者輕﹐而熱不甚也。

【集注】劉宏璧曰﹕桂枝气味甚薄﹐酒客不可與者﹐舉一以例其餘也。庸工不得其解﹐每遇熱盛之人﹐但去桂枝﹐於甘辛極熱之類﹐全無顧忌。仲景豈意後人如此之愚哉﹗卽如產後不宜寒冷﹐所以舉一白芍之味酸微寒者以示戒。今只知除去白芍﹐於三黃寒涼等藥﹐反恣用無忌。殊不知聖人一語﹐該括無窮。味薄者尙不可與﹐其味濃者可知﹔微寒者旣在宜禁﹐而大寒者尢所當戒。世俗不能引伸觸類﹐徒以鹵莽滅裂爲事。可見上古醫書﹐非精詳玩味﹐烏能有得耶﹗太陽病﹐發汗﹐遂漏不止。其人惡風﹐小便難﹐四肢微急﹐難以屈伸者﹐桂枝加附子湯主之。

【注】太陽中風﹐本當解肌﹐若大發其汗﹐如水流漓﹐因而遂漏不止。其人必腠理大開﹐表陽不固﹐故惡風也。液傷於內﹐膀胱津少﹐故小便難也。液傷於外﹐復加風襲﹐故四肢微急﹐難以屈伸也。宜桂枝加附子湯主之。服根據桂枝湯法者﹐是於固陽斂液中﹐和營衛解風邪也。

【集注】方有執曰﹕此太陽中風誤汗之變證。小便難者﹐以汗漏不止﹐必亡陽﹑亡津液。亡陽則气不足﹐亡津液則水道枯竭。且小便者﹐膀胱所司也。膀胱本太陽經﹐而爲諸陽主气﹐气不足則化不行矣。

程知曰﹕此陽气與陰液兩亡﹐復加外風襲人﹐與眞武證微細有別。眞武湯是救裏寒亡陽之失﹐急於回陽者﹔桂枝加附子湯是救表寒漏風之失﹐急於溫經者。

桂枝加附子湯方

於桂枝湯方內﹐加附子一枚﹐余根據桂枝湯法。

【集解】柯琴曰﹕是方以附子加入桂枝湯中﹐大補表陽也。表陽密﹐則漏汗自止﹐惡風自罷矣。汗止津回﹐則小便自利﹐四肢自柔矣。汗漏不止與大汗出同﹐而從化變病則異。服桂枝麻黃湯﹐大汗出後﹐而大煩渴﹐是陽陷於裏﹐急當救陰﹐故用白虎加人參湯。服桂枝﹑麻黃湯發汗﹐遂漏不止﹐而不煩渴﹐是亡陽於外﹐急當救陽﹐故用桂枝加附子湯。要之﹐發汗之劑﹐用桂枝不當﹐則陽陷於裏者多﹔用麻黃不當﹐則陽亡於外者多。因桂枝湯有芍藥而無麻黃﹐故𨿽汗大出而元府尙能自閉﹐多不致亡陽於外耳。

服桂枝湯﹐大汗出後﹐大煩渴不解﹐脈洪大者﹐白虎加人參湯主之。

【注】大煩渴﹐陽明證也。洪大﹐陽明脈也。中風之邪﹐服桂枝湯﹐大汗出後不解﹐大煩渴脈洪大者﹐是邪已入陽明﹐津液爲大汗所傷﹐胃中漧燥故也。宜與白虎加人參湯﹐淸熱生津﹐而煩渴自除矣。

【集注】張璐曰﹕白虎湯﹐實解內蒸之熱﹐非治外經之熱也。昔人以石膏辛涼﹐能解利陽明風熱﹐若不佐以麻﹑葛之品﹐何以走外﹖此說似是而實非。蓋陽明在經之邪﹐縱使有大熱而不煩渴﹐自有葛根湯﹑桂枝加葛根湯等治法﹐並無藉於石膏也。

白虎加人參湯方

﹝見陽明篇﹞

太陽病﹐三日﹐發汗不解﹐蒸蒸發熱者﹐屬胃也。調胃承气湯主之。

【注】太陽病﹐三日﹐發汗後熱不解﹐若仍陣陣發熱有汗而不解者﹐是太陽表證未罷也﹐則當以桂枝湯和之。今蒸蒸發熱﹐有汗而不解者﹐乃屬陽明裏證不和也﹐故用調胃承气湯。

【集注】程應旄曰﹕太陽病﹐三日﹐經期尙未深也﹐何以發汗不解便屬胃也﹖蓋以胃燥素盛﹐故他表證𨿽罷﹐而汗與熱仍不解也。第徵其熱﹐如炊籠蒸蒸而盛﹐則知其汗必連綿而來﹐此卽大便已硬之徵﹐故曰屬胃也。熱𨿽聚於胃﹐而未見潮熱﹑譫語等證﹐主以調胃承气湯者﹐於下法內從乎中治﹐以其爲日未深故也。

汪琥曰﹕言太陽病﹐不可拘以日數﹐但見屬胃之證﹐卽可下也。病方三日﹐曾經汗矣﹐其熱自內騰達於外﹐非表邪不解﹐乃太陽之邪轉屬於胃﹐病熱不能解也。

調胃承气湯方

﹝見陽明篇﹞

太陽病﹐發汗後﹐大汗出﹐胃中幹﹐煩躁不得眠﹐欲得飲水者﹐少少與飲之﹐令胃气和則愈。若脈浮﹐小便不利﹐微熱﹐消渴者﹐五苓散主之。

【注】太陽病﹐發汗後﹐或大汗出﹐皆令人津液內竭﹐胃中幹﹐煩躁不得眠﹐欲得飲水﹐當少少與之﹐以滋胃燥﹐令胃气和﹐則可愈也。倘與之飲﹐胃仍不和﹐若脈浮﹐小便不利﹐微熱消渴者﹐則是太陽表邪未罷﹐膀胱裏飲已成也﹐經曰﹕膀胱者﹐津液之府﹐气化則能出矣。令邪熱燻灼﹐燥其現有之津﹐飲水不化﹐絕其未生之液﹐津液告匱﹐求水自救﹐所以水入卽消﹐渴而不止也。用五苓散者﹐以其能外解表熱﹐內輸水府﹐則气化津生﹐熱渴止而小便利矣。

【集注】張兼善曰﹕白虎治表證已解﹐邪傳裏而煩渴者。今脈浮身有微熱而渴﹐乃表邪未得全解﹐故用五苓。藉桂枝之辛散﹐和肌表以解微熱也。術﹑澤﹑二苓之淡滲﹐化水生津以止燥渴也。

諭昌曰﹕脈浮當用桂枝﹐何以變用五苓耶﹖蓋熱邪得水﹐𨿽不全解﹐勢必衰其大半﹐所以熱微兼小便不利﹐證成消渴﹐則蓄飲證具﹐故不從單解而從兩解也。凡飲水多而小便少﹐謂之消渴。裏熱飲盛﹐不可單用桂枝解肌﹐故兼以利水﹐惟五苓有全功耳﹗程應旄曰「微熱」字對下條「發熱」字看﹐彼以發熱在表﹐則知犯本未深﹐故邪熱蓄而拒水。此曰微熱﹐則表熱犯本已深﹐故熱邪結而耗液。所以不惟與水與五苓主治有別﹐而前五苓﹑後五苓主治亦俱有別也。

中風發熱﹐六七日不解而煩﹐有表裏證。渴欲飲水﹐水入則吐者﹐名曰水逆﹐五苓散主之。

【注】中風發熱﹐六七日不解而煩者﹐是有表證也。渴欲飲水﹐水入則吐者﹐是有裏證也。若渴欲飲水﹐水入卽消﹐如前條之胃幹﹐少少與飲﹐令胃和則愈。今渴欲飲水﹐水入不消﹐上逆而吐﹐故名曰水逆。原其所以吐之之由﹐則因邪熱入裏﹐與飲相摶﹐三焦失其蒸化﹐而不能通調水道﹐下輸膀胱﹐以致飲熱相格於上﹐水無去路於下﹐故水入則吐。小便必不利也﹐宜五苓散辛甘淡滲之品﹐外解內利。多服暖水﹐令其汗出尿通﹐則表裏兩解矣。

【集注】方有執曰﹕中風發熱﹐必自汗出。六七日不解而煩者﹐汗出過多﹐亡津液﹐而內燥也。表以外證未罷言﹐裏以煩渴屬腑言。欲飲水者﹐燥甚而渴﹐希救故也。水入則吐者﹐伏飲內作﹐故外水不得入也。蓋飲亦水也﹐以水得水﹐湧溢而爲格拒﹐所以謂之水逆。與五苓散兩解表裏﹐汗出而愈也。

諭昌曰﹕傷風證原有汗﹐以其有汗也﹐延至日久﹐不行解肌之法﹐汗出𨿽多﹐徒傷津液﹐表終不解﹐轉增煩渴﹐邪入於腑﹐飲水則吐﹐名曰水逆。乃熱邪挾積飲上逆﹐故外水格而不入也。服五苓﹐飲熱湯﹐得汗則表裏俱解﹐是一舉而兩得也。

五苓散方

豬苓﹝去黑皮﹐十八銖﹞茯苓﹝十八銖﹞澤瀉﹝一兩﹐六株﹞白術﹝十八銖﹞桂﹝半兩﹞

上五味爲散﹐更於臼中杵之﹐白飲和方寸匕服之﹐日三服﹐多飲暖水﹐汗出愈。

【方解】是方也﹐乃太陽邪熱入腑﹐水气不化﹐膀胱表裏藥也。一治水逆﹐水入則吐﹔一治消渴﹐水入則消。夫膀胱者﹐津液之府﹐气化則能出矣。邪熱入之﹐與水合化爲病。若水盛於熱﹐則水壅不化﹐水蓄於上﹐故水入則吐﹐乃膀胱之气化不行﹐致小便不行也。若熱盛於水﹐則水爲熱灼﹐水耗於上﹐故水入則消﹐乃膀胱之津液告竭﹐致小便無出也。二證皆小便不利﹐故均得而主之。若小便自利者﹐不可用﹐恐重傷津液﹐以其屬陽明之裏﹐故不可用也。由此可知五苓散非治水熱之專劑﹐乃治水熱小便不利之主方也。君澤瀉之鹹寒﹐咸走水府﹐寒勝熱邪﹔佐二苓之淡滲﹐通調水道﹐下輸膀胱﹐則水熱並瀉也﹔用白術之燥濕﹐健脾助土﹐爲之堤防以制水也﹔用桂之辛溫﹐宣通陽气﹐蒸化三焦以行水也。澤瀉得二苓下降﹐利水之功倍﹐則小便利﹐而水不蓄矣。白術藉桂上升﹐通陽之效捷﹐則气騰津化﹐渴自止也。若發熱不解﹐以桂易桂枝﹐服後多服暖水﹐令汗出愈。是知此方不止治停水小便不利之裏﹐而猶解停水發熱之表也。加人參名春澤湯﹐其意專在助气化以生津。加茵陳名茵陳五苓散﹐治濕熱發黃﹐表裏不實﹐小便不利者﹐無不效也。

【集解】程應旄曰﹕太陽爲標﹐膀胱爲本。中風發熱﹐標受邪也。六七日不解﹐標邪轉入膀胱矣。是謂犯本。五苓散與麻黃﹑桂枝二湯﹐𨿽同爲太陽經之藥﹐一則解肌而治表﹐一則利小便而治裏﹐表與本所主各有別矣。

【按】此條謂有表裏證者﹐非發熱有汗﹐口漧煩渴﹐水入則消﹐小便自利﹐太陽﹑陽明之表裏證也。乃發熱無汗﹐口潤煩渴﹐水入則吐﹐小便不利﹐太陽﹑膀胱之表裏證也。此病𨿽未發明無汗小便不利之證﹐若汗出小便利﹐則渴飲之水得從外越下出﹐必無水逆之證。仲景用五苓散﹐多服暖水令汗出愈﹐其意在利水發汗﹐故知必有無汗小便不利之證也。

太陽病﹐小便利者﹐以飲水多﹐必心下悸﹔小便少者﹐必苦裏急也。

【注】太陽初病﹐不欲飲水﹐將傳陽明﹐則欲飲水﹐此其常也。今太陽初病﹐卽飲水多﹐必其人平素胃燥可知。設胃陽不衰﹐則所飲之水﹐亦可以敷布於外﹐作汗而解。今飲水多﹐而胃陽不充﹐卽使小便利﹐亦必停中焦﹐而爲心下悸。若更小便少﹐則水停下焦﹐必苦裏急矣。

【集注】方有執曰﹕飲水多而心下悸者﹐心爲火髒﹐水多則受制也。小便少則水停﹐所以裏急也。

汪琥曰﹕太陽病﹐小便利者﹐是膀胱之腑無邪熱也。若其人飲水多﹐此熱在上焦﹐心火亢甚﹐小便𨿽利﹐而渴飲水多﹐則水停犯火﹐必心下悸。若其人飲水多而小便少﹐此熱在下焦﹐爲太陽邪熱﹐隨經入腑﹐水積不行﹐膀胱之裏﹐必苦急也。

發汗後﹐飲水多必喘﹐以水灌之亦喘。

【注】上條未發汗飲水多﹐胃熱津少也。此條發汗後飲水多﹐津亡胃幹也。而不病心下悸﹑苦裏急者﹐蓋以水不停於中焦﹑下焦﹐而停於上焦﹐所以攻肺必作喘也。水灌者﹐以水澆洗也。飲水多者必喘﹐是飲冷﹐冷傷於內也。以水灌之亦喘者﹐是形寒﹐寒傷於外也﹐均傷肺﹐故俱喘。

【集注】魏荔彤曰﹕此申明本條喘急一證﹐有因水而成者。蓋渴而飲水多之喘﹐與不渴而灌之亦喘﹐其由𨿽不同﹐而致病則一也。

發汗後﹐不可更行桂枝湯。汗出而喘﹐無大熱者﹐可與麻黃杏仁甘艸石膏湯。

【注】太陽病﹐下之後微喘者﹐表未解也﹐當以桂枝加濃朴杏仁湯﹐解太陽肌表﹐而治其喘也。太陽病桂枝證﹐醫反下之﹐下利脈促﹐汗出而喘﹐表未解得﹐當以葛根黃連黃芩湯﹐解陽明之肌熱﹐而治其喘也。今太陽病發汗後﹐汗出而喘﹐身無大熱而不惡寒者﹐知邪已不在太陽之表﹔且汗出而不惡熱﹐知邪亦不在陽明之裏。其所以汗出而喘﹐旣無大熱﹐又不惡寒﹐是邪獨在太陰肺經﹐故不可更行桂枝湯﹐可與麻黃杏子甘艸石膏湯﹐發散肺邪﹐而汗﹑喘自止矣。

麻黃杏仁甘艸石膏湯方

麻黃﹝去節﹐四兩﹞杏仁﹝去皮尖﹐五十枚﹞甘艸﹝炙﹐二兩﹞石膏﹝綿裹﹐碎﹐半斤﹞

上四味以水七升﹐先煮麻黃減二升﹐去白沫﹐納諸藥﹐煮取三升﹐去滓﹐溫服一升。

【集注】柯琴曰﹕石膏爲淸火之重劑﹐靑龍﹑白虎皆賴以建功﹐然用之不當﹐適足以召禍。故靑龍以無汗煩躁﹐得姜﹑桂以宣衛外之陽﹔白虎以有汗煩渴﹐須粳米以存胃中之液。今但內熱而無外寒﹐故不用姜桂。喘不在胃而在肺﹐故不需粳米。其意重在存陰﹐不慮其亡陽也。故於麻黃湯去桂枝之監制﹐取麻黃之專開﹐杏仁之降﹐甘艸之和﹐倍石膏之寒﹐除內蘊之實熱﹐斯溱溱之汗出﹐而內外之煩熱與喘悉除矣。

下後不可更行桂枝湯。若汗出而喘﹐無大熱者﹐可與麻黃杏仁甘艸石膏湯。

【注】此詳上條﹐受病兩途﹐同乎一治之法也。又有下後身無大熱﹐汗出而喘者﹐知邪亦不在表而在肺﹐故亦不可更行桂枝湯﹐可與麻黃杏仁甘艸石膏湯以治肺也。彼之汗後喘﹐此之下後喘﹐𨿽其致病之因不同﹐而其所見之證不異﹐所以從其證﹐不從其因﹐均用此湯﹐亦喘家急則治其標之法也。

【集注】方有執曰﹕汗與下𨿽殊﹐其爲反誤致變之喘則一。惟其喘一﹐故同歸一治也。

太陽中風﹐下利嘔逆﹐表解者﹐乃可攻之。其人汗出﹐發作有時﹐頭痛﹐心下痞硬滿﹐引脇下痛﹐漧嘔短气﹐汗出不惡寒者﹐此表解裏未和也﹐十棗湯主之。

【按】下利之「下」字﹐當是「不」字。若是「下」字﹐豈有上嘔下利而用十棗湯峻劑攻之之理乎﹖惟其大便不利﹐痞硬滿痛﹐始屬裏病﹔小便不利﹐嘔逆短气﹐始屬飲病﹐乃可攻也。發作之「作」字﹐當是「熱」字。若無熱汗出﹐乃少陰陰邪寒飲﹐眞武湯證也。且「作」字與上下句文義皆不相屬。

【注】太陽中風﹐表邪也。不利嘔逆﹐裏飲也。表邪解者﹐乃可攻裏飲也。審其人微汗不輟﹐發熱有時﹐頭痛﹐若仍惡寒﹐是表未解﹐尙不可攻。若不惡寒﹐則爲表已解矣。而更見裏未和之心下痞硬滿﹐引脇下痛﹐漧嘔短气﹐水蓄無所從出之急證﹐故徑以十棗湯峻劑﹐直攻水之巢穴而不疑也。

【按】傷寒表未解﹐水停心下﹐嘔逆者﹐是寒束於外﹐水气不得宣越也﹐宜小靑龍湯汗而散之﹔中風表未解﹐水停心下而吐者﹐是飲格於中﹐水气不得輸泄也﹐宜五苓散散而利之。此皆表未解﹐不可攻裏之飲證也。至如十棗湯與下編之桂枝去芍藥加白術茯苓湯二方﹐皆治飲家有表裏證者。十棗湯治頭痛﹑發熱﹑汗出﹑不惡寒之表已解﹐而有痞硬滿痛之裏未和﹐故專主攻裏也。桂枝去芍藥加白術茯苓湯﹐治頭痛﹑發熱﹑無汗之表未解﹐而兼有心下滿微痛之裏不和﹐故不主攻裏﹐當先解表也。然其心下硬滿痛之微甚﹐亦有別矣。

【集注】杜任曰﹕十棗湯惟壯實者宜之﹐不宜輕用。

方有執﹕乃可攻之﹐以上諭人勿妄下早之意。汗出至短气﹐言證𨿽有裏﹐猶未可下。直至汗出不惡寒﹐方是承上起下﹐言當下以出其治也。

諭昌曰﹕此證與結胸頗同。但結胸者﹐邪結於胸﹐其位髙﹔此在心下及脇﹐其位卑。然必表解乃可攻之﹐亦與攻結胸之戒不殊也。藥用十棗﹐亦與陷胸湯相仿﹐因傷寒下法﹐多爲胃實而設。胃實者邪熱內盛﹐不得不用硝黃以蕩滌之。今證在胸脇而不在胃﹐則蕩滌之藥無所用﹐故取蠲熱逐飲於胸脇之間﹐以爲下法。

張志聰曰﹕頭痛﹐表證也。然亦有在裏者﹐如傷寒不大便五六日﹐頭痛有熱者﹐與承气湯。與此節之汗出不惡寒而頭痛﹐爲表解裏有飲﹐用十棗湯。則凡遇風寒頭痛﹐表未解之證﹐當審別矣。

程應旄曰﹕所可惑者﹐頭痛外惟身汗一證﹐表裏難辧。汗出發熱惡寒﹐則微有表﹔若汗出發熱不惡寒﹐則只從不惡寒處認證﹐知表已解﹐裏气爲飲邪摶結不和﹐𨿽頭痛亦屬裏邪上攻﹐非關表也。

魏荔彤曰﹕太陽之邪旣入裏﹐宜下矣。又有不下胸膈﹐不下腸胃﹐而下心與脇下者﹐較下結胸博位稍卑﹐較下胃實部位又稍髙﹐此下中之又一法也。須認明同一下也﹐證不同而法自別。蓋太陽﹑陽明之交﹐必辧表裏而施汗下。彼之在裏應下﹐乃邪熱挾食物爲胃實﹔此之在裏應下﹐乃邪熱挾水飲爲飲實。二者俱必待表解而後下﹐此大同也。

十棗湯方

芫花﹝熬﹞甘遂大戟大棗﹝擘﹐十枚﹞

上三味等分﹐各別搗爲散。以水一升半﹐先煮大棗肥者十枚﹐取八合﹐去滓﹐納藥末。彊人服一錢匕﹐羸人服半錢﹐溫服之﹐平旦服。若下少病不除者﹐明日更服﹐加半錢﹐得快下利後﹐糜粥自養。

【方解】仲景治水之方﹐種種不同﹐此其最峻者也。凡水气爲患﹐或喘﹑或咳﹑或悸﹑或噎﹑或吐﹑或利﹐病在一處而止。此則水邪畱結於中﹐心腹脇下痞滿硬痛﹐三焦升降之气阻隔難通。此時表邪已罷﹐非汗散之法所宜﹔裏飲實盛﹐又非淡滲之品所能勝﹔非選逐水至峻之品﹐以直折之﹐則中气不支﹐束手待斃矣。甘遂﹑芫花﹑大戟三味﹐皆辛苦气寒而稟性最毒﹐並舉而用之﹐气味相濟相須﹐故可直攻水邪之巢穴﹐決其瀆而大下之﹐一舉而患可平也。然邪之所湊﹐其气必虛﹐以毒藥攻邪﹐必傷及脾胃﹐使無沖和甘緩之品爲主宰﹐則邪气盡而大命亦隨之矣。然此藥最毒至峻﹐參術所不能君﹐甘艸又與之反﹐故選十棗之大而肥者以君之。一以顧其脾胃﹐一以緩其峻毒。得快利後﹐糜粥自養。一以使穀气內充﹔一以使邪不復作。此仲景用毒攻病之法﹐盡美又盡善也。昧者惑於甘能中滿之說而不敢用﹐豈知承制之理乎﹗太陽病﹐外證未解不可下也﹐下之爲逆。欲解外者﹐宜桂枝湯。

【注】太陽病外證未解者﹐謂桂枝湯之表證未解也。凡表證未解﹐無論已汗未汗﹐𨿽有可下之證﹐而非在急下之例者﹐均不可下。下之爲逆也。欲解外者﹐仍宜桂枝湯主之。

【集注】王肯堂曰﹕但有一毫頭痛惡寒﹐卽爲表證未解﹐不可下也。

程應旄曰﹕若下後外證未解者﹐仍當解外﹐有是證用是藥﹐不可以旣下而遂謂桂枝湯不中與也。

汪琥曰﹕下之爲逆﹐逆者﹐爲病在外而反攻其內﹐於治法爲不順也。

太陽病﹐先發汗不解﹐而復下之﹐脈浮者不愈。浮爲在外﹐而反下之﹐故令不愈。今脈浮﹐故知在外﹐當須解外則愈﹐宜桂枝湯。

【注】太陽病﹐先發汗表未解﹐仍宜汗之﹐而復下之﹐治失其宜矣。脈浮者不愈﹐蓋以脈浮﹐邪在外而反下之﹐故令不愈也。今誤下未成逆﹐脈仍浮﹐故知邪尙在外﹐仍宜桂枝湯解外則愈也。

【集注】程應旄曰﹕愈不愈辧之於脈。其愈者﹐必其脈不浮而離於表也。若脈浮者﹐知尙在表﹐則前此之下﹐自是誤下﹐故令不愈。從前之誤﹐不必計較﹐只據目前。目前之證﹐不必計較﹐只據其脈。脈若浮﹐知尙在外﹐𨿽日久尙須解外則愈。有是脈﹐用是藥﹐亦不以旣下而遂以桂枝湯爲不中與也。

本發汗而復下之﹐此爲逆也﹔若先發汗﹐治不爲逆。本先下之﹐而反汗之﹐爲逆﹔若先下之﹐治不爲逆。

【注】立治逆之法﹐不外乎表裏﹔而表裏之治﹐不外乎汗下。病有表裏證者﹐當審其汗﹑下何先﹐先後得宜爲順﹐失宜爲逆。若表急於裏﹐本應先汗而反下之﹐此爲逆也﹔若先汗而後下﹐治不爲逆也。若裏急於表﹐本應先下﹐而反汗之﹐此爲逆也﹔若先下而後汗﹐治不爲逆也。

【集注】程知曰﹕言汗下有先後緩急﹐不得倒行逆施。

汪琥曰﹕治傷寒之法﹐表證急者卽宜汗﹐裏證急者卽宜下﹐不可拘拘於先汗而後下也。

汗下得宜﹐治不爲逆。

太陽病﹐下之﹐其脈促不結胸者﹐此爲欲解也。脈浮者必結胸﹐脈緊者必咽痛﹐脈弦者必兩脇拘急﹐脈細數者頭痛未止﹐脈沈緊者必欲嘔﹐脈沈滑者協熱利﹐脈浮滑者必下血。

【按】脈促當是「脈浮」﹐始與不結胸爲欲解之文義相屬。脈浮當是「脈促」﹐始與論中結胸﹑胸滿同義。脈緊當是「脈細數」﹐脈細數當是「脈緊」﹐始合論中二經本脈。脈浮滑當是「脈數滑」﹐浮滑是論中白虎湯証之脈﹐數滑是論中下膿血之脈。細玩諸篇自知。

【注】病在太陽﹐誤下﹐爲變不同者﹐皆因人之髒气不一﹐各從所入而化﹐故不同也。誤下邪陷﹐當作結胸﹐反不結胸﹐其脈浮﹐此裏和而不受邪﹐邪仍在表爲欲解也。若脈促者﹐爲陽結實邪之脈﹐故必結胸也。脈細數﹐少陰邪熱之脈﹔咽痛﹐少陰邪熱之證。誤下邪陷少陰﹐法當從少陰治也。脈弦﹐少陽之脈﹔兩脇拘急﹐少陽之證。誤下邪陷少陽﹐法當從少陽治也。

脈緊﹐太陽脈﹔頭痛﹐太陽證。誤下邪仍在表﹐法當從太陽治也。脈沈緊﹐寒邪入裏之脈﹔欲嘔﹐胃陽格拒之證。有表誤下﹐邪陷在胃﹐法當從陽明治也。脈沈滑﹐宿食脈。有表誤下﹐協熱入裏下利﹐法當從協熱下利治也。脈數滑﹐積熱脈。有表誤下﹐邪陷入陰﹐傷營下血﹐法當從下膿血治也。

【按】脈促固陽脈也。若促而有力爲實﹐則爲結胸實邪之診﹔若促而無力爲虛﹐則爲胸滿虛邪之診。故論中有脈促結胸﹐頭汗小潮熱者﹐用陷胸湯攻之﹔脈促胸滿﹐汗出微惡寒者﹐用桂枝去芍藥加附子湯溫之。觀此促脈虛實治法﹐則可以類推矣。

【按】咽痛﹐少陰寒熱俱有之證也。咽漧腫痛者爲熱﹐不幹不腫而痛者爲寒﹐故少陰論中有甘桔湯﹑通脈四逆湯二治法也。

【集注】方有執曰﹕凡在太陽皆表證也。誤下則變證雜出﹐而不可以一途拘之。

程知曰﹕不宜下而下之﹐諸變不可勝數﹐此之謂也。今咽痛脇急欲嘔﹐是寒邪入裏之變。頭痛熱利下血﹐是風邪入裏之變。所以然者﹐脈浮滑數爲陽﹐沈弦緊細爲陰也。

程應旄曰﹕據脈見證﹐各著一必字﹐見勢所必然。考其源頭﹐總在太陽病下之而來﹐故𨿽有已成壞病﹑未成壞病之分﹐但宜以活法治之﹐不得據脈治脈﹑據證治證也。

太陽病﹐二三日﹐不能臥﹐但欲起﹐心下必結。脈微弱者﹐此本有寒分也。反下之﹐若利止﹐必作結胸﹔未止者﹐四日復下之﹐此作協熱利也。

【按】四日復下之﹐「之」字﹐當是「利」字。上文利未止﹐豈有復下之理乎﹖細玩自知﹐是必傳寫之誤。

【注】太陽病﹐謂頭項彊痛而惡寒也。二三日見不得臥﹐但欲起之證﹐謂已傳陽明也。

心下﹐胃之分也。必結﹐謂胃分必有結也。若脈實大乃胃分有熱而結也﹐則當下之。今脈微弱﹐是胃分有寒而結也﹐法不當下﹐不當下而下之﹐謂之反下。二三日正當解太陽﹑陽明之表﹐反下之﹐表熱乘虛入裏﹐必自利。設利自止﹐是其入胃實而同燥化﹐必作結胸矣。

今利未止﹐四日仍復下利﹐是其人胃虛而同濕化﹐故必作協熱利也。

【集注】程知曰﹕此表證誤下﹐有結胸﹑熱利之變﹐不可不愼也。脈旣微弱﹐則是寒結心下﹐法當溫散。醫見心下結﹐而下之使利﹐是治之反也。

汪琥曰﹕太陽病﹐二三日﹐不臥欲起﹐心下熱結﹐似乎可下﹐然脈微弱﹐其人本有寒分﹐豈可下乎﹖太陽病﹐外證未除﹐而數下之﹐遂協熱而利﹔利下不止﹐心下痞硬﹐表裏不解者﹐桂枝人參湯主之。

【注】此承上條脈微弱﹐協熱利﹐互詳其證﹐以明其治也。外證未除﹐謂太陽病未除。

而數下之﹐是下非一次也。裏因數下而虛﹐遂協表熱而利﹐利下不止﹐裏虛不固也。心下痞硬﹐裏虛而邪結也。外證旣未除﹐是表不解也﹐故用桂枝以解表。利下痞硬﹐裏因下虛而從寒化也﹐其脈必如上文之微弱﹐故用參﹑術﹑姜﹑艸以溫裏﹐此溫補中兩解表裏法也。若其脈有力者﹐又當從甘艸瀉心湯之法矣。

【集注】諭昌曰﹕誤下而致裏虛﹐外熱乘之﹐變而爲利不止者﹐裏虛不守也。痞硬者﹐正虛邪實﹐中成滯礙﹐痞塞而不通也。以表未除﹐故用桂枝以解之。以裏適虛﹐故用理中以和之。此方卽理中加桂枝而易其名﹐乃治虛痞下利之法也。

李中梓曰﹕經云﹐桂枝證醫反下之﹐利遂不止﹐與葛根黃芩黃連湯。此則又與桂枝人參湯﹐何用藥有溫涼之異耶﹖蓋彼證但曰「下之」﹐此則曰「數下之」﹔彼證但曰「利下」﹐此則曰「利不止」。合兩論味之﹐自有虛實之分矣。

程知曰﹕表證誤下﹐下利不止﹐喘而汗出者﹐治以葛根﹑芩﹑連。心下痞硬者﹐治以桂枝﹑參﹑術。一救其表邪入裏之實熱﹐一救其表邪入裏之虛寒﹐皆表裏兩解法也。

程應旄曰﹕協熱而利﹐向來俱作陽邪陷於下焦﹐果爾﹐安得用理中耶﹖蓋不知利有寒熱二證也。

桂枝人參湯方

桂枝﹝四兩﹞甘艸﹝炙﹐四兩﹞白術﹝三兩﹞人參﹝三兩﹞漧薑﹝三兩﹞

上五味﹐以水九升﹐先煮四味﹐取五升﹐納桂更煮﹐取三升去滓﹐溫服一升﹐日再服﹐夜一服。

太陽病﹐桂枝證﹐醫反下之﹐利遂不止。脈促者﹐表未解也。喘而汗出者﹐葛根黃芩黃連湯主之。

【注】此承上條又言協熱利之脈促者﹐以別其治也。太陽病桂枝證﹐宜以桂枝解肌﹐而醫反下之﹐利遂不止者﹐是誤下﹐遂協表熱陷入而利不止也。若表未解﹐而脈緩無力﹐卽有下利而喘之裏證﹐法當從桂枝人參湯以治利﹐或從桂枝加杏子濃朴湯﹐以治喘矣。今下利不止﹐脈促有力﹐汗出而喘﹐表𨿽未解﹐而不惡寒﹐是熱已陷陽明﹐卽有桂枝之表﹐亦當從葛根黃芩黃連湯主治也。方中四倍葛根以爲君﹐芩﹑連﹑甘艸爲之佐﹐其意專解陽明之肌表﹐兼淸胃中之裏熱﹐此淸解中兼解表裏法也。若脈沈遲﹐或脈微弱﹐則爲裏寒且虛﹐又當用理中湯加桂枝矣。於此可見上條之協熱利﹐利不止﹐心下痞硬﹐表裏不解者﹐脈不微弱必沈遲也。

【按】協熱利二證﹐以脈之陰陽分虛實﹐主治固當矣。然不可不辧其下利之粘穢﹑鴨溏﹐小便或白或赤﹐脈之有力無力也。

【集注】成無己曰﹕病有汗出而喘者﹐謂自汗出而喘也﹐是邪气外甚所致。若喘而汗出者﹐謂因喘而汗出也﹐是裏熱气逆所致﹐故與葛根黃芩黃連湯﹐散表邪除裏熱也。

方有執曰﹕利與上條同。而上條用理中者﹐以痞硬﹑脈弱屬寒也。此用芩﹑連者﹐以喘汗﹑脈促屬熱也。

諭昌曰﹕太陽病﹐原無下法﹐當用桂枝解外﹐醫反下之﹐則邪熱之在太陽者﹐未傳陽明之表﹐已入陽明之裏。所以其脈促急﹐其汗外越﹐其熱上奔則喘﹐下奔則泄﹐故捨桂枝而用葛根﹐以專主陽明之表﹐加芩﹑連以淸裏熱﹐則不治喘而喘止﹐不治利而利止。此又太陽﹑陽明兩解表裏之變法也。

汪琥曰﹕誤下虛其腸胃﹐爲熱所乘﹐遂利不止﹐此非腸胃眞虛證﹐乃胃有邪熱﹐下通於腸而作泄也。脈促者﹐脈來數時一止復來也﹐此爲陽獨盛之脈也。脈促見陽﹐知表未解﹐此表乃陽明經病﹐非猶太陽桂枝之表證也。喘而汗出者﹐亦陽明胃腑裏熱气逆所致﹐非太陽風邪气壅之喘﹐亦非桂枝湯汗出之證也。故當解陽明表邪﹐淸胃腑裏熱也。

葛根黃芩黃連湯方

葛根﹝半斤﹞黃芩﹝三兩﹞黃連﹝三兩﹞甘艸﹝炙﹐二兩﹞

上四味﹐以水八升﹐先煮葛根﹐減二升﹐納諸藥﹐煮取二升﹐去滓﹐分溫再服。

【集解】柯琴曰﹕外熱不除﹐是表不解﹔下利不止﹐是裏未和。誤下致利﹐病因則同。

一則脈微弱﹐心下痞硬﹐是脈不足而證有餘也﹔一則脈促而喘﹐反汗自出﹐是脈有餘而證不足也。表裏﹑虛實﹐當從脈辧﹐況弱脈見於數下後﹐則痞硬爲虛﹐更可知也。故用理中之辛甘溫補﹐止下利化痞硬﹐又加桂枝以解表。先煮四味﹐後內桂枝﹐和中之力饒﹐而解肌之气銳﹐是於兩解中寓權宜法也。桂枝證本脈緩﹐誤下後而反促﹐陽气內盛﹐邪蒸於外﹐故汗出也﹔熱暴於內﹐火逆上衝﹐故爲喘也﹔暴注下迫﹐故爲利也。故君淸輕升發之葛根﹐以解肌而止利﹔佐苦寒淸肅之芩﹑連﹐以止汗而定喘﹔又加甘艸以和中。先煮葛根﹐後內諸藥﹐解肌之力純﹐而淸中之气銳﹐又與補中逐邪者殊法矣。

太陽病﹐下之後﹐脈促胸滿者﹐桂枝去芍藥湯主之。若微惡寒者﹐去芍藥﹐方中加附子湯主之。

【按】若微惡寒者﹐當是汗出微惡寒方合。若無「汗出」二字﹐乃表未解﹐無取乎加附子也。

【注】太陽病﹐表未解而下之﹐胸實邪陷﹐則爲胸滿﹐气上衝咽喉不得息﹐瓜蒂散證也。

胸虛邪陷﹐則爲气上衝﹐桂枝湯證也。今下之後﹐邪陷胸中﹐胸滿脈促﹐似乎胸實而無衝喉不得息之證﹐似乎胸虛又見胸滿之證﹐故不用瓜蒂散以治實﹐亦不用桂枝湯以治虛﹐惟用桂枝之甘辛﹐以和太陽之表﹐去芍藥之酸收﹐以避胸中之滿。若汗出微惡寒﹐去芍藥﹐方中加附子主之者﹐以防亡陽之變也。

【按】上條脈促﹐喘而汗出不惡寒﹐下利不止﹐云屬實熱。此條脈促胸滿﹐汗出微惡寒﹐不喘不下利﹐反屬虛寒者何也﹖上條是裏熱蒸越之汗﹐故汗出不惡寒﹐陽實也﹐喘而下利﹐皆爲熱也。此條乃表陽不固之汗﹐故汗出微惡寒﹐陽虛也﹐卽不喘利亦爲寒也。要知仲景立法﹐每在極微處設辧﹐恐人微處易忽也。今以微惡寒發其義﹐卻不在汗出上辧寒熱﹐而在汗出惡寒﹑不惡寒上辧寒熱﹔不在脈促上辧寒熱﹐而在脈促之有力﹑無力辧寒熱。於此又可知不惟在胸滿上辧虛實﹐而當在胸滿之時滿﹑時不滿﹑常常滿而不減上辧虛實矣。

【集注】諭昌曰﹕此條之微惡寒﹐合上條觀之﹐則脈促﹑胸滿﹑喘而汗出之內﹐原伏有虛陽欲脫之機。故仲景於此條﹐特以「微惡寒」三字發其義。可見陽虛則惡寒矣﹔又可見汗不出之惡寒﹐卽非陽虛矣。

程應旄曰﹕有陽盛而見促脈﹐亦有陽虛而見促脈者﹐當辧之於有力無力﹐仍須辧之於外證也。

沈明宗曰﹕誤下擾亂陰陽之气則脈促﹐邪入胸膈幾成結胸﹐但結滿而未痛耳﹗故以桂枝湯單提胸膈之邪﹐使從表解。去芍藥者﹐惡其酸收﹐引邪內入故也。若脈促胸滿而微惡寒﹐乃虛而﹐陽气欲脫﹐又非陽實之比﹐所以加附子固護眞陽也。然傷風下後之惡寒﹐與未下之惡寒﹐迥然用別。而汗後之惡寒﹐與未汗之惡寒亦殊。

桂枝去芍藥湯方

於桂枝湯內去芍藥﹐余根據前法。

桂枝去芍藥加附子湯方

於桂枝湯方內去芍藥﹐加附子一枚﹐炮去皮﹐破八片﹐余根據前法。

太陽病下之﹐微喘者﹐表未解故也﹐桂枝加濃朴杏子湯主之。喘家作﹐桂枝湯加濃朴杏子佳。

【注】太陽病當汗﹐而反下之﹐下利脈促﹐喘而汗出不惡寒者﹐乃邪陷於裏﹐熱在陽明﹐葛根黃芩黃連湯證也。今太陽病當汗而反下之﹐不下利而微喘﹐是邪陷於胸﹐未入於胃﹐表仍未解也。故仍用桂枝湯以解肌表﹐加濃朴﹑杏子以降逆定喘也。喘家﹐謂素有喘病之人。遇中風而喘者﹐桂枝湯皆宜用之﹐加濃朴杏子爲佳也。

【集注】方有執曰﹕喘者﹐气逆於上﹐故呼吸不順而聲息不利也。微者﹐聲息緩﹐不似大喘之气急也。以表尙在﹐不解其表﹐則喘不可定﹐故用桂枝解表﹐加濃朴利气﹐杏仁下气﹐所以爲定喘之要藥。

諭昌曰﹕此風邪誤下作喘﹐治法之大要。其寒邪誤下作喘﹐當用麻黃﹑杏仁﹑石膏﹑甘艸﹐卽此可推。又曰﹕微喘表未解﹐則是表邪因誤下上逆﹐與虛證不同。

程應旄曰﹕喘之一證﹐有表有裏﹐不可不辧。下後汗出而喘﹐其喘必盛﹐屬裏熱壅逆火炎故也。下後微喘﹐汗必不大出﹐屬表邪閉遏气逆故也﹔仍用桂枝湯解表﹐內加朴﹑杏以下逆气。

魏荔彤曰﹕凡病患素有喘證﹐每感外邪﹐勢必作喘﹐故謂之喘家。

桂枝加濃朴杏仁湯方

於桂枝湯方內﹐加濃朴二兩﹐杏仁五十个﹐余根據桂枝湯方。

【按】戴原禮曰﹕太陽病有喘咳﹐無汗喘者﹐宜麻杏石甘湯﹔有汗喘者﹐宜桂枝加濃朴杏仁湯﹔無汗咳者﹐宜小靑龍湯。少陽病無喘有咳﹐咳者﹐宜小柴胡湯加五味漧薑。陽明病無咳有喘﹐內實喘者﹐宜大承气湯﹔下利者﹐宜葛根黃芩黃連湯。三陰惟少陰有喘咳﹐喘者宜四逆湯加五味﹑漧薑﹔咳者陰邪下利﹐宜眞武湯加五味﹑漧薑﹔陽邪下利﹐宜豬苓湯。然喘皆危候也。

太陽病﹐下之後﹐其气上衝者﹐可與桂枝湯﹐方用前法。若不上衝者﹐不可與之。

【注】太陽病﹐表未解而下之﹐裏實者﹐邪陷則爲結胸﹐大陷胸湯證也﹔裏虛者﹐邪陷則爲下利﹐桂枝人參湯證也。胸實者﹐邪陷則爲胸中痞硬﹐气上衝咽喉不得息﹐瓜蒂散證也。今胸虛邪陷於胸﹐故但爲气上衝﹐是表尙未罷﹐然無壅滿不得息痞硬之證﹐故不可吐下﹐仍當解表﹐可與桂枝湯﹐如法汗之。使陷胸之邪﹐不受外束﹐胸中之气﹐得以四達﹐自不致內壅而上衝矣。若不上衝者不可與也。

【集注】方有執曰﹕气上衝者﹐陽主气而上升﹐風屬陽邪﹐下後入裏乘虛而上衝也。若不上衝﹐則非陽邪可知﹐故不可與。

病如桂枝證﹐頭不痛﹐項不彊﹐寸脈微浮﹐胸中痞硬﹐气上衝咽喉不得息者﹐此爲胸有寒也﹐當吐之﹐宜瓜蒂散。

【注】病如桂枝證﹐乃頭項彊痛﹐發熱汗出﹐惡風脈浮緩也。今頭不痛﹐項不彊﹐是桂枝證不悉具也。寸脈微浮﹐是邪去表未遠﹐已離其表也。胸中痞硬﹐气上衝喉不得息﹐是邪入裏未深而在胸中﹐必胸中素有寒飲之所致也。寒飲在胸﹐不在肌腠﹐解肌之法﹐無可用也。痞硬在胸﹐而不在心下﹐攻裏之法﹐亦無所施。惟有髙者越之一法﹐使胸中寒飲一湧而出﹐故宜吐之以瓜蒂散也。

【集注】程應旄曰﹕痞硬一證﹐因吐下者爲虛﹐不因吐下者爲實。實邪痰飲塡塞心胸﹐中﹑下二焦爲之阻絕﹐自不得不從上焦爲出路。所謂「在上者因而越之」是也。

汪琥曰﹕傷寒一病﹐吐法不可不講﹐所以仲景以此條特出之太陽上編者﹐以吐不宜遲﹐與太陽汗証之法相等﹐當於二三日間﹐審其證而用此法也。

沈明宗曰﹕素有痰飲內積﹐稍涉風寒﹐引動其痰﹐卽外如桂枝湯證﹐但無頭痛項彊﹐知非風邪中表矣。

張錫駒曰﹕气上衝咽喉不得息者﹐邪挾寒飲從太陽之气而上越也。

瓜蒂散方

瓜蒂﹝熬黃﹐一分﹞赤小豆﹝一分﹞

上二味﹐各別搗篩﹐爲散已﹐合治之﹐取一錢匕﹐以香鼓一合﹐用熱湯七合﹐煮作稀糜﹐去滓﹐取汁和散﹐溫頓服之。不吐者﹐少少加服﹐得快吐乃止。諸亡血虛家﹐不可與瓜蒂散。

【方解】胸中者﹐淸陽之府。諸邪入胸府﹐阻遏陽气﹐不得宣達﹐以致胸滿痞硬﹐熱气上衝﹐燥渴心煩﹐欲吐。脈數促者﹐此熱鬱結也﹔胸滿痞硬﹐气上衝咽喉不得息﹐手足寒冷﹐欲吐不能吐﹐脈遲緊者﹐此寒鬱結也。凡胸中寒熱與气與飲鬱結爲病﹐諒非汗下之法所能治﹐必得酸苦湧泄之品﹐因而越之﹐上焦得通﹐陽气得復﹐痞硬可消﹐胸中可和也。瓜蒂極苦﹐赤豆味酸﹐相須相益﹐能疏胸中實邪﹐爲吐劑中第一品也。而佐香豉汁合服者﹐藉穀气以保胃气也。服之不吐﹐少少加服﹐得快吐卽止者﹐恐傷胸中元气也。此方奏功之捷﹐勝於汗下﹐所謂汗﹑吐﹑下三大法也。今人不知仲景﹑子和之精義﹐置之不用﹐可勝惜哉﹗然諸亡血虛家﹐胸中气液已虧﹐不可輕與﹐特爲申禁。

病發於陽﹐而反下之﹐熱入因作結胸﹔病發於陰﹐而反下之﹐因作痞也。所以成結胸者﹐以下之太早故也。

【注】此總釋結胸與痞硬之因也。中風陽邪﹐故曰病發於陽也。不汗而反下之﹐熱邪乘虛陷入﹐因作結胸。傷寒陰邪﹐故曰病發於陰也。不汗而反下之﹐熱邪乘虛陷入﹐因作痞硬。所以成結胸與痞硬者﹐以表未解而下之太早故也。病發於陰﹐不言熱入者﹐省文耳。然病發於陽而誤下者﹐未嘗無痞硬﹔病發於陰而誤下之﹐亦時成結胸。良由人之气體不同﹐或從實化﹐或從虛化也。

【集注】張兼善曰﹕風邪入裏則結胸﹐寒邪入裏則爲痞。然此皆太陽病之所由來﹐非別陰證陽證也。

太陽病﹐脈浮而動數﹐浮則爲風﹐數則爲熱﹐動則爲痛﹐數則爲虛﹐頭痛發熱﹐微盜汗出﹐而反惡寒者﹐表未解也。醫反下之﹐動數變遲﹐膈內拒痛﹐胃中空虛﹐客气動膈﹐短气躁煩﹐心中懊﹐陽气內陷﹐心下因硬﹐則爲結胸﹐大陷胸湯主之。若不結胸﹐但頭汗出﹐余處無汗﹐躋頸而還﹐小便不利﹐身必發黃。

【按】「數則爲虛」句﹐疑是衍文。

【注】太陽病﹐脈浮而動數﹐浮則爲風邪脈也﹐數則爲熱邪脈也﹐動則爲諸痛脈也。頭痛發熱﹐太陽證也。熱蒸於陽﹐陽虛則自汗出﹐熱蒸於陰﹐陰虛則盜汗出﹐陰虛當惡熱﹐今反惡寒﹐故知此非陰虛之盜汗﹐乃表未解之盜汗﹐微微而出也。表未解當解表﹐醫反下之﹐遂使動數之熱脈變爲寒遲。蓋動數乃表邪欲傳﹐因下而逆於膈中﹐故不傳而脈亦變也。表客陽邪﹐乘胃空虛﹐陷入胸膈而拒痛﹐短气不能布息﹐煩躁﹐心中懊﹐心下因硬﹐徑從實化而爲結胸矣。法當以大陷胸湯主之。若不從實化﹐不成結胸﹐但頭汗出至頸﹐余處無汗﹐則熱不得越也。小便不利﹐則濕不得瀉也﹐熱濕合化﹐故身必發黃也。

【集注】成無己曰﹕動數變遲﹐而浮脈獨不變者﹐以邪結胸中﹐上焦陽分﹐脈不得而沈也。

朱震亨曰﹕太陽病﹑表未解而攻裏﹐裏已虛矣。𨿽見浮而動數之陽脈﹐一經誤下﹐則必變爲遲陰之脈矣。胃中空虛﹐短气躁煩﹐虛之甚矣。借曰﹕陽气內陷﹐心中因硬而可迅攻之乎﹖大陷胸之力﹐不緩於承气﹐下而又下﹐寧不畏其重虛耶﹖卽陽病實邪下後﹐若胃中空虛﹐客气動膈﹐心中懊者﹐亦以梔子豉湯吐胸中之邪可也。況太陽誤下後﹐明有虛證乎﹗按﹕震亨所論治﹐以梔子豉湯吐之﹐亦是未成結胸﹐從胸虛有熱而化者宜也。若從胸虛有寒而化者﹐不論已成未成結胸﹐則又當從《活人書》溫補法矣﹐不可混施也。

方有執曰﹕太陽之脈本浮﹐動數者亦傳也。太陽本自汗﹐而言微盜汗﹐本惡寒﹐而言反惡寒者﹐稽久而然也。膈﹐心胸之間也。

拒﹐格拒也。言膈气與邪气相格拒而爲痛也。客气﹐邪气也。短气﹐促气不能布息也。懊﹐心爲邪亂而不寧也。陽气﹐客气之別名也﹐以本外邪﹐故曰客气。以邪本風﹐故曰陽气。以裏虛因而陷入﹐故曰內陷。自「若不結胸」句至末﹐以變之輕者而言也。

大陷胸湯方

大黃﹝去皮﹐六兩﹞芒硝﹝一升﹞甘遂﹝另碾﹐一錢﹞

上三味﹐以水六升﹐先煮大黃﹐取二升﹐去滓﹐納芒硝﹐煮一兩沸﹐內甘遂末﹐溫服一升﹐得快利﹐止後服。

【集解】方有執曰﹕上焦有髙邪﹐必陷下以平之﹐故曰陷胸湯。平邪蕩寇﹐將軍之職也﹐以大黃爲君﹔咸能軟堅﹐以芒硝爲臣﹔徹上徹下﹐破結逐水﹐以甘遂爲佐﹔惟大實者﹐乃爲合法。如挾虛或脈浮﹐不可輕試。

太陽病﹐重發汗而復下之﹐不大便五六日﹐舌上燥而渴﹐日晡所﹐小有潮熱﹐從心下至少腹﹐硬滿而痛﹐不可近者﹐大陷胸湯主之。

【注】此承上條互發其義﹐以詳其證治也。太陽病﹐重發汗而復下之﹐津液傷矣。不大便五六日﹐胃腑燥矣。舌上燥渴﹐胃中幹也。日晡潮熱﹐胃熱盛也。從心下至少腹﹐硬滿而痛不可近者﹐謂胸腹之中上﹑下俱硬結實大痛﹐手不可近﹐故以大陷胸湯主之無疑也。

【集注】《內臺方議》曰「日晡所」作「日晡所發」。

方有執曰﹕此明結胸有陽明內實疑似之辧。晡﹐日加申時也。小有﹐微覺有也。蓋不大便﹐燥渴﹐日晡潮熱﹐從心下至少腹硬滿而痛﹐皆似陽明內熱。惟小有潮熱﹐不似陽明大熱之甚。所以陽明必以胃家實爲主﹐而凡有一毫太陽證在﹐皆不得入陽明例者﹐亦以此也。

程知曰﹕太陽結胸兼陽明內實﹐故用大陷胸湯﹐由胸脇以及腸胃﹐皆可蕩滌無餘。

若但下腸胃結熱﹐而遺胸上痰飲﹐則非法矣。

吳人駒曰﹕一腹之中﹐上﹑下邪气皆盛﹐証之全實者﹐其脈常沈伏﹐不可生疑畏﹐惟下之﹐而脈自漸出也。

小結胸﹐病正在心下﹐按之則痛﹐脈浮滑者﹐小陷胸湯主之。

【注】大結胸﹐邪重熱深﹐病從心下至少腹﹐硬滿痛不可近﹐脈沈實﹐故宜大陷胸湯﹐以攻其結﹐瀉其熱也。小結胸﹐邪淺熱輕﹐病正在心下硬滿﹐按之則痛﹐不按不痛﹐脈浮滑﹐故用小陷胸湯以開其結﹐滌其熱也。

【集注】程應旄曰﹕按陷胸條曰「心下痛按之石硬」。又曰「心下滿而硬痛」。此曰「病正在心下」。則知結胸不拘在心下與胸上﹐只在痛不痛上分別﹐故痞證亦有心下硬者﹐但不痛耳。

張錫駒曰﹕湯有大小之別﹐證有輕重之殊。今人多以小陷胸湯治大結胸證﹐皆致不救﹐遂諉結胸爲不可治之證。不知結胸之不可治﹐只一二節﹐餘皆可治者﹐苟不體認經旨﹐必致臨時推諉﹐誤人性命也。

魏荔彤曰﹕小結胸無實熱之邪﹐但微熱而挾痰飲爲患。故𨿽結胸而不能髙踞胸巓﹐但正在心下而已﹔不能實力作痛﹐惟按之痛而已﹔診之不沈而深﹐惟浮而輕淺而已﹔不能作石硬﹐惟虛而結阻而已。所以大陷胸湯不應用﹐而另設小陷胸湯。髙下﹑堅軟﹑輕重﹑沈浮之間﹐病機治法昭然已。又云﹕痞陰邪﹐結胸陽邪﹐然於陽邪中又有大小之分﹐學人審之。於凡寒熱雜合之證﹐無大實大熱。俱宜斟酌下法﹐勿孟浪也。

小陷胸湯方

黃連﹝一兩﹞半夏﹝洗﹐半斤﹞栝蔞實﹝大者﹐一枚﹞

上三味﹐以水六升﹐先煮栝蔞﹐取三升﹐去滓﹐納諸藥﹐煮取二升﹐去滓﹐分溫三服。

【方解】黃連滌熱﹐半夏導飲﹐栝蔞潤燥下行﹐合之以滌胸膈痰熱﹐開胸膈气結﹔攻𨿽不峻﹐亦能突圍而入﹐故名小陷胸湯。分溫三服﹐乃緩以治上之法也。

傷寒六七日﹐結胸熱實﹐脈沈而緊﹐心下痛﹐按之石硬者﹐大陷胸湯主之。

【注】傷寒表不解﹐誤下成痞﹐此其常也。傷寒或有因誤下而成結胸者﹐乃其變也。今傷寒六七日﹐結胸不因誤下而成此熱實之證﹐若脈沈緊﹐裏實脈也。心下痛﹐按之石硬﹐裏實證也。此爲脈病皆實﹐故以大陷胸湯主之也。

【集注】諭昌曰「熱實」二字﹐形容結胸之狀甚明﹐見邪熱塡實於胸而不散漫也﹐浮緊主傷寒無汗﹐沈緊主傷寒結胸﹐此與中風之陽邪結胸迥別﹐所以不言浮也。又曰﹕陽邪誤下成結胸﹐陰邪誤下成痞。然中風間有痞證﹐傷寒間有結胸證﹐又不可不知。

程應旄曰﹕𨿽曰陽邪內陷﹐然「陰陽」二字從虛實寒熱上區別﹐非從中風傷寒上區別﹐表熱盛實轉入胃腑﹐則爲陽明證﹔表熱盛實不轉入胃腑﹐而陷入於膈﹐則爲結胸證。故不必誤下始成也。不因下而成結胸者﹐必其人胸有燥邪﹐以失汗而表邪合之﹐遂成裏實。

觀此條曰「傷寒六七日」﹐又曰「脈沈而緊」﹐則可知矣。

汪琥曰﹕或問脈沈緊﹐焉知非寒實結胸﹖答曰﹕胸中者﹐陽气之所聚也。邪熱當胸而結﹐直至心下﹐石硬且痛﹐則脈不但沈緊﹐甚至有伏而不見者﹐烏可以脈沈緊爲非熱耶﹖大抵辧結胸之法﹐但當證書最爲有準。

寒實結胸﹐無熱證者﹐與三物小陷胸湯﹐白散亦可服。

【按】無熱証之下﹐與三物小陷胸湯﹐當是「三物白散」﹐「小陷胸湯」四字﹐必是傳寫之誤。桔梗﹑貝母﹑巴豆三物﹐其色皆白﹐有三物白散之義﹐溫而能攻﹐與寒實之理相屬﹕小陷胸漏﹐乃栝蔞﹑黃連。皆性寒之品﹐豈可以治寒實結胸之證乎﹖「亦可服」三字﹐亦衍文也。

【注】結胸證﹐身無大熱﹐口不燥渴﹐則爲無熱實證﹐乃寒實也﹐與三物白散。然此證脈必當沈緊﹐若脈沈遲或證見三陰﹐則又非寒實結胸可比﹐當以枳實理中湯治之矣。

【集注】王肯堂曰﹕熱實結胸﹐及寒實結胸﹐《活人書》不拘寒熱﹐但用陷胸湯﹐不瘥者用枳實理中丸﹐卽應手而愈。

方有執曰「寒以飲言﹐飲本寒也﹐又得水寒﹐兩寒摶結而實於胸中﹐故謂無熱證也。

程知曰﹕結胸有大小之別﹐寒熱之異﹐不得槪用硝﹑黃也。

鄭重光曰﹕水寒結實在胸﹐則心陽被據﹐自非細故﹐用三物白散下寒而破結﹐皆不得已之兵也。

三物白散方

桔梗﹝三分﹞巴豆﹝去皮心﹐熬黑﹐研如脂﹐一分﹞貝母﹝三分﹞

上件二味爲末﹐納巴豆﹐更於臼中杵之﹐以白飲和服。彊人半錢匕﹐羸者減之﹐病在膈上必吐﹐在膈下必利。不利﹐進熱粥一杯﹔利過不止﹐進冷粥一杯。

【方解】是方也﹐治寒實水結胸證﹐極峻之藥也。君以巴豆﹐極辛極烈﹐攻寒逐水﹐斬關奪門﹐所到之處﹐無不破也﹔佐以貝母﹐開胸之結﹔使以桔梗﹐爲之舟楫﹐載巴豆搜逐胸邪﹐悉盡無餘。膈上者必吐﹐膈下者必利。然惟知任毒以攻邪﹐不量彊羸﹐鮮能善其後也。故羸者減之﹐不利進熱粥﹐利過進冷粥。蓋巴豆性熱﹐得熱則行﹐得冷則止。不用水而用粥者﹐藉穀气以保胃也。

傷寒十餘日﹐熱結在裏﹐復往來寒熱者﹐與大柴胡湯。但結胸無大熱者﹐此爲水結在胸脇也﹐但頭微汗出者﹐大陷胸湯主之。

【注】傷寒十餘日﹐熱結在裏﹐若胸脇滿硬者﹐此結胸也。今不滿硬﹐復往來寒熱者﹐乃少陽表裏病﹐非結胸也﹐當與大柴胡湯兩解之。但結胸證﹐亦有水結者。水結胸不但表無大熱﹐裏亦無大熱也。有結胸狀﹐頭微汗出者﹐此水停於胸﹐爲熱气上蒸使然也。故曰水結在胸脇也。亦以大陷胸湯主之﹐飲熱並攻也。

【集注】方有執曰﹕水卽飲也﹐以不實硬﹐故曰水結。胸脇亦裏也﹐以熱結不髙﹐故曰在裏。

程知曰﹕此言熱結於裏兼少陽者﹐則不宜陷胸﹔水結於胸者﹐𨿽無大熱﹐猶宜大陷胸也。

程應旄曰﹕大柴胡與大陷胸﹐皆能破結。大柴胡之破結﹐使表分無畱邪﹔大陷胸之破結﹐使裏分無畱邪。

林瀾曰﹕此言水結胸之與熱結在裏不同也。十餘日﹐邪深入腑之時﹐然熱結在裏﹐而猶有半表半里之邪﹐作往來寒熱者﹐必以大柴胡兩解之。若但胸脇結滿﹐初無大熱﹐收斂入內者﹐此亦不得爲大柴胡證﹐必水結胸脇也。何以知之﹖水結胸者﹐頭汗出﹐今但頭微汗﹐爲水結胸明矣。與大陷胸湯。

結胸者﹐項亦彊﹐如柔痙狀﹐下之則和﹐宜大陷胸丸。

【注】結胸從心上至少腹﹐硬滿痛不可近﹐則其勢甚於下者﹐治下宜急攻之﹐以大陷胸湯。結胸從胸上﹐滿硬項彊﹐如柔痙狀﹐則其熱甚於上者﹐治上宜緩攻之﹐以大陷胸丸直攻胸肺之邪。煮服倍蜜﹐峻治緩行﹐下而和之﹐以其病勢緩急之形旣殊﹐湯丸之制亦異也。故知此項彊乃結胸之項彊﹐下之則和﹐非柔痙之項彊也。

【集注】成無己曰﹕項彊者﹐爲邪結胸中﹐胸膈結滿﹐但能仰而不能俯﹐是項彊也。

程知曰﹕項彊如柔痙者﹐胸中邪气緊實﹐項勢常昂﹐有似柔痙之狀﹐然痙病身手俱張﹐此但項彊原非痙也﹐借此以驗胸邪十分緊逼耳。

汪琥曰﹕下之則和者﹐言邪實去﹐胸中和而項自舒之意。若不云如柔痙﹐恐醫人認以爲太陽經風寒之邪未解﹐反疑其當用發汗之藥。殊不知項𨿽彊﹐表證已解﹐裏證甚急﹐治法宜下也。

大陷胸丸方

大黃﹝半斤﹞葶藶子﹝熬﹐半升﹞芒硝﹝半升﹞杏仁﹝去皮尖﹐熬黑﹐半升﹞

上四味﹐搗篩二味﹐納杏仁﹑芒硝﹐合研如脂﹐和散。取如彈丸一枚﹐別搗甘遂末一錢匕﹐白蜜二合﹐水二升﹐煮取一升﹐溫頓服之﹐一宿乃下。如不下﹐更服﹐取下爲效。禁如藥法。

結胸證﹐其脈浮大者﹐不可下﹐下之則死。

【注】結胸證﹐若脈大﹐是爲胃實﹐知結熱已實乃可下﹐下之則愈。今其脈浮大﹐是尙在表﹐知熱結未實﹐故不可下。若誤下之﹐未盡之表邪復乘虛入裏﹐誤而又誤﹐結而又結﹐病熱彌深﹐正气愈虛﹐則死矣。

【集注】張兼善曰﹕結胸爲可下之證﹐若脈浮大﹐心下𨿽結﹐表邪尙多﹐下之重虛其裏﹐外邪復聚則死矣。

程知曰﹕結胸亦有不可下者﹐宜審其脈以施治也。結胸爲邪結上焦之分﹐得寸脈浮﹐關脈沈或沈緊﹐則爲在裏可下也。若脈浮大﹐則邪猶在表﹐下之是令其結而又結也﹐故死。

結胸證悉具﹐煩躁者亦死。

【注】結胸證悉具﹐謂硬滿而痛﹐結在膈之上下也。悉具者﹐謂胸之下﹐少腹之上﹐左右兩脇﹐無不硬滿而痛也。較之大結胸爲尢甚﹐此時宜急下之﹐或有生者﹔若復遷延﹐必至邪勝正負﹐形气相離﹐煩躁不寧﹐下亦死﹐不下亦死矣。

【集注】方有執曰﹕結胸證全具﹐已主死矣。而更加以煩躁﹐卽不再下﹐亦主死也。

程應旄曰﹕結胸證﹐妄下不可﹐失下亦不可。總在適當其宜﹐則去邪卽所以安正也。

魏荔彤曰﹕此條乃承上條脈見浮大而言。

必結胸證具﹐脈兼見浮大﹐而加以煩躁﹐方可卜其死。不然﹐煩躁亦結胸證中之一也﹐何遽云死耶﹗問曰﹕病有結胸﹐有髒結﹐其狀何如﹖答曰﹕按之痛﹐寸脈浮﹐關脈沈﹐名曰結胸也。

何謂髒結﹖答曰﹕如結胸狀﹐飲食如故﹐時時下利﹐寸脈浮﹐關脈小細沈緊﹐名曰髒結。

舌上白苔滑者﹐難治。

【注】邪結三陽﹐名曰結胸﹔邪結三陰﹐名曰髒結。二者皆下後邪气乘虛入裏所致﹐而其脈與証之狀則不同。其硬滿而按之痛﹐結胸證也。寸脈浮﹑關脈沈﹐結胸脈也。寸浮主胸主表﹐關沈主胃主裏﹐是知其邪由胸表陷入胃裏而結也。如結胸狀﹐飲食如故﹐時時下利﹐髒結證也。寸脈浮﹑關脈細小沈緊﹐髒結脈也。細小沈緊主髒結寒痛﹐是知其邪由胸表陷入髒裏而結也。髒結𨿽硬滿而痛﹐如結胸狀﹐然結胸病﹐屬裏壅塞﹐必不能飲食﹔髒結病﹐屬裏空虛﹐故飲食如故。結胸屬實熱﹐故硬痛不大便而脈沈石﹔髒結屬虛寒﹐故硬痛下利而脈細緊也。舌上白苔滑者﹐胸中無熱可知。髒結陰邪﹐得之爲順﹐尙可以理中輩溫之﹔結胸陽邪﹐得之爲逆﹐不堪攻之﹐故難治也。

【集注】成無己曰﹕气宜通也﹐以塞故痛。邪結陽分﹐則陰气不得下通﹔邪結陰分﹐則陽气不得上通。故知二者﹐皆按之痛硬也。

方有執曰﹕此設問答以明結胸﹑髒結之同異。髒結之時時下利者﹐陰邪結於陰髒而寒甚也。以寒甚﹐故脈小細緊﹐此其所以不同也。蓋結胸以陽邪結於陽﹐髒結以陰邪結於陰故也。

汪琥曰﹕結胸證﹐其人本胃中有飲食﹐下之太早﹐則食去不盡﹐外邪反入﹐結於胸中﹐以故按之則痛﹐不能飲食。髒結證﹐其人胃中本無飲食﹐下之太過﹐則髒虛﹐邪入與寒結於陰分﹐所以狀如結胸﹐持之不痛﹐能飲食﹐時下利也。

魏荔彤曰﹕人知此條爲辧結胸﹐非指髒結而論﹐不知正謂髒結與痞有相類﹐而與結胸實有不同。蓋結胸陽邪也﹐痞與髒結陰邪也。痞則尙有陽浮於上﹐髒結則上下俱無陽﹐是皆誤下﹑誤吐之過也。

【按】此條「舌上白苔滑者難治」句﹐前人舊注皆單指髒結而言﹐未見明晰﹐誤人不少。蓋舌苔白滑﹐卽結胸證具﹐亦是假實﹔舌苔漧黃﹐𨿽髒結證具﹐每伏眞熱。髒結陰邪﹐白滑爲順﹐尙可溫散﹔結胸陽邪﹐見此爲逆﹐不堪攻下﹐故爲難治。由此可知﹐著書立論﹐必須躬親體驗﹐眞知灼見﹐方有濟於用。若徒就紙上陳言﹐牽彊附會﹐又何異按圖索驥耶。

病脇下素有痞﹐連在臍旁﹐痛引少腹﹐入陰筋者﹐此名髒結﹐死。

【注】病髒結之人﹐若脇下素有痞連在臍旁﹐新舊病合﹐痛引少腹﹐入陰筋者﹐其邪又進厥陰﹐乃屬髒結之死證也。

【集注】程知曰﹕宿結之邪﹐與新結之邪交結而不解﹐痞連臍旁﹐脾臟結也﹔痛引少腹﹐腎臟結也﹔自脇入陰筋﹐肝臟結也﹔三陰之髒俱結矣﹐故主死。

髒結無陽證﹐不往來寒熱﹐其人反靜﹐舌上苔滑者﹐不可攻也。

【注】髒結無三陽證。不發熱﹐無太陽也﹔不往來寒熱﹐無少陽也﹔其人反靜﹐無陽明也。舌苔滑白﹐胸中有寒﹐故可溫不可攻也。

【集注】方有執曰﹕苔滑本丹田有熱﹑胸中有寒而成。然丹田﹐陰也。胸中﹐陽也。熱反在陰而寒反在陽﹐所以爲不可攻也。

程知曰﹕經於髒結白苔滑者﹐只言難治﹐未嘗言不可治也。只言髒結無熱舌苔滑者﹐不可攻﹐未嘗言髒結有熱舌苔不滑者﹐亦不可攻也。意者丹田有熱﹐胸中有寒之證﹐必有和解其熱﹐溫散其寒之法。俾內邪潛消﹐外邪漸解者﹐斯則良工之苦心乎﹗病在陽﹐應以汗解之﹐反以冷水之﹐若灌之﹐其熱被卻不得去﹐彌更益煩﹐肉上粟起﹐意欲飲水﹐反不渴者﹐服文蛤散﹔若不瘥者﹐與五苓散。身熱皮粟不解﹐欲引衣自覆者﹐若水以之洗之﹐益令熱被卻不得出﹐當汗而不汗則煩。假令汗出已﹐腹中痛﹐與芍藥三兩﹐如上法。

【注】病在陽﹐謂病發於陽而身熱也。此應以汗解之﹐而反以冷水之灌之﹐則身熱𨿽被劫而暫卻﹐然終不得去﹐故熱煩益甚也。水寒外束﹐膚熱乍凝﹐故肉生膚粟﹐熱入不深﹐故意欲飲水反不甚渴也﹐故以文蛤散內疏膚熱。若不瘥﹐與五苓散外解水寒﹔則皮粟﹑身熱當解矣。若不解且惡寒﹐引衣自覆﹐是尙有表也。當以桂枝湯汗解之。假令服桂枝湯﹐汗已出﹐熱粟俱解﹐而腹中增痛﹐又爲表已和裏未調也﹐宜與桂枝湯倍加芍藥﹐調裏以和其表。若渴欲飲水而不腹痛﹐則不須調太陰裏﹐而仍當調太陽腑矣﹐宜仍取乎五苓也。

文蛤散方

文蛤﹝五兩﹞

上一味﹐爲散﹐沸湯和一錢匕服﹐湯用五合。

【按】文蛤卽五倍子也。

卷二

辧太陽病脈證並治中篇

太陽統攝之營衛﹐乃風寒始入之兩途﹐風則傷衛﹐寒則傷營。衛气剽疾﹐統气而行脈外﹐其用疏泄而屬陽﹐邪之犯也易﹐故其犯之也則有汗﹐爲虛邪。營气專精﹐統血而行脈中﹐其體固密而屬陰﹐邪之犯也難﹐故其犯之也則無汗﹐爲實邪。夫冬固寒令也﹐然春月餘寒﹐秋末早寒﹐皆能致病﹐但有無汗﹐實邪證候顯然﹐卽可謂之傷寒﹐不必盡屬隆冬也。然太陽經也﹐膀胱腑也﹐由經視腑﹐則經爲表﹐而腑爲裏矣。上編用桂枝湯解肌﹐所以治風傷衛之表也﹐而未及衛分之裏﹐故又立五苓散一方﹐佐桂枝以和衛分之裏焉。此篇用麻黃湯發汗﹐所以治寒傷營之表也﹐而未及營分之裏﹐故又立桃核抵當方﹐佐麻黃以攻營分之裏焉。至於汗下失宜﹐過之則傷正而虛其陽﹐不及則熱熾而傷其陰。虛其陽﹐則從少陰陰化之證多﹐以太陽少陰爲表裏也。傷其陰﹐則從陽明陽化之證多﹐以太陽﹑陽明遞相傳也﹐此篇中所以又有四逆﹑承气之治也。凡風傷衛之虛邪已列上編﹐玆以寒傷營之實邪疏爲中篇﹐使讀者先會大意於胸中﹐斯臨證處方﹐自不致誤矣。

太陽病﹐或已發熱﹐或未發熱﹐必惡寒﹐體痛﹐嘔逆﹐脈陰陽俱緊者﹐名曰傷寒。

【注】太陽病﹐卽上編首條脈浮﹐頭項彊痛﹐惡寒之謂也。營﹐表陰也。寒﹐陰邪也。

寒邪傷人則營受之﹐從其類也。已發熱者﹐寒邪束於皮毛﹐元府閉密﹐陽气郁而爲熱也。未發熱者﹐寒邪初入﹐尙未郁而爲熱﹐頃之卽發熱也。惡寒者﹐爲寒所傷﹐故惡之也。必惡寒者﹐謂不論已熱未熱﹐而必惡寒也。寒入其經﹐故體痛也。胃中之气被寒外束不能發越﹐故嘔逆也。寒性勁急﹐故脈陰陽俱緊也。此承上編首條言太陽病﹐又兼此脈此證者﹐名曰傷寒。以爲傷寒病之提綱。後凡稱傷寒者﹐皆指此脈證而言也。

【集注】方有執曰﹕或者﹐未定之辭﹔必者﹐定然之謂。曰或曰必者﹐言發熱早晚不一﹐而惡寒則定然卽見也。

諭昌曰﹕仲景慮惡寒﹑體痛﹑嘔逆﹑又未發熱﹐恐誤認爲陰經之證﹐故早於篇首揭明此語以辧之。

程應旄曰﹕傷寒陰陽俱緊之脈﹐大不同於中風陽浮而陰弱之緩脈矣。證與脈兼得其實﹐然後乃得正其名曰﹐此太陽傷寒之病﹐而非中風所能混也。

魏荔彤曰﹕傷寒﹑中風同一浮脈﹐而彼爲浮緩﹐此爲浮緊﹐陽邪舒散故緩﹐陰邪勁急故緊。同爲在表之浮﹐而一緩一緊﹐風寒迥異矣。

太陽病﹐頭痛發熱﹐身疼腰痛﹐骨節疼痛﹐惡風無汗而喘者﹐麻黃湯主之。

【注】此承上條而詳言其證﹐以出其治也。太陽經脈起於目內﹐上額交巓﹐入絡腦還出﹐別下項﹐循肩膊內﹐挾脊抵腰中﹐至足小指出其端。寒邪客於其經﹐則營血凝澀﹐所傷之處﹐無不痛也。營病者惡寒﹐衛病者惡風﹐今營病而惡風者﹐蓋以風動則寒生﹐惡則皆惡﹐未有惡寒而不惡風﹐惡風而不惡寒者。所以仲景於中風﹑傷寒證中﹐每互言之﹐以是知中風﹑傷寒﹐不在惡寒﹑惡風上辧﹐而在微甚中別之也。無汗者﹐傷寒實邪﹐腠理閉密﹐𨿽發熱而汗不出﹐不似中風虛邪﹐發熱而汗自出也。陽气被寒邪所遏﹐故逆而爲喘。主之以麻黃湯者﹐解表發汗﹐逐邪安正也。

【集注】成無己曰﹕寒則傷營﹐頭痛身疼腰痛﹐以致牽連骨節疼痛者﹐太陽經營血不利也。

程應旄曰﹕頭痛發熱﹐太陽病皆然﹐而身疼腰痛﹐骨節疼痛﹐是寒傷營室﹐若風傷衛﹐則無是也。惡風﹐太陽病皆然﹐而無汗而喘﹐是陽被壅遏﹐若風傷衛﹐則無是也。得其所同﹐因以別其所異也。

沈明宗曰﹕太陽之邪從皮毛而入﹐郁逆肺气﹐以故作喘。且寒主收斂﹐傷營則腠理閉密﹐故用麻黃湯發之。

麻黃湯方

麻黃﹝去節﹐三兩﹞桂枝﹝二兩﹞甘艸﹝炙﹐一兩﹞杏仁﹝湯浸﹐去皮尖﹐七十个﹞

上四味﹐以水九升﹐先煮麻黃﹐減二升﹐去上沫﹐納諸藥﹐煮取二升半﹐去渣﹐溫服八合﹐覆取微似汗﹐不須啜粥﹐餘如桂枝法將息。

【方解】名曰麻黃湯者﹐君以麻黃也。麻黃性溫﹐味辛而苦﹐其用在迅升﹔桂枝性溫﹐味辛而甘﹐其能在固表。證屬有餘﹐故主以麻黃必勝之算也﹔監以桂枝﹐制節之師也。杏仁之苦溫﹐佐麻黃逐邪而降逆﹔甘艸之甘平﹐佐桂枝和內而拒外。飲入於胃﹐行气於元府﹐輸精於皮毛﹐斯毛脈合精﹐溱溱汗出﹐在表之邪﹐必盡去而不畱﹔痛止喘平﹐寒熱頓解﹐不須啜粥而藉汗於谷也。必須煮掠去上沫者﹐恐令人煩﹐以其輕浮之气﹐過於引气上逆也。

其不用姜﹑棗者﹐以生薑之性橫散於肌﹐礙麻黃之迅升﹔大棗之性泥滯於膈﹐礙杏仁之速降﹐此欲急於直達﹐少緩則不迅﹐橫散則不升矣。然此爲純陽之劑﹐過於發汗﹐如單刀直入之將﹐用之若當﹐一戰成功﹔不當﹐則不戢而召禍。故可一而不可再。如汗後不解﹐盒飯以桂枝代之。此方爲仲景開表逐邪發汗第一峻藥也。庸工不知其制在溫覆取汗﹐若不溫覆取汗﹐則不峻也﹐遂謂麻黃專能發表不治他病。孰知此湯合桂枝湯﹐名麻桂各半湯﹐用以和太陽畱連未盡之寒熱。去杏仁﹑加石膏﹐合桂枝湯。名桂枝二越婢一湯﹐用以解太陽熱多寒少之寒熱﹐若陽盛於內﹐無汗而喘者﹐又有麻黃杏仁甘艸石膏湯﹐以解散太陰肺家之邪﹔若陰盛於內而無汗者﹐又有麻黃附子細辛甘艸湯﹐以溫散少陰腎家之寒。

《金匱要略》以此方去桂枝﹐《千金方》以此方桂枝易桂﹐皆名還魂湯﹐用以治邪在太陰﹐卒中暴厥﹐口噤气絕﹐下咽奏效﹐而皆不溫覆取汗。因是而知麻黃湯之峻與不峻﹐在溫覆與不溫覆也。此仲景用方之心法﹐豈常人之所得而窺耶﹗【集解】王肯堂曰﹕此方爲元气不虛者設也。如挾時气者﹐宜十神湯﹔挾暑濕者﹐宜正气湯﹔挾寒者﹐宜五積散﹔挾熱者﹐宜通聖散﹔挾食者﹐宜養胃湯﹔挾痰者﹐宜芎蘇散。按﹕肯堂之議誠當矣。然必證兼表裏﹐邪因錯雜﹐似傷寒而非傷寒者﹐乃可於諸方中斟酌選用。若脈證與麻黃﹑桂枝吻合﹐自當遵仲景之法治之。卽元气素虛﹐或平素有熱﹐不宜麻桂者﹐亦必如劉完素﹑張潔古法﹐緩緩消息治之﹐庶不誤人。臨病之工﹐宜詳審焉。

吳綬曰﹕凡傷寒﹐寒邪在表﹐閉其腠理﹐身痛拘急﹐惡寒無汗﹐須用麻黃辛苦之藥﹐開發腠理﹐逐寒邪﹐使汗出而解。惟夏月炎暑之時﹐𨿽有是證﹐宜加涼藥方可用﹐如防風通聖散﹑三黃石膏湯是也。

傷寒一日﹐太陽受之﹐脈若靜者﹐爲不傳﹔頗欲吐﹐若躁煩﹐脈數急者﹐爲傳也。

【注】傷寒一日﹐太陽受之﹐當脈浮緊﹐或汗或未汗﹐若脈靜如常﹐此人病脈不病﹐爲不傳也。初病或嘔未止頗欲吐﹐若躁煩脈數急者﹐此外邪不解﹐內熱已成﹐病勢欲傳也。

宜以大靑龍湯發表解熱﹐以殺其勢﹔或表裏有熱證者﹐則當以雙解湯兩解之也。

【集注】沈明宗曰﹕此憑脈辧證﹐知邪傳與不傳也。脈浮而緊﹐爲太陽正脈﹐乃靜是不傳他經矣。若頗欲吐﹐或躁煩而脈數急﹐則邪機向裏已著﹐勢必傳經爲病也。

傷寒二三日﹐陽明﹑少陽證不見者﹐爲不傳也。

【注】傷寒二日﹐陽明受之﹐三日少陽受之﹐此其常也。若二三日﹐陽明証之不惡寒﹑反惡熱﹑身熱心煩﹑口渴不眠等證﹐與少陽証之寒熱往來﹑胸脇滿﹑喜嘔﹑口苦﹑耳聾等證不見者﹐此爲太陽邪輕熱微﹐不傳陽明﹑少陽也。

【集注】程知曰﹕傷寒一二日太陽﹐二三日陽明﹐三四日少陽﹐四五日太陰﹐五六日少陰﹐六七日厥陰﹐此第言其常耳﹗其中變證不一﹐有專經不傳者﹐有越經傳者﹐有傳一二經而卽止者﹐有發於陽卽入少陰者﹐有直中三陰者﹐有足經冤熱而傳手經者﹐有誤藥而傳變者。大抵熱邪乘經之虛卽傳﹐若經實卽不受邪而不傳﹔陽邪勝則傳﹐陰邪勝多不傳﹔故經謂脈靜爲不傳﹐脈數急爲欲傳也。又曰﹕足經自足上行胸腹頭背﹐主一身之大綱﹐故寒邪入之﹐卽見於其經﹐若手經第行於胸手﹐不能主一身之大綱也。邪旣入足經﹐必傳入手經﹐故感風寒之重者﹐頭項痛﹑肩﹑背﹑肘節亦痛也。聖人言足不言手﹐足可該手﹐手不可該足也﹐非不傳手也。夫五臟六腑十二經﹐气相輸﹐絡相通﹐豈有傳足而不傳手者哉﹗亦豈有傷足而不傷手者哉﹗虞天民謂﹕熱先手﹐寒先足。義亦可互通也。

程應旄曰﹕傷寒之有六經﹐無非從淺深而定部署。以皮膚爲太陽所轄﹐故署之太陽﹔肌肉爲陽明所轄﹐故署之陽明﹔筋膜爲少陽所轄﹐故署之少陽云耳﹗所以華佗曰﹕傷寒一日在皮﹐二日在膚﹐三日在肌﹐四日在胸﹐五日在腹﹐六日入胃﹐只就軀殼間約略其淺深﹐而並不署太陽﹑陽明等名。然則仲景之分太陽﹑陽明等﹐亦是畫限之意﹐用以轄病也。

脈浮者﹐病在表﹐可發汗﹐宜麻黃湯。脈浮而數者﹐可發汗﹐宜麻黃湯。

【注】傷寒脈浮緊者﹐麻黃湯誠爲主劑矣。今脈浮與浮數﹐似不在發汗之列﹐然視其病皆傷寒無汗之表實﹐則不妨略脈而從證﹐亦可用麻黃湯汗之。觀其不曰以麻黃湯發之﹑主之﹐而皆曰可發汗﹐則有商量斟酌之意焉。

【集注】方有執曰﹕傷寒脈本緊﹐不緊而浮﹐則邪見還表而欲散可知矣。發者﹐拓而出之也﹔麻黃湯者﹐乘其欲散而拓出之也。或脈浮而數﹐傷寒之欲傳也﹐而亦宜麻黃湯發汗者﹐言乘寒邪有向表之浮﹐當散其數﹐而不令其至於傳也。

程應旄曰﹕麻黃湯爲寒傷營之主劑﹐然亦當於脈與証之間互參酌之﹐不必泥定「緊」之一字﹐始爲合法也。脈浮無緊﹐似不在發汗之列﹐然視其證﹐一一寒傷營之表病﹐則不妨略脈而詳證﹐無汗﹐可發汗﹐定麻黃湯。若脈浮數﹐邪勢欲傳於裏﹐亦不妨略證而詳脈﹐無汗﹐可發汗﹐亦宜麻黃湯。就此二者之脈與證互參之﹐其有脈見浮緊﹐證具傷寒﹐二者俱符﹐又何麻黃湯之必在禁例哉﹗劉宏璧曰﹕但脈浮不緊﹐何以知其表寒實也﹖必然無汗始可發也。脈數何以知其未入裏也﹖以脈兼浮故可汗也。

太陽病﹐外證未解﹐脈浮弱者﹐當以汗解﹐宜桂枝湯。

【注】太陽病外證未解﹐謂太陽病表證未解也。若脈浮緊﹐是爲傷寒外證未解。今脈浮弱﹐是爲中風外證未解也﹐故當以桂枝湯汗解之。

【集注】方有執曰﹕外證未解﹐謂頭痛﹑項彊﹑惡寒等證猶在也。浮弱卽陽浮而陰弱。此言太陽證凡在未傳變者﹐仍當從於解表﹐蓋嚴戒不得早下之意。

程知曰﹕外證未解﹐脈見浮弱﹐卽日久猶當以汗解。然只宜桂枝解肌之法﹐不宜誤行大汗之劑。至於不可誤下﹐更不待言矣。

傷寒發汗已解﹐半日許復煩﹐脈浮數者﹐可更發汗﹐宜桂枝湯。

【注】傷寒服麻黃湯發汗﹐汗出已﹐熱退身涼解﹐半日許復煩熱而脈浮數者﹐是表邪未盡退而復集也﹐可更發汗。其不用麻黃湯者﹐以其津液前已爲發汗所傷﹐不堪再任麻黃﹐故宜桂枝更汗可也。

【集注】方有執曰﹕傷寒發汗者﹐服麻黃湯以發之之謂也。解﹐散也﹔復﹐重復也。旣解半日許﹐何事而復哉﹖言發汗或不如法﹐或汗後不謹風寒﹐而復煩熱﹐脈轉浮數也﹐故曰可更發汗。更﹐攺也。言當攺前法﹐故曰宜桂枝湯。

諭昌曰﹕用桂枝湯者﹐一以邪重犯衛﹐一以營虛不能復任麻黃也。

程應旄曰﹕攺前發汗之法爲解肌﹐則𨿽主桂枝﹐不爲犯傷寒之禁也。

汪琥曰﹕仲景法脈浮而數者﹐可發汗﹐宜麻黃湯。然此條已曾用過麻黃湯矣﹐故當更方以發其汗﹐宜桂枝湯。

發汗病不解﹐反惡寒者﹐虛故也﹐芍藥甘艸附子湯主之。

【按】發汗病不解之「不」字﹐當是衍文。蓋發汗病不解﹐則當惡寒﹐今曰反惡寒者﹐正所謂病解之義也。病解惡寒﹐始謂之虛。

【注】傷寒﹐發汗病不解﹐則當惡寒﹐非表虛也﹐是表邪猶在不解﹐仍當汗也。今發汗汗出﹐病已解﹐不當惡寒矣。反惡寒者﹐非表邪也﹐乃陽虛不能衛外所致﹐故以芍藥甘艸附子湯主之。蓋用附子以扶陽﹐芍藥以補陰﹐甘艸佐附﹑芍補陰陽而調營衛也。

【集注】方有執曰﹕未汗而惡寒﹐邪盛而表實﹔已汗而惡寒﹐邪退而表虛。汗出之後﹐大邪退散﹐榮气衰微﹐衛气疏慢﹐而但惡寒﹐故曰虛。

芍藥甘艸附子湯方

芍藥﹝三兩﹞甘艸﹝炙﹐二兩﹞附子﹝炮去皮﹐破八片﹐一枚﹞

以上三味﹐以水五升﹐煮取一升五合﹐去滓﹐分溫服。

【集解】程應旄曰﹕傷寒發汗一法﹐原爲去寒而設﹐若表已解﹐較前反惡寒者﹐非復表邪可知。緣汗外泄而表遂虛﹐故主之以芍藥甘艸附子湯。芍藥得桂枝則發表﹐得附子則補表﹐甘艸和中從陰分﹐斂戢其陽﹐陽回而虛者不虛矣。

發汗後惡寒者﹐虛故也﹔不惡寒但熱者﹐實也﹐當和胃气﹐與調胃承气湯。

【注】傷寒發汗﹐汗出病解﹐必不惡寒﹐亦不惡熱﹐始可爲愈。若發汗後惡寒者﹐是陽虛也﹐宜用芍藥甘艸附子湯主之。今發汗後不惡寒﹐但惡熱﹐則是胃實也﹐故與調胃承气湯瀉熱以和胃也。

【集注】方有執曰﹕發汗後不惡寒﹐其人表气彊也。但熱﹑亡津液而胃中幹﹐故曰實也。當和胃气﹐以干在胃而實也。故曰與調胃承气湯所以瀉實﹐而甘艸則有瀉中調和之義。

程知曰﹕汗後惡寒﹐則爲榮衛俱虛﹔汗後不惡寒但發熱﹐則爲津幹胃實﹐故有調胃通津之法。然曰當﹑曰與﹐則似深有酌量而不肯妄下﹐以重虛其津者。

調胃承气湯方

﹝見陽明篇﹞

脈浮緊者﹐法當身疼痛﹐宜以汗解之。假令尺中遲者﹐不可發汗。何以知之然﹖以榮气不足血少故也。

【注】脈浮緊者﹐寒傷榮之脈也﹔身痛者﹐寒傷榮之證也。脈證皆表實邪﹐則當發汗﹐宜麻黃湯。設若寸關脈浮緊﹐惟尺中遲者﹐則又不可發汗。何也﹖以其人平素榮气不足血少故也。由此可知﹐脈陰陽不俱緊﹐不可輕汗也。

【集注】方有執曰﹕尺以候陰﹐遲爲不足﹐榮主血﹐汗者血之液﹐尺遲不宜汗者﹐嫌奪血也。

張璐曰﹕尺中脈遲﹐不可用麻黃髮汗﹐當頻與小建中湯和之。和之而邪解﹐不須發汗﹔設不解﹐不妨多與之﹐覆而汗之可也。

發汗後﹐身疼痛﹐脈沈遲者﹐桂枝加芍藥生薑各一兩﹑人參三兩新加湯主之。

【注】發汗後﹐身疼痛脈浮緊或浮數﹐乃發汗未徹﹐表邪未盡也﹐仍當汗之﹐宜桂枝湯。今發汗後身𨿽疼痛﹐脈見沈遲﹐是榮衛虛寒﹐故宜桂枝新加湯﹐以溫補其榮衛也。

【集注】成無己曰﹕表邪盛則身疼﹐血虛亦身疼。其脈浮緊者邪盛也﹐脈沈遲者血虛也。盛者損之則安﹐虛者益之則愈。

諭昌曰﹕脈沈遲者﹐六部皆然﹐與尺遲大異。尺遲乃素虛﹐此爲發汗新虛﹐故於桂枝方中﹐倍加芍藥生薑各一兩以去邪﹐加人參三兩以補正。名曰新加湯者﹐明非桂枝湯中之舊法也。

汪琥曰﹕身疼痛脈沈遲﹐焉知非中寒證﹖要知此證﹐乃太陽傷寒發汗後身疼不止﹐脈變沈遲﹐非中寒比也。

桂枝新加湯方

桂枝﹝一兩﹞芍藥﹝四兩﹞甘艸﹝二兩﹞人參﹝三兩﹞生薑﹝切﹐四兩﹞大棗﹝擘﹐十二枚﹞

上六味﹐以水一斗二升﹐微火煮取三升﹐去滓﹐分溫服﹐如桂枝法。

【方解】是方卽桂枝湯倍芍藥﹑生薑﹐加人參也。汗後身疼痛﹐是榮衛虛而不和也﹐故以桂枝湯調和其榮衛。倍生薑者﹐以脈沈遲榮中寒也﹔倍芍藥者﹐以榮不足血少故也﹔加人參者﹐補諸虛也。桂枝得人參﹐大气周流﹐气血足而百骸理﹔人參得桂枝﹐通內聯外﹐補榮陰而益衛陽﹐表虛身疼未有不愈者也。

病發熱頭痛﹐脈反沈﹐若不瘥﹐身體疼痛﹐當溫其裏﹐宜四逆湯。

【按】身體疼痛之下﹐當有「下利淸谷」四字﹐方合當溫其裏之文。觀太陰篇云﹕傷寒醫下之﹐續得下利淸谷不止﹐身痛者﹐急當救裏﹐宜四逆湯。此𨿽未下﹐但脈反沈﹐可知裏寒﹐必是脫簡。

【注】病發熱頭疼﹐凡太陽表證也。脈當浮﹐今反沈﹐是太陽表證而得少陰裏脈也。凡太陽﹑少陰表裏皆寒無汗之病﹐均宜以麻黃附子細辛湯發之。若不瘥﹐不下利者﹐更以麻黃附子甘艸湯和之﹔若下利淸谷﹐卽有身體疼痛之表未解﹐不可更汗﹐當溫其裏﹐宜四逆湯。防其陽從陰化﹐變厥惕亡陽之逆﹐斷不可謂病在太陽﹐無可溫之理也。

四逆湯方

﹝見少陰篇﹞

傷寒﹐若吐若下後﹐七八日不解﹐熱結在裏﹐表裏俱熱﹐時時惡風﹐大渴﹐舌上干燥而煩﹐欲飲水數升者﹐白虎加人參湯主之。

【按】「傷寒」二字之下﹐當有「若汗」二字﹐蓋發汗較吐下更傷津液爲多也。時時惡風﹐當是時汗惡風﹐若非汗字﹐則時時惡風﹐是表不解﹐白虎湯在所禁也。論中謂發熱無汗﹐表不解者﹐不可與白虎湯﹔渴欲飲水﹐無表證者﹐白虎加人參湯主之。讀者細玩經文自知。

【注】傷寒﹐若汗﹑若吐﹑若下後﹐七八日不解﹐以致熱結表裏﹐時汗惡風者﹐結熱在表未解也﹔大渴舌上干燥而煩﹐欲飲水數升者﹐結熱在裏已彰也。故曰表裏俱熱﹐宜白虎加人參湯主之。以白虎能外解肌熱﹐內淸裏熱也。加人參者﹐因汗﹑吐﹑下後﹐津亡气弱﹐藉此以益气生津也。

【按】大靑龍湯治太陽表裏俱熱﹐表多里少﹐故不渴也。白虎湯治陽明表裏俱熱﹐裏多表少﹐故大渴也。今大渴燥煩﹐時汗惡風﹐是熱在陽明又兼太陽也。而用白虎湯者﹐以陽明裏熱證多﹐太陽表熱證少也。若無汗微渴﹐則爲太陽表證多﹐卽表裏大熱﹐又當用大靑龍湯矣。

【集注】諭昌曰﹕玩此條本文﹐熱結在裏﹐表裏俱熱﹐已自酌量﹐惟熱結在裏﹐所以表熱不除﹐況加大渴飲水﹐安得不以淸熱爲急耶﹗程知曰﹕表熱者﹐身熱也﹔裏熱者﹐內熱也。以汗﹑吐﹑下後不解﹐故邪气乘虛結爲裏熱﹔惟結熱在裏﹐所以表熱不除﹐有惡風證也。大渴引飲﹐裏熱熾盛﹐安得不以白虎急解之。石膏辛寒﹐能淸裏熱﹐兼散表熱也﹔惟其在汗﹑吐﹑下後﹐故必加人參以顧其正气也。

汪琥曰﹕與白虎湯加人參扶正气﹐以分解內外之邪熱。要之﹐此湯惟正气虛而邪气微者宜之﹔若邪气甚者﹐不敢輕加人參也。

白虎加人參湯方

﹝見陽明篇﹞

發汗已﹐脈浮數﹐煩渴者﹐五苓散主之。

【按】脈浮數之下當有「小便不利」四字﹐若無此四字﹐則爲陽明內熱口燥之煩渴﹐白虎湯證也。以其有小便不利煩渴﹐則爲太陽水熱瘀結之煩渴﹐五苓散證也。況無小便不利證而用五苓散﹐則犯重竭津液之禁矣。太陽上編﹐類此證者數條﹐惟一條水入卽吐﹐水不下行﹐故無小便不利之文﹐此條應有「小便不利」四字。

【注】發汗已﹐爲太陽病已發過汗也。脈浮數﹐知邪仍在表也。若小便利而煩渴者﹐是初入陽明胃熱﹐白虎湯證也。今小便不利而煩渴﹐是太陽腑病﹐膀胱水蓄﹐五苓證也。故用五苓散﹐如法服之﹐外疏內利﹐表裏均得解矣。

【集注】方有執曰﹕已者言發汗畢﹐非謂表病罷也。煩渴者﹐膀胱水蓄﹐不化津液﹐故用四苓以利之﹔浮數者﹐外表未除﹐故憑一桂以和之﹐所以謂五苓能兩解表裏也。

傷寒汗出而渴者﹐五苓散主之﹔不渴者﹐茯苓甘艸湯主之。

【注】此申上條或渴而不煩﹐或煩而不渴者﹐以別其治也。傷寒發汗後﹐脈浮數﹐汗出煩渴﹐小便不利者﹐五苓散主之﹐今惟曰汗出者﹐省文也。渴而不煩﹐是飲盛於熱﹐故亦以五苓散主之﹐利水以化津也。若不煩且不渴者﹐是裏無熱也。惟脈浮數汗出﹐小便不利﹐是榮衛不和也﹐故主以茯苓甘艸湯和表以利水也。

【集注】鄭重光曰﹕傷寒本無汗﹐汗因發而出也。上條煩而渴﹐此條但渴不煩﹐裏證較輕﹐治亦不殊﹔若更不渴﹐則內無燥﹐裏病少而表證猶多也。故用桂枝湯之三﹐五苓散之一﹐示三表一里之意﹐易名曰茯苓甘艸湯者﹐乃桂枝五苓之變制也。

茯苓甘艸湯方

茯苓﹝二兩﹞桂枝﹝二兩﹞生薑﹝切﹐三兩﹞甘艸﹝炙﹐一兩﹞

上四味﹐以水四升﹐煮取三升﹐去滓﹐分溫三服。

【方解】是方乃仿桂枝﹑五苓二方之義﹐小制其法也。有脈浮數汗出之表﹐故主以桂枝。去大棗﹑芍藥者﹐因有小便不利之裏﹐恐滯斂而有礙於癃閉也。五苓去術﹑澤﹑豬苓者﹐因不渴不煩﹐裏飲無多﹐惟小便一利可愈﹐恐過於燥滲傷陰也。

【集解】汪琥曰﹕五苓散﹑茯苓甘艸湯二方﹐皆太陽標本齊病﹐表裏兼主之劑。何謂標﹖太陽之經是也。何謂本﹖膀胱之腑是也。經在表﹐本在裏。五苓散﹐邪已入腑表證已微﹐故方中只用桂枝一味以主表﹐其餘四味皆主裏之藥也。茯苓甘艸證﹐邪猶在經﹐裏證尙少﹐故方中只用茯苓一味以主裏﹐其餘三味皆主表之藥也。

脈浮數者﹐法當汗出而愈﹐若下之﹐身重心悸者﹐不可發汗﹐當自汗出乃解。所以然者﹐尺中脈微﹐此裏虛﹐須表裏實﹐津液自和﹐便自汗出愈。

【注】傷寒未發熱﹐脈多浮緊﹐寒盛也。已發熱﹐脈多浮數﹐熱盛也。均宜麻黃湯發汗則愈。若不發汗而誤下之﹐不成逆壞者﹐必其人裏气素實也。故惟見失汗身重之表﹐誤下心悸之裏﹐則不可復發其汗﹔當待其表裏自和﹐自然汗出而解。所以然者﹑因失汗表實﹐誤下裏虛﹐尺中脈微﹐表裏未諧﹐故不卽解也。須待其裏亦實而與表平﹐平則和﹐和則陽津陰液自相和諧﹐所以便自汗出而愈也。使裏實之法﹐卽下條用小建中湯法也。

【集注】諭昌曰﹕此亦先建中而後發汗之變法。要知仲景云﹕尺脈微者﹐不可發汗。又云﹕尺微者﹐不可下。無非相人津液之奧旨﹐所以誤下之﹐脈𨿽浮數不攺﹐亟宜發汗者﹐亦必當諦其尺脈﹐不可率意徑情有如此者。

張璐曰﹕誤下體重心悸﹐縱脈仍浮數﹐亦不可復發其汗。設尺脈微﹐爲裏陰素虛﹐尢宜戒也。脈浮而數﹐熱邪已甚﹐將欲作汗﹐今誤下之﹐故身重心悸﹐當與小建中和其津液﹐汗出而愈。

傷寒二三日﹐心中悸而煩者﹐小建中湯主之。

【注】傷寒二三日﹐未經汗下﹐卽心悸而煩﹐必其人中气素虛﹐𨿽有表證﹐亦不可汗之。蓋心悸陽已微﹐心煩陰已弱﹐故以小建中湯先建其中﹐兼調榮衛也。

【集注】王肯堂曰﹕傷寒二三日﹐心中悸而煩者﹐小建中湯主之。傷寒脈弦細﹐屬少陽﹐不可汗﹐汗之則譫語﹐胃不和則煩而悸。大抵先煩而後悸者是熱﹐先悸而後煩者是虛﹐治病必求其本者此也。

程應旄曰﹕可見陽去入陰﹐必有其先兆﹐善治者﹐急宜杜之於未萌。心中悸而煩﹐則裏气虛而陽爲陰襲﹐建中湯補虛和裏﹐保定中州﹐以資气血爲主。𨿽悸與煩﹐皆小柴胡湯中兼見之證﹐而得之二三日﹐裏證未必卽具﹐小柴胡湯非所宜也。

魏荔彤曰﹕建中者治其本也。與建中後﹐徐審其在表﹐則仍當發汗﹐以中州旣建﹐𨿽發汗陽亦不致亡矣。審其傳裏﹐則應下之﹐以中州旣建﹐𨿽下陽亦不致陷矣。所謂急則從標﹐而緩則從本也。

小建中湯方

桂枝﹝三兩﹞芍藥﹝六兩﹞甘艸﹝二兩﹞生薑﹝切﹐三兩﹞膠飴﹝一升﹞大棗﹝擘﹐十二枚﹞

上六味﹐以水七升﹐煮取三升﹐去滓﹐納膠飴﹐更上微火消解﹐溫服一升﹐日三服。嘔家不可用建中湯﹐以甜故也。

【方解】是方也﹐卽桂枝湯倍芍藥加膠飴也。名曰小建中者﹐謂小小創建中气也。蓋中气𨿽虛﹐表尙未和﹐不敢大補﹐故仍以桂枝和營衛﹐倍芍藥加膠飴﹐調建中州﹐而不啜稀粥溫覆令汗者﹐其意重在心悸中虛﹐而不在傷寒之表也。中州創建﹐營衛自和﹐津液可生﹐汗出乃解﹐悸煩可除矣。嘔家不可用﹐謂凡病嘔者不可用﹐恐甜助嘔也。

傷寒脈結代﹐心動悸﹐炙甘艸湯主之。

【注】心動悸者﹐謂心下築築﹐惕惕然動而不自安也。若因汗下者多虛﹐不因汗下者多熱﹐欲飲水小便不利者屬飲﹐厥而下利者屬寒﹐今病傷寒﹐不因汗下而心動悸﹐又無飲熱寒虛之證﹐但據結代不足之陰脈﹐卽主以炙甘艸湯者﹐以其人平日血气衰微﹐不任寒邪﹐故脈不能續行也。此時𨿽有傷寒之表未罷﹐亦在所罔顧﹐總以補中生血復脈爲急﹐通行營衛爲主也。

【集注】成無己曰﹕脈之動而中止﹐能自還者﹐名曰結﹔不能自還者﹐名曰代﹐由血气虛衰﹐不能相續也。

程知曰﹕此又爲議補者﹐立變法也。曰傷寒﹐則有邪气未解也。心主血﹔曰脈結代﹐心動悸﹐則是血虛而眞气不相續也。故峻補其陰以生血﹐更通其陽以散寒﹐無陽則無以綰攝微陰﹐故方中用桂枝湯去芍藥﹐而漬以淸酒﹐所以挽眞气於將絕之候﹐而避中寒於脈弱之時也。觀小建中湯﹐而後知傷寒有補陽之方﹔觀炙甘艸湯﹐而後知傷寒有補陰之法也。

程應旄曰﹕此又以脈論﹐邪气畱結曰結﹐正气虛衰曰代。傷寒見此﹐而加以心動悸﹐乃眞气內虛﹐故用炙甘艸湯﹐益陰寧血和榮衛以爲主。又曰﹕太陽變證﹐多屬亡陽﹐少陽變證﹐兼屬亡陰﹐以少陽與厥陰爲表裏﹐榮陰被傷故也。用炙甘艸湯﹐和榮以養陰气爲治也。

炙甘艸湯方

甘艸﹝炙﹐四兩﹞生薑﹝切﹐三兩﹞桂枝﹝三兩﹞麥門冬﹝半升﹞麻子仁﹝半斤﹞大棗﹝擘﹐十二枚﹞人參﹝二兩﹞阿膠﹝二兩﹞生地黃﹝一斤﹞

上九味﹐以淸酒七升﹐水八升﹐先煮八味﹐取三升﹐去滓﹐納阿膠﹐烊消盡﹐溫服一升﹐日三服。一名復脈湯。

【集解】張璐曰﹕津液枯槁之人﹐宜預防二便祕澀之虞。麥冬﹑生地溥滋膀胱之化源﹔麻仁﹑阿膠專主大腸之枯約。免致陰虛泉竭﹐火燥血枯﹐此仲景救陰退陽之妙法也。

柯琴曰﹕仲景凡於不足之脈﹐陰弱者用芍藥以益陰﹐陽虛者用桂枝以通陽﹐甚則加人參以生脈﹐未有用麥冬者﹐豈以傷寒之法﹐義重扶陽乎﹖抑陰無驟補之法﹐與此以中虛脈結代﹐用生地黃爲君﹐麥冬爲臣﹐峻補眞陰者﹐是已開後學滋陰之路矣。然地黃﹑麥冬味𨿽甘而气則寒﹐非發陳蕃秀之品﹐必得人參﹑桂枝以通陽脈﹐生薑﹑大棗以和營衛﹐阿膠補血﹐酸棗安神﹐甘艸之緩﹐不使速下﹐淸酒之猛﹐捷於上行﹐內外調和﹐悸可寧而脈可復矣。酒七升﹐水八升﹐只取三升者﹐久煎之則气不峻﹐此虛家用酒之法﹐且知地黃﹑麥冬得酒則良。此證當用酸棗仁﹐肺痿用麻子仁可也。如無眞阿膠﹐以龜版膠代之。

未持脈時﹐病患叉手自冒心﹐師因教試﹐令咳而不咳者﹐此必兩耳聾無聞也﹐所以然者﹐以重發汗﹐虛﹐故如此。

【注】未持脈時﹐病患叉手自冒其心﹐師因教試﹐令咳而不咳者﹐此必兩耳聾無所聞也。其聾與叉手冒心同見﹐則非少陽之邪可知﹐乃重發汗﹐陽虛﹐故致此也。

【集注】諭昌曰﹕此示人推測陽虛之一端也。陽虛耳聾﹐宜急固其陽﹐與少陽傳經邪盛之耳聾迥別。

程應旄曰﹕諸陽受气於胸中﹐而精气上通於耳﹐今以重發汗而虛其陽﹐陽气所不到之處﹐精气亦不復注而通之﹐故聾。

發汗過多﹐其人叉手自冒心﹐心下悸﹐欲得按者﹐桂枝甘艸湯主之。

【注】此申上條﹐以詳其證而明其治也。發汗過多﹐外亡其液﹐內虛其气﹐气液兩虛﹐中空無倚﹐故心下悸﹐惕惕然不能自主﹐所以叉手冒心﹐欲得自按﹐以護庇而求定也﹐故用桂枝甘艸湯﹐以補陽气而生津液﹐自可愈矣。

【集注】方有執曰﹕汗多則傷血﹐血傷則心虛﹐心虛則動惕而悸﹐故叉手自冒﹐而欲得人按也。桂枝走表﹐斂液宅心﹐能固疏漫之表﹔甘艸和裏﹐補中益气﹐能調不足之中。

合二物以爲方﹐蓋斂陰補陽之法也。

程知曰﹕此汗後心虛補陽法也。陽受气於胸中﹐胸中陽气衰微﹐故叉手冒心﹐心悸欲按也。

程應旄曰﹕汗爲心液﹐不惟妄汗不同﹐卽當汗而失其分數亦不可。叉手冒心欲得按者﹐因陽虛不能自主﹐而心下悸也。然心悸有心气虛﹐有水气乘﹐水乘先因心虛﹐今心下悸者﹐乃陽气虛惕然自恐﹐欲得按以禦之﹐故用桂枝甘艸﹐載還上焦之陽﹐使回旋於胸中也。

魏荔彤曰﹕此條乃發汗過多之禁也。風傷衛﹐固不宜汗出如水流漓矣。卽寒傷營﹐宜發汗﹐亦只汗出表解斯已耳﹗不可聽其大汗不止﹐致有陽虛之變證也。仲景言﹐其人叉手自冒心﹐心下悸欲得按者﹐乃形容汗多亡陽之象也。

桂枝甘艸湯方

桂枝﹝四兩﹞甘艸﹝炙﹐二兩﹞

上二味﹐以水三升煮取一升﹐去滓﹐頓服。

【集解】柯琴曰﹕汗出多﹐則心液虛﹐中气餒﹐故悸。叉手自冒﹐則外有所衛﹐得按﹐則內有所根據﹐如此不堪之狀﹐望之而知其爲虛矣。桂枝本營分藥﹐得麻黃則令營气外發而爲汗﹐從辛也﹔得芍藥則收斂營气而止汗﹐從酸也﹔得甘艸則補中气而養血﹐從甘也。故此方以桂枝爲君﹐獨任甘艸爲佐﹐以補陽气﹐生心液﹐甘溫相得﹐斯气血和而悸自平。不須附子者﹐以汗𨿽多﹐而未至於亡陽﹔不須芍藥者﹐以汗已止﹐而嫌其斂陰也。

發汗後﹐其人臍下悸者﹐欲作奔豚﹐茯苓桂枝甘艸大棗湯主之。

【注】發汗後心下悸者﹐乃虛其心中之陽﹐本經自病也。今發汗後﹐臍下悸﹐欲作奔豚者﹐乃心陽虛﹐而腎水之陰邪﹐乘虛欲上干於心也。主之以茯苓桂枝甘艸大棗湯者﹐一以扶陽﹐一以補土﹐使水邪不致上干﹐則臍下之悸可安矣。

【集注】程知曰﹕發汗後心下悸者﹐心液虛而腎气將動也﹐腎气欲上奔﹐故臍下先悸也。謂之豚者﹐指腎气也。

諭昌曰﹕汗本心之液﹐發汗後臍下悸者﹐心气虛而腎气發動也。故取茯苓桂枝直趨腎界﹐預伐其邪﹐所謂上兵伐謀也。

汪琥曰﹕奔豚者﹐腎之積名也。發於少腹﹐上至心下﹐若豚狀﹐乃腎气發動﹐有似乎奔豚之狀﹐非眞臍下有積如豚也。

茯苓桂枝甘艸大棗湯方

茯苓﹝半斤﹞桂枝﹝四兩﹞甘艸﹝炙﹐一兩﹞大棗﹝擘﹐十五枚﹞

上四味﹐以甘瀾水一斗﹐先煮茯苓﹐減二升﹐納諸藥﹐煮取三升﹐去滓﹐溫服一升﹐日三服。

作甘瀾水法﹕取水二斗﹐置大盆內﹐以杓揚之﹐水上有珠子五六千顆相逐﹐取用之。

【方解】此方卽苓桂術甘湯﹐去白術加大棗倍茯苓也。彼治心下逆滿﹐气上衝胸﹐此治臍下悸﹐欲作奔豚﹐蓋以水停中焦﹐故用白術﹐水停下焦﹐故倍茯苓。臍下悸﹐是邪上干心也。其病由汗後而起﹐自不外乎桂枝之法。仍以桂枝﹑甘艸補陽气﹐生心液﹐倍加茯苓以君之﹐專伐腎邪﹐用大棗以佐之﹐益培中土﹐以甘瀾水煎﹐取其不助水邪也。土彊自可制水﹐陽建則能禦陰﹐欲作奔豚之病﹐自潛消而默化矣。若已作奔豚﹐腎陰邪盛﹐又非此藥所能治﹐則當從事乎桂枝加桂湯法矣。

服桂枝湯﹐或下之﹐仍頭項彊痛﹐翕翕發熱﹐無汗﹐心下滿﹐微痛﹐小便不利者﹐桂枝湯去桂加茯苓白術湯主之。

【按】去桂當是去芍藥。此方去桂﹐將何以治仍頭項彊痛﹑發熱無汗之表乎﹖細玩服此湯﹐曰余根據桂枝湯法煎服﹐其意自見。服桂枝湯已﹐溫覆令一時許﹐通身微似有汗﹐此服桂枝湯法也。若去桂則是芍藥﹑甘艸﹑茯苓﹑白術﹐並無辛甘走營衛之品﹐而曰余根據桂枝湯法﹐無所謂也。且論中有脈促胸滿﹐汗出惡寒之證﹐用桂枝去芍藥加附子湯主之。去芍藥者﹐爲胸滿也。此條證𨿽稍異﹐而其滿則同﹐爲去芍藥可知矣。

【注】此條爲汗下後表不解﹑而心下有水气者立治法也。服桂枝湯或下之﹐均非其治矣。仍有頭項彊痛﹐翕翕發熱﹐無汗之表證﹔心下滿﹐微痛﹐小便不利﹐停飲之裏證。設未經汗下﹐則是表不解﹐而心下有水气﹐當用小靑龍湯汗之﹔今已經汗下﹐表裏俱虛﹐小靑龍湯非所宜也。故用桂枝湯去芍藥之酸收﹐避無汗心下之滿﹐加苓術之燥滲﹐使表裏兩解﹐則內外諸證自愈矣。

【集注】《外臺方議》問曰﹕心下滿微痛﹐乃是欲成結胸﹐何緣作停飲治之﹖答曰﹕諸證皆似結胸﹐但小便不利一證﹐乃停飲也﹐故此條仲景只作停飲治之。

諭昌曰﹕服桂枝湯﹐病不解而證變﹐又或下之﹐則邪勢乘虛入裏﹐是益誤矣。在表之邪未除﹐而在裏之飲上逆﹐故仿五苓兩解表裏之法也。

張璐曰﹕此條頗似結胸﹐所以辧爲太陽表證尙在者﹐全重在翕翕發熱無汗上。

林瀾曰﹕頭項彊痛﹐經汗下而不解﹐心下滿﹐微痛﹐小便不利﹐此爲水飲內蓄﹐故加苓﹑術﹐得小便利﹐水飲行﹐腹滿減﹐而表證悉愈矣。如十棗湯證﹐亦頭痛﹐乃飲熱內蓄﹐表證已解﹐故𨿽頭痛﹐只用逐飲﹐飲去則病自安也。

桂枝去桂加茯苓白術湯方

於桂枝湯方內去桂﹐加茯苓﹑白術各三兩﹐余根據桂枝湯法煎服。小便利則愈。

【按】去桂去芍之義﹐詳見上條經文下正誤文內。

【方解】曰余根據桂枝湯法煎服﹐謂根據桂枝湯法取汗也。小便利則愈﹐謂飲病必輸水道始愈也。此方卽苓桂術甘湯﹐而有生薑﹑大棗﹐其意專在解肌﹐利水次之﹐故用生薑大棗佐桂枝以通津液取汗也。苓桂術甘湯﹐不用生薑﹑大棗﹐而加茯苓﹐其意專在利水﹐扶陽次之﹐故倍加茯苓﹐君桂枝﹐於利水中扶陽也﹐所以方後不曰根據服桂枝湯法也。

傷寒若吐若下後﹐心下逆滿﹐气上衝胸﹐起則頭眩﹐脈沈緊﹐發汗則動經﹐身爲振振搖者﹐茯苓桂枝白術甘艸湯主之。

【注】傷寒若過發汗﹐則有心下悸﹐叉手冒心﹐臍下悸﹐欲作奔豚等證。今誤吐下﹐則胸虛邪陷﹐故心下逆滿﹐气上衝胸也。若脈浮緊﹐表仍不解﹐無汗﹐當用麻黃湯﹐有汗當用桂枝湯﹐一汗而胸滿气沖可平矣。今脈沈緊﹐是其人必素有寒飲相挾而成﹐若不頭眩﹐以瓜蒂散吐之﹐亦自可除。今乃起則頭眩﹐是又爲胸中陽气已虛﹐不惟不可吐﹐亦不可汗也。如但以脈之沈緊爲實﹐罔顧頭眩之虛﹐而誤發其汗﹐則是無故而動經表﹐更致衛外之陽亦虛﹐一身失其所倚﹐故必振振而搖也。主之以苓桂術甘湯者﹐滌飲與扶陽並施﹐調衛與和營共治也。

茯苓桂枝白術甘艸湯方

茯苓﹝四兩﹞桂枝﹝三兩﹞白術﹝二兩﹞甘艸﹝炙﹐二兩﹞

上四味﹐以水六升﹐煮取三升﹐去滓﹐分溫三服。

【方解】身爲振振搖者﹐卽戰振身搖也﹔身振振欲擗地者﹐卽戰振欲墮於地也。二者皆爲陽虛失其所恃﹐一用此湯﹐一用眞武者﹐蓋眞武救靑龍之誤汗﹐其邪已入少陰﹐故主以附子﹐佐以生薑﹑苓﹑術﹐是壯裏陽以制水也﹔此湯救麻黃之誤汗﹐其邪尙在太陽﹐故主以桂枝﹐佐以甘艸﹑苓﹑術﹐是扶表陽以滌飲也。至於眞武湯用芍藥者﹐裏寒陰盛﹐陽衰無根據﹐於大溫大散之中﹐若不佐以酸斂之品﹐恐陰極格陽﹐必速其飛越也﹔此湯不用芍藥者﹐裏寒飲盛﹐若佐以酸斂之品﹐恐飲得酸﹐反凝滯不散也。

發汗﹐若下之而煩熱﹑胸中窒者﹐梔子豉湯主之。

【注】發汗表未解﹐若下之﹐表邪入裏﹐旣不從實化而爲結胸气沖﹐亦不從虛化而爲痞硬下利﹐但作煩熱胸中窒者﹐以表邪輕﹐所陷者淺﹐故只爲煩熱﹐胸中不快也。梔子苦能湧泄﹐寒能勝熱﹐豆豉輕腐上行﹐佐梔子使邪熱上越於口﹐庶一吐而胸中舒﹐煩熱解矣。

【集注】方有執曰﹕窒者﹐邪熱壅滯而窒塞﹐未至於痛﹐較痛爲輕也。

程知曰﹕下之而陽邪內結﹐則以陷胸攻之﹔陰邪內結﹐則以瀉心開之﹔至虛熱上煩﹐則以梔豉湧之。未經下而胸中多痰﹐則以瓜蒂吐之﹔已經下而胸中虛煩﹐則以梔豉吐之。

古人於虛實寒熱之法﹐旣明且備如此。

林瀾曰﹕陽受气於胸中﹐若汗若下﹐使陽气不足﹐邪熱客於胸中﹐結而不散﹐煩熱窒塞﹐故宜此湯吐胸中之邪。

汪琥曰﹕胸中窒者﹐胸中有物也。下之而不出﹐以其物在膈上﹐故宜吐之。

梔子豉湯方

梔子﹝擘﹐十四枚﹞香豉﹝綿裹﹐四合﹞

上二味﹐以水四升﹐先煮梔子﹐得二升半﹐納豉煮取一升半﹐去滓﹐分爲二服﹐溫進一服﹐得吐者﹐止後服。

下利後更煩﹐按之心下濡者﹐爲虛煩也﹐宜梔子豉湯。

【注】此承上條誤下下利後﹐不見諸逆﹐惟更加煩者而言。然按之心下濡而不痞者﹐是虛煩也﹐故亦宜梔子豉湯。若按之不濡而痞硬﹐則又爲實煩﹐當用大黃黃連瀉心湯矣。

【集注】方有執曰﹕更煩本有煩﹐不爲利除而轉甚也。

林瀾曰﹕此利後餘熱之證也。曰下利後而利止者﹐必非虛寒之煩﹐乃熱遺於胸中也。

按之心下濡﹐𨿽熱而非實熱﹐故用此以淸其虛煩。

程應旄曰﹕熱利則煩﹐若得之利後而心下不硬者﹐此爲虛煩﹐乃餘熱乘虛而客於胃中也。

發汗吐下後﹐虛煩不得眠﹐若劇者﹐必反復顚倒﹐心中懊﹐梔子豉湯主之﹔若少气者﹐梔子甘艸豉湯主之﹔若嘔者﹐梔子生薑豉湯主之。

【注】未經汗吐下之煩多屬熱﹐謂之熱煩﹔已經汗吐下之煩多屬虛﹐謂之虛煩。不得眠者﹐煩不能臥也。若劇者﹐較煩尢甚﹐必反復顚倒心中懊也。煩﹐心煩也。躁﹐身躁也。身之反復顚倒﹐則謂之躁無寧時﹐三陰死證也﹔心之反復顚倒﹐則謂之懊﹐三陽熱證也。懊者﹐卽心中欲吐不吐﹐煩擾不寧之象也。因汗吐下後﹐邪熱乘虛客於胸中所致。旣無可汗之表﹐又無可下之裏﹐故用梔子豉湯﹐順其勢以湧其熱﹐自可愈也。有前證若更加少气者﹐是熱傷其气也﹐加甘艸以扶之﹔若嘔者﹐是熱迫其飲也﹐加生薑以散之。

【集注】方有執曰﹕虛煩不得眠者﹐大邪乍退﹐正气暴虛﹐餘熱悶亂﹐胃中不和也。劇﹐極也。反復顚倒﹐心中懊者﹐胸膈壅滯﹐不得舒快也。所以用梔子豉湯﹐髙者因而越之之法也。

程應旄曰﹕發汗若吐若下﹐或胸中窒﹐或虛煩不得眠﹐或反復顚倒﹐心中懊﹐皆屬三法後﹐遺熱壅遏在上﹐客於心胸﹐是以擾亂不寧也。並非汗不出之煩躁﹐大靑龍無所用﹐諸法亦無所用﹐惟宜以梔子豉湯主之。蓋梔子气味輕越﹐合以香豉能化濁爲淸﹐但使湧去客邪﹐則气升液化﹐而鬱悶得舒矣。

汪琥曰﹕虛煩證奚堪再吐﹐不知虛者正气之虛﹐煩者邪气之實﹐邪熱郁於胸中﹐是爲邪實﹐吐證仍在﹐理宜更用吐法。所以「虛煩」二字﹐不可用眞虛看﹐作汗﹑吐﹑下後暴虛看。

梔子甘艸豉湯方

於梔子豉湯方內﹐加入甘艸二兩﹐余根據前法﹐得吐﹐止後服。

梔子生薑豉湯方

於梔子豉湯方內﹐加生薑五兩﹐余根據前法﹐得吐﹐止後服。

傷寒下後﹐心煩腹滿﹐臥起不安者﹐梔子濃朴湯主之。

【注】論中下後滿而不煩者有二﹕一熱气入胃之實滿﹐以承气湯下之﹔一寒气上逆之虛滿﹐以濃朴生薑甘艸半夏人參湯溫之。其煩而不滿者亦有二﹕一熱邪入胸之虛煩﹐以竹葉石膏湯淸之﹔一懊欲吐之心煩﹐以梔子豉湯吐之。今旣煩且滿﹐滿甚則不能坐﹐煩甚則不能臥﹐故臥起不安也。然旣無三陽之證實﹐又非三陰之虛證﹐惟熱與气結﹐壅於胸腹之間﹐故宜梔子﹑枳﹑朴﹐湧其熱气﹐則胸腹和而煩自去﹑滿自消矣。此亦吐中寓和之意也。

【集注】程應旄曰﹕凡邪客胸﹐便上下不交﹐此與結胸心下痞相等﹐𨿽吐﹑下和解﹐各不同法﹐其爲交通陰陽則一也。

沈明宗曰﹕下後微邪內陷﹐而無痰飲摶結﹐故無結胸下利。但邪陷胸膈﹐擾亂於上則心煩﹔邪入腹中﹐在下則腹滿﹔兩邪逼湊胸腹﹐所以心煩腹滿。用此一湧一瀉﹐亦表裏兩解法也。

梔子濃朴湯方

梔子﹝擘﹐十四枚﹞濃朴﹝姜炙﹐四兩﹞枳實﹝去穣﹐炒﹐四兩﹞

以上三味﹐以水三升半﹐煮取一升半﹐去滓﹐分三服﹐溫進一服﹐得吐﹐止後服。

傷寒﹐醫以丸藥大下之﹐身熱不去﹐微煩者﹐梔子漧薑湯主之。

【按】梔子漧薑湯當是梔子豉湯﹐梔子豉湯當是梔子漧薑湯﹐斷無煩熱用漧薑﹐結痛用香豉之理。

【注】傷寒表邪未解﹐醫以丸藥大下之﹐不至結胸痞硬﹐猶未成逆也。然身熱不去﹐表仍未罷也﹔微煩者﹐熱陷於胸也。表熱之在胸者﹐旣輕且微﹐故不可下﹐亦不可淸﹐惟宜以梔子豉湯﹐微湧其熱﹐則微煩可除﹐而吐中有發散之意﹐身熱亦可解矣。

【集注】汪琥曰﹕丸藥誤下﹐邪熱不除﹐所以身熱不去﹐邪气乘虛客於胸中﹐故令微煩也。

梔子漧薑湯方

梔子﹝擘﹐十四枚﹞漧薑﹝二兩﹞

上二味﹐以水三升半﹐煮取一升半﹐去滓﹐分二服﹐溫進一服﹐得吐者﹐止後服。

【按】此方漧薑當是香豉。余義詳前經文下正誤文內。

傷寒五六日﹐大下之後﹐身熱不去﹐心中結痛者﹐未欲解也﹐梔子豉湯主之。

【按】此方香豉當是漧薑。余義亦詳前經文下正誤文內。

【注】傷寒五六日﹐邪气在裏之時也。大下之後﹐若身熱去﹐心胸和﹐是爲欲解矣。今身熱不去﹐邪仍在表也。心中結痛過下裏寒也﹐故曰未欲解也。但此表熱裏寒之證﹐欲溫其裏﹐旣礙表熱﹐欲解其表﹐又礙裏寒﹐故惟以梔子之寒﹐漧薑之熱﹐並舉而湧之﹐則解表溫裏兩得之矣。豈尙有身熱結痛而不盡除者哉﹗此仲景立兩難治法﹐其妙如此﹐餘可類推矣。

【集注】王肯堂曰「身熱不去」四字宜玩。結胸身不熱﹐知熱不在表也﹐今身熱不去﹐惟宜越之而已。

程應旄曰﹕痛而云結﹐殊類結胸﹐但結胸身無大熱﹐知熱已盡歸於裏爲實邪。此則身熱不去﹐則所結者﹐因下而結﹐客邪仍在於表﹐故云未欲解也。

凡用梔子湯﹐病患舊微溏者﹐不可與服之。

【注】若汗﹑吐﹑下後﹐懊少气﹐嘔逆煩滿﹐心中結痛者﹐皆宜以梔子等湯吐之。以其邪畱連於胸胃之間﹐或與熱﹑與虛﹑與飲﹑與气﹑與寒相結而不實﹐則病勢向上﹐卽經所謂「在上者因而越之」之意也。若未經汗﹑吐﹑下﹐而有是證﹐則爲實邪﹐非梔子湯輕劑所能治矣﹐又當以瓜蒂散重劑主之也。若病患舊微溏者﹐𨿽有是證﹐但裏旣久虛﹐不可與服﹔若與之﹐卽使客邪盡去﹐亦必正困難支﹐蓋病勢向下﹐湧之必生他變也。本艸不言梔子爲吐劑﹐仲景用之以爲吐者﹐何也﹖梔子本非吐藥﹐以其味苦能吐﹐故用之以湧其熱也。

【按】吐藥不止梔子也﹐諸藥皆可爲之﹐惟要確審胸胃之邪﹐是寒是熱﹖是食是水﹖是痰是气﹖因何阻滯﹐使胸胃陽气不伸﹖遂以當用之藥而吐湧之﹐自可愈也。如欲吐寒﹐則以漧薑桂皮之類﹔吐熱﹐則以梔子苦茶之類﹔吐食﹐平胃食鹽之類﹔吐水﹐五苓生薑之類﹔吐痰稀涎﹐橘皮之類﹔吐气流气﹐枳朴之類。但形气弱者﹐藥宜少﹐仍當佐以補中益气等升藥爲妥﹔形气壯者藥宜多﹐更佐以瓜蒂﹑藜蘆等猛藥更效。凡煎吐藥湯及調散﹐或用酸米湯﹐或用白湯﹐或用稀米粥﹐須備十餘盅﹐令病者頓服一盅﹐卽用指探吐藥出﹐再服一盅﹐亦隨用指探吐藥出﹐再服再葉﹐以順澑快吐爲度﹐則頭額身上自有微汗﹐所有病證輕減﹐卽爲中病﹐不必盡服余藥。若過吐之﹐卽使病盡除﹐恐損胸中陽气也。近世之醫﹐以吐爲古法不可用﹐久矣。皆因仲景之道不彰﹐其法失傳﹐無怪乎其不敢用也。夫不知其妙﹐而不敢用﹐猶之可也﹔若竟委之曰古法不可用﹐則不可也。蓋邪之在上者﹐非吐不愈。若如俗工所云﹐使病者畏不敢服﹐因循生變﹐致輕者重﹐重者死﹐夫誰之咎與﹖抑知汗﹑吐﹑下三法﹐用之誠當﹐其證無不立時取效。後之業醫者﹐又安可只言汗下兩法﹐而置吐法於不用﹐致使古法淪亡也耶﹗【集注】程知曰﹕此言服梔子亦有禁忌也。病患舊微溏﹐裏虛也﹐又服苦寒﹐則不能上湧﹐而反下泄﹐故禁之。

張志聰曰﹕此言梔子而不言豉者﹐申明梔子之苦能下泄﹐故病患舊微溏﹐不可與服之也。

太陽病﹐脈浮緊﹐無汗﹐發熱﹐身疼痛﹐八九日不解﹐表證仍在﹐此當發其汗。服藥已﹐微除﹐其人發煩目瞑﹔劇者﹐必衄﹐衄乃解。所以然者﹐陽气重故也。麻黃湯主之。

【按】張兼善曰「麻黃湯主之」五字﹐不當在陽气重之下﹐豈有衄乃解之後﹐而用麻黃湯之理乎﹖其說甚是。況服藥已之上﹐並無所服何藥之文﹐宜將此五字移於其上始合。

【注】太陽病﹐脈浮緊無汗﹐發熱身疼痛﹐八九日不解﹐謂傷寒表證仍在﹐當以麻黃湯發其汗也。服藥已﹐微除者﹐謂已發汗﹐邪𨿽微除﹐猶未盡除也﹐仍當汗之﹐若因循失汗﹐則陽邪久郁營中﹐不得宣泄﹐致熱並於陽而發煩﹐熱郁於陰而目瞑。劇者﹐謂熱極也。熱極於營﹐勢必逼脈中之血妄行爲衄﹐衄則熱隨血去而解矣。所以然者﹐陽气重故也。

【集注】程知曰﹕脈見浮緊﹐表證仍在﹐𨿽八九日﹐仍當以麻黃汗解﹐服湯已﹐其病微除﹐至於煩瞑劇衄﹐乃熱郁於營﹐陽气重盛﹐表散之藥﹐與之相摶而然。然至於逼血上衄﹐則熱隨血解矣。此言發汗當主以麻黃湯﹐非衄解之後﹐仍用麻黃湯也。

張璐曰﹕服藥已微除﹐復發煩者﹐余邪未盡也。目瞑煩劇者﹐熱盛於經也﹐故迫血妄行而爲衄﹐衄則餘熱隨血而解也。以汗後復衄﹐故爲陽气重也。或言汗後復衄﹐而熱邪仍未盡﹐重以麻黃湯散其未盡之邪﹐非也。若果邪熱不盡﹐則「衄乃解」三字從何著落﹖太陽病﹐脈浮緊﹐發熱身無汗﹐自衄者愈。

【注】太陽病脈浮緊﹐發熱無汗﹐此傷寒脈證也﹐當發其汗。若當汗不汗﹐則爲失汗。

失汗則寒閉於衛﹐熱郁於營﹐初若不從衛分汗出而解﹐久則必從營分衄血而愈也。故太陽病凡從外解者﹐惟汗與衄二者而已。今旣失汗於營﹐則營中血熱妄行﹐自衄﹐熱隨衄解﹐必自愈矣。

【集注】方有執曰﹕此承上條復以其証之較輕者言﹐以見亦有不治而自愈者﹐所以曉人勿妄治﹐以致誤之意。太陽病脈浮緊﹐發熱身無汗﹐與上條同﹐而無疼痛﹐則比之上條較輕可知矣。所以不待攻治﹐得衄自愈也。汗本血之液﹐北人謂衄爲「紅汗」﹐卽此說耳。

程知曰﹕言得衄𨿽無汗必自愈也。人之傷於寒而爲熱者﹐得衄發越故愈。

張璐曰﹕衄血成流﹐則邪熱隨血而散。奪血則無汗也。設不自衄﹐當以麻黃湯發之。發之而邪解﹐則不衄矣﹔發之而余邪未盡﹐必仍衄而解。

傷寒脈浮緊﹐不發汗﹐因致衄者﹐麻黃湯主之。

【注】此承上條以出其治也。傷寒脈浮緊﹐法當發汗﹐若不發汗﹐是失汗也。失汗則熱郁於營﹐因而致衄者﹐宜麻黃湯主之。若能於未衄之先﹐早用麻黃湯汗之﹐汗出則解﹐必不致衄。其或如上條之自衄而解﹐亦無須乎藥也。

【按】凡傷寒初起﹐但不甚惡寒﹐便知夾熱後多得衄。其熱多寒少者﹐則熱隨衄去﹐繼而汗出﹐表與熱均解也。其熱少寒多者﹐縱熱隨衄去﹐繼必不汗出﹐表仍不解。誠能用靑龍﹑麻黃湯於未衄之先發之﹐則汗衄兩解矣。若已經衄後而汗不出﹐表不解﹐卽用麻桂之藥﹐以和榮衛﹐亦須少兼芩﹑連﹑犀﹑地淸陰涼血之品佐之﹐以護及陰血可也。然大衄之後﹐麻黃﹑靑龍不可輕用﹐若用之不當﹐則犯衄家不可汗之戒矣。

【集注】《活人書》云﹕衄後脈浮者﹐宜麻黃湯﹔衄後脈微者﹐不可行麻黃湯﹐宜黃芩芍藥湯。蓋衄後脈浮﹐表未解也﹔脈微﹐表已解也。於此見仲景用麻黃湯於衄後之大旨。

方有執曰﹕傷寒脈浮緊者﹐寒多風少之謂也。上二條皆風多寒少﹐前條以服藥已微除﹐汗發不透而致衄﹐上條以較輕得自衄﹐此以寒多不發汗而致衄﹐三條之所以辧差分也。

蓋寒多﹐則於法當發汗﹐而不發汗﹐熱郁血亂﹐所以衄也。衄則陽邪之風散。麻黃湯者﹐發其尙未散之寒也。

程知曰﹕此言寒邪不發之衄﹐仍宜溫散也。不發汗而致衄﹐是入榮之寒﹐不得泄越而然也。寒不盡則衄不止﹐故仍用麻黃﹐不必待其衄也。此與上條有寒熱之別。

程應旄曰﹕大抵傷寒見衄者﹐由其榮分素熱﹐一被寒閉﹐榮不受遏﹐從而上升矣。

傷寒不大便六七日﹐頭痛有熱者﹐與承气湯。其小便淸者﹐知不在裏﹐仍在表也﹐當須發汗。若頭痛者﹐必衄﹐宜桂枝湯。

【按】若頭痛之「若」字﹐當是「苦」字。苦頭痛﹐方爲必衄之證。若是「若」字﹐則凡頭痛皆能致衄矣。

【注】傷寒不大便六七日﹐裏已實﹐似可下也。頭痛熱未已﹐表未罷﹐可汗也。然欲下則有頭痛發熱之表﹐欲汗則有不大便之裏﹐值此兩難之時﹐惟當以小便辧之。其小便渾赤﹐是熱已在裏﹐卽有頭痛發熱之表﹐亦屬裏熱﹐與承气湯下之可也﹔若小便淸白﹐是熱尙在表也﹐卽有不大便之裏﹐仍屬表邪﹐宜以桂枝湯解之。然傷寒頭痛不論表裏﹐若苦頭痛者﹐是熱劇於榮﹐故必作衄﹐衄則榮熱解矣。方其未衄之時﹐無汗宜麻黃湯﹐有汗宜桂枝湯汗之﹐則不衄而解矣。

【集注】汪琥曰﹕頭痛不已者﹐爲風寒之邪上壅﹐熱甚於經﹐勢必致衄﹐須乘其未衄之時﹐酌用麻黃湯或桂枝湯以汗解之﹐而驗小便﹐實爲仲景妙法。

魏荔彤曰﹕此條之衄﹐乃意料之辭﹐非已見之證也。

太陽病不解﹐熱結膀胱﹐其人如狂﹐血自下﹐下者愈。其外不解者﹐尙未可攻﹐當先解其外﹕外解已﹐但少腹急結者﹐乃可攻之﹐宜桃核承气湯。

【注】太陽病不解﹐當傳陽明﹐若不傳陽明而邪熱隨經﹐瘀於膀胱榮分﹐則其人必如狂。如狂者﹐瘀熱內結﹐心爲所擾﹐有似於狂也。當此之時﹐血若自下﹐下者自愈﹔若不自下﹐或下而未盡﹐則熱與瘀血﹐下蓄膀胱﹐必少腹急結也。設外證不解者﹐尙未可攻﹐當先以麻黃湯解外﹔外解已﹐但少腹急結痛者﹐乃可攻之﹐宜桃核承气湯﹐卽調胃承气加桃核﹐所以攻熱逐血也。蓋邪隨太陽經來﹐故又加桂枝以解外而通榮也。先食服者﹐謂空腹則藥力下行捷也。

【按】太陽病不解﹐不傳陽明﹐邪熱隨經入裏﹐謂之犯本。犯本者﹐謂犯膀胱之腑也。

膀胱腑之衛爲气分﹐膀胱腑之榮爲血分。熱入而犯气分﹐气化不行﹐熱與水結者﹐謂之犯衛分之裏﹐五苓散證也﹔熱入而犯血分﹐血蓄不行﹐熱與血結者﹐謂之犯榮分之裏﹐核核承气湯證也。二者𨿽皆爲犯本之證﹐二方𨿽皆治犯本之藥﹐而一從前利﹐一從後攻﹐水與血﹐主治各不同也。

【集注】諭昌曰﹕桃核承气湯用桂枝解外﹐與大柴胡湯解外相似﹐益見太陽隨經之熱﹐非桂枝不解也。

程知曰﹕太陽病不解﹐隨經入腑﹐故熱結膀胱。其人如狂者﹐瘀熱內結﹐心不安寧﹐有似於狂也。若血自下﹐下則熱隨瘀解矣。然必外證已解﹐乃可直攻少腹急結之邪﹐於調胃承气中加桃核者﹐欲其直達血所也﹔加桂枝以通血脈﹐兼以解太陽隨經之邪耳﹗汪琥曰﹕膀胱乃小腹中之物。膀胱熱結﹐在衛則尿不利﹐在榮則血不流﹐故作急結之形﹐爲下焦蓄血之證諦也。所以用桃核承气湯﹐乃攻下焦蓄血﹐治少腹急結之藥﹐實非通膀胱熱結之藥也。

桃核承气湯方

桃核﹝去皮尖﹐五十个﹞桂枝﹝三兩﹞大黃﹝四兩﹞芒硝﹝二兩﹞甘艸﹝炙﹐二兩﹞

上五味﹐以水七升﹐煮取二升半﹐去滓﹐納芒硝﹐更上火微沸﹐下火﹐先食溫服五合﹐日三服﹐當微利。

太陽病六七日﹐表證仍在﹐脈微而沈﹐反不結胸﹐其人發狂者﹐以熱在下焦﹐少腹當硬滿。而小便自利者﹐下血乃愈。所以然者﹐以太陽隨經瘀熱在裏故也﹐宜下之以抵當湯。

【注】太陽病六七日﹐表證仍在者﹐脈當浮大。若脈微而沈﹐則是外有太陽之表而內見少陰之脈﹐乃麻黃附子細辛湯證也。或邪入裏﹐則爲結胸﹑髒結之證。今旣無太陽﹑少陰兼病之證﹐而又不作結胸﹑髒結之病﹐但其人發狂﹐是知太陽隨經瘀熱﹐不結於上焦之衛分﹐而結於下焦之營分也﹐故少腹當硬滿。而小便自利者﹐是血蓄於下焦也。下血乃愈者﹐言不自下者﹐須當下之﹐非抵當湯不足以逐血下瘀﹐乃至當不易之法也。

【集注】諭昌曰﹕蓄血而至於發狂﹐則熱勢攻心﹐桃核承气不足以動其血﹐桂枝不足以散其邪﹐非用單刀直入之將﹐必不能斬關取勝也﹐故名其湯爲抵當。抵者﹐至也。乃至當不易之良法也。

張璐曰﹕邪結於胸﹐則用陷胸以滌飲﹔邪結少腹﹐則用抵當以逐血。

程知曰﹕脈微而沈﹐邪結於裏也。表證仍在﹐而反不結胸﹐太陽隨經之邪﹐不結上焦﹐而結下焦。小便自利﹐血病而气不病也。

程應旄曰﹕熱結於气分﹐則爲尿澀﹔熱結於血分﹐則爲蓄血。血旣蓄而不行﹐自非大下其血不愈。

抵當湯方

水蛭﹝熬﹐三十个﹞虻虫﹝熬﹐去頭足﹐三十个﹞大黃﹝去皮﹐破六片﹐三兩﹞核桃﹝去皮尖﹐二十个﹞

上四味﹐以水五升﹐煮取三升﹐去滓﹐溫服一升。不下者更服。

太陽病﹐身黃﹐脈沈結﹐少腹硬滿﹐小便不利者﹐爲無血也﹔小便自利﹐其人如狂者﹐血證諦﹐屬抵當湯。

【注】此承上條詳其脈證﹐互發其義也。太陽病﹐無論中風﹑傷寒﹐但身黃脈大﹐腹滿小便不利兼頭汗出者﹐乃濕熱之黃﹐非瘀血也。今身黃﹐脈沈結﹐少腹硬﹐小便自利﹐其人如狂者﹐則是血證﹐非濕熱也﹐故宜抵當湯以攻其血。

【集注】方有執曰﹕諦﹐審也。言如此爲血證審實﹐無復可疑﹐必須抵當湯﹐勉人勿二之意。

程知曰﹕身黃﹐脈沈結﹐少腹硬﹐三者皆下焦蓄血之證。然尙與胃熱發黃證相近﹐故當以小便辧之。其少腹滿而小便不利者﹐則爲無形之气病﹐屬茵陳證也﹔其少腹硬而小便自利者﹐則爲有形之血證﹐屬抵當無可疑矣。

汪琥曰﹕按本文云「小便不利者」之下﹐仲景不言治法。成注云﹕可與茵陳湯。《補亡論》云﹕與五苓散。《後條辧》云﹕屬茵陳五苓散。此三方可選而用之。

傷寒有熱﹐少腹滿﹐應小便不利﹐今反利者﹐爲有血也﹐當下之﹐宜抵當丸。

【注】此承上條而言証之輕者﹐以互發其義而酌其治也。傷寒榮病﹐有熱不已﹐伏於榮中﹐其血不隨經妄行致衄﹐則必隨經下蓄膀胱。少腹者﹐膀胱之室也﹐故少腹滿。若小便不利﹐則爲病在衛分﹐有停水也﹔今小便反利﹐則爲病在榮分﹐有瘀血也﹐法當下之﹐宜以抵當湯。小其制爲丸﹐緩緩下之﹐不可過用抵當湯也。

【集注】方有執曰﹕上條之方﹐變湯而爲丸。名𨿽丸也﹐而猶煮湯焉。湯者﹐蕩也。丸者﹐緩也。變湯爲丸﹐而猶不離乎湯﹐蓋取欲緩不緩﹐不蕩而蕩之意也。

程應旄曰﹕夫滿因熱入气分﹐而蓄及津液者﹐應小便不利﹐今反利者﹐則知其所蓄非津液也﹐乃血也。血因熱而滿結﹐故用抵當湯﹐變易爲丸﹐煮而連滓服之﹐使之直達血所﹐以下舊熱﹐蕩盡新瘀﹐乃除根耳﹗

抵當丸方

水蛭﹝熬﹐二十个﹞虻虫﹝熬﹐去翅足﹐二十个﹞桃核﹝去皮尖﹐二十五个﹞大黃﹝三兩﹞

上四味﹐搗篩爲四丸﹐以水一升﹐煮一丸﹐取七合﹐服之。時當下血﹐若不下者更服。

【集解】柯琴曰﹕膀胱爲水府﹐血本無所容蓄者也。少腹者﹐膀胱之室也。熱結硬滿﹐當小便不利﹐而反利者﹐是病不在膀胱之內﹐而在少腹之內也。其隨經之榮血﹐因瘀熱結於少腹之裏﹐而非膀胱之裏也。所以小便𨿽利﹐而硬滿急結如故﹐是蓄血瘀於少腹也。熱淫於內﹐神魂不安﹐故發狂﹔血瘀不行﹐則榮不運﹐故脈微而沈﹔榮不運則气不宣﹐故脈沈而結也﹔榮气不周於身﹐則身黃。消穀善饑者﹐胃火熾盛也﹔大便反易者﹐血之濡也﹔色黑者﹐蓄血之化也﹔善忘者﹐血不榮智不明也。此皆瘀血之徵﹐非至峻之劑﹐不足以抵其巢穴﹐而當此重任﹐故立抵當湯。蛭虫之善飲血者﹐而利於水﹐虻虫之善吮血者﹐而猛於陸﹐並取水陸之善取血者以攻之﹐同气相求﹔更佐以桃核之苦溫﹐推陳致新﹐大黃之苦寒﹐蕩滌邪熱﹐故名抵當也。若熱𨿽盛而未狂﹐少腹滿而未硬﹐則宜小其制爲丸﹐以緩治之。若外證已解﹐少腹急結﹐其人如狂者﹐是又爲轉屬陽明之證﹐用調胃承气加桃核﹑桂枝之行血者於其中﹐以微利之﹐使胃和則愈矣。此桃核承气所以爲治之緩也。

傷寒大下後﹐復發汗﹐心下痞﹐惡寒者﹐表未解也。不可攻痞﹐當先解表﹐表解乃可攻痞。解表宜桂枝湯﹐攻痞宜大黃黃連瀉心湯。

【注】傷寒大下後﹐復發汗﹐先下後汗﹐治失其序矣。邪熱陷入﹐心下痞結﹐法當攻裏。若惡寒者﹐爲表未盡也。表旣未盡﹐則不可攻痞﹐當先解表﹐表解乃可攻痞。解表宜桂枝湯者﹐以其爲已汗已下之表也﹔攻痞以大黃黃連瀉心湯者﹐以其爲表解裏熱之痞也。

【集注】《活人書》云﹕大抵結胸﹑痞皆應下﹐然表未解者﹐不可攻也。

方有執曰﹕表非初病之表﹐乃下後復汗﹐疏緩其表之表也。解猶救也﹐如解渴﹑解急之類是也。解表與發表不同﹐傷寒初病之表當發﹐故用麻黃湯﹔此以汗後之表當解﹐故曰宜桂枝湯。

張璐曰﹕大下之後復發汗﹐先裏後表﹐顚倒差誤。究竟已陷之邪痞結心下﹐證兼惡寒﹐表邪不爲汗衰﹐卽不可更攻其痞﹐當先行解肌之法以治外﹐外解已後﹐乃用大黃黃連攻其邪熱凝聚之痞﹐方爲合法。

大黃黃連瀉心湯方

大黃﹝二兩﹞黃連﹝一兩﹞

上二味﹐以麻沸湯二升漬之﹐須臾絞去滓﹐分溫再服。

【方解】痞硬虛邪﹐而用大黃﹑黃連﹐能不起後人之疑耶﹖然仲景使人疑處﹐正是使人解處。蓋因後人未能細玩﹐不得其法﹐竟煎而服之﹐大悖其指矣。觀其以滚沸如麻之湯﹐漬大黃﹑黃連﹐須臾絞去滓﹐僅得其無形之气﹐不重其有形之味﹐是取其气味俱薄﹐不大瀉下。𨿽曰攻痞﹐而用攻之妙﹐不可思議也。

脈浮而緊﹐而復下之﹐緊反入裏﹐則作痞﹐按之自濡﹐但气痞耳。

【注】傷寒脈浮緊﹐不汗而下之﹐浮緊之脈﹐變爲沈緊﹔是爲寒邪內陷作痞之診也。按之自濡者﹐謂不硬不痛﹐但气痞不快耳。此甘艸瀉心湯證也。

【集注】程應旄曰﹕誤下成痞﹐旣誤在證﹐尢誤在脈﹐則救之之法﹐仍當兼憑夫脈與證而定治矣。緊反入裏﹐則浮緊變爲沈緊﹐表邪陷入而不散﹐徒怫郁於心下﹐故作痞。

心下痞﹐按之濡﹐其脈關上浮者﹐大黃黃連瀉心湯主之。

【按】濡字上當有「不」字﹐若按之濡﹐乃虛痞也﹐補之不暇﹐豈有用大黃瀉之之理乎﹖【注】此承上條以互明之也。按之自濡者﹐但气痞耳﹗若心下痞﹐按之不濡﹐此爲可攻之熱痞也。然其脈﹐關上不沈緊而浮﹐則是所結之熱亦淺﹐未可峻攻也﹐故以大黃黃連瀉心湯主之。

心下痞﹐而復惡寒汗出者﹐附子瀉心湯主之。

【注】心下硬痛﹐結胸也。硬而不痛﹐心下痞也。心下痞而復惡寒汗出者﹐非表不解﹐乃表陽虛也。故以大黃﹑黃連﹑黃芩瀉痞之熱﹐附子溫表之陽﹐合外寒內熱而兼治之。其妙尢在以麻沸湯漬三黃﹐須臾絞去滓﹐納附子別煮汁。義在瀉痞之意輕﹐扶陽之意重也。

【集注】方有執曰﹕痞本陰邪內伏而虛熱上凝﹐復惡寒汗出﹐則表虛而陽不爲護衛可知矣。瀉心湯固所以爲淸熱傾痞之用﹐加附子者﹐蓋欲斂其汗﹐而固其陽也。黃芩因附子而更加表裏兩解具見矣。

李中梓曰﹕以三黃之苦寒﹐淸中濟陰﹐以附子之辛熱﹐溫經固陽。寒熱互用﹐攻補並施而不悖﹐此仲景之妙用入神也。

程應旄曰﹕此條宜與傷寒大下後﹐復發汗﹐心下痞﹐惡寒者﹐表未解也﹐不可攻痞﹐當先解表﹐表解乃可攻痞﹐解表宜桂枝湯﹐攻痞宜大黃黃連瀉心湯合看。彼條用桂枝者﹐緣發汗汗未出﹐而初時之惡寒不罷﹐故屬表未和﹔此條加附子者﹐緣汗已出﹐惡寒已罷﹐而復惡寒汗出﹐故屬之表陽虛﹐須於異同處細細參看。

附子瀉心湯方

大黃﹝二兩﹞黃連﹝一兩﹞黃芩﹝一兩﹞附子﹝炮﹐去皮﹐破﹐別煮取汁﹐一枚﹞

上四味﹐切三味﹐以麻沸湯二升漬之﹐須臾絞去滓﹐納附子汁﹐分溫再服。

傷寒中風﹐醫反下之﹐其人下利﹐日數十行﹐谷不化﹐腹中雷鳴﹐心中痞硬而滿﹐漧嘔﹐心煩不得安。醫見心下痞﹐謂病不盡﹐復下之﹐其痞益甚。此非結熱﹐但以胃中虛﹐客气上逆﹐故使硬也﹐甘艸瀉心湯主之。

【注】毋論傷寒中風﹐表未解總不當下。醫反下之﹐或成痞﹐或作利。今其人以誤下之故﹐下利日數十行﹐水谷不化﹐腹中雷鳴﹐是邪乘裏虛而利也。心下痞硬而滿﹐漧嘔﹐心煩不得安﹐是邪陷胸虛而上逆也。似此痞利﹐表裏兼病﹐法當用桂枝加人參湯兩解之。醫惟以心下痞﹐謂病不盡﹐復下之﹐其痞益甚﹐可見此痞非熱結﹐亦非寒結﹐乃乘誤下中虛﹐而邪气上逆﹑陽陷陰凝之痞也﹐故以甘艸瀉心湯以緩其急﹐而和其中也。

【集注】沈亮宸曰﹕半夏瀉心﹑甘艸瀉心﹐皆下後傷气之過也。生薑瀉心﹐因於飲食﹔大黃瀉心﹐因於內熱﹔附子瀉心﹐因於外寒。證旣不同﹐藥亦各異也。

諭昌曰﹕下利完谷﹐腹鳴嘔煩﹐皆誤下而胃中空虛之故也。設不知此義﹐以爲結熱而復下之﹐其痞必益甚﹐故復以胃中虛﹐客气上逆﹐昭揭病因。

程應旄曰﹕仲景結熱之疑難明﹐故特揭出胃中空虛﹐客气上逆之故﹐以明其非。所以用辛溫以調其陽﹐制住客气﹐使不得上逆﹔用苦寒淸肅﹐徹去客熱﹐使無阻畱。庶兩勿羈縻﹐陰陽相和﹐否轉爲泰矣。

汪琥曰﹕其人下利﹐日數十行﹐則胃中之物已盡﹐何得而不虛﹖況醫復下之﹐而痞益甚﹐愈可知其非實證矣。若是實證﹐當必曰硬而痛﹐不曰硬而滿矣。只此「滿」字﹐而虛實之證了然。

魏荔彤曰﹕前條因惡寒汗出﹐陽隨汗而在表﹐恐亡陽於外﹐故用附子以回陽﹔此條重在胃虛﹐陽微於中﹐故用甘艸漧薑以益陽﹔亦表裏分治之急務也。而其固陽以爲瀉邪之本﹐則一意耳。

甘艸瀉心湯方

甘艸﹝炙﹐四兩﹞黃芩﹝三兩﹞黃連﹝一兩﹞漧薑﹝三兩﹞半夏﹝洗﹐半斤﹞大棗﹝擘﹐十二枚﹞

上六味﹐以水一斗﹐煮取六升﹐去滓﹐再煎取三升﹐溫服一升﹐日三服。

【方解】方以甘艸命名者﹐取和緩之意也。用甘艸﹑大棗之甘﹐補中之虛﹐緩中之急﹔半夏之辛﹐降逆止嘔﹔芩﹑連之寒﹐瀉陽陷之痞熱﹔漧薑之熱﹐散陰凝之痞寒。緩中降逆﹐瀉痞除煩﹐寒熱並用也。

傷寒汗出﹐解之後﹐胃中不和﹐心下痞硬﹐幹噫食臭﹐脇下有水气﹐腹中雷鳴下利者﹐生薑瀉心湯主之。

【注】傷寒汗出表解之後﹐余邪轉屬陽明心下痞滿硬痛不大便者﹐必其人胃素燥熱﹐因而成實﹐攻之可也。今其人平素胃虛﹐兼脇下有水气﹐卽不誤下﹐而餘熱亦乘虛入裏﹐以致胃中不和﹐穀气不化﹐故心下痞硬﹐幹噫食臭也。水气不行﹐故腹中雷鳴下利也。主之以生薑瀉心湯者﹐其意重在散水气之虛痞耳。

【集注】諭昌曰﹕篇中論結胸及痞之根源﹐云胃中空虛。此云胃中不和﹐以其未經誤下而致空虛耳。故但言不和也﹐然不和已足成痞﹐胃气所關之巨﹐固若此哉﹗程知曰﹕此爲汗後﹐未經誤下﹐心中痞硬﹐水飲摶聚者﹐立治法也。外邪𨿽解﹐然必胃气通和﹐始得脫然無恙。汗出解後﹐胃中不和﹐飲食摶結﹐故心中痞硬。中焦不能消穀﹐故幹噫食臭。土弱不能制水﹐故脇下有水气旁流。腹中雷鳴者﹐摶擊有聲﹐下利而淸濁不分也。故於瀉心湯內﹐君生薑以散之﹐法用再煮﹐取其熟而和胃也。

程應旄曰﹕汗多亡陽﹐人皆知之矣。然人身之陽﹐部分各有所主。有衛外之陽﹐爲周身營衛之主﹐此陽虛﹐遂有汗漏不止﹐惡寒身疼痛之證﹔有腎中之陽﹐爲下焦眞元之主﹐此陽虛﹐遂有發熱眩悸﹐身動﹐欲擗地之證﹔有膻中之陽﹐爲上焦心气之主﹐此陽虛﹐遂有叉手冒心﹑耳聾及奔豚之證﹔有胃中之陽﹐爲中焦水谷化生之主﹐此陽虛﹐遂有腹脹滿﹐胃中不和﹐而成心下痞之證。𨿽皆從發汗後所得﹐然救誤者﹐須觀其脈證﹐知犯何逆﹐以法治之﹐不得以汗多亡陽一語﹐混同漫及之也。

生薑瀉心湯方

甘艸﹝炙﹐三兩﹞人參﹝三兩﹞漧薑﹝一兩﹞半夏﹝洗﹐半升﹞黃芩﹝三兩﹞黃連﹝一兩﹞生薑﹝切﹐四兩﹞大棗﹝擘﹐十二枚﹞

上八味﹐以水一斗﹐煮取六升﹐去滓再煎﹐取三升﹐溫服一升﹐日三服。

【方解】名生薑瀉心湯者﹐其義重在散水气之痞也。生薑﹑半夏散脇下之水气﹐人參﹑大棗補中州之土虛﹐漧薑﹑甘艸以溫裏寒﹐黃芩﹑黃連以瀉痞熱﹐備乎虛水寒熱之治﹐胃中不和下利之痞﹐焉有不愈者乎﹖傷寒五六日﹐嘔而發熱者﹐柴胡湯證具﹐而以他藥下之﹐柴胡證仍在者﹐復與柴胡湯。

此𨿽已下之不爲逆﹐必蒸蒸而振﹐卻發熱汗出而解。若心下滿而硬痛者﹐此爲結胸也﹐大陷胸湯主之。但滿而不痛者﹐此爲痞﹐柴胡不中與之﹐宜半夏瀉心湯。

【注】結胸兼陽明裏實者﹐大陷胸湯證也﹔兼陽明不成實者﹐小陷胸湯證也。痞硬兼少陽裏實證者﹐大柴胡湯證也﹔兼少陽裏不成實者﹐半夏瀉心湯證也。今傷寒五六日﹐嘔而發熱者﹐是邪傳少陽之病也。旣柴胡證具﹐乃不以柴胡和之﹐而以他藥下之﹐誤矣。若柴胡證仍在者﹐此𨿽已下﹐尙未成逆﹐則當復與柴胡湯﹐必蒸蒸而振戰﹐然後發熱汗出而解矣。蓋以下後虛中﹑作解之狀皆如是也。若下後心下滿而硬痛者﹐此爲結胸﹐大陷胸湯固所宜也﹔若但滿而不痛﹐此爲虛熱气逆之痞﹐卽有嘔而發熱之少陽證﹐柴胡湯亦不中與之。法當治痞也﹐宜半夏瀉心湯主之。

【集注】成無己曰﹕若下後陽邪傳裏者﹐則結於胸中爲結胸﹐以胸中爲陽受气之分也。

陰邪傳裏者﹐則畱於心下爲痞﹐以心下爲陰受气之分也。

程應旄曰﹕瀉心𨿽同﹐而證中具嘔﹐則功專滌飲﹐故以半夏名湯也。曰瀉心者﹐言滿在心下淸陽之位﹐熱邪挾飲﹐尙未成實﹐故淸熱滌飲﹐使心下之气得通﹐上下自無阻畱﹐陰陽自然交互矣。然樞機全在於胃﹐故復補胃家之虛﹐以爲之斡旋﹐與實熱入胃而瀉其蓄滿者﹐大相徑庭矣。痞𨿽虛邪﹐乃表气入裏﹐寒成熱矣。寒𨿽成熱﹐而熱非實﹐故用苦寒以瀉其熱﹐兼佐辛甘以補其虛﹐不必攻痞而痞自散。所以一方之中﹐寒熱互用﹐若陰痞不關陽郁﹐卽郁而亦未成熱﹐瀉心之法槪可用也。

汪琥曰﹕少陽病誤下﹐邪在半表半里﹐居陰陽之間﹐故有痞結證。夫人身﹐膈以下屬陰﹐膈以上屬陽﹐少陽居淸道而介乎膈之間﹐亦爲半表半里。此可徵少陽病誤下﹐邪气乘虛入裏﹐而結胸痞气所由分也。

半夏瀉心湯方

半夏﹝洗﹐半升﹞黃芩﹝三兩﹞漧薑﹝三兩﹞人參﹝三兩﹞黃連﹝一兩﹞甘艸﹝炙﹐三兩﹞大棗﹝擘﹐十二枚﹞

上七味﹐以水一斗﹐煮取六升﹐去滓再煮﹐取三升﹐溫服一升﹐日三服。

本以下之﹐故心下痞﹐與瀉心湯。痞不解﹐其人渴而口燥煩﹐小便不利者﹐五苓散主之。

【注】本以下之早﹐故成心下痞。如綁定熱成實之痞﹐則宜大黃黃連瀉心湯﹐寒攻之法也﹔如系外寒內熱之痞﹐則宜附子瀉心湯﹐溫攻之法也﹔如系虛熱水气之痞﹐則宜生薑瀉心湯﹐散飲之法也﹔如系虛熱而嘔之痞﹐則宜半夏瀉心湯﹐折逆之法也﹔如系虛熱益甚之痞﹐則宜甘艸瀉心湯﹐緩急之法也。今以諸瀉心湯﹐審證與之﹐而痞不解﹐則當審其人﹐若渴而口燥﹐心煩小便不利者﹐非辧證不明﹐藥力之不及也。蓋水飲內蓄﹐津液不行﹐故痞病不解耳。宜五苓散外發內利﹐汗出小便利則愈﹐於此可類推矣。

【集注】方有執曰﹕瀉心湯治痞而痞不解﹐則非气聚之痞可知。渴而口燥﹑煩﹑小便不利者﹐津液澀而不行﹐伏飲凝結也。五苓散利水生津﹐津生而渴煩止﹐水利而痞自除﹐所以又爲消痞滿之一法也。

程應旄曰﹕瀉心諸方﹐開結﹑蕩熱﹑益虛可謂備矣。然其治法實在上﹑中二焦﹐亦有痞在上而治在下焦者﹐斯又不同其法也。若痞之來路𨿽同﹐而其人口渴﹐躁煩﹐小便不利﹐則知下後胃虛﹐以致水飲內蓄﹐津液不行﹐痞無去路﹐非結熱也。以五苓散主之者﹐使濁陰出下竊﹐而淸陽之在上焦者﹐自無阻畱矣。況五苓散宣通气化﹐兼行表裏之邪﹐使心邪不從心瀉﹐而從膀胱瀉﹐又一法也。

傷寒服湯藥﹐下利不止﹐心下痞硬﹐服瀉心湯已﹐復以他藥下之﹐利不止﹐醫以理中與之﹐利益甚。理中者﹐理中焦。此利在下焦﹐赤石脂禹餘糧湯主之﹔復利不止者﹐當利其小便。

【注】傷寒服湯藥﹐下利不止﹐心中痞硬者﹐誤下之所致也。下利痞硬﹐乃虛痞也﹐服瀉心湯已合法矣。而痞不愈﹐復以他藥下之﹐痞𨿽去而利不止﹐醫與理中湯溫之﹐其利益甚。不知理中者﹐理中焦也﹐此利在下焦﹐屬滑脫也﹐故用赤石脂禹餘糧湯﹐澀滑固脫﹐利可止也。若止而復利﹐則當審其小便之利與不利。小便若利﹐當佐以溫補之藥以收全功﹔小便不利﹐是水無去路﹐固澀日久﹐所以復利不止。則又當利其小便﹐使水道通而利自止矣。

【集注】鄭重光曰﹕湯者﹐蕩也﹐卽下藥也。誤下利不止﹐心下痞硬﹐服瀉心湯爲合法矣。乃復以他藥下之﹐誤而又誤﹐用理中開痞止利﹐原不爲過﹐而利益甚者﹐以屢下傷腎﹐下焦失守也。故用石脂﹑禹糧固腸虛而收滑脫﹐利仍不止﹐當利其小便。蓋膀胱者﹐腎之腑也。腎主二便﹐開竅於二陰﹐利小便者﹐令臟腑各司其事﹐庶水谷分而下利自止也。

赤石脂禹餘糧湯方

赤石脂﹝碎﹐一斤﹞太乙禹餘糧﹝碎﹐一斤﹞

上二味﹐以水六升﹐煮取二升﹐去滓﹐分溫三服。

【方解】柯琴曰﹕甘﹑姜﹑參﹑術﹐可以補中宮元气之虛﹐而不足以固下焦脂膏之脫。

此利在下焦﹐未可以理中之劑收功也。然大腸之不固﹐仍責在胃﹔關門之不緊﹐仍責在脾。此二味皆土之精气所結﹐能實胃而澀腸。蓋急以治下焦之標者﹐實以培中宮之本也。要之﹐此證是土虛而非火虛﹐故不宜於姜﹑附。若水不利而濕甚﹐復利不止者﹐則又當利其小便矣。

傷寒發汗﹐若吐若下﹐解後﹐心下痞硬﹐噫气不除者﹐旋復代赭石湯主之。

【注】傷寒發汗﹐若吐若下﹐解後﹐設表裏俱淸﹐自然胃和思食而愈。今邪𨿽解﹐而心下痞硬﹐胃虛結也。噫气不除﹐胃气逆也。然治痞之法﹐無出諸瀉心湯。故於生薑瀉心湯方中﹐去芩﹑連﹑漧薑﹐以病解無寒熱之邪也。佐旋復代赭石者﹐所以補虛宣气﹐滌飲鎭逆也。

【集注】方有執曰﹕解﹐謂大邪己散也。心下痞硬﹐噫气不除者﹐正气未復﹐胃气尙弱﹐而伏飲爲逆也。故用旋復代赭石湯﹐以養正而散餘邪也。

諭昌曰﹕大意重在噫气不除上。旣心下痞硬﹐更加噫气不除﹐則胃气上逆﹐全不下行﹐有升無降。所謂弦絕者﹐其聲嘶﹔土敗者﹐其聲噦也。故用代赭石領人參下行﹐以鎭安其逆气也。

汪琥曰﹕此噫气﹐較前生薑瀉心湯之幹噫不同﹐是𨿽噫而不至食臭﹐故知其爲中气虛也。

沈明宗曰﹕誤下成痞﹐觀此之發汗解後﹐亦可成痞。蓋發汗﹑吐﹑下﹐皆傷內气。然最虛之處﹐便是容邪之處﹐所以微邪從虛內陷﹐濁陰上逆衝心﹐則心下痞硬﹐而噫气不除也。

旋復代赭石湯方

旋復花﹝三兩﹞人參﹝二兩﹞生薑﹝切﹐五兩﹞代赭石﹝一兩﹞半夏﹝洗﹐半升﹞甘艸﹝炙﹐三兩﹞

大棗﹝擘﹐十二枚﹞

上七味﹐以水一升﹐煮取六升﹐去滓再煎﹐取三升﹐溫服一升﹐日三服。

【方解】羅天益曰﹕汗﹑吐﹑下解後﹐邪𨿽去而胃气已虧矣。胃气旣虧﹐三焦因之失職﹐淸無所歸而不升﹐濁無所納而不降﹐是以邪气畱滯﹐伏飲爲逆﹐故心下痞硬﹐噫气不除也。方中以人參﹑甘艸養正補虛﹐生薑﹑大棗和脾養胃﹐所以安定中州者至矣。更以代赭石之重﹐使之斂浮鎭逆﹔旋復花之辛﹐用以宣气滌飲。佐人參以歸气於下﹐佐半夏以蠲飲於上﹐濁降則痞硬可消﹐淸升則噫气可除矣。觀仲景治少陰水气上淩﹐用眞武湯鎭之﹔治下焦滑脫不守﹐用赤石脂禹餘糧湯固之﹔此胃虛气失升降﹐復用此法理之﹐則胸中轉否爲泰。其爲歸元固下之法﹐各極其妙如此。

傷寒大吐大下之﹐極虛﹐復極汗出者﹐以其人外气怫郁﹐復與之水﹐以發其汗﹐因得噦。所以然者﹐胃中寒冷故也。

【注】傷寒大吐﹑大下之後﹐津液極虛。其人面赤﹐表气怫郁﹐渴欲引飲﹐復與湯水﹐以助發其汗﹐因得噦。所以然者﹐大吐﹑下已虛其中﹐又發其汗﹐陽從外亡﹐故曰胃中虛冷故也。宜以吳茱萸湯﹐溫中降逆可也。

【按】胃主納﹐下通地道。若胃病失職﹐則不下輸大小腸﹐不納而反出也。物出無聲﹐謂之吐﹔聲物並出﹐謂之嘔﹔聲出無物﹐謂之漧嘔。漧嘔者﹐卽噦也﹐以其有噦噦之聲﹐故名曰噦也。論中以嘔爲輕﹐以噦爲重。蓋以胃中有物﹐物與气並逆﹐所傷者輕﹔胃中空虛﹐惟气上逆﹐所傷者重故也。噦﹐與三陰證同見者﹐爲虛爲寒﹔與三陽證同見者﹐爲實爲熱。虛寒者﹐四逆﹑理中﹑吳茱萸等湯﹔實熱者﹐調胃﹑大小承气等湯﹐擇而用之﹐勿謂噦者胃敗不可下也。論中云﹐傷寒噦而腹滿﹐視其前後﹐知何部不利﹐利之則愈是也。

又世有謂噦爲呃逆﹑喫逆﹑噫气者﹐皆非也。蓋噦之聲气﹐自胃出於口﹐而有噦噦之聲﹐壯而迫急也﹔呃逆之聲﹐气自臍下衝上﹐退場門而作格兒之聲﹐散而不續也。夫所謂呃逆者﹐卽論中《平脈篇》所謂KTKT者﹐气噎結有聲也。觀呃逆之人﹐與冷水實時作格﹐噦則不然﹐自可知也。喫逆﹑噫气者﹐卽今之所謂噯气也﹐因飽食太急﹐比時作噯﹐而不食臭﹐故名曰喫逆也。因過食傷食﹐過時作噯有食臭气﹐故名曰噫气也。噦KT噯噫﹐俱有聲無物﹐𨿽均屬气之上逆﹐然不無虛實寒熱﹑輕重新久之別也。甚至以咳逆爲呃逆者﹐殊不知咳逆卽今之喘嗽也﹐玆乃與呃逆混而爲一﹐皆不考之過﹐而得失利害系焉﹗不可以不辧。漧嘔卽噦﹐咳逆卽喘嗽。詳在《金匱要略》中。

【集注】程應旄曰﹕噦之一證﹐有虛有實。虛自胃冷得之﹐緣大吐大下後﹐陰虛而陽無所附﹐因見面赤﹐以不能得汗﹐而外气怫郁也。醫以面赤爲熱气怫郁﹐復與水而發汗令大出﹐殊不知陽從外泄而胃虛﹐水從內摶而邪格﹐胃气虛弱矣﹐安得不噦﹗汪琥曰﹕傷寒旣大吐﹑大下之後﹐已極虛矣﹗復極發其汗者何也﹖以其人外气怫郁﹐面上之气﹐恰如外來之邪怫郁於表也。此系陽明胃腑虛極﹐浮熱之气上升於面﹐醫人認以爲邪熱胃燥過極﹐不得汗﹐復與之水以助其汗﹐因而得噦。

卷三

辧太陽病脈證並治下編

太陽中風者﹐風傷於衛也﹔傷寒者﹐寒傷於榮也。其說已詳上﹑中二篇。玆以風寒兩傷﹐榮衛俱病者﹐疏爲下編。蓋風寒二气﹐多相因而少相離﹐有寒時不皆無風﹐有風時不皆無寒。風寒並發﹐邪中於人﹐則榮衛兼病﹐惟其證均無汗﹐皆謂之實邪﹐故立大靑龍湯兩解之法﹐發其寒邪外閉﹐風邪內郁﹐不汗出而煩躁之汗也。然必審其人脈不微弱﹐無少陰證者﹐乃可與之。若誤施之﹐則大汗淋漓﹐厥逆筋惕肉﹐必致亡陽之變﹐故又立眞武一湯﹐以救靑龍之誤。夫表寒裏熱者﹐大靑龍固所宜也。若表裏俱熱﹐則又非大靑龍之所勝任﹐爰立白虎一湯﹐以輔靑龍之不逮。至於寒熱輕微者﹐則更出桂枝二越婢一湯﹑麻黃桂枝各半湯﹑桂枝二麻黃一湯﹐皆兩解榮衛法也。合上﹑中二篇而熟讀之﹐則三法了然﹐以之施治﹐庶不紊耳。

太陽中風﹐脈浮緊﹐發熱惡寒﹐身疼痛﹐不汗出而煩躁者﹐大靑龍湯主之。若脈微弱﹐汗出惡風者﹐不可服﹐服之則厥逆﹐筋惕肉﹐此爲逆也。

【注】太陽中風﹐脈當浮緩﹐今脈浮緊﹐是中風之病而兼傷寒之脈也。中風當身不痛﹐汗自出﹐今身疼痛﹐不汗出﹐是中風之病而兼傷寒之證也。不汗出而煩躁者﹐太陽鬱蒸之所致也。風﹐陽邪也﹐寒﹐陰邪也。陰寒郁於外則無汗﹐陽熱蒸於內則煩躁﹐此風寒兩傷﹐營衛同病﹐故合麻﹑桂二湯中石膏﹐制爲大靑龍湯﹐用以解榮衛同病之實邪也。若脈微弱﹐汗出惡風者﹐卽有煩躁﹐乃少陰之煩躁﹐非太陽之煩躁也。禁不可服﹐服之則厥逆﹑筋惕肉之患生﹐而速其亡陽之變矣。故曰﹕此爲逆也。

【集注】成無己曰﹕風並於衛者﹐爲榮弱衛彊﹐寒並於榮者﹐爲榮彊衛弱。今風寒兩傷﹐故爲榮衛俱實﹐所以宜大靑龍湯主之也。

諭昌曰﹕大靑龍湯爲太陽無汗而設﹐與麻黃湯證何異﹖因有煩躁一證兼見﹐則非此法不解。

程應旄曰﹕此湯非爲煩躁設﹐爲不汗出之煩躁設。若脈微弱﹐汗出惡風者﹐𨿽有煩躁證﹐乃少陰亡陽之象﹐全非汗不出而鬱蒸者比也。

傷寒﹐脈浮緩﹐身不疼﹐但重﹐乍有輕時﹐無少陰證者﹐大靑龍湯發之。

【注】傷寒脈當浮緊﹐今脈浮緩﹐是傷寒之病兼中風之脈也。傷寒當身疼﹐今身不疼﹐是傷寒之病而兼中風之證也。身輕﹐邪在陽也﹔身重﹐邪在陰也﹔乍有輕時﹐謂身重而有時輕也。若但欲寐﹐身重無輕時﹐是少陰證也。今無但欲寐﹐身𨿽重﹐乍有輕時﹐則非少陰證﹐乃榮衛兼病之太陽證也。脈𨿽浮緩﹐證則無汗﹐屬實邪也﹐故亦以大靑龍湯發之。前條以脈微汗出示禁﹐此條以無少陰證發明﹐蓋詳審愼重之至也。此二條﹐承上篇首條﹑次條﹐中篇首條﹑次條﹐再揭太陽風寒兩傷﹐以爲下編榮衛兼病之提綱。後凡稱太陽中風﹑傷寒﹐涉於榮衛同病者﹐皆指此二條而言也。

【集注】方有執曰﹕大靑龍湯﹐一則曰主之﹐一則曰發之﹐何也﹖主之者﹐以煩躁之急疾﹐屬動而言﹔發之者﹐以但重之沈默﹐屬靜而言也。

諭昌曰﹕無少陰證﹐「但重乍有輕時」六字早已指明。言但身重而無少陰之欲寐﹐其爲寒因可審﹐況乍有輕時﹐不似少陰之晝夜俱重。又兼風因可審﹐所以力驅其在表之風寒而無疑也。若脈微弱﹐身重欲寐﹐則內顧少陰且不遑矣﹐敢發之乎﹖又曰﹕細玩二條文義﹐傷風脈本浮緩﹐反見浮緊﹔傷寒脈本浮緊﹐反見浮緩﹐是爲傷風見寒﹐傷寒見風﹐兩無疑矣。又當辧無少陰證相雜﹐則用靑龍﹐萬舉萬當矣。故脈見微弱﹐卽不可用大靑龍﹐以少陰病脈必微細也。方氏注泥「弱」字﹐牽入中風之脈﹐陽浮陰弱爲解。不思中風之脈﹐以及誤汗等證﹐太陽上編已悉﹐此處但歸重分別少陰﹐以太陽膀胱經與少陰腎經合爲表裏﹐其在陰虛之人﹐表邪不俟傳經﹐早從膀胱襲入腎臟者有之。況兩感夾陰等證﹐臨病猶當細察﹐設少陰不虧﹐表邪安能飛渡而見身重欲寐等證耶﹗故有少陰證者﹐不得已而行表散﹐自有溫經散邪﹐兩相綰照之法﹐豈可徑用靑龍之猛劑﹐立鏟孤陽之根乎﹗魏荔彤曰﹕身重一證﹐必須辧明﹐但欲寐而常重﹐則屬少陰。誤發其汗﹐變上厥下竭者﹐少陰熱也﹔變筋惕肉者﹐少陰寒也。其犯誤汗之忌一也。

大靑龍湯方

麻黃﹝去節﹐六兩﹞桂枝﹝二兩﹞甘艸﹝炙﹐二兩﹞杏仁﹝去皮尖﹐四十枚﹞生薑﹝切﹐三兩﹞

大棗﹝擘﹐十二枚﹞石膏﹝碎﹐綿裹﹐如雞子大﹞

上七味﹐以水九升﹐先煮麻黃﹐減二升﹐去上沫﹐納諸藥﹐煮取三升﹐去滓﹐溫服一升﹐取微似汗﹐汗出多者﹐溫粉撲之。一服汗者﹐停後服。若復服﹐汗多亡陽﹐遂虛惡風﹐煩躁不得眠也。

【方解】名大靑龍者﹐取龍興雲雨之義也。治風不外乎桂枝﹐治寒不外乎麻黃﹐合桂枝﹑麻黃二湯以成劑﹐故爲兼風寒中傷者之主劑也。二證俱無汗﹐故減芍藥﹐不欲其收也﹔二證俱煩躁﹐故加石膏以解其熱也。設無煩躁﹐則又當從事於麻黃桂枝各半湯矣。仲景於表劑中加大寒辛甘之品﹐則知麻黃証之發熱﹐熱全在表﹔大靑龍証之煩躁﹐熱兼肌裏矣。初病太陽卽用石膏者﹐以其辛能解肌熱﹐寒能淸胃火﹐甘能生津液﹐是預保陽明存津液之先著也。粗工疑而畏之﹐當用不用﹐必致熱結陽明﹐斑黃狂冒﹐紛然變出矣。觀此﹐則可知石膏乃中風﹑傷寒之要藥﹐故得麻﹑桂而有靑龍之名﹐得知﹑艸而有白虎之號也。服後取微汗﹐汗出多者﹐溫粉撲之。一服得汗﹐停其後服﹐蓋戒人卽當汗之證﹐亦不可過汗也。所以仲景桂枝湯中不用麻黃者﹐是欲其不大發汗也﹔麻黃湯中用桂枝者﹐恐其過汗無制也。若不愼守其法﹐汗多亡陽﹐變生諸逆﹐表遂空虛﹐而不任風﹐陰盛格陽﹐而更煩躁不得眠也。

【集解】許叔微曰﹕仲景治傷寒﹐一則桂枝﹐二則麻黃﹐三則靑龍。桂枝治風﹐麻黃治寒﹐靑龍兼治風寒﹐不拘時候﹐施與脈證相對者﹐無不應手而愈。今人皆能言之﹐而未曉前人處方用藥之意﹐多不敢用﹐無足怪也。

吳綬曰﹕大靑龍湯﹐治傷寒發熱﹐惡寒不得汗出﹐煩躁不安﹐脈浮緊或浮數者﹐急用此湯發汗則愈﹐乃仲景之妙法也。譬若亢熱已極﹐一雨而涼﹐其理可見也。若不曉此理﹐見其躁熱﹐投以寒涼之藥﹐其害可勝言哉﹗若脈微弱汗出惡風者﹐不可用也﹔如誤用之﹐其害亦不淺。所以脈證不明者﹐多不敢用也。

脈浮而緊﹐浮則爲風﹐緊則爲寒﹐風則傷衛﹐寒則傷榮。榮衛俱病﹐骨節煩疼﹐當發其汗而不可下也。

【注】此發明風寒兩傷﹐榮衛俱病之義也。

浮﹐風邪脈也﹔風﹐陽也﹔衛﹐陽也。緊﹐寒邪脈也。寒﹐陰也﹔榮﹐陰也。各從其類而傷之。榮衛俱病﹐骨節煩疼﹐是大靑龍發汗之脈證﹐𨿽發熱煩躁﹐其熱在肌而不在胃﹐不可下也。

太陽病發汗﹐汗出不解﹐其人仍發熱﹐心下悸﹐頭眩身動﹐振振欲擗地者﹐眞武湯主之。

【注】此申首條﹐示人以救逆之法也。首條言誤汗﹐此條言過汗﹐互文以明其義也。蓋二證皆屬亡陽﹐故均當以眞武湯主之﹐扶陽抑陰以救其逆也。大汗出﹐仍熱不解者﹐陽亡於上也﹔心下悸築築然動﹐陽虛不能內守也﹔頭眩者﹐頭暈眼黑﹐陽微气不能升也﹔身動者﹐蠕蠕然動﹐陽虛液涸﹐失養於經也。振﹐聳動也。振振欲擗地者﹐聳動不已﹐不能興起﹐欲墮於地﹐陽虛气力不能支也。

【集注】張璐曰﹕此爲誤用大靑龍因而致變者立法也。汗出𨿽多而熱不退﹐則邪未盡而正已大傷﹐況裏虛爲悸﹐上虛爲眩﹐經虛爲﹐身振振搖﹐無往而非亡陽之象﹐所以用眞武﹐把守關口坐鎭之法也。

汪琥曰﹕或問治不在表﹐何以方中尙用生薑﹖蓋病自過汗而來﹐𨿽無郁熱可發﹐其內外寒邪猶在﹐用生薑者﹐乃溫中有發也。

眞武湯方

﹝見少陰篇﹞

太陽病二日﹐反躁﹐反熨其背﹐而大汗出﹐大熱入胃﹐胃中水竭﹐躁煩﹐必發譫語﹐十餘日﹐振栗自下利者﹐此爲欲解也。故其汗從腰以下不得汗﹐欲小便不得﹐反嘔欲失溲﹐足下惡風﹐大便硬﹐小盒飯數而反不數﹐及多大便已﹐頭卓然而痛﹐其人足心必熱﹐穀气下流故也。

【注】太陽病中風﹑傷寒﹐二日不躁﹐今反躁者﹐是不得汗出而躁﹐大靑龍湯證也。不以靑龍湯發汗﹐反以火劫熨背﹐逼汗大出﹐火邪入胃﹐胃熱水竭﹐則煩躁譫語所必發也。十有餘日﹐邪正相持﹐持久必爭﹐爭必振栗作解﹐然解非汗出及下利﹐邪無從解也。若自下利﹐此爲欲從裏解也﹔若自汗出﹐此爲欲從表解也。今十餘日不自下利﹐而有欲小便不得﹐反嘔欲失溲者﹐是裏不解也﹔不自汗出﹐而下體無汗﹐足下惡風者﹐是表不解也。裏不解者﹐大便必硬﹐小盒飯數而反不數﹐則知水畱胃中﹐久必腸潤﹐其久積之大便自應多下而解也。及多大便已﹐𨿽小便不得﹐諸病不解﹐其頭卓然而痛﹐是裏解表未悉解也。

表未悉解者﹐是因火逼汗出﹐而從腰以下不得汗﹐乃上解而下未解也。故有小便不得﹐諸在下之病。今𨿽裏解﹐而其人頭卓然而痛者﹐是表之餘邪上逆也。足心必熱者﹐裏之餘熱下流也。穀气者﹐卽胃气也﹐言胃中熱气隨大便而下流也。此病皆由妄行火劫致變﹐難以拘定成規﹐當診犯何逆﹐隨證治之可也。

服桂枝湯﹐大汗出﹐脈洪大者﹐與桂枝湯如前法。若形似瘧﹐一日再發者﹐汗出必解﹐宜桂枝二麻黃一湯。

【注】服桂枝湯﹐大汗出﹐病不解﹐脈洪大﹐若煩渴者﹐則爲表邪已入陽明﹐是白虎湯證也。今脈𨿽洪大而不煩渴﹐則爲表邪仍在太陽﹐當更與桂枝湯如前法也。服湯不解﹐若形如瘧﹐日再發者﹐𨿽屬輕邪﹐然終是爲風寒所持﹐非汗出必不得解﹐故宜桂枝二麻黃一湯﹐小發榮衛之汗。其不用麻黃桂枝各半湯者﹐蓋因大汗已出也。

【集注】方有執曰﹕服桂枝湯﹐證轉大汗出﹐脈轉洪大者﹐乃風多寒少﹐風邪欲散而以微寒持之﹐兩者皆不得解﹐而寒熱如瘧也。桂枝二麻黃一湯者﹐重解風而輕於散寒也。

桂枝二麻黃一湯方

桂枝﹝一兩十七株﹞芍藥﹝一兩六銖﹞麻黃﹝去節﹐十六銖﹞甘艸﹝一兩二銖﹞杏仁﹝去皮尖﹐十六枚﹞生薑﹝切﹐一兩六銖﹞大棗﹝擘﹐五枚﹞

上七味﹐以水五升﹐先煮麻黃一二沸﹐去上沫﹐納諸藥﹐煮取二升﹐去滓﹐溫服一升﹐日再服。

【集解】張璐曰﹕詳此方藥品﹐與各半不殊﹐惟銖分稍異﹐而證治攸分﹐可見仲景於差多差少之間﹐分毫不苟也。

太陽病﹐得之八九日﹐如瘧狀﹐發熱惡寒﹐熱多寒少﹐其人不嘔﹐淸便欲自可﹐一日二三度發﹐脈微緩者﹐爲欲愈也﹔脈微而惡寒者﹐此陰陽俱虛﹐不可更發汗﹐更下更吐也﹔面色反有熱色者﹐未欲解也﹐以其不能得小汗出﹐身必癢﹐宜桂枝麻黃各半湯。

【注】太陽榮衛兩傷﹐風多寒少之病﹐得之八九日﹐有如瘧狀之寒熱﹐熱多寒少﹐其人不嘔﹐小便淸白者﹐此裏和不受邪﹐𨿽爲欲愈﹐然必審其人。如瘧狀之寒熱﹐一日二三度﹐輕輕而發﹐診其脈微且緩﹐則知邪已衰﹐正欲復﹐表裏將和﹐始爲欲愈也。若脈微不緩﹐是正猶未復﹐惡寒是邪猶未衰﹐尙不能自愈﹐但已爲前之汗﹑吐﹑下﹐虛其表裏﹐不可更發汗﹑更下﹑更吐也。脈微惡寒﹐表裏俱虛﹐則面色當白﹐今色反赤﹐猶有餘邪怫郁於表﹐不能得小汗出﹐宣發陽气﹐故面赤身癢﹐未欲解也﹐宜桂枝麻黃各半湯﹐小小汗之﹐以和榮衛﹐自可愈也。

【集注】吳人駒曰﹕此不專事桂枝﹐而兼合乎麻黃者﹐謂其面熱身癢﹐邪在輕虛浮淺之處﹐惟麻黃能達也。

桂枝麻黃各半湯方

桂枝﹝一兩十六銖﹞芍藥﹝一兩﹞生薑﹝一兩﹞甘艸﹝炙﹐一兩﹞麻黃﹝去節﹐一兩﹞大棗﹝擘﹐四枚﹞杏仁﹝去皮﹐尖﹐二十四枚﹞

上七味﹐以水五升﹐先煮麻黃一二沸﹐去上沫﹐納諸藥﹐煮取一升八合﹐去滓﹐溫服六合。

脈浮而遲﹐面熱赤而戰惕者﹐六七日當汗出而解﹐反發熱者瘥遲﹐遲爲無陽﹐不能作汗﹐其身必癢也。

【注】此承上條﹐發明面赤身癢之義也。表陽气虛﹐故脈浮遲﹐邪气怫郁﹐故面熱赤﹐正虛邪盛相爭﹐故戰惕也。至六七日﹐則邪當衰﹐應汗出而解﹐若反發熱﹐是邪未衰﹐故瘥遲也。遲者﹐正不勝邪也。陽微怫郁﹐其身必癢﹐以無陽气﹐不能宣發作汗故也。

【集注】程知曰﹕此言陽虛不能作汗之脈也。浮則邪在肌表﹔遲則陽虛﹔气怫郁而不得越﹐則面熱赤﹔正與邪爭而不得出﹐則身戰惕。至六七日傳經盡﹐當汗解之時﹐乃不得汗﹐反發熱者﹐其差必遲。蓋陽虛不能領汗外出﹐其熱邪浮於肌膚﹐必作身癢也。

太陽病﹐發熱惡寒﹐熱多寒少﹐脈微弱者﹐此無陽也﹐不可發汗﹐宜桂枝二越婢一湯。

【注】太陽病發熱惡寒﹐熱多寒少﹐此爲榮衛兼病﹐風邪多而寒邪少也。若脈浮緊﹐或脈浮數﹐是表有陽邪鬱蒸﹐則爲無汗熱多之實邪﹐以大靑龍湯汗之可也。今脈陽微陰弱﹐乃爲虛邪之診﹐卽有無汗熱多之實邪﹐亦不可用大靑龍湯更汗也。蓋以脈微弱﹐是無太陽表脈也﹐故不可更大汗也。然旣有無汗﹑熱多﹑寒少之表證﹐麻黃﹑桂枝﹑石膏之藥﹐終不可無﹐故只宜桂枝二越婢一湯之輕劑﹐令微微似汗﹐以解肌表而和榮衛也。

【集注】諭昌曰﹕此亦風多寒少之證。「無陽」二字﹐仲景言之不一。無陽乃無表﹑無津液之通稱也﹐故以不可更汗爲戒。然非汗則風寒終不能解﹐惟取桂枝之二以治風﹐越婢之一以治寒﹐乃爲合法耳。

汪琥曰「不可更汗」四字﹐當是不可更大發汗意﹐因其人脈微弱無陽也。此方比上小發汗之方更輕。

吳人駒曰﹕微乃微甚之微﹐非微細之微﹐但不過彊耳。旣曰熱多﹐脈安得微﹖無陽者﹐謂表之陽邪微﹐故不可更大汗。熱多者﹐謂肌之熱邪其﹐故佐以石膏。越婢者﹐發越之力如婢子之職﹐狹小其制﹐不似大靑龍之張大也。

桂枝二越婢一湯方

桂枝﹝十八銖﹞芍藥﹝十八銖﹞甘艸﹝炙﹐十八銖﹞石膏﹝碎﹐綿裹﹐二十四銖﹞麻黃﹝去節﹐十八銖﹞大棗﹝擘﹐四枚﹞生薑﹝一兩二銖﹞

上七味﹐以水五升﹐煮麻黃一二沸﹐去上沫﹐納諸藥﹐煮取二升﹐去滓﹐溫服一升。

本方當裁爲越婢湯﹑桂枝湯合之﹐飲一升。今合爲一方﹐乃桂枝湯二分﹐越婢湯一分。

【方解】此方卽大靑龍湯以芍藥易杏仁也﹐名𨿽越婢輔桂枝﹐實則大靑龍湯之變制也。去杏仁﹐惡其從陽而辛散﹔用芍藥﹐以其走陰而酸收。以此易彼﹐裁而用之﹐則主治不同矣。以桂枝二主之﹐則不發汗﹐可知越婢一者﹐乃麻黃石膏二物﹐不過取其辛涼之性﹐佐桂枝二以和表而淸肌熱﹐則是寓微汗於不發之中﹐亦可識也。非若大靑龍湯以石膏佐麻黃﹐而爲發汗驅肌熱之重劑也。

【按】桂枝二麻黃一湯﹐治形如瘧﹐日再發者﹐汗出必解﹐而無熱多寒少﹐故不用石膏之涼也。桂枝麻黃各半湯﹐治如瘧狀﹐熱多寒少﹐而不用石膏﹐更倍麻黃者﹐以其面有怫郁熱色﹐身有皮膚作癢﹐是知熱不向裏而向表﹐令得小汗﹐以順其勢﹐故亦不用石膏之涼裏也。桂枝二越婢一湯﹐治發熱惡寒﹐熱多寒少。而用石膏者﹐以其表邪寒少﹐肌裏熱多﹐故用石膏之涼﹐佐麻桂以和榮衛﹐非發榮衛也。今人一見麻﹑桂﹐不問輕重﹐亦不問溫覆與不溫覆﹐取汗與不取汗﹐總不敢用﹐皆因未究仲景之旨。麻黃﹑桂枝只是榮衛之藥﹐若重劑溫覆取汗﹐則爲發榮衛之藥﹐輕劑不溫覆取汗﹐則爲和榮衛之方也。

【集解】吳人駒曰﹕發散表邪﹐皆以石膏同用者﹐蓋石膏其性寒﹐寒能勝熱﹐其味薄﹐薄能走表﹔非苦芩﹑連之輩﹐性寒味苦而濃﹐不能升達也。

傷寒﹐無大熱﹐口燥渴﹐心煩﹐背微惡寒者﹐白虎加人參湯主之。

【注】傷寒身無大熱﹐不煩不渴﹐口中和﹐背惡寒﹐附子湯主之者﹐屬少陰病也。今傷寒身無大熱﹐知熱漸去表入裏也。口燥渴心煩﹐知熱已入陽明也。𨿽有背微惡寒一證﹐似乎少陰﹐但少陰證﹐口中和﹐今口燥渴﹐是口中不和也。背惡寒﹐非陽虛惡寒﹐乃陽明內熱燻蒸於背﹐汗出肌疏﹐故微惡之也。主白虎湯﹐以直走陽明﹐大淸其熱﹔加人參者﹐蓋有意以顧肌疏也。

【集注】諭昌曰﹕此條辧證最細。脈必滑而帶浮﹐渾身無大熱﹐又不惡寒﹐但背間微覺惡寒﹐是表邪已將罷。其人口燥渴心煩﹐是裏熱已大熾﹔更不可姑待﹐而當急爲淸解﹐恐遲則熱深津竭﹐無濟於事矣。

傷寒表不解﹐心下有水气﹐漧嘔發熱而咳﹐或渴﹑或利﹑或噎﹑或小便不利﹐少腹滿﹐或喘者﹐小靑龍湯主之。

【注】傷寒表不解﹐謂脈浮緊﹑頭痛﹑身痛﹑發熱﹑無汗﹑惡寒之證仍在也。心下有水气﹐謂漧嘔而咳也。然水之爲病不一﹐故曰或渴﹑或利﹑或噎﹑或小便不利﹐少腹滿﹐或喘者﹐皆有水气之證﹐故均以小靑龍湯﹐如法加減主之也。《經》曰﹕三焦者﹐決瀆之官﹐水道出焉﹔膀胱者﹐州都之官﹐津液藏焉﹐气化則能出矣。太陽受邪﹐若無水气﹐病自在經﹔若有水气﹐病必犯腑。病腑﹐則膀胱之气化不行﹐三焦之水气失道﹔停上焦則或咳﹑或喘﹑或噎﹔停中焦則或渴﹑或漧嘔﹑或滿﹔停下焦則或小便不利﹐少腹滿﹐或下利。凡水所行之處﹐皆得而病之也。小靑龍湯外發太陽之表實﹐內散三焦之寒飲﹐亦汗法中之峻劑﹐與大靑龍湯並得其名。一以治太陽表實之熱躁﹐一以治太陽表實之寒飲也。

【集注】程知曰﹕此明傷寒表證未解﹐水積心下﹐散寒滌飲法也。

汪琥曰﹕《明理論》云﹕靑龍主風寒兩傷之疾固已。傷寒表不解﹐則麻黃可以發﹔中風表不解﹐則桂枝可以散。惟其表不解﹐而又加之心下有水气﹐則非二湯所能發散﹐必以小靑龍湯﹐始可祛除表裏之邪气爾。

小靑龍湯方

麻黃﹝去節﹐三兩﹞芍藥﹝三兩﹞五味子﹝半升﹞漧薑﹝二兩﹞甘艸﹝炙﹐三兩﹞半夏﹝洗﹐半升﹞

桂枝﹝三兩﹞細辛﹝三兩﹞

上八味﹐以水一斗﹐先煮麻黃﹐減二升﹐去上沫﹐納諸藥﹐煮取三升﹐去滓﹐溫服一升。

加減法﹕若渴﹐去半夏加栝蔞根三兩。若噎者﹐去麻黃加附子一枚﹝炮﹞。若小便不利﹐少腹滿﹐去麻黃加茯苓四兩。若喘﹐去麻黃加杏仁半升﹐去皮尖。若微利﹐去麻黃加蕘花如一雞子﹐熬令赤色。

【按】加蕘花如雞子大﹐熬令赤色﹐此必傳寫之誤。蓋《本艸》蕘花﹐卽芫花類也。用之攻水﹐其力甚峻﹐五分可令人下行數十次﹐豈有治停飲之微利﹐而用雞子大之蕘花者乎﹖似當攺加茯苓四兩。

【方解】太陽停飲有二﹕一中風有汗爲表虛﹐五苓散證也﹔一傷寒無汗爲表實﹐小靑龍湯證也。表實無汗﹐故合麻﹑桂二方以解外。去大棗者﹐以其性滯也﹔去杏仁者﹐以其無喘也﹐有喘者﹐仍加之﹔去生薑者﹐以有漧薑也﹐若嘔者﹐仍用之。佐漧薑﹑細辛﹐極溫極散﹐使寒與水俱得從汗而解﹔佐半夏逐痰飲﹐以淸不盡之飲﹔佐五味收肺气﹐以斂耗傷之气。若渴者﹐去半夏加花粉﹐避燥以生津也﹔若微利與噎﹐小便不利﹐少腹滿﹐俱去麻黃﹐遠表而就裏也。加附子以散寒﹐則噎可止﹔加茯苓以利水﹐則微利止﹐少腹滿可除矣。此方與越婢湯同治水飲溢於表﹐而爲腹脹水腫﹐宜發汗外解者﹐無不隨手而消。

越婢治有熱者﹐故方中君以石膏﹐以散陽水也﹔小靑龍治有寒者﹐故方中佐以姜﹑桂以散陰水也。

【集解】柯琴曰﹕兩靑龍俱治有表裏證﹐皆用兩解法。大靑龍是裏熱﹐小靑龍是裏寒﹐故發表之藥相同﹐而治裏之藥則殊也。此與五苓同爲治表不解﹐而心下有水气。然五苓治水之蓄而不行﹐故專滲瀉以利水﹐而微發其汗﹐使水從下而去也﹔此方治水之動而不居﹐故備舉辛溫以散水﹐而大發其汗﹐使水從外而出也。仲景發表利水諸法﹐精義入神矣。

趙良曰﹕溢飲之證﹐《金匱》云﹕當發其汗﹐小靑龍湯治之。蓋水飲溢出於表﹐榮衛盡爲之不利﹐必仿傷寒榮衛兩傷之法﹐發汗以散其水﹐而後榮衛行﹐經脈通﹐則周身之水可消﹐必以小靑龍湯爲第一義﹐於此可類推矣。

傷寒﹐心中有水气﹐咳而微喘﹐發熱不渴﹐服湯已﹐渴者﹐此寒去欲解也﹐小靑龍湯主之。

【按】「小靑龍湯主之」六字﹐當在發熱不渴之下﹐始與「服湯已﹐渴者」之文義相屬。豈有寒去欲解﹐而更服小靑龍湯之理乎﹖【注】傷寒﹐心下有水气﹐咳而微喘﹐發熱不渴﹐此爲外傷寒邪﹐內停寒飲﹐宜以小靑龍湯兩解之。服湯汗解已後渴者﹐乃已汗寒去內燥之渴﹐非未汗飲停不化之渴﹐故曰﹕寒去欲解也。當少少與水飲之﹐以滋其燥﹐令胃和自可愈也。

【集注】成無己曰﹕咳而微喘者﹐水寒射肺也。發熱不渴者﹐表證未罷也。與小靑龍湯發表散水﹐服湯已渴者﹐裏气溫﹐水气散﹐爲欲解也。

方有執曰﹕發熱不渴﹐寒勝也﹐故以服湯已而渴﹐爲寒去欲解﹐大意與上條相仿﹐故治亦同。

程知曰﹕此明水寒未解﹐治宜小靑龍也。心下有水气﹐寒在膈上也。故喘咳﹐發熱不渴﹐服湯已而渴﹐則水寒解矣。此解水气之法﹐當用小靑龍﹐非謂解後仍用小靑龍也。

張璐曰﹕風寒挾水飲﹐爲病在表者﹐故不渴。服湯後而渴者﹐是爲寒去津傷欲解之徵﹐所以𨿽渴而不必服藥﹐但當靜俟津回可也。咳而微喘﹐爲水飲上逆。今水去而渴﹐與水逆而渴不同。世本「小靑龍湯主之」在「寒去欲解」也之下﹐錯簡也。

汪琥曰﹕上條云渴﹐是未服湯而渴﹐乃水停津液不化而渴。此條云渴﹐是服湯已而渴﹐乃汗後津液旣亡而渴。渴旣不同﹐豈可仍用上藥小靑龍主之﹖當在「服湯已」之上可知。

下之後﹐復發汗﹐必振寒﹐脈微細﹐所以然者﹐以內外俱虛故也。

【注】發汗當於未下之先﹐今下之後﹐復發汗﹐必振寒。脈微細者﹐表裏皆虛也。所以然者﹐以下之失宜﹐則內守之陽虛﹐故脈微細也。以汗之失宜﹐則外固之陽衰﹐故振寒也。

【集注】鄭重光曰﹕治傷寒先汗後下﹐此定法也。若下後外邪不盡﹐不得已而復汗之﹐邪𨿽去而內外俱虛﹐是以脈細振寒﹐所傷滋大矣。

下之後﹐復發汗﹐晝日煩躁不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。

【注】此承上條互詳脈證﹐以出其治也。旣下之以虛其裏﹐復發汗以虛其表﹐陰陽兩虛﹐陽無所附。夜而安靜﹐不嘔不渴﹐是內無陽證也﹔無表證﹐身無大熱﹐脈沈微﹐是外無陽證也。表裏無陽﹐內外俱陰﹐惟有晝日煩躁不得眠﹐一假陽證﹐則是獨陰自治於陰分﹐孤陽自擾於陽分﹐非相勝乃相離也﹐故以漧薑附子湯﹐助陽以配陰。蓋以陰𨿽盛而未相格﹐陽气微而自不根據附也。

【集注】諭昌曰﹕上條但言振寒及微細之脈﹐未定所主之病﹐以虛證不一也。然振寒脈微細﹐陽虛已見一班。設晝日煩躁不得眠﹐其爲虛陽擾亂可知﹔夜反安靜﹐不嘔不渴﹐則虛陽擾亂不兼外邪可知。脈沈微﹐身無大熱﹐則煩躁﹐爲亡陽之診﹐漧薑附子在所必需。由此而推﹐日中安靜﹐夜而煩躁﹐則爲陰病而陽不病﹐又可知矣。

程應旄曰﹕下之後﹐復發汗﹐晝日煩躁不得眠﹐虛陽擾亂﹐外見假熱也。夜安靜﹐不嘔不渴﹐無表證﹐脈沈微﹐身無大熱﹐陰气獨治﹐內系眞寒也。宜漧薑附子湯﹐直從陰中回陽﹐不當於晝日煩躁﹐一假熱證狐疑也。

漧薑附子湯方

漧薑﹝一兩﹞附子﹝去皮﹐生用﹐破八片﹐一枚﹞

上二味﹐以水三升﹐煮取一升﹐去滓﹐頓服。

發汗若下之﹐病仍不解﹐煩躁者﹐茯苓四逆湯主之。

【注】此又承上條言。先汗後下﹐於法不逆﹐病應解而仍不解﹐反煩躁者﹐以別其治也。蓋汗﹑下俱過﹐表裏兩虛﹐陰盛格陽﹐故晝夜見此擾亂之象也。當以四逆湯﹐壯陽勝陰﹐更加茯苓以抑陰邪﹐佐人參以扶正气﹐庶陽長陰消﹐正回邪退﹐病自解而煩躁安矣。大靑龍證﹐不汗出之煩躁﹐乃未經汗下之煩躁﹐屬實﹔此條病不解之煩躁﹐乃汗下後之煩躁﹐屬虛。然脈之浮緊沈微﹐自當別之﹐恐其誤人﹐故諄諄言之也。

【集注】汪琥曰﹕傷寒汗下﹐則煩躁止而病解矣。若陰盛之煩躁﹐彊發其汗﹐則表疏亡陽﹔復下之﹐則裏虛亡陰。衛陽失護﹐營陰內空﹐邪仍不解﹐更生煩躁﹐此亦虛煩虛躁﹐乃假熱之象也。只宜溫補﹐不當散邪﹐故以茯苓四逆湯主之。

茯苓四逆湯方

茯苓﹝六兩﹞人參﹝一兩﹞甘艸﹝炙﹐二兩﹞漧薑﹝一兩半﹞附子﹝生用﹐去皮﹐破八片﹐一枚﹞

上五味﹐以水五升﹐煮取三升﹐去滓﹐溫服七合﹐日三服。

【方解】表裏之病﹐治不如法﹐先過汗後復過下﹐或下後復汗﹐誤而又誤﹐變成壞病。

若其人陽盛而從熱化﹐則轉屬三陽﹐陽衰而從寒化﹐則系在三陰﹐此二條煩躁皆壞病也。

煩躁﹐𨿽六經俱有﹐而多見於太陽﹑少陰者﹐太陽爲眞陰之標﹐少陰爲眞陽之本也。未經汗下而煩躁﹐多屬陽﹐其脈實大﹐其證熱渴﹐是煩爲陽盛﹐躁爲陰虛。已經汗下而煩躁﹐多屬陰﹐其脈沈微﹐其證汗厥﹐是煩爲陽虛﹐躁爲陰盛也。夫先下後汗﹐於法爲逆﹐外無大熱﹐內不嘔渴﹐似乎陰陽自和﹐而實陽虛陰盛。所以虛陽擾亂於陽分﹐故晝日煩躁不得眠﹔盛陰獨治於陰分﹐故夜而安靜﹔脈沈微﹐是眞陽將脫而煩躁也。用漧薑﹑附子﹐壯陽以配陰。姜﹑附者﹐陽中陽也﹐生用則力更銳﹐不加甘艸﹐則勢更猛﹐比之四逆爲更峻﹐救其相離故當急也。先汗後下﹐於法爲順﹐病仍不解﹐遽增晝夜煩躁﹐亦是陰盛格陽之煩躁也﹐用茯苓四逆﹐抑陰以回陽。茯苓感太和之气化﹐伐水邪而不傷陽﹐故以爲君﹔人參生气於烏有之鄕﹐通血脈於欲絕之際﹐故以爲佐﹔人參得姜﹑附﹐補气兼以益火﹔姜﹑附得茯苓﹐補陽兼以瀉陰﹔調以甘艸﹐比之四逆爲稍緩和﹐其相格故宜緩也。一去甘艸﹐一加參苓﹐而緩急自別﹐仲景用方之妙如此。

太陽病﹐先下而不愈﹐因復發汗﹐以此表裏俱虛﹐其人因致冒﹐冒家汗出自愈。所以然者﹐汗出表和故也﹐得裏未和﹐然後復下之。

【注】太陽表病﹐當汗不汗﹐先下之而不愈﹐因復發其汗﹐以此表裏俱虛﹐因虛其人致冒﹐理必然也。冒家者﹐謂凡因病而昏冒者也。然冒家或有汗出自愈﹐其所以然者﹐非表裏俱虛﹐乃邪正皆衰﹐表裏自和故也。得汗出而自愈者﹐和於表也﹔得下利而自愈者﹐和於裏也。得裏未和﹐然後下之﹐宜調胃承气湯和之。由此推之﹐得表未和﹐然後汗之﹐當以桂枝湯和之﹐自在言外矣。

【集注】程知曰﹕冒者﹐神識不淸﹐如有物爲之冒蒙也。得汗出﹐表和而邪解矣。得表和而裏未和﹐然後下之﹐明不得以其冒而認爲入裏之邪﹐遂致妄下﹐亦不得以其冒而認爲表之未解﹐復妄用汗也。

汪琥曰﹕得裏未和「裏」字﹐諸注指二便言。竊思經文中旣云然後下之﹐此專指大便而言﹐若利小便﹐則不言下矣。其義可不辧而自明。

凡病﹐若發汗﹑若吐﹑若下﹑若亡血﹑若亡津液﹐陰陽自和者﹐必自愈。

【注】凡病﹐謂不論中風﹑傷寒一切病也﹐若發汗﹑若吐﹑若下﹑若亡血﹑若亡津液﹐施治得宜﹐自然愈矣。卽或治未得宜﹐𨿽不見愈﹐亦不至變諸壞逆﹐則其邪正皆衰﹐可不必施治﹐惟當靜以俟之﹐診其陰陽自和﹐必能自愈也。

【集注】方有執曰﹕陰陽以脈言﹐而二便在其中。兩者和﹐則血气無相勝負﹐故可必自愈。

程知曰﹕脈以左右三部勻停爲無病。故汗﹑吐﹑下後﹐陰陽和者必自愈﹐不須過治也。

問曰﹕病有戰而汗出﹐因得解者何也﹖答曰﹕脈浮而緊﹐按之反芤﹐此爲本虛﹐故當戰而汗出也。其人本虛﹐是以發戰﹔以脈浮﹐故當汗出而解也。若脈浮而數﹐按之不芤﹐此人本不虛﹐若欲自解﹐但汗出耳﹐不發戰也。問曰﹕病有不戰而汗出解者何也﹖答曰﹕脈大而浮數﹐故知不戰汗出而解也。問曰﹕病有不戰﹑不汗出而解者何也﹖答曰﹕其脈自微﹐此以曾發汁﹐若吐﹑若下﹑若亡血﹐以內無津液﹐此陰陽自和﹐必自愈﹐故不戰不汗出而解也。

【注】脈浮而緊﹐邪實也﹔按之反芤﹐正虛也。正虛邪實﹐邪與正爭﹐故發戰汗出而解也。脈浮而數﹐邪未實也﹔按之不芤﹐正不虛也。正不虛﹐邪未實﹐邪不能與正爭﹐故不戰汗出而解也。脈不芤﹐知不發戰也﹔脈不浮﹐知不汗出也﹔脈自微﹐知曾經發汗。若吐﹑若下﹑若亡血也﹐因內無津液﹐邪正俱衰﹐陰陽自和﹐故不發戰不汗出而解也。

問曰﹕傷寒三日﹐脈浮數而微﹐病患身涼和者何也﹖答曰﹕此爲欲解也﹐解以夜半。

脈浮而解者﹐然汗出也﹔脈數而解者﹐必能食也﹔脈微而解者﹐必大汗出也。

【注】脈浮而數﹐按之無力﹐當發戰﹐汗出而解﹐以其人本虛故也。脈浮而數﹐按之有力﹐當不發戰﹐但汗出而解﹐以其人本不虛故也。脈自微﹐曾經發汗﹐若吐﹑若下﹑若亡血﹐不發戰﹐不汗出而解﹐以其人邪正皆衰﹐陰陽自和故也。傷寒三日﹐未經汗﹑吐﹑下﹑亡血也﹐脈浮數而微﹐病患熱減身和﹐此謂欲解﹐解以夜半者﹐陽病至陰時則和也。蓋浮﹑數﹑微三脈﹐𨿽均爲可解之脈﹐然解之徵﹐則不無別也。如脈浮﹐然汗出﹐則邪還於表而解﹔脈數能食﹐則胃和而解﹔脈微﹐必大汗出而解者﹐以其未經汗﹑吐﹑下﹐其人未虛﹐故均不發戰﹐津液未傷﹐故汗大出而解也。

【集注】方有執曰﹕三日﹐言徧三陽也。浮數﹐不傳陰也。微﹐邪气衰也。夜半﹐陰盡陽生之時也。然﹐和而汗出貌。能食﹐胃气回也。

太陽病未解﹐脈陰陽俱停﹐必先振栗﹐汗出而解。但陽脈微者﹐先汗出而解﹔但陰脈微者﹐下之而解。若欲下之﹐宜調胃承气湯。

【注】太陽病未解﹐當見未解之脈﹐今不見未解之脈﹐而陰陽脈俱停﹐三部沈伏不見﹔旣三部沈伏不見﹐則當見可死之證﹔而又不見可死之證﹐是欲作解之兆也。作解之兆﹐必先見振栗汗出而始解者﹐乃邪正交爭作汗故也。但作解之脈﹐不能久停﹐脈之將出﹐必有其先。先者何﹖先於三部上下﹑陰陽﹑沈伏不見處求之也。若從寸脈陽部微微而見者﹐則知病勢向外﹐必先汗出而解﹔若從尺脈陰部微微而見者﹐則知病勢向內﹐必自下利而解﹔如不自下利﹐若欲下之以和裏﹐宜調胃承气湯主之。由此推之﹐則可知如不自汗出﹐若欲汗之以和表﹐宜麻桂各半湯主之也。觀若欲下之﹐宜調胃承气湯﹐意甚輕活﹐無取於大下﹐俱在言外矣。

【集注】程應旄曰﹕振栗汗解﹐單指脈停者言。下邊兩解﹐不必有戰汗﹐是指其脈漸出而言也。

傷寒﹐腹滿譫語﹐寸口脈浮而緊﹐此肝乘脾也﹐名曰縱﹐刺期門。

【注】傷寒脈浮緊﹐太陽表寒證也。腹滿譫語﹐太陰﹑陽明裏熱也。欲從太陽而發汗﹐則有太陰﹑陽明之裏﹔欲從太陰﹑陽明而下之﹐又有太陽之表﹐主治誠爲兩難﹐故不藥而用刺法也。𨿽然太陰論中﹐太陽表不解﹐太陰腹滿痛﹐而且桂枝加大黃湯﹐亦可法也。此肝乘脾﹐名曰縱﹐刺期門﹐與上文義不屬﹐似有遺誤。

傷寒發熱﹐嗇嗇惡寒﹐大渴欲飲水﹐其腹必滿﹐自汗出﹐小便利﹐其病欲解。此肝乘肺也﹐名曰橫﹐刺期門。

【注】傷寒發熱﹐嗇嗇惡寒﹐無汗之表也。大渴欲飲水﹐其腹必滿﹐停飲之滿也。若自汗出﹐表可自解﹐小便利滿可自除﹐故曰﹕其病欲解也。若不汗出﹐小便閉﹐以小靑龍湯先解其外﹔外解已﹐其滿不除﹐十棗湯下之﹐亦可愈也。此肝乘肺﹐名曰橫﹐刺期門﹐亦與上文義不屬﹐似有遺誤。

太陽病欲解時﹐從巳至未上。

【注】凡病欲解時﹐必於其經气之旺。太陽﹐盛陽也。日中陽气盛﹐故從巳﹑午﹑未之旺時而病解。

卷四

辧陽明病脈證並治全篇

陽明主裏﹐內候胃中﹐外候肌肉﹐故有病經﹑病腑之分。如論中身熱煩渴﹐目痛鼻幹不得眠﹐不惡寒﹐反惡熱者﹐此陽明經病也﹔潮熱譫語﹐手足腋下然汗出﹐腹滿痛﹐大便硬者﹐此陽明腑病也。而其候各有三﹕經病則有邪已傳陽明而太陽之表未罷﹐兼見頭痛﹐惡寒﹐無汗之太陽證者﹔有太陽之邪已罷﹐悉傳陽明﹐但見壯熱有汗﹐心煩不眠﹐口渴引飲之陽明證者﹔有陽明之邪未已﹐復轉少陽﹐兼見胸脇痛﹐寒熱往來﹐口苦而嘔﹐目眩耳聾之少陽證者。腑病則有太陽陽明﹐謂太陽病﹐或發汗﹐或吐﹐或下﹐或利小便﹐亡其津液﹐胃中漧燥﹐太陽之邪﹐乘胃燥而轉屬陽明﹐致小便反數﹐大便硬者﹐所爲脾約是也﹔有正陽陽明﹐謂陽气素盛﹐或有宿食﹐太陽之邪﹐一傳陽明﹐遂入胃腑﹐致大便不通者﹐所爲胃家實是也﹔有少陽陽明﹐謂病已到少陽﹐法當和解﹐而反發汗﹐利小便﹐亡其津液﹐胃中燥熱﹐復轉屬陽明﹐致大便結燥者﹐所爲大便難者是也。其治陽明經病﹐則以葛根湯或桂枝加葛根湯發之﹐或以白虎湯淸之﹐或以柴胡白虎湯和之﹐隨其證而施之可也。其治陽明腑病﹐𨿽均爲可下﹐然不無輕重之分﹐故或以三承气湯下之﹐或麻仁丸通之﹐或蜜煎膽汁導之﹐量其病而治之可也﹐此陽明病之大略也。玆以在經﹑在腑二者﹐詳疏於篇﹐俾讀者易爲分別﹐則臨證施治﹐自不紊矣。

陽明之爲病﹐胃家實是也。

【注】陽明經﹐內以候胃﹐外以候肌。言陽明之爲病﹐由太陽之邪﹐傳於其經﹐則爲陽明病外證﹔由太陽之邪﹐傳入胃腑﹐則爲胃家實也。

【集注】方有執曰﹕陽明﹐經也﹔胃﹐腑也﹔實者﹐大便結爲硬滿而不得也。𨿽則遲早不同﹐而非日數所可拘也。

傷寒三日﹐陽明脈大。

【注】傷寒一日太陽﹐二日陽明﹐三日少陽﹐乃《內經》言傳經之次第﹐非必以日數拘也。此云三日陽明脈大者﹐謂不兼太陽陽明之浮大﹐亦不兼少陽陽明之弦大﹐而正見正陽陽明之大脈也。蓋由去表傳裏﹐邪熱入胃﹐而成內實之診﹐故其脈象有如此者。

【集注】方有執曰﹕傷寒三日﹐該中風而大約言也。脈大者﹐陽明气血俱多也。

沈明宗曰﹕此正陽明之正脈也。仲景謂三日陽明脈大﹐因陽明乃多气多血之腑﹐風寒傳入﹐邪盛於中﹐故脈顯大﹐是爲陽明邪實之正脈。但病陽明務具此脈﹐方可下奪﹐或兼太陽之浮緊﹐少陽之弦細﹐或遲疾滑澀虛弱﹐乃屬气血陰陽之虛﹐𨿽見大實大滿﹐亦當詳審顧慮﹐或以小承气湯試之﹐或用蜜煎導法﹐不得直施攻下也。

本太陽初得病時﹐發其汗﹐汗先出不徹﹐因轉屬陽明也。

【注】陽明之病﹐本自太陽初得病時﹐發其汗﹐汗先出而不透徹﹐乃爲汗不如法﹐故未盡之邪﹐因而轉屬陽明也。邪在經則爲外證﹔邪入腑則爲胃家實矣。

【集注】方有執曰﹕此言由發太陽汗不如法﹐致病入胃之大意。

陽明病﹐若能食﹐名中風﹔不能食﹐名中寒。

【注】太陽之邪傳陽明病﹐有自中風傳來者﹐有自傷寒傳來者﹐當於食之能否辧之。若能食﹐名中風﹐是自中風傳來者﹐以風乃陽邪﹐陽能化谷﹐故能食也。不能食﹐名中寒﹐是自傷寒傳來者﹐以寒乃陰邪﹐不能化谷﹐故不能食也。

【集注】方有執曰﹕此以食之能否﹐驗風寒之辧。蓋陽明主水谷﹐風能食﹐陽能化谷也﹔寒不能食﹐陰不殺谷也。名﹐猶言爲也。中寒﹐卽傷寒之互詞﹐大意推原風寒自太陽傳來﹐其辧驗有如此者﹐非謂陽明自中而然也。

汪琥曰﹕仲景云﹕中寒與傷寒同義﹐非眞寒證也。若系眞中寒﹐是胃家虛冷﹐藥宜理中湯之類。今不能食﹐是胃气實﹐但邪未入腑﹐不作郁熱耳。因名中寒﹐實與傷寒無異。

問曰﹕陽明病﹐外證云何﹖答曰﹕身熱汗自出﹐不惡寒反惡熱也。

【注】陽明病有外證有內證。潮熱﹑自汗﹑不大便﹐內證也﹔身熱﹑汗自出﹑不惡寒﹑反惡熱﹐外證也。今汗自出﹐是從中風傳來﹐故與中風之外證同﹔而身熱﹑不惡寒反惡熱﹐則知爲陽明外證﹐故不與中風外證同也。然陽明之熱﹐發於肌肉﹐必蒸蒸而熱﹐又不似太陽之陣陣發熱﹐可知矣。

【集注】方有執曰﹕此以太陽中風﹐傳入陽明之外證言。

魏荔彤曰﹕病有太陽中風不解﹐傳入陽明者﹐何以辧之﹖故設問曰﹕陽明未知其裏之何時傳來﹖必先驗其外之何所見證﹖答曰﹕太陽病﹐有身熱﹐汗自出而惡風者﹐此太陽中風之本證也﹔若身熱﹐汗自出﹐竟不惡風寒而反惡熱﹐則病已去太陽而入陽明矣。此陽明病﹐由太陽中風而傳入者也。

問曰﹕病有得之一日﹐不發熱而惡寒者﹐何也﹖答曰﹕𨿽得之一日﹐惡寒將自罷﹐卽自汗出而惡熱也。

【注】太陽病當惡寒﹐陽明病當惡熱。今陽明病﹐有初得之一日﹐不發熱而惡寒者﹐是太陽去表之邪未盡﹐故仍惡寒也。然去表未盡之邪﹐欲傳陽明﹐不能久持﹐故惡寒必將自罷﹐卽日當自汗出而惡熱矣。

【集注】方有執曰﹕此以太陽傷寒﹐傳入陽明之外證言。

程應旄曰﹕陽明惡寒﹐終時帶表﹐至於腑病則惡熱矣﹔表之罷否﹐須於此驗之。

鄭重光曰﹕此辧陽明傷寒之外證﹐不發熱而惡寒﹐起自傷寒也。惡寒將自罷﹐邪過表也。卽自汗出﹐邪熱郁於肌肉﹐腠理開﹐汗外泄也。

魏荔彤曰﹕太陽傷寒亦有傳入陽明者﹐又何以辧之﹖故設問曰﹕病有得之一日﹐起初之時﹐不見發熱﹐而但見惡寒者﹐何病也﹖答曰﹕得之一日惡寒﹐𨿽爲太陽傷寒之證﹐而惡寒亦將自罷﹐卽自汗出而惡熱﹐此是陽明病由太陽傷寒而傳入者也。可知太陽中風﹐則發熱惡風﹐汗自出爲正病﹔太陽傷寒﹐則惡寒無汗爲正病。若傳入陽明﹐則必以汗出﹑惡熱爲正病也。

問曰﹕惡寒何故自罷﹖答曰﹕陽明居中﹐主土也。萬物所歸﹐無所復傳﹐始𨿽惡寒﹐二日卽止﹐此爲陽明病也。

【注】此釋上條陽明惡寒自罷之義。陽明屬胃居中﹐土也。土爲萬物所歸﹐故邪熱歸胃則無所復傳﹐亦萬物歸土之義。陽明初病一日﹐𨿽仍惡寒﹐是太陽之表未罷也。至二日惡寒自止﹐則是太陽之邪已悉歸並陽明﹐此爲陽明病也。

【集注】方有執曰﹕惡寒二日自止者﹐熱入裏而將惡熱﹐此以正陽陽明言也。

程應旄曰﹕六經𨿽分陰陽﹐而宰之者胃五臟六腑﹐皆朝宗而稟令焉。一有燥熱﹐無論三陽傳來之邪﹐從而化熱﹐卽三陰傳來之邪﹐亦轉屬而變熱。陰陽之邪﹐皆歸胃土﹐故曰﹕萬物所歸無所復傳也。

問曰﹕何緣得陽明病﹖答曰﹕太陽病﹐若發汗﹑若下﹑若利小便﹐此亡津液﹐胃中漧燥﹐因轉屬陽明﹔不更衣﹐內實﹐大便難者﹐此名陽明也。

【注】問曰﹕何緣得陽明胃實之病﹖答曰﹕由邪在太陽時﹐發汗﹐若下﹐若利小便﹐皆爲去邪而設﹐治之誠當﹐則邪解而愈矣。如其不當﹐徒亡津液﹐致令胃中漧燥﹐則未盡之表邪﹐乘其燥熱﹐因而轉屬陽明。爲胃實之病者有三﹕曰不更衣﹐卽太陽陽明脾約是也﹔曰內實﹐卽正陽陽明胃家實是也﹔曰大便難﹐卽少陽陽明大便難是也。三者𨿽均爲可下之證﹐然不無輕重之別﹐脾約自輕於大便難﹐大便難自輕於胃家實。蓋病脾約大便難者﹐每因其人津液素虧﹐或因汗下利小便﹐施治失宜所致。若胃實者﹐則其人陽气素盛﹐胃有宿食﹐卽未經汗下﹐而亦入胃成實也。故已經汗下者﹐爲奪血致燥之陽明﹐以滋燥爲主﹔未經汗下者﹐爲熱盛致燥之陽明﹐以攻熱爲急。此三承气湯﹑脾約丸及蜜煎﹑土瓜根﹑豬膽汁導法之所由分也。

【集注】方有執曰﹕古人大便必更衣﹔不更衣﹐言不大便也。

程應旄曰﹕轉屬層次﹐不止有表罷﹑不罷之分﹔而表罷入裏﹐復有燥實﹑燥不實之辧﹐所以有不更衣之陽明病﹐有內實之陽明病﹐有大便難之陽明病也。其中有屬表﹑屬裏﹐所以下法有禁﹑有宜﹔受气有裏實﹑裏燥﹐所以下法有應大﹑應小。

汪琥曰﹕或問太陽病若下矣﹐則胃中之物已去﹐縱亡津液﹐胃中漧燥﹐未必復成內實。答云﹕方其太陽初病時﹐下之不當﹐徒亡津液﹐胃中之物去之不盡﹐邪傳陽明而成燥糞﹐故有內實之證。

問曰﹕病有太陽陽明﹐有正陽陽明﹐有少陽陽明﹐何謂也﹖答曰﹕太陽陽明者﹐脾約是也﹔正陽陽明者﹐胃家實是也﹔少陽陽明者﹐發汗利小便已﹐胃中燥煩實﹐大便難是也。

【注】陽明可下之證﹐不止於胃家實也。其綱有三﹐故又設問答以明之也。太陽之邪﹐乘胃燥熱﹐傳入陽明﹐謂之太陽陽明﹐不更衣無所苦﹐名脾約者是也﹔太陽之邪﹐乘胃宿食與燥熱結﹐謂之正陽陽明﹐不大便﹐內實滿痛﹐名胃家實者是也﹔太陽之邪已到少陽﹐法當和解﹐而反發汗利小便﹐傷其津液﹐少陽之邪復乘胃燥﹐轉屬陽明﹐謂之少陽陽明﹐大便澀而難出﹐名大便難者是也。

【集注】程知曰﹕言三陽皆有入胃腑之證也。陽明爲水谷之海﹐中土爲萬物所歸﹐故三陽經皆能入其腑。邪自太陽傳入胃腑者﹐謂之太陽陽明﹔卽經所謂太陽病﹐若吐﹑若下﹑若發汗後﹐微煩﹐小便數﹐大便因硬者是也﹔由脾之斂約﹐故用小承气微下以和之。邪自陽明經傳入胃腑者﹐謂之正陽陽明﹔卽經所謂發熱汗出﹐胃中燥硬譫語者是也﹐乃胃中邪實﹔故用大承气以攻下之。邪自少陽轉屬胃腑者﹐謂之少陽陽明﹔卽經所謂少陽不可發汗﹐發汗則譫語﹐此屬胃者是也﹔系津液內竭﹐故用麻仁丸潤下﹐以和其津液也。若三陽外證未除﹐則陽明正治之法﹐又不可用矣。

陽明病﹐脈浮而緊者﹐必潮熱﹐發作有時﹔但浮者﹐必盜汗出。

【按】自汗是陽明證﹐盜汗是少陽證﹐盜汗當是自汗﹐文義始屬。

【注】陽明病在經﹐脈當浮長﹐入腑﹔脈當實大。今脈浮而緊﹐潮熱有時者﹐是陽明病而見太陽傷寒脈也﹐則知是從傷寒傳來。太陽傷寒之邪未罷﹐必無汗﹐故𨿽見陽明潮熱發作有時之證﹐仍當從太陽陽明傷寒治之﹐宜麻黃加葛根湯汗之。若見潮熱發作有時之證﹐而脈但浮不緊﹐是陽明病而見太陽中風脈也﹐則知是從中風傳來。太陽中風之邪未罷﹐必自汗出﹐當從太陽陽明中風治之﹐宜桂枝加葛根湯解之。

【集注】沈明宗曰﹕此陽明證而見太陽脈也。脈浮而緊﹐太陽表寒未罷之脈﹔潮熱發作有時﹐則陽明裏證已具﹔但浮者﹐太陽風傷衛脈﹐故必汗出也。

陽明病﹐脈遲﹐汗出多﹐微惡寒者﹐表未解也﹐可發汗﹐宜桂枝湯。

【按】汗出多之下﹐當有「發熱」二字﹔若無此二字﹐脈遲﹐汗出多﹐微惡寒﹐乃是表陽虛﹐桂枝附子湯證也﹐豈有用桂枝湯發汗之理乎﹖必是傳寫之遺。

【注】陽明病脈當數大﹐今脈遲汗出多﹐設不發熱惡寒﹐是太陽表邪已解矣。今發熱微惡寒﹐是表猶未盡解也﹐故宜桂枝湯解肌以發其汗﹐使初入陽明之表邪﹐仍還表而出也。

【集注】程知曰﹕此言中風傳陽明﹐表邪未解﹐仍宜用桂枝湯以解肌也。

汪琥曰﹕此太陽病初傳陽明經﹐中有風邪也。脈遲者﹐太陽中風緩脈之所變﹐傳至陽明﹐邪將入裏﹐故脈變遲﹐汗出多者﹐陽明熱而肌腠疏也。微惡寒者﹐在表風邪未盡也。故仍從太陽中風例治之。又曰﹕𨿽從太陽例治﹐但旣云陽明病﹐仲景法還宜用桂枝加葛根湯爲是。

陽明病﹐脈浮﹐無汗而喘者﹐發汗則愈﹐宜麻黃湯。

【注】陽明病﹐脈應浮大﹐證應汗出。今脈但浮﹐表病脈也﹔無汗而喘﹐表實證也。是太陽之邪﹐未悉入陽明﹐猶在表也。當仍從太陽傷寒治之﹐發汗則愈﹐宜麻黃湯。

【集注】張璐曰﹕陽明榮衛難辧﹐辧之全藉於脈證。風邪之脈﹐傳至陽明﹐自汗已多﹐則緩去而遲在﹔寒邪之脈﹐傳至陽明﹐發熱已甚﹐則緊去而浮在。此皆邪气在經之徵。若入腑﹐則遲者必數﹐浮者必實矣。設不數不實﹐非胃實也﹐必不勝攻下矣。

汪琥曰﹕無汗而喘﹐但浮不緊﹐何以定其爲陽明病﹖必其人目痛鼻幹﹐身熱不得眠﹐故云陽明病也。

魏荔彤曰﹕此太陽陽明之證﹐入陽明未深﹐故令其邪仍自表出﹐不至歸於胃而無所復傳也。

陽脈微而汗出少者﹐爲自和也﹔汗出多者﹐爲太過。陽脈實﹐因發其汗﹐出多者﹐亦爲太過。太過者﹐爲陽絕於裏﹐亡津液﹐大便因硬也。

【注】此承上條互詳其脈﹐以出其證也。脈陽微﹐謂脈浮無力而微也﹔陽脈實﹐謂脈浮有力而盛也。凡中風傷寒脈﹐陽微則熱微﹐微熱蒸表作汗﹔若汗出少者﹐爲自和欲解﹐汗出多者﹐爲太過不解也。陽脈實則熱盛﹐因熱盛而發其汗﹐出多者﹐亦爲太過﹔汗出太過﹐則陽極於裏﹐亡津液﹐大便因硬而成內實之證矣。勢不得不用下法。故欲發其汗者﹐不可不早慮及此也。

【集注】諭昌曰﹕陽微者﹐中風之脈﹐陽微緩也﹔陽實者﹐傷寒之脈﹐陽緊實也﹔陽絕﹐卽亡津液之互辭。仲景每於亡津液者﹐悉名無陽。玩本文陽絕於裏﹐亡津液﹐大便因硬甚明。傷寒發太陽膀胱經之汗﹐卽當顧慮陽气﹐以膀胱主气化故也。發陽明胃經之汗﹐卽當顧慮陰津﹐以胃中藏津液故也。所以陽明多有熱越之證﹐謂胃中津液隨熱而盡越於外﹐汗出不止耳。然則陽明病﹐不論中風﹐傷寒﹐脈微﹐脈實﹐汗出少而邪將自解﹐汗出多則陰津易致竭絕也。

陽明病法多汗﹐反無汗﹐其身如虫行皮中狀者﹐此以久虛故也。

【注】陽明病法當汗多﹐反無汗﹐其身如虫行皮中狀者﹐以其人胃气久虛﹐邪郁於太陽之表﹐陽明肌腠不能宣發作汗故也。宜葛根湯小劑微汗﹐和其肌表﹐自可愈也。

【集注】汪琥曰﹕按此條論仲景無治法。常器之云﹕可用桂枝加黃湯。郭雍云﹕宜用桂枝麻黃各半湯。不知上二湯﹐皆太陽經藥﹐今系陽明無汗證﹐仍宜用葛根湯主之。

魏荔彤曰﹕陽明病法應多汗﹐今反無汗﹐但見身如虫行皮中狀者﹐此邪熱欲出表作汗﹐而正气衰弱不能達之也。

陽明病﹐初欲食﹐小便反不利﹐大便自調﹐其人骨節疼﹐翕翕如有熱狀﹐奄然發狂﹐然汗出而解者﹐此水不勝穀气﹐與汗共並﹐脈緊則愈。

【注】陽明病﹐初欲食﹐知其從中風熱邪傳來也﹐陽明受邪﹐當小便數﹐大便硬﹐今小便反不利﹐大便自調﹐知津未傷而胃自和﹐不成裏實也。旣不成實﹐則在經之邪本輕﹐可自愈也。若其人骨節疼﹐翕翕如有熱狀﹐是太陽之表未除也。奄﹐忽也。忽然發狂﹐然汗出而解者﹐蓋以太陽傳來之邪本輕﹐陽明所受之邪自淺﹐津未傷而胃自和﹐仍當還表作解也。然必待發狂而解者﹐此胃中水气不勝﹐初欲食之穀气﹐穀气長陽化熱﹐水不勝熱﹐釀汗共並而出﹐所以發狂作解也。凡將汗解﹐脈必先浮﹐今言脈緊則愈者﹐亦邪還於表﹐欲解應見之脈也。

傷寒發熱無汗﹐嘔不能食﹐而反汗出然者﹐是轉屬陽明也。

【注】傷寒發熱無汗﹐嘔不能食﹐爲太陽之邪欲傳也。若無汗﹐爲太陽陽明之表尙在﹐汗之可也。今反汗出然者﹐是邪已轉屬陽明之腑﹐可下不可汗也。

【集注】成無己曰﹕傷寒發熱無汗﹐嘔不能食者﹐太陽受病也。若反汗出然者﹐是太陽之邪轉屬陽明也。故經曰﹕陽明病法多汗。

方有執曰﹕嘔不能食﹐熱入胃也。反汗出者﹐肌肉著熱﹐膚腠反開也。

程應旄曰﹕太陽本證現下﹐而反汗出然者﹐𨿽表證未罷﹐已是轉屬陽明也。

﹐連綿之意﹐卽俗云汗一身不了又一身是也。

傷寒脈浮﹐發熱無汗﹐其表不解﹐不可與白虎湯﹔渴欲飲水﹐無表證者﹐白虎加人參湯主之。

【注】傷寒之邪﹐傳入陽明﹐脈浮﹐發熱無汗﹐其表不解者﹐𨿽有燥渴﹐乃大靑龍湯證﹐不可與白虎湯。卽有陽明渴欲飲水熱證﹐應與白虎者﹐亦必審其無太陽表證﹐始可與也。加人參者﹐以其脈浮不滑﹐非有餘也﹔且欲於大解熱中﹐速生其津液也。

【集注】鄭重光曰﹕此申明用白虎湯之法。以白虎但能解熱而不解表﹐若稍帶外感﹐有無汗﹑惡寒﹑身痛﹑頭疼之表證﹐愼不可用也。

白虎加人參湯方

於白虎湯方內加人參三兩﹐余根據白虎湯方。

傷寒脈浮滑﹐此以表有熱裏有寒﹐白虎湯主之。

【按】王三陽云﹕經文「寒」字﹐當「邪」字解﹐亦熱也。其說甚是。若是「寒」字﹐非白虎湯證矣。

【注】此言傷寒太陽證罷﹐邪傳陽明﹐表裏俱熱﹐而未成胃實之病也。脈浮滑者﹐浮爲表有熱之脈﹐陽明表有熱﹐當發熱汗出﹔滑爲裏有熱之脈﹐陽明裏有熱﹐當煩渴引飲。故曰﹕表有熱裏有熱也﹐此爲陽明表裏俱熱之證﹐白虎乃解陽明表裏俱熱之藥﹐故主之也。

不加人參者﹐以其未經汗﹑吐﹑下﹐不虛故也。

【集注】程知曰﹕滑則裏熱﹐云浮滑則表裏俱熱矣。大熱之气﹐得辛涼而解﹐猶之暑之令﹐得金風而爽﹐故淸涼之劑﹐以白虎名之。又曰﹕厥陰條中有傷寒﹐脈滑而厥者﹐裏有熱也﹐白虎湯主之﹐可證此條之非裏有寒矣。

魏荔彤曰﹕此裏尙爲經絡之裏﹐非臟腑之裏﹐亦如衛爲表﹐營爲裏﹐非指臟腑而言也。

白虎湯方

知母﹝六兩﹞石膏﹝碎﹐一斤﹞甘艸﹝炙﹐二兩﹞粳米﹝六合﹞

上四味﹐以水一斗﹐煮米熟﹐湯成去滓﹐溫服一升﹐日三服。

【集解】柯琴曰﹕陽明邪從熱化﹐故不惡寒而惡熱﹔熱蒸外越﹐故熱汗出﹐熱爍胃中﹐故渴欲飲水﹔邪盛而實﹐故脈滑﹐然猶在經﹐故兼浮也。蓋陽明屬胃﹐外主肌肉﹐𨿽內外大熱而未實﹐終非苦寒之味所宜也。石膏辛寒﹐辛能解肌熱﹐寒能勝胃火﹐寒能沈內﹐辛能走外﹐此味兩擅內外之能﹐故以爲君﹔知母苦潤﹐苦以瀉火﹐潤以滋燥﹐故用爲臣﹔甘艸﹑粳米調和於中宮﹐且能土中瀉火﹐稼穡作甘﹐寒劑得之緩其寒﹐苦劑得之平其苦﹐使二味爲佐﹐庶大寒大苦之品﹐無傷損脾胃之慮也。煮湯入胃﹐輸脾歸肺﹐水精四布﹐大煩大渴可除矣。白虎爲西方金神﹐取以名湯﹐秋金得令﹐而炎暑自解。方中有更加人參者﹐亦補中益气而生津也。用以協和甘艸﹑粳米之補﹐承制石膏﹑知母之寒﹐瀉火而土不傷﹐乃操萬全之術者也。

病患煩熱﹐汗出則解﹐又如瘧狀﹐日晡所發熱者﹐屬陽明也。脈實者﹐宜下之﹔脈浮虛者﹐宜發汗。下之與大承气湯﹐發汗宜桂枝湯。

【注】病患﹐謂病太陽經中風﹑傷寒之人也。太陽病煩熱﹐汗出則應解矣。今又寒熱如瘧狀﹐每至日晡所卽發潮熱。日晡者﹐乃申酉陽明旺時﹐故曰屬陽明也。證𨿽如此﹐當審其果盡歸陽明耶﹐抑或尙兼太陽也﹖故又當以脈辧之。若脈實者﹐邪已入裏﹐則汗出潮熱﹐爲陽明下證﹐宜與大承气湯下之﹔若脈浮虛者﹐邪尙在表﹐則寒熱如瘧﹐仍屬太陽當汗之證也﹐宜與桂枝湯汗之。

【集注】程知曰﹕病患得汗後﹐煩熱解﹐太陽之邪﹐將盡未盡﹐其人復如瘧狀﹐日晡時發熱﹐則邪入陽明審矣。然𨿽已入陽明﹐尙恐未離太陽﹐故必重辧其脈。脈實者可下﹔若脈浮虛者﹐仍是陽明兼太陽﹐便宜汗而不宜下也。

太陽病﹐若吐﹑若下﹑若發汗後﹐微煩小便數﹐大便因硬者﹐與小承气湯和之愈。

【注】太陽病﹐若吐﹑若下﹑若發汗後不解﹐入裏微煩者﹐乃梔子豉湯證也。今小便數﹐大便因硬﹐是津液下奪也﹐當與小承气湯和之。以其結熱未甚﹐入裏未深也。

【集注】諭昌曰﹕微煩小便數﹐大便因硬﹐皆是邪漸入裏之機﹐故用小承气湯和之。

程應旄曰﹕吐﹑下﹑汗後而見煩證﹐徵之於大便硬﹐固非虛煩者比。然煩旣微而小便數﹐當由胃家失潤﹐燥气客之使然﹐胃𨿽實非大實也。以小承气湯取其和也﹐非大攻也。

小承气湯方

大黃﹝四兩﹞濃朴﹝去皮﹐炙﹐二兩﹞枳實﹝大者﹐炙﹐三枚﹞

以上三味﹐以水四升﹐煮取一升二合﹐去滓﹐分溫二服。初服湯當更衣﹔不爾者﹐盡飲之。若更衣者﹐勿服之。

趺陽脈浮而澀﹐浮則胃气彊﹐澀則小便數﹐浮澀相搏﹐大便則硬﹐其脾爲約﹐麻仁丸主之。

【注】趺陽﹐胃經脈也。趺陽脈浮而澀﹐陽浮則胃气彊﹐陰澀則小便數﹐陰陽相搏﹐則熱盛而液竭矣﹐故大便則硬也。其名爲約者﹐謂脾爲邪所約束﹐不能爲胃行其津液﹐故名脾約也。以麻仁丸主之﹐養液潤燥﹐淸熱通幽﹐其不敢恣行承气者﹐以脈澀故也。

【集注】程知曰﹕言胃脈浮澀﹐不可大攻﹐宜用麻仁丸潤法也。趺陽﹐胃脈也。在足跗上﹐動脈應手。浮則陽熱盛而胃彊﹐澀則陰津少而小便數。脾主爲胃行其津液者也﹐胃陽彊則脾陰弱﹐不能爲胃行其津液﹐故約其食物﹐如一二彈丸也。此不當下而當潤之。

程應旄曰﹕麻仁丸潤燥通幽﹐傷寒不可恣行大承气可知矣。所以然者﹐以其爲太陽陽明﹐非正陽陽明胃家實者比也。推之少陽陽明﹐其不可以正陽明胃家實之法治之﹐更可知矣。

汪琥曰﹕以胃彊脾弱爲脾約作解﹐蓋以胃中之邪熱盛爲陽彊﹐故脈浮﹔脾家之津液少爲陰弱﹐故脈澀。用麻仁丸者﹐以瀉胃中之陽而扶脾之陰也。

麻仁丸方

麻仁﹝二升﹞芍藥﹝半斤﹞枳實﹝半斤﹞大黃﹝去皮﹐一斤﹞濃朴﹝去皮﹐一斤﹞杏仁﹝去皮尖﹐熬﹐別作脂﹐一升﹞

上六味﹐蜜合丸﹐如桐子大。飲服十丸﹐日三服﹐漸加﹐以和爲度。

【集解】方有執曰﹕麻子﹑杏仁能潤漧燥之堅﹐枳實﹑濃朴能導固結之滯﹐芍藥斂液以輔潤﹐大黃推陳以致新﹐脾𨿽爲約﹐此能疏之。

傷寒吐後﹐腹脹滿者﹐與調胃承气湯。

【注】傷寒吐後﹐胸不脹滿而腹脹滿者﹐是表邪已盡﹐胃中壅熱故也。宜與調胃承气湯﹐下其熱而和之。以無硬痛﹐故不用大小承气也。

【集注】程知曰﹕言吐後腹脹滿宜調胃也﹐熱在上焦則吐﹐吐後腹脹滿﹐則邪不在胸﹐其爲裏實可知。然脹滿而不硬痛﹐自不宜用急下之法﹐但與調胃承气﹐和其胃熱可耳﹗《內經》云﹕諸脹腹大﹐皆屬於熱也。

程應旄曰﹕吐傷津液﹐燥气不能下達﹐遂成土郁﹐是以腹脹滿﹐用調胃承气﹐一奪其郁可耳﹗

調胃承气湯方

大黃﹝去皮﹐酒浸﹐四兩﹞甘艸﹝炙﹐二兩﹞芒硝﹝半升﹞

上三味﹐以水三升﹐煮取一升﹐去滓﹐納芒硝﹐更煮兩沸﹐少少溫服之。

【方解】方名調胃承气者﹐有調和承順胃气之義﹐非若大小承气專攻下也。經曰﹕熱淫於內﹐治以鹹寒﹔火淫於內﹐治以苦寒。君大黃之苦寒﹐臣芒硝之鹹寒﹐二味並舉﹐攻熱瀉火之力備矣。恐其速下﹐故佐甘艸之緩﹔又恐其過下﹐故少少溫服之﹐其意在不峻而和也。

陽明病﹐不吐不下﹐心煩者﹐可與調胃承气湯。

【注】陽明病﹐謂已傳陽明﹐不吐﹑不下﹐心煩者﹐謂未經吐﹑下而心煩也﹐其爲熱盛實煩可知。故與調胃承气湯瀉熱﹐而煩自除也。

【集注】成無己曰﹕吐後心煩謂之內煩﹐下後心煩謂之虛煩﹐今陽明病不吐不下心煩﹐則是胃有郁熱也﹐與調胃承气湯以下其郁熱。

諭昌曰﹕胃气及津液﹐旣不由吐﹑下而傷﹐則心煩明系胃中熱熾﹐故可與調胃承气湯。

陽明發熱汗多者﹐急下之﹐宜大承气湯。

【注】陽明病﹐不大便﹐發熱汗多不止者﹐𨿽無內實﹐亦當急下之。蓋因陽气大蒸於內﹐恐致陰液暴亡於外﹐故以全津液爲急務也﹐宜大承气湯下之。

【集注】諭昌曰﹕汗多則津液外滲﹐加以發熱﹐則津液盡隨熱勢﹐蒸蒸騰達於外﹐更無他法以止其汗﹐惟有急下一法﹐引熱勢從大腸而出﹐庶津液不致盡越於外耳。

程應旄曰﹕此等之下﹐皆爲救陰而設﹐不在奪實。奪實之下可緩﹐救陰之下不可緩。

沈明宗曰﹕陽明裏實﹐以潮熱微汗爲正。玆見發熱汗多﹐乃裏熱熾盛之極﹐蒸騰胃中津液﹐盡越於外﹐非亟奪其邪以救津液不可﹐故宜大承气湯急下也。

大承气湯方

大黃﹝酒洗﹐四兩﹞濃朴﹝炙﹐去皮﹐半斤﹞枳實﹝炙﹐五枚﹞芒硝﹝三合﹞

上四味﹐以水一斗﹐先煮二物﹐取五升去滓﹐納大黃更煮﹔取二升去滓﹐納芒硝﹐更上微火一兩沸。分溫再服﹐得下﹐余勿服。

【方解】諸積熱結於裏而成滿痞燥實者﹐均以大承气湯下之也。滿者﹐腹脇滿急脹﹐故用濃朴以消气壅﹔痞者﹐心下痞塞硬堅﹐故用枳實以破气結﹔燥者﹐腸中燥屎幹結﹐故用芒硝潤燥軟堅﹔實者﹐腹痛大便不通﹐故用大黃攻積瀉熱。然必審四証之輕重﹐四藥之多少適其宜﹐始可與也。若邪重劑輕﹐則邪气不服﹔邪輕劑重﹐則正气轉傷﹐不可不愼也。

【集解】柯琴曰﹕諸病皆因於气﹐穢物之不去﹐由於气之不順也﹐故攻積之劑﹐必用气分之藥﹐因以承气名湯。方分大小有二義焉。濃朴倍大黃﹐是气藥爲君﹐名大承气﹔大黃倍濃朴﹐是气藥爲臣﹐名小承气。味多性猛﹐制大其服﹐欲令大瀉下也﹐因名曰大﹔味寡性緩﹐制小其服﹐欲微和胃气也﹐因名曰小。且煎法更有妙義﹐大承气用水一斗煮朴﹑枳﹐取五升去滓﹐納大黃﹐再煮取二升﹐納芒硝﹐何哉﹖蓋生者气銳而先行﹐熟者气純而和緩﹐仲景欲使芒硝先化燥屎﹐大黃繼通地道﹐而後枳﹑朴除其痞滿。若小承气﹐以三味同煎﹐不分次第﹐同一大黃而煎法不同﹐此可見仲景微和之意也。

程知曰﹕調胃承气﹐大黃用酒浸﹔大承气﹐大黃用酒洗﹐皆爲芒硝之鹹寒而以酒制之。若小承气﹐不用芒硝﹐則亦不事酒浸洗矣。

陽明病﹐下之﹐心中懊而煩﹐胃中有燥屎者﹐可攻﹐腹微滿﹐初頭硬﹐後必溏﹐不可攻之。若有燥屎者﹐宜大承气湯。

【注】陽明病﹐下之後﹐心中懊而煩者﹐若腹大滿﹐不大便﹐小便數﹐知胃中未盡之燥屎復硬也﹐乃可攻之。若腹微滿﹐不可攻也。誤攻必變脹滿不能食﹐飲水則噦等﹐逆矣。若果有燥屎﹐宜下者﹐以大承气湯下之。

【集注】方有執曰﹕可攻以上﹐以轉矢气言。懊﹐悔痛恨之意。蓋藥力不足以勝病﹐燥硬欲行而不能﹐故曰﹕可攻。言當更服湯以促之也。腹微滿以下﹐以不轉矢气言。

頭硬後溏裏熱輕也﹐故曰﹕不可攻之。言當止湯勿服也。

程知曰﹕言有燥屎﹐卽可大攻下也。下後心中懊而煩者﹐虛煩也﹐當與梔子豉湯。

若胃有燥屎﹐則非虛煩﹐故可攻。腹不甚滿﹐則無必攻之法﹐有燥屎則非先硬後溏者也﹐故可攻。又曰﹕便硬與燥屎不同。便硬者﹐大便實滿而硬﹔燥屎者﹐胃中宿食﹐因胃熱而結爲燥丸之屎也。故便硬﹐猶有用小承气者﹔若燥屎﹐則無不用芒硝之鹹寒也。

程應旄曰﹕未句乃申可攻句﹐以決治法。

得病二三日﹐脈弱﹐無太陽柴胡證﹐煩躁心下硬﹐至四五日﹐𨿽能食﹐以小承气湯﹐少少與微和之﹐令小安。至六日﹐與承气湯一升﹐若不大便六七日﹐小便少者﹐𨿽不能食﹐但初頭硬﹐後必溏﹐未定成硬﹐攻之必溏。須小便利﹐屎定硬﹐乃可攻之﹐宜大承气湯。

【注】得病二三日﹐無太陽﹑少陽證﹐煩躁心下硬﹐至四五日﹐不大便﹐若脈大﹐屬正陽陽明﹐胃實之證也﹐下之無疑。今脈弱﹐𨿽胃和能食﹐不可輕下﹐只可與小承气湯﹐少少與而微和之﹐令其小安。次日仍不大便﹐繼與小承气湯促之。若六七日竟不大便而小便少者﹐卽不能食﹐亦屬胃中尙未漧燥﹐屎未定硬﹐如大攻之﹐初見硬復必溏也。須待小便利﹐知屎定硬﹐乃可攻之﹐宜大承气湯。

【集注】方有執曰﹕太陽不言藥﹐以有桂枝﹑麻黃之同也﹔少陽言藥﹐以專主柴胡也。

凡以此爲文者﹐皆互發也。以無太﹑少二經證﹐故知此屬陽明﹐以脈弱﹐故宜微和﹐至六日以下﹐乃歷敍可攻﹑不可攻之節度也。

程應旄曰﹕能食以結在腸間﹐而胃火自盛也。先以小承气湯少少與之﹐和胃中之火﹐令少安後﹐以前藥增至一升﹐去腸中之結。旣用小承气矣﹐而又減去分數﹐接續投之﹐以脈弱之胃﹐其稟素虛﹐而爲日又未久也。

張璐曰﹕此段之能食﹑不能食﹐全與辧風寒彊弱無涉。言能食者﹐不可以爲胃彊而輕下﹔不能食者﹐不可以爲胃中有燥屎而輕下也。

陽明病﹐脈遲﹐𨿽汗出不惡寒者﹐其身必重﹐短气﹐腹滿而喘﹐有潮熱者﹐此外欲解﹐可攻裏也﹐手足然汗出者﹐此大便已硬也﹐大承气湯主之。若汗多﹐微發熱惡寒者﹐外未解也﹐其熱不潮﹐未可與承气湯﹐若腹大滿不通者﹐可與小承气湯﹐微和胃气﹐勿令大泄下。

【注】陽明病脈遲﹐𨿽汗出不惡寒﹐外證欲解而脈不實﹐尙未可攻也。若其人身重﹐熱困於體也﹔短气而喘﹐熱壅於上也﹔腹滿潮熱﹐熱聚於中也﹐手足然汗出﹐大便已硬﹐熱結於下也﹐斯爲外邪已解﹐內實已成﹐始可攻之﹐主以大承气湯可也。若汗出﹐微發熱惡寒者﹐則外猶未解也﹐其熱不潮者﹐裏猶未實也﹐不可與承气湯。卽有裏急﹑腹大滿﹑不通等證﹐亦只宜與小承气湯微和胃气﹐勿令大泄下﹐蓋以脈遲故也。

【集注】方有執曰﹕潮熱﹐陽明旺於申酉戌﹐故熱作於此時﹐如潮之有信也。手足然而汗出者﹐脾主四肢而胃爲之合﹐胃中燥實而蒸蒸騰達於四肢﹐故曰﹕大便已硬也。

林瀾曰﹕此節辧脈遲內結之﹐或宜大承气攻之﹐或但可以小承气微和之也。陽明病脈遲證﹐兼汗出不惡寒﹐身重短气﹐腹滿而喘﹐似屬可攻。然必有潮熱者﹐爲外證已解﹐裏證已具﹐手足然汗出者﹐爲大便已硬﹐主以大承气湯攻之奚疑﹗若汗出𨿽多﹐猶見發熱惡寒﹐則表尙在也﹐其熱不潮﹐汗亦非手足然之汗﹐安可與承气以攻之乎﹗卽腹大滿不通﹐亦只可與小承气微和﹐勿令大泄下。此何以故﹖脈遲便非必下之脈﹐𨿽內結亦豈大承气所宜哉﹗陽明病﹐潮熱﹐大便微硬者﹐可與大承气湯﹔不硬者﹐不可與之。若不大便六七日﹐恐有燥屎﹐欲知之法﹐少與小承气湯﹐湯入腹中﹐轉矢气者﹐此有燥屎也﹐乃可攻之﹔若不轉矢气者﹐此但初頭硬﹐後必溏﹐不可攻之﹐攻之必脹滿不能食也。欲飲水者﹐與水則噦﹐其後發熱者﹐必大便復硬而少也﹐以小承气湯和之。不轉矢气者﹐愼不可攻也。

【注】陽明病﹐潮熱大便微硬者﹐可與大承气湯﹔不硬者﹐不可與之也。若不大便六七日﹐恐有燥屎﹐欲知之法﹐少與小承气湯﹐湯入腹中轉矢穢气﹐則爲有燥屎﹐乃可攻之。

若不轉矢穢气﹐此但初頭硬後必溏﹐是尙未成硬也﹐不可攻之﹐攻之必寒气乘虛上逆﹐脹滿不能食也。欲飲水者﹐得水則噦﹐亦由虛寒之气上逆﹐不能化水而下輸也。若其後所發潮熱不退﹐必是大便再硬﹐但已經下後﹐所硬者無多﹐只以小承气湯和之可也。故凡服承气湯不轉矢气者﹐愼不可攻也。此蓋仲景戒人不可輕下之意。

【集注】方有執曰﹕此以潮熱﹑轉矢气次第而詳言之﹐以決當下之候也。轉矢气﹐反屁出也。脹滿﹐藥寒之過也。噦﹐亦寒傷胃也。復硬而少者﹐重下故也。末句重致叮嚀之意。

諭昌曰﹕若腹中气仍不轉﹐則不但用大承气大差﹐卽小承气亦差矣。

程知曰﹕上條曰﹕外欲解﹐可攻裏﹔曰﹕外未解﹐未可與承气﹔曰﹕可與小承气﹐微和胃气﹐勿令大泄下。此條曰﹕可與﹔曰﹕不可與﹔曰﹕乃可攻之﹐不可攻之﹔曰﹕少與小承气﹔曰﹕以小承气和之﹐愼不可攻。多少商量愼重之意。故惟手足然汗出﹐大便燥硬者﹐始主之以大承气﹐若小承气﹐猶是微和胃气之法也。

汪琥曰﹕轉矢气﹐則知其人大便已硬﹐腸胃中燥熱之甚﹐故其气不外宣﹐時轉而下﹔不轉矢气﹐則腸胃中𨿽有熱﹐而滲孔未至於燥﹐此但初頭硬﹐後必溏也。

陽明病﹐譫語﹐發潮熱﹐脈滑而疾者﹐小承气湯主之。因與承气湯一升﹐腹中轉失气者﹐更服一升﹐若不轉矢气者﹐勿更與之。明日又不大便﹐脈反微澀者﹐裏虛也﹐爲難治﹐不可更與承气湯也。

【注】陽明病﹐譫語﹐潮熱﹐脈滑而疾者﹐是可攻之證脈也。然無然之汗出﹐與小便數﹑大便硬燥實等證﹐則不可驟然攻之﹐宜先與小承气湯一升試之。若腹中轉矢穢气﹐則知腸中燥屎已硬﹐以藥少未能遽下﹐所轉下者﹐但屎之气耳﹗可更服一升促之﹐自可下也。若不轉矢气﹐則勿更與服﹐俟明日仍不大便﹐診其脈仍滑疾﹐則更服之。今脈反見微澀﹐則是裏虛無气﹐不能承送﹐故爲難治﹐所以不可更與承气湯也。

【集注】方有執曰﹕滑以候食﹐故爲大便硬之診。疾者﹐屬裏熱也。微者﹐陽气不充﹐無以營運。澀者﹐陰血不足﹐無以潤送。故曰﹕陽微不可下﹐無血不可下。此之謂也。

張璐曰﹕此條脈滑而疾﹐有譫語﹑潮熱﹐而無硬滿實證﹐只宜以小承气湯下之﹐下之而脈反微澀﹐證變裏虛﹐故爲難治。

傷寒若吐﹑若下後不解﹐不大便五六日﹐上至十餘日﹐日晡所發潮熱﹐不惡寒﹐獨語如見鬼狀。若劇者﹐發則不識人﹐循衣摸牀﹐惕而不安﹐微喘直視。脈弦者生﹐澀者死。微者﹐但發熱﹑譫語者﹐大承气湯主之。若一服利﹐則止後服。

【按】趙嗣眞曰﹕《活人書》去﹕弦者﹐陽也﹔澀者﹐陰也。陽病見陽脈者生﹐在仲景脈法中﹐弦澀屬陰不屬陽得無疑乎﹖今觀本文內﹐脈弦者生之「弦」字﹐當是「滑」字。

若是「弦」字﹐弦爲陰負之脈﹐豈有必生之理﹖惟滑脈爲陽﹐始有生理。滑者通﹐澀者塞﹐凡物理皆以通爲生﹐塞爲死。玩上條脈滑而疾者小承气主之﹐脈微澀者﹐裏虛爲難治﹐益見其誤。

【注】傷寒﹐若吐﹑若下後﹐津液已亡﹐而表不解﹐邪因入裏﹐不大便五六日﹐上至十餘日仍不大便﹐日晡所發潮熱﹐不惡寒者﹐此乃表邪悉罷﹐裏熱漸深也﹐仍宜大承湯﹐蕩盡余邪﹐以存陰液﹐自可愈也。若因循失下﹐以致獨語如見鬼狀﹐病勢劇者﹐則不識人﹐循衣摸牀﹐驚惕不安﹐微喘直視﹐見一切陽亢陰微﹐孤陽無根據﹐神明擾亂之象。當此之際﹐惟診其脈滑者爲實﹐堪下則生﹔澀者爲虛﹐難下則死。若病勢微者﹐但見潮熱﹑譫語﹑不大便之證﹐而無前神昏等劇者﹐宜以大承气湯下之﹐若一服利﹐卽止後服﹐蓋恐其過也。

【按】循衣摸牀﹐危惡之候也。一以陰气未竭爲可治﹐如太陽中風﹐火劫變逆﹐撚衣摸牀﹐小便利者生﹐不利者死是也。一以陽熱之極爲可攻﹐如陽明裏熱成實﹐循衣摸牀﹐脈滑者生﹐澀者死是也。大抵此證﹐多生於汗﹑吐﹑下後﹐陽气大虛﹐精神失守。經曰﹕四肢者﹐諸陽之本也。陽虛故四肢擾亂失所倚也﹐以獨參湯救之﹔汗多者﹐以參湯﹔厥冷者﹐以參附湯治之。愈者不少﹐不可槪謂陽極陰竭也。

【集注】諭昌曰﹕此條舉譫語之勢重者爲言。而勢重之中﹐復分二等﹕劇者主死﹔微者主生。故以大承气湯下之。

程知曰﹕婁全善治循衣摸牀﹐每以補益得愈﹐亦因其脈証之不足也。劉守眞每以承气治熱病﹐法𨿽祖於仲景﹐而辧證其未能如此詳悉﹐故開後人鹵莽之端。又曰﹕喘則气欲上脫﹔微喘者邪實於內﹐而又不能大喘也。

不識人循衣摸牀﹐心欲絕也﹔動惕不安﹐肝欲絕也﹔微喘﹐肺欲絕也﹔直視﹐腎欲絕也。

《內經》所謂三陰三陽﹐五臟六腑皆受病﹐榮衛不行﹐臟腑不通﹐故脈澀者死也。

汪琥曰﹕日晡所發潮熱者﹐腑實燥甚﹐故當其經气王時發潮熱也。獨語者﹐卽譫語也。

病患自言爲譫﹐獨語如見鬼狀﹐乃陽明腑實而妄見妄聞。劇者﹐甚也。成注云﹕熱甚昏冒正气﹐故不識人。循衣摸牀者﹐陽熱偏勝而躁動於手也。惕而不安者﹐胃熱衝膈﹐心神爲之不寧也。又胃熱甚而气上逆則喘﹐直視則邪干髒矣。故其生死之機﹐須於脈候決之。

陽明病﹐本自汗出﹐醫更重發汗﹐病已瘥﹐尙微煩不了了者﹐此大便必硬故也。以亡津液﹐胃中漧燥﹐故令大便硬﹐當問其小便日幾行﹐若本小便日三四行﹐今日再行﹐故知大便不久出。今爲小便數少﹐以津液當還入胃中﹐故知不久必大便也。

【注】陽明病﹐本應自汗出﹐醫誤以爲風邪﹐更重發汗﹐病已瘥﹐尙微煩不了了者﹐此大便必硬故也。然無或滿﹑或痛之苦者﹐以重汗亡津﹐胃中漧燥﹐故大便硬﹐本無宿食也。則當問其小便日幾行﹐若本一日三四行﹐今日只再行﹐可知大便不久則出。蓋小便數少﹐則津液當還胃中﹐故知不久必大便自出﹐不須藥也。

【集注】方有執曰﹕水谷入胃﹐其精者爲津液﹐粗者成渣滓。水精滲出腸胃之外﹐淸者爲津液﹐濁者外而爲汗﹐下而爲小便。故汗與小便過多者﹐皆能奪乎津液﹐所以渣滓之爲大便者﹐漧燥結硬而難出也。然二便者﹐水谷分行之道路﹐此通則彼塞﹐此塞則彼通﹐小便出少﹐則津液還停胃中﹐必大便潤而自出也。

陽明病﹐自汗出﹐若發汗﹐小便自利者﹐此爲津液內竭﹐𨿽硬不可攻之﹐當須自欲大便﹐宜蜜煎導而通之。若土瓜根及大豬膽汁﹐皆可爲導。

【注】此承上條詳其義以明其治也。陽明病﹐自汗出﹐或發汗﹑小便自利者﹐此爲津液內竭﹐𨿽大便硬而無滿痛之苦﹐不可攻之﹐當待津液還胃﹐自欲大便﹐燥屎已至直腸﹐難出肛門之時﹐則用蜜煎潤竅滋燥﹐導而利之。或土瓜根宣气通燥﹐或豬膽汁淸熱潤燥﹐皆可爲引導法﹐擇而用之可也。

【集注】成無己曰﹕津液內竭﹐腸胃漧燥﹐大便因硬﹐此非結熱﹐故不可攻﹐宜以潤藥外治而導引之。

張璐曰﹕凡系多汗傷津﹐及屢經汗下不解﹐或尺中脈遲弱﹐元气素虛之人﹐當攻而不可攻者﹐並宜導法。

程應旄曰﹕小便自利者﹐津液未還入胃中﹐津液內竭而硬﹐故自欲大便﹐但苦不能出耳。須有此光景時﹐方可從外導法﹐漬潤其腸﹐腸潤則水流就濕﹐津液自歸還於胃﹐故不但大便通﹐而小便亦從內轉矣。

蜜煎導方

蜜七合﹐一味納銅器中﹐微火煎之﹐稍凝似飴狀﹐攪之勿令焦著﹐欲可丸﹐並手撚作挺子﹐令頭銳大如指﹐長二寸許。當熱時急作﹐冷則硬﹐以納穀道中﹐以手急抱﹐欲大便時乃去之。

《內臺方》用蜜五合﹐煎凝時﹐加皂角末五錢﹐蘸撚作挺﹐以豬膽汁或油潤穀道﹐納之。

豬膽汁方

大豬膽一枚﹐瀉汁和法醋少許﹐以灌穀道內﹐如一食頃﹐當大便﹐出宿食惡物甚效。

《內臺方》不用醋﹐以小竹管插入膽口﹐畱一頭用油潤﹐納入穀道中﹐以手將膽撚之﹐其汁自入內﹐此方用之甚便。

土瓜根方

﹝缺﹞

【按】土瓜﹐卽俗名赤雹也。《肘後方》治大便不通﹐采根搗汁﹐用筒吹入肛門內。此與上豬膽汁方同義。《內臺方》用土瓜根削如挺﹐納入穀道中﹐誤矣。蓋蜜挺入穀道能烊化而潤大便﹐土瓜根不能烊化﹐如削挺用之﹐恐失仲景制方之義。

傷寒六七日﹐目中不了了﹐睛不和﹐無表裏證﹐大便難﹐身微熱者﹐此爲實也。急下之﹐宜大承气湯。

【注】少陰病﹐得之二三日﹐口燥咽漧﹐急下之﹐宜大承气湯者﹐乃因熱勢甚速﹐消灼腎水﹐津液不能到咽﹐故不必待其有可下之證而急下之﹐是下其熱﹐以救將絕之水﹔緩則腎水漧竭﹐陽必無根據﹐躁冒自焚而死也。目中不了了而睛和者﹐陰證也﹔睛不和者﹐陽證也。今傷寒六七日﹐目中不了了﹐睛不和者﹐是腎水爲胃陽所竭﹐水旣不能制火﹐則火上燻於目﹐而眸子朦朧﹐爲之不了了也。此熱結神昏之漸﹐危惡之候也。𨿽外無陽證﹐惟身微熱﹐內無滿痛﹐只大便難﹐亦爲熱實﹐故曰﹕此爲實也。急以大承气湯下之﹐瀉陽救陰﹐以全未竭之水可也。睛不和者﹐謂睛不活動也。

【集注】方有執曰﹕了了﹐猶也。《素問》曰﹕陽明主肉﹐其脈俠鼻絡於目。

《靈樞》曰﹕足陽明之正﹐上循咽出於口﹐還系目系合於陽明也。又曰﹕足陽明之筋﹐其支者﹐上頸上俠口合於﹐下結於鼻﹐上合於太陽。太陽爲目上綱﹐陽明爲目下綱﹐所以目中不了了﹐睛不和﹐知胃實也。急下者﹐任脈循面入目﹐督脈上系兩目中央﹐諸脈皆屬於目﹐而人之精神注焉﹐是以宜急下也。

諭昌曰﹕少陰有急下三法以救腎水﹕一本經水竭﹐一木邪湧水﹐一土邪淩水。陽明亦有急下三法以救津液﹕一汗多津越於外﹐一腹滿津結於內﹐一目睛不慧﹐津枯於中。合兩經下法以觀病情生理﹐如身在冰壺腹飲上池矣。

張錫駒曰﹕陽火亢極﹐陰水欲枯﹐故使目中不了了而睛不和。急下之﹐所以抑亢極之陽火﹐而救垂絕之陰水也。

魏荔彤曰﹕陽明燥屎應下﹐胃實應下﹐俱詳考其脈證矣。乃有表裏無他證﹐獨於陽明胃脈所發見端倪處﹐體認其證﹐如傷寒六七日﹐太陽已罷﹐陽明已成﹐其目昏暗朦昧﹐若隔雲霧而不了了明白者﹐此證名爲睛不和也。陽明熱盛﹐循經絡而發其昏朦之象﹐以致睛失其光﹐此內熱盛而爲實﹐其機已兆﹐兼以大便硬而難﹐身有微熱者﹐則胃實已眞﹐故曰﹕此爲實也﹐急下之﹐宜大承气湯。

病患小便不利﹐大便乍難乍易﹐時有微熱﹐喘冒不能臥者﹐有燥屎也﹐宜大承气湯。

【注】陽明病之人﹐小便自利﹐大盒飯硬﹐小便不利﹐大便不硬。是知硬不硬﹐不在熱不熱﹐而在液之竭與不竭也。今小便不利﹐而大便乍難乍難易者﹐蓋熱將欲作結﹐而液未竭也。有時微熱者﹐熱入裏也﹔喘者﹐熱乘肺也﹔冒者﹐熱乘心也﹔不能臥者﹐熱並陽也﹐此皆一派熱結便硬之徵。神昏譫狂之漸﹐𨿽無滿痛﹐亦必有燥屎﹐宜大承气湯下之﹐自愈也。

【集注】王三陽曰﹕此證不宜妄動﹐必以手按之臍腹有硬塊﹐喘冒不能臥﹐方可攻之。

何也﹖乍難乍易故也。

林瀾曰﹕旣微熱時作﹐喘冒不能臥﹐則有燥屎已的。自宜下逐裏實爲急﹐安可復以小便利﹑屎定硬﹐始可攻之常法拘哉﹗汪琥曰﹕此條病未經下而有燥屎﹐乃醫人不易識之證。成無己云﹕小便利則大便硬﹐此有燥屎乃理之常。今病患小便不利﹐大便乍難乍易﹐何以知其有燥屎耶﹖蓋大實﹑大滿之證﹐則前後便皆不通。大便爲燥屎壅塞﹐其未堅結者﹐或有時而並出﹐故乍易﹔其極堅結者﹐終著於大腸之中﹐故乍難。燥屎結積於下﹐濁气攻衝於上﹐以故時有微熱﹔微熱者﹐熱伏於內不得發泄也。後條辧云﹕濁气乘於心肺﹐故旣冒且喘也﹔不得臥者﹐胃有燥屎所擾﹐卽胃不和則臥不安也。凡此者﹐皆是有燥屎之徵﹐故云﹕宜大承气湯。

病患不大便五六日﹐繞臍痛﹐煩躁﹐發作有時者﹐此有燥屎﹐故使不大便也。

【注】病患不大便五六日﹐繞臍痛者﹐是腸胃中燥屎結無去路﹐故繞臍痛也。煩躁發作有時者﹐是燥屎穢熱上攻則煩躁﹐不攻則不煩躁﹐故發作有時也。不須以小承气湯試之﹐直以大承气湯下其燥屎﹐大便利自可愈也。

【集注】方有執曰﹕病患﹐謂凡有病之人。而證犯如此者﹐則皆當如此治之。此示人辧凡百胃實之大旨也。

程應旄曰﹕攻法﹐必待有燥屎﹐方不爲誤攻。所以驗燥屎之法﹐不可不備﹐無恃轉矢气之一端也。病患𨿽不大便五六日﹐屎之燥與不燥未可知也。但繞臍痛﹐則知腸胃幹﹐屎無去路﹐滯澀在一處而作痛﹔煩躁發作有時者﹐因屎气攻動﹐則煩躁發作﹔又有時伏而不動﹐亦不煩躁﹐而有繞臍痛者﹐斷其不大盒飯無差矣。何大承气湯之不可攻耶﹗大下後﹐六七日不大便﹐煩不解﹐腹滿痛者﹐此有燥屎也。所以然者﹐本有宿食故也﹐宜大承气湯。

【注】此承上條以明其治也。下之未盡﹐仍當下之﹐乃大下之後﹐六七日後不大便。煩亦不解﹐腹仍滿痛者﹐此有燥屎下之未盡也。所以然者﹐本有宿食故也﹐宜大承气湯復下之自愈也。

【集注】程知曰﹕大下之後﹐宜乎病解矣﹐乃復六七日不大便﹐煩不解面腹滿痛﹐此必有燥屎未盡而然。蓋宿食因熱復爲之結硬也。

陽明病﹐下之﹐其外有熱﹐手足溫﹐不結胸﹐心中懊﹐饑不能食﹐但頭汗出者﹐梔子豉湯主之。

【注】陽明經病下之﹐身熱未除﹐手足溫﹐不結胸者﹐是所陷之邪淺也。心中懊﹐饑不能食﹐但頭汗出者﹐是陽邪蒸鬱於胸膈間也。宜梔子豉湯湧其熱也。

【集注】程知曰﹕其外有熱者﹐經邪未解也﹔手足溫者﹐熱入未深也。

程應旄曰﹕懊擾胃﹐故饑不能食。熱鬱气蒸﹐故但頭汗出。

魏荔彤曰﹕表邪未全入裏﹐乃卽以爲胃實而遽下之﹐則其外仍有熱﹐究不能隨下藥而蕩滌也。於是𨿽熱而不潮﹐手足𨿽溫而無然之汗出﹐則是在表者﹐仍在表而下之﹐徒傷其裏耳﹗卽不至於全在太陽者﹐誤下成結胸﹐而心下懊﹐饑不能食﹐但頭汗出﹐其陽明蒸蒸之熱﹐爲陰寒之藥所郁﹐俱凝塞於胸膈之上﹐其證已昭然矣。但病仍帶表﹐旣不可再下﹐且已入裏﹐又不可復發汗﹐惟有主以梔子豉湯﹐仍從太陽治也。

傷寒嘔多﹐𨿽有陽明證﹐不可攻之。

【注】傷寒三陽多有嘔證﹐以其風寒之表未除﹐胸中陽气爲寒所郁﹐故皆不可攻下也。

其漧嘔而惡寒發熱者﹐屬太陽也﹔喜嘔而寒熱往來者﹐屬少陽也。今𨿽只有惡熱﹑不惡寒﹑大便硬之陽明證﹐而嘔多亦不可攻之﹐其气逆在上而未斂﹐爲實也。

【集注】沈明宗曰﹕惡寒發熱之嘔屬太陽﹐寒熱往來之嘔屬少陽﹐但惡熱不惡寒之嘔屬陽明。然嘔多則气已上逆﹐邪气偏侵上脘﹐或帶少陽﹐故𨿽有陽明證﹐愼不可攻也。

陽明中風﹐口苦咽漧﹐腹滿微喘﹐發熱惡寒﹐脈浮而緊﹐若下之﹐則腹滿小便難也。

【注】陽明﹐謂陽明裏證。中風﹐謂太陽表證也。口苦咽漧﹐少陽熱證也。腹滿﹐陽明熱證也。微喘﹐發熱惡寒﹐太陽傷寒證也。脈浮而緊﹐傷寒脈也。此爲風寒兼傷表裏同病之證﹐當審表裏施治。太陽﹑陽明病多﹐則以桂枝加大黃湯兩解之﹔少陽﹑陽明病多﹐則以大柴胡湯和而下之。若惟從里治﹐而遽以腹滿一證﹐爲熱入陽明而下之﹐則表邪乘虛復陷﹐故腹更滿也﹔裏熱愈竭其液﹐故小便難也。

【集注】程知曰﹕此言陽明兼有太陽﹑少陽表邪﹐卽不可攻也。陽明中風﹐熱邪也。腹滿而喘﹐熱入裏矣。然喘而微﹐則未全入裏也。發熱惡寒﹐脈浮而緊﹐皆太陽未除之證﹐口苦咽漧﹐爲有少陽之半表半里﹐若誤下之﹐則表邪乘虛內陷﹐而腹益滿矣。兼以重亡津液﹐故小便難也。

程應旄曰﹕此條與太陽大靑龍證同。太陽以風寒持其營衛﹐故有煩躁證而無腹滿證﹔此以風寒持住陽明﹐故有腹滿證而無煩躁證。然口苦﹑咽漧﹐實與煩躁同其機兆也。

陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒反惡熱﹐身重﹐若發汗則躁﹐心憒憒反譫語﹔若加溫鍼﹐必怵惕煩躁不得眠﹐若下之﹐則胃中空虛﹐客气動膈﹐心中懊﹐舌上苔者﹐梔子豉湯主之。若渴欲飲水﹐口漧舌燥者﹐白虎加人參湯主之。

若脈浮發熱﹐渴欲飲水﹐小便不利者﹐豬苓湯主之。陽明病﹐汗出多而渴者﹐不可與豬苓湯﹐以汗多胃中燥﹐豬苓湯復利其小便故也。

【注】此承前條互發其義﹐以明其治也。前條表證居多﹐戒不可誤下﹔此條表裏混淆﹐脈證錯雜﹐不但不可誤下﹐亦不可誤汗也。若以脈浮而緊﹐誤發其汗﹐則奪液傷陰﹔或加燒鍼﹐必益助陽邪﹐故譫語煩躁﹐怵惕憒亂不眠也﹔或以証之腹滿﹑惡熱而誤下之﹐則胃中空虛﹐客气邪熱﹐擾動胸膈﹐心中懊﹐舌上生苔﹐是皆誤下之過﹐宜以梔子豉湯一湧而可安也。若脈浮不緊﹐證無懊﹐惟發熱﹐渴欲飲水﹐口漧舌燥者﹐爲太陽表邪已衰﹐陽明燥熱正甚﹐宜白虎加人參湯﹐滋液以生津。若發熱渴欲飲水﹐小便不利者﹐是陽明飲熱並盛﹐宜豬苓湯利水以滋幹。然陽明病﹐法當多汗﹐因汗出多﹐致小便少而渴者﹐不可與豬苓湯。蓋以汗多胃燥﹐無水不能下行﹐乃水涸之小便少﹐非水蓄之小便不利也﹐恐豬苓湯更利其小便﹐則益竭津液而助燥矣。

【按】太陽病﹐煩熱無汗而渴﹐小便利者﹐大靑龍湯證也﹔小便不利者﹐小靑龍湯去半夏加花粉﹑茯苓證也。太陽病﹐煩熱有汗而渴﹐小便利者﹐桂枝合白虎湯證也﹔小便不利者﹐五苓散證。陽明病﹐煩熱無汗而渴﹐小便利者﹐宜葛根湯加石膏主之﹔小便不利者﹐以五苓散加石膏﹑寒水石﹑滑石主之。陽明病﹐煩熱有汗而渴﹐小便利者﹐宜白虎湯﹔小便不利者﹐以豬苓湯。少陽病寒熱無汗而渴﹐小便利者﹐當以小柴胡湯去半夏加花粉﹔小便不利者﹐當以小柴胡湯加茯苓。太陰無渴。少陰陽邪﹐煩嘔小便赤而渴者﹐以豬苓湯﹔少陰陰邪下利﹐小便白而渴者﹐以眞武湯。厥陰陽邪消渴者﹐白虎加人參湯﹔厥陰陰邪﹐轉屬陽明﹐渴欲飲水者﹐少少與之則愈。證旣不同﹐法亦各異﹐當詳審而明辧之。

【集注】諭昌曰﹕發熱以上與前條同﹐而汗出﹐不惡寒﹐反惡熱﹐身重﹐四者皆陽明之見證﹐所以汗﹑下﹑燒鍼俱不可用。舌上苔﹐則膈熱甚﹐故湧以梔子豉而徹去其膈熱﹐斯治太陽而無礙陽明矣。若前證更加口漧舌燥﹐則宜用白虎湯以解熱生津﹔更加小便不利﹐則宜以豬苓湯﹐以導熱滋幹也。其汗多而渴﹐不可與豬苓湯者﹐以熱邪傳入陽明﹐必先耗其津液﹔加以汗多復奪之於外﹐又利小便更奪之於下﹐則津液有立亡之患﹐故示戒也。

程應旄曰﹕熱在上焦﹐故用梔子豉湯﹔熱在中焦﹐故用白虎加人參湯﹔熱在下焦﹐故用豬苓湯。

豬苓湯方

豬苓﹝去皮﹞茯苓阿膠澤瀉滑石﹝碎﹐各一兩﹞

上五味﹐以水四升﹐先煮四味﹐取二升﹐去滓﹐納阿膠烊消﹐溫服七合﹐日三服。

【集解】趙羽皇曰﹕仲景制豬苓一湯﹐以行陽明﹑少陰二經水熱。然其旨全在益陰﹐不專利水。蓋傷寒表虛﹐最忌亡陽﹐而裏虛又患亡陰。亡陰者﹐亡腎中之陰﹐與胃家之津液也。故陰虛之人﹐不但大便不可輕動﹐卽小水亦忌下通﹐倘陰虛過於滲利﹐則津液反致耗竭。方中阿膠質膏﹐養陰而滋燥﹔滑石性滑﹐去熱而利水﹔佐以二苓之滲瀉﹐旣疏濁熱而不畱其壅瘀﹐亦潤眞陰而不苦其枯燥﹐是利水而不傷陰之善劑也。故利水之法﹐於太陽用五苓者﹐以太陽職司寒水﹐故加桂以溫之﹐是暖腎以行水也﹔於陽明﹑少陰用豬苓者﹐以二經兩關津液﹐特用阿膠﹑滑石以潤之﹐是滋養無形以行有形也。利水𨿽同﹐寒溫迥別﹐惟明者知之。

脈浮而大﹐心下反硬﹐有熱。屬髒者攻之﹐不令發汗﹔屬腑者不令溲數。溲數則大便硬﹐汗多則熱愈﹐汗少則便難﹐脈遲尙未可攻。

【注】屬髒﹐謂屬裏也﹔屬腑﹐謂屬表也。溲﹐謂小便也。脈浮而大﹐太陽﹑陽明脈也。

浮屬表﹐大屬裏﹐今太陽脈浮之表未解﹐而心下反硬﹐陽明之裏又急﹐權乎汗﹑下可也。

設裏有熱實﹐攻之無疑﹐不須先汗以解外也。如無熱實﹐而有脈浮之表﹐不但不令攻之﹐卽小便不利﹐亦不令利小便﹐仍當解外也。蓋恐溲數汗多﹐亡其津液﹐致大便硬﹐則熱愈實也。若汗少脈遲﹐卽有便硬﹐裏尙未實﹐亦未可攻也。

【集注】王肯堂曰﹕論言脈浮大﹐反發汗反下之爲逆。此以心下硬有熱﹐知傳邪入裏﹐故捨脈而從證也。大便則許攻之﹐小便則不許利何也﹖曰﹕攻大便則內熱除﹐利小便則津液傷也。

林瀾曰﹕心下硬與腹硬滿不同。腹硬邪已結聚成實﹐此但在心下﹐自與非下不可者異矣。腑與髒對舉而言﹐見一爲入裏﹐一猶屬表之義也。

陽明病﹐脈遲﹐食難用飽﹐飽則微煩頭眩﹐必小便難﹐此欲作谷疽。𨿽下之﹐腹滿如故﹐所以然者﹐脈遲故也。

【注】陽明病不更衣﹐已食如饑﹐食輒腹滿脈數者﹐則爲胃熱﹐可下證也。今脈遲﹐遲爲中寒﹐中寒不能化谷﹐所以𨿽饑欲食﹐食難用飽﹐飽則煩悶﹐是健運失度也。淸者阻於上升﹐故頭眩﹐濁者阻於下降﹐故小便難。食郁濕瘀﹐此欲作谷疽之徵﹐非陽明熱濕﹐腹滿發黃者比。𨿽下之腹滿暫減﹐頃復如故﹐所以然者﹐脈遲中寒故也。

【集注】方有執曰﹕遲爲寒不化谷﹐故食難用飽。濕郁而蒸﹐气逆而不下行﹐故微煩頭眩﹐小便難也﹐疽黃病也。谷疽﹐水谷之濕蒸發而身黃也。

張璐曰﹕下之腹滿如故﹐蓋腹滿已是邪隱﹐脈遲則胃不實﹐徒下其糟粕﹐病旣不除﹐而反害之耳﹗夫陽明證本當下﹐陽明而至腹痛﹐尢當急下。獨此一證下之﹐腹滿必如故者﹐緣脈遲則胃气空虛﹐津液不充﹐其滿不過虛熱內壅﹐非結熱當下之比也。可見脈遲胃虛﹐不但下之無益﹐卽發汗利小便之法﹐亦不可用﹐惟當用和法﹐如甘艸漧薑湯﹐先溫其中﹐然後少與調胃微和胃气可也。

程應旄曰﹕熱蓄成黃之腹滿﹐下之可去。此則穀气不得宣泄﹐屬胃气虛寒使然﹐下之益虛其虛矣。故腹滿如故。

陽明病﹐若中寒者﹐不能食﹐小便不利﹐手足然汗出﹐此欲作固瘕﹐必大便初硬後溏﹐所以然者﹐以胃中冷﹐水谷不別故也。

【注】陽明病內熱﹐則不大便﹐能食﹐小便利﹐手足然汗出﹐是可下之證也。今中寒不能食﹐小便不利﹐𨿽手足然汗出﹐不可下也﹐此爲中寒欲作固瘕。何以知之﹖以大便必初硬而後溏也。所以然者﹐胃中虛冷﹐水谷不分﹐故小便不利而大便必溏也。

【按】不能食與上條食難用飽﹐同一不能腐熟水谷也。小便不利與上條小便難﹐同一不能下輸膀胱也。惟手足然汗出﹐與上條飽則微煩﹑頭眩不同﹐彼欲作谷疸﹐此欲作固瘕﹐皆胃中寒冷。一以微煩頭眩﹐陽在中上﹐故不病瀉而病疸﹔一以手足汗出﹐陽在四肢﹐故不病疸而病瀉也。再上條中寒食難用飽﹐無汗小便難﹐欲作谷疸﹐以其尙能少食微煩﹐猶有陽气故也。此條中寒不能食﹐手足冷汗﹐小便不利﹐欲作固瘕﹐則是寒濕不化﹐純陰故也。固瘕者﹐大瘕瀉也﹐俗謂之溏瀉。固者﹐久而不止之謂也。

【按】人之汗以天地之雨名之﹐陰陽和而後有雨﹐陽亢則熱而雨少﹐陰盛則寒而雨多﹐人之汗亦若是也。四肢手足屬土﹐土主脾胃﹐若脈大﹐其汗蒸蒸而熱﹐則爲陽盛可下之證也﹔若脈遲﹐其汗而寒﹐則爲陰盛可溫之證也。

【集注】程應旄曰﹕水谷不別﹐屬濕熱偏滲者多。此點出胃中冷﹐欲人知病本於寒﹐宜從寒治﹐不在小便也。

太陽病﹐寸緩關浮尺弱﹐其人發熱汗出。復惡寒不嘔﹐但心下痞者﹐此以醫下之也﹔如其不下者﹐病患不惡寒而渴者﹐此轉屬陽明也。小便數者﹐大便必硬﹐不更衣十日﹐無所苦也﹐渴欲飲水﹐少少與之﹐但以法救之﹐渴者﹐宜五苓散。

【按】「但以法救之」五字﹐當是「若小便不利」方與上文小便數﹑下文「渴者」之義相合。此條病勢不急救之之文﹐殊覺無謂﹐必有遺誤。王三陽亦云﹕此處五苓散難用﹐不然經文「渴者﹖之下﹐當有闕文也。

【注】太陽病脈浮緩而弱﹐中風脈也﹔發熱汗出惡寒﹐中風證也。不嘔則裏气和﹐緣何而有心下痞證﹖此必以醫下之故也。如其不經醫下﹐邪熱自傳於裏﹐病患不惡寒而渴者﹐此邪去太陽﹐已轉屬陽明也。若小便數者﹐大便必硬﹐然使不更衣十餘日﹐而無或滿或痛之苦﹐是仍屬虛燥不實之硬﹐不可議下﹐俟之可也。如或渴欲飲水﹐必是胃中漧燥﹐當少少與之以滋其胃可耳。其或小便不利而渴者﹐是又爲水停不化﹐宜五苓散以導其所停之水矣。蓋病在膀胱﹐故仍治太陽而不治陽明也。

【集注】張兼善曰﹕十日不更衣﹐而不用攻伐何也﹖曰﹕此非結熱﹐𨿽不大便﹐而無潮熱﹑譫語可下之證﹐當須審愼﹐勿以日數久而輒爲攻下也。

諭昌曰﹕寸緩﹑關浮﹑尺弱﹐發熱汗出惡寒﹐純是太陽中風未罷之證﹐設非誤下﹐何得心下痞結耶﹖如不誤下﹐而太陽證必漸傳經﹐乃至不惡寒而渴﹐邪入陽明審矣。然陽明津液旣偏滲於小便﹐則大腸失其潤而大便硬﹐與腸中熱結自是不同﹐所以旬日不更衣無所苦也。

汪琥曰﹕小便數大便硬﹐仲景論中何以無治法耶﹖蓋此正是仲景不須用藥處﹐俟其陰陽自和﹐則小便漸少﹐大便必自出也。

陽明病﹐心下硬滿者﹐不可攻之﹔攻之利遂不止者死﹐利止者愈。

【注】此申上條痞硬不更衣十日無所苦﹐誤攻之變也。陽明病非胃家實﹐而心下硬滿者﹐不可攻之。若攻之﹐其人利不止者﹐則正脫而死。其人利自止者﹐邪退則猶可愈也。

【集注】汪琥曰﹕或問結胸證同是心下硬滿﹐又屬可下何也﹖蓋結胸證﹐心下硬滿而痛者﹐爲胃中實﹐故可下﹔此證不痛﹐當是虛硬虛滿﹐與半夏瀉心湯之心下痞硬略同﹐故云不可攻也。

諸虛者﹐不可下﹐下之則大渴﹐求水者易愈﹐惡水者劇。

【注】虛者下之﹐是爲重虛﹐陰津消亡﹐自然大渴。其求水者﹐陽气猶存﹐故易愈﹔若惡水者﹐陽气已絕﹐則難愈矣。

【集注】程應旄曰﹕諸虛者﹐陽津陰液﹐必有所亡﹐故下之則大渴﹔求水者亡陰﹐惡水者亡陽﹐故有愈劇之分。觀此知仲景慮誤下之助陰﹐甚於慮誤下之亡陰矣。

大下之後﹐復發汗﹐小便不利者﹐亡津液故也。勿治之﹐得小便利﹐必自愈。

【注】大下之後﹐復發其汗﹐重亡津液﹐小盒飯少﹐以水液內竭故也。勿治之﹐言勿利其小便也。須俟津液回而小便利﹐必自愈矣。

【集注】程知曰﹕言下後復發汗﹐有俟津液自回之法。若彊責其小便﹐則膀胱之气化不行﹐有增硬滿喘脹者矣。故宜以不治治之。

陽明病﹐下血譫語者﹐此爲熱入血室。但頭汗出者﹐刺期門﹐隨其實而瀉之﹐然汗出則愈。

【注】婦人病傷寒﹐經血適至﹐則有熱入血室之證﹐宜刺期門﹔男子病傷寒﹐有下血譫語者﹐亦爲熱入血室也。若熱隨血去﹐必通身汗出而解矣。若血已止﹐其熱不去﹐蓄於陽明﹐不得外越而上蒸﹐但頭汗出而不解者﹐亦當刺期門﹐隨其實而瀉之﹐則亦必通身然汗出而愈也。

【集注】方有執曰﹕血室﹑頭汗﹑期門﹐注皆見太陽篇中。陽明之脈其直者﹐從缺盆下乳內廉下﹐俠臍入气街中。血室之脈起於气街﹐上行至胸中而散。所以婦人經來﹐熱入血室﹐則似結胸而譫語﹐從陽明裏也。男子下血﹐熱入血室﹐但頭汗出亦譫語﹐從陽明外也﹐故並宜刺期門。

程應旄曰﹕下血則經脈空虛﹐熱得乘虛而入血室﹐譫語以血室𨿽衝脈所屬﹐而心經實血室之主﹐室被熱擾﹐故心神不淸也。但頭汗出者﹐血下奪則無汗﹐熱上擾則汗蒸也。

刺期門者﹐熱入陰分﹐實在陰﹐隨其實而瀉之﹐則榮气和而心气下通﹐故然汗出而解。

陽明病﹐口燥﹐但欲漱水不欲咽者﹐此必衄。

【注】陽明屬胃﹐開竅於口﹐陽明有熱﹐故口燥也。但欲漱水不欲咽者﹐𨿽燥而不渴﹐知熱在經而不在腑﹐在血而不在气也。熱在經血﹐迫血妄行﹐必致衄也。

【集注】諭昌曰﹕口中漧燥與渴異﹐漱水不欲咽﹐知不渴也。陽明病﹐口燥但漱水不欲咽﹐知邪入血分﹐陽明之脈起於鼻﹐故知血得熱而妄行﹐必由鼻而出也。

沈陽宗曰﹕陽明病﹐口燥漱水而不欲咽﹐乃邪郁於經﹐未入於腑也。

脈浮發熱﹐口漧鼻燥﹐能食者﹐則衄。

【注】此承上條詳出脈證﹐以互發其義也。陽明病﹐脈浮發熱﹐口鼻漧燥﹐熱在經也。若其人能食﹐則爲胃和﹐胃和則邪當還表作解也。然還表作解﹐不解於衛﹐則解於營﹐汗出而解者﹐從衛解也﹔衄血而解者﹐從營解也。今旣能食﹑衄血﹐則知欲從營解也。

【集注】張錫駒曰﹕此論陽明經脈燥熱也。夫熱在經脈﹐故脈浮發熱﹐熱循陽明經脈而上﹐故口漧鼻燥﹐不傷胃气﹐故能食。能食者則衄﹐言病不在胃腑﹐非因能食而致衄也。

陽明證﹐其人喜忘者﹐必有蓄血。所以然者﹐本有久瘀血﹐故令喜忘。屎𨿽硬﹐大便反易﹐其色必黑者﹐宜抵當湯下之。

【注】經曰﹕血並於下﹐亂而喜忘。喜忘者﹐好忘前言往事也。今陽明病﹐其人喜忘者﹐本有久瘀之血﹐與熱上並於心﹐故令喜忘也。蓄血之屎𨿽硬﹐然大便反易﹐其色必黑﹐蓋以血與糟粕共並﹐故反易而色黑也。不用桃仁承气湯﹐而用抵當湯大下之者﹐以其人本有久瘀之血故也。

【集注】張志聰曰﹕太陽蓄血在膀胱﹐故驗其小便之利與不利﹔陽明蓄血在腸胃﹐故驗其大便之黑與不黑。

張璐曰﹕大便色黑﹐𨿽曰瘀血﹐而燥結亦黑﹐但瘀血則粘如漆﹐燥結則晦如煤﹐此爲明辧也。

鄭重光曰﹕太陽熱結膀胱證﹐輕者如狂﹐重者發狂。如狂者血自下﹐故用桃仁承气湯﹐因勢而利導之﹔發狂者血不下﹐須用抵當湯。此條喜忘差減於狂﹐乃用發狂之重劑﹐何也﹖蓋太陽經少血﹐陽明經多血﹐所以宜用抵當湯峻攻。太陽云主之﹐乃確然不易之法﹐此云宜用﹐則證有輕重﹐在於臨時酌量耳。

病患無表裏證﹐發熱七八日﹐𨿽脈浮數者﹐可下之。假令已下﹐脈數不解﹐合熱則消穀善饑﹐至六七日不大便者﹐有瘀血﹐宜抵當湯。若脈數不解﹐而下不止﹐必協熱便膿血也。

【注】此承上條言蓄血喜忘﹐熱結而無表裏證者﹐當下之義也。病患無表裏證﹐是無太陽表﹑陽明裏證也。但發熱而無惡寒﹐七八日﹐𨿽脈浮數不可汗也。若屎硬可下之﹐假令已下﹐脈不浮而數不解﹐是表熱去裏熱未去也。至六七日又不大便﹐若不能消穀善饑﹐是胃實熱也﹐以大承气湯下之。今旣能消穀善饑﹐是胃和合熱﹐非胃邪合熱﹐故屎𨿽硬色必黑﹐乃有瘀血熱結之不大便也﹐宜有抵當湯下之。若脈數不解﹐不大便硬而下利不止﹐必有久瘀﹐協熱腐化而便膿血也﹐則不宜用抵當湯下之矣。

【集注】張璐曰﹕病𨿽七八日﹐尙發熱脈浮數﹐仍屬太陽表證。因誤下引邪內入﹐所以脈數不解﹐內外合邪而見消穀善饑。谷入旣多﹐反至六七日不大便﹐且不煩渴﹐是知其證非熱結在胃﹐乃熱結在血。以其表證誤下﹐尙兼太陽隨經之熱未盡﹐故以抵當爲至當也。若脈數不解而下利不止﹐又當隨其下血與不下血而異治之﹐倘血分之熱邪不除﹐必協熱而便膿血也。

傷寒發汗已﹐身目爲黃。所以然者﹐以寒濕在裏不解故也﹐以爲不可下也﹐於寒濕中求之。

【注】傷寒發汗已﹐身目爲黃。所以然者﹐以表有寒裏有濕未解也。夫表寒裏濕﹐郁而發黃﹐自非熱濕內瘀﹐郁而成黃者比﹐故不可下。惟當於表寒裏濕中求其治法﹐宜發其表寒﹐利其裏濕可也。

【集注】諭昌曰﹕傷寒發汗已﹐熱邪解矣﹐何由反蒸身目爲黃﹖所以然者﹐寒濕摶聚﹐適在軀殼之裏﹐故爾發黃也。裏者﹐在內之通稱﹐非謂寒濕深入在裏﹐蓋身目正屬軀殼﹐與臟腑無關也。於寒濕中求之﹐求其寒濕中之治法也。

程應旄曰﹕其人素有濕邪在裏﹐表寒𨿽經發汗﹐而其爲裏濕所持者﹐終在裏而無從解散也。發汗後之寒﹐與濕鬱蒸爲熱﹐非實熱也﹐故不可下。仍當於寒濕中﹐責其或淺或深而治之可也。

傷寒瘀熱在裏﹐身必發黃﹐麻黃連軺赤小豆湯主之。

【注】傷寒表邪未解﹐適遇其人陽明素有濕邪﹐熱入裏而與濕合﹐濕熱蒸瘀﹐外薄肌表﹐身必發黃也。若其人頭有汗﹐小便不利﹐大便硬﹐則或淸﹑或下﹑或利小便﹐自可愈也。今乃無汗小便利﹐是裏之瘀熱未深﹐表之郁遏猶甚﹐故用麻黃連軺赤小豆湯﹐外發其表﹐內逐其濕也。

【集注】諭昌曰﹕傷寒之邪﹐得濕而不行﹐所以熱瘀身中而發黃﹐設泥「裏」字﹐豈有邪在裏而反治其表之理哉﹗程應旄曰﹕凡傷寒瘀熱在裏者﹐由濕蒸而來﹐故身必發黃。此之瘀熱未深﹐只從表一邊開其郁滯﹐而散除濕熱﹐麻黃連軺赤小豆湯是其主也。

林瀾曰﹕麻黃連軺一證﹐𨿽曰在裏﹐必因邪气在表之時﹐有失解散﹐今𨿽發黃﹐猶宜兼汗解以治之也。

汪琥曰﹕夫寒邪自外而來﹐若挾內濕瘀於經絡之中﹐則郁而變熱﹐故令其人身目發黃也。此條乃是太陽經傳來者﹐太陽傷寒﹐理宜用麻黃湯﹐只因邪傳陽明﹐熱瘀於裏﹐裏非胃腑﹐以陽明經居太陽之裏﹐卽《尙論篇》所云軀殼之裏是也。惟其裏有熱﹐所以方中用麻黃湯而去桂枝之辛熱﹐更加赤小豆﹑姜﹑棗之甘辛﹐以祛散在表之寒濕﹐復加連軺﹑生梓白皮之苦寒﹐以淸解肌裏之瘀熱也。

麻黃連軺赤小豆湯方

麻黃﹝去節﹐二兩﹞赤小豆﹝一升﹞杏仁﹝去皮尖﹐四十枚﹞生薑﹝切﹐二兩﹞大棗﹝擘﹐十二枚﹞

甘艸﹝炙﹐二兩﹞生梓白皮﹝切﹐一升﹞連軺﹝二兩﹞

以上八味﹐以潦水一斗﹐先煮麻黃﹐再沸去上沫﹐納諸藥﹐煮取三升﹐分溫三服﹐半日則盡。

【方解】濕熱發黃無表裏證﹐熱盛者淸之﹐小便不利者利之﹐裏實者下之﹐表實者汗之﹐皆無非爲病求去路也。用麻黃湯以開其表﹐使黃從外而散。去桂枝者﹐避其熱也﹔佐姜﹑棗者﹐和其營衛也﹔加連軺﹑梓皮以瀉其熱﹐赤小豆以利其濕﹐共成治表實發黃之效也。連軺﹐卽連翹根。無梓皮以茵陳代之。

【集解】周揚俊曰﹕此亦兩解表裏法也﹐故用外汗之藥﹐必兼滲濕之味。傷寒發黃者﹐必其人太陰素有濕熱﹐更兼寒邪未散﹐兩邪相合﹐因而蒸鬱爲黃也。

傷寒七八日﹐身黃如橘子色﹐小便不利﹐腹微滿者﹐茵陳蒿湯主之。

【注】身黃濕熱之爲病也﹐濕盛於熱﹐則黃色晦﹐熱盛於濕﹐則黃色明。如橘子色者﹐謂黃色明也。傷寒七八日﹐身黃色明﹐小便不利﹐其腹微滿﹐此裏熱深也。故以茵陳蒿治疸病者爲君﹐佐以大黃﹐使以梔子﹐令濕熱從大小二便瀉出﹐則身黃腹滿自可除矣。

【集注】唐不巖曰﹕燻黃﹐陰黃也﹔橘子黃﹐陽黃也。

程知曰﹕此驅濕除熱法也。傷寒七八日﹐可下之時﹔小便不利﹐腹微滿﹐可下之證。兼以黃色鮮明﹐則爲三陽入裏之邪無疑﹐故以茵陳除濕﹐梔子淸熱﹐用大黃以助其驅除﹐此証之可下者﹐猶必以除濕爲主﹔而不專取乎攻下有如此者。

茵陳蒿湯方

茵陳蒿﹝六兩﹞梔子﹝擘﹐十四枚﹞大黃﹝去皮﹐二兩﹞

上三味﹐以水一斗二升﹐先煮茵陳﹐減六升﹐納二味﹐煮取三升﹐去滓﹐分三服﹐小盒飯利﹐尿如皂莢汁狀﹐色正赤﹐一宿腹減﹐黃從小便出也。

傷寒身黃發熱﹐梔子柏皮湯主之。

【注】傷寒身黃發熱者﹐設有無汗之表﹐宜用麻黃連軺赤小豆汗之可也﹔若有成實之裏﹐宜用茵陳蒿湯下之亦可也。今外無可汗之表證﹐內無可下之裏證﹐惟宜以梔子柏皮湯淸之也。

【集注】林瀾曰﹕傷寒身黃﹐胃有瘀熱﹐須當下之﹐此以發熱而熱未實﹐故宜梔子柏皮湯解之。

汪琥曰﹕身黃兼發熱者﹐乃黃證中之發熱﹐而非麻黃﹑桂枝証之發熱也。熱旣郁而發黃﹐𨿽表而非純乎表證﹐但當淸其郁﹐以退其黃﹐則發熱自愈。

魏荔彤曰﹕此三條𨿽皆外寒挾濕之邪﹐瘀而成熱之證。然在表﹑在裏﹐濕勝﹑熱勝﹐尢當加意也﹐豈可槪以爲裏證而混下耶﹗

梔子柏皮湯方

梔子﹝擘﹐十五枚﹞甘艸﹝炙﹐一兩﹞黃柏﹝二兩﹞

上三味﹐以水四升﹐煮取一升半﹐去滓﹐分溫再服。

【按】此方之甘艸﹐當是茵陳蒿﹐必傳寫之誤也。

陽明病被火﹐額上微汗出﹐而小便不利者﹐必發黃。

【注】陽明病無汗﹐不以葛根湯發其汗﹐而以火劫取汗﹐致熱盛津幹﹐引飲水停﹐爲熱上蒸﹐故額上微汗出﹐而周身反不得汗也。若小便利﹐則從燥化﹐必煩渴﹐宜白虎湯﹔小便不利﹐則從濕化﹐必發黃﹐宜茵陳蒿湯。

【集注】諭昌曰﹕陽明病﹐濕停熱郁而煩渴有加﹐勢必發黃﹐然汗出熱從外越﹐則黃可免﹔小便多﹐熱從下泄﹐則黃可免。若誤攻之﹐其熱邪愈陷﹐津液愈傷﹐而汗與小便愈不可得矣。誤火之﹐則熱邪愈熾﹐津液上奔﹐額𨿽微汗﹐而周身之汗與小便愈不可得矣。發黃之變﹐安能免乎﹖程知曰﹕太陽發黃﹐由寒郁濕﹐濕不得解﹔陽明發黃﹐由濕瘀熱﹐熱不得越﹐故宜分經論治。

陽明病﹐無汗﹐小便不利﹐心中懊者﹐身必發黃。

【注】陽明病無汗﹐以熱無從外越也。小便不利﹐濕不能下泄也。心中懊﹐濕瘀熱郁於裏也。故身必發黃﹐宜麻黃連軺赤小豆湯﹐外發內利可也。若經汗吐下後﹐或小便利﹐而心中懊者﹐乃熱郁也﹐非濕瘀也。便硬者﹐宜調胃承气湯下之﹔便軟者﹐宜梔子豉湯湧之可也。

【集注】方有執曰﹕無汗小便不利﹐則濕停懊﹐濕停熱郁﹐所以知必發黃也。

張璐曰﹕外不得汗﹐下不得尿﹐而濕熱郁於胸中不得泄﹐勢必蒸身爲黃也。

陽明病﹐面合色赤﹐不可攻之﹐必發熱色黃﹐小便不利也。

【注】陽明經病﹐面合當色赤﹐是熱邪猶怫郁在經﹐尙未入裏而成實也。故𨿽不大便﹐不可攻之。若攻之﹐則怫郁在經之邪不解﹐必令發熱色黃。若其人裏燥﹐小便利則同燥化﹐當不發黃﹐而必大便硬矣。

【集注】方有執曰﹕合﹐應也。赤﹐熱色也。胃熱上行﹐面應赤色﹐攻則亡津液﹐故發熱色黃﹐因小便不利也。

程知曰﹕言熱在陽明之經﹐不可攻也。熱在於經﹐陽气怫郁在表也﹐攻之則經中之熱﹐未得表散﹐必發熱色黃﹐因小便不利也。

程應旄曰﹕熱阻於肌膚之間﹐故發熱而小便爲之不利﹐郁而成黃也。

陽明病﹐發熱汗出﹐此爲熱越﹐不能發黃也。但頭汗出﹐身無汗﹐劑頸而還﹐小便不利﹐渴飲水漿者﹐此爲瘀熱在裏﹐身必發黃﹐茵陳蒿湯主之。

【注】陽明病發熱汗出者﹐此爲熱越﹐小便若利﹐大便因硬﹐不能發黃也。但頭汗出身無汗﹐是陽明之熱不得外越﹐而上蒸也﹔小便不利﹐濕蓄膀胱也﹔渴飲水漿﹐熱灼胃腑也。此爲濕熱瘀蓄在裏﹐外薄肌膚﹐故身必發黃也。茵陳蒿湯主之者﹐通利大小二便﹐使濕熱從下竅而出也。

【集注】方有執曰﹕越﹐散也。頭汗瘀熱發黃﹐注皆見太陽篇中。茵陳逐濕瘀之黃﹐桅子除胃家之熱﹐大黃推壅塞之瘀﹐三物者﹐苦以泄熱﹐泄熱則黃散矣。

程應旄曰﹕頭汗出﹐身無汗﹐劑頸而還﹐足徵陽熱之气﹐鬱結於內而不得越﹐故但上蒸於頭﹐頭爲諸陽之首故也。气不下達﹐故小便不利﹐腑气過燥﹐故渴飲水漿。瘀熱在裏﹐指無汗言﹐無汗而小便利者屬寒﹐無汗而小便不利者屬濕熱﹐兩邪交郁﹐不能宣泄﹐故而發黃。解熱除濕﹐無如茵陳﹑梔子淸上﹐大黃滌下﹐通身之熱得泄﹐又何黃之不散耶﹖傷寒脈浮而緩﹐手足自溫者﹐是爲系在太陰。太陰者﹐身當發黃﹔若小便自利者﹐不能發黃。至七八日大便硬者﹐爲陽明病也。

【注】此太陰轉屬陽明證也。傷寒脈浮緩﹐手足熱者﹐太陽也。今手足自溫﹐非太陽證﹐是爲系在太陰也。然太陰脈當沈緩﹐今脈浮緩﹐乃太陽脈也。證太陰而脈太陽﹐是邪由太陽傳太陰也﹐故曰﹕系在太陰也。若小便自利者﹐則不從太陰濕化而發黃﹐至七八日大便硬者﹐則是從燥化﹐此爲陽明也。

【集注】程應旄曰﹕陽明爲病﹐本於胃家實。胃家之實﹐不特三陽受邪﹐能致其轉屬陽明﹐卽三陰受邪﹐亦能致轉屬陽明﹐聊舉太陰一經例之﹕脈浮而緩﹐是爲表脈﹐然無發熱﹑頭痛﹑惡寒等外證﹐而手足只溫﹐是邪不在表而在裏。但入裏有陰陽之分﹐須以小便別之﹐小便不利﹐濕蒸熱瘀而發黃﹐以其人胃中原無燥气也﹔小便自利者﹐胃幹便硬而成實﹐以其胃中本有燥气也。病𨿽成於七八日﹐而其始證卻脈浮而緩﹐手足自溫﹐實是太陰轉屬而來也。卽太陰﹑陽明推之﹐少陰三大承气證﹐厥陰一小承气證﹐何非轉屬陽明之病哉﹗魏荔彤曰﹕病在太陽﹐熱爲濕郁團聚於裏﹐必有歸著。旣不能發黃﹐小便自利﹐則邪何歸乎﹖不得不歸之於萬物所歸之胃。至於七八日﹐小便自多﹐大便自硬﹐而爲陽明病矣。

傷寒轉系陽明者﹐其人然微汗出也。

【注】凡傷寒﹐無論三陰﹑三陽﹐若轉系陽明﹐其人必有然微汗出之證﹐始爲轉屬陽明也。

太陽病吐之﹐但太陽病當惡寒﹐今反不惡寒﹐不欲近衣﹐此爲吐之內煩也。

【注】太陽病吐之表解者﹐當不惡寒﹐裏解者﹐亦不惡熱﹐今反不惡寒﹐不欲近衣者﹐是惡熱也。此由吐之後﹐表解裏不解﹐內生煩熱也。蓋無汗煩熱﹐熱在表﹐大靑龍證也﹔有汗煩熱﹐熱在裏﹐白虎湯證也﹔吐下後心中懊﹐無汗煩熱﹐大便𨿽硬﹐熱猶在內﹐梔子豉湯證也﹔有汗煩熱﹐大便已硬﹐熱悉入腑﹐調胃承气湯證也。今因吐後﹐內生煩熱﹐是爲气液已傷之虛煩﹐非未經汗下之實煩也。以上之法﹐皆不可施﹐惟宜用竹葉石膏湯﹐於益气生津中﹐淸熱寧煩可也。

【集注】張璐曰﹕此以吐而傷胃中之液﹐故內煩不欲近衣。𨿽顯虛煩之證﹐較關上脈細數而成虛熱﹐脾胃兩傷者稍輕﹐𨿽不致逆﹐亦誤吐之過也。

太陽病﹐當惡寒發熱﹐今自汗出﹐反不惡寒發熱﹐關上脈細數者﹐以醫吐之過也。一二日吐之者﹐腹中饑﹐口不能食﹔三四日吐之者﹐不喜糜粥﹐欲食冷食﹔朝食暮吐。以醫吐之所致也﹐此爲小逆。

【按】欲食冷食之下﹐當有「五六日吐之者」六字﹐若無此一句﹐則不喜糜粥欲食冷食﹐與朝食暮吐之文﹐不相聯屬。且以上文一二日﹑三四日之文細玩之﹐則可知必有「五六日吐之」一句﹐由淺及深之謂也。

【注】太陽病不解﹐當惡寒發熱﹐今自汗出﹐不惡寒發熱﹐是表已解也。關上脈細數﹐胃不和也。細者﹐胃气虛。數者﹐胃气熱。證脈不和﹐詢其故﹐知以醫吐之過也。一二日病在太陽﹐正气未衰﹐吐之者﹐傷胃未深﹐故腹中知饑﹐口不能食也﹔三四日病在陽明﹐胃中已熱﹐吐之者﹐復傷津液﹐故不喜糜粥﹐欲食冷食也﹔五六日病將轉入陰經﹐正气已衰﹐吐之者﹐胃中虛冷﹐故朝食暮吐也﹐此皆醫吐之所致﹐尙在可治。故曰﹕此爲小逆也。

【集注】程知曰﹕本太陽病﹐醫吐之﹐則表邪乘虛傳入陽明﹐傷動胃气﹐而關脈細數矣。

程應旄曰﹕陽明之气﹐下行爲順﹐上行爲逆﹐以醫吐之所致﹐則非脾胃本來之病﹐此爲小逆。更勿誤治﹐使小逆變成大逆也。

食穀欲嘔﹐屬陽明也﹐吳茱萸湯主之。得湯反劇者﹐屬上焦也。

【注】食穀欲嘔﹐屬陽明者﹐以胃主受納也。今胃中寒﹐不能納谷﹐故欲嘔也。以吳茱萸湯溫中降逆﹐而止其嘔可也。若得湯反劇者﹐此必非中焦陽明之裏寒﹐乃上焦太陽之表熱也。吳茱萸气味俱熱﹐藥病不合﹐故反劇也。法當從太陽﹑陽明合病﹐不下利但嘔之例治之﹐宜葛根加半夏湯。

【集注】方有執曰﹕食穀欲嘔﹐胃寒也﹐故曰屬陽明﹐言與惡寒嘔逆不同也。上焦﹐以膈言也。

病患脈數﹐數爲熱﹐當消穀引食﹐而反吐者﹐此以發汗令陽气微﹐膈气虛﹐脈乃數也﹐數爲客熱﹐不能消穀﹐以胃中虛冷﹐故吐也。

【注】病患脈數﹐數爲有熱﹐則當消穀引食﹐今食而反吐者﹐蓋以身熱脈數﹐誤爲表熱而發其汗﹐因使其人陽气微﹐膈气虛也。不知此脈之數﹐乃外邪客熱之數﹐非胃中實熱之數也﹐其不能消穀食而反吐者﹐乃胃中本虛冷故耳。

【集注】程知曰﹕此言汗後脈數吐食﹐當責胃之陽虛也。陽受气於胸中﹐發汗過多﹐令陽气微﹐膈气虛﹐客熱外越﹐故脈數也。客熱不能消穀而吐者﹐當責其胃之虛冷﹐若因其數而投以淸胃之藥﹐則左矣。

程應旄曰﹕見數脈而反吐者﹐數爲熱脈﹐無力則爲虛脈﹐隔虛陽客於上﹐不能下溫﹐故令胃中虛冷。熱爲客熱﹐寒爲眞寒﹐究其根由﹐只由發汗令陽气微。然則陽气之珍重何如而可誤汗乎﹖陽明病﹐不能食﹐攻其熱必噦。所以然者﹐胃中虛冷故也。以其人本虛﹐攻其熱必噦【注】陽明病不能食者﹐爲中寒﹐卽有脈數客熱﹐上條旣戒以不可汗﹐此又言亦不可攻。若攻其熱﹐則寒其胃陽﹐亦必作噦矣。所以然者﹐客熱𨿽除﹐胃亦虛冷故也。以其人本來胃虛﹐故攻其熱必噦。噦﹐卽漧嘔也。

【集注】方有執曰﹕攻熱皆寒藥﹐故知必噦。胃中虛以不能食言﹐此亦戒謹之意。

林瀾曰﹕陽明譫語潮熱﹐不能食者﹐可攻﹐由燥屎在內也。乃亦有胃中虛冷不能食者﹐須詳別之﹐未可便以不能食爲實證也。若誤攻之﹐熱去噦作矣。然則安得以陽明槪爲宜下哉﹗若胃中虛冷﹐不能食者﹐飲水則噦。

【注】此承上條不攻亦噦之義也。若其人胃中虛冷﹐不能食者﹐𨿽不攻其熱﹐飲水則噦﹐蓋以胃旣虛冷﹐復得水寒﹐故噦也﹐宜理中湯加丁香吳茱萸﹐溫而降之可也。

【集注】諭昌曰﹕表熱裏寒﹐法當先救其裏﹐太陽經中亦用四逆湯﹐其在陽明更可知矣。此條比前條虛寒更甚﹐故不但攻其熱必噦﹐卽飲水亦噦也。

汪琥曰﹕若胃中虛冷不能食﹐飲水則水寒相摶﹐气逆而亦爲噦矣﹐法當大溫。

趺陽脈浮﹐浮則爲虛﹐浮虛相摶﹐故令气KT﹐言胃气虛竭也。脈滑則爲噦﹐此爲醫咎﹐責虛取實﹐守空迫血。脈浮﹐鼻中燥者﹐必衄血也。

【注】誤攻飲冷﹐皆可致KT﹐固矣。今趺陽胃脈浮而不大﹐無力而虛﹐則是胃虛與邪相摶﹐卽不誤下飲冷﹐亦令KT也。若趺陽胃脈滑則爲噦者﹐乃熱气擁郁之KT﹐非胃气虛竭之KT﹐醫何可取實責虛﹐以自取其咎耶﹗若趺陽胃脈浮而鼻中燥者﹐此熱據營分﹐營熱迫血妄行﹐必作衄也。世有以噦爲呃逆者﹐不知噦卽漧嘔也﹐以其有噦噦之聲﹐故又名噦也。觀今病呃逆之人﹐與飲冷水則气自臍下衝上﹐退場門而作格兒格兒之聲﹐聲長時止者爲實﹐可治﹔聲短不已者﹐爲虛﹐難治。

【集注】方有執曰﹕此又出趺陽脈﹐而以噦與衄言﹐皆逼汗而不得汗之所致也。咎﹐過愆也。責虛﹐言求病於虛。取實﹐言反以虛爲實而攻取之也。血屬陰而爲內守﹐故曰守空。迫血﹐言劫汗也。

寸口脈浮大﹐而醫反下之﹐此爲大逆。浮則無血﹐大則爲寒﹐寒气相摶﹐則爲腸鳴﹐醫乃不知﹐而反飲冷水﹐令汗大出﹐水得寒气﹐冷必相摶﹐其人必KT。

【按】「令汗大出」四字﹐當是衍文。

【注】寸口脈浮大﹐指六脈皆浮大也。六脈皆浮大﹐則非陽明按之大脈﹐乃太陽不按之大脈也。醫反下之﹐此爲大逆﹐則從前浮脈變而爲無血之虛﹐大脈變而爲胃冷之遲。虛寒相摶﹐則爲腸鳴﹐醫乃不知。而反與飲冷水﹐其人得水寒之气﹐冷與虛相摶於胃中﹐故必KT也。KT者﹐气結有聲﹐卽今之呃逆也。

【集注】程知曰﹕言邪气在表妄下之變也。寸口浮大﹐而無硬滿髒熱之證﹐法應發汗﹐若反下之﹐此爲大逆。旣經妄下﹐則所謂浮者﹐至於內空而無血﹔所謂大者﹐變爲裏虛而有寒﹐虛寒相摶﹐則爲腸鳴。醫見脈大﹐以爲有熱﹐飲以冷水﹐欲以水寒勝熱而作汗﹐裏先虛寒﹐又得冷水與之相摶﹐則冷結上焦﹐必至咽噎塞而气逆矣。

傷寒噦而腹滿﹐視其前後﹐知何部不利﹐利之則愈。

【注】傷寒噦而不腹滿者﹐爲正气虛﹐吳茱萸湯證也。噦而腹滿者﹐爲邪气實﹐視其二便何部不利﹐利之則愈也。

【集注】成無己曰﹕噦而腹滿﹐气上而不下也。視其前後有不利者﹐卽利之以降其气。

前部小便也﹐後部大便也。

程知曰﹕前部不利﹐後人治以五苓﹔後部不利﹐後人治以承气是也。

沈明宗曰﹕邪傳於胃﹐胃气壅遏﹐兩气相摶﹐气逆上衝﹐則爲噦矣。

張錫駒曰﹕傷寒至噦﹐非胃气敗﹐卽胃中寒。然亦有裏實不通﹐气不得下泄﹐反上逆而爲噦者﹐當詳辧之。

夫實則譫語﹐虛則鄭聲。鄭聲者﹐重語也。

【注】譫語一證﹐有虛有實。實則譫語﹐陽明熱甚﹐上乘於心﹐亂言無次﹐其聲髙朗﹐邪气實也。虛則鄭聲﹐精神衰乏﹐不能自主﹐語言重復﹐其聲微短﹐正气虛也。

【集注】戴元禮曰﹕譫語屬陽﹐鄭聲屬陰。經曰﹕實則譫語﹐虛則鄭聲。譫語者﹐顚倒錯亂﹐言出無倫﹐常對空獨語﹐如見鬼狀。鄭聲者﹐鄭重頻煩﹐語𨿽謬而諄諄不已﹐老年人遇事則誶語不休﹐以陽气虛不精明也。

此譫語﹑鄭聲虛實之所以不同也。二者本不難辧﹐但陽盛裏實﹐與陰盛格陽﹐皆能錯語﹐須以他證別之﹐隨證施治可也。

婁全善曰﹕余用參﹑﹑歸﹑術等劑治譫語﹐得愈者甚多﹐豈可不分虛實﹐一槪用黃連解毒﹑大小承气等湯以治之乎﹖﹝按﹕其所云亦鄭聲也。﹞

張錫駒曰﹕實則譫語者﹐陽明燥熱甚而神昏气亂﹐故不避親疏﹐妄言罵詈也。虛則鄭聲者﹐神气虛而不能自主﹐故聲音不正﹐而語言重復也。

傷寒四五日﹐脈沈而喘滿﹐沈爲在裏﹐而反發其汗﹐津液越出﹐大便爲難﹐表虛裏實﹐久則譫語。

【注】傷寒四五日﹐入裏之時也。脈沈而喘滿﹐乃爲在裏之喘滿﹐而反發其汗﹐津液越出﹐則表虛也﹐汗出胃幹﹐大便爲難﹐則裏實也。久則胃熱熾盛﹐必發譫語也。

【集注】方有執曰﹕越出謂枉道而出也。

張璐曰﹕傷寒四五日﹐正邪熱傳裏之時﹐況見脈沈在裏之喘滿﹐而反汗之﹐必致燥結譫語矣。蓋燥結譫語﹐頗似大承气證﹐此以過汗傷津﹐而不致大實大滿腹痛﹐只宜小承气爲允當耳﹗陽明病﹐其人多汗﹐以津液外出﹐胃中燥﹐大便必硬﹐硬則譫語﹐小承气湯主之。若一服譫語止者﹐更莫復服。

【注】此詳上條以明其治也。陽明病其人多汗﹐以津液外出﹐胃中漧燥﹐大便必硬﹐久則譫語﹐宜以小承气湯主之﹐若一服利﹐譫語止﹐愼不可更服也。

【集注】張璐曰﹕多汗譫語﹐下證急矣。以其人汗出旣多﹐津液外耗﹐故不宜大下。但當略與小承气湯﹐和其胃气﹐譫語自止﹐若過服反傷津液也。

沈明宗曰﹕此汗多胃燥﹐非同實治也。

汗出譫語者﹐以有燥屎在胃中﹐此爲風也。須下者﹐過經乃可下之。下之若早﹐語言必亂﹐以表虛裏實故也。下之愈﹐宜大承气湯。

【注】病自汗出而譫語者﹐以素有燥屎在胃中﹐此爲太陽風邪之所傳也﹐須當下之。然必須太陽之邪﹐已過陽明之經﹐而入陽明之腑﹐乃可下之。若下之早﹐則裏熱未結﹐不但熱去不盡﹐且虛其中﹐熱乘虛而上干於心﹐語言必亂。此表虛汗出﹐裏實譫語﹐所以必待過經入腑﹐而後下之則愈﹐宜大承气湯。

【集注】方有執曰﹕過經﹐謂寧遲遲﹐非謂必待十三日後也。

程知曰﹕此言譫語不當下早也。旣出汗矣而譫語﹐則必有燥屎在胃﹐此當屬風。風爲陽邪﹐陽邪入裏﹐故譫語。然須六七日乃可下之﹐下之早﹐則風邪未解於表﹐盡入於裏﹐裏邪燥實﹐語言更亂也。

陽明病﹐譫語有潮熱﹐反不能食者﹐胃中必有燥屎五六枚也﹔若能食者﹐但硬爾。宜大承气湯下之。

【按】「宜大承气湯下之」句﹐應在「必有燥屎五六枚」之下﹐始合當用大承气湯下之之義。若但便硬而用大承气湯下之﹐殊失仲景顧慮誤下﹑愼下之旨。

【注】陽明病譫語有潮熱﹐反不能食者﹐知胃中必有燥屎已結實也﹐宜大承气湯下之。若能食者﹐知胃將和﹐但大便硬耳﹗當導之﹐不可下也。

【集注】張璐曰﹕此以能食﹑不能食辧燥結之微甚也。潮熱譫語﹐皆胃中熱甚所致。胃熱則能消穀﹐今反不能食﹐此必熱傷胃中津液﹐气化不能下行﹐燥屎逆攻於胃之故﹐宜大承气湯﹐急祛亢極之陽﹐以救垂絕之陰。若能食者﹐胃中气化自行﹐熱邪不盛﹐津液不致大傷﹐大便𨿽硬﹐不久自行﹐不必用藥﹐反傷其气也。

下利譫語者﹐有燥屎也﹐宜小承气湯。

【注】下利裏虛﹐譫語裏實﹐若脈滑大﹐證兼裏急﹐知其中必有宿食也。其下利之物﹐又必稠粘臭穢﹐知熱與宿食合而爲之也﹐此可決其有燥屎也﹐宜以小承气湯下之。於此推之﹐可知燥屎不在大便硬與不硬﹐而在裏之急與不急﹐便之臭與不臭也。

【集注】汪琥曰﹕下利者﹐腸胃之疾也。若譫語﹐則胃家實﹐與厥陰無與﹐乃腸中有燥屎不得下也。治宜小承气湯者﹐此半利半結﹐只須緩以攻之也。又曰﹕或問旣下利矣﹐則熱气得以下泄﹐何由而致譫語有燥屎也﹖答曰﹕此系陽明腑實大熱之證﹐胃中糟粕爲邪所壅﹐畱著於內﹐其未成硬者﹐或時得下﹐其已成硬者﹐終不得出﹐則燥屎爲下利之根﹐燥屎不得出﹐則邪熱上乘於心﹐所以譫語。要之此證﹐須以手按臍腹當必堅痛﹐方爲有燥屎之徵。

直視譫語﹐喘滿者死﹐下利者亦死。

【注】上條下利譫語爲可治﹐此條下利譫語者死。要知譫語不死於下利﹐而死於直視也。直視者﹐精不注乎目也﹔譫語者﹐神不守乎心也﹐已屬惡候。加之喘滿﹐陽上脫也﹐故曰死。下利陰下脫也﹐故曰亦死也。

【集注】方有執曰﹕直視﹐精不榮於目也﹔譫語﹐神不主乎心也。喘則陽爭於上﹐利則陰爭於下﹐胃中土也﹐陰陽爭奪於上下﹐而中气不守﹐故無法可治﹐而皆主死也。

發汗多﹐若重發汗者﹐亡其陽。譫語﹐脈短者死﹔脈自和者不死。

【注】太陽病﹐發汗過多﹐不解﹐又復重發其汗﹐以致气液兩亡﹐熱邪乘燥傳入陽明而生譫語。譫語者﹐胃熱陽也﹔脈短者﹐气衰陰也。陽病見陰脈﹐爲陰勝於陽﹐故死也。若脈不短﹐爲陰陽自和﹐故不死也。

【集注】諭昌曰﹕方注以此爲太陽經脫簡﹐不知太陽經無譫語之例﹐必日久而兼陽明﹑少陽﹐方有譫語。

故此言太陽經得病時﹐發汗過多﹐及傳陽明時﹐重發其汗﹐因有亡陽而譫語之一證也。亡陽之人﹐所存者陰气耳﹐故神魂不定﹐而妄見妄聞﹐與熱邪乘心之候不同。脈短則陰陽不附。脈和則陰陽未離﹐其生死但從脈定耳。

汪琥曰﹕譫語者﹐脈當大實或洪滑﹐爲自和。自和者﹐言脈與病不相背也﹐病𨿽甚不死。若譫語脈短﹐爲邪熱盛﹐正气衰﹐乃陽證見陰脈也﹐無法可施。

發汗多﹐亡陽譫語者﹐不可下﹐與柴胡桂枝湯和其營衛﹐以通津液後自愈。

【注】此又承上條以出其治也。譫語者﹐屬陽明熱實﹐可下之證也。若發汗過多﹐大亡气液而發譫語者﹐乃津枯致燥之譫語﹐非熱甚內實之譫語﹐不可下也。裏有熱﹐宜白虎加人參湯。表不解﹐與柴胡桂枝湯和其營衛﹐以通津液後自愈也。

【按】發汗過多﹐亡陽譫語﹐以無大便硬滿痛﹐故不可下﹔以無身寒汗出惡寒﹐故不可溫。於此可知發太陽汗出過多致譫語者﹐必無發熱汗出惡寒也。發陽明汗出過多致譫語者﹐必有潮熱惡熱不大便也。此則發少陽汗多致譫語者﹐卽論中少陽不可發汗﹐發汗則譫語是也。然捨小柴胡湯別無治法﹐若只用柴胡又恐升散﹐非亡陽所宜﹐故合桂枝和其營衛﹐通其津液自可愈也。

陽明中風﹐脈弦浮大而短气﹐腹都滿﹐脇下及心痛﹐久按之气不通﹐鼻幹﹐不得汗﹐嗜臥﹐一身及面目悉黃﹐小便難﹐有潮熱﹐時時噦﹐耳前後腫﹐刺之小瘥﹐外不解﹐病過十日﹐脈續浮者﹐與小柴胡湯。脈但浮﹐無餘證者﹐與麻黃湯。若不尿﹐腹滿加噦者﹐不治。

【按】續浮之「浮」字﹐當是「弦」字﹐始與文義相屬﹐則可與小柴胡湯。若俱是「浮」字﹐則上之浮﹐旣宜用小柴胡湯﹐下之浮又如何用麻黃湯耶﹖【注】中風傳陽明﹐病太陽未罷﹐脈當浮緩。今脈弦浮大﹐弦﹐少陽脈也﹔浮﹐太陽脈也﹔大﹐陽明脈也﹐脈旣兼見﹐證亦如之。腹滿﹐太陽陽明證也﹔脇下及心痛﹐久按之不通快﹐少陽證也﹔鼻幹﹐陽明證也﹔不得汗﹐太陽證也﹔嗜臥﹐少陰證也﹔面目悉黃﹐太陰證也﹔小便難﹐太陽腑證也﹔潮熱﹐陽明裏證也﹔噦逆﹐胃敗證也﹔耳前後腫﹐少陽證也﹔短气﹐气衰證也﹐凡仲景立法無方之條﹐皆是此等陰陽錯雜﹐表裏混淆之證﹐但教人俟其病勢所向﹐乘機而施治也。故用刺法﹐待其小瘥﹐若外病不解﹐已成危候。如過十日﹐脈續弦不浮者﹐則邪機已向少陽﹐可與小柴胡湯和之﹐使陽明之邪從少陽而解。若脈但浮不大﹐而無餘證者﹐則邪機已向太陽﹐當與麻黃湯汗之﹐使陽明之邪從太陽而解。若已過十餘日﹐病勢不減﹐又不歸於胃而成實﹐更加不尿腹滿噦甚等逆﹐卽有一二可下之證﹐胃气已敗﹐不可治也。

【集注】程知曰﹕此條全是表證未解﹐而無汗出燥渴之證﹐故不可用白虎。𨿽有潮熱﹐而無硬滿譫語汗出之證﹐故不可用承气。不如俟气之自回﹐猶可漸引其邪從外出也。

程應旄曰﹕此條證以「不得汗」三字爲主﹐故酌量於柴胡﹑麻黃二湯間﹐以通其久閉﹐總是要得汗耳﹗脈浮而芤﹐浮爲陽﹐芤爲陰﹐浮芤相搏﹐胃气生熱﹐其陽則絕。

【注】脈浮而芤﹐浮爲陽盛﹐芤爲陰虛。陽盛則發熱﹐陰虛則汗出﹐二者相搏﹐則胃气生熱愈盛﹐胃中津液立亡。其陽則絕者﹐言陽亡津液絕也。

【集注】方有執曰﹕浮爲气上行﹐故曰陽﹔芤爲血內損﹐故曰陽。胃中生熱者﹐陰不足以和陽﹐津液幹而成枯燥也。

張璐曰﹕此言脾約當下不下﹐則浮澀轉爲浮芤﹐津液竭而難下矣。其陽則絕﹐卽陽絕於裏﹐亡津液之互辭也。

趙良曰﹕胃中陽熱亢甚﹐脾無陰气以和之﹐孤陽無偶﹐不至燔灼竭絕不止耳。

沈明宗曰﹕此辧陽明津竭之脈也。浮爲邪气彊﹐芤爲陰血虛﹐陽邪盛而陰血虛﹐爲浮芤相搏﹐胃气生熱﹐故曰﹕其陽則絕。卽亡津液之互詞也。若見此脈﹐當養津液﹐不可便攻也。

陽明病﹐反無汗﹐而小便利﹐二三日嘔而咳﹐手足厥者﹐必苦頭痛﹐若不咳不嘔﹐手足不厥者﹐頭不痛。

【注】陽明病﹐法多汗﹐反無汗而小便利﹐是寒气內攻也。至二三日嘔而咳﹐寒邪上逆也﹔手足厥者﹐寒气見於四肢也﹔气上逆﹐則咳而苦頭痛矣。若不咳﹑不嘔﹑不厥﹐則頭不痛。此証之頭痛者標也﹐咳逆﹑手足厥者本也。

【集注】程知曰﹕無汗小便利﹐嘔咳肢厥頭痛﹐曷不謂太陽病﹖蓋初起無頭痛諸表證也。此頭痛是二三日後嘔咳而厥所致﹐非因頭痛致嘔咳而厥也。嘔﹑咳二證﹐太陽﹑少陽俱有之﹐其表證未解﹐則屬太陽病﹔其寒熱往來者﹐則謂之少陽病也。厥﹐則厥陰有之﹐但無嘔與咳也。

張璐曰﹕陽明無汗﹐嘔咳手足厥者﹐得之榮衛俱傷而邪入深也。然小便利﹐則邪不在內而在外﹐不在下而在上﹐故知必苦頭痛﹐仍宜小靑龍主之。若不嘔﹑不咳﹑不厥而小便利者﹐邪必順水道而出﹐豈有逆攻巓頂之理哉﹗林瀾曰﹕須識陽明亦有手足厥證﹐胃主四肢﹐中虛气寒所致也。然頭苦痛而咳﹐自與陰寒但厥者異矣。此類數條最爲難解。

吳人駒曰﹕嘔咳手足厥頭痛﹐皆由反無汗之故也。

陽明病﹐但頭眩﹐不惡寒﹐故能食而咳﹐其人咽必痛﹔若不咳者﹐咽不痛。

【注】陽明病﹐當惡熱不惡寒﹐若從傷寒傳來﹐則不能食﹐今從中風傳來﹐故能食也。傷寒挾寒邪﹐則有頭痛證﹐今中風挾風邪﹐則有頭眩證﹐理固然也。寒邪屬陰﹐若兼飲則咳而嘔﹐今不嘔而咽痛﹐則以風屬陽邪﹐風病則兼火﹐故咳而咽痛﹐以類相從也。

【集注】方有執曰﹕眩﹐風旋而目運也﹐風﹐故不惡寒能食。咳﹐逆气也。咽門﹐胃之系也。胃熱而气逆攻咽﹐則咳而咽傷也。

程知曰﹕陰邪下行﹐故無汗而小便利﹔陽邪上行﹐故不惡寒而頭眩。寒則嘔不能食﹐風則能食﹔寒則頭痛﹐風則咽痛﹐是風寒入胃之辧也。

程應旄曰﹕陽明以下行爲順﹐逆則上行﹐故中寒則有頭痛證﹐中風則有頭眩證。以不惡寒而能食﹐知其郁熱在裏也。寒上攻能令咳﹐其咳兼嘔﹐故不能食而手足厥﹔熱上攻亦令咳﹐其咳不嘔﹐故能食而咽痛﹐以胃气上通於肺﹐而咽爲胃腑之門也。夫咽痛惟少陰有之﹐今以咳傷致痛﹐若不咳則咽不痛﹐況更有頭眩不惡寒之證﹐益可辧其爲陽明之郁熱也。

病患有寒﹐復發汗﹐胃中冷﹐必吐蛔。

【注】病患有寒﹐謂胃中寒也。復發汗﹐謂汗而復汗也。胃寒復汗﹐陽气愈微﹐胃中冷甚﹐蛔不能安﹐故必吐蛔也﹐宜理中湯送烏梅丸可也。

【集注】程應旄曰﹕汗生於谷精﹐胃中陽气所釀也。有寒復發汗﹐知胃陽不復存於內矣﹐蛔何能安﹖發汗後﹐水藥不得入口爲逆﹐若更發汗﹐必吐下不止。

【按】必吐下不止之「下」字﹐當是衍文。

【注】此承上條誤而又誤﹐必變而成逆也。胃中虛冷﹐本因誤汗﹐水藥不得入口﹐入口卽吐而爲逆也。若更發其汗﹐則胃逆益甚﹐不能司納。不特水藥入口方吐﹐且必無時而不吐逆也。

【集注】成無己曰﹕汗後水藥不得入口﹐爲之吐逆。發汗亡陽﹐胃中虛冷也﹔若更發汗﹐則愈損陽气﹐胃气大虛﹐故吐不止。

程應旄曰﹕發汗後見此者﹐由未汗之先﹐其人已是中虛而寒﹐故一誤不堪再誤也。

脈浮而遲﹐表熱裏寒﹐下利淸谷者﹐四逆湯主之。

【注】陽明病﹐脈浮而遲﹐浮主表熱﹐遲主裏寒。今其證下利淸谷﹐則爲裏寒太甚﹐法當溫之﹐宜四逆湯主之。

【集注】汪琥曰﹕陽明經病﹐脈當從長﹐今脈但浮﹐此在表之熱凝也。腑病脈當從數﹐今脈過遲﹐此在裏之寒甚也﹐故見下利淸谷。其所利之谷食﹐色不變气不臭﹐卽完谷不化也。此裏寒已極﹐故與四逆湯也。

陽明病﹐欲解時﹐從申至戌上。

【注】凡陽明病﹐無論在經在腑﹐必乘其旺時而解。申﹑酉﹑戌﹐陽明旺時也。經气旺﹐則邪气自退﹐故解也。

【集注】張志聰曰﹕經云﹕日西而陽气衰﹐陽明之所主也。從申至戌上﹐乃陽明主气之時﹐表裏之邪欲出﹐必隨旺時而解。

卷五

辧少陽病脈證並治全篇

少陽主春﹐其气半出地外﹐半在地中﹐人身之气亦如之﹐故主半表半里也。半表者﹐謂在外之太陽也﹔半里者﹐謂在內之太陰也。邪入其間﹐陰陽相移﹐寒熱交作﹐邪正相持﹐進退互拒﹐此際汗﹑吐﹑下三法俱在所禁﹐故立小柴胡湯和解法﹐加減施治。然小柴胡加減法中﹐又有口不渴身有微熱者﹐加桂枝以取汗﹐及下後胸脇滿微結﹐小便不利﹐渴而不嘔﹐頭汗出﹐往來寒熱者﹐用柴胡桂枝榦姜湯汗之。又有柴胡證具﹐而反下之﹐心下滿而硬痛者﹐此爲結胸也﹐大陷胸湯主之﹔及柴胡證仍在者﹐先與小柴胡湯。嘔不止心下急﹐鬱鬱微煩者﹐爲未解也﹐與大柴胡湯下之。更有本柴胡證﹐醫以丸藥﹐下之微利﹐胸脇滿而嘔﹐日晡潮熱者﹐小柴胡加芒硝湯下之等法。是仲景亦有汗﹑下之法﹐惟在臨證詳察﹐因病施治﹐不可執一也。

少陽之爲病﹐口苦﹐咽漧﹐目眩也。

【注】少陽者﹐膽經也。其脈起於目銳﹐從耳後入耳中﹐挾咽出頤頷中。邪傷其經﹐故口苦﹑咽漧﹑目眩也﹐口苦者﹐熱蒸膽气上溢也﹔咽漧者﹐熱耗其津液也﹔目眩者﹐熱燻眼發黑也。此揭中風﹑傷寒邪傳少陽之總綱﹐凡篇中稱少陽中風﹑傷寒者﹐卽具此証之謂也。

【集注】林瀾曰﹕論中言少陽病﹐胸脇痛耳聾﹐往來寒熱﹐心煩喜嘔﹐胸脇痞硬﹐半表半里之證詳矣。

此何以曰口苦咽漧目眩也﹖大抵病於經絡者﹐此篇諸條已悉之矣﹐若膽熱腑自病﹐則又必有此證也。

沈明宗曰﹕此𨿽少陽總證﹐然偏裏矣。少陽主膽﹐其脈循脇絡於耳﹐故胸脇痛而耳聾。仲景另出手眼﹐以補口苦﹑咽漧﹑目眩之裏證﹐乃括少陽風傷衛﹑寒傷榮﹐風寒兩傷而言也。

吳人駒曰﹕少陽者﹐一陽也。少陽之上﹐相火主之。若從火化﹐火盛則幹﹐故口苦咽漧也。少陽屬木﹐木主肝﹐肝主目﹐故病則目眩也。

魏荔彤曰﹕膽腑與少陽經爲表裏﹐而非半表半里之謂。半表者﹐對太陽之全表言﹔半里者﹐對太陰之全裏言。故少陽在半表半里之間﹐總以經絡之界爲言。又曰﹕經中所謂不必悉具者﹐指或中余證﹐而少陽經膽腑之主病﹐未有不悉具而遽可指爲少陽病成者。

少陽中風﹐兩耳無所聞﹐目赤﹐胸中滿而煩者﹐不可吐下﹐吐下則悸而驚。

【注】少陽﹐卽首條口苦﹑咽漧﹑目眩之謂也。中風﹐謂此少陽病﹐是從中風之邪傳來也。少陽之脈﹐起目銳﹐從耳後入耳中﹔其支者﹐會缺盆﹐下胸中﹐循脇。表邪傳其經﹐故目赤耳聾﹐胸中滿而煩也。然此乃少陽半表半里之胸滿而煩﹐非太陽證具之邪陷胸滿而煩者比﹐故不可吐﹑下﹐若吐﹑下則虛其中﹐神志虛怯﹐則悸而驚也。此揭中風邪傳少陽之大綱也。

【集注】程知曰﹕少陽惟宜和解﹐若吐之則虛其陽而悸﹐下之則虛其陰而驚。

汪琥曰﹕少陽有吐下之禁﹐只因煩滿﹐故誤行吐下之法。成注謂﹕吐則傷气﹐气虛者悸﹔下則亡血﹐血虛者驚。不知驚悸﹐皆主於心﹐誤吐且下﹐則津液衰耗﹐神志虛怯﹐故悸而驚也沈明宗曰﹕胸中煩滿似乎可吐﹐但在少陽﹐其邪已下胸循脇﹐吐之徒傷胸中之气﹐使邪內並逼迫神明﹐則悸而驚也。

魏荔彤曰﹕此條論仲景不出方。小柴胡條中有心煩心下悸之證﹐想可無事他求也。汗﹑吐﹑下三法旣不可行﹐則當和解之。小柴胡爲少陽對証之藥﹐斯用之宜決耳﹗傷寒﹐脈弦細﹐頭痛發熱者﹐屬少陽。少陽不可發汗﹐發汗則譫語。此屬胃﹐胃和則愈﹐胃不和﹐則煩而悸。

【注】不曰少陽傷寒﹐而曰傷寒﹐略言之也。謂此少陽病是從傷寒之邪傳來也。脈弦細﹐少陽之脈也。上條不言脈﹐此言脈者﹐補言之也。頭痛發熱無汗﹐傷寒之證也﹐又兼見口苦﹑咽漧﹑目眩少陽之證﹐故曰屬少陽也。蓋少陽之病已屬半里﹐故不可發汗﹐若發汗﹐則益傷其津﹐而助其熱﹐必發譫語﹐旣發譫語﹐則是轉屬胃矣。若其人津液素充﹐胃能自和﹐則或可愈﹔否則津幹熱結﹐胃不能和﹐不但譫語﹐且更煩而悸矣。此揭傷寒邪傳少陽之大綱也。

【集注】王肯堂曰﹕凡頭痛﹑發熱俱爲在表﹐惟此頭痛﹑發熱爲少陽者何也﹖以其脈弦細﹐故知邪入少陽之界也。

諭昌曰﹕少陽傷寒禁發汗﹐少陽中風禁吐﹑下﹐二義互舉﹐其旨益嚴。蓋傷寒之頭痛發熱﹐宜於發汗者﹐尙不可汗﹐則傷風之不可汗﹐更不待言矣。傷風之胸滿而煩﹐似可吐﹑下者﹐尙不可吐﹑下﹐則傷寒之不可吐﹑下﹐更不待言矣。脈弦細者﹐邪欲入裏﹐其在胃之津液已爲熱耗﹐重復發汗﹐而驅其津液外出﹐安得不譫語乎﹖汪琥曰﹕誤發其汗﹐譫語者﹐奪其津液而胃幹﹐故言亂也。此少陽之邪﹐已轉屬胃。胃和則愈者﹐言當用藥以下胃中之熱﹐而使之和平也。胃不和﹐不但譫語﹐更加煩擾忪悸﹐此言胃熱上犯於心﹐故藏神不自寧也。

傷寒五六日﹐中風﹐往來寒熱﹐胸脇苦滿﹐默默不欲飲食﹐心煩﹐喜嘔﹐或胸中煩而不嘔﹐或渴﹐或腹中痛﹐或脇下痞硬﹐或心下悸﹐小便不利﹐或不渴﹐身有微熱﹐或咳者﹐小柴胡湯主之。

【注】此承上三條﹐互詳其證﹐以明其治也。傷寒中風三四日﹐見口苦﹑咽漧﹑目眩之證﹐與弦細之脈﹐知邪已傳少陽矣。若兼見耳聾目赤﹐胸滿而煩者﹐則知是從中風傳來也﹔若兼見頭痛發熱無汗者﹐則知是從傷寒傳來也。今五六日﹐更見往來寒熱﹐胸脇苦滿﹐默默不欲飲食﹐心煩喜嘔﹐則知是中風﹑傷寒兼見俱有之證也。少陽之邪﹐進可傳太陰之裏﹐退可還太陽之表﹐中處於半表半里之間。其邪外並於表﹐半表不解則作寒﹐內並於裏﹐半里不和則作熱﹔或表或裏無常﹐故往來寒熱不定也。少陽之脈﹐下胸循脇﹐邪湊其經﹐故胸脇苦滿也﹔少陽邪近乎陰﹐故默默也﹔少陽木邪病則妨土﹐故不欲飲食也﹔邪在胸脇﹐火無從泄﹐上逼於心﹐故心煩也﹔邪欲入裏﹐裏气外拒﹐故嘔﹔嘔則木气舒﹐故喜之也。此皆柴胡應有之證也。其餘諸證﹐時或有之﹐總宜以小柴胡湯主之﹐各隨見證以加減治之可耳﹗然旣分中風﹑傷寒之傳﹐而不分其治者何也﹖蓋以太陽有營衛之分﹐故風寒之辧宜嚴﹐及傳陽明﹑少陽則無營衛之分﹐且其邪皆化熱﹐故同歸一致也。

【集注】成無己曰﹕邪在表裏之間﹐謂之半表半里。傷寒中風者﹐是或傷寒或中風﹐非傷寒再中風﹐中風復傷寒也。五六日﹐邪自表傳裏之時﹐邪在表則寒﹐在裏則熱﹐今在半表半里之間﹐未有定處﹐故往來寒熱也。

邪在表心腹不滿﹐邪在裏則心腹脹滿﹐今言胸脇苦滿﹐亦是在表裏之間也。邪在表呻吟不安﹐邪在裏則內煩。

經云﹕陽入之陰﹐則靜默默﹐由邪方自表之裏﹐在表裏之間也。邪在表則能食﹐邪在裏不能食﹐不欲食者﹐未至於必不能食﹐故亦爲在表裏之間也。邪在表則不煩﹑不嘔﹐邪在裏則煩滿而嘔﹐煩而喜嘔者﹐邪在表方傳裏也。邪初入裏﹐未有定處﹐所傳不一﹐故有或見之證也。

方有執曰﹕五六日﹐大約言也。往來寒熱者﹐邪入軀殼之裏﹐臟腑之外﹐兩界之隙地﹐所謂半表半里﹐乃少陽所主之部位也。故入而並於陰則寒﹐出而並於陽則熱﹐出入無常﹐故寒熱間作也。太陽一經﹐有營衛之不同﹐所以風寒異治﹔陽明切近太陽﹐營衛之道在邇﹐風寒之辧尙嚴﹔少陽一經﹐越陽明去太陽遠矣﹐風寒無異治。經以傷寒﹑中風五六日﹐往來寒熱﹐交互爲文者﹐發明風寒至此﹐同歸於一致也。

小柴胡湯方

柴胡﹝半斤﹞黃芩﹝三兩﹞人參﹝三兩﹞半夏﹝洗﹐半升﹞甘艸﹝炙﹐三兩﹞生薑﹝切﹐三兩﹞大棗﹝擘﹐十二枚﹞

上七味﹐以水一斗二升﹐煮取六升﹐去滓再煎﹐取三升﹐溫服一升﹐日三服。

加減法﹕若胸中煩而不嘔﹐去半夏﹑人參﹐加栝蔞實一枚。若渴﹐去半夏﹐加人參合前成四兩半﹐栝蔞根四兩。若腹中痛者﹐去黃芩加芍藥三兩。若脇下痞硬﹐去大棗加牡蠣四兩。若心下悸﹐小便不利者﹐去黃芩加茯苓四兩。若不渴﹐外有微熱者﹐去人參加桂枝三兩﹐溫服微汗愈。若咳者﹐去人參﹑大棗﹑生薑﹐加五味子半升﹐漧薑二兩。

【方解】邪傳太陽﹑陽明﹐曰汗﹑曰吐﹑曰下﹐邪傳少陽惟宜和解﹐汗﹑吐﹑下三法皆在所禁﹐以其邪在半表半里﹐而角於軀殼之內界。在半表者﹐是客邪爲病也﹔在半里者﹐是主气受病也。邪正在兩界之間﹐各無進退而相持﹐故立和解一法﹐旣以柴胡解少陽在經之表寒﹐黃芩解少陽在腑之裏熱﹐猶恐在裏之太陰﹐正气一虛﹐在經之少陽﹐邪气乘之﹐故以姜﹑棗﹑人參和中而預壯裏气﹐使裏不受邪而和﹐還表以作解也。世俗不審邪之所據﹐果在半表半里之間﹐與所以應否和解之宜﹐及陰陽疑似之辧﹐總以小柴胡爲套劑。醫家幸其自處無過﹐病者喜其藥味平和﹐殊不知因循誤人﹐實爲不淺。故凡治病者﹐當識其未然﹐圖機於早也。

【集解】程應旄曰﹕方以小柴胡名者﹐取配乎少陽之義也。至於制方之旨及加減法﹐則所云上焦得通﹐津液得下﹐胃气因和盡之矣。方中以柴胡疏木﹐使半表之邪得從外宣﹔黃芩淸火﹐使半里之邪得從內徹﹔半夏豁痰飲﹐降裏气之逆﹐人參補內虛﹐助生發之气﹔甘艸佐柴﹑芩﹐調和內外﹔姜﹑棗佐參﹑夏﹐通達營衛。相須相濟﹐使邪不至內向而外解也。至若煩而不嘔者﹐火气燥實逼胸也﹐故去人參﹑半夏﹐加栝蔞實也。渴者﹐燥已耗液逼肺也﹐故去半夏加栝蔞根也。腹中痛者﹐木气散入土中﹐胃陽受困﹐故去黃芩以安土﹐加芍藥以戢木也。脇下痞硬者﹐邪旣畱則木气實﹐故去大棗之甘而緩﹐加牡蠣之咸而軟也。心下悸﹐小便不利者﹐水邪侵乎心﹐故去黃芩之苦寒﹐加茯苓之淡滲也﹐不渴身有微熱者﹐半表之寒﹐尙滯於肌﹐故去人參加桂枝以解之也。

咳者﹐半表之寒﹐湊入於肺﹐故去參﹑棗﹐加五味子﹐易生薑爲漧薑以溫之﹐𨿽肺寒不減黃芩﹐恐漧薑助熱也。

總之邪在少陽﹐是半表半里之熱﹐郁而不升﹐故以小柴胡治之﹐所謂升﹑降﹑浮﹑沈則順之也。

傷寒中風﹐有柴胡證﹐但見一證便是﹐不必悉具。

【注】此承上而言﹐無論傷寒中風﹐邪傳少陽﹐病在半表半里﹐有柴胡證﹐但見一證﹐便以小柴胡隨證加減治之﹐不必待其悉具也。

【集注】方有執曰﹕此承上條辧認少陽一經爲病之大旨。

鄭重光曰﹕有柴胡證﹐但見一證便是﹐不必悉具者﹐言往來寒熱是柴胡證﹐此外兼見胸脇滿硬﹐心煩喜嘔﹐及諸證中凡有一證者﹐卽是半表半里﹐故曰嘔而發熱者﹐小柴胡湯主之。因柴胡爲樞機之劑﹐風寒不全在表未全入裏者﹐皆可用﹐故證不必悉具﹐而方有加減法也。至若柴胡有疑似證﹐不可不審者﹐如脇下滿痛﹐本渴而飲水嘔者﹐柴胡不中與也﹔及但欲嘔﹐胸中痛微溏者﹐亦非柴胡證﹐此等又當細爲詳辧者也。

傷寒三日﹐少陽脈小者﹐欲已也。

【注】傷寒該中風而言也。其邪三日﹐少陽受之﹐脈若大者﹐爲邪盛欲傳﹐今脈小﹐爲邪衰欲自已也。

【集注】程應旄曰﹕脈小則陽得陰以和﹐是邪盡退而正來復矣。

張錫駒曰﹕三日乃少陽主气之期﹐脈小則病退也。

傷寒四五日﹐身熱惡風﹐頸項彊﹐脇下滿﹐手足溫而渴者﹐小柴胡湯主之。

【注】傷寒四五日﹐邪在三陽之時。身熱惡風﹐太陽證也﹔頸項彊﹐太陽陽明證也﹔脇下滿﹐手足溫而渴﹐陽明少陽證也。此爲三陽合病之始﹐固當權其孰緩孰急﹐以施其治。然其人脇下滿﹐手足溫而渴﹐是已露去表入裏﹐歸並少陽之機﹐故獨從少陽以爲治也。主以小柴胡湯者﹐和解其表裏也。此三陽合病不必悉俱柴胡證﹐而當用柴胡之一法也。

【集注】方有執曰﹕三陽俱見病﹐而獨從少陽小柴胡以爲治者﹐太陽﹑陽明之邪微﹐少陽近裏而裏證見﹐故從少陽一於和而三善備也。

諭昌曰﹕本當從三陽合並病之例而用表法﹐但手足溫而加渴﹐是外邪逼湊於少陽﹐向裏之機已著﹐更用辛甘發散﹐則重增其熱而大耗其津矣。故從小柴胡之和法﹐便陽邪罷而陰津不傷﹐一舉而兩得也。小柴胡湯當從加減法﹐不嘔而渴者﹐去半夏加栝蔞根爲是。

張志聰曰﹕手足溫者﹐手足不冷也。非病患自覺其溫﹐乃診者按之而得也。不然何以旣曰身熱﹐而復云手足溫耶﹖汪琥曰﹕此條系三陽經齊病﹐而少陽之邪居多也。太陽傷寒已至四五日之時﹐不曰發熱惡風﹐只曰身熱者﹐此太陽之邪漸衰也。其兼陽明證不曰鼻幹不得臥﹐而只曰頸項彊者﹐此陽明之邪﹐亦將衰也。惟脇下滿爲少陽經之專證﹐況兼手足溫而又渴﹐此爲邪將傳裏之機已著也。

陽明病﹐發潮熱﹐大便溏﹐小便自可﹐胸脇滿不去者﹐與小柴胡湯。

【注】陽明病發潮熱﹐當大便硬﹑小便數也﹐今大便溏﹑小便如常﹐非陽明入腑之潮熱可知矣。況有胸脇滿不去之少陽證乎﹖故不從陽明治﹐而從少陽與小柴胡湯主之也。

【集注】王肯堂曰﹕陽明爲病﹐胃家實也。今便溏而言陽明病者﹐謂有陽明外證﹐身熱汗出﹐不惡寒反惡熱也。

程應旄曰﹕如得陽明病而發潮熱﹐似乎胃實之徵矣。但胃實必大便硬而小便數﹐今大便溏小便自可﹐是熱非入腑之熱也﹐再以胸脇徵之﹐則主以小柴胡湯無疑矣。

陽明病﹐脇下硬滿﹐不大便而嘔﹐舌上白苔者﹐可與小柴胡湯﹐上焦得通﹐津液得下﹐胃气因和﹐身然汗出而解。

【注】陽明病﹐不大便﹐脇下硬滿而嘔﹐是陽明傳少陽病也。若舌上黃苔澀者﹐爲陽明之熱未盡﹐則當與大柴胡湯兩解之。今舌上白苔滑者﹐是已傳少陽﹐故可與小柴胡湯和解之。俾上集得通﹐則嘔可止﹐津液得下﹐則便可通﹐胃气因和而硬滿除﹐則身心然汗出而解矣。

【集注】程知曰﹕此言陽明兼少陽﹐宜用小柴胡也。不但大便溏爲胃未實﹐卽使不大便而嘔﹐亦爲邪未入裏。硬滿在脇而不在腹﹐舌苔白而不黃﹐皆少陽之見證多。故當從小柴胡分解陰陽﹐則上下通和﹐然汗出﹐而表裏之邪爲之一撤矣。

程應旄曰﹕脇下硬滿﹐不大便而嘔﹐是大柴胡湯證也。其用小柴胡湯者﹐以舌上白苔﹐猶帶表寒故也。若苔不滑而澀﹐則所謂舌上干燥而煩﹐欲飲水數升﹐謂裏熱已耗及津液﹐此湯不可主矣。又曰﹕上焦得通﹐照脇下硬滿言﹔津液得下﹐照舌苔與嘔言﹔胃气因和﹐照不大便言。上條陽明病﹐從潮熱上見﹐此條陽明病﹐從不大便上見。

凡柴胡湯病證而下之﹐若柴胡證不罷者﹐復與柴胡湯﹐必蒸蒸而振﹐卻發熱汗出而解。

【注】凡柴胡湯病證﹐不與柴胡湯而反下之﹐不變他病﹐柴胡證仍在者﹐可復與柴胡湯則解。但以誤下﹐其證必虛﹐故解必蒸蒸而熱﹐振振而寒﹐邪正交爭﹐然後汗出而解也。

【集注】方有執曰﹕蒸蒸而振作戰汗也﹐必如此而後解者﹐以下後裏虛故也。

程知曰﹕邪气還表﹐故蒸蒸而熱﹔下後正虛﹐故振振而動。

得病六七日﹐脈遲浮弱﹐惡風寒﹐手足溫﹐醫二三下之﹐不能食﹐而脇下滿痛﹐面目及身黃﹐頸項彊﹐小便難者﹐與柴胡湯﹐後必下重﹐本渴而飲水嘔者﹐柴胡湯不中與也﹐食穀者噦。

【按】「食穀者噦」四字﹐衍文。食穀嘔者有之﹐從無噦者。

【注】得病六七日﹐少陽入太陰之時也。脈遲太陰脈也﹐浮弱太陽脈也﹐惡風寒太陽證也﹐手足溫太陰證也﹐醫不以柴胡桂枝湯解而和之﹐反二三下之﹐表裏兩失矣。今不能食﹐脇下滿痛﹐𨿽似少陽之證﹐而實非少陽也。面目及身發黃﹐太陰之證已具也﹔頸項彊﹐則陽明之邪未已也。小便難者﹐數下奪津之候也。此皆由醫之誤下﹐以致表裏雜揉﹐陰陽同病﹐若更以有少陽脇下滿痛之一證不必悉具﹐而又誤與柴胡湯﹐則後必下重﹐是使邪更進於太陰也。𨿽有渴證﹐乃系數下奪津之渴。其飲水卽嘔﹐亦非少陽本証之嘔﹐緣誤下所致﹐故柴胡湯不中與也。

【集注】程知曰﹕前言柴胡證﹐但見一證便是。此更言脇下滿痛﹐亦有不宜柴胡者﹐以爲戒也。

程應旄曰﹕以一渴證辧之﹐前條之手足溫而渴者﹐熱在裏﹐未經數下﹐自能消水。今本渴而飲水則嘔﹐知其渴爲膈燥津亡之渴﹐數下中虛﹐不能消水﹐究於胃陽無涉。然則柴胡湯之於少陽﹐豈可云但見一證便是乎﹖又豈可云下之而柴胡證不罷者復與柴胡湯乎﹖傷寒六七日﹐發熱微惡寒﹐支節煩疼﹐微嘔﹐心下支結﹐外證未去者﹐柴胡桂枝湯主之。

【注】傷寒六七日﹐發熱微惡寒﹐支節煩疼﹐微嘔﹐心下支結者﹐是太陽之邪傳少陽也。故取桂枝之半﹐以散太陽未盡之邪﹔取柴胡之半﹐以散少陽嘔結之實病。而不名桂枝柴胡湯者﹐以太陽外證𨿽未去﹐而病機已見於少陽裏也。故以柴胡冠桂枝之上﹐意在解少陽爲主而散太陽爲兼也。支者﹐側也﹐小也。支結者﹐卽心下側之小結也。

【集注】方有執曰﹕支節﹐四肢骨節也。支結﹐言支飲摶聚而結也。發熱至微嘔﹐太陽之表也﹐故曰﹕外證未去。

程知曰﹕此邪入少陽﹐而太陽證未去者也。發熱惡寒﹐支節煩疼﹐太陽證也﹔乃惡寒而微﹐但支節煩痛﹐而不頭項彊痛﹐則太陽證亦稍減矣。嘔而支結﹐少陽證也﹔乃嘔逆而微﹐但結於心下之偏旁﹐而不結於兩脇之間﹐則少陽亦尙淺也。若此者﹐惟當以柴胡湯和解少陽﹐而加以桂枝湯發散太陽﹐此不易之法也。

柴胡桂枝湯方

柴胡﹝四兩﹞桂枝﹝一兩半﹞人參﹝一兩半﹞甘艸﹝炙﹐一兩﹞半夏﹝洗﹐二合半﹞黃芩﹝一兩半﹞芍藥﹝一兩半﹞大棗﹝擘﹐六枚﹞生薑﹝切﹐一兩半﹞

上九味﹐以水七升﹐煮取三升﹐去滓﹐溫服一升。

【集解】柯琴曰﹕仲景書中最重柴﹑桂二方。以桂枝解太陽肌表﹐又可以調諸經之肌表﹔小柴胡解少陽半表﹐亦可以和三陽之半表。故於六經病外﹐獨有桂枝證﹑柴胡証之稱﹐見二方之任重不拘於經也。如陽浮陰弱條﹐是仲景自爲桂枝証之注釋﹔血弱气盡條﹐是仲景自爲柴胡証之注釋。桂枝有壞病﹐柴胡亦有壞病。桂枝有疑似證﹐柴胡亦有疑似證。如病似桂枝證﹐腳攣急與胸中痞硬者﹐及病似柴胡證﹐本渴而飲水嘔﹐與但欲嘔胸中痛者是已。此條言傷寒六七日﹐寒熱當退之時﹐反見發熱惡寒諸表證﹐更見心下支結諸裏證﹐表裏不解﹐法當表裏雙解之矣。然惡寒微﹐則發熱亦微﹐可知支節煩疼﹐則一身骨節不疼﹔可知微嘔心下亦微結﹐故謂之支結﹐是表證𨿽不去而已輕﹐裏證𨿽已見而未甚。故取桂枝之半以散太陽未盡之邪﹐取柴胡之半以解少陽微結之證。口不渴身有微熱者﹐法當去人參﹐以六七日邪𨿽未解﹐而正已虛﹐故仍用之。外證𨿽在﹐而病機已見於裏﹐故方以柴胡冠桂枝之上﹐爲雙解兩陽之輕劑也。

傷寒五六日﹐已發汗而復下之﹐胸脇滿微結﹐小便不利﹐渴而不嘔﹐但頭汗出﹐往來寒熱﹐心煩者﹐此爲未解也﹐柴胡桂枝榦姜湯主之。

【注】傷寒五六日﹐已發其汗﹐表未解而復下之﹐若邪陷入陽明之裏﹐則必作結胸痞硬﹐協熱下利等證。

今邪陷入少陽之裏﹐故令胸脇滿微結也。小便不利渴而不嘔者﹐非停水之故﹐乃汗下損其津液也。論中有身無汗﹐獨頭汗出﹐發熱不惡寒心煩者﹐乃陽明表熱郁而不得外越之頭汗也。今但頭汗出﹐往來寒熱﹐心煩者﹐無陽明證﹐知爲少陽表熱﹐郁而不和﹐上蒸之頭汗也。此爲少陽表裏未解之證﹐故主柴胡桂枝榦姜湯﹐以專解半表之邪﹐兼散半里之結也。

【集注】林瀾曰﹕五六日﹐已經汗下之後﹐則邪當解。今胸脇滿微結﹐寒熱心煩者﹐是邪猶在半表半里之間也。小便不利而渴﹐乃汗下後亡津液內燥也。若有熱飲﹐其人必嘔﹐今渴而不嘔﹐知非飲熱也。傷寒汗出則和﹐今但頭汗出﹐余處無汗者﹐津液不足而未和也﹐與柴胡桂枝榦姜湯﹐以解表裏而復津液也。

汪琥曰﹕傷寒頭汗出者﹐乃陽郁於表﹐非陽虛於上也。

柴胡桂枝榦姜湯方

柴胡﹝半斤﹞桂枝﹝三兩﹞漧薑﹝二兩﹞栝蔞根﹝四兩﹞黃芩﹝三兩﹞牡蠣﹝二兩﹞甘艸﹝炙﹐二兩﹞

上七味﹐以水一斗二升﹐煮取六升﹐去滓﹐再煎﹐取三升﹐溫服一升﹐日三服﹐初服微煩﹐復服汗出便愈。

【方解】少陽表裏未解﹐故以柴胡桂枝合劑而主之﹐卽小柴胡湯之變法也。去人參者﹐因其正气不虛﹔減半夏者﹐以其不嘔﹐恐助燥也。加栝蔞根﹐以其能止渴兼生津液也﹔倍柴胡加桂枝﹐以主少陽之表﹔加牡蠣﹐以軟少陽之結。漧薑佐桂枝﹐以散往來之寒﹔黃芩佐柴胡﹐以除往來之熱﹐且可制漧薑不益心煩也。諸藥寒溫不一﹐必需甘艸以和之。初服微煩﹐藥力未及﹔復服汗出卽愈者﹐可知此證非汗出不解也。

服柴胡湯已﹐渴者﹐屬陽明﹐以法治之。

【注】風寒之邪從陽明而傳少陽﹐起初不渴﹐今服柴胡湯已﹐反渴者﹐是少陽轉屬陽明也。以法治之﹐謂當分其經腑見證而治之也。葛根﹑白虎﹑調胃間﹐各從其宜而用之可耳﹗【集注】方有執曰﹕已﹐畢也。服柴胡湯已畢而渴﹐則非暫渴﹐其爲熱已入胃亡津液而渴可知﹐故曰﹕屬陽明也。

沈明宗曰﹕服柴胡湯已渴者﹐乃少陽之邪不傳三陰﹐而轉入陽明矣﹐卽當隨陽明現證而治﹐故謂以法治之。

鄭重光曰﹕少陽﹑陽明之病機﹐在嘔渴中分﹐渴則轉屬陽明﹐嘔則仍在少陽。如嘔多𨿽有陽明證﹐不可攻之﹐因病未離少陽也﹐服柴胡湯渴當止。若服柴胡湯已加渴者﹐是熱入胃腑。耗津消水﹐此屬陽明胃病也。

傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便硬﹐脈細者﹐此爲陽微結﹐必有表復有裏也﹐脈沈亦在裏也。汗出爲陽微﹐假令純陰結﹐不得復有外證﹐悉入在裏﹐此爲半在裏半在外也。脈𨿽沈緊﹐不得爲少陰病﹐所以然者﹐陰不得有汗﹐今頭汗出﹐故知非少陰也﹐可與小柴胡湯。設不了了者﹐得屎而解。

【按】脈細﹐當是「脈沈細」﹐觀本條下文﹐「脈沈亦在裏也」之「亦」字﹐自知。脈𨿽沈緊之「緊」字﹐當是「細」字。本條上文並無「緊」字﹐如何說脈𨿽沈緊﹐「𨿽」字何所謂耶﹖必是傳寫之誤。

【注】傷寒五六日﹐𨿽表有頭汗出﹐微惡寒之陽邪未罷﹐裏有心下滿﹐口不欲食﹐大便硬之陽結已形﹐但手足冷脈沈細﹐則陽邪所結殊微也﹐故曰﹐此爲陽微結﹐必有表復有裏也。然脈沈細﹐似乎裏陰盛﹐而頭汗出﹐則爲表陽郁也。假令純陰結﹐則不得復有頭汗出之外證﹐始合悉入在裏之純陰結矣。夫旣非悉入在裏之純陰結﹐此必爲半在裏﹑半在表之陽微結也﹐故脈𨿽沈細﹐不得爲少陰病。所以然者﹐三陰不得有汗﹐今頭汗出﹐故知非少陰也。可與小柴胡湯者﹐和其不通身汗出微惡寒也。設不了了者﹐必大便之硬未除﹐自宜利其大便使得屎而解也。

【集注】諭昌曰﹕陽微結者﹐陽邪微結未盡散也。舊注作陽气衰微﹐故邪气結聚大差。果爾﹐則頭汗出爲亡陽之證﹐非半表半里之證矣﹔果爾﹐則陰結又是陰气衰微矣。玩本文假令純陰結﹐及陽邪若不微結﹐是純陰邪內結﹐則不得復有外證等語﹐其義甚明。

程知曰﹕此言少陽病有似少陰者﹐當細辧其脈證也。

程應旄曰﹕凡脈細﹑脈沈﹐皆陰脈也。今與陽證同見﹐則爲陽熱鬱結之診﹐無關少陰也。可見陽气一經鬱結﹐不但陽證似陰﹐並陽脈亦似陰矣。

沈明宗曰﹕得屎而解﹐當用大柴胡之法也。

吳人駒曰﹕此證嘗見有誤作陰寒而施溫熱以致大逆者﹐蓋因其惡寒﹐手足冷﹐脈細而沈﹐不究其証之始末由來也。

周揚俊曰﹕此條惡寒肢冷不欲食﹐脈細或沈﹐有似乎陰﹐最難辧晰﹐仲景特出「陽微結」三字﹐昭示千古。以頭汗出爲陽﹐陰不得有汗也。至五六日頭痛發熱﹐證原屬陽也﹐故縱見少陰之脈﹐不得爲少陰之病。然獨未見少陽一證﹐何遽得爲少陽病耶﹖此仲景所以又明言半在表半在裏也。爾時裏證旣多﹐不得純以表藥汗之﹔外證似陰﹐不得復以裏藥溫之﹐故取小柴胡提出其邪於表裏之半﹐而大便硬不了了者﹐則當下之得屎無疑也。

仲景恐人未明﹐自爲詳辧﹐然後知手足冷微惡寒者﹐正因陽邪鬱結﹐不外通於肢體﹐故獨頭汗出也。

傷寒陽脈澀﹐陰脈弦﹐法當腹中急痛者﹐先與小建中湯﹐不瘥者﹐與小柴胡湯主之。

【注】傷寒脈得浮澀﹐營衛不足也﹔脈得沈弦﹐木入土中也。營衛不足則表虛﹐木入土中則裏急。惟表虛裏急﹐腹中急痛﹐所以先用小建中湯﹐以其能補營衛兼緩中急﹐則痛可瘥也。或不瘥﹐必邪尙滯於表。知澀爲營衛不通﹐弦爲少陽本脈﹐故與小柴胡湯﹐按法施治也。成無己去黃芩加芍藥﹐疏外調中﹐其說亦是。

【集注】汪琥曰﹕弦脈不除﹐痛猶未止者﹐爲不瘥﹐此爲少陽經有畱邪也。

傷寒胸中有熱﹐胃中有邪气﹐腹中痛﹐欲嘔吐者﹐黃連湯主之。

【注】傷寒未解欲嘔吐者﹐胸中有熱邪上逆也﹔腹中痛者﹐胃中有寒邪內攻也。此熱邪在胸﹐寒邪在胃﹐陰陽之气不和﹐失其升降之常﹐故用黃連湯﹐寒溫互用﹐甘苦並施﹐以調理陰陽而和解之也。然此屬外﹐因上下寒熱之邪﹐故有如是之證﹔若內因雜病﹐嘔吐而腹痛者﹐多因宿食。由此推之﹐外因﹑內因﹐證同而情異﹐槪可知矣。

【集注】程知曰﹕陰邪在腹﹐則陽不得入而和陰﹐爲腹痛﹔陽邪在上﹐則陰不得入而和陽﹐爲欲嘔逆。

汪琥曰﹕《尙論篇》皆以風寒二邪﹐分陰陽寒熱。殊不知風之初來未必非寒﹐寒之旣入亦能化熱﹐不可拘也。

鄭重光曰﹕此熱邪中於上焦﹐寒邪中於下焦﹐陰陽不相入﹐失其上下升降之常也。

黃連湯方

黃連﹝三兩﹞甘艸﹝炙﹐三兩﹞漧薑﹝三兩﹞人參﹝二兩﹞桂枝﹝三兩﹞半夏﹝洗﹐半升﹞大棗﹝擘﹐十二枚﹞

上七味﹐以水一斗﹐煮取六升﹐去滓﹐溫服﹐晝三夜二。

【方解】傷寒邪气入裏﹐因人髒气素有之寒熱而化病。如陽明病﹐硬滿不大便而嘔﹐舌上白苔者﹐以小柴胡湯﹐及太陽病下之裏虛懊﹐舌上如苔者﹐以梔子豉湯之類﹐是隨胸中有寒﹐丹田有熱化者也。此則隨胃中有寒﹐胸中有熱而化﹐腹中痛欲嘔吐﹐故以是方主之。君黃連以淸胃中之熱﹐臣漧薑以溫胃中之寒﹐半夏降逆﹐佐黃連嘔吐可止﹐人參補中﹐佐漧薑腹痛可除﹐桂枝所以安外﹐大棗所以培中也。然此湯寒溫不一﹐甘苦並投﹐故必加甘艸協和諸藥。此爲陰陽相格﹐寒熱並施之治法也。

太陽病﹐十日以去﹐脈浮細而嗜臥者﹐外已解也。設胸滿脇痛者﹐與小柴胡湯﹔脈但浮者﹐與麻黃湯。

【注】太陽病十日以上無他證﹐脈浮細而嗜臥者﹐外邪已解﹐不須藥也。設有胸滿脇痛等證﹐則知少陽之外邪未解﹐故與小柴胡湯和之。若脈但浮不細﹐而有頭痛發熱惡寒無汗等證﹐則仍是太陽之外邪未解﹐當與麻黃湯汗之。

【按】論中脈浮細﹐太陽少陽脈也﹔脈弦細﹐少陽脈也﹔脈沈細﹐少陰脈也。脈浮細﹐身熱嗜臥者﹐陽也﹔脈沈細﹐身無熱嗜臥者﹐陰也﹔脈緩細﹐身和嗜臥者﹐已解也﹐是皆不可不察也。

【集注】王肯堂曰﹕此條當是太陽﹑少陽合病。胸滿𨿽同﹐而脈浮細嗜臥﹐則爲表邪已解﹐脇痛爲少陽有邪﹐故與小柴胡湯。若脈但浮者﹐又當先治太陽也﹐故與麻黃湯。此是設爲變通之言﹐非爲服柴胡而脈浮也。

傷寒發熱﹐汗出不解﹐心中痞硬﹐嘔吐而下利者﹐大柴胡湯主之。

【按】下利之「下」字﹐當是「不」字﹐若是「下」字﹐豈有上吐下利﹐而以大柴胡湯下之之理乎﹖【注】傷寒發熱汗出不解﹐表尙未已也﹔心中痞硬大便不利﹐裏病又急矣。嘔吐﹐少陽﹑陽明兼有之證也。少陽﹑陽明兩急﹐心中熱結成痞﹐故以大柴胡湯﹐外解少陽發熱未盡之表﹐內攻陽明成實痞硬之裏也。

【按】太陽病發熱汗出不解﹐心下痞硬﹐下利不嘔吐者﹐此表裏俱虛﹐桂枝人參湯證也。若嘔吐不利者﹐此表裏俱實﹐大柴胡湯證也。彼則脈微弱﹐此則脈必有力也。

太陽病﹐過經十餘日﹐反二三下之﹐後四五日﹐柴胡證仍在者﹐先與小柴胡湯。嘔不止﹐心下急﹐鬱鬱微煩者﹐爲未解也﹐與大柴胡湯下之則愈。

【注】太陽病傳過三陽之經十餘日﹐醫不隨經施治﹐反二三下之﹐未致變逆﹐後四五日﹐惟見少陽寒熱往來之柴胡證仍在者﹐宜先與小柴胡湯解表和裏。如或不愈﹐其嘔不止﹐心下滿急﹐鬱鬱微煩﹐此爲少陽表裏均未解也﹐與大柴胡湯下之﹐攻裏和表﹐自可愈也。

【集注】方有執曰﹕過經與壞病同﹐不知何逆﹐而二三下之﹐適所以致逆﹐故曰﹕反也。下而又下﹐陽明𨿽未傷﹐而少陽亦未除﹐故曰﹕柴胡證仍在也。嘔不止﹐鬱鬱微煩﹐乃邪擾二陽﹐故曰﹕未解也。

程知曰﹕此言過經誤下﹐有用大小柴胡兩解法也。蓋其人之邪﹐因屢下而深入﹐若表證未罷﹐必先用小柴胡和其半表﹐而後可兼攻其裏也。

程應旄曰﹕此條與陽明經嘔多﹐𨿽有陽明證不可下之條﹐細細酌量﹐陽明證嘔在上﹐而邪亦在膈之上﹐未入腑﹐故不可下﹔此條嘔不止﹐心下急﹐乃邪在膈之下﹐已屬胃﹐乃可下也。可下不可下﹐此等處最不容誤也。

林瀾曰﹕嘔不止﹐則半表裏證猶在﹐然心下急﹐鬱鬱微煩﹐必中有燥屎也﹐非下除之不可﹐故以大柴胡兼而行之。

大柴胡湯方

柴胡﹝半斤﹞黃芩﹝三兩﹞半夏﹝洗﹐半升﹞芍藥﹝三兩﹞枳實﹝炙﹐四枚﹞大黃﹝二兩﹞

生薑﹝切﹐五兩﹞大棗﹝擘﹐十二枚﹞

上八味﹐以水一斗二升﹐煮取六升﹐去滓再煎﹐溫服一升﹐日三服。

【按】許叔微曰﹕大柴胡湯一方無大黃﹐一方有大黃。此方用大黃者﹐以大黃有蕩滌蘊熱之功﹐爲傷寒中要藥。王叔和云﹕若不用大黃﹐恐不名大柴胡湯。且經衣冠文物言下之則愈﹐若無大黃﹐將何以下心下之急乎﹖應從叔和爲是。

【方解】柴胡證在﹐又復有裏﹐故立少陽兩解之法。以小柴胡湯加枳實﹑芍藥者﹐解其外以和其內也。去參﹑艸者﹐以裏不虛也﹔少加大黃﹐所以瀉結熱也﹔倍生薑者﹐因嘔不止也。

太陽病﹐過經十餘日﹐心中溫溫欲吐﹐而胸中痛﹐大便反溏﹐腹微滿﹐鬱鬱微煩﹐先此時﹐自極吐下者﹐與調胃承气湯﹔若不爾者﹐不可與。但欲嘔﹐胸中痛﹐微溏者﹐此非柴胡證﹐以嘔﹐故知極吐下也。

【按】王肯堂曰「溫溫」當是「」。又云「以嘔」之下﹐當有闕文。

【注】太陽病過經十餘日﹐曾經吐﹑下不解者﹐以極吐則虛其胸﹐邪熱乘虛入胸﹐故心下欲吐﹐而胸中痛也。極下則虛其裏﹐邪熱乘虛入裏﹐故大便反溏腹微滿﹐鬱鬱微煩也。詢知先時若果經極吐下﹐則爲在表之邪熱﹐悉陷胸腹﹐而所見者﹐皆是裏證未和﹐故宜與調胃承气湯下而和之。若不爾者﹐謂不因極吐﹑極下而有斯證﹐則又不可與是湯也。夫但欲嘔者﹐少陽也﹔胸中痛者﹐太陽也﹔微溏者﹐太陽少陽合病之利也﹐並無心中鬱鬱﹐腹滿煩熱等證﹐固不可與承气湯矣。然此亦非柴胡證﹐故柴胡湯亦不可與也。須從太陽﹑少陽合病﹐下利﹐若嘔者﹐與黃芩加半夏生薑湯可也。

【集注】方有執曰﹕胸中痛﹐邪在膈也。若曾極吐﹐則應有心下欲吐之狀﹐何也﹖以胃口已被吐傷﹐邪熱上摶於膈﹐故欲吐而不得吐也。腹微滿鬱鬱微煩﹐邪在胃也。若曾極下﹐則應大便微溏﹐何也﹖以下則胃虛﹐邪𨿽實於胃﹐大便反不能結硬也。故曰﹕先此時自極吐下者﹐與調胃承气湯。言當蕩其熱以和其胃也﹐不爾﹐言未經極吐下也。「但欲嘔」至末﹐申明上文之意。

諭昌曰﹕太陽病過經十餘日﹐心下﹐欲吐而不吐﹐其人胸中痛﹐大便反溏﹐腹微滿鬱鬱微煩者﹐此有二辧﹕若曾經大吐﹑大下者﹐表邪從吐解﹐且已入裏﹐可用調胃承气之法﹕若未經極吐﹑下﹐但欲嘔不嘔﹐胸中痛微溏者﹐是痛非吐所傷﹐溏非下所致﹐調胃之法不可用矣。

程知曰﹕過經者﹐謂病過七八日至十三日﹐經气已周猶不解也。豈惟十三日﹐且有二十餘日者矣。蓋過經不解﹐病必皆在陽經畱連﹔若在陰經﹐則又豈能若是之持久耶﹗久持且不能﹐安望其生乎﹖程應旄曰﹕大便溏則气得下泄﹐腹不應滿﹐煩不應鬱鬱﹐今仍腹微滿﹐鬱鬱微煩﹐必胃有阻畱﹐而下後仍不快暢也。病屬陽明證﹐反無陽明﹐而只有少陽﹐其中必有所誤﹐故直窮其所以致証之由﹐而後可從證上認病。

傷寒十三日不解﹐胸脇滿而嘔﹐日晡所發潮熱﹐已而微利﹐此本柴胡證﹐下之而不得利。今反利者﹐知醫以丸藥下之﹐非其治也。潮熱者﹐實也﹐先宜小柴胡湯以解外﹐後以柴胡加芒硝湯主之。

【注】凡傷寒過經不解﹐熱邪轉屬胃腑者多﹐皆當下之。今傷寒十三日不解過經﹐胸脇滿而嘔﹐日晡所發潮熱﹐已而微利﹐此本大柴胡證也。下之而不通利﹐今反利者﹐詢知爲醫以丸藥迅下之﹐非其治也。迅下則水𨿽去﹐而燥者仍存﹐恐醫以下後之利爲虛﹐故復指曰潮熱者實也﹐是可再下者也。但胸脇之邪未已﹐故先宜小柴胡湯以解少陽之外﹐復以小柴胡湯加芒硝﹐以下少陽之裏。不用大黃而加芒硝者﹐因裏不急且經迅下﹐惟欲其軟堅潤燥耳﹗是又下中兼和之意也。

【集注】《內臺方議》曰﹕潮熱者﹐實也。何不用大柴胡﹑大小承气下之﹐卻用芒硝何也﹖蓋潮熱𨿽屬實﹐然已先用丸藥﹐傷動臟腑﹐若再用大黃下之﹐則脾气傷而成壞證矣﹐只用芒硝潤燥以取利也。

方有執曰﹕十三日﹐過經也。不解﹐壞證也﹐非其治也。以上乃原其壞﹐由於醫之誤。以下至末﹐救誤之治也。

柴胡加芒硝湯方

於小柴胡湯方內﹐加芒硝六兩﹐余根據前法服﹐不解更服。

傷寒十三日不解﹐過經譫語者﹐以有熱也﹐當以湯下之。若小便利者﹐大盒飯硬﹐而反下利﹐脈調和者﹐知醫以丸藥下之﹐非其治也。若自下利者﹐脈當微厥﹐今反和者﹐此爲內實也﹐調胃承气湯主之。

【注】此承上條互發其義﹐以詳其治也。傷寒十三日不解﹐過經﹐譫語者﹐以有熱也﹐當以湯藥下其熱。

但上條潮熱之熱﹐熱在表裏﹐當大便不硬﹔此條譫語之熱﹐熱歸胃腑﹐法當大便硬。若小便利者﹐大盒飯硬﹐今大便不硬而反下利﹐脈調和者﹐知爲醫以丸藥下之之利﹐非其治也。如未經丸藥下之﹐自下利者﹐則爲內虛﹐內虛之利﹐脈當微弱而厥﹐今反和而不微厥﹐此爲內實有熱﹐非內虛有寒也﹐𨿽下利乃熱利也。仍當下其熱﹐故以調胃承气湯主之。

傷寒三日﹐三陽爲盡﹐三陰當受邪﹐其人反能食而不嘔﹐此爲二陰不受邪也。

【注】傷寒之邪﹐一日太陽受之﹐二日陽明受之﹐三日少陽受之﹐四日太陰受之﹐五日少陰受之﹐六日厥陰受之﹐此傳經之次第也。今傷寒三日﹐三陽表邪爲盡﹐三陰當受邪﹐其人當不能食而嘔﹐今反能食而不嘔者﹐此爲裏和﹐三陰不受邪也。然此乃《內經》以其大槪而言﹐究不可以日數拘也。

【集注】成無己曰﹕表邪傳裏﹐裏不和則不能食而嘔﹐今反能食而不嘔﹐是邪不傳陰﹐但在陽也。

方有執曰﹕陽以表言﹐陰以裏言﹐能食不嘔﹐裏气和而胃气回﹐陰不受邪可知矣。

汪琥曰﹕邪在少陽﹐原嘔不能食﹐今反能食而不嘔﹐可徵裏气之和﹐而少陽之邪自解也。裏旣和而少陽之邪解﹐則其不傳三陰﹐斷斷可必﹐故云﹕三陰不受邪也。

傷寒六七日﹐無大熱﹐其人躁煩者﹐此爲陽去入陰故也。

【注】傷寒六七日﹐邪欲入裏之時也。無大熱﹐表熱微也。躁煩者﹐裏熱盛也。此爲陽去入陰也。陽去入陰者﹐謂陽邪去表入裏﹐傳於三陰也。

【集注】成無己曰﹕內熱爲煩﹐謂心中郁煩也﹔外熱爲躁﹐謂身外熱躁也。內熱爲有根之火﹐故但煩不躁﹐及先煩後躁者﹐皆可治﹔外熱爲無根之火﹐故但躁不煩﹐及先躁後煩者﹐皆不可治。

方有執曰﹕去﹐往也。言表邪去而入於裏﹐所以外無他熱﹐而內則煩躁也。

婦人中風﹐發熱惡寒﹐經水適來﹐得之七八日﹐熱除而脈遲身涼﹐胸脇下滿﹐如結胸狀﹐譫語者﹐此爲熱入血室也﹐當刺期門﹐隨其實而瀉之。

【注】婦人中風﹐發熱惡寒﹐表病也。若經水不來﹐熱必無由傳於血室﹐今經水適來﹐得之七八日﹐脈遲熱除﹐身涼﹐似乎表欲解矣。若復見胸脇下滿﹐如結胸狀﹐譫語之證﹐則知非表解入裏﹐乃表邪之熱因經水適來﹐乘虛而入於血室也﹐法當刺期門。期門爲肝之穴﹐肝爲藏血之所﹐今邪入血室﹐故刺期門﹐隨其血分之實熱而瀉之也。

【集注】方有執曰﹕血室爲營血停畱之所﹐經血集會之處﹐卽衝脈﹐所謂血海是也。其脈起於气沖﹐並少陰之經﹐夾臍上行至胸中而散﹐故熱入而病作﹐其證則如是也。期門二穴在不容兩傍﹐各去同身寸之一寸五分﹐肝之募也。肝納血﹐故刺期門﹐所以瀉血分之實熱也。

汪琥曰﹕邪傳少陽﹐熱入血室﹐故作譫語等證。仲景恐人誤認爲陽明腑實證﹐輕用三承气以伐胃气﹐故特出一刺期門法以療之。

婦人中風七八日﹐續得寒熱﹐發作有時﹐經水適斷者﹐此爲熱入血室﹐其血必結﹐故使如瘧狀﹐發作有時﹐小柴胡湯主之。

【注】婦人中風七八日﹐續得寒熱﹐發作有時﹐經水適斷者﹐此爲熱入血室。血與熱摶﹐其血必結。然𨿽結而無胸脇滿如結胸譫語等證﹐是爲結而未實也。尙有如瘧狀之寒熱﹐發作有時﹐乃爲邪在少陽﹐半表半里也。

故用小柴胡湯以和表裏﹐熱自解也。

【集注】方有執曰﹕前經水適來者﹐因熱入血室﹐血出而熱遂遺也。此適斷者﹐熱乘血來而遂入之﹐與後血相摶﹐俱畱而不出﹐故曰其血必結也。程知曰﹕前證經水來﹐而胸脇滿結譫語﹐是邪實於髒也﹐故用刺以瀉之。此證因血結而寒熱如瘧﹐是邪發於經也﹐故用小柴胡湯和之。

婦人傷寒﹐發熱﹐經水適來﹐晝日明了﹐暮則譫語﹐如見鬼狀者﹐此爲熱入血室﹐無犯胃气及上二焦﹐必自愈。

【注】上二條﹐發明風邪熱入血室之證﹔此條發明寒邪熱入血室之證。婦人傷寒﹐發熱無汗﹐經水適來﹐則必熱入血室。故晝則明了﹐知邪不在陽也﹔暮則譫語﹐如見鬼狀者﹐是爲邪在陰也。無犯胃气及上二焦者﹐通謂三焦也。蓋禁人汗﹑吐﹑下三法﹐皆不可輕用﹐當俟其經行﹐必熱隨血去而愈也。

【集注】方有執曰﹕必自愈者﹐言俟其經行血下﹐則邪熱得以隨血而俱出﹐猶之鼻衄紅汗﹐故自愈也。蓋警人勿妄攻﹐以致變亂之意。

林瀾曰﹕傷寒發熱者﹐寒已成熱也。經水適來﹐則血室空虛﹐邪熱乘虛入於血室。若晝日譫語﹐爲邪客於腑與陽爭也。此晝日明了﹐暮則譫語如見鬼狀者﹐是邪不入腑﹐而入於血室與陰爭也。陽盛譫語宜下﹐此不可下者﹐犯胃气也。彼熱入血結寒熱者﹐與小柴胡湯散邪發汗﹔此𨿽熱入血室﹐而不畱結﹐不可與發汗藥犯其上焦也。若熱入胸脇滿如結胸者﹐可刺期門﹔此𨿽熱入血室而無滿結﹐不可刺期門﹐以犯其中焦也。必自愈者﹐以經行則熱隨血去﹐血下則邪熱悉除而愈矣。

血弱气盡﹐腠理開﹐邪气因入﹐與正气相摶﹐結於脇下﹐正邪分爭﹐往來寒熱﹐休作有時﹐默默不欲飲食﹐臟腑相連﹐其痛必下﹐邪髙痛下﹐故使嘔也﹐﹝一云﹕臟腑相連﹐其病必下﹐脇膈中痛﹞﹐小柴胡湯主之。

【注】此詳申上三條﹐婦人中風﹑傷寒﹐經水適來過多﹐以致血弱气盡﹐腠理不密﹐邪熱之气乘虛入於血室﹐邪與正相摶﹐結於少陽之界﹐故邪結於脇下也。邪正相爭﹐爭於陽則熱﹐爭於陰則寒﹐故往來寒熱也﹔爭已必衰﹐衰則止﹐故休作有時也﹔少陽病已入半里﹐將近厥陰﹐故默默不欲飲食也﹔少陽膽與厥陰肝相爲表裏﹐故曰臟腑相連也。少陽之脈﹐下胸中﹐循脇表﹔厥陰之脈﹐抵少腹﹐循脇裏﹐故其痛必及於脇下也。少陽之邪﹐從胸而下脇﹐因胸而病及於脇﹐故曰邪髙痛下也。邪從胸循脇入裏﹐裏气上拒﹐故使嘔也。仲景重出此條﹐仍主之以小柴胡湯者﹐使知法不外少陽﹐不必另從厥陰血室中求治也。

【集注】諭昌曰﹕四條皆互文見意也。一云﹕經水適來﹐一云﹕經水適斷。一云﹕七八日熱除﹐而脈遲身涼﹐一云﹕七八日續得寒熱﹐發作有時。一云﹕胸脇下滿﹐一云﹕邪气因入與正气相摶﹐結於脇下。一云﹕如結胸狀﹐一云﹕邪髙痛下。一云﹕譫語﹐一云﹕晝日明了﹐暮則譫語如見鬼狀。一云﹕如瘧狀﹐一云﹕往來寒熱休作有時。一云﹕刺期門﹐一云﹕用小柴胡湯。一云﹕毋犯胃气及上二焦。皆互文以明大意﹐而自爲注腳也。

學人試因此而細繹全書﹐思過半矣。「如結胸狀」四字﹐仲景尙恐形容不盡﹐重以臟腑相連﹐邪髙痛下之語﹐暢發病情。蓋血室者衝脈也﹐下居腹內﹐厥陰肝之所主也。而少陽之膽與肝相連﹐腑邪在上﹐髒邪在下﹐胃口逼處二邪之界﹐所以默默不欲飲食﹐而但喜嘔耳。期門者﹐肝之募也﹐隨其實而瀉之﹐瀉肝之實也﹐又刺期門之注腳也。小柴胡湯﹐治少陽正法也。毋犯胃气及上二焦﹐則捨期門﹑小柴胡湯﹐更無他法矣。

嘔而發熱者﹐小柴胡湯主之。﹝衍文。已見太陽中篇半夏瀉心湯條上﹞。少陽病﹐欲解時﹐從寅至辰上。

【注】寅﹑卯﹑辰﹐木旺之時也。經云﹕陽中之少陽﹐通於春气。故少陽之病﹐每乘气旺之時而解。經气之復﹐理固然也。

【集注】魏荔彤曰﹕病在少陽﹐乘其正旺﹐如法治之﹐何病不已。

卷六

辧太陰病脈證並治全篇

六气之邪﹐感人𨿽同﹐人受之而生病各異者﹐何也﹖蓋以人之形有濃薄﹐气有盛衰﹐髒有寒熱﹐所受之邪﹐每從其人之髒气而化﹐故生病各異也。是以或從虛化﹐或從實化﹐或從寒化﹐或從熱化。譬諸水火﹐水盛則火滅﹐火盛則水耗﹐物盛從化﹐理固然也。誠知乎此﹐又何疑乎﹖陽邪傳陰﹐變寒化熱﹐而遂以爲奇耶﹗自後漢迄今﹐千載以來﹐皆謂三陰寒邪不傳﹐且以傷寒傳經陰邪﹐謂爲直中﹐抑知直中乃中寒之證﹐非傳經之邪耶﹗是皆未曾熟讀仲景之書﹐故有此誤耳﹗如論中下利腹脹滿﹐身體疼痛者﹐先溫其裏﹐乃攻其表﹐溫裏宜四逆湯﹐攻表宜桂枝湯﹐此三陽陽邪﹐傳入太陰﹐邪從陰化之寒證也。如少陰病下利﹐白通湯主之﹐此太陰寒邪﹐傳少陰之寒證也﹐如下利淸谷﹐裏寒外熱﹐汗出而厥者﹐通脈四逆湯主之﹐此少陰寒邪傳厥陰之寒證也。皆歷歷可據﹐豈得謂傷寒陰不相傳﹐無陽從陰化之理乎﹖夫太陰濕土﹐純陰之髒也﹐故病一入太陰﹐則邪從陰化者多﹐從陽化者少。從陰化者﹐如論中腹滿﹐吐食﹐自利﹐不渴﹐手足自溫﹐時腹自痛﹐宜服理中﹑四逆輩者是也。

從陽化者﹐如論中發汗後不解﹐腹滿痛者﹐急下之﹐宜大承气湯﹔腹滿大實痛者﹐宜桂枝加大黃湯主之者是也。

蓋脾與胃同處腹中﹐故腹滿﹑腹痛兩皆有之。然腹滿爲太陰主病﹐心下滿爲陽明主病﹐其陽明亦有腹滿者﹐以陽明腹滿與熱同化﹐故必有潮熱﹑自汗﹑不大便之證﹐而不似太陰與濕同化﹐有發黃﹑暴煩﹑下利穢腐之證也。

誠能更於腹之時痛﹐大實痛﹐腹滿痛處﹐詳審虛實﹐斟酌溫下﹐則了無餘義矣。故以此括之﹐自知太陰之要法也。

太陰之爲病﹐腹滿而吐﹐食不下﹐自利益甚﹐時腹自痛﹐若下之﹐必胸下結硬。

【按】吳人駒曰「自利益甚」四字﹐當在「必胸下結硬」句之下﹐其說甚是。若在「吐食不下」句之下﹐則是已吐食不下﹐而自利益甚矣。仲景復曰若下之﹐無所謂也。

【注】太陰﹐脾經也﹐甚脈布胃中﹐絡於嗌。寒邪傳於太陰﹐故腹滿時腹自痛﹐寒邪循脈犯胃﹐故吐食不下﹐此太陰裏虛﹐邪從寒化之證也﹐當以理中﹑四逆輩溫之。若腹滿嗌漧﹐不大便﹐大實痛﹐始爲太陰裏實﹐邪從熱化之證﹐當以桂枝加大黃湯下之矣。若以太陰虛寒之滿痛﹐而誤認爲太陰實熱之滿痛而下之﹐則寒虛相摶﹐必變爲髒結痞硬﹐及自利益甚矣。此太陰病全篇之提綱﹐後凡稱太陰病者﹐皆指此證而言也。

【集注】程應旄曰﹕陽邪亦有腹滿﹐得吐則滿去而食可下者﹐今腹滿而吐﹐食不下﹐則滿爲寒脹﹐吐爲寒格也。陽邪亦有下利腹痛﹐得利則痛隨利減者﹐今下利而時腹自痛﹐則利爲寒利﹐痛爲寒痛也。曰胸下陰邪結於胸下之陰分﹐異於陽邪結胸之在胸﹐且按之而痛也。曰結硬﹐無陽以化气則爲堅陰﹐異於痞之濡而軟也。

彼皆陽從上陷而阻畱﹐此則陰從下逆而不歸﹐寒熱大別也。

吳人駒曰﹕自利有時﹐而腹自痛﹐非若積蓄而常痛者﹐若以諸痛爲實﹐從而下之﹐其滿益甚﹐必令胸下皆爲結硬﹐而自利益甚矣。

傷寒四五日﹐腹中痛﹐若轉气下趨少腹者﹐此欲自利也。

【注】傷寒四五日﹐邪入太陰之時也。腹中痛﹐若不轉气下趨者﹐屬陽明也。今腹中痛﹐轉气下趨少腹者﹐乃太陰欲作自利之候也。此仲景示人不可以諸痛爲實﹐而妄議下之意也。

【集注】方有執曰﹕腹中痛轉气下趨者﹐裏虛不能守﹐而寒邪下迫也。

張璐曰﹕腹痛亦有屬火者﹐其痛必自下而上攻。若痛自上而下趨者﹐定屬寒痛無疑。

魏荔彤曰﹕此重在預防下利﹐而非辧寒熱也。玩「若」字﹑「欲」字﹐可見其辧寒邪者﹐自有別法。

自利不渴者﹐屬太陰﹐以其髒有寒故也﹐當溫之﹐宜服四逆輩。

【注】凡自利而渴者﹐裏有熱﹐屬陽也。若自利不渴﹐則爲裏有寒﹐屬陰也。今自利不渴﹐知爲太陰本髒有寒也﹐故當溫之。四逆輩者﹐指四逆﹑理中﹑附子等湯而言也。

【集注】程知曰﹕言太陰自利爲寒﹐宜溫者也。少陰屬腎水﹐熱入而耗其水﹐故自利而渴。太陰屬脾土﹐寒入而從其濕﹐則不渴而利﹐故太陰自利當溫也。

程應旄曰﹕三陰同屬髒寒﹐少陰﹑厥陰有渴證﹐太陰獨無渴證者﹐以其寒在中焦﹐總與龍雷之火無涉。少陰中有龍火﹐底寒甚則龍升﹐故自利而渴﹔厥陰中有雷火﹐故有消渴。太陽一照雷雨收聲﹐故發熱則利止﹐見厥而復利也。

魏荔彤曰「自利」二字﹐乃未經誤下﹑誤汗﹑誤吐而成者﹐故知其髒本有寒也。

理中丸方

人參白術甘艸﹝炙﹞漧薑﹝各三兩﹞

上四味﹐搗篩﹐蜜和爲丸﹐如雞子黃許大﹐以沸湯數合﹐和一丸﹐研碎溫服之﹐日三四﹐夜二服。腹中未熱﹐益至三四丸﹐然不及湯。湯法以四物﹐根據兩數切﹐用水八升﹐煮取三升﹐去滓﹐溫服一升﹐日三服。

加減法﹕若臍上築者﹐腎气動也﹐去術加桂四兩。吐多者﹐去術加生薑三兩。下多者﹐還用術﹔悸者﹐加茯苓二兩。渴欲得水者﹐加術﹐足前成四兩半。腹中痛者﹐加人參﹐足前成四兩半。寒者﹐加漧薑﹐足前成四兩半。腹滿者﹐去術加附子一枚。服湯後﹐如食頃﹐飲熱粥一升許﹐微自溫﹐勿發揭衣被。

【集解】程應旄曰﹕陽之動﹐始於溫﹐溫气得而谷精運﹐穀气升而中气贍﹐故名曰理中﹐實以燮理之功﹐予中焦之陽也。蓋謂陽虛卽中气失守﹐膻中無發宣之用﹐六腑無灑陳之功﹐猶如釜薪失焰﹐故下至淸谷﹐上失滋味﹐五臟淩奪﹐諸證所由來也。參﹑術﹑炙艸﹐所以守中州﹐漧薑辛以溫中﹐必假之以燃釜薪而騰陽气﹐是以谷入於陰﹐長气於陽﹐上輸華蓋﹐下攝州都﹐五臟六腑皆受气矣﹐此理中之旨也。若水寒互勝﹐卽當脾腎雙溫﹐加之以附子﹐則命門益而土母溫矣。白術補脾﹐得人參則壅气﹐故臍下動气﹐吐多腹滿﹐皆去術也。加桂以伐腎邪﹐加生薑以止嘔也﹐加附子以消陰也。下多者﹐濕勝也﹐還用術燥濕也。渴欲飲水﹐飲渴也﹐加術使飲化津生也。心下悸﹐停水也﹐加茯苓導水也。腹中痛﹐倍人參﹐虛痛也。寒者﹐加漧薑﹐寒甚也。

傷寒﹐本自寒下﹐醫復吐下之﹐寒格更逆吐下﹐若食入口卽吐﹐漧薑黃連黃芩人參湯主之。

【按】經論中並無寒下之病﹐亦無寒下之文。玩本條下文﹐寒格更逆吐下﹐可知寒下之「下」字﹐當是「格」字﹐文義始相屬。注家皆釋胃寒下利﹐不但文義不屬﹐且與芩﹑連之藥不合。

【注】經曰﹕格則吐逆。格者﹐吐逆之病名也。朝食暮吐﹐脾寒格也﹔食入卽吐﹐胃熱格也。本自寒格﹐謂其人本自有朝食暮吐寒格之病也。今病傷寒﹐醫見可吐﹑可下之證﹐遂執成法﹐復行吐﹑下﹐是寒格更逆於吐下也﹐當以理中湯溫其太陰﹐加丁香降其寒逆可也。若食入口卽吐﹐則非寒格乃熱格也﹐當用漧薑﹑人參安胃﹐黃連﹑黃芩降胃火也。

漧薑黃連黃芩人參湯方

漧薑黃連黃芩人參﹝各三兩﹞

上四味﹐以水六升﹐煮取二升﹐去滓﹐分溫再服。

傷寒﹐醫下之﹐續得下利淸谷不止﹐身疼痛者﹐急當救裏﹔後身疼痛﹐淸便自調者﹐急當救表。救裏宜四逆湯﹐救表宜桂枝湯。

【注】傷寒﹐醫不分表裏﹑寒熱﹑虛實而誤下之﹐續得下利淸谷不止者﹐寒其裏也。𨿽有通身疼痛之表未除﹐但下利淸谷不止﹐裏寒已盛﹐法當急救其裏﹔俟便利自調﹐仍身疼痛不止﹐再救其表可也。救裏宜四逆湯﹐溫中勝寒﹔救表宜桂枝湯﹐調營和衛也。

【集注】王三陽曰﹕此證當照顧協熱利﹐須審其利之色何如﹖與勢之緩急﹐不可輕投四逆﹑桂枝也。

諭昌曰﹕攻裏必須先表後裏﹐始無倒行逆施之患。惟在裏之陰寒極盛﹐不得不急救其裏﹐俟裏證稍定﹐仍救其表﹐蓋謂救裏後再行救表也。

下利淸谷﹐不可攻表﹐汗出必脹滿。

【注】此詳上條不先救裏而發其表﹐以明太陰﹑少陰同病之證也。下利淸谷﹐太陰寒邪已傳少陰﹐卽有身痛不可攻表。若誤攻其表﹐卽使汗出﹐太陽表解而太陰寒凝﹐必脹滿矣。

下利﹐腹脹滿﹐身體疼痛者﹐先溫其裏﹐乃攻其表﹐溫裏宜四逆湯﹐攻表宜桂枝湯。

【注】此承上條互發其證﹐以明先裏後表之治也。下利腹脹滿者﹐裏寒邪也﹔身體疼痛者﹐表寒邪也。凡表裏寒邪之證同見﹐總以溫裏爲急。故當先溫其裏﹐後攻其表﹐溫裏宜四逆湯﹐攻表宜桂枝湯。

【集注】方有執曰﹕裏虛表實﹐惟其虛也﹐故必先之﹐惟其實也﹐故可後焉。

發汗後﹐腹脹滿者﹐濃朴生薑半夏甘艸人參湯主之。

【注】發汗後表已解而腹滿者﹐太陰裏虛之脹滿也。故以濃朴生薑甘艸半夏人參湯主之。消脹散滿﹐補中降逆也。

【集注】成無己曰﹕吐後脹滿﹐與下後脹滿﹐皆爲實者﹐言邪气乘虛入裏而爲實也。發汗後則外已解﹐腹脹滿知非裏實﹐由太陰不足﹐脾气不通﹐故壅而爲滿也。與此湯和脾胃而降逆气宜矣。

汪琥曰﹕此條乃汗後气虛腹脹滿﹐其人𨿽作脹滿而內無實形﹐所以用人參﹑炙甘艸等甘溫補藥無疑也。

張錫駒曰﹕此言發汗而傷其脾气也。脾主腹﹐故腹滿爲太陰主病。發汗後而腹脹滿﹐則知其人脾气素虛﹐今脾气愈虛﹐則不能轉輸﹐濁气不降﹐淸气不升﹐而脹滿作矣。

濃朴生薑半夏甘艸人參湯方

濃朴﹝炙﹐去皮﹐半斤﹞生薑﹝切﹐半斤﹞半夏﹝洗﹐半升﹞甘艸﹝炙﹐二兩﹞人參﹝一兩﹞

上五味﹐以水一斗﹐煮取三升﹐去滓﹐溫服一升﹐日三服。

發汗不解﹐腹滿痛者﹐急下之﹐宜大承气湯。腹滿不減﹐減不足言﹐當下之﹐宜大承气湯。

【注】此詳申上條﹐互發其義﹐以別其治也。發汗後表已解﹐腹滿不痛者﹐乃腹滿時減﹐減復如故之虛滿也﹐當溫之﹐濃朴生薑半夏甘艸人參湯證也。今發汗後表不解﹐腹滿大痛者﹐乃腹滿不減﹐減不足言之實滿也﹐當下之﹐宜大承气湯﹐蓋以裏急﹐先攻裏後和表也。

【集注】諭昌曰「減不足言」四字﹐形容腹滿如繪。見滿至十分﹐卽減去一二分﹐不足殺其勢也。此所以縱有外邪末解﹐而當下無疑耳﹗程應旄曰﹕下之而腹滿如故﹐卽減去一二分﹐算不得減。下之不妨再下﹐必當以減盡爲度也。

劉宏璧曰﹕太陰無可下之法也﹐設在經則各經已無可下之理﹐在髒則太陰尢無受下之處﹐桂枝加大黃湯安能無疑乎﹖不知脾與胃相表裏也﹐太陽誤下﹐太陰受邪﹐適胃有宿食﹐則脾因胃之實而實﹐亦卽因太陽之邪而痛矣。旣大滿大痛﹐已成胃實﹐又非此湯之所能治﹐故宜大承气湯也。

太陰病﹐脈浮者﹐可發汗﹐宜桂枝湯。

【注】太陰經病﹐脈當浮緩﹔太陰髒病﹐脈當沈緩。今邪至太陰﹐脈浮不緩者﹐知太陽表邪猶未全罷也。

故卽有吐利不食﹐腹滿時痛一二證﹐其脈不沈而浮﹐便可以桂枝發汗﹐先解其外﹐俟外解已再調其內可也。於此又可知論中﹐身痛腹滿下利﹐急先救裏者﹐脈必不浮矣。

【集注】王肯堂曰﹕病在太陽脈浮無汗﹐宜麻黃湯。此脈浮當亦無汗﹐而不言者﹐謂陰不得有汗﹐不必言也﹐不用麻黃湯而用桂枝湯。蓋以三陰兼表病者﹐俱不當大發汗也﹐須識無汗亦有用桂枝者。

程知曰﹕此言太陰宜散者也。太陰病﹐謂有腹痛下利證也。太陽脈﹐尺寸俱浮﹐今脈浮則邪還於表可知矣﹐故宜用桂枝解散。不用麻黃者﹐陰病不得大發其汗也﹐桂枝湯有和裏之意焉。

程應旄曰﹕此太陰中之太陽也﹐𨿽有裏病﹐仍從太陽表治﹐方不引邪入髒。

本太陽病﹐醫反下之﹐因而腹滿時痛者﹐屬太陰也﹐桂枝加芍藥湯主之。大實痛者﹐桂枝加大黃湯主之。

【注】本太陽中風病﹐醫不以桂枝湯發之而反下之﹐因而邪陷入裏﹐余無他證﹐惟腹滿時痛者﹐此屬太陰裏虛痛也﹐故宜桂枝加芍藥湯以外解太陽之表﹐而內調太陰之裏虛也。若大滿實痛﹐則屬太陰熱化﹐胃實痛也﹐故宜桂枝加大黃湯以外解太陽之表﹐而內攻太陰之裏實也。

【集注】趙嗣眞曰﹕太陰腹滿證有三﹕有次第傳經之邪﹐有直入中寒之邪﹐有下後內陷之邪﹐不可不辧。

諭昌曰﹕太陽病之誤下﹐其變皆在胸脇以上。此之誤下而腹滿時痛﹐無胸脇等證﹐則其邪已入陰位﹐所以屬在太陰也。仍用桂枝解肌之法﹐以升發太陽之邪﹐倍芍藥者以調太陰之气﹐本方不增一藥﹐斯爲神耳﹗大實﹑大滿宜從急下﹐然陽分之邪初陷太陰﹐未可峻攻﹐但於桂枝湯中少加大黃﹐七表三里﹐以分殺其邪﹐與大柴胡湯同其義也。

程應旄曰﹕誤下太陽而成腹滿時痛﹐太陰之證見矣。然表邪內陷﹐畱滯於太陰﹐非髒寒病也。仍用桂枝湯升發陽邪﹐但倍芍藥以調和之。倘大實而痛﹐於證似可急下﹐然陰實而非陽實﹐仍從桂枝例升發陽邪﹐但加大黃以破結滯之物﹐使表裏兩邪各有去路﹐則寒隨實去﹐不溫而自溫矣。然此二證𨿽屬之太陰﹐實從太陽傳來﹐則脈必尙浮可知。

桂枝加芍藥湯方

於桂枝湯方內﹐更加芍藥三兩﹐隨前共六兩﹐余根據桂枝湯法。

桂枝加大黃湯方

桂枝﹝三兩﹞大黃﹝二兩﹞芍藥﹝六兩﹞甘艸﹝炙﹐二兩﹞生薑﹝切﹐三兩﹞大棗﹝擘﹐十二枚﹞

上六味﹐以水七升﹐煮取三升﹐去滓﹐溫服一升﹐日三服。

【集解】柯琴曰﹕腹滿爲太陰﹑陽明俱有之證﹐然位同而職異。太陰主出﹐太陰病則腐穢气凝不利﹐故滿而時痛﹔陽明主內﹐陽明病則腐穢燥結不行﹐故大實而痛﹐是知大實痛是陽明病﹐而非太陰病矣。仲景因表證未解﹐陽邪已陷入太陰﹐故倍芍藥以益脾調中﹐而除腹滿之時痛﹐此用陰和陽法也。若表邪未解﹐而陽邪陷入陽明﹐則加大黃以潤胃通結﹐而除其大實之痛﹐此雙解表裏法也。凡妄下必傷胃之气液﹐胃气虛則陽邪襲陰﹐故轉屬太陰﹔胃液涸則兩陽相摶﹐故轉屬陽明。屬太陰則腹滿時痛而不實﹐陰道虛也﹔屬陽明則腹滿大實而痛﹐陽道實也。滿而時痛﹐是下利之兆﹔大實而痛﹐是燥屎之徵。故倍加芍藥﹐小變建中之劑﹐少加大黃﹐微示調胃之方也。

太陰爲病﹐脈弱﹐其人續自便利﹐設當行大黃﹑芍藥者﹐宜減之﹐以其人胃气弱﹐易動故也。

【注】太陰爲病﹐必腹滿而痛﹐治之之法﹐當以脈消息之。若其人脈弱﹐則其中不實﹐𨿽不轉气下趨少腹﹐然必續自便利。設當行大黃﹑芍藥者﹐宜減之﹐以胃气弱難堪峻攻﹐其便易動故也。由此推之﹐可知大便硬者﹐不論在陰在陽﹐凡脈弱皆不可輕下也。

【集注】程知曰﹕此言太陰脈弱﹐恐續自利﹐𨿽有腹痛﹐不宜用攻﹐與建中湯相發明也。

諭昌曰﹕此段叮嚀與陽明篇中互相發明。陽明曰﹕不轉矢气﹐曰﹕先硬後溏﹐曰﹕未定成硬﹐皆是恐傷太陰脾气。此太陰證而脈弱﹐恐續自利﹐𨿽有腹痛﹐減用大黃﹑芍藥﹐又是恐傷陽明胃气也。

汪琥曰﹕或問大黃能傷胃气﹐故宜減﹔芍藥能調脾陰﹐何以亦減之﹖答曰﹕脈弱則气餒不充﹐仲景以溫甘之藥能生气﹔芍藥之味酸寒﹐𨿽不若大黃之峻﹐要非气弱者所宜多用﹐故亦減之。

傷寒脈浮而緩﹐手足自溫者﹐系在太陰。太陰當發身黃﹐若小便自利者﹐不能發黃﹐至七八日﹐𨿽暴煩﹐下利日十餘行﹐必自止﹐以脾家實﹐腐穢當去故也。

【注】傷寒脈浮而緩﹐手足熱者﹐爲系在太陽﹐今手足溫﹐故知系在太陰也。太陰屬濕﹐濕與熱瘀﹐當發身黃﹐小便自利者﹐則濕不蓄﹐熱不瘀﹐故不能發黃也。若至七八日﹐大便硬﹐則爲轉屬陽明﹐今旣不硬﹐𨿽暴煩下利日十餘行﹐必當自止﹐何也﹖以脈浮緩手足溫﹐知太陰脾家素實﹐邪不自容﹐腐穢當去故也。

【集注】程知曰﹕言自利之證﹐脈浮緩﹐手足溫﹐則爲脾實也。太陰脈本緩﹐故浮緩𨿽類太陽中風﹐而手足自溫﹐則不似太陽之發熱﹐更不似少陰﹑厥陰之厥逆﹐所以爲系在太陰也。太陰濕熱相蒸﹐勢必發黃﹐然小便利﹐則濕下泄而不發黃矣。此𨿽暴煩頻利﹐有似少陰之證﹐然其利當自止。所以然者﹐以脈浮緩﹐手足溫﹐知其人脾气實﹐而非虛寒之比﹐其濕熱所積之腐穢﹐自當逐之而下也。若不辧晰而以四逆法治之﹐則誤矣。

程應旄曰﹕太陰得浮緩﹑手足溫之脈證﹐則胃陽用事﹐自無髒寒之痛﹐陰鬱或有之。小便不利必發黃﹐𨿽發黃不爲陰黃。若小便自利者﹐不能發黃﹐陰欲郁而陽必驅﹐至七八日﹐𨿽暴煩下利日十餘行﹐必自止。所以然者﹐脈不沈且弱而浮緩﹐手足不涼而自溫﹐陰得陽以周護則不寒﹐不寒則不虛﹐是爲脾家實也。經曰﹕陽道實陰道虛﹐陰行陽道﹐豈肯容邪久住﹐此則腐穢當去故耳。

汪琥曰﹕下利煩躁者死﹐此爲先利而後煩﹐是正气脫而邪气擾也。玆則先煩後利﹐是脾家之正气實﹐故不受邪而與之爭﹐因暴發煩熱也。

太陽中風﹐四肢煩痛﹐陽微陰澀而長者﹐爲欲愈。

【注】太陰中風者﹐謂此太陰病是從太陽中風傳來者﹐故有四肢煩疼之證也。陰陽以浮沈言﹐夫以浮微沈澀之太陰脈﹐而兼見陽明之長脈﹐則爲陰病陽脈﹐髒邪傳腑﹐故爲欲愈也。

【集注】程知曰﹕傷寒﹐陰邪也﹐故自利﹐宜用四逆。傷風﹐陽邪也﹐故煩痛見於四肢。凡太陰病脈浮者﹐多是太陰中風。

諭昌曰﹕微澀之中﹐更察其脈之長而不短﹐知元气未漓﹐其病當自愈也。

太陰病﹐欲解時﹐從亥至醜上。

【注】邪之解也﹐必於所旺之時﹐亥﹑子﹑丑乃太陰所旺之時也。當此旺時﹐故邪不能勝而自解矣。

卷七

辧少陰病脈證並治全篇

少陰腎經﹐水火之藏﹐邪傷其經﹐隨人虛實﹐或從水化以爲寒﹐或從火化以爲熱。水化爲陰寒之邪﹐是其本也﹕火化爲陽熱之邪﹐是其標也。陰邪其脈沈細而微﹐陽邪其脈沈細而數。至其見證﹐亦各有別。陰邪但欲寐身無熱﹐陽邪𨿽欲寐則多心煩。陰邪背惡寒口中和﹐陽邪背惡寒則口中燥。陰邪咽痛不腫﹐陽邪咽痛則腫。陰邪腹痛下利淸谷﹐陽邪腹痛下利淸水或便膿血也。陰邪外熱面色赤﹐裏寒大便利﹐小便白﹔陽邪外寒手足厥﹐裏熱大便祕﹐小便赤。此少陰標本寒熱之脈證也。凡從本之治﹐均宜溫寒回陽﹔從標之治﹐均宜攻熱救陰。回陽救陰﹐其機甚微﹐總在臨證詳究﹐辧別標本寒熱﹐以急施其治﹐庶克有濟﹐稍緩則不及矣。

少陰之爲病﹐脈微細﹐但欲寐也。

【注】少陰腎經﹐陰盛之髒也。少陰受邪﹐則陽气微﹐故脈微細也。衛气行陽則寤﹐行陰則寐﹐少陰受邪﹐則陰盛而行陰者多﹐故但欲寐也。此少陰病之提綱﹐後凡稱少陰病者﹐皆指此脈證而言也。

【集注】方有執曰﹕少陰腎經也﹐居於極下﹐其脈起於小趾之下。《靈樞》曰﹕是主所生病者﹐嗜臥但欲寐。蓋人肖天地﹐天地之气行於陽則辟而曉﹐行於陰則闔而夜﹐故人之气行於陽則動而寤﹐行於陰則靜而寐。

凡病患但欲寐者﹐邪客於陰故也。

張璐曰﹕此言少陰之總脈總證也。蓋少陰屬水主靜﹐卽使熱邪傳至其經﹐在先之脈𨿽浮大﹐此時亦必變爲沈細﹔在先之證𨿽煩熱不寧﹐此時亦必變爲昏沈嗜臥。但須辧出脈細沈數﹑口中燥爲熱證﹔脈沈微細﹑口中和爲寒證﹐以此明辧﹐萬無差誤矣。

程應旄曰﹕凡陰脈皆沈﹐異乎太陽之浮﹐不必言矣。陽明脈大﹐微者大之反﹔少陽脈弦﹐細者弦之反﹐沈兼微細﹐陰證定矣。

少陰病﹐始得之﹐反發熱﹐脈沈者﹐麻黃附子細辛湯主之﹐【注】少陰病﹐謂但欲寐也。脈沈者﹐謂脈不微細而沈也。今始得之﹐當不發熱而反發熱者﹐是爲少陰之裏寒﹐兼有太陽之表熱也。故宜麻黃附子細辛湯﹐溫中發汗﹐顧及其陽﹐則兩感之寒邪﹐均得而解之矣。

【集注】方有執曰﹕發熱邪在表也﹐脈沈少陰位北而居裏也﹐以其居裏﹐邪在表而發熱﹐故曰反也。以邪在表不在裏﹐故用麻黃以發之﹔以其本陰而標寒﹐故用附子以溫之。細辛辛溫通於少陰﹐用之以佐主治者﹐以其專經而爲向導也。

程知曰﹕三陰表法與三陽不同﹐三陰必以溫經之藥爲表﹐而少陰尢爲緊關﹐故用散邪溫經之劑﹐俾外邪之深入者可出﹐而內陽亦不因之外越也。

程應旄曰﹕一起病便發熱﹐兼以陰經無汗﹐世有計日按證者﹐類能用麻黃而忌在附子。不知脈沈者﹐由其人腎經素寒﹐裏陽不能協應﹐故沈而不能浮也。沈屬少陰﹐不可發汗﹐而始得病時卽發熱﹐則兼太陽﹐又不得不發汗。須以附子附子﹝炮去皮﹐破八片﹐一枚﹞

上三味﹐以水一斗﹐先煮麻黃﹐減二升﹐去上沫﹐納諸藥﹐煮取三升﹐去滓﹐溫服一升﹐日三服。

少陰病﹐得之二三日﹐麻黃附子甘艸湯微發汗。以二三日無裏證﹐故微發汗也。

【注】此詳上條少陰病得之二三日﹐仍脈沈發熱不解者﹐宜麻黃附子甘艸湯微發其汗也。蓋謂二三日不見吐利裏寒之證﹐知邪已衰﹐然熱仍在外﹐尙當汗之﹐但不可過耳﹗故不用細辛而用甘艸﹐蓋於溫散之中有和意也。此二證﹐皆未曰無汗﹐非仲景略之也﹐以陰不得有汗﹐不須言也。

【集注】張璐曰﹕少陰無發汗之法﹐汗之必至亡陽。惟此一證﹐其外有太陽發熱無汗﹐其內不吐利躁煩嘔渴﹐乃可溫經散寒﹐取其微似之汗也。

程應旄曰﹕旣云微發汗矣﹐仍用「以」字﹑「故」字推原之﹐足見鄭重之意。按此二條﹐與太陽篇發熱頭痛脈沈用四逆者同一證。彼以不差﹐則期過三日﹐可知病已入裏﹐𨿽尙冒太陽頭痛﹐直以少陰法律之。此少陰病在初得二三日﹐𨿽無頭痛證﹐不容竟作少陰治之﹐故仍兼太陽之法以律之。一出一入﹐不啻爰書。假令前條得之二三日﹐後二條過二三日不瘥﹐則四逆之與麻黃﹐易地皆然矣。

汪琥曰﹕上條反發熱脈沈﹐此亦反發熱脈沈﹐但上言始得之爲急﹐此言得之二三日爲緩。病勢稍緩﹐治法亦緩。

麻黃附子甘艸湯方

麻黃﹝去節﹐二兩﹞子﹝炮去皮﹐破八片﹐一枚﹞甘艸﹝炙﹐二兩﹞

上三味﹐以水七升﹐先煮麻黃一兩沸﹐去上沫﹐納諸藥﹐煮取三升﹐去滓﹐溫服一升﹐日三服。

【集解】柯琴曰﹕彼太陽病而脈反沈﹐便用四逆以急救其裏﹐是裏寒陰盛也。此少陰脈而表反熱﹐便於表劑中加附子以預固其陽﹐是表熱陽衰也。夫以發熱無汗﹐太陽之表脈沈﹐但欲寐﹐少陰之裏﹐設用麻黃開腠理﹐細辛散浮熱﹐而無附子以固元陽﹐則太陽之微陽外亡。惟附子與麻黃並用﹐則寒邪散而陽不亡﹐此裏病及表﹐脈沈而當發汗者﹐與病在表﹐脈浮而發汗者徑庭也。若表微熱﹐則受寒亦輕﹐故以甘艸易細辛而微發其汗﹐甘以緩之﹐與辛以散之者﹐又少間矣。

少陰病﹐脈微﹐不可發汗﹐亡陽故也。陽已虛﹐尺脈弱澀者﹐復不可下之。

【注】少陰病﹐脈微﹐𨿽有發熱﹐亦爲少陰裏寒外熱﹐非太陽發熱者可比﹐故不可發汗﹐發汗則亡陽。然陽已虛﹐津液已涸﹐卽見少陰口燥咽漧可下之證﹐若尺脈弱澀者﹐復不可下之﹐又恐亡陰也。

【集注】方有執曰﹕微者﹐陽气不充﹐故曰無陽﹐無陽則化不行﹐故汗不可發也。尺以候陰﹐弱澀者﹐陰血不足也﹐故謂復不可下﹐其當亟行溫補﹐又可知矣。

程應旄曰﹕少陰多自利證﹐人固無肯輕下者。但拈出「尺脈弱澀」字﹐則少陰之有大承气湯證﹐其尺脈必彊而滑﹐已伏見於此處矣。

病患脈陰陽俱緊﹐反汗出者﹐亡陽也。此屬少陰﹐法當咽痛﹐而復吐利。

【注】病患脈陰陽俱緊﹐發熱無汗者﹐太陽傷寒證也﹔發熱汗出不止者﹐太陽亡陽證也。今脈緊無熱而反汗出﹐此屬少陰﹐然少陰證﹐法當咽痛而復吐利也。上條脈微無汗﹐不可發汗者﹐是以脈爲主也﹔此條有汗脈緊﹐不可發汗者﹐是以證爲主也。從脈從證﹐不可不察。

【集注】程知曰﹕陰陽俱緊﹐傷寒之脈也﹐法當無汗﹐而反汗出﹐太陽之陽外亡也。若以少陰亡陽之證﹐而認爲太陽中風之證﹐則誤矣。少陰之寒上逼﹐則咽痛而吐﹐下逼則下利也。

少陰病﹐脈緊﹐至七八日﹐自下利﹐脈暴微﹐手足反溫﹐脈緊反去者﹐爲欲解也﹐𨿽煩下利﹐必自愈。

【注】此承上條互發其義﹐以別陰陽寒熱也。少陰病﹐脈沈微細﹐寒邪脈也﹔脈沈數細﹐熱邪脈也。若脈緊汗出﹐是少陰寒虛證也﹔今脈緊無汗﹐乃少陰寒實證也。因循至七八日之久﹐而自下利﹐若寒實解﹐則脈必緊去而暴微﹐其證必手足由冷而反溫﹐是知邪隨利去﹐爲欲解也。故此時𨿽煩下利﹐乃陰退陽回﹐故知其必自愈也。

【集注】方有執曰﹕緊﹐寒邪也。自下利脈暴微者﹐陰寒內瀉也。故謂手足爲反溫﹐言陽回也。陽回則陰退﹐故謂緊反去﹐爲欲解也。夫寒邪在陰而脈緊﹐得自利脈暴微﹐手足溫﹐緊去爲欲解者﹐猶之邪在陽脈數而熱﹐得汗出脈和身涼數去﹐爲欲愈之意﹐同陰陽勝復之機也。

程應旄曰﹕脈於利後頓變緊而爲微﹐手足於利後變不溫而爲溫﹐則微非諸微亡陽之微﹐乃緊去人安之微。

蓋以從前之寒﹐已從下利而去﹐故陽气得回而欲解也﹐𨿽煩下利必自愈。

少陰病﹐得之一二日﹐口中和﹐其背惡寒者﹐當灸之﹐附子湯主之。

【注】背惡寒爲陰陽俱有之證﹐如陽明病無大熱﹐口燥渴﹐心煩背微惡寒者﹐乃白虎加人參湯證也。今少陰病但欲寐﹐得之二三日﹐口中不燥而和﹐其背惡寒者﹐乃少陰陽虛之背惡寒﹐非陽明熱蒸之背惡寒也。故當灸之﹐更主以附子湯﹐以助陽消陰也。口燥﹑口和﹐誠二者之確徵矣。

【集注】程知曰﹕言初得之證﹐口中和﹐不渴﹑不燥﹐全無裏熱也。《內經》曰﹕背爲陽﹐背惡寒則陽虛陰盛﹐寒深可知。若風寒在表而惡寒﹐則一身盡寒矣。灸之以助陽消陰﹐與附子湯以溫經散寒。論中云﹕傷寒無大熱口燥渴﹐心煩背微惡寒者﹐白虎湯加人參主之。彼是陽熱乘陰虛而內陷之惡寒﹐與此之陰寒盛者不同。

陽入陰者﹐則口燥心煩﹐陰寒盛者﹐則不能銷鑠津液﹐故口中和。

張璐曰﹕太陽表气大虛﹐邪气得入犯少陰﹐故得之一二日﹐尙背惡寒不發熱﹐此陰陽兩虧﹐較之兩感﹐更自不同。兩感表裏皆屬熱邪﹐猶堪發表攻裏﹐此則內外皆屬虛寒﹐無邪熱可以攻擊。惟當溫經補陽﹐以溫補其不足﹐更灸關元以輔助之。𨿽其證似緩於發熱脈沈﹐而危殆尢甚焉。

汪琥曰﹕此條論仲景不言當灸何穴。常器之云﹕當灸膈兪﹑關元穴﹐背兪第三行。郭雍云﹕此有錯字﹐當是灸膈兪﹑關元穴也。膈兪是背兪第二行穴。按﹕膈兪實系背兪部第二行穴﹐然常器之所云第三行穴者﹐當是膈關﹐非膈兪也。《圖經》云﹕膈關二穴在第七椎下﹐兩旁相去各三寸陷中﹐正坐取之﹐足太陽气脈所發﹐專治背惡寒﹐脊彊﹐俯仰難﹐可灸五壯。蓋少陰中寒﹐必由太陽而入﹐故宜灸其穴。又關元一穴在腹部中行臍下三寸﹐足三陰﹑任脈之會﹐可灸百壯。常器之所謂灸膈關者﹐是溫其表以散外邪﹔灸關元者﹐是溫其裏以助其元气也。

少陰病﹐身體痛﹐手足寒﹐骨節痛﹐脈沈者﹐附子湯主之。

【注】此承上條詳舉其證﹐互發其義﹐以出其治也。身體痛﹐表裏俱有之證也﹐如太陽病脈浮發熱﹐惡寒身痛﹐手足熱﹐骨節痛﹐是爲表寒﹐當主麻黃湯﹐發表以散其寒。今少陰病﹐脈沈無熱﹐惡寒身痛﹐手足寒﹐骨節痛﹐乃是裏寒﹐故主附子湯﹐溫裏以散寒也。

【集注】方有執曰﹕少陰腎也﹐腎主骨﹐寒淫則痛。

程應旄曰﹕身體痛﹐手足寒﹐骨節痛﹐太陽傷寒同有此證也。以脈沈辧之﹐沈屬陰寒重著所致﹐裏陰有餘﹐表陽不足﹐故以附子湯主之。

附子湯方

附子﹝去皮﹐生破八片﹐二枚﹞茯苓﹝三兩﹞人參﹝二兩﹞白術﹝四兩﹞芍藥﹝三兩﹞

上五味﹐以水八升﹐煮取三升﹐去滓﹐溫服一升﹐日三服。

【方解】少陰爲寒水之髒﹐故寒傷之重者﹐多入少陰﹐所以少陰一經﹐最多死證。方中君以附子二枚者﹐取其力之銳﹐且以重其任也﹔生用者﹐一以壯少火之陽﹐一以散中外之寒﹐則身痛自止﹐惡寒自除﹐手足自溫矣。以人參爲臣者﹐所以固生气之原﹐令五臟六腑有本﹐十二經脈有根﹐脈自不沈﹐骨節可和矣。更佐白術以培土﹐芍藥以平木﹐茯苓以伐水﹐水伐火自旺﹐旺則陰翳消﹐木平土益安﹐安則水有制﹐制則生化﹐此誠萬全之術也。其有畏而不敢用﹐以致因循有誤者﹐不誠可惜哉﹗少陰病﹐脈沈者﹐急溫之﹐宜四逆湯。

【注】少陰病﹐但欲寐﹐脈沈者﹐若無發熱﹑口燥之證﹐則寒邪已入其髒﹐不須遲疑﹐急溫之以四逆湯﹐消陰助陽可也。

【集注】吳人駒曰﹕脈沈須別虛實及得病新久﹐若得之多日及沈而實者﹐須從別論。

四逆湯方

甘艸﹝炙﹐二兩﹞漧薑﹝一兩半﹞附子﹝生用﹐去皮﹐破八片﹐一枚﹞

上三味﹐以水三升﹐煮取一升二合﹐去滓﹐分溫再服。彊人可大附子一枚﹐漧薑三兩。

【方解】方名四逆者﹐主治少陰中外皆寒﹐四肢厥逆也。君以甘艸之甘溫﹐溫養陽气﹔臣以姜附之辛溫﹐助陽勝寒﹔甘艸得姜附﹐鼓腎陽溫中寒﹐有水中暖土之功﹔姜﹑附得甘艸﹐通關節走四肢﹐有逐陰回陽之力﹐腎陽鼓﹐寒陰消﹐則陽气外達而脈自升﹐手足自溫矣。

【集解】汪琥曰﹕少陰病﹐本脈微細﹐但欲寐。今輕取之﹐微脈不見﹐重取之﹐細脈幾亡﹐伏匿而至於沈﹐此寒邪深入於裏﹐殆將入髒﹐溫之不容以不急也。稍遲則惡寒身蜷﹐吐利煩躁﹐不得臥寐﹐手足逆冷﹐脈不至﹐諸死證立至矣﹐四逆湯之用可稍緩乎﹖少陰病﹐下利﹐白通湯主之。

【注】少陰病但欲寐﹐脈微細﹐已屬陽爲陰困矣。更加以下利﹐恐陰降極﹑陽下脫也。故君以蔥白﹐大通其陽而上升﹔佐以姜﹑附﹐急勝其陰而緩降﹐則未脫之陽可復矣。

【集注】方有執曰﹕少陰病而加下利者﹐不獨在經﹐而亦在髒﹐寒甚而陰盛也。治之以漧薑﹑附子者﹐勝其陰則寒自散也。用蔥白而曰白通者﹐通其陽則陰自消也。

程知曰﹕此言下利宜通其陽也。少陰病﹐謂有脈微細﹑欲寐證也。少陰下利﹐陰盛之極﹐恐致格陽﹐故用姜﹑附以消陰﹐蔥白以升陽。通云者﹐一以溫之﹐而令陽气得入﹔一以發之﹐而令陰气易散也。

汪琥曰﹕腎虛無火不能主水﹐故下利用白通湯者﹐溫裏以散寒也。

白通湯方

蔥白﹝四莖﹞漧薑﹝一兩﹞附子﹝生﹐去皮﹐破八片﹐一枚﹞

上三味﹐以水三升﹐煮取一升﹐去滓﹐分溫再服。

【集解】汪琥曰﹕此方與四逆湯相類﹐獨去甘艸﹐蓋驅寒欲其速﹐辛烈之性取其驟發﹐直達下焦﹐故不欲甘以緩之也。而猶重在蔥白﹐少陰之陰﹐天之寒气亦爲陰﹐兩陰相合而偏於下利﹐則與陽气隔絕不能通﹐姜﹑附之力﹐𨿽能益陽﹐不能使眞陽之气必入於陰中﹐惟蔥白味辛﹐能通陽气﹐令陰得陽而利﹐庶可愈矣。蓋大辛﹑大熱之藥﹐不過借以益人陽气﹐非有以通之﹐令眞陽和會﹐而何以有濟也耶﹖少陰病﹐下利脈微者﹐與白通湯﹐利不止﹐厥逆無脈﹐漧嘔煩者﹐白通加豬膽汁湯主之。服湯脈暴出者死﹐微續者生。

【注】此承上條詳申其脈﹐以明病進之義也。少陰病下利脈微者﹐與白通湯﹐下利當止。今利不止。而轉見厥逆無脈﹐更增漧嘔而煩者﹐此陰寒盛極﹐格陽欲脫之候也。若專以熱藥治寒﹐寒旣甚﹐必反格拒而不入﹐故於前方中加人尿﹑豬膽之陰﹐以引陽藥入陰。經曰﹕逆者從之。此之謂也。無脈者﹐言診之而欲絕也。服湯後﹐更診其脈﹐若暴出者﹐如燭燼焰髙﹐故主死。若其脈徐徐微續而出﹐則是眞陽漸回﹐故可生也。故上條所以才見下利﹐卽用白通以治於未形﹐誠善法也。

【集注】程知曰﹕此言陰盛格陽﹐用膽汁通陰法也。以白通與之﹐宜乎陽可救。今乃利不止﹐反至厥逆無脈﹐則陰邪愈無忌矣。漧嘔而煩﹐則陽藥在膈而不入陰矣。此非藥不勝病﹐乃無鄕導之力也。加人尿﹑豬膽之陰寒﹐則可引姜﹑附之溫﹐入格拒之寒而調其逆。此《內經》從治之法也。

程應旄曰﹕脈暴出者死﹐無根之陽驟迸諸外也。微續者生﹐陽气漸交﹐陰肯納也。

白通加豬膽汁湯方

蔥白﹝四莖﹞漧薑﹝一兩﹞附子﹝生﹐去皮﹐破八片﹐一枚﹞人尿﹝五合﹞豬膽汁﹝一合﹞

以上三味﹐以水三升﹐煮服一升﹐去滓﹔納膽汁﹑人尿﹐和令相得﹐分溫再服。若無膽﹐亦可用。

【方解】是方卽前白通湯加人尿﹑豬膽汁也。加尿﹑膽者﹐從其類也。下咽之後﹐冷體旣消﹐熱性便發﹐情且不違而致大益﹐則二气之格拒可調﹐上下之陰陽可通矣。

少陰病﹐欲吐不吐﹐心煩﹐但欲寐﹐五六日﹐自利而渴者﹐屬少陰也。虛故引水自救﹐若小便色白者﹐少陰病形悉具。小便白者﹐以下焦虛﹐有寒﹐不能制水﹐故令色白也。

【注】少陰病欲吐不吐﹐心中煩﹐但欲寐﹐五六日﹐自利而渴者﹐此屬少陰傳邪﹐寒熱俱有之證也。若是少陰熱而燥幹﹐引水之渴﹐小便必色赤﹐乃少陰燥不能生津﹐下焦有熱也。今爲少陰虛﹐而引水自救之渴﹐故小便則色白﹐是少陰虛冷﹐不能化液﹐下焦有寒也。於此可知少陰病形悉具﹐而渴者有寒熱二端之別也。

【集注】成無己曰﹕欲吐不吐﹐心煩者﹐表邪傳裏也。若腹滿痛﹐則屬太陰﹐此但欲寐﹐則知屬少陰。五六日邪傳少陰之時﹐若自利不渴﹐寒在中焦﹐屬太陰也﹔此自利而渴﹐爲寒在下焦﹐屬少陰也。腎虛水燥﹐故渴欲引水自救。下焦虛寒﹐故小便色白。下利而渴﹐小便色白﹐非裏熱可知矣。

方有執曰﹕此反復申明﹐曉人勿認煩渴均爲熱證﹐以致誤之意。

程應旄曰﹕煩證不盡屬少陰﹐故指出但欲寐來﹔渴證不盡屬少陰﹐故指出小便白來。結以下焦虛有寒﹐教人上病治在下也。蓋上虛而無陰以濟﹐總由下虛而無陽以溫也。二「虛」字皆由「寒」字得來。又曰﹕吐利而渴﹐與豬苓湯證同﹐其別在但欲寐。且豬苓證﹐小便必不利而色赤飲水﹐與白頭翁證同﹐彼曰﹕以有熱故也﹐小便亦必不白。

林瀾曰﹕欲吐不吐﹐心煩﹐陽虛格越於上。但欲寐﹐自利﹐小便白﹐裏之眞寒已深。要知此渴﹐與口燥舌漧之渴不同。若兼腹滿﹑便閉﹑譫語諸證﹐自當作陽邪傳里治之。旣裏虛自利小便白﹐其爲虛寒明甚。特曰下焦者﹐足見陰旣盛於下﹐陽必格於上﹐豈可以煩渴而誤攻其熱哉﹗汪琥曰﹕以全文觀之大似熱證﹐惟小便色白﹐知爲眞寒之證。此但欲寐與熱邪不同﹐其寐必不昏濁﹐其呼吸必促而細。曰屬少陰者﹐以別其非陽邪之渴﹐乃內無津液引水自救之渴﹐試以冷水飲之﹐必不多也。細察其小便﹐若色白者﹐此少陰虛寒之證悉具也﹐非熱邪可知矣。

沈明宗曰﹕此少陰虛寒﹐似乎熱証之辧也。世但知四肢厥逆爲虛寒證﹐詎知小便色白﹐乃爲的驗乎﹖吳人駒曰﹕陽明之欲吐則不得寐﹐在少陰則但欲寐﹐引此以爲盛虛之別。

少陰病﹐飲食入口則吐﹐心中溫溫欲吐復不能吐。始得之﹐手足寒﹐脈弦遲者﹐此胸中實﹐不可下也﹐當吐之。若膈上有寒飲﹐漧嘔者﹐不可吐也﹐當溫之﹐宜四逆湯。

【按】溫溫﹐當是「」。者﹐乃吐飲之狀也。

【注】此承上條欲吐不吐詳別脈證﹐以明其治也。飲食入口卽吐﹐且心中欲吐復不能吐﹐惡心不已﹐非少陰寒虛吐也﹐乃胸中寒實吐也。故始得之脈弦遲。弦者飲也﹐遲者寒也。而手足寒者﹐乃胸中陽气爲寒飲所阻﹐不能通於四肢也。寒實在胸﹐當因而越之﹐故不可下也。若膈上有寒飲﹐但干嘔有聲而無物出﹐此爲少陰寒虛之飲﹐非胸中寒實之飲也﹐故不可吐﹐惟急溫之﹐宜四逆湯或理中湯加丁香﹑吳茱萸亦可也。

【集注】程知曰﹕此言少陰飲吐﹐爲腎邪上逆﹐當溫不當吐也。欲吐不吐﹐陰邪上逆之證也。若始得病時﹐邪未深入﹐其手足但寒而不厥﹐脈但弦遲而不沈細﹐則爲邪實胸中﹐寒尙在表﹐屬於陽分﹐當吐而不當下。吐者有物﹐嘔則無物﹐兩者須辧。若膈上有寒飲﹐但見漧嘔而不能吐出﹐則是陰寒上逆﹐當溫而不當吐也。曰急溫者﹐明不溫則見厥逆無脈諸變證也。

程應旄曰﹕寒在胸中﹐法不可下﹐而屬實邪﹐但從吐法一吐﹐而陽气得通﹐吐法便是溫法。若膈上有寒飲漧嘔者﹐虛寒從下而上﹐阻畱其飲於胸中﹐究非胸中之病也﹐直從四逆湯﹐急溫其下可矣。

少陰病﹐脈微細沈﹐但欲臥﹐汗出不煩﹐自欲吐﹐至五六日﹐自利﹐復煩躁不得臥寐者﹐死。

【注】此發明上條﹐互詳脈證﹐失於急溫致變之義也。脈微細沈﹑但欲臥﹐少陰寒也。當無汗﹐今反汗出不煩﹐乃少陰亡陽也。且自欲吐﹐陰寒之邪上逆﹐正當急溫﹐失此不治﹐因循至五六日﹐加之自利﹐復煩躁不得臥寐者﹐此少陰腎中眞陽擾亂﹐外越欲絕之死證﹐此時卽溫之﹐亦無及矣。

【集注】方有執曰﹕脈微沈細﹐但欲臥﹐少陰本病也。汗出而不作煩熱﹐無陽也。欲吐﹐經中之邪不退也。

自利﹐髒病進也。更復煩躁不得臥寐者﹐陽欲絕而擾亂不寧也。

程應旄曰﹕今時論治者﹐不至於惡寒蜷臥﹑四肢逆冷等證疊見﹐則不敢溫﹐不知證已到此﹐溫之何及﹖況諸證有至死不一見者﹐則盍於本論中之要旨﹐一一申詳之﹕少陰病﹐脈必沈而微細﹐論中首揭此﹐蓋已示人以可溫之脈矣。少陰病但欲臥﹐論中又已示人以可溫之證矣。汗出﹐在陽經不可溫﹐在少陰宜急溫﹐論中又切示人以亡陽之故矣。況復有不煩﹑自欲吐﹐陰邪上逆之證乎﹖則眞武﹑四逆﹐誠不啻三年之艾矣。乃不知預爲綢繆﹐延緩至五六日﹐前欲吐﹐今且利矣﹔前不煩﹐今煩且躁矣﹔前欲臥﹐今不得臥矣。陽虛擾亂﹐陰盛轉加﹐焉有不死者乎﹖少陰病﹐二三日不已﹐至四五日﹐腹痛﹐小便不利﹐四肢沈重疼痛﹐自下利者﹐此爲有水气。其人或咳﹐或小便不利﹐或下利﹐或嘔者﹐眞武湯主之。

【注】論中心下有水气﹐發熱有汗﹐煩渴引飲﹐小便不利者﹐屬太陽中風﹐五苓散證也。發熱無汗﹐漧嘔不渴﹐小便不利者﹐屬太陽傷寒﹐小靑龍湯證也。今少陰病﹐二三日不已﹐至四五日腹痛下利﹐陰寒深矣。設小便利﹐是純寒而無水﹐乃附子湯證也。今小便不利﹐或咳或嘔﹐此爲陰寒兼有水气之證。故水寒之气﹐外攻於表﹐則四肢沈重疼痛﹔內盛於裏﹐則腹痛自利也﹔水气停於上焦胸肺﹐則咳喘而不能臥﹔停於中焦胃腑﹐則嘔而或下利﹔停於下焦膀胱﹐則小便不利﹐而或少腹滿。種種諸證﹐總不外乎陰寒之水。而不用五苓者﹐以非表熱之飲也﹔不用小靑龍者﹐以非表寒之飲也。故惟主以眞武湯﹐溫寒以制水也。

【集注】諭昌曰﹕太陽篇中﹐厥逆﹑筋惕肉而亡陽﹐用眞武矣。玆少陰之水濕上逆﹐仍用眞武以鎭攝之﹐可見太陽膀胱與少陰腎﹐一臟一腑﹐同爲寒水。腑邪爲陽邪﹐藉用麻桂爲靑龍﹔髒邪爲陰邪﹐藉用附子爲眞武。

眞武湯方

茯苓﹝三兩﹞芍藥﹝三兩﹞生薑﹝切﹐三兩﹞白術﹝二兩﹞附子﹝炮﹐去皮﹐破八片﹐一枚﹞

上五味﹐以水八升﹐煮取三升﹐去滓﹐溫服七合﹐日三服。

若咳者﹐加五味子半升﹐細辛﹑漧薑各一兩。若小便利者﹐去茯苓。若下利者﹐去芍藥﹐加漧薑二兩。若嘔者﹐去附子加生薑﹐足前成半斤。

【方解】小靑龍湯﹐治表不解﹐有水气﹐中外皆寒實之病也﹔眞武湯﹐治表已解﹐有水气﹐中外皆寒虛之病也。眞武者﹐北方司水之神也﹐以之名湯者﹐賴以鎭水之義也。夫人一身制水者﹐脾也﹔主水者﹐腎也﹔腎爲胃關﹐聚水而從其類者。倘腎中無陽﹐則脾之樞機𨿽運﹐而腎之關門不開﹐水𨿽欲行﹐孰爲之主﹐故水無主制﹐泛溢妄行而有是證也。用附子之辛熱﹐壯腎之元陽﹐而水有所主矣﹔白術之苦燥﹐創建中土﹐而水有所制矣﹔生薑之辛散﹐佐附子以補陽﹐溫中有散水之意﹔茯苓之淡滲﹐佐白術以健土﹐制水之中有利水之道焉。而尢妙在芍藥之酸斂﹐加於制水﹑主水藥中﹐一以瀉水﹐使子盜母虛﹐得免妄行之患﹔一以斂陽﹐使歸根於陰﹐更無飛越之虞。孰謂寒陰之品﹐無益於陽乎﹖而昧者不知承制之理﹐論中誤服靑龍發汗亡陽﹐用此湯者﹐亦此義也。然下利減芍藥者﹐以其陽不外散也﹔加漧薑者﹐以其溫中勝寒也。水寒傷肺則咳﹐加細辛﹑漧薑者﹐散水寒也。加五味子者﹐收肺气也。小便利者去茯苓﹐以其𨿽寒而水不能停也。嘔者﹐去附子倍生薑﹐以其病非下焦﹐水停於胃也。所以不須溫腎以行水﹐只當溫胃以散水。佐生薑者﹐功能止嘔也。

【集解】程知曰﹕白通﹑通脈﹑眞武皆爲少陰下利而設。白通四證﹐附子皆生用﹐惟眞武一證熟用者﹐蓋附子生用則溫經散寒﹐炮熟則溫中去飲。白通諸湯以通陽爲重﹐眞武湯以益陽爲先﹐故用藥有輕重之殊。漧薑能佐生附以溫經﹐生薑能資熟附以散飲也。

張璐曰﹕按眞武湯方本治少陰病﹐水飲內結﹐所以首推術﹑附兼茯苓﹑生薑之運脾滲水爲務﹐此人所易明也。至用芍藥之微旨﹐非仲景不能。蓋此證𨿽曰少陰本病﹐而實緣水飲內蓄﹐所以腹痛自利﹐四肢疼重﹐而小便反不利也。若極虛極寒﹐則小便必淸白無禁矣﹐安有反不利之理哉﹗此證不但眞陽不足﹐眞陰亦必素虧﹐或陰中伏有陽邪所致﹐若不用芍藥固護其陰﹐豈能勝附子之雄烈乎﹖病患身大熱﹐反欲得衣者﹐熱在皮膚﹐寒在骨髓也﹔身大寒﹐反不欲近衣者﹐寒在皮膚﹐熱在骨髓也。

【注】身體爲表﹐臟腑爲裏﹐此以內外分表裏也。皮膚爲表﹐骨髓爲裏﹔六腑爲表﹐五臟爲裏﹐此以身體之淺深﹐臟腑之陰陽分表裏也。病患﹐已病之人也。身大熱﹐謂通身內外皆熱﹐三陽證也。

反欲得近衣者﹐乃是假熱﹐𨿽在皮膚之淺﹐而眞寒實在骨髓之深﹐陰極似陽證也。身大寒﹐謂通身內外皆寒﹐三陰證也。反不欲近衣者﹐乃是假寒﹐𨿽在皮膚之淺﹐而眞熱實在骨髓之深﹐陽極似陰證也。

【按】此以人之苦欲﹐測其寒熱眞假﹐而定陰陽之證也。當與少陰﹑厥陰病論中表熱裏寒﹑裏熱表寒﹑脈滑而厥﹑惡寒不欲近衣﹑口燥咽干等條參看。

【集注】成無己曰﹕皮膚言淺﹐骨髓言深﹔皮膚言外﹐骨髓言內。身熱欲近衣﹐表熱裏寒也﹔身寒不欲近衣﹐表寒裏熱也。大抵表熱裏寒﹐脈必沈遲﹔裏熱表寒﹐脈必滑數。須當辧之。

鄭重光曰﹕皮膚者﹐骨髓之外﹐浮淺之分也﹔骨髓者﹐皮膚之內﹐沈深之分也。欲得近衣﹐借外以禦內﹐此眞寒也﹔體有著而成忤﹐不在衣之濃薄﹐此假寒也。不察人之苦欲﹐何以測其眞寒﹑眞熱而定標本乎﹖少陰病﹐下利淸谷﹐裏寒外熱﹐手足厥逆﹐脈微欲絕﹐身反不惡寒﹐其人面色赤﹐或腹痛﹐或漧嘔﹐或咽痛﹐或利止脈不出者﹐通脈四逆湯主之。

【注】少陰腎也﹐腎象乎坎。一陽陷於二陰之中﹐二陰若盛﹐則一陽必衰﹐陰邪始得內侵﹐孤陽因之而外越也。下利淸谷﹐手足厥冷﹐脈微欲絕﹐裏陰盛極也﹔身反不惡寒﹐面色反赤﹐其外反熱﹐格陽於外也。故𨿽有腹痛﹑漧嘔﹑咽痛等證﹐亦當仿白通湯之法﹐加蔥於四逆湯中﹐以消其陰﹐而復其陽可也。

【集注】程應旄曰﹕熱因寒格﹐無論腹痛﹑漧嘔﹑咽痛﹐皆下利中格陽之證。卽使利止﹐而脈仍前﹐欲絕不出﹐亦不得謂裏寒已退﹐輒妄治其外熱也。須循四逆湯例﹐消陰翳於下部﹐但加蔥白﹐宣陽气於下焦﹐使陽气通而脈亦出﹐始爲眞愈。

林瀾曰﹕格﹐拒格也。亦曰「隔陽」﹐陰陽隔離也。又曰「戴陽」﹐浮於上如戴也。夫眞寒入裏﹐陰气未有不盛者。然其劇﹐不過陽愈微陰愈盛耳﹗

通脈四逆湯方

甘艸﹝炙﹐二兩﹞漧薑﹝三兩﹐彊人可四兩﹞附子﹝生用﹐去皮﹐破八片﹐大者一枚﹞

上三味﹐以水三升﹐煮取一升二合﹐去滓﹐分溫再服﹐其脈卽出者愈。

面色赤者﹐加蔥九莖。腹中痛者﹐去蔥加芍藥二兩。嘔者﹐加生薑二兩。咽痛者﹐去芍藥加桔梗一兩。利止脈不出者﹐去桔梗加人參二兩。病皆與方相應者﹐乃服之。

【方解】論中扶陽抑陰之劑﹐中寒陽微不能外達﹐主以四逆﹔中外俱寒﹐陽气虛甚﹐主以附子﹔陰盛於下﹐格陽於上﹐主以白通﹔陰盛於內﹐格陽於外﹐主以通脈。是則可知四逆營運陽气者也﹐附子溫補陽气者也﹐白通宣通上下之陽者也﹐通脈通達內外之陽者也。今脈微欲絕﹐裏寒外熱﹐是腎中陰盛﹐格陽於外﹐故主之也。

倍漧薑﹐加甘艸佐附子﹐易名通脈四逆湯者﹐以其能大壯元陽﹐主持中外﹐共招外熱返之於內。蓋此時生气已離﹐亡在俄頃﹐若以柔緩之甘艸爲君﹐何能疾呼外陽﹖故易以漧薑。然必加甘艸與漧薑等分者﹐恐渙漫之餘﹐姜﹑附之猛﹐不能安養元气﹐所謂有制之師也。若面赤者﹐加蔥以通格上之陽。腹痛者﹐加芍藥以和在裏之陰。

嘔逆者﹐加生薑以止嘔。咽痛者﹐加桔梗以利咽。利止脈不出气少者﹐俱倍人參﹐以生元气而復脈也。

少陰病﹐吐利﹐手足不逆冷﹐反發熱者﹐不死。脈不至者﹐灸少陰七壯。

【注】少陰吐利﹐法當逆冷﹐今不逆冷反發熱者﹐是陽未衰﹐故曰不死。若脈不至﹐𨿽有外熱﹐恐是假熱﹐須防陽脫﹐宜急灸少陰﹐速通其陽﹐則脈可復也。

【集注】程知曰﹕前條通脈四逆湯是裏寒外熱﹐手足逆冷﹐而脈不至者也。此條用灸法是裏寒外熱﹐手足不逆冷﹐而脈不至者也。少陰動脈﹐在足內踝。

諭昌曰﹕前條背惡寒之證﹐灸後用附子湯﹐陰寒內凝﹐非一灸所能勝也。此條手足反熱﹐只是陰內陽外﹐故但灸本經﹐引之內入﹐不必更用溫藥也。

汪琥曰﹕經云﹕腎之原出於太溪﹐灸少陰七壯﹐當灸太溪。二穴在內踝後跟骨動脈陷中。

少陰病﹐吐利﹐手足逆冷﹐煩躁欲死者﹐吳茱萸湯主之。

【注】名曰少陰病﹐主厥陰藥者﹐以少陰﹑厥陰多合病﹐證同情異﹐而治別也。少陰有吐利﹐厥陰亦有吐利﹔少陰有厥逆﹐厥陰亦有厥逆﹔少陰有煩躁﹐厥陰亦有煩躁。此合病而證同者也。少陰之厥有微甚﹐厥陰之厥有寒熱﹔少陰之煩躁則多躁﹐厥陰之煩躁則多煩。蓋少陰之病﹐多陰盛格陽﹐故主以四逆之姜﹑附﹐逐陰以回陽也﹔厥陰之病﹐多陰盛郁陽﹐故主以吳茱萸之辛烈﹐迅散以通陽也。此情異而治別者也。今吐而不吐蛔﹐手足厥冷﹐故以少陰病名之也。蓋厥冷不過肘膝﹐多煩而躁欲死﹐故屬厥陰病主治也。所以不用四逆湯而用吳茱萸湯也。

【集注】程知曰﹕吐利﹐陰邪在裏﹐上干脾胃也﹔厥冷﹐陽不溫於四肢也﹔煩而躁﹐則陰盛之極﹐至於陽气暴露擾亂不寧也。證至此﹐幾瀕危矣。非茱萸之辛溫﹐無以降陰气之上逆﹔非人參﹑姜﹑棗之甘溫﹐無以培中土而制腎邪也。躁煩與煩躁亦有別﹐躁者陰躁﹐煩者陽煩。躁煩者﹐言自躁而煩﹐是陰邪已外逼也﹔煩躁者﹐言自煩而躁﹐是陽气猶內爭也。其輕重淺深之別﹐學人宜詳審之。

程應旄曰﹕溫法原爲陰寒而設。故眞寒類多假熱﹐凡陰盛格陽﹐陰證似陽等﹐皆少陰蠱惑人耳目處﹐須從假處勘出眞來﹐方不爲之牽制。如吐利而見厥冷﹐是胃陽衰而腎陰並入也。誰不知爲寒者﹐顧反見煩躁欲死之證以誑之﹐是皆陽被陰拒而置身無地﹐故有此象。吳茱萸湯挾木力以益火勢﹐則土得溫而水寒卻矣。

吳茱萸湯方

吳茱萸﹝一升﹞人參﹝三兩﹞生薑﹝一兩﹞大棗﹝十二枚﹞

上四味﹐以水七升﹐煮取二升﹐溫服七合﹐日三服。

【集解】羅天益曰﹕仲景之法﹐於少陰則重固元陽﹐於厥陰則重固生气。厥陰肝木𨿽爲兩陰交盡﹐而一陽之眞气﹐實起其中﹐此之生气一虛﹐則三陰濁气直逼中上﹐不惟本經諸證悉具﹐將陽明之健運失職﹐以致少陰之眞陽浮露﹐而吐利厥逆﹐煩躁欲死﹐食穀欲嘔﹐種種叢生矣。吳茱萸得東方震气﹐辛苦大熱﹐能達木郁﹐直入厥陰﹐降其陰盛之濁气﹐用以爲君﹔人參秉中和正气﹐甘溫大補﹐能接天眞﹐挽回性命﹐升其垂絕之生气﹐用以爲臣﹔佐姜﹑棗和胃而行四末。斯則震坤合徳﹐木土不害﹐一陽之妙用成﹐而三陰之間無非生生之气矣。

諸證有不退者乎﹖方有執曰﹕吐則傷陽﹐利則損陰。厥冷者﹐陰損而逆也﹔煩躁者﹐陽傷而亂也。茱萸辛溫﹐散寒暖胃而止嘔﹔人參甘溫﹐益陽固本而補中﹔大棗助胃益脾﹔生薑嘔家聖藥。故四物者﹐爲溫中降逆之所須也。

少陰病﹐吐利﹐躁煩﹐四逆者﹐死。

【注】此承上條互明其義﹐以別可治不可治也。此條吐利﹑煩躁﹑厥逆﹐皆與上條同﹐一用吳茱萸湯治之﹐一曰死不治者﹐何也﹖蓋以少陰煩躁﹐多躁少煩﹐躁者陰也﹔厥陰煩躁﹐多煩少躁﹐煩者陽也。厥陰手足厥冷﹐不過肘膝﹐微陽未絕﹐故可治也﹔少陰四肢逆冷﹐不能回溫﹐獨陰不化﹐故曰死也。

【集注】程應旄曰﹕由吐利而躁煩﹐陰陽離脫而擾亂可知。加之四逆﹐其陽絕矣﹐不死何待﹖使早知溫中﹐寧有此乎﹖張璐曰﹕此條與上條不殊﹐何彼可治﹐而此不可治耶﹖必是已用溫中不愈﹐轉加躁煩﹐故主死耳。

少陰病﹐惡寒身蜷而利﹐手足厥冷者﹐不治。

【注】此互詳上條手足逆冷不治之義也。惡寒身蜷而臥﹐𨿽系少陰證﹐而不至於死。若下利不止﹐手足逆冷不回﹐是有陰無陽﹐卽不吐利躁煩﹐亦不可治也。

【集注】諭昌曰﹕陰盛無陽﹐卽用四逆等法﹐回陽气於無何有之鄕﹐其不能回者多矣﹐故曰不治。

少陰病﹐四逆﹐惡寒而身蜷﹐脈不至﹐不煩而躁者﹐死。

【注】此總承上三條﹐以明不治之死證也。四逆﹐謂四肢逆冷﹐過肘膝而不回也。表陽虛﹐故惡寒也。陰主屈﹐故蜷臥不伸也。脈不至﹐則生气已絕﹐若有煩無躁﹐是尙有可回之陽﹐今不煩而躁﹐則是有陰無陽﹐故曰死也。

【集注】程應旄曰﹕諸陰邪具見﹐而脈又不至﹐陽先絕矣。不煩而躁﹐孤陰無附﹐將自盡也。經曰﹕陰气者﹐靜則神藏﹐躁則消亡。蓋躁則陰藏之神外亡也。亡則死矣。使早知復脈以通陽﹐寧有此乎﹖少陰病﹐下利﹐脈微澀﹐嘔而汗出﹐必數更衣﹐反少者﹐當溫其上﹐灸之。

【注】脈微﹐陽虛也。澀﹐血少也。必數更衣者﹐下利勤也。反少者﹐欲下而反少也﹐卽今之陽虛血少﹐裏急後重﹐下利病也。嘔而汗出者﹐陰盛於內﹐上逆而作嘔也。陽虛失護﹐故汗出也。當溫其上﹐宜灸之。

【集注】程應旄曰﹕少陰病下利﹐陽微可知﹐乃其脈微而且澀﹐則不但陽微而陰且竭矣。陽微故陰邪逆上而嘔﹐陰竭故汗出而勤﹐努責一法之中﹐旣欲助陽兼欲護陰﹐則四逆﹑附子輩﹐俱難用矣。惟灸頂上百會穴以溫之﹐旣可代姜﹑附輩之助陽而行上﹐更可避姜﹑附輩之辛竄而燥下﹐故下利可止﹐究於陰血無傷。可見病在少陰﹐不可以難用溫者﹐遂棄夫溫也。

汪琥曰﹕按此條論仲景不言當灸何穴。脈經云﹕灸厥陰兪。常器之曰﹕灸太衝﹐皆誤。郭雍曰﹕灸太溪。

𨿽系少陰經穴﹐亦誤。仲景曰﹕宜溫其上。方有執曰﹕上﹐謂頂﹐百會穴是也。《圖經》云﹕一名三陽五會﹐在前頂後一寸五分﹐頂中央﹐原治小兒脫肛久不瘥﹐可灸七壯。此條亦灸之者﹐升舉其陽以調夫陰也。

少陰病﹐下利止而頭眩﹐時時自冒者﹐死。

【注】少陰病利止﹐若胃和能食﹐神淸气爽﹐是爲欲愈也。今利止頭眩﹐時時昏冒不省﹐是气脫神去﹐故下利𨿽止﹐仍主死也。

【集注】方有執曰﹕頭眩﹐俗謂昏暈也。諸陽在頭﹐下利止而頭眩者﹐陽無根據附﹐浮越於外﹐神气散亂﹐故時時自冒也﹐死可知矣。

張錫駒曰﹕此條死證﹐全在頭眩﹑自冒上看出﹐若利止而頭不眩不冒﹐此中已和矣﹐安能死乎﹖張璐曰﹕人身陰陽相爲根據附者也。陰亡於下﹐則諸陽之上聚於頭者﹐紛然而動﹐所以頭眩時時自冒﹐陽脫於上而主死也。可見陽回利止則生﹐陰盡利止則死矣。

汪琥曰﹕下利止﹐則病當愈﹐今者反爲死候﹐非陽回而利止﹐乃陽脫而利盡也。

少陰病六七日﹐息髙者﹐死。

【注】少陰病但欲寐﹐息平气和﹐順也。今息髙气促﹐逆也。凡病臥而息髙气促者﹐多死。

【集注】諭昌曰「六七日」字﹐辧證最細。蓋經傳少陰而息髙﹐與二三日太陽作喘之表證迥殊也。

程知曰﹕腎爲生气之源﹐息髙則眞气散走於胸中﹐不能復歸於气海﹐故主死也。

程應旄曰﹕夫肺主气﹐而腎爲生气之源﹐蓋呼吸之門也﹐關系人之死生者最巨。息髙者﹐生气已絕於下﹐而不復納﹐故遊息僅呼於上﹐而無所吸也。死𨿽成於六七日之後﹐而機自兆於六七日之前。旣值少陰受病﹐何不預爲固護﹐預爲堤防﹐致令眞陽渙散而無可復返乎﹖凡條中首旣諄諄禁汗﹐繼卽急急重溫﹐無非見及此耳﹗魏荔彤曰﹕七日之久﹐息髙气逆者﹐與時時自冒﹐同一上脫也。一眩冒而陽升不返﹐一息髙而气根已鏟﹐同一理而分見其證者也﹐故仲景俱以死期之。

少陰病﹐脈細沈數﹐病爲在裏﹐不可發汗。

【注】少陰病但欲寐﹐若脈細沈微﹐是邪從寒化也。今脈細沈數﹐乃邪從熱化也﹐卽有發熱﹐亦是將轉屬陽明﹐非若前所言少陰病﹐始得之﹐反發熱脈沈不數﹐宜麻黃附子細辛湯發汗者可比也。故曰﹕病爲在裏﹐不可發汗。

【集注】程知曰﹕言熱邪在裏﹐有發汗之禁也。少陰之脈微細﹐其常也。乃沈而加之以數﹐正爲熱邪在裏之徵。發汗則動經而增燥熱﹐有奪血之變矣。

鄭重光曰﹕脈細沈而數﹐裏有伏陽矣﹐故曰病爲在裏。乃熱邪傳裏之證﹐斷不可發汗﹐發汗則動經气﹐而有亡血之變。少陰發熱脈沈﹐是病爲在表﹐以無裏證﹐故可發汗。若脈浮而遲﹐表熱裏寒﹐下利淸谷﹐是遲爲無陽﹐病爲在裏﹐又不得以浮爲在表而發汗也。要知陰中有陽﹐沈亦可汗﹔陽中有陰﹐浮亦當溫。此條脈細沈數﹐數則爲熱﹐沈爲在裏﹐此陽邪入裏﹐故以發汗而示戒也。

少陰病﹐但厥無汗﹐而彊發之﹐必動其血﹐未知從何道出﹐或從口鼻﹐或從目出者﹐是名下厥上竭﹐爲難治。

【注】此條申明彊發少陰熱邪之汗﹐則有動血之變也。少陰病脈細沈數﹐加之以厥﹐亦爲熱厥。陰本無汗﹐卽使無汗﹐亦不宜發汗。若發其汗﹐是爲彊發少陰熱邪之汗也。不當發而彊發之﹐益助少陰之熱﹐炎炎沸騰﹐必動其本經之血﹐或從口鼻﹐或從目出﹐是名下厥上竭。下厥者﹐少陰熱厥於下也﹔上竭者﹐少陰血竭於上也﹐故爲難治。

【集注】張璐曰﹕彊責少陰汗﹐而動其血﹐勢必逆行而上﹐出陽竅﹐以發汗皆陽藥故也。

程應旄曰﹕五液皆主於腎﹐彊發少陰之汗﹐周身之气皆逆﹐血隨奔气之促逼而見﹐故不知從何道而出也。

沈明宗曰﹕少陰病但厥無汗﹐其病在裏﹐當以四逆散﹐和陰散邪﹐其病自退﹐而厥自愈矣。豈可彊發其汗耶﹗魏荔彤曰﹕厥而有汗﹐乃內寒迫陽外亡之象﹐故爲寒化。陰邪無汗而厥﹐則熱邪伏於裏而不外越﹐邪熱內耗也﹐斯可議爲熱化陽邪無疑矣。

少陰病﹐咳而下利﹐譫語者﹐被火气劫故也﹐小便必難﹐以彊責少陰汗也。

【注】少陰屬腎﹐主水者也。少陰受邪﹐不能主水﹐上攻則咳﹐下攻則利。邪從寒化﹐眞武湯證也﹔邪從熱化﹐豬苓湯證也。今被火气劫汗﹐則從熱化而轉屬於胃﹐故發譫語﹔津液內竭﹐故小便難﹐是皆由彊發少陰之汗故也。欲救其陰﹐白虎﹑豬苓二湯﹐擇而用之可耳﹗【集注】方有執曰﹕彊責﹐謂過求也。小便與汗﹐皆血液也。少陰少血﹐劫汗奪血﹐則小便爲之涸竭﹐故難也。

少陰病﹐下利六七日﹐咳而嘔渴﹐心煩不得眠者﹐豬苓湯主之。

【注】凡少陰下利淸谷。咳嘔不渴﹐屬寒飲也。今少陰病六七日﹐下利粘穢﹐咳而嘔﹐渴煩不得眠﹐是少陰熱飲爲病也。飲熱相摶﹐上攻則咳﹐中攻則嘔﹐下攻則利﹔熱耗津液﹐故渴﹔熱擾於心﹐故煩不得眠。宜豬苓湯利水滋燥﹐飲熱之證﹐皆可愈矣。

【集注】趙嗣眞曰﹕少陰咳而下利﹐嘔渴心煩不眠﹐及厥陰下利欲飲水者﹐是皆傳邪之熱﹐脈必沈細數﹐故以黃連﹑滑石等淸利之。其少陰自利而渴﹐欲吐不吐﹐心中煩﹐但欲寐﹐小便色白者﹐是本經陰邪之寒也﹐脈必沈微﹐故以附子﹑漧薑溫之。

汪琥曰﹕下利咳而嘔渴﹐心煩不得眠﹐焉知非少陽﹑陽明之病﹖然少陽﹑陽明若見此證﹐爲裏實﹐脈必弦大而長﹐此病脈必微細﹐故知其爲少陰之病無疑也。

林瀾曰﹕下利則邪並於下矣。其嘔而且咳何也﹖蓋至六七日﹐渴而心煩不眠﹐則傳邪之上客者又盛﹐渴則必恣飲﹐多飲必停水﹐是邪熱旣不能解﹐而水蓄之證復作也。熱邪傳陷之下利﹐非陰寒吐利並作之可比。嘔而渴者﹐蓋先嘔後渴﹐爲邪欲解﹔先渴後嘔﹐多爲水停﹐況又有水寒射肺爲咳之可兼察乎﹖以是知必有挾飲於內耳。

沈明宗曰﹕黃連阿膠湯之心煩不得眠﹐較此條頗同而治異﹐何也﹖蓋此條乃少陰風熱﹐轉入陽明而致下利﹐故以豬苓湯驅導水邪﹐還從膀胱而去﹐急救胃中津液爲主﹔彼條之心煩不得眠而無下利﹐乃腎水枯少﹐故用黃連阿膠湯滋陰淸火﹐急救腎陰爲主也。

魏荔彤曰﹕咳而咽不痛﹐渴而口不幹﹐則知邪𨿽爲傳經而入之熱﹐惟其有水飲相混﹐故熱勢不能甚肆。其猛烈𨿽上衝爲咳嘔﹐而不致咽痛﹐隔阻正津爲口渴﹐而不致漧燥﹐兼以心煩不得眠﹐於少陰但欲寐﹐陰證中見陽證﹐豈非傳經之熱兼水濕者乎﹖其所以不發黃者﹐以少陰病原有下利﹐濕不能畱﹐熱不能蓄故也。由此觀之﹐熱邪兼水飲昭然矣。

少陰病﹐四逆﹐其人或咳﹐或悸﹐或小便不利﹐或腹中痛﹐或泄利下重者﹐四逆散主之。

【注】凡少陰四逆﹐𨿽屬陰盛不能外溫﹐然亦有陽爲陰鬱﹐不得宣達而令四肢逆冷者﹐故有或咳﹑或悸﹑或小便不利﹐或腹中痛﹑泄利下重諸證也。今但四逆而無諸寒熱證﹐是旣無可溫之寒﹐又無可下之熱﹐惟宜疏暢其陽﹐故用四逆散主之。

【集注】李中梓曰﹕按少陰用藥﹐有陰陽之分﹐如陰寒而四逆者﹐非姜﹑附不能療。此證𨿽云四逆必不甚冷﹐或指頭微溫﹐或脈不沈微﹐乃陰中涵陽之證。惟气不宣通是以逆冷﹐故以柴胡涼表﹐芍藥淸中。此本肝膽之劑﹐而少陰用之者﹐爲水木同源也。以枳實利七衝之門﹐以甘艸和三焦之气﹐气機宣通﹐而四逆可痊矣。

程知曰﹕蓋傷寒以陽爲主﹐四逆有陰進之象﹐下之則陽益虧陷而不出。故經謂諸熱邪傳經至於手足逆冷最難辧認﹐謂爲寒深於裏﹐則無脈微欲絕之象﹔謂爲熱深於裏﹐則無煩渴之證。蓋只是熱邪入結於裏﹐而陽气不得順行四肢也。此證當用和解﹐不當用寒下﹐故經中用劑之輕少者﹐無如此方﹐則其輕緩解散之義可見矣。

程應旄曰﹕初得之四逆﹐固非熱證﹐亦非深寒。咳悸而或小便不利﹐旣似乎水蓄﹐腹痛泄利﹐又似乎寒凝﹐其中更兼下重一證﹐得毋气滯在趺陽﹐而經絡失宣通也耶﹗汪琥曰﹕四逆散﹐乃陽邪傳變而入陰經﹐是解傳經之邪﹐非治陰寒也。凡陽熱之極﹐六脈細弱﹐語言輕微﹐神色懶靜﹐手足淸溫﹐有似陰證﹐而大便結小便數﹐齒燥舌苔﹐其熱已伏於內﹐必發熱也。若用熱藥﹐則內熱愈熾﹔用涼藥﹐則熱被寒束而不得散。法惟宜和表解肌﹐疏通气血﹐而裏熱自除。此仲景四逆散所由設也。

四逆散方

甘艸﹝炙﹞枳實﹝破﹐水漬﹐炙幹﹞柴胡芍藥上四味﹐各十分﹐搗篩﹐白飲和服方寸匕﹐日三服。

咳者﹐加五味子﹑漧薑各五分﹐並主下利。悸者﹐加桂枝五分。小便不利者﹐加茯苓五分。腹中痛者﹐加附子一枚﹐炮令折。瀉利下重者﹐先以水五升﹐煮薤白三升﹐煮取三升﹐去滓﹐以散三方寸匕﹐納湯中﹐煮取一升半﹐分溫再服。

【方解】方名四逆散﹐與四逆湯均治手足逆冷﹐但四逆湯治陰邪寒厥﹐此則治陽邪熱厥。熱厥者﹐三陽傳厥陰合病也。太陽厥陰﹐麻黃升麻湯﹑甘艸漧薑湯證也﹔陽明厥陰﹐白虎湯﹑大承气湯證也。此則少陽厥陰﹐故君柴胡以疏肝之陽﹐臣芍藥以瀉肝之陰﹐佐甘艸以緩肝之气﹐使枳實以破肝之逆﹐三物得柴胡﹐能外走少陽之陽﹐內走厥陰之陰﹐則肝膽疏泄之性遂﹐而厥可通也。或咳或下利者﹐邪飲上下爲病﹐加五味子﹑漧薑﹐溫中以散飲也。或悸者﹐飲停侮心﹐加桂枝通陽以益心也。或小便不利者﹐飲蓄膀胱﹐加茯苓利水以導飲也。或腹中痛者﹐寒凝於裏﹐加附子溫中以定痛也。或瀉利下重者﹐寒熱鬱結﹐加薤白開結以疏寒熱也。

【集解】方有執曰﹕人之四肢﹐溫和爲順﹐故以不溫和爲逆。但不溫和而未至於厥冷﹐則熱猶未深入也﹐故用柴胡以解之﹐枳實以瀉之﹐芍藥以收之﹐甘艸以和之也。

少陰病﹐下利﹐若利自止﹐惡寒而蜷臥﹐手足溫者﹐可治。

【注】少陰病﹐惡寒厥冷下利不止者﹐陰寒盛也。今下利能自止﹐手足能自溫﹐𨿽見惡寒蜷臥﹐乃陰退陽回之兆﹐故曰可治。

【集注】程應旄曰﹕少陰病﹐下利而利自止﹐則陰寒亦得下祛﹐而又不致於脫﹐𨿽有惡寒蜷臥不善之證﹐但使手足溫者﹐陽气有挽回之機﹐故可溫而救之也。

沈明宗曰﹕手足溫者﹐乃眞陽未離﹐急用白通﹑四逆之類﹐溫經散寒﹐則邪退而眞陽復矣﹐故曰可治。

少陰病﹐惡寒而蜷﹐時自煩﹐欲去衣被者﹐可治。

【注】少陰病﹐惡寒而蜷﹐陰寒證也。若時自煩欲去衣被者﹐此陽回陰退之徵﹐故曰可治。

少陰病﹐得之二三日以上﹐心中煩﹐不得臥﹐黃連阿膠湯主之。

【注】此承上條以出其治也。少陰病﹐得之二三日以上﹐謂或四五日也。言以二三日﹐少陰之但欲寐﹐至四五日﹐反變爲心中煩不得臥﹐且無下利淸谷咳而嘔之證﹐知非寒也﹐是以不用白通湯﹔非飲也﹐亦不用豬苓湯﹔乃熱也﹐故主以黃連阿膠湯﹐使少陰不受燔灼﹐自可愈也。

【集注】程知曰﹕二三日邪在少陰﹐四五日已轉屬陽明﹐故無嘔利厥逆諸證。而心煩不得臥者﹐是陽明之熱內擾少陰﹐故不欲寐也﹐當以解熱滋陰爲主治也。

黃連阿膠湯方

黃連﹝四兩﹞黃芩﹝二兩﹞芍藥﹝二兩﹞雞子黃﹝二枚﹞阿膠﹝三兩﹞

上五味﹐以水六升﹐先煮三物﹐取二升﹐去滓﹐納膠烊盡﹐小冷﹐納雞子黃﹐攪令相得﹐溫服七合﹐日三服。

【集解】柯琴曰﹕此少陰之瀉心湯也。凡瀉心必藉連﹑芩﹐而導引有陰陽之別。病在三陽﹐胃中不和﹐而心下痞硬者﹐虛則加參﹑甘補之﹐實則加大黃下之。病在少陰﹐而心中煩不得臥者﹐旣不得用參﹑甘以助陽﹐亦不得用大黃以傷胃也。故用芩﹑連以直折心火﹔用阿膠以補腎陰﹔雞子黃佐芩﹑連﹐於瀉心中補心血﹔芍藥佐阿膠﹐於補陰中斂陰气﹐斯則心腎交合﹐水升火降﹐是以扶陰瀉陽之方﹐而變爲滋陰和陽之劑也。是則少陰之火﹐各歸其部﹐心中之煩﹑不得眠可除矣。經曰﹕陰平陽祕﹐精神乃治。斯方之謂歟﹗少陰病﹐下利咽痛﹐胸滿心煩﹐豬膚湯主之。

【注】身溫腹滿下利﹐太陰證也﹔身寒欲寐下利﹐少陰證也。身熱不眠咽痛﹐熱邪也﹔身寒欲寐咽痛﹐寒邪也。今身寒欲寐﹐下利咽痛﹐與胸滿心煩之證並見﹐是少陰熱邪也。少陰之脈﹐循喉嚨﹐其支者﹐從肺出絡心注胸中﹐是以少陰之熱邪上逆﹐則所過之處無不病也。以豬膚湯主之﹐解少陰上焦之熱﹐兼止下焦之利也。

【集解】諭昌曰﹕下利咽痛﹐胸滿心煩﹐此少陰熱邪充斥上下中間﹐無所不到﹐寒下之藥﹐不可用矣﹐故立豬膚湯一法也。蓋陽微者﹐用附子溫經﹔陰竭者﹐用豬膚潤燥﹐溫經潤燥中﹐同具散邪之義也。

豬膚湯方

豬膚﹝一斤﹞

上一味﹐以水一斗﹐煮取五升﹐去滓﹐加白蜜一升﹐白粉五合﹐熬香﹐和令相得﹐溫分六服。

【方解】豬膚者﹐乃革外之膚皮也。其體輕﹐其味鹹﹐輕則能散﹐鹹則入腎﹐故治少陰咽痛﹐是於解熱中寓散之意也。

【集解】成無己曰﹕豬﹐水畜也。其气先入腎﹐解少陰之客熱。加蜜以潤燥除煩﹐白粉以益气斷利也。

少陰病二三日﹐咽痛者﹐可與甘艸湯﹔不瘥﹐與桔梗湯。

【注】少陰病二三日﹐咽痛無他證者﹐乃少陰經客熱之微邪﹐可與甘艸湯緩瀉其少陰之熱也。若不愈者﹐與桔梗湯﹐卽甘艸湯加桔梗以開郁熱。不用苦寒者﹐恐其熱郁於陰經也。

【集注】諭昌曰﹕用甘艸者﹐和緩其勢﹔用桔梗者﹐開提其邪也。此在二三日﹐他證未具﹐故可用之。若五六日﹐則少陰之下利﹑嘔逆諸證皆起﹐此法又未可用矣。

甘艸湯方

甘艸﹝二兩﹞

上一味﹐以水三升﹐煮取一升半﹐去滓﹐溫服七合﹐日二服。

桔梗湯方

桔梗﹝一兩﹞甘艸﹝二兩﹞

上二味﹐以水三升﹐煮取一升﹐去滓﹐溫分再服。

少陰病﹐咽中痛﹐半夏散及湯主之。

【注】少陰病咽痛者﹐謂或左或右﹐一處痛也。咽中痛者﹐謂咽中皆痛也。較之咽痛而有甚焉。甚則涎纏於咽中﹐故主以半夏散﹐散風邪以逐涎也。

【集注】方有執曰﹕此以風邪熱甚﹐痰上壅而痺痛者言也。故主之以桂枝祛風也﹐佐之以半夏消痰也﹐和之以甘艸除熱也。三物者﹐是又爲咽痛之一治法也。

半夏散及湯方

半夏﹝洗﹞桂枝甘艸﹝炙﹐各等分﹞

上三味﹐各別搗篩已﹐合治之﹐白飲和服方寸匕﹐日三服。若不能散服者﹐以水一升﹐煎七沸﹐納散兩方寸匕﹐更煮三沸﹐下火令小冷﹐少少咽之。半夏有毒﹐似不當散服。

少陰病﹐咽中傷﹐生瘡﹐不能語言﹐聲不出者﹐苦酒湯主之。

【注】少陰病﹐咽痛不愈﹐若劇者﹐咽中爲痛所傷﹐漸乃生瘡﹐不能言語﹐聲音不出﹐所必然也。以苦酒湯主之﹐用半夏滌涎﹐蛋淸斂瘡﹐苦酒消腫。則咽淸而聲出也。

【集注】程知曰﹕咽痛忌汗﹑忌寒下﹐故甘艸﹑桔梗﹑苦酒三方﹐皆用和解之法。惟半夏散及湯﹐在前條爲辛散溫解之法也。

苦酒湯方

半夏﹝洗﹐破如棗核大﹐十四枚﹞雞子﹝去黃﹐納上苦酒﹐著雞子殼中﹐一枚﹞

上二味﹐納半夏﹐著苦酒中﹐以雞子殼置刀環中﹐安火上﹐令三沸﹐去滓﹐少少含咽之﹐不瘥﹐更作三劑。

【集解】李杲曰﹕大抵少陰多咽傷﹑咽痛之證﹐古方用醋煮雞子﹐主咽喉失音﹐取其酸收﹐固所宜也。半夏辛燥﹐何爲用之﹖蓋少陰多寒證﹐取其辛能發散﹐一發一斂﹐遂有理咽之功也。

程知曰﹕按卵白象天﹐卵黃象地。前黃連阿膠湯用雞子黃﹐義取入腎滋陰﹔此苦酒湯用雞子白﹐義取入肺潤瘡也。

少陰病八九日﹐一身手足盡熱者﹐以熱在膀胱﹐必便血也。

【注】邪傳少陰﹐不從陰化而見寒證﹐亦不從陽化而見熱證﹐是其人腎气素充﹐所以髒𨿽受邪﹐畱連八九日﹐仍復傳腑外散也。太陽主表﹐故一身手足盡熱。若熱還衛分﹐非汗不解﹔熱還營分﹐非衄不解。熱甚於上﹐則頭痛﹑目瞑﹑衄血﹔熱甚於下﹐則腹痛﹑尿難﹑便血﹐理必然也。凡熱少血多﹐瘀成血蓄﹔熱多血少﹐熱迫其血﹐血不得蓄。今爲少陰邪熱﹐復轉膀胱而傷營分﹐迫走下竅﹐故便血也。

【集注】程知曰﹕前少陰病﹐手足不逆冷﹐反發熱者不死﹐陽未全虧也﹔此八九日﹐一身及手足熱﹐陰盛於裏也。

張璐曰﹕少陰病﹐難於得熱﹐熱則陰盡陽復﹐故少陰篇中謂手足不逆冷﹐反發熱者不死。然病至八九日﹐陰邪內解之時﹐反一身手足盡熱﹐少陰必無此證﹐當是髒邪轉腑﹐腎移熱於膀胱﹐以膀胱主表﹐故一身及手足盡熱也。膀胱之血﹐爲少陰之熱所逼﹐其趨必出陰竅﹐以陰主降故也。

少陰病﹐二三日至四五日﹐腹痛﹐小便不利﹐下利不止﹐便膿血者﹐桃花湯主之。

【注】少陰病二三日無陰邪之證﹐至四五日始腹痛﹑小便不利﹐乃少陰陽邪攻裏也。若腹痛﹑口燥﹑咽漧而從燥化﹐則爲可下之證矣。今腹痛﹑小便不利﹐是熱瘀於裏﹐水無出路﹐勢必下迫大腸而作利也。倘利久熱傷其營﹐營爲火化﹐血腐爲膿﹐則爲可淸之證也。今下利晝夜不止﹐而便膿血﹐則其熱已隨利減﹐而下焦滑脫可知矣﹐故以桃花湯主之﹐益中以固脫也。

【集注】成無己曰﹕《要略》云﹕陽證內熱﹐則溢出鮮血﹔陰證內寒﹐則下紫黑如豚肝也。

諭昌曰﹕治下必先固中﹐中气不下墜﹐則滑脫無源﹐而自止。注家見用漧薑﹐謂是寒邪傷胃﹐不知熱邪挾少陰之气塡塞胃中﹐故少佐漧薑之辛以散之也。

程知曰﹕此下利膿血之治法也。腹痛﹑小便不利﹐少陰熱邪也﹐而下利不止﹐便膿血﹐則證爲傷血﹐且有中气下脫之虞矣﹐故用桃花湯固腸止利也。

魏荔彤曰﹕此證乃熱在下焦﹐而燻蒸中焦﹐使气化因熱郁而不行﹐大便因熱盛而自利也。久而下利不止﹐將腸胃穢濁之物﹐如膿帶血﹐盡隨大便而下﹐熱一日不消﹐利一日不止也。

沈明宗曰﹕此邪挾內濕凝滯血分﹐則便膿血也。

桃花湯方

赤石脂﹝一半全用﹐一半篩末﹐一斤﹞漧薑﹝一兩﹞糯米﹝一升﹞

上三味﹐以水七升﹐煮米令熟﹐去滓﹐溫服七合﹐納赤石脂末方寸匕﹐日三服。若一服愈﹐余勿服。

【方解】少陰寒邪﹐多利淸谷﹔少陰熱邪﹐多便膿血﹐日久不止﹐關門不固﹐下焦滑脫矣。此方君以體膏性澀之石脂﹐養腸以固脫﹔佐以味甘多液之糯米﹐益气以滋中。則𨿽下利日久﹐中虛液枯﹐未有不愈者也。其妙尢在用漧薑少許﹐其意不在溫而在散火郁﹐借此以開膿血無由而化也。若一服愈﹐余勿服﹐以其粘澀之性甚也。

少陰病﹐下利便膿血者﹐桃花湯主之。

【注】少陰病﹐諸下利用溫者﹐以其證屬虛寒也。此少陰下利便膿血者﹐是熱傷營也。而不徑用苦寒者﹐蓋以日久熱隨血去﹐腎受其邪﹐關門不固也﹐故以桃花湯主之。

少陰病﹐下利便膿血者﹐可刺。

【注】少陰病下利﹐便膿血用桃花湯不止者﹐熱瘀於陰分也﹐則可刺本經之穴﹐以泄其熱﹐熱去則膿血自止矣。

【集注】張璐曰﹕先下利日久﹐而後便膿血﹐則用桃花湯﹔若不先下利﹐而下利便膿血﹐則可刺經穴。若刺經穴不愈﹐則當從事白頭翁湯。設更咽漧﹑心煩不得眠﹐則又須黃連阿膠湯爲合法也。

林瀾曰﹕刺者﹐瀉其經气而宣通之也。下利便膿血﹐旣主桃花湯矣﹐此復云可刺者﹐如痞證利不止﹐復利其小便﹐與五苓散以救石脂禹餘糧之窮﹐故此一刺﹐亦以輔桃花湯之所不逮也。

少陰病﹐得之二三日﹐口燥咽漧者﹐急下之﹐宜大承气湯。

【注】邪至少陰二三日﹐卽口燥咽漧者﹐必其人胃火素盛﹐腎水素虧﹐當以大承气湯﹐急瀉胃火以救腎水。

若復遷延時日﹐腎水告竭﹐其陰必亡﹐𨿽下無及矣。

【集注】成無己曰﹕與大承气湯急下之以全腎﹐何也﹖經云﹕三陰經受病已入於腑者﹐可下而已﹐則是上條少陰病﹐乃入腑證也。少陰邪熱已轉屬於腑﹐胃腑實熱消灼腎水﹐故口燥咽漧﹐用大承气以瀉腑﹐而實熱自除。且少陰之髒本腎屬水﹐胃腑屬土﹐瀉土所以救水也。

方有執曰﹕口燥咽漧者﹐少陰之脈﹐循喉嚨挾舌本﹐邪熱客於其經﹐而腎水爲之枯竭也。然水漧則土燥﹐土燥則水愈幹﹐所以急於下也。

張璐曰﹕按少陰急下三證﹐一屬傳經熱邪亢極﹐一屬熱邪轉入胃腑﹐一屬溫熱發自少陰﹐皆刻不容緩之證。

故當急救欲絕之腎水﹐與陽明急下三法﹐同源異派。

汪琥曰﹕少陰病得之二三日者﹐非才得病二三日卽口燥咽漧﹐謂少陰口燥咽漧之病﹐已得之二三日也。

少陰病﹐自利淸水﹐色純靑﹐心下必痛﹐口漧燥者﹐急下之﹐宜大承气湯。

【注】少陰病自利淸水﹐謂下利無糟粕也。色純靑﹐謂所下者皆污水也。下無糟粕﹐純是污水﹐此屬少陰實熱﹐所以心下必痛﹐口燥咽漧﹐其爲少陰急下之證無疑矣。故當急下之﹐宜大承气湯。

【集注】程知曰﹕陽邪熱結﹐口必漧燥﹐設系陰邪﹐口中和而不燥矣﹐故宜急下之以救陰也。

沈明宗曰﹕邪傳陽明﹐必俟大便堅硬而攻下者﹐乃未傷胃中津液之謂。此利淸水﹐因少陰邪熱熾盛﹐乘逼胃中津液﹐頃刻勢已瀕危﹐不得不以通因通用急奪﹐而救胃﹑腎將絕之陰也。

少陰病六七日﹐腹脹不大便者﹐急下之﹐宜大承气湯。

【注】少陰病六七日﹐腹脹不大便者﹐蓋因其人陽气素盛﹐胃有宿食故也。所以傳邪已入少陰﹐復轉屬陽明﹐而成胃實﹐故宜大承气湯急下之也。

【集注】張璐曰﹕少陰之證﹐自利者最多﹐虛寒則下利淸穀﹐虛熱則下利膿血﹐故多用溫補。傳經陽邪內結﹐則自利純靑水﹐溫熱病﹐則自利煩渴﹐並宜下奪淸熱。此以六七日不大便而腹脹﹐可見邪熱轉歸陽明﹐而爲胃實之證﹐所以宜急下也。

少陰中風﹐脈陽微陰浮者﹐爲欲愈。

【注】少陰中風﹐脈若見陽浮陰弱﹐乃風邪傳入少陰﹐則是其勢方盛﹐未易言愈。今陽脈反微﹐陰脈反浮﹐陽微則外邪散而表气和﹐陰浮則裏气勝而邪外出﹐故爲欲愈也。

少陰病欲解時﹐從子至寅上。

【注】子﹑丑﹑寅陽生漸長之候也。病在少陰而解於陽生之際﹐所謂陽進則陰退﹐陰得陽而邪自解也。少陰所重在眞陽﹐從可見矣。

卷八

辧厥陰病脈證並治全篇

厥陰者﹐陰盡陽生之髒﹐與少陽爲表裏者也。故其爲病﹐陰陽錯雜﹐寒熱混淆﹐邪至其經﹐從化各異。若其人素偏於熱﹐則邪從陽化﹐故消渴﹐气上撞心﹐心中疼熱﹐蛔厥﹐口爛﹐咽痛﹐喉痺﹐癰膿﹐便血等陽證見矣。若其人素偏於寒﹐則邪從陰化﹐故手足厥冷﹐脈微欲絕﹐膚冷﹐髒厥﹐下利﹐除中等陰證見矣。所以少陽不解﹐傳變厥陰而病危﹐厥陰病衰﹐轉屬少陽爲欲愈﹐陰陽消長﹐大伏危機。玆以陰陽從化﹐厥熱勝復之微旨﹐詳發於篇中﹐俾臨證者﹐延醫有要道焉。

厥陰之爲病﹐消渴﹐气上撞心﹐心中疼熱﹐饑而不欲食﹐食則吐蛔﹐下之利不止。

【注】此條總言厥陰爲病之大綱也。厥陰者﹐爲陰盡陽生之髒﹐邪至其經﹐從陰化寒﹐從陽化熱﹐故其爲病﹐陰陽錯雜﹐寒熱混淆也。消渴者﹐飲水多而小便少﹐乃厥陰熱化而耗水也。厥陰之脈﹐起足大指﹐循股內入陰中﹐環陰器抵少腹﹐貫心膈。其注肺熱邪﹐循經上逆膈中﹐故气上撞心﹐心中疼熱也。饑而不欲食者﹐非不食也﹐因食則動蛔而吐﹐故𨿽饑而不欲食﹐食則吐蛔也。夫消渴多飲﹐饑不能食﹐則胃中所有者﹐但水與熱耳﹗若更以厥陰熱气﹐挾蛔撞疼﹐誤認爲轉屬陽明之實痛而下之﹐則胃愈虛﹐必下利不止矣。

【集注】成無己曰﹕邪自太陽傳至太陰﹐則腹滿而嗌漧﹐未成渴也﹔至少陰則口燥舌漧而渴﹐未成消也﹔至厥陰則成消渴者﹐以勢甚能消水故也。又張卿子云﹕嘗見厥陰消渴數證﹐舌盡紅赤﹐厥冷脈微﹐渴甚﹐服白虎﹑黃連等湯﹐皆不能救﹐蓋厥陰消渴﹐皆寒熱錯雜之邪﹐非純陽亢熱之證可比也。

魏荔彤曰﹕此申解厥陰傳經熱邪爲患﹐歷舉其證﹐以禁誤下也。傷寒之邪﹐傳入少陰﹐爲裏中之裏﹐及自少陰傳厥陰﹐又爲三陰之極盡處矣。陰盡處受邪﹐無所復傳﹐卻同少陽爲升降之出路。少陽無下法﹐厥陰陰邪亦無下法﹐下之爲誤可知矣。首標「消渴」二字﹐凡熱必渴﹐而寒濕隔阻正气﹐亦有渴者﹐然其渴𨿽欲飲水﹐必不能多﹐未有渴而飲﹐飲而仍渴﹐隨飲隨消隨渴。若是者則消渴爲傳經之熱邪﹐傳入厥陰無疑也。

厥陰病﹐渴欲飲水者﹐少少與之﹐愈。

【注】厥陰病﹐渴欲飲水者﹐乃陽回欲和﹐求水自滋﹐作解之兆﹐當少少與之﹐以和其胃﹐胃和汗出﹐自可愈也。若多與之﹐則水反停漬入胃﹐必致厥利矣。

【集注】張璐曰﹕陽气將復﹐故欲飲水。而少少與之者﹐蓋陰邪方欲解散﹐陽气尙未歸復﹐若恣飲不消﹐反有停蓄之患矣。

汪琥曰﹕厥陰有消渴一證﹐不言自愈者﹐蓋熱甚而津液消爍﹐𨿽飲水不能勝其燥烈﹐乃邪气深入未愈之徵也。而此條之渴欲飲水與之愈者﹐蓋其熱非消渴之比﹐乃邪气向外欲解之機也﹐兩者自是不同。

傷寒﹐厥而心下悸﹐宜先治水﹐當服茯苓甘艸湯﹐卻治其厥。不爾﹐水漬入胃﹐必作利也。

【按】「厥而心下悸者」之下﹐當有「以飲水多」四字﹐若無此四字﹐乃陰盛之厥悸﹐非停水之厥悸矣﹐何以卽知是水而曰宜先治水耶﹖【注】傷寒厥而心下悸者﹐不渴引飲﹐乃陰盛之厥悸也﹐若以飲水多﹐乃停水之厥悸也。故宜先治水﹐卻治其厥﹐當與茯苓甘艸湯﹐卽桂枝甘艸湯﹑加茯苓﹑生薑也。桂枝﹑甘艸補陽虛也﹐佐生薑外散寒邪﹐則厥可回矣﹐君茯苓內輸水道﹐則悸可安矣﹐此先水後厥之治也。蓋停水者﹐必小便不利﹐若不如是治之﹐則所停之水漬入胃中﹐必作利也。

【按】傷寒太陽篇﹐汗出表未和﹐小便不利﹐此條傷寒表未解﹐厥而心下悸﹐二證皆用茯苓甘艸湯者﹐蓋因二者見證𨿽不同﹐而裏無熱﹑表未和﹑停水則同也。故一用之諧和榮衛以利水﹐一用之解表通陽以利水﹐無不可也。此證𨿽不曰小便不利﹐而小便不利之意自在。若小便利則水不停﹐而厥悸屬陰寒矣﹐豈宜發表利水耶﹗【集注】方有執曰﹕《金匱》雲﹕水停心下﹐甚則悸者﹐是悸爲水甚﹐而厥則寒甚也。寒無象而水有形﹐水去則寒消﹐而厥亦愈。入胃者﹐水能滲土也。

諭昌曰﹕太陽篇中飲水多者﹐心下必悸﹐故此厥而心下悸者﹐明系飲水所致。所以乘其水未漬胃﹐先用茯苓甘艸湯治水﹐以淸下利之源﹐後乃治厥﹐庶不致厥與利相因耳﹗程應旄曰﹕寒因水停而作厥者﹐其證以心下悸爲驗。厥陰有此﹐多因消渴得之。水其本也﹐寒其標也﹐不先水而先厥﹐且防水漬入胃﹐敢下之乎﹖汪琥曰﹕厥而心下悸者﹐明系飲水多﹐寒飲畱於心下﹐胸中之陽﹐不能四布﹐故見厥。此非外來之寒比也﹐故法宜先治水﹐須與茯苓甘艸湯﹐而治厥之法﹐卽在其中矣。蓋水去則厥自除也。不爾者﹐謂不治其水﹐則水漬下入於胃﹐必作利也。

吳人駒曰﹕气脈流行﹐不循常道﹐是爲悖逆﹐名之曰厥。但厥有痰﹑實﹑寒﹑熱﹑气﹑水之不同﹐此因於水者也。水气不循故道﹐則水之寒气上乘於心而爲悸﹐故治水卽所以去悸﹐而厥亦回。設或不然﹐則水之甚者﹐其土沮洳﹐因爲之利矣。

傷寒脈微而厥﹐至七八日膚冷﹐其人躁無暫安時者﹐此爲髒厥﹐非蛔厥也。蛔厥者﹐其人當吐蛔。今病者靜﹐而復時煩者﹐此爲髒寒﹐蛔上入其膈﹐故煩﹐須臾復止。得食而嘔﹐又煩者﹐蛔聞食臭出﹐其人當自吐蛔。

蛔厥者﹐烏梅丸主之﹐又主久利。

【按】「此爲髒寒」之「此」字﹐當是「非」字﹐若是「此」字﹐卽是髒厥﹐與辧蛔厥之義不屬。

【注】首條總論厥陰陽邪化熱﹐此條詳辧厥陰陰邪化寒﹐以明髒厥﹑蛔厥之不同﹐而出其治也。傷寒脈微而厥﹐厥陰脈證也。至七八日不回﹐手足厥冷﹐而更通身膚冷﹐躁無暫安之時者﹐此爲厥陰陽虛陰盛之髒厥﹐非陰陽錯雜之蛔厥也。若蛔厥者﹐其人當吐蛔﹐今病者靜而復時煩﹐不似髒厥之躁無暫安時﹐知非髒寒之躁﹐乃蛔上膈之上也﹐故其煩須臾復止也。得食而吐又煩者﹐是蛔聞食臭而出﹐故又煩也。得食﹐蛔動而嘔﹐蛔因嘔吐而出﹐故曰﹕其人當自吐蛔也。蛔厥主以烏梅丸﹐又主久利者﹐以此藥性味酸苦辛溫﹐寒熱並用﹐能解陰陽錯雜﹐寒熱混淆之邪也。髒厥者﹐宜吳茱萸湯﹔兼少陰者﹐宜四逆﹑通脈﹑附子等湯。臨證者酌而用之可也。

【集注】方有執曰﹕脈微而厥﹐統言之也。膚冷﹐言不獨手足﹐以見陽气內陷也。髒厥﹐言非在經也。

諭昌曰﹕脈微而厥﹐而陽气衰微可知﹐然未定其爲髒厥﹑蛔厥也。惟膚冷而躁﹐無暫安時﹐乃爲髒厥。髒厥用四逆及灸法﹐其厥不回者死。若蛔厥則時厥時煩﹐未爲死候﹐但因此而馴至胃中﹐無陽則死矣。

程知曰﹕言厥﹐有髒與蛔之別也。髒厥者﹐腎臟之陽不行也﹔蛔厥者﹐手足冷而吐蛔﹐胃腑之陽不行也。

蛔厥者﹐蛔動則煩而有靜時﹐非若髒厥之躁無暫安時也。此胃陽病而無關於腎陽﹐故厥𨿽同﹐而證則異也。

程應旄曰﹕脈微而厥﹐純陰之象﹐徵於脈矣﹔七八日膚冷﹐無陽之象﹐徵於形矣。陰極則發躁﹐無暫安時﹐此自是少陰髒厥﹐爲不治之證﹐厥陰中無此也。至於吐蛔﹐爲厥陰本證﹐則蛔厥可與陰陽不相順接者﹐連類而明之也。用烏梅丸名曰安蛔﹐實是安胃﹐並主久利﹐見陰陽不相順接﹐厥而下利之證﹐皆可以此方括之也。

林瀾曰﹕陽煩陰躁﹐煩輕躁重﹐於髒厥言躁﹐於蛔厥言煩﹐已具安危之異矣。髒厥者﹐陽气將脫﹐髒气欲絕而爭﹐故髒厥爲死證﹔若蛔厥者﹐髒气虛寒﹐而未至於絕。髒气寒﹐則蛔不安其宮而動﹐髒气虛則蛔求食而出﹐是以其證必吐蛔。

烏梅丸方

烏梅﹝三百枚﹞細辛﹝六兩﹞漧薑﹝十兩﹞黃連﹝十六兩﹞當歸﹝四兩﹞附子﹝去皮﹐炮﹐六兩﹞

蜀椒﹝出汗﹐四兩﹞桂枝﹝六兩﹞人參﹝六兩﹞黃柏﹝六兩﹞

上十味﹐異搗篩﹐合治之。以苦酒漬烏梅一宿﹐去核﹐蒸之五升米下。飯熟搗成泥﹐和藥令相得﹐納臼中﹐與蜜﹐杵二千下﹐丸如梧桐子大。先食飲服十丸﹐日三服﹐稍加至二十丸。禁生冷﹑滑物﹑臭食等。

【集解】柯琴曰﹕六經惟厥陰爲難治。其本陰﹐其標熱﹐其體木﹐其用火﹐必伏其所主﹐而先其所因﹐或收﹑或散﹑或逆﹑或從﹐隨所利而行之﹐調其中气﹐使之和平﹐是治厥陰之法也。厥陰當兩陰交盡﹐又名陰之絕陽﹐宜無熱矣。第其合晦朔之理﹐陰之初盡﹐卽陽之初生﹐所以厥陰病熱﹐是少陽使然也。火旺則水虧﹐故消渴﹐气上撞心﹐心中疼熱。气有餘便是火也。木盛則生風﹐虫爲風化。饑則胃中空虛﹐蛔聞食臭而出﹐故吐蛔﹐𨿽饑不欲食也。仲景立方﹐皆以辛甘苦味爲君﹐不用酸收之品﹐而此用之者﹐以厥陰主肝木耳﹗《洪範》曰﹕木曰曲直﹐作酸。《內經》曰﹕木生酸﹐酸入肝。君烏梅之大酸﹐是伏其所主也。配黃連瀉心而除疼﹐佐黃柏滋腎以除渴﹐先其所因也。連﹑柏治厥陰﹐陽邪則有餘﹐不足以治陰邪也。椒﹑附﹑辛﹑姜大辛之品並舉﹐不但治厥陰陰邪﹐且肝欲散﹐以辛散之也。又加桂枝﹑當歸﹐是肝臟血﹐求其所屬也。寒熱雜用﹐則气味不和﹐佐以人參﹐調其中气。以苦酒漬烏梅﹐同气相求﹔蒸之米下﹐資其穀气。加蜜爲丸﹐少與而漸加之﹐緩則治其本也。蛔﹐昆虫也。生冷之物與濕熱之气相成﹐故藥亦寒熱互用。且胸中煩而吐蛔﹐則連﹑柏是寒因熱用也。

蛔得酸則靜﹐得辛則伏﹐得苦則下﹐信爲治虫佳劑。久利則虛﹐調其寒熱﹐酸以收之﹐下利自止。

傷寒六七日﹐脈微﹐手足厥冷﹐煩躁﹐灸厥陰。厥不還者﹐死。

【注】此詳申厥陰髒厥之重證也。傷寒六七日﹐脈微﹐手足厥冷﹐煩躁者﹐是厥陰陰邪之重病也。若不圖之於早﹐爲陰消陽長之計﹐必至於陰气寢寢而盛﹐厥冷日深﹐煩躁日甚﹐𨿽用茱萸﹑附子﹑四逆等湯﹐恐緩不及事﹐惟當灸厥陰以通其陽。如手足厥冷﹐過時不還﹐是陽已亡也﹐故死。

【集注】方有執曰﹕灸所以通陽﹐陽不回﹐故主死也。

程知曰﹕六七日﹐爲邪傳厥陰之時。脈微而厥﹐未是危證﹐危在煩躁﹐爲微陽外露耳﹗程應旄曰﹕脈微﹑厥冷而煩躁﹐是卽前條中所引髒厥之證﹐六七日前無是也。

汪琥曰﹕煩躁者﹐陽虛而爭﹐乃髒中之眞陽欲脫﹐而神气爲之浮越﹐故作煩躁。可灸太衝穴﹐以太衝二穴﹐爲足厥陰脈之所注。穴在足大指下後二寸﹐或一寸半陷中﹐可灸三壯。

手足厥寒﹐脈細欲絕者﹐當歸四逆湯主之。若其人內有久寒者﹐宜當歸四逆加吳茱萸生薑湯。

【注】此詳申厥陰髒厥之輕證也。手足厥寒﹐脈細欲絕者﹐厥陰陰邪寒化之脈證也﹐然不通身膚冷﹐亦不躁無暫安時者﹐則非陽虛陰盛之比﹐故不用姜附等輩﹐而用當歸四逆湯﹐和厥陰以散寒邪﹐調營衛以通陽气也。

若其人內有久寒者﹐宜當歸四逆湯﹐加吳茱萸﹑生薑﹐以直走厥陰﹐溫而散之也。

【集注】程知曰﹕不用姜﹑附者﹐以證無下利﹐不屬純陰也。蓋脈細欲絕之人﹐姜﹑附亦足以劫其陰﹐故不惟不輕用下﹐且亦不輕用溫也。

鄭重光曰﹕手足厥冷﹐脈細欲絕﹐是厥陰傷寒之外證﹔當歸四逆﹐是厥陰傷寒之表藥也。

當歸四逆湯方

當歸﹝三兩﹞桂枝﹝三兩﹞芍藥﹝三兩﹞細辛﹝三兩﹞通艸﹝二兩﹞甘艸﹝炙﹐二兩﹞大棗﹝擘﹐二十五枚﹞

上七味﹐以水八升﹐煮取三升﹐去滓﹐溫服一升﹐日三服。

當歸四逆加吳茱萸生薑湯方

於前方內加吳茱萸半升﹑生薑三兩。

上九味﹐以水六升﹑淸酒六升和﹐煮取五升﹐去滓﹐溫分五服。一方水酒各四升。

【方解】凡厥陰病﹐必脈細而厥。以厥陰爲三陰之盡﹐陰盡陽生﹐若受邪則陰陽之气不相順接﹐故脈細而厥也。然相火寄居於厥陰之髒﹐經𨿽寒而髒不寒﹐故先厥者後必發熱也。故傷寒初起﹐見手足厥冷﹐脈細欲絕者﹐皆不得遽認爲虛寒而用姜﹑附也。此方取桂枝湯。君以當歸者﹐厥陰主肝爲血室也﹔佐細辛味極辛﹐能達三陰﹐外溫經而內溫髒﹔通艸性極通﹐能利關節﹐內通竅而外通營﹔倍加大棗﹐卽建中加飴用甘之法﹔減去生薑﹐恐辛過甚而迅散也。肝之志苦急﹐肝之神欲散﹐甘辛並舉﹐則志遂而神悅﹐未有厥陰神志遂悅﹐而脈細不出﹐手足不溫者也。不須參﹑苓之補﹐不用姜﹑附之峻者﹐厥陰厥逆與太陰﹑少陰不同治也。若其人內有久寒﹐非辛溫甘緩之品所能兼治﹐則加吳茱萸﹑生薑之辛熱﹐非辛溫甘緩之品所能兼治﹐則加吳茱萸﹑生薑之辛熱﹐更用酒煎﹐佐細辛直通厥陰之髒﹐迅散內外之寒﹐是又救厥陰內外兩傷於寒之法也。

病者手足厥冷﹐言我不結胸﹐小腹滿﹐按之痛者﹐此冷結在膀胱關元也。

【注】此申上條詳出其證也。經曰﹕六日厥陰受之。厥陰循陰器﹐絡於肝﹐故煩滿而囊縮。邪傳厥陰﹐其人本自有熱﹐必從陽化﹐則煩渴﹐少腹滿而囊縮﹐乃四逆散﹑承气湯證也。若其人本自有寒﹐必從陰化﹐則手足厥冷﹐少腹滿而囊縮﹐乃當歸四逆加吳茱萸湯證也。今病者手足厥冷﹐言我不結胸﹐是謂大腹不滿﹐而惟小腹滿﹐胺之痛也。論中有少腹滿﹐按之痛﹐小便自利者﹐是血結膀胱證﹔小便不利者﹐是水結膀胱證﹔手足熱﹐小便赤澀者﹐是熱結膀胱證。此則手足冷﹐小便數而白﹐知是冷結膀胱證也。

【集注】成無己曰﹕手足厥﹐不結胸者﹐無熱也。小腹滿﹐按之痛﹐下焦冷結也。

程知曰﹕陽邪結於上﹐陰邪結於下﹐手足厥冷﹐小腹滿﹐按之痛﹐其爲陰邪下結可知。此當用溫﹑用灸。

關元﹐穴名﹐在臍下三寸﹐爲極陰之位﹐足三陰﹑任脈之會﹐膀胱所居也。

程應旄曰﹕發厥﹐𨿽不結胸﹐而小腹滿實作痛結﹐則似乎可下。然下焦之結多冷﹐不比上焦之結多熱也。

況手足厥﹐上焦不結﹐惟結膀胱關元之處﹐故曰﹕冷結也。

凡厥者﹐陰陽气不相順接﹐便爲厥。厥者﹐手足逆冷者是也。諸四逆厥者﹐不可下之。虛家亦然。

【注】此詳諸條致厥之由﹐愼不可下也。蓋厥𨿽陰經俱有﹐然所屬者厥陰也﹐故厥陰一病﹐不問寒熱皆有厥﹐若無厥﹐則非厥陰也。太陰寒微﹐故手足溫而無厥冷﹔少陰寒甚﹐故有寒厥而無熱厥﹔厥陰陰極生陽﹐故寒厥熱厥均有之也。凡厥者﹐謂陰陽寒熱之厥也﹐陰陽不相順接者﹐謂陰陽之气不相順接交通也。不相順接交通﹐則陽自陽而爲熱﹐陰自陰而爲寒﹐卽爲厥病也。厥者之證﹐手足逆冷是也。諸四逆厥者﹐謂諸病四逆厥冷者也。然厥病陰陽已不相順接交通﹐愼不可下﹐虛家見厥﹐尢不可下﹐故曰﹕虛家亦然也。

【集注】成無己曰﹕手之三陰三陽﹐相接於手之十指﹔足之三陰三陽﹐相接於足之十指。陽气內陷﹐不與陰相順接﹐故手足爲之厥冷也。

諭昌曰﹕厥陰證﹐仲景總不欲下﹐無非欲邪還於表﹐使陰從陽解也。此但舉最不可下之二端﹐以嚴其戒。

傷寒五六日﹐不結胸﹐腹濡﹐脈虛﹐復厥者﹐不可下。此亡血﹐下之死。

【按】「結胸」二字﹐當是「大便」二字。不結胸﹐腹濡﹐脈虛﹐復厥﹐皆無可下之理﹐而曰不可下﹐何所謂耶﹖【注】此承上條詳申不可下之義也。傷寒五六日﹐邪至厥陰之時﹐不大便似可下也。若腹濡﹑脈虛﹑復厥者﹐此爲亡血虛躁﹐更不可下也﹐下之則蹈虛虛之戒而死矣。大病汗後﹐產婦亡血之家﹐多有此證。

【集注】張璐曰﹕傷寒五六日﹐邪入厥陰﹐其熱深矣。今脈虛而復厥﹐則非熱深當下之可比。以其亡血傷津﹐大便枯澀﹐恐人誤認五六日熱入陽明之燥結﹐故有不可下之之戒。蓋脈虛﹑腹濡﹐知內外無熱。厥則陰气用事﹐卽當同亡血例治。若其人陰血更虧於陽﹐或陰中稍挾陽邪﹐不能勝辛熱者﹐又屬當歸四逆證矣。

傷寒病﹐厥五日﹐熱亦五日﹐設六日當復厥﹐不厥者﹐自愈。厥終不過五日﹐以熱五日﹐故知自愈。

【注】傷寒邪傳厥陰﹐陰陽錯雜爲病﹐若陽交於陰﹐是陰中有陽﹐則不厥冷﹔陰交於陽﹐是陽中有陰﹐則不發熱。惟陰盛不交於陽﹐陰自爲陰﹐則厥冷也﹔陽亢不交於陰﹐陽自爲陽﹐則發熱也。蓋厥熱相勝則逆﹐逆則病進﹔厥熱相平則順﹐順則病愈。今厥與熱日相等﹐气自平﹐故知陰陽和而病自愈也。

【集注】方有執曰﹕厥五日﹐熱亦五日﹐陰陽勝復無偏也﹐當復厥不厥﹐陽气勝也。陽主生﹐故自愈可知也。

張璐曰﹕此云厥終不過五日﹐言厥之常﹔後云厥反九日而利﹐言厥之變。蓋常則易治﹐變則難復也。

林瀾曰﹕三陰經傷寒﹐太陰爲始﹐則手足溫﹔少陰則手足冷﹔厥陰則手足厥逆。然病至厥陰﹐陰之極也﹐反有發熱之理﹖蓋陽極而生陰﹐故陽病有厥冷之證﹔陰極而生陽﹐故厥逆有發熱之條。

傷寒熱少厥微﹐指頭寒﹐默默不欲食﹐煩躁數日﹐小便利﹐色白者﹐此熱除也。欲得食﹐其病爲愈。若厥而嘔﹐胸脇煩滿者﹐其後必便血。

【注】傷寒熱少厥微﹐所以手足不冷﹐而但指頭寒﹐寒邪淺也。默默﹐陰也。煩躁﹐陽也。不欲食﹐胃不和也。此厥陰陰陽錯雜之輕病﹐卽論中熱微厥亦微之證也。若數日小便利﹐其色白者﹐此邪熱已去也﹔欲得食﹐其胃已和也﹔熱去胃和﹐陰陽自平﹐所以其病爲愈也。若小便不利而色赤﹐厥不微而甚﹐不惟默默而且煩﹐不但不欲食﹐更嘔而胸脇滿﹐此熱未除而且深也﹐卽論中厥深熱亦深之證也。熱深不除﹐久持陰分﹐後必便血也﹐所謂數日者﹐猶曰連日也。

【集注】王肯堂曰﹕設未欲食﹐宜漧薑甘艸湯。嘔而胸脇煩滿者﹐少陽證也。少陽與厥陰爲表裏﹐邪干其腑﹐故嘔而胸脇煩滿﹐肝主血﹐故後必便血。

方有執曰﹕熱少厥微﹐邪淺也﹐所以手足不冷﹐而但指頭寒。默默﹐謂無言也。不欲食﹐厥陰之脈挾胃也。

煩躁則內熱﹐故以小便辧之。欲食﹐邪退而胃回也。厥而嘔﹑胸脇煩滿者﹐厥陰脈挾胃貫膈布脇肋也。便血﹐陰邪必走下竅也。

林瀾曰﹕於熱厥﹐言指頭寒。於寒厥微者﹐言手足寒。甚者﹐言四逆。厥逆輕重淺深﹐當細味之。

汪琥曰﹕按此條論﹐仲景無治法。郭雍云﹕熱不除而便血﹐可用犀角地黃湯。

傷寒一二日至四五日而厥者﹐必發熱。前熱者後必厥﹐厥深者熱亦深﹐厥微者熱亦微。厥應下之﹐而反發汗者﹐必口傷爛赤。

【注】傷寒一二日卽厥﹐四五日仍厥不已者﹐是陰盛陽衰之寒厥也。寒厥者﹐卽髒厥也。若一二日厥﹐至四五日而熱﹔或一二日熱﹐至四五日而厥﹐前厥後熱﹐前熱後厥﹐是陰陽互爲勝復之熱厥也。熱厥者﹐卽陽厥也。厥深者﹐熱亦深﹔厥微者﹐熱亦微﹐此厥乃應下之熱厥﹐非當溫散之寒厥也。若誤爲寒厥而反溫散之﹐則助其熱上攻﹐必口傷爛赤也。

【集注】成無已曰﹕經云﹕諸四逆者不可下之。至此又云「應下」﹐最宜詳審。先賢謂熱厥手足𨿽厥冷﹐而或有溫時﹐手足𨿽逆冷﹐而手足掌心必暖。戴元禮又以指甲之暖冷﹑紅靑﹐別厥証之寒熱﹐皆愼之至也。

汪琥曰﹕此條乃傳經邪熱﹐陽極似陰之證。傷寒一二日至四五日而厥者﹐言傷寒在一二日之時本發熱﹐至四五日後而厥者﹐乃邪傳厥陰之候也。必發熱者﹐言病患四肢及肌表𨿽厥﹐而軀殼以內必發熱也。前熱者後必厥﹐乃申明一二日爲前﹐四五日爲後﹐以見熱極必發厥也。陽邪深伏﹐應須以苦寒之藥下去其熱﹐使陰气得伸﹐則陰陽平﹐四肢和順而不厥矣。粗工見厥﹐認以爲寒﹐而反用辛溫之藥﹐辛溫皆升﹐引熱上行﹐必口傷爛赤﹐以厥陰之脈循頰裏環唇內故也。

病患手足厥冷﹐脈乍緊勁﹐邪結在胸中。心下滿而煩﹐饑不能食者﹐病在胸中﹐當須吐之﹐宜瓜蒂散。

【注】病患手足厥冷﹐其脈微而細﹐是寒虛也。寒虛者可溫可補。今脈乍緊勁﹐是寒實也。寒實者宜溫宜吐也。時煩吐蛔﹐饑不能食﹐乃病在胃中也﹔今心中煩滿﹐饑不能食﹐是病在胸中也。寒飲實邪壅塞胸中﹐則胸中陽气爲邪所遏﹐不能外達四肢﹐是以手足厥冷﹐胸滿而煩﹐饑不能食也。當吐之﹐宜瓜蒂散湧其在上之邪﹐則滿可消﹐而厥可回矣。

【集注】諭昌曰﹕此與太陽之結胸迥殊﹐其脈乍緊﹐其邪亦必乍結﹐故用瓜蒂散湧載其邪而出﹐斯陽邪仍從陽解耳﹗程應旄曰﹕手足厥冷﹐邪气內阻。脈乍緊﹐緊而不常﹐往來中倏忽一見也。

傷寒脈滑而厥者﹐裏有熱﹐白虎湯主之。

【注】傷寒脈微細﹐身無熱﹐小便淸白而厥者﹐是寒虛厥也﹐當溫之。脈乍緊﹐身無熱﹐胸滿而煩厥者﹐是寒實厥也﹐當吐之。脈實﹐大小便閉﹐腹滿硬痛而厥者﹐熱實厥也﹐當下之。今脈滑而厥﹐滑爲陽脈﹐裏熱可知﹐是熱厥也。然內無腹滿痛不大便之證﹐是𨿽有熱而裏未實﹐不可下而可淸﹐故以白虎湯主之。

【集注】程應旄曰﹕脈滑而厥﹐乃陽實拒陰之厥﹐白虎湯涼能淸裏﹐而辛可解表﹐故當捨證而從脈也。

林瀾曰﹕熱厥亦有不同﹐如傳邪入腑﹐祕結不通﹐燥矢在內﹐非下不可者﹐以承气治之之證是也。若火極似水﹐裏有大熱﹐而大便不閉﹐無燥糞可除者﹐滑則裏熱已深﹐厥則邪陷已極﹐非以白虎滌其極熱﹐則亢甚之陽﹐何以淸耶﹗吳人駒曰﹕厥﹐因陽气不相順接﹐其脈當見陰象。脈滑爲气有餘﹐是陽盛於內﹐格陰於外﹐內則實熱﹐外而假寒者也。白虎以淸解實熱﹐則厥自解矣。辧之之法﹐冷必不甚﹐浮而近之則冷﹐按之肌骨之下﹐則反熱矣。

傷寒脈促﹐手足厥逆﹐可灸之。

【注】傷寒陰證見陽脈者﹐𨿽困無害﹐無寧俟之也。今傷寒脈促﹐手足厥逆﹐而曰可灸之者﹐蓋以欲溫則有陽脈之疑﹐欲淸則有陰厥之礙也。夫證脈無寒熱之確據﹐設以促之一陽脈淸之﹐惟恐有誤於脈﹐或以厥之一陰證溫之﹐又恐有誤於證﹐故設兩可之灸法﹐斯通陽而不助熱﹐回厥而不傷陰也。

【集注】諭昌曰﹕傷寒脈促﹐則陽气可知﹐更加手足厥逆﹐其陽必爲陰所格拒而不能返﹐故宜灸以通陽也。

張璐曰﹕手足厥逆﹐本當用四逆湯﹐以其脈促﹐知爲陽气內阻﹐而非陽虛﹐故但用灸以通其陽﹐不用溫經以助陽也。

傷寒發熱四日﹐厥反三日﹐復熱四日﹐厥少熱多者﹐其病當愈﹐四日至七日熱不除者﹐必便膿血。傷寒厥四日﹐熱反三日﹐復厥五日﹐其病爲進。寒多熱少﹐陽气退﹐故爲進也。

【注】傷寒邪在厥陰﹐陽邪則發熱﹐陰邪則厥寒﹐陰陽錯雜﹐互相勝復﹐故或厥或熱也。傷寒發熱四日﹐厥亦四日﹐是相勝也。今厥反三日﹐復熱四日﹐是熱多厥少﹐陽勝陰退﹐故其病當愈也。當愈不愈﹐熱仍不止﹐則熱郁於陰﹐其後必便膿血也。若厥四日﹐熱反三日﹐則厥多熱少﹐陰勝陽退﹐故爲病進也。

【集注】程知曰﹕此卽厥熱往復之機。知陰陽進退之義﹐明厥證所重在陽﹐則厥陰之大旨昭然矣。

張璐曰﹕太陽以惡寒發熱爲病進﹐恐其邪气傳裏也﹔厥陰以厥少熱多爲病退﹐喜其陰盡陽復也。

程應旄曰﹕厥陰﹑少陽﹐一臟一腑。少陽在三陽爲盡﹐陽盡則陰生﹐故有寒熱之往來﹔厥陰在三陰爲盡﹐陰盡則陽生﹐故有厥熱之勝復。凡遇此證﹐不必論其來自三陽﹑起自三陰﹐只論厥與熱之多少。熱多厥少﹐知爲陽勝﹐陽勝病當愈﹔厥多熱少﹐知爲陰勝﹐陰勝病日進。熱在後而不退﹐則爲陽過勝﹐過勝而陰不能復﹐遂有便血諸熱證﹔厥在後而不退﹐則爲陰過勝﹐過勝而陽不能復﹐遂有亡陽諸死證。所以調停二者治法﹐須合乎陰陽進退之機﹐陽勝宜下﹐陰勝宜溫。若不圖之於早﹐坐令陰竭陽亡﹐其死必矣。

吳人駒曰﹕《內經》言﹐人之傷於寒也﹐則爲病熱。熱𨿽甚不死﹐是傷寒以熱爲貴也。然熱不及者病﹐太過者亦病。故此二節﹐論寒熱之多少﹐以明不可太過與不及也。

傷寒始發熱六日﹐厥反九日而利﹐凡厥利者﹐當不能食﹐今反能食者﹐恐爲除中﹐食以索餅﹐不發熱者﹐知胃气尙在﹐必愈。恐暴熱來﹐出而復去也﹐後三日脈之﹐其熱續在者﹐期之旦日夜半愈。所以然者﹐本發熱六日﹐厥反九日﹐復發熱三日﹐並前六日﹐亦爲九日﹐與厥相應﹐故期之旦日夜半愈。後三日脈之而脈數﹐其熱不罷者﹐此爲熱气有餘﹐必發癰膿也。

【按】不發熱者之「不」字﹐當是「若」字。若是「不」字﹐卽是除中﹐何以下接「恐暴熱來出而復去」之文也﹖【注】熱而不厥爲陽﹐厥而不熱爲陰。傷寒始發熱六日﹐厥亦六日﹐至七日仍發熱而不厥者﹐是陽來復﹐當自愈也。今厥九日﹐較熱多三日﹐是陰勝陽﹐故下利也。凡厥利者﹐中必寒﹐當不能食﹐今反能食﹐恐是陰邪除去胃中陽气﹐而爲除中之病也。恐者﹐疑而未定之辭也。故以索餅試之﹕食後不發熱﹐則爲除中﹔若發熱﹐知胃气尙在﹐則非除中﹐可必愈也。若食後𨿽暴發熱﹐恐熱暫出而復去﹐仍是除中﹐故必俟之三日﹐其熱續在不去﹐與厥相應﹐始可期之旦日夜半愈也。若俟之三日後﹐𨿽熱不罷而亦不愈﹐且脈猶數者﹐此爲熱气有餘﹐畱連營衛﹐必發癰膿也。

【集注】方有執曰﹕食﹐飼也。索﹐常也。謂以素常所食之餅飼之也。一說無肉曰索﹐謂不令犯食禁也。

旦日﹐明日平旦﹐朝而陽長之時也﹔夜半﹐陰盡陽生之時也﹐數以候熱。癰膿者﹐厥陰主血﹐血熱持久則壅瘀﹐壅瘀則腐化﹐故可必也。

吳人駒曰﹕除者﹐去也﹔中者﹐中气也。乃中气除去﹐欲引外食以自救也。

傷寒脈遲﹐六七日﹐而反黃芩湯徹其熱﹐脈遲爲寒﹐今與黃芩湯復除其熱﹐腹中應冷﹐當不能食﹐今反能食﹐此名除中﹐必死。

【按】「傷寒脈遲﹐六七日」之下﹐當有「厥而下利」四字﹐若無此四字﹐則非除中證矣。有此四字﹐始與下文反與黃芩湯之義相屬。

【注】傷寒脈數﹐六七日﹐厥而下利﹐熱厥下利也﹐當與黃芩湯徹其熱。今傷寒脈遲﹐六七日﹐厥而下利﹐寒厥下利也﹐當與理中湯溫其寒。而反與黃芩湯復除其熱﹐腹中應冷﹐當不能食﹐今反能食﹐此名除中。乃胃气將絕﹐求食以救﹐終無補於胃也﹐故曰必死。

【集注】方有執曰﹕反者﹐言不順於道也。黃芩湯﹐寒藥也。徹﹐亦除也。應﹐亦當也。反能食者﹐胃欲絕引食以自救也。中﹐以胃言。死﹐謂萬物無土不生也。

程知曰﹕言脈遲爲寒﹐不宜更用寒藥﹐以致有除中之變也。中气爲陰寒革除﹐則胃中無根之陽气將欲盡除﹐而求救於食﹐故爲死證。

傷寒﹐先厥後發熱而利者﹐必自止﹐見厥復利。

【注】厥逆﹐陰也。發熱﹐陽也。先厥後發熱﹐而利必自止者﹐是陰退而陽進也。見厥復利者﹐是陽退而陰進也。熱多厥少﹐病𨿽甚者亦可愈﹔厥多熱少﹐病𨿽微者亦轉甚。可知厥熱﹐乃陰陽進退生死之機也。

【集注】汪琥曰﹕厥陰者﹐陰之盡。厥陰之經﹐陽气甚微﹐故不論陰陽二證﹐寒熱之邪﹐但至其經﹐無有不發厥者。蓋厥卽爲逆﹐起於手足﹐今曰先厥者﹐此初起便厥。厥卽下利發熱者﹐則陽气復而利必自止也。

傷寒先厥後發熱﹐下利必自止﹐而反汗出﹐咽中痛者﹐其喉爲痺﹐發熱無汗﹐而利必自止﹐若不止﹐必便膿血。便膿血者﹐其喉不痺。

【注】此承上條而詳辧之﹐以出其證也。先厥後發熱﹐下利必自止﹐厥回利止﹐其熱若退﹐爲欲愈也。若厥回利止﹐其熱不退﹐而反汗出者﹐是厥陰病從陽化熱﹐其邪上循本經之脈﹐故咽喉痛痺也。若厥回發熱﹐無汗利不止者﹐是厥陰邪熱因利下迫﹐傷及脈中之血﹐故必便膿血也。便膿血者﹐其喉不痺﹐謂熱邪下利﹐而不復上病咽痛也。可知下利止﹐其喉爲痺者﹐謂熱邪已上﹐病咽痛﹐卽不復病下利也。

【集注】諭昌曰﹕先厥後熱下利止﹐其病爲欲愈矣。乃反汗出咽中痛﹐是熱邪有餘﹐上攻咽喉而爲痺也。

旣發熱𨿽無汗﹐爲其陽已回﹐所以利亦必自止﹐若不止﹐則無汗明系邪不外出﹐熱郁在裏﹐必主便膿血也。便膿血者﹐其喉不痺﹐見熱邪在裏﹐卽不復在表﹐在下﹐卽不復在上也。

汪琥曰﹕咽中痛者﹐此熱傷上焦气分也。痺者﹐閉也。咽中痛甚﹐其喉必閉而不通﹐以厥陰經循喉嚨之後﹐上入頏顙故也。無汗利不止﹐便膿血者﹐此熱傷下焦血分也。熱邪注下﹐則不幹上﹐故曰﹕其喉不痺。

下利脈數﹐有微熱﹐汗出﹐令自愈。設復緊﹐爲未解。

【注】厥陰下利脈數﹐熱利也。若熱微汗出﹐知邪微欲解﹐下利必自止﹐故令自愈也。設脈復緊﹐爲表邪猶盛﹐未能解也。

【集注】成無己曰﹕下利﹐陰病也。脈數﹐陽脈也。陰病見陽脈者生。微熱汗出﹐陽气得通也﹐利必自愈。

諸緊爲寒﹐設復脈緊﹐寒邪猶盛﹐故云﹕未解。

沈明宗曰﹕數條乃指厥而下利便膿血者。或見實大﹑浮數﹑微弱﹑沈澀﹑弦緊﹑洪長諸脈﹐當分虛﹑實﹑寒﹑熱﹐卽知欲愈未愈﹐眞爲察病之微旨也。

下利有微熱而渴﹐脈弱者﹐令自愈。

【注】厥陰下利﹐有大熱而渴﹐脈彊者﹐乃邪熱俱盛也。今下利有微熱而渴﹐脈弱者﹐是邪熱衰也﹐邪熱旣衰﹐故可令自愈也。

【集注】方有執曰﹕微熱﹐陽漸回也。渴﹐內燥未復也。脈弱﹐邪退也。令自愈﹐言不須治也。

程知曰﹕下利以陽復邪微爲愈。微熱而渴﹐證已轉陽﹐脈弱則邪气已退﹐故不治自愈。若下利大熱脈盛﹐又是逆候矣。

下利脈數而渴者﹐令自愈。設不瘥﹐必圊膿血﹐以有熱故也。

【注】此承上條互言﹐以詳其變也。下利脈數而渴者﹐是內有熱也﹐若身無熱﹐其邪已衰﹐亦可令自愈也。

設下利脈數而渴﹐日久不瘥﹐𨿽無身熱﹐必圊膿血﹐以內熱傷陰故也。

【集注】方有執曰﹕脈數與上文微熱互相發明。

程應旄曰﹕脈數而渴﹐陽勝陰矣﹐故亦令自愈。若不瘥﹐則陰虛熱入﹐經所云脈數不解而下利不止﹐必協熱而便膿血是也。

下利﹐寸脈反浮數﹐尺中自澀者﹐必圊膿血。

【注】厥陰熱利﹐寸脈當沈數﹐今寸脈反浮數﹐是熱在外而不在內也。尺中自澀者﹐是在外之熱不解﹐乘下利入裏﹐傷及其陰﹐熱與血瘀﹐必圊膿血也。

【集注】諭昌曰﹕脈見浮數﹐若是邪還於表﹐則尺脈自和﹐今尺中自澀﹐乃熱邪摶結於陰分﹐𨿽寸口得陽脈﹐究竟陰邪必走下竅﹐而便膿血也。

汪琥曰﹕此條乃下利變膿血之候也。熱利而得數脈非反也﹐得浮脈則爲反矣。此條論無治法﹐宜以仲景黃芩湯代之。

下利脈沈弦者﹐下重也。脈大者﹐爲未止﹔脈微弱數者﹐爲欲自止﹐𨿽發熱﹐不死。

【注】此詳申上條﹐下利圊膿血之證脈也。脈沈﹐主裏。脈弦﹐主急。下重﹐後重也。下利﹑脈沈弦﹐故里急後重也。凡下利之證﹐發熱脈大者﹐是邪盛﹐爲未止也。脈微弱數者﹐是邪衰﹐爲欲自止﹐𨿽發熱不死也。

由此可知滯下脈大身熱者﹐必死也。

【集注】諭昌曰﹕下利而脈沈弦﹐主裏急後重﹐成滯下之證﹐卽今所稱痢證也。脈大者﹐卽沈弦中之大﹐脈微弱數者﹐卽沈弦中之微弱數也。

下利欲飲水者﹐以有熱故也﹐白頭翁湯主之。熱利下重者﹐白頭翁湯主之。

【注】此承上條以出其治也。下利欲飲水者﹐熱利下奪津液﹐求水以濟幹也。熱利下重者﹐熱傷气滯﹐裏急後重﹐便膿血也。二者皆以白頭翁湯主之者﹐以其大苦大寒﹐寒能勝熱﹐苦能燥濕也。

【集注】程知曰﹕按少陰自利而渴﹐亦有虛而引水自救者。猶當以小便之赤白﹐脈之遲數辧之。此言熱邪內結者也。熱邪內結而致下重﹐故純用苦寒以勝熱而濃腸也。

白頭翁湯方

白頭翁﹝三兩﹞黃連﹝去須﹐三兩﹞黃柏﹝去皮﹐三兩﹞秦皮﹝三兩﹞

上四味﹐以水七升﹐煮取三升﹐去滓﹐溫服一升﹐不愈﹐更服一升。

【方解】三陰俱有下利證。自利不渴者﹐屬太陰也﹔自利而渴者﹐屬少陰也。惟厥陰下利﹐屬於寒者﹐厥而不渴﹐下利淸谷﹔屬於熱者﹐消渴下利﹐下重便膿血也。此熱利下重﹐乃火郁濕蒸﹐穢气奔逼廣腸﹐魄門重滯而難出﹐卽《內經》所云﹕暴注下迫者是也。君白頭翁﹐寒而苦辛﹔臣秦皮﹐寒而苦澀。寒能勝熱﹐苦能燥濕﹐辛以散火之郁﹐澀以收下重之利也。佐黃連淸上焦之火﹐則渴可止﹔使黃柏瀉下焦之熱﹐則利自除也。治厥陰熱利有二﹕初利用此方之苦以瀉火﹐以苦燥之﹐以辛散之﹐以澀固之﹐是謂以寒治熱之法﹔久利則用烏梅丸之酸以收火﹐佐以苦寒﹐雜以溫補﹐是謂逆之從之﹐隨所利而行之﹐調其气使之平也。

傷寒下利﹐日十餘行﹐脈反實者﹐死。

【注】傷寒下利﹐日十餘利﹐正气虛也﹐其脈當虛﹐今反實者﹐邪气盛也。正虛邪盛﹐故主死也。

【集注】成無己曰﹕下利裏虛也﹐脈當微弱﹐反實者﹐病勝髒也﹐故死。脈不應病﹐此之謂也。

鄭重光曰﹕脈實則胃气失和緩之狀﹐而眞髒之脈獨見﹐邪盛正脫矣。

傷寒六七日不利﹐便發熱而利﹐其人汗出不止者﹐死﹐有陰無陽故也。

【注】傷寒六七日﹐邪傳厥陰之時也﹐厥而不利﹐是陰邪未盛﹐若便發熱﹐尙在不死。今六七日不利﹐忽而下利﹐發熱汗出不止者﹐是陰盛於中﹐而陽亡於外﹐故爲有陰無陽也﹐其死可知矣。

【集注】方有執曰﹕發熱而利﹐裏陰內盛也﹐故曰有陰。汗出不止﹐表陽外絕也﹐故曰無陽。

程知曰﹕言暴下利汗出﹐爲亡陽死證也。六七日不利﹐忽發熱而利下﹐至於汗出不止﹐渾是外陽內陰﹐眞陽頃刻無存矣。

汪琥曰﹕寒中厥陰至六七日﹐當亦厥六七日矣﹐不言厥者﹐省文也。厥則當利不利者﹐陽气未敗﹐猶能與邪相支吾也﹐若至發熱﹐卽利者亦當止。今則發熱與利﹐驟然並至﹐加之汗出不止﹐則知其熱非陽回而熱﹐乃陽脫而熱﹐故兼下利而汗出不止也。

張令韶曰﹕厥陰病發熱不死﹐發熱亦死者有三證﹕一在躁不得臥﹐一在厥不止﹐一在汗出不止。

發熱而厥﹐七日下利者﹐爲難治。

【注】此詳申上條﹐發熱而厥之義也。發熱而厥至七日﹐若厥回利止﹐則可以自解矣。今發熱而厥至七日﹐下利不止者﹐爲難治也。蓋上條有陰無陽故主死﹐此條陰盛而陽不復﹐故爲難治也。

【集注】方有執曰﹕厥七日而下利﹐陰盛而陽不復也。

張璐曰﹕厥利與熱不兩存之勢也。發熱而厥七日﹐是熱者自熱﹐厥利者自厥利﹐陰陽兩造其偏﹐漫無相協之期﹐故𨿽未見煩躁﹐已爲難治。蓋治其熱則愈厥愈利﹐治其厥利則愈熱﹐不至陰陽兩絕不止耳。

下利脈沈而遲﹐其人面少赤﹐身有微熱﹐下利淸谷者﹐必鬱冒汗出而解﹐病患必微厥﹐所以然者﹐其面戴陽﹐下虛故也。

【注】脈沈而遲﹐下利淸谷﹐是裏有陰寒也。若其人面有少赤色﹐身有微熱﹐又屬表有陽熱也。夫內有裏陰之寒﹐外有表陽之熱﹐則陰得陽化而解者有之﹐但其未解之先﹐病人必鬱冒汗出而後解。所以然者﹐面戴之虛陽﹐與下利之虛陰﹐兩相和順﹐故作解也。此非在下之陰﹐格在上之陽﹐所以病患𨿽冒而厥必微﹐必不似不解之冒厥而甚也。

【集注】諭昌曰﹕下利脈沈遲﹐裏寒也。面少赤有微熱﹐是仍兼外邪﹐必從汗解。但戴陽之證﹐必見微厥﹐此中大伏危機﹐其用法當迥異常法矣。六經皆有下利之證﹐惟少陰﹑厥陰爲難治。蓋邪气入裏﹐利深則必致厥﹐厥深亦必致利﹐故下利一證﹐經於少陰﹑厥陰﹐皆詳言之。蓋以傷寒下利﹐則無論少陰﹑厥陰﹐其治法皆可會通也。

汪琥曰﹕鬱冒者﹐頭目之際郁然昏冒﹐乃陽气能勝寒邪﹐裏陽回而表和順﹐故解。汗出而解﹐是陽回裏寒散而營衛和﹐故汗出﹐非攻表而使之汗出也。

下利淸谷﹐裏寒外熱﹐汗出而厥者﹐通脈四逆湯主之。

【注】此承上條互詳其義﹐以出其治也。下利淸谷﹐裏寒也﹔身有微熱﹐外熱也。上條有無汗怫郁面赤之表﹐尙可期其冒汗而解﹔此條汗出而厥﹐則已露亡陽之變矣。故主以通脈四逆湯﹐救陽以勝陰也。

【集注】方有執曰﹕下利故曰裏寒﹐陰不守也﹔外熱故汗出﹐陽不固也。通脈四逆救表裏﹑通血气而復陰陽者也。

諭昌曰﹕上條辧證﹐此條用藥﹐互相發明。然不但此也﹐少陰病下利淸谷﹐面色赤者﹐已用此法矣。

吳人駒曰﹕有協熱下利者﹐亦完谷不化﹐乃邪熱不殺谷﹐其別在脈之陰陽﹑虛實之不同。

大汗出﹐熱不去﹐內拘急﹐四肢疼﹐又下利厥逆而惡寒者﹐四逆湯主之。

【注】通身大汗出﹐熱當去矣。熱仍不去﹐而無他證﹐則爲邪未盡而不解也。今大汗出﹐熱不去﹐而更見拘急肢疼﹐且下利厥逆而惡寒﹐是陽亡於表﹐寒盛於裏也﹐故主四逆湯﹐溫經以勝寒﹐回陽而斂汗也。

【集注】方有執曰﹕大汗出﹐陽虛而表不固也﹔熱不去﹐言邪不除也﹔內拘急四肢疼者﹐亡津液而骨气不利也﹔下利厥逆﹐惡寒亡陽﹐而陰寒內甚也。

程知曰﹕言大汗後下利厥逆﹐急宜回陽也。大汗出而熱不去﹐正恐眞陽飛越﹐若內拘急﹐四肢痛﹐更加下利﹐厥逆﹐惡寒﹐則在裏﹐純是陰寒矣。

程應旄曰﹕此證大汗出熱不去﹐何爲不在亡陽死証之列﹖不知亡陽由於汗不止而陽亡﹐此證內拘急﹐四肢疼﹐是汗已止﹐陽未亡而惡寒﹐故可行溫法也。

大汗﹐若大下利而厥冷者﹐四逆湯主之。

【注】大汗出汗不收者﹐桂枝加附子湯證也。大下利﹐利不止者﹐理中加附子湯證也。今大汗出﹐又大下利不止﹐而更見厥冷﹐乃陽亡於外﹐寒盛於中﹐非桂枝理中之所能治矣﹐當與四逆湯急回其陽﹐以勝其陰﹐使汗利止而厥冷還﹐則猶可生也。以上三條﹐皆厥陰少陰同病﹐因少陰寒甚﹐故俱從少陰主治也。

【集注】諭昌曰﹕此證無外熱相錯﹐其爲陰寒易明﹐然旣云大汗大下﹐則陰津亦亡﹐但此際不得不以救陽爲急﹐陽回方可徐救其陰也。

下利﹐手足厥冷﹐無脈者﹐灸之不溫﹐若脈不還﹐反微喘者﹐死。下利後脈絕﹐手足厥冷﹐時脈還﹐手足溫者﹐生﹔脈不還者死。

【注】下利手足厥冷無脈者﹐有陰無陽也。𨿽用附子四逆輩﹐恐陽不能急回﹐宜急灸厥陰以通其陽。若脈還﹑手足溫者生﹔脈不還﹑手足不溫反微喘者﹐乃無气以續之喘﹐是陽气上脫也﹐故主死。

【集注】方有執曰﹕其喘必息短而聲不續﹐乃陽气衰絕也。

程知曰﹕少陰下利﹐厥逆無脈﹐服白通湯﹐脈暴出者死﹐微續者生。厥陰下利﹐厥逆脈絕﹐用灸法﹐時脈還者生﹐不還者死。可見求陽气者﹐非泛然求之於無何有之鄕也。必兩腎之中有幾微可續﹐然後可借溫灸爲鸞膠耳﹗傷寒發熱﹐下利厥逆﹐躁不得臥者﹐死。傷寒發熱﹐下利至甚﹐厥不止者﹐死。

【注】傷寒發熱下利而厥﹐反煩躁不得臥者﹐乃寒盛於中﹐孤陽擾亂也。或發熱下利至甚﹐厥逆不止﹐卽不煩躁﹐亦爲表陽外散﹐裏陽內脫﹐故均死也。

【集注】成無己曰﹕傷寒發熱﹐邪在表也﹔下利厥逆﹐陽气虛也﹔躁不臥﹐病勝髒也﹐故死。《金匱要略》云﹕六腑气絕於外者﹐手足寒﹔五臟气絕於內者﹐下利不禁。傷寒發熱﹐爲邪獨甚﹐下利至甚﹐厥不止﹐爲腑臟气絕﹐故死。

程知曰﹕厥陰病﹐但發熱卽不死﹐以發熱則邪出於表﹐而裏證自除。若外發熱而內厥逆﹐下利不止﹐且至煩躁不解﹐則發熱又爲陽气外散之候﹐而主死矣。

張璐曰﹕躁不得臥﹐腎中陽气越絕之象也。大抵下利而手足厥冷者﹐皆爲危候﹐以四肢爲諸陽之本故也。

加以發熱躁不得臥﹐不但虛陽發露﹐而眞陰亦已消盡無餘矣﹐安得不死乎﹖嘔而脈弱﹐小便復利﹐身有微熱﹐見厥者﹐難治﹐四逆湯主之。

【注】厥陰嘔而脈弱﹐大便多利﹐今小便復利﹐𨿽身有微熱﹐而又見厥冷﹐是邪旣上逆﹐而下焦虛寒不固﹐爲陰進陽退之象﹐故爲難治。以四逆湯主之者﹐急壯其陽也﹐陽回則可望生矣。

【集注】方有執曰﹕脈弱𨿽似邪衰﹐而小便復利﹐則是裏屬虛寒也。故曰﹕見厥者難治。以身之有微熱﹐故𨿽厥猶可以四逆湯救其陽﹐使之復也。

程知曰﹕言嘔而厥者﹐宜溫其下也。嘔者﹐邪气上逆也。脈弱小便利﹐虛寒見於下也。身有微熱﹐當爲陽邪在表﹐然見厥逆﹐則爲陰盛於裏﹐而微陽有不能自存之憂也。

汪琥曰﹕按諸條厥利證﹐皆大便利。此條以嘔爲主病﹐獨小便利而見厥﹐前後不能關鎖﹐用四逆湯以附子散寒﹐下逆气﹐助命門之火﹐上以除嘔﹐下以止小便﹐外以回厥逆也。

漧嘔吐涎沫﹐頭痛者﹐吳茱萸湯主之。

【注】太陰有吐食而無嘔也﹔少陰有欲吐不吐﹐咳而嘔也﹔厥陰之厥而嘔﹐嘔而吐蛔也。今漧嘔者﹐有聲無物之謂也﹔吐涎沫者﹐淸涎冷沫隨嘔而出也﹐此由厥陰之寒﹐上干於胃也。三陽有頭痛﹐必兼身熱﹐至於太陰﹑少陰二經﹐皆無頭痛。惟厥陰與督脈會於巓﹐故有頭痛而無身熱也。此少陽不解﹐傳入厥陰﹐陰邪上逆﹐故嘔而頭痛也。以吳茱萸湯主之﹐從厥陰本治也。

【集注】程知曰﹕此言嘔而頭痛者﹐宜溫中而降逆也。

張錫駒曰﹕嘔者﹐有聲有物者也﹔吐者﹐吐出其物也。故有漧嘔﹐而無干吐。今漧嘔吐涎沫者﹐涎沫隨嘔而吐出也。

嘔家有癰膿者﹐不可治嘔﹐膿盡自愈。

【注】心煩而嘔者﹐內熱之嘔也﹔渴而飲水嘔者﹐停水之嘔也。今嘔而有膿者﹐此必內有癰膿﹐故曰不可治﹐但俟嘔膿盡自愈也。蓋癰膿腐穢欲去而嘔﹐故不當治。若治其嘔﹐反逆其機﹐熱邪內壅﹐阻其出路﹐使無所泄﹐必致他變﹐故不可治嘔﹐膿盡則熱隨膿去﹐而嘔自止矣。

【集注】汪琥曰﹕肺胃成癰﹐由風寒蘊於經絡﹐邪郁於肺﹐或入胃腑﹐變而爲熱﹐熱甚則气瘀血積而爲癰。癰者﹐壅也﹐言熱毒壅聚而成膿也。

鄭重光曰﹕邪熱上逆﹐結爲內癰﹐肺胃之癰是也。

厥陰中風﹐脈微浮﹐爲欲愈﹐不浮爲未愈。

【注】厥陰中風﹐該傷寒而言也。脈微﹐厥陰脈也。浮﹐表陽脈也。厥陰之病﹐旣得陽浮之脈﹐是其邪已還於表﹐故爲欲愈也。不浮則沈。沈﹐裏陰脈也。是其邪仍在於裏﹐故爲未愈也。

【集注】成無己曰﹕脈浮﹐爲邪气還表作汗之兆﹐故云﹕欲愈。不浮則邪气深入﹐正多變證﹐故云﹕未愈。

方有執曰﹕風脈當浮﹐以厥陰本微緩不浮﹐故微浮則邪見還表﹐爲欲愈也。

厥陰病欲解時﹐從丑至卯上。

【注】丑﹑寅﹑卯三時﹐厥陰風木乘旺之時也。正气得其旺﹐則邪自退﹐故病解。

【集注】方有執曰﹕厥陰之解﹐自寅卯而終﹔少陽之解﹐自寅卯而始。蓋寅爲陽初動﹐陰尙彊﹐卯爲天地辟﹐陰陽分﹐所以二經同旺﹐其病之解﹐由此而終始也。

卷九

辧合病並病脈證並治篇

傷寒有六經之證﹐有六經之脈﹐證脈井然不雜﹐則可直指爲某經之病。若兩經﹑三經﹐陰陽混淆﹐不可以一經名者﹔或一經未罷又傳一經﹐二經﹑三經同病﹐不歸並一經者﹐則名曰合病。或二經﹑三經同病﹐其後歸並一經自病者﹐則名曰並病。論中所著合病﹑並病﹐𨿽單舉陽經﹐未及陰經﹐然陽經旣有合病﹑並病﹐則陰經亦必有之可知矣。如太陽病脈反沈﹐少陰病反發熱﹐是少陰﹑太陽合病也﹔陽明病脈遲﹐太陰病大實痛﹐是太陽﹑陽明合病也﹔少陽病脈細而厥﹐厥陰病嘔而發熱﹐是厥陰﹑少陽合病也﹔少陽病脈細而厥﹐厥陰病嘔而發熱﹐是厥陰﹑少陽合病也。是𨿽無合病之名﹐而確有合病之實。且三陽皆有發熱證﹐三陰皆有下利證﹐如發熱而下利﹐是陰陽合病也。陰陽合病﹐若陽盛者屬陽經﹐則下利爲實熱﹐卽論中所謂太陽陽明﹑陽明少陽﹑太陽少陽合病者是也。陰盛者屬陰經﹐則下利爲虛寒﹐卽論中所謂少陰下利反發熱不死﹐少陰下利淸谷﹐裏寒外熱﹐不惡寒而面赤者是也。蓋陽與陽合﹐不合於陰﹐爲三陽合病﹐則不下利而自汗出﹐乃白虎湯證也﹔陰與陰合﹐不合於陽﹐爲三陰合病﹐則不發熱而吐利厥逆﹐乃四逆湯證也。誠以人之臟腑互根﹐陰陽相合﹐三陽旣有合並之病﹐則三陰亦有合並之病﹐不待言矣。

太陽與陽明合病者﹐必自下利﹐葛根湯主之。太陽與陽明合病﹐不下利﹐但嘔者﹐葛根加半夏湯主之。

【注】一經未罷﹐又傳一經﹐二經﹑三經同病﹐而不歸並一經者﹐謂之合病。太陽與陽明合病者﹐謂太陽之發熱﹐惡寒無汗與陽明之煩熱不得眠等證﹐同時均病﹐表裏之气﹐升降失常﹐故不下利﹐則上嘔也。治法只須先解太陽之表﹐表解而陽明之裏自和矣。若利﹐則宜葛根湯表而升之﹐利自可止﹔嘔則加半夏﹐表而降之﹐嘔自可除也。

【集注】成無己曰﹕邪气外盛﹐陽不主裏﹐則裏气不和。裏气下而不上者﹐但利而不嘔﹔裏气上逆而不下者﹐但嘔而不利﹐故以葛根湯以散表邪﹐加半夏以下逆气也。

葛根湯方

葛根﹝四兩﹞麻黃﹝去節﹐三兩﹞桂枝﹝二兩﹞芍藥﹝二兩﹞甘艸﹝炙﹐二兩﹞生薑﹝切﹐三兩﹞大棗﹝擘﹐十二枚﹞

上七味﹐咀﹐以水一斗﹐先煮麻黃﹑葛根﹐減二升﹐去沫﹐納諸藥﹐煮取三升﹐溫服一升﹐覆取微似汗﹐不須啜粥﹐餘如桂枝法將息及禁忌。

葛根加半夏湯方

於葛根湯內﹐加半夏半升﹐余根據葛根湯法。

【方解】是方卽桂枝湯加麻黃﹑葛根也。麻黃佐桂枝﹐發太陽榮衛之汗﹔葛根君桂枝﹐解陽明肌表之邪。

不曰桂枝湯加麻黃葛根﹐而以葛根命名者﹐其意重在陽明﹐以嘔利多屬陽明也。二陽表急﹐非溫服覆而取汗﹐其表未易解也。或嘔﹐或利﹐裏已失和﹐𨿽啜粥而胃亦不能輸精於皮毛﹐故不須啜粥也。

【集解】柯琴曰﹕李杲定爲陽明經藥﹐潔古云﹕未入陽明者﹐不可便服。豈二子未讀仲景書耶﹖要之葛根﹑桂枝﹐俱是解肌和裏之劑﹐故有汗﹑無汗﹐下利﹑不下利﹐俱可用﹐與麻黃之專於發表者不同也。

汪琥曰﹕《外臺方議》問曰﹕經云下利不可發汗﹐發汗則脹滿。今此下利又發汗者何也﹖答曰﹕少陰病下利淸谷者﹐爲裏虛﹐若更發汗﹐則脾虛而脹。今太陽病未罷﹐或有頭痛﹑惡風寒等證﹐尙在於表﹐其脈尙帶浮﹐便傳入陽明而有口渴﹑身熱等證﹐又自下利﹐必須此方發散太陽之表﹐以中有葛根能除陽明之邪也。故諸證但發熱﹐兼有裏而脈浮者﹐此方最善。

太陽與陽明合病﹐喘而胸滿者﹐不可下﹐宜麻黃湯。

【注】太陽陽明合病﹐不利不嘔者﹐是裏气實不受邪也。若喘而胸滿﹐是表邪盛﹐气壅於胸肺間也。邪在髙分之表﹐非結胸也﹐故不可下﹐以麻黃湯發表通肺﹐喘滿自愈矣。

【集注】諭昌曰﹕兩經合病﹐當用兩經之藥﹐何得專用麻黃湯耶﹖蓋太陽﹑陽明兩邪相合﹐邪攻其胃﹐不嘔則利﹐故用葛根湯。今邪攻其肺所以喘而胸滿﹐麻黃杏仁者﹐肺气喘逆之專藥也。

魏荔彤曰﹕二經合病﹐獨見證於胸肺之間﹐喘而作滿﹐此正二經之表邪爲患﹐不可誤認胸膈屬裏﹐妄施攻下﹐如大﹑小陷胸之類也。

太陽與少陽合病﹐自下利者﹐與黃芩湯﹔若嘔者﹐黃芩加半夏生薑湯主之。

【注】太陽與少陽合病﹐謂太陽發熱﹑惡寒﹐與少陽寒熱往來等證並見也﹐若表邪盛﹐肢節煩疼﹐則宜與柴胡桂枝湯﹐兩解其表矣。今裏熱盛而自下利﹐則當與黃芩湯淸之﹐以和其裏也。若嘔者﹐更加半夏﹑生薑﹐是淸和之中兼降法也。

【集注】程知曰﹕言太陽﹑少陽合病下利﹐宜用和法也。曰太陽則尙有表證也。然已見下利﹐則入裏之熱已明﹐故不解外而淸內。成無己云﹕太陽陽明合病﹐下利爲在表﹐當與葛根湯﹔陽明少陽合病﹐下利爲在裏﹐可與承气湯。此太陽﹑少陽合病﹐下利爲在半表半里﹐非汗下所宜﹐故與黃芩﹑芍藥以和解之。嘔者﹐邪上逆也。故加半夏﹑生薑以散逆气。

汪琥曰﹕太少合病而至下利﹐而在表之寒邪﹐悉入而爲裏熱矣。裏熱不實﹐故與黃芩湯以淸裏熱﹐使裏熱淸而在表之邪自和矣。所以此條病﹐不但太陽桂枝在所當禁﹐並少陽柴胡亦不須用也。

黃芩湯方

黃芩﹝三兩﹞甘艸﹝炙﹐二兩﹞芍藥﹝二兩﹞大棗﹝擘﹐十二枚﹞

上四味﹐以水一斗﹐煮取三升﹐去滓﹐溫服一升﹐日再服﹐夜一服。

黃芩加半夏生薑湯方

於黃芩湯方內﹐加半夏半升﹐生薑三兩﹐余根據黃芩湯法。

【方解】裏熱不和﹐故自下利﹐用黃芩淸熱﹐甘艸和中﹐得芍藥﹑大棗其功倍焉﹐熱淸裏和﹐而利可止。

【集解】柯琴云﹕因熱不在半表﹐故不用柴胡﹔熱已入半里﹐故入黃芩加芍藥也。非微弱胃虛﹐不須人參。若兼嘔者﹐仍加半夏﹑生薑可也。

陽明﹑少陽合病﹐必下利。其脈不負者爲順也﹔負者失也。互相克賊﹐名爲負也。脈滑而數者﹐有宿食也﹐當下之﹐宜大承气湯。

【注】陽明屬土﹐少陽屬土﹐二經偏裏﹐故合病必下利也。陽明脈大﹐少陽脈弦﹐脈得大弦﹐是爲本脈﹐宜黃芩湯淸熱和土﹐兼瀉木邪﹐利自止矣﹐若脈單大不弦﹐則爲土不受邪﹐其病易愈﹐名爲順也﹔單弦不大﹐則爲木來克土﹐其病難治﹐名爲負也。今脈不大﹐弦而滑數﹐則知非木土爲害﹐乃宿食爲病之熱利也﹐故不用黃芩湯﹐而以大承气湯下之也。太陽﹑陽明合病下利﹐表證居多﹐故以葛根湯發之﹔陽明﹑少陽合病下利﹐裏證居多﹐故以大承气湯攻之﹔太陽﹑少陽合病下利﹐半表半里居多﹐故以黃芩湯和之。若非合病﹐則桂枝湯﹑麻黃湯分主太陽之表﹐五苓散﹑抵當湯分主太陽之裏﹔葛根湯主陽明之表﹐三承气湯主陽明之裏﹔小柴胡湯主少陽之表﹐大柴胡湯主少陽之裏。是各有專司也。

【集注】張兼善曰﹕凡合病皆下利﹐各從外證以別焉。夫太陽病﹐頭項痛﹐腰脊彊﹔陽明病﹐目痛鼻幹﹐不得臥﹔少陽病﹐胸脇痛﹐耳聾。凡遇兩經病證齊見而下利者﹐曰合病也。然兩經但各見一二證便是﹐不必悉具。

林瀾曰﹕此節是三證在內﹐大承气只治得脈滑而數有宿食之證﹐非並治上兩證也。其脈不負者﹐𨿽下利而脈未至純弦也﹐不言治法。陶華謂嘗以小柴胡加葛根白芍治之﹐取效如拾芥是也。負者﹐脈純弦也﹐土敗但見鬼賊之脈﹐不必治矣。蓋𨿽同是陽明之合病﹐而有入經在腑之殊﹐安可以在經之際﹐槪歸之承气乎﹖三陽合病﹐脈浮大上關上﹐但俗眠睡﹐目合則汗。

【按】浮大上之「上」字﹐當是「弦」字﹐始合論中三陽合病之脈。若是「上」字﹐則經論中從無兩寸脈﹐主三陽病之理。

【注】脈浮大弦﹐三陽合病之脈也。浮大弦皆見於關上﹐知三陽之熱邪﹐皆聚於陽明也。熱聚陽明﹐則當煩不得眠﹐今但欲眠睡﹐是熱盛神昏之昏睡也﹐昏睡自然目合﹐熱蒸則汗自出也。若施治得宜﹐使邪還於表而解﹐否則未可卜也﹐宜以柴胡﹑桂枝﹑白虎三湯﹐酌其所當﹐合而用之可也。

【集注】方有執曰﹕太陽脈浮﹐陽明脈大﹐關上乃少陽之部位﹐故曰﹕三陽合病。

魏荔彤曰﹕診其脈浮爲太陽﹐大爲陽明﹐其長上於關上﹐則弦可知矣。弦又爲少陽﹐是三陽之經同受邪﹐所以三陽之脈同見病。如此再諦之於證﹐但欲眠睡非少陰也﹐乃陽盛神昏之睡也﹐及目合則汗出﹐是陽勝爭於陰中之汗出也。

三陽合病﹐腹滿身重﹐難以轉側﹐口不仁﹐面垢﹐譫語﹐遺尿。發汗則譫語﹔下之則額上生汗﹐手足逆冷。

若自汗出者﹐白虎湯主之。

【注】此承上條復詳其證﹐以明其治也。三陽合病者﹐太陽﹑陽明﹑少陽合而爲病也。必太陽之頭痛﹑發熱﹐陽明之惡熱﹑不眠﹐少陽之耳聾﹑寒熱等證皆具也。太陽主背﹐陽明主腹﹐少陽主側﹐今一身盡爲三陽熱邪所困﹐故身重難以轉側也﹐胃之竅出於口﹐熱邪上攻﹐故口不仁也。陽明主面﹐熱邪蒸越﹐故面垢也。熱結於裏則腹滿﹔熱盛於胃﹐故譫語也。熱迫膀胱則遺尿﹔熱蒸肌腠﹐故自汗出。證𨿽屬於三陽﹐而熱皆聚胃中﹐故當從陽明熱證主治也。若從太陽之表發汗﹐則津液愈竭﹐而胃熱愈深﹐必更增譫語﹔若從陽明之裏下之﹐則陰益傷而陽無根據則散﹐故額汗肢冷也。要當審其未經汗下﹐而身熱自汗出者﹐始爲陽明的證﹐宜主以白虎湯﹐大淸胃熱﹐急救津液﹐以存其陰可也。

【集注】汪琥曰﹕或問白虎湯何以能解三陽之熱﹖答云﹕病至自汗出﹐則太少之邪總歸陽明矣﹐安得不從陽明而專治之耶﹖鄭重光曰﹕三陽合病﹐表裏俱傷也。發汗偏攻太陽﹐則邪並於陽明而譫語益甚。攻下偏治陽明﹐則額上生汗﹐汗出不流﹐手足厥冷﹐必成亡陽之證。然則旣不宜於汗下﹐惟有白虎一湯﹐兩解陽明表裏之熱。若無自汗﹐表猶未解﹐尙不可用此條﹐當與證參治也。

二陽並病﹐太陽初得病時﹐發其汗﹐汗先出不徹﹐因轉屬陽明﹐續自微汗出﹑不惡寒。若太陽證不罷者﹐不可下﹐下之爲逆﹐如此可小發汗。設面色緣緣正赤者﹐陽气怫郁在表﹐當解之﹑燻之。若發汗不徹﹐不足言﹐陽气怫郁不得越﹐當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐其人短气﹐但坐﹐以汗出不徹故也﹐更發汗則愈﹐何以知汗出不徹﹖以脈澀故知也。

【按】當解之下「燻之」二字﹐當是「以汗」二字﹐始與上下文義相屬。

【注】一經未罷﹐又傳一經﹐同病而後歸並一經自病者﹐名曰並病。二陽者﹐太陽﹑陽明也。太陽初得病時發汗﹐汗出不徹﹐未盡之邪﹐因而轉屬陽明﹐若續自微微汗出﹐不惡寒反惡熱﹐始爲陽明可下之證。若不微微汗出﹐而惡寒者﹐則是太陽之表猶未罷﹐不可下也﹐下之爲逆矣。如已經發汗﹐尙有未盡之表﹐宜仍與麻桂各半湯﹐或桂枝二越婢一湯﹐小小發汗﹐以和其表﹐自可解也。緣緣﹐接連不已也。正赤﹐不雜他色也﹐謂滿面接連赤色不已也。此由於汗出不徹﹐故陽气怫郁不得宣越﹐所以其人煩躁短气﹐脈澀﹐不知痛處﹐乍在腹中﹐乍在四肢﹐求之而不可得也。是皆邪气壅甚於經﹐漫無出路﹐但坐經汗出不徹之故耳。當更用大靑龍湯或葛根湯﹐發其汗則愈矣。

【按】面赤一證﹐勞損顴紅﹐發於午後者﹐骨蒸陰虛也。格陽浮赤﹐兼厥利脈微者﹐陽虛也。赤色深重﹐潮熱便硬﹐裏實也。赤色淺淡﹐惡寒無汗﹐表實也。短气脈澀﹐內因多气血虛﹐若外因短气﹐必气粗﹐是汗出不徹﹐邪气壅促胸中﹐不能布息之短气﹐非過汗傷气﹐气乏不足續息之短气也。外因脈澀必有力﹐是汗出不徹﹐邪气壅滯﹐榮衛不能流通之脈澀﹐非過汗傷液﹐液少不滋脈道之脈澀也。

【集注】王肯堂曰﹕因病太陽﹐故當汗﹔因病陽明﹐故當小汗。先字最有次第﹐乃仲景之樞機也。下之以大﹑小承气﹐汗之以麻黃等湯。

程應旄曰﹕太陽旣轉屬陽明﹐宜從陽明治矣。然恐轉遞之處﹐表邪去尙未盡﹐裏邪乘其未深﹐兩邪相持﹐而前後互見﹐是曰並病。縱使表少裏多﹐終是帶表之陽明也。太陽不應有腹痛﹐以邪無出路﹐意欲內攻﹐故乍在仍不知其處。

林瀾曰﹕汗不徹者﹐脈必澀﹐非再汗邪奚自去乎﹖是知未汗則爲並病﹐已汗卽爲轉屬陽明。未汗則爲陽气怫郁在表﹐已汗則爲汗出不徹。汗不徹者﹐必更汗之﹔轉屬者﹐必下除之﹔未汗者﹐可小發汗﹔怫郁者﹐可解之以汗。邪由不同﹐爲病自不同﹐故施治亦不同耳。

二陽並病﹐太陽證罷﹐但發潮熱﹐手足汗出﹐大便難而譫語者﹐下之則愈﹐宜大承气湯。

【注】二陽並病﹐太陽﹑陽明同病也。太陽證罷﹐盡歸並於陽明﹐所以但發潮熱﹐手足汗出﹐大便難而譫語也﹐是皆陽明胃實之證﹐故下之則愈﹐宜大承气湯。

【集注】諭昌曰﹕並病二條﹐皆是太陽﹑陽明。上條初入陽明﹐太陽之邪未徹﹐故仍宜汗之﹔此條已入陽明﹐太陽證罷﹐而盡歸並陽明﹐故宜下之。

程知曰﹕並病者﹐一經證多﹐一經證少﹐有歸並之勢也。太陽證罷﹐而歸並陽明﹐但手足汗出﹐是大便已硬也﹐與大承气湯以下胃熱可也。

太陽與少陽並病﹐頭項彊痛﹐或眩冒﹐時如結胸﹐心下痞硬者﹐當刺大椎﹑第一間﹑肺兪﹑肝兪。愼不可發汗﹐發汗則譫語﹐脈弦。五六日譫語不止﹐當刺期門。

【注】太陽與少陽並病﹐故見頭項彊痛﹐或眩冒﹐時如結胸﹐心下痞硬之證。而曰或﹑曰時如者﹐謂兩陽歸並未定之病狀也。病狀未定﹐不可以藥﹐當刺肺兪﹐以瀉太陽﹐以太陽與肺通也﹔當刺肝兪﹐以瀉少陽﹐以肝與膽合也。故刺而俟之﹐以待其機也。苟不知此﹐而以頭項彊痛爲太陽之邪﹐目眩胸滿爲少陽之邪﹐發其汗﹐兩陽之邪乘燥入胃﹐則發譫語。設脈長大﹐則猶爲順﹐可以下之﹐今脈不大而弦﹐五六日譫語不止﹐是土病而見木脈也﹐名曰負。負者﹐克賊也。愼不可下﹐當刺期門﹐以直瀉其肝可也。

【集注】方有執曰﹕並﹐猶合也。彼此相兼合﹐而有輕重多寡之不同﹐謂之並。蓋少陽間隔陽明﹐去太陽遠﹐故但兼並也。

諭昌曰﹕少陽之脈﹐絡脇肋間﹐並入太陽之邪﹐則與結胸證似是而實非也。肝與膽合﹐刺肝兪所以瀉膽也。

膀胱不與肺合﹐然肺主气﹐刺肺兪以通其气﹐斯膀胱之气化行﹐而邪自不能畱矣。發汗則譫語﹐與合病木盛克土之意同。脈弦亦卽合病內少陽勝而陽明負之互詞﹐刺期門以瀉木邪之盛也。

林瀾曰﹕大椎卽百勞穴﹐一椎上陷中﹐主瀉胸中諸熱气。第一間疑卽商陽﹐在手食指內側﹐主胸中气滿﹐熱病汗不出。肝兪在九椎下﹐肺兪在三椎下﹐各去脊中二寸﹐二穴並主瀉五臟之熱。期門在乳根二肋端﹐主傷寒﹐胸中煩熱﹐過經汗不出。

太陽少陽並病﹐心下硬﹐頸項彊而眩者﹐當刺大椎﹑肺兪﹑肝兪﹐愼勿下之。

【注】此承上條﹐戒不可下之義也。太陽﹑少陽並病﹐心下硬而眩者﹐少陽也﹔頸項彊者﹐太陽也。當刺肺兪﹑肝兪﹐以瀉太陽﹑少陽之邪﹐愼不可下也。若以心下硬﹐而誤下之﹐必變逆候矣。

【集注】成無己曰﹕愼勿下之。攻少陽之邪﹐太陽之邪乘虛入裏﹐必作結胸。經曰﹕太陽﹑少陽並病﹐而反下之﹐成結胸。

程知曰﹕上言不可汗﹐此言不可下也。不可汗﹐恐其譫語﹔不可下﹐恐其結胸也。

程應旄曰﹕此並病心下硬居首﹐頸項彊而眩次之﹐似尙可下﹐不知少陽三法有禁﹐只可刺而愼勿下也。

汪琥曰﹕大椎一穴﹐實合太﹑少而齊瀉。諸家注皆不明用鍼之理﹐竟置大椎而不論﹐大誤之極。

太陽少陽並病﹐而反下之﹐成結胸﹐心下硬﹐下利不止﹐水漿不下﹐其人心煩。

【注】此承上條﹐而言誤下之變也。太陽﹑少陽並病﹐不刺肺兪﹑肝兪﹐而反下之﹐兩陽之邪﹐乘虛陷裏﹐則時如結胸﹐竟成結胸矣。心下硬﹐變爲下利不止﹐水漿不入矣。上不入而下常出﹐則中空無物﹐其人心煩忙亂﹐而變成壞證﹐𨿽有前條刺法﹐亦無所用矣。

【集注】程知曰﹕此二陽並病﹐誤下之變也。太陽表邪乘虛入裏﹐則爲結胸﹐心下硬﹔少陽半里之邪﹐乘虛入裏﹐則爲下利不止。上下俱病﹐而陽明之居中者﹐遂至水漿不入﹐而心煩也。

諭昌曰﹕並病卽不誤用汗﹑下﹐已如結胸﹐心下痞硬矣﹐況又誤下乎﹖故比太陽一經﹐誤下之變殆有甚焉。

其人心煩似不了之語﹐然經謂結胸證具﹐躁煩者死﹐意此亦謂其人心煩者死乎﹖汪琥曰﹕太陽病在經者﹐不可下﹐少陽病﹐下亦在所當禁﹐故以下之爲反也。

卷十

辧瘥後勞復食復陰陽易病脈證並治篇

傷寒新愈﹐起居作勞﹐因而復病﹐謂之勞復。彊食穀食﹐因而復病﹐謂之食復。男女交接﹐復而自病﹐謂之房勞復。男女交接﹐相易爲病﹐謂之陰陽易﹐謂男傳不病之女﹐女傳不病之男﹐有如交易也。蓋因其人新差﹐余邪伏於臟腑﹐未經悉解﹐故犯之輒復也。學人於臨證時﹐審其脈證而詳辧之﹐則施治自無誤矣。

大病瘥後﹐勞復者﹐枳實梔子豉湯主之。若有宿食者﹐加大黃﹐如博棋子五六枚。

【注】大病瘥後﹐謂傷寒病新瘥後也。勞復者﹐謂起居作勞復病﹐非房勞復也﹐宜枳實梔子豉湯主之。溫覆﹐令微似汗自愈﹐不取其湧者﹐以熱不在胸而在經也。若因過食復病者﹐謂之食復﹐以有宿食也﹐宜枳實桅子豉湯加大黃下之。

【集注】成無己曰﹕勞復則熱气浮越﹐與枳實梔子豉湯以解之。食復則胃有宿積﹐加大黃以下之。

王肯堂曰﹕傷寒之邪自外入﹐勞復之邪自內發。

枳實梔子豉湯方

枳實﹝炙﹐三枚﹞梔子﹝擘﹐十四枚﹞豉﹝綿裹﹐一升﹞

上三味﹐以淸漿水七升﹐空煮取四升﹐納枳實﹑梔子﹐煮取二升﹐下豉更煮五六沸﹐去滓﹐溫分再服﹐覆令微似汗。

【方解】是方也﹐用淸漿水七升﹐空煮至四升者﹐是欲水之熟而趨下﹐不欲上湧作吐也。下豉煮五六沸卽去滓者﹐取其淸腐之气走表﹐易於取汗也。太陽用之以作吐﹐勞復用之以作汗。仲景用方之妙﹐藥品𨿽同﹐煎法各異﹐故施用不同也﹐於此可類推矣。

【集解】方有執曰﹕大邪初退﹐血气新虛﹐起居作勞﹐復生餘熱﹐乃用苦寒以發其微汗者﹐以勞傷之復熱﹐與初病之實熱不同倫也。方中用淸漿水七升﹐空煮至四升﹐全是欲水之熟而趨下﹐不至上湧作吐﹐與太陽中篇下後身熱取吐之法不同﹐所以覆令微似汗也。

傷寒瘥已﹐後更發熱﹐小柴胡湯主之。脈浮者﹐以汗解之﹐脈沈實者﹐以下解之。

【注】此承上條詳言證脈﹐以別其治也。傷寒瘥已﹐後更復發熱者﹐𨿽有勞復﹑食復之別﹐然須分或宜和﹑或宜汗﹑或宜下之不同。如脈浮有表﹐當以汗解者﹐用枳實梔子豉湯汗之﹔脈沈有裏者﹐當以下解者﹐用枳實梔子豉加大黃湯下之﹔若無表裏證﹐當和解之者﹐用小柴胡湯和之。對證施治﹐斯爲合法。

【集注】方有執曰﹕此示病後不謹調理﹐致復之大法。脈浮﹐有所重感者也。脈沈﹐飲食失節也。

魏荔彤曰﹕大病後不宜大汗﹐諭注謂用枳實梔豉湯以微汗是也。大病後不宜大下﹐諭注謂枳實梔豉湯加大黃以微下是也。然亦有不能盡該者﹐凡於汗下之中﹐畱心其爲大病之後﹐庶治復病﹐而不礙於大病後也。

大病瘥後﹐從腰以下有水气者﹐牡蠣澤瀉散主之。

【注】傷寒病瘥後﹐從腰以下腫者﹐是有水气也﹐宜牡蠣澤瀉散﹐峻逐水气﹐恐緩則水盛﹐必上犯陽部也。

【集注】成無己曰﹕大病瘥後﹐脾胃气虛﹐不能制約腎水﹐水溢下焦﹐故腰以下爲腫也。《金匱要略》云﹕腰以下腫﹐當利小便﹐與牡蠣澤瀉散﹐利小便而散水可也。

牡蠣澤瀉散方

牡蠣﹝熬﹞澤瀉栝蔞根蜀漆﹝暖水洗去腥﹞商陸根﹝熬﹞海藻﹝洗去咸﹞苦葶藶﹝熬﹐各等分﹞

上七味﹐異搗下篩爲散﹐更入臼中治之。白飲和服方寸匕﹐日三服。小便利﹐止後服。

【方解】水停於內﹐外泛作腫﹐腰以上者﹐當汗之﹐小靑龍﹑越婢是也﹔腰以下者﹐當利小便﹐此方是也。以牡蠣破水之堅﹐澤瀉利水之蓄﹐海藻散水之泛﹐栝蔞根消水之腫﹐又以蜀漆﹑苦葶藶﹑商陸根辛苦有毒之品﹐直搗其巢﹐峻逐水气﹐使從大﹑小二便而出。然此方施之於形气實者﹐其腫可隨愈也﹐若病后土虛﹐不能制水﹐腎虛不能行水﹐則又當別論﹐愼不可服也。

大病瘥後﹐喜唾﹐久不了了﹐胸上有寒﹐當以丸藥溫之﹐宜理中丸。

【注】大病瘥後﹐喜唾﹐久不了了者﹐胃中虛寒﹐不能運化津液﹐聚而成唾﹐故唾日久無已時也﹐宜理中丸以溫補其胃﹐自可已也。

【集注】程知曰﹕病後陽气不足﹐胃中虛寒﹐不內津液﹐故喜唾不了了。前牡蠣澤瀉用散者﹐欲其戀肺而下水也﹔此理中用丸者﹐欲其溫胃而收唾也。

諭昌曰﹕身中津液﹐因胃寒凝結而成濁唾﹐久而不淸﹐其人必消瘦索澤﹐故不用湯藥蕩滌﹐而用丸藥緩圖也。

張璐曰﹕傷寒瘥後體虛﹐每有遺熱﹐故禁溫補﹐卽間有素稟虛寒者﹐只宜理中丸調理﹐未嘗輕用桂﹑附也。

傷寒解後﹐虛羸少气﹐气逆欲吐﹐竹葉石膏湯主之。

【注】傷寒解後虛羸﹐寒傷形也﹔少气﹐熱傷气也﹔气逆欲吐﹐余邪挾飲犯胃也。故宜竹葉石膏湯﹐益虛淸熱﹐以降逆气也。

【集注】方有執曰﹕病後虛羸少气﹐脾胃未彊﹐飲食難化﹐則痰飲易生﹐飲停气逆﹐故欲吐也。

程知曰﹕傷寒解後﹐津液不足﹐則虛羸﹔餘熱不盡﹐則傷气。與竹葉石膏湯﹐以調胃而去虛熱。蓋前條是治病後虛寒﹐此條是治病後虛熱也。

竹葉石膏湯方

竹葉﹝二把﹞石膏﹝一斤﹞半夏﹝洗﹐半升﹞人參﹝二兩﹞甘艸﹝炙﹐二兩﹞粳米﹝半升﹞

麥冬﹝去心﹐一升﹞

上七味﹐以水一斗﹐煮取六升﹐去滓﹐納粳米﹐煮米熟湯成﹐去米﹐溫服一升﹐日三服。

【方解】是方也﹐卽白虎湯去知母﹐加人參﹑麥冬﹑半夏﹑竹葉也。以大寒之劑﹐易爲淸補之方﹐此仲景白虎變方也。經曰﹕形不足者﹐溫之以气﹔精不足者﹐補之以味。故用人參﹑粳米﹐補形气也。佐竹葉﹑石膏﹐淸胃熱也。加麥冬生津﹔半夏降逆﹐更逐痰飲﹔甘艸補中﹐且以調和諸藥也。

病患脈已解﹐而日暮微煩﹐以病新瘥﹐人彊與谷﹐脾胃气尙弱﹐不能消穀﹐故令微煩﹐損谷則愈。

【注】病患脈已解﹐謂病脈悉解也。惟日西微煩者﹐以病新瘥﹐彊食穀早﹐胃气尙弱﹐不能消穀﹐故令微煩﹐不須藥也﹐損谷自愈。

【集注】方有執曰﹕彊與谷﹐謂彊其進食也。損者﹐言當節減之也。

諭昌曰﹕注家牽引日暮爲陽明之旺時﹐故以損谷爲當小下。不知此論瘥後之證﹐非論六經轉陽明之證也。

日暮﹐卽《內經》日西而陽气已衰之意﹐所以不能消穀也。不可引前條宿食﹐輕用大黃﹐重傷脾胃也。

王鶴田曰﹕此言瘥後彊食﹐而爲虛中之實證也。病後起居坐臥﹐俱宜聽其自然﹐不可勉彊﹐彊則非其所欲﹐反逆其性而不安矣﹐不特一食也。

傷寒﹐陰陽易之爲病﹐其人身體重﹐少气﹐少腹裏急﹐或引陰中拘攣﹐熱上衝胸﹐頭重不欲舉﹐眼中生花﹐膝脛拘急者﹐燒散主之。

【注】傷寒新愈之後﹐男女不謹﹐偶犯餘事﹐發熱復病者﹐謂之房勞復。男以六味地黃湯主之﹐女以四物湯主之﹐隨證加減治之可也。若犯餘事﹐男病傳女﹐女病傳男﹐相易爲病﹐謂之陰陽易。其證身重少气﹐少腹急痛﹐牽引陰中﹐膝脛拘急﹐或熱气沖胸﹐頭重不欲舉﹐眼中生花等證﹐皆餘毒乘虛傳易也﹐當以燒散主之。

【集注】王肯堂曰﹕房勞復病﹐謂新瘥之後﹐或尙未愈﹐而男婦相交接復病者﹐若同陰陽易證﹐則從陰陽易治。亦有寒熱多汗﹐頭重目眩﹐腹中拘急﹐百節解離﹐經脈緩弱﹐筋骨痿軟﹐不能動移﹐精髓空虛﹐心神恍惚﹐遷延歲月方死者﹐宜當歸四逆湯。厥者加附子﹐寒者加吳茱萸﹑生薑﹐以治之。按﹕瘥後男女交合而病者﹐若無陰陽易證﹐而有表證﹐則不可從陰陽易治﹐當從房事後犯風寒治﹐汗﹑吐﹑下法﹐皆不可輕用。卽有應汗﹑應吐之證﹐汗則以補中益气湯加麻﹑桂微汗之﹐厥者加炮附子﹔吐則以補中益气湯加淡豆豉探吐之。適可卽止﹐總當識此爲新病之後也。

方有執曰﹕傷寒﹐包中風而言也。易﹐猶交易變易之易﹐言大病新瘥﹐血气未復﹐彊合陰陽﹐則二气交感﹐互相換易而爲病也。身體重少气﹐眞元虧竭而困倦也。少腹裏急﹐或引陰中拘攣者﹐所易之气內攻也。熱上衝胸﹐頭不欲舉﹐眼中生花者﹐虛陽生熱而上蒸也。膝脛拘急者﹐脈亂而筋傷也﹐襠近陰處﹐陰陽二气之气聚也。男女易用﹐物各歸本也。

諭昌曰﹕病傷寒之人﹐熱毒藏於气血中者﹐漸從表裏解散﹐惟熱毒藏於骨髓之中者﹐無曲發泄。故差後與不病之體交接﹐男病傳不病之女﹐女病傳不病之男﹐所以名爲陰陽易﹐卽交易之義也。

燒散方

婦人中近隱處﹐取燒作灰。

上一味﹐水服方寸匕﹐日三服﹐小便卽利﹐陰頭微腫﹐此爲愈矣。婦人病﹐取男子燒服。

【方解】男女襠﹐濁敗之物也。燒灰用者﹐取其通散﹐亦同气相求之義耳。服後或汗出﹐或小便利則愈。

陰頭微腫者﹐是所易之毒從陰竅而出﹐故腫也。

卷十一

辧壞病脈證並治篇

壞病者﹐謂不當汗而汗﹐不當吐而吐﹐不當下而下﹐卽當汗﹑吐﹑下而過甚﹐或當汗﹑吐﹑下而失時﹐皆爲施治失宜﹐所以成壞病也。凡三陰三陽﹐若汗﹑若吐﹑若下﹐若溫鍼﹑火燻﹑火熨﹑火灸﹑火劫等法﹐致諸壞病者﹐有汗後亡陽﹐眩冒振惕﹐魄汗不收﹔有下後虛中﹐結胸痞硬﹐下利不止﹔有吐後煩亂腹滿﹔有溫鍼失血驚狂﹐甚至陽毒斑狂﹐陰躁欲死﹐神昏譫語﹐循衣摸牀之類是也。其論散見諸篇﹐今合爲一集﹐以便後學。

其中或有掛漏﹐是在能三反者。

太陽病三日﹐已發汗﹐若吐﹑若下﹑若溫鍼仍不解者﹐此爲壞病﹐桂枝不中與也。觀其脈證﹐知犯何逆﹐隨證治之。

【注】太陽病三日﹐邪在三陽時也。若已經發汗﹐若吐﹑若下﹑若溫鍼﹐其法備施﹐病仍不解者﹐此爲壞病﹐由施治失宜也。此時卽有表證﹐桂枝亦不中與﹐當觀其脈證﹐知所誤犯者何逆﹐而隨證治之﹐不可以成法拘也。

【集注】方有執曰﹕旣不可定以正名﹐則亦難以出其正治﹐故但示人以隨機應變之微旨﹐一以貫之﹐斯言盡之矣。

程知曰﹕病在太陽﹐治之不當﹐卽成壞病﹐故初治不可不愼。桂枝不可與﹐以桂枝證罷也﹐若桂枝證仍在﹐則不謂之壞病矣。

程應旄曰﹕如汗後亡陽動經﹑渴躁譫語﹐下後虛煩﹑結胸痞气﹐吐後內煩腹脹滿﹐溫鍼後吐衄驚狂之類﹐紛紜錯出者﹐俱是爲前治所壞﹐後人切不得執成法以救逆。所以前證𨿽屬桂枝﹐若壞則桂枝亦不中與也。觀其脈證﹐知犯何逆﹐隨證治之。蓋欲反逆爲順也﹐非從望﹑聞﹑問﹑切上﹐探出前後根因﹐無從隨證用法﹐非頭痛醫頭之爲隨證治之也。

吳人駒曰﹕不得拘三日爲表病而與桂枝﹐當根據現下之變壞者而爲救治。

本太陽病不解﹐轉入少陽者﹐脇下硬滿﹐漧嘔﹐不能食﹐往來寒熱﹐尙未吐下﹐脈沈緊者﹐與小柴胡湯。

若已吐﹑下﹑發汗﹑溫鍼﹐譫語﹐柴胡湯證罷﹐此爲壞病﹐知犯何逆﹐以法治之。

【按】脈沈緊﹐當是「脈沈弦」﹐若是沈緊﹐是寒實在胸﹐當吐之診也。惟「脈沈弦」﹐始與上文之義相屬﹐故可與小柴胡湯。

【注】本太陽病不解﹐而見脇下硬滿﹐漧嘔不能食﹐往來寒熱等證。脈沈弦﹐是邪轉入少陽也﹐若未經吐下者﹐當與小柴胡湯﹐解其半表半里之邪可也。其已經吐下﹑發汗﹑溫鍼者﹐則表裏俱虛﹐更加譫語﹐柴胡證罷﹐此爲壞病﹐卽小柴胡湯亦不中與也﹐當審其所犯何逆﹐隨證以法治之可也。

【集注】成無己曰﹕轉入少陽﹐柴胡證也。若已吐﹑下﹑發汗﹑溫鍼﹐不惟犯少陽三禁﹐更加溫鍼以迫劫之﹐損耗津液﹐胃中漧燥﹐必發譫語。柴胡證罷者﹐謂無脇下硬滿﹐漧嘔不能食﹐往來寒熱等證也﹐此爲壞病。

沈明宗曰﹕太陽不解而傳少陽﹐當與小柴胡和解﹐乃爲定法。反以吐下﹑發汗﹑溫鍼﹐以犯少陽之戒﹐而邪熱陷入陽明﹐故發譫語﹐已爲壞證。要知譫語乃陽明受病﹐卽當知犯陽明之逆而治之﹔若無譫語﹐而見他經壞證﹐須證書憑脈﹐另以活法治之也。

太陽病中風﹐以火劫發汗﹐邪風被火熱﹐血气流溢﹐失其常度﹐兩陽相燻灼﹐其身發黃﹐陽盛則欲衄﹐陰虛則小便難﹐陰陽俱虛竭﹐身體則枯燥﹐但頭汗出﹐劑頸而還﹐腹滿微喘﹐口漧咽爛﹐或不大便﹐久則譫語﹐甚者至噦﹐手足躁擾﹐撚衣摸牀。小便利者﹐其人可治。

【注】太陽病中風﹐不以桂枝湯汗之﹐而以火劫發汗﹐故致生諸逆也。風屬陽邪﹐被火益熱﹐故血气流溢﹐失其常度也。以風火俱陽﹐故曰兩陽燻灼﹔熱蒸血瘀達於肌表﹐故其身發黃也。血爲熱迫﹐故上逆欲衄﹔陰虛液竭﹐故小便難﹔陰陽虛竭﹐故身體枯燥﹔陽熱燻灼﹐陰液上越﹐故頭汗出劑頸而還也。熱傳太陰﹐故腹滿口燥﹔熱傳少陰﹐故口漧咽爛﹔熱壅於胸﹐故肺燥微喘﹔熱結於胃﹐故不大便。愈久則熱益深﹐故噦逆譫語﹐神明昏亂﹐手足躁擾﹐撚衣摸牀之證見矣。凡此諸壞證﹐推求其源﹐皆由邪火逆亂﹐眞陰立亡﹐多不可治。然或小便利者﹐則陰气尙在﹐故猶爲可治也﹐可不愼之於始哉﹗【集注】成無己曰﹕《內經》云﹕諸脹腹大﹐皆屬於熱。腹滿微喘者﹐熱气內郁也。經云﹕火气內發﹐上爲口漧咽爛者﹐火熱上燻也。熱气上而不下﹐則大便不硬﹐若熱气下入胃中﹐消耗津液﹐則大便硬﹐故云﹕或不大便﹐久則胃中燥熱﹐必發譫語。經云﹕病深者﹐其聲噦﹐火气太甚﹐正气逆亂﹐故噦。經云﹕四肢者﹐諸陽之本也﹐陽盛則動﹐故手足躁擾﹐撚衣摸牀也。小便利者﹐是陰未竭﹐猶可治也。

諭昌曰﹕此證陽邪挾火﹐擾亂陰分﹐而亡其陰﹐與前二條亡陽證﹐天淵懸絕。觀陽盛欲衄﹐身體枯燥諸句﹐則知此證宜急驅其陽﹐以存一綫之陰﹐不得泥「陰陽俱虛竭」一語﹐而補其陽﹑劫其陰也。且頭汗爲陽邪上壅﹐不下通於陰﹐所以劑頸以下不能得汗。設見衄血﹐則邪從衄解﹐頭間且無汗矣。設有汗﹐則邪從汗解﹐又不衄矣。後條火邪深入﹐必圊血﹐亦身體枯燥而不得汗﹐設有汗﹐便不圊血矣。讀古人書﹐全要會意﹐豈有得汗仍衄血﹑圊血之理哉﹗又曰﹕仲景以小便利一端﹐辧眞陰之亡與未亡最細。蓋水出髙源﹐小便利則津液不枯﹐肺气不絕可知也﹔腎以膀胱爲腑﹐小便利則膀胱之气化行﹐腎水未絕可知也。

程應旄曰﹕以上諸證﹐莫非邪火逆亂﹐眞陰立亡之象。推求其原﹐一皆血气流溢﹐失其常度﹐至於如此﹐邪風被火熱之害﹐可勝言哉﹗此際﹐欲治風而火勢沸騰﹐欲治火而風邪壅遏﹐何從治之﹖惟利小便一法。如豬苓湯類﹐可以導熱滋幹﹐使小便得利﹐則太陽之邪亦從膀胱爲去路﹐尙可治也。倘利之而不利﹐火無從出﹐危矣。

太陽病﹐醫發汗﹐遂發熱惡寒﹔因復下之﹐心下痞﹔表裏俱虛﹐陰陽气並竭﹐無陽則陰獨﹐復加燒鍼。

因胸煩﹐面色靑黃﹐膚者﹐難治﹔今色微黃﹐手足溫者﹐易愈。

【注】太陽表病﹐醫過發汗﹐已虛其表﹐因復下之﹐又虛其裏﹐𨿽有未盡之表邪﹐陷裏成痞﹐但表裏俱虛﹐陰陽並竭﹐已成壞證矣。況無陽則陰不生﹐陰獨則陽不化﹐而復加燒鍼﹐火气內攻﹐陰陽皆病﹐故胸滿而煩﹐面色靑黃﹐肌膚動也。見證如此錯雜﹐故爲難治。若面色微黃不靑﹐手足不厥而溫﹐則爲陰陽之气未竭﹐故曰易治也。

【集注】方有執曰﹕表以誤汗言﹐裏以誤下言﹐故曰俱虛。陰指裏﹐陽指表﹐無陽謂陽竭也﹐陰獨謂痞也。靑黃﹐脾受克賊之色。微黃﹐土見回生之色。手足溫﹐陽气回於四末也。言旣經反復之誤﹐又見克賊之色﹐肌膚動而不寧﹐則脾家之眞陰敗﹐爲難治也。今則土見回生之色﹐四末得溫﹐胃家之陽復﹐故爲易愈也。

傷寒脈浮﹐自汗出﹐小便數﹐心煩﹐微惡寒﹐腳攣急。反與桂枝湯﹐欲攻其表﹐此誤也。得之便厥﹐咽中幹﹐煩躁吐逆者﹐作甘艸漧薑湯與之﹐以復其陽﹔若厥愈足溫者﹐更作芍藥甘艸湯與之﹐其腳卽伸﹔若胃气不和﹐譫語者﹐少與調胃承气湯﹔若重發汗﹐復加燒鍼者﹐四逆湯主之。

【注】傷寒脈浮﹐自汗出﹐中風證也﹔小便數﹐心煩﹐裏無熱之虛煩也﹔微惡寒者﹐表陽虛不能禦也﹔腳攣急者﹐表寒收引拘急也。是當與桂枝增桂加附子湯﹐以溫經止汗﹐今反與桂枝湯攻發其表﹐此大誤也。服後便厥者﹐陽因汗亡也﹔咽漧者﹐陰因汗竭也﹔煩躁者﹐陽失藏也﹔吐逆者﹐陰拒格也。故作甘艸漧薑湯與之﹐以緩其陰﹐而復其陽。若厥愈足溫﹐則是陽已復﹐宜更作芍藥甘艸湯與之﹐以調其陰﹐而和其陽﹐則腳卽伸也。

若胃不和而譫語﹐知爲邪已轉屬陽明﹐當少少與調胃承气湯﹐令其微溏﹐胃和自可愈也。若重發汗者﹐謂不止誤服桂枝湯﹐而更誤服麻黃湯也。或復加燒鍼劫取其汗﹐以致亡陽證具﹐則又非甘艸漧薑湯所能治﹐故又當與四逆湯﹐以急救其陽也。

【集注】程應旄曰﹕脈浮自汗﹐𨿽似桂枝證﹐而頭項不痛﹐知陽神自歉於上部﹔惡寒腳攣急﹐知陰邪更襲於下焦。陽虛陰盛﹐而裏气上逆﹐故有心煩證﹐裏陰攻及表陽﹐差訛只在「煩」字上。觀結句若重發汗﹐復加燒鍼者﹐四逆湯主之。可見陰證不必眞直中也﹐治之一誤﹐寒卽中於治法中矣。

問曰﹕證象陽旦﹐按法治之而增劇﹐厥逆﹐咽中幹﹐兩脛拘急而譫語。師言夜半手足當溫﹐兩腳當伸。

後如師言。何以知此﹖答曰﹕寸口脈浮而大﹐浮爲風﹐大爲虛﹐風則生微熱﹐虛則兩脛攣﹐病形象桂枝﹐因加附子參其間﹐增桂令汗出﹐附子溫經﹐亡陽故也。厥逆﹐咽中幹﹐煩躁﹐陽明內結﹐譫語煩亂﹐更飲甘艸漧薑湯﹐夜半陽气還﹐兩足當熱﹐脛尙微拘急﹐重與芍藥甘艸湯﹐爾乃脛伸﹐以承气湯微溏﹐則止其譫語﹐故知病可愈。

【注】此設問答﹐申明上條之義也。桂枝證當用桂枝﹐值時令溫熱﹐或其人有熱﹐用陽旦湯﹐卽桂枝湯加黃芩也。值時令寒冷﹐或其人有寒﹐用陰旦湯﹐卽桂枝湯加漧薑也。證象陽旦﹐謂心煩似乎有熱也。按法治之﹐謂按法用陽旦湯也。蓋心煩﹐小便數﹐咽中幹﹐似乎陽旦﹐而不審腳攣急﹐微惡寒之證﹐是陰寒也﹐卽以陽旦湯攻其表誤也。所以增劇﹐厥逆﹐咽中幹﹐兩脛拘急﹐譫語等壞證作也。師言夜半手足當溫﹐兩腳當伸﹐如其言者何也﹖答曰﹕診脈浮大﹐則爲風虛﹐非寒虛也﹐故此知用桂枝不足以治其寒﹐而加附子溫經。卽有陽明內結﹐譫語煩亂等證﹐渾不爲意﹐且更與甘艸漧薑湯﹐至夜半陽回足熱﹐脛尙微拘急﹐卽與芍藥甘艸湯以和其陰﹐爾乃脛伸﹐繼以承气治其陽明內結﹐故微溏而譫語止﹐其病可愈矣。是皆由於救之得法耳﹗

陽旦湯方

﹝補﹞

桂枝﹝三錢﹞芍藥﹝酒焙﹐二錢﹞甘艸﹝炙﹐二錢﹞黃芩﹝酒炒﹐三錢﹞生薑﹝三片﹞大棗﹝擘﹐二枚﹞

上水煎﹐去滓溫服﹐無時﹐日二三服。本方加漧薑﹐名陰旦湯。

甘艸漧薑湯方

甘艸﹝炙﹐四兩﹞漧薑﹝炮﹐二兩﹞

上二味﹐以水三升﹐煮取一升五合﹐去滓﹐分溫再服。

芍藥甘艸湯方

芍藥﹝四兩﹞甘艸﹝炙﹐四兩﹞

上二味﹐以水三升﹐煮取一升五合﹐去滓﹐分溫再服。

傷寒吐﹑下後﹐發汗﹐虛煩﹐脈甚微﹐八九日心下痞硬﹐脇下痛﹐气上衝咽喉﹐眩冒﹐經脈動惕者﹐久而成痿。

【按】「八九日心下痞硬﹐脇下痛﹐气上衝咽喉」三句﹐與上下文義不屬﹐必是錯簡。注家因此三句﹐皆蔓衍支離﹐牽彊注釋。不知此證﹐總因汗出過多﹐大傷津液而成﹐當用補气補血益筋壯骨之藥﹐經年始可愈也。

【注】傷寒吐下後﹐復發其汗﹐治失其宜矣﹐故令陽气陰液兩虛也。陰液虛﹐故虛煩﹔陽气虛﹐故脈微﹔陽气微而不升﹐故目眩冒﹔陰液虛而不濡﹐故經脈動惕也。陽气陰液虧損﹐久則百體失所滋養﹐故力乏筋軟而成痿矣。

傷寒六七日﹐大下後﹐寸脈沈而遲﹐手足厥逆﹐下部脈不至﹐咽喉不利﹐唾膿血﹐泄利不止者﹐爲難治﹐麻黃升麻湯主之。

【注】傷寒六七日﹐邪傳厥陰﹐厥熱勝復之時﹐醫不詳審陰陽﹐而大下之﹐致變中寒下竭之壞證。中寒故寸脈沈遲﹐手足厥逆﹔下竭故尺脈不至﹐泄利不止也。蓋未下之前﹐陽經尙伏表熱﹐大下之後﹐則其熱乘虛下陷﹐內犯厥陰﹐厥陰經循喉嚨﹐貫膈注肺﹐故咽喉不利﹐唾膿血也。此爲陰陽錯雜﹐表裏混淆之證﹐若溫其下﹐恐助上熱﹐欲淸其上﹐愈益中寒﹐仲景故以此湯主之﹐正示人以陰陽錯雜爲難治﹐當於表裏上下求治法也。蓋下寒上熱﹐固爲難溫﹐裏寒無汗﹐還宜解表﹐故里麻黃升麻湯﹐以解表和裏﹐淸上溫下﹐隨證治之也。

【集注】程知曰﹕言厥逆有因於誤下致變者也。凡傷寒熱熾者﹐其陰必虛﹐六七日𨿽當傳裏之時﹐設表證仍在而大下之﹐則陰傷而陽亦陷。寸脈沈遲﹐手足厥冷﹐下利不止﹐傷其陽而气內陷也﹔下部脈不至﹐咽喉不利吐膿血﹐傷其陰而熱內逼也。一下之誤﹐旣傷其陽﹐復傷其陰﹐故難治。與麻黃升麻湯﹐以升陽調下﹐淸熱滋陰。蓋傳經熱邪﹐從外入於內者﹐仍當從內出於外也﹐故曰﹕汗出愈。

諭昌曰﹕寸脈沈而遲﹐明是陽去入陰之故﹐非陽气衰微可擬。故𨿽手足厥冷﹐下部脈不至﹐泄利不止﹐其不得爲純陰無陽可知。況咽喉不利﹐唾膿血﹐又陽邪搏陰上逆之徵驗﹐所以仲景特於陰中提出其陽﹐得汗出而錯雜之邪盡解矣。

麻黃升麻湯方

麻黃﹝去節﹐二兩半﹞升麻﹝一兩一分﹞當歸﹝一兩一分﹞知母﹝十八銖﹞黃芩﹝十八銖﹞

葳蕤﹝十八銖﹞石膏﹝碎﹐綿裹﹐六銖﹞白術﹝六銖﹞漧薑﹝六銖﹞芍藥﹝六銖﹞天冬﹝去心﹐六銖﹞桂枝﹝六銖﹞茯苓﹝六銖﹞甘艸﹝炙﹐六銖﹞

上十四味﹐以水一斗﹐先煮麻黃一二沸﹐去上沫﹐納諸藥﹐煮取三升﹐去滓﹐分溫三服﹐相去如炊三升米頃﹐令盡。汗出愈。

【方解】下寒上熱若無表證﹐當以黃連湯爲法﹐今有表證﹐故復立此方﹐以示隨證消息之治也。升麻﹑萎蕤﹑黃芩﹑石膏﹑知母﹑天冬﹐乃升舉走上淸熱之品﹐用以避下寒﹐且以滋上也﹔麻黃﹑桂枝﹑漧薑﹑當歸﹑白芍﹑白術﹑茯苓﹑甘艸﹐乃辛甘走外溫散之品﹐用以遠上熱﹐且以和內也。分溫三服令盡﹐汗出愈﹐其意在緩而正不傷﹐徹邪而盡除也。脈𨿽寸脈沈遲﹑尺脈不至﹐證𨿽手足厥逆﹑下利不止﹐究之原非純陰寒邪﹐故兼咽喉痛﹑唾膿血之證﹐是寒熱混淆﹑陰陽錯雜之病﹐皆因大下奪中所變。故仲景用此湯﹐以去邪爲主﹐邪去而正自安也。

傷寒八九日﹐下之﹐胸滿煩驚﹐小便不利﹐譫語﹐一身盡重﹐不可轉側者﹐柴胡加龍骨牡蠣湯主之。

【注】傷寒八九日﹐邪不解﹐表不盡﹐不可下也。若下之﹐其邪乘虛內陷。在上者﹐輕則胸滿﹐重則結胸。胸滿者﹐熱入於胸﹐气壅塞也。在中者﹐輕則煩驚﹐重則昏狂。煩驚譫語者﹐熱乘於心﹐神不寧也。在下者﹐輕則小便不利﹐重則少腹滿痛。小便不利者﹐熱客下焦﹐水道阻也。邪壅三焦﹐則榮衛不行﹐水無去路﹐則外滲肌體﹐故一身盡重﹐不可轉側也。以柴胡加龍骨牡蠣湯主之﹐其大意在和解鎭固﹐攻補兼施也。

【按】此條乃陽經濕熱之身重﹐若以爲津亡血澀﹐陽气不能宣布﹐陰經濕寒之身重則誤矣。寒濕身重﹐用眞武湯﹑桂枝附子湯﹐以不渴裏無熱也﹔熱濕身重﹐用白虎湯﹑柴胡加龍骨牡蠣湯﹐以譫煩胃有熱也。其風濕﹑風溫身重﹐亦不外乎兼寒兼熱﹐故此湯中用苓﹑半﹑大黃爲佐也。

【集注】方有執曰﹕胸滿者﹐下後裏虛﹐外熱入裏﹐挾飲上搏於膈﹐所以煩也。驚傷心﹐心藏神而居膈﹐正虛邪勝所以不寧。一身盡重﹐不可轉側者﹐傷寒本一身疼痛﹐亡津液而血澀不利﹐故變爲沈滯而重甚也。

程知曰﹕下而心煩腹滿﹐治以梔﹑朴﹐爲邪入腹也。下而胸滿煩驚﹐治以龍﹑牡﹐爲邪入心也。因火劫而致煩驚﹐治以桂枝龍牡﹐挽心陽之外越也。因下而致煩驚﹐治以柴胡龍骨牡蠣﹐解心陽之內塞也。大﹑小陷胸﹐以髙下緩急別之﹔諸瀉心湯﹐以寒熱虛實辧之。半﹑苓治痰﹐芩﹑連降逆﹐梔﹑豉湧虛煩﹐參﹑附回陽虛﹐下後大法﹐備於斯矣。

諭昌曰﹕八九日過經乃下之﹐可謂愼矣﹗孰知外邪未盡﹐乘虛而陷﹐邪方在表裏﹐其患已及於神明﹐於此而補天浴日﹐豈復易易。

張璐曰﹕此系少陽之裏證﹐諸家注作心經病﹐誤也。蓋少陽有三禁﹐不可妄犯。𨿽八九日過經﹐下之尙且邪气內犯﹐胃土受傷﹐膽木失榮﹐痰聚膈上﹐有如是之變﹐故主以小柴胡和解內外﹐逐飲通津﹐加龍骨﹑牡蠣﹐以鎭肝膽之驚也。

柴胡加龍骨牡蠣湯方

柴胡﹝四兩﹞半夏﹝洗﹐二合﹞龍骨﹝一兩半﹞人參﹝一兩半﹞大黃﹝二兩﹞牡蠣﹝一兩半﹞

茯苓﹝一兩半﹞鉛丹﹝一兩半﹞桂枝﹝一兩半﹞生薑﹝一兩半﹞大棗﹝擘﹐二枚﹞

上十一味﹐以水八升﹐煮取四升﹐納大黃切如棋子﹐更煮一二沸﹐去滓﹐溫服一升。

【方解】是證也﹐爲陰陽錯雜之邪﹔是方也﹐亦攻補錯雜之藥。柴﹑桂解未盡之表邪﹐大黃攻已陷之裏熱﹐人參﹑姜﹑棗補虛而和胃﹐茯苓﹑半夏利水而降逆﹐龍骨﹑牡蠣﹑鉛丹之澀重﹐鎭驚收心而安神明﹐斯爲以錯雜之藥﹐而治錯雜之病也。

汗家重發汗﹐必恍惚心亂﹐小便已﹐陰痛﹐與禹餘糧丸。

【按】禹餘糧丸爲澀痢之藥﹐與此證不合。「與禹餘糧丸」五字﹐衍文也。

【注】汗家﹐謂平素好出汗之人也。重發汗﹐謂大發汗也。心主血﹐汗乃心之液﹐重發其汗﹐血液大傷﹐心失所恃﹐故神情恍惚﹐心志不寧也。液竭於下﹐宗筋失養﹐故小便已陰莖疼也。

【集注】方有執曰﹕心主血而藏神﹐汗多則血虛而捨空。恍惚心亂者﹐以捨空神紛散也。陰﹐宗筋也。痛者﹐液竭而失其所榮養也。

程應旄曰﹕心主血﹐汗者心之液﹐平素多汗之家﹐心虛血少可知。重發其汗﹐遂至心失所養﹐神恍惚而多忡憧之象﹐此之謂亂。小腸與心爲表裏﹐心液虛而小腸之水亦竭﹐故小便已而陰疼也。

衄家不可發汗﹐汗出必額上陷脈緊急﹐目直視﹐不能﹐不得眠。

【注】衄家者﹐該吐血而言也。謂凡衄血﹑吐血之人﹐陰气暴亡﹐若再發其汗﹐汗出液竭﹐諸脈失養﹐則額角上陷中之脈﹐爲熱所灼﹐故緊且急也。目直視﹐目瞪不轉睛也。不能﹐目睫不合也。亦皆由熱灼其脈﹐引縮使然。不得眠者﹐陽气不能行於陰也。凡此所見之病﹐皆陽盛陰微之危證。誰謂衄家可輕發其汗耶﹗【集注】諭昌曰﹕目得血而能視﹐汗爲血液﹐衄血之人淸陽之气素傷﹐更發其汗﹐則額上必陷﹐乃上焦枯竭之應也。諸脈皆屬於目筋﹐脈緊急﹐則目上瞪而不能合﹐目不合﹐則不得眠也。傷寒發煩目瞑者﹐必衄﹐宜麻黃湯發其汗。此言素常失血之人﹐戒發其汗﹐以重虛其虛故也。

亡血家不可發汗﹐發汗則寒栗而振。

【注】凡失血之後﹐血气未復﹐爲亡血虛家﹐皆不可發汗也。蓋失血之初﹐固屬陽熱﹐然亡血之後﹐熱隨血去﹐熱固消矣﹐而气隨血亡﹐陽亦危矣。若再發汗﹐則陽气衰微﹐力不能支﹐故身寒噤栗﹐振振聳動﹐所必然也。蓋發陰虛之汗﹐汗出則亡陰﹐卽發暴吐衄血之汗也﹐故見不能﹑不得眠﹑亡陰等病也。發陽虛之汗﹐汗出則亡陽﹐卽發亡血虛家之汗也﹐故見寒栗而振﹑亡陽等病也。

【集注】方有執曰﹕亡血陰已虛矣﹐發汗復亡其陽﹐故寒栗而振也。

程應旄曰﹕亡血陰虛﹐陽已失根據﹐若發其汗﹐陽從外脫﹐故寒粟而振﹐是爲陰陽兩竭。凡遇當汗證﹐便當顧慮陰經之榮血﹐有如此者。

魏荔彤曰﹕與其汗出亡陽方救陽﹐何如汗未出先救陰以維陽﹐不令汗出亡陽之爲愈也。

咽喉漧燥者﹐不可發汗。

【注】咽喉漧燥﹐津液不足也。更發其汗﹐則津液益枯﹐故戒。人𨿽有可汗之證﹐亦不可發汗也。

【集注】方有執曰﹕咽喉漧燥﹐津液素虧﹐本於腎水不足﹐蓋少陰之脈循喉嚨也﹐發汗則津液愈亡。

程應旄曰﹕凡遇可汗之證﹐必當顧慮上焦之津液﹐又有如此者。

張璐曰﹕此條與咽中閉塞﹐似同實異。此戒發汗以奪陽明之津﹐彼戒發汗以奪少陰之血也。

淋家不可發汗﹐發汗則便血。

【注】淋家者﹐濕熱蓄於膀胱﹐水道澀痛之病也。若發其汗﹐濕隨汗去﹐熱必獨畱﹐水腑告匱﹐迫其本經之血﹐從小便而出矣。

【集注】程知曰﹕膀胱裏熱則淋﹐更發其汗則膀胱愈燥﹐而小便血矣。

瘡家𨿽身疼痛﹐不可發汗﹐發汗則痙。

【注】瘡家初起毒熱未成﹐法當汗散﹐已經潰後﹐血气被傷﹐𨿽有身痛應汗表證﹐亦不可發汗。恐汗出榮衛愈虛﹐外風乘襲﹐卽不受外風﹐筋失液養﹐亦必致項彊反張﹐而成痙病也。

【集注】諭昌曰﹕身疼痛爲寒傷榮之證﹐本當發汗﹐瘡瘍之人﹐肌表素虛﹐榮血暗耗﹐更發其汗﹐則外風襲虛﹐內血不榮﹐必致頸項彊﹐身反張而成痙。痙亦膀胱之病也。

太陽傷寒者﹐加溫鍼必驚也。燒鍼令其汗﹐鍼處被寒﹐核起而赤者﹐必發奔豚﹐气從少腹上衝心者﹐先灸核上各一壯﹐與桂枝加桂湯﹐更加桂。

【注】太陽傷寒﹐加溫鍼必驚者﹐謂病傷寒之人﹐卒然加以溫鍼﹐其心畏而必驚也﹐非溫鍼之後﹐必生驚病也。燒鍼卽溫鍼也﹐燒鍼取汗﹐亦是汗法﹐但鍼處宜當避寒﹐若不謹愼﹐外被寒襲﹐火郁脈中﹐血不流行﹐必結腫核赤起矣。且溫鍼之火﹐發爲赤核﹐又被寒侵﹐故不但不解﹐反召陰邪。蓋加鍼之時﹐心旣被驚﹐所以腎陰乘心之虛。上淩心陽而發奔豚也。奔豚者﹐腎陰邪也﹐其狀气從少腹上衝於心也。先灸核上各一壯者﹐外去寒邪﹐繼與桂枝加桂湯。更加桂者﹐內伐腎邪也。

桂枝加桂湯方

於桂枝湯方內﹐更加桂二兩﹐成五兩﹐余根據桂枝湯法。

【集解】徐彬曰﹕此乃太陽風邪﹐因燒鍼令汗﹐復感於寒﹐邪從太陽之腑膀胱襲入相合之腎臟﹐而作奔豚﹐故仍從太陽之例﹐用桂枝全方。倍加桂者﹐以內瀉陰气﹐兼驅外邪也。

太陽病﹐以火燻之﹐不得汗﹐其人必躁﹐到經不解﹐必圊血﹐名爲火邪。

【注】火燻﹐古劫汗法也﹐卽今火炕溫覆取汗之法。太陽病﹐以火燻之不得汗﹐其人必內熱躁甚﹐陰液愈傷﹐陽不得陰﹐無從化汗﹐故反致不解也。其火襲入陰中﹐傷其陰絡﹐迫血下行﹐故必圊血也。命名火邪﹐示人以當治火邪﹐不必治圊血也。

【集注】方有執曰﹕躁﹐手足疾動也﹔到﹐猶言反也﹐謂徒躁擾而反不得解也。汗爲血之液﹐血得熱則行﹐火性大熱﹐旣不得汗﹐則血必橫溢﹐所以必圊血也。

程應旄曰﹕太陽病以火燻之﹐取汗竟不得汗﹐其液之素少可知﹐蓋陽不得陰﹐則無從化汗也。陰虛被火﹐熱無從出﹐故其人躁擾不寧也。

脈浮熱甚﹐反灸之﹐此爲實﹐實以虛治。因火而動﹐故咽燥而吐血。

【注】脈浮熱甚﹐實熱在表也﹐無灸之之理﹐而反灸之﹐此爲實實﹐謂其誤以實爲虛也。故熱因火動﹐其勢炎炎﹐致咽燥而吐血必矣。蓋上條火傷陰分﹐迫血下行﹐故令圊血﹔此條火傷陽分﹐迫血上行﹐故吐血也。

【集注】程應旄曰﹕表實有熱﹐誤認虛寒﹐而用灸法﹐熱無從泄﹐因火而動﹐自然內攻。邪束於外﹐火攻於內﹐肺金被傷﹐故咽燥而吐血。

汪琥曰﹕表有風熱而反灸﹐是以實作虛治也。

微數之脈﹐甚不可灸﹐因火爲邪﹐則爲煩逆﹐追虛逐實﹔血散脈中﹐火气𨿽微﹐內攻有力﹐焦骨傷筋﹐血難復也。

【注】微數之脈﹐乃陰虛血少之診﹐斷不可灸﹐若誤灸之﹐艾火內攻﹐爲煩爲逆。煩者﹐陰爲陽擾也。逆者﹐追虛逐實也。陰本虛﹐而加以火則愈虛﹐是爲追虛﹔陽本實﹐而加以火則愈實﹐是爲逐實。然血已耗散﹐脈中艾火之气𨿽微﹐而內攻有力矣。故致焦骨傷筋﹐血難復也。

【集注】諭昌曰﹕脈微而數﹐陰虛多熱之徵也。此而灸之﹐則虛者愈虛﹐熱者愈熱﹐不致傷殘不止矣。

程應旄曰﹕若血少陰虛之人﹐脈見微數﹐尢不可灸﹐以血主濡之﹐主潤筋骨也。若失其所濡﹐則火之所至﹐其骨必焦﹐其筋必損﹐內傷其陰﹐未有不流散於經脈者也。

榮气微者﹐加燒鍼﹐則血畱不行﹐更發熱而躁煩也。

【注】榮气微者﹐榮血虛微也。榮血旣已虛微﹐若誤加燒鍼﹐則榮血涸畱而無所行也。豈止焦骨傷筋而已哉﹗所以更發熱而躁煩也。

【集注】程知曰﹕言榮微忌燒鍼也。陰虛則內熱﹐若加燒鍼以助陽﹐則兩熱相合﹐而榮血不行﹐必更外發熱而內煩躁也。

唐不巖曰﹕其始也𨿽微流﹐燒鍼以逼之也﹔其旣也畱而不行﹐燒鍼以竭之也。

張璐曰﹕火爲陽邪﹐必傷陰血﹐治此者﹐當以救陰爲主。

脈浮﹐宜以汗解﹐用火灸之﹐邪無從出﹐因火而盛﹐病從腰以下必重而痺﹐名火逆也。

【注】脈浮表邪﹐宜以汗解﹐誤用火灸﹐傷其血液﹐不能作汗﹐反令表邪無所從出﹐以致邪因火盛﹐外不焦骨傷筋﹐內不吐衄﹑圊血﹐而病腰以下重痺者﹐必其人素有濕邪在下﹐故從濕化也。重者﹐著也﹐重著不移也。然不以痺名者﹐以非風寒濕之痺﹐乃因火逆不相交通﹐故名火逆也。

【集注】方有執曰﹕痺﹐濕病也。因火逆治火邪夾陽邪而上逆﹐陽不下通﹐陰不用事﹐化不行而水不得泄﹐故濕著下體而重痺也。

程應旄曰﹕脈浮在表﹐汗解爲宜矣。因火灸之﹐不能得汗﹐則邪無出路﹐因火而盛﹐卽不焦骨傷筋﹐而火阻其邪﹐陰气漸竭﹐下焦乃榮血所治﹐榮气竭而不運﹐必重著而爲痺﹐名曰火逆。示人欲治其痺﹐宜先治其火也。

形作傷寒﹐其脈不弦緊而弱﹐弱者必渴﹐被火者必譫語。弱者﹐發熱。脈浮﹐解之當汗出愈。

【按】三「弱」字﹐當俱是「數」字﹐若是「弱」字﹐熱從何有﹖不但文義不屬﹐且論中並無此說。

【注】形作傷寒者﹐言其病形作傷寒之狀也。但其脈不弦緊而數﹐數者熱也。脈浮數﹐熱在表﹐太陽證也﹔沈數﹐熱在裏﹐陽明證也。數脈爲熱﹐熱入陽明﹐故必口渴﹔若被火劫﹐其熱更甚﹐故必譫語。脈數之病﹐𨿽皆發熱﹐然其施治不無別焉。若脈浮數發熱﹐解之當以汗﹐汗出可愈﹐宜大靑龍湯﹔脈沈數發熱﹐解之當以下﹐下之可愈﹐宜調胃承气湯﹐若脈數無表裏證﹐惟發熱而渴譫語者﹐不可汗下﹐宜白虎湯﹑黃連解毒湯﹐淸之可也。

傷寒脈浮﹐醫以火逼劫之﹐亡陽﹐必驚狂﹐起臥不安者﹐桂枝去芍藥加蜀漆龍骨牡蠣救逆湯主之。

【注】傷寒脈浮﹐醫不用麻桂之藥﹐而以火劫取桿﹐汗過亡陽﹐故見驚狂﹐起臥不安之證。蓋由火劫之誤﹐熱气從心﹐且大脫津液﹐神明失倚也。然不用附子四逆輩者﹐以其爲火劫亡陽也。宜以桂枝湯去芍藥加蜀漆龍骨牡蠣救逆湯主之。去芍藥者﹐恐其陰性遲滯﹐兼制桂枝不能迅走其外﹐反失救急之旨。況旣加龍﹑蠣之固脫﹐亦不須芍藥之酸收也。蜀漆气寒味苦﹐寒能勝熱﹐苦能降逆﹐火邪錯逆﹐在所必需也。

【集注】諭昌曰﹕篇中誤服大靑龍湯﹐厥逆﹐筋惕肉﹐而亡陽者﹐乃汗多所致﹐故用眞武湯救之。此以火迫劫而亡陽者﹐乃方寸元陽之神﹐被火迫劫而飛騰散亂﹐故驚狂起臥不安。有如此者﹐少緩須臾﹐神丹莫挽矣﹐故以此湯救之。蓋陽神散亂﹐當求之於陽﹐桂枝湯陽藥也﹐然必去芍藥之陰斂﹐始得疾趨以達於陽位。更加蜀漆者﹐緣蜀漆之性最急﹐又加龍骨﹑牡蠣﹐有形之骨屬﹐爲之舟楫﹐以載神而返其宅也。

桂枝去芍藥加蜀漆龍骨牡蠣救逆湯方

桂枝﹝三兩﹞甘艸﹝炙﹐二兩﹞生薑﹝切﹐三兩﹞牡蠣﹝熬﹐五兩﹞龍骨﹝四兩﹞大棗﹝擘﹐十二枚﹞

蜀漆﹝洗﹐去腳﹐三兩﹞

上爲末﹐以水一斗二升﹐先煮蜀漆﹐減二升﹐納諸藥﹐煮取三升﹐去滓﹐溫服。

火逆下之﹐因燒鍼煩躁者﹐桂枝甘艸龍骨牡蠣湯主之。

【注】火逆者﹐謂凡火劫取汗致逆者也。此火逆因火鍼之。燒鍼劫汗﹐而復下之﹐火逆之邪﹐𨿽因下減﹐而煩躁一證獨不除者﹐蓋因汗下﹐大傷津液而然也。故用桂枝﹑甘艸以救表﹐龍骨﹑牡蠣以固中﹐不治煩躁而煩躁自愈也。

【集注】諭昌曰﹕此證誤而又誤﹐𨿽無驚狂等變﹐然煩躁則外邪未盡之候﹐亦眞陽欲亡之機也。

程應旄曰﹕火逆下之﹐裏气虛矣﹐不治其虛﹐更加燒鍼﹐自致亡陽。但見煩躁證﹐而不盡如前條之驚狂起臥不安者﹐由熱勢之緩急有殊﹐故前方之加減稍異﹐總不容煩躁之以假亂眞也。

桂枝甘艸龍骨牡蠣湯方

桂枝﹝一兩﹞甘艸﹝炙﹐二兩﹞龍骨﹝二兩﹞牡蠣﹝熬﹐二兩﹞

上四味﹐爲末﹐以水五升﹐煮取二升半﹐去滓﹐溫服八合﹐日三服。

【集解】汪琥曰﹕此方卽桂枝去芍藥加蜀漆龍骨牡蠣救逆湯﹐制小其劑而用之也。火邪迫內﹐則生煩躁﹐𨿽煩躁似帶表邪﹐不宜散以桂枝之辛熱﹐而火逆旣經下之﹐則陰血受傷﹐較之救逆湯﹐似當增芍藥也。

卷十二

辧溫病脈證並治篇

《內經》言﹐熱病皆傷寒之類也。非謂類乎傷寒﹐乃謂與傷寒同乎一類之病也。蓋傷寒因傷時令之寒而得名也﹐溫病﹑熱病﹐亦隨時而易其名耳﹗經曰﹕冬傷於寒﹐則爲病熱。此實時而病者也。經曰﹕冬傷於寒﹐春必病溫。此過時而病者也。經曰﹕凡病傷寒而成溫者﹐先夏至爲病溫﹐後夏至爲病暑。暑卽熱之謂也。此隨時而病者也。是則秋分以前﹐皆得以熱病名之﹔秋分以後﹐皆得以傷寒名之矣。此軒岐﹑仲景立傷寒﹑溫病﹑熱病之名義也。經又云﹕藏於精者﹐春不病溫。此明過時不病之原也。經曰﹕冬不藏精﹐春必病溫。此明過時必病之故也。於此可知傷寒爲病﹐不在精之藏與不藏﹐而但有觸犯卽得爲病。非若溫病﹑熱病﹐藏精則不病﹐不藏精則必病也。但能藏精者﹐縱偶感於邪﹐或溫或暑﹐其病自輕﹔不藏精者﹐𨿽微感其邪﹐或溫或暑﹐其病必重﹐差爲稍異耳﹗若專以冬不藏精﹐毫無外感﹐爲少陰本病﹐熱從內生﹐則悖仲景溫病之旨矣。仲景論中﹐但言太陽初病﹐發熱而渴﹐不惡寒者爲溫病。辧其非傷寒﹐非謂太陽之寒﹐不由表入﹐竟從少陰之熱內生爲病也。

經又曰﹕風溫爲病﹐脈陰陽俱浮。是明指溫病之發﹐因感春風輒動內熱而始發﹐所以陰陽脈俱浮也。蓋以溫病﹑風溫與熱病論﹐互發其義。但熱病一論﹐經已昭然﹐若復立論﹐未免贅疣﹐非仲景詳於傷寒﹐而略於溫證也。

今將伏气﹑溫病﹑風溫合爲一篇﹐其溫熱治法﹐同於六經﹐讀者再細玩《素問﹟熱病論》﹐及《刺熱》《評熱》諸論﹐與是論互相參考﹐自有得焉。

師曰﹕伏气之病﹐以意候之﹕今月之內﹐欲有伏气。假令舊有伏气﹐當須脈之。若脈微弱者﹐當喉中痛﹐似傷﹐非喉痺也。病患云﹕實咽中痛。𨿽爾﹐今復欲下利。

【注】四時令气﹐正气也﹔非時之气﹐邪气也。正气之中人也淺﹐感之甚者卽病﹐微者藏在肌膚﹐不卽爲病﹐壯實之人可以自已。邪气之中人也深﹐感之𨿽微﹐亦卽爲病﹐甚則直入於髒不能自已。虛者死焉。此篇所謂伏气之病﹐卽四時令气正病﹐非四時不正之邪與非常異气之疫邪也。所爲伏气者﹐如感冬令之風寒﹐其重者﹐傷於榮衛﹐實時而發者﹐名爲中風﹑傷寒是也﹔其感之輕者﹐伏藏於肌膚﹐過時而發﹐名爲溫病是也。故時气﹑伏气之爲病﹐二者不可不辧焉。春三月名曰發陳﹐是伏气欲發之月也。假令舊有伏气之人﹐乘冬不藏精之隙而病者﹐當須以脈識之。今月之內﹐初病傷寒﹑溫病者﹐脈若微弱﹐是少陰脈也。若喉中痛﹐是少陰證也。

然其痛必緩﹐非若外感時气之喉痺腫傷暴痛也。今旣雲實咽中痛﹐而脈又微弱﹐故知爲少陰伏气內發之陰火也。

𨿽爾咽痛﹐恐復欲下利﹐不可以時气外感陽火之喉痺治之也。

【集注】張錫駒曰﹕此條言伏气之病﹐由內而出﹐非若時行卒病﹐由外而至也。

太陽病﹐發熱而渴﹐不惡寒者﹐爲溫病。發汗已﹐身灼熱者﹐名風溫。風溫爲病﹐脈陰陽俱浮﹐自汗出﹐身重多眠睡﹐鼻息必鼾﹐語言難出。若被下者﹐小便不利﹐直視失溲﹔若被火者﹐微發黃色﹐劇則如驚癇﹐時螈﹔若火燻之﹐一逆尙引日﹐再逆促命期。

【注】發熱不渴﹐惡寒者﹐太陽證也。發熱而渴﹐不惡寒者﹐陽明證也。今太陽病始得之﹐不俟寒邪變熱﹐轉屬陽明﹐而卽熱渴不惡寒者﹐知非太陽傷寒﹐乃太陽溫病也。由於膏粱之人冬不藏精﹐辛苦之人冬傷於寒﹐內陰已虧﹐外陽被郁﹐周身經絡﹐早成溫化﹐所以至春一遇外邪﹐卽從內應。感寒邪者﹐則無汗﹐名曰溫病﹐當以河間法用水解散﹐審其表裏以解之。水解散﹐卽天水六一散﹑防風通聖之合劑也。感風邪者﹐則有汗﹐名曰風溫﹐當以水解散減麻黃﹐加桂枝﹐倍石膏﹐令微似汗以和之。若大發其汗﹐則益助蘊熱﹐必令身熱如火灼也。蓋風溫爲病﹐乃風邪外盛於表﹐故陰陽六脈俱浮。熱邪內壅於胸﹐故多眠睡﹐鼻息鼾也。風邪傷衛﹐表气不固﹐故自汗出﹐壯熱傷气﹐故身重倦﹐聲微語難出也。若被下者﹐則愈奪陰液﹐故水泉竭而小便不利也。太陽腑气將絕﹐故目直視也。少陰藏气不固﹐故遺失溲也。若被火者﹐則以火益火而陽气燻灼﹐將欲發黃﹐故微發黃也﹔劇者熱極生風﹐故如驚癇時螈也。微黃﹐病深色漸加黑﹐故若火燻之也。溫病﹑熱病不惡寒者﹐表熱也﹔口渴引飲者﹐裏熱也。表熱無寒﹐故不宜汗﹔裏熱無實﹐故不宜下。表裏俱熱﹐尢不宜火。曰一逆者﹐若汗﹑若下﹑若火也﹔再逆者﹐汗而復下﹐下而復火也。一逆已令陰竭﹐尙可延引時日﹔再逆則陰立亡﹐故曰促命期也。傷寒者﹐傷冬月之正寒也。溫病﹑熱病者﹐傷三時之暴寒也。非時暴寒乃異气也﹐以其兼令气而爲病也﹐故春兼風溫﹐卽以風溫名之﹔夏兼暑熱﹐卽以暑熱名之。世人通名曰傷寒﹐又名曰時气。醫工見其傳變六經﹐表裏情狀皆同﹐故同乎一治也。其溫病﹑熱病無汗者﹐宜大靑龍湯﹔時無汗﹑時有汗者﹐宜桂枝二越婢一湯﹔有汗者﹐宜桂枝合白虎湯。內熱者﹐防風通聖散﹐表實者﹐倍麻黃﹔裏實者﹐倍大黃。量其病之輕重﹐藥之多少而解之﹐三日之前﹐未有不愈者。其有外感邪重﹐內早傷陰﹐已經汗下而不愈者﹐則當審其表裏﹐隨其傳變所見之證﹐治之可也。此法惟西﹑北二方四時皆可行之﹐無不隨手取效。若江淮間地偏暖處﹐冬月初春乃可用之。若春末秋前﹐卽脈證允合﹐當用麻﹑桂﹑靑龍等湯者﹐亦必輕而減之﹐隨證消息﹐適可卽止﹐愼不可過﹐過則反致變逆。經所謂同病異治者﹐此之謂也。

【集注】程知曰﹕溫病熱自內出﹐故發熱而渴﹐不惡寒。風溫內外交熱﹐加之自汗﹐故有身重多眠諸證﹐有輕重死生之分。醫者當以有汗﹑無汗爲辧別之大要﹐亦卽以可汗﹑不可汗爲救治之微權。又曰﹕仲景之靑龍﹑白虎神矣﹗得此意而推展之﹐可以應用於不窮。蓋溫病宜於發散中重加淸涼﹐風溫不可於淸涼中重加發散也。

程應旄曰﹕太陽初得之一日﹐卽發熱而渴﹐不惡寒者﹐因邪气早已內蓄﹐其外感於太陽﹐特其發端耳。其內蓄之熱﹐固非一朝一夕矣。蓋自冬不藏精而傷於寒時﹐腎陰已虧﹐一交春陽發動﹐卽病未發﹐而周身經絡已莫非陽盛陰虛之气所布。所云至春發爲溫病者﹐蓋自其胚胎受之也。

卷十三

辧痙濕病脈證並治篇

經云﹕諸痙項彊﹐皆屬於濕。又云﹕諸暴彊直﹐皆屬於風。論曰﹕太陽病﹐發汗太多﹐因成痙。夫六气皆足以致痙﹐不專在濕也﹔六經皆有痙證﹐亦不專在太陽一經也。蓋身以後﹐屬太陽﹐凡頭項彊急﹐項背KTKT﹐脊彊反張﹐腰似折﹐髀不可以曲﹐如結﹐皆太陽痙也。身以前屬陽明﹐頭面動搖﹐口噤齒﹐缺盆紐痛﹐腳攣急﹐皆陽明痙也。身之側屬少陽﹐口眼邪﹐手足牽引﹐兩脇拘急﹐半身不遂﹐皆少陽痙也。至若腹內拘急﹐因吐利後而四肢攣急者﹐未嘗非太陰痙也。惡寒蜷臥﹐尻以代踵﹐脊以代頭﹐俯而不能仰者﹐未嘗非少陰痙也。

睪丸上升﹐宗筋下注﹐少腹裏急﹐陰中拘攣﹐膝脛拘急者﹐未嘗非厥陰痙也。大抵痙以狀名﹐而痙因筋急﹐故凡六經筋病﹐皆得以痙稱之。其因於風寒者﹐必發熱惡寒而無汗﹐其脈浮緊﹐其狀身彊直而口噤﹐卽經所云﹕諸病彊直﹐皆屬於風者也。其勢勁急﹐故名曰剛痙。其因於風濕者﹐發熱汗出﹐不惡寒﹐其脈浮緩﹐其狀項彊KTKT﹐而身不彊直﹐卽經所云﹕諸痙項彊﹐皆屬於濕者也。其勢濡弱﹐故名曰柔痙。若夫因誤汗亡陽﹐津竭無以養筋而致痙者﹐卽本論所云﹕太陽病﹐發汗太多而成痙﹐又非因濕因風﹐而卻因燥者也。蓋痙之始﹐本非正病﹐多雜於他病之中﹐如婦人之脫血﹐跌撲之破傷﹐俱能致痙。今見患此者﹐悉指爲風﹐殊非確論。學人當於證中審察風﹑寒﹑濕﹑燥﹑內外﹑虛實之因﹐分別施治﹐庶不致誤﹐愼勿槪指爲風也。

傷寒所致太陽病﹐痙﹑濕﹑﹐此三種﹐宜應別論﹐以爲與傷寒相似﹐故此見之。

【按】「傷寒所致」四字﹐甚無所謂﹐衍文也。

【注】傷寒﹐太陽經中之一病﹐非謂太陽經惟病傷寒也。蓋以六气外感之邪﹐人中傷之者﹐未有不由太陽之表而入者也。痙﹐風邪也。濕﹐濕邪也。﹐暑邪也。夫風寒暑濕之病﹐固皆統屬太陽﹐然痙﹑濕﹑三種﹐𨿽與傷寒形證相似﹐但其爲病傳變不同﹐故曰宜應別論也。

【集注】方有執曰﹕痙﹑濕﹑三者﹐皆風寒之變證。旣成變證﹐則當別爲立論。然自風寒變來﹐本屬太陽﹐猶有風寒涉似之疑﹐須當並爲辧論。

病身熱足寒﹐頸項彊急﹐惡寒﹐時頭熱面赤﹐目脈赤﹐獨頭面搖﹐卒口噤﹐背反張者﹐痙病也。

【注】病患身熱惡寒﹐太陽證也。頸項彊急﹑面赤目赤﹐陽明證也。頭熱﹐陽郁於上也﹔足寒﹐陰凝於下也。太陽之脈﹐循背上頭﹔陽明之筋﹐上挾於口。風寒客於二經﹐則有頭搖﹑口噤﹑反張﹑拘彊之證﹐故名痙病也。

【集注】方有執曰﹕此以痙之具證。言身熱頭熱﹐面赤目脈赤﹐陽邪發於陽也。足寒﹐陰邪逆於陰也。獨頭面搖﹐風行陽而動於上也。卒﹐忽然也。噤﹐寒而口閉也﹐言忽然唇口吻合﹐噤急而飲食不通也。背反張者﹐太陽之脈挾背﹐寒則筋急而拘攣﹐熱則筋緩而縱馳也。然剛﹑柔二痙﹐則各見証之一偏﹐惟風寒俱有而致證者﹐則具見也。

鄭重光曰﹕此總論痙之經兪皆病﹐气血並傷﹐而爲彊急反張之證也。風濕俱有﹐故爲痙之具證也。

太陽病﹐發熱﹐脈沈而細者﹐名曰痙。

【注】太陽病發熱﹐脈當浮大﹐脈若沈細﹐兼少陰也。今發熱脈沈細﹐而名曰痙者﹐何也﹖以其已病痙證﹐而得沈細脈﹐不可名太陽﹑少陰傷寒之脈﹐當名太陽風濕痙病之脈也。因風邪郁於陽﹐故病發熱也。濕邪凝於陰﹐故脈沈細也。此承上條痙病得沈細脈之義﹐非謂太陽病發熱﹐脈沈細﹐卽名之曰痙病也。

【集注】方有執曰﹕發熱﹐太陽未除也。沈﹐寒也。細﹐濕也。

程知曰﹕脈沈細﹐法宜救裏﹐而痙又爲燥熱之病﹐故《金匱》謂難治。謂未可輕同於太陽發熱脈反沈之例也。

張璐曰﹕發熱脈當浮數﹐而反沈細﹐知邪風爲濕气所著﹐所以身𨿽發熱﹐而脈不能浮數﹐是陽證見陰脈﹐故《金匱》指爲難治也。

程應旄曰﹕痙病有同有獨﹐固以其獨者名之矣。然脈在太陽﹐更有獨而無同﹐以頭面搖﹐口噤背反張之證﹐合沈細之脈﹐𨿽有太陽發熱等證﹐不致爲傷寒所混﹐乃可定其名曰痙也。

太陽病﹐發熱無汗﹐反惡寒者﹐名曰剛痙。太陽病﹐發熱汗出﹐而不惡寒﹐名曰柔痙。

【按】反惡寒之「反」字﹐衍文也。剛痙證應惡寒﹐非反也。

【注】痙病旣屬太陽﹐當以太陽虛實例之。故曰﹕太陽病發熱無汗﹐惡寒﹐爲實邪﹐名曰剛痙﹔發熱汗出﹐不惡寒﹐爲虛邪﹐名曰柔痙。此詳申上二條痙病虛實﹐非謂太陽病﹐發熱無汗﹑惡寒﹐汗出不惡寒﹐卽名之曰剛﹑柔痙病之證也。

【集注】程知曰﹕太陽病﹐發熱﹐無汗﹐惡寒﹐爲傷寒﹔發熱﹐汗出﹐惡風﹐爲傷風﹔發熱﹐汗出﹐不惡寒﹐爲溫熱。以證有頸項彊急﹐甚則反張﹐故不謂之風寒﹑溫熱病﹐而謂之痙也。

張璐曰﹕《金匱》云﹕太陽病無汗﹐而小便反少﹐气上衝胸﹐口噤不能言﹐欲作剛痙﹐葛根湯主之。卽是申明此條之義﹐而補其治法也。無汗而小便少者﹐以太陽﹑陽明二經之熱﹐聚於胸中﹐延傷肺金淸肅之气﹐內外不能宣通故也。又云﹕太陽病﹐其證備﹐身體彊KTKT然脈反沈遲﹐此爲痙﹐栝蔞桂枝湯主之﹐卽是申明此條之義﹐而補其治法也。其證備﹐則發熱汗出等證﹐《金匱》已詳﹐不必贅矣。

太陽病﹐項背彊KTKT﹐無汗惡風﹐葛根湯主之。

【注】此略其證脈﹐單舉痙之頸項彊急者﹐以明其治也。太陽脈﹐下項循肩挾脊﹔陽明脈循喉嚨﹐入缺盆﹐貫膈﹑下乳內廉。太陽主後﹐前合陽明﹔陽明主前﹐後合太陽。今邪壅於二經之中﹐故有KTKT拘彊之貌也。太陽之彊﹐不過頸項彊﹔此痙之彊﹐則不能俯仰﹐項連胸背而俱彊﹐故曰項背彊KTKT也。無汗惡風﹐實邪也﹐宜葛根湯發之﹐卽桂枝湯加麻黃﹑葛根﹐兩解太陽﹑陽明之邪也。

【集注】方有執曰﹕KTKT﹐鳥之短羽者﹐動則引頸KTKT然。形容病患之頸項俱病者﹐俯仰不能自如之貌。

太陽病﹐項背彊KTKT﹐反汗出惡風者﹐桂枝加葛根湯主之。

【注】太陽病﹐項背彊KTKT﹐無汗惡風者﹐實邪也。今反汗出惡風者﹐虛邪也﹐宜桂枝加葛根湯﹐解太陽之風﹐發陽明之汗也。

【集注】汪琥曰﹕太陽病項背彊矣﹐復KTKT然﹐頸不得舒﹐頸之經屬陽明﹐項背與頸KTKT然﹐其狀當無汗﹐今反汗出﹑惡風﹐仲景法﹕太陽病汗出惡風者﹐桂枝湯主之。今因其KTKT然﹐故加葛根於桂枝湯中﹐以兼祛陽明經之風也。

桂枝加葛根湯方

於桂枝湯內﹐加葛根三兩﹐余根據桂枝湯法。

太陽病﹐發汗太多﹐因致痙。

【注】以上論痙﹐皆外感風﹑寒﹑濕而爲病也。若太陽病發汗太多﹐津液大亡﹐表气不固﹐邪風乘虛而入﹐因成痙者﹐乃內虛之所致也﹐不可以柔痙﹑剛痙例之﹐宜以桂枝加附子湯﹐以固表祛風爲主治。由此推之﹐凡病出汗過多﹐新產亡血過多﹐而變生此證者﹐皆類此也。

【集注】程應旄曰﹕卽此一端推之﹐則知此病得之亡津亡血﹐而因虛致寒﹐因虛致燥者不少。蓋陽气者﹐柔則養筋﹐發汗太多﹐則亡其陽﹐而損其經脈之血液故也。

濕家之爲病﹐一身盡疼﹐發熱﹐身色如似燻黃。

【注】濕家﹐謂病濕之人。濕之爲病﹐或因外受濕气﹐則一身盡痛﹐或因內生濕病﹐則發熱身黃。若內外同病﹐則一身盡痛發熱﹐身色如燻黃也。燻黃者﹐濕盛之發黃﹐屬脾之瘀濕﹐故其色暗如煙燻也。不似傷寒熱盛之發黃﹐屬陽明之郁熱﹐故其色明如橘子色也。

【集注】張璐曰﹕濕證發黃﹐須分陰陽表裏﹐陽濕在裏﹐茵陳蒿湯﹔在表﹐麻黃連招赤小豆湯。陰濕在裏﹐白術附子湯﹔在表﹐麻黃白術湯﹐此陰濕在表而發黃也。《金匱》有云﹕濕家身煩痛﹐可與麻黃加術湯。蓋寒與濕合﹐不宜大汗﹐故加白術。以麻黃得術﹐則汗不致於驟發﹔白術得麻黃﹐則濕滯得以宣通也。

濕家病﹐身上疼痛﹐發熱﹐面黃而喘﹐頭痛鼻塞而煩﹐其脈大﹐自能飲食﹐腹中和無病﹐病在頭中寒濕﹐故鼻塞﹐納藥鼻中則愈。

【注】此申上條﹐詳其證出其脈﹐以別其治也。濕家病﹐身上疼痛發熱﹐面黃而喘﹐此內生外受之濕病也。

外宜羌活勝濕湯﹐內宜茵陳五苓散﹐喘甚大陷胸丸。若更頭痛鼻塞而煩﹐其脈大﹐證類傷寒﹐但其人裏和能食﹐知非傷寒﹐不可發汗﹐乃濕邪之病在頭﹐故頭痛鼻塞﹐惟宜納藥鼻中﹐取黃水從涕出﹐自可愈也。所納之藥﹐卽瓜蒂散類也。

【集注】鄭重光曰﹕身上疼痛發熱﹐面黃而喘﹐頭痛鼻塞﹐則寒濕之邪客於上焦。經曰﹕因於濕﹐首如裹是也。用瓜蒂散吹鼻﹐此在上者﹐因而越之之法也。

太陽病﹐關節疼痛而煩﹐脈沈而細者﹐此名濕痺。濕痺之候﹐其人小便不利﹐大便反快。但當利其小便。

【注】濕家脈浮細﹐濕在外也﹐當汗之。今太陽病﹐關節疼痛而煩﹐小便不利﹐大便反快﹐脈不浮細而沈細﹐是濕邪內盛而爲濕痺不通之候也。故但當利其小便﹐使濕從小便而去﹐乃濕淫於內之正治也。

【集注】成無己曰﹕濕盛則濡泄。小便不利﹐大便反快者﹐濕气內流也。但當利其小便﹐以宣泄腹中濕气。

古云﹕治濕不利小便﹐非其治也。

方有執曰﹕此以濕之入裏者言也。關節疼痛者﹐寒濕之气﹐走注內滲﹐所以脈沈而細也。痺以疼痛言。小便不利﹐大便反快者﹐濕卽水﹐水不外滲﹐則橫流不遵故道。利其小便者﹐導其遵故道而行也。

張志聰曰﹕關節者﹐腰背肘膝之大關﹐大筋之所統屬﹐不同於骨節也。濕流關節﹐大筋不和。故疼痛痺閉也。濕傷太陽﹐筋脈澀滯﹐故名濕痺﹐利其小便﹐則水道行而決瀆無愆﹐濕邪去而筋脈調和矣。

濕家﹐其人但頭汗出﹐背彊﹐欲得被覆﹑向火。若下之早則噦﹐胸滿﹐小便不利﹐舌上如苔者﹔以丹田有熱﹐胸中有寒﹐渴欲得水﹐而不能飲﹐口燥煩也。

【注】濕家但頭汗出﹐乃濕气上淫之汗﹐非陽明之熱不得越也。濕家背彊﹐乃濕气澀滯之重彊﹐非痙病之拘彊也。欲得覆被向火﹐非外惡寒﹐乃濕盛生內寒也。若誤以濕淫之頭汗﹐爲陽明瘀熱之頭汗而下之﹐寒濕之气﹐乘虛入胸則胸滿﹐入胃則噦矣。寒濕不化﹐故小便不利。胸中有寒﹐故舌上滑白如苔。丹田有熱﹐故口燥渴。欲得水而不能飲﹐由胸中有寒濕故也。

【集注】成無己曰﹕傷寒則無汗﹐濕家𨿽有汗而不能周身﹐故但頭汗出也。

程應旋曰﹕𨿽渴欲得水似熱﹐而不能飲可辧﹐則只是口燥煩﹐而實非胸中燥煩可知﹐證同病別也。

濕家下之﹐額上汗出﹐微喘﹐小便利者死﹔若下利不止者﹐亦死。

【注】此承上條濕家誤下之逆也。濕家誤下﹐胸滿而噦﹐小便不利﹐舌上如苔﹐口燥渴不能飲﹐已屬逆矣﹐尙在可治。此誤下後﹐額汗不已﹐微喘不止﹐是陽脫於上也﹔小便反利﹐下利不止﹐是陰脫於下也。陰陽相離﹐故死也。

【集注】方有執曰﹕治濕當利其小便﹐而以小便利主死﹐何也﹖誤治而陰陽散亡也。

程知曰﹕濕之中人﹐陰先受之﹐故本經濕證﹐多從助陽溫散爲治﹐若妄下﹐則陽虛陰盛而不可救矣。額上汗出微喘﹐虛陽欲上脫也﹔二便不禁﹐盛陰欲下脫也。陰陽離決﹐死矣﹗病者一身盡疼﹐發熱﹐日晡所劇者﹐此名風濕。此病傷於汗出當風﹐或久傷取冷所致也。

【注】病者﹐謂一身盡痛之病患也。濕家一身盡痛﹐風濕亦一身盡痛。然濕家之痛﹐則重著不能轉側﹔風濕之痛﹐則輕掣不可屈伸﹐此痛之有別者也。至於發熱﹐濕家之熱﹐早暮不分微甚﹔風濕之熱﹐則日晡必劇。

此得之於汗出當風﹐或久傷濕﹐復受風冷所致也。

【集注】張志聰曰﹕汗出當風﹐則爲風濕﹔久傷取冷﹐則爲寒濕。

張錫駒曰﹕發熱日晡所劇者﹐日晡而陽气衰﹐陰气盛﹐濕爲陰邪﹐故主旺時而甚也。

問曰﹕風濕相摶﹐一身盡疼痛﹐法當汗出而解。值天陰雨不止﹐醫云此可發汗。汗之病不愈者﹐何也﹖答曰﹕發其汗﹐汗大出者﹐但風气去﹐濕气在﹐是故不愈也。若治風濕者﹐發其汗﹐但微微似欲汗出者﹐風濕俱去也。

【注】此詳風濕相摶﹐一身盡痛﹐不惟不可下﹐卽發汗亦不可失其宜也。風陽邪﹐濕陰邪﹐風濕相摶﹐陰陽受邪﹐故一身盡痛也。法當汗出而解﹐值天陰雨不止﹐則濕气盛﹐𨿽發其汗﹐汗大出而病不愈者﹐但以風气去﹐濕气在﹐是故不愈也。以其值濕盛之時﹐發其汗﹐大汗出﹐此汗之不如法﹐所以不解也。若治風濕者﹐必俟天气晴明發其汗﹐但令其汗微微似欲出狀﹐則風與濕俱去﹐而病自解矣。

【集注】方有執曰﹕陰雨不止﹐則濕不除﹐所以益當發汗也。然風濕本由汗出當風而得﹐則汗之大出者﹐必反濕轉加甚﹐微微似欲汗出﹐而不見出﹐則濕消而風散矣。此發汗之微機﹐後之人動輒以大汗爲言者﹐去道遠矣。

張璐曰﹕風濕相摶﹐法當汗出而解﹐合用桂枝加術﹐使微微蒸發﹐表裏气和﹐風濕皆去。正如濕家身煩痛﹐可與麻黃湯加術同義。

程應旄曰﹕濕家不惟不可誤下﹐卽汗亦不可誤汗。風濕相摶一證﹐一身盡疼痛﹐𨿽是微挾表邪﹐然其脈不浮﹐終是汗難大汗﹐治風兼治濕﹐但使微微似欲汗出者﹐是其法也。

傷寒八九日﹐風濕相摶﹐身體疼煩﹐不能自轉側﹐不嘔不渴﹐脈浮虛而澀者﹐桂枝附子湯主之。若其人大便硬﹐小便自利者﹐去桂枝加白術湯主之。

【注】此承上條﹐詳申脈證﹐以明其治也。傷寒八九日﹐不嘔不渴﹐是無傷寒裏病之證也﹔脈浮虛澀﹐是無傷寒表病之脈也。脈浮虛﹐主在表﹐虛風也﹔澀者主在經﹐寒濕也。身體疼煩屬風也﹐不能轉側屬濕也﹐乃風濕相摶之證﹐非傷寒也﹐與桂枝附子湯溫散其風濕﹐使從表而解也。若脈浮實者﹐則又當以麻黃加術湯﹐大發其風濕也。如其人有是證﹐𨿽大便硬﹐小便自利﹐而不議下者﹐以其非邪熱入裏之硬﹐乃風燥濕去之硬﹐故仍以桂枝附子湯去桂枝﹐以大便硬﹐小便自利﹐不欲其發汗﹐再奪津液也﹔加白術﹐以身重著﹐濕在肉分﹐用以佐附子逐濕气於肌也。

【集注】成無己曰﹕煩者﹐風也。身疼不能自轉側者﹐濕也。經曰﹕風則浮虛。《脈經》曰﹕脈來澀者﹐爲病寒濕也。

桂枝附子去桂枝加白術湯方

附子﹝炮﹐去皮﹐破﹐三枚﹞白術﹝四兩﹞生薑﹝切﹐三兩﹞大棗﹝擘﹐十二枚﹞甘艸﹝炙﹐二兩﹞

上五味﹐以水六升﹐煮取二升﹐去滓﹐分溫三服。初一服﹐其人身如痺﹐半日許﹐復服之﹐三服都盡﹐其人如冒狀﹐勿怪。此以附子﹑術﹐並走皮內﹐逐水气未得除﹐故使之耳。法當加桂四兩。此本一方二法﹐以大便硬﹑小便自利去桂也。以大便不硬﹑小便不利﹐當加桂。附子三枚﹐恐多也﹐虛弱家及產婦﹐宜減服之。

風濕相摶﹐骨節疼煩﹐掣痛不得屈伸﹐近之則痛劇﹐汗出短气﹐小便不利﹐惡風不欲去衣﹐或身微腫者﹐甘艸附子湯主之。

【注】風濕相摶﹐骨節疼煩﹐重著不能轉側﹐濕勝風也。掣痛不可屈伸﹐風勝濕也。今掣痛不可屈伸﹐近之則痛劇﹐汗出﹑短气﹐惡風不欲去衣﹐皆風邪壅盛﹐傷肌表也。小便不利﹐濕內蓄也。身微腫者﹐濕外薄也。

以甘艸附子湯微汗之﹐祛風爲主﹐除濕次之也。以上二條﹐皆詳風濕之義﹐以明風濕之治也。

【集注】方有執曰﹕摶﹐捏聚也。言風與濕捏合摶聚﹐共爲一家之病也。煩﹐風也。痛﹐濕也。風淫則掣﹐濕淫則痛﹐風濕之邪注經絡﹐流關節﹐滲骨髓﹐身體所以煩痛﹑掣痛而不利也。近之則痛劇者﹐外邪客於內﹐迕之則逆也。短气者﹐汗多亡陽而气傷也。惡風不欲去衣者﹐以重傷﹐故惡甚也。甘艸益气和中﹐附子溫經散濕﹐術能勝濕燥脾﹐桂枝祛風固衛﹐此四物者﹐所以爲風濕相摶之的藥也。

吳人駒曰﹕必脈之沈而細者﹐若浮大而盛﹐則風多而濕少﹐附子須在審之。

甘艸附子湯方

甘艸﹝炙﹐二兩﹞附子﹝炮﹐去皮﹐破﹐二枚﹞桂枝﹝四兩﹞白術﹝二兩﹞

上四味﹐以水六升﹐煮取三升﹐去滓﹐溫服一升﹐日三服。初服得微汗則解﹐能食。汗止復煩者﹐服五合。恐一升多者﹐宜服六七合爲妙。

【方解】風濕之治﹐用甘艸附子湯﹐卽桂枝附子湯去姜﹑棗加白術也。去姜﹑棗者﹐畏助汗也。加白術者﹐燥中濕也。日三服﹐初服一升﹐不得汗解﹐則仍服一升。若微得汗則解﹐解則能食﹐是解已徹也﹐可止再服。若汗出而復煩者﹐是解未徹也﹐仍當服之﹐但不可更服一升﹐恐已經汗﹐多服而過汗也﹐服五合可也。如不解﹐再服六七合爲妙。似此服法﹐總是示人不可盡劑之意﹐學人於理有未解處﹐卽於本文中求之自得矣。

太陽中熱者﹐是也。其人汗出惡寒﹐身熱而渴也。

【注】中暑熱病﹐亦由太陽表入﹐故曰﹕太陽中熱者﹐是也。其人汗出惡寒﹐身熱而渴﹐頗似太陽溫熱之病。但溫熱無惡寒﹐以熱從內發﹐故𨿽汗出而不惡寒﹔中惡寒者﹐以暑由外入﹐故汗出而惡寒也。究之於脈﹐溫熱之浮﹐必浮而實﹔中之浮﹐必浮而虛﹐以暑熱傷气也。究之於渴﹐溫熱之渴﹐初病不過欲飲水﹔中之渴﹐一病卽大渴引飲也。溫熱則傳經﹐變病不一﹐中則不傳﹐不愈卽死也。𨿽同爲太陽經中之病﹐而虛實施治不同﹐宜以人參白虎湯主治之。

【集注】方有執曰﹕蒸熱謂之暑﹐傷暑謂之。汗出惡寒者﹐太陽表不固也。身熱者﹐暑邪傷陽也。渴者﹐亡津液而內燥也。

程知曰﹕此辧暑熱脈證也。太陽中熱者﹐謂是太陽表證而屬中熱也。均是太陽表病﹐汗出惡寒﹐身熱而不渴者﹐爲中風﹔汗出身熱而渴﹐不惡寒者﹐爲溫病。今汗出惡寒﹐身熱而渴﹐則是中。者﹐暑熱之气也。

不言而言熱﹐以其胃熱爲獨重也。裏有熱﹐故身熱而渴﹐暑傷气﹐故汗出惡寒。

吳人駒曰﹕不可因惡寒而用辛溫﹐又不可因汗出而固表﹐惟宜甘寒以解其暑熱可也。

太陽中者﹐發熱惡寒﹐身重而疼痛﹐其脈弦細芤遲﹐小便已﹐灑灑然毛聳﹐手足逆冷﹐小有勞身卽熱﹐口開﹐前板齒燥。若發汗則惡寒甚﹐加溫鍼則發熱甚﹐數下之則淋甚。

【注】此申上條﹐詳出證脈﹐戒人不可妄行汗﹑下溫鍼也。太陽中﹐無汗身重疼痛者﹐似傷寒也﹐但脈弦細芤遲﹐非傷寒脈也。且有小便已﹐而灑灑然惡寒毛聳之證﹐乃太陽膀胱表气爲暑所傷而然也。手足逆冷者﹐乃暑傷气﹐气傷不能達四肢﹐則寒也。小有勞身卽發熱﹐口開前板齒燥者﹐乃勞則動熱﹐暑熱益烈﹐傷陰液也﹐此皆中危證。若以發熱無汗﹐惡寒身痛﹐誤爲傷寒之表﹐妄行發汗﹐則表气愈虛﹐惡寒更甚也。若以手足逆冷﹐誤爲陽虛﹐妄加溫鍼﹐則暑邪愈盛﹐發熱更熾也。若以壯熱齒幹﹐誤爲胃火而數下﹐則水源竭澀﹐尿淋窘甚也。凡此之證﹐皆中妄行汗﹑下﹑溫鍼致變﹐惟宜以白虎加人參湯主之。或人參湯調辰砂六一散亦可也。

【集注】成無己曰﹕經云﹕因於暑汗﹐煩則喘喝。口開﹐謂喘喝也﹐喘喝不止﹐故前板齒燥。

程知曰﹕人身之陽﹐以汗而外泄﹔人身之陰﹐以熱而內竭。故證禁用汗﹑下﹑溫鍼﹐謂汗則傷陽﹐下則傷陰﹐溫鍼則引火內入也。

張錫駒曰﹕灑灑者﹐惡寒之象也。毛聳者﹐毫毛豎起也。

太陽中者﹐身熱疼重﹐而脈微弱﹐此亦夏月傷冷水﹐水行皮中所致也。

【注】太陽中之證﹐身熱疼重者﹐暑傷形也﹔脈微弱者﹐暑傷气也。以此證脈揆之﹐亦其人夏月盛暑喜貪風涼﹐過飲冷水﹐水气輸行於皮中﹐表爲邪束﹐不得汗泄所致也。此時卽以香薷飲﹑大順散汗之﹐可立愈也。若因循不治﹐則水气旣不得外泄於表而作腫﹐勢必內攻於裏而喘脹矣﹐是又當以葶藶大棗湯或瓜蒂一物散下之也。上條戒人不可汗下﹐此條示人宜當汗下。仲景之法﹐多是如此﹐蓋恐人固執失宜也。

【集注】方有執曰﹕身熱疼重﹐而曰夏月傷冷水﹐水行皮中所致者﹐土主肌肉而惡濕﹐水滲土而蒸發也。

脈微弱者﹐熱則血幹而气耗也。然夏月飲水﹐人之常事﹐而曰傷何哉﹖良由暑迫飲之過多﹐或得之冷水澡洗﹐暑反內入也。

張璐曰﹕按論三條﹐首言動而得之之病﹐謂中﹐屬外因﹔次言靜而得之之病﹐𨿽曰中﹐實暑病也﹐屬內因﹔末言因熱傷冷之病﹐乃中之變證﹐屬不內外因﹐不得以三者混稱也。

程應旄曰﹕可見中之病﹐大都陽气在表﹐而胃中虛冷﹐所以身熱疼重﹐而脈微弱。夏月飲冷水﹐裏陰鬱住表陽﹐水气不得宣泄﹐而行於皮中﹐多有此證。此則開郁宣陽﹐又爲證中增一義也。

卷十四

辧霍亂病脈證並治篇

霍亂者﹐因風寒暑熱﹐飲食生冷之邪﹐雜揉交病於中﹐正不能堪﹐一任邪之揮霍撩亂﹐故令三焦混淆﹐淸濁相干﹐亂於腸胃也。表甚﹐則有頭痛身痛﹑發熱惡寒之證﹔裏甚﹐則有嘔吐瀉利﹑腹中大痛之證﹔寒甚﹐則轉筋厥逆冷汗﹔暑甚﹐則大渴引飲不已。病旣不同﹐治亦各異﹐惟在詳審其因﹐分而療之﹐庶卒然之頃﹐不致有誤矣。

問曰﹕病有霍亂者何﹖答曰﹕嘔吐而利﹐此名霍亂。

【注】問曰﹕病有霍亂者﹐其狀何似﹖答曰﹕卒然嘔吐﹑瀉利者﹐是名霍亂也。

【集注】成無己曰﹕三焦者﹐水谷之道路。邪在上焦﹐則吐而不利﹔在下焦﹐則利而不吐﹔在中焦﹐必旣吐且利。以飲食不節﹐寒熱不調﹐淸濁相干﹐陰陽乖隔﹐而成霍亂。輕者只曰吐瀉﹐重者揮霍撩亂﹐故曰霍亂。

問曰﹕病發熱﹐頭痛﹐身疼﹐惡寒﹐吐利者﹐此屬何病﹖答曰﹕此名霍亂﹐自吐下﹐又利止﹐復更發熱也。

【注】此承上條﹐以詳出其證也。頭痛身疼﹐發熱惡寒﹐在表之風﹑寒﹑暑﹑熱爲病也﹔嘔吐瀉利﹐在裏之飲食生冷爲病也。具此證者﹐名曰霍亂。若自嘔吐已﹐又瀉利止﹐仍有頭痛身疼惡寒﹐更復發熱﹐是裏解而表不解表也﹐宜用藿香正气湯或香薷飲﹐散而和之可也。若不頭痛身疼﹐惡寒吐瀉﹐汗出發熱﹐渴而引飲﹐是表解而裏未解也﹐宜辰砂六一散或白虎加人參湯﹐補而淸之可也。

【集注】方有執曰﹕發熱﹑頭痛﹑身疼﹑惡寒﹐外感也。吐利﹐內傷也。上以病名求病證﹐此以病證實病名﹐反復詳明之意。

程應旄曰﹕霍亂之證﹐僅見嘔吐而利﹐誰不知責重中焦者﹗若病有發熱頭痛﹐身疼惡寒﹐夾此吐利而來﹐表裏之間﹐倉卒難辧﹐故從屬定名﹐破去傷寒之稱﹐名曰霍亂﹐不欲人以表惑裏也。

沈明宗曰﹕吐利已止﹐復更發熱﹐乃裏气和而表邪未解﹐當從解表之法。或無表證﹐但有腹痛吐利﹐此爲裏邪未解﹐當以和裏爲主。

傷寒﹐其脈微澀者﹐本是霍亂﹐今是傷寒﹐卻四五日至陰經上﹐轉入陰必利﹐本嘔下利者﹐不可治也。

欲似大便而反矢气﹐仍不利者﹐此屬陽明也﹐便必硬﹐十三日愈﹐所以然者﹐經盡故也。

【注】此承上條辧發熱﹑頭痛﹑身疼﹑惡寒﹑吐利等證﹐爲類傷寒之義也。若有前證而脈浮緊﹐是傷寒也。今脈微澀﹐本是霍亂也。然霍亂初病﹐卽有吐利﹐傷寒吐利﹐卻在四五日後邪傳入陰經之時﹐始吐利也。

此本是霍亂之卽嘔吐﹐卽下利﹐故不可作傷寒治之﹐俟之自止也。若止後似欲大便﹐而去空气﹐仍不大便﹐此屬陽明也。然屬陽明者﹐大便必硬﹐𨿽大便硬﹐乃傷津液之硬﹐未可下也﹐當俟至十三日經盡﹐胃和津回﹐便利自可愈矣。若過十三日大便不利﹐爲之過經不解﹐下之可也。

【集注】魏荔彤曰﹕此申解霍亂病﹐似乎傷寒﹐應爲辧明孰爲傷寒之吐利﹐孰爲霍亂之吐利﹐以定治法無誤也。傷寒中之吐利﹐有六經形證﹔而霍亂中之吐利﹐有表裏陰陽。俱應一一辧明﹐方有確見﹐而不搖惑也。

下利後﹐當便硬﹐硬則能食者愈。今反不能食﹐到後經中﹐頗能食﹐復過一經能食﹐過之一日當愈。不愈者﹐不屬陽明也。

【注】此申上條下利後便必硬之義也。凡下利後﹐腸胃空虛﹐津液匱乏﹐當大便硬﹐硬則能食者﹐是爲胃气復至﹐十三日津回﹐便利自當愈也。今反不能食﹐是爲胃气未復﹐俟到十三日後﹐過經之日﹐若頗能食﹐亦當愈也。如其不愈﹐是爲當愈不愈也。當愈不愈者﹐則可知不屬十三日過經便硬之陽明﹐當屬吐利後胃中虛寒不食之陽明﹐或屬吐利後胃中虛燥之陽明也。此則非藥不可﹐俟之終不能自愈也﹐理中﹑脾約﹐擇而用之可矣。

【集注】張璐曰﹕若利止而不能食﹐邪熱去而胃气空虛也﹐俟過一經﹐胃气漸復﹐自能食矣。

霍亂﹐頭痛發熱﹐身疼痛﹐熱多欲飲水者﹐五苓散主之﹔寒多不用水者﹐理中丸主之。

【注】霍亂者﹐水飲內發﹐故吐瀉交作也。風寒外襲﹐故頭痛發熱﹐身疼痛也。熱多欲飲水者﹐是飲熱也﹐主五苓散以兩解其飲熱。若不欲飲水者﹐是中寒也﹐主理中丸以獨溫其中。理中丸﹐卽理中湯和劑作丸也。

【集注】方有執曰﹕霍亂﹐熱多欲飲水者﹐陽邪盛也﹔寒多不用水者﹐陰邪盛也。五苓散者﹐水行則熱瀉﹐是亦兩解之謂也。理﹐治也﹐料理之謂。中﹐裏也﹐裏陰之謂。參﹑術之甘溫裏也﹐甘艸甘平和中也﹐漧薑辛熱散寒也。

沈明宗曰﹕此言霍亂須分寒熱而治也。頭痛﹑發熱﹑身疼痛者﹐風寒傷於表也。外風而挾內熱﹐飲食以致吐利﹐必欲飲水﹐當以五苓散兩解表裏﹐使邪從汗出﹐裏邪卽從小便而去。不欲飲水者﹐寒多無熱﹐胃陽气虛﹐當以理中丸溫中散寒爲主。此以表裏寒熱辧證治病也。

吐利止﹐而身痛不休者﹐當消息和解其外﹐宜桂枝湯小和之。

【注】霍亂吐利已止﹐而身痛不休者﹐此裏和而表未和﹐當消息輕重以治之﹐故宜桂枝湯﹐小汗以和其外也。

【集注】方有執曰﹕吐利止﹐裏和也。身痛﹐表退而新虛也。消息﹐猶言斟酌也。桂枝湯固衛以和表也。

小和﹐言少少與服﹐不令過度之意也。

程應旄曰﹕吐利俱止﹐毫無霍亂證矣﹐僅是身痛不休﹐方可從桂枝例。一和解其外﹐以其中有芍藥之寒﹐故猶當消息﹐猶曰小和。況吐利未止﹐敢恣意於寒涼也哉﹗張錫駒曰﹕本經凡言小和﹑微和者﹐謂微邪而毋庸大攻也。

卽吐且利﹐小便復利﹐而大汗出﹐下利淸谷﹐內寒外熱﹐脈微欲絕者﹐四逆湯主之。

【注】霍亂之爲病﹐旣吐且利﹐津液內亡﹐小盒飯少﹐而無汗。今小便復利﹐而大汗出﹐下利淸谷﹐脈微欲絕者﹐是外之陽虛﹐不能固護﹐內之陰寒﹐獨盛於中﹐內眞寒而外假熱也。故不用理中﹐而以四逆主之也。

【集注】成無己曰﹕吐利亡津液﹐則小盒飯少﹐小便復利而大汗出﹐津液不禁﹐陽气大虛也。脈微爲亡陽﹐若無外熱﹐但內寒下利淸谷﹐爲純陰證。此以外熱爲陽未絕﹐猶可與四逆湯救之。

吳人駒曰﹕旣吐且利﹐而大汗出﹐則泄路盡開。而小便又復利﹐云復利者﹐反不欲其利﹐而爲收藏之地也。

下利淸谷﹐內寒外熱﹐且脈微欲絕﹐一綫之微陽﹐挽回誠爲不易﹐四逆之施﹐詎可緩乎﹖吐利汗出﹐發熱惡寒﹐四肢拘急﹐手足厥冷者﹐四逆湯主之。

【注】霍亂﹐吐利汗出﹐發熱惡寒﹐四肢拘急﹐手足厥冷者﹐乃中外皆寒之證也﹐宜四逆湯助陽以勝陰也。

【集注】方有執曰﹕吐利﹐四肢拘急﹐手足厥冷﹐裏陰盛也﹔汗出﹐發熱﹐惡寒﹐表陽虛也。宜四逆湯中外合救之劑也。

程知曰﹕吐利而復汗出﹐陽气幾於走失矣。發熱﹑惡寒﹐爲陽未盡亡﹐四肢拘急﹐手足厥冷﹐不得不用四逆以助陽退陰也。又按少陰證云﹔惡寒身蜷而利﹐手足厥冷者不治。又云﹕下利惡寒而蜷臥﹐手足溫者可治。

此之吐﹑利﹑汗出﹐四肢拘急﹐手足厥冷﹐而用四逆治之者﹐以有發熱一證也。發熱爲陽未盡亡﹐猶是病患生機。故經又曰﹕吐利手足不逆冷﹐反發熱者不死。

吐已下斷﹐汗出而厥﹐四肢拘急不解﹐脈微欲絕者﹐通脈四逆加豬膽汁湯主之。

【注】霍亂吐﹑下已止﹐汗出而厥﹐四肢拘急﹐脈微欲絕者﹐乃中寒盛極﹐阻格陽气不達於四肢也﹐宜通脈四逆湯加豬膽汁﹐從陰以通陽也。

【集注】成無己曰﹕吐已下斷﹐津液內竭﹐則不當汗出而厥。今汗出而厥﹐四肢拘急不解﹐脈微欲絕者﹐陽气大虛﹐陰气獨盛也。若純與陽藥﹐恐陰爲格拒﹐或嘔或躁﹐不得復入也。與通脈四逆湯加豬膽汁﹐膽苦入心而通脈﹐膽寒補肝而和陰﹐引陽藥使不被格拒。《內經》曰﹕微者逆之﹐甚者從之。此之謂也。

方有執曰﹕已﹐止也。下﹐卽利也。斷﹐絕也。言吐﹑利兩皆止絕﹐而又以其餘証之不解者﹐更出其治也。

惡寒﹑脈微而復利﹐利止﹐亡血也﹐四逆加人參湯主之。

【按】利止亡血﹐如何用大熱補藥﹖利止﹐當是「利不止」。亡血﹐當是「亡陽」。

【注】霍亂吐﹑下已止﹐若惡寒﹑脈微而復利﹐利不止者﹐是陽气虛也﹐宜四逆加人參﹐益其陽補其气也。

【集注】林瀾曰﹕霍亂要在審察寒熱而治。若果夏月中暑霍亂﹐脈虛﹑小便赤少﹐不可用附子﹑漧薑﹐須仔細辧之﹔利止脈微而惡寒﹐乃可用耳。又曰﹕中暑霍亂﹐只宜五苓散﹐加香薷﹑扁豆﹑葛根﹑薑汁炒黃連之類治之。

四逆加人參湯方

於四逆湯方內﹐加人參一兩﹐余根據四逆湯法。

吐利發汗﹐脈平﹑小煩者﹐以新虛不勝穀气故也。

【注】霍亂﹐吐已利斷﹐汗出已止﹐脈平和者﹐內外俱解也。法當食﹐食之小煩者﹐以吐下後新虛﹐不勝穀气故也。節其飲食﹐自可愈矣。

【集注】鄭重光曰﹕吐﹑利﹑發汗﹑脈平﹐陰退陽回﹐乃有此象﹐猶以新虛不勝穀气﹐而致小煩。蓋霍亂吐利﹐時不可便與飲食﹐以胃气逆反﹐倉廩未固﹐不可便置米谷耳﹗張錫駒曰﹕霍亂一病﹐夏秋最多﹐是風寒暑濕之邪﹐中人皆能病霍亂﹐非止一寒邪也。若吐利過甚﹐損傷中焦之气﹐以致陰陽間隔﹐手足厥冷﹐脈微欲絕﹐不多飲水者﹐無分寒暑﹐皆宜四逆理中治之。蓋邪盛而正實者﹐當瀉其邪﹔邪盛而正衰者﹐宜扶其正。況夏月之時﹐陽气浮於外﹐陰气伏於內﹐復以冷風寒其形﹐冷水寒其胃﹐內外皆寒﹐風暑之邪﹐未有不乘虛入於陰經者。所以夏月只有陰證﹐而無傷寒﹐今人患暑證死﹐而手足指甲皆靑者﹐陰證也。古人以大順散治暑﹐良有以也。

卷十五

辧可汗病脈證篇

夫以爲疾病至急﹐倉卒尋按﹐要者難得﹐故重集諸可與不可方治﹐比之三陰三陽篇中﹐此易見也。又時有不止是三陰三陽﹐出在諸可與不可中也。

【注】夫以疾病至急﹐倉卒尋求﹐治法難得﹐其要者﹐汗﹑吐﹑下也﹐故重集汗﹑吐﹑下諸可與﹑不可與之法﹐比之三陰三陽篇中﹐則易見也。又時有不止是三陰三陽篇中者﹐亦出在諸可與﹑不可與中也。

大法﹕春夏宜發汗。

【注】春夏陽气舒暢﹐故宜發汗﹐醫治常道﹐此大法也。

【集注】程應旄曰﹕春夏宜發汗者﹐發汗有助宣陽气之功﹐等於春夏發生長育之義。今人多以麻﹑桂二湯﹐作春夏之禁藥﹐其輕於畔經者﹐由其未明天道也。

凡發汗﹐欲令手足俱周時出﹐以然﹐一時間許﹐亦佳﹐不可令如水淋漓。若病不解﹐當重發汗。汗多者必亡陽﹐陽虛不得重發汗也。

【注】凡發汗﹐令手足俱周時出﹐是欲汗緩出周徧﹐則邪气悉丟﹐正气不傷也。以然﹐不得令如水淋漓爲度﹐不欲汗急出過多也。若急出過多﹐則邪气不盡﹐正气反傷矣。倘若病不解﹐當重發汗﹐但前汗已多﹐更汗必亡其陽﹐陽虛卽病不解﹐故不敢再發其汗也。

【集注】成無己曰﹕汗緩緩出﹐則表裏之邪悉去。汗大出﹐則邪气不除﹐但亡陽也。陽虛爲無津液﹐故不可重發汗。

方有執曰﹕此叮嚀發汗之節度也。

張錫駒曰﹕汗乃津液﹐汗多則亡津液﹐何以又謂亡陽也﹖經云﹕上焦開發腠理﹐燻膚﹑充身﹑澤毛﹐若霧露之漑。蓋汗𨿽津液﹐必借陽气之燻蒸宣發而後出﹐故汗多亡津液﹐而陽亦隨之俱亡也。

凡服湯發汗﹐中病卽止﹐不必盡劑也。

【注】服湯發汗﹐汗出病解﹐便可止再服﹐不必定然盡劑。

【集注】程應旄曰﹕中病卽止﹐亦麻黃﹑桂枝互舉之詞﹐示撙節於「中」字﹐所以嚴不中之禁也。

凡云可發汗﹐無湯者﹐丸散亦可用﹐要以汗出爲解。然不如湯﹐隨證良驗。

【注】凡云可發汗無湯者﹐一時倉卒無湯﹐以丸散代之亦可﹐要不過以汗出爲解耳。然丸散乃定劑﹐不如湯可隨證而進﹐其驗甚準﹐故曰良也。

【集注】程應旄曰﹕丸散僅可從權﹐隨證則不如湯。

夫病脈浮大﹐問病者﹐言但便硬耳。設利者爲大逆﹐硬爲實﹐汗出而解﹐何以故﹖脈浮當以汗解。

【注】脈浮大﹐屬表未解﹐𨿽有便硬裏實﹐亦不可利下﹐何以故﹖因脈浮也。當先解其外﹐表解熱除﹐內外和諧﹐而大便自通矣。設用利藥﹐是爲大逆也。

【集注】成無己曰﹕結胸𨿽急﹐脈浮大尢不可下﹐下之卽死﹐況此便硬乎﹖論中有云﹕本發汗而復下之﹐此爲逆﹔若先發汗﹐治不爲逆﹐此之謂也。

卷十五

辧不可汗病脈證篇

脈濡而弱﹐弱反在關﹐濡反在巓﹐微反在上﹐澀反在下﹐微則陽气不足﹐澀則無血。陽气反微﹐中風汗出﹐而反躁煩﹔澀則無血﹐厥而且寒﹐陽微發汗﹐躁不得眠。

【注】浮而無力﹐濡脈也。沈而無力﹐弱脈也。浮中沈俱無力﹐似有似無﹐微脈也。滯而不流利﹐澀脈也。

巓謂浮也﹐上謂寸也﹐下謂尺也。脈濡而弱﹐弱反在關﹐濡反在巓﹐微反在上﹐澀反在下﹐謂關脈浮濡沈弱。

寸脈微﹐尺脈澀﹐陽虛則寸脈微﹐血少則尺脈澀。此陽虛血少﹐不可汗之脈也。陽虛當汗出惡寒﹐血少當心煩發熱。此陽虛血少﹐不可汗之證也。若誤認爲太陽中風而發其汗﹐必致陰陽相失而兩亡﹐則反煩躁不眠﹐厥而且寒矣。

脈濡而弱﹐弱反在關﹐濡反在巓﹐弦反在上﹐微反在下。弦爲陽運﹐微爲陰寒﹐上實下虛﹐意欲得溫﹐微弦爲虛﹐不可發汗﹐發汗則寒粟﹐不能自還。

【注】此謂關脈浮濡沈弱﹐寸脈弦﹐尺脈微也。弦爲少陽熱邪之診﹐微爲少陰寒邪之診﹐故曰上實下虛也。

然微弦同見﹐虛實未審﹐惟察其人意欲得溫﹐則非惡寒在表﹐而是畏寒在裏也﹐故不可發汗。若誤發其汗﹐則陰愈盛而生寒栗﹐陽愈衰而不能自還矣。

諸脈得數動微弱者﹐不可發汗﹔發汗則大便難﹐腹中幹﹐胃燥而煩。其形相像﹐根本異源。

【注】凡諸病得數動脈者﹐有餘診也﹐可發汗﹐若按之微弱者﹐是外假實而內眞虛也﹐不可發汗。若誤發其汗﹐傷其津液﹐則腹中幹﹐大便難﹐胃燥而煩﹐其形似胃實熱結之陽明﹐究其根本﹐實由發虛家汗﹐致成津枯虛燥之陽明也。故曰﹕其形相像﹐根本異源也。

【集注】程知曰﹕動數爲熱﹐微弱爲虛﹐發汗動津液﹐則便難腹幹﹐胃燥而煩。此與陽明裏熱之證。𨿽曰其形相似﹐而根本則有虛實之不同也。

張志聰曰﹕數動陽脈也﹐微弱陰脈也。諸脈得動數微弱者﹐猶言左右三部﹐或得動數之脈而按之微弱者﹐皆不可發汗。發汗則津液內竭﹐故大便難﹔水气外泄﹐故腹中幹﹔火熱上蒸﹐故胃燥而煩。其形相像者﹐汗後而燥證相同也。根本異源者﹐動數之脈屬乎陽﹐微弱之脈屬乎陰﹐有陰﹑有陽﹑有虛﹑有實也。

厥﹐脈緊﹐不可發汗﹔發汗則聲亂咽嘶﹐舌萎聲不得前。

【注】可發汗之脈﹐必陰陽俱緊﹐今厥而脈緊﹐乃少陰之緊﹐非太陽之緊也。若發其汗﹐則傷少陰之气﹐聲亂咽嘶﹐舌萎聲不得前之證作矣。

【集注】成無己曰﹕厥而脈緊﹐則少陰傷寒也。法當溫裏﹐而反發汗﹐則損少陰之气。其脈不能入肺中﹐循喉嚨挾舌本﹐故聲亂咽嘶﹐舌萎聲微﹐言語不得髙也。

魏荔彤曰﹕此段就厥證論脈﹐知陽虛禁汗﹐因明諸逆發汗之貽誤也。厥也﹐凡厥有冷厥﹑熱厥﹑蛔厥﹑寒熱相勝之厥。但見緊脈﹐無論何厥﹐病皆在陰。若發汗反攻其陽﹐則气散血竭。夫舌根於腎﹐聲出於肺﹐聲亂咽嘶﹐肺气欲絕也。舌萎﹐卽萎不爲用也。聲不得前﹐本气不振也。皆由於發汗﹐散亡其腎肺二髒眞气也。

動气在右﹐不可發汗﹐發汗則衄而渴﹐心苦煩﹐飲卽吐水。動气在左﹐不可發汗﹐發汗則頭眩﹐汗不止﹐筋惕肉。動气在上﹐不可發汗﹐發汗則气上衝﹐正在心端。動气在下﹐不可發汗﹐發汗則無汗﹐心中大煩﹐骨節苦痛﹐目暈惡寒﹐食則反吐﹐谷不得前。

【注】動气者﹐築築然气跳動也。臍之上下左右﹐四髒之位也。四髒之气﹐不安其位故動也。緣素爲客邪所據﹐本髒之气﹐已失其守﹐尙賴中州胃气爲主﹐卽有表邪﹐不可發汗﹐恐胃中之气液兩傷﹐本髒失養﹐則所不勝之邪﹐因而同病也。動气在右﹐肺气不治﹐心不恆徳。若誤汗之﹐則心气愈熱﹐血脈沸騰﹐故衄而渴﹑苦煩也﹔肺失治節﹐不能通調水道﹐故飲卽吐水也。動气在左﹐肝气不治﹐肺不恆徳。若誤汗之﹐則肝虛失升﹐故頭眩也﹔若汗出不止﹐津液失養筋肉﹐故惕也。動气在上﹐心气不治﹐腎不恆徳。若誤汗之﹐則心气虛﹐故腎气上衝﹐正在心端也。動气在下﹐腎气不治﹐脾不恆徳。若誤汗之﹐腎水虛竭﹐故骨痛﹑惡寒無汗﹐心煩目暈也﹔脾土過燥﹐不守常化﹐故食則反吐﹐谷不得近也。

【集注】程知曰﹕此言動气不可發汗也。蓋正气內虛﹐髒气不治﹐故气築築然動。動气爲裏虛﹐故不可發汗。

程應旄曰﹕髒气不安其位﹐故動。原素有邪據﹐本髒之气﹐反在根據附之間﹐最易離經﹐所恃奠定之者﹐全賴胃气爲之主。發汗虛其胃气﹐則四髒失所養﹐反被邪攻﹐各見離經之象﹐病𨿽左右上下之不同﹐要其失於建中之義則一也。

咽中閉塞﹐不可發汗﹔發汗則吐血﹐气微絕﹐手足厥冷﹐欲得蜷臥﹐不能自溫。

【注】少陰之脈﹐循喉嚨系舌本﹐咽中閉塞﹐少陰之气不能上通也。若彊發少陰汗﹐陽微不能作汗﹐必動其血﹐故吐血﹐气微絕﹐蜷臥厥冷﹐不能自溫也。

【集注】程知曰﹕咽中閉塞﹐不可發汗﹐蓋陰邪盛也﹐彊發其汗﹐必動其血。至於吐血﹑气欲絕﹐則並腎中之微陽不能自存﹐故遂手足厥冷﹐欲得蜷臥﹐不能自溫。夫下厥上竭﹐蜷臥厥冷﹐在少陰皆危證也。

程應旄曰﹕汗劑爲陽﹐施於陰經則逆。咽中閉塞﹐由少陰液少﹐腎气不能上通也。發少陰汗﹐則下厥上竭﹐故見證如此。

咳者則劇﹐數吐涎沫﹐咽中必幹﹐小便不利﹐心中饑煩﹐時而發﹐其形似瘧﹐有寒無熱﹐虛而寒栗。咳而發汗﹐蜷而苦滿﹐腹中復堅。

【注】咳者則劇﹐咳之甚也。數吐涎沫﹐肺傷液耗矣。故咽漧﹑小便不利﹐心中饑煩也。時﹐周時也﹐謂周時一發。其形似瘧﹐有寒無熱﹐中虛而生寒栗也。若誤以爲形寒之咳而發其汗﹐則肺气旣虛而衛陽又亡﹐陽气兩傷﹐不能溫及中下﹐陰气凝於內外﹐自蜷而苦滿﹐腹中復堅矣。

【集注】程知曰﹕此承上言濡弱弦微之脈﹐其有咳者﹐則病劇﹐而不可汗也。咳則數吐涎沫﹐其咽中必幹﹐小便必不利﹔膈中陽虛﹐必心中饑而煩。衛气一日夜五十度周於身﹐陽虛不能自衛﹐故時寒栗如瘧﹐但有寒無熱。

此而發汗﹐則陽气愈虛陰寒益盛﹐必蜷而苦滿﹐腹中轉堅也。

咳而小便利﹐若失小便者﹐不可發汗﹐汗出則四肢厥而逆。

【注】咳多飲病﹐小便應不利﹐若小便利﹐知無飲也。今咳而遺失小便﹐是不但無飲﹐且系下焦陽虛﹐膀胱不固之咳也。故不可發汗﹐汗出則陽气愈衰﹐四肢逆冷矣。

【集注】程知曰﹕《內經》謂腎咳不已﹐膀胱受之﹐膀胱咳狀﹐咳而遺尿﹐故咳而小便利。若失小便者﹐是腎中陽虛也﹐發汗則陽气益亡﹐故厥冷。

諸逆發汗﹐病微者難瘥﹔劇者言亂﹐目眩者死﹐命將難全。

【注】不當汗而汗﹐當汗而過汗﹐皆致逆﹐故曰﹕諸逆也。發汗致逆之病﹐病微者難瘥﹐病劇者則死。劇者﹐謂陽脫見鬼則言亂﹐陰脫目盲則目眩也。

【集注】程應旄曰﹕諸逆屬少陰居多﹐陰寒極矣。發汗是重奪其陽﹐𨿽有微劇不同﹐皆關於死﹐明乎陽爲人命之根也。

傷寒頭痛﹐翕翕發熱﹐形象中風﹐常微汗出﹐自嘔者﹐下之益煩﹐心懊如饑﹔發汗則致痙﹐身彊難以屈伸﹔燻之則發黃﹐不得小便﹔灸則發咳唾。

【注】頭痛翕翕發熱﹐汗出則嘔﹐形相中風者﹐當以桂枝湯解肌。若下之﹐重則變結胸痞硬﹐輕則爲心中益煩﹑懊如饑。不以桂枝湯解肌﹐而以麻黃湯發汗﹐表虛風入則致痙﹐故身彊難以屈伸也。或以火燻蒸劫汗﹐則不得小便﹐熱從濕化而發黃也。灸則火邪傷肺﹐故發咳唾不已也。

【集注】成無己曰﹕若反下之﹐邪熱乘虛流於胸中爲虛煩﹐心中懊如饑。若發汗則虛表﹐熱歸經絡﹐熱甚生風﹐故身彊直而成痙。若燻之則火熱相合﹐消爍津液﹐故小便不利而發黃。肺惡火﹐灸則火熱傷肺﹐必發嗽而咳唾也。

髙士宗曰﹕汗下火燻﹐施治各異﹐損正則一﹐故舉下之﹑燻之﹐與發汗而並論之也。

魏荔彤曰﹕此申明𨿽有表證宜汗﹐亦當詳察知禁也。似中風頭痛﹐翕翕發熱﹐桂枝證也﹐嘔則仍是水飲內蓄矣。誤下益煩﹐懊如饑﹐則未下時已煩可知﹐此特更甚耳。若再誤汗﹐表虛風入﹐故身彊難以屈伸﹐火燻逼汗﹐熱入於裏﹐故小便不得。蓋小便利者不成黃證﹐發黃則小便爲濕邪所阻﹐熱邪所耗可知。灸則熱上衝﹐故咳唾膿血也。

卷十五

辧可吐病脈證篇

大法﹕春宜吐。

【注】汗﹑吐﹑下﹐治病之大法。謂春宜於吐者﹐是象天之春气上升以立法也。然凡病有當吐者則吐之﹐又不可一槪而論也。

【集注】程應旄曰﹕吐法從升﹐有發陳之義﹐故曰﹕春宜吐。

凡用吐湯﹐中病便止﹐不必盡劑也。

【注】凡用吐湯﹐原以去上焦之邪﹐中病卽止﹐若病去而過用之﹐反傷中气﹐所以不必盡劑也。

【集注】程應旄曰﹕吐以去上焦之邪。上焦爲淸陽之分﹐吐之過劑則邪去﹐而所傷者膻中之陽﹐陽固不可不寶惜也。

病胸上諸實﹐胸中鬱鬱而痛﹐不能食﹐欲使人按之﹐而反有涎唾﹐下利日十餘行﹐其脈反遲﹐寸口脈惟滑﹐此可吐之。吐之利則止。

【注】胸上諸實﹐謂或痰﹑或熱﹑或寒之類也。諸實爲病﹐故胸中鬱鬱而痛﹐不能食也。欲使人按之﹐不但痛不能減﹐而反有涎唾﹐知邪在胸中盛滿﹐得按而上溢也。經曰﹕下利脈遲而滑者﹐內實也。今下利日十餘行﹐其脈反遲﹐寸口惟滑﹐知寒實在上﹐水不下輸膀胱而走大腸也﹐故但吐之利自止也。

【集注】張璐曰﹕痛不得食﹐按之反有涎唾者﹐知有寒痰在胸中也。下利脈遲﹐寸口惟滑者﹐爲膈上實﹐故吐之則利自止也。

病手足逆冷﹐脈乍結﹐以客气在胸中﹐心下滿而煩﹐欲食不能食者﹐病在胸中﹐當吐之。

【注】病患手足厥冷﹐脈乍結者﹐以寒邪結气﹐結在胸中﹐陽气不能四達也。心下滿而煩者﹐實結則滿﹐陽郁則煩也。欲食不能食者﹐是客气病在胸中﹐故當吐之也。

【集注】成無己曰﹕此與瓜蒂散證同。彼云脈乍緊﹐此云脈乍結﹐惟此有異。緊爲內實﹐乍緊則邪在胸中﹐實而未深也。結爲結實﹐乍結則邪在胸中﹐結而未深也。𨿽所治俱同﹐但輕之﹑重之不無別也。

程知曰﹕脈來緩﹐時一止復來﹐曰結。結者﹐痰气結滯之名。此與瓜蒂散證同。但彼云脈乍緊則爲寒邪盛﹐此云脈乍結則爲痰气實也。正張錫駒曰﹕病患手足厥冷者﹐气機內結﹐不能外達於四肢也。心下滿而煩者﹐邪實則滿﹐正傷則煩也。

魏荔彤曰﹕脈乍結﹐非脈之本然﹐乃有形之邪﹐阻礙其胸中宗气﹐故榮衛之气不能暢行﹐非同於气血虛微﹐不能流布之結也。

宿食在上脘者﹐當吐之。

【注】胃有三脘﹐宿食在上脘者﹐痛在胸膈﹐痛則欲吐﹐可吐不可下也。在中脘者﹐痛在心口﹐痛欲吐或不吐﹐可吐可下也。在下脘者﹐痛在臍上﹐痛不欲吐﹐不可吐可下也。故曰﹕宿食在上脘者﹐當吐之。此詳凡在上者﹐皆可吐也。

【集注】成無己曰﹕宿食在中下脘﹐則宜下﹐宿食在上脘﹐則當吐。《內經》曰﹕其髙者﹐因而越之﹔其下者﹐引而竭之。

方有執曰﹕上脘﹐謂胃腑之口也。

張志聰曰﹕胃爲水谷之海﹐有上脘﹑中脘﹑下脘之分。上主納﹐中主化﹐今食在上脘﹐不得腐化﹐故爲宿食﹐當吐之。

程應旄曰﹕宗气聚於胸中﹐升降呼吸出焉。淸陽之分﹐豈容濁物畱滯﹐吐以宣之﹐使無障礙也。若屬表邪傳入無形而有形﹐則痞滿結胸﹐另有治法﹐均非宜矣。

卷十五

辧不可吐病脈證篇

具見六經中。

卷十五

辧可下病脈證篇

大法﹕秋宜下。

【注】天至秋則气降﹐物至秋則成實﹐實則宜下。凡邪在下者﹐俱宜取法乎此義也。

凡可下者﹐用湯勝丸散﹐中病便止﹐不必盡劑也。

【注】湯者蕩也﹐丸者緩也。下藥貴速﹐故凡服下藥用湯﹐所以勝丸也。中病卽止﹐不必盡劑者﹐恐盡劑反傷其正气也。

【集注】程應旄曰﹕用湯勝丸﹐貴活法也。中病卽止﹐示節制也。

下利﹐三部脈皆平﹐按之心下硬者﹐急下之﹐宜大承气湯。

【注】下利心下硬者﹐諸瀉心湯證也。若寸﹑關﹑尺三部脈平實有力﹐𨿽下利仍宜攻其硬也。

【集注】方有執曰﹕三部脈皆平﹐血气和可知矣。心下硬實也。所以急下之也。

張錫駒曰﹕《本經》云﹕若自下利者﹐脈當微厥。今反和者﹐此爲內實也﹐宜下之。

下利﹐脈遲而滑者﹐內實也。利未欲止﹐當下之﹐宜大承气湯。

【注】脈遲不能兼滑﹐惟浮取之遲﹐沈取之滑﹐則有之矣。今下利脈遲而滑﹐謂浮遲而沈滑也﹐浮遲則外和﹐沈滑則內實。欲止內實之下利﹐仍當下之﹐使積去則利自止﹐宜大承气湯。

【集注】程應旄曰﹕遲而滑﹐滑在下而遲在上﹐知爲物阻之遲﹐非寒陰之遲﹐故但下其所阻﹐則內實去而利自止矣﹗問曰﹕人病有宿食﹐何以別之﹖師曰﹕寸口脈浮而大﹐按之反澀﹐尺中亦微而澀﹐故知有宿食﹐當下之﹐宜大承气湯。

【按】尺中「微」字﹐當是「大」字﹐若是「微」字﹐斷無當下之理。

【注】寸口脈浮而大﹐按之反澀﹐謂按之且大﹑且澀﹑且有力也﹐關上尺中亦然。大澀有力﹐爲實而不利之診﹐故知有宿食也﹐當下之﹐宜大承气湯。

【集注】程知曰﹕滑爲有食﹐結滯經宿﹐則脈澀矣。尺以候內﹐沈以候裏﹐故宿食之脈﹐按之反澀﹐尺中亦大而澀也。

下利不欲食者﹐以有宿食故也﹐當下之﹐宜大承气湯。

【注】初下利不欲食者﹐是傷食惡食﹐故不欲食也﹐若久下利不欲食者﹐是傷脾﹐食後飽脹不欲食也。今初下利卽不欲食﹐故知有宿食也﹐當下之﹐宜大承气湯無疑也。

【集注】程應旄曰﹕傷食惡食﹐故不欲食﹐與不能食者自別。下利有此﹐更無別樣虛證﹐知非三陰之下利﹐而爲宿食之下利也﹐故當下之。

下利瘥﹐至其年月日時復發者﹐以病不盡故也﹐當下之﹐宜大承气湯。

【注】下利瘥後﹐至其年月日時而復發其利者﹐此宿食積病攻之不盡故也。若其人形气不衰﹐飲食尙彊﹐當攻其未盡﹐自不復發矣﹐宜大承气湯。

【集注】方有執曰﹕其期也﹐謂周其一年之月日期也。

程應旄曰﹕下利瘥後﹐而余邪之棲於腸胃回折處者未盡﹐是爲伏邪。凡得其候而伏者﹐仍應其候而伸下﹐則搜而盡之矣。

下利脈反滑﹐當有所去﹐下乃愈﹐宜大承气湯。

【注】此承上條互發其義﹐以詳其脈也。下利脈反滑﹐是證虛脈實﹐不相宜也。若其人形气如常﹐飲食如故﹐乃有當去之積未去也﹐下之乃愈﹐宜大承气湯。

【集注】程應旄曰﹕滑爲實﹐故可行通因通用之法。

病腹中滿痛者﹐此爲實也﹐當下之﹐宜大承气湯。

【注】腹中不滿而痛者﹐病或屬虛﹐若滿而痛﹐則爲實矣﹐當下之﹐宜大承气湯。

【集注】張璐曰﹕腹中旣滿且痛﹐爲實結無疑﹐急須下之。

程應旄曰﹕病腹中滿痛﹐𨿽在陰經﹐亦可下﹐不必其爲陽明矣。

傷寒後脈沈﹐沈者﹐內實也﹐下之解﹐宜大柴胡湯。

【注】傷寒後不解﹐脈沈﹐沈而有力者﹐內實也﹐宜以下解。然其人必午後小有潮熱﹐故取大柴胡兩解之也。

脈雙弦而遲者﹐必心下硬﹐脈大而緊者﹐陽中有陰也﹐可下之﹐宜大承气湯。

【注】雙弦﹐謂左關﹑右關皆見脈弦也。左關脈弦﹐肝本脈也﹔右關脈弦﹐木刑土也。弦者﹐飲也﹔遲者﹐寒也。心下硬者﹐是肝邪挾寒飲而傷胃﹐故不可下﹐乃生薑瀉心湯證也。若脈大按之緊﹐是陽有餘而陰亦實也﹐乃有餘之硬﹐非胃傷者比﹐故可下之﹐宜大承气湯也。

卷十五

辧不可下病脈證篇

脈濡而弱﹐弱反在關﹐濡反在巓﹐微反在上﹐澀反在下。微則陽气不足﹐澀則無血﹔陽气反微﹐中風汗出﹐而反躁煩﹔澀則無血﹐厥而且寒。陽微則不可下﹐下之則心下痞硬。

【注】此卽前不可發汗之條。所謂關脈浮濡沈弱﹐寸脈微﹐尺脈澀﹐陽虛血少之診也。汗旣不可﹐下亦不可﹐均爲陽虛故也﹐若誤下之﹐則寒虛內竭﹐心下痞硬﹐必成太陰誤下下利之痞硬矣。

【集注】程應旄曰﹕誤汗亡陽分之陽﹐誤下亡陰分之陽﹐無陽則陰獨﹐而地气得以上居﹐故心下痞硬。

脈濡而弱﹐弱反在關﹐濡反在巓﹐弦反在上﹐微反在下。弦爲陽運﹐微爲陰寒﹐上實下虛﹔意欲得溫﹐微弦爲虛﹐虛者不可下也。

【注】此亦前不可發汗之條。所謂關脈浮濡沈弱﹐寸脈弦﹐尺脈微﹐上實下虛之診也。微弦爲虛﹐旣不可汗﹐亦不可下﹐下虛故也。

【集注】成無己曰﹕虛家下之﹐是爲重虛。

脈濡而弱﹐弱反在關﹐濡反在巓﹐浮反在上﹐數反在下。浮爲陽虛﹐數爲無血﹔浮爲虛﹐數生熱﹔浮爲虛﹐自汗出而惡寒﹔數爲痛﹐振而寒栗﹔微弱在關﹐胸下爲急﹐喘汗而不得呼吸﹐呼吸之中﹐痛在於脇。振寒相搏﹐形如瘧狀﹐醫反下之﹐故令脈數發熱﹐狂走見鬼﹐心下爲痞﹐小便淋漓﹐少腹甚硬﹐小便則尿血也。

【注】此謂關脈浮濡沈弱﹐寸脈浮﹐尺脈數也。關濡弱爲中气虛乏﹐寸浮無力爲陽虛﹐尺數無力爲血虛。

陽虛故汗自出而惡寒﹐血虛故身痛振寒而栗﹐中气虛乏故胸膈气急﹐喘汗而不得呼吸﹐呼吸之中痛引於脇也。

振寒相搏﹐形如瘧狀﹐裏邪不實﹐表邪未解﹐醫反下之﹐虛陽未罷之表盡陷於裏﹐故令脈虛數無倫﹐發熱狂走見鬼﹐心下爲痞﹐少腹甚硬﹐小便淋漓﹑尿血也。

【集注】張璐曰﹕寸口浮濡而關弱尺數者﹐以其人陽气本虛﹐虛陽陷於陰分也﹐若誤下傷血﹐必致狂走﹑痞滿﹑尿血也。

魏荔彤曰﹕前虛寒之忌下易知﹐此虛而兼熱之忌下難知﹐故兩條相映互言﹐以示禁也。

脈濡而緊﹐濡則衛气微﹐緊則營中寒﹔陽微衛中風﹐發熱而惡寒﹔營緊衛气冷﹐微嘔心內煩。醫爲有大熱﹐解肌而發汗﹐亡陽虛煩躁﹐心下苦痞堅﹐表裏俱虛竭﹐卒起而頭眩﹐客熱在皮膚﹐悵怏不得眠。不知胃气冷﹐緊寒在關元﹐技巧無所施﹐汲水灌其身﹐客熱因時罷﹐栗栗而振寒﹔重被而覆之﹐汗出而冒巓﹐體惕而又振﹔小便爲微難﹐寒气因水發﹐淸谷不容間﹐嘔變反腸出﹐顚倒不得安﹐手足爲微逆﹐身冷而內煩。遲欲從後救﹐安可復追還﹗【注】脈濡而緊﹐謂浮濡而沈緊也。濡則衛表微﹐緊則營裏寒﹐外有發熱汗出惡寒之表﹐內有微嘔心煩之裏。醫爲有熱﹐解肌發汗﹐表陽愈虛﹐而生煩躁﹐裏寒更急﹐心下痞硬﹐表虛裏冷﹐故卒起頭眩﹐悵怏不眠。若徒以客熱在膚﹐不知中寒在裏﹐而以冷水灌身﹐𨿽客熱因而時罷﹐但栗栗振寒﹐不容不重被而覆之﹐汗出必眩﹐惕振厥逆﹐下利淸谷﹐煩躁不安而死﹐以中外之陽兩亡﹐不能復還也。

【集注】張錫駒曰﹕汗出而冒巓者﹐汗出則陽气外亡﹐頭昏冒而目不明﹐故曰冒巓。小便爲微難﹐陽亡而气不施化也。淸谷不容間﹐不利淸谷無間隙之時也。嘔變者﹐嘔出之味變也。腸出者﹐下利而廣腸脫出也。

脈浮而大﹐浮爲气實﹐大爲血虛﹔血虛爲無陰﹐孤陽獨下陰部者﹐小盒飯赤而難﹐胞中當虛﹐今反小便利而大汗出﹐法應衛家當微﹐今反更實﹐津液四射﹔營竭血盡﹐幹煩而不得眠﹐血薄肉消﹐而成暴液。醫復以毒藥攻其胃﹐此爲重虛。客陽去有期﹐必下如污泥而死。

【注】脈浮而大﹐謂脈浮取有力﹐按之大而無力﹐乃革脈象也。浮爲气實外急﹐大爲血虛中空﹐血虛甚則亡陰﹐陰亡則陽無偶也﹐故曰﹕孤陽獨下陰部。謂衛陽下就其陰﹐小盒飯赤而難﹐以胞中虛竭也。若陽不下就其陰﹐則小便反利而大汗出﹐是衛陽表虛﹐邪陽內入﹐無陰以化﹐故反更實﹐致津液四射﹐營竭血盡﹐肉消胃幹﹐煩不得眠也。醫不知此﹐乃以中空暴液之陽明﹐誤爲胃實﹐復以峻藥攻之﹐則爲虛虛﹐胃陽之去可期﹐必下污穢如泥而死也。

【集注】程知曰﹕此言气實血虛之脈﹐小便利而大汗出者﹐不可下也。

程應旄曰﹕無陰而孤陽獨下陰部﹐倘得小便赤而難﹐則胞中不虛﹐僅爲陽摶。陽未離﹐則陰得滯而未散﹐今反小便利而大汗出﹐則衛气更微矣。其反更實者﹐非衛陽之實﹐而客陽之實也。衛陽猶或抱陰﹐客陽則專於攻陰﹐故津液四射﹐而爲小便利﹐爲大汗出。熱甚逼陰﹐所以營竭血盡﹐幹煩而不得眠﹐血薄肉消而成暴液。

暴液云者﹐點滴皆火气煎熬而出也。毒藥攻胃﹐則土敗而四髒無生﹐下如污泥而死矣。

傷寒﹐脈陰陽俱緊﹐惡寒發熱﹐則脈欲厥﹔厥者﹐脈初來大﹐漸漸小﹐更來漸大﹐是其候也。如此者﹐惡寒甚者﹐翕翕汗出﹐喉中痛﹔若熱多者﹐目赤脈多﹐睛不慧。醫復發之﹐咽中則傷﹔若復下之﹐則兩目閉﹐寒多便淸谷﹐熱多便膿血﹔若燻之﹐則身發黃﹔若熨之﹐則咽燥。若小便利者﹐可救之﹔若小便難者﹐爲危殆。

【注】傷寒﹐脈陰陽俱緊﹐惡寒發熱﹐太陽表證也。則脈欲厥﹐謂浮緊之脈﹐初大漸小﹐知爲欲厥之脈也。

初來大﹐陽爲之也﹐故發熱﹔漸漸小﹐陰爲之也﹐故發厥。更大更熱﹐更小更厥﹐是其候也。如此者﹐當以寒熱別其厥。惡寒甚﹐翕翕汗出﹐咽中痛﹐是少陰寒厥也﹔發熱多﹐目赤脈多﹐睛不了了﹐是陽明熱厥也。寒甚熱多之厥﹐而誤發之﹐則咽痛似傷﹔而誤下之﹐則兩目多閉。凡厥者必下利﹐寒厥之利﹐下利淸谷也﹔熱厥之利﹐下利膿血也。此又以利辧厥之寒熱也。若以燻蒸取汗﹐則發身黃﹐濕熱合也。若以火熨取汗﹐則咽燥﹐火甚傷津也。若小便利者﹐則陰未亡﹐故可救之﹔小便難者﹐則陰已亡﹐爲危殆也。

【集注】程知曰﹕言外傷於寒﹐爲濕熱之病﹐不可汗﹑下﹑燻﹑熨也。

張璐曰﹕脈來厥者﹐知厥逆之寒熱交勝也。初來大者﹐爲邪气鼓動﹔漸漸小﹐爲正气受傷﹔更來漸漸大﹐爲邪气復進也。蓋因其人正气本虛﹐不能主持﹐隨邪气進退﹐故其脈亦隨邪气進退﹐忽大忽小也。小便利者﹐津液未竭﹔小便難者﹐津液已絕﹐爲危殆也。

傷寒發熱﹐口中勃勃气出﹐頭痛目黃﹐衄不可制﹐貪水者必嘔﹐惡水者厥。若下之﹐咽中生瘡﹐假令手足溫者﹐必下重便膿血。頭痛目黃者﹐若下之﹐則目閉。貪水者﹐若下之﹐其脈必厥﹐其聲嚶﹐咽喉塞﹔若發汗﹐則戰栗﹐陰陽俱虛。惡水者﹐若下之﹐則裏冷不嗜食﹐大便完谷出﹔若發汗﹐則口中傷﹐舌上白苔﹐煩躁﹐脈數實﹐不大便六七日﹐後必便血﹔若發汗﹐則小便自利也。

【注】傷寒發熱﹐口中勃勃气盛而出﹐頭痛目黃﹐將欲作衄﹐衄不可制﹐以陽邪盛﹐故衄之甚也。貪水者﹐水與熱搏﹐故嘔也﹔惡水者﹐裏陰寒盛﹐故厥也。傷寒發熱﹐口中出气盛者﹐若下之﹐熱邪入淺﹐咽中生瘡﹔入深﹐下重膿血。頭痛目黃者﹐若下之﹐則兩目閉﹐液傷漧澀也。貪水者﹐若下之﹐熱去水停﹐故肢厥聲嚶﹐咽喉塞也﹔若發汗過多亡陽﹐故戰栗﹐表裏俱虛也。惡水者﹐若下之﹐裏寒更甚﹐故不嗜食﹐下利完谷也﹔若發汗動其虛陽﹐故口中瘡﹐舌上白苔煩躁也。若脈數有力﹐不大便而惡水﹐熱在於陰﹐故六七日後必便血也。

若更發其汗﹐陰陽俱虛﹐故小便自利也。

【集注】程知曰﹕傷寒發熱﹐熱在表也﹔口中勃勃气出﹐熱在裏也。頭痛目黃﹐衄不可制﹐所感之寒與所郁之熱﹐共蒸於上也。此當以貪水惡水辧之﹔貪水者﹐陰虛而熱勝﹐水入而熱與之拒﹐故嘔也﹔惡水者﹐陽虛而寒勝﹐水入而陽气不任﹐故厥也。蓋熱气挾寒邪上蒸﹐法當辧寒熱多寡而用淸解﹐設不知而妄下之﹐是彊抑之而邪不服﹐必至咽瘡﹐若手足溫而不厥者﹐其熱爲勝﹐必以下而致便膿血也。頭痛目黃者﹐下之則熱內陷而目閉﹐若貪水者﹐陰虛爲寒下所抑﹐其脈必厥﹐其聲必如嚶兒塞不揚也。此而更發其汗﹐則亡陽戰栗﹐陽亦與陰俱虛矣。若惡水者﹐陽虛﹐加之寒下﹐則有裏冷不嗜食﹐大便完谷出之變也。此而更發其汗﹐則虛陽外發﹐必口爛﹑舌白苔而煩躁也。脈數實不大便者﹐至六七日後當便血﹐此當下之﹐若更發其汗﹐則非惟大便不行﹐並小便亦爲之不利矣。

微則爲咳﹐咳則吐涎﹐下之則咳止﹐而利因不休﹔利不休﹐則胸中如虫嚙﹐粥入則出﹐小便不利﹐兩脇拘急﹐喘息爲難﹐頸背相引﹐臂則不仁﹐極寒反汗出﹐身冷若冰﹐眼睛不慧﹐語言不休。而穀气多入﹐此爲除中。

口𨿽欲言﹐舌不得前。

【注】陽盛爲痰﹐陽虛爲飲﹐咳而脈微爲陽虛之咳﹐故咳則吐涎飲也。若脈實﹐下之可也﹐今脈微﹐下之寒虛更甚﹐故咳𨿽止﹐而利因不休也。胸中如虫嚙﹐是胃寒虫動﹐故粥入則出也。下利上吐﹐中寒也﹔小便不利﹐停飲也﹔兩脇拘急﹐喘息爲難﹐頸背相引﹐臂則不仁﹐此皆中外寒飲之證。比之少陰停飲﹐此無身痛﹐彼無項背相引﹐臂則不仁也。若極寒而甚﹐則反汗出﹐身冷如冰﹐目睛不慧﹐語言不休而死也。以如是之證﹐而穀气多入﹐此爲除中。口𨿽欲言﹐舌短難伸﹐亦死也。

【集注】張璐曰﹕誤下之下利不止﹐胃中空虛﹐而反暴食﹐爲除中。少陰虛寒而反冷汗﹐爲外脫﹐及口𨿽欲言﹐舌萎不能前等死證皆起。誤下之害如是。

脈數者﹐久數不止﹐止則邪結﹐正气不能復﹐正气卻結於髒﹐故邪气浮之﹐與皮毛相得。脈數者﹐不可下﹐下之必煩﹐利不止。

【注】脈數者﹐謂久數不止﹐有熱之人也。若脈數動時一止﹐熱仍不退﹐是邪气結﹐正气不能復﹐正气結於髒﹐邪气浮於外故也。脈𨿽數促﹐不可下也﹐若誤下之﹐則邪熱乘虛入裏﹐必煩利不止也。

脈浮大﹐應發汗﹐醫反下之﹐此爲大逆。

【注】脈浮大﹐此爲表實之脈﹐應發其汗﹐若醫誤以大爲裏實而反下之﹐此爲大逆也。

【集注】程應旄曰﹕脈大與脈浮而大﹐差別盛實﹐純在表也﹐𨿽有裏證﹐仍宜從表發汗﹐下之則爲大逆。

動气在右﹐不可下﹔下之則津液內竭﹐咽燥鼻幹﹐頭眩心悸也。動气在左﹐不可下﹔下之則腹內拘急﹐食不下﹐動气更劇﹐𨿽有身熱﹐臥則欲蜷。動气在上﹐不可下﹔下之則掌握熱煩﹐身上浮冷﹐熱汗自泄﹐欲得水自灌。動气在下﹐不可下﹔下之則腹脹滿﹐卒起頭眩﹐食則下淸谷﹐心下痞也。

【注】動气在右﹐肺失治矣。下之則肺先虛﹐津液內竭﹐故咽燥鼻幹﹐頭眩心悸也。動气在左﹐肝失治矣。

下之則肝气益急﹐故食不下﹐腹內拘急﹐動气更劇﹐表實未減﹐裏虛益甚﹐故𨿽有身熱﹐臥則欲蜷也。動气在上﹐心失治矣。下之則陰液益傷﹐心火更甚﹐故掌心握熱﹐煩熱汗出﹐欲得水澆﹐卽有身上浮冷﹐亦火盛格陰使然也。動气在下﹐腎失治矣。下之則寒虛內甚﹐而腹脹滿﹐故卒起頭眩﹐心下痞滿﹐食則下利淸谷也。

【集注】程應旄曰﹕動气誤下﹐是爲犯髒﹐左右上下﹐隨其經气而致逆﹐故禁同汗例。

咽中閉塞﹐不可下﹔下之則上輕下重﹐水漿不下﹐臥則欲蜷﹐身急痛﹐下利日數十行。

【注】咽中閉寒﹐燥幹腫痛者﹐少陰陽邪也﹐宜下之。今不燥幹﹐不腫痛者﹐少陰陰邪也﹐不可下﹐下之則陽愈衰﹐陰愈盛﹐故曰上輕下重也。水漿不入﹐臥欲蜷﹐身急痛﹐下利日數十行﹐中外陽虛也。

【集注】張璐曰﹕言初病咽漧閉塞﹐以其人少陰之眞陽素虧﹐故汗下俱禁﹐若下之﹐則少陰虛寒﹐諸證蜂起矣。

程應旄曰﹕腎邪上逆﹐故有咽中閉塞之證﹐下之陽气益虛﹐陰气益甚﹐故有上輕下重等證。

諸外實者﹐不可下﹔下之則發微熱。亡脈厥者﹐當臍握熱。

【注】諸外實者﹐裏必虛﹐卽有不大便﹐無所苦之裏﹐亦不可下。若下之﹐外發之熱𨿽微﹐內虛之寒則盛﹐若無脈而厥﹐當臍握熱始暖﹐亦寒之甚也。

【集注】方有執曰﹕諸外實﹐指一切之邪在表而言也。發微熱﹐邪入裏也。無脈﹐陽內陷也。

程知曰﹕下之則表邪內陷﹐外不熱而內發微熱也。其亡脈而厥者﹐則寒气內深﹐惟當臍一握熱耳。

太陽病﹐有外證未解﹐不可下﹐下之爲逆。

【注】此重出﹐以申叮嚀告戒之意。

【集注】程應旄曰﹕未解較不解稍異﹐勢𨿽欲下﹐仍須俟之。

病欲吐者﹐不可下。嘔多𨿽有陽明證﹐不可攻之。

【注】欲吐者﹐邪在膈上﹐可吐之證也。嘔多者﹐邪在少陽﹐可和之證也。𨿽具裏證﹐戒人不可先攻下也。

夫病陽多者熱﹐下之則硬。

【注】陽病裏熱多者﹐宜乎下﹔表熱多者﹐宜乎汗。若表裏熱多﹐當兩解也。若單下之﹐表不解則裏虛﹐表熱內陷﹐因作硬也。

【集注】張璐曰﹕陽熱證多﹐卽有陽明證見﹐亦屬經證﹐不可下也。不當下而誤下之﹐則陽邪乘虛內陷﹐不作結胸﹐則爲痞硬也。

程應旄曰﹕陽病﹐謂表裏熱俱多﹐下之則胃中水竭。其硬也﹐非轉屬陽明之硬也。

無陽陰彊大便硬者﹐下之﹐必淸谷腹滿。

【注】亡陽陰盛﹐燥而無熱﹐𨿽大便硬者﹐此乃不大便無所苦之硬也﹐下之則中寒猶盛﹐故必利淸谷腹滿矣。

【集注】成無己曰﹕無陽者﹐亡津液也。陰多者﹐寒多也。大便硬﹐則爲陰結。下之虛胃﹐陰寒內甚﹐故淸谷腹滿。

方有執曰﹕陰﹐以寒言。彊﹐猶言多也。淸谷﹐陰不能化也。腹滿陰寒﹐凝滯而內脹也。

傷寒﹐發熱頭痛﹐微汗出﹐發汗則不識人﹔燻之則喘﹐不得小便﹐心腹滿﹔下之則短气﹐小便難﹐頭痛背彊﹔加溫鍼則衄。

【注】傷寒發熱﹐頭痛背彊﹐微汗出﹐若不惡寒﹐非溫病卽邪傳陽明也。若誤發汗﹐不成風溫﹐外熱如灼﹐必成陽明﹐熱甚神昏不識人也。以火燻﹑溫鍼劫之﹐火气入裏﹐壅塞於胸則喘﹐於腹則滿也。火傷衛分津液﹐則不得小便﹐火傷營分血脈﹐則必作衄也。若下之﹐則中气傷﹐故气短﹔津液傷﹐故小便難也。

【集注】程應旄曰﹕此證近於溫﹐有熱無寒﹐汗下溫鍼﹐均在所禁也。

下利脈大者﹐虛也﹐以彊下之故也。設脈浮革﹐因爾腸鳴者﹐屬當歸四逆湯。

【注】下利脈大﹐裏虛也﹐以其不當下而彊下之故也。設脈浮革者﹐謂脈浮大﹐按之空虛﹐表急裏虛﹐因爾腸鳴﹐屬當歸四逆湯﹐和其表而溫其裏也。

【集注】成無己曰﹕浮爲虛﹐革爲寒﹐寒虛相搏﹐則腸鳴﹐與當歸四逆湯。

卷十六

平脈法

平脈者﹐平人不病之脈也。如四時平脈﹐五臟平脈﹐陰陽同等平脈之類是也。人病則脈不得其平矣。如四時太過不及﹐陰陽臟腑﹐相乘相侮﹐及百病相錯﹐生死不平之脈之類是也。平者又準之謂也。言診者﹐誠能以諸平脈準諸不平之脈﹐則凡太過不及之差﹐呼吸尺寸之乖﹐莫不了然於心手之間﹐而無少差謬。然後可以傷寒之脈﹐準諸壞病﹔亦可以諸壞病之脈﹐準之傷寒﹐誠所謂一以貫之而餘者已。

問曰﹕脈有三部﹐陰陽相乘﹐營衛血气﹐在人體躬﹐呼吸出入﹐上下於中﹐因息遊布﹐津液流通﹐隨時動作﹐效象形容﹕春弦秋浮﹐冬沈夏洪。察色觀脈﹐大小不同。一時之間﹐變無經常﹐尺寸參差﹐或短或長﹐上下乖錯﹐或存或亡﹐病輒攺易﹐進退低昂。心迷意惑﹐動失紀綱﹐願爲具陳﹐令得分明。師曰﹕子之所問﹐道之根源。脈有三部﹐尺寸及關。營衛流行﹐不失衡銓。腎沈心洪﹐肺浮肝弦﹐此自經常﹐不失銖分。出入升降﹐漏刻周旋。水下二刻﹐一周循環﹐當復寸口﹐虛實見焉。變化相乘﹐陰陽相干。風則浮虛﹐寒則牢堅﹐沈潛水﹐支飲急弦﹐動則爲痛﹐數則熱煩。設有不應﹐知變所緣。三部不同﹐病各異端。太過可怪﹐不及亦然﹐邪不空見﹐終必有姦。審察表裏﹐三焦別焉。知其所捨﹐消息診看﹔料度髒府﹐獨見若神。爲子條記﹐傳與賢人。

【注】此總敍平脈之根源﹐借問答以示其法也。脈者﹐血之府﹐气血流行之動會也。三部者寸爲上部﹐關爲中部﹐尺爲下部也。三部旣定﹐陰陽屬焉﹐上部爲陽﹐下部爲陰。陰陽平則相易﹐陰陽偏則相乘。相易則和﹐相乘則病。人之體躬﹐衛統气而行脈外﹐營統血而行脈中﹐故凡呼吸出入﹐上下於中﹐莫不因息以遊布於四體﹐隨津液而流通於周身﹐故隨時動作﹐而效象夫脈之形容也。察色﹐察五臟之色也。肝靑﹐心赤﹐肺白﹐腎黑﹐脾黃﹐各以其色合乎髒。然四髒又皆以黃色爲主﹐他色爲兼﹐以土寄旺於四季也。觀脈﹐觀五臟之脈也。肝弦﹐心洪﹐肺浮﹐腎沈﹐脾緩﹐各以其脈主乎髒。然四髒又皆以緩脈爲本﹐蓋人以胃气爲本也。其間﹐色或參差相錯﹐脈或大小相乖﹐一時之間﹐變無常經﹐病輒攺易﹐或存或亡﹐無定象也。師曰﹕子之所問﹐脈爲醫道之根源﹐當以平旦復會於寸口之時診之﹐而虛實見焉。寸口脈浮無力﹐爲虛爲風﹔牢堅有力﹐爲實爲寒。脈沈爲水﹐脈弦爲支飲﹐脈動爲痛﹐脈數爲熱﹐設或病脈不應﹐則於其三部太過不及﹐陰陽變化相乘之理﹐消息診看。

料度臟腑﹐則順逆吉凶﹐自然獨見若神也。

師曰﹕呼吸者﹐脈之頭也。

【注】人一呼脈再動﹐一吸脈再動﹐呼吸定息脈四動﹐乃平人不病之緩脈也。閏以太息故五動﹐亦爲平脈﹐非呼吸不能定其至數﹐持脈時必從此始﹐故曰﹕呼吸者﹐脈之頭也。

【集注】方有執曰﹕呼者﹐气之出﹐脈之來也﹔吸者﹐气之入﹐脈之去也。頭﹐頭緒也﹐脈隨气之出入來去﹐名狀𨿽多﹐呼吸則其源頭也。然脈有二﹐此以尺寸之脈言﹐若以周身言之﹐則循環無端﹐渾然不斷﹐無頭尾之可言﹐學人當識之也。

初持脈﹐來疾去遲﹐此出疾入遲﹐名曰內虛外實也。初持脈﹐來遲去疾﹐此出遲入疾﹐名曰內實外虛也。

【注】此初持脈﹐以來去疾遲﹐而診表裏虛實法也。來﹐脈出來陽也﹐故以候表﹔去﹐脈入去陰也。故以候裏﹔疾﹐脈數疾有餘也﹐故以候實﹔遲﹐脈徐遲不足也﹐故以候虛。言脈若出來疾﹐入去遲﹐爲表實裏虛﹐故名曰內虛外實也。脈若出來遲﹐入去疾﹐爲表虛裏實﹐故名曰內實外虛也。

【集注】方有執曰﹕來者自骨肉之分﹐而出於皮膚之際﹐气之升而上也﹔去者自皮膚之際﹐而還於骨肉之間﹐气之降而下也。出呼而來也﹐入吸而去也。經曰﹕來者爲陽﹐去者爲陰。疾爲陽太過也﹐遲爲陰不及也。

內虛外實者﹐陰不及而陽太過也﹔內實外虛者﹐陰太過而陽不及也。故來去出入者﹐脈之大關鍵也﹔內外虛實者﹐病之大綱領也。知內外之陰陽﹐而辧其孰爲虛孰爲實者﹐診家之切要也。

假令脈來微去大﹐故名反﹐病在裏也﹔脈來頭小本大﹐故名覆﹐病在表也。上微頭小者﹐則汗出﹔下微本大者﹐則爲關格不通﹐不得尿。頭無汗者可治﹐有汗者死。

【按】脈來頭小本大者﹐當是「脈來大去小」。上微頭小者﹐當是「上微小者爲陰盛」。下微本大者﹐當是「下微小者爲陽盛」﹐始與上下之義相屬。

【注】上以脈之來去疾遲﹐候內外虛實之診﹐此以脈之來去大小﹐診表裏盛衰之病。脈上來微小﹐下去反大﹐反之象也﹐故名曰﹕反脈。上來益大﹐下去微小﹐覆之象也﹐故名曰﹕覆。反者﹐病在裏爲陰盛﹔覆者﹐病在表爲陽盛。陽盛則病格﹐陰盛則病關﹐陰陽盛極不相交通﹐則病關格。頭無汗者﹐陽未離陰﹐故可治﹔有汗則陽以上脫﹐故曰死也。

寸口衛气盛名曰髙﹐營气盛名曰章﹐髙章相搏﹐名曰綱。衛气弱名曰﹐營气弱名曰卑﹐卑相搏名曰損。

衛气和名曰緩﹐營气和名曰遲﹐遲緩相搏名曰沈。

【按】名曰沈之「沈」字﹐當是「彊」字﹐玩下文自知。

【注】此詳上條﹐脈之來去盛衰之狀也。寸口﹐通指寸﹑關﹑尺而言也。衛主气爲陽以候表﹐營主血爲陰以候裏。脈隨指有力上來﹐衛气盛也﹐謂之髙﹔脈隨指有力下去﹐營气盛也﹐謂之章。髙者長盛也﹐章者分明也。髙章相合﹐名曰綱。綱者以營衛俱有餘﹐有總攬之意也。脈隨指無力上來﹐衛气弱也﹐謂之﹔脈隨指無力下去﹐營气弱也﹐謂之卑。者恍惚也﹐卑者縮下也。卑相合﹐名曰損。損者以營衛俱不足﹐有消縮之意也。若髙章﹑卑之脈﹐與不疾﹑不徐緩遲之脈同見﹐則爲盛者不過﹐弱者不衰﹐皆名和脈。彊者﹐卽下文所著是也。

寸口脈緩而遲﹐緩則陽气長﹐其色鮮﹐其顏光﹐其聲商﹐毛髮長﹔遲則陰气盛﹐骨髓生﹐血滿﹐肌肉緊﹐薄鮮硬。陰陽相抱﹐營衛俱行﹐剛柔相得﹐名曰彊也。

【按】「薄鮮硬」三字不成句﹐應是衍文﹐當刪之。

【注】此承上條﹐以釋「彊」字之義。言凡人稟陽气盛﹐則得髙章之盛﹔稟陰气盛﹐則得卑之弱﹐此平人之常。若能兼見緩遲平脈﹐斯爲陰陽相抱﹐營衛相和﹐始名曰彊。彊者卽色鮮顏光﹐血滿肉緊之謂也。

【集注】方有執曰﹕緩以候胃﹐遲以候脾。陽气長者﹐言胃气有餘也。顏色聲音毛髮﹐皆陽也。鮮﹐麗也。

光﹐輝也。商﹐淸也。長﹐美也。形容胃陽之有餘也。陰气盛者﹐言脾气充足也。骨髓生﹐血脈滿﹐肌肉緊﹐骨髓血肉皆陰也﹐形容脾陰之充足也﹐相抱﹐言和洽也。俱行﹐言周流也。

相搏﹐言合一也。極言二气得其和平﹐皆由脾﹑胃盈餘之所致﹐必如此﹐則其人之健旺而彊壯可知﹐故曰﹕彊也。

師曰﹕脈﹐肥人責浮﹐瘦人責沈﹐肥人當沈﹐今反浮﹐瘦人當浮﹐今反沈﹐故責之。

【注】上條以脈之盛衰﹐候人之彊弱﹐此條以脈之浮中沈﹐分人之皮﹑脈﹑肉﹑筋﹑骨﹐以候五臟之診法也。心肺俱浮﹐肝腎俱沈﹐以皮之浮﹑脈之浮而別心肺之浮也﹔以筋之沈﹑骨之沈而別肝腎之沈也。脾主肌肉﹐在浮沈之間﹐故候中也。肥人肌膚濃﹐脈當沈﹔瘦人肌膚薄﹐脈當浮。今肥人脈反浮﹐瘦人脈反沈﹐故當責其病在何髒也。

【集注】方有執曰﹕責﹐求也。肥人當沈者﹐肌膚濃﹐其脈深也﹐故求其病於浮。瘦人當浮者﹐肌膚薄﹐其脈淺也﹐故求其病於沈。

問曰﹕經說脈有三菽﹑六菽重者﹐何謂也﹖師曰﹕脈﹐人以指按之﹐如三菽之重者﹐肺气也﹔如六菽之重者﹐心气也﹔如九菽之重者﹐脾气也﹔如十二菽之重者﹐肝气也﹔按之至骨者﹐腎气也。假令下利﹐寸口﹑關上﹑尺中悉不見脈﹐然尺中時一小見脈﹐再舉頭者﹐腎气也。若見損脈來﹐至爲難治。

【注】此承上條詳言皮﹑脈﹑肉﹑筋﹑骨﹐各有所主﹐以候五臟之病也。菽﹐豆也﹐約略輕重言之﹐非謂有其形也。《難經》曰﹕如三菽之重﹐與皮毛相得者﹐肺部也﹔六菽之重﹐與血脈相得者﹐心部也﹔九菽之重﹐與肌肉相等者﹐脾部也﹔十二菽之重﹐與筋平者﹐肝部也﹔按之至骨﹐舉之來疾者﹐腎部也。各隨所主之部﹐以候髒气也。至於寸口﹑關上﹑尺中﹐亦各有所主之位﹐以候髒气。左寸心也﹐右寸肺也﹐左關肝也﹐右關脾也﹐尺中腎也。今特舉腎臟之部例之﹐以槪其餘也。假令下利而甚﹐元气暴奪於中﹐寸口﹑關上﹑尺中全不見脈﹐法當死﹔其不死者﹐必是尺中時有一小見之脈也。再舉頭者﹐謂一呼再起頭﹐一吸再起頭﹐合爲四至也。

夫尺中時一小見之脈四至﹐則是腎間生气之源未絕﹐卽下利未止﹐尙爲易治。若一息二至﹐名曰損脈﹐是气衰無胃﹐故爲難治也。

【集注】程知曰﹕《難經》三菽﹑六菽之說﹐蓋言下指輕重有差等﹐以候五臟气也。又云﹕下利﹐寸口﹑關上﹑尺中悉不見脈者﹐是胃之陽气已絕也。《難經》以損脈爲陽气下脫之脈﹐故曰損脈﹐至爲難治也。

寸口脈﹐浮爲在表﹐沈爲在裏﹐數爲在腑﹐遲爲在髒。假令脈遲﹐此爲在髒也。

【注】寸口﹐通指三部言也。此以浮﹑沈﹑遲﹑數﹐候人表﹑裏﹑髒﹑腑之診法也。浮者﹐皮膚取而得之脈也﹐浮主表﹐故曰﹕浮爲在表。沈者﹐筋骨取而得之脈也﹐沈主裏﹐故曰﹕沈爲在裏。數者﹐一息六至之脈也﹐數主陽﹐腑屬陽﹐故曰﹕數爲在腑。遲者﹐一息三至之脈也﹐遲主陰﹐髒屬陰﹐故曰﹕遲爲在髒。假令診其人脈遲﹐此爲病在髒。假令診其人脈遲﹐此爲病在髒﹐舉一遲脈以例其餘也。

【集注】程知曰﹕軀殼之外﹐營衛爲表﹐軀殼之內﹐臟腑爲裏﹐故以浮沈別之。諸陽𨿽皆屬腑﹐諸陰𨿽皆屬髒﹐當以遲數別之。然傷寒中之傳變﹐亦有數而入髒﹐遲而入腑者﹐熟讀經文自知也。

張璐曰﹕此以浮﹑沈﹑遲﹑數﹐定表﹑裏﹑髒﹑腑﹐而全重於「遲爲在髒」句﹐故重申以明之。設脈見浮遲﹐𨿽有表證﹐只以小建中和之﹐終非麻黃﹑靑龍所宜﹐以髒气本虛也。

陽脈浮大而濡﹐陰脈浮大而濡﹐陰脈與陽脈同等者﹐名曰緩也。

【注】此以陰陽同等﹐發明平人和緩之脈也。陽脈浮大而濡﹐陰脈浮大而濡﹐謂浮﹑中﹑沈﹐陰陽同等也。

名曰緩者﹐謂和緩之脈也。然緩脈有二義﹕和緩之緩﹐脈有力濡柔﹐不大不小﹐以形狀之緩﹐驗二气之和也﹔至數之緩﹐脈來四至從容﹐不徐不疾﹐以至數之緩﹐驗胃气之和也。

【集注】方有執曰﹕緩有二義﹐此以相兼言﹐蓋謂气血和平也。

程知曰﹕緩有和緩之義﹐寬緩之義﹐與浮大相類﹐不與遲相類。故經謂之浮大而濡﹐不曰浮大而遲也。蓋脈之遲數﹐以至數言﹐緩急以形狀言耳﹗張璐曰﹕脈𨿽浮大而濡﹐按之仍不絕者爲緩﹔若按之卽無﹐是虛脈非緩脈也。

問曰﹕東方肝脈﹐其形何似﹖師曰﹕肝者木也﹐名厥陰﹐其脈微弦﹐濡弱而長﹐是肝脈也。肝病自得濡弱者愈也。假令得純弦脈者死﹐何以知之﹖以其脈如弦直﹐此是肝臟傷﹐故知死也。

【注】此已下四時﹑五臟平脈﹑病脈﹑死脈之診法也。東方屬木﹐主春令風﹐在天爲風﹐在地爲木﹐在人爲肝﹐故曰肝者木也。名足厥陰經﹐其脈當弦。若得微弦濡弱而長﹐此弦而有胃﹐是肝平脈也﹐病自易愈也﹔若得微弦而長﹐而少濡弱和緩﹐爲弦多胃少﹐肝病脈也﹔若得純弦而直﹐無濡弱和緩﹐爲但弦無胃﹐是肝死脈也。下三髒𨿽無純洪﹑純浮﹑純沈之文﹐省文也﹐當仿此。

【集注】方有執曰﹕微非脈名﹐蓋微微之弦﹐有胃气之謂也。

魏荔彤曰﹕微弦﹐不甚弦﹐且帶濡弱﹐如短促﹐亦非木之本性﹐又必兼長脈﹐是象木之柔和而修長﹐此肝之本脈。肝脈見此﹐肝臟平脈﹐如有微疾﹐亦易愈也。假令純弦﹐如樹木將枯﹐枝榦漧硬﹐故知死也。

問曰﹕二月得毛浮脈﹐何以處言至秋當死﹖師曰﹕二月之時﹐脈當濡弱﹐反得毛浮者﹐故知至秋死。二月肝用事﹐肝脈屬木﹐脈應濡弱﹐反得毛浮脈者﹐是肺脈也。肺屬金﹐金來克木﹐故知至秋死。他皆仿此。

【注】二月春令也﹐毛浮秋脈也﹐春得秋脈﹐何以斷言至秋當死﹖蓋春肝木旺﹐秋肺金旺﹐二月肝旺之時﹐尙得毛浮肺脈﹐其衰可知﹐至秋金气愈旺﹐金乘木﹐木愈受克則絕﹐故知至秋當死也﹐余髒皆仿此。

【集注】方有執曰﹕此以四時脈气屬五行生克應病﹐以主吉凶生死之理。揭一以例其餘﹐所以示人持診之要法也。

南方心脈﹐其形何似﹖師曰﹕心者火也﹐名少陰。其脈洪大而長﹐是心脈也。心病自得洪大者﹐愈也。

【注】南方屬火﹐主夏令熱﹐在天爲火﹐在地爲熱﹐在人爲心﹐故曰﹕心者火也﹐名手少陰經﹐其脈當洪。若得洪大和緩﹐此洪而有胃﹐是心平脈也﹐𨿽有心病﹐自易愈也。若得洪大而少和緩﹐此洪多胃少﹐是心病脈也。若得洪大而無和緩﹐此但洪無胃﹐是心死脈也。

【集注】方有執曰﹕其脈洪大而長﹐應萬物盛長之象也。

立夏得洪大脈﹐是其本位﹐其人病身體苦疼重者﹐須發其汗。若明日身不疼不重者﹐不須發汗。若汗自出者﹐明日便解矣。何以言之﹖立夏得洪大脈是其時脈﹐故使然也。四時仿此。

【注】凡四時之病﹐當以四時之脈期之。期之者﹐期其愈不愈也。立夏之日﹐得洪大脈﹐是其本位應得之脈。其人病身體苦疼重者﹐須發其汗。若明日身不疼不重﹐𨿽脈仍洪大﹐必非邪脈﹐乃時脈也﹐不須再汗﹐謂已解也。設若本日汗然自出者﹐此解兆已見﹐𨿽脈洪大﹐不須發汗﹐明日便自解矣。何以言之﹖立夏得洪大脈﹐是得其時脈故也。四時仿此。

【集注】方有執曰﹕此言脈得應時而旺﹐則病有當解之時。舉夏以例其餘﹐示人推仿之意。

程知曰﹕春弦﹑夏洪﹑秋毛﹑冬石﹐當其時得之﹐則爲平脈﹐𨿽外感寒邪﹐但微汗出自愈耳﹗重則治之﹐輕則不必治也。《內經》曰﹕脈得四時之順者。此也。

程應旄曰﹕洪大爲夏令之脈﹐亦爲邪盛之脈﹐有病則從邪﹐無病則從令﹐解不解不須另辧。

西方肺脈﹐其形何似﹖師曰﹕肺者金也﹐名太陰﹐其脈毛浮也。肺病自得此脈﹐若得緩遲者皆愈﹐若得數者則劇。何以知之﹖數者南方火﹐火克西方金﹐法當癰腫﹐爲難治也。

【注】西方屬金﹐主秋令燥﹐在天爲燥﹐在地爲金﹐在人爲肺﹐故曰﹕肺者金也。名手太陰經﹐其脈當浮。

若得毛浮緩遲﹐此浮而有胃﹐是肺平脈也﹐𨿽有肺病﹐自易愈也。若得毛浮而少緩遲﹐此浮多胃少﹐是肺病脈也。若得毛浮而無緩遲﹐此但浮無胃﹐是肺死脈也。若得毛浮而數﹐則爲病劇。何以知之﹖數者南方火也﹐火克西方金﹐法當發癰腫而難治也。

【集注】方有執曰﹕肺主皮毛﹐上爲華蓋﹐故脈毛浮。緩遲者﹐脾土之脈也。兼得緩遲爲愈者﹐肺金得土爲逢生也﹐法當癰膿者﹐金逢火化也。

北方腎脈﹐其形何似﹖師曰﹕腎者水也﹐名曰少陰﹐其脈沈滑﹐是腎脈也。腎病自得沈滑而濡者﹐愈也。

【按】東南西方﹐皆有其文﹐惟缺北方﹐仿經文補之。

【注】北方屬水﹐主冬令寒﹐在天爲寒﹐在地爲水﹐在人爲腎﹐故曰腎者水也﹐名足少陰經﹐其脈當沈。

若得沈滑而濡﹐此沈而有胃﹐是腎平脈也﹐𨿽有腎病﹐自易愈也。若得沈滑而少濡和﹐此爲沈多胃少﹐是腎病脈也。若得沈而無滑濡﹐此但沈無胃﹐是腎死脈也。

問曰﹕翕奄沈﹐名曰滑﹐何謂也﹖師曰﹕沈爲純陰﹐翕爲正陽﹐陰陽和合﹐故令脈滑﹐關尺自平。陽明脈微沈﹐食飲自可。少陰脈微滑﹐滑者﹐緊之浮名也﹐此爲陰實﹐其人必股內汗出﹐陰下濕也。

【按】「滑者緊之浮名也﹐此爲陰實」二句﹐與上下之義不屬﹐當是錯簡。

【注】此冬月之平脈也。若陽明關脈微沈而不滑﹐是失正陽﹐爲胃不和﹐故其人食飲僅自可也。若少陰尺脈微滑而不濡﹐是失純陰﹐爲腎不和﹐故其人汗出﹐陰下濕也。

問曰﹕脈有相乘﹐有縱有橫﹐有逆有順﹐何謂也﹖師曰﹕水行乘火﹐金行乘木﹐名曰縱﹔火行乘水﹐木行乘金﹐名曰橫﹔水行乘金﹐火行乘木﹐名曰逆﹔金行乘水﹐木行乘火﹐名曰順也。

【注】此以人之五脈﹐候人五臟不平之診法也。人之五臟﹐法天五行﹐肝木﹑心火﹑脾土﹑肺金﹑腎水﹐此相屬也。木生火﹐火生土﹐土生金﹐金生水﹐水生木﹐此相生也。木克土﹐土克水﹐水克火﹐火克金﹐金克木﹐此相克也。相生者生﹐相克者死。人之髒气亦然﹐故其脈有相乘﹐有縱有橫﹐有逆有順也。水乘火﹐金乘木﹐乘其所勝﹐是相克也﹐名曰縱。火乘水﹐木乘金﹐乘所不勝﹐是反侮也﹐名曰橫。水乘金﹐火乘木﹐子乘其母﹐是倒施也﹐名曰逆。金乘水﹐木乘火﹐母乘其子﹐是相生也﹐名曰順。五臟之脈﹐肝弦﹑心洪﹑脾緩﹑肺浮﹑腎沈﹐五臟各見本脈﹐自無病也。若見他脈﹐以此推之﹐縱者病甚﹐橫者病微﹐逆者病虛﹐順者病實也。

【集注】方有執曰﹕乘﹐猶乘舟車之乘。縱﹐直也。橫者﹐縱之對。順﹐從也。逆者﹐順之反。

程知曰﹕非其時而得之﹐則爲相乘﹐縱橫爲患最重﹐順逆猶無大害也。

問曰﹕何以知乘腑﹖何以知乘髒﹖師曰﹕諸陽浮數爲乘腑﹐諸陰遲澀爲乘髒也。

【注】上條發明五臟相乘﹐縱橫順逆之脈﹐此條發明陰陽相乘﹐各從其類之診。腑﹐陽也﹔浮數﹐陽也。

髒﹐陰也﹔遲澀﹐陰也。陽乘陽﹐陰乘陰﹐各從其類而相乘也。其陰邪乘陽﹐陽邪乘陰﹐腑邪乘髒﹐髒邪乘腑﹐各以脈證錯綜參之﹐可類推矣。

【集注】方有執曰﹕浮數陽也﹐以陽部而見陽脈﹐故知乘腑也。遲澀陰也﹐以陰部而見陰脈﹐故知乘髒也。

問曰﹕濡弱何以反適十一頭﹖師曰﹕五臟六腑相乘﹐故令十一。

【注】此承上條﹐發明五臟六腑不平相乘之脈也。適者﹐至也。頭者﹐數也。凡人若見濡弱之脈而相乘者﹐是因我虛而彼乘及之也。越人只曰一脈輒爲十變﹐何以至十一數也﹖越人遺包絡﹑三焦﹐故十也。今五臟六腑相乘﹐故十一也。然陰乘陽﹐陽乘陰﹐腑乘髒﹐髒乘腑﹐錯而綜之﹐豈止十一耶﹗【集注】程知曰﹕此總揭脈之大要﹐言脈得濡弱﹐則可以和適五臟六腑也。經曰﹕呼吸者脈之頭﹐濡弱者﹐軟和以滑﹐《內經》謂之有胃气也。五臟六腑之邪﹐不能不相乘﹐如金邪乘木﹐木邪乘火之類﹐惟諸相乘中﹐有軟和以滑之意﹐則爲易愈﹐故濡弱可以和適十一臟脈气也。

問曰﹕病有灑淅惡寒而復發熱者何﹖答曰﹕陰脈不足﹐陽往從之﹐陽脈不足﹐陰往乘之。曰﹕何謂陽不足﹖答曰﹕假令寸口脈微﹐名曰陽不足﹐陰气上入陽中﹐則灑淅惡寒也。曰﹕何謂陰不足﹖答曰﹕尺脈弱﹐名曰陰不足﹐陽气下陷於陰中﹐則發熱也。

【注】此以寸﹑尺發明陰陽相乘爲病之脈也。若脈緊無汗﹐灑淅惡寒發熱者﹐是傷寒也。脈緩有汗﹐灑淅惡寒發熱者﹐是中風也。今寸脈微﹐灑淅惡寒者﹐是陽不足﹐陰气上乘﹐入於陽中也。尺脈弱﹐發熱者﹐是陰不足﹐陽气下陷入於陰中也。此內傷不足﹐陰陽相乘﹐有休止之惡寒發熱﹐非外感有餘﹐風寒中傷營衛﹐無休止之惡寒發熱也。

【集注】方有執曰﹕陽先乎陰以陷入也﹐故曰從﹐諱之也。陰隨於陽以上入也﹐故曰乘﹐傷之也。惡寒者﹐陽不足以勝陰﹐而與陰俱化也﹔發熱者﹐陰不足以勝陽﹐而從陽之化也。

程知曰﹕此辧陰陽相乘之脈也。往來則陰陽之气﹐更盛更虛﹐陰並則寒﹐陽並則熱矣。凡瘧與往來寒熱之脈皆然也。

問曰﹕脈有陽結﹑陰結者﹐何以別之﹖答曰﹕其脈浮而數﹐能食﹐不大便者﹐此爲實﹐名曰陽結也﹐期十七日當劇﹔其脈沈而遲﹐不能食﹐身體重﹐大便反硬﹐名曰陰結也﹐期十四日當劇。

【注】上條以脈之寸﹑尺微弱﹐辧陰陽不足﹐此條以脈之浮沈有力﹐別陰陽結實爲病之診法也。脈浮大而數﹐藹藹如車蓋者﹐陽結實脈也﹔脈沈石而遲﹐累累如循長竿者﹐陰結實脈也。夫脈旣可以別陰陽之結實﹐又不可不以陰結﹑陽結之證而合陰結﹑陽結之脈相參看也。陽結證﹐身輕能食﹐陽能消穀也。不大便﹐期十七日當劇者﹐陽體終燥﹐故遲三日也。陰結證﹐身重不能食﹐陰不能消穀也。不大便﹐期十四日當劇者﹐陰體終濡﹐故早三日也。劇者謂不大便﹐裏急下重﹐且滿且痛﹐不可再待時日﹐宜早圖之也﹐故或潤竅以導之﹐軟堅以下之﹐不致臨期燥屎巨硬﹐穀道難出﹐窘苦萬狀也。凡病後傷液﹐多有此證﹐閱歷深者﹐自知之也。

【集注】程應旄曰﹕不曰病有﹐而曰脈有﹐二气所稟﹐有偏勝也。陽結者﹐偏於陽而無陰以生液﹔陰結者﹐偏於陰而無陽以化液。皆於脈之浮而數﹐沈而遲辧之也。

陽脈浮﹐陰脈弱者﹐則血虛﹐血虛則筋急也。其脈沈者﹐營气微也﹔其脈浮﹐而汗出如流珠者﹐衛气衰也。

【按】陽脈浮﹐其脈浮之二「浮」字﹐當是「濡」字﹐若是「浮」字﹐則與衛衰汗出如流珠之義不屬。其脈沈之「沈」字﹐當是「弱」字﹐若是「沈」字﹐則與血虛營气微之義不屬。

【注】此以浮沈別陰陽不足爲病之診法也。陽脈濡﹐浮而無力脈也﹔陰脈弱﹐沈而無力脈也。其脈弱者﹐營气微也﹐營微則血虛﹐故不止於發熱﹐而且筋急也。其脈濡者﹐衛气衰也﹐衛衰則表不固﹐故不止於惡寒﹐而且汗出如流珠也。

【集注】方有執曰﹕沈以候裏﹐榮行脈中﹐故衰微可知。浮以候表﹐衛行脈外﹐汗出如流珠﹐則表不固﹐故衰備可知。

脈藹藹如車蓋者﹐名曰陽結也。

【注】藹藹如車蓋﹐形容脈之浮大有力﹐卽前陽結浮數之脈也﹐因其有力而盛﹐故名曰陽結也。

【集注】程應旄曰﹕脈藹藹如車蓋者﹐形容其浮數中有擁上之象。

脈累累如循長竿者﹐名曰陰結也。

【注】累累如循長竿者﹐形容脈之沈石有力﹐卽前陰結沈遲之脈也﹐因其有力而盛﹐故名曰陰結也。

【集注】程知曰﹕累累如循長竿﹐直引彊硬之貌﹐爲陰气固結﹐陽不得而和之。前言陰結﹑陽結﹐蓋指便硬一證言之﹐此則專言脈象也。

脈瞥瞥如羹上肥者﹐陽气微也。

【注】瞥瞥如羹上肥者﹐形容脈之浮而無力﹐卽前衛气衰之濡脈﹐故曰陽气微也。

脈綿綿如瀉漆之絕者﹐亡其血也。

【注】綿綿如瀉漆之絕者﹐形容脈之沈而無力﹐卽前營气微之弱脈﹐故曰亡其血也。

【集注】成無己曰﹕綿綿者﹐連綿而軟也。如瀉漆之絕者﹐前大而後細也。

脈縈縈如蜘蛛絲者﹐陽气衰也。

【注】縈縈如蜘蛛絲者﹐形容脈之細小﹐難於尋按﹐而浮﹑中﹑沈似有似無﹐卽前陽不足之微脈﹐故曰陽气衰也。

【集注】方有執曰﹕縈縈如蛛絲﹐牽惹旁旋﹐微細欲絕之狀。

師曰﹕寸脈下不至關﹐爲陽絕﹔尺脈上不至關﹐爲陰絕。此皆不治﹐決死也。若計其餘命生死之期﹐期以月節克之也。

【注】此以上發明平脈﹐已下皆死候之脈也。寸﹑關﹑尺三部脈之上下﹐以候陰陽五臟升降也。寸位乎上﹐候心肺之陽﹐主升。升極而降﹐降不至關﹐是爲孤陽﹐故曰﹕寸脈下不至關﹐爲陽絕也。尺位乎下﹐候肝腎之陰﹐主降。降極而升﹐升不至關﹐是爲獨陰﹐故曰﹕尺脈上不至關﹐爲陰絕也。關位乎中﹐以候脾﹐界乎寸尺﹐所以升降出入者也。今上下不至關﹐是升降出入息矣。故曰﹕此皆不治﹐決死也。若陰陽已離﹐胃气未絕﹐尙可計余命之期﹐期以月節克之﹐如經曰﹕陰勝則陽絕﹐能夏不能冬﹔陽勝則陰絕﹐能冬不能夏。肝死於秋﹐心死於冬﹐脾死於春﹐肺死於夏﹐腎死於長夏之類是也﹐推之於日於時亦然。

又未知何髒陰陽前絕﹐若陽气前絕﹐陰气後竭者﹐其人死﹐身色必靑﹔陰气前絕﹐陽气後竭者﹐其人死﹐身色必赤﹐腋下溫﹐心下熱也。

【注】經曰﹕人有兩死﹐而無兩生。有兩死者﹐謂陰陽皆可死也﹔無兩生者﹐謂陰陽不能獨生也。故陽先絕﹐陰后竭﹐死則身靑而冷﹔陰先絕﹐陽後竭﹐死則身赤而溫也。

【集注】成無己曰﹕陽主熱而色赤﹐陰主寒而色靑。其人死已﹐身色靑﹐則陰未離乎體﹐故知陰气後竭也﹔身色赤﹐腋下溫﹐心下熱﹐則陽未離乎體﹐故知陽气後竭也。

程知曰﹕陽气前絕﹐寒病﹔陰气前絕﹐熱病也。寒熱之治法一誤。𨿽死尙有徵驗﹐誠可畏也。

師曰﹕脈病患不病﹐名曰行屍。以無旺气﹐卒眩僕﹐不識人者﹐短命則死。人病脈不病﹐名曰內虛。以無谷神﹐𨿽困無苦。

【注】脈者﹐人之根本也。脈病患不病者﹐謂外形不病﹐而見眞髒病脈。其內本已絕﹐𨿽生猶死﹐不過尸居餘气耳﹗故曰﹕行尺也。餘气者﹐未盡五臟生旺之餘气也﹐若旺气一退﹐卽卒然眩僕不識人而死矣。若良工早察於旺气未退之先而圖之﹐未必無所補也。人病脈不病﹐謂外形羸瘦似病﹐其脈自和﹐以根本尙固﹐不過穀气不充﹐名曰內虛﹐非行屍可比﹐𨿽困無害。胃气復﹐穀气充﹐自然安矣。谷神卽穀气也。

【集注】方有執曰﹕周氏云﹕形體之中﹐覺見憔悴﹐精神昏憒﹐食不忻美﹐而脈得四時之從﹐無過﹑不及之偏﹐是人病脈不病也。形體安和﹐而脈息乍大乍小﹐或至或損﹐弦緊浮滑﹐沈澀不一﹐殘賊沖和之气﹐是脈息不與形相應﹐乃脈病患不病也。

張錫駒曰﹕谷神乃水谷所化之神﹐人賴此以資生也。內虛食少﹐穀气不充﹐卽無谷神矣。故曰﹕無害。

若無本然之胃神﹐安得謂之無害耶﹗未知何髒先受其災﹐若汗出發潤﹐喘不休者﹐此爲肺先絕也。

【注】此申上條不知何髒先絕﹐而詳言其證也。肺主皮毛﹐肺絕汗出不流﹐故發潤也﹔肺主气﹐肺絕張口气出﹐不能復還也。故曰爲肺先絕也。

【集注】成無己曰﹕肺爲气之主﹐爲津液之帥。汗出發潤者﹐津脫也﹔喘不休者﹐气脫也。

脈浮而洪﹐身汗如油﹐喘而不休﹐水漿不下﹐形體不仁﹐乍靜乍亂﹐此爲命絕也。

【注】身汗如油﹐液外亡也﹔喘而不休﹐气上脫也﹔水漿不下﹐胃气絕也﹔形體不仁﹐營衛敗也﹔乍靜乍亂﹐精神散也。此皆命絕之候。由此推之﹐脈𨿽浮洪﹐必然無根﹐是爲眞髒孤陽飛越之診也。

【集注】王肯堂曰﹕火之將滅也必明﹐脈來浮洪湧盛﹐此將去人體之兆也﹐然又必兼下一二證﹐始可斷其命絕。

陽反獨畱﹐形體如煙燻﹐直視搖頭者﹐此心絕也。

【注】心絕陰盡﹐惟陽獨畱﹐故身體大熱﹐形如煙燻﹐從火化也。心藏神﹐直視﹐神去也。頭屬陽﹐陽無所根據﹐故搖頭也。

【集注】成無己曰﹕心脈俠咽系﹐目直視者﹐心經絕也。頭爲諸陽之會﹐搖頭者﹐陰絕而陽無根也。

唇吻反靑﹐四肢習者﹐此爲肝絕也。

【注】唇吻之色當赤而黃﹐反見靑色者﹐木土相克也。四肢汗出不已﹐此爲肝絕也。

【集注】成無己曰﹕唇吻者﹐脾之候﹐肝色靑﹐肝絕則眞色見於所勝之部也。四肢者﹐脾所主﹐肝主筋﹐肝絕則筋脈引急﹐發於所勝也。

方有執曰﹕口唇邊曰吻。四肢﹐手足也。﹐汗出貌。習﹐鳥數飛也﹐言手足顫搖如鳥之習飛﹐奮振而不已也。

環口黧黑﹐柔汗發黃者﹐此爲脾絕也。

【注】脾之華在唇四白﹐環口黧黑﹐其華萎矣﹗冷汗﹑陰黃﹐皆脾絕也。

【集注】方有執曰﹕口爲脾之竅﹐黧黑者﹐燻黃黑暗﹐土敗之色也。柔汗﹐俗謂冷汗是也。

張錫駒曰﹕脾主四白﹐環口黧黑﹐土敗而水侮也。柔汗者﹐柔軟而膩﹐脾之眞液﹐黃者脾之眞色﹐眞液泄而眞色見﹐故爲脾絕也。

溲便遺失﹐狂言﹐目反直視者﹐此爲腎絕也。

【注】腎司二便﹐溲便遺失﹐腎絕也。腎藏精與志﹐狂言直視﹐精志俱敗也。

【集注】方有執曰﹕溲便﹐遺尿也。腎司闔辟﹐闔辟廢﹐故二便皆無禁約也。經曰﹕腎藏志﹐狂言者﹐是失志矣﹐失志者死。腎主骨﹐骨之精爲瞳子﹐目反直視者﹐骨之精不上榮於瞳子﹐而不能轉也。

問曰﹕上工望而知之﹐中工問而知之﹐下工脈而知之﹐原聞其說。師曰﹕病家人請云﹔病患苦發熱﹐身體疼。病患自臥﹐師到診其脈﹐沈而遲者﹐知其瘥也。何以知之﹖若表有病者﹐脈當浮大﹐今脈反沈遲﹐故知愈也。

【注】此下皆詳望問而知之之類也。望謂觀其形之盛衰﹐色之深淺﹔問謂詢其情之苦欲﹐病之根因﹔脈謂診其脈之陰陽﹐合乎形色也。設病家人來請﹐告以病者苦發熱﹐身體疼﹐師到病患自臥﹐診其脈沈而遲﹐知其瘥也。何以知之﹖表有病脈當浮大﹐今反沈遲而無表脈﹐且無表證﹐故知愈也。

【集注】張錫駒曰﹕有問發熱身疼﹐脈反沈遲﹐是陽病而見陰脈﹐何以說得愈也﹖答曰﹕是必望其有恬然嗜臥之狀﹐問其有熱除身輕之意﹐而後合脈以斷其愈也。

假令病患云﹕腹內卒痛。病患自坐﹐師到脈之﹐浮而大者﹐知其瘥也。何以知之﹖若裏有病者﹐脈當沈而細﹐今脈浮大﹐故知愈也。

【注】病家人來請﹐告以病者腹內卒痛﹐醫師到﹐病患自坐無苦容﹐診其脈浮而大﹐知其差也。何以言之﹖裏有病﹐脈當沈細﹐今反浮大而無裏脈﹐且無裏證﹐故知愈也。

師曰﹕病家人來請云﹕病患發熱煩極﹐明日師到﹐病患向壁臥﹐此熱已去也。設令脈不和﹐處言已愈。

【按】不和當是「自和」﹐若不和如何言愈。

【注】此申上二條之義也。病家人來言病者發熱煩極﹐師未卽去﹐明日到﹐病患向壁靜臥﹐此熱已去﹐因知其差。假令脈不和緩﹐未可言愈﹐必和緩而始可斷其已愈也﹐推之腹痛亦然。此篇首所云﹕設有不應﹐消息診看。消息者﹐謂今日之望﹐異於昨日之問聞也。

假令向壁臥﹐聞師到﹐不驚起而盼視﹐若三言三止﹐脈之咽唾者﹐此詐病也。假令脈自和﹐處言此病大重﹐當須服吐﹑下藥﹐鍼灸數十百處乃愈。

【注】此設治詐病之法也。蓋仲景不欲人售其欺﹐亦不欲醫爲其欺而妄治也。醫者玩此而揣摩之﹐則彼不敢欺﹐而我不妄治矣。

【集注】程知曰﹕彼以詐病﹐我以詐治﹐非良工不能具是巧也。

師持脈﹐病患欠者﹐無病也。脈之呻者﹐病也。言遲者﹐風也。搖頭言者﹐裏痛也。行遲者﹐表彊也。

坐而伏者﹐短气也。坐而下一腳者﹐腰痛也。裏實護腹﹐如懷卵物者﹐心痛也。

【注】陰陽相引故欠﹐欠者先引气入而後呵之﹐故謂之呵欠。陰陽不相引則病﹐相引則和﹐故曰﹕欠者無病也。診脈時﹐有呻吟病苦之聲﹐故曰﹕呻者病也。言遲者﹐語言謇澀﹐故曰﹕言遲者﹐風也。搖頭言者﹐痛極艱於發聲﹐搖頭以意示緩﹐故曰﹕搖頭言者﹐裏痛也。行遲者﹐風病筋絡不利﹐故曰﹔行遲者﹐表彊也。坐而伏者﹐气不能接﹐故曰﹕坐而伏者﹐短气也。凡腰痛者﹐皆不能坐﹐卽略坐非伸足根據倚不可﹐故曰﹕坐而下一腳者﹐腰痛也。凡心痛者﹐皆傴僂護其痛處﹐故曰﹕裏實護腹﹐如懷卵物者﹐心痛也。

【集注】方有執曰﹕舌彊則言遲﹐經絡牽急則舌彊。筋攣則經絡拘急﹐肝屬木﹐其合筋﹐其主風。頭屬陽﹐裏屬陰﹐頭搖者﹐陰不與陽和也。短气者﹐裏不足也。此條八者﹐皆望而知之之事也。

張志聰曰﹕師持脈者﹐猶言師但持脈而不問也。八條皆察人之神情﹐得人之病機﹐所謂望而知之者。

問曰﹕人恐怖者﹐其脈何狀﹖師曰﹕脈形如循絲累累然﹐其面白脫色也。

【注】人病恐怖者﹐陽神不足也。陽不足則恐﹐神不足則怖﹐恐則血隨气下﹐故面白脫色不潤澤也﹔怖則气隨神亂﹐故脈形如循絲累累然而亂也。

【集注】方有執曰﹕恐怖﹐惶懼也。循﹐理治也﹐絲﹐言細也。累累﹐聯系貌。脫色﹐猶言失色也。蓋內气餒者﹐則外色奪﹐所以有卒然之變也。

程應旄曰﹕此示人察色合脈之法﹐恐則气下神被奪矣﹐故脈細而且不定﹐面色白而且脫也。

問曰﹕人不飲﹐其脈何類﹖師曰﹕脈自澀﹐唇口漧燥也。

【注】津液少則脈澀﹐唇口因以干燥﹐此因不飲而然﹐非由此而不飲也。

【集注】程應旄曰﹕不飲如與人气﹐至二三日湯水不沾唇之類。肺失遊溢精气﹐故脈澀而唇口漧燥也。

問曰﹕人愧者﹐其脈何類﹖師曰﹕脈浮﹐而面色乍白乍赤。

【注】愧者﹐羞也。羞則神色蕩而不定﹐故脈浮﹐而面色乍白乍赤也。此皆察色合脈﹐以意消息而知之之類也。

【集注】程應旄曰﹕以上數條﹐不論有病無病﹐凡人有所負於中﹐輒復形之色與脈也。於此推之﹐以意消息﹐則諸病之情﹐無不可卽外以徵內矣。

問矣﹕脈有災怪﹐何謂也﹖師曰﹕假令人病﹐脈得太陽﹐與形證相應﹐因爲作湯﹐比還送湯如食頃﹐病患乃大吐﹐若下利﹐腹中痛。師曰﹕我前來不見此證﹐今乃變異﹐是名災怪。又問曰﹕何緣作此吐利﹖答曰﹕或有舊時服藥﹐今乃發作﹐故名災怪耳。

【注】脈有災怪﹐謂因藥而變災怪也。假令人病太陽病﹐得太陽脈﹐脈證相應﹐因爲作太陽病湯藥與服之﹔比還﹐如食頃﹐病患乃大吐下利﹐腹中痛﹐師問曰﹕我先來不見此證﹐今乃災變怪異﹐緣何作此吐利﹖病者答曰﹕或有舊時服藥﹐今乃發作﹐故爲此災怪耳﹗望﹑問固醫家之事﹐亦須病患毫無隱諱﹐方能盡醫所長。仲景爲病家服藥未告於醫﹐醫失問先服何藥﹐故出此條以示戒耳﹗【集注】成無己曰﹕醫以脈證與藥相對﹐而反變異爲其災可怪﹐故名災怪。

張志聰曰﹕脈得太陽與形證相應者﹐如太陽病﹐脈浮頭項彊痛而惡寒﹐此脈與形證相應也。或有舊時服藥﹐今乃發作者﹐言送湯如食頃﹐所投之藥未周於經﹐必舊時服藥之故也。

卷十六

辧脈法

辧者﹐別也。辧脈者﹐辧別諸脈之名也﹐法者﹐諸脈部位﹑至數﹑形狀﹑相類﹑相反﹐別之各有其法也。

脈名者也﹐如浮﹑沈﹑遲﹑數﹑滑﹑澀諸脈之名是也。部位者﹐如浮﹑中﹑沈﹐上﹑下之部位是也。至數者﹐如遲三至﹐數六至之至數是也。形狀者﹐如滑流﹐澀滯之形狀是也。相類者﹐如弦與緊﹐滑與動之類是也。相反者﹐如浮與沈﹐虛與實之反是也。皮膚取而得之﹐謂之浮﹔筋骨取而得之﹐謂之沈。此以脈之上下部位而得名也﹐是則凡脈因部位而得名﹐皆統乎浮沈矣。如浮而無力謂之濡﹔沈而無力謂之弱﹔浮而極有力謂之革﹔沈而極有力謂之牢。浮中沈俱有力﹐按之且大謂之實﹔浮中沈俱無力﹐按之且大謂之虛﹔浮中沈極無力﹐按之且小﹐似有似無﹐謂之微﹔浮中沈極無力﹐按之且大渙散不收﹐謂之散﹔浮沈有力﹐中取無力﹐謂之芤﹔按之至骨﹐推尋始得﹐謂之伏。此皆以部位兼形狀相反﹐而得名者也。一息三至﹐謂之遲﹔一息六至﹐謂之數。此以脈之至數而得名者也﹐是則凡脈因至數而得名者﹐皆統乎遲數矣。如一息四至謂之緩﹔一息七至謂之疾﹔數時一止謂之促﹔緩時一止謂之結﹔至數不乖﹐動而中止﹐不能自還﹐須臾復動﹐謂之代。此皆以至數兼相類而得名者也。流利如珠﹐謂之滑﹔進退艱難滯澀﹐謂之澀。此以脈之形狀而得名也﹐是則凡脈因形狀而得名者﹐皆統乎滑澀矣。如脈形粗大﹐謂之大﹔脈形細小﹐謂之小﹔來去迢迢﹐謂之長﹔來去縮縮﹐謂之短﹔來盛去衰﹐謂之洪﹔其形如豆﹐動搖不移﹐謂之動﹔狀類弓弦﹐按之端直且勁﹐謂之弦﹔較弦則粗﹐按之左右彈指﹐謂之緊。此皆以形狀兼相類相反而得名者也。此辧脈之大槪也。診者於此能詳審而擴充之﹐則進乎法矣。今以浮﹑沈﹑遲﹑數﹑滑﹑澀﹐六脈別之以爲綱﹔以大﹑小﹑虛﹑實﹐諸脈辧之以爲目﹐務使陰陽標本﹐虛實寒熱﹐心中有據﹐指下無差﹐庶心手相得﹐而辧證處方﹐自無錯謬矣。

問曰﹕脈有陰陽﹐何謂也﹖答曰﹕凡脈大﹑浮﹑數﹑動﹑滑﹐此名陽也﹔脈沈﹑澀﹑弱﹑弦﹑微﹐此名陰也。凡陰病見陽脈者生﹐陽病見陰脈者死。

【注】此以脈之陰陽﹐辧病之陰陽生死法也。浮﹑大﹑數﹑動﹑滑五者﹐比之諸脈爲有餘﹐陽道有餘﹐故曰陽也。沈﹑澀﹑弱﹑弦﹑微五者﹐比之諸脈爲不及﹐陰道不及﹐故曰陰也。陰病﹐謂陰寒病也。見陽脈﹐謂見陽熱脈也。陽熱脈﹐卽浮﹑大﹑數﹑動﹑滑類也。以陰病得陰脈﹐證脈相應﹐死難必也。陰病若得陽脈﹐猶冬盡春生﹐萬物𨿽未卽生﹐然日進生機﹐故曰生也。陽病﹐謂陽熱病也。見陰脈﹐謂見陰寒脈也。陰寒脈卽沈﹑澀﹑弱﹑弦﹑微類也。以陽病得陽脈﹐證脈相應﹐生可卜也﹔陽病若得陰脈﹐如暑去秋來﹐萬物𨿽未卽死﹐然日趨死候﹐故曰死也。蓋天人無二理﹐春夏爲陽﹐秋冬爲陰﹐陽主生﹐陰主殺故也。

【集注】方有執曰﹕陰陽者﹐通臟腑﹑血气﹑表裏﹑虛實﹑風寒﹑寒熱而總言之也。

程知曰﹕陰病見陽脈而主生者﹐邪气自裏之表﹐欲汗而解也。陽病見陰脈而主死者﹐邪气自表入裏﹐正虛邪盛也。故正气實者﹐多見陽脈﹐正气虛者﹐多見陰脈。

脈來緩﹐時一止復來者﹐名曰結﹔脈來數﹐時一止復來煮﹐名曰促。陽盛則促﹐陰盛則結﹐此皆病脈。

【注】緩﹐四至脈也。緩時一止復來者﹐名曰結脈。數﹐六至脈也。數時一止復來者﹐名曰促脈。陽盛則促﹐陰盛則結﹐陰陽偏勝則病﹐故曰﹕此皆病脈也。

脈按之來緩﹐時一止復來者﹐名曰結﹔又脈來動而中止﹐更來小數﹐中有還者反動﹐名曰結陰也。脈來動而中止﹐不能自還﹐因而復動者﹐名曰代陰也﹐得此脈者必難治。

【按】脈按之來緩﹐時一止至﹐名曰結陰也數語﹐文義不順﹐且前論促結之脈已明﹐當是衍文。

【注】脈來至數不乖而中止﹐不能自還﹐因而復動﹐名曰代。乃一臟無气﹐求他髒以代續之故也。凡病得此代脈者﹐必爲難治﹐蓋以促結之止﹐如急行而蹶﹐𨿽然中止﹐卽能自還﹐非代脈之止可比也。

陰陽相搏﹐名曰動。陽動則汗出﹐陰動則發熱﹐形冷惡寒者﹐此三焦傷也。若數脈見於關上﹐上下無頭尾﹐如豆大﹐厥厥動搖者﹐名曰動也。

【按】《素問》曰﹕陽加於陰謂之汗。陽加於陽﹐豈有汗出之理﹖陽動則「汗出」二字當是「發熱」二字﹔陰動則「發熱」二字當是「汗出」二字。

【注】動者﹐躁動也﹐謂陰陽互相鼓擊而不寧也。動﹐陽脈也。寸爲陽﹐陽乘擊於陽﹐故陽動發熱也。尺爲陰﹐陰乘擊於陰﹐故陰動汗出也。關界乎陰陽﹐則陰陽互相乘擊﹐故發熱汗出同見也。此爲動而有力﹐陽盛之候﹐若按之不鼓﹐是爲陽衰之診﹐則必形冷而不發熱﹐汗出而必惡寒﹐非摶擊陽盛之動﹐乃擾亂陽虛之動也。

由三焦之陽气傷﹐則不能外溫肉分﹐故有是證也。動脈之狀﹐頗似數脈﹐惟上下無頭尾﹐如豆大﹐厥厥動搖﹐故名曰動也﹐厥厥者﹐謂似有根之搖動﹐動而不移﹐非若滑脈之流動﹐動而不居也。

【集注】方有執曰﹕陰陽相搏之陰陽﹐以二气言﹔陽動陰動之陰陽﹐以部位言。下言動脈之定位與其形狀。厥厥﹐舉發貌。

程知曰﹕陽升陰降﹐交通上下﹐往來於尺﹑寸之間﹐則沖和安靜﹔惟陽欲升﹐而陰不足以和之使降﹐則兩相搏擊﹐其脈必數﹐而厥厥搖動見於關上也。

脈浮而緊者﹐名曰弦也。弦者﹐狀如弓弦﹐按之不移也。脈緊者﹐如轉索無常也。

【注】脈浮而緊者﹐名曰弦也﹐此非謂浮緊卽弦脈﹐乃謂浮而勁緊﹐弦之狀也。弦緊相類﹐惟恐人將弦作緊﹐將緊作弦﹐故並舉相形以別之也。弦者﹐狀如弓弦﹐按之不移﹐卽所謂端直也﹔緊者﹐如轉索無常﹐卽所謂不端直也。端直則不能如轉索﹐轉索則不能似端直﹐其爲勁急則同﹐所以相類也。

【集注】方有執曰﹕此明弦緊之辧。按之不移﹐言如弦之張於弓﹐一定而不可動移也。轉索無常﹐言左右旋轉而不可拘也。

程知曰﹕緊爲寒邪方盛﹐直細中有轉動急疾之意﹐故謂如轉索也。

張錫駒曰﹕弦緊之分﹐在移與不移耳。

脈弦而大﹐弦則爲減﹐大則爲芤﹔減則爲寒﹐芤則爲虛。寒虛相摶﹐此名爲革。婦人則半產漏下﹐男子則亡血失精。

【注】脈形粗大有力﹐謂之大﹔浮沈有力﹐中取無力﹐狀如蔥管謂之芤﹔沈而且大﹐按之勁急有力﹐謂之牢﹔浮而且大﹐舉之勁急有力﹐謂之革。革脈者﹐以鼓革而得名﹐外急中空之象也。弦則爲勁﹐減其中取之勁﹐外急象也﹔大則爲實﹐小其中取之實﹐中空象也。此以弦減﹑芤虛二脈﹐形容革脈也。女子得之半產漏下﹐男子得之亡血失精﹐寒虛相摶故也。

【集注】程知曰﹕言弦而虛大之脈也。弦則爲減﹐謂陽气減少而寒也﹔大則爲芤﹐謂似革中空而虛也。

虛寒相摶﹐則精血漏失﹐故有革象也。

問曰﹕脈有殘賊﹐何謂也﹖師曰﹕脈有弦﹑緊﹑浮﹑滑﹑沈﹑澀。此六脈名曰殘賊﹐能爲諸脈作病也。

【注】此下﹐皆殘賊爲病之診也。相乘之脈爲正气虛﹐隨我所虛而乘及之之謂也。殘賊之脈爲邪气實﹐恃彼之彊而虐及之之謂也。此六脈者名曰殘賊﹐殘則明傷﹐賊則暗襲﹐脈中有此當屬實邪﹐不論何部﹐但本脈中兼見此脈﹐輒防邪至也。

【集注】方有執曰﹕諸脈﹐謂各部之脈也。作﹐起也。言六者若見於各部之脈中﹐則皆能於其部生起病端。

張錫駒曰﹕殘﹐傷殘﹔賊﹐賊害也。言此六者之脈﹐足以暗傷人之經脈血气﹐如賊之害人而不覺﹐故曰能爲諸脈作病也。

寸口脈陰陽俱緊者﹐法當淸邪中於上焦﹐濁邪中於下焦。淸邪中上﹐名曰潔也﹔濁邪中下﹐名曰渾也。

陰中於邪﹐必內栗也﹐表气微虛﹐裏气不守﹐故使邪中於陰也。陽中於邪﹐必發熱頭痛﹐項彊頸攣﹐腰痛脛酸﹐所謂陽中霧露之气﹐故曰淸邪中上。濁邪中下﹐陰气爲栗﹐足膝逆冷﹐便尿妄出﹐表气微虛﹐裏气微急﹐三焦相混﹐內外不通。上焦怫郁﹐髒气相燻﹐口爛食齦也。中焦不治﹐胃气上衝﹐脾气不轉﹐胃中爲濁﹐營衛不通﹐血凝不流。若衛气前通者﹐小便赤黃﹐與熱相摶﹐因熱作使﹐遊於經絡﹐出入臟腑﹐熱气所過﹐則爲癰膿。若陰气前通者﹐陽气厥微﹐陰無所使﹐客气入內﹐嚏而出之﹐聲咽塞﹐寒厥相追﹐爲熱所擁﹐血凝自下﹐狀如豚肝。陰陽俱厥﹐脾气孤弱﹐五液注下﹐下焦不闔﹐淸便下重﹐令便數難﹐臍築湫痛﹐命將難全。

【注】寸口陰陽俱緊者﹐謂六脈浮沈俱緊也。浮脈緊﹐則霧露之邪中於上焦﹔沈脈緊﹐則寒邪中於下焦。

上焦指太陽也﹐下焦指少陰也。霧露之邪﹐曰潔﹑曰淸。淸邪中上﹐發熱頭痛﹐項彊頸攣﹐腰疼脛酸者﹐霧露之邪中於太陽表也。寒邪曰渾﹑曰濁。濁邪中下﹐陰气爲栗﹐足脛逆冷﹐便尿妄出者﹐寒邪中於少陰裏也。經曰﹕虛邪不能獨傷人﹐必因身形之虛而後客之也。蓋因其人表气虛﹐裏气不固﹐淸濁之邪﹐中傷上下。三焦相混﹐表裏不通﹐以致上焦淸气不宣﹐邪气怫郁﹐與髒相燻﹐口爛食齦﹔中焦不治﹐胃气主下﹐而反上衝﹐脾气主運﹐而反不轉﹐中焦皆濁﹐營衛不通﹐血凝不流行也。若正能勝邪﹐衛气先通﹐其人必先小便赤黃﹐熱傷之經必血凝肉腐﹐而外發爲癰膿也。若營气先通﹐其人必先嚏咽塞﹐熱擁於裏之血凝者自下﹐狀如豚肝也。若正不勝邪﹐陰陽俱逆﹐營衛不通﹐脾气孤弱﹐不能散精﹐五液注下﹐下焦不闔﹐裏急墜痛﹐圊便數窘﹐命將難全也。

【集注】沈亮宸曰﹕傷寒之證﹐轉熱卽佳﹐故少陰﹑厥陰﹐皆以發熱而愈﹐而凡下膿血與癰膿皆非死證。

若陰陽俱厥﹐厥者必利﹐五液注下﹐下焦不闔﹐命將難全也。

方有執曰﹕淸指風﹐濁指寒﹐曰潔﹑曰渾﹐以天地之偏气言也。陰中於邪已下至濁邪中下一節﹐是釋上文。

陰卽下焦﹐陽卽上焦也。陰气爲栗已下至血凝不流﹐是言證。若衛气前通已下﹐言變癰膿之故。若陰气前通已下﹐言變膿血利之故。衛气旣陽气﹐營气卽陰气﹐乃承上營衛不通而言﹐而淸濁之所以爲病﹐在其中矣﹗陰陽俱厥已下﹐言證並於裏而加重﹐故曰﹕命將難全也。

脈陰陽俱緊者﹐口中气出﹐唇口漧燥﹐蜷臥足冷﹐鼻中涕出﹐舌上苔滑﹐勿妄治也。到七日以來﹐其人微發熱﹐手足溫者﹐此爲欲解﹔或到八日以上﹐反大發熱者﹐此爲難治。設使惡寒者﹐必欲嘔也﹔腹內痛者﹐必欲利也。

【注】此承上條互詳其證﹐戒人臨此陰陽混淆之病﹐愼勿妄治也。此條之蜷臥足冷﹐卽上條之濁邪中下也。此條之鼻涕舌苔﹐卽上條之淸邪中上也﹔此條之唇口漧燥﹐卽上條之口爛蝕齦也﹔此條之反大發熱﹐卽上條之癰膿下血也﹔此條之腹中痛﹐卽上條之下重湫痛也﹔此條之惡寒﹐卽上條之必內栗也。脈陰陽俱緊﹐傷寒脈也﹔口中气出﹐唇口漧燥﹐胃經熱也﹔蜷臥足冷﹐少陰寒也﹔鼻中涕出﹐表傷風也﹔舌上苔滑﹐裏無熱也。似此表裏﹑陰陽﹑寒熱﹑虛實雜揉未定之病﹐愼勿妄治﹐則當審其孰輕﹑孰重﹑孰緩﹑孰急﹐先後施治可也。到七日以來﹐其人微發熱手足漸溫者﹐此陰退陽復爲欲解也﹔若到八日以上﹐反大發熱煮﹐乃邪盛正衰﹐此爲難治也﹐設使惡寒﹐知尙在表。

若嘔﹐必欲入裏也。腹內痛者﹐知邪已入裏﹐內攻必欲下利也。

【集注】方有執曰﹕微發熱﹐邪退也。大發熱﹐邪盛也。惡寒﹐尙在表也。腹內痛﹐已入裏也。

脈陰陽俱緊﹐至於吐利﹐其脈獨不解﹔緊去入安﹐此爲欲解。若脈遲﹐至六七日不欲食﹐此爲晚發﹐水停故也﹐爲未解﹔食自可者﹐爲欲解。

【按】緊去入安之「入」字﹐當是「人」字。人安﹐謂不吐利也。必是傳寫之訛。「此爲晚發﹐水停故也」二句﹐與上下文義不屬﹐當是衍文。

【注】此發明脈陰陽俱緊﹐內外寒甚﹐至於吐﹑利解不解之義也。吐利後脈仍緊﹐爲邪未盡不解也﹔緊去脈緩﹐爲邪盡人安欲解也。若緊去脈遲﹐至六七日不欲食者﹐則胃未和爲未解也﹔若欲食者﹐則胃已和﹐𨿽脈遲亦爲欲解也。

【集注】成無己曰﹕脈陰陽俱緊﹐爲寒气甚於上下。至於吐利之後﹐緊脈不罷者﹐爲其脈獨不解﹐緊去則人安爲欲解也。

寸口脈浮而大﹐浮爲虛﹐大爲實﹐在尺爲關﹐在寸爲格﹐關則不得小便﹐格則吐逆。

【注】平脈以脈內外候關格﹐此以脈尺寸候關格。於此推之﹐凡陰陽盛極皆病關格﹐而不必定在內外﹑尺寸也。寸口脈浮而大﹐浮爲正气虛﹐大爲邪气實。在尺則陰邪實﹐關閉正气不能宣﹐名曰關﹐關則不得小便也。在寸則陽邪實﹐格拒正气不能化﹐名曰格﹐格則吐逆也。

【集注】張錫駒曰﹕浮大之脈在於尺﹐則爲關陰﹐陰气不能施化﹐故不得小便。浮大之脈在於寸﹐則爲格陽﹐陽气不能宣通﹐故吐逆。

脈浮而滑﹐浮爲陽﹐滑爲實﹐陽實相搏﹐其脈數疾﹐衛气失度。浮滑之脈數疾﹐發熱汗出者﹐此爲不治。

【注】浮爲陽﹐滑爲實﹐陽實相搏﹐其脈行於脈外者﹐數且疾矣。衛气行疾﹐營气行遲﹐營衛不相輔而行﹐故曰失度。浮﹑滑﹑數﹑疾﹐有餘之脈﹐見發熱無汗有餘之證﹐脈證相合則爲可治﹔若見發熱汗出不足之證﹐脈證不合﹐不治明矣。

【集注】成無己曰﹕浮﹑滑﹑數﹑疾之脈﹐發熱汗出解者﹐邪气退也。若不解者﹐正气脫也﹐必不可治。

經曰﹕脈陰陽俱盛大﹐汗出不解者死。

脈浮而數﹐浮爲風﹐數爲虛﹐風爲熱﹐虛爲寒﹐風虛相搏﹐則灑淅惡寒也。

【按】數爲虛之「虛」字﹐當是「熱」字。「風爲熱﹐虛爲寒」二句當是衍文。風虛相搏之「虛」字﹐亦當是熱「字」。

【注】風寒在表則脈浮緊﹐風熱在表則脈浮數。表受風邪﹐故灑淅惡寒也。

諸脈浮數﹐當發熱而灑淅惡寒﹐若有痛處﹐飲食如常者﹐蓄積有膿也。

【注】諸脈浮數﹐謂寸﹑關﹑尺六脈俱浮數也。浮則爲風﹐數則爲熱﹐風熱遏郁於表﹐則當發熱而灑淅惡寒也。若有隱痛之處﹐飲食如常者﹐非表邪之診﹐乃內癰蓄積有膿之診﹐於此知浮數之脈﹐不可槪爲風熱。

【集注】王肯堂曰﹕人身有腫痛楚處﹐未有不自覺者﹐此條所言﹐必是內癰﹐故曰﹕蓄積有膿也。如胃脘癰。肺癰﹐腸癰﹐皆各有辧﹐而胃癰之脈﹐人迎反盛﹐未有不誤以爲傷寒者﹐故宜察之。

程應旄曰﹕脈證似傷寒﹐若不於若有痛處﹐飲食如常之證參酌﹐而誤以辛溫發散﹐助其陽熱﹐否則誤以寒涼徹熱﹐遏住邪气﹐滋害深矣。

張璐曰﹕若有腫﹐爲熱壅經絡﹔若無腫處﹐必邪畱臟腑﹐隨內外而發癰膿也。

脈浮而大﹐浮爲風虛﹐大爲气彊。風气相搏﹐必成癮疹。身體爲癢﹐癢者名泄風﹐久久爲痂癩。

【注】六脈俱浮而大﹐浮爲風虛﹐大爲气彊。彊者﹐熱也。風熱相搏﹐必成癮疹也。身體爲癢﹐癢者肌虛﹐熱气外薄故也﹐名爲泄風。若久不愈﹐則成痂癩。痂癩﹐疥﹑癬﹑癘﹑癩之類是也。

【集注】成無己曰﹕痂癩者﹐癘風也﹐眉少發稀﹐身有幹瘡而鮏臭﹐經云﹕脈風成癘是也。

朱震亨曰﹕經云﹕諸癢爲虛﹐血燥不榮肌腠﹐所以癢也。

方有執曰﹕經云﹕外在腠理﹐則爲泄風。

寸口諸微亡陽﹐諸濡亡血﹐諸弱發熱﹐諸緊爲寒﹐諸乘寒者則爲厥。鬱冒不仁﹐以胃無穀气﹐脾澀不通﹐口急不能言﹐戰而栗也。

【按】濡浮而無力﹐候陽虛也﹐豈有亡血之理﹖弱沈而無力﹐候陰虛也﹐豈止發熱而已﹖諸濡亡血﹐當是諸濡衛虛﹔諸弱發熱﹐當是諸弱營虛。

【注】寸口者﹐指寸﹑關﹑尺三部而言也。諸微﹐謂凡病見微脈﹐皆亡陽也。諸濡﹐謂凡病見濡脈﹐皆衛虛也。諸弱﹐謂凡病見弱脈﹐皆營虛也。諸緊﹐謂凡病見緊脈﹐皆爲寒也。諸乘寒者﹐謂諸微濡弱脈﹐亡陽營衛不足之人﹐一病卽見殘賊。緊脈則爲寒乘病厥也。厥於中者﹐鬱冒昏迷﹐不知痛癢﹔厥於經者﹐戰栗口噤不能言語﹐以平日胃虛損谷﹐脾虛不運﹐中虛不勝外邪也。

【集注】程知曰﹕諸乘寒者﹐則以陽極虛﹐而陰寒直乘之也﹐故爲厥逆。其所以昏冒不知人﹐彊直而無覺者﹐則以胃無穀气﹐脾不流通﹐故使口噤不能言﹐外戰內栗而厥也。

問曰﹕曾爲人所難﹐緊脈從何而來﹖師曰﹕假令亡汗若吐﹐以肺裏寒﹐故令脈緊也﹔假令咳者﹐坐飲冷水﹐故令脈緊也﹔假令下利﹐以胃中虛冷﹐故令脈緊也。

【注】此詳申上條﹐諸亡陽營衛不足之人﹐而見緊脈之義也。曾爲人所難﹐問緊脈爲寒實之診﹐虛冷亦見緊脈﹐是從何而來也﹖師曰﹕假令其人亡汗表虛﹐若吐胸虛﹐下利裏虛﹐寒邪乘虛爲病﹐或外感寒邪﹐或內飲冷水﹐或中寒陰化﹐皆令脈緊也。若與浮同見﹐無汗﹐則爲傷寒實邪﹔有汗﹐則爲亡陽虛邪。與沈同見﹐腹痛不便﹐則爲中寒實邪﹔腹痛下利﹐則爲中寒虛邪。由此推之﹐凡諸實脈從虛化者﹐卽未可謂之實矣。

【集注】程應旄曰﹕緊則爲寒﹐稱曰乘脈﹐今復列之殘賊何義﹖曰﹕虛則爲人乘﹐實則乘人﹐凡脈皆然﹐不獨緊也。

寸口脈微﹐尺脈緊﹐其人虛損多汗﹐知陰常在﹐絕不見陽也。

【注】上條以浮沈見微緊﹐此條以寸尺見微緊﹐皆陰盛陽亡之診﹐故曰﹕知陰常在﹐絕不見陽也。只曰虛損多汗者﹐略言之也。

【集注】程知曰﹕言寸微﹑尺緊爲虛損多汗之證也。寸微弱爲亡陽﹐尺緊疾爲陰勝﹐陰勝於內﹐陽絕於外﹐故爲虛損多汗。

師曰﹕病患脈微弱澀者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱﹐無休止時。夏月盛熱﹐欲著復衣﹔冬月盛寒﹐欲裸其身。所以然者﹐陽微則惡寒﹐陰弱則發熱。

此醫發其汗﹐使陽气微﹐又大下之﹐令陰气弱。五月之時﹐陽气在表﹐胃中虛冷﹐以陽气內微﹐不能勝冷﹐故欲著復衣。十一月之時﹐陽气在裏﹐胃中煩熱﹐以陰气內弱﹐不能勝熱﹐故欲裸其身。又陰脈遲澀﹐故知血亡也。

【按】「又陰脈遲澀﹐故知血亡也」二句﹐與上文義不屬﹐非有闕文﹐卽是衍文。

【注】病患脈微而澀﹐詢之爲醫大發其汗﹐又數大下之﹐所以致此病也。其人亡血﹐略辭也﹐謂亡其血气也。气亡則陽微﹐陽微則惡寒﹔血亡則陰弱﹐陰弱則發熱﹔陽微陰弱﹐故病當惡寒後乃發熱也。輕者邪不畱連﹐遇所不勝時則愈﹔重者無休止時﹐卽遇所不勝尢甚也。然惡寒𨿽遇夏月盛熱﹐欲著復衣。所以然者﹐五月之時﹐陽气在外﹐胃中虛冷﹐大發其汗﹐令陽气微﹐故不勝寒也。發熱𨿽遇冬月盛寒﹐欲裸其身。所以然者﹐十一月之時﹐陽气在內﹐胃中煩熱﹐又數下之﹐令陰气弱﹐故不能勝熱也。此卽論中所謂熱在骨髓寒在皮膚﹑寒在骨髓熱在皮膚﹐沈痼寒熱之病也。

【集注】王肯堂曰﹕非必遇夏乃寒﹐遇冬乃熱也。此但立其例﹐論其理耳。

寸口脈微而緩﹐微者衛气疏﹐疏則其膚空﹔緩則胃气實﹐實則谷消而水化也。谷入於胃﹐脈道乃行﹐水入於經﹐其血乃成。榮盛則其膚必疏﹐三焦絕經﹐名曰血崩。

【注】寸口脈微而緩﹐微者衛气疏﹐疏則其表空虛也﹔緩者胃气實﹐實則消化水谷也。谷入於胃﹐脈道之气乃行﹔水入於經﹐脈絡之血乃成。今榮愈盛而衛愈疏﹐血愈多而气愈少﹐气血失其經常之道﹐故曰﹕三焦絕經。气不能制血﹐血不能歸經﹐故血妄行而崩也。

【集注】成無己曰﹕衛气者﹐溫分肉﹐肥腠理。衛气旣疏﹐皮膚不得溫﹐肥則空虛也。經曰﹕緩者胃气有餘。有餘爲實。故云﹕緩者胃气實。《內經》曰﹕食入於胃﹐淫精於脈。是谷入於胃﹐脈道乃行也。《鍼經》曰﹕飲而液滲於絡﹐合和於血。是水入於經﹐其血乃成也。經﹐常也。三焦者﹐气之道路。衛气疏則气不循常度﹐故三焦絕其常度也。

方有執﹕疏言不能固護﹐實猶言彊也。谷入於胃至其血乃成﹐乃承上文谷消而水化也。陰血大下﹐而曰崩者﹐言其不能止靜﹐如山壞之勢也。

寸口脈微而澀﹐微者衛气不行﹐澀者榮气不逮﹐榮衛不能相將﹐三焦無所仰﹐身體痺不仁﹐榮气不足﹐則煩疼口難言﹐衛气虛﹐則惡寒數欠﹐三焦不歸其部﹐上焦不歸者﹐噫而酢吞﹔中焦不歸者﹐不能消穀引食﹔下焦不歸者﹐則遺溲。

【注】凡經脈內外﹐榮衛也﹔臟腑內外﹐三焦也。故經曰﹕榮行脈中﹐衛行脈外。上焦心肺主之﹐中焦脾胃主之﹐下焦肝腎主之。分而言之﹐榮也﹐衛也﹐三焦也﹔合而言之﹐皆本乎一气之流行﹐隨其所在而得名也。脈微而澀﹐榮衛不足﹐不足則榮衛不能相將而行﹐三焦無所仰賴﹐故身體周痺不仁。榮气不足﹐故身煩疼﹐口難言語﹔衛气不足﹐故惡寒數欠也。上焦司降﹐降者﹐淸中之濁。下焦司升﹐升者﹐濁中之淸。中焦司升降﹐淸者令其上升﹐濁者令其下降。今榮衛不相將而行﹐三焦無所仰賴﹐故不能各歸其部﹐而失其職矣。上焦不歸﹐則濁气不降﹐噫气而吞酸﹔中焦不歸﹐則升降相違﹐故不能消穀引食﹔下焦不歸﹐則淸气不升﹐故不能約束而遺溲也。

寸口脈微而澀﹐微者衛气衰﹐澀者榮气不足。衛气衰﹐面色黃﹔榮气不足﹐面色靑。榮爲根﹐衛爲葉﹐榮衛俱微﹐則根葉枯槁﹐而寒粟咳逆﹐唾腥吐涎沫也。

【注】此詳申榮衛上焦之證也。面色黃靑﹐榮衛不足之色也。惡寒而栗﹐咳嗽唾腥﹐吐痰涎沫﹐肺損之證也。肺主皮毛﹐皮毛者﹐榮衛之所居﹐故肺損則皮聚而毛落﹐榮衛枯槁也。

【集注】成無己曰﹕榮行脈中爲根﹐衛行脈外爲葉﹐根葉俱微﹐則陰陽之气衰也。

寸口脈弱而遲﹐弱者衛气微﹐遲者營中寒。營爲血﹐血寒則發熱﹔衛爲气﹐气微者﹐心內饑﹐饑而虛滿﹐不能食也。

【按】條末「心內饑﹐饑而虛滿不能食」句﹐此是論脾胃﹐不關營衛。故弱者衛气微﹐當是「陽气微」﹔遲者營中寒﹐當是「脾中寒」﹐上下文義始屬。營爲血﹐血寒則發熱﹐豈有血寒發熱之理乎﹖衛爲气﹐气微者﹐當是陽气微。脾中寒者﹐心內饑﹐閱下條言胃气有餘﹐自知。

【注】此詳申營衛中焦之證也。緩以候胃﹐遲以候脾。胃主納谷﹐脾主化谷﹐故能食者胃也﹐能化者脾也。

今陽微中寒﹐脾胃俱病﹐所以心內𨿽饑﹐饑而虛滿不能食也。

【集注】方有執曰﹕饑而虛滿者﹐陽主化谷﹐衛陽衰微不化谷﹐故虛滿而不能食也。

寸口脈弱而緩﹐弱者陽气不足﹐緩者胃气有餘﹐噫而吞酸﹐食卒不下﹐气塡於膈上也。

【注】此又詳申中焦之證也。寸口脈弱而緩﹐弱者陽气不足﹐緩者胃气有餘﹐不足則脾失健運﹐有餘則胃彊能食。此胃彊脾弱﹐所以𨿽能食而不能消化也﹐故使吞酸而噫﹐食卒不化﹐气塡脹悶於膈中也。

【集注】方有執曰﹕陽气以胃中之陽气言﹐不足則不能化谷﹔胃气以胃中穀气言﹐有餘言有宿食也。有宿食則郁而生熱﹐故噫飽而吞酸﹐此蓋以飲食之內傷者言也。

趺陽脈遲而緩﹐胃气如經也。趺陽脈浮而數﹐浮則傷胃﹐數則動脾。此非本病﹐醫特下之所爲也。營衛內陷﹐其數先微﹐脈反但浮﹐其人必大便硬﹐气噫而除。何以言之﹖本以數脈動脾﹐其數先微﹐故知脾气不治﹐大便硬﹐气噫而除﹐今脈反浮﹐其數攺微﹐邪气獨畱﹐心中則饑﹐邪熱不殺谷﹐潮熱發渴。數脈當遲緩﹐脈因前後度數如法﹐病者則饑﹔數脈不時﹐則生惡瘡也。

【注】此以下辧趺陽之脈﹑少陰之脈也。趺陽一名衝陽﹐在腳背上﹐去陷骨三寸脈動處﹐乃是陽明胃經之動脈也。少陰一名太溪﹐在足內踝後跟骨上脈動處﹐乃足少陰腎經之動脈也。趺陽﹑少陰﹐乃古診法。越人以十二經𨿽皆有動脈﹐獨取寸口以決死生者﹐以寸口乃脈之大要會也。然此法不行久矣。設有危急之病﹐寸口脈不見﹐診此以決死生可也。若在平時﹐總不如以關脈爲趺陽﹐尺脈爲少陰﹐更爲愈也。如趺陽胃脈遲而和緩﹐是胃气不病﹐如經脈也﹐今趺陽脈浮而數﹐按之無力﹐浮以候腑﹐浮而無力﹐則爲傷胃﹔沈以候髒﹐數而無力﹐則爲傷脾。詢之病者﹐特爲醫下之所爲﹐以致營衛之气內陷。其先數脈變微﹐爲脾弱也﹔浮脈仍浮反甚﹐爲胃彊也。胃彊則邪气獨畱﹐故大便硬﹐潮熱發渴也﹔脾弱則脾气不運﹐故邪熱不能殺谷﹐𨿽饑不食﹐气噫而快也。

醫者前後施治如法﹐而浮數之脈﹐自當遲緩如經﹐則饑欲食﹐病者愈也﹔若施治失宜﹐數脈終始不退﹐則生惡瘡也。

【集注】方有執曰﹕惡瘡與尿膿𨿽不同﹐其爲血熱則皆然也。

程知曰﹕此言趺陽脈遲緩﹐妄下則有浮數之變也。

趺陽脈浮而澀﹐少陰脈如經者﹐其病在脾﹐法當下利。何以知之﹖若脈浮大者﹐气實血虛也﹐今趺陽脈浮而澀﹐故知脾气不足﹐胃气虛也﹔以少陰脈弦而浮才見﹐此爲調脈﹐故稱如經也。若反滑而數者﹐故知當屎膿也。

【按】「若脈浮大者﹐气實血虛也」二句﹐與上文義不屬﹐當是衍文。少陰脈弦而浮﹐豈可謂如經乎﹖當攺﹐「沈而滑」字。

【注】脾腎皆病下利﹐今趺陽胃脈浮澀﹐少陰腎脈如常﹐是病在脾不在腎也﹐何以知之﹖浮爲陽﹐以候胃﹔澀爲陰﹐以候脾。浮與澀合﹐故知脾气不足﹐胃气虛也。以少陰脈見沈而滑﹐故稱如經也。若沈滑而數者﹐是陽邪傷陰﹐故知當屎膿血也。

【集注】程知曰﹕水谷之下利屬於脾胃﹐而膿血之下利屬於腎﹐此可診趺陽﹑太溪而辧之也。

趺陽脈伏而澀﹐伏則吐逆﹐水谷不化﹐澀則食不得入﹐名曰關格﹐【按】水谷不化之「化」字﹐當是「入」字﹐若是「化」字﹐是能食也﹐何名曰格﹖食不得入﹐當是不得小便﹐若有小便﹐是水道通也﹐何名曰關﹖必是傳寫之誤。

【注】前論以浮沈﹑尺寸候關格﹐此以趺陽候關格之診法也。趺陽者﹐胃脈也。脈伏而澀﹐伏則尺寸之陰陽停升降也﹐澀則三焦之元气不流通也。不升降流通﹐故上則吐逆﹐下則不得小便﹐病名曰關格也。

趺陽脈滑而緊﹐滑者胃气實﹐緊者脾气彊﹐持實擊彊﹐痛還自傷﹐以手把刃﹐坐作瘡也。

【注】趺陽之脈以候脾胃﹐脈當和緩﹐今反滑而緊者﹐以滑爲胃气實﹐緊爲脾气彊﹐滑緊並見﹐如持實以擊彊﹐故主急痛﹐痛還自傷脾胃也。以手把刃而成瘡者﹐猶之操刃自割﹐而貽其害也。

【集注】方有執曰﹕滑爲食﹐故在胃﹐則主穀气實。緊爲寒﹐故在脾﹐則主邪气彊。持實擊彊﹐言胃實脾彊﹐兩相搏擊而爲病。譬如以手把刃而自傷﹐蓋謂非由臟腑而傳變也。

趺陽脈沈而數﹐沈爲實﹐數消穀。緊者﹐病難治。

【注】胃脈沈而數﹐沈主裏﹐數主熱﹐沈數爲裏實熱﹐則能消穀。凡裏病得此脈者﹐皆易治也。若不沈數而沈緊﹐沈緊爲裏寒﹐則爲殘傷胃气之診﹐故曰難治也。

【集注】方有執曰﹕沈以候裏﹐故在脾胃爲土實﹐穀气實也。數爲熱﹐陽也﹔緊爲寒﹐陰也。言趺陽主脾胃﹐脾胃主谷﹐穀气實。若脈見數而陽熱勝﹐陽能化谷﹐𨿽病不足爲害﹔若脈得緊而陰寒勝﹐陰不化谷﹐故爲難治。

程知曰﹕言趺陽沈數爲消穀之病也。沈爲實﹐沈主裏也﹔數消穀﹐數爲熱也。緊盛爲邪勝﹐故爲難治也。

趺陽脈大而緊者﹐當卽下利﹐爲難治。

【注】下利者﹐不論寒熱皆中虛之病﹐故脈宜小宜緩﹐爲病脈相宜﹐則易治也。今趺陽胃脈大而緊﹐爲病虛脈實﹐則不相宜﹐故爲難治也。

【集注】成無己曰﹕大爲虛﹐緊爲寒﹐胃中虛寒﹐當卽下利。下利脈亦微小﹐今反大緊﹐邪盛也﹐故曰難治。經曰﹕下利脈大者﹐爲未止。

張璐曰﹕趺陽脈緊﹐爲寒邪傷胃﹐故必下利。下利脈大爲邪盛﹐故難治也。

趺陽脈微而緊﹐緊則爲寒﹐微則爲虛﹐微緊相搏﹐則爲短气。

【注】脈見浮微而沈緊﹐虛寒之診也。趺陽胃脈似有似無爲陽虛﹐重按似緊爲中寒﹐胃陽虛寒則气短矣。

緊脈主痛而不痛者﹐以緊兼微﹐𨿽緊不勁﹐故不痛也。

【集注】程知曰﹕言趺陽微緊﹐則中气虛寒﹐爲短气之證也。

趺陽脈不出﹐脾不上下﹐身冷膚硬。

【注】趺陽脈伏不出﹐則中焦陽虛﹐脾胃不能上下輸布﹐衛气不得﹐故病通身膚冷而硬也。

【集注】程知曰﹕身冷者衛气不溫也﹐膚硬者營血不濡也。

趺陽脈浮而芤﹐浮者衛气衰﹐芤者榮气傷﹐其身體瘦﹐肌肉甲錯。浮芤相搏﹐宗气衰微﹐四屬斷絕。

【注】胃脈浮芤﹐浮者胃脈衰﹐芤者營气傷。衛气衰﹐故身體瘦也﹔營气傷﹐故肌肉甲錯也。浮芤相搏﹐日久而宗气衰微﹐生气少矣。四屬斷絕﹐謂皮﹑肉﹑脂﹑髓四者俱竭﹐故一身枯瘦失滋養矣。

【集注】程應旄曰﹕衛以營爲根﹐營以衛爲護﹐而營衛之統於宗气者﹐又以趺陽胃爲根也。

趺陽脈緊而浮﹐浮爲气﹐緊爲寒﹔浮爲腹滿﹐緊爲絞痛﹔浮緊相搏﹐腸鳴而轉﹐轉卽气動﹐膈气乃下﹐少陰脈不出﹐其陰腫大而虛也。

【按】陰腫大而虛之「虛」字﹐當是「痛」字。細玩可知。

【注】外感﹐六脈浮緊﹐寒气在外﹐故骨節煩痛﹔內傷﹐胃脈浮緊﹐寒气在內﹐故腹滿絞痛。寒气相搏﹐腸鳴而轉﹐轉則膈中寒气下趨洞泄也。若少陰脈浮不出﹐則下焦陽虛﹐寒气聚於陰器﹐不得發泄﹐故病疝陰腫大而痛也。

【集注】方有執曰﹕趺陽之土敗﹐而少陰所以無制也。

少陰負趺陽者﹐爲順也。

【注】此少陰負趺陽大旨。蓋少陰腎屬水﹐趺陽胃屬土﹐雜病惡土克水﹐而傷寒少陰病﹐惟恐土不能制水﹐水一泛溢﹐則嘔吐﹑下利﹐無所不至。若趺陽脈和﹐胃土有權﹐則水有制﹐而少陰負則爲順矣。順者﹐土不爲水侮也。

【集注】方有執曰﹕萬物資生於土﹐而百骸藉養於胃﹐水土平成﹐物阜人安﹐非天下之至順乎﹖古今謂趺陽有脈者不死﹐有以哉﹗汪琥曰﹕趺陽脈﹐《圖經》原名衝陽脈﹐在足跗中指端﹐上行五寸﹐去陷谷穴三寸﹐足陽明脈之所過也﹐爲原﹐故一名會原﹐診法病重者切之以決死生。傷寒以胃气爲本﹐趺陽之脈不衰﹐知胃气尙在﹐病𨿽危猶可治也。

少陰脈弱而澀﹐弱者微煩﹐澀者厥逆。

【注】少陰脈弱而澀﹐弱者腎陰虛﹐故微煩也﹔澀者脈道滯﹐故肢冷也。

【集注】方有執曰﹕弱爲虛損不足脈﹐陰虛生內熱﹐所以煩﹐然屬虛煩﹐故𨿽煩亦微也。澀爲少血而不滑﹐不能上與陽相順接﹐所以厥而逆冷也。

程知曰﹕言腎脈微澀之病也。少陰﹐腎動脈也﹐在足內踝後跟骨上陷中也。

少陰脈不至﹐腎气微﹐少精血﹐奔气促迫﹐上入胸膈﹐宗气反聚﹐血結心下﹔陽气退下﹐熱歸陰股﹐與陰相動﹐令身不仁﹐此爲屍厥。當刺期門﹑巨闕。

【注】少陰脈不至﹐是腎气衰微﹐精血少也。腎者﹐陰中藏陽者也。腎陰虛竭﹐不能藏陽﹐陽气上奔﹐迫促胸膈﹐宗气反爲所阻﹐聚而不行﹐血結心下。陽气旣奔於上﹐極必退下﹐退下則陰股間熱﹐與陰相動﹐所必然也﹐𨿽令知覺冥﹐身不仁而不死﹐此爲屍厥也。當刺期門以通結血﹐刺巨闕以行宗气﹐庶厥回而復蘇也。

卷十七

正誤存疑篇

仲景《傷寒論》﹐篇篇可法﹐但成於漢末﹐傳寫多訛﹐錯簡亦復不少。如論中下利﹑嘔逆﹐用十棗湯峻劑攻之。陽重衄血﹐以麻黃湯發之。發汗病解反惡寒﹐「病解」之中﹐多一「不」字。心下痞﹐按之濡﹐「濡」字之上少一「不」字之類。諸家遵經注解﹐不得不穿鑿附會﹐致令千古不可多得之書﹐不能傳信於世﹐良可惜也﹗今加正誤一一列明﹐每條凡﹝﹞內系攺正之文也﹔﹝﹞內者原文所有﹐或移上﹐或移下﹐或他處移入及原文所無而補之者也。字上加﹛﹜﹐刪去者也。尢有整節舛謬者三十五條﹐證不與脈符﹐藥不與病合﹐𨿽有是方﹐世無其病﹐卽有其病﹐難用是藥﹐承訛襲謬﹐無濟實用。然其中尙有可采之句﹐所以各篇不動經文﹐彊加注釋﹐復錄原文﹐附於卷末﹐以志闕疑云。

卷十七正誤存疑篇

正誤

桂枝湯方桂枝﹝﹛去皮﹜三兩﹞芍藥﹝三兩﹞甘艸﹝炙﹐二兩﹞生薑﹝切﹐三兩﹞大棗﹝擘﹐十二枚﹞

【按】桂枝湯方﹐原文有「去皮」二字。夫桂枝气味辛甘﹐全在於皮﹐若去皮是枯木矣﹐如何有解肌發汗之功耶﹖當刪之﹐後仿此。

若脈和﹐其人大煩﹐目重﹛臉﹜﹝瞼﹞內際黃者﹐此欲解也。

【按】「臉」字當是「瞼」。瞼﹐眼弦也。作「臉」字非﹐當攺之。

太陽中風﹛下﹜﹝不﹞利嘔逆﹐表解者﹐乃可攻之。其人汗出﹐發﹛作﹜﹝熱﹞有時﹐頭痛﹐心下痞硬滿﹐引脇下痛﹐漧嘔短气﹐汗出不惡寒者﹐此表解裏未和也﹐十棗湯主之。

【按】「下利」之「下」字﹐當是「不」字。若是「下」字﹐豈有上嘔下利而用十棗湯峻劑攻之之理乎﹖惟其大便不利﹐痞硬滿痛﹐始屬裏病﹔小便不利﹐嘔逆短气﹐始屬飲病﹐乃可峻攻。發作之「作」字﹐當是「熱」字﹐始與太陽陽邪熱飲之義相合。若無熱汗出﹐乃少陰陰邪寒飲﹐眞武湯證也。且「作」字與上下句文義皆不相屬﹐當攺之。

太陽病﹐下之﹐其脈﹛促﹜﹝浮﹞不結胸者﹐此爲欲解也。脈﹛浮﹜﹝促﹞者﹐必結胸﹔脈﹛緊﹜﹝細數﹞者﹐必咽痛﹔脈弦者﹐必兩脇拘急﹔脈﹛細數﹜﹝緊﹞者﹐頭痛未止﹔脈沈緊者﹐必欲嘔﹔脈沈滑者﹐協熱利﹔脈浮﹝數﹞滑者﹐必下血。

【按】「脈促」當是「脈浮」﹐始與不結胸爲欲解之文義相屬。「脈浮」當是「脈促」﹐始與論中結胸﹑胸滿同義。「脈緊」當是「脈細數」﹐「脈細數」當是「脈緊」﹐始同論中二經本脈。「脈浮滑」當是「脈數滑」﹐浮滑是論中白虎湯証之脈﹐數滑是論中下膿血之脈。均當攺之。

太陽病﹐二三日﹐不能臥﹐但欲起﹐心下必結。脈微弱者﹐此本有寒分也。反下之﹐若利止﹐必作結胸﹔未止者﹐四日復下﹛之﹜﹝利﹞﹐此作協熱利也。

【按】「四日復下之」之「之」字﹐當是「利」字。上文利未止﹐豈有復下之理乎﹖當攺之。

太陽病下之後﹐脈促胸滿者﹐桂枝去芍藥湯主之。若﹝汗出﹞微惡寒﹐去芍藥方中﹐加附子湯主之。

【按】「微惡寒」之上﹐當有「汗出」二字﹐若無「汗出」二字﹐乃表未解也﹐無加附子之理﹐當補之。

太陽病﹐脈浮而動數﹐浮則爲風﹐數則爲熱﹐動則爲痛﹐﹛數則爲虛﹜﹐頭痛發熱﹐微盜汗出﹐而反惡寒者﹐表未解也。醫反下之﹐動數變遲﹐膈內拒痛﹐胃中空虛﹐客气動膈﹐短气煩躁﹐心中懊﹐陽气內陷﹐心下因硬﹐則爲結胸﹐大陷胸湯主之。若不結胸﹐但頭汗出﹐余無汗﹐劑頸而還﹐小便不利﹐身必發黃也。

【按】「數則爲虛」句﹐衍文也﹐當刪之。

寒實結胸﹐無熱證者﹐與三物﹛小陷胸湯﹜白散。﹛亦可服﹜。

【按】「與三物小陷胸湯」﹐當是「三物白散」。「小陷胸湯」四字﹐當是錯簡。桔梗﹑貝母﹑巴豆三物﹐其色皆白﹐有三物白散之義﹐溫而能攻﹐與寒實之理相合﹐小陷胸湯乃栝蔞﹑黃連﹐皆性寒之品﹐豈可以治寒實結胸之證耶﹖「亦可服」三字﹐亦衍文也﹐俱當刪之。

卷十七正誤存疑篇

正誤

發汗病﹛不﹜解﹐反惡寒者﹐虛故也﹐芍藥甘艸附子湯主之。

【按】「發汗病不解」之「不」字﹐衍文也。發汗病不解﹐則當惡寒﹐何謂反惡寒﹖病解惡寒﹐始可謂虛。

當刪之。

病發熱頭痛﹐脈反沈﹐若不瘥﹐身體疼痛﹐﹝下利淸谷﹞﹐當溫其裏﹐宜四逆湯。

【按】「身體疼痛」之下﹐當有「下利淸谷」四字。若無此四字﹐則當溫其裏之文﹐竟無著落矣﹐未有表病而溫裏之理也。閱後太陰篇中云﹕傷寒醫下之﹐續得不利淸谷不止﹐身痛者﹐急當救裏﹐四逆湯。其義益明﹐遵經補之。

傷寒﹐﹝若汗﹞﹑若吐﹑若下後﹐七八日不解﹐熱結在裏﹐表裏俱熱﹐時﹛時﹜﹝汗﹞惡風﹐大渴﹐舌上干燥而煩﹐欲飲水數升者﹐白虎加人參湯主之。

【按】「傷寒」之下﹐當有「若汗」二字﹐蓋汗較吐下傷津液爲多也。「時時惡風」﹐當是「時汗惡風」﹐若非「汗」字﹐則時時惡風是表不解﹐白虎湯在所禁也。論中謂發熱無汗﹐表不解者﹐不可與白虎湯。渴欲飲水﹐無表證者﹐白虎加人參湯主之。細玩經文自知﹐當補之攺之。

發汗已﹐脈浮數﹐﹝小便不利﹞﹐煩渴者﹐五苓散主之。

【按】「脈浮數」之下﹐當有「小便不利」四字﹐若無此四字﹐則爲陽明內熱口燥之煩渴﹐是白虎湯證也。

惟其小便不利而煩渴﹐斯爲太陽水熱瘀結之煩渴﹐始屬五苓散證。若非小便不利而用五苓散﹐則犯重竭津液之禁矣。況太陽上編類此證者數條﹐惟水入卽吐一條﹐乃水不下行﹐故無小便不利之文﹐餘皆有「小便不利」四字。今此四字﹐必是傳寫之遺﹐當補之。

服桂枝湯﹐或下之﹐仍頭項彊痛﹐翕翕發熱﹐無汗﹐心下滿微痛﹐小便不利者﹐桂枝湯去﹛桂﹜﹝芍藥﹞加茯苓白術湯主之。

【按】去桂當是去芍藥。此方去桂﹐將何以治仍頭項痛﹐發熱無汗之表乎﹖細玩其服此湯﹐曰余根據桂枝湯法煎服﹐其義自見。服桂枝湯已﹐溫覆令一時許﹐通身微似有汗﹐此服桂枝湯法也。若去桂則是白芍﹑甘艸﹑茯苓﹑白術﹐並無辛甘走營衛之品﹐而曰﹕余根據桂枝湯法﹐無所謂也。且論中脈促胸滿﹑汗出惡寒者﹐用桂枝去芍藥加附子湯主之﹐去芍藥者﹐爲胸滿者﹐今證𨿽稍異﹐而滿則同﹐其爲去芍藥可知﹐當攺之。

傷寒﹐醫以丸藥大下之﹐身熱不去﹐微煩者﹐梔子﹛漧薑﹜﹝豉﹞湯主之。

傷寒五六日大下之後﹐身熱不去﹐心中結痛者﹐未欲解也。梔子﹛豉﹜﹝漧薑﹞湯主之。

【按】梔子漧薑湯﹐當是梔子豉湯﹔梔子豉湯﹐當是梔子漧薑湯。斷無煩熱用漧薑﹐結痛用香豉之理﹐當移之。

太陽病﹐脈浮緊﹐無汗﹐發熱﹐身疼痛﹐八九日不解﹐表證仍在﹐此當發其汗﹐﹝麻黃湯主之﹞。服藥已﹐微除﹐其人發煩目瞑﹔劇者必衄﹐衄乃解。所以然者﹐陽气重故也。

【按】張兼善曰「麻黃湯主之」五字﹐不應在陽气重之下﹐豈有衄乃解之後﹐而用麻黃湯之理乎﹖服藥已之上﹐並無所服何藥之文﹐將此五字移於其上﹐文義始合﹐當移之。

傷寒不大便﹐六七日﹐頭痛有熱者﹐與承气湯。其小便淸者﹐知不在裏﹐仍在表也﹐當須發汗﹐﹛若﹜﹝苦﹞頭痛者﹐必衄﹐宜桂枝湯。

【按】「若頭痛」之「若」字﹐當是「苦」字。苦頭痛方爲必衄證﹐若是「若」字﹐則凡頭痛皆能致衄矣。

當攺之。

心下痞﹐按之﹝不﹞濡﹐其脈關上浮者﹐大黃黃連瀉心湯主之。

【按】「按之濡」﹐當是「按之不濡」﹐若按之濡﹐乃虛痞也﹐補之不暇﹐豈有用大黃瀉之之理乎﹖當補之。

卷十七正誤存疑篇

正誤

小靑龍湯方加減法內若微利者﹐去麻黃加﹛蕘花如雞子大﹐熬令赤色﹜﹝茯苓四兩﹞。

【按】「加蕘花如雞子大」﹐此必傳寫之誤。考《本艸》蕘花是芫花類也﹐每用之攻水其力甚峻﹐五分可令人下行數十次﹐豈有治停飲之微利﹐用雞子大之蕘花者乎﹖當攺加茯苓四兩。

傷寒﹐心下有水气﹐咳而微喘﹐發熱不渴﹐﹝小靑龍湯主之﹞。服湯已﹐渴者﹐此寒去欲解也。

【按】「小靑龍湯主之」六字﹐當在發熱不渴之下﹐始與服湯已渴者之文義相屬﹐豈有寒去欲解﹐而更服小靑龍湯之理乎﹖當移之。

卷十七正誤存疑篇

正誤

陽明病﹐脈浮而緊者﹐必潮熱﹐發作有時﹔但浮者﹐必﹛盜﹜﹝自﹞汗出。

【按】自汗是陽明證﹐盜汗乃少陽證﹐「盜汗」應是「自汗」﹐當攺之。

陽明病﹐脈遲﹐汗出多﹐﹝發熱﹞﹐微惡寒者﹐表未解也﹐可發汗﹐宜桂枝湯。

【按】「汗出多」之下﹐當有「發熱」二字。若無此二字﹐脈遲汗出多﹐微惡寒乃表陽虛﹐桂枝附子湯證也﹐豈有用桂枝湯發汗之理乎﹖當補之。

傷寒脈浮滑﹐此以表有熱﹐裏有﹛寒﹜﹝熱﹞﹐白虎湯主之。

【按】「裏有寒」之「寒」字﹐當是「熱」字。若是「寒」字﹐非白虎湯證也﹐當攺之。

傷寒若吐﹑若下後不解﹐不大便五六日﹐上至十餘日﹐日晡所發潮熱﹐不惡寒﹐獨語如見鬼狀。若劇者﹐發則不識人﹐循衣摸牀﹐惕而不安﹐微喘直視。脈﹛弦﹜﹝滑﹞者生﹐澀者死。微者﹐但發熱譫語者﹐大承气湯主之。若一服利﹐止後服。

【按】「脈弦者生」之「弦」字﹐當是「滑」字﹐弦爲陰負之脈﹐豈有必生之理﹖惟滑脈爲陽﹐始有生理。況滑者通也。澀者塞也﹐凡物之理﹐未有不以通爲生﹐而塞爲死者﹐當攺之。

太陽病﹐寸緩關浮尺弱﹐其人發熱汗出﹐復惡寒不嘔﹐但心下痞者﹐此以醫下之也﹔如其不下者﹐病患不惡寒而渴者﹐此轉屬陽明也。小便數者﹐大便必硬﹐不更衣十日無所苦也﹐渴欲飲水﹐少少與之﹐﹛但以法救之﹜﹝若小便不利﹞﹐渴者﹐宜五苓散。

【按】「但以法救之」五字﹐當是「若小便不利」五字﹐方與上文小便數﹐及下文渴者之義相屬。此條病勢不急救之之文﹐殊覺無謂。昔王三陽亦云﹕此處五苓散難用﹐不然經文渴者之下﹐當有缺文﹐當攺之。

梔子柏皮湯【按】此方之甘艸﹐當是茵陳蒿﹐必傳寫之誤也。

太陽病﹐當惡寒發熱﹐今自汗出﹐反不惡寒發熱﹐關上脈細數者﹐以醫吐之過也。一二日吐之者﹐腹中饑﹐口不能食﹔三四日吐之者﹐不喜糜粥﹐欲食冷食﹐﹝五六日吐之者﹞﹐朝食暮吐﹐以醫吐之所致也﹐此爲小逆。

【按】「欲食冷食」之下﹐當有「五六日吐之者」六字﹐若無此一句﹐則不喜糜粥﹐欲食冷食﹐與朝食暮吐之文不相聯屬。且以上文一二日﹑三四日之文細玩之﹐則可知必有「五六日吐之」一句﹐由淺及深之義也。

當補之。

寸口脈浮大﹐而醫下之﹐此爲大逆。浮則無血﹐大則爲寒﹐寒气相摶﹐則爲腸鳴﹐醫乃不知﹐而反飲冷水﹐﹛令汗大出﹜﹐水得寒气﹐冷必相摶﹐其人必KT。

【按】「令汗大出」四字﹐當是衍文﹐宜刪之。

陽明病﹐譫語有潮熱﹐反不能食者﹐胃中必有燥屎五六枚也﹐﹝宜大承气湯下之﹞。若能食者﹐但硬耳。

【按】「宜大承气湯下之」句﹐應在「必有燥屎五六枚」之下始合。若但便硬卽用大承气湯下之﹐殊失仲景愼重誤下之旨﹐當移之。

陽明中風﹐脈弦浮大而短气﹐腹都滿﹐脇下及心痛﹐久按之﹐气不通﹐鼻幹﹐不得汗﹐嗜臥﹐一身及面目悉黃﹐小便難﹐有潮熱﹐時時噦﹐耳前後腫﹐刺之小瘥﹐外不解﹐病過十日﹐脈續﹛浮﹜﹝弦﹞者﹐與小柴胡湯。

但浮﹐無餘證者﹐與麻黃湯。若不尿。腹滿加噦者﹐不治。

【按】「續浮」之「浮」字﹐當是「弦」字﹐始與小柴胡湯法之脈相合。若是「浮」字。則上之浮旣宜小柴胡湯﹐而下之浮又用麻黃湯﹐不自相矛盾耶﹖當攺之。

發汗後﹐水藥不得入口爲逆﹐若更發汗﹐必吐﹛下﹜不止。

【按】「必吐下不止」之「下」字﹐衍文也﹐當刪之。

卷十七正誤存疑篇

正誤

得病六七日﹐脈遲浮弱﹐惡風寒﹐手足溫﹐醫二﹑三下之﹐不能食﹐而脇下滿痛﹐面目及身黃﹐頸項彊﹐小便難者﹐與柴胡湯﹐後必下重﹐本渴而飲水嘔者﹐柴胡湯不中與也。

﹛食穀者噦﹜。

【按】「食穀者噦」四字﹐衍文也。食穀嘔者有之﹐從無食穀噦者之證﹐當刪之。

傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便硬﹐脈﹝沈﹞細者﹐此爲陽微結﹐必有表復有裏也﹐脈沈亦在裏也。汗出爲陽微﹐假令純陰結。不得復有外證﹐悉入在裏﹐此爲半在裏﹑半在外也。

脈𨿽沈﹛緊﹜﹝細﹞﹐不得爲少陰病﹐所以然者﹐陰不得有汗﹐今頭汗出﹐故知非少陰也﹐可與小柴胡湯。設不了了者﹐得屎而解。

【按】「脈細」當是「脈沈細」﹐觀本條下文脈沈亦在裏也之「亦」字自知﹐當補之。脈𨿽沈緊之「緊」字﹐當是「細」字。觀本條上文並無「緊」字﹐如何說脈𨿽沈緊﹐此「𨿽」字又何所謂耶﹖當攺之。

傷寒發熱﹐汗出不解﹐心下痞硬﹐嘔吐而﹛下﹜﹝不﹞利者﹐大柴胡湯主之。

【按】「下利」之「下」字﹐當是「不」字﹐若是「下」字﹐豈有上吐下利﹐而猶以大柴胡湯下之者乎﹖當攺之。

太陽病﹐過經十餘日﹐反二﹑三下之﹐後四五日﹐柴胡證仍在者﹐先與小柴胡湯。嘔不止﹐心下急﹐鬱鬱微煩者﹐爲未解也﹐與大柴胡湯下之則愈。

【按】許叔微曰﹕大柴胡湯﹐一方無大黃﹐一方有大黃。蓋大黃蕩滌蘊熱﹐傷寒中要藥。王叔和云﹕若不用大黃﹐恐不名大柴胡湯。且仲景曰﹕下之則愈﹐若無大黃﹐將何以下心下之急乎﹖當從叔和爲是﹐宜補之。

太陽病﹐過經十餘日﹐心中﹛溫溫﹜﹝﹞欲吐﹐而胸中痛﹐大便反溏﹐腹微滿﹐鬱鬱微煩﹐先此時﹐自極吐下者﹐與調胃承气湯﹐若不爾者﹐不可與。但欲嘔﹐胸中痛﹐微溏者﹐此非柴胡證﹐以嘔故知極吐下也。

【按】王肯堂曰「溫溫」當是「」。又云以嘔下﹐疑有闕文﹐當攺之。

卷十七正誤存疑篇

正誤

太陰之爲病﹐腹滿而吐﹐食不下﹐時腹自痛﹐若下之﹐必胸下結硬﹐﹝自利益甚﹞。

【按】吳人駒曰「自利益甚」四字﹐當在「必胸下結硬」之下﹐若在吐食不下之下﹐則是已吐食不下而自利益甚矣。仲景復曰﹕若下之無所謂也﹐從而移之。

傷寒﹐本自寒﹛下﹜﹝格﹞﹐醫復吐下之﹐寒格更逆吐下﹐若食入口卽吐﹐漧薑黃連黃芩人參湯主之。

【按】經論中並無寒下之病﹐亦無寒下之文。玩本條下文﹐寒格更逆吐下﹐可知寒下之「下」字﹐當是「格」字﹐文義始屬。注家皆釋胃寒下利﹐不但文義不屬﹐且與芩﹑連之藥不合﹐當攺之。

卷十七正誤存疑篇

正誤

少陰病﹐飲食入口卽吐﹐心中﹛溫溫﹜﹝﹞欲吐復不能吐。始得之﹐手足寒﹐脈弦遲者﹐此胸中實﹐不可下也﹐當吐之。若膈上有寒飲﹐漧嘔者﹐不可吐也﹐當溫之﹐宜四逆湯。

【按】「溫溫」當是「」。者﹐乃吐飲之狀也﹐當攺之。

卷十七正誤存疑篇

正誤

傷寒﹐厥而心下悸者﹐﹝以飲水多﹞﹐宜先治水﹐當服茯苓甘艸湯﹐卻治其厥。不爾﹐水漬入胃﹐必作利也。

【按】「厥而心下悸者」之下﹐當有「以飲水多」四字﹐若無此四字﹐乃陰盛之厥悸﹐非停水之厥悸矣。

何以卽知是水﹐而曰宜先治水耶﹖當補之。

傷寒脈微而厥﹐至七八日膚冷﹐其人躁﹐無暫安時者﹐此爲髒厥﹐非蛔厥也。蛔厥者﹐其人當吐蛔。今病者靜﹐而復時煩者﹐﹛此﹜﹝非﹞爲髒寒﹐蛔上入其膈﹐故煩﹐須臾復止。得食而嘔﹐又煩者﹐蛔聞食臭出﹐其人當自吐蛔。蛔厥者﹐烏梅丸主之﹐又主久利。

【按】「此爲髒寒」之「此」字﹐當是「非」字﹐若是「此」字﹐卽是髒厥﹐與辧蛔厥之義不屬﹐當攺之。

傷寒五六日﹐不﹛結胸﹜﹝大便﹞﹐腹濡﹐脈虛復厥者﹐不可下。此爲亡血﹐下之死。

【按】「結胸」二字﹐當是「大便」二字。不結胸腹濡脈虛復厥﹐皆無可下之理﹐今曰不可下﹐何所謂也﹖當攺之。

傷寒始發熱六日﹐厥反九日而利﹐凡厥利者﹐當不能食﹐今反能食者﹐恐爲除中﹐食以索餅﹐﹛不﹜﹝若﹞發熱者﹐知胃气尙在﹐必愈。恐暴熱來出而復去也﹐後三日脈之﹐其熱續在者﹐期之旦日夜半愈。所以然者﹐本發熱六日﹐厥反九日﹐復發熱三日﹐並前六日﹐亦爲九日﹐與厥相應﹐故期之旦日夜半愈。後三日脈之而脈數﹐其熱不罷者﹐此爲熱气有餘﹐必發癰膿也。

【按】「不發熱者」之」『不」字﹐當是「若」字﹐若是「不」字﹐卽是除中﹐何以下接恐暴熱來出而復去之文耶﹖當攺之。

傷寒脈遲﹐六七日﹐﹝厥而下利﹞﹐而反與黃芩湯徹其熱﹐脈遲爲寒﹐今與黃芩湯復除其熱﹐腹中應冷﹐當不能食﹐今反能食﹐此名除中﹐必死。

【按】「傷寒脈遲六七日」之下﹐當有「厥而下利」四字﹐若無此四字﹐則非除中證也。況有此四字﹐始與下文反與黃芩湯之義相屬﹐當補之。

卷十七正誤存疑篇

正誤

三陽合病﹐脈浮大﹛上﹜﹝弦﹞關上﹐但欲眠睡﹐目合則汗。

【按】「浮大上」之「上」字﹐當是「弦」字﹐始合論中三陽合病之脈﹐若是「上」字﹐則經論中從無兩寸脈主三陽病之理﹐當攺之。

二陽並病﹐太陽初得病時﹐發其汗﹐汗先出不徹﹐因轉屬陽明﹐續自微汗出﹐不惡寒。若太陽證不罷者﹐不可下﹐下之爲逆﹐如此可小發汗。設面色緣緣正赤者﹐陽气怫郁在表﹐當解之﹐﹛燻之﹜﹝以汗﹞。若發汗不徹﹐不足言﹐陽气怫郁不得越﹐當汗不汗﹐其人躁煩﹐不知痛處﹐乍在腹中﹐乍在四肢﹐按之不可得﹐其人短气﹐但坐﹐以汗出不徹故也﹐更發汗則愈。何以知汗出不徹﹖以脈澀故知也。

【按】「燻之」二字﹐當是「以汗」二字﹐始與上下文義相屬﹐當攺之。

卷十七正誤存疑篇

正誤

本太陽病不解﹐轉入少陽者﹐脇下硬滿﹐漧嘔﹐不能食﹐往來寒熱﹐尙未吐下﹐脈沈﹛緊﹜﹝弦﹞者﹐與小柴胡湯。若已吐﹑下﹑發汗﹑溫鍼﹐譫語﹐柴胡證罷﹐此爲壞病﹐知犯何逆﹐以法治之。

【按】「脈沈緊」當是「脈沈弦」。若是沈緊﹐是寒實在胸﹐當吐之診也。惟「脈沈弦」方與上文之義相屬﹐始可與小柴胡湯﹐當攺之。

傷寒吐下後﹐發汗﹐虛煩﹐脈甚微﹐﹛八九日心下痞硬﹐脇下痛﹐气上衝咽喉﹜﹐眩冒﹐經脈動惕者﹐久而成痿。

【按】「八九日心下痞硬﹐脇下痛﹐气上衝咽喉」三句﹐與上下文義不屬。注家皆因有此三句﹐不得不支離蔓衍﹐牽彊解釋。每見此病總因汗出過多﹐大傷津液而成﹐當用補气補血﹑益筋壯骨之藥﹐經年始愈。此三句必是錯簡﹐當刪之。

汗家重發汗﹐必恍惚心亂﹐小便已﹐陰疼。﹛與禹餘糧丸﹜。

【按】禹餘糧丸﹐爲澀痢之藥﹐與此證不合。「與禹餘糧丸」五字﹐衍文也﹐當刪之。

形作傷寒﹐其脈不弦緊而﹛弱﹜﹝數﹞﹐﹛弱﹜﹝數﹞者必渴﹐被火者必譫語。﹛弱﹜﹝數﹞者﹐發熱﹐脈浮﹐解之當汗出愈。

【按】三「弱」字﹐當俱是「數」字。若是「弱」字﹐熱從何有﹖不但文義不屬﹐論中並無此說﹐當攺之。

卷十七正誤存疑篇

正誤

﹛傷寒所致﹜太陽病﹐痙濕﹐此三種﹐宜應別論。

【按】「傷寒所致」四字﹐甚無所謂﹐當刪之。

太陽病﹐發熱無汗﹐﹛反﹜惡寒者﹐名曰剛痙。

【按】「反惡寒」之「反」字﹐衍文也。剛痙證應惡寒﹐非反也﹐當刪之。

卷十七正誤存疑篇

正誤

惡寒脈微而復利﹐利﹝不﹞止﹐亡﹛血﹜﹝陽﹞也﹐四逆加人參湯主之。

【按】「利止亡血」﹐如何用大熱補藥﹖利止是「利不止」﹐亡血應是「亡陽」﹐當攺之。

卷十七正誤存疑篇

正誤

問曰﹕人病有宿食﹐何以別之﹖師曰﹕寸口脈浮而大﹐按之反澀﹐尺中亦﹛微﹜﹝大﹞而澀﹐故知有宿食﹐當下之﹐宜大承气湯。

【按】尺中「微」字﹐當是「大」字﹐若是「微」字﹐斷無可下之理﹐當攺之。

卷十七正誤存疑篇

正誤

假令脈來微去大﹐故名反﹐病在裏也﹔脈來﹛頭小本大﹜﹝大去小﹞﹐故名覆﹐病在表也。上微﹛頭﹜小者﹐﹝爲陰盛﹞﹐則汗出﹔下微﹛本大﹜﹝小﹞者﹐﹝爲陽盛﹞﹐則爲關格不通﹐不得尿。頭無汗者可治﹐有汗者死。

【按】「脈來頭小本大」﹐當是「脈來大去小」。「上微頭小者」﹐當是「上微小者爲陰盛」。「下微本大者」﹐當是「下微小者爲陽盛」。始與上下之義相屬﹐當攺之﹐補之。

寸口衛气盛名曰髙﹐營气盛名曰章﹐髙章相摶﹐名曰綱。衛气弱名曰﹐營气弱名曰卑﹐卑相摶﹐名曰損。衛气和名曰緩﹐營气和名曰遲﹐遲緩相摶﹐名曰﹛沈﹜﹝彊﹞。

【按】「名曰沈」之「沈」字﹐應是「彊」字﹐玩下文可知﹐當攺之。

寸口脈緩而遲﹐緩則陽气長﹐其色鮮﹐其顏光﹐其聲商﹐毛髮長﹔遲則陰气盛﹐骨髓生﹐血滿﹐肌肉緊﹛薄鮮硬﹜。陰陽相抱﹐營衛俱行﹐剛柔相得﹐名曰彊也。

【按】「薄鮮硬」三字﹐不成句﹐應是衍文﹐當刪之。

北方腎脈﹐其形何似﹖師曰﹕腎者水也﹐名曰少陰﹐其脈沈滑﹐是腎脈也。腎病自得沈滑而濡者﹐愈也。

【按】東南西方﹐皆有其文﹐惟缺北方﹐仿經文補之。

問曰﹕翕奄沈﹐名曰滑﹐何謂也﹖師曰﹕沈爲純陰﹐翕爲正陽﹐陰陽和合﹐故令脈滑﹐關尺自平。陽明脈微沈﹐食飲自可﹔少陰脈微滑﹐﹛滑者緊之浮名也﹐此爲陰實﹜﹐其人必股內汗出﹐陰下濕也。

【按】「滑者緊之浮名也﹐此爲陰實」二句﹐與上下之義不屬﹐當是錯簡。

陽脈﹛浮﹜﹝濡﹞﹐陰脈弱者﹐則血虛﹐血虛則筋急也。其脈﹛沈﹜﹝弱﹞者﹐營气微也﹔其脈﹛浮﹜﹝濡﹞而汗出如流珠者﹐衛气衰也。

【按】「陽脈浮」﹐「其脈浮」之二「浮」字﹐當是「濡」字﹐若是「浮」字﹐則與衛气衰﹑汗出如流珠之義不屬。「其脈沈」之「沈」字﹐當是「弱」字﹐若是「沈」字﹐則與血虛營气微之義不屬﹐當攺之。

師曰﹕病家人來請云﹕病患發熱煩極。明日師到﹐病患向壁臥﹐此熱已去也。設令脈﹛不﹜﹝自﹞和﹐處言已愈。

【按】「不和」應是「自和」﹐若不和﹐如何言愈﹖當攺之。

卷十七正誤存疑篇

正誤

脈來緩﹐時一止復來者﹐名曰結﹔脈來數﹐時一止復來者﹐名曰促。陽盛則促﹐陰盛則結﹐此皆病脈。﹛脈按之來緩﹐時一止復動者﹐名曰結﹔又脈來動而中止﹐更來小數﹐中有還者反動﹐名曰結陰也。﹜【按】「脈按之來緩﹐時一止復動﹐至名曰結陰也」數語﹐文義不順﹐且前論促結之脈已明﹐衍文也﹐當刪之。

陰陽相摶﹐名曰動。陽動則﹛汗出﹜﹝發熱﹞﹐陰動則﹛發熱﹜﹝汗出﹞﹐形冷惡寒者﹐此三焦傷也。若數脈見於關上﹐上下無頭尾﹐如豆大﹐厥厥動搖者﹐名曰動也。

【按】陽動則「汗出」二字﹐當是「發熱」二字﹔陰動則「發熱」二字﹐當是「汗出」二字。陽加於陽﹐豈有汗出之理﹖《素問》曰﹕陽加於陰﹐謂之汗。遵經移之。

脈陰陽俱緊﹐主於吐利﹐其脈獨不解﹔緊去﹛入﹜﹝人﹞安﹐此爲欲解。若脈遲﹐至六七日不欲食﹐﹛此爲晚發﹐水停故也﹜﹐爲未解﹔食自可者﹐爲欲解。

【按】「緊去入安」之「入」字﹐當是「人」字。人安﹐謂不吐利也。「此爲晚發﹐水停故也」二句﹐與上下文義不屬﹐應是衍文﹐當攺之﹐刪之。

脈浮而數﹐浮爲風﹐數爲﹛虛﹜﹝熱﹞﹐﹛風爲熱﹐虛爲寒﹜﹐風﹛虛﹜﹝熱﹞﹐相摶﹐則灑淅惡寒也。

【按】「數爲虛」之「虛」字﹐應是「熱」字。「風爲熱﹐虛爲寒」二句﹐應是衍文。風虛相摶之「虛」字﹐亦應是「熱」字。當攺之。

寸口諸微亡陽﹐諸濡﹛亡血﹜﹝衛虛﹞﹐諸弱﹛發熱﹜﹝營虛﹞﹐諸緊爲寒﹐諸乘寒者則爲厥。鬱冒不仁﹐以胃無穀气﹐脾澀不通﹐口急不能言﹐戰而栗也。

【按】「諸濡亡血」﹐當是「諸濡衛虛」﹐「諸弱發熱」﹐當是「諸弱營虛」。濡﹑浮而無力﹐候陽虛也﹐豈有亡血之理﹖弱﹑沈而無力﹐候陰虛也﹐豈止發熱而已﹖當攺之。

師曰﹕病患脈微而澀者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱﹐無休止時﹐夏月盛熱﹐欲著復衣﹔冬月盛寒﹐欲裸其身。所以然者﹐陽微則惡寒﹐陰弱則發熱。此醫發其汗﹐使陽气微﹐又大下之﹐令陰气弱。五月之時﹐陽气在表﹐胃中虛冷﹐以陽气內微﹐不能勝冷﹐故欲著復衣。十一月之時﹐陽气在裏﹐胃中煩熱﹐以陰气內弱﹐不能勝熱﹐故欲裸其身。﹛又陰脈遲澀﹐故知血亡也﹜。

【按】「又陰脈遲澀﹐故知血亡也」二句﹐與上文義不屬﹐衍文也﹐當刪之。

寸口脈弱而遲﹐弱者﹛衛﹜﹝陽﹞气微﹐遲者﹛營﹜﹝脾﹞中寒。﹛營爲血﹐血寒則發熱﹔衛爲气﹐气微者﹜﹝陽气微﹐脾中寒﹞者心內饑﹐饑而虛滿﹐不能食也。

【按】條末「心內饑﹐饑而虛滿不能食」句﹐此是論脾胃﹐不關營衛。故弱者衛气微﹐當是「陽气微」﹔遲者營中寒﹐當是「脾中寒」﹔上下文義始屬。營爲血﹐豈有血寒發熱之理﹖衛爲气﹐气微者﹐皆不成文﹐今悉易之。當是「陽气微﹐脾中寒者心內饑」﹐閱下條言胃气有餘自知﹐當攺之。

趺陽脈浮而澀﹐少陰脈如經者﹐其病在脾﹐法當下利。何以知之﹖﹛若脈浮大者﹐气實血虛也﹜﹐今趺陽脈浮而澀﹐故知脾气不足﹐胃气虛也﹔以少陰脈﹛弦﹜﹝沈﹞而﹛浮﹜﹝滑﹞才見﹐此爲調脈﹐故稱如經也。若反滑而數者﹐故知當尿膿也。

【按】「若脈浮大者﹐气實血虛也」二句﹐與上下文義不屬﹐當刪之。少陰脈弦而浮﹐豈可謂如經乎﹖當攺「沈」﹑「滑」二字。

趺陽脈伏而澀﹐伏則吐逆﹐水谷不﹛化﹜﹝入﹞﹔澀則﹛食不得入﹜﹝不得小便﹞﹐名曰關格。

【按】「水谷不化」之「化」字﹐當是「入」字﹐若是「化」字﹐是能食也﹐何名曰格﹖「食不得入」當是「不得小便」﹐若有小便﹐是水道通也﹐何名曰關﹖悉攺之。

趺陽脈緊而浮﹐浮爲气﹐緊爲寒﹔浮爲腹滿﹐緊爲絞痛﹔浮緊相摶﹐腸鳴而轉﹐轉卽气動﹐膈气乃下﹐少陰脈不出﹐其陰腫大而﹛虛﹜﹝痛﹞也。

【按】「陰腫大而虛」之「虛」字﹐應攺「痛」字﹐細玩自知。

卷十七正誤存疑篇

存疑

病在陽﹐應以汗解之﹐反以冷水之﹐若灌之﹐其熱被卻不得去﹐彌更益煩﹐肉上粟起﹐意欲飲水﹐反不渴者﹐服文蛤散﹔若不瘥者﹐與五苓散。身熱皮粟不解﹐欲引衣自覆者﹐若水以之洗之﹐益令熱被卻不得出﹐當汗而不汗則煩。假令汗出已﹐腹中痛﹐與芍藥三兩﹐如上法。

卷十七正誤存疑篇

存疑

太陽病﹐二日﹐反躁﹐反熨其背﹐而大汗出﹐大熱入胃﹐胃中水竭﹐躁煩﹐必發譫語﹐十餘日﹐振栗自下利者﹐此爲欲解也。故其汗從腰以下不得汗﹐欲小便不得﹐反嘔欲失溲﹐足下惡風﹐大便硬﹐小盒飯數﹐而反不數﹐及多﹐大便已﹐頭卓然而痛﹐其人足心必熱﹐穀气下流故也。

下之後﹐復發汗﹐晝日煩躁不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。

發汗若下之﹐病仍不解﹐煩躁者﹐茯苓四逆湯主之。

傷寒﹐腹滿譫語﹐寸口脈浮而緊﹐此肝乘脾也﹐名曰縱﹐刺期門。

傷寒﹐發熱﹐嗇嗇惡寒者﹐大渴欲飲水﹐其腹必滿﹐自汗出﹐小便利﹐其病欲解。此肝乘肺也﹐名曰橫﹐刺期門。

卷十七正誤存疑篇

存疑

病患無表裏證﹐發熱七八日﹐𨿽脈浮數者﹐可下之。假令以下﹐脈數不解﹐合熱則消穀善饑﹐至六七日﹐不大便者﹐有瘀血﹐宜抵當湯。若脈數不解﹐而下不止﹐必協熱便膿血也。

脈浮而芤﹐浮爲陽﹐芤爲陰﹐浮芤相摶﹐胃气生熱﹐其陽則絕。

陽明病﹐反無汗﹐而小便利﹐二三日﹐嘔而咳﹐手足厥者﹐必苦頭痛﹐若不咳不嘔﹐手足不厥者﹐頭不痛。

陽明病﹐但頭眩﹐不惡寒﹐故能食而咳﹐其人咽必痛﹐若不咳者﹐咽不痛。

卷十七正誤存疑篇

存疑

少陰病﹐吐利﹐手足逆冷﹐煩躁欲死者﹐吳茱萸湯主之。

卷十七正誤存疑篇

存疑

傷寒脈浮﹐自汗出﹐小便數﹐心煩﹐微惡寒﹐腳攣急﹐反與桂枝湯﹐欲攻其表﹐此誤也。得之便厥﹐咽中幹﹐煩躁﹐吐逆者﹐作甘艸漧薑湯與之﹐以復其陽﹔若厥愈足溫者﹐更作芍藥甘艸湯與之﹐其腳卽伸﹔若胃气不和﹐譫語者﹐少與調胃承气湯﹔若重發汗﹐復加燒鍼者﹐四逆湯主之。

問曰﹕證象陽旦﹐按法治之而增劇﹐厥逆﹐咽中幹﹐兩脛拘急而譫語。師言﹕夜半手足當溫﹐兩腳當伸。

後如師言。何以知此﹖答曰﹕寸口脈浮而大﹐浮爲風﹐大爲虛﹐風則生微熱﹐虛則兩脛攣﹐病形象桂枝﹐因加附子參其間﹐增桂令汗出﹐附子溫經﹐亡陽故也。厥逆﹐咽中幹﹐煩躁﹐陽明內結﹐譫語煩亂﹐更飲甘艸漧薑湯﹐夜半陽气還﹐兩足當熱﹐脛尙微拘急﹐重與芍藥甘艸湯﹐爾乃脛伸﹐以承气微溏﹐則止其譫語﹐故知病可愈。

傷寒六七日﹐大下後﹐寸脈沈而遲﹐手足厥逆﹐下部脈不至﹐咽喉不利﹐唾膿血﹐泄利不止者﹐爲難治﹐麻黃升麻湯主之。

傷寒八九日﹐下之﹐胸滿煩驚﹐小便不利﹐譫語﹐一身盡重﹐不可轉側者﹐柴胡加龍骨牡蠣湯主之。

微數之脈﹐愼不可灸﹐因火爲邪﹐則爲煩逆﹐追虛逐實﹔血散脈中﹐火气𨿽微﹐內攻有力﹐焦骨傷筋﹐血難復也。

脈浮宜以汗解﹐用火灸之﹐邪無從出﹐因火而盛﹐病從腰以下必重而痺﹐名火逆也。

傷寒脈浮﹐醫以火逼劫之﹐亡陽﹐必驚狂﹐起臥不安者﹐桂枝去芍藥加蜀漆龍骨牡蠣救逆湯主之。

卷十七正誤存疑篇

存疑

濕家下之﹐額上汗出﹐微喘﹐小便利者死﹔若下利不止者﹐亦死。

太陽中者﹐身熱疼重﹐而脈微弱﹐此亦夏月傷冷水﹐水得皮中所致也。

卷十七正誤存疑篇

存疑

脈濡而弱﹐弱反在關﹐濡反在巓﹐微反在上﹐澀反在下﹐微則陽气不足﹐澀則無血﹐陽气反微﹐中風汗出﹐而反躁煩﹐澀則無血﹐厥而且寒﹐陽微發汗﹐躁不得眠。

脈濡而弱﹐弱反在關﹐濡反在巓﹐弦反在上﹐微反在下﹐弦爲陽運﹐微爲陰寒﹐上實下虛﹔意欲得溫﹐微弦爲虛﹐不可發汗﹐發汗則寒栗﹐不能自還。

厥﹐脈緊﹐不可發汗﹔發汗則聲亂咽嘶﹐舌萎聲不得前。

咳者則劇﹐數吐涎沫﹐咽中必幹﹐小便不利﹐心中饑煩﹐時而發﹐其形似瘧﹐有寒無熱﹐虛而寒栗。咳而發汗﹐蜷而苦滿﹐腹中復堅。

卷十七正誤存疑篇

存疑

脈濡而弱﹐弱反在關﹐濡反在巓﹐微反在上﹐澀反在下﹐微則陽气不足﹐澀則無血﹔陽气反微﹐中風汗出﹐而反躁煩﹔澀則無血﹐厥而且寒。陽微不可下﹐下之則心下痞硬。

脈濡而弱﹐弱反在關﹐濡反在巓﹐弦反在上﹐微反在下。弦爲陽運﹐微爲陰寒﹐上實下虛﹔意欲得溫﹐微弦爲虛﹐虛者不可下也。

脈濡而弱﹐弱反在關﹐濡反在巓﹐浮反在上﹐數反在下﹐浮爲陽虛﹐數爲無血﹐浮爲虛﹐數生熱﹔浮爲虛﹐自汗出而惡寒﹔數爲痛﹐振而寒栗﹔微弱在關﹐胸下爲急﹐喘汗而不得呼吸﹐呼吸之中﹐痛在於脇。振寒相摶﹐形如瘧狀﹐醫反下之﹐故令脈數發熱﹐狂走見鬼﹐心下爲痞﹐小便淋漓﹐少腹甚硬﹐小便則尿血也。

脈濡而緊﹐濡則衛气微﹐緊則營中寒﹔陽微衛中風﹐發熱而惡寒﹔營緊胃气冷﹐微嘔心內煩。醫爲有大熱﹐解肌而發汗﹐亡陽虛煩躁﹐心下苦痞堅﹐表裏俱虛竭﹐卒起而頭眩﹐客熱在皮膚﹐悵怏不得眠。不知胃气冷﹐緊寒在關元﹐技巧無所施﹐汲水灌其身﹐客熱因時罷﹐栗栗而振寒﹔重被而覆之﹐汗出而冒巓﹐體惕而又振﹐小便爲微難﹐寒气因水發﹐淸谷不容間﹐嘔變反腸出﹐顚倒不得安﹐手足爲微逆﹐身冷而內煩。遲欲從後救﹐安可復追還﹗脈浮而大﹐浮爲气實﹐大爲血虛﹔血虛爲無陰﹐孤陽獨下陰部者﹐小盒飯赤而難﹐胞中當虛﹐今反小便利而大汗出﹐法應衛家當微﹐今反更實﹐津液四射﹔營竭血盡﹐幹煩而不得眠﹐血薄肉消﹐而成暴液。醫復以毒藥攻其胃﹐此爲重虛﹐客陽去有期﹐必下如污泥而死。

傷寒﹐脈陰陽俱緊﹐惡寒發熱﹐則脈欲厥﹔厥者﹐脈初來大﹐漸漸小﹐更來漸大﹐是其候也。如此者﹐惡寒甚者﹐翕翕汗出﹐喉中痛﹔若熱多者﹐目赤脈多﹐睛不慧。醫復發之﹐咽中則傷﹔若復下之﹐則兩目閉﹐寒多便淸谷﹐熱多便膿血﹔若燻之﹐則身發黃﹔若熨之﹐則咽燥。若小便利者﹐可救之﹔若小便難者﹐爲危殆。

傷寒發熱﹐口中勃勃气出﹐頭痛目黃﹐衄不可制﹐貪水者必嘔﹐惡水者厥。若下之﹐咽中生瘡﹐假令手足溫者﹐必下重便膿血。頭痛目黃者﹐若下之﹐則目閉。貪水者﹐若下之﹐其脈必厥﹐其聲嚶﹐咽喉塞﹔若發汗﹐則戰栗﹐陰陽俱虛。惡水者﹐若下之﹐則裏冷不嗜食﹐大便完谷出﹔若發汗﹐則口中傷﹐舌上白苔﹐煩躁﹐脈數實﹐不大便六七日﹐後必便血﹔若發汗﹐則小便自利也。

微則爲咳﹐咳則吐涎﹐下之則咳止﹐而利因不休﹔利不休則胸中如虫嚙﹐粥入則出﹐小便不利﹐兩脇拘急﹐喘息爲難﹐頸背相引﹐臂則不仁﹐極寒反汗出﹐身冷若冰﹐眼睛不慧﹐語言不休。而穀气多入﹐此爲除中﹐口𨿽欲言﹐舌不得前。

脈數者﹐久數不止﹐止則邪結﹐正气不能復﹐正气卻結於髒﹐故邪气浮之﹐與皮毛相得。脈數者不可下﹐下之必煩利不止。

傷寒﹐發熱頭痛﹐微汗出﹐發汗則不識人﹔燻之則喘﹐不得小便﹐心腹滿﹔下之則短气﹐小便難﹐頭痛背彊﹔加溫鍼則衄。

下利脈大者﹐虛也﹐以彊下之故也。設脈浮革﹐因爾腸鳴者﹐屬當歸四逆湯。

卷十七正誤存疑篇

存疑

凡言銼如麻豆大者﹐與咀同意。夫咀古之制也。古人無鐵刀﹐以口咬細﹐令如麻豆﹐爲藥煎之﹐使藥水淸﹐飲於腸中﹐則易升易散。今人以刀銼如麻豆大﹐此咀之易成也。

古秤惟有銖兩﹐而無分名。今則以十黍爲一銖﹝每銖約今四分一釐七毫﹞﹐六銖爲一分﹝去聲﹞﹐四分成一兩﹐十六兩爲一斤﹝李杲曰﹕六銖爲一分﹐卽今二錢半也﹐二十四銖爲一兩。古云三兩卽今之一兩﹐云二兩卽今之六錢半也﹞。

今方家云等分者﹐非分兩之分﹐謂諸藥斤兩多少皆同爾﹐多是丸散用之。

丸散云刀圭者﹐十分﹝平聲﹞方寸匕之一﹐準如梧桐子大也。方寸匕者﹐作匕正方一寸﹐抄散取不落爲度。五匕者﹐卽今五銖錢邊五字者﹐抄之不落爲度。一撮者﹐四刀圭也﹝匕卽匙也﹞。

藥以升合分者﹐謂藥有虛實輕重﹐不得用斤兩﹐則以升平之。十撮爲一勺﹐十勺爲一合﹐十合爲一升。

升方作上徑一寸﹐下徑六分﹐深八分﹐納散藥物﹐按仰之正爾﹐微動令平爾﹝李時珍曰﹕古之一升﹐卽今之二合半也﹞。

凡方云巴豆若干枚者﹐粒有大小﹐當去心皮柞之﹐以一分準十六枚。附子﹑烏頭若干枚者﹐去皮畢﹐以半兩準一枚。枳實若干枚者﹐去穣畢﹐以一分準二枚。橘皮一分準三枚。棗大小三枚準一兩。漧薑一累者﹐以一兩爲正。

凡方云半夏一升者﹐洗畢稱五兩爲正。蜀椒一升﹐三兩爲正。吳茱萸一升﹐五兩爲正。菟絲子一升﹐九兩爲正。子一升﹐四兩爲正。蛇牀子一升﹐三兩半爲正。地膚子一升﹐四兩爲正。其子各有虛實輕重﹐不可稱準者﹐取平升爲正。

凡方云半夏一升者﹐洗畢稱五兩爲正。蜀椒一升﹐三兩爲正。吳茱萸一升﹐五兩爲正。菟絲子一升﹐九兩爲正。子一升﹐四兩爲正。蛇牀子一升﹐三兩半爲正。地膚子一升﹐四兩爲正。其子各有虛實輕重﹐不可稱準者﹐取平升爲正。

凡方云用桂一尺者﹐削去皮﹐重半兩爲正。甘艸一尺者﹐二兩爲正。云某艸一束者﹐三兩爲正。云一把者﹐二兩爲正。

凡煎湯藥﹐初欲微火令小沸﹐其水數根據方多少﹔大略藥二十兩用水一斗者﹐煮取四升﹐以此爲難。然利湯欲生﹐少水而多取汁﹔補湯欲熟﹐多水而少取汁。服湯宜小沸﹐熱則易下﹐冷則嘔湧。

凡云分再服三服者﹐要令勢令相及﹐並視人之彊弱羸瘦﹐病之輕重﹐爲之進退增減。不必局於方說﹐則活潑潑地也。

凡丸藥云如細麻者﹐卽胡麻也﹐不必扁扁﹐略相稱爾﹗黍粟亦然。云如大麻子者﹐準三細麻也。如胡豆者﹐卽今靑斑豆也﹐以二大麻準之。如小豆者﹐今赤小豆也﹐以三大麻準之。如大豆者﹐以二小豆準之。如梧桐子者﹐以二大豆準之。如彈丸及雞子黃者﹐以四十梧子準之。

凡方云蜜一斤者﹐有七合。豬膏一斤者﹐有一升二合也。

附﹕三陽三陰經脈各圖

膀胱足太陽之脈﹐起於目內﹐上額交巓﹐其直者﹐從巓入絡腦﹐還出別下項﹐循肩膊內﹐俠脊抵腰中﹐入循膂﹐絡腎屬膀胱﹔其直者﹐從腰中下俠脊﹐貫臀入中﹔其支者﹐從膊內左右別﹐下貫胛﹐俠脊內﹐過髀樞﹐循髀外﹐從後廉﹐下合中﹐以下貫內﹐出外踝之後﹐循京骨﹐至小趾外側。

足太陽膀胱經圖胃足陽明之脈﹐起於鼻之交中﹐旁約太陽之脈﹐下循鼻外﹐入上齒中﹐還出俠口﹐環唇﹐下交承漿﹐卻循頤後下廉﹐出大迎﹐循頰車﹐上耳前﹐過客主人﹐循髮際至額顱﹔其支者﹐從大迎前﹐下人迎﹐循喉嚨﹐入缺盆。下膈﹐屬胃﹐絡脾﹔其直者﹐從缺盆下乳內廉﹐下挾臍﹐入气街中﹔其支者﹐起於胃下口。循腹裏﹐下至气街中﹐而合以下髀關﹐抵伏兔﹐下膝臏中﹐下循脛外廉﹐下足跗﹐入中趾外間﹔其支者﹐下廉穴三寸﹐而別下入中趾外間﹔其支者﹐別跗上入大趾間﹐出其端。

足陽明胃經圖膽足少陽之脈﹐起於目銳﹐上抵頭角﹐下耳後﹐循頸﹐行手少陽之前﹐至肩上﹐卻交出手少陽之後﹐入缺盆﹔其支者﹐從耳後入耳中﹐出走耳前﹐至目銳後﹔其支者﹐別銳﹐下大迎﹐合手少陽﹐抵於﹐下加頰車﹐下頸合缺盆﹐以下胸中﹐貫膈﹐絡肝﹐屬膽﹐循脇裏﹐出气街﹐繞毛際﹐橫入髀厭中﹐其直者﹐從缺盆下腋﹐循胸過季脇﹐下合髀厭中﹐以下循髀陽﹐出膝外廉﹐下外輔骨之前﹐直下抵絕骨之端﹐下出外踝之前﹐循足跗上﹐入小趾次趾之間﹔其支者﹐別跗上﹐入大趾之間﹐循大歧骨內出其端﹐還貫爪甲﹐出三毛。

足少陽膽經圖脾足太陰之脈﹐起於大趾之端﹐循趾內側白肉際﹐過核骨後﹐上內踝前廉﹐上內﹐循脛骨後﹐交出厥陰之前﹐上膝股內前廉﹐入腹﹐屬脾﹐絡胃﹐上膈﹐挾咽﹐連舌本﹐散舌下﹔其支者﹐復從胃別上膈﹐注心中。

足太陰脾經圖腎足少陰之脈﹐起於小趾之下﹐斜趨足心之湧泉穴﹐出於然谷之下﹐循內踝之後﹐別入跟中﹐以上內﹐出內廉﹐上股內後廉﹐貫脊﹐屬腎﹐絡膀胱﹔其直者﹐從腎上貫肝膈﹐入肺中﹐循喉嚨﹐挾舌本﹔其支者﹐從肺出絡心﹐注胸中。

足少陰腎經圖肝足厥陰之脈﹐起於大趾聚毛之上﹐上循足跗上廉﹐去內踝一寸﹐上踝八寸﹐交出太陰之後﹐上內廉﹐循股陰﹐入毛中﹐過陰器﹐抵小腹﹐俠胃﹐屬肝﹐絡膽﹐上貫膈﹐布脇﹐循喉嚨之後﹐上入頏顙﹐連目系﹐上出額﹐與督脈會於巓﹔其支者﹐從目系﹐下頰裏﹐環唇內﹔其支者﹐復從肝別貫膈﹐上注肺。

足厥陰肝經圖

附﹕傷寒刺灸等穴圖

太陽病﹐初服桂枝湯﹐反煩不解者﹐先刺風池﹑風府﹐卻與桂枝湯則愈。

【按】風池穴在顳後。顳﹐腦空穴也。後者﹐謂挾玉枕傍﹐骨下髮際內﹐大筋外陷中﹐按之引耳中是也。足少陽﹑陽維之會﹐宜刺三分﹐肌肉濃者可五分﹐畱七呼﹐禁灸。風府一穴﹐在項髮際上一寸﹐大筋內宛宛中﹐疾言其肉立起﹐言休立下﹐是其穴也。督脈﹑陽維之會﹐宜刺三分﹐肌肉薄者只二分﹐候病患呼气卽出﹐禁灸。太陽之邪﹐刺足少陽﹑督脈者﹐何也﹖蓋以風府在頭部中行﹐風池在第三行﹐太陽在第二行﹐則風池﹑風府實挾太陽經而行者也﹐況二穴皆爲陽維之會。陽維者﹐謂諸陽之總也。刺之﹐諸陽之气得泄﹐何患太陽之邪不去哉﹗太陽刺風池﹑風府穴圖太陽病﹐頭痛至七日以上自愈者﹐以行其經盡故也。若欲作再經者﹐鍼足陽明﹐使經不傳則愈。

【按】仲景云﹕鍼足陽明﹐成注未明指其穴。考之龐氏《總病論》云﹕補足陽明上三里穴。推其意﹐得補則經气實而不傳﹐殊不知仲景之意﹐鍼足陽明爲迎而奪之﹐以泄其經之熱﹐使熱邪得泄﹐不至再傳他經﹐故云愈也。龐氏不明用鍼之理﹐以泄爲補﹐恐誤矣。

又考張氏《纘論》云﹕刺足陽明衝陽穴。衝陽者﹐卽仲景所謂趺陽脈也﹐有診法而不言刺﹐張氏之言﹐實本史氏《傷寒論注》﹐不足法也。三里二穴﹐在膝眼下三寸﹐骨外廉兩筋間宛宛中﹐坐而豎膝﹐低跗取之﹐極重按之﹐則跗上動脈卽止﹐是其穴也﹐可刺五分﹐畱七呼。

太陽鍼足陽明三里穴圖傷寒﹐腹滿譫語﹐寸口脈浮而緊﹐此肝乘脾也﹐名曰縱﹐刺期門。

傷寒發熱﹐嗇嗇惡寒﹐大渴欲飲水﹐其腹必滿﹐自汗出﹐小便利﹐其病欲解﹐此肝乘肺也﹐名曰橫﹐刺期門。

婦人中風﹐發熱惡寒﹐經水適來﹐得之七八日﹐熱除而脈遲身涼﹐胸脇下滿﹐如結胸狀﹐譫語者﹐此爲熱入血室也﹐當刺期門﹐隨其實而瀉之。

陽明病﹐下血譫語者﹐此爲熱入血室﹐但頭汗出者﹐刺期門﹐隨其實而瀉之﹐然汗出則愈。

太陽與少陽並病﹐頭項彊痛或眩冒﹐時如結胸﹐心下痞硬者﹐當刺大椎第一間肺兪﹑肝兪﹐愼不可發汗﹐發汗則譫語。脈弦﹐五六日譫語不止﹐當刺期門。

【按】《圖經》云﹕期門二穴﹐在不容傍一寸五分﹐乳直下﹐第二肋骨端﹐近腹處﹐是其穴也﹐第二肋者﹐從下數至第二肋也。肋骨端者﹐在軟肋骨末之端也。刺四分﹐肥人量之。

太陽﹑陽明﹑少陽刺期門穴圖太陽與少陽並病﹐頭項彊痛或眩冒﹐時如結胸﹐心下痞硬者﹐當刺大椎第一間﹑肺兪﹑肝兪﹐愼不可發汗﹐發汗則譫語。脈弦﹐五六日譫語不止﹐當刺期門。

太陽﹑少陽並病。心下硬﹐頸項彊而眩者﹐當刺大椎﹑肺兪﹑肝兪﹐愼勿下之。

【按】《圖經》云﹕督脈大椎穴﹐在第一椎上陷中﹐可刺五分﹐畱三呼﹐泄五吸。肺兪二穴﹐在第三椎下﹐兩傍相去各一寸五分﹐可刺三分﹐畱七呼﹐得气卽泄﹐肥人可刺五分。肝兪二穴﹐在第九椎下﹐兩傍相去各一寸五分﹐可刺三分﹐畱六呼。仲景太陽少陽並病﹐及合邪也﹐故刺大椎﹑肺兪﹑肝兪﹐亦合泄之法也。

太陽﹑少陽並病刺大椎﹑肺兪﹑肝兪穴圖少陰病﹐得之二三日﹐口中和﹐其背惡寒者﹐當灸之﹐附子湯主之。

【按】當灸之﹐仲景未言灸何穴。常器之云﹕當是足太陽膈關二穴﹐專灸背惡寒。其穴在第七椎下﹐兩傍相去各三寸陷中﹐正坐取之﹐可灸五壯。蓋以太陽爲少陰之表﹐故外灸膈關以溫其表﹐內用附子以溫其裏也。

少陰灸膈關穴圖少陰病吐利﹐手足不厥冷﹐反發熱者﹐不死。脈不至﹐灸少陰七壯。

【按】灸少陰七壯﹐仲景未言灸何穴。常器之云﹕當灸少陰太溪二穴。經曰﹕腎之原出於太溪﹐其穴在內踝後跟骨﹐動脈陷中。

少陰灸太溪穴圖少陰病﹐下利便膿血者﹐可刺。

【按】可刺﹐仲景未言可刺何穴。常器之云﹕可刺足少陰幽門﹑交信。郭雍曰﹕可灸。考幽門二穴﹐在鳩尾下一寸﹐巨闕兩傍各五分陷者中﹐治瀉利膿血﹐刺五分灸五壯。交信二穴﹐在內踝上二寸﹐少陰前太陰後﹐廉筋骨間﹐治瀉利赤白﹐刺四分畱五呼﹐灸三壯。兩說皆是。

少陰刺灸幽門﹑交信穴圖少陰病﹐下利脈微澀﹐嘔而汗出﹐必數更衣﹐反少者﹐當溫其上﹐灸之。

【按】灸之﹐仲景未言當灸何穴。常器之云﹕灸太衝。郭雍云﹕灸太溪。此穴皆不治嘔而汗出﹐裏急下利﹐惟幽門主治幹噦﹑嘔吐﹑裏急﹑下利﹐亦當灸幽門爲是。

傷寒六七日﹐脈微﹐手足厥冷﹐煩躁﹐灸厥陰﹐厥不還者死。

【按】灸厥陰﹐仲景未言當灸何穴。常器之云﹕可灸太衝。以太衝二穴﹐爲足厥陰之所注﹐凡病診太衝脈﹐可決人之生死。其穴在足大趾本節後二寸﹐跗間陷者中﹐動脈應手﹐是其穴也﹐灸三壯。

厥陰灸太衝穴圖傷寒脈促﹐手足厥逆者﹐可灸之。

【按】可灸之﹐仲景未言當灸何穴。常器之云﹕太衝穴。前條手足厥逆﹐灸太衝﹔此條亦手足厥逆﹐亦當灸太衝。

