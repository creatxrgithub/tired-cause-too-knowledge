

回春錄王士維

序

余友王君孟英﹐少年失怙﹐其尊人彌畱之際﹐執孟英手而囑曰﹕人生天地之間﹐必期有用於世﹐汝識斯言﹐吾無憾矣。孟英泣拜而銘諸心腹。然自顧家貧性介﹐不能爲利達之人﹐將何以爲世用耶﹖聞先哲有「不爲良相﹐則爲良醫」之語﹐因自顏其室曰「潛齋」。而銳志於軒岐之學﹐潛心研究﹐遂抉其微。年未冠﹐遊長山﹐卽納交於余﹐每見其治病之奇﹐若有天授﹐而視疾之暇﹐恆手一編不輟也。繼瞻其齋頭一聯云「讀書明理﹐好學虛心」。可見志苦力學﹐蘊之胸中者﹐淵深莫測﹐乃能窮理書性。出之指下者﹐神妙難言。二十年來﹐活人無錯﹐豈非以用世之才﹐運其濟世之術﹐而可垂諸後世者哉﹖今就余耳目所及之妙法﹐仿丁長孺刻仲淳案之例﹐錄而付梓﹐名曰《回春錄》。然見聞有限﹐遺美極多﹐世之君子﹐必有如莊斂之﹐華岫云其人者﹐更爲之遠搜博采﹐以廣其傳﹐而余糠秕在前﹐有榮施矣。

道光二十三年癸卯冬十二月愚弟周拜題

一﹑內科

感冒

一何叟﹐年近八旬﹐冬月傷風﹐有面赤气逆﹑煩躁不安之象。孟英曰﹕此諭氏所謂「傷風亦有戴陽證也」。不可藐視。以﹕東洋人參細辛炙甘艸熟附片白術白芍茯苓漧薑五味胡桃肉細茶蔥白﹐一劑而瘳。

孟英曰﹕此眞陽素擾﹐痰飲內動﹐衛陽不固﹐風邪外入﹐有根蒂欲拔之虞。誤投表散﹐一汗亡陽。故以眞武﹑四逆諸法﹐回陽鎭飲﹐攘外安內以爲劑也﹐不可輕試於人﹐致幹操刃之辜﹐愼之愼之﹗江小香﹐病勢危篤﹐浼人迎孟英診之﹐脈虛弦而小數﹐頭痛偏於左﹐後子夜熱躁﹐肢冷欲嘔﹐口漧不欲飲﹐不饑不欲食﹐舌謇言澀﹐溺黃而頻﹐曰﹕體屬素虛﹐此由患感時邪﹐過投溫散﹐陰津陽气皆傷﹐後來進補而勢反日劇者﹐滋膩妨其中運﹐剛烈動其內風﹐以致醫者僉云﹕表之不應﹐補亦無功﹐竟成無藥可治之證。𨿽然﹑不過難治耳﹐未可遽棄也。與秋石水拌制髙麗參蓯蓉首烏生白芍牡蠣楝實鹽水炒橘紅桑椹石斛蒺藜茯苓﹐煎﹝湯﹞﹐吞飯丸肉桂心五分﹐一劑躁平嘔止﹐各恙皆減﹐連投數服﹐粥食漸安﹔乃去首烏﹑楝實﹐加砂仁末拌炒熟地﹑菊花﹑枸杞﹐半月而瘳。

周子朝﹐患惡寒﹑頭痛﹑發熱﹐酷似傷寒﹐而兼心下痛脹。孟英脈之﹐右部沈滑﹐苔黃不渴﹐溲如蘇木汁。先以蔥豉湯加﹝山﹞梔﹑﹝黃﹞連﹑杏﹝仁﹞﹑貝﹝母﹞﹑蔞﹝仁﹞﹑橘﹝皮﹞爲方﹐服後微汗﹐而不惡寒反惡熱。𨿽湯飲略溫﹐卽气逆欲死。孟英曰﹕客邪解矣﹐淸其痰熱可也。予﹕知母花粉杏﹝仁﹞貝﹝母﹞旋﹝復﹞滑﹝石﹞﹝石﹞斛橘﹝皮﹞

枇杷﹝葉﹞茅根蘆根地栗海等藥﹐果吐膠痰甚多﹐而納食漸復。惟動則欲喘。於「肅上」之中﹐佐以「滋下」爲善後而瘥。

《寓意艸》謂﹕「傷風亦有戴陽證」。此爲髙年而言。然有似是而非者。黃鼎如母﹐年登大耋﹐季冬感冒﹐痰嗽气逆﹐額汗顴紅﹐胸痞不饑﹐神情躁擾。孟英診脈﹐左弦疾而促﹐右滑數而溢﹐苔色滿布。系冬溫挾痰阻肺﹐治節不伸﹐肝陽鼓舞直升。昔羅謙甫有「治痰火類孤陽」之案﹐與此頗相似也。以小陷胸湯加薤白﹑旋復﹑赭石﹑花粉﹑海﹑鳧茈﹑竹瀝﹐爲大劑投之﹐痰活便通﹐數日而瘥。

繼有陳舜廷之父﹐年逾花甲﹐患痰嗽气逆。惟飲姜湯則胸次舒暢﹐醫者以爲眞屬虛寒矣。連投溫補之劑﹐馴致咽痛不食﹐苔色灰刺﹐便祕無溺。求孟英診之﹐脈至雙弦﹐按之索然﹐略有胃气。曰﹕渴喜姜湯者﹐不過爲痰阻淸陽之證據耳﹐豈可妄指爲寒﹐而疊投剛烈之劑哉﹖胃陰已竭﹐藥不能爲矣。

丙申春﹐蜀人石符生將赴鄧云崖司馬之招﹐經杭抱病﹐僑於張柳吟之舊館﹐亦爲寓側陳六順治困。居仃之主人知之﹐卽告以柳吟僕病之事﹐石聞之悚然﹐亟遣人延孟英診焉﹐脈沈而澀滯﹐模糊不分至數﹐肢涼畏冷﹐涎沫上湧﹐二便澀少﹐神气不爽。曰﹕此途次感風濕之邪﹐失於解散﹐已從熱化。加以溫補﹐致气機愈形窒塞﹐邪熱漫無出路﹐必致爍液成痰﹐逆行而上。但與舒展气機﹐則痰行熱降﹐諸恙自瘳矣。以﹕黃連黃芩枳實橘皮梔子淡豉桔梗杏仁貝母郁金通艸紫菀竹茹蘆菔汁等藥﹐三服而起﹐調理匝旬遂愈。

余某﹐年三十餘﹐發熱數日。醫投涼解之法﹐遂嘔吐自汗﹐肢冷神疲。亟延孟英診之﹐脈微弱。曰﹕內傷也﹐豈可視同伏暑而一槪治之﹐徑不詳辧其證耶﹖與黃建中湯去飴﹐加龍骨﹑生薑﹑茯苓﹑橘皮﹐投劑卽安。續加﹝人﹞參﹑﹝白﹞術﹐逾旬而愈。

何新之﹐亦儒醫也﹐患感旬日﹐胡士揚診謂﹕「勢欲內陷」。舉家惶惶。渠表弟沈悅亭亦工岐黃﹐而心折於孟英﹐因拉孟英視之﹐呃忒苔膩﹐便祕痰多﹐心下拒按。持其脈﹐右手洪大滑數。與小陷胸湯加沙參﹑菖﹝蒲﹞﹑貝﹝母﹞﹑﹝紫﹞菀﹑薤﹝白﹞﹑﹝竹﹞茹﹑杏﹝仁﹞﹑旋﹝復﹞﹑枇﹝杷葉﹞之類﹐數劑而安。繼以甘涼﹐二旬後﹐得大解而瘥。

石芷卿﹐患感﹐張某連投柴﹑葛之藥﹐熱果漸退﹐而復熱之後更孔甚﹐乃延孟英診焉。先以﹕梔子豆豉黃芩黃連等藥﹐淸解其升浮之熱﹐俟邪歸於腑﹐脈來弦滑而實﹐徑用承气湯下之﹐時其尊人北涯赴甌﹐無人敢主其可服否﹖另招他醫決之﹐以爲太峻﹐且腹不堅滿﹐妄攻慮變。舉家聞之搖惑﹐暮夜復懇再診。孟英辧論洋洋﹐堅主前議﹐服後果下黑矢。次日大熱﹑大汗﹑大渴引飲。孟英曰﹕此腑垢行而經熱顯矣。予﹕竹葉石膏湯兩劑﹐繼以育陰充津﹐調理而康。

範廉居﹐患恙。旬日後﹐病劇。金粟香薦孟英視之。大解已行﹐熱退未淨﹐气逆不饑﹐呃忒自汗﹐脈形虛大﹐舌紫無苔。爲上焦熱戀﹐下部陰虧之象。與﹕西洋參旋復竹茹枇杷葉石斛柿蒂牡蠣龜板刀豆牛膝之劑﹐兩服卽舌潤知饑﹐呃汗皆罷。乃去刀豆﹑旋復﹑柿蒂﹐加熟地﹑胡桃肉﹑當歸﹐投之而愈。

範廉居之室人﹐患恙。苔膩﹐口酸﹐耳鳴﹐不寐﹐不饑﹐神憊﹐脘痛﹐頭搖。脈至虛弦﹐按之澀弱。以﹕當歸白芍枸杞木瓜楝實半夏石斛茯神竹茹蘭葉白豆蔻﹐爲養營調气﹐和胃柔肝之法。數啜而瘳。

範廉居令嬡﹐患感。壯熱殿屎﹐二便皆閉﹐苔黃﹐大渴﹐脹悶難堪。脈來弦滑數實﹐系腑﹝實﹞證也。

投桃核承气﹝湯﹞加蛇﹑萊菔﹐二劑而痊。廉居尊人穎禾曰﹕甚矣﹐服藥之不可不愼也。三人之證﹐醫者皆謂可危﹐而治之日劇。君悉以一二劑起之﹐抑何神歟﹖因憶四十二歲時患﹝《古》瘧疾﹞胡魁元先用首烏太早﹐遂致客邪畱戀﹐纏綿百日﹐大爲所困。嗣後不敢服藥﹐今四十年矣。

一﹑內科

風溫

沈裕昆妻﹐偶發脘痛﹐範某予逍遙法﹐痛頗止﹐而發熱咽痛﹐邀顧聽泉診視之﹐知感溫邪﹐予淸散法﹐痛已止而熱不退。七日後﹐目閉鼻塞﹑耳聾肢搐﹑不言語﹑不飲食。顧疑險證﹐願質之孟英。而沈之兩郎﹐皆從王瘦石學﹝醫﹞﹐因請決於師。瘦石亦謂孟英識超﹐我當爲汝致之。時已薄暮﹐乃飛刺追邀。比孟英親視﹕其外候如是﹐而左手診畢卽縮去﹐隨以右手出之。遽曰﹕非神昏也。繼挖牙關﹑察其苔色﹔白滑。詢知大解未行。

曰﹕病是風溫﹐然不逆傳膻中﹐而順傳胃腑。證無可恐。聽泉學問勝我﹐知證有疑竇﹐而虛心下問﹐豈非胸襟過人處﹗但溫邪傳胃﹐世所常有﹐而此證如此駭人﹐乃素有痰飲盤踞胃中﹐外邪入之﹐得以憑借﹐苔色之不形黃燥者﹐亦此故耳。不可誤認夫溫爲熱邪﹐脈象旣形弦滑以數﹐但令痰飲一降﹐苔必轉黃。此殆「雲遮霧隱」之時﹐須具溫太眞燃犀之照﹐庶不爲病所欺。昔人於溫證﹐僅言逆傳﹐不言順傳﹐後世遂誤執傷寒在足經﹐溫熱在手經﹐不知經絡貫串﹐豈容界限﹖諭氏嘉言﹐謂傷寒亦傳手經﹐但足經先受之耳﹐吾謂溫熱亦傳足經﹐但手經先受之耳。一隅三反﹐旣有其逆。豈無其順﹖蓋自肺之心包﹐病機漸進而內陷﹐故曰逆。自肺之胃腑﹐病機欲出而下行﹐故曰順。今邪𨿽順傳﹐欲出未能﹐所謂「胃病則九竅不和」﹐與逆傳神昏之犀角地黃湯」證﹐大相徑庭。郭雲臺云「胃實不和﹐投滚痰而非峻」。可謂治斯疾之眞詮。遂書小陷胸合蠲飲六神湯加枳﹝實﹞﹑﹝濃﹞朴﹐以蘆菔煮水煎藥﹐和入竹瀝一杯﹐送下礞石滚痰丸四錢。沈嫌藥峻﹐似有難色。孟英曰﹕旣患駭人之病﹐必服駭人之藥。藥不瞑眩﹐厥疾勿瘳﹐盍再質之瘦石聽泉乎﹖沈頷之。王﹑顧閱方﹐僉以爲是。且云﹕如畏劑重﹐陸續徐投可也。

翌日﹐孟英與聽泉會診﹐脈癥不甚減。詢知昨藥分數次而服。孟英曰﹕是因勢分力緩之故也。今可釋疑急進﹐病必轉機。聽泉深然之。黎明﹐果解出膠韌痰穢數升﹐各恙卽減﹐略吐言語﹐稍啜稀粥﹐苔轉黃燥﹐藥攺輕淸﹐漸以向安﹐嗣與育陰柔肝而愈。

程燮庭乃郎芷香﹐今春病溫﹐而精關不固。旬日後﹐陡然莖縮寒顫﹐自問不支。人皆謂其爲虛瘧﹐欲投參﹑附。孟英曰﹕非瘧也。平日體丰多濕﹐濃味釀痰﹐是以苔膩不渴﹐善噫易吐﹐而吸受風溫﹐卽以痰濕爲山險﹐乘其陰虛陽擾﹐流入厥陰甚易﹐豈容再投溫補﹐以劫液錮邪而速其痙厥耶﹖伊芳家以六代單傳﹐父母深憂之﹐堅求良治。孟英曰﹕吾𨿽洞識其證﹐而病情﹐縱有妙劑﹐難許速功。治法稍乖﹐亦防延誤。𨿽主人篤信﹐我有堅持﹐恐病不卽瘳﹐必招物議﹐中途歧惑﹐有過誰歸﹖倘信吾言﹐當邀顧聽泉會診。匡余之不逮﹐卽以杜人之妄議。程深然之。於是﹐王﹑顧熟籌。午後﹐進整肅肺胃方以解客邪﹐蠲痰濕而斡旋樞機。早晨﹐投涼腎舒肝法﹐以靖浮越﹐搜隧絡而守關鍵﹐病果降序。柰善生嗔怒﹑易招外感。不甘淡泊﹐反復多次。每復發必莖縮寒顫﹐甚至齒縫見紫血瓣﹐指甲有微紅色﹐溺短而渾黑極臭。孟英曰﹕幸上焦已淸﹐中樞已運﹐亟宜塡補腎陰﹐淸除肝熱。以﹕西洋參二冬二地蓯蓉花粉知﹝母﹞﹝黃﹞柏﹝黃﹞連﹝川﹞

楝﹝石﹞斛﹝白﹞芍石英牡蠣龜板鱉甲阿膠雞子黃之類﹐相疊爲方﹐大劑連投二十餘帖﹐各恙漸退﹐繼以此藥熬膏晨服﹐午進繆氏資生方﹐各品不炒﹐皆生曬研末﹐竹瀝爲丸。枇杷葉湯送下。服至入秋﹐始得康健。孟英曰﹕古人丸藥皆用蜜﹐最屬無謂。宜各因其證而變通之﹐此其一法也。

韓組林﹐年近古稀﹐孟冬患肢厥頭腫﹐譫語遺尿﹐包某作虛風類中﹐進以溫補﹐勢益劇。孟英脈之﹐左弦數﹐右滑溢。乃痰熱內阻﹐風溫外侵。予﹕羚﹝羊角﹞貝﹝母﹞﹝竹﹞茹梔﹝子﹞﹝連﹞翹﹝白﹞

薇桑﹝葉﹞菊﹝花﹞花粉丹皮旋復﹐以蘆菔湯煎服而愈錢聞遠仲郎患感﹐湯某進桂﹑朴﹑姜﹑柴等藥﹐而痰血頻咯﹐神瞀耳聾﹐譫語便溏﹐不饑大渴﹐苔黑溲少﹐徹夜無眠。範應樞﹑顧聽泉疊進輕淸﹐黑苔漸退﹐舌絳無津﹐外證依然﹐不能措手。孟英診之﹐脈皆細數﹐乃眞陰素虧﹐營液受爍﹐不必以便溏不食而畏滋膩也。授以﹕西洋參生地二至﹝丸﹞二冬龜板燕窩﹝竹﹞茹貝﹝母﹞銀花藕汁梨汁葳蕤百合等藥﹐二劑﹐咯血漸至﹐痰出甚多﹐漸進稀糜﹐夜能稍寐。五劑﹐熱退瀉止﹐渴始減﹐脈漸和。旬日後﹐解燥屎而痊。

王炳華之子﹐患感﹐葉某用溫散藥﹐而气逆礙臥。四明老醫王秉衡作腎虛不能納气治﹐連服大劑溫補﹐喘嗽益劇﹐面浮跗腫﹐擡肩自汗﹐大渴脇痛。乞治於孟英﹐已半月不交睫矣。診其脈﹐右部弦大而彊﹐舌根黑苔如煤者﹐兩條﹐面黧形瘦﹐幸而大解溏瀉﹐得能消受許多誤藥。徑予﹔旋﹝復﹞﹝代﹞赭石黃連枳實栝蔞蘇子杏仁萊菔汁紫菀﹝生﹞石膏﹐六大劑﹐始能就枕﹐而大渴不止﹐脘腹反形痞脹﹐按之堅痛。乃去旋﹝復﹞﹑﹝代﹞赭石﹐少加白芥子﹑半夏﹑薤白﹐兼令日啖北梨數十枚。

服旬日﹐胸腹皆舒﹐苔色盡退﹐惟嗽未已。攺用﹕西洋參杏﹝仁﹞貝﹝母﹞蘆根知母冬瓜子﹝枇﹞杷葉花粉柿霜竹瀝﹐十許劑﹐嗽止﹐而跗腫﹑渴﹑瀉﹐亦皆霍然矣。凡啖梨三百餘斤﹐聞者莫不詫異。

兪博泉令郎﹐患感﹐卽兼腹痛而脹。胡某投以溫散﹐二便不行﹐昏譫大渴﹐舌苔黑刺。孟英以﹕犀﹝角﹞﹝連﹞翹楝﹝實﹞薄﹝荷﹞﹝黃﹞連花粉元參大黃﹐服之﹐便下神淸。爲﹝乃﹞去犀角﹐加丹皮﹐二帖﹐苔化熱退。惟少腹梗脹﹐不甚知饑。攺投﹕﹝山﹞梔﹝黃﹞連楝﹝實﹞蒺﹝藜﹞延胡橘核蓯蓉花粉制軍諸藥﹐連解黑矢﹐漸以向安。正欲養陰之際﹐而惑於旁言﹐另招金某﹐服大劑溫補藥﹐以圖元气驟復。不知餘燼內燔﹐營受灼而血上溢﹐液被爍而肌消消﹐猶謂吐血宜補﹐形瘦爲虛﹐竟竭力補死而後已。

周光遠令堂﹐患溫邪﹐痰嗽﹐脘悶﹐汗多。孟英投﹕石膏竹菇知母花粉旋復貝母蔞仁紫菀等藥三十劑而愈。

陳赤堂令正﹐患感﹐面赤不眠﹐煩躁譫語﹐口甘渴膩﹐溲澀而痛。顧聽泉多劑淸解未應。孟英切其脈﹐左弦洪而數﹐右滑而溢﹐胸次痞結﹐大解未行﹐肝陽上浮﹐肺气不降﹐痰熱阻痺﹐邪乃逗畱。與﹕小陷胸﹝湯﹞合溫膽﹝湯﹞雪羹加旋﹝復﹞﹑薤﹝白﹞投之﹐胸結漸開。乃去半﹝夏﹞﹑薤﹝白﹞﹐而送﹝服﹞當歸龍薈丸﹐譫語止﹐且能眠。參以通幽湯下其黑矢﹐三次後﹐始進養陰和胃而痊。

一﹑內科

春溫

余侄森伯﹐患發熱面赤﹐渴而微汗。孟英視之曰﹕春溫也。乘其初犯﹐邪尙在肺﹐是以右寸之脈洪大﹐宜令其下行﹐由腑而出﹐則可霍然。投﹕知母花粉冬瓜子桑葉枇杷﹝葉﹞黃芩葦莖梔子等藥﹐果大便連泄極熱之水二次﹐而脈靜身涼﹐知饑啜粥﹐遂痊。設他人治之﹐初感總用汗藥﹐勢必釀成大證。

濮樹堂室﹐懷妊五月﹐患春溫。口渴善嘔﹐壯熱無汗。旬日後﹐始浼孟英視之。見其煩躁譫語﹐苔黃不燥﹐曰﹕痰熱阻气也。病不傳營﹐血藥禁用。試令按其胸次﹐果然堅痛。而大解仍行﹐法當開上。用小陷胸湯加石菖蒲﹑枳實﹑杏﹝仁﹞﹑貝﹝母﹞﹑﹝竹﹞茹﹑郁﹝金﹞﹑梔﹝子﹞﹑﹝連﹞翹等藥﹐蘆菔湯煎服。服二劑﹐神情卽安。四帖後﹐心下豁然。然心腹如烙﹐嘔吐不納。攺投大劑甘寒﹐加烏梅﹐頻啜漸康。秋間得子亦無恙。

姚令輿室﹐素患喘嗽﹐而病春溫。醫知其本元久虧﹐投以溫補﹐痙厥神昏﹐耳聾譫語﹐面靑舌絳﹐痰喘不眠。皆束手矣﹗延孟英診之﹐脈猶弦滑。曰﹕證𨿽危險﹐生機未絕﹐遽爾輕棄﹐毋乃太忍。與﹕犀角羚羊﹝角﹞元參沙參知母花粉石膏以淸熱息風﹐救陰生液。佐﹕蓯蓉石英鱉甲金鈴旋復貝母竹瀝以潛陽鎭逆﹐通絡蠲痰。三劑而平。繼去犀﹝角﹞﹑羚﹝羊角﹞﹑石膏﹐加生地黃﹐服旬日而愈。仲秋﹐令輿病﹐竟誤服溫補﹐數日而殞﹐豈非命耶﹖許芷卿﹐亦精於醫﹐偶患外感﹐卽服淸散之藥﹐而證不減。或疑其非春溫也﹐邀孟英質之﹐診脈遲澀﹐二便皆行﹐筋掣不眠﹐畏寒能食﹐喉舌皆赤。予大劑淸營藥﹐數服而瘥。

迨夏﹐兩腿患疥﹐外科治之﹐久而不愈。孟英謂﹕﹝因﹞其平昔善飲﹐蘊熱深沈﹐瘍科藥亟宜槪屏﹐令以雪羹湯送﹝服﹞當歸龍薈丸﹐果得漸瘳。

陳建周令郎﹐患春溫﹐初起卽神气躁亂﹐驚懼不眠﹐兩脈甚數。孟英謂﹕「溫邪直入營分也」。與神犀丹佐紫雪﹐兩劑而瘥。夏間﹐吳守旃曁髙若舟令郎﹐胡秋紉四令嬡﹐患溫﹐初起卽肢妄言﹐神情瞀亂。孟英皆用此法﹐尋卽霍然。

孟英曰﹕世人每執汗解之法﹐爲初感之治。孰知病無定體﹐藥貴得宜﹐無如具眼人稀﹐以致夭枉載道。歸諸天數﹐豈盡然哉﹖王皺石廣文令弟﹐患春溫﹐始則譫語發狂﹐連服淸解大劑﹐遂昏沈不語﹐肢冷如冰﹐目閉不開﹐遺溺不飲﹐醫皆束手。孟英診其脈﹐弦大而緩滑﹐黃膩之苔滿布﹐穢气直噴。投﹕承气湯加銀花﹑石斛﹑黃芩﹑竹茹﹑元參﹑石菖蒲﹐下膠黑矢甚多。而神識稍淸﹐略進湯飲。

次日﹐去﹝芒﹞硝﹑﹝大﹞黃﹐加海﹑蘆菔﹑黃連﹑石膏﹐服二劑而戰解肢和﹐苔退進粥﹐不勞餘力而愈。

繼有張鏡江邀﹝孟英﹞治葉某﹐又錢希敏之妹丈李某﹐孟英咸一下而瘳。惟吳守旃之室﹐曁鄭又僑﹐皆下至十餘次始痊。今年時疫盛行﹐醫多失手﹐孟英隨機應變﹐治法無窮﹐救活獨多﹐不勝縷載。

翁嘉順﹐亦染溫病﹐初發熱﹐卽舌赤而渴﹐脈數且澀。孟英曰﹕非善證也。蓋陰虛有素﹐值此憂勞哀痛之餘﹐五志內燔﹐溫邪外迫﹐不必由衛及气﹐自气而營。急予淸營﹐繼投涼血﹐病不稍減。且家無主藥之人﹐旁議嘩然﹐幸其舊工人陳七﹐頗有膽識﹐力懇手援。孟英曰﹕我﹝心﹞腸最熱﹐柰病來頗惡﹐治𨿽合法﹐勢必轉重。若初起不先覷破﹐果已殆矣。吾若畏難推諉﹐恐他手𨿽識其證﹐亦無如此大劑﹐車薪杯水﹐何益於事。吾且肩勞任怨﹐殫心盡力以圖之。病果日重﹐昏瞀耳聾﹐自利紅水﹐目赤妄言。孟英惟以晉三犀角地黃湯加銀花﹑石膏﹑知母﹑石解﹑梔﹝子﹞﹑貝﹝母﹞﹑花粉﹑蘭艸﹑菖蒲﹑竹瀝﹑竹茹﹑竹葉﹑鳧茈﹑海等﹐出入互用﹐至十餘劑﹐舌上忽布穢濁垢苔﹐口气噴出﹐臭難向邇﹐手冷如冰﹐頭面自汗﹐咸謂絕矣。孟英曰﹕生機也。陰虛而熱邪深入﹐餘一以淸營涼衛﹝血﹞之法﹐服已逾旬﹐始得營陰漸振﹐推邪外出﹐乃現此苔﹐惟本元素弱﹐不能戰解﹐故顯肢冷﹐而汗僅於頭面﹐非陽虛欲脫也。復予甘寒頻灌﹐越三日﹐汗收熱退﹐苔化肢溫。

此病自始迄終﹐犀角共服三兩許﹐未犯一毫相悖之藥﹐且賴陳七恪誠﹐始克起九死於一生﹐繼以滋陰善後而康。

一﹑內科

暑溫

王子與﹐病革﹐始延孟英視之﹐曰﹕陰虛之質﹐暑熱膠錮﹐殆誤投補藥矣。乃叔少洪云﹕侄素孱弱﹐醫投熟地等藥十餘劑耳。孟英曰﹕暑熱證﹐必看邪到血分﹐始可議用生地﹐何初病卽進熟地﹖豈僅知稟賦之虛﹐而未睹外來之疾耶﹖昔賢治暑﹐但申表散溫補之戒﹐詎料今人於律外更犯滋膩之辜﹐而一誤致此﹐略無悔悟﹐不啻如油入面﹐如漆投膠﹐將何法以挽回哉﹖越日果卒。夫小米舍人﹐僅此一脈﹐完姻未久﹐遽爾珠沈﹐殊爲慘然。

潘紅茶方伯之孫翼廷﹐館於許雙南家﹐酷熱之時﹐啜冷石花﹝湯﹞一碗﹐遂至心下痞悶﹐四肢漸冷﹐上過肘膝﹐脈伏自汗。方某謂﹕「陽虛陰暑」﹐脫陷在卽﹐疏大劑姜﹑附﹑丁﹑桂以回陽。﹝而﹞雙南在蘇﹐其三郎李書﹐駭難主藥﹐邀族人許芷卿診而決之。芷卿云﹕此藥斷不可投。第證極危急﹐須逆孟英商之。時已夜半﹐孟英往視﹐曰﹕旣受暑熱﹐復爲冷凍飲料冰伏胸中﹐大气不能轉旋﹐是以肢冷脈伏﹐二便不行。速取六一散一兩﹐以淡鹽湯攪之﹐澄去滓﹐調下紫雪丹一錢。

翌日再診﹕脈見﹐胸舒﹐溺行﹐肢熱﹐口漧﹐舌絳﹐暑象畢呈﹐化而爲瘧。予多劑白虎湯而愈。丙午﹝歲﹞﹐舉於鄕。

康康侯司馬之夫人﹐久傷謀慮﹐心火外浮﹐面赤齒痛﹐因啖西瓜﹐遂脘悶不舒﹐喜得熱按﹐泄瀉不饑﹐自覺舌濃數寸﹐苔色灰膩。孟英與﹕濃朴滑石蔥白薤白枇杷葉橘皮薄荷旋復省頭艸﹐一劑霍然。

許少卿室﹐故醫陳啟東先生之從女也。夏初患感﹐何新之十進淸解﹐病不略減﹐因邀診於孟英。脈至弦洪豁大﹐右手爲尢﹐大渴大汗﹐能食妄言﹐面赤足冷﹐徹夜不瞑。孟英曰﹕證𨿽屬溫﹐而眞陰素虧﹐久傷思慮﹐心陽外越﹐內風鴟張。幸遇明手﹐未投溫散﹐尙可無恐。與﹕龍﹝骨﹞牡﹝蠣﹞犀﹝角﹞﹝珍﹞

珠龜板鱉甲貝母竹瀝竹葉辰砂小麥元﹝參﹞丹參生地麥﹝冬﹞﹐爲大劑投之。外以燒鐵淬醋﹐令吸其气﹔﹝牡﹞蠣粉撲止其汗﹔搗生附子貼湧泉穴。甫服一劑﹐所親薦胡某往視﹐大斥王議爲非﹐而主透疹之法。病家惑之﹐卽煎胡藥進焉﹗病者神气昏瞀﹐忽見世父啟東扼其喉﹐使藥不能下咽。且囑云﹕宜服王先生藥。少卿聞之大駭﹐專服王藥﹐漸以向愈。而陰不易復﹐頻灌甘柔滋鎭﹐月餘始能起榻。

季夏﹐汛行。惟情志不怡﹐易生驚恐。與﹕麥﹝冬﹞參﹝須﹞熟地石英茯神龍眼甘﹝艸﹞﹝小﹞麥大棗三甲等藥﹐善其後。

秋杪﹐歸寧﹐微吸客邪﹐寒熱如瘧。孟英投以淸解﹐已得向安。胡某聞之﹐復於所親處云﹕此證實由夏間治法不善﹐以致邪气畱戀﹐再服淸涼﹐必死無疑。湯某復從而和之。許氏卽招湯某延醫﹐謂其陽气傷殘﹐沈寒久伏﹐以理中湯加威靈仙﹑桂枝﹑半夏﹑濃朴﹑姜﹑棗等藥。病者頗疑藥太燥烈﹐湯復膏吞拭舌﹐說得天花亂墜﹐病家惑之﹐初服胃气倍加﹐繼而痰嗽不饑﹐黃苔滿布﹐肌消汛斷﹐內熱汗多﹐心悸不眠﹐臥榻不起。病者堅卻其藥﹐然已進二十劑矣。再邀何新之商之﹐亦難措手。仍囑其求診於孟英﹐按脈弦細軟數﹐篡﹝竄﹞患懸癰﹐縱有神丹﹐不可救藥矣。

何縉階令正﹐素患肝厥﹐仲夏患感﹐沈樾亭按溫證法治之﹐內風不致陡動﹐而大便泄瀉﹐脈細而弦﹐渴飲痰多﹐不饑不寐。因邀孟英商之﹐投﹕白頭翁湯加三甲﹑石斛﹑茯苓﹑竹茹而安。隨以峻補善後而痊。

胡孟紳乃弟季權﹐患黑﹐苔穢﹐脈渾﹐气粗﹐面垢。孟英卽以涼膈散投之﹐大解得行﹐脘亦不悶﹐皆透綻﹐脈顯滑數而洪﹐遂與大劑涼潤淸肅之藥﹐直俟其旬日外﹐大解不瀉﹐藥始緩授。復又沈臥不醒﹐人皆疑之。孟英曰﹕痰熱尙熾也﹐仍授大劑數帖﹐果頻吐膠痰累日﹐而眠食漸安。

是役也﹐當兩病披猖之際﹐舉家皇皇﹐他醫或以前證爲神不守舍﹐議投溫補。後證則以爲必敗。聞者無不危之。賴季權之夫人﹐獨具卓識﹐任賢不二﹐孟英始無掣肘之慮﹐而咸得收功也。

濮東明令孫女﹐素稟陰虛﹐時發夜熱﹐少餐不寐。仲夏患感﹐發疹﹐汛不當期而至。孟英用犀﹝角﹞羚﹝羊角﹞

知﹝母﹞貝﹝母﹞石膏生地梔﹝子﹞﹝連﹞翹花粉甘艸竹葉蘆根等藥﹐疹透神淸﹐惟鼻燥異常﹐吸气入喉﹐辣痛難忍﹐甚至肢冷。復於方中加元參﹑竹茹﹑菊葉﹑荷桿﹐各患始減﹐而心忡吐沫﹐徹夜不瞑﹐渴﹑汗﹑便黑﹐攺投﹕西洋參生地麥冬小麥竹葉黃連珍珠百合貝母石斛牡蠣龜版蔗汁諸藥而愈。季秋適姚益齋爲室。

仲夏﹐淫雨匝月﹐泛濫爲災。季夏﹐酷暑如焚﹐人多熱病。沈小園者﹐患病於越﹐醫者但知濕甚﹐而不知化熱﹐投以平胃散數帖﹐壯熱昏狂﹐證極危殆。返杭日﹐渠居停吳仲莊浼孟英視之﹐脈滑實而數﹐大渴溲赤﹐稀水旁流﹐與﹕石膏大黃﹐數下之而愈。仲莊欲施藥濟人﹐托孟英定一善法。孟英曰﹕余不敢﹝以﹞師心自用﹐考古惟葉天士甘露消毒丹﹑神犀丹二方﹐爲濕溫暑疫最妥之藥。一治气分﹐一治營分﹐規模已具。卽有兼證﹐尙可通融﹐司天在泉﹐不必拘泥。今歲奇荒﹐明年恐有奇疫。但「甘露」二字﹐人必疑爲大寒之藥﹐「消毒」二字﹐世人或作外証之方。

因易其名曰﹕普濟解疫丹﹐吳君與諸好善之家﹐根據方合送﹐救活不知若干人也。

普濟解疫丹﹕孟英自注云﹕此治濕溫時疫之主方也。按六元正紀﹐五運分步﹐每年春分後十三日交二運徵﹐火旺﹐天乃漸溫。芒種後十日交二運宮﹐土旺﹐地乃漸濕﹐溫濕蒸騰﹐更加烈日之暑﹐爍石流金﹐人在气交之中﹐口鼻吸受其气﹐畱而不去﹐乃成溫熱暑疫之病﹐則爲發熱倦怠﹐胸悶腹脹﹐肢酸咽腫﹐疹身黃﹐頤腫口渴﹐溺赤便祕﹐吐瀉瘧痢﹐淋濁瘡瘍等證。但看病患舌苔淡白﹐或濃苔﹐或漧黃者﹐是暑濕熱疫之邪﹐尙在气分﹐悉以此丹治之立效。而薄滋味﹐﹝孟英自批﹕家慈每於夏季茹素﹐且云﹕汝輩爲醫者﹐當知之﹐余見瘟疫流行之歲﹐無論貧富﹐無可避之﹐總由不知堅壁淸野之故耳﹐試看茹素者﹐獨可不染﹐豈非胃中淸虛﹐邪不能畱乎﹗旨哉斯言﹐特謹識之。﹞遠酒色﹐尢爲辟疫之仙方﹐智者識之。醫家臨證﹐能準此化裁﹐自可十全爲上。﹝上參諭嘉言﹑張石頑﹑葉天士﹑沈堯封諸家。﹞

神犀丹﹕孟英自注云﹕溫熱暑疫諸病﹐邪不卽解﹐耗液傷營﹐逆傳內陷﹐痙厥昏狂﹐譫語發等證﹐但看病患舌色幹光﹐或紫絳﹑或圓硬﹑或黑胎﹐皆以此丹救之。若初病卽覺神情煩躁﹐而舌赤口漧者﹐是溫暑直入營分。酷熱之時﹐陰虛之體﹐及新產婦人﹐患此最多﹐急須用此﹐多可挽回。切勿拘泥日數﹐誤投別藥以僨事也。兼治痘毒重﹐夾帶紫危證﹐曁痘之後餘毒內熾﹐口糜咽腐﹐目赤神煩諸證。﹝上本葉氏﹐參治驗。﹞

陳蘊泉﹐陡患昏譫﹐夤夜乞診於孟英﹐脈甚滑數﹐苔色膩黃﹐乃平素多痰﹐兼吸暑熱。與淸解藥一劑﹐化而爲瘧﹐脈亦較平。或謂其體弱不宜涼藥﹐須用人參﹐渠家惶惑﹐孟英堅持以爲不可。蓋暑脈頗類乎虛﹐而痰阻於肺﹐呼吸不調﹐又與气虛短促者相似。平昔先虛﹐有病必先去病。況熱能傷气﹐淸暑熱卽所以顧元气也。何新之亦贊是議﹐遂連投白虎加減而愈。

次年春﹐因喪外家悲悼﹐復感溫邪﹐失於整肅﹐病日以甚﹐迨孟英自豫章歸診﹐已不可救藥矣。

李徳昌之母﹐仲夏患感﹐醫診爲濕﹐輒與燥劑﹐大便反瀉﹐遂疑髙年气陷﹐攺用補土﹐馴至气逆神昏﹐汗多舌縮﹐已辦後事﹐始乞診於孟英﹐脈洪數無倫﹐右尺更甚。與大劑﹕犀角石膏黃芩黃連黃柏知母花粉梔子石斛竹葉蓮心元參生地之藥﹐另以冷雪水調紫雪丹。一晝夜﹐舌卽出齒﹐而喉舌赤腐﹐咽水甚痛。乃去三黃﹝黃連﹑黃柏﹑黃芩﹞﹐加銀花﹑射幹﹑豆根﹐並吹以錫類散﹐三日後﹐脈證漸和﹐稀糜漸受。攺授甘涼緩劑﹐旬日後﹐得解堅黑矢而愈。

胡紉秋﹐於酷熱時偶有不適﹐醫用柴﹑葛﹑香薷藥散之﹐反惡寒胸痞。更醫用枳﹑朴﹑檳榔以瀉之﹐勢日劇。延孟英視之﹕自汗不收﹐肢背極冷﹐奄奄一息﹐脈微無神。曰﹕稟賦素虧﹐陽气欲脫﹐此必誤認表證使然。予﹕救逆湯加﹝人﹞參﹑﹝黃﹞服之漸安﹐繼以補气生津﹐調理匝月而痊。

壬寅夏﹐﹝某﹞感受暑濕﹐誤投溫散﹐以致譫語神昏﹐勢瀕於危。而肛前囊後之間﹐潰出腥膿﹐瘡口深大。瘍科以爲懸癰也。敷治罔效。孟英診曰﹕懸癰乃損怯癥﹐成之以漸﹐今病來迅速﹐腥穢異常﹐是身中久蘊濃味濕熱之毒﹐挾外受之暑邪﹐無所宣泄﹐下注而爲此癥﹐切勿敷藥﹐以遏其外走之勢。但舌彊而紫赤﹐脈細而滑數﹐客邪熾盛﹐伏熱蘊隆﹐陰分甚虧﹐深虞津涸。先予淸營之劑﹐三投而神气漸淸﹐次以涼潤陽明﹐便暢而熱蠲膿淨﹐攺用甘柔滋養﹐月餘潰處肌平。善後參入參﹑﹐竟得康彊如昔。

金曉耕﹐發熱兩旬﹐醫予表散﹐竟無汗泄。嗣投溫補﹐而大解泄瀉﹐小水不行﹐口漧肌削﹐勢瀕於危。

胡紉秋薦孟英診之。右寸獨見沈數。曰﹕暑熱錮於肺經耳。予﹕白虎﹝湯﹞﹑葦莖﹝湯﹞﹑天水﹝散﹞加﹝茯﹞苓﹑桔﹝梗﹞﹑杏﹝仁﹞﹑貝﹝母﹞爲方﹐服後﹐頭面疹徧發﹐密無鍼縫﹐明如水晶光﹐人皆危之。孟英曰﹕此肺邪得泄也。果肌潤熱退﹐瀉止知饑。又服甘涼濡潤二十餘劑﹐疹始愈。亦僅見之證也。

一﹑內科

濕溫

癸卯春﹐邵秋子令堂﹐年近六旬﹐患寒熱如瘧者久矣。諸醫雜治罔效。孟英視之﹐曰﹕此濕邪久蘊﹐已從熱化﹐誤投提補﹐動其肝陽﹐痰飲因而上逆。與通降之法﹐寒熱卽減。而包某謂瘧久陰虛﹐理宜滋養﹐病家聞之近是﹐遂進首烏﹑鱉甲等藥﹐漸至脈伏胸痞﹐呃忒自汗﹐渴飲不食﹐顴赤便泄。包某束手﹐疏生脈散以塞責。

舉家彷徨﹐再求孟英診之﹐曰﹕此滋膩阻滯气機﹐淸陽不司旋運﹐痰飲閉滯隧絡﹐非脫象也。補藥不可再進。

以﹕栝蔞薤白﹝半夏湯﹞合小陷胸﹝湯﹞加竹茹﹑旋復﹑貝母﹑杏仁﹑紫菀﹑枇杷葉投之﹐呃止脈出﹐大有轉機。而鄭某謂病固屬痰﹐須溫熱以宣通﹐勿寒涼而凝遏﹐病家又惑焉。姜﹑桂頻投﹐旣而唇腫咽痛﹐不能進飲﹐舌漧短硬﹐難出語言﹐復請孟英救療。予犀角地黃湯加元參﹑知母﹑銀花﹑竺黃﹑花粉﹑膽星﹑石菖蒲﹑竹瀝之類﹐此第三次生機也。柰狂瀾莫障﹐邪說橫行﹐輒以涼藥不宜擅服﹐久病必定元虛。甘言悅耳﹐遂至升散溫補﹐各逞所能。符咒乩方﹐罔不徧試。

延至仲夏﹐腐齦糜﹐唇髙數寸﹐竟成燎原莫救。仍懇孟英設法﹐乃堅辭不能措手。付局醫黃某敷治腫爛﹐日甚而終。

季秋﹐顧聽泉邀孟英視康康候副轉之恙。切其脈﹕滑數﹐而右歇左促。且肝部﹝左關﹞間有雀啄﹐气口﹝右寸﹞又兼解索。望其面﹐宛如燻黃﹐頭汗自出﹐呼吸粗促﹐似不緊續﹐坐臥無須臾之寧﹐便溺澀滯﹐渾赤極臭﹐心下堅硬拒按﹐形若覆碗。觀其舌色﹐邊紫苔黃﹐殊不甚漧燥。問其所苦﹐曰﹕口渴甜膩﹑不欲飲食。

苟一合眼﹐卽气升欲喘﹐煩躁不能自持﹑胸中懊﹑莫可言狀。孟英曰﹕此由濕熱誤補﹐漫無出路﹐充斥三焦﹐气機爲其阻塞而不流行。蔓延日久﹐津液爲之凝滯而成痰飲。不啻人禽雜處﹐苗莠同疇﹐邪正混爲一家。醫見肢冷自汗﹐不知病由壅閉而然﹐欲以培正。而邪气方張﹐得補反爲樹幟﹐豈非資寇兵而盜糧哉﹖非其類者﹐鋤而去之﹐乃爲喫緊之治。聽泉曰﹕良是也。夏間起病﹐聞自心悸少寐﹐楊某以爲虛而補之﹐時尙出差辦事。

暑濕外侵﹐受而不覺。迨闈差未竣﹐其病斯發﹐而諸醫之藥﹐總不外乎溫補一途﹐以致愈補愈劇。今擬溫膽法﹐待君可否﹖孟英曰﹕脈證多怪﹐皆屬於痰﹐今胸痞如斯﹐略無痰吐﹐蓋由痰能阻气﹐气不能運痰耳。宜於溫膽﹝湯﹞中﹐加薤白﹑蔞仁通其胸中之陽﹔又合以小陷胸﹝湯﹞﹐此爲治飲痞之聖法。參以梔﹑豉泄其久郁之熱以除懊﹔佐以蘭艸﹐滌其陳腐之气而醒脾胃。聽泉深然之。連投二劑﹐各恙皆減﹐脈亦略和。而病者以爲旣系實證﹐何妨一瀉而去之﹐連服大黃丸二次﹐承气湯半帖。孟英急止之﹐曰﹕畏虛進補固非﹐欲速妄攻亦謬。蓋濕蒸爲熱﹐灼液成痰﹐病非一朝一夕而成﹐治以上下分消爲是﹐不比熱邪傳腑﹐可一瀉而愈也。越日﹐下部果漸腫。孟英曰﹕攻痞太速之戒﹐古人不我欺也。與聽泉商﹐以前法加黃芩﹐合瀉心﹝湯﹞意﹐再配雪羹投之﹐痰果漸吐﹐痞亦日消。而自腹至足﹐以及莖囊腫勢日加。孟英謂﹕勢已如此﹐難以遽消﹐但從三消設法﹐則自上而下﹐病必無虞。與聽泉商﹐用河間桂芩甘露飲意。而姚平泉孝廉﹐力主崇土勝濕之法﹐深以寒涼爲不可用。眾議仍投前日之藥。孟英曰﹕前藥原可服也﹐嫌力不足耳。次日痰中帶血甚多。孟英曰﹕濕熱燻蒸不已﹐自气及營矣。與聽泉及王子能參軍商﹐以﹕知﹝母﹞﹝黃﹞柏犀角鱉甲白芍苡仁貝母石斛茅根麥冬滑石梔子藕汁童便﹐投之而止。越數日又吐﹐且肢冷自汗﹑心餒畏脫。姚平泉謂「气不攝血」﹐當舉歸脾湯以統之。舉家皇皇﹐連請診脈者三次。孟英曰﹕脈來屢變﹐陳芝江所以不能指實其病﹐而楊﹑阮諸人皆疑爲大虛之候也。然望﹑聞﹑問﹑切﹐不可獨憑於指下。今溲如赭石湯﹐渾赤有腳﹐其爲濕熱之病﹐昭昭若揭。初傷於气分﹐則津液受灼以爲痰。漸及於營﹐則陰血不安而妄溢。邪气內盛﹐豈非病實﹖而眞實類虛﹐吾不受病之欺也。堅守前議﹐鎭靜不搖﹐服二劑果止。

孟英曰﹕血之復吐也﹐由於气分之邪以擾及之。欲淸气道之邪﹐必先去其邪所根據附之痰。蓋津液旣爲邪熱灼爍以成痰﹐而痰反卽爲邪熱之山險也。不妨峻攻其實﹐而緩行其勢。初進滚痰丸三錢﹐得下泄气一次﹐副轉云﹕四十日來﹐未有之通暢也。連投數日﹐始解膠痰黑矢多徧﹐而小溲亦漸淸長。苔色亦退﹐寢食遂安﹐惟下部之腫猶爾也。馬香崖﹑陸虛舟皆主實脾行水之法。孟英曰﹕諦參脈證﹐並不在脾﹐況善饑便燥﹐口渴溺多﹐吾方慮轉「消證」﹐亟投甘潤之不遑。惡可滲利傷陰﹐補土劫液耶﹖且脾虛下陷之腫﹐與濕盛而腫之腫﹐其膝之上下﹐內外情勢﹐必然相貫。今膝之上下﹐內外凹凸迥判﹐毫不毗連。

蓋由濕熱所釀之痰飲﹐旣誤補而痞塞中焦﹐復妄攻以流竄隧絡﹐所謂不能一蕩而蠲﹐勢必旁趨四射。

吾當以法取之。會又咳痰帶血﹐而精神食欲如常。孟英曰﹕無恐也﹐此乃前次嚼三七太多﹐兜澀畱瘀﹐最不宜用﹐吐而去之極妙。但須金水同治﹐冀咳止而血絡不震動爲要耳。與甘露飲加藕汁﹑童溺服之﹐四劑而止。咳嗽亦寧。於是專治其下部之腫﹐以固本﹝丸﹞加知﹝母﹞﹑﹝黃﹞柏﹑貝母﹑花粉。旋復﹑橘絡﹑絲瓜絡﹑羚羊角﹑楝實﹑蔥須﹑豆捲﹑薏苡﹑竹瀝﹐出入爲劑﹐二﹑三帖間﹐其髙突腫硬之處﹐卽覺甚癢﹐搔之水出如汗﹐而作蔥气。六﹑七日後﹐兩腳反覺漧瘦燥痛﹐莖囊亦隨之而消矣。孟英曰﹕此用潤藥消腫﹐尙且幹痛咽燥﹐設從他議而投燥脾利水之法﹐更當何如哉﹖蓋寒濕則傷陽﹐熱濕則傷陰﹐血液皆陰也。

善後之法﹐還宜滋養血液﹐稍佐竹瀝以搜絡中未盡之痰﹐使愈後不爲他日之患﹐更屬法中之法。服之飲食中節﹐便溺有權﹐幸無消渴之虞﹐而竟愈焉。

顧宗武﹐偶患微寒發熱﹐醫進溫散法﹐熱𨿽退而不饑不大便。復用平胃散數帖﹐腹漸脹而偏於右。尙疑其中气之虛寒也﹐遂與溫運燥補諸藥﹐脹乃日增﹐杳不進谷。或謂﹕恐屬癰瘍﹐因招外科連某診之﹐作脇疽治﹐病如故。嚴某謂「脇疽」部位不對﹐腸癰證據不符﹐作內疝治﹐仿子和活人之法﹐及當歸龍薈丸」相間投﹐亦無效。乃延孟英視之﹐脈極弦細而促﹐舌絳小渴﹐小溲赤少﹐飲而不食者月餘矣。證實脈虛﹐堅持不治。其家問曰﹕此證究是何病﹖乞爲指示。孟英曰﹕據述病患素愼起居而薄滋味﹐顯非停滯與癰疽之患﹐良由暑濕內蘊﹐勢欲外泄﹐是以初起有微寒發熱之候﹐誤與風寒藥﹐熱𨿽暫退於表﹐邪仍伏處乎中﹐不饑不便﹐肺胃失其下行﹐再加辛燥溫補﹐气機更形窒滯﹐邪伏永無出路﹐津液潛消﹐脹日甚﹐以气血流行之臟腑。爲暑濕割踞之窠巢﹐補之不可﹐攻之不能﹐病𨿽不在膏肓﹐盧扁望而驚走﹐逾旬徑歿。

顧竹如孝廉令嬡﹐患感十餘日﹐耳聾不語﹐昏不識人﹐客未入室﹐而彼反先知﹐醫以爲祟。凡犀角﹑地黃﹑牛黃淸心﹝丸﹞﹑復脈等湯﹐徧服無效﹐已摒擋後事矣。所親濮根崖囑延診於孟英﹐脈至滑數﹐舌不能伸﹐苔色黃膩﹐遺溺便閉﹐目不交睫者已四晝夜。胸腹按之不柔﹐予白虎湯去﹝粳﹞米﹑甘艸﹐加石菖蒲﹑元參﹑犀角﹑鱉甲﹑花粉﹑杏仁﹑竹葉﹑竺黃﹑竹瀝﹐投一劑卽譫語滔滔。渠父母疑藥不對病。孟英曰﹕不語者欲其能語﹐是轉機也。再投之﹐大渴而喜極熱之飲。渠父母又疑涼藥非宜。孟英姑應之曰﹕再服一劑﹐更方可也。三投之﹐痰果漸吐﹐四劑後﹐舌伸便下﹐神識漸淸。乃去菖蒲﹑石膏﹑犀角﹑鱉甲﹐加生地﹑石斛﹑麥冬﹑貝母﹐數帖。熱盡退﹐而痰味甚鹹。又去杏﹝仁﹞﹑貝﹝母﹞﹑竺黃﹐加西洋參﹑牡蠣。龜板﹑蓯蓉﹐服之痊愈。

逾年失怙﹐繼遭祝融﹝火災﹞﹐郁損情懷﹐誤投溫補。至戊申年殞。

邵魚竹給諫患感﹐楊某作瘧治不應﹐始迓孟英診之﹐脈軟汗多﹐熱不甚壯﹐苔色濃膩﹐嘔惡煩躁﹐痰多腿酸﹐顯是濕溫。因謂其令郎子曰﹕濕溫者﹐濕蘊久而從時令之感以化熱也。不可從表治﹐更勿畏虛率補。

與宣解一劑﹐各恙頗減。柰眾楚交咻﹐謂病由心力勞瘁而來﹐況汗多防脫﹐豈可罔顧本原﹖羣醫附和﹐遂服參﹑歸﹑熟地之藥﹐病日以劇。最後﹐吳古年診之云﹕此濕溫也﹐何妄投補劑﹖然已末從挽救﹐交十四日而殞﹐始悔不從王議。

翁嘉順之婦弟吳某﹐勞傷之後﹐發熱身黃﹐自以爲脫力也。孟英診脈﹐軟數。是濕溫重癥﹐故初起卽黃。

亟與淸解﹐大便漸溏﹐小便甚赤。濕熱已得下行﹐其熱卽減。因家住毛家埠﹐吝惜輿金﹐遽爾輟藥﹐七八日後﹐復熱﹐譫語。耳聾﹐抽痙﹐遺溺。再懇孟英視之﹐濕熱之邪擾營矣。投﹕元參犀角菖蒲連翹竹茹竹葉銀花石膏﹐以泄衛淸營之法﹐佐牛黃丸﹑紫雪丹而瘳。臀皮已塌﹐亟令貼羊皮金﹐不致成瘡而愈。

吳憲章﹐年逾花甲﹐患感﹐醫知其爲濕溫也﹐投藥不應﹐而仍能起榻理事。石北涯拉孟英視之﹐冀其勿至加劇。及診脈﹐左寸數疾﹐餘皆軟大﹐谷食略減﹐便溏溲少﹐苔色膩黃﹐舌尖獨黑。孟英不肯與方﹐人咸詫之。因曰﹕證原不重﹐吾以脈象舌色察之﹐是平昔曲運心機﹐離火內亢﹐坎水不制﹐勢必自焚﹐況兼濕溫之感乎﹖果數日而殞。

黃純光﹐年七十八歲﹐患濕溫﹐至旬餘﹐脈形歇代﹐呃忒連朝﹐諸醫望而畏之。孟英診曰﹕脈𨿽歇而弦搏有根﹐是得乎天者濃﹐𨿽屬髙年﹐猶爲實像﹐參以病深聲噦﹐原非小故﹐而二便窒澀﹐苔膩而灰﹐似屬腑气未宣﹐痰﹑濕﹑熱阻其气化流行之道也。淸宣展布﹐尙可圖焉。何新之韙其議﹐因與﹕旋﹝復﹞﹝竹﹞茹梔﹝子﹞楝﹝實﹞枇﹝杷葉﹞杏﹝仁﹞﹝吳﹞萸﹝黃﹞連﹝紫﹞菀﹝栝﹞

蔞雪羹爲劑﹐片通艸一兩﹐煎湯煮藥﹐投匕卽減。數服而大吐膠痰﹐連次更衣﹐遂安粥食。惟動則嗽逆﹐漸露下虛之象﹐與﹕西洋參龜板牡蠣蓯蓉石斛牛膝冬虫夏艸紫石英茯苓當歸等藥﹐各恙降序﹐繼加砂仁炒熟地而起。

湯西塍﹐年逾花甲﹐感證初起﹐周身膚赤﹐滿口苔黃﹐頭痛﹑腰痛﹑便溏﹑溲痛﹐伊芳親家何新之診爲險候﹐囑延孟英診之﹐脈見弦細而軟﹐乃陰虛勞倦﹐濕溫毒重之證。淸解之中﹐須寓存陰。以﹕犀角羚﹝羊角﹞﹝茯﹞苓﹝竹﹞茹銀﹝花﹞﹝連﹞翹桑﹝枝﹞葦莖通艸蘭葉爲方﹐煎以冬瓜湯服之﹐徧身赤疹﹐而左眼胞忽腫﹐右臂酸疼不舉﹐耳聾﹐神不淸爽。亟以﹕元參丹皮菊花梔子桑枝絲瓜絡石斛竹葉﹐煎調神犀丹爲劑﹐偶邀瘍科視外患﹐亦知病因濕熱﹐連進木通等藥﹐脈更細弱﹐神益昏憊﹐飲食不進﹐溲澀愈痛﹐新之以爲難挽矣﹐孟英曰﹕急救陰液﹐尙可轉機﹐援以復脈湯去姜﹑桂﹑麻仁﹐易西洋參﹐加知母﹑花粉﹑竹葉﹑蔗漿灌之﹐一劑神蘇脈起﹐再服苔退知饑﹐三啜身涼溺暢﹐六帖後﹐膚蛻安眠﹐目開舌潤。或疑甘柔滑膩之藥﹐何以能淸濕熱﹖孟英曰﹕陰虛內熱之人﹐蘊濕易於化火﹐火能爍液﹐濡布無權﹐頻漑甘涼﹐津回气達。徒知利濕﹐陰气先亡。須脈癥參詳﹐法難執一也。又服數劑後﹐忽然肢腫﹐徧發風塊﹐瘙癢異常﹐或又疑証之有變也。孟英曰﹕此陰津充而余邪自尋出路也耳﹐與輕淸藥數帖﹐果瘥。

金祿卿室﹐沈裕昆之少女也。患溫﹐顧聽泉連進輕淸涼解而病不減。气逆無寐﹐咳吐粘痰﹐舌絳咽漧﹐耳聾譫語﹐旬日外﹐始延孟英診焉。曰﹕體瘦脈細數﹐尺中更亂﹐竟是陰气先傷﹐陽气獨發﹐所謂「傷寒偏死下虛人」。譬之火患將臨﹐旣無池井﹐缸貯又空﹐縱竭心力﹐曷能有濟﹖再四研詰﹐乃知發病前一日﹐徒然帶下如崩﹐是眞液早經漏泄矣。否則藥治未訛﹐胡忽燎原益熾﹖痙厥之變﹐不須旋踵。祿卿堅墾勉圖。孟英以﹕西洋參生地「二冬」二至元參犀角黃連雞子黃知母爲方﹐另用石斛龜板鱉甲各四兩﹐左牡蠣一斤﹐煮湯代水煎藥﹐顧聽泉又加阿膠﹐且云﹕我儕用此育陰鎭陽﹐充液熄風大劑﹐焉能津枯風動﹐痙厥陡生乎﹖服二劑﹐果不能減。後惑旁言﹐而禱簽藥﹐附﹑桂﹑漧薑﹐罔知顧忌﹐徑至四肢拘攣而逝。是誤藥速增其斃而增其慘也。繼而裕昆患濕溫﹐亦犯重而亡﹝重謂熱性病的熱气極盛﹞。

翁嘉順之妹﹐亦染病﹐病勢極危﹐因役於冥曹﹐自以爲不起。孟英曰﹕年壯陰充﹑藥治不謬﹐焉能死乎﹖昔人云「見理明者﹐陽陰五行不能拘」。吾當以理勝數﹐遂按法治之﹐病乃日減。且愼寒暄﹐節飲食﹐守禁忌﹐調治二旬﹐果然康健。

又其姑吳翁氏﹐病溫﹐初不服藥﹐七日外﹐始迓孟英診之。曰﹕此病邪𨿽不盛﹐第頻吐涎沫﹐不能退場門﹐須以手撩﹐不飲不食﹐不便不眠﹐或多言不倦﹐或久問不答﹐是七情鬱結﹐气久不舒﹐津液凝痰﹐邪得根據附。

治之中肯﹐尙難卽愈﹐不藥而待﹐病從何去﹖遂於淸解方中﹐寓蠲痰流气﹐通胃舒肝之品。交十四日而熱退。又數日﹐痰沫漸少。又旬日﹐大便始行。粥食日加而愈。此一治法﹐直貫到底﹐不但不犯一分溫燥升補之藥﹐而滋膩入血之品﹐亦皆避之。尙須三十劑奏績。若病家不篤信﹐醫者不堅持﹐旁人多議論﹐則焉克有濟耶﹖然非乃媳前車之鑑﹐亦未必遽爾任賢不二也。

楊某﹐患感旬日﹐初則便溏﹐醫予溫散﹐瀉止熱不退﹐晝夜靜臥﹐飲食不進。孟英診脈﹐遲緩﹐浮取甚微。目眵﹐舌色光紅﹐口不渴﹐溲亦行﹐胸腹無所苦﹐語懶音低﹐尋卽睡去。是暑濕內伏﹐而有燥矢在胃﹐機關爲之不利也。先與淸營通胃藥兩劑﹐熱退舌淡而脈癥依然。加以酒洗大黃﹑省頭艸﹐卽下堅黑燥矢甚多﹐而睡減啜粥﹐繼以涼潤﹐旬日而痊。

海鹽任斐庭。館於吳琴楚家﹐季夏患感﹐黃某聞其身熱而時有微寒也﹐進以姜﹑萸﹑紫蘇﹑大棗等藥﹐數帖﹐熱愈壯而二便不行。更醫連進滲利之劑﹐初服溲略通﹐旣而益閉。居停以爲憂﹐始延孟英視焉﹐證交十四日﹐骨瘦如柴﹐脈弦細而澀﹐舌色光紫﹐滿布白糜﹐夜不成寐﹐渴不多飲﹐粒米不進﹐少腹拒按﹐勢將喘逆。此𨿽屬下證﹐而形脈如斯﹐法難直授。先令取大田螺一枚﹑鮮車前艸一握﹑大蒜六瓣﹐共抖爛﹐加麝香少許﹐罨敷臍下水分穴﹐方以﹕元參紫菀梔子知母花粉海荸薺蓯蓉牛膝天冬爲劑﹐加鮮地黃汁服之﹐其夜小溲卽行﹐气平略寐。又兩劑﹐大便始下﹐熱退而漸進稀糜。乃去雪羹﹑梔﹝子﹞﹑﹝紫﹞菀﹑蓯﹝蓉﹞﹑﹝牛﹞膝﹑地黃汁﹐加西洋參﹑麥冬﹑石斛﹑幹生地﹑竹茹﹑銀花等藥﹐又服十餘帖﹐凡三解黑矢﹐而苔色復於紅潤﹐眠食漸安而起。

許芷卿﹐患外寒﹐須覆重衾﹐內熱飲不解渴﹐仍能安谷﹐便溺皆行。或以爲虛寒﹐或以爲瘍患﹐投以溫散﹐卽顯咽痛﹐孟英脈之﹐沈弦而緩﹐作痰熱內伏。投以﹕犀﹝角﹞羚﹝羊角﹞元參丹皮白薇黑梔﹝竹﹞茹貝﹝母﹞旋﹝復﹞﹝牛﹞蒡之劑﹐兩帖而寒渴咽痛皆減。乃去犀﹝角﹞﹑羚﹝羊角﹞﹑牛蒡﹐加二至﹝丸﹞﹑知母﹑花粉﹑銀花﹐解醬矢而瘳。

一﹑內科

伏暑

壬申八月﹐範蔚然﹐患感旬餘﹐諸醫束手。乃弟麗門懇孟英治之﹐見其气促音微﹐呃忒自汗﹐飲水下咽﹐隨卽傾吐無餘。曰﹕伏暑在肺﹐必由溫散以致劇也。蓋肺气受病﹐治節不行﹐一身之气﹐皆失其順降之機﹐卽水精四布﹐亦賴淸肅之權以主之﹐气旣逆而上奔﹐水亦泛而上溢矣。但淸其肺﹐則諸恙自安。乃閱前服諸方﹐始則柴﹑葛﹑羌﹑防以升提之﹐火藉風威﹐吐逆不已﹐猶謂其胃中有寒也﹐攺用桂枝﹑漧薑以溫燥之﹐火上添油﹐肺津欲絕﹐自然气促音微﹐疑其陽虛將脫也﹐徑予﹕﹝人﹞參﹝當﹞

歸蛤蚧柿蒂丁香以補而納之﹐愈補愈逆﹐邪愈不出﹐欲其愈也難矣。亟屏前藥﹐以瀉白散合淸燥救肺湯﹐數服而平。

莊半霞﹐芝階中翰之三郎也﹐闈﹝舊稱試院爲闈﹐闈後﹐是指參加鄕試之後﹞後患感﹐日作寒熱七﹑八次﹐神气昏迷﹐微隱隱﹑醫者無策﹐始延孟英視之。曰﹕此平昔飲酒﹐積熱深蘊﹐挾感而發﹐理從淸解﹐必誤投溫補﹐以致熱勢披猖若是。詢之果三場皆服﹝人﹞參﹐且攜棗子浸燒酒入闈。初病尙不至此﹐因連服羌﹑防﹑姜﹑桂﹐漸以滋甚。孟英先予白虎湯三劑﹐化而寒熱漸已。繼用大苦寒之藥泄其熱結﹐所下黑矢﹐皆作棗子气。旬日後﹐予甘潤滋濡之法﹐兩月始得痊愈。

棲流所司藥陳芝田﹐於仲夏患感﹐諸醫投以溫散﹐延至旬日﹐神昏譫妄﹐肢搐耳聾﹐舌黑唇焦﹐囊縮溺滴﹐胸口隱隱微﹐一望而知其危矣。轉邀孟英診之﹐脈細數而促。曰﹕陰虧熱熾﹐液將涸矣。遂用﹕西洋參元參生地二冬知﹝母﹞﹝黃﹞柏楝實石斛白芍甘艸梢銀花木通犀角石菖蒲﹐大劑投之。

次日復診﹐其家人云﹕七八日來小溲不過涓滴﹐昨服藥六七个時辰後﹐解得小溲半杯。孟英曰﹕此卽轉機也。然陰气枯竭﹐甘涼濡潤不厭其多﹐於前方再加龜板﹑鱉甲﹑百合﹑花粉﹐大鍋煎之﹐頻灌勿歇。如是者八日﹐神气始淸﹐諸恙悉退﹐純用滋陰之藥﹐調治匝月而瘳。予謂孟英學識過人﹐熱腸獨具﹐凡遇危險之候﹐從不輕棄﹐最肯出心任怨以圖之。如此案八日後神气始淸﹐若經別手﹐縱使治法不錯﹐而一二帖不甚起色﹐必規避堅辭﹐致病家惑亂﹐謀及道旁﹐𨿽不死於病﹐亦必死於藥矣。此在醫者之識老心堅﹐又須病家之善於賢而任之專也﹐談何易耶﹖又聞孟英嘗云﹕溫熱液涸神昏﹐有投犀角地黃等藥至十餘劑始得神淸液復者﹐因溫熱案最夥﹐不暇詳錄﹐姑識此以告司人之命者。

姚祿皆﹐在金陵﹐適遇大水﹐繼而回杭﹐途次酷熱﹐患感。顧某診爲濕邪﹐與桂枝﹑葛根藥三帖﹐病乃劇。趙笛樓知其誤治﹐連用淸解﹐因見藍不肯﹐承手。迓孟英視之﹐脈細數而體瘦﹐乃平昔陰虧﹐熱邪藉風藥而披猖﹐營液得溫燥而漧涸﹐色旣紺﹐危險萬分。勉投大劑﹕石膏知母白薇梔子靑蒿丹皮竹葉竹瀝童溲之藥﹐調以神犀丹。三服﹐大解下如膠漆﹐色漸退﹐而昏狂遺溺﹐大渴不已。仍與前方﹐調以紫雪﹐數劑﹐熱退神淸﹐而言出無倫﹐猶如夢囈﹐或慮其成癲。孟英曰﹕痰畱包絡也。與﹕犀角菖蒲元參鱉甲花粉竹茹黃連生地木通甘艸爲方﹐調以珍珠﹑牛黃﹐始得漸安。攺授存陰﹐調理而愈。

關穎庵﹐患寒熱﹐醫者泥於今歲之司天在泉﹐率投溫燥﹐以致壯熱不休﹐阮某用小柴胡湯和解治﹐遂自汗神昏﹐苔黑舌彊﹐肢掣不語﹐唇繭齒焦。張某謂『疹不透」﹐擬進﹝皂﹞角刺﹑荊﹑蒡。越醫指爲「格陽假熱」﹐欲以附子引火歸元。許芷卿診知爲伏暑﹐而病家疑便溏不可服涼藥﹐復延孟英診之﹐曰﹕陰虛之體﹐熱邪失淸﹐最易劫液﹐幸得溏瀉﹐邪气尙有出路﹐此正宜乘此一綫生機﹐迎而導之﹐切勿遲疑。遂與芷卿商投王晉三犀角地黃湯加知﹝母﹞﹑麥﹝冬﹞﹑花粉﹑西洋參﹑元參﹑貝﹝母﹞﹑﹝石﹞斛之類﹐大劑服八九日﹐甫得轉機。續予甘涼充液六﹑七劑﹐忽大汗如雨者一夜﹐人皆疑其虛脫。孟英曰﹕此陰气復而邪气解也﹐切勿驚惶。嗣後果漸安谷﹐投以滋補而愈。

繼有陳菊人明府乃郎﹐病較輕於此﹐因畏犀角﹐不敢服﹐竟至不救﹐豈不惜哉﹗石誦羲﹐夏杪患感﹐多醫廣藥﹐病勢日增﹐延逾一月﹐始請孟英診焉。脈至﹕右寸關滑數上溢﹐左手弦數﹐耳聾口苦﹐熱甚於夜﹐胸次迷悶﹐頻吐粘沫﹐啜飲咽喉阻塞﹐便溏溺赤﹐間有譫語。曰﹕此暑熱始終在肺﹐並不傳經﹐一劑白虎湯可愈者﹐何以久延至此也﹖乃尊北涯﹐出前所服方見示﹐孟英一一閱之﹐惟初診顧聽泉用淸解肺衛法爲不謬耳。其餘溫散升提﹐滋陰涼血﹐各有來歷﹐皆弗心思﹐原是好方﹐惜未中病。而北涯因其溏瀉﹐見孟英君石膏以爲治﹐不敢與服。次日復診﹐自陳昨藥未投﹐惟求另施妥法。孟英曰﹕我法最妥﹐而君以爲未妥者﹐爲石膏之性寒耳。第藥以對病爲妥﹐此病捨此法﹐別無再妥之方。若必以模稜迎合爲妥﹐恐賢郎之病不妥矣。北涯聞而感悟﹐頗有姑且服之之意。而病者偶索方一看﹐見首列石膏﹐卽曰﹕我胸中但覺一團冷气﹐湯水且須熱呷﹐此藥安可投乎﹖堅不肯服。然素仰孟英手眼﹐越日仍延過診﹐且告之故。孟英曰﹕吾於是證﹐正欲發明﹐夫邪在肺經﹐淸肅之令不行﹐津液凝滯﹐結成涎沫﹐盤踞胸中﹐升降之機亦窒﹐大气僅能旁趨而轉旋﹐是一團涎沫之中﹐爲气機所不能流行之地。其覺冷也﹐不亦宜乎﹖且余初診時﹐卽斷爲不傳經之候﹐所以尙有今日﹐而能自覺胸中之冷。

若傳入心包﹐則舌黑神昏﹐才合吳古年之犀角地黃湯矣。然𨿽不傳經﹐延之逾月﹐熱愈久而液愈涸﹐藥愈亂而病愈深﹐切勿以白虎爲不妥﹐急急投之爲妙。於是方有敢服之心矣。而又有人云﹕曾目擊所親某﹐石膏甫下咽﹐而命隨之﹐況月餘之病﹐耳聾泄瀉﹐正气已虧﹐究宜愼用。北涯聞之惶惑﹐仍不敢投﹐乃約翌日廣徵名士﹐會商可否。比孟英往診﹐而羣賢畢至﹐且見北涯求神拜佛。意亂心慌﹐殊可憐憫。欲與眾商榷﹐恐轉生掣肘﹐以誤其病﹐遂不遑謙讓。援筆立案云﹕病旣久延﹐藥無小效﹐主人之方寸亂矣。予三疏白虎而不用﹐今仍赴召診視者﹐欲求其病之愈也。夫有是病﹐則有是藥﹐諸君不必各抒髙見﹐希原自用之愚。古云「鼻塞治心﹐耳聾治肺」﹐肺移熱於大腸﹐則爲腸﹐是皆白虎之專司﹐何必拘少陽而疑虛寒哉﹖放膽服之﹐勿再因循﹐致貽伊芳戚也。座中顧聽泉見案﹐卽謂北涯曰﹕孟英「腸熱膽堅」極堪倚賴﹐如猶不信﹐我輩別無善法也。顧友梅﹑許芷卿﹑趙笛樓亦皆謂﹕是。疏方﹕以白虎加西洋參﹑貝母﹑花粉﹑黃芩﹑紫菀﹑杏仁﹑冬瓜仁﹑枇杷葉﹑竹葉﹑竹茹﹑竺黃﹐而一劑甫投﹐咽喉卽利﹔三服後﹐各恙皆去﹐糜粥漸安。乃攺甘潤生津﹑調理而愈。予謂此案不僅治法可傳﹐其闡發病情處﹐識見直超古人之上。

劉廉方﹐常州名士也。在西湖受暑﹐移榻於崔仲遷別駕處﹐醫治垂危﹐莊芝階舍人﹐拉孟英往診之﹕裸體昏狂﹐舌黑大渴﹐溺赤便祕﹐脈數而芤。與犀角地黃湯加減服之﹐神識已淸﹐略能進粥。次日復診﹐頗知問答﹐大有生機﹐仍處甘涼法以贈之﹐並囑伊芳格外謹愼。而越日莊半霞詣孟英偕往診視﹐見其目張睛瞪﹐齒露唇焦﹐气喘汗出﹐揚手躑足而不可救藥矣﹐眾楚交咻﹐謂是寒涼藥凝閉而然。孟英曰﹕病之宜涼宜熱﹐汝輩不知也。脈乃皮裏之事﹐汝等不見也。吾亦不屑爲之爭辯﹐惟目瞪唇焦﹐人所共睹﹐則其死於何藥﹐自有定論﹐遂拂衣﹝而﹞

出。半霞再三請罪。孟英曰﹕俗人之見﹐何足介懷﹐是非日後自明﹐於我心無慊焉。第斯人斯病﹐皆可惜也。旣而始知有人主熱藥以僨事﹐豈非命耶﹖僅二載而仲遷病﹐孟英聞之曰﹕殆矣﹐蓋知其陰虛而受暑濕﹐恐主藥者未必能悔悟於前﹝車﹞之鑑也。後果聞其廣服溫補之劑﹐以致眞陰竭絕而死。覆轍相尋﹐迷而不醒﹐可哀也矣。

姚雪蕉孝廉之太夫人﹐年逾花甲﹐患感兩月﹐醫皆束手﹐始延孟英診之。身已不能轉側﹐水飲難於下咽﹐聲音不出﹐便溺不通。曰﹕此熱邪逗畱不去﹐津液剝削殆盡。

計其受病之時﹐正當酷暑﹐豈卽溫補是投﹐但知其虛而不知其病耶﹖閱前服諸方﹐惟初手顧聽泉從吸受暑邪﹐輕淸開上立治爲合法耳。余方非不是起死回生之藥﹐其如與病無涉何﹖而阮某小柴方服之最多﹐蓋醫者執此「和解」之法﹐謂不犯汗﹑吐﹑下三者之險﹐豈不穩當。病家見其參﹑胡並用﹐謂補正祛邪﹐具一舉兩全之美﹐最爲上策。孰知和解足少陽傳經傷寒之劑﹐不可以槪和各經各气之各病。徒使參﹑胡升提熱邪以上逆﹐至一身之治節無以淸肅下行。而姜﹑棗溫膩濕濁於中焦﹐致運化之樞機失其灌漑之﹝敷﹞布。气機愈窒﹐津液愈幹。和解之湯愈進﹐而气愈不和﹐病愈不解。今則𨿽有良法﹐而咽喉僅容點滴。气結津枯﹐至於此極﹐英雄無用武之地矣。雪蕉昆季力懇挽救。乃疏甘涼淸潤之方﹐囑其不限時刻﹑不計多寡﹑頻以水匙挑入﹐使其漸滲下喉。而一日之間﹐僅灌一小杯許﹐其病勢危﹐於此可想。直灌至旬餘﹐气機始漸流行﹐藥可服小半劑矣。人見轉機之難﹐不無議論旁生。賴孟英鎭靜不搖﹐乃得日以向愈。粥食漸加﹐惟大解久不行﹐或以爲憂。孟英曰﹕無恐也﹐水到渠成﹐谷食安而津液充則自解矣。若欲速妄攻﹐則久不納谷之胃﹐尙有何物以供其蕩滌哉﹖至九月下旬﹐始有欲解之勢。孟英連與補气益血之藥﹐尙不能下。

於前方加蜣螂一對﹐熱服卽解。凡不更衣者﹐計及五十日矣。聞者莫不驚異。繼以平補善後而痊。

趙鐵珊乃郎子善﹐康康侯之婿也﹐因事抑鬱﹐凜寒發熱﹐湯某作血虛治﹐進以歸﹑芎﹑丹參之類﹐多劑不效。乃移榻康寓﹐延孟英診之﹐脈澀而兼沈弦以數。然舌無苔﹐口亦不渴﹐便溺如常﹐納谷稍減。惟左脇下及少腹自覺梗塞不舒。按之亦無形迹。時欲撫摩﹐似乎稍適。孟英曰﹕此陰虛挾郁﹐暑邪內伏。夫郁則气機不宣﹐伏暑無從走泄﹐遽投血藥﹐遂至引之深入﹐血爲邪踞﹐更不流行。其脇腹不舒﹐乃其眞諦也。第病𨿽在血﹐而治宜淸气爲先﹐气得布宣﹐熱象必露﹐瘀滯得行﹐則厥疾始瘳。子善因目擊去年婦翁之恙﹐頗極欽服。連投淸气之藥﹐熱果漸壯﹐譫妄不眠﹐口漧痰嗽。孟英曰﹕脈已轉爲弦滑﹐瘀血伏邪皆有欲出之機。繼此當用涼藥淸瘀爲治。但旁觀詫異﹐事反掣肘﹐囑邀顧聽泉質之。顧亦云然。遂同定犀角地黃湯加味。而所親陳眉生﹑許小琴曁乃兄子勉﹐皆疑涼藥劑重﹐縱是熱證﹐豈無冰伏之虞﹖顧爲之再四開導﹐總不聆解。適病者鼻衄大流﹐孟英笑曰﹕眞髒獲矣。諸公之疑﹐可否冰釋﹖渠舅氏陳谷人鹺尹云﹕證有疑似﹐原難主藥﹐鼻血如是﹐病情已露﹐毋庸再議﹐徑煎而飲之。

次日﹐衄復至﹐苔色轉黑。孟英曰﹕三日不大便﹐瘀熱未能下行也。於前方加滑石﹑桃仁﹑木通﹑海﹑竹瀝﹑石斛﹑銀花﹑知母﹑花粉之類﹐又二劑﹐大便始行﹐黑如膠漆﹑三日間﹐共下七十餘次而止。乃去木通﹑桃仁輩﹐加西洋參﹑麥冬以生液。病者疲憊已極﹐沈寐三晝夜﹐人皆危之。孟英曰﹕聽之﹐使其陰气之來復﹐最是好機。醒後尙有微熱譫語。藥仍前法。又旬日﹐始解一次黑燥大便﹐而各恙悉退。惟口尙渴﹐與大劑甘涼以濡之。又旬日﹐大解甫得復行﹐色始不黑﹐乃用滋陰塡補而康。

孫位中﹐患感﹐癥見耳聾﹐醫者泥於少陽小柴胡﹝湯﹞之例﹐聾益甚。孟英視之﹐曰﹕伏暑也。與傷寒治法何涉﹖攺投淸肺之藥。聾減病安。將進善後法矣。忽一日﹐耳復聾﹐孟英診之﹐莫測其故﹐因詰食物﹐云﹕昨日曾喫藕粉一碗。孟英曰﹕是矣。肆間藕粉罕眞﹐每以他粉攙混﹐此必不啻誤服小柴胡﹝湯﹞一劑。復投整肅肺胃藥﹐尋愈。錄此以見其審證周詳﹐所謂無微不入也。

上虞陳茂才﹐患頭痛﹐三日一發﹐發則惡寒﹐多藥不效﹐飲食漸減。或擬大劑姜﹑附﹔或議須投金石。葛仲信囑其質於孟英﹐察其脈弦﹐重按則滑﹐曰﹕熱暑深入厥陰也﹐溫補皆爲戈戟。與﹕左金﹝丸﹞加﹝川﹞楝﹑﹝白﹞芍﹑﹝山﹞梔﹑桑﹝葉﹞﹑羚﹝羊角﹞﹑丹﹝皮﹞﹑菊﹝花﹞﹑橘﹝葉﹞爲劑﹐兼吞當歸龍薈丸﹐三服而減﹐旬日卽瘥。

顧奏云﹐季秋患感﹐醫作虛治﹐補及旬日﹐舌捲痙厥﹐腰以下不能略動﹐危在須臾﹐所親石誦羲延孟英設死裏求生之策。察脈虛促欲絕。先灌「紫雪」一錢﹐隨灌犀角地黃湯兩大劑﹐服下後﹐厥𨿽止而舌滿黑﹐目赤如鳩﹐仍用前湯。三日間計服犀角兩許﹐黑苔漸退﹐神識乃淸﹐而呃忒頻作﹐人猶疑其虛也。孟英曰﹕營熱𨿽解﹐气道未肅耳。以﹕犀角元參石斛連翹銀花竹茹知母花粉貝母竹葉﹐爲方服之。次日卽下黑膠矢甚多而呃忒止。又三劑﹐連解膠黑矢四次﹐舌色始潤﹐略進米飲﹐腿能稍動﹐而臀已磨穿矣。予甘涼育陰藥﹐續解黑矢又五次﹐便溺之色始正。投以滋養﹐日漸向安。

其弟翰云﹐患左胯間腫硬而疼﹐暮熱溺赤﹐舌絳而渴﹐孟英按脈﹐細數﹐徑用﹕西洋參生地麥冬楝實知母花粉銀花連翹甘艸黃柏等﹐服旬餘而愈。

許自堂令孫子社﹐患感﹐延至秋杪﹐證交二十八日﹐諸醫束手。渠伯母鮑玉士夫人﹐薦孟英診之﹐左部數﹐右手儼若「魚翔」﹐痰嗽气促﹐自汗螈﹐苔色灰濃﹐渴無一息之停。垂危若是﹐而皓首之祖﹐孀母少妻﹐相依爲命﹐環乞拯救﹐甚可憫也。孟英曰﹕據脈莫能下手﹐吾且竭力勉圖。第恐一齊眾楚﹐信任不堅﹐則絕無可望之機矣。其母長跽而言曰﹕惟君所命﹐𨿽砒鴆勿疑也。於是﹐先以竹葉石膏湯加減﹐至五劑﹐气平嗽減﹐汗亦漸收﹐苔色轉黑﹐舌尖露絳。攺投﹕元參生地犀角石膏知母花粉竹葉銀花等藥﹐又五劑﹐螈漸減﹐舌絳漸退。彼婦翁召羽士爲之拜斗﹐飛符水﹐鼓樂喧闐﹐病者卽譫妄不安﹐神昏如醉﹐羽士反爲嚇退。夤夜速﹝延﹞孟英視之﹐與紫雪錢余﹐神卽淸爽﹐仍用前方﹐重加竹瀝﹐服八劑﹐始解黑如膠漆之大便。

而黑苔漸退﹐右脈之至數始淸﹐惟煩渴不減。令其恣啖北梨﹐舌才不燥﹐痰出亦多﹐又六劑﹐舌色乃淡﹐溲出管痛﹐熱邪得從下行矣。凡十二日之間﹐共服大劑寒涼﹑已二十四帖﹐計用犀角三兩有奇﹐而險浪始平。續以前法緩制﹐服六劑﹐又解黑矢五次﹐手足始知爲已有。又五劑﹐筋絡之振惕始定﹐略能側臥﹐囈語乃息﹐漸進稀糜﹐繼灌甘潤充其胃汁。七八劑後﹐渴止知饑﹐脈皆和緩。又浹旬﹐谷食乃復。又旬餘﹐便溲之色始正。前後共下黑矢四十餘次﹐苔色亦淨﹐授滋塡善後而康。

是役也﹐凡同道曁許之族人戚友﹐莫不以爲秋冬之交﹐用藥偏寒。況病延已久﹐敗象畢呈﹐苟不卽投峻補﹐必致失手。旣聞鮑夫人云﹕歸許氏二十餘年﹐目擊多人﹐無不死於溫補。此等病曾見之﹐此等藥蓋未嘗聞也。孰知如此之證﹐有如此之治﹐求之古案﹐亦未前聞﹐傳諸後賢﹐亦難追步。蓋學識可造﹐而腸熱膽堅﹐非人力所能及﹐此孟英所以爲不世出之良醫也。

陳眉令郎﹐孟秋患感﹐醫與表散溫補﹐病隨藥劇﹐至八月初﹐渠叔祖陳靄山延孟英視之﹐目瞪神呆﹐气喘時作﹐舌絳不語﹐便瀉稀水﹑肢搐而厥﹐人皆以爲必死矣。察其脈﹐弦而實數。乃陰虧肝盛之質﹐提表助其升逆﹐溫補滯其樞機﹐痰飲﹐風陽肆橫。禱神驅祟﹐有何益哉﹖與﹕鱉甲龍﹝骨﹞牡﹝蠣﹞旋﹝復﹞赭﹝石﹞﹝黃﹞芩﹝黃﹞連楝﹝實﹞貝﹝母﹞葛﹝蒲﹞﹝竹﹞茹膽星犀﹝角﹞

羚﹝羊角﹞等藥﹐熄風鎭逆﹐淸熱蠲痰﹐數帖卽平。

龔念匏室﹐故舍人汪小米之女也。患秋感﹐服溫散藥而日重。渠叔母韓宜人﹐請援於孟英﹐脈見弦數軟滑﹐苔黑肢﹐疏方用﹕沙參元參知母花粉犀﹝角﹞羚﹝羊角﹞﹝竹﹞茹貝﹝母﹞梔﹝子﹞菖﹝蒲﹞等藥﹐曰﹕亟餌之﹐否將厥矣。時念匏冪於江南﹐族人皆應試入場﹐侍疾者多母黨﹐伊芳叔少洪疑藥涼﹐不敢予服﹐迨暮﹐果欲厥矣。眾皆皇皇﹐幸彼女兄爲故孝廉金訪叔之室﹐頗具卓識﹐急煎孟英方灌之﹐遂得生機。次日復診﹐脈較和﹐一路淸涼﹐漸以向愈。

李竹虛令郎﹐初秋患感﹐醫聞便溏而止之﹐乃至目赤譫妄﹐舌絳苔黃﹐溲澀善嘔﹐粒米不能下咽。孟英先予﹕犀角石膏竹葉竹茹枇杷葉茅根知母花粉梔子以淸之。嘔止神淸﹐熱亦漸緩。繼以承气湯加減﹐三下黑矢﹐黃苔始退﹐卽能啜粥。以右關尺遲緩有力﹐故知有燥矢也。續投甘涼﹐調理而瘥。

許芷卿之太夫人﹐秋間患感﹐連服溫散﹐轉爲肢厥便祕﹐面赤冷汗﹐脈來一息一歇﹐舉家惶惶﹐慮卽脫變。孟英視其舌苔黃膩﹐不渴﹐按其胸﹐悶而不舒﹔且聞其嗅諸食物﹐無不極臭。斷爲暑濕內伏﹐挾痰阻肺。肺主一身之气﹐气壅不行﹐法宜開降。是虛脫之反面也。設投補藥﹐則內閉而外脫。昧者猶以爲投補遲疑而不及救﹐孰知「眞實類虛」﹐不必以老年懷成見﹐總須以對證爲良藥。果一劑而脈至不歇﹐轉爲弦滑。再服汗止肢和﹐便行進粥。數帖而痊。方用﹕紫菀白前竹茹枳實旋﹝復﹞貝﹝母﹞杏﹝仁﹞﹝栝﹞蔞鈴枇杷葉也。

姚小蘅太史令侄女﹐初秋患寒熱而汛適至﹐醫用正气散二帖﹐遂壯熱狂躁﹐目赤譫語﹐甚至欲刎欲縊﹐勢不可制。孟英按脈﹐洪滑且數﹐苔色漧黃﹐尖絳﹐脘悶﹐腹脹拒按﹐畏明口渴﹐气逆痰多。予桃仁承气湯加犀角﹑石膏﹑知母﹑花粉﹑竹瀝﹑甘菊。人謂熱𨿽熾而汛尙行﹐何必大破其血﹐而又加極寒之藥哉﹖孟英曰﹕叟勿過慮﹐恐一二劑尙不足以濟事。果服兩大劑﹐始得大便﹐而神淸苔化﹐目赤亦退。攺用甘寒以淸之﹐繼而又不更衣﹐卽脈滑苔黃而腹脹﹐更與小承气湯兩帖﹐便行而各恙乃已。數日後﹐又如此﹐仍投小承气湯兩帖。

凡前後六投下劑﹐才得波浪不興﹐漸以淸養而瘳。季秋﹐適江右上髙令孫明府之子沛堂爲室。

吳醞香孝廉三令嬡﹐患感﹐諸醫首以升散﹐繼進溫補﹐至三月下旬﹐證交三十五日﹐昏痙譫語﹐六晝夜不交睫﹐旬日不沾米飲。許芷卿視之﹐儼似養云室證﹐卽拉孟英﹑曁顧聽泉﹑趙笛樓會診﹕脈弦滑而微數﹐齒不能開﹐窺其舌縮苔垢。孟英曰﹕舌𨿽捲﹐舌猶紅潤﹐且二便不祕﹐尙有一綫生機未絕也。

揆其受病原不甚重﹐只因謬治逾月﹐誤藥釀成大證﹐勢𨿽危險﹐吾儕當竭力援之﹐第勿再犯一味悖藥﹐事或有濟。醞香頗極信從。孟英復詢其服侍婢媼曰﹕病已逾月﹐腰以下得毋有磨壞之虞乎﹖皆曰﹕無之。惟數日前易其所遺﹐略有血漬﹐必月事之不愆也。孟英頗疑之﹐囑其再易之時﹐畱心細察。疏方以﹕犀角﹝四錢﹞石菖蒲﹝兩錢﹞貝母﹝二兩﹞整塊朱砂﹝兩許﹞竹瀝﹝碗許﹞佐以竹葉竺黃知母花粉元參旋復絲瓜絡葦莖銀花鱉甲﹐調下紫雪丹。

次日﹐諸君復會﹐渠母徐夫人卽云﹕王君明視隔垣﹐小女腰下果已磨穿﹐糜潰如。婢媼粗忽﹐竟未之知也。昨藥服後﹐證亦少減。孟英仍主原方。四服後﹐夜始眠﹐痙才息﹐舌甫伸﹐苔仍黑。孟英於前方去鱉甲﹑朱砂。菖蒲﹐加生地﹑梔子。數服後﹐苔轉黃﹐大便黑如膠漆﹐且有痰色粘液。蓋從前大解黃色﹐似乎無甚大熱﹐不知熱由補藥所釀﹐滯於腸胃曲折之地﹐而不能下行﹐勢必燻蒸於上﹐致有內陷入髒之逆也。黑矢下而神气漸淸﹐餘熱復從气分而達﹐痰嗽不爽﹐右脈滑搏﹐孟英主用竹葉石膏湯加減﹐四劑漸安。而外患痛楚﹐徹夜呻吟﹐𨿽敷以珠黃﹝散﹞﹐滋以甘潤﹐未能向愈。孟英令以大蟾蜍治淨煮湯﹐煎育陰充液之藥服之﹐果痛止肌生﹐眠食漸進﹐汛事如期而瘳。冬間適張舟甫之子爲室。或疑其病𨿽愈﹐而過餌涼藥﹐恐難受孕。迨戊申夏﹐已得子矣。

濮樹堂室病﹐孟英甫爲診愈﹐而樹堂繼焉。起卽四肢厥逆﹐脈伏﹑惡寒﹑發熱﹑頭痛﹐左爲甚。惟口渴﹐因與蔥豉﹝湯﹞兩帖﹐熱𨿽退﹐脈仍伏﹐四肢冷過肘膝﹐大解頻行。人皆疑爲虛寒。孟英曰﹕此證儼似陰厥﹐然獨渴飲﹑溲赤﹐眞情已露﹐豈可疑於一起卽厥﹐而必定其爲寒乎﹖徑投涼解﹐熱果復發﹐而肢冷脈伏如故。幸病者堅信﹐服藥不疑。至第七日﹐大便瀉出紅水﹐溺則管痛﹐嘔惡煩躁﹐徹夜不瞑。人更危之。孟英曰﹕熱邪旣已下行﹐可望轉機﹐以﹕白頭翁湯加銀花﹑通艸﹑﹝黃﹞芩﹑﹝白﹞芍﹑﹝竹﹞茹﹑滑﹝石﹞﹑知﹝母﹞﹑﹝石﹞斛﹑﹝山﹞梔﹑楝﹝實﹞﹑羚﹝羊角﹞之類﹐投三日﹐紅水始止﹐四肢漸和﹐頗有昏瞀譫語。用王氏犀角地黃湯一劑﹐四肢熱而脈顯滑數﹐苔轉灰黃﹐大渴遺溺﹐病患自述如臥烘箱上。於昨方加入元參﹑銀花﹑竹葉﹑生石膏﹑知母﹑貝母﹑﹝山﹞梔﹑﹝石﹞斛﹐服一劑﹐夜間卽安寐﹐而苔轉黑燥。於昨方復加花粉﹐服一劑熱退﹐而頭面汗多﹐懶言倦寐﹐小溲欲解不通。諸戚友咸以爲危﹐各舉所知﹐而羣醫僉云挽救不及﹐病家皇皇。孟英曰﹕此證幸初起卽余診視﹐得盡力以爲死裏求生之舉﹐非比他人之病﹐皆因誤治致危。然不明言其險者﹐恐病家惶惑﹐而築室於道傍也。今生機已得﹐不過邪去而眞陰未復﹐但當恪守余法﹐自然水到渠成﹐切勿二三其徳﹐以致爲山虧簣。賴有一二知音﹐竟從孟英議。服﹕西洋參生地蓯蓉麥冬﹝楝﹞實芍藥知﹝母﹞﹝石﹞斛﹐一劑溺行索粥﹐再服黑苔退﹐三服而神淸音朗﹐舌潤津回。惟有韌痰不能吐﹐左偏頭痛微。於原方加二至﹝丸﹞﹑桑﹝葉﹞﹑菊﹝花﹞﹑貝﹝母﹞﹑牡蠣﹐又服五劑﹐得解硬屎一次﹐各恙始安﹐眠食漸適而瘳。

孫某﹐患感﹐醫投溫散﹐竟無汗泄。延至十一日﹐始請孟英視之﹐業已神昏囊縮﹐面赤舌絳﹐目不識人﹐口不出聲﹐胸膈微﹐便瀉而小溲不行者﹐已三日矣。醫皆束手﹐或議大投溫補﹐以冀轉機。孟英急止之曰﹕陰分素虧﹐溫散劫津﹐而熱邪愈熾﹐則營衛不行﹐豈可妄云「漏底」﹐欲以溫燥竭其欲絕之陰乎﹖曩浦上林先生治余先君﹝王氏之父親﹞之病云「泄瀉爲熱邪之出路」。求之不可得者﹐胡可止也。以﹕西洋參生地麥冬丹皮連翹生芍﹝藥﹞石菖蒲鹽水炒黃連甘艸稍百合茯苓貝母銀花紫菀爲方﹐一劑卽周身微汗而退﹐三劑始得小溲一杯而識人﹐四劑乃得大汗﹐而身熱退﹐面赤去﹐莖亦舒﹐復解小溲二杯。次日於方中減連翹﹑菖蒲﹑丹皮﹑黃連﹐加知母﹑葳蕤﹑竹葉﹐投之﹐舌始潤﹐神始淸﹐知渴索水。孟英令將蔗﹑藜等搾汁頻灌勿歇﹐其汗如雨下者三晝夜始休。於是﹐粥漸進﹐瀉漸止﹐溲漸長。前方又去貝母﹑銀花﹑紫菀﹐加石斛﹑龍眼肉﹐服之痊愈。

朱惇書令正﹐患感﹐吳某與表藥二帖﹐發出赤疹﹐神气漸昏。葉某知其素患耳聾目障﹐爲陰虛之體﹐攺用犀角地黃湯二劑﹐而遺溺痙厥。始延孟英視之﹐曰﹕𨿽形瘦陰虧﹐邪易擾營﹐幸非濕甚之軀﹐尙可設法。

但心下拒按﹐呃逆便祕﹐是痰熱尙阻气分﹐誤服升提﹐每成結胸﹐地黃滋滯﹐實爲禁藥。今人臨癥不能詳審﹐往往用非所當用。本年敗證甚多﹐余每見神未全昏﹐便不甚閉﹐惟胸前痞結﹐不可救藥而死者﹐皆升提之誤進﹐或膩滯之早投也。石北涯在旁聞之嘆曰﹕無怪乎君素以犀角地黃湯奏奇績﹐而他人效尢則屢僨事﹐豈非能與人規矩﹐不能與人以巧耶﹖於是以﹕犀角元參﹝竹﹞茹貝﹝母﹞旋﹝復﹞﹝栝﹞蔞枇﹝杷葉﹞﹝紫﹞

菀白前菖蒲爲方﹐調紫雪﹐兩服。呃逆止﹐神漸淸﹐而咽痛口渴﹐乃去紫雪﹑﹝白﹞前﹑菖﹝蒲﹞﹐加射幹﹑山豆根﹑知母﹑花粉﹐吹以錫類散。二日﹐咽喉卽愈﹐胸次漸舒﹐疹回熱退。去犀角﹑紫菀﹑射幹﹑豆根﹐加銀花﹑梔子﹑竹葉﹐海﹑鳧茈﹐漸安眠食。惟大解久不行﹐孟英曰﹕腹無痛苦﹐體虛只宜潤養。佐以﹕蓯蓉﹑麻仁﹑當歸﹑生地等藥﹐多服而下。遂愈。

張篪伯紀綱李貴﹐患感數日﹐忽然昏厥。比沿途求孟英往視﹐業已薄暮。主人謂﹕「自朝至此﹐一息奄奄﹐恐不及灌藥矣﹐實不便屈診」。孟英曰﹕余旣來﹐且視之。見其面色灰黯﹐戴眼口開﹐按其脈﹐尙不絕。

與﹕菖蒲﹑膽星﹑竹茹﹑旋復等爲劑﹐和入童溺﹐調以牛黃至寶丹灌之﹐覆杯而起。

魏翎谷浼孟英視其郁甥之病﹐熱逾半月﹐自胸次脹及少腹﹐痛不可以撫摩﹐便祕溺赤﹐舌黑口漧﹐自汗煩躁﹐六脈弦彊無胃。曰﹕此恙酷似《傷寒﹝論﹞》「大結胸癥」﹐「結胸煩躁」﹐無藥可治。越二日﹐便行而歿。

孟英曰﹕傷寒之邪在表﹐誤下則邪陷而成「結胸」﹐未經誤下﹐不爲結胸。溫熱之邪在裏﹐逆傳於心包﹐誤汗則內閉以外脫﹐若順傳於胃腑﹐誤汗則盤踞而結胸。前人但云誤汗劫奪胃汁﹐而未及於結胸者﹐因結胸之癥不多見耳﹐然不可不知﹐故謹志之。郁某之病﹐初起﹐某醫用葛根﹝湯﹞一劑﹐繼則胡某用柴﹑葛﹑羌﹑防十餘劑﹐釀成是證。

吳忻山之子﹐素稟虛怯﹐滋補頗投。醫不察其患溫發熱﹐僉謂陰虛﹐竟投膩滯培元之劑﹐乃至舌黑捲短﹐唇焦溺赤。孟英一診﹐卽云不救。顧聽泉竭力圖維﹐終不能愈﹐按虛人受感﹐每蹈此轍﹐特錄以爲戒。

汪左泉﹐病滯下﹐晝夜數十行﹐而卽日須補歲考遺才﹐浼孟英商速愈之策。切脈弦滑﹐苔黃滿布﹐曰﹕易事耳。重用﹝黃﹞芩﹝黃﹞連佐以﹝山﹞楂﹝濃﹞朴﹐送服靑麟丸四錢﹐投匕而痊﹐略無他恙。

翁嘉順之母﹐染溫病。孟英診曰﹕髙年陰气太虧﹐邪气偏盛﹐《玉版論要》云「溫病虛甚死」。言人之眞陰甚虛﹐曷足以禦邪熱而息燎原﹖可虞在兩候之期﹐至十四日果殞。

一﹑內科

秋燥

夥人葉殿和﹐庚寅秋患感﹐旬日後﹐汗出昏瞀﹐醫皆束手。乃甥余薇恆挽孟英勘之﹐曰﹕此眞陰素虧﹐過服升散﹐與仲聖「少陰誤發汗」同例﹐下竭則上厥﹐豈能引亡陽爲比﹐而以附﹑桂速其斃耶﹖以﹕元參地黃知母甘艸白芍黃連茯苓小麥龜板鱉甲牡蠣驢皮膠﹐爲大劑投之﹐得愈。

家叔南山﹐於秋間患感﹐日治日劇﹐漸至神昏譫妄﹐肢震動惕。施﹑陳兩醫﹐皆謂元虛欲脫﹐議投峻補。家慈聞而疑之曰﹕盍與孟英商之。孟英診曰﹕無恐也﹐通絡蠲痰﹐可以卽愈。用﹕石菖蒲羚羊角絲瓜絡冬瓜子苡仁桑枝橘絡旋復蔥須貝母鉤藤膽星爲劑﹐化服萬氏牛黃淸心丸一顆﹐覆杯而安﹐調理半月而愈。

段春木﹐秋杪患發熱﹐而腰痛﹑腿痛如刀割。孟英視之﹐略不紅腫﹐脈至細數﹐苔色黑燥﹐溺赤便黑。予﹕西洋參麥冬生地犀角銀花楝實石斛知母甘艸竹瀝蔗汁﹐爲大劑。投之﹐熱漸退﹐痛漸已。

惟舌絳無津﹐故仍與甘涼濡潤爲方﹐數日後﹐忽舌絳倍加﹐燥及咽膈﹐水飲不能下咽。孟英曰﹕眞陰涸竭﹐藥難奏績矣。然竊疑其何以小愈之後﹐驟爾眞陰涸竭﹐或者背余而服別藥乎﹖繼其契友來詢云﹕段死而舌出﹐此曷故歟﹖孟英聞之﹐爽然大悟。因擷《傷寒》﹝瘥後﹞女勞復之文示之。其人頓足云﹕良然。彼於小愈後﹐曾宿於外﹐次日歸﹐卽轉劇。苟直陳不諱﹐或尙可活乎﹖孟英曰﹕未必然也。燒散﹑鼠矢湯﹐皆從足少陰以逐邪。彼不過熱邪襲入此經﹐所謂「陰陽易」是也。今少腹無絞痛之苦﹐原非他人之病易於我。眞是女勞之復﹐以致眞陰枯涸﹐更將何藥以驟復其眞陰哉﹖然而從此「女勞復」與「陰陽易」﹐一虛一實有定論﹐不致混同而治矣。

一﹑內科

冬溫

毛允之﹐戊午冬患感﹐初治以溫散﹐繼卽以滋陰﹐病日以劇。延至亥春﹐或疑爲百日之勞﹔或謂是傷寒壞證﹐而鳳山僧主升﹑柴﹑﹑術以補之﹐丁卯橋用輕粉﹑巴霜以下之﹐雜藥徧投﹐形神日瘁。乃尊學周衍孟英視之﹕脈來澀數上溢﹐呃忒口膩﹐𨿽覺嗜飲﹐而水難下膈﹐頻吐涎沫﹐便閉溺赤﹐潮熱往來﹐少腹如烙﹐按之亦不堅滿。曰﹕此病原屬冬溫﹐治以表散﹐則津液傷而熱乃熾﹔繼以滋塡﹐熱邪愈錮﹐再施溫補﹐气機更窒。用升﹑柴﹑﹑術欲升其淸﹐而反以助其逆﹔巴霜﹑輕粉欲降其濁﹐而盡劫其陰。病及三月﹐發熱不是表邪﹔便祕旬餘﹐結澀非關積滯。且脈澀爲津液之已傷﹐數是熱邪之畱著﹐溢乃气機爲熱邪所壅而不得下行。豈非溫邪未去﹐得補而膠錮難除﹖徒使其內灼眞陰﹐上燻淸道﹐以致一身之气﹐盡失整肅之令﹐法當搜剔余邪﹐使熱去津存﹐卽是培元之道﹐伸其治節﹐俾濁气下趨﹐乃爲宣達之機。何必執參﹑茸爲補虛﹐指硝﹑黃爲通﹝降﹞哉﹖以﹕北沙參紫菀麥冬知母花粉蘭艸石斛丹皮黃芩桑葉黃連梔子銀花枇杷葉木通蘆根橘皮竹茹橄欖地栗海蜇等﹐出入爲方。服之﹐各恙降序﹐糜粥漸加﹐半月後始得大解﹐而腹熱全消﹐谷食亦安﹐乃予滋陰善後而愈。

金寬甫﹐初冬患感﹐局醫黃某﹐聞其向來不拘何病﹐總需溫藥而痊。胸懷成見﹐進以姜﹑桂之方﹐漸至足冷面赤﹑譫語煩躁﹐疑爲「戴陽」而束手矣。舉家彷徨﹐延孟英診焉。曰﹕此伏邪晚發﹐誤予升提﹐熱浮於上﹐淸解可安﹐寬甫猶以向不服涼藥爲疑﹐方中芩﹑連之類﹐堅不肯用。乃兄願谷中翰﹐極力開導﹐督人煎而飲之﹐果得霍然。

周曉滄乃郎品方﹐患冬溫。所親顧聽泉知其體屬陰虧﹐病非風寒也﹐不犯一分溫升之品﹐而證不能減﹐勢頗可危。乃虛懷轉邀孟英診之﹐曰﹕所治良是也。但於方中加貝母﹑杏仁﹑紫菀﹑冬瓜子等味與之﹐遂效。可見藥貴對病﹐𨿽平淡之品﹐亦有奇功。孟英嘗云「重病有輕取之法」﹐於此可見。

戴氏婦﹐年五十六歲﹐仲冬患感﹐初服楊某歸﹑柴﹑丹參一劑﹔繼服朱某漧薑﹑蒼術﹑濃朴藥五劑。遂崩血一陣﹐謂其「熱入血室」﹐不可治矣。始延孟英診之﹐脈形空軟促數﹐苔黑舌絳﹐足冷而彊﹐息微且善笑。詢其汛﹐斷逾十載。曰﹕冬溫失於淸解﹐營血暴脫於下﹐豈可與熱入血室同日而語耶﹖必由誤服熱藥所致﹐因檢所服各方而嘆曰﹕小柴胡湯與冬溫何涉﹖卽以傷寒而論﹐亦不能初感卽投﹐況以丹參代人參﹐尢爲悖謬。夫人參補气﹐丹參行血﹐主治天淵。不論風寒暑濕﹐各气初感﹐皆禁用血藥。爲其早用﹐反至引邪深入也。旣引而入﹐再誤於辛熱燥烈之數投﹐焉得不將僅存無幾之血﹐逼迫而使之盡脫於下乎﹖女人以血爲主。天癸旣絕﹐無病者尙不宜有所漏泄﹐況溫邪方熾﹐而陰從下脫﹐可不畏哉﹖病家再四求治﹐孟英予﹕西洋參生地蓯蓉犀角石斛生﹝白﹞芍銀花知母麥冬甘艸蔗漿童溺﹐二劑。足溫舌潤﹐得解醬糞﹐脈數漸減而軟益甚。乃去犀角﹐加髙麗參﹐數帖。脈漸和﹐熱退進粥﹐隨以調補﹐幸得向安。

吳馥齋室人﹐春間娩子不育﹐汛事亦未一行﹐偶患嘔吐發熱﹐眩暈心﹐大解溏瀉﹐口渴溲痛。或疑爲娠﹐或疑爲損。孟英診曰﹕產及一載﹐而經不至﹐腹不脹﹐脈弦緩﹐非娠非損﹐乃血虛痰滯而感冬溫也。以﹕羚羊﹝角﹞淡﹝豆﹞豉竹茹白薇梔子枇杷葉知母蔥白花粉﹐投之﹐三劑﹐熱退吐止。去蔥﹑豉﹑羚羊﹐加生地﹑甘艸﹑橘皮﹐調之而愈。

張肖江妹﹐暮冬患感﹐朱某進溫散藥數服﹐病日劇。比孟英視之﹐目瞪不語﹐面赤气逆﹐晝夜需人抱坐﹐四日不著枕矣。乃冬溫挾痰﹐誤提而气不肅降也。以﹕旋﹝復﹞赭﹝石﹞杏﹝仁﹞貝﹝母﹞花粉茅根冬瓜子紫菀薤白蔞仁蘇子石菖蒲竹瀝爲劑﹐蘆菔湯煎。三帖﹐大便行而能臥矣。自言胸中迷悶﹐攺用小陷胸﹝湯﹞合三子養親﹝湯﹞加沙參﹑知母﹑旋﹝復﹞﹑貝﹝母﹞﹑竹茹﹑枇杷葉﹐數劑熱退知饑而愈。

項肖卿﹐家擁濃資﹐人極好善﹐年甫三十五歲﹐體甚壯偉﹐微感冬溫﹐門下醫者﹐進以姜﹑桂之劑﹐卽覺躁擾﹐更醫迎媚﹐徑用大劑溫補。兩帖後﹐發狂莫制。又招多醫會診﹐僅以靑麟丸數錢服之。所親梁楚生宜人聞其危﹐速孟英視之﹐業已決裂不可救藥。甚矣﹗服藥之不可不愼也。富貴之家﹐可爲炯戒。

本朝乾綱丕振﹐雀頂尙紅﹐冠飾朱纓﹐口燔煙艸﹐皆爲陽盛之象。是以火證偏多。夫藥者﹐補偏之物﹐醫爲救獘之人﹐豈可不識此大气運﹐而然泥夫司天在泉以論治﹐何異癡人說夢焉﹖安徽人程某﹐仲冬患感。醫者聞其病前一日﹐曾啖生蘆菔一枚﹐而大便又溏﹐苔色又白﹐今年又爲濕土在泉﹐遂指爲中虛寒濕之病。參﹑術﹑附﹑桂﹐多劑率投﹐馴致舌黑神昏﹐尙疑爲大虛之候。禾中沈柳衣見之﹐知其藥誤。另招張鏡江診之﹐曰﹕冬溫也。連與﹕犀角地黃湯而無起色。二十日外﹐始乞孟英視焉﹐舌縮底絳﹐苔黑如漆﹐口開莖萎﹐脈細數而弦﹐右則按之如無﹐此乃陰液盡灼﹐溫毒深蟠﹐甘露瓊漿不能復其已竭之津矣。俄而果敗。

繼有潘聖徵者﹐於仲冬患感﹐至十四日退熱之後﹐杳不知饑。羣醫雜治﹐迨季冬下旬﹐轉爲滯下五色﹐跗腫裂血﹐溲澀口漧。始延孟英診之﹐左脈弦細而數﹐右脈弦滑而空﹐苔色黃膩根焦﹐時或自汗。乃气液兩竭﹐熱毒逗畱之象。必從前過服溫補之藥﹐否則熱退在十四日之期﹐何至延今五十餘朝﹐而見證若是之棘手哉﹖其弟鴻軒云﹕此番之病﹐補藥不過二﹑三劑﹔惟仲秋患瘧時﹐醫謂其苔白體丰﹐云是「寒濕」﹐嘗餌桂﹑附數十劑﹐且日飲燒酒耳。孟英曰﹕此卽釀病之具矣。治病且難﹐何況有如許之藥毒內伏﹐更將何法以生之耶﹖堅不立方﹐其家必欲求藥以扶持度歲。孟英曰﹕是則可也。以﹕白頭翁湯加銀花﹑綠豆﹑歸身﹑白芍﹑陳米﹑蘆莖﹑蘭葉﹑藕肉爲劑﹐另以﹕補中益气湯大料蒸露代水煎藥。服後﹐焦苔漸退﹐糞色亦正。舉家喜出望外﹐復丐孟英救之﹐柰脈無轉機﹐遂力辭之。

又有沈聽松母﹐季秋患虐。孟英嘗往診之﹐曰﹕伏暑所化﹐且體屬陽彊而多痰火﹐切勿畏虛﹐輒從溫補。

柰病者期於速愈﹐廣徵醫療。或以爲證屬「三陰」﹐或謂是「子母瘧」﹐或指爲老年「胎瘧」﹐眾楚皆咻﹐病不能愈﹐延至冬季﹐亦轉爲痢﹐且肌腫臀瘡﹐口糜舌泡﹐諸醫束手﹐復請診於孟英﹐脈與潘聖徵案相同﹐不可藥救矣。

一﹑內科

咳嗽

陳足甫﹐稟質素弱﹐上年曾經吐血﹐今夏患感後﹐咳嗽夜熱﹐飲食漸減。醫作損治﹐滋陰潛陽﹐久服不效。秋杪﹐孟英診之。曰﹕陰分誠虛﹐第感後﹐餘熱逗畱於肺﹐阻气機之肅降﹐搏津液以爲痰﹐此關不淸﹐𨿽予滋塡培補之藥﹐亦焉能飛渡以行其事耶﹖先淸肺气以保胃津﹐俾治節行而灌漑輸﹐然後以甘潤濃濃之法﹐補實眞陰﹐始克有濟。如法施之﹐果漸康復。

孟英治其令叔王丈﹐髙年痰嗽﹐喘逆礙臥﹐肢冷顴紅﹐飲食不進。與眞武湯而安。

仲冬﹐大雪連朝﹐積濃丈許﹐嚴寒久凍﹐西湖可行車馬﹐斯時也﹐盛少云患痰嗽﹐夜熱自汗﹐不寐﹐左脇痛如鍼刺﹐肌削不饑﹐自問不起矣。請孟英托以後事﹐及診其脈﹕許以可生。蓋病來𨿽惡﹐未經誤藥也。與固本丸加龜板﹑鱉甲﹑蓯蓉﹑知﹝母﹞﹑﹝黃﹞柏﹑靑黛﹑石斛﹑花粉﹑白芍﹑楝實﹑海石﹑旋復﹑貝母﹑蛤殼﹑牛膝﹐出入爲方﹐大劑投之﹐卽效。連服四﹑五十帖而痊。予謂斯證患於斯時﹐若經別手﹐未有不投溫補者。而少云能與孟英遊﹐其亦具眼之人乎。此眞所謂患難交﹐不可不畱心於平日﹐然亦不能人人而遇之。殆佛氏所謂有緣存乎其間歟﹗石誦羲室﹐久患痰嗽﹐諸醫藥之勿瘳。孟英切其脈曰﹕非傷風也﹐與﹕北沙參熟地百合麥冬貝母紫菀蓯蓉枇杷葉鹽水炒橘皮燕窩﹐一劑知﹐數劑已。

初秋又患脘痛﹐上及肩尖﹐向以爲肝气。輒服破削之品。孟英曰﹕亦非也。以﹕砂仁炒熟地炙橘紅楝實延胡枸杞當歸茯苓桑椹蒺藜﹐爲方服之﹐良效。繼卽受孕矣。

初冬﹐邵可亭﹐患痰嗽﹐面浮微喘。醫謂年逾花甲﹐總屬下部虛寒﹐進溫補納气之藥﹐喘嗽日甚﹐口涎自流﹐莖囊漸腫﹐兩腿腫硬至踵﹐頭仰則咳嗆咽疼﹐不能略臥﹐痰色黃濃帶血﹐小溲微黃而長。許芷卿薦孟英視之﹐脈形弦滑有力。曰﹕此髙年孤陽熾於內﹐時令燥火搏其外﹐外病或可圖治﹐眞陰未必能復﹐且平昔便如羊矢﹐津液素幹﹐再投溫補﹐如火益熱矣。乃以白虎湯合瀉白散加花粉﹑西洋參﹑貝母﹑黃芩﹐大劑投之。並用北梨抖汁﹐頻飲潤喉。以緩其上僭之火。數帖後﹐勢漸減﹐攺投葦莖湯合淸燥救肺湯加海蜇﹑蛤殼﹑靑黛﹑荸薺﹑竹瀝﹐旬日外﹐梨已用及百斤﹐而喘始息。繼加﹕龜板﹑鱉甲﹑犀角﹐以豬肉煮湯代水煎藥﹐大滋其陰而潛其陽﹐火始下行﹐小溲赤如蘇木汁﹐而諸證悉平。下部之腫﹐隨病降序。一月以來﹐共享梨二百餘斤。

適大雪祁寒﹐更衣時略感冷風﹐腹中微痛。自啜薑糖湯兩碗﹐而喘嗽復作。口漧咽痛﹐大渴舌破﹐仍不能眠。

復用前方﹐以綠豆煎淸湯代水煮藥﹐始漸向安。孟英謂其郎步梅曰﹕《內經》云「陰津所奉其人壽」。今尊翁陰液久虧﹐陽气獨治﹐病𨿽去矣﹐陰津非藥石所能繼續。況年逾六秩﹐長不勝消﹐治病已竭人謀﹐引年且希天眷。予以脈察之﹐終屬可虞﹐毋謂治法不周﹐贈言不早﹐致有他日之疑﹐成敗之論也。

葉晝三﹐患咳逆上气﹐頭偏左痛﹐口渴不饑﹐便泄如水。王瘦石薦孟英視之﹐曰﹕此肝陰胃汁交虛﹐時令燥邪外薄。與育陰熄風﹐淸燥滋液之法﹐日以漸安。服及二月﹐大便反形幹結而痊。

王開榮﹐素患痰嗽﹐兼有紅證。今冬病頭痛發熱﹐渴飲不饑﹐便溏溺少﹐譫語神昏。自述胸中冷气上衝。醫見其面赤痰喘﹐欲投附﹑桂﹑黑錫丹等藥﹐所親翁嘉順囑勿輕服。爲延孟英診之﹐脈滑且數﹐曰﹕溫邪挾宿飲上逆﹐法當淸解。予﹕北沙參冬瓜子知母滑石花粉石菖蒲貝母杏仁蘆根蔥白淡﹝豆﹞豉竹瀝﹐兩劑後﹐面赤退。乃去蔥﹑豉﹑加麥冬﹑桑葉﹑枇杷葉﹐數帖﹐熱去瀉減﹑譫語止﹐頭痛息﹐喘定神淸。乃裁﹝去﹞菖﹝蒲﹞﹑滑﹝石﹞﹐加梨汁﹑地栗﹑海蜇﹐服數日﹐痰漸少﹐谷漸安﹐渴止溺行﹐始進養陰之法﹐遂以霍然。

孫渭川﹐年逾七旬﹐脈象六陰﹐按之如無﹐偶患音嘶痰嗽﹐舌絳無津﹐孟英用甘涼淸潤法﹐音開而嗽不已。

仍與前藥﹐轉爲滯下﹐色醬溺赤﹐臍旁堅硬﹐按之﹐舌猶枯絳﹐渴飲不饑﹐人皆危之。孟英曰﹕腸熱由腑而出﹐痢不足慮﹐第髙年陰液難充﹐不能捨涼潤以爲方。苟犯溫燥﹐其敗可必。幸渠家平素恪信﹐竟服﹕犀角地黃知母銀花蓯蓉花粉麥冬白芍石斛楝實等藥﹐十餘劑﹐痢止。而臍旁柔軟﹐因去犀角﹐加西洋參﹐又兩旬﹐始解燥矢﹐而溲澈胃蘇。又服半月﹐復得暢解﹐舌亦潤澤而愈。

張與之令堂﹐久患痰嗽礙臥﹐素不投補藥。孟英偶持其脈﹐曰﹕非補不可。與大劑熟地藥﹐一飲而睡。與之曰﹕吾母有十七載不能服熟地矣﹐君何所見而重用頗投﹖孟英曰﹕脈細痰鹹﹐陰虛水泛﹐非此不爲功。以前服之增病者﹐想必雜以參﹑術之助气。昔人云「勿執一藥以論方」﹐故處方者﹐貴於用藥能恰當病情﹐而取捨得宜也。

許守存﹐久患痰嗽﹐孟英主滋水舒肝法﹐以陰虧而兼郁也。業已向愈﹐所親某﹐亦涉獵醫書﹐謂滋陰藥不可過服﹐投以溫補。已而咳嗽復作﹐漸至咽痛。冬初﹐又延診於孟英﹐曰﹕六脈皆數﹐見於水令﹐其不能春乎﹖果驗。世人不辧証之陰陽﹐但論藥之涼熱﹐因而僨事者多矣。

王澮涵室﹐年逾六旬﹐久患痰嗽﹐食減形消﹐夜不能眠﹐寢汗舌絳﹐廣服補劑﹐病日以增。孟英視之曰﹕固虛証之當補者﹐想﹝系﹞未分經辧證﹐而囫圇顢頇﹐翻與證悖﹐是以無功。投以﹕熟地蓯蓉龜板胡桃百合﹝紫﹞石英茯苓冬虫夏艸等藥﹐一劑知﹐旬日愈。以其左脈弦細而虛﹐右尺寸皆數﹐爲陰虧气不潛納之候。及閱前服方﹐果雜用﹑術以助气﹔二陳﹝湯﹞﹑故紙﹑附﹝子﹞﹑﹝肉﹞桂等以劫陰。宜乎愈補而愈劇也。

畢方來室﹐患痰嗽礙眠﹐醫予補攝﹐至涕淚全無耳﹐目閉不饑﹐二便澀滯﹐幹嗽﹝咳﹞無痰﹐气逆自汗﹐孟英切脈﹐右寸沈滑﹐左手細數而弦。乃髙年陰虧﹐溫邪在肺﹐未經淸化﹐率爲補藥所錮。宜開其痺而通其胃。

與﹕﹝栝﹞蔞薤﹝白﹞紫菀鈴杏﹝仁﹞貝﹝母﹞冬瓜子甘﹝艸﹞桔﹝梗﹞旋﹝復﹞

﹝竹﹞茹之劑而安。逾二年﹐以他疾終。

趙春山司馬﹐向患痰嗽﹐自仲秋以來﹐屢發寒熱。吳古年從伏暑化瘧治﹐頗爲應手。而一旬半月之後﹐病必復至。延至季冬﹐董蘭癡鹺尹﹐囑其質於孟英﹐按脈滑數﹐舌絳苔黃﹐渴飲溲赤﹐動則喘逆﹐夜不成眠﹐痰多畏冷﹐自問不起矣。孟英曰﹕無恐也﹐不過膏粱釀痰﹐溫補助熱。是爲病根。迨夏吸受暑邪﹐互相﹐秋半而發﹐勢頗類瘧。古年𨿽識其證﹐惜手段小耳。因予﹕羚羊﹝角﹞豆豉連翹薄荷知母花粉竹茹貝母旋復海元參梔子省頭艸梨汁等藥﹐服五劑﹐熱退不畏冷。去前四味﹐加沙參﹑麥冬﹑葳蕤﹑枇杷葉﹐漸能安寐﹐各恙降序。再加生地﹐服匝月﹐而體健勝昔﹐登髙不喘。司馬云﹕余昔曾服參﹑茸大補之藥而陽痿﹐今服君方而沈頓起﹐乃知藥貴對證﹐不貴補也。

吳薇客太史令堂﹐患痰嗽喘逆﹐便祕不眠﹐微熱不饑﹐口漧畏熱。年逾六旬﹐多藥勿痊。孟英切其脈﹐右寸關弦滑而浮﹐左關尺細軟無神﹐是陰虛於下﹐痰實於上﹐微兼客熱也。攻補皆難偏任。與﹕﹝竹﹞茹貝﹝母﹞旋﹝復﹞﹝石﹞斛﹝海﹞浮石蘆根冬瓜子枇杷葉杏仁花粉爲劑﹐以熟地泡湯煎服﹐則濁藥輕投﹐淸上滋下﹐是一舉兩全之策也。投匕果應﹐再服而大便行﹐漸次調養獲痊。

謝譜香﹐素屬陰虧﹐情志抑鬱﹐因遠行持重﹐而患咳逆﹐左脇刺痛﹐寸步難行﹐杳不知饑﹐臥難著枕。

孟英診之﹐脈象弦細軟數﹐苔膩痰粘﹐便艱溲少。曰﹕此乃腎气不納﹐肝气不舒﹐肺气不淸﹐胃气不降。投以﹕沙參枇﹝杷﹞葉﹝竹﹞茹貝﹝母﹞旋﹝復﹞梔﹝子﹞龜板鱉甲絲瓜絡冬瓜子靑鉛白前金鈴藕肉﹐以熟地泡湯煎服﹐數劑而平﹐繼漸滋塡向愈。

謝某﹐患嗽﹐臥難偏左。孟英切其脈﹐右寸軟滑。曰﹕此肺虛而痰貯於絡。以﹕葦莖絲瓜絡生蛤粉貝母冬瓜子茯苓葳蕤枇杷葉燕窩梨肉﹐投之﹐果愈。

屠敬思﹐體气素弱﹐去冬因子殤於痘﹐醫予舒郁塡陰﹐病日以劇﹐僉云不治。乃延孟英診之﹕兩關甚數﹐寸上洪滑﹐嗽逆痰多﹐臥不著枕﹐溺赤便難﹐極其畏冷。是冬溫未罷﹐誤補熱郁之候。世間之死於勞損者﹐何嘗盡是虛證﹖每以補藥僨事。授以廓淸肺胃之藥﹐周身發疥﹐各恙漸安。蘊伏旣淸﹐始投滋養善後。不僅病愈﹐次年春﹐更得一子。

董哲卿貳尹令正﹐胎前患嗽﹐娩後不痊﹐漸至寢汗減餐﹐頭痛口燥﹐奄奄而臥﹐略難坐起。孟英診脈﹐虛弦軟數﹐視舌﹐光赤無苔。曰﹕此病之頭痛口燥﹐乃陽升無液使然﹐豈可從外感治﹖是沖气上逆之嗽﹐初非傷風之癥也。與﹕蓯蓉石英龜板茯苓冬虫夏艸牡蠣豆衣甘艸小麥紅棗藕肉﹐數帖﹐餐加﹐頭痛不作。加以熟地﹐服之遂愈。

錢聞遠﹐自春間偶患痰嗽﹐醫投蘇﹑葛而失音。更醫大劑滋補﹐漸至飲水則嗆﹐久延愈劇。邀孟英診之﹐曰﹕左寸動數﹐尺細關弦﹐右則澀。乃心陽過擾﹐而暗耗營陰﹐肺金受灼﹐淸肅不行﹐水失化源﹐根無蔭庇﹐左升太過﹐右降無權﹐气之經度旣乖﹐血之絡隧亦痺﹐飲水則嗆﹐是其據也﹐金遇火伏﹐其可慮乎。繼而瘀血果吐﹐納食稍舒﹔老醫嚴少眉以爲可治﹐竭力圖維﹐仍殞於伏。

陳某﹐患嗽。嗽則先吐稀痰﹐次吐黃濃甜濁之痰﹐繼以深紅帶紫之血。仍能安谷﹐別無所苦﹐多藥不愈。

孟英切其脈﹐緩大而右關較甚。乃勞倦傷陽﹐而兼濕熱蘊積也。與﹕沙參生薏苡木瓜茯﹝苓﹞杏﹝仁﹞

竹茹桑葉枇杷葉生扁豆葦莖花粉爲劑﹐吞松石豬肚丸而愈。

謝普香﹐體屬久虛﹐初冬患嗽痰減食﹐適孟英丁艱﹐邀施某視之﹐云「是腎气不納﹐命火無權」。疊進腎气湯月餘﹐遂至嘔惡便溏﹐不饑無溺。乃束手﹐以爲必敗矣。季冬﹐乃延孟英診之﹐脈甚弦軟﹐苔膩舌紅﹐乃中虛而健運失職﹐誤投滋膩﹐更滯樞機﹐桂﹑附之剛﹐徒增肝橫。與﹕黨參白術茯苓澤瀉橘皮半夏竹茹梔子薏苡蒺藜蘭葉柿蒂之劑﹐培中泄木﹐行水蠲痰﹐旬日而愈。

鄭嫗﹐患咳嗽﹐自覺痰從腰下而起﹐吐出甚冷。醫作腎虛水泛治。漸至咽喉阻塞﹐飲食礙進﹐卽勉彊咽之﹐而胸次梗不能下﹐便溏溲頻﹐無一人不從虛論。孟英診曰﹕脈𨿽不甚有力﹐右部微有弦滑﹐苔色黃膩﹐豈屬虛證﹖以葦莖湯合雪羹加貝母﹑知母﹑花粉﹑竹茹﹑麥冬﹑枇杷葉﹑柿蒂等藥﹐進十餘劑而痊。

一﹑內科

喘證

張氏婦﹐患气機不舒﹐似喘非喘﹐似逆非逆﹐似太息非太息﹐似虛促非虛促﹐似短非短﹐似悶非悶﹐面赤眩暈﹐不饑不臥。補虛淸火﹐行气消痰﹐服之不應。孟英診之﹐曰﹕小恙耳﹐旬日可安。但必須懲忿﹐是囑。予﹕黃連黃芩梔子楝實鱉甲羚羊角旋復赭石海蜇地栗爲大劑﹐送服當歸龍薈丸﹐未及十日﹐汛至﹐其色如墨﹐其病已若失﹐後予養血和肝調理而康。

鄰人王氏婦之父王叟﹐仲秋患痰嗽不食﹐气喘不臥﹐囊縮便祕﹐心搖搖不能把握﹐勢極可危。伊芳女浼家慈招孟英救之。曰﹕根蒂欲脫耳﹐非病也。以八味地黃湯去丹皮﹑澤瀉﹐合生脈散加靑鉛﹑龍骨﹑牡蠣﹑紫石英﹑胡桃﹑楝實﹑蓯蓉﹐﹝爲劑投之﹞。大解行而諸恙減﹐乃減去蓯蓉﹑麥冬﹐服旬日而瘳。

邵奕堂室﹐以花甲之年﹐仲冬患喘嗽﹐藥之罔效。坐而不能臥者﹐旬日矣。乞診於孟英。邵述病源云﹕每進參湯﹐則喘稍定。𨿽服補劑﹐仍易汗出﹐慮其欲脫。及察脈﹐弦滑右甚。孟英曰﹕甚矣﹗望﹑聞﹑問﹑切之難。不可胸無權衡也。此證當憑脈設治﹐參湯切勿沾唇。以﹕栝蔞薤白旋復蘇子花粉杏仁蛤殼茯苓靑黛海蜇爲方﹐而以竹瀝﹑﹝萊﹞菔汁和服。投匕卽減﹐十餘帖痊愈。

同時﹐有石媼者﹐患此﹐﹝病﹞極相似﹐脈見虛弦細滑。孟英予﹕沙參蛤殼旋復杏仁蘇子貝母桂枝茯苓﹝等藥之﹞中﹐重加熟地而瘳。所謂病同體異﹐難執成方也。

張孟臯少府令堂﹐年逾古稀﹐患气逆殿屎﹐煩躁不寐。

孟英切脈滑實﹐且便祕面赤﹐舌絳痰多。以承气湯下之﹐霍然。逾年以他疾終。

王致靑鹺尹令正﹐患痰喘﹐胡某進補腎納气﹐及二陳﹝湯﹞﹑三子﹝養親湯﹞諸方﹐證瀕於危。顧升庵參軍令延孟英診之﹕脈沈而澀﹐體冷自汗﹐宛似虛脫之證﹐惟二便不通﹐脘悶苔膩﹐是痰熱爲補藥所遏﹐一身之气機窒痺而不行也。予﹕﹝栝﹞蔞薤﹝白﹞旋﹝復﹞赭﹝石﹞杏﹝仁﹞貝﹝母﹞梔﹝子﹞﹝紫﹞菀兜鈴海竹瀝等以開降﹐復杯卽減﹐再服而安。

王小谷﹐體濃善飲﹐偶患气逆﹐多醫咸從虛治﹐漸至一身盡腫﹐酷肖《回春錄》所載康﹝康康候﹞副轉運之證﹐因懇治於孟英。脈甚細數﹐舌絳無津﹐聞﹝間﹞有譫語。乃眞陰欲匱。外證𨿽較輕於康﹐然不能收績矣。再四求疏方。與﹕西洋參元參「二地」「二冬」知母花粉﹝竹﹞茹貝﹝母﹞竹瀝蔥須等藥﹐三劑而囊腫全消﹐舉家忻幸。孟英以脈象依然﹐堅辭不肯承手﹐尋果不起。

吳蘊香大令宰金溪﹐自仲春感冒而起﹐迨夏䢐秋﹐痰多气逆﹐肌肉消瘦﹐延至初冬﹐諸證蜂起﹐耳鳴腰痛﹐臥卽火升﹐夢必干戈﹐凜寒善怒。多醫咸主補虛﹐迄無小效﹐臥理南陽﹐已將半載﹐羣公子計無所施﹐飛函至家﹐囑大公子汾伯副車﹐叩求孟英來署﹐已仲冬之杪日矣。診脈弦細﹐而左寸與右尺甚數﹐右寸關急搏不調﹐且病者頸垂不仰﹐气促難言﹐舌黯無苔﹐面黧不渴。孟英曰﹕病𨿽起於勞傷挾感﹐而延已經年﹐然溯其所自﹐平昔善飲﹐三十年來﹐期在必醉﹐非僅外來之客邪﹐失於淸解﹐殆由內伏之積熱﹐久錮深沈﹐溫補雜投﹐互相煽動﹐營津受灼﹐內削痰多﹐升降愆常﹐火浮足冷﹐病機錯雜﹐求愈殊難﹐旣承千里相招﹐姑且按經設法。

以﹕石膏知母黃芩等淸肺滌痰﹔靑蒿﹑鱉甲﹑梔子﹑金鈴等柔肝泄熱﹔元參﹑女貞﹑天冬﹑黃柏等壯水制火﹐竹茹﹑旋復﹑枇杷葉﹑橘紅等宣中降气﹐出入爲方﹐間佐龍薈丸﹐直泄膽經之酒毒﹐紫雪丹搜逐隧絡之畱邪﹐服三劑而舌布黃苔﹐蘊熱漸泄。服六劑而嗽減知饑﹐渴喜熱飲﹐伏痰漸化。季冬八日﹐卽能出堂訊案。十劑後﹐凜寒始罷﹐足亦漸溫﹐肺气果得下降。望日出署行香。繼而兵火之夢漸淸﹐夜亦能眠﹐迎春東郊﹐審決積案﹐亦不覺其勞矣。方中參以﹕西洋參﹑生地﹑麥冬充其液﹔銀花﹑綠豆﹑雪羹化其積。至庚戌歲朝﹐各處賀年﹐午後護日﹐極其裕如﹐且肌肉漸丰﹐面黑亦退﹐藥之對病﹐如是之神﹐調養至開篆時﹐起居如舊﹐各恙皆瘥﹐而孟英將赴宜黃楊明府之招﹐醞香爲錄其逐日方案﹐跋而記之﹐玆特采其大略如此。

鮑繼仲﹐於季春望日﹐忽然發冷﹐而喘汗欲厥。速孟英視之﹐脈沈弦而軟滑帶數﹐是素患痰飲。必誤服溫補所致也。家人始述去冬服胡某腎气湯頗若相安﹐至今久不吐痰矣。孟英曰﹕病在肺。肺气展布﹐痰始能行。𨿽屬久病﹐與少陰水泛迥殊﹐辧證不明﹐何可妄治﹖初服頗若相安者﹐方中附﹑桂剛猛﹐直往無前﹐痰亦不得不爲之辟易﹐又得地黃等濃濁下趨之品﹐回護其跋扈跳梁之性。然暴戾之气﹐久而必露﹐柔膩之質﹐反阻樞機﹐治節不伸﹐二便澀少﹐痰無出路﹐愈伏愈多。一朝卒發﹐遂壅塞於淸陽升降之路﹐是以危險如斯。須知與少陰虛喘﹐判分霄壤。切勿畏虛妄補。投以﹕薤﹝白﹞﹝栝﹞蔞枳﹝實﹞杏﹝仁﹞旋﹝復﹞赭﹝石﹞半﹝夏﹞紫﹝菀﹞﹝竹﹞

茹蘆根蛤粉雪羹之劑而平。繼與整肅肺气﹐而滌畱痰﹐匝月始愈。

潘肯堂室﹐仲冬陡患气喘﹐醫治日劇。何新之診其脈無常候﹐囑請孟英質焉。孟英診曰﹕兩气口之脈﹐皆肺經所主﹐今肺爲痰壅﹐气不流行。虛促𨿽形﹐未必﹝卽﹞爲虛諦。況年甫三旬﹐平昔善飯﹐病起於暴﹐苔膩痰濃﹐縱有足冷面紅﹐不饑﹑不寐﹑自汗等癥﹐無非痰阻樞機﹐有升無降耳。遂與﹕石膏黃芩知母花粉旋復赭石蔞仁通艸海蜇竹瀝﹝蘆﹞菔汁梨汁等藥﹐一劑知﹐二劑平。乃去「二石」﹝石膏﹑赭石﹞﹐加元參﹑杏仁﹐服旬日而安。俟其痰嗽全蠲﹐始用﹕沙參地黃麥冬等﹐以滋陰善後。

余朗齋令堂﹐秋間患伏暑﹐孟英已爲治愈﹐失於調理﹐復患气沖﹝喘﹞自汗﹐肢冷少餐﹐攻補不投﹐仍邀孟英治之。與﹕塡補衝任﹐淸滌伏痰法﹐合﹕甘﹝艸﹞﹑﹝小﹞麥﹑大棗以補血而愈。

一﹑內科

哮證

孫渭川令侄﹐亦患哮﹐气逆欲死。孟英視之﹕口渴頭汗﹐二便不行。徑予﹕生石膏橘﹝皮﹞貝﹝母﹞

桂﹝枝﹞﹝茯﹞苓知母花粉杏﹝仁﹞﹝紫﹞菀海蜇等藥﹐服之而愈。

耳姓婦﹐回族﹐患哮。自以爲寒﹐頻飲燒酒﹐不但病加﹐更兼嘔吐泄瀉。兩腳筋掣﹐旣不能臥﹐又不能坐。孟英診曰﹕口苦而渴乎﹖泄﹝瀉﹞出如火乎﹖小溲不行乎﹖痰粘且韌乎﹖病者曰﹕誠如君言﹐想爲寒邪太重使然。

孟英曰﹕汝何愚耶﹖見證如是﹐猶謂受寒﹐設遇他醫﹐必然承教﹐況當此小寒之候﹐而哮喘與霍亂﹐世俗無不硬指爲寒者。誤投姜﹑附﹐汝命休矣。予﹕北沙參生苡仁冬瓜子絲瓜絡竹茹石斛枇﹝杷﹞葉貝母知母梔子蘆根靑果海蜇萊﹝菔﹞汁爲方﹐一劑知﹐二劑已。

鮑繼仲﹐患哮﹐每發於冬﹐醫作虛寒治﹐更劇。孟英診之﹕脈滑﹐苔濃﹐溺赤﹐痰濃。予﹕知母花粉冬瓜子杏﹝仁﹞貝﹝母﹞茯苓滑石梔子石斛﹐服之而安。

一﹑內科

痰證

蕭某﹐素患痰多﹐常服六君子湯﹐偶延孟英診之﹐脈細數而兼弦滑。曰﹕六君子湯亟當屏絕。病由陰虧火盛﹐津液受灼而成痰﹐須服壯水之劑﹐庶可杜患將來。蕭因向吸鴉片煙﹐自疑虛寒﹐滋陰不敢頻服。繼患喉痛﹐專科治而不效。仍乞診於孟英﹐因謂曰﹕早從吾策﹐奚至是耶﹖此陰虛於下﹐陽浮於上﹐喉科藥不可試也。

大劑育陰潛陽﹐其痛日瘥﹐而喉皆形白腐。孟英曰﹕吸煙旣久﹐毒瓦斯燻蒸之故耳。令吹錫類散﹐始得漸退。

愈後﹐復患滯下。孟英曰﹕今秋痢𨿽盛行﹐而此獨異於人﹐切勿以痢疾套藥治之。蓋火迫津液﹐結爲痰飲﹐釀以煙毒﹐燻成喉患﹐吾以「燃犀」之照﹐而投激濁揚淸之治﹐病𨿽愈矣﹐內蘊之痰濁尙多﹐柰向來爲溫補藥所禁錮於腸胃曲折之間而不得出﹐今廣投壯水之劑﹐不啻掘江河而滌陳。豈可與時疫暑熱之痢﹐同年而語耶﹖治不易法﹐食不減餐﹐日數十行﹐精神反加﹝佳﹞﹐逾月之後﹐大解始正。計服甘涼約﹝藥﹞二百劑﹐肌肉復充﹐痰患若失。

定州楊素園明府宰宜黃﹐吏治有聲﹐精於醫學﹐其夫人多病﹐自治不痊﹐毗陵吳子和囑其函懇醞香﹐屈孟英診視﹐而孟英因母老急欲旋裏﹐堅辭不往。卽據來信所述病狀﹐擬方立案云﹕細閱病原﹐證延二十餘年﹐始因啖杏﹐生冷傷乎胃陽﹐肝木乘虛﹐遂患脇痛攣掣﹐身軀素濃﹐濕盛爲痰﹐溫藥相投﹐是其效也。馴致積溫成熱﹐反助風陽﹐消爍胃津﹐漸形瘦削。而痰飲者﹐本水谷之悍气﹐緣肝升太過﹐胃降無權﹐另辟窠囊﹐據爲山險。初則气滯以停飲﹐繼則飲蟠而气阻﹐气旣阻痺﹐血亦愆其行度﹐積以爲瘀。前此神術丸﹑控涎丹之滌飲﹔丹參飲﹑桃核承气湯之逐血。皆爲傑構﹐已無遁情。迨延久元虛﹐卽其气滯而實者﹐亦將轉爲散漫而無把握矣。是以气升火浮﹐顴紅面腫﹐气降火熄﹐黃瘦日增。苟情志不怡﹐病必陡發。以肝爲剛髒﹐在志爲怒﹐血不濡養﹐性愈張。胃土屬陽﹐宜通宜降﹐通則不痛﹐﹝蓋﹞六腑以通爲用。更衣得暢﹐體覺寬舒﹐是其徵也。體已虛﹐病似實﹐虛則虛於胃之液﹐實則實於肝之陽。中虛原欲納食﹐而肝逆蛔擾欲嘔﹐吐出之水﹐已見黑色﹐似屬胃底之濁陰﹐風鼓波瀾﹐翻空向上﹐勢難再攻。承示脈至﹐兩關中取似形鼓指﹐重按杳然﹐詎爲細故﹖際此春令﹐正鳶飛魚躍之時﹐仰屋圖維﹐參徹土綢繆之議﹐是否有當﹖仰就斤繩。

沙參﹝八錢﹞鮮竹茹﹝四錢﹞川椒紅﹝二分﹞烏梅肉炭﹝六分﹞茯苓﹝三錢﹞旋復﹝三錢﹞金鈴肉﹝二錢﹞柿蒂﹝十个﹞仙半夏﹝一錢﹞淡肉蓯蓉﹝錢半﹞吳茱萸﹝炒黃連﹐四分﹞冬虫夏艸﹝錢半﹞

另用炙龜板藕﹝肉﹐各四兩﹞漂淡陳海蜇﹝二兩﹞鳧茈﹝一兩﹞赭石﹝四錢﹞﹐先煮淸湯﹐代水煎藥。﹝正月十四日。﹞

一診﹕上擬方案﹐來差星夜回﹐於十六日到宜﹝黃縣﹞﹐素園讀案狂喜﹐以爲洞見臟腑﹐必欲孟英一診﹐以冀霍然。遂夤夜備輿﹐專丁持函﹐求孟英暫緩歸期。醞香﹝因﹞篤於情誼﹐﹝亦﹞

再四勸駕﹐並囑四令郎偕行。孟英迫於情不可卻﹐二十二日抵宜﹝黃縣﹞署﹐初診案云﹕證窬二十年﹐右脇積气﹐有升無降﹐飲阻不宣﹐嘔逆減餐﹐亦將半載﹐二便非攻不暢﹐容色攺換不常﹐口苦吞酸﹐苔黃舌絳﹐渴喜冷凍飲料﹐畏食甘甜。以甘能緩中﹐冷堪沃熱﹐病機於此逗根﹐根深難卽蠲除﹐標實本虛﹐求痊匪易。據述﹐脈亦屢遷﹐似無定象。夫旣流善幻﹐顯屬於痰。玆按脈﹕左緩滑﹐右軟遲﹐兩尺有根﹐不甚弦澀﹐是汛愆因乎气阻﹐尙未至陰血之枯。春令肝木乘權﹐胃土久受戕克﹐病已入絡﹐法貴緩通﹐通則不痛﹐腑以通爲補。

法難時變﹐不能捨「通」字以圖功。布鼓雷門﹐諸希教正。

沙參﹝八錢﹞鮮竹茹﹝四錢﹞靑黛﹝五分﹞旋復﹝三錢﹞酒炒黃連﹝六分﹞白前﹝一錢﹞生白蒺﹝藜﹐三錢﹞紫菀﹝一錢﹞海石﹝五錢﹞川楝肉﹝三錢﹞川貝﹝一兩﹞黑梔﹝三錢﹞

另以﹕生蛤粉生冬瓜子蘆根蘆菔各一兩﹐絲瓜絡﹝五錢﹞漂﹝海﹞蟄﹝二兩﹞柿蒂﹝十个﹞先煮水﹐代湯煎藥﹐蔥須二分後下。

再診﹕左脈如昨﹐兼弦﹐右寸亦轉緩滑﹐中脘气漸下降﹐二便欲解不行﹐蓋升降愆常﹐樞機窒澀﹐由乎風陽浮動﹐治節橫斜﹐肺旣不主整肅﹐則一身之气皆滯也。輕可去實﹐先廓上游。

前方去海石﹐加栝蔞三錢﹑枳實一錢。

三診﹕脈來較靜﹐小溲漸行﹐𨿽未更衣﹐已能安谷﹐濁得下行﹐導以淸通。

前方去貝﹝母﹞﹑楝﹝肉﹞﹐加歸尾錢半﹑桃仁十粒﹑送服導水丸十粒。

四診﹕腿涼便滯﹐气少下趨﹐顴面時紅﹐火炎上僭﹐兩脇較熱﹐絡聚痰瘀。疊授淸宣﹐更衣色黑﹐噫气漸罷﹐酸水不吐﹐納谷頗增﹐脈稍和緩。法仍緩導﹐冀刈根株。

前方去枳實﹑歸尾﹐減導水丸五粒。

五診﹕各恙皆減﹐眠食漸安﹐火猶易升﹐頭痛面赤﹐頰﹝頸﹞酸結核﹐脇熱未蠲﹐脈漸柔和﹐且參淸養。

前方去白前﹑靑黛﹑紫菀﹑黃連﹐加銀花﹑貝母﹑黃菊﹝花﹞﹑丹參﹑陳細茶﹑橄欖。

六診﹕積痰下降﹐頸核漸平﹐舌紫口漧﹐卯辰熱僭﹐陰虛木旺﹐气道尙未整肅。養血靖風﹐自可使其向愈。

前方去陳細茶﹑蔥須﹐加石斛。

畱贈善後方﹕﹝便色轉正後﹐用此。﹞

沙參﹝八錢﹞冬虫夏艸﹝二錢﹞女貞﹝三錢﹞丹參﹝三錢﹞鮮竹茹﹝四錢﹞川斛﹝五錢﹞鹽水泡橘紅﹝八分﹞黃菊﹝三錢﹞旋復﹝三錢﹞黑梔﹝仁﹐三錢﹞川貝﹝四錢﹞金鈴肉﹝錢半﹞另以﹕炙鱉甲漂﹝海﹞

蟄﹝各一兩﹞葦根﹝二兩﹞絲瓜絡﹝五錢﹞﹐煮湯代水煎藥。

又﹕諸恙盡瘳﹐用此滋養。

前方去橘紅﹑菊花﹑金鈴子﹑梔子﹑旋復﹐加石英﹑沙蒺藜﹑茯苓各三錢﹐蓯蓉﹑當歸各錢半。湯引去葦根﹐加炙坎版一兩﹐藕二兩。

古云﹕肥白之人多气虛。又云﹕痰飲須以溫藥和之。

儒醫顧聽泉﹐體丰色白﹐平昔多痰﹐晨起必喘逆﹐飽食稍安﹐頗有气虛之象。季冬感冒﹐自服疏解未效﹐迓孟英診焉。左關弦﹐寸滑如珠﹐尺細而幹﹐舌尖甚絳。乃眞陰素虧﹐水不涵木﹐風陽內熾﹐搏液成痰﹐謀慮操持﹐心陽太擾﹐肺金受爍﹐治節不伸。苔𨿽白而已幹﹐熱𨿽微而睛赤﹐忌投溫燥﹐宜與輕淸。用﹕元參石斛梔子竹茹旋復蛤殼貝母枇杷葉竹葉蘭葉蓮心爲劑﹐三啜而安。

自謂气虛﹐遽服黨參﹑枸杞﹑當歸等藥﹐下咽之後﹐卽覺火升气逆﹐漸至言語支離﹐溲頻自汗﹐夤夜復迎孟英延醫﹐脈已虛促不調。卽投﹕牡蠣龜板鱉甲女貞旱蓮元參甘艸小麥竹葉蓮心以和心肝之陽﹐而鎭龍雷之奮﹐一劑而平。繼又作勞復感﹐仍授輕淸之法﹐兩劑後﹐又因怫怒縈思﹐肝陽復僭﹐顴紅目赤﹐左耳時聾﹐夜不成眠﹐神情煩躁。越日陡然大汗﹐濕透衣衿。再速孟英圖之﹐脈極弦數而細﹐仍爲陰虛陽越﹐不可誤認陽虛﹐而妄施桂﹑附﹐先令燻以醋炭﹐撲以蠣粉﹐隨灌以大劑「二至」﹝丸﹞「二冬」「三甲」元參丹參人參黃連童溲而瘳。繼與多劑育陰淸肝﹐始得痊愈。

附錄﹕偶然事耳﹐如前年五月間﹐偶診顧聽泉明經之脈﹐卽謂家篪伯茂才云﹕顧君不可以冬。蓋死象已見也﹐後竟歿於立冬之時。

朱大鏞令大父﹐患四肢冷顫﹐常服溫補﹐延久不痊﹐孟英切其脈﹐弦而緩。曰﹕非虛也﹐與通絡方﹐吞﹝服﹞指迷茯苓丸而瘥。

金葉仙大令病﹐其媳股以進﹐因﹝固﹞無效也。悲哀欲絕﹐遂發熱﹐胡某治以傷寒藥﹐而神迷自汗﹐驚惕畏冷﹐攺換補藥﹐乃气逆不進水谷矣。孟英視之﹐是七情有傷﹐痰因火迫﹐堵諸空靈之所也﹐予﹕沙參元參丹參丹皮茯苓麥冬連翹竹茹竹葉蓮心小麥﹐加以川貝母一兩投之﹐數劑而瘥。

一﹑內科

血證

範慶簪﹐年逾五十。素患痰嗽。乙酉秋在婺﹝地名﹞﹐驟然吐血﹐勢頗可危。孟英診曰﹕气虛而血無統攝也。𨿽向來咳嗽陰虧﹐陰藥切不可服。然非格陽吐血﹐桂﹑附更爲禁劑。乃以﹕潞黨參﹝炙黃﹞

﹝白﹞術﹝茯苓﹞﹝甘﹞艸山藥扁豆橘皮木瓜酒炒白芍藥爲方﹐五帖而安。繼去甘艸﹑木瓜﹐加熟地﹑黃黑驢皮膠﹑紫石英﹑麥冬﹑五味子﹑龍骨﹑牡蠣﹐熬膏服之﹐痊愈。

亦不復發。後範旋里數年﹐以他疾終。

歙人吳永言﹐於十年前讀《論語》不撤姜食之文﹐因日服之﹐𨿽盛夏不輟。至三年前﹐患大溢血﹐𨿽以涼藥治瘳﹐而時時火升﹐迄今不愈。季冬﹐就診於孟英﹐身不衣錦﹐頭面之汗蓬蓬也。且云﹕服芩﹑連則煩渴益甚﹐以苦能化燥也﹔用生地卽悶滯不饑﹐以甘能緩中也﹔蔗﹑梨入口亦然。按其脈﹕沈取滑數。是從前之積熱﹐深伏於內。予白虎湯去﹝甘﹞艸﹑﹝粳﹞米﹐加竹葉﹑竹茹﹑花粉﹑海蜇﹑荸薺﹑銀花﹑綠豆﹐恣服﹐漸吐膠痰而愈。

丁未春﹐金朗然令堂﹐陡吐狂血﹐肢冷自汗。孟英切脈﹐弦澀﹐察血紫黯。乃肝郁凝瘀也。證𨿽可愈﹐復發難瘳。予﹕丹參丹皮茺蔚旋復﹝茯﹞苓梔﹝子﹞柏葉郁金海之方﹐覆杯果愈。然不能懲忿﹐逾兩年復吐﹐竟不起。

王子能參軍令正﹐久患吐血﹐醫不能愈。延孟英視之﹐脈弦滑而搏指﹐右手較甚。渴喜冷凍飲料﹐米谷礙於下咽﹐小溲如沸﹐夜不成眠。久服滋陰﹐毫無寸效。孟英以葦莖湯合雪羹﹐加石膏﹑知母﹑花粉﹑枇杷葉﹑竹茹﹑旋復﹑滑石﹑梨汁﹐大劑投之﹐三十劑而痊。

繼而參軍旋省﹐患久積憂勞﹐眞陰欲匱﹐竟難救藥﹐尋果仙遊。

鄭某﹐吐血盈碗﹐孟英脈之﹐右關洪滑﹐自汗口渴﹐稍一動搖﹐血卽上溢﹐人皆慮其脫﹐意欲補之。孟英曰﹕如脫﹐惟我是問。與白虎湯加西洋參﹑大黃炭﹐一劑霍然。

鎖某﹐弱冠吐血﹐楊醫連進歸脾湯﹐吐益甚。孟英視之﹐面有紅光﹐脈形豁大。因問曰﹕足冷乎﹖探之果然。遂與六味地黃湯送飯丸肉桂心一錢﹐覆杯而愈。

邵子受令閫﹐患吐血﹐肌膚枯澀﹐口渴﹑脈虛大。孟英曰﹕气分之陰虧也。溫補旣非﹐滋塡亦謬。以﹕﹝西洋﹞參﹝黃﹞「二冬」知母百合玉竹石斛桑葉枇杷葉﹐投之而愈。

孫執中﹐春前四日﹐忽然鼻衄如注﹐諸法莫塞。夤夜請孟英視之﹐脈弦而數。曰﹕冬暖气泄﹐天令不主閉藏﹐今晚雷聲大震﹐人身應之﹐肝陽乃動﹐血亦隨而上溢﹐不可以其體肥頭汗﹐畏虛脫而進溫補也。投以﹕元參生地犀角牡蠣知母生白芍牛膝茯苓側柏葉童溺諸藥﹐一劑知﹐二劑已。

旣而脇痛流乳﹐人皆異之﹐孟英與甘露飲加女貞﹑旱蓮﹑「三甲」而瘳。

吳蘊香之僕吳森﹐在越患感﹐旋杭日﹐鼻衄數升﹐苔黃大渴﹐脈滑而洪。孟英投白虎湯二帖而安。遽食肥甘﹐復發壯熱﹐脘悶昏倦。孟英以枳實梔子豉湯而瘥。數日後﹐又昏沈欲寐﹐發熱自汗﹐舌絳溺澀﹐仍求孟英診之﹐左尺細數而芤﹐右尺洪大。是女勞復也。研詰之﹐果然。與大劑滋陰淸熱藥﹐吞鼠矢而愈。

趙秋進士令郎子循﹐每啖蔗﹐則鼻衄必至。或疑蔗爲大熱之性。孟英曰﹕蔗甘而涼﹐然甘味太重﹐生津之力有餘。涼性甚微﹐蕩熱之功不足。津虛而熱不甚熾者﹐最屬相宜。風溫證中救液之良藥﹐吾名之曰「天生復脈湯」。若濕熱痰火內盛者服之﹐則諭氏所謂「翻受胃變」﹐從而化熱矣。凡藥皆當量人之體气而施﹐豈可拘乎一定之寒熱耶﹖今子循之體﹐水虛而火旺者也。蔗性不能敵﹐反從其气而化熱﹐正如蔗經火煉則成糖﹐全失淸涼之本气矣﹐枸杞子亦然。

蒲艾田﹐年逾花甲﹐陡患鼻衄﹐諸法不能止﹐速孟英救之。面色黑黯而有紅光﹐脈弦洪而芤。詢知冬間廣服助陽藥﹐是熱亢陰虛之證。與大劑﹕犀角元參茅根女貞旱蓮石斛茯苓澤瀉天冬知母﹐投匕而安。續與滋陰藥﹐塡補而康。

吳蘊香大令之四令媳﹐時患腹脹餐減﹐牙衄腿痛。久治不效﹐肌肉漸消。孟英診脈﹕弦細而數。曰﹕肝气𨿽滯﹐而陰虛營熱﹐豈辛通溫運之可投耶﹖以﹕烏梅黃連楝﹝實﹞﹝白﹞芍梔子木瓜首烏鱉甲﹝竹﹞茹貝﹝母﹞﹐服之果愈。繼與甘潤滋塡﹐肌充胃旺﹐汛準脈和﹐積歲沈﹐宛然若失。

沈悅亭之妻﹐患齒衄﹐五日不止﹐去血已多﹐諸方不應。孟英脈之﹐弦滑上溢。投﹕犀角澤蘭元參旋復生地花粉茯苓牛膝桃仁澤瀉而安。旣而詢其經事﹐本月果已愆期﹐蓋卽逆行之候也。繼用滋陰淸熱﹐乃漸康復。

孫氏女﹐年將及笄﹐久患齒衄﹐多醫莫療。孟英診曰﹕六脈緩滑﹐天癸將至耳﹗予﹕丹參生地桃仁牛膝茯苓白薇滑石茺蔚子﹐一劑知﹐數日愈。尋卽起汛﹐略無他患。

謝再華室﹐素患肝厥﹐孟英於癸卯歲授藥一劑﹐六載安然。今夏偶患齒衄﹐繼漸腐臭﹐頭痛汛阻﹐徹夜無眠。

蓋﹝因﹞秦某作「格陽」證治﹐進以腎气湯數服而致劇也。孟英予大劑神犀湯加知﹝母﹞﹑﹝黃﹞柏﹐旬日而瘳。

某男子﹐患便血﹐醫投溫補﹐血𨿽止﹐而反泄瀉浮腫。延及半年﹐孟英診之﹐脈數舌絳。曰﹕此病原屬濕熱﹐溫補翻傷陰液。與﹕﹝黃﹞芩﹝黃﹞連梔﹝子﹞﹝白﹞芍桑葉丹皮銀花石斛楝實冬瓜皮鱉甲雞內金等藥﹐旬餘而愈。

王開榮﹐偶患腹中絞痛﹐自服治痧諸藥﹐而大便瀉血如注。孟英診之﹐左脈頗和﹐右關尺弦大而滑﹐面色油紅﹐喘逆不寐。予﹕葦莖湯合金鈴子散加銀花﹑側柏葉﹑﹝山﹞

梔﹑﹝石﹞斛﹑﹝黃﹞芩﹑﹝黃﹞連﹐二劑後﹐面紅退﹐血亦止。乃裁柏葉﹑銀花﹐加雪羹﹑枯荷桿﹐又兩劑。始發熱一夜﹐得大汗周身﹐而腹之痛脹爽然若失﹐卽能安寐進粥。攺投﹕沙參知母花粉桑葉枇杷葉石斛白芍橘絡杏仁冬瓜子茅根荷桿﹐三劑。大解行﹐而脈柔安谷。

戊申元旦﹐陳秋槎參軍﹐大便驟然下黑血數升﹐繼卽大吐鮮紅之血而汗出神昏﹐肢冷搐搦﹐躁亂妄言。速孟英至﹐舉家跪泣求命。察其脈﹐左手如無﹐右弦軟﹐按之數。以六十八歲之年﹐僉慮其脫﹐參湯煎就﹐將欲灌之。孟英急止勿服。曰﹕髙年陰分久虧﹐肝血大去而風陽陡動。殆由忿怒兼服熱藥所致。其夫人云﹕日來頗有鬱怒﹐熱藥則未服也。惟冬間久服姜棗湯﹐且飲都中藥燒酒一瓶耳﹗孟英曰﹕是矣。以﹕西洋參犀角生地銀花綠豆梔子元參茯苓羚羊﹝角﹞茅根爲劑﹐衝入熱童溲灌之﹐外以燒鐵淬醋﹐令吸其气﹐用龍骨﹑牡蠣研粉撲汗﹐生附子搗貼湧泉穴﹐引納浮陽。

兩服後﹐血止﹐左脈漸起﹐又加﹕龜板﹑鱉甲﹐服三帖﹐神始淸﹐各恙漸息﹐稍能啜粥。乃去犀﹑羚﹐加麥冬﹑天冬﹑女貞子﹑旱蓮艸投之﹐眠食日安﹐半月後﹐始解黑燥屎。兩旬外﹐便溺之色始正﹐與滋補藥調痊。

仍充撫轅巡捕﹐矍鑠如常。秋間赴任紹興﹐酉﹝年﹞秋﹐以他疾終。

便血至三十餘年﹐且已形瘦腰痛﹐嗽痰气逆﹐似﹝宜﹞乎溫補之法矣。而嘉定沈醞書﹐患此瀕危﹐求孟英以決歸程之及否。比按脈﹕弦數﹐視舌﹕苔黃﹐詢溺﹕短赤。曰﹕痔血也。殆誤於溫補矣。肯服吾藥﹐旬日可瘳。醞書欣感﹐力排眾論﹐徑服其方﹐果不旬而愈。方用﹕葦莖﹝湯﹞合白頭翁湯加枇杷葉﹑旋復花﹑側柏葉﹑藕﹝節﹞﹐是肅肺祛痰﹐淸肝涼血互用也。

祝氏婦﹐患溺血﹐五六年矣。醫皆作「淋」治。孟英診視﹐脈弦數﹐苔黃口苦﹐頭痛溺熱。曰﹕是溺血也。

法當淸肝。與久淋當滋補者迥殊。病者極爲首肯。蓋其出路自知﹐而赧於細述﹐故醫者但知其爲淋也。

一﹑內科

驚悸怔忡

一圃人﹐詣孟英泣請救命﹐詰其所以。云﹕家住淸泰門內馬婆巷﹐因本年二月十五日卯刻﹐雷從地奮﹐火藥局適當其衝﹐墻垣廨宇﹐一震泯然﹐𨿽不﹝未﹞傷人﹐而附近民房﹐撼搖如簸。其時妻在睡中驚醒﹐卽覺气不舒暢。半載以來﹐漸至食減形瘦﹐神疲汛少。惟臥則其病如失﹐藥治罔效。或疑邪祟所憑﹐祈禱壓鎭﹐亦屬無靈﹐敢乞手援﹐幸無卻焉。孟英許之﹐往見婦臥於榻﹐神色言動﹐固若無恙。診畢﹐病患云﹕君欲睹我之疾也﹝耶﹞﹖坐起﹐果卽面赤如火﹐气息如奔﹐似不能接續者。苟登廁溲便﹐必賁逆欲死。而前所服藥﹐如破气行血﹐和肝補肺﹐運脾納腎﹐淸火安神﹐諸法具備﹐輒如水投石。孟英仿諭氏治﹝吳添官母﹞厥巓疾之法﹐用藥﹕旋復花代赭石龍膽艸黃連龍骨牡蠣五味子烏梅木瓜法夏蒺藜豬膽汁﹐一劑知﹐旬餘愈。

孟英治其令弟季傑之室﹐因夜間未寐﹐侵晨飲酒解寒﹐適見旁人爭誶﹐卽覺心跳欲吐﹐家人疑其醉也。而欲吐不出﹐气卽奔逆如喘﹐且肢麻手握﹐語言難出﹐又疑爲急痧而欲刺之。孟英聞而視之﹐脈象弦駛。曰﹕夜坐陽升﹐飲醇則肝陽益浮。見人爭誶﹐是驚則气更上逆﹐不可刺也。灌以蘇合香丸一顆﹐下咽卽瘥。

顧升庵參軍之仲郎﹐久患多疑善恐﹐不出房者數年矣。食則不肯與人共案﹐臥則須人防護。寡言善笑﹐時或遺精﹐多醫廣藥﹐略無寸效。孟英切脈﹕甚滑數。與﹕元參丹參竺黃竹茹丹皮黃連花粉梔子海荸薺爲劑﹐送服當歸龍薈丸﹐四帖﹐卽能出署觀劇﹐遊淨慈而登吳山。參軍大喜﹐以爲神治。次年爲之配室。

章養云室﹐患感﹐適遇猝驚﹐黃﹑包二醫皆主溫補﹐乃至昏譫痙厥﹐勢極危殆。棺衾成備﹐無望生矣。

所親陳仰山聞之謂云﹕去秋顧奏云之恙﹐僅存一息﹐得孟英治愈﹐子盍圖之。章遂求診於孟英﹐證交三十八日﹐脈至細數無倫。兩手拘攣﹐宛如角弓之反張。痰升自汗﹐渴飲苔黃﹐面赤臀穿﹐晝夜不能合眼。先與﹕犀﹝角﹞羚﹝羊角﹞貝﹝母﹞﹝石﹞斛元參連翹知母花粉膽星牛黃鱉甲珍珠竺黃竹葉竹茹竹瀝爲方﹐三劑﹐兩手漸柔﹐汗亦漸收﹐又五劑﹐熱退痰降﹐脈較和﹐而自言自答﹐日夜不休﹐乃去羚﹝羊角﹞﹑﹝石﹞斛﹑﹝珍﹞珠﹑﹝牛﹞黃﹐加西洋參﹑生地﹑大塊朱砂兩許﹐服之﹐聆絮不減。復於方中﹐加靑黛﹑龍﹝骨﹞﹑牡﹝蠣﹞﹑服二劑﹐仍喋喋不已。孟英苦思數四﹐徑於前方加木通一錢﹐投匕卽效。次日﹐病者自云﹕前此小溲業已通暢﹐不甚覺熱﹐昨藥服後﹐似有一團熱气從心頭直趨於下﹐由溺而泄。從此神气安謐﹐粥食漸加﹐兩腿能動﹐大解亦堅。忽咽腫大痛﹐水飲不下。孟英曰﹕餘火上炎也。仍與前方﹐更吹錫類散而安。惟臀瘡未斂﹐腿痛不已﹐乃下焦气血傷殘。攺用﹕﹝人﹞參﹝黃﹞﹝當﹞歸﹝白﹞芍生地合歡山藥麥冬牛膝石斛木瓜山梔藕肉﹐數服﹐痛止餐加。又予峻補生肌而愈。

魏氏女﹐因事驚駭﹐次日卽不知饑﹐眩暈便祕。醫謂「神虛」﹐投補數帖﹐反至時欲昏厥。更醫作中風治﹐勢益甚。旬日後﹐孟英持其脈﹐弦伏而滑﹐胸腹無脹悶之苦﹐而旬餘又不更衣。是驚則气亂﹐挾痰逆升。正仲聖所謂「諸厥應下者﹐下其痰與气也」。以﹕旋﹝復﹞赭﹝石﹞梔﹝子﹞﹝黃﹞連雪羹楝﹝實﹞貝﹝母﹞金箔竹瀝﹝萊﹞菔汁爲方﹐並以鐵器燒紅淬醋﹐令吸其气﹐二劑厥止。旬日而瘳。

楊某﹐方作事﹐不知背後有人潛立﹐回顧失驚﹐遂不言不食﹐不寐不便﹐別無他苦。孟英按脈﹐沈弦。

以﹕石菖蒲遠志琥珀膽星旋﹝復﹞貝﹝母﹞竺黃杏仁省頭艸羚羊角爲劑﹐化服蘇合香丸﹐二帖﹐大解行而啜粥﹐夜得寐而能言。復予調气寧神蠲飲藥﹐數日霍然。

王瘦石﹐稟屬陰虧﹐卒聞驚嚇之聲﹐而气逆肢冷﹐自汗息微﹐速孟英視之﹕身面皆靑綠之色﹐脈沈弦而細。乃素傷憂慮﹐而風陽陡動也。予﹕牡蠣﹝四兩﹞鱉甲﹝二兩﹞蛤殼﹝一兩﹞石英﹝五錢﹞龍齒小麥辰砂麥冬茯神貝母竹茹爲方﹐一劑知﹐二劑已﹐續以滋養而瘳。

己酉春﹐胡孟紳山長﹐患疑。坐臥不安﹐如畏人捕﹐自知爲痰﹐餌白金丸吐之﹐汗出頭面﹐神躁妄聞。孟英切其脈﹐弦滑洪數﹐不爲指撓。投﹕石膏竹茹枳實黃連旋復花粉膽星石菖蒲加雪羹﹑竹瀝﹑童溲﹐吞礞石滚痰丸﹐下其痰火。連得大解﹐夜分較安。惟不能斷酒﹐爲加﹕綠豆﹑銀花﹑枳子﹐吞當歸龍薈丸。旬餘﹐脈證漸平﹐神气亦靜﹐尙多疑懼。攺授﹕犀角元參丹皮竹葉竹茹貝母百合丹參蓮心豬膽汁炒棗仁鹽水炒黃連﹐吞枕中丹﹐以淸包絡肝膽之有餘而調神志。又旬日﹐各恙皆蠲﹐卽能拈韻。

繼與十味溫膽法善其後。

太侖陸竹琴之令正﹐陡患心悸﹐肢冷如冰。其子惶惶﹐浼吳江程勉耘懇援於孟英。察其脈﹐浮弦而數﹐視其舌﹐尖赤無苔。乃陰虛陽越﹐「煎厥」根萌。與﹕元參「二至」「三甲」龍齒石英生地牛膝茯神蓮子心而愈。

康康侯司馬令郎爾九﹐在玉環署中﹐患心忡自汗﹐气短面赤﹐霎時溲溺數十次﹐澄澈如水。醫僉謂虛﹐補之日劇。乃來省就孟英診焉。左寸關數﹐右弦滑﹐心下似阻。因作痰火阻气﹐心熱移肺治。用﹕蛤殼黃連枳實楝實旋復花粉橘紅杏仁百合絲瓜絡冬瓜子海荸薺竹茹竹瀝梨汁等﹐出入爲方﹐服之良愈。而司馬﹝指康康侯﹞爲職守所羈﹐嘗患恙﹐函請孟英診視者數四﹐竟不克往。繼聞司馬於仲冬竟卒於甌。乃知病而得遇良手﹐原非偶然。前歲遇而今歲不能致﹐豈非命也耶﹗

一﹑內科

不寐

費伯元分司﹐患煩躁不眠。醫見其﹝舌﹞苔白也﹐投以溫藥﹐因而狂妄螈﹐多方不應。孟英視之﹐左脈弦細而數﹐右軟滑﹐乃陰虛之體﹐心火熾﹐肝風動﹐而痰盛於中也。先以﹕犀﹝角﹞﹑羚﹝羊角﹞﹑桑﹝葉﹞﹑菊﹝花﹞熄其風﹔元參﹑丹皮﹑蓮心﹑童溲淸其火﹔﹝竹﹞茹﹑貝﹝母﹞﹑雪羹化其痰。兩劑而安。隨與﹕「三甲」﹑二至﹝丸﹞﹑磁朱﹝丸﹞潛其陽﹐甘﹝艸﹞﹑﹝小﹞麥﹑大棗緩其急﹔地黃﹑麥冬養其陰。漸次康復。

邵竹魚給諫﹐起居飲食如常﹐惟僅能側眠﹐略難仰臥。仰而寤﹐無恙也。稍一合眼﹐則驚竄而醒﹐𨿽再側眠﹐亦徹夜不得寐矣。多年莫能治。孟英以三才﹝湯﹞合枕中丹加黃連﹑肉桂﹝交泰丸﹞服之﹐良效。

一﹑內科

遺精

一少年﹐驟患遺精﹐數日後﹐形肉大脫。連服滋陰澀精之藥﹐如水投石。孟英與桂枝湯加﹝髙麗﹞參﹑﹝黃﹞﹑龍﹝骨﹞﹑牡﹝蠣﹞﹐服下卽效﹐匝月而瘳。

屠某﹐患夢遺﹐久治不愈。耳出膿水﹐目淚難開﹐肩脇胸背酸疼﹐微有寒熱﹐食減神疲。孟英察脈﹐左弦數﹐右虛軟﹐以﹕三才﹝湯﹞封髓﹝丹﹞加龍﹝骨﹞﹑牡﹝蠣﹞﹑黃﹑丹﹝皮﹞﹑﹝山﹞梔﹑菊﹝花﹞﹐旬日而瘳。

一﹑內科

癲狂

李某﹐戊年冬﹐醉飲夜歸﹐爲查段人員所嚇﹐神志卽以漸昏﹐治之罔效。至於不避親疏﹐裸衣笑罵﹐力大無制﹐糞穢不知。己年夏延孟英視之﹐用﹕石菖蒲遠志龍齒龜板犀角羚羊角元參丹參知﹝母﹞﹝黃﹞柏梔子龍膽艸枳實黃連竺黃竹瀝石膏赭石黑鉛鐵落﹐出入爲方﹐十餘帖﹐吐瀉膠痰甚多。繼予磁朱丸﹐漸以向愈。

李叟﹐年逾古稀﹐意欲納外家﹐𨿽露其情﹐而子孫以其耄且瞽也﹐不敢從。因此漸病狂惑﹐羣醫咸謂神志不足﹐廣投熱補之藥﹐愈服愈劇。始延孟英診之﹕脈勁搏指﹐面赤不言﹐口涎自流﹐力大無制。曰﹕此因秉賦過彊﹐陽气偏盛。姑勿論其脈證﹐卽起病一端﹐槪可見矣。如果命門火衰﹐早已萎靡不振﹐焉能興此念頭﹖醫見其老﹐輒疑其虛。

須知根本不堅實者﹐不能享長年。旣享大壽﹐其得於天者必濃。況人年五十﹐陰年先衰。徐靈胎所謂﹕「千年之木﹐往往自焚」﹐夫陰盡火炎﹐萬物皆然。去年冬﹐吾治邵可亭孤陽喘逆﹐壯水淸火之外﹐天生甘露飲﹝卽北梨汁﹞

灌至二百餘斤﹐病已漸平。僅誤於兩盞姜湯﹐前功盡墜。可見陰難充長﹐火易燎原。今﹝肉﹞桂﹑附﹝片﹞﹑仙茅﹑鹿茸﹑﹝人﹞參﹑﹝巴﹞戟﹑﹝紫﹞河車等藥﹐服之已久。更將何物以生其涸竭之水﹐而和其亢極之陽乎﹖尋果不起。

江某﹐年三十餘﹐忽兩目發赤﹐牙齦腫痛﹐漸至狂妄﹐奔走罵人﹐不避親長﹐其父惶惶﹐求孟英診之﹐脈大而數﹐重按虛散。與﹕東洋參熟地黃辰砂磁石龍齒菖蒲棗仁琥珀肉桂金箔龍眼肉爲劑﹐投匕卽安﹐翼日能課徒矣。

王月鋤令媳﹐於廟見﹝古時結婚儀式﹞時﹐忽然目偏左視﹐揚手妄言﹐諸親駭然。詰其婢媵﹐素無此恙。速孟英視之﹐脈弦滑而微數﹐苔黃脘悶。蓋時𨿽春暮﹐天气酷熱﹐兼以勞則火升﹐挾其素有之痰而使然也。與﹕犀﹝角﹞羚﹝羊角﹞梔﹝子﹞﹝連﹞翹元參丹參薄荷花粉﹐送﹝服﹞礞石滚痰丸﹐三服而痰下神淸。攺投淸養遂愈。次年卽誕子。

朱養心後人名大鏞者﹐新婚後﹐神呆目瞪﹐言語失倫﹐或疑其體弱神怯﹐與鎭補安神諸藥﹐馴至善饑善怒﹐罵詈如狂﹐其族兄已生邀孟英診之﹐右脈洪滑。與﹕犀角石膏菖蒲膽星竹瀝知母﹐吞礞石滚痰丸而愈。

一﹑內科

癇證

邵竹魚給諫令郎之子旅﹐久患痰多﹐胸膈滿悶﹐連年發癇﹐藥之罔效。孟英脈之曰﹕气分偏虛﹐痰飲阻其淸陽之旋運﹐宜法「天之健」以爲方﹐則大气自彊﹐而流行不息﹐胸次乃廓然如太空矣。與六君﹝子湯﹞去甘艸﹐加黃﹑桂枝﹑薤白﹑蔞仁﹑石菖蒲﹑蒺藜﹑旋復﹐服之滿悶漸舒﹐癇亦不發矣。

一﹑內科

中風

鄭芷塘令嶽母﹐年逾花甲﹐仲春患右手足不遂﹐舌謇不語﹐面赤便閉。醫與疏風不效﹐第四日﹐延診於孟英。

右洪滑﹑左弦數﹐爲陽明腑實之候。疏﹕石菖蒲膽星知母花粉枳實蔞仁秦艽旋復麻仁竹瀝爲方。

或慮便瀉欲脫﹐置不敢用﹐而不知古人中藏宜下之「藏」字乃「府」字之僞。柯氏云「讀書無眼﹐病患無命」﹐此之謂也。延至兩旬﹐病勢危急。芷塘浼童秋門復懇孟英視之﹐苔裂舌絳﹐米飲不沾﹐腹脹息粗﹐陰津欲竭﹐非急下不可也。卽以前方加大黃四錢﹐絞汁服﹐連下黑矢五次。舌謇頓減﹐漸啜稀糜。乃去大黃﹐加西洋參﹑生地﹑麥冬﹑丹皮﹑薄荷﹐服五劑﹐復更衣﹐語言乃淸。專用甘涼充津滌熱。又旬日﹐舌色始淡﹐納谷如常。攺以滋陰﹐漸收全績。逾三載﹐聞以他疾終。

趙秋進士﹐去秋患左半身不遂﹐伊芳弟笛樓曁髙弟許芷卿茂才﹐主淸熱蠲痰﹐治之未能遽效。邀孟英診之﹐脈甚遲緩﹐苔極黃膩﹐便祕多言。乃於藥中﹐和入竹瀝一碗。且以龍薈﹑滚痰二丸﹐相間而投。二丸各用斤許﹐證始向愈。今春出房﹐眠食已復﹐而素嗜濃味﹐不戒肥甘。孟夏﹐其病陡發﹐孟英診之﹐脈形滑駛如蛇。斷其不起。秋初果歿。

賴炳池令堂﹐年近古稀﹐患左半身不遂﹐醫與再造丸曁補劑﹐服二旬﹐病如故。孟英按脈﹐弦緩而滑﹐顴赤苔黃﹐音微舌謇﹐便澀無痰。曰﹕此「痰中」也﹐伏而未化。與﹕犀﹝角﹞羚﹝羊角﹞﹝竹﹞茹貝﹝母﹞菖﹝蒲﹞﹝法半﹞夏花粉知母白薇豆捲桑枝絲瓜絡等藥﹐服三劑而苔化﹐音漸淸朗。六﹑七劑﹐腿知痛﹐痰漸吐﹐便亦通。旣而腿痛難忍﹐其熱如烙。孟英令塗蔥﹑蜜以吸其熱﹐痛果漸止。半月後﹐眠食漸安。二旬外﹐手能握。月餘﹐可扶掖以行矣。

徐夢香﹐年近六旬﹐患手顫不能握管﹐孟英以「通補」﹑「熄風」之藥﹐吞服指迷茯苓丸而安。

仲秋類中﹐遺溺﹐痰升﹐昏瞀﹐妄言﹐汗多﹐面赤。急延孟英視之﹐脈浮弦洪滑。蓋吸受熱邪﹐而連日適服參湯也。與﹕羚羊角石菖蒲連翹梔子桑葉菊花楝﹝實﹞﹝石﹞斛知母花粉竹瀝銀花﹝靑﹞蒿﹝白﹞薇等藥﹐一劑知﹐二劑神淸。乃去羚羊角﹑菖蒲﹐加﹝竹﹞茹﹑貝﹝母﹞滑石﹐投之﹐下痢白如膿垢者數日﹐始知饑納谷﹐漸以調理而愈。匝月卽能作畫﹐季秋仍幕遊江右。

韓組林﹐年𨿽七十﹐飲﹑啖兼人﹐而平時喜服藥。醫以其老﹐輒用桂﹑附﹑參﹑茸等藥﹐以期可享遐齡。詎料初八日晚膳尙健飯﹐三更睡醒﹐倏寒栗發顫﹐俄而四肢螈﹐越日云亡。得非卽世人所謂子午證耶﹖孟英曰﹕此老系陽旺之體﹐肥甘過度﹐痰火日增﹐年至古稀﹐眞陰日耗﹐而久服此等助火灼陰之藥﹐以致風從火出﹐立拔根。與兒科所云「急驚風」證﹐殆無異焉。

一﹑內科

眩暈

湖墅﹐張春橋﹐素稟不堅﹐頭眩腦鳴﹐頻服溫補藥﹐甚覺畏冷。人皆謂其體偏於寒也。

辛丑春﹐始請孟英診之﹐脈甚數。曰﹕陰虧也。溫補非宜。攺服滋水培元之劑﹐頗爲有效。夏間﹐或勸以灸火﹐云「可以除百病」。蓋未知灼艾之可以除百病者﹐謂可除寒濕凝滯﹑陽气不能宣通之證﹐非謂內傷外感一切之病皆可以灸除之也。故仲景有「微數之脈﹐愼不可灸」之訓﹐正以艾火大能傷陰也。

灸後數日﹐卽寒少熱多﹐宛如虐疾﹐醫者以爲「脾寒」病﹐投以溫散﹐日以滋甚。春橋知藥治未符﹐堅不肯服﹐乃父與之詢其故﹐漫曰﹕要兒服藥﹐須延王先生延醫。與之遂邀孟英治之﹐切其脈﹐滑數倍加﹐曰﹕陰虛之體﹐內熱自生﹐灸之以艾﹐火气內攻。當時溽暑﹐天熱外爍﹐三者交加﹐陰何以堪﹖再投溫散﹐如火益熱﹐當從「癉瘧」治。專以甘寒熄熱﹐則陰津不致枯涸﹐而寒熱可不攻自去。所謂「治病必求其本」也。竟不用一分表散藥而治愈。

一老廣文﹐俸滿來省驗看﹐患眩暈。醫謂「上虛」﹐進以參﹑等藥﹐因而不食不便﹐煩躁气逆。孟英診曰「下虛」之證﹐誤補其上﹐气分實而不降﹐先當治藥﹐然後療病。與﹕﹝山﹞梔﹝豆﹞豉﹝黃﹞芩桔﹝梗﹞枳﹝實﹞橘﹝紅﹞

﹝紫﹞菀貝﹝母﹞﹐一劑粥進便行﹐嗣用滋陰熄風法而愈﹐王雪山令媳﹐患心悸眩暈。廣服補劑﹐初若甚效﹐繼乃日劇﹐時時汗出﹐肢冷息微﹐气逆欲脫﹐灌以參湯﹐稍有把握。延逾半載﹐大弗不資。莊之階舍人﹐令延孟英診視﹐脈沈弦且滑﹐舌絳而有黃膩之苔﹐口苦溲熱﹐汛事仍行。病屬痰熱﹐誤補則气機壅塞﹐與大劑淸熱滌痰藥﹐吞當歸龍薈丸﹐服之漸以向安。仲夏卽受孕﹐次年二月誕一子﹐惜其娠後停藥﹐去痰未盡﹐娩後復患悸暈不眠﹐气短不饑﹐或作產後血虛治不效﹐仍請孟英視之。脈極滑數﹐曰﹕病根未刈也。與蠲痰淸气法﹐果應。

比丘尼心能﹐體濃蹣跚。偶患眩悸﹐醫以爲虛。久服溫補﹐漸至發腫不饑。仲夏﹐延孟英視之﹐脈甚弦滑﹐舌色光絳。主淸痰熱﹐盡撤補藥﹐彼不之信﹐仍服八味等方。至季夏再屈孟英診之﹐脈數七至﹐眠食盡廢﹐不可救藥矣﹐果及秋而荼毗。﹝和尙死叫荼毗﹞。

曾稼梅令嬡﹐患眩暈﹐脘痛﹐筋掣﹐吐酸﹐渴飲﹐不饑﹐咽中如有炙臠﹐朱某與溫胃藥﹐病日劇。孟英診脈﹐弦滑﹐投﹕﹝竹﹞茹貝﹝母﹞﹝吳茱﹞萸﹝黃﹞連旋﹝復﹞赭﹝石﹞梔﹝子﹞楝﹝實﹞枳﹝實﹞郁﹝金﹞雪羹之藥﹐十餘劑始愈。

胡秋谷令嬡﹐年甫笄﹝女子十五歲爲笄﹞﹐往歲患眩暈﹐孟英切其脈滑﹐作痰治﹐服一﹑二劑﹐未愈。更醫謂「虛」﹐進以補藥﹐頗效﹐渠信爲然。今冬復病﹐徑服補藥﹐半年後﹐眠食皆廢﹐聞聲驚惕﹐寒顫自汗﹐肢冷如冰。以爲久虛欲脫﹐乞援於孟英。脈極細數﹐目赤便祕﹐胸下痞塞如﹐力辧其非虛證。蓋痰飲爲患﹐乍補每若相安﹐惟具隻眼者﹐始不爲病所欺也。投以﹕旋﹝復﹞赭﹝石﹞﹝竹﹞茹貝﹝母﹞蛤殼花粉桑﹝葉﹞梔﹝子﹞栝﹝蔞﹞薤﹝白﹞﹝黃﹞連枳﹝實﹞等藥﹐數服卽安﹐而暈不能止﹐乃去赭﹝石﹞﹑薤﹝白﹞﹑﹝栝﹞蔞﹑枳﹝實﹞﹐加元參﹑菊花﹑「二至」﹑「三甲」之類﹐服匝月﹐始能起榻。

李甫華令正﹐患頭震。孟英脈之﹐弦滑﹐乃肝經鬱怒火升也。投﹕當歸龍薈丸而瘥。然不能懲忿﹐其病屢發之後﹐更兼溺閉﹐腹脹﹐喘汗欲絕。亟邀孟英視之﹐脈甚弦澀。口苦苔黃﹐舌色紫黯﹐汛𨿽不愆﹐內有瘀滯也。以﹕雪羹加金鈴旋復梔子滑石桃仁茺蔚車前子木通﹐仍吞龍薈丸﹐外以田蠃﹑大蒜﹑車前艸﹐搗貼臍下﹐服後果先下黑血。溲卽隨通。繼而更衣﹐糞色亦黑﹐遂愈。

一﹑內科

厥證

許滇生之媳﹐爲阮蕓臺太傅之女孫﹐在都因喪子悲哀﹐患發厥。屢服補劑﹐以致汛愆。

或疑爲娠。孟英曰﹕脈𨿽弦數以滑﹐乃痰挾風陽而爲厥也。與「大劑蠲痰熄風﹐舒郁淸營」之劑﹐漸以獲愈。

丁酉中秋夜﹐牙行張鑑錄﹐年逾花甲﹐猝僕於地。急延孟英脈之﹐弦滑而大。曰﹕痰﹑气﹑食相並而逆於上也。

先以烏梅擦開牙關﹐橫一竹箸於口﹐灌以淡鹽姜湯﹐隨以鵝翎探之。太息一聲而蘇﹐次與調气和中而愈。後數年以他疾終。

秋初﹐家慈猝僕於地。孟英診之﹐脈浮弦以滑。用﹕羚羊角膽星牡蠣石菖蒲丹參茯苓鉤藤桑葉貝母橘紅蒺藜等以順气﹑蠲痰﹑熄風﹑降火而痊。

癸卯春前數日﹐忽作欠伸而厥。孟英切脈﹐微弱而弦。

曰﹕病𨿽與前相似﹐而證則異矣。以﹕髙麗參白術何首烏山茱萸枸杞桑椹石斛﹝淮﹞牛膝蒺藜橘紅牡蠣等﹐鎭補﹑攝納以瘳。余謂此等癥﹐安危在呼吸之間﹐觀前後猝僕數案﹐可見其辧証之神﹐𨿽古人﹐不多讓﹐況世俗之所謂醫乎。家慈兩次類中﹐予皆遠出﹐微孟英﹐吾將焉活﹖感銘五內﹐聊識數言﹐惟願讀是書者﹐體其濟世之心﹐臨證得能如是﹐將胥天下之沈而盡起矣。

祝叟﹐年近古稀﹐己亥春赴席﹐忽僕地痰湧﹐肢彊眼斜﹐舌謇不語。外科王瑞芝薦孟英視之﹐投六君子湯加蠍稍﹑羚羊角﹑膽星﹑石菖蒲﹑竹瀝﹑薑汁而瘳。

沈新予令嶽母﹐陡患昏厥﹐速孟英視之﹐病者樓居﹐酷熱如蒸。因曰﹕此陰虛肝陽素盛之體﹐暑邪吸入包絡﹐亟宜移榻淸涼之地。隨以紫雪﹝丹﹞一錢﹐新汲水調下可安。而病者自言手足已受縲紲﹐堅不肯移。家人驚以爲祟﹐聞而束手。孟英督令移之﹐如法灌藥﹐果卽帖然。

胡次瑤婦﹐陡患肢麻昏眩﹐以爲「急痧」。孟英視之﹐面微紅﹐音低神憊。睛微赤﹐舌色微黃﹐足微冷﹐身微熱﹐胸微悶﹐脈微弦。曰﹕乃本元素弱﹐謀慮縈思﹐心火上炎﹐內風隨以上僭﹐豈可誤作痧閉﹐妄投香散之藥哉﹖以﹕人參龍﹝骨﹞牡﹝蠣﹞菖﹝蒲﹞﹝黃﹞連石英麥冬小麥竹葉蓮子心爲方﹐兩啜而瘥。尋與平補善其後。

一﹑內科

脫證

甲申夏﹐予於登廁時﹐忽然體冷汗出﹐气怯神疲。孟英視之曰﹕陽气欲脫也。猝不及得藥。適有三年女佩姜一塊。約重四至五錢﹐急煎而灌之﹐卽安。後用培補藥﹐率以﹝人﹞參﹝黃﹞﹝白﹞

術﹝炙﹞艸爲主﹐蓋气分偏虛也。

鄭九﹐經越醫陳六順延醫﹐服藥後汗出昏狂﹐精流欲脫。孟英切其脈﹐旣散且亂﹐沈取極細。曰﹕此證頗危﹐生機僅存一綫。亦斯人陰分素虧﹐不可盡謂桂﹑附之罪也。以﹕元參生地知母黃柏白芍石斛百合甘艸梔子桑枝龍骨牡蠣鹽水炒豆豉﹐爲大劑灌之﹐下咽卽安。次日﹐去梔﹑豉﹑甘艸﹑加龜版﹑鱉甲﹑鹽水炒橘紅﹐服十餘帖而康。

一﹑內科

痺證

某媼﹐年六十餘﹐患腰腿串痛﹐聞響聲﹐卽兩腿筋掣不可耐﹐且必二﹑三十次。臥榻數載﹐諸藥罔效。孟英察脈沈弦﹐苔膩便祕。亦因廣服溫補而致病日劇也。與﹕雪羹羚﹝羊角﹞楝﹝實﹞膽星橘絡竹瀝絲瓜絡﹐吞礞石滚痰丸及當歸龍薈丸﹐四劑﹐大瀉數十次﹐臭韌異常﹐筋掣卽已。乃去二丸﹐加﹝山﹞梔﹑﹝黃﹞連﹑羊藿﹐服六劑。卽健飯而可扶掖以行矣。

某嫗﹐患腰痛脹欲捶﹐多藥不效。孟英視其形𨿽羸瘦﹐而脈滑痰多﹐苔黃舌絳。曰﹕體虛病實﹐溫補非宜。

苟不攻去其痰﹐徒以疲藥因循﹐則病益實﹐體益虛。糜帑勞師﹐養成寇患﹐豈治病之道哉﹖先以﹕雪羹﹝湯﹞

加竹茹﹑楝實﹑綠萼梅﹑杏仁﹑花粉﹑橘紅﹑茯苓﹑旋復﹐吞控誕丹﹐服後果下膠痰﹐三進而病若失。嗣予調補獲痊。

牙行王炳華室﹐夏患臂痛。孫某曰﹕風也。服參﹑﹑歸﹑芍數帖﹐臂稍愈而脘痛。孫曰﹕寒也。加以桂﹑附﹐痛不止而漸覺痰多。孫曰﹕肝腎不足也﹐重用熟地﹑枸杞﹐令其多服取效。不料愈服愈劇﹐漸至昏厥。孫尙以爲藥力之未到﹐病體之久虛﹐前方復加重﹐甚而時時發厥。始請孟英診之﹐脈沈而有弦滑且數之象。乃謂炳華曰﹕此由過投溫補﹐引動肝風﹐煽其津液爲痰﹐痰復乘風而上﹐此暈厥之所由來也。餘波則奔流經絡﹐四肢因而抽搐﹐陽气盡逆於上﹐宜乎鼻塞面浮。濁气不能下達﹐是以便滯不饑。炳華曰﹕﹝先生眞﹞神見也。溫補藥服凡三月矣﹐不知尙可救乎﹖孟英曰﹕不疑吾藥﹐猶有望焉。遂予大劑甘寒熄風化飲﹐佐以涼苦泄熱淸肝﹐厥果漸止﹐而各恙遞蠲﹐兩月後﹐康復如常。

某﹐勞力人﹐陰分素虧﹐驟感風濕﹐兩膝刺痛酸軟﹐不能稍立。孟英以六味地黃湯加獨活﹑豆捲﹐一劑知﹐二劑已。

徐月巖室﹐患周身麻木﹐四肢癱瘓﹐口苦而渴﹐痰冷如冰﹐气逆欲嘔﹐汛愆腹脹。頻飲極熱姜湯﹐似乎暢適。深秋延至季冬﹐服藥不愈。孟英診脈﹕沈弦而數。因問曰﹕溺熱如火乎﹖間有發厥乎﹖病者唯唯。遂以﹕雪羹旋﹝復﹞赭﹝石﹞梔﹝子﹞楝﹝實﹞﹝竹﹞茹﹝石﹞斛知母花粉桑枝羚羊﹝角﹞橄欖蛤殼爲方﹐送下當歸龍薈丸﹐服之降序﹐二十劑﹐卽能起榻。乃去羚﹝羊角﹞﹑赭﹝石﹞﹐加洋參﹑生地﹑蓯蓉﹑藕﹝汁﹞﹐投之漸愈。

髙某﹐患兩膝筋絡酸痛﹐略不紅腫﹐臥則痛不可當﹐徹夜危坐。孟英切脈﹐虛細﹐苔色黃膩﹐咽燥溺赤。與﹕知﹝母﹞﹝石﹞斛梔﹝子﹞楝﹝實﹞牛膝豆捲桑枝竹瀝爲方﹐送虎潛丸﹐旬日而瘳。

謝譜香﹐素體陰虛﹐忽患環跳穴痛﹐始而下及左腿﹐繼而移於右腿﹐甚至兩足轉筋﹐上衝於腹間﹐或痛自乳起﹐下注於髀﹐日夜呼號﹐肢冷自汗﹐略難反側。醫見其血不華色﹐輒投補劑。迨仲春孟英自江西歸﹐診脈弦軟微滑﹐畏熱知饑﹐溲赤便堅﹐舌紅不渴。乃陰虛而痰气滯於厥陰也。以﹕蓯蓉鼠矢竹茹絲瓜絡橘核茴香湯炒當歸吳萸湯炒黃連川椒湯炒烏梅延胡湯炒楝實海鳧茈爲劑﹐一服卽減﹐數啜而安﹐繼與虎潛加秦艽而起。

一﹑內科

痿證

夏間﹐王某患感﹐越醫謝樹金治之﹐病𨿽退而能食矣﹐但不能起坐﹐類乎癱瘓﹐延已月餘﹐人皆謂其成廢。

所親鐘某浼孟英視之﹐曰﹕此因多服表散﹐汗出過分﹐气血兩傷﹐肢骸失其營養。脈微而細﹐舌亮無苔。與大劑﹕﹝髙麗﹞參﹝黃﹞﹝當﹞歸﹝白﹞術熟地杜仲菟絲子牛膝枸杞山藥木瓜萸肉萎蕤續斷桑枝﹐服數十帖而起。

一﹑內科

腳气

顧云蘿令正﹐久患香港腳﹐屢治屢發﹐馴致周身筋掣﹐上及於巓﹐齦痛齒麻﹐腰酸目眩﹐口漧食少﹐夜不能眠。孟英察其脈﹐芤而弦數﹐眞陰大虧。腿𨿽痛﹐從無赤腫之形﹐香港腳藥豈徒無益而已﹖予﹕「二地」「二冬」二至﹝丸﹞知﹝母﹞﹝黃﹞柏桑﹝枝﹞菊﹝花﹞梔﹝子﹞楝﹝實﹞﹝靑﹞蒿﹝白﹞薇龜板鱉甲藕﹝肉﹞等藥﹐服之各恙漸減。

蓋因平昔帶下太甚﹐陰液泄漏﹐而筋脈失其濡養。治病應澄源以潔流。秋間﹐以﹕海螵蛸粉魚膘﹝膠﹞

黃柏阿膠﹐爲丸。服之﹐痊愈。

魏女﹐患腳腫﹐嘔吐﹐寒熱﹐便祕。孟英予龍膽瀉肝湯而立效。

繼有孫氏婦患此﹐亦以是藥獲愈。

一﹑內科

胃脘痛

趙聽樵室﹐髙若舟之妹也﹐去冬偶患脘痛。黃某治之﹐漸增頭痛眩暈﹐气逆嘔吐﹐痰多不寐﹐便溏不食﹐經事不行。始疑其虛﹐三月後﹐又疑爲娠﹐諸藥徧嘗﹐病日以進。若舟延孟英脈之﹕左弦而數﹐右滑以駛。曰﹕病藥耳﹐旬日可瘳。趙疑「大病小視」﹐不服其方。越半月﹐病者頸軟﹐頭﹝重﹞難舉。醫謂天柱已倒﹐勢無望矣。若舟聞之﹐復懇援於孟英。疏方仍是前診之法。趙問﹕此病諸醫束手﹐大劑補藥﹐尙無寸效﹐而君兩次用藥﹐皆極淸淡。𨿽分量頗重﹐亦焉能有濟乎﹖孟英曰﹕子何愚耶﹖藥惟對證﹐乃克愈病﹐病未去而補之﹐是助桀也。病日加而補益峻﹐是速其死也。原彼初意﹐非欲以藥殺人。總緣醫理未明﹐世故先熟﹐不須辧證﹐﹝以﹞補可媚人﹐病家𨿽死不怨﹐醫者至老無聞。一唱一和﹐熟能挽此頹風。令閫體質𨿽丰﹐而陰虛有素。是以木少水涵﹐肝陽偏盛。上侮於胃﹐則爲脘痛。斯時若投以酸苦泄肝﹐甘涼養胃﹐數日愈矣。乃溫補妄施﹐油添火上﹐肺津胃液﹐灼爍無餘﹐怒木直升﹐樞機窒塞﹐水飲入胃﹐凝結爲痰。𨿽見證多端﹐皆气失下降。

豈可指眠食廢以爲癆﹐月汛爽﹝爽字作愆期解﹞而爲娠耶﹖予大劑輕淡之品﹐整肅气道。俾一身治節之令﹑肝胃逆升之火﹑胃腑逗畱之濁﹑樞機郁遏之熱﹑水飲凝滯之痰﹐咸得下趨﹐自可向愈。不必「矯枉過正」﹐而妄以﹝芒﹞

硝﹑﹝大﹞黃傷正气﹐所謂「藥貴對證」﹐而重病有輕取之法。非敢藐視人命﹐故將疲藥塞責也。趙極感悟。投匕卽效﹐逾旬果安。又一月﹐經至。嗣予滋養﹐康復如常。越二載又病﹐復惑於黃某溫補之論﹐而孟英之功盡墜﹐惜哉﹗金朗然之母﹐偶發脘痛嘔吐。醫與溫補藥﹐初若相安﹐漸至畏寒不寐﹐四肢不仁。更醫云是「風痺」﹐仍投溫補。

因而不饑不食﹐二便不行﹐肌肉盡削﹐帶下如溺。始延孟英診之。曰﹕暑伏脾胃耳。其多投溫補而不遽變者﹐以熟地等陰柔膩滯爲之挾制也。然津气灼爍而殆盡﹐脂液奔迫以妄行﹐治節無權﹐陽明涸竭﹐焉能衛皮毛而暢四肢﹐利機關以和九竅哉﹖與白虎湯加西洋參﹑竹茹﹑橘皮﹑絲瓜絡﹑石斛﹑花粉﹑竹瀝﹑海﹐連進二十劑﹐始解黑矢﹐而各恙漸安。嗣與和肝胃﹐調八脈以善後﹐遂愈。

李某﹐向患脘痛﹐孟英頻與建中法獲瘳。今秋病偶發。他醫診之﹐聞其溫補相投﹐徑依樣而畫葫蘆。服後﹐耳閉腿痛﹐不饑便滯。仍就孟英視之。曰﹕暑邪內伏﹐誤投補藥使然。治宜淸滌爲先﹐彼不之信。反疑爲風气﹐付外科灼灸﹐遂至筋不能伸而成錮疾。孟英曰﹕此證較金病﹝金朗然母之病﹞輕逾十倍﹐惜惑於淺見﹐致成終身之患﹐良可嘆也﹗獨怪謀利之徒﹐假河間太乙鍼之名﹐而妄施毒手。舉國若狂﹐竟有不惜重價﹐求其一鍼﹐隨以命殉之者﹐吾目擊不少矣。夫《內經》治病﹐原有熨之一法﹐然但可以療寒濕凝滯之證。河間原方﹐惟二活﹝羌活﹑獨活﹞﹑黃連加麝香﹑乳香耳﹐主治風痺。今乃托諸鬼神﹐矜誇祕授﹐云可治盡內傷外感四時十二經一切之病。天下有是理乎﹖況其所用之藥﹐羣集辛熱香竄之品﹐點之以火﹐定必傷陰。一熨而吐血者有之﹐其不可輕試於陰虛之體與挾熱之證也﹐槪可見矣。吾友盛少云之尊人臥云先生﹐誤於此而致周身潰爛﹐臥牀數載以亡。仲聖焦骨傷筋之訓﹐言猶在耳。操醫術者﹐胡忍執炮烙之嚴刑﹐欺世俗而罔利哉﹖沈某﹐患脘痛嘔吐﹐二便閉澀﹐諸治不效。孟英視之﹐脈弦軟﹐苔黃膩。曰﹕此飲證也﹐豈沈湎於酒手﹖沈云﹕素不飲酒﹐性嗜茶耳﹗然恐茶寒致病﹐向以武彜紅茶葉熬濃而飲之﹐諒無害焉。孟英曰﹕茶𨿽涼﹐而味淸气降﹐性不停畱。惟蒸遏爲紅﹐味變甘濁﹐全失整肅之气﹐遂爲釀痰之媒﹐較彼曲﹐殆一間耳。醫者不察﹐僅知嘔吐爲寒﹐姜﹑萸﹑沈﹑附﹐不特與病相反﹐抑且更煽風陽。飲藉風騰﹐但升不降﹐是以上不能納﹐下不得通﹐宛似關格﹐然非陰枯陽結之候也。以﹕﹝黃﹞連楝﹝實﹞梔﹝子﹞﹝黃﹞芩旋復竹茹枇﹝杷﹞葉橘﹝皮﹞半﹝夏﹞﹝茯﹞苓澤﹝瀉﹞蛤殼荷桿生薑衣爲方﹐送服震靈丹。數劑而平﹐匝月而起。

王耕藍室﹐素患脘痛﹐近發寒熱。醫與溫補﹐漸至胸痞嘔呃﹐譫語神昏﹐舌絳面赤﹐足冷自汗﹐瘧仍不休。孟英用﹕元參犀角石膏石菖蒲連翹杏仁貝母旋復竹茹枇杷葉竺黃柿蒂竹瀝郁金諸藥﹐化服萬氏牛黃淸心丸。數服而愈。

金某﹐久患脘痛﹐按之漉漉有聲。便祕溲赤﹐口渴苔黃﹐杳不知饑﹐絕粒五日﹐諸藥下咽﹐傾吐無餘。孟英察脈﹐沈細而弦。用﹕海荸薺各四兩﹐煮湯飲之﹐竟不吐﹐痛亦大減。繼以此湯煎髙麗參黃連楝實延胡梔子枳﹝子﹞石斛竹茹柿蒂等藥﹐送服當歸龍薈丸﹐旬日而安。繼予春澤湯調補收績﹐蓋其人素善飲而嗜瓜果以成疾也。

董曉書令正﹐素患脘痛﹐甚至暈厥﹐今秋病腰痛腿木﹐胸悶气逆不能臥。胡某進溫補藥而喘汗欲脫﹐杳不思谷。

孟英切脈﹕虛細中兼有弦滑﹐舌絳而渴﹐乃陰虛挾痰耳。與﹕沙參蓯蓉木瓜石斛蛤殼蒺藜﹝紫﹞石英茯苓紫菀杏仁楝實首烏牛膝諸藥﹐旬日而安。繼加熟地黃﹐服之痊愈。

莊芝階舍人令嬡﹐孀居在室﹐陡患气沖欲厥﹐脘痛莫當。自服沈香﹑吳萸等藥﹐病益劇﹐而嘔吐發熱﹐略有微寒。孟英按脈﹐弦滑且數﹐苔色滑膩微黃﹐而渴喜冷凍飲料﹐便祕溲熱﹐眠食皆廢。是伏痰內盛﹐肝逆上升﹐而兼吸受暑熱也。予﹕吳萸水炒黃連枳實竹茹栝蔞石膏旋復赭石知母半夏雪羹﹐服二劑﹐吐止痛減﹐五劑熱退而解猶不暢﹐旬日始得豁然﹐乃去石膏﹑知母﹑旋﹝復﹞﹑赭﹝石﹞調之而愈。

吳蘊香大令仲媳﹐汛愆而崩之後﹐脘痛發厥﹐自汗肢冷。孟英脈之﹐細而弦滑﹐口苦便澀。乃素體多痰﹐風陽內鼓﹐𨿽當崩後﹐病不在血。與﹕旋﹝復﹞赭﹝石﹞羚﹝羊角﹞﹝竹﹞茹枳﹝實﹞貝﹝母﹞薤﹝白﹞﹝栝﹞蔞蛤殼爲方﹐痛乃漸下﹐厥亦止。再加金鈴﹑延胡﹑蓯蓉﹑鼠矢﹐服之而愈。

迨季冬﹐因猝驚發狂﹐笑罵不避親疏。孟英察脈﹐弦滑而數。與﹕犀﹝角﹞羚﹝羊角﹞元參丹皮丹參梔子菖蒲竹葉鱉甲竹瀝﹐吞﹝服﹞當歸龍薈丸﹐熄風陽以滌痰熱﹐果數劑而安。

然平時喜服補藥﹐或有眩暈﹐不知爲風痰內動﹐益疑爲元气大虛。孟英嘗諫阻之﹐而彼不能從。至次年春季﹐因傷感﹐而狂證陡發﹐毀器登髙﹐更甚於昔。孟英視之﹐苔黑大渴。與前方﹐加珍珠﹑牛黃服之﹐苔色轉黃﹐弦滑之脈略減﹐而狂莫可治。攺以﹕石膏朱砂鐵落菖蒲靑黛知母膽星鱉甲金鈴旋復元參竹瀝﹐爲大劑﹐送服礞石滚痰丸﹐四服而平。

繼而香港腳大發﹐腹痛便閉﹐上衝於心﹐肢冷汗出﹐昏暈欲厥。與﹕﹝黃﹞連楝﹝實﹞梔﹝子﹞﹝竹﹞

茹小麥百合旋﹝復﹞貝﹝母﹞延胡烏藥雪羹石英鼠矢黃柏藕﹝肉﹞等藥﹐服之而安。

吳門﹐年逾花甲﹐素患脘痛﹐以爲虛寒﹐輒用溫補﹐久而益劇。孟英診曰﹕肝火宜淸﹐彼不之信。延至仲夏﹐形已消瘦﹐倏然浮腫﹐脇背刺痛﹐气逆不眠。心辣如焚。善嗔畏熱。大便時瀉﹐飲食下咽卽吐。諸醫束手﹐乃懇治於孟英。脈軟而數。與﹕竹茹黃連枇杷葉知母梔﹝子﹞楝﹝實﹞旋﹝復﹞赭﹝石﹞等藥而吐止。飲食𨿽進﹐各恙未已。投大劑沙參生地龜板鱉甲女貞旱蓮桑葉丹皮銀花茅根﹝竹﹞茹貝﹝母﹞知﹝母﹞

﹝黃﹞柏枇杷葉菊花等藥﹐出入爲方。二﹑三十劑後﹐周身發疥瘡而腫漸消。右耳出粘稠膿水而瀉止。此諸經之伏熱﹐得以宣泄也。仍以此藥﹐令其久服﹐迨秋始愈。冬間能出門矣。

一﹑內科

脇痛

單小園巡檢﹐患右脇痛﹐醫予溫運藥﹐病益甚﹐至於音喑不能出聲﹐仰臥不能反側﹐坐起則气逆如奔﹐便溺不行﹐湯飲不進者﹐已三日矣。孟英診其脈﹕沈而弦。與﹕旋復赭石薤白蔞仁﹝黃﹞連﹝法﹞夏竹茹貝﹝母﹞枳實紫菀﹐加雪羹﹐服之﹐一劑知﹐數劑愈。

一﹑內科

腹痛腹脹

陳春湖令郎子莊﹐體素弱﹐季秋﹐患腹痛﹐自汗﹐肢冷﹐息微。咸謂元虛欲脫﹐孟英診之﹐脈𨿽沈伏難尋﹐而苔色黃膩﹐口漧溺赤。當從證也。與﹕﹝黃﹞連﹝濃﹞朴楝﹝實﹞梔﹝子﹞元胡蠶砂省頭艸等藥﹐服之而康。次年患感﹐復誤死於補。

夏醞泉﹐延孟英視錢嫗之病﹐腹痛欲絕﹐因見弦滑之脈﹐與當歸龍薈丸而安。

許仲筠﹐患腹痛不饑﹐醫與參﹑附﹑姜﹑術諸藥﹐痛脹日加﹐水飲不沾﹐沈沈如寐。孟英診脈﹕弦細﹐苔色黃膩。投以﹕枳﹝實﹞﹝濃﹞朴﹝吳﹞萸﹝黃﹞連梔﹝子﹞楝﹝實﹞香附蒺藜延胡等藥﹐二劑。便行脈起﹐苔退知饑而愈。

阮範書明府令正﹐患腹痛欲厥﹐醫見其體甚弱也﹐與鎭逆通補之法﹐而勢日甚。孟英察脈﹐弦數左溢﹐是因忿怒而肝陽勃升也。便祕不饑﹐口苦而渴。與﹕雪羹梔﹝子﹞楝﹝實﹞旋﹝復﹞絳﹝屑﹞元胡丹皮﹝竹﹞茹貝﹝母﹞﹐﹝調﹞下左金丸而愈。逾年﹐以他疾歿於任所。

張月波令弟﹐陡患腹痛﹐適飽啖羊肉麵條之後﹐醫皆以爲食滯。連進消導﹐痛甚而渴﹐得飲大吐﹐二便不行。

又疑寒結﹐疊投燥熱。其病益加﹐呻吟欲絕﹐已四日矣。孟英視之﹐脈弦數﹐苔漧黃﹐按腹不堅。以海一斤﹑鳧茈一斤﹐煎湯頻灌﹐果不吐。令將余湯煎﹕﹝山﹞梔﹝黃﹞連楝﹝實﹞﹝石﹞斛﹝竹﹞茹﹝黃﹞

芩枇杷葉知母延胡柿蒂旋復爲劑﹐吞龍薈丸﹐投匕而溲行痛減。次日更衣而愈。

吳誦靑室﹐年近五旬﹐天癸已絕﹐偶患腹脹﹐局醫黃某知其體素羸也。投以腎气湯﹐而寒熱漸作。攺從建中法﹐旬日後﹐病劇而崩﹐愈補愈甚。乞援於孟英。脈洪而數﹐渴飲苔黃﹐是吸受暑邪﹐得溫補而血下漏也。與﹕犀角元參茅根柏葉梔﹝子﹞楝﹝實﹞知﹝母﹞﹝石﹞斛花粉白薇等藥﹐數劑始安。續加﹕生地﹑二至﹝丸﹞﹑「二冬」滋養而愈。次年患病﹐仍爲藥誤而殞。

髙若舟﹐偶患腹脹﹐醫投溫運﹐漸至有形如痞﹐時欲衝逆吐酸﹐益信爲虛寒之病。溫補之藥備嘗﹐飲食日減﹐其痞日增﹐肌肉漸消﹐臥榻半載。甲辰春﹐迓孟英診脈﹕沈弦而軟滑﹐大解不暢﹐小溲渾短﹐苔色黃膩﹐乃肝鬱气結。郁則生熱﹐補則凝痰。與﹕梔﹝子﹞﹝川﹞楝﹝吳﹞萸﹝黃﹞連元胡烏藥旋﹝復﹞枳﹝實﹞雞金鱉甲﹝竹﹞茹橘﹝皮﹞﹝茯﹞苓﹝法﹞夏等藥﹐服之證𨿽降序﹐時發寒熱﹐四肢酸痛﹐或疑爲瘧。孟英曰﹕此气機宣達﹐郁熱外泄﹐病之出路﹐豈可截乎﹖參以﹕秦艽柴胡豆捲羚羊﹝角﹞蠶砂桑枝之類﹐迎而導之。人皆疑久病元虛﹐藥過涼散。而若舟堅信不疑。孟英識定不惑。寒熱漸息﹐攻衝亦止。按其腹尙堅硬﹐時以龍薈滚痰丸緩異之﹐飲食遞加﹐漸次向愈。若舟善作隸﹐因集《詩品》書一聯以贈孟英云「古鏡照神﹐是有眞宰。

明漪絕底﹐如見道心」。蓋頌其隔垣之視也。

石子章﹐患腹脹﹐朱某與大劑溫補之藥﹐殊若相安﹐孟英見而非之。彼云﹕服之略不助脹﹐正須多服圖痊﹐君何疑耶﹖孟英曰﹕形瘦脈數﹐舌色幹紅﹐此爲陰虛熱脹。昔年有範次侯室及楊攺之如君﹝外家﹞之恙﹐皆類此﹐多醫攻補追施﹐病無小效﹐吾以極苦泄熱﹐微辛通絡之法﹐投之應手而瘳。今子病初起﹐脹不礙食﹐癥非气分可知。而彼誤信溫補不助脹﹐遂服之不疑。不知陰愈耗﹐絡愈痺﹐脹𨿽不加﹐而肌則愈削﹐脈愈數﹐幹嗆气急﹐與女子之「風消」﹑「息賁」何以異耶﹖尋果不起。按諭氏始信「男子亦有血蠱證」﹐可見男女𨿽別﹐而異中有同﹐同中有異。臨證者不可膠柱鼓瑟。

許某﹐於醉飽後﹐腹中脹悶﹐大便不行﹐自恃彊壯﹐仍飲酒食肉。二日後﹐腹痛﹐猶疑爲寒﹐又飲火酒﹐兼吸「洋煙」﹐並小溲不通﹐繼而大渴引飲﹐飲而卽吐﹐而起居如常也。四朝﹐走懇孟英診之﹕脈促歇止﹐滿舌黃苔﹐極其穢膩﹐而體丰肉顫﹐癥頗可危。因婉言告之曰﹕不過停食耳﹐且飲山楂神曲湯可也。午後始覺指冷倦怠﹐尙能坐轎出城﹐到家气逆﹐夜分痰升﹐比曉﹐胸腹額上俱脹裂而死。蓋知下之不及﹐故不予藥也。

宋氏婦﹐患感反復﹐已經向愈。忽然腹脹﹐上至心下﹐气喘﹐便瀉﹐溺閉﹐湯飲不能下咽﹐自汗不能倚息。家人惶惶﹐且極貧﹐不能延診﹐走乞孟英擬方挽救。因以﹕桂枝石膏旋﹝復﹞赭﹝石﹞杏﹝仁﹞﹝濃﹞

朴﹝黃﹞芩半﹝夏﹞黃連通艸爲劑﹐果覆杯而病若失。張養之目擊﹐嘆爲神治。

一﹑內科

噎气

予素患噫气﹐凡體稍不適﹐其病卽至﹐旣響且多﹐勢不可遏﹐戊子冬﹐發之最甚﹐苦不可言。孟英曰﹕陽气式微﹝比諭衰落﹞﹐而濁陰上逆也。先服理中湯一劑﹐隨以旋復代赭湯投之﹐遂愈。嗣後每發﹐如法服之﹐輒效。後來發亦漸輕﹐今已不甚發矣。予聞孟英常云﹕此仲聖妙方﹐藥極平淡﹐柰世人畏不敢用﹐殊可陋也。

袁某﹐患噫﹐聲聞於鄰。兪某與理中湯曁旋復代赭湯皆不效。孟英診之﹐尺中虛大。乃詰之曰﹕爾自覺气自少腹上衝乎﹖病者云﹕誠然。孟英曰﹕此病在下焦。用﹕胡桃肉故紙韭子菟絲小茴鹿角霜枸杞當歸茯苓覆盆龍齒牡蠣﹐服一劑﹐其沖气卽至喉而止﹐不作聲爲噫矣。再劑寂然。多服竟愈。

許太常滇生之夫人﹐患腰腿痛而素多噫气﹐或指頭一搓﹐或眉間一抹﹐其噫卽不已。向以爲虛﹐在都﹝指京城﹞時﹐服補藥竟不能愈﹐冬間旋裏﹐孟英診脈﹕弦滑。乃痰阻於絡﹐气不得宣也。以﹕絲瓜絡竹茹旋復橘絡羚羊﹝角﹞茯苓豆捲金鈴柿蒂海荸薺藕﹝肉﹞﹐爲方﹐吞﹝服﹞當歸龍薈丸而安。

一﹑內科

呃逆

朱浦香﹐年五十六﹐幼患童勞﹐繼以吐血。三十外﹐卽絕欲﹐得延至此。而平素便如羊矢﹐其血分之虧如是。

今秋﹐陡患呃忒﹐連服滋﹑鎭﹑溫﹑納之藥﹐勢瀕於危。延孟英診視﹐脈至弦滑搏數﹐苔黃濃而膩﹐口苦溺赤。主大劑涼潤﹐如﹕雪羹蔞仁竹瀝枇杷葉葦莖元參紫菀射幹兜鈴菖蒲等﹐多劑﹐連下赤矢始瘳。

如此衰年虛體﹐尙因痰熱致呃﹐故虛寒之呃﹐殊不多見。

一﹑內科

嘔吐

陳芰裳之太夫人﹐陡患嘔吐﹐徹夜不止。次早延孟英診之﹐自述因寒而致。孟英知芰裳進場﹐家無主藥之人﹐若明言屬「熱」﹐必致畏藥不服﹐漫應曰﹕固「寒」也。而疏方則以﹝黃﹞芩﹝黃﹞連梔﹝子﹞﹝川﹞楝等﹐以大苦寒爲劑﹐投之良愈。

趙子善令嬡﹐患發熱嘔吐﹐口渴便祕﹐而年甫三齡﹐不能自言病苦。孟英視其舌﹐微絳﹐而苔卻漧黃。因與﹕海鼠矢竹茹知母花粉杏﹝仁﹞貝﹝母﹞﹝山﹞梔﹝石﹞斛之藥﹐二劑﹐果下未化宿食﹐色醬粘膩。設投俗尙﹐予溫燥消散法﹐必致陰竭而亡。繼往維揚﹐孟英臨別贈言﹐謂其體質﹐勿宜溫補。次年患病﹐果爲參﹑術殞命﹐惜哉﹗朱湘搓令郎畱耕﹐忽於飽食後大吐而厥﹐冷汗息微。急延孟英視之﹐厥甫回而腹痛異常﹐口極苦渴﹐二便不行﹐脈來弦緩。乃痰滯而熱伏厥陰﹐肝气無從疏泄也。投﹕雪羹梔﹝子﹞楝﹝實﹞元胡蓯蓉﹝吳﹞萸﹝黃﹞連橘核旋復竹茹﹝蘆﹞菔汁之藥﹐一劑痛減﹐再服﹐便行而愈。

一﹑內科

霍亂

上古無痘﹐至漢始有﹐今時罕有不出痘者。以生齒日繁﹐地气日熱。所以古人最重傷寒﹐而今世偏多溫熱也。

於此日上海病因﹐尢爲貼切。地气以日熱﹐穢气亦日盛﹐若伏暑欲發﹐客邪外入﹐兩邪交訌﹐腸胃乃亂﹐故气道立時閉塞﹐血脈因而瘀滯﹐四肢厥冷﹐手面皆黑。陽明多气多血之經﹐見證若是之驟者﹐非气血忽然枯槁也。夫人气以成形耳﹐气不流行﹐血肉卽死。故初起亟宜開閉。俾气通血活﹐邪得外泄﹐則正﹝气﹞自復。昧者不知邪閉血凝﹐熱深厥深之理﹐見其肢冷脈伏﹐卽以爲寒﹐又疑爲脫﹐旣不敢刺﹐更投熱藥﹐使邪無宣泄﹐愈閉愈冷﹐𨿽七竅流血而死﹐亦不悔悟。亦有邪閉而正气無以自容而外脫者﹐陽從上脫則汗多而气奪﹐陰從下脫則瀉多而液亡。所謂內閉外脫也。欲其不外脫﹐必開其內閉﹐如紫雪﹑絳雪﹑行軍散﹐皆開閉透伏之良方也。而飛龍奪命丹卽合行軍﹑絳雪二方而加峻者﹐且有人中白引濁下行﹐尢具斬關奪命之能。

丁酉﹝歲﹞﹐八九月間﹐杭州盛行霍亂轉筋之證。沈氏婦﹐夜深患此﹐繼卽音啞厥逆。比曉﹐孟英診其脈﹐弦細以澀﹐兩尺如無﹐口極渴﹐而沾飲卽吐不已。足脛堅硬如石﹐轉時痛楚欲絕。乃暑濕內伏﹐阻塞气機﹐宣降無權﹐亂而上逆也。爲仿《金匱》雞矢白散例﹐處蠶矢湯一方。令以陰陽水煎成﹐候涼徐服。此藥入口竟不吐。外以燒酒﹐令人用力摩擦其轉戾堅硬之處。擦及時許﹐郁熱散而筋結始軟﹐再以鹽鹵浸之﹐遂不轉戾﹐吐瀉漸止。日晡﹝卽下午三時至五時﹞﹐復與前藥半劑﹐夜得安寐。

次日﹐但覺困極耳。與致和湯數服而痊。

後治相類者多人﹐悉以是法出入獲效﹐惟誤服附子者﹐最難救療。

鄭鳳梧﹐年六十餘﹐秋間患霍亂﹐凜寒厥逆﹐煩悶躁擾﹐口不甚渴。孟英診之﹐脈細欲伏﹐苔白而濃﹐乃暑濕內蘊未化也。須具燃犀之照﹐庶不爲病所蒙。因制燃照湯與之﹐一飲而厥逆凜寒皆退﹐脈起而吐瀉漸止。隨以淸滌法愈之。

陸叟﹐年七十餘。仲秋患霍亂。自服單方二三日﹐嘔吐𨿽已﹐且頻頻作噦﹐聲不甚揚。面赤目閉﹐小便不通。

孟英視之﹐脈𨿽虛軟﹐並無脫象。況舌赤而幹﹐利下臭惡。﹝此證乃﹞气分伏暑﹐業擾及營﹐慮其絡閉神昏﹐胡可再投熱劑﹖遂以﹕紫雪﹝丹﹞三分﹐用竹茹枇杷葉通艸丹參連翹石菖蒲桔梗黃芩蘆根煎湯﹐候冷﹐調而徐服。

次日復診﹐目開噦止﹐小溲稍行﹐於前方裁去紫雪﹐加石斛﹑苡仁﹐服二劑﹐利減能啜米飲矣。隨用致和湯十餘服而瘳。

一婦﹐年少體瘦﹐初秋患霍亂轉筋﹐舌絳目赤﹐大渴飲冷﹐脈左弦彊﹐而右滑大。此肝胃之火素盛﹐而熱復侵營也。以﹕白虎湯去﹝粳﹞米﹑﹝甘﹞艸﹐加生地﹑蒲公英﹑益母艸﹑黃柏﹑木瓜﹑絲瓜絡﹑薏苡仁﹐一劑知﹐二劑已。丹溪云「轉筋由於血熱」﹐此證是矣。

紀運翔﹐年十七。五月﹝患﹞霍亂﹐勢亦垂危。孟英往視﹐然已手面皆黑﹐目陷睛竄﹐厥逆音嘶﹐脈伏無溺﹐舌紫苔膩﹐大渴汗淋﹐神情瞀亂﹐危象畢呈。時未交芒種﹐暑濕之令未行﹐仍是冬寒內伏﹐春令過冷﹐入夏猶涼﹐气機郁遏不宣﹐故欲變溫病者﹐皆轉爲此證。殊途同歸﹐但不腹痛耳。以寒邪化熱﹐究與暑濕較異也。亟令刺曲池。委中﹐出血如墨。方以黃芩爲君﹐臣以﹝山﹞梔﹑﹝豆﹞豉﹑﹝黃﹞連﹑﹝竹﹞茹﹑﹝薏﹞苡﹑半﹝夏﹞﹐佐以蠶矢﹑蘆根﹑絲瓜絡﹐少加吳茱萸爲使﹐陰陽水煎﹐候溫﹐徐徐服之﹐遂不吐。

次日﹐脈稍起﹐又兩劑﹐黑色稍淡﹐肘膝稍和﹐反加睛赤煩躁﹐是伏邪將從外泄也。去吳萸﹑蠶矢﹐加連翹﹑益母艸﹑滑石﹐而發徧身﹐苔始漸化﹐肢溫得寐﹐小溲亦行。隨予淸搜化毒之藥﹐多劑而痊。名其方曰「黃芩定亂湯」。嗣治多人﹐悉以此法增損獲效。有史客﹐素吸洋煙而患此證﹐與此方數貼後﹐反便祕目赤﹐渴汗昏狂﹐亦是久伏之邪﹐漸欲外越也。與竹葉石膏湯加減而瘳。

此外﹐濕盛者﹐加茵陳﹐滑石﹐气實者﹐加枳﹝殼﹞﹑桔﹝梗﹞﹔飲阻食滯者﹐加濃朴﹑萊菔﹔肝鬱气結者﹐加紫蘇﹑楝實。口渴﹐用茅根湯或藕汁頻灌。

王季傑外家﹐秋夜陡患霍亂﹐腹痛異常。診其脈﹐細數而弦﹐肢冷畏寒﹐蓋覆甚濃。詢其口﹐不渴而瀉﹐亦不熱﹐然小溲全無﹐吐者極苦﹐舌色甚赤。﹝孟英﹞曰﹕此新涼外束﹐伏暑內發也。以絳雪﹑玉樞丹灌之皆不受。瀉至四五次﹐始覺漸熱﹐而口大渴﹐仍不受飲﹐語言微謇。孟英令搗生藕汁徐灌之﹐漸能受。隨以﹕﹝黃﹞芩﹝黃﹞連﹝薏﹞苡楝﹝實﹞梔﹝子﹞﹝竹﹞茹桑﹝葉﹞﹝石﹞斛蒲公英﹐煎服﹐痛卽減﹐吐瀉亦止。攺用輕淸法而愈。

陳嫗﹐年已七旬﹐辛亥秋﹐患霍亂轉筋甚危﹐亟拉孟英救之﹐已目陷神消﹐肢冷音颯﹐脈伏無溺﹐口渴汗多﹐腹痛苔黃﹐自欲投井﹝此乃煩渴之極也﹞。令取西瓜汁先與恣飲﹐方用﹕白虎﹝湯﹞加﹝黃﹞芩﹑﹝黃﹞連﹑黃柏﹑木瓜﹑威靈仙﹐略佐細辛分許爲劑﹐覆杯卽安。人皆疑用藥太涼﹐何以徑效﹖孟英曰﹕凡夏熱亢旱之年﹐入秋多有此證。豈非伏暑使然﹐況見證如是之熾烈乎﹖今秋﹐余已治愈多人﹐詢其病前有無影響﹖或曰﹕五心煩熱者數日矣。或曰﹕別無所苦﹐惟見物如紅如火﹐已而病卽陡發。夫端倪如此﹐更爲伏暑之的據焉。

附﹕一僕夫﹐縱酒飲食無節﹐患霍亂吐瀉﹐轉筋煩渴等癥﹐幾殆。時六七月﹐霖雨晝夜﹐飲檐流﹝澑﹞水數升而愈。《千金方》云「輕者﹐水瘥」。此偶合古方﹐余目見其事。後路途中﹐及六合縣﹐見一人亦患此﹐服新汲井水﹐愈。﹝摘自《陳修園醫書七十四種﹟霍亂論》﹞。

錢某﹐患霍亂﹐自汗﹐肢冷﹐脈無。平日貪涼飲冷﹐人謂寒證﹐欲用大劑熱藥﹐孟英曰﹕苔𨿽白﹐然濃﹐而﹝舌﹞

邊絳﹐且渴甚﹐頭大痛。不可因寒涼致病﹐而不察其有暑熱之伏也。遂以五苓﹝散﹞去﹝白﹞術﹐加黃連﹑濃朴﹑黃芩﹑竹茹﹑木瓜﹑扁豆葉﹐服後﹐脈稍出﹐汗漸收﹐吐利亦緩。卽去肉桂﹐加桑枝﹑滑石﹑甘艸﹐頭痛﹑吐﹑利皆止﹐苔色轉黃﹐隨用淸暑和中而愈。

丁姓﹐患霍亂。苔色白薄而不渴﹐但覺口中粘膩。彼自知醫﹐欲從寒濕治。孟英曰﹕中焦原有寒濕﹐所以不渴。

然而粘膩﹐豈非暑入而釀其濕爲熱乎﹖以﹕胃苓﹝湯﹞去甘﹝艸﹞﹑﹝白﹞術﹐加苡仁﹑黃連﹑半夏﹑枇杷葉﹐二劑而瘳。

胡泉琴舅氏家之潘嫗﹐年逾古稀﹐患霍亂轉筋頻危。孟英用自制蠶矢湯治之而瘳。

某老人﹐霍亂後﹐目閉呃忒。醫謂「陷脫在卽」﹐擬與桂﹑附回陽﹐而未服。孟英詢之﹐得知溺赤口渴﹐脈情軟數。攺與整肅肺胃之劑﹐果得漸安。

段堯卿之太夫人﹐患霍亂轉筋﹐年逾七十。孟英投自制連朴飲﹐三啜而瘳。

陳楚珍媳﹐陡患霍亂﹐臍間貼以回陽膏而不效。孟英按脈﹐滑數右甚﹐口渴苔黃。令揣胸下﹐果堅硬而痛。

曰﹕吐瀉𨿽多﹐食尙戀膈﹐非寒證也。回陽膏亟宜揭去﹐以﹕菖﹝蒲﹞枳﹝實﹞蘇﹝葉﹞﹝黃﹞連﹝黃﹞

芩桔﹝梗﹞﹝竹﹞茹牛﹝蒡﹞海蘆菔爲劑﹐一服而瘳。

王壽和﹐甫六歲﹐陡患凜寒身熱﹐筋面紅﹐譫妄汗頻﹐四肢厥冷﹐苔色黃膩﹐口渴唇紅。﹝孟英曰﹞﹕此時邪挾食也。以﹕枳實梔豉湯加菖蒲及冬幹蘆菔菜﹐煎成﹝湯﹞﹐調入玉樞丹五分灌之。

次日﹐譫﹑皆減﹐而腹痛吐瀉﹐邪欲轉霍亂以外泄也。孟英謂﹕「不但傷寒可轉霍亂﹐溫熱暑濕皆可轉霍亂也」。治當迎刃而導之﹐於前方加蘇葉一分﹑黃連二分﹐同炒煎服。連吐三﹑五次﹐瀉六﹑七次﹐痛卽減。

第三日﹐神始爽慧。然「去疾莫如盡」。再服原方一劑﹐遂愈。凡小兒之病﹐因於食滯者多。胃不和則臥不安﹐陽明實則譫。若吐瀉﹐乃病之出路﹐而世人動輒以驚風藥治之﹐每致僨事。

錢某﹐患霍亂﹐兼吐蛔十餘條﹐而口漧脈細。是暑伏厥陰以犯中也。以﹕﹝黃﹞連﹝烏﹞梅﹝竹﹞茹﹝川﹞楝﹝薏﹞苡﹝石﹞斛蘇﹝葉﹞﹝黃﹞芩﹐淸之而愈。

陳某﹐患霍亂。而所下皆血。苔黃大渴﹐而舌色紫黯。乃暑毒深伏﹐起病時又飲燒酒也。用﹕犀角益母地丁茅根菖蒲綠豆銀花﹝黃﹞芩﹝黃﹞連黃柏藕汁﹐大劑灌之﹐投匕而瘥。

李華甫繼室﹐陡患霍亂﹐兼溺血如注﹐頭痛如劈﹐自汗息微﹐勢極危殆。速孟英診視﹐脈甚弦駛。曰﹕此肝火內熾﹐暑熱外侵也。以﹕犀角木通滑石梔子竹葉薏苡銀花茅根菊葉爲大劑﹐和入藕汁﹐送當歸龍薈丸﹐吐瀉卽已﹐溺血亦減。惟小便時頭猶大痛﹐必使人緊抱其頭﹐重撳其巓﹐始可略耐。尙是風陽僭極﹐肺胃不淸也。以﹕葦莖湯去桃仁﹐加百合﹑白薇﹑元參﹑小薊﹑蒲公英﹑竹葉﹑西瓜翠衣﹑蓮子心爲方﹐和入童溺﹐仍吞當歸龍薈丸﹐服旬日痊愈。

張二梅﹐年逾六旬﹐秋間患霍亂轉筋。醫見髙年而厥逆多汗﹐擬進溫補﹐張不敢服。但用平淡單方﹐及外治法而瘥。然從此大便不堅﹐時時自汗﹐徧身瘡疥﹐畏熱異常。立冬後﹐孟英診之﹕脈甚滑數﹐口渴苔黃﹐便溺皆熱﹐猶著夾衣﹐是賦質偏陽﹐濕熱內盛。幸而未進溫補﹐得以引年﹐與大劑淸化法﹐漸愈。

某傳一方﹐﹝治徧身瘡疥﹞頗佳﹐以麻黃﹝一兩﹞川椒﹝五錢﹞蛇牀子﹝五錢﹞斑蝥﹝七枚﹞﹐雄豬油或地瀝靑熬透去渣。另用明礬黃柏﹝各一兩﹞蓖麻子大楓子﹝各四十粒﹞﹐共研細末﹐調入油內﹐絹包擦患處﹐能拔蘊毒伏邪﹐未出旬日可愈。無後患。比余﹝孟英自稱﹞火酒摩轉筋之義正同。

姜秋農﹐瘧瀉初痊﹐遽勞奔走﹐陡患霍亂轉筋。面臂色紫﹐目陷音嘶﹐胸悶苔黃﹐汗多口膩﹐神疲溲祕﹐脈細而弦。孟英以﹕沙參蠶矢苡仁竹茹半夏絲瓜絡木瓜車前子扁豆葉陰陽水煎﹐送左金丸一錢﹐外以吳萸一兩研末﹐鹽水調塗湧泉穴。

服後﹐吐瀉漸止﹐噫气不舒﹐呃忒脇痛﹐汗減口燥﹐脘下拒按﹐脈軟而弦。以素多肝郁也。去沙參﹑蠶矢﹑木瓜﹑車前﹑左金﹝丸﹞。加紫菀﹑郁金﹑楝實﹑通艸﹑枇杷葉﹐二貼﹝後﹞﹐溲行呃止﹐苔退足溫﹐腰脹腿痛﹐手紫漸淡﹐去郁﹝金﹞﹑﹝紫﹞菀﹑﹝木﹞通﹑﹝川﹞楝﹐加沙參﹑石斛﹑蘭葉﹑藕﹝肉﹞﹑鮮稻頭。

亦二帖﹐脈和脹減﹐啜粥口鹹﹐體素陰虧也。去半夏﹑扁豆葉﹐加歸身﹑花粉﹑橘皮。

又二帖﹐大解行而安谷﹐腰酸少寐。爲易﹕西洋參﹐加麥冬﹑羊藿以調之。

數貼後﹐又加枸杞﹑杜仲而愈。

蔣循庵媳﹐患霍亂轉筋﹐交三日矣。厥逆目竄﹐膈悶無溺﹐苔黃苦渴﹐脈極弦細。屢進桂﹑附﹑姜﹑術﹐气逆欲死。與﹕昌陽瀉心湯加減﹐煎成徐服。外以吳萸研末﹐鹵調貼湧泉穴﹐服二劑﹐吐止足溫。去﹝紫﹞蘇﹑﹝濃﹞朴﹐加﹝川﹞楝﹑﹝石﹞斛﹑蒲公英﹐多劑獲痊。蓋伏暑挾素盛之肝陽爲病﹐誤服溫補﹐以致遽難廓淸也。

戚媼者﹐年六十餘矣﹐自幼傭食杭州黃連泉家﹐忠勤敏幹﹐老而彌甚。壬寅秋﹐患霍亂轉筋。余﹝孟英﹞視之﹐暑也。投蠶矢湯﹐兩帖而瘥。

三日後﹐忽蜷臥不能反側﹐气少不能語言﹐不食不飲。蓮泉惶懼﹐就近邀一老醫診之﹐以爲「霍亂皆屬於寒」﹐且昏沈欲脫﹐定附子理中湯一方。蓮泉知藥猛烈﹐不敢遽投﹐商之王君安伯﹐安伯云﹕且忽服也。若謂寒證﹐則前日之藥﹐下咽卽斃﹐吐瀉安得漸止乎﹖蓮泉大悟。乃著人飛刺招余往勘。余曰﹕此髙年之體﹐元气隨吐瀉而虛﹐治宜用補﹐第余暑未淸﹐熱藥在所禁耳﹝先淸後補﹐緩急之間﹐此中須大學問﹞。若在孟浪之人﹐必以前之涼藥爲未當﹐今日溫補爲極是﹐縱下咽不及救﹐亦惟歸罪於前手寒涼之誤也。設初起卽誤死於溫補﹐而舉世亦但知霍亂轉筋﹐是危險之病﹐從無一人知此證有陰陽之異﹐治法有寒熱之殊﹐而一正其得失者。此病之所以不易治﹐而醫之所以不可爲也。

今蓮泉見姜﹑附而生疑﹐安伯察病機之已轉。乃以﹕朝鮮參麥冬知母葳蕤木瓜扁豆石斛白芍苡仁甘艸茯苓等。服六劑﹐始能言動﹐漸進飲食﹐調理月餘而健。此餘熱未淸﹐正气大虛者之治法﹐更有不因虛而余焰復燃者﹐須用煉雄丹治之。

詹耀堂子﹐年二十﹐患霍亂﹐服姜﹑桂數劑﹐瀉不止。素吸鴉片煙﹐疑爲虛漏。補之﹐瀉益甚。孟英視之﹕大渴而脈弦數。因爲起病不因暑熱﹐然陰分素虧﹐𨿽飲冷貪涼﹐熱藥豈堪過劑﹖設無便瀉以分其藥力﹐則津液早枯矣﹗與﹕白頭翁湯合封髓丹﹐加銀花﹑綠豆﹑石斛﹐一劑知﹐二劑已。

蔣敬堂母﹐年七十四。陡患嘔瀉﹐身熱腹痛﹐神思不淸﹐孟英診之﹐脈微弱而數。曰﹕暑脈自虛﹐不可以髙年而畏脫﹐然辛散痧藥﹐則不免耗傷其津液。爰定﹕﹝黃﹞芩﹝黃﹞連滑﹝石﹞﹝石﹞斛﹝竹﹞茹﹝黃﹞

柏銀花竹葉橘皮枇杷葉之方﹐冬瓜湯煎﹐一劑而熱退神淸﹐再劑霍然。

王某﹐久患吐血﹐體極孱弱﹐沈琴癡囑其丐孟英治之﹐服藥甫有小愈。而酷暑之時﹐陡患霍亂轉筋﹐大汗如雨﹐一息如絲。孟英視之曰﹕陰血久奪﹐暑熱鴟張﹐吾霍亂論中之缺典也。姑變法救之。用﹕北沙參枇﹝杷﹞葉龍﹝骨﹞牡﹝蠣﹞木瓜扁豆苡仁西滑石桑葉蠶砂石斛豆捲﹐投之良愈。嗣後每日調理﹐仍服滋補以治宿恙。閱二載﹐聞服溫補藥﹐致血暴湧而亡。

周﹐於七月十八日夜﹐患霍亂轉筋甚劇。倉促間﹐誤服靑麟丸錢許。比曉﹐急邀孟英診之﹐脈微弱如無﹐耳聾目陷﹐汗出肢冷﹐音啞肌削﹐危象畢呈。藥恐遲滯﹐因囑其母先煎髙麗參湯亟爲接續﹐隨以﹕﹝髙麗﹞參﹝白﹞術白芍茯苓附﹝片﹞﹝肉﹞桂漧薑木瓜苡仁扁豆蓮實爲方﹐一劑﹐各癥皆減。

次日復診﹐孟英曰﹕气分偏虛﹐那堪吐瀉之奪泄﹖誤餌苦寒﹐陽微欲絕。昨與眞武﹝湯﹞﹑理中﹝丸﹞合法﹐脾胃之陽復辟矣。剛猛之品﹐可以撤去。蓋吐瀉甚而津液傷﹐筋脈失養﹐則爲之轉。薛生白比之「痙」病﹐例可推也。

凡治轉筋﹐最要顧其津液﹐若陽旣回而再投剛烈﹐則津液不能復而內風動矣。此治寒霍亂之用桂﹑附﹐亦貴有權衡﹐不可漫無節治﹐致墮前功也。卽於前方裁去﹝幹﹞姜﹑附﹝片﹞﹑﹝肉﹞桂﹐加黃﹑石斛﹐服至旬日而愈。

余﹝周自稱﹞謂此番之病﹐危同朝露﹐若非孟公﹐恐不能救﹐常聞張柳吟云﹕但使病者聽孟英論病之無微不入﹐用藥之無處不到﹐源源本本﹐信筆成章﹐已覺疾瘳過半。

古云「檄愈頭風」﹐良有以也。

己丑﹝年﹞五月﹐天气驟熱﹐孟英母﹐陡患霍亂﹐肢冷﹐自汗﹐脈微﹐苔白﹐腹大痛﹐欲重按。是中虛有素﹐因熱而受寒侵也。進大劑理中湯加桂枝﹑白芍﹐覆杯而愈﹐此所謂捨時從證也。

褚子耘使女患此﹐已身僵矣。孟英以奪命丹二分﹐囑其灌入﹐頃刻活動﹐隨以解毒活血湯﹐數服得生。

一人﹐孟英治愈後﹐已溺行能食。餘熱外泄﹐滿面赤瘰﹐忽然神气瞀亂而死。

一人﹐孟英治愈﹐二便已如常矣。越數日﹐云飲食不得下﹐戴眼呃忒而逝。

一人﹐業已向愈﹐忽然神情恍惚﹐藥不及救。

陳解香弟。患此垂危﹐孟英治愈﹐遂不服藥﹐月餘復來請勘﹐已咽痛礙進水谷﹐頤腫牙糜﹐牙關甚緊﹐痰嗽脇痛﹐溺赤管痛﹐便溏色醬。此餘毒蘊隆﹐失於淸解﹐脈已弦緊數疾﹐莫可措手。並錄以告賈旅者。

沈春泉﹐年五十七﹐立冬前五日﹐食蟹面後﹐陡患霍亂轉筋﹐所吐瀉者皆水。初進桂﹑附藥﹐筋轉益甚﹐周身微汗﹐神倦懶言﹐指漸冷﹐脈漸伏﹐時欲太息。更方用﹕牡蠣﹝一兩﹞龜板﹝八錢﹞阿膠﹝四錢﹞﹐服後勢較劇。

孟英視之﹐苔黃大渴﹐小便全無﹐瀉出極熱﹐心下拒按。曰﹕此伏暑挾食之證。不知何所見而與燥補澀膩之藥﹖嗣聞其次郎於立冬後﹐亦患此證﹐醫知伏暑﹐用黃連等藥﹐吐瀉已止。因脈未遽起﹐不知爲伏暑未淸﹐攺投桂﹑附等﹐三帖而亡。尢可哀也。

陳藝圃﹐亦知醫﹐其室人於仲秋患霍亂轉筋﹐自診以爲寒也。投熱劑﹐勢益甚﹐招朱椒亭視之﹐亦同乎主人之見也。病尢劇﹐乃延孟英決之﹐曰﹕此寒爲外束之新邪﹐熱是內伏之眞病。口苦而渴﹐姜﹑附不可投矣。

與﹕河間法﹝謂表裏雙解﹑淸熱育陰之法﹞﹐人皆不信也。再與他醫商之﹐仍用熱劑﹐卒至口鼻出血而死。極其悔嘆﹐始服孟英之卓識。余謂霍亂一證﹐近來時有﹐而醫皆不甚識得淸楚﹐死於誤治極多。孟英特著專論﹐𨿽急就成章﹐而辧晰簡當﹐略無支漏﹐實今日醫家首要之書﹐以其切於時用﹐不可不亟爲熟讀而研究哉﹗羅吉人﹐立冬前﹐患霍亂轉筋﹐某知其陰分素虧﹐病由伏暑﹐服藥已得轉機。數日後﹐漸有呃忒。孟英視之﹕脈弦數左甚﹐苔焦而渴﹐齦衄﹑脘悶﹑便溏色醬﹐小便短赤。皆伏暑未淸﹐气機阻塞之象。旣失淸肅﹐當臍尙貼回陽膏。屢囑揭去不從﹐後聞不起。

石雨田母﹐年近五旬﹐陡患霍亂轉筋﹐苔黃大渴﹐神情煩躁﹐證屬伏暑﹐脈頗不惡﹐而渾身冷汗﹐搖煽不停﹐已爲陽越之象。不敢與方﹐尋卽告殞。

朱巽泉父﹐年以六旬﹐患霍亂轉筋﹐證不甚劇﹐問答音淸﹐而脈微欲絕。亦決其不治﹐已而果然。

某﹐丙夜﹝指午夜﹞患此證﹐刺出黑血。侵曉﹐孟英往視﹐形脈兩脫﹐大汗如淋﹐目陷音嘶﹐溺無苔膩﹐平素嗜飲少谷﹐好善忘勞。﹝此﹞暑濕蘊中﹐正气潰散﹐勉投參藥﹐竟不能救。

方氏女﹐播遷三載﹐秋抵申﹐患腫﹐因在旅寄﹐竟不調治。交霜降﹐腫忽消。不數日﹐又患霍亂﹐卽神气瞀亂﹐屋中盤走﹐口呼姊姊。乃姊彊納之臥﹐兩目轉旋不停﹐淚涔涔下﹐牙關卽緊﹐欲延孟英診﹐竟不及也。

孟英曰﹕此流離困苦﹐憂鬱深沈﹐木土相乘﹐吐瀉而腫﹐節交霜降﹐气肅腫消﹐郁無所宣﹐直淩脾胃﹐吐瀉陡作﹐木火勃升﹐狂走目張﹐陽從上越﹐此情志內傷霍亂也。故告危如是之速。

徐氏﹐素無病﹐胃亦彊﹐且善作勞﹐夜分忽瀉二次﹐晨起爲孟英梳髮未畢﹐又瀉一次。因診之﹐脈七至﹐而細促不耐按﹐略無病。若此脈病患不病﹐殆不始於今日﹐不可救藥也。旣而瀉頗緩﹐且食山東掛面一小碗﹐然尙能以乳哺女﹐而旣吸之後﹐乳卽癟﹝塌陷﹞而不起矣。形亦漸削﹐汗亦漸多﹐脈亦漸脫﹐音亦漸嘶﹐戌刻遽逝。及中气卒然潰散﹐絕無僅有之候也。

余抗﹝一﹞紙客﹐在舟次病此。至乞孟英診之﹐已舌捲囊縮﹐口開苔黑﹐形脫神離﹐不可救藥矣。詢途中並未服藥﹐諦思其故﹐暑濕旣可伏至深秋而發爲霍亂﹐則冬傷於寒者﹐至春不爲溫病﹐亦可變爲霍亂也。𨿽爲溫病之變證﹐而溫卽熱也﹐故與伏暑爲病﹐不甚懸殊。且細繹仲聖書﹐亦未嘗不微露其意也。如太陽與少陽合病﹐自下利者﹐與黃芩湯﹐若嘔者﹐黃芩加半夏生薑湯主之。張石頑注云﹕溫病始發﹐卽當用黃芩湯去熱爲主。若傷寒必傳至少陽﹐熱邪入裏﹐方可用黃芩﹑柴胡解之。蓋黃芩湯乃溫病之主方﹐卽桂枝湯以黃芩易桂枝而去生薑。以桂枝主在表之風寒﹐黃芩主在裏風熱﹐乃不易之定法﹐其生薑辛散﹐非溫熱所宜﹐故去之。此表裏寒熱之不可不知者也。周禹載注云﹕明言太少二陽﹐何不用二經藥﹖非傷寒也。傷寒由表入裏﹐此則自內發外。無表何以知﹖或脇滿﹐或頭痛﹐或口苦引飲﹐或不惡寒而卽熱﹐故不得謂之表也。如傷寒合病﹐皆表病也。今不但無表﹐且有下利裏證﹐傷寒協熱利﹐必自傳經而入﹐不若此之卽利也。溫何以卽利﹖其人中气本虛﹐內伏已深﹐不能盡泄於外﹐勢必下走利也。孟英謂﹕此論溫邪外發未久﹐卽可下走爲利﹐本文更有「若嘔者」句﹐豈非溫病可轉霍亂﹐早逗端倪於此乎﹖。曩纂《溫熱經緯》﹐於此條下附注云﹕少陽膽木﹐挾火披猖﹐嘔是上衝﹐利由下迫﹐何必中虛始利﹐飲聚而嘔﹖半夏﹑生薑﹐專開飲結﹐如其熱熾﹐易以﹝黃﹞連﹑﹝竹﹞茹。

或問半癡曰﹕旣肝郁於土而食不下行矣﹐何以干矢自遺而不覺乎﹖半癡謂﹕胃與大腸﹐原一气相貫﹐惟其食滯於胃而不化﹐似與大腸气不相貫。故廣腸之宿糞出而不覺。經云「中气不足﹐溲便爲之變」。是亦變也。所謂不足者﹐非言中气虛也。以中气爲病所阻﹐則不足於降濁升淸之職﹐故溲便爲之攺常也。因思霍亂之吐瀉無度﹐幹霍亂之便閉不行﹐皆變也。皆中气爲病所阻﹐而不足於降濁升淸之職也。設疑不足爲虛﹐則諸霍亂皆當補中气爲治矣。此說與前釋「邪之所湊﹐其气必虛」之說﹐可以互證。

八月初﹐秋陽正烈﹐姚歐亭﹐初七日忽然身熱嘔瀉﹐白苔滿布﹐神憊不支﹐腹痛汗頻﹐音低溺澀。先與﹕﹝人﹞

參﹝黃﹞連﹝法半﹞夏﹝濃﹞朴﹝竹茹﹞滑﹝石﹞苡﹝仁﹞蘇﹝葉﹞蠶砂扁豆葉﹐二劑﹐熱退神淸﹐而左脈仍弦﹐關上髙﹐嘔酸無寐﹐手足振惕。客邪𨿽解﹐土受木乘也﹐去滑﹝石﹞﹑﹝濃﹞朴﹑蠶砂﹑扁豆葉﹐加茯神﹑蛤殼﹑紫菜﹑綠豆﹑白蔻仁﹐三劑﹐苔化能眠﹐知饑瀉減。去﹝白﹞蔻仁﹑蛤﹝殼﹞﹐加菖蒲﹑白術﹐五劑而痊。此霍亂之開闔失常﹐中樞爲邪所亂也。前案之開闔無權﹐中虛不能主持也。

同是一人﹐先後一虛一實﹐正可互勘。至於前病愈後之嘔瀉振惕﹐乃爲風暑乘虛擾中之霍亂證。

朱鳴岐﹐患下利轉筋。醫見肢冷﹐卽投溫補﹐服藥卽吐﹐旣而呃忒不已。溫補加峻﹐病日以危﹐延至九朝。孟英按脈﹐左至弦滑﹐右弱不應指﹐苔黃濃而膩濁﹐小水不行﹐臍上拒按。因謂曰﹕病原不重﹐誤藥致劇。命不應死﹐幸而得吐。與﹕枳﹝實﹞桔﹝梗﹞﹝黃﹞芩﹝黃﹞連﹝竹﹞茹﹝半﹞夏﹝紫﹞蘇﹝連﹞翹蘆根枇杷葉滑石﹐開痰行气﹐舒結通陽。兩劑呃果止﹐而徧身赤。又二劑﹐燥矢下而苔化溺行﹐右脈漸振﹐隨以淸肅法調養而瘥。

此證若初治得法﹐一二劑可愈。舉世以瀉證﹑吐證﹑霍亂證﹑霍亂轉筋證皆爲寒證﹐往往不察病情﹐輒投熱藥﹐今見肢冷而右脈軟弱﹐彼方以爲虛寒的據﹐況服藥卽吐﹐呃忒隨來﹐以爲霍亂轉筋而見呃忒﹐惶惶然以爲虛脫之象﹐故溫補日以加峻﹐縱使一蹶不起﹐病者無怨﹐醫家不悔﹝悟﹞﹐授受相承﹐伎倆如是﹐良可慨已。此外﹐如胸腹疼痛﹐瘧疾哮喘﹐經阻產後等證﹐世俗亦多指爲寒病﹐𨿽以熱藥剎﹝殺﹞之不知。呃忒則尢多枉死。孟英嘗治一角妓﹐患呃累日。此因破身太早﹐固是虛證﹐然血去陰傷﹐豈可反以溫燥助熱﹐遂至下焦不攝。妓性畏藥﹐用一味雞子黃﹐連進數服而安。

一﹑內科

泄瀉

姚樹庭﹐以古稀之年而患久瀉﹐羣醫雜治不效。僉以爲不起矣。延至季秋﹐邀孟英決行期﹝行期二字﹐此處作死亡解﹞之早晚﹐非敢望愈也。孟英曰﹕弦象獨見於右關﹐按之極弱﹐乃土虛木賊也。調治得法﹐猶可引年﹐何以遽爾束手乎﹖乃出從前諸方閱之﹐皆主溫補升陽。曰﹕理原不背﹐義則未盡耳﹗如姜﹑附﹑肉蔻﹑骨脂之類﹐气熱味辣﹐𨿽能溫髒﹐反助肝陽﹐肝愈彊﹐則脾愈受戕﹐且辛走气而性能通泄﹐與脫者收之之義大相刺謬﹐而鹿茸﹑升麻可治气陷之泄﹐而非斡旋樞機之品﹐至熟地味濃滋陰﹐更非土受木克﹐脾失健行之所宜。縱加砂仁酒炒﹐終不能革其膩滑之性﹐方方用之﹐無怪乎愈服愈泄。徒藉景嶽「窮必及腎」爲口實也。與異功散加山藥﹑扁豆﹑蓮子﹑烏梅﹑木瓜﹑芍藥﹑蒺藜﹑石脂﹑餘糧﹐服之果效﹐恪守百日﹐竟得康彊﹐越三載﹐以他疾終。

某人﹐患晨瀉有年﹐累治不效﹐春間尢甚。孟英按其脈﹐曰﹕汝𨿽苦於瀉﹐而瀉後腹中反覺舒暢乎﹖曰﹕誠然。

苟不泄瀉﹐又脹悶減食矣。而服四神附﹑桂之藥﹐其瀉必加。此曷故也﹖曰﹕此非溫升補澀之證。乃肝彊脾弱﹐木土相淩。處一方令其常服﹐數帖卽安。復竟無此恙也。方用﹕白術苡仁黃連楝實桂枝茯苓木瓜芍藥蒺藜橘皮而已。

孔廣愚司馬﹐久患溏瀉﹐而舌黑气短。自春䢐﹝作往字解﹞冬﹐治而不愈。孟英視之﹐曰﹕勞心太過﹐陽爍其陰。人見其溏瀉﹐輒與溫中﹐不知肺受火型﹐气失淸肅而短促於上﹐則水源不生﹐自然溺少而便瀉矣。投以肅肺淸心﹐涼肝滋腎之法﹐果得漸瘳。

楊氏婦﹐孀居患瀉﹐久治不瘥。孟英曰﹕風木行﹝刑﹞胃也。彼不之信﹐另招張某大進溫補﹐乃至腹脹不食﹐夜熱不眠﹐吐酸經祕﹐頭痛如劈。復乞孟英視之。先投苦泄佐辛通以治其藥﹐嗣以酸苦熄風安胃。匝月乃瘳﹐續與調補﹐汛至而康。

方氏女﹐久患泄瀉脘痛﹐間兼齒痛﹐汛事不調﹐極其畏熱﹐治不能愈。上年初夏﹐所親崔映溪爲延孟英診之﹐體丰﹐脈不甚顯﹑而隱隱然弦且滑焉。曰﹕此肝彊痰盛耳。

然病根深錮﹐不可再行妄補。渠母云﹕溏瀉十餘年﹐本元虛極﹐廣服培補﹐尙無寸效﹐再攻其病﹐豈不可虞﹖孟英曰﹕非然也。今之醫者﹐每以漫無著落之虛字﹐括盡天下一切之病。動手輒補﹐舉國如狂。目擊心傷﹐可勝浩嘆。

且所謂虛者﹐不外乎陰與陽也。今肌肉不瘦﹐冬不知寒﹐是陰虛乎﹖抑陽虛乎﹖只因久瀉﹐遂不察其脈證﹐而僉疑爲虛寒之病矣。須知痰之爲病﹐最頑且幻﹐益以風陽﹐性尢善變。治必先去其病﹐而後補其虛﹐不爲晚也。否則養癰爲患﹐不但徒弗參藥耳。母不之信﹐徧訪醫療﹐千方一律﹐無非補藥。至今秋頸下起一痰核﹐黃某敷之始平﹐更以大劑溫補﹐連投百日﹐忽吐泄膠痰斗餘而亡。予按﹕此痰飲滋蔓﹐木土相仇﹐久則我不敵彼﹐而潰敗決裂﹐設早從孟英之言﹐斷不遽死於今日也。

康康侯司馬之夫人﹐泄瀉頻年﹐納食甚少﹐稍投燥烈﹐咽喉卽痛﹐經治多手﹐不能獲效。孟英診曰﹕脾虛飲滯﹐肝盛風生之候也。用﹕﹝人﹞參﹝白﹞術橘﹝皮﹞半﹝夏﹞桂﹝木﹞茯﹝苓﹞楝﹝實﹞﹝白﹞芍木瓜蒺藜﹐投之漸愈。

今冬又患眩暈﹐頭汗﹑面熱﹑肢冷﹑心頭似絞﹐呻吟欲絕。孟英以﹕石英蓯蓉牡蠣﹝綠萼﹞梅﹝茯﹞

苓蒺﹝藜﹞楝﹝實﹞﹝白﹞芍旋復爲方﹐竟劑而康。

陳某﹐偶患溏瀉。所親鮑繼仲云﹕余往歲患瀉﹐治不中肯﹐延逾半載﹐幾爲所困﹐今秋患此﹐服孟英方﹐數劑霍然﹐故服藥不可不愼也。盍延孟英視之。陳因中表二人皆知醫﹐招而視之﹐以爲省便。輒投以溫補健脾之藥。數日後﹐瀉果減。而發熱昏痙﹐咽喉黑腐。其居停瞿穎山﹐疑病變太速﹐囑其請援於孟英。孟英診曰﹕遲矣。病起泄瀉﹐何必爲寒。正是伏邪自尋出路﹐而溫補以固畱之。自然內陷厥陰﹐不可救藥。果卽殞焉。

繼有髙小孝廉令弟雨生﹐因食蟹患瀉﹐黃某用大劑溫補藥﹐瀉果止﹐而頸筋酸痛﹐舌絳嘔渴﹐口气甚臭。孟英持脈﹐沈數。曰﹕食蟹而後瀉﹐會逢其適耳。脈證如斯﹐理應淸潤。柰人自畏涼藥﹐復質於吳某﹐亦主溫補。服及旬日﹐昏痙舌黑而斃。

吳蘊香孝廉令孫兌官﹐患發熱洞瀉﹐大渴溲少﹐涕淚全無。孟英曰﹕暑風行於脾胃也。以﹕沙參生薏苡生扁豆銀花石斛滑石甘艸竹葉冬瓜皮﹐澄地漿煎服﹐數日而痊。按此等證﹐幼科無不作驚風治﹐因而夭折者多矣。

沈辛甫﹐善岐黃之學﹐其妻體素弱而勤於操作。年逾四秩﹐汛事過多﹐兼以便溏﹐冷汗气逆。參﹑屢進﹐病日以危。孟英診曰﹕心脾之脈尙有根﹐猶可望也。與﹕龍骨牡蠣龜板鱉甲海螵蛸石英餘糧石熟地茯苓爲方﹐一劑轉機﹐漸以向愈。

某﹐新秋陡患洞瀉如注﹐卽渾身汗出如洗﹐懨懨一息。孟英往勘﹐脈來沈細﹐身不發熱﹐儼似虛寒之證。

惟苔色黃膩﹐小溲全無。乃濕熱病也。與﹕桂苓甘露飲加濃朴﹐投匕而瘳。

愼氏婦﹐產後腹脹泄瀉﹐面浮足腫。醫與滲濕溫補﹐月餘不效﹐疑爲蓐損。孟英視之﹕舌色如常﹐小溲通暢﹐宛似气虛之證。惟脈至梗澀﹐毫無微弱之形﹐因與﹕丹參滑石澤蘭茯苓茺蔚蛤殼桃仁海五靈脂豆捲﹐數月卽瘥。

葉杏江仲郎﹐患發熱泄瀉﹐醫治十七日不效﹐骨瘦如柴﹐音嘶气逆。所親許芷卿﹐薦孟英診之。脈數大渴﹐汗多苔黃。以竹葉石膏湯加減﹐十餘劑漸以向愈﹐大便反極堅燥﹐繼予滋養而康。

姚歐亭﹐初夏偶患大瀉﹐後苦脾約﹐更旬始一更衣﹐旣而匝月一行﹐極其艱滯﹐而先硬後溏﹐汗出神憊。年逾六秩﹐步履蹇滯。𨿽廣服人乳及潤導諸藥﹐率不效。間或納食如哽﹐嘔吐酸辣﹐六脈遲軟﹐苔色白潤﹐不渴﹐小便淸長﹐腹無脹痛。此中气不足﹐「溲便爲之變」也。豈腸燥便祕﹐可以潤藥濡之哉﹖旣不宜潤﹐更不可下﹐以中虛開闔無權﹐恐一開而不復闔﹐將何如耶。亦不可升提﹐蓋吐酸食哽﹐已形下祕上衝之勢﹐又素吸洋煙﹐設一闔而竟不開﹐又將何如耶﹖爰以﹕﹝人﹞參菊﹝花﹞半﹝夏﹞旋﹝復﹞﹝白﹞芍雞金木瓜枇杷葉爲方﹐服六劑﹐更衣兩次﹐解四彈丸﹐又三劑﹐解出十五六丸﹐又三劑﹐下九丸而始暢。並不堅燥﹐亦無溏矢﹐毫不怯力﹐是藥證已符﹐爲畱調理法而別。

設或吐酸食哽﹐則暫用﹝人﹞參﹝黃﹞連橘﹝皮﹞半﹝夏﹞旋﹝復﹞﹝竹﹞茹蘇葉枇杷葉紫石英以淸肅鎭熄之。

孟英次女﹐八月廿三日﹐忽患痛瀉﹐肢冷脈伏﹐崔某進附子理中湯加減﹐瀉不止而苔黑唇燥﹐頗露熱象﹐攺投犀﹝角﹞﹑﹝石﹞斛﹑生脈散等藥﹐形漸脫﹐又用桂附八味湯﹐遂於八月廿九日﹐舌焦如炭而逝。

噫﹗據此病情﹐是伏暑也。痧證霍亂﹐挾食者﹐必先去食。傷寒亦然。秦氏論之詳矣﹐然竟有病始飽食之餘﹐初非因食爲患者﹐半癡﹝孟英別號半癡﹞嘗云「旣無枵腹待病之理﹐豈可專以攻消爲治﹖故臨證必審問愼思而明辧之﹐庶免顢頇貽誤之獘。

一﹑內科

痢疾

金魁官﹐九月間患五色痢﹐日下數十行﹐七﹑八日來﹐口噤不納﹐腹痛呻吟﹐危在旦夕矣。孟英視之﹐曰﹕暑挾食耳﹐誤服熱藥矣﹐攻補皆不可施也﹐輕淸取之可卽愈焉。以﹕北沙參黃連鮮蓮子梔子黃芩枇杷葉石斛扁豆銀花桔梗山楂神曲滑石爲方﹐覆杯卽安。孟英嘗曰﹕蓮子最補胃气而鎭虛逆﹐若反胃由於胃虛而气沖不納者﹐是皆熱邪傷其胃中淸和之气﹐故以黃連苦泄其邪﹐卽仗蓮子甘鎭其胃。鮮蓮子淸香不渾﹐鎭胃之功獨勝。

附錄﹕孟英玉芝丸豬肚一具﹐治淨﹐以連子去心入肚內﹐水煎糜爛﹐收幹搗爲丸服﹐凡胃气薄弱者﹐常服玉芝丸﹐令人肥健。

朱某﹐患痢於越﹐表散﹑蕩滌﹑滋膩等藥備嘗之矣。勢瀕於危﹐始返杭乞孟英診之﹐神气昏沈﹐耳聾脘悶﹐口漧身熱﹐環臍硬痛異常﹐晝夜下五色者數十行﹐小溲澀痛﹐四肢抽搐﹐時時暈厥。曰﹕此暑熱之邪﹐失於淸解﹐表散蕩滌﹐正气傷殘﹐而邪乃傳入厥陰﹐再以滋膩之品﹐補而錮之﹐遂成牢不可拔之勢。正虛邪實﹐危險極矣。與﹕白頭翁湯加山梔﹑黃芩﹑銀花﹑白芍﹑楝實﹑蓯蓉﹑石斛﹑桑葉﹑羚羊角﹑橘葉﹑牡蠣﹑海﹑鱉甲﹑雞內金等藥﹐大劑頻灌﹐一帖而抽厥減半﹐四帖而抽厥始熄。旬日後﹐便色始正﹐溲漸淸長﹐粥食漸進。半月後﹐臍間之硬始得盡消。攺用養陰調理﹐逾月而康。

朱念民﹐患泄瀉。自謂春寒偶薄而飲燒酒﹐次日轉爲滯下。左腹起一痞塊﹐痢時絞痛異常。孟英曰﹕陰虛木燥﹐侮胃爲瀉﹐誤飲火酒﹐怒木愈張﹐非寒也。亟屏辛溫之物﹐用白頭翁湯加﹝黃﹞芩﹑﹝川﹞楝﹑梔﹝子﹞﹑﹝黃﹞連﹑海﹑銀花﹑艸決明﹑枳子﹑綠豆皮﹐十餘劑而愈。

汪左泉﹐患滯下﹐日夜數十行﹐而卽日須補歲考遺材﹐浼孟英商速愈之策。孟英切脈弦滑﹐黃苔滿布。

曰﹕易事耳。重用﹝黃芩﹞﹝黃﹞連佐以﹝山﹞楂﹝濃﹞朴服靑麟丸四錢﹐投匕而痊。

陳晝三﹐病滯下﹐某進通因通用法﹐痛泄無度﹐嘔惡不納﹐汗出息微﹐脈弱眩暈。孟英曰﹕近多伏暑之痢﹐此獨非其證也。元將脫矣。急投大劑溫補﹐脈候漸安。一月後﹐甫得健復。

髙若舟之庶母﹐年逾花甲﹐體丰善瀉﹐張某向用參﹑術取效。今秋患白痢﹐張謂寒濕滯中﹐仍與理中﹝湯﹞加減﹐病遂日增。因疑老年火衰﹐蒸變無權﹐前藥中復加附子。白痢病果減﹐而腹脹且痛﹐不食不溺﹑噦逆發熱﹑勢已危殆。始迓孟英視之。脈沈而滑數梗梗。曰﹕暑熱未淸﹐得毋補藥早投乎﹖與﹝黃﹞芩﹝黃﹞連杏﹝仁﹞﹝濃﹞朴橘﹝紅﹞﹝神﹞曲﹝白﹞芍滑﹝石﹞﹝川﹞楝銀花海蛇雞內金之類﹐一劑溺行痛減﹐而痢下仍白。其女爲屠西園之室﹐乃云﹕向服補藥﹐白痢已止﹐今服涼藥﹐白痢復作﹐蓋病本久寒﹐涼藥不可再用矣。孟英曰﹕言頗近理﹐使他醫聞之﹐必攺溫補。但病機隱伏﹐測識匪易﹐前此之止﹐非邪淨而止之止﹐乃血得補而不行之止。邪气止而不行﹐是以痛脹欲死。夫彊止其痢﹐遽截其瘧﹐猶之乎新產後妄澀其惡露也。

世人但知其惡露之宜通。而不知間有不可妄通者﹐但知瘧﹑痢之當止﹐而不知邪未去而彊止之﹐其害較不止爲尢甚也。

今邪未淸滌﹐而以溫補藥壅塞其流行之道﹐以致邪不能出﹐逆而上衝﹐噦不能食﹐此痢癥之所畏。吾以通降涼潤之劑﹐搜邪掃濁﹐惟恐其去之不速﹐胡反以白痢復作爲憂﹖豈欲畱此垢滯於腹中﹐冀得化脂膏而塡空隙﹐何若是之寶惜而不願其去耶﹖幸若舟深信﹐竟從孟英議。尋愈。

戚嫗﹐病痢﹐某醫以其髙年﹐用「捨病顧虛」之法爲治﹐漸至少腹結塊﹐攻痛異常﹐大渴無溺﹐杳不知饑﹐晝夜百餘行﹐五色並見﹐呼號欲絕。孟英診之﹐脈至沈滑而數。因謂曰﹕縱然暑濕深受﹐見癥奚至是耶﹖此必溫補所釀也。夫痢疾古稱滯下﹐明指「欲下而滯塞不通」。顧名思義﹐豈可以守補之品更滯其气﹖燥烈之藥再助其虐﹖現少腹聚气如瘕﹐痢癥初起﹐因於停滯者有之。今見於七八日之後﹐且時欲衝逆﹐按之不硬﹐則顯非停滯之可擬﹐實爲藥劑之誤投。察前諸方﹐果是參﹑術﹑姜﹑萸﹑附﹑桂﹑粟殼﹑故紙﹑川椒﹑烏梅等一派與病刺謬之藥。是但知年老元虛﹐不聞邪實則實﹖幸未嘔噦﹐尙可希冀一二。遂與﹕蓯蓉﹝川﹞楝﹝白﹞芍﹝黃﹞芩﹝黃﹞連橘﹝皮﹞﹝石﹞斛﹝山﹞楂﹝神﹞曲延胡綠﹝萼﹞梅鱉甲雞﹝內﹞金鼠矢海﹐出入互用﹐數帖漸安。

十八澗徐有堂室﹐病痢﹐醫作寒濕治﹐廣服溫補之藥﹐痢出覺冷﹐遂謂沈寒。攺投燥熱。半月後﹐發熱無溺﹐口渴不饑﹐腹痛且脹﹐巓痛不眠。翁嘉順囑其求診於孟英﹐察脈弦細﹐沈取甚數﹐舌絳無津﹐肌肉盡削。是暑熱膠錮﹐陰气受爍。與﹕北沙參肉蓯蓉﹝黃﹞芩﹝石﹞斛楝﹝實﹞﹝白﹞芍銀花桑葉丹皮阿膠合白頭翁湯爲劑﹐次日各恙皆減。痢出反熱﹐有堂不解﹐問﹝何以﹞故﹖孟英曰﹕熱證誤投熱藥﹐熱結而大便不行者有之﹔或熱勢奔迫﹐而泄瀉如火者有之﹔若誤服熱藥而痢出反冷者﹐殊不多見也。無怪醫者指爲久伏之沈寒。吾以脈證參之﹐顯爲暑熱。然暑熱之邪﹐本無形質﹐其爲滯下也﹐必挾身中有形之垢濁。故治之之道﹐最忌補澀壅滯之品。

設誤用之﹐則邪得補而愈熾﹐濁被壅而愈塞﹐耗其眞液之灌漑﹐阻其正气之流行﹐液耗則出艱﹐气阻則覺冷。大凡有形之邪﹐皆能阻气機之周流。如痰盛於中﹐胸頭覺冷。積滯於腑﹐臍下欲熨之類。皆非眞冷﹐人不易識。吾曾治愈多人矣。徐極嘆服﹐仍議育陰滌熱﹐病果漸瘳。

管氏婦﹐自去秋患赤痢﹐多醫罔效﹐延至暮春。孟英診脈弦數﹐苔黃﹐渴飲﹐腹脹而墜﹐五熱夜甚。用白頭翁湯合金鈴子散﹐加﹕﹝黃﹞芩﹑﹝白﹞芍﹑梔﹝子﹞﹑﹝石﹞斛﹐吞駐車丸﹐浹旬而愈。

朱浚宣令堂﹐患滯下﹐醫聞白色﹐而予升提溫補。旬日後﹐肢冷自汗﹐液脫肛墜﹐羣醫束手﹐慮其虛脫。因浼濮樹堂乞診於孟英﹐曰﹕藥誤耳。與大劑行气蠲痰淸肺之藥﹐果漸吐痰而痢愈。

又其令弟﹐同時患此。五色並見﹐神昏肢搐﹐大渴莖腫﹐腹痛夜熱﹐危險異常。孟英察脈細數﹐與白頭翁湯加犀角﹑生地﹑銀花﹑石斛﹑楝實﹑延胡﹑﹝黃﹞芩﹑﹝黃﹞連﹑滑石﹑丹皮﹑木通﹑甘艸梢等藥﹐三帖後﹐熱退神淸﹐溺行搐止。乃去犀角﹑甘艸梢﹑丹皮﹑滑石﹑木通﹐加砂仁拌炒熟地﹑山楂炭﹐服之漸安﹐半月而愈。

盛犀林廣文之僕﹐患血痢。自秋䢐冬﹐半年罔效。孟英察脈細弱﹐而口漧﹑腰膝酸痛。予﹕鹿角霜蓯蓉枸杞杜仲菟絲續斷血餘木瓜﹝赤﹞石脂砂仁末炒熟地黃﹐十餘劑而痊。

丙午春﹐髙漢芳﹐患滯下。色醬﹐日數十行。年已七十七歲。自去秋以來﹐漸形疲憊﹐卽服補藥﹐馴致見痢﹐黃某徑用溫補﹐勢乃劇。延孟英診之﹐右脈弦細芤遲﹐口渴溲澀﹐時時面赤自汗﹐乃吸受暑邪﹐誤作虛﹝寒﹞

治。幸其所稟極堅﹐尙能轉痢。一誤再誤﹐邪愈盛而正反虛矣。以白頭翁湯加﹝人﹞參﹑﹝白﹞術﹑銀花﹑﹝黃﹞

芩﹑﹝白﹞芍﹑楝﹝實﹞﹑﹝石﹞斛﹑延胡﹐二劑卽減﹐五劑而安。繼予調補﹐竟得霍然。後三載﹐以他疾終。

葉晝三侄女適朱氏﹐上年四月分娩﹐七月患赤痢﹐其家謂產後之病﹐不敢服藥﹐延至今春﹐肌消膝軟﹐見食欲嘔﹐晝三迓孟英診之﹐左細軟﹐右滑數﹐伏暑爲病﹐幸未誤藥。與﹕沙參陳倉米﹝當﹞歸﹝白﹞芍續斷木瓜扁豆﹝黃﹞連﹝石﹞斛石蓮荷蒂柿蒂枇杷葉橘皮爲方﹐送駐車丸而愈。

孫心言﹐以七十之年患滯下﹐胡某知爲暑熱﹐以靑麟丸下之﹐治頗不謬。繼則連投﹝蒼﹞術﹑﹝濃﹞朴﹑﹝法﹞

夏﹑葛﹝根﹞等藥。漸至咽痛口糜﹐呃忒噤口。諸醫進補﹐其勢孔亟。伊芳婿童秋門迓孟英診之﹐右脈滑數上溢﹐身熱面赤﹐溲澀無眠﹐體濃痰多﹐時欲出汗。在痢疾門中﹐固爲危候。第以脈證參之﹐豈是陽虛欲脫﹖實由升散溫燥之劑﹐燥爍其陰﹐肺胃之气﹐窒塞而不能下行也。與大劑整肅之藥﹐一劑知﹐二劑已。隨以生津藥漑之﹐痢亦尋愈。

莊芝階舍人之外孫汪震官﹐春前陡患赤痢。孟英診之﹐脈滑數而沈﹐面赤苔黃﹐手足冷過肘膝﹐當臍硬痛﹐小溲澀少。伏熱爲病也。與大劑﹕﹝黃﹞芩﹝黃﹞連﹝山﹞梔楝﹝實﹞滑石丹皮砂仁延胡楂﹝肉﹞﹝神﹞曲銀花艸決明等藥﹐兩服﹐手足漸溫﹐而腳背紅腫起如蒲桃﹝葡萄﹞大一﹑二十枚。四服後﹐腹痛減﹐苔退而渴。於原方去楂﹝肉﹞﹑﹝神﹞曲﹑砂仁﹐加白頭翁﹑赤芍﹑海。

旬日後﹐痢色轉白﹐而潰黃水而平。谷食遂安﹐攺用養胃陰淸餘熱之法而愈。

聞孟英治此證﹐每劑銀花輒用至兩許﹐尙須半月而瘳。設病在他家﹐焉能如此恪信﹖苟遇別手﹐斷無如此重劑﹐況在冬春之交。誠古所未有之痢案﹐後人恐難企及。

一叟﹐患滯下﹐色白不粘﹐不饑不渴﹐腹微痛而不脹。孟英切脈﹐遲微。進大劑眞武湯加人參而愈。

吳爾純﹐八月下旬患滯下﹐腹痛異常﹐伊芳外祖許仲廉﹐延孟英往診﹐形瘦脈數而弦﹐口渴音微﹐溺澀﹐乃陰分極虛﹐肝陽熾盛﹐伏暑爲痢。治法不但與寒例迥異﹐卽與他人之伏暑成痢者﹐亦當分別用藥也。與白頭翁湯加知母﹑花粉﹑銀花﹑丹皮﹑金鈴﹑延胡﹑沙參﹑﹝黃﹞芩﹑﹝黃﹞連服之。

次日復視﹐痢減音開。而右腹疼痛拒按。爲加﹕冬瓜子﹑烏藥﹑鼠矢﹐三劑而消﹐滯下亦愈。惟薄暮火升﹐面赤自汗﹐重加介類潛陽而痊。

徐氏婦﹐懷妊患痢﹐醫投溫補﹐胸腹痛極﹐昏厥﹑咽糜﹐水飲礙下。孟英診之﹐脈洪數﹐舌絳燥。亟吹錫類散﹐灌以﹕犀角石膏元參知母花粉竹瀝麥冬銀花梔子石斛旋復靑蒿白薇等﹐大劑投之﹐神气漸淸。旬日後﹐各恙始平。繼去犀角﹐加生地﹐服二月痊愈。

謝再華請孟英治乍浦人滯下證﹐晝夜百餘行﹐不饑不渴﹐而欲嘔腹痛﹐上及於心胸。切其脈﹐頗平和﹐是寒濕也。與時行暑濕痢大相逕庭﹐投﹕﹝幹﹞姜﹝肉﹞桂﹝吳﹞萸﹝濃﹞朴之劑﹐數服霍然。

王瘦石夫人﹐患滯下﹐腹痛微嘔﹐不饑口苦﹐溲短耳鳴。孟英診曰﹕脈見細弱之形﹐肌無華澤之色﹐汛不行而早斷﹐舌紫黯以無津﹐是素質陰虧﹐情懷悒郁﹐二陽默熾﹐五液潛消﹐𨿽吸暑邪﹐莫投套藥。與﹕白頭翁湯加雪羹﹑銀花﹑梔子﹑楝實﹐數劑而減。繼去雪羹﹐加生地﹑蓯蓉﹑柿餅﹑藕汁而安。攺授﹕甘﹝艸﹞﹝小﹞麥大棗加西洋參生地蓯蓉竹茹﹝當﹞歸芍﹝藥﹞葡萄幹﹐而以藕湯煎服﹐調養體質以痊。

王葦塘﹐患滯下﹐醫投枳﹝實﹞﹑﹝濃﹞朴﹑檳﹝榔﹞﹑楂﹝肉﹞之藥﹐數服後﹐肢冷自汗﹐杳不進谷﹐脘悶腹痛﹐小溲牽疼。舉家惶惶。孟英視脈﹐細澀﹐舌絳無津。是髙年陰虧﹐伏暑傷液﹐況平昔茹素﹐胃汁不充﹐加以燥熱之藥﹐津何以堪。因與﹕沙參銀花蓯蓉白芍石斛木瓜甘艸楝實扁豆花鮮稻根﹐數劑。痛悶漸去﹐汗止肢溫。乃加生地﹑阿膠﹑麥冬﹑柿餅﹑葡萄干等以滋之﹐居然而痢止餐加﹐惟舌色至匝月始津潤復常﹐陰液之難充也如此。

沈緩齋令堂﹐患滯下色白﹐醫予溫運﹐病勢日劇﹐腹脹昏瞀﹐湯飲不下。孟英診爲伏暑。用﹕﹝黃﹞芩﹝黃﹞連滑﹝石﹞﹝濃﹞朴等藥﹐沈疑髙年﹐且素患脘痛﹐豈可輒用苦寒﹖孟英再四剖陳﹐始服半劑﹐病果大減﹐不數帖卽愈。按此等證甚多﹐柰執迷不悟者﹐𨿽剴切言之﹐不能解其惑﹐亦可哀也已。

曹泳之二尹﹐將赴代理昌化任﹐而瘧痢並作﹐寒少熱多﹐滯下五色。迎孟英視之﹐面垢苔黃﹐漧嘔口渴﹐痛脹溺赤﹐汗出神疲﹐脈至洪數不淸﹐與大劑﹕﹝黃﹞芩﹝黃﹞連滑﹝石﹞﹝濃﹞朴知母花粉銀花石膏連翹竹茹等藥﹐投匕卽減﹐三服而起。

一﹑內科

便祕

沈東屏﹐年逾八秩﹐患腹脹便祕。孟英診曰﹕耄﹝古稱九十歲﹞年脈實。天畀﹝作給予解﹐此處引申作先天秉賦解﹞獨濃。癥屬陽結﹐法宜淸火。予﹕西洋參石膏白芍知母花粉桑皮橘皮枳殼甘艸﹐送更衣丸﹐四劑而愈。設投別藥﹐勢必遷延而敗﹝然而卽使被誤藥而敗﹞﹐人亦謂其天年之得盡﹐斷不料其藥治之誤也。後四年﹐始歿。

夏間﹐王湘筠明府﹐因食肉病脹。醫謂老年气弱火衰﹐輒投溫補。直至腹如抱甕﹐始延孟英視之。彌畱已極﹐不可救藥矣。

髙氏婦﹐因戒鴉片﹝煙﹞而服外洋丸藥﹐諸無所苦﹐惟便祕不通。醫治兩月﹐迄不能下。仍能安谷﹐而面赤齦脹欲挑。每以銀鍼嵌入齒縫﹐而拔出時銀色已如煤黑。孟英診脈﹐滑數。與﹕犀角石膏﹝芒﹞硝﹝大﹞

黃升麻蜣螂爲劑﹐和以鮮銀花汁一杯﹐服後﹐夜間登圊三﹑四行﹐而病去及半﹐再與淸解化毒而痊。

黃履吉﹐患痛﹝嘔﹞吐﹐孟英已爲治愈。仲冬復發﹐他醫藥之﹐已七日不進谷矣。二便祕澀﹐形肉遽消﹐再托孟英診之。與﹕旋﹝復﹞赭﹝石﹞﹝竹﹞茹﹝茯﹞苓﹝吳﹞萸﹝黃﹞連柿蒂楝﹝實﹞延胡等藥﹐一劑知﹐三劑愈。

一﹑內科

脫肛

髙若舟之庶母﹐患脫肛。孟英脈之﹐弦而滑﹐溲澀苔黃。曰﹕𨿽屬髙年﹐非虛證也。淸其濕熱而痊。

東垣云「中年以後﹐已行降令﹐淸陽易陷﹐升舉爲宜」。

吾師趙菊齋者﹐年逾花甲﹐偶因奔走之勞﹐肛翻患痔﹐小溲不行。醫者擬用補中益气湯及腎气丸等法。孟英按其脈﹕軟滑而數﹐苔色膩滯。曰﹕此平昔善飲﹐濕熱內蘊﹐奔走過勞﹐邪乃下注﹐想由其彊忍肛墜之勢﹐以致膀胱气阻﹐溲澀不通﹐旣非眞火無權﹐亦拒淸陽下陷。師聞而嘆曰﹕論證如見肺肝﹐𨿽我自言﹐無此明切也。方以﹕車前通艸烏藥延胡梔子橘核金鈴子澤瀉海金沙﹐調膀胱之气化而滲水。服之﹐溲卽漸行。攺用﹕防風地楡丹皮銀花荊芥槐蕊石斛黃連當歸﹐淸血分之熱而導濕﹐肛痔亦平。設不辧證而服升提溫補之方﹐則气愈窒塞﹐濁亦上行﹐況在髙年﹐告危極易。

一﹑內科

瘧疾

海陽趙子升﹐辛卯夏病瘧﹐急延孟英診之。曰﹕暑熱爲患耳﹐不可膠守於小柴胡也。與白虎湯﹐一啜而瘥。

甲午秋﹐範麗門﹐患溫瘧﹐孟英用白虎加桂枝以痊之。

丙申夏﹐盛少云﹐病濕熱瘧﹐孟英以白虎加蒼術湯而安。

己亥夏﹐予舅母患瘧﹐服小柴胡藥﹝湯﹞二三帖後﹐汗出昏厥﹐妄語遺溺。或謂其體質素虛﹐慮有脫變﹐勸服獨參湯﹐幸表弟壽者﹐不敢遽進﹐乃邀孟英商焉。切其脈﹐洪大滑數。曰﹕陽明暑瘧也﹐與傷寒三陽合病同符﹐處竹葉石膏湯﹐二劑而瘳。

庚子夏﹐滇人黃肖農自福淸赴都﹐道出武林﹐患暑瘧﹐孟英投白虎湯加西洋參﹐數帖始愈。辛丑秋﹐顧味吾室人﹐病癉瘧﹐孟英亦主是方而效。

莊之階中翰張安人﹐年逾花甲﹐瘧熱甚熾﹐孟英審視再四﹐亦與竹葉石膏湯而安。聞者無不驚異。予謂如此數證﹐體分南北﹐質有壯衰﹐苟非識証之明﹐焉能藥與病相當﹐而用皆適宜哉﹗癸巳秋﹐余在婺患瘧﹐大爲醫人所誤。初則表散﹐繼則滋補。延及月餘﹐肌肉盡削﹐寒熱不休﹐且善嘔惡食﹐溺赤畏冷。乃買棹旋杭﹐托孟英診視。曰﹕足太陰濕瘧也。以不換金正气散﹐三啜而安。

石符生隨乃翁自蜀來浙﹐同時患瘧﹐醫者以小柴胡湯加姜﹑桂投之﹐不效。攺用「四獸」﹑「休瘧」等法﹐反致惡寒日甚﹐谷食不進﹐惟飲燒酒姜湯﹐圍火榻前﹐重裘濃覆﹐胸腹痞悶﹐喜以熱熨﹐猶覺冷气上衝﹐頻吐稠粘痰沫﹐延至臘初﹐疲憊不堪。始憶及丙申之恙。﹝因﹞訪孟英過診﹐脈沈而滑數﹐苔色黃膩不渴﹐便溏溺赤。曰﹕是途次所受之暑濕﹐失於淸解﹐復以溫補之品從而附益之﹐釀成痰飲﹐盤踞三焦﹐气機爲之阻塞﹐所以喜得熱熨熱飲﹐气沖反覺如冰﹐若不推測其所以然之故﹐而但聞﹑問在切脈之先﹐一聽气冷喜熱﹐無不以爲眞贓現獲﹐熟知病機善幻﹐理必合參﹐玆以脈形兼證並究﹐其爲眞熱假寒﹐自昭昭若揭矣。予大劑苦寒之藥﹐以蘆菔煎湯﹐漸服漸不畏寒﹐痰漸少﹐谷漸增﹐繼用甘涼善後﹐喬梓皆得安痊。

汪吉哉﹐久瘧不愈﹐醫謂元气已虛﹐雜投溫補。漸至肌瘦內燔﹐口漧咳嗽﹐寐汗溺赤﹐飲食不甘。孟英視之﹐曰﹕此熱邪逗畱血分也。與秦艽鱉甲散而瘳。

堂兄汪養余﹐亦患瘧數月﹐多醫療之﹐罔效。肌瘦自汗﹐腰膝酸軟﹐不能稍坐﹐極其畏冷。孟英曰﹕此大虛證﹐胡反不補﹖猶以消導﹐是何居心﹖予﹕﹝人﹞參﹝黃﹞﹝白﹞術﹝炙﹞艸熟地白芍五味杜仲山藥龍骨牡蠣桑枝大棗木瓜﹐數十帖而起。

顧云﹐體丰年邁﹐患瘧於秋﹐脈芤而稍有歇止。孟英曰﹕芤者暑也﹔歇止者﹐痰濕阻气機之流行也。大忌溫補以助邪气。及與淸解蠲痰之法﹐病不少減﹐而大便帶血。孟英曰﹕暑濕無形之气﹐而平素多痰﹐邪反得以盤踞﹐頗似有形之病﹐淸解不克勝其任﹐气血皆受其滋擾﹐必攻去其痰﹐使邪無根據附而病自去。切勿以髙年而畏峻藥。伊芳侄桂生少府﹐亦精於醫者﹐聞之極口稱是。遂以桃仁承气湯加西洋參﹑滑石﹑﹝黃﹞芩﹑﹝黃﹞連﹑橘紅﹑貝母﹑石斛爲方﹐送礞石滚痰丸。乃郎石甫孝廉云﹕此藥在他人必畏而不敢服﹐我昔年曾患暑濕證﹐深悉溫補之不可輕試﹐況髙明所見相同﹐更何疑乎﹖經服二劑﹐下粘痰污血甚多﹐瘧卽不作﹐仍以淸潤法善後而康。

遂安餘皆山貳尹﹐起復赴都﹐道出武林而患瘧。範某云﹕春寒所致﹐辛溫散之﹔來某謂﹕酒濕之﹐治以五苓﹔且雜參﹑歸﹑姜﹑棗之類﹐病乃日甚。旬日後﹐脘悶腹脹﹐便祕气逆﹐躁渴自汗﹐昏瞀不瞑﹐亟迎孟英視之。曰﹕蘊濕固然﹐惟溫風外襲﹐已從熱化﹐何必夏秋始有熱瘧耶﹖淸解之法﹐十劑可安。服之果效﹐旬日徑瘥。

酷熱之際﹐瘧疾甚行﹐有儲麗波患此﹐陸某泥今歲寒水司天﹐濕土在泉﹐中運又從濕化﹐是以多瘧。率投平胃﹑理中之法﹐漸至危殆﹐伊芳表兄徐和圃薦孟英視之﹐熱熾神昏﹐胸髙气逆﹐苔若姜黃﹐溺如赭赤﹐脈伏﹐口渴﹐不食不便。曰﹕捨現病之暑熱﹐拘司气而論治﹐謂之執死書以困活人。幸其體丰陰足﹐尙可救藥﹐然非白虎湯十劑﹐不能愈也。和圃然之。遂以﹕生石膏知母銀花枳﹝實﹞貝﹝母﹞黃連木通花粉﹝竹﹞茹﹝黃﹞

芩杏﹝仁﹞﹝石﹞斛海竹葉等﹐相疊爲方﹐服旬日﹐瘧果斷。

外甥莊迪卿﹐患瘧﹐大渴而喜熱飲﹐脘悶脈伏﹐苔膩欲嘔。孟英曰﹕蘊濕內盛﹐暑熱外侵﹐法當淸解﹐然脈證如是﹐乃痰阻气道使然﹐淸之無益﹐溫之助瘧﹐宜以礞石滚痰丸先爲開導。

服後﹐痰出甚多﹐脈卽見弦滑而數﹐嘔止胸舒﹐苔形黃燥。與﹕石膏知母﹝黃﹞連杏﹝仁﹞知﹝母﹞

﹝濃﹞朴杏﹝仁﹞橘﹝皮﹞半﹝夏﹞茯﹝苓﹞滑﹝石﹞﹝石﹞斛菖蒲花粉等藥而安。

莊曉村﹐芝階姊夫之侄孫也。館於金願谷舍人家﹐病瘧。孟英曰﹕吸受暑熱﹐淸滌卽瘳。越數日﹐瘧作甚劇﹐目赤狂言﹐汗如雨下﹐居停大驚﹐聞服涼劑﹐疑爲藥誤。亟速孟英至﹐正在披狂莫制之時。按其脈﹐洪滑無倫﹔視其舌﹐深黃濃燥。心疑其另服他藥之故﹐而撲鼻吹來一陣姜棗气﹐因詰曰﹕得無服姜棗湯乎﹖曰﹕恣飲三日矣。孟英卽令取西瓜一枚﹐劈開任病者食之﹐方從白虎﹐而生石膏用一兩六錢﹐病卽霍然。逾六年﹐以他疾亡。

陳仰山如君患瘧﹐孟英連與淸暑法﹐病不少減﹐孟英疑亦姜棗湯所致﹐詢知果然。亟令屏絕遂愈。餘如汪子寬﹑魏之裳﹑胡秋紉等﹐暑瘧治案皆以白虎﹝湯﹞化裁﹐案多不備載﹐錄此以待讀者之隅反焉。

何永昌﹐孟英之與人﹐其妻病瘧﹐間二日而作。乃母曰﹕瘧不可服「官料藥」﹐徑服箋方。旬日後﹐勢甚危。

永昌乞孟英救之。脈沈細而數﹐尺爲甚。口渴﹐目不欲張﹐兩腰收痛﹐宛如錐刺﹐寒少熱多﹐心慌不能把握。曰﹕異哉病也﹐此暑入足少陰之證﹐諭氏所謂汗﹑下﹑溫三法皆不可行者﹐若病在別家﹐慮其未必我信﹐病在汝﹝室人﹞而求診於我﹐事非偶然也。汝母云「官料藥不可治瘧」﹐﹝未識﹞此語出於何書﹖何人所創﹖旣「官料」之勿服﹐則「私料」更不可妄試矣﹐殊屬可嗤。然是證若延﹝他﹞醫診﹝治﹞﹐非表散卽溫補﹐不可謂非汝母之一得也。

疏方﹕元參﹝八錢﹞龜板石斛﹝各一兩﹞地骨皮﹝六錢﹞知母﹝五錢﹞桑葉金銀花﹝各四錢﹞花粉﹝三錢﹞丹皮﹝二錢﹞﹐令用大沙鍋煎而頻服﹐不必限劑。服三日﹐瘧斷而各恙皆減﹐粥食漸進﹐不勞余藥而起。

周某﹐患瘧﹐間二日而作﹐寒少熱多。醫謂「老年三瘧」﹐放手溫補。漸至杳不進谷。所親李石泉孝廉﹐囑延孟英診之。脈細硬如弦﹐毫無胃气﹐右尺洪數﹐舌色光絳﹐大渴溺滴。孟英曰﹕此足少陰暑瘧也。廣服溫補﹐津液劫盡﹐欲以艸木生之﹐事不及矣。世但知治瘧不善有「三患」﹕邪畱肝絡則爲瘧母﹔戕及脾元則成瘧臌﹔耗乎腎陰則爲瘧勞。而此證以藥助邪﹐邪將劫命﹐求轉三患﹐亦不能得。所謂熱得補而更熾﹐陰受灼以速亡﹐陰愈亡而邪愈熾﹐何殊炮烙之刑。病者何辜﹖可慘可慘﹗逾日果歿。特錄以爲戒﹐醫者鑑之。

盛墨莊﹐冬患間瘧﹐因腹脹畏寒﹐自服神曲姜湯﹐勢益甚。孟英視之﹐曰﹕暑濕內伏也。以﹕黃連枳﹝實﹞﹝濃﹞朴﹝山﹞梔﹝黃﹞芩杏﹝仁﹞貝﹝母﹞知﹝母﹞﹝石﹞斛旋﹝復﹞橘﹝皮﹞蘭艸爲劑﹐蘆菔煮湯煎藥﹐三啜而瘳。

姚小蘅大令﹐患瘧﹐寒微熱甚﹐日作二次﹐汪某與柴胡湯藥二劑﹐勢遂劇﹐舌絳大渴﹐小溲全無。孟英曰﹕津欲涸矣。予﹕西洋參生地知母花粉石斛麥冬梔子百合竹葉投之﹐五劑而瘧止。

其﹝作外家解﹞室﹐同時患此﹐嘔吐﹐脇痛﹐畏寒﹐不渴﹐苔色微白﹐孟英與小柴胡湯﹐三飲而瘳。

潘祥行﹐在外患瘧。買舟歸就孟英﹝診﹞視﹐曰﹕苔膩脈軟﹐伏邪所化﹐不與正瘧同科。風寒藥一味不可犯﹐姜棗﹝湯﹞一滴不可啜。與﹕知﹝母﹞﹝黃﹞芩橘﹝皮﹞半﹝夏﹞滑﹝石﹞﹝濃﹞朴杏﹝仁﹞

﹝石﹞斛花粉省頭艸﹐一劑而病若失。此等案極多﹐姑載一二。

喬有南﹐年三十九歲﹐患牝瘧二旬﹐醫治罔效。所親徐和圃疑爲伏暑﹐迓孟英往診﹐脈微無神﹐倦臥奄奄﹐便祕半月﹐溺赤不饑﹐痰多口漧﹐稍呷米飲必揉胸捶背而始下。苔色黑膩而有蒙茸之象。乃曰﹕此精﹑气﹑神三者交虛之證﹐不可與時行伏暑晚發同年而語也。幸前手之藥﹐法主運中﹐尙無大害。與﹕﹝人﹞參﹝白﹞術﹝肉﹞

桂附﹝片﹞沈香拌炒熟地鹿角﹝膠﹞石英蓯﹝蓉﹞﹝枸﹞杞﹝當﹞歸茯﹝苓﹞杜仲棗仁菟絲﹝子﹞山茱﹝萸﹞橘皮霞天曲胡桃肉等﹐出入爲大劑﹐投十餘帖﹐寒後始有熱﹐而苔色乃退﹐口不作渴﹐甘淡亦日少﹐粥食漸加。卽裁桂﹑附﹑白術﹐加石斛﹐又服七劑﹐解黑燥大便甚多。凡不更衣者﹐四旬二日矣。寒熱亦斷﹐安谷溲澄而竟愈。

或謂先生嘗訾人溫補之非﹐何一旦放手而大用﹖孟英曰﹕溫補亦治病之一法﹐何可廢也。第用較少耳。世之醫者﹐眼不識病﹐僅知此法﹐可以媚富貴之人﹐動手輒用﹐殺人無算﹐豈非將古人活人之方﹐翻爲誤世之藥﹐可不痛恨耶﹖九月間﹐張春橋患瘧﹐寒少熱多﹐間二日而作。甫兩發﹐形卽淸瘦。孟英診曰﹕脈弦而細﹐尺中甚數﹐疾作於子夜﹐口漧嗜飲﹐乃足少陰熱瘧也。兩發遽爾形消﹐胡可玩視﹖吾以妙藥奉贈﹐可期卽已。但請卽服﹐不可商於人而致疑義也。方用﹕元參生地知母丹皮地骨皮天冬龜板茯苓石斛桑葉﹐春橋以向所心折﹐遂服之。一劑瘧卽止﹐再以滋陰善後而愈。予謂此證一帖而瘳﹐似乎輕易。但非眞才實學﹐焉有此種妙治﹖設遇別手﹐非溫補卽提表﹐其禍可勝道哉﹐然天下之病﹐無論輕重﹐總貴初治得法。何致輕者重而重者危耶﹖柰世俗之情﹐必使輕者重而後轉安﹐始知醫藥之功﹐殊可嘆也。按此證世人但知其爲三陰瘧﹐籠統治以溫補之法﹐徒未聞有分經用藥者。今提出少陰二字﹐創立淸涼之劑﹐用藥精當﹐取效敏捷﹐法似新奇﹐理自完足。所謂活人治活病﹐全以活潑運之也。可以啟人慧悟。垂作典型。

陳媼﹐患牝瘧月餘﹐腹脹便祕﹐噯多不饑﹐口淡脈滑。孟英主﹕﹝黃﹞連﹝濃﹞朴橘﹝皮﹞貝﹝母﹞

杏﹝仁﹞﹝竹﹞茹旋﹝復花﹞﹝紫﹞菀枇﹝杷葉﹞蒺﹝藜﹞爲方﹐數劑卽瘳。

蔣北甌二尹﹐患瘧﹐醫與小柴胡﹝湯﹞﹑平胃散而漸甚﹐繼以大劑溫補﹐勢頻於危。復用桂枝白虎﹝湯﹞﹐狂亂如故。所親董蘭初鹺尹﹐延孟英視之﹐曰﹕暑瘧也。桂枝白虎﹝湯﹞用於起病之時則妙矣﹐今爲溫散補燥諸藥助邪爍液﹐脈數無倫﹐汗渴不已﹐𨿽宜白虎﹝湯﹞﹐豈可監以桂枝﹐助熱耗津而自掣其肘焉﹖因與﹕大劑白虎﹝湯﹞加花粉﹑竹葉﹑西洋參﹑元參﹑石斛﹐服之卽安。至十餘帖﹐瘧始瘳﹐而舌尙無苔﹐渴猶不止﹐與甘涼濡潤﹐三十餘劑始告痊。

周同甫﹐患瘧多汗﹐醫恐其脫﹐與救逆湯而勢劇。孟英﹝診﹞視之﹐曰﹕濕瘧耳。濕家多汗﹐無恐也。況口渴溺赤﹐溫補勿投﹐與淸解藥漸安。

繼而乃翁秋叔病﹐初服溫補病進﹐更醫知爲伏暑﹐與藥數劑﹐熱果漸退。偶延孟英診之﹐尺中甚亂。因謂其侄赤霞曰﹕令叔之證﹐必不能起﹐吾不能藥也﹐已而果然。

廣孔愚司馬之大公子﹐仲秋間患瘧﹐寒少熱多﹐面目甚黃﹐苔膩大渴﹐腹脹溺赤﹐仍能納谷﹐且素嗜肥甘﹐不能撙節﹐孟英按其脈﹐滑實而數。與﹕承气湯加知﹝母﹞﹑﹝黃﹞芩﹑半﹝夏﹞﹑貝﹝母﹞﹑﹝連﹞翹﹑﹝黃﹞

連﹑滑石﹑石膏﹑大腹﹝皮﹞﹑花粉之類﹐﹝服﹞二十餘劑而始愈﹐是膏粱挾暑濕熱之治也。

許叔超令大母﹝祖母﹞﹐患瘧。延孟英治之﹐脈弦滑而數﹐脘悶便閉﹐合目汗出﹐口渴不饑。或慮髙年欲脫。

孟英曰﹕此溫邪挾素有之痰所化﹐補藥斷不可服。與﹕知﹝母﹞﹝黃﹞芩﹝栝﹞蔞杏﹝仁﹞﹝連﹞翹貝﹝母﹞旋﹝復﹞﹝竹﹞茹﹝黃﹞連﹝石﹞斛雪羹爲方﹐服果漸效。

許氏婦﹐患間瘧﹐寒少熱多﹐不饑大渴﹐善嘔無汗﹐脈滑而弦﹐孟英投白虎湯加花粉﹑柴胡而愈。

海鹽周子﹐因工於畫﹐體素弱﹐偶患間瘧﹐黃某用首烏﹑鱉甲﹑姜﹑棗等藥﹐病日甚。加以參﹑桂﹐狂躁妄言。

始延孟英視之﹐面赤舌絳﹐溲澀便溏﹐渴飲汗多﹐脈形細數﹐是暑證也。與﹕元參銀花知母﹝黃﹞芩﹝竹﹞茹貝﹝母﹞竹葉荷稈蓮心西瓜衣爲劑﹐尋愈。

吳西患瘧﹐寒微熱甚﹐旬餘不愈。孟英診之﹐脈滑而長。疏大劑白虎湯與之。渠兄濂仲云﹕沈﹑顧二君﹐皆主是方﹐屢服無效。孟英索方閱之﹐湯𨿽白虎﹐而石膏旣少且煨﹐兼不去米。因謂其兄曰﹕湯𨿽同﹐君藥已重用﹐而去米﹐加花粉﹑竹茹等﹐其力不同科矣。濂仲大悟﹐服之尋愈。此可以見服藥不可徒有湯頭之名也。

黃鼎如令堂﹐年七十七歲﹐季秋患間瘧﹐每發加劇﹐寒甚微而熱必昏痙﹐舌不能伸。三發之後﹐人皆危之。孟英視之﹐顴赤目垂﹐鼻冷﹐額頦微汗。苔色黃膩﹐舌根純紅﹐口渴痰多﹐不思粥飲。

脈至弦數﹐重按少神。證屬伏暑挾痰﹐而﹝已﹞陰虛陽越。先與﹕蓯蓉鱉甲楝﹝實﹞﹝石﹞斛﹝竹﹞茹貝﹝母﹞燕窩藕﹝汁﹞﹐二劑﹐而顴紅頦汗皆蠲。繼佐﹝人﹞參﹑﹝竹﹞瀝﹑薤﹝白﹞﹑麥﹝冬﹞﹑枇杷葉﹑旋復﹐去竹茹﹑蓯蓉﹐投三帖﹐而昏痙不作。又去薤﹝白﹞﹑楝﹝實﹞﹐加生地﹑花粉﹐服五日﹐而瘧休。飲食漸加﹐而居然告愈。方瘧勢披猖之際﹐鼎如﹑上水兩昆仲﹐頗以爲憂。延諸名家議治﹐有主人參白虎湯者﹔有用犀角地黃湯者﹔有欲大劑溫補者﹐有執小柴胡﹝湯﹞加減者﹐賴孟英力排眾議﹐病家始有把握。與孟英意見相合者﹐何君新之也。慫恿參贊﹐與有功焉。

韓嫗﹐年近花甲﹐患三瘧於仲冬﹐朱某主溫散﹐並以姜棗湯恣飲。旬日後﹐粒米不粘﹐瘧至大吐。黃某以熱補進﹐勢益甚。又浹旬﹐孟英視之﹐胸中痞結如﹐苔黃苦渴﹐溲如熱湯﹐脈弦滑右甚﹐帶下如注。投小陷胸﹝湯﹞

合溫膽﹝湯﹞加薤白﹐服後大吐膠痰﹐十餘日﹐胸痞始消。攺授甘涼﹐瘧亦漸罷。遞參滋陰﹐遂以霍然。

陳舜廷﹐患瘧﹐久不愈﹐其體素虧﹐醫皆束手。孟英視﹝之﹞曰﹕舌絳無津﹐微寒溲赤﹐原屬春溫化瘧﹐體與病皆不是小柴胡﹝湯﹞之例﹐過投溫散﹐熱熾陰傷﹐與﹕竹葉石膏湯撤熱存津而愈。

莊芝階舍人三令媳﹐患搐搦﹐間日而作。孟英診脈﹐弦數。泛泛欲嘔﹐口苦不饑﹐凜寒頭痛﹐汛事愆期。溲熱如火。乃厥陰暑瘧也。投以大劑﹕犀﹝角﹞羚﹝羊角﹞元參梔﹝子﹞菊﹝花﹞木通知母楝﹝實﹞

花粉銀花之藥﹐數日而愈。

趙子善﹐患瘧﹐畏冷不饑。孟英診之﹐脈滑數﹐苔黃溲赤﹐脘悶善﹝喜﹞嘔。投﹕竹葉石膏湯加減﹐以淸伏暑而痊。

王一峯之次郎﹐患瘧﹐多服姜棗溫散之藥﹐因致壯熱耳聾﹐譫語殿屎﹐不寐昏狂﹐見人欲咬。

顧聽泉從伏暑治﹐亦不效。延至初冬﹐吳愛棠囑其求診於孟英﹐按脈皆滑。卽以顧﹝聽泉所﹞疏犀角等藥內﹐加﹝石﹞

菖蒲﹑膽星﹑竹瀝﹑珍珠﹑牛黃爲劑﹐吞白金丸﹐一服卽減﹐旬日霍然。

繼而﹐其令堂發熱善嘔﹐頻吐粘沫﹐頭痛如劈﹐口苦耳聾﹐神識昏瞀﹐脈弦而數。乃伏暑挾內風之鴟張﹐與﹕犀角元參竹茹花粉知﹝母﹞﹝連﹞翹﹝黃﹞芩﹝石﹞斛梔﹝子﹞菊﹝花﹞雪羹等藥﹐七日而瘳。

髙瑞生令弟﹐瘧久不痊﹐形消不食﹐醫謂虛也。投補藥而更增自汗。孟英診之﹐脈弦滑﹐脘下聚气﹐投小陷胸加竹茹﹑旋﹝復﹞﹑枳﹝實﹞以開痰結﹐漸能納谷﹐繼以淸養﹐病去肌充。

聞氏婦﹐孟夏患間瘧﹐而妊娠八月。數發後﹐熱熾神昏﹐腰痛欲墮。張養之囑援於孟英﹐脈來洪滑且數﹐苔色黃膩垢濁。與﹕黃芩知母竹茹竹葉銀花桑葉絲瓜絡石斛石膏石菖蒲﹐一劑而痊。

朱佳木令尊﹐患間瘧﹐年逾七旬﹐人頗憂之。孟英切脈﹐弦滑﹐脘悶苔黃。曰﹕無恐也。投淸熱滌痰藥﹐數劑霍然。

李明府令正﹐年逾花甲﹐素患痰嗽﹐近兼哺熱不饑﹐頭痛不食。醫治罔效。姚小荷薦孟英視之﹐脈滑數。乃痰火內伏﹐溫熱外侵。投﹕石膏藥二服﹐而熱退知饑﹔又數劑﹐並宿恙均愈。

余朗齋﹐形瘦體弱﹐患間日瘧﹐寒少熱多﹐二便澀滯﹐脘膈悶極﹐苔膩不渴。孟英切脈﹐緩滑而上溢。曰﹕素秉𨿽陰虧﹐而痰濕阻痺﹐旣不可以提表助其升逆﹐亦未宜以涼潤礙其樞機。投以﹕滑﹝石﹞﹝濃﹞朴﹝竹﹞茹旋﹝復﹞通艸枇杷葉葦莖郁金蘭葉之方﹐苔色漸退。卽去﹝濃﹞朴﹑郁﹝金﹞﹐加﹝黃﹞連﹑枳﹝實﹞﹑半夏﹐胸悶漸開﹐瘧亦減﹐便乃暢。再去滑﹝石﹞﹑半﹝夏﹞﹑﹝黃﹞連﹑枳﹝實﹞﹐加沙參﹑石斛﹑橘皮﹑黃芩﹐浹旬而愈。

許季眉室﹐歸自維楊﹐仲秋患﹝久虐曰﹞﹐自作寒濕治﹐勢益劇。其從子芷卿﹐以爲挾風暑也﹐連進淸解﹐病不減。邀孟英診之﹐脈弦滑而洪﹐體丰多汗﹐苔黃便血﹐嘔渴妄言﹐徹夜不瞑﹐欲臥於地。乃伏痰內盛﹐暑擾陽明也。投大劑﹕石膏知母犀角元參石斛銀花黃芩花粉蘭葉竹瀝﹐三帖﹐證始平。

芷卿隨以多劑整肅而愈。

莊芝階舍人﹐年七十矣。患間虐﹐寒則顫栗﹐熱則妄言。孟英視之﹕脈弦數而促﹐苔黑口漧。是素有熱痰﹐暑邪內伏。與﹕知母花粉元參石斛黃芩竹茹連翹海蘆菔蓮子心等藥﹐數啜而瘳。

至仲冬﹐因泛湖宴客﹐感冒風邪﹐嗽痰頭痛﹐不饑寒栗。自服羌活﹑紫蘇﹑荊芥等藥二劑﹐勢益甚﹐而口渴無溺。孟英切其脈﹐與季秋無異﹐但兼浮耳。證屬風溫。旣服溫散﹐所謂「熱得風而更熾也」。舌絳無津﹐亟宜淸化。以﹕桑葉枇杷葉梔子知母冬瓜子元參菊花花粉貝母梨汁爲劑﹐投匕卽減﹐旬日而痊。

鎖容亭姊﹐自太侖歸寧﹐卽患時瘧﹐顧聽泉一手淸解﹐業已安谷下榻。忽然气逆肢寒﹐神疲欲寐﹐耳聾舌謇﹐杳不知饑﹐大便仍行﹐別無痛苦。顧聽泉知其素患脫血﹐元气久虛﹐攺用參﹑附等藥﹐勢愈劇﹐以爲欲脫矣。所親吳久山囑拉孟英圖之﹐切脈弦緩﹐視苔黃膩﹐乃胎之初孕﹐﹝邪未盡而﹞阻气凝痰﹐窒礙樞機﹐治當宣豁。以﹕石菖蒲枳實旋復半夏黃連茯苓橘皮蔥白海竹瀝爲方﹐投匕卽效﹐三啜霍然。

鎖繩先室人﹐患瘧﹐而馴至脘痞嘔呃﹐鼻冷自汗﹐不食不眠﹐脈來歇止﹐醫者危之。孟英視之﹐亦痰爲患耳。

卽以此方﹝治鎖容亭姊之方﹞去﹕蔥白﹑海﹑竹瀝﹐加薤白﹑蔞仁﹑竹茹﹐投之果驗。

許芷卿﹐起季秋﹐孟英嘗淸其伏暑而將愈。其從母亦知醫﹐彊投以小柴胡一劑﹐勢復劇。孟英以﹕溫膽湯去甘艸﹐加生石膏﹑黃芩﹑知母﹑花粉﹑蘆菔而安。

繼因作勞太早而復發﹐適孟英丁憂﹝母喪﹞﹐趙君笛樓﹐仍用淸解而痊。

迨季冬﹐因移居勞頓﹐瘧忽間作。且面浮跗腫﹐喘嗽易嗔。人皆以爲大虛之候。孟英切脈﹐左弦勁而數﹐右滑大不調﹐苔黃且膩﹐口渴溺多。乃胃肺之熱痰有餘﹐肝膽之風陽上僭。畏虛率補﹐必不能瘳。用﹕西洋參知母花粉竹茹蛤殼石斛枇杷葉靑蒿秦艽白薇銀花海爲方﹐連投四劑﹐大吐膠痰﹐而各恙悉除。

甌鎭孫總戌令郎孫楚樓﹐自鎭江來浙﹐主於石北涯家﹐途次患寒熱如瘧﹐脇痛痰嗽﹐北涯見其面黧形瘦﹐頗以爲憂。

卽延醫與診。醫謂「秋瘧」﹐予疏散方。北涯猶疑其藥不勝病﹐復邀孟英視之。曰﹕陰虧也﹐勿從虐治。以葦莖湯加北沙參﹑熟地﹑桑葉﹑丹皮﹑海石﹑旋復﹑貝母﹑枇杷葉爲劑。北涯見用熟地﹐大爲駭然。孟英曰﹕君慮彼藥之不勝病﹐吾恐此病之不勝藥﹐贈此肅肺潤燥﹐滋腎淸肝之法﹐病必自安。楚樓聞之嘆曰﹕妙手也﹐所謂深合病情。前在姑蘇﹐服疏散藥甚不相安﹐居停﹝居處﹐謂住處主人之稱﹞毋疑﹐我服王公之藥矣。果數日而痊﹐逾旬卽東渡越甌去。

一﹑內科

黃疸

張某﹐患發熱﹐醫知其非寒邪也。用淸解藥數劑﹐腿痛異常﹐身面漸黃。孟英診之﹐脈滑實﹐腹脹﹐口漧﹐予茵陳大黃湯兩劑﹐便行而各恙霍然。

仲秋久雨﹐吳汾伯於鄕試後患恙﹐自言坐於水號﹐浸及於膝。人皆以爲寒濕之病。孟英切脈﹐甚數﹐溲赤苔黃﹐口漧燥嗆﹐因謂其尊人醞香曰﹕病由暑濕﹐而體極陰虧﹐已從熱化。不可以便瀉而稍犯溫燥之藥。先與輕淸肅解﹐繼用甘涼撤熱﹐漸能安谷。半月後﹐熱始退盡﹐而寢汗不眠。投以大劑滋塡潛攝之藥﹐兼吞五味子﹑磁朱丸數十帖﹐乃得康復。

此證誤治卽敗﹐少謬亦必成損。苟非誠信於平日﹐焉能誠服於斯時。聞其寐汗不收﹐夜不成寐之間﹐旁言嘖嘖。

孟英恐其動搖主意﹐必致全功盡棄﹐囑其邀顧聽泉﹑許芷卿質證﹐而顧﹑許咸是孟英議。於是﹐主人之意甚堅﹐而大病乃痊。吁﹗談何易耶。

朱湘槎令侄新泉之室人﹐懷妊患痢﹐醫投溫燥止澀﹐腹痛甚而徧身發黃﹐飲食不思。孟英視之﹐暑濕也。與﹕﹝黃﹞芩﹝黃﹞連銀花茅根桑葉梔﹝子﹞楝﹝實﹞竹葉茵陳冬瓜皮而愈。

一﹑內科

積聚

赤山埠李氏女﹐素稟怯弱﹐春間汛事不行﹐脇腹聚气如瘕﹐餐減肌削﹐屢服溫通之藥﹐至孟秋加以微寒壯熱﹐醫仍作經閉治﹐勢瀕於危。乃母托伊芳表兄林豫堂措辦後事﹐而豫堂特請孟英診以決之。孟英切脈時﹐壯熱烙指﹐汗出如雨﹐其汗珠落於脈枕上﹐微有粉紅色。乃曰﹕虛損是其本也。今暑熱熾盛﹐先當治其客邪﹐庶可希冀。疏白虎湯加西洋參﹑元參﹑竹葉﹑荷稈﹑桑葉。及何醫至﹐一籌莫展﹐聞孟英主白虎湯﹐乃謂其母曰﹕危險至此﹐尙可服石膏乎﹖且本艸於石膏條下致戒云﹕血虛胃弱者禁用﹐彼豈未之知也﹖豫堂毅然曰﹕我主藥。與其束手待斃﹐盍從孟英死裏求生之路耶﹖遂服二帖﹐熱果退﹐汗漸收。攺用甘涼淸餘熱﹐日以向安。繼予調气養營陰﹐瘕瘦亦消。培補至仲冬﹐汛至而痊。次年適孫夔伯之弟。

王士幹室﹐素多鬱怒﹐气聚於腹﹐上攻脘痛﹐旋發旋安。花甲外﹐病益甚。醫治益劇。李西園薦孟英視之﹐曰﹕此非人間之藥所能療矣。辭不予方。其夫子及婿﹐環乞手援。孟英曰﹕旣爾﹐吾當盡力以冀延可也。然腹中聚气爲瘕﹐攻痛嘔吐﹐原屬於肝﹐第病已三十載﹐從前服藥﹐諒不外溫補一途。如近服逍遙散﹐最劫肝陰﹔理中湯極傷胃液。名稱療疾﹐實則助桀。人但知嘔吐爲寒﹐未識風陽內煽﹐水自沸騰。專於鑪內添薪﹐津液漸形涸竭。柰醫者猶雲「水已不吐﹐病似漸輕」。是不察其水已吐盡﹐僅能噦逆空嘔﹐所以不能納谷。便祕不行﹐脈弦無胃﹐舌痿難伸﹐蘊隆虫虫﹐何可措手﹖可謂「女人亦有孤陽之病」矣。勉以﹕西洋參肉蓯蓉麥冬玉竹生白芍石斛竹茹柏子霜紫石英爲方﹐豬肉煮湯煎藥﹐和入靑蔗漿﹑人乳﹐服後﹐嘔噦皆止﹐人以爲轉機。孟英曰﹕譬之艸木漧枯已久﹐驟加灌漑﹐枝葉似轉靑蔥。然根槁矣﹐生气不存﹐亦何益耶﹖繼而糜粥漸進﹐頗思肉味﹐其家更喜﹐以爲有望。孟英曰﹕且看﹝大﹞解後如何﹖越數日﹐大便頗暢﹐殊若相安。亟迓復診。孟英曰﹕枉費苦心矣﹗脈不柔和﹐舌不潤澤﹐𨿽谷進便行﹐而生津化液之源已絕﹐藥石能從無中生有哉﹖夏至後﹐果殞。

一﹑內科

水腫

鐘耀輝﹐年逾花甲﹐在都﹝指京都﹞患腫﹐起自腎囊。气逆便溏﹐諸治不效。急買車返杭﹐托所親謝金堂邀孟英治之。切其脈﹕微且弱﹔詢其溺﹐淸且長。因問曰﹕都中所服﹐其五苓﹝散﹞﹑八正﹝散﹞耶﹖抑腎气﹝湯﹞﹑五皮﹝飲﹞也﹖鐘云﹕誠如君言﹐徧嘗之矣﹐而病反日劇者何﹖孟英曰﹕此土虛不制水也。通利無功﹐滋陰亦謬﹐補土勝濕﹐與大劑﹕﹝人﹞參﹝白﹞術﹐果卽向安﹐越八載﹐以他疾終。

黃履吉﹐截瘧後﹐患浮腫﹐趙某聞其體素虛﹐切其脈弦細﹐遂用溫補。馴至呃忒不休﹐气沖礙臥﹐飲食不進﹐勢瀕於危。請孟英決其﹝猶﹞及返余杭否﹖孟英曰﹕脈𨿽弦細而有力﹐子必誤服溫補矣。肯服吾藥﹐猶可無恐。因與﹕栝蔞薤白合小陷胸﹝湯﹞橘皮竹茹湯﹐加柿蒂﹑旋復﹑蘇子﹑香附﹑赭石﹑紫菀﹑枇杷葉爲方﹐四劑而瘳。

石北涯令正﹐久患齦痛﹐漸至身面浮腫﹐或以爲虛﹐或以爲濕﹐病日以劇﹐气逆不饑。孟英察脈﹐左洪數﹐右弦滑。陰分𨿽虛﹐先當淸其肺胃之痰熱者。投白虎﹝湯﹞加沙參﹑花粉﹑冬瓜皮﹑枇﹝杷﹞葉﹑梔子﹑竹茹﹑蘆根﹐服之﹐腫卽消。繼佐滋陰﹐齦痛亦止。

一﹑內科

淋證

運糧千總馬香谷﹐患溺閉欲死。所親趙春山司馬﹐延孟英視之﹐脈堅體濃﹐口渴苔黃。投﹕知﹝母﹞﹝黃﹞

柏梔﹝子﹞楝﹝實﹞犀﹝角﹞﹝紫﹞菀﹝栝﹞蔞﹝竹﹞茹之藥﹐送當歸龍薈丸而瘳﹐竟不復發。

陳芰裳﹐患淋久不愈﹐延至溽暑。孟英診之﹐曰﹕易事耳。予補中益气湯而愈。

周菊生令正﹐患少腹酸墜﹐小溲頻數而痛。醫投通利不效﹐繼以升提溫補﹐諸法備試﹐至於不食不寐﹐大解不行﹐口渴不敢飲水﹐聞聲卽生驚悸。孟英脈之﹐曰﹕此厥陰爲病也。不可徒治其﹝足﹞太陽。先與﹕鹹苦以泄其熱﹐續用甘潤以滋其陰﹐毫不犯通滲之藥而愈。

胡振華﹐以花甲之年﹐患溺後出血水﹐甚痛。自云﹕溲頗長激﹐似非火證。孟英察脈有滑數之象。予﹕元參生地犀角﹝山﹞梔楝﹝實﹞槐蕊側柏知母花粉石斛銀花甘艸梢綠豆等藥﹐旬日而痊。逾四載﹐以他疾終。

陳足甫﹐溲後見血﹐管痛異常﹐減餐气短。孟英以﹕元參生地知母楝實銀花側柏葉梔子桑葉丹皮綠豆爲方﹐藕湯煎服﹐二劑﹐病大減﹐乃去丹皮﹑柏葉﹐加西洋參﹑熟地﹐服之而瘥。

朱湘槎令媳﹐患溲澀痛﹐醫與滲利﹐反發熱﹐頭痛﹐不饑﹐口渴﹐夜不成眠。孟英診之﹐脈細數。乃陰虛肝郁﹐化熱生風﹐津液已爍﹐豈容再利﹖與﹕白薇梔子金鈴﹝子散﹞知母花粉紫菀麥冬石斛菊花﹐服之卽愈。

許培之祖母﹐年逾七旬﹐久患淋漏﹐屢發風。孟英持其脈﹐弦而滑﹐舌絳口漧。每以﹕犀角生地二至﹝丸﹞﹝黃﹞芩﹝靑﹞蒿白薇元參龜板海螵﹝蛸﹞之類﹐息其暴﹔甘露飲增損﹐調其常。人皆疑藥過涼。孟英曰「量體裁衣」﹐病屬陽旺﹐气血有餘﹐察其脈舌﹐治當如是。病者乃云﹕十餘年前﹐偶患崩而廣服溫補﹐遂成此恙。始知先天陽气𨿽充﹐亦由藥釀爲病。

秋杪﹐患寒熱如瘧﹐善怒不眠﹐苦渴易饑﹐卻不能納食。孟英察脈﹐弦數倍常﹐予淸肺蠲痰﹐柔肝充液之法﹐漸以向安。

今冬﹐有薦吳古年延醫者﹐詢知病源﹐作髙年脫營論﹐而以「血脫益气」裁方。初服三﹑四劑﹐飲食驟增﹐舉家忻幸。已而血漏甚多﹐眠食欲廢。復延孟英視之﹐仍主前議。果得漸康。

一﹑內科

疝气

金元章﹐年逾七旬﹐久患疝厥。每病於冬﹐以爲寒也。服熱藥而暫愈﹐終不能霍然。孟英診曰﹕脾胃𨿽寒﹐肝陽內盛﹐徒服剛烈﹐焉能中肯﹖以﹕﹝人﹞參﹝白﹞術枸杞蓯蓉當歸茴香菟絲鹿角霜桂枝茯苓楝實黃連吳萸橘核等藥爲方﹐服之。今數年無恙矣。

慶雲圃觀察令郎﹐陡患偏墜﹐醫與茴香﹑葫蘆巴﹑烏藥﹑荔核等劑﹐遂疼不可忍。因浼趙棠村鹺尹邀孟英視之。按其脈膚﹐甚熱﹐曰﹕非疝也。睪丸腫痛﹐必偏於右﹐此濕熱時邪也。設以疝治﹐則必成癰。乃按濕熱時邪治之﹐果覆杯而痛減﹐三服而便行熱退。因食羊肉﹐腫痛復作。再與淸解﹐囑愼口腹而瘳。

一﹑內科

諸虛

有患陰虛火炎者﹐面赤常如飲酒之態﹐孟英主一味元參湯﹐其效若神﹐而屢試皆驗。

薛氏﹝立齋﹞醫案﹐每以補中益气湯與地黃丸並用爲治﹐𨿽盧不遠之賢﹐亦或效尢﹐其實非用藥之法也。

如果系淸陽下陷而當升舉者﹐則地黃丸之陰凝滯膩非所宜也。設屬眞陰不足之當用滋塡者﹐則升麻﹑柴胡之耗散﹐不可投也。自相矛盾﹐毫無紀律。然上﹑下分治﹐原有矩。

有屠敬思者﹐素屬陰虧﹐久患痰嗽﹐動則气逆﹐夜不能眠﹐頻服滋潛﹐納食漸減﹐稍沾濃味﹐嘔腐吞酸。孟英視脈﹕左弦而微數﹐右則軟滑兼弦。水常泛溢﹐土失堤防﹐肝木過升﹐肺金少降。良由久投滋膩﹐濕濁內蟠﹐無益於下焦﹐反礙乎中運。左彊右弱﹐升降不調。以﹕蓯蓉黃柏當歸芍藥熟地丹皮茯苓楝實砂仁﹝研爲末﹞藕粉爲丸﹐早服溫腎水以淸肝﹔以﹕黨參白術枳實菖蒲半夏茯苓橘皮黃連蒺藜﹝生曬研末﹞竹瀝爲丸﹐午服培中土而消痰﹐暮吞威喜丸﹐肅上源以化濁。三焦分治﹐各恙皆安。悉用丸劑者﹐避湯藥之助痰濕耳。

室女多抑鬱﹐幹嗽爲火郁﹐夫人人而知之者。有王杞庭之姊﹐年逾標梅﹝謂當婚之年﹞﹐陡患幹嗽﹐無一息之停﹐目不交睫﹐服藥無功。求孟英診焉﹗兩脈上溢﹐左兼弦細﹐口渴無苔。乃眞陰久虛﹐風陽上僭﹐衝嗽不已﹐厥脫堪虞。授﹕牡蠣龜板鱉甲石英蓯蓉茯苓熟地歸身牛膝冬虫夏艸胡桃肉之方﹐藥甫煎﹐果欲厥﹐亟灌之﹐卽寐。次日黃昏﹐猶發寒痙﹐仍灌前藥。第三夜﹐僅有寢汗而已。四劑後﹐諸恙不作﹐眠食漸安。

設此等潛陽鎭逆之方﹐遲投一二日﹐變恐不可知矣。況作郁治而再用開泄之品耶﹖故辧證爲醫家第一要務。

魏西林令侄女﹐娩後惡露延至兩月。繼聞乃翁條珊主政及兩弟卒於京﹐悲哀不釋。而爲﹝患﹞漧嘔吐血﹐頭痛偏左﹐不饑不食﹐不眠不便﹐渴飲而溲必間日一行。久治不效。孟英切脈﹐虛弦豁大。與﹕麥冬大棗﹐加熟地﹑首烏﹑鱉甲﹑二至﹝丸﹞﹑菊花﹑旋復﹑芍藥﹑貝母﹑麻仁﹑靑鹽等藥﹐服後﹐脈漸斂﹐血亦止。七﹑八劑﹐頭痛始息。旬日後﹐便行安谷。逾年接柩悲慟﹐血復溢﹐誤投溫補而亡。

趙菊齋仲媳﹐素患陰虛內熱﹐時或咯血﹐去年孟英已爲治愈。曁而汛事偶愆﹐孟英診曰﹕病去而孕矣。今春娩後患瀉﹐適孟英赴豫章之診﹐專科進以溫熱之方﹐而咳嗽乃作。更醫攺授養營之劑﹐則滑瀉必加。簽藥乩方﹐備嘗莫效。比孟英歸﹐投以﹕甘﹝艸﹞﹝小﹞麥大棗﹐配以﹕﹝烏﹞梅﹑﹝黃﹞連之法﹐證漸輕減。繼爲其姻黨尼之﹐多方蠻補﹐遂致腹脹減餐﹐日下數十行﹐皆瑩白堅圓﹐如白蒲桃之形﹐上縈血絲。菊齋悔悶﹐仍乞援於孟英﹐予﹕仲景當歸生薑羊肉湯﹐每劑吞鴉旦仁二十一粒﹐以龍眼肉爲衣﹐果兩服而便轉爲溏﹐痛卽降序。再與溫養奇經之龜板鹿﹝角﹞霜﹝當﹞歸﹝茯﹞苓﹝枸﹞杞菟﹝絲子﹞甘﹝艸﹞白﹝芍﹞烏賊﹝骨﹞蓯蓉蒲桃﹝幹﹞藕﹝肉﹞等﹐調理而痊。

朱氏婦﹐素畏藥﹐𨿽極淡之品﹐服之卽吐。近患晡寒夜熱﹐寢汗咽漧﹐咳嗽脇痛。月餘後﹐漸至餐減經少﹐肌削神疲。孟英診之﹑左手弦而數﹐右部澀且弱。曰﹕旣多悒郁﹐又善思慮﹐所謂病發心脾是也。而平昔畏藥﹐豈可彊藥再戕其胃﹖誠大窘事。再四思維﹐以﹕甘艸小麥紅棗藕﹝肉﹞四味﹐令其煮湯﹐頻飲勿掇。病者嘗藥大喜﹐徑日夜服之。逾旬復診﹐脈癥大減。其家請更方﹐孟英曰﹕毋庸也﹐此本仲景治髒燥之妙劑﹐吾以紅棗易大棗﹐取其色赤補心﹐气香悅胃﹐加藕﹝肉﹞以舒郁怡情﹐合之甘﹑麥﹐並能益气養血﹐潤燥緩急。𨿽若平淡無奇﹐而非惡劣損胃之比。不妨久住﹐胡可以爲果子藥而忽之哉﹖恪守兩月﹐病果霍然。

髙石泉媳﹐骨小肉脆﹐質本素虛。冬間偶涉煩勞﹐不饑不寐﹐心無把握﹐夜汗耳鳴。馮某連進滋陰法﹐病日甚孟英察其左寸甚動﹐兩關弦滑﹐苔色膩黃。乃心肝之火內燔﹐胃腑之气不降。陰虧固其本病﹐滋塡未可爲非。然必「升降」先調﹐而後補之有益。授以﹕鹽水炒黃連石菖蒲元參丹參梔子石斛小麥知母麥冬竹葉蓮子心等藥﹐服之卽應。續與﹕女貞旱蓮牡蠣龜板地黃﹐善後而瘥。古方書云「喘無善癥」。

喘而且汗﹐尢屬可危。

戊戌春﹐張雨農司馬必欲孟英再赴黃山﹐孟英因其受病之深﹐且公事掣肘﹐心境不能泰然﹐誠非藥石之可以爲力也﹐固辭不往。司馬泣然哀懇﹐但冀偕往旋署﹐則任君去畱可耳﹐並囑趙蘭舟再四代陳曲悃。孟英感其情﹐同舟渡江﹐次剡溪﹐司馬談及體气羸憊情形﹐孟英忽曰﹕公其久不作嚏乎﹖司馬曰﹕誠然有年矣﹐此曷故也﹖孟英曰﹕是陽气之不宣布耳﹐古惟仲景論及之﹐然未立治法﹐今擬鄙方奉贈﹐博公一嚏如何﹖司馬稱善。遂以髙麗參漧薑五味子石菖蒲酒炒薤白半夏橘皮紫菀桔梗甘艸爲劑﹐舟行抵嵊﹐登陸取藥﹐煎而服之。駕輿以行﹐未及廿里﹐司馬命從人詣孟英車前報曰﹕已得嚏矣。

夏間﹐顧聽泉邀孟英視其所視屠綠堂之恙﹐孟英曰﹕陰生可慮。果於夏至前五日而卒。

屠之五令郎﹐患痰嗽者數年﹐近因悲哀病作。徐某見其嗽甚則吐也﹐投以參﹑術﹐病乃益甚。潤七月十六日夜﹐綠堂忽示夢云﹕汝病須延孟英診視﹐服溫養藥可愈。覺而異之﹐卽邀過診。孟英曰﹕此陰虛癆嗽﹐嗽久而沖气不納則嘔吐﹐非胃寒也。經言「勞者溫之」﹐亦溫養之謂﹐非可以溫補施之者。病者見案﹐更爲驚嘆﹐始以父蘿告焉。孟英亦爲之肅然。方用﹕西洋參熟地蓯蓉「二冬」茯苓龜板牡蠣紫石英玉竹枇杷葉橘皮﹐服之果安。予謂﹕凡事皆可以感天地﹐格鬼神﹐況醫爲性命之學耶﹖卽此一案﹐可以知孟英之手眼通大﹐非幸獲虛名者所能仰望也。

顧石甫﹐爲婁縣宰﹐患恙﹐醫治日劇。解任歸﹐求診於孟英﹐脈見左寸如鉤。曰﹕病不能夏矣。子雙適至﹐聞而疑之﹐謂許醫詰曰﹕此癥气逆血溢﹐腹脹囊腫﹐宛以康康侯之疾﹐若以外像觀之﹐似較輕焉﹐胡彼可愈而此勿治耶﹖孟英曰﹕彼爲邪气之壅塞﹐脈𨿽怪而搏指不撓﹐證實脈亦實也。此則爲眞气之散漫﹐脈來瞥瞥如羹上肥﹐而左寸如鉤﹐是心之眞髒脈見矣。夫壅塞可以疏通﹐散漫不能收拾。客邪﹝則﹞艸木能攻﹐神病而刀圭莫濟。證𨿽相似﹐病判天淵﹐縱有神丹﹐終無補也。季春果歿。

馬某﹐年三十餘﹐素用力。患發熱惡寒﹐肢振自汗﹐少腹气上衝胸﹐頭痛口渴。孟英診曰﹐衛虛風襲﹐而脈絡久傷﹐肝風內動。予﹕建中去飴﹝糖﹞﹐加龍﹝骨﹞﹑牡﹝蠣﹞石英﹑蓯蓉﹑楝實﹑桑枝﹐數帖而痊。

一﹑內科

中毒

丙戌春﹐侖夫鄭徳順患急癥﹐時已二鼓。丐孟英視之﹕見其扒牀拉席﹐口不能言﹐惟以兩手指心抓舌而已。

孟英曰﹕中毒也。取綠豆二升﹐急火煎淸湯﹐澄冷灌之﹐果能霍然。詰﹝次日﹞朝詢其故﹐始言久患臂痛﹐因餌艸頭藥﹐下咽後卽心悶不可耐﹐舌麻不能言﹐而旁人不知也。錄此足以證孟英之燭照如神﹐亦可見艸藥之不可輕試也。

一﹑內科

發

胡季權令郎珍官﹐右顴偶發紫一塊﹐當時季冬。孟英與﹕犀角﹑石膏涼解之藥﹐二﹑三帖後﹐始發熱﹐漸透。犀角服至二十餘帖始撤去。又素有目疾﹐餘熱復從目發﹐令以石膏藥久服﹐居然漸愈。且能食肌充﹐略無他患﹐聞者莫不異之。

一﹑內科

雜治

陸某﹐操酒業﹐極窘﹐又遭顚沛﹐久而患一異疾﹐形消善癢﹐虱從皮膚而出﹐搔之蠕蠕﹐醫治莫效。孟英診曰﹕悲哀勞苦﹐陽气受傷﹐曲浸淫﹐乃從虫化。與補气藥加杉木﹑桑枝而愈。

都城售透土長壽丹﹐極言其功之大﹐能治諸疾﹐而價甚廉﹐人皆稱之。孟英謂﹕勿論其所用何藥﹐執一方以療百病﹐無此治法。每以稟賦不齊﹐證因有別。勸人切勿輕嘗﹐況以綠豆湯爲飲﹐必有熱毒之品在內﹐不可不愼也。

繼而張孟臯少府餌之患疽﹐廣粵亭司馬服之咽爛﹐孟英投多劑甘寒而愈。

王雪山﹐久患下部畏冷﹐吞未百丸﹐齒痛目赤﹐諸恙蜂起。孟英察脈弦滑﹐與多劑石膏藥﹐兼以當歸龍薈丸頻服﹐新疾旣瘳﹐腿亦漸溫。令其常飲柿餅湯﹐以杜將來之恙。

伊芳弟患腹脹而喜溫補﹐久而不效。孟英曰﹕濕熱也﹐宜淸化。彼不信﹐因服透土丹﹐初頗應﹐已而血大溢﹐始得悔悟。志此數則﹐以爲世之好服奇藥者戒。

王雪山﹐於上年誤餌「透土丹」之時﹐孟英延醫向愈。卽囑其常飲柿餅湯﹐以杜關格於將來﹐迨今年四月間﹐形體日瘦﹐張某進以導濕﹑疏風﹑補气之藥﹐孟英偶見之﹐力勸其溫補莫投﹐且以「凡物遇火則漧癟﹐得滋則肥潤」爲譬。雪山深韙之﹐柰爲張某輩朝夕虛言所眩惑﹐仍服補藥。延至秋間﹐始延孟英視之。脇痛畏風﹐周身絡脹﹐時欲敲撲﹐食少便艱﹐日晡微有寒熱。脈來弦澀而數﹐右寸關弦軟以滑。是升降之令久窒﹐痰邪襲於墜絡﹐關格之勢將成。勉與﹕沙參﹝竹﹞茹貝﹝母﹞﹝白﹞薇﹝靑﹞蒿旋﹝復﹞﹝石﹞斛梔﹝子﹞楝﹝實﹞蘭艸枇﹝杷﹞葉絲瓜絡冬瓜子蘆根茅根等﹐出入爲方﹐服之﹐寒熱旣蠲﹐脇痛亦減。雪山大喜﹐復請診之﹐脈頗轉和﹐第肝陰爲謀慮所傷﹐最怕情志不怡﹐必生枝節。小愈奚足爲恃﹖囑其另邀明眼圖之。無如嗔怒縈思﹐諸多棖觸﹐頻有轉關﹐屢生枝節。以致大便必極捶背尻而始解﹐上則吐痰惡谷﹐果成關格之候﹐復誤於溫散﹑溫補﹐舌色幹紫﹐津涸而亡。

二﹑婦產科

月經不調

壬寅春﹐邵小墀室﹐患汛愆。釋醫診以爲妊﹐廣服保胎藥﹐漸至腹脹跗腫﹐气逆礙臥﹐飲食不進。入夏延孟英視之﹐曰﹕血虛气滯﹐誤補成脹也。先以﹕黃連濃朴山楂雞內金橘皮大腹皮枳實茯苓梔子楝實杏仁紫菀旋復等藥﹐稍佐參﹑術服之﹐气機旋運﹐脹去食安。漸入滋陰養血之治﹐數月經行而愈。

張養之令正﹐飲食如常而肌膚消瘦﹐汛事如期而紫淡不恆﹐兩腓發熱而別處仍和﹐面色靑黃而隱隱有黑气﹝色﹞。

儼似虛寒﹐多藥不效。始延孟英診之﹐脈似虛細﹐而沈分略形弦滑。曰﹕此陽明有餘﹐少陰不足﹐土燥水涸。仲聖有急下存陰之法﹐然彼外感也。有餘之邪﹐可以直泄﹐此內傷也。無形之熱﹐宜以甘寒﹐義𨿽同而藥則異﹐贈以﹕西洋參生地生白芍生石膏知﹝母﹞﹝黃﹞柏﹝茯﹞苓梔﹝子﹞麥冬花粉楝實丹皮﹝麥﹞

門冬木通諸品﹐服至數斤﹐黑气退而肌漸充﹐腓熱去而經亦調矣。

張養之侄女﹐患汛愆﹐而飲食漸減。於甘予通經藥。服之尢惡谷。請孟英診之﹕脈緩滑。曰﹕此痰气凝滯﹐經隧不宣﹐病由安坐不勞﹐法以豁痰流气﹐勿投血藥﹐經自流通。於某聞而笑曰﹕其人從不吐痰﹐血有病而妄治其气﹐脹病可立待也。及服孟英藥﹐果漸吐痰﹐而病遂愈﹐養之大爲折服。予謂世人頭痛治頭﹐腳痛療腳﹐偶中而愈﹐貪爲己功﹐誤藥而亡﹐冤將奚白﹖此《寓意艸》之所以首列議病之訓也。孟英深得力於諭氏﹐故其議病﹐迥出凡流﹐安知見識之超﹐總由讀書而得﹐𨿽然人存政舉﹐未易言也。

吳馥齋令姊﹐稟質素弱﹐幼時﹐鳳山診之﹐許其不秀。癸已失其怙恃﹐情懷悒悒﹐汛事漸愆﹐寢食皆廢﹐肌瘦吞酸﹐勢極可畏。孟英以﹕髙麗參鹽水炒黃連甘艸小麥紅棗百合茯苓白芍旋復花新絳牡蠣等藥治之﹐各恙漸已。繼﹝以﹞﹕﹝髙麗參﹞﹝當﹞歸﹝熟﹞地滋陰﹐康彊竟勝於昔。

趙聽樵令妹﹐每汛至則腹脹嘔吐﹐腰脊酸痛﹐兩腿腫痛﹐筋掣脘痛﹐甚至痙厥﹐多藥不效。孟英以金鈴子散合左金﹝丸﹞加「二陳」﹝橘皮﹑半夏﹞﹑竹茹﹑枳實﹑桂﹝枝﹞﹑茯﹝苓﹞﹐數劑而愈。續用﹕蓯蓉菟絲淫羊﹝藿﹞杜仲桑椹木瓜續斷香附﹝當﹞歸﹝白﹞芍茴﹝香﹞楝﹝實﹞調之﹐汛至如期﹐略無痛苦。初冬適楊子朴﹐尋卽受孕。

褚芹香女校書﹐患汛愆寒熱﹐醫以爲損﹐輒投溫補。馴至腹脹不饑﹐帶淋便閉﹐溲澀而痛。孟英診脈﹐弦勁而數。乃熱伏厥陰﹐誤治而肺亦壅塞也。與淸肅開上之劑﹐吞當歸龍薈丸﹐兩服﹐寒熱不作而知饑﹐旬日後﹐諸恙悉安。

二﹑婦產科

熱入血室

砧﹝卽丈夫﹞遠出﹐婦病如狂﹐似屬七情中病﹐而亦有不盡然者。

陳氏婦﹐患此月餘﹐巫醫屢易﹐所費旣巨﹐厥疾日增。孟英切其脈﹐弦而數。能食便行﹐气每上衝﹐腹時痛脹。

詢其月事﹐云﹕病起汛後﹐繼多白帶。孟英曰﹕病因如是﹐而晝則明了﹐夜多妄言﹐酷似熱入血室之候﹐徑從瘀血治之可也。與﹕桃仁紅花犀角菖蒲膽星旋復赭石丹參琥珀蔥白之劑﹐兩服而瘀血果行﹐神情爽慧。

繼去桃仁﹑紅花﹐加當歸﹑元參﹐服數劑而瘳。

二﹑婦產科

崩漏

周光遠妻﹐因悲郁而患崩漏﹐面黃腹脹﹐寢食皆廢。孟英用﹕龜板海螵蛸女貞旱蓮貝母柏葉靑蒿白薇小麥茯苓藕肉蓮子心而康。

二﹑婦產科

白帶

一婦女﹐患帶下腰痛﹐足心如烙﹐不能移步。孟英投大劑甘露飲而瘳。

二﹑婦產科

妊娠感冒

葉承恩室﹐懷孕患感﹐昏譫不語﹐喜嘔﹐便祕﹐汗出不解﹐脈澀﹐口漧。乃營陰素虧﹐邪熱內熾。以﹕元參石膏知﹝母﹞﹝黃﹞芩﹝竹﹞茹貝﹝母﹞銀花枇﹝杷﹞葉﹝白﹞薇梔﹝子﹞楝﹝實﹞﹝石﹞斛﹐投數劑而愈。

夏氏婦﹐懷孕患感。醫投溫散﹐漸至气沖不寐﹐時欲痙厥﹐脘悶呻吟﹐渴難受飲。所親張養之延孟英診之﹐脈滑數而溢。與小陷胸﹝湯﹞加旋﹝復﹞﹑薤﹝白﹞﹑石膏﹑知﹝母﹞﹑梔﹝子﹞﹑﹝竹﹞茹﹑杏﹝仁﹞﹑腹皮﹑蘇子﹑竹瀝﹑海﹐大劑投之﹐旬日而愈。

《仁術志》者﹐海丰張君柳吟所題孟英之醫案也。吾師趙菊齋先生﹐曁莊舍人芝階爲之序﹐余以未與其事﹐深以爲歉。秋間﹐偶過孟英﹐適有陳姓者牽羊來謝﹐孟英頗疑之。其人曰﹕三月間﹐次媳患時感﹐而气逆不能眠﹐醫皆畏卻﹐特延君﹝指王氏﹞診﹐甫按脈。云「甚滑疾﹐是爲娠象」﹐用藥必須顧及。此時次媳方於去秋娩後﹐月事尙未一行﹐君爲此言﹐闔﹝讀音合﹐作全字解﹞家未嘗不竊笑也。迨疾漸平﹐哺兒之乳亦不覺少﹐𨿽自問亦斷斷非妊。至六月間﹐腹漸脹﹐方謂有病﹐不料昨日倏﹝讀音抒﹐作忽然解﹞產一孫。舉家敬服髙明﹐故來致謝耳﹗孟英因謂余曰﹕昨診魏子恆之室﹐亦妊也﹐諸醫作虛損治﹐脈𨿽虛微軟數﹐而滑象仍形﹐病家深不以吾言爲然者。緣病患之女兄二人﹐皆死於虛勞也。然其伯仲﹝指病者姊妹﹞之證﹐吾皆診焉﹐今已十餘年矣。猶憶﹝其﹞

伯﹐字於關氏﹐未嫁而卒﹐證非不治﹐亦爲藥誤。病中閱吾方案﹐極爲折服。且曰﹕先生來暮﹐根據不起矣。前此延致諸名家﹐徒曰虛證宜補﹐而不治其所以虛﹐﹝處﹞方則羣聚補藥﹐必以地黃爲之冠﹐𨿽有參﹑﹐亦列於後。卽使用藥不乖﹐而陽生陰長﹐气爲血帥之旨﹐尙未分曉﹐況其他乎﹖吾聞而愕然﹐何以閨中女子﹐亦解談醫﹖細詢﹐始知爲乾隆間名醫吳穎昭先生之女孫也﹐尢爲惋惜。仲﹝指其妹﹞適於陳少簾少府﹐的系損證﹐若季﹝第三妹﹞者﹐因其家懷「先入」之見﹐遂致醫人迎合誤事﹐豈不可嘆﹖迨仲秋﹐果聞魏氏分娩﹐母子皆亡﹐方嘆孟英之卓見爲不可及也。爰采秋冬諸案之治法不同證尋常者﹐而續成一卷云。

錢氏婦﹐懷孕四月而患寒熱如瘧﹐醫與發散安胎﹐乃至舌黑神昏﹐大渴便瀉﹐臭痰頓﹝頻﹞吐﹐腰腹痛墜﹐人皆不能措手。孟英診曰﹕伏暑失於淸解﹐舌𨿽黑而脈形滑數﹐痰𨿽臭而气息調和﹐是胎尙未壞﹐猶可治也。重用气血兩淸之藥﹐五劑而安。糜粥漸進﹐腰腹皆舒﹐胎亦躍躍。

徐氏婦﹐重身﹝婦人懷妊曰重身﹞而患四肢疼痛﹐不可屈伸﹐藥之罔效。或疑爲癱瘓。任殿華令其捨專科而質於孟英﹐診曰﹕暑熱入於隧絡耳﹐吾室人曾患此。予以﹕桑枝竹葉扁豆葉絲瓜絡羚羊角豆捲知母黃芩白薇梔子﹐照方服之﹐果卽得愈。

二﹑婦產科

妊娠瘧疾

陳足甫室﹐懷妊九月而患瘧﹐目不能瞑﹐口渴自汗﹐便溏气短。醫進育陰淸解法﹐數劑不應﹐攺用小柴胡一帖﹐而咽痛舌黑﹐心頭絞痛。乃翁仰山聞之﹐疑其胎壞﹐延孟英過診。曰﹕右脈洪滑﹐𨿽舌黑而胎固無恙也。病由伏暑﹐育陰嫌其滋膩﹐小柴胡﹝湯﹞

乃正瘧之主方﹐古人謂爲和劑﹐須知是傷寒之和劑﹐在溫﹑暑等證﹐不特手足異經﹐而人參﹑半夏﹑姜﹑棗﹐皆不可輕用之藥。𨿽有黃芩之苦寒﹐而仲聖於傷寒之治﹐猶有渴者去半夏﹑加栝蔞根之文﹐古人立方之嚴密﹐何後人不加體察耶﹖投以竹葉石膏湯﹐瘧止便閉﹐口渴不休。與甘涼濡潤法數帖﹐忽腹鳴泄瀉﹐或疑寒涼所致。孟英曰﹕吾當以涼藥解之﹐人莫識其意﹐問難終朝﹐語多不備錄。果以白頭翁湯兩啜而愈。

迨季秋娩後﹐發熱不蒸乳﹐惡露淡且少﹐家人欲用生化湯﹐孟英急止之。曰﹕血去陰更傷﹐豈可妄疑瘀停而攻之﹖與﹕西洋參生地茯苓石斛女貞旱蓮甘艸爲大劑﹐數日而安。

繼因觸怒﹐少腹聚气如瘕﹐酸痛夜甚。人又疑爲涼藥凝瘀所致﹐孟英力爲辧析。與﹕橘核橘葉橘絡楝實蓯蓉木香﹝山﹞梔炭烏藥絲瓜絡海藕﹝肉﹞石斛兩頭尖等藥﹐外以蔥頭抖爛貼之﹐兩服後﹐腹中雷鳴﹐周身汗出而痛止。人見其汗﹐慮其虛脫﹐急追孟英視之。曰﹕此气行而病解矣。但脈形細數﹐陰津大傷﹐苔黃苦渴﹐亟宜潤補。柰樞機窒滯﹐滋膩難投﹐且以濡養八脈爲法。服之各恙皆蠲﹐眠食漸適。緣平素多郁﹐易犯痧气﹐頻發脘痛﹐屢次反復。孟英竭力圖維﹐幸得轉危爲安﹐漸投滋補而愈。

二﹑婦產科

妊娠咳嗽

汪氏婦﹐自孟秋患痢之後﹐大便溏瀉未愈。已而懷妊﹐恐其墮也﹐投補不輟。延至仲冬﹐兩目赤瞳滿遮﹐气逆礙眠﹐脘疼拒按﹐痰嗽不食﹐苦渴無溲。屈孟英診之﹐脈甚滑數。曰﹕此溫補所釀之痰也。夫秋間滯下﹐原屬暑﹑濕﹑熱爲病﹐旣失淸解﹐逗畱而爲溏瀉。受妊以來﹐業經四月﹐慮其墮而補益峻﹐將肺胃下行之令﹐皆挽以逆升﹐是以胸次堵塞而痛﹐喘嗽不能臥。又恐其上喘下瀉而脫也﹐補之愈力﹐以致治節盡廢﹐溲閉不饑﹐濁气壅至﹐淸竅兩目之所以蒙障而瞽也。與﹕沙參蛤殼枇杷葉冬瓜子海石旋復蘇子杏仁黃連枳實海黃芩梔子重加貝母﹐服二劑﹐卽知饑下榻﹐目能睹物矣。

二﹑婦產科

妊娠泄瀉

謝氏婦﹐懷妊五月﹐便瀉四日﹐醫投姜﹑附﹑桂一劑﹐遂四肢麻冷﹐气塞神昏﹐溺閉汗淋﹐大渴嘔吐。延孟英診之﹐脈未全伏。先飲以醬油湯﹐吐漸止﹐隨與﹕﹝西洋﹞參﹝黃﹞連﹝黃﹞芩﹝黃﹞柏﹝竹﹞茹﹝石﹞

斛銀花扁豆葉蒲桃幹蘆根綠豆以冬瓜湯煎﹐徐徐溫服﹐外用醋炭燻之﹐各恙皆瘥。

次日復診﹐脈弦滑﹐瀉未止﹐以白頭翁湯加﹝西洋﹞參﹑﹝甘﹞艸﹑銀花﹑扁豆﹑蒲公英﹑蒲桃幹﹑砂仁﹐二劑而痊。

二﹑婦產科

胎漏

滿洲少婦﹐懷妊漏血。諸醫投以補藥﹐漏如故。間或不漏則吐血。延逾兩載﹐腹中漸動﹐孕已無疑。然血久溢於上下﹐甚至納食卽吐﹐多醫不能治。孟英診之﹐脈滑數有力﹐是气實而血熱也。證不屬虛﹐補藥反能助病。愈補愈漏﹐胎無血蔭而不長﹐其所以不墜者﹐气分堅實耳。予大劑淸營藥﹐血溢遂止。而稀沫頻吐﹐得飲卽嘔﹐口渴心忡﹐气短似促。乃用﹕西洋參麥冬知母石斛枇杷葉竹茹柿蒂生白芍木瓜重用烏梅﹐投之﹐復杯卽安﹐次日能喫飯矣。

二﹑婦產科

滑胎

李華甫繼室﹐娠三月而崩﹐孟英按脈﹐弦洪而數。予大劑﹕生地銀花茅根柏葉靑蒿白薇黃芩續斷驢皮膠藕節胎發灰海螵蛸而安。柰不能安逸﹐越數日﹐胎墮復崩。孟英於前方去後六味﹐加犀角﹑竹茹﹑元參爲治。

或謂胎前宜涼﹐產後則否﹐乃招專科及蕭山竹林寺僧治之。咸用溫藥﹐且執「暴崩宜補」。服藥數劑﹐虛像日著﹐時時汗出昏暈﹐畏聞人聲﹐懶言息微﹐不食不眠﹐間有呃忒﹐崩仍不止﹐皆束手待斃矣。復邀孟英視之﹐曰﹕此執死書以治活病也。夫血因熱而崩﹐胎因崩而墮。豈胎墮之後﹐熱卽化爲寒乎﹖參﹑術﹑姜﹑桂﹑棕灰﹑五味之類﹐溫補酸澀﹐旣助其熱﹐血亦奔流。又窒其气﹐津液潛消。至現以上諸證。脈或不知﹐而苔黃黑燥﹐豈不見乎﹖因與﹕犀角石膏元參知母花粉竹瀝麥冬銀花梔子石斛旋復靑蒿白薇等﹐大劑投之﹐神气漸淸﹐旬日後﹐各恙始平。繼去犀角﹐加生地﹐服二月﹐痊愈。

朱砥齋司李之夫人﹐累患半產﹐每懷孕﹐服保胎藥﹐卒無效。今秋受妊後病﹝咳﹞嗽﹐孟英視之﹐盡屏溫補﹐純與淸肺。或詰其故﹖曰﹕胎之不固﹐或由元气之弱者﹐宜補正。或由病气之侵者﹐宜治病。今右寸脈滑大搏指﹐吾治其病﹐正所以保其胎。苟不知其所以然﹐而徒以俗尙保胎之藥投之﹐則肺气愈壅﹐咳逆愈甚﹐震動胞系﹐其胎必墮矣。朱極欽佩。服之﹐良效。次年夏﹐誕子甚茁壯。

胎前產後﹐疑似﹝之證﹞極多﹐號曰專科﹐尙難措手。陳肖巖孝廉之媳﹐屠仲如之女也。汛愆一度﹐次月仍行﹐方疑其病也。孟英診曰﹕尺𨿽小弱﹐來去緩和﹐是娠也。繼而果然。

屠仲如令弟子緣之室﹐經事稍遲﹐孟英偶診﹐亦以妊斷﹐尋驗。甫三月﹐患胎漏﹐適孟英丁內艱﹝遭母喪﹞﹐遂不克保而墮。墮後惡露𨿽行﹐而寒熱頭痛﹐時或自汗﹐且覺冷自心中出。醫謂類瘧﹐與溫化之藥﹐病日甚。交八日﹐孟英始出門﹐卽延診之﹐脈來沈實而數﹐舌苔紫黯﹐乃瘀血爲患耳。與﹕桃仁澤蘭山楂茺蔚旋復紅花丹參通艸琥珀蛤殼絲瓜絡之劑﹐服之﹐腹痛大減﹐下瘀血如肺者一枚。次日﹐諸恙較減﹐乳汁大流﹐再以前方去通艸﹐加麥投之﹐服後仍腹痛﹐復下瘀塊累累﹐而諸恙若失。

或問曰﹕先生嘗言﹐產後腹無痛苦者﹐不可妄行其血。此證惡露已行﹐腹無痛脹﹐何以斷爲瘀阻﹐而再行其血耶﹖孟英答曰﹕正產如瓜熟蒂落﹐諸經蔭胎之血﹐貫串流通﹐苟有瘀停﹐必形痛脹﹐墮胎如瘍癰未熟﹐彊擠其膿﹐尙有未化之根絆﹐不能一齊盡出。所以胎𨿽墮﹐而諸經蔭胎之血﹐萃而未渙﹐淺者𨿽出﹐深者尙畱﹐況是血旺之軀﹐加以溫升之藥﹐挽其順流之路﹐窒其欲出之機﹐未到腹中﹐脹痛奚作﹖吾以循經通絡﹑宣气行瘀之法﹐導使下行﹐故出路始通﹐而後腹痛瘀來﹐必然有脈可徵。非謂凡屬墮胎﹐皆有是證也。

張慈齋室﹐自春間半產後﹐發熱有時﹐迄於季秋。廣服滋陰之藥﹐竟不能愈。其大父陳靄山延孟英診脈﹐按之豁然。投以當歸補血湯而熱退﹐繼以小建中﹝湯﹞愈之。

全畹香令媳﹐半產後﹐營分不攝﹐淋漓數月﹐治之勿瘳。孟英於季夏診視﹐兩尺皆浮﹐左寸關弦﹐與﹕「三甲」「二至」「二地」﹝靑﹞蒿﹝白﹞薇柏葉﹝海﹞螵蛸黃柏爲方﹐服之漸愈。

仲秋﹐診其脈﹐卽斷﹝爲﹞受孕﹐渠謂懷孕﹐必無病矣。而不知病久初痊﹐正須培養﹐𨿽卽受孕﹐涵蓄無權﹐果至仲冬而胎墮矣。

顧氏婦﹐半產後﹐因喫飯脘痛。人以爲停食也﹐進以消導。痛甚發熱﹐臥則右脇筋掣難忍。孟英曰﹕此非發散攻消可療。與﹕旋復絲瓜絡冬瓜子蓮稈葦莖竹茹貝母枇杷葉蘭葉通艸爲方﹐一劑知﹐二劑已。

二﹑婦產科

滯產

一少婦﹐分娩﹐胞水早破﹐胎澀不能下。俗謂之「瀝漿生」。催生藥徧試不應。孟英令買鮮豬肉一﹑二斤﹐洗淨切大塊﹐急火煎湯﹐吹去浮油﹐恣飲之﹐卽產﹐母子皆生。且云﹕豬爲水畜﹐其肉最腴﹐大補腎陰而生津液。

余嘗用治腎水枯涸之消渴﹐陰虛陽越之喘嗽﹐並具奇效。仲景治少陰咽痛﹐用豬膚﹐亦取其補陰虛而戢浮陽也。

後賢不察﹐反指爲有毒之物。汪庵非之﹐是矣。惟外感初愈﹐及虛寒滑瀉者﹐濕盛生痰之證﹐槪不可食。

以其滋膩更甚於阿膠﹑熟地﹑龍眼也。豬以浙產者爲良﹐北豬不堪入用﹐吾杭之燥肉卽豬皮爲之﹐可以致遠﹐入藥尢爲簡當﹐不必泥於「皮」與「膚」之字面而穿鑿以誇考據也。

孟英又云﹕昔老友範君慶簪語雄曰﹕解渴莫如豬肉湯。凡官鑪銀匠每當酷暑﹐正各縣傾造奏銷銀兩納庫之際﹐銀鑪最髙﹐火光迎面﹐故非气血充足者﹐不能習此業。然人受火爍﹐其渴莫解﹐必須豬肉﹐以急火煎淸湯﹐撇去浮油﹐缸盛待冷﹐用此代茶。雄聞而悟曰﹕此渴乃火爍其液﹐非茶可解。豬爲水畜﹐其肉最腴﹐功專補水救液﹐允非瓜果可比﹐因此推而及虛喘﹑虛閉﹑下損﹑難產諸証之無液者﹐無不投之輒應﹐乃知豬肉爲滋陰妙品也。

二﹑婦產科

死胎不下

局醫黃秀元之與人韓名諒者﹐有兒婦﹐重身患熱病﹐局中諸醫皆慮胎隕﹐率以補血爲方。旬日後﹐勢已垂危。

挽人求孟英診之﹐曰﹕胎早腐矣﹐宜急下之﹐或可冀幸﹐若欲保胎﹐則吾不知也。其家力懇疏方。遂以調胃承气湯合犀角地黃湯加西洋參﹑麥冬﹑知母﹑石斛﹑牛膝投之﹐胎落﹐果已臭爛﹐而神气卽淸﹐熱亦漸緩。次予﹕西洋參元參生地知母麥冬丹參丹皮茯苓山楂石斛豆捲茺蔚子琥珀等藥調之﹐粥食日加﹐旬日而愈。

二﹑婦產科

產後血暈

產後諸證﹐首必通瘀﹐然有不可以常理測者。表弟周鶴庭室﹐新產暈汗﹐目不能開﹐心若懸旌﹐毫無惡露。乃父何君新之﹐按其脈有虛弦豁大之形﹐亟拉孟英圖之。與以﹕「三甲」石英丹參琥珀甘艸小麥綠豆衣等藥﹐覆杯卽安﹐數服而愈。

或詰其何以知非瘀血爲患﹖曰﹕此陰虛之體﹐旣產而營液大脫﹐風陽上冒。𨿽無惡露﹐胸腹皆舒﹐豈可誤作瘀衝﹐而妄投破血之藥耶﹖

二﹑婦產科

惡露不下

朱氏婦﹐產後惡露不行﹐而宿哮頓發﹐專是科者不能下手。孟英以﹕丹參桃仁貝母茯苓滑石花粉桂枝通艸蛤殼苡仁紫菀山楂旋復琥珀絲瓜子茺蔚子等﹐出入爲方﹐三日而愈。

予荊人娩後惡露不行。或勸服生化湯。適孟英枉顧﹐診曰﹕陰虛內熱﹐天令炎蒸﹐𨿽赤砂糖﹐不可服也。

以﹕生地丹參丹皮豆捲茺蔚子茯苓桃仁山楂梔子澤蘭琥珀﹐投之卽效。且無別恙而易健。可見體質不齊﹐藥難槪用﹐況其致病之因不一﹐病機傳變無窮。語云「量體裁衣」﹐而治病者﹐可不辧證而施治耶﹖孟英嘗曰﹕凡產後﹐世俗多尙生化湯﹐是以一定之死方﹐療萬人之活病﹐體寒者固爲妙法﹐若血熱之人﹐或兼感溫熱之气者﹐而一槪投之﹐驟則變證蜂起﹐緩則蓐損漸成﹐人但知產後之常有﹐而不知半由生化湯之歷階。此風最盛於越﹐方本傳於越之錢氏﹐自景嶽采入《八陣》﹐遂致流播四海﹐人之陰受其害者﹐數百年矣。

從無一人能議其非﹐今特爲此長夜之燈﹐冀後人不致永遠冥行﹐或可稍補於世。但景嶽最偏於溫補﹐而獨於產後一門﹐力辧丹溪大補气血爲主之非﹐可謂此老之一隙微明﹐惜猶泥於產後宜溫之謬說﹐蓋由未入仲聖之宮墻也。

金亞伯廷尉之室﹐產後惡露不行﹐渴﹑瀉﹑痰多。孟英以﹕北沙參滑石生薏苡扁豆蛤殼豆捲石斛竹茹枇杷葉琥珀茯苓等藥﹐數劑而愈。

庚子春﹐戴氏婦產後惡露不多﹐用山楂﹑益母艸酒煎﹐連服數日﹐遂發熱自汗﹐口渴不饑﹐眩暈欲脫﹐徹夜不眠。孟英視之﹐曰﹕此素稟陰虧﹐血已隨胎而去﹐𨿽惡露甚少﹐但無脹痛之苦者﹐不可妄投藥餌。酒煎益母艸﹑山楂不特傷陰﹐且能散气。而汗泄口漧﹐津液有立竭之勢﹐卽仲聖所謂「無陽也」。蓋人身天眞之气謂之陽﹐陽根於津﹐陰化於液﹐津液旣奪﹐則陽气無根而眩暈﹐陰血不生而無寐﹐若補气生陰﹐則捨本求末﹐气血不能生津液也。惟有澄源潔流﹐使津液充而气血自復﹐庶可無憂。以﹕西洋參生黃龍骨牡蠣玉竹百合甘艸麥冬生苡仁生扁豆石斛木瓜桑葉甘蔗漿﹐投之﹐一劑卽安﹐數日而愈。後以滋塡陰分﹐服之乃健。

二﹑婦產科

產後發痙

何新之令嬡適湯氏﹐孟冬分娩﹐次日便泄一次﹐卽發熱痙厥﹐譫語昏狂。舉家惶惶。乃翁邀孟英察之﹐脈弦滑﹐惡露仍行。曰﹕此胎前伏暑﹐乘新產血虛痰滯而發也。與大劑﹕犀﹝角﹞羚﹝羊角﹞元參竹葉知母花粉梔﹝子﹞楝﹝實﹞銀花﹐投之。徧身得赤疹而痙止神淸。乃翁隨以淸肅調之而愈。

二﹑婦產科

產後昏譫

姚氏婦﹐產後昏譫汗厥﹐肌膚浮腫。醫投補虛﹑破血﹑祛祟﹝痰﹞﹑安神之藥﹐皆不能治。舉家惶怖﹐轉延孟英診耶。詢之﹐惡露仍行。曰﹕此證病家必以爲奇病﹐其實易愈也。昔金尙陶先生曾治一人﹐與此相似﹐載於沈堯夫《女科輯要》中﹐方用﹕石菖蒲膽星旋復花茯苓橘紅半夏曲﹐名「蠲飲六神湯」。凡產後惡露行而昏譫者﹐多屬痰飲﹐不可誤投攻補﹐此湯最著神效。如方服之﹐良愈。

二﹑婦產科

產後發熱

張鄭封妻﹐娩後卽發熱﹐服生化湯兩帖﹐熱益熾而發赤疹。顧聽泉診之﹐卽予淸解藥﹐三劑不應﹐欲進犀角地黃湯﹐而恐病家狃於產後以生疑也﹐乃拉孟英質之。診其脈﹐弦滑而數﹐面赤熱燥﹐胸悶善悲﹐肢腫而疼﹐兩肘白泡如扁豆大者數十顆﹐舌上亦有一顆﹐痛礙水飲﹐大便不解已旬日矣。曰﹕此不但胎前伏暑﹐且有蘊毒﹐而誤服生化湯以助其虛﹐幸初手卽用淸解﹐尙不至於昏陷。犀角地黃﹝湯﹞﹐極是治法﹐但猶恐不能勝任。乃與聽泉商加﹕西洋參﹑滑石﹑知母﹑銀花﹑花粉﹑人中白﹑蔞仁﹑竺黃﹑貝母﹑桑葉﹑梔子爲劑。其所親曰﹕髙明斷爲熱證﹐何以病者𨿽渴而喜熱飲耶﹖孟英曰﹕此方中所以多用痰藥也。凡胸中有熱痰阻礙气機者﹐每如是﹐不可以其向不吐痰而疑吾言之妄也。若因此而指爲寒證﹐則禍不旋踵矣。進四帖﹐始得大解﹐頻吐稠痰﹐而各恙皆減﹐飲食漸加。孟英曰﹕病勢𨿽穩﹐餘熱尙熾﹐苟不亟爲淸滌而遽投補益﹐猶有蓐損之虞。其母家果疑藥過寒涼﹐必欲招專科調治。幸將前方示彼﹐尙不妄施溫補﹐然隔靴搔癢﹐紀律全無。旬日後﹐餘火復燃。鄭封堅懇孟英設法﹐仍用甘寒療之。周身肌蛻如蛇皮﹐爪甲更新﹐其病之再生也可知。繼予滋補眞陰而起。

翁嘉順室﹐娩後發熱﹐竹林寺僧治之不應。溫﹑龔二醫皆主生化湯加減﹐病益劇。請孟英診之﹐脈軟滑微數。

曰﹕素體陰虧﹐熱自內生﹐新產血去﹐是以發熱。惟譫妄昏瞀﹐最是嚇醫之證。渴喜熱飲﹐宛似虛寒之據。宜其猜風寒而投表散﹐疑血瘀以攻通。遂爾帖帖泡姜﹐人人桃﹑桂﹐陰愈受劫﹐病乃日加。幸而痰飲內盛﹐津液未至涸竭﹐與﹕蠲飲六神湯去橘﹝皮﹞﹑半﹝夏﹞﹐加西洋參﹑生地﹑花粉﹑竹茹﹑知母﹑生白芍爲劑﹐數日而瘳。逾旬復發熱。或疑涼藥之獘﹐或謂產蓐成癆。眾楚咻之﹐病漸進矣。其小姑適吳氏者﹐向役於冥曹﹐俗謂之「活無常」。偶來探病﹐忽僕地而僵﹐口中喃喃。或問﹕「汝嫂病何如」﹖答曰﹕須服王先生藥。人皆異之。次日﹐仍乞診於孟英。曰﹕脈浮數而弦﹐是風溫也。與前病異﹐便瀉無溺﹐肺熱所迫﹐大渴無苔﹐胃汁受爍。亟與﹕天生建中湯頻灌。藥主大劑甘涼﹐果得津回舌潤﹐漸以痊可。

髙祿卿室﹐吳濂仲之妹也。孟夏分娩發熱﹐初疑蒸乳﹐數日不退。產科治之﹐知挾溫邪﹐進以淸解﹐而大便溏瀉﹐遂攺溫燥﹐其瀉不減。另招張某視之﹐因謂專科誤用蔞仁所致。與﹕參﹑﹑姜﹑術﹑鹿角﹑肉果等藥﹐泄瀉愈甚。

連服之﹐熱壯神昏﹐汗出不止﹐勢瀕於危。醞香孝廉徐夫人﹐病者之從母也。心慈似佛。有子十人皆已出。聞其殆﹐夤夜命四郎季眉﹐請援於孟英。按脈﹐洪數七至﹐口渴苔黃﹐洞瀉如火﹐小溲不行。因謂季眉曰﹕病猶可治﹐第藥太驚人﹐未必敢服。季眉堅欲求方﹐且云﹕在此監服。乃疏白頭翁湯加石膏﹑犀角﹑銀花﹑知母﹑花粉﹑竹葉﹑梔﹝子﹞﹑楝﹝實﹞﹑桑葉予之。

次日復診﹐脈證較減﹐仍用前方。而病家羣嘩﹐以爲產後最忌寒涼﹐況洞瀉數日乎﹖仍招張某商之﹐張謂﹕幸我屢投溫補在前﹐否則昨藥下咽﹐頃刻亡陽﹐復定﹑術之方﹐業已煎矣﹐所親張芷舟孝廉聞之﹐飛告於蘊香處。

汾伯昆季﹐卽馳至病家﹐幸藥未入口﹐奪盞傾之﹐索孟英方﹐煎而督灌﹐且囑羣季輪流守視﹐免致再投別藥。孟英感其情誼﹐快舒﹝抒﹞所長﹐大劑涼解﹐服至七帖﹐瀉全止﹐熱盡退。乃去白頭翁湯﹐加﹕生地﹑元參﹑﹝竹﹞

茹﹑貝﹝母﹞﹐服半月始解黑色燥屎﹐而眠食漸安。第腑臟之邪﹐𨿽已淸滌﹐而從前溫補﹐將熱邪壅滯於膜絡之間﹐復發數癰於胸之乳間。孟英令其恪守前法﹐復入蒲公英﹑絲瓜絡﹑橘葉﹑菊葉等藥﹐服至百劑﹐始告痊愈。而天癸亦至。

孟英曰﹕世俗泥於產後宜溫之謬說﹐況兼泄瀉﹐卽使溫補而死﹐病家不怨﹐醫者無憾也。或具隻眼﹐其誰信之。

此證苟非汾伯昆仲篤信於平時﹐而力排眾論於危難之間﹐余𨿽見到﹝道﹞不疑﹐亦焉能有濟耶﹖余嘗曰﹕病不易識﹐尢不易患﹔醫不易薦﹐尢不易任﹔藥不易用﹐尢不易服。誠宇宙間第一難事也。而世人淺視之﹐可不悲哉﹗陳書伯太史令弟婦﹐娩後三日﹐發熱汗多﹐苔黃眩悸。

孟英切脈﹐弦細虛數。乃營陰素虧﹐酷熱外爍﹐風陽浮動﹐痙厥之萌也。與﹕元參白薇靑蒿生地小麥豆衣石斛鱉甲竹葉﹐兩劑﹐熱退知饑﹐悸汗不止。去﹝靑﹞蒿﹑﹝白﹞薇﹐加龍﹝骨﹞﹑﹝牡﹞蠣﹑蓮心﹑龜板﹑﹝紫﹞石英而安。

繼又因暑風外襲﹐壯熱如焚﹑渴飲不饑﹐睹物盡赤。攺授白虎﹝湯﹞加西洋參﹑竹葉﹑蓮桿﹐一啜而瘳。仍與鎭攝滋潛善其後而愈。

趙子循室﹐娩後﹐服生化湯兩帖﹐更因驚嚇﹐三朝發熱﹐連投四物﹑六合等湯﹐病日以甚。半月後﹐始延孟英診之。脈象﹕左弦極﹐右洪滑數。苔黃大渴﹐譫語嗽痰﹐惡露仍行﹐唇齒漧燥。是因陰虛之體﹐血去過多﹐木火上浮﹐酷暑外爍﹐津液大耗﹐兼有伏痰之候也。亟與營衛兩淸﹐冀免他變。而母家極畏石膏﹑堅不與服。越三日﹐勢益劇﹐計無所施。子循之叔笛樓﹐與其表兄許芷卿﹐徑以白虎加減投之﹐證有轉機。翌日﹐再迓孟英會同笛樓﹐曁其舅氏許吉齋山長協商妥治﹐咸是王﹝孟英﹞之議﹐且以西瓜汁助其藥力﹐熱始日趨下行﹐二便如火。又數日﹐漸安粥食﹐神气亦淸﹐起坐梳頭﹐夜能靜寐。然熱蘊太久﹐下焦患癰﹐膿𨿽卽潰﹐陰液漏傷。脈復空數浮大﹐便泄善嗔﹐口漧多夢﹐皆木少水涵﹐爍津侮胃之見證也。孟英與笛樓商﹐以白頭翁湯加龍骨﹑「三甲」﹑甘艸﹑木瓜育陰潛陽。餘糧﹝赤﹞石脂丸中﹐加﹝烏﹞梅﹑﹝黃﹞連以熄風鎭胃﹐果得瘡口膿幹﹐餐加瀉止﹐脈柔熱淨﹐苔退神怡。正須善後﹐甫授滋塡﹐不期酷兼旬﹐甘霖忽降﹐窗開徹夜﹐復感風邪﹐身熱微寒﹐鼻流淸涕﹐而陰液久奪﹐外患未痂﹐培養礙投﹐又難發汗﹐肝風內應﹐噤旋形﹐九仞之功﹐遂成畫餅。門外漢未免以成敗論﹐然此案自堪傳也。

陸濃甫室﹐陳芷潯主事之女也。產後經旬﹐偶發脘痛。專科用溫補藥因而寒熱气逆﹐自汗不寐﹐登圊﹐不能解﹐而臥則稀水自流﹐口渴善嘔﹐杳不納谷﹐僉云不起矣。乃父速孟英診之﹐脈弦數而滑。曰﹕本屬陰虧﹐肝陽侮胃﹐誤投溫補澀滯之劑﹐气機全不下降﹐以致諸證蜂起。醫者見而卻走﹐是未明其故也。與﹕沙參竹茹楝實延胡梔﹝子﹞﹝黃﹞連橘﹝皮﹞貝﹝母﹞杏﹝仁﹞﹝石﹞斛枇杷葉﹐爲肅肺以和肝胃法﹐覆杯卽安。但少腹隱隱作痛。於前方去杏﹝仁﹞﹑貝﹝母﹞﹑竹茹﹐加﹕知母﹑花粉﹑蓯蓉﹑白芍﹑橘核﹑海﹐乃解宿垢而瘳。

二﹑婦產科

產後頭痛

顧聽泉明經之媳﹐新產後﹐頭痛甚劇。孟英按脈﹐右甚滑大。與淸陽明法﹐得大解而瘥。

二﹑婦產科

產後痺痛

施氏婦﹐產後四肢串痛﹐藥治罔效。醫謂其成癱瘓矣﹗延已逾月。丐孟英視之﹐膏藥徧貼﹐呻吟不息﹐脈數而洪﹐舌絳大渴。曰﹕此非風濕爲病﹐膏藥亟爲揭去。近日服藥﹐諒皆溫補祛風之劑。營血耗傷﹐內風欲動﹐勢將弄假成眞。且吾向見其體丰血旺﹐何以娩後遽患斯疾﹖必生化湯﹑砂糖酒之類所釀耳。其父倪某﹐目𨿽瞽﹐聞而笑曰﹕君誠天醫也。小女服過生化湯兩帖﹐赤沙糖八斤。從此漸病﹐不識尙可起廢圖全否﹖孟英曰﹕幸其體足於陰﹐恢復尙易﹐若陰虛血少之人而蹈此轍﹐𨿽不卽死﹐難免不成蓐損。因投大劑涼潤壯水之藥﹐一劑知﹐旬日安﹐匝月起。

孟英謂﹕暑令﹐產婦服生化湯﹑砂糖﹑酒﹐死者甚多﹐惟六一散旣淸暑熱﹐又行瘀血﹐溽暑之令﹐誠爲產後妙方。

二﹑婦產科

產後吐瀉

夏間﹐牙行倪懷周室﹐新產數日﹐泄瀉自汗﹐嘔吐不納﹐專科謂犯「三禁」﹐不敢肩任。孟英診﹕脈虛微欲絕﹐證甚可虞﹔宜急補之﹐遲不及矣。用﹕東洋參﹝炙﹞﹝白﹞術龍﹝骨﹞牡﹝蠣﹞酒炒白芍紫石英桑枝木瓜扁豆茯神黑大豆橘皮﹐投之﹐四劑漸已向安。余謂新產後﹐用參﹑大補﹑而又當盛夏之時﹐非有眞知灼見者﹐不能也。誠以天下之病﹐千變萬化﹐原無一定之治﹐柰耳食之徒﹐惟知執死方以治活病﹐豈非造孽無窮﹖亦何苦人人皆欲爲醫而自取罪戾耶﹖

二﹑婦產科

產後急勞

陳氏婦﹐素無病﹐娩後甚健﹐乳極多而善飯。六月初﹐形忽遽瘦﹐猶疑天熱使然﹐漸至減餐。所親徐麗生囑延孟英視之﹐脈細數﹐舌光絳。曰「急勞」也。無以藥爲。夫乳者﹐血之所化也﹐乳之多寡﹐可徵血之盛衰。玆乳溢過中﹐與艸木將枯﹐精華盡發於外者何異﹖卽令斷乳﹐亦不及矣。其家人聞之﹐未爲深信﹐卽日斷乳服藥﹐及秋而逝。

吳馥齋室﹐新產後﹐嘔吐不止﹐湯水不能下咽﹐頭痛痰多﹐苔色白滑。孟英用﹕蘇梗橘﹝皮﹞半﹝夏﹞

吳萸茯苓旋復姜皮柿蒂紫石英竹茹﹐一劑知﹐二劑已。

二﹑婦產科

子宮脫垂

翁嘉順令正﹐娩後﹐陰戶墜下一物﹐形色如柿。多方療之不收。第三日始求治於孟英。令以﹕澤蘭葉二兩﹐煎濃湯燻而溫洗﹐隨以﹕海螵蛸﹑五倍子等分﹐研細粉糝之﹐果卽收上。

繼而惡露不行﹐白帶時下﹐乳汁全無﹐兩腿作痛﹐又求方以通之。孟英曰﹕此血虛也。乳與惡露𨿽無﹐其腹必不脹﹐前證亦屬大虛﹐合而論之﹐毋庸診視。因與﹕黃當歸甘艸生地杜仲大棗糯米脂麻藕﹝肉﹞

濃煎羊肉湯煮藥﹐服後乳汁漸充﹐久服乃健。

三﹑兒科

麻疹

溽暑之令﹐﹝江浙稱麻疹爲﹞疹盛行﹐幼科僅知套藥﹐升﹑柴﹑防﹑葛亂施﹐殆亦疫癘之病﹐造化默行其殺運歟﹖陳仰山家患此者十餘人﹐其長郎書芾孝廉之女﹐勢最劇﹐以甫出而汛至也﹐醫者卻走。始延孟英視之﹐脈滑而數﹐舌絳大渴﹐面赤失音﹐不食便瀉。曰﹕此由發散太過﹐火盛風熾﹐气血兩燔。气分之邪﹐由瀉而略泄其焰﹐營分之熱﹐由汛而稍解其焚﹐豈可畏其脫陷﹐妄投止澀耶﹖與﹕西洋參石膏知母麥冬犀角生地連翹甘艸石斛丹皮桑葉竹葉﹐大劑投之﹐三日而愈。養陰善後﹐遂以漸安。其餘或輕或重﹐孟英一以淸解而痊。

仲夏﹐疹流行﹐幼科執用套藥﹐夭紮實多。有王子能參軍所親楚人劉某﹐僅一子﹐甫五齡。陸某見其點不綻﹐連進檉柳等藥﹐壯熱無汗﹐面赤靜臥﹐二便不行。參軍聞其殆﹐延孟英視之﹐投犀羚白虎湯而轉機。陸某力阻石膏不可再餌﹐仍進溫散﹐以至气喘痰升﹐復加麻黃八分﹐欲圖定喘﹐而喘汗瀕危﹐二便復祕。再懇孟英救之﹐投白虎﹝湯﹞加西洋參﹑竹葉而愈。

繼有房氏子﹐亦爲陸某誤用溫散致劇﹐痰喘便祕﹐口渴神昏﹐溲碧肢。孟英與大劑白虎湯加西洋參﹑元參﹑竹葉﹑木通﹑調紫雪﹝丹﹞﹐四帖而始安。

李新畬仲郎﹐未齊而痰嗽气喘﹐苔色白滑﹐小溲不赤。或主犀角地黃湯加紫雪﹐服而不效。延孟英診之﹐右脈洪滑而口渴。乃天時酷熱。暑邪薄肺﹐挾其素有之痰而阻其治節﹐所以气機不行﹐而疹不能達﹐苔不能化﹐溺不能赤也。溫散大忌﹐涼血亦非。與﹕竹葉石膏湯合葦莖﹝湯﹞加杏﹝仁﹞﹑﹝紫﹞菀﹑旋﹝復﹞﹑枇﹝杷葉﹞﹑海石﹐投之﹐气平疹透﹐苔退色紅﹐小溲亦赤﹐數日而愈。

徐艮生室﹐年四十餘﹐於酷暑之時患。所親沈悅亭﹐連予淸解不能剎其勢﹐爲邀孟英視之﹐體濃痰多﹐脈甚滑數﹐揚擲譫妄﹐舌絳面赤﹐渴飲便澀。乃予大劑白虎﹝湯﹞加犀角﹑元參﹑銀花﹑花粉﹑貝母﹑竺黃﹑竹葉﹑竹茹﹑竹湯﹐送﹝服﹞滚痰丸﹐服後﹐大便下如膠漆﹐脈證漸和。數日後﹐去丸藥﹐其勢復劇﹐甚至發厥。仍加丸藥乃平。如是者三次﹐險浪始息。悅亭復以白金丸滌其膈下畱痰﹐續用甘涼濡潤法﹐充津液而搜餘熱﹐漸以告愈。

姚子﹐後兩腿筋掣﹐臥則更痛﹐幼科作風治而愈劇。孟英以﹕犀角生地木通豆捲葳蕤桑枝丹皮梔子絲瓜絡﹐投之而效。

朱惇書令嬡患感﹐醫投溫散﹐服二劑﹐徧身麻﹐汛事適來。醫進小柴胡湯﹐遂狂妄莫制。乞援於孟英﹐脈至洪滑弦數﹐目赤苔黃﹐大渴不寐。是因溫邪而發﹐所以起病至今﹐時時大汗﹐何必再攻其表﹖汛行爲熱迫於營﹐胡反以姜﹑棗溫之﹖﹝人﹞參﹑紫﹝艸﹞﹑柴﹝胡﹞升之﹖宜其燎原而不可遏也。與﹕大劑犀角元參生地石膏知母花粉銀花竹葉貝母白薇﹐以淸衛涼營﹐服後卽眠﹐久而未醒﹐或疑爲昏沈也﹐屢爲呼喚﹐病者驚寤﹐卽令家人啟篋易服﹐穿鞋梳髮﹐告別父母云「欲往花神廟歸位」。人莫能攔﹐舉家痛哭﹐急迓孟英復視﹐脈象依然﹐囑其家靜守忽哭﹐仍以前方加重﹐和以竹瀝﹑童溲﹐灌下卽安﹐繼用養陰淸熱而愈。

韓石甫大令令正﹐患感發疹﹐沈悅亭治以淸解﹐熱漸退而神气不爽﹐舌黑難伸﹐太息便祕﹐胸次拒按﹐脈弦緩而滑。投﹕涼膈散加知母﹑花粉﹑枳實﹑竹茹﹐一帖而苔卽退黃﹐再服而黑屎下﹐神气淸﹐卽以向愈。

三﹑兒科

痘疫

上年秋燥冬暖﹐略無霜雪﹐河井並涸﹐吾杭自九月間起﹐天花流行﹐十不救五﹐小兒之殤於是者﹐日以百計。孟英曰﹕此痘「疫」也。治法當與常痘有異﹐惜幼科未之察耳。且天令發泄﹐不主閉藏﹐入春恐多喉患﹐特刊「加味三豆飲」﹐俾未種痘者﹐預服免患﹐將出者﹐恣飲冀輕。又勸人頻服「靑龍白虎湯」﹐以杜春來喉恙﹐不料其言果應﹐三春不雨﹐喉癥甚多。醫者猶不悟其致病之因﹐僅知發散﹐正如火上添油。孟英胸有成竹﹐一以仲景白虎湯爲救焚主劑﹐若已及於營分者﹐用﹝王﹞晉三犀角地黃湯相機加減﹐又刊靑龍白虎湯曁錫類散方﹐廣爲印送﹐賴此以活者﹐不可勝數。

附﹕加味三豆飲生綠豆生黃豆生黑大豆或用生白扁豆亦可生甘艸金銀花﹐水煎服。

孟英自注云﹕古方三豆飲﹐爲痘疹始終可服之妙藥。未出時常服﹐痘可使稀﹔將出時急服﹐重可冀輕﹔已出時恣服﹐逆可轉順﹔盡出時頻服﹐毒可易淸。俗傳種痘是「密室烘花」﹐更有初生小兒﹐於十八日內服藥﹐令其出痘之法﹐是揠苗助長﹐此等矯揉造作﹐陰受其害者﹐古今來不知幾恆河沙數矣。至於種種稀痘之方﹐皆無意義﹐或以毒藥損人元气﹐或以穢物致生別恙﹐愼勿爲其所惑。惟此方藥極簡易﹐性最平和﹐味不惡劣﹐易辦易服﹐不必論其體質﹐久服無獘﹐誠盡善盡美之王道藥也。杭人惑於患痘不食豆之說﹐甚屬可鄙﹐今特辧明﹐冀人醒悟。凡小兒能啜飲後﹐卽以此藥日日代茶﹐誠保赤之首章焉。原方用赤豆﹐性燥傷陰﹐予以黑大豆易之﹐更有補陰之績﹐𨿽燥令燥體﹐皆無礙矣﹐再益銀花﹑甘艸﹐而化毒之功尢勝﹐或疑銀花性涼﹐似難久用﹐不知三豆皆谷也﹐性能實脾﹐得銀花以濟之﹐更覺沖和。況小兒體稟純陽﹐極宜此甘涼補陰之味﹐豈特稀痘﹐尢能明目消疳﹐不生瘡癤泄瀉等病﹐其功未能殫述也。

附﹕靑龍白虎湯橄欖生萊菔﹐水煎服。

孟英自注云﹕此予自制方也。橄欖色靑﹐淸足厥陰內寄之火風﹐而靖其上騰之焰。萊菔色白﹐化手太陰外來之燥熱﹐而肅其下行之气。合而爲劑﹐消經絡畱滯之痰﹐解膏粱魚面之毒﹐用以代茶﹐則龍馴虎伏﹐藏府淸和﹐豈但喉病之可免耶﹖且二味處處皆有﹐人人可服。物異功優﹐久任無獘﹐實能弭未形之患﹐勿以平淡而忽諸。

附﹕錫類散象牙屑﹝焙﹞眞珠﹝各三分﹞飛淨靑黛﹝六分﹞梅花冰片﹝三釐﹞壁錢﹝二十个﹐俗名「喜兒窠」﹐木板上者勿用﹞西牛黃人指甲﹝各五釐﹞﹐男病用女﹐女病用男﹐合送濟人﹐須分別配之﹐共研極細粉﹐吹患處﹐流出惡涎卽愈。

孟英自注云﹕此專治爛喉痧疹之神方也。尢鶴年附載於《金匱翼》云﹕張符瑞傳此方以得子﹐故予之名曰「錫類散」。

胡韻梅﹐年已逾冠﹐因夜坐感寒﹐患頭痛惡冷﹐嘔吐肢冷。孟英視之曰﹕舌絳脈數﹐痘疹之候。斷非受寒也。

幸胡平昔欽信﹐遂與淸透藥服之。次日﹐點形圓綻﹐細詢﹐果未出痘﹐但火勢甚熾﹐恐其惑於俗論﹐囑請專科王蔚文會診﹐所見略同。一路淸涼﹐自起發至落茄﹝痂﹞﹐毫不雜一味溫升攻托之藥﹐而滿身密布﹐形色粗紫﹐漿膿茄﹝痂﹞

黑﹐便祕不饑﹐渴無一息之停﹐苟不如是用藥﹐其能免乎﹖此《建中瑣言》之所以有功於世也。

周鶴亭令郎﹐年甫五齡﹐痘後月餘﹐淸涼藥尙未輟﹐忽發壯熱。幼科治之﹐勢益張。肢面赤﹐嘔吐苔黃﹐渴而溺淸﹐時或昏厥﹐證交六日。其外祖何新之邀孟英診之﹐脈甚弦洪滑數﹐心下拒按﹐便祕汗多。投小陷胸﹝湯﹞加石膏﹑知母﹑花粉﹑竹葉﹑枇杷葉﹑貝母﹑雪羹﹐二劑﹐各恙皆減﹐溲赤便行﹐繼與淸養而安。

三﹑兒科

驚風

陳姓小兒﹐發熱肢搐﹐幼科與驚風藥﹐遂神昏气促﹐汗出無溺。孟英至而視之﹐曰﹕暑也。令取蕉葉鋪於泥地﹐予兒臥之。投以﹕辰砂六一散加石膏﹑知母﹑西洋參﹑竹葉﹑荷花露﹐一劑而瘳。

繼有胡氏女﹐病略同﹐兒科云不治﹐因懇於孟英﹐亦以此法活之。

喬有南侄﹐甫五齡﹐發熱數日﹐醫予柴葛解肌湯一劑﹐肢搐而厥﹐目張不語。其母孀居﹐僅此一脈﹐偏求治療﹐毫無寸效。所親徐和甫﹐托王瘦石訪一擅幼科之長者。瘦石謂﹕宜求善於外感者。蓋人有大小﹐病無二致﹐切勿捨大方﹝脈﹞而信專科﹐此諭嘉言活幼金鍼也。盍延孟英視之﹖徐從之。孟英曰﹕病是暑邪﹐治以風藥﹐熱得風而焰烈﹐津受灼以風騰。乃風藥引起肝風﹐再投俗尙「驚風」之劑﹐稚子根本不牢﹐而狂風不熄﹐拔折堪虞。與﹕王氏犀角地黃湯加羚羊角﹑生石膏﹑元參﹐桑葉﹑菊花﹑銀花﹑牡蠣﹑知母﹑麥冬﹑竹葉諸藥﹐數服而痊。

三﹑兒科

疳積

陳荷官﹐病痞積腹脹﹐發熱幹嗆﹐善食而黃瘦﹐便溏溺赤。兒科藥廣服無功﹐已將絕望。孟英聞而憐之曰﹔吾於幼科𨿽未討論﹐姑贈一方﹐或有生機也。以﹕黃連白芍牡蠣鱉甲雞肫皮木瓜山楂楝實橘皮桔梗霞天曲旋復梔子丹皮五穀虫等藥﹐一劑知﹐旬餘愈。

四﹑外科

疽

婺人羅元奎﹐丁亥夏﹐卒發寒熱﹐旋卽嘔吐不能立﹐自言胯間痛不可當。孟英視其痛處﹕赤腫硬﹐形如肥皂莢﹐橫梗於毛際之左。乃曰﹕此證頗惡﹐然乘初起﹐可一擊去之也。用﹕金銀花﹝六兩﹞生甘艸﹝一兩﹞皂角刺﹝五錢﹞﹐水煎和酒服之﹐一劑減其勢﹐再劑病若失。

逾年﹐患傷寒。孟英切脈﹕虛細已極。曰﹐此不可徒攻其病者﹐以陰分太虧耳﹐與景嶽法。以﹕熟地當歸酒炒白芍炙甘艸橘皮柴胡等藥﹐一劑而瘳。

李燕標參戎﹐於癸夏將赴都﹐館於石北涯家﹐項後患疽﹐外科僉云不治。孟英薦老醫朱嵩年療之漸安。孟英偶診其脈﹐謂北涯曰﹕李證有可愈之機﹐脈難久享其年。北涯驚問所以﹖孟英曰﹕左尺堅摶﹐眞陰已傷﹐非善象也﹗旣而告痊北上﹐今春果卒於京。

茅家埠翁嘉潤﹐患腰疽﹐愈而復發者五年﹐費用不資﹐諸瘍醫治之不效。盛少云囑其求治於孟英﹐切其脈﹐弦細以數。曰﹕子之幸也。此內損證﹐外科惡﹝烏﹞乎知﹖與大劑甘潤滋塡之藥﹐匝月而痊﹐至今不發。

四﹑外科

無名腫毒

翁嘉順﹐去年秋間﹐從梯半跌撲﹐初無所傷﹐旬日外﹐陡發寒熱﹐膝旁腫痛。外科汪某治之﹐潰後不能收功。另招許某療之﹐識爲傷絡﹐應手漸效﹐翁極信服。然培補年餘﹐𨿽納食不減﹐而肌肉漸削﹐面色黧黑﹐步履蹇滯。且一旬半月之間﹐必患處疼痛﹐大發寒熱﹐臥榻數日﹐始能彊起﹐大費不資﹐愈發愈劇。至冬間﹐咽糜齦腐﹐睛赤音嘶。乃懇孟英以決吉凶。按脈滑數﹐舌絳﹐便艱﹐口臭﹐溲少﹐蘊隆虫虫。良由瘍醫僅知溫托一法﹐旣潰之後﹐更以溫補收功善後﹐竟未察其體气病情﹐以致平時所有之濕熱痰火﹐一齊關住﹐病猶自尋出路﹐寒熱頻作。而醫者不識﹐妄指爲虛﹐補其逾年﹐人財兩瘠。眞諺所云﹕將錢買憔悴也。與﹕元參黃柏知母甘艸銀花花粉綠豆梔子海荸薺﹐爲大劑投之﹐吹以錫類散﹐且令日啖梨﹑蔗﹑麒麟菜﹑柿餅等物﹐至五十日﹐諸恙悉蠲﹐體腴善步。

四﹑外科

癤

濮嫗﹐於酷熱之秋﹐渾身生癤如疔﹐痛楚難堪﹐小溲或祕或頻﹐大便登圊則努掙不下﹐臥則不能收攝。人皆謂其虛也。孟英診脈﹐滑數﹐舌紫﹑苔黃而渴。予白虎湯加花粉﹑竹葉﹑梔子﹑白薇﹑紫菀﹑石斛﹑黃柏﹐十餘劑而痊。

四﹑外科

瘰

歙人吳茂林﹐患右頰腫痛﹐頦下結核﹐牙關僅能呷稀糜。外科稱名不一﹐治若网知。孟英投以﹕大麻僵蠶羚羊﹝角﹞石膏省頭艸升麻當歸秦艽花粉黃芩等藥﹐漸愈。

四﹑外科

發頤

朱小輝太守令嬡﹐驟患頤腫﹐連及唇鼻﹐乃至口不能開﹐舌不得出。孟英視之﹐曰﹕此溫毒也。用﹕射幹山豆根馬勃羚羊﹝角﹞薄荷銀花貝母花粉杏仁竺黃爲劑﹐並以紫雪﹝丹﹞搽於唇內﹐錫類散吹入咽喉﹐外將橄欖核磨塗腫處﹐果吐韌涎而腫漸消﹐詰朝卽啜稀粥﹐數日而愈。

四﹑外科

乳中結核

胡氏婦﹐患乳房結核﹐外科雜投溫補﹐核漸增而痛脹日甚﹐馴至形消汛愆﹐夜熱餐減﹐骨痿於牀。孟英診曰﹕郁損情懷﹐徒補奚益﹖予以蠲痰開郁之劑﹐吞當歸龍薈丸。痛脹降序﹐熱退能餐﹐月事仍行﹐攺投虎潛﹝丸﹞加減法﹐服半年餘而起。凡前後計用﹝川﹞貝母七﹑八斤﹐他藥稱是。

今春因哭母悲哀﹐陡然發厥。予﹕甘麥大棗﹝湯﹞加龍﹝骨﹞﹑牡﹝蠣﹞﹑龜﹝版﹞﹑鱉﹝甲﹞﹑磁朱﹝丸﹞﹑金箔﹑龍眼肉而安。

四﹑外科

腸癰

石芷卿﹐驟患腹脹﹐旬日後﹐臍間出膿。外科視爲腸癰﹐與溫補內托之藥。遂咳嗽不眠﹐腹中絞痛異常﹐痰色紅綠﹐大便不行。乃延孟英商之。脈弦細以數﹐舌絳而大渴。曰﹕察脈候﹐是眞陰大虛之證。﹑桂﹑歸﹑術皆爲禁劑。以甘露飲加西洋參﹑花粉﹑貝母﹑杏仁﹑冬瓜子投之﹐痰咳卽安。而外科謂此恙最忌泄瀉﹐潤藥不宜多服。

孟英曰﹕陰虛液燥﹐津不易生﹐𨿽求其泄﹐不可得也﹐烏可拘泥一偏﹐而不知通變哉﹖仍以前法﹐去杏仁﹑貝母﹑花粉﹐加知母﹑百合﹑合歡﹝皮﹞爲方﹐並囑另邀老醫朱嵩年敷治其外。如法施之﹐果漸向安。久之﹐當臍痂落﹐如小兒落臍帶狀﹐臍內新肉瑩然而愈。

四﹑外科

梅毒

吳蕓閣﹐因壯年時患梅瘡﹐過服寒涼之藥﹐瘡𨿽愈﹐陽气傷殘﹐虛寒病起﹐攺投溫補如金液丹﹑大造丸之類﹐始得獲安。柰醫者昧於﹝藥味爲﹞補偏救獘而設﹐漫無節制﹐率以爲常﹐馴至血溢於上﹐便瀉於下﹐食少痰多﹐喘逆礙臥﹐兩足不能屈伸。童某猶云寒濕爲患﹐進以苓姜術桂湯多劑﹐勢益劇﹐且溲漸少而色綠如膽汁﹐醫皆不明其故。延孟英診之﹐脈弦硬無情。曰﹕從前寒藥戕陽﹐今則熱藥竭陰矣。胃中津液﹐皆灼爍以爲痰﹐五臟咸失所養﹐而見證如上﹐水源欲絕﹐小溲自然漸少﹐木火內焚﹐乃露東方之色﹐與章虛谷之所治暑結厥陰﹐用來復丹攻其邪從溺出而見深碧之色者相同﹐然彼實此虛﹐判分天壤﹐恐和緩再來﹐亦難爲力矣﹐尋果歿。

四﹑外科

腎囊癰

胡蔚堂﹐年近古稀﹐患囊腫﹐小溲赤短﹐寒熱如瘧。孟英曰﹕非外感也﹐乃久蘊之濕熱下流﹐气機尙未宣泄﹐予五苓散合滋腎丸加楝實﹑梔子﹐木通﹐兩劑後﹐囊間出腥粘黃水甚多﹐小溲漸行﹐寒熱亦去﹐繼與知柏八味去山藥﹑萸肉﹐加梔子﹑楝實﹑芍藥﹑苡仁等﹐久服而愈。

四﹑外科

膿窠瘡

金元章媳﹐於甲午新寡後﹐患膿窠瘡﹐大抵濕熱之病耳。瘍醫連某﹐疑爲遺毒﹐竟作廣瘡療﹐漸至上吐下利﹐不進飲食。另從內科治﹐亦無寸效。延至春末﹐更兼腹痛自汗﹐汛愆肌削﹐諸醫皆見而卻走矣。王仲安薦孟英視之﹐曰﹕此胃气爲苦寒所敗﹐肝陽爲辛熱所煽﹐前此每服陽剛﹐卽如昏瞀﹐稍投滋膩﹐泄瀉必增﹐遂謂不治之證﹐未免輕棄﹐乃以四君子湯加左金﹝丸﹞﹑﹝川﹞椒﹑﹝烏﹞梅﹑蓮子﹑木瓜﹑餘糧﹑石脂等﹐出入爲方﹐百日而愈。第信猶未轉也。諸親友環議﹕再不通經﹐病必有變。孟英力辧此非經阻可通之證﹐惟有培養生化之源﹐使其气旺血生﹐則流行自裕﹐若不揣其本而齊其末﹐則礱﹝礱糠﹐卽稻穀之粗殼。﹞糠不能搾油﹐徒傷正气﹐盡墜前功﹐豈不可惜﹖眾議始息。恪守其方﹐服至仲冬﹐天癸至而肌肉充﹐康復如常矣。

附﹕王氏云﹕蓮子最補胃气而鎭虛逆。若反胃由於胃虛之气沖不納者﹐皆是熱邪傷其胃中淸和之气﹐最宜黃連苦泄其熱﹐卽仗蓮子甘鎭其胃。蓋以蓮子淸香不渾﹐鎭胃之功獨勝。爰附錄於此﹐以備參考。

五﹑五官科

目赤

朱養之令弟媳﹐初患目赤。服藥後﹐漸至滿面紅腫﹐壯熱神昏﹐醫者束手。孟英切脈﹐洪實滑數﹐舌絳大渴﹐腹微脹。以﹕酒洗大黃犀角元參滑石甘艸知母花粉銀花黃芩連翹薄荷菊花丹皮﹐兩下之﹐竟愈。

王天成牙行一婦﹐年五十餘﹐初患左目赤﹐漸至發熱﹐醫投溫散﹐便瀉而厥。進以補劑﹐少腹宿瘕攻痛﹐勢極危殆。丐孟英診之﹐脈甚弦實﹐舌絳而渴。予﹕蓯蓉橘核當歸元胡龜板石英螵蛸茯苓梔﹝子﹞楝﹝實﹞﹝吳茱﹞萸﹝黃﹞連﹐數服而安。逾年以他病卒。

江蘿花如君﹐患兩目腫痛﹐不能略張。醫投風藥﹐昏譫欲厥。浼孟英診之﹐脈至洪滑﹐大渴﹑便祕﹐予﹕白虎湯二劑﹐霍然。

翁氏婦﹐患目疾﹐自春䢐夏﹐治不能瘳。漸至腹中痞脹﹐痛不可當﹐食不能下﹐便祕形消。孟英視之﹐乃肝郁痰滯﹐而誤補以致殆也。脈弦數而滑﹐予﹕金鈴子散合雪羹煎﹝湯﹞﹐吞當歸龍薈丸及礞石滚痰丸。三投卽效﹐服至二十餘日﹐各恙皆蠲。眠食如舊。

五﹑五官科

內障

胡季權之子珍官﹐甫六歲﹐目患內障﹐繼則夜熱痰嗽﹐小溲過多﹐醫作童損治。服滋補數月﹐病日以甚。

孟英持脈﹐右大﹐口渴﹐苔黃。曰﹕伏暑在肺﹐法當淸解。及詳詰其因﹔始言病起後﹐蓋余邪未淨﹐而投補太早。

與﹕滑石知母花粉桑葉茅根枇杷葉蘆根冬瓜子杏仁﹐服二劑﹐徧身發出塊。又二劑﹐退苔化。

乃去滑石﹐加沙參餌之﹐其熱頭面先退﹐次退四肢﹐以及胸背。又數日甫退於腹。人皆詫其熱退之異。孟英謂﹕熱伏旣久﹐復爲半年之補藥膩滯於其間﹐焉能一旦盡滌﹖其勢必漸淸而漸去也。熱退旣淨﹐溺亦有節﹐痰嗽遞蠲﹐餐加肌潤﹐而內障亦漸除矣。

五﹑五官科

胞瞼腫核

馮媼﹐患左目胞起瘰﹐繼而痛及眉稜﹑額角﹑巓頂腦後﹐筋掣難忍。醫投風藥﹐其勢孔亟。孟英診脈﹐弦勁﹐舌絳不饑。予﹕固本丸合二至丸加桑﹝葉﹞﹑菊﹝花﹞﹑犀﹝角﹞﹑羚﹝羊角﹞﹑玄參﹑牡蠣﹑鱉甲﹑白芍﹑知母﹑石斛﹑丹皮﹑細茶等﹐出入互用﹐匝月始愈。

五﹑五官科

喉痺

一男子﹐患喉痺﹐專科治之甫愈﹐而通身腫勢日增﹐醫者驚走。孟英診之曰﹕病藥﹝病藥﹕謂病由誤藥所致﹞

也。投附子理中湯﹐數劑而愈。予謂喉痺治以寒涼﹐法原不謬﹐而藥過於病﹐翻成溫補之癥﹐是病於藥也。嘗聞孟英云﹕病於病而死者十之三﹐病於藥而死者﹐十之七﹐以余觀之誠非激論也。吁﹗可嘆矣。

潘馥堂令嬡﹐患感。沈悅亭治之漸愈﹐惟咽阻無形﹐水谷礙下。孟英以竹葉石膏湯加紫菀﹑白前﹑旋復﹑枇杷葉以淸肺熱而降肺气。果卽貼然。

許安卿﹐患咽痛﹐瘍科黃秀元﹐連予升散之藥﹐延及齦腫﹐牙關不開﹐舌不出齒﹐自汗脈澀﹐絕谷瀕危。孟英往勘﹐卽令洗去滿頸敷藥。以菊葉搗塗﹐吹以錫類散﹐煎﹕犀﹝角﹞羚﹝羊角﹞射幹馬勃梔﹝子﹞貝﹝母﹞山豆根等藥﹐灌之﹐數日而痊。

沈春之母﹐偶患咽喉微痛﹐服輕藥一劑﹐卽覺稍安﹐且起居作勞如常。第五日猶操鍼黹至四鼓﹔第六日﹐忽云坐立不支﹐甫就榻﹐卽昏沈如寐。亟延王瘦石視之﹐用犀角地黃湯化萬氏牛黃丸灌之﹐繼邀徐小波﹝診﹞﹐亦主是湯。云﹕恐無濟﹐乃邀孟英決之。切其脈﹐左數右滑皆極虛軟。曰﹕王﹑徐所見極是。但𨿽感冬溫﹐邪尙輕微﹐因積勞久虛之體﹐肝陽內動﹐灼液成痰﹐逆升而厥﹐儼似溫邪內陷之候。方中犀角靖內風﹐牛黃化痰﹐不妨借用﹐病可無虞﹐今日不必再投藥餌矣。

翌日復診﹐神气𨿽淸﹐苔色將黑。孟英予﹕肅肺蠲痰﹐熄風充液之劑﹐熱退而苔色松浮。孟英曰﹕舌將蛻矣。仍予前藥。

越宿視之﹐苔果盡褪﹐宛如脫液之舌﹐且嘔惡時作﹐大解未行。孟英於甘潤生津藥內﹐乃佐竹茹﹑竹瀝﹑柿蒂﹑海蜇﹐數劑。嘔止便行﹐而舌上忽布白腐之苔﹐及齒齦唇頰滿口徧生﹐揩拭不去﹐人皆異之。孟英堅守整肅肺胃﹐仍佐﹝竹﹞茹﹑﹝竹﹞瀝﹐加橄欖﹑銀花﹑建蘭葉﹐數劑﹐白腐漸以脫下﹐舌色始露﹐惟啜粥則胸次梗梗不舒﹐夜不成寐。孟英曰﹕胃汁不充﹐熱痰未淨也。仍守前議。病家疑之﹐復商於瘦石﹐瘦石云﹕勿論其他﹐卽如滿口腐苔﹐酷似小兒「鵝白」﹝卽鵝口瘡﹞﹐大方證甚屬罕見﹐苟胸無學識者見之﹐必按劍而詫﹐今醫者有不惑之智﹐而病家乃中道生疑﹐豈求愈之道焉﹖沈大愧服﹐一遵孟英設法。旣而吐痰漸少﹐納谷頗適﹐兩脇又添辣痛。孟英診脈﹐左關弦數﹐曰﹕必犯忿怒矣。詰之果然。加﹝山﹞梔﹑﹝川﹞楝﹑旱蓮﹑女貞﹑生白芍﹑綠萼梅等﹐數服﹐各恙皆減﹐膚蛻如片﹐而右腿腫痛﹐不能屈伸。或疑風气﹐思用艾灸﹐孟英急止之曰﹕此陰虧耳﹐誤灸必成廢疾。吾以妙藥奉贈﹐但不許速效也。疏方以﹕西洋參熟地蓯蓉桑椹石斛木瓜﹝當﹞歸﹝白﹞芍「二冬」杞﹝子﹞菊﹝花﹞楝實牛膝無核白葡萄幹爲劑﹐久服果得向愈。越三載﹐以他疾終。

五﹑五官科

喉風

徳淸蔡初泉﹐陡發寒熱﹐咽痛大渴﹐脘悶舌絳。孟英診脈﹐甚數。徑投大劑﹕犀﹝角﹞羚﹝羊角﹞元參丹皮桑﹝葉﹞梔﹝子﹞銀花花粉﹝連﹞翹﹝牛﹞蒡﹐服後﹐徧身發赤疹﹐而熱退知饑矣。

五﹑五官科

疫喉痧

段春木之室爛喉﹐內外科治之束手。姚雪蕉孝廉薦孟英視之﹐骨瘦如柴﹐肌熱如烙﹐韌痰阻於咽喉﹐不能咯吐﹐須以帶帛攪而曳之。患處紅腫白腐﹐齦色皆糜﹐米飲不沾﹐汛事非期而至。按其脈﹐左細數﹐右弦滑。曰﹕此陰虧之體﹐伏火之病﹐失於淸降﹐擾及於營﹐先以犀角地黃湯淸營分﹐而調妄行之血﹐續與白虎湯加西洋參等﹐肅气道而瀉燎原之火﹐外用錫類散掃痰腐而消惡毒﹐繼投甘潤藥﹐蠲餘熱而充津液﹐日以向安﹐月餘而起。

吳雨峯明府家﹐囑兒科爲其仲郎所出之兩孫種痘﹐下苗二﹑三日﹐發熱咽痛﹐醫以爲痘之將形也﹐投以升透之藥﹐赤斑似錦﹐咽爛如焚﹐半月之間﹐闔家傳染﹐諸醫莫敢入其室。孟英往診時﹐見其三郎耕有﹑四郎小峯尙未病。亟曰﹕已病者固當圖治﹐未病者尢宜防患﹐傳以靑龍白虎湯代茶恣飲﹐竟得無恙。其令閫洪宜人﹑及仲媳﹐皆爲之治愈。此外如其長媳﹑其令嬡﹑其三孫﹑其僕﹑其探病之女戚﹐殞於是病者七人焉。時雨峯﹑築巖兩喬梓﹝父子﹞咸官於外﹐仲郎亦幕遊江右﹐不料因種痘而釀此禍﹐益信孟英勸人勿種痘之說爲可訓也。

潘洪疇﹐托兒醫爲其仲郎所出之孫種痘﹐下苗三日﹐卽咽痛﹐發熱斑爛﹐七朝而夭。春波及其弟祥衍﹐皆染其病。春波之證﹐顧聽泉治而愈矣。祥衍之恙﹐咽喉爛至於舌﹐胸膈痞塞不通﹐牙關緊澀﹐小溲淋痛﹐口流紫黑血塊﹐人皆謂其臟腑爛焉。孟英視之﹐曰﹕惡血毒涎﹐正欲其出﹐吹以錫類散﹐用碗承其口﹐流出涎血甚多﹐咽喉﹑牙環﹑胸膈皆得漸舒。投以﹕犀角地黃湯加元參﹑銀花﹑童溺﹑藕汁﹑竺黃﹑花粉﹑貝母﹑石菖蒲之類﹐漸以向安。繼與生津塡補而痊。

陳書伯之二令妹﹐亦患喉疹﹐汛事適行﹐四肢酸痛﹐略難舉動﹐气塞於咽。孟英診脈﹐弦滑。以﹕犀﹝角﹞羚﹝羊角﹞旋﹝復﹞赭﹝石﹞﹝竹﹞茹貝﹝母﹞兜鈴牛蒡射幹豆根花粉銀花海竹瀝絲瓜絡等﹐出入爲方﹐兼吹錫類散而瘥。

陳書伯庶母﹐同時患喉糜﹐而頭偏左痛﹐心悸欲嘔﹐壯熱煩躁﹐脈弦細數。孟英曰﹕此兼陰虧風動也。初以﹕犀﹝角﹞羚﹝羊角﹞元參菊花丹參梔﹝子﹞桑葉馬勃﹐投之。外吹錫類散﹐咽愈熱退。續用二至﹝丸﹞「二冬」生地石英蓯蓉龜板茯苓﹐滋陰潛陽而瘳。

陳書伯庶堂令弟保和﹐年未弱冠﹐患失音咽痛。孟英予﹕犀﹝角﹞羚﹝羊角﹞石膏元參豆根牛蒡射干等大劑淸肅之藥﹐音開而咽糜。吹以錫類散﹐糜愈而疹點滿布﹐左目及耳後皆腫。方中加以鮮菊葉二兩﹐疹愈。﹝但﹞痰嗽不已。仍主前法﹐服三十餘帖而痊。此證脈滑且數﹐口大渴﹐初終未曾誤藥﹐故能愈。

五﹑五官科

陰虛喉癬

孫位申室人﹐平昔陰虛肝滯﹐痛脹少餐﹐暮熱形消﹐咽痛喉癬﹐不孕育者﹐九年矣。往歲汛愆﹐人皆謂將不起﹐而孟英切其脈﹐尙不細﹐而肌猶卓澤﹐許籌帶病延年之策﹐果月事仍行﹐而諸恙皆緩。且能作勞﹐惟飲食日不過合米。

今秋﹐延孟英往診﹐﹝自﹞云﹕經自三月至今未轉﹐一切舊恙﹐彌見其增﹐君術𨿽仁﹐恐難再延其算矣。及舉脈﹐弦滑左甚。遽曰﹕豈僅可延其壽算哉﹐有熊羆入夢矣。其家聞之駭異﹐迨季冬﹐果得一子﹐頗快而健。

五﹑五官科

鼻淵

程秋霞之子﹐患腦漏﹐醫與辛夷﹑蒼耳之藥﹐漸有寒熱﹐攺用柴﹑葛﹑羌﹑防數帖﹐遂至寒熱日發數次﹐神昏自汗﹐勢甚可危。孟英用竹葉石膏湯一劑﹐寒熱退而神淸進粥﹐繼以甘涼淸肅﹐復投滋潤塡陰﹐旬日而愈。

五﹑五官科

舌瘡舌糜

牙行王炳華妻﹐患舌瘡﹐痛礙飲食﹐內治外敷皆不效。孟英視其舌紅潤﹐脈形空數。曰﹕此血虛火浮也。以產後發熱例施之。用﹕熟地當歸酒炒白芍炙甘艸茯苓炮姜﹐投之﹐其病如失。

一老人﹐霍亂後﹐目閉呃忒﹐醫謂脫陷在卽﹐與掛﹑附回陽之藥﹐業已煎矣﹐適孟英至﹐詢知溺赤口漧﹐診得脈形軟數﹐而藥香撲鼻。卽曰﹕此藥中有肉桂﹐叟勿服也﹐服之必死。迫令將藥傾潑﹐而予肅肺淸胃之劑﹐果漸向安。

瞿氏婦﹐患舌糜﹐沈悅庭知其素稟陰虧﹐虛火之上炎也。予淸涼滋降之法﹐及珠黃﹝散﹞等敷藥而不愈。孟英視之﹕舌心糜腐﹑黃濃﹐邊尖俱已無皮﹐湯飲入口﹐痛不可當。此服藥所不能愈者﹐令將錫類散糝﹝摻﹞之﹐果卽霍然。或疑喉藥治舌﹐何以敏捷如斯﹖孟英曰﹕此散擅生肌蝕腐之長﹐不但喉舌之相近者﹐可以借用﹐苟能隅反﹐其功未可言罄﹝作完畢解﹞﹐貴用者之善悟耳。且糜腐濃膩﹐不僅陰虛﹐要須識此﹐自知其故。

