

明醫雜著明王綸

注序

鄞人王節齋﹐集明醫醫方﹐而著以己見﹐覺世濟物之心偉矣。蘇立齋薛翁﹐大闡節齋所未盡﹐而爲之注。凡起病傳經之因﹐一覽之如見肺肝﹐間有損益節齋而直指原委。予𨿽未暢於醫﹐要之立齋歷試旣效之言﹐𨿽節齋復生﹐亦當視爲忠告友矣。嘗聞姑蘇傳劉﹑張醫學﹐乃是葛應雷始﹐自後王安道﹑趙良仁輩﹐各著《會同》《醫韻》《藥要》等書﹐世所寶藏﹐則蘇固有玄妙醫派也。立齋崛起於後﹐淵源有自矣。況仕孝廟歷今上三朝﹐視篆南北兩太醫院﹐必盡閱中祕奇方﹐徧交寰海名士﹐聞見益宏矣。予昔釋褐時﹐知立齋素以著述爲志﹐而仕宦之足以妨之也。於時致政歸吳﹐徜徉林丘﹐上下今古﹐研精覃思﹐垂二十年﹐宜其視色望气﹑察見脈理而所投立效也。今天下爲醫者﹐鄕無淵源之承﹐進無中祕之聞﹐退無研覃之思﹐而立齋有此三者﹐宜其富於著述。今所注《明醫雜著》﹐乃屢試屢驗焉。如吾叔東圩公﹐八十又二﹐病肩疽﹐眾以消治﹐翁以補腎效﹐又病痰喘﹐眾以散治﹐翁以補脾效。蓋因病立方而不執方﹐𨿽立齋所自注有不能盡立齋所自用者﹐若求立齋者﹐止以所注方焉﹐則亦剪剪矣。後漢郭玉曰﹕醫﹐言意也。奏理至密﹐隨气用巧﹐而神存乎心手之間。意可得而解。口不可得而言。蓋意也者﹐活法也﹔注也者﹐大意也。因立齋所注之大意﹐而求立齋所不容注之活法﹐則得心應手﹐所存者神矣。昔節齋爲《雜著》而不詳盡﹐如今立齋所注﹐或亦如是意云﹗嘉靖歲己酉正月六日賜同進士出身原任禮科右給事中徵仕郎海鹽海石錢薇拜撰

補注《明醫雜著》序

先朝都憲節齋王翁﹐自秀才時﹐便存心天下﹐以爲吾卽不得致君澤民﹐當以醫藥壽斯世夭札耳﹗及登第﹐任歷中外﹐皆得人心﹔至於人之疾﹐治無不驗。古人所謂良相良醫﹐蓋兼體之矣。所著發熱等篇﹐名《明醫雜著》﹐刊行有年矣。厥問答擬議﹐悉本《醫學綱目》中來﹐其淵源心力可想見也。然猶不自滿﹐假當其友之請梓﹐辭以政余《艸集》未及成書﹐疆而後可﹐且云俟予晚年林下﹐更須增損。惜乎﹗其未果也。己輒不自分﹐竊以先生引而未發之意﹐漫爲補注﹐附以治驗焉。或曰﹕脈之不知﹐病安從識﹖於是之書﹐何獨略於診法邪﹖乃更入滑伯仁先生《診家樞要》﹐共六卷﹐末則續備方餌﹐以便初學覽用。

稿𨿽苟完﹐頗多簡贅之失﹐適總憲及齋魏翁﹐備兵我吳﹐而翁亦素通於醫﹐蓋今日之節齋也。每過余談及﹐率嘆民命之當重﹐而藥之不可不講也。辱就鄙稿加之筆削﹐行吳邑宋尹陽山梓之﹐但愧芻蕘枝葉﹐弗足采擇耳﹗大方其教之﹐勿以老拙而棄之﹐曰不足與之言。

大明嘉靖辛亥冬仲吉日前奉政大夫太醫院院使後學薛己謹序

卷之一醫論

仲景東垣河間丹溪諸書孰優

或問﹕仲景﹑東垣﹑河間﹑丹溪諸書孰優﹖學之宜何主﹖曰﹕宜專主《內經》﹐而博觀乎四子﹐斯無獘矣。蓋醫之有《內經》﹐猶儒道之六經﹐無所不備﹔四子之說﹐則猶《學》《庸》《語》《孟》﹐爲六經之階梯﹐不可缺一者也。四子之書﹐初無優劣﹐但各發明一義耳﹗仲景見《內經》載傷寒﹐而其變遷反復之未備也﹐故著論立方﹐以盡其變。後人宗之﹐傳用旣久﹐漸失其眞﹐用以通治溫暑﹑內傷諸癥﹐遂致誤人。故河間出而始發明治溫暑之法﹐東垣出而始發明治內傷之法。河間之論﹐卽《內經》五運六气之旨﹕東垣之說﹐卽《內經》飲食﹑勞倦之義。仲景非不知溫暑與內傷也。特其著書未之及。河間﹑東垣之於傷寒﹐則尊用仲景而莫敢違矣。至於丹溪出﹐而又集諸儒之大成﹐發明陰虛發熱類乎外感﹐內傷及濕熱相火爲病甚多﹐隨癥著論﹐亦不過闡《內經》之要旨﹐補前賢之未備耳﹗故曰外感法仲景﹐內傷法東垣﹐熱病用河間﹐雜病用丹溪﹐一以貫之﹐斯醫道之大全矣。

卷之一醫論

處方藥品多少論

或問﹕仲景處方﹐藥品甚少﹐及東垣用藥﹐多至二十餘味。丹溪云﹕余每治病﹐用東垣之藥﹐效仲景處方﹐庶品味數少﹐則藥力專精。丹溪何以不法東垣而效仲景耶﹖曰﹕明察藥性﹐莫如東垣﹐蓋所謂聖於醫者也。故在東垣則可多﹐他人而效其多﹐斯亂雜矣。東垣如韓信將兵﹐多多益善﹔丹溪不過能將十萬﹐故不敢效其多。

愚按經云治病必求其本﹐本於四時五臟之根也。故潔古張先生云五臟子母虛實﹐鬼邪微正﹐若不達其旨意﹐不易得而入焉。徐用誠先生云﹐凡心臟得病﹐必先調其肝腎二髒﹐腎者心之鬼﹐肝气通則心气和﹐肝气滯則心气乏。此心病先求於肝﹐淸其源也。五臟受病﹐必傳其所勝。水能勝火﹐則腎之受邪﹐必傳於心﹐故先治其腎逐其邪也﹐故有退腎邪﹑益肝气兩方。或診其脈﹐肝腎兩髒俱和﹐而心自主疾﹐然後察其心家虛實治之。﹝餘仿此﹐詳見《玉機微義﹟小兒部》。﹞

卷之一醫論

異法方宜論

或問﹕人言東南气熱﹐可服寒藥﹕西北气寒﹐可服溫藥。然今東南之人﹐常服胡椒﹑姜﹑桂﹐不見生病﹔而西北之人﹐畏食椒﹑姜辛熱之物何也﹖曰﹐東南𨿽熱﹐然地卑多濕﹐辛熱食藥亦能劫濕﹔西北𨿽寒﹐然地髙多燥﹐辛熱食藥卻能助燥故耳﹗治病用藥者﹐須識此意。

愚按異法方宜論云﹕東南之域﹐下卑濕熱﹐其人腠理疏通﹐汗液妄泄﹐陽气內虛﹐故宜食椒﹑姜辛熱之物﹐以助其陽也﹔西北之域﹐髙陵風寒﹐其人腠理致密﹐汗液內固﹐陽气充實﹐不宜食椒﹑姜辛熱之物﹐反蓋其陽也。東坡先生仕黃州﹐其民疫癘流行﹐先生以聖散子治之﹐其功甚效。是其地卑濕﹐四時郁熱﹐腠理疏通﹐汗液妄泄﹐陽气虛寒﹐是以相宜。西北疫癘﹐民用之死者接踵﹐此余之目擊也。

卷之一醫論

丹溪治病不出乎气血痰郁

丹溪先生治病﹐不出乎气血痰﹐故用藥之要有三﹕气用四君子湯﹐血用四物湯﹐痰用二陳湯。又云久病屬郁﹐立治郁之方﹐曰越鞠丸。蓋气﹑血﹑痰三病﹐多有兼郁者﹐或郁久而生病﹐或病久而生郁﹐或誤藥雜亂而成郁﹐故余每用此方治病﹐時以郁法參之。气病兼郁﹐則用四君子加開郁藥﹐血病﹑痰病皆然。故四法者﹐治病用藥之大要也。丹溪又云﹕近世治病﹐多不知分气血﹐但見虛病﹐便用參﹑﹐屬气虛者固宜矣﹐若是血虛﹐豈不助气而反耗陰血耶﹖是謂血病治气﹐則血愈虛耗﹐甚而至於气血俱虛。故治病用藥﹐須要分別气血明白﹐不可混淆﹗愚按經云﹐脾胃爲气血之本。若陽气虛弱而不能生陰血者﹐宜用六君子湯﹔陽气虛寒而不能生陰血者﹐亦用前湯加炮姜﹔若胃土燥熱而不能生陰血者﹐宜用四物湯﹔若脾胃虛寒而不能生陰血者﹐宜用八味丸。其餘當更推五臟互相生克而調補之。

一儒者﹐每勞役則食少﹐胸痞﹐發熱﹐頭痛﹐吐痰﹐作渴﹐脈浮大。余謂此脾胃气虛而血病也。不信﹐服二陳﹑四物﹑黃柏﹑知母之類﹐腹痛作嘔﹐脈洪數而無倫次。先以六君子湯加炮姜﹐痛﹑嘔漸愈﹐又用補中益气湯而痊。

一儒者﹐素勤苦﹐因飲食失節﹐大便下血﹐或赤或黯﹐後非便血則盜汗﹐非惡寒則發熱﹐六脈浮大﹐心脾則澀﹐此思傷心脾﹐不能攝血歸源也。蓋血卽汗﹐汗卽血﹐其色赤黯﹐便血﹐盜汗﹐皆火之升降微。

牛黃抱龍丸治風痰壅盛﹐或咳嗽發熱﹐或發驚搐等癥。

牛黃雄黃辰砂天竺黃﹝各四錢﹞麝香﹝一錢﹞牛膽南星上爲末﹐甘艸湯糊丸皂子大。每服二丸﹐姜湯下。

柴芍參苓散治脾胃不和﹐飲食少進﹐或嘔吐﹑泄瀉。凡病後宜用此調理。

柴胡芍藥人參白術茯苓陳皮當歸﹝各五分﹞甘艸丹皮山梔﹝炒﹐各三分﹞

上爲末﹐每服一錢﹐白湯下。或作丸服。

五味子湯治咳嗽﹐皮膚漧燥﹐唾中有血﹐胸膈疼痛等癥。

五味子﹝炒﹞桔梗﹝炒﹞紫菀甘艸﹝炒﹞續斷﹝各五分﹞竹茹﹝一錢﹞赤小豆﹝一撮﹞

生地黃﹝二錢﹞桑白皮﹝炒﹐二錢﹞

上水煎服。

人參平肺散治心火克肺﹐咳嗽喘嘔﹐痰涎壅盛﹐胸膈痞滿。

上爲末﹐每二錢﹐空心小麥湯調下。

姜附赤石脂朱砂丹治小便數而不禁﹐怔忡﹐多忘﹐魘夢不已﹐下元虛冷﹐遺尿﹐精滑﹐或陽虛精漏不止﹐或腎气虛寒﹐脾泄﹑腎泄等癥。

附子﹝生﹞漧薑﹝各半兩﹞赤石脂﹝一兩半﹐水飛﹞

上爲細末﹐酒糊丸綠豆大。每十五至二﹑三十丸。大便不和米飲下﹐小便不禁茯苓湯下。

茯苓丸治心腎俱虛﹐神志不守﹐小便淋瀝不禁﹐或赤﹐或濁﹐或不利﹐並宜服之。

赤茯苓白茯苓﹝等分﹞

上爲末﹐以新汲水挪洗﹐澄去新沫﹐控幹﹐別取熟地黃汁與好酒﹐同於銀石器內﹐熬成膏﹐搜和丸彈子大﹐空心鹽酒嚼下一丸。

人參救肺散治咳血﹑吐血等癥。

升麻﹝一錢﹞柴胡﹝一錢﹞當歸尾﹝二錢﹞熟地黃﹝二錢﹞白芍藥﹝一錢﹞蘇木﹝半錢﹞

黃﹝二錢﹞人參﹝二錢﹞甘艸﹝半錢﹞蒼術﹝一錢﹞陳皮﹝五分﹞

上每服五錢﹐水二盞﹐煎至一盞﹐去渣﹐食前溫服。

麥門冬飲子治吐血久不愈﹐或肺气虛短气不足以息﹐要須識此。吾妻嘗胎漏﹐忽日血大崩﹐遂暈去﹐服童便而醒﹐少頃復暈﹐急煎服荊芥﹐隨醒隨暈﹐服止血止暈之藥不效﹐忽然嘔吐。予以童便藥汁﹐滿於胸膈也﹐卽以手探吐之﹐少間吐出米飯及齏菜碗許﹐詢問其由﹐適方午飯﹐後著惱﹐故卽崩而不止。予悟曰﹕因方飽食﹐胃气不行﹐故崩甚。血旣大崩﹐胃气益虛而不能運化﹐宜乎服藥而無效也。急宜調理脾胃﹐遂用白術五錢﹐陳皮﹑麥芽各二錢﹐煎服之。服未半而暈止﹐再服而崩止﹐遂專理脾胃﹐服十數劑胃气始還﹐然後加血藥服之而安。若不審知食滯﹐而專用血崩血暈之藥﹐豈不誤哉﹗愚按人以脾胃爲本﹐納五穀﹐化精液。其淸者入榮﹐濁者入胃﹐陰陽得此﹐是謂之橐﹐故陽則發於四肢﹐陰則行於五臟。土旺於四時﹐善載乎萬物﹐人得土以養百骸﹐身失土以枯四肢。東垣以飲食自傷﹐醫多妄下﹐淸气下陷﹐濁气不降﹐乃生脹﹐所以胃脘之陽不能升舉﹐其气陷入中焦﹐當用補中益气﹐使濁气得降﹐不治自安。竊謂飽食致崩者﹐因傷脾气﹐下陷於腎﹐與相火協合﹐濕熱下迫而致。宜用甘溫之劑調補脾气﹐則血自歸經而止矣。若誤用寒涼﹐復損胃气﹐則血無所羈﹐而欲其止﹐不亦難哉﹗大凡脾胃虛弱而不能攝血﹐宜調補脾气爲主。

一婦人崩漏﹐面黃或赤﹐時覺腹間臍下痛﹐四肢困倦﹐煩熱不安﹐其經行先發寒熱﹐兩肋如束。

此脾胃虧損﹐元气下陷﹐與相火濕熱下迫所致。用補中益气湯加防風﹑芍藥﹑炒黑黃柏﹐煎服歸脾湯而愈。

卷之一醫論

產後發熱

凡婦人產後﹐陰血虛﹐陽無所根據﹐而浮散於外﹐故多發熱。治法用四物湯補陰血﹐而以炙漧薑之苦溫從治﹐收其浮散﹐使歸根據於陰。然產後脾胃虛﹐多有過於飲食傷滯而發熱者﹐誤作血虛則不效矣。但遇產後發熱﹐若胸膈飽悶﹐噯气﹐惡食﹐泄瀉等癥﹐只作傷食治之。若發熱而飲食自調者﹐方用補血正法。

愚按新產陰血暴傷﹐陽無所附而外熱﹐宜用四物﹑炮姜補陰以配陽﹔若因誤服寒涼克伐之劑而外熱﹐此爲寒气隔陽於外﹐宜用四君子加姜﹑桂﹐如不應﹐急加附子﹔若或肌膚發熱﹐面目赤色﹐煩渴引飲﹐此血脫髮躁﹐宜用當歸補血湯﹐若胸膈飽悶﹐噯腐惡食﹐或吞酸﹐吐瀉﹐發熱﹐此爲飲食停滯﹐宜用四君子加濃朴﹑山楂﹔若胸膈飽悶﹐食少﹐發熱﹐或食而難化﹐此爲脾气虛弱﹐宜用六君子加炮姜﹔若用峻厲之劑﹐腹痛﹐熱渴﹐寒熱﹐嘔吐等癥﹐此爲中气復傷﹐急用六君子加炮姜﹐若認爲熱﹐投以他劑則誤矣。

卷之一醫論

傷寒時气病後調養

凡傷寒時气大病熱退之後﹐先服參﹑甘溫之藥一二服﹐以扶元气﹐隨後便服滋陰生津潤燥之藥。蓋大病後汗液外耗﹐水谷內竭﹐必有小便赤澀﹐大便祕結等癥﹐須識此意預防之。

愚按大病後﹐谷消水去﹐精散衛亡﹐多致便利枯竭﹐宜當補中益气爲要。蓋脾爲中州﹐澆灌四傍﹐爲胃行其津液者也。況大腸主津﹐小腸主液﹐亦皆稟气於胃﹐胃气一充﹐津液自行矣。燥甚者﹐別當以辛潤之﹐以苦泄之。

卷之一醫論

泄瀉

凡泄瀉病誤服參﹑等甘溫之藥﹐則病不能愈﹐而或變爲黃膽。蓋泄屬濕﹐甘溫之藥能生濕熱﹐故反助病邪﹐久則濕熱甚而爲疸矣。惟用苦寒瀉濕熱﹑苦溫除濕寒則愈。泄止後脾胃虛弱﹐方可用參﹑等藥以補之。

愚嘗治少宰李蒲汀﹐庚寅冬﹐濕熱泄瀉﹐因未生子﹐惑於人言淡滲之劑能瀉腎﹐而服參﹑等藥﹐後變黃膽﹐小便不利﹐腹脹﹐胸痞。余曰﹕有是病必用是藥﹐須以淡滲疏導其濕熱。遂用茵陳五苓散﹐諸癥頓退。至辛卯冬生子。

卷之一醫論

勞熱

南方人稱發熱爲勞發﹐蓋謂勞苦而發熱﹐卽東垣內傷之旨也。此病輕者一﹑二發自愈﹐重者用東垣法補之﹐甚則加熟附子。若因勞力辛苦而發熱﹐切不可誤作外感輕易發汗也。

愚按內傷發熱者﹐因飲食過時﹐勞役過度﹐而損耗元气﹐陰火得以乘其土位﹐故翕翕然而發熱﹐宜用補中益气湯以升其陽﹔若因勞力辛苦﹐入房不節﹐虧損精血﹐虛火妄動而發熱者﹐宜用六味地黃丸以補其陰。不可認作有餘之火﹐而用黃柏﹑知母之類也。

卷之一醫論

飲食勞倦

東垣論飲食勞倦爲內傷不足之證﹐治用補中益气湯。《溯洄集》中又論不足之中﹐又當分別飲食傷爲有餘﹐勞倦傷爲不足﹐予謂傷飲食而畱積不化﹐以致宿食郁熱﹐熱發於外﹐此爲有餘之癥﹐法當消導﹐東垣自有枳術丸等治法具於飲食門矣。其補中益气方論﹐卻謂人因傷饑失飽﹐致損脾胃﹐非有積滯者也﹐故只宜用補藥。蓋脾胃全賴飲食之養﹐今因饑飽不時﹐失其所養﹐則脾胃虛矣。又脾主四肢﹐若勞力辛苦傷其四肢﹐則根本竭矣。或專因飲食不調﹐或專因勞力過度﹐或飲食不調之後加之勞力﹐或勞力過度之後繼以不調﹐故皆謂之內傷元气不足之癥﹐而宜用補藥也。但須於此四者之間﹐審察明白﹐爲略加減﹐則無不效矣。

愚按飲食勞倦頗同而理異也。王安道先生曰﹕勞倦傷﹑飲食傷二者﹐𨿽俱爲內傷﹐不可混而爲一。夫飲食受傷而畱滯不化﹐則有餘矣﹐有餘者瀉之﹔傷饑失飽致損脾胃﹐非有積滯﹐則不足矣﹐不足者補之。如東垣枳術丸之類﹐𨿽曰消導﹐固有補益於其間﹐然亦施於不甚傷者耳﹐原非以爲通行之藥也。蓋停滯之物﹐非枳術丸之力所能去者。若泥於消導而弗知變﹐則不善用前人之意矣。

卷之一醫論

內傷發熱

內傷發熱﹐是陽气自傷﹐不能升達﹐降下陰分而爲內熱﹐乃陽虛也﹐故其脈大而無力﹐屬肺﹑脾﹔陰虛發熱﹐是陰血自傷﹐不能制火﹐陽气升騰而爲內熱﹐乃陽旺也﹐故其脈數而無力﹐屬心﹑腎。經曰﹕脈大而無力爲陽虛﹐脈數而無力爲陰虛。無力爲虛﹐有力爲實。

愚按陽虛發熱者﹐宜用補中益气湯以升補陽气﹔陰虛發熱者﹐宜用六味地黃丸以培補陰血。總論二癥﹐𨿽有陰陽气血之分﹐實則皆因脾胃陽气不足所致﹐其發熱﹐屬形病俱虛﹐余故禁服黃柏﹑知母﹐恐復傷陽气耳﹗閣老李序庵﹐有門生饋坎離丸﹐喜而服之。余曰﹕前丸乃黃柏﹑知母﹐恐非所宜服者。《內經》有云﹕壯火食气﹐少火生气。今公之肝﹑腎二脈數而無力﹐宜滋其化源﹐不宜瀉火傷气也。不信﹐服將兩月﹐脾气漸弱﹐發熱愈甚﹐小便澀滯﹐兩拗腫痛﹐公以爲瘡毒。余曰﹕此肝﹑腎二經虧損﹐虛火所致耳﹗當滋補二經爲善。遂朝用補中益气湯﹐夕用六味地黃丸﹐諸癥悉愈。余見脾胃素弱﹐肝腎陰虛而發熱者﹐悉服十味固本丸與黃柏﹑知母之類﹐反泄眞陽﹐令人無子﹐可不愼哉﹗

卷之一醫論

傷寒發熱

傷寒發熱﹐是寒邪入衛﹐與陽气交爭而爲外熱。陽气主外﹐爲寒所傷而失其職﹐故爲熱。其脈緊而有力﹐是外之寒邪傷衛也。治主外。

愚按前癥反復變遷﹐若治失其宜﹐命在反掌。蓋寒邪自表入裏﹐治法𨿽有三陽之異﹐然不可拘泥日數﹐亦有其邪終止於一經﹐而不傳他經者﹐嘗治陳湖一男子﹐患傷寒﹐仰臥一月﹐且耳聾。余意其病尙在少陽﹐故脇痛不能轉側及耳聾也。與小柴胡湯加山梔﹐一劑卽能轉側﹐尾閭處內潰皆蛆﹐耳亦有聞。蓋少陽屬風木﹐而風木能生虫也﹐其在少陽明矣。

卷之一醫論

傷暑發熱

傷暑發熱﹐是火邪傷心﹐元气耗散﹐而邪熱入客於中﹐故發爲熱﹐汗大泄﹐無气以動﹐其脈虛遲而無力﹐是外之熱邪傷榮也。治主內。

愚按夏月陽气浮於外﹐陰气伏於內﹐法當調補陽气爲主﹐而佐以解暑﹐此推《內經》捨時從癥之良法也。故前癥當究其所因而治之﹐不可泛用香薷飲之類﹐走散陽气﹐導損眞陰﹐而益其病也。又有夏間用薄荷煎湯以代茶﹐殊不知散人之眞气﹐卽久用川芎湯﹐令人暴死之類也。﹝詳見後。﹞

卷之一醫論

病有感傷中

病有感﹐有傷﹐有中。感者﹐在皮毛﹐爲輕﹔傷者﹐兼肌肉﹐稍重﹔中者﹐屬臟腑﹐最重。寒有感寒﹑傷寒﹑中寒﹐風有感風﹑傷風﹑中風﹐暑有感暑﹑傷暑﹑中暑﹐當分輕重表裏﹐治各不同。又如中濕﹑中气﹑中毒﹐皆雲中。中者﹐中也﹐謂邪直入於中也﹐故爲重病。

卷之一醫論

心腹疼痛

凡治心腹疼痛﹐但是新病﹐須問曾何飲食﹖因何傷感﹖有無積滯﹖便與和中消導之藥。若日數已多﹐曾多服過辛溫燥熱之藥﹐嘔吐不納﹐胸膈飽悶﹐口舌漧燥﹐大小便澀﹐𨿽則內有郁熱﹐或原有舊病﹐因感而發﹐綿延日久﹐見證如前者﹐俱用開郁行气﹑降火潤燥之藥﹐如川芎﹑香附﹑炒山梔﹑黃連﹑薑汁之類﹐甚者再加芒硝。但治心腹久痛﹐須於溫散藥內加苦寒鹹寒之藥﹐溫治其標﹐寒治其本也。

愚按腹痛﹐若脾胃虛弱﹐飲食不化﹐或兼腹中作痛﹐用六君子湯﹔若飲食過多﹐停滯未化﹐或兼腹痛﹐用人參養胃湯﹔若飲食旣化﹐脾胃受傷﹐或兼腹中作痛﹐用六君子加當歸﹔若胃中有熱﹐心腹中脘作痛﹐嘔吐﹐用二陳湯加黃連﹑山梔﹔若脾胃虛弱﹐少食﹐心腹作痛﹐用六君子湯。脾胃虛寒﹐亦用前湯加炮姜。大凡腹滿痛﹐按之不痛爲虛﹐痛者爲實﹐余當臨癥制宜。

副郎李孟卿﹐常患腹痛﹐每治以補中益气加山梔卽愈。一日因怒﹐腹痛﹐脈弦緊﹐以前湯吞左金丸三十粒而愈。

一婦人﹐心腹痛﹐諸藥不應。余用炒黑山梔﹑桔梗治之而愈。

儒者沈HT文﹐內停飲食﹐外感風寒﹐頭痛發熱﹐惡心腹痛﹐用人參養胃湯加芎﹑芷﹑曲﹑﹑香附﹑桔梗﹐一劑諸癥悉退﹐次日腹痛甚可畏﹐喜手按﹐痛卽止。此脾气虛弱﹐客寒乘之而作﹐是內虛寒而外假熱也。用香砂六君子加木香﹑炮姜﹐服之痛減六七﹐又以前藥去二香﹐一鐘而愈。

府庠徐道夫母﹐胃脘當心痛劇﹐右寸關俱無﹐左𨿽有微而似絕﹐手足厥冷﹐病勢危篤。察其色﹐眼胞上下靑黯﹐此脾虛肝木所勝。用參﹑術﹑茯苓﹑陳皮﹑甘艸補其中气﹐用木香和胃气以行肝气﹐用吳茱萸散脾胃之寒﹐止心腹之痛。急與一劑﹐俟滚先服﹐煎熟再進﹐諸病悉愈。

卷之一醫論

病時靜心息慮

昔人有云﹐我但臥病﹐卽於胸前不時手寫死字﹐則百般思慮俱息﹐此心便得安靜﹐勝於服藥﹐此眞無上妙方也。蓋病而不愼﹐則死必至。達此理者﹐必能淸心克己﹐凡百謹愼﹐而病可獲痊。否則𨿽有良藥﹐無救也。世人遇病而猶恣情任性﹐以自戕賊者﹐是固不知畏死者矣。又有一等明知畏死﹐而怕人知覺﹐諱而不言﹐或病已重﹐而猶彊作輕淺態度以欺人者﹐斯又知畏死而反以取死﹐尢可笑哉﹗愚按心之官則思。而脾則主於思。病者有思﹐則心火妄動﹐而五火翕然隨之﹐脾气益傷﹐諸髒仍病。故書死字以自譬﹐則百慮息而天君泰然﹐𨿽有疾病﹐勿藥自愈矣。故古人謂諱疾忌醫﹐驕恣不論於理之類﹐爲不治之疾﹐有由然矣。

卷之一

發熱論

世間發熱癥﹐類傷寒者數種﹐治各不同﹐外感﹑內傷乃大關鍵。張仲景論傷寒﹑傷風﹐此外感也。因風寒之邪感於外﹐自表入裏﹐故宜發表以解散之﹐此麻黃﹑桂枝之義也。以其感於冬春之時寒冷之月﹐卽時發病﹐故謂之傷寒﹐而藥用辛熱以勝寒﹔若時非寒冷﹐則藥當有變矣。如春溫之月﹐則當變以辛涼之藥﹕如夏暑之月﹐則當變以甘苦寒之藥。故云冬傷寒不卽病﹐至春變溫﹐至夏變熱﹐而其治法﹐必因時而有異也。又有一種冬溫之病﹐謂之非其時而有其气﹐蓋冬寒時也﹐而反病溫焉﹐此天時不正﹐陽气反泄﹐用藥不可溫熱。又有一種時行寒疫﹐卻在溫暖之時﹐時行溫暖﹐而寒反爲病﹐此亦天時不正﹐陰气反逆﹐用藥不可寒涼。又有一種天行溫疫熱病﹐多發於春夏之間﹐沿門闔境相同者﹐此天地之癘气﹐當隨時令參气運而施治﹐宜用劉河間辛涼甘苦寒之藥﹐以淸熱解毒。以上諸癥﹐皆外感天地之邪者。

若夫飲食﹑勞倦﹐爲內傷元气﹐此則眞陽下陷﹐內生虛熱﹐故東垣發補中益气之論﹐用人參﹑黃等甘溫之藥﹐大補其气而提其下陷﹐此用气藥以補气之不足者也。又若勞心好色﹐內傷眞陰﹐陰血旣傷﹐則陽气偏勝而變爲火矣﹐是謂陰虛火旺勞瘵之癥﹐故丹溪發陽有餘陰不足之論﹐用四物加黃柏﹑知母﹐補其陰而火自降﹐此用血藥以補血之不足者也。益气補陰﹐皆內傷癥也。一則因陽气之下陷﹐而補其气以升提之﹔一則因陽火之上升﹐而滋其陰以降下之﹕一升一降﹐迥然不同矣。

又有夏月傷暑之病﹐𨿽屬外感﹐卻類內傷﹐與傷寒大異。蓋寒傷形﹐寒邪客表有餘之癥﹐故宜汗之﹔暑傷气﹐元气爲熱所傷而耗散不足之癥﹐故宜補之﹐東垣所謂淸暑益气者是也。又有因時暑熱﹐而過食冷物以傷其內﹐或過取涼風以傷其外﹐此則非暑傷人﹐乃因暑而自致之之病﹐治宜辛熱解表﹐或辛溫理中之藥﹐卻與傷寒治法相類者也。凡此數癥﹐外形相似﹐而實有不同﹐治法多端而不可或謬。故必審其果爲傷寒﹑傷風及寒疫也﹐則用仲景法﹔果爲溫病及瘟疫也﹐則用河間法﹔果爲气虛也﹐則用東垣法﹔果爲陰虛也﹐則用丹溪法。如是則庶無差誤以害人矣。

今人但見發熱之證﹐一皆認作傷寒外感﹐率用汗藥以發其表﹐汗後不解﹐又用表藥以涼其肌﹐設是虛證﹐豈不死哉﹖間有頗知發熱屬虛而用補藥﹐則又不知气血之分﹐或气病而補血﹐或血病而補气﹐誤人多矣。故外感之與內傷﹐寒病之與熱病﹐气虛之與血虛﹐如冰炭相反﹐治之若差﹐則輕病必重﹐重病必死矣﹐可不畏哉﹗凡酒色過度﹐損傷脾腎眞陰﹐咳嗽吐痰﹐衄血﹐吐血﹐咳血﹐咯血等癥﹐誤服參﹑等甘溫之藥﹐則病日增﹐服之過多則不可治。蓋甘溫助气﹐气屬陽﹐陽旺則陰愈消。前項病癥﹐乃陰血虛而陽火旺﹐宜服苦甘寒之藥以生血降火。世人不識﹐往往服參﹑以爲補﹐予見服此而死者多矣。

愚按前論治驗﹐見於各類。

卷之一

補陰丸論

人之一身﹐陰常不足﹐陽常有餘。況節欲者少﹐過欲者多﹐精血旣虧﹐相火必旺﹐火旺則陰愈消﹐而勞瘵咳嗽﹑咯血﹑吐血等癥作矣。故宜常補其陰﹐使陰與陽齊﹐則水能制火﹐而水升火降﹐斯無病矣。故丹溪先生發明補陰之說﹐謂專補左尺腎水也。古方滋補藥皆兼補右尺相火﹐不知左尺原虛﹐右尺原旺﹐若左右平補﹐依舊火勝於水﹐只補其左制其右﹐庶得水火相平也。右尺相火固不可衰﹐若果相火衰者﹐方宜補火。但世之人火旺致病者十居八九﹐火衰成疾者百無二三﹐且少年腎水正旺﹐似不必補﹐然欲心正熾﹐妄用太過﹐至於中年﹐欲心𨿽減﹐然少年所喪旣多﹐焉得復實﹖及至老年﹐天眞漸絕﹐只有孤陽﹐故補陰之藥﹐自少至老﹐不可缺也。丹溪先生發明先聖之旨﹐以正千載之訛﹐其功盛哉﹗今立補陰丸方﹐備加減法於後。

黃柏﹝去皮酒拌炒褐色﹞知母﹝去皮毛酒拌炒忌鐵﹞敗龜板﹝酥炙透﹐各三兩﹞

鎖陽﹝酥炙幹﹞枸杞子﹝各二兩﹞熟地黃﹝酒拌蒸忌鐵﹐五兩﹞五味子﹝一兩﹞

白芍藥﹝酒炒﹞天門冬﹝去心﹐各二兩﹞漧薑﹝炒紫色﹐三錢﹞寒月加至五錢。

上爲末﹐入煉蜜及豬脊髓三條﹐和藥末杵勻﹐丸桐子大。每服八﹑九十丸﹐空心淡鹽湯送下﹐寒月可用溫酒下。

愚按前癥設若腎經陰精不足﹐陽無所化﹐虛火妄動﹐以致前癥者﹐宜用六味地黃丸補之﹐使陰旺則陽化﹐若腎經陽气燥熱﹐陰無以生﹐虛火內動而致前癥者﹐宜用八味地黃丸補之﹐使陽旺則陰生﹔若脾肺虛不能生腎﹐陰陽俱虛而致前癥者﹐宜用補中益气湯﹑六味地黃丸培補元气以滋腎水﹔若陰陽絡傷﹐血隨气泛行而患諸血癥者﹐宜用四君子加當歸﹐純補脾气以攝血歸經。太僕先生云﹕大寒而盛﹐熱之不熱﹐是無火也﹔大熱而盛﹐寒之不寒﹐是無水也。又云﹕倏忽往來﹐時發時止﹐是無水也﹔晝見夜伏﹐夜見晝止﹐不時而動﹐是無火也。當求其屬而主之﹕無火者﹐宜益火之源﹐以消陰翳﹔無水者﹐宜壯水之主﹐以鎭陽光﹐不可泥用沈寒之劑。

若有夢遺精滑病者﹐加牡蠣﹝童便﹞﹑白術各一兩﹐山茱萸肉﹑椿根白皮﹝炒﹞﹐各七錢。

若有赤白濁病者﹐加白術﹑白茯苓各一兩半﹐山梔仁﹑黃連﹝炒﹞各五錢。

愚按前癥屬足三陰虧損所致﹐蓋腎主閉藏﹐肝主疏泄。若肝腎虛熱者﹐用四物加柴胡﹑山梔﹑山茱萸﹑山藥﹔脾胃气虛者﹐用補中益气加山茱﹑山藥﹔思慮傷脾者﹐兼用歸脾湯和山茱﹑山藥﹔肝腎虧損者﹐六味丸﹔眞陽虛敗﹐八味丸﹔心腎不交﹐用萆釐淸飲﹔心气虛熱者﹐淸心蓮子飲。

朱工部素陰虛﹐勞則遺精﹐齒痛﹐用補中益气湯加半夏﹑茯苓﹑芍藥﹑山茱﹑山藥治之少愈﹐更以十全大補加五味﹑麥冬悉愈。

一儒者﹐患此兼腳跟作痛﹐口漧作渴﹐大便漧燥﹐午後熱甚﹐用補中益气加芍藥﹑玄參﹐並加減八味丸而愈。

若腳軟弱無力者﹐加牛膝﹝酒洗﹐﹞二兩﹐虎脛骨﹝酥炙透﹞一兩﹐防己﹝酒洗﹞﹑木瓜各五錢。

愚按前癥多因足三陰虛虧損。若脾腎不足而無力者﹐用還少丹﹔肝腎虛熱而足無力者﹐用六味丸。如不應﹐急用八味丸。

大尹徐克明﹐因飲食失宜﹐日晡發熱﹐口漧﹐體倦﹐小便赤澀﹐兩腿酸疼。彼知醫﹐自用四物﹑黃柏﹑知母之劑﹐反頭眩﹐目赤﹐耳鳴﹐唇燥﹐寒熱﹐痰湧﹐大便熱痛﹐小便赤澀﹔又用四物﹑芩﹑連﹑枳實之類﹐胸膈痞滿﹐飲食少思﹐汗出如水﹔再用二陳﹑芩﹑連﹑黃柏﹑知母﹑麥門﹑五味﹐言語譫妄﹐兩手舉拂。余謂汗多亡陽﹐神無所根據。用參﹑各五錢﹐歸﹑術各三錢﹐遠志﹑茯神﹑酸棗仁﹑炙艸各一錢﹐服之熟睡良久﹐四劑稍安﹔又用八珍湯調補而愈。

一儒者因累婚﹐腳軟痛﹐面黑﹐食減﹐惡寒﹐足腫﹐小腹脹痛﹐上气痰喘。余以爲少陰虧損﹐陽气虛寒之癥。用八味丸料煎服﹐諸癥頓除﹔又服丸劑半載﹐元气漸充﹐形體如故。

一婦人發熱﹐口漧﹐月經不調﹐半載後兩腿無力﹐服祛風散濕之劑﹐腿益腫痛﹐體更倦怠﹐經事不通。余作肝脾腎虛寒﹐用六味﹑八味二丸兼服﹐兩月諸癥漸愈。

若有疝气病者﹐加蒼術﹝鹽水炒﹞一兩半﹐黃連﹝薑汁炒﹞﹑山梔﹝炒﹞各六錢﹐川芎一兩﹐吳茱﹝炒﹞﹑靑皮﹝去瓤﹞各五錢。

愚按疝癥專主肝經者多﹐如運气或在泉寒勝﹐木气攣縮禁於此經﹐或司天燥勝﹐木气抑鬱於此經﹐或忿怒悲哀﹐憂抑頓挫結於此經﹐或藥淋外固﹐閉尾縮精壅於此經﹐其病差別如此。且夫遺溺﹑閉癃﹑陰痿﹑脬痺﹑精滑﹑白淫﹐皆男子之疝也﹐不可妄歸之腎冷。血涸不月﹐月罷腰膝上熱﹐足﹐嗌漧﹐癃閉﹐少腹有塊﹐或定或移﹐前陰突出﹐後陰痔核﹐皆女子之疝也。但女子不謂之疝﹐而爲之瘕。若年少而得之﹐不計男子婦人皆無子﹐故隱蔽委曲之事﹐了不幹脬腎小腸之事﹐乃足厥陰之癥也。竊謂前癥若因肝經濕熱﹐當用炒山梔﹑茯苓﹐黃柏﹑澤瀉﹑川芎﹑當歸﹑吳茱萸﹑黃連﹑山楂﹔若肝腎二經濕熱﹐當用六味地黃丸料加柴胡﹑山梔﹔若肝脾二經陰虛濕熱﹐宜補中益气加炒山梔﹑炒黑黃連﹑吳茱萸。蓋疝名有七﹐形癥﹑所因不同﹐治法亦異﹐當詳《玉機微義》。

若脾气虛弱﹐畏寒易泄者﹐加白術三兩﹐陳皮一兩﹐漧薑﹝炒﹞加至七錢。

愚按前癥亦有脾胃虛弱﹐有脾胃虛寒﹐有命門火衰者。脾胃虛弱﹐畏寒易泄者﹐用六君子加補骨脂﹑肉豆蔻治之﹔脾胃虛寒﹐畏寒易泄者﹐用六君子﹑肉果﹑木香調之﹔命門火衰不能生脾土者﹐用八味丸補之。

沈大尹﹐每五更卽泄。余以爲腎泄﹐用五味子散﹐數服而愈。後不愼起居﹐不節飲食﹐其泄復作﹐日夜無度﹐畏寒﹐飲食且難消化﹐肌體日瘦。余曰﹕乃變火衰之癥也。遂與八味丸﹐瀉止﹐食進。

若眼目昏暗者﹐加當歸﹝酒洗﹞﹑川芎﹑菊花各一兩﹐柴胡﹑黃連﹝酒炒﹞﹑烏犀角各五錢﹐蔓荊子﹑防風各三錢。

愚按目者五臟之華﹐上榮於目﹐得气血之精者。若昏暗或有黑花﹐皆腎經不足也﹐用滋陰腎气丸﹔若視物散大﹐或見非常之狀者﹐皆陰血虛弱也﹐用玆陰地黃丸﹔若兩目昏暗﹐四肢倦怠者﹐乃脾虛五臟之精不能上騰﹐用東垣益气聰明湯﹔若兩目緊小﹐羞明畏日﹐或視物無力﹐肢體倦怠﹐或頭面麻木者﹐乃脾肺之气虛不能上行也﹐用東垣神效黃湯﹔若病後或日晡或燈下不能觀物者﹐乃陽虛下陷陰盛故也﹐用決明夜光丸﹐或鎭陰升陽湯。

若兼气虛之人﹐加人參﹑黃﹝蜜炙﹞各二兩﹔若左尺旣虛﹐右尺亦微﹐命門火衰﹐陽事不舉﹐加黑附子﹝小便浸炮去皮﹞﹑肉桂﹝去皮﹞各七錢﹐沈香五錢。

愚按前癥果左尺脈虛﹐宜用六味地黃丸以滋水之源﹔若右尺脈虛﹐宜用八味地黃丸以益火之主。

卷之一

勞瘵

男子二十前後﹐色欲過度﹐損傷精血﹐必生陰虛火動之病﹐睡中盜汗﹐午後發熱﹐哈哈咳嗽﹐倦怠無力﹐飲食少進﹐甚則痰涎帶血﹐咯吐出血﹐或咳血﹑吐血﹑衄血﹐身熱﹐脈沈數﹐肌肉消瘦﹐此名勞瘵。最重難治﹐輕者必用藥數十服﹐重者期以歲年。然必須病患愛命﹐堅心定志﹐絕房室﹐息妄想﹐戒惱怒﹐節飲食﹐以自培其根﹐否則𨿽服良藥﹐亦無用也。此病治之於早則易﹐若到肌肉銷鑠﹐沈困著牀﹐沈伏細數﹐則難爲矣。又此病大忌服人參﹐若曾服過多者﹐亦難治。今制一方於後﹐治色欲證﹐先見潮熱﹑盜汗﹑咳嗽﹑倦怠﹐趁早服之。

生地黃﹝酒洗﹞甘艸﹝炙﹞漧薑﹝炮﹐各五分﹞川芎熟地﹝各一錢﹞白芍藥﹝炒﹐一錢三分﹞

陳皮﹝七分﹞當歸白術﹝各一錢三分﹞黃柏﹝蜜水浸炙﹐七分﹞知母﹝蜜水浸拌炒﹞

天門冬﹝去心皮﹐各一錢﹞生薑﹝三片﹞水煎﹐空心溫服。

愚按前方治火盛陰虛之法也。大抵此癥屬足三陰虧損﹐虛熱無火之癥﹐故晝發夜止﹐夜發晝止﹐不時而作﹐當用六味地黃丸爲主﹐以補中益气湯調補脾胃﹐若脾胃先損者﹐當以補中益气爲主﹐以六味地黃丸溫存肝腎﹐多有得生者。若誤用黃柏﹑知母之類﹐則復傷脾胃﹐飲食日少﹐諸髒愈虛﹐元气下陷﹐腹痞作瀉﹐則不可救矣。

夫衄血﹑吐血之類﹐因虛火妄動﹐血隨火而泛行﹐或陽气虛﹐不能攝血歸經而妄行﹐其脈弦洪﹐乃無根之火浮於外也。大抵此癥多因四﹑五﹑六月﹐爲火土大旺﹐金水衰涸之際﹐不行獨宿淡味﹐保養二髒﹐及十一﹑二月﹐火气潛藏﹐不遠幃幕﹐戕賊眞元﹐故至春末夏初﹐患頭疼﹑腳軟﹑食少﹑體熱注夏之病﹐或少有老態﹐不耐寒暑﹐不勝勞役﹐四時疊病。皆因气血方長而勞心虧損﹐或精血未滿而早斫喪﹐故其見癥難以名狀。若左尺脈虛弱或細數﹐是左腎之眞陰不足也﹐用六味丸﹔右尺脈遲軟或沈細而數欲絕﹐是命門之相火不足也﹐用八味丸﹔至於兩尺微弱﹐是陰陽俱虛也﹐十補丸。此皆滋其化源也。仍參前發熱及後咳嗽諸癥治法用之。

州同韓用之﹐色欲過度﹐煩熱作渴﹐飲水不絕﹐小便淋瀝﹐大便祕結﹐唾痰如湧﹐面目俱赤﹐滿舌生刺﹐兩唇燥裂﹐徧身發熱﹐或身如芒刺而無定處﹐兩足心如烙﹐左三部脈洪而無倫。此腎陰虛﹐陽無所附而發於外。蓋大熱而甚﹐寒之不寒﹐是無水也﹐當峻補其陰。遂以加減八味丸料一斤﹐內肉桂用一兩﹐以水頓煎六碗﹐冰冷與飲﹐半餉熟睡﹐至晚又溫飲一碗﹐諸癥悉退。翌日畏寒﹐足冷至膝﹐諸癥仍至﹐是無火也﹐當補其陽﹐急以八味丸四劑﹐諸癥頓退。

舉人陳履賢﹐色欲過度﹐孟冬發熱無時﹐飲水不絕﹐痰涎上湧﹐遺精不止﹐小便淋瀝﹐或用四物﹑二陳之類﹐胸膈不利﹐飲食少思﹐大便不實。余朝用四君子湯加熟地﹑當歸﹔夕用加減八味丸﹔更以附子唾津調搽湧泉穴漸愈。﹝詳見《內科摘要》﹞。

府庠王以道﹐元气素弱﹐丙午﹑丁未二年﹐以科場歲考積勞致疾﹐至十二月間﹐其病盛作﹐大熱﹐淚出隨凝﹐目赤面黯﹐揚手露胸﹐气息沈沈幾絕﹐脈洪大鼓指﹐按之如無﹐舌漧捫之如刺。此內眞寒而外假熱也﹐遂先服十全大補湯。余曰﹕旣服此湯﹐其脈當收斂爲善﹐少頃熟睡﹐覺而惡寒增衣﹐脈頓微細如絲﹐此虛寒之眞象也。余以人參一兩﹐加熟附三錢﹐水煎頓服而安。夜間脈復脫﹐余以參二兩﹐熟附五錢﹐仍愈。後以大劑參﹑術﹑歸身﹑炙甘艸等藥﹐調理而安。

上藥此敬臣所親試者﹐𨿽昏中固知必此藥然後可治﹐必立齋然後能識此病﹐能用此藥﹐因尊信服之﹐卒致痊愈。向使誤投寒涼之劑﹐能不殆哉﹗今畱餘生﹐皆立翁所賜也。感激之餘﹐因附數語於藥案之末﹐以告世之患者。

一男子吐血﹐遇勞卽作。余以爲勞傷肺气﹐血不歸源。與補中益气加麥門﹑五味﹑山藥﹑熟地﹑茯神﹑遠志﹐服之而愈。

一男子咳嗽吐血﹐熱渴痰盛﹐盜汗﹐遺精。余以爲腎水虧損﹐用地黃丸料加麥門﹑五味﹐以壯水而愈。

後因勞怒﹐忽紫血成塊上湧。先用花蕊石以化之﹐又用獨參湯以補之﹐仍用前藥調理遂愈。後每勞則咳嗽有痰吐血﹐脾肺腎三脈皆洪數﹐用補中益气加貝母﹑茯苓﹑山茱﹑山藥﹑麥門﹑五味﹐與前藥間服而愈。

一星士談命良久﹐不時吐血一﹑二口。余謂此勞傷肺气﹐與補中益气湯加麥門﹑五味﹑山藥﹑熟地﹑茯神﹑遠志﹐服之而愈。

一童子﹐年十四歲﹐發熱﹐吐血。余謂宜補中益气以滋化源。不信﹐乃用寒涼降火﹐前癥愈甚。或謂曰童子未室﹐何腎虛之有﹖參﹑補气﹐奚爲用之﹖余述丹溪先生云﹕腎主閉藏﹐肝主疏泄﹐二髒俱有相火﹐而其系上屬於心﹐心爲君火﹐爲物所感﹐則相火翕然而起﹐𨿽不交會﹐而其精亦已暗耗矣﹐又褚氏精血篇云﹕男子精未滿﹐而禦女以通其精﹐則五臟有不滿之處﹐異日有難狀之疾。正此謂也。遂用補中益气湯及地黃丸而痊。

一婦人﹐素勤苦﹐冬初咳嗽﹐吐痰﹐發熱﹐久而吐血﹐盜汗﹐經水兩月或三月一至﹐徧身作痛﹐或用淸熱化痰等藥﹐口噤﹐筋攣。余用加減八味丸及補中益气加麥門﹑五味﹑山藥治之﹐年餘而痊。

一婦人﹐年將七十﹐素有肝脾之癥﹐每作則飲食不進﹐或胸膈不利﹐或中脘作痛﹐或大便作瀉﹐或小便不利。余用逍遙散加山梔﹑茯神﹑遠志﹑木香而愈。後因憂思吐紫血成塊﹐每作先倦怠﹐後煩熱﹐以前藥加炒黑黃連三分﹐吳茱萸二分﹐頓愈。復因怒﹐吐多色赤﹐躁渴垂死。乃用人參一兩﹐白術﹑白茯苓﹑當歸各三錢﹐陳皮﹑炮黑漧薑各二錢﹐炙甘艸﹑木香各一錢﹐一劑頓止。

若咳嗽盛﹐加桑白皮﹑馬兜鈴﹑栝蔞仁各七錢﹐五味子十粒。

若痰盛﹐加姜制半夏﹑貝母﹑栝蔞仁各一錢。

愚按前二癥腎气虛弱﹐火盛水涸﹐津液湧而爲痰者﹐用六味丸﹔腎經陽气虛憊者﹐用八味丸﹔脾肺气虛﹐不能攝涎歸源﹐而痰盛咳嗽者﹐用六君子湯加桔梗﹐虛寒者更加炮姜。

若潮熱盛﹐加桑白皮﹑沙參﹑地骨皮各七分。

愚按前癥若寅﹑卯﹑辰時潮熱者﹐肝經燥熱也﹐用六味丸補腎水以生肝血﹔若午﹑未時潮熱者﹐心經虛熱也﹐用六味丸壯水之主﹐以制陽光﹔申﹑酉﹑戌時潮熱者﹐肺經虛熱也﹐用補中益气湯培脾土以生肺金﹔亥﹑子﹑丑時潮熱者﹐腎涸虛熱也﹐用六味丸﹔兼手足逆冷者﹐腎經虛敗也﹐用六味丸。大凡潮熱﹑發熱﹑晡熱者﹐五臟齊損也﹐須用六味丸﹔气血虧損者﹐須用十全大補湯。

若夢遺﹑精滑﹐加蠣﹑龍骨﹑山茱萸各七分。

愚按前癥若腎气不足﹐用益志湯﹑金鎖正元丹﹔肝腎虛熱者﹐用六味丸﹑加味逍遙散﹔脾虛熱者﹐用六味丸﹑補中益气湯。凡此悉屬不足之癥﹐宜用十全大補湯﹐或用萆釐淸飲送八味丸。

若盜汗多﹐加牡蠣﹑酸棗仁各七分﹐浮小麥一撮。

愚按前癥若陽气虛弱﹐汗出不止﹐肢體倦怠﹐用附湯﹔上气喘急﹐盜汗﹐气短﹐頭暈者﹐用參附湯﹔腎气虛弱﹐盜汗﹐發熱者﹐用六味丸﹔若腎气虛乏﹐盜汗﹐惡寒者﹐用八味丸﹕气血俱虛而盜汗者﹐用十全大補湯﹔陽盛陰虛者﹐當歸六黃湯﹔心腎虛弱者﹐斑龍丸。

若赤白濁﹐加白茯苓一錢﹐黃連三分﹝炒﹞。

愚按前癥若脾肺虛熱者﹐用補中益气湯送六味丸﹔肺腎虛熱者﹐用黃芩淸肺飲送六味丸﹔肝腎虛熱者﹐加味逍遙散送六味丸﹔勞傷心腎者﹐淸心蓮子飲﹔鬱結傷脾者﹐歸脾湯﹔若鬱怒傷肝脾者﹐加味逍遙散﹔若心腎虛弱者﹐小溫金散﹔若思慮傷心腎者﹐茯菟丸。夢遺﹑精滑﹑赤白二濁治法﹐當互參用之。

一男子﹐年逾二十﹐早於斫喪﹐夢遺精滑﹐睡中盜汗﹐唾痰見血﹐足熱痿軟﹐服黃柏﹑知母之類。余曰﹕此陽虛而陰弱也﹐當滋其化源。不信﹐恪服之﹐前癥益甚﹐其頭漸大﹐囪門漸開﹐視物皆大﹐吐痰叫喊。余以如法調補﹐諸癥漸退﹐頭囪漸斂而安。

若兼衄血﹑咳血﹐出於肺也﹐加桑白皮一錢﹐黃芩﹑山梔各五分﹝炒﹞。

若兼嗽血﹑痰血﹐出於脾也﹐加桑白皮﹑貝母﹑黃連﹑栝蔞仁各七分。

若兼嘔吐血﹐出於胃也﹐加山梔﹑黃連﹑漧薑﹑蒲黃各一錢﹐韭汁半盞﹐薑汁少許。

若兼咯唾血﹐出於腎也﹐加桔梗﹑玄參﹑側柏葉﹝炒﹞各一錢。

愚按前方惟上古之人形病俱實者宜用之﹐今之患者﹐多屬形病俱虛﹐治者當求其屬而主之。若前癥郁熱傷肺而衄血者﹐用黃益气湯﹔肺气虛熱不能攝血而衄者﹐用四君子加芎﹑歸﹑五味子﹔鬱結傷脾而嗽吐血者﹐用歸脾湯﹐胃經有熱而嗽吐血者﹐用犀角地黃湯﹔胃气弱而嗽吐血者﹐用四君子加芎﹑歸﹑升麻﹔腎經虛熱陰火內動而咯吐血﹐用六味丸﹑補中益气湯﹔怒動肝火而見血者﹐用加味逍遙散﹔腎涸肝火動而見血者﹐用六味丸。𨿽曰血得熱而錯經妄行﹐亦有衛气虛不能統攝榮血而爲妄行者﹐不可不察。以上諸癥﹐皆屬足三陰虧損﹐虛火內動所作﹐非外因所致﹐皆宜六味丸﹑補中益气湯﹐滋其化源﹐是治本也。其因甚多﹐不能枚舉﹐治者當臨癥而制宜﹐庶無誤矣。

若先見血證﹐或吐衄盛大者﹐宜先治血。治法﹕輕少者﹐涼血止血﹔盛大者﹐先消瘀血﹐次止血涼血。蓋血來多﹐必有瘀於胸膈﹐不先消化之﹐則止之涼之不應也。葛可久《十藥神書》方可次第檢用。方向惟獨參湯﹐止可用於大吐血後﹐昏倦﹐脈微細﹐气虛者。气𨿽虛而復有火﹐可加天門冬五錢。若如前所云陰虛火動﹐潮熱﹐盜汗﹐咳嗽﹐脈數﹐不可用。

愚按劉宗濃先生云﹕榮者水谷之精也﹐和調於五臟﹐灑陳於六腑﹐乃能入於脈也。源源而來﹐生化於脾﹐總統於心﹐藏受於肝﹐宣布於肺﹐施泄於腎﹐灌漑一身﹐是以出入升降濡潤宣通者﹐由此使然也。故經云﹕气主噓之﹐血主濡之。又云﹕肺朝百脈之气﹐肝統諸經之血。气血爲人身之橐也。觀此多因飲食﹑起居﹑六淫﹑七情失宜﹐虧損元气﹐以致諸經失職﹐不能司攝。法當調補脾肺之气﹐使血各歸其源﹐諸病自愈矣。若潮熱﹑咳嗽而脈數者﹐元气虛弱﹐假熱之脈也﹐尢當用甘溫調補脾胃爲善。

若病屬火﹐大便多燥﹐然須節調飲食﹐勿令泄瀉。若胃气復壞﹐泄瀉稀溏﹐則前項寒涼之藥難用矣。急宜調理脾胃﹐用白術﹑茯苓﹑陳皮﹑半夏﹑神曲﹑麥芽﹑甘艸等藥。俟胃气復﹐然後用前本病藥收功﹐保後可合補陰丸常服之﹐及用葛可久方。

愚按《內經》云﹐腎開竅於二陰﹐大小便也。若腎經津涸者﹐用六味丸﹔脾肺气虛者﹐補中益气湯﹔脾經鬱結者﹐加味歸脾湯﹔气血虛者﹐八珍湯﹔若發熱作渴飲冷﹐用竹葉黃湯﹔若膏粱濃味積熱者﹐加味淸胃散。

一儒者﹐大便素結﹐服搜風順气丸後﹐胸膈不利﹐飲食善消﹐面戴陽色﹐左關尺脈洪大而虛。余曰﹕此屬足三陰虛癥也。彼不信﹐乃服潤腸丸﹐大便不實﹐肢體倦怠。余以補中益气﹑六味地黃﹐月餘而驗﹐年許而安。

一儒者﹐懷抱鬱結﹐發熱作渴﹐胸膈不利﹐飲食少思﹐服淸熱﹑化痰﹑行气等劑﹐前癥益甚﹐肢體倦怠﹐心脾二脈澀滯。余用加味歸脾湯﹐飲食漸進﹐諸癥漸退﹐但大便尙澀﹐兩顴赤色﹐用八珍湯加蓯蓉﹑麥門﹑五味﹐至三十餘劑﹐大便自潤。

一男子﹐所患同前﹐不信餘言﹐服大黃等藥﹐泄瀉便血﹐徧身黑黯﹐復求治。余視之曰﹕此陰陽二絡俱傷也。經曰﹕陽絡傷則血外溢﹐陰絡傷則血內溢。內外俱傷﹐其死奚待﹖辭不治﹐後果然。

一儒者﹐口漧發熱﹐小便頻濁﹐大便祕結﹐盜汗﹐夢遺﹐遂致廢寢﹐用當歸六黃湯二劑﹐盜汗頓止﹐用六味地黃丸﹐二便調和﹐用十全大補湯及前丸兼服﹐月餘諸癥悉愈。

卷之一

枳術丸論

人之一身﹐脾胃爲主。胃陽主气﹐脾陰主血﹐胃司受納﹐脾司運化﹐一納一運﹐化生精气﹐津液上升﹐糟粕下降﹐斯無病矣。人惟飲食不節﹐起居不時﹐損傷脾胃。胃損則不能納﹐脾損則不能化﹐脾胃俱損﹐納化皆難﹐元气斯弱﹐百邪易侵﹐而飽悶﹑痞積﹑關格﹑吐逆﹑腹痛﹑泄痢等癥作矣。況人與飲食﹐豈能一一節調﹐一或有傷﹐脾胃便損﹐飲食減常﹐元气漸憊矣。故潔古制枳術之丸﹐東垣發脾胃之論﹐使人常以調理脾胃爲主﹐後人稱爲醫中王道﹐厥有旨哉﹗近世論治脾胃者﹐不分陰陽气血﹐而率皆理胃所用之藥﹐又皆辛溫燥熱助火消陰之劑﹐遂致胃火益旺﹐脾陰愈傷﹐淸純中和之气﹐變爲燥熱﹐胃脘漧枯﹐大腸燥結﹐脾臟漸絕﹐而死期迫矣。殊不知脾胃屬土屬濕﹐位居長夏﹐故濕熱之病十居八九﹐況土旺四季﹐寒熱溫涼各隨其時﹐豈可偏用辛熱之劑哉﹗今舉枳術丸方﹐立加減法於後。

白術﹝二兩﹞枳實﹝一兩﹐麩炒﹞

上爲細末﹐荷葉包飯燒取出﹐杵爛和藥﹐杵勻﹐丸綠豆大。每服五﹑六十丸﹐淸米湯下。此法一補一消﹐取飲食緩化﹐不令有傷。東垣加陳皮一兩﹐名枳術橘丸﹐治老幼元气衰弱﹐飲食少進﹐久服令人多食而不傷。

愚按經云﹐脾爲消化之器﹐燻蒸腐熟五穀者也。若飲食自倍﹐腸胃乃傷﹐則不能運化其精微﹐故噯气﹑吞酸﹑脹滿﹑痞悶之癥作矣。故用此丸消之﹐實非專主補養。若脾胃虛弱者﹐宜用四君子湯﹔脾胃虛寒者﹐宜用四君子加炮姜﹔命門火衰者﹐用八味丸。

廷評張汝翰﹐飲食難化﹐服枳術丸﹐體瘦﹐發熱﹐脈浮大。余以爲命門火衰﹐而脾胃虛寒﹐用八味丸﹐不月而飲食進﹐三月而形體充。

工部陳禪亭患前癥﹐服消導之藥益甚。余曰﹕此火衰而不能生土﹐故脾病也。當益火則土自實而脾安矣。不悟﹐仍服前藥﹐後遂歿。

若元气素弱﹐飲食難化﹐食多卽腹內不和﹐疼痛﹐泄瀉﹐此虛寒也﹐加人參﹑白芍藥﹝酒炒﹞﹑神曲﹝炒﹞﹑大麥芽﹝炒杵去皮﹞一兩。

愚按前方乃飲食所傷之治法也。東垣先生云﹕亦有六淫而致瀉者﹐有七情而致瀉者﹐又有飲食所傷而致瀉者﹐有因胃气下流而致泄者﹐有因風而成飧泄者﹐有因痰積於上焦﹐以致大腸不固而泄者﹐有因脾胃气虛而泄者。治法﹕外淫所傷﹐當調六气﹔七情所傷﹐當平五臟﹔飲食所傷﹐當消停滯﹔胃气下流﹐當升舉之﹔因風而成﹐當解散之﹔痰積於上焦﹐當去其痰﹐而不治其泄﹔脾胃气虛者﹐當補益之。

丹溪先生謂飲食畢而腸鳴﹑腹痛﹑瀉盡食物者﹐脾虛食瀉﹐用理中湯加炮姜﹔攻刺腹痛﹐洞下水谷﹐名寒瀉﹐用理中湯送大戊己丸﹐寒甚者附子桂香丸﹐惡食者八物湯﹔糞色靑黃﹐肛門痛﹐煩躁作渴﹐小便不利者﹐名熱瀉﹐用五苓散﹑香連丸﹔瀉而惡食﹐而气噫腐臭者﹐名食瀉﹐治中湯加砂仁﹐或送感應丸。

金憲髙如齋﹐飲食難化﹐腹痛﹐泄瀉﹐用六君子加砂仁﹑木香治之而痊﹐後復作完谷不化﹐腹痛﹐頭疼﹐體重困倦。余以爲脾虛受濕﹐用芍藥防風湯而愈。

太僕楊舉元﹐先爲飲食停滯﹐小腹重墜﹐用六君子加升麻﹑柴胡漸愈﹐後飲食難化﹐大便不實﹐裏急後重﹐數至圊而不得﹐用升陽除濕防風湯而痊﹐後心腹作痛﹐飲食不甘﹐用和中丸倍加益智仁而尋愈。

光祿楊立之﹐元气素弱﹐飲食難化﹐泄瀉不已﹐小便短少﹐灑淅惡寒﹐體重節痛。余以爲脾肺虛﹐用升陽益胃湯而痊。大凡泄瀉服分利調補等劑不應者﹐此肝木郁於脾土﹐必用升陽益胃之劑﹐庶能保生。其五臟勝負所致者﹐見第二卷

泄瀉各條下。

若素有痰火﹐胸膈郁塞﹐咽酸噎气﹐及素有吞酸吐酸之癥﹐或有酒積﹐泄瀉結痛﹐此皆濕熱也﹐加黃連﹝薑汁炒﹞﹑白芍藥﹝酒炒﹞﹑陳皮各一兩﹐石膏﹑生甘艸各五錢﹐縮砂﹑木香各一錢﹐川芎四錢。

愚按前癥吐酸吞酸﹐大略不同。吐酸者﹐濕中生熱﹔吞酸者﹐虛熱內郁。皆屬脾胃虛寒﹐中傳末癥。

故《內經》以爲火者﹐指其病形而言也﹔東垣以爲胃寒者﹐指其病本而言也。凡患此者﹐先當辧其吞吐﹐而治以固本元爲主。若服寒涼﹐復傷胃气﹐則實實虛虛者矣。更審其脾气虛而飲食不能輸化﹐濁气不能下降者﹐須用六君子湯補養脾胃爲主﹐少佐越鞠丸以淸中。故東垣先生云﹐邪熱不殺谷。

若誤認爲實熱﹐而妄用寒涼﹐必變敗癥。

若傷食飽悶痞塞不消﹐加神曲﹑麥芽﹑山楂各一兩﹔有食積痞塊在腹者﹐再加黃連﹑濃朴﹝俱姜制﹞

各五錢﹔積堅者﹐再加蓬術﹝醋煮﹞﹑昆布各三錢。

愚按前癥若脾胃素實﹐止因倍食暴傷而患者﹐宜用前藥﹐否則愼用也。東垣云﹕脾胃之气壯﹐則多食而不傷﹐過時而不饑。前癥若因脾气虛弱﹐不能腐化者﹐宜培補之﹔若脾胃虛寒者﹐宜溫養之﹔若命門火衰者﹐宜溫補之。大凡食積痞塊癥爲有形﹐所謂邪气勝則實﹐眞气奪則虛﹐惟當養正則邪積自除矣。𨿽云堅者削之﹐客者除之﹐若胃气未虛﹐元气尙實﹐乃可用也。或病久虛羸﹐或元气素弱者﹐亦當固本爲主﹐而佐用前法﹐不然反致痞滿不食﹑而益其病矣。然古人立法﹐皆備其常也﹐而爲按圖索驥可乎﹖學人推此而用﹐其庶幾乎﹗若傷冷食不消﹐腹痛﹐溏泄﹐加半夏﹝姜制﹞一兩﹐縮砂﹑漧薑﹑神曲﹝各炒﹞﹑大麥芽各五錢。

愚按前癥若傷性熱之物者﹐用二陳加黃連﹑山楂﹔傷濕面之物者﹐用二陳加神曲﹑麥芽﹔傷米食者﹐用六君加谷﹔傷麵食者﹐用六君加麥﹔傷肉食者﹐用六君加山楂﹔傷魚鮏者﹐用六君倍加陳皮﹔傷角黍炊飯者﹐用六君倍加酒曲﹔若物已消而瀉未愈者﹐此脾胃受傷也﹐宜用六君子湯﹔若飲食減少﹐或食而難化者﹐屬脾胃虛寒也﹐加炮姜﹑木香﹑肉果﹐不應加五味﹑吳茱﹑骨脂﹔脾腎虛寒者﹐須服八味丸﹐否則多患脾虛中滿之癥。其神曲﹑麥芽﹐𨿽助戊土﹐以腐熟水穀﹐麥芽一味﹐余嘗以治婦人喪子﹐乳房脹痛欲成癰者﹐用一﹑二兩炒熟﹐煎服卽消﹐其破血散气可知矣。丹溪云麥芽消腎﹐《婦人良方》云神曲善下胎﹐皆克伐之功多而補益之功少﹐亦不宜輕用。

唐儀部胸內作痛月餘﹐腹亦痛﹐左關弦長﹐右關弦緊﹐面色黃中見靑。此脾胃虛弱﹐肝邪所乘﹐以補中益气湯加半夏﹑木香﹐二劑而愈﹔又用六君子湯﹐二劑而安。

李儀部常患腹痛﹐余以補中益气湯加山梔卽愈。一日因怒﹐肚腹作痛﹐胸脇作脹﹐嘔吐不食﹐肝脈弦緊﹐面色靑黃。此肝乘脾也﹐仍用補中益气吞左金丸﹐一服卽愈。

若人性多气惱﹐夾气傷食﹐气滯不通﹐加川芎﹑香附﹝炒﹞各七錢﹐木香﹑黃連﹝姜炒﹞各五錢。

愚按前癥若因中气虛弱﹐不能營運者﹐宜用六君子加山梔﹑木香﹔如不應﹐送保和丸。

太守朱陽山﹐因怒腹痛作瀉﹐或兩脇作脹﹐或胸乳作痛﹐或寒熱往來﹐或小便不利﹐或飲食不入﹐嘔吐痰涎﹐神思不淸。此肝木乘脾土﹐用小柴胡加山梔﹑炮姜﹑茯苓﹑陳皮﹑制黃連﹐一劑卽愈。﹝制黃連﹐卽黃連﹑吳茱萸等分﹐用熟水拌濕﹐罨二﹑三日﹐同炒焦﹐取黃連。後仿此。﹞

陽山之內﹐素善怒﹐胸膈不利﹐吐痰甚多﹐吞酸噯腐﹐飲食少思﹐手足發熱﹐所服非芩﹑連﹑枳實﹐必檳﹑蘇﹑濃朴。左關弦洪﹐右關弦數。余以爲肝火血燥﹐木乘土位也。朝用六味地黃丸﹐以滋養肝木﹐夕用六君子加當歸﹑芍藥﹐以調補脾土﹐不月而愈。後因恚怒﹐前疾復作﹐或用二陳加石膏﹐服之吐涎如湧﹐外熱如灼﹐脈洪大按之如無。余曰﹕脾主涎﹐乃脾損發熱而涎泛溢也。用六君子加姜﹑桂﹐一服卽睡覺﹐而諸癥頓失﹐又數劑而康。若服理气化痰等藥﹐必變腹脹﹑喘促﹑腿浮膝腫﹑淋瀝等癥﹐急用濟生加減腎气丸救之﹐多有得生者。詳見各方。

若胸膈不利﹐過服辛香燥熱之藥﹐以致上焦受傷﹐胃脘漧燥﹐嘔吐﹐噎膈﹐反胃﹐加黃連﹝姜炒﹞﹑山梔仁﹝炒﹞各五錢﹐白芍藥﹑當歸各一兩﹐桔梗﹑生甘艸﹑石膏各三錢。胸膈頑痰膠結﹐及大便燥祕﹐再加芒硝五錢。

愚按王安道先生曰﹕內膈嘔逆﹐食不得入﹐是有火也﹔若病而吐﹐食入反出﹐是無火也。治法﹕若脾胃气虛而胸膈不利者﹐用六君子湯壯脾土生元气﹔若辛熱之劑而嘔吐噎膈者﹐用四君子加芎﹑歸﹐益脾土以抑陰火﹔胃火內格而飲食不入者﹐用六君子加芩﹑連淸熱養胃﹔若病嘔吐﹐食入而反出者﹐用六君子加木香﹑炮姜溫中補脾﹔若服耗气之劑﹐血無所生﹐而大便燥結者﹐用四君子加芎﹑歸補脾生血﹔若火逆衝上﹐食不得入者﹐用四君子加山梔﹑黃連淸熱養血﹔若痰飲阻滯而食不得入者﹐用六君子加木香﹑山梔補脾化痰﹔若脾胃虛寒﹐飲食不入或入而不化者﹐用六君子加木香﹑炮姜溫補脾胃。更非愼房勞﹑節濃味﹑調飲食者﹐不治﹔年髙無血者﹐亦不治。

一男子﹐食少胸滿﹐手足逆冷﹐飲食畏寒﹐發熱﹐吐痰﹐時欲作嘔。自用淸气化痰之劑﹐胸腹愈脹﹐呼吸不利﹐吐痰﹐嘔食﹐小便淋漓﹐又用五苓散之類﹐小便不利﹐諸病益甚。余曰﹕此脾土虛寒無火之癥﹐故食入不消而反出﹐非气膈所致。遂用八味丸﹑補中益气﹐加半夏﹑茯苓﹑姜﹑桂﹐旬日乃愈。

秀才楊君爵﹐年將五十﹐胸痞﹐少食﹐吐痰﹐體倦﹐肌肉消瘦。所服方藥﹐皆耗气﹑破血﹑化痰﹑降火。余曰﹕此气郁所傷﹐陽气不能升越﹐屬脾經血虛之癥﹐當用歸脾湯解鬱結﹑生脾血﹐用補中益气壯脾气﹑生發諸經﹐否則必爲中滿气膈之患。不信﹐仍服前藥﹐後果患前癥而歿。

若素有痰火者﹐加半夏﹝姜炒﹞﹑橘紅﹑白茯苓各一兩﹐黃芩﹝炒﹞﹑黃連﹝姜炒﹞各五錢。

愚按前癥亦有因脾气不足者﹐有因脾气郁滯者﹐有因脾肺之气虧損者﹐有因腎陰虛不能攝水泛而似痰者﹐有因脾气虛不能攝涎上溢而似痰者﹐有因熱而生痰者﹐有因痰而生熱者﹐有因風寒暑濕而得者﹐有因驚而得者﹐有因气而得者﹐有因酒而得者﹐有因食積而得者﹐有脾虛不能運化而生者﹐有胸中痰郁而似鬼附者﹐各審其原而治之。

若人能食好食﹐但食後反飽難化﹐此胃火旺脾陰虛也﹐加白芍藥﹝酒炒﹞一兩五錢﹐人參七錢﹐石膏﹝火﹞一兩﹐生甘艸五錢﹐黃連﹝炒﹞﹑香附﹝炒﹞﹑木香各四錢。

愚按東垣先生云﹕胃中元气盛﹐則能食而不傷﹐過時而不饑﹔脾胃俱旺﹐則能食而肥﹔脾胃俱虛﹐不能食而瘦﹐或少食而肥﹐𨿽肥而四肢不舉。又有善食而瘦者﹐胃中火邪於气分﹐則能食而肉削。今能食而難化者﹐脾气虛弱﹐不能腐化水谷﹐故前藥不應。或熱渴嘔吐﹐或腹脹泄瀉等癥者﹐乃是脾胃復傷﹐急用六君子加芍藥﹑木香﹑炮姜補之。亦有屬脾气鬱結者﹐當解郁健脾﹐若用淸涼降火﹐以致中气虛痞而不食﹐或食而食反出﹐又以爲膈噎用行气化痰者﹐必不能療也。

若年髙人脾虛血燥﹐易饑易飽﹐大便燥難﹐用白芍藥﹑當歸各一兩﹐人參七錢﹐升麻﹑甘艸﹝炙﹞各四錢。

山楂﹑大麥芽﹑桃仁﹝去皮尖另研﹞各五錢。此老人常服藥也。

愚按前癥屬形气﹑病气俱不足﹐脾胃虛弱﹐津血枯涸﹐而大便難耳﹗法當滋補化源。又有脾約癥﹐成無己云﹐胃彊脾弱﹐約束津液不得四布﹐但輸膀胱﹐小便數而大便難者是也﹐宜用脾約丸。陰血枯槁﹐內火燔灼﹐肺金受邪﹐土受木克﹐脾肺失傳﹐大便祕而小便數者﹐宜用潤腸丸。病气有餘之治法也。經云脾爲至陰﹐己土而主陰。然老弱之人﹐當補中益气以生陰血。

職方陳莪齋﹐年逾六旬﹐先因大便不通﹐服內疏等劑後﹐飲食少思﹐胸腹作脹﹐兩脇作痛﹐形體倦怠﹐兩尺浮大﹐左關短澀﹐右關弦澀﹐時五月。此乃命門火衰﹐不能生脾土﹐而肺金又克肝木﹐決其金旺之際不起﹐後果然。

一老婦﹐痰喘內熱﹐大便不通﹐兩月不寐。此肝肺腎虧損。朝用六味丸﹐夕用逍遙散﹐各三十餘劑﹐計所進飲食百餘碗﹐腹始痞悶﹐乃以豬膽汁導而通之﹐用十全大補湯調理而安。若間斷前藥﹐飲食不進﹐諸癥復作。

卷之一

化痰丸論

痰者﹐病名也。人之一身﹐气血淸順﹐則津液流通﹐何痰之有﹖惟夫气血濁逆﹐則津液不淸﹐燻蒸成聚而變爲痰焉。痰之本水也﹐原於腎﹔痰之動濕也﹐主於脾。古人用二陳湯爲治痰通用者﹐所以實脾燥濕治其標也。然以之而治濕痰﹑寒痰﹑痰飲﹑痰涎則固是矣﹐若夫痰因火上﹐肺气不淸﹐咳嗽時作﹐及老痰﹑郁痰結成粘塊﹐凝滯喉間﹐吐咯難出﹐此等之痰﹐皆因火邪炎上﹑燻於上焦﹐肺气被郁﹐故其津液之隨气而升者﹐爲火燻蒸凝濁鬱結而成﹐歲月積久﹐根深蒂固﹐故名老﹑名郁﹐而其原則火邪也﹐病在上焦心肺之分﹐咽喉之間﹐非中焦脾胃濕痰﹑冷痰﹑痰飲﹑痰涎之比﹐故湯藥難治﹐亦非半夏﹑茯苓﹑蒼術﹑枳殼﹑南星等藥所能治也。惟在開其郁﹐降其火﹐淸潤肺金﹐而消凝結之痰﹐緩以治之﹐冀可效耳﹗今制一方於後。

天門冬﹝去心﹞黃芩﹝酒炒﹞海粉橘紅﹝各一兩﹞桔梗連翹香附﹝杵碎淡鹽水浸炒﹐各五錢﹞

靑黛﹝另研﹞芒硝﹝另研﹐各三錢﹞栝蔞仁﹝取肉另研﹐一兩﹞

上爲細末﹐煉蜜入薑汁少許﹐和藥杵極勻﹐丸小龍眼大﹐噙化一丸。或嚼爛﹐淸湯細咽之。或丸如黍米大﹐淡姜湯送下五﹑六十丸。

愚按前方味屬甘苦鹹寒之劑﹐𨿽能軟堅﹑開郁﹑化痰﹑降火﹐而不無損胃之禍乎﹗若脾土太過﹐气滯郁熱而生痰者﹐用之得宜﹔若脾土不及﹐气痞虛熱而生痰者﹐用之必致中滿吞酸﹑肚腹腫脹﹑小便不利而歿。

治者審之﹗一男子素不善調攝﹐唾痰﹐口漧﹐飲食不美。服化痰行气之劑﹐胸滿腹膨﹐痰涎愈盛﹔服導痰理脾之劑﹐肚腹膨脹﹐二便不利﹔服分气利水之劑﹐腹大脇痛﹐睡臥不得﹔服破血消導之劑﹐兩足皆腫﹐兩關脈浮大﹐不及於寸口。余以脾土虛而生痰﹐朝用金匱加減腎气丸﹐夕用補中益气湯煎送前丸﹐月餘諸癥漸退﹐飲食漸進﹔再用八味丸﹑補中益气湯﹐月餘乃能轉側﹐又兩月而能步履﹔卻服十全大補湯﹑還少丹﹐又半載而康。後稍失調理﹐其腹仍脹﹐隨服前藥卽愈。

一武職﹐形體魁梧﹐素不圍鑪﹐不喜熱食﹐行則喘促。自謂气實老痰﹐服碑記丸攻伐之。診其脈洪數﹐重按全無。余謂命門火衰﹐脾肺虛寒﹐與八味丸一服﹐痰喘稍止﹐數服全止﹐遂能親火﹐喜熱飲食。蓋碑記丸出自西域﹐況方外人所制者。經云西域水土剛彊﹐其民不衣而褐薦﹐其民華色而脂肥﹐故邪不能傷其形體﹐其病生於內﹐其治宜毒藥。由此觀之﹐恐不可槪用也。

太倉陸中捨﹐以腎虛不能攝水﹐肚腹脹大﹐用此丸未數服而歿於京。今之專門治蠱者﹐卽此方也。又名黑丸子﹐用之無不速亡。

機房蔡一﹐素不愼起居﹐患癥同前﹐更加手足逆冷﹐惡寒飲食。余用補中益气湯加附子一錢﹐先回其陽﹐至數劑諸癥漸愈。余因他往﹐或用峻厲之劑﹐下鮮血甚多﹐亦致不起。

若此等老痰﹐飲酒之人多有之。酒气上升爲火﹐肺與胃脘皆受火邪﹐故鬱結而成。此方用天麥冬﹑黃芩泄肺火也﹐海粉﹑芒硝咸以軟堅也﹐栝蔞仁潤肺淸痰﹐香附米開郁降气﹐連翹開結降火﹐靑黛降郁火﹐故皆不用香燥之劑。

愚按前癥若飲食少思﹐或胸膈不利者﹐此中气虛弱也﹐宜用補中益气湯爲主﹐中气旣健﹐其痰自運化﹔若腎气虧損﹐津液難降﹐敗濁爲痰者﹐乃眞髒之癥﹐宜用六味地黃丸爲主﹐腎气旣壯﹐津液淸化﹐而何痰之有哉﹗亦有因脾胃虧損﹐中焦气虛﹐不能運化而爲痰者﹐亦有因峻厲過度﹐脾气愈虛﹐不能運化﹐津液凝滯而爲痰者。凡此皆當健脾胃爲主。

卷之一

備用要方﹝暑癥﹞

若夏月傷暑﹐發熱﹐汗大泄﹐無气力﹐脈虛細而遲。此暑傷元气也﹐服後方。

人參黃﹝蜜炙﹞麥門冬﹝去心﹞白芍藥陳皮白茯苓﹝各一錢﹞黃連﹝炒﹞

甘艸﹝炙﹐各五分﹞黃柏﹝三分﹞白術﹝一錢五分﹞香薷知母﹝各七分﹞

上姜﹑水煎﹐食前溫服。

愚按東垣先生曰﹕暑熱之時﹐無病之人﹐或避暑熱﹐納涼於深堂大廈得之者﹐名曰中暑﹐其病必頭痛惡寒﹐身形拘急﹐肢節疼痛﹐煩熱無汗﹐爲房室陰寒之气所遏﹐﹝名曰中以大順散﹞熱藥主之﹐若行人或農夫於日中得之者﹐名曰勞役中熱﹐其病必苦頭痛﹐躁熱﹐惡熱﹐肌熱﹐大渴﹐汗泄﹐懶動﹐爲天熱外傷肺气﹐以蒼術白虎湯涼劑主之。若人元气不足﹐用前藥不應﹐宜補中益气湯主之。大抵夏月陽气浮於外﹐陰气伏於內﹐若人飲食勞倦內傷中气﹐或酷暑勞役外傷陽气者﹐多患之﹐法當調補元气爲主﹐而佐以解暑。若中者﹐乃陰寒之癥﹐法當補陽气爲主﹐少佐以解暑。故先哲多用姜﹑桂﹑附子之類﹐此推《內經》捨時從癥之良法也。今患暑癥歿﹐而手足指甲或肢體靑黯﹐此皆不究其因﹐不溫補其內﹐而泛用香薷飲之類所誤也。夫香薷飲乃散陽气導眞陰之劑也﹐須審有是癥而服﹐亦何患哉﹖若人元气素虛﹐或犯勞過度而飲之者﹐適所以招暑患病也。﹝其暑熱傷元气而類風癥者﹐見第四卷

首治驗。﹞

若夏秋暑熱﹐因過用冷物茶水傷其內﹐又過取涼風傷其外﹐以致惡寒發熱﹐胸膈飽悶﹐或飲食不進﹐或兼嘔吐﹑泄瀉﹐此內外俱傷寒冷也。

人參漧薑﹝炒紫色﹞濃朴﹝薑水炒﹞陳皮羌活枳實白茯苓﹝各一錢﹞白術﹝一錢五分﹞

甘艸﹝炙﹐五分﹞

上姜﹑水煎﹐食前溫服。

愚按前癥如未應﹐宜用藿香正气散﹔若內外已解﹐寒熱未退﹐或飲食未進﹐宜用六君子湯。《保命集》云﹕霍亂屬陽明癥﹐宜用和中﹑平胃﹑建中﹐或四君子湯輩。脈浮自汗﹐四君子加桂枝主之﹔脈浮無汗﹐四君子加麻黃。吐利轉筋﹐脇下痛﹐脈弦者﹐木克土也。用平胃散加木瓜﹐或建中加柴胡﹑木瓜﹔吐利轉筋﹐腹中痛﹐體重﹐脈沈而細者﹐四君子加白芍藥﹑良姜。吐利而四肢拘急﹐脈沈而遲﹐屬少陰﹐四君子加姜﹑附﹑濃朴﹔吐利而四肢厥冷﹐脈微緩﹐屬厥陰﹐建中加歸﹑附。吐利頭痛而身熱﹔多欲飲水者﹐五苓散﹔寒多不欲飲水者﹐理中丸主之。元戎云﹕太陰癥霍亂者﹐理中加橘紅﹔吐下腹痛﹐手足逆冷﹐理中加熟附﹔吐利後轉筋者﹐理中加火石膏一兩。

進士劉華甫﹐夏月食生冷果品患前癥。余用附子理中湯﹐一服頓安。

上捨徐民則﹐夏月入房及食冰果麵食而患腹痛。余曰﹕此陰寒之癥也﹐須用附子理中湯以回陽。不信﹐別用二陳﹑枳實﹑黃連﹑香薷飲之類而死。

若夏暑在途中﹐常服以壯元气﹐淸熱驅暑﹐服之免中暑﹑霍亂﹑泄瀉﹑痢疾等癥。

人參﹝一錢二分﹞白術﹝一錢五分﹞五味子﹝十粒﹐杵碎﹞麥門冬﹝去心﹞白芍藥﹝炒﹞

白茯苓﹝各一錢﹞知母﹝炒﹞陳皮香薷﹝各七分﹞黃芩﹝炒三分﹞甘艸﹝炙五分﹞

上姜﹑水煎﹐食前溫服。

愚按前癥若人元气虛弱﹐宜用補中益气去柴胡﹑升麻﹐加麥門﹑五味﹐或少加炒黑黃柏﹐人參養气湯亦可用。

一儒者﹐季夏患泄瀉﹐腹中作痛﹐飲食無味﹐肢體倦怠。余用補中益气湯﹑八味地黃丸﹐月餘而痊。後彼云﹕每秋間必患痢﹐今則無恙何也﹖余曰﹕此閉藏之月﹐不遠幃幕﹐妄泄眞陽而然。前藥善能補眞火﹐火能生土﹐脾气生旺而免患也。

若遇勞倦辛苦用力過多﹐卽服後方一﹑二服﹐免生內傷發熱之病。此方主於補气。

黃﹝二錢半﹐蜜炙﹞人參麥門冬﹝去心﹞陳皮﹝各一錢﹞白術炙艸五味﹝各五分﹞

上姜﹑棗﹑水煎﹐食前溫服。勞倦甚﹐加熟附子四﹑五分。

愚按前論開世俗之蒙﹐濟無窮之夭枉。內附子若素畏寒飲食者﹐尢宜用﹔若素喜寒飲食者﹐以肉桂或炮姜代之亦可﹐但世所鮮用耳﹗一婦人因勞役﹐發熱﹐倦怠﹐唾痰﹐欲嘔﹐或以爲火癥﹐用淸熱化痰等藥﹐反大便不實﹐無气以動。

余以寒涼復傷中气﹐形病俱虛﹐用前方加附子治之而痊。後復勞﹐經水數日不止﹐眾以爲附子之熱所致﹐用四物﹑芩﹑連﹑槐花之類﹐涼而止之﹐前癥愈甚﹐更加胸膈痞滿﹐飲食日少。余仍用前方﹐去門冬﹐更加茯苓﹑半夏﹑炮姜﹐數劑漸愈﹐又用當歸芍藥湯而經止。但四肢逆冷﹐飲食難化﹐不時大熱﹐此命門眞火衰﹐脾土虛寒之假熱也。用八味丸半載而痊﹐又服六味丸三載而生子。

卷之二

泄瀉

泄本屬濕﹐然多因飲食不節﹐致傷脾胃而作。須看時令﹐分寒熱﹑新久而施治。治法﹕補脾消食﹑利小便。亦有升提下陷之气﹐用風藥以勝濕﹔亦有久泄腸胃虛滑不禁者﹐宜收澀之。

主方白術﹝二錢﹞白茯苓白芍藥﹝炒﹐各一錢五分﹞﹝以上三味乃泄瀉必用者﹞

陳皮﹝一錢﹞甘艸﹝炙﹐五分﹞

若傷食瀉黃﹐或食積﹐加神曲﹑麥芽﹑山楂各一錢﹐黃連﹝炒﹞七分。若腹中窄狹﹐再加濃朴﹑枳實以消停滯。

愚按前癥若飲食已消而泄瀉未止﹐此脾胃之气傷也﹐宜用五味異功散﹔若泄瀉而腹中重墜﹐此脾胃之气下陷也﹐宜用補中益气湯﹔若服克滯之劑而腹中窄狹﹐此脾气虛痞也﹐宜用六君子湯﹔若脇脹少食﹐善怒﹐瀉靑﹐此脾虛肝所乘也﹐宜六君子加柴胡﹑升麻﹑木香﹔若少食體倦﹐善噫﹐泄黃﹐此脾虛色陷也﹐宜用六君子加升麻﹑柴胡。大凡諸癥若脾脈弦長者﹐肝木乘脾土也﹐當補脾平肝﹔若脾脈沈弦者﹐寒水侮脾土也﹐當溫中補腎。夫黃連﹑枳實𨿽消停滯﹑開痞悶。

若人脾胃充實﹐暴患實痞﹐宜暫用之﹔若人屢患屢服﹐或脾胃虛痞者而用之﹐則脾胃反傷而諸癥蜂起矣。故東垣先生云﹕脾胃實者﹐用黃連﹑枳實瀉之﹔虛者﹐用白術﹑陳皮補之。須分病之虛實﹑人之南北而治之。

後仿此。

若小便赤澀短少﹐加豬苓﹑澤瀉各一錢﹐以分利之。夏月加茵陳七分﹐山梔仁﹝炒﹞四分。

愚按前癥若津液偏滲於大腸﹐大便瀉而小便少者﹐宜用此藥分利﹔若陰陽已分而小便短少者﹐此脾肺气虛而不能生水也﹐宜用補中益气湯加麥門﹑五味﹔陰火上炎而小便赤少者﹐此肺气受傷而不能生水也﹐用六味地黃丸加麥門﹑五味﹔腎經陰虛﹐陽無所生﹐而小便短少者﹐用滋腎丸﹑腎气丸﹔腎經陽虛﹐陰無所化﹐而小便短少者﹐用益气湯﹑六味丸。若誤用滲泄分利﹐復傷陽气﹐陰無所生﹐而小便不利﹐或目睛凸出﹐腹脹如鼓﹐或腿膝腫硬﹐或皮膚斷裂者﹐先用滋腎丸﹑益气湯。每見元气虛而復用澤瀉﹑豬苓之類﹐因損眞陰﹐以致前癥益甚者﹐急投金匱加減腎气丸﹐多有復生者。若反服牽牛﹑大黃峻劑而通之﹐是速其危也。

若口渴引飲﹐加漧薑一錢五分﹐人參﹑麥門冬各一錢﹐升麻四分﹐烏梅肉五个。

愚按前癥若胃气傷而內亡津液者﹐用七味白術散﹔胃气弱而津液少者﹐用補中益气湯﹔气血俱虛而津液少者﹐用十全大補湯﹔腎虛津液短少者﹐用六味地黃丸﹔腎水不足而虛火上炎者﹐用加減八味丸。若腎水不足之人患泄瀉﹐或服分利之劑過多而患口渴者﹐若不用前藥以固其本源﹐則肺腎復傷﹐多變小便不利﹑肚腹水腫等危癥矣。

憲副屠九峯﹐先瀉而口渴﹐尺脈數而無力﹐恪用解酒毒﹑利小便之劑﹐不應。余曰﹕此腎陰虧損﹐虛火熾盛﹐宜急壯水之主﹐不然必發疽而不能收斂也。不信﹐別服降火化痰之劑﹐果患疽而歿。

若夏秋之間濕熱大行﹐暴注水瀉﹐加黃連﹑蒼術﹑澤瀉各一錢﹐升麻﹑木通各五分。發熱作渴﹐加漧薑﹑石膏各一錢。黃膽小便赤﹐加茵陳一錢﹐山梔﹑木通各五分。

愚按東垣云﹕若值秋燥行令﹐濕熱少退﹐體重節痛﹑口舌漧燥﹐飲食無味﹐二便不調﹐不欲飲食﹐或食不化﹐兼灑淅惡寒﹐淒慘面惡﹐此肺之脾胃虛而陽气不伸也﹐用升陽益胃湯治之。前癥若濕熱內作﹐脾胃不能通調而致者﹐宜用此藥分利之﹔濕熱已去﹐脾胃虛弱而致者﹐宜用六君子﹑當歸調補之﹔濕熱已去﹐脾气下陷而致者﹐宜用補中益气湯升舉之。其黃膽若小便不利﹐四肢沈重﹐渴不欲飲﹐此濕勝於熱﹐用大茵陳湯﹔大便自利﹐茵陳梔子黃連湯﹔若往來寒熱﹐身黃者﹐宜用小柴胡加梔子﹔若因勞傷形體﹐飲食失節﹐而身黃者﹐用小半夏湯。蓋黃膽爲內傷不足之癥﹐宜調補脾胃元气爲主﹐若妄用驅逐﹐復傷元气﹐多致不起。

若久瀉脾胃虛弱﹐飲食難化﹐加黃﹝炙﹞﹑人參各一錢﹐神曲﹑麥芽各一錢二分﹐木香﹝煨﹞﹑漧薑﹝炙﹞各五分。

愚按前癥或作嘔﹐或飲食少思﹐屬脾胃虛弱﹐用四君子加半夏﹑木香﹔或兼作嘔﹐或腹作痛﹐屬脾胃虛寒﹐用六君子加炮姜﹑木香。若麥芽善損腎﹐神曲善化胎消腎﹐不宜輕用。大抵此癥多由泛用消食利水之劑﹐損其眞陰﹐元气不能自主持﹐遂成久泄。若非補中益气湯﹑四神丸滋其本源﹐後必胸痞腹脹﹑小便淋瀝﹐多致不起。

若久瀉腸胃虛滑不禁﹐加肉豆蔻﹑訶子皮﹑赤石脂各一錢﹐木香﹝煨﹞﹑漧薑﹝炙﹞各五分。

愚按東垣先生云﹕中焦气弱﹐脾胃受寒冷﹐大便滑瀉﹐腹中雷鳴﹐或因誤下﹐末傳寒中﹐復遇時寒﹑四肢厥逆﹐心胃絞痛﹐冷汗不止﹐此腎之脾胃虛也﹐用沈香溫胃丸治之。竊謂前癥若脾胃虛寒下陷者﹐用補中益气湯加木香﹑肉豆蔻﹑補骨脂﹔若脾气虛寒不禁者﹐用六君子湯加炮姜﹑肉桂﹔命門火衰而脾土虛寒者﹐用八味丸﹔若脾腎气血俱虛者﹐用十全大補湯送四神丸﹐若大便滑利﹐小便閉澀﹐或肢體漸腫﹐喘嗽唾痰﹐爲脾腎气血俱虛﹐宜用十全大補湯送四神丸﹔若大便滑利﹐小便閉澀﹐或肢體漸腫﹐喘嗽唾痰﹐爲脾腎虧損﹐宜用金匱加減腎气丸。

若飲酒便泄﹐此酒積熱瀉也﹐加黃連﹝炒﹞﹑茵陳﹑漧薑各一錢﹐木香五分。

愚按前癥若酒濕未散﹐脾气未虛﹐宜用此藥分利濕熱﹔若濕熱已去﹐中气被傷﹐宜用六君子調補中气﹐若誤服克伐分利之劑﹐胸膈漸滿﹐小便短小﹐或腿足與腹漸腫者﹐急用加減金匱腎气丸調補脾胃﹐多有生者。夫酒性大熱﹐乃無形之物﹐無形元气受傷﹐當用葛花解醒湯分消其濕﹐往往反服大熱酒癥丸﹐重瀉有形陰血﹐使陽毒大旺﹐元气消亡﹐折人長命。《金匱要略》云﹕酒疸下之﹐久而爲黑疸。每見善飲服酒癥丸者﹐多患疸癥﹐不悟其因﹐反服分利化痰﹐以致變癥而歿者多矣﹝詳見《奇效方》。﹞

秀水卜封君﹐善飲﹐腹痛﹐便泄﹐服分利化痰等劑﹐不應。其脈滑數﹐皮膚錯甲。余謂此酒毒致腸癰而潰敗也﹐辭不治。不信﹐仍服前劑﹐果便膿而歿。

光祿柴黼庵﹐善飲﹐泄瀉﹐腹脹﹐吐痰﹐作嘔﹐口漧。余謂脾胃气虛﹐先用六君子加神曲﹐痰嘔已止﹐再用補中益气加茯苓﹑半夏﹐瀉脹亦愈。

舊僚錢可久﹐素善飲﹐面赤﹐痰盛﹐大便不實。

余以爲腸胃濕痰壅滯﹐用二陳﹑芩﹑連﹑山梔﹑枳實﹑漧葛﹑澤瀉﹑升麻一劑﹐吐痰甚多﹐大便始實。

此後日以黃連三錢﹐泡湯飲之而安。

若寒月溏泄﹐淸冷腹痛﹐傷生冷凍飲料食﹐加神曲﹑麥芽﹝炒﹞﹑漧薑﹝炙﹞各一錢﹐縮砂﹑益智﹑木香各七分。

愚按前癥若脾腎虛寒﹐宜用四神丸﹔若脾腎虛脫﹐用六君﹑姜﹑桂﹐如不應﹐急補命門火以生脾土。

一儒者﹐小腹急痛﹐溏泄淸冷﹐大便欲去不去。余謂此命門火衰而脾土虛寒也﹐用八味丸月餘而愈。

向後飲食失宜﹐前癥仍作﹐小腹重墜﹐此脾气下陷也﹐用補中益气湯而痊。

卷之二

痢疾

痢是濕熱及食積﹐治者別赤白靑黃黑五色以屬五臟。白者濕熱傷气分﹐赤者濕熱傷血分﹐赤白相雜气血俱傷﹐黃者食積。治法﹕瀉腸胃之濕熱﹐開鬱結之气﹐消化積滯﹐通因通用。其初只是下﹐下後未愈﹐隨癥調之。痢稍久者不可下﹐胃虛故也。痢多屬熱﹐然亦有虛與寒者。虛者宜補﹐寒者宜溫。年老及虛弱人不宜下。

主方黃芩﹝炒﹞黃連﹝炒﹐各五分﹞白芍藥﹝炒﹐二錢﹐以上三藥乃痢疾之必用者﹞木香枳殼﹝炒﹐各五分﹞甘艸﹝炙﹐三分﹞檳榔﹝一錢﹞上姜﹑水煎服。

若腹痛﹐加當歸一錢五分﹐縮砂一錢。再加木香﹑芍藥各五分。

愚按前癥若因濕熱鬱結﹐後重不利﹐宜用此方。若飲食停滯﹐用二陳湯加山楂﹐送香連丸。仲景先生云﹕脈沈而有力者﹐屬裏實也﹐宜下之﹔沈而無力者﹐屬裏虛也﹐宜補之。元气虛滑者﹐宜溫之﹑澀之。

脈滑而數者﹐有宿食也﹐當下之。脈浮大﹐此爲虛而彊下之故也。脈浮革者﹐因而腸鳴﹐當溫之。下痢腹堅者﹐當下之。下痢譫語有燥屎﹐當下之。下痢三部脈皆平﹐按之心下堅﹐急下之。下痢脈大浮弦﹐當自愈。下痢腹滿痛爲實﹐當下之。治者審焉﹗若後重﹐加滑石﹝炒﹞五分。再加枳殼﹑檳榔﹑芍藥﹑條芩各五分。

愚按痢而便膿血者﹐乃气行而血止也﹐行血則便膿自愈﹐調气則後重自除。若大腸積滯﹐壅實而後重﹐法當疏導﹔若大腸气虛下陷而後重﹐法當升補。

司馬王荊山﹐患痢後重﹐服枳殼﹑檳榔之類﹐後重益甚﹐食少﹐腹痛。余以爲脾胃傷而虛寒也﹐用六君﹑木香﹑炮姜而愈。

太常邊華泉﹐嘔吐不食﹐腹痛後重﹐服大黃之藥﹐腹痛益甚﹐自汗﹐發熱﹐昏憒﹐脈大。余以爲胃气復傷﹐陽气虛寒脫陷也。以參﹑術各一兩﹐炙艸﹑炮姜各三錢﹐升麻一錢﹐一劑而蘇。又用補中益气加炮姜﹐二劑而愈。

若白痢﹐加白術﹑白茯苓﹑滑石﹝炒﹞﹑陳皮各一錢。初欲下之﹐再加大黃五錢。兼食積﹐加山楂﹑枳實各一錢。

愚按前癥若腹痛後重﹐怕手按腹﹐或脈洪實﹐爲積滯閉結﹐宜用此方疏通之﹔若腹痛後重﹐喜手按腹﹐或脈微細﹐爲陽气虛寒﹐宜用六君﹑手姜溫補之。

少宗伯顧東江﹐停食患痢﹐腹痛下墜﹐或用疏導之劑﹐兩足腫脹﹐食少體倦﹐煩熱作渴﹐脈洪數﹐按之微細。余以六君子加姜﹑桂各二錢﹐吳茱﹑五味各一錢﹐煎熟冷服﹐卽睡覺而諸癥頓退﹐再劑而安。此內眞寒而外假熱﹐治以熱劑而冷凍飲料。東垣先生治假寒熱之癥﹐投以假寒熱之劑。

廷評曲汝爲﹐食後接內﹐患腹痛去後﹐似痢非痢﹐次日便膿血﹐煩熱作渴﹐神思昏倦﹐用四神丸一服頓減﹐又用八味丸料加吳茱﹑五味﹑骨脂﹑肉蔻﹐二劑全愈。

若紅痢﹐加當歸﹑川芎﹑桃仁各一錢五分。初欲下之﹐再加大黃五錢。

愚按前癥若病日久﹐或誤服疏通之藥而不能愈者﹐當調補脾胃。大凡血癥久而不愈﹐多因陽气虛而不能生血﹐或因陽气虛而不能攝血﹐故丹溪先生治此癥久而不愈﹐用四君子湯以收其功。

判官汪天錫﹐患痢﹐腹痛後重﹐渴欲飲冷﹐飲食不進﹐用芍藥湯﹐納大黃一兩。四劑稍應﹐仍用前藥﹐但大黃減半﹐數劑而愈。

通府薛允﹐下血﹐服犀角地黃湯﹐其血愈多﹐發熱﹐少食﹐裏急後重。予以爲淸气下陷﹐用補中益气湯加炮姜﹐一劑而瘳。

若紅白相雜﹐加川芎﹑當歸﹑桃仁各一錢五分以理血﹔滑石﹑陳皮﹑蒼術各一錢五分以理气。有食積者﹐加山楂﹑枳實以消導。

愚按前癥若气滯﹑食積﹑濕熱所致﹐宜用此方治之。若脾虛飲食停滯﹐宜用六君子湯送香連丸調補之。經云﹕脾主血﹐肺主气。前癥乃气血俱受病也。若因脾肺血傷所致﹐宜用四物湯加白術﹑茯苓﹐煎送香連丸﹔若因脾肺气傷所致﹐宜用四君湯加當歸﹑川芎﹐煎送香連丸。

若白痢久﹐胃弱气虛﹐或下後未愈﹐去檳榔﹑枳殼﹐減芩﹑連﹑芍藥各七分﹐加白術一錢五分﹐黃﹑陳皮﹑茯苓各一錢﹐縮砂﹑漧薑﹝炙﹞各五分。

愚按前癥若數至圊而不能便﹐或少有白膿者﹐乃土不能生金﹐肺與大腸气傷而下墜也﹐當用升陽益胃湯舉其陽气﹐則陰自降而二便自愈矣。飲食不入﹐發熱作渴﹐其勢危甚﹐用十全大補湯﹔如不應﹐送二神丸。

若紅痢久﹐胃弱血虛﹐或下後未愈﹐減黃芩﹑黃連各五分﹐加當歸﹑川芎﹑熟地﹑阿膠﹑陳皮各一錢﹐白術一錢五分。

愚按前癥若脾經血熱下注而不愈者﹐用四物湯加白術﹑茯苓﹔若脾經气虛不能統血而不愈者﹐用四君子加川芎﹑當歸﹔若中气下陷不能攝血而不愈者﹐用補中益气湯。

若赤黑相雜﹐此濕勝也﹐及小便赤澀短少﹐加木通﹑澤瀉﹑茯苓各一錢﹐山梔仁﹝炒﹞五分﹐以分利之。

愚按初患濕盛而小便赤澀者﹐宜用前藥﹔若病久而陽气下陷﹐或老弱者﹐宜用升陽除濕防風湯﹔若脾土虧損﹐寒水來侮﹐先用六君子湯加姜﹑桂以溫而補之﹐後用補中益气湯加茯苓﹑半夏以升而補之。

若血痢﹐加當歸﹑川芎﹑生地黃﹑桃仁﹑槐花﹝炒﹞各一錢﹔久不愈﹐減芩﹑連各七分﹐去檳榔﹑枳殼﹐再加阿膠珠﹑側柏葉﹑白術各一錢五分﹐漧薑﹝炒黑﹞﹑陳皮各一錢。

愚按前癥亦有因脾气虛弱者﹐有因脾气下陷者﹐有因肝气虛弱者﹐有因肝血虛熱者。

祠部李宜散﹐患血痢﹐胸腹膨脹﹐大便欲去不去﹐肢體殊倦。余以爲脾气虛弱﹐不能攝血歸源﹐用補中益气湯加茯苓﹑半夏﹐治之漸愈。後因怒﹐前癥復作﹐左關脈弦浮﹐按之微弱﹐此肝气虛不能藏血﹐用六味丸治之而愈。

若痢已久﹐而後重不去﹐此大腸墜下﹐去檳榔﹑枳殼﹐用條芩﹐加升麻一錢以升提之。

愚按前癥亦有因大腸气滯者﹐有因大腸气陷者﹐有因大腸血虛者﹐有因脾腎虛寒者。若大腸气滯墜下﹐宜用四君子送香連丸﹔若大腸气虛陷下﹐宜用四君子加柴胡﹑升麻送香連丸﹔若大腸血虛後重﹐宜用四物湯加參﹑術送香連丸。東垣先生云﹕裏急者﹐腹中不寬快也﹐亦有虛坐而大便不行者﹐皆血虛也﹐血虛則裏急後重。

若嘔吐食不得下﹐加軟石膏一錢五分﹐陳皮一錢﹐山梔仁﹝炒﹞五分﹐生薑六分。緩呷之﹐以瀉胃口之熱。

愚按前癥若脾胃素有實熱﹐或過食濃味辛辣而暴患之﹐宜用此方﹔若胃气虛﹐膈气逆而作嘔吐者﹐用六君子加生薑﹔若胃气虛寒﹐亦用前藥加炮姜﹑木香。

有一樣气血虛而痢者﹐用四物湯加人參﹑白術﹑陳皮﹑黃芩﹑黃連。

愚按前癥若脾气虛而血弱﹐宜用四君子湯﹔若胃气虛而血弱﹐宜用補中益气湯﹔若久病气血俱虛﹐宜用八珍湯。大凡此癥久而不愈﹐或變癥百出﹐但守前法﹐久之自愈。

有一樣寒痢﹐用黃連﹑木香﹑芍藥﹝酒炒﹞﹑當歸﹑漧薑﹝炒﹞﹑縮砂﹑濃朴﹑肉桂。

愚按東垣先生云﹐前癥若脈沈細而身不動作﹐睛不了了﹐飲食不下﹐鼻準气息者﹐用姜附湯﹔身重四肢不舉者﹐用術附湯﹔暴下無聲﹐身冷自汗﹐小便自利﹐大便不禁﹐气難布息﹐脈微﹐嘔吐者﹐用漿水散。

先太安人﹐年八十﹐仲夏患痢﹐腹痛﹐作嘔﹐不食﹐渴飲湯水﹐按腹痛稍止﹐脈鼓指而有力。余謂眞气虛而邪气實也﹐用人參五錢。白術﹑茯苓各三錢﹐陳皮﹑升麻﹑附子﹑炙甘艸各一錢。服之睡覺索食﹐脈癥頓退﹐再劑而安。

橫金陳子復﹐面帶赤色﹐吐痰﹐口漧﹐或時作瀉。或用二陳﹑黃連﹑枳實之類﹐不應。予脈之左關弦急﹐右關弦大﹐此乃腎水挾肝木之勢而克勝脾土也。不信﹐後交夏果患痢而亡。

若得痢而誤服溫熱止澀之藥﹐則𨿽稍久﹐亦宜用前法以下之﹐下後方調之。

若得痢便用前癥法下之而未應﹐又用前調理法治之久而不愈﹐此屬虛寒而滑脫﹐可於前補虛寒溫二條用擇﹐更加龍骨﹑石脂﹑罌粟殼﹑烏梅肉等收澀之藥。

愚按前癥若脾气虛寒下陷﹐宜用補中益气湯加粟殼﹑姜﹑桂﹐如不應﹐急用附子﹕若气血虛弱﹐宜用十全大補湯加附子﹑粟殼﹔若命門火衰﹐用八味丸以補土母﹔若腹痛﹐作渴飲湯﹐手按腹痛稍止者﹐俱溫補脾胃。

卷之二

瘧疾

瘧是風暑之邪。有一日一發﹐有二日一發﹐有三日一發﹐有間一日連二日發﹐有日與夜各發﹐有有汗﹐有無汗﹐有上半日發﹐有下半日發﹐有發於夜者。治法﹕邪從外入﹐宜發散之﹐然以扶持胃气爲本﹐又須分別陽分陰分而用藥。邪瘧及新發者﹐可散可截﹔虛瘧及久者﹐宜補气血。若過服截藥﹐致傷脾胃﹐則必延綿不愈矣。

主方柴胡白術﹝各一錢半﹞蒼術﹝泔浸﹐一錢﹐以上三味瘧疾必用之藥﹞漧葛﹝一錢二分﹞

陳皮﹝七分﹞甘艸﹝炙﹐五分﹞

愚按前癥皆因先傷於暑﹐次感於風﹐客於榮衛之間﹐腠理不密﹐復遇風寒﹐閉而不出﹐捨於腸胃之外﹐與榮衛並行﹐晝行於陽﹐夜行於陰﹐並則病作﹐離則病止﹐並於陽則熱﹐並於陰則寒﹐淺則日作﹐深則間日﹐在气則早﹐在血則晏。按本經曰﹕瘧脈自弦﹐弦數者多熱﹐弦遲者多寒﹐弦短者傷食﹐弦滑者多痰。弦而緊者宜下﹐浮大者宜吐﹐弦遲者宜溫﹐此治瘧之大法。其病熱多寒少﹐心煩少睡者﹐屬心﹐名曰溫瘧﹐用柴芩湯﹔但寒少熱﹐腰疼足冷者﹐屬腎﹐名曰寒瘧﹐用桂附二陳湯﹔先寒而後大熱﹐咳嗽者﹐屬肺﹐名曰癉瘧﹐用參蘇飲﹔熱長寒短﹐筋脈揪縮者﹐屬肝﹐名曰風瘧﹐用小柴胡加烏藥﹑香附﹔寒熱相停﹐嘔吐痰沫者﹐屬脾﹐名曰食瘧﹐用淸脾飲。瘧愈之後﹐陰陽兩虛﹐夢遺﹐咳嗽﹐不善保養﹐遂成勞瘵。若能淸心養體﹐節食避風﹐如此調治﹐無不愈矣。

若一日一發及午前發者﹐邪在陽分﹐加枯芩﹑茯苓﹑半夏各一錢﹔熱甚﹐頭痛﹐再加川芎﹑軟石膏各一錢﹔口漧﹐加石膏﹑知母﹑麥門冬各一錢。

愚按劉宗濃先生云﹕從卯至午發者﹐邪在大腸﹑小腸也﹐宜大柴胡湯下之﹔從午至酉發者﹐邪亦在心與腎也﹐宜大承湯下之。此皆邪入於內也。從酉至子發者﹐邪在心與膽也﹐或至寅發者﹐此邪在气在血也﹐宜用桃仁承气湯微下之﹐更以小柴胡湯徹其餘邪。若身熱﹐目痛﹐熱多寒少﹐其脈實長者﹐先以大柴胡湯下之﹐餘熱不盡﹐再用白芷湯﹔若甚寒微熱﹐或但寒不熱者﹐名曰牝瘧﹐用柴胡桂枝湯以解表。

若間日或三日發﹐或午後或夜發者﹐邪入陰分﹐加川芎﹑當歸﹑芍藥﹝酒炒﹞﹑熟地黃﹑知母﹝酒炒﹞各一錢﹐紅花﹝酒洗﹞﹑黃柏﹝酒炒﹞﹑升麻各四分﹐提起陽分﹐可截之。

愚按仲景先生云﹕瘧無他癥﹐但隔日發而先寒後熱﹐寒多熱少﹐用桂枝石膏湯﹔發於夜﹐麻黃黃芩湯。竊謂前癥若中气虛而間日發者﹐用補中益气湯﹔若气血俱虛﹐而三日一發者﹐用十全大補湯。大抵邪气在陽分者﹐淺而易治﹔邪气在陰分者﹐深而難治。

若間一日﹐連發二日﹐或日夜各發者﹐气血俱病﹐加人參﹑黃﹑白茯苓各一錢以補气﹐川芎﹑當歸﹑芍藥﹑熟地黃各一錢以補血。

愚按此條治法﹐當以前後論參看用藥調治。

若陽瘧多汗﹐用黃﹑人參﹑白術以斂之﹔無汗﹐柴胡﹑蒼術﹑白術﹑黃芩﹑漧葛以發之。

愚按仲景云﹕處暑以前瘧發而頭項痛﹐脈浮﹐惡風﹐有汗者﹐桂枝羌活湯﹔若惡風﹐無汗者﹐麻黃羌活湯﹔若久而汗多﹐腠理開泄﹐陽不能固﹐必補斂之﹔無汗﹐則腠理致密﹐邪不能解﹐必發散之﹔若屬飲食所傷﹐用六君子湯爲主﹔勞傷元气﹐用補中益气湯爲主。

若陰瘧多汗﹐用當歸﹑白芍藥﹑熟地﹑黃連﹑黃柏﹑黃以斂之﹔無汗﹐柴胡﹑蒼術﹑川芎﹑紅花﹑升麻以發之。故曰有汗者要無汗﹐扶正爲主﹔無汗者要有汗﹐散邪爲主。

愚按前癥若寒熱大作﹐不論先後﹐此太陽陽明合病﹐寒熱作則必戰。經曰﹕熱勝而動也﹐發熱則必汗泄。又曰﹕汗出不愈﹐知內熱也。陽盛陰虛之癥﹐當內實外虛﹐不治﹐恐久而傳陰經也﹐宜用桂枝芍藥湯。若病久﹐須大補脾胃爲主。蓋養正邪自除也。

若病患胃气弱﹐飲食少﹐或服截藥傷脾胃而少食者﹐加人參一錢五分﹐芍藥﹝酒炒﹞﹑大麥芽各一錢。

愚按前癥若用寒涼止截﹐脾胃傷損﹐必致連綿不已﹐若非培養元气﹐決不能愈。然芍藥﹑麥芽善損脾腎﹐恐不宜多用。

洞庭馬志卿母﹐瘧後形體骨立﹐發熱惡寒﹐自汗盜汗﹐胸膈痞滿﹐日飲米飲盞許﹐服參﹑術藥益脹﹐臥牀半年矣。余以爲陽气虛寒﹐用大劑補中益气加附子一錢﹐二劑諸癥漸退﹐飲食漸進﹐又二劑全愈。

若傷食痞悶﹐或有食積者﹐加神曲﹑麥芽﹑枳實﹝炒﹞各一錢﹐黃連﹝炒﹞五分。

愚按前癥若脾胃無虧﹐飲食過多﹐而患暴怒胸膈痞悶者﹐宜用此方以消導宿滯﹔若飲食旣消﹐而胸膈痞悶者﹐宜用六君子湯以調補脾胃﹔若勞傷元气﹐兼停飲食﹐用補中益气加半夏﹑茯苓以升補脾胃﹔若感怒兼食﹐用二陳﹑參﹑術﹑木香﹑香附﹑山梔以補脾平肝。

冬官朱省庵﹐停食感寒而患瘧﹐自用淸脾﹑截瘧二藥﹔食後腹脹﹐時或作痛﹐服二陳﹑黃連﹑枳實之類﹐小腹重墜﹐腿足浮腫﹐加白術﹑山楂﹐吐食未化。余曰﹕食後脹痛﹐脾虛不能克化也﹔小腹重墜﹐陽气不能升舉也﹔腿足浮腫﹐胃气不能營運也﹔吐食不消﹐脾胃虛寒也。治以補中益气湯加吳茱﹑姜﹑桂﹑木香﹐不數服而痊。

一婦人飲食後患瘧﹐嘔吐﹐屬內停飲食﹐外感風寒﹐用藿香正气散而愈。後因怒﹐吐痰甚多﹐狂言﹐熱熾﹑胸膈脹痛﹐手按少止﹐脈洪大無倫﹐按之微細。余謂肝脾二經血少火旺﹐用加味逍遙散加熟地﹑川芎﹐二劑頓退﹐再用十全大補而安。

若痰盛﹐加半夏﹝姜制﹞﹑南星﹑枳實各一錢﹐黃芩﹝炒﹞﹑黃連各六分。

愚按前方非膏粱積熱實火爲痰者﹐不宜用。若中气虛而痰甚﹐用補中益气湯加茯苓﹑半夏﹔如未應﹐用一味薑汁尢好。

若欲截之﹐加檳榔﹑黃芩﹑靑皮﹑常山各一錢﹐烏梅肉三个。

愚按前癥若血气俱虛﹐用人參﹑生薑各一兩﹐煎服頓止﹐不問新久並效。若咽酸口酸﹐且節飲食﹐其病潮作時𨿽大渴﹐只與姜湯﹐乘熱飲之﹐此亦截瘧之良法。每見飲啖生冷物者﹐病或少愈﹐多致脾虛胃損﹐反爲難治。若病勢正熾﹐一﹑二發間﹐未宜遽截﹐恐邪气不去﹐正气反傷耳﹗此法有益無害。

一上捨﹐每至夏秋﹐非停食作瀉﹐必瘧﹑痢﹑霍亂﹐遇勞吐痰﹐頭眩﹐體倦﹐發熱惡寒。雜用四物﹑二陳﹑芩﹑連之類。患瘧服止截之藥﹐前癥益甚﹐時或徧身如芒刺然。余謂中气虛熱﹐用補中益气湯加茯苓﹑半夏﹐內參﹑各用三錢﹐歸﹑術各二錢﹐四十餘劑全愈。

若日久虛瘧﹐寒熱不多﹐或無寒而微熱者﹐邪气已無﹐只用四君子合四物湯加柴胡﹑黃芩﹑陳皮﹐以滋補气血。

愚按前癥若因胃气虛﹐用四君加升麻﹑當歸﹔若脾血虛﹐用四君加川芎﹑當歸﹔若因中气下陷﹐用補中益气湯加茯苓﹑半夏。大凡久瘧﹐多屬元气虛寒。蓋气虛則寒﹐血虛則熱﹐胃虛則惡寒﹐脾虛則發熱﹐陰火下流則寒熱交作﹐或吐涎不食﹐戰栗泄瀉﹐手足逆冷﹐皆脾胃虛弱﹐但補中益气﹐其諸癥悉愈。

一婦人瘧久不愈﹐發熱﹐口漧﹐倦甚。此脾胃虛熱﹐用七味白術散加麥門﹑五味﹐作大劑煎與恣飲﹔再髮稍可﹐乃用補中益气湯加茯苓﹑半夏﹐十餘劑而愈。

一婦人久瘧寒熱﹐服淸脾飲之類﹐胸膈飽脹﹐飲食減少﹐用補中益气湯加茯苓﹑半夏﹑炮姜各一錢而痊。

卷之二

咳嗽

咳謂有聲﹐肺气傷而不淸﹔嗽謂有痰﹐脾濕動而生痰。咳嗽者﹐因傷肺气而動脾濕也。病本𨿽分六气五臟之殊﹐而其要皆主於肺。蓋肺主气而聲出也。治法須分新久虛實。新病風寒則散之﹐火熱則淸之﹐濕熱則瀉之﹔久病便屬虛屬郁﹐气虛則補气﹐血虛則補血﹐兼郁則開郁。滋之﹑潤之﹑斂之﹐則治虛之法也。

主方杏仁﹝去皮尖﹞白茯苓﹝各一錢﹞橘紅﹝七分﹞五味子桔梗甘艸﹝炙﹐各五分﹞

春多上升之气﹐宜潤肺抑肝﹐加川芎﹑芍藥﹑半夏各一錢﹐麥門冬﹑黃芩﹝炒﹞﹑知母各五分。

春若傷風﹐咳嗽鼻流淸涕﹐宜辛涼解散﹐加防風﹑薄荷﹑黃芩﹝炒﹞﹑麥門冬各一錢。

愚按前癥若因風寒所傷﹐咳嗽聲重﹐頭痛﹐用金沸艸散﹔咳嗽聲重﹐身熱﹐頭痛﹐用局方消風散。蓋肺主皮毛﹐肺气虛則腠理不密﹐風邪易入﹐治法當解表兼實肺气﹔肺有火則腠理不閉﹐風邪外乘﹐治宜解表兼淸肺火。邪退卽止﹐若數行解散﹐則重亡津液﹐邪蘊而爲肺疽﹑肺痿矣。故凡肺受邪不能輸化﹐而小便短少﹐皮膚漸腫﹐咳嗽日增者﹐宜用六君子湯以補脾肺﹐六味丸以滋腎水。

一儒者﹐素勤苦﹐惡風寒﹐鼻流淸涕﹐寒栗﹐嚏噴﹐服祛風之藥﹐肢體麻木﹐倦怠﹐痰涎自出﹐殊類中風。余以爲風劑耗散元气﹐陰火乘其土位也。遂以補中益气湯加麥門﹑五味治之而安。

一儒者﹐每至春咳嗽﹐用參蘇飲之類乃愈。後復發﹐仍用前藥﹐反喉喑﹐左尺洪數而無力。余以爲腎經陰火刑克肺金﹐以六味丸料加麥門﹑五味﹑炒山梔及補中益气湯而愈。

夏多火熱炎上﹐最重﹐宜淸金降火﹐加桑白皮﹑知母﹑黃芩﹝炒﹞﹑麥門冬﹑石膏各一錢。

愚按王太僕云﹕壯水之主﹐以制陽光。前癥若喘急而嗽﹐面赤潮熱﹐其脈洪大者﹐用黃連解毒湯﹔熱躁而咳﹐用梔子仁湯﹔咳唾有血﹐用麥門冬湯。俱兼以六味丸﹐夏月尢當用此﹐壯腎水以保肺金。

嘉興周上捨﹐每至夏患咳嗽﹐服降火化痰之劑﹐咳嗽益甚﹐脾肺腎脈皆浮而洪﹐按之微細。余曰﹕此脾土虛不能生肺金﹐肺金不能生腎水﹐而虛火上炎也。朝用補中益气湯﹐夕用六味地黃丸而痊。後至夏﹐遂不再發。

一男子﹐夏月唾痰或嗽﹐用淸胃火藥﹐不應。余以爲火乘肺金﹐用麥門冬湯而愈。後因勞復嗽﹐用補中益气湯加桔梗﹑山梔﹑片芩﹑麥門﹑五味而愈。但口漧﹐體倦﹐小便赤澀﹐日用生脈散而痊。

秋多濕熱傷肺﹐宜淸熱瀉濕﹐加蒼術﹑桑白皮各一錢﹐防風﹑黃芩﹑山梔﹝炒﹞各五分。

愚按前癥若咳而身熱﹐自汗﹐口漧﹐便赤﹐脈虛而洪者﹐用白虎湯﹔身熱而煩﹐气髙而短﹐心下痞滿﹐四肢困倦﹐精神短少者﹐香薷飲﹔若病邪旣去﹐宜用補中益气加幹山藥﹑五味子以養元气﹐柴胡﹑升麻各二分以升生气。

冬多風寒外感﹐宜解表行痰﹐加麻黃﹑桂枝﹑半夏﹑漧薑﹑防風各一錢。肺金素有熱者﹐再加酒炒黃芩﹑知母各五分。若發熱﹐頭痛﹐鼻塞聲重﹐再加本﹑川芎﹑前胡﹑柴胡各一錢。

愚按果系前癥﹐若風寒外感﹐形气病气俱實者﹐宜用麻黃之類﹐所謂從表而入自表而出﹔若形气病气俱虛者﹐宜補其元气﹐而佐以解表之藥﹐若專於解表﹐則肺气益虛﹐腠理益疏﹐外邪乘虛易入﹐而其病愈難治矣。若病日久﹐或誤服表散之劑﹐以致元气虛而邪气實者﹐急宜補脾土爲主﹐則肺金有所養而諸病自愈。若人老弱﹐或勞傷元气﹐而患前癥﹐誤用麻黃﹑枳殼﹑紫蘇之類﹐而汗出亡陽者﹐多患肺癰﹑肺痿﹐治失其宜﹐多致不起。

一男子﹐神勞﹐冬月患咳嗽﹐服解散之劑﹐自以爲便。余曰﹕此因肺气虛弱﹐腠理不密﹐而外邪所感也。當急補其母﹐是治本也。始服六君子湯﹐內去參﹑術﹐反加紫蘇﹑枳殼之類﹐以致元气益虛﹐生肺癰而歿。

太守錢東圩﹐先患肩疽﹐屬足三陰虛﹐火不歸源﹐用壯水之主以制陽光而愈。余曰﹕瘡疾𨿽愈﹐當屏去侍女﹐恐相火一動﹐其精暗流﹐金水復竭﹐必致變癥。後果喘嗽﹐痰出如湧﹐面目赤色﹐小便淋澀﹐又誤認爲外感風寒﹐用麻黃湯表散﹐汗出不止。迎余視之﹐其脈已脫﹐惟太衝未絕。余曰﹕此脾虛不能攝涎﹐腎虛不能生水﹐肺虛不能攝气﹐水泛爲痰﹐虛寒之癥也。辭爲難治﹐勉以益火之源以消陰翳而愈。繼又勞傷神思﹐外邪乘之﹐仍汗出亡陽﹐以致不起。

若有痰﹐加半夏﹑枳殼﹔風痰﹐再加南星﹝薑汁炒﹞﹔濕痰脾困少食﹐加白術﹑蒼術﹔有痰而口燥咽漧﹐勿用半夏﹑南星﹐宜加知母﹝蜜水拌炒﹞﹑貝母﹑栝蔞仁﹑黃芩﹝炒﹞。

愚按前癥若因脾气虛而爲濕痰者﹐宜用補中益气湯﹔若因腎經虛熱而口燥咽漧者﹐宜用六味丸。

若夏月熱痰﹐或素熱有痰﹐加黃芩﹑黃連﹑知母﹑石膏。

愚按前癥若心火乘肺﹐輕則用麥門冬湯﹐重則用人參平肺散﹔若上焦實熱用涼膈散﹐虛熱用六君子湯﹔中焦實熱用竹葉石膏湯﹐虛熱用竹葉黃湯﹔下焦虛熱用六味丸。

一武職﹐因飲食起居失宜﹐咳嗽吐痰﹐用化痰止嗽之藥。時仲夏﹐左尺洪數而無力﹐胸滿﹐面赤﹐唾痰鮏臭﹐自汗。余曰﹕腎虛水泛爲痰﹐而反重亡津液﹐得非肺癰乎﹖不信﹐仍服前藥。翌日吐膿﹐脈數﹐右寸爲甚。用桔梗湯一劑﹐數脈與膿頃減﹐又二劑﹐將愈﹐佐以六味丸而痊。

上半日咳者﹐胃中有火﹐加貝母﹑石膏﹑黃連﹔五更咳者﹐同上。

愚按前癥若胃中熱甚爲患者﹐宜用本方泄之﹔若胃中微熱爲患者﹐當用竹葉石膏湯淸之﹔若胃中虛熱所致者﹐須用補中益气湯補之﹔俱少佐以治痰之劑。其五更咳嗽者﹐當作脾虛宿食爲痰治之。

一儒者﹐咳嗽﹐用二陳﹑芩﹑連﹑枳殼﹐胸滿气喘﹐侵晨吐痰﹐加蘇子﹑杏仁﹐口出痰涎﹐口漧作渴。余曰﹕淸晨吐痰﹐脾虛不能消化飲食也﹔胸滿气喘﹐脾虛不能生肺金也﹔涎沫自出﹐脾虛不能收攝也﹔口漧作渴﹐脾虛不能生津液也。用六君子加炮姜﹑肉果溫補脾胃﹐更用八味丸以補土母而安。

若咳嗽久肺虛﹐滋气補血﹐加人參﹑黃﹑阿膠﹑當歸﹑生薑﹑天門冬﹑款冬花﹑馬兜鈴﹑芍藥﹝酒炒﹞之類﹔肺熱喘咳﹐去人參﹐用沙參﹐此兼補血气也。

愚按肺屬金﹐生於脾土。凡肺金受邪﹐由脾土虛弱﹐不能生肺﹐乃所生受病。治者審之﹗黃昏咳者﹐火浮於肺﹐不可正用寒涼藥﹐宜加五味子﹑五倍子﹑訶子皮斂而降之。

愚按前癥屬脾肺气虛﹐以致腎經陽虛陰弱﹐而虛火上炎﹐或房勞太過﹐虧損眞陰爲患。法當補脾肺﹑生腎水﹐不可專主於肺也。

若午後嗽者﹐屬陰虛﹐卽勞嗽也。宜補陰降火﹐加川芎﹑當歸﹑芍藥﹑熟地﹑黃柏﹑知母﹑竹瀝﹑薑汁﹑天門冬﹑栝蔞仁﹑貝母﹐此專補陰血也。

愚按前癥屬腎气虧損﹐火炎水涸﹐或津液湧而爲痰者﹐乃眞髒爲患也﹐須用六味地黃丸壯腎水滋化。

源爲主﹐以補中益气湯養脾土生肺腎爲佐。設用淸气化痰﹐則誤矣。

司廳陳國華﹐素陰虛﹐患咳嗽﹐自謂知醫﹐用發表化痰之劑﹐不應﹐用淸熱化痰等藥﹐愈甚。余以爲脾肺虛。不信﹐用牛黃淸心丸﹐反加胸腹作脹﹐飲食少思。遂朝用六君﹑桔梗﹑升麻﹑麥門﹑五味補脾土以生肺金﹐夕用八味丸補命門火以生脾土﹐諸癥漸愈。

中翰鮑羲伏﹐患陰虛咳嗽﹐服淸气化痰丸及二陳﹑芩﹑連之類﹐痰益甚﹐用四物﹑黃柏﹑知母之類﹐腹脹音啞﹐右關脈浮弦﹐左尺洪大。余朝用補中益气湯加山茱﹑麥門﹑五味﹐夕用六味地黃丸加五味子﹐三月餘﹐喜其愼疾得愈。

若火郁嗽﹐爲痰郁火邪在中﹐宜開郁消痰﹐用訶子皮﹑香附﹝童便浸﹞﹑栝蔞仁﹑半夏曲﹑海石﹑靑黛﹑黃芩﹐爲末﹐蜜調爲丸﹐噙化﹐仍服前補陰降火藥。失治則成勞。

愚按前癥若因肺胃蘊熱﹐痰气不利﹐宜用前藥﹔若因脾肺不淸﹐气郁痰滯﹐用二陳加山梔﹑枳殼﹑桔梗﹔若因鬱結傷脾﹐气血虛損﹐用濟生歸脾加山梔﹑桔梗﹔若因怒動肝火﹐脾土受克﹐用四君子加山梔﹑柴胡﹔若勞役失宜﹐傷損元气﹐用補中益气加山梔﹑桔梗。

一婦人不得於姑﹐患咳﹐胸膈不利﹐飲食無味。此脾肺俱傷﹐痰郁於中。先用歸脾湯加山梔﹑撫芎﹑貝母﹑桔梗﹐諸癥漸愈。

一婦人﹐咳嗽﹐脇痛﹐發熱﹐日晡益甚﹐用加味逍遙散加熟地治之而愈。後因勞役多怒﹐前癥仍作﹐又少陽寒熱往來﹐或咳嗽﹐遺尿﹐皆屬肝虛火旺﹐陰挺﹐痿痺﹐用前散及地黃丸而痊。

若痰積﹑食積作咳嗽者﹐用香附﹑栝蔞仁﹑貝母﹑海石﹑靑黛﹑半夏曲﹑軟石膏﹑山楂﹑枳實﹑黃連﹝姜炒﹞﹐爲末﹐蜜調噙化。

愚按前癥若因飲食停滯胃口濕熱所化者﹐宜用本方﹔若因脾胃气虛而痰積滯﹐用六君子加枳殼﹑木香﹔若因脾胃气虛而食積滯﹐用六君子加神曲﹑麥芽。夫早間吐痰咳嗽﹐屬食積﹔喘促咳嗽﹐屬肺气虛火旺。大抵當助胃壯气爲主﹐不可專攻其痰。

若勞嗽見血﹐加阿膠﹑當歸﹑芍藥﹑天門冬﹑知母﹑貝母﹑桑白皮﹐亦於前肺虛﹑陰虛二條擇用。大抵咳嗽見血﹐多是肺受熱邪﹐气得熱而變爲火﹐火盛而陰血不寧﹐從火上升﹐故治宜瀉火滋陰﹐忌用人參等甘溫之藥。然亦有气虛而咳血者﹐則宜用人參﹑黃﹑款冬花等藥﹐但此等癥不多耳﹗愚按前癥亦有勞傷元气﹐內火妄動而傷肺者﹔亦有勞傷腎水﹐陰火上炎而傷肺者﹔有因過服天門﹑生地寒藥﹐損傷脾胃﹐不能生肺气而不愈者﹔有因誤用黃柏﹑知母之類﹐損傷陽气﹐不能生陰精而不愈者。

凡此皆脾肺虧損﹐而腎水不足﹐以致虛火上炎眞髒爲患也。須用補中益气湯補脾土而生肺金﹐用六味地黃丸滋腎水而生陰精﹐否則不救。

一武職﹐素不愼起居﹐吐痰﹐自汗﹐咳嗽﹐發熱。服二陳﹑芩﹑連﹑山梔之類﹐前癥不減﹐飲食少思﹔用四物﹑二陳﹑芩﹑連之類﹐前癥愈甚﹐反添胸膈不利﹐食少﹐晡熱﹔加桑皮﹑杏仁﹑紫蘇之類﹐胸膈膨脹﹐小便短少﹐用四苓﹑枳殼之類﹐小便不通﹐飲食不進。余視之﹐六脈洪數﹐肺腎二部尢甚。余曰﹕脾土旣不能生肺金﹐而心火乘之﹐必變肺癰之癥也。不信﹐仍服前藥﹐後吐痰唾膿﹐復求治。余曰﹕胸膈痞滿﹐脾土敗也。已而果歿。

因咳而有痰者﹐咳爲重﹐主治在肺﹔因痰而致咳者﹐痰爲重﹐主治在脾。但是食積成痰﹐痰气上升﹐以致咳嗽﹐只治其痰﹐消其積﹐而咳自止﹐不必用肺藥以治咳也。

愚按前論治法最是。仍分六淫﹑七情及五臟相勝﹑脾肺虛實以治之﹐否則恐成肺癰之癥。

一男子﹐脾胃不和﹐服香燥行气之劑﹐飲食少思﹐兩脇脹悶﹔服行气破血之藥﹐致飲食不入﹐右脇脹痛﹐喜手按之。余曰﹕乃肝木克脾土﹐而脾土不能生肺金也﹐用滋化源之藥﹐四劑諸癥頓退。余又曰﹕火令在邇﹐當再補脾土以養肺金。不信﹐後復作吐膿而歿。

卷之二

痰飲

痰屬濕熱﹐乃津液所化﹐因風寒濕熱之感﹐或七情飲食所傷﹐以致气逆液濁﹐變爲痰飲﹐或吐咯上出﹐或凝滯胃膈﹐或畱聚腸胃﹐或客於經絡四肢﹐隨气升降﹐徧身上下無處不到。其爲病也﹐爲喘﹐爲咳﹐爲惡心嘔吐﹐爲痞隔壅塞﹑關格異病﹐爲泄﹐爲眩暈﹐爲嘈雜﹑怔忡﹑驚悸﹐爲癲狂﹐爲寒熱﹐爲痛腫﹐或胸間轆轆有聲﹐或背心一點常如冰冷﹐或四肢麻痺不仁﹐皆痰所致。百病中多有兼痰者﹐世所不知也。痰有新久﹑輕重之殊。新而輕者﹐形色淸白﹐气味亦淡﹔久而重者﹐黃濁稠結﹐咳之難出﹐漸成惡味酸辣腥臊鹹苦﹐甚至帶血而出。治法﹕痰生於脾胃﹐宜實脾燥濕﹔又隨气而升﹐宜順气爲先﹐分導次之﹔又气升屬火﹐順气在於降火。熱痰則淸之﹐濕痰則燥之﹐風痰則散之﹐郁痰則開之﹐頑痰則軟之﹐食積則消之﹐在上者吐之﹐在中者下之。又中气虛者﹐宜固中气以運痰﹐若攻之太重﹐則胃气虛而痰愈甚矣。

主方﹕二陳湯橘紅半夏﹝湯泡﹞白茯苓甘艸﹝炙﹞生薑上方總治一身之痰。如要下行﹐加引下藥﹔上行﹐加引上藥。

若濕痰多軟﹐如身體倦怠之類﹐加蒼﹑白術﹔寒痰痞塞胸中﹐倍加半夏﹐甚者加麻黃﹑細辛﹑烏頭之類。

愚按痰者﹐脾胃之津液﹐或爲飲食所傷﹐或因七情﹑六淫所擾﹐故气壅痰聚。諺云肥人多痰﹐而在瘦人亦有之﹐何也﹖蓋脾統血﹑行气之經﹐气血俱盛﹐何痰之有﹖皆由過思與飲食所傷﹐損其經絡﹐脾血旣虛﹐胃气獨盛﹐脾爲己土﹐胃爲戊土﹐戊癸化火﹐是以濕因气化﹐故多痰也。遊行周身﹐無所不至。痰气旣盛﹐客必勝主﹐或奪於脾之大絡之气﹐則倏然僕地者﹐此痰厥也﹐升於肺者﹐則喘急咳嗽﹔迷於心﹐則怔忡恍惚﹔走於肝﹐則眩暈不仁﹐脇肋脹痛﹔關於腎﹐不哈而多痰唾﹔畱於胃脘﹐則嘔瀉而作寒熱﹔注於胸﹐則咽膈不利﹐眉稜骨痛﹔入於腸﹐則漉漉有聲﹐散則有聲﹐聚則不利。竊謂若脾气虛弱﹐不能消濕﹐宜用補中益气湯加茯苓﹑半夏﹔若因脾气虛弱濕熱所致﹐宜用東垣淸燥湯﹔若因胃气虛弱﹐寒痰凝滯者﹐宜用人參理中湯﹔若因脾胃虛寒而痰凝滯者﹐宜用理中化痰丸﹔若因脾虛而痰滯气逆﹐宜用六君子加木香﹔若因脾胃虛弱而肝木乘侮﹐宜用六君子加柴胡﹐頭痛宜用半夏白術天麻湯﹔若因脾腎虛弱﹐寒邪所乘﹐以致頭痛﹐宜用附子細辛湯。

若風痰﹐加南星﹑枳殼﹑白附子﹑天麻﹑僵蠶﹑豬牙皂角之類﹔气虛者﹐更加竹瀝﹐气實加荊瀝﹐俱用薑汁。

愚按《脈訣》云﹕熱則生風﹐故云風自火出。若風邪气滯﹐痰蘊於胸中者﹐宜用之﹔若因肺經風熱而生痰者﹐宜用金沸艸散﹔若因風火相搏﹐肝經風熱熾盛而生痰者﹐宜用牛黃抱龍丸或牛黃淸心丸﹔若因肝經血燥而生痰者﹐宜用六味地黃丸﹔若因熱盛制金﹐不能平木而生痰者﹐宜用柴胡梔子散﹔若因中气虛弱﹐不能運化而生痰者﹐宜用六君﹑柴胡﹑鉤藤。

若熱痰﹐加黃芩﹑黃連。痰因火盛逆上﹐降火爲先﹐加白術﹑黃芩﹑軟石膏﹑黃連之類。眩暈﹑嘈雜者﹐火動其痰也﹐亦加山梔﹑黃芩﹑黃連。

愚按前方若肺胃實火者﹐宜用之﹔若風寒郁熱﹐宜用參蘇飲加山梔﹑片芩﹔若中气虛熱﹐宜用補中益气加半夏﹑桔梗﹔若腎虛陰火炎上﹐宜用六味丸﹔若腎气虛﹐寒痰上湧﹐用八味丸。

若血虛有痰者﹐加天門冬﹑知母﹑栝蔞仁﹑香附米﹑竹瀝﹑薑汁﹔帶血者﹐再加黃芩﹑白芍藥﹑桑白皮﹔血滯不行﹐中焦有飲者﹐取竹瀝和生薑﹑韭菜自然汁﹐服三﹑五盞﹐必胃中煩躁不寧﹐後自愈。

愚按前方苦寒甘寒辛辣降火化痰行气破血之劑﹐須審有是病而乃服是藥可也。病去六七﹐卽當止之﹐過劑則反傷中气﹐而病益甚。大凡內因之癥﹐原屬脾胃虛弱﹐當審所致之由﹐而調養之﹐若稍重其劑﹐復傷胃气﹐虛癥蜂起。

若气虛有痰者﹐加人參﹑白術﹔脾虛者﹐宜補中气﹐以運痰降下﹐加白術﹑白芍藥﹑神曲﹑麥芽﹐兼用升麻提起﹔內傷挾痰﹐加人參﹑黃﹑白術之類﹐薑汁傳送﹐或加竹瀝尢效。

愚按前癥若脾肺气虛﹐不能運化而有痰者﹐宜用六君子加木香﹔若肺气虛弱﹐不能淸化而有痰者﹐宜用六君子加桔梗﹔若因脾經气滯而痰中有血者﹐宜用加味歸脾湯﹔若因肝經血熱而痰中有血者﹐宜用加味逍遙散﹔若因肝腎陰虛而痰中有血者﹐宜用六味地黃丸﹔若因過服寒涼之劑而唾痰有血者﹐必用四君子湯之類以主之。

若食積痰﹐加神曲﹑麥芽﹑山楂﹑黃連﹝炒﹞﹑枳實以消之﹐甚者必用攻之﹐宜丸藥。若兼血虛者﹐用補藥送下﹔中焦有痰者﹐食積也﹐胃气亦賴所養﹐若攻之盡﹐則虛矣。

愚按前癥若元气素實﹐偶因飲食過多而致者﹐宜用主方消導宿滯。蓋食痰多因脾虛﹐食難消化而作痰也﹔血虛者﹐多因脾气衰弱不能生血也﹐皆當調補脾胃之气﹐則無食積之患﹐而血自生矣。故東垣云﹕脾胃之气實﹐用黃連﹑枳實瀉之﹔虛﹐用白術﹑陳皮補之。其方內用神曲﹑麥芽。說見上卷。

府庠沈文姬母﹐食濕面﹐吞酸﹐嘔吐﹐絕食﹐服芩連等劑﹐加寒熱﹐口漧﹐流涎﹐又食冬瓜一星﹐而嘔吐愈甚。余謂此脾气虛寒也﹐急用鹽﹑艾﹑附子炒熱﹐熨臍腹﹔又以其子口气接其母气﹐神气少蘇﹔以參﹑術﹑附子﹑陳皮爲末﹐丸如粟米大﹐津咽五﹑七粒﹐次日加至十餘粒﹐漸服煎劑一二匙﹐乃思粥飲﹔又以參﹑術等藥﹐五十餘劑而愈。﹝詳見《內科摘要》。﹞

若喉中有物﹐咯不出﹐咽不下﹐此痰結也。用藥化之﹐加咸藥軟堅之類﹐宜栝蔞仁﹑杏仁﹑海石﹑桔梗﹑連翹﹑香附﹐少佐朴硝﹑薑汁﹐煉蜜和丸﹐噙服之。脈澀者﹐卒難開﹐必費調理。气實痰熱結者﹐吐難得出﹐或成塊吐咯不出﹐气滯者難治。

愚按此方治形癥充實之法也。前癥有因脾經鬱結而傷陰血者﹔有因腎水虧損而陰火上炎者﹔有因脾肺火郁而生痰者。治法﹕若因七情鬱結﹐痰涎滯於喉間者﹐先用局方四七湯調和滯气﹐後用歸脾湯調補脾血。脾火傷血﹐用加味歸脾湯﹔腎水虧損﹐用六味地黃丸﹔肺經郁火﹐用知母茯苓湯。若婦人患此﹐而兼帶下﹐皆由鬱結傷損肝脾﹐當佐以四七湯﹐送靑州白丸子。此等癥候﹐屬脾胃气虛爲本﹐而气滯痰結爲末也。古方用十棗湯﹑控涎丹﹑神佑丸﹑滚痰丸﹐異香枳實﹑利膈滌痰﹑透羅破飲﹑降气化痰等湯﹐蘇合香丸之類﹐皆形病充實之藥也﹐西北人用之﹐多有效驗。其屬虛弱者﹐皆致肚腹脹滿而歿。

大參李北泉﹐時吐痰涎﹐內熱作渴﹐肢體倦怠﹐勞而足熱。余曰﹕此腎水泛而爲痰﹐法當補腎。不信﹐另用化痰湯﹑滚痰丸﹐吐瀉不食﹐頭暈眼閉。余用六君子湯數劑﹐胃气漸復﹔用六味丸﹐諸癥漸愈。

一儒者﹐咳嗽痰盛﹐胸腹不利﹐飲食少思﹐肢體倦怠﹐脈浮大﹐按之微弱。服二陳﹑枳殼等藥﹐愈盛。余曰﹕脾肺腎虛也。用補中益气湯﹑六味地黃丸而愈。

若痰在腸胃間﹐可下而愈﹐枳實﹑甘遂﹑巴豆﹑大黃﹑芒硝之類﹔痰在脾裏膜外﹐非薑汁﹑竹瀝不能及﹔在四肢﹐非竹瀝不開﹔在經絡中﹐亦用竹瀝﹐必佐以姜﹑韭汁。膈間有痰﹐或癲狂﹐或健忘﹐或風痰﹐俱用竹瀝﹐與荊瀝同功。气虛少食﹐用竹瀝﹔气實能食﹐用荊瀝。痰在脇下﹐非白芥子不能達。

愚按前癥多因飲食﹑起居﹑七情失宜﹐耗損元气﹐內火動而爲患者﹐當求其屬﹐而治其本可也。前法乃悍之劑﹐非灼見形气俱充實者﹐決不可用。必先察其病形脈癥﹐則知所挾之邪﹐隨其表裏﹑上下﹑虛實以治之。若夫挾寒﹑挾虛之癥﹐不可不論也。

一儒者﹐脾气虛弱﹐嘔吐痰涎﹐因怒胸腹膨脹﹐飲食少思。左關脈弦長﹐按之無力﹔右關脈弦長﹐按之微弱。此木克土也。用六君子加柴胡﹑山梔﹑木香治之而愈。

一婦人﹐脾胃虛弱﹐飲食素少﹐忽痰壅气喘﹐頭搖目紮﹐手揚足擲﹐難以候脈﹐視其面色﹐黃中兼靑。此肝木乘脾胃也。用六君子加柴胡﹑升麻治之而蘇﹔更以補中益气加半夏調理而痊。

若老痰﹐用海石﹑半夏﹑栝蔞仁﹑香附米﹑連翹之類。五倍子佐他藥﹐大治頑痰﹐宜作丸服。

愚按前癥若脾气壅滯﹐痰客中焦者﹐宜先用此方以治其痰﹐後用六君子以調補脾气﹐其痰自消。若始未悉治其痰﹐則脾气益虛﹐津液不行﹐而痰益盛矣。

一男子﹐吐痰﹐胸膈不利﹐飲食少思﹐服海石﹑栝蔞之類﹐不應。余曰﹕此脾气虛弱﹐不能消導而爲痰﹐當健脾爲主。彼不信﹐又服驅逐之劑﹐其痰如湧﹐四肢浮腫﹐小腹腫脹﹐小便澀滯。余曰﹕此復損脾腎所致也。先用金匱加減腎气丸﹑補中益气湯治之﹐諸癥漸減﹔又用八味丸兼前湯而愈。

一男子﹐素吐痰﹐遇怒其痰益甚﹐胸膈痞滿。此肝木制脾土也。用六君加木香治之而痊。

一婦人﹐素鬱結﹐胃膈不寬﹐吐痰如膠。用加味歸脾湯乃瘥。

一婦人﹐吐痰﹐頭暈﹐帶下靑黃。用四七湯送白丸子﹐小柴胡加白術﹑茯苓治之而安。

人身上中下有塊﹐是痰也。問其平日好食何物﹖吐下後方用藥。

若頭面頸頰身中有結核﹐不痛﹑不紅﹑不作膿者﹐皆痰注也﹐宜隨處用藥消之。

愚按前癥若脾肺气逆﹐而痰滯於肉裏﹐或散﹐或作肉色不變﹐亦不作痛﹐按之不硬﹐此爲痰核﹐宜推其因﹐而治其本﹐則痰自消。若因鬱怒﹐虧損肝脾﹐或因暴怒﹐觸動肝膽經火﹐以致血病結核﹐或筋攣於項側耳前後﹐或胸脇腫痛﹐或發寒熱﹐此爲瘰﹐宜用柴胡淸肝散加鉤藤鉤﹑山梔﹐以養血气﹑淸肝火。若肉色不變﹐晡熱內熱﹐屬肝經血虛火旺﹐宜用逍遙散加龍膽艸﹐以養肝血﹑淸肝火。或結於肢節﹐或累累如貫珠﹐其色不變﹐亦爲肝火血燥而筋攣﹐宜用柴芍參苓散加鉤藤以養血气﹐佐以六味丸以生腎水。

儒者楊澤之﹐性躁好色﹐缺盆結一核。此肝火血燥筋攣﹐法當滋腎水﹑生肝血。不信﹐乃內服降火化痰﹐外敷南星﹑商陸﹐轉大如碗。余用補中益气及六味地黃﹐間以蘆薈丸﹐年餘元气漸復而腫消。

一婦人﹐經事不調﹐肝膽經分結核﹐如榛如豆﹐不計其數﹐肉色不變﹐大按方痛。或投化痰消毒之藥﹐不按自痛﹐發熱作渴﹐日晡益甚。余謂屬肝火之癥﹐用養血﹑解郁﹑淸肝之藥﹐百餘劑諸癥已退﹐惟項核未消﹔更以當歸龍薈丸數服﹐及四物﹑柴胡﹑山梔而愈。

一婦人﹐耳前後結核﹐耳內微腫﹐寒熱﹐口苦﹐用小柴胡﹑山梔﹑桔梗﹑川芎﹐四劑而愈﹐後因恚怒﹐耳前後﹑頭兩角俱痛﹐發熱憎寒﹐以小柴胡﹑山梔﹑川芎﹑桔梗﹑羌活﹐二劑而愈。﹝詳見《外科樞要》。﹞

滚痰丸攻瀉腸胃痰積及小兒食積痰﹑急驚風痰甚者﹐最爲要藥﹐常宜合備﹐但須量人虛實而用之。

愚按滚痰丸奪旗斬關回生起死之劑﹐必痰滯胸膈﹐祕結不利﹐形气病气俱實者﹐乃可用之。或脾气不能攝涎而上泛﹐或腎气不能攝水而上溢﹐苟誤認爲實痰而用之﹐禍在反掌﹐江南人尢愼之。

一婦人﹐元气素弱﹐痰气時作﹐或咽間不利﹐或胸痞等癥。余以爲鬱結傷脾﹐用加味歸脾湯治之而愈。後遇恚怒﹐前癥仍作﹐惑於眾言﹐以爲痰飲﹐妄用祛痰之劑﹐吐瀉數次﹐變諸異癥﹐口噤不醒。余以爲脾胃復傷﹐日用六君子一劑﹐米飲濃煎﹐常服匙許﹐至四日漸進粥食﹐乃服前藥﹐間以歸脾湯﹐喜其善調養﹐兩月餘諸癥悉愈。

卷之二

擬治嶺南諸病

春秋時月﹐人感山嵐瘴霧之气﹐發寒熱﹐胸膈飽悶﹐不思飲食﹐此毒瓦斯從鼻口入內也。治當淸上焦﹑解內毒﹑行气降痰﹐不宜發汗。

主方黃連﹝姜炒﹞黃芩木香濃朴﹝姜制﹞枳實﹝麩炒﹞半夏﹝湯洗﹞桔梗柴胡川芎木通﹝各一錢﹞生甘艸﹝七分﹞升麻蒼術﹝泔浸鹽水炒﹐各一錢五分﹞

上姜﹑水煎﹐食前熱服。

愚按嶺南炎方瀕海﹐地卑土薄﹐故陽气常泄﹐陰气常盛﹐四時放花﹐冬無霜雪﹐一歲之間﹐暑熱過半﹐窮臘久晴﹐或至搖扇。人居其間﹐气多上壅﹐膚多汗出﹐腠理不密﹐蓋陽不反本而然也。陽燠旣泄﹐則使人本气不堅﹐陽不下降﹐常浮而上﹐气浮而不堅﹐則玄府開疏﹐汗液易泄﹐故內寒外熱﹑上熱下寒之癥由生也。治當固陽气﹑實腠理爲主。若多用表散之藥﹐則陽气愈虛﹐風邪益盛﹐鮮有不誤者矣。苟系外邪爲患﹐則當解散之。外邪旣解﹐而病仍作﹐肺气傷也﹐用補中益气湯。若頭目不淸﹐胃气不能上升也﹐加蔓荊子。若飲食少思﹐胃气虛也﹐用四君子湯。若食而難化﹐脾气虛也﹐用六君子加芍藥﹑當歸。若畏寒冷凍飲料食﹐或作吞酸﹐脾气虛寒也﹐前藥更加炮姜﹔不應﹐再加吳茱萸四分﹐黃連二分。餘各當推而治之。嶺南瘴癘爲患諸癥﹐詳見衛生篇。凡宦遊此地者﹐當備此書而常覽之。

若寒溫失節﹐汗身脫衣巾﹐感冒風寒之气﹐气閉發熱﹐頭疼﹐此則傷寒類也。但嶺南气溫﹐易出汗﹐故多類瘧﹐重則寒熱不退﹐輕則爲瘧。南方气升﹐故嶺南人得此病者﹐卒皆胸滿﹐痰涎壅塞﹐飲食不進﹐與北方傷寒只傷表而裏自和者不同。治當解表淸熱﹑降气行痰﹐此方用於寒涼時月﹐及𨿽在溫暖時而感冒風寒者。

羌活蒼術﹝泔浸﹞柴胡黃芩橘紅半夏﹝湯洗﹞枳實甘艸﹝炙﹞川芎﹝各一錢﹞

上姜﹑水煎﹐食前服﹐渣隨服﹐取汗出止服。

愚按前癥若內停飲食﹐外感風寒﹐用藿香正气散﹔若脾气虛弱﹐而寒熱﹐作嘔﹐用金不換散。蓋嶺南之地﹐濕熱燻蒸﹐腠理不閉﹐津液妄泄﹐陽气內虛﹐法當調補肺气爲主。蓋肺主气而司腠理﹐肺气虛則腠理不密﹐故津液妄泄﹐多患前癥。若外邪旣去﹐當補脾土以生肺金。

瘴瘧﹑時瘧寒熱往來。

柴胡知母﹝各一錢五分﹐炒﹞蒼木﹝泔浸﹞黃芩﹝酒炒﹞漧葛陳皮半夏﹝湯洗﹞

川芎﹝各一錢﹞甘艸﹝七分﹐炙﹞

上姜三片﹐烏梅二个﹐水煎﹐侵晨﹑午前服。

愚按前癥若因外邪未解﹐而寒熱往來者﹐宜用原方解散之﹔若因脾气素弱﹐或服前藥外邪旣去而寒熱不止﹐或欲嘔少食者﹐脾气虧損也﹐宜用補中益气湯加半夏﹑漧葛﹑茯苓調補之。若午前寒熱﹐屬气虛﹐用四君子加當歸﹑升麻﹔若午後寒熱﹐屬血虛﹐用八珍湯加柴胡﹑升麻。大凡病久气虛而血弱者﹐必發熱﹐須用四君之類調補脾胃﹐脾胃一健﹐气血自生。若誤認爲血虛而用四物沈陰之劑徑生其血﹐則脾土復傷﹐諸髒皆病﹐虛癥蜂起﹐反爲難治﹐甚致不救。

瘧久者﹐加人參一錢五分﹐當歸一錢﹔汗多者﹐去蒼術﹐換白術﹐加白芍藥﹝酒炒﹞一錢五分。

愚按瘧久不愈﹐屬中气虛不能滋養諸髒﹐但調補脾胃﹐諸病自退。其汗自出者﹐乃陽气虛而不能衛固於腠理也﹐用四君加歸﹑﹑陳皮﹔未應﹐加姜﹑桂。手足逆冷﹐急加附子。盜汗者﹐陰虛而腠理不密也﹐宜用八珍加肉桂﹑五味子。煩熱作渴﹐暫用當歸六黃湯﹐其中三黃俱炒黑﹐倍加參﹑﹐汗旣止﹐仍用八珍散之類。若腎气素虛﹐發熱作渴﹐宜六味丸。手足逆冷﹐或痰气上攻﹐宜用八味丸。若邪气旣散﹐而寒熱仍作﹐此眞气虛也﹐卽用補中益气湯。若气血虛而寒熱者﹐用八珍湯。若治失其宜﹐則元气虧損﹐變癥百出﹐不但久瘧而已矣。

瘧後變成痢疾﹐宜從虛治﹐故用補脾胃藥。

黃連﹝炒﹞木香縮砂黃芩﹝炒﹞橘皮白術當歸﹝酒洗﹐各一錢﹞白芍藥﹝炒﹐二錢﹞

甘艸﹝炙﹐五分﹞

上姜﹑水煎﹐食前服。

愚按前癥乃病气有餘﹑形气不足而變癥也﹐宜用原方﹐以淸解脾胃邪熱。若病气形气俱不足而不能愈﹐宜補中益气湯滋養諸髒自愈。

若溫暑之月﹐民病天行瘟疫熱病﹐治宜淸熱解毒之劑﹐兼治內外﹐愈後隨當調理脾胃﹐以壯元气。

枯黃芩升麻漧葛知母﹝酒炒﹐各一錢﹞人參石膏白芍藥﹝各一錢半﹞黃連﹝酒炒﹐四分﹞

甘艸﹝七分﹞羌活﹝二錢﹞生地黃﹝酒洗﹐五分﹞

上姜﹑水煎﹐食前熱服﹐渣繼服。

愚按前癥若邪在足陽明﹐表裏不解者﹐宜用本方和解之。若疏通過度﹐胃气虧損﹐而發熱煩渴者﹐用竹葉黃湯以生津液﹔若誤汗亡陽﹐而發熱煩渴者﹐用升陽益胃湯﹔若誤下亡陰。而發熱煩躁者﹐用理中湯。

若胸膈痞悶﹐痰涎壅塞者﹐加枳實﹑半夏各一錢﹐生薑汁四﹑五匙。脾胃不實﹐加白術一錢半。

愚按前癥若形病表裏俱實﹐而痰邪痞悶者﹐宜用本方。若脾肺气虛﹐痰涎不得運化而痞悶者﹐宜用六君子﹐少加桔梗﹑枳殼。若脾胃虛弱﹐不能攝涎歸源而痞悶者﹐宜用六君﹑炮姜。

若時气發熱﹐變爲黃病﹐所謂瘟黃也。治宜內瀉濕熱。

茵陳黃連﹝薑水炒﹞山梔仁白茯苓濃朴﹝薑水炒﹞木通白術人參﹝各一錢﹞

木香﹝七分﹞白芍藥﹝酒炒﹞漧葛﹝各一錢半﹞

上姜﹑水煎﹐食前服﹐渣繼服。

愚按前癥若因濕熱壅滯所致者﹐宜用此方。若因病久元气益虛﹐而脾之正色見於外者﹐宜用補中益气加茵陳﹑茯苓。若中气虛寒﹐四肢厥冷﹐或浮腫﹑黑黃者﹐用人參理中湯加茯苓﹑茵陳。觀東坡任黃州﹐用聖散子﹐正謂此意。土人不知﹐反用檳榔導損眞气﹐疏泄腠理﹐外邪易感﹐病由是作。若節飲食﹑愼起居﹑適寒暑﹑固元气﹐以卻外邪﹐𨿽患是癥﹐亦爲輕淺。嘉靖甲申春﹐南都大疫﹐煎聖散子﹐普濟老幼並服﹐來者接踵﹐死者塞途﹐良可哀憫﹗殊不知此方因嶺南風土而作﹐且浙之與廣﹐相去萬里﹐殊域異方﹐天時人事﹐大不相侔﹐豈有槪一治療而無誤者哉﹗

卷之三續醫論

喘脹

喘與脹二癥相因﹐必皆小便不利﹐喘則必生脹﹐脹則必生喘﹐但要識中標本先後。先喘而後脹者主於肺﹐先脹而後喘者主於脾﹐何則﹖肺金司降﹐外主皮毛。經曰﹕肺朝百脈﹐通調水道﹐下輸膀胱。又曰﹕膀胱者﹐州都之官﹐津液藏焉﹐气化則能出矣。是小便之行﹐由於肺气之降下而輸化也。若肺受邪而上喘﹐則失降下之令﹐故小便漸短﹐以致水溢皮膚﹐而生脹滿焉。此則喘爲本﹐而脹爲標﹐治當淸金降火爲主﹐而行水次之。脾土惡濕﹐外主肌肉﹐土能克水。若脾土受傷﹐不能制水﹐則水濕妄行﹐浸漬肌肉﹐水旣上溢﹐則邪反侵肺﹐气不得降而生喘矣。此則脹爲本﹐而喘爲標﹐治當實脾行水爲主﹐而淸金次之。苟肺癥而用燥脾之藥﹐則金得燥而諭愈加﹔脾病而用淸金之藥﹐則脾得寒而脹愈甚矣。近世治二癥﹐但知實脾行水﹐而不知分別脾肺二癥﹐予故爲發明之。

愚按前癥若肺中伏熱不能生水﹐而喘且渴者﹐用黃芩淸肺飲以治肺﹐用五淋散以淸小便﹔若脾肺虛弱﹐不能通調水道者﹐宜用補中益气湯以培元气﹐用六味地黃丸以補腎水﹔若膏粱濃味﹐脾肺積熱而喘者﹐宜淸胃散以治胃﹐用滋腎丸以利小便﹔若心火克肺金而不能生腎水者﹐用人參平肺散以治肺﹐用滋陰丸以滋小便﹔若腎經陰虧﹐虛火爍肺金而小便不生者﹐用六味地黃丸以補腎水﹐用補中益气湯以培脾土﹔若脾气虛弱不能相制而喘者﹐用補中益气湯以培元气﹐用六味地黃丸以生腎水﹔若肝木克脾土不能相制而喘者﹐用六君﹑柴胡﹑升麻以培元气﹐六味地黃丸以補腎水﹔若脾胃虛寒不能相制而脹者﹐用八味丸以補脾肺﹑生腎水﹔若脾腎虛寒不能通調水道而脹者﹐宜用金匱加減腎气丸補脾肺﹑生腎水﹔若酒色過度﹐虧損足三陰而致喘﹑脹﹑痰湧﹑二便不調或大小便道相牽作痛者﹐亦宜用此丸﹐多有生者。

一富商﹐飲食起居失宜﹐大便幹結﹐常服潤腸等丸﹐後胸腹不利﹐飲食不甘﹐口漧﹐體倦﹐發熱﹐吐痰﹐服二陳﹑黃連之類﹐前癥益甚﹐小便滴瀝﹐大便泄瀉﹐腹脹少食﹐服五苓﹑瞿麥之類﹐小便不通﹐體腫﹐喘嗽﹐用金匱腎气丸﹑補中益气湯而愈。

一儒者﹐失於調養﹐飲食難化﹐胸膈不利。或用行气消導藥﹐咳嗽喘促﹔用行气化痰﹐肚腹漸脹﹔用行气分利﹐睡臥不能﹐兩足浮腫﹐小便不利﹐大便不實。肺腎脈浮大﹐按之微細﹐兩寸皆短。朝用補中益气湯加姜﹑附﹐夕用金匱腎气丸加骨脂﹑肉果﹐各數劑﹐諸癥漸愈﹐再佐以八味丸﹐兩月乃能步履﹐卻服補中﹑八味﹐半載而康。

卷之三續醫論

气虛血虛

气虛補气﹐用四君子湯﹔血虛補血﹐用四物湯。虛甚者﹐俱加熟附子。蓋四君﹑四物﹐皆和平寬緩之劑﹐須得附子健悍之劑行之﹐方能成功。附子熱藥﹐本不可輕用﹐但當病﹐𨿽在暑熱時月﹐亦可用也。予嘗治一僕人﹐五月間病熱﹐口渴﹐唇幹﹐譫語。診其脈細而遲﹐用四君子湯加黃﹑當歸﹑芍藥﹑熟附子﹐進一服﹐熱愈甚﹐狂言狂走。或曰附子差矣﹐診其脈如舊﹐仍增附子﹐進一大服﹐遂汗出而熱退﹐脈還四至矣。又嘗治一婦人﹐亦夏間病熱﹐初用平調气血﹐兼淸熱和解之劑﹐服二﹑三服不應﹐熱愈甚﹐舌上焦黑﹐膈間有火﹐漱水不咽。診其脈兩手皆虛微﹐而右手微甚。六七日內譫語撮空﹐循衣摸牀﹐惡癥俱見。後用四物湯加黃﹑人參﹑白術﹑陳皮﹑麥門﹑知母﹑熟附子﹐服之一﹑二時汗出而熱退﹐次日復熱﹐再服仍退﹐又次日復發﹐知其虛極也﹐遂連進十服﹐皆加附子而安。

愚按前論正所謂捨時從癥﹐捨癥從脈﹐眞有定見者也。

一男子﹐發熱﹐煩渴﹐頭痛﹐誤行發汗﹐喘急﹐腹痛﹐自汗﹐譫語﹐用十全大補加附子治之﹐熟睡喚而不醒﹐及覺﹐諸癥頓退﹐再劑而痊。

黃武選﹐飲食勞倦﹐發熱惡寒﹐誤用解表﹐神思昏憒﹐胸發赤斑﹐脈洪數而無力。余曰﹕此內傷元气﹐非外邪也﹐急用溫補之劑。彼不從﹐後果歿。

卷之三續醫論

飲食過傷

飲食過傷﹐變爲異常急暴之癥﹐人多不識。嘗有一壯年人﹐忽得暴病﹐如中風狀﹐口不能言語﹐目不識人﹐四肢不舉﹐急投蘇合香丸﹐不效。予偶過聞之﹐因詢其由﹐曰適方陪客飲食後﹐忽得此癥。遂教以煎生薑淡鹽湯﹐多飲探吐之﹐吐出數碗而醒﹐後服白術﹑陳皮﹑半夏﹑麥芽調理而愈。大抵此等癥﹐多因飲食醉飽之後﹐或感風寒﹐或著气惱﹐而致飲食塡塞﹐胃气不行﹐內傷特重。若誤作中風﹑中气癥﹐而用驅風解表﹑行气散气之藥﹐則胃气重傷﹐死在旦夕。《內經》𨿽有暴病暴死之癥﹐但恐多有因於食者﹐前輩不曾明言﹐故人不識耳﹗今後遇有此等急癥﹐須要審問明白。若方飲食醉飽﹐或累傷飲食﹐重復受傷﹐但覺胸膈有食滯﹐只作傷食治之。

愚嘗治趙吏部﹐患吐物出皆酸味﹐其脈气口大於人迎者二﹑三倍。僚友速余投劑﹐余曰﹕此實邪在上﹐候其吐盡酸味﹐不藥自愈。翌早吐止而安。

一婦人﹐飲食後因怒忽患血崩﹐四肢逆冷﹐抽搐﹐口噤﹐如發痙然﹐吐痰如湧﹐灌以二陳﹑柴胡﹑山梔﹑枳殼﹐吐出酸味﹐神思稍醒﹐藥止﹐次日進薄粥少許﹐但乳脇脹痛﹐寒熱﹐欲嘔﹐四肢倦怠。余以爲悉屬肝火熾盛﹐致脾气不能運化。先用六君﹑柴胡﹑山梔﹑鉤藤鉤﹐諸癥頓退﹐惟四肢不遂﹐血崩如初。或又以爲肝火未息﹐欲投淸肝涼血之劑﹐余以爲肝脾气血俱弱﹐先用補中益气湯培其脾土﹐而血气歸經﹐又用四物﹑參﹑術﹑柴胡養肝筋﹐而四肢便利。﹝余見異癥名要。﹞

卷之三續醫論

頭痛

久頭痛病﹐略感風寒便發﹐寒月須重綿濃帕包裹者﹐此屬郁熱﹐本熱而標寒。世人不識﹐率用辛溫解散之藥﹐臨時得效﹐誤認爲寒。殊不知因其本有郁熱﹐毛竅常疏﹐故風寒易入﹐外寒束其內熱﹐閉逆而爲痛。辛熱之藥﹐𨿽能開通閉逆﹐散其標之寒邪﹐以熱濟熱﹐病本益深﹐惡寒愈甚矣。惟當瀉火涼血爲主﹐而佐以辛溫散表之劑以從法治之﹐則病可愈﹐而根可除也。

愚按前癥多主於痰﹐痛甚者乃風毒上攻。有血虛者﹐有諸經气滯者﹐有气虛者﹐有四气外傷﹐有勞役所傷﹔有可吐者﹐有可下者﹐當分虛實寒熱兼變而治之。若夫偏正頭風﹐久而不愈﹐乃內挾痰涎﹐風火郁遏經絡﹐气血壅滯﹐甚則目昏緊小﹐二便祕澀。宜砭出其血﹐以開郁解表。余嘗治尙寶劉毅齋﹐但怒則兩太陽作痛﹐先用小柴胡加茯苓﹑山梔﹐後用六味丸以生腎水﹐而不再發。

譚侍禦﹐每頭痛必吐淸水﹐不拘冬夏﹐喫姜便止。余作中气虛寒﹐用六君﹑當歸﹑黃﹑木香﹑炮姜而瘥。

商儀部﹐勞則頭痛。余作陽虛不能上升﹐以補中益气加蔓荊子而痊。

卷之三續醫論

眼赤腫痛

眼赤腫痛﹐古方用藥﹐內外不同。在內湯散﹐用苦寒辛涼之藥以瀉其火﹔在外點洗﹐則用辛熱辛涼之藥以散其邪。故點藥莫要於冰片﹐而冰片大辛熱﹐以其性辛甚﹐故借以拔出火邪﹐而散其熱气。古方用燒酒洗眼﹐或用榦薑末﹑生薑汁點眼者﹐皆此意也。蓋赤眼是火邪內炎﹐上攻於目﹐故內治用苦寒之藥﹐是治其本﹐如鍋底之去薪也。然火邪旣客於目﹐從內出外﹐若外用寒涼以阻逆之﹐則郁火內攻不得散矣。故點眼用辛熱﹐而洗眼用熱湯﹐是火郁則發﹐因而散之﹐從治法也。世人不知冰片爲劫藥﹐而誤認爲寒﹐常用點眼﹐遂致積熱入目﹐而昏暗障翳﹐故云眼不點不瞎者此也。又不知外治忌寒涼﹐而妄將冷水冷物冷藥挹洗﹐致昏瞎者有之。

愚按前癥若體倦少食﹐視物昏花﹐或飲食勞倦益甚者﹐脾胃虛也﹐用補中益气湯﹔眵多緊澀﹐赤脈貫睛﹐或臟腑祕結者﹐用芍藥淸肝丸﹔若赤翳布白﹐畏日羞明﹐或痛如刺者﹐上焦風熱也﹐用黃連飲子﹔若久視生花﹐畏日﹐遠視如霧者﹐神气傷也﹐用神效黃湯。大凡午前甚而作痛者﹐東垣助陽活血湯﹔午後甚而作痛者﹐黃連天花粉丸﹔午後甚而不痛者﹐東垣益陰腎气丸。能近視不能遠視﹐地芝丸﹔能遠視不能近視﹐定志丸。故東垣先生云﹕五臟六腑之精气﹐皆稟受於脾﹐上貫於目。脾者﹐諸陰之首也﹔目者﹐血脈之宗也。故脾虛則五臟之精气皆失所司﹐不能歸明於目矣。心者﹐君火也﹐主人之神﹐宜靜而安﹐相火代行其令。相火者﹐包絡也﹐主百脈﹐皆榮於目。旣勞役運動﹐勢乃妄行﹐又因邪气所並﹐而損血脈﹐故諸病生焉。凡醫者不理脾胃及養血安神﹐治標不治本﹐是不明正理也。若槪用辛涼苦寒之劑﹐損傷眞气﹐促成內障之癥矣。

給事張禹功﹐目赤不明﹐服祛風散熱藥﹐反畏明重聽﹐脈大而虛。此因勞心過度﹐飲食失節。以補中益气湯加茯神﹑酸棗﹑山藥﹑山茱﹑五味﹐頓愈。又勞役復甚﹐用十全大補湯兼以前藥﹐漸愈﹐卻用補中益气湯加前藥而痊。

卷之三續醫論

耳鳴如蟬

耳鳴證﹐或鳴甚如蟬﹐或左或右﹐或時閉塞﹐世人多作腎虛治﹐不效。殊不知此是痰火上升﹐郁於耳中而爲鳴﹐郁甚則壅閉矣。若遇此癥﹐但審其平昔飲酒濃味﹐上焦素有痰火﹐只作淸痰降火治之。大抵此癥多先有痰火在上﹐又感惱怒而得﹐怒則气上﹐少陽之火客於耳也。若腎虛而鳴者﹐其鳴不甚﹐其人多欲﹐當見在勞怯等癥。

愚按前癥若血虛有火﹐用四物加山梔﹑柴胡﹔若中气虛弱﹐用補中益气湯﹔若血气俱虛﹐用八珍湯加柴胡﹔若怒便聾而或鳴者﹐屬肝膽經气實﹐用小柴胡加芎﹑歸﹑山梔﹐虛用八珍湯加山梔﹔若午前甚者﹐陽气實熱也﹐小柴胡加黃連﹑山梔﹐陽气虛用補中益气湯加柴胡﹑山梔﹔午後甚者﹐陰血虛也﹐四物加白術﹑茯苓﹔若腎虛火動﹐或痰盛作渴者﹐必用地黃丸。經雲頭痛耳鳴﹐九竅不利﹐腸胃之所生也。脾胃一虛﹐耳目九竅皆爲之病。

少宰李蒲汀﹐耳如蟬鳴﹐服四物湯耳鳴益甚。余以爲足三陰虛﹐五更服六味地黃丸﹐食前服補中益气湯﹐頓愈。

少司馬黎仰之﹐因怒﹐耳鳴﹐吐痰﹐作嘔﹐不食﹐寒熱﹐脇痛。用小柴胡合四物加山梔﹑茯神﹑陳皮而瘥。

卷之三續醫論

鼻塞

鼻塞不聞香臭﹐或但遇寒月多塞﹐或略感風寒便塞﹐不時舉發者﹐世俗皆以爲肺寒﹐而用解表通利辛溫之藥不效。殊不知此是肺經素有火邪﹐火郁甚則喜得熱而惡見寒﹐故遇寒便塞﹐遇感便發也。治法﹕淸肺降火爲主﹐而佐以通气之劑。若如常鼻塞不聞香臭者﹐再審其平素只作肺熱治之﹐淸金瀉火淸痰﹐或丸藥噙化﹐或末藥輕調﹐緩服久服﹐無不效矣。此予所親見而治驗者。其平素原無鼻塞舊癥﹐一時偶感風寒﹐而致窒塞聲重﹐或流淸涕者﹐自作風寒治。

愚按前癥若因饑飽勞役所傷脾胃﹐發生之气不能上升﹐邪害空竅﹐故不利而不聞香臭者﹐宜養脾胃﹐使陽气上行則鼻通矣。按東垣云﹕膽移熱於腦﹐則辛鼻淵﹐治之以防風湯。大抵胃气不和之所致者多矣。

一男子﹐房勞兼怒﹐風府脹悶﹐兩脇脹痛。余作色欲損腎﹐怒气傷肝﹐用六味地黃丸料加柴胡﹑當歸﹐一劑而安。

一男子﹐面白﹐鼻流淸涕﹐不聞香臭﹐三年矣。余以爲肺气虛﹐用補中益气加麥門﹑山梔而愈。

卷之三續醫論

牙牀腫痛

牙牀腫痛﹐齒痛搖動﹐或黑爛﹑脫落﹐世人皆作腎虛治﹐殊不知此屬陽明經濕熱。蓋齒𨿽屬腎﹐而生於牙牀﹐上下牀屬陽明大腸與胃﹐猶木生於土也。腸胃傷於美酒濃味膏粱甘滑之物﹐以致濕熱上攻﹐則牙牀不淸﹐而爲腫爲痛﹐或出血﹐或生虫﹐由是齒不得安而動搖﹑黑爛﹑脫落也。治宜瀉陽明之濕熱﹐則牙牀淸寧﹐而齒自安固矣。

愚按齒痛若因手足陽明經濕熱﹐用東垣淸胃散﹔若因風寒入腦﹐腦痛齒亦痛﹐用羌活附子細辛湯﹔若因思慮傷脾﹐用歸脾湯﹔若因郁火所致﹐用越鞠丸﹔若因酒面炙爆而發﹐用淸胃散﹔若因飲食傷脾﹐用六君子湯﹔若因勞傷元气﹐用補中益气湯﹔若因脾胃素弱﹐用六君﹑當歸﹑升麻﹔若因腎經陰虛﹐用六味丸﹔若因腎經陽虛﹐用八味丸﹔若陰陽俱虛﹐用十補丸﹔若脾腎虛寒﹐用安腎丸。徐用誠先生云﹕凡齒病惡寒熱等癥﹐屬手足陽明經﹔齒搖﹑斷脫﹐屬足少陰經﹔齒蝕腫痛﹑出血﹐皆胃火所致也。亦有諸經錯雜之邪與外因爲患者。

廷尉張中梁﹐齒動搖﹐用安腎丸﹔考功楊仲玉﹐齒動﹐用補中益气湯﹔侍禦王濟川﹐齒搖齦露﹐用承气湯﹔文選鄭伯興﹐齒腦痛﹐用羌活附子湯﹔顏僉憲﹐齒痛﹐用涼膈散﹔郭職方﹐過飲﹐用淸胃散﹔黨吏部﹐風熱﹐用犀角升麻湯﹔朱工部﹐血气虛﹐用十全大補湯﹔沈大尹﹐頭腦齒痛﹐頭重﹐手足厥冷﹐此風寒入腦﹐用麻黃附子細辛湯﹕並愈。

卷之三續醫論

小便不禁

小便不禁或頻數﹐古方多以爲寒﹐而用溫澀之藥﹐殊不知屬熱者﹐蓋膀胱火邪妄動﹐水不得寧﹐故不能禁而頻數來也。故年老人多頻數者﹐是膀胱血少﹐陽火偏旺也。治法當補膀胱陰血﹑瀉火邪爲主﹐而佐以收澀之劑﹐如牡蠣﹑山茱萸﹑五味子之類﹐不可用溫藥也。病本屬熱﹐故宜瀉火。因水不足﹐故火動而致小便多﹐小便旣多﹐水益虛矣﹐故宜補血﹑瀉火治其本也﹐收之﹑澀之治其標也。

愚按經云膀胱不約爲遺溺。小便不禁﹐常常出而不覺也。人之旋溺﹐賴心﹑腎二气之所傳送﹐蓋心與小腸爲表裏﹐腎與膀胱爲表裏。若心腎气虧﹐傳送失度﹐故有此癥﹐治宜溫暖下元﹐淸心寡欲。又有產褥不順﹐致傷膀胱﹐若內虛寒者﹐祕元丹﹑韭子丸之類﹔若內虛濕熱者﹐六味地黃丸﹐或加五味﹑杜仲﹑補骨脂﹐年老者﹐八味丸﹔產褥收生不謹﹐損破尿胞者﹐參術補胞湯加豬羊胞煎之。竊謂肝主小便﹐若肝經血虛﹐用四物﹑山梔﹔若小便澀滯﹐或莖中作痛﹐屬肝經濕熱﹐用龍膽瀉肝湯﹔若小便頻數﹐或勞而益甚﹐屬脾气虛弱﹐用補中益气湯加山藥﹑五味子﹔若小便無度﹐或淋瀝不禁﹐乃陰挺痿痺也﹐用六味地黃丸﹔若小便澀滯﹐或補而益甚﹐乃膀胱熱結也﹐用五淋散﹐其脾肺燥不能化生者﹐黃芩淸肺飲﹔膀胱陰虛﹐陽無所生者﹐滋腎丸﹔膀胱陽虛﹐陰無所化者﹐六味丸﹔若陰痿﹐思色精不出﹐莖道澀痛如淋﹐用加減八味丸料加車前﹑牛膝﹔若老人精竭復耗﹐大小便牽痛如淋﹐亦用前藥﹐不應﹐急加附子﹐多有生者。

劉大參﹐年逾六旬﹐形气瘦弱﹐小便不禁或頻數﹐內熱口漧﹐或咳痰喘暈。余以爲肺腎气虛﹐用六味丸﹑益气湯以滋化源。彼不信﹐反服補陰﹑降火﹑澀精之劑﹐陰竅作痛﹐或小便不利。仍服前藥﹐不兩月而愈。

大尹劉天錫﹐內有濕熱﹐大便滑利﹐小便澀滯﹐服淡滲之劑﹐愈加滴瀝﹐小腹腿膝皆腫﹐兩眼脹痛。

此腎經虛熱在下﹐反服淡滲﹐導損陽气﹐陰無以化。遂用地黃﹑滋腎二丸﹐小便如故﹐更以補中益气湯加麥門﹑五味兼服而愈。

州守王用之﹐肚腹膨脹﹐飲食少思﹐服二陳﹑枳實及淡滲之類﹐小便不利﹐大便不實﹐咳嗽﹐腹脹﹐手足俱冷。余謂足三陰虛寒﹐用金匱腎气丸而康。

卷之三續醫論

男子陰痿

男子陰痿不起﹐古方多雲命門火衰。精气虛冷固有之矣﹐然亦有郁火甚而致痿者﹐經云壯火食气。譬如人在暑熱而倦怠痿弱﹐遇冬寒而堅彊也。予嘗親見一二人﹐腎經郁火而有此癥﹐令服黃柏﹑知母淸火堅腎之藥而效﹐故須審察﹐不可偏認作火衰也。

愚按陰莖屬肝之經絡。蓋肝者木也﹐如木得湛露則森立﹐遇酷熱則萎悴。若因肝經濕熱而患者﹐用龍膽瀉肝湯以淸肝火﹑導濕熱﹔若因肝經燥熱而患者﹐用六味丸以滋腎水﹑養肝血而自安。

學士徐崦西﹐口漧有痰﹐欲服瓊玉膏。余曰﹕此沈陰降火之劑﹐君面白﹑口漧而有痰﹐屬脾肺气虛也﹐當用溫補之劑。不信﹐仍服兩月餘﹐大便不實﹐飲食少思﹐且兼陰痿﹐始信餘言。先用補中益气加茯苓﹑半夏二味﹐以溫補脾胃﹐飲食漸加﹐大便漸實﹐乃去二味﹐服月餘而痊﹐更服六味丸三月餘﹐陰道如常。

矧瓊玉膏﹑固本丸﹑坎離丸﹐此輩俱是沈寒瀉火之劑﹐非腸胃有燥熱者不宜服。若足三陰經陰虛發熱者﹐久而服之﹐令人無子。蓋謂損其陽气﹐則陰血無所生故也。屢驗。

卷之三續醫論

夢遺精滑

夢遺﹑精滑﹐世人多作腎虛治﹐而用補腎澀精之藥不效﹐殊不知此癥多屬脾胃﹐飲酒濃味痰火濕熱之人多有之。蓋腎藏精﹐精之所生﹐由脾胃飲食化生﹐而輸歸於腎。今脾胃傷於濃濃﹐濕熱內郁﹐中气濁而不淸﹐則其所化生之精﹐亦得濁气。腎主閉藏﹐陰靜則寧。今所輸之精﹐旣有濁气﹐則邪火動於腎中﹐而水不得寧靜﹐故遺而滑也。此癥與白濁同。丹溪論白濁﹐爲胃中濁气下流﹐滲入膀胱﹐而云無人知此也。

其有色心太重﹐妄想過用而致遺滑者﹐自從心腎治﹐但兼脾胃者﹐多須要審察。

愚按遺精有四﹕有用心過度﹐心不攝腎而致者﹔有因色欲不遂﹔精气失位輸精而出者﹐有色欲太過﹐滑泄不禁者﹔有年壯气盛﹐久無色欲﹐精气滿溢者。有小便出多不禁者﹐或不出小便而自出﹐或莖中出而癢痛常如欲小便者﹐宜辰砂妙香散﹐或威喜丸。大抵調補元气爲主。聖人教人收心養性﹐厥有旨哉﹗少宰汪涵齋﹐白濁﹐用補中益气湯加茯苓﹑半夏﹐倍白術﹐愈而復作﹐肌體消瘦﹐不時眩暈﹐用八味丸而痊。

司廳陳石鏡﹐屬脾虛﹐用補中益气﹑六味地黃而愈。

光祿柴黼庵﹐因勞﹐赤白濁如注﹐用歸脾湯而愈。

司廳張檢齋﹐小腹不時作痛﹐莖出白淫﹐用小柴胡加山梔﹑龍膽艸﹑山茱﹑芎﹑歸而愈。

卷之三續醫論

婦人女子經脈不行

婦人女子經脈不行﹐有脾胃損傷而致者﹐不可便認作經閉血死﹐輕用通經破血之藥。遇有此癥﹐便須審其脾胃如何﹖若因飲食勞倦損傷脾胃﹐少食惡食﹐泄瀉﹐疼痛﹐若因誤服汗下攻伐藥﹐傷其中气﹐以致血少而不行者﹐只宜補養脾胃﹐用白術爲君﹐茯苓﹑芍藥爲臣﹐佐以黃﹑甘艸﹑陳皮﹑麥芽﹑川芎﹑當歸﹑柴胡等藥。脾旺則能生血﹐而經自行矣。又有飲食積滯﹐致損脾胃者﹐亦宜消積補脾。若脾胃無病﹐果有血塊凝結﹐方宜行血通經。

愚按經曰﹕飲食入胃﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。又曰﹕二陽之病發心脾﹐有不得隱曲﹐女子不月。二陽﹐謂陽明胃與大腸也。故心脾平和﹐則百骸﹑五臟皆潤澤而經候如常﹐苟或心脾受傷﹐則血無所養﹐亦無所統而月經不調矣。是故調經者﹐當理心脾爲主。丹溪先生亦曰﹕先期而至者﹐血熱也﹔後期而至者﹐血虛也。竊謂先期而至者﹐有因脾經血燥﹐有因脾經郁火﹐有因肝經怒火﹐有因血分有熱﹐有因勞役火動﹔過期而至者﹐有因脾經血虛﹐有因肝經血虛﹐有因气虛血弱。主治之法﹐脾經血燥者﹐加味逍遙散﹔脾經郁火者﹐歸脾湯﹔肝經怒火者﹐加味小柴胡湯﹔血分有熱者﹐加味四物湯﹔勞役火動者﹐補中益气湯﹔脾經血虛者﹐人參養榮湯﹔肝經血虛者﹐六味地黃丸﹔气虛血弱者﹐八珍湯。蓋血生於脾土﹐故云脾統血。凡血病當用苦甘之劑﹐以助陽气而生陰血。大凡肝脾血燥﹐四物爲主﹔肝脾血弱﹐補中益气爲主﹔肝脾郁火﹐歸脾湯爲主﹔肝經怒火﹐加味逍遙散爲主。病因多端﹐不能悉舉﹐治當臨癥制宜可也。

一婦人﹐晡熱﹐肢體瘦倦﹐食少無味﹐月經不行﹐或鼻衄﹐或血崩﹐半載矣。或用順气﹑淸熱﹑止血等劑﹐不應﹐更加寒熱﹐且時欲作嘔。余以爲鬱怒虧損脾胃﹐虛火錯經妄行而然耳。遂朝用補中益气湯﹐夕用六味地黃丸﹐各數劑﹐半載而痊。

一婦人﹐素沈靜﹐晡熱內熱﹐月經不調﹐後每一二月﹐或齒縫或舌下或咽間出血碗許﹐如此年餘﹐服淸熱涼血調理之藥益甚﹐問治於余。余謂肝脾气郁﹐血熱上行。先用加味歸脾湯﹐後用加味逍遙散﹐攝血歸源而經自調﹐前癥頓愈。

一室女﹐年十七﹐腿外忽腫起一紅點﹐作癢﹐搔破日出鮮血如注﹐及飛小虫甚多。審其由﹐每先寒熱﹐兩耳下或結核。蓋外﹑耳下俱屬膽經﹐膽爲肝之腑﹐肝主風﹐熱生虫﹐血得風而妄行﹐肝火旺而血出﹐其肝膽陰陽俱虛矣。凡病虛則補其母﹐腎乃肝之母﹐用六味丸滋腎水以生肝木﹐四物﹑柴胡﹑山梔﹑鉤藤生肝血以抑風熱而瘥。

卷之三續醫論

婦人半產

婦人半產﹐多在三个月及五月﹑七月﹐除跌撲損傷不拘外﹐若前次三个月而墮﹐則下次必如期復然。

蓋先於此時受傷﹐故後至期必應﹐乘其虛也。遇有半產者﹐產後須多服養气血﹑固胎元之藥﹐以補其虛損。下次有胎﹐先於兩个半月後﹐卽用固胎藥十數服﹐以防三月之墮﹕至四个半月後﹐再服八﹑九服防過五月﹔又至六个半月後﹐再服以防七月﹔及至九个月內﹐服丹溪達生散十數服﹐可保無虞。其有連墮數次﹐胎元損甚者﹐服藥須多﹐久則可以畱。方用四物湯加白術﹑人參﹑陳皮﹑茯苓﹑甘艸﹑阿膠﹑艾葉﹑條芩﹐多气加香附﹑縮砂﹐有痰加姜制半夏。調理妊娠﹐在於淸熱養血。條實黃芩爲安胎聖藥﹐淸熱故也﹐暑月宜加用之。養胎全在脾胃﹐譬如鐘懸於梁﹐梁軟則鐘下墜﹐折則墮矣。故白術補脾﹐爲安胎君藥。若因气惱致胎不安者﹐宜用川芎﹑陳皮﹑茯苓﹑甘艸﹐多加縮砂﹐少佐木香以行气。

愚按半產重於大產﹐大產如瓜熟自落﹐栗熟自脫﹐半產如生采其皮殼﹐斷其根蒂﹐豈不重於大產﹖但人輕忽致死者多矣。治法宜補形气﹑生新血﹑去瘀血﹐若未足月﹐痛而產﹐芎歸補中湯﹐倍加知母止之﹔若產而血不止﹐人參黃湯補之﹔若產而心腹痛﹐當歸川芎湯主之﹔胎气弱而小產者﹐八珍湯固之﹔若下血過多而發熱﹐聖愈湯﹐汗不止﹐急用獨參湯﹔發熱煩躁﹐肉筋惕﹐八珍湯﹔大渴面赤﹐脈洪而虛﹐當歸補血湯﹔身熱面赤﹐脈沈而微﹐四君子﹑姜﹑附。

一婦人﹐胎已六月﹐每怒气便見血﹐甚至寒熱﹑頭疼﹑脇脹﹑腹痛﹑少食﹑作嘔。余謂寒熱﹑頭疼﹐肝火上衝也﹔脇脹﹑腹痛﹐肝气不行也﹔少食﹑作嘔﹐肝侮脾胃也﹔小便見血﹐肝火下流也。用小柴胡加芍藥﹑炒黑山梔﹑茯苓﹑白術而愈。

一婦人﹐胎及六月﹐形體倦怠﹐飲食少思﹐勞役便血﹐胎動不安。用六君﹑生熟地﹑升麻﹑柴胡而愈。

一婦人﹐每胎三﹑四月﹐作痛欲墮。余以爲痛胎﹐用當歸二錢﹐熟地黃三錢﹐而愈。

卷之三續醫論

東垣丹溪治病方論

東垣﹑丹溪治病﹐多自制方﹐蓋二公深明本艸藥性﹐洞究《內經》處方要法﹐故能自制。自宋以來﹐《局方》盛行﹐人皆遵用﹐不敢輕率自爲。《局方》論癥治病﹐𨿽多差謬﹐丹溪曾辧論之﹐然方皆名醫所制﹐其君臣佐使﹑輕重緩急﹑大小多寡之法則不瘥也。近見東垣﹑丹溪之書大行﹐世醫見其不用古方﹐也率皆效顰﹐治病輒自制方﹐然藥性不明﹐處方之法莫究﹐鹵莽亂雜﹐反致生無甚有變癥多端﹐遂難識治耳﹗且夫藥之气味不同﹐如五味子之味濃﹐故東垣方少者五﹑六粒﹐多者十數粒﹐今世醫或用二﹑三錢﹔石膏味淡薄﹐故白虎湯用半兩﹐今世醫不敢多用﹔補上治上劑宜輕小﹐今不論上下﹐率用大劑﹔丸散湯液各有攸宜﹐今不論緩急﹐率用湯煎。如此類者多矣。今之醫者﹐若不熟讀《本艸》﹐深究《內經》﹐而輕自制方﹐鮮不誤人也﹗愚按方仿也﹐仿彼而準此也。至於應用﹐更貴權宜﹐非曰確然不可移而HT然不可動者也。是以《素問》無方﹐《難經》亦無方﹐漢時才有方﹐蓋仿病因以立方也。

卷之三續醫論

或問東垣丹溪治病之法

或問﹕今人有言﹐東垣之法宜用於北﹐丹溪之法可行於南﹐如何﹖曰﹕東垣北醫也﹐羅謙甫傳其法﹐以聞於江浙﹔丹溪南醫也﹐劉宗濃世其學﹐以鳴於陜西。果如人言﹐則《本艸》《內經》皆神農皇帝﹑岐伯之說﹐亦止宜施於北方耶﹖夫五方所生異病﹐及治之異宜﹐《內經》異法方宜論﹑五常政大論已詳言之矣。又如北方多寒﹐南方多熱﹐江湖多濕﹐嶺南多瘴﹐謂其得此气多﹐故亦多生此病﹐非謂北病無熱﹑南病無寒也。至於治寒以熱﹐治熱以寒﹐則五方皆同﹐豈有南北之異耶﹖但人之臟腑﹐火各居二﹐天之六气﹐熱居三分又半﹐故天下之病﹐熱多而寒少﹐觀《內經》至眞要大論病機一篇可見。又濕熱相火致病甚多﹐自太僕注文湮沒﹐以致《局方》偏用濕熱之藥﹐故丹溪出而闡《內經》之旨﹐辧《局方》之偏論濕熱相火之病﹐以補前人之未備耳﹗後人不識﹐見其多用芩﹑連﹑梔﹑柏等苦寒之藥﹐遂以爲宜於南﹐淺矣哉﹗愚按前論內云火癥固多﹐但虛實不同﹐治法亦異﹐故王太僕先生曰﹕大寒而甚﹐熱之不熱﹐是無火也﹔大熱而甚﹐寒之不寒﹐是無水也。晝見夜伏﹐夜見晝止﹐不時而動﹐是無火也。大抵病熱﹐作渴飲冷﹐便祕﹐此癥屬實﹐爲熱故也。或惡寒發熱﹐引衣蜷臥﹐或四肢逆冷﹐大便淸利﹐此屬眞寒﹔或躁擾狂越﹐欲入水中﹐不欲近衣﹐此癥屬虛﹕外假熱而內眞寒也。故虛勞發熱之癥﹐治以寒藥而不愈者﹐爲此故也。由此觀之﹐則熱癥常少﹐而寒癥常多矣。故無火者﹐當用八味丸﹐益火之源以消陰翳﹔無水者﹐用六味丸﹐壯水之主以鎭陽光。然其所以致疾者﹐皆由气血方長﹐而勞心虧損﹐或精血未滿﹐而縱情恣欲﹐根本不固﹐火不歸經﹐以致見癥難名。𨿽宜常補其陰以制其火﹐然而二尺各有陰陽﹐水火互相生化﹐當於二髒中各分陰陽虛實﹐求其所屬而平之。若左尺脈虛弱而細數者﹐是左腎之眞陰不足也﹐用六味丸﹔右尺脈遲軟﹐或沈細而數欲絕者﹐是命門之相火不足也﹐用八味丸﹔至於兩尺微弱﹐是陰陽俱虛﹐用十補丸。此皆滋其化源也。設使槪服黃柏﹑知母沈陰瀉火之藥﹐反戕脾胃﹐多致不起。﹝詳見《玉機微義》。治驗見內科方。﹞

卷之三

暑病

﹝第一卷

內備用治暑方﹐並入於此﹐以便觀覽。﹞

夏至日後病熱爲暑﹐暑者相火行令也。夏月人感之﹐自口齒而入﹐傷心包絡之經﹐其脈虛﹐或浮大而散﹐或弦細芤遲。蓋熱傷气則气消﹐而脈虛弱﹐其爲癥﹐汗﹐煩則喘喝﹐靜則多言﹐身熱而煩﹐心痛﹐大渴引飲﹐頭疼﹐自汗﹐倦怠少气﹐或下血﹐發黃﹐生斑﹐甚者火熱致金不能平木﹐搐搦﹐不省人事。治暑之法﹐淸心﹑利小便最好。暑傷气﹐宜補眞气爲要。又有惡寒﹐或四肢逆冷﹐甚者迷悶不省﹐而爲霍亂吐利﹐痰滯嘔逆﹐腹痛瀉痢。此則非暑傷人﹐乃因暑而自致之病也。以其因暑而得﹐故亦謂之暑病﹐治法不同。

若行人或農夫﹐於日中勞役得之者﹐是動而得之﹐陽癥也。其病必苦頭痛﹐發燥熱﹐惡熱﹐捫之肌膚大熱﹐必大渴引飲﹐汗泄﹐無气以動﹐乃天熱外傷元气也。宜淸暑益气﹐用香薷﹑黃連﹑扁豆﹑人參﹑黃﹑五味﹑知母﹑石膏之類。

暑熱發渴﹐脈虛﹐宜用人參白虎湯。人參一錢五分﹐知母二錢﹐石膏五錢﹐甘艸二錢。竹葉石膏湯亦好。石膏一兩﹐半夏二錢五分﹐甘艸二錢﹐人參二錢﹐麥門冬五錢﹐入竹葉﹐水煎。

東垣淸暑益气湯﹐治長夏濕熱蒸人﹐人感之﹐四肢困倦﹐精神短少﹐胸滿气促﹐肢節作痛﹐或气髙而喘﹐身熱而煩﹐心下痞悶﹐小便黃數﹐大便溏而頻﹐或痢﹐或渴﹐不思飲食﹐自汗﹐體重。黃﹑升麻﹑蒼術各一錢﹐人參﹑白術﹑神曲﹑陳皮各五分﹐甘艸﹝炙﹞﹑黃柏﹑麥門冬﹑當歸各三分﹐葛根﹑澤瀉﹑靑皮﹑五味各二分。

若暑熱之時﹐無病之人﹐或避暑熱﹐納涼於深堂大廈﹐涼臺冷館﹑大扇風車得之者﹐是靜而得之﹐陰證也。其病必頭痛﹐惡寒﹐身形拘急﹐肢節疼痛而煩心﹐肌膚大熱﹐無汗。此爲陰寒所遏﹐使周身陽气不得伸越﹐宜用辛溫之劑以解表散寒﹐用濃朴﹑紫蘇﹑漧葛﹑藿香﹑羌活﹑蒼術之類。若外旣受寒﹐內復傷冰水生冷瓜果之類﹐前藥再加漧薑﹑縮砂﹑神曲之類。此非治暑也﹐治因暑而致之病也。若外不受寒﹐止是內傷冰水冷物﹐腹痛泄瀉﹐或霍亂吐逆﹐宜縮脾飲﹐砂仁﹑艸果﹑甘艸﹑扁豆﹑漧薑﹑烏梅﹐或理中湯加神曲﹑麥芽﹑縮砂﹑蒼術。此專治內﹐溫中消食也。

若吐瀉﹐脈沈微甚者﹐不可用涼藥﹐可用附子大順散﹕熟附子﹑甘艸﹑漧薑﹑杏仁﹑桂﹐或附子理中湯加芍藥。

夏月多食冷物及過飲茶水﹐致傷脾胃﹐吐瀉霍亂。故治暑藥多用溫脾消食﹑治濕利小便。醫者要識此意。

若旣傷暑熱﹐復傷生冷﹐外熱內寒﹐宜先治其內﹐溫中消食﹐次治其外﹐淸暑補气﹐而以理脾爲主﹐於前陰陽二條內相兼取用。東垣淸暑益气湯﹐已兼此意。其用黃﹑升麻﹑人參﹑白術﹑甘艸﹑麥門冬﹑當歸﹑五味﹑黃柏﹑葛根﹐是淸暑補气也﹔蒼術﹑神曲﹑陳皮﹑澤瀉﹑靑皮﹐是治內補脾也。

愚按前癥又當分別中暑中﹑脈虛脈沈﹑無汗有汗﹑發熱不熱﹑作渴不渴﹑或瀉不瀉﹑飲寒飲熱﹐辧其陰陽虛實﹐不可泛投寒涼之劑。蓋爲夏月伏陰在內﹐古人用附子大順散之類溫補陽气﹐厥有旨哉﹗何今之老弱﹐至夏月患食少﹐體倦﹐發熱作渴﹐或吐瀉﹐腹痛﹐頭痛諸癥﹐反服香薷飲﹐復傷元气﹐無不招引暑癥﹐以致不起。至若淸暑益气湯內用豬苓﹑澤瀉之類﹐必審其果有濕熱壅滯﹐方可用之﹐否則虧損其陰﹐而傷其目矣。用當審察﹗儀部李北川﹐仲夏患腹痛吐瀉﹐兩手足捫之則熱﹐按之則冷﹐其脈輕診則浮大﹐重診則微細。余曰﹕此陰寒之癥也。急服附子理中湯﹐不應仍服﹐至四劑而愈。

注夏病屬陰虛元气不足﹐宜補中益气湯去柴胡﹐升麻﹐加黃柏﹝炒﹞﹑白芍藥。挾痰者﹐加半夏﹑陳皮。

愚按丹溪先生云﹕天地以五行更疊衰旺而成四時﹐人之五臟六腑亦應之而衰旺。四月屬巳﹐五月屬午﹐爲火太旺﹐火爲肺金之夫﹐火旺則金衰﹔六月屬未﹐土大旺﹐土爲水之夫﹐土旺則水衰﹐況腎水嘗藉肺金爲母﹐以補其不足。古人於夏月必獨宿而淡味﹐保養金﹑水二髒。經曰冬藏精者﹐春不病溫。十月屬亥﹐十一月屬子﹐正火气潛藏﹐必養其本然之眞﹐而爲來春發生之本。若於此時不恣欲以自戕﹐至春升之際﹐根本壯實﹐何病之可言哉﹖文選姚海山﹐仲夏頭痛﹐發熱﹐气髙而喘﹐肢體倦怠﹐兩手麻木。余謂熱傷元气﹐用人參益气湯頓安﹐又用補中益气湯加麥門﹑五味而痊。

若夏月傷暑﹐發熱﹐汗大泄﹐無气力﹐脈虛細而遲。此暑傷元气也﹐服後方﹕人參黃﹝蜜炙﹞麥門冬﹝去心﹞白芍藥陳皮白茯苓﹝各一錢﹞黃連﹝炒﹞甘艸﹝炙﹐各五分﹞黃柏﹝三分﹞白術﹝一錢五分﹞香薷知母﹝各七分﹞

上姜﹑水煎﹐食前溫服。

愚按前癥有熱傷元气而汗出者﹐有勞傷元气而汗出者﹐有因元气素虛腠理不密而汗出者。治法﹕暑傷元气者﹐淸暑益气湯﹔勞傷元气者﹐補中益气湯﹔元气素虛而自汗者﹐十全大補湯。如兼盜汗﹐佐以六味丸加五味子。前云大汗﹐無力﹐脈虛細遲﹐屬陽气虛弱﹐納黃柏﹑知母恐復損陽气﹐芍藥﹑茯苓恐導損陰气也。治者審之﹗若夏秋暑熱﹐因過用冷物茶水傷其內﹐又過取涼風傷其外﹐以致惡寒發熱﹐胸膈飽悶﹐飲食不進﹐或兼嘔吐﹑泄瀉﹐此內外俱傷寒冷也。

人參漧薑﹝炒紫色﹞濃朴﹝薑水炒﹞陳皮羌活枳實白茯苓﹝各一錢﹞白術﹝一錢五分﹞

甘艸﹝炙﹐五分﹞

上姜﹐水煎﹐食前溫服。

愚按前癥宜用此方﹐如未應﹐宜用藿香正气散。若內外已解﹐寒熱未退﹐或飲食不進﹐宜用六君子。

《保命集》云﹕霍亂屬陽明癥﹐宜用和中﹑平胃﹑建中湯輩﹐或四君子湯。脈浮﹐自汗﹐四君子加桂枝主之﹔脈浮﹐無汗﹐四君子加麻黃。吐利轉筋﹐脇下痛﹐脈弦者﹐木克土也﹐用平胃散加木瓜﹐或建中加柴胡﹑木瓜﹔吐利轉筋﹐腹痛﹐體重﹐脈沈而細﹐四君子加白芍藥﹑良姜。吐利﹐四肢拘急﹐脈沈而遲﹐屬少陰﹐四君加姜﹑附﹑濃朴﹔吐利﹐四肢厥冷﹐脈微緩﹐屬厥陰﹐建中加歸﹑附。吐利﹐頭痛而身熱﹐熱多欲飲水者﹐五苓散﹔寒多不欲水者﹐理中丸主之。元戎云﹕太陰癥霍亂者﹐理中加橘紅﹔下腹痛﹐手足逆冷﹐理中加熟附子﹔吐利後轉筋者﹐理中加火石膏一兩。

上捨徐民則﹐夏月入房及食冰果麵食﹐而患腹痛。余曰﹕此陰寒之癥也﹐急用附子理中湯以回陽。不信﹐別用二陳﹑枳實﹑黃連香薷飲之類而死。

進士劉華甫﹐夏月食生冷果品﹐患前癥﹐余用附子理中湯一鐘頓安。﹝凡方內用木瓜者﹐俱用砂器煎炒﹐惡鐵故也。余方仿此。﹞

若夏暑在途中﹐常服以壯元气﹑淸熱驅暑。服之免中暑﹑霍亂﹑泄瀉﹑痢疾等癥。

人參﹝一錢二分﹞白術﹝一錢五分﹞五味子﹝十粒﹐杵碎﹞麥門冬﹝去心﹞

白芍藥﹝炒﹞白茯苓﹝各一錢﹞知母﹝炒﹞陳皮香薷﹝各七分﹞黃芩﹝炒﹐三分﹞

甘艸﹝炙﹐五分﹞

上姜﹑水煎﹐食前溫服。

愚按前癥若人元气虛弱﹐宜用補中益气去柴胡﹑升麻﹐加麥門﹑五味﹐或少加炒黑黃柏。人參益气湯亦可用。

若遇勞倦辛苦﹐用力過多﹐卽服後方二﹑三服﹐免生內傷發熱之病。此方主於補气。

黃﹝一錢半﹐蜜炙﹞人參麥門冬﹝去心﹞陳皮﹝各一錢﹞白術﹝一錢﹞甘艸﹝炙﹐七分﹞

上姜﹑棗﹑水煎﹐食前溫服。勞倦甚﹐加熟附子四五分。

愚按前論開世俗之蒙﹐濟無窮之夭枉。納附子若素畏寒飲食者﹐尢宜用。若素喜寒飲食者﹐以肉桂或炮姜代之亦可。若因暑熱傷气﹐而四肢困倦﹐或手足麻木者﹐先用人參益气湯﹐後用補中益气湯。

若人過勞心思慮﹐損傷精神﹐頭眩目昏﹐心虛气短﹐卽服後方補血爲主。

人參﹝一錢﹞五味子﹝十五粒﹐杵﹞當歸﹝一錢﹐酒洗﹞麥門冬﹝去心﹐五分﹞白芍藥﹝炒﹐一錢﹞山梔子﹝炒﹐五分﹞茯神﹝去心﹐一錢﹞酸棗仁﹝炒﹐一錢﹞生地黃﹝酒洗﹐五分﹞

甘艸陳皮川芎﹝各五分﹞

上水煎服。

愚按前癥宜用此方﹐不宜多服。其麥門冬﹑芍藥﹑山梔﹑生地苦寒﹐恐復損脾气。若脾胃素虛熱而患前證﹐但以補中益气湯加麥門﹑五味亦可。若因饑渴勞役﹐或因誤行攻伐﹐以致气髙而喘﹐身熱而煩﹐或自汗﹐此爲陽气內傷﹐宜用補中益气湯。若因饑飽勞役﹐或因誤出汗﹐以致肌熱﹐大渴引飲﹐目赤面紅﹐脈洪大﹐按之如無﹐此爲血脫煩躁﹐宜用當歸補血湯。

卷之三

附滑伯仁先生《診家樞要》

脈者﹐气血之先也。气血盛則脈盛﹐气血衰則脈衰﹔气血熱則脈數﹐气血寒則脈遲﹔气血微則脈弱﹐气血平則脈治。又長人脈長﹔短人脈短﹔性急人脈急﹐性緩人脈緩。左大順男﹐右大順女。男子尺脈常弱﹐女子尺脈常盛。此皆其常也﹐反之者逆。

卷之三附滑伯仁先生《診家樞要》

左右手配臟腑部位

左手寸口﹐心﹑小腸脈所出﹔左關肝﹑膽脈所出﹐左尺腎﹑膀胱脈所出。﹝命門與腎脈通。﹞

右寸肺﹑大腸脈所出﹔右關脾﹑胃脈所出﹔右尺三焦﹑心包絡脈所出。

卷之三附滑伯仁先生《診家樞要》

五臟平脈

心脈浮大而散﹐肺脈浮澀而短﹐肝脈弦而長﹐脾脈緩而大﹐腎脈沈而軟滑。

心合血脈﹐心脈循血脈而行﹐持脈指法如六菽之重。按至血脈而得者爲浮﹐稍稍加力脈道粗者爲大﹐又稍加力脈道闊軟者爲散。

肺合皮毛﹐肺脈循皮毛而行﹐持脈指法如三菽之重。按至皮毛而得者爲浮﹐稍稍加力脈道不利爲澀﹐又稍加力不及本位曰短。

肝合筋﹐肝脈循筋而行﹐持脈指法如十二菽之重。按至筋而脈道如箏弦相似﹐稍加力脈道迢迢者爲長。

脾合肌肉﹐脾脈循肌肉而行﹐持脈指法如九菽之重。按至肌肉如微風輕柳梢之狀爲緩﹐次稍加力脈道惇實者爲大。

腎合骨﹐腎脈循骨而行﹐持脈指法按至骨上而得者爲沈﹐次重以按之脈道無力者爲軟﹐舉指來疾流利者爲滑。

凡此五臟平脈﹐要須察之久久成熟﹐一遇病脈﹐自然可曉。經曰﹕先識經脈﹐而後識病脈。此之謂也。

卷之三附滑伯仁先生《診家樞要》

四時平脈

春弦﹐夏洪﹐秋毛﹐冬石﹐長夏四季脈遲緩。

卷之三附滑伯仁先生《診家樞要》

呼吸浮沈定五臟脈

呼出心與肺﹐吸入腎與肝﹐呼吸之間﹐脾受谷味﹐其脈在中。心﹑肺俱浮﹐浮而大散者心﹐浮而短澀者肺﹔腎﹑肝俱沈﹐牢而長者肝﹐濡而來實者腎﹔脾爲中州﹐其脈在中。

卷之三附滑伯仁先生《診家樞要》

因指下輕重以定五臟

卽前所謂三菽﹑五菽之重也。

卷之三附滑伯仁先生《診家樞要》

三部所主﹝九候附﹞

寸爲陽﹐爲上部﹐主頭項以下至心胸之分也﹔關爲陰陽之中﹐爲中部﹐主臍腹肚脇之中也﹔尺爲陰﹐爲下部﹐主腰足脛股之分。凡此三部之中﹐每部又各有浮﹑中﹑沈三候﹐三而三之﹐爲九候也。浮主皮膚﹐候表及腑﹔中主肌肉﹐以候胃气﹔沈至筋骨﹐候裏及髒也。

卷之三附滑伯仁先生《診家樞要》

持脈

凡診脈之道﹐先須調平自己气息﹐男左女右﹐先以中指定得關位﹐卻齊下前﹑後二指。初輕按以消息之﹐次中按以消息之﹐次重按以消息之﹐然後自寸﹑關至尺逐部尋究。一呼一吸之間﹐要以脈行四至爲率﹐閏以太息﹐脈五至﹐爲平脈也。其有太過﹑不及﹐則爲病脈﹔看在何部﹐各以其部斷之。

凡診脈須要先識時脈。胃脈與腑臟平脈﹐然後及於病脈。時脈謂春三月六部中俱帶弦﹐夏三月俱帶洪﹐秋三月俱帶浮﹐冬三月俱帶沈。胃脈謂中按得之脈和緩。腑臟平脈已見前章。凡人腑臟脈旣平﹐胃脈和﹐又應時脈﹐乃無病者也﹐反此爲病。

凡診脈之際﹐人臂長則疏下指﹐臂短則密下指。三部之內﹐大小浮沈遲數同等﹐尺寸陰陽髙下相符﹐男女左右彊弱相應﹐四時之脈不相戾﹐命曰平人。其或一部之內獨大獨小﹑偏遲偏疾﹑左右彊弱之相反﹑四時男女之相背﹐皆病脈也。凡病之見在上曰上病﹐在下曰下病﹐左曰左病﹐右曰右病。左脈不和爲病在表﹐爲陽﹐主四肢﹔右脈不和爲病在裏﹐爲陰﹐主腹髒﹕以次推之。

凡取脈之道﹐理各不同﹔脈之形狀﹐又各非一。

凡脈之來﹐必不單至﹐必曰浮而弦﹑浮而數﹑沈而緊﹑沈而細之類﹐將何以別之﹖大抵提綱之要﹐不出浮﹑沈﹑遲﹑數﹑滑﹑澀之六脈也。浮﹑沈之脈﹐輕手﹑重手而取之也﹔遲﹑數之脈﹐以己之呼吸而取之也﹔滑﹑澀之脈﹐則察夫往來之形也。浮爲陽﹐輕手而得之也﹐而芤﹑洪﹑散﹑大﹑長﹑濡﹑弦﹐皆輕手而得之之類也﹔沈爲陰﹐重手而得之也﹐而伏﹑石﹑短﹑細﹑牢﹑實﹐皆重手得之之類也。遲者一息脈二至﹐而緩﹑結﹑微﹑弱皆遲之類也。或曰滑類乎數﹐澀類乎遲﹐何也﹖然脈𨿽似﹐而理則殊也。彼遲﹑數之脈﹐以呼吸察其至數之疏數﹐此滑﹑澀之脈﹐則以往來密察其形狀也。數爲熱﹐遲爲寒﹐滑爲血多气少﹐澀爲气多血少。所謂提綱不出乎六字者﹐蓋以其足以統夫表裏﹑陰陽﹑冷熱﹑虛實﹑風寒濕燥﹑臟腑气血也。浮爲陽﹐爲表﹐診爲風﹑爲虛﹔沈爲陰﹐爲裏﹐診爲濕﹑爲實﹐遲爲在髒﹐爲寒﹐爲冷﹔數爲在腑﹐爲熱﹐爲燥﹐滑爲血有餘﹔澀爲气獨滯也。人一身之變﹐不越乎此。能於是六脈之中以求之﹐則疾在人者﹐莫能逃焉。

持脈之要有三﹕曰舉﹐曰按﹐曰尋。輕手循之曰舉﹐重手取之曰按﹐不輕不重委曲求之曰尋。初持脈﹐輕手候之﹐脈見皮膚之間者﹐陽也﹐腑也﹐亦心。肺之應也﹔重手得之﹐脈附於肉下者﹐陰也﹐髒也﹐亦肝﹑腎之應也﹔不輕不重中而取之﹐其脈應於血肉之間者﹐陰陽相適沖和之應﹐脾﹑胃之候也。若浮﹑中﹑沈之不見﹐則委曲而求之。若隱若見﹐則陰陽伏匿之脈也。三部皆然。

察脈須識上下﹑來去﹑至止六字﹐不明此六字﹐則陰陽虛實不別也。上者爲陽﹐來者爲陽﹐至者爲陽﹔下者爲陰﹐去者爲陰﹐止者爲陰也。上者自尺部上於寸口﹐陽生於陰也﹔下者自寸口下於尺部﹐陰生於陽也。來者自骨肉之分而出於皮膚之際﹐气之升也﹔去者自皮膚之際而還於骨肉之分﹐气之降也。應曰至﹐息曰止也。

明脈須辧表裏﹑虛實四字。表﹐陽也﹐腑也﹐凡六淫之邪襲於經絡﹐而未入於胃腑及髒者﹐皆屬於表也﹔裏﹐陰也﹐髒也﹐凡七情之气郁於心腹之內不能越散﹐飲食五味之傷流於腑臟之間不能通泄﹐皆屬於裏也﹔虛者﹐元气之自虛﹐精神耗散﹐气力衰竭也﹔實者﹐邪气之實﹐由正气本虛邪得乘之﹐非元气之自實也。故虛者補其正气﹐實者瀉其邪气。經曰所謂邪气盛則實﹐精气奪則虛。此大法也。

凡脈之至﹐在筋肉之上﹐出於皮膚之間者﹐陽也﹐腑也﹔行於肌肉之下者﹐陰也﹐髒也。若短小而見於皮膚之間者﹐陰乘陽也﹔洪大而見於肌肉之下﹐陽乘陰也。寸尺皆然。

卷之三附滑伯仁先生《診家樞要》

脈貴有神

東垣云﹕不病之脈﹐不求其神﹐而神無不在也﹔有病之脈﹐則當求其神之有無。謂如六數﹑七極﹐熱也﹐脈中﹝此中字浮中沈之有﹞有力﹝言有胃气﹞卽有神矣﹐爲泄其熱﹔三遲﹑二敗﹐寒也﹐脈中有力﹝說並如上﹞卽有神矣﹐爲去其寒。若數極﹑遲敗中﹐不復有力﹐爲無神也﹐將何所恃耶﹖苟不知此﹐而遽泄之﹑去之﹐神將何以根據而主耶﹖故經曰﹕脈者气血之先﹐气血者人之神也。善夫﹗

卷之三附滑伯仁先生《診家樞要》

脈陰陽類成

浮﹐不沈也。按之不足﹐輕舉有餘﹐滿指浮上曰浮。爲風虛動之候﹐爲脹﹐爲風﹐爲痞﹐爲滿不食﹐爲表熱﹐爲喘。浮大﹐傷風鼻塞。浮滑疾﹐爲宿食。浮滑﹐爲飲。左寸浮主傷風發熱﹐頭疼目眩及風痰﹐浮而虛遲﹐心气不足﹐心神不安﹐浮散心气耗﹐虛煩﹐浮而洪數心經熱﹔關浮﹐腹脹﹐浮而數風熱入肝經﹐浮而促怒气傷肝﹐心胸逆滿﹐浮大胸脇脹滿﹐尺浮膀胱風熱﹐小便赤澀﹐浮大而芤男子小便血﹐婦人崩帶﹐浮而遲冷疝臍下痛。右寸浮肺感風寒﹐咳喘﹐淸涕﹐自汗﹐體倦﹐浮而洪﹐肺熱而咳﹐浮而遲肺寒喘嗽﹔關浮脾虛中滿不食﹐浮大而澀爲宿食﹐浮而遲脾胃虛﹐尺浮風邪客下焦﹐大便祕﹐浮而虛元气不足﹐浮而數下焦風熱﹐大便祕。

沈﹐不浮也。輕手不見﹐重手乃得﹐爲陰逆陽郁之候﹐爲實﹐爲寒﹐爲气﹐爲水﹐爲停飲﹐爲瘕﹐爲脇脹﹐爲厥逆﹐爲洞泄。沈細爲少气﹐沈遲爲痼冷﹐沈滑爲宿食﹐沈伏爲霍亂。沈而數內熱﹐沈而遲內寒﹐沈而弦心腹冷痛。左寸沈心內寒邪爲痛﹐胸中寒飲脇疼﹔關沈伏寒在經﹐兩脇刺痛﹐沈弦癖內痛﹔尺沈腎臟感寒﹐腰背冷痛﹐小便濁而頻﹐男爲精冷﹐女爲血結﹐沈而細﹐脛酸陰癢﹐溺有餘瀝。右寸沈肺冷寒痰停蓄﹐虛喘少气﹐沈而緊滑咳嗽﹐沈細而滑﹐骨蒸寒熱﹐皮毛焦漧﹔關沈胃中寒積﹐中滿吞酸﹔沈緊懸飲﹔尺沈病水﹐腰腳疼﹐沈細下利﹐又爲小便滑﹐臍下冷痛。

遲﹐不及也。以至數言之﹐呼吸之間﹐脈僅三至﹐減於平脈一至也。爲陰盛陽虧之候﹐爲寒﹐爲不足。浮而遲﹐表有寒﹔沈而遲﹐裏有寒。居寸爲气不足﹐居尺爲血不足。气寒則縮﹐血寒則凝也。左寸遲心上寒﹐精神多慘﹔關遲筋寒急﹐手足冷﹐脇下痛﹔尺遲腎虛便濁﹐女人不月。右寸遲肺感寒﹐冷痰气短﹔關遲中焦寒及脾胃傷冷物﹐不食﹐沈遲爲積﹔尺遲爲髒寒泄瀉﹐少腹冷痛﹐腰腳重。

數﹐太過也。一息六至﹐過平脈兩至也。爲煩滿。

上爲頭疼﹑上熱﹔中爲脾熱口臭﹑胃煩﹑嘔逆﹔右爲頰熱﹑目赤﹔左下爲小便黃赤﹑大便祕澀。浮數表有熱﹐沈數里有熱。

虛﹐不實也。散大而軟﹐舉按豁然﹐不能自固﹐气血俱虛之診也。爲暑﹐爲虛煩﹑多汗﹐爲恍惚﹑多驚﹐爲小兒驚風。

實﹐不虛也。按舉不絕﹐逼逼而長﹐動而有力﹐不疾不遲。爲三焦气滿之候﹐爲嘔﹐爲痛﹐爲气塞﹐爲食積﹐爲气聚﹐爲痢﹐爲伏陽在內。左寸實心中積熱﹐口舌瘡﹐咽痛﹐實大頭面熱風﹐煩躁體疼﹐面赤﹔關實腹脇痛﹐滿實而浮大肝盛﹐目暗赤痛﹔尺實少腹痛﹐小便澀﹐實而滑淋瀝﹑莖痛﹑溺赤﹐實大膀胱熱溺難﹐實而緊腰痛。右寸實胸中熱﹐痰嗽煩滿﹐實而浮肺熱﹐咽燥痛﹐喘咳气壅﹔關實伏陽蒸內﹐脾虛食少﹐胃气滯﹐實而浮脾熱消中﹐善饑﹐口漧﹐勞倦﹔尺實臍下痛﹐便難﹐或時下痢。

洪﹐大而實也。舉按有餘﹐來至大而去且長﹐騰上滿指。爲榮絡大熱﹐血气燔灼之候﹐爲表裏皆熱﹐爲煩﹐爲咽漧﹐爲大小便不通。左寸洪心經積熱﹐眼赤﹐口瘡﹐頭痛﹐內煩﹔關洪肝熱及身痛﹐四肢浮熱﹔尺洪膀胱熱﹐小便赤澀。右寸洪肺熱毛焦﹐唾粘咽漧﹐洪而緊喘急﹔關洪胃熱﹐反胃﹐嘔吐﹐口漧﹐洪而緊爲脹﹔尺洪腹滿﹐大便難﹐或下血。

微﹐不顯也。依稀輕細﹐若有若無。爲血气俱虛之候﹐爲虛弱﹐爲泄﹐爲虛汗﹐爲崩漏敗血不止﹐爲少气。浮而微者﹐陽不足﹐必身惡寒﹔沈而微者﹐陰不足﹐主髒寒下利。左寸微心虛憂惕﹐榮血不足﹔關微四肢惡寒拘急﹔尺微敗血不止﹐男爲傷精尿血﹐女爲崩帶。右寸微上焦寒痞﹐冷痰不化﹐中寒少气﹔關微胃寒气脹﹐食不化﹐脾虛噫气﹐心腹冷痛﹔尺微髒寒泄瀉﹐臍下冷痛。

弦﹐按之不移﹐舉之應手﹐端直如絲弦。爲血气收斂﹐爲陽中伏陰﹐或經絡間爲寒所入﹐爲痛﹐爲瘧﹐爲拘急﹐爲寒熱﹐爲血虛盜汗﹐爲寒凝气結﹐爲冷痺﹐爲疝﹐爲飲﹐爲勞倦。弦數爲勞瘧﹐雙弦脇急痛﹐弦長爲積。左寸弦頭疼﹐心惕﹐勞傷﹐盜汗﹐乏力﹔關弦脇肋痛﹐癖﹐弦緊爲疝瘕﹐爲瘀血﹐弦小寒癖﹔尺弦少腹痛﹐弦滑腰腳痛。右寸弦肺受寒咳嗽﹐胸中有寒痰﹔關弦脾胃傷冷﹐宿食不化﹐心腹冷痛﹐又爲飲﹔尺弦臍下急痛不安﹐下焦停水。

緩﹐不逮也。往來迂緩﹐呼吸徐徐﹐以气血向衰﹐故脈體爲之徐緩爾﹗爲風﹐爲虛﹐爲痺﹐爲弱﹐爲痛。在上爲項彊﹐在下爲腳弱。浮緩爲風﹐沈緩血气虛﹐左寸緩心气不足﹐怔忡多忘﹐亦主項背急痛﹔關緩風虛眩暈﹐腹脇气結﹔尺緩腎虛冷﹐小便數﹐女人月事多。右寸緩肺气浮﹐言語气短﹔關緩胃弱气虛﹐浮緩脾气虛弱。不沈不浮從容和緩﹐乃脾家本脈也﹔尺緩下寒腳弱﹐風气祕滯﹐浮緩腸風泄瀉﹐沈緩小腹感冷。

滑﹐不澀也。往來流利﹐如珠走盤﹐不進不退﹐爲血實气壅之候﹐蓋血不勝於气也。爲嘔吐﹐爲痰逆﹐爲宿食﹐爲經閉。滑而不斷經不閉﹐其斷者經閉。上爲吐逆﹐下爲气結﹐滑數爲結熱。左寸滑心熱﹐滑而實大心驚舌彊﹔關滑肝熱﹐頭目爲患﹔尺滑小便淋瀝﹐尿赤﹐莖中痛。右寸滑痰飲嘔逆﹐滑而實肺熱毛髮焦﹐膈壅咽漧﹐痰嗽﹐頭目昏﹐涕唾粘﹔關滑脾熱口臭及宿食不化吐逆﹐滑實胃熱﹔尺滑因相火炎而引飲多﹐臍冷腹鳴﹐或時下利﹐婦人主血實气壅﹐月事不通﹐若和滑爲孕。

澀﹐不滑也。虛細而遲﹐往來極難﹐參伍不調﹐如雨沾沙﹐如輕刀刮竹然。爲气多血少之候﹐爲少血﹐爲亡汗﹐爲血痺痛﹐爲傷精﹐女人有孕爲胎痛﹐無孕爲敗血病。左寸澀心神虛耗不安及冷气心痛﹔關澀肝虛血散﹐肋脹脇滿身痛﹔尺澀男子傷精及疝﹐女人月事虛敗﹐若有孕主胎漏。右寸澀榮衛不和﹐上焦冷痞﹐气短﹐臂痛﹔關澀脾弱不食﹐胃冷而嘔﹔尺澀大便澀﹐津液不足﹐小腹寒﹐足脛逆冷。﹝經云﹕滑者傷熱﹐澀者中霧露金革。﹞

長﹐不短也。指下有餘﹐而過於本位﹐气血皆有餘也。爲陽毒內蘊﹐三焦煩郁﹐爲壯熱。

短﹐不長也。兩頭無中間有﹐不及本位﹐气不足以前導其血也。爲陰中伏陽﹐爲三焦气壅﹐爲宿食不消。

大﹐不小也。浮取之若洪而浮﹐沈取之大而無力。爲血虛气不能相入也。經曰﹕大則病進。

小﹐不大也。浮沈取之悉皆損小。在陽爲陽不足﹐在陰爲陰不足﹔前大後小﹐則頭疼﹑目眩﹔前小後大﹐則胸滿﹑短气。

緊﹐有力而不緩也。其來勁急﹐按之長﹐舉之若牽繩轉索之狀。爲邪風激搏﹐伏於榮衛之間﹐爲痛﹐爲寒。浮緊爲傷寒身疼﹔沈緊爲腹中有寒﹐爲風癇。左寸緊頭熱目痛項彊﹐緊而沈心中气逆冷痛﹔關緊心腹滿痛﹐脇痛肋急﹐緊而盛傷寒渾身痛﹐緊而實癖﹔尺緊腰腳臍下痛﹐小便難。右寸緊鼻塞膈壅﹐緊而沈滑肺實咳嗽﹔關緊腹痛吐逆﹐緊盛腹脹傷食﹔尺緊下焦築痛。

弱﹐不盛也。極沈細而軟﹐怏怏不前﹐按之欲絕未絕﹐舉之卽無。由精气不足﹐故脈息痿弱而不振也。爲元气虧耗﹐爲痿弱不前﹐爲痼冷﹐爲哄熱﹐爲泄精﹐爲虛汗。老得之順﹐壯得之逆。左寸弱陽虛﹐心悸自汗﹔關弱筋痿無力﹐婦人主產後客風面腫﹔尺弱小便數﹐腎虛耳聾﹐骨肉酸痛。右寸弱身冷多寒﹐胸中短气﹔關弱脾胃虛食不化﹔尺弱下焦冷痛﹐大便滑。

動﹐其狀如大豆厥厥動搖﹐尋之有﹐舉之無﹔不往不來﹐不離其處﹐多於關部見之。動爲痛﹐爲驚﹐爲虛勞體痛﹐爲崩脫﹐爲泄痢。陽動則汗出﹐陰動則發熱。

伏﹐不見也。輕手取之絕不可見﹐重取之附著於骨。爲陰陽潛伏關膈閉塞之候﹐爲積聚﹐爲瘕疝﹐爲食不消﹐爲霍亂﹐爲水气﹐爲榮衛气閉而厥逆。關前得之爲陽伏﹐關後得之爲陰伏。左寸伏心气不足﹐神不守常﹐沈憂抑鬱﹔關伏血冷﹐腰腳痛及脇下有寒气﹔尺伏腎寒精虛﹐疝瘕寒痛。右寸伏胸中气滯﹐寒痰冷積﹔關伏中脘積塊作痛及脾有停滯﹔尺伏臍下冷痛﹐下焦虛寒﹐腹中痼冷。

促﹐陽脈之極也。脈來數﹐時一止復來者曰促。陽獨盛而陰不能相和也﹐或怒逆上亦令脈促。促爲气湧﹐爲狂悶﹐爲瘀血發狂﹐又爲气﹐爲血﹐爲飲﹐爲食﹐爲痰。蓋先以气熱脈數五者﹐或一有畱滯乎其間﹐則因之而爲促。非惡脈也﹐𨿽然﹐加卽死﹐退卽生﹐亦可畏哉﹗結﹐陰脈之極也。脈來緩﹐時一止復來者曰結。陰獨盛而陽不能相入也。爲結﹐爲積聚﹐爲七情所郁。浮結爲寒邪滯經﹐沈結爲積气在內﹐又爲气﹐爲血﹐爲飲﹐爲痰。蓋先以气寒脈緩而五者﹐或一有畱滯於其間﹐則因而爲結。故張長沙謂結﹑促皆病脈。

芤﹐浮大而軟﹐尋之中空傍實﹐傍有中無﹐診在浮舉重按之間﹐爲失血之候。大抵气有餘血不足﹐血不能統气﹐故虛而大若芤之狀也。左寸芤主心血妄行﹐爲吐爲衄﹔關芤主脇間血气痛﹐或腹中瘀血﹐亦爲吐血目暗﹔尺芤小便血﹐女人月事爲病。右寸芤胸中積血﹐爲衄﹐爲嘔﹔關芤腸癰瘀血及嘔血不食﹔尺芤大便血。又云前大後細﹐脫血也﹐非芤而何﹖革﹐沈伏實大﹐如按鼓皮曰革。气血虛寒﹐革易常度也。婦人則半產漏下﹐男子則亡血失精﹐又爲中風﹑寒濕之診。

濡﹐無力也。虛軟無力﹐應手散細﹐如綿絮之浮水中﹐輕手乍來﹐重手卻去。爲气血俱不足之候﹐爲少气﹐爲無血﹐爲疲損﹐爲自汗﹐爲下冷﹐爲痺。左寸濡心虛易驚﹐盜汗﹐短气﹔關濡榮衛不和﹐精神離散﹐體虛少力﹔尺濡男爲傷精﹐女爲脫血﹐小便數﹐自汗多。右寸濡關熱憎寒﹐气乏體虛﹔關濡脾軟不化物﹐胃虛不進食﹔尺濡下元冷憊﹐腸虛泄瀉。

牢﹐堅牢也。沈而有力﹐動而不移。爲裏實表虛﹐關中气促﹐爲勞傷痿極。大抵其脈近乎無胃气者﹐故諸家皆爲危殆之脈﹐云亦主骨間疼痛﹐气居於表。

疾﹐盛也。快於數爲疾﹐呼吸之間脈七至﹐熱極之脈也。在陽猶可﹐在陰爲逆。

細﹐微眇也。指下尋之﹐往來微細如綫。蓋血冷气虛﹐不足以充故也。爲元气不足﹐乏力無精﹐內外俱冷﹐痿弱洞泄﹐爲憂勞過度﹐爲傷濕﹐爲積﹐爲痛在內及在下。

代﹐更代也。動而中止﹐不能自還﹐因而復動﹐由是復止﹐尋之良久﹐乃復彊起爲代。主形容羸瘦﹐口不能言。若不因病而人羸瘦﹐其脈代止﹐是一臟無气﹐它髒代之﹐眞危亡之兆也。若因病而气血驟損﹐以至元气不續﹐或風家﹑痛家脈見止代﹐只爲病脈。故傷寒家亦有心悸而脈代者﹐腹心痛亦有結澀止代不勻者﹐勿以爲凶。蓋凡痛之脈﹐不可準也。又妊娠或有脈代者﹐此必三月餘之胎也﹐亦無慮焉。

散﹐不聚也。有陽無陰﹐按之滿指﹐散而不聚﹐來去不明﹐漫無根柢。爲气血耗散﹐腑臟气絕。在病脈主虛陽不斂﹐又主心气不足﹐大抵非佳脈也。

卷之四

風癥

問﹕左手臂攣縮﹐不能伸舉﹐手指拳縮﹐肩背重墜﹐有似筋牽引作痛﹐伸縮間骨節處筋作痛﹐左足大指﹑中指常欲反張難屈﹐左手指掌時常作麻﹐指縫近掌處但覺有物夾於其間﹐左足底近前髙突處如腫硬急脹﹐摸之無形﹐步履時只多如一氈墊者﹐語言短澀﹐拜起頭暈﹐口眼斜﹐舌根痰纏﹐胸膈痰礙﹐咽中有痰核﹐左肋下有痰核﹐不時打寒噤﹐嚏噴﹑呵欠便牽動手足之病﹐左耳﹑左面﹑左體使手或粗衣摸擦﹐則皮膚痛﹐左腮﹑左項﹑左脇肋皆時常木而急﹐如有物粘貼其上﹐左體或頭項或手足作癢﹐左眼時常淚流凝不幹﹐左口角似寬縱﹐左面上似虫蟻遊行﹐被風吹襲﹐左鼻孔淸涕出﹐卽打嚏噴等癥。

答﹕大經小絡貫串一身謂之脈。脈者﹐血之隧道也。血隨气行﹐周流無停。筋者﹐周布四肢﹐百節絡聯而束縛之。此屬肝木得血以養之﹐則和柔緩而不急。脈皆起於手足指端﹐故十二經皆以手足名之﹐而筋則無處無之。皮毛者﹐屬肺﹐主外﹐而易於感冒。人身之血行於脈絡﹐而外充於皮毛﹐滲透肌肉﹐滋養筋骨﹐故百體和﹐運動無礙。若气滯則血滯﹐气逆則血逆﹐得熱則瘀濁﹐得寒則凝泣﹐衰耗則營運不周﹐滲透不徧﹐而外邪易侵矣。津液者﹐血之餘﹐行乎脈外﹐流通一身﹐如天之淸露。若血濁气滯﹐則凝聚而爲痰。痰乃津液之變﹐如天之露也。故云痰徧身上下無處不到﹐蓋卽津液之在周身者。津液生於脾胃﹐水谷所乘﹐濁則爲痰﹐故痰生於脾土也。所以古人論中風偏枯﹑麻木﹑酸痛﹑不舉諸癥﹐以血虛﹑死血﹑痰飲爲言﹐是論其致病之根源。至其得病﹐則必有所感觸﹐或因風﹐或因寒﹐或因濕﹐或因酒﹐或因七情﹐或勞力﹑勞心﹑房勞汗出﹐因感風寒濕气﹐遂成此病。此血病﹑痰病爲本﹐而外邪爲標。其病中於皮毛﹑血脈﹑經絡﹑肌肉﹑筋骨之間﹐而未入臟腑。故邪在皮毛﹑肌肉﹐則不知痛癢﹐麻木不仁﹐如有一物重貼於其上﹐或如虫遊行﹐或灑灑寒栗﹐或腫脹﹐或自汗﹐遇熱則或癢﹐遇陰虛則沈重酸痛﹔邪入血脈﹑經絡﹐則手足指掌肩背腰膝重硬不遂﹐難於屈伸舉動﹐或走注疼痛。所陳諸癥﹐皆外自皮毛以至筋骨之病。凡脈所經所絡﹐筋所會所結﹐血气津液所行之處﹐皆凝滯郁遏不得流通而致然也﹐亦何必一一彊度某病屬某經﹑某病屬某髒﹐而雜治之哉﹗若邪入臟腑﹐則爲危病﹐而難於用藥﹐東垣書論之明矣。經云﹕知其要者﹐一言而終﹔不知其要﹐流散無窮。此之謂也。

愚按《難經》曰﹕邪在气﹐气爲是動﹔邪在血﹐血爲所生病。經云﹕陽之气﹐以天地之疾風名之。此風非外來風邪﹐乃本气病也。故諸方多言皆由气體虛弱﹑榮衛失調﹐或七情過度﹐以致眞气耗散﹐腠理不密﹐邪气乘虛而入及其中也。然左半體者﹐肝腎所居之地﹔肝主筋﹐腎主骨﹐肝藏血﹐腎藏精﹔精血枯槁﹐不能滋養﹐故筋骨偏廢而不用也。河間曰﹕風病多因熱甚。俗云風者﹐言末而忘其本也。經云﹕汗出偏沮﹐使人偏枯。如樹木一枝津液不到﹐則此枝枯槁﹐被風所害。由此觀之﹐實因肝腎二經精血枯槁之所致也。前癥云云﹐亦當察其形癥﹐審其兼變而治之﹐尢不可泥執於風。經曰﹕三陰三陽發病爲偏枯痿易﹐四肢不舉﹐亦未嘗必指於風也。其眞中者﹐當辧其中髒中腑而治之。眼瞀者﹐中於肝﹔舌不能言者﹐中於心﹔唇緩﹑便祕者﹐中於脾﹔鼻塞者﹐中於肺﹔耳聾者﹐中於腎。此五者病深﹐多爲難治。中血脈者﹐外無六經之形癥﹐內無便溺之阻隔﹐肢不能舉﹐口不能言﹐用大秦艽湯主之。中腑者﹐多兼中髒。如左關脈浮弦﹐面目靑﹐左脇偏痛﹐筋脈拘急﹐目﹐頭目眩﹐手足不收﹐坐踞不得﹐此中膽兼中肝也﹐用犀角散之類。如左寸脈浮洪﹐面赤﹐汗多﹐惡風﹐心神顚倒﹐言語謇澀﹐舌彊﹐口漧﹐忪悸恍惚﹐此中小腸兼中心也﹐用麻黃散之類。如右關脈浮緩或浮大﹐面唇黃﹐汗多﹐惡風﹐口歪﹐語澀﹐身重﹐怠惰嗜臥﹐肌膚不仁﹐皮肉動﹐腹脹不食﹐此中胃兼中脾也﹐用防風散之類。如右寸脈浮澀而短﹐必鼻流淸涕﹐多喘﹐胸中冒悶﹐短气﹐自汗﹐聲嘶﹐四肢痿弱﹐此中大腸兼中肺也﹐用五味子湯之類。如左尺脈浮滑﹐面目黧黑﹐腰脊痛引小腹﹐不能俯仰﹐兩耳虛鳴﹐骨節疼痛﹐足痿﹐善恐﹐此中膀胱兼中腎也﹐用獨活散之類。此皆言眞中風之癥治也。其間亦有气血之分焉。气虛而中者﹐右手足不仁﹐用六君子湯加鉤藤﹑薑汁﹑竹瀝﹔血虛而中者﹐左手足不仁﹐用四物湯加鉤藤﹑竹瀝﹑薑汁﹔气血俱虛而中者﹐左右手足皆不仁﹐用八珍湯加鉤藤﹑薑汁﹑竹瀝。

其與中風相類者﹐不可不別。如中於寒﹐謂冬月卒中寒气﹐昏冒﹐口噤﹐肢攣﹐惡寒﹐脈浮緊﹐用麻黃﹑桂枝﹑理中湯之類﹔中於暑﹐謂夏月卒冒炎暑﹐昏冒﹐痿厥﹐吐瀉﹐喘滿﹐用十味香薷飲之類﹔中於濕﹐丹溪所謂因濕土生痰﹐痰生熱﹐熱生風也﹐用淸燥湯之類加竹瀝﹑薑汁。因於火者﹐河間謂五志過極﹐火盛水衰﹐熱气怫郁﹐昏冒而卒僕也﹐用六味丸﹑四君子湯﹑獨參湯之類﹔內有恚怒傷肝﹐陰火上炎者﹐用小柴胡湯之類﹔中於气者﹐由七情過極﹐气厥昏冒﹐或牙關緊急﹐用蘇合香丸之類﹔食厥者﹐過於飲食﹐胃气不能營運﹐故昏冒也﹐用六君子加木香﹔勞傷者﹐過於勞役﹐耗損元气﹐脾胃虛衰﹐不任風寒﹐故昏冒也﹐用補中益气湯﹔房勞者﹐因腎虛耗﹐气不歸源﹐故昏冒也﹐用六味丸。此皆類於中風者也。

夫中風者﹐《內經》主於風﹐此眞中風也。若河間主於火﹐東垣主於气﹐丹溪主於濕﹐皆是因火因气因濕而爲暴病暴死之癥類中風﹐而非眞中風也。治者審之﹗卒中昏憒﹐口眼歪斜﹐痰气上湧﹐咽喉有聲﹐六脈沈伏﹐此眞气虛而風邪所乘﹐以三生飲一兩﹐加人參一兩﹐煎服卽蘇。若遺尿﹐手撒﹐口開﹐鼾睡﹐爲不治﹐用前藥亦有得生者。三生飲乃行經絡﹑治寒痰之藥﹐有斬關奪旗之功﹐每服必用人參兩許﹐以祛其邪而補助眞气。否則不惟無益﹐適足以取敗矣。觀先哲用附﹑參附等湯﹐其義可見。

大尹劉孟春﹐素有痰﹐兩臂頑麻﹐兩目流淚﹐服祛風化痰藥﹐痰愈甚﹐臂反痛不能伸﹐手指俱攣。余曰﹕麻屬气虛﹐誤服前藥﹐肝火熾盛﹐肝血漧涸﹐筋無所養﹐虛而攣耳﹗當補脾肺﹑滋腎水﹐則風自息﹑熱自退﹑痰自淸。遂用六味地黃丸﹑補中益气湯﹐不三月而痊。

一儒者﹐素勤苦﹐惡風寒﹐鼻流淸涕﹐寒噤﹐噴嚏﹐屬脾肺气虛﹐反服祛風之藥﹐肢體麻倦﹐痰涎自出﹐殊類風癥。余以爲風劑耗散元气﹐陰火乘其土位﹐以補中益气湯加麥門﹑五味子治之而愈。

舉人於尙之﹐素腎虛積勞﹐足痿不能步履﹐後舌喑不能言﹐面色黧黑。余謂腎气虛寒﹐不能運及所發﹐用地黃飲子治之而愈。後不愼調攝而復作﹐或用牛黃淸心丸之類﹐發熱痰甚﹐誠似中風﹐用祛風化痰之類﹐小便祕澀﹐口舌漧燥﹐仍用前飲及加減八味丸漸愈﹐又用補中益气湯而痊。

一膏粱之人﹐素不愼起居﹐忽失音不能語﹐神思昏憒﹐痰涎上湧。余謂河間云﹕夫喑屬腎經虛寒﹐其气厥不至。《醫學綱目》云﹕少陰气至則嚙舌﹐少陽气至則嚙頰。今失音﹐腎气不能上接淸陽之气也。不信﹐仍用風藥﹐後嚙舌﹐始信餘言。先用地黃飲子及六味地黃丸而愈。

儀部袁補之﹐患前癥﹐不信餘言﹐數服祛痰之劑﹐後嚙舌而歿。

一男子﹐體肥善飲﹐舌本彊﹐語澀﹐痰壅﹐口眼歪斜﹐肢體不遂。余謂脾虛濕熱痰涎所致﹐用六君子﹑煨漧葛﹑山梔﹑神曲而愈。

外舅年六十餘﹐素善飲﹐兩臂作痛。余曰﹕此脾虛有濕也。不信﹐恪服祛風治痰之藥﹐更加麻木﹐發熱﹐體軟﹐痰壅﹐腿膝拘痛﹐口噤﹐語澀﹐頭目暈重﹐口角寬縱﹐痰涎流出﹐兩月後徧身如虫行﹐搔起白屑﹐始信。余曰﹕臂麻體軟﹐脾無用也﹔痰涎湧出﹐脾不能攝也﹔口斜語澀﹐脾气傷也﹔頭目暈重﹐脾气不升也﹔癢起白屑﹐脾气不能營也。遂用補中益气湯加神曲﹑半夏﹑茯苓﹐三十餘劑諸癥悉愈﹔又用參術膏而痊。

一男子﹐元气素弱﹐或頭目眩暈﹐或肢體倦熱﹐仲夏因勞役﹐飲食不時﹐兩手麻木﹐肢體倦怠。余以爲暑熱傷元气﹐用人參益气湯而愈。

一男子﹐卒中﹐口眼歪斜﹐言語不出﹐惡見風寒﹐四肢拘急﹐脈浮而緊。此屬脾胃受癥﹐故舌本彊而不能言﹐用秦艽升麻湯治之稍愈﹐乃以補中益气湯加山梔治之而痊。

一婦人﹐懷抱鬱結﹐筋攣骨痛﹐喉間似有一核﹐服烏藥順气等藥﹐口眼歪斜﹐臂難伸舉﹐痰涎愈多﹐內熱晡熱﹐食少﹐體倦。余以郁火傷脾﹐血燥生風﹐用加味歸脾湯加丹皮﹑山梔二十餘劑﹐形體漸健﹐飲食漸加﹔又用加味逍遙散十餘劑﹐痰熱少退﹐喉核少消﹔更用升陽益胃湯數劑﹐諸癥漸愈﹐但臂不能伸﹐此肝經血少而筋攣耳﹐用地黃丸而愈。

一產婦﹐兩手麻木﹐服愈風丹﹑天麻丸﹐徧身皆麻﹐神思倦怠﹐晡熱作渴﹐自汗盜汗。余謂气血俱虛﹐用十全大補湯數劑﹐諸癥悉退﹐又數劑而全愈﹐但內熱﹐用加味逍遙散而痊。

一產婦﹐筋攣臂軟﹐肌肉抽掣﹐皆屬气血虛﹐用十全大補湯而痊。

問﹕兩腿自膝以下﹐或時內熱﹐或骨中覺熱﹐或有一點酸痛熱者何﹖答﹕此血熱也。但是風病﹐其血必熱﹔惟其血熱﹐故風寒之气一襲之﹐則外寒束內熱而爲痛。丹溪論痛風﹐謂血熱得寒﹐污濁凝滯﹐所以作痛。遇夜痛甚﹐行於陰也﹔遇風雨陰寒痛甚﹐寒濕勝也。又風病必血燥﹐風木生火﹐故血熱而燥。

愚按前論最爲切當。臨川陳先生云﹕醫風先醫血﹐血行風自滅。蓋肝藏血而主風﹐又肝气爲陽爲火﹐肝血爲陰爲水。若肝火旺則肝血必虛﹐故凡風病多因肝經風火爲患﹐當推五臟相勝相生﹐以益其血。經云﹕腎藏精而主骨﹐故腎虛者則骨中熱﹐或湧泉穴﹐或兩脛﹑兩足內熱﹐多患骨痿﹐以致不起﹐屬足三陰虧損之虛熱耳﹗滋其化源﹐庶可保其生也。

僉憲髙如齋﹐兩腿逸則筋緩痿軟而無力﹐勞則作痛如鍼刺﹐脈洪數而有力。余曰﹕此腎肝陰虛火之象也﹐用六味地黃丸而愈。

知州韓廷儀﹐先患風癥﹐用疏風﹑化痰﹑養血之藥而痊。其腿膝骨內發熱作痛﹐服十味固本丸﹑天麻丸益甚﹐兩尺脈數而無力。余以爲腎水虛不能生肝木﹐虛火內動而作﹐非風邪所致也。不信﹐又服羌活愈風丹之類﹐四肢痿軟﹐徧身麻木﹐痰涎上湧﹐神思不淸。余曰﹕皆脾气虧損﹐不能營養周身﹐又不能攝涎歸源。先用六君子加芎﹑歸﹑木香數劑﹐壯其脾气以攝涎歸源﹔又以八珍湯數劑﹐以助五臟生化之气﹐以榮養周身﹐而諸證漸愈。乃朝以補中益气湯培養脾肺﹐夕以六味地黃丸滋補肝腎﹐如此三月餘而安。

一婦人﹐因怒患痰厥而蘇﹐左手臂不能伸﹐手指麻木﹐口眼斜﹐痰气上攻﹐兩腿骨熱﹐或骨中酸痛﹐服烏藥順气散之類﹐諸癥益甚﹐不時昏憒﹐更加內熱晡熱。余以爲肝經血虛﹐內熱生風﹐前藥復耗肝血﹐虛火熾盛而益甚也。先以柴胡梔子散﹐調養肝經气血﹔數日後用八珍湯加鉤藤鉤散﹐諸癥稍愈﹔又用加減八味丸料﹐少加酒炒黃柏﹑知母黑色者數劑﹐諸證頓退﹔乃服八珍湯﹑柴胡梔子散﹐半載而痊。後勞役卽有復作之意﹐服柴胡梔子散隨安。

問﹕有醫教以四物湯﹑二陳湯間服﹐後惑於南星﹑半夏不可輕服之言﹐二陳通不入口﹐專用四物﹐而痰藥亦少用﹐枳術丸可專服否﹖答﹕此少瘥耳。用血藥而無行痰﹑開經絡﹑達肌表之藥以佐之﹐血藥屬陰﹐性頗凝滯﹐焉能流通經絡﹑驅逐病邪以成功也﹗故古人以烏頭爲半身不遂行經絡者此也。蓋風疾原於血虛血熱挾火與痰﹐經絡肌表之間病根在矣﹐後因感冒涼風寒气﹐或因過飲助痰火﹐或因惱怒逆肝气﹐遂成半身不遂之癥。世謂之風病﹐其病成於肌表皮毛筋骨經絡之間﹐未入五臟六腑﹐故治之亦兼在外﹐而不專於內。若只用四物湯﹐是專補內也。此病之痰亦在經絡﹐若只用枳術丸﹐是亦專治內也。須補養其內以固本﹐攻治其外以去邪﹐斯爲可耳﹗愚按前癥若因腎虛陰火而肝燥者﹐宜用六味地黃丸生腎水滋肝血﹔若因怒動肝火而血耗者﹐用四物加柴﹑梔﹑丹皮﹑茯苓以淸肝火﹑生肝血﹔若因脾經鬱結而血耗者﹐用歸脾﹑四物二湯以補脾气﹑生肝血﹔若脾气虛而痰滯者﹐用二陳加白術﹑柴胡健脾气以化痰﹔若因脾虛濕而風痰不利者﹐用二陳加南星﹑蒼術﹑防風勝濕以化痰﹔脾經濕而爲痰者﹐用二陳加白術﹑防風﹔脾气郁而滯者﹐用歸脾湯加柴胡﹑半夏﹔腎經敗液而爲痰者﹐用六味丸。

顧憲幕﹐年六十﹐不愼飲食起居﹐左半身手足不遂﹐汗出痰壅﹐或用參﹑之類﹐汗止﹐神淸﹐左腿自膝至足指仍舊腫墜﹐痰多﹐作痛﹐肝﹑腎﹑脾脈洪大而數﹐重按則軟澀。余以爲足三陰虛﹐朝用補中益气湯加黃柏﹑知母數劑﹐諸癥悉退﹐但自弛守禁﹐不能全愈。

靳閣老夫人﹐先胸脇脹痛﹐後四肢不收﹐自汗如水﹐小便自遺﹐大便不實﹐口緊﹐目﹐飲食頗進﹐十餘日﹐或以爲中髒﹐公甚憂。余曰﹕非也。若風旣中髒﹐眞气旣脫﹐惡癥旣見﹐禍在反掌﹐焉能延之﹖乃候其色﹐面目俱赤而或靑﹔診其脈﹐左三部洪數﹐惟肝尢甚。余曰﹕胸乳脹痛﹐肝經血虛﹐肝气痞塞也﹔四肢不收﹐肝經血虛﹐不能養筋也﹔自汗不止﹐肝經風熱﹐津液妄泄也﹔小便自遺﹐肝經熱甚﹐陰挺失職也﹔大便不實﹐肝木熾盛克脾土也。遂用犀角散﹐四劑諸癥頓愈﹔又用加味逍遙散﹐調理而安。後因鬱怒﹐前癥復作﹐兼發熱﹐嘔吐﹐飲食少思﹐月經不止﹐此木盛克土﹐而脾不能攝血也。用加味歸脾湯爲主﹐佐以逍遙散﹐調補肝脾之气﹑淸和肝脾之血而愈。後每遇怒或睡中手足搐搦﹐復用前藥卽愈。

大參朱雲溪母﹐於九月內忽僕地﹐痰昧不省﹐唇口斜﹐左目緊小﹐或用治痰調血之劑﹐其勢稍緩。

至次年四月初﹐其病復作﹐仍進前藥﹐勢亦漸緩。至六月終﹐病乃大作﹐小便自遺﹐或謂風中於髒﹐以爲不治。余診之﹐左關弦洪而數﹐此屬肝火血燥也。遂用六味丸加五味﹑麥冬﹑芎﹑歸﹐一劑而飲食頓進﹐小便自調﹔隨用補中益气加茯苓﹑山梔﹑鉤藤﹑丹皮而安﹔至十月復以傷食﹐腹痛作瀉﹐左目仍小﹐兩關尺脈弦洪鼓指。余以六君加木香﹑吳茱﹑升麻﹑柴胡﹐一劑而痛泄俱緩﹔復以六君加肉果﹑補脂﹐一劑諸脈頓平﹐痛泄俱止。余謂左關弦洪﹐由肝火血燥﹐故左目緊小﹔右關弦洪﹐由肝邪乘脾﹐故唇口歪斜﹐腹痛作瀉﹔二尺鼓指﹐由元气下陷。設以目緊﹑口誤作風中﹐投以風藥﹐以腹痛﹑泄瀉誤作積滯﹐投以峻劑﹐復耗元气﹐爲害甚矣。後臥火箱﹐熱蒸太過﹐致痰喘﹐誤服寒涼之劑益甚。後請診﹐辭不治﹐果歿。

一婦人因怒僕地﹐語言謇澀﹐口眼斜﹐四肢拘急﹐汗出﹐遺尿﹐六脈洪大﹐肝脈尢甚。皆由肝火熾盛﹐肝主小便﹐因熱甚而自遺也。用加味逍遙散加鉤藤及六味丸﹐尋愈。

一老婦﹐兩臂不遂﹐語言謇澀﹐服祛風之藥﹐反致筋攣骨痛。余謂此肝火﹑血虛所致。用八珍湯補气血﹐用地黃丸補腎水﹐佐以排風湯﹐年餘而愈。

一婦人﹐經行口眼歪斜﹐痰涎上湧。此血虛而肝火動﹐用加味逍遙散加牡丹皮治之尋愈﹐後因飲食停滯﹐日吐痰涎。此脾气虛而不歸經也﹐用六君子二十餘劑而安。

一婦人﹐因怒口眼歪斜﹐痰涎上湧﹐口噤發搐。此脾肺气虛而肝木旺﹐用六君子加木香﹑鉤藤鉤﹑柴胡治之漸愈﹐又用加味歸脾湯調理而安。

一產婦﹐勤於女工﹐忽僕地﹐牙關緊急﹐痰壅气喘﹐四肢不遂。此气血虛而發痙﹐朝用補中益气湯加茯苓﹑半夏﹐夕用八珍湯加半夏﹐各三十餘劑﹐不應。

此虛之未復﹐藥力之未及也﹐仍用前二湯﹐各五十餘劑尋愈。

一婦人﹐素有內熱﹐月經不調﹐經行後四肢不能伸舒﹐臥牀半載。或用風濕痰火之劑﹐不效﹐其脈浮緩﹐按之則澀﹐名曰螈癥﹐屬風寒所乘。用加味逍遙散加肉桂﹑防風﹐四劑頓愈﹔更以八珍湯﹐調理兩月餘而瘥。

一婦人﹐素經水過期﹐因勞怒四肢不能屈曲﹐名曰癥﹐此血虛而風熱所乘。先用八珍湯加鉤藤﹑柴胡﹐漸愈﹐更佐以加味逍遙散調理而痊。

一婦人﹐四肢攣屈煩痛﹐自汗﹐小便短少﹐畏見風寒﹐脈浮弦緩﹐此气血虛而風寒濕熱相搏。先用東垣淸燥湯漸愈﹐再用加味逍遙散及八珍湯加牡丹皮而痊。

一婦人﹐素有痰火﹐忽然昏憒﹐螈抽搐﹐善伸﹐數欠﹐四肢筋攣﹐痰涎上升。此肺金燥甚﹐血液衰少而然也。用淸燥湯﹑六味丸兼服﹐尋愈。

一婦人﹐肢節作痛﹐不能轉側﹐惡見風寒﹐自汗盜汗﹐小便短少﹐𨿽夏亦不去衣﹐其脈浮緊。此風寒客於太陽經。用甘艸附子湯一劑而瘥。

一婦人﹐因怒發搐﹐嘔吐痰涎﹐口噤﹐昏憒﹐气口脈大於人迎。此气滯而食厥。用平胃散加茯苓﹑半夏﹑木香治之而蘇﹐更以六君子加木香漸愈﹐乃去木香﹐又二十餘劑而痊。

問﹕或謂二陳湯﹑南星﹑半夏一切燥藥﹐止能治痰飲﹑濕痰﹐其於陰虛火動之痰﹐殊無相干﹐且與補陰藥相反。

答﹕陰虛火動之痰﹐不宜用南星﹑半夏﹐若中風偏枯麻木癥之痰﹐必用南星﹑半夏也。蓋其感病在肌表經絡筋骨之間耳﹗愚按丹溪先生云﹕痰病之原﹐有因熱而生痰者﹐亦有因痰而生熱者﹐有因風﹑寒﹑暑﹑濕而得者﹐有因驚而得者﹐有因气而得者﹐有因食積而得者﹐有脾虛不能運化而生者。若熱病則多煩熱﹐風痰多成癱瘓奇癥﹐冷痰多成骨痺﹐濕痰多怠惰軟弱﹐驚痰多成心痛﹑癲疾﹐飲痰多脇痛﹑臂痛﹐食積痰多成癖塊痞滿﹐其爲病種種難名。竊謂前癥若因腎水虛弱﹐陰虧難降﹐使邪水上溢﹐故多痰唾﹐宜滋其化源﹐其痰自消﹔若因肝木侮脾土﹐而風痰壅滯者﹐先用南星﹑半夏淸其痰﹐後用六君子之類調胃气﹐痰自不生﹐若槪用風藥耗其陽气﹐而絕陰血之源﹐適足以成其風益其病也。

冢宰劉紫巖﹐因勞下體軟痛﹐發熱痰盛﹐用淸燥湯入竹瀝﹑薑汁﹐服之熱痛減半﹐再劑而全愈。

庠生陳時用﹐素勤苦﹐復因勞怒﹐口斜痰甚﹐脈滑數而軟。余謂勞傷中气﹐怒傷肝火。用補中益气湯加山梔﹑茯苓﹑半夏曲﹑桔梗﹐數劑而愈。

錦衣楊永興﹐筋骨軟痛﹐气粗痰盛﹐作渴喜水。或用愈風湯﹑天麻丸﹐更加痰甚體麻。余以爲脾腎俱虛﹐用補中益气湯﹑加減八味丸﹐三月餘而痊。

陶天爵外家媵素多﹐時患頭暈痰甚﹐勞則肢體痿軟﹐筋骨作痛﹐殊類風癥。余以爲腎虛不能納气歸源﹐用加減八味丸而痊。後因房勞气惱﹐頭暈項彊﹐耳下作痛﹐此肝火之癥。仍用前藥滋腎水﹑生肝血﹑制風火而愈。

問﹕倒倉吐痰﹐不盡病根﹐痰又甚作﹐胸膈之上﹑咽喉之下居多﹐夜間更爲所苦﹐吐甚難出。後服蘿菔子﹐欲吐之﹐因空腹﹐遂入大腸作痢。

答﹕病在腸胃者宜用之。腸胃如倉﹐《格致餘論》幫助「倒倉」二字﹐宜玩。倉中有陳腐敗谷﹐須倒之。

腸胃中有痰血積滯﹐須滌蕩之。牛肉屬坤土﹐本補脾胃之物﹐非吐下藥也。特飲之過多﹐滿而致吐下耳﹗此借補以爲瀉﹐故病去之後﹐胃得補而气發生﹐乃巧法也。若病不屬腸胃者﹐豈可輕用﹖古人治風﹐初病時﹐痰涎壅塞胸膈﹐阻礙經絡﹐藥無所施﹐故先吐去其痰﹐方可施法。今旣倒倉之後﹐豈可復行吐下哉﹗吐下之後﹐再行吐而行下﹐是虛虛也。痰久積在胸膈腸胃者﹐固宜吐下之﹐但痰日逐生﹐豈倒倉可盡其根﹗但恐倒倉之後﹐胃虛而痰易生﹐故丹溪先生云﹐宜補中气以運痰也。又皮膚經絡隧道之間﹐俱爲邪所客﹐而阻滯少通﹐則津液行於其間者﹐亦聚而爲痰﹐於是日逐飲食入胃﹐所生之津液不得流散﹐而化爲痰飲﹐聚於胸膈﹐上升於咽喉﹐宜其多也。此亦因外而傷內。

愚按前癥若因脾气虧損﹐痰客中焦﹐閉塞淸道﹐以致四肢百骸發爲諸病者﹐理宜壯脾气爲主﹐兼佐以治痰﹐則中气健而痰涎自化﹔若倒倉之後﹐而痰反甚﹐此脾气愈虛﹐則津液反爲痰者﹐理宜補中益气﹐非參﹑術﹑二陳之類不能治﹐最忌行气化痰及倒倉之法。

州判蔣大用﹐年五十﹐形體魁梧﹐中滿吐痰﹐勞則頭暈﹐所服皆淸痰理气。余曰﹕中滿者﹐脾气虧損也﹔痰盛者﹐脾气不能運也﹔頭暈者﹐脾气不能升也﹔指麻者﹐脾气虛而不能周也。遂以補中益气加茯苓﹑半夏以補脾土﹐八味丸以補脾母而愈。乾坤生意方云﹕凡人手指麻軟﹐三年後有中風之疾﹐可服搜風順气丸﹑天麻丸﹑秦艽湯之類以預防之。彼惑此而恪服之﹐以致大便不禁﹐飲食不進而歿。竊謂預防之理﹐當養气血﹑節飲食﹑戒七情﹑遠幃幕﹐若服前藥以爲預防﹐適所以反招風而取中也。

秀才劉允功﹐形體魁梧﹐素不愼酒色﹐因勞怒气﹐頭暈僕地﹐痰涎上湧﹐手足麻痺﹐時或面赤﹐口漧引飲﹐六脈洪而無力甚數。余曰﹕肺主气﹐腎藏气。今腎虛不能納气歸源﹐陽獨居上﹐故作頭暈﹔又不能攝水歸源﹐飲停於中﹐故化而爲痰。陽气虛熱而麻痺﹐虛火上炎而作渴。當滋化源﹐用補中益气合六味地黃丸料﹐一服而愈。後勞役或入房卽作﹐用前藥隨愈。

問﹕自倒倉後﹐常覺口中痰甚而有熱﹐頗易饑﹐有痰﹐常少用石膏瀉之稍可。

答﹕倒倉後胃虛﹐不可用石膏。脾胃陰血虛則陽火旺﹐火能消食﹐故易饑。暫用石膏瀉胃火﹐故覺效﹐然非正法﹐只以白術補脾﹐而用白芍藥生血﹐甘艸緩中瀉火﹐陳皮﹑茯苓行痰﹐則王道之治也。

愚按倒倉之後而火反旺者﹐乃脾胃虛寒之假疰也﹐設認爲實熱則誤矣。東垣先生《脾胃論》言之最詳。若人气髙而喘﹐身熱而煩﹐或揚手擲足﹐口中痰甚者﹐屬中气虛弱而變癥也﹐宜用補中益气湯﹔若人形怯气弱﹐畏惡風寒﹐或肢體蜷攣而痰上湧者﹐屬脾气虛弱而不能援涎也﹐宜用六君子湯﹔若兼口角流涎者﹐屬脾气虛寒而不能主涎也﹐用張氏溫脾散﹐如不應﹐急用六君子加附子﹔若因命門火衰不能生脾土者﹐急用八味丸﹔若人素腎虛發熱﹐或腎虛有痰者﹐兼以六味丸料﹔若人素陽虛惡寒﹐或腎虛有痰者﹐兼以八味丸料。

一儒者﹐脾腎素虛而有痰﹐或用導痰之法﹐痰甚﹐作渴﹐頭暈﹐煩熱。余謂中气虛弱而變癥﹐用補中益气湯而愈。後勞役發熱﹑頭暈﹐此气虛不能上升也﹐用前湯加蔓荊子而愈。後又勞神﹐畏見風寒﹐四肢逆冷﹐口沃痰涎。余以爲脾气虛寒之眞病﹐以六君子加炮姜﹑肉桂而愈。

一男子﹐素腎虛而咳痰﹐亦用導痰之法﹐虛癥悉具﹐痰涎上湧﹐小便頻數。余謂足三陰虛而復損也﹐朝用補養脾气湯培養脾肺之气﹐夕用六味丸加五味子收斂耗散之精而愈。

問﹕自倒倉後﹐行動頗覺眩暈作痰﹐每暈必於勞役後方作﹐又平日大便常不結實﹐近亦結燥。

答﹕倒倉非正對病癥﹐故諸風病未見退﹐而痰多﹑便結﹑頭眩﹑眼花﹐皆吐下後元气虛故也。倒倉大腸亡陽﹐故結燥。黃連苦寒性燥﹐苦能燥濕﹐寒能去熱。黃連能實大腸﹐平日大便常不實者﹐乃腸胃中有濕熱﹐因服黃連﹐亦見結實。

愚按倒倉之後﹐胃气受傷﹐元气虧損﹐不能化生陰精﹐而虛火內作﹐以致前癥也﹐當甘補之。經曰﹕土位之主﹐其瀉以苦﹐其補以甘是也。蓋頭暈眼花﹐胃气不能上升也﹔大便不實﹐脾虛不能約制也﹔大便結燥者﹐血虛不能濡潤也。經云﹕腎主大便。又云﹕腎主五液。若腎气調和﹐津液滋潤﹐則大便自然通調矣。凡此皆宜實脾土﹑補肺金﹐諸病自愈。若因大腸火燥而大便祕結者﹐宜用六味地黃丸﹔若因脾胃虛弱而大便不實﹐用六君﹑炮姜﹔若因脾腎虛弱而大便不實者﹐須用四神丸﹑補中益气湯。

大尹陳克明﹐異痰後痰益多﹐大便不實﹐喜極熱飲食﹐手足逆冷。余謂命門火衰而脾肺虛寒﹐不能攝涎歸源。用八味丸而尋愈。

進士張禹功﹐飲食停滯﹐胸滿唾痰﹐或用藥導之﹐痰涎上湧﹐眩暈﹐熱渴﹐大便祕結﹐喜冷凍飲料食﹐手足發熱。余謂腎水虛弱﹐津液難降﹐敗液爲痰。用六味丸而愈。

問﹕近有欲爲溫鍼者﹐乃楚人法。其法鍼於穴﹐以香白芷作圓餅套鍼上﹐以艾鍼溫之﹐多取效。

答﹕古者鍼則不灸﹐灸則不鍼﹐未有鍼而加灸者﹐此後人俗法也。此法行於山野貧賤之人﹐經絡受風寒致病者﹐或有效﹐只是溫經通气而已﹐於血於痰無預也。古鍼法妙甚﹐但今無傳﹐恐不得精髙之人﹐誤用之﹐則危拙出頃刻﹐惟灸得穴﹐有益無害﹐日後宜行之。

愚按鍼灸之法﹐各有所宜﹐亦各有所禁。經曰﹕形气不足﹐病气不足﹐此陰陽俱不足也﹐不可刺之﹐刺之則重不足﹐重不足則陰陽俱竭﹐血气皆盡﹐五臟空虛﹐筋骨髓枯﹐老者絕滅﹐壯者不復矣。東垣曰﹕脈浮數而發熱﹐咽漧﹐面赤﹐時渴者﹐皆熱在外也﹐不可灸﹐灸之災害立生。由此觀之﹐所禁所宜﹐不可不愼﹐溫鍼之法﹐尢爲乖謬﹐若用之於寒气之腫﹑八風之邪﹐其庶幾乎﹗問﹕酒飲數杯﹐則手足和軟如無病者﹐醫勸煮酒藥服之何如﹖答﹕酒溫行气活血﹐故飲少覺好﹐但濕熱之味生痰助火﹐實能增病。又此等病多有因酒後毛竅開﹑气血熱﹐因爲寒風涼气所襲而成﹐惟五加皮一味浸酒﹐日逐服數杯﹐於此病有益。諸藥浸酒﹐惟五加皮與酒相合﹐且味美。煮酒時入五加皮於內﹐泥之盈月後可服。

愚按前方祛風活血之藥﹐如不應﹐當求其本而治之。

此病治法﹐活血行痰﹐開經絡﹐通腠理﹐內固根本﹐外散病邪。但今倒倉之後﹐中气未復﹐宜補中气﹑理痰爲重爲先﹐人參亦可用也。近日之藥﹐重在理脾理痰。故今服四物湯𨿽多而不應﹐蓋血藥陰寒凝滯﹐且下行﹐故損胃气。胃气者﹐上升之淸气也。又春宜升﹐而久服降藥﹐逆天時矣。故雲中气虛而痰易生也。

愚按經云﹕邪之所湊﹐其气必虛。畱而不去﹐其病爲實。若人脾胃充實﹐營气健旺﹐經隧流行﹐而邪自無所容。今倒倉之後﹐脾气愈虛﹐法當補中益气﹐則中气淸和而痰自化﹔若因脾土虛寒﹐或命門火衰者﹐須用八味丸﹔若因腎气虧損﹐水泛爲痰﹐或頭暈﹑口漧者﹐用六味丸。

一婦人﹐元气素虛﹐勞則體麻﹑發熱﹐痰气上攻。或用烏藥順气散﹑祛風化痰丸之類﹐肢體痿軟﹐涎自出﹐面色痿黃﹐形體倦怠﹐而脾肺二脈虛甚﹐此虛而類風也。朝用補中益气湯﹐夕用十全大補湯﹐漸愈﹐又用加味歸脾湯調理尋愈。

一婦人﹐素性急﹐患肝風之癥﹐常服搜風順气丸﹑秦艽湯之類﹐後大怒吐血﹐唇口牽緊﹐小便頻數﹐或時自乏。余以爲肝火旺而血妄行﹐遂用小柴胡湯加山梔﹑牡丹皮﹐漸愈。後大怒吐血﹐誤服降火﹑祛風﹑化痰之劑﹐大便頻數﹐胸滿﹐少食﹐用淸气化痰之劑﹐嘔而不食﹐頭暈﹐口漧﹐不時吐痰﹐用導痰﹑降火之類﹐痰出如湧﹐四肢常冷。余曰﹕嘔而不食﹐頭暈﹐口漧﹐胃气不能升也﹔痰出如湧﹐脾气不能攝涎也﹔四肢逆冷﹐脾气不能營運也。用補中益气湯加茯苓﹑半夏治之﹐諸癥漸愈﹐又用加味歸脾湯兼服而安。

鴻臚王繼之室﹐素有癇癥﹐遇勞役及怒气則發﹐良久自省。一日因飲食後勞役失宜﹐發而半日方省﹐不能言語﹐或以爲風中於髒﹐用祛風﹑化痰﹑順气之劑及牛黃淸心丸﹐病益甚﹐六脈浮大﹐兩寸虛而不及本部﹐且進飲食。余曰﹕此脾胃之气傷也﹐若風中於髒﹐禍在反掌。彼不信﹐仍用風藥﹐後果卒。

常避涼風寒露霧濕气﹐身熱﹐四肢汗出﹐或脫衣去靴襪之時﹐莫當風取涼﹐最易感也。惱怒尢忌之﹐酒後忌當風見涼﹐脫巾襪後﹐便用手多磨擦﹐令毛竅閉。此等病﹐寒月固怕寒風﹐暑月外熱﹐毛竅開尢易感也。

日後若灸火﹐只灸手足上穴。治風癥者﹐手上如肩﹑曲池﹑合谷等是也。口歪斜﹐可灸頰車﹑承漿。口面上艾炷須小﹐手足上則可粗也。灸火須自上灸下﹐不可先灸下後灸上。

愚治一婦人﹐口眼歪斜﹐四肢拘急﹐痰涎不利﹐而惡風寒﹐其脈浮緊。此風寒客於手足陽明二經﹐先用省風湯二劑﹐後用秦艽升麻湯而愈。

一婦人﹐體肥胖﹐頭目眩暈﹐肢體麻木﹐腿足痿軟﹐自汗﹐聲重﹐其脈滑數﹐按之沈緩。此濕熱乘虛脾气下流於腎肝之部也。用淸燥湯﹑羌活湯漸愈﹐更佐以加味逍遙散全愈。

面上木處﹐可將桂枝爲末﹐用牛皮膠和少水化開調敷之﹐濃一二分。

愚按前癥若屬肺气虛弱者﹐補脾土﹔如不應﹐則補其土母。

腳底硬木處﹐可將牛皮膠熔化﹐入生薑眞汁調和﹐仍入南星末五錢和勻﹐用濃紙攤貼二三分﹐乘半熱裹貼腳底上﹐用溫火烘之﹐此外治法也。膠和薑汁﹐方出《內經》﹐用治痺病﹐謂風寒濕三气合而成病﹐客於皮膚肌肉之間﹐不知痛癢﹐但不仁如木耳﹗後人治腰硬作痛及手足痺木而兼痛者﹐加入乳香﹑沒藥﹐或加羌活﹑南星末﹐用之多效。煎調要得法﹐則如膏藥。在手足腰者﹐用熱鞋底熨之。

愚按經云﹕風寒濕三气雜至﹐合而爲痺。風气勝者爲行痺﹐寒气勝者爲痛痺﹐濕气勝者爲著痺。丹溪先生云﹕大率因血虛受熱﹐其血已自沸騰﹐或加之以涉水寒濕﹐熱血得寒﹐污濁凝滯﹐不得營運﹐所以作痛。治以辛溫﹐佐以辛涼﹐流散寒濕﹐開通鬱結﹐血行气順﹐無有不安。若因足三陰虧損﹐當補元气爲主。

敷貼是治皮膚肌肉﹐鍼灸是治血脈經絡﹐滋血是兼治筋骨﹐筋骨無血則不任矣。

癱瘓痿軟之病﹐此是無血及兼痰火濕熱耳。古人云不可作風治﹐而用風藥﹐謂小續命湯﹑西州續命湯﹑排風湯等藥﹐如羌活﹑防風﹑麻黃﹑桂枝﹑烏頭﹑細辛等劑﹐皆發散風邪﹐開通腠理之藥﹐若誤用之﹐陰血愈燥也。

愚按前癥江南之人所致者﹐多屬陰虛气虛﹑濕熱相火。其癱瘓痿軟﹐多屬手足陽明等經陰虛濕熱﹐治者審之。

卷之四

擬治諸方

治半身不遂﹐手足欠利﹐語言費力﹐呵欠﹐噴嚏﹐面木﹐口眼歪斜寬弛﹐頭目眩暈﹐痰火熾盛﹐筋骨時痛﹐或頭痛﹐心悸。

川芎﹝一錢二分﹞當歸生地黃﹝薑汁水炒﹞熟地黃牛膝﹝酒洗﹞橘紅﹝鹽水洗﹞黃芩﹝酒炒﹞酸棗仁﹝炒﹐各八分﹞紅花﹝酒洗﹞甘艸﹝炙﹐各四分﹞羌活防風柳桂﹝各六分﹞

南星﹝制﹞半夏﹝制﹞白芍藥﹝酒炒﹞白茯苓天麻﹝各一錢﹞白術﹝一錢五分﹞黃柏﹝酒炒﹐三分﹞

上水煎﹐入淡竹瀝﹑薑汁二﹑三茶匙﹐侵晨服。

四物湯加紅花﹑牛膝﹐共六錢二分﹐補血涼血活血。

二陳湯加南星﹑白術﹑黃芩﹐治濕痰﹑風痰﹑火痰。再加竹瀝﹑薑汁﹐以行肌表經絡之痰﹐共五錢九分。羌活﹑防風﹑天麻﹑柳桂﹐皆行經絡肌表﹐辛溫開發之劑﹐引送血藥﹐流散邪滯。柳桂橫行手臂﹐牛膝﹑黃柏行腰腿。

白術爲君﹐佐以茯苓﹑甘艸﹑白芍藥﹑橘紅﹑半夏﹐又以固脾胃之气血﹐以營運諸藥輸送各經。

酸棗仁佐川芎﹑當歸﹑羌活﹐入肝治筋骨酸疼濕痺﹔又佐地黃﹑當歸﹐入心治心虛振悸。

四物湯得羌活﹑防風﹑柳桂﹑南星﹑半夏爲佐使﹐則經絡肌表筋骨之血﹐皆補其虛而活其滯矣。

南星﹑半夏二味𨿽燥﹐共止二錢﹐羌活﹑防風﹑柳桂𨿽辛溫﹐三味止一錢四分﹐通共三錢四分﹐溫燥之藥加於血藥六錢二分之內﹐況又有黃芩﹑黃柏﹑甘艸苦寒甘寒藥共一錢五分﹐多寡懸絕﹐焉得燥吾之血耶﹖此正君臣佐使﹑分兩多少之法。

痰之爲物﹐徧身上下無處不到。故古人用二陳湯通治之﹐隨其所在而用藥引導之。今用天麻﹑南星﹑竹瀝﹑薑汁導之入手足經﹐加以白術﹑黃芩降其膈上之火痰。

冬寒月﹐減黃芩二﹑三分﹐或加炮川烏二分。若用川烏﹐減桂﹐只用一﹑二分。風病減去﹐可去川烏﹑桂﹐減南星﹑羌活。若素有火﹐黃芩不必減。

羌活風家要藥﹐若寒涼月﹐重有感冒﹐可加至一錢。有汗而惡風﹐此眞感風癥也﹐可加桂枝六﹑七分﹐病減則減去之。川烏﹑桂枝﹑羌活﹑防風﹑南星等藥﹐皆行經絡﹑開發腠理之劑﹐故治風家必用之。風能燥﹐故必用滋血潤燥藥。邪旣客於經絡肌表之中﹐則津液不得流通﹐凝滯而爲痰飲﹐故必用治痰。風也﹐血也﹐痰也﹐三者相因﹐但各有輕重先後之不同。或先因中風﹐則治風爲重﹔或先因血虛﹑血熱﹐則治血爲重﹔或先因痰﹐則治痰爲重。

愚按五臟之病﹐相乘伏匿﹐隱顯莫測﹐參以徐用誠先生五臟治要﹐尢善。詳見一卷或問仲景處方藥品條內。

張仲景小續命湯﹐是論風也﹔劉﹑張﹑丹溪諸說﹐是論血與痰火也。要在隨癥推移消息之耳﹗愚按前癥多因飲食失節﹑起居失宜﹐虧損元气﹐腠理不致﹐外邪所侵﹐或勞傷元气﹐怒動肝火﹐皆屬內因所致也﹐前藥亦當審而用之。

太宜人﹐年七十五﹐徧身作痛﹐筋骨尢甚﹐不能伸屈﹐口漧﹐目赤﹐頭眩﹐痰湧﹐胸膈不利﹐小便赤澀而短少﹐夜間痰熱殊甚﹐徧身作癢如虫行。此肝經气燥而風動也。用六味地黃丸料加山梔﹑柴胡治之而愈。

一男子﹐時瘡愈後﹐徧身作痛﹐服愈風丹﹐半身不遂﹐痰涎上湧﹐夜間痛甚。余作風客淫气﹐治以地黃丸而愈。

一老婦﹐兩臂不遂﹐語言謇澀﹐服祛風之藥﹐筋攣骨痛。此因風藥虧損肝血﹐用八珍湯補气血﹐用地黃丸補腎水﹐乃佐以愈風丹而愈。

一婦人﹐因怒吐痰﹐胸滿作痛﹐服二陳﹑四物﹑芩﹑連﹑枳殼之類﹐不應﹐更加祛風之劑﹐半身不遂﹐筋攣痿軟﹐日晡益甚﹐內熱﹐口漧﹐形气殊倦﹐此足三陰虧損之癥也。余用逍遙散﹑補中益气﹑六味地黃調治。喜其謹疾﹐年餘諸癥悉愈﹐形體康健。

倒倉後脾虛痰盛﹐宜先理中治痰﹐且將風藥﹑血藥減去﹐俟中气復﹐然後通用。

白術白芍藥﹝各一錢半﹞陳皮﹝八分﹞白茯苓人參半夏﹝姜制﹞栝蔞仁﹝各一錢﹞

甘艸﹝炙﹞黃芩﹝酒炒﹞枳實﹝麩炒﹐各五分﹞香附米﹝鹽水炒﹞桔梗麥門冬麥芽﹝炒﹐各七分﹞黃連﹝姜炒﹐四分﹞

上水煎﹐入竹瀝三匙﹑薑汁三匙服。

若寒月覺胃中冷﹐易泄﹐加炒漧薑一﹑二分。

愚按前云倒倉後脾虛痰盛矣﹐然而方內芩﹑連﹑栝蔞﹑枳實之類﹐苦寒泄气克滯之劑﹐𨿽兼六君子之調補﹐恐所益不償所損﹐𨿽加漧薑一﹑二分﹐亦恐未能濟其寒也。蓋痰之爲病﹐有因熱而生痰者﹐亦有因痰而生熱者﹐有因飲食積滯而得者﹐有因腎水虧損津液敗濁而似痰者﹐有因腎水不足陰火上炎而生痰者﹐有因脾肺气虛不能攝涎而似痰者﹐不能枚舉﹐當各推所因而治之。然倒倉之後而痰反盛﹐必因中气復傷所致﹐故治痰用峻厲之劑而痰愈甚者﹐乃脾气愈傷﹐津液不能運化而然耳﹗前癥當補脾胃調中气﹐則津液各歸其所﹐而爲元气矣。

倒倉後大便燥結﹐頭暈﹑眼花未除﹐加當歸身尾﹑桃仁﹝去皮尖﹞各一錢﹐川芎五分﹐山藥一錢。

愚按前方若因酒面炙爆致痰膠固﹐脾气無虧者﹐宜用之﹐若因腎气虧損﹐津液不足者﹐宜用六味丸﹔因脾气虛弱者﹐宜用六君子湯﹔因中气虛者﹐宜用補中益气湯﹔因腎气虧損﹐水泛上而爲痰者﹐宜用六味丸﹔曰脾腎虛寒﹐小水不調﹐肚腹膨脹者﹐宜用金匱腎气丸。

儒者王錄之﹐素痰甚﹐導吐之後﹐大便燥結﹑頭暈﹑眼花等癥﹐尺脈浮大﹐按之則澀。此腎气虛而兼血虛也。四物送六味丸﹐四劑﹐諸癥悉退﹐仍用前丸月餘而康。

僉憲髙如齋﹐素唾痰﹐服下痰藥痰去甚多﹐大便祕結﹐小便頻數﹐頭暈眼花﹐尺脈浮大﹐按之如無。

余謂腎家不能納气歸源﹐前藥復耗金水而甚。用加減八味丸料煎服而愈。

儒者楊文魁﹐素唾痰﹐諸藥不應﹐服牛黃淸心丸吐痰甚多﹐或頭暈﹐或熱從脇起。左脈洪大有力﹐右脈浮大而無力。余曰﹕此足三陰虧損﹐虛火不能歸源。用補中益气加麥門﹑五味及加減八味丸﹐補其化源而愈。

秋官張碧崖﹐面赤作渴﹐痰盛﹐頭暈。此腎虛水泛爲痰。用地黃丸而愈。

儀制賀朝卿﹐吞酸﹐胸滿﹐痰盛﹐作瀉﹐飲食少思﹐用淸气化痰等藥﹐前癥益甚﹐兩膝漸腫﹐寒熱往來。余謂脾胃虛﹐濕熱下注。用補中益气﹐倍參﹑術﹐加茯苓﹑半夏﹑炮姜而愈。

余甥範允迪﹐咳嗽痰盛﹐胸腹不利﹐飲食少思﹐肢體倦怠﹐脈浮大﹐按之微弱﹐服二陳﹑枳殼等藥愈盛。余曰﹕脾﹑肺﹑腎虛也。用補中益气﹑六味丸而愈。

一婦人﹐吐痰﹐發熱﹐徧身作痛﹐小便頻數﹐陰中作癢﹐日晡熱甚。余曰﹕此肝脾血虛气滯而兼濕熱也。用加味逍遙散加車前子而愈。

一婦人﹐懷抱不舒﹐腹脹﹐少寐﹐飲食素少﹐痰涎上湧﹐月經頻來。余曰﹕脾統血而主涎﹐此鬱悶傷脾﹐不能攝血制涎歸源。用補中益气﹑濟生歸脾二湯而愈。

專治痰﹐加味二陳湯﹔胃气復後﹐間服理痰。

橘紅﹝八分﹞半夏﹝薑汁炒﹞白茯苓白術﹝各一錢二分﹞甘艸﹝炙﹞連翹黃芩﹝炒﹞

前胡﹝各五分﹞香附米﹝鹽水炒﹐七分﹞栝蔞仁﹝杵﹞桔梗﹝各一錢﹞大麥芽﹝炒﹐一錢﹞

上水煎﹐入生薑汁三匙﹐竹瀝兩蜆殼﹐半饑溫服。蓋治痰藥亦以脾胃爲主。

愚按前方若因脾土太過﹐營气壅滯﹐宜用之。若因脾土不足﹐營气虛痞者﹐宜補中气爲主﹔若因肝木乘脾土者﹐宜補脾土爲主﹔若脾土虛寒者﹐宜補命門火爲主。

侍禦譚希曾﹐喘咳吐痰﹐或手足時冷。此中气虛寒。用補中益气﹑炮姜而愈。

職坊盧抑齋﹐飲食素少﹐忽痰壅气喘﹐頭搖目札。揚手擲足﹐難以候脈﹐視其面色黃中見靑。此肝木乘脾土﹐如小兒慢驚之癥。先用六君﹑柴胡﹑升麻而安﹐更以補中益气加半夏而痊。

考功楊朴庵﹐嘔吐痰涎﹐胸腹膨脹﹐飲食少思。左關脈弦長﹐按之無力﹔右關脈弦長﹐按之微弱。此木克土。用六君子加柴胡﹑山梔﹑木香而愈。

一儒者﹐體肥﹐仲夏患痰喘。用二陳﹑芩﹑連﹑桔梗﹐痰喘益甚﹔加桑皮﹑杏仁﹑栝蔞﹐盜汗﹐气促﹔加貝母﹑枳殼﹐不時發熱﹐飲食漸減。脈大而無力。余以爲脾肺虛寒。用八味地黃丸以補土母﹐用補中益气湯以接中气而愈。

一婦人﹐早間吐痰甚多﹐夜間喘急﹑不寐。夫早間多痰﹐乃脾虛飲食所化﹔夜間喘急﹐乃肺虛陰火上衝。用補中益气加麥門﹑五味而愈。

加味化痰丸治痰滿胸膈﹐咽喉不利。

半夏﹝湯泡七次薑汁水拌滲透﹞橘紅﹝鹽水洗﹐各三兩﹞桔梗海蛤粉﹝另研﹞栝蔞仁﹝另研﹐各一兩﹞香附米﹝淡鹽水炒﹞枳殼﹝麩炒﹞連翹枯黃芩﹝炒﹐各五錢﹞貝母﹝去心炒﹐各一兩﹞訶子皮枯礬﹝各二錢五分﹞

上爲末﹐煉蜜﹑薑汁爲丸如黍米大。淡姜湯下四﹑五十丸。不可過服﹐恐傷上焦元气。

愚按前癥若因郁傷脾气﹐脾血虛損﹐用歸脾湯加炒梔﹑柴胡治之﹐若因怒動肝火﹐脾土受克﹐用六君子加炒梔﹑柴胡平之﹔若因飲食傷脾﹐營气虛弱﹐用六君子湯調之﹔若因勞傷元气﹐用補中益气湯主之。

東垣先生云﹕胃爲五臟之根本﹐胃气益虛﹐脾無所稟﹐五臟皆虛﹐諸癥蜂起矣。

二守陳子忠﹐飲食少思﹐吐痰﹐口漧﹐常服二陳﹑枳實﹑黃連之類﹐脾胃受傷﹐乃問於余。余述東垣先生曰脾胃之癥﹐實則枳實﹑黃連瀉之﹐虛則白術﹑陳皮補之。彼遂以二味等分爲丸常服。由是多食而不傷﹐過時而不饑。

徽州汪商﹐常服二陳﹑枳實﹑黃連﹑靑皮﹑濃朴﹐胸腹快利﹐後患腹脹請治﹐脈已脫。余曰﹕至暮必歿。

已而果然。故《內經》千言萬語﹐只在人有胃气則生﹐又曰四時皆以胃气爲本。凡脈促﹑代﹑屋漏之類﹐或暴脫﹐余急用參﹑附等藥﹐多有復生者。

卷之五

臍風

小兒初生百日內臍風﹐方書率用南星﹑僵蠶等風藥﹐多不效﹐當作胎毒﹐瀉陽明火邪。馬牙亦是胎毒﹐用鍼挑破桑樹白汁塗之。桑汁主小兒鵝口及口瘡﹑舌上瘡﹐神效。初生小兒﹐時時與看﹐頻敷桑汁﹐不然﹐舌硬緊﹐漸至撮口﹐難治。

愚按曾世顯云﹕嬰兒一七之內﹐腹肚脹硬﹐臍畔浮腫﹐口撮不開﹐攢眉而叫﹐名臍風。或因剪臍帶少短﹐或因束縛不緊牽動﹐風入臍中﹐或因鐵器斷臍﹐冷气入內﹐傳於脾絡﹐致舌彊唇靑﹐手足微搐﹐不能吮乳﹐啼聲似鴉﹐喉痰潮響﹐急掐破口泡﹐去其毒水﹐以艾灸臍中﹐亦有復生者。治法多端﹐無如灸法﹐或以天南星一錢﹐生薑自然汁調灌﹐爲妙。

卷之五

變蒸

小兒不時變蒸﹐變者異常也﹐蒸者發熱也﹐所以變換五臟﹐蒸養六腑。須待變蒸多徧﹐气血方榮﹐骨脈始長。

愚按錢仲陽先生云﹕小兒在母腹中﹐乃生骨气﹐五臟六腑成而未全﹔自生之後﹐卽長骨脈﹐五臟六腑之神智﹐自內而長﹐自下而上﹐故生後三十二日一變蒸﹐始卽智意異前。蓋人有三百六十五骨﹐除手足中四十五碎骨外﹐有三百二十數。自生下﹐骨一日十段而上之﹐十日百段﹐三十二日﹐計三百二十段爲一變﹐亦曰一蒸。骨之餘气﹐一自腦分入齦中﹐作三十二齒﹐則齒數當與變日相合。然而齒有不及三十二數者﹐由變不足其常也﹔有或二十八日卽止長二十八齒﹐以下仿此﹐但不過三十二之數。凡一周徧﹐乃生虛熱諸病﹐如是十周則小蒸畢也。計三百二十日生骨气﹐乃全而未壯也。故初三十二日一變生腎生志﹐六十四日再變生膀胱﹐其發耳與冷﹐腎與膀胱俱生於水﹐水數一﹐故先變主之。九十六日三變生心喜﹐一百二十八日四變生小腸﹐其發汗出而微驚﹐心爲火﹐火數二。一百六十日五變生肝哭﹐一百九十二日六變生膽﹐其發目不開而赤﹐肝主木﹐木數三。二百二十四日七變生肺聲﹐二百五十六日八變生大腸﹐其發膚熱而汗﹐或不汗﹐肺者金﹐金數四。二百八十八日九變生脾智﹐三百二十日十變生胃﹐其發不食﹐腹痛而吐乳。此後乃齒生﹐能言﹐知喜怒﹐故云始全也。太倉云﹐气入四肢長碎骨﹐於十變後六十四日長其經脈﹐手足受血﹐故能持物﹐能立﹐能行也。經云變且蒸﹐謂蒸畢而足一歲之日也。師曰﹕不汗而熱者發其汗﹐大吐者微止﹐不可余治。全嬰方云﹕變蒸者﹐長气血。變者上气﹐蒸者發熱也。輕則體熱﹐虛驚﹐耳冷﹐微汗﹐唇生白泡﹐三日可愈﹔重者寒熱﹐脈亂﹐腹疼﹐啼叫﹐不能乳食﹐食而卽吐﹐五日方愈。其候與傷寒相似﹐但以唇上白泡驗之。亦有受胎气壯實﹐不熱不驚﹐或無證候而暗變者。竊謂此癥小兒所不能免﹐不必服藥。古方以黑散子﹑紫丸子主之﹐非惟臟腑不能勝受﹐抑且反傷气血﹐愼之愼之﹗嘗見一小兒﹐至二變發熱有痰﹐或治以抱龍丸一粒﹐卒至不救﹐可以驗矣。然父母愛子之心勝﹐稍有疾病﹐急於求醫﹐而醫者不究病情﹐率爾投劑﹐殊不知病因多端﹐見癥相類﹐難以卒辧﹐況古人稟濃﹐方多峻厲之劑﹐緩服可也。

卷之五

潮熱

小兒潮熱﹐或壯熱不退﹐多是變蒸及五臟相勝。不必用藥﹔又多是飲食停積郁熱﹐由中發外﹐見於肌表。只理其中﹐淸陽明之熱而表熱自除。不可認作外感﹐輕易發汗﹐用小柴胡輕利等藥重傷其內。又潮熱不退﹐恐是出痘﹐亦當審察﹐勿便用藥。

愚按前癥若因飲食停積﹐或腹痛﹑吐瀉﹐或肚腹膨脹﹐宜用保和丸以消導健脾﹔若飲食旣消﹐或腹痛不食﹐或肚腹膨脹﹐宜用四君子以保養胃气﹔若因誤行汗下﹐損傷元气﹐宜用參﹑﹑歸﹑術﹑陳皮﹑甘艸以補中气。大凡傷食﹐脾胃必損﹐宜固胃气﹐庶無變癥。若寅﹑卯﹑辰時熱者﹐屬肝經也﹔巳﹑午﹑未時熱者﹐屬心經也﹔申﹑酉﹑戌時熱者﹐屬肺經也﹔亥﹑子﹑丑時熱者﹐屬腎經也。當詳其虛實而治之。

凡屬虛熱﹑實熱﹐投以攻補之劑﹐其病旣不增減﹐乃是病根深固﹐而藥力未能及耳﹗須宜多服﹐功力旣至﹐諸病悉退﹐切不可攺爲別治。設或藥不對癥﹐禍在反掌﹐愼之﹗李閣老子﹐患潮熱﹐飲食如故﹐自申﹑酉時甚﹐至子﹑丑時方止﹐徧身似疥﹐大便祕結﹐小便赤澀﹐熱渴飲冷。余以爲脾胃實熱﹐傳於肺與大腸。先用淸涼飲四劑﹐結熱始退﹔又用四物湯加柴胡﹑黃連數劑﹐其瘡漸愈。彼欲速效﹐另用槐角丸之類﹐諸癥益甚﹐遂求於施院長﹐亦用四物湯加柴胡﹑黃連﹐加桃仁﹑赤芍藥﹐至百劑而愈。﹝施院長名鑑字銀臺弟。﹞

卷之五

大小便白

小兒大小便時時審看。小便如米泔或澄停﹐少頃變作泔濁﹐此脾胃濕熱也﹐若大便泔白色﹐或如魚凍﹐或帶紅﹐或色黃黑﹐此積滯濕熱也﹐宜理脾消滯﹐淸中宮﹐去濕熱﹐節飲食。若忽然變靑﹐此是變蒸也﹐不必用藥﹔若久不愈﹐用補脾制肝藥一﹑二服﹐亦不宜多用。

愚按小便如泔﹐或大便泔白﹐宜用肥兒丸﹔若積滯黃黑﹐宜用四君子加黃連﹑木香﹔若色靑日久不復﹐或兼泄瀉﹐或兼腹痛﹐當用六君子加木香﹑芍藥﹔若肌體色黃﹐小便不利﹐發黃脫落﹐鼻下瘡痍﹐嗜土﹐少食﹐大便靑褐色者﹐須用梔子茯苓湯。﹝詳見治疳要藥下。﹞

卷之五

小兒病多屬肝脾二經

小兒病﹐大率屬脾土﹑肝木二經。肝只是有餘﹐有餘之病似重急﹐而爲治卻易﹐見效亦速﹔脾只是不足﹐不足之病似輕緩﹐而爲治卻難﹐見效亦遲。二經爲病﹐惟脾居多﹐用藥最要分別。若肝木自旺﹐則爲急驚﹐目直視或動搖﹐手足搐搦﹐風痰上壅等癥﹐此爲有餘﹐宜伐木瀉肝﹑降火淸心。若脾胃虛而肝木來侮﹐亦見驚搐動搖諸癥﹐但其勢微緩﹐名曰慢驚﹐宜補養脾胃﹐不可錯認﹐將脾經誤作肝經治也。

愚按急驚乃風火之癥﹐脾土受制﹐肝經實熱者﹐用瀉靑丸徑伐其肝﹐或導赤散以瀉其子﹔肝經虛熱者﹐用六味地黃丸以滋腎水﹐補中益气湯以養脾土﹕則風木自息﹐脾土自安矣。若因乳食不調﹐脾胃虧損﹐木來侮土﹐似慢驚而見抽搐﹑搖頭﹑札目﹑切牙等癥﹐宜用六君子加鉤藤鉤。若脾胃虧損﹐寒水反來侮土﹐成慢驚而見前癥﹐用前藥加姜﹑桂﹔如未應﹐更加附子﹐多有復蘇者。

舉人杜克宏子﹐發熱﹐抽搐﹐口噤﹐痰湧﹐此肝膽經實火之癥﹐卽急驚風也。先用瀉靑丸一服﹐又用六味丸二服﹐諸癥頓退﹐乃以小柴胡湯加芎﹑歸﹑山梔﹑鉤藤鉤而安﹐卻用補中益气湯而愈。

卷之五

急驚

急驚是有餘之癥﹐屬肝木﹑心火陽邪太旺﹐宜直瀉之﹐降火下痰是也。五臟俱有陰陽﹐如肝气爲陽爲火﹐肝血爲陰爲水。肝气旺則肝之血衰矣﹐火妄動則水被煎沸不寧矣。陽旺陰消﹐風火相搏﹐陰血走散﹐勢所必至也﹐故亦宜養血。急驚𨿽屬肝﹑心﹐然木火旺則肺金受虧﹐不能平木﹐木來克土﹐斯損矣﹐故亦宜養脾。況治驚諸藥﹐大率祛風﹑化痰﹑瀉火峻厲及腦﹑麝辛散之味﹐易於消陰血﹑損脾胃者。故治有餘急驚之癥﹐先須降火下痰一﹑二服﹐後加養血安神之藥。若飲食少﹐大便溏﹐或吐瀉﹐則當兼補脾胃。若脾胃原虛﹐當於直瀉藥中加補脾藥。若屢作屢服利驚驅逐之藥﹐便宜認作脾虛血散﹐治驚藥內加養血補脾藥﹐不可用溫熱丁香等藥﹐恐助胃火﹐宜參﹑術﹑芍藥等以補脾中气血﹐麥門冬﹑黃連以淸金制木。

愚按前癥若肝經風熱﹐抽搐﹐目﹐筋急﹐痰盛等癥﹐用四物湯以生肝血﹐鉤藤鉤以淸肝火﹐更用四君子以補脾土。若肝經血燥﹐發熱﹐驚搐﹐眼﹐痰盛﹐筋攣﹐用六味丸以滋腎水﹑生肝血﹐用四君子加芍藥以補脾土﹐生肺金。若肺金克肝木﹐用六君子以實脾土﹐芍藥﹑木香以平肺金。若屢服利驚之藥而脾胃虛寒者﹐須用六君子以補脾胃﹐加丁香﹑木香以培陽气。若脾土虛寒﹐腎水反來侮土﹐而致中寒腹痛﹑吐瀉﹑少食等癥者﹐用益黃散以補脾土而瀉寒水﹐庶幾不致慢驚矣。治當審察虛實。凡癥屬有餘者﹐病气也﹔不足者﹐元气也。故有餘當認爲不足﹐思患預防﹐斯少失矣。

卷之五

急驚變慢驚

急驚屢發屢治﹐用直瀉藥旣多﹐則脾損陰消﹐變爲慢驚。當主以補脾養血﹐佐以安心﹑淸肺﹑制肝之藥。

愚按前癥多因吐利﹐脾胃虛損﹐肝木所乘﹐或腎水反來侮土所致﹐故似搐而不搐﹐先用鉤藤飲子﹔如發搐少退﹐乃用寶鑑天麻散。若吐利不食﹐急用木香異功散實其脾土﹐其病自已﹔如未應﹐用六君子加木香﹑炮姜溫補脾土﹔更不應﹐急加附子以回陽。蓋慢驚之癥﹐外虛熱而內眞寒也﹐無風可逐﹐無痰可驅﹐但溫補脾胃爲主。太凡發搐因風則目靑面赤﹐因驚則叫呼搐搦﹐因食則噯吐气悶﹐肺脾虛則生粘痰﹐喉間作鋸聲﹐乃心火不能生脾土﹐脾土不能生肺金﹐以致肺不能主气﹐脾不能攝涎﹐故涎气泛上﹐而喉中作聲耳﹗若用祛風﹑治痰﹑理气之劑﹐則气散陰消﹐而促其危矣。

太平王職坊子﹐患瘧疾﹐恪用化痰之劑﹐虛癥悉至﹐殊類驚風﹐謂余曰何也﹖余曰﹕小便頻數﹐肝經陰虛也﹔兩目連札﹐肝經風熱也﹔作嘔懶食﹐胃气虛弱也﹔泄瀉後重﹐脾气虛弱也。用補中益气湯﹑六味地黃丸而痊。

舉人余時正子﹐傷食發丹毒﹐服發表之劑﹐手足抽搐﹔服抱龍丸﹐目﹑气喘﹑痰盛。余謂此脾胃虧損而變慢驚也﹐無風可祛﹐無痰可逐﹐乃虛像也。遂用六君子加附子﹐一劑而安﹐再劑而愈。

一小兒﹐病後遇驚﹐卽痰盛切牙﹐抽搐搖頭﹐作瀉﹐卻服腦﹑麝﹑朱砂等劑﹐以致慢驚而卒。

卷之五

驚搐

小兒驚搐之癥必有痰﹐或因驚而痰聚﹐或因痰而致驚。古人治驚方中﹐俱兼痰藥﹐必須先治其痰﹐然後瀉火淸神。若痰壅塞胸膈不去﹐則瀉火﹑淸神之藥﹐無所施其功也﹐二陳湯加竹瀝﹐入少薑汁﹐最穩﹔痰重者﹐滚痰丸﹑白餅子﹑利驚丸下之。滚痰丸下熱痰﹐白餅子﹑利驚丸下痰積。在上者宜吐之﹐重則用藥吐﹐輕則探吐之。若不必吐下﹐以二陳爲主﹐脾虛有熱痰﹐加白術﹑芩﹑連﹔風痰稠結﹐加南星﹑貝母﹑枳實﹔胃虛生痰﹐加白術﹑麥芽﹑竹瀝。

愚按前癥若因心肝二經風熱熾盛﹐兩目連札﹐四肢抽搐﹐宜治肝淸心﹔若因心經蘊熱﹐叫呼戰栗﹐宜淸熱安神﹔若因肺感風邪﹐气急喘促﹐宜治痰理肺﹔若因飲食停滯﹐噯吐﹐困睡﹐宜消導健脾﹔若因脾肺虛弱而風痰壅盛﹐以致前癥﹐但宜補中益气爲主。若執用祛風﹑治痰﹑理气之劑﹐則气散陰消﹐而促其危矣。

大尹劉應昌子﹐患瘰﹐恪用化痰之劑﹐虛癥悉至﹐殊類驚風。又服祛風至寶丹﹐小便頻數﹐肢體抽搐﹐或兩目連札﹐切牙﹐呵欠﹐或作嘔懶食﹐大便重墜﹐或泄瀉﹐此土傷而木勝也。用補中益气湯﹑六味地黃丸而痊。

冬官朱小溪子﹐項間結核﹐面色痿黃﹐肌體消瘦﹐切牙﹐抽搐﹐頭搖﹐目札﹐此肝木克脾土也。用六君子湯﹑九味蘆薈丸而愈。

憲幕顧斐齋玄孫﹐二周﹐項結核﹐兩臂反張﹐索敗毒之藥。余意其癥屬風熱傷肝﹐血燥筋攣﹐未敢敷藥。翌早請治﹐果系前癥﹐遂與六味丸一服﹐侵晨灌之﹐午後肢體如常。

儒者王文遠子﹐患瘰﹐痰盛發搐﹐服金石香燥之劑﹐手足筋攣﹐此肝血復傷而致急驚風也。遂用加味小柴胡加鉤藤﹑山梔﹑芎﹑歸一劑﹐又以六味丸料加五味﹑麥門煎服而安。

小兒忽然驚搐﹐目上視﹐搖頭﹐切牙﹐癥候怪異﹐世俗多作肝經有餘之癥﹐投以驚藥﹐豈知飲食停滯﹐痰涎壅積﹐亦多類驚者。便須審察有無傷積﹐腹痛﹐胸滿﹐嘔吐﹐惡食﹐輕則消滯化痰﹐重則探吐滯積﹐而後調之。又有因感冒﹑吐瀉而發熱﹐气血虛爲熱所迫﹐𨿽見驚癥﹐不可卽服驚藥﹐但調治吐瀉﹑感冒﹐則气自定﹑熱自退﹐而驚自除矣。

愚按前癥若因肝木侮脾土﹐用六君子加芍藥﹑木香﹑柴胡﹔若因脾土虛而自病﹐用五味異功散。大凡飲食停滯﹐痰積壅滿﹐而見驚癥﹐實因脾土虛弱﹐不能運化所致﹐但健脾胃﹐則食自消﹑痰自化。若輕用驚藥﹑風藥﹐反所以成其風而重其病也。況脆嫩臟腑﹐安能受峻厲之劑耶﹖若專治其病則誤矣。

姚儀部子﹐每停食身發赤暈﹐用淸中解郁湯而愈﹐後患搖頭﹐切牙﹐痰盛﹐發搐﹐吐出酸味。待其吐盡﹐翌日少以七味白術散﹐後日以參苓白術散調理脾胃﹐遂不復患。大抵吐後兒安﹐不必更服藥也。

一小兒﹐停食﹐服通利之劑作嘔﹑腹脹﹐此脾胃復傷也。用補中益气湯而愈。

一小兒﹐兩目動札﹐手足發搐﹐數服天麻防風丸之類﹐以祛風化痰﹐前癥不愈﹐其痰益甚﹐得飲食諸癥稍愈﹐視其準頭及左頰﹐色靑黃。余曰﹕脾主涎﹐此肝木制脾土﹐不能統攝其涎﹐非痰盛也。遂用六君子湯加升麻﹑柴胡﹑鉤藤﹐二劑﹐飲食漸進﹐諸癥漸愈﹐又用補中益气而安。

卷之五

小兒用藥不宜峻厲

小兒驚藥﹐皆些小丸散﹐多峻厲﹐取其易於成功﹐以之治肝心有餘之癥﹐對病則可﹐中病宜卽止﹐不可以爲常也。病勢輕淺﹐只用輕劑﹐病退便宜和中調理。如牛黃丸三﹑四十味﹐亂雜殊甚﹔涼驚丸非气壯實﹑肝火旺者﹐不宜﹔抱龍丸亦多不見效﹐且麝﹑腦香辛太甚﹐走散眞气﹐又傷脾胃﹐元气虛則病愈生矣。

愚按小兒之癥﹐有餘便屬肝經﹐不足便屬脾經。蓋有餘是病气也﹐不足是元气也。凡病气有餘﹐元气不足﹐當補不當瀉﹐況脆嫩臟腑﹐安能受峻厲之藥﹖前論厥有旨哉﹗一小兒﹐數歲﹐每停食輒服峻厲之劑﹐後患肚腹膨脹﹐或嘔吐泄瀉。余先用六君子湯﹐諸癥漸愈﹐又用補中益气湯﹐胃气漸復。

卷之五

驚後目動切牙

驚後目微動及切牙﹐固爲肝虛﹐亦虛中有熱。虛者﹐血不足﹔熱者﹐气有餘。水不足無以制火﹐而火動故也。但牙牀屬胃﹐脾胃虛而有熱﹐亦見微咬﹐不可專歸肝腎。當以補脾爲主﹐加黃連﹑芍藥﹑川芎﹐便是瀉肝气﹑補肝血也。生地黃涼心血﹐故導赤散宜用之﹔熟地黃補腎血﹐故地黃丸宜用之。凡肝腎虛癥見者﹐於脾胃藥加地黃可也。或以目札﹑切牙爲肝腎虛﹐專服地黃丸﹐豈不泥膈生痰﹐適有以妨於脾胃也。

愚按前癥亦有肝熱生風﹐風入於目﹐目系牽動﹐則目連札﹔熱入於目﹐筋脈拘緊﹐則目直視。若面赤仰臥﹐搖頭切牙﹐此則心熱之所致也。又當別其虛實﹕肝實則瀉靑丸﹐虛則地黃丸﹔心實則導赤散﹐虛則粉紅丸﹔若脾胃虛熱﹐補中益气湯加芍藥﹑山梔﹐以實脾土﹑制肝木﹔若肝腎虛熱﹐用六味地黃丸﹐以補腎水﹑生肝木。

奚氏女﹐六歲﹐忽然發驚﹐目動﹐切牙﹐或睡中驚搐﹐痰涎壅盛﹐或用化痰﹑祛風等藥益甚。余曰﹕面靑而見前癥﹐乃屬肝木克制脾土﹐不能攝涎而上湧也。當滋腎水﹑生肝血﹐則風自息而痰自消矣。遂用六味丸而愈。

一小兒﹐患前癥﹐痰涎自流﹐用驚風之藥﹐其癥益甚﹐脾胃益虛。視其面色痿黃﹐口吐痰涎。用六君子﹑補中益气而愈。

卷之五

小兒好睡

小兒時時好睡﹐乃脾虛困倦也﹐不必用溫膽湯。睡中驚動不安﹐是心血虛而火動也。蓋心虛則驚動﹐宜淸心﹑安神﹑養血﹑降痰。又胸膈有痰﹐亦作驚動﹔又脾胃有傷﹐郁滯不淸﹐亦驚動不安。此又脾胃與痰所致﹐非由心血也。宜消食﹑化痰﹐食去痰除﹐則補脾胃。

愚按前癥若因心脾气虛有痰﹐宜用參﹑術﹑茯苓﹑五味以補心气﹔當歸﹑芍藥﹑棗仁以養心血﹔橘紅﹑半夏以開痰滯。若脾肺气虛﹐胸膈有痰﹐用補中益气湯以補中气﹔用膽星﹑天竺黃以化痰涎。若因飲食停滯而作﹐用四君子湯以健脾胃﹔用山楂﹑神曲以消飲食。若因脾虛而好睡﹐用五味異功散以補脾气﹔當歸﹑芍藥以生脾血。若因母飲酒致兒醉好睡者﹐以甘艸﹑漧葛煎湯解之﹔不應﹐用四君子湯。

楊永興子﹐七歲﹐停食吐瀉後好睡﹐睡中兼驚﹐久治不愈。余曰﹕好睡是脾气虛困也﹐善驚是心血虛怯也。蓋心爲母﹐脾爲子也﹐此心火不能生脾土。用補中益气湯及六味丸加鹿茸治之而愈。

卷之五

出痘發搐

小兒若因出痘而生驚搐﹐不必治驚。若身熱﹑耳冷﹑冷﹐疑似未明﹐古方服升麻葛根湯﹔痘已出及出完﹐調理气血。只根據丹溪痘瘡法﹐分气血虛實﹐看紅紫淡白﹑稠密稀疏﹐及參時令用藥。常以脾胃爲主﹐虛寒用陳文秀溫補法﹐實熱用解毒法﹐全在活法通變。

愚按小兒痘瘡﹐未出則補托之﹐已出及出完則調理之。更當察色﹑聽聲﹐辧其多寡﹑表裏﹑虛實而治之﹐庶不有誤。世皆宗丹溪﹑錢氏﹑陳氏三家之論﹐又必會而通之﹐與時宜之﹐不致膠柱而鼓瑟也。竊謂黑陷﹑耳冷﹑切牙﹑吐瀉者﹐乃脾土虛敗﹐寒水反來侮土歸腎之惡候也。用百祥丸瀉之﹐急以四君子﹑丁香﹑陳皮﹑木香﹑濃朴﹑炮姜﹐以溫補脾土﹐身熱飲水﹐黑陷復起﹐十救一二。蓋此癥因脾土虛敗﹐寒水乘侮﹐故陳文秀先生云﹐若治寒水於旣侮之後﹐何不保脾土於未敗之先﹖此發前人之未發﹐救後世之誤妄。況痘瘡發出﹑成膿﹑收靨﹐卽癰疽起發﹑腐潰﹑生肌﹐皆脾土元气使然。若黑陷﹑寒戰﹑切牙﹑泄瀉﹑喘嗽﹐卽癰疽陽气脫陷﹑寒气內淫之陰癥﹐急用異功散﹐倍參﹑﹑歸﹑術﹑姜﹑附溫補脾胃﹐不可泥其日期﹐而行解毒﹑托裏等法。但見其虛弱﹐便宜滋補脾胃﹐以顧收靨。觀丹溪先生治一叟﹐發熱而昏倦﹐其脈大而似數﹐與參﹑﹑歸﹑術﹑陳皮大料﹐二十劑而痘出﹐又二十劑而膿泡成﹐身無全膚﹐又六十劑而安﹐其義可見。

卷之五

益黃散治病

益黃散治脾胃虛冷﹐故用丁香暖胃﹐二皮理胃﹑消食化痰﹐訶子澀腸胃﹑止泄固气﹐甘艸和中﹐仍加白術爲當。若非虛冷﹐泄瀉淸白及無食積者﹐去靑皮﹑丁香﹐加白術﹑茯苓可也。溫膽湯除痰止吐﹐加白術﹑芍藥﹑黃連﹐便是制肝補脾之藥。

愚按益黃散乃溫補脾胃之劑也。若嘔吐。腹痛﹑泄痢淸白﹐口鼻气冷者﹐乃寒水反來侮土也﹐宜用錢氏益黃散。若因熱藥巴豆之類﹐或因暑熱﹑傷乳食﹐損其脾胃而成﹐吐瀉口鼻气熱者﹐乃胃中气虛風熱也﹐宜用東垣安胃散。

卷之五

傷風流涕

小兒八歲以下無傷寒﹐𨿽有感冒傷風﹐鼻塞﹑流涕﹑發熱﹑咳嗽﹐以降痰爲主﹐略加微解。凡散利敗毒﹐非幼稚所宜。或冒輕者﹐不必用藥﹐候二﹑三日﹐多有自愈。

愚按前癥若手足冷﹐或腹脹﹐脾虛也﹐用六君子湯加升麻﹑柴胡﹔若腹脹﹐或气喘﹐肺虛也﹐用四君子湯加柴胡﹑升麻。經云肺主气而司皮毛﹐肺虛則腠理不密﹐外邪易感。凡發表之後﹐其邪旣去﹐用補脾肺以實其表﹐庶風邪不能再入。往往表散之後﹐熱嗽不退﹐復行發表﹐多變壞癥。

吳江史玄年子﹐傷風﹐用表散化痰之藥﹐痰盛咳嗽﹐肚腹膨大﹐面色白。此脾土虛不能生肺金也。

余用六君子湯加桔梗﹐一劑頓愈。至三日前癥仍作﹐鼻中流涕﹐此復傷風寒所致。用前藥加桑皮﹑杏仁﹑桔梗而愈。

史少參季子﹐喘嗽﹐胸腹膨脹﹐泄瀉不食﹐此飲食傷脾土﹐而不能生肺金也。用六君子湯﹐一劑﹐諸癥悉愈。

史木川子﹐六歲﹐感冒咳嗽﹐發散過度﹐喘嗽﹐不食﹐用六君子湯加桔梗而愈。時四月﹐隨其父巡視耕種﹐忽發寒戰﹐仍復咳嗽﹐或用發表之劑﹐痰中有血。余曰﹕此成肺癰也。次日吐痰兼膿﹐用桔梗湯而愈。後元气未復﹐大便似痢﹐或用五苓﹑黃連﹑枳實之類﹐痰喘﹑目札﹑四肢抽搐。余曰﹕此脾气敗而變慢脾風也。辭不治﹐果然。

卷之五

驚搐等癥誤用藥餌

小兒或因驚搐﹐或變蒸﹐或食積﹐或寒熱往來﹐誤服解表﹑瀉利之藥﹐傷損脾胃﹐气血難以發生﹐面黃肌瘦﹐目動﹐切牙﹐發稀﹐足弱不能行步。此屬胃虛﹐非肝腎也﹐當長緩調理﹐復全胃气可也。

愚按藥餌偏勝之味﹐脾胃非所宜也。況小兒之疾﹐多因乳食不調﹐寒溫失節﹐虧損脾胃元气﹐根本不固﹐而邪得以致之。亦有因乳母六淫﹑七情﹑飲食﹑起居所致。苟不明其本末﹑辧其緩急﹐而誤用峻厲之藥﹐重傷脾胃生生之气﹐變癥百出﹐促其夭亡﹐誰之咎也﹖丹溪先生《慈幼論》言之詳矣。

卷之五

風斑及腳指常腫

小兒身常發風斑及腳指常紅腫﹐此脾經風熱也。用防風通聖散去硝﹑黃﹐加鼠粘子﹑酒炒黃連﹐爲末服之﹔亦用防風﹑白芷﹑薄荷﹑黃連﹑黃芩﹑黃﹑黃柏煎湯﹐避風而浴。

愚按前癥若因脾气不足﹐濕熱下注﹐宜用參﹑﹑歸﹑術以補脾气﹔升麻﹑柴胡以升陽气﹔茯苓﹑澤瀉以導濕熱。若因食郁內熱﹐宜用四君子湯以健脾胃﹔山楂﹑神曲以消飲食﹔山梔﹑川芎以淸肝熱。若因風邪收斂腠理﹐或浴出見風而患者﹐宜用補中益气湯以補元气﹐加芎﹑芷﹑羌活以散風邪。潔古先生云﹕斑發於膚外而多痛﹐疹隱於膚內而多癢。大抵安裏之藥爲主﹐發表之藥爲佐。

一小兒﹐瘙癢﹐發熱﹐體倦﹐少食。此脾肺气虛﹐外邪相搏。先用消風散二劑﹐隨用補中益气湯加茯苓﹑芍藥而愈。

一小兒﹐患此作痛﹐熱渴﹐服發表之劑﹐其癥益甚﹐形气倦怠﹐脈浮而數﹐此邪在經絡﹐誤散表而損其眞也。用人參安胃散﹑補中益气湯而愈。

一小兒﹐作癢﹐發熱﹐用犀角消毒散﹐頓作吐瀉﹐此邪气上下俱出也。其疹果消﹐勿藥自愈。

一小兒﹐陰囊赤腫﹐余作胎毒治之而瘥。後患發熱﹑痰喘等癥﹐診其母有郁火血熱﹐用解郁涼血之藥﹐子母俱服而愈。又患吐瀉﹐小便赤澀﹐兩目動﹐視其寅卯關脈赤﹐此屬風熱。用柴胡淸肝散加鉤藤鉤﹑木賊艸﹐一劑卽愈。

一小兒﹐腿如霞遊走不定﹐先以麻油塗患處﹐砭出惡血﹐其毒卽散﹐用九味解毒散﹐一劑而安。

一小兒患之﹐外勢𨿽輕﹐內苦便祕。此患在髒也﹐服大連翹飲﹐敷神功散而瘥。

卷之五

小兒無補腎法

小兒無補腎法﹐蓋稟父精而生﹐此天一生水﹐化生之源﹐腎之根也。此根日賴脾胃乳食水谷長養﹐男至十六而腎始充滿﹔旣滿之後﹐婚媾妄用虧損﹐則可用藥補之。若受胎之時﹐稟之不足﹐則無可補﹔稟之原足﹐又何待於補耶﹖愚按小兒行遲﹑齒遲﹑解顱﹑囟塡﹑五軟﹑鶴膝﹑腎疳﹑齒豁﹑睛白﹑多愁﹐凡此皆因稟受腎气不足﹐當以六味地黃丸加鹿茸補之。若因精气未滿﹐而禦女以通﹐多致頭目眩暈﹑作渴﹑吐痰﹐或發熱足熱﹑腰腿酸軟﹐或自汗盜汗﹑二便澀痛﹐變生諸疾﹐難以名狀。余常用六味﹑八味二丸及補中益气之劑加減用之﹑無不奏效。

一小兒﹐九歲﹐解顱﹐足軟﹐兩膝漸大﹐不能行履﹐屬腎稟不足。用六味丸加鹿茸﹐三月而能步履。

一小兒﹐十四歲﹐肢體倦怠﹐發熱﹐晡熱﹐口漧作渴﹐吐痰如湧﹐小便淋瀝﹐或面目赤色﹐身不欲衣﹐此亦稟賦不足也。用補中益气湯及前丸而愈。

一小兒﹐十五歲而禦女﹐大小便道牽痛﹐服五苓散之類﹐虛癥蜂起﹐與死爲鄰。余用補中益气湯﹑加減八味丸而愈。

一小兒﹐十三歲﹐內熱﹐晡熱﹐形體倦怠﹐食少﹐作渴﹐或用淸熱等藥治之﹐虛癥悉具。余以爲所稟怯弱﹐用六味丸加鹿茸補之﹐不越月而痊。蓋古今元气虛實不同故也。

卷之五

擬定諸方

治小兒肝經火旺﹐目睛頻動﹐痰气上升﹐或壯熱驚搐﹐面色紅﹐脈有力﹐脾胃無傷﹐宜瀉肝火。

川芎﹝八分﹞當歸﹝酒洗﹞柴胡橘紅枳殼﹝炒﹞天麻﹝各六分﹞甘艸﹝四分﹞茯苓白芍藥﹝炒﹐各八分﹞黃連﹝四分﹐酒炒﹞薄荷﹝三分﹞

上每服二錢﹐姜﹑水煎服。

愚按前癥若肝經風熱而自病﹐宜用本方﹔若肝經血燥而自病﹐宜用六味丸﹔若肝木克脾土﹐宜用四君子湯加升麻﹑柴胡﹔若肺金克肝木﹐宜用瀉白散﹔若腎水不能生肝木﹐宜用六味丸﹔若愈後驚悸不寐﹐或寐中發搐﹑切牙﹐宜用歸脾湯加茯苓﹑五味。蓋有餘者﹐邪气實也﹔不足者﹐眞气虛也。凡病有餘﹐當認爲不足﹐經云邪之所湊﹐其气必虛。

少參王陽湖孫﹐八歲﹐傷股骨﹐正體科續之。余視其面﹐靑而兼黃﹐口角微掣動﹐此乃肝木侮脾癥也。

且气血筋骨皆資脾土而生﹐但壯脾气﹐則所傷自愈。遂用六君子湯加鉤藤鉤﹑當歸﹐三十餘劑諸癥悉愈。

一小兒﹐三歲﹐因驚抽搐﹐發熱﹐痰盛﹐久用抱龍丸等藥以淸風痰﹐反致面色或赤或靑。余謂此心肝二經血虛風熱而生痰﹐不足之象也。先用六味地黃丸﹐以滋養肝腎﹐佐以六君子湯﹐少加柴胡﹑升麻﹐以調補脾胃﹐諸癥頓退而痊。

治小兒脾經不足﹐土敗木侮﹐目睛微動﹐四肢微搐﹐或潮熱往來﹐脾胃有傷﹐飲食少進﹐或泄瀉﹐嘔吐﹐面色黃﹐脈無力﹐宜補脾胃。

白術﹝一錢三分﹞黃﹝蜜炙﹞川芎當歸﹝酒洗﹞陳皮人參肉豆蔻﹝煨﹞神曲漧葛﹝各五分﹞白芍藥﹝一錢﹐酒炒﹞黃連甘艸﹝炙﹐各四分﹞半夏白茯苓﹝各七分﹞

上姜﹑水煎服。

愚按前癥若因脾胃虛弱﹐用五味異功散補之﹐虛寒者加木香﹐或再加炮姜溫之﹔若因脾气下陷﹐用補中益气湯舉之﹐作渴者用七味白術散主之﹔若因脾胃虛弱﹐寒水侮土﹐用六君子加木香﹑炮姜溫之﹔若因脾胃虛弱﹐肝木侮土﹐用補中益气湯加苓﹑芍﹑半夏調之﹐若因肝木太過﹐脾土受制﹐用小柴胡湯加炒山梔平之﹔若因傷魚肉等物﹐宜六君子湯﹐更加山楂﹑砂仁消之﹔若因傷生冷﹐腹痛﹐或瀉利淸白﹐宜六君子湯加砂仁﹑木香﹑炮姜溫之﹔若因傷辛熱停滯﹐嘔吐酸水﹐或大便積利不快﹐用六君子湯加黃連﹑吳茱萸﹑木香和之﹔若食積去而泄瀉不止﹐用四君子湯加肉豆蔻﹑補骨脂﹑木香﹑煨姜以補脾腎﹔若泄瀉止而飲食少思﹐宜用白術散以補脾胃。

一小兒﹐傷食發熱﹐面赤﹐或用養胃湯﹑枳實﹑黃連﹑山楂治之﹐更加腹脹﹐午後發熱﹐按其腹不痛。余以爲飲食𨿽化﹐而脾胃復傷﹐用六君子湯數劑而痊。

一小兒﹐傷食發熱﹐嘔吐﹐面赤﹐服消導﹑淸熱之劑﹐飲食已消﹐熱﹑赤如故。余曰﹕此胃經虛熱耳﹗用四君子湯加升麻﹑柴胡各二分﹐四劑而痊。

一小兒﹐傷食發熱﹐面赤﹐抽搐﹐嘔吐﹐气喘﹐吐痰。余以爲飲食傷脾發熱﹐肺气虛弱所致耳﹗用六君子湯再加炒黑黃連﹑山梔各二分﹐一劑頓安。﹝余見各類。﹞

治小兒心血虛﹐睡中驚動不安﹐或受驚嚇而作﹐主淸心安神降痰。

人參半夏﹝湯泡﹞酸棗仁﹝去殼炒﹞茯神﹝去心﹐各一錢﹞當歸﹝酒洗﹞橘紅赤芍藥﹝各七分﹞五味子﹝五粒﹐杵﹞甘艸﹝炙﹐三分﹞

上水煎﹐入薑汁﹑竹瀝少許﹐入牛黃半分尢妙。若溫暖之月﹐心經多熱﹐加生地黃﹑山梔仁各五分﹐麥門冬七分﹐淡竹葉。若方飲食﹐因驚而停滯者﹐須先消飲食﹐然後治驚﹐驚藥內仍加白術﹑麥芽以理脾胃。蓋驚則气散﹐宜收補其气﹔驚則痰聚﹐宜消化其痰。

愚按前癥若心血不足而心神驚悸者﹐宜用本方﹔若木火太過而心神不寧者﹐宜用導赤散﹔若木火翕合﹐風熱相搏而病者﹐用柴胡梔子散﹔若肝火虛弱﹐木火未濟而病者﹐用六味丸﹔若因脾胃食郁生痰﹐驚動不安者﹐宜用四君子湯以健脾﹐神曲﹑半夏﹑麥芽以化痰﹐山梔﹑芍藥以淸熱﹔若因飲食停滯﹐肚腹膨脹﹐或嘔吐泄瀉﹐宜用六君子湯以健脾﹐用濃朴﹑神曲以消食。如有痰搐驚癥﹐仍用本方調治。

如見肝經之癥﹐加鉤藤鉤﹐方內赤芍藥易以白芍藥。﹝治驗見各癥類。﹞

治小兒食積﹐郁熱發於肌表﹐潮熱往來﹐主理中淸陽明之熱。

白術﹝炒﹞山楂白芍藥﹝炒﹐各一錢﹞黃連﹝炒﹞枳實﹝麩炒﹞川芎香附米﹝炒﹞

升麻﹝各七分﹞漧葛﹝一錢二分﹞甘艸炙艸﹝各三分﹞

上用姜﹑水煎服。若食積去後﹐潮熱未除﹐減山楂﹐枳實﹑香附﹑川芎﹐加人參﹑黃﹑陳皮各五分﹐再加白術二﹑三分。有痰加半夏六分。

愚按前癥若食積去而熱不退﹐用五味異功散以補胃气﹔若作嘔﹐少食﹐用四君子加藿香﹑半夏以安中气﹐若泄瀉﹐不食﹐宜用六君子湯加升麻﹑柴胡以升補脾气﹔若久瀉不已﹐宜用補中益气湯以升補陽气﹔若虛寒﹐加炮姜﹑木香﹐如不應﹐佐以四神丸以補脾腎﹔若體瘦﹐潮熱﹐口渴﹐大便不調﹐宜用肥兒丸以消疳積。若不分脾气虛實﹑有無食積﹐槪用克伐消導﹑寒涼淸熱之劑﹐復傷脾胃生气﹐反爲難治之癥。

儒者薛衡甫子﹐年七歲﹐身羸﹐發熱﹐面黃﹐皆以爲內傷瘀血﹐欲下之。余謂乃脾臟受傷﹐投以六君子湯加煨姜﹐兩服﹐飲食頓進﹐數服﹐諸癥全愈。

一小兒﹐飲食停滯﹐服消導之劑。余曰﹕此脾胃气虛﹐故飲食不能克化也。法當調補爲善﹐若數用克伐之劑﹐脾气益傷﹐飲食愈停矣。已而腹內又結一塊﹐寒熱﹐潮熱﹐食少﹐作渴﹐大便不實。余用四君子湯﹐飲食漸增﹐又用補中益气湯而愈。

一小兒﹐肚腹膨脹﹐飲食卽瀉﹐手足逆冷。余以爲脾气虛寒﹐先用人參理中丸﹐後用六君子湯而愈。

一小兒﹐常患停滯﹐數服克伐消導之劑﹐以致脾胃虛甚﹐患吐瀉慢脾風而卒。﹝余見各癥類。﹞

治小兒發熱感冒﹐鼻流淸涕﹐或咳嗽吐痰。輕者且勿藥﹐候一﹑二日多自愈﹐重者用輕和之劑。

橘紅半夏﹝炮﹞桔梗川芎﹝各五分﹞白茯苓桑皮﹝蜜炙﹐各七分﹞甘艸﹝炙﹞

防風﹝各四分﹞薄荷枯黃芩﹝炒﹐各三分﹞白術﹝一錢﹞

上每服二錢﹐姜﹑水煎服。

愚按前癥若腠理不密﹐外邪所感﹐郁於肺而爲患者﹐宜用本方﹔若脾胃气虛﹐不能生肺金而致患者﹐用補中益气湯﹔若脾胃气實﹐肺气壅滯而大腸不利者﹐用瀉黃散﹔若心火上炎﹐消爍肺金而致咳嗽者﹐用六味丸。大凡元气素弱﹐或患病日久﹐宜用補中益气湯爲主﹐加以半夏﹑茯苓﹑桔梗﹔若見發搐﹑切牙等癥﹐皆虛熱所迫﹐亦宜用之﹔若痰盛﹐少佐以抱龍丸。若風邪旣退﹐而熱痰未已﹐但健中气﹐則痰自化而病自愈﹔若用化痰利气之藥﹐則中气愈虛﹐痰熱愈甚矣。

一小兒﹐傷風咳嗽﹐發熱﹐服解表之劑﹐更加喘促﹐出汗。余以爲肺脾气虛﹐欲用補中益气湯加五味子補之。不信﹐乃服二陳﹑桑皮﹑杏仁﹑枳殼﹑桔梗之劑﹐前癥益甚﹐又加發搐﹑痰壅。余仍用前藥更加鉤藤鉤而痊。蓋小兒臟腑脆嫩﹐气血易虛﹐所用之藥𨿽爲平和﹐亦有偏勝之味﹐須審察病气形气虛實﹑在表在裏之不同﹐而治之可也。﹝治法見傷風鼻流涕條。﹞

治小兒大便色泔白及小便濁或澄之如米泔者﹐此疳病也。

白術黃連﹝薑水炒﹞白茯苓澤瀉山楂白芍藥﹝炒﹐各一錢﹞靑皮﹝四分﹞甘艸﹝三分﹞

上姜﹑水煎服。

愚按前癥若因脾气虛而兼濕熱者﹐宜用四味肥兒丸﹔若兼泄瀉﹐當以白術散間服。

治疳丸小兒要藥。

胡黃連蘆薈使君子黃連﹝各五錢﹐炒﹞神曲﹝炒﹐一兩﹞阿魏靑黛﹝二錢﹐另研﹞

麝香﹝少許﹐另研﹞

上爲末﹐稀糊丸黍米大。每服十丸﹐淸湯下。

愚按前方乃肝脾疳癥之藥也。或內疳﹐或瘡發於外亦效。蓋疳﹐幹也。或因哺食太早﹐或因恣食甘肥﹐或因峻劑重亡津液﹐虛火上炎﹐或因乳母飲食﹑起居﹑七情﹑勞逸所致。

若口內生瘡﹐身體壯熱﹐腮唇赤色﹐或咽漧飲水﹐掌熱﹐便赤﹐盜汗﹐煩熱﹐嚙齒﹐虛驚。此心經內外疳也﹐宜用安神丸主之。

若鼻瘡﹐目爛﹐體瘦﹐瘡癬﹐或耳前後﹑項﹑腋﹑小腹﹑內股﹑玉莖﹑陰丸腫潰﹐小便不調﹐搖頭﹐側目﹐白膜遮睛﹐羞明﹐畏日﹐肚大靑筋﹐口渴﹐下痢。此肝經內外疳也﹐用地黃﹑蘆薈二丸主之。

若頭髮稀少﹐生瘡成穗﹐人中口吻赤爛﹐或腹大腳細﹐嘔吐泄瀉﹐飲食不思﹐口漧嗜土﹐瀉下酸臭﹐小便白濁﹐合目昏睡﹐惡聞木音。此脾經內外疳也﹐用肥兒丸主之。

若鼻外生瘡﹐咽喉不利﹐頸腫﹐齒痛﹐咳嗽﹐寒熱﹐皮膚皺錯﹐欠伸﹐少气﹐鼻癢出涕﹐鼻衄﹐目黃﹐小便頻數。此肺經內外疳也﹐用地黃淸肺飲主之。

若腦熱﹐身瘦﹐手足如冰﹐寒熱往來﹐滑泄﹐肚痛﹐口臭漧渴﹐齒齦潰爛﹐面黧爪黑﹐徧身生瘡﹐耳內出水。此腎經內外疳也﹐用地黃丸主之。

大凡虛火上炎﹐或痘毒上攻﹐名曰走馬疳﹐爲患甚速。敷雄黃散﹐服大蕪荑湯。此癥輕則牙齦腐爛﹐唇吻腫痛﹔重則牙齒蝕落﹐腮頰透爛﹐飲食不入者﹐爲不治。

一小兒﹐二歲﹐莖痿濕癢﹐後陰囊腫﹐莖中作痛﹐時出白津。余以爲肝火﹐用龍膽瀉肝湯﹑六味地黃丸而痊。

一小兒﹐睪丸作痛﹐小便赤澀﹐寒熱﹐作嘔﹐乃肝脾之癥﹐用小柴胡湯加山梔﹑車前子﹑茯苓而愈。

一小兒﹐睪丸腫硬﹐小便黃澀﹐用小柴胡湯加山梔﹑車前子並蘆薈丸而消。

一小兒﹐腹內結塊﹐或作痛﹐或上攻﹐小便不調﹐用龍膽瀉肝湯﹑蘆薈丸而愈。後形气消鑠﹐發熱作渴。此肝木制伏脾土﹐用補中益气湯及蘆薈丸而愈。

一小兒﹐自脫胎時兩目赤腫﹐或作癢﹐或生翳。此胎內之肝火也﹐用蘆薈﹑六味二丸而愈。

一女子﹐十五歲﹐患瘰﹐身發赤暈﹐形气倦怠。此肝火﹑血虛所致﹐用加味逍遙散而赤暈愈﹐用益气湯﹑六味丸而瘰消。

一小兒﹐下疳潰爛﹐發熱作痛﹔一小兒莖中作癢﹐不時搔撚﹔一小兒莖中潰痛﹐小便祕澀﹐日晡尢甚﹐一小兒目癢出水﹐或項間結核﹐或兩眼連札﹐或陰囊瘙癢﹕俱屬肝火﹐皆用九味蘆薈丸﹐並愈。﹝余見各類。﹞

治小兒大病後面黃肌瘦﹐目時動﹐齒微咬﹐發稀少﹐未能大行﹐因誤服解表﹑瀉利傷克諸藥而致者﹐宜長緩調理﹐復全胃气。

白術﹝一錢二分﹞白芍藥﹝酒炒﹞白茯苓﹝各八分﹞人參陳皮川芎﹝各六分﹞甘艸﹝炙﹞

黃﹝蜜炙﹞當歸﹝酒洗﹐各四分﹞半夏山楂﹝各六分﹞

上用姜﹑棗﹑水煎服。

安神鎭驚丸驚退後調理﹐安心神﹐養气血﹐和平預防之劑。

天竺黃﹝另研﹞人參茯神南星﹝姜制﹐各五錢﹞酸棗仁﹝炒﹞麥門冬當歸﹝酒洗﹞

生地黃﹝酒洗﹞赤芍藥﹝炒﹐各三錢﹞薄荷木通黃連﹝薑汁炒﹞山梔﹝炒﹞辰砂﹝另研﹞

牛黃﹝另研﹞龍骨﹝火﹐各二錢﹞靑黛﹝一錢﹐另研﹞

上爲末﹐蜜丸綠豆大。淡姜湯送下﹐每服三﹑五丸。

愚按前二方根本之治﹐防微杜漸之法也。但鎭驚丸內多苦寒﹑辛散﹑分利之味﹐病後不宜輕用﹐恐復傷胃气﹐而變生他癥也。若飲食停滯而見他癥﹐當消導爲主﹔若脾胃損傷而見他癥﹐當健中气。大凡病後元气未復﹐或因克伐之劑元气復傷﹐而見前癥﹐但用升補陽气爲主﹐諸癥自愈﹐若專攻其病則誤矣。

一小兒﹐七歲﹐患急驚將愈﹐而發熱驚悸﹐或用祛風化痰之劑﹐更加驚搐﹐吐痰喘嗽﹐腹膨﹐少食﹐惡寒﹐又用抱龍等丸﹐更加大便似痢﹐寒熱往來﹐殊類風癥。先君視之﹐以爲脾气虧損﹐諸經無所資養而然。用四君子湯爲主﹐少用升麻﹑柴胡以升補陽气而愈。

治小兒齒腫﹐流涎﹐腮腫﹐馬牙﹐主陽明之熱。

升麻川芎白芍藥半夏﹝炒﹐各七分﹞漧葛生甘艸防風黃連﹝酒炒﹐各五分﹞

石膏﹝火過﹞白術﹝各一錢﹞白芷﹝三分﹞

上水煎﹐每服二錢。若能漱藥者﹐則含藥漱而吐之。漱藥不用白術﹑半夏。

愚按馬牙﹑重舌﹐因胎毒胃熱所致﹐若用綫鍼刺破出血卽愈﹐不必服藥﹔若因飲食所傷﹐脾胃虛熱而致﹐宜用七味白術散﹔若服熱藥損傷脾胃發熱而致﹐或口舌生瘡﹐宜用人參安胃散﹔若久病脾胃虛熱﹐口內如無皮狀﹐宜用七味白術散﹔若脾經陰血不足﹐午後益甚﹐宜用四物湯加白術﹑茯苓﹑炙艸﹔若脾經陽气下陷﹐午後益甚﹐宜用補中益气湯﹐並用茱萸塗腳心﹔若疳積虛火炎上﹐齦齒腐爛﹐當從疳治﹐亦有滯頤口角流涎﹐此由脾气虛冷﹐不能制其津液也﹐宜用溫脾散﹔若脾經實熱﹐舌縱涎下﹐宜用瀉黃散。大凡小兒四時皆以養元气﹑健脾胃爲主。若屢有痰癥﹐屢服驅風瀉火之藥﹐多患前癥﹐其輕者能節飲食﹑愼調理﹐不藥自愈。

卷之五

序次丹溪小兒痘瘡治法

小兒瘡疹﹐大抵與傷寒相似﹐發熱﹐煩躁﹐臉赤唇紅﹐身痛頭疼﹐乍寒乍熱﹐噴嚏呵欠﹐嗽喘痰涎。

始發之時﹐有因傷風傷寒而得﹐有因時气傳染而得﹐有因傷食嘔吐而得﹐有因跌撲﹑驚恐﹑蓄血而得。或爲竄眼驚搐﹐如風之證﹐或口舌﹑咽喉﹑肚腹疼痛﹐或煩躁﹑狂悶﹑昏睡﹐或自汗﹐或下痢﹐或發熱﹐或不發熱﹐證候多端﹐卒未易辧﹐亦須以耳冷﹑冷﹑足冷驗之。蓋瘡疹屬陽﹐腎臟無癥﹐耳與﹑足俱屬於腎﹐故腎之所部獨冷﹐又不若視其耳後有紅脈赤縷爲眞﹐於此可以稽驗矣。調護之法﹐首尾俱不可汗下﹐但溫涼之劑兼而濟之﹐解毒和中安表而已。虛者益之﹐實者損之﹐冷者溫之﹐熱者平之﹐是爲權度借諭而言﹐亦如庖人籠蒸之法﹐但欲其松耳﹗蓋毒發於表﹐如苟妄汗﹐則榮衛一虛﹐重令開泄﹐轉增瘡爛﹐由是風邪乘間變癥者有之﹔毒根於裏﹐如苟妄下﹐則內气一虛﹐毒不能出而返入焉﹐由是土不勝水﹐變黑歸腎﹐身體振寒﹐耳反熱﹐眼合﹐肚脹﹐其瘡黑陷﹐十無一生。

汗﹑下二說﹐古人深戒。以此觀之﹐瘡疹癥狀𨿽與傷寒相似﹐而其治法實與傷寒不同。傷寒從表入裏﹐瘡疹所發從裏出表故也。如欲解肌﹐漧葛﹑紫蘇可也。其或气實煩躁熱熾﹐大便祕結﹐則與犀角地黃湯或人參敗毒散﹐又或紫艸飲多服﹐亦能利之。故𨿽云大便不通者﹐少與大黃尢宜﹐仔細斟酌之﹐若小便赤少者﹐分利小便則熱气有所滲而出。凡熱不可驟遏﹐但輕解之﹔若無熱﹐則瘡又不能發也。

凡瘡疹﹐春夏爲順﹐秋冬爲逆。

瘡疹分人淸濁﹐就形气上取勇怯。

凡已發未發﹐並與紫蘇飲。但覺身熱﹐癥似傷寒﹐若未見瘡﹐疑似未明﹐且先與惺惺散﹑參蘇飲﹐或人參﹑羌活輩﹐熱甚則與升麻葛根湯﹑人參敗毒散。但一見紅點﹐便忌葛根湯﹐恐發得表虛也。

凡痘瘡初欲出時﹐身發熱﹐鼻尖冷﹐呵欠﹐咳嗽﹐面赤﹐方是痘出之候﹐便宜服升麻葛根湯加山楂﹑大力子﹐其瘡稀疏而易愈。

凡痘初出時或未見時﹐宜服後方﹐多者令少﹐重者令輕。方以絲瓜近蒂三寸﹐連瓜子皮燒灰存性﹐爲末﹐砂糖拌幹喫。入朱砂末亦可。又方朱砂爲末﹐蜜水調服﹐多者可減﹐少者可無。

凡痘瘡發熱之時﹐便以惡實子爲末﹐蜜調貼囪門上﹐免有患眼之疾。

凡初出之際﹐須看胸前﹐若稠密﹐急宜消毒飲加山楂﹑黃芩﹑酒洗紫艸﹐減食加人參。

初出之時色白者﹐便大補气血﹐參﹑﹑芎﹑術﹑升麻﹑漧葛﹑甘艸﹑木香﹑丁香﹑酒洗當歸﹑白芍藥﹐若大便瀉﹐加訶子﹑肉豆蔻。

初起時自汗不妨﹐蓋濕熱燻蒸而然故也。

有初起煩躁﹐譫語﹐狂﹐渴引飲﹐若飲水則後來靨不齊﹐急以涼藥解其標﹐如益元散之類亦可用。

凡瘡已出﹐可少與化毒湯。

出不快者﹐加味四聖散﹑紫艸飲子﹑紫艸木香湯﹑紫艸木通湯﹐或快斑散﹑絲瓜湯。

出太甚者﹐人參敗毒散﹑犀角地黃湯。

疏則無毒﹐密則有毒﹐以涼藥解之﹐𨿽數帖亦不妨﹐無害眼之患。

鑪灰色白靜者﹐作寒看。

齊湧者﹐燥者﹐發者﹐作熱看。黑屬血熱﹐涼血爲主。

白屬气虛﹐補气爲主。

中黑陷而外白﹐起得遲者﹐則相兼而治。

凡痘瘡分表裏﹑虛實。吐瀉少食爲裏虛﹐不吐瀉能食爲裏實。裏實而補﹐則結癰毒。陷伏倒靨爲表虛。灰白者亦表虛﹐或用燒人屎。紅活綻凸爲表實﹐表實而復補表﹐則要潰爛不結痂。

痘瘡分气虛﹑血虛﹐用補藥。气虛者﹐人參﹑白術加解毒藥﹔血虛者﹐四物湯中加解毒藥。

痘瘡分气血虛實﹐多帶气血不足。虛則黃﹐生血活血之劑助之﹐略佐以風藥﹔實則白芍藥爲君﹐黃芩亦爲君﹐佐以白芷﹑連翹﹑續斷之類。

調解之法﹐活血﹑調气﹑安表﹑和中﹑輕淸消毒﹑溫涼之劑兼而治之﹐二者得兼而已。溫如當歸﹑黃﹑木香輩﹐涼如前胡﹑漧葛﹑升麻輩﹐佐之以川芎﹑白芍藥﹑枳殼﹑桔梗﹑羌活﹑木通﹑紫艸之屬﹐則可以調適矣。

黑陷二種﹐因气虛而毒瓦斯不能盡出者﹐酒炒黃﹑紫艸﹑人參輩。

黑陷甚者﹐亦用燒人屎﹐蜜水調服。出子和方。

癢塌者﹐於形色脈上分虛實。實則脈有力﹐气壯﹔虛則無力。虛癢﹐以實表之劑加涼血藥﹔實癢﹐如大便不通者﹐以大黃寒涼之藥少與之﹐下其結糞。

气怯輕者﹐用淡蜜水調滑石末﹐以羽潤瘡上。

瘡幹者﹐宜退火﹐止用輕劑﹐荊芥﹑升麻﹑葛根之類。

濕者﹐用瀉濕﹐乃肌表間濕﹐宜用風藥白芷﹑防風之類。

上引用升麻﹑葛根﹔下引用檳榔﹑牛膝﹕助以貝母﹑忍冬艸﹑白芷﹑栝蔞之類。

若咽喉痛者﹐大如聖散﹑鼠粘子湯。

喘滿气壅者﹐麻黃黃芩湯。煩渴者﹐甘艸散﹑烏梅湯。下痢嘔逆者﹐木香理中湯。

顏色正者﹐如上治將欲成就﹐卻色淡者﹐宜助血藥﹐用當歸﹑川芎﹑酒洗芍藥之類﹐或加紅花。

將成就之際﹐卻紫色者﹐屬熱﹐用涼藥解其毒﹐升麻﹑葛根﹑酒炒黃芩﹑黃連及連翹之類﹐甚者犀角大解痘毒。

灰白色將靨時如豆殼者﹐蓋因初起時飲水多﹐其靨不齊﹐俗呼倒靨。不好但服實表之劑﹐消息他大小便﹐如大便祕通大便﹐小便祕通小便。

小便赤澀者﹐大連翹飲﹑甘露飲。

大便祕結﹐內煩外熱者﹐小柴胡湯加枳殼最當﹐或少用四順淸涼。

瘡疹用藥﹐固有權度。大小二便一或祕焉﹐則腸胃壅遏﹐脈絡凝滯﹐毒瓦斯無從發泄﹐眼閉﹐聲啞﹐肌肉黧黑﹐不旋踵而告變矣。

陷入者﹐加味四聖散﹐更以胡荽酒薄敷其身﹐濃敷其足﹐噴其衣服﹐並以濃綿蓋之﹔若猶未也﹐獨聖散入木香煎湯﹔若其瘡已黑﹐乃可用錢仲陽宣風散加靑皮主之。錢氏云﹕黑陷靑紫者﹐百祥丸下之﹔不黑者﹐謹勿下。余知其所下者﹐瀉膀胱之邪也。又云﹕下後身熱﹐气溫欲飲水者﹐可治﹔水穀不消﹐或寒戰者﹐爲逆。余知其脾彊者﹐土可以治水也﹐百祥丸太峻﹐當以宣風散代之。瀉後溫脾﹐則用人參﹑茯苓﹑白術等分﹐濃朴﹑木香﹑甘艸各半爲妙。蓋瘡發肌肉﹐陽明主之﹐脾土一溫﹐胃气隨暢﹐獨不可消勝已泄之腎水乎﹗此錢氏不刊之祕旨也。

其壞瘡者﹐一曰內虛泄瀉﹐二曰外傷風冷﹐三曰變黑歸腎。

近時小兒痘瘡﹐止宗陳文中木香散﹑異功散。殊不知彼時立方之時﹐爲運气在寒水司天﹐時令又值嚴冬大寒﹐爲因寒郁遏﹐痘瘡不紅綻﹐故用辛熱之劑發之。今人不分時令寒熱﹐一槪施治﹐誤人多矣。時值溫熱﹐山野農家貧賤之人﹐其或偶中也。

丹溪痘瘡治法最爲明備﹐近世通用陳文中木香﹑異功等方﹐乃一偏之術。若痘瘡虛怯淡白色癢塌﹐此屬虛寒﹐宜用陳文中方﹔若發熱壯盛﹐齊湧﹐紅紫色﹐瘙癢﹐此屬熱毒﹐急宜涼血解毒。自陳文中方盛行後﹐屬虛寒者率得生﹐屬熱毒者悉不救。痘是胎毒﹐古人治法只解毒﹐然气血虛則逆﹐毒瓦斯不出及不能成就。故陳文中之法﹐亦千載妙訣﹐補前人之未備者。

但溫補之法旣行﹐而解毒之旨遂隱﹐故救得一邊﹐又害了一邊。今必詳究丹溪﹐二法通用﹐斯無獘也。

痘瘡屬虛寒者﹐直可延至十數日後方死﹔屬毒盛轉紫色者﹐不過七﹑八日。蓋痘是胎毒﹐自內出外﹐二﹑三日方出齊﹐毒瓦斯尙在內﹐出至六日則當盡發於表﹐七﹑八﹑九日成膿而結痂矣。若毒瓦斯盛﹐不能盡出﹐過六日﹐毒反內入臟腑﹐故須於六日以前﹐毒瓦斯該出之時﹐急服涼血解毒之藥以驅出之﹐六日以後﹐醫無及矣﹐故其死最急。若虛弱毒瓦斯少者﹐只是气血不足﹐不能貫膿成就﹐故綿延日久而後死。此虛實輕重之分也。

痘瘡多者﹐是毒瓦斯多﹐便先宜解毒﹐然多則恐气血周貫不足﹐故隨後亦宜兼補藥以助成膿血。

愚按痘疹之疾﹐乃胎稟之熱毒﹐由內發外﹐𨿽爲有餘之癥﹐當瀉不當補﹐然兒體有虛實﹐積毒有輕重﹐又在變而通之。考之錢﹑陳二先生𨿽俱名家﹐然就而折衷之﹐則陳爲較優。蓋錢之用藥偏於淸涼﹐而陳之治法溫涼並行﹐以其深究陰陽造化之妙﹐故於病之眞寒假熱與夫眞熱假寒﹐罔不知之眞而見之定﹐隨癥異宜﹐未嘗執泥。假如病屬虛熱﹐而元气未至虧損者﹐施之以錢氏之法﹐則固當矣。若病气﹑元气俱虛或俱實者﹐而不以陳法治之﹐鮮不致誤。且小兒之痘疹﹐譬卽大人之癰疽﹐治法無異。其熱毒蘊於五內﹐致二便不利﹐煩熱作渴﹐脈沈實﹐須用托裏﹑疏通﹑和榮衛三法。觀陳氏異功散﹑人參白術散﹑前胡枳殼湯等方﹐其藥品深爲得宜﹐治者詳訂而遵之可也。

卷之六

附方

補中益气湯治中气不足﹐或誤服克伐﹐四肢倦怠﹐口漧﹐發熱﹐飲食無味﹐或飲食失節﹐勞倦身熱﹐脈洪大而無力﹐或頭痛﹐惡寒﹐自汗﹐或气髙而喘﹐身熱而煩﹐脈微細軟弱﹐自汗﹐體倦﹐少食﹐或中气虛弱而不能攝血﹐或飲食勞倦而患瘧﹑痢﹐或瘧﹑痢等癥因脾胃虛而不能愈者。或元气虛弱﹐感冒風寒不勝發表﹐宜用此代之。或入房而後勞役感冒﹐或勞役感冒而後入房者﹐急加附子。愚謂人之一身﹐以脾胃爲主。脾胃气實﹐則肺得其所養﹐肺气旣盛﹐水自生焉﹔水升則火降﹐水火旣濟﹐而成天地交泰之令矣。脾胃一虛﹐四髒俱無生气。故東垣先生著脾胃﹑內外傷等論﹐諄諄然皆以固脾胃爲本﹔所制補中益气湯﹐又冠諸方之首。觀其立方本旨可知矣。故曰補腎不若補脾﹐正此謂也。前所言治癥﹐槪舉其略﹐余當仿此而類推之。是以附方之首﹐並注以表明之。

人參黃﹝炒﹞白術﹝炒﹞甘艸﹝炙﹐各一錢五分﹞當歸﹝一錢﹞陳皮﹝五分﹞柴胡升麻﹝各三分﹞

上姜﹑棗﹑水煎﹐空心午前服。

八珍湯治肝脾傷損﹐血气虛弱﹐惡寒發熱﹐或煩躁作渴﹐或寒熱昏憒﹐或胸膈不利﹐大便不實﹐或飲食少思﹐小腹脹痛等癥。

人參白術白茯苓當歸川芎白芍藥熟地黃﹝各一錢﹞甘艸﹝炙﹐五分﹞

上姜﹑棗﹑水煎服。

十全大補湯治气血俱虛﹐發熱惡寒﹐自汗盜汗﹐肢體倦怠﹐或頭痛﹐眩暈﹐口漧作渴。又治久病虛損﹐口漧食少﹐咳而下利﹐驚悸﹐發熱﹐或寒熱往來﹐盜汗自汗﹐晡熱內熱﹐遺精白濁﹐或二便見血﹐小腹作痛﹐小便短少﹐大便漧澀﹐或大便滑泄﹐肛門下墜﹐小便頻數﹐陰莖癢痛等癥。

卽八珍湯加黃﹑肉桂各一錢。

四物湯治血虛發熱﹐或寒熱往來﹐或日晡發熱﹐頭目不淸﹐或煩躁不寐﹐胸膈作脹﹐或脇作痛﹐尢當服之。

當歸熟地黃﹝各三錢﹞芍藥﹝二錢﹞川芎﹝一錢五分﹞

上水煎服。

加味四物湯卽前方加山梔﹑柴胡﹑牡丹皮。

四君子湯治脾胃虛弱﹐飲食少思﹐或大便不實﹐體瘦面黃﹐或胸膈虛痞﹐痰嗽﹐吞酸﹐或脾胃虛弱﹐善患瘧﹑痢等癥。

人參白術茯苓﹝各二錢﹞甘艸﹝炙﹐一錢﹞

上姜﹑棗﹑水煎服。

六君子湯治脾胃虛弱﹐飲食少思﹐或久患瘧﹑痢。若覺內熱﹐或飲食難化作酸﹐屬虛火﹐須加炮姜﹐其功甚速。

卽前方加半夏﹑陳皮。

香砂六君子湯卽六君子加香附﹑藿香﹑砂仁。

歸脾湯治思慮傷脾﹐不能攝血﹐致血妄行﹐或健忘﹐怔忡﹐驚悸﹐盜汗﹐或心脾作痛﹐嗜臥﹐少食﹐或大便不調﹐或肢體腫痛。或思慮傷脾而患瘧疾。大凡懷抱鬱結而患諸癥﹐或因用藥失宜﹐克伐傷胃﹐變諸別癥者﹐最宜用之。

人參白術白茯苓黃龍眼肉﹝各二錢﹞遠志﹝一錢﹞酸棗仁﹝二錢﹞木香﹝五分﹞

甘艸﹝炙﹐五分﹞當歸﹝二錢﹞

上姜﹑棗﹑水煎服。

加味歸脾湯治脾經血虛發熱等癥。

卽前方加牡丹皮﹑山梔各一錢。

加味逍遙散治脾肝血虛發熱﹐或耳內及胸乳腹脹﹐小便不利。

當歸白術茯神芍藥甘艸柴胡﹝各一錢﹞牡丹皮山梔﹝各七分﹞

上姜﹑水煎服。

逍遙散卽前方去山梔﹑牡丹皮。

六味丸﹝一名地黃丸﹐一名腎气丸﹞治腎虛作渴﹐小便淋祕﹐气壅痰涎﹐頭目眩暈﹐眼花耳聾﹐咽燥﹐舌痛﹐齒痛﹐腰腿痿軟等癥﹐及腎虛發熱﹐自汗盜汗﹐便血諸血﹐失音﹐水泛爲痰之聖藥﹐血虛發熱之神劑。又治腎陰虛弱﹐津液不降﹐敗濁爲痰﹐或致咳逆。又治小便不禁﹐收精气之虛脫﹐爲養气﹑滋腎﹑制火﹑導水﹐使機關利而脾土健實。

熟地黃﹝八兩﹐杵膏﹞山茱萸肉漧山藥﹝各四兩﹞牡丹皮白茯苓澤瀉﹝各三兩﹞

上各另爲末﹐和地黃﹐加煉蜜丸桐子大。每服七﹑八十丸﹐空心食前滚湯下。

八味丸治命門火衰﹐不能生土﹐以致脾胃虛寒﹐飲食少思﹐大便不實﹐或下元冷憊﹐臍腹疼痛﹐夜多漩溺。

卽前方加肉桂﹑附子各一兩。

經云益火之源﹐以消陰翳﹐卽此藥也。

加減八味丸治腎水不足﹐虛火上炎﹐發熱作渴﹐口舌生瘡﹐或牙齦潰蝕﹐咽喉作痛﹐或形體憔悴﹐寢汗﹐發熱﹐五臟齊損。

卽六味丸加肉桂一兩﹐五味子四兩。

加減金匱腎气丸治脾腎虛﹐腰重腳腫﹐小便不利﹐或肚腹腫脹﹐四肢浮腫﹐或喘急痰盛﹐已成蠱癥﹐其效如神。此癥多因脾胃虛弱﹐治失其宜﹐元气復傷而變癥者﹐非此藥不能救。

白茯苓﹝三兩﹞附子﹝五錢﹞川牛膝桂澤瀉車前子山茱萸山藥牡丹皮﹝各一兩﹞

熟地黃﹝四兩﹐掐碎酒拌杵膏﹞

上爲末﹐和地黃﹐加煉蜜丸桐子大。每服七﹑八十丸﹐空心米飲下。

還少丹治脾腎虛寒﹐飲食少思﹐發熱﹐盜汗﹐遺精﹐白濁。又治眞气虧損﹐肌體瘦弱等癥。

肉蓯蓉遠志茴香巴戟幹山藥枸杞子熟地黃石菖蒲山茱萸牛膝杜仲﹝姜制﹞

楮實子五味子白茯苓﹝各二兩﹞

上各另爲末﹐用棗肉百枚並煉蜜丸桐子大。每服五﹑七十丸﹐空心溫酒或鹽湯下﹐日三服。

十補丸治腎臟虛冷﹐面黑﹐足寒﹐耳聾﹐膝軟﹐小便不利等癥。

附子﹝炮﹞五味子﹝各二兩﹞山茱萸山藥牡丹皮鹿茸﹝制﹞桂心茯苓澤瀉﹝各一兩﹞

上爲末﹐煉蜜丸桐子大。每服六﹑七十丸﹐鹽湯下。

當歸補血湯治血气損傷﹐或妄服峻劑﹐致气血益虛﹐肌熱﹐大渴引飲﹐目赤面紅﹐脈洪大而虛﹐重按全無。此病多得於饑飽勞役者。

黃﹝炙﹐一兩﹞當歸﹝三錢﹐酒制﹞

上水煎服。

人參養榮湯治脾肺俱虛﹐發熱惡寒﹐肢體瘦倦﹐食少作瀉等癥。又治久病虛損﹐口漧食少﹐咳而下痢﹐心驚悸﹐熱而自汗等癥。

白芍藥﹝一錢五分﹞人參陳皮黃﹝蜜炙﹞桂心當歸白術甘艸﹝炙﹐各一兩﹞

熟地黃五味子﹝炒﹞茯苓﹝各七分半﹞遠志﹝五分﹞

上姜﹑棗﹑水煎服。

參術膏治中气虛弱﹐諸藥不應﹐或因用藥失宜﹐耗傷元气﹐虛癥蜂起﹐但用此藥補其中气﹐諸癥自愈。

人參白術﹝各等分﹞

上水煎稠湯化服之。

濟陰地黃丸治足三陰虧損﹐虛火上炎﹐致目睛散大﹐視物不的﹐或昏花﹑澀緊﹑作痛﹑畏明﹐或卒見非常之處等癥。其功效與六味﹑還少丹相似。

五味子麥門冬當歸熟地黃肉蓯蓉山茱萸幹山藥枸杞子甘菊花巴戟肉﹝各等分﹞

上爲末﹐煉蜜丸桐子大。每服七﹑八十丸﹐空心白湯下。

滋陰補腎丸治肝腎陽虛陰弱﹐虛火上炎﹐目視昏花﹐或至夜昏暗﹑緊澀。仍治六味丸所主之癥。

熟地黃﹝三兩﹞牡丹皮﹝五錢﹞生地黃﹝四兩﹞澤瀉茯苓﹝各二兩半﹞當歸尾山茱萸柴胡五味子幹山藥﹝各五錢﹞

上爲末﹐煉蜜丸桐子大。每服五﹑七十丸﹐鹽湯下。

益气聰明湯治飲食不節﹐勞役形體﹐脾胃不足﹐內障﹐耳鳴﹐或多年目昏暗﹐視物不能。此藥能令人目光大﹐久服無內障﹑耳鳴﹑耳聾之患﹔又令精神過倍﹐元气自益﹐身輕體健﹐耳目聰明。

黃甘艸人參﹝各五錢﹞升麻葛根﹝各三錢﹞蔓荊子﹝一錢五分﹞芍藥黃柏﹝酒炒﹐各一錢﹞

上每服三錢﹐水煎服。

神效黃湯治渾身麻木不仁﹐或左右身麻木﹐或頭面手臂腿腳麻木不仁者﹐並皆服之。如兩目緊急縮小及羞明畏日﹐或癮澀難開﹐或視物無力﹐睛痛手不得近﹐或目中如火等癥。

蔓荊子﹝一錢﹞橘紅﹝五分﹞人參﹝八錢﹞甘艸﹝炙﹞白芍藥﹝各一兩﹞黃﹝二兩﹞

上每服五錢﹐水煎臨臥服。

助陽活血湯治眼發之後﹐猶有上熱﹐白睛赤色﹐癮澀難開而多眵淚等癥。

蔓荊子﹝二分﹞香白芷﹝三分﹞柴胡黃甘艸﹝炙﹞當歸﹝酒洗﹞防風﹝各五分﹞

升麻﹝七分﹞

上水煎服。

芍藥淸肝散治眵多燥﹐緊澀羞明﹐赤脈貫晴﹐臟腑祕結者。

白術甘艸川芎防風荊芥桔梗羌活﹝各三分﹞芍藥柴胡前胡薄荷黃芩﹝各二分半﹞

山梔知母滑石石膏﹝各二分﹞大黃﹝四分﹞芒硝﹝二分半﹞

上水煎服。

黃連天花粉丸治癥同上。

黃連菊花川芎薄荷﹝各一兩﹞天花粉連翹黃芩梔子﹝各四兩﹞黃柏﹝六兩﹞

上爲末﹐丸桐子大。每服五十丸﹐加至百丸﹐茶湯下。

連翹飲子治目赤隱澀緊小﹐久視昏花﹐迎風有淚等癥。

蔓荊子生甘艸連翹﹝各三分﹞柴胡﹝二分﹞黃芩﹝五分﹞生地黃當歸紅葵花人參﹝各三分﹞黃防風羌活﹝各五分﹞升麻﹝一錢﹞

上水煎服。若中气不足而致前癥﹐用神效黃湯或補中益气湯。

地芝丸治目不能遠視﹐能近視﹐或妨近視﹐乃陰气不足﹐陽气有餘也﹐宜用此方。

生地黃﹝焙漧﹐四兩﹞天門冬枳殼﹝麩炒﹞甘菊花﹝各二兩﹞

上爲末﹐煉蜜丸桐子大。每服百丸﹐茶淸或溫酒下。

定志丸治目不能近視﹐反能遠視﹐乃陽气不足﹐而陰血有餘也﹐宜此主之。

白茯苓人參﹝各二兩﹞遠志菖蒲﹝各一兩﹞

上爲末﹐煉蜜丸桐子大﹐以朱砂爲衣。每服十丸至三十丸﹐米飲下。

決明夜光散治目夜昏﹐𨿽有燈月﹐亦不能睹。

石決明夜明砂﹝各二錢﹞豬肝﹝一兩﹐生用﹞

上爲末﹐以竹刀切肝二片﹐鋪藥於內﹐合之﹐用麻皮縛定﹐米泔水一碗﹐砂罐煮至半碗﹐臨臥連肝藥汁服。

柴胡淸肝散治肝膽二經風熱﹑怒火﹐頸項腫痛﹐結核不消﹐或寒熱往來﹐嘔吐痰水。又治婦人暴怒﹐肝火內動﹐經水妄行﹐胎气不安等癥。

柴胡黃芩﹝炒﹐各一錢﹞黃連﹝炒﹞山梔﹝炒﹐各七分﹞當歸﹝一錢﹞川芎﹝六分﹞

生地黃牡丹皮﹝各一錢﹞升麻﹝八分﹞甘艸﹝三分﹞

上水煎服。若脾胃弱﹐去芩﹑連﹐加苓﹑術。

左金丸治肝火脇肋刺痛﹐或發寒熱﹐或頭目作痛﹐泄瀉﹐淋祕﹐一切肝火之癥﹐並皆治之。

黃連﹝六兩﹞吳茱萸﹝一兩﹐湯煮片時用﹞

上爲末﹐粥丸。白術﹑陳皮煎湯下。

小柴胡湯治肝膽經風熱﹐或寒熱往來﹐或晡熱潮熱﹐或怒火口苦﹐耳聾﹐咳嗽﹐瀉利﹐脇腹作痛諸癥。

柴胡﹝二錢﹞黃芩﹝一錢五分﹞人參半夏﹝各七分﹞甘艸﹝炙﹐五分﹞

上水煎服。

加味小柴胡湯卽前方加山梔﹑牡丹皮。

犀角升麻湯治風熱頭面腫痛﹐或咽喉不利﹐時毒等癥。

犀角﹝鎊﹐七錢﹞升麻﹝五錢﹞防風羌活﹝各五錢半﹞白芷黃芩白附子﹝各二錢半﹞

甘艸﹝一錢五分﹞

上每服七錢﹐水煎。

越鞠丸治六郁﹐飲食少思﹐或胸滿﹐吐酸﹐齒痛﹐瘡疥等癥。

蒼術﹝炒﹞神曲﹝炒﹞香附子山楂山梔﹝炒﹞撫芎麥芽﹝炒﹐各等分﹞

上爲末﹐水調神曲糊丸桐子大。每服五﹑七十丸﹐白滚湯下。

平胃散治胃气壅滯﹐胸膈不利﹐或飲食停滯。吞酸噯腐﹐或嘔吐不食等癥。

蒼術濃朴﹝制﹞陳皮﹝各一錢﹞甘艸﹝四分﹞

水煎服。

異功散治脾胃虛弱﹐飲食少思﹐或久患咳嗽﹐面浮﹐气逆﹐腹滿等癥。

人參白術﹝炒﹞甘艸﹝炒﹞茯苓陳皮﹝各一錢﹞

上姜﹑棗﹑水煎服。

二陳湯治脾胃虛弱﹐中脘停痰﹐或嘔吐惡心﹐或頭目不淸﹐飲食少思等癥。

陳皮半夏茯苓﹝各一錢﹞甘艸﹝炙﹞

上姜﹑水煎服。

小半夏湯治嘔吐風痰水飲。

半夏﹝姜制﹐五錢﹞茯苓﹝三錢﹞

上入薑汁﹐水煎服。

丁香茱萸湯治胃气虛寒﹐致嘔吐噦﹐咽膈不通等癥。

丁香橘皮柴胡甘艸﹝炙﹐各五錢﹞吳茱萸蒼術人參﹝各一錢﹞升麻﹝七分﹞黃柏﹝三分﹞

艸蔻仁黃﹝各二錢﹞當歸﹝一錢五分﹞

上每服五錢﹐水煎。

理中化痰丸治脾胃虛寒﹐痰涎內停﹐嘔吐少食﹐或大便不實﹐飲食難化﹐咳唾痰涎。此屬中气虛弱﹐不能統涎歸源也。

人參白術﹝炒﹞漧薑甘艸﹝炙﹞茯苓半夏﹝姜制﹞

上爲末﹐丸桐子大。每服四﹑五十丸﹐白滚湯下。

牛黃抱龍丸治風痰壅盛﹐或咳嗽發熱﹐或發驚搐等癥。

牛黃雄黃辰砂天竺黃﹝各四錢﹞麝香﹝一錢﹞牛膽南星上爲末﹐甘艸湯糊丸皂子大。每服二丸﹐姜湯下。

柴芍參苓散治脾胃不和﹐飲食少進﹐或嘔吐﹐泄瀉。凡病後宜用此調理。

柴胡芍藥人參白術茯苓陳皮當歸﹝各五分﹞甘艸丹皮山梔﹝炒﹐各三分﹞

上爲末﹐每服一錢﹐白湯下。或作丸服。

五味子湯治咳嗽﹐皮膚漧燥﹐唾中有血﹐胸膈疼痛等癥。

五味子﹝炒﹞桔梗﹝炒﹞紫菀甘艸﹝炒﹞續斷﹝各五分﹞竹茹﹝一錢﹞赤小豆﹝一撮﹞

生地黃﹝二錢﹞桑白皮﹝炒﹐二錢﹞

上水煎服。

人參平肺散治心火克肺﹐咳嗽喘嘔﹐痰涎壅盛﹐胸膈痞滿。

人參橘紅甘艸﹝炙﹞地骨皮﹝各五分﹞茯苓知母﹝炒﹐各七分﹞五味子﹝炒﹞靑皮天門冬﹝各四分﹞桑白皮﹝炒﹐一錢﹞

上水煎服。

麥門冬湯治火熱乘肺﹐咳嗽有血﹐胸膈脹滿﹐五心煩熱等癥。

麥門冬桑白皮﹝炒﹞生地黃﹝各一錢﹞半夏紫菀桔梗淡竹葉麻黃﹝各七分﹞五味子甘艸﹝各五分﹞

上姜﹑水煎服。

金沸艸散治肺經受風﹐頭目昏疼﹐咳嗽聲重﹐涕唾稠粘等癥。

荊芥穗﹝一錢﹞前胡麻黃旋復花﹝各七分﹞甘艸﹝炙﹞赤芍藥半夏﹝各五分﹞

上姜﹑棗﹑水煎服。

柴胡桂枝湯治傷風發熱自汗﹐或痰气上攻等癥。

桂枝﹝二錢﹞黃芩﹝炒﹞人參白芍藥﹝炒﹐各錢半﹞甘艸﹝炙﹞半夏﹝姜制﹞生薑﹝各一錢﹞

柴胡﹝四錢﹞大棗﹝二枚﹞

上作二劑﹐水煎服。

竹葉歸湯治胃气虛熱﹐口漧作渴﹐惡冷凍飲料食者。

竹葉﹝一錢五分﹞當歸﹝一錢﹞黃﹝二錢﹞白術人參﹝各一錢﹞麥門冬﹝七分﹞甘艸﹝炒﹐五分﹞

上水煎服。

竹葉石膏湯治胃火作渴。

石膏人參甘艸﹝各一錢﹞半夏﹝一錢五分﹞竹葉麥門冬﹝各五分﹞

上姜﹑水煎服。

七味白術散﹝一名白術散﹞治中气虧損﹐津液不足﹐舌漧口燥﹐不喜飲冷﹐或吐瀉後作渴﹐最宜服之。

人參白術木香白茯苓甘艸藿香﹝各五分﹞漧葛﹝一錢﹞

上水煎服。

涼膈散治上焦積熱﹐煩渴﹐面赤﹐頭昏﹐咽燥喉痛﹐口瘡﹐便溺赤澀﹐並宜服之。

大黃朴硝甘艸﹝各一兩﹞連翹﹝四兩﹞山梔黃芩薄荷葉﹝各一兩﹞

上爲末﹐每服五﹑七錢﹐水煎。

梔子仁湯治時毒腫痛﹐大便祕結等癥。

郁金枳殼﹝麩炒﹞升麻山梔仁﹝炒﹐各等分﹞

上每服五錢﹐水煎。

潤腸丸治脾胃伏火﹐大便祕澀或漧燥不通﹐不思飲食﹐乃風熱血燥二便結祕也﹐宜用此以潤燥和血疏風﹐自然通利。若因气血虛弱﹐津液漧涸而大便祕結者﹐當以調補元气﹐忌服此丸。

麻子仁桃仁﹝去皮尖﹐各一兩﹞羌活當歸尾大黃﹝煨﹞皂角仁秦艽﹝各五錢﹞

上爲末﹐煉蜜爲丸。白湯下。

升陽除濕防風湯治脾胃損傷﹐陽气下陷﹐大便泄瀉或後重閉塞等癥。

蒼術﹝米泔浸﹐四錢﹞防風﹝二錢﹞白術﹝炒﹞白茯苓白芍藥﹝炒﹐各一錢﹞

上水煎服。

升陽益胃湯治脾胃虛弱﹐四肢怠惰﹐時值秋燥之令﹐體重節痛﹐口漧燥﹐飲食無味﹐大便不調﹐小便頻數﹐兼見肺病﹐灑淅惡寒﹐面色惡而不和﹐乃陽气不伸故也﹐當以升陽益胃。

羌活獨活防風﹝各五錢﹞柴胡白術茯苓澤瀉﹝各三錢﹞人參﹝一兩﹞黃半夏甘艸﹝炙﹐各一兩﹞芍藥黃連陳皮﹝各四錢﹞

上每服三﹑五錢﹐姜﹑棗﹑水煎服。

二神丸治脾胃虛弱﹐侵晨五更作瀉﹐或全不思食﹐或食而不化。

破故紙﹝四兩﹐炒﹞肉豆蔻﹝二兩﹐生用﹞

上爲末﹐用大紅棗四十九枚﹐生薑四兩﹐切碎﹐水煮熟﹐去姜﹐取棗肉和藥丸桐子大。每服五十丸﹐空心鹽湯下。

四神丸治脾胃虛弱﹐大便不實﹐飲食不思﹐或泄痢腹痛等癥。

肉豆蔻﹝二兩﹞補骨脂﹝四兩﹞五味子﹝二兩﹞吳茱萸﹝浸炒﹐一兩﹞

上爲末﹐生薑八兩﹐紅棗一百枚﹐煮熟﹐取棗肉和末丸桐子大。每服五﹑七十丸﹐空心或食前白湯送下。

五味子散治腎泄﹐在侵晨五更作瀉﹐飲食不進﹐或大便不實﹐不時去後。爲丸尢效。

五味子﹝炒﹐三兩﹞吳茱萸﹝炒﹐五錢﹞

上爲末﹐每服二錢﹐白湯調下。

香連丸治痢疾赤白﹐並水瀉﹑暑瀉神效。

黃連﹝淨﹐二十兩﹞吳茱萸﹝去枝梗﹐十兩﹞

上先將二味用熟水拌和﹐入瓷器內﹐置熱湯中頓一日﹐同炒至黃連紫黃色﹐去茱用連﹐爲末。每末四兩﹐入木香末一兩﹐淡醋﹑米飲爲丸桐子大。每服二﹑三十丸﹐滚湯下。

芍藥湯治邪熱內結﹐便血後重﹐或气不和﹐裏急後重。用此行血則便血自愈﹐調气則後重自除。

芍藥﹝炒﹐一兩﹞當歸黃連﹝炒﹐各五錢﹞檳榔木香甘艸﹝炙﹐各二錢﹞肉桂﹝二錢五分﹞

黃芩﹝炒﹐五錢﹞

上每服五錢﹐水煎。

大承气湯治表裏俱實﹐大便祕結﹐煩渴﹐譫妄﹐脾胃怫郁﹐畱飲不散﹐胸腹髙起﹐痛不可忍﹐但嘔冷液﹐大渴不能飲﹐彊飲不能消﹐脈沈實而有力者。

大黃﹝炒﹞芒硝﹝各五錢﹞濃朴﹝姜制﹐一兩﹞枳實﹝麩炒﹞

上水煎服。

桃仁承气湯治瘀血停滯﹐腹內作痛﹐或發熱﹐狂﹐大便祕結等癥。

桃仁﹝五十粒﹐去皮尖﹞桂枝芒硝﹝各一錢﹞大黃﹝二錢﹞甘艸﹝一錢﹞

上水煎﹐空心服。

花蕊石散治瘀血停積腹中作痛﹐或溢口鼻﹐打撲傷損﹐瘀血內結﹐大便不通等癥。

花蕊石﹝一斤﹞硫黃﹝四兩﹞

上和勻﹐用紙泥封固瓦罐﹐入藥仍封固﹐陰漧。如急用﹐以焙籠內炙幹﹐赤﹐去火﹐次日取出﹐細研。每服一錢﹐童便﹑熱酒下。

淸燥湯治元气虛弱﹐濕熱乘之﹐肢體酸軟﹐或頭目眩暈﹐飲食少思﹐口漧作渴﹐或自汗盜汗﹐胸滿气促﹐小便赤少﹐大便不調等癥。

黃﹝一錢五分﹞五味子﹝炒﹐九粒﹞黃連﹝二分﹞蒼術白術麥門冬陳皮生地黃澤瀉﹝各五分﹞白茯苓人參當歸升麻﹝各三分﹞神曲﹝炒﹞豬苓柴胡甘艸﹝炙﹐各二分﹞

黃柏﹝酒制﹐一分﹞

上水煎服。

五苓散治下部濕熱﹐小便赤少﹐或淋漓作痛。

白術豬苓﹝各一錢﹞茯苓澤瀉﹝各一錢五分﹞肉桂﹝三分﹞

上水煎服。

黃芩淸肺飲治肺金有熱﹐不能生腎水﹐而小便不利等癥。

黃芩﹝一錢﹞山梔﹝二錢﹞

上水煎服。不利加鹽豉二十粒。

淸心蓮子飲治熱在气分﹐煩躁作渴﹐小便赤濁淋瀝﹐或陰虛火盛﹐口苦﹐咽漧﹐煩渴﹐微熱者。

黃芩﹝炒﹞麥門冬地骨皮車前子﹝炒﹞柴胡人參﹝各一錢﹞

上水煎服。

益志湯治腎經虧損﹐遺精﹐白濁﹐四肢煩倦﹐時發蒸熱等癥。

鹿茸﹝去毛酥炙﹞巴戟﹝去心﹞枸杞子熟地黃蓯蓉﹝酒浸﹞牛膝﹝酒浸﹞附子﹝炮去皮臍﹞

桂心﹝不見火﹞山茱萸白芍藥甘艸﹝炙﹞防風﹝各等分﹞

上每服三錢﹐水一盞﹐姜五片﹐鹽少許﹐同煎﹐空心服。

金鎖正元丹治眞气不足﹐元髒虛弱﹐飲食減少﹐恍惚多忘﹐气促喘乏﹐夜多異夢﹐心忪﹐盜汗﹐小便滑數﹐遺精﹐白濁﹐一切元髒虛冷之病﹐並宜治之。

五倍子茯苓﹝各八兩﹞紫巴戟﹝去心﹐十六兩﹞補骨脂﹝酒浸炒﹐十兩﹞肉蓯蓉﹝淨洗焙漧﹞

胡蘆巴﹝炒﹐各一斤﹞龍骨朱砂﹝另研﹐各三兩﹞

上爲末﹐酒糊丸梧桐子大。每服十五丸至二十丸﹐空心食前溫酒或鹽湯下。

茯菟丸治思慮太過﹐心腎虛損﹐眞陽不固﹐尿有餘瀝﹐或小便白濁﹐夢寐遺精等癥。

菟絲子﹝五兩﹞白茯苓﹝三兩﹞石蓮肉﹝二兩﹞

上爲末﹐酒糊丸桐子大。每服三﹑五十丸﹐空心鹽湯下。

萆釐淸飲治眞元不固﹐不時白濁﹐或小便頻數﹑凝如膏糊等癥。

益智﹝取仁﹞萆菖蒲烏藥﹝各等分﹞

上爲末﹐入鹽少許﹐水煎﹐空心服。加茯苓﹑甘艸亦可。

遠志丸治心神不寧﹐心火內動﹐以致小便赤濁﹐或驚悸怔忡﹐寤寐不安﹐心气虛乏等癥。

遠志﹝甘艸水煮去心﹐半斤﹞茯神﹝去木﹞益智仁﹝各二兩﹞

上爲末﹐酒糊丸梧桐子大。每服五十丸﹐空心棗湯下。

小溫金散治心腎虛熱﹐小便赤白淋瀝﹐或不時自汗等癥。

人參蓮肉﹝去心﹞巴戟肉益智黃﹝蜜炙﹞萆﹝酒浸炒﹞麥門冬﹝去心﹞

赤茯苓﹝去皮﹞甘艸﹝炙﹐各一錢﹞

上用燈芯十莖﹐棗一枚﹐水煎。

嚴氏附湯治气虛陽弱﹐自汗不止﹐肢體倦怠等癥。

黃﹝蜜炙﹞附子﹝炮﹐等分﹞

上每服四錢﹐姜﹑水煎。未應﹐更加之。

參附湯治眞陽不足﹐上气喘急﹐自汗盜汗﹐气短﹐頭暈等癥。

人參﹝半兩﹞附子﹝炮去皮臍﹐一兩﹞

上分作三服﹐姜﹑水煎。

局方石葦散治膀胱有熱﹐水道不通﹐淋瀝不出﹐臍腹急痛﹐或勞倦卽發﹐或尿如豆汁﹐或出沙石等癥。

芍藥白術滑石葵子當歸瞿麥﹝各三錢﹞石葦木通﹝各二錢﹞甘艸王不畱行上爲末﹐每二錢﹐空心小麥湯調下。

姜附赤石脂朱砂丹治小便數而不禁﹐怔忡多忘﹐魘夢不已﹐下元虛冷﹐遺尿﹐精滑﹐或陽虛精漏不止﹐或腎气虛寒﹐脾泄﹐腎泄等癥。

附子﹝生﹞漧薑﹝各半兩﹞赤石脂﹝一兩半﹐水飛﹞

上爲細末﹐酒糊丸綠豆大。每十五至二﹑三十丸。大便不和米飲下﹐小便不禁茯苓湯下。

茯苓丸治心腎俱虛﹐神志不守﹐小便淋瀝不禁﹐或赤或濁﹐或不利﹐並宜服之。

赤茯苓白茯苓﹝等分﹞

上爲末﹐以新汲水洗﹐澄去新沫﹐控幹﹐別取熟地黃汁與好酒﹐同於銀石器內熬成膏﹐拌和丸彈子大。空心鹽﹑酒嚼下一丸。

人參救肺散治咳血﹑吐血等癥。

升麻﹝一錢﹞柴胡﹝一錢﹞當歸尾﹝二錢﹞熟地黃﹝二錢﹞白芍藥﹝一錢﹞蘇木﹝五分﹞

黃﹝二錢﹞甘艸﹝五分﹞人參﹝二錢﹞蒼術﹝一錢﹞陳皮﹝五分﹞

上每服五錢﹐水二盞﹐煎至一盞﹐去渣﹐食前溫服。

麥門冬飲子治吐血久不愈﹐或肺气虛而短气不足以息﹐或腎虛發熱﹐唾痰﹐皮毛枯燥。

五味子﹝十个﹞麥門冬﹝去心﹐半錢﹞當歸身人參﹝各五分﹞黃﹝一錢﹞生地黃﹝五錢﹞

上爲粗末﹐作一服﹐水二盞﹐煎至一盞﹐去渣﹐稍熱服﹐不拘時。﹝以三稜鍼於气沖出血立愈。﹞

三黃補血湯治六脈俱大﹐按之空虛﹐必面赤﹐善驚﹐上熱﹐乃少陰心之脈也。此气盛多而亡血﹐以甘寒鎭墜之劑大瀉其气﹐以墜气浮﹐以甘辛溫微苦峻補其血。

熟地黃﹝二錢﹞生地黃﹝三錢﹞當歸﹝一錢﹞柴胡﹝二錢半﹞升麻﹝一錢﹞白芍藥﹝半兩﹞

牡丹皮﹝一錢﹞川芎﹝二錢﹞黃﹝一錢﹞

上每服五錢﹐水二大盞﹐煎至一盞﹐去滓﹐稍熱服。補之太過﹐以防血溢上竭。兩寸脈芤﹐兩頭則有﹐中間全無而虛﹐曰芤。血在上焦﹐或衄或嘔血﹐用犀角地黃湯則愈。

小建中湯治虛勞裏急﹐悸﹐衄﹐腹中痛﹐失精﹐四肢酸疼﹐手足煩熱﹐咽漧﹐口燥等癥。

桂枝甘艸﹝炙﹐各三錢﹞大棗﹝二枚﹞白芍藥﹝六錢﹞生薑﹝二錢﹞阿膠﹝炒﹐一錢﹞

上作二劑﹐水煎服。

濟生犀角升麻湯治郁熱不解﹐經絡隨气湧泄爲衄血﹐或淸道閉塞﹐流入胃脘吐血﹐或余血停滯﹐面色痿黃。大便色黑者。

犀角生地黃白芍藥牡丹皮﹝各一錢﹞

上水煎服。

白術芍藥湯治脾經受濕﹐水泄注下﹐體重困倦﹐不欲飲食﹐水谷不化等癥。

白術﹝炒﹞芍藥﹝炒﹐各四錢﹞甘艸﹝炒﹐二錢﹞

上水煎服。

滋腎丸治熱在血分﹐不渴﹐而小便不利﹐或腎虛足熱﹐腿膝無力等癥。

知母黃柏﹝酒炒﹐各二兩﹞肉桂﹝二錢﹞

上各另爲末﹐水丸桐子大﹐每服百丸﹐空心白滚湯下。

脾約丸治臟腑不和﹐津液偏滲於膀胱﹐以致小便利而大便祕結者。

麻仁﹝一兩二錢半﹞枳實﹝炒﹞濃朴芍藥﹝各二兩﹞大黃﹝四兩﹐蒸﹞杏仁﹝去皮尖炒﹐一兩二錢﹞

上爲末﹐煉蜜丸桐子大。每服二﹑三十丸﹐白滚湯下。

茵陳梔子黃連湯治黃膽﹐大便自利而黃者。

茵陳﹝二錢﹞梔子﹝一錢﹞黃連﹝一錢﹞

上水煎服。

龍膽淸肝湯治肝經濕熱﹐小便赤澀﹐或寒熱﹐脇脹﹐痰咳等癥。凡肝經有餘之癥﹐並宜服之。

柴胡﹝一錢﹞龍膽艸﹝酒拌炒焦﹞人參天門冬甘艸黃連﹝炒﹞山梔﹝炒﹞麥門冬知母﹝各五分﹞黃芩﹝七分﹞五味子﹝三分﹞

上水煎服。

人參養胃湯治外感風寒﹐內傷飲食﹐寒熱﹐頭疼﹐或作瘧疾等癥。

半夏濃朴﹝姜制﹞橘紅﹝八分﹞藿香葉艸果茯苓人參﹝五分﹞甘艸﹝炙﹐三分﹞蒼術﹝一錢﹞

上姜七片﹐烏梅一个﹐水煎服。

不換金正气散治脾气虛弱﹐寒邪相搏﹐痰停胸膈﹐致發寒熱﹐或作瘧疾等癥。

濃朴﹝姜制﹞藿香半夏﹝姜制﹞蒼術﹝泔浸﹞陳皮﹝各一錢﹞甘艸﹝炙﹐五分﹞

上姜﹑棗﹑水煎服。

藿香正气散治外感風寒﹐內停飲食﹐頭疼﹐寒熱﹐或霍亂泄瀉﹐或作瘧疾等癥。

桔梗大腹皮紫蘇茯苓白芷半夏曲陳皮白術濃朴﹝制﹐各一錢﹞甘艸﹝炙﹐五分﹞

藿香﹝一錢五分﹞

上姜﹑棗﹑水煎服。

白虎加桂枝湯治溫瘧﹑溫熱等癥。

知母﹝六兩﹞甘艸﹝二兩﹐炙﹞石膏﹝一斤﹐碎﹞桂枝﹝三兩﹞糯米﹝六合﹞

上咀﹐以水一斗二升﹐煮米熟﹐去滓﹐煎至三升。溫服一升﹐日三服。汗出愈。

柴胡姜桂湯治瘧寒多熱少﹐或但寒不熱﹐名曰牝瘧。

柴胡﹝八兩﹞桂枝黃芩﹝各三錢﹞栝蔞根﹝四兩﹞牡蠣甘艸﹝炙﹞漧薑﹝各一兩﹞

上咀﹐水煎服一升﹐日三次。汗出愈。

桂枝芍藥湯治瘧寒熱不論先後。

桂枝﹝五分﹞黃﹝炒﹞知母石膏芍藥﹝各二錢﹞

上水煎服。

桂枝黃芩湯如服前藥轉極者﹐宜此和之。

柴胡﹝一兩二錢﹞黃芩人參甘艸﹝各四錢半﹞半夏﹝四錢﹞石膏知母﹝各五錢﹞桂枝﹝二錢﹞

上爲粗末﹐根據前服。

桂枝羌活湯治瘧處暑前發﹐頭項痛﹐脈浮﹐惡風﹐有汗等癥。

桂枝羌活防風甘艸﹝各等分﹞

上每服五錢﹐水煎。

麻黃羌活湯治證如前﹐惡風﹐無汗等癥。

麻黃﹝去節﹞羌活防風甘艸﹝各半兩﹞

上如前服。

一方治瘧病﹐身熱﹐目痛﹐熱多寒少﹐脈長。先以大柴胡下之﹐微利爲度﹐後餘熱不盡﹐當服白虎湯﹐以盡其邪。

白芷﹝一兩﹞知母﹝一兩七錢﹞石膏﹝四兩﹞

上咀末﹐根據前服。

麻黃桂枝湯治瘧惡風寒﹐無汗等癥。

麻黃﹝一兩﹞甘艸﹝二錢﹞黃芩﹝五錢﹞桂枝﹝二錢﹞桃仁﹝三十个﹐去皮尖﹞

上每服五錢﹐水煎服。

桂枝石膏湯治瘧發隔日﹐先寒後熱﹐寒少熱多等癥。

桂枝﹝五錢﹞石膏知母﹝各一兩半﹞黃芩﹝一兩﹞

上作三劑﹐水煎服。

麻黃黃芩湯治瘧因風暑深入於陰分而發﹐乃血受病﹐邪气所捨之尢者也﹐宜用此發散之。

麻黃﹝一兩﹐去節﹞甘艸﹝炒﹐三錢﹞桃仁﹝三十个﹐去皮尖﹞黃芩﹝五錢﹞桂﹝二錢﹞

上爲末﹐根據前服。

白芷湯治瘧疾下後餘熱不盡﹐服之。

人參知母﹝一兩七錢﹞石膏﹝四兩﹞

上每服五錢﹐水煎服。

白虎湯﹝加蒼術名蒼術白虎湯﹞治胃熱作渴﹐暑熱尢效。又治熱厥腹滿﹐身難轉側﹐面垢﹐譫語﹐遺溺﹐手足厥冷﹐自汗﹐脈沈而滑。

知母石膏﹝各二錢﹞粳米﹝半合﹞

上水煎服。

人參益气湯治暑熱傷气﹐兩手麻木﹐四肢困倦﹐飲食少思﹐或發熱作渴等癥。

黃﹝八錢﹞甘艸﹝五錢﹞炙艸﹝二錢﹞人參﹝五錢﹞升麻﹝二錢﹞白芍藥﹝三錢﹞

五味子﹝百四十粒﹞柴胡﹝二錢半﹞

上作四劑﹐水煎服。

大順散治冒暑伏熱﹐引飲過多﹐脾胃受濕﹐水谷不分﹐臟腑不調﹐陰陽气逆﹐霍亂嘔吐等癥。

甘艸﹝炒﹞漧薑﹝炮﹞杏仁﹝去皮尖炒﹞肉桂上爲末﹐每服二﹑三錢﹐湯調下。

消暑丸治傷暑發熱﹐頭痛等癥。

半夏甘艸茯苓﹝各半斤﹞

上爲末﹐生薑汁作糊丸梧子大。每服五十丸水下。

機要漿水散治暴泄如水﹐周身汗出盡冷﹐脈弱﹐不能語言﹐甚者加吐。

半夏﹝二錢﹞附子幹生薑炙甘艸桂﹝各半錢﹞良姜﹝三分半﹞

上爲末﹐作一服﹐漿水煎服。

姜附湯治霍亂轉筋﹐手足厥冷﹐多吐嘔逆等癥。

漧薑﹝一兩﹞附子﹝一个﹐生用﹞

上水煎服。

三因木瓜湯治霍亂吐下﹐舉體轉筋﹐入腹則悶絕。

幹木瓜﹝一兩﹐不犯鐵﹞吳茱萸﹝半兩﹞茴香炙甘艸﹝各二錢﹞

上服五錢﹐姜三片﹐蘇葉十片﹐水煎。

香薷飲﹝加黃連名黃連香薷飲﹞治一切暑毒腹痛﹐霍亂吐瀉﹐或頭痛﹑昏憒等癥。

香薷茯苓白扁豆濃朴甘艸﹝各一錢﹞

上水煎服。

十味香薷散治伏暑身體倦怠﹐神昏﹐頭重﹐吐瀉等癥。

香薷﹝一兩﹞人參陳皮白術﹝炒﹞茯苓黃芩﹝炒﹞木瓜濃朴﹝姜制﹞扁豆甘艸﹝炒﹐各半兩﹞

上每服一兩﹐水煎。

半夏白術天麻湯治寒气所郁﹐大便不利﹐悶亂大作﹐誤爲有熱﹐服疏風丸下之﹐原證不減﹐復添嘔逆不食﹐吐痰不止﹐眼澀﹐頭旋﹐惡心﹐煩悶﹐气短喘促﹐目不敢開﹐如在風雲中﹐頭苦疼如裂﹐身重如山﹐四肢厥冷﹐是胃气已損﹐復下兩次﹐重虛脾胃﹐名曰痰厥頭痛。

半夏﹝一錢半﹞白術神曲﹝炒﹐各一錢﹞天麻黃人參蒼術陳皮澤瀉茯苓﹝各五分﹞

大麥﹝一錢半﹞漧薑﹝三分﹞黃柏﹝酒制﹐二分﹞

上每服五錢﹐水煎。

麻黃附子細辛湯治感寒脈沈或細微﹐反發熱﹐或但欲寐者。

麻黃細辛﹝各二錢﹞附子﹝一錢﹞

上水煎服。

麻黃湯治心臟中風﹐多汗﹐惡風﹐口漧﹐語澀﹐面垢﹐頭痛﹐心神驚悸等癥。

麻黃白術防風川芎甘艸﹝炙﹞漢防己當歸人參﹝各一錢﹞羌活遠志茯神﹝各一錢半﹞升麻﹝八分﹞桂心﹝五分﹞

上水煎﹐入竹瀝半盞﹐再煎一二沸服。

小續命湯治歷節痛風﹐痰盛口噤﹐腰背反張﹐半身不遂﹐語言謇澀等癥。

防己肉桂杏仁﹝去皮尖炒黃﹞黃芩白芍藥甘艸川芎麻黃人參﹝各一兩﹞防風﹝一兩五錢﹞附子﹝炮去皮臍﹐五錢﹞

上每服三錢﹐姜﹑棗﹑水煎。

烏藥順气散治風气攻注四肢﹐骨節疼痛﹐肢體頑麻﹐及療癱瘓語澀﹐香港腳步履多艱﹐腳膝痿弱等癥。

麻黃烏藥橘紅川芎白芷桔梗枳殼﹝麩炒﹞甘艸﹝炒﹐各一兩﹞漧薑﹝炮﹐五錢﹞

僵蠶﹝炒﹐一兩﹞

上每服五錢﹐姜﹑水煎服。

犀角散治肝臟中風﹐筋脈拘攣﹐脇脹﹐膝軟﹐面赤﹐語澀等癥。

犀角﹝二錢﹞石膏羌活羚羊角﹝各一錢﹞人參甘菊花獨活黃芩﹝炒﹞天麻枳殼﹝麩炒﹞當歸黃芎白術酸棗仁防風白芷﹝各五分﹞甘艸上水煎服。

獨活散治腎臟中風﹐肌色黧黑﹐骨節酸疼﹐多汗﹐惡風﹐身體沈重等癥。

獨活附子﹝炮﹞當歸﹝酒洗﹞防風天麻桂心﹝各一錢﹞川芎甘菊花枳殼﹝麩炒﹞

山茱萸黃﹝炒﹞丹參牛膝﹝酒浸﹞萆甘艸﹝炙﹞細辛菖蒲白術﹝各五分﹞

上水煎服。

防風散治中風心神恐懼﹐言語失常。

防風茯神獨活人參遠志龍齒菖蒲石膏牡蠣﹝各一兩﹞秦艽禹餘糧桂心﹝各五錢﹞

甘艸﹝三分﹞蛇蛻﹝一尺﹐炙﹞

上每服五錢﹐水煎。

省風湯治中風口噤﹐口眼斜﹐筋脈攣急﹐抽掣疼痛﹐風熱痰實﹐半身不遂等癥。

防風南星﹝各四兩﹞半夏﹝水浸洗生用﹞黃芩甘艸﹝各二兩﹞

上水煎服。

靑州白丸子治半身不遂﹐口眼斜﹐痰涎壅塞﹐手足頑麻等癥。

半夏﹝七兩﹞川烏頭﹝五錢﹐去皮臍﹞南星白附子﹝各二兩﹞

上爲末﹐絹袋盛﹐浸水中數日﹐糊丸桐子大。每服十丸﹐姜湯下。

秦艽升麻湯治風寒客手足陽明經﹐口眼斜﹐惡見風寒﹐四肢拘急﹐脈浮緊。大抵多因太陽一經之藥﹐此方以見風邪有六經之異也。

升麻漧葛甘艸芍藥人參秦艽白芷防風桂枝﹝各三錢﹞

上每服一兩﹐入蔥白一根﹐水煎。

愈風丹治足三陰虧損﹐風邪所傷﹐致肢體麻木﹐手足不隨等癥。

天麻牛膝﹝酒浸焙﹞萆玄參﹝各六兩﹞杜仲﹝七兩﹞羌活﹝十四兩﹞當歸熟地黃生地黃﹝各一斤﹞獨活﹝五兩﹞肉桂﹝三兩﹞

上爲末﹐煉蜜丸桐子大。每服五﹑七十丸﹐白湯下。

牛黃淸心丸治諸風瘓﹐語言謇澀﹐健忘﹐恍惚﹐頭目眩暈﹐胸中煩郁﹐痰塞喘嗽﹐精神昏憒等癥﹐或小兒風痰上壅﹐抽搐﹐發熱﹐或急驚痰盛發搐﹐目反口噤﹐或大人傷寒汗下之後﹐煩躁發熱不解。

牛黃﹝一兩二錢﹞麝香龍腦羚羊角﹝各一兩﹞當歸防風黃芩白術麥門冬白芍藥﹝各一兩半﹞柴胡桔梗白茯苓杏仁﹝去皮尖﹞芎﹝各一兩二錢半﹞肉桂大豆黃卷阿膠﹝各一兩七錢﹞蒲黃人參神曲﹝各二兩﹞雄黃﹝八錢﹞甘艸﹝五兩﹞白蘞﹝七錢半﹞犀角﹝二兩﹞

幹山藥﹝七兩﹞漧薑﹝七錢﹞金箔﹝一千三百片﹐內四百爲衣﹞大棗﹝一百枚﹐蒸熟研爛﹞

上各另爲末﹐煉蜜與棗杵勻﹐每兩作十丸﹐用金箔爲衣。每服一丸﹐溫水化下。

蘇合香丸治气中﹐或卒暴气逆心痛﹐鬼魅惡气等癥。

沈香麝香訶子丁香靑木香安息香香附蓽茇白術白檀香﹝各二兩﹞薰陸香蘇合油龍腦﹝各一兩﹞朱砂上爲末﹐用安息香並煉蜜丸桐子大。溫水化服四丸。每兩作十丸﹐熔黃臘包裹爲善。

河間地黃飲子治舌喑不能言﹐足廢不能步﹐屬腎經虛寒﹐其气厥不至﹐宜溫之。

熟地黃﹝生者自制﹞巴戟﹝去心﹞山茱萸﹝去核﹞肉蓯蓉﹝酒浸焙﹞石斛附子﹝炮﹞

五味子﹝炒﹞白茯苓石菖蒲遠志﹝去心﹞肉桂麥門冬上每服三﹑四錢﹐姜﹑棗﹑水煎﹐入薄荷煎。

丁香安胃湯治嘔吐噦﹐胃虛寒所致。

丁香﹝半錢﹞吳茱萸﹝一錢﹞艸豆蔻黃﹝二錢﹞人參﹝一錢﹞炙甘艸﹝五分﹞柴胡﹝五分﹞

升麻﹝七分﹞當歸身﹝一錢半﹞橘皮﹝五分﹞黃柏﹝二錢﹞蒼術﹝一錢﹞

上每服半兩﹐水煎。

茯苓半夏湯治胃气虛弱﹐身重﹐有痰﹐惡心欲吐﹐風邪羈絆於脾胃之間﹐當先實其脾胃。

白術茯苓半夏炒曲﹝各七錢﹞大麥麵﹝半兩﹞陳皮天麻﹝三錢﹞

上每服半兩﹐姜﹑水煎﹐食前服。

柴胡半夏湯治舊有風證﹐不敢見風﹐眼澀﹐頭痛﹐有痰﹐眼黑﹐惡心﹐兀兀欲吐﹐風來覺皮肉緊﹐手足重而難舉﹐居暖處有微汗便減﹐再見風其病卽作。﹝一名補肝湯﹞

半夏﹝二錢﹞炒曲﹝一錢﹞柴胡﹝五分﹞生薑﹝十片﹞升麻﹝五分﹞蒼術﹝一錢﹞

本﹝五分﹞白茯苓上用水煎。

藿香安胃散治脾胃虛弱﹐不食﹐嘔吐﹐不得腐熟等癥。

藿香丁香人參﹝各二錢半﹞陳皮﹝五錢﹞

上爲細末﹐每服二錢﹐姜﹑水煎。

加減二陳湯治痰飲嘔吐﹐頭眩﹐心悸﹐或因食生冷﹐脾胃不和等癥。

丁香﹝一兩﹞半夏陳皮﹝各五兩﹞茯苓﹝三兩﹞甘艸﹝一兩五錢﹞

上每服四錢﹐姜﹑水煎。

三味曲末丸治中脘宿食流飲﹐酸蜇心痛﹐口吐淸水等癥。

神曲﹝炒﹐三兩﹞蒼木﹝泔浸三宿洗淨日幹炒﹐一兩半﹞陳皮﹝一兩﹞

上爲末﹐生薑汁煮神曲糊丸﹐姜湯送下。

木香寬中散治七情傷於脾胃﹐以致胸膈痞滿﹐停痰气逆﹐或成五膈之病。

靑皮陳皮丁香﹝各四兩﹞濃朴﹝制﹐一斤﹞甘艸﹝炙﹞

白豆蔻﹝二兩﹞香附﹝炒﹞砂仁木香﹝各三兩﹞

上爲末﹐每服二錢﹐姜﹑鹽湯點服。屬脾胃虧損之癥不可多服﹐當與六君子湯兼服之。

防風通聖散治表裏俱實﹐發熱煩躁﹐作渴飲冷﹐二便閉塞﹐及一切瘡瘍﹐形癥如前。

防風川芎當歸薄荷芍藥大黃﹝炒﹞麻黃連翹芒硝﹝各五錢﹞石膏黃芩桔梗﹝各一兩﹞滑石﹝六兩﹞山梔荊芥白術﹝各一兩﹞甘艸﹝二兩﹞

上爲末﹐每服二錢﹐姜﹑水煎服。仍量兒大小﹑虛實加減。

牛黃丸治小兒驚風﹐中風﹐五癇﹐天釣﹐容忤﹐潮熱﹐痰涎壅盛癥。

白花蛇﹝酒浸﹞白附子全蠍川烏天麻薄荷雄黃﹝各五錢﹞辰砂﹝三錢﹞牛黃麝香﹝各一錢﹞片腦﹝五分﹞

上各另研﹐和勻﹐用麻黃煎酒調丸芡實大。每服一丸﹐薄荷湯下。

天麻防風丸治小兒驚風﹐身體壯熱﹐手足抽掣﹐精神昏憒﹐痰涎不利等癥。

全蠍﹝去毒炒﹞僵蠶天麻防風人參辰砂雄黃甘艸﹝炙﹞牛黃麝香﹝五分﹞

上爲末﹐煉蜜丸芡實大。每服一丸﹐薄荷煎湯下。

消風散治風熱上攻﹐頭目昏眩﹐鼻塞聲重﹐及皮膚頑麻﹐癮疹瘙癢等癥。

荊芥穗甘艸﹝炙﹞陳皮濃朴﹝各五兩﹞僵蠶人參茯苓防風川芎藿香葉蛇蛻﹝去土炒﹞

羌活﹝各二兩﹞

上爲末﹐每服二錢﹐淸茶調。

白餅子治小兒咳吐痰涎﹐腹中痞癖﹐臟腑積熱﹐元气充實者。

巴豆二十四个﹝去皮膜水煮﹞半夏輕粉滑石天南星上研勻爲末﹐糯米飯丸小豆大﹐撚作餅子。每服一餅﹐白湯下。

天麻散治小兒急慢驚風﹐發熱﹐抽搐﹐痰涎壅盛﹐或脾土虛弱﹐肝木乘侮﹐以致前癥﹐或吐瀉不食﹐嗜臥困倦。

半夏﹝七錢﹞天麻﹝二錢半﹞甘艸﹝炙﹞白茯苓白術﹝各三錢﹞

上爲末﹐每服一錢半﹐姜﹑棗湯調。

涼驚丸治小兒急驚抽搐﹐發熱﹐痰盛﹐或肝經風熱﹑積熱﹐抽搐﹐目瞪或連札等癥。

防風靑黛艸龍膽﹝各三錢﹞鉤藤鉤﹝二錢﹞牛黃黃連﹝各五分﹞麝香龍腦﹝各少許﹞

上糊丸粟米大。每服三﹑五丸﹐薄荷湯下。

利驚丸治小兒驚風及風熱生涎﹐咽喉不利﹐脾胃無傷﹐痰涎壅盛者。

辰砂南星﹝炮去皮臍﹞巴豆﹝去心油﹐各五錢﹞

上爲末﹐蒸餅丸黍米大。每服五﹑七丸﹐薄荷﹑生薑煎湯下。

瀉靑丸治肝經實熱生風﹐目睛上視﹐驚搐﹐痰盛﹐發熱﹐便祕等癥。

龍膽艸﹝炒焦﹞川芎當歸梔子﹝炒﹞羌活防風﹝各一錢﹞大黃﹝煨﹐五分﹞

上爲末﹐煉蜜丸芡實大。每服一丸﹐白湯下。

導赤散治心經有熱﹐煩躁﹐驚搐﹐小便赤澀。

生地黃木通甘艸﹝炙﹐各一錢﹞

上爲末﹐每服一錢﹐竹葉煎湯調服。

瀉黃散治脾經有熱﹐煩躁﹐驚搐﹐小便赤澀。口舌生瘡﹐咽漧作渴等癥。

藿香葉﹝七錢﹞山梔﹝一兩﹞石膏﹝五錢﹞防風﹝四兩﹞甘艸﹝三兩﹞

上爲末﹐每服一錢﹐白湯調。

瀉白散治肺經有熱﹐咳嗽痰壅等癥。

桑白皮地骨皮﹝各一兩﹞甘艸﹝五錢﹞

上爲末﹐每服一錢﹐白湯調。

益黃散治脾土虛寒﹐飲食少思﹐或嘔吐﹐作瀉﹐腹痛腸鳴﹐或寒水反來侮土﹐以致前癥。

陳皮﹝一兩﹞靑皮訶子肉甘艸﹝炙﹞丁香﹝各二錢﹞

上爲末﹐每服二錢﹐水煎。

陳氏異功散治元气虛寒﹐痘瘡色白﹐寒戰切牙﹐泄瀉﹐喘嗽等癥。

木香當歸﹝各三錢半﹞官桂茯苓白術﹝各二錢﹞人參肉豆蔻陳皮濃朴﹝姜制﹞

丁香﹝各二錢半﹞半夏附子﹝炮﹐各一錢半﹞

上爲末﹐每服二﹑三錢﹐姜﹑棗﹑水煎。

百祥丸治痘疹黑陷﹐耳冷﹐鼻鼽﹐切牙﹐吐瀉﹐飲食不進等癥。

紅牙大戟﹝一兩﹞靑州棗﹝三十个﹞

上水煎幹﹐去大戟﹐將棗焙漧爲丸﹐白湯下。

升麻葛根湯治痘瘡初見﹐發熱﹑頭痛等癥。

升麻葛根芍藥甘艸上水煎服。

淸涼飲治痘後餘毒﹐頭面患瘡﹐目赤﹐咽痛﹐發熱飲冷﹐大便不通等癥。

赤芍藥當歸甘艸大黃﹝各等分﹞

上水煎服。

柴術參苓散治肝火風熱﹐搐搦不寧﹐肢體瘙癢等癥。

柴胡山梔﹝炒﹞川芎芍藥﹝炒﹐各五分﹞熟地黃當歸﹝各八分﹞茯苓甘艸﹝炒﹐各五分﹞

上水煎服。

參苓白術散治脾胃虛弱﹐飲食少思﹐或嘔吐﹑泄瀉等癥。病後元气未復﹐亦宜用此藥調理。

人參茯苓白扁豆﹝去皮薑汁拌炒﹞白術﹝炒﹞蓮肉﹝去皮心﹞砂仁﹝炒﹞

薏苡仁﹝炒﹞桔梗﹝炒﹞山藥甘艸﹝炙﹞

上爲末﹐每服二錢﹐白湯煎服。

人參安胃散治因服峻厲﹐脾胃虧損﹐或成慢驚﹐泄瀉﹐嘔吐﹐或腸胃有熱﹐以致前癥。

人參﹝一錢﹞黃﹝三錢﹞生甘艸炙甘艸﹝各五分﹞白芍藥﹝七分﹞白茯苓﹝四分﹞

黃連﹝二分﹞

上爲末﹐每服二錢﹐水煎。

溫脾散治脾胃虧損。腹脇虛脹﹐乳食不進﹐困倦無力等癥。

訶子肉人參﹝各七錢半﹞白術木香桔梗茯苓藿香陳皮黃﹝各五錢﹞

甘艸﹝二錢半﹞

上每服二錢﹐姜﹑棗﹑水煎。

溫膽湯治膽气怯弱﹐驚悸﹐少寐﹐發熱﹐嘔痰﹐飲食少思等癥。

半夏枳實﹝各一兩﹞橘紅﹝一兩五錢﹞茯苓﹝七錢半﹞甘艸﹝炙﹐四錢﹞

上每服一﹑二錢﹐姜﹑棗﹑水煎。

肥兒丸治小兒食積﹐五疳﹐或白禿﹐體瘦﹐肚大筋靑﹐發稀成穗﹐或徧身瘡疥等癥。

蕪荑﹝炒﹞神曲﹝炒﹞麥﹝炒﹞黃連﹝各一錢﹞

上爲末﹐豬膽汁丸黍米大。每服一﹑二十丸﹐木通煎湯下。

九味蘆薈丸治小兒肝脾疳積﹐體瘦﹐熱渴﹐大便不調﹐或瘰結核﹐耳內生瘡等癥。

胡黃連黃連蘆薈木香蕪荑﹝炒﹞靑皮白雷丸鶴膝艸﹝各一兩﹞麝香﹝三錢﹞

上爲末﹐蒸餅糊丸麻子大。每服一錢﹐空心白湯下。

大蕪荑湯﹝一名梔子茯苓湯﹞治小兒脾疳少食﹐發熱作渴﹐大便不調﹐發黃脫落﹐面黑﹐便靑﹐鼻下生瘡﹐能乳食吐等癥。

山梔﹝三分﹞黃柏甘艸﹝炙﹐各二分﹞蕪荑﹝五分﹞黃連防風﹝各二分﹞麻黃羌活柴胡﹝各三分﹞白術﹝五分﹞茯苓當歸﹝各四分﹞

上每服二錢﹐水煎。

桔梗湯治咳嗽吐膿﹐痰中有血﹐已成肺癰癥。

桔梗﹝炒﹞貝母當歸﹝酒浸﹞栝蔞仁枳殼﹝麩炒﹞薏苡仁桑白皮﹝炒﹞百合﹝蒸﹐各一錢半﹞

五味子﹝炒﹞甜葶藶﹝炒﹞地骨皮知母﹝炒﹞甘艸節防己黃杏仁﹝各五分﹞

上水煎服。

地黃淸肺飲治肺疳咳嗽﹐痰唾稠粘等癥。

明阿膠﹝一錢﹐面炒﹞鼠粘子﹝三分﹐炒﹞馬兜鈴甘艸﹝各五分﹞杏仁﹝七枚﹐去皮尖﹞

糯米﹝炒﹐十粒﹞

上每服一錢﹐水煎。

淸中解郁湯治小兒脾气虛弱﹐飲食停滯﹐郁熱生痰﹐或身發赤暈等癥。

白術茯苓陳皮山梔﹝炒﹞山楂神曲﹝炒﹞麥芽﹝炒﹞川芎桔梗甘艸﹝炒﹐各五分﹞

上每服二錢﹐水煎。

九味解毒湯治一切熱毒腫痛﹐或風熱瘙癢﹐脾胃無傷者。

黃連﹝三分﹞金銀花連翹漏蘆﹝各五分﹞山梔﹝四分﹞白芷﹝六分﹞當歸﹝八分﹞

防風﹝三分﹞甘艸﹝二分﹞

上每服二錢﹐水煎。

大連翹飲治風熱熱毒﹐表裏受患﹐脾胃無傷﹐發熱作渴﹑大便祕結者。

連翹瞿麥荊芥木通赤芍藥蟬蛻甘艸防風柴胡滑石山梔﹝炒﹞黃芩﹝炒﹞

當歸﹝各等分﹞

上每服一錢﹐水煎。

犀角消毒丸治瘡瘍初起﹐腫作痛﹐熱悶。已成欲作膿﹐或膿成已潰者﹐皆不宜用。

犀角薄荷連翹玄參牛蒡子﹝各一錢﹞甘艸﹝三分﹞金銀花﹝一錢﹞

上爲末﹐丸桐子大。每服一﹑二十丸﹐白湯下。

朱砂安神丸治心神煩亂﹐發熱﹐怔忡﹐少寐﹐或寐中驚悸等癥。

黃連﹝一錢半﹞生地黃當歸甘艸﹝炙﹐五分﹞朱砂﹝一錢另研﹞

上爲末﹐蒸餅丸黍米大。每服十丸﹐津咽下。

柴胡淸肝散治肝膽三焦風熱瘡瘍﹐或怒火憎寒發熱﹐或瘡毒結於兩耳前後﹐或身外側至足﹐或胸乳小腹下及兩股內側至足等癥。

柴胡黃芩﹝炒﹞人參﹝各三分﹞山梔﹝炒﹞川芎﹝各五分﹞連翹桔梗﹝各四分﹞

甘艸﹝三分﹞

上水煎服。

活血散治痘疹已出未盡﹐煩躁不寧﹐肚腹作疼等癥。

白芍藥﹝一兩﹐酒炒﹞紫艸茸﹝一錢半﹞

上爲末﹐每服一匙﹐糯米湯調下。

神功散治一切瘡瘍腫作痛﹐未成者敷之卽散﹐已潰者敷之腫痛卽消。

黃柏﹝炒﹞艸烏﹝炒﹞血竭上爲末﹐津調敷患處。

惺惺散治變蒸﹑傷寒﹐頭疼﹐壯熱﹐目眵﹐多睡﹐咳嗽喘急﹐或痘疹已出未出疑似之間。

人參白術茯苓芍藥細辛桔梗甘艸天花粉﹝等分﹞

上水﹑姜煎服。

人參羌活散治傷寒時气頭疼﹐或痘疹兼於發表。

人參羌活獨活柴胡前胡桔梗茯苓枳殼川芎天麻甘艸地骨皮﹝各三分﹞

上入薄荷五葉﹐姜﹑水煎服。

參蘇飲治感冒風寒﹐發熱﹐咳嗽﹐或痘瘡初起未出﹐咳嗽等癥。

人參紫蘇陳皮半夏茯苓枳殼﹝麩炒﹞桔梗﹝炒﹞前胡漧葛甘艸﹝各五分﹞木香上姜﹑水煎服。

升均湯治痘瘡已出不勻﹐或吐瀉﹐發熱﹐作渴。

升麻漧葛芍藥﹝炒﹞人參白術﹝炒﹞茯苓甘艸紫艸﹝如無紅花代之﹞

上每服三﹑五錢﹐姜﹑水煎。

參四聖散治痘瘡已出﹐至六﹑七日不起發﹑不生膿﹑不作癢。

人參黃﹝炒﹞白術﹝炒﹞茯苓當歸芍藥﹝炒﹞川芎﹝各五分﹞紫艸木通防風﹝各三分﹞糯米﹝二百粒﹞

上水煎服。

人參透肌飲治痘瘡𨿽出不齊﹐隱於肌膚間者。

人參紫艸白術茯苓當歸芍藥木通蟬蛻甘艸糯米﹝各等分﹞

上每服三錢﹐水煎。

參內托散治痘瘡裏虛發癢﹐或不潰膿﹐或爲倒靨等癥。

人參黃﹝炒﹞當歸川芎濃朴﹝姜制﹞防風桔梗﹝炒﹞白芷官桂紫艸木香甘艸﹝炒﹞

上入糯米一撮﹐水煎服。仍量兒加減。

加味參術附湯治痘瘡表裏俱虛﹐吐瀉﹐作渴﹐手足厥冷。非犯裏虛﹐寒戰切牙﹐吐瀉﹐頭溫足冷者﹐不可服。

人參﹝三錢﹞黃﹝二錢五分﹞白術﹝二錢﹞附子木香﹝各五分﹞當歸﹝一錢五分﹞

川芎陳皮﹝炒﹞甘艸﹝炙﹐各一錢﹞豆蔻﹝煨﹐一个﹞茯苓漧葛﹝各一錢半﹞訶子﹝二个﹞芍藥﹝一錢五分﹞糯米﹝三百粒﹞

上每服二錢﹐姜﹑水煎。

紫艸快斑湯治痘疹血气不足﹐不能發出﹐色不紅活等癥。

紫艸人參白術茯苓當歸川芎芍藥木通甘艸糯米上每服二錢﹐水煎。

人參胃愛散治痘瘡已發未發﹐吐瀉不止﹐不思飲食等癥。

人參藿香紫蘇木瓜丁香茯苓甘艸糯米上每服三錢﹐姜﹑棗﹑水煎。

紫艸木香湯治痘瘡裏虛﹐癢塌黑陷﹐悶亂。

紫艸木香茯苓白術人參甘艸﹝炒﹞糯米上每服三錢﹐水煎。

人參門冬飲治痘瘡發熱﹐煩渴等癥。

麥門冬﹝一兩﹞人參陳皮白術濃朴甘艸﹝各五錢﹞

上每服二﹑三錢﹐水煎。

前胡枳殼湯治痘瘡八﹑九日間﹐腹脹﹐大小便不通等癥。

前胡枳殼﹝麩炒﹞茯苓大黃﹝炒﹞甘艸﹝各等分﹞

上每服二錢﹐水煎服。如身溫﹑脈微及瀉者﹐不可用。

射幹鼠粘子湯治痘瘡收斂後﹐餘毒不盡﹐發熱不止﹐或咽喉腫痛﹐或患熱毒等癥。

鼠粘子﹝四兩﹐炒﹞升麻射幹甘艸﹝各一兩﹞

上每服三錢﹐水煎。

三豆飲治天行痘瘡﹐始覺卽服之﹐多者必少﹐少者不出等癥。

赤小豆黑豆綠豆﹝各一升﹞甘艸節﹝五錢﹞

上水煮熟﹐任兒食之﹐七日自不發。

敗艸散治痘瘡過搔成瘡﹐膿血淋漓﹐謂之斑爛。

用屋爛艸﹐或蓋墻爛艸﹐多年者佳﹐取爲末搽之﹐須多摻席上﹐任兒坐臥。

紫艸木通湯治痘疹出不快。

紫艸人參木通茯苓糯米﹝各等分﹞甘艸﹝減半﹞

上每服二錢﹐水煎。

消毒散治痘疹初起煩熱﹐或痘後餘毒瘡腫。

牛蒡子﹝炒﹞荊芥穗甘艸﹝各五分﹞

上水煎服。

甘桔防風湯治痘後餘熱﹐咽膈不利﹐或咽舌生瘡等癥。

桔梗﹝炒﹞甘艸防風﹝各一錢﹞

上水煎服。

甘露飲子治積熱及痘後咽喉腫痛﹐口舌生瘡等癥。

生地黃﹝炒﹞麥門冬﹝去心焙﹞熟地黃天門冬﹝去心﹞黃芩﹝炒﹞石斛枳殼﹝麩炒﹞

枇杷葉茵陳甘艸﹝炙﹐各等分﹞

上每服二錢﹐水煎。

谷精艸散治痘疹已靨﹐翳膜遮障瞳子等癥。

谷精艸﹝一兩﹞蛤粉﹝二兩﹞黑豆﹝二兩﹞

上爲末﹐用雄豬肝一葉﹐竹刀批開﹐摻藥在內﹐以麻綫縛定﹐砂罐內水煮熟﹐任兒食之。

化黴丹治胎毒及痘後頭面生瘡﹐眼目腫痛﹐或口舌生瘡﹐口漧作渴﹐大便堅實等癥。

生地黃﹝杵膏﹞熟地黃﹝自制杵膏﹞天門冬麥門冬玄參﹝各三兩﹞甘艸甜硝﹝各二兩﹞

靑黛﹝一兩五錢﹞

上爲末﹐煉蜜丸芡實大。每服一丸﹐白湯化下。

大如聖飲子治瘡疹斑痘毒攻咽嗌﹐腫痛熱渴﹐或成腫毒不消等癥。

桔梗甘艸鼠粘子﹝炒﹐各一兩﹞麥門冬﹝五錢﹞

上每服二錢﹐水煎。

宣風散治驚風。

檳榔﹝二个﹞陳皮甘艸﹝各等分﹞牽牛﹝四兩﹐半生半炒﹞

上爲末﹐每服五分﹐蜜湯調下。

木香散治小兒腹脹瀉渴等癥。

木香大腹皮人參桂心赤茯苓靑皮前胡訶梨勒半夏﹝姜制﹞丁香甘艸﹝炙﹐各等分﹞

上每服二錢﹐姜﹑水煎。

雄黃解毒散治痘瘡後牙疳口臭﹐或走馬疳齦頰蝕爛﹐或肢體成痘疳凹陷不愈。

雄黃﹝一兩﹞銅碌﹝二錢五分﹞

上爲末﹐用米泔水洗淨﹐幹摻患處﹐口內不可用。

絲瓜湯治痘瘡毒。

絲瓜升麻芍藥﹝酒浸﹞甘艸黑豆赤小豆犀角﹝鎊﹞

上水煎服。

四聖散治痘疹出不快及倒靨。

紫艸茸木通甘艸﹝炙﹞枳殼﹝麩炒﹞黃﹝各等分﹞

上每服二錢﹐水煎。

獨聖散治痘瘡倒靨陷伏。

用穿山甲取前足嘴上者﹐燒存性﹐爲末﹐以木香湯入少酒服之。

快透散治痘瘡出不快等癥。

紫艸蟬蛻人參木通芍藥甘艸﹝炙﹐各等分﹞

上每服二錢﹐水煎。

鼠粘子湯治斑疹稠密﹐身熱等癥。

鼠粘子﹝炒﹞當歸甘艸﹝炙﹐各一錢﹞柴胡連翹黃芩黃﹝各一錢半﹞地骨皮﹝二錢﹞

上每服二錢﹐水煎。

紫艸散治痘疹黑陷﹐气血虛弱﹐瘡疹不起。

紫艸甘艸黃﹝炙﹞糯米﹝各一錢半﹞

上水煎服。

益元散治痘疹初起﹐煩躁作渴等癥。

滑石﹝六兩﹞甘艸﹝一兩﹞

上各另爲末﹐每服五﹑六分﹐白湯調下。

粉紅丸治心虛困臥驚動﹐痰涎不利﹐或發熱﹐痰嗽等癥。

天南星朱砂﹝一錢五分﹞天竺黃﹝五錢﹞龍腦﹝一錢﹞胭脂﹝一錢﹞

上用牛膽汁和丸芡實大。每服一丸﹐沙糖湯下。

制附子法﹕附子重一兩三﹑四錢﹐有蓮花瓣﹐頭圓底平者。先備童便五﹑六碗﹐將附子先放在竈上煙櫃中間﹐良久﹐乘熱投入童便﹐浸五﹑七日﹐候潤透揭皮﹐切四塊﹐仍浸二﹑三日﹐用粗紙數層包之﹐浸濕埋灰火半日﹐取出切片﹐查看有白星者﹐乃用瓦上炙熟﹐至無白星爲度。如急用﹐卽切大片﹐用童便煮二﹑三沸﹐熱瓦熟用之。

