

傷寒論注淸柯琴

自序

嘗謂胸中有萬卷書﹐筆底無半點塵者﹐始可著書﹔胸中無半點塵﹐目中無半點塵者﹐才許作古書注疏。夫著書固難﹐而注疏更難。著書者往矣﹐其間幾經兵燹﹐幾番播遷﹐幾次增刪﹐幾許抄刻﹐亥豕者有之﹐雜僞者有之﹐脫落者有之﹐錯簡者有之。如注疏者著眼﹐則古人之隱旨明﹑塵句新﹔注疏者失眼﹐非依樣葫蘆﹐則另尋枝葉﹐魚目混珠﹐硤勝玉矣。《傷寒論》一書﹐經叔和編次﹐已非仲景之書。仲景之文遺失者多﹐叔和之文附會者亦多矣。讀是書者﹐必凝神定志。慧眼靜觀﹐逐條細勘。逐句研審﹐何者爲仲景言﹐何者是叔和筆﹐其間若脫落﹑若倒句﹐與訛字﹑衍文﹐須一一指破﹐頓令作者眞面目見於語言文本間。且其筆法之縱橫﹑詳略不同﹐或互文以見意﹐或比類以相形﹐可因此而悟彼﹑見微而知著者﹐須一一提醒。更令作者精神見於語言文本之外。始可羽翼仲景﹐注疏《傷寒》。何前此注疏諸家﹐不將仲景書始終理會﹑先後合參﹖但隨文敷衍﹐故彼此矛盾﹐黑白不辧﹐令硤與美璞並登。魚目與夜光同珍。前此之疑辧未明﹐繼此之迷塗更遠。學人將何賴焉﹖如三百九十七法之言﹐旣不見於仲景之序文。又不見於叔和之序例﹐林氏倡於前﹐成氏程氏和於後﹐其不足取信。王安道已辧之矣。而繼起者﹐猶瑣瑣於數目﹐卽絲毫不差﹐亦何補於古人﹐何功於後學哉﹖然此猶未爲斯道備累也。獨怪大靑龍湯。仲景爲傷寒中風無汗而兼煩躁者設﹐卽加味麻黃湯耳。而謂其傷寒見風﹐又謂之傷風見寒﹐因以麻黃湯主寒傷營﹐治營病而衛不病﹔桂枝湯主風傷衛﹐治衛病而營不病﹔大靑龍主風寒兩傷營衛﹐治營衛俱病。三方割據瓜分。太陽之主寒多風少﹑風多寒少﹐種種蛇足﹐羽翼靑龍﹐曲成三綱鼎立之說﹐巧言簧簧﹐洋洋盈耳﹐此鄭聲所爲亂雅樂也。夫仲景之道﹐至平至易﹐仲景之門﹐人人可入﹐而使之茅塞如此﹐令學人如夜行歧路﹐莫之指歸﹐不深可憫耶﹖且以十存二三之文﹐而謂之全篇﹐手足厥冷之厥﹐混同兩陰交盡之厥﹐其間差謬﹐何可殫舉﹖此愚所以執捲長吁﹐不能已於注疏也。丙午秋﹐校正《內經》始成﹐尙未出而問世。以《傷寒》爲世所甚重﹐故將仲景書校正而注疏之﹐分篇匯論﹐挈其大綱﹐詳其細目﹐證因類聚﹐方附帶之﹐倒句訛字﹐悉爲攺正﹐異端邪說﹐一切辧明。岐伯﹑仲景之隱旨﹐發揮本論各條之下﹐集成一帙﹐名《論注》。不揣卑鄙﹐敢就正髙明﹐倘得片言首肯﹐亦稍慰夫愚者之千慮云爾。

慈水柯琴韻伯氏﹐題時己酉初夏也。

凡例

一﹑《傷寒論》一書﹐自叔和編次後﹐仲景原篇不可復見。𨿽章次混淆﹐猶得尋仲景面目。方﹑諭輩各爲更定。《條辧》旣中邪魔。《尙論》浸循陋習矣﹐大背仲景之旨。琴有志重編﹐因無所據﹐竊思仲景有太陽證﹑桂枝證﹑柴胡證等辭﹐乃宗此義﹐以癥名篇﹐而以論次第之。𨿽非仲景編次﹐或不失仲景心法耳。

一﹑起手先立總綱一篇﹐令人開卷便知傷寒家脈癥得失之大局矣。每經各立總綱一篇﹐讀此便知本經之脈癥大略矣。每篇各標一癥爲題﹐看題便知此方之脈證治法矣。

一﹑是編以癥爲主﹐故匯集六經諸論﹐各以類從。其癥是某經所重者﹐分列某經﹐如桂枝﹑麻黃等癥列太陽﹐梔子﹑承气等癥列陽明之類。其有變證化方﹐如從桂枝癥更變加減者﹐卽附桂枝癥後﹐從麻黃癥更變加減者﹐附麻黃證後。

一﹑叔和序例﹐固與仲景本論不合﹐所集脈法﹐其中有關於傷寒者﹐合於某證﹐卽采附其間﹐片長可取﹐卽得攀龍附驥耳。

一﹑六經中有癥治疏略﹐全條刪去者﹐如少陰病下利白通湯主之﹑少陰病下利便膿血桃花湯主之等類﹐爲旣有下利脈微者與白通湯﹑腹痛小便不利與桃花湯主之之詳﹐則彼之疏略者可去矣。又有脈癥各別﹐不相統攝者。如太陽病發汗太多因致﹐與脈沈而細﹐病身熱足寒等癥﹐三條合一﹐論理甚明﹐故合之。

一﹑本論每多倒句﹐此古文筆法耳。如太陽病血癥麻黃湯主之句﹐語意在當發其汗下。前輩但據章句次序﹐不審前後文理﹐罔顧衄家禁忌﹐竟謂衄後仍當用麻黃解表。夫旣云衄乃解﹐又云自衄者愈﹐何得陣後興兵﹖衄家不可發汗﹐更有明禁﹐何得再爲妄汗﹖今人膠柱者多﹐卽明理者﹐亦多爲陶氏所惑﹐故將麻黃﹑桂枝﹑小靑龍等條﹐悉爲稱正。

一﹑條中有冗句者刪之﹐如桂枝癥云。「先發汗不解﹐而復下之﹐脈浮者不愈。浮爲在外﹐須解外則愈。」何等直捷﹗在外下更加「而反下之﹐故令不愈﹐今脈浮﹐故知在外」等句﹐要知此等繁音﹐不是漢人之筆。凡此等口角﹐如「病常自汗出」條﹐亦從刪例。

一﹑條中有衍文者刪之﹐有訛字者攺之﹐有闕字者補之。然必詳本條與上下條有據﹐確乎當增刪攺正者﹐直書之。如無所據﹐不敢妄動﹐發明注中﹐以俟髙明之定奪。

一﹑加減方分兩﹑制度﹑煎法﹐與本方同者﹐於本方下書本方加某味﹑減某味。或一篇數方﹐而後方煎法與前方同者﹐於方末書煎法同前。方中藥味修治同前者﹐如麻黃去節﹑杏仁去皮之類﹐但不再注﹔附子必炮﹐若有生用者注之。

一﹑可汗不可汗等篇﹐鄙俚固不足取﹐而六經篇中多有叔和附入﹐合於仲景者取之。如太陽脈浮動數三﹑陽明論脾約脈癥等條﹐與本論不合﹐無以發明﹐反以滋惑﹐剔出附後﹐候識者辧焉。

一﹑正文逐句圈斷﹐俱有深意。如本論中一字句最多﹐如太陽病。「脈﹑浮﹑頭﹑項﹑彊﹑痛」六字﹐當作六句讀﹐言脈气來尺寸俱浮﹐頭與項彊而痛。若脈浮兩字連讀﹐頭項彊痛而惡寒﹐作一句讀﹐疏略無味。則字字讀斷﹐大義先明矣。如心下溫溫欲吐﹐鬱鬱微煩之類﹐溫溫﹑鬱鬱﹐俱不得連讀﹐連讀則失其義矣。

卷一

傷寒總論

病有發熱惡寒者﹐發於陽也﹐無熱惡寒者﹐發於陰也。

無熱﹐指初得病時﹐不是到底無熱。發陰﹐指陽証之陰﹐非指直中於陰。陰陽指寒熱﹐勿鑿分營衛經絡。

按本論云「太陽病﹐或未發熱﹐或已發熱。」已發熱﹐卽是發熱惡寒﹔未發熱﹐卽是無熱惡寒。斯時頭項彊痛已見﹐第陽气閉郁﹐尙未宣發﹐其惡寒﹑體痛﹑嘔逆﹑脈緊﹐純是陰寒爲病﹐故稱發於陰﹐此太陽病發於陰也。又《陽明篇》云「病得之一日﹐不發熱而惡寒。」斯時寒邪凝斂﹐身熱﹑惡熱﹐全然未露﹐但不頭項彊痛﹐是知陽明之病發於陰也。推此﹐則少陽往來寒熱﹐但惡寒而脈弦細者﹐亦病發於陰﹔而三陰之反發熱者﹐便是發於陽矣。

發於陽者七日愈﹐發於陰者六日愈﹐以陽數七﹑陰數六故也。

寒熱者﹐水火之本體﹔水火者﹐陰陽之徵兆。七日合火之成數﹐六日合水之成數。至此則陰陽自和﹐故愈。

蓋陰陽互爲其根。陽中無陰﹐謂之孤陽﹐陰中無陽﹐便是死陰。若是直中之陰﹐無一陽之生气﹐安得合六成之數而愈耶﹖《內經》曰「其死多以六七日之間﹐其愈皆以十日以上。」使死期亦合陰陽之數﹐而愈期不合者﹐皆治者不如法耳。

問曰「凡病欲知何時得﹐何時愈﹖」答曰「假令夜半得病者﹐明日日中愈﹐日中得病者﹐夜半愈。何以言之﹖日中得病夜半愈者﹐以陽得陰則解﹐夜半得病明日日中愈者﹐以陰得陽則解也。」上文論日期﹐合陰陽之數而愈﹔此論愈時﹐於陰陽反盛時解。何也﹖陰盛極而陽生﹐陽盛極而陰生﹐陰陽之相生﹐正陰陽之相得﹐卽陰陽之自和也。然此指病在一二日愈者言耳。如六七日愈者﹐則六經各以主時解﹐是又陽主晝而陰主夜矣。

問曰「脈有陰陽﹐何謂也﹖」答曰「凡脈浮﹑大﹑滑﹑動﹑數﹐此名陽也﹔脈沈﹑弱﹑澀﹑弦﹑微﹑遲﹐此名陰也。」脈有十種﹐陰陽兩分﹐卽具五法。浮﹑沈是脈體﹐大﹑弱是脈勢﹐滑﹑澀是脈气﹐動﹑弦是脈形﹐遲﹑數是脈息﹐總是病脈而非平脈也。脈有對看法﹐有正看法﹐有反看法﹐有平看法﹐有互看法﹐有徹底看法。如有浮卽有沈﹐有大卽有弱﹐有滑卽有澀﹐有數卽有遲。合之於病。則浮爲在表﹐沈爲在裏﹐大爲有餘﹐弱爲不足﹐滑爲血多﹐澀爲气少﹐動爲搏陽﹐弦爲搏陰﹐數爲在府﹐遲爲在藏﹐此對看法也。如浮﹑大﹑滑﹑動﹑數﹐脈气之有餘者﹐名陽﹐當知其中有陽勝陰病之機﹔沈﹑弱﹑澀﹑弦﹑遲﹐脈气之不足者﹐名陰﹐當知其中有陰勝陽病之機﹐此正看法也。夫陰陽之在天地間也﹐有餘而往﹐不足隨之﹐不足而往﹐有餘從之﹐知從知隨﹐气可與期。故其始爲浮﹑爲大﹑爲滑﹑爲動﹑爲數﹐其繼也反沈﹑反弱﹑反澀﹑反弦﹑反遲者﹐是陽消陰長之機﹐其病爲進﹔其始也爲沈﹑爲弱﹑爲澀﹑爲弦﹑爲遲﹐其繼也微浮﹑微大﹑微滑﹑微動﹑微數者﹐是陽進陰退之機﹐其病爲欲愈﹐此反看法也。浮爲陽﹐如更兼大﹑動﹑滑﹑數之陽脈﹐是爲純陽﹐必陽盛陰虛之病矣﹔沈爲陰﹐而更兼弱﹑澀﹑弦﹑遲之陰脈﹐是爲重陰﹐必陰盛陽虛之病矣﹐此爲平看法。如浮而弱﹑浮而澀﹑浮而弦﹑浮而遲者﹐此陽中有陰﹐其人陽虛﹐而陰气早伏於陽脈中也﹐將有亡陽之變﹐當以扶陽爲急務矣﹔如沈而大﹑沈而滑﹑沈而動﹑沈而數者﹐此陰中有陽﹐其人陰虛﹐而陽邪下陷於陰脈中也﹐將有陰竭之患﹐當以存陰爲深慮矣﹐此爲互看法。如浮﹑大﹑滑﹑動﹑數之脈體𨿽不變﹐然始爲有力之彊陽﹐終爲無力之微陽﹐知陽將絕矣﹔沈﹑弱﹑澀﹑弦﹑遲之脈﹐𨿽喜變而爲陽﹐如忽然暴見浮﹑大﹑滑﹑動﹑數之狀﹐是陰極似陽﹐知反照之不長﹐餘燼之易滅也﹐是謂徹底看法。更有眞陰眞陽之看法﹐所謂陽者﹐胃脘之陽也﹐脈有胃气﹐是知不死﹔所謂陰者﹐眞藏之脈也﹐脈見眞藏者死。然邪气之來也緊而疾﹐穀气之來也徐而和﹐此又不得以遲數定陰陽矣。

寸口脈浮爲在表﹐沈爲在裏﹐數爲在府﹐遲爲在藏。

寸口兼兩手六部而言﹐不專指右寸也。上古以三部九候決死生﹐是徧求法﹔以人迎﹑寸口﹑趺陽辧吉凶﹐是扼要法。自《難經》獨取寸口﹐並人迎﹑趺陽不參矣。然气口成寸。爲脈之大會﹐死生吉凶系焉﹐則內外臟腑之診﹐全賴浮沈﹑遲﹑數爲大綱耳。浮﹑沈是審起伏﹐遲﹑數是察至數﹐浮﹑沈之間﹐遲﹑數寓焉。凡脈之不浮﹑不沈而在中﹐不遲﹑不數而五至者謂之平脈。是有胃气﹐可以神求﹐不可以象求也。若一見浮﹑沈﹑遲﹑數之象﹐斯爲病脈矣。浮象在表﹐應病亦爲在表﹐浮脈𨿽有裏證﹐主表其大綱也﹔沈象在裏﹐應病亦爲在裏﹐沈脈𨿽或有表證﹐主裏其大綱也。數爲陽﹐陽主熱﹐而數有浮﹑沈﹐浮數應表熱﹐沈數應裏熱﹐𨿽數脈亦有病在藏者﹐然六腑爲陽﹐陽脈營其府﹐則主府其大綱也﹔遲爲陰﹐陰主寒﹐而遲有浮﹑沈﹐浮遲應表寒﹐沈遲應裏寒﹐𨿽遲脈多有病在府者﹐然五臟爲陰﹐而陰脈營其藏﹐則主藏其大綱也。脈狀種種﹐總賅括於浮﹑沈﹑遲﹑數﹐然四者之中﹐又以獨浮﹑獨沈﹑獨遲﹑獨數爲準則﹐而獨見何部﹐卽以何部深求其表裏臟腑之所在﹐病無遁情矣。

凡陰病見陽脈者生﹐陽病見陰脈者死。

起口用「凡字」。是開講法﹐不是承接法。此與上文陰陽脈文同而義則異也。陽脈指胃气言﹐所謂二十五陽者是也﹐五臟之陽和發見故生﹕陰脈指眞藏言﹐胃脘之陽不至於手太陰﹐五臟之眞陰發見故死。要知上文沈﹑澀﹑弱﹑弦﹑遲是病脈﹐不是死脈﹐其見於陽病最多。若眞藏脈至﹐如肝脈中外急﹐心脈堅而搏﹐肺脈大而浮﹐腎脈之如彈石﹐脾脈之如喙距﹐反見有餘之象﹐豈可以陽脈名之﹖若以胃脈爲遲﹐眞陰爲數﹐能不誤人耶﹖寸脈下不至關爲陽絕﹐尺脈上不至關爲陰絕﹐此皆不治決死也。若計余命生死之期﹐期以月節克之也。

陰陽升降﹐以關爲界。陽生於尺而動於寸﹐陰生於寸而動於尺﹐陰陽互根之義也。寸脈居上而治陽﹐尺脈生下而治陰﹐上下分司之義也。寸脈不至關﹐則陽不生陰。是爲孤陽﹐陽亦將絕矣﹔尺不至關﹐則陰不生陽﹐是爲孤陰﹐陰亦將絕矣。要知不至關﹐非脈竟不至﹐是將絕之兆﹐而非竟絕也﹐正示人以可續之機。此皆不治﹐言皆因前此失治以至此﹐非言不可治也﹐正欲人急治之意﹐是先一著看法。夫上部有脈﹐下部無脈﹐尙有吐法﹔上部無脈﹐下部有脈﹐尙爲有根﹐卽脈絕不至﹐尙有灸法。豈以不至關便爲死脈哉﹖看「余命生死」句。則知治之而有餘命﹐不爲月節所克者多耳﹐此又深一層看法。脈以應月﹐每月有節﹐節者月之關也。失時不治﹐則寸脈不至關者﹐遇月建之屬陰﹐必克陽而死﹔尺脈不至關者﹐遇月建之陽支﹐則克陰而死﹐此是決死期之法。若治之得宜﹐則陰得陽而解﹐陽得陰而解﹐陰陽自和而愈矣。

問曰「脈欲知病愈未愈者﹐何以別之﹖」曰「寸口﹑關上﹑尺中三處﹐大小﹑浮沈﹑遲數同等﹐𨿽有寒熱不解者﹐此脈陰陽爲和平﹐𨿽劇當愈。」陰陽和平﹐不是陰陽自和﹐不過是純陰純陽無駁雜之謂耳。究竟是病脈﹐是未愈時寒熱不解之脈。𨿽劇當愈﹐非言不治自愈﹐正使人知此爲陰陽偏勝之病脈﹐陽劇者當治陽﹐陰劇者當治陰﹐必調其陰陽﹐使其和平。失此不治﹐反加劇矣。

傷寒一日﹐太陽受之。脈若靜者爲不傳﹐頗欲吐﹐若躁煩。脈數急者﹐爲傳也。

太陽主表﹐故寒邪傷人﹐卽太陽先受。太陽脈浮﹐若見太陽之浮。不兼傷寒之緊﹐卽所謂靜也。脈靜證亦靜﹐無嘔逆煩躁可知。今又有發熱惡寒﹐頭項彊痛﹐不須七日衰﹐一日自止者﹐正此不傳之謂也。若受寒之日﹐頗有吐意﹐嘔逆之機見矣。若見煩躁﹐陽气重可知矣。脈急數﹐陰陽俱緊之互文。傳者﹐卽《內經》「人傷於寒﹐而傳爲熱」之「傳」﹐乃太陽之气﹐生熱而傳於表。卽發於陽者傳七日之謂﹐非太陽與陽明﹑少陽經絡相傳之謂也。欲字﹑若字﹐是審其將然﹐脈之數急﹐是診其已然﹐此因脈定証之法也。

傷寒二三日﹐陽明﹑少陽證不見者﹐爲不傳也。

傷寒一日太陽﹐二日陽明﹐三日少陽者﹐是言見癥之期﹐非傳經之日也。岐伯曰「邪中於面﹐則下陽明﹔中於項﹐則下太陽﹔中於頰﹐則下少陽。其中膺背兩脇﹐亦中其經。」蓋太陽經部位最髙﹐故一日發﹔陽明經位次之﹐故二日發﹐少陽經位又次之﹐故三日發。是气有髙下﹐病有遠近﹐適其至所爲故也。夫三陽各受寒邪﹐不必自太陽始。諸家言二陽必自太陽傳來者﹐未審斯義耳。若傷寒二日﹐當陽明病﹐若不見陽明表證。是陽明之熱不傳於表也。三日少陽當病﹐不見少陽表證﹐是少陽之熱不傳於表也。

傷寒三日﹐三陽爲盡﹐三陰當受邪。其人反能食而不嘔﹐此爲三陰不受邪也。

受寒三日﹐不見三陽表癥﹐是其人陽气沖和﹐不與寒爭﹐寒邪亦不得入﹐故三陽盡不受邪也。若陰虛而不能支﹐則三陰受邪气。岐伯曰「中於陰者﹐從臂始。」故三陰各自受寒邪﹐不必陽經傳授。所謂太陰四日﹑少陰五日﹑厥陰六日者﹐亦以陰經之髙下﹐爲見癥之期﹐非六經部位以次相傳之日也。三陰受邪﹐病爲在裏。故邪入太陰﹐則腹滿而吐﹐食不下﹔邪入少陰﹐欲吐不吐﹔邪入厥陰﹐饑而不欲食﹐食卽吐蛔。所以然者﹐邪自陰經入藏﹐藏气實而不能容﹐則流於府。府者胃也﹐入胃則無所復傳﹐故三陰受病。已入於府者﹐可下也。若胃陽有餘﹐則能食不嘔﹐可預知三陰之不受邪矣﹐蓋三陽皆看陽明之轉旋。三陰之不受邪者﹐藉胃爲之蔽其外也﹐則胃不特爲六經出路﹐而實爲三陰外蔽矣。胃陽盛﹐則寒邪自解﹔胃陽虛﹐則寒邪深入陰經而爲患﹔胃陽亡﹐則水漿不入而死。要知三陰受邪﹐關系不在太陽而全在陽明。

傷寒六七日﹐無大熱﹐其人躁煩者﹐此爲陽去入陰故也。

上文論各經自受寒邪﹐此條是論陽邪自表入裏癥也。凡傷寒發熱至六七日﹐熱退身涼爲愈。此無大熱則微熱尙存﹐若內無煩躁﹐亦可云表解而不了了矣。傷寒一日卽見煩躁﹐是陽气外發之機﹔六七日乃陰陽自和之際﹐反見煩躁﹐是陽邪內陷之兆。陰者指裏而言﹐非指三陰也。或入太陽之本﹐而熱結膀胱﹔或入陽明之本﹐而胃中漧燥﹔或入少陽之本﹐而脇下硬滿﹐或入太陰﹐而暴煩下利﹔或入少陰﹐而口燥舌漧﹔或入厥陰﹐而心中疼熱﹐皆入陰之謂。

太陽病﹐頭痛至七日以上自愈者﹐以行其經盡故也。若欲再作經者﹐鍼足陽明﹐使經不傳則愈。

舊說傷寒日傳一經﹐六日至厥陰﹐七日再傳太陽﹐八日再傳陽明﹐謂之再經。自此說行﹐而仲景之堂無門可入矣。夫仲景未嘗有日傳一經之說﹐亦未有傳至三陰而尙頭痛者。曰頭痛者﹐是未離太陽可知﹔曰行﹐則與傳不同﹔曰其經﹐是指本經而非他經矣。發於陽者七日愈﹐是七日乃太陽一經行盡之期﹐不是六經傳變之日。

岐伯曰「七日太陽病衰﹐頭痛少愈﹐」有明證也。故不曰傳足陽明﹐而曰欲再作經﹐是太陽過經不解﹐復病陽明而爲並病也。鍼足陽明之交﹐截其傳路﹐使邪气不得再入陽明之經﹐則太陽之餘邪亦散﹐非歸並陽明﹐使不犯少陽之謂也。

本論傳經之說﹐惟見於此。蓋陽明經起於鼻旁納太陽之脈﹐故有傳經之義。目疼﹑鼻幹﹐是其癥也。若腳攣急﹐便非太陽傳經矣。陽明經出大指端內側﹐太陽經出小指端外側﹐經絡不相連接。十二經脈﹐足傳手﹐手傳足﹐陽傳陰﹐陰傳陽﹐與傷寒之六經先陽後陰﹐先太后少之次第迥別。不知太陽傳六經﹐陽明傳少陽之說何據乎﹖細審仲景轉屬﹑轉系﹑並病﹑合病諸條﹐傳經之妄﹐不辧自明矣。

風家表解而不了了者﹐十二日愈。

不了了者﹐余邪未除也。七日表解後﹐復過一候﹐而五臟元气始充﹐故十二日精神慧爽而愈。此𨿽舉風家﹐傷寒槪之矣。如太陽七日病衰﹐頭痛少愈﹐曰衰曰少﹐皆表解而不了了之謂也。六經部位有髙下﹐故發病有遲早之不同。如陽明二日發﹐八日衰﹐厥陰至六日發﹐十二日衰﹐則六經皆自七日解﹐而十二日愈。夫若誤治﹐又不在此例。

仲景分別六經﹐各經俱有中風傷寒脈癥治法。叔和時太陽篇存者多﹐而失者少﹐他經存者少﹐而失者多。陽明篇尙有中風脈癥二條。少陽經只癥一條而不及脈。三陰俱有中風欲愈脈﹐俱無中風脈癥。以《傷寒論》爲全書﹐不亦疏乎﹖上論傷寒診病大略。

卷一

太陽脈證

太陽之爲病﹐脈浮﹐頭項彊痛而惡寒。

仲景作論大法﹐六經各立病機一條﹐提揭一經綱領﹐必擇本經至當之脈癥而表章之。六經𨿽各有表癥﹐惟太陽主表﹐故表癥﹑表脈﹐獨太陽得其全。如脈浮爲在表﹐太陽象三陽﹐其脈气浮而有力﹐與陽明之兼長大﹐少陽兼弦細﹐三陰之微浮者不侔矣。頭項主一身之表﹐太陽經絡營於頭﹐會於項﹐故頭連項而彊痛﹐與陽明頭額痛﹑少陽頭角痛者少間矣。惡寒爲病在表﹐六經𨿽各惡寒﹐而太陽應寒水之化﹐故惡寒特甚﹐與陽明二日自止﹑少陽往來寒熱﹑三陰之內惡寒者﹐懸殊矣。後凡言太陽病者﹐必據此條脈癥。如脈反沈﹐頭不痛﹐項不彊﹐不惡寒﹐是太陽之變局矣。

仲景立六經總綱法﹐與《內經﹟熱論》不同。太陽只重在表癥﹑表脈﹐不重在經絡主病。看諸總綱﹐各立門戶﹐其意可知。

太陽病﹐發熱﹑汗出﹑惡風﹑脈緩者﹐名爲中風。

風爲陽邪﹐風中太陽﹐兩陽相搏﹐而陰气衰少。陽浮故熱自發﹐陰弱故汗自出。中風﹐惡風﹐類相感也。

風性散漫﹐脈應其象﹐故浮而緩。若太陽初受病﹐便見如此脈癥﹐卽可定其名爲中風而非傷寒矣。如寒風太厲﹐中之重者﹐或汗不出而脈反緊﹐其內癥必煩躁﹐與下傷寒之嘔逆有別。

太陽病﹐或已發熱﹐或未發熱﹐必惡寒﹑體痛﹑嘔逆﹐脈陰陽俱緊者﹐名曰傷寒。

太陽受病﹐當一二日發﹐故有卽發熱者﹐或有至二日發者。蓋寒邪凝斂﹐熱不遽發﹐非若風邪易於發熱耳。

然卽發熱之遲速﹐則其人所稟陽气之多寡﹐所傷寒邪之淺深﹐因可知矣。然𨿽有已發﹑未發之不齊﹐而惡寒﹑體痛﹑嘔逆之癥﹐陰陽俱緊之脈先見﹐卽可斷爲太陽之傷寒﹐而非中風矣。惡寒本太陽本癥﹐而此復言者﹐別於中風之惡寒也。中風因見風而兼惡寒﹐傷寒則無風而更惡寒矣。寒邪外束﹐故體痛﹐寒邪內侵﹐故嘔逆。寒則令脈緊﹐陰陽指浮沈而言﹐不專指尺寸也。然天寒不甚﹐而傷之輕者﹐亦有身不疼﹑脈浮緩者矣。

太陽病﹐發熱而渴﹐不惡寒者﹐爲溫病。

太陽病而渴﹐是兼少陰矣。然太﹑少兩感者﹐必惡寒而且煩滿﹐今不煩滿﹐則不涉少陰﹐反不惡寒﹐則非傷寒而爲溫病矣。溫病內外皆熱﹐所以別於中風﹑傷寒之惡寒發熱也。此條不是發明《內經》「冬傷於寒﹐春必病溫」之義﹐乃槪言太陽溫病之癥如此。若以春溫釋之﹐失仲景之旨矣。夫太陽一經﹐四時俱能受病﹐不必於冬。人之溫病﹐不必因於傷寒。且四時俱能病溫﹐不必於春。推而廣之﹐則六經俱有溫病﹐非獨太陽一經也。

發汗已﹐身灼熱者﹐名曰風溫。

此正與《內經》伏寒病溫不同處。太陽中暑﹐亦有因於傷寒者﹐𨿽渴而仍惡寒。太陽溫病﹐反不惡寒而渴者﹐是病根不因於寒﹐而因於風。發熱者﹐病爲在表﹐法當汗解﹐然不惡寒﹐則非麻黃桂枝所宜矣。風與溫相搏﹐發汗不如法﹐風去而熱反熾。灼熱者﹐兩陽相燻灼﹐轉屬陽明之兆也。

太陽病﹐關節疼痛而煩﹐脈沈而細者﹐此名濕痺。

上條不惡寒﹐是太陽變癥﹔此條脈沈細﹐是太陽變脈。渴是少陰癥﹐沈細是少陰脈﹐太陽﹑少陰爲表裏﹐故脈癥相似也。然濕自內發﹐與外感不同。濕傷於下﹐與傷上者不同。故同爲太陽受病﹐而脈癥與總綱異耳。濕流骨節﹐故疼痛﹔太陽之气不宣﹐故煩﹔濕气痺閉而不行﹐故脈應其象而沈細。太陽之脈﹐從風則緩﹐從寒則緊﹐從濕則細﹐傷上則浮﹐傷下則沈。當因癥而合脈﹐勿據脈而斷癥。如病發熱﹑頭疼﹐脈當浮反沈﹐是表癥得裏脈﹐故謂之反。如發汗多﹐因致痙而沈﹑細﹐與夏月中暑而弦﹑細﹑芤﹑遲﹐皆因癥而然﹐不得槪謂之反。

太陽病﹐欲解時﹐從巳至未上。

巳﹑午爲陽中之陽﹐故太陽主之﹐至未上者﹐陽過其度也。人身陰陽﹐上合於天﹐天气至太陽之時﹐人身太陽之病得藉其主气而解﹐此天人感應之理也。

欲自解者﹐必當先煩﹐乃有汗而解。何以知之﹖脈浮﹐故知汗出解也。

欲自解﹐便寓不可妄治意。諸經皆有煩﹐而太陽更甚﹐故有發煩﹑反煩﹑更煩﹑復煩﹑內煩等癥。蓋煩爲陽邪內擾﹐汗爲陽气外發﹐浮爲陽盛之脈﹐脈浮則陽自內發﹐故可必其先煩﹐見其煩必當待其有汗﹐勿遽妄投湯劑也。汗出則陽勝﹐而寒邪自解矣。若煩而不得汗﹐或汗而不解﹐則審脈定癥﹐麻黃﹑桂枝﹑靑龍﹐隨所施而恰當矣。

太陽病未解﹐脈陰陽俱停﹐必先振栗汗出而解。但陽脈微者﹐先汗出而解﹐但陰脈微者﹐下之而解。若欲下之﹐宜調胃承气湯。

言未解便有當解意﹐停者相等之謂。陽脈微二句﹐承上之詞﹐不得作三段看。太陽病﹐陽浮而陰弱﹐是陽彊也。今陽脈微卽是陰陽俱停﹐病𨿽未解﹐已是調和之脈﹐其解可知矣。脈但浮者﹐爲陽盛﹐必先煩而有汗﹔陽脈微者﹐爲陽虛﹐必先振栗而汗出。振栗是陰津內發之兆﹐汗出是陽气外發之徵也﹐此陰陽自和而愈﹐可勿藥矣。但陰脈微而陽脈仍浮﹐陽气重可知。與風寒國中之脈𨿽同﹐而熱久汗多﹐津液內竭﹐不得更行桂枝湯﹐亦不得執太陽禁下之定法矣。表病亦有因裏實而不解者﹐須下之而表自解。若欲下之﹐有躊躇顧慮之意。宜者﹐審定之詞。以其胃不調而气不承﹐故宜之。

此條是桂枝湯變局。陽已微﹐須其自汗﹔陽尙存﹐當知調胃。以太陽汗多﹐恐轉屬陽明。

太陽病﹐下之而不愈﹐因復發汗﹐此表裏俱虛﹐其人因致冒﹐冒家汗出自愈。所以然者﹐汗出表和故也。得裏未和﹐然後復下之。

太陽病﹐只得个表不和﹐初無下癥﹐其裏不和﹐多由汗下倒施而得也。表裏俱虛﹐指妄汗下亡津液言。其陽邪仍實﹐故表裏不解。冒者如有物蒙蔽之狀﹐是欲汗之兆也。因妄下後陽气怫郁在表﹐汗不得遽出耳。待汗出冒自解﹐然但得个表和。其津液兩虛﹐陽已實於裏﹐故里仍未和。裏癥旣得﹐然後下之﹐此𨿽復下﹐治不爲逆矣。

問曰「病有戰而汗出﹐因得解者﹐何也﹖」答曰「脈浮而緊﹐按之反芤﹐此爲本虛﹐故當戰而汗出也。其人本虛﹐是以發戰﹐以脈浮﹐故當汗出而解。若脈浮而數﹐按之不芤﹐此人本不虛。若欲自解﹐但汗出耳﹐不發戰也。」戰﹐卽振栗之謂。治病必求其本﹐本者﹐其人平日稟气之虛實。緊者急也﹐與「數」同而有別﹐蓋有虛實之分焉。又必按之芤不芤﹐而虛實之眞假畢具。

問曰「病有不戰不汗出而解者﹐何也﹖」答曰「其脈自微﹐此以曾經發汗﹐若吐﹑若下﹑若亡血﹐以內無津液。此陰陽自和﹐必自愈﹐故不戰不汗出而解也。」內無津液﹐安能作汗﹖戰由汗發﹐無汗故不戰也。復用「此」字須著眼﹕妄治之後﹐內無津液﹐陰陽豈能自和﹖必當調其陰陽﹐不然﹐脈微則爲亡陽﹐將轉成陰癥矣。

問曰「傷寒三日﹐脈浮數而微﹐病患身涼和者﹐何也﹖」答曰「此爲欲解也。解以夜半﹐脈浮而解者﹐然汗出也﹔脈數而解者﹐必能食也﹔脈微而解者﹐必不汗出也。」脈而浮數﹐今三日而轉微﹐身初發熱﹐今三日而身涼﹐卽傷寒三日﹐少陽脈小爲欲愈之義也。此傷寒本輕﹐不須合六七日之期﹐亦不必再求其有汗﹐夜半時陽得陰﹐則余邪盡解矣。此微與前條不同﹐因未曾妄治﹐津液未亡﹐故三日自解。陰平陽祕﹐不須汗出也﹐正教人不當妄汗耳。

上論太陽脈癥大略。

卷一

桂枝湯證上

太陽病﹐頭痛﹑發熱﹑汗出﹑惡風者﹐桂枝湯主之。

此條是桂枝本證﹐辧癥爲主﹐合此癥卽用此湯﹐不必問其爲傷寒﹑中風﹑雜病也。今人鑿分風﹑寒﹐不知辧癥﹐故仲景佳方置之疑窟。四癥中﹐頭痛是太陽本癥。頭痛﹑發熱﹑惡風﹐與麻黃癥同。本方重在汗出﹐汗不出者﹐便非桂枝癥。

太陽病﹐外證未解﹐脈浮弱者﹐當以汗解﹐宜桂枝湯。

此條是桂枝本脈﹐明脈爲主。今人辧脈不明﹐故於癥不合。傷寒﹑中風﹑雜病﹐皆有外證。太陽主表﹐表癥咸統於太陽。然必脈浮弱者﹐可用此解外。如但浮不弱﹐或浮而緊者﹐便是麻黃癥。要知本方只主外癥之虛者。

太陽中風﹐陽浮而陰弱﹐陽浮者熱自發﹐陰弱者汗自出﹐嗇嗇惡寒﹐淅淅惡風﹐翕翕發熱﹐鼻鳴漧嘔者﹐桂枝湯主之。

此太陽中風之桂枝癥﹐非謂凡中風者﹐盒飯主桂枝也。前條脈癥﹐是槪風寒雜病而言。此條加中風二字﹐其脈其癥﹐悉呈風象矣。上條言脈浮而弱者﹐是弱從浮見。此陽浮者﹐浮而有力﹐此名陽也。風爲陽邪﹐此浮爲風脈。陽盛則陰虛﹐沈按之而弱。陽浮者﹐因風中於衛﹐兩陽相搏﹐故熱自發﹐是衛彊也。陰弱者﹐因風中於營﹐血脈不寧﹐故汗自出﹐是營弱也。兩自字便見風邪之迅發。嗇嗇﹐欲閉之狀﹔淅淅﹐欲開之狀﹐翕翕﹐難開難閉之狀。𨿽風﹑寒﹑熱三气交呈於皮毛﹐而動象是中風所由然也。風之體在動﹐風之用在聲﹐風自皮毛入肺﹐自肺出鼻﹐鼻息不和則鳴﹐此聲之見於外者然也。風淫於內﹐木動土虛﹐胃气不和﹐故嘔而無物﹐此聲之出於內者然也。漧嘔是風侵胃府﹐鼻鳴是風襲陽明﹐而稱太陽者﹐以頭項彊痛故耳。亦以見太陽爲三陽﹐陽過其度矣。

太陽病初服桂枝湯﹐反煩不解者﹐先刺風池﹑風府﹐卻與桂枝湯則愈。

前條治中風之始﹐此條治中風之變。桂枝湯煮取三升﹐初服者﹐先服一升也﹐卻與者﹐盡其二升也。熱郁於心胸者﹐謂之煩﹔發於皮肉者﹐謂之熱。麻黃癥發熱無汗﹐熱全在表﹔桂枝癥發熱汗出﹐便見內煩。服湯反煩而外熱不解﹐非桂枝湯不當用也﹐以外感之風邪重﹐內之陽气亦重耳。風邪本自項入﹐必刺風池﹑風府﹐疏通來路﹐以出其邪﹐仍與桂枝湯﹐以和營衛。《內經》曰「表裏刺之﹐服之飲湯。」此法是矣。

太陽病發熱汗出者﹐此爲營弱衛彊﹐故使汗出。欲救邪風者﹐宜桂枝湯主之。

此釋中風汗出之義﹐見桂枝湯爲調和營衛而設。營者陰也﹐衛者陽也﹐陰弱不能藏﹐陽彊不能密﹐故汗出。

形作傷寒﹐其脈不弦緊而弱。弱者必渴﹐被火者必譫語。弱者發熱﹐脈浮解之﹐當汗出而愈。

形作傷寒﹐見惡寒﹑體痛﹑厥逆﹐脈當弦緊而反浮弱﹐其本虛可知。此東垣所云勞倦內傷癥也。夫脈弱者﹐陰不足。陽气陷於陰分必渴﹐渴者液虛故也。若以惡寒而用火攻﹐津液亡必胃實而譫語。然脈𨿽弱而發熱﹐身痛不休﹐宜消息和解其外﹐諒非麻黃所宜﹐必桂枝湯﹐啜熱稀粥﹐汗出則愈矣。此爲夾虛傷寒之癥。

傷寒發汗﹐解半日許﹐復煩﹐脈浮數者﹐可更發汗﹐宜桂枝湯。

前條解傷寒之初﹐此條輯傷寒之後。前條因虛寒﹐此條因餘熱﹐衛解而營未解﹐故用桂枝更汗也。可知桂枝湯主風傷衛﹐治風而不治寒之謬矣。浮弱是桂枝脈﹐浮數是麻黃脈。仲景見麻黃脈癥﹐卽用麻黃湯﹐見桂枝脈癥﹐便用桂枝湯。此不更進麻黃而卻與桂枝者﹐蓋發汗而解﹐則麻黃癥已罷。脈浮數者﹐因內煩而然﹐不得仍認麻黃湯脈矣。麻黃湯純陽之劑﹐不可以治煩。桂枝湯內配芍藥﹐奠安營气﹐正以治煩也。且此煩因汗後所致﹐若再用麻黃髮汗﹐汗從何來﹖必用啜熱粥法始得汗。桂枝湯本治煩﹐服桂枝湯後外熱不解﹐而內熱更甚﹐故曰反煩。麻黃癥本不煩﹐服湯汗出﹐外熱初解﹐而內熱又發﹐故曰復煩。凡曰麻黃湯主之﹑桂枝湯主之者﹐定法也。服桂枝不解﹐仍與桂枝﹐汗解後復煩﹐更用桂枝者﹐活法也。服麻黃復煩者﹐可更用桂枝﹔用桂枝復煩者﹐不得更用麻黃。且麻黃脈癥﹐但可用桂枝更汗﹐不可先用桂枝發汗。此又活法中定法矣。前二條論治中風﹐此二條論治傷寒﹐後二條論治雜病﹐見桂枝方之大用如此。

病患藏無他病﹐時發熱﹐自汗出而不愈者﹐此衛气不和也。先其時發汗則愈﹐宜桂枝湯主之。

藏無他病﹐知病只在形軀。發熱有時﹐則汗出亦有時﹐不若外感者﹐發熱汗出不休也。《內經》曰「陰虛者陽必湊之﹐故時熱汗出耳。」未發熱時﹐陽猶在衛﹐用桂枝湯啜稀熱粥﹐先發其汗﹐使陰出之陽﹐穀气內充﹐而衛陽不復陷﹐是迎而奪之﹐令精勝而邪卻也。

病嘗自汗出者﹐此爲營气和。營气和者外不諧﹐以衛气不共營气和諧故耳。營行脈中﹐衛行脈外﹐復發其汗﹐營衛和則愈﹐宜桂枝湯。

發熱時汗便出者﹐其營气不足。因陽邪下陷﹐陰不勝陽﹐故汗自出也。此無熱而常自汗者﹐其營气本足。

因陽气不固﹐不能衛外﹐故汗自出。當乘其汗正出時﹐用桂枝湯啜稀熱粥。是陽不足者﹐溫之以气﹐食入於陰﹐气長於陽也。陽气普徧﹐便能衛外而爲固﹐汗不復出矣。和者平也﹐諧者合也。不和見衛彊﹐不諧見營弱﹐弱則不能合﹐彊則不能密﹐皆令自汗。但以有熱﹑無熱別之﹐以時出﹑常出辧之﹐總以桂枝湯啜熱粥汗之。

上條發熱汗出﹐便可用桂枝湯﹐見不必頭痛﹑惡風俱備。此只自汗一癥﹐卽不發熱者亦用之﹐更見桂枝方於自汗爲親切耳。

太陽病外癥未解﹐不可下也。下之爲逆。欲解外者﹐宜桂枝湯。

外癥初起﹐有麻黃﹑桂枝之分。如當解未解時﹐惟桂枝湯可用﹐故桂枝湯爲傷寒﹑中風﹑雜病解外之總方。

凡脈浮弱﹑汗自出而表不解者﹐咸得而主之也。卽陽明病脈遲汗出多者宜之﹐太陰病脈浮者亦宜之。則知諸經外癥之虛者﹐咸得同太陽未解之治法。又可見桂枝湯不專爲太陽用矣。

太陽病先發汗不解﹐而復下之﹐脈浮者不愈。浮爲在外﹐當須解外則愈﹐宜桂枝湯。

誤下後而脈仍浮﹐可知表癥未解﹐陽邪未陷﹐只宜桂枝湯解外﹐勿以脈浮仍用麻黃湯也。下後仍可用桂枝湯﹐乃見桂枝方之力量矣。

太陽病下之﹐其气上衝者﹐可與桂枝湯﹐用前法﹔若不上衝者﹐不得與之。

气上衝者﹐陽气有餘也﹐故外𨿽不解﹐亦不內陷。仍與桂枝湯汗之﹐上衝者﹐因而外解矣。上條論下後未解脈﹐此條論下後未解癥﹐互相發明更進桂枝之義。用前法﹐是啜稀熱粥法﹐與後文根據前法﹑如前法同。若謂湯中加下藥﹐大謬。

傷寒﹐醫下之﹐續得下利淸谷不止﹐身疼痛者﹐急當救裏﹔後淸便自調﹐身體痛者﹐急當救表。救裏宜四逆湯﹐救表宜桂枝湯。

寒邪在表而妄下之﹐移寒於脾﹐下利不止﹐繼見完谷﹐胃陽已亡矣。身疼未除﹐是表裏皆困﹐然猶幸此表邪之未除﹐裏邪有可救之機。凡病從外來﹐當先解外。此裏癥旣急﹐當捨表而救裏﹐四逆湯自不容緩。裏癥旣瘥﹐表癥仍在﹐救表亦不容緩矣。身疼本麻黃癥﹐而下利淸谷﹐其腠理之疏可知﹐必桂枝湯和營衛﹐而痛自解。故不曰攻而仍曰救﹐救表仍合和中也。溫中之後﹐仍可用桂枝湯﹐其神乎神矣。

下利腹脹滿﹐身體疼痛者﹐先溫其裏﹐乃攻其表﹐溫裏宜四逆湯﹐攻表宜桂枝湯。

下利而腹尙脹滿﹐其中卽伏淸谷之機﹐先溫其裏﹐不待其急而始救也。裏和而表不解﹐可專治其表﹐故不曰救而仍曰攻。

吐利止而身痛不休者﹐當消息和解其外﹐宜桂枝湯小和之。

吐利是臟腑不和﹐非桂枝湯所治﹔止後而身痛不休﹐是營衛不和﹐非麻黃湯所宜。和解其外﹐惟有桂枝一法﹔消息其宜﹐更有小與之法也。蓋脈浮數﹐身疼痛﹐本麻黃之任﹐而在汗下後﹐則反屬桂枝。是又桂枝之變脈﹑變癥﹐而非復麻黃之本癥﹑本脈矣。

傷寒大下後﹐復發汗﹐心下痞﹑惡寒者﹐表未解也。不可攻痞﹐當先解表﹐表解乃可攻痞。解表宜桂枝湯﹐攻痞宜大黃黃連瀉心湯。

心下痞﹐是誤下後裏癥﹔惡寒﹐是汗後未解癥。裏實表虛﹐內外俱病﹐皆因汗﹑下倒施所致。表裏交持﹐仍當遵先表後裏﹐先汗後下正法。蓋惡寒之表﹐甚於身疼﹐心下之痞﹐輕於淸谷﹐與救急之法不同。

此四條是有表裏癥﹐非桂枝本病﹐亦非桂枝壞病。仲景治有表裏癥﹐有兩解表裏者﹐有只解表而裏自和者﹐有只和裏而表自解者﹐與此先救裏後救表﹑先解表後攻裏﹐遂成五法。

傷寒不大便六七日﹐頭痛有熱者﹐與承气湯。其大便圊者﹐知不在裏﹐仍在表也﹐當須發汗。若頭痛者必衄﹐宜桂枝湯。

此辧太陽陽明之法也。太陽主表﹐頭痛爲主﹔陽明主裏﹐不大便爲主。然陽明亦有頭痛者﹐濁气上衝也﹔太陽亦有不大便者﹐陽气太重也。六七日是解病之期﹐七日來仍不大便﹐病爲在裏﹐則頭痛身熱屬陽明。外不解由於內不通也﹐下之裏和而表自解矣。若大便自去﹐則頭痛身熱﹐病爲在表﹐仍是太陽﹐宜桂枝汗之。若汗後熱退而頭痛不除﹐陽邪盛於陽位也。陽絡受傷﹐故知必衄﹐衄乃解矣。

本條當有汗出癥﹐故合用桂枝﹑承气。有熱﹐當作身熱。大便圊。從宋本訂正﹐恰合不大便句﹐見他本作小便淸者謬。宜桂枝句﹐直接發汗來﹐不是用桂枝止衄﹐亦非用在已衄後也。讀者勿以詞害義可耳。

太陽病得之八九日﹐如瘧狀﹐發熱惡寒﹐熱多寒少﹐其人不嘔﹐圊便欲自可﹐一日二三度發。脈微緩者﹐爲欲愈也﹔脈微而惡寒者﹐此陰陽俱虛﹐不可更發汗﹑更吐﹑更下也﹔面色反有熱色者﹐未欲解也。以其不得小汗出﹐身必癢﹐宜桂枝麻黃合半湯。

八九日是當解未解之時﹐寒熱如瘧﹐是虛實互發之癥。太陽以陽爲主﹐熱多寒少﹐是主勝客負﹐有將解之兆矣。若其人不嘔﹐是胃無邪﹐圊便是胃不實﹔脈微緩﹐是有胃气﹐應不轉屬陽明。一日二三度發﹐是邪無可容之地﹐正勝邪卻﹐可弗藥也。若其人熱𨿽多而脈甚微﹐無和緩之意﹐是陰弱而發熱﹔寒𨿽少而惡之更甚﹐是陽虛而惡寒。陰陽俱虛﹐當調其陰陽﹐勿妄治﹐以虛其虛也。若其人熱多寒少﹐而面色緣緣正赤者﹐是陽气怫郁在表不得越。當汗不汗﹐其身必癢。八九日來﹐正气已虛﹐表邪未解﹐不可發汗﹐又不可不汗﹐故立此法。

諸本俱是各半﹐今根據宋本。

太陽病﹐發熱惡寒﹐熱多寒少﹐脈微弱者﹐此無陽也﹐不可發汗。宜桂枝二越婢一湯。

本論無越婢癥﹐亦無越婢方﹐不知何所取義﹐竊謂其二字必誤也。

此熱多是指發熱﹐不是內熱。無陽﹐是陽已虛而陰不虛。不煩不躁﹐何得妄用石膏﹖觀麻黃桂枝合半﹑桂枝二麻黃一二方﹐皆當汗之癥。此言不可發汗﹐何得妄用麻黃﹖凡讀古人書﹐須傳信闕疑﹐不可文飾﹐況爲性命所關者乎﹖且此等脈癥最多。無陽不可發汗﹐便是仲景法旨。柴胡桂枝湯﹐乃是仲景佳方﹐若不頭項彊痛﹐並不須合桂枝矣。讀書無目﹐至於病患無命﹐愚故表而出之。

傷寒六七日﹐發熱﹑微惡寒﹑肢節煩疼﹑微嘔﹑心下支結﹐外癥未去者﹐柴胡桂枝湯主之。

微惡寒﹐便是寒少。煩疼﹐只在四肢骨節間﹐比身疼腰痛稍輕。此外癥將解而未去之時也。微嘔是喜嘔之兆﹐支結是痞滿之始﹐卽陽微結之謂﹐是半在表半在裏也。外癥微﹐故取桂枝之半﹔內癥微﹐故取柴胡之半。𨿽不及脈﹐而微弱可知﹔發熱而煩﹐則熱多可知。仲景制此輕劑以和解﹐便見無陽不可發汗﹐用麻黃石膏之謬矣。

桂枝湯桂枝﹝二兩﹐去粗皮﹞芍藥﹝二兩﹞甘艸﹝二兩﹐炙﹞生薑﹝二兩﹞大棗﹝十二枚﹞

上以水七升﹐微火煮取三升﹐去滓﹐適寒溫﹐服一升。服已須臾﹐啜熱稀粥一升﹐以助藥力。

此爲仲景羣方之冠﹐乃滋陰和陽﹐調和營衛﹐解肌發汗之總方也。桂枝赤色通心﹐溫能扶陽散寒﹐甘能益气生血﹐辛能解散風邪﹐內輔君主﹐發心液而爲汗。故麻﹑葛﹑靑龍﹐凡發汗禦寒鹹賴之。惟桂枝湯不用麻黃﹐麻黃湯不可無桂枝也。本方皆辛甘發散﹐惟芍藥之酸苦微寒﹐能益陰斂血﹐內和營气﹐故能發汗而止汗。先輩言無汗不得服桂枝湯﹐正以中有芍藥能止汗也。芍藥之功本在止煩﹐煩止汗亦止﹐故反煩﹑更煩與心悸而煩者咸賴之。若倍加芍藥﹐卽建中之劑﹐非發汗之劑矣。是方用桂枝發汗﹐卽用芍藥止汗。生薑之辛﹐佐桂以解肌﹔大棗之甘﹐助芍以和裏﹐陰陽表裏﹐並行而不悖﹐是剛柔相濟﹐以爲和也。甘艸甘平﹐有安內攘外之能﹐用以調和气血者﹐卽以調和表裏﹐且以調和諸藥矣。而精義又在啜熱稀粥﹐蓋穀气內充﹐則外邪不復入﹐余邪不復畱。方之妙用又如此。故用之發汗﹐不至於亡陽﹔用之止汗﹐不至於貽患。今醫凡遇發熱﹐不論虛實﹐便禁谷食﹐是何知仲景之心法﹐而有七方之精義者哉﹗溫覆令一時許﹐徧身﹐微似有汗者益佳。不可令如水流漓﹐病必不除。若一服汗出病瘥﹐停後服﹐不必盡劑。

汗已徧身﹐則邪從汗解。此汗生於谷﹐正所以調和營衛﹐濡腠理﹐充肌肉﹐澤皮毛者也。令如水流漓﹐使陰不藏精﹐精不勝則邪不卻﹐故病不除。世醫只知大發其汗﹐卽芍藥亦不敢用﹐汗後再汗﹐豈不誤人﹗若不汗﹐更服根據前法。又不汗﹐後服小促其間。半日許﹐令三服盡。

前自汗﹐乃衛中邪汗。服湯後反無汗﹐是衛分之邪汗已盡﹐但穀气未充﹐精气未敷於營分耳。根據前法便精勝而邪卻﹐藥勢促則病除矣。

若病重者﹐一日一夜服﹐周時觀之。服一劑盡﹐病癥猶在者﹐更作服。若汗不出﹐乃服至二三劑。

言病重者﹐藥必倍之。一日一夜﹐當作二服﹐病在卽促後服﹐勿使間斷﹐便服至三劑無妨。蓋桂枝湯是調和營衛﹐與麻黃湯專於發表不同﹐故可重湯疊劑以汗之﹐不必慮其亡陽也。若施之他方則誤矣。

禁生冷﹑粘滑﹑肉面﹑五辛﹑酒酪﹑臭惡等物。

凡服藥盒飯禁此。因桂枝爲首方﹐故錄其後。每見病家禁其谷味﹐反與麥飲﹐豈非大悖。

桂枝本爲解肌﹐若其人脈浮緊﹐發熱汗不出者﹐不可與也。當須識此﹐勿令誤也。

解肌者﹐解肌肉之汗也。內膚之汗自出﹐故不用麻黃。若脈浮緊﹐是麻黃湯脈﹔汗不出﹐是麻黃湯癥。桂枝湯無麻黃開腠理而泄皮膚﹐有芍藥斂陰津而制辛熱。恐邪气凝結不能外解﹐勢必內攻﹐爲害滋大耳﹐故叮嚀告戒如此。

桂枝之去其皮﹐去其粗皮也﹐正合解肌之義。昧者有去肌取骨之可笑。

酒客病﹐不可與桂枝湯﹐得湯則嘔﹐以酒客不喜甘故也。

平素好酒﹐濕熱在中﹐故得甘必嘔。仲景用方愼重如此﹐言外當知有葛根連芩以解肌之法矣。

凡服桂枝湯吐者﹐其後必吐膿血也。

桂枝湯不特酒客當禁﹐凡熱淫於內者﹐用甘溫辛熱以助其陽﹐不能解肌﹐反能湧越熱勢﹐所過致傷陽絡﹐則吐膿血可必也。所謂桂枝下咽﹐陽盛則斃者以此。

上論桂枝湯十六條﹐憑脈辧癥﹐詳且悉矣。方後更制復方﹐大詳服法﹐示人以當用﹔詳藥禁方﹐示人以不當用。仲景苦心如此﹐讀者須知其因脈癥而立方﹐不特爲傷寒中風設。亦不拘於一經﹐故有桂枝癥﹑柴胡癥等語。

卷一

桂枝湯證下

太陽病三日﹐已發汗﹐若吐﹑若下﹑若溫鍼﹐仍不解者﹐此爲壞病﹐桂枝不中與也。觀其脈癥﹐知犯何逆﹐隨癥治之。

《內經》曰「未滿三日者﹐可汗而已」。汗不解者﹐須當更汗。吐﹑下﹑溫鍼之法﹐非太陽所宜﹐而三日中亦非吐下之時也。治之不當﹐故病仍不解。壞病者﹐卽變癥也。若誤汗﹐則有遂漏不止﹐心下悸﹑臍下悸等癥﹔妄吐﹐則有饑不能食﹐朝食暮吐﹐不欲近衣等癥﹔妄下﹐則有結胸痞硬﹐協熱下利﹐脹滿淸谷等癥﹐火逆﹐則有發黃圊血﹐亡陽奔豚等癥。是桂枝癥已罷﹐故不可更行桂枝湯也。桂枝以五味成方﹐減一增一﹐便非桂枝湯。非謂桂枝竟不可用﹐下文皆隨癥治逆法。

服桂枝湯﹐大汗出﹑脈洪大者﹐與桂枝湯如前法。若形如瘧﹐日再發者﹐汗出必解﹐宜桂枝二麻黃一湯。

服桂枝湯﹐取微似有汗者佳﹐若大汗出﹐病必不除矣。然服桂枝後大汗﹐仍可用之更汗﹐非若麻黃之不可復用也。卽大汗出後﹐脈洪大﹐大煩渴﹐是陽邪內陷﹐不是汗多亡陽。此大汗未止﹐內不煩渴﹐是病猶在表﹐桂枝癥未罷﹐當仍與之﹐乘其勢而更汗之﹐汗自﹐邪不畱矣。是法也﹐可以發汗﹐汗生於谷也﹐卽可以止汗﹐精勝而邪卻也。若不用此法﹐使風寒乘汗客於玄府﹐必復惡寒發熱如瘧狀。然瘧發作有時﹐日不再發﹐此則風气畱其處﹐故日再發耳。必倍加桂枝以解肌﹐少與麻黃以開表﹐所謂奇之不去則偶之也。此又服桂枝後少加麻黃之一法。

太陽病﹐發汗﹐遂漏不止﹐其人惡風﹐小便難﹐四肢微急﹐難以屈伸者﹐桂枝加附子湯主之。

太陽固當汗﹐若不取微似有汗而發之太過﹐陽气無所止息﹐而汗出不止矣。汗多亡陽﹐玄府不閉﹐風乘虛入﹐故復惡風。汗多於表﹐津弱於裏﹐故小便難。四肢者﹐諸陽之末﹐陽气者﹐精則養神﹐柔則養筋﹐開闔不得﹐寒气從之﹐故筋急而屈伸不利也。此離中陽虛﹐不能攝水﹐當用桂枝以補心陽﹐陽密則漏汗自止矣。

坎中陽虛﹐不能行水﹐必加附子以回腎陽﹐陽歸則小便自利矣。內外調和﹐則惡風自罷﹐而手足便利矣。

漏不止﹐與大汗出同﹐若無他變癥﹐仍與桂枝湯。若形如瘧﹐是玄府反閉﹐故加麻黃﹐此玄府不閉﹐故加附子。若大汗出後而大煩渴﹐是陽陷於內﹐急當滋陰﹐故用白虎加人參湯。此漏不止而小便難﹐四肢不利﹐是陽亡於外﹐急當扶陽。此發汗𨿽不言何物﹐其爲麻黃湯可知。蓋桂枝湯有芍藥而無麻黃﹐故𨿽大汗出﹐而玄府能閉﹐但使陽陷於裏﹐斷不使陽亡於外也。

此與傷寒自汗出條頗同而義殊。彼腳攣急在未汗前﹐是陰虛﹔此四肢急在汗後﹐是陽虛。自汗因心煩﹐其出微﹔遂漏因亡陽﹐故不止。小便數尙未難﹐惡寒微不若惡風之甚﹐攣急在腳尙輕於四肢不利﹐故彼用芍藥甘艸湯﹐此用桂枝加附子﹐其命劑懸殊矣。

發汗後﹐身疼痛﹑脈沈遲者﹐桂枝去芍藥生薑新加人參湯主之。

發汗後身疼是表虛﹐不得更兼辛散﹐故去生薑﹔沈爲在裏﹐遲爲在藏﹐自當遠陰寒﹐故去芍藥。當存甘溫之品以和營﹐更兼人參以通血脈﹐裏和而表自解矣。名曰新加者﹐見表未解無補中法﹐今因脈沈遲而始用之﹐與用四逆湯治身疼脈沈之法同義。彼在未汗前而脈反沈﹐是內外皆寒﹐故用漧薑﹑生附大辛大熱者﹐協甘艸以逐裏寒﹐而表寒自解。此在發汗後而脈沈遲﹐是內外皆虛﹐故用人參之補中益气﹐以率領桂枝﹑甘﹑棗而通血脈﹐則表裏自和也。此又與人參桂枝湯不同。彼因妄下而胃中虛寒﹐故用姜術﹐尙協表熱﹐故倍桂﹑甘。此因發汗不如法﹐亡津液而經絡空虛﹐故加人參﹐胃气未傷﹐不須白術﹐胃中不寒﹐故不用漧薑﹐此溫濃和平之劑。

發汗﹐病不解﹐反惡寒者﹐虛故也﹐芍藥甘艸附子湯主之。

發汗後反惡寒﹐裏虛也﹐表𨿽不解﹐急當救裏﹐若反與桂枝攻表﹐此誤也。故於桂枝湯去桂﹑姜﹑棗﹐加附子以溫經散寒﹐助芍藥﹑甘艸以和中耳。

腳攣急與芍藥甘艸湯﹐本治陰虛﹐此陰陽俱虛﹐故加附子﹐皆仲景治裏不治表之義。

發汗過多﹐其人叉手自冒心﹐心下悸﹐欲得按者﹐桂枝甘艸湯主之。

汗多則心液虛﹐心气餒故悸﹔叉手自冒﹐則外有所衛﹐得按則內有所憑﹐則望之而知其虛矣。桂枝爲君﹐獨任甘艸爲佐﹐去姜之辛散﹑棗之泥滯﹐並不用芍藥﹐不藉其酸收﹐且不欲其苦泄﹐甘溫相得﹐气血和而悸自平。與心中煩﹑心下有水气而悸者迥別。

發汗後﹐其人臍下悸﹐欲作奔豚﹐茯苓桂枝甘艸大棗湯主之。

心下悸欲按者﹐心气虛﹔臍下悸者﹐腎水乘火而上克。豚爲水畜﹐奔則昂首疾馳﹐酷肖水勢上干之象。然水勢尙在下焦﹐欲作奔豚﹐尙未發也﹐當先其時而治之。茯苓以伐腎邪﹐桂枝以保心气﹐甘艸﹑大棗培土以制水。甘瀾水狀似奔豚﹐而性則柔弱﹐故名勞水﹐用以先煮茯苓﹐取其下伐腎邪﹐一惟趨下也。本方取味皆下﹐以畏其泛耳。

服桂枝湯﹐或下之﹐仍頭項彊痛﹐翕翕發熱﹐無汗﹐心下滿微痛﹐小便不利者﹐桂枝去桂加茯苓白術湯主之。小便利則愈。

汗出不徹而遽下之﹐心下之水气凝結﹐故反無汗而外不解﹐心下滿而微痛也。然病根在心下﹐而病機在膀胱。

若小便利﹐病爲在表﹐仍當發汗﹔如小便不利﹐病爲在裏﹐是太陽之本病﹐而非桂枝癥未罷也。故去桂枝﹐而君以苓﹑術﹐則姜﹑芍卽散邪行水之法﹐佐甘﹑棗效培土制水之功。此水結中焦﹐只可利而不可散﹐所以與小靑龍﹑五苓散不同法。但得膀胱水去﹐而太陽表裏癥悉除﹐所謂治病必求其本也。

太陽病二三日﹐不得臥﹐但欲起﹐心下必結﹐脈微弱者﹐此本有寒分也。反下之﹐若利止﹐必作結胸﹔未止者﹐四日復下之﹐此作協熱利也。

不得臥﹐但欲起﹐在二三日﹐似乎與陽明並病。必心下有結﹐故作此狀。然結而不硬﹐脈微弱而不浮大﹐此其人素有久寒宿飲結於心下﹐非亡津液而胃家實也﹐與小靑龍以逐水气。而反下之﹐表實裏虛﹐當利不止。若利自止者﹐是太陽之熱入﹐與心下之水气交持不散﹐必作結胸矣。若利未止者﹐裏旣已虛﹐表尙未解﹐宜葛根湯﹑五苓散輩。醫以心下結爲病不盡﹐而復下之﹐表熱裏寒不解﹐此協熱利所由來也。

太陽病﹐外癥未除﹐而數下之﹐遂協熱而利。利下不止﹐心下痞硬﹐表裏不解者﹐桂枝人參湯主之。

上條論協熱之因﹐此明下利之治也。外熱未除﹐是表不解﹐利下不止﹐是裏不解﹐此之謂有表裏癥。然病根在心下﹐非辛熱何能化痞而軟硬﹖非甘溫無以止利而解表。故用桂枝﹑甘艸爲君﹐佐以漧薑﹑參﹑術﹐先煎四物﹐後內桂枝﹐使和中之力驍﹐而解肌之气銳﹐於以奏雙解表裏之功﹐又一新加法也。

太陽病﹐桂枝癥﹐醫反下之﹐利遂不止﹐脈促者表未解也。喘而汗出者﹐葛根黃連黃芩湯主之。

桂枝癥上復冠太陽﹐見諸經皆有桂枝癥﹐是桂枝不獨爲太陽設矣﹐葛根豈獨爲陽明藥乎﹖桂枝癥﹐脈本弱﹐誤下後而反促者﹐陽气重故也。邪束於表﹐陽擾於內﹐故喘而汗出。利遂不止者﹐所謂暴注下迫﹐皆屬於熱﹐與脈弱而協熱下利不同。此微熱在表﹐而大熱入裏﹐固非桂枝﹑芍藥所能和﹐濃朴﹑杏仁所宜加矣。故君葛根之輕淸以解肌﹐佐連﹑芩之苦寒以淸裏﹐甘艸之甘平以和中﹐喘自除而利自止﹐脈自舒而表自解﹐與補中逐邪之法迥別。上條脈癥是陽虛﹐此條脈癥是陽盛﹔上條表熱裏寒﹐此條表裏俱熱﹔上條表裏俱虛﹐此條表裏俱實。

同一協熱利﹐同是表裏不解﹐而寒熱虛實攻補不同。補中亦能解表﹐亦能除痞﹐寒中亦能解表﹐亦能止利﹐神化極矣。

太陽病﹐下之後﹐脈促胸滿者﹐桂枝去芍藥湯主之。若微惡寒者﹐去芍藥方中加附子湯主之。

促爲陽脈﹐胸滿爲陽癥﹐然陽盛則促﹐陽虛亦促﹐陽盛則胸滿﹐陽虛亦胸滿。此下後脈促而不汗出﹐胸滿而不喘﹐非陽盛也﹐是寒邪內結﹐將作結胸之癥。桂枝湯陽中有陰﹐去芍藥之酸寒﹐則陰气流行﹐而邪自不結﹐卽扶陽之劑矣。若微惡寒﹐則陰气凝聚﹐恐姜﹑桂之力不能散﹐必加附子之辛熱。仲景於桂枝湯一加一減﹐遂成三法。

太陽病﹐下之﹐微喘者﹐表未解故也﹐桂枝加濃朴杏仁湯主之。喘家作桂枝湯﹐加濃朴﹑杏仁佳。

喘爲麻黃癥﹐治喘者功在杏仁。此妄下後﹐表𨿽不解﹐腠理已疏﹐故不宜麻黃而宜桂枝。桂枝湯中有芍藥﹐若但加杏仁﹐喘𨿽微﹐恐不勝任﹐復加濃朴以佐之﹐喘隨汗解矣。

本太陽病﹐醫反下之﹐因而腹滿時痛者﹐屬太陰也﹐桂枝加芍藥湯主之。大實痛者﹐桂枝加大黃湯主之。

腹滿時痛﹐因於下後﹐是陽邪轉屬﹐非太陰本病﹐表癥未罷﹐故仍用桂枝湯解外。滿痛旣見﹐故倍加芍藥以和裏。此病本於陽﹐故用陰以和陽。若因下後而腹大實痛﹐是太陽轉屬陽明而胃實﹐尙未離乎太陽。此之謂有表裏癥﹐仍用桂枝湯加大黃﹐以除實痛。此雙解表裏法也。凡妄下必傷胃气﹐胃气虛則陽邪襲陰﹐故轉屬太陰﹔胃气實則兩陽相搏﹐故轉屬陽明。太陰則滿痛不實﹐陰道虛也﹔陽明則大實而痛﹐陽道實也。滿而時痛﹐下利之兆﹔大實而痛﹐是燥屎之徵。桂枝加芍藥﹐卽建中之方﹔桂枝加大黃﹐卽調胃之劑。

傷寒若吐若下後﹐心下逆滿﹐气上衝胸﹐起則頭眩﹐脈沈緊﹐發汗則動經﹐身爲振振搖者﹐茯苓桂枝白術甘艸湯主之。

傷寒初起﹐正宜發表﹐吐下非法也。然吐下後不轉屬太陰﹐而心下逆滿﹐气上衝胸﹐陽气內擾也﹔起則頭眩﹐表陽虛也。若脈浮者﹐可與桂枝湯如前法。今脈沈緊﹐是爲在裏﹐反發汗以攻表﹐經絡更虛﹐故一身振搖也。夫諸緊爲寒﹐而指下須當深辧。浮沈俱緊者﹐傷寒初起之本脈也﹔浮緊而沈不緊者﹐中風脈也。若下後結胸熱實而脈沈緊﹐便不得謂之裏寒。此吐下後而气上衝者﹐更非裏寒之脈矣。蓋緊者弦之別名﹐弦如弓弦﹐言緊之體﹐緊如轉索﹐謂弦之用﹐故弦緊二字可以並稱﹐亦可互見。浮而緊者名弦﹐是風邪外傷。此沈緊之弦﹐是木邪內發。觀厥陰爲病气上撞心﹐正可爲此癥發明也。吐下後胃中空虛﹐木邪爲患﹐故君茯苓以淸胸中之肺气﹐而治節出﹔用桂枝散心下之逆滿﹐而君主安。白術培旣傷之胃土﹐而元气復﹔佐甘艸以調和气血﹐而營衛以行﹐頭自不眩﹐身自不搖矣。

若遇粗工﹐鮮不認爲眞武病。

燒鍼令其汗﹐鍼處被寒﹐核起而赤者﹐必發奔豚﹐气從小腹上衝心者﹑灸其核上各一壯﹐與桂枝加桂湯。

寒气不能外散﹐發爲赤核﹐是奔豚之兆也。從小腹衝心﹐是奔豚之气象也。此陽气不舒﹐陰气反勝﹐必灸其核﹐以散寒邪﹐服桂枝以補心气。更加桂者﹐不特益火之陽﹐且以制木邪而逐水气耳。前條發汗後﹐臍下悸﹐是水邪欲乘虛而犯心﹐故君茯苓以正治之﹐則奔豚自不發。此表寒未解而小腹气沖﹐是木邪挾水气以淩心﹐故於桂枝湯倍加桂以平肝气﹐而奔豚自除。前在裏而未發﹐此在表而已發﹐故治有不同。

傷寒脈浮﹐醫以火迫劫之﹐亡陽﹐必驚狂起臥不安者﹐桂枝去芍藥加蜀漆龍骨牡蠣救逆湯主之。

傷寒者﹐寒傷君主之陽也。以火迫劫汗﹐並亡離中之陰﹐此爲火逆矣。妄汗亡陰﹐而曰亡陽者﹐心爲陽中之太陽﹐故心之液﹐爲陽之汗也。驚狂者﹐神明擾亂也。陰不藏精﹐驚發於內﹔陽不能固﹐狂發於外。起臥不安者﹐起則狂﹐臥則驚也。凡發熱自汗者﹐是心液不收﹐桂枝方用芍藥﹐是酸以收之也。此因迫汗﹐津液旣亡﹐無液可斂﹐故去芍藥。加龍骨者﹐取其鹹以補心﹐重以鎭怯﹐澀以固脫﹐故曰救逆也。且去芍藥之酸﹐則肝家得辛甘之補﹔加牡蠣之鹹﹐腎家有旣濟之力。此虛則補母之法﹐又五行承制之妙理也。蜀漆不見本艸﹐未詳何物﹐諸云常山苗則謬。

火逆﹐下之﹐因燒鍼﹐煩躁者﹐桂枝甘艸龍骨牡蠣湯主之。

三番誤治﹐陰陽俱虛竭矣。煩躁者﹐驚狂之漸﹐起臥不安之象也﹐急用此方﹐以安神救逆。

上論桂枝壞病十八條。凡壞病不屬桂枝者﹐見各癥中。

卷一桂枝湯證下

桂枝癥附方

桂枝二麻黃一湯﹕本桂枝湯二分﹐麻黃湯一分﹐合爲二升﹐分再服。後人合一方﹐失仲景異道同歸之活法。

桂枝加附子湯﹕本方加附子﹝一枚﹐炮﹐去皮﹐破八片﹞﹐煎服﹐不須啜粥。

桂枝去芍藥生薑新加人參湯﹕本方去芍藥﹑生薑﹐加人參﹝三兩﹞。

芍藥甘艸附子湯﹕芍藥﹑甘艸﹝炙﹐各二兩﹞附子﹝一枚﹐炮﹐去皮﹐破八片﹞

水五升﹐煮一升五合﹐分溫三服。

桂枝甘艸湯﹕桂枝﹝四兩﹐去皮﹞甘艸﹝二兩﹐炙﹞

水二升﹐煮一升﹐頓服。

茯苓桂枝甘艸大棗湯﹕茯苓﹝半斤﹞桂枝﹝四兩﹐去皮﹞甘艸﹝二兩﹞大棗﹝十二枚﹞

以甘瀾水一斗﹐先煮茯苓減二升﹐內諸藥﹐煮三升﹐溫服一升﹐日三服。

桂枝去桂加茯苓白術湯﹕芍藥生薑白術茯苓﹝各三兩﹞甘艸﹝炙﹐二兩﹞大棗﹝十二枚﹞。

水八升﹐煮三升﹐溫服一升。

桂枝人參湯﹕桂枝﹝四兩﹞人參﹝四兩﹞甘艸﹝四兩﹐炙﹞白術﹝三兩﹞漧薑﹝五兩﹞

水九升﹐先煮四味﹐取五升﹐內桂﹐煮三升﹐溫服。日再服﹐夜一服。

葛根黃連黃芩湯﹕葛根﹝半斤﹞黃連﹝三兩﹞黃芩﹝三兩﹞甘艸﹝二兩炙﹞

水八升﹐先煮葛根減二升﹐內諸藥﹐煮服二升﹐分溫二服。

桂枝去芍藥加附子湯﹕桂枝﹝四兩﹞生薑﹝三兩﹞甘艸﹝二兩﹐炙﹞大棗﹝十二枚﹞附子﹝三枚﹞

水六升﹐煮二升﹐分溫三服。

桂枝加濃朴杏仁湯﹕本方加濃朴﹝二兩﹐去皮﹞﹐杏仁﹝五十枚﹞。

水七升﹐微火煮三升﹐溫服一升﹐覆取微似汗。

桂枝加芍藥湯﹕本方加芍藥﹝三兩﹞。

桂枝加大黃湯﹕本方加大黃﹝二兩﹞﹐芍藥﹝三兩﹞。

按﹕論中無芍藥﹐疑誤。

茯苓桂枝白術甘艸湯﹕茯苓﹝四兩﹞桂枝﹝三兩﹞白術﹑甘艸﹝炙﹐各二兩﹞

水六升﹐煮三升﹐分溫三服。

桂枝加桂湯﹕本方加桂枝﹝二兩﹞。

桂枝去芍藥加蜀漆龍骨牡蠣救逆湯﹕桂枝蜀漆生薑﹝各三兩﹞甘艸﹝二兩﹞大棗﹝十二枚﹞龍骨﹝四兩﹞牡蠣﹝五兩﹞

水一斗二升﹐煮蜀漆減二升﹐內諸藥﹐煮取三升﹐溫服一升。

桂枝甘艸龍骨牡蠣湯﹕桂枝﹝一兩﹞甘艸﹝炙﹞龍骨牡蠣﹝熬﹐各二兩﹞

水五升﹐煮二升半﹐溫服八合。

上方共一十八首。

傷寒﹐脈浮﹑自汗出﹑小便數﹑心煩﹑微惡寒﹑腳攣急﹐反與桂枝湯欲攻其表﹐此誤也。得之便厥﹐咽中幹﹑煩躁吐逆者﹐作甘艸漧薑湯與之﹐以復其陽。若厥愈足溫者﹐更作芍藥甘艸湯與之﹐其腳卽伸。若胃气不和﹐譫語者﹐少與調胃承气湯。

此非桂枝癥﹐而形似桂枝癥﹐類玉﹐大宜著眼。

桂枝癥以自汗出爲提綱。然除頭痛發熱﹑惡寒惡風及鼻鳴漧嘔外﹐有一件不合桂枝者﹐卽不得以自汗出爲主張矣。此條中腳攣急一件不合桂枝癥﹐盒飯於其不合處推求﹔而自汗出是合桂枝癥﹐盒飯於自汗出處推求。太陽有自汗癥﹐陽明亦有自汗癥。則心煩﹑微惡寒﹐是陽明表癥﹐小便數﹑腳攣急﹐是陽明裏癥﹐盒飯認爲陽明傷寒﹐而非太陽中風矣。然癥不在表﹐不當用桂枝﹔癥不在裏﹐不當用承气湯。癥在半表半里﹐法當去桂枝﹑姜﹑棗之散﹐而任芍藥﹑甘艸之和矣。芍藥酸寒﹐用以止煩﹑斂自汗而利小便﹔甘艸甘平﹐用以瀉心﹑散微寒而緩攣急。斯合乎不從標本﹐從乎中治之法也。反用桂枝湯攻汗﹐津液越出﹐汗多亡陽﹐腳攣急者因而厥逆矣。咽漧﹑煩躁﹑吐逆﹐皆因胃陽外亡所致﹐必甘艸漧薑湯救桂枝之誤﹐而先復其胃脘之陽﹐陽復則厥愈而足溫矣。變癥𨿽除﹐而芍藥甘艸之癥未罷﹐必更行芍藥甘艸湯滋其陰﹐而腳卽伸矣。或胃實而譫語﹐是姜﹑桂遺熱所致也﹐少與調胃承气和之。仗硝﹑黃以對待乎姜﹑桂﹐仍不失陽明燥化之治法耳。問曰「六經皆始於足﹐腳攣急獨歸陽明者何﹖」曰「陽明乃血所生病﹐血虛則筋急﹐且攣急爲燥癥﹐燥化又屬陽明故也。」曰「太陽主筋﹐所生病非太陽乎﹖」曰「太陽脈盛於背﹐故背中脈太陽居其四行﹔陽明脈盛於足﹐故兩足脈陽明居其六行。

《內經》曰「身重難以行者﹐胃脈在足也。」是腳攣當屬陽明矣。故頭痛﹑項背彊﹑腰脊彊﹐凡身以後者屬太陽﹔頸動KTKT﹑腳攣急﹐凡身以前者屬陽明。卽如痙病﹐項彊急﹑時發熱﹑獨頭搖﹑卒口噤﹑背反張者﹐太陽也﹔胸滿口噤﹑臥不著席﹑必齒﹑腳攣急者﹐陽明也。愚謂仲景雜病論亦應分六經者﹐此類是與﹖自汗﹑心煩﹑惡寒﹐皆陽虛癥﹐獨以腳攣急認是陰虛﹔咽漧﹐煩躁﹐皆陽盛癥﹐獨以厥認爲亡陽。獨處藏姦﹐惟仲景獨能看破。曰反與﹐曰少與﹐是用成方﹔曰作﹐曰更作﹐是制新方。

兩若字﹐有不必然意。

甘艸漧薑湯﹕炙艸﹝四兩﹞漧薑﹝二兩﹞

水三升﹐煮一升五合﹐分溫再服。

芍藥甘艸湯﹕芍藥﹝四兩﹞炙艸﹝四兩﹞法如前。

問曰「仲景每用桂﹑附以回陽﹐此只用芍藥﹑漧薑者何﹖」曰「斯正仲景治陽明之大法也。太陽少陰﹐從本從標﹐其標在上﹐其本在下﹐其標在外﹐其本在內。所謂亡陽者﹐亡腎中之陽也﹐故用桂﹑附之下行者回之﹐從陰引陽也。陽明居中﹐故不從標本﹐從乎中治。所謂陽者﹐胃陽也﹐用甘艸﹑漧薑以回之﹐從乎中也。

然太少之陽不易回﹐回則諸癥悉解。陽明之陽𨿽易回﹐回而諸癥仍在﹐變癥又起﹐故更作芍藥甘艸湯繼之﹐少與調胃承气和之﹐是亦從乎中也。此兩陽合明﹐气血俱多之部﹐故不妨微寒之而微利之﹐與他經亡陽之治不同﹐此又用陰和陽之法。」桂枝辛甘﹐走而不守﹐卽佐以芍藥﹐亦能亡陽﹔漧薑辛苦﹐守而不走﹐故君以甘艸﹐便能回陽。以芍藥之酸收﹐協甘艸之平降﹐位同力均﹐則直走陰分﹐故腳攣可愈。甘艸漧薑湯得理中之半﹐取其守中﹐不須其補中﹔芍藥甘艸湯得桂枝之半﹐用其和裏﹐不許其攻表。

上論疑似桂枝癥。

卷二

麻黃湯證上

太陽病﹐頭痛﹑發熱﹑身疼﹑腰痛﹑骨節疼痛﹑惡風﹑無汗而喘者﹐麻黃湯主之。

太陽主一身之表﹐風寒外束﹐陽气不伸﹐故一身盡疼。太陽脈抵腰中﹐故腰痛。太陽主筋所生病﹐諸筋者﹐皆屬於節﹐故骨節疼痛。從風寒得﹐故惡風。風寒客於人則皮毛閉﹐故無汗。太陽爲諸陽主气﹐陽气郁於內﹐故喘。太陽爲開﹐立麻黃湯以開之﹐諸癥悉除矣。麻黃八癥﹐頭痛﹐發熱﹑惡風﹐同桂枝癥﹐無汗﹑身疼﹐同大靑龍癥﹐本癥重在發熱﹑身疼﹑無汗而喘。

本條不冠傷寒﹐又不言惡寒而言惡風。先輩言麻黃湯主治傷寒不治中風﹐似非確論。蓋麻黃湯﹑大靑龍湯治中風之重劑﹐桂枝湯﹑葛根湯治中風之輕劑﹐傷寒可通用之﹐非主治傷寒之劑也。

脈浮者﹐病在表﹐可發汗﹐麻黃湯。脈浮而數者﹐可發汗﹐宜麻黃湯。

前條論癥﹐此條論脈。言浮而不言遲弱者﹐是浮而有力也。然必審其熱在表﹐乃可用。若浮而大﹐有熱屬藏者﹐當攻之﹐不令發汗矣。若浮數而痛偏一處者﹐身𨿽疼﹐不可發汗。

數者﹐急也﹐卽緊也。緊則爲寒﹐指受寒而言﹔數則爲熱﹐指發熱而言。辭𨿽異而意則同。故脈浮緊者﹐卽是麻黃湯癥。

脈浮而數﹐浮爲風﹐數爲虛。風爲熱﹐虛爲寒﹐風虛相搏﹐則灑淅惡寒也。

脈浮爲在表者何﹖以表有風邪故也。邪之所湊﹐其气必虛。數本爲熱﹐而從浮見﹐則數爲虛矣。風爲陽邪﹐陽浮則熱自發。數爲陽虛﹐陽虛則畏寒。凡中風寒﹐必發熱惡寒者﹐風虛相搏而然也。

諸脈浮數﹐當發熱而灑淅惡寒﹐若有痛處﹑飲食如常者﹐蓄積有膿也。

浮數之脈﹐而見發熱惡寒之癥﹐不獨風寒相同﹐而癰瘍亦有然者。此浮爲表而非風﹐數爲實熱而非虛矣。

發熱爲陽浮﹐而惡寒非陽虛矣。若欲知其不是風寒﹐當以內外癥辧之。外感則頭項痛﹑身痛﹑骨節痛﹑腰脊痛﹐非痛偏一處也。外感則嘔逆﹐或漧嘔﹐不得飲食如常。如此審之﹐有蓄積而成癰膿者﹐庶不致誤作風寒治﹐則舉瘡家一癥例之。治傷寒者﹐見脈癥之相同﹐皆當畱意也。

瘡家身𨿽疼﹐不可發汗﹐汗出則痙。

瘡家病與外感不同﹐故治法與風寒亦異。若以風寒之法治之﹐其變亦不可不知也。瘡𨿽痛偏一處﹐而血气壅遏﹐亦有徧身疼者。然與風寒有別﹐汗之則津液越出﹐筋脈血虛﹐攣急而爲痙矣。諸脈癥之當審﹐正此故耳。

脈浮數者﹐法當汗出而愈。若身重心悸者﹐不可發汗﹐當自汗出乃解。所以然者﹐尺中脈微﹐此裏虛﹐須表裏實﹐津液自和﹐便汗出愈。

脈浮數者﹐於法當汗﹐而尺中微﹐則不敢輕汗﹐以麻黃爲重劑故也。此表指身﹐裏指心﹐有指營衛而反遺心悸者﹐非也。身重是表熱﹐心悸是裏虛﹐然悸有因心下水气者﹐亦當發汗。故必審其尺脈﹐尺中脈微爲裏虛。

裏虛者﹐必須實裏﹐欲津液和﹐須用生津液。若坐而待之﹐則表邪愈盛﹐心液愈虛﹐焉能自汗﹖此表是帶言﹐只重在裏。至於自汗出﹐則裏實而表和矣。

寸口脈浮而緊﹐浮則爲風﹐緊則爲寒。風則傷衛﹐寒則傷營﹐營衛俱病﹐骨肉煩疼﹐當發其汗也。

風寒本自相因﹐必風先開腠理﹐寒得入於經絡。營衛俱傷﹐則一身內外之陽不得越﹐故骨肉煩疼﹐脈亦應其象而變見於寸口也。緊爲陰寒﹐而從浮見﹐陰盛陽虛﹐汗之則愈矣。

緊者﹐急也﹐卽數也。緊以形象言﹐數以至數言。緊則爲寒﹐指傷寒也﹔數則爲熱﹐指發熱也。辭異而義則同﹐故脈浮數浮緊者﹐皆是麻黃癥。

脈法以浮爲風﹐緊爲寒﹐故提綱以脈陰陽俱緊者名傷寒。大靑龍脈亦以浮中見緊﹐故名中風。則脈但浮者﹐正爲風脈﹐宜麻黃湯﹐是麻黃湯固主中風脈癥矣。麻黃湯癥發熱﹑骨節疼﹐便是骨肉煩疼﹐卽是風寒兩傷﹐營衛俱病。先輩何故以大靑龍治營衛兩傷﹖麻黃湯治寒傷營而不傷衛﹖桂枝湯治風傷衛而不傷營﹖曷不以桂枝癥之惡寒﹐麻黃癥之惡風﹐一反勘耶﹖要之冬月風寒﹐本同一體。故中風傷寒﹐皆惡風惡寒﹐營病衛必病。中風之重者﹐便是傷寒﹔傷寒之淺者﹐便是中風。不必在風寒上細分﹐須當在有汗無汗上著眼耳。

太陽病﹐脈浮緊﹑無汗﹑發熱﹑身疼痛﹐八九日不解﹐表癥仍在﹐此當發其汗﹐麻黃湯主之。服藥已微除﹐其人發煩目瞑﹐劇者必衄﹐衄乃解。所以然者﹐陽气重故也。

脈癥同大靑龍﹐而異者外不惡寒﹐內不煩躁耳。發於陽者七日愈﹐八九日不解﹐其人陽气重可知。然脈緊﹑無汗﹑發熱﹑身疼﹐是麻黃癥未罷。仍與麻黃﹐只微除在表之風寒﹐而不解內擾之陽气。其人發煩﹑目瞑﹐見不堪之狀﹐可知陽絡受傷﹐必逼血上行而衄矣。血之與汗﹐異名同類﹐不得汗﹐必得血﹐不從汗解而從衄解。此與熱結膀胱血自下者﹐同一局也。

太陽脈﹐從自目內絡陽明脈於鼻。鼻者陽也﹐目者陰也﹐血𨿽陰類。從陽气而升﹐則從陽竅而出。故陽盛則衄﹐陽盛則陰虛﹐陰虛則目瞑也。

解後復煩﹐煩見於內﹐此余邪未盡﹐故用桂枝更汗。微除發煩﹐是煩於外見﹐此大邪已解﹐故不可更汗﹐仲景每有倒句法﹐前輩隨文衍義﹐謂當再用麻黃以散餘邪﹐不知得衄乃解句何處著落。

傷寒脈浮緊者﹐麻黃湯主之。不發汗﹐因致衄。

脈緊無汗者﹐當用麻黃湯發汗﹐則陽气得泄﹐陰血不傷﹐所謂奪汗者無血也。不發汗﹐陽气內擾﹐陽絡傷則衄血﹐是奪血者無汗也。若用麻黃湯再汗﹐液脫則斃矣。言不發汗因致衄﹐豈有因致衄更發汗之理乎﹖觀少陰病無汗而彊發之﹐則血從口鼻而出﹐或從目出﹐能不懼哉﹗愚故亟爲校正﹐恐誤人者多耳。

太陽病﹐脈浮緊﹑發熱﹑身無汗﹐自衄者愈。

汗者心之液﹐是血之變﹐見於皮毛者也。寒邪堅斂於外﹐腠理不能開發﹐陽气大擾於內﹐不能出玄府而爲汗﹐故逼血妄行而假道於肺竅也。今稱紅汗﹐得其旨哉﹗衄家不可發汗﹐汗出必額上陷﹐脈緊急﹐目直視﹐不能不得眠。

太陽之脈﹐起自目內﹐上額。已脫血而復汗之﹐津液枯竭﹐故脈緊急﹐而目直視也﹐亦心腎俱絕矣。目不轉﹐故不能﹔目不合﹐故不得眠。

脈浮緊者﹐法當身疼痛﹐宜以汗解之。假令尺中遲者﹐不可發汗﹐以營气不足﹑血少故也。

脈浮緊者﹐以脈法論﹐當身疼痛﹐宜發其汗。然寸脈𨿽浮緊﹐而尺中遲﹐則不得據此法矣。尺主血﹐血少則營气不足﹐𨿽發汗決不能作汗。正气反虛﹐不特身疼不除﹐而亡血﹑亡津液之變起矣。假令﹐是設辭﹐是深一層看法﹐此與脈浮數而尺中微者同義。陽盛者不妨發汗﹐變癥惟衄﹐衄乃解矣。陰虛者不可發汗﹐亡陽之變﹐恐難爲力。

太陽與陽明合病﹐喘而胸滿者﹐不可下﹐麻黃湯主之。

三陽俱受气於胸中﹐而部位則屬陽明。若喘屬太陽﹐嘔屬少陽﹐故胸滿而喘者﹐尙未離乎太陽。𨿽有陽明可下之癥﹐而不可下。如嘔多﹐𨿽有陽明可攻之癥﹐而不可攻﹐亦以未離乎少陽也。

陽明病﹐脈浮無汗而喘者﹐發汗則愈﹐宜麻黃湯。

太陽有麻黃癥﹐陽明亦有麻黃癥﹐則麻黃湯不獨爲太陽設也。見麻黃癥卽用麻黃湯﹐是仲景大法。

上論麻黃湯脈癥。

太陽病﹐十日已去﹐脈浮細而嗜臥者﹐外已解也。設胸滿脇痛者﹐與小柴胡湯﹔脈但浮者﹐與麻黃湯。

脈微細﹐但欲寐﹐少陰癥也。浮細而嗜臥﹐無少陰癥者﹐𨿽十日後。尙屬太陽﹐此表解而不了了之謂。設見胸滿嗜臥﹐亦太陽之餘邪未散﹔兼脇痛﹐是太陽少陽合病矣﹐以少陽脈弦細也。少陽爲樞﹐樞機不利﹐一陽之气不升﹐故胸滿脇痛而嗜臥﹐與小柴胡和之。若脈浮而不細﹐是浮而有力也。無胸脇痛﹐則不屬少陽。但浮而不大﹐則不涉陽明﹐是仍在太陽也。太陽爲開﹐開病反﹐故嗜臥。與麻黃湯以開之﹐使衛气行陽﹐太陽仍得主外而喜寤矣。與太陽初病用以發汗不同﹐當小其制而少與之。

上論麻黃湯柴胡湯相關脈癥。

麻黃湯﹕麻黃﹝二兩﹐去節﹞桂枝﹝二兩﹞甘艸﹝一兩﹐炙﹞杏仁﹝七十个﹐去尖﹞

水九升﹐先煮麻黃減一升﹐去沫﹐內諸藥﹐煮二升半﹐溫服八合﹐覆取微似汗。不須啜粥﹐餘如桂枝法。

麻黃色靑入肝﹐中空外直﹐宛如毛竅骨節狀。故能旁通骨節﹐除身疼﹐直達皮毛﹐爲衛分驅風散寒第一品藥。然必藉桂枝入心通血脈﹐出營中汗﹐而衛分之邪乃得盡去而不畱。故桂枝湯不必用麻黃﹐而麻黃湯不可無桂枝也。杏爲心果﹐溫能散寒﹐苦能下气﹐故爲驅邪定喘之第一品藥。桂枝湯發營中汗﹐須啜稀熱粥者﹐以營行脈中﹐食入於胃﹐濁气歸心﹐淫精於脈故耳。麻黃湯發衛中汗﹐不須啜稀熱粥者﹐此汗是太陽寒水之气﹐在皮膚間﹐腠理開而汗自出﹐不須假穀气以生汗也。

一服汗者﹐停後服。汗多亡陽遂虛﹐惡風﹑煩躁不得眠也。汗多者﹐溫粉撲之。

此麻黃湯禁也。麻黃湯爲發汗重劑﹐故愼重如此。其用桂枝湯﹐若不汗更服﹐若病重更作服﹐若不出汗﹐可服至二三劑。又刺後可復汗﹐汗後可復汗。下後可復汗。此麻黃湯但云溫服八合﹐不言再服﹐則一服汗者﹐停後服﹐汗出多者﹐溫粉撲之﹐自當列此後。大靑龍煩躁在未汗先﹐是爲陽盛。此煩躁在發汗後﹐是爲陰虛。陰虛則陽無所附﹐宜白虎加人參湯。若用桂﹑附以回陽﹐其不殺人者鮮矣。

卷二

麻黃湯證下

太陽病﹐得之八九日﹐如瘧狀﹐發熱惡寒﹐熱多寒少。其人不嘔﹐圊便欲自可﹐一日二三度發﹐脈微緩者﹐爲欲愈也。脈微而惡寒者﹐此陰陽俱虛﹐不可更發汗﹑更吐﹑更下也。面色反有熱色者﹐未欲解也。以其不得小汗出﹐身必癢﹐宜桂枝麻黃合半湯。

太陽病七日以上自愈者﹐以行其經盡故也。七八日不解﹐惡寒發熱如瘧﹐是將轉系少陽矣。太陽以陽爲主﹐熱多寒少﹐是主勝而客負﹐此爲將解之癥。若其人不嘔﹐是胃無寒邪﹐圊便是胃無熱邪﹐脈微緩是脈有胃气﹐一日二三度發﹐是邪無可容之地。斯正勝而邪卻﹐可勿藥也。若其人熱多寒少﹐脈甚微而無和緩之意﹐是弱多胃少曰脾病﹐此至陰虛矣。但惡寒而不惡熱﹐是二陽虛矣。陰陽俱虛﹐當調其陰陽﹐陰陽和而病自愈﹐不可更用汗﹑吐﹑下法也。若其人熱多寒少﹐而面色緣緣正赤者﹐是陽气怫郁在表而不得越。當汗不汗﹐其身必癢﹐汗出不徹﹐未欲解也。可小發汗﹐故將桂枝麻黃湯各取三分之一﹐合爲半服而與之。所以然者﹐以八九日來﹐正气已虛﹐邪猶未解﹐不可更汗﹐又不可不汗﹐故立此和解法耳。舊本俱作各半﹐今從宋本校正。

麻黃桂枝合半湯﹕桂枝湯三合﹐麻黃湯三合﹐並爲六合﹐頓服。

後人算其分兩﹐合作一方﹐大失仲景制方之意。

太陽病﹐發熱惡寒﹑熱多寒少﹑脈微弱者﹐此無陽也﹐不可發汗﹐宜桂枝二越婢一湯。

此條與上條中節同義。

本論無越婢癥﹐亦無越婢湯方。《金匱要略》有越婢湯方﹐世本取合者卽是也。仲景言不可發汗﹐則不用麻黃可知﹔言無陽﹐則不用石膏可知。若非方有不同﹐必抄錄者誤耳。寧缺其方﹐勿畱之以滋惑也。

上論麻黃桂枝合半湯脈癥。

卷二麻黃湯證下

麻黃湯變癥汗後虛癥

未持脈時﹐病患叉手自冒心﹐師因教試令咳而不咳者﹐此必兩耳聾無聞也。所以然者﹐以重發汗﹐虛﹐故如此。

汗出多則心液虛﹐故叉手外衛﹐此望而知之。心寄竅於耳﹐心虛故耳聾﹐此問而知之。

病患脈數﹐數爲熱﹐當消穀引食。而反吐者﹐此以發汗令陽气微﹑膈气虛﹐脈乃數也。數爲客熱﹐不能消穀﹐以胃中虛冷﹐故吐也。

上條因發汗而心血虛﹐此因發汗而胃气虛也。與服桂枝湯而吐者不同﹐此因癥論脈﹐不是拘脈談癥。未汗浮數﹐是衛气實﹔汗後浮數﹐是胃气虛。故切居四診之末﹐當因癥而消息其虛實也。

病患有寒﹐復發汗﹐胃中冷﹐必吐蛔。

有寒是未病時原有寒也。內寒則不能化物﹐飲食停滯而成蛔。以內寒之人﹐復感外邪﹐當溫中以逐寒。若復發其汗﹐汗生於谷﹐穀气外散﹐胃脘陽虛﹐無穀气以養其蛔﹐故蛔動而上從口出也。蛔多不止者死﹐吐蛔不能食者亦死。

發汗後腹脹滿者﹐濃朴生薑甘艸半夏人參湯主之。

此條不是妄汗﹐以其人本虛故也。上條汗後見不足癥﹐此條汗後反見有餘癥。邪气盛則實﹐故用濃朴姜夏散邪以除腹滿﹔正气虛﹐故用人參甘艸補中而益元气。

濃朴生薑半夏甘艸人參湯﹕濃朴﹝半斤﹐去皮炙﹞生薑﹝半斤﹐切﹞半夏﹝半斤﹐洗﹞甘艸﹝二兩﹐炙﹞人參﹝一兩﹞

上五味﹐以水一斗﹐煮取三升﹐溫服一升﹐日三服。

發汗後﹐水藥不得入口爲逆。若更發汗﹐必吐不止。

陽重之人﹐大發其汗﹐有升無降﹐故水藥拒膈而不得入也。若認爲中風之漧嘔﹑傷寒之嘔逆﹐而更汗之﹐則吐不止﹐胃气大傷矣。此熱在胃口﹐須用梔子湯﹑瓜蒂散﹐因其勢而吐之﹐亦通因通用法也。五苓散亦下劑﹐不可認爲水逆而妄用之。

汗家重發汗﹐必恍惚心亂。小便已﹐陰疼﹔與禹餘糧丸。

汗家﹐平素多汗人也。心液大脫﹐故恍惚心亂﹐甚於心下悸矣。心虛於上﹐則腎衰於下﹐故陰疼。餘糧﹐土之精气所融結﹐用以固脫而鎭怯﹐故爲丸以治之。

上論汗後虛癥。

發汗後不可更行桂枝湯。無汗而喘﹝舊本有無字﹞﹑大熱者﹐可與麻黃杏子甘艸石膏湯。下後不可更行桂枝湯。若無汗而喘﹑大熱者﹐可與麻黃杏子甘艸石膏湯。

二條無字﹐舊本訛在大熱上。前輩因循不攺﹐隨文衍義﹐爲後學之迷途。仲景每於汗下後表不解者﹐用桂枝更汗而不用麻黃。此則內外皆熱而不惡寒﹐必其用麻黃湯後寒解而熱反甚﹐與「發汗﹐解﹐半日許復煩﹐下後而微喘者」不同。發汗而不得汗。或下之而仍不汗喘不止﹐其陽气重也。若與桂枝加濃朴杏仁湯﹐下咽卽斃矣。

故於麻黃湯去桂枝之辛熱﹐加石膏之甘寒﹐佐麻黃而發汗﹐助杏仁以定喘﹐一加一減﹐溫解之方。轉爲涼散之劑矣。未及論癥﹐便言不可更行桂枝湯。見得汗下後表未解者﹐更行桂枝湯﹐是治風寒之常法。

麻黃杏仁甘艸石膏湯﹕麻黃﹝四兩﹞杏仁﹝五十粒﹞甘艸﹝二兩﹐炙﹞石膏﹝半斤﹞

水七升﹐先煮麻黃減二升﹐去上沫﹐內諸藥﹐煮取二升﹐溫服一升。

病發於陽而反下之﹐熱入因作結胸。若不結胸﹐但頭汗出﹐余處無汗﹐至頸而還﹐小便不利﹐身必發黃也。

寒气侵人﹐人卽發熱以拒之﹐是爲發陽。助陽散寒﹐一汗而寒熱盡解矣。不發汗而反下之﹐熱反內陷﹐寒气隨熱而入﹐入於胸必結﹐瘀熱在裏故也。熱气炎上﹐不能外發﹐故頭有汗而身無汗。若小便利﹐則濕熱下流﹐卽內亦解﹔不利則濕熱內蒸於臟腑﹐黃色外見於皮膚矣。

傷寒瘀熱在裏﹐身必發黃﹐麻黃連翹赤小豆湯主之。

熱反入裏﹐不得外越﹐謂之瘀熱。非發汗以逐其邪﹐濕气不散。然仍用麻黃﹑桂枝﹐是抱薪救火矣。於麻黃湯去桂枝之辛甘﹐加連翹﹑梓皮之苦寒﹐以解表淸火而利水﹐一劑而三善備。且以見太陽發熱之治﹐與陽明迥別也。

麻黃連翹赤小豆湯﹕麻黃連翹甘艸生薑﹝各二兩﹞赤小豆﹝一升﹞生梓白皮﹝一斤﹞杏仁﹝四十粒﹞大棗﹝十二枚﹞

以潦水一升﹐先煮麻黃﹐再沸﹐去上沫﹐內諸藥﹐煮取三升﹐分溫三服﹐半日服盡。

此湯以赤小豆﹑梓白皮爲君﹐而反冠以麻黃者﹐以玆湯爲麻黃湯之變劑也。瘀熱在中﹐則心肺受邪﹐營衛不利。

小豆赤色﹐心家之谷﹐入血分而通經絡﹐致津液而利膀胱。梓皮色白﹐專走肺經﹐入气分而理皮膚﹐淸胸中而散瘀熱。故以爲君。更佐連翹﹑杏仁﹑大棗之苦甘﹐瀉心火而和營﹔麻黃﹑生薑﹑甘艸之辛甘﹐瀉肺火而調衛。潦水味薄﹐能降火而除濕﹐故以爲使。半日服盡者﹐急方通劑﹐不可緩也。此發汗利水﹐又與五苓雙解法徑庭矣。

上論麻黃湯變癥。

卷二

葛根湯癥

太陽病﹐項背彊KTKT﹑無汗﹑惡風者﹐葛根湯主之。

太陽病﹐項背彊KTKT而汗出惡風者﹐桂枝加葛根湯主之。

足太陽脈自絡腦而還出下項﹐挾背脊。此從風池而入﹐不上干於腦﹐而下行於背﹐故頭不痛而項背彊也。

KTKT﹐項背牽動之象﹐動中見有彊意。凡風傷衛分﹐則皮毛閉﹐故無汗﹔風傷營分﹐則血動搖﹐故汗自出。不可以本癥之無汗爲傷寒﹐他條之自汗出爲中風也。桂枝大靑龍癥﹐惡風兼惡寒者﹐是中冬月之陰風。此惡風不惡寒者﹐是感三時鼓動之陽風。風勝而無寒﹐故君葛根之甘涼﹐減桂枝之辛熱﹐大變麻﹑桂二湯溫散之法。

《內經》云「東風生於春。病在肝﹐兪在頭項﹔中央爲土﹐病在脾﹐兪在脊。」又「秋气者﹐病在肩背。」則知頸項彊﹐不屬冬月之寒風。《易》以「艮」爲山﹐又以「艮」爲背。山主靜﹐人以背應之。故元首四肢俱主動﹐而背獨主靜。葛根稟气輕淸﹐而賦體濃重。此不惟取其輕以去實﹐復取其重以鎭動也。此又培土寧風之法。

太陽與陽明合病﹐必自下利﹐葛根湯主之。

不言兩經相合何等病﹐但舉下利而言﹐是病偏於陽明矣。太陽主表﹐則不合下利。下利而曰「必」﹐必陽並於表﹑表實而裏虛耳。葛根爲陽明經藥﹐惟表實裏虛者宜之。而胃家實非所宜也﹐故仲景於陽明經中反不用葛根。

若謂其能亡津液而不用﹐則與本艸生津之義背矣。若謂其能大開肌肉﹐何反加於汗出惡風之合病乎﹖有汗無汗﹐下利不下利﹐俱得以葛根主之。是葛根與桂枝同爲解肌和中之劑﹐與麻黃之專於發表不同。

太陽與陽明合病﹐不下利﹐但嘔者﹐葛根加半夏湯主之。

太陽陽明合病﹐太陽少陽合病﹐陽明少陽合病﹐必自下利﹐則下利似乎合病當然之癥。今不下利而嘔﹐又似乎與少陽合病矣。於葛根湯加半夏﹐兼解少陽半里之邪﹐便不得爲三陽合病。

葛根湯﹕葛根﹝四兩﹞麻黃﹝二兩﹞生薑﹝三兩﹞桂枝﹝二兩﹞芍藥﹝二兩﹞甘艸﹝一兩﹞大棗﹝十枚﹞

水一斗﹐先煮麻黃﹑葛根﹐減二升﹐去沫﹐內諸藥﹐煮取三升﹐溫服一升﹐覆取微似汗﹐不須啜粥。餘如桂枝法。

輕可以去實﹐麻黃﹑葛根是也。去沫者﹐止取其淸陽發腠理之義也。葛根能佐麻黃而發表﹐佐桂枝以解肌。

不須啜粥者﹐開其腠理而汗自出﹐涼其肌肉而汗自止。是涼散以驅風﹐不必溫中以逐邪矣。

桂枝加葛根湯﹕本方加葛根﹝四兩﹞。舊本有麻黃者誤。

葛根加半夏湯﹕本方加半夏﹝半升﹞。

卷二

大靑龍湯證

太陽中風﹐脈浮緊﹑發熱惡寒﹑身疼痛﹑不汗出而煩躁者﹐大靑龍湯主之。

風有陰陽﹐太陽中風汗出脈緩者﹐是中於鼓動之陽風。此汗不出而脈緊者﹐中於凜冽之陰風矣。風令脈浮﹐浮緊而沈不緊﹐與傷寒陰陽俱緊之脈有別也。發熱惡寒﹐與桂枝癥同。身疼痛不汗出﹐與麻黃癥同。惟煩躁是本癥所獨﹐故制此方以治風熱相搏耳。熱淫於內﹐則心神煩擾。風淫末疾﹐故手足躁亂。此卽如狂之狀也。風盛於表﹐非發汗不解。陽郁於內﹐非大寒不除。此本麻黃癥之劇者﹐故於麻黃湯倍麻黃以發汗﹐加石膏以除煩。

凡云太陽﹐便具惡寒頭痛。若見重者﹐條中必更提之。凡稱中風﹐則必惡風。桂枝癥復提惡風者﹐見惡寒不甚。

此惡寒甚﹐故不見其更惡風也。

傷寒脈浮緩﹑發熱惡寒﹑無汗煩躁﹑身不疼但重﹑乍有輕時﹑無少陰癥者﹐大靑龍湯發之。

寒有重輕﹑傷之重者﹐脈陰陽俱緊而身疼﹔傷之輕者﹐脈浮緩而身重。亦有初時脈緊漸緩﹐初時身疼。繼而不疼者。診者勿執一以拘也。本論云「傷寒三日﹐陽明脈大﹐少陽脈小」。脈弦細者屬少陽﹐脈浮緩者系太陰﹐可以見傷寒無定脈也。然脈浮緊者必身疼﹐脈浮緩者身不疼﹐中風傷寒皆然﹐又可謂之定脈定癥矣。脈浮緩下﹐當有發熱﹑惡寒﹑無汗﹑煩躁等證。蓋脈浮緩身不疼﹐見表癥亦輕。但身重乍有輕時﹐見表癥將罷﹐以無汗煩躁。故合用大靑龍。無少陰癥﹐仲景正爲不汗出而煩躁之癥。因少陰亦有發熱﹑惡寒﹑無汗﹑煩躁之癥﹐與大靑龍同﹐法當溫補。若反與麻黃之散﹐石膏之寒﹐眞陽立亡矣。必細審其所不用﹐然後不失其所當用也。

前條是中風之重癥﹐此條是傷寒之輕癥。仲景只爲補無少陰句﹐與上文煩躁互相發明﹐意不重在傷寒。蓋煩躁是陽邪﹐傷寒之輕者有之﹐重者必嘔逆矣。

若脈微弱﹑汗出惡風者﹐不可服﹐服之則厥逆﹑筋惕肉。此爲逆也。

大靑龍名重劑﹐不特少陰傷寒不可用。卽太陽中風亦不可輕用也。此條與桂枝方禁對照﹕脈浮緊﹐汗不出﹐是麻黃癥﹐不可與桂枝湯﹐以中有芍藥能止汗也﹔脈微弱﹐自汗出﹐是桂枝癥﹐不可與大靑龍﹐以中有麻黃﹑石膏故也。夫脈微而惡風寒者﹐此陰陽俱虛﹐不可用麻黃髮汗﹔脈微弱而自汗出﹐是無陽也﹐不可用石膏淸裏。

蓋石膏瀉胃脘之陽﹐服之則胃气不至於四肢﹐必手足厥逆﹔麻黃散衛外之陽﹐服之則血气不周於身﹐必筋惕肉。

此仲景所深戒也。且脈緊身疼宜以汗解者﹐只尺中遲﹐卽不可發汗﹐況微弱乎﹖大靑龍癥之不明於世者﹐許叔微始作之俑也。其言曰「桂枝治中風﹐麻黃治傷寒﹐大靑龍治中風見寒脈﹑傷寒見風脈﹐三者如鼎立。」此三大綱所由來乎﹖愚謂先以脈論﹐夫中風脈浮緊﹐傷寒脈浮緩﹐是仲景互文見意處。言中風脈多緩﹐然亦有脈緊者﹔傷寒脈當緊﹐然亦有脈緩者。蓋中風傷寒﹐各有淺深﹐或因人之彊弱而異﹐或因地之髙下﹑時之乖﹑和而殊。癥固不可拘﹐脈亦不可執。如陽明中風而脈浮緊﹐太陰傷寒而脈浮緩﹐不可謂脈緊必傷寒﹐脈緩必中風也。按《內經》脈滑曰風﹐則風脈原無定象。又盛而緊曰脹﹐則緊脈不專屬傷寒。又緩而滑曰熱中﹐則緩脈又不專指中風矣。且陽明中風﹐有脈浮緊者﹐又有脈浮大者﹐必欲以脈浮緩爲中風﹐則二條將屬何癥耶﹖今人但以太陽之脈緩自汗﹑脈緊無汗﹐以分風寒﹑列營衛﹐並不知他經皆有中風﹐卽陽明之中風﹐無人談及矣。請以太陽言之﹐太陽篇言中風之脈癥有二﹕一曰太陽中風﹐陽浮而陰弱﹐陽浮者熱自發﹐陰弱者汗自出﹐嗇嗇惡寒﹑淅淅惡風﹑翕翕發熱﹑鼻鳴漧嘔者﹐桂枝湯主之。一曰太陽中風脈浮緊﹐發熱惡寒﹑身疼痛﹑不汗出而煩躁者﹐大靑龍湯主之。

以二癥相較﹕陽浮見寒之輕﹐浮緊見寒之重﹔汗出見寒之輕﹐不汗出見寒之重﹔嗇嗇淅淅見風寒之輕﹐翕翕見發熱之輕﹐發熱惡寒。覺寒熱之俱重﹔鼻鳴見風之輕﹐身疼見風之重﹔自汗漧嘔。見煩之輕﹐不汗煩躁。見煩之重也。言傷寒脈癥者二﹕一曰太陽病﹐或未發熱﹐或已發熱﹐必惡寒﹑體痛﹑嘔逆﹑脈陰陽俱緊者﹐名曰傷寒。

一曰傷寒脈浮﹐自汗出﹐小便數﹐心煩﹑微惡寒﹐腳攣急。以二癥相較﹕微惡寒見必惡寒之重﹐體痛覺攣急之輕﹔自汗出﹑小便數﹑心煩﹐見傷寒之輕﹐或未發熱﹐見發熱之輕﹐必先嘔逆﹐見傷寒之重﹔脈浮見寒之輕﹐陰陽俱緊見寒之重。中風傷寒﹐各有輕重如此。今人必以傷寒爲重﹐中風爲輕﹐但知分風寒之中﹑傷﹐而不辧風寒之輕﹑重﹐於是有傷寒見風﹑中風見寒之遁辭矣。合觀之﹐則不得以脈緩自汗爲中風定局﹐更不得以脈緊無汗爲傷寒而非中風矣。由是推之﹐太陽中風﹐以火發汗者﹐無汗可知﹐其脈緊亦可知﹕太陽中風﹐下利嘔逆﹐其人汗出﹐其脈緩亦可知也。要知仲景憑脈辧癥﹐只審虛實。不論中風傷寒﹐脈之緊緩﹐但於指下有力者爲實﹐脈弱無力者爲虛﹔不汗出而煩躁者爲實﹐汗出多而煩躁者爲虛﹔癥在太陽而煩躁者爲實﹐癥在少陰而煩躁者爲虛。實者可服大靑龍﹐虛者便不可服﹐此最易曉也。要知仲景立方﹐因癥而設﹐不專因脈而設。大靑龍湯爲風寒在表而兼熱中者設﹐不專爲無汗而設。故中風有煩躁者可用﹐傷寒而煩躁者亦可用。蓋風寒本是一气﹐故湯劑可以互投。論中有中風傷寒互稱者﹐如靑龍是也﹔中風傷寒並提者﹐如小柴胡是也。仲景細審脈癥而施治﹐何嘗拘拘於中風傷寒之名是別乎﹖若仲景旣拘拘於中風傷寒之別﹐卽不得更有中風見寒﹑傷寒見風之渾矣。

夫風爲陽邪﹐寒爲陰邪﹐𨿽皆因於時气之寒﹐而各不失其陰陽之性。故傷寒輕者全似中風﹐獨腳攣急不是﹐蓋腰以上爲陽﹐而風傷於上也。中風重者全似傷寒﹐而煩躁不是﹐蓋寒邪嘔而不煩﹑逆而不躁也。然陰陽互根﹐煩爲陽邪﹐煩極致躁﹐躁爲陰邪﹐躁極致煩。故中風輕者煩輕﹐重者煩躁﹔傷寒重者煩躁﹐輕者微煩。微煩則惡寒亦微﹐陽足以勝微寒﹐故脈浮不緊。

蓋仲景制大靑龍﹐全爲太陽煩躁而設。又恐人誤用靑龍﹐不特爲脈弱汗出者禁﹐而在少陰尢宜禁之。蓋少陰亦有發熱﹑惡寒﹑身疼﹑無汗而煩躁之癥﹐此陰極似陽﹐寒極反見熱化也。誤用之﹐則厥逆筋惕肉所必致矣。故必審其癥之非少陰﹐則爲太陽煩躁無疑。太陽煩躁爲陽盛也。非大靑龍不解。故不特脈浮緊之中風可用﹐卽浮緩而不微弱之傷寒亦可用也。不但身疼重者可用﹐卽不身疼與身重而乍有輕時者﹐亦可用也。

蓋胃脘之陽﹐內郁於胸中而煩﹐外擾於四肢而躁。若但用麻黃髮汗於外﹐而不加石膏泄熱於內﹐至熱並陽明而斑黃狂亂﹐是乃不用大靑龍之故耳。

大靑龍湯﹕麻黃﹝六兩﹞桂枝﹝二兩﹞甘艸﹝二兩﹞杏仁﹝四十枚﹞生薑﹝三兩﹞大棗﹝十枚﹞石膏﹝打碎﹞

以水九升﹐先煮麻黃﹐減二升﹐去上沫﹐內諸藥﹐煮取三升﹐溫服一升﹐取微似有汗。

此卽加味麻黃湯也。諸癥全是麻黃﹐而有喘與煩躁之不同。喘者是寒郁其气﹐升降不得自如﹐故多杏仁之苦以降气。煩躁是熱傷其气﹐無津不能作汗﹐故特加石膏之甘以生津。然其質沈﹑其性寒﹐恐其內熱頓除﹐而外之表邪不解﹐變爲寒中而協熱下利﹐是引賊破家矣。故必倍麻黃以發汗﹐又倍甘艸以和中﹐更用姜棗以調營衛﹐一汗而表裏雙解﹑風熱兩除。此大靑龍淸內攘外之功﹐所以佐麻桂二方之不及也。

麻黃湯癥﹐熱全在表。桂枝癥之自汗﹐大靑龍之煩躁﹐皆兼裏熱。仲景於表劑中便用寒藥以淸裏。蓋風爲陽邪﹐惟煩是中風面目。自汗乃煩之兆﹐躁乃煩之徵。汗出則煩得泄﹐故不躁﹐宜微酸微寒之味以和之﹔汗不出則煩不得泄﹐故躁﹐必甘寒大寒之品以淸之。夫芍藥﹑石膏﹐俱是裏藥。今人見仲景入表劑中﹐疑而畏之﹐故不敢用。當用不用﹐以至陽明實熱斑黃狂亂也。夫靑龍以發汗名﹐其方分大小﹐在麻黃之多寡﹐而不在石膏。觀小靑龍之不用可知。石膏不能驅在表之風寒﹐獨淸中宮之燔灼。觀白虎湯之多用可知。世不審石膏爲治煩﹐竟以發汗用。十劑云「輕可去實。」豈以至堅至重之質而能發散哉﹖汗多亡陽者﹐過在麻黃耳。用石膏以淸胃火﹐是仲景於太陽經中﹐預保陽明之先著。加姜棗以培中气﹐又慮夫轉屬太陰也。

傷寒表不解﹐心下有水气﹐漧嘔發熱而咳﹐或渴﹑或利﹑或噎﹑或小便不利少腹滿﹑或喘者﹐小靑龍湯主之。

發熱是表未解﹐漧嘔而咳﹐是水气爲患。水气者﹐太陽寒水之气也。太陽之化﹐在天爲寒﹐在地爲水。其傷人也﹐淺者皮肉筋骨﹐重者害及五臟。心下有水气﹐是傷藏也。水气未入於胃﹐故漧嘔。咳者﹐水气射肺也。

皮毛者肺之合﹐表寒不解﹐寒水已畱其合矣。心下之水气﹐又上至於肺則肺寒﹐內外合邪﹐故咳也。水性動﹐其變多。水气下而不上﹐則或渴或利﹔上而不下﹐則或噎或喘﹔畱而不行﹐則小便不利﹐而小腹因滿也。制小靑龍以兩解表裏之邪﹐復立加減法﹐以治或然之癥﹐此爲太陽樞機之劑。水气蓄於心下﹐尙未固結﹐故有或然之癥。若誤下﹐則硬滿而成結胸矣。

小靑龍湯﹕桂枝芍藥甘艸麻黃細辛漧薑﹝各三兩﹞半夏五味子﹝各半斤﹞

以水一斗﹐先煮麻黃﹐減二升﹐去上沫﹐內諸藥﹐煮取三升﹐溫服一升。若渴﹐去半夏﹐加栝蔞根三兩。若微利﹐去麻黃﹐加芫花﹝如雞子大﹞﹐熬令赤色。若噎者﹐去麻黃﹐加附子一枚﹝炮﹞。若小便不利﹐少腹滿者﹐去麻黃﹐加茯苓四兩。若喘者﹐去麻黃﹐加杏仁半升﹝去皮尖﹞。

表𨿽未解﹐寒水之气已去營衛﹐故於桂枝湯去姜棗﹐加細辛﹑漧薑﹑半夏﹑五味。辛以散水气而除嘔﹐酸以收逆气而止咳﹐治裏之劑多於發表焉。小靑龍與小柴胡﹐俱爲樞機之劑。故皆設或然癥﹐因各立加減法。蓋表癥旣去其半﹐則病機偏於向裏﹐故二方之癥多屬裏。仲景多用裏藥﹐少用表藥。未離於表﹐故爲解表之小方。然小靑龍主太陽之半表裏﹐尙用麻黃﹑桂枝﹐還重視其表﹔小柴胡主少陽之半表裏﹐只用柴胡﹑生薑﹐但微解其表而已。

此緣太﹑少之陽气不同﹐故用表藥之輕重亦異。小靑龍設或然五癥﹐加減法內卽備五方。小柴胡設或然七癥﹐卽具加減七方﹐此仲景法中之法﹐方外之方﹐何可以三百九十七﹑一百一十三拘之﹖傷寒心下有水气﹐咳而微喘﹐發熱不渴﹐小靑龍湯主之。服湯已渴者﹐此寒去欲解也。

水气在心下則咳﹐爲必然之癥。喘爲或然之癥﹐亦如柴胡湯癥。但見一癥卽是﹐不必悉具。咳與喘﹐皆水气射肺所致。水气上升﹐是以不渴。服湯已而反渴﹐水气內散﹐寒邪亦外散也。此條正欲明服湯後渴者是解候。恐人服止渴藥﹐反滋水气﹐故先提不渴二字作眼﹐後提出渴者以明之。服湯卽小靑龍湯。若寒旣欲解﹐而更服之﹐不惟不能止渴﹐且重亡津液﹐轉屬陽明而成胃實矣。能化胸中之熱气而爲汗﹐故名大靑龍﹐能化心下之水气而爲汗﹐故名小靑龍。蓋大靑龍表癥多﹐只煩躁是裏癥﹔小靑龍裏癥多﹐只發熱是表癥。故有大小發汗之殊耳。發汗﹑利水﹐是治太陽兩大法門。發汗分形層之次第﹐利水定三焦之淺深。故發汗有五法﹕麻黃湯汗在皮膚﹐乃外感之寒气﹔桂枝湯汗在經絡﹐乃血脈之精气﹔葛根湯汗在肌膚﹐乃津液之淸气﹔大靑龍汗在胸中﹐乃內擾之陽气﹔小靑龍汗在心下﹐乃內蓄之水气。其治水有三法﹕漧嘔而咳﹐是水在上焦﹐在上者發之﹐小靑龍是也﹔心下痞滿﹐是水在中焦﹐中滿者瀉之﹐十棗湯是也﹔小便不利﹐是水在下焦﹐在下者引而竭之﹐五苓散是也。其他壞癥﹑變癥𨿽多﹐而大法不外是矣。

卷二

五苓散證

中風發熱﹐六七日不解而煩﹐有表裏癥﹐渴欲飲水﹐水入則吐者﹐名曰水逆﹐五苓散主之。多服暖水﹐汗出愈。

表熱不解﹐內復煩渴者﹐因於發汗過多。反不受水者﹐是其人心下有水气。因離中之眞水不足﹐則膻中之火用不宣。邪水凝結於內﹐水飲拒絕於外﹐旣不能外輸於玄府﹐又不能上輸於口舌﹐亦不能下輸於膀胱﹐此水逆所由名也。勢必藉四苓輩味之淡者﹐以滲泄其水。然水气或降﹐而煩渴未必除﹐表熱未必散。故必藉桂枝之辛溫﹐入心而化液﹔更仗暖水之多服﹐推陳而致新。斯水精四布而煩渴解﹐輸精皮毛而汗自出﹐一汗而表裏頓除﹐又大變乎麻黃﹑桂枝﹑葛根﹑靑龍等法也。暖水可多服﹐則逆者是冷水﹐熱淫於內故不受寒。反與桂枝﹑暖水﹐是熱因熱用法。五苓因水气不舒而設﹐是小發汗﹐不是生津液﹐是逐水气﹐不是利水道。

發汗已﹐脈浮數煩渴者﹐五苓散主之。

上條有表裏之癥﹐此條有表裏之脈﹐互相發明五苓雙解之義。𨿽經發汗而表未盡除﹐水气內結﹐故用五苓。

若無表癥﹐當用白虎加人參湯矣。傷寒發汗解﹑復煩而脈浮數者﹐熱在表未傳裏也﹐故用桂枝。此更加渴﹐則熱已在裏﹐而表邪未罷﹐故用五苓。脈浮而數者﹐可發汗。病在表之表﹐宜麻黃湯﹔病在表之裏﹐宜桂枝湯﹔病在裏之表﹐宜五苓散。若病裏之裏﹐當用豬苓湯但利其水﹐不可用五苓散兼發其汗矣。要知五苓是太陽半表半里之劑﹐歸重又在半表。

太陽病﹐發汗後﹐大汗出﹐胃中幹﹐煩躁不得眠﹐欲得飲水者﹐少少與飲之﹐令胃气和則愈。若脈浮小便不利微熱消渴者﹐五苓散主之。

妄發其汗﹐津液大泄﹐故胃中幹。汗爲心液﹐汗多則離中水虧﹐無以濟火﹐故煩。腎中水衰﹐不能制火﹐故躁。

精气不能遊溢以上輸於脾﹐脾不能爲胃行其津液﹐胃不和﹐故不得眠。內水不足﹐須外水以相濟﹐故欲飲水。此便是轉屬陽明癥。水能制火而潤土﹐水土合和﹐則胃家不實﹐故病愈。但勿令恣飲﹐使水气爲患而致悸喘等癥也。所以然者﹐其人內熱尙少﹐飲不能多﹐勿多與耳。如飲水數升而不解者﹐又當與人參白虎湯矣。若發汗後﹐脈仍浮﹐而微熱猶在﹐表未盡除也。𨿽不煩而渴特甚﹐飲多卽消。小便反不利﹐水气未散也。傷寒者﹐傷於冬時寒水之气。太陽衛外之陽微﹐不足以禦邪﹐故寒水得以內侵﹐所以心下有水气。胸中之陽又不足以散水气﹐故煩渴而小便不利耳。小便由於气化。肺气不化﹐金不生水﹐不能下輸膀胱﹔心气不化﹐離中水虛﹐不能下交於坎。必上焦得通﹐津液得下。桂枝色赤入丙﹐四苓色白歸辛﹐丙辛合爲水運﹐用之爲散﹐散於胸中。必先上焦如霧﹐然後下焦如瀆﹐何有煩渴癃閉之患哉﹖要知五苓﹐重在脈浮微熱﹐不重在小便不利。

太陽病﹐其人發熱汗出﹑不惡寒而渴者﹐此轉屬陽明也。渴欲飲水者﹐少少與之﹐但以法救之﹐宜五苓散。

此與前上半條同義。前條在大汗後﹐此在未汗前﹐卽是太陽溫病。要知太陽溫病﹐卽是陽明來路﹐其徑最捷。不若傷寒中風﹐止從亡津液而後轉屬也。飲水是治溫大法﹐庶不犯汗﹑吐﹑下﹑溫之誤。夫五苓散又是治飲多之法。夫曰轉屬﹐是他經戾及。其人平日未必胃實﹐故預立此法﹐以防胃家虛耳。仲景治太陽不特先爲胃家惜津液﹐而且爲胃家慮及痼瘕﹑谷癉等癥矣。全條見陽明篇﹐此節文以備五苓癥。

發汗後﹐飲水多者必喘﹐以水灌之亦喘。

未發汗﹐因風寒而喘者﹐是麻黃癥。下後微喘者﹐桂枝加濃朴杏仁癥。喘而汗出者﹐葛根黃連黃芩癥。此汗後津液不足﹐飲水多而喘者﹐是五苓癥。以水灌之亦喘者﹐形寒飲冷﹐皆能傷肺﹐气迫上行﹐是以喘也。漢時治病﹐有火攻﹑水攻之法﹐故仲景言及之。

太陽病﹐飲水多﹐小便利者﹐必心下悸﹐小便少者﹐必苦裏急也。

此望問法。《內經》所云「一者因得之」﹐審其上下得一之情者是也。見其飲水﹐卽問其小便。小便利則水結上焦﹐不能如霧﹐故心下悸可必﹔小便少則水蓄下焦﹐不能如瀆﹐故里急可必。火用不宣﹐致水停心下而悸﹔水用不宣﹐致水結膀胱而裏急也。

傷寒汗出而心下悸﹐渴者﹐五苓散主之﹐不渴者﹐茯苓甘艸湯主之。

汗出下當有心下悸三字﹐看後條可知。不然汗出而渴﹐是白虎湯癥﹔汗後不渴而無他癥﹐是病已瘥﹐可勿藥矣。二方皆因心下有水气而設。渴者是津液已亡﹐故少用桂枝﹐多服暖水﹐微發其汗﹔不渴者津液未亡﹐故仍用桂加減﹐更發其汗。上條言癥而不及治。此條言方而癥不詳﹐當互文以會意也。

本以下之﹐故心下痞﹐與瀉心湯。痞不解﹐其人渴而口燥煩小便不利者﹐五苓散主之。

與瀉心湯﹐而痞不除﹐必心下有水气故耳。其癥必兼燥煩而小便不利﹐用五苓散入心而逐水气﹐則痞自除矣。

大下之後﹐復發汗﹐小便不利者﹐亡津液故也。勿治之﹐得小便利﹐必自愈。

凡病﹐若發汗﹑若吐﹑若下﹑若亡血﹑亡津液﹐陰陽自和者﹐必自愈。

前條用五苓者﹐以心下有水气﹐是逐水非利小便也。若心下無水气﹐則發汗後津液旣亡﹐小便不利者﹐亦將何所利乎﹖勿治之﹐是禁其勿得利小便﹐非待其自愈之謂也。然以亡津液之人﹐勿生其津液﹐焉得小便利﹖欲小便利﹐治在益其津液也。其人亡血亡津液﹐陰陽安能自和﹖欲其陰陽自和﹐必先調其陰陽之所自。陰自亡血﹐陽自亡津﹐益血生津﹐陰陽自和矣。要知不益津液﹐小便必不得利﹔不益血生津﹐陰陽必不自和。凡看仲景書﹐當於無方處索方﹐不治處求治﹐才知仲景無死方﹐仲景無死法。

五苓散﹕豬苓﹝去皮﹞白術茯苓﹝各十八銖﹞澤瀉﹝一兩六錢﹞桂枝﹝半兩﹞

上五味﹐搗爲末﹐以白飲和服方寸匕。

豬苓色黑入腎﹐澤瀉味鹹入腎﹐具水之體。茯苓味甘入脾﹐色白入肺﹐淸水之源。桂枝色赤入心﹐通經發汗﹐爲水之用。合而爲散﹐散於胸中則水精四布﹐上滋心肺﹐外溢皮毛﹐通調水道﹐一汗而解矣。本方治汗後表裏俱熱﹑燥渴﹑煩躁﹑不眠等癥﹐全同白虎。所異者﹐在表熱未解﹐及水逆與飲水多之變癥耳。若謂此方是利水而設﹐不識仲景之旨矣。若謂用此以生津液﹐則非滲泄之味所長也。

傷寒厥而心下悸者﹐宜先治水﹐當用茯苓甘艸湯卻治其厥。不爾﹐水漬入胃﹐必作利也。

心下悸是有水气。今乘其未及漬胃時先治之﹐不致厥利相連﹐此治法有次第也。

茯苓甘艸湯﹕茯苓桂枝﹝各一兩﹞甘艸﹝一兩﹐炙﹞生薑﹝三兩﹞

上四味﹐以水四升﹐煮取二升﹐去滓﹐分溫三服。

此方從桂枝加減。水停而悸﹐故去大棗﹔不煩而厥﹐故去芍藥﹔水宜滲泄﹐故加茯苓﹔旣雲治水﹐仍任姜﹑桂以發汗。不用豬﹑澤以利小便者﹐防水漬入胃故耳。與五苓治煩渴者不同法。

卷二

十棗湯證

太陽中風﹐下利﹑嘔逆﹑表解者﹐乃可攻之。其人汗出﹑發作有時﹑頭痛﹑心下痞硬滿﹑引脇下痛﹑漧嘔短气﹑汗出不惡寒者﹐此表解裏未和也﹐十棗湯主之。

中風下利嘔逆﹐本葛根加半夏癥。若表旣解而水气淫溢。不用十棗攻之﹐胃气大虛﹐後難爲力矣。然下利嘔逆﹐固爲裏癥﹐而本於中風﹐不可不細審其表也。若其人汗出﹐似乎表癥﹐然發作有時﹐則病不在表矣。頭痛是表癥﹐然旣不惡寒﹐又不發熱﹐但心下痞硬而滿﹐脇下牽引而痛﹐是心下水气泛溢﹐上攻於腦而頭痛也。與「傷寒不大便六七日而頭痛﹐與承气湯」同。漧嘔汗出爲在表﹐然而汗出而有時﹑更不惡寒﹑漧嘔而短气爲裏癥也明矣。

此可以見表之風邪已解﹐而裏之水气不和也。然諸水气爲患﹐或喘﹑或渴﹑或噎﹑或悸﹑或煩﹑或利而不吐﹑或吐而不利﹑或吐利而無汗。此則外走皮毛而汗出﹐上走咽喉而嘔逆﹐下走腸胃而下利﹐浩浩莫禦﹐非得利水之峻劑以直折之﹐中气不支矣。此十棗之劑﹐與五苓﹑靑龍﹑瀉心等法懸殊矣。

太陽陽明合病﹐太陽少陽合病﹐俱下利嘔逆﹐皆是太陽中風病根。

十棗湯﹕芫花﹝熬赤﹞甘遂大戟﹝各等分﹞

上三味﹐各異搗篩﹐稱已﹐合治之。以水一升半﹐煮大肥棗十枚﹐取八合﹐去棗﹐內藥末。彊人服一錢匕﹐羸人半錢﹐溫服之﹐平旦服。若下少病不愈者﹐明日更服加半錢。得快下利後﹐糜粥自養。

卷二

陷胸湯證

病發於陽而反下之﹐熱入因作結胸﹔病發於陰而反下之﹐因作痞。所以成結胸者﹐以下之太早故也。

陽者﹐指外而言﹐形軀是也﹔陰者﹐指內而言﹐胸中心下是也。此指人身之外爲陽﹑內爲陰﹐非指陰經之陰﹐亦非指陰癥之陰。發陰﹑發陽﹐俱指發熱。結胸與痞﹐俱是熱癥。作痞不言熱入者﹐熱原發於裏也。誤下而熱不得散﹐因而痞硬。不可以發陰作無熱解也。若作痞謂非熱癥﹐瀉心湯不得用芩﹑連﹑大黃矣。若梔子豉之心中懊﹐瓜蒂散之心中溫溫欲吐﹐與心下滿而煩﹐黃連湯之胸中有熱﹐皆是病發於陰。

結胸無大熱﹐但頭微汗出者﹐此爲水結在胸脇也﹐大陷胸湯主之。

上條言熱入是結胸之因﹐此條言水結是結胸之本﹐互相發明結胸病源。若不誤下則熱不入﹐熱不入則水不結。

若胸脇無水气﹐則熱必入胃而不結於胸脇矣。此因誤下熱入﹐太陽寒水之邪﹐亦隨熱而內陷於胸脇間。水邪﹑熱邪結而不散﹐故名曰結胸。粗工不解此義﹐竟另列水結胸一癥﹐由是多歧滋惑矣。不思大陷胸湯丸﹐仲景用甘遂﹑葶藶何爲耶﹖無大熱﹐指表言。未下時大熱﹐下後無大熱﹐可知大熱乘虛入裏矣。但頭微汗者﹐熱气上蒸也。余處無汗者﹐水气內結也。水結於內﹐則熱不得散﹔熱結於內﹐則水不得行。故用甘遂以直攻其水﹐任硝﹑黃以大下其熱﹐所謂其次治六腑也﹐又大變乎五苓﹑十棗等法。太陽誤下﹐非結胸卽發黃﹐皆因其先失於發汗﹐故致濕熱之爲變也。身無大熱﹐但頭汗出﹐與發黃癥同。只以小便不利﹐知水气畱於皮膚﹐尙爲在表﹐仍當汗散。此以小便利﹐知水气結於胸脇﹐是爲在裏﹐故宜下解。

傷寒六七日﹐結胸熱實﹐脈沈緊﹑心下痛﹑按之石硬者﹐大陷胸湯主之。

前條言病因與外癥﹐此條言脈與內癥。又當於熱實二字著眼﹐六七日中﹐詳辧結胸有熱實﹐亦有寒實。太陽病誤下﹐成熱實結胸﹐外無大熱﹐內有大熱也。太陰病誤下﹐成寒實結胸﹐胸中結硬﹐外內無熱癥也。沈爲在裏﹐緊則爲寒﹐此正水結胸脇之脈。心下滿痛﹐按之石硬﹐此正水結胸脇之癥。然其脈其癥﹐不異於寒實結胸。故必審其爲病發於陽﹐誤下熱入所致﹐乃可用大陷胸湯﹐是謂治病必求其本耳。

太陽病﹐重發汗而復大下之﹐不大便五六日﹐舌上燥而渴﹐日晡小有潮熱﹐從心下至小腹硬滿而痛不可近者﹐大陷胸湯主之。

此妄汗妄下﹐將轉屬陽明而尙未離乎太陽也。不大便五六日﹐舌上燥渴﹐日晡潮熱﹐是陽明病矣。然心下者﹐太陽之位﹐小腹者﹐膀胱之室也。從心下至小腹硬滿而痛不可近﹐是下後熱入水結所致﹐而非胃家實﹐故不得名爲陽明病也。若復用承气下之﹐水結不散﹐其變不可勝數矣。

大陷胸湯﹕大黃﹝六兩﹞芒硝﹝一升﹞甘遂﹝一錢匕﹞

上三味﹐以水六升﹐先煮大黃﹐取二升﹐去滓﹐內芒硝﹐煮一二沸﹐內甘遂末。溫服一升﹐得快利﹐止後服。

結胸者﹐項亦彊如柔狀﹐下之則和﹐宜大陷胸丸。

頭不痛而項猶彊﹐不惡寒而頭汗出﹐故如柔狀。此表未盡除而裏癥又急﹐丸以緩之﹐是以攻劑爲和劑也。

此是結胸癥中或有此狀。若謂結胸者必如是﹐則不當有湯﹑丸之別矣。

大陷胸丸﹕大黃﹝八兩﹞芒硝杏仁葶藶子﹝各半升﹞

上大黃﹑葶藶搗篩﹐內杏仁﹑芒硝﹐合研如脂﹐和散取彈丸一枚﹐別搗甘遂末一錢匕﹐白蜜二合﹐水二升﹐煮取一升﹐溫頓服之。一宿乃下﹐如不下更服﹐取下爲效。

硝﹑黃血分藥也﹐葶﹑杏气分藥也。病在表用气分藥﹐病在裏用血分藥。此病在表裏之間﹐故用藥亦气血相須也。且小其制而復以白蜜之甘以緩之﹐畱一宿乃下﹐一以待表癥之先除﹐一以保腸胃之無傷耳。

小結胸病正在心下﹐按之則痛﹐脈浮滑者﹐小陷胸湯主之。

結胸有輕重﹐立方分大小。從心下至小腹按之石硬而痛不可近者﹐爲大結胸﹔正在心下未及脇腹﹐按之則痛﹐未曾石硬者﹐爲小結胸。大結胸是水結在胸腹﹐故脈沈緊﹔小結胸是痰結於心下﹐故脈浮滑。水結宜下﹐故用甘遂﹑葶﹑杏﹑硝﹑黃等下之﹔痰結可消﹐故用黃連﹑栝蔞﹑半夏以消之。水气能結而爲痰﹐其人之陽气重可知矣。

小陷胸湯﹕黃連﹝一兩﹞半夏﹝半升﹞大栝蔞實﹝一枚﹞

上三味﹐以水六升﹐先煮栝蔞﹐取三升﹐去滓﹐內諸藥﹐煮取二升﹐去渣﹐分溫三服。

結胸癥﹐其脈浮大者﹐不可下﹐下之則死。

陽明脈浮大﹐心下反硬﹐有熱屬藏者﹐可攻之。太陽結胸熱實﹐脈浮大者﹐不可下﹐何也﹖蓋陽明燥化﹐心下硬﹐是浮大爲心脈矣。火就燥﹐故急下之以存津液﹐釜底抽薪法也。結胸𨿽因熱入所致﹐然尙浮大﹐仍爲表脈。

恐熱未實則水未結﹐若下之﹐利不止矣。故必待沈緊﹐始可下之。此又憑脈不憑癥之法也。

結胸癥具﹐煩躁者亦死。

結胸是邪气實﹐煩躁是正气虛﹐故死。

問曰「病有結胸﹑有藏結﹐其狀何如﹖」答曰「按之痛﹐寸脈浮﹐關脈沈﹐名曰結胸也。如結胸狀﹐飲食如故﹐時時下利﹐寸脈浮﹐關脈小細沈緊﹐名曰藏結﹐舌上白苔滑者難治。」結胸之脈沈緊者可下﹐浮大者不可下﹐此言其略耳。若按部推之﹐寸爲陽﹐浮爲陽﹐陽邪結胸而不散﹐必寸部仍見浮脈。關主中焦﹐妄下而中气傷故沈﹐寒水畱結於胸脇之間故緊。不及尺者﹐所重在關﹐故舉關以統之也。

如結胸狀而非結胸者﹐結胸則不能食﹐不下利﹐舌上燥而渴﹐按之痛﹐脈𨿽沈緊而實大﹐此則結在髒而不在腑﹐故見癥種種不同。夫硬而不通謂之結。此能食而利亦謂之結者﹐是結在無形之气分﹐五臟不通﹐故曰藏結。與陰結之不能食而大便硬不同者﹐是陰結尙爲胃病﹐而無間於藏也。五臟以心爲主﹐而舌爲心之外候﹐舌苔白而滑﹐是水來克火﹐心火幾於熄矣﹐故難治。

藏結無陽癥﹐不往來寒熱﹐其人反靜﹐舌上苔滑者﹐不可攻也。

結胸是陽邪下陷﹐尙有陽癥見於外﹐故脈𨿽沈緊﹐有可下之理。藏結是積漸凝結而爲陰﹐五臟之陽已竭也。外無煩躁潮熱之陽﹐舌無黃黑芒刺之苔﹐𨿽有硬滿之癥﹐愼不可攻。理中﹑四逆輩溫之﹐尙有可生之義。

病患脇下素有痞連在臍旁﹐痛引小腹入陰筋者﹐此名藏結﹐死。

藏結有如結胸者﹐亦有如痞狀者。素有痞而在脇下﹐與下後而心下痞不同矣。臍爲立命之原。臍旁者﹐天樞之位﹐气交之際﹐陽明脈之所合﹐少陽脈之所出﹐肝脾腎三藏之陰凝結於此﹐所以痛引小腹入陰筋也。此陰常在﹐絕不見陽。陽气先絕﹐陰气繼絕﹐故死。少腹者﹐厥陰之部﹐兩陰交盡之處。陰筋者﹐宗筋也。今人多有陰筋上衝小腹而痛死者﹐名曰疝气﹐卽是此類。然痛止便蘇者﹐《金匱》所云「入藏則死﹐入府則愈」也。治之以茴香﹑吳萸等味而痊者﹐亦可明藏結之治法矣。盧氏將種種異癥﹐盡歸藏結﹐亦好奇之過也。

卷二

瀉心湯癥

傷寒汗出解之後﹐胃中不和﹐心下痞硬﹐漧嘔食臭﹐脇下有水气﹐腹中雷鳴下利者﹐生薑瀉心湯主之。

汗出而解﹐太陽癥已罷矣。胃中不和﹐是太陽之餘邪與陰寒之水气雜處其中故也。陽邪居胃之上口﹐故心下痞硬﹐漧嘔而食臭﹔水邪居胃之下口﹐故腹中雷鳴而下利也。火用不宣則痞硬﹐水用不宣則漧嘔﹐邪熱不殺谷則食臭。脇下卽腹中也。土虛不能制水﹐故腸鳴。此太陽寒水之邪﹐侵於形軀之表者已罷﹐而入於形軀之裏者未散。故病𨿽在胃而不屬陽明﹐仍屬太陽寒水之變耳。

生薑瀉心湯﹕生薑﹝四兩﹞人參黃芩甘艸﹝各三兩﹞半夏﹝半升﹞漧薑黃連﹝各一兩﹞大棗﹝十二枚﹞

上八味﹐以水一斗﹐煮取六升﹐去滓﹐再煎至二升﹐溫服一升﹐日三服。

按﹕心下痞是太陽之裏癥。太陽之上﹐寒气主之。中見少陰﹐少陰者心也。心爲陽中之太陽。必其人平日心火不足﹐胃中虛冷﹐故太陽寒水得以內侵。虛陽郁而不舒﹐寒邪凝而不解﹐寒熱交爭於心下﹐變癥蜂起﹐君主危矣。用熱以攻寒﹐恐不戢而自焚﹔用寒以勝熱﹐恐召寇而自衛。故用漧薑﹑芩﹑連之苦入心化痞﹐人參﹑甘艸之甘瀉心和胃﹐君以生薑﹐佐以半夏。倍辛甘之發散﹐兼苦寒之湧泄﹐水气有不散者乎﹖名曰瀉心﹐止戈爲武之意也。

傷寒中風﹐醫反下之。其人下利日數十行﹐谷不化﹐腹中雷鳴﹐心下痞硬而滿﹐漧嘔﹐心煩不得安。醫見心下痞﹐謂病不盡﹐復下之﹐其痞益甚。此非結熱﹐但以胃中空虛﹐客气上逆﹐故使硬也﹐甘艸瀉心湯主之。

上條是汗解後水气下攻癥﹐此條是誤下後客气上逆癥﹐總是胃虛而稍有分別矣。上條腹鳴下利﹐胃中猶寒熱相半﹐故云不和。此腹鳴而完谷不化﹐日數十行﹐則痞爲虛痞﹑硬爲虛硬﹑滿爲虛滿也明矣。上條因水气下趨﹐故不煩不滿。此虛邪逆上﹐故心煩而滿。蓋當汗不汗﹐其人心煩﹐故於前方去人參而加甘艸。下利淸谷﹐又不可攻表﹐故去生薑而加漧薑。不曰理中仍名瀉心者﹐以心煩痞硬﹐病本於心耳。

傷寒中風﹐是病發於陽。誤下熱入而其人下利﹐故不結胸。若心下痞硬漧嘔心煩﹐此爲病發於陰矣。而復下之﹐故痞益甚也。

甘艸瀉心湯﹕前方去人參﹑生薑﹐加甘艸﹝一兩﹞﹐漧薑﹝二兩﹞。餘同前法。

傷寒五六日﹐嘔而發熱者﹐柴胡湯癥具。而以他藥下之﹐若心下滿而硬痛者﹐此爲結胸也﹐大陷胸湯主之。

但滿而不痛者﹐此爲痞﹐柴胡不中與之﹐宜半夏瀉心湯。

嘔而發熱者﹐小柴胡癥也。嘔多𨿽有陽明癥﹐不可攻之。若有下癥﹐亦宜大柴胡。而以他藥下之﹐誤矣。誤下後有二癥者﹐少陽爲半表半里之經﹐不全發陽﹐不全發陰﹐故誤下之變﹐亦因偏於半表者成結胸﹐偏於半里者心下痞耳。此條本爲半夏瀉心而發﹐故只以痛不痛分結胸與痞﹐未及他癥。

半夏瀉心湯﹕前方加半夏﹝半斤﹞﹐漧薑﹝二兩﹞﹐去生薑。餘同前法。

瀉心湯﹐卽小柴胡去柴胡加黃連漧薑湯也。三方分治三陽。在太陽用生薑瀉心湯﹐以未經誤下而心下痞硬﹐𨿽汗出表解﹐水猶未散﹐故君生薑以散之﹐仍不離太陽爲開之義。在陽明用甘艸瀉心湯者﹐以兩番誤下﹐胃中空虛﹐其痞益甚﹐故倍甘艸以建中﹐而緩客气之上逆﹐仍是從乎中治之法也。在少陽用半夏瀉心者﹐以誤下而成痞﹐邪旣不在表﹐則柴胡湯不中與之﹐又未全入裏﹐則黃芩湯亦不中與之矣。胸脇苦滿與心下痞滿﹐皆半表裏癥也。

於傷寒五六日﹐未經下而胸脇苦滿者﹐則柴胡湯解之。傷寒五六日﹐誤下後﹐心下滿而胸脇不滿者﹐則去柴胡﹑生薑﹐加黃連﹑漧薑以和之。此又治少陽半表裏之一法也。然倍半夏而去生薑﹐稍變柴胡半表之治﹐推重少陽半里之意耳。君火以明﹐相火以位﹐故仍名曰瀉心﹐亦以佐柴胡之所不及。

傷寒吐下後﹐復發汗﹐虛煩﹐脈甚微﹐八九日﹐心下痞硬﹐脇下痛﹐气上衝咽喉﹐眩冒﹐經脈動惕者﹐久而成痿。

此以八九日吐下復汗﹐其脈甚微﹐看出是虛煩。則心下痞硬﹑脇下痛﹑經脈動惕﹐皆屬於虛﹐气上衝咽喉﹑眩冒﹐皆虛煩也。此亦半夏瀉心癥﹐治之失宜﹐久而成痿矣。若用竹葉石膏湯﹐大謬。

太陽病﹐已發汗﹐仍發熱惡寒﹐復下之﹐心下痞﹐表裏俱虛﹐陰陽气並竭﹐無陽則陰獨﹐復加燒鍼﹐因胸煩﹐面色靑黃膚者難治。今色微黃手足溫者易愈。

此亦半夏瀉心癥。前條因吐下後復汗﹐以致虛煩。此因汗下後加燒鍼﹐以致虛煩。多汗傷血﹐故經脈動惕﹔燒鍼傷肉﹐故面靑膚。色微黃手足溫﹐是胃陽漸回﹐故愈。

傷寒本自寒下﹐醫復吐下之﹐寒格。若食入口卽吐﹐漧薑黃連黃芩人參湯主之。

治之小誤﹐變癥亦輕﹐故制方用瀉心之半。上焦寒格﹐故用參﹑姜﹔心下蓄熱﹐故用芩﹑連﹔嘔家不喜甘﹐故去甘艸。不食則不吐﹐是心下無水气﹐故不用姜﹑夏。要知寒熱相阻﹐則爲格癥﹔寒熱相結﹐則爲痞癥。

漧薑黃連黃芩人參湯﹕漧薑黃連黃芩人參﹝各二兩﹞

上四味﹐以水六升﹐煮取二升﹐分溫再服。

心下痞﹐按之濡﹐大便硬而不惡寒反惡熱﹐其脈關上浮者﹐大黃黃連瀉心湯主之。

大黃黃連瀉心湯﹕大黃﹝二兩﹞黃連﹝一兩﹞

上二味﹐以麻沸湯一升漬之﹐須臾﹐絞去滓﹐分溫再服。

濡當作硬。按之濡下﹐當有大便硬不惡寒反惡熱句﹐故立此湯。觀瀉心湯治痞﹐是攻補兼施﹑寒熱並馳之劑。

此則盡去溫補﹐獨任苦寒下泄之品﹐且用麻沸湯漬絞濃汁而生用之﹐利於急下如此﹐而不言及熱結當攻諸癥﹐謬矣。夫按之濡爲气痞﹐是無形也﹐則不當下。且結胸癥﹐其脈浮大者﹐不可下﹐則心下痞而關上浮者﹐反可下乎﹖小結胸按之痛者﹐尙不用大黃﹐何此比陷胸湯更峻﹖是必有當急下之癥﹐比結胸更甚者﹐故制此峻攻之劑也。

學人用古方治今病﹐如據此條脈癥而用此方﹐下咽卽死耳。勿以斷簡殘文尊爲聖經﹐而曲護其說﹐以遺禍後人也。

心下痞﹐大便硬﹐心煩不得眠﹐而復惡寒汗出者﹐附子瀉心湯主之。

附子瀉心湯﹕大黃﹝二兩﹞黃連黃芩﹝各一兩﹞附子﹝一枚﹐別煮取汁﹞

上三味﹐以麻沸湯二升漬之﹐須臾﹐絞去滓﹐內附子汁﹐分溫再服。

心下痞下﹐當有大便硬﹑心煩不得眠句﹐故用此湯。夫心下痞而惡寒者﹐表未解也﹐當先解表。宜桂枝加附子﹐而反用大黃﹐謬矣。旣加附子﹐復用芩﹑連﹐抑又何也﹖若汗出是胃實﹐則不當用附子。若汗出爲亡陽﹐又烏可用芩﹑連乎﹖許學士云「但師仲景意﹐不取仲景方。」蓋謂此耳。

傷寒服湯藥﹐下利不止﹐心下痞硬。服瀉心湯已﹐復以他藥下之﹐利不止。醫以理中與之﹐利益甚。理中者理中焦。此利在下焦﹐赤石脂禹餘糧湯主之。復利不止者﹐當利其小便。

服湯藥而利不止﹐是病在胃。復以他藥下之而利不止﹐則病在大腸矣。理中非不善﹐但遲一著耳。石脂﹑餘糧﹐助燥金之令﹐澀以固脫。庚金之气收﹔則戊土之濕化。若復利不止者﹐以腎主下焦﹐爲胃之關也。關門不利﹐再利小便﹐以分消其濕。蓋穀道旣塞﹐水道宜通﹐使有出路。此理下焦之二法也。

赤石脂禹餘糧湯﹕赤石脂禹餘糧﹝各一斤﹞

上二味﹐以水六升﹐煮取二升﹐去滓﹐分溫三服。

利在下焦﹐水气爲患也。惟土能制水。石者﹐土之剛也。石脂﹑禹糧﹐皆土之精气所結。石脂色赤入丙﹐助火以生土﹔餘糧色黃入戊﹐實胃而澀腸。𨿽理下焦﹐實中宮之劑也。且二味皆甘﹐甘先入脾﹐能堅固堤防而平水气之亢﹐故功勝於甘﹑術耳。

傷寒發汗﹐若吐若下﹐解後﹐心下痞硬﹑噫气不除者﹐旋復代赭石湯主之。

傷寒者﹐寒傷心也。旣發汗復吐下之﹐心气太虛﹐表寒乘虛而結於心下。心气不得降而上出於聲﹐君主出亡之象也。噫者傷痛聲。不言聲而曰气者﹐气隨聲而見於外也。

旋復代赭石湯﹕旋復花甘艸﹝各三兩﹞人參﹝二兩﹞半夏﹝半升﹞代赭石﹝一兩﹞生薑﹝五兩﹞大棗﹝十二枚﹞

上七味﹐以水一斗﹐煮六升﹐去滓﹐再煮三升﹐溫服一升﹐日三服。

此生薑瀉心去芩﹑連﹑漧薑加旋復﹑代赭石方也。以心虛不可復瀉心﹐故制此劑耳。心主夏﹐旋復花生於夏末﹐鹹能補心﹐能軟硬﹐能消結气。半夏生於夏初﹐辛能散邪﹐能消痞﹐能行結气。代赭稟南方之火色﹐入通於心﹐散痞硬而鎭虛熱。參﹑甘﹑大棗之甘﹐佐旋復以瀉虛火﹔生薑之辛﹐佐半夏以散水結。斯痞硬消﹐噫气自除矣。若用芩﹑連以瀉心﹐能保微陽之不滅哉﹖

卷二

抵當湯證

太陽病六七日﹐表癥仍在﹐而反下之﹐脈微而沈﹐反不結胸﹐其人發狂者﹐以熱在下焦﹐少腹當硬滿﹐小便自利者﹐下血乃愈。所以然者﹐以太陽隨經瘀熱在裏故也﹐抵當湯主之。

此亦病發於陽誤下熱入之癥也。表癥仍在下﹐當有而反下之句。太陽病六七日不解﹐脈反沈微﹐宜四逆湯救之。此因誤下﹐熱邪隨經入府﹐結於膀胱﹐故少腹硬滿而不結胸﹐小便自利而不發黃也。太陽經少气多血﹐病六七日而表癥仍在﹐陽气重可知。陽極則擾陰﹐故血燥而蓄於中耳。血病則知覺昏昧﹐故發狂。此經病傳府﹐表病傳裏﹐气病傳血﹐上焦病而傳下焦也。少腹居下焦﹐爲膀胱之室﹐厥陰經脈所聚﹐衝任血海所由﹐瘀血畱結﹐故硬滿。然下其血而气自舒﹐攻其裏而表自解矣。《難經》云「气結而不行者﹐爲气先病﹔血滯而不濡者﹐爲血後病。」深合此癥之義。

太陽病身黃﹐脈沈結﹐少腹硬﹐小便不利者﹐爲無血也。小便自利﹐其人如狂者﹐血結癥也﹐抵當湯主之。

太陽病發黃與狂﹐有气血之分。小便不利而發黃者﹐病在气分﹐麻黃連翹赤小豆湯癥也。若小便自利而發狂者﹐病在血分﹐抵當湯癥也。濕熱畱於皮膚而發黃﹐衛气不行之故也。燥血結於膀胱而發黃﹐營气不敷之故也。沈爲在裏﹐凡下後熱入之癥﹐如結胸﹑發黃﹑蓄血﹐其脈必沈。或緊﹑或微﹑或結﹐在乎受病之輕重﹐而不可以因癥分也。水結﹑血結﹐俱是膀胱病﹐故皆少腹硬滿。小便不利是水結﹐小便自利是血結。如字﹐助語辭。若以如字實講﹐與蓄血發狂分輕重﹐則謬矣。

傷寒有熱﹐少腹滿﹐應小便不利。今反利者﹐爲有血也﹐當下之﹐不可余藥﹐宜抵當丸。

有熱卽表癥仍在。少腹滿而未硬﹐其人未發狂。只以小便自利﹐預知其爲有蓄血﹐故小其制而丸以緩之。

抵當湯﹕水蛭﹝熬﹞虻虫﹝去翅足熬各三十个﹞桃仁﹝二十粒﹞活大黃﹝三兩﹐酒洗﹞

上四味﹐以水五升﹐煮取三升﹐去滓﹐溫服一升。不下再服。

抵當丸﹕水蛭﹝三十个﹞虻虫﹝二十五个﹞桃仁﹝二十个﹞大黃﹝三兩﹞

上四味。杵分爲四丸﹐以水二升﹐煮一丸﹐取七合服之﹐時當下血。若不下者更服。

蛭﹐昆虫之飲血者也﹐而利於水。虻﹐飛虫之吮血者也﹐而利於陸。以水陸之善取血者﹐用以攻膀胱蓄血﹐使出乎前陰。佐桃仁之苦甘而推陳致新﹐大黃之苦寒而蕩滌邪熱。名之曰抵當者﹐直抵其當攻之處也。

太陽病不解﹐熱結膀胱﹐其人如狂﹐血自下﹐下者愈。其外不解者﹐尙未可攻﹐當先解外。外解已﹐但少腹急結者﹐乃可攻之﹐宜桃仁承气湯。

陽气太重﹐標本俱病﹐故其人如狂。血得熱則行﹐故尿血也。血下則不結﹐故愈。衝任之血﹐會於少腹。

熱極則血不下而反結﹐故急。然病自外來者﹐當先審表熱之輕重以治其表﹐繼用桃仁承气以攻其裏之結血。此少腹未硬滿﹐故不用抵當。然服五合取微利﹐亦先不欲下意。

首條以反不結胸句﹐知其爲下後癥。此以尙未可攻句﹐知其爲未下癥。急結者宜解﹐只須承气﹔硬滿者不易解﹐必仗抵當。表癥仍在﹐竟用抵當﹐全罔顧表者﹐因邪甚於裏﹐急當救裏也。外癥已解﹐桃仁承气未忘桂枝者﹐因邪甚於表﹐仍當顧表也。

桃仁承气湯﹕桃仁﹝五十个﹞甘艸桂枝芒硝﹝各二兩﹞大黃﹝四兩﹞

上五味﹐以水七升﹐煮取二升半﹐去滓﹐內芒硝﹐更上火微沸。下火先食溫服五合﹐日三服﹐當微利。

陽明病﹐其人喜忘者﹐必有蓄血。所以然者﹐本有久瘀血﹐故令喜忘。屎𨿽硬﹐大便反易﹐其色必黑﹐宜抵當湯下之。

瘀血是病根﹐喜忘是病情。此陽明未病前癥﹐前此不知﹐今因陽明病而究其由也。屎硬爲陽明病﹐硬則大盒飯難而反易﹐此病機之變易見矣。原其故必有宿血﹐以血主濡也。血久則黑﹐火極反見水化也。此以大便反易之機﹐因究其色之黑﹐乃得其病之根﹐因知前此喜忘之病情耳。承气本陽明藥。不用桃仁承气者﹐以大便易﹐不須芒硝﹔無表癥﹐不得用桂枝﹔瘀血久﹐無庸甘艸。非虻虫﹑水蛭﹐不勝其任也。

病患無表裏癥﹐發熱﹐七八日不大便﹐𨿽脈浮數者﹐可下之。假令已下﹐脈數不解﹐合熱則消穀善饑﹐至六七日不大便者﹐有瘀血也﹐宜抵當湯。若脈數不解﹐而下利不止﹐必協熱而便膿血也。

不頭痛惡寒﹐爲無表癥﹐不煩燥嘔渴﹐爲無裏癥﹐非無熱也。七八日下﹐當有不大便句。故脈𨿽浮數﹐有可下之理﹐觀下後六七日猶然不便可知。合熱協熱﹐內外熱也。前條據癥推原﹐此條憑脈辧癥。表裏熱極﹐陽盛陰虛﹐必傷陰絡。故仍不大便者﹐必有蓄血﹐熱利不止﹐必大便膿血矣。宜黃連阿膠湯主之。上條大便反易﹐知瘀血畱久﹐是驗之於已形。此條仍不大便﹐知瘀血已結﹐是料之於未形。六經惟太陽﹑陽明有蓄血癥﹐以二經多血故也﹐故脈癥異而治則同。

太陽協熱利﹐有虛有熱。陽明則熱而不虛。少陰便膿血屬於虛﹐陽明則熱。數爲虛熱﹐不能消穀。消穀善饑﹐此爲實熱矣。

卷二

火逆諸證

太陽病中風﹐以火劫發汗﹐邪風被火熱﹐血气流溢﹐失其常度。兩陽相燻灼﹐身體則枯燥。但頭汗出﹐劑頸而還﹐其身發黃。陽盛則欲衄﹐陰虛則小便難。陰陽俱虛竭﹐腹滿而喘﹐口渴咽爛﹐或不大便。久則譫語﹐甚者至噦﹐手足躁擾﹐撚衣摸牀。小便利者﹐其人可治。

太陽中風﹐不以麻黃﹑靑龍發汗﹐而以火攻其汗﹐則不須言風邪之患﹐當知火邪之利害矣。血得熱則流﹐气得熱則溢。血气不由常度﹐而變由生也。風爲陽邪﹐火爲陽毒﹐所謂兩陽也。兩陽相灼﹐故卽見兩陽合明之病﹐身體枯燥。身無汗也﹐故身發黃。頭汗至頸﹐故但身黃﹐而頭至頸不黃也。首爲元陽之會﹐不枯燥﹐是陽未虛竭﹔有汗出﹐是陰未虛竭。此兩陽尙燻於形身﹐而未內灼於臟腑也。此血气流溢之輕者。若其人陽素盛者﹐因燻灼而傷血﹐其鼻必衄。其人陰素虛者﹐因燻灼而傷津﹐小便必難。若其人陰陽之气俱虛竭者﹐胸滿而喘﹐口漧咽爛而死者有矣。或胃實而譫語﹐或手足躁擾﹐而至於撚衣摸牀者有矣。皆气血流溢﹐失其常度故也。小便利﹐是反應小便難句。凡傷寒之病﹐以陽爲主﹐故最畏亡陽。而火逆之病﹐則以陰爲主﹐故最怕陰竭。小便利者爲可治﹐是陰不虛﹐津液未亡﹐太陽膀胱之气化猶在也。陽盛陰虛﹐是火逆一癥之綱領。陽盛則傷血﹐陰虛則亡津﹐又是傷寒一書之大綱領。

太陽病二日﹐煩躁﹐反熨其背而大汗出。大熱入胃﹐胃中水竭﹐躁煩﹐必發譫語。十餘日振栗自下利者﹐此爲欲解也。故其汗從腰以下不得汗﹐欲小便不得﹐反嘔﹐欲失溲。足下惡風。大便硬﹐小盒飯數﹐而反不數及多。

大便已﹐頭卓然而痛。其人足心必熱﹐穀气下流故也。

此指火逆之輕者言之。太陽病經二日﹐不汗出而煩躁﹐此大靑龍癥也。不知發汗而兼以淸火﹐而反以火熨其背。背者﹐太陽之部也。太陽被火迫﹐因轉屬陽明。胃者﹐陽明之府﹐水谷之海也。火邪入胃﹐胃中水竭﹐屎必燥硬。煩躁不止﹐譫語所由發也。非調胃承气下之﹐胃气絕矣。十餘日句﹐接大汗出來。蓋其人𨿽大汗出﹐而火熱未入胃中。胃家無恙﹐譫語不發﹐煩躁已除。至二候之後﹐火气已衰。陽气微﹐故振栗而解﹔陰气復﹐故自利而解。此陰陽自和而自愈者也。「故其汗」至末﹐是倒敍法。釋未利未解前癥﹐溯其因而究其由也。言所以能自下利者﹐何以故﹖因其自汗出時﹐從腰以下不得汗。夫腰以下爲地﹐地爲陰﹐是火邪未陷入於陰位也﹐二腸膀胱之液俱未傷也。欲小便不得﹐而反嘔欲失溲﹐此非無小便也﹐其津液在上焦﹐欲還入胃中故也。凡大便硬者﹐小盒飯數而不多。今小便反不數而反多﹐此應前欲小便不得句﹐正以明津液自還入胃中而下利之意也。利是通利﹐非瀉利之謂﹐觀大便已可知矣。頭爲諸陽之會﹐卓然而痛者﹐陰气復則陽气虛也。足心必熱﹐響應足下惡風句。前大汗出則風已去﹐故身不惡風。汗出不至足﹐故足下惡風也。今火气下流﹐故足心熱。火气下流﹐則穀气因之下流﹐故大便自利也。大便已頭疼﹐可與小便已陰疼者參之。欲小便不得﹐反失溲﹐小盒飯數﹐反不數﹑反多﹐與上條小便難﹑小便利﹐俱是審其陰气之虛不虛﹑津液之竭不竭耳。

太陽病﹐以火燻之﹐不得汗﹐其人必躁﹐過經不解﹐必圊血。名爲火邪。

首條以火劫發汗而衄血﹐是陽邪盛於陽位﹐故在未過經時。此條以火燻不得汗而圊血﹐是陽邪下陷入陰分﹐故在過經不解時。次條大汗出後十餘日﹐振栗下利而解。此條不得汗﹐過經圊血而猶不解。可知劫汗而得汗者﹐其患速﹔不得汗者﹐其患遲。名爲火邪﹐則但治其火﹐而不慮其前此之風寒矣。

傷寒脈浮﹐醫以火迫劫之﹐亡陽﹐必驚狂起臥不安者﹐桂枝去芍藥加蜀漆龍骨牡蠣救逆湯主之。

上文皆陽盛之癥﹐以中風爲陽邪也。此後是陽虛之癥﹐以傷寒爲陰邪也。陽盛者﹐輕則發狂譫語﹐重則衄血圊血﹐此不戢自焚者也。陽虛者﹐神不守舍﹐起居如驚﹐其人如狂﹐是棄國而逃者也。

方注詳桂枝篇。

上論火逆癥。

太陽傷寒者﹐加溫鍼必驚也。

溫鍼者﹐卽燒鍼也﹐燒之令其溫耳。寒在形軀而用溫鍼刺之﹐寒气內迫於心﹐故振驚也。

若重發汗﹐復加燒鍼者﹐四逆湯主之。

重發汗而病不解﹐則不當汗矣。復加燒鍼﹐以迫其汗﹐寒气內侵﹐當救其裏。燒鍼後宜有脫文。

火逆下之﹐因燒鍼煩躁者﹐桂枝甘艸龍骨牡蠣湯主之。

方注詳桂枝篇。

其脈沈者﹐營气微也。營气微者加燒鍼﹐則血流不行﹐更發熱而煩躁也。

按﹕流﹑行二字﹐必有一誤。此陰陽俱虛竭之候也。

燒鍼令其汗﹐鍼處被寒﹐核起而赤者﹐必發奔豚。气從少腹上衝者﹐灸其核上各一壯﹐與桂枝加桂湯。

方注詳桂枝篇。

上論火鍼癥。

脈浮宜以汗解。用火灸之﹐邪無從出﹐因火而盛﹐病從腰以下必重而痺﹐名火逆也。脈浮熱甚﹐反灸之﹐此爲實﹐實以虛治﹐因火而動﹐必咽燥吐血。

微數之脈﹐愼不可灸。因火爲邪﹐則爲煩逆﹐追虛逐實﹐血散脈中。火气𨿽微﹐內攻有力﹐焦骨傷筋﹐血難復也。

此皆論灸之而生變也。腰以下重而痺者﹐因腰以下不得汗也。咽燥吐血者﹐亦陽盛而然也﹐比衄加甚矣。

當知灸法爲虛癥設﹐不爲風寒設﹐故叮嚀如此。

上論火灸癥。

卷二

痙濕暑證

太陽病痙濕暑三癥﹐宜應別論。以傷寒所致﹐與傷寒相似﹐故此見之。

太陽主表﹐六气皆得而傷之﹐三種故與傷寒不同。然亦有因於傷寒而見﹐癥與傷寒相似﹐故論及之耳。

太陽病﹐發汗太多﹐因致痙。脈沈而細﹐身熱足寒﹐頭項彊急﹐惡寒﹐時頭熱面赤﹐目脈赤﹐獨頭面搖﹐卒口噤﹐背反張者﹐痙病也。

陽气者﹐精則養神﹐柔則養筋。發汗太多﹐則無液養筋﹐筋傷則攣急而反張矣。太陽主筋﹐所生病矣。要知痙之一癥﹐非無因而至﹐因於傷寒發汗不如法所致耳。太陽脈本浮﹐今反沈者﹐營气微也。細者﹐陽气少也。

身熱而足寒者﹐下焦虛也。頭痛𨿽止﹐而頸項彊急惡寒之癥未罷﹐更時見面赤目赤﹐是將轉屬於陽明。然諸癥皆與傷寒相似而非痙。獨有頭面動搖﹐卒然口噤﹐背反如張弓者﹐與傷寒不相似﹐故名之曰痙耳。此汗多亡液﹐不轉屬陽明而成痙者。以發汗太驟﹐形身之津液暴脫﹐而胃家津液未幹﹐故變見者仍是太陽表癥﹐而治法當滋陰以急和其裏﹐勿得以沈細爲可溫也。炙甘艸湯主之。《金匱》用桂枝湯加栝蔞根﹐恐不勝其任。

太陽病﹐發熱無汗﹐反惡寒者﹐名曰剛痙﹔太陽病﹐發熱汗出﹐不惡寒者﹐名曰柔痙。

此以表气虛實分剛柔﹐原其本而名之也。亦可以知其人初病之輕重﹐稟气之彊弱而施治矣。《金匱》用葛根湯則謬。

上論痙癥。

病者一身盡疼﹐發熱﹐日晡所劇者﹐此名風濕。此病傷於汗出當風﹐或久傷寒冷所致也。

汗出當風﹐寒則汗不越。久畱骨節﹐故一身盡疼。玄府反閉﹐故發熱。日晡爲陽明主時﹐太陰濕土郁而不伸﹐故劇。此𨿽傷於濕﹐而實因於風寒也。《金匱》用麻黃杏仁薏苡甘艸湯。

風濕爲病﹐脈陰陽俱浮﹐自汗出﹐身重﹐多眠睡﹐鼻息必鼾﹐語言難出。若被下者﹐小便不利﹐直視失溲。

若被火者﹐微發黃色﹐劇則如驚癇﹐時螈。

脈浮爲風﹐陰陽俱浮﹐自汗出者﹐風濕相搏於內也。濕流骨節﹐故身重。濕勝則衛气行陰﹐不得行陽﹐故好眠也。睡則气從鼻出﹐風出而濕畱之﹐呼吸不利﹐故鼻息必鼾。濕畱會厭﹐則重而難發聲﹐如從室中言﹐是中气之濕矣。法當汗解而反下之﹐大便利則小便必不利。心肺之气化不宣﹐胃家之關門不利﹐脾土之承制不行﹐故直視失溲也。若以火劫之﹐受火气之輕者﹐濕不得越﹐因熱而發黃﹔受火气之重者﹐必亡陽而如驚癇狀﹐液脫而時見螈之形矣。

問曰「值天陰雨不止﹐風濕相搏﹐一身盡疼﹐法當汗出而解。醫云。此可發汗﹐汗之病不愈者﹐何也﹖」答曰「發其汗﹐汗大出者﹐但風气去﹐濕气在﹐是故不愈也。若治風濕者﹐發其汗﹐但微微似欲汗出者﹐風濕俱去也。」上條備言風濕諸癥﹐未及身疼。要知風濕與傷寒之身疼不同﹐傷寒身疼無止時﹐風濕相搏而痛﹐多在日晡時發。若更值陰雨﹐是風濕與天气合﹐故疼痛更甚﹐不必在日晡時也。陰雨不止﹐疼痛亦不止﹐法當汗解。汗大出﹐濕反不去者﹐風爲陽邪﹐其入淺﹐濕爲陰邪﹐其入深。又風傷於上﹐濕傷於下﹐淺者上者易去﹐而深者下者難出。

故微汗之﹐令徧身乃佳耳。

傷寒八九日﹐風濕相搏﹐身體煩疼﹐不能自轉側﹐不嘔不渴﹐脈浮虛而澀者﹐桂枝附子湯主之。若其人大便硬﹐小便自利者﹐去桂加白術湯主之。

脈浮爲在表﹐虛爲風﹐澀爲濕﹐身體煩疼﹐表癥表脈也。不嘔不渴﹐是裏無熱﹐故於桂枝湯加桂以治風寒﹐去芍藥之酸寒﹐易附子之辛熱以除寒濕。若其人大便硬﹑小便自利者﹐表癥未除﹐病仍在表﹐不是因於胃家實﹐而因於脾气虛矣。蓋脾家實﹐腐穢當自去﹐脾家虛﹐濕土失職不能制水﹐濕气畱於皮膚﹐故大便反見燥化。不嘔不渴﹐是上焦之化源淸﹐故小便自利。濡濕之地﹐風气常在﹐故風濕相搏不解也。病本在脾﹐法當君以白術﹐代桂枝以治脾﹐培土以勝濕﹐土旺則風自平矣。前條風勝濕輕﹐故脈陰陽俱浮﹐有內熱﹐故汗自出﹐宜桂枝湯。此濕勝風微﹐故脈浮虛而澀﹐內無熱而不嘔不渴﹐故可加附子﹑桂枝理上焦。大便硬﹐小便利﹐是中焦不治﹐故去桂。大便不硬﹐小便不利﹐是下焦不治﹐故仍須桂枝。

桂枝附子湯﹕桂枝﹝四兩﹞附子﹝三枚﹐炮﹞大棗﹝十二枚﹞生薑﹝三兩﹞甘艸﹝二兩﹞

上五味﹐以水六升﹐煮取二升﹐去滓﹐分溫三服。

桂枝附子去桂加白術湯﹕前方去桂枝﹐加白術﹝四兩﹞。餘同前法。

初服﹐其人身如痺。半日許﹐復服之。三服都盡﹐其人如冒狀﹐勿怪。以術﹑附並走皮肉逐水气﹐未得除﹐故使然耳。法當加桂四兩。此本一方二法﹐以大便硬小便自利去桂也。以大便不通小便不利當加桂﹐附子三枚恐多也﹐虛弱家及產婦宜減之。

風濕相搏﹐骨節煩疼﹐掣痛﹐不得屈伸﹐近之則痛劇﹐汗出短气﹐小便不利﹐惡風不欲去衣﹐或身微腫者﹐甘艸附子湯主之。

身腫痛劇﹐不得屈伸﹐濕盛於外也。惡風不欲去衣﹐風淫於外也。汗出短气﹐小便不利﹐化源不淸也。君桂枝以理上焦而散風邪﹐佐術﹑附﹑甘艸以除濕而調气。

甘艸附子湯﹕甘艸﹝炙﹞白術﹝各二兩﹞桂枝﹝四兩﹞附子﹝二枚﹞

上四味﹐水六升﹐煮取三升﹐去滓﹐溫服一升﹐日三。初服得微汗則解﹐能食﹔汗復煩者﹐服三合。

太陽病﹐關節疼痛而煩﹐脈沈而細者﹐此名濕痺。濕痺之候﹐其人小便不利﹐大便反快﹐但當利其小便。

《內經》曰「風寒濕三气合而爲痺。」痛者﹐寒气多也﹔煩者﹐陽遭陰也。夫脈浮爲風﹐細爲濕。太陽脈本浮﹐風濕爲病﹐脈陰陽俱浮﹐或浮虛而澀。今關節煩疼﹐脈反沈細者﹐是發汗不如法﹐但風气去﹐濕流骨節爲著痺也。濕气畱著於身形﹐脾气不能上輸﹐肺气不能下達。膀胱之液不藏﹐胃家之關不啟﹐故小便不利。脾土上應濕化不能制水﹐故大便反快。但利其小便﹐安能聚水而爲患哉﹖風濕相搏者當發汗﹐風去濕在者當利小便﹐此兩大法。吐下火攻﹐非其治矣。

濕家之爲病﹐一身盡疼﹐發熱﹐身色如燻黃。

凡濕不得泄﹐熱不得越﹐則身黃。若傷寒發黃時﹐身疼已解。此濕流關節﹐故不解也﹐須五苓以除其濕。

濕家但頭汗出﹐背彊﹐欲得被覆向火。若下之則噦﹐胸滿﹑小便不利﹐舌上如苔者﹐以丹田有熱﹐胸中有寒﹐渴欲得水而不能飲﹐口燥煩也。

但頭汗﹐若小便利﹐則不發黃。背彊惡寒﹐尙是太陽寒濕﹐法當汗解。若下之﹐陽气擾於胸中故滿﹐中傷胃气故噦﹐下焦虛不能制水﹐故小便不利也。如舌上有苔﹐不是心家熱﹐以上焦之濕不除﹐胸中之寒不解﹐惟丹田之有熱不安於下焦﹐而上走空竅﹐故口燥煩而舌上苔耳。不能飲水﹐可見濕猶在中﹐又當從五苓去桂枝易肉桂之法矣。

濕家下之﹐額上汗出﹐微喘﹐小便利者死﹐下利不止者亦死。

濕痺本無死癥﹐皆因妄治而死。火逆則驚癇螈﹐下之則直視失溲舌苔而噦﹐皆死兆也。夫額上汗出而小便不利﹐是痺不得泄﹐故發黃。此更微喘﹐是水气入肺。當不能通調水道﹐而小便反利者﹐是膀胱不藏﹐水泉不止也。若下利不止﹐是倉廩不藏﹐門戶不要也﹐失守者死矣。

濕家病﹐身上疼痛﹐發熱﹐面黃而喘﹐頭痛﹑鼻塞而煩﹐其脈大﹐自能飲食﹐腹中和無病﹐病在頭中寒濕﹐故鼻塞﹐內藥鼻中則愈。

種種皆是表癥。鼻塞而不鳴﹐脈大而不浮﹐不關風矣﹐脈不沈細﹐非濕痺矣。腹初不滿﹐則非瘀熱在裏。重幹頭痛﹐是頭中寒濕可知。寒濕從鼻而入﹐故鼻塞﹐亦當從鼻而出。內藥鼻中﹐塞因塞用法也。

上論濕癥。

太陽中暑者﹐身熱疼重而惡寒﹐脈微弱﹐此以夏月傷冷水﹐水行皮中所致也。

中暑與傷寒迥殊﹐而亦有因於傷寒者。太陽之气﹐在天爲寒﹐在地爲水。冬月之傷寒﹐傷於天之寒風﹔夏月之傷寒﹐傷於地之寒水也。脈微亡陽﹐脈弱發熱。此身熱脈微﹐本是暑傷於气。而疼重惡寒﹐實由於寒水沐浴﹐畱在皮膚而然﹐亦是傷寒所致耳。《金匱》用瓜蒂湯非是﹐宜五苓散﹑藿香飲之類。

太陽中暑者﹐發熱惡寒﹐身重而疼痛﹐其脈弦細芤遲。小便已﹐灑灑然毛聳﹐手足逆冷﹐小有勞﹐身卽熱﹐口開﹐前板齒燥。若發汗則惡寒甚﹐加溫鍼則發熱甚﹐下之則淋。

弦細芤遲﹐不得連講。言中暑夾寒之脈﹐或微弱﹐或弦細﹐或芤遲﹐皆是虛脈。如脈浮而緊者﹐名曰弦﹐弦而細則爲虛矣。脈弦而大則爲芤﹐芤固爲虛﹐芤而遲﹐更爲寒矣。以此脈而見發熱惡寒身重疼痛等癥﹐𨿽當炎夏而虛寒可知。更當審其小便﹐小便者﹐寒水之气化也。寒水畱在皮膚﹐不得下行﹐故小便已而灑然毛聳﹐其短澀可知。手足爲諸陽之本﹐小便已而逆冷﹐其寒水畱於四肢可知。夏行冬令﹐不可謂非傷寒所致耳。仍以中暑名之者﹐以其人陰气素虛﹐因小有勞﹐身卽發熱﹐內熱更熾﹐見其開口以出之板齒枯燥﹐故知其本乎中暑耳。若汗之表陽愈虛﹐惡寒反甚。火攻則陰津愈虛﹐發熱反甚。下之﹐水行穀道﹐小便更短澀而成淋矣。此東垣補中益气﹐深合仲景心也。

太陽中暑﹐其人汗出惡寒身熱而渴也。

中暑夾寒﹐有不因乎浴水﹐而因乎乘涼者。或因露風﹐或因曠宇﹐或因夜气陰寒﹐先著於肌膚﹐而暑气內傷於心脈﹐故惡寒身熱汗出而渴也。淸暑益气湯﹐東垣得之矣。

上論暑癥。

三癥皆本於傷寒﹐故惡寒發熱身疼﹐皆與傷寒相似。痙者脈同濕家﹐中暑則大同小異﹐三脈迥殊於傷寒。

治之者當以脈別癥﹐更當從脈施治耳。

卷三

陽明脈證上

陽明之爲病﹐胃家實也。

陽明爲傳化之府﹐當更實更虛。食入胃實而腸虛﹐食下腸實而胃虛。若但實不虛﹐斯爲陽明之病根矣。胃實不是陽明病﹐而陽明之爲病﹐悉從胃實上得來。故以胃家實﹐爲陽明一經之總綱也。然致實之由﹐最宜詳審﹐有實於未病之先者﹐有實於得病之後者﹐有風寒外束熱不得越而實者﹐有妄汗吐下重亡津液而實者﹐有從本經熱盛而實者﹐有從他經轉屬而實者。此只舉其病根在實﹐而勿得以胃實卽爲可下之癥。按陽明提綱﹐與《內經﹟熱論》不同。《熱論》重在經絡﹐病爲在表。此以裏證爲主﹐裏不和卽是陽明病。他條或有表證﹐仲景意不在表﹔或兼經病﹐仲景意不在經。陽明爲闔﹐凡裏證不和者﹐又以闔病爲主。不大便固闔也﹐不小便亦闔也。不能食﹐食難用飽﹐初欲食﹐反不能食﹐皆闔也。自汗出﹐盜汗出﹐表開而裏闔也。反無汗﹐內外皆闔也。種種闔病﹐或然或否﹐故提綱獨以胃實爲正。胃實不是竟指燥屎堅硬﹐只對下利言。下利是胃家不實矣。故汗出解後﹐胃中不和而下利者﹐便不稱陽明病。如胃中虛而不下利者﹐便屬陽明。卽初硬後溏者﹐總不失爲胃家實也。所以然者﹐陽明太陰同處中州而所司各別。胃司納﹐故以陽明主實﹔脾司輸﹐故以太陰主利。同一胃腑而分治如此﹐是二經所由分也。

問曰「陽明病外證云何﹖」答曰「身熱﹐汗自出﹐不惡寒﹐反惡熱也。」陽明主裏﹐而亦有外證者﹐有諸中而形諸外﹐非另有外證也。胃實之外見者﹐其身則蒸蒸然﹐裏熱熾而達於外﹐與太陽表邪發熱者不同﹔其汗則然﹐從內溢而無止息﹐與太陽風邪爲汗者不同。表寒已散﹐故不惡寒﹔裏熱閉結﹐故反惡熱。只因有胃家實之病根﹐卽見身熱自汗之外證﹐不惡寒反惡熱之病情。然此但言病機發現﹐非卽可下之證也﹐宜輕劑以和之。必譫語﹑潮熱﹑煩躁﹑脹滿諸證兼見﹐才爲可下。

四證是陽明外証之提綱。故胃中虛冷﹐亦得稱陽明病者﹐因其外證如此也。

陽明病﹐脈浮而緊者﹐必潮熱﹐發作有時﹔但浮者﹐必盜汗出。

陽明脈證﹐與太陽脈證不同。太陽脈浮緊者﹐必身疼痛﹑無汗﹑惡寒﹑發熱不休。此則潮熱有時﹐是惡寒將自罷﹐將發潮熱時之脈也。此緊反入裏之謂﹐不可拘緊則爲寒之說矣。太陽脈但浮者﹐必無汗。今盜汗出﹔是因於內熱。且與本經初病但浮無汗而喘者不同﹐又不可拘浮爲在表之法矣。脈浮緊﹐但浮而不合麻黃證﹐身熱汗出而不是桂枝證。麻﹑桂下咽﹐陽盛則斃耳。此脈從經異﹐非脈從病反。要知仲景分經辧脈﹐勿專據脈談證。

傷寒三日﹐陽明脈大。

脈大者﹐兩陽合明﹐內外皆陽之象也。陽明受病之初﹐病爲在表﹐脈但浮而未大﹐與太陽同﹐故亦有麻黃﹑桂枝證。至二日惡寒自止﹐而反惡熱。三日來﹐熱勢大盛﹐故脈亦應其象而洪大也。此爲胃家實之正脈。若小而不大﹐便屬少陽矣。

《內經》云「陽明之至短而澀。」此指秋金司令之時脈。又曰「陽明脈象大浮也。」此指兩陽合明之病脈。

脈浮而大﹐心下反硬﹐有熱﹐屬藏者﹐攻之﹐不令發汗﹔屬府者﹐不令溲數﹐溲數則大便硬。汗多則熱愈﹐汗少則便難﹐脈遲尙未可攻。

此治陽明之大法也。陽明主津液所生病﹐津液幹則胃家實矣。津液致幹之道有二﹕汗多則傷上焦之液﹐溺多則傷下焦之液。一有所傷﹐則大便硬而難出﹐故禁汗與溲。夫脈之浮而緊﹑浮而緩﹑浮而數﹑浮而遲者﹐皆不可攻而可汗。此浮而大﹐反不可汗而可攻者﹐以爲此陽明三日之脈﹐當知大爲病進﹐不可拘浮爲在表也。心下者﹐胃口也。心下硬﹐已見胃實之一班。以表脈不當見裏證﹐故曰反硬耳。有熱屬藏﹐是指心肺有熱﹐不是竟指胃實。攻之是攻其熱﹐非攻其實﹐卽與黃芩湯徹其熱之義也。不令者﹐禁止之辭﹐便見瀉心之意。上焦得通﹐津液自下﹐胃气因和耳。屬府指膀胱﹐亦不指胃。膀胱熱﹐故溲數。不令處﹐亦見當滋陰之義矣。屬府是陪說﹐本條重在藏熱。汗多句﹐直接發汗句來。蓋汗爲心液﹐汗出是有熱屬藏之徵也。所以不令發汗者何﹖蓋汗出多津液亡﹐而火就燥﹐則愈熱而大便難。卽汗出少﹐亦未免便硬而難出﹐故利於急攻耳。仲景治陽明﹐不患在胃家實﹐而患在藏有熱﹐故急於攻熱而緩以下。其實禁汗與溲﹐所以存其津﹐正以和其實耳。然證有虛實﹐脈有眞假﹐假令脈遲﹐便非藏實。是浮大皆爲虛脈矣。仲景特出此句﹐正發明心下硬一證有無熱屬藏者﹐爲妄攻其熱者禁也﹐其愼密如此。

陽明病心下硬滿者﹐不可攻之。攻之﹐利遂不止者死﹐利止者愈。

陽明證具而心下硬﹐有可攻之理矣。然硬而尙未滿﹐是熱邪散漫胃中﹐尙未幹也。妄攻其熱﹐熱去寒起﹐移寒於脾﹐實反成虛﹐故利遂不止也。若利能自止﹐是其人之胃不虛而脾家實﹐腐穢去盡而邪不畱﹐故愈。上條熱旣屬藏﹐利於急攻﹐所以存津液也。此條熱邪初熾﹐禁其妄攻﹐所以保中气也。要知腹滿已是太陰一班﹐陽明太陰相配偶﹐胃實則太陰轉屬於陽明﹐胃虛則陽明轉屬於太陰矣。此仲景大有分寸處﹐診者大宜著眼。

傷寒嘔多﹐𨿽有陽明證﹐不可攻之。

嘔多是水气在上焦﹐𨿽有胃實證﹐只宜小柴胡以通液﹐攻之恐有利遂不止之禍。要知陽明病津液未亡者﹐愼不可攻。蓋腹滿嘔吐﹐是太陰陽明相關證﹔胃實胃虛﹐是陽明太陰分別處。胃家實﹐𨿽變證百出﹐不失爲生陽﹔下利不止﹐參﹑附不能挽回﹐便是死陰矣。

陽明病﹐自汗出﹐若發汗﹐小便自利﹐此爲津液內竭。大便𨿽硬﹐不可攻之。當須自欲大便﹐宜蜜煎導而通之﹐若土瓜根及與大豬膽汁﹐皆可爲導。

本自汗﹐更發汗﹐則上焦之液已外竭﹔小便自利﹐則下焦之液又內竭。胃中津液兩竭﹐大便之硬可知。𨿽硬而小便自利﹐是內實而非內熱矣。蓋陽明之實﹐不患在燥而患在熱。此內旣無熱﹐只須外潤其燥耳。連用三自字﹐見胃實而無變證者﹐當任其自然﹐而不可妄治。更當探苦欲之病情﹐於欲大便時﹐因其勢而利導之﹐不欲便者﹐宜靜以俟之矣。此何以故﹖蓋胃家實﹐固是病根﹐亦是其人命根﹐禁攻其實者﹐先慮其虛耳。

陽明病﹐本自汗出﹐醫更重發汗﹐病已瘥﹐尙微煩不了了者﹐此必大便硬故也。以亡津液﹐胃中漧燥﹐故令大便硬。當問其小便日幾行﹐若本小便日三四行﹐今日再行﹐故知大便不久出。今爲小便數少﹐以津液當還入胃中﹐故知不久必大便也。

治病必求其本。胃者﹐津液之本也。汗與溲皆本於津液。本自汗出﹐本小便利﹐其人胃家之津液本多。仲景提出亡津液句﹐爲世之不惜津液者告也。病瘥﹐指身熱汗出言。煩卽惡熱之謂。煩而微﹐知惡熱將自罷﹐以尙不了﹐故大便硬耳。數少﹐卽再行之謂。大便硬﹐小便少﹐皆因胃亡津液所致﹐不是陽盛於裏也。因胃中漧燥﹐則飲入於胃﹐不能上輸於肺﹐通調水道﹐下輸膀胱﹐故小便反少。而遊溢之气﹐尙能輸精於脾﹐津液相成﹐還歸於胃。胃气因和﹐則大便自出﹐更無用導法矣。以此見津液素盛者﹐𨿽亡津液而津液終自還。正以見胃家實者﹐每躊躇顧慮﹐示人以勿妄下與勿妄汗也。歷舉治法﹐脈遲不可攻﹐心下滿不可攻﹐嘔多不可攻﹐小便自利與小便數少不可攻﹐總見胃家實﹐不是可攻證。

蜜煎方﹕蜜七合。

上一味﹐於銅器內煎凝如飴狀﹐攪之﹐勿令焦著。欲可丸﹐並手撚作挺﹐令頭銳﹐大如指﹐長二寸許。當熱時急作﹐冷則硬。以內穀道中﹐欲大便時乃去之。

豬膽汁方﹕大豬膽一枚﹐潙汁﹐加醋少許﹐灌穀道中﹐如一食頃﹐當大便出宿食惡物甚效。

問曰「病有得之一日﹐不發熱而惡寒者﹐何也﹖」答曰「𨿽得之一日﹐惡寒將自罷﹐卽自汗出而惡熱也。」陽明受病﹐當二三日發。上條是指其已發熱言﹐此追究一日前未發熱時也。初受風寒之日﹐尙在陽明之表﹐與太陽初受時同﹐故陽明亦有麻黃﹑桂枝證。二日來表邪自罷﹐故不惡寒。寒止熱熾﹐故汗自出而反惡熱。兩陽合明之象見矣。陽明病多從他經轉屬。此因本經自受寒邪﹐胃陽中發﹐寒邪卽退﹐反從熱化故耳。若因亡津液而轉屬﹐必在六七日來﹐不在一二日間。本經受病之初﹐其惡寒𨿽與太陽同﹐而無頭項彊痛爲可辧。卽發熱汗出﹐亦同太陽桂枝證。但不惡寒反惡熱之病情﹐是陽明一經之樞紐。本經受邪﹐有中面﹑中膺之別。中面則有目疼鼻幹﹐邪气居髙﹐卽熱反勝寒。寒邪未能一日遽止﹐此中於膺部﹐位近於胃﹐故退寒最捷。

問曰「惡寒何故自罷﹖」答曰「陽明居中土也﹐萬物所歸﹐無所復傳﹐始𨿽惡寒﹐二日自止﹐此爲陽明病也。」太陽病八九日﹐尙有惡寒證。若少陽寒熱往來﹐三陰惡寒轉甚﹐非發汗溫中﹐何能自罷﹖惟陽明惡寒﹐未經表散﹐卽能自止﹐與他經不同。始𨿽惡寒二句﹐語意在陽明居中句上。夫知陽明之惡寒易止﹐便知陽明爲病之本矣。胃爲戊土﹐位處中州﹐表裏寒熱之邪﹐無所不歸﹐無所不化﹐皆從燥化而爲實。實則無所復傳﹐此胃家實所以爲陽明之病根也。

上論胃實證。

問曰「太陽緣何而得陽明病﹖」答曰「太陽病﹐若發汗﹐若下﹐若利小便﹐亡津液﹐胃中漧燥﹐因轉屬陽明。胃實大便難﹐此名陽明也。」此明太陽轉屬陽明之病。因有此亡津液之病機﹐成此胃家實之病根也。按仲景陽明病機﹐其原本經脈篇主津液所生病句來。故𨿽有熱論中身熱﹑鼻干等癥﹐總歸重在津液上。如中風之口苦﹑咽漧﹑鼻幹﹑不得汗﹑身目黃﹑小便難﹐皆津液不足所致。如腹滿﹑小便不利﹑水谷不別等癥﹐亦津液不化使然。故仲景諄諄以亡津液爲治陽明者告也。

陽脈微而汗出少者﹐爲自和也﹔汗出多者﹐爲太過。陽脈實﹐因發其汗﹐出多者亦爲太過。太過爲陽實於裏﹐亡津液﹐大便因硬也。

陽明主津液所生病者也。因妄汗而傷津液﹐致胃家實耳。桂枝證本自汗﹐自汗多則亡津。麻黃證本無汗﹐發汗多亦亡津。此𨿽指太陽轉屬﹐然陽明表證亦有之。

本太陽病﹐初得時發其汗﹐汗先出不徹﹐因轉屬陽明也。

徹﹐止也﹐卽汗出多之互辭。

傷寒轉屬陽明者﹐其人然微汗出也。

此亦汗出不止之互辭。槪言傷寒﹐不是專指太陽矣。

傷寒發熱無汗﹐嘔不能食﹐而反汗出然者﹐是轉屬陽明也。

胃實之病機在汗出多﹐病情在不能食。初因寒邪外束﹐故無汗﹔繼而胃陽遽發﹐故反汗多。卽嘔不能食時﹐可知其人胃家素實﹐與漧嘔不同。而反汗出﹐則非太陽之中風﹐是陽明之病實矣。

太陽病﹐寸緩﹑關浮﹑尺弱﹐其人發熱汗出﹐復惡寒不嘔﹐但心下痞者﹐此以醫下之也。如不下者﹐病患不惡寒而渴者﹐此轉屬陽明也。小便數者大便必硬﹐不大便十日無所苦也。渴欲飲水者﹐少少與之。但以法救之﹐宜五苓散。

此病機在渴﹐以桂枝脈證而兼渴﹐其人津液素虧可知。小便數則非消渴矣。以此知大便𨿽硬﹐是津液不足﹐不是胃家有餘﹐卽十日不便而無痞滿硬痛之苦﹐不得爲承气證。飲水利水﹐是胃家實而脈弱之正治也。不用豬苓湯用五苓散者﹐以表熱未除故耳。此爲太陽陽明之並病。余義見五苓證中。

傷寒脈浮緩﹐手足自溫者﹐系在太陰。太陰者﹐身當發黃。若小便自利者﹐不能發黃。至七八日大便硬者﹐爲陽明病也。

太陰受病轉屬陽明者﹐以陽明爲燥土﹐故非經絡表裏相關所致﹐總因亡津液而致也。此病機在小便﹐小便不利﹐是津液不行﹐故濕土自病﹐病在肌肉﹔小便自利﹐是津液越出﹐故燥土受病﹐病在胃也。

客曰「病在太陰﹐同是小便自利﹐至七八日暴煩下利者﹐仍爲太陰病﹐大便硬者﹐轉爲陽明病。其始則同﹐其終則異﹐何也﹖」曰「陰陽異位﹐陽道實﹐陰道虛。故脾家實﹐則腐穢自去﹐而從太陰之開﹔胃家實﹐則地道不通﹐而成陽明之闔。此其別也。」上論他經轉屬證。

問曰「脈有陽結﹑陰結﹐何以別之﹖」答曰「其脈浮而數﹐能食﹐不大便者﹐此爲實﹐名曰陽結也。

期十七日當劇。其脈沈而遲﹐不能食﹐身體重﹐大便反硬﹐名曰陰結也。期十四日當劇。」脈以浮爲陽﹐爲在表﹔數爲熱﹐爲在府﹔沈爲陰﹐爲在裏﹔遲爲寒﹐爲在藏。證以能食者爲陽﹐爲內熱﹔不能食者爲陰﹐爲中寒。身輕者爲陽﹐重者爲陰。不大便者爲陽﹐自下利者爲陰。此陽道實陰道虛之定局也。然陽證亦有自下利者﹐故陰證亦有大便硬者。實中有虛﹐虛中有實﹐又陰陽更盛更虛之義。故胃實因於陽邪者﹐爲陽結﹔有因於陰邪者﹐名陰結耳。然陽結能食而不大便﹐陰結不能食而能大便﹐何以故﹖人身腰以上爲陽﹐腰以下爲陰。陽結則陰病﹐故不大便﹔陰結則陽病﹐故不能食。此陽勝陰病﹐陰勝陽病之義也。凡三候爲半月﹐半月爲一節。凡病之不及﹑太過﹐斯皆見矣。能食不大便者﹐是但納不輸﹐爲太過。十七日劇者﹐陽主進﹐又合乎陽數之奇也。不能食而硬便仍去者﹐是但輸不納﹐爲不足。十四日劇者﹐陰主退﹐亦合乎陰數之偶也。脈法曰「計其餘命生死之期﹐期以月節克之。《內經》曰「能食者過期﹐不能食者不及期。」此之謂也。

此條本爲陰結髮論。陽結卽是胃實﹐爲陰結作伴耳。陰結無表證﹐當屬之少陰﹐不可以身重不能食爲陽明應有之證﹐沈遲爲陽明當見之脈。大便硬爲胃家實﹐而不敢用溫補之劑也。且陰結與固瘕﹑谷疸有別。彼溏而不便﹐是虛中有實﹔此硬而有便﹐是實中有虛。急須用參﹑附以回陽﹐勿淹畱期至而不救。

上論陰陽結證。

陽明病﹐脈遲﹐汗出多﹐微惡寒者﹐表未解也﹐可發汗﹐宜桂枝湯。

陽明病﹐脈浮﹐無汗而喘者﹐發汗則愈﹐宜麻黃湯。

此陽明之表證﹑表脈也。二證全同太陽﹐而屬之陽明者﹐不頭項彊痛故也。要知二方專爲表邪而設﹐不爲太陽而設。見麻黃證﹐卽用麻黃湯﹐見桂枝證﹐卽用桂枝湯﹐不必問其爲太陽陽明也。若惡寒一罷﹐則二方所必禁矣。

陽明病﹐脈浮而緊者﹐必潮熱發作有時﹔但浮者﹐必盜汗出。

上條脈證與太陽相同﹐此條脈證與太陽相殊。此陽明半表半里之脈證﹐麻﹑桂下咽﹐陽盛則斃耳。故善診者﹐必據證辧脈﹐勿據脈談證。全注解見本篇之前。

脈浮而遲﹐面熱赤而戰惕者﹐六七日當汗出而解。遲爲無陽﹐不能作汗﹐其身必癢也。

此陽明之虛證﹑虛脈也。邪中於面﹐而陽明之陽上奉之。故面熱而色赤。陽並於上﹐而不足於外衛﹐寒邪切膚﹐故戰惕耳。此脈此證﹐欲其惡寒自止於二日間﹐不可得矣。必六七日胃陽來復﹐始得汗出溱溱而解。所以然者﹐汗爲陽气﹐遲爲陰脈﹐無陽不能作汗﹐更可以身癢驗之﹐此又當助陽發汗者也。

陽明病﹐法多汗﹐反無汗﹐其身如虫行皮膚中﹐此久虛故也。

陽明气血俱多﹐故多汗﹔其人久虛﹐故反無汗。此又當益津液﹑和營衛﹐使陰陽自和而汗出也。

陽明病﹐反無汗而小便利﹐二三日嘔而咳﹐手足厥者﹐必苦頭痛。若不咳不嘔﹐手足不厥者﹐頭不痛。

小便利﹐則裏無瘀熱可知。二三日無身熱汗出惡熱之表﹐而卽見嘔咳之裏﹐似乎熱發乎陰。更手足厥冷﹐又似病在三陰矣。苦頭痛﹐又似太陽之經證。然頭痛必因咳嘔厥逆﹐則頭痛不屬太陽。咳嘔厥逆則必苦頭痛﹐是厥逆不屬三陰。斷乎爲陽明半表半里之虛證也。此胃陽不敷布於四肢故厥﹐不上升於額顱故痛。緣邪中於膺﹐結在胸中﹐致嘔咳而傷陽也。當用瓜蒂散吐之﹐嘔咳止﹐厥痛自除矣。兩者字作時字看﹐更醒。

陽明病﹐但頭眩﹐不惡寒﹐故能食而咳﹐其人必咽痛。若不咳者﹐咽不痛。

不惡寒﹐頭不痛但眩﹐是陽明之表已罷。能食而不嘔不厥但咳﹐乃是咳爲病本也。咽痛因於咳﹐頭眩亦因於咳。此邪結胸中而胃家未實也﹐當從小柴胡加減法。

陽明病﹐口燥﹐但欲漱水﹐不欲咽者﹐此必衄。

脈浮發熱﹐口漧鼻燥﹐能食者則衄。

此邪中於面﹐而病在經絡矣。液之與血﹐異名而同類。津液竭﹐血脈因之而亦傷。故陽明主津液所生病﹐亦主血所生病。陽明經起於鼻﹐系於口齒。陽明病則津液不足﹐故口鼻漧燥。陽盛則陽絡傷﹐故血上溢而爲衄也。

口鼻之津液枯涸﹐故欲漱水﹑不欲咽者﹐熱在口鼻﹐未入乎內也。能食者胃气彊也。以脈浮發熱之證﹐而見口漧鼻燥之病機﹐如病在陽明﹐更審其能食﹑不欲咽水之病情﹐知熱不在气分而在血分矣。此問而知之也。

按﹕太陽陽明皆多血之經﹐故皆有血癥。太陽脈當上行﹐營气逆不循其道﹐反循巓而下至目內﹐假道於陽明﹐自鼻而出鼻孔﹐故先目瞑頭痛。陽明脈當下行﹐營气逆而不下﹐反循齒環唇而上循鼻外至鼻而入鼻﹐故先口燥鼻幹。異源而同流者﹐以陽明經脈起於鼻之交中﹐旁納太陽之脈故也。

二條但言病機﹐不及脈法主治﹐宜桃仁承气﹑犀角地黃輩。

上論陽明在表脈證。

傷寒四五日﹐脈沈而喘滿﹐沈爲在裏﹐而反發其汗﹐津液越出﹐大便爲難﹐表虛裏實﹐久則譫語。

喘而胸滿者﹐爲麻黃證。然必脈浮者﹐病在表﹐可發汗。今脈沈爲在裏﹐則喘滿屬於裏矣。反攻其表則表虛﹐故津液大泄。喘而滿者﹐滿而實矣﹐因轉屬陽明﹐此譫語所由來也。

宜少與調胃。汗出爲表虛﹐然是譫語﹐歸重只在裏實。

發汗多﹐若重發汗者﹐亡其陽。譫語脈短者死﹐脈自和者不死。

上條論譫語之由﹐此條論譫語之脈。亡陽卽津液越出之互辭。心之液爲陽之汗﹐脈者血之府也。心主血脈﹐汗多則津液脫﹐營血虛。故脈短是營衛不行﹐臟腑不通﹐則死矣。此譫語而脈自和者﹐𨿽津液妄泄﹐而不甚脫﹐一惟胃實﹐而營衛通調﹐是脈有胃气﹐故不死。此下歷言譫語不因於胃者。

譫語﹐直視喘滿者死﹐下利者亦死。

上條言死脈﹐此條言死證。蓋譫語本胃實﹐而不是死證。若譫語而一見虛脈虛證﹐則是死證﹐而非胃家實矣。

臟腑之精气﹐皆上注於目。目不轉睛﹐不識人﹐臟腑之气絕矣。喘滿見於未汗之前﹐爲裏實﹔見於譫語之時﹐是肺气已敗。呼吸不利﹐故喘而不休。脾家大虛﹐不能爲胃行其津液﹐故滿而不運。若下利不止﹐是倉稟不藏﹐門戶不要也。與大便難而譫語者﹐天淵矣。

夫實則譫語﹐虛則鄭聲。鄭聲﹐重語也。

同一譫語﹐而有虛實之分。邪气盛則實﹐言𨿽妄誕﹐與發狂不同﹐有莊嚴狀﹐名曰譫語。正气奪則虛﹐必目見鬼神﹐故鄭重其語﹐有求生求救之狀﹐名曰鄭聲。此卽從譫語中分出﹐以明譫語有不因胃實而發者。更釋以重語二字﹐見鄭重之謂﹐而非鄭重之音也。若造字出於喉中﹐與語多重復叮嚀不休等義﹐誰不知其虛﹐仲景烏庸辧﹖陽明病下血﹑譫語者﹐此爲熱入血室。但頭汗出者﹐刺期門﹐隨其實而瀉之﹐然汗出則愈。

血室者﹐肝也。肝爲藏血之髒﹐故稱血室。女以血用事﹐故下血之病最多。若男子非損傷則無下血之病。惟陽明主血所生病﹐其經多血多气﹐行身之前﹐鄰於衝任。陽明熱盛﹐侵及血室﹐血室不藏﹐溢出前陰﹐故男女俱有是證。血病則魂無所歸﹐心神無主﹐譫語必發。要知此非胃實﹐因熱入血室而肝實也。肝熱心亦熱﹐熱傷心气﹐旣不能主血﹐亦不能作汗。但頭有汗﹐而不能徧身﹐此非汗吐下法可愈矣。必刺肝之募﹐引血上歸經絡﹐推陳致新﹐使熱有所泄﹐則肝得所藏﹑心得所主﹑魂有所歸﹑神有所根據﹐自然汗出周身﹐血不妄行﹐譫語自止矣。按﹕蓄血便膿血﹐總是熱入血室﹐入於腸胃﹐從肛門而下者﹐謂之便血膿血。蓋女子經血出自子戶﹐與溺道不同門。男子精﹑血﹑溺三物﹐內異道而外同門﹐精道由腎﹐血道由肝﹐水道由膀胱。其源各別﹐而皆出自前陰。

期門﹐肝之募也﹐又足太陰厥陰陰維之會。太陰陽明爲表裏﹐厥陰少陽爲表裏。陽病治陰﹐故陽明少陽血病﹐皆得刺之。

婦人中風﹐發熱惡寒﹐經水適來。得之七八日﹐熱除而脈遲身涼﹐胸脇下滿﹐如結胸狀﹐譫語者﹐此爲熱入血室也。當刺期門﹐隨其實而瀉之。

人之十二經脈﹐應地之十二水﹐故稱血爲經水﹐女子屬陰而多血。脈者﹐血之府也。脈以應月﹐故女子一月經水溢出﹐應時而下﹐故人稱之爲月事也。此言婦人適於經水來時﹐中於風邪﹐發熱惡寒。此時未慮及月事矣﹐病從外來﹐先解其外可知。至七八日熱除身涼脈遲爲愈﹐乃反見胸脇苦滿而非結胸﹐反發譫語而非胃實﹐何也﹖脈遲故也。遲爲在藏﹐必其經水適來時﹐風寒外來﹐內熱乘肝﹐月事未盡之餘﹐其血必結。當刺其募以瀉其結熱﹐滿自消而譫語自止﹐此通因塞用法也。

婦人傷寒發熱﹐經水適來﹐晝則明了﹐暮則譫語﹐如有所見﹐此爲熱入血室。無犯胃气﹐及上下焦﹐必自愈。

前言中風﹐此言傷寒者﹐見婦人傷寒中風﹐皆有熱入血室證也。然此三條﹐皆因譫語而發﹐不重在熱入血室﹐更不重在傷寒中風。要知譫語多有不因於胃者﹐不可以譫語爲胃實而犯其胃气也。發熱不惡寒﹐是陽明病。申酉譫語﹐疑爲胃實。若是經水適來﹐固知熱入血室矣。此經水未斷﹐與上條血結不同。是肝虛魂不安而妄見﹐本無實可瀉﹐固不得妄下以傷胃气。亦不得刺之令汗﹐以傷上焦之陽﹐刺之出血﹐以傷下焦之陰也。俟其經盡﹐則譫語自除﹐而身熱自退矣。當以不治治之。

熱入血室﹐寒熱如瘧而不譫語者﹐入柴胡證。

上論陽明譫語脈證。

卷三

陽明脈證下

陽明中風﹐口苦咽漧﹐腹滿微喘﹐發熱惡寒﹐脈浮而緊﹐若下之﹐則腹滿小便難也。

本條無目疼鼻幹之經病﹐又無尺寸俱長之表脈。微喘惡寒﹐脈浮而緊﹐與太陽麻黃證同。口苦咽漧﹐又似太陽少陽合病。更兼腹滿﹐又似太陽太陰兩感。他經形證互呈﹐本經形證未顯﹐何以名爲陽明中風耶﹖以無頭項彊痛﹐則不屬太陽﹔不耳聾目赤﹐則不屬少陽﹔不腹痛自利﹐則不關太陰。是知口爲胃竅﹐咽爲胃門﹐腹爲胃室﹐喘爲胃病矣。今𨿽惡寒﹐二日必止﹐脈之浮緊﹐亦潮熱有時之候也。此爲陽明初病在裏之表﹐津液素虧﹐故有是證。

若以腹滿爲胃實而下之﹐津液旣竭﹐腹更滿而小便難﹐必大便反易矣。此中風轉中寒﹐胃實轉胃虛﹐初能食而致反不能食之機也。傷寒中風﹐但見有柴胡一證便是。則口苦咽漧﹐當從少陽證治。脈浮而緊者﹐當曰弦矣。

陽明中風﹐脈弦浮大而短气﹐腹部滿﹐脇下及心痛﹐久按之气不通﹐鼻幹﹐不得汗﹐嗜臥﹐一身及面目悉黃﹐小便難﹐有潮熱﹐時時噦﹐耳前後腫。刺之小瘥﹐外不解。病過十日﹐脈弦浮者﹐與小柴胡湯﹔脈但浮﹐無餘證者﹐與麻黃湯。若不尿﹐腹滿加噦者﹐不治。

本條不言發熱。看中風二字﹐便藏表熱在內。外不解﹐卽指表熱而言。卽暗伏內已解句。病過十日﹐是內已解之互文也﹐當在外不解句上。無餘證句﹐接外不解句來。刺之﹐是刺足陽明﹐隨其實而瀉之。少瘥句﹐言內證俱減﹐但外證未解耳﹐非刺耳前後﹐其腫少瘥之謂也。脈弦浮者﹐向之浮大減小而弦尙存。是陽明之脈證已罷﹐惟少陽之表邪尙存﹐故可用小柴胡以解外。若脈但浮而不弦大﹐則非陽明少陽脈。無餘證﹐則上文諸證悉罷﹐是無陽明少陽證。惟太陽之表邪未散﹐故可與麻黃湯以解外。所以然者﹐以陽明居中﹐其風非是太陽轉屬﹐卽是少陽轉屬﹐兩陽相燻灼﹐故病過十日而表熱不退也。無餘證可憑﹐只表熱不解﹐法當憑脈。故弦浮者﹐可知少陽轉屬之遺風﹔但浮者﹐是太陽轉屬之餘風也。若不尿腹滿加噦﹐是接耳前後腫來。此是內不解﹐故小便難者竟至不尿﹐腹部滿者竟不減﹐時時噦者更加噦矣。非刺後所致﹐亦非用柴胡麻黃後變證也。太陽主表﹐故中風多表證﹔陽明主裏﹐故中風多里證。弦爲少陽脈﹐耳前後脇下爲少陽部。陽明中風﹐而脈證兼少陽者﹐以膽爲風府故也。若不兼太陽少陽脈證﹐只是陽明病﹐而不名中風矣。參看口苦咽漧﹐知陽明中風從少陽轉屬者居多。

本條多中風而不言惡風﹐亦不言惡熱。要知始𨿽惡寒﹐二日自止﹐風邪未解﹐故不惡熱。是陽明中風與太﹑少不同﹐而陽明過經畱連不解之風﹐亦與本經國中迥別也。

上論陽明中風證。

陽明病﹐若能食名中風﹐不能食名中寒。

太陽主表﹐病情當以表辧。陽明主裏﹐證𨿽在表﹐病情仍以裏辧。此不特以能食不能食別風寒﹐更以能食不能食審胃家虛實也。要知風寒本一體﹐隨人胃气而別。此條本爲陽明初受表邪﹐先辧胃家虛實﹐爲診家提綱。

使其著眼處﹐不是爲陽明分中風傷寒之法也。

陽明病﹐若中寒不能食﹐小便不利﹐手足然汗出﹐此欲作痼瘕﹐必大便初硬後溏。所以然者﹐以胃中冷﹐水谷不別故也。

胃實則中熱﹐故能消穀﹔胃虛則中寒﹐故不能食。陽明以胃實爲病根﹐更當以胃寒爲深慮耳。凡身熱﹑汗出﹑不惡寒﹑反惡熱稱陽明病。今但手足汗出﹐則津液之泄於外者尙少﹐小便不利﹐則津液不泄於下。陽明所慮在亡津液﹐此更慮其不能化液矣。

痼瘕﹐卽初硬後溏之謂。肛門𨿽固結﹐而腸中不全幹也。溏卽水谷不別之象﹐以瘕作解者謬矣。按﹕大腸小腸﹐俱屬於胃。欲知胃之虛實﹐必於二便驗之。小便利﹐屎定硬﹔小便不利﹐必大便初硬後溏。今人但知大便硬﹑大便難﹑不大便者爲陽明病。亦知小便難﹑小便不利﹑小便數少或不尿者皆陽明病乎﹖陽明病﹐不能食﹐攻其熱必噦。所以然者﹐胃中虛冷故也。以其人本虛﹐故攻其熱必噦。

初受病便不能食﹐知其人本來胃虛﹐與中有燥屎而反不能食者有別也。噦爲胃病﹐病深者其聲噦矣。

若胃中虛冷不能食者﹐飲水則噦。

要知陽明病不能食者﹐𨿽身熱惡熱﹐而不可攻其熱。不能食﹐便是胃中虛冷。用寒以徹表熱﹐便是攻﹐非指用承气也。傷寒治陽明之法利在攻﹐仲景治陽明之心全在未可攻﹐故諄諄以胃家虛實相告耳。

陽明病﹐脈遲﹐腹滿﹐食難用飽﹐飽則微煩﹐頭眩﹐必小便難﹐此欲作谷疸。𨿽下之﹐腹滿如故﹐所以然者﹐脈遲故也。

陽明脈浮而弦大﹐爲中風。若脈遲﹐爲中寒﹑爲無陽矣。食難用飽﹐因於腹滿﹐腹滿因於小便難﹐煩眩又因於食飽耳。食入於胃﹐濁气歸心﹐故煩。陽虛不能化液﹐則淸中淸者不上升﹐故食穀則頭眩﹔濁中淸者不下輸﹐故腹滿而小便難。胃脘之陽﹐不達於寸口﹐故脈遲也。《金匱》曰「穀气不消﹐胃中苦滿﹐濁气下流﹐小便不通﹐身體盡黃﹐名曰谷疸﹐」當用五苓散調胃利水﹐而反用茵陳湯下之﹐腹滿不減﹐而除中發噦所由來矣。所以然者﹐蓋遲爲在藏﹐脾家實則腐穢自去。食難用飽者﹐脾不磨也。下之則脾家愈虛﹐不化不出﹐故腹滿如故。

傷寒脈遲﹐六七日而反與黃芩湯徹其熱。脈遲爲寒﹐今與黃芩湯﹐復除其熱﹐腹中應冷﹐當不能食。今反能食﹐此名除中﹐必死。

凡首揭陽明病者﹐必身熱汗出﹑不惡寒反惡熱也。此言傷寒則惡寒可知﹐言徹其熱﹐則發熱可知。脈遲爲無陽﹐不能作汗﹐必服桂枝湯啜稀熱粥﹐令汗生於谷耳。黃芩湯本爲協熱下利而設﹐不爲脈遲表熱而設。今不知脈遲爲裏寒﹐但知淸表之餘熱。熱去寒起﹐則不能食者爲中寒﹐反能食者爲除中矣。除中者﹐胃陽不支﹐假穀气以自救﹐凡人將死而反彊食者是也。

陽明病﹐初欲食﹐小便反不利﹐大便自調。其人骨節疼﹐翕然如有熱狀﹐奄然狂發﹐然汗出而解者﹐此水不勝谷﹐气與汗共並﹐脈緊則愈。

初欲食﹐則胃不虛冷。小便不利﹐是水气不宣矣。大便反調﹐胃不實可知。骨節疼者﹐濕流關節也。翕翕如有熱而不甚熱者﹐燥化不行﹐而濕在皮膚也。其人胃本不虛﹐因水气怫郁﹐郁極而發﹐故忽狂。汗生於谷﹐然汗出者﹐水气與穀气並出而爲汗也。脈緊者﹐對遲而言﹐非緊則爲寒之謂。

若脈遲﹐至六七日不欲食﹐此爲晚發﹐水停故也﹐爲未解﹔食自可者﹐爲欲解。

初能食﹐至六七日陽气來復之時﹐反不欲食﹐是胃中寒冷﹐因水停而然﹐名曰晚發﹐因痼瘕﹑谷疸等爲未除也。食自可﹐則胃陽已復﹐故欲解。

傷寒﹐大吐大下之﹐極虛﹐復極汗者﹐以其人外气怫郁。復與之水﹐以發其汗﹐因得噦。所以然者﹐胃中虛冷故也。

陽明居中﹐或亡其津而爲實﹐或亡其津而爲虛﹐皆得轉爲陽明。其傳爲實者可下﹐其傳爲虛者當溫矣。

上論陽明中寒癥。

陽明病欲解時﹐從申至戌上。

申酉爲陽明主時﹐卽日晡也。凡稱欲解者﹐俱指表而言﹐如太陽頭痛自止﹐惡寒自罷﹐陽明則身不熱不惡熱也。

上論陽明病解時。

卷三

梔子豉湯證

陽明病﹐脈浮而緊﹐咽燥口苦﹐腹滿而喘﹐發熱汗出﹐不惡寒﹐反惡熱﹐身重。若發汗則躁﹐心憒憒而譫語。若加燒鍼﹐心怵惕﹐煩躁不得眠。若下之﹐則胃中空虛﹐客气動膈﹐心中懊。舌上苔者﹐梔子豉湯主之。

脈證與陽明中風同。彼以惡寒﹐故名中風﹔此反惡熱﹐故名陽明病。陽明主肌肉﹐熱甚無津液以和之﹐則肉不和﹐故身重﹐此陽明半表裏證也。邪已入腹﹐不在營衛之間﹐脈𨿽浮。不可爲在表而發汗﹔脈𨿽緊﹐不可以身重而加溫鍼﹔胃家初實﹐尙未燥硬﹐不可以喘滿惡熱而攻下。若妄汗之﹐則腎液虛﹐故躁﹔心液亡﹐故昏昧而憒憒﹔胃無津液﹐故大便燥硬而譫語也。若謬加溫鍼﹐是以火濟火﹐故心恐懼而怵惕﹔土水皆因火侮﹐故煩躁而不得眠也。陽明中風﹐病在气分﹐不可妄下。此旣見胃實之證﹐下之亦不爲過。但胃中以下而空虛﹐喘滿﹑汗出﹑惡熱﹑身重等證或罷﹐而邪之客上焦者﹐必不因下除﹐故動於膈而心中懊不安也。病在陽明﹐以妄汗爲重﹑妄下爲輕。舌上苔句﹐頂上四段來。不惡﹑反惡﹐皆由心主﹐憒憒﹑怵惕﹑懊之象﹐皆心病所致﹐故當以舌驗之。舌爲心之外候﹐心熱之微甚﹐與苔之濃薄﹑色之淺深﹐爲可徵也。梔子豉湯主之﹐是總結上四段癥。要知本湯是胃家初受雙解表裏之方﹐不只爲誤下後立法。蓋陽明初病﹐不全在表﹐不全在裏﹐諸證皆在裏之半表間﹐汗下溫鍼﹐皆在所禁。將何以治之﹐惟有吐之一法﹐爲陽明表邪之出路耳。然病在胸中﹐宜瓜蒂散。此已在腹中﹐則瓜蒂散不中與也﹐梔子豉湯主之。外而自汗惡熱身重可除﹐內而喘滿咽漧口苦自解矣。

陽明之有梔豉湯﹐猶太陽之有桂枝湯﹐旣可以驅邪﹐亦可以救誤﹐上焦得通﹐津液得下﹐胃气因和耳。

若渴欲飲水﹐口漧舌燥者﹐白虎加人參湯主之。

上文是陽邪自表入裏﹐此條則自淺入深之證也。咽燥﹑口苦﹑惡熱﹐熱𨿽在裏﹐尙未犯心﹔憒憒﹑怵惕﹑懊﹐𨿽入心尙不及胃﹔燥渴欲飲﹐是熱已入胃。尙未燥硬。用白虎加人參湯﹐瀉胃火而扶元气﹐全不涉汗吐下三法矣。

若脈浮發熱﹐渴欲飲水﹐小便不利者﹐豬苓湯主之。

上條根首條諸證﹐此條又根上文飲水來。連用五若字﹐見仲景說法禦病之詳。梔豉湯所不及者﹐白虎湯繼之﹐白虎湯不及者﹐豬苓湯繼之﹐此陽明起手之三法。所以然者﹐總爲胃家惜津液﹐旣不肯令胃燥﹐亦不肯令水漬入胃耳。余義見豬苓湯證。

發汗吐下後﹐虛煩不得眠。若劇者﹐必反復顚倒﹐心中懊﹐梔子豉湯主之。若少气者﹐梔子甘艸豉湯主之。若嘔者﹐梔子生薑豉湯主之。

虛煩是陽明之壞病﹐便從梔子湯隨證治之﹐猶太陽壞病﹐多用桂枝湯加減也。以吐易溫鍼﹐以懊槪憒憒﹑怵惕﹐可互文見意。梔豉湯本爲治煩躁設﹐又可以治虛煩﹐以此知陽明之虛與太陽之虛不同﹐陽明之煩與太陽之煩有別矣。首句𨿽兼汗吐下﹐而大意單指下後言﹐以陽明病多誤在早下故也。反復顚倒四字﹐切肖不得眠之狀﹐爲虛煩二字傳神。此火性搖動﹐心無依著故也。心居胃上﹐卽陽明之表。凡心病皆陽明表邪﹐故制梔豉湯因而越之。蓋太陽之表﹐當汗而不當吐﹔陽明之表﹐當吐而不當汗﹔太陽之裏﹐當利小便而不當下﹔陽明之裏﹐當下而不當利小便。今人但知汗爲解表﹐不知吐亦爲解表﹐故於仲景大法中﹐但知汗下而遺其吐法耳。若少气若嘔﹐又從虛煩中分出。煩必傷气﹐加甘艸以益气﹔虛熱相摶﹐必欲嘔﹐加生薑以散邪。

發汗﹐若下之﹐而發煩熱﹐胸中窒者﹐梔子豉湯主之。

窒者﹐痞塞之謂。煩爲虛煩﹐則熱亦虛熱﹐窒亦虛窒矣。此熱傷君主﹐心气不足而然。梔豉治之﹐是「益心之陽﹐寒亦通行」之謂歟﹖誤下後﹐痞不在心下而在胸中﹐故仍用梔豉﹐與太陽下後外不解者仍用桂枝同法。蓋病不變﹐則方不可易耳。

下後更煩﹐按之心下濡者﹐爲虛煩也﹐宜梔子豉湯。

更煩是旣解而復煩也。心下軟﹐對胸中窒而言﹐與心下反硬者懸殊矣。要知陽明虛煩﹐對胃家實熱而言﹐是空虛之虛。不是虛弱之虛。

陽明病﹐下之﹐其外有熱﹐手足溫﹐不結胸﹐心中懊﹐饑不能食﹐但頭汗出者﹐梔子豉湯主之。

外有熱﹐是身熱未除。手足溫﹐尙未然汗出﹐此猶未下前證﹐見不當早下也。不結胸﹐是心下無水气﹐知是陽明之燥化。心中懊﹐是上焦之熱不除。饑不能食﹐是邪熱不殺谷。但頭汗出而不發黃者﹐心火上炎﹐而皮膚無水气也。此指下後變證。夫病屬陽明﹐本有可下之理。然外證未除﹐下之太早﹐胃𨿽不傷﹐而上焦火郁不達﹐仍與梔子豉湯吐之﹐心淸而內外自和矣。

傷寒五六日﹐大下後﹐身熱不去﹐心中結痛者﹐未欲解也﹐梔子豉湯主之。

病發於陽而反下之﹐外熱未除﹐心中結痛﹐𨿽輕於結胸﹐而甚於懊矣。結胸是水結胸脇﹐用陷胸湯﹐水郁則折之也。此乃熱結心中﹐用梔豉湯﹐火郁則發之也。

梔子豉湯﹕梔子﹝十四枚﹞香豉﹝四合﹐綿裹﹞

上二味﹐以水四升﹐先煮梔子﹐得二升半﹐內豉﹐煮取升半﹐去滓﹐分爲二服﹐溫進一服﹐得吐﹐止後服。

梔子甘艸豉湯﹕本方加甘艸﹝二兩﹞。餘同前法。

梔子生薑豉湯﹕本方加生薑﹝五兩﹞。餘同前法。

此陽明半表半里湧泄之劑也。少陽之半表是寒﹐半里是熱。而陽明之熱﹐自內達外﹐有熱無寒。其外證身熱汗出﹐不惡寒反惡熱﹐身重﹐或目疼鼻幹不得臥。其內證咽燥口苦﹐舌苔﹑煩躁﹐渴欲飲水﹐心中懊﹐腹滿而喘。此熱半在表半在裏也。脈𨿽浮緊﹐不得爲太陽病﹐非汗劑所宜。又病在胸腹﹐而未入胃府﹐則不當下。法當湧吐以發散其邪。梔子苦能泄熱﹐寒能勝熱﹐其形象心﹔又赤色通心﹐故除心煩﹑憒憒﹑懊﹑結痛等癥。豆形象腎﹐制而爲豉﹐輕浮上行﹐能使心腹之邪上出於口﹐一吐而心腹得舒﹑表裏之煩熱悉除矣。所以然者﹐二陽之病發心脾﹐以上諸證﹐是心脾熱﹐而不是胃家熱﹐卽本論所云「有熱屬藏者﹐攻之﹐不令發汗」之謂也。若夫熱傷气者﹐少气加甘艸以益气。虛熱相搏者多嘔﹐加生薑以散邪。梔豉湯以梔配豉﹐瓜蒂散以赤豆配豉﹐皆心腎交合之義。

傷寒﹐醫以丸藥大下之﹐身熱不去﹐微煩者﹐梔子漧薑湯主之。

攻裏不遠寒﹐用丸藥大下之﹐寒气畱中可知。心微煩而不懊﹐則非吐劑所宜也。用梔子以解煩﹐倍漧薑以逐內寒而散表熱。寒因熱用﹐熱因寒用﹐二味成方﹐而三法備矣。

傷寒下後﹐心煩腹滿﹐起臥不安者﹐梔子濃朴湯主之。

心煩則難臥﹐腹滿則難起。起臥不安﹐是心移熱於胃﹐與反復顚倒之虛煩不同。梔子以治煩﹐枳﹑朴以泄滿﹐此兩解心腹之妙劑也。熱已入胃則不當吐﹐便未燥硬則不可下﹐此爲小承气之先著。

梔子漧薑湯﹕梔子﹝十四枚﹞漧薑﹝二兩﹞

上二味﹐以水三升﹐煮取一升半﹐去滓﹐分二服﹐溫進一服。

梔子濃朴湯﹕梔子﹝十四枚﹞﹐濃朴﹝四兩﹞﹐枳實。餘同前法。

夫梔子之性﹐能屈曲下行﹐不是上湧之劑。惟豉之腐气﹐上燻心肺﹐能令人吐耳。觀瓜蒂散必用豉汁和劑服﹐是吐在豉而不在梔也。此梔子漧薑湯去豉用姜﹐是取其橫散﹔梔子濃朴湯以枳﹑朴易豉﹐是取其下泄﹐皆不欲上越之義。舊本兩方後槪云得吐止後服﹐豈不謬哉﹖觀梔子柏皮湯與茵陳湯中俱有梔子﹐俱不言吐﹐又病患舊微溏者不可與﹐則梔子之性自明。

傷寒身熱發黃者﹐梔子柏皮湯主之。

身熱汗出爲陽明病。若寒邪太重﹐陽气怫郁在表﹐亦有汗不得出﹑熱不得越而發黃者矣。黃爲土色﹐胃火內熾﹐津液枯涸﹐故黃見於肌肉之間。與太陽誤下﹑寒水畱在皮膚者迥別﹐非汗吐下三法所宜也﹐必須苦甘之劑以調之。梔﹑柏﹑甘艸﹐皆色黃而質潤。梔子以治內煩﹐柏皮以治外熱﹐甘艸以和中气。形色之病﹐仍假形色以通之也。

梔子柏皮湯﹕梔子﹝十五枚﹞甘艸﹝二兩﹞黃柏上三味﹐以水四升﹐煮取一升半﹐去滓﹐分溫再服。

陽明病無汗﹐小便不利﹐心中懊者﹐身必發黃。

陽明病法多汗﹐反無汗﹐則熱不得越﹔小便不利﹐則熱不得降﹔心液不支﹐故𨿽未經汗下﹐而心中懊也。無汗﹑小便不利﹐是發黃之原﹐心中懊﹐是發黃之兆。然口不渴﹐腹不滿﹐非茵陳湯所宜﹐與梔子柏皮湯﹐黃自解矣。

陽明病被火﹐額上微汗出﹐而小便不利者﹐必發黃。

陽明無表證﹐不當發汗﹐況以火劫乎﹖額爲心部﹐額上微汗﹐心液竭矣。心虛腎亦虛﹐故小便不利而發黃。

非梔子柏皮湯﹐何以挽津液於涸竭之餘耶﹖陽明病面合赤色﹐不可下之﹐必發熱色黃﹐小便不利也。

面色正赤者﹐陽气怫郁在表﹐當以汗解。而反下之﹐熱不得越﹐故復發熱﹐而赤轉爲黃也。上條因於火逆﹐此條因於妄下。前以小便不利而發黃﹐此條先黃而小便不利。總因津液枯涸﹐不能通調水道而然。須梔子﹑柏皮﹐滋化源而致津液﹐非滲泄之劑所宜矣。黃未發宜梔子豉湯﹐已黃宜梔子柏皮湯。

仲景治太陽發黃有二法﹕但頭汗出﹐小便不利者。麻黃連翹湯汗之﹔少腹硬﹐小便自利者﹐抵當湯下之。治陽明發黃二法﹕但頭汗﹑小便不利﹑腹滿者﹐茵陳﹑大黃以下之﹔身熱﹑發黃與誤治而致者﹐梔子﹑柏皮以淸之。總不用滲泄之劑。要知仲景治陽明﹐重在存津液﹐不欲利小便﹐惟恐胃中燥耳﹐所謂治病必求其本。

凡用梔子湯﹐病患舊微溏者﹐不可與服之。

向來胃气不實﹐卽梔子亦禁用。用承气者﹐可不愼之歟﹖

卷三

瓜蒂散證

病如桂枝證﹐頭不痛﹐項不彊﹐寸脈微浮﹐胸中痞硬﹐气上衝咽喉﹐不得息者﹐此爲胸有寒也﹐當吐之﹐宜瓜蒂散。

病如桂枝﹐是見發熱﹑汗出﹑惡風﹑鼻鳴﹑漧嘔等證。頭不痛﹐項不彊﹐則非太陽中風。未經汗下而胸中痞硬﹐其气上衝﹐便非桂枝證矣。病機在胸中痞硬﹐盒飯究痞硬之病﹐因思胸中痞硬之治法矣。胸中者﹐陽明之表也。

邪中於面﹐則入陽明﹐中於膺﹐亦入陽明。則鼻鳴﹑發熱﹑汗出﹑惡風者﹐是邪中於面﹐在表之表也。胸中痞硬﹐气上衝不得息者﹐邪中膺﹐在裏之表也。寒邪結而不散﹐胃陽抑而不升﹐故成此痞象耳。胃者土也﹐土生萬物﹐不吐者死﹐必用酸苦湧泄之味﹐因而越之﹐胃陽得升﹐胸寒自散。裏之表和﹐表之表亦解矣。此瓜蒂散爲陽明之表劑。

病患手足厥冷﹐脈乍緊者﹐邪結在胸中﹔心下滿而煩﹐饑不能食者﹐病在胸中。當吐之﹐宜瓜蒂散。

手足爲諸陽之本﹐厥冷則胃陽不達於四肢。緊則爲寒﹐乍緊者﹐不厥時不緊﹐言緊與厥相應也。此寒結胸中之脈證。心下者﹐胃口也。滿者胃气逆﹐煩者胃火盛。火能消物﹐故饑﹔寒結胸中﹐故不能食。此陰並於上﹐陽並於下﹐故寒傷形﹐熱傷气也。非汗下溫補之法所能治﹐必瓜蒂散吐之。此塞因通用法﹐又寒因寒用法。

上條是陽明中風脈證﹐此條是陽明傷寒脈證。上條是陽明小結胸﹐此條是陽明大結胸。太陽結胸因熱入﹐硬滿而痛爲有形﹐故制大陷胸下之。陽明結胸因寒塞﹐硬滿不痛爲無形﹐故制瓜蒂散吐之。

少陰證﹐飲食入口則吐。心中溫溫欲吐﹐復不能吐﹐始得之﹐手足寒﹐脈弦遲者﹐此胸中實﹐不可下也﹐當吐之。若膈上有寒飲﹐漧嘔者﹐不可吐也﹐當溫之﹐宜四逆湯。

欲吐而不吐者﹐少陰虛證。此飲食入口卽吐﹐非胃寒矣。心下溫卽欲吐﹐溫止則不欲吐矣。復不能吐者﹐寒气在胸中﹐似有形而實無形﹐非若飲食有形而可直拒之也。此病升而不降﹐宜從「髙者抑之」之法﹐下之則愈矣。而不敢者﹐以始得病時手足寒﹐脈弦遲﹐疑其爲寒。今以心下溫証之﹐此爲熱實﹐然實不在胃而在胸中﹐則不可下也。當因其勢而利導之﹐不出「髙者越之」之法。然病在少陰﹐嘔吐多屬於虛寒﹐最宜細究。若膈上有寒飲﹐與心下溫者不同﹔而反漧嘔者﹐與飲食卽吐者不同矣。瓜蒂散不中與也。气上衝﹑滿而煩﹑心下溫﹐皆是瓜蒂散著眼處。

手足寒﹐脈弦遲﹐有心溫﹑膈寒二證﹐須著眼。

瓜蒂散﹕赤小豆瓜蒂﹝熬黃﹐各一分﹞

二味﹐各別搗篩爲散﹐合治之。取一錢匕﹐以香豉一合﹐用熱湯七合﹐煮作稀糜﹐去滓取汁﹐和散溫頓服。

不吐﹐少少加﹐得快吐乃止。諸亡血虛家﹐不可與之。

瓜爲甘果﹐而熟於長夏﹐淸胃熱者也。其蒂﹐瓜之生气所系也。色靑味苦﹐象東方甲木之化﹐得春升生發之機。故能提胃中之气﹐除胸中實邪﹐爲吐劑中第一品藥。故必用穀气以和之。赤小豆甘酸下行而止吐﹐取爲反佐﹐制其太過也。香豉本性沈重﹐糜熟而使輕浮﹐苦甘相濟﹐引陽气以上升﹐驅陰邪而外出﹐作爲稀糜﹐調二散﹐𨿽快吐而不傷神。仲景制方之精義﹕赤豆爲心谷而主降﹐香豉爲腎谷而反升﹐旣濟之理也。

太陽病﹐當惡寒發熱。今自汗出﹐不惡寒發熱﹐關上脈細數者﹐以醫吐之過也﹐此爲小逆。一二日吐之者﹐腹中饑﹐口不能食。三四日吐之者﹐不喜糜粥﹐欲食冷食﹐朝食暮吐﹐以醫吐之所致也。

言太陽病﹐頭項彊痛可知。今自汗出而不惡寒發熱﹐疑非桂枝證。以脈辧之﹐關上者﹐陽明脈位也﹐細數而不洪大。𨿽自汗而不惡熱﹐則不是與陽明並病。不口漧煩滿而自汗出﹐是不與少陰兩感。原其故﹐乃庸醫妄吐之所致也。吐後惡寒發熱之表𨿽除﹐而頭項彊痛仍在﹐則自汗爲表虛﹐脈細數爲裏熱也。此其人胃气未傷﹐猶未至不能食﹐尙爲小逆。其誤吐而傷及胃气者﹐更當計日以辧之。若一二日間﹐熱正在表﹐當汗解而反吐之﹐寒邪乘虛入胃﹐故饑不能食。三四日間﹐熱發於裏﹐當淸解而反吐之﹐胃陽已亡﹐故不喜谷食﹐而反喜瓜果﹐是除中也。邪熱不化物﹐故朝食暮吐﹐生意盡矣﹐此爲大逆。

按﹕三陽皆受气於胸中。在陽明以胸爲表﹐吐之陽气得宣﹐故吐中便寓發散之意。太陽以胸爲裏﹐故有漧嘔﹑嘔逆之證﹐而不可吐﹐吐之則傷胃而爲逆。少陽得胸中之表﹐故亦有喜嘔證﹐吐之則悸而驚矣。

太陽病吐之﹐但太陽病當惡寒﹐今反不惡寒﹐不欲近衣﹐此爲吐之內煩也。

上條因吐而亡胃脘之陽﹐此因吐而傷膻中之陰。前條見其人之胃虛﹐此條見其人之陽盛。前條寒入太陰而傷脾精﹐此條熱入陽明而成胃實。皆太陽妄吐之變證﹐是瓜蒂散所禁﹐不特亡血虛家也。

卷三

白虎湯證

傷寒脈浮﹐發熱無汗﹐其表不解者﹐不可與白虎湯。渴欲飲水﹐無表證者﹐白虎加人參湯主之。

白虎湯治結熱在裏之劑﹐先示所禁﹐後明所用﹐見白虎爲重﹐則不可輕用也。脈浮﹑發熱﹑無汗﹐麻黃證尙在﹐卽是表不解﹔更兼渴欲飲水﹐又是熱入裏。此謂有表裏證﹐當用五苓﹐多服暖水發汗矣。若外熱已解﹐是無表證。但渴欲飲水﹐是邪熱內攻。熱邪與元气不兩立﹐急當救裏﹐故用白虎加人參以主之。若表不解而妄用之﹐熱退寒起﹐亡可立待矣。

服桂枝湯﹐大汗出後﹐大煩渴不解﹐脈洪大者﹐白虎加人參湯主之。

前條詳證﹐此條詳脈。全注見桂枝篇。

傷寒無大熱﹐口燥渴﹐心煩﹐背微惡寒者﹐白虎加人參湯主之。

傷寒六七日﹐無大熱﹐其人躁煩﹐爲陽去入陰。此𨿽不躁而口渴心煩﹐陽邪入裏明矣。無大熱﹐指表言﹐見微熱猶在﹔背微惡寒﹐見惡寒將罷。此𨿽有表裏證﹐而表邪已輕﹐裏熱已甚﹐急與白虎加人參湯﹐裏和而表自解矣。

傷寒若吐若下後﹐七八日不解﹐熱結在裏﹐表裏俱熱﹐時時惡風﹐大渴﹐舌上干燥而煩﹐欲飲水數升者﹐白虎加人參湯主之。

傷寒七八日尙不解者﹐當汗不汗﹐反行吐下﹐是治之逆也。吐則津液亡於上﹐下則津液亡於下。表𨿽不解﹐熱已入於裏矣。太陽主表﹐陽明主裏﹐表裏俱熱﹐是兩陽並病也。惡風爲太陽表證未罷﹐然時時惡風﹐則有時不惡﹐表將解矣﹐與背微惡寒同。煩躁﹑舌漧﹑大渴爲陽明證﹐欲飲水數升﹐裏熱結而不散﹐急當救裏以滋津液。裏和表亦解﹐故不須兩解之法。

陽明病﹐若渴欲飲水﹐口漧舌燥者﹐白虎加人參湯主之。

白虎所治﹐皆陽明燥證﹐揭爲陽明主方﹐信爲有見。

三陽合病﹐腹滿﹐身重﹐難以轉側﹐口不仁而面垢﹐遺尿。發汗則譫語﹐下之則額上汗出﹑手足冷。若自汗出者﹐白虎湯主之。

此本陽明病﹐而略兼太﹑少也。胃气不通﹐故腹滿。陽明主肉﹐無气以動﹐故身重。難以轉側者﹐少陽行身之側也。口者﹐胃之門戶。胃气病﹐則津液不能上行﹐故不仁。陽明病則顏黑﹐少陽病則面微有塵﹐陽气不榮於面﹐故垢。膀胱不約爲遺溺遺尿者﹐太陽本病也。𨿽三陽合病﹐而陽明證多﹐則當獨取陽明矣。無表證則不宜汗﹐胃未實則不當下。此陽明半表裏證也。裏熱而非裏實﹐故當用白虎﹐而不當用承气。若妄汗則津竭而譫語﹐誤下則亡陽而額汗出﹑手足厥也。此自汗出﹐爲內熱甚者言耳﹐接遺尿句來。若自汗而無大煩大渴證﹐無洪大浮滑脈﹐當從虛治﹐不得妄用白虎。若額上汗出﹑手足冷者﹐見煩渴﹑譫語等證與洪滑之脈﹐亦可用白虎湯。

三陽合病﹐脈浮大在關上﹐但欲睡眠﹐合目則汗。

上條言病狀及治方﹐此條詳病脈﹑探病情﹑究病機﹐必兩條合參﹐而合病之大要始得。脈大爲陽﹐關上陽所治也﹐是爲重陽矣。但欲睡眠﹐是陽入於陰矣。合目則衛气行陰﹐而兼汗出﹐熱淫於內矣。與上文自汗同﹐與少陰脈微細而但欲寐不同。

傷寒脈浮滑﹐此表有熱﹑裏有邪﹐白虎湯主之。

此條論脈而不及證﹐因有白虎湯證﹐而推及其脈也。勿只據脈而不審其證。脈浮而滑爲陽﹐陽主熱。《內經》云「脈緩而滑曰熱中」。是浮爲在表﹐滑爲在裏。舊本作裏有寒者誤。此𨿽表裏並言﹐而重在裏熱﹐所謂結熱在裏﹐表裏似熱者也。

傷寒脈滑而厥者﹐裏有熱也﹐白虎湯主之。

脈微而厥爲寒厥﹐脈滑而厥爲熱厥。陽極似陰之證﹐全憑脈以辧之。然必煩渴引飲﹐能食而大便難﹐乃爲裏有熱也。

白虎湯﹕石膏﹝一斤﹐碎綿裹﹞知母﹝六兩﹞甘艸﹝二兩﹞粳米﹝六合﹞

水一斗﹐煮米熟湯成﹐溫服一升﹐日三服。

白虎加人參湯﹕前方加人參﹝三兩﹞。餘同前法。

《經》曰「火生苦。」又曰「以苦燥之」。又曰「味過於苦﹐脾气不濡﹐胃气乃濃。」以是知苦從火化。火能生土﹐則土燥火炎﹐非苦寒之味所能治矣。《經》曰「甘先入脾。」又曰「以甘瀉之。」又曰「飲入於胃﹐輸精於脾﹐上歸於肺﹐水精四布﹐五經並行。」以是知甘寒之品﹐乃瀉胃火生津液之上劑也。

石膏大寒﹐寒能勝熱﹐味甘歸脾﹐質剛而主降﹐備中土生金之體﹐色白通肺﹐質重而含脂﹐具金能生水之用﹐故以爲君。知母气寒主降﹐苦以泄肺火﹐辛以潤肺燥﹐內肥白而外皮毛﹐肺金之象﹑生水之源也﹐故以爲臣。甘艸皮赤中黃﹐能土中瀉火﹐爲中宮舟楫﹐寒藥得之緩其寒﹐用此爲佐﹐沈降之性﹐亦得畱連於脾胃之間矣。粳米稼穡作甘﹐气味溫和﹐稟容平之性﹐爲後天養生之資﹐得此爲佐﹐陰寒之物﹐則無傷損脾胃之慮也。煮湯入胃﹐輸脾歸肺﹐水精四布﹐大煩大渴可除矣。白虎主西方金也﹐用以名湯者﹐秋金得令﹐而暑淸陽解﹐此四時之序也。

更加人參﹐以補中益气而生津﹐協和甘艸﹑粳米之補﹐承制石膏﹑知母之寒﹐瀉火而火不傷﹐乃操萬全之術者。

卷三

茵陳湯證

陽明病﹐發熱汗出﹐此爲熱越﹐不能發黃也﹔但頭汗出﹐身無汗﹐劑頸而還﹐腹滿﹐小便不利﹐渴飲水漿﹐此爲瘀熱在裏﹐身必發黃﹐茵陳蒿湯主之。

陽明多汗﹐此爲裏實表虛﹐反無汗﹐是表裏俱實矣。表實則發黃﹐裏實則腹滿。但頭汗出﹐小便不利﹐與麻黃連翹證同。然彼屬太陽﹐因誤下而表邪未散﹐熱𨿽裏而未深﹐故口不渴﹑腹不滿﹐仍當汗解。此屬陽明﹐未經汗下﹐而津液已亡﹐故腹滿﹑小便不利﹑渴欲飲水﹐此瘀熱在裏﹐非汗吐所宜矣。身無汗﹐小便不利﹐不得用白虎﹔瘀熱發黃﹐內無津液﹐不得用五苓。故制茵陳湯以佐梔子﹑承气之所不及也。但頭汗﹐則身黃而面目不黃﹔若中風不得汗﹐則一身及面目悉黃。以見發黃是津液所生病。

傷寒七八日﹐身黃如橘子色﹐小便不利﹐腹微滿者﹐茵陳蒿湯主之。

傷寒七八日不解﹐陽气重也。黃色鮮明者﹐汗在肌肉而不達也。小便不利﹐內無津液也。腹微滿﹐胃家實也。

調和二便﹐此茵陳之職。

茵陳蒿湯﹕茵陳蒿﹝六兩﹞梔子﹝十四枚﹞大黃﹝二兩﹞

以水一斗﹐先煮茵陳﹐減六升﹐內二味﹐煮取三升﹐去滓﹐分溫三服。小盒飯利﹐尿如皂角汁狀﹐色正赤﹐一宿腹減﹐黃從小便去。

茵陳稟北方之色﹐經冬不凋﹐受霜承雪﹐故能除熱邪畱結。梔子以通水源﹐大黃以調胃實﹐令一身內外之瘀熱悉從小便出﹐腹滿自減而津液無傷。此茵陳湯爲陽明利水之妙劑也。

傷寒發汗已﹐身目爲黃。所以然者﹐以寒濕在裏﹑不解故也。不可下﹐於寒濕中求之。

發黃有因瘀熱者﹐亦有因寒邪者﹐有因於燥令者﹐亦有因於濕化者。則寒濕在裏﹐與瘀熱在裏不同﹐是非汗﹑下﹑淸三法所可治矣。傷寒固宜發汗﹐發之而身目反黃者﹐非熱不得越﹐是發汗不如法﹐熱解而寒濕不解也。太陰之上﹐濕气主之﹐則身自黃而面不黃﹐以此知系在太陰﹐而非陽明病矣。當溫中散寒而除濕﹐於眞武﹑五苓輩求之。

卷三

承气湯證

傷寒不大便六七日﹐不惡寒反惡熱﹐頭痛身熱者﹐與承气湯。

受病後﹐便不大便﹐胃家實也。至六七日而頭痛身熱不解﹐足見陽气之重﹐其不惡寒反惡熱更可知矣。此太陽陽明合病﹐已合陽數之期而不愈者﹐當知不大便之病爲在裏﹐不必拘頭痛身熱之表爲未解也。所謂陽盛陰虛﹐汗之則死﹐下之卽愈﹐可不知要害乎﹖病患煩熱﹐汗出則解﹐又如瘧狀。日晡所發熱者﹐屬陽明也。脈實者宜下之﹐與承气湯。

煩熱自汗似桂枝證﹐寒熱如瘧似柴胡證。然日晡潮熱﹐期屬陽明。而脈已沈實﹐確爲可下﹐是承气主證主脈也。當與不大便六七日﹐互相發明。

太陽病三日﹐發汗不解﹐頭不痛﹐項不彊﹐不惡寒﹐反惡熱﹐蒸蒸發熱者﹐屬胃也﹐調胃承气湯主之。

病經三日﹐已經發汗﹐陽气得泄則熱當解而內熱反熾﹐與中風翕翕發熱不同。必其人胃家素實﹐因發汗亡津液﹐而轉屬陽明也。三日正陽明發汗之期。此太陽證已罷﹐𨿽熱未解﹐而頭不痛﹑項不彊﹑不惡寒﹑反惡熱﹐可知熱已入胃﹐便和其胃﹐調胃之名以此。日數不必拘﹐要在脈證上講求。

發汗後惡寒者﹐虛故也﹐不惡寒反惡熱者﹐實也。當和胃气﹐與調胃承气湯。

虛﹑實俱指胃言。汗後正气奪則胃虛﹐故用附子﹑芍藥﹐邪气盛則胃實﹐故用大黃﹑芒硝。此自用甘艸﹐是和胃之意。此見調胃承气﹐是和劑而非下劑也。

若胃气不和譫語者﹐少與調胃承气湯。

承者﹐順也。順之則和。少與者﹐卽調之之法。

傷寒吐後腹脹滿者﹐與調胃承气湯。

妄吐而亡津液﹐以致胃實而腹脹﹐吐後上焦虛可知。腹𨿽脹滿﹐病在胃而不在胸﹐當和胃气﹐而枳﹑朴非其任矣。

陽明病﹐不吐不下心煩者﹐可與調胃承气湯。

言陽明病則身熱汗出不惡寒反惡熱矣。若吐下後而煩爲虛邪﹐宜梔子豉湯。未經吐下而煩﹐是胃火乘心﹐從前來者爲實邪﹐調其胃而心自和。此實則瀉子之法。

太陽病﹐過經十餘日﹐心下溫﹐溫欲吐﹐而胸中痛﹐大便反溏﹐腹微滿﹐鬱鬱微煩﹐先其時極吐下者﹐與調胃承气湯。

過經不解十餘日﹐病不在太陽矣。仍曰太陽病者﹐以此爲太陽之壞病也。心中不煩而心下溫﹐腹中不痛而胸中痛﹐是上焦因極吐而傷矣。心下者﹐胃口也。心下溫﹐溫時卽欲吐﹐胃口有遺熱。腹微滿﹐而鬱鬱時便微煩﹐是胃家尙未虛﹐胃中有燥屎矣。大盒飯硬而反溏﹐是下焦因極下而傷也。欲吐而不得吐﹐當利而不利﹐總因胃气不和﹐大便溏而胃家仍實也。少與調胃承气湯微和之﹐三焦得和矣。

傷寒十三日不解﹐過經譫語者﹐以有熱故也﹐當以湯下之。若小便利者﹐大盒飯硬﹐而反下利﹑脈調和者﹐知醫以丸藥下之﹐非其治也。若自下利者﹐脈當微﹐今反和者﹐此爲內實也﹐調胃承气湯主之。

經者常也﹐過經是過其常度﹐非經絡之經也。發於陽者七日愈﹕七日以上自愈﹐以行其經盡故也。七日不愈﹐是不合陰陽之數﹐便爲過經﹐非十三日不解爲過經也。凡表解而不了了者﹐十二日愈。此十三日而尙身熱不解﹐便見其人之陽有餘。過經而譫語﹐足徵其人之胃家實。此內外有熱﹐自陽盛陰虛也。當以承气湯下之。而醫以丸藥下之﹐是因其病久﹐不敢速下﹐恐傷胃气之意﹐而實非傷寒過經之治法也。下之不利﹐今反下利﹐疑爲胃虛。而身熱譫語未除﹐非虛也。凡下利者﹐小盒飯不利﹔小便利者﹐大盒飯硬。今小便利而反下利﹐疑爲胃虛﹐恐熱爲協熱而語爲鄭聲也。當以脈別之﹐諸微亡陽﹐若胃虛而下利者脈當微。今調和而不微﹐是脈有胃气﹐胃實可知也。是丸藥之沈遲﹐利在下焦﹐故胃實而腸虛﹐調其胃則利自止矣。

上條大便反溏﹐此條反下利﹐從假不足處得其眞實。

上論調胃承气證。

太陽病﹐若吐﹑若下﹑若發汗﹐微煩﹐小便數﹐大便因硬者﹐小承气湯和之愈。

此亦太陽之壞病﹐轉屬陽明者也。微煩﹑小便數﹐大便尙不當硬﹐因妄治亡津液而硬也。用小承气和之﹐潤其燥也。此見小承气亦和劑﹐不是下劑。

得病二三日﹐脈弱﹐無太陽柴胡證﹐煩躁﹐心下硬。至四五日﹐𨿽能食﹐以小承气湯少少與微和之﹐令小安。

至六日與承气湯一升。若不大便六七日﹐小便少者﹐𨿽不能食﹐但初頭硬﹐後必溏﹐未定成硬﹐攻之必溏。須小便利﹐屎定硬﹐乃可攻之﹐宜大承气湯。

得病二三日﹐尙在三陽之界。其脈弱﹐恐爲無陽之徵。無太陽桂枝證﹐無少陽柴胡證﹐則病不在表。而煩躁心下硬﹐是陽邪入陰﹐病在陽明之裏矣。辧陽明之虛實﹐在能食不能食。若病至四五日尙能食﹐則胃中無寒﹐而便硬可知。少與小承气微和其胃﹐令煩躁少安。不竟除之者﹐以其人脈弱﹐恐大便之易動故也。猶太陰脈弱﹐當行大黃﹑芍藥者減之之意。至六日復與小承气一升。至七日仍不大便﹐胃家實也。欲知大便之燥硬﹐旣審其能食不能食﹐又當問其小便之利不利。而能食必大便硬﹐後不能食﹐是有燥屎。小便少者﹐恐津液還入胃中﹐故𨿽不能食﹐初頭硬後必溏。小便利者﹐胃必實﹐屎定硬﹐乃可攻之。所以然者﹐脈弱是太陽中風。能食是陽明中風。

非七日後不敢下者﹐以此爲風也。須過經乃可下之﹐下之若早﹐語言必亂﹐正此謂也。

陽明病﹐脈遲﹐微汗出﹐不惡寒者﹐其身必重﹐短气腹滿而喘。有潮熱者﹐此外欲解﹐可攻裏也。手足然而汗出者﹐此大便已硬也﹐大承气湯主之。若汗多﹐微發熱惡寒者﹐外未解也。其熱不潮﹐未可與承气湯。若腹大滿不通者﹐可與小承气湯微和胃气﹐勿令大泄下。

脈遲而未可攻者﹐恐爲無陽﹐恐爲在藏。故必表證悉罷﹐裏證畢具﹐方爲下證。若汗𨿽多而微惡寒﹐是表證仍在﹐此本於中風。故𨿽大滿不通﹐只可微和胃气﹐令小安﹐勿使大泄﹐過經乃可下耳。胃實諸證﹐以手足汗出爲可據﹐而潮熱尢爲親切。以四肢爲諸陽之本﹐而日晡潮熱﹐爲陽明主時也。

陽明病﹐潮熱﹐大便硬者﹐可與大承气湯﹐不硬者﹐不可與之。若不大便六七日﹐恐有燥屎。欲知之法﹐少與小承气湯﹐湯入腹中轉矢气者﹐此有燥屎﹐乃可攻之。若不轉矢气者﹐此但初頭硬﹐後必溏﹐不可攻之。

攻之必脹滿不能食也﹐欲飲水者﹐與水則噦。其後發熱者﹐必大便硬而少也。以小承气湯和之﹐不轉矢气者﹐愼不可攻也。

此必因脈之遲弱﹐卽潮熱尙不足據﹐又立試法。如胃無燥屎而攻之﹐胃家虛脹﹐故不能食。𨿽復潮熱﹑便硬而少者﹐以攻後不能食故也。要知不轉矢气者﹐卽渴欲飲水﹐尙不可與﹐況攻下乎﹖以小承气爲和﹐卽以小承气爲試。仍與小承气爲和﹐總是愼用大承气耳。

陽明病﹐譫語發潮熱﹐脈滑而疾者﹐小承气湯主之。因與承气湯一升﹐腹中轉矢气者﹐更服一升﹐若不轉矢气者﹐勿更與之。明日不大便﹐脈反微澀者﹐裏虛也﹐爲難治﹐不可更與承气湯也。

脈滑而疾者﹐有宿食也。譫語潮熱﹐下證具矣。與小承气試之﹐不轉矢气﹐宜爲易動。明日而仍不大便﹐其胃家似實。而脈反微澀﹐微則無陽﹐澀則少血﹐此爲裏虛﹐故陽證反見陰脈也。然胃家未實﹐陰脈尙多﹐故脈遲脈弱者﹐始可和而久可下。陽脈而變爲陰脈者﹐不惟不可下﹐更不可和。脈滑者生﹐脈澀者死﹐故爲難治。

然滑有不同﹐又當詳明。夫脈弱而滑﹐是有胃气。此脈來滑疾﹐是失其常度﹐重陽必陰﹐仲景早有成見﹐故少與小承气試之。若據譫語潮熱﹐而與大承气﹐陰盛已亡矣。此脈証之假有餘﹐小試之而卽見眞不足。憑脈辧證﹐可不愼哉﹗宜蜜煎導而通之。虛甚者﹐與四逆湯﹐陰得陽則解矣。

傷寒若吐下後﹐不解﹐不大便五六日﹐上至十餘日﹐日晡所發潮熱﹐不惡寒﹐獨語如有所見。若劇者﹐發則不識人﹐循衣摸牀﹐惕而不安﹐微喘直視﹐脈弦者生﹐澀者死。微者但發熱譫語。大承气湯主之﹐若一服利﹐止後服。

壞病有微﹑劇之分。微者是邪气實﹐當以下解。若一服利﹐止後服﹐只攻其實﹐無乘其虛也。劇者﹐邪正交爭﹐當以脈斷其虛實。弦者是邪气實﹐不失爲下證﹐故生﹔澀者是正气虛﹐不可更下﹐故死。如有所見獨語﹐與鄭聲譫語不同。潮熱不惡寒﹐不大便﹐是可下證。目直視不識人﹕循衣摸牀等證﹐是日晡發熱時事﹐不發時自安﹐故勿竟斷爲死證。還將脈推之﹐凡譫語脈短者死。澀者短也﹐短則气病﹔弦者長也﹐長則气治。凡直視﹑譫語﹑喘滿者死。此微喘而不滿﹐只是气之不承﹐非气之不治耳。

陽明病﹐其人多汗﹐以津液外出﹐胃中燥﹐大便必硬﹐硬則譫語﹐小承气湯主之。若一服譫語止﹐更莫復服。

陽明主津液所生病﹐故陽明病多汗。多汗是胃燥之因﹐便硬是譫語之根。一服譫語止﹐大便𨿽未利﹐而胃濡可知矣。

下利譫語者﹐有燥屎也﹐宜小承气湯。

下利是大腸虛﹐譫語是胃气實。胃實腸虛﹐宜大黃以濡胃﹐無庸芒硝以潤腸也。

汗出譫語者﹐以有燥屎在胃中。此爲風也﹐須下之。過經乃可下之﹐下之若早﹐語言必亂﹐表虛裏實故也。

下之則愈﹐宜大承气湯。

首二句是冒頭﹐末二句是總語。言汗出必亡津﹐譫語因胃實﹐則汗出譫語﹐以胃中有燥屎也﹐宜大承气湯下之。然汗出譫語有二義﹐有陽明本病多汗亡津而譫語者﹐有中風汗出早下而譫語者。如脈滑曰風﹐其譫語潮熱下之﹐與小承气湯﹐不轉矢气﹐勿更與之。如能食曰風﹐其煩躁心下硬﹐少與小承气微和之﹐令小安。非七日後屎定硬不敢妄下者﹐以此爲風也。七日來行經已盡﹐陽邪入陰﹐乃可下之。若不知此義而早下之﹐表以早下而虛熱不解﹐裏以早下而胃家不實。如十三日不解﹐過經下利而譫語﹐與下後不解﹐至十餘日不大便﹑日晡潮熱﹑獨語如有所見者是也。

陽明病﹐譫語﹐有潮熱﹐反不能食者﹐胃中必有燥屎五六枚也﹐宜大承气湯下之。若能食者﹐但硬耳。

初能食﹐反不能食﹐胃實可知。若能食而大便硬﹐是腸實而胃未實﹐恐本於中風﹐未可下也。譫語﹑潮熱﹑屎有燥硬之辧。

陽明病下之﹐心中懊而煩﹐胃中有燥屎者﹐可攻之。宜大承气湯。腹微滿﹐初頭硬後必溏﹐不可攻之。

下後心中懊而煩﹐梔子豉證。若腹大滿不通﹐是胃中燥屎上攻也。若微滿﹐猶是梔子濃朴湯證。

病患不大便五六日﹐繞臍痛﹐煩躁﹐發作有時者﹐此有燥屎故也。

發作有時﹐是日晡潮熱之時。二腸附臍﹐故繞痛﹐痛則不通矣。

病患小便不利﹐大便乍難乍易﹐時有微熱﹐喘冒不能臥者﹐有燥屎也﹐宜大承气湯。

小便不利﹐故大便有乍易。津液不得還入胃中﹐故喘冒不得臥。時有微熱﹐卽是潮熱。

大下後﹐六七日不大便﹐煩不解﹐腹滿痛者﹐此有燥屎也。所以然者﹐以本有宿食故也﹐宜大承气湯。

未病時本有宿食﹐故𨿽大下之後﹐仍能大實﹐痛隨利減也。

脈滑而數者﹐有宿食也﹐當下之﹐宜大承气湯。

數爲在府﹐故滑爲有食。數以至數言﹐是本來面目。疾以體狀言﹐在譫語潮熱時見﹐故爲失度。

腹滿不減﹐減不足言﹐當下之﹐宜大承气湯。

下後無變證﹐則非妄下。腹滿如故者﹐下之未盡耳﹐故當更下之也。

二陽並病﹐太陽證罷﹐但發潮熱﹐手足汗出﹐大便難而譫語者﹐下之則愈﹐宜大承气湯。

太陽證罷﹐是全屬陽明矣。先揭二陽並病者﹐見未罷時便有可下之證。今太陽一罷﹐則種種皆下證矣。

發汗不解﹐腹滿痛者﹐急下之﹐宜大承气湯。

表𨿽不解﹐邪甚於裏﹐急當救裏﹐裏和而表自解矣。

陽明病﹐發熱汗多者﹐急下之﹐宜大承气湯。

前條若汗多微發熱惡寒者﹐外未解也﹐未可與承气﹐總爲脈遲者言耳。若脈大而不惡寒﹑蒸蒸發熱﹑汗多亡陽者﹐當急下以存津液﹐而勿以潮熱爲拘也。

傷寒六七日﹐目中不了了﹐睛不和﹐無表裏證﹐大便難﹐身微熱者﹐此爲實也﹐急下之﹐宜大承气湯。

傷寒七日不愈﹐陽邪入陰矣。目不了了﹐目睛不和﹐何以故﹖身微熱﹐是表證已罷﹐不煩躁﹐是裏證未見﹐無表裏證也。惟不大便爲內實﹐斯必濁邪上升﹐陽气閉塞。下之﹐而濁陰出下竅﹐淸陽走上竅矣。

少陰病﹐得之二三日﹐不大便﹐口燥咽漧者﹐急下之﹐宜大承气湯。

熱淫於內﹐腎水枯涸﹐因轉屬陽明﹐胃火上炎﹐故口燥咽漧。急下之﹐火歸於坎﹐津液自升矣。此必有不大便證﹐若非本有宿食﹐何得二三日盒飯急下﹖少陰病﹐自利淸水﹐色純靑﹐心下必痛﹐口漧舌燥者﹐急下之﹐宜大承气湯。

自利而渴者﹐屬少陰。今自利淸水﹐疑其爲寒矣﹐而利淸水時﹐必心下痛﹐必口燥舌漧﹐是土燥火炎﹐脾气不濡﹐胃气反濃﹐水去而谷不去﹐故純靑也。𨿽曰通因通用﹐仍是通因塞用。

少陰病六七日﹐腹脹不大便者﹐急下之﹐宜大承气湯。

六七日當解不解因轉屬陽明﹐是藏气實而不能入﹐還之於府也。

急攻之﹐所謂已入於府者可下也。

三陽惟少陽無承气證。三陰惟少陰有承气證。蓋少陽爲陽樞﹐陽稍虛﹐邪便入於陰﹐故不可妄下以虛其陽。少陰爲陰樞﹐陽有餘邪﹐便傷其陰﹐故宜急下以存其陰。且少陽屬木﹐邪在少陽﹐惟畏其克土﹐故無下證。少陰主水﹐邪在少陰﹐更畏有土制﹐故當急下。蓋眞陰不可虛﹐彊陽不可縱也。

調胃承气湯﹕大黃﹝三兩﹞炙甘艸﹝二兩﹞芒硝﹝半斤﹞

上三味﹐咀﹐以水三升﹐煮取一升﹐去滓﹐內芒硝﹐更上火微煮令沸﹐少少溫服。

亢則害﹐承乃制﹐承气所由名也。不用枳﹑朴而任甘艸﹐是調胃之義。胃調則諸气皆順﹐故亦以承气名之。

此方專爲燥屎而設﹐故芒硝分兩多於大承气。前輩見條中無燥屎字﹐便云未燥堅者用之﹐是未審之耳。

大承气湯﹕大黃﹝四兩﹐酒洗﹞濃朴﹝半斤﹞枳實﹝五枚﹐炙﹞芒硝﹝三合﹞

水一斗﹐先煮二物﹐取五升﹐去滓﹐內大黃﹐煮二升﹐去渣﹐再內芒硝﹐上火微一二沸﹐分溫再服。得下﹐余勿服。

小承气湯﹕大黃﹝四兩﹞濃朴﹝二兩﹐去皮﹞枳實﹝三枚﹞

水四升﹐煮取一升二合﹐分溫三服。初服湯當大便﹐不爾者盡飲之。若得大便﹐勿服。

諸病皆因於气﹐穢物之不去﹐由气之不順也。故攻積之劑﹐必用气分之藥﹐故以承气名。湯分大小﹐有二義焉﹕濃朴倍大黃﹐是气藥爲君﹐味多性猛﹐制大其服﹐欲令大泄下也。大黃倍濃朴﹐是气藥爲臣﹐味少性緩﹐制小其服﹐欲微和胃气也。前法更有妙義。大承气之先後作三次煎者﹐何哉﹖蓋生者气銳而先行﹐熟者气純而和緩﹐欲使芒硝先化燥屎﹐大黃繼通地道﹐而後枳﹑朴除其痞滿也。若小承气三物同煮﹐不分次第﹐只服四合﹐但求地道之通﹐而不用芒硝之峻﹐且遠於大黃之銳﹐故稱微和之劑云。

卷三

少陽脈證

少陽之爲病﹐口苦﹑咽漧﹑目眩也。

太陽主表﹐頭項彊痛爲提綱。陽明主裏﹐胃家實爲提綱。少陽居半表半里之位﹐仲景特揭口苦﹑咽漧﹑目眩爲提綱﹐奇而至當也。蓋口﹑咽﹑目三者﹐不可謂之表﹐又不可謂之裏﹐是表之入裏﹑裏之出表處﹐所謂半表半里也。三者能開能闔﹐開之可見﹐闔之不見﹐恰合樞機之象﹐故兩目爲少陽經絡出入之地。苦﹑幹﹑眩者﹐皆相火上走空竅而爲病也。此病自內之外﹐人所不知﹐惟病患獨知﹐診家所以不可無問法。三證爲少陽一經病機﹐兼風寒雜病而言。但見一證卽是﹐不必悉具。

傷寒脈弦細頭痛發熱者﹐屬少陽。少陽不可發汗﹐發汗則譫語。此屬胃﹐胃和則愈﹐胃不和則煩而躁。

少陽初受寒邪﹐病全在表﹐故頭痛發熱與太陽同﹐與五六日而往來寒熱之半表不同也。弦爲春脈﹐細則少陽初出之象也。但見頭痛發熱﹐而不見太陽脈證﹐則弦細之脈﹐斷屬少陽﹐而不可作太陽治之矣。少陽少血﹐𨿽有表證﹐不可發汗。發汗則津液越出﹐相火燥必胃實而譫語﹐當與柴胡以和之。上焦得通﹐津液得下﹐胃气因和。

若加煩躁﹐則爲承气證矣。

少陽中風﹐兩耳無所聞﹐目赤﹐胸中滿而煩者﹐不可吐﹑下﹐吐﹑下則悸而驚。

少陽經絡﹐索於頭目﹐循於胸中﹐爲風木之藏﹐主相火。風中其經﹐則風動火炎﹐是以耳聾目赤﹐胸滿而煩也。耳目爲表之裏﹐胸中爲裏之表﹐當用小柴胡和解法。或謂熱在上焦﹐因而越之﹐誤吐者有矣﹔或謂釜底抽薪﹐因而奪之﹐誤下者有矣﹔或謂火郁宜發﹐因而誤汗者有矣。少陽主膽﹐膽無出入﹐妄行吐﹑下﹐津液重亡。

膽虛則心亦虛﹐所生者受病﹐故悸也﹔膽虛則肝亦虛﹐府病及藏﹐故驚也。上條汗後而煩﹐因於胃實﹔此未汗而煩﹐虛風所爲。上條煩而躁﹐病從胃來﹔此悸而驚﹐病迫心膽。上條言不可發汗﹐此言不可吐﹑下﹐互相發明﹐非謂中風可汗﹐而傷寒可吐﹑下也。此𨿽不言脈﹐可知其弦而浮矣。不明少陽脈證﹐則不識少陽中風﹔不辧少陽脈狀﹐則不識少陽傷寒也。

傷寒三日﹐少陽脈小者﹐欲已也。

陽明受病﹐當二三日發﹔少陽受病﹐當三四日發。若三日脈大﹐則屬陽明﹔三日弦細﹐則屬少陽。小卽細也﹐若脈小而無頭痛發熱等證﹐是少陽不受邪。此卽傷寒三日﹐少陽證不見﹐爲不傳也。

少陽病﹐欲解時﹐從寅至辰上。

寅﹑卯主木﹐少陽始生﹐卽少陽主時也。主气旺﹐則邪自解矣。辰上者﹐卯之盡﹐辰之始也。

太陽與少陽並病﹐脈弦﹐頭項彊痛﹐或眩冒﹐時如結胸﹐心下痞硬者﹐當刺大椎第一間﹑肺兪﹑肝兪。愼不可發汗﹐發汗則譫語。若譫語不止﹐當刺期門。

脈弦屬少陽﹐頭項彊痛屬太陽。眩冒﹑結胸﹑心下痞﹐則兩陽皆有之證。兩陽並病﹐陽气重可知。然是經脈之爲眚﹐汗吐下之法﹐非少陽所宜。若不明刺法﹐不足以言巧。督主諸陽﹐刺大椎以泄陽气。肺主气﹐肝主血﹐肺肝二兪﹐皆主太陽。調其气血﹐則頭項彊痛可除﹐脈之弦者可和﹐眩冒可淸﹐結胸﹑痞硬等證可不至矣。

若發汗是犯少陽﹐膽液虛必轉屬胃而譫語。此譫語𨿽因胃實。而兩陽之證未罷﹐亦非下法可施也。土欲實﹐木當平之﹐必肝气淸而水土治﹐故刺期門而三陽自和。

太陽少陽並病﹐心下硬﹐頭項彊而眩者﹐當刺大椎﹑肺兪﹑肝兪﹐愼勿下之。

太陽少陽並病﹐而反下之﹐成結胸﹐心下硬﹐下利不止﹐水漿不下﹐其人心煩。

並病無結胸證﹐但陽气怫郁於內﹐時時若結胸狀耳﹐並病在兩陽﹐而反下之如結胸者﹐成眞結胸矣。結胸法當下。今下利不止﹐水漿不入﹐是陽明之闔病於下﹐太陽之開病於上﹐少陽之樞機無主。其人心煩﹐是結胸證具﹐煩躁者死也。

卷三

柴胡湯證

傷寒五六日﹐中風﹐往來寒熱﹐胸脇苦滿﹐默默不欲飲食﹐心煩喜嘔﹐或胸中煩而不嘔﹐或渴﹐或腹中痛﹐或脇下痞硬﹐或心下悸小便不利﹐或不渴身有微熱﹐或咳者﹐小柴胡湯主之。

此非言傷寒五六日而更中風也。言往來寒熱有三義﹕少陽自受寒邪﹐陽气衰少﹐旣不能退寒﹐又不能發熱﹐至五六日郁熱內發﹐始得與寒气相爭﹐而往來寒熱﹐一也﹔若太陽受寒﹐過五六日陽气始衰﹐余邪未盡﹐轉屬少陽﹐而往來寒熱﹐二也﹔風爲陽邪﹐少陽爲風藏﹐一中於風便往來寒熱﹐不必五六日而始見﹐三也。少陽脈循胸脇﹐邪入其經故苦滿﹐膽气不舒故默默﹐木邪犯土故不欲飲食﹐相火內熾故心煩﹐邪正相爭故喜嘔。蓋少陽爲樞﹐不全主表﹐不全主裏﹐故六證皆在表裏之間。仲景本意重半里﹐而柴胡所主又在半表﹐故少陽證必見半表﹐正宜柴胡加減。如悉入裏﹐則柴胡非其任矣。故小柴胡稱和解表裏之主方。

寒熱往來﹐病情見於外﹔苦喜不欲﹐病情得於內。看喜﹑苦﹑欲等字﹐非眞嘔﹑眞滿﹑不能飲食也。看往﹑來二字﹐見有不寒熱時。寒熱往來﹐胸脇苦滿﹐是無形之半表﹔心煩喜嘔﹐默默不欲飲食﹐是無形之半里。𨿽然七證皆偏於裏﹐惟微熱爲在表﹔皆屬無形﹐惟心下悸爲有形﹔皆風寒通證﹐惟脇下痞硬屬少陽。總是气分爲病﹐非有實可據﹐故皆從半表半里之治法。

血弱气虛﹐腠理開﹐邪气因入﹐與正气相搏﹐結於脇下。正邪分爭﹐往來寒熱﹐休作有時。默默不欲飲食﹐臟腑相連﹐其痛不下﹐邪髙痛下﹐故使嘔也。

此仲景自注柴胡證。首五句﹐釋胸脇苦滿之因。正邪三句﹐釋往來寒熱之義。此下多有闕文﹐故文理不連屬也。

小柴胡湯﹕柴胡﹝半斤﹞半夏﹝半升﹞人參甘艸黃芩生薑﹝各三兩﹞大棗﹝十二枚﹞

以水一斗二升﹐煮取六升﹐去滓﹐再煎取三升﹐溫服一升﹐日三服。若胸中煩而不嘔者﹐去半夏﹑人參﹐加栝蔞實一枚。若渴者﹐去半夏﹐加人參﹐合前成四兩半﹐加栝蔞根四兩。若腹中痛者﹐去黃芩﹐加芍藥三兩。

若脇下痞硬﹐去大棗﹐加牡蠣四兩。若心下悸﹐小便不利者﹐去黃芩﹐加茯苓四兩。若不渴﹑外有微熱者﹐去人參﹐加桂枝三兩﹐溫服﹐取微汗愈。若咳者﹐去人參﹑大棗﹑生薑﹐加五味子半升﹑漧薑二兩。

柴胡感一陽之气而生﹐故能直入少陽﹐引淸气上升而行春令﹐爲治寒熱往來之第一品藥。少陽表邪不解﹐必需之。半夏感一陰之气而生﹐故能開結气﹑降逆气﹑除痰飲﹐爲嘔家第一品藥。若不嘔而胸煩口渴者去之﹐以其散水气也。黃芩外堅內空﹐故能內除煩熱﹐利胸膈逆气。腹中痛者﹐是少陽相火爲害﹐以其苦從火化﹐故易芍藥之酸以瀉之。心下悸﹐小便不利者﹐以苦能補腎﹐故易茯苓之淡以滲之。

人參﹑甘艸﹐補中气和營衛﹐使正勝則邪卻﹐內邪不畱﹐外邪勿復入也。仲景於表證不用人參﹐此因有半里之無形證﹐故用之以扶元气﹐使內和而外邪勿入也。身有微熱是表未解﹐不可補﹔心中煩與咳﹐是逆气有餘﹐不可益气﹐故去之。如太陽汗後身痛而脈沈遲﹐下後協熱利而心下硬﹐是太陽之半表半里證也。表𨿽不解﹐因汗﹑下後重在裏﹐故參﹑桂兼用。先輩論此湯﹐轉旋在柴﹑芩二味﹐以柴胡淸表熱﹑黃芩淸裏熱也。盧氏以柴胡﹑半夏得二至之气而生﹐爲半表半里之主治﹐俱似有理。然本方七味中﹐半夏﹑黃芩俱在可去之例﹐惟不去柴胡﹑甘艸。當知寒熱往來﹐全賴柴胡解外﹑甘艸和中。故大柴胡去甘艸﹐便另名湯﹐不入加減法。

傷寒中風﹐有柴胡證﹐但見一證便是﹐不必悉具。

柴胡爲樞機之劑﹐凡寒气不全在表未全入裏者﹐皆服之。證不必悉具﹐故方亦無定品。

嘔而發熱者﹐小柴胡湯主之。

傷寒則嘔逆﹐中風則漧嘔。凡傷寒中風﹐無麻黃﹑桂枝證。但見喜嘔一證。則發熱者﹐便可用柴胡湯﹐不必寒熱往來而始用也。發熱而嘔﹐則人參當去﹐而桂枝非所宜矣。其目赤﹑耳聾﹑胸滿而煩者﹐用柴胡去參﹑夏加栝蔞實之法﹕脈弦細而頭痛發熱者﹐從柴胡去參加桂之法。

傷寒五六日﹐頭汗出﹐微惡寒﹐手足冷﹐心下滿﹐口不欲食﹐大便硬﹐脈沈細者﹐此爲陽微結﹐必有表復有裏也。脈沈亦在裏也。汗出爲陽微結。假令純陰結﹐不得復有外證﹐悉入在裏矣。此爲半在裏半在表也。脈𨿽沈細﹐不得爲少陰病。所以然者﹐陰不得有汗﹐今頭汗出﹐故知非少陰也﹐可與小柴胡湯。設不了了者﹐得屎而解。

大便硬謂之結。脈浮數能食曰陽結﹐沈遲不能食曰陰結。此條俱是少陰脈﹐謂五六日又少陰發病之期。若謂陰不得有汗﹐則少陰亡陽﹐脈緊汗出者有矣。然亡陽與陰結有別﹕亡陽咽痛吐利﹐陰結不能食而大便反硬也。

亡陽與陽結亦有別﹕三陰脈不至頭﹐其汗在身﹔三陽脈盛於頭﹐陽結則汗在頭也。邪在陽明﹐陽盛﹐故能食﹐此謂純陽結﹔邪在少陽﹐陽微﹐故不欲食﹐此謂陽微結﹐宜屬小柴胡矣。然欲與柴胡湯﹐必究其病在半表。而微惡寒﹐亦可屬少陰﹔但頭汗﹐始可屬之少陽。欲反復講明頭汗之義﹐可與小柴胡而勿疑也。上焦得通﹐則心下不滿而欲食﹔津液得下﹐則大便自軟而得便矣。此爲少陰﹑少陽之疑似證。

上論小柴胡主證。

傷寒四五日﹐身熱惡風﹐頭項彊﹐脇下滿﹐手足溫而渴者﹐小柴胡湯主之。

身熱惡風﹐頭項彊﹐桂枝證未罷。脇下滿﹐已見柴胡一證﹐盒飯用小柴胡去參﹑夏加桂枝﹑栝蔞以兩解之。

不任桂枝而主柴胡者﹐從樞故也。

陽明病﹐發潮熱﹐大便溏﹐小便自可﹐胸脇滿者﹐小柴胡湯主之。

潮熱已屬陽明﹐然大便溏而小便自可﹐未爲胃實。胸脇苦滿﹐便用小柴胡和之﹐熱邪從少陽而解﹐不復入陽明矣。上條經四五日﹐是太陽少陽並病﹐此是陽明少陽合病。若謂陽明傳入少陽﹐則謬矣。

陽明病﹐脇下硬滿﹐不大便而嘔﹐舌上白苔者﹐可與小柴胡湯。上焦得通﹐津液得下﹐胃气因和﹐身然汗出而解也。

不大便屬陽明﹐然脇下硬滿而嘔﹐尙在少陽部。舌上白苔者﹐痰飲溢於上焦也。與小柴胡湯﹐則痰飲化爲津液而燥土和﹐上焦仍得汗出而充身澤毛矣。

傷寒嘔多﹐𨿽有陽明證﹐不可攻之。

嘔者﹐水气在上焦﹐上焦得通﹐津液得下﹐胃气因和矣。

服柴胡湯已﹐渴者﹐屬陽明也﹐以法治之。

柴胡湯有芩﹑參﹑甘﹑棗﹐皆生津之品。服之反渴者﹐必胃家已實﹐津液不足以和胃也﹐當行白虎﹑承气等法。仍用柴胡加減﹐非其治矣。此少陽將轉屬陽明之證。

上論兩經合並病。

婦人中風七八日﹐續得寒熱﹐發作有時﹐經水適斷者﹐此爲熱入血室﹐其血必結﹐故使如瘧狀﹐發作有時﹐小柴胡湯主之。

中風至七八日﹐寒熱已過﹐復得寒熱﹐發作有期﹐與前之往來寒熱無定期者不侔﹐此不在气分而在血分矣。

凡診婦人﹐必問月事﹐經水適斷於寒熱時﹐是不當止而止也。必其月事下而血室虛﹐熱气乘虛而入﹐其餘血之未下者﹐幹結於內﹐故適斷耳。用小柴胡和之﹐使結血散則寒熱自除矣。余義詳陽明篇。

上論熱入血室。

傷寒六七日﹐發熱微惡寒﹐肢節煩疼﹐微嘔﹐心下支結﹐外證未去者﹐柴胡桂枝湯主之。

傷寒至六七日﹐正寒熱當退之時﹐反見發熱惡寒證﹐此表證而兼心下支結之裏證﹐表裏未解也。然惡寒微﹐則發熱亦微。但肢節煩疼﹐則一身骨節不煩疼可知。支如木之支﹐卽微結之謂也。表證微﹐故取桂枝之半﹔內證微﹐故取柴胡之半。此因內外俱虛﹐故以此輕劑和解之也。

上論柴胡桂枝證。

柴胡桂枝湯﹕柴胡﹝四兩﹞黃芩人參生薑芍藥桂枝﹝各兩半﹞甘艸﹝一兩﹞半夏﹝二合半﹞大棗﹝六枚﹞

以水七升﹐煮取三升﹐去滓﹐溫服一升。

桂﹑芍﹑甘艸﹐得桂枝之半﹔柴﹑參﹑芩﹑夏﹐得柴胡之半﹔姜﹑棗得二方之半﹐是二方合半非各半也。與麻黃桂枝合半湯又不同。

傷寒﹐陽脈澀﹐陰脈弦﹐法當腹中急痛﹐先用小建中湯。不瘥者﹐小柴胡湯主之。

前條偏於半表﹐此條偏於半里。注詳建中湯證中。

本太陽病不解﹐轉入少陽者﹐脇下硬滿﹐漧嘔不能食﹐往來寒熱﹐尙未吐﹑下﹐脈弦細者﹐與小柴胡湯。

若已吐﹑下﹑發汗﹑溫鍼﹑譫語﹐柴胡證罷﹐此爲壞病。知犯何逆﹐以法治之。

少陽爲樞﹐太陽外證不解﹐風寒從樞而入少陽矣。若見脇下硬滿﹑漧嘔不能食﹑往來寒熱之一﹐便是柴胡證未罷﹐卽誤於吐﹑下﹑發汗﹑溫鍼﹐尙可用柴胡治之。若誤治後﹐不見半表半里證而發譫語﹐是將轉屬陽明﹐而不轉屬少陽矣。柴胡湯不中與之﹐亦不得以譫語卽爲胃實也。知犯何逆﹐治病必求其本也﹐與桂枝不中與同義。此太陽壞病﹐而非少陽壞病也。

凡柴胡湯病而反下之﹐若柴胡證不罷者﹐復與柴胡湯﹐必蒸蒸而振﹐卻發熱汗出而解。

此與下後復用桂枝同局。因其人不虛﹐故不爲壞病。

傷寒五六日﹐嘔而發熱者﹐柴胡湯證具﹐而以他藥下之。若心下滿而硬痛者﹐此爲結胸也﹐大陷胸湯主之。

但滿而不痛者爲痞﹐柴胡不中與之﹐宜半夏瀉心湯。

注詳瀉心湯證中。此爲柴胡壞證﹐故不中與之。

得病六七日﹐脈遲浮弱﹐惡風寒﹐手足溫﹐醫二三下之﹐不能食而脇下滿痛﹐面目及身黃﹐頸項彊﹐小便難者﹐與柴胡湯後必下重。本渴﹐而飲水嘔﹑食穀噦者﹐柴胡不中與也。

浮弱爲桂枝脈﹐惡風寒爲桂枝證﹐然手足溫而身不熱。脈遲爲寒﹐爲無陽﹐爲在藏﹐是表裏虛寒也。法當溫中散寒﹐而反二三下之﹐胃陽喪亡﹐不能食矣。食穀則噦﹐飲水則嘔。虛陽外走﹐故一身面目悉黃﹔肺气不化﹐故小便難而渴﹔營血不足﹐故頸項彊﹔少陽之樞機無主﹐故脇下滿痛。此太陽中風誤下之壞病﹐非柴胡證矣。

柴胡證不欲食﹐非不能食﹔小便不利﹐非小便難﹔脇下痞硬﹐不是滿痛﹔或渴﹐不是不能飲水﹔喜嘔﹐不是飲水而嘔。與小柴胡湯後必下利者﹐𨿽有參﹑甘﹐不禁柴﹑芩﹑栝蔞之寒也。此條亦是柴胡疑似證﹐而非柴胡壞證。前條似少陰而實少陽﹐以條似少陽而實太陽壞病﹐得一證相似處。大宜著眼。

傷寒五六日﹐已發汗而復下之﹐胸脇滿微結﹐小便不利﹐渴而不嘔﹐但頭汗出﹐往來寒熱﹐心煩者﹐此爲未解也﹐柴胡桂枝榦姜湯主之。初服微煩﹐復服汗出便愈。

汗下後﹐而柴胡證仍在者﹐仍用柴胡湯加減。此因增微結一證﹐故變其方名耳。此微結與陽微結不同。陽微結對純陰結而言﹐是指大便硬﹐病在胃。此微結對大結胸而言﹐是指心下痞﹐其病在胸脇﹐與心下痞硬﹐心下支結同義。

柴胡桂枝榦姜湯﹕柴胡﹝半斤﹞黃芩桂枝﹝各三兩﹞栝蔞根﹝四兩﹞漧薑牡蠣甘艸﹝各二兩﹞

煎服同前法。

此方全是柴胡加減法。心煩不嘔而渴﹐故去參﹑夏加栝蔞根﹔胸脇滿而微結﹐故去棗加蠣﹔小便𨿽不利而心下不悸﹐故不去黃芩不加茯苓﹔𨿽渴而表未解﹐故不用參而加桂﹔以漧薑易生薑﹐散胸脇之滿結也。初服煩卽微者﹐黃芩﹐栝蔞之效﹔繼服汗出周身而愈者﹐姜﹑桂之功也。小柴胡加減之妙﹐若無定法而實有定局矣。

傷寒八九日﹐下之﹐胸滿﹐煩驚﹐小便不利﹐譫語﹐一身盡重不可轉側者﹐柴胡加龍骨牡蠣湯主之。

妄下後熱邪內攻﹐煩驚譫語者﹐君主不明﹐而神明內亂也。小便不利者﹐火盛而水虧也﹔一身盡重者﹐陽內而陰反外也﹔難以轉側者﹐少陽之樞機不利也。此下多亡陰﹐與火逆亡陽不同。

柴胡加龍骨牡蠣湯﹕柴胡﹝四兩﹞黃芩人參生薑茯苓鉛丹桂枝龍骨牡蠣﹝各一兩半﹞大黃﹝二兩﹞半夏﹝一合﹞大棗﹝六枚﹞

水八升﹐煮取四升﹐內大黃﹐更煮一二沸﹐去滓﹐溫服一升。

此方取柴胡湯之半﹐以除胸滿心煩之半里。加鉛丹﹑龍﹑蠣﹐以鎭心驚﹐茯苓以利小便﹐大黃以止譫語。

桂枝者﹐甘艸之誤也。身無熱無表證﹐不得用桂枝。去甘艸則不成和劑矣。心煩譫語而不去人參者﹐以驚故也。

傷寒十三日﹐下之﹐胸脇滿而嘔﹐日晡所發潮熱﹐已而微利。此本柴胡證﹐下之而不得利﹐今反利者﹐知醫以丸藥下之﹐非其治也。潮熱者實也﹐先宜小柴胡以解外﹐後以柴胡加芒硝湯主之。

日晡潮熱﹐已屬陽明﹐而微利可疑。利旣不因於下藥﹐潮熱嘔逆又不因利而除﹐故知誤不在下而在丸藥也。

丸藥發作旣遲﹐又不能蕩滌腸胃﹐以此知日晡潮熱﹐原因胃實。此少陽陽明並病﹐先服小柴胡二升﹐以解少陽之表﹔其一升加芒硝﹐以除陽明之裏。不加大黃者﹐以地道原通﹔不用大柴胡者﹐以中气已虛也。後人有加大黃﹑桑螵蛸者﹐大背仲景法矣。

太陽病過經十餘日﹐心下溫溫欲吐﹐而胸中痛﹐大便反溏﹐腹微滿﹐鬱鬱微煩﹐先其時極吐下者﹐與調胃承气湯﹔若不爾者﹐不可與。但欲嘔﹐胸中痛﹐微溏者﹐此非柴胡證。以嘔﹐故知極吐下也。

太陽居三陽之表﹐其病過經不解﹐不轉屬陽明﹐則轉少陽矣。心煩喜嘔﹐爲柴胡證。然柴胡證或胸中煩而不痛﹐或大便微結而不溏﹐或腹中痛而不滿。此則胸中痛﹐大便溏﹐腹微滿﹐皆不是柴胡證。但以欲嘔一證似柴胡﹐當深究其欲嘔之故矣。

夫傷寒中風﹐有柴胡證﹐有半表證也﹐故嘔而發熱者主之。此病旣不關少陽寒熱往來﹑脇下痞硬之半表﹐見太陽過經而來﹐一切皆屬裏證﹐必十日前吐下而誤之壞病也。胸中痛者﹐必極吐可知﹔腹微滿﹐便微溏﹐必誤下可知。是太陽轉屬陽明﹐而不屬少陽矣。今胃气𨿽傷﹐而余邪未盡﹐故與調胃承气和之。不用枳﹑朴者﹐以胸中痛﹑上焦傷﹐卽嘔多𨿽有陽明證﹐不可攻之謂也。若未經吐下﹐是病气分而不在胃。則嘔不止而鬱鬱微煩者﹐當屬之大柴胡矣。

此陽明少陽疑似證。前條得壞病之虛﹐此條得壞病之實。

上論柴胡變證。

太陽病過經十餘日﹐反二三下之﹐後四五日﹐柴胡證仍在者﹐先與小柴胡湯。嘔不止﹐心下急﹐鬱鬱微煩者﹐爲未解也﹐與大柴胡湯下之則愈。

病從外來者﹐當先治外而後治其內。此屢經妄下﹐半月餘而柴胡證仍在。因其人不虛﹐故樞機有主而不爲壞病。與小柴胡和之﹐表證𨿽除﹐內尙不解。以前此妄下之藥﹐但去腸胃有形之物﹐而未泄胸膈气分之結熱也。

急者滿也﹐但滿而不痛﹐卽痞也。姜﹑夏以除嘔﹐柴﹑芩以去煩﹐大棗和裏﹐枳芍舒急。而曰下之則愈者﹐見大柴胡爲下劑﹐非和劑也。若與他藥和下之﹐必有變證﹐意在言外。嘔不止﹐屬有形﹔若欲嘔﹐屬無形。

傷寒十餘日﹐熱結在裏﹐復往來寒熱者﹐與大柴胡湯。

裏者對表而言﹐不是指胃。此熱結气分﹐不屬有形﹐故十餘日復能往來寒熱。若熱結在胃﹐則蒸蒸發熱﹐不復知有寒矣。往來寒熱﹐故倍生薑佐柴胡以解表﹔結熱在裏﹐故去參﹑甘之溫補﹐加枳﹑芍以破結。

傷寒發熱﹐汗出不解﹐心下痞硬﹐嘔吐而下利者﹐大柴胡湯主之。

汗出不解﹐蒸蒸發熱者﹐是調胃承气證。汗出解後﹐心下痞硬﹑下利者﹐是生薑瀉心證。此心下痞硬﹐協熱而利﹐表裏不解﹐似桂枝人參證。然彼在妄下後而不嘔﹐則此未經下而嘔﹐則嘔而發熱者﹐小柴胡主之矣。然痞硬在心下而不在脇下﹐斯虛實補瀉之所由分也。故去參﹑甘之甘溫益气﹐而加枳﹑芍之酸苦湧泄耳。

上論大柴胡證。

大柴胡湯﹕小柴胡湯去人參﹑甘艸﹐加生薑﹝二兩﹞﹐芍藥﹝三兩﹞﹐枳實﹝四枚﹞。餘同小柴胡法。

按﹕大柴胡是半表半里气分之下藥﹐並不言大便。其心下急與心下痞硬﹐是胃口之病﹐而不在胃中﹔結熱在裏﹐非結實在胃。且下利則地道已通﹐仲景不用大黃之意曉然。若以「下之」二字﹐妄加大黃﹐則十棗湯「攻之」二字﹐如何味乎﹖大小柴胡﹐俱是兩解表裏﹐而有主和主攻之異。和無定體﹐故有加減﹔攻有定局﹐故無去取之法也。

卷三

建中湯證

傷寒二三日﹐心中悸而煩者﹐小建中湯主之。

傷寒二三日﹐無陽明證﹐是少陽發病之期。不見寒熱頭痛胸脇苦滿之表﹐又無腹痛苦嘔或咳或渴之裏﹐但心悸而煩﹐是少陽中樞受寒﹐而木邪挾相火爲患。相火旺則君火虛。離中眞火不藏﹐故悸﹔離中眞火不足﹐故煩。非辛甘以助陽﹐酸苦以維陰﹐則中气亡矣。故制小建中以理少陽﹐佐小柴胡之不及。心煩心悸原屬柴胡證而不用柴胡者﹐首揭傷寒不言發熱﹐則無熱而惡寒可知。心悸而煩﹐是寒傷神﹑熱傷气矣。二三日間﹐熱已發裏﹐寒猶在表﹐原是半表半里證。然不往來寒熱﹐則柴胡不中與也。心悸當去黃芩﹐心煩不嘔當去參半。故君桂枝通心而散寒﹐佐甘艸﹑棗﹑飴助脾安悸﹐倍芍藥瀉火除煩﹐任生薑佐金平木。此𨿽桂枝加飴而倍芍藥﹐不外柴胡加減之法。名建中﹐寓發汗於不發之中。曰小者﹐以半爲解表﹐不全固中也。少陽妄汗後﹐胃不和﹐因煩而致躁﹐宜小柴胡淸之﹔未發汗﹐心已虛﹐因悸而致煩﹐宜小建中和之。

傷寒陽脈澀﹑陰脈弦﹐法當腹中急痛﹐先用小建中湯﹔不瘥者﹐小柴胡湯主之。

尺﹑寸俱弦﹐少陽受病也。今陽脈澀而陰脈弦﹐是寒傷厥陰﹐而不在少陽也。寸爲陽﹐陽主表﹐陽脈澀者﹐陽气不舒﹐表寒不解也。弦爲木邪﹐必挾相火﹐相火不能禦寒﹐必還入厥陰而爲患。厥陰抵少腹﹐挾胃屬肝絡膽﹐則腹中皆厥陰部也。尺爲陰﹐尺主裏。今陰脈弦﹐爲肝脈﹐必當腹中急痛矣。肝苦急﹐甘以緩之﹐酸以瀉之﹐辛以散之﹐此小建中爲厥陰驅寒發表平肝逐邪之先著也。然邪在厥陰﹐腹中必痛﹐原爲險癥﹐一劑建中﹐未必成功。設或不瘥﹐當更用柴胡﹐令邪走少陽﹐使有出路。所謂陰出之陽則愈﹐又以小柴胡佐小建中之不及也。

前條辧證﹐此條辧脈。前條是少陽相火犯心而煩﹐其證顯﹔此條是厥陰相火攻腹而痛﹐其證隱。若腹痛而非相火﹐不得用芍藥之寒。《內經》﹕「暴注脹大﹐皆屬於熱。」此腹痛用芍藥之義。

或問腹痛前以小建中溫之﹐後以小柴胡涼之﹐仲景豈姑試之乎﹖曰非也。不瘥者﹐但未愈﹐非更甚也﹐先以建中解肌而發表﹐止痛在芍藥﹔繼以柴胡補中而達邪﹐止痛在人參。按柴胡加減法﹐腹中痛者去黃芩加芍藥﹐其功倍於建中﹐豈有溫涼之異乎﹖陽脈仍澀﹐故用人參以助桂枝﹔陰脈仍弦﹐故用柴胡以助芍藥。若一服瘥﹐又何必更用人參之溫補﹑柴胡之升降乎﹖仲景有一證用兩方者﹐如用麻黃汗解﹐半日復煩﹐用桂枝更汗同法。然皆設法禦病﹐非必然也。

先麻黃繼桂枝﹐是從外之內法﹔先建中繼柴胡﹐是從內之外法。

嘔家不可用建中湯﹐以甘故也。

此建中湯禁﹐與酒客不可與桂枝同義。心煩喜嘔﹐嘔而發熱﹐柴胡證也。胸中有熱﹐腹痛欲嘔﹐黃連湯證也。太﹑少合病﹐自利而嘔﹐黃芩湯證也。

小建中湯﹕桂枝﹝去粗皮﹞生薑﹝各三兩﹞芍藥﹝六兩﹞炙甘艸﹝二兩﹞大棗﹝十二枚掰﹞膠飴﹝一升﹞

水七升﹐煮取三升﹐去滓內膠飴﹐更上微火消解﹐溫服一升﹐日三服。

卷三

黃連湯證

傷寒胸中有熱﹐胃中有邪气﹐腹中痛﹐欲嘔吐者﹐黃連湯主之。

此熱不發於表而在胸中﹐是未傷寒前所蓄之熱也。邪气者卽寒气。夫陽受气於胸中﹐胸中有熱﹐上形頭面﹐故寒邪從脇入胃。《內經》所謂﹕「中於脇則下少陽」者是也。今胃中寒邪阻隔﹐胸中之熱不得降﹐故上炎作嘔﹔胃脘之陽不外散﹐故腹中痛也。熱不在表﹐故不發熱﹔寒不在表﹐故不惡寒。胸中爲裏之表﹐腹中爲裏之裏。此病在焦府之半表裏﹐非形軀之半表裏也。往來寒熱者﹐此邪由頰入經﹐病在形身之半表裏。如五六日而胸脇苦滿﹐心煩喜嘔﹐此傷於寒而傳爲熱﹐非素有之熱。或腹中痛者﹐是寒邪自胸入腹﹐與此由脇入胸胃不同。故君以黃連﹐亦以佐柴胡之不及也。

欲嘔而不得嘔﹐腹痛而不下利﹐似乎今人所謂幹霍亂﹑絞腸痧等癥。

黃連湯﹕黃連﹝三兩﹞漧薑﹝三兩﹞炙甘艸﹝二兩﹞桂枝﹝三兩﹞人參﹝二兩﹞半夏﹝半升﹞大棗﹝十二枚﹐掰﹞

水一斗﹐煮取六升﹐去滓﹐溫服一升﹐日三夜二服。

此亦柴胡加減方也。表無熱﹐腹中痛﹐故不用柴﹑芩。君黃連以瀉胸中積熱﹐姜﹑桂以驅胃中寒邪﹐佐甘﹑棗以緩腹痛﹐半夏除嘔﹐人參補虛。𨿽無寒熱往來於外﹐而有寒熱相持於中﹐仍不離少陽之治法耳。

此與瀉心湯大同﹐而不名瀉心者﹐以胸中素有之熱﹐而非寒熱相結於心下也。看其君臣更換處﹐大有分寸。

卷三

黃芩湯證

太陽與少陽合病﹐自下利者﹐與黃芩湯﹔若嘔者﹐黃芩加半夏生薑湯主之。

兩陽合病﹐陽盛陰虛﹐陽气下陷入陰中﹐故自下利。太陽與陽明合病﹐是邪初入陽明之裏﹐與葛根湯辛甘發散﹐以從陽也﹐又「下者舉之」之法。太陽與少陽合病﹐是邪已入少陽之裏﹐與黃芩湯酸苦湧泄﹐以爲陰也﹐又「通因通用」之法。

黃芩湯﹕黃芩﹝三兩﹞甘艸﹝三兩﹐炙﹞芍藥﹝三兩﹞大棗﹝十二枚﹞

水一斗﹐煮取二升﹐去滓﹐溫服一升﹐日再服﹐夜一服。嘔者加半夏﹝半升﹞﹐生薑﹝三兩﹞。

此小柴胡加減方也。熱不在半表﹐已入半里﹐故以黃芩主之。𨿽非胃實﹐亦非胃虛﹐故不須人參補中也。

陽明少陽合病﹐必自下利﹐其脈不負者順也。負者失也。互相克賊﹐名爲負。若少陽負趺陽者爲順也。

兩陽合病﹐必見兩陽之脈﹐陽明脈大﹐少陽脈弦﹐此爲順脈。若大而不弦﹐負在少陽﹔弦而不大﹐負在陽明。是互相克賊﹐皆不順之候矣。然木克土﹐是少陽爲賊邪。若少陽負而陽明不負﹐亦負中之順脈。

卷四

太陰脈證

太陰之爲病﹐腹滿而吐﹐食不下﹐自利益甚﹐時腹自痛。若下之﹐必胸下結硬。

陽明三陽之裏﹐故提綱屬裏之陽證﹔太陰三陰之裏﹐故提綱皆裏之陰證。太陰之上﹐濕气主之﹐腹痛吐利﹐從濕化也。脾爲濕土﹐故傷於濕﹐脾先受之。然寒濕傷人﹐入於陰經﹐不能動藏﹐則還於府。府者胃也﹐太陰脈布胃中﹐又發於胃。胃中寒濕﹐故食不內而吐利交作也。太陰脈從足入腹﹐寒气時上﹐故腹時自痛﹐法宜溫中散寒。若以腹滿爲實而誤下﹐胃中受寒﹐故胸下結硬。

自利不渴者屬太陰﹐以其藏有寒故也﹐當溫之﹐宜四逆輩。

傷寒四五日﹐腹中痛﹐若轉气下趨少腹者﹐此欲自利也。

上條明自利之因﹐此條言自利之兆。四五日是太陰發病之期。

傷寒脈浮而緩﹐手足自溫者﹐系在太陰。太陰當發身黃﹐若小便自利者﹐不能發黃。至七八日﹐𨿽暴煩﹐下利日十餘行﹐必自止﹐以脾家實﹐腐穢當去故也。

前條是太陰寒濕﹐脈當沈細﹔此條是太陰濕熱﹐故脈浮緩。首揭傷寒﹐知有惡寒證。浮而緩﹐是桂枝脈。

然不發熱而手足溫﹐是太陰傷寒﹐非太陽中風矣。然亦暗對不發熱言耳﹐非太陰傷寒必手足溫也。

夫病在三陽﹐尙有手足冷者﹐何況太陰﹖陶氏分太陰手足溫﹑少陰手足寒﹑厥陰手足厥冷﹐是大背太陰四肢煩疼﹑少陰一身手足盡熱之義。第可言手足爲諸陽之本﹐尙自溫﹐不可謂脾主四肢故當溫也。凡傷寒則病熱﹐太陰爲陰中之陰﹐陰寒相合﹐故不發熱。太陰主肌肉﹐寒濕傷於肌肉﹐而不得越於皮膚﹐故身當發黃。若水道通調﹐則濕气下輸膀胱﹐便不發黃矣。然寒濕之傷於表者﹐因小便而出﹔濕熱之蓄於內者﹐必從大便而出也。發於陰者六日愈﹐至七八日陽气來復﹐因而暴煩下利。𨿽日十餘行﹐不須治之﹐以脾家積穢臭塞於中﹐盡自止矣。手足自溫﹐是表陽猶在﹐暴煩是裏陽陡發。此陰中有陽﹐與前藏寒不同。能使小便利﹐則利自止﹐不須溫﹐亦不須下也。

傷寒下利﹐日十餘行﹐脈反實者死。

脾气虛而邪气盛﹐故脈反實也。

太陰病脈弱﹐其人續自便利﹐設當行大黃﹑芍藥者﹐宜減之﹐以其胃气弱﹐易動故也。

太陰脈本弱﹐胃弱則脾病﹐此內因也。若因於外感﹐其脈或但浮﹐或浮緩﹐是陰病見陽脈矣。下利爲太陰本證。自利因脾實者﹐腐穢盡則愈﹔自利因藏寒者﹐四逆輩溫之則愈。若自利因太陽誤下者﹐則腹滿時痛﹐當加芍藥﹔而大實痛者﹐當加大黃矣。此下後脈弱﹐胃气亦弱矣。小其制而與之﹐動其易動﹐合乎通因通用之法。

大黃瀉胃﹐是陽明血分下藥﹔芍藥瀉脾﹐是太陰气分下藥。下利腹痛﹐熱邪爲患﹐宜芍藥下之。下利腹痛爲陰寒者﹐非芍藥所宜矣。仲景於此﹐芍藥與大黃並提﹐勿艸艸看過。

惡寒脈微而復利﹐亡血也﹐四逆加人參湯主之。

方注見四逆湯注中。

上論太陰傷寒脈證。

太陰病脈浮者﹐可發汗﹐宜桂枝湯。

太陰主裏﹐故提綱皆屬裏證。然太陰主開﹐不全主裏也。脈浮者病在表﹐可發汗﹐太陰亦然也。尺寸俱沈者﹐太陰受病也。沈爲在裏﹐當見腹痛吐利等證﹔此浮爲在表﹐當見四肢煩疼等證。裏有寒邪﹐當溫之﹐宜四逆輩﹔表有風熱﹐可發汗﹐宜桂枝湯。太陽脈沈者﹐因於寒﹐寒爲陰邪﹐沈爲陰脈﹔太陰有脈浮者﹐因乎風﹐風爲陽邪﹐浮爲陽脈也。謂脈在三陰則俱沈﹐陰經不當發汗者﹐非也。但浮脈是麻黃脈﹐沈脈不是桂枝證﹐而反用桂枝湯者﹐以太陰是裏之表證﹐桂枝是表之裏藥也。

太陰中風﹐四肢煩疼﹐陽微陰澀而長者﹐爲欲愈。

風爲陽邪﹐四肢爲諸陽之本。脾主四肢﹐陰气衰少﹐則兩陽相搏﹐故煩疼。脈澀與長﹐不是並見﹐澀本病脈﹐澀而轉長﹐病始愈耳。風脈本浮﹐今而微﹐知風邪當去。澀則少气少血﹐今而長則气治﹐故愈。

四肢煩疼﹐是中風未愈前證﹔微澀而長﹐是中風將愈之脈。宜作兩截看。

太陽以惡風﹑惡寒別風寒﹐陽明以能食﹑不能食別風寒﹐太陰以四肢煩﹑溫別風寒﹐是最宜著眼。少陽爲半表半里﹐又屬風藏﹐故傷寒﹑中風互稱。少陰厥陰﹐則但有欲愈脈﹐無未愈證﹐惜哉﹗上論太陰中風脈證。

太陰病欲解時﹐從亥至醜上。

《經》曰「夜半後而陰隆爲重陰。」又曰「合夜至雞鳴﹐天之陰﹐陰中之陰也。」脾爲陰中之至陰﹐故主亥﹑子﹑丑時。

卷四

三白散證

寒實結胸﹐無熱證者﹐與三白小陷胸湯﹐爲散亦可服。

太陽表熱未除﹐而反下之﹐熱邪與寒水相結﹐成熱實結胸。太陰腹滿時痛﹐而反下之﹐寒邪與寒藥相結﹐成寒實結胸。無熱證者﹐不四肢煩疼者也。名曰三白者﹐三物皆白﹐別於黃連小陷胸也。舊本誤作三物﹐以黃連﹑栝蔞投之﹐陰盛則亡矣。又誤作白散﹐是二方矣。黃連﹑巴豆﹐寒熱天淵﹐云亦可服﹐豈不誤人﹖且妄編於太陽篇中水證後﹐而方後又以身熱皮粟一段雜之﹐使人難解。今移太陰胸下結硬之後﹐其證其方﹐若合符節。

按﹕三白小陷胸﹐非是兩湯﹐系三白可陷下胸中之結耳。不可作兩句看﹐蓋旣稱寒實﹐小陷胸是大寒之藥﹐乃下井投石耳。

三物白散﹕桔梗貝母﹝各二錢﹞巴豆﹝一分﹐去皮熬黑研如脂﹞

上二味爲散﹐內巴豆﹐更於臼中杵之﹐以白飲和服。彊人半錢匕﹐羸者減之。

貝母主療心胸鬱結﹐桔梗能開提血气利膈寬胸。然非巴豆之辛熱斬關而入﹐何以勝硝﹑黃之苦寒﹐使陰气流行而成陽也﹖白飲和服者﹐甘以緩之﹐取其畱戀於胸﹐不使速下耳。散者散其結塞﹐比「湯以蕩之」更精。

病在膈上者﹐必吐﹔在膈下者﹐必利。

本證原是吐利﹐因胸下結硬﹐故不能通。因其勢而利導之﹐則結硬自除矣。

不利﹐進熱粥一杯﹐利過不止﹐進冷粥一杯。

東垣云「淡粥爲陰中之陽﹐所以利小便。」今人服大黃後﹐用粥止利﹐卽此遺意耳。

卷四

少陰脈證

少陰之爲病﹐脈微細﹐但欲寐也。

三陽以少陽爲樞﹐三陰以少陰爲樞。弦爲木象﹐浮而弦細者﹐陽之少也﹕微爲水象﹐沈而微細者﹐陰之少也。

衛气行陽則寤﹐行陰則寐。日行二十五度﹐常從足少陰之間﹐分行臟腑。今少陰病﹐則入陽分多﹐故欲寐。欲寐是病患意中﹐非實能寐也。少陽提綱﹐各臻其妙。

少陰病﹐欲吐不吐﹐心煩﹐但欲寐﹐五六日自利而渴者﹐屬少陰也。虛﹐故引水自救。若小便色白者﹐少陰病形悉具。小便白者﹐以下焦虛﹐有寒﹐不能制水故也。

欲吐而不得吐者﹐樞病而開闔不利也﹐與喜嘔同。少陽脈下胸中﹐故胸煩﹐是病在表之裏也﹔少陰經出絡心﹐故心煩﹐是病在裏之裏也。

欲吐不得吐﹐欲寐不得寐﹐少陰樞機之象也。五六日﹐正少陰發病之期。太陰從濕化﹐故自利不渴﹔少陰從火化﹐故自利而渴。少陰主下焦﹐輸津液司閉藏者也。下焦虛﹐則坎中之陽﹐引水上交於離而未能﹐故心煩而渴。

關門不閉﹐故自利。不能制火﹐由於不能制水故耳。然必驗小便者﹐以少陰主水﹐熱則黃赤﹐寒則淸白也。若不於此詳察之﹐則心煩而渴。但治上焦之實熱﹐而罔顧下焦之虛寒﹐則熱病未除﹐下利不止矣。

按﹕自利不渴屬太陰﹐而渴則屬少陰也。

少陰病﹐脈沈細數﹐病爲在裏﹐不可發汗。

前條詳證﹐後條詳脈。脈浮爲在表﹐然亦有裏證﹐如脈浮而大﹐心下反硬﹐有熱屬藏者是矣。沈爲在裏﹐然亦有表證﹐如少陰病﹐反發熱者是矣。少陰脈沈者當溫﹐然數則爲熱﹐又不可溫﹔而數爲在藏﹐是爲在裏﹐更不可汗。可不審之精而辧之確乎﹖少陰病脈微﹐不可發汗﹐亡陽故也。陽已虛﹐尺中弱澀者﹐復不可下之。

少陰之不可汗下﹐與少陽同。因反發熱﹐故用麻黃微汗﹔因裏熱甚﹐故用承气急下。此病反其本﹐故治亦反其本。微爲無陽﹐澀爲少血。汗之亡陽﹐下之亡陰。陽虛者旣不可汗﹐卽不可下﹐玩「復」字可知。其尺脈弱澀者﹐復不可下﹐亦不可汗也。若謂無陽是陰邪而下之﹐其誤人甚矣。

病患脈陰陽俱緊﹐反汗出者﹐亡陽也。此屬少陰﹐法當咽痛而復吐利。

太少陰陽各異﹐或脈同證殊﹐或脈證相同。從脈從証之時﹐大宜詳審。脈沈發熱﹐爲太陽少陰相似證﹐前輩言之矣。陰陽俱緊﹐爲太陽少陰相似脈﹐尙未有知之者。緊脈爲寒﹐當屬少陰。然病發於陰﹐不當有汗﹐反汗出者﹐陰極似陽也。蓋太陽主外﹐陽虛不能作汗﹐故發熱而反無汗﹔少陰主裏﹐陰虛生內熱﹐故身無熱而汗反出。亡陽者﹐虛陽不歸﹐其邪皆由少陰不藏所致。故上焦從火化而咽痛嘔吐﹐下焦從陰虛而下利不止也﹐宜八味腎气丸主之。

脈陰陽俱緊者﹐口中气出﹐唇口燥幹﹐鼻中涕出﹐臥足冷﹐舌上苔滑。勿妄治也。到七日以來﹐其人微發熱﹐手足溫者﹐此爲欲解。或到八日以上﹐反大發熱者﹐此爲難治。設使惡寒者﹐必欲嘔也﹔腹內痛者﹐必欲利也。

此是少陰經文﹐與此上下文符合。王氏集脈法中﹐以無少陰二字也。少陰脈絡肺﹐肺主鼻﹐故鼻中涕出﹔少陰脈絡舌本﹐故舌上苔滑﹔少陰大絡注諸絡以溫足脛﹐故足冷。諸證全似亡陽﹐而不名亡陽者﹐外不汗出﹐內不吐利也。口中气出﹐唇口漧燥﹐鼻中涕出﹐此爲內熱。陰陽脈緊﹐舌上苔滑﹐臥足冷﹐又是內寒。此少陰爲樞﹐故見寒熱相持。病𨿽發於陰﹐而口﹑舌﹑唇﹑鼻之半表裏﹐恰與少陽口﹑咽﹑目之半表裏相應也。治之者﹐與少陽不同﹐當神而明之﹐汗﹑吐﹑下﹑溫﹑淸﹑補之法﹐勿妄用也。與其用之不當﹐寧靜以待之。若至七日﹐一陽來復﹐微發熱﹐手足溫﹐是陰得陽則解也﹐陰陽自和﹐緊脈自去矣。若微熱不解﹐八日以上反大熱﹐此爲晚發。

恐蓄熱有餘﹐或發癰膿﹐或便膿血﹐爲難治耳。若七日來﹐設使其人不能發熱﹐以陰陽俱緊之脈﹐反加惡寒﹐是寒甚於表﹐上焦應之﹐必欲嘔矣。如反加腹痛﹐是寒甚於裏﹐中焦受之﹐必欲利矣。

脈陰陽俱緊﹐至於吐利﹐其脈獨不解﹐緊去人安﹐此爲欲解。

陰陽俱緊﹐至於吐利﹐緊脈不去﹐此亡陽也。緊去則吐利自止﹐其人可安。此據脈辧證法。

少陰病脈緊﹐至七八日﹐自下利﹐脈暴微﹐手足反溫﹐脈緊反去者﹐爲欲解也。𨿽煩下利﹐必自愈。

前條是亡陽脈證﹐此條是回陽脈證。前條是反叛之反﹐此條是反正之反。玩反溫﹐前此已冷可知。微本少陰脈﹐煩利本少陰證。至七八日﹐陰盡陽復之時﹐緊去微見﹐所謂穀气之來也﹐徐而和矣。煩則陽已反於中宮﹐溫則陽已敷於四末。陰平陽祕﹐故煩利自止。

少陰中風﹐脈陽微陰浮者﹐爲欲愈。

陽微者﹐復少陰之本體﹔陰浮者﹐知坎中之陽回。微則不緊﹐浮則不沈﹐卽暴微而緊反去之謂也。邪從外來者﹐仍自內而出﹐故愈。

少陰病欲解時﹐從子至寅上。

天以一生水而開於子﹐故少陰主於子。

少陰病﹐若利自止﹐惡寒而臥﹐手足溫者可治。

少陰病﹐惡寒身而利﹐手足逆冷者不治。

傷寒以陽爲主﹐不特陰證見陽脈者生﹐又陰病見陽證者可治。背爲陽﹐腹爲陰。陽盛則作﹐陰盛則臥。

若利而手仍溫﹐是陽回故可治。若利不止而手足逆冷﹐是純陰無陽。所謂六腑气絕於外者﹐手足寒﹔五臟气絕於內者﹐下利不禁矣。

少陰病﹐惡寒而﹐時自煩﹐欲去衣被者可治。

少陰病﹐四肢冷逆﹐惡寒而﹐脈不至﹐不煩而躁者死。

陽盛則煩﹐陰極則躁。煩屬气﹐躁屬形。煩發於內﹐躁見於外﹐形從气動也。時自煩﹐是陽漸回﹔不煩而躁﹐是气已先亡﹐惟形獨存耳。

少陰病吐利﹐手足不逆冷﹐反發熱者﹐不死﹔脈不至者﹐灸少陰七壯。

少陰病吐利﹐煩躁四逆者死。

上吐下利﹐胃脘之陽將脫﹔手足不逆冷﹐諸陽之本猶在﹔反發熱﹐衛外之陽尙存。急灸少陰﹐則脈可復而吐利可止也。若吐利而兼煩躁﹐四肢俱冷﹐純陰無陽﹐不可復生矣。

少陰動脈在太溪﹐取川流不息之義也。其穴在足內踝後跟骨上動脈陷中﹐主手足厥冷﹑寒至節﹐是少陰之原。

此脈絕則死﹐伏畱在足內踝骨上二寸動脈陷中﹐灸之能還大脈﹐是少陰之經。

少陰病﹐脈微澀﹐嘔而汗出﹐大便數而少者﹐宜溫其上﹐灸之。

少陰病﹐脈沈微細﹐但欲臥﹐汗出﹐不煩﹐自欲吐。至五六日﹐自利復煩躁﹐不得臥寐者死。

脈微而澀﹐嘔而汗出﹐陽已亡矣。大便數少而不下利﹐是下焦之陽尙存﹐急灸百會以溫其上﹐則陽猶可復也。脈沈微細﹐是少陰本脈﹔欲臥欲吐﹐是少陰本證。當心煩而反不煩﹐心不煩而反汗出﹐亡陽已兆於始得之日矣。五六日自利﹐而反煩躁不得臥﹐是微陽將絕﹐無生理矣。同是惡寒臥﹐利止手足溫者可治﹐利不止手足逆冷者不治﹔時自煩欲去衣被者可治﹐不煩而躁﹐四逆而脈不至者死。同是吐利﹐手足不逆冷反發熱者不死﹐煩躁四逆者死。同是嘔吐汗出﹐大便數少者可治﹐自利煩躁不得臥者死。蓋陰陽互爲其根﹐陰中有陽則生﹐無陽則死﹐獨陰不生故也。是以六經以少陰爲樞。

少陰病﹐下利止而頭眩﹐時時自冒者死。

冒家自汗則愈﹐今頭眩而時時自冒﹐淸陽之气已脫。此非陽回而利止﹐是水谷已竭﹐無物更行也。

少陰病﹐六七日﹐息髙者死。

气息者﹐乃腎間動气﹐臟腑之本﹐經脈之根﹐呼吸之蒂﹐三焦生气之原也。息髙者﹐但出心與肺﹐不能入肝與腎﹐生气已絕於內也﹐六經中獨少陰曆言死證﹐他經無死證﹐甚者但曰難治耳﹐知少陰病是生死關。

病六七日﹐手足三部脈皆至﹐大煩而口噤不能言﹐其人躁擾者﹐必欲解也。若脈和﹐其人大煩﹐目重瞼內際黃者﹐此欲解也。

脈者。資始於腎﹐朝會於肺﹐腎气絕則脈不至。三部手足皆至﹐是脈道已通﹐有根有本﹐非暴出可知。大煩躁擾者﹐是陰出之陽﹐非陰極而發也。口噤不能言﹐因脈气初復﹐營血未調﹐脾澀不運故耳。若所至之脈和調﹐𨿽大煩不解﹐亦不足慮。再視其人之目重瞼內際﹐此屬於脾﹐若色黃而不雜他藏之色﹐是至陰未虛﹐𨿽口噤亦不足慮矣。此以脾爲五臟之母﹐又水位之下﹐土气承之也。

卷四

麻黃附子湯證

少陰病﹐始得之﹐無汗惡寒﹐反發熱脈沈者﹐麻黃附子細辛湯主之。

太陽主表﹐病發於陽﹐故當發熱﹔少陰主裏﹐病發於陰﹐只當內熱。今始得寒邪﹐卽便發熱﹐似乎太陽﹐而屬之少陰者何﹖《內經》曰「逆冬气則少陰不藏﹐腎气獨沈。」故反熱而脈則沈也。腎爲坎象﹐二陰不藏﹐則一陽無蔽﹐陰邪始得而內侵﹐孤陽因得以外散耳。病在表脈浮者﹐可發汗可知﹔病在表脈沈者﹐亦不可不汗矣。

然沈爲在裏﹐而反發其汗﹐津液越出﹐亡陽則陰獨矣。故用麻黃開腠理﹐細辛散浮熱﹐而無附子固元陽﹐則熱去寒起﹐亡可立待也。其人不知養藏之道﹐逆冬气而傷腎﹐故有此證。能不擾乎陽﹐無泄皮膚﹐去寒就溫﹐詎有此患哉﹖本條當有無汗惡寒證。

少陰病﹐始得之二三日﹐麻黃附子甘艸湯微發汗。以二三日無裏證﹐故微發汗也。

言無裏證﹐則有表證可知。以甘艸易細辛﹐故曰微發汗。要知此條是微惡寒﹑微發熱﹐故微發汗也。《皮部論》云「少陰之陰﹐其入於經也﹐從陽部注於經﹔其出者﹐從陰內注於骨。」此證與附子湯證﹐皆是少陰表證。發熱脈沈無裏證者﹐從陽部注於經也﹔身體骨節痛﹐手足寒﹐背惡寒﹐脈沈者﹐從陰內注於骨也。從陽注經﹐故用麻黃﹑細辛﹔從陰注骨﹐故用參﹑苓﹑術﹑芍。口中和﹐樞無熱﹐皆可用附子。

麻黃附子細辛湯﹕麻黃細辛﹝各三兩﹞附子﹝一枚﹐炮去皮﹞

水一斗﹐先煮麻黃﹐減二升﹐去沫沸﹐內諸藥﹐煮取三升﹐去滓﹐溫服一升﹐日三服。

麻黃附子甘艸湯﹕前方去細辛加甘艸二兩﹐水七升﹐煎法同。亦見微發汗之意。

少陰病八九日﹐一身手足盡熱者﹐以熱在膀胱﹐必便血也。

此藏病傳府﹐陰乘陽也﹐气病而傷血﹐陽乘陰也﹐亦見少陰中樞之象。發於陰者六日愈﹐到七日其人微發熱手足溫者﹐此陰出之陽則愈也。到八日以上﹐反大發熱者﹐腎移熱於膀胱﹐膀胱熱則太陽經皆熱。太陽主一身之表﹐爲諸陽主气。手足者諸陽之本﹐故一身手足盡熱。太陽經多血﹐血得熱則行。陽病者﹐上行極而下﹐故尿血也。此裏傳表證﹐是自陰轉陽則易解﹐故身熱𨿽甚不死。輕則豬苓湯﹐重則黃連阿膠湯可治。與太陽熱結膀胱血自下者﹐證同而來因則異。

少陰傳陽證者有二﹕六七日腹脹不大便者﹐是傳陽明﹔八九日一身手足盡熱者﹐是傳太陽。

下利便膿血﹐指大便言﹔熱在膀胱而便血﹐是指小便言。

少陰病﹐咳而下利譫語者﹐被火气劫故也﹔小便必難﹐以彊責少陰汗也。

上咳下利﹐津液喪亡﹐而譫語非轉屬陽明。腎主五液﹐入心爲汗。少陰受病﹐液不上升﹐所以陰不得有汗也。

少陰發熱﹐不得已用麻黃髮汗﹐卽用附子以固裏﹐豈可以火气劫之而彊發汗也﹖少陰脈入肺﹐出絡心。肺主聲﹐心主言﹐火气迫心肺﹐故咳而譫語也。腎主二便﹐治下焦﹐濟泌別汁﹐滲入膀胱。今少陰受邪﹐復受火侮﹐樞機無主﹐大腸淸濁不分﹐膀胱水道不利﹐故下利而小便難也。小便利者﹐其人可治。此陰虛﹐故小便難。

少陰病﹐但厥無汗﹐而彊發之﹐必動其血。未知從何道出﹐或從口鼻﹐或從目出﹐是名下厥上竭﹐爲難治。

陽气不達於四肢﹐故厥。厥爲無陽﹐不能作汗﹐而彊發之。血之與汗﹐異名同類﹐不奪其汗﹐必動其血矣。

上條火劫發汗﹐上傷心肺﹐下竭膀胱﹐猶在气分﹐其害尙輕。峻劑發汗﹐傷經動血。若陰絡傷而下行﹐猶或可救﹔若陽絡傷而上溢﹐不可復生矣。妄汗之害如此。

卷四

附子湯證

少陰病﹐身體痛﹐手足寒﹐骨節痛﹐脈沈者﹐附子湯主之。

少陰病﹐得之一二日﹐口中和﹐其背惡寒者﹐當灸之﹐附子湯主之。

少陰主水﹐於象爲坎。一陽居其中﹐故多熱證。是水中有火﹐陰中有陽也。此純陰無陽﹐陰寒切膚﹐故身疼。四肢不得稟陽气﹐故手足寒。寒邪自經入藏﹐藏气實而不能入﹐則從陰內注於骨﹐故骨節疼。此身疼骨痛﹐𨿽與麻黃證同﹐而陰陽寒熱彼此判然。脈沈者﹐少陰不藏﹐腎气獨沈也。口中兼咽與舌言﹐少陰之脈循喉嚨﹐挾舌本﹐故少陰有口漧﹑舌燥﹑咽痛等證。此云和者﹐不燥幹而渴﹐火化幾於息矣。人之生也﹐負陰而抱陽﹐故五臟之兪﹐皆系於背。背惡寒者﹐兪气化薄﹐陰寒得以乘之也。此陽气凝聚而成陰﹐必灸其背兪﹐使陰气流行而爲陽。急溫以附子湯﹐壯火之陽﹐而陰自和矣。

附子湯﹕附子﹝二枚﹐炮﹞白術﹝四兩﹞人參﹝二兩﹞芍藥茯苓﹝各三兩﹞

水八升﹐煮取三升﹐去滓﹐溫服一升﹐日三服。

此傷寒溫補第一方也﹐與眞武湯似同而實異。倍術﹑附去姜加參﹐是溫補以壯元陽﹐眞武湯還是溫散而利腎水也。

卷四

眞武湯證

少陰病﹐二三日不已﹐至四五日﹐腹痛﹐小便不利﹐四肢沈重疼痛﹐自下利者﹐此爲有水气。其人或咳﹐或小便利﹐或下利﹐嘔者﹐眞武湯主之。

爲有水气﹐是立眞武湯本意。小便不利是病根。腹痛下利﹐四肢沈重疼痛﹐皆水气爲患﹐因小便不利所致。

然小便不利﹐實由坎中之無陽。坎中火用不宣﹐故腎家水體失職﹐是下焦虛寒﹐不能制水故也。法當壯元陽以消陰翳﹐逐畱垢以淸水源﹐因立此湯。末句語意﹐直接有水气來。後三項是眞武加減證﹐不是主證。若𨿽有水气而不屬少陰﹐不得以眞武主之也。

眞武湯﹕茯苓芍藥生薑﹝各三兩﹞白術﹝二兩﹞附子﹝一枚﹐炮﹞

水八升﹐煮取三升﹐溫服七合﹐日三服。咳者﹐加五味半升﹐細辛一兩。小便利而下利者﹐去芍藥﹑茯苓﹐加漧薑一兩。嘔者﹐去附子﹐加生薑﹐足前成半斤。

眞武﹐主北方水也。坎爲水﹐而一陽居其中﹐柔中之剛﹐故名眞武。是陽根於陰﹐靜爲動本之義。蓋水體本靜﹐動而不息者﹐火之用也。火失其位﹐則水逆行。君附子之辛溫﹐以奠陰中之陽﹔佐芍藥之酸寒﹐以收炎上之用﹔茯苓淡滲﹐以正潤下之體﹔白術甘苦﹐以制水邪之溢。陰平陽祕﹐少陰之樞機有主﹐開闔得宜﹐小便自利﹐腹痛下利自止矣。生薑者﹐用以散四肢之水气﹐與膚中之浮熱也。

咳者﹐是水气射肺所致。加五味子之酸溫﹐佐芍藥以收腎中水气﹔細辛之辛溫﹐佐生薑以散肺中水气。小便自利而下利者﹐胃中無陽。則腹痛不屬相火﹐四肢困於脾濕﹐故去芍藥之酸寒﹐加漧薑之辛熱﹐卽茯苓之甘平亦去之。此爲溫中之劑﹐而非利水之劑矣。嘔者是水气在中﹐故中焦不治。四肢不利者﹐不涉少陰﹐由於太陰濕化不宣也。與水气射肺不同﹐法不須附子之溫腎﹐倍加生薑以散邪。此和中之劑﹐而非下焦之藥矣。

附子﹑芍藥﹑茯苓﹑白術﹐皆眞武所重。若去一﹐卽非眞武湯。

太陽病發汗﹐汗出不解﹐其人仍發熱﹐心下悸﹐頭眩﹐身動振振欲擗地者﹐眞武湯主之。

腎液入心而爲汗﹐汗出不能徧身﹐故不解。所以然者﹐太陽陽微﹐不能衛外而爲固﹐少陰陰虛﹐不能藏精而起亟也。仍發熱而心下悸﹐坎陽外亡而腎水淩心耳。頭眩身﹐因心下悸所致。振振欲擗地﹐形容身動之狀。凡水從火發﹐腎火上炎﹐水邪因得上侵。若腎火歸原﹐水气自然下降﹐外熱因之亦解。此條用眞武者﹐全在降火利水﹐重在發熱而心下悸﹐並不在頭眩身動也。如傷寒厥而心下悸﹐宜先治水﹐亦重在悸﹐不重在厥。

但彼本於太陽寒水內侵﹐故用桂枝﹔此則少陰邪水泛溢﹐故用附子。仲景此方﹐爲少陰治水而設。附會三綱之說者﹐本爲誤服靑龍而設。不知服大靑龍而厥逆筋惕肉﹐是胃陽外亡。輕則甘艸漧薑湯﹐重則建中理中輩﹐無暇治腎。卽欲治腎﹐尙有附子湯之大溫補﹐而乃用眞武耶﹖要知小便自利﹐心下不悸﹐便非眞武湯證。

卷四眞武湯證

理中丸

病發熱頭痛﹐身疼惡寒﹐上吐下利者﹐名曰霍亂。熱多欲飲水者﹐五苓散主之﹕寒多不用水者﹐理中丸主之。

理中丸人參甘艸白術漧薑搗篩爲末﹐蜜和丸﹐如雞黃大。以沸湯數合﹐和一丸﹐研碎﹐溫服之。日三四﹐夜二服。腹中未熱﹐加至三四丸。然不及湯﹐湯以水八升﹐煮取三升﹐去滓溫服一升﹐日三服。

若臍上築者﹐腎气動也﹐去術加桂。吐多者﹐去術加生薑三兩。下多者還用術。悸者加茯苓。腹中痛﹐虛者加人參。腹滿者去術﹐加附子一枚。

卷四

桃花湯證

少陰病二三日至四五日﹐腹痛﹐小便不利﹐下利不止﹐便膿血者﹐桃花湯主之。

本證與眞武不同。彼以四肢沈重疼痛﹐是爲有水气﹔此便膿血﹐是爲有火气矣。盍不淸火﹐反用溫補﹖蓋治下焦水气﹐與心下水气不同法﹔下焦便膿血﹐與心下痛﹑心中煩﹐亦應異治也。心爲離火﹐而眞水居其中﹐法當隨其勢之潤下﹐故用苦寒以泄之﹔坎爲水而眞火居其中﹐法當從其性之炎上﹐故用苦溫以發之。火郁於下﹐則克庚金﹔火炎於上﹐則生戊土。五行之理﹐將來者進﹐已往者退。土得其令﹐則火退位矣﹕水歸其職﹐腹痛自除﹑膿血自淸﹑小便自利矣。故制此方﹐不淸火﹐不利水﹐一惟培土﹐又全賴漧薑轉旋﹐而石脂﹑米得收平成之績也。名桃花者﹐取春和之義﹐非徒以色言耳。

桃花湯﹕赤石脂﹝一斤﹐一半全用一半篩用﹞漧薑﹝一兩﹞粳米﹝一升﹞

石脂性澀以固脫﹐色赤以和血﹐味甘而酸。甘以補元气﹐酸以收逆气﹐辛以散邪气﹐故以爲君。半爲塊而半爲散﹐使濁中淸者﹐歸心而入營﹐濁中濁者﹐入腸而止利。火曰炎上﹐又火空則發﹐得石脂以澀腸﹐可以遂其炎上之性矣。炎上作苦﹐佐漧薑之苦溫﹐以從火化﹐火郁則發之也。火亢則不生土﹐臣以粳米之甘﹐使火有所生﹐遂成有用之火。土中火用得宣﹐則水中火體得位﹐下陷者上達﹐妄行者歸原﹐火自升而水自降矣。

少陰病﹐腹痛下利﹐是坎中陽虛。故眞武有附子﹐桃花用漧薑﹐不可以小便不利作熱治。眞武是引火歸原法﹐桃花是升陽散火法。

坎陽有餘﹐能出形軀之表而發熱﹐麻黃附子湯是矣。坎陽不虛﹐尙能發熱於軀內之上焦﹐如口燥﹑舌漧﹑咽痛﹑心煩﹑胸滿﹑心痛等證是矣。坎陽不足﹐不能發熱於腰以上之陽﹐僅發熱於腰以下之陰﹐如小便不利﹑下利便膿血者是矣。此爲伏陽屈伏之火﹐與升陽之火不同。

少陰病﹐便膿血者可刺。

便膿血﹐亦是熱入血室所致﹐刺期門以瀉之。病在少陰而刺厥陰﹐實則瀉其子也。

卷四

四逆湯證上

脈浮而遲﹐表熱裏寒﹐下利淸谷者﹐四逆湯主之。

脈浮爲在表﹐遲爲在藏﹐浮中見遲﹐是浮爲表虛﹐遲爲藏寒。未經妄下而利淸谷﹐是表爲虛熱﹐裏有眞寒矣。仲景凡治虛證﹐以裏爲重﹐協熱下利脈微弱者﹐便用人參﹐汗後身疼脈沈遲者﹐便加人參。此脈遲而利淸谷﹐且不煩不咳﹐中气大虛﹐元气已脫﹐但溫不補﹐何以救逆乎﹖觀茯苓四逆之煩躁﹐且用人參﹐況通脈四逆﹐豈得無參﹖是必因本方之脫落而成之耳。

此是傷寒證。然脈浮表熱﹐亦是病發於陽﹐世所云漏底傷寒也。必其人胃气本虛﹐寒邪得以直入脾胃﹐不犯太﹑少二陽﹐故無口苦﹑咽漧﹑頭眩﹑項彊痛之表證。然全賴此表熱﹐尙可救其裏寒。

下利淸谷﹐不可攻表﹐汗出必脹滿。

裏气大虛﹐不能藏精而爲陽之守﹐幸表陽之尙存﹐得以衛外而爲固﹐攻之更虛其表。汗生於谷﹐汗出陽亡﹐藏寒而生滿病也。

下利腹脹滿﹐身體疼痛﹐先溫其裏。

傷寒下之後﹐續得下利淸谷不止﹐身疼痛者﹐急當救裏﹐宜四逆湯。

下利是裏寒﹐身痛是表寒。表宜溫散﹐裏宜溫補。先救裏者﹐治其本也。

病發熱頭疼﹐脈反沈﹐若不瘥﹐身體疼痛﹐當救其裏﹐宜四逆湯。

此太陽麻黃湯證。病爲在表﹐脈當浮而反沈﹐此爲逆也。若汗之不瘥﹐卽身體疼痛不罷﹐當憑其脈之沈而爲在裏矣。陽證見陰脈﹐是陽消陰長之兆也。熱𨿽發於表﹐爲虛陽﹐寒反據於裏﹐是眞陰矣。必有裏證伏而未見﹐藉其表陽之尙存﹐乘其陰之未發﹐迎而奪之﹐庶無吐利厥逆之患﹐裏和而表自解矣。

邪之所湊﹐其气必虛。故脈有餘而證不足﹐則從證﹔證有餘而脈不足﹐則從脈。有餘可假﹐而不足爲眞﹐此仲景心法。

大汗﹐若大下利﹐而厥冷者﹐四逆湯主之。

大汗則亡陽﹐大下則亡陰﹐陰陽俱虛﹐故厥冷。但利非淸谷﹐急溫之﹐陽回而生可望也。

大汗出﹐熱不去﹐內拘急﹐四肢疼﹐又下利﹐厥逆而惡寒者﹐四逆湯主之。

治之失宜﹐𨿽大汗出而熱不去﹐惡寒不止﹐表未除也。內拘急而下利﹐裏寒已發﹐四肢疼而厥冷﹐表寒又見矣。可知表熱裏寒者﹐卽表寒亡陽者矣。

嘔而脈弱﹐小便復利﹐身有微熱﹐見厥者難治﹐四逆湯主之。

嘔而發熱者﹐小柴胡證。此脈弱而微熱﹐非相火明矣。內無熱﹐故小便利﹔表寒虛﹐故見厥﹔是膈上有寒飲﹐故嘔也。傷寒以陽爲主﹐陽消陰長﹐故難治。

旣吐且利﹐小便復利﹐而大汗出﹐下利淸谷﹐內寒外熱﹐脈微欲絕者﹐四逆湯主之。

吐利交作﹐中气大虛﹐完谷不化﹐脈微欲絕﹐气血喪亡矣。小便復利而大汗出﹐是門戶不要﹐玄府不閉矣。

所幸身熱未去﹐手足不厥﹐則衛外之陽﹐諸陽之本猶在﹐脈尙未絕﹐有一綫之生機﹐急救其裏﹐正勝而邪可卻也。

吐利汗出﹐發熱惡寒﹐四肢拘急﹐手足厥冷者﹐四逆湯主之。

此吐利非淸谷﹐汗出不大﹐而脈不微弱﹐賴此發熱之表陽﹐助以四逆而溫裏﹐尙有可生之望。

自利不渴者屬太陰﹐以其藏有寒故也﹐當溫之﹐宜四逆輩。

少陰病脈沈者﹐急溫之﹐宜四逆湯。

若膈上有寒飲者﹐當溫之﹐宜四逆湯。

惡寒脈微而復利﹐利止亡血也﹐四逆加人參湯主之。

利𨿽止而惡寒未罷﹐仍宜四逆﹔以其脈微爲無血﹐當仍加人參以通之也。

上論四逆脈證。

少陰病﹐下利淸谷﹐裏寒外熱﹐手足厥逆﹐脈微欲絕﹐身反不惡寒﹐其人面色赤﹐或腹痛﹑或漧嘔﹑或咽痛﹑或利止﹑脈不出者﹐通脈四逆湯主之。

此寒熱相半證。下利淸谷﹐陰盛於裏也﹔手足厥逆﹐寒盛於外也。身不惡寒面赤﹐陽郁在表也﹔咽痛利止﹐陽回於內也。腹痛漧嘔﹐寒熱交爭也。溫裏通脈﹐乃扶陽之法。脈爲司命﹐脈出則從陽而生﹐厥逆則從陰而死。

下利淸谷﹐裏寒外熱﹐汗出而厥者﹐通脈四逆湯主之。下利脈沈而遲﹐其人面少赤﹐身有微熱﹐下利淸谷者﹐必鬱冒汗出而解﹐病患必微厥。所以然者﹐其面戴陽﹐下虛故也。

此比上條脈證皆輕﹐故能自作鬱冒汗出而解。面赤爲戴陽﹐陽在上也。因其戴陽﹐故鬱冒而汗出﹔因其下虛﹐故下利淸谷而厥逆。熱微厥亦微﹐故面亦少赤。此陰陽相等﹐寒熱自和﹐故易愈。

吐已下斷﹐汗出而厥﹐四肢拘急不解﹐脈微欲絕者﹐通脈四逆加豬膽汁湯主之。

此必有陰盛格陽之證﹐故加膽汁爲反佐﹐閱白通證可知。

吐利止而脈平﹐小煩者﹐以新虛不勝穀气故也。

四逆湯﹕甘艸﹝二兩﹐炙﹞漧薑﹝一兩半﹞附子﹝一枚﹐生用去皮破八片﹞

上三味﹐以水三升﹐煮取一升二合﹐去滓﹐分溫再服。彊人可大附子一枚﹐漧薑三兩。

通脈四逆湯﹕甘艸﹝二兩﹐炙﹞附子﹝大者一枚﹐生用去皮破八片﹞漧薑﹝三兩﹐彊人可四兩﹞

上三味﹐以水三升﹐煮取二升二合﹐去滓﹐分溫再服﹐其脈卽出者愈。面色赤者加蔥九莖。腹中痛者去蔥﹐加芍藥二兩。嘔者加生薑二兩。咽痛去芍藥﹐加桔梗一兩。利止脈不出者去桔梗﹐加人參二兩。病皆與方相應者乃服之。

通脈四逆加豬膽汁湯﹕前方加豬膽汁一合。餘同前法。

傷寒六七日﹐大下後﹐寸脈沈而遲﹐手足厥冷﹐下部脈不至﹐咽喉不利﹐吐膿血﹐泄利不止者﹐爲難治。

寸脈沈遲﹐气口脈平矣。下部脈不至﹐根本已絕矣。六腑气絕於外者﹐手足寒﹔五臟气絕於內者﹐利下不禁。

咽喉不利﹐水谷之道絕矣。

汁液不化而成膿血﹐下濡而上逆。此爲下厥上竭﹐陰陽離決之候﹐生气將絕於內也。舊本有麻黃升麻湯﹐其方味數多而分兩輕﹐重汗散而畏溫補﹐乃後世粗工之伎﹐必非仲景方也。此證此脈﹐急用參﹑附以回陽﹐尙恐不救﹐以治陽實之品﹐治亡陽之證﹐是操戈下石矣﹐敢望其汗出而愈哉﹖絕汗出而死﹐是爲可必﹐仍附其方﹐以俟識者。

麻黃升麻湯﹕麻黃﹝二兩半﹐去節﹞升麻﹝一兩一錢﹞當歸﹝一兩一錢﹞黃芩葳蕤﹝各六銖﹞芍藥知母﹝十八銖﹞天冬﹝去心﹞桂枝﹝去皮﹞漧薑甘艸﹝炙﹞石膏﹝碎綿裹﹞白術茯苓﹝各六錢﹞

上十四味﹐以水一斗﹐先煮麻黃一二沸﹐去上沫﹐內諸藥﹐煮取三升﹐去滓﹐分溫三服﹐相去如炊三斗米頃﹐令盡汗出愈。

卷四

四逆湯證下

手足厥冷﹐脈細欲絕者﹐當歸四逆湯主之。

上編論外熱內寒﹐兼吐利嘔逆煩躁等證。此篇但論厥陰脈證﹐𨿽無外衛之微陽﹐亦未見內寒諸險證也。

當歸四逆湯﹕當歸桂枝芍藥細辛﹝各三兩﹞甘艸﹝炙﹞通艸﹝各二兩﹞大棗﹝二十五枚﹐擘一法十二枚﹞

上七味﹐以水八升﹐煮取三升﹐去滓﹐溫服一升﹐日三服。

此條證爲在裏﹐當是四逆本方加當歸﹐如茯苓四逆之例。若反用桂枝湯攻表﹐誤矣。旣名四逆湯﹐豈得無姜﹑附﹖若其人內有久寒者﹐宜當歸四逆加吳茱萸生薑湯。

當歸四逆加吳茱萸生薑湯﹕卽前方加吳茱萸﹝一兩﹞﹐生薑﹝半斤﹐切片﹞。

上九味﹐以水六升﹐淸酒六升和煮﹐取五升﹐去滓﹐溫分五服。

此本是四逆與吳茱萸相合而爲偶方也。吳萸配附子﹐生薑佐漧薑﹐久寒始去。

凡厥者﹐陰陽气不相順接﹐便爲厥。厥者﹐手足逆冷是也。

手足六經之脈﹐皆自陰傳陽﹐自陽傳陰。陰气勝﹐則陽不達於四肢﹐故爲寒厥。

諸四逆厥者﹐不可下之﹐虛家亦然。

熱厥者﹐有可下之理﹔寒厥爲虛﹐則宜溫補。

傷寒五六日﹐不結胸﹐腹濡脈虛﹐復厥者﹐不可下。此爲亡血﹐下之死。

其脈空虛﹐此無血也。

病者﹐手足厥冷﹐言我不結胸﹐小腹滿﹐按之痛者﹐此冷結在膀胱關元也。

關元在臍下三寸﹐小腸之募﹐三陰任脈之會﹐宜灸之。按此二條﹐當知結胸證有熱厥者。

傷寒脈促﹐手足厥者﹐可灸之。

促爲陽脈﹐亦有陽虛而促者﹐亦有陰盛而促者。要知促與結皆代之互文﹐皆是虛脈。火气𨿽微﹐內攻有力﹐故灸之。

傷寒六七日﹐脈微﹐手足厥冷﹐煩躁﹐灸厥陰。厥不還者死。

厥陰肝脈也﹐應春生之气﹐故灸其五兪而陽可回也。

上論厥陰脈證。

發汗﹐若下之﹐病仍不解﹐煩躁者﹐茯苓四逆湯主之。

未經汗下而煩躁﹐爲陽盛﹔汗下後而煩躁﹐是陽虛。汗多旣亡陽﹐下多又亡陰﹐故熱仍不解。姜﹑附以回陽﹐參﹑苓以滋陰﹐則煩躁止而外熱自除﹐此又陰陽雙補法。

茯苓四逆湯﹕茯苓﹝四兩﹞人參﹝一兩﹞附子﹝一枚﹐去皮生用切八片﹞甘艸﹝二兩﹐炙﹞漧薑﹝一兩五錢﹞

上五味﹐以水五升﹐煮取三升﹐去滓﹐溫服七合﹐日二服。

下後復發汗﹐晝日煩躁不得眠﹐夜而安靜﹐不嘔不渴﹐無表證﹐脈沈微﹐身無大熱者﹐漧薑附子湯主之。

當發汗而反下之﹐下後不解﹐復發其汗﹐汗出而裏陽將脫﹐故煩躁也。晝日不得眠﹐虛邪獨據於陽分也。夜而安靜﹐知陰不虛也。不嘔渴﹐是無裏熱﹔不惡寒頭痛﹐是無表證。脈沈微﹐是純陰無陽矣﹔身無大熱﹐表陽將去矣。幸此微熱未除﹐煩躁不寧之際﹐獨任漧薑﹑生附﹐以急回其陽﹐此四逆之變劑也。

漧薑附子湯﹕漧薑﹝一兩﹞附子﹝一枚﹐去皮生用切八片﹞

上二味﹐以水三升﹐煮取一升﹐去滓頓服。

下之後復發汗﹐必振寒﹐脈微細。所以然者﹐內外俱虛故也。

內陽虛﹐故脈微細﹐外陽虛﹐故振栗惡寒﹐卽漧薑附子證。

上論四逆加減證。

卷四

吳茱萸湯證

少陰病吐利﹐手足厥冷﹐煩躁欲死者﹐吳茱萸湯主之。

少陰病吐利﹐煩躁﹑四逆者死。四逆者﹐四肢厥冷﹐兼臂脛而言。此云手足﹐是指指掌而言﹐四肢之陽猶在。岐伯曰「四末陰陽之會﹐气之大路也。四街者﹐气之經絡也。絡絕則經通﹐四末解則气從合。」故用吳茱萸湯以溫之﹐吐利止而煩躁除。陰邪入於合者﹐更得從陽而出乎井矣。

漧嘔﹐吐涎沫﹐頭痛者﹐吳茱萸湯主之﹔不頭痛者﹐半夏漧薑湯主之。

嘔而無物﹐胃虛可知矣﹔吐惟涎沫﹐胃寒可知矣﹐頭痛者﹐陽气不足﹐陰寒得以乘之也。吳茱萸湯溫中益气﹐升陽散寒﹐嘔﹑痛盡除矣。漧嘔﹑吐涎是二證﹐不是並見。

食穀欲嘔者﹐屬陽明也﹐吳茱萸湯主之。得湯反劇者﹐屬上焦也。

胃熱則消穀善饑﹐胃寒則水谷不納。食穀欲嘔﹐固是胃寒﹔服湯反劇者﹐以痰飲在上焦爲患﹐嘔盡自愈﹐非謂不宜服也。此與陽明不大便﹐服柴胡湯胃气因和者不同。

吳茱萸湯﹕吳茱萸﹝一升﹐湯洗七次﹞人參﹝三兩﹞生薑﹝六兩﹞大棗﹝十二枚﹞

水七升﹐煮取二升﹐溫服七合﹑日三服。

吳萸溫中散寒﹐則吐利可除﹔人參安神定志﹐則煩躁可止﹔姜﹑棗調和營衛﹐則手足自溫﹑頭痛自瘳矣。

卷四

白通湯證

少陰病下利脈微者﹐與白通湯。利不止﹐厥逆﹑無脈﹑漧嘔煩者﹐白通加豬膽汁湯主之。服湯後脈暴出者死﹐微續者生。

下利脈微﹐是下焦虛寒不能制水故也。與白通湯以通其陽﹐補虛卻寒而制水。服之利仍不止﹐更厥逆﹐反無脈﹐是陰盛格陽也。如漧嘔而煩﹐是陽欲通而不得通也。豬者水畜﹐屬少陰也﹔膽者甲木﹐從少陽也。法當取豬膽汁之苦寒爲反佐﹐加入白通湯中﹐從陰引陽﹐則陰盛格陽者﹐當成水火旣濟矣。脈暴出者﹐孤陽獨行也﹐故死﹕微續者﹐少陽初生也﹐故生。

白通湯﹕蔥白﹝四莖﹞漧薑﹝一兩﹞附子﹝一枚﹐去皮生用﹞

上三味﹐以水三升﹐煮取一升﹐去滓﹐分溫再服。

白通加豬膽汁湯﹕本方加人尿﹝五合﹞﹐豬膽汁﹝一合﹞。

和合相得﹐分溫再服。無豬膽汁亦可服。

蔥辛溫而莖白﹐通肺以行營衛陰陽﹐故能散邪而通陽气。率領姜﹑附﹐入陽明而止利﹐入少陰而生脈也。

附子生用﹐亦取其勇气耳。論中不及人尿﹐而方後反云無豬膽汁亦可服者﹐以人尿鹹寒﹐直達下焦﹐亦能止煩除嘔矣。

下利﹐手足逆冷﹑無脈者﹐灸之不溫﹐若脈不還﹐反微喘者死。

下利後﹐脈絕﹑手足厥冷﹐時脈還﹑手足溫者生﹐脈不還者死。

此不嘔不煩﹐不須反佐而服白通﹐外灸少陰及丹田﹑气海﹐或可救於萬一。

卷四

黃連阿膠湯證

少陰病﹐得之二三日﹐心中煩﹐不得臥﹐黃連阿膠湯主之。

此病發於陰﹐熱爲在裏﹐與二三日無裏證﹐而熱在表者不同。按少陰受病﹐當五六日發﹐然發於二三日居多。

二三日背惡寒者﹐腎火衰敗也﹐必溫補以益陽﹔反發熱者﹐腎水不藏也﹐宜微汗以固陽。口燥咽漧者﹐腎火上走空竅﹐急下之以存津液。此心中煩不得臥者﹐腎火上攻於心也﹐當滋陰以涼心腎。

黃連阿膠湯﹕黃連﹝四兩﹞阿膠﹝三兩﹞黃芩芍藥﹝各二兩﹞雞子黃﹝三枚﹞

上五味﹐以水六升﹐先煮三物﹐取二升﹐去滓﹐內阿膠﹐烊盡少冷﹐內雞子黃攪令相得﹐溫服七合﹐日三服。

雞感巽化﹐得心之母气者也。黃稟南方火色﹐率芍藥之酸﹐入心而斂神明﹐引芩﹑連之苦﹐入心而淸壯火。

驢皮被北方水色﹐入通於腎﹐濟水性急趨下﹐內合於心﹐與之相溶而成膠﹐是火位之下﹐陰精承之。凡位以內爲陰﹐外爲陽﹐色以黑爲陰﹐赤爲陽。雞黃赤而居內﹐驢皮黑而居外﹐法坎宮陽內陰外之象﹐因以制壯火之食气耳。

卷四

豬苓湯證

少陰病﹐下利六七日﹐咳而嘔渴﹐心煩不得眠者﹐豬苓湯主之。

少陰病﹐但欲寐﹐心煩而反不得臥﹐是黃連阿膠證也。然二三日心煩是實熱﹐六七日心煩是虛煩矣。且下利而熱渴﹐是下焦虛﹐不能制水之故﹐非芩﹑連﹑芍藥所宜。咳嘔煩渴者﹐是腎水不升﹔下利不眠者﹐是心火不降耳。凡利水之劑﹐必先上升而後下降﹐故用豬苓湯主之﹐以滋陰利水而升津液。斯上焦如霧而咳渴除﹐中焦如漚而煩嘔靜﹐下焦如瀆而利自止矣。

豬苓湯﹕豬苓澤瀉茯苓滑石阿膠﹝各一兩﹞

上五味﹐以水四升﹐先煮四味﹐取二升﹐內阿膠烊盡﹐溫服七合﹐日─服。

五味皆潤下之品﹐爲少陰樞機之劑。豬苓﹑阿膠﹐黑色通腎﹐理少陰之本也﹔茯苓﹑滑石﹐白色通肺﹐滋少陰之源也。澤瀉﹑阿膠﹐鹹先入腎﹐壯少陰之體﹔二苓﹑滑石﹐淡滲膀胱﹐利少陰之用。故能升水降火﹐有治陰和陽﹐通理三焦之妙。

陽明病。若脈浮發熱。渴欲飲水。小便不利者。豬苓湯主之。

脈證全同五苓。彼以太陽寒水利於發汗﹐汗出則膀胱气化而小便行﹐故利水之中﹐仍兼發汗之味。此陽明燥土最忌發汗﹐汗之則胃亡津液﹐而小便更不利﹐所以利水之中﹐仍用滋陰之品。二方同爲利水﹐太陽用五苓者﹐因寒水在心下﹐故有水逆之證﹐桂枝以散寒﹑白術以培土也。陽明用豬苓者﹐因熱邪在胃中﹐故有自汗證﹐滑石以滋土﹑阿膠以生津也。散以散寒﹐湯以潤燥﹐用意微矣。

二方皆是散飲之劑。太陽轉屬陽明者﹐其渴尙在上焦﹐故仍用五苓入心而生津﹔陽明自病而渴者﹐本於中焦﹐故又藉豬苓入胃而通津液。

陽明病﹐汗多而渴者﹐不可與豬苓湯。以汗多﹐胃中燥﹐豬苓湯復利其小便故也。

陽明病﹐重在亡津液。飲水多而汗不多﹑小便不利者﹐可與豬苓湯利之。若汗出多﹐以大便燥﹐飲水多﹐卽無小便﹐不可利之。不知豬苓湯本爲陽明飲多而用﹐不爲陽明利水而用也。不可與豬苓湯﹐卽屬腑者不令溲數之意。以此見陽明之用豬苓﹐亦仲景不得已之意矣。汗多而渴﹐當白虎湯﹐胃中燥﹐當承气湯﹐俱在言外。

卷四

豬膚湯證

少陰病﹐下利﹐咽痛﹑胸滿﹑心煩者﹐豬膚湯主之。

少陰下利﹐下焦虛矣。少陰脈循喉嚨﹐其支者﹐出絡心注胸中。咽痛﹑胸滿﹑心煩者﹐腎火不藏﹐循經而上走於陽分也。陽並於上﹐陰並於下﹐火不下交於腎﹐水不上承於心﹐此未濟之象。豬爲水畜﹐而津液在膚。

君其膚以除上浮之虛火﹐佐白蜜白粉之甘﹐瀉心潤肺而和脾。滋化源﹐培母气﹐水升火降﹐上熱自除而下利止矣。

豬膚湯﹕豬膚﹝一兩﹞

上一味﹐以水一斗﹐煮取五升﹐去滓﹐加白蜜一升﹐白粉五合﹐熬香﹐和合相得﹐溫分六服。

卷四豬膚湯證

附咽痛諸方

少陰病﹐二三日﹐咽痛者﹐可與甘艸湯﹔不瘥者﹐與桔梗湯。

但咽痛﹐而無下利胸滿心煩等癥﹐但甘以緩之足矣。不瘥者﹐配以桔梗﹐辛以散之也。其熱微﹐故用此輕劑耳。

甘艸湯﹕甘艸﹝二兩﹞

上一味﹐以水三升﹐煮取一升半﹐去滓﹐分溫再服。

桔梗湯﹕甘艸﹑桔梗﹝各二兩﹞。餘同前法。

少陰病﹐咽中痛﹐半夏散及湯主之。

半夏散﹕半夏桂枝甘艸上三味﹐各等分﹐各搗篩已﹐合治之﹐白飲和服方寸匕﹐日二服。若不能散服﹐以水一升﹐煎七沸﹐內散方寸匕﹐更煮三沸﹐下火令少冷﹐少少咽之。

此必有惡寒欲嘔證﹐故加桂枝以散寒﹐半夏以除嘔。若夾相火﹐則辛溫非所宜矣。

少陰病﹐嘔而咽中傷﹐生瘡不能語﹐聲不出者﹐苦酒湯主之。

苦酒湯﹕半夏﹝十四枚﹐洗破如棗核大﹞雞子﹝一枚去黃存白畱殼中﹞

上二味﹐內半夏﹑苦酒著雞子內﹐以雞子置刀中﹐安火上﹐令三沸﹐去滓﹐少少含咽之。不瘥﹐更作三劑。

取苦酒以斂瘡﹐雞子以發聲。而兼半夏者﹐必因嘔而咽傷﹐胸中之痰飲尙在﹐故用之。且以散雞子苦酒之酸寒﹐但令滋潤其咽﹐不令泥痰於胸膈也。置刀中放火上﹐只三沸卽去滓﹐此略見火气﹐不欲盡出其味﹐意可知矣。

雞子黃走血分﹐故心煩不臥者宜之﹔其白走气分﹐故聲不出者宜之。

卷四

四逆散證

少陰病﹐四逆﹐泄利下重﹐其人或咳﹑或悸﹑或小便不利﹑或腹中痛者﹐四逆散主之。

四肢爲諸陽之本﹐陽气不達於四肢﹐因而厥逆﹐故四逆多屬於陰。此則泄利下重﹐是陽邪下陷入陰中。陽內而陰反外﹐以致陰陽脈气不相順接也。可知以手足厥冷爲熱厥﹑四肢厥寒爲寒厥者﹐亦鑿矣。條中無主證﹐而皆是或然證﹐四逆下必有闕文。今以泄利下重四字﹐移至四逆下﹐則本方乃有綱目。或咳﹑或利﹑或小便不利﹐同小靑龍證﹔厥而心悸﹐同茯苓甘艸證﹔或咳﹑或利﹑或腹中痛﹑或小便不利﹐又同眞武證。種種是水气爲患﹐不發汗利水者﹐泄利下重故也。泄利下重﹐又不用白頭翁湯者﹐四逆故也。此少陰樞機無主﹐故多或然之證。因取四物以散四逆之熱邪﹐隨癥加味以治或然證。此少陰气分之下劑也﹐所謂厥應下之者﹐此方是矣。

四逆散﹕甘艸﹝炙﹞枳實柴胡芍藥上四味﹐各十分﹐搗篩﹐白飲和服方寸匕﹐日三服。咳者加五味子﹑漧薑各五分﹐並主下利。悸者加桂枝五分。小便不利者加茯苓五分。腹中痛者加附子一枚﹐炮令坼。泄利下重者先以水五升﹐內薤白三升﹐煮取三升﹐去滓﹐以散三方寸匕﹐內湯中﹐煮取一升半﹐分溫再服。

此仿大柴胡之下法也。以少陰爲陰樞﹐故去黃芩之苦寒﹑姜夏之辛散﹐加甘艸以易大棗﹐良有深意。然服方寸匕﹐恐不濟事。少陽心下悸者加茯苓﹐此加桂枝。少陽腹中痛者加芍藥﹐此加附子﹐其法𨿽有陰陽之別﹐恐非泄利下重者宜加也。薤白性滑﹐能泄下焦陰陽气滯﹐然辛溫太甚﹐葷气逼人﹐頓用三升﹐而入散三匕﹐只聞薤气而不知藥味矣。且加味俱用五分﹐而附子一枚﹑薤白三升﹐何多寡不同若是﹐不能不致疑於叔和編集之誤耳。

卷四

厥陰脈證

厥陰之爲病﹐消渴﹐气上撞心﹐心中疼熱﹐饑而不欲食﹐食卽吐蛔﹐下之利不止。

太陰厥陰﹐皆以裏證爲提綱。太陰主寒﹐厥陰主熱﹐太陰爲陰中之至陰﹐厥陰爲陰中之陽也。太陰腹滿而吐食不下﹐厥陰饑不欲食﹐食卽吐蛔。同是不能食﹐而太陰則滿﹑厥陰則饑﹐同是一吐﹐而太陰吐食﹑厥陰吐蛔﹐此又主脾﹑主肝之別也。太陰病則气下陷﹐故腹時痛而自利﹐厥陰病則气上逆﹐故心疼熱而消渴﹐此濕土﹑風木之殊也。太陰主開﹐本自利而下之﹐則開折﹐胸下結硬者﹐開折反闔也。厥陰主闔﹐气上逆而下之﹐則闔折﹐利不止者﹐闔折反開也。按兩陰交盡﹐名曰厥陰﹐陰盡而陽生﹐故又名陰之絕陽﹐則厥陰爲病﹐宜無病熱矣。以厥陰脈絡於少陽﹐厥陰熱癥﹐皆相火化令耳。厥陰經脈﹐上膈貫肝﹐气旺故上撞心。气有餘卽是火﹐故消渴而心中疼熱。火能消物故饑。肝脈挾胃﹐肝气旺﹐故胃口閉塞而不欲食也。虫爲風化﹐厥陰病則生蛔﹐蛔聞食臭﹐則上入於膈而從口出也。病發於陰而反下之﹐則气無止息而利不止矣。烏梅丸主之﹐可以除蛔﹐亦可以止利。

傷寒腹滿譫語﹐寸口脈浮而緊﹐此肝乘脾也﹐名曰縱﹐刺期門。

腹滿譫語﹐得太陰陽明內證﹔脈浮而緊﹐得太陽陽明表脈。陰陽表裏疑似難明﹐則證當詳辧﹐脈宜類推。脈法曰「脈浮而緊者﹐名曰弦也。」弦爲肝脈。《內經》曰「諸腹脹大﹐皆屬於熱。」又曰「肝气甚則多言。」是腹滿由肝火﹐而譫語乃肝旺所發也。肝旺則侮其所勝﹐直犯脾土﹐故曰縱。刺期門以瀉之﹐庶不犯厥陰汗下禁。

上條是肝乘心﹐此條是肝乘脾﹐下條是肝乘肺。肝爲相火﹐有瀉無補者﹐此類是也。

傷寒發熱﹐嗇嗇惡寒﹐大渴欲飲水﹐其腹必滿﹐此肝乘肺也﹐名曰橫。刺期門﹐自汗出﹐小便利﹐其病欲解。

發熱惡寒﹐寒爲在表﹔渴欲飲水﹐熱爲在裏。其腹因飲多而滿﹐非太陰之腹滿﹐亦非厥陰之消渴矣。此肝邪挾火而克金。脾精不上歸於肺﹐故大渴﹔肺气不能通調水道﹐故腹滿。是侮所不勝﹐寡於畏也﹐故名曰橫﹐必刺期門﹐隨其實而瀉之。得自汗﹐則惡寒發熱自解﹔得小便利﹐則腹滿自除矣。

厥陰病﹐渴欲飲水者﹐少少與之愈。

水能生木﹑能制火﹐故厥陰消渴最宜之。

厥陰中風﹐脈微浮爲欲愈﹐不浮爲未愈。

厥陰受病﹐則尺寸微緩而不浮。今微浮﹐是陰出之陽﹐亦陰病見陽脈也。

有厥陰中風欲愈脈﹐則應有未愈證。夫以風木之藏﹐值風木主气時﹐復中於風﹐則變端必有更甚他經者。

今不得一焉﹐不能無闕文之憾。

厥陰病﹐欲解時﹐從丑至卯上。

木克於丑﹐旺於寅﹑卯﹐故主此三時。

卷四

烏梅丸證

傷寒脈微而厥﹐至七八日膚冷﹐其人躁﹐無暫安時者﹐此爲藏厥﹐非蛔厥也。蛔厥者﹐其人當吐蛔。今病者靜而復時煩﹐此非藏寒。蛔上入膈故煩﹐須臾復止﹐得食而嘔。又煩者﹐蛔聞食臭出﹐其人故吐蛔。吐蛔者﹐烏梅丸主之﹐又主久利。

傷寒脈微厥冷煩躁者﹐在六七日﹐急灸厥陰以救之。此至七八日而膚冷﹐不煩而躁﹐是純陰無陽﹐因藏寒而厥﹐不治之證矣。然蛔厥之證﹐亦有脈微膚冷者﹐是內熱而外寒﹐勿遽認爲藏厥而不治也。其顯證在吐蛔﹐而細辧在煩躁。藏寒則躁而不煩﹐內熱則煩而不躁。其人靜而時煩﹐與躁而無暫安者迥殊矣。此與气上撞心﹐心中疼熱﹐饑不能食﹐食卽吐蛔者﹐互文以見意也夫蛔者﹐虫也﹐因所食生冷之物﹐與胃中濕熱之气﹐相結而成。今風木爲患﹐相火上攻﹐故不下行穀道而上出咽喉﹐故用藥亦寒熱相須也。此是胸中煩而吐蛔﹐不是胃中寒而吐蛔﹐故可用連﹑柏。要知連﹑柏是寒因熱用﹐不特苦以安蛔。看厥陰諸證﹐與本方相符﹐下之利不止﹐與又主久利句合﹐則烏梅丸爲厥陰主方﹐非只爲蛔厥之劑矣。

烏梅丸﹕烏梅﹝二百枚﹞細辛﹝六兩﹞漧薑﹝十兩﹞黃連﹝十六兩﹞當歸﹝四兩﹞附子﹝六兩﹐炮去皮﹞

蜀椒﹝四兩﹐出汗﹞桂枝﹝六兩﹐去皮﹞人參﹝六兩﹞黃柏﹝六兩﹞

上十味﹐異搗篩﹐合治之。以苦酒漬烏梅一宿﹐去核﹐蒸之五升米下﹐飯熟﹐搗成泥﹐和藥令相得﹐內臼中﹐與蜜杵三千下﹐丸如梧桐子大。先食飲服十丸﹐日三服﹐稍加至二十丸。禁生冷滑物臭食等。

蛔從風化﹐得酸則靜﹐得辛則伏﹐得苦則下。故用烏梅﹑苦酒至酸者爲君﹐姜﹐椒﹑辛﹑附﹑連﹑柏﹐大辛大苦者爲臣﹐佐參﹑歸以調气血﹐桂枝以散風邪。藉米之气以和胃﹐蜜之味以引蛔﹐少與之而漸加之﹐則煩漸止而蛔漸化矣。食生冷則蛔動﹐得滑物則蛔上入膈﹐故禁之。

卷四

白頭翁湯證

熱利下重者﹐白頭翁湯主之。

暴注下迫屬於熱﹐熱利下重﹐乃濕熱之穢气郁遏廣腸﹐故魄門重滯而難出也。《內經》曰「小腸移熱於大腸爲慮瘕。」卽此是也。

下利欲飲水者﹐以有熱故也﹐白頭翁湯主之。

下利屬胃寒者多﹐此欲飲水﹐其內熱可知。

下利脈沈弦者﹐下重也﹐脈大者爲未止﹐脈微弱數者爲欲自止﹐𨿽發熱不死。

前條論證﹐此條言脈﹐互相發明。復出發熱二字﹐見熱利指內熱﹐不是協熱。沈爲在裏﹐弦爲少陽﹐此膽气不升﹐火邪下陷﹐故下重也。脈大爲陽明﹐兩陽相燻灼﹐大則病進﹐故爲未止。微弱爲虛﹐利後而數亦爲虛﹐故欲自止。發熱者﹐熱自裏達外﹐陰出之陽﹐故不死。

下利微熱而渴﹐脈弱者令自愈。

發熱而微﹐表當自解矣﹐熱利脈弱﹐裏當自解矣﹐可不服白頭翁而待其自愈也。乃渴欲飲水之互文。

下利脈數﹐有微熱﹐汗出令自愈。設脈復緊爲未解。

汗出是熱從汗解﹑內從外解之兆。緊卽弦之互文。

下利脈數而渴者令自愈。設不瘥﹐必圊膿血﹐以有熱故也。

脈數有虛有實﹐渴亦有虛有實。若自愈﹐則數爲虛熱﹐渴爲津液未復也。若不瘥﹐則數爲實熱﹐渴爲邪火正熾矣。

下利寸脈反浮數﹐尺中自澀者﹐必圊膿血。

寸爲陽﹐沈數是陽陷陰中﹐故圊血。今脈反浮﹐是陰出之陽﹐利當自愈矣。澀爲少血﹐因便膿血後見於尺中﹐亦順脈也。前條是未圊膿血﹐因不瘥而預料之辭﹐此在膿血已圊後﹐因寸浮尺澀而揣摩之辭﹐不得以必字作一例看。

傷寒六七日不利﹐復發熱而利﹐其人汗出不止者死﹐有陰無陽故也。

六七日當陰陽自和﹐復發熱而利﹐正气虛可知。汗出不止﹐是陽亡而不能衛外也。有陰無陽﹐指內而言。此爲亡陽﹐與熱利之發熱不死﹑汗出自利者天淵矣。

白頭翁湯﹕白頭翁﹝二兩﹞黃連黃柏秦皮﹝各三兩﹞

上四味﹐以水七升﹐煮取二升﹐去滓﹐溫服一升。

四物皆苦寒除濕勝熱之品也。白頭翁臨風偏靜﹐長於驅風。蓋臟腑之火﹐靜則治﹐動則病﹐動則生風﹐風生熱也﹐故取其靜以鎭之。秦皮木小而髙﹐得淸陽之气﹐佐白頭以升陽﹐協連﹑柏而淸火。此熱利下重之宣劑。

卷四

熱厥利證

傷寒一二日至四五日而厥者﹐必發熱。前熱者﹐後必厥。厥深者熱亦深﹐厥微者熱亦微。厥應下之﹐而反發汗者﹐必口傷爛赤。

其四五日來﹐惡寒無熱可知。手足爲諸陽之本﹐陰盛而陽不達﹐故厥冷也。傷寒三日﹐三陽爲盡﹐四五日而厥者﹐三陰受邪也。陰經受邪﹐無熱可發。陰主藏﹐藏气實而不能入﹐則還之於府。必發熱者﹐寒極而生熱也。

先厥後熱﹐爲陽乘陰﹐陰邪未散﹐故必復發。此陰中有陽﹐乃陰陽相搏而爲厥熱﹐與陰厥亡陽者迥別也。欲知其人陽气之多寡﹐卽觀其厥之微甚。厥之久者﹐郁熱亦久﹐厥之輕者﹐郁熱亦輕﹐故熱與厥相應耳。若陽虛而不能支﹐卽成陰厥而無熱矣。熱發三陽﹐未入於府者﹐可汗﹔熱在三陰﹐已入於府者﹐可下。陰不得有汗﹐而彊發之﹐此爲逆也。陽邪不能外散而爲汗﹐必上走空竅﹐口傷爛赤所由至矣。然此指熱傷气而言。若動其血﹐或從口鼻﹐或從目出﹐其害有不可言者。下之淸之﹐謂對汗而言。是胃熱而不是胃實﹐非三承气所宜。厥微者﹐當四逆散﹐芍藥﹑枳實以攻裏﹐柴胡﹑甘艸以和表也。厥深者﹐當白虎湯﹐參﹑甘﹑粳米以扶陽﹐石膏﹑知母以除熱也。

脈滑而厥者﹐裏有熱也﹐白虎湯主之。

上條明熱厥之理﹐此條明熱厥之脈﹐並熱厥之方。脈弱以滑﹐是有胃气﹐緩而滑﹐名熱中﹐與寒厥之脈微欲絕者﹐大相徑庭矣。當知有口燥舌漧之證﹐與口傷爛赤者照應焉。

傷寒病﹐厥五日﹐熱亦五日﹐設六日當復厥﹐不厥者自愈。厥終不過五日﹐故知自愈。

陰盛格陽﹐故先厥﹔陰極陽生﹐故後熱。熱與厥相應﹐是謂陰陽和平﹐故愈。厥終卽不厥也﹐不過五日﹐卽六日不復厥之謂。愈指熱言。

傷寒熱少厥微﹐指頭寒﹐默默不欲飲食﹐煩躁﹐數日小便利﹐色白者﹐此熱除也。欲得食﹐其病爲愈。若厥而嘔﹐胸脇逆滿者﹐其後必便血。

身無大熱﹐手足不冷﹐但指頭寒﹐此熱微厥亦微也。凡能食不嘔﹐是三陰不受邪。若其人不嘔﹐但默默不欲飲食﹐此內寒亦微。煩躁是內熱反盛。數日來﹐小便之難者已利﹐色赤者仍白﹐是陰陽自和﹐熱除可知。不欲食者﹐今欲得食﹐不厥可知矣。若其人外𨿽熱少厥微﹐而嘔不能食﹐內寒稍深矣﹔胸脇逆滿﹐內熱亦深矣。熱深厥深﹐不早治之﹐致熱傷陰絡﹐其後必便血也。此少陽半表半里癥﹐微者小柴胡和之﹐深者大柴胡下之。

傷寒發熱四日﹐厥反三日﹐復熱四日﹐厥少熱多﹐其病當愈。四日至七日熱不除者﹐其後必便膿血。

傷寒以陽爲主﹐熱多當愈﹐熱不除爲太過﹐熱深厥微﹐必傷陰絡。醫者當於陽盛時預滋其陰﹐以善其後也。

四日至七日﹐自發熱起至厥止而言。熱不除﹐指復熱四日。復熱四日句﹐語意在「其病當愈下」。

傷寒厥四日﹐熱反三日﹐復厥五日﹐其病爲進。寒多熱少﹐陽气退﹐故爲進也。

凡厥與熱不相應﹐便謂之反。上文先熱後厥﹐是陽爲主﹔此先厥後熱﹐是陰爲主。熱不及厥之一﹐厥反進熱之二。熱微而厥反勝﹐此時不急扶其陽﹐陰盛以亡矣。

傷寒始發熱六日厥反九日而利。凡厥利者﹐當不能食﹔今反能食者﹐恐爲除中﹐食以索餅。不發熱者﹐知胃气尙在﹐必愈。恐暴熱來出而復去也﹐後三日脈之﹐其熱續在﹑脈和者﹐期之是日夜半愈。所以然者﹐本發熱六日﹐厥反九日﹐復發熱三日﹐並前六日﹐亦爲九日﹐與厥相應﹐故期之是日夜半愈。後三日脈之而脈數﹐其熱不罷者﹐此爲熱气有餘﹐必發癰膿也。

病𨿽發於陽﹐而陰反勝之﹐厥利﹐此胃陽將乏竭矣。如胃陽未亡﹐腹中不冷﹐尙能化食﹐故食之自安。若除中﹐則反見善食之狀。如中空無陽﹐今俗云食祿將盡者是也。此爲陽邪入陰﹐原是熱厥熱利﹐故能食而不爲除中。其人必有煩躁見於外﹐是厥深熱亦深﹐故九日復能發熱﹐復熱則厥利自止可知。日熱續在﹐則與暴出有別。續熱三日來﹐其脈自和可知。熱當自止﹐正與厥相應﹐故愈。此愈指熱言。夜半者﹐陽得陰則解也。若續熱三日而脈數﹐可知熱之不止﹐是陽气有餘﹐必有癰膿之患。便膿血﹐是陽邪下注於陰竅﹔發癰膿﹐是陽邪外溢於形身。俗所云傷寒畱毒者是也。

發熱而厥七日下利﹐爲難治。

發於陽者﹐當七日愈。今厥不止而反下利﹐恐爲除中﹐故難治。若躁煩而能食﹐尙爲熱厥利耳。便膿血發癰膿者﹐是不足而往﹐有餘從之也﹔發熱而厥除中者﹐是有餘而往﹐不足隨之也。

傷寒先厥後發熱而利者﹐必自止﹐見厥復利。

先厥利而後發熱者﹐寒邪盛而陽气微﹐陽爲陰抑故也。其始也﹐無熱惡寒而復厥利﹐疑爲無陽。其繼也﹐發熱而厥利自止﹐是爲晚發。此時陰陽自和則愈﹐若陰气勝則虛熱外退﹐而眞寒內生﹐厥利復作矣。厥與利相應則愈﹐是陽消陰長之機。

傷寒先厥後發熱而下利﹐必自止﹐而反汗出咽中痛者﹐其喉爲痺。發熱無汗而利﹐必自止﹐若不止﹐必便膿血﹐便膿血者﹐其喉不痺。

此與上條同爲先陰後陽。寒盛生熱之證﹐而陽气虛實不同。上條陽不敵陰﹐故陽退而陰進。此熱𨿽發汗厥後﹐而陽能勝陰﹐故厥利自止而不復發。然陽气有餘者﹐又有犯上陷下之不同﹐卽可以發熱時有汗無汗爲區別。下利不當有汗﹐有汗是陽反上升﹐故咽中痛而成喉痺﹐無汗是陽從中發﹐熱與厥應﹐厥利止而寒熱自解矣。若厥止而熱與利不止﹐是陽邪下陷﹐必便膿血﹐下而不上﹐故咽不痛而喉不痺。

上段似少陰之亡陽﹐下段似陽明之協熱利。汗因於心﹐無汗則心气平﹐故火不上炎而咽不痛﹔利因於胃﹐利止則胃液藏﹐故火不下陷而無膿血。

傷寒發熱﹐下利至甚﹐厥不止者死。

傷寒發熱﹐下利厥逆﹐躁不得臥者死。

厥利不止﹐臟腑气絕矣﹔躁不得臥﹐精神不治矣。微陽不久畱﹐故死。

卷四

復脈湯證

傷寒脈結代﹐心動悸者﹐炙甘艸湯主之。

寒傷心主﹐神明不安﹐故動悸﹔心不主脈﹐失其常度﹐故結代也。結與代皆爲陰脈﹐傷寒有此﹐所謂陽證見陰脈者死矣。不忍坐視﹐姑制炙甘艸湯﹐以欲挽回於已去之候耳。收檢餘燼﹐背城借一﹐猶勝於束手待斃乎﹖炙甘艸湯﹕甘艸﹝四兩﹐炙﹞桂枝生薑﹝各三兩﹞麥門冬﹝半升﹞棗仁﹝半升﹐舊本用麻仁者誤﹞人參阿膠﹝各二兩﹞大棗﹝三十枚﹞生地黃﹝一斤﹞

上九味﹐以酒七升﹐水八升﹐先煮八味﹐取三升﹐去滓﹐內膠﹐得令溫﹐服一升﹐日三服。

一百十三方﹐未有用及地黃﹑麥冬者﹐恐亦叔和所附。然以二味已載《神農本經》﹐爲滋陰之上品﹐因傷寒一書﹐故置之不用耳。此或陽亢陰竭而然﹐復出補陰制陽之路﹐以開後學滋陰一法乎﹖地黃﹑麥冬﹑阿膠滋陰﹐人參﹑桂枝﹑淸酒以通脈﹐甘艸﹑姜﹑棗以和營衛﹐酸棗仁以安神﹐結代可和而悸動可止矣。所謂補心之陽﹐寒亦通行者歟﹖脈來緩﹐時一止復來者﹐名曰結﹔脈來數﹐時一止復來者﹐名曰促。陽盛則促﹐陰盛則結﹐此皆病脈。

持其脈口五十動而不一止者﹐五臟皆受气。呼吸閏息﹐脈以五至爲平﹐太過不及﹐是陰陽偏勝失其常度矣。

偏勝之脈﹐更爲邪阻﹐則止而不前。陽邪盛而數中見止﹐名曰促﹐有急趨忽蹶之象也。陰邪盛而緩中見止﹐名曰結﹐有綿綿瀉漆之狀也。陽盛﹐可知爲陰虛之病脈﹔陰盛﹐可知爲陽虛之病脈矣。

又脈來動而中止﹐更來小數中有還者反動﹐名曰結﹐陰也。脈來動而中止﹐不能自還﹐因而復動者﹐名曰代﹐陰也。得此脈者難治。

陰陽相搏而脈動﹐傷寒見此﹐是形冷惡寒﹐三焦皆傷矣。況有動中見止﹐更來小數中有還者反動﹐宛如雀啄之狀﹐不以名促﹐反從結名者﹐以其爲心家眞藏之陰脈也。更有動而中止﹐不能自還﹐因而復動﹐宛如蝦遊之狀﹐不可名結﹐因得代名者﹐以乍疏乍數爲脾家將絕之陰脈也。

脈瞥瞥如羹上肥者﹐陽气衰也﹔脈縈縈如蜘蛛絲者﹐陰气衰也。浮而虛大者﹐陽已無根﹔沈而虛細者﹐陰已無根。

其脈浮而汗出如流珠者﹐衛气衰也﹔脈綿綿如瀉漆之絕者﹐亡其血也。

脈浮爲陽盛﹐法當無汗﹐而反汗出如流珠﹐是陽虛不能衛外而爲固﹐絕汗出矣。陰虛不能藏精而主血﹐綿綿其去如瀉漆矣。

傷寒﹐咳逆上气﹐其脈散者死﹐謂其形損故也。

外寒傷形﹐內熱傷气﹐咳逆不止﹐气升而不下﹐脈散而不朝﹐心肺之气已絕矣。原其咳逆之故﹐因於寒傷形﹐形气不相保耳。

脈浮而洪﹐身汗如油﹐喘而不休﹐水漿不下﹐形體不仁﹐乍靜乍亂﹐此爲命絕也。

脈浮而洪﹐不是死脈。而汗出如油﹐是心液盡脫﹐陽反獨畱之脈也。治節不行﹐倉廩不納﹐形神無主﹐無生理矣。

又未知何藏先受其災。若汗出發潤﹐喘不休者﹐此爲肺先絕也。陽反獨畱﹐形體如煙燻﹐直視搖頭者﹐此爲心絕也。唇吻反靑﹐四肢習者﹐此爲肝絕也。環口黧黑﹐柔汗發黃者﹐此爲脾絕也。溲便遺失﹐狂言﹐目反視者﹐此爲腎絕也。

又未知何藏陰陽先絕者。陽气前絕﹐陰气後竭者﹐其人死﹐身色必靑。陰气前絕﹐陽气後竭者﹐其人死﹐身色必赤﹐腋下溫﹐心下熱也。

五臟相生﹐一藏受災﹐四藏不救﹔陰陽相須﹐彼气先絕﹐此气不存。有司命之責者﹐可不調於未災未絕之先乎﹖

卷四

陰陽易證

傷寒陰陽易之爲病﹐其人身體重﹐少气﹐少腹裏急﹐小便不利﹐陰中拘攣﹐熱上衝胸﹐頭重不欲舉﹐眼中生花﹐膝脛拘急者﹐燒散主之。

此證無內外因﹐本非傷寒而冠以傷寒者。原其因也﹐無惡寒發熱之表證﹐無胃實自利之裏證﹐因淫情之不禁﹐而余邪得以投其隙﹐移禍於不病之人﹐頓令一身之精气神形﹐皆受欲火之爲害。是不病於傷寒﹐而病於陰陽之易也。

勿得以男女分名也。夫邪之所湊﹐其气必虛。陰虛而淫邪湊之﹐故少气而熱上衝胸。气少不能運軀﹐故頭重不舉﹐身體皆重。邪中於陰﹐故陰中拘攣。衝任脈傷﹐故小腹裏急。精神散亂﹐故眼中生花。搖動筋骨﹐故膝脛拘急。病由於腎﹐毒侵水道﹐故小便不利耳。諒非土木金石之味所能愈﹐仍須陰陽感召之理以制之﹐斯襠之以意相求也。

燒散﹕上取婦人中近隱處者﹐剪燒灰﹐以水和服方寸匕﹐日三服﹐小便卽利﹐陰頭微腫則愈。婦人病﹐取男子襠燒灰。

襠者﹐男女陰陽之衛﹐陰陽之以息相吹﹑气相聚﹑精相向者也。衛乎外者﹐自能淸乎內。感於無形者﹐治之以有形。故取其近隱處燒而服之﹐形气相感﹐得其隱曲﹐小便卽利。陰頭微腫﹐濁陰走下竅﹐斯淸陽出上竅﹐欲火平而諸證悉除矣。男服女﹐女服男﹐仍合陰陽交易之理﹑男女媾精之義﹑格物之情。至穢之品﹐爲至奇之方﹐有如此者。

卷四

諸寒熱證

病患身大熱﹐反欲近衣者﹐熱在皮膚﹐寒在骨髓也﹔病患身大寒﹐反不欲近衣者﹐寒在皮膚﹐熱在骨髓也。

此屬內因﹐不是外感﹐亦不關於七情。病在形軀﹐不涉臟腑﹐亦不犯於經絡。故無六經脈証之可憑﹐非天時寒熱所可拘也。是病只在骨髓﹐不在皮膚。皮膚寒熱﹐是指天時﹐不是指病。兩身字言身當其時也。若指皮膚﹐則不可爲骨髓非身矣。風寒之邪得之於驟﹐故無定體。或發熱惡寒﹐或骨內熱而臟腑寒﹐或手足寒而腸胃熱﹐或內外皆寒﹐或表裏俱熱﹐此骨髓之邪積漸使然﹐故無定體。傷寒中風之寒﹐是時令之邪气﹐故感其邪者﹐畏而惡之。此大熱大寒﹐是時令之正气﹐因病非外來﹐故反欲之。傷寒中風之發熱﹐是人身之陽气﹐故能與寒气相爭。此骨髓之寒熱﹐是漸積之伏邪﹐故𨿽逢天令之大寒大熱﹐亦不能除。時大熱而身反欲復衣﹐時大寒而反欲裸身﹐此病在骨髓﹐與病營衛者不同。法當以六味﹑八味二丸﹐補腎中之眞陰眞陽﹐而骨髓之蓄熱痼寒﹐可得漸平耳。

原化嗣伯水攻之法﹐但可以資譚柄﹐而不可爲繼也。

問曰「病有灑淅惡寒而復發熱者何﹖」答曰「陰脈不足﹐陽往從之﹔陽脈不足﹐陰往乘之。」曰「何謂陽不足﹖」答曰「假令寸口脈微﹐名曰陽不足﹐陰气上入陽中﹐則灑淅惡寒也。」曰「何謂陰不足﹖」答曰「尺脈弱﹐名曰陰不足﹐陽气下陷入陰中﹐則發熱也。」前條病在骨髓﹐故著而不移﹔此病在經絡﹐故寒熱反復。然與外感之往來寒熱﹐瘧疾之鼓頷戰栗又不同。病得之外感而惡寒發熱者﹐必見有餘之脈﹔病得之內因而惡寒發熱者﹐全是不足之脈。見脈之不足﹐則寒固爲虛寒﹐而熱亦爲虛熱矣。寸者﹐陽所治也。寸口脈微﹐則微爲無陽﹐是陽脈不足﹐故下焦之陰寒﹐得以上乘陽位﹐而灑淅惡寒也。尺者﹐陰所治也。尺脈弱爲血虛﹐是陰脈不足﹐故上焦虛陽﹐得以下陷陰部而發熱也。人身陰陽之气﹐互爲之根﹐而又以陽爲主﹐故陽脈微則陰脈亦弱。其始也﹐乘陽而惡寒﹐陰不平則陽不祕﹐故繼也﹐從陽而發熱。

夫陽爲陰乘﹐陽脈固見其不足﹐而陰脈亦不見其有餘。陽𨿽微﹐尙能發熱﹐不終惡寒﹐猶不失陽道實陰道虛之定局耳。亡陽則陰不獨存矣﹐故治之者﹐當以扶陽爲急。此補中益气之方﹐爲功最巨也。

病患脈微而澀者﹐此爲醫所病也。大發其汗﹐又數大下之﹐其人亡血﹐病當惡寒﹐後乃發熱無休止時。夏月盛熱﹐欲著復衣﹔冬月盛寒﹐欲裸其身。所以然者﹐陽微則惡寒﹐陰弱則發熱。此醫發其汗﹐使陽气微﹐又大下之﹐令陰气弱。五月之時﹐陽气在表﹐胃中虛冷。以陽气內微﹐不能勝冷﹐故欲著復衣。十一月之時﹐陽气在裏﹐胃中煩熱。以陰气內弱﹐不能勝熱﹐故欲裸其身。又陰脈遲澀﹐故知亡血也。

先寒後熱﹐陽微陰弱﹐具證與上文同。前條病因在血脈虛﹐此病因在妄汗下﹐以致亡血而脈微澀也。夏月四句﹐是寫寒熱發作時狀。始而惡寒﹐𨿽在盛夏﹐欲著復衣﹔繼而發熱﹐𨿽當隆冬﹐欲裸其身。此是設辭﹐勿以無休止時﹐作綿連冬夏解也。醫發其汗以下﹐又重釋前義﹐亦蛇足矣。

此條又可分作四證者﹕寒熱往來不休如瘧者﹐爲一證﹔或陽气內微﹐但惡寒不發熱﹐病在盛暑而欲著復衣者﹐爲一證﹔或陰气內弱﹐但發熱不惡寒﹐病在隆冬而欲裸身者﹐爲一證﹔或其人綿連冬夏﹐在盛暑反惡寒﹐隆冬反惡熱爲一證。此各從元气之濃薄﹐而寒熱爲之淺深耳。

