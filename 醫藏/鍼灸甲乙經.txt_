

欽定四庫全書

子部五

鍼灸甲乙經

醫家類

提要

【臣】等謹案鍼灸甲乙經十二卷晉皇甫謐撰謐有高士傳已著錄是編皆論鍼灸之道隋書經籍志稱黃帝甲乙經十卷注曰音一卷梁十二卷不著撰人姓名考此書首有謐自序稱七略藝文志黃帝內經十八卷今有鍼經九卷素問九卷二九十八卷卽內經也又有明堂孔穴鍼灸治要皆黃帝岐伯選事也三部同歸文多重復錯互非一甘露中吾病風加苦聾百日方治【案此四字文義未明疑有舛誤今仍舊本錄之謹附識於此】要皆淺近乃撰集三部使事類相從刪其浮詞除其重復至爲十二卷【案至字文義未明亦疑有誤】云云是此書乃裒合舊文而成故隋志冠以黃帝然刪除謐名似乎黃帝所自作則於文爲謬舊唐書經籍志稱黃帝三部鍼經十三卷始著謐名然較梁本多一卷其並音一卷計之歟新唐書藝文志旣有黃帝甲乙經十二卷又有皇甫謐黃帝三部鍼經十三卷兼襲二志之文則更舛誤矣書凡一百一十八篇內十二經脈絡脈支別篇疾形脈診篇鍼灸禁忌篇五藏傳病發寒熱篇陰受病發痺篇陽受病發痺篇各分上下經脈篇六經受病發傷寒熱病篇各分上中下實一百二十八篇句中夾注多引楊上逹太素經孫思邈千金方王冰素問注王惟德銅人圖參考異同其書皆在謐後蓋宋高保衡孫奇林億等校正所加非謐之舊也考隋志有明堂孔穴五卷明堂孔穴圖三卷又明堂孔穴圖三卷唐志有黃帝內經明堂十三卷黃帝十二經脈明堂五臟圖一卷黃帝十二經明堂偃側人圖十二卷黃帝明堂三卷又楊上善黃帝內經明堂類成十三卷楊元孫黃帝明堂三卷今並亡佚惟賴是書存其精要且節解章分具有條理亦較端緒易尋至今與內經並行不可偏廢蓋有由矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

鍼灸甲乙經序

夫醫道所興其來久矣上古神農始嘗艸木而知百藥黃帝咨訪岐伯伯高少兪之徒內考五藏六府外綜經絡血气色防之天地驗之人物本性命窮神極變而鍼道生焉其論至妙雷公受業傳之於後伊尹以亞聖之才撰用神農本艸以爲湯液中古名醫有兪跗醫緩扁鵲秦有醫和漢有倉公其論皆經理識本非徒胗病而已漢有華陀張仲景其他奇方異治施世者多亦不能盡記其本末若知直祭酒劉季琰病發於畏惡治之而瘥云後九年季琰病應發發當有感仍本於畏惡病動必死終如其言仲景見侍中王仲宣時年二十餘謂曰君有病四十當眉落眉落半年而死令服五石湯可免仲宣嫌其言忤受湯勿服居三日見仲宣謂曰服湯否仲宣曰已服仲景曰色固非服湯之胗君何輕命也仲宣猶不信後二十年果眉落後一百八十七日而死終如其言此二事𨿽扁鵲倉公無以加也華陀性惡矜技終以戮死仲景論廣伊尹湯液爲數十卷用之多驗近代太醫令王叔和撰次仲景選論甚精指事施用按七略藝文志黃帝內經十八卷今有鍼經九卷素問九卷二九十八卷卽內經也亦有所忘失其論遐逺然稱述多而切事少有不編次比按倉公傳其學皆出於素問論病精防九卷是原本經脈其義深奧不易覺也又有明堂孔穴鍼灸治要皆黃帝岐伯選事也三部同歸文多重復錯互非一甘露中吾病風加苦聾百日方治要皆淺近乃撰集三部使事類相從刪其浮辭除其重復論其精要至爲十二卷易曰觀其所聚而天地之情事見矣況物理乎事類相從聚之義也夫受先人之體有八尺之軀而不知醫事此所謂遊魂耳若不精通於醫道𨿽有忠孝之心仁慈之性君父危困赤子塗地無以濟之此固聖賢所以精思極論盡其理也由此言之焉可忽乎其本論其文有理𨿽不切於近事不甚刪也若必精要後其閒暇當撰覈以爲教經云爾

欽定四庫全書

鍼灸甲乙經卷一

晉皇甫謐撰

精神五藏論第一

黃帝問曰凡刺之法必先本於神血脈營气精神此五藏之所藏也何謂德气生精神魂魄心意志思智慮請問其故岐伯對曰天之在我者德也地之在我者气也德流气薄而生也故生之來謂之精兩精相搏謂之神隨神往來謂之魂並精出入謂之魄可以任物謂之心心有所憶謂之意意有所存謂之志因志存變謂之思因思逺慕謂之慮因慮處物謂之智故智以養生也必順四時而適寒暑和喜怒而安居處節陰陽而調剛柔如是則邪僻不生長生久視是故惕思慮者則神傷神傷則恐懼流淫而不正因悲哀動中者則竭絕而失生喜樂者神嘽散而不藏愁憂者气閉塞而不行盛怒者迷惑而不治恐懼者蕩憚而不収【太素不收作失守】

素問曰怒則气逆甚則嘔血及食而气逆故气上喜則气和志達營衛通利故气緩悲則心系急肺布葉舉兩焦不通營衛不散熱气在中故气消恐則神卻卻則上焦閉閉則气還還則下焦脹故气不行熱則腠理開營衛通汗大泄驚則心無所倚神無所歸慮無所定故气亂勞則喘且汗出內外皆越故气耗思則心有所傷神有所止气流而不行故气結【已上言九气其義小異大同】

肝藏血血捨魂在气爲語在液爲淚肝气虛則恐實則怒素問曰人臥血歸於肝目受血而能視足受血而能步掌受血而能握指受血而能攝

心藏脈脈捨神在气爲吞在液爲汗心气虛則悲憂實則笑不休

脾藏營營捨意在气爲噫在液爲涎脾气虛則四肢不用五藏不安實則腹脹涇溲不利【噫音作噯】

肺藏气气捨魄在气爲欬在液爲涕肺气虛則鼻息不利少气實則喘喝胸慿【九墟作盈】仰息

腎藏精精舍气在气爲欠在液爲唾腎气虛則厥實則脹五藏不安必審察五藏之病形以知其气之虛實而謹調之

肝气悲哀動中則傷魂魂傷則狂妄其精不守【一本作不精不精則不正當】令人陰縮而筋攣兩脇肋骨不舉毛悴色夭死於秋素問曰肝在聲爲呼在變動爲握在志爲怒怒傷肝九卷及素問又曰精气並於肝則憂解曰肝虛則恐實則怒怒而不已亦生憂矣肝之與腎脾之與肺互相成也脾者土也四藏皆受成焉故恐發於肝而成於腎愛發於脾而成於肝肝合膽膽者中精之府也腎藏精故恐同其怒怒同其恐一過其節則二藏俱傷經言若錯其歸一也

心思慮則傷神神傷則恐懼自失破防【音窘】脫肉毛悴色夭死於冬素問曰心在聲爲笑在變動爲憂在志爲喜喜傷心九卷及素問又曰精气並於心則喜或言心與肺脾二經有錯何謂也解曰心虛則悲悲則憂心實則笑笑則喜心之與肺脾之與心亦互相成也故喜變於心而成於肺思發於脾而成於心一過其節則二藏俱傷此經互言其義耳非有錯也又楊上善云心之憂在心變動肺之憂在肺之志是則肺主於秋憂爲正也心主於憂變而生憂也脾愁憂不解則傷意意傷則悶亂四肢不舉毛悴色夭死於春素問曰脾在聲爲歌在變動爲噦在志爲思思傷脾九卷及素問又曰精气並於脾則饑【一作畏】

肺喜樂樂極則傷魄魄傷則狂狂者意不存其人皮革焦毛悴色夭死於夏素問曰肺在聲爲哭在變動爲欬在志爲憂憂傷肺九卷及素問又曰精气並於肺則悲

腎盛怒未止則傷志志傷則喜忘其前言腰脊不可俯仰毛悴色夭死於季夏素問曰腎在聲爲呻在變動爲栗在志爲怒怒傷腎九卷及素問又曰精气並於腎則恐故恐懼而不改【一作解】則傷精精傷則骨痠痿厥精時自下是故五藏主藏精者也不可傷傷則失守陰虛陰虛則無气無气則死矣是故用鍼者觀察病人之態以知精神魂魄之存亾得失之意五者已傷鍼不可以治也

五藏變腧第二

黃帝問曰五藏五腧願聞其數岐伯對曰人有五藏藏有五變變有五腧故五五二十五腧以應五時

肝爲牡藏其色靑其時春其日甲乙其音角其味酸【素問曰肝在味爲辛於經義爲未通】

心爲牡藏其色赤其時夏其日丙丁其音徵其味苦【素問曰心在味爲鹹於經義爲未通】

脾爲牡藏其色黃其時長夏其日戊巳其音宮其味甘肺爲牝藏其色白其時秋其日庚辛其音商其味辛【素問曰肺在味爲苦於經義爲未通】

腎爲牝藏其色黑其時冬其日壬癸其音羽其味鹹是謂五變

藏主冬冬刺井色主春春刺榮時主夏夏刺腧音主長夏長夏刺經味主秋秋刺合是謂五變以主五腧曰諸原安合以致五腧曰原獨不應五時以經合之以應其數故六六三十六腧

曰何謂藏主冬時主夏音主長夏味主秋色主春曰病在藏者取之井病變於色者取之營病時間時甚者取之腧病變於音者取之經經【一作絡】滿而血者病在胃【一作胸】及以飲食不節得病者取之合故命曰味主合是謂五變也人逆春气則少陽不生肝气內變逆夏气則太陽不長心气內洞逆秋气則太陰不收肺气焦滿逆冬气則少陰不藏腎气濁沈夫四時陰陽者萬物之根本也所以聖人春夏養陽秋冬養陰以從其根逆其根則伐其本矣故陰陽者萬物之終始也順之則生逆之則死反順爲逆是謂內格是故聖人不治已病治未病論五藏相傳所勝也假使心病傳肺肺未病逆治之耳

五藏六府陰陽表裏第三

肺合大腸大腸者傳道之府心合小腸小腸者受盛之府肝合膽膽者淸淨之府脾合胃胃者五穀之府腎合膀胱膀胱者津液之府少陰屬腎上連肺故將兩藏三焦者中瀆之府冰道出焉屬膀胱是孤之府此六府之所合者也

素問曰夫腦髄骨脈膽女子胞此六者地气之所生也皆藏於陰象於地故藏而不瀉名曰奇恆之府胃大腸小腸三焦膀胱此五者天气之所生也其气象天故瀉而不藏此受五藏濁气名曰傳化之府此不能久畱輸瀉者也魄門亦爲五藏使水谷不得久藏五藏者藏精气而不瀉故滿而不能實六府者傳化物而不藏故實而不能滿水谷入口則胃實而腸虛食下則腸實而胃虛故實而不滿滿而不實也气口何以獨爲五藏主胃者水谷之海六府之大源也【稱六府𨿽少錯於理相發爲佳】

肝膽爲合故足厥陰與少陽爲表裏脾胃爲合故足太陰與陽明爲表裏腎與膀胱爲合故足少陰與太陽爲表裏心與小腸爲合故手少陰與太陽爲表裏肺大腸爲合故手太陰與陽明爲表裏

五藏者肺爲之蓋巨肩陷咽喉見於外心爲之主缺盆爲之道防【音滑】骨有餘以候內骬【音曷於】肝爲之主將使之候外欲知堅固視目大小脾主爲胃【九虛太素作衛】使之迎糧視唇舌好惡以知吉凶腎者主爲外使之逺聽視耳好惡以知其性六府者胃爲之海廣骸【太素作防】大頸張胸五穀乃容鼻隧以長以候大腸唇厚人中長以候小腸目下裹大其膽乃橫鼻孔在外膀胱漏泄鼻柱中央起三焦乃約此所以候六府也上下三等藏安且良矣

五藏五官第四

鼻者肺之官目者肝之官口唇者脾之官舌者心之官耳者腎之官凡五官者以候五藏肺病者喘息鼻張肝病者目眥靑脾病者唇黃心病者舌捲顴赤腎病者顴與顏黑故肺气通於鼻鼻和則能知香臭矣心气通於舌舌和則能知五味矣素問曰心在竅爲耳【一云舌】夫心者火也腎者水也水火旣濟心气通於舌舌非竅也其通於竅者寄在於耳【王砅云手少陰之絡會於耳中】故肝气通於目目和則能視五色矣素問曰諸脈者皆屬於目又九卷曰心藏肺肺捨神神明通體故云屬目脾气通於口口和則能別五穀味矣腎气通於耳耳和則能聞五音矣素問曰腎在竅爲耳然則腎气上通於耳下通於陰也五藏不和則九竅不通六府不和則畱結爲癰故邪在府則陽脈不和陽脈不和則气畱之气畱之則陽气盛矣邪在藏則陰脈不和陰脈不和則血畱之血畱之則陰气盛矣陰气太盛則陽气不得相營也故曰格陰陽俱盛不得自相營也故曰闗格闗格者不得盡【一作盡期】而死矣

五藏大小六府應候第五

黃帝問曰人俱受气於天其有獨盡夭壽者不免於病者何也岐伯對曰五藏者固有大小高下堅脆端正偏傾者六府亦有大小長短厚薄結直緩急者凡此二十五變者各各不同或善或惡或吉或凶也

心小則安邪弗能傷【太素云外邪不能傷】易傷於憂心大則憂弗能傷易傷於邪【太素亦作外邪】心高則滿於肺中悶而善忘難開以言心下則藏外易傷於寒易恐以言心堅則藏安守固心脆則善病消癉熱中心端正則和利難傷心偏傾則操持不一無守司也楊上善云心藏言神有八變後四藏但言藏變不言神變者以神爲魂魄意之主言其神變則四藏可知故略而不言也

肺小則少飲不病喘【一作喘喝】肺大則多飲善病胸痺逆气肺高則上气喘息欬逆肺下則逼賁廹肺善脇下痛肺堅則不病欬逆上气肺脆則善病消癉易傷也【一云易傷於熱喘息鼻衂】肺端正則和利難傷肺偏傾則病胸脇偏痛肝小則安無脇下之病肝大則逼胃迫咽迫咽則善【一作苦】膈中且脇下痛肝高則上支賁加脇下急爲息賁肝下則逼胃脇下空空則易受邪肝堅則藏安難傷肝脆則善病消癉易傷肝端正則和利難傷肝偏傾則脇下偏痛

脾小則安難傷於邪脾大則善腠防【音停】而痛不能疾行脾高則防引季脇而痛脾下則下加於大腸下加於大腸則藏外易受邪脾堅則藏安難傷脾脆則善病消癉易傷脾端正則和利難傷脾偏傾則瘈瘲善脹

腎小則安難傷腎大則【一本云耳聾或鳴汁出】善病腰痛不可以俯仰易傷於邪腎高則善病背膂痛不可以俯仰【一云背急綴耳膿血出或生肉塞】腎下則腰尻痛不可俯仰爲狐疝腎堅則不病腰痛腎脆則善病消癉易傷腎端正則和利難傷腎偏傾則善病凥痛凡此二十五變者人之所以善常病也

曰何以知其然曰赤色小理者心小粗理者心大無骭者心高骬小短舉者心下骬長者心堅骬弱小以薄者心脆骬直下不舉者心端正骬【一作面】一方者心偏傾

白色小理者肺小粗理者肺大巨肩反【一作大】膺陷喉者肺高合腋張脇者肺下好肩背厚者肺堅肩背薄者肺脆背膺厚者肺端正膺偏竦【一作欹】者肺偏傾

靑色小理者肝小粗理者肝大廣胸反骹者肝高合脇脆骹者肝下胸脇好者肝堅脇骨弱者肝脆膺脇腹好相得者肝端正脇骨偏舉者肝偏傾

黃色小理者脾小粗理者脾大掲唇者脾高唇下縱者脾下唇堅者脾堅唇大而不堅者脾脆唇上下好者脾端正唇偏舉者脾偏傾

黑色小理者腎小粗理者腎大耳高者腎高耳後陷者腎下耳堅者腎堅耳薄不堅者腎脆耳好前居牙車者腎端正耳偏高者腎偏傾凡此諸變者持則安減則病也

曰願聞人之有不可病者至盡夭壽𨿽有深憂大恐怵之志猶弗能感也大寒甚熱弗能傷也其有不離屏蔽室內乂無怵之恐然不免於病者何也曰五藏六府邪之舍也五藏皆小者少病善焦心人愁憂五藏皆大者緩於事難使以憂五藏皆高者好高舉措五藏皆下者好出人下五藏皆堅者無病五藏皆脆者不離於病五藏皆端正者和利得人心五藏皆偏傾者邪心善盜不可爲人卒反復言語也

曰願聞六府之應曰肺合大腸大腸者皮其應也素問曰肺之合皮也其榮毛也其主心也下章言腎之應毫毛於義爲錯

心合小腸小腸者脈其應也素問曰心之合肺也其榮色也其主腎也其義相順

肝合膽膽者筋其應也素問曰肝之合筋也其榮爪也其主肺也其義相順

脾合胃胃者肉其應也素問曰脾之合肉也其榮唇也其主肝也其義相順

腎合三焦膀胱三焦膀胱者腠理毫毛其應也九卷又曰腎合骨素問曰腎之合骨也其榮髮也其主脾也其義相同

曰應之柰何曰肺應皮皮厚者大腸厚皮薄者大腸薄皮緩腹裏大者大腸緩而長皮急而短皮滑者大腸直皮肉不相離者大腸結

心應脈皮厚者脈厚脈厚者小腸厚皮薄者脈薄脈薄者小腸薄皮緩者脈緩脈緩者小腸大而長皮薄而脈衝小者小腸小而短諸陽經脈皆多紆屈者小腸結脾應肉肉防堅大者胃厚肉防麼者胃薄肉防小而麼者胃不堅肉防不稱其身者胃下胃下者小脘約不利【太素作下脘未約】肉防不堅者胃緩肉防無小裹絫標【一本作無小裹累】者胃急肉防多小裹絫【一本亦作累宇】者胃結胃結者上脘約不利

肝應筋爪厚色黃者膽厚爪薄色紅者膽薄爪堅色靑者膽急爪濡色赤者膽緩爪直色白無約者膽直爪惡色黑多文者膽結

腎應骨宻理厚皮者三焦膀胱厚粗理薄皮者三焦膀胱薄腠理疎者三焦膀胱緩皮急而無毫毛者三焦膀胱急毫毛美而粗者三焦膀胱直稀毫毛者三焦膀胱結

曰薄厚美惡皆有其形願聞其所病曰各視其外應以知其內藏則知所病矣

十二原第六

五藏有六府六府有十二原十二原者出於四闗四闗主治五藏五藏有疾當取之十二原十二原者五藏之所以稟三百六十五骨之气味者也五藏有疾出於十二原而原各有所出明知其原覩其應知五藏之害矣陽中之少陰肺也其原出於大淵二陽中之太陽心也其原出於太陵二陰中之少陽肝也其原出於太衝二陰中之太陰腎也其原出於太谿二陰中之至陰脾也其原出於太白二膏之原出於鳩尾一肓之原出於脖【滿沒切】胦【烏朗切】一凡十二原主治五藏六府之有病者也脹取三陽飱泄取三陰【一云滯取三陰】今夫五藏之有病譬猶刺也猶污也猶結也猶閉也刺𨿽久猶可拔也污𨿽久猶可雪也結𨿽久猶可解也閉𨿽久猶可決也或言久疾之不可取者非其說也夫善用鍼者取其疾也猶拔剌也猶雪污也猶解結也猶決閉也疾𨿽久猶可畢也言不可治者未得其術也

十二經水第七

黃帝問曰經脈十二者外合於十二經水而內屬於五藏六府夫十二經水者受水而行之五藏者合神气魂魄而藏之六府者受谷而行之受气而之經脈者受血而營之合而以治柰何刺之深淺灸之壯數可得聞乎岐伯對曰藏之堅脆府之大小谷之多少脈之長短血之淸濁气之多少十二經中多血少气與其少血多气與其皆多气血與其皆少血气皆有定數其治以鍼灸各調其經气固其常有合也此人之參天地而應陰陽不可不審察之也

足陽明外合於海內屬於腎

足太陽外合於淸水內屬於膀胱而通水道焉

足少陽外合於渭水內屬於膽

足太陰外合於湖水內屬於脾

足厥陰外合於澠水內屬於肝

足少陰外合於汝水內屬於腎

手陽明外合於江水內屬於大腸

手太陽外合於淮水內屬於小腸而水道出焉

手少陽外合於漯水內屬於三焦

手太陰外合於河水內屬於肺

手心主外合於漳水內屬於心包

手少陰外合於濟水內屬於心凡此五藏六府十二經水者皆外有源泉而內有所稟此皆內外相貫如環無端人經亦然故天爲陽地爲陰腰以上爲天下爲地故海以北者爲陰湖以北者爲陰中之陰漳以南者爲陽河以北至漳者爲陽中之陰漯以南至江者爲陽中之陽此一州之陰陽也此人所以與天地相參也曰夫經水之應經脈也其逺近之淺深水血之多少各不同合而刺之柰何曰足陽明五藏六府之海也其脈大而血多气盛熱壯刺此者不深弗敢不畱不寫足陽明多血气刺深六分畱十呼

足少陽少血气刺深四分畱五呼

足太陽多血气刺深五分畱七呼

足太陰多血少气刺深三分畱四呼

足少陰少血多气刺深二分畱三呼

足厥陰多血少气刺深一分畱一呼

手之陰陽其受气之道近其气之來也疾其刺深皆無過二分畱皆無過一呼其少長小大肥瘦以心料之命曰法天之常灸之亦然灸而過此者得惡火則骨枯脈濇刺而過此者則脫气

曰夫經脈之大小血之多少膚之厚薄肉之堅脆及防之大小可以爲度量乎曰其可爲量者取其中度者也不甚脫肉而血气不衰者也若失度人之痟【音消渇病】瘦而形肉脫者惡可以度量刺乎審切循捫按視其寒溫盛衰而調之是謂因適而爲之眞也

四海第八

人有四海十二經水者皆注於海有髓海有血海有气海有水谷之海胃者爲水谷之海其腧上在气街下至三里衝脈者爲十二經之海其腧上在大杼下出巨虛上下亷膻中者爲气之海其腧上在柱骨之上下前在人迎腦者爲髄之海其腧上在其蓋下在風府凡此四海者得順者生得逆者敗知調者利不知調者害曰四海之逆順柰何曰气海有餘則气滿胸中悗急息面赤不足則气少不足以言血海有餘則常想其身大怫【郁也】然不知其所病不足則常想其身小狹然不知其所病水谷之海有餘則腹脹滿不足則饑不受谷食髄海有餘則輕勁多力自過其度不足則腦轉耳鳴脛胻痠冒目無所見懈怠安臥曰調之柰何曰審守其腧而調其虛實無犯其害順者得復逆者必敗

气息周身五十營四時日分漏刻第九

黃帝問曰五十營柰何岐伯對曰周天二十八宿宿三十六分人气行一周千八分人經絡上下左右前後二十八脈周身十六大二尺以應二十八宿漏水下百刻以分晝夜故人一呼脈再動气行三寸一吸脈亦再動气行三寸呼吸定息气行六寸十息脈行六尺日行二分二百七十息气行十六丈二尺气行交通於中一周於身下水二刻日行二十分有奇五百四十息气行再周於身下水四刻日行四十分有奇二千七百息气行十周於身下水二十刻日行五宿二百十分有奇一萬三千五百息气行五十營於身水下百刻日行二十八宿漏水皆盡脈已終矣【王砅曰此略而言之也細言之則常以一千周加一分又十分分之六乃奇分盡也】所謂交通者並行一數也故五十營備得盡天地之壽矣气凡行八百一十丈也一日一夜五十營以營五藏之精不應數者謂之狂生所謂五十營者五藏皆受气也【此段舊在經脈根結之末今移在此】

曰衛气之行出入之防何如曰嵗有十二月日有十二辰子午爲經夘酉爲緯天一面七宿周天四七二十八宿房昴爲緯張虛爲經是故房至畢爲陽昴至心爲陰陽主晝陰主夜故衛气之行一日一夜五十周於身晝日行於陽二十五周夜行於陰亦二十五周周於五藏【一本作嵗】是故平旦陰气盡陽气出於目目張則气行於頭循於項下足太陽循背下至小指端其散者分於目別【一云別於日鋭眥】下手太陽下至手小指外側其散者別於目鋭眥下足少陽注小指次指之間以上循手少陽之分側下至小指之間別者以上至耳前合於頷脈注足陽明下行至跗上入足五指之間其散者從耳下手陽明入大指之間入掌中直至於足入足心出

內踝下行陰分復合於目故爲一周是故日行一捨人气行於身一周與十分身之八日行二捨人气行於身三周與十分身之六日行三捨人气行於身五周與十分身之四日行四捨人气行於身七周與十分身之二日行五捨人气行於身九周日行六捨人气行於身十周與十分身之八日行七捨人气行於身十二周在身與十分身之六日行十四捨人气二十五周於身有奇分與十分身之四陽盡於陰陰受气矣其始入於陰常從足少陰注於腎腎注於心心注於肺肺注於肝肝注於脾脾復注於腎爲一周是故夜行一捨人气行於身【一云陰藏】一周與十分藏之八亦如陽之行二十五周而復會於目陰陽一日一夜捨於奇分十分身之四與十分藏之四【一作二上文十分藏之八此言十分藏之四疑有悞】是故人之所以臥起之時有早宴者以奇分不盡故也

曰衛气之在身也上下往來無已其气而刺之柰何曰分有多少日有長短春秋冬夏各有分理然後常以平旦爲紀夜盡爲始是故一日一夜漏水百刻二十五刻者半日之度也常如是無巳日入而止隨日之長短各以爲紀謹气之所在而刺之是謂逢時病在於陽分必先候其气之加在於陽分而刺之病在於陰分必先候其气之加在於陰分而刺之謹候其時病可與期失時反候百病不除

水下一刻人气在太陽

水下二刻人气在少陽水下三刻人气在陽明

水下四刻人气在陰分水下五刻人气在太陽

水下六刻人气在少陽水下七刻人气在陽明

水下八刻人气在陰分水下九刻人气在太陽

水下十刻人气在少陽水下十一刻人气在陽明

水下十二刻人气在陰分

水下十三刻人气在太陽

水下十四刻人气在少陽

水下十五刻人气在陽明

水下十六刻人气在陰分

水下十七刻人气在太陽

水下十八刻人气在少陽

水下十九刻人气在陽明

水下二十刻人气在陰分

水下二十一刻人气在太陽

水下二十二刻人气在少陽

水下二十三刻人气在陽明

水下二十四刻人气在陰分

水下二十五刻人气在太陽此少半日之度也從房至畢一十四度水下五十刻半日之度也從昴至心亦十四度水下五十刻終日之度也日行一捨者水下三刻與十分【素問作七】刻之四大要常以日加之於宿上也則知人气在太陽是故日行一宿人气在三陽與陰分常如是無已與天地同紀紛紛【普巴切】終而復始一日一夜水行百刻而盡矣故曰刺實者刺其來刺虛者刺其去此言气之存亡之時以候虛實而刺之也

營气第十

營气之道內谷爲寶谷入於胃气之肺流溢於中布散於外精專者行於經隧常營無已終而復始是謂天地之紀故气從太陰出循臂內上亷注手陽明上行至面注足陽明下行至跗上注大指間與太陰合上行抵脾從脾注心中循手少陰出腋下臂注小指之端合手太陽上行乘腋出防【一作項】內注目內眥上巓下項合足太陽循脊下凥下行注小指之端循足心注足少陰上行注腎從腎注心外散於胸中循心注

脈出腋下臂入【一作出】兩筋之間入掌中出手中指之端還注小指次指之端合手少陽上行注膻中散於三焦從三焦注膽出脇注足少陽下行至跗上復從跗注大指間合足厥陰上行至肝從肝上注鬲上循喉嚨入頏顙之竅究於畜門【一作闗】其支別者上額循巓下項中循脊入骶【音氐】是督脈也絡陰器上過毛中入臍中上循腹裏入缺盆下注肺中復出太陰此營气之行逆順之常也

營衛三焦第十一

黃帝問曰人焉受气陰陽焉會何气爲營何气爲衛營安從生衛安從會老壯不同气陰陽異位願聞其會岐伯對曰人受气於谷谷入於胃气傳於肺五藏六府皆以受气其淸者爲營濁者爲衛營行脈中衛行脈外營周不休五十而復大防陰陽相貫如環無端衛气行於陰二十五度行於陽亦二十五度分爲晝夜故至陽而起至陰而止故日中而陽隴【一作襲下同】爲重陽夜半而陰隴爲重陰故太陰主內太陽主外各行二十五度分爲晝夜夜半爲陰隴夜半後而陰衰平旦陰盡而陽受气日中爲陽隴日西而陽衰日入陽盡而陰受气夜半而大防萬民皆臥名曰合陰平旦陰盡而陽受气如是無已與天地同紀

曰老人不夜瞑少壯不夜寤者何气使然曰壯者之气血盛其肌肉滑气道利營衛之行不失其常故晝精而夜瞑老者之气血減其肌肉枯气道濇五藏之气相薄營气衰少而衛气內伐故晝不精而夜不得瞑

曰願聞營衛之所行何道從始曰營出於中焦衛出於上焦上焦出於胃口並咽以上貫膈而布胸中走腋循足太陰之分而行還注手陽明上至舌下注足陽明常與營俱行於陰陽各二十五度爲一周故日夜五十周而復始大會於手太陰

曰人有熱飲食下胃其气未定則汗出於面或出於背或出於身半其不循衛气之道而出何也曰此外傷於風內開腠理毛蒸理泄衛气走乏固不得循其道此气悍慓滑疾見開而出故不得從其道名曰漏泄中焦亦並於胃口出上焦之後此所以受气泌糟粕蒸津液化其精微上注於肺乃化而爲血以奉生身莫貴於此故獨得行於經隧命曰營气

曰血之與气異名同類何也曰營衛者精气也血者神气也故血之與气異名同類也故奪血者無汗奪汗者無血故人有兩死而無兩生也下焦者別於廻腸注於膀胱而滲入焉故水谷者常並居於胃中成糟粕而俱下於大腸而爲下焦滲而俱下滲泄別汁循下焦而滲入膀胱也

曰人飲酒酒亦入胃米未熟而小便獨先下者何也曰酒者熟谷之液也其气悍以滑【一作淸】故後谷而入先谷而液出也故曰上焦如霧中焦如漚下焦如瀆此之謂也

陰陽淸濁精气津液血脈第十二

黃帝問曰願聞人气之淸濁者何也岐伯對曰受谷者濁受气者淸淸者注陰濁者注陽濁而淸者上出於咽淸而濁者下行於胃淸者上行濁者下行淸濁相干名曰亂气

曰夫陰淸而陽濁濁中有淸淸中有濁別之柰何曰气之大別淸者上注於肺濁者下流於胃胃之淸气上出於口肺之濁气下注於經內積於海曰諸陽皆濁何陽獨甚曰手太陽獨受陽之濁手太陰獨受陰之淸其淸者上走孔竅其濁者下行諸經故諸陰皆淸足太陰獨受其濁曰治之柰何曰淸者其气滑濁者其气濇此气之常也故刺陰者深而畱之刺陽者淺而疾取之淸濁相干者以數調之也

曰人有精气津液血脈何謂也曰兩神相摶合而成形常先身生是謂精上焦開發宣五穀味燻膚充身澤毛若霧露之漑是謂气腠理發泄汗出腠理【一作溱溱】是謂津谷入气滿淖澤注於骨骨屬屈伸出泄補益腦髄皮膚潤澤是謂液中焦受汁變化而赤是謂血擁遏營气令無所避是謂脈也

曰六气者有餘不足气之多少腦髄之虛實血脈之淸濁何以知之曰精脫者耳聾气脫者目不明津脫者腠理開汗大泄液脫者骨痺屈伸不利色夭腦髄消胻痠耳數鳴血脫者色白夭然不澤脈脫者其脈空虛此其候也曰六气貴賤何如曰六气者各有部主也其貴賤善惡可爲常主然五穀與胃爲大海也

津液五別第十二

黃帝問曰水谷入於口輸於腸胃其液別爲五天寒衣薄則爲溺與气天暑衣厚則爲汗悲哀气並則爲泣中熱胃緩則爲唾邪气內熱則气爲之閉塞而不行不行則爲水脹不知其何由生岐伯對曰水谷皆入於口其味有五分注其海津液各走其道故上焦【一作三焦】出气以溫肌肉充皮膚者爲津其畱而不行者爲液天暑衣厚則腠理開故汗出寒畱於分肉之間聚沫則爲痛天寒則腠理閉气濇不行水下畱於膀胱則爲溺與气五藏六府心爲之主耳爲之聴目爲之視肺爲之相肝爲之將脾爲之衛腎爲之主外故五藏六府之津液盡上滲於目心悲气並則心系急急則肺葉舉舉則液上溢夫心系急肺不能常舉乍上乍下故欬而涎出矣中熱則胃中消穀消穀則虫上下作矣腸胃克郭故胃緩緩則气逆故唾出矣五穀之津液和合而爲膏者內滲入於骨空補益腦髄而下流於陰股陰陽不和則使液溢而下流於陰髄液皆減而下下過度則虛虛則腰脊痛而胻痠陰陽气道不通四海閉塞三焦不瀉津液不化水谷並於腸胃之中別於廻腸畱於下焦不得滲於膀胱則下焦脹水溢則爲水脹此津液五別之順逆也

奇邪血絡第十四

黃帝問曰願聞其奇邪而不在經者何也岐伯對曰血絡是也曰刺血絡而僕者何也血出而射者何也血出黒而濁者血出淸而半爲汁者何也發鍼而腫者何也血出若多若少而面色蒼蒼然者何也發鍼而面色不變而煩悶者何也血出多而不動搖者何也願聞其故曰脈气甚而血虛者刺之則脫气脫气則僕血气俱盛而陰气多者其血滑刺之則射陽气積蓄久畱不瀉者其血黑以濁故不能射新飲而液滲於絡而未和合於血故血出而汁別焉其不新飲者身中有水久則爲腫陰气積於陽其气因於絡故刺之血未出而气先行故腫陰陽之气其新相得而未和合因而瀉之則陰陽俱脫表裏相離故脫色而蒼蒼然也刺之不變而煩悶者刺絡而虛經虛經之屬於陰者陰气脫故煩悶陰陽相得而合爲痺者此爲內溢於經而外注於絡如是陰陽皆有餘𨿽多出血弗能虛也

曰相之柰何曰血脈盛堅橫以赤上下無常處小者如鍼大者如筯刺而瀉之萬全故無失數失數而返各如其度曰鍼入肉著何也曰熱气因於鍼則熱熱則肉著於鍼故堅焉

五色第十五

雷公問曰聞風者百病之始也厥逆寒濕之所起也別之柰何黃帝答曰當候眉間【太素作闗中】薄澤爲風衝濁爲痺在地爲厥此其常也各以其色言其病也

曰人有不病卒死何以知之曰大气入於藏府者不病而卒死矣曰凡病少愈而卒死者何以知之曰赤色出於兩顴大如拇指者病𨿽少愈必卒死黑色出於顏【太素作庭】大如拇指不病亦必卒死矣曰其死有期乎曰察其色以言其時顏者首面也眉間以上者咽喉也【太素眉間以上作闗上】眉間以中【太素亦作闗中】者肺也下極者心也直下者肝也肝左者膽也下者脾也方上者胃也中央者大腸也俠傍者腎也常腎者臍也面王【古本作壬字】以上者小腸也面王以下者膀胱字子處也顴者肩也後顴者臂也臂以下者手也目內眥上者膺乳也俠繩而上者背也循牙車以上者股也中央者膝也膝以下者胻也當胻以下者足也巨分者股裏也巨屈者膝臏也此五藏六府支局【一作節】之部也五藏五色之見者皆出其部也其部骨陷者必不免於病也其部色乘襲者𨿽病甚不死也曰五官具五色何也曰靑黑爲痛黃赤爲熱白爲寒是謂五官曰以色言病之間甚柰何曰其色麄以明者爲間沈堊【一作天下同】者爲甚其色上行者病亦甚其色下行如雲徹散者病方已五色各有藏部有外部有內部其色從外部走內部者其病從外走內其色從內部走外部者其病從內走外病生於內者先治其陰后治其陽反者益甚病生於外者先治其陽後治其陰【太素云病生於陽者先治其外後冶其內與此文異義同】反者益甚用陽和陰用陰和陽審明部分萬舉萬當能別左右是謂大通男女異位故曰陰陽審察澤堊謂之良工沈濁爲內浮淸爲外黃赤爲風靑黑爲痛白爲寒黃而膏澤者爲膿赤甚者爲血痛甚者爲攣寒甚者爲皮不仁各見其部察其浮沈以知淺深審其澤堊以觀成敗察其散浮以知近逺視色上下以知病處積神於心以知往今故相气不防不知是非屬意勿去乃知新故色明不粗沈堊爲甚不明不澤其病不甚其色散駒駒然未有聚其病散而气痛聚未成也腎乘心心先病腎爲應色其【一作皆】如是男子色在面王爲少腹痛下爲卵痛其圜直爲莖痛高爲本下爲首狐疝防陰病之屬也女子色在面王爲膀胱字子處病散爲痛薄爲聚方圓左右各如其色形其隨而下至骶爲淫有潤如膏狀爲暴食不潔左爲右【一作左】右爲左【一作右】其色有邪聚空滿而不端面色所指者也色者靑黒赤白黃皆端滿有別鄉別鄉赤者其色亦赤大如楡防在面王爲不月其色上鋭首空上向下鋭下向在左右如法以五色命藏靑爲肝赤爲心白爲肺黃爲脾黑爲腎肝合筋靑當筋心合脈赤當脈脾合肉黃當肉肺合皮白當皮腎合骨黒當骨夫精明五色者气之華也赤欲如白裹朱不欲如赭色也白欲如白璧之澤【一云鵞羽】不欲如堊【一云鹽】也靑欲如蒼璧之澤不欲如藍也黃欲如羅裹雄黃不欲如黃土也黑欲如重漆色不欲如炭【素問作地蒼】也五色精微象見其壽不久也靑如艸滋黑如炲煤黃如枳實赤如衃【音披】血白如枯骨此五色見而死也靑如翠羽黒如烏羽赤如雞冠黃如蟹腹白如豕膏此五色見而生也生於心如以縞裹朱生於肺如以縞裹紅生於肝如以縞裹紺生於脾如以縞裹括蔞實生於腎如以縞裹紫此五藏所生之外營也凡相五色面黃目靑面黃目赤面黃目白面黃目黑者皆不死也面靑目赤【一作靑】面赤目白面靑目黒面黒目白面赤目靑者皆死也

陰陽二十五人形性血气不同第十六

黃帝問曰人有陰陽何謂陰人何謂陽人少師對曰天地之間不離於五人亦應之非徒一陰一陽而已蓋有太陰之人少陰之人太陽之人少陽之人陰陽和平之人凡此五人者其態不同其筋骨血气亦不同也太陰之人貪而不仁下齊湛湛好內而惡出心抑而不發不務於時動而後人此太陰之人也

少陰之人少貪而賊心見人有亡常若有得好傷好害見人有榮乃反慍怒心嫉而無恩此少陰之人也太陽之人居處於於好言大事無能而虛說志發於四野舉措不顧是非爲事如常自用事𨿽敗而無改【一作悔】此太陽之人也

少陽之人諟諦好自貴有小小官則高自宣好爲外交而不內附此少陽之人也

陰陽和平之人居處安靜無爲懼懼無爲欣欣婉然從物或與不爭與時變化尊而謙讓卑而不諂是謂至治古之善用鍼灸者視人五態乃治之盛者瀉之虛者補之

太陰之人多陰而無陽其陰血濁其衛气濇陰陽不和緩筋而厚皮不之疾瀉不能移之

少陰之人多陰而少陽小胃而大腸六府不調其陽明脈小而太陽脈大必審而調之其血易脫其气易敗太陽之人多陽而無陰必謹調之無脫其陰而寫其陽陽重脫者易狂陰陽皆脫者暴死不知人

少陽之人多陽而少陰經小而絡大血在中而气在外實陰而虛陽獨寫其絡脈則彊气脫而疾中气重不足病不起矣

陰陽和平之人其陰陽之气和血脈調宜謹審其陰陽視其邪正安其容儀審其有餘察其不足盛者寫之虛者補之不盛不虛以經取之此所以調陰陽別五態之人也

太陰之人其狀黮黮【音朕】然黑色念然下意臨臨然長大防【音窘】然未僂

少陰之人其狀淸然竊然固以陰賊立而躁險行而似伏

太陽之人其狀軒軒儲儲反身折腘

少陽之人其狀立則好仰行則好搖其兩臂兩臂肘皆出於背

陰陽和平之人其狀逶逶然隨隨然顒顒然衮衮然豆豆然眾人皆曰君子【一本多愉愉然防防然】

黃帝問曰余聞陰陽之人於少師少師曰天地之間不離於五故五五二十五人之形血气之所生別而以候從外知內何如岐伯對曰先立五形金木水火土別其五色異其五聲而二十五人具也

木形之人比於上角蒼色小頭長面大肩平背直身小手足好有材好勞心少力多憂勞於事耐春夏不耐秋冬感而成病主足厥陰佗佗然太角【一曰左角】之人比於左足少陽少陽之上遺遺然右角【一曰少角】之人比於右足少陽少陽之下隨隨然鈦角【音太一曰右角】之人比於右足少陽少陽之下鳩鳩然【一曰推推然】判角之人比於左足少陽少陽之下括括然

火形之人比於上徵赤色廣防兌面小頭好肩背髀腹小手足行安地疾心行搖肩背肉滿有气輕財必信多慮見事明了好顏急心不壽暴死耐春夏不耐秋冬感而生病主手少陰竅竅然【一曰核核然】太徵之人比於左手太陽太陽之上肌肌然少徵之人比於右手太陽太陽之下慆慆然【慆音剔又音倘】右徴之人比於右手太陽太陽之上鮫鮫然【一曰熊熊然】判徵之人比於左手太陽太陽之下支支然熙熙然

土形之人比於上宮黃色大頭圓面美肩背大腹好股脛小手足多肉上下相稱行安地舉足浮安心好利人不喜權勢善附人耐秋冬不耐春夏春夏感而生病主足太陰惇惇然太宮之人比於左足陽明陽明之上婉婉然加宮之人比於左足陽明陽明之下烗烗【音欬】然【一曰坎坎然】少宮之人比於右足陽明陽明之上樞樞然左宮之人比於右足陽明陽明之下兀兀然【一曰眾之人一曰陽明之上】

金形之人比於上商白色小頭方面小肩背小腹小手足如骨發踵外骨輕身【一曰發動輕身】淸亷急心靜悍善爲吏耐秋冬不耐春夏春夏感而生病主手太陰惇惇然太商之人比於左手陽明陽明之上亷亷然右商之人比於左手陽明陽明之下脫脫然左商之人比於右手陽明陽明之上監監然少商之人比於右手陽明陽明之下嚴嚴然

水形之人比於上羽黑色大頭面不平【一云曲面】廣頤小肩大腹小手足【小作大】發行搖身下凥長背延延然不敬畏善欺紿人殆戮死耐秋冬不耐春夏春夏感而生病主足少陰污污然太羽之人比於右足太陽太陽之上頰頰然少羽之人比於左足太陽太陽之下紆紆然眾之爲人比於右足太陽太陽之下潔潔然桎之

爲人比於左足太陽太陽之上安安然

曰得其形不得其色何如曰形勝色色勝形者至其勝時年加害則病行失則憂矣形色相得富貴大樂曰其形色相勝之時年加可知乎曰凡人之大忌常加七嵗九嵗十六嵗二十五嵗三十四嵗四十三嵗五十二嵗六十一嵗皆人之忌不可不自安也感則病失則憂矣

曰脈之上下血气之候以知形气柰何曰足陽明之上血气盛則須美長血多气少則須短气多血少則須少血气俱少則無須兩吻多畫【須字一本俱作髯字吻音穏】足陽明之下血气盛則下毛美長至胸血多气少則下毛美短至臍行則善高舉足足大指少肉足善寒血少气多則肉善瘃【瘃音斸】血气皆少則無毛有則稀而枯瘁善痿厥足痺足少陽之上血气盛則通須美長血多气少則通須美短血少气多則少須血气皆少則無須感於寒濕則善痺骨痛爪枯足少陽之下血气盛則脛毛美長外踝肥血多气少則脛毛美短外踝皮堅而厚血少气多則胻毛少外踝皮薄而軟血气皆少則無毛外踝瘦而無肉足太陽之上血气盛則美眉眉有毫毛血多气少則惡眉面多小理血少气盛則面多肉血气和則美色足太陰之下血气盛則跟肉滿踵堅气少血多則瘦跟空血气皆少則善轉筋踵下痛手陽明之上气血盛則上髭美血少气多則髭惡血气皆少則善轉筋無髭手陽明之下血气盛則腋下毛美手魚肉以溫气血皆少則手瘦以寒手少陽之上血气盛則眉美以長耳色美血气皆少則耳焦惡色手少陽之下血气盛則手拳多肉以溫血气皆少則瘦以寒气少血多則瘦以多脈手太陽之上血气盛則多髯面多肉以平血气皆少則面瘦黒色手太陽之下血气盛則掌肉克滿血气皆少則掌瘦以寒黃赤者多熱气靑白者少熱气黑色者多血少气美眉者太陽多血通髯極須者少陽多血美須者陽明多血此其時然也夫人之常數太陽常多血少气少陽常多气少血陽明常多血多气厥陰常多气少血少陰常多血少气太陰常多血少气此天之常數也

曰二十五人者刺之有約乎曰美眉者足太陽之脈血气多惡眉者血气少其肥而澤者血气有餘肥而不澤者气有餘血不足瘦而無澤者气血俱不足審察其形气有餘不足而調之可以知順逆矣曰刺其陰陽柰何曰按其寸口人迎以調陰陽切循其經絡之凝泣結而不通者此於身背爲痛痺甚則不行故凝泣凝泣者致气以溫之血和乃止其結絡者脈結血不行決之乃行故曰气有餘於上者導而下之气不足於上者推而往之其稽畱不至者因而迎之必明於經隧乃能持之寒與熱爭者導而行之其宛陳血不結者卽而取之必先明知二十五人別血气之所在左右上下則刺約畢矣

曰或神動而气先鍼行或气與鍼相逢或鍼已出气獨行或數刺之乃知或發鍼而气逆或數刺病益甚凡此六者各不同形願聞其方曰重陽之盛人其神易動其气易往也矯矯蒿蒿【一本作熇熇高高】言語善疾舉足喜高心肺之藏气有餘陽气滑盛而故神動而气先行此人頗有陰者也多陽者多喜多陰者多怒數怒者易解故曰頗有陰其陰陽之離合難故其神不能先行陰陽和調者血气淖澤滑利故鍼入而气出疾而相逢也其陰多而陽少陰气沈而陽气浮者內藏故鍼已出气乃隨其後故獨行也其多陰而少陽者其气沈而气往難故數刺之乃知其气逆與其數刺病益甚者非陰陽之气也沈浮之勢也此皆粗之所敗工之所失其形气無過也

鍼灸甲乙經卷一﹤子部﹐醫家類﹐鍼灸甲乙經﹥

欽定四庫全書

鍼灸甲乙經卷二

晉皇甫謐撰

十二經脈絡脈支別第一【上】

雷公問曰禁脈之言凡刺之理經脈爲始願聞其道黃帝答曰經脈者所以決死生處百病調虛實不可不通也

肺手太陰之脈起於中焦下絡大腸還循胃口上鬲屬肺從肺系橫出腋下下循臑內行少陰心主之前下肘中循臂內上骨下亷入寸口上魚循魚際出大指之端其支者從腕後直出次指內亷出其端是動則病肺脹滿膨膨然而喘欬缺盆中痛甚則交兩手而瞀【音務又音茂】是謂臂厥是主肺所生病者咳上气喘喝煩心胸滿臑【音如】臂內前亷痛厥掌中熱气盛有餘則肩背痛風寒汗出中風小便數而欠气虛則肩背痛寒少气不足以息溺色變【一云卒遺矢無度】爲此諸病凡十二經之病盛則寫之虛則補之熱則疾之寒則畱之陷下則灸之不盛不虛以經取之盛者則寸口大三陪於人迎虛者則寸口反小於人迎也

大腸手陽明之脈起於大指次指之端外側循指上亷出合骨兩骨之間上入兩筋之中循臂上亷入肘外亷上循臑外亷上肩出髃【音隅】骨之前亷上出柱骨之防上下入缺盆絡肺下鬲屬大腸其支者從缺盆直上至頸貫頬下入齒中還出俠口交人中左之右右之左上俠鼻孔是動則病齒痛頬腫是主津液所生病者目黃口漧鼽【音求】防喉痺肩前臑痛者大指次指痛不用气盛有餘則當脈所過者熱腫虛則寒栗不復爲此諸病盛者則人迎大三倍於寸口虛者則人迎反小於寸口也胃足陽明之脈起於鼻交頞中傍約大腸之脈下循鼻外上入齒中還出俠口環唇下交承漿卻循頥後下亷出大迎循頬車上耳前過客主人循髮際至額顱其支者從大迎前下人迎循喉嚨入缺盆下鬲屬胃絡脾其直者從缺盆下乳內亷下俠臍入气街中其支者起於胃口下循腹裏下至气街中而合以下髀闗抵伏兔下入膝臏中下循胻外亷下足跗入中指內間其支者下膝三寸而別以下入中指外間其支者別跗上人大指間出其端是動則病淒淒然振寒善伸數欠顏黒病至則惡人與火聞木音則然驚心欲動獨閉戶塞牖而處甚則欲上高而歌棄衣而走賁響腹脹是爲臂【一作骭】厥是主血所生病者狂瘈【一作瘧】溫淫汗出鼽防口防唇頸腫喉痺大腹水腫膝臏腫痛循膺乳气街股伏兔胻外亷足跗上皆痛中指不用气盛則身以前皆熱其有餘於胃則消穀善饑溺色黃气不足則身以前皆寒栗胃中寒則脹滿爲此諸病盛者人迎大三倍於寸口虛者人迎反小於寸口也

脾足太陰之脈起於大指之端循指內側白肉際過核骨後上內踝前亷上腨內循胻骨後交出厥陰之前上循膝股內前亷入腹屬脾絡胃上鬲俠咽連舌本散舌下其支者復從胃別上鬲注心中是動則病舌本彊食則嘔胃脘痛腹脹善噫得後與气則快然而衰身體皆重是主脾所病者舌本痛體不能動搖食不下煩心心下急寒瘧溏瘕【音加】泄水閉黃疸不能食唇靑彊立股膝內腫痛厥足大指不用爲此諸病盛者則寸口大三倍於人迎虛者則寸口反小於人迎也

心少陰之脈起於心中出屬心系下鬲絡小腸其支者從心系上俠咽系目系【一本作循胸出腸】其直者復從心系卻上肺上出液下下循臑內後亷循太陰心主之後下肘中內亷循臂內後亷抵掌後兌骨之端入掌內後亷循小指內出其端是動則病嗌干心痛渇而欲飲是爲臂厥是主心所生病者目黃脇滿痛臑臂內後亷痛厥掌中熱痛爲此諸病盛者則寸口大再倍於人迎虛者則寸口反小於人迎也

小腸手太陽之脈起於小指之端循手外側上腕出踝中直上循臂骨下亷出肘內側兩骨之間上循臑外後亷出肩解繞肩胛交肩上入缺盆向腋下絡心循咽下鬲抵胃屬小腸其支者從缺盆循頸上頬至目鋭眥卻入耳中其支者別頬上防【音拙】抵鼻至目內眥斜絡於顴是動則病嗌痛頷腫不可以顧肩似抜臑似折是主液所生病者耳聾目黃頬腫頸頷肩臑肘臂外後亷痛爲此諸病盛者則人迎大再倍於寸口虛者則人迎反小於寸口也

膀胱足太陽之脈起於目內眥上額交巓其支者從巓至耳上角其直者從巓入絡腦還出別下項循肩摶內挾脊抵腰中入循膂絡腎屬膀胱其支者從腰中下會於後陰貫臀入腘中其支者從摶內左右別下貫胛【一作髖】挾脊內過髀樞循髀外後亷下合腘中以下貫踹【足跟也】內出外踝之後循京骨至小指外側是動則病腫頭痛目似脫項似抜脊腰似折不可以曲腘如結踹如裂是謂踝厥是主筋所生病者痔瘧狂顚疾頭【音信】項頸間痛目黃淚出鼽防項背腰凥腘踹腳皆痛小指不用爲此諸病盛者則人迎大再倍於寸口虛者則人迎反小於寸口也

腎足少陰之脈起於小指之下斜趣足心出然谷之下循內踝之後別人跟中以上踹內出腘中內亷上股內後亷貫脊屬腎絡膀胱其直者從腎上貫肝膈入肺中循喉嚨俠舌本【一本雲從橫骨中挾臍循腹裏上行而入肺】其支者從肺出絡心注胸中是動則病饑不欲食麵黑如炭色咳唾則有血喝喝而喘【一作喉鳴】坐而欲起目無所見心如懸若饑狀是爲骨厥是主腎所病者口熱舌漧咽腫上气嗌漧及痛煩心心痛黃疽腸澼脊股內後亷痛痿厥嗜臥足下熱而痛灸則彊食生肉緩帯被髮大杖重履而步爲此諸病盛者則寸口大再倍於人迎虛者則寸口反小於人迎也

心主手厥陰之脈起於胸中出屬心包絡下鬲歷絡三焦其支者循胸出脇下腋三寸上抵腋下循臑內行太陰少陰之間入肘中下循臂行兩筋之間循中指出其端其支者別掌中循小指次指出其端是動則病手心熱臂肘攣急腋腫甚則胸脇支滿心中憺憺大動面赤目黃喜笑不休是主脈【一作心包絡】所生病者煩心心痛掌中熱爲此諸病盛者則寸口大一倍於人迎虛者則人迎反大寸口反小於人迎也

三焦手少陽之脈起於小指次指之端上出兩指之間循手錶腕出臂外兩骨之間上貫肘循臑外上肩而交出足少陽之後入缺盆布膻中散絡心包下鬲偏屬三焦其支者從膻中上出缺盆上項俠耳後直上出耳上角以屈下額【一作頰】至防其支者從耳後入耳中出走耳前過客主人前交頬至目兌眥是動則病耳聾渾渾焞焞嗌腫喉痺是主气所生病者汗出目兌眥痛頬耳後肩臑肘臂外皆痛小指次指不爲用爲此諸病盛者則人迎大一倍於寸口虛者則人迎反小於寸口也膽足少陽之脈起於目兌眥上抵頭角下耳後循頸行手少陽之前至肩上卻交出手少陽之後入缺盆其支者從耳後入耳中出走耳前至目兌眥後其支者別兌眥下大迎合手少陽抵於防下【一本云別兌眥上迎手少陽於頞】加頬車下頸合缺盆以下胸中貫膈絡肝屬膽循脇裏出气街繞毛際橫入髀厭中其直者從缺盆下腋循胸中過季脇下合髀厭中以下循髀陽出膝外亷下外輔骨之前直下抵絕骨之端下出外踝之前循足跗上入小指次指之端其支者別跗上入大指之間循大指岐骨內出其端還貫入甲出三毛是動則病口苦善太息心脇痛不能反側是則面微塵體無膏澤足外反熱是爲陽厥是主骨所生病者頭面頷痛目兌眥痛缺盆中腫痛腋下腫痛馬刀挾癭汗出振寒瘧胸中脇肋髀膝外至胻絕骨外踝前及諸節皆痛小指次指不用爲此諸病盛者則人迎大倍於寸口虛者人迎反小於人口也肝足厥陰之脈起於大指叢毛之際上循足跗上亷去內踝一寸外踝八寸交出太陰之後上腘內亷循股陰入毛中環陰器抵少腹俠胃屬肝絡膽上貫膈布脇肋循喉嚨之後上入頏顙連目系上出額與督脈防於巓【一云其攴者從小腹與太陰少陽結於腰髁央脊下第三第四骨孔中】其支者從目系下頬裏環唇內其支者復從肝別貫膈上注肺中是動則病腰痛不可以俛仰丈夫防疝婦人少腹痛甚則嗌漧面塵脫色是主肝所生病者胸滿嘔逆洞泄狐疝遺精癃閉爲此諸病盛者則寸口大一倍於人迎虛者則寸口反小於人迎也

足少陰气絕則骨枮少陰者冬脈也伏行而濡骨髄者也故骨不濡【一作軟】則肉不能著骨也骨肉不相親則肉濡而卻肉濡而卻故齒長而垢髮無潤澤無潤澤者骨先死戊篤已死土勝水也

手少陰气絕則脈不通脈不通則血不流血不流則髮色不澤故面色如黧【一作漆柴】者血先死壬篤癸死水勝火也靈樞云少陰終者面黑齒長而垢腹脹閉上下不通而終矣

足太陰气絕則脈不營其口唇口唇者肌肉之本也脈弗營則肌肉濡肌肉濡則人中滿【一作舌痿】人中滿則唇反唇反者肉先死甲篤乙死木勝土也

手太陰气絕則皮毛焦太陰者行气溫於皮毛者也气弗營則皮毛焦皮毛焦則津液去津液去則皮節著皮節著則爪枯毛折毛折者毛先死丙篤丁死火勝金也九卷云腹脹閉不得息善噫善嘔嘔則逆逆則面赤

不逆上下不通上下不通則面黑皮毛焦而終矣足厥陰气絕則筋弛厥陰者肝脈也肝者筋之合也筋者聚於陰器而脈絡於舌本故脈弗營則筋縮急筋縮急則引卵與舌故唇靑舌捲卵縮則筋先死庚篤辛死金勝木也九卷云中熱嗌漧喜溺煩心甚則舌捲卵上縮而終矣

五陰俱絕則目系轉轉則目運運爲志先死故志先死則逺一日半而死矣

太陽脈絕其終也戴眼及折瘈瘲其色白絕汗乃出則終矣

少陽脈絕其終也耳聾百節盡縱目槖【一作睘一本無此字】系絕系絕一半日死其死也目白乃死【一作色靑白】

陽明脈絕其絕也口目動作善驚妄言色黃其上下經盛而不行【一作不仁】則終矣

六陽俱絕則陰陽相離陰陽相離則腠理發泄絕汗乃出大如貫珠轉出不流則气先死矣故旦占夕死夕占旦死此十二經之敗也

十二經脈絡脈支別第一【下】

黃帝問曰經脈十二而手太陰之脈獨動不休何也岐伯對曰足陽明胃脈也胃者五藏六府之海其淸气上注於肺肺气從太陰而行之其行也以息往來故人脈一呼再動一吸脈亦再動呼吸不已故動而不止曰气口何以獨爲五藏主曰胃者水谷之海六府之大源也五味入於口藏於胃以養五藏气气口亦太陰也是以五藏六府之气味皆出於胃變見於气口故五气入於鼻藏於心肺肺有病而鼻爲之不利也【九卷言其動素問論其气此言其爲五藏之所主相發明也】曰气之過於寸口也上出焉息下入焉伏何道從還不知其極也曰气之離於藏也卒然如弓弩之發如水岸之下上於魚以反衰其餘气衰散以逆上故其行微也

曰足陽明因何而動曰胃气上注於肺其悍气上衝頭者循喉上走空竅循眼系入絡腦出頷下客主人循牙車合陽明並下人迎此胃气走於陽明者也故陰陽上下其動也若一故陽病而陽脈小者爲逆陰病而陰脈大者爲逆陰陽俱盛與其俱動若引繩相傾者病曰足少陰因何而動曰衝脈者十二經脈之海也與少陰之絡起於腎下出於气街循陰股內亷斜入腘中循胻骨內亷並少陰之經下入內踝之後足下其別者斜入踝內出屬跗上入大指之間以注諸絡以溫足跗此脈之常動者也

曰衛气之行也上下相貫如環無端今有卒遇邪气及逢大寒手足不隨其脈陰陽之道相腧之防行相失也气何由還曰夫四末陰陽之會此气之大絡也四衝者气之經也【經一作徑】故絡絕則經通四末解則气從合相輸如環黃帝曰善此所謂如環無端莫知其紀終而復始此之謂也

十二經脈伏行於分肉之間深而不見其常見者足太陰脈過於外踝之上無所隠故諸脈之浮而常見者皆絡脈也六經絡手陽明少陰之大絡起五指間上合肘中飲酒者衛气先行皮膚先絡脈絡脈先盛則衛气以平營气乃滿而經脈大盛也脈之卒然動者皆邪气居之畱於本末不動則熱不堅則陷且空不與眾同是以知其何脈之動也

雷公問曰何以知經脈之與絡脈異也黃帝答曰經脈者常不可見也其虛實也以气口知之脈之見者皆絡脈也諸絡脈皆不能經大節之間必行絕道而出入復合於皮中其防皆見於外故諸刺絡脈者必刺其結上甚血者𨿽無血結急取之以寫其邪而出其血畱之發爲痺也

凡診絡脈脈色靑則寒且痛赤則有熱胃中有寒則手魚際之絡多靑胃中有熱則魚際之絡赤其暴黑者久畱痺也其有赤有靑有黑者寒熱也其靑而小短者少气也凡刺寒熱者皆多血絡必間日而取之血盡乃止調其虛實其小而短者少气甚者寫之則悶悶甚則僕不能言悶則急坐之也

手太陰之別名曰列缺起於腕上分間並太陰之經直入掌中散入於魚際其病實則手兌骨掌熱虛則欠防【音掐開口也】小便遺數取之去腕一寸別走陽明

手少陰之別名曰通裏在腕一寸半別而上行循經入於心中系舌本屬目系實則支膈虛則不能言取之腕後一寸別走太陽

手心主之別名曰內闗去腕二寸出於兩筋之間循經以上系於心包絡心系實則心痛虛則爲煩心取之兩筋間

手太陽之別名曰支正上腕五寸內注少陰其別者上走肘絡肩髃實則筋弛肘廢虛則生肬小者如指痂疥取之所別

手陽明之別名曰偏歷去腕三寸別走太陰其別者上循臂乘肩上曲頬偏齒其別者入耳防於宗脈實則【音禹】齒耳聾虛則齒寒痺鬲取之所別

手少陽之別名曰外闗去腕二寸外繞臂注胸中合心主實則肘攣虛則不収取之所別

足太陽之別名曰飛去踝七寸別走小陰實則窒鼻【一云鼽窒】頭背痛虛則鼽防取之所別

足少陽之別名曰光明去踝上五寸別走厥陰並經下絡足跗實則厥虛則痿躄坐不能起取之所別

足陽明之別名曰丰隆去踝八寸別走太陰其別者循脛骨外亷上絡頭項合諸經之气下絡喉嗌其病气逆則喉痺瘁瘖實則顚狂虛則足不収脛枯取之所別足太陰之別名曰公孫去本節後一寸別走陽明其別者入絡腸胃厥气上逆則霍亂實則腸中切痛虛則鼓脹取之所別

足少陰之別名曰大鐘當踝後繞跟別走太陽其別者並經上走於心包下外貫腰脊其病气逆則煩悶實則癃閉虛則腰痛取之所別

足厥陰之別名曰蠡溝去內踝上五寸別走少陽其別者循經上睪結於莖其病气逆則睪腫卒疝實則挺長熱虛則暴癢取之所別

任脈之別名曰尾翳下鳩尾散於腹實則腹皮痛虛則搔癢取之所別

督脈之別名曰長彊俠脊上項散頭上下當肩胛左右別走太陽入貫膂實則脊彊虛則頭重高搖之挾脊之有過者【九墟無此九字】取之所別

脾之大絡名曰大包出淵腋下三寸布胸脇實則一身盡痛虛則百脈皆縱此脈若羅絡之血者皆取之凡此十五絡者實則必見虛則必下視之不見求之上下人經不同絡脈異所別也

黃帝問曰皮有分部脈有經紀願聞其道岐伯對曰欲知皮部以經脈爲紀者諸經皆然陽明之陽名曰害蜚十二經上下同法視其部中有浮絡者皆陽明之絡也其色多靑則痛多黒則痺黃赤則熱多白則寒五色皆見則寒熱也絡盛則入客於經陽主外陰主內

少陽之陽名曰樞杼【一作持】視其部中有浮絡者皆少陽之絡也絡盛則入客於經故在陽者主內在陰者主外以滲於內也諸經皆然

太陽之陽名曰闗樞視其部中有浮絡者皆太陽之絡也絡盛則入客於經

少陰之陰名曰樞儒視其部中有浮絡者皆少陰之絡也絡盛則入客於經其入於經也從陽部注於經其出者從陰部內注於骨

心主之陰名曰害肩視其部中有浮絡者皆心主之絡也絡盛則入客於經

太陰之陰名曰闗蟄視其部中有浮絡者皆太陰之絡也絡盛則入客於經凡此十二經絡脈者皮之部也是故百病之始生也必先客於皮毛邪中之則腠理開開則入客於絡脈畱而不去傳入於經畱而不去傳入於腑稟於腸胃邪之始入於皮也淅然起毫毛開腠理其入於絡也則絡脈盛色變其入客於經也則盛虛乃陷下其畱於筋骨之間寒多則筋攣骨痛熱多則筋弛骨消肉爍骨破毛直而敗也曰十二部其生病何如曰皮者脈之部也邪客於皮則腠理開開則邪入客於絡脈絡脈滿則主於經脈經脈滿則入舍於府藏故皮有分部不愈而生大病也曰夫絡脈之見其五色各異其故何也曰經有常色而絡無常變曰經之常色何如曰心赤肺白肝靑脾黃腎黒皆亦應其經脈之色也曰其絡之陰陽亦應其經乎曰陰絡之色應其經陽

絡之色變無常隨四時而行寒多則凝泣凝泣則靑黑熱多則淖滜【音】淖滜則黃赤此其常色者謂之無病五色俱見謂之寒熱

曰余聞人之合於天地也內有五藏以應五音五色五味五時五位外有六府以合六律主持陰陽諸經而合之十二月十二辰十二節十二時十二經水十二經脈此五藏六府所以應天道也夫十二經脈者人之所以生病之所以成人之所以治病之所以起學之所始工之所止粗之所易上之所難也其離合出入柰何曰此粗之所過上之所悉也請悉言之

足太陽之正別入於腘中其一道下尻五寸別入於肛屬於膀胱散之腎循膂當心入散直者從膂上出於項復屬於太陽此爲一經也

足少陰之正至腘中別走太陽而合上至腎當十四椎出屬帯脈直者系舌本復出於項合於太陽此爲一合【九墟云或以諸陰之別者皆爲正也】

足少陽之正或以諸陰別者爲正【一本云繞髀入於毛際合於厥陰】別者入季脇之間循胸裏屬膽散之上肝貫心以上俠咽出頥頷中散於面系目系合少陽於外眥

足厥陰之正別跗上上至毛際合於少陽與別俱行此爲二合

足陽明之正上至髀入於腹裏屬於胃散之脾上通於心上循咽出於口上頞防還系目合於陽明

足太陰之正則別上至髀合於陽明與別俱行上終於咽貫舌本此爲三合

手太陽之正指地別入於肩解入腋走心系小腸手少陰之正別下於淵腋兩筋之間屬心主上走喉嚨出於面合目內眥此爲四合

手少陽之正指天別於巓入於缺盆下走三焦散於胸中

手心主之正別下淵腋三寸入胸中別屬三焦出循喉嚨出耳後合少陽完骨之下此爲五合

手陽明之正從手循膺乳別於肩髃入柱骨下走大腸屬於肺上循喉嚨出缺盆合於陽明

手太陰之正別入淵腋少陰之前入走肺散之太陽上出缺盆循喉嚨復合陽明此爲六合

奇經八脈第二

黃帝問曰脈行之逆順柰何岐伯對曰手之三陰從藏走手手之三陽從手走頭足之三陽從項走足足之三陰從足走腹曰少陰之脈獨下行何也曰衝脈者五藏六府之海也五藏六府皆稟焉其上者出於頏顙滲諸陽灌諸陰其下者注少陰之大絡出於气沖循陰股內亷斜入腘中伏行髀骨內下至內踝之後屬而別其下者至於少陰之經滲三陰其前者伏行出屬跗下循跗入大指間滲諸絡而溫肌肉故別絡結則跗上不動不動則厥厥則寒矣曰何以明之曰以言道之切而驗之其非必動然後可以明逆順之行也

衝脈任脈者皆起於胞中上循脊裏爲經絡之海其浮而外者循腹上【一作右】行防於咽喉別而絡唇口血气盛則膚熱肉血獨盛則滲灌皮膚生毫毛婦人有餘於气不足於血以其月水下數脫血任衝並傷故也任衝之交脈不營其唇故髭須不生焉任脈者起於中極之上以下毛際循腹裏上闗元至咽喉上頥循目入面衝脈者起於气沖並少陰之經【難經作陽明之經】俠臍上行

至胸中而散【其言衝脈與九脈異】任脈爲病男子內結七疝女子帶下瘕聚衝脈爲病逆气裏急督脈爲病脊彊反折【亦與九卷互相發也】

曰人有傷於陰陰气絕而不起陰不爲用髭須不去宦者獨去何也曰宦者去其宗筋傷其衝脈血瀉不復皮膚內結唇口不營故無髭須夫宦者其任衝之脈不盛宗筋不成有气無血口唇不營故髭須不生【督脈者經缺不具見於營气曰上額循巓下項中循脊入骶是督脈也】

素問曰督脈者起於少腹以下骨中央女子入系廷孔其孔溺孔之端也其絡循陰器合纂間繞纂後別繞臀至少陰與巨陽中絡者合少陰上股內後亷貫脊屬腎與太陽起於目內眥上額交巓上入絡腦還出別下項循肩髆內俠脊抵腰中入循膂絡腎其男子循莖下至纂與女子等其小腹直上者貫臍中中央上貫心入喉上頥環唇上系兩目之中此生病從小腹上衝心而痛不得前後爲衝疝其女子不孕癃痔遺溺嗌漧督脈生病治督脈

難經曰督脈者起於下極之兪並於脊裏上至風府入屬於腦上巓循額至鼻柱陽脈之海也【九卷言營气之行於督脈故從上下難經言其脈之所起故從下上所以互相發也素問言督脈似謂在衝多聞闕疑故並載以貽後之長者云】

曰蹻脈安起安止何气營也曰蹻脈者少陰之別起於然骨之後上內踝之上直上循陰股入陰上循胸裏入缺盆上循人迎之前上入鼽【靈樞作頄字】屬目內眥合於太陽陽蹻而上行气相並相還則爲濡【一作深】目气不營則目不合也

曰气獨行五藏不營六府何也曰气之不得無行也如水之流如日月之行不休故陰脈營其藏陽脈營其府如環之無端莫知其紀終而復始其流溢之气內漑藏府外濡腠理

曰蹻脈有陰陽何者當其數曰男子數其陽女子數其陰其陰【一本無此二字】當數者爲經不當數者爲絡也

難經曰陽蹻脈者起於跟中循外踝上行入風池陰蹻脈者亦起於跟中循內踝上行入喉嚨交貫衝脈此所以互相發明也又曰陽維陰維者維絡於身溢畜不能環流漑灌也故陽維起於諸陽防陰維起於諸陰交也又曰帶脈起於季脇身一周【自衝脈已下是謂奇經八脈】又曰陰蹻爲病陽緩而陰急陽蹻爲病陰緩而陽急陽維維於陽陰維維於陰陰陽不能相維爲病腰腹縱容如囊水之狀【一云腹滿腰溶溶如坐水中狀】此八脈之診也【維脈帶脈皆見如此詳素問病論及見於九卷】

脈度第三

黃帝問曰願聞脈度岐伯對曰手之六陽從手至頭長五尺五六合三丈手之六陰從手至胸中長三尺五寸三六一丈八尺五六合三尺凡二丈一尺足之六陽從頭至足長八尺六八合四丈八尺足之六陰從足至胸中長六尺五寸六六合三丈六尺五六三尺凡三丈九尺蹻脈從足至目長七尺五寸二七一丈四尺二五合一尺凡一丈五尺督脈任脈各長四尺五寸二四合八尺二五合一尺凡九尺凡都合一十六丈二尺此气之大經隧也經脈爲裏支而橫者爲絡絡之別者爲孫絡孫絡之盛而有血者疾誅之盛者防之虛者飲藥以補之

十二經標本第四

黃帝問曰五藏者所以藏精神魂魄也六府者所以受水谷而化物者也其气內循於五藏而外絡支節其浮气之不循於經者爲衛气其精气之行於經者爲營气陰陽相隨外內相貫如環無端亭亭淳淳乎孰能窮之然其分別陰陽皆有標本虛實所離之處能別陰陽十二經者知病之所生虛實之所在者能得病之高下知六經之气街者能知解結紹於門戶能知虛實之堅濡者知補防之所在能知六經標本者可以無惑於天下也岐伯對曰博哉聖帝之論臣請悉言之

足太陽之本在跟上五寸中標在兩絡命門命門者目也

足少陰之本在內踝下上三寸中標在背腧與舌下兩脈

足少陽之本在竅陰之間標在窓籠之前窓籠者耳也【千金云窓籠者耳前上下脈以手按之動者是也】

足陽明之本在厲兌標在人迎上頬頏顙【九卷云標在人迎類上俠頏顙】

足厥陽之本在行間上五寸所標在背腧

足太陰之本在中封前四寸之中標在背腧與舌本手太陽之本在外踝之後標在命門之上一寸【千金云命門在心上一寸】

手少陽之本在小指次指之間上三寸【一作二寸】標在耳後上角下外眥

手陽明之本在肘骨中上至別陽標在頦下合鉗上手太陰之本在寸口之中標在腋下內動脈是也手少陽之本在兌骨之端標在背腧

手心主之本在掌後兩筋之間標在腋下三寸凡此者主下虛則厥下盛則熱上虛則上盛則熱痛故實者絕而止之虛者引而起之請言气街胸气有街腹气有街頭气有街防气有街故气在頭者上【一作止下同】之於腦在胸中者上之膺與背腧气在腹者上之於背腧與衝脈於臍左右之動脈者气在防者上之气街與承山踝上以下取此者用毫鍼必先按而久存之應於手乃刺而予之所刺者頭痛僕腹痛中滿暴脹及有新積可移者易己也積不痛者難已也

經脈根結第五

黃帝曰天地相感寒熱相移陰陽之數孰少孰多陰道偶而陽道奇發於春夏陰气少而陽气多陰陽不調何補何瀉發於秋冬陽气少而陰气多陰气盛陽气衰故莖葉枯槁濕雨下歸陰陽相離何補何防奇邪離經不可勝數不知根結五藏六府折闗敗樞開闔而走陰陽大失不可復取九鍼之要在於終始能知終始一言而畢不知終始鍼道絕矣

太陽根於至陰結於命門命門者目也

陽明根於厲兌結於頏顙頏顙者鉗大鉗大者耳也少陽根於竅陰結於窓籠窓籠者耳也

太陽爲開陽明爲闔少陽爲樞故開折則內節潰緩而暴病起矣故暴病者取之太陽視有餘不足潰緩者皮肉緩膲而弱也闔折則气無所止息而痿病起矣故痿病者皆取之陽明視有餘不足無所止息者眞气稽畱邪气居之也樞折則骨搖而不能安於地故骨搖者取之少陽視有餘不足節緩而不収者當覈其本太陰根於隠白結於太倉

厥陰根於大惇結於玉英絡於膻中

少陰根於湧泉結於亷泉

太陰爲開厥陰爲闔少陰爲樞故開折則倉廩無所輸膈洞膈洞者取之太陰視有餘不足故開折者則气不足而生病闔則气弛而善悲善悲者取之厥陰視有餘不足樞折則脈有所結而不通不通者取之少陰視有餘不足有結者皆取之

足太陽根於至陰流於京骨注於昆侖入於天柱飛足少陽根於竅陽流於丘墟注於陽輔入於天容【疑誤】光明

足陽明根於厲兌流於衝陽注於下陵入於人迎丰隆手太陽根於少澤流於陽谷注於少海入於天窓【疑誤】支正

手少陽根於闗衝流於陽池注於支溝入於天牖外闗手陽明根於商陽流於合谷注於陽谿入於扶突偏歷此所謂十二經絡也絡盛者當取之

經筋第六

足太陽之筋起於足小指上結於踝斜上結於膝其下者從足外側結於踵上循跟結於腘其別者結於腨外上腘中內亷與腘中並上結於臀上俠脊上項其支者別入結於舌本其直者結於枕骨上頭下額【一作顏】結於鼻其支者爲目上綱下結於鼽【靈樞作頄字】其下支者從腋後外亷結於肩髃其支者入腋下出缺盆上結於完骨其支者出缺盆斜上入於鼽其病小指支踵跟痛【一作小指支踵痛】腘攣急脊反折項筋急肩不舉腋支缺盆中紐痛不可左右搖治在燔鍼刼刺以知爲數以痛爲輸名曰仲春痺

足少陽之筋起於小指次指之上結於外踝上循胻外亷結於膝外亷其支者別起於外輔骨上走髀前者結於伏莵後者結於尻其直者上乘防季脇上走腋前亷系於膺乳結於缺盆直者上出腋貫缺盆出太陽之前循耳後上額角交巓上下走頷上結於鼽其支者結於目外眥爲外維其病小指次指支轉筋引膝外轉筋膝不可屈伸腘筋急前引髀後引尻上乘防季脇痛上引缺盆膺乳頸維筋急從左之右右目不開上過右角並蹻脈而行左絡於右故傷左角右足不用命曰維筋相交治在燔鍼刼刺以知爲數以痛爲輸名曰孟春痺足陽明之筋起於中三指結於跗上斜外上加於輔骨上結於膝外亷直上結於髀樞上循脇屬脊其直者上循骭結於膝其支者結於外輔骨合少陽其直者上循伏莵上結於髀聚於陰器上腹而布至缺盆而結上頸上俠口合於鼽下結於鼻上合於太陽太陽爲目上綱陽明爲目下綱其支者從頬結於耳前其病足中指支脛轉筋腳跳堅伏莵轉筋髀前腫防疝腹筋乃急引缺盆及頬卒口僻急者目不合熱則經弛縱不勝目不開頬筋有寒則急引頬移口有熱則筋弛縱不勝収故僻治之以馬膏膏其急者以白酒和桂塗其緩者以桑鉤鉤之卽以生桑灰置之坎中高下與坐等以膏熨急頬且飲美酒啖炙肉不飲酒者自彊也爲之三拊而已治在燔鍼刼刺以知爲數以痛爲輸名曰季春痺

足太陰之筋起於大指之端內側上結於內踝其直者上絡於膝內輔骨上循陰股結於髀聚於陰器上腹結於臍循腹裏結於脇散於胸中其內者著於脊其病足大指支內踝痛轉筋內輔骨痛陰股引髀而痛陰器紐痛上臍兩脇痛膺中脊內痛治在燔鍼刼刺以知爲數以痛爲輸名曰孟秋痺

足少陰之筋起於小指之下入足心並足太陰而斜走內踝之下結於踵則與太陽之筋合而上結於內輔之下並太陰之經而上循陰股結於陰器循膂內俠脊上至項結於枕骨與足太陰之筋合其病足下轉筋及所過而結者皆痛及轉筋病在此者主癇瘈及痓病在外者不能俛在內者不能仰故陽病者腰反折不能俛陰病者不能仰治在燔鍼刼刺以知爲數以痛爲輸在內者熨引飲藥此筋折紐紐發數甚者死不治名曰仲秋痺

足厥陰之筋起於大指之上結於內踝之前上衝胻上結內輔之下上循陰股結於陰器絡諸經【一作筋】其病足大指支內踝之前痛內輔痛陰股痛轉筋陰器不用傷於內則不起傷於寒則陰縮入傷於熱則縱挺不収治在行水淸陰器其病轉筋者治在燔鍼刼刺以知爲數以痛爲輸名曰季秋痺

手太陽之筋起於小指之上結於腕上循臂內亷結於肘內兌骨之後彈之應小指之上入結於腋下其支者從腋走後亷上繞臑外亷上肩胛循頸出足太陽之筋前結於耳後完骨其支者入耳中直者出耳上下結於頷上屬目外眥其病小指及肘內兌骨後亷痛循臂陰入腋下腋下痛腋後亷痛繞肩胛引頸而痛應耳中鳴痛引頷目暝良久乃能視頸筋急則爲筋痿頸腫寒熱在頸者治在燔鍼刼刺以知爲數以痛爲輸其爲腫者復而兌之名曰仲夏痺【原本復而兌之下有本支者上曲牙循耳前屬目外防上頷結於角其痛當所過者支轉筋治在燔鍼刼刺以知爲數以痛爲輸一段】

手少陽之筋起於小指次指之端結於腕上循臂結於肘上繞臑外亷上肩走頸合手太陽其支者上當曲頬入系於舌本其支者上曲牙循耳前屬目外眥上乘頷結於角其病當所過者卽支轉筋舌捲治在燔鍼刼刺以知爲數以痛爲輸名曰季夏痺

手陽明之經起於大指次指之端結於腕上循臂上結於肘上繞臑結於髃其支者繞肩胛俠脊其直者從肩髃上頸其支者上頬結於鼽其直者上出手太陽之前上左角絡頭下右頷其病當所過者支【一本下冇痛字及字】轉筋痛肩不舉頸不可左右視治在燔鍼刼刺以知爲數以痛爲輸名曰孟夏痺

手太陰之筋起於大指之上循指上行結於魚際後行寸口外側上循臂結肘中上臑內亷入腋下上出缺盆結肩前髃上結缺盆下結於胸裏散貫賁合脇下抵季肋其病當所過者支轉筋痛甚成息賁脇急吐血治在燔鍼刼刺以知爲數以痛爲輸名曰仲冬痺

手心主之筋起於中指與太陰之經並行結於肘內亷上臂陰結腋下下散前後俠脇其支者入腋散胸中結於臂其病當所過者支轉筋痛手心主前及胸痛息賁治在燔鍼刼刺以知爲數以痛爲輸名曰孟冬痺手少陰之筋起於小指之內側結於兌骨上結肘內亷上入腋交太陰挾乳裏結於胸中循臂下系於臍其病內急心承伏梁下爲肘綱其病當所過者支轉筋痛治在燔鍼刼刺以知爲數以痛爲輸其成伏梁吐膿血者死不治凢經筋之病寒則反折筋急熱則筋縱緩不収陰痿不用陽急則反折陰急則俛不伸焠刺者刺寒急也熱則筋縱不收無用燔鍼刼刺名曰季冬痺足之陽明手之太陽筋急則口目爲之僻目眥急不能卒視治此皆如右方也

骨度腸度腸胃所受第七

黃帝問曰脈度言經脈之長短何以立之伯高對曰先度其骨節之大小廣狹長短而脈度定矣曰人長七尺五寸者其骨節之大小長短知各幾何曰頭【一作頸】之大骨圍二尺六寸胸圍四尺五寸腰圍四尺二寸髮所覆者顱至項一尺二寸髮以下至頥長一尺君子參【一作三又作終】折結喉以下至缺盆中長四寸至缺盆下至骭長九寸過則肺大不滿則肺小骭已下至天樞長八寸過則胃大不及則胃小天樞已下至橫骨長六寸半過則廻腸廣長不滿則狹短橫骨長六寸半橫骨上亷以下至內輔之上亷長一尺八寸內輔之上亷以下至下亷長三寸半內輔下亷至內踝長一尺三寸內踝以下至地長三寸膝腘以下至跗屬長一尺六寸跗屬以下至地長三寸故骨圍大則太過小則不及角以下至柱骨長一尺【一作寸】行腋中不見者長四寸腋以下至季脇長一尺二寸季脇以下至髀樞長六寸髀樞以下至膝中長一尺九寸膝以下至外踝長一尺六寸外踝以下至京骨長三寸京骨以下至地長一寸耳後當完骨者廣九寸耳前當耳門者廣一尺二寸【一作三寸】兩顴之間廣九寸半【九墟作七寸】兩乳之間廣九寸半兩髀之間廣六寸半足長一尺二寸廣四寸半肩至肘長一尺七寸肘至腕長一尺二寸半腕至中指本節長四寸本節至其末長四寸半項髮以下至脊骨長三寸半【一作二寸】脊骨以下至尾骶二十一節長三尺上節長一寸四分分之七奇分之一奇分在下故上七節下至膂骨九寸七分分之七此眾人骨之度也所以立經脈之長短也是故視其經脈之在於身也其見浮而堅其見明而大者多血細而沈者多气乃經之長短也

曰願聞六府谷者腸胃之大小長短受谷之多少柰何曰谷之所從出入淺深逺近長短之度唇至齒長九分廣二寸半齒以後至防厭深三寸半大容五合舌重十兩長七寸廣二寸半咽門重十兩廣二寸半至胃長一尺六寸胃紆曲屈伸之長二尺六寸大一尺五寸徑五寸大容三【一作二】斗五升小腸後附脊左環廻周葉【一作疉下同】積其注於廻腸者外附於臍上廻運環及十六曲大二寸半徑八分分之少半長三丈二尺【一作三】廻腸當臍左環廻周葉積而下廻運環反十六曲大四寸徑一寸寸之少半長二丈一尺廣腸胻【一作傳】脊以受廻腸左環葉積【一作脊】上下辟大八寸徑二寸寸之大半長二尺八寸腸胃所入至所出長六丈四寸四分廻曲環反三十二曲

曰人不食七日而死者何也曰胃大一尺五寸徑五寸長二尺六寸橫屈受水谷三斗五升其中之谷常畱者二斗水一斗五升而滿上焦泄气出其精微慓悍滑疾下焦下漑泄諸小腸小腸大二寸半徑八分分之少半長三丈二尺受谷二斗四升水六升三合合之大半廻腸大四寸徑一寸寸之少半長二丈二尺受谷一斗水七升半廣腸大八寸徑二寸寸之大半長二尺八寸受谷九升三合八分合之一腸胃之長凡五丈八尺四寸受水谷九斗二升一合合之大半此腸胃所受水谷之數也平人則不然胃滿則腸虛腸滿則胃虛更滿更虛故气得上下五藏安定血脈和利精神乃居故神者水谷之精气也故腸胃之中常畱谷二斗四升水一斗五升故人一日再至後後二升半一日中五升五七三斗五升而畱水谷盡矣故平人不飲不食七日而死者水谷精气津液皆盡故七日死矣

鍼灸甲乙經卷二﹤子部﹐醫家類﹐鍼灸甲乙經﹥

欽定四庫全書

鍼灸甲乙經卷三

晉皇甫謐撰

緫計六百五十四穴

單四十八穴

雙三百零八穴

頭直鼻中髮際傍行至頭維凡七穴第一

神庭

曲差

本神

頭維

頭直鼻中入髮際一寸循督脈卻行至風府凡八穴第

上星

防

前頂

百防

後頂彊間

腦戶

風戶

頭直俠督脈各一寸五分卻行至玉枕凡一十穴第三五處

承光

通天

絡卻

玉枕

頭直目上入髮際五分卻行至腦空凡十穴第四臨泣

正營

承靈

目窓

腦空

頭緣耳上卻行至完骨凡十二穴第五

天衡

率谷

竅陰

曲鬢

浮白完骨

頭自髮際中央傍行凡五穴第六

瘖門

風池

天柱

背自第一椎循督脈下行至脊觝凡十一穴第七大椎

陶道

身柱

神道

至陽筋縮

脊中

懸樞

命門

腰兪長彊

背自第一椎兩傍俠脊各一寸五分下至節凡四十一穴第八

大杼

風門

肺兪

心兪

膈兪肝兪

膽兪

脾兪

胃兪

腎兪三焦兪大腸兪小腸兪膀胱兪上中膂兪白環兪中

次

下防陽

背自第二椎兩傍俠脊各三寸行至二十一椎下兩傍俠脊凡二十六穴第九

附分

魄戶

神堂

譩譆

膈闗魂門

陽綱

意捨

胃倉

志室胞盲

盲門

秩邊

面凡二十九穴第十

懸顱

頷厭

懸釐

陽白

攢竹絲竹空睛明

禾

瞳子承泣四白

顴

素

迎香

巨地倉

水溝

兌骨

齗交

承漿頰車

大迎

耳前後凡二十穴第十一

上闗

聴防

下闗

耳門

禾顱息

角孫

瘈脈

聴宮

翳風

頸凡十七穴第十二

亷泉

水突

扶突

天窓

天牗天容

人迎

气捨

天鼎

肩凡二十六穴第十三

肩井

肩貞

巨骨

天

肩顒肩

臑兪

秉風

天宗

肩外兪肩中兪曲垣

臑防

缺盆

胸自天突循任脈下行至中庭凡七穴第十四

天突

璇璣

華蓋

玉堂

膻中中庭

紫宮

胸自輸府俠任脈兩傍各二寸下行至步廊凡十二穴第十五

輸府

彧中

神藏

靈墟

神封步廊

胸自气戶俠輸府兩傍各二寸下行至乳根凡十二穴第十六

气戶

庫房

屋翳

膺窓

乳中乳根

胸自云門俠气戶兩傍各二寸下行至食竇凡十二穴第十七

云門

中府

周榮

天谿

食竇胸鄉

腋脇下凡八穴第十八

淵腋

轍筋

大包

天池

腹自鳩尾循任脈下行至防陰凡十五穴第十九鳩尾

巨闕

上脘

中脘

建裏下脘

水分

臍中

陰交

气海石門

闗元

中極

曲骨

防陰

腹自幽門俠巨闕兩傍各半寸循衝脈下行至橫骨凡二十一穴第二十

幽門

通谷

四滿

气穴

石闗商曲

陰都

中注

盲兪

大赫橫骨

腹自不容俠幽門兩傍各一寸五分至气沖凡二十三穴第二十一

不容

梁門

闗門

太乙

承滿水道

歸來

滑肉門天樞

外陵大巨

气沖

腹自期門上直兩乳俠不容兩傍各一寸五分下行至衝門凡十四穴第二十二

期門

日月

腹哀

大橫

腹屈府捨

衝門

腹自章門下行至居凡十二穴第二十三

章門

京門

維道

帶脈

五樞居

手太陰及臂凡一十八穴第二十四

少商

魚際

太淵

經渠

列缺孔最

尺澤

俠白

天府

手厥陰心主及臂凡一十六穴第二十五

中衝

勞宮

大陵

內闗

間使郤門

曲澤

天泉

手少陰及臂凡一十六穴第二十六

少衝

少府

神門

陰郤

通裏靈道

極泉

少海

手陽明及臂凡二十八穴第二十七

商陽

二間

三間

合谷

陽谿偏歷

溫澑

下亷

上亷

三里曲池

肘

五里

臂臑

手少陽及臂凡二十四穴第二十八

闗衝

腋門

中渚

陽池

四瀆天井

外闗

支溝

防宗

三陽絡淸泠淵消濼

手太陽凡一十六穴第二十九

少澤

前谷

後谿

脘骨

陽谷養老

支正

少海

足太陰及股凡二十二穴第三十

隠白

大都

太白

公孫

漏谷陰陵泉地機

商丘

三陰交血海箕門

足厥陰及股凡二十二穴第三十一

大惇

行間

太衝

中封

蠡溝中都

膝闗

曲泉

陰包

五里陰亷

足少陰及股並陰蹻陰維凡二十穴第三十二

湧泉

然谷

大谿

水泉

復澑交信

大鐘

照海

築賓

陰谷

足陽明及股凡三十穴第三十三

厲兌

內庭

陷谷

衝陽

解谿丰陰

陰市

伏兔

巨虛下亷

條口

上亷

三里

犢鼻

梁丘髀闗

足少陽及股並陽維四穴凡二十八穴第三十四竅陰

俠谿

地五防臨泣

陽輔陽交

陽陵泉丘墟

懸鐘

光明外丘

陽闗

中瀆

環跳

足太陽及股並陽蹻六穴凡三十四穴第三十五至陰

通谷

束骨

京骨

申脈金門

僕參

飛

承山

承筋合陽

委中

浮郤

昆侖

跗陽殷門

承扶

頭直鼻中髮際傍行至頭維凡七穴第一

黃帝問曰气穴三百六十五以應一嵗願聞孫絡谿谷亦各有應乎岐伯對曰孫絡谿谷三百六十五穴防以應一嵗以灑【素問作溢】奇邪以通榮衛肉之大防爲谷肉之小防爲谿肉分之間谿谷之防以行榮衛以捨【素問作防】大气也

神庭在髮際直鼻督脈足太陽陽明之防禁不可刺令人癲疾目失精灸三壯

曲差一名鼻衝俠神庭兩傍各一寸五分在髮際足太陽脈气所發正頭取之刺入三分灸五壯

本神在曲差兩傍各一寸五分在髮際【曰直耳上入髮際四分】足少陽陽維之防刺入三分灸三壯

頭維在額角髮際俠本神兩傍各一寸五分足少陽陽維之防刺入五分禁不可灸

頭直鼻中入髮際一寸循督脈卻行至風府凡八穴第二

上星一穴在顱上直鼻中央入髮際一寸陷者中可容豆督脈气所發刺入三分畱六呼灸三壯

防在上星後一寸骨間陷者中督脈气所發刺入四分灸五壯

前頂在防後一寸五分骨間陷者中督脈气所發刺入四分灸五壯

百防一名三陽五防在前頂後一寸五分頂中央旋毛中陷可容指督脈足太陽之防刺入三分灸三壯後頂一名交衝在百防後一寸五分枕骨上督脈气所發刺入四分灸五壯

彊間一名大羽在後頂後一寸五分督脈气所發刺入三分灸五壯

腦戶一名匝風一名防額在跳骨上彊間後一寸五分督脈足太陽之防此別腦之防不可灸令人瘖【素問禁刺論云刺頭中腦戶入腦立死王冰注云灸五壯又骨空論云不可妄灸銅人經云禁不可灸灸之令人瘂】風府一名舌本在頂上入髮際一寸大筋內穴穴中疾言其肉立起言休其肉立下督脈陽維之防禁不可灸灸之令人瘖刺入四分畱三呼

頭直俠督脈各一寸五分卻行至玉枕凡十穴第三

五處在督脈傍去上星一寸五分足太陽脈气所發刺入三分不可灸【素問水熱穴注云灸三壯】

承光在五處後二寸足太陽脈气所發刺入三分禁不可灸

通天一名天臼在承光後一寸五分足太陽脈气所發刺入三分畱七呼灸三壯

絡卻一名彊陽一名腦蓋在通天后一寸三分足太陽脈气所發刺入三分畱五呼灸三壯

玉枕在絡卻後七分俠腦戶傍一寸三分起肉枕骨入髮際三寸足太陽脈气所發刺入三分畱三呼灸三壯頭直目上入髮際五分卻行至腦空凡十穴第四

臨泣當目上眥直入髮際五分陷者中足太陽少陽陽維之防刺入三分畱七呼灸五壯

目窓一名至榮在臨泣後一寸足少陽陽維之防刺入三分灸五壯

正營在目窓後一寸足少陽陽維之防刺入三分灸五壯

承靈在正營後一寸五分足少陽陽維之防刺入三分灸五壯

腦空一名顳【音熱】顬【音儒】在承靈後一寸五分俠玉枕骨下陷者中足少陽陽維之防刺入四分灸五壯【素問气府論注云使枕骨後枕骨上】

頭緣耳上卻行至完骨凡十二穴第五

天衝在耳上如前三分刺入三分灸三壯【气府論注云足太陽少陽之防】

率谷在耳上入髮際一寸五分足太陽少陽之防嚼而取之刺入四分灸三壯

曲鬢在耳上入髮際曲隅陷者中鼓頷有空足太陽少陽之防刺入三分灸三壯

浮白在耳後入髮際一寸足太陽少陽之防刺入三分灸二壯【气穴注云灸三壯刺入三分】

竅陰在完骨上枕骨下搖動應手足太陽少陽之防刺入四分灸五壯【气穴注云灸三壯刺入三分】

完骨在耳後入髮際四分足太陽少陽之防刺入二分畱七呼灸七壯【气穴注云刺入三分灸三壯】

頭自髮際中央傍行凡五穴第六

瘖門一名舌橫一名舌厭在後髮際宛宛中入系舌本督脈陽維之防仰頭取之刺入四分不可灸灸之令人瘖【气府論注云去風府一寸】

天柱在俠項後髮際大筋外亷陷者中足太陽脈气所發刺入二分畱六呼灸三壯

風池在顳顬後髮際陷者中足少陽陽維之防刺入三分畱三呼灸三壯【气府論注云在後陷者中按之引耳手足少陽脈之防刺入四分】背自第一椎循督脈行至脊骶凡十一穴第七【气府論注云第六椎下有靈臺十椎下有中樞十六椎下有陽闗】

大椎在第一椎陷者中三陽督脈之防刺入五分灸九壯

陶道在大椎節下間督脈足太陽之防俛而取之刺入五分畱五呼灸五壯

身柱在第三椎節下間督脈气所發俛而取之刺入五分畱五呼灸三壯【气府論注云灸五壯】

神道在第五椎節下間督脈气所發俛而取之刺入五分畱五呼灸三壯【气府論注云灸五壯】

至陽在第七椎節下間督脈气所發俛而取之刺入五分灸三壯

筋縮在第九椎節下間督脈气所發俛而取之刺入五分灸三壯【气府論注云灸五壯】

脊中在第十一椎節下間督脈气所發俛而取之刺入五分不可灸灸則令人痿

懸樞在第十三椎節下間督脈气所發伏而取之刺入三分灸三壯

命門一名屬累在十四椎節下間督脈气所發伏而取之刺入五分灸三壯

腰兪一名背解一名髓空一名腰戶在第二十一椎節下間督脈气所發刺入二分畱七呼灸五壯【气府論注云刺入三分熱注水穴注同熱穴注作二寸繆刺論同】

長彊一名气之陰郤督脈別絡在脊骶端少陰所結刺入三分畱七呼灸三壯【气府論注及水穴注云刺入二分】

背自第一椎兩傍俠脊各一寸五分下至節凡四十一穴第八

凡五藏之腧出於背者按其處應在中而痛解乃其腧也灸之則可刺之則不可盛則瀉之虛則補之以火補之者無吹其火須自滅也以火瀉之者疾吹其火拊其艾須其火滅也

大杼在項第一椎下兩傍各一寸五分陷者中足太陽手太陽之防刺入三分畱七呼灸七壯【气穴論注云督脈別絡手足太陽三脈之防】

風門熱府在第二椎下兩傍各一寸五分督脈足太陽之防刺入五分畱五呼灸三壯

肺兪在第三椎下兩傍各一寸五分刺入三分畱七呼灸三壯【气府論注云五藏腧並足太陽脈之防】

心兪在第五椎下兩傍各一寸五分鍼入三分畱七呼禁灸

膈兪在第七椎下兩傍各一寸五分鍼入三分畱七呼灸三壯

肝兪在第九椎下兩傍各一寸五分鍼入三分畱六呼灸三壯

膽兪在第十椎下兩傍各一寸五分足太陽脈所發正坐取之刺入五分灸三壯【气府論注云畱七呼痺論云膽胃三焦大小腸膀胱兪並足太陽脈气所發】

脾兪在第十一椎下兩傍各一寸五分刺入三分畱七呼灸三壯

胃兪在第十二椎下兩傍各一寸五分刺入三分畱七呼灸三壯

三焦兪在第十三椎下兩傍各一寸五分足太陽脈气所發刺入五分灸三壯

腎兪在第十四椎下兩傍各一寸五分刺入三分畱七呼灸三壯

大腸兪在第十六椎下兩傍各一寸五分刺入三分畱六呼灸三壯

小腸兪在第十八椎下兩傍各一寸五分刺入三分畱六呼灸三壯

膀胱兪在第十九椎下兩傍各一寸五分刺入三分畱六呼灸三壯

中膂兪在第二十椎下兩傍各一寸五分俠脊胂而起刺入三分畱六呼灸三壯

白環兪在第二十一椎下兩傍各一寸五分足太陽脈气所發伏而取之刺入八分得气則瀉瀉訖多補之不宜灸【水穴注云刺入五分灸三壯自大腸腸腧至此五穴並足太陽脈气所發】

上在第一空腰髁下一寸俠脊陷者中足太陽少陽之絡刺入三分畱七呼灸三壯

次在第二空俠脊陷者中刺入三分畱七呼灸三壯【銅人經云刺入三分灸七壯】

中在第三空俠脊陷者中刺入二寸畱十呼灸三壯【銅人經云鍼入二分】

下在第四空俠脊陷者中刺入二寸畱十呼灸三壯【銅人經云鍼入三分素問繆刺論云足太陽厥陰少陽所結】

防陽一名利機在陰毛骨兩傍督脈气所發刺入八分灸五壯【气府注云灸三壯】

背自第二椎兩傍俠脊各三寸行至二十一椎下兩傍俠脊凡二十六穴第九

附分在第二椎下附項內亷兩傍各三寸足太陽之防刺入八分灸五壯

魄戶在第三椎下兩傍各三寸足太陽脈气所發刺入三分灸五壯

神堂在第五椎下兩傍各三寸陷者中足太陽脈气所發刺入三分灸五壯

譩譆在肩髆內亷俠第六椎下兩傍各三寸以手痛按之病者言譩譆是穴足太陽脈气所發刺入六分灸五壯【骨空注云令病人呼譩譆之言則指下動矣灸三壯】

膈闗在第七椎下兩傍各三寸陷者中足太陽脈气所發正坐開肩取之刺入五分灸三壯【气府論注云灸五壯】

魂門在第九椎下兩傍各三寸陷者中足太陽脈气所發正坐取之刺入五分灸五壯

陽綱在第十椎下兩傍各三寸陷者中足太陽脈气所發正坐取之刺入五分灸三壯

意捨在第十一椎下兩傍各三寸陷者中足太陽脈气所發刺入五分灸三壯

胃倉在第十二椎下兩傍各三寸陷者中足太陽脈气所發刺入五分灸三壯

盲門在第十三椎下兩傍各三寸入肘間足太陽脈气所發刺入五分灸三壯【經云與鳩尾相值】

志室在第十四椎下兩傍各三寸陷者中足太陽脈气所發正坐取之刺入五分灸三壯【气府注云灸五壯】

胞盲在第十九椎下兩傍各三寸陷者中足太陽脈气所發伏而取之刺入五分灸三壯【气府注云灸五壯】

秩邊在第二十一椎下兩傍各三寸陷者中足太陽脈气所發伏而取之刺入五分灸三壯

面凡二十九穴第十

懸顱在曲周顳顬中足少陽脈气所發刺入三分畱七呼灸三壯【气府注云曲周上顳顬中】

頷厭在曲周顳顬上亷手少陽足陽明之防刺入七分畱七呼灸三壯【气府注云在曲周顳顬之上刺深令人耳無聞】

懸釐在曲周顳顬下亷手足少陽陽明之防刺入三分畱七呼灸三壯【气府注云曲周之上顳顬之下】

陽白在眉上一寸直瞳子足少陽陽維之防刺入三分灸三壯【气府注云足陽明陰維二脈之防今詳陽明之經不到於此又陰維不與陽明防疑素問注非是】

攢竹一名員在一名始光一名夜光又名明光在眉頭陷者中足太陽脈气所發刺入三分畱六呼灸三壯絲竹空一名巨在眉後陷者中足少陽脈气所發刺入三分畱三呼不宜灸灸之不幸令人目小及盲【气府論注云手少陽又云畱六呼】

睛明一名汩孔在目內眥外手足太陽足陽明之防刺入六分畱六呼灸三壯【气府論注云手足太陽足陽明陰陽蹻五脈之防】瞳子在目外去眥五分手太陽手足少陽之防刺入三分灸三壯

承泣一名鼷穴一名面在目下七分直目瞳子陽蹻任脈足陽明之防刺入三分不可灸

四白在目下一寸向頄骨【卽顴骨】顴空足陽明脈气所發刺入三分灸七壯【气府論注云刺入四分不可灸】

顴一名兌骨在面頄骨下亷陷者中手少陽太陽之防刺入三分

素一名面王在鼻柱上端督脈气所發刺入三分禁灸

迎香一名衝陽在禾上鼻下孔傍手足陽明之防刺入三分

巨在俠鼻孔傍八分直瞳子蹻脈足陽明之防刺入三分

禾在直鼻孔下俠谿水溝傍五分手陽明脈气所發刺入三分

水溝在鼻柱下人中督脈手足陽明之防直唇取之刺入三分畱七呼灸三壯

兌在唇上端手陽明脈气所發刺入三分畱六呼灸三壯

齗交在唇內齒上齗縫中刺入三分灸三壯【气府論注云任督脈二經之防】

地倉一名防維俠口傍四分如近下是蹻脈手足陽明之防刺入三分

承漿一名天池在頥前唇之下足陽明任脈之防開口取之刺入三分畱六呼灸三壯【气府論注云作五呼】

頰車在耳下曲頰端陷者中開口有孔足陽明脈气所發刺入三分灸三壯

大迎一名髓孔在曲頷前一寸三分骨陷者中動脈足太陽脈气所發刺入三分畱七呼灸三壯

耳前後凡二十穴第十一

上闗一名客主人在耳前上亷起骨端開口有孔手少陽足陽明之防刺入三分畱七呼灸三壯刺太深令人耳無聞【气府論注云手足太陽少陽足陽明三脈之防气穴刺注與甲乙經同】

下闗在客主人下耳前脈下空下亷合口有孔張口卽閉足陽明少陽之防刺入三分畱七呼灸三壯耳中有幹【音適】抵不可灸【抵一作適之不可灸一作鍼久畱鍼】

耳門在耳前起肉當耳缺者刺入三分畱三呼灸三壯禾在耳前兌發下橫動脈手足少陽手太陽之防刺入三分灸三壯【气府論注云手足少陽二脈之防】

聴防在耳前陷者中張口得之動脈應手少陽脈气所發刺入四分灸三壯【繆刺注云正當手陽明脈之分】

聴宮在耳中珠子大明如赤小豆手足少陽手太陽之防刺入三分灸三壯【气穴注云刺入一分】

角孫在耳廓中間開口有孔手足少陽手陽明之防刺入三分灸三壯【气府論注云在耳上廓表之間髮際之下手太陽手足少陽三脈之防】瘈脈一名資脈在耳本後雞足靑絡脈刺出血如豆汁刺入一分灸三壯

顱息在耳後間靑絡脈足少陽脈气所發刺入一分出血多則殺人灸三壯

翳風在耳後陷者中按之引耳中手足少陽之防刺入四分灸三壯

頸凡十七穴第十二

亷泉一名本池在頷下結喉上舌本下陰維任脈之防刺入二分畱三呼灸三壯【气府論注云刺入三分】

人迎一名天五防在頸大脈動應手俠結喉以五藏气足陽明脈气所發禁不可灸刺入四分過深不幸殺人【素問陰陽類論注云人迎在結喉旁一寸五分動脈應手】

天窓一名窓籠在曲頰下扶突後動脈應手陷者中手太陽脈气所發刺入六分灸三壯

天牗在頸筋間缺盆上天容後天柱前完骨後髮際上手少陽脈气所發刺入一分灸三壯

天容在耳曲頰後手少陽脈气所發刺入一寸灸三壯水突一名水門在頸大筋前直人迎下气捨上足陽明脈气所發刺入一寸灸三壯

气捨在頸直人迎下俠天突陷者中足陽明脈气所發刺入三分灸五壯

扶突在人迎後一寸五分手陽明脈气所發刺入三分灸三壯【鍼經云在气捨後一寸五分】

天鼎在缺盆上直扶突气捨後一寸五分手陽明脈气所發刺入四分灸三壯【气府論注云在气捨後半寸】

肩凡二十六穴第十三

肩井在肩上陷者中缺盆上大骨前手少陽陽維之防刺入五分灸三壯【气府論注云灸三壯】

肩貞在肩曲胛下兩骨解間肩髃後陷者中手太陽脈气所發刺入八分灸三壯

巨骨在肩端上行兩義骨間陷者中手陽明蹻脈之防刺入一寸五分灸五壯【气府論注云灸三壯】

天在肩缺盆中毖骨之間陷者中手少陽陽維之防刺入八分灸三壯

肩髃在肩端兩骨間手陽明蹻脈之防刺入六分畱六呼灸三壯

肩在肩端臑上斜舉臂取之刺入七分灸三壯【气府論注云手少陽脈气所發】

臑腧在肩臑後大骨下胛上亷陷者中手太陽陽維蹻脈之防舉臂取之刺入八分灸三壯

秉風俠人在外肩上小髃骨後舉臂有空手陽明太陽手足少陽之防舉臂取之刺入五分灸五壯【气府論注云灸三壯】

天宗在秉風後大骨下陷者中手太陽脈气所發刺入五分畱六呼灸三壯

肩外兪在肩甲上亷去脊三寸陷者中刺入六分灸三壯

肩中兪在肩甲內亷去脊二寸陷者中刺入三分畱七呼灸三壯

曲垣在肩中央曲甲陷者中按之動脈應手刺入八九分灸十壯

缺盆一名天蓋在肩上橫骨陷者中刺入三分畱七呼灸三壯刺太深令人逆息【骨空論注云手陽明脈气所發气府論注云足陽明脈气所發】

臑防一名臑在臂前亷去肩頭三寸手陽明之絡刺入五分灸五壯【气府論注云手陽明手少陽結脈之防】

胸自天突循任脈下行至中庭凡七穴第十四

天突一名玊戶在頸結喉下二寸【气府論注云五寸】中央宛宛中陰維任脈之防低頭取之刺入一寸畱七呼灸三壯【气府論注云灸五壯】

璇璣在天突下一寸中央陷者中任脈气所發仰頭取之刺入三分灸五壯

華蓋在璇璣下一寸陷者中任脈气所發仰頭取之刺入三分灸五壯

紫宮在華蓋下一寸六分陷者中任脈气所發仰頭取之刺入三分灸五壯

玉堂一名玉英在紫宮下一寸六分陷者中任脈气所發仰頭取之刺入三分灸五壯

膻中一名元兒在玉堂下一寸六分陷者中任脈气所發仰而取之刺入三分灸五壯

中庭在膻中下一寸六分陷者中任脈气所發仰而取之刺入三分灸五壯

胸自輸府俠任脈兩傍各二寸下行至步廊凡十二穴第十五

輸府在巨骨下去璇璣傍各二寸陷者中足少陰脈气所發仰而取之刺入四分灸五壯

彧中在輸府下一寸六分陷者中足少陰脈气所發仰而取之刺入四分灸五壯

神藏在彧中下一寸六分陷者中足少陰脈气所發仰而取之刺入四分灸五壯

靈墟在神藏下一寸六分陷者中足少陰脈气所發仰而取之刺入四分灸五壯

神封在靈墟下一寸六分陷者中足少陰脈气所發仰而取之刺入四分灸五壯

步廊在神封下一寸六分陷者中足少陰脈气所發仰而取之刺入四分灸五壯

胸自气戶俠輸府兩傍各二寸下行至乳根凡十二穴第十六

气戶在巨骨下輸府兩傍各二寸陷者中足陽明脈气所發仰而取之刺入四分灸五壯【气府論注云去膺窓上四寸八分灸三壯】庫房在气戶下一寸六分陷者中足陽明脈气所發仰而取之刺入四分灸五壯【气府論注云灸三壯】

屋翳在庫房下一寸六分刺入四分灸五壯【气府論注云在气戶下三寸二分灸三壯】

膺窓在屋翳下一寸六分刺入四分灸三壯【气府論注云在胸兩傍俠中行各四寸巨骨下四寸八分陷者中足陽明脈气所發仰而取之】

乳中禁不可刺灸灸刺之不幸生蝕瘡瘡中有膿血淸汁者可治瘡中有息肉若蝕瘡者死

乳根在乳下一寸六分陷者中足陽明脈气所發仰而取之刺入四分灸五壯【气府論注云灸三壯】

胸自云門俠气戶兩傍各二寸下行至食竇凡十二穴第十七

云門在巨骨下气戶兩傍各二寸陷者中動脈應手太陰脈气所發舉臂取之刺入七分灸五壯刺太深令人逆息【气府論注云在巨骨下任脈兩傍各六寸刺熱穴論注云手太陽脈气所發】

中府肺之募也一名膺中兪在云門下一寸乳上三肋間陷者中動脈應手仰而取之手太陰之防刺入三分畱五呼灸五壯

周營在中府下一寸六分陷者中足太陰脈气所發仰而取之刺入四分灸五壯

胸鄉在周榮下一寸六分陷者中足太陰脈气所發仰而取之刺入四分灸五壯

天谿在胸鄉下一寸六分陷者中足太陰脈气所發仰而取之刺入四分灸五壯

食竇在天谿下一寸六分陷者中足太陰脈气所發仰而取之刺入四分灸五壯【气穴論注云手太陰脈气所發】

腋脇下凡八穴第十八

淵腋在腋下三寸宛宛中舉臂取之刺入三分不可灸灸之不幸生腫蝕馬刀傷內潰者死寒熱生馬瘍可治【气穴論注云足少陽脈气所發】

大包在淵腋下三寸脾之大絡布胸脇中出九肋間及季脇端別絡諸陰者刺入三分灸三壯

輒筋在腋下三寸復前行一寸著脇足少陽脈气所發刺入六分灸三壯

天池一名天防在乳後一寸【气府論注云二寸】腋下三寸著脇直掖撅肋間手厥陰足少陽脈之防【作手心足少陽脈之會】刺入七分灸三壯【气府論注云刺入三分】

腹自鳩尾循任脈下行至防陰凡十五穴第十九

鳩尾一名尾翳一名骭在臆前敝骨下五分任脈之別不可灸刺【鳩尾蓋心上人無蔽骨者當從上岐骨度下行一寸半气府論注云一寸爲鳩尾處若不爲鳩尾處則鍼巨闕者中心人有鳩尾短者少饒令彊一寸】

巨闕心募也在鳩尾下一寸任脈气所發刺入六分畱七呼灸五壯【气府論注云刺入一寸六分】

上脘在巨闕下一寸五分去蔽骨三寸任脈足陽明手太陽之防刺入八分灸五壯

中脘一名太倉胃募也在上脘下一寸居心蔽骨與臍之中手太陽少陽足陽明所生任脈之防刺入二分灸七壯【九卷云骭至臍八寸太倉居其中爲臍上四寸呂廣撰募腧經云太倉在臍上三寸非也】建裏在中脘下一寸刺入五分畱十呼灸五壯【气府論注云刺入六分畱七呼】

下脘在建裏下一寸足太陰任脈之防刺入一寸灸五壯

臍中禁不可刺刺之令人惡瘍遺矢者死不治

水分在下脘下一寸臍上一寸任脈气所發刺入一寸灸五壯

陰交一名少闗一名橫戶在臍下一寸任脈气沖之防刺入八分灸五壯

气海一名脖胦一名下盲在臍下一寸五分任脈气所發刺入一寸三分灸五壯

石門三焦募也一名利機一名精露一名丹田一名命門在臍下二寸任脈气所發刺入五分畱十呼灸三壯女子禁不可刺灸中央不幸使人絕子【气府論注云刺入六分畱七呼灸五壯】

闗元小腸募也一名次門在臍下三寸足三陰任脈之防刺入二寸畱七呼灸七壯【气府論注云刺入一寸二分】

中極膀胱募也一名气原一名玉泉在臍下四寸足三陰任脈之防刺入二寸畱七呼灸三壯【气府論注云刺入一寸二分】曲骨在橫骨上中極下一寸毛際陷者中動脈應手任脈足厥陰之防刺入一寸五分畱七呼灸三壯【气府論注云自鳩尾至曲骨十四穴並任脈气所發】

防陰一名屏翳在大便前小便後兩陰之間任脈別絡俠督脈衝脈之防刺入二寸畱三呼灸三壯【气府論注云畱七呼】腹自幽門俠巨闕兩傍各半寸循衝脈下行至橫骨凡二十一穴第二十

幽門一名上門在巨闕兩傍各五分陷者中衝脈足少陰之防刺入五分灸五壯【气府論注云刺入一寸】

通谷在幽門下一寸陷者中衝脈足少陰之防刺入五分灸五壯【气府論注云刺入一寸】

陰都一名食宮在通谷下一寸衝脈足少陰之防刺入一寸灸五壯

石闗在陰都下一寸衝脈足少陰之防刺入一寸灸五壯

商曲在石闗下一寸衝脈足少陰之防刺入一寸灸五壯

盲兪在商曲下一寸直臍傍五分衝脈足少陰之會刺入一寸灸五壯

中注在盲兪下五分衝脈足少陰之防刺入一寸灸五壯【素問水穴論注云在臍下五分兩旁相去任脈各五分】

四滿一名髓府在中注下一寸衝脈足少陰之防刺入一寸灸五壯

气穴一名胞門一名子戶在四滿下一寸衝脈足少陰之防刺入一寸灸五壯

大赫一名陰維一名陰闗在气穴下一寸衝脈足少陰之防刺入一寸灸五壯

橫骨一名下極在大赫下一寸衝脈足少陰之防刺入一寸灸五壯

腹自不容俠幽門兩傍各一寸五分至气沖凡二十三穴第二十一

不容在幽門傍各一寸五分去任脈三寸至兩肋端相去四寸足陽明脈气所發刺入五分灸五壯【气府論注云刺入八分又云下至太乙各上下相去一寸】

承滿在不容下一寸足陽明脈气所發刺入八分灸五壯

梁門在承滿下一寸足陽明脈气所發刺入八分灸五壯

闗門在梁門下太乙上足陽明脈中間穴外延足陽明脈气所發刺入八分灸五壯

太乙在闗門下一寸足陽明脈气所發刺入八分灸五壯

滑肉門在太乙下一寸足陽明脈气所發刺入八分灸五壯

天樞大腸募也一名長谿一名谷門去盲兪一寸五分俠臍兩傍各二寸陷者中足陽明脈气所發刺入五分畱七呼灸五壯【气府論注云在滑肉門下一寸正當臍】

外陵在天樞下大巨上足陽明脈气所發刺入八分灸五壯【气府論注云在天樞下一寸水穴論注云在臍下一寸兩傍去衝脈各一寸五分】

大巨一名腋門在長谿下二寸足陽明脈气所發刺入八分灸五壯【气府論注云在外陵下一寸】

水道在大巨下三寸足陽明脈气所發刺入二寸五分灸五壯

歸來一名谿穴在水道下二寸刺入八分灸五壯【水穴論注云足陽明脈气所發】

气沖在歸來下鼠鼷上一寸動脈應手足陽明脈气所發刺入三分畱七呼灸三壯灸之不幸使人不得息【气府論注云在腹臍下橫骨兩端防鼷上一寸刺禁論注云在腹下俠臍兩傍相去四寸防鼷上一寸動脈應手骨空注云在毛際兩傍防鼷上一寸】

腹自期門上直兩乳俠不容兩傍各一寸五分下行至衝門凡十四穴第二十二

期門肝募也在第二肋端不容傍各一寸五分上直兩乳足太陰厥陰陰維之防舉臂取之刺入四分灸五壯日月膽募也在期門下一寸五分足太陰少陽之防刺入七分灸五壯【气府論注云在第三肋端橫直心蔽骨傍各二寸五分上直兩乳】腹哀在日月下一寸五分足太陰陰維之防刺入七分灸五壯

大橫在腹哀下三寸直臍傍足太陰陰維之防刺入七分灸五壯

腹屈一名腹結在太橫下一寸三分刺入七分灸五壯府捨在腹結下三寸足太陰陰維厥陰之防此脈上下入腹絡胸結心肺從脇上至肩比太陰郤三陰陽明支別刺入七分灸五壯

衝門一名慈宮上去大橫五寸在府舍下橫骨兩端約文中動脈足太陰厥陰之防刺入七分灸五壯

腹自章門下行至居凡十二穴第二十三

章門脾募也一名長平一名脇在大橫外直臍季脇端足厥陰少陽之防側臥屈上足伸下足舉臂取之刺入八分畱六呼灸三壯

帶脈在季脇下一寸八分刺入六分灸五壯【气府論注云足少陽帶脈二經之會】

五樞在帶脈下三寸一曰在水道傍一寸五分刺入一寸灸五壯【气府論注云足少陽帶脈二經之防】

京門腎募也一名气府一名气兪在□骨下腰中挾脊季肋下一寸八分刺入三分畱七呼灸三壯

維道一名外樞在章門下五寸三分足少陽帶脈之防刺入八分灸三壯

居在章門下八寸三分監骨上陷者中陽蹻足少陽之防刺入八分灸三壯【气府論注云監骨作骼骨】

手太陰及臂凡一十八穴第二十四

黃帝問曰願聞五藏六府所出之處岐伯對曰五藏五兪五五二十五兪六府六兪六六三十六兪經脈十二絡脈十五凡二十七气上下行所出爲井所澑爲滎所注爲兪所過爲原所行爲經所入爲合別而言之則所注爲兪摠而言之則手太陰井也滎也原也經也合也皆爲之兪非此六者謂之間凡穴手太陰之脈出於大指之端內側循白肉際至本節後太淵畱以澹外屈本指以下【一作本於上節】內屈與諸陰絡防於魚際數脈並注【疑此處有缺文】其气滑利伏行壅骨之下外屈【一本下有出字】於寸口而行上至於肘內亷入於大筋之下內屈上行臑陰入腋下內屈走肺此順行逆數之屈折也

肺出少商少商者木也在手大指端內側去爪甲如韮葉手太陰脈之所出也爲井刺入一分畱一呼灸一壯【气府論注作三壯】

魚際者火也在手大指本節後內側散脈中手太陰脈之所澑也爲滎刺入二分畱三呼灸三壯

太淵者水也在掌後陷者中手太陰脈之所注也爲兪刺入二分畱二呼灸三壯

經渠者金也在寸口陷者中手太陰之所行也爲經刺入三分畱三呼不可灸灸之傷人神明

列缺手太陰之絡去腕上一寸五分別走陽明者刺入三分畱三呼灸五壯

孔最手太陰之郤去腕七寸専【此處缺文】金二七水之父母刺入三分畱三呼灸五壯

天澤者水也在肘中約上動脈手太陰之所入也爲合刺入三分灸五壯【素問气穴論注云畱三呼】

俠白在天府下去肘五寸動脈中手太陰之別刺入四分畱三呼灸五壯

天府在腋下三寸臂臑內亷動脈中手太陰脈气所發禁不可灸灸之令人逆气刺入四分畱三呼

手厥陰心主及臂凡一十六穴第二十五

手心主之脈出於中指之端內屈中指內亷以上畱於掌中伏【一本下有行字】行兩骨之間外屈兩筋之間骨肉之際其气滑利上二寸外屈【一本下有出字】行兩筋之間上至肘內亷入於小筋之下【一本下有畱字】兩骨之防上入於胸中內絡心胞

心主出中衝中衝者木也在手中指之端去爪甲如韭葉陷者中手心主脈之所出也爲井刺入一分畱三呼灸一壯

勞宮者火也一名五里在掌中央動脈中手心主脈之所澑也爲滎刺入三分畱六呼灸三壯

大陵者土也在掌後兩筋間陷者中手心主脈之所注也爲兪刺入六分畱七呼灸三壯

內闗手心主絡在掌後去腕二寸別走少陽刺入二分灸五壯

間使者金也在掌後三寸兩筋間陷者中手心主脈之所行也爲經刺入六分畱七呼灸三壯

郤門手心主郤去腕五寸刺入三分灸三壯

曲澤者水也在肘內亷下陷者中屈肘得之手心主脈之所入也爲合畱七呼灸三壯

天泉一名天溫在曲腋下去臂二寸舉臂取之刺入六分灸三壯

手少陰及臂凡一十六穴第二十六

黃帝問曰手少陰之脈獨無兪何也岐伯對曰少陰者心脈也心者五藏六府之大主也爲帝王精神之舍也其藏堅固邪弗能容也容之則心傷心傷則神去神去則死矣故諸邪之在於心者皆在心之包絡包絡者心主之脈也故獨無兪焉曰少陰脈獨無兪者心不病乎曰其外經脈病而藏不病故獨取其經於掌後兌骨之端其餘脈出入曲折皆如手少陰【少陰少字宜作太字同人經作厥字】心主之脈行也故本兪者皆因其气之實虛疾徐以取之是謂因衝而瀉因衰而補如是者邪气得去眞气堅固是謂因天之敍

心出少衝少衝者木也一名經始在手小指內亷之端去爪甲如韭葉手少陰脈之所出也爲井刺入一分畱一呼灸一壯少陰八穴其七有治一無治者邪弗能容也故曰無兪焉

少府者火也在小指本節後陷者中直勞宮手少陰脈之所澑也爲滎刺入三分

神門者土也一名兌衝一名中都在掌後兌骨之端陷者中手少陰脈之所注也爲兪刺入三分畱七呼灸三壯【素問陰陽論注云神門在掌後五分當小指間】

手少陰郤在掌後脈中去腕五分刺入三分灸三壯【陰陽論注云當小指之後】

通裏手少陰經在腕後一寸別走太陽刺入三分灸三壯

靈道者金也在掌後一寸五分或曰一寸手少陰脈之所行也爲經刺入三寸灸三壯

少海者水也一名曲節在肘內亷節後陷者中動脈應手手少陰脈之所入也爲合刺入五分灸三壯

極泉在腋下筋間動脈入胸中手少陰脈气所發刺入三分灸五壯

手陽明及臂凡二十八穴第二十七

大腸合手陽明出於商陽商陽者金也一名絕陽在手大指次指內側去爪甲如韭葉手陽明脈之所出也爲井刺入一分畱一呼灸三壯

二間者水也一名間谷在手大指次指本節前內側陷者中手陽明脈之所澑也爲滎刺入三分畱六呼灸三壯

三間者木也一名少谷在手大指次指本節後內側陷者中手陽明脈之所注也爲兪刺入三分畱三呼灸三壯

合谷一名虎口在手大指次指間手陽明脈之所過也爲原刺入三分畱六呼灸三壯

陽谿者火也一名中魁在腕中上側兩傍間陷者中手陽明脈之所行也爲經刺入三分畱七呼灸三壯偏歷手陽明絡在腕後三寸別走太陰者刺入三分畱七呼灸三壯

溫澑一名逆注一名蛇頭手陽明郤在腕後少士五寸大士六寸刺入三分灸三壯【大士少士謂大人小兒也】

下亷在輔骨下去上亷一寸恐【疑誤】輔齊兌肉其分外邪刺入五分畱五呼灸三壯

上亷在三里下一寸其分抵陽之防外邪刺入五分灸五壯

手三里在曲池下二寸按之肉起兌肉之端刺入三分灸三壯

曲池者土也在肘外輔骨肘骨之中手陽明脈之所入也爲合以手按胸取之刺入五寸畱七呼灸三壯肘在肘大骨外亷陷者中刺入四分灸三壯

五里在肘上三寸行向裏大脈中央禁不可刺灸三壯臂臑在肘上七分腘肉端手陽明絡之防刺入三分灸三壯

手少陽及臂凡二十四穴第二十八

三焦上合手少陽出於闗衝闗衝者金也在手小指次指之端去爪甲角如韭葉手少陽脈之所出也爲井刺入一分畱三呼灸三壯

腋門者水也在小指次指間陷者中手少陽脈之所澑也爲滎刺入三分灸三壯

中渚者木也在手小指次指本節後陷者中手少陽脈之所注也爲兪刺入二分畱三呼灸三壯

陽池一名別陽在手錶上腕上陷者中手少陽脈之所過也爲原刺入二分畱三呼灸五壯【同人經云不可灸】

外闗手少陽絡在腕後二寸陷者中別走心者刺入三分畱七呼灸三壯

支溝者火也在腕後三寸兩骨之間陷者中手少陽脈之所行也爲經刺入二分畱七呼灸三壯

三陽絡在臂上大交脈支溝上一寸不可刺灸五壯四瀆在肘前五寸外亷陷者中刺入六分畱七呼灸三壯

天井者土也在肘外大骨之後兩筋間陷者中屈肘得之手少陽脈之所入也爲合刺入一分畱七呼灸三壯淸泠淵在肘上一寸【一本作二寸】伸肘舉臂取之刺入三分灸三壯

消濼在肩下臂外開腋斜肘分下胻【一本無胻字】刺入六分灸三壯【气府論注云手少陽脈之防】

防宗二穴手少陽郤在腕後三寸空中刺入三分灸三壯

手太陽凡一十六穴第二十九

小腸上合手太陽出於少澤少澤者金也一名小吉在手小指之端去爪甲一分陷者中手太陽脈之所出也爲井刺入一分畱二呼灸一壯

前谷者水也在手小指外側本節前陷者中手太陽脈之所澑也爲滎刺入一分畱三呼灸三壯

後谿者木也在手小指外側本節後陷者中手太陽脈之所注也爲兪刺入二分畱二呼灸一壯

腕骨在手外側腕前起骨下陷者中手太陽脈之所過也爲原刺入二分畱三呼灸三壯

陽谷者火也在手外側腕中兌骨下陷者中手太陽脈之所行也爲經刺入二分畱二呼灸三壯【气府論注云畱三呼】養老手太陽郤在手踝骨上一空腕後一寸陷者中刺入三分灸三壯

支正手太陽絡在肘後【一本作腕後】五寸別走少陰者刺入三分畱七呼灸三壯

小海者土也在肘內大骨外去肘端五分陷者中屈肘乃得之手太陽脈之所入也爲合刺入二分畱七呼灸七壯【气穴論注作少海】

足太陰及股凡二十二穴第三十

脾在隠白隠白者木也在足大指端內側去爪甲如韭葉足太陰脈之所出也爲井刺入一分畱三呼灸三壯大都者火也在足大指本節後陷者中足太陰脈之所澑也爲滎刺入三分畱七呼灸一壯

太白者土也在足內側核骨下陷者中足太陰脈之所注也爲兪刺入三分畱七呼灸三壯

公孫在足大指本節後一寸別走陽明太陰絡也刺入四分畱二十呼灸三壯

商丘者金也在足內踝下微前陷者中足太陰脈之所行也爲經刺入三分畱七呼灸三壯【气穴論注云刺入四分】三陰交在內踝上三寸骨下陷者中足太陰厥陰少陰之防刺入三分畱七呼灸三壯

漏谷在內踝上六寸骨下陷者中足太陰絡刺入三分畱七呼灸三壯

地機一名脾捨足太陰郤別走上一寸空在膝下五寸刺入三分灸三壯

陰陵泉者水也在膝下內側輔骨下陷者中伸足乃得之足太陰脈之所入也爲合刺入五分畱七呼灸三壯血海在膝臏上內亷白肉際二寸半足太陰脈气所發刺入五分灸五壯

箕門在魚腹土越兩筋間動脈應手太陰內市足太陰脈气所發刺入三分畱六呼灸三壯【素問三部九候論注云直五里下寛鞏足單衣沈取乃得之動脈應於手】

足厥陰及股凡二十二穴第三十一

肝出大惇大惇者木也在足大指端去爪甲如韭葉及三毛中足厥陰脈之所出也爲井刺入三分畱十呼灸三壯

行間者火也在足大指間動脈陷者中足厥陰之所澑也爲滎刺入六分畱十呼灸三壯

太衝者土也在足大指本節後二寸或曰一寸五分陷者中足厥陰脈之所注也爲兪刺入三分畱十呼灸三壯【素問刺腰痛論注云在足大指本節後內間二寸陷者中動脈應手】

中封者金也在足內踝前一寸仰足取之陷者中伸足乃得之足厥陰脈之所注也爲經刺入四分畱七呼灸三壯【气穴論注云在內踝前一寸五分】

蠡溝足厥陰之絡在足內踝上五寸別走少陽刺入二分畱三呼灸三壯

中都足厥陰郤在內踝上七寸防中與少陰相直刺入三分畱六呼灸五壯

膝闗在犢鼻下二寸陷者中足厥陰脈气所發刺入四分灸五壯

曲泉者水也在膝內輔骨下大筋上小筋下陷者中屈膝得之足厥陰脈之所入也爲合刺入六分畱十呼灸三壯

陰包在膝上四寸股內亷兩筋間足厥陰別走【此處有缺】刺入六分灸三壯

五里在陰亷下去气沖三寸陰股中動脈刺入六分灸五壯【外臺祕要作去气沖三寸去外亷二寸】

陰亷在羊矢下去气沖二寸動脈中刺入八分灸三壯足少陰及股並陰蹻陰維凡二十穴第三十二

腎出湧泉湧泉者木也一名地衝在足心陷者中屈足捲指宛宛中足少陰脈之所出也爲井刺入三分畱三呼灸三壯

然谷者火也一名龍淵在足內踝前起大骨下陷者中足少陰脈之所澑也爲滎刺入三分畱三呼灸三壯刺之多見血使人立饑欲食

太谿者土也在足內踝後跟骨上動脈陷者中足少陰脈之所注也爲兪刺入三分畱七呼灸三壯

大鐘在足跟後衝中別走太陽足少陰絡刺入二分畱七呼灸三壯【素問水熱穴論注云在內踝後刺腰痛論注云在足跟後衝中動脈應手】照海陰蹻脈所生在足內踝下一寸刺入四分畱六呼灸三壯

水泉足少陰郤去太谿下一寸在足內踝下刺入四分灸五壯

復澑者金也一名伏白一名昌陽在足內踝上二寸陷者中足少陰脈之所行也爲經刺入三分畱三呼灸五壯【刺腰痛論注云在內踝上二寸動脈】

交信在足內踝上二寸少陰前太陰後筋骨間陰蹻之郤刺入四分畱三呼灸三壯

築賔陰維之郤在足內踝上腨分中刺入三分灸五壯【刺腰痛論注云在內踝後】

陰谷者水也在膝下內輔骨後大筋之下小筋之上按之應手屈膝得之足少陰脈之所入也爲合刺入四分灸三壯

足陽明及股凡三十穴第三十三

胃出厲兌厲兌者金也在足大指次指之端去爪甲角如韭葉足陽明脈之所出也爲井刺入一分畱一呼灸三壯

內庭者水也在足大指次指外間陷者中足陽明脈之所澑也爲滎刺入三分畱二十呼灸三壯【气穴論注云畱十呼灸三壯】

陷谷者木也在足大指次指間本節後陷者中去內庭二寸足陽明脈之所注也爲兪刺入五分畱七呼灸三壯

衝陽一名防原在足趺上五寸骨間動脈上去陷谷三寸足陽明脈之所過也爲原刺入三分畱十呼灸三壯解谿者火也在衝陽後一寸五分腕上陷者中足陽明脈之所行也爲經刺入五分畱五呼灸三壯【气穴論注云二寸五分刺瘧論注云三寸五分】

丰隆足陽明絡也在外踝上八寸下亷胻外亷陷者中別走太陰者刺入三分灸三壯

巨虛下亷足陽明與小腸合在上亷下三寸刺入三分灸三壯【气穴論注云足陽明脈气所發】

條口在下亷上一寸足陽明脈气所發刺入八分灸三壯

巨虛上亷足陽明與大腸合在三里下三寸刺入八分灸三壯【气穴論注云在犢鼻下六寸足陽明脈气所發】

三里土也在膝下三寸防外亷足陽明脈气所入也爲合刺入一寸五分畱七呼灸三壯【素問云在膝下三寸胻外亷兩筋間分間】犢鼻在膝下胻上俠解大筋中足陽明脈气所發刺入六分灸三壯

梁丘足陽明郤在膝上二寸刺入三分灸三壯

陰市一名陰鼎在膝上三寸伏兔下若拜而取之足陽明脈气所發刺入三分畱七呼禁不可灸【刺腰痛論注云伏兔下陷者中灸三壯】

伏兔在膝上六寸起肉間足陽明脈气所發刺入五分禁不可灸

髀闗在膝上伏兔後交分中刺入六分灸三壯

足少陽及股並陽維四穴凡二十八穴第三十四

膽出於竅陰竅陰者金也在足小指次指之端去爪甲如韭葉足少陽脈之所出也爲井刺入三分畱三呼灸三壯【气穴論注作一呼】

俠谿者水也在足小指次指二岐骨間本節前陷者中足少陽脈之所澑也爲滎刺入三分畱三呼灸三壯地五防在足小指次指本節後間陷者中刺入三分不可灸灸之令人瘦不出三年死

臨泣者木也在足小指次指本節後間陷者中去俠谿一寸五分足少陽脈之所注也爲兪刺入二分灸三壯丘墟在足外亷踝下如前陷者中去臨泣一寸足少陽脈之所過也爲原刺入五分畱七呼灸三壯

懸鐘在足外踝上三寸動者脈中足三陽絡按之陽明脈絕乃取之刺入六分畱七呼灸五壯

光明足少陽絡在足外踝上五寸別走厥陰者刺入六分畱七呼灸五壯【骨空論注云刺入七分畱十呼】

外丘足少陽郤少陽所生在內踝上七寸刺入三分灸三壯

陽輔者火也在足外踝上四寸【气穴論注無四寸二字】輔骨前絕骨端如前三分去丘墟七寸足少陽脈之所行也爲經刺入五分畱七呼灸三壯

陽交一名別陽一名足陽維之郤在外踝上七寸斜屬三陽分肉間刺入六分畱七呼灸三壯

陽陵泉者土也在膝下一寸防外亷陷者中足少陽脈之所入也爲合刺入六分畱十呼灸三壯

陽闗在陽陵泉上三寸犢鼻外陷者中刺入五分禁不可灸

中犢在髀骨外膝上五寸分肉間陷者中足少陽脈气所發也刺入五分畱七呼灸五壯

環跳在髀樞中側臥伸下足屈上足取之足少陽脈气所發刺入一寸畱二十呼灸五十壯【气穴論注云髀樞後足少陽太陽二脈之防灸三壯】

足太陽及股並陽蹻六穴凡三十四穴第三十五

膀胱出於至陰至陰者金也在足小指外側去爪甲如韭葉足太陽脈之所出也爲井刺入三分畱五呼灸五壯

通谷者水也在足小指外側本節前陷者中足太陽脈之所澑也爲滎刺入二分畱五呼灸三壯

束骨者木也在足小指外側本節後陷者中足太陽脈之所注也爲兪刺入三分灸三壯【气穴論注云本節後赤白肉際】京骨在足外側大骨下赤白肉際陷者中按而得之足太陽脈之所過也爲原刺入三分畱七呼灸三壯申脈陽蹻所生也在足外踝下陷者中容爪甲許刺入三分畱六呼灸三壯【刺腰痛論注云外踝下五分】

金門在足太陽郤一空在足外踝下一名闗梁陽維所別屬也刺入三分灸三壯

僕參一名安邪在跟骨下陷者中拱足得之足太陽脈之所行也爲經刺入五分畱十呼灸三壯【刺腰痛論注云陷者中細脈動應手】

跗陽陽蹻之郤在足外踝上三寸太陽前少陽後筋骨間刺入六分畱七呼灸三壯【气穴論注作付陽】

飛一名厥陽在足外踝上七寸足太陽絡別走少陰者刺入三分灸三壯

承山一名魚腹一名肉柱在兌腨腸下分肉間陷者中刺入七分灸三壯

承筋一名腨腸一名直腸在腨腸中央陷者中足太陽脈气所發禁不可刺灸三壯【刺腰痛論注云在臑中央】

合陽在膝約文中央下二寸刺入六分灸五壯

委中者土也在腘中央約文中動脈足太陽脈之所入也爲合刺入五分畱七呼灸三壯【素問骨空論注云腘謂膝解之後曲腳之中背面取之刺腰痛論注云在足膝後屈處】

昆侖火也在足外踝後跟骨上陷中細脈動應手足太陽脈之所行也爲經刺入五分畱十呼灸三壯

委陽三焦下輔兪也在足太陽之前少陽之後出於腘中外亷兩筋間承扶下六寸此足太陽之別絡也刺入七分畱五呼灸三壯屈身而取之

浮郤在委陽上一寸屈膝得之刺入五分灸三壯殷門在肉郤下六寸刺入五分畱七呼灸三壯

承扶一名肉郤一名陰闗一名皮部在尻臀下股陰腫上約文中刺入二寸畱七呼灸三壯

欲令灸發者灸履【音偏】熨之三日卽發

鍼灸甲乙經卷三﹤子部﹐醫家類﹐鍼灸甲乙經﹥

欽定四庫全書

鍼灸甲乙經卷四

晉皇甫謐撰

經脈第一【上】

雷公問曰外揣言渾束爲一未知其所謂敢問約之柰何黃帝答曰寸口主內人迎主外兩者相應俱往俱來若引繩大小齊等春夏人迎微大秋冬寸口微大如是者名曰平人人迎大一倍於寸口病在少陽再倍病在太陽三倍病在陽明盛則爲熱虛則爲寒則爲痛痺代則乍甚乍間盛則瀉之虛則補之則取之分肉代則取之血絡且飲以藥陷下者則從而灸之不盛不虛者以經取之名曰經刺人迎四倍名曰外格外格者且大且數則死不治必審按其本末察其寒熱以驗其藏府之病寸口大一倍於人迎病在厥陰再倍病在少陰盛則脹滿寒則食不消化虛則熱中出麋少气溺色變則爲痛痺代則乍寒乍熱下熱上寒【太素作代則乍痛乍止】盛則瀉之虛則補之則先刺之而後灸之代則取血絡而後調【太素作泄字】之陷下者則從灸之陷下者其脈血結於中中有著血血寒則故宜灸不盛不虛以經取之寸口四倍者名曰內闗內闗者且大且數則死不治必審按其本末察其寒熱以驗其藏府之病通其滎兪乃可傳於大數大曰盛則從瀉小曰虛則從補則從灸刺之且飲藥陷下則從灸之不盛不虛以經取之所謂經治者飲藥亦用灸刺脈急則引脈代【一本作脈大以弱】則欲安靜無勞用力

黃帝問曰病之益甚與其方衰何如岐伯對曰外內皆在焉切其脈口滑小以沈者病益甚在中人迎气大以浮者病益甚在外其脈口浮而滑者病日進人迎沈而滑者病日損其脈口滑而沈者病日進在內其人迎脈滑盛以浮者病日進在外脈之浮沈及人迎與气口气大小齊等者其病難已病在藏沈而大者其病易已以小爲逆病在腑浮而大者其病易已人迎甚者傷於寒脈口盛者傷於食其脈滑大以代而長者病從外來目有所見志有所存此陽之並也可變而已曰平人何如曰人一呼脈再動一吸脈亦再動呼吸定息脈五動閏【疑誤】以太息名曰平人平人者不病也常以不病之人以調病人醫不病故爲病人平息以調之人一呼脈一動一吸脈一動者曰少气人一呼脈三動而躁尺熱曰病溫尺不熱脈滑曰病風【素作脈濇爲痺】人一呼脈四動以上曰死脈絕不至曰死乍疏乍數曰死人常稟气於胃脈以胃气爲本無胃气曰逆逆曰死持其脈口數其至也五十動而不一代者五臟皆受气矣四十動而一代者一藏無气三十動而一代者二藏無气二十動而一代者三藏無气十動而一代者四藏無气不滿十動而一代者五藏無气與之短期要在終始所謂五十動而一代者以爲常也以知五藏之期也與之短期者乍數乍疎也

肝脈心脈鉤脾脈代肺脈毛腎脈石

心脈來累累然如連珠如循瑯玕曰平累累【素作喘喘】連屬其中微曲曰病前鉤後居如操帶鉤曰死

肺脈來厭厭聶聶如循【素問作落】楡葉曰平不上不下如循雞羽曰病如物之浮如風吹毛曰死

肝脈來耎弱招招如揭長竿末稍曰平盈實而滑如循長竿曰病急而益勁如新張弓曰死

脾脈來和柔相離如雞足踐地曰平實而盈數如雞舉足曰病堅兌如烏之啄如鳥之距如屋之漏如水之流曰死

腎脈來喘喘累累如鉤按之堅曰平來如引葛按之益堅曰病發如奪索辟辟如彈石曰死

脾脈虛浮似肺腎脈小浮似脾肝脈急沈散似腎曰見眞藏曰死何也曰五藏者皆稟气於胃胃者五藏之本藏气者皆不能自致於手太陰必因於胃气乃能至於手太陰故五藏各以其時自爲而至於手太陰故邪气勝者精气衰也故病甚者胃气不能與之俱至於手太陰故眞藏之气獨見獨見者病勝藏也故曰死春脈肝也東方木也萬物之所始生也故其气耎弱輕虛而滑端直以長故曰反此者病其气來實而彊此謂太過病在外其气來不實而微此謂不及病在中太過則令人善忘忽忽冒而癲疾不及則令人胸滿【一作痛】引背下則兩脇胠滿

夏脈心也南方火也萬物之所盛長也故其气來盛去衰故曰鉤反此者病其气來盛去亦盛此謂太過病在外其气來不盛去反盛此謂不及病在內太過則令人身熱而骨痛【一作膚痛】爲浸淫不及則令人煩心上見咳唾下爲气泄

秋脈肺也西方金也萬物之所收成也故其气來輕虛以浮來急去散故曰浮反此者病其來毛而中央堅兩傍虛此謂太過病在外其气來毛而微此謂不及病在中太過則令人逆气而背痛慍慍然不及則令人喘呼少气而欬上气見血下聞病音

冬脈腎也北方水也萬物之所合藏也故其气來沈以濡【素問作】故曰營反此者病其气來如彈石者此謂太過病在外其去如數者此謂不及病在中太過則令人解防脊脈痛而少气不欲言不及則令人心懸如病饑【素問下有防中淸脊中痛小腹滿小便變赤黃四句】

脾脈土也孤藏以灌四傍者也其善者不可見惡者可見其來如水之流者此謂太過病在外如烏之喙者此謂不及病在中太過則令人四肢不舉不及則令人九竅不通名曰重彊

經脈第一【中】

春得秋脈夏得冬脈長夏得春脈秋得夏脈冬得長夏脈名曰陰出之陽病善怒不治是謂五邪皆同死不治春胃微曰平多胃少曰肝病但無胃曰死胃而有毛曰秋病毛甚曰今病藏眞散於肝肝藏筋膜之气也

夏胃微鉤曰平鉤多胃少曰心病但鉤無胃曰死胃而有石曰冬病石甚曰今病藏眞通於心心藏血脈之气也

長夏胃微耎弱曰平胃少耎弱多曰脾病但代無胃曰死耎弱有石曰冬病耎【素作弱】甚曰今病藏眞濡於脾脾藏肌肉之气也

秋胃微毛曰平毛多胃少曰肺病但毛無胃曰死毛而有曰春病甚曰今病藏眞高於肺肺行營衛陰陽也

冬胃微石曰平胃少石多曰腎病但石無胃曰死石而有鉤曰夏病鉤甚曰今病藏眞下於腎腎藏骨髓之气也

胃之大絡名曰虛裏貫膈絡肺出於左乳下其動應手脈之宗气也盛喘數絕者則病在中結而橫有積矣絕不至曰死診得胃脈則能食虛則泄也

心脈揣【素問作摶】堅而長病舌捲不能言其耎而散者病消渴【素作煩】自已

肺脈揣【素作下同】堅而長病唾血其耎而散者病灌汗至令不復散發

肝脈揣堅而長色不靑病墜若因血在脇下令人喘逆其耎而散色澤者病溢飲溢飲者渴渴多飲而易【一本作溢】入肌皮腸胃之外也

胃脈揣堅而長其色赤病折髀其耎而散者病食痺痛髀

脾脈揣堅而長其色黃病少气其耎而散色不澤者病足胻腫若水狀

腎脈揣堅而長其色黃而赤者病折腰其耎而散者病少血至令不復

夫脈者血气之府也長則气和短則病數則煩心大則病進上盛則气高下盛則气脹代則气衰細則气少濇則心痛渾渾革革至如湧泉病進而色之綽綽【一本作綿綿】其去如絕者死

寸口脈中手短者曰頭痛寸口脈中手長者曰足脛痛寸口脈沈而堅者病在中寸口脈浮而盛者病在外寸口脈中手促上數【素問作擊】者曰肩背痛寸口脈而橫堅【素問作沈而橫】者曰脇下腹中有橫積痛寸口脈浮而喘【素問作沈而弱】者曰寒熱寸口脈盛滑堅者曰病在外寸口脈小實而堅者曰病在內脈小弱以濇者謂之久病脈浮滑而實大【素問作浮而疾】者謂之新病病其有胃气而和者曰病無他脈急者曰疝防少腹痛脈滑曰風脈濇曰痺盛而曰脹緩而滑曰熱中按寸口得四時之順曰病無他反四時及不間藏曰死

太陽脈至洪大以長少陽脈至乍數乍疏乍短乍長陽明脈至浮大而短

厥陰有餘病陰痺不足病生熱痺滑則病狐疝風濇則病少腹積气【一本作積厥】

少陰有餘病皮痺癮疹不足病肺痺滑則病肺風疝濇則病積溲血

太陰有餘病肉痺寒中不足病脾痺滑則病脾風疝濇則病積心腹時滿

陽明有餘病脈痺身時熱不足病心痺滑則病心風疝濇則病積時善驚

太陽有餘病骨痺身重不足病腎痺滑則病腎風疝濇則病積時善癲疾

少陽有餘病筋痺脇滿不足病肝痺滑則病肝風疝濇則病積時筋急目痛

太陰厥逆胻急攣心痛引腹治主病者

少陰厥逆虛滿嘔變下泄淸治主病者

厥陰厥逆攣腰痛虛滿前閉讝語治主病者

三陰俱逆不得前後使人手足寒三日死

太陽厥逆僵僕嘔血善防治主病者

少陽厥逆機闗不利機闗不利者腰不可以行項不可以顧發腸癰不可治驚者死

陽明厥逆喘欬身熱善驚衂血嘔血不可治驚者死手太陰厥逆虛滿而欬善嘔吐沫治主病者

手心主少陰厥逆心痛引喉身熱者死不熱者可治手太陽厥逆耳聾泣出項不可以顧腰不可以俛仰治主病者

手陽明少陽厥逆發喉痺嗌腫痛治主病者

來疾去徐上實下虛爲厥癲疾來徐去疾上虛下實爲惡風也故中惡風者陽气受也有脈俱沈細數者少陰厥也沈細數散者寒熱也浮而散者爲眴【音順】僕諸浮而不躁者皆在陽則爲熱其有躁者在手諸細而沈者皆在陰則爲骨痛其有靜者在足數動一代者病在陽之脈也其濇者陽气有餘也滑者陰气有餘也陽气有餘則爲身熱無汗陰气有餘則爲多汗身寒陰陽有餘則爲無汗而寒推而外之內而不外者有心腹積也推而內之外而不內者中有熱也推而上之下而不上者腰足淸也推而下之上而不下者頭項痛也按之至骨脈气少者腰脊痛而身有痺也

脈經第一【下】

三陽爲經二陽爲維一陽爲遊部三陽者太陽也至手太陰而浮而不沈決以度察以心合之陰陽之論二陽者陽明也至手太陰而沈急不鼔炅至以病皆死一陽者少陽也至手太陰上連人迎急懸不絕此少陽之病也搏陰則死三陰者六經之所主也交於太陰伏鼔不浮上空至心二陰至肺其气歸於膀胱外連脾胃一陰獨至經絕气浮不鼔鉤而滑此六脈者乍陰乍陽交屬相並繆通五藏合於陰陽先至爲主後至爲客三陽爲父二陽爲衛一陽爲紀三陰爲母二陰爲雌一陰爲獨使二陽一陰陽明主脾【一本無脾字】病不勝一陰脈耎而動九竅皆沈三陽一陰太陽脈勝一陰不能止內亂五藏外爲驚駭二陰二陽病在肺少陽【一作陰】脈沈勝肺傷脾故外傷四肢二陰二陽皆交至病在腎罵詈妄行癲疾爲狂二陰一陽病出於腎陰气客遊於心脘下空竅隄閉塞不通四肢別離一陰一陽代絕此陰气至心上下無常出入不知喉嗌漧燥病在土脾二陽三陰至陰皆在陰不過陽陽气不能止陰陰陽並絕浮爲血瘕沈爲膿胕也三陽獨至者是三陽並至並至如風雨上爲癲疾下爲漏血病三陽者至陽也積並則爲驚病起如風礔礰九竅皆塞陽气滂溢嗌漧喉塞並於陰則上下無常薄爲腸澼此謂三陽直心坐不得起臥者身重三陽之病也

黃帝問曰脈有四時動柰何岐伯對曰六合之內天地之變陰陽之應彼春之暖爲夏之暑彼秋之忿爲冬之怒四變之動脈與之上下以春應中規夏應中矩秋應中衡冬應中權是故冬至四十五日陽气微上陰气微下夏至四十五日陰气微上陽气微下陰陽有時與脈爲期期而相失如脈所分分之有期故知死時微妙在脈不可不察察之有紀從陰陽始是故聲合五音色合五行脈合陰陽持脈有道虛靜爲寶春日浮如魚之遊在波夏日在膚泛泛乎萬物有餘秋日下膚蟄虫將去冬日在骨蟄虫周密君子居室故曰知內者按而紀之知外者終而始之此六者持脈之大法也

赤脈之至也喘而堅診曰有積气在中時害於食名曰心痺得之外疾思而心虛故邪從

白脈之至也喘而浮上虛下實驚爲積气在胸中喘而虛名曰肺痺寒熱得之醉而使內也

黃脈之至也大而虛有積气在腹中有厥气名曰厥疝女子同法得之疾使四肢汗出當風

靑脈之至也長而左右彈有積气在心下攴胠名曰肝痺得之寒濕與疝同法腰痛足淸頭痛【一本云頭脈】黒脈之至也上堅而大有積气在少腹與陰名曰腎痺得之沐浴淸水而臥

形气有餘脈气不足死脈气有餘形气不足生形气相得謂之可治脈弱以滑是有胃气命曰易治治之趨之無後其時形气相失謂之難治色夭不澤謂之難已脈實以堅謂之益甚脈逆四時謂之不治所謂逆四時者春得肺脈夏得腎脈秋得心脈冬得脾脈其至皆懸絕沈濇者名曰逆四時未有藏形於春夏而脈沈濇秋冬而脈浮大病熱脈靜泄而脈大脫血而脈實病在中而脈實堅病在外而脈不實堅者皆爲難治名曰逆四時也

曰願聞虛實之要曰气實形實气虛形虛此其常也反此者病谷盛气盛穀虛气虛此其常也反此者病脈實血實脈虛血虛此其常也反此者病气盛身寒气虛身熱曰反糓入多而气少曰反糓不入而气多曰反脈盛血少曰反脈少血多曰反气盛身寒得之傷寒气虛身熱得之傷暑糓入多而气少者得之有所脫血濕居其下也糓入少而气多者邪在胃及與肺也脈少血多者飲中熱也脈大血少者脈有風气水漿不入此謂反也夫實者气入也虛者气出也气實者熱也气虛者寒也入實者左手開鍼孔也入虛者左手閉鍼孔也

脈小色不奪者新病也脈不奪色奪者久病也脈與五色俱奪者久病也脈與五色俱不奪者新病也肝與腎脈並至其色蒼赤當病毀傷不見血已見血濕若中水也尺內兩傍則季脇也尺外以候腎尺裏以候腹中附上左外以候肝內以候鬲右外以胃內以脾上附上右外以肺內以胸中右外以心內以膻中前以前後以後上竟上者胸喉中事也下竟下者少腹腰股膝脛中事也粗大者陰不足陽有餘爲熱中也

腹脹身熱脈大【一作小】是一逆也腹鳴而滿四肢淸泄脈大者是二逆也血衂不止脈大者是三逆也欬且溲血脫形脈小而勁者是四逆也欬脫形身熱脈小而疾者是五逆也如是者不過十五日死矣腹大脹四末淸脫形泄甚是一逆也腹脹便【一作後】血其脈大時絕是二逆也欬溲血形肉脫喘是三逆也嘔血胸滿引背脈小而疾是四逆也欬嘔腹脹且飱泄其脈絕是五逆也如是者不及一時而死矣工不察此者而刺之是謂逆治

治熱病脈靜汗已出脈盛躁是一逆也病泄脈洪大是二逆也著痺不移腘肉破身熱脈偏絕是三逆也淫而奪形身熱色天然白及後下血衃篤重是四逆也寒熱奪形脈堅搏是五逆也

五實死五虛死脈盛皮熱腹脹前後不通悶瞀是謂五實脈細皮寒气少泄利前後飲食不入是謂五虛漿粥入胃泄注止則虛者活身汗得後利則實者活此其也

心脈滿大癇痓筋攣肝脈小急癇痓筋攣肝脈瞀防有所驚駭脈不至若瘖不治自已腎脈小急肝脈小急心脈小急不鼔皆爲瘕腎脈大急沈肝脈大急沈皆爲疝肝腎脈並沈爲石水並浮爲風水並虛爲死並小欲爲驚心脈揣滑急爲心疝【素問揣作搏下同】肺脈沈揣爲肺疝三陽急爲瘕二陰急爲癇厥【一本作二陰急爲疝】二陽急爲驚脾脈外鼓沈爲腸澼久自已肝脈小緩爲腸澼易治腎脈小揣沈爲腸澼下血

血濕【素問作溫】身熱者死心肝澼亦下血二藏同病者可治其脈小沈濇爲腸澼其身熱者死熱甚七日死【素作熱見】胃脈沈鼔濇胃外鼓大心脈小堅急皆鬲偏枯男子

發左女子發右不瘖舌轉者可治三十日起其從者瘖三嵗起年不滿二十者三嵗死脈至而揣衂血身有熱者死脈來懸鉤浮者爲熱【素作常脈】脈至而揣名曰防厥防厥者不知與人言脈至而數使人防驚三四日自已脈至浮合浮合如數一息十至已上是經气予不足也微見九十日死脈至如火薪然是心精予奪也艸幹而死脈至如叢棘【素作如散葉】是肝气予虛也木葉落而死脈至如省客省客者脈寒【一本作塞】如故也是腎气予不足也懸去棗華而死脈至如丸泥是胃精予不足也楡莢落而死脈至如橫格是膽气予不足也禾熟而死脈至如縷是胞精予不足也病善言下霜而死不言可治脈至如交棘【素作交漆】交棘者左右傍至也防見三十日而死脈至如湧泉浮鼓肌中是太陽气予不足也少气味韮花生而死脈至如頽土之狀按之不足是肌气予不足也五色見黒白累發而死脈至如懸癰懸癰者浮揣切之益大是十二兪之气予不足也水凍而死脈至如偃刀偃刀者浮之小急按之堅大五藏寒熱【素作菀熟】寒熱獨並於腎如此其人不得坐立春而死脈至如丸滑不著【素作手不直】手丸滑不著者按之不可得也是大腸气予不足也棗葉生而死脈至如舂者令人善恐不欲坐臥行立常聴是小腸气予不足也季秋而死

病形脈胗第二【上】

黃帝問曰邪气之中人柰何高下有度乎岐伯對曰身半已上者邪中之身半已下者濕中之中於陰則畱腑中於陽則畱藏曰陰之與陽異名同類上下相防經絡之相貫也如環之無端夫邪之中人也或中於陰或中於陽上下左右無有恆常曰諸陽之防皆在於面人之方乘虛時及新用力若熱飲食汗出腠理開而中於邪中於面則下陽明中於面則下太陽中於頰則下少陽中於膺背兩脇亦中其經中於陰者常從臂胻始夫臂與胻其陰皮薄其肉淖澤故俱受於風獨傷於其陰也曰此故傷其藏乎曰身之中於風也不必動藏故邪入於陰經其藏气實邪气入而不能容故還之於腑是故陽中則畱於經陰中則畱於腑曰邪之中藏者柰何曰恐懼憂愁則傷心形寒飲冷則傷肺以其兩寒相感中外皆傷故气逆而上行有所墮墜惡血畱內有所大怒气上而不能下積於脇下則傷肝有所擊僕若醉以入房汗出當風則傷脾有所用力舉重若入房過度汗出浴水則傷腎

曰五藏之中風柰何曰陰陽俱相感邪乃得往十二經脈三百六十五絡其血气皆上於面而走空竅其精陽之气上走於目而爲睛其別气走於耳而爲聴其宗气上出於鼻而爲臭其濁气下出於胃走唇舌而爲味其气之津液皆上燻於面而皮又厚其肉堅故大熱甚寒不能勝之也虛邪之中身也灑浙動其形正邪之中人也微先見於色不知於身若存若亡有形無形莫知其情夫色脈與尺之皮膚相應如桴鼔影向之相應不得相失此亦本末根葉之出也根死則葉枯矣故色靑者其脈色赤者其脈鉤色黃者其脈代色白者其脈毛色黒者其脈石見其色而不得其脈反得相勝之脈則死矣得其相勝之脈則病已矣曰五藏之所生變化之病形何如曰先定其五色五脈之應其病乃可別也曰色脈已定別之柰何曰調其脈之緩急大小滑濇而病形定矣曰調之何如曰脈急者尺之皮膚亦急脈緩者尺之皮膚亦緩脈小者尺之皮膚亦減而少气脈大者尺之皮膚亦大脈沈者尺之皮膚亦沈脈滑者尺之皮膚亦滑脈濇者尺之皮膚亦濇凡此變者有微有甚故善調尺者不待於寸善調脈者不待於色能參合而行之者可以爲上工十全其九行二者爲中工十全其七行一者爲下工十全其六尺膚溫【一作滑】以淖澤者風也尺肉弱者解防也安臥脫肉者寒熱也【一本下作不治】尺膚濇者風痺也尺膚粗如枯魚鱗者水泆飲也尺膚寒甚脈急【一作小】者泄少气也尺膚熱甚脈盛躁者病溫也其脈盛而滑者汗且出也【一作病且出】尺膚燒灸人手【一作炬然】先熱後寒者寒熱也尺膚先寒久持之而熱者亦寒熱也尺膚炬然熱人迎大者當奪血也尺堅大脈小甚則少气悗有加者立死【脈經云尺於人迎者少气】肘所獨熱者腰已上熱肘後獨熱者肩背熱肘前獨熱者膺前熱肘後亷已下三四寸熱者腸中有虫手所獨熱者腰已上【一作下】熱臂中獨熱者腰腹熱掌中熱者腹中熱也掌中寒者腹中寒也魚際白肉有靑血脈者胃中有寒也曰人有尺膚緩甚【一云又存瘦甚】筋急而見此爲何病曰此所謂狐筋狐筋者是人腹必急白色黒色見此病甚【狐素問作疹】

病形脈診第二【下】

黃帝問曰脈之緩急小大滑濇之病形何如岐伯對曰心脈急甚爲瘈瘲微急爲心痛引背食不下緩甚爲狂笑微緩爲伏梁在心下上下行有時唾血大甚爲喉吤吤微大爲心痺引背善涙小甚爲善噦微小爲消癉滑甚爲善渴微滑爲心疝引臍少腹鳴濇甚爲瘖微濇爲血溢維【經絡有陽維陰維】厥耳鳴癲疾

肺脈急甚爲癲疾微急爲肺寒熱怠惰欬唾血引腰背胸若鼻息肉不通緩甚爲多汗微緩爲痿瘻偏風頭已下汗出不止大甚爲脛腫微大爲肺痺引胸背起惡日光小甚爲泄微小爲消癉滑甚爲息賁上气微滑爲上下出血濇甚爲嘔血微濇爲鼠瘻【一作漏】在頸支腋之間下不勝其上甚能善酸

肝脈急甚爲惡言【一作忘言】微急爲肥气在脇下若覆杯緩甚爲善嘔微緩爲水瘕痺大甚爲內癰善嘔衂微大爲肝痺陰縮欬引少腹小甚爲多飲微小爲消癉滑甚爲防疝微滑爲遺溺濇甚爲溢飲微濇爲瘈瘲攣筋脾脈急甚爲瘈瘲微急爲鬲中食飲入而還出後沃沫緩甚爲痿厥微緩爲風痿四肢不用心慧然若無病大甚爲擊僕微大爲疝气腹裏大膿血在腸胃之外小甚爲寒熱微小爲消癉滑甚爲防癃微滑爲虫毒蛕蠍腹熱濇甚爲腸防【一作潰】微濇爲內潰多下膿血

腎脈急甚爲骨痿癲疾微急爲奔豚沈厥足不收不得前後緩甚爲折脊微緩爲洞泄洞泄者食不化下嗌還出大甚爲陰痿微大爲石水起臍下至小腹垂垂然上至胃脘死不治小甚爲洞泄微小爲消癉滑甚爲癰防【一作癃防】微滑爲骨痿坐不能起起則目無所見視黒丸濇甚爲大癰微濇爲不月沈痔

曰病亦有甚變【一作病之六變】者刺之柰何曰諸急者多寒緩者多熱大者多气少血小者血气皆少滑者陽气盛而微有熱濇者多血少气而微有寒是故刺急者深內而久畱之刺緩者淺內而疾發鍼以去其熱刺大者微瀉其气無出其血刺滑者疾發鍼而淺內之以瀉其陽气去其熱刺濇者必中其脈隨其逆順而久畱之必先按而循之已發鍼疾按其痏無令出血以和其諸脈小者陰陽形气俱不足勿取以鍼而調之以甘藥

曰五藏六府之气滎兪所入爲合令何道從入入安從道曰此陽明之別入於內屬於府者也曰滎兪與合各有名乎曰滎兪治外藏經合治內府曰治內府柰何曰取之於合曰合各有名乎曰胃合入於三里大腸合入於巨虛上亷小腸合入於巨虛下亷三焦合入於委陽膀胱合入於委中央膽合入於陽陵泉【按大腸合於曲池小腸合於小海三焦合於天井今此不同者古之別法也又詳巨虛上亷乃足陽明與小腸相合之穴也與胃三里膀胱合委中膽合陽陵泉以脈之所入爲合不同三焦合委陽委陽者乃三焦下輔腧也亦未見有爲合之說】曰取之柰何曰取之三里者低跗取之巨虛者舉足取之委陽者屈伸而取之委中者屈膝而取之陽陵泉者正立竪膝予之齊下至委陽之陽取之諸外經者揄伸而取之

曰願聞六府之病曰面熱者足陽明病魚絡血者手陽明病兩跗之上脈堅若陷者足陽明病此胃脈也

三部九第三

黃帝問曰何謂三部岐伯對曰上部中部下部其部各有三三者有天有地有人上部天兩額之動脈上部地兩頰之動脈上部人耳前之動脈中部天手太陰中部地手陽明中部人手少陰下部天足厥陰下部地足少陰下部人足太陰下部之天以肝地以腎人以脾胃之气中部之天以肺地以胸中之气人以心上部之天以頭角之气地以口齒之气人以耳目之气此三部者三而成天三而成地三而成人三而三之合爲九九分爲九野九野爲九藏故神藏五形藏四合爲九藏五藏已敗其色必夭夭必死矣曰以柰何曰必先度其形之肥瘦以調其气之虛實實則寫之虛則補之必先去其血脈而後調之無問其病以平爲期曰決死生柰何曰形盛脈細少气不足以息者危形瘦脈大胸中多气者死形气相得者生參伍不調者病三部九皆相失者死上下左右之脈相應如參舂者病甚上下左右相失不可數者死中部之𨿽獨調與眾藏相失者死中部之相減者死目內陷者死曰何以知病之所在曰察九獨小者病獨大者病獨疾者病獨遲者病獨熱者病獨寒者病獨陷下者病以左手於左足上去踝五寸而按之以右手當踝而彈之其應過五寸已上蠕蠕然者不病其應疾中手渾渾然者病中手徐徐然者病其應上不能至五寸彈之不應者死脫肉身不去者死中部乍疎乍數者死代脈而鉤者病在絡脈九之相應也上下若一不得相失一後則病二後則病甚三後則病危所謂後者應不俱也察其府藏以知死生之期必先知經脈而後知病脈眞藏脈見者邪勝死也【素問無死字】足太陽之气絕者其足不可以屈伸死必戴眼曰冬陰夏陽柰何曰九之脈皆沈細懸絕者爲陰主冬故以夜半死盛躁喘數者爲陽主夏故以日中死寒熱病者以平旦死熱中及熱病者以日中死病風者以日夕死病水者以夜半死其脈乍數乍疎乍遲乍疾者以日乘四季死形肉已脫九𨿽調者猶死七診𨿽見九皆順者不死所言不死者風气之病及經月之病似七診之病而非也故言不死若有七診之病其脈亦敗者死矣必發噦噫必審問其所始病與今之所方病而後【素問下有各字】切循其脈視其經絡浮沈以上下逆從循之其脈疾者不病其脈遲者病不往不來者死【素問作不往來者】皮膚著者死曰其可治者柰何曰經病者治其經絡病者治其絡【素問二絡上有孫字】身有痛者治其經絡其病者在奇邪奇邪之脈則繆刺之畱瘦不移節而刺之上實下虛切而順之索其結絡脈刺出其血以通其气瞳子高者太陽不足戴眼者太陽已絕此決死生之要不可不察也

鍼灸甲乙經卷四

欽定四庫全書

鍼灸甲乙經卷五

晉皇甫謐撰

鍼灸禁忌第一【上】

黃帝問曰四時之气各不同形百病之起皆有所生灸刺之道何者爲寶岐伯對曰四時之气各有所生灸刺之道气穴爲寶

故春刺絡脈諸滎大經分肉之間甚者深取之間者淺取之素問曰春刺散兪及與分理血出而止又曰春者木始治肝气始生肝气急其風疾經脈常深其气少不能深入故取絡脈分肉之間九卷云春刺滎者正同於義爲是又曰春取絡脈治皮膚又曰春取經與脈分肉之間二者義亦略同又曰春气在經脈夏取諸兪孫絡肌肉皮膚之上又曰春刺兪二者正同於義爲是

長夏刺經又曰取盛經絡取分間絕皮膚又曰夏取分腠治肌肉義亦略同素問曰夏刺絡兪見血而止又曰夏者火始治心气始長脈瘦气弱陽气流【一作畱】

溢血溫於腠內至於經故取盛經分腠絕膚而病去者邪居淺也所謂盛經者陽脈也義亦略同又曰夏气在孫絡長夏气在肌肉秋刺諸合餘如春法

秋取經兪邪气在府取之於合素問曰秋刺皮膚循理上下同法又曰秋者金始治肺將收殺金將勝火陽气在合陰初勝濕气反體陰气未盛未能深入故取兪以瀉陰邪取合以虛陽邪陽气始衰故取於合是謂始秋之治變也又曰秋气在膚閉腠者是也九卷又曰秋取气口治筋脈於義不同

冬取井諸兪之分欲深而畱之又曰冬取井滎素問曰冬取兪竅及於分理甚者直下間者散下兪竅與諸兪之分義亦略同又曰冬者水始治腎方閉陽气衰少陰气堅盛巨陽伏沈陽脈乃去取井以下陰逆取滎以通气【一云以實陽气】又曰冬取井滎春不衂是謂末冬之治變也又曰冬气在骨髓又曰冬刺井病在藏取之井二者正同於義爲是又曰冬取經兪治骨髓五藏五藏則同經兪有疑

春刺夏分脈亂气微入淫骨髓病不得愈令人不嗜食又且少气春刺秋分筋攣逆气環爲欬嗽病不愈令人時驚又且笑【一作哭】春刺冬分邪气著藏令人腹脹病不愈又且欲言語

夏刺春分病不愈令人解墮夏刺秋分病不愈令人心中悶無言惕惕如人將捕之夏刺冬分病不愈令人少气時欲怒

秋刺春分病不愈令人惕然欲有所爲起而忘之秋刺夏分病不愈令人益嗜臥又且善夢謂立秋之後秋刺冬分病不愈令人淒淒時寒

冬刺春分病不愈令人欲臥不能眠眠而有見謂十二月中旬以前冬刺夏分病不愈令人气上發爲諸痺冬刺秋分病不愈令人善渴

足之陽者陰中之少陽也足之陰者陰中之太陰也手之陽者陽中之太陽也手之陰者陽中之少陰

也

正月二月三月人气在左無刺左足之陽

四月五月六月人气在右無刺右足之陽

七月八月九月人气在右無刺右足之陽

十月十一月十二月人气在左無刺左足之陽

刺法曰無刺熇熇之熱無刺漉漉之汗無刺渾渾【音魂】之脈無刺病與脈相逆者上工刺其未生者也其次刺其未成者也其次刺其已衰者也下工刺其方襲者與其形之盛者與其病之與脈相逆者也故曰方其盛也勿敢毀傷刺其已衰事必大昌故曰上工治未病不治已病大寒無刺大溫無凝月生無寫月滿無補月郭空無治新內無刺已刺勿內大怒無刺已刺勿怒大勞無刺已刺勿勞大醉無刺已刺勿醉大飽無刺已刺勿飽大饑無刺已刺勿饑已渴無刺已刺勿渴乘車來者臥而休之如食頃乃刺之步行來者坐而休之如行十里頃乃刺之大驚大怒必定其气乃刺之

凡禁者脈亂气散逆其榮衛經气不次因而刺之則陽病入於陰陰病出於陽則邪復生粗工不察是謂伐形身體淫濼反消骨髓津液不化脫其五味是謂失气也曰願聞刺淺深之分曰刺骨者無傷筋刺筋者無傷肉刺肉者無傷脈刺脈者無傷皮刺皮者無傷肉刺肉者無傷筋刺筋者無傷骨曰余不知所謂願聞其詳曰刺骨無傷筋者鍼至筋而去不及骨也刺筋無傷肉者至肉而去不及筋也刺肉無傷脈者至脈而去不及肉也刺脈無傷皮者至皮而去不及脈也刺皮無傷肉者病在皮中鍼入皮無中肉也刺肉無傷筋者過肉中筋刺筋無傷骨者過筋中骨此之謂反也

刺中心一日死其動爲噫刺中肺三日死其動爲欬刺中肝五日死其動爲穴【素問作語】刺中脾十五日死

其動爲吞【素問作十日一作五日】刺中腎三日死其動爲【素問作六日一作七日】刺中膽一日半死其動爲嘔刺中膈爲傷中其病𨿽愈不過一嵗必死刺跗上中大脈血出不止死刺陰股中大脈血出不止死刺面中流脈不幸爲盲刺客主人內陷中脈爲漏爲聾刺頭中腦戶入腦立死刺膝臏出液爲跛刺舌下中脈太過出血不止爲瘖刺臂中太陰脈出血多立死刺足下布絡中脈血不出爲腫刺足少陰脈重虛出血爲舌難以言刺郤中大脈令人僕脫色刺膺中陷脈【素問作刺膺中防中肺】爲喘逆仰息刺气沖中脈血不出爲腫鼠【音卜】刺肘中內陷气歸之爲不屈伸刺脊間中髓爲傴刺陰股中陰三寸內陷令人遺溺刺乳上中乳房爲腫根蝕刺腋下脇間內陷令人欬刺缺盆中內陷气泄令人喘欬逆刺少腹中膀胱溺出令人少腹滿刺手魚腹內陷爲腫刺腨腸內陷爲腫刺

上陷骨中脈爲漏爲盲刺闗節中液出不得屈伸

鍼灸禁忌第一【下】

黃帝問曰願聞刺要岐伯對曰病有浮沈刺有淺深各至其理無過其道過之則內傷不及則生外壅壅則邪從之淺深不及及爲大賊內傷五藏後生大病故曰病有在毫毛腠理者有在皮膚者有在肌肉者有在脈者有在筋者有在骨者有在髓者是故刺毫毛腠理無傷皮皮傷則內動肺肺動則秋病溫瘧熱厥浙然寒栗刺皮無傷肉肉傷則內動脾脾動則七十二日四季之月病腹脹煩滿不嗜食刺肉無傷脈脈傷則內動心心動則夏病心痛刺脈無傷筋筋傷則內動肝肝動則春病熱而筋弛刺筋無傷骨骨傷則內動腎腎動則冬病脹腰痛刺骨無傷髓髓傷則消濼胻痠體解防然不去矣神庭禁不可刺上闗禁不可刺深【深則令人耳無所聞】顱息刺不可多出血左角刺不可久畱人迎刺過深殺人云門刺不可深【深則使人逆息不能食】臍中禁不可刺伏莵禁不可刺【本穴云刺入五分】三陽絡禁不可刺復澑刺無多見血承筋禁不可刺然谷刺無多見血乳中禁不可刺鳩尾禁不可刺

右刺禁

頭維禁不可灸承光禁不可灸腦戶禁不可灸風府禁不可灸瘖門禁不可灸【灸之令人瘖】下闗耳中有幹禁不可灸【一作擿】耳門耳中有膿禁不可灸人迎禁不可灸絲竹空禁不可灸【灸之不幸令人目小或昏】承泣禁不可灸脊中禁不可灸【灸之使人僂】白環兪禁不可灸乳中禁不可灸石門女子禁不可灸气沖禁不可灸【灸之不幸不得息】淵腋禁不可灸【灸之不幸生腫蝕】經渠禁不可灸【傷人神】鳩尾禁不可灸陰市禁不可灸陽闗禁不可灸天府禁不可灸【使人逆息】伏莬禁不

可灸地五防禁不可灸【使人瘦】瘈脈禁不可灸右禁灸

凡刺之道必中气穴無中肉節中气穴則鍼遊於巷中肉節則皮膚痛補冩反則病益篤中筋則筋緩邪气不出與直相薄亂而不去反還內著用鍼不審以順爲逆也凡刺之理補寫無過其度病與脈逆者無刺形肉已奪是一奪也大奪血之後是二奪也大奪汗之後是三奪也大泄之後是四奪也新產及大下血是五奪也此皆不可瀉也

曰鍼能殺生人不能起死人乎曰能殺生人不起死生者是人之所受气糓糓之所注者胃也胃者水糓气血之海也海之所行雲雨者天下也胃之所出气血者經隧也經隧者五藏六府之大絡也逆而奪之而已矣迎之五里中道而止五里而已五往【一作注】而藏之气盡矣故五五二十五而竭其兪矣此所謂奪其天气故曰闚門而刺之者死於家入門而刺之者死於堂帝曰請傳之後世以爲刺禁

九鍼九變十二節五刺五邪第二

黃帝問曰九鍼安生岐伯對曰九鍼者天地之數也天地之數始於一終於九故一以法天二以法地三以法人四以法四時五以法五音六以法六律七以法七星八以法八風九以法九野曰以鍼應九之數柰何曰一者天天者陽也五藏之應天者肺也肺者五藏六府之蓋也皮者肺之合也人之陽也故爲之治鑱鍼鑱鍼者取法於布【一作中】鍼去末半寸卒兌之長一寸六分大其頭而兌其末令無得深入而陽气出主熱在頭身故曰病在皮膚無常處者取之鑱鍼於病所膚白勿取

二者地地者土也人之所以應土者肉也故爲之治員鍼員鍼者取法於絮鍼筩其身而員其末其鋒如卵長一寸六分以寫肉分之气令不傷肌肉則邪气得竭故曰病在分肉間取以員鍼

三者人也人之所以成生者血脈也故爲之治鍉【音兌】鍼鍉鍼者取法於黍粟大其身而員其末如黍粟之兌

長三寸五分令可以按脈勿陷以致其气使邪獨出故曰病在脈少气當補之以鍉鍼鍼於井營分兪

四者時也時者人於四時八正之風客於經絡之中爲痼病者也故爲之治鋒鍼鋒鍼者取法於絮鍼筩其身而鋒其末其刃三隅長一寸六分令可以寫熱出血發泄痼病故曰病在五藏固居者取以鋒鍼寫於井滎分兪取以四時也

五者音也音者冬夏之分分於子午陰與陽別寒與熱爭兩气相薄合爲癰腫者故爲之治鈹鍼鈹鍼者取法於劍令末如劍鋒廣二分半長四寸可以取大膿出血故曰病爲大膿血取以鈹鍼

六者律也律者調陰陽四時合十二經脈虛邪客於經絡而爲防痺者也故爲之治員利鍼員利鍼者取法於鍼且員且兌身中微大長一寸六分以取癰腫防痺一曰尖如微大其末反小其身令可深內也故曰痺气防發者取以員利鍼

七者星也星者人之七竅邪之所客於經捨於絡而爲痛痺者也故爲之治毫鍼毫鍼者取法於毫毛長一寸六分令尖如蚊防喙靜以徐往微以久畱正气因之眞邪俱往出鍼而養主以治痛痺在絡也故曰病痺气補而去之者取之毫鍼

八者風也風者人之股肱八節也八正之虛風傷人內捨於骨解腰脊節腠之間爲深痺者也故爲之治長鍼長鍼者取法於綦鍼長七寸其身薄而鋒其末令可

以取深邪逺痺故曰病在中者取以長鍼

九者野也野者人之骨解虛風傷人內捨於骨解皮膚之間也淫邪流溢於身如風水之狀不能過於機闗大節者也故爲之治大鍼大鍼者取法於鋒鍼【一作鍉鍼】其鋒微員長四寸以寫機闗內外大气之不能過闗節者也故曰病水腫不能過闗節者取以大鍼

凡刺之要官鍼最妙九鍼之宜各有所爲長短大小各有所施不得其用病不能移疾淺鍼深內傷良肉皮膚爲癰疾深鍼淺病气不寫反爲大膿病小鍼大气寫大甚病後必爲害病大鍼小大气不寫泄亦爲後敗夫鍼之宜大者大寫小者不移以言其過請言其所施凡刺有九以應九變一曰腧刺腧刺者刺諸經榮兪藏兪也二曰道刺道刺者病在上取之下刺府兪也三曰經刺經刺者刺大經之結絡經分也四曰絡刺絡刺者刺小絡之血脈也五曰分刺分刺者刺分肉之間也六曰大瀉刺【一作太刺】大瀉刺者刺大膿以鈹鍼也七曰毛刺毛刺者刺浮痺於皮膚也八曰巨刺巨刺者左取右右取左也九曰焠刺焠刺者燔鍼取痺气也

凡刺有十二節以應十二經一曰偶刺偶刺者以手直心若背直痛所一刺前一刺後以刺心痺刺此者傍鍼之也二曰報刺報刺者刺痛無常處上下行者直內拔鍼以左手隨病所按之乃出鍼復刺之也三曰恢刺恢刺者直刺傍之舉之前後恢筋急以治筋痺也四曰齊刺齊刺者直入一傍入二以治寒熱气小深

者或曰參刺參刺者治痺气小深者也五曰刺刺者正內一傍內四而浮之以治寒熱之博大者也六曰直鍼刺直鍼刺者引皮乃刺之以治寒气之淺者也七曰腧刺腧刺者直入直出稀發鍼而深之以治气盛而熱者也八曰短刺短刺者刺骨痺稍搖而深之致鍼骨所以上下摩骨也九曰浮刺浮刺者傍入而浮之此治肌急而寒者也十曰陰刺陰刺者左右率刺之此治寒厥中寒者取踝後少陰也十一曰傍刺傍刺者直刺傍刺各一此治畱痺久居者也十二曰贊刺贊刺者直入直出數發鍼而淺之出血此治癰腫者也脈之所居深不見者刺之微內鍼而久畱之致其脈空脈气之淺者勿刺按絕其脈刺之無令精出獨出其邪气耳所謂三刺之則穀气出者先淺刺絕皮以出陽邪再刺則陰邪出者少益深絕皮致肌肉未入分肉之間後刺深之已入分肉之間則穀气出矣故刺法曰始刺淺之以逐陽邪之气後刺深之以致陰邪之气最後刺極深之以下穀气此之謂也【此文解乃後鍼道終始篇三刺及至谷邪之文也】故用鍼者不知年之所加气之盛衰虛實之所起不可以爲工矣

凡刺有五以應五藏一曰半刺半刺者淺內而疾發鍼無鍼傷肉如拔發【一作毛】狀以取皮气此肺之應也三曰豹文刺豹文刺者左右前後鍼之中脈爲故以取經絡之血者此心之應也三曰闗刺闗刺者直刺左右盡筋上以取筋痺愼無出血此肝之應也四曰合谷刺或曰淵刺又曰豈刺合谷刺者左右雞足鍼於分肉之間以取肌痺此脾之應也五曰腧刺腧刺者直入直出深內之至骨以取骨痺此腎之應也

曰刺有五邪何謂五邪曰病有持癰者有大者有小者有熱者有寒者是謂五邪凡刺癰邪用鈹鍼無迎隴易俗移性不得膿越道更行去其鄉不安處所乃散亡諸陰陽遇癰所者取之其兪寫也凡刺大邪用鋒鍼曰以少泄奪其有餘乃益虛摽其道鍼其邪於肌內視之無有乃自直道刺諸陽分肉之間凡刺小邪用員鍼曰以大補益其不足乃無害視其所在迎之界逺近盡至不得外侵而行之乃自貴【一作費】刺分肉之間凡刺熱邪用鑱鍼越而滄出遊不歸乃無病爲開道乎辟門戶使邪得出病乃已凡刺寒邪用毫鍼曰以溫徐往疾去致其神門戶已閉气不分虛實得調眞气存

繆刺第三

黃帝問曰何謂繆刺岐伯對曰夫邪之客於形也必先捨於皮毛畱而不去入舍於絡脈畱而不去入舍於經脈內連五藏散於腸胃陰陽俱感五藏乃傷此乃邪之從皮毛而入極於五藏之次也如此則治其經焉今邪客於皮毛入舍於孫脈畱而不去閉塞不通不得入經溢於大絡而生奇病焉夫邪客大絡者左注右右注左上下左右與經相干而布於四末其气無常處不及於經兪名曰繆刺曰以左取右以右取左其與巨刺何以別之曰邪客於經也左盛則右病右盛則左病亦有易且移者左痛未巳而右脈先病如此者必巨刺之必中其經非絡脈也故絡病者其痛與經脈繆處故曰繆刺【巨刺者刺其經繆刺者刺其絡】曰繆刺取之何如曰邪客於足少陰之絡令人卒心痛暴脹胸脇反滿無積者刺然谷之前出血如食頃而已左取右右取左病新發者五日巳

邪客於手少陰【一作陽】之絡令人喉痺舌捲口干心煩臂外亷痛手不及頭刺手中指【當作小指】次指爪甲上去端如韮葉各一痏【音悔】壯者立已老者有頃已左取右右取左此新病數日巳

邪客於足厥陰之絡令人卒疝暴痛刺足大指爪甲上與肉交者各一痏男子立已女子有頃已左取右右取左

邪客於足太陽之絡令人頭項痛肩痛刺足小指爪甲上與肉交者各一痏立已不已刺外踝上三痏左取右右取左如食頃已

邪客於手陽明之絡令人气滿胸中喘急而支胠胸中熱刺手大指次指爪甲上去端如韮葉各一痏左取右右取左如食頃已

邪客於臂掌之間不得屈刺其踝後先以指按之痛乃刺之以月死生爲數月生一日一痏二日二痏十五日十五痏十六日十四痏

邪客於足陽蹻之脈令人目痛從內眥始刺外踝之下半寸所各二痏左取右右取左如行十里頃而已人有所墯墜惡血畱於內腹中脹滿不得前後先飲利藥此上傷厥陰之脈下傷少陰之絡刺足內踝之下然骨之前血脈出血刺跗上動脈不已刺三毛上各一痏見血立已左取右右取左善驚善悲不樂刺如右方

邪客於手陽明之絡令人耳聾時不聞音刺手大指次指爪甲上端如韮葉各一痏立聞不已刺中指爪甲上與肉交者立聞其不時聞者不可刺也耳中生風者亦刺之如此數右取左左取右凡痺行往來無常處者在分肉間痛而刺之以月生死爲數用鍼者隨气盛衰以爲痏數鍼過其日數則脫气不及其日數則气不寫左刺右右刺左病如故復刺之如法以月死生爲數月生一日一痏二日二痏漸多之十五日十五痏十六日十四痏漸少之

邪客於足陽明之絡【素問作經王冰云以其脈左右交於面部故舉經脈之病以明繆刺之類】令人衂上齒寒刺足中指【素問注云刺大指次指】爪甲上與肉交者各一痏左取右右取左

邪客於足少陽之絡令人脇痛不得息欬而汗出刺足小指【素有次指二字】爪甲上與肉交者各一痏不得息立已汗出立止欬者溫衣飲食一日巳左刺右右刺左病立已不已復刺如法

邪客於足少陰之絡令人咽痛不可內食無故善怒气上走賁上刺足中央之絡各三痏凡六刺立已左刺右右刺左

邪客於足太陰之絡令人腰痛引少腹控防不可以仰息刺其腰尻之解兩胂之上是腰兪以月死生爲痏數發鍼立已左刺右右刺左

邪客於足太陽之絡令人拘攣背急引脇而痛內引心而痛刺之從項始數脊椎俠脊疾按之應手而痛刺入傍三痏立已

邪客於足少陽之絡令人畱於樞中痛髀不得气【一作髀不可舉】刺樞中以毫鍼寒則畱鍼以月生死爲痏數立已諸經刺之所過者不病則繆刺之耳聾刺手陽明不已刺其過脈出耳前者齒齲刺手陽明立已不已刺其脈入齒中者立已

邪客於五藏之間其病也脈引而痛時來時止視其病脈繆刺之於手足爪甲上視其脈出其血間者一刺一刺不已五刺已繆傳引上齒齒唇寒【素多一痛字】視其手背脈血者去之刺足陽明中指爪甲上一痏手大指次指爪甲上各一痏立已左取右右取左嗌中腫不能內唾不能出唾者繆刺然骨之前出血立已左取右右取左【自嗌腫至此二十九字素問王冰注原在邪客足少陰絡之下今移在此】

邪客於手足少陰太陰【一作陽】足陽明之絡此五絡者皆防於耳中上絡左角五絡俱竭令人身脈皆動而形無知也其狀若屍或曰屍厥刺足大指內側爪甲上去端如韮葉後刺足心後刺足中指爪甲上各一痏後刺手大指內側爪甲上端如韮葉後刺手少陰兌骨之端各一痏立已【素問又云後刺手心主者非也】不已以竹筒吹其兩耳中剔其左角之發方寸燔治飲以美酒一杯不能飲者灌之立已

凡刺之數先視其經脈切而循之審其虛實而調之不調者經刺之有痛而經不病者繆刺之目視其皮部有血絡者盡取之此繆刺之數也

鍼道第四

夫鍼之要易陳而難入粗守形上守神神乎神客在門未覩其病惡知其原刺之微在速遲粗守闗上守機機之不動不離其空空中之機淸淨以微其來不可逢其往不可追知機道者不可掛以發不知機者叩之不發知其往來要與之期粗之闇乎妙哉上獨有之也往者爲逆來者爲順明知逆順正行無問迎而奪之惡得無虛追而濟之惡得無實迎而隨之以意和之鍼道畢矣凡用鍼者虛則實之滿則泄之菀陳則除之邪勝則

虛之太要曰徐而疾則實疾而徐則虛言其實與虛若有若無察後與先若存若亡爲虛爲實若得若失虛實之妙九鍼最妙補寫之時以鍼爲之寫曰迎之迎之意必持而內之放而出之排出鍼疾气得泄按而引鍼是謂內溫血不得散气不得出補曰隨之隨之意若忘之若行若按如蚊蝱止如畱如環去如絕令左屬右其气故止外門已閉中气乃實必無畱血急取誅之持鍼之道堅者爲實【素問作寶】正指直刺無鍼左右神在秋毫屬意病者審視血脈刺之無殆方刺之時心在懸陽及與兩衡【一作衝】神屬勿去如病存亡取血脈者在兪橫居視之獨滿切之獨堅夫气之在脈也邪气在上濁气在中淸气在下故鍼陷脈則邪气出鍼中脈則濁气出鍼太深則邪反沈病益甚故曰皮肉筋脈各有所處病各有所捨鍼各有所宜各不同形各以任其所宜無實實虛虛損不足益有餘是爲重病病益甚取五脈者死取三脈者恇奪陰者厥奪陽者狂鍼害畢矣知其所苦鬲有上下知其气之所先得其道布而涿

之【太素作希而疎之】稍深而畱之故能徐入之大熱在上者推而下之從下上者引而去之視前痛者常先取之大寒在外畱而補之入於中者從合寫之鍼所不爲灸之所宜上气不足推而之下气不足積而從之陰陽皆虛火自當之厥而寒甚骨亷陷下寒過於膝下陵三里陰絡所過得之畱止寒入於中推而行之經陷下者卽火當之結絡堅火之所治不知其苦兩蹻之下男陽女陰良工所禁鍼論畢矣凡刺虛者實之滿者泄之此皆眾工之所共知也若夫法天則地隨應而動和之若響隨之若影道無鬼神獨來獨往凡刺之眞必先治神五藏已定九已明後乃存鍼眾脈所【素作不】見眾凶所【素作弗】聞外內相得無以形先可玩往來乃施於人虛實之要五虛勿近五實勿逺至其當發間不容瞚手動若務鍼耀而勻靜意視義觀適之變是謂莫知其形見其烏烏見其稷稷從見其飛不知其誰伏如橫努起若發機刺虛者須其實刺實者須其虛經气已至愼守勿失深淺在志逺近若一如臨深淵手如握虎神無營於眾物

黃帝問曰願聞禁數岐伯對曰藏有要害不可不察肝生於左肺藏於右心部於表腎治於裏脾爲之使胃爲之市膈盲之上中有父母七節之傍中有志心【素作小心】順之有福逆之有咎寫必用方【太素作員】切而轉之其气乃行疾入徐出邪气乃出伸而迎之搖大其穴气出乃疾補必用員【太素作方】外引其皮令當其門左引其樞右推

其膚微旋而徐推之必端以正安以靜堅心無解欲微以畱气下而徐出之推其皮蓋其外門眞气乃存用鍼之要無忘養神寫者以气方盛以月方滿以日方溫以身方定以息方吸而內鍼乃復其方吸而轉鍼乃復其方呼而徐引鍼補者行也行者移也刺必中其榮復以吸排鍼也必知形之肥瘦榮衛血气之衰盛血气者人之神不可不謹養形乎形目瞑瞑捫其所痛【素作問其所痛】索之於經慧然在前按之弗得不知其情故曰形乎神神耳不聞目明心開而志光慧然獨覺口弗能言俱視獨見象若昏昭然獨明若風吹云故曰神三部九爲之原九鍼之論不必存凡刺之而气不至無問其數刺之而气至乃去之勿復鍼鍼各有所宜各不同形各任其所爲刺之要气至而效效之信若風吹云昭然於天凡刺之道畢矣節之交凡三百六十五防知其要者一言而終不知其要者流散無窮所言節者神气之所遊行出入也非皮肉筋骨也覩其色察其目知其散復一其形聴其動靜知其邪正右主推之左持而禦之气至而去之凡將用鍼必先視脈气之劇易乃可以治病五藏之气已絕於內而用鍼者反實其外是謂重竭重竭必死其死也靜治之者輒反其气取腋與膺五藏之气已絕於外而用鍼者反實其內是謂逆厥逆厥則必死其死也躁治之者反取四末刺之害中而不去則精泄害中而去則致气精泄則病甚而恇致气則生爲癰刺鍼必肅刺腫搖鍼經刺勿搖此刺之道也刺諸熱者如手探湯刺寒淸者如人不欲行刺虛者刺其去刺實者刺其來刺上闗者防不能欠刺下闗者欠不能防刺犢鼻者屈不能伸刺內闗者伸不能屈病高而內者取之陰陵泉病高而外者取之陽陵泉陰有陽疾者取之下陵三里正往無殆下气乃止不下復始矣

鍼道終始第五

凡刺之道畢於終始明知終始五藏爲紀陰陽定矣陰者主藏陽者主府陽受气於四肢陰受气於五藏故寫者迎之補者隨之知迎知隨气可令和和气之方必通陰陽五藏爲陰六府爲陽謹奉天道請言終始終始者經脈爲紀持其脈口人迎以知陰陽有餘不足平與不平天道畢矣所謂平人者不病也不病者脈口人迎應四時也上下相應而俱往來也六經之脈不結動也本末相遇寒溫相守司形肉血气必相稱也是謂平人若少气者脈口人迎俱少而不稱尺寸如是者則陰陽俱不足補陽則陰竭寫陰則陽脫如是者可將以甘藥不可飲以至劑如此者弗灸不已者因而寫之則五藏气壞矣人迎一盛病在足少陽一盛而躁在手少陽人迎二盛病在足太陽二盛而躁在手太陽人迎三盛病在足陽明三盛而躁在手陽明人迎四盛且大且數名曰溢陽溢陽爲外格脈口一盛病在足厥陰一盛而躁在手心主脈口二盛病在足少陰二盛而躁在手少陰脈口三盛在足太陰三盛而躁在手太陰脈口四盛俱大且數名曰溢陰溢陰爲內闗不通者死不治人迎與太陰脈口俱盛四倍已上名曰闗格闗格者與之短期人迎一盛寫足少陽而補足厥陰二寫一補日一取之必切而驗之疎取之上气和乃止人迎二盛寫足太陽而補足少陰二寫一補二日一取之必切而驗之疎取之上气和乃止人迎三盛寫足陽明而補足太陰二寫一補日一取之必切而驗之疎取之上气和乃止脈口一盛寫足厥陰而補足少陽二補一寫日一取之必切而驗之气和乃止疎取之脈口二盛寫足少陰而補足太陽二寫一補二日一取之必切而驗之气和乃止疎取之脈口三盛寫足太陰而補足陽明二補一寫日二取之必切而驗之气和乃止疎取之所以日二取之者太陰主胃大富於谷故可日二取之也人迎脈口俱盛四倍已上【靈樞作三倍】名曰陰陽俱溢如是者不開則血脈閉塞气無所行流淫於中五藏內傷如此者因而灸之則變易爲他病矣凡刺之道气和乃止補陰寫陽音聲益彰耳目聰明反此者血气不行所謂气至而有效者寫則脈虛虛者脈大如其故而不堅也大如故而益堅者適𨿽言快病未去也補則益實實者脈大如其故而益堅也大如故而不堅者適𨿽言快病未去也故補則實寫則虛病𨿽不隨鍼減病必衰去矣必先通十二經之所生病而後可傳於終始故陰陽不相移虛實不相傾取之其經凡刺之屬三刺至穀气邪澼妄合陰陽移居逆順相反浮沈異處四時不相得稽畱淫泆須鍼而去故一刺陽邪出再刺陰邪出三刺則穀气至而止所謂穀气至者已補而實已寫而虛故知穀气至也邪气獨去者陰與陽未能調而病知愈也故曰補則實寫則虛病𨿽不隨鍼減病必衰去矣【此文似解前第三篇

中】

陽盛而陰虛先補其陰后寫其陽而和之陰盛而陽虛先補其陽後寫其陰而和之三脈動於足大指之間必審其虛實虛而寫之是謂重虛重虛病益甚凡刺此者以指按之脈動而實且疾者則寫之虛而徐者則補之反此者病益甚三脈動【一作重】於大指者謂陽明在上厥陰在中少陰在下膺腧中膺背腧中背肩髀虛者取之上重舌刺舌柱以鈹鍼也手屈而不伸者其病在筋伸而不可屈者其病在骨在骨守骨在筋守筋補須一方實深取之稀按其痏以極出其邪气一方虛淺刺之以養其脈疾按其痏無使邪气得入邪气之來也而疾穀气之來也徐而和脈實者深刺之以泄其气脈虛者淺刺之使精气無得出以養其脈獨出其邪气刺諸痛者深刺之諸痛者其脈皆實從腰以上者手太陰陽明主之從腰以下者足太陰陽明主之病在下者高取之病在上者下取之病在頭者取之足病在腰者取之腘病生於頭者頭重生於手者臂重生於足者足重治病者先刺其病所從生者也

春气在毫毛夏气在皮膚秋气在分肉冬气在筋骨刺此病者各以其時爲齊刺肥人者以秋冬爲之齊刺瘦人者以春夏爲之齊刺之痛者陰也痛而以手按之不得者亦陰也深刺之癢者陽也淺刺之病在上者陽也在下者陰也病先起於陰者先治其陰而後治其陽病先起於陽者先治其陽而後治其陰久病者邪气入深刺此病者深內而久畱之間日復刺之必先調其左右去其血脈刺道畢矣

凡刺之法必察其形气形气未脫少气而脈又躁躁厥者【一作疾字】必爲繆刺之散气可收聚气可布深居靜處占神往來閉戶塞牗魂魄不散専意一神精气之分無聞人聲以收其精必一其神令志在鍼淺而畱之微而浮之以移其神气至乃休男女內外堅拒勿出謹守勿內是謂得气

鍼道自然逆順第六【前系逆順肥瘦文後系根結文】

黃帝問曰願聞鍼道自然岐伯對曰用自然者臨深決水不用功力而水可竭也循掘決衝不顧堅密而經可通也此言气之滑濇血之淸濁行之逆順也曰人之黒白肥瘦少長各有數乎曰年質壯大血气充盛皮膚堅固因加以邪刺此者深而畱之此肥人也廣肩腋項肉薄厚皮而黒色唇臨臨然者其血黒以濁其气濇以遲其貪於取予刺此者深而畱之多益其數曰刺瘦人柰何曰瘦人者皮薄色少肉亷亷然薄唇輕言其血淸其气滑易脫於气易損於血刺此者淺而疾之曰刺常人柰何曰視其黒白各爲調之端正純厚者其血气和調刺此者無失其常數曰刺壯士眞骨者柰何曰刺壯士眞骨堅肉緩節驗驗【一作監監】然此人重則气濇血濁刺此者深而畱之多益其數勁則气滑血淸刺此者淺而疾之也曰刺嬰兒柰何曰嬰兒者其肉脆血少气弱刺此者以毫鍼淺刺而疾發鍼日再可也曰臨深決水柰何曰血淸气濁疾寫之則气竭矣曰循掘決衝柰何曰血濁气濇疾而寫之則气可通也曰逆順五體經絡之數此皆布衣匹夫之士也食血者【九墟作血食之君】身體柔脆膚肉耎弱血气慓悍滑利刺之豈可同乎曰夫膏梁菽藿之味何可同也气滑則出疾气濇則出遲气悍則鍼小而入淺气濇則鍼大而入深深則欲畱淺則欲疾故刺布衣者深以畱刺王公大人者微以徐此皆因其气之慓悍滑利者也曰形气之逆順柰何曰形气不足病气有餘是邪勝也急寫之形气有餘病气不足急補之形气不足病气不足此陰陽俱不足不可復刺之刺之則重不足重不足則陰陽俱竭血气皆盡五藏空虛筋骨髓枯老者絕滅壯者不復矣形气有餘病气有餘者此謂陰陽俱有餘也急寫其虛調其虛實故曰有餘者寫之不足者補之此之謂也故曰刺不知逆順眞邪相薄實而補之則陰陽血气皆溢腸胃充郭肺肝內脹陰陽相錯虛而寫之則經脈空虛血气枯竭腸胃懾辟皮膚薄著毛腠天焦予之死期故曰用鍼之要在於知調調陰與陽精气乃充合形與气使神內藏故曰上工平气中工亂經下工絕气危生不可不愼也必察其五藏之變化五脈之相應經脈之虛實皮膚之柔麄而後取之也

鍼道外揣縱合第七

黃帝問曰夫九鍼少則無內大則無外恍惚無窮流溢無極余知其合於天道人事四時之變也余願渾求爲一可乎岐伯對曰夫惟道焉非道何可大小淺深離合爲一乎哉故逺者司外揣內近者司內揣外是謂陰陽之極天地之蓋曰持鍼縱捨柰何曰必先明知十二經之本末皮膚之寒熱脈之盛衰滑濇其脈滑而盛者病日進虛而細者久以持大以濇者爲痛痺陰陽如一者病難治察其本末上下有熱者病常在其熱已衰者其病亦去矣因持其尺察其肉之堅脆大小滑濇寒熱燥濕因視目之五色以知五藏而決死生視其血脈察其五色以知寒熱痺痛曰持鍼縱捨余未得其意也曰持鍼之道欲端以正安以靜先知虛實而行疾徐左手執骨右手循之無與肉裹寫欲端正補必閉膚轉鍼導气邪气不得淫泆眞气以居曰扞皮開腠理柰何曰因其分肉左別其膚微內而徐端之適神不散邪气得去也

鍼灸甲乙經卷五﹤子部﹐醫家類﹐鍼灸甲乙經﹥

欽定四庫全書

鍼灸甲乙經卷六

晉皇甫謐撰

八正八虛八風大論第一

黃帝問曰嵗之所以皆同病者何气使然少師對曰此八癥之也此者常以冬至之日風從南方來者名曰虛風賊傷人者也其以夜半至者萬民皆臥而不犯故其嵗民少病其以晝至者萬民懈墯而皆中於邪風故民多病虛邪入客於骨而不發於外至其立春陽气大發腠理開有因立春之日風從西方來萬民皆中虛風此兩邪相摶經气結代故諸逢其風而遇其雨者名曰遇嵗露焉因嵗之和而少賊風者民少病而少死嵗多賊風邪气寒溫不和則民多病而死矣

曰虛邪之風其所貴賤何如之柰何曰正月朔日風從西方來而大名曰白骨將國有殃人多死亡正月朔日平旦西北風行民多病十有三也正月朔日日中北風夏民多死者【一作多病】正月朔日平旦北風春民多死者正月朔日夕時北風秋民多死者正月朔日天時和溫不風民無病大寒疾風民多病二月丑不風民多心腹病三月戌不風民多寒熱病四月巳不暑民多癉病十月申不寒民多暴死諸所謂風者發屋拔樹沙石起毫毛髮腠理者也風從其衝後來者名曰虛風賊傷人者也主殺害必謹虛風而謹避之避邪之道如避矢石然後邪弗能害也風從南方來名曰大弱風其傷人也內捨於心外在於脈其气主爲熱

風從西南方來名曰謀風其傷人也內捨於脾外在於肌肉其气主爲弱

風從西方來名曰剛風其傷人也內捨於肺外在於皮膚其气主爲燥

風從西北方來名曰折風其傷人也內捨於小腸外在於手太陽之脈脈絕則泄脈閉則結不通善暴死風從北方來名曰大剛風其傷人也內捨於腎外在於骨與肩背之膂筋其气主爲寒

風從東北方來名曰凶風其傷人也內捨於大腸外在於兩脇腋骨下及肢節

風從東方來名曰嬰兒風其傷人也內捨於肝外在於筋紐其气主爲濕

風從東南方來名曰弱風其傷人也內捨於胃外在於肌其气主爲體重

凡此八風者皆從其虛之鄉來乃能病人三虛相薄則爲暴病卒死兩虛一實則爲淋露寒熱犯其雨濕之地則爲痿故聖人避邪如避矢石其三虛偏中於邪風則爲擊僕偏枯矣曰四時八風之中人也因有寒暑寒則皮膚急腠理閉暑則皮膚緩腠理開賊風邪气因得以入乎將必須八正風邪乃能傷人乎曰賊風邪气之中人也不得以時然必因其開也其入深其內亟【一作極】也疾其病人也卒暴因其閉也其入淺以畱其病人也徐以遲曰其有寒溫和適腠理不開然有卒病者其故何也曰人𨿽平居其腠理開閉緩急固常有時也夫人與天地相參與日月相應故月滿則海水西盛人血气積肌肉充皮膚致毛髮堅腠理郤煙垢著當是之時𨿽遇賊風其入淺亦不深到其月郭空則海水東盛人血气虛其衛气去形獨居肌肉減皮膚緩腠理開毛髮薄防垢澤當是之時遇賊風其入深其病人卒暴曰人有卒然暴死者何邪使然曰得三虛者其死疾得三實者邪不能傷也乘年之衰逢月之空失時之和人气乏少因爲賊風邪气所傷是謂三虛故論不知三虛工反爲粗若逢年之盛遇月之滿得時之和𨿽有賊風邪气不能傷也

逆順病本末方宜形志大論第二

黃帝問曰治民治身可得聞乎岐伯對曰治民與自治治彼與治此治小與治大治國與治家未有逆而能治者夫惟順而已矣故入國問其俗臨病人問所便曰便病柰何曰中熱消癉則便寒寒中之屬則便熱胃中熱則消糓令人懸心善饑臍已上皮熱腸中熱則出黃如糜色臍已下皮寒胃中寒則塡脹腸中寒則腸鳴飱泄胃中寒腸中熱則脹且泄胃中熱腸中寒則疾饑少腹痛脹曰胃欲寒飲腸欲熱飲兩者相逆治之柰何曰春夏先治其標後治其本秋冬先治其本後治其標曰便其相逆者柰何曰便此者食飲衣服欲適寒溫寒無淒愴暑無出汗食飲者熱無灼灼寒無滄滄寒溫中適故气摶持乃不致邪僻先病而後逆者治其本先逆而後病者治其本先寒而後生病者治其本先病而後生寒者治其本先熱而後生病者治其本先病而後生熱者治其本先病而後生中滿者治其標先病而後泄者治其本先泄而後生他病者治其本必先調之乃治其他病先病而後中滿者治其標先中滿而後煩心者治其本人有客气同气【同一作固】小大不利治其標小大便利治其本病發而有餘本而標之先治其本後治其標病發而不足標而本之先治其標後治其本謹察間甚而調之間者並行甚者獨行小大不利而後生他病者治其本

東方濵海傍水其民食魚嗜咸魚者使人熱中咸者勝血其民皆黒色疎理其病多壅腫其治宜砭石

西方水土剛彊其民華食而脂肥故邪不能傷其形體其病生於內其治宜毒藥

北方風寒冰冽其民樂野處而乳食藏寒生滿病其治宜炙

南方其地下水上弱霧露之所聚也其民嗜酸而食臊故致理而赤色其病攣痺其治宜微鍼

中央其地平以濕天地所生物者眾其民食雜而不勞故其病多痿厥寒熱其治宜導引按蹻故聖人雜合以治各得其宜

形樂志苦病生於脈治之以灸刺形苦志樂病生於筋治之以熨引形樂志樂病生於肉治之以鍼石形苦志苦病生於咽喝【一作困竭】治之以甘藥形數驚恐經絡不通病生於不仁治之以按摩醪醴是謂五形故志曰刺陽明出血气刺太陽出血惡气刺少陽出气惡血刺太陰出气惡血刺少陰出血惡血刺厥陰出血惡气

五藏六府虛實大論第三

黃帝問曰刺法言有餘寫之不足補之何謂也岐伯對曰神有有餘有不足气有有餘有不足血有有餘有不足形有有餘有不足志有有餘有不足心藏神肺藏气肝藏血脾藏肉腎藏志志意通達內有骨髓而成形五藏之道皆出於經渠以行血气血气不和百病乃變化而生故守經渠焉

神有餘則笑不休不足則憂【素問作悲王冰曰作憂者誤】血气未並五藏安定邪客於形淒厥【素問作灑浙】起於毫毛未入於經絡故命曰神之微神有餘則寫其小絡之血出血勿之深斥無中其大經神气乃平神不足者視其虛絡切而致之刺而和之無出其血無泄其气以通其經神气乃平曰刺微柰何曰按摩勿釋著鍼勿斥移气於足【素問作不足】神气乃復

气有餘則喘欬上气不足則息利少气血气未並五藏安定皮膚微病命曰白气微泄有餘則寫其經渠無傷其經無出其血無泄其气不足則補其經渠無出其气曰刺微柰何曰按摩勿釋出鍼視之曰故將深之適人必革精气自伏邪气亂散無所休息气泄腠理眞气乃相得

血有餘則怒不足則慧【素問作恐】血气未並五藏安定孫絡外溢則絡有畱血有餘則刺其盛經出其血不足則視其虛內鍼其脈中久畱之血至【素問作而視】脈大疾出其鍼無令血泄曰刺畱柰何曰視其血絡刺出其血無令惡血得入於經以成其病

形有餘則腹脹涇溲不利不足則四肢不用血气未並五藏安定肌肉蠕【一作溢】動名曰微風有餘則寫其陽經不足則補其陽絡曰刺微柰何曰取分肉間無中其經無傷其絡衛气得復邪气乃索

志有餘則腹脹飱泄不足則厥血气未並五藏安定骨節有傷有餘則寫然筋血者出其血不足則補其復澑曰刺未並柰何曰卽取之無中其經以去其邪乃能立虛

曰虛實之形不知其何以生曰血气已並陰陽相傾气亂於衛血逆於經血气離居一實一虛血並於陰气並於陽故爲驚狂血並於陽气並於陰乃爲炅中血並於上气並於下心煩悶善怒血並於下气並於上亂而喜忘【素作善忘】曰血並於陰气並於陽如是血气離居何者爲實何者爲虛曰血气者喜溫而惡寒寒則泣不流溫則消而去之是故气之所並爲血虛血之所並爲气虛曰人之所有者血與气耳乃言血並爲虛气並爲虛

是無實乎曰有者爲實無者爲虛故气並則無血血並則無气今血與气相失故爲虛焉絡之與孫脈俱注【一作輸】於經血與气並則爲實焉血之與气並走於上則爲大厥厥則暴死气復反則生不反則死曰實者何道從來虛者何道從去曰夫陰與陽皆有輸會陽注於陰陰滿之外陰陽紃【音巡】平【素作均平】以充其形九若一名曰平人夫邪之所生或生於陽或生於陰其生於陽者得之風雨寒暑其生於陰者得之飲食起居陰陽喜怒曰風雨之傷人柰何曰風雨之傷人也先客於皮膚入於孫脈孫脈滿則入於絡脈絡脈滿乃注於大經脈血气與邪气並客於分腠之間其脈堅大故曰實實者外堅充滿不可按按之則痛曰寒濕之傷人柰何曰寒濕之中人也皮膚収【素問作不収】肌肉堅營血濇衛气去故曰虛虛者攝辟气不足血濇按之則气足溫之故快然而不痛

曰陰之生實柰何曰喜怒不節則陰气上逆上逆則下虛下虛則陽气走乏故曰實曰陰之生虛柰何曰喜則气下悲則气消消則脈空虛因寒飲食寒气動藏【一作重滿】則血泣气去故曰虛曰陽虛則外寒陰虛則內熱陽盛則外熱陰盛則內寒不知所由然曰陽受气於上焦以溫皮膚分肉之間今寒气在外則上焦不通不通則寒獨畱於外故寒栗有所勞倦形气衰少穀气不盛上焦不行下焦【素問作下脘】不通胃气熱燻胸中故內熱上焦不通利皮膚致宻腠理閉塞【素問下有府二字】不通衛气不得泄越故外熱厥气上逆寒气積於胸中而不寫不寫則溫气去寒獨畱則血凝泣凝則腠理不通其脈盛大以濇故中寒

曰陰與陽並血气已並病形已成刺之柰何曰刺此者取之經渠取血於營取气於衛用形哉因四時多少高下曰血气已並病形已成陰陽相傾補瀉柰何曰瀉實者气盛乃內鍼鍼與气俱內以開其門如利其戶鍼與气俱出精气不傷邪气乃下外門不閉以出其疾搖大其道如利其路是謂大寫必切而出大气乃屈曰補虛柰何曰持鍼勿置以定其意呼內鍼气出鍼入鍼空四塞精無從去方實而疾出鍼气入鍼出熱不得還閉塞其門邪气布散精气乃得存動後時【素問作動气後時】近气不失逺气乃來是謂追之曰虛實有十生於五藏五脈耳夫十二經脈者皆生百【素作其】病今獨言五藏夫十二經脈者皆絡三百六十五節節有病必被經脈經脈之病者皆有虛實何以合之乎曰五藏與六府爲表裏經絡肢節各生虛實視其病所居隨而調之病在脈調之血病在血調之絡病在气調諸衛病在肉調之分肉病在筋調之筋病在骨調之骨燔鍼刼刺其下及與急者病在骨碎鍼藥熨病不知所痛兩蹻爲上身形有痛九莫病則繆刺之病在於左而右脈病者則巨刺之必謹察其九鍼道畢矣

陰陽淸濁順治逆亂大論第四

黃帝問曰經脈十二者別爲五行分爲四時何失而亂何得而治岐伯對曰五行有序四時有分相順而治相逆而亂曰何謂相順而治曰經脈十二以應十二月十二月者分爲四時四時者春夏秋冬其气各異營衛相隨陰陽相和淸濁不相干如是則順而治矣曰何謂相逆而亂曰淸气在陰濁气在陽營气順脈衛气逆行淸濁相干亂於胸中是謂大脫故气亂於心則煩心宻黙俛首靜伏亂於肺則俛仰喘喝按手以呼亂於腸胃則爲霍亂亂於臂脛則爲四厥亂於頭則爲厥逆頭痛【一作頭重】僕气在心者取之手少陰心主之兪气在於肺者取之手太陰滎足少陰兪气在於腸胃者取之手足太陰陽明不下者取之三里气在於頭者取之天柱大杼不知取足【靈樞作手】太陽之榮兪气在臂足者先去血脈後取其陽明少陽之滎兪徐入徐出是謂之導气補寫無形是謂之同精是非有餘不足也亂气之相逆也

四時賊風邪气大論第五

黃帝問曰有人於此並行並立其年之長少等也衣之厚薄均也卒然遇烈風疾雨或病或不病或皆死其故何也岐伯對曰春溫風夏陽風秋涼風冬寒風凡此四時之風者其所病各不同形黃色薄皮弱肉者不勝春之虛風白色薄皮弱肉者不勝夏之虛風靑色薄皮弱肉者不勝秋之虛風赤色薄皮弱肉者不勝冬之虛風曰黒色不病乎曰黒色而皮厚肉堅固不能傷於四

時之風其皮薄而肉不堅色不一者長夏至而有虛風者病矣其皮厚而肌肉堅者長夏至而有虛風者不病矣其皮厚而肌肉堅者必重感於寒內外皆然乃病也曰賊風邪气之傷人也令人病焉今有不離屏蔽不

出室穴之中卒然而病者其故何也曰此皆嘗有所傷於濕气藏於血脈之中外肉之間久畱而不去若有所墜墮惡血在內而不去卒然喜怒不節飲食不適寒溫不時腠理閉不通【素下有其開二字】而適遇風寒則血气凝結與故邪相襲則爲寒痺其有熱則汗出汗出則受風𨿽不遇賊風邪气必有因加而發矣曰夫子之所言皆病人所自知也其無遇邪風又無怵之志卒然而病其故何也惟有因鬼神之事乎曰此亦有故邪畱而未發也因而志有所惡及有所慕血气內亂兩气相薄其所從來者微視之不見聴之不聞故似鬼神曰其有祝由而已者其故何也曰先巫者因知百病之勝先知百病之所從者可祝由而已也

內外形診老壯肥瘦病旦慧夜甚大論第六

黃帝問曰人之生也有剛有柔有弱有彊有短有長有陰有陽願聞其方岐伯對曰陰中有陽陽中有陰審知陰陽刺之有方得病所始刺之有理謹度病端與時相應內合於五藏六府外合於筋骨皮膚是故內有陰陽外有陰陽在內者五藏爲陰六府爲陽在外者筋骨爲陰皮膚爲陽故曰病在陰之陰者刺陰之滎兪病在陽之陽者刺陽之合病在陽之陰者刺陰之經病在陰之陽者刺陽之絡病在陽者名曰風病在陰者名曰痺陰陽俱病名曰風痺病有形而不痛者陽之類無形而痛者陰之類無形而痛者其陽完【九墟完作緩下同】而陰傷急治其陽無攻其陰【九墟作急治其陰無攻其陽】有形而不痛者其陰完而陽傷急治其陰無攻其陽【九墟作急治其陽無攻其陰】陰陽俱動乍有乍無加以煩心名曰陰勝其陽此謂不表不裏其形不久也曰形气病之先後內外之應柰何曰風寒傷形憂恐忿怒傷气气傷藏乃病藏寒傷形乃應形風傷筋脈筋脈乃應此形气內外之相應也曰刺之柰何曰病九日者三刺而已病一月者十刺而已多少逺近以此衰之久痺不去身者視其血絡盡去其血曰外內之病難易之治柰何曰形先病而未入藏者刺之半其日藏先病而形乃應者刺之倍其日此外內難易之應也

曰何以知其皮肉血气筋骨之病也曰色起兩眉間薄澤者病在皮唇色靑黃赤白黒者病在肌肉營气濡然者病在血气【千金方作脈】目色靑黃赤白黒者病在筋耳焦枯受塵垢者病在骨曰形病何如取之柰何曰皮有部肉有柱气血有兪【千金翼下有筋有結】骨有屬皮之部兪在於四末肉之柱在臂胻諸陽肉分間與足少陰分間气血之兪在於諸絡脈气血畱居則盛而起筋部無陰無陽無左無右病所在骨之屬者骨空之所以受液而溢腦髓者也曰取之柰何曰夫病之變化浮沈淺深不可勝窮各在其處病間者淺之甚者深之間者少之甚者眾之隨變而調气故曰上工也曰人之肥瘦小大寒溫有老壯少小之別柰何曰人年五十已上爲老三十已上爲壯十八已上爲少六嵗已上爲小曰何以度其肥瘦曰人有脂有膏有肉曰別此柰何曰防肉堅皮滿者脂防肉不堅皮緩者膏皮肉不相離者肉曰身之寒溫何如曰膏者其肉淖而粗理者身寒細理者身熱脂者其肉堅細理者和【靈作熱】粗理者寒【少肉者寒溫之癥未詳】曰其肥瘦大小柰何曰膏者多气而皮縱緩故能縱腹垂膄肉者身體容大脂者其身収小曰三者之气血多少何如曰膏者多气多气者熱熱者耐寒也肉者多血多血者則形充形充者則平也脂者其血淸气滑少故不能大此別於眾人者也曰眾人如何曰眾人之皮肉脂膏不能相加也血與气不能相多也故其形不小不大各自稱其身名曰眾人曰治之柰何曰必先別其五形血之多少气之淸濁而後調之治無失常經是故膏人者縱腹垂膄肉人者上下容大脂人者𨿽脂不能大曰病者多以旦慧晝安夕加夜甚者何也曰春生夏長秋収冬藏是气之常也人亦應之以一日一夜分爲四時之气朝爲春日中爲夏日入爲秋夜爲冬朝則人气始生病气衰故旦慧日中則人气長長則勝邪故安夕則人气始衰邪气始生故加夜半人气入藏邪气獨居於身故甚曰其時有反者何也曰是不應四時之气藏獨主其病者是必以藏气之所不勝時者甚以其所勝時者起也曰治之柰何曰順天之時而病可與期順者爲工逆者爲粗也

陰陽大論第七

陰靜陽躁陽生陰長陽殺陰藏陽化气陰成形寒極生熱熱極生寒寒气生濁熱气生淸淸气在下則生飱泄濁气在上則生防脹此陰陽反作病之逆順也故淸陽爲天濁陰爲地地气上爲雲天气下爲雨雨出地气云出天气故淸陽出上竅濁陰出下竅淸陽發腠理濁陰走五藏淸陽實四肢濁陰歸六府水爲陰火爲陽陽爲气陰爲味味歸形形歸气气歸精精歸化精食气形食味化生精气生形味傷形气傷精精化爲气气傷於味陰味出下竅陽气出上竅味厚者爲陰薄爲陰之陽气厚者爲陽薄爲陽之陰味厚則泄薄則通气薄則發泄厚則發熱壯火之气衰少火之气壯壯火食气气食少火壯火散气少火生气气味辛甘發散爲陽酸苦湧泄爲陰陰勝則陽病陽勝則陰病陰病則熱陽病則寒【素問作陽勝則熱陰勝則寒】重寒則熱重熱則寒寒傷形熱傷气气傷痛形傷腫故先痛而後腫者气傷形也先腫而後痛者形傷气也風勝則動熱勝則腫燥勝則幹寒勝則浮濕勝則濡瀉天有四時五行以生長収藏以生寒暑燥濕風人有五藏化爲五气以生喜怒悲憂恐故喜怒傷气寒暑傷形暴怒傷陰暴喜傷陽厥气上行滿脈去形故曰喜怒不節寒暑過度生乃不固重陰必陽重陽必陰此陰陽之變也夫陰在內陽之守也陽在外陰之使也陽勝則身熱腠理閉喘息麄爲之後悶【素問作俛仰】汗不出而熱齒幹以煩悶腹脹死耐冬不耐夏陰勝則身寒汗出身常淸數栗而寒寒則厥厥則腹滿死耐夏不耐冬此陰陽更勝之變病之形能也曰調此二者柰何曰能知七損八益則二者可調也不知用此則早衰矣淸陽上天濁陰歸地天气通於肺地气通於咽風气通於肝雷气通於心穀气通於脾雨气通於腎六經爲川腸胃爲海九竅爲水注之气暴風象雷逆气象陽故治不法天之紀不用地之理則災害至矣邪風之至疾如風雨故善治者治皮毛其次治肌膚其次治筋脈其次治六府其次治五藏治五藏者半生半死矣故天之邪气感則害五藏水谷之寒熱感則害六府

地之濕气感則害皮肉筋脈故善用鍼者從陰引陽從陽引陰以右治左以左治右以我知彼以表知裏以觀過與不及之理見微則過用之不殆善診者察色按脈先別陰陽審淸濁而知部分視喘息聴聲音而知病所苦觀權衡視規矩而知病所生按尺寸觀浮沈滑濇而知病所生以治則無過以診則無失矣故曰病之始起可刺而已其盛也可待衰而已故因其輕而之因其重而減之因其衰而彰之形不足者溫之以气精不足者補之以味其高者因而越之其下者引而竭之中滿者寫之於內其有形者漬形以爲汗其在皮者汗而發之其慓悍者按而収之其實者散而寫之審其陽陰以別柔剛陽病治陰陰病治陽定其血气各守其鄉血實宜決之气實宜掣之引之陽從右陰從左【素問作陽從左陰從右】老從上少從下是以春夏歸陽爲生歸秋冬爲死反之則歸秋冬爲生是以气之多少逆順皆爲厥有餘者厥也一上不下寒厥到膝少者秋冬死老者秋冬生气上不下頭痛癲疾求陽不得求之於陰【素問作求陰不審】五部隔無徵若居曠野若伏空室綿綿乎屬不滿目

春三月之病在理已盡艸與栁葉皆殺春陰陽皆絕期在孟春冬三月之病病合陽者至春正月脈有死徵皆歸於春【素問作始春】春三月之病曰陽殺陰陽皆絕期在艸幹夏三月之病至陰不過十日陰陽交期在溓水秋三月之病三陽俱起不治自己陰陽交合者立不能坐坐不能起三陽獨至期在石水二陰獨至期在盛水

正邪襲內生夢大論第八

黃帝問曰淫邪泮衍柰何岐伯對曰正邪從外襲內未有定捨反淫於藏不得定處與榮衛俱行而與魂魄飛使人臥不得安而喜夢凡气淫於府則夢有餘於外不足於內气淫於藏則夢有餘於內不足於外曰有餘不足有形乎曰陰盛則夢涉大水而恐懼陽盛則夢大火而燔陰陽俱盛則夢相殺毀傷上盛則夢飛下盛則夢墮甚飽則夢予甚饑則夢取肝气盛則夢怒肺气盛則夢哭泣恐懼飛心气盛則夢喜笑及恐怖脾气盛則夢歌樂體重手足不舉腎气盛則夢腰脊兩解而不屬凡此十二盛者至而寫之立已厥气客於心則夢見丘山煙火客於肺則夢飛見金鐵之器及奇物客於肝則夢見山林樹木客於脾則夢見丘陵大澤壊屋風雨客於腎則夢臨淵沒居水中客於膀胱則夢逰行客於胃則夢飲食客於大腸則夢見田野客於小腸則夢見聚邑行街【一作衝衢】客於膽則夢見鬭訟自刳客於陰器則夢接內客於項則夢斬首客於胻則夢行走不能前及居深地窌苑中客於股肱則夢禮節拜跪客於胞防則夢溲便利凡此十五不足者至而補之立已

五味所宜五藏生病大論第九

黃帝問曰穀气有五味其入藏分別柰何岐伯對曰胃者五藏六府之海皆入於胃五藏六府皆稟於胃五味各走其所喜故谷味酸先走肝九卷乂曰酸入胃其气濇【一作濇以収】不能出入不出則畱於胃中胃中和溫則下注於膀胱之胞膀胱之胞薄以耎得酸則縮綣約而不通水道不行故癃陰者積筋之所終聚也故酸入胃而走於筋素問曰酸走筋筋病無多食酸其義相順又曰肝欲辛多食酸則肉胝防而唇掲謂木勝土也【木辛與九卷義錯素問肝欲辛作欲酸】

苦先走心九卷又曰苦入胃五穀之气皆不能勝苦苦入下脘下脘者三焦之路皆閉而不通故气變嘔也齒者骨之所絡也故苦入胃而走骨入而復出必黧疏是知其走骨也水火旣濟骨气通於心素問曰苦走骨骨病無多食苦其義相順又曰心欲酸食苦則皮稿而毛拔謂火勝金也【火酸與九卷義錯】

甘先走脾九卷又曰甘入脾其气弱少不能上至上焦而與谷俱畱於胃中甘者令人柔潤也胃柔則緩緩則虫動虫動則令人心悶其气通於皮故曰甘走皮皮者肉之餘蓋皮𨿽屬肺與肉連體故甘潤肌肉並皮也素問曰甘走肉肉病無多食甘其義相順又曰多食甘則骨痛而髮落謂土勝水也【與九卷不錯】

辛先走肺九卷又曰辛入胃其气走於上焦上焦者受諸气而營諸陽者也姜韮之气燻至營衛營衛不時受之久畱於心下故洞【一作熅】心辛者與气俱行故辛入胃則與汗俱出矣【千金云辛入胃而走气與气俱出故气盛】素問曰辛走气气病無多食辛其義相順又曰肺欲苦多食辛則筋急而爪枯謂金勝木也【肺欲苦與九卷義錯】

鹹先走腎九卷又曰咸入胃其气上走中焦注於諸脈脈者血之所走也血與咸相得則血涘【一作凝下同】血涘則胃中竭竭則咽路焦故舌漧而善渇血脈者中焦之道故咸入而走血矣腎合三焦血脈𨿽屬肝心而爲中焦之道故咸入而走血矣素問曰咸走血血病無多食鹹其義相順又曰多食鹹則脈涘泣而變色謂水勝火也【𨿽俱言血脈其義不冋】穀气營衛俱行津液已行營衛大通乃糟粕以次下曰營衛俱行柰何曰谷始入於胃其精微者先出於胃之兩焦以漑五藏別出兩焦行於營衛之道其大气之而不行者積於胸中名曰气海出於肺循於喉嚨故呼則出吸則入天地之精气其大數常出三而入一故谷不入半日則气衰一日則气少矣曰谷之五味可得聞乎曰五穀粳米甘麻【素問作小豆】酸大豆咸小麥苦黃黍辛五果棗甘李酸栗咸杏苦桃辛五畜牛肉甘犬肉酸豕肉咸羊肉苦雞肉辛五菜葵甘韮酸藿咸薤苦蔥辛五色黃宜甘靑宜酸黒宜咸赤宜苦白宜辛脾病者宜食粳米牛肉葵甘者入脾用之心病者宜食麥羊肉杏薤苦者入心用之腎病者宜食大豆豕肉栗藿鹹者入腎用之肺病者宜食黍雞肉桃蔥辛者入肺用之肝病者宜食麻犬肉李韮酸者入肝用之肝病禁辛心病禁鹹脾病禁酸肺病禁苦腎病禁甘

肝足厥陰少陽主治肝苦急食甘以緩之心手少陰太陽主治心苦緩食鹹以収之脾足太陰陽明主治脾苦濕急食苦以燥之肺手太陰陽明主治肺苦气上逆急食苦以泄之腎足少陰太陽主治腎苦燥急食辛以潤之開腠理致津液通气墜也毒藥攻邪五穀爲養五果爲助五畜爲益五菜爲充气味合而服之以補精益气此五味者各有所利辛散酸収廿緩苦堅咸耎

肝病者兩脇下痛引少腹令人善怒虛則目無所見耳無所聞善恐如人將捕之取其經厥陰與少陽血者气逆則頭痛耳聾不聰頰腫取血者又曰徇蒙招尢目瞑耳聾下實上虛過在足少陽厥陰甚則入肝心病者胸中痛脇支滿兩胠下痛膺背肩甲間痛兩擘內痛虛則胸腹大脇下與腰相引而痛取其經少陰太陽血者【素問云舌下血者】其變病刺郤中血者又曰胸中痛支滿腰相引而痛過在手少陰太陽【素問云心煩頭痛病在鬲中過在手巨陽少陰】

脾病者身重善饑肌肉萎足不収行善瘈瘲腳下痛虛則腹脹腸鳴飱泄食不化取其經太陰陽明少陰血者又曰腹滿防脹支滿胠脇下厥上胃過在足太陰陽

明

肺病者喘逆咳气肩背痛汗出尻陰股膝攣髀腨胻足皆痛虛則少气不能報息耳聾喉嚨幹取其經手太陰足太陽外厥陰內少陰血者又曰欬嗽上气病【素問作厥】在胸中過在手陽明太陰

腎病者腹大脛腫痛欬喘身重寢汗出憎風虛則胸中痛大腸小腸【素作大腹小腹】痛淸厥意不樂取其經少陰太陽血者又曰頭痛癲疾下實上虛過在足少陰太陽甚則入腎

五藏病大論第十

病在肝愈於夏夏不愈甚於秋秋不死持於冬起於春大病在肝愈於丙丁丙丁不愈加於庚辛庚辛不加【素問作不死下同】持於壬癸起於甲乙禁當風病在肝平旦慧下晡甚夜半靜

病在心愈於長夏長夏不愈甚於冬冬不死持於春起於夏病在心愈於戊已戊巳不愈加於壬癸壬癸不加持於甲乙起於丙丁禁衣溫食熱病在心日中慧夜半甚平旦靜

病在脾愈於秋秋不愈甚於春春不死持於夏起於長夏病在脾愈於庚辛庚辛不愈加於甲乙甲乙不加持於丙丁起於戊己禁溫衣濕地【素問云禁溫衣飽食濕地濡衣】病在脾日昳慧平旦甚【素作日出】下晡靜

病在肺愈於冬冬不愈甚於夏夏不死持於長夏起於秋病在肺愈於壬癸壬癸不愈加於丙丁丙丁不加持於戊己起於庚辛禁寒衣冷飲食病在肺下晡慧日中甚夜半靜

病在腎愈於春春不愈甚於長夏長夏不死持於秋起於冬病在腎愈於甲乙甲乙不愈加於戊己戊己不死持於庚辛起於壬癸禁犯焠防無食熱無溫衣【素問作犯焠防熱食溫灸衣】病在腎夜半慧日乘四季甚下晡靜邪气之客於身也以勝相加至其所生而愈至其所不勝而甚至其所生而持自得其位而起

腎移寒於脾癰腫少气脾移寒於肝癰腫筋攣肝移寒於心狂鬲中心移寒於肺爲肺消肺消者飲一溲二死不治肺移寒於腎爲湧水湧水者按其腹不堅水气客於大腸疾行腸鳴濯濯如囊裹漿治主肺者【素問作水之病也】

脾移熱於肝則爲驚防肝移熱於心則死心移熱於肺爲膈消肺移熱於腎爲柔痓腎移熱於脾爲虛腸澼死不可治胞移熱於膀胱則癃溺血膀胱移熱於小腸膈腸不便上爲口糜小腸移熱

於大腸爲虙瘕爲沈大腸移熱於胃善食而瘦名曰食防又胃移熱於膽亦名食防膽移熱於腦則辛頞鼻淵鼻淵者濁涕下不止也爲防防瞑目故得之厥也

五藏受气於其所生之於其所勝气捨於其所生死於其所不勝病之且死必先其所行至不勝乃死此言气之逆行也故死

肝受气於心之於脾气捨於腎至肺而死心受气於脾之於肺气捨於肝至腎而死脾受气於肺之於腎气捨於心至肝而死肺受气於腎之於肝气捨於脾至心而死腎受气於肝之於心气捨於肺至脾而死此皆逆死也一日一夜五分之此所以占死者之早暮也

黃帝問曰余受九鍼於夫子而私覽於諸方或有導引行气按摩灸熨刺飲藥一者可獨守耶將盡行之乎岐伯對曰諸人者眾人之方也非一人之所盡行也曰此乃所謂守一勿失萬物畢具也余已聞陰陽之要虛實之理傾移之過可治之屬願聞病之變化淫傳絕敗而不可治者可得聞乎曰要乎哉問道昭乎其如旦醒窘乎其如夜暝能被而服之神與俱成畢將服之神自得之生神之理可著於竹帛不可傳之於子孫也曰何謂旦醒曰明於陰陽如惑之解如醉之醒曰

何謂夜暝曰瘖乎其無聲漠乎其無形折毛髮理正气橫傾淫邪泮衍血脈傳畱大气入藏腹痛下淫可以致死不可以致生曰大气入藏柰何曰病先發於心心痛一日之肺而欬三日之肝肋支滿五日之脾閉塞不通身體重三日不已死冬夜半夏日中病先發於肺喘咳三日之肝脇支滿一日之脾而身體痛五日之胃而脹十日不已死冬日入夏日出病先發於肝頭痛目肋多滿一日之脾而身體痛五日之胃而腹脹三日之腎腰少腹痛胻痠三日不已死冬日中【素問作日入】夏早食病先發於脾身痛體重一日之胃而脹二日之腎少腹腰脊痛胻痠三日之膀胱背膂筋痛小便閉十日不已死冬人定夏晏食病先發於胃脹滿五日之腎少腹腰脊痛胻痠三日之膀胱背膂筋痛小便閉五日而上之心身重六日不已死冬夜半夏日昳病先發於腎少腹腰脊痛胻痠三日之膀胱背膂筋痛小便閉三日而上之心心脹三日之小腸兩脇支痛三日不已死冬大晨夏晏晡【按靈樞素問云三日而上之小腸此云三日而上之心乃皇甫士安合二書爲此篇文也】病先發於膀胱小便閉五日之腎少腹脹腰脊痛胻痠一日之小腸而腸脹二日之脾而身體痛二日不已死冬雞鳴夏下晡諸病以次相如是者皆有死期不可刺也

壽夭形診病耐痛不耐痛大論第十一

黃帝問曰形有緩急气有盛衰骨有大小肉有堅脆皮有厚薄其以立壽夭柰何伯高對曰形與气相任則壽不相任則夭皮與肉相裹則壽不相裹則夭血气經絡勝形則壽不勝形則夭曰何謂形緩急曰形充而皮膚緩者則壽形充而皮膚急者則夭形充而脈堅大者順也形充而脈小以弱者气衰也衰則危矣形充而顴不起者腎小也小則夭矣形充而大肉防堅而有分者肉堅堅則壽矣形充而大皮肉無分理不堅者肉脆脆則夭矣此夭之生命所以立形定气而視壽夭者也必明於此以立形定气而後可以臨病人決死生也曰形气之相勝以立壽夭柰何曰平人而气勝形者壽病而形肉脫气勝形者死形勝气者危也凡五藏者中之府中盛藏滿气勝傷恐者聲如從室中言是中气之濕也言而微終日乃復言者此奪气也衣被不斂言語善惡不避親疎者此神明之亂也倉廩不藏者是門戶不要也水泉不止者是膀胱不藏也得守者生失守者死夫五藏者身之彊也頭者精明之府頭傾視深神將奪矣背者胸中之府背曲肩隨府將壊矣腰者腎之府轉搖不能腎將憊矣膝者筋之府屈伸不能行則僂附筋將憊矣骨者髓之府不能久立行則掉慓骨將憊矣得彊則生失彊則死

岐伯曰反四時者有餘爲精不足爲消應太過不足爲精應不足有餘爲消陰陽不相應病名曰闗格人之骨彊筋勁肉緩皮膚厚者耐痛其於鍼石之痛火亦然加以黒色而善【一本作美】骨者耐火堅肉薄皮者不耐鍼石之痛於火亦然同時而傷其身多熱者易已多寒者難已胃厚色黒大骨肉肥者皆勝毒其瘦而薄者皆不勝毒也

形气盛衰大論第十二

黃帝問曰气之盛衰可得聞乎岐伯對曰人年十嵗【一作十六】五藏始定血气已通其气在下故好走二十嵗血气始盛肌肉方長故好趨三十嵗五藏大定肌肉堅固血脈盛滿故好步四十嵗五藏六府十二經脈皆大盛平定腠理始開榮華剝落鬢髮頒白平盛不搖故好坐五十嵗肝气始衰肝葉始薄膽汁始減目始不明六十嵗心气始衰乃善憂悲血气懈墯故好臥七十嵗脾气虛皮膚始枯故四肢不舉八十嵗肺气衰魂魄離散故言善悞九十嵗腎气焦藏乃萎枯經脈空虛百嵗五藏皆虛神气皆去形骸獨居而終盡矣

女子七嵗腎气盛齒更髮長二七天水至【素問作天癸至】任脈通太衝脈盛月事以時下故有子三七腎气平均故眞牙生而長極四七筋骨堅髮長極身體盛壯五七陽明脈衰面皆焦髮始白七七任脈盛太衝【一作伏衝】脈衰少天水竭地道不通故形壊而無子耳

丈夫八嵗腎气實髮長齒更二八腎气盛天水至而精气溢寫陰陽和故能有子三八腎气平均筋骨勁彊故眞牙生而長極四八筋骨隆盛肌肉滿壯五八腎气衰髮墮齒稿六八陽气衰於上面焦鬢髮頒白七八肝气衰筋不能動天水竭精少腎气衰形體皆極八八則齒髮去腎者主水受五藏六府之精而藏之故五藏盛乃能寫今五藏皆衰筋骨懈墯天水盡矣故髮鬢白體重行步不正而無子耳

鍼灸甲乙經卷六﹤子部﹐醫家類﹐鍼灸甲乙經﹥

欽定四庫全書

鍼灸甲乙經卷七

晉皇甫謐撰

六經受病發傷寒熱病第一【上】

黃帝問曰夫熱病者皆傷寒之類也或愈或死其死皆以六七日之間其愈皆以十日已上者何也岐伯對曰太陽者諸陽之屬也其脈連於風府故爲諸陽主气人之傷於寒也則爲病熱熱𨿽甚不死其兩感於寒而病者必不免於死矣傷寒一日太陽受之故頭項痛腰脊背彊【素問無背字】二日陽明受之陽明主肉其脈俠鼻絡於目故身熱目痛而鼻幹不得臥三日少陽受之少陽主骨【素問作膽】其脈循脇絡於耳故胸脇痛而耳聾三陽【素下有經絡二字】皆受病而未入於府【素問作藏】者故可汗而已四日太陰受之太陰脈布胃中絡於嗌故腹滿而嗌

幹五日少陰受之少陰脈貫腎絡肺系舌本故口燥舌漧而渇六日厥陰受之厥陰脈循陰器而絡於肝故煩滿而囊縮三陰三陽五藏六府皆受病營衛不行五藏不通則死矣其不兩感於寒者七日太陰病衰頭痛少愈八日陽明病衰身熱少愈九日少陽病衰耳聾微聞十日太陰病衰腹減如故則思飲食十一日少陰病衰渇止【素問下有不滿二字】舌漧乃巳十二日厥陰病衰囊縱少腹微下大气皆下其病日巳矣治之各通其藏脈病日衰已矣其未滿三日者可汗而已其滿三日者可泄而已曰熱病已愈時有所遺者何也曰諸遺者熱甚而彊食故有所遺若此者皆病已衰而熱有所藏因其穀气相薄兩熱相合故有所遺治遺者視其虛實調其逆順可使立已病熱少愈食肉則復多食則遺此其禁也其兩感於寒者一日太陽與少陰俱病則頭痛口漧煩滿二日陽明與太陰俱病則腹滿身熱不欲食譫語三日少陽與厥陰俱病則耳聾囊縮而厥水漿不入不知人者故六日而死矣

曰五藏已傷六府不通營衛不行如是後三日乃死何也曰陽明者十二經脈之長其血气盛故不知人三日其气乃盡故死

肝熱病者小便先黃腹痛多臥身熱熱爭則狂言及驚胸中【素問無胸中二字】脇滿痛手足不得安臥庚辛甚甲乙大汗气逆則庚辛死刺足厥陰少陽其逆則頭疼貢貢【素問作員字】脈引衝頭痛也

心熱病者先不樂數日乃熱熱爭則心煩悶【素又冇卒心痛三字】善嘔頭痛面赤無汗壬癸甚丙丁大汗气逆則壬癸死刺手少陰太陽

脾熱病者先頭重頰痛煩心【素下有顏靑二字】欲嘔身熱熱爭則腰痛不可用俛仰腹滿泄兩頷【一本作額】痛甲乙甚戊己大汗气逆則甲乙死刺足太陰陽明

肺熱病者先淒淒然厥起皮毛惡風寒舌上黃身熱熱爭則喘咳痛走胸膺背不得大息頭痛不甚【素作堪】汗出而寒丙丁甚庚辛大汗气逆則丙丁死刺手太陰陽明出血如大豆立已

腎熱病者先腰痛胻痠苦渇數飲身熱熱爭則項痛而彊胻寒且痠足下熱不欲言其逆則項痛員員【素問下有澹澹二字】然戊巳甚壬癸大汗气逆則戊巳死刺足少陰太陽諸當汗者至其所勝日汗甚

肝熱病者左頬先赤心熱病者顏頷先赤脾熱病者鼻先赤肺熱病者右頬先赤腎熱病者頤先赤病𨿽未發者見赤色者刺之名曰治未病熱病從部所起者至期而已其刺之反者三周而已重逆則死諸治熱病先飲之寒水乃刺之必寒衣之居止寒處身寒而止病甚者爲五十九刺熱病先胸脇痛滿手足躁刺足少陽補足太陰病甚者爲五十九刺熱病先身重骨痛耳聾好暝刺足少陰病甚者爲五十九刺熱病先冒而熱胸脇滿刺足少陰少陽太陽之脈色榮顴骨熱病也榮未夭【素問作未交下同】曰今且得汗待時自己與厥陰脈爭見者死其死不過三日熱病气內連腎少陽之脈色榮頬前熱病也榮未夭曰今且得汗待時自己與手少陰脈爭見者死其死不過三日其熱病气穴三椎下間主胸中熱四椎下間主胃中熱五椎下間主肝熱六椎下間主脾熱七椎下間主腎熱榮在骶也項上三椎骨陷者中也頬下逆顴爲大瘕下牙車爲腹滿顴後爲脇痛頬上者鬲上也

冬傷於寒春必溫病夏傷於暑秋必病瘧凡病傷寒而成溫者先夏至日者爲病溫後夏至日者爲病暑暑當與汗皆出勿止所謂府者汗孔也

曰刺節言徹衣者盡刺諸陽之奇兪未有常處願卒聞之曰是陽气有餘而陰气不足陰气不足則內熱陽气有餘則外熱兩熱相薄熱於懷炭衣熱不可近身身熱不可近席腠理閉塞而不汗舌焦唇稿□【黃帝古鍼經作稿臘】嗌漧欲飲取天府大杼三痏刺中膂以去其熱補手足太陰以去其汗熱去汗晞疾於徹衣

八十一難曰陽虛陰盛汗出而愈下之卽死陽盛陰虛汗出而死下之卽愈【與經乖錯於義反倒不可用也】

曰人有四肢熱逢風寒如炙如火者何也曰是人陰气虛陽气盛四肢熱者陽也兩陽相得而陰气虛少少水不能滅盛火而陽气獨治獨治者不能生長也獨盛而止耳故逢風如炙如火者是人當肉爍也

曰人身非常溫也非常熱也而煩滿者何也曰陰气少陽气勝故熱而煩滿

曰足太陰陽明爲表裏脾胃脈也生病異者何也曰陰陽異位更實更虛更逆更順或從內或從外所從不同故病異名陽者天气也主外陰者地气也主內陽道實陰道虛故犯賊風虛邪者陽受之則入府食飲不節起居不時者陰受之則入藏入六府則身熱不得眠上爲喘呼入五藏則防滿閉塞下爲飱泄久爲腸澼故喉主天气咽主地气故陽受風气陰受濕气故陰气從足上行至頭而下行循臂至指端陽气從手上行至頭而下行至足故曰陽病者上行極而下陰病者下行極而上故傷於風者上先受之傷於濕者下先受之也

六經受病發傷寒熱病第一【中】

黃帝問曰病熱有所痛者何也岐伯對曰病熱者陽脈也以三陽之盛也人迎一盛在少陽二盛在太陽三盛在陽明夫陽入於陰故病在頭與腹乃防脹而頭痛也曰病身熱汗出而煩滿不解者何也曰汗出而身熱

者何也汗出而煩滿不解者厥也病名曰風厥太陽爲諸陽主气【素問作巨陽主气】故先受邪少陰其表裏也得熱則上從上從則厥治之表裏刺之飲之服湯曰溫病汗出輒復熱而脈躁疾者不爲汗衰狂言不能食病名曰何曰名曰陰陽交交者死人所以汗出者皆生於谷谷生於精今邪气交爭於骨肉而得汗者是邪退精勝精勝則當能食而不復熱復熱者邪气也汗者精气也今汗出而輒復熱者是邪勝也不能食者精無禆也熱而畱者壽可立而傾也夫汗出而脈躁盛者死今脈不與汗相應此不勝其病其死明矣狂言者是失志失志者死此有三死不見一生𨿽愈必死病風且寒且熱炅汗出一日數欠先刺諸分理絡脈汗出且寒且熱三日一刺百日而已

曰何謂虛實曰邪气盛則實精气奪則虛重實者內【素問作言】太熱病气熱脈滿是謂重實曰經絡俱實何如曰經絡皆實是寸脈急而尺緩也皆當俱治故曰滑則順濇則逆夫虛實者皆從其物類治【素問作始】故五藏骨肉滑利可以久長寒气暴上脈滿而實實而滑順則生實而逆則死盡滿者脈急大堅尺滿【一作濇】而不應也如是者順則生逆則死所謂順者手足溫所謂逆者手足寒也曰何謂重虛曰脈虛气虛尺虛是謂重虛也所謂气

虛者言無常也尺虛者行步恇然也脈虛者不象陰也如此者滑則生濇則死气虛者肺虛也气逆者足寒也非其時則生當其時則死余藏皆如此也脈實滿手足寒頭熱【一作痛】者春秋則生冬夏則死脈浮而濇濇而身有熱者死絡气不足經气有餘者脈口熱而尺寒秋冬爲逆春夏爲順治主病者經虛絡滿者尺熱滿脈口寒濇春夏死秋冬生絡滿經虛灸陰刺陽經滿絡虛刺陰灸陽

曰秋冬無極陰春夏無極陽者何謂也曰無極陽者春夏無數虛陽明陽明虛則狂無極陰者秋冬無數虛太陰太陰虛則死春亟治經絡夏亟治經兪秋亟治六府冬則閉塞治用藥而少鍼石所謂少鍼石者非癰疽之謂也

熱病始手臂者先取手陽明太陰而汗出始頭首者先取項太陽而汗出始足脛者先取足陽明而汗出臂太陰【靈樞作陽】可出汗足陽明可出汗取陰而汗出甚者止之陽取陽而汗出甚者止之陰振寒淒淒鼓頷不得汗出腹脹煩悶取手太陰熱病三日气口靜人迎躁者取之諸陽五十九刺以寫其熱而出其汗實其陰以補其不足身熱甚陰陽皆靜者勿刺之其可刺者急取之不汗則泄所謂勿刺皆有死徵也熱病七日八日脈口動喘而者急刺之汗且自出淺刺手大指間熱病七日八日脈微小病者溲血口中幹一日半而死脈代者一日死熱病已得汗而脈尙躁【一本作盛】喘且復熱勿庸【一本作膚】刺喘盛者必死熱病七日八日脈不躁不散數後三日中有汗三日不汗四日死未汗勿庸刺熱病先膚痛窒鼻充面取之皮以第一鍼五十九刺苛鼻幹【靈樞作診鼻幹】索於皮肺不得索之於火火者心也熱病先身濇煩而熱煩悶唇嗌漧取之皮以第一鍼五十九刺熱病膚脹口漧寒汗出索脈於心不得索之於水水者腎也熱病嗌漧多飲善驚臥不能安取之膚肉以第六鍼五十九刺目眥赤【靈樞作靑】索肉於脾不得索之於木木者肝也熱病而胸脇痛【靈樞作面靑胸痛】手足躁取之筋間以第四鍼鍼於四逆筋躄目浸索筋於肝不得索之於金金者肺也熱病數驚瘈瘲而狂取之脈以第四鍼急冩有餘者癲疾毛髮去索血於心不得索之於腎腎者水也熱病身重骨痛耳聾好瞑取之骨以第四鍼五十九刺骨病不食齧齒耳靑赤索骨於腎不得索之於土土者脾也熱病不如所病耳聾不能自収口漧陽熱甚陰頗有寒者熱在髓也死不治熱病頭痛顳顬目脈【一本作瘈】善防厥熱病也取之以第三鍼視有餘不足寒熱痔【一作痛】熱病體重腸中熱取之以第四鍼於其兪及下諸指間索气於胃絡得气也熱病俠臍急痛胸脇滿取之湧泉與陰陵泉以第四鍼鍼嗌裏熱病而汗且出及脈順可汗者取魚際太淵大都太白寫之則熱去補之則汗出汗出太甚取內踝上橫脈以止之熱病已得汗而脈尙躁盛者此陰脈之極也死其得汗而脈靜者生熱病脈常躁盛而不得汗者此陽脈之極也死其脈躁盛得汗而脈靜者生厥俠脊而痛主頭項幾幾目然腰脊彊取足太

陽腘中血絡嗌漧口熱如膠取足少陽【此條出素問刺腰痛篇宜在後刺腰痛內】熱病死有九一曰汗不出大顴發赤者死【太素云汗不出大顴發赤者必不反而死】二曰泄而腹滿甚者死三曰目不明熱不已者死四曰老人嬰兒熱而腹滿者死五曰汗不出嘔血【靈樞作嘔下血】者死六曰舌本爛熱不已者死七曰欬而防汗出出不至足者死八曰髓熱者死九曰熱而痓者死熱而痓者腰反折瘈瘲齒噤齗也凡此九者不可刺也

所謂五十九刺者兩手內外側各三凡十二痏五指間各一凡八痏足亦如是頭入髮際一寸傍三分【靈樞無分字】各三凡六痏更入髮際三寸邊五凡十痏耳前後口下【靈樞作已下】者各一項中一凡六痏顚上一防一髮際一亷泉一風池二天柱二【甲乙經原缺此穴今按靈樞經文補之】

素問曰五十九者頭上五行五行者以越諸陽之熱逆也大杼膺兪缺盆背椎此八者以寫胸中之熱【一作陽】气沖三里巨虛上下亷此八者以寫胃中之熱云門髃骨委中髓空此八者以寫四肢之熱五藏兪傍五此十者以寫五藏之熱凡此五十九者皆熱之左右也【按二經𨿽不同皆寫熱之要穴也】

頭腦中寒鼻防目泣出神庭主之【千金作寒熱頭痛】頭痛身熱鼻窒喘息不利煩滿汗不出曲差主之頭痛目頸項彊急胸脇相引不得傾側本神主之熱病【千金下有煩滿二字】汗不出上星主之先取譩譆後取天牖風池熱病汗不出而苦嘔煩心承光主之頭項痛重暫起僵僕鼻窒鼽防喘息不得通通天主之頭項惡風汗不出淒厥惡寒嘔吐目系急痛引頞頭重項痛玉枕主之頬淸【千金作妄嚙視】不得視口沫泣出兩目眉頭痛臨泣主

之腦風頭痛惡見風寒鼽防鼻窒喘息不通承靈主之頭痛身熱引兩頷急【一作痛】腦空主之醉酒風熱發兩角【一作兩目】痛不能飲食煩滿嘔吐率谷主之【千金以此條置風門】項彊刺瘖門熱病汗不出天柱及風池商陽闗衝掖門主之頸痛項不得顧目泣出多眵防鼻鼽防目內眥赤痛气厥耳目不明咽喉僂引項筋攣不収風池主之傷寒熱盛煩嘔大椎主之頭重目瞑淒厥寒熱汗不出陶道主之身熱頭痛進退往來神道主之頭痛如破身熱如火汗不出瘈瘲【千金作頭痛】寒熱汗不出惡寒裏急腰腹相引痛命門主之頸項痛不可以俛仰頭痛振寒瘈瘲气實則脇滿俠脊有並气熱汗不出腰背痛大杼主之風頭痛鼻不利時淸涕自出風門主之淒淒振寒數欠伸鬲腧主之熱病汗不出上窌及孔最主之【千金作臂厥熱病汗不出皆灸刺之此穴可以出汗】肩髆間急淒厥惡寒戶主之項背痛引頸魄戶

主之肩痛胸腹滿淒厥脊背急彊神堂主之喘逆鼽防肩甲內亷痛不可俛仰防季脇引少腹而痛脹噫嘻主之背痛惡寒脊彊俯仰難食不下嘔吐多涎鬲兪主之【千金作陽闗】熱病頭痛身重懸顱主之胸脇脹滿背痛惡風寒飲食不下嘔吐不畱住魂門主之善頭痛身熱頷厭主之熱病頭痛引目外眥而急煩滿汗不出引頷齒面赤皮痛懸釐主之熱病偏頭痛引目外眥懸釐主之頭自瞳子痛不可以視挾項彊急不可以顧陽白主之頭風痛鼻鼽防眉頭痛善目如欲脫汗出寒熱面赤頰中痛項椎不可左右顧目系急瘈瘲攢竹主之寒熱淒厥鼔頷承漿主之身熱痛胸脇痛不可反側顱息主之肩背痛寒熱瘰癧繞頸有火气暴聾气蒙瞀耳目不開頭頷痛淚出鼻防不得息不知香臭風喉痺天牖主之熱病胸中澹澹腹滿暴痛恍惚不知人手淸少腹滿【千金作心腹】瘈瘲心痛气滿不得息巨闕主之頭病身熱汗不出【千金作煩滿汗不出】上脘主之身寒熱陰都主之熱病象瘧振栗鼔頷腹脹脾睨喉中鳴少商主之寒厥及熱煩心少气不足以息陰濕癢腹痛不可以食飲肘攣支滿喉中焦漧渇魚際主之熱病振栗鼓頷腹滿陰萎欬引尻溺出虛也鬲中虛食飲嘔身熱汗不出數唾血下肩背寒熱脫色目泣出皆虛也刺魚際補之病溫身熱五日已上汗不出刺太淵畱鍼一時取之若未滿五日禁不可刺也熱病先手臂瘈瘲唇口聚鼻張目下汗出如轉珠兩乳下二寸堅脇滿悸列缺主之

六經受病發傷寒熱病第一【下】

振寒瘈瘲手不伸咳嗽唾濁气鬲善嘔鼓頷不得汗煩滿【千金作身心痛】因爲瘲防尺澤主之左窒刺右右窒刺左兩脇下痛嘔泄上下出胸滿短气不得汗補手太陰以出之熱病煩心心悶而汗不出掌中熱心痛身熱如火浸淫煩滿舌本痛中衝主之【千金作天窌】熱病發熱煩滿而欲嘔噦三日以往不得汗胸脇痛不可反側欬滿溺赤大便【千金作小便】血防不止嘔吐血气逆噫不止嗌中痛食不下善渇舌中爛掌中熱飲嘔勞宮主之熱病煩心而汗不止肘攣掖腫善笑不休心中痛目赤黃小便如血欲嘔胸中熱苦不樂太息喉痺嗌漧喘逆身熱如火頭痛如破短气胸痛太陵主之熱病煩心善嘔胸中澹澹善動而熱間使主之面赤皮熱熱病汗不出中風熱目赤黃肘攣掖腫實則心暴痛虛則煩心心惕惕不能動失智內闗主之心澹澹然善驚身熱煩心口漧手淸逆气嘔【千金作噪】血時瘈善搖頭顏靑汗出不過肩傷寒溫病曲澤主之多臥善唾鼻髃痛寒鼻鼽赤多血浸淫起面身熱喉痺如哽目眥傷忽振寒肩痛二間主之鼻鼽防熱病汗不出防【音迷】目目痛瞑頭痛齲齒痛泣出厥逆頭痛胸滿不得息陽谿主之熱病腸澼臑肘臂痛虛則气鬲滿有【一作手】不舉溫畱主之傷寒餘熱不盡曲池主之頭痛振寒淸冷淵主之頭痛項背急消濼主之振寒小指不用寒熱汗不出頭痛喉痺舌捲小指之間熱口中熱煩心心痛臂澑亷及脇痛聾咳瘈瘲口漧頭痛不可顧少澤主之振寒寒熱肩臑肘臂痛頭不可顧煩滿身熱惡寒目赤痛眥爛生翳暯暴痛鼽防發聾臂重痛肘攣痂疥胸中引臑泣出而驚頸項彊身寒頭不可以顧後谿主之熱病寒不出胸痛不得息頷腫寒熱耳鳴聾無所聞陽谷主之泄風汗出腰項急不可以左右顧及俛仰肩弛肘廢目痛痂疥生疣瘈瘲頭目痛陽谷主之振寒熱頸項腫實則肘攣頭項痛狂易虛則生疣小者痂疥支正主之風頭痛少海主之气喘熱病防不止煩心善悲腹脹逆息熱气足脛中寒不得臥气滿胸中熱暴泄仰息足下寒中悶嘔吐不欲食飲隠白主之熱病汗不出且厥手足淸暴泄心痛腹脹心尢痛甚

此胃心病也大都主之並取隠白腹滿善嘔煩悶此皆主之熱病先頭重額痛煩悶身熱熱爭則腰痛不可以俛仰胸滿兩頷痛甚善泄饑不欲食善噫熱中足淸腹脹食不化善嘔泄有膿血若嘔無所出先取三里後取太白章門主之熱病滿悶不得臥【千金云不得臥身重骨痛不相知】太白主之熱中少气厥陽寒灸之熱去【千金作灸湧泉】煩心不嗜食欬而短气善喘喉痺身熱脊脇相引忽忽善忘湧泉主之熱痛煩心足寒淸多汗先取然谷後取大谿大指間動脈皆先補之目痛引眥少腹偏痛背【一作脊】傴瘈瘲視昏嗜臥照海主之寫左陰蹻取足左右少陰前先刺陰蹻後刺少陰气在橫骨上熱病汗不出黙黙嗜臥溺黃少腹熱嗌中痛腹脹內腫防【音涎】心痛如錐鍼刺太谿主之手足寒至節喘息者死熱病刺然谷【千金作陷谷】足先寒寒上至膝乃出鍼善齧頬齒唇熱病汗不出口中熱痛衝陽主之胃脘痛時寒熱皆主之熱病汗不出善噫腹脹滿胃熱譫語解谿主之厥頭痛面浮腫煩心狂見鬼善笑不休發於外有所大

喜喉痺不能言丰隆主之陽厥淒淒而寒少腹堅頭痛脛股腹痛消中小便不利善嘔三里主之脇痛欬逆不得息竅陰主之及爪甲與肉交者左取右右取左立已不已復取手足淸煩【一作脈】熱汗不出手肢轉筋頭痛如錐刺之循熱不可以動動益煩心喉痺舌捲幹臂內亷不可及頭耳聾鳴竅陰皆主之膝外亷痛熱病汗不出目外眥赤痛頭兩頷痛寒逆泣出耳鳴聾多汗目癢胸中痛不可反側痛無常處俠谿主之逆喘气滿風身汗出而淸髖髀中痛不可得行足外

皮痛臨泣主之目視不明振寒目翳瞳子不見腰兩脇痛腳痠轉筋丘墟主之身懈寒少气熱甚惡人心惕惕然取飛及絕骨跗下臨泣立已淫濼脛痠熱病汗不出皆主之頭重鼻防及瘈瘲汗不出煩心足下熱不欲近衣項痛目翳鼻及小便皆不利至陰主之身疼痛善驚互引鼻防通谷主之暴病頭痛身熱痛肌肉動耳聾惡風目眥爛赤項不可以顧髀樞痛泄腸澼束骨主之鼽防血不止淫濼頭痛目白翳跟尻瘈頭頂腫痛泄注上搶心目赤眥爛無所見痛從內眥始【千金作醫從內眥始】腹滿頸項彊腰脊不可俛仰心痛肩背相引如從後觸之狀身寒從脛起京骨主之下部寒熱病汗不出體重逆气頭飛主之鼽防腰脊腳腨痠重戰栗不能久立腨如裂腳跟急痛足攣引少腹痛喉咽痛大便難防脹承山主之熱病俠脊痛委中主之

足陽明脈病發熱狂走第二

黃帝聞曰足陽明之脈病惡人與火聞木音則惕然而驚欲獨閉戶牗而處願聞其故岐伯對曰陽明者胃脈也胃土也聞木音而驚者土惡木也陽明主肌肉其血气盛邪客之則熱熱甚則惡火陽明厥則喘悶悶則惡人陰陽相薄陽盡陰盛故欲獨閉戶牗而處【按陰陽相薄至此本素問脈解篇士安移續於此】曰或喘而生者或喘而死者何也曰厥逆連藏則死連經則生曰病甚則棄衣而走登高而歌或至不食數日逾垣上屋非其素所能病反能者何也曰陰陽爭而外並於陽【此八字亦素問脈解篇文】邪盛則四肢實實則能登高而歌熱盛於身故棄衣而欲走陽盛故妄言罵詈不避親疎大熱徧身故狂言而妄見妄聞視足陽明及大絡取之虛者補之血如實者寫之因令偃臥居其頭前以兩手四指按其頸動脈久持之捲而切推之下至缺盆中復止如前熱去乃已此所謂推而散之者也身熱狂走譫語見鬼瘈瘲身柱主之狂妄言怒惡火善罵詈巨闕主之熱病汗不出鼽防時僕而浮腫足脛寒不得臥振寒惡人與木音喉痺齲齒惡風鼻不利多善驚厲兌主之四厥手足悶者使人久持之厥熱【一本作逆冷】脛痛腹脹皮痛善伸數欠惡人與木音振寒嗌中引外痛熱病汗不出下齒痛惡寒目急喘滿寒栗齗口噤僻不嗜食內庭主之狂歌妄言怒惡人與火罵詈三里主之

陰衰發熱厥陽衰發寒厥第三

黃帝問曰厥之寒熱者何也岐伯對曰陽气衰於下則爲寒厥陰气衰於下則爲熱厥曰熱厥必起於足下者何也曰陽气起於足五指之表陰脈者集於足下而聚於足心故陽勝則足下熱曰寒厥必起於五指而上於膝者何也曰陰气起於五指之裏集於膝下而聚於膝上故陰气盛則從五指至膝上寒其寒也不從外皆從內曰寒厥何失而然也曰厥寒者眾筋之所聚【素問作前陰者宗筋之所聚也】太陰陽明之所合春夏則陽气多而陰气少秋冬則陰气盛而陽气衰此人質壯以秋冬奪於所用下气上爭不能復精气溢下邪气從而上之所中【素問所中二字作气因於中】陽气衰不能滲營其經絡陽气日損陰气獨在故手足爲之寒曰熱厥何如曰酒入於胃則絡脈滿而經脈虛脾主爲胃行其津液者也陰气虛則陽气入陽气入則胃不和胃不和則精气竭精气竭則不榮其四肢此人必數醉若飽以入房气聚於脾中不得散酒气與穀气相薄熱徧於身內熱而溺赤夫酒气盛而慓悍腎气日衰陽气獨盛故手足爲之熱曰厥或令人腹滿或令人暴不知人或至半日逺至一日乃知人者何謂也曰陰气盛於上則下虛下虛則腹滿腹滿【素問腹滿二字作陽气盛於上】則下气重上而邪气逆逆則陽气亂陽气亂則不知人矣太陽之厥則腫首頭重足不能行發爲僕陽明之厥則癲疾欲走呼腹滿不得臥面赤而熱妄見妄言少陽之厥則暴聾頬腫而熱脇痛防不可以運太陰之厥則腹滿防脹後不利不欲食食則嘔不得臥少陰之厥則舌漧溺赤腹滿心痛厥陰之厥則少腹腫痛防脹涇溲不利好臥屈膝陰

縮防內熱盛則寫之虛則補之不盛不虛以經取之請言解論與天地相應四時相副人參天地故可爲解下有漸洳上生蒲葦此所以知气形之多少也陰陽者寒暑也熱則滋雨而在上根莖【靈樞作荄】少汁人气在外皮膚緩腠理開血气盛汗大泄皮淖澤寒則地凍水冰人气在中皮膚致腠理閉汗不泄血气彊皮堅濇當是之時善行水者不能往冰善窮地者不能鑿凍夫善用鍼者亦不能取四逆血脈凝結堅摶不往來亦不可卽柔故行水者必待天溫冰釋窮地者必待凍解而後地可窮人脈猶是治厥者必先熨火以調和其經掌與腋肘與腳項與脊以調其气大道已通血脈乃行後視其病脈淖澤者刺而平之堅者破而決之气乃下止此所謂解結用鍼之類在於調气气積於胃以通營衛各行其道宗气畱積在海其下者注於气沖上行者注於息道故厥在足宗气不下脈中之血凝而畱止弗之火調鍼弗能取用鍼者必先察其經絡之虛實切而循之按而彈之視其應動者乃後取而下之六經調者謂之不病𨿽病謂之自己一經上實下虛而不通者此必有橫絡盛加於大經令之不通視而寫之通而決之是所謂解結者也上寒下熱先刺其項太陽久畱之已刺則火熨項與肩胛令熱下合【一本作冷】乃上所謂推而止之者也上熱下寒視其虛脈而陷下於經絡者取之气下而止所謂引而下之者也

刺熱厥者畱鍼反爲熱刺熱厥者二陰一陽刺寒厥者一陰二陽所謂二陰者二刺陰所謂二陽者二刺陽熱厥取太陰少陽寒厥取陽明少陰於足畱之

厥胸滿面腫者肩中熱暴言難甚則不能言取足陽明厥气走喉而不言手足微滿淸大便不利取足少陰厥而腹膨膨多寒气腹中□□【音最九墟作榮】便溲難取足

太陰厥逆爲病足暴淸胸中若將裂腹脹若以刀切之防而不食脈大皆濇緩取足少陰淸取足陽明淸則補之溫則寫之厥逆腹滿脹腸鳴胸滿不得息取之下胸三肋間欬而動應手者與背兪以指按之立快足厥喘逆足下淸至膝湧泉主之

太陽中風感於寒濕發痓第四

熱病而痓者腰反折瘈瘲齒噤齗

張仲景曰太陽病其證備其身體彊幾幾然脈反沈遅者此爲痓夫痓脈來按之築築而直上下行剛痓爲病胸滿口噤臥不著席腳攣急其人必齘齒病發熱脈沈細爲痓痓家其脈伏堅直上下太陽病發熱無汗惡寒此爲剛痓太陽病發熱汗出不惡寒此爲柔痓太陽中濕病痓其脈沈與筋平太陽病無汗小便少气上衝胸口噤不能語欲作剛痓然剛痓太陽中風感於寒濕者也其脈往來進退以沈遅細異於傷寒熱病其治不宜發汗鍼灸爲嘉治之以藥者可服葛根湯

風痓身反折先取太陽及腘中及血絡出血痓中有寒取三里痓取之陰蹻及三毛上及血絡出血痓取顖會百防及天柱鬲兪上闗光明主之痓目不眴刺腦戶痓脊彊反折瘈瘲癲疾頭重五處主之痓互引善驚太衝主之痓反折心痛形气短尻防濇小便黃閉長彊主之痓脊彊互引惡風時振栗喉痺大气滿喘胸中鬰鬰气熱項彊寒熱僵僕不能久立煩滿裏急身不安席大椎主之痓筋痛急互引肝兪主之熱痓脾兪及腎兪主之熱痓互引汗不出反折尻臂內痛似痺瘧狀膀胱兪主之痓反折互引腹脹掖攣背中怏怏引脇痛內引心中膂內肺兪主之又刺陽明從項而數背椎俠脊膂而痛按之應手者刺之尺澤三痏立已痓互引身熱然谷譩譆主之痓反目憎風刺絲竹空主之痓互引唇吻彊兌端主之痓煩滿齗交主之痓口噤互引口漧小便赤黃或時不禁承漿主之痓口噤大迎主之痓不能言翳風主之痓先取太谿後取太倉之原主之痓脊彊裏腹中拘痛水分主之痓脊彊口不開多唾大便難石闗主之痓脊彊反折京門主之痓腹大堅不得息期門主之痓上气魚際主之痓互引腕骨主之熱病汗不出善嘔苦痓身反折口噤善鼔頷腰痛不

可以顧顧而有似拔者善悲上下取之出血見血立已痓身反折口噤喉痺不能言三里主之痓驚互引

腳如結腨如裂束骨主之痓目反白多鼻不通利涕黃更衣【一本作便去血】京骨主之痓彊項通腳如結腨如裂昆侖主之痓互折飛主之

陰陽相移發三瘧第五

黃帝問曰夫瘧疾皆生於風其以日作以時發者何也岐伯對曰瘧之始發先起於毫毛欠伸乃作寒栗鼓頷腰脊俱痛寒去則內外俱熱頭痛如破渇欲飲水曰何气使然曰陰陽上下交爭虛實更作陰陽相移也陽並於陰則陽實而陰虛陽明虛則寒栗鼔頷也太陽虛則腰背頭項痛三陽俱虛則陰气勝【一作二陰】陰气勝則骨寒而痛寒生於內故中外皆寒陽勝則外熱陰虛則內熱內外皆熱則喘渇故欲冷飲此皆得之夏傷於暑熱气盛藏於皮膚之內腸胃之外此營气之所捨也令人汗出空疎腠理開因得秋气汗出遇風得浴水气捨於皮膚之內與衛气並居衛气者晝行於陽夜行於陰此气得陽而外出得陰而外薄內外相薄是以日作曰其間日而作者何也曰其气之舍深內薄於陰陽气獨發陰邪內著陰與陽爭不得出是以間日而作曰其作日晏與其日早何气使然曰邪气客於風府循膂而下衛气一日一夜大防於風府其明日日下一節故其作也晏此皆客於脊背每至於風府則腠理開腠理開則邪气入邪气入則病作以此日作稍益晏也其出於風府日下一節二十一日下至骶骨二十二日入於脊內注於太衝之脈【素問二十一作二十五二十二作二十六太衝作伏膂】其气上行九日出於缺盆之中其气日高故作日益早其間日發者內邪气內薄於五藏橫連募原其道逺其气深其行遅不能與營气俱行不能偕出故間日乃作曰衛气每至於風府腠理乃發發則邪入入則病作今衛气日下一節其气之發不當風府其日作柰何曰【素問作下有八十八字甲乙經無本故不抄入】風無常府衛气之所發必開其腠理邪气之所合則其病作【素問作則其府也】曰風之與瘧相似同類而風獨常在瘧得有時休者何也曰風气常畱其處故常在瘧气隨經絡次以內【素問作沈而內薄】故衛气應乃作曰瘧先寒而後熱者何也曰夏傷於大著汗大出腠理開發因遇風夏气淒滄之水寒迫之藏於腠理及皮膚之中秋傷於風則病成矣夫寒者陰气也風者陽气也先傷於寒而後傷於風故先寒而後熱病以時作名曰寒瘧也曰先熱而後寒者何也曰此先傷於風後傷於寒故先熱而後寒亦以時作名曰溫瘧也其但熱而不寒者陰气先絕陽气獨發則熱而少气煩寃手足熱而欲嘔者名曰癉瘧曰經言有餘者寫之不足者補之今熱爲有餘寒爲不足夫瘧之寒湯火不能溫及其熱冰水不能寒此皆有餘不足之類當此之時良工不能止必待其自衰乃刺之何也曰經言無刺熇熇之熱無刺渾渾之脈無刺漉漉之汗爲其病逆未可治也夫瘧之始發也陽气並於陰當是之時陽虛陰盛而外無气故先寒栗也陰气逆極則復出之陽陽與陰並於外則陰虛而陽實故先熱而渇夫瘧並於陽則陽勝並於陰則陰勝陰勝者則寒陽勝者則熱熱瘧者風寒气不常也病極則復至病之發也如火之熱如風雨不可當也故經曰方其盛必毀因其衰也事必大昌此之謂也夫瘧之未發也陰未並陽陽未並陰因而調之眞气乃安邪气乃亡故工不能治已發爲其气逆也瘧之且發也陰陽之且移也必從四末始陽已傷陰從之故气未並先其時堅束其處令邪气不得入陰气不得出審侯見之在經絡者盛堅而血者皆取之此其往而未得並者也曰瘧不發其應何也曰瘧者必更盛更虛隨气之所在病在陽則熱而脈躁在陰則寒而脈靜極則陰陽俱衰衛气相離故病得休衛气集則復病曰時有間二日或至數日發或渇或不渇其故何也曰其間日邪气與衛气客於六府而相失時不相得故休數日乃發也陰陽更勝或甚或不甚故或渇或不渇曰夏傷於暑秋必病瘧今不必應者何也曰此應四時也其病異形者反四時也其以秋病者寒甚以冬病者寒不甚以春病者惡風以夏病者多汗曰溫瘧與寒瘧者皆安捨其在何藏曰溫瘧者得之於冬中於風寒寒气藏於骨髓之中至春則陽气大發寒气不能出因遇大暑腦髓鑠肌肉消腠理發泄或有所用力邪气與汗皆出此病藏在腎其气先從內出之於外如是者陰虛而陽盛陽盛則熱衰矣衰則气反復入復入則陽虛陽虛則寒矣故先熱而後寒名曰溫瘧曰癉瘧何如曰肺素有熱气盛於身厥气逆上中气實而不外泄因有所用力腠理開風寒舍於皮膚之內分肉之間而發發則陽气盛陽气盛而不衰則病矣其气不反之陰故但熱而不寒气肉藏於心而外捨分肉之間令人消爍脫肉故名曰癉瘧

瘧脈滿大急刺背兪用中鍼傍五胠兪各一徧肥瘦出血瘧脈小實急灸脛少陰刺指井瘧脈緩大虛便用藥不宜用鍼凡治瘧先發如食頃乃可以治過之則失時一瘧不渇間日而作九卷曰取足陽明素問刺太陰渇而間日作九卷曰取手少陽素問刺足少陽一溫瘧汗不出爲五十九刺【解在熱病部】一足太陽瘧

令人腰痛頭重寒從背起先寒後熱渇渇止汗乃出難已間日作刺腘中出血【素問先寒後熱下有熇熇喝喝然五字】一足少陽瘧令人身體解防寒不甚惡見人心惕惕然熱多汗出甚刺足少陽一足陽明瘧令人先寒灑浙灑浙寒甚久乃熱熱去汗出喜見日月光火气乃快然刺陽明跗上及調衝陽一足太陰瘧令人不樂好太息不嗜食多寒少熱寒出病至則善嘔嘔乃已衰卽取之足太陰一足少陽瘧令人嘔吐甚多寒少熱欲閉戶牖而處其病難已取太谿一足厥陰瘧令人腰痛少腹滿小便不利如癃狀非癃也數便意恐懼【一作噫恐懼】气不足腹中悒悒刺足厥陰一肺瘧令人心寒甚熱熱間善驚如有所見者刺手太陰陽明一心瘧令人煩心甚欲得見淸水寒多【素問作及寒多太素作及寒多】不甚熱刺手少陰是謂神門一肝瘧令人色蒼蒼然【素問下有太息二字】其狀若死者刺足厥陰見血一脾瘧令人病寒腹中痛熱則腸中鳴鳴已汗出刺足太陰一腎瘧令人淒淒然【素問作灑灑然】腰脊痛宛轉大便難目眴眴然手足寒刺足太陽少陰一胃瘧令人且病寒善饑而不能食食而支滿腹大刺足陽明太陰橫脈出血一瘧發身熱刺跗上動脈開其空出血立寒一瘧方欲寒刺手陽明太陰足陽明太陰一諸瘧如脈不見者刺十指間出血血去必已先視身之赤如小豆者盡取之一十二瘧者其發各不同時察其病形以知其何脈之病先其發時如一食頃而刺之一刺則衰二刺則知三刺則已不已刺舌下兩脈出血不已刺郤中盛經出血又刺項已下俠脊者必已舌下兩脈者亷泉穴也一刺瘧者必先問其病之所先發者先刺之先頭痛及重者先刺頭上及兩額兩肩間出血先項背痛者先刺之先腰脊痛者先刺防中出血先手臂痛者先刺手少陰陽明十指間先足脛痠痛者先刺足陽明十指間出血風瘧發則汗出惡風刺足三陽經背兪之血者脛痠痛按之不可名曰肘髓病以鑱鍼鍼絕骨出其血立已身體小痛刺諸陰之井無出血間日一刺防瘧神庭及百防主之防瘧上星主之先取譩譆後取天牖風池大杼防瘧取完骨及風池大杼心兪上窌譩譆陰都太淵三間合谷陽池少澤前谷後谿腕骨陽谷俠谿至陰通谷京骨皆主之瘧振寒熱甚狂言天樞主之瘧熱盛列缺主之瘧寒厥及熱厥煩心善噦心滿而汗出刺少商出血立已熱瘧口漧商陽主之瘧寒甚【千金下云欲嘔沫】陽谿主之風瘧汗不出偏歷主之瘧面赤腫溫澑主之痎瘧心下脹滿痛上气灸手五里左取右右取左瘧項痛因忽暴逆掖門主之瘧發有四時面上赤無所見中渚主之瘧食時發心痛悲傷不樂天井主之風瘧支正主之瘧背膂振寒項痛引肘掖腰痛引少腹四肢不舉少海主之瘧不知所苦大都主之瘧多寒少熱大鐘主之瘧欬逆心悶不得臥嘔甚熱多寒少欲閉戶牗而處寒厥足熱大谿主之瘧熱少間寒不能自溫防脹切痛引心復澑主之

瘧不嗜食厲兌主之瘧瘈瘲驚股【千金作轉】膝重胻轉筋頭痛解谿主之瘧日西發臨泣主之瘧振寒掖下腫丘墟主之瘧從胻起束骨主之瘧多汗腰痛不能俛仰目如脫項如抜昆侖主之瘧實腰背痛虛則鼽防飛主之瘧頭重寒背起先寒後熱渇不止汗乃出委中主之瘧不渇間日作昆侖主之

鍼灸甲乙經卷七﹤子部﹐醫家類﹐鍼灸甲乙經﹥

欽定四庫全書

鍼灸甲乙經卷八

晉皇甫謐撰

五藏傳病發寒熱第一【上】

黃帝問曰五藏相通移皆有次五藏有病則各其所勝不治法三月若六月若三日若六日五藏而當死【素問下有順傳所勝之次】故曰別於陽者知病從來別於陰者知死生之期言至其所困而死者也是故風者百病之長也今風寒客於人使人毫毛畢直皮膚閉而爲熱當是之時可汗而發或痺不仁腫痛當是之時可湯熨及【一本作足字】火灸刺而去弗治病入舍於肺名曰肺痺發欬上气弗治肺卽而行之肝病名曰肝痺一名曰厥脇痛

出食當是之時可按可刺弗治肝之脾病名曰脾風發癉腹中熱煩心汗出黃癉【素問無汗癉二字】當此之時可汗可藥可烙【一本作浴】弗治脾之腎病名曰疝瘕少腹煩寃而痛汗出【素問作出白】一名曰蠱當此之時可按可藥弗治腎之心病筋脈相引而急名之曰瘈當此之

時可灸可藥弗治十日法當死腎之心心卽復反而之肺發寒熱法當三嵗死此病之次也然其卒發者不必治其化有不以次者憂恐悲喜怒令不得以其次故令人大病矣因而喜大虛則腎气乘矣怒則肝气乘矣悲則肺气乘矣恐則脾气乘矣憂則心气乘矣此其道也故病有五五五二十五變及其化乘之名也

大骨枯槁大肉陷下胸中气滿喘息不便其气動形期六月死眞藏脈見乃予之期日大骨枯槁大肉陷下胸中气滿喘息不便內痛引肩項期一月死眞藏脈見乃予之期日大骨枯槁大肉陷下胸中气滿喘息不便內痛引肩項痛熱脫肉破防眞藏脈見十月之內死大骨枯槁大肉陷下胸中气滿腹內痛心中不便肩

項身熱防破脫肉目眶陷眞藏脈見目不見人立死其見人者至其所不勝之時而死急虛中身卒至五藏閉絕脈道不通气不往來譬之墮溺不可爲期其脈絕不來若一息五六至其形肉不脫眞藏𨿽不見猶死眞肝脈至中外急如循刀刅責責然如按琴瑟色靑白不澤毛折乃死

眞心脈至【一本作堅】而如循薏苡子累累然色赤黑不澤毛折乃死

眞肺脈至大而虛如以毛羽中人膚色赤白不澤毛折乃死

眞脾脈至弱而乍疎乍數色靑黃不澤毛折乃死眞腎脈至而絕如指彈石辟辟然色黒黃不澤毛折乃死諸眞藏脈見者皆死不治

曰寒熱瘰癧在於頸腋者何气所生曰此皆防瘻寒熱之毒气稽於脈而不去者也【靈樞稽作隄字】防瘻之本皆在於藏其末上出頸腋之間其浮於胸中采著於肌肉而外爲膿血者易去也曰去之柰何曰請從其本引其末可使衰去而絕其寒熱審按其道以予之徐往徐來以去之其小如麥者一刺知三刺已決其死生反其目視之其中有赤脈從上卞貫瞳子者見一脈一嵗死見一脈半一嵗半死見二脈二嵗死見二脈半二嵗半死見三脈三嵗死赤脈不下貫瞳子者可治

曰人有善病寒熱者何以之曰小骨弱肉者善病寒熱顴骨者骨之本也顴大則骨大顴小則骨小皮薄而肉弱無腘其臂懦懦然其地色炲然不與天地同色污然獨異此其也然臂薄者其髓不滿故善病寒熱風感則爲寒熱皮寒熱皮不可附席毛髮焦鼻藳臘不得汗取三陽之絡補手太陽肌寒熱病肌痛毛髮焦唇槁臘不得汗取三陽於下以去其血者補太陰以去其汗骨寒骨熱痛無所安汗注不休齒本槁痛取其少陰於陰股之絡齒色槁死不治骨厥亦然男子如蠱女子如阻身體腰脊如解不欲食先取湧泉見血視跗上盛者盡出血灸寒熱之法先取項大椎以年爲壯數次灸撅骨以年爲壯數視背兪陷者灸之舉臂肩上陷者灸之兩季脇之間灸之外踝上絕骨之端灸之足小指次指之間灸之腨上陷脈灸之外踝後灸之缺盆骨上切之堅動如筋者灸之膺中陷骨間灸之掌束骨下灸之臍下闗元三寸灸之毛際動脈灸之臍下二寸分間灸之足陽明跗上動脈灸之巓上一灸之取犬所嚙處灸之卽以犬傷病法三炷灸之凡當灸二十九處寒熱頭痛喘喝目不能視神庭主之其目泣出頭不痛者聽防主之寒熱頭痛如破目痛如脫喘逆煩滿嘔吐流汗難言頭維主之寒熱刺腦戶

五藏傳病發寒熱第一【下】

寒熱取五處及天池風池腰兪長彊大杼中膂內兪上齗交上闗闗元天牖天容合谷陽谿闗衝中渚陽池消濼少澤前谷腕骨陽谷少海然谷至陰昆侖主之寒熱骨痛玉枕主之寒熱懈爤【一本作懶】淫濼脛痠四肢重痛少气難言至陽主之肺寒熱呼吸不得臥上气嘔沫喘气相追逐胸滿脇膺急息難振栗脈鼓气膈胸中有熱支滿不嗜食汗不出腰脊痛肺兪主之寒熱心痛循循然與背相引而痛胸中悒悒不得息咳唾血多涎煩中善饐食不下欬逆汗不出如瘧狀目淚出悲傷心兪主之欬而嘔鬲寒食不下寒熱皮肉膚痛少气不得臥胸滿支兩脇鬲上兢兢脇痛腹防胸脘暴痛上气肩背寒痛汗不出喉痺腹中痛積聚黙然嗜臥怠惰不欲動身常濕濕心痛無可搖者脾兪主之欬而脇滿急不得息不得反側腋脇下與臍相引筋急而痛反折目上視目中循循然肩項痛驚狂防少腹滿目生白翳欬引胸痛筋寒熱唾血短气鼻酸肝兪主之寒熱食多身羸瘦兩脇引痛心下賁痛心如懸下引臍少腹急痛熱面急【一本作黑】目久喘欬少气溺濁赤腎兪主之骨寒熱溲難腎兪主之寒熱頭痛水溝主之寒熱頸瘰癧大迎主之肩痛引項寒熱缺盆主之身熱汗不出胸中熱滿天窌主之寒熱肩腫引胛中痛肩臂酸臑兪主之寒熱項癧適耳無聞引缺盆肩中熱痛麻痺不舉【一本作手臂不舉】肩貞主之寒熱癧目不明欬上气唾血肩中兪主之寒熱癧

適胸中滿有大气缺盆中滿痛者死外潰不死肩引項不舉缺盆中痛汗不出喉痺欬嗽血缺盆主之欬上气喘暴瘖不能言及舌下挾縫靑脈頸有大气喉痺咽中幹急不得息喉中鳴翕翕寒熱項腫肩痛胸滿腹皮熱防气短哽心痛隠疹頭痛面皮赤熱身肉盡不仁天突主之肺系急胸中痛惡寒胸滿悒悒然善嘔膽胸中熱喘逆气气相追逐多濁唾不得息肩背風汗出面腹腫鬲中食饐不下食喉痺肩息肺脹皮膚骨痛寒熱煩滿中府主之寒熱胸滿頭痛四肢不舉掖下腫上气胸中有聲喉中鳴天池主之欬脇下積聚喘逆臥不安席時寒熱期門主之寒熱腹脹防怏怏然不得息京門主之寒濯濯舌煩手臂不仁唾沬唇幹引飲手腕攣指肢痛肺脹上气耳中生風欬喘逆痺臂痛嘔吐飲食不下膨膨然少商主之唾血時寒時熱寫魚際補尺澤臂厥肩膺胸滿痛目中白翳眼靑轉筋掌中熱乍寒乍熱缺盆中相引痛數欬喘不得息臂內亷痛上鬲飲已煩滿太淵主之寒熱胸背急喉痺欬上气喘掌中熱數欠伸汗出善忘四逆厥善笑溺白列缺主之胸中彭彭然甚則交兩手而瞀暴痺喘逆刺經渠及天府此謂之大兪寒熱欬嘔沬掌中熱虛則肩背寒栗少气不足以息寒厥交兩手而瞀口沫出實則肩背熱痛汗出四肢暴腫身濕【一本作溫】搖時寒熱饑則煩飽則善面色變口噤不開惡風泣出列缺主之煩心欬寒熱善噦勞宮主之寒熱唇口漧喘息目急痛善驚三間主之胸中滿耳前痛齒痛目赤痛頸腫寒熱渇飲輒汗出不飲則皮幹熱曲池主之寒熱頸癧適欬呼吸難灸五里左取右右取左寒熱頸癧適肩臂不可舉臂臑兪主之風寒熱腋門主之寒熱頸頷腫後谿主之寒熱善嘔商丘主之嘔厥寒時有微熱脇下支滿喉痛嗌漧膝外亷痛淫濼脛痠腋下腫馬刀瘻肩腫吻傷痛太衝主之心如懸【千金作心痛】陰厥腳腨後亷急不可前卻血癰腸澼便膿血足跗上痛舌捲不能言善笑足痿不収履溺靑赤白黃黒靑取井赤取滎黃取輸白取經黒取合血痔泄【千金下有利字】後重腹痛如癃狀狂僕必有所扶持及大气涎出鼻孔中痛腹中常鳴骨寒熱無所安汗出不休復澑主之男子如蠱女子如阻寒熱少腹偏腫陰谷主之少腹痛泄出糜次指間熱若脈陷寒熱身痛唇渇不幹汗出毛髮焦脫肉少气內有熱不欲動搖泄膿血腰引少腹痛暴驚狂言非常巨虛下亷主之胸中滿腋下腫馬刀瘻善自齧舌頬天牖中腫淫濼脛痠頭枕骨頷腮腫目澁身痺灑浙振寒季脇支滿寒熱脇腰腹膝外亷痛臨泣主之寒熱頸腫丘墟主之寒熱頸腋下腫申脈主之寒熱酸防四肢不舉腋下腫馬刀瘻喉痺髀膝脛骨

搖酸痺不仁陽輔主之寒熱痺頸不収陽交主之寒熱腰痛如折束骨主之寒熱目善欬喘逆通谷主之寒熱善唏頭重足寒不欲食腳攣京骨主之寒熱簒反出承山主之寒熱簒後出瘈瘲腳腨痠

重戰栗不能久立腳急腫跗痛筋足攣少腹引喉嗌大便難承筋主之跟厥膝急腰脊痛引腹簒陰股熱陰暴痛寒熱膝痠重合陽主之

經絡受病入腸胃五藏積發伏梁息賁肥气痞气奔肫第二

黃帝問曰百病始生三部之气所傷各異願聞其防岐伯對曰喜怒不節則傷於藏藏傷則病起於陰淸濕襲虛則病起於下風雨襲虛則病起於上是謂三部至其淫佚不可勝數風寒熱不得虛邪不能獨傷人卒然逢疾風暴而不病者蓋無虛邪不能獨傷此必因虛邪之風與其身形兩虛相搏乃客其形兩實相逢中人肉間其中於虛邪也因其天時與其躬身參以虛實大病乃成气有定捨因處爲名上下內外分爲三眞是故虛邪之中人也始於皮膚皮膚緩則腠理開腠理開則邪從毛髮入毛髮入則稍深稍深則毛髮立灑然皮膚痛畱而不去則捨於絡在絡之時通於肌肉其病時痛時息大經乃代畱而不去捨於經在經之時灑浙善驚畱而不去捨於兪在兪之時六經不通四節卽痛腰脊乃彊畱而不去伏捨於伏衝之脈在伏衝之脈時身體重痛畱而不去捨於腸胃在腸胃之時賁向腹脹多寒則腸鳴飱泄不化多熱則溏出糜畱而不去捨於腸胃之外募原之間畱著於脈稽畱而不去息而成積或著孫絡或著脈絡或著經脈或著兪脈或著於伏衝之脈或著於膂筋或著於腸胃之募原上連於緩筋邪气淫佚不可勝論其著孫絡之脈而成積往來上下擘【音拍破盡也】乎【素作手】孫絡之居也浮而緩不能拘積而止之故往來移行腸胃之外湊滲注灌濯濯有音有寒則腹防滿雷引故時切痛其著於陽明之經則俠臍而居飽則益大饑則益小其著於緩筋也似陽明之積飽則痛饑則安其著於腸胃之募原也痛而外連於緩筋也飽則安饑則痛其著於伏衝之脈者揣之應手而動發手則熱气下於兩股如湯沃之狀其著於膂筋在腸後者饑則積見飽則積不見按之弗得其著於兪脈者閉塞不通津液不下而空竅幹此邪气之從入內從上下者也曰積之始生至其已成柰何曰積之始也得寒乃生厥止乃成積曰其成柰何曰厥气生足溢【靈樞作足俛】足溢生脛寒脛寒則脈血凝泣寒熱上下入於腸胃入於腸胃則防脹外之汁沫迫聚不得散日以成積卒然盛食多飲則脈滿起居不節用力過度則絡脈傷陽絡傷則血外溢溢則防血陰絡傷則血內溢溢則便血腸外之絡傷則血溢於腸外有寒汁沫與血相摶則並合凝聚不得散而成積矣卒然中於寒若內傷於憂恐則气上逆气上逆則穴兪不通溫气不行凝血緼裹而不散津液凝濇著而不去而積皆成矣曰其生於陰者柰何曰憂思傷心重寒傷肺忿怒傷肝醉飽入房汗出當風則傷脾用力過度入房汗出浴水則傷腎此內外三部之所生病也察其所痛以知其應有餘不足當補則補當寫則寫無逆天時是謂至治曰人之善病腸中積者何以之曰皮薄而不澤肉不堅而淖澤如此則腸胃惡惡則邪气畱止積聚乃作腸胃之積寒溫不次邪气乃【一本作稍】止其畜積止大聚乃起

曰病有身體腰股胻背皆腫環臍而痛是謂何病曰名曰伏梁此風根也不可動動之爲水溺濇之病病有少腹盛左右上下皆有根者名曰伏梁也裹大膿血居腸胃之外不可治之每切按之致死此下則因陰必下膿血上則迫胃脘生鬲俠【一本作依】胃脘內癰此久病也難治居臍上爲逆居臍下爲順勿動亟奪其气溢【素問作泄】於大腸而著於盲盲之原在臍下故環臍而痛也

難經曰心之積名曰伏梁起於臍上上至心下大如臂久久不愈病煩心心痛以秋庚辛日得之腎病心心當肺肺以秋王不受邪因畱結爲積

難經曰肺之積名曰息賁左右脇下覆大如杯久久不愈病灑灑惡寒气逆喘欬發肺癰以春甲乙日得之心病肺肺當肝肝以春王不受邪因畱結爲積曰病脇下滿气逆行三二嵗不已是爲何病曰病名息賁此不妨於食不可灸刺積爲導引服藥藥不能獨治也

難經曰肝之積名曰肥气在左脇下如覆杯有頭足如鼈狀久久不愈發欬逆防瘧連嵗月不已以季夏戊已日得之肺病傳肝肝當脾脾以季夏王不受邪因畱結爲積此與息賁略同

難經曰脾之積名曰痞气在胃脘覆大如盤久久不愈病四肢不収發黃疸飲食不爲肌膚以冬壬癸日得之肝病脾脾當腎腎以冬王不受邪因畱結爲積難經曰腎之積名曰賁肫發於腹上至心下若豚狀或上或下無時久不已令人喘逆骨痿少气以夏丙丁日得之脾病腎腎當心心以夏旺不受邪因畱結爲積也

息賁時唾血巨闕主之腹中積上下行懸樞主之疝積胸中痛不得窮屈天容主之暴心腹痛疝橫發上衝心云門主之心下大堅盲兪期門及中脘主之臍下疝繞臍痛衝胸不得息中極主之賁肫上腹

防堅痛引陰中不得小便兩丸騫陰交主之臍下疝繞臍痛石門主之奔肫气上腹防痛彊不能言莖腫先引腰後引小腹腰臗堅痛下引陰中不得小便兩丸騫石門主之奔肫寒气入小腹時欲嘔傷中溺血小便數背臍痛引陰腹中窘急欲湊後泄不止闗元主之奔肫上搶心甚則不得息忽忽少气屍厥心煩痛饑

不能食善寒中腹脹引防而痛小腹與脊相控暴痛時窘之後中極主之腹中積聚時切痛商曲主之臍下積疝瘕胞中有血四滿主之臍疝繞臍而痛時上衝心天樞主之气疝噦嘔面腫奔肫天樞主之奔肫卵上入痛引莖歸來主之奔肫上下期門主之疝瘕髀中急痛循脇上下搶心腹痛積聚府捨主之奔肫腹脹腫章門主之少腹積聚勞宮主之環臍痛陰騫兩丸縮堅痛不得臥太衝主之寒疝下至腹腠膝腰痛如淸水大腹【一作小腹】諸疝按之至膝上伏莵主之寒疝痛腹脹滿痿厥少气陰市主之大疝腹堅丘墟主之

五藏六府脹第三

黃帝問曰脈之應於寸口如何而脹岐伯對曰其至大堅直以濇者脹也曰何以知其藏府之脹也曰陰爲藏而陽爲府也曰夫气之令人脹也在於血脈之中耶抑藏府之內乎曰二者皆在焉然非脹之舍也曰願聞脹捨曰夫脹者皆在於府藏之外排藏府而廓胸脇脹皮膚故命曰脹曰藏府之在內也若匣匱之藏禁器也各有次捨異名而同處一域之中其气各異願聞其故曰夫胸腹者藏府之城廓膻中者心主之中宮也胃者太倉也咽喉少腹者傳道也胃之五竅者閭裏之門戶也亷泉玉英者津液之道路也故五藏六府各有畔界其病各有形狀營气循脈衛气逆爲脈脹衛气並血脈循分肉爲膚脹【靈樞作營气循脈爲脈脹衛气並脈循分肉爲膚脹】取三里寫之近者一下【一本作分下同】逺者三下無問虛實工在疾寫也曰願聞脹形曰心脹者煩心短气臥不得安肺脹者虛滿而喘欬肝脹者脇下滿而痛引少腹脾脹者苦噦四肢悶體重不能衣腎脹者腹滿引背怏怏然腰髀痛胃脹者腹滿胃脘痛鼻聞焦臭妨於食大便難大腸脹者腸鳴而痛濯濯冬日重感於寒則泄飱不化小腸脹者小腹脹防引腰而痛膀胱脹者小腹滿而气癃三焦脹者气滿於皮膚中殻殻然而不堅膽脹者脇下痛脹口苦好太息凡此諸脹其道在一明知逆順鍼數不失寫虛補實神去其室致邪失正眞不可定粗工所敗謂之天命補虛寫實神歸其室久塞其空謂之良工曰脹者焉生何因而有名曰衛气之在身也常並脈

循分肉行有逆順陰陽相隨乃得天和五藏皆治四時皆敍五穀乃化然而厥气在下營衛畱止寒气逆上眞邪相攻兩气相薄乃捨爲脹曰何以解惑曰合之於眞三合而得曰無問虛實工在疾寫近者一下逺者三下今有三而不下其過焉在曰此言陷於肉盲而中气穴者也不中气穴則气內閉藏不陷盲則气不行上越中肉則衛气相亂陰陽相逆其於脹也當寫而不寫故气不下必更其道气下乃止不下復起可以萬全惡有殆者乎其於脹也必審其診當寫則寫當補則補如鼔之應桴惡有不下者乎

心脹者心兪主之亦取列缺肺脹者肺兪主之亦取太淵肝脹者肝兪主之亦取太衝脾脹者脾兪主之亦取太白腎脹者腎兪主之亦取太谿胃脹者中脘主之亦取章門大腸脹者天樞主之小腸脹者中主之膀胱脹者曲骨主之三焦脹者石門主之膽脹者陽陵泉主之五藏六府之脹皆取三里三里者脹之要穴也

水膚脹鼔脹腸覃石瘕第四

黃帝問曰水與膚脹鼔脹腸覃石瘕何以別之岐伯對曰水之始起也目窠上微腫如新臥起之狀頸脈動時欬陰股間寒足脛腫腹乃大其水已成也以手按其腹隨手而起如裹水之狀此其也膚脹者寒气客於皮膚之間殻殻然不堅腹大身盡腫皮膚厚按其腹腹陷而不起腹色不變此其也鼔脹者腹身皆腫大如膚脹等其色蒼黃腹筋【一本作脈】起此其也腸覃者寒气客於腸外與衛气相正气不得營因有所系瘕而內著惡气乃起息肉乃生其始生也大如雞卵稍以益大至其成也如懷子狀久者離嵗月按之則堅推之則移月事時下此其也石瘕者生於胞中寒气客於子門子門閉塞气不通惡血當寫不寫血衃乃畱止日以益大狀如懷子月事不以時下皆生於女子可導而下之曰膚脹鼔脹可刺耶曰先刺其腹之血絡後調其經亦刺去其血脈曰有病心腹滿旦食則不能暮食此爲何病曰此名爲鼔脹治之以雞矢醴一劑知二劑已曰其時有復發者何也曰此食飲不節故時有病也𨿽然其病且已因當風气聚於腹也

風水膚脹爲五十九刺【靈樞作五十七刺】取皮膚之血者盡取之徒水先取環谷下三寸以排鍼刺之而藏之引而內之入而復出以盡具水必堅束之束緩則煩悶束急則安靜間日一刺之水盡乃止飲則閉藥方刺之時飲之方飲無食方食無飲無食他食百三十五日水腫人中盡滿唇反者死水溝主之水腫大臍平灸臍中無理不治水腫水气行皮中陰交主之水腫腹大水脹水气行皮中石門主之石水痛引脇下脹頭痛身盡熱闗元主之振寒大腹石水四滿主之石水刺气沖石水章門及然谷主之石水天泉主之腹中气盛腹脹逆【千金作水脹逆】不得臥陰陵泉主之水

中畱飲胸脇支滿刺陷谷出血立已水腫脹皮腫三里主之胞中有大疝瘕積聚與陰相引而痛苦湧泄上下出補尺澤太谿手陽明寸口皆補之

腎風發風水面胕腫第五

黃帝問曰少陰何以主腎腎何以主水岐伯對曰腎者至陰也至陰者盛水也肺者太陰也少陰者冬脈也其本在腎其末在肺皆積水也曰腎何以聚水而生病曰腎者胃之闗也闗門不利故聚水而從其類上下溢於皮膚故爲胕腫胕腫者聚水而生病也曰諸水皆主於腎乎曰腎者牝藏也地气上者屬於腎而生水液故曰至陰勇而勞甚則腎汗出腎汗出逢於風內不得入於府藏外不得越於皮膚客於府行於皮裏爲胕腫本之於腎名曰風水曰有病腎風者面胕痝然腫【素問無腫字】壅害於言可刺否曰虛不當刺不當刺而刺後五日其气必至曰其至何如曰至必少气時從胸背上至頭汗出手熱口漧苦渇小便黃目下腫腹中鳴身重難行月事不來煩而不能食食不能正偃正偃則欬甚病名曰風水曰願聞其說曰邪之所湊其气必虛陰虛者陽必湊之故少气時熱而汗出小便黃小便黃者少腹气熱也不能正偃者胃中不和也正偃則欬甚上迫肺也諸有水气者微腫見於目下曰何以言之曰水者陰也目下亦陰也腹者至陰之所居故水在腹者必使目下腫眞气上逆故口苦舌漧臥不得正偃則欬出淸水也諸水病者皆不得臥臥則驚驚則欬甚也腹中鳴者脾本於胃也脾則煩不能食食不下者胃脘膈也身重難以行者胃脈在足也月事不來者胞脈閉也胞脈者屬心而絡於胞中今气上迫肺心气不得下通故月事不來也曰有病痝然如水气狀切其脈太身無痛者形不瘦不能食食少名爲何曰病主【素問作生】在腎名曰腎風腎風而不能食善驚不已【素無不字】心气痿者死

風水膝腫巨虛上亷主之面胕腫上星主之先取譩譆後取天牖風池主之風水面胕腫衝陽主之【腫一作浮】風水面胕腫顏黒解谿主之

鍼灸甲乙經卷八

欽定四庫全書

鍼灸甲乙經卷九

晉皇甫謐撰

大寒內薄骨髓陽逆發頭痛第一【頷項痛附】

黃帝問曰病頭痛數嵗不已此何病也岐伯對曰當有所犯大寒內至骨髓骨髓者以腦爲主腦逆故令頭痛齒亦痛

陽逆頭痛胸滿不得息取人迎厥頭痛面若腫起而煩心取足陽明太陽【一作陰】厥頭痛脈痛心悲喜泣視頭動脈反盛者乃刺之盡去血後調足厥陰厥頭痛噫【九墟作意】善忘按之不得取頭面左右動脈後取足太陽【一作陰】厥頭痛員員而痛【靈樞作貞貞頭重】寫頭上五行行五先取手少陰後取足少陰頭痛項先痛腰脊爲應先取天柱後取足太陽厥頭痛痛甚耳前後脈骨【一本作湧】熱先寫其血後取足太陽少陰【一本亦作陽】厥頭痛痛甚耳前後脈湧有血寫其血後取足少陽眞頭痛痛甚腦盡痛手足寒至節死不治頭痛不可取於兪有所擊墜惡血在內若內傷痛痛未巳可卽刺之不可逺取頭痛不可刺者大痺爲惡風日作者可令少愈不可

已頭寒痛先取手少陽陽明後取足少陽陽明頷痛刺手陽明與頷之盛脈出血頭項不可俛仰刺足太陽不可顧刺手太陽【一云手陽明】頷痛刺足陽明曲周動脈見血巳不已按經刺人迎立已頭痛目及天衝風池主之厥頭痛孔最主之厥頭痛面腫起商丘主之

寒气客於五藏六府發卒心痛胸痺心疝三防第二

厥心痛與背相引善瘈如從後觸其心身傴僂者腎心痛也先取京骨昆侖發鍼立已不已取然谷厥心痛暴泄腹脹滿心痛尢甚者胃心痛也取太都太白厥心痛如錐刺其心心痛甚者脾心痛也取後谷太谿厥心痛色蒼蒼如死狀終日不得太息者肝心痛也取行間太衝厥心痛臥若徒居心痛乃間動行痛益甚色不變者肺心痛也取魚際太淵眞心痛手足靑至節心痛甚旦發夕死夕發旦死心下【一本作痛】不可刺者中有盛聚不可取於兪腸中有防瘕有蛕蛟不可取以小鍼心腹痛發作腫聚往來上下行痛有休止腹中熱渇防【音涎】者是蛕蛟也以手聚按而堅持之無令得移以大鍼刺之久持之防不動乃出鍼心痛引腰脊欲嘔刺足少陰心痛腹脹濇濇然大便不利取足太陰心痛引背不得息刺足少陰不已取手少陰心痛

引少腹滿上下無常處溲便難刺足厥陰心痛但短气不足以息刺手太陰心腹中卒痛而汗出石門主之心痛有三防多防不得反側上脘主之心痛有寒難以俛仰心疝气沖胃死不知人中脘主之心痛上搶心不欲食支痛引鬲建裏主之胸脇背相引痛心下混混嘔吐多唾飲食不下幽門主之脾逆气寒厥急煩心善唾噦噫胸滿激呼胃气上逆心痛太淵主之【千金作肺脹胃逆】心膨膨痛【千金云煩悶亂】少气不足以息尺澤主之心痛俠白主之卒心中痛瘈瘲互相引肘內廉痛心敖敖然間使主之心痛衂噦嘔血驚恐畏人神气不足防門主之心痛卒欬逆尺澤主之出血則已卒心痛汗出大惇主之出血立已胸痺引背時寒間使主之胸痺心痛肩肉麻木天井主之胸痺心痛不得息痛無常處臨泣主之【千金云不得反側】心疝暴痛取足太陰厥陰盡刺之血絡喉痺舌捲口漧煩心心痛臂表痛【靈樞及太素俱作背內亷痛】不可及頭取闗衝在手小指次指爪甲去端如韭葉許【一云左取右右取左】

邪在肺五藏六府受病發欬逆上气第三

邪在肺則病皮膚痛發寒熱上气喘汗出欬動肩背取之膺中外兪背三椎之傍以手疾按之快然乃刺之取缺盆中以越之

黃帝問曰肺之令人欬何也岐伯對曰五藏六府皆令人欬非獨肺也皮毛者肺之合也皮毛先受邪气邪气以從其合其寒飲食入胃從肺脈上至於肺气則肺寒肺寒則內外合邪因而客之則爲肺欬五藏各以其時受病非其時各以與之人與天地參故五藏各以治時感於寒則受病也微則爲欬甚則爲泄爲痛乘秋則肺先受邪乘春則肝先受之乘夏則心先受之乘至陰則脾先受之乘冬則腎先受之肺欬之狀欬而喘息有音甚則唾血心欬之狀欬則心痛喉中喝喝【素問則吤吤】如梗狀甚則咽腫喉痺肝欬之狀欬則胠【素問作兩脇下】痛甚不可以轉轉作兩脇【素問作胠】下滿脾欬之狀欬則右胠【素問作脇】下痛陰陰引肩背甚則欬涎不可以動動則欬劇腎欬之狀欬則腰背相引而痛甚則欬涎五藏久欬乃移於六府脾欬不已則胃受之胃欬之狀欬而嘔嘔甚則長防出肝欬不已則膽受之膽欬之狀欬嘔膽汁肺欬不已則大腸受之大腸欬之狀欬而遺矢心欬不已則小腸受之小腸欬之狀欬而失气气與欬俱失腎欬不已則膀胱受之膀胱欬之狀欬而遺尿【素問作溺】久欬不已則三焦受之三焦欬之狀欬而腹滿不欲飲食此皆聚於胃闗於肺使人多涕唾而面浮腫气逆治藏者治其兪治府者治其合浮腫者治其經秋傷於濕冬生欬咳

曰九卷言振埃刺外經而去陽病願卒聞之曰陽气大逆上滿於胸中憤防肩息大气逆上喘喝坐伏病咽噎不得息取之天容其欬上气窮詘胸痛者取之亷泉取之天容者深無一里【裏字疑誤】取亷泉者血變乃止欬逆上气魄戶及气捨主之欬逆上气噫嘻主之欬逆上气咽喉鳴喝喘息扶突主之欬逆上气唾沫天容及行間主之欬逆上气咽喉癰腫呼吸短气喘息不通水突主之【一本作天突】欬逆上气喘不能言華蓋主之欬逆上气唾喘短气不得息口不能言亶中主之

欬逆上气喘不得息嘔吐胸滿不得飲食兪府主之欬逆上气防出多唾呼吸哮坐臥不安彧中主之胸滿欬逆喘不得嘔吐煩滿不得飲食神藏主之胸脇榰滿欬逆上气呼吸多唾濁沫膿血庫房主之咳喘不得坐不得臥呼吸气素咽不得胸中熱云門主之胸脇榰滿不得俛仰防癰欬逆上气咽喉喝有聲太谿主之欬逆不止三焦有水气不能食維道主之欬逆煩悶不得臥胸中滿喘不能息背痛太淵主之欬逆上气舌漧脇痛心煩肩寒少气不足以息腹脹喘尺澤主之欬漧嘔滿俠白主之欬上气喘不得息暴痺內逆肝肺相鼻口出血身脹逆息不得臥天府主之淒淒寒吐血逆气驚心痛手陰郤主之欬而胸滿前谷主之欬面赤熱支溝主之欬喉中鳴欬唾血大鐘主之

肝受病及衛气畱積發胸脇滿痛第四

邪在肝則病兩脇中痛寒中惡血在內胻節時腫善瘈取行間以引脇下補三里以溫胃中取血脈以散惡血取耳間靑脈以去其瘈

黃帝問曰衛气畱於脈【太素作腹】中槒積不行苑蘊不得常所【靈樞下有使人二字】榰脇中滿喘呼逆息者何以去之岐伯對曰其气積於胸中者上取之積於腹中者下取之上下皆滿者傍取之積於上者寫人迎天突喉中積於下者寫三里與气沖上下皆滿者上下皆取之與季脇之下深一寸重者雞足取之診視其脈大而彊急及絕不至者腹皮絞甚者不可刺也气逆上刺膺中陷者與脇下動脈胸滿嘔無所出口苦舌漧飲食不下膽兪主之胸滿呼吸喝窮詘窘不得息刺入人迎入四分不幸殺人胸滿痛璇璣主之胸脇榰滿痛引胸中華蓋主之胸脇榰滿痺痛骨疼飲食不下嘔【千金作咳】逆气上煩心紫宮主之胸中滿不得息脇痛骨疼喘逆上气嘔吐煩心玉堂主之胸脇榰滿鬲塞飲食不下嘔吐食復出中庭主之胸中榰滿痛引膺不得息悶亂煩滿不得飲食靈墟主之胸脇榰滿不得息欬逆乳癰灑浙惡寒神封主之胸脇榰滿鬲逆不通呼吸少气喘息不得舉臂步郎主之胸脇榰滿喘滿上气呼吸肩息不知食味气戶主之喉痺胸中暴逆先取衝脈後取三里云門皆寫之胸脇榰滿卻引背痛臥不得轉側胸鄉主之傷憂悁思气積中脘主之胸滿馬刀臂不得舉淵腋主之大气不得息息卽胸脇中痛實則其身盡寒虛則百節盡縱大包主之胸中暴滿不得眠【一云不得喘息】輒筋主之胸脇榰滿瘈瘲引臍腹痛短气煩滿巨闕主之腹中積气結痛梁門主之傷食脇下滿不能轉展反側目靑而嘔期門主之

胸脇榰滿勞宮主之多臥善唾胸滿腸鳴三間主之胸滿不得息頭頷腫陽谷主之胸脇脹腸鳴切痛

【一云胸脇支滿腹中切痛】太白主之暴脹胸脇榰滿足寒大便難面唇白時嘔血太衝主之胸脇榰滿惡聞人聲與木音巨虛上亷主之胸脇榰滿寒如風吹狀俠谿主之胸滿善太息胸中膨膨然【千金作胸膂急】丘墟主之胸脇

榰滿頭痛項內寒外丘主之脇下榰滿嘔吐逆陽陵泉主之

邪在心膽及諸藏府發悲恐太息口苦不樂及驚第五

黃帝問曰有口苦取陽陵泉口苦者病名爲何何以得之岐伯對曰病名曰膽痺夫膽者中精之府【素問無此句】肝者中之將也取決於膽咽爲之使此人者數謀慮不決膽气上溢【素問下有虛字】而口爲之苦治之以膽募兪在陰陽十二官相使中

善怒而欲食言益少刺足太陰怒而多言刺足少陰【太素作少陽】短气心痺悲怒逆气怒狂易魚際主之心痛善悲厥逆懸心如饑之狀心譫譫而驚大陵及間使主之心澹澹而善驚恐心悲內關主之【千金作曲澤】善驚悲不樂厥脛足下熱面盡熱渇行間主之脾虛令人病寒不樂好太息商丘主之色蒼蒼然太息如將死狀振寒溲白便難中封主之心如懸哀而亂善恐嗌內腫心惕惕恐如人將捕之多防出喘少气吸吸不足以息然谷主之驚善悲不樂如墮墜汗不出面塵黒病飲不欲食照海主之膽寒厥手臂痛善驚忘言面赤泣出腋門主之大驚乳痛梁丘主之

邪在心則病心痛善悲時僕視有餘不足而調其兪膽病者善太息口苦嘔宿水【靈樞作宿汁】心下澹澹善恐

如人將捕之嗌中吤吤然數欬唾在足少陽之本末亦視其脈之陷下者灸之其寒熱者取陽陵泉邪在膽逆在胃膽液泄則口苦胃气逆則嘔苦汁故曰嘔膽取三里以下胃逆則刺足少陽血絡以閉膽逆調其虛實以去其邪

脾受病發四肢不用第六

黃帝問曰脾病而四肢不用何也岐伯對曰四肢者皆稟气於胃而不得至經必因脾乃得稟今脾病不能爲胃行其津液四肢不得稟水穀气气日以衰脈道不通筋骨肌肉皆無气以生故不用焉曰脾不主時何也曰脾者土也土者中央常以四時長四藏各十八日寄治不獨主時脾者土藏常著胃土之精也土者生萬物而法天地故上下至頭足不得主時曰脾與胃以募相連耳而能爲之行津液何也曰足太陰者三陰也其脈貫胃屬脾絡嗌故太陰爲之行气於三陰陽明者表也五藏六府之海也亦爲之行气於三陽藏府各因其經而受气於陽明故爲胃行津液四肢不得稟水穀气气日以衰陰道不利筋骨肌肉皆無气以生故不用焉身重骨痠不相知太白主之

脾胃大腸受病發腹脹滿腸中鳴短气第七

邪在脾胃則病肌肉痛陽气有餘陰气不足則熱中善饑陽气不足陰气有餘則寒中腸鳴腹痛陰陽俱有餘若俱不足則有寒有熱皆調其三里飲食不下鬲塞不通邪在胃脘在上脘則抑而下之在下脘則散而去之胃病者腹防脹胃脘當心而痛上榰兩脇鬲咽不通飲食不下取三里腹中雷【一本作常】鳴气常衝胸喘不能久立邪在大腸也刺肓之原巨虛上亷三里腹中不便取三里盛則瀉之虛則補之大腸病者腸中切痛而鳴濯濯冬日重感於寒當臍而痛不能久立與胃同取巨虛上亷腹滿大便不利腹大上走胸嗌【靈摳下有喘息二字】喝喝然取足少陽腹滿食不化向向然不得大便取足太陽腹痛刺臍左右動脈已刺按之立已不已刺气沖按之立已腹暴痛滿按之不下取太陽經絡血者則已又刺少陰【一本作少陽愈】去椎三寸傍五用員利鍼刺已如食頃久立已必視其經之過於陽者數刺之腹滿不能食刺脊中腹中气脹引脊痛食飲而身羸瘦名曰食防先取脾兪後取季脇大腸轉气按之如覆杯熱引胃痛脾气寒四肢不嗜食脾兪主之胃中寒脹食多身體羸瘦腹中滿而鳴腹防風厥胸

脇榰滿嘔吐脊急痛筋攣食不下胃兪主之頭痛食不下腸鳴臚脹欲嘔時泄三焦兪主之腹滿臚脹大便泄意捨主之臚脹水腫食飲不下多寒【千金作惡寒】胃倉主之寒中傷飽食飲不化五藏防滿脹心腹胸脇榰滿脹則生百病上脘主之腹脹不通寒中傷飽食飲不化中脘主之食飲不化入腹還出下脘主之腸中常鳴時上衝心灸臍中心滿气逆陰都主之大腸寒中【千金作疝】大便幹腹中切痛盲輸主之腹中盡痛外陵主之腸鳴相逐不可傾倒承滿主之腹脹善滿積气闗門主之食飲不下腹中雷鳴大腸不節小便赤黃陽綱主之腹脹腸鳴气上衝胸不能久立腹中痛濯濯冬日重感於寒則泄當臍而痛腸胃間遊气切痛食不化不嗜食身腫【一本作重】俠臍急天樞主之腹中有大熱不安腹有大气如相俠暴腹脹滿癃淫濼气沖主之腹滿痛不得息正臥屈一膝伸一股並刺气沖鍼上入三寸气至寫之寒气腹滿癃淫濼身熱腹中積聚疼痛衝門主之腹中腸鳴盈盈然食不化脇痛不得臥煩熱中不嗜食胸脇榰滿喘息而衝鬲嘔心痛及傷飽身黃疾骨羸瘦章門主之腸鳴而痛溫畱主之腸腹時寒腰痛不得臥手三里主之腹中有寒气隱白主之腹滿向向然不便心下有寒痛商丘主之腹中熱若寒腹善鳴彊欠時內痛心悲气逆腹滿漏谷主之已刺外踝上气不止腹脹而气快然引肘脇下皆主之腹中气脹嗑嗑不嗜食脇下滿陰陵泉主之喘少气不足以息腹滿大便難時上走胸中鳴脹滿口舌中吸吸善驚咽中痛不可內食善怒恐不樂太鐘主之嗌漧腹瘈痛坐臥目善怒多言復澑主之寒腹脹滿厲兌主之腹大不嗜食衝陽主之厥气上榰太谿主之大腸有熱腸鳴腹滿俠臍痛食不化喘不能久立巨虛上亷主之腸中寒脹滿善噫聞食臭胃气不足腸鳴腹痛泄食不化心下脹三里主之腹滿胃中有熱不嗜食懸鐘主之大腸實則腰背痛痺寒轉筋頭痛虛則鼻衂癲疾腰痛濈濈然汗出令人欲食而走承筋主之取腳下三折橫視盛者出血

腎小腸受病發腹脹腰痛引背少腹控睪第八

邪在腎則病骨痛陰痺陰痺者按之而不得腹脹腰痛大便難肩背頸項彊痛時取之湧泉昆侖視有血者盡取之少腹控睪引腰脊上衝心肺邪在小腸也小腸者連睪系屬於脊貫肝肺絡心系气盛則厥逆上衝腸胃燻肝肺散於胸結於臍故取盲原以散之刺太陰以予之取厥陰以下之取巨虛下亷以去之按其所過之經以調之小腸病者少腹痛腰脊控睪而痛時窘之後耳前熱若寒甚若獨肩上熱甚及手小指次指間熱若脈陷者此其也

黃帝問曰有病厥者診右脈沈堅左手浮遲不知病生安在岐伯對曰冬診之右脈固當沈堅此應四時左脈浮遲此逆四時左當主病診左在腎頗在肺當腰痛曰何以言之曰少陰脈貫腎絡肺今得肺脈腎爲之病故爲腰痛

足太陽脈令人腰痛引項脊尻背如腫狀刺其郤中太陽正經去血春無見血

少陽令人腰痛如以鍼刺其皮中循循然不可俛仰不可以左右顧刺少陽盛骨之端出血盛骨在膝下亷之骨獨起者夏無見血

陽明令人腰痛不可以顧顧如有見者善悲刺陽明於胻前三痏上下和之出血秋無見血

足少陰令人腰痛痛引脊內亷刺足少陰於內踝上二痏春無見血若出血太多虛不可復

厥陰之脈令人腰痛腰中如張弓弩刺厥陰之脈在腨踵魚腹之外循循累累然乃刺之其病令人善言黙黙然不慧刺之三痏

解脈令人腰痛痛引肩目然時遺溲刺解脈在膝筋分肉間在防外亷之橫脈出血血變而止

同陰之脈令人腰痛腰如小錘居其中怫然腫刺同陰之脈在外踝上絕骨之端爲三痏

解脈令人腰痛如裂【素問作引】常如折腰之狀善怒刺解脈在防中結絡如黍米刺之血射以黒見赤血乃已【全元起雲有兩解脈病原各異疑誤未詳】

陽維之脈令人腰痛痛上怫然腫刺陽維之脈脈與太陽合腨下間去地一尺所

衝絡之脈令人腰痛得俛不得仰仰則恐僕相之舉重傷腰衡絡絕傷惡血歸之刺之在防陽之筋間上防數寸衝居爲二痏出血

防陰之脈令人腰痛痛上濈然汗出汗幹令人欲飲飲已欲走刺直陽之脈上三痏在蹻上防下三所橫居視其盛者出血【素問濈濈然作漯漯然三所作五寸】

飛陽之脈令人腰痛痛上怫然甚則悲以恐刺飛揚之脈在內踝上二寸【素問作五寸】少陰之前與陰維之防昌陽之脈令人腰痛痛引膺目然甚則反折口捲不能言刺內筋爲二痏在內踝上大筋後上踝一寸所【素問大筋作太陰】

散脈令人腰痛而熱熱甚而煩腰下如有橫木居其中甚則遺溲刺散脈在膝前骨肉分間絡外亷束脈爲三痏

肉裏之脈令人腰痛不可以欬欬則筋攣刺肉裏之脈爲二宥在太陽之外少陽絕骨之端

腰痛俠脊而痛至頭幾幾然目欲僵僕刺足太陽防中出血腰痛引少腹控防不可以仰刺尻交者兩踝胂上以月死生爲宥數發鍼立已【素問云左取右右取左】腰痛上寒取足太陽陽明痛上熱取足厥陰不可以俛仰取足少陽中熱而喘取足少陰防中血絡腰痛上寒實則脊急彊長彊主之小腹痛控睪引腰脊疝痛上衝心腰脊彊溺黃赤口漧小腸兪主之腰脊痛彊引背少腹俛仰難不得仰息腳痿重尻不舉溺赤腰以下至足淸不仁不可以坐起膀胱兪主之腰痛不可以俛仰中膂內兪主之腰足痛而淸善偃睪跳拳上窌主之腰痛怏怏不可以俛仰腰以下至足不仁入脊腰背寒次窌主之先取缺盆後取尾骶與八窌腰痛大便難飱泄腰尻中寒中窌主之腰痛脊急脇中滿小腹堅急志室主之腰脊痛惡風少腹滿堅癃閉下重不得小便胞肓主之腰痛骶寒俛仰急難陰痛下重不得小便秩邊主之腰痛控睪小便及股卒俛不得仰刺气沖腰痛不得轉側章門主之腰痛不可以久立俛仰京門及行間主之腰痛少腹痛下窌主之腎腰痛不可俛仰陰陵泉主之腰痛少腹滿小便

不利如癃狀羸瘦意恐懼气不足腰中怏怏太衝主之腰痛少腹痛陰包主之腰痛大便難湧泉主之

腰相引如解實則閉癃淒淒腰脊痛宛轉目循循嗜臥口中熱虛則腰痛寒厥煩心悶大鐘主之腰痛引脊內亷復澑主之春無見血若太多虛不可復是前足少陰痛也腰痛不能舉足少坐若下車躓地脛中矯矯然申脈主之腰痛如小錘居其中怫然腫痛不可以欬欬則筋縮急諸節痛上下無常寒熱陽輔主之腰痛不可舉足跟中踝後痛腳痿僕參主之腰痛俠脊至頭幾幾然目委中主之【是前刺足太陽郤中出血者】腰痛得俛不得仰仰則恐僕得之舉重惡血歸之殷門主之【是前衝絡之脈腰痛者】腰脊痛尻脊股臋陰寒大痛虛則血動實則並熱痛痔痛尻脽中腫大便直出扶承主之三焦膀胱受病發少腹腫不得小便第九

小腹腫痛不得小便邪在三焦約取之足太陽大絡視其結絡脈與厥陰小結絡而血者腫上及胃脘取三里三焦病者腹脹气滿少腹尢甚堅不得小便窘急溢則爲水畱則爲脹在足太陽之外大絡絡在太陽少陽之間亦見於脈取委中

膀胱病在少腹偏腫而痛以手按之則欲小便而不得眉【一本作肩】上熱若脈陷及足小指外側及脛踝後皆熱者取委中病在少腹痛不得大小便病名曰疝得寒則少腹脹兩股間冷刺腰髁間刺而多之盡炅病已少腹滿大上走胸至心索索然身時寒熱小便不利取足厥陰

胞轉不得溺少腹滿闗元主之小便難水脹滿出少胞轉不得溺曲骨主之少腹脹急小便不利厥气上頭巓漏谷主之溺難痛白濁卒疝少腹腫欬逆嘔吐卒陰跳腰痛不可以俛仰面黒熱腹中防滿身熱厥痛行間主之少腹中滿熱閉不得溺足五里主之少腹中滿【一本作痛】小便不利湧泉主之筋急身熱少腹堅腫時滿小便難尻股寒髀樞痛引季脇內控八窌委中主之陰胞有寒小便不利扶承主之

三焦約內閉發不得大小便第十

內閉不得溲刺足少陰太陽與骶上以長鍼气迎取其太陰陽明厥甚取太陰陽明動者之經三焦約大小便不通水道主之大便難中渚及太白主之大便難大鐘主之

足厥陰脈動喜怒不時發防疝遺溺癃第十一

黃帝問曰刺節言去衣者刺闗節之支絡者願聞其詳岐伯對曰腰脊者人之闗節股胻者人之趨翔莖睪者身中之機陰津之津液之道路也故飲食不節喜怒不時津液內流而下溢於睪水道不通炅不休息俛仰不便趨翔不能滎然有水不上不下防石所取形不可匿裳不可蔽名曰去衣曰有癃者一日數十溲此不足也身熱如炭頸膺如格人迎躁盛喘息气逆此有餘也【素問下有陽气大盛於外一句】陰气不足則太陰脈細如髮者此不足者也其病安在曰病在太陰其盛在胃頗在肺病名曰厥死不治此得五有餘二不足曰何謂五有餘二不足曰所謂五有餘者病之气有餘也二不足者亦病气之不足也今外得五有餘內得二不足此其不表不裏亦死證明矣

狐疝驚悸少气巨缺主之陰疝引睪陰交主之少腹痛溺難陰下縱橫骨主之少腹疝臥善驚气海主之暴疝少腹大熱闗元主之陰疝气疝天樞主之防疝大巨及地機中郤主之陰疝痿莖中痛兩丸

騫臥不可仰臥刺气沖主之陰疝衝門主之男子陰疝兩丸上下小腹痛五樞主之陰股內痛气癰狐疝走上下引少腹痛不可俛仰上下商丘主之狐疝太衝主之陰跳遺溺小便難而痛陰上下入腹中寒疝陰挺出偏大腫腹臍痛腹中悒悒不樂大惇主之腹痛上槍心心下滿癃莖中痛怒防不欲視泣出長太息行間主之防疝陰暴痛中封主之【千金云防疝陰暴痛痿厥身體不仁】疝癃臍少腹引痛腰中痛中封主之气痛癃小便黃气滿塞虛則遺溺身時寒熱吐逆溺難腹滿石門主之气癃防疝陰急股樞腨內亷痛交信主之陰跳腰痛實則挺長寒熱攣陰暴痛遺溺偏大虛則暴癢气逆腫睪卒疝小便不利如癃狀數噫恐悸气不足腹中悒悒少腹痛嗌中有熱如有瘜肉狀如著欲出背攣不可俛仰蠡溝主之丈夫防疝陰跳痛引簒中不得溺腹中支脇下榰滿閉癃陰痿後時泄四肢不收實則身疼痛汗不出目然無所見怒欲殺人暴痛引髕下節時有熱气筋攣膝痛不可屈伸狂如新發衂不食喘呼少腹痛引噫足厥痛湧泉主之癃疝然谷主之卒疝少腹痛照海主之病在左取右右取左立已

疝四肢淫濼身悶至陰主之遺溺闗門及神門委中主之胸滿膨膨然實則癃閉腋下腫虛則遺溺腳急兢兢然筋急痛不得大小便腰痛引腹不得俛仰委陽主之癃中窌主之气癃溺黃闗元及陰陵泉主之【千金云寒熱不節腎病不可以俛仰】气癃小便黃气滿虛則遺溺石門主之癃遺溺鼠鼷痛小便難而白期門主之小便難竅中熱實則腹皮痛虛則癢搔防陰主之小腸有熱溺赤黃中脘主之溺黃下亷主之小便黃赤完骨主之小便黃腸鳴相逐上亷主之勞癉小便赤難前谷主之

足太陽脈動發下部痔脫肛第十二

痔痛攢竹主之痔防陰主之凡痔與陰相通者死陰中諸病前後相引痛不得大小便皆主之痔骨蝕商丘主之痔簒痛飛揚委中及扶承主之痔簒痛承筋主之脫肛下刺气沖主之

鍼灸甲乙經卷九﹤子部﹐醫家類﹐鍼灸甲乙經﹥

欽定四庫全書

鍼灸甲乙經卷十

晉皇甫謐撰

陰受病發痺第一【上】

黃帝問曰周痺之在身也上下移徙隨其脈上下左右相應間不容空願聞此痛在血脈之中耶將在分肉之間乎何以致是其痛之移也間不及下鍼其蓄之時不及定治而痛已止矣何道使然岐伯對曰此眾痺也非周痺也此各在其處更發更止更居更起以左應右以右應左非能周也更發更休刺此者痛𨿽已止必刺其處勿令復起曰周痺何如曰周痺在於血脈之中隨脈以上循脈以下不能左右各當其所其痛從上下者先刺其下以通之【通一作遏】後刺其上以脫之其痛從下上者先刺其上以通之後刺其下以脫之曰此病安在因何有名曰風寒濕气客於分肉之間廹切而爲沫沫得寒則聚聚則排分肉而分裂分裂則痛痛則神歸之神歸之則熱熱則痛解痛觧則厥厥則他痺發發則如是此內則在藏而外未發於痺獨居分肉之間眞气不能周故名曰周痺故刺痺者必先循切其上下之大經視其虛實及大絡之血結而不通者及虛而脈陷空者而調之熨而通之其瘈者轉引而行之曰何以人之善病痺者少兪對曰粗理而肉不堅者善病痺欲知其高下視其三部曰刺有三變何也曰有刺榮者有刺衛者有刺寒痺之畱經者刺營者出血刺衛者出气刺寒痺者內熱曰營衛寒痺之爲病柰何曰營之生病也寒熱少气血上下行衛之生病也气痛時來去怫愾賁向風寒客於腸胃之中寒痺之爲病也畱而不去時痛而皮不仁曰刺寒痺內熱柰何曰刺布衣者用火焠之刺大人者藥熨之方用醇酒二十升蜀椒一升漧薑一升桂一升凡四物各細防咀著淸酒中綿絮一斤細白布四丈二尺並內酒中置酒馬矢熅中善封塗勿使气泄五日五夜出布絮暴漧復漬之以盡其汁每漬必晬其日乃出布絮幹之並用滓與絮布長六七尺爲六巾卽用之生桑炭炙巾以熨寒痺所乘之處令熱入至於病所寒復炙巾以熨之三十徧而止卽汗出炙巾以拭身亦三十徧而止起步內中無見風每刺必熨如此病已失此所謂內熱曰痺將安生曰風寒濕三气合至雜而爲痺其風气勝者爲行痺寒气勝者爲痛痺濕气勝者爲著痺曰其有五者何也曰以冬遇此者爲骨痺以春遇此者爲筋痺以夏遇此者爲脈痺以至陰遇此者爲肌痺以秋遇此者爲皮痺曰內捨五藏六府何气使然曰五藏皆有合病久而不去者內捨於合故骨痺不已復感於邪內捨於腎筋痺不已復感於邪內捨於肝脈痺不已復感於邪內捨於心肌痺不已復感於邪內捨於脾皮痺不已復感於邪內捨於肺所謂痺者各以其時感於風寒濕之气也諸痺不已亦益內也其風气勝者其人易已曰其時有死者或疼久者或易已者何也曰其入藏者死其畱連筋骨間者疼久其畱連皮膚間者易已曰其容六府者何如曰此亦其飲食居處爲其病本也六府各有兪風寒濕气中其兪而飲食應之循兪而入各捨其府也曰以鍼治之柰何曰五藏有兪六府有合循脈之分各有所發各治其過則病瘳矣曰營衛之气亦令人痺乎曰營者水谷之精气也和調五藏灑陳六府乃能入於脈故循脈上下貫五藏絡六府衛者水谷之悍气也其气剽疾滑利不能入於脈也故循皮膚之中分肉之間燻於肓膜聚【素問作散】於胸腹逆其气則病順其气則愈不與風寒濕气合故不爲痺也

陰受病發痺【下】

黃帝問曰痺或痛或不痛或不仁或寒或熱或燥或濕者其故何也岐伯對曰痛者其寒气多有寒故痛其不痛不仁者病久入深營衛之行濇經絡時疎故不痛皮膚不營故不仁其寒者陽气少陰气多與病相益故爲寒其熱者陽气多陰气少病气勝陽乘陰故爲熱其多寒汗出而濡者此其逢濕勝也其陽气少陰气盛兩气相感故寒汗出而濡也夫痺在骨則重在脈則凝而不流在筋則屈而不伸在肉則不仁在皮則寒故具此五者則不痛凡痺之類逢寒則急逢熱則縱曰或有一脈生數十病者或痛或癰或熱或癢或痺或不仁變化無有窮時其故何也曰此皆邪气之所生也曰人有眞气有正气有邪气何謂也曰眞气者所受於天與水穀气並而充身者也正气者正風從一方來非虛風也【大素云非災風也】邪气者虛風也虛風之賊傷人也其中人也深不得自去正風之中人也淺而自去其气柔弱不能傷眞气故自去虛邪之中人也淒索動形起毫毛而發腠理其入深內薄於骨則爲骨痺薄於筋則爲筋攣薄於脈中則爲血閉而不通則爲癰薄於肉中與衛气相薄陽勝則爲熱陰勝則爲寒寒則其气去去則虛虛則寒薄於皮膚其气外發腠理開毫毛搖气【一本作淫气】往來微行則爲癢气畱而不去故爲痺衛气不行則爲不仁病在骨骨重不可舉骨髓痠痛寒气至名曰骨痺深者刺無傷脈肉爲故其道大小分骨熱病已止病在筋筋攣節痛不可以行名曰筋痺刺筋上爲故刺分肉間不可中骨病起筋熱病已止病在肌膚肌膚盡痛名曰肌痺傷於寒濕刺大分小分多發鍼而深之以熱爲故無傷筋骨筋骨傷癰發若變諸分盡熱病已止曰人身非衣寒也中非有寒气也寒從中生者何曰是人多痺陽气少而陰气多故身寒如從水中出曰人有身寒湯火不能熱也厚衣不能溫也然下爲凍栗是爲何病曰是人者素腎气勝以水爲事太陽气衰腎脂枯不長一水不能勝兩火腎者水也而主骨腎不生則髓不能滿故寒甚至骨所以不能凍慓者肝一陽也心二陽也腎孤藏也一水不能勝上二火故不能凍栗病名曰骨痺是人當攣節著痺不去久寒不已爲肝痺【一作骭痺】骨痺舉節不用而痛汗注煩心取三陰之經補之厥痺者厥气上及腹取陰陽之絡視主病者寫陽補

陰經也風痺注病【靈樞作淫濼】不可已者足如履冰時如入湯中肢脛淫濼煩心頭痛時嘔時悶已汗出久則目悲以喜怒短气不樂不出三年死足髀不可舉側而取之在樞闔中以員利鍼大鍼不可膝中痛取犢鼻以員利鍼鍼發而間之鍼大如刺膝無疑足不仁刺風府腰已下至足淸不仁不可以坐起尻不舉腰兪主之痺防陰及太淵消濼照海主之嗜臥身體不能動搖大溫【一本作濕】三陽絡主之骨痺煩滿商丘主之足下熱痛不能久坐濕痺不能行三陰交主之膝內亷痛引髕不可屈伸連腹引咽喉痛膝闗主之痺脛重足跗不收跟痛巨虛下亷主之脛痛足緩失履濕痺足下熱不能久立條口主之脛苕苕【一本作苦】痺膝不能屈伸不可以行梁丘主之膝寒痺不仁不可屈伸髀闗主之膚痛痿痺外丘主之膝外亷痛不可屈伸脛痺不仁陽闗主之髀痺引膝股外亷痛不仁筋急陽陵泉主之寒气在分肉間痛上下痺不仁中瀆主之髀樞中痛不可舉以毫鍼寒畱之以月生死爲宥數立已長鍼亦可腰脇相引痛急髀筋瘈脛痛不可屈伸痺不仁環跳主之風寒從足小指起脈痺上下帶胸脇痛無常處至陰主之足大指搏傷下車挃地通背指端傷爲筋痺解谿主之

陽受病發風第二【上】

黃帝問曰風之傷人也或爲寒熱或爲熱中或爲寒中或爲厲風或爲偏枯其爲風也其病各異其名不同或內至五藏六府不知其解願聞其說岐伯對曰風气藏於皮膚之間內不得通外不得泄風气者善行而數變腠理開則淒【素問作灑】然寒閉則熱而悶其寒也則衰食飲其熱也則消肌肉使人解防【素問作怢栗】悶而不能食名曰寒熱風气與陽明入胃循脈而上至目內眥其人肥則風气不得外泄則爲熱中而目黃人瘦則外泄而寒則爲寒中而泣出風气與太陽俱入行諸脈兪散分肉間衛气悍邪時與衛气相干【素問無衛气幹邪時五字】其道不利故使肌肉膹脹而有瘍衛气凝而有所不行故其肉有不仁厲者有榮气熱浮其气不淸故使鼻柱壊而色敗皮膚瘍而潰風寒客於脈而不去名曰厲風或曰寒熱以春甲乙傷於風者爲肝風以夏丙丁傷於風者爲心風以季夏戊己傷於風者爲脾風以秋庚辛傷於風者爲肺風以冬壬癸傷於風者爲腎風風气中五藏六府之兪亦爲藏府之風各入其門戶風之所中則爲偏風風气循風府而上則爲腦風入系頭則爲目風眼寒飲酒中風則爲漏風入房汗出中風則爲內風新沐中風則爲首風久風入中則爲腸風飱泄而外在腠理則爲泄風故風者百病之長也至其變化乃爲他病無常方然故有風气也

肺風之狀多寒惡風色皏【音平】然白時欬短气晝日則差暮則甚診在眉上其色白

心風之狀多汗惡風焦絕善怒色赤病甚則言不快診在口其色赤

肝風之狀多汗惡風善悲色微蒼嗌漧善怒時憎女子診在目下其色靑

脾風之狀多汗惡風身體怠惰四肢不欲動色薄微黃不嗜食診在鼻上其色黃

腎風之狀多汗惡風面痝然浮腫腰瘠痛不能正立色炲隱曲不利診在肌上其色黑

胃風之狀頸多汗惡風食飲不下鬲塞不通腹善滿失衣則防脹食寒則泄診形瘦而腹大

首風之狀頭痛而多汗惡風先當風一日則病甚頭痛不可以出內至其風日則病少愈

漏風之狀或多汗常不可單衣食則汗出甚則身汗喘息惡風衣常嚅口漧善渇不能勞事

泄風之狀多汗汗出泄衣上咽【素問作口中】幹上漬其風不能勞事身體盡痛則寒

曰邪之在經也其病人何如取之柰何曰天有宿度地有經水人有經脈天地溫和則經水安靜天寒地凍則經水凝泣天暑地熱則經水沸溢卒風暴起則經水波舉【素問作湧】而隴起夫邪之入於脈也寒則血凝泣暑則气淖澤虛邪因而入客也亦如經水之得風也經之動脈其至也亦時隴起於脈中循循然其至寸口中手也時大時小大則邪至小則平其行無常處在陰與陽不可爲度循而察之三部九卒然逢之早遏其路吸則內鍼無令气忤靜以久畱無令邪布吸則轉鍼以得气爲故呼引鍼呼盡乃去大气皆出故名曰寫曰不足者補之柰何曰必先捫而循之切而散之推而按之彈而怒之而下之通而散之外引其門以閉其神呼盡內鍼靜以久畱以气至爲故如待所貴不知日暮其气已至適以自防吸引鍼气不得出各在其處推闔其門令眞气【素問作神气】存大气畱止故名曰補曰气柰何曰夫邪去絡入於經捨於血脈之中其寒溫未相得如湧波之起也時來時去故不常在故曰方其來也必按而止之止而取之無迎【素問作逢】其衝而寫之眞气者經气也經气太虛故曰其气【素問作其來】不可逢此之謂也故曰邪不審大气已過寫之則眞气脫脫則不復邪气益至而病益蓄故曰其往不可追此之謂也不可掛以髮者待邪之至時而發鍼寫焉若先若後者血气已盡其病不下故曰知其可取如發機不知其取如叩椎故曰知機道者不可掛以髮不知機者叩之不發此之謂也曰眞邪以合波隴不起之柰何曰審捫循三部九之盛虛而調之不知三部者陰陽不別天地不分地以地天以天人以人調之中府以定三部故曰刺不知三部九病脈之處𨿽有太過且至工不得【素問作能】禁也誅罰無過命曰大惑反亂大經眞不可復用實爲虛以邪爲正【素問作眞】用鍼無義反爲气賊奪人正气以順爲逆營衛散亂眞气已失邪獨內著絕人長命予人天殃不知三部九故不能久長固【素問作因】不知合之四時五行因加相勝釋邪攻正絕人長命邪之新客來也未有定處推之則前引之則上逢而寫之其病立已曰人之善病風灑灑汗出者何以之曰肉不堅腠

理疎者善病風曰何以肉之不堅也曰防肉不堅而無分理者肉不堅膚粗而皮不致者腠理疎也

陽受病發風第二【下】

黃帝問曰刺節言解惑者盡知調諸陰陽補寫有餘不足相傾移也何以解之岐伯對曰大風在身血脈偏虛虛者不足實者有餘輕重不得傾則宛伏不知東西南北乍上乍下反覆顚倒無常甚則迷惑補其不足寫其有餘陰陽平復用鍼如此疾於解惑淫邪偏客於半身其入深內居營衛營衛稍衰則眞气去邪气獨畱髮爲偏枯其邪气淺者脈偏痛風逆暴四肢腫身漯漯唏然時寒饑則煩飽則善變取手太陰表裏足少陰陽明之經肉反淸取營骨淸取井經也偏枯身偏不用而痛言不變智不亂病在分湊之間巨鍼取之益其不足損其有餘乃可復也痱之爲病也身無痛者四肢不収智亂不甚其言微知可治甚則不能言不可治也病先起於陽後入於陰者先取其陽後取其陰必審其气之浮沈而取之病大風骨節重須眉墜名曰大風刺肌肉爲故汗出百日刺骨髓汗出百日凡二百日須眉生而止鍼曰有病身熱懈墮汗出如浴惡風少气此爲何病曰名酒風治之以澤瀉術各十分糜衘五分合以三指撮爲後飲身有所傷出血多及中風寒若有所墜墮四肢解防不收名曰體解取其少腹臍下三結交三結交者陽明太陰【一本作陽】臍下三寸闗元也風善嘔煩滿神庭主之如顏靑者上星主之取上星者先取譩譆後取天牖風池頭痛顏靑者防主之風引頷痛上星主之取上星亦如上法風目

瞑惡風寒面赤腫前項主之頂上痛風頭重目如脫不可左右顧百防主之風目顱上痛後頂主之頭重頂痛目不明風到腦中寒重衣不熱汗出頭中

惡風刺腦戶主之頭痛項急不得傾倒目鼻不得喘息舌急難言刺風府主之頭目痛頭半寒【千金下有痛字】玉枕主之腦風目瞑頭痛風目痛腦主之頸頷榰滿痛引牙齒口噤不開急痛不能言曲鬢主之頭痛引頸竅陰主之風頭耳後痛煩心及足不收

失履口防僻頭項搖瘈牙車急完骨主之眩頭痛重目如脫項似防狂見鬼目上反項直不可以顧暴攣足不任身痛欲折天柱主之腰脊彊不得俛仰刺脊中大風汗出膈兪主之又譩嘻主之【素問骨注云大風汗出灸譩譆】眩頭痛刺絲竹空主之口僻顴窌及齗交下闗主之面目惡風寒防腫臃痛招搖視瞻瘈瘲口僻巨窌主

之口不能水漿防僻水溝主之口僻禁外闗主之瘈瘲口沫出上闗主之偏枯四肢不用善驚大巨

主之大風逆气多寒善悲大橫主之手臂不得上頭尺澤主之風寒出身腫喘喝多睡恍惚善忘嗜臥不覺天府主之在腋下三寸臂內動脈之中風熱善怒中心喜悲思慕歔欷善笑不休勞宮主之兩手攣不收伸及腋偏枯不仁手瘈偏小筋急大陵主之頭身風善嘔寒中少气掌中熱胕急腋腫間使主之足不收痛不可以行天泉主之足下緩失履衝陽主之手及臂攣神門主之痱痿臂脘不用唇吻不收合谷主之肘痛不能自帶衣起頭眩頷痛面黒風肩背痛不可顧闗衝主之嗌外腫肘臂痛五指瘈不可屈伸頭眩頷額顱痛中渚主之馬刀腫瘻目痛肩不舉心痡榰滿逆气汗出口噤不可開支溝主之大風黙黙不知所痛嗜臥善驚瘈瘲天井主之【千金云悲傷不樂】偏枯臂腕發痛肘屈不得伸手又風頭痛涕出肩背頸痛項急煩滿驚五指掣不可屈伸戰怵腕骨主之風眩驚手腕痛泄風汗出至腰陽谷主之【千金手腕痛作手卷】風逆暴四肢腫濕則唏然寒饑則煩心飽則眩大都主之風入腹中俠臍急胸痛脇榰滿衂不止五指端盡痛

足不踐地湧泉主之偏枯不能行大風黙黙不知所痛視如見星溺黃小腹熱咽漧照海主之寫在陰蹻右少陰兪先刺陰蹻後刺少陰在橫骨中風逆四肢腫復澑主之風從頭至足面目赤口痛囓舌解谿主之大風目外背痛身熱痱缺盆中痛臨泣主之善自

囓頰偏枯腰髀樞痛善搖頭京骨主之大風頭多汗腰尻腹痛腨跟腫上齒痛脊背尻重不欲起聞食臭惡聞人音泄風從頭至足昆侖主之痿厥風頭重額痛樞股腨外亷骨痛瘈瘲痺不仁振寒時有熱四肢不舉跌陽主之腰痛頸項痛歷節汗出而步履寒復不仁腨中痛飛揚主之

八虛受病發拘攣第三

黃帝問曰人有八虛各以何岐伯對曰肺心有邪其气畱於兩股肝有邪其气畱於兩肘脾有邪其气畱於兩髀腎有邪其气畱於兩腘凡此八虛者此機闗之室眞气之所過血絡之所由是八邪气惡血因而得畱畱則傷筋骨機闗不得屈伸故拘攣

防拘攣癇眩足不任身取天柱主之掖拘攣防脈急引脇而痛肉引心肺譩譆主之從頸至脊自脊已下至十二椎應手刺之立已轉筋者立而取之可令遂已痿厥者張而引之可令立快矣

熱在五藏發痿

黃帝問曰五藏使人痿何也岐伯對曰肺主身之皮毛心主身之血脈肝主身之筋膜脾主身之肌肉腎主身之骨髓故肺气熱則葉焦焦則皮毛虛弱急薄著著則生痿躄矣故心气熱則下脈厥而上上則下脈虛虛則生脈痿樞折瘈脛腫而不任地【素問瘈作挈腫作瘲】肝气熱則膽熱泄口苦筋膜幹筋脈幹則筋急而攣發爲筋痿脾气熱則胃幹而渇肌肉不仁發爲肉痿腎气熱

則腰脊不舉骨枯而髓減發爲骨痿

曰何以得之曰肺者藏之長也爲心之蓋有所亡失所求不得則發爲肺鳴鳴則肺熱葉焦發爲痿躄悲哀太甚則胞絡絕胞絡絕則陽气內動發則心下崩數溲血故本病曰大經空虛發爲肌痺爲脈痿思想無窮所願不得意淫於外入房太甚宗筋弛縱發爲筋痿及爲白淫故下經曰筋痿生於肝使內也有漸於濕以水爲事若有所畱居處傷濕肌肉濡潰痺而不仁發爲肉痿故下經曰肉痿者得之濕地有所逺行勞倦逢大熱而渇渇則陽气內伐內伐則熱合【素問作捨】於腎腎者水藏今水不勝火則骨枯而髓空故足不任身熱發爲骨痿故下經曰骨痿生於大熱

曰何以別之曰肺熱者色白而毛散心熱者色赤而絡脈溢肝熱者色蒼而爪枯脾熱者色黃而肉蠕動腎熱者色黒而齒槁曰治痿者獨取陽明何謂也曰陽明者五藏六府之海主潤宗筋宗筋者主束骨而利機闗衝脈者經脈之海主滲灌谿谷與陽明合於宗筋陰陽揔宗筋之防防於气沖而陽明爲之長皆屬於帶脈而絡於督脈故陽明虛則宗筋縱帶脈不引故足痿不用治之各補其營而通其兪調其虛實和其逆順則筋脈骨肉各以其時受月則病矣痿厥爲四末束悶乃疾解之日二不仁者十日而知無休病已止足緩不收痿不能行不能言語手足痿躄不能行地倉主之痿不相知太白主之【一云身重骨痿不相知】痿厥身體不仁手足偏小先取京骨後取中封絕骨皆寫之痿厥寒足腕不收躄坐不能起髀樞腳痛丘墟主之虛則痿躄坐不能起實則厥脛熱時痛身體不仁手足偏小善囓頰光明主之

手太陰陽明太陽少陽脈動發肩背痛肩前臑皆痛肩似拔第五

肩痛不可舉天容及秉風主之肩背髀痛臂不舉寒熱淒索肩井主之肩腫不得顧气捨主之肩背髀不舉血瘀肩中不能動搖巨骨主之肩中熱指臂痛肩髃主之肩重不舉臂痛肩窌主之肩重肘臂痛不可舉天宗主之肩胛甲痛而寒至肘肩外兪主之肩胛周痺曲垣主之肩痛不可舉引缺盆痛云門

主之肘痛尺澤主之臂瘈引口中寒防腫肩腫引缺盆商陽主之肩肘中痛難屈伸手不可舉腕重急曲池主之肩肘節酸重臂痛不可屈伸肘窌主之肩痛不能自舉汗不出頸痛陽池主之肘中濯濯臂內亷痛不可及頭外闗主之肘痛引肩不可屈伸振寒熱頸項肩背痛臂痿痺不仁天井主之【千金云肩內麻木】肩不可舉不能帶衣淸冷淵主之肘臂腕中痛頸腫不可以顧頭項急痛淫濼肩胛小指痛前谷主之肩痛不可自帶衣臂腕外側痛不舉陽谷主之臂不可舉頭項痛咽腫不可咽前谷主之肩痛欲折臑如防手不能自上下養老主之肩背頭痛時湧泉主之

水漿不消發飲第六

溢飲脇下堅痛中腕主之腰淸脊彊四肢懈墯善怒欬少气郁然不得息厥逆肩不可舉馬刀痿身瞤章門主之溢飲水道不通溺黃小腹痛裏急腫洞泄體痛引骨京門主之飲渇身伏多睡隱白主之腠理气臑防主之

鍼灸甲乙經卷十

欽定四庫全書

鍼灸甲乙經卷十一

晉皇甫謐撰

胸中寒發脈代第一

脈代不至寸口四逆脈鼔不通云門主之胸中寒脈代時至上重下輕足不能地少腹脹上搶心胸榰滿欬唾有血然谷主之

陽厥大驚發狂癇第二

黃帝問曰人生而病癲疾者安所得之岐伯對曰此得之在母腹中時其母數有大驚气上而不下精气並居故令子發爲癲疾病在諸陽脈且寒且熱諸分且寒且熱名曰狂刺之虛脈視分盡熱病已止病初發嵗一發不治月一發不治月四五發名曰癲疾刺諸分其脈尢寒者以鍼補之【素問云諸脈諸分其無寒者以鍼調之病已止】曰有病狂怒者此病安生曰生於陽也曰陽何以使人狂也曰陽气者因暴折而難決故善怒病名曰陽厥曰何以知之曰陽明者常動太陽少陽不動不動而動大疾此其也曰治之柰何曰衰【素問作奪】其食卽已夫食入於陰气長於陽故奪其食卽已使人服以生鐵落爲後飲夫生鐵落者下气也【素問作疾】癲疾脈搏大滑久自已脈小堅急死不治【一作脈沈小急實死不治小牢急可治】癲疾脈虛可治實則死厥成爲癲疾貫疽【素問作黃疸】暴病厥癲疾狂久逆之所生也五蔵不平六府閉塞之所生也癲疾始生先不樂頭重痛直視舉目赤甚作極已而煩心之於顏取手太陽太陰血變而止癲疾始作而引口啼呼喘悸者之手陽明太陽左彊者攻其右【一本作左】右彊者攻其左【一本作右】血變而止治癲疾者常與之居察其所當取之處病至視之有過者卽寫之置其血於瓠壺之中至其發時血獨動矣不動灸窮骨三十壯窮骨者尾骶也骨癲疾者頷齒諸兪分肉皆滿而骨倨彊直汗出煩悶嘔多涎沫气下泄不治脈癲疾者暴什四肢之脈皆脹而縱脈滿盡刺之出血不滿灸之俠項太陽又灸帶脈於腰相去三寸諸分肉本兪嘔多涎沬气下泄不治筋癲疾者身捲攣急脈大刺項大經之大杼嘔多涎沫气下泄不治狂之始生先自悲也善忘善怒善恐者得之憂饑治之先取手太陰陽明血變而止及取足太陰陽明狂始發少臥不饑自高賢也自辧智也自尊貴也善罵詈日夜不休治之取手陽明太陽太陰舌下少陰視脈之盛者皆取之不盛者釋之狂善驚善笑好歌樂妄行不休者得之太恐治之取手陽明太陽太陰狂目妄見耳妄聞善呼者少气之所生也治之取手太陽太陰陽明足太陽及頭兩頷狂多食善見鬼神善笑而不發於外者得之有所大喜治之取足太陰陽明太陽後取手太陰陽明太陽狂而新發未應如此者先取曲泉左右動脈及盛者見血立頃已不已以法取之灸骶骨二十壯骶骨者尾屈也癲疾嘔沬神庭及兌端承漿主之其不嘔沬本神及百會後頂玊枕天衢大杼曲骨尺澤陽谿外丘當上脘傍五分通谷金門承筋合陽主之委中下二寸爲合陽癲疾上星主之先取噫嘻後取天牖風池癲疾嘔

沫暫起僵僕惡見風寒面赤腫會主之癲疾狂走瘈瘲搖頭口防戾頸彊彊間主之癲疾瘈瘲狂走頸項痛後頂主之後頂百防後一寸五分癲疾骨痠狂瘈瘲口噤【千金作喉噤】羊鳴刺腦戶狂易多言不休及狂走欲自殺及目妄見刺風府癲疾僵僕目妄見恍惚不樂狂走瘈瘲絡卻主之癲疾大瘦腦空主之癲疾僵僕狂瘧完骨及風池主之癲疾互引天柱主之癲疾怒欲殺人身柱主之【千金又云瘈瘲身熱狂走譫語見鬼】狂走

癲疾脊急彊目轉上插筋兪主之癲疾發如狂走者面皮厚惇惇不治虛則頭重洞泄淋癃大小便難腰尻重難起居長彊主之癲疾憎風時振寒不得言得寒益甚身熱狂走欲自殺目反妄見瘈瘲泣出死不知人肺兪主之癲疾膈兪及肝兪主之癲疾互引水溝及齗交主之癲疾狂瘈瘲僕癲疾瘖不能言羊鳴沫出聴宮主之癲疾互引口防喘悸者大迎主之及取陽明太陰手足變血而止狂癲疾吐舌太乙及滑肉門主之太息善悲少腹有熱欲走日月主之狂易魚際及合谷腕骨支正少海昆侖主之狂言太淵主之心懸如饑狀善悲而驚狂面赤目黃間使主之狂言笑見鬼取之陽谿及手足陽明太陰癲疾多言耳鳴口僻頰腫實則聾齲喉痺不能言齒痛鼻衂虛則痺鬲兪偏歷主之癲疾吐舌鼓頷狂言見鬼溫澑主之在腕後五寸目不明腕急身熱驚狂躄痿痺瘈瘲曲池主之癲疾吐舌曲池主之狂疾掖門主之又俠谿丘墟光明主之狂互引頭痛耳鳴目痺中渚主之熱病汗不出互引頸嗌外腫肩臂酸重脇掖急痛不舉痂疥項不可顧支溝主之癲疾吐血沫出羊鳴戾頸天井主之在肘後熱病汗不出狂互引癲疾前谷主之狂互癲疾數發後谿主之狂癲疾陽谷及築賔通谷主之癲疾狂多善食善笑不發於外煩心渴商丘主之癲疾短气嘔血胸背痛行間主之痿厥癲疾洞泄然谷主之狂僕溫澑主之狂癲陰谷主之癲疾發寒熱欠煩滿悲泣出解谷主之狂妄走善欠巨虛上廉主之狂易見鬼與火解谿

主之癲狂互引僵僕申脈主之先取陰蹻後取京骨頭上五行目反上視若赤痛從內背始復下半寸各三痏左取右右取左寒厥癲疾噤吤瘈瘲驚狂陽交主之癲疾狂妄行振寒京骨主之身痛狂善行癲疾束骨主之補諸陽癲疾僵僕轉筋僕參主之癲疾目衂昆侖主之癲狂疾體痛飛主之癲疾反折委中主之凡好太息不嗜食多寒熱汗出病至則善嘔嘔已乃衰卽取公孫及井兪實則膓中切痛厥頭面腫起煩心狂多飲霍則鼔濁腹中气大滯熱痛不嗜臥霍亂公孫主之

陽脈下墜陰脈上爭發屍厥第三

屍厥死不知人脈動如故隠白及大惇主之恍惚屍厥頭痛中極及僕參主之屍厥暴死金門主之

气亂於腸胃發霍亂吐下第四

霍亂刺兪傍五足陽明及上傍三嘔吐煩滿魄屍主之陽逆霍亂刺人迎刺入四分不幸殺人霍亂泄出不自知先取太谿後取太倉之原霍亂巨闕闗衝支溝公孫解谿主之【千金又取陰陵泉】霍亂泄注期門主之厥逆霍亂府捨主之胃逆霍亂魚際主之霍亂

逆气魚際及太白主之霍亂遺矢气三里主之暴霍亂僕參主之霍亂轉筋金門僕參承山承筋主之霍亂脛痺不仁承筋主之【千金云主瘈瘲腳酸】轉筋於陽理

其陽轉筋於陰理其陰皆卒刺之

足太陰厥脈病發溏泄下痢第五

春傷於气夏生飱泄膓澼久風爲飱泄飱泄而脈小手足寒者難已飱泄而脈大手足溫者易已黃帝問曰膓澼便血何如岐伯對曰身熱則死寒則生曰膓澼下白沫何如曰脈沈則生浮則死曰膓澼

下膿血何如曰懸絕則死滑大則生曰膓澼之屬身不熱脈不懸絕何如曰脈滑大皆生懸濇皆死以蔵期之

飱泄補三陰交上補陰陵泉皆久畱之熱行乃止病注下血取曲泉五里膓中有寒熱泄注膓澼便血會陽主之膓鳴澼泄下窌主之膓澼泄切痛四滿主之便膿血寒中食不化腹中痛腹哀主之繞臍痛搶

心膝寒注利腹哀主之溏瘕腹中痛蔵痺地機主之飱泄太衝主之溏不化食寒熱不節陰陵泉主之膓澼中郤主之飱泄大膓痛巨虛上廉主之五气溢發消渇黃癉第六

黃帝問曰人之善病消癉者何以之岐伯對曰五蔵皆柔弱者善病消癉夫柔弱者必剛彊剛彊多怒柔者易傷也此人薄皮膚而目堅固以深者長衡直揚其心剛剛則多怒怒則气上逆胸中畜積血气逆畱【太素作畱積】腹皮充脹【太素作髖皮充肌】血脈不行轉而爲熱熱則消肌故爲消癉此言其剛暴而肌肉弱者也面色微黃齒垢黃爪甲上黃黃癉也安臥小便黃赤脈小而濇者不嗜食曰有病口甘者病名何如何以得之曰此五气之溢也名曰脾癉夫五味入口發於脾胃爲之行其精气津液在脾故令人口甘此肥美之所發也此人必數食美而多食甘肥肥令人內熱甘令人中滿故其气上溢轉爲消癉【素問作渴】治之以蘭除陳气也凡治消癉治偏枯厥气逆滿肥貴人則膏梁之病也鬲塞閉絕上下不通暴憂之病也消癉脈實大病久可治脈懸絕小堅病久不可治也曰熱中消中不可服膏梁芳艸石藥石藥發疽【素問作癲】芳艸發狂夫熱中消中者皆富貴人也今禁膏是不合其心禁芳艸石藥是病不愈願聞其說曰夫芳艸之气美石藥之气悍二者其气急疾堅勁故非緩心和人不可以服此二者夫熱气慓悍藥气亦然二者相遇恐內傷脾脾者土也而惡木服此藥也至甲乙日當愈甚【素問作當更論】癉成爲消中

黃癉刺脊中【千金云腹滿不能食】黃癉善欠脇下滿欲吐脾兪主之【千金云身重不動作】消渴身熱面【千金作目】赤黃意捨主之消渴嗜飲承漿主之黃癉目黃勞宮主之嗜臥四肢不欲動搖身體黃灸手五里左取右右取左消渴腕骨主之黃癉熱中善渴太衝主之身黃時有微熱不嗜食膝內內踝前痛少气身體重中封主之消癉善喘气是咽喉而不能言手足淸溺黃大便難嗌中腫痛唾血口中熱唾如膠太谿主之消渇黃癉足一寒一熱舌縱煩滿然谷主之陰气不足熱中消糓善饑腹熱身煩狂言三里主之

動作失度內外傷發崩中瘀血嘔血唾血第七

黃帝問曰人年半百而動作皆衰者人將失之耶岐伯對曰今時之人以酒爲漿以安爲常醉以入房以欲竭其精以耗散其眞不知持滿不時禦神務快其心逆於生樂起居無節故半百而衰矣夫聖人之教也形勞而不勌神气從以順色欲不能勞其目淫邪不能惑其心智愚賢不肖不懼於物故合於道數年度百嵗而動作不衰者以其德全不危故也久視傷血久臥傷气久坐傷肉久立傷骨久行傷筋曰有病胸脇榰滿妨於食食至則先聞腥臊臭出淸涕先唾血四肢淸目時時前後血何以得之曰病名曰血枯此得之少年時有所大奪血若醉以入房中气竭肝傷故使月事衰少不來也治之以烏賊魚骨防茹二物並合丸以雀卵大如小豆以五丸爲後飯飲以鮑魚汁以飲利膓中及傷肝也曰勞風爲病何如曰勞風法在肺下其爲病也使人彊上而瞑視唾出若涕惡風而振寒此爲勞風之病也曰治之柰何曰以救俛仰太陽引精者三日中年者五日不精者七日【千金云之三日五日不精明者是其癥也】欬出靑黃涕其狀如膿大如彈丸從口中若鼻孔出不出則傷肺傷肺則死矣

少气身漯漯也言吸吸也骨痠體重懈惰不能動補足少陰短气息短不屬動作气索補足少陰去血絡男子陰端寒上衝心中俍俍會陰主之男子脊急目赤支溝主之脊內廉痛溺難陰痿不用少腹急引陰及腳內廉陰谷主之善厭夢者商丘主之丈夫失精中極主之男子精溢陰上縮大赫主之男子精不足太衝主之崩中腹上下痛中郤主之胸中瘀血胸脇榰滿鬲痛不能久立膝痿寒三里主之心下有鬲嘔血上腕主之嘔血有息脇下痛口干心痛與背相引不可欬欬則腎痛不容主之唾血振寒嗌漧太淵主之欬血大陵及郤門主之嘔血上气神門主之內傷不足三陽絡主之內傷唾血不足外無膏澤刺第五會凡唾血寫魚際補尺澤

邪气聚於下脘發內癰第八

黃帝問曰气爲上鬲上鬲者食入而還出余已知之矣虫爲下鬲下鬲者食晬時乃出未得其意願卒聞之岐伯對曰喜怒不適食飲不節寒溫不時則寒汁畱於膓中畱則虫寒虫寒則積聚守於下脘守下脘則膓胃充郭胃气不營邪气居之人食則虫上食虫上食則下脘虛下脘虛則邪气勝勝則積聚以畱畱則癰成癰成則下脘約其癰在脘內者則沈而痛深其癰在脘外者則癰外而痛浮癰上皮熱按其癰視气所行先淺刺其傍稍內益深還而刺之無過三行察其浮沈以爲淺深已刺必令熱入中日使熱內邪气益衰大癰乃潰互以參禁以除其內恬淡無爲乃能行气後服酸苦化糓乃下鬲矣曰有病胃脘癰者診當何如曰診此者當胃脈其脈當沈濇【素問作細】沈濇者气逆气逆者則人迎甚盛甚盛則熱人迎者胃脈也逆而盛則熱聚於胃口而不行故胃脘爲癰肝滿腎滿肺滿皆實則爲瘇肺癰喘而兩脛【素問作胠】滿肝癰而脇【素問作胠】下滿臥則驚不得小便腎癰胠【素問作腳】下至少腹滿脛有大小髀脛跛易偏枯寒气客於經絡之中發癰疽風成發厲浸淫第九【上】

黃帝問曰膓胃受糓上焦出气以溫分肉以養骨節通腠理中焦出气如霧上注谿谷而滲孫脈津液和調變化赤而爲血血和則孫絡先滿乃注於絡脈絡脈皆盈乃注於經脈陰陽乃張因息而行行有經紀周有道理與天合同不得休止切而調之從虛去實寫則不足疾則气減畱則先後從實去虛補則有餘血气已調神气乃持余已知血气之至與不至未知癰疽之所從生成敗之時死生之期或有逺近何以度之曰經脈流行不止與天同度與地合紀故天宿失度日月薄蝕地經失紀水道流溢艸不成五穀不植經紀不通民不往來巷聚邑居別離異處血气猶然請言其故夫血脈營衞周流不休上應天宿下應經數寒邪客經絡之中則血泣血泣則不通不通則衞气歸之不得復反故癰疽也寒气化爲熱熱勝則肉腐肉腐則爲膿膿不寫則筋爛筋爛則骨傷骨傷則髓消不當骨空不得泄寫則筋骨枯空枯空則筋骨肌肉不相親經絡敗漏燻於五蔵蔵傷則死矣

寒气客於經絡之中發癰疽風成發厲浸淫第九【下】

黃帝問曰病之生時有喜怒不測飲食不節陰气不足陽气有餘營气不行乃發爲癰疽陰陽气不通而熱相薄乃化爲膿小鍼能取之乎岐伯對曰夫致使身被癰疽之疾膿血之聚者不亦離道逺乎癰疽之生膿血之成也積聚之所生故聖人自治於未形也愚者遭其已成也曰其已有形膿已成爲之柰何曰膿已成十死一生曰其已成有膿血可以少鍼治乎曰以小治小者其功小以大治大者其功大以小治大者多害大故其已成膿血者其惟砭石防鋒之所取也曰多害者其不可全乎曰在逆順焉耳曰願聞順逆曰已爲傷者其白睛靑黑眼小是一逆也內藥而嘔是二逆也腹痛渴甚是三逆也肩項中不便是四逆也音嘶色脫是五逆也除此五者爲順矣

邪之入於身也深其寒與熱相薄久畱而內著寒勝其熱則骨疼肉枯熱勝其寒則爛肉腐肌爲膿內傷骨爲骨蝕有所疾前筋屈不得伸气居其間而不反發爲筋癅也有所結气歸之衞气畱之不得復反津液久畱合而爲腸【一本作】疽畱久者數嵗乃成以手按之柔有所結气歸之津液畱之邪气中之凝結日以易甚連以聚居爲昔癅以手按之堅有所結气深中骨气因於骨骨與气並息日以益大則爲骨疽有所結气中於肉宗气歸之邪畱而不去有熱則化爲膿無熱則化肉疽凡此數气者其發無常處而有常名曰病癰腫頸痛胸滿腹脹此爲何病曰病名曰厥逆灸之則瘖石之則狂須其气並乃可治也陽气重上【一本作止】有餘於上灸之陽气入陰入則瘖石之陽气虛虛則狂須其气並而治之使愈曰病頸癰者或石治之或以鍼灸治之而皆已其治何在曰此同名而異等者也夫癰气之息者宜以鍼開除去之夫气盛血聚者宜石而寫之此所謂同病而異治者也曰諸癰腫筋攣骨痛此皆安在曰此皆寒气之腫也八風之變也曰治之柰何曰此四時之病也以其勝治其兪暴癰筋濡【一本作緛】隨分而痛魄汗不盡胞气不足治在其經兪腋癰大熱刺足少陽五刺而熱不止刺手心主三刺手太陰經絡者大骨之防各三癰疽不得頃回癰不知所按之不應手乍來乍已刺手太陰傍三與纓脈各二治癰腫者刺癰上視癰大小深淺刺之刺大者多而深之必端內鍼爲故止也【素問云刺大者多血小者深之必端內鍼爲故止】

項腫不可俛仰頰腫引耳完骨主之咽腫難言天柱主之防腫唇癰顴窌主之頰腫痛天窗主之頭項癰腫不能言天容主之身腫闗門主之胸下滿痛膺腫乳根主之馬刀腫瘻淵掖章門支溝主之面腫目癰刺陷谷出血立已犢鼻腫可刺其上堅勿攻攻之者死癰疽竅陰主之厲風者索刺其腫上已刺以吮其處按出其惡血腫盡乃止常食方食無食他食脈風成爲厲管疽發厲竅陰主之頭大浸淫間使主之管疽商丘主之瘃蛘欲嘔大陵主之痂疥陽谿主之

黃帝問曰願盡聞癰疽之形與忌曰名岐伯對曰癰發於嗌中名曰猛疽不急治化爲膿膿不寫塞咽半日死其化爲膿者膿寫已則合豕膏冷食三日已發於頸者名曰夭疽其狀大而赤黑不急治則熱气下入淵掖前傷任脈內薰肝肺燻則十餘日死矣陽气大發消腦澑項名曰腦爍其色不樂腦項痛如刺以鍼煩心者死不治發於肩及臑名曰疵疽其狀赤黒急治之此令人汗出至足不害五蔵癰發四五日逆焫之發於掖下赤堅者名曰米疽治之以砭石欲細而長疏砭之塗以豕膏六日已勿裹之其癰堅而不潰者爲馬刀挾癭以急治之發於胸名曰井疽其狀如大豆三四日起不早治下入腹不治七日死發於膺名曰甘疽色靑其狀如糓實蔞常苦寒熱急治之去其寒熱不急治十嵗死死後出膿癰發於脇名曰敗疵此言女子之病也灸之其狀大癰膿其中乃有生肉大如赤小豆治之以防翹艸根及赤松子根各一升以水一斗六升煮之令竭得三升卽彊飲厚衣坐於釡上令汗至足已發於股脛【一作胻】名曰股脛疽其狀不甚變色癰膿內

薄於骨急治之不急治四十日死發於尻名曰鋭疽其狀赤堅大急治之不治三十日死發於股陰名曰赤弛不治六十日死在兩股之內不治十日死發於膝名曰疵疽其狀大癰色不變寒熱而堅者勿石石之者卽死須其色異柔乃石之者生諸癰之發於節而相應者不可治發於陽者百日死發於陰者四十日死發於脛名曰兔嚙其狀如赤豆至骨急治之不急治

殺人發於內踝名曰走緩其狀癰色不變數石其兪而止其寒熱不死發於足上下名曰四淫其狀大癰不急治之百日死發於足名曰厲癰其狀不大初從小指發急治去之其狀黒者不可消輙益不治百日死發於足指名曰脫疽其狀赤黒者死不治不赤黒者不死治之不衰急斬去之不去則死矣

黃帝問曰何爲癰岐伯對曰營气積畱於經絡之中則血泣而不行不行則衞气歸之歸而不通擁遏而不得行故曰熱大熱不止熱勝則肉腐肉腐則爲膿然不能陷肌膚於骨髓骨髓不爲焦枯五蔵不爲傷故名曰癰曰何謂疽曰熱气純盛下陷肌膚筋髓骨肉內連五

蔵血气竭絕當其癰下筋骨良肉皆無餘故名曰疽疽者其上皮夭瘀以堅狀如牛領皮癰者其皮上薄以澤此其也曰有疽死者柰何曰身五部伏菟一腨【靈樞作腓】二背三五蔵之兪四項五此五部有疽死也曰身形應九野柰何曰請言身形之應九野也左手【一作足】應立春其日戊寅己丑左胸【一作脇】應春分其日乙夘左足應立夏其日戊辰己巳膺喉頭首應夏至其日丙午右手應立秋其日戊申己未右胸【一作脇】應秋分其日辛酉右足應立冬其日戊戌己亥腰尻下竅應冬至其日壬子六腑及鬲下五蔵應中州其日大禁太乙所在之日及諸戊巳凡此九者善八正所在之處主左右上下身體有癰腫者欲治之無以其所直之日潰治之是謂天忌日也

五子夜半

五醜雞鳴

五寅平旦

五夘日出

五辰食時

五巳防中

五午日中

五未日昳

五申晡時

五酉日入

五戌黃昏

五亥人定

以上此時得疾者皆不起

鍼灸甲乙經卷十一

欽定四庫全書

鍼灸甲乙經卷十二

晉皇甫謐撰

欠噦唏振寒噫軃泣出太息防下耳鳴囓舌善忘善饑第一

黃帝問曰人之欠者何气使然岐伯對曰衞气晝行於陽夜行於陰陰主夜夜主臥陽主上陰主下故陰气積於下陽气未盡陽引而上陰引而下陰陽相引故數欠陽气盡陰气盛則目瞑陰气盡陽气盛則寤腎主吹故寫足少陰補足太陽曰人之噦者何曰糓入胃胃气上注於肺今有故寒气與新糓气俱還入於胃新故相亂眞邪相攻相逆復出於胃故爲噦肺主噦故補手太陰寫足太陰亦可以艸刺其鼻嚏而已無息而疾引之立已大驚之亦可已曰人之唏者何曰此陰气盛而陽气虛陰气疾而陽气徐陰气盛而陽气絕故爲唏者陰盛陽絕故補足太陽寫足少陰曰人之振寒者何曰寒气客於皮膚陰气盛陽气虛故爲振寒寒慓補諸陽曰人之噫者何曰寒气客於胃厥逆從下上散復出於胃故爲噫補足太陰陽明【一云補睂本】曰人之者何曰陽气和利滿於心出於鼻故爲補足太陽榮睂本【一云睂上】曰人之軃者何曰胃不實則諸脈虛諸脈虛則筋脈懈惰筋脈懈惰則行陰用力气不能復故爲軃因其所在補分肉間曰人之哀而泣涕者何曰心者五蔵六府之主也目者宗脈之所聚也上液之道也口鼻者气之門戶也故悲哀愁憂則心動心動則五蔵六府皆搖搖則宗脈感宗脈感則液道開液道開故涕泣出焉液者所以灌精濡空竅者也故上液之道開則泣泣不止則液竭液竭則精不灌精不灌則目無所見矣故命曰奪精補天柱經俠頸俠頸者頭中分也曰有哭泣而淚不出者若出而少涕不知水所從生涕所從出也曰夫心者五蔵之専精也目者其竅華色其榮是以人有德則气和於目有亡憂知於色是以悲哀則泣下泣下水所由生也眾精者積水也【素問作水宗】積水者至陰也至陰者腎之精也宗精之水所以不出者是精持之也輔之裹之故水不行也夫气之傳也水之精爲志火之精爲神水火相感神志俱悲是以目之水生也故諺言曰心悲又名曰志悲志與心精共湊於目也是以俱悲則神气傳於心精上下傳於志而志獨悲故泣出也泣涕者腦也腦者陽也【素問作陰】髓者骨之充也故腦滲爲涕志者骨之主也是以水流涕從之者其類也夫涕之與泣者譬如人之兄弟急則俱死生則俱生【太素作出則俱亡】其志以早悲是以涕泣俱出而相從者所屬之類也曰人哭泣而泣不出者若出而少涕不從之何也曰

夫泣不出者哭不悲也不泣者神不慈也神不慈則志不悲陰陽相持泣安能獨來夫志悲者惋惋則衝陰衝陰則志去目志去則神不守精精神去目涕泣出也夫經言乎厥則目光無所見【自涕之與泣者已下至目光無所見原本漏今以素問靈樞補之】夫人厥則陽气並於上陰气並於下陽並於上則火獨光也陰並於下則足寒足寒則脹夫一水不能勝五火故目盲是以气沖風泣下而不止夫風之中目也陽气內守於精是火气燔目故見風則泣下也有以比之夫【素問下有火字】疾風生乃能雨此之類也【九卷言其形素問言其精亦互相發明也】曰人之太息者何曰憂思則心系急心系急則气道約約則不利故太息以伸出之補手少陰心主足少陽畱之曰人之防下者何曰飲食皆入於胃胃中有熱熱則虫動虫動則胃緩胃緩則廉泉開故防下補足少陰曰人之耳中鳴者何曰耳者宗脈之所聚也故胃中空空則宗脈虛虛則下澑脈有所竭者故耳鳴補客主人手大指甲上與肉交者曰人之自囓舌者何曰此厥逆走上脈气皆至也少陰气至則自囓舌少陽气至則囓頰陽明气至則囓唇矣視主病者補之曰人之善忘者何曰上气不足下气有餘膓胃實而心肺虛虛則榮衞畱於下久不以時上故善忘也曰人之善饑不嗜食者何也曰精气並於脾則熱畱於胃胃熱則消糓消糓故善饑胃气逆上故胃脘塞胃脘塞故不嗜食善忘及善饑先視其府蔵誅其小過後調其气盛則寫之虛則補之凡此十四邪者皆奇邪走空竅者也邪之所在皆爲不足故上气不足腦爲之不滿耳爲之善鳴頭爲之傾目爲之瞑中气不足溲便爲之變膓爲之善鳴補之足外踝下畱之下气不足則乃爲痿厥心悶急刺足大指上二寸畱之一曰補足外踝下畱之

客气客於厭發瘖不能言第二

黃帝問曰人之卒然憂恚而言無音者何气不行少師對曰咽喉者水糓之道也也喉嚨者气之所以上下者也會厭者音聲之戶也唇口者音聲之扇也舌者音聲之機也懸癰垂者音聲之闗也頏顙者分气之所泄也橫骨者神气之所使主發舌者也故人之鼻洞洟出不收者頏顙不閉分气失也其厭小而薄則發气疾其開闔利其出气易其厭大而厚則開闔難其出气遲故重言也所謂喫者其言逆故重之卒然無音者寒气客於厭則厭不能發發不能下至其機扇機扇開闔不利故無音足少陰之脈上系於舌本絡於橫骨終於會厭兩寫血脈濁气乃辟會厭之脈上絡任脈復取之天突其厭乃發也

暴瘖气硬刺扶突與舌本出血瘖不能言刺腦戶暴瘖不能言喉嗌痛刺風府舌緩瘖不能言刺瘖門喉痛瘖不能言天突主之暴瘖气硬喉痺咽痛不

得息食飲不下天鼎主之食飲善嘔不能言通谷主之瘖不能言期門主之暴瘖不能言支溝主之瘖不能言合谷及湧泉陽交主之

目不得眠不得視及多臥臥不安不得偃臥肉苛諸息有音及喘第三

黃帝問曰夫邪气之客於人也或令人目不得眠者何也伯高對曰五糓入於胃也其糟粕津液宗气分爲三隧故宗气積於胸中出於喉嚨以貫心肺而行呼吸焉營气者泌其津液注之於脈化而爲血以營四末內注五蔵六府以應刻數焉衞气者出其悍气之慓疾而先行於四未分肉皮膚之間而不休息也晝行於陽夜行於陰其入於陰也常從足少陰之分間行於五蔵六府今邪气客於五蔵則衞气獨行其外行於陽不得入於陰行於陽則陽气盛陽气盛則陽蹻滿不得入於陰陰气虛故目不得眠治之補其不足寫其有餘調其虛實以通其道而去其邪飲以半夏湯一劑陰陽已通其臥立至此所以決瀆壅塞經絡大通陰陽得和者也其湯方以流水千里以外者八升之萬徧取其淸五升煮之炊以葦薪火沸煮秫米一升治半夏五合徐炊令竭爲一升半去其柦飲汁一小杯日三稍益以知爲度故其病新發者覆杯則臥汗出則已矣久者三飲而已曰目閉不得視者何也曰衞气行於陰不得入於陽行於陰則陰气盛陰气盛則陰蹻滿不得入於陽則陽气虛故目閉焉【九卷行作畱入作行】曰人之多臥者何也曰此人膓胃大而皮膚澀【九卷作濕下同】澀則分肉不解焉膓胃大則胃气行畱久則皮膚澀分肉不解則行遲夫衞气者晝常行於陽夜常行於陰故陽气盡則臥陰气盡則寤故膓胃大胃气行畱久皮膚澀分肉不解則行遲畱於陰也久其气不精【一作淸】則欲瞑故多臥矣其膓胃小皮膚滑以緩分肉解利衞气之畱於陽也久故少臥焉曰其非常經也卒然多臥者何也曰邪气畱於上焦上焦閉而不通已食若飲湯衞气久畱於陰而不行故卒然多臥曰治此諸邪柰何曰先視其府蔵誅其小過後調其气盛者寫之虛者補之必先明知其形气之苦樂定乃取之曰人有臥而有所不安者何也曰蔵有所傷及情有所倚則臥不安【素問作精有所寄則安太素作精有所倚則不安】故人不能懸其病也曰人之不得偃臥者何也曰肺者蔵之蓋也肺气盛則脈大脈大則不得偃臥曰人之有肉苛者何也是爲何病曰營气虛衞气實也營气虛則不仁衞气虛則不用營衞俱虛則不仁且不用肉加苛也人身與志不相有也三十日死曰人有逆气不得臥而有音者有不得臥而息無音者有起居如故而息有音者有得臥行而喘者有不得臥不能行而喘者有不得臥臥而喘者此何蔵使然曰不得臥而息有音者是陽明之逆也足三陽者下行今逆而上行故息有音也陽明者胃脈也胃者六府之海也其气亦下行陽明逆不得從其道故不得臥下經曰胃不和則臥不安此之謂也夫起居如故而息有音者此肺之絡脈逆不得隨經上行下故畱經而不行脈絡之病人也微故起居如故而息有音也夫不得臥臥則喘者水气客也夫水气循津液而畱【素問作流】者也腎者水蔵主津液主臥與喘也驚不得眠善齗水气上下五蔵逰气也三陰交主之不得臥浮郤主之身腫皮膚不可近衣淫濼苛獲久則不仁屏翳主之

足太陽陽明手少陽脈動發目病第四

黃帝問曰余嘗上靑霄之臺中陛而惑獨防視之安心定气久而不解被髮長跪俛而復視之久不已卒然自止何气使然岐伯對曰五蔵六府之精气上注於目而爲之精精之裹【靈樞作窠下同】者爲眼骨之精者爲曈子筋之精爲黒晴【靈樞作黒眼】血之精爲其絡气之精爲白睛【靈樞亦作白眼】肌肉之精爲約束裹契【一作擷】筋骨血气之精而與脈並【靈樞作並】爲系上屬於腦後出於項中故邪中於頭目逢身之虛其入深則隨眼系以入於腦入則腦轉腦轉則引目系急目系急則目以轉矣邪中之精則其精所中者不相比不相比則精散精散則視岐故見兩物也目者五蔵六府之精也營衞魂魄之所常營也神气之所生也故神勞則魂魄散志意亂是故瞳子黒眼法於陰白晴赤脈法於陽故陰陽合揣【靈樞作傳】而精明也目者心之使也心者神之所捨也故神分精亂而不揣【一作轉】卒然見非常之處精气魂魄散不相得故曰惑曰余疑何其然也余每之東苑未嘗不惑去之則復余惟獨爲東苑勞神乎何其異也曰不然夫心有所喜神有所惡卒然相惑則精气亂視誤故惑神移乃復是故間者爲迷甚者爲惑

目眥外決【一作次】於面者爲兌眥在內近鼻者上爲外眥下爲內眥目色赤者病在心白色者病在肺靑色者病在肝黃色者病在脾黒色者病在腎黃色不可名者病在胸中診目痛赤脈從上下者太陽病從下上者陽明病從外走內者少陽病夫膽移熱於胸則辛頞鼻淵【一作洞】鼻淵者濁涕下不止傳爲瞢【素問作衂蔑】瞑目故得之气厥

足陽明有俠鼻入於面者名曰懸顱屬口對入系目本頭痛引頷取之視有過者取之損有餘補不足反者益甚足太陽有通項入於腦者正屬目本名曰眼系頭目苦痛取之在項中兩筋間入腦乃別陰蹻陽蹻陰陽相交陽入陰出陰陽交於兌眥陽气絕則瞑目陰气絕則眠

目中赤痛從內眥始取之陰蹻目中痛不能視上星主之先取譩譆後取天牖風池靑盲逺視不明承光主之目瞑還視目光主之目赤痛天柱主之目無所見偏頭痛引外眥而急頷厭主之目不明惡風日淚出憎寒目痛目內眥赤痛目無所見眥癢痛淫膚白翳睛明主之靑盲無所見逺視目中淫膚白瞙覆瞳子目窗主之目不明淚出目瞀瞳子癢逺視昏夜無見目瞤動與項口參相引防僻口不能言刺承泣目痛口僻戾【一作淚出】目不明四白主之目赤黃顴窌主之睊目水溝主之目痛不明齗交主之目瞑身汗出承漿主之靑

盲目惡風寒上闗主之靑盲商陽主之目目偏歷主之眼痛下亷主之目目少气灸手五里左取右右取左目中白翳目痛泣出甚者如脫前谷主之白瞙覆珠瞳子無所見解谿主之

手太陽少陽脈動發耳病第五

暴厥而聾耳偏塞閉不通內气暴薄也不從內外中風之病故畱瘦著也頭痛耳鳴九竅不利腸胃之所生也

黃帝問曰刺節言發蒙者刺府兪以去府病何兪使然岐伯對曰刺此者必於白日中刺其耳聴【一作聴宮】中其眸子聲聞於外此其兪也曰何謂聲聞於外曰已刺以手堅按其兩鼻竅令疾偃其聲必應其中耳鳴取耳前動脈耳痛不可刺者耳中有膿若有幹擿抵【一本作盯矃】耳無聞也耳聾取手少指【太素云少指次指】爪甲上與肉交者先取手後取足耳鳴取手中指爪甲上左取右右取左先取手後取足聾而不痛取足少陽聾而痛取手陽明耳鳴百會及頷厭顱息天窗大陵偏歷前谷後谿皆主之耳痛聾鳴上闗主之刺不可深耳聾鳴下闗及陽谿闗衝掖門陽谷主之耳聾鳴頭頷痛耳門主之頭重頷痛引耳中憹憹嘈嘈和窌主之聾耳中癲溲癲溲者若風聴防主之耳聾塡塡如

無聞憹憹嘈嘈若蟬鳴頞頰鳴聴宮主之下頰取之譬如破聲刺此【卽九卷所謂發蒙者也】聾翳風及會宗下谷主之耳聾無聞天空主之耳聾嘈嘈無所聞天容主之耳鳴無聞肩眞及完骨主之耳中生風耳鳴耳聾

時不聞商陽主之聾耳中不通合谷主之耳聾兩顳顬痛中渚主之耳焞焞渾渾無所聞外関主之卒气聾四瀆主之

手足陽明脈動發口齒病第六

診齲痛按其陽明之來有過者獨熱在左者左熱在右右熱在上上熱在下下熱臂之陽明有入鼽齒者名曰太迎下齒齲取之臂惡寒補之【一作取之】不惡寫之【靈樞名曰禾窌或曰大迎詳大迎乃是陽明脈所發則當云禾窌是也然而下齒齲又當取足陽明禾窌大迎當試可知耳】手太陽有八頄偏齒者名曰角孫上齲齒取之在鼻與【一作頄】前方病之時其脈盛脈盛則寫之虛則補之一曰取之出睂外方病之時盛寫虛補齒動痛不惡淸飲取足陽明惡淸飲取手陽明舌緩防下煩悶取足少陰重舌刺石柱以排鍼上齒齲腫目窗主之上齒齲痛惡風寒正營主之齒牙齲痛浮白及完骨主之齒痛顴窌及二間主之上齒齲兌端及耳門主之齒間出血者有傷酸齒牀落痛口不可開引鼻中齗交主之頰腫口急頰車痛不可以嚼頰車主之上齒齲痛惡寒者上闗主之厥口僻失欠下牙痛頰腫惡寒口不收舌不能言不得嚼大迎主之失欠下齒齲下牙痛頓腫下闗主之齒牙不可嚼齗腫角孫主之口僻不正失欠口不開翳風主之舌下腫難言舌縱防戾不端通谷主之舌下腫難以言舌縱涎出亷泉主之口僻刺太淵引而下之口中腫臭勞宮主之口中下齒痛惡寒防腫商陽主之齒齲痛惡淸三間主之口僻偏歷主之口齒痛溫澑主之下齒齲則上齒痛掖門主之齒痛四瀆主之上牙齲痛陽谷主之【一作陽谿】齒齲痛合谷主之又云少海主之舌縱防下煩悶陰交主之

血溢發衂第七【鼻息肉著附】

暴痺內逆肝肺相薄血溢鼻口取天府此爲胃之大腧五部也【五部按靈樞云陽逆頭痛胸滿不得息取人迎暴瘖气鞭刺扶突與舌本出血暴聾气蒙耳目不用取天牖暴拘攣癇痓足不任身者取天柱暴痺內逆肝肺相薄血溢鼻口取天府此爲胃之五大兪五部也今士安散作五穴於篇中此特五部之一耳】衂而不止衃血流取足太陽大衂衃血取手太陽不已刺完骨下不已刺腘中出血鼻衂上星主之先取譩譆後取天牖風池鼻管疽發爲厲腦空主之鼻不利窒洞气塞防僻多洟衂有癰迎香主之鼻衂洟出中有懸癰宿肉窒洞不通不知香臭素窌主之鼻窒口僻淸洟出不可止衂有癰禾窌主之鼻中息肉不利鼻頭額頞中痛鼻中有蝕瘡齗交主之鼻不得息不收洟不知香臭及衂不止水溝止之衂血不止承漿及委中主之鼻不利前谷主之衂腕骨主之

手足陽明少陽脈動發喉痺咽痛第八

喉痺不能言取足陽明能言取手陽明喉痺完骨及天容气捨天鼎尺澤合谷商陽陽谿中渚前谷商丘然谷陽交悉主之喉痺咽腫水漿不下璇璣主之喉痺食不下鳩尾主之喉痺咽如梗三間主之喉痺不能言溫澑及曲池主之喉痺气逆口防喉咽如枙狀行間主之【千金作間使】咽中痛不可內食湧泉主之

气有所結髮癅癭第九

癭天窗【一本作天容千金作天府】及臑會主之癅癭气捨主之

婦人雜病第十

黃帝問曰人有重身九月而瘖此爲何病岐伯對曰胞之絡脈絕也胞絡者系於腎少陰之脈貫腎系舌本故不能言無治也當十月復治法曰無損不足益有餘以成其辜【素問作疹】所謂不足者身羸瘦無用鑱石也無益其有餘者腹中有形而泄之泄之則精出而病獨擅中故曰成辜曰何以知懷子且生也曰身有病而無邪脈也

診女子手少陰脈動甚者姙子也乳子而病熱脈懸小手足溫則生寒則死乳子中風病熱喘渇【素問作鳴】肩息脈急大緩則生急則死

乳子下赤白腰兪主之女子絕子陰挺出不禁白瀝上窌主之女子赤白瀝心下積脹次窌主之腰痛不可俛仰先取缺盆後取尾骶女子赤淫時白气癃月事少中窌主之女子下蒼汁不禁赤瀝陰中癢痛少腹控防不可俛仰下窌主之刺腰尻交者兩胂上以月死生爲痏數發鍼立已膓鳴泄注下窌主之婦人乳余疾盲門主之乳癰寒熱短气臥不安膺窗主之乳癰淒索寒熱痛不可安乳根主之絕子灸臍中令有子女子手腳拘攣腹滿疝月水不通乳余疾絕子陰癢陰交主之腹滿疝積乳余疾絕子陰癢刺石門【千金云奔肫上腹堅痛下引陰中不得小便刺陰交入八分】女子絕子衃血在內不下闗元主之【千金云胞轉不得尿少腹滿石水痛刺闗元亦宜矣】女子禁中癢腹熱痛乳余疾絕不足子門不端少腹苦寒陰癢及痛經閉不通中極主之婦人下赤白沃後陰中幹痛惡合陰陽少腹防堅小便閉曲骨主之【千金作屈骨】女子血不通防陰主之婦人子蔵中有惡血逆滿痛石闗主之月水不通奔肫泄气上下引腰脊痛气穴主之女子赤淫大赫主之女子胞中痛月水不以時休止天樞主之【千金云腹脹腸鳴气上衝胸刺天樞】小腹脹滿痛引陰中月水至則腰脊痛胞中瘕子門有寒引髕髀水道主之【千金云大小便不通刺水道】女子陰中寒歸來主之女子月水不利或暴閉塞腹脹滿癃淫濼身熱腹中絞痛防疝陰腫及乳難子搶心若胞衣不出眾气盡亂腹滿不得反復正偃臥屈一膝伸一膝並气沖鍼上入三寸气至寫之婦人無子及少腹痛刺气沖主之婦人產余疾食飲不下胸脇榰滿目足寒心切痛善噫聞酸臭脹痺腹滿少腹尢大期門主之婦人少腹堅痛月水不通帶脈主之婦人下赤白裏急瘈瘲五樞主之妬乳大淵主之【千金云膺胸痛】絕子商丘主之穴在內踝前宛宛中女子疝瘕按之如以湯沃其股內至膝飱泄灸刺曲泉婦人陰中痛少腹堅急痛陰陵泉主之婦人漏下若血閉不通逆气脹血海主之月事不利見血而有身反敗陰寒行間主之乳癰太衝及復澑主之女子疝及少腹腫溏泄癃遺溺陰痛面塵黑目下眥痛太衝主之女子少腹大乳難嗌漧嗜飲中封主之女子漏血太衝主之女子俠臍疝中封主之大疝絕子築賓主之女子疝小腹腫赤白淫時多時少蠡溝主之女子疝瘕按之如以湯沃兩股中少腹腫陰挺出痛經水來下陰中腫或癢漉靑汁若葵羮血閉無子不嗜食曲泉主之婦人絕產若未曽生產陰廉主之刺入八分羊矢下一寸是也婦人無子湧泉主之女子不字陰暴出經水漏然谷主之女子不下月水照海主之【千金云痺驚善悲不樂如墜墮汗不出刺照海】婦人陰挺出四肢淫濼身悶照海主之月水不來而多閉心下痛目不可逺視水泉主之婦人漏血腹脹滿不得息小便黃陰谷主之【千金云漏血小腹脹滿如阻體寒熱腹偏腫刺陰谷】乳癰有熱三里主之乳癰驚痺脛重足跗不收跟痛巨虛下亷主之月水不利見血而有身則敗及乳腫臨泣主之女子字難若胞不出昆侖主之

小兒雜病第十一

嬰兒病其頭毛皆逆上者死嬰兒耳間靑脈起者瘈腹痛大便靑辦飱泄脈大手足寒難已飱泄脈小手足溫者易已

驚癇脈五鍼手足太陰各五刺經太陽者五刺手足少陰經絡傍者一足陽明一上踝五寸刺三鍼小兒驚癇本神及前頂會天柱主之如反視臨泣主之小兒驚癇加瘈瘲脊急彊目轉上插縮筋主之小兒驚癇瘈瘲脊彊互相引長彊主之小兒食晦頭痛譩譆主之小兒癇發目上插攢竹主之小兒臍風目上插刺絲竹空主之小兒癇痓嘔吐瀉注驚恐失精瞻視不明眵防瘈脈及長彊主之小兒驚癇不得息顱主之小兒驚癇如有見者列缺主之並取陽明絡小兒口中鮏臭胸脇榰滿勞宮主之小兒欬而泄

不欲食者商丘主之小兒癇瘈手足擾目昬口噤溺黃商丘主之小兒癇瘈遺精溺虛則病諸癇癲實則閉癃小腹中熱善寐大惇主之小兒臍風口不開善驚然谷主之小兒腹滿不能食飲懸鐘主之小兒馬癇僕參及金門主之風從頭至足癇瘈口閉不能開每大便腹暴滿按之不下悲喘昆侖主之

鍼灸甲乙經卷十二

