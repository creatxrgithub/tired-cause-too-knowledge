

中國醫籍考日丹波元胤

卷一

醫經﹝一﹞

﹝黃帝內經﹞漢志十八卷佚﹝外經﹞漢志三十七卷佚﹝黃帝素問﹞隋志九卷﹝梁八卷按舊唐志亦曰八卷﹞存佚皇甫謐曰。按七略藝文志。黃帝內經十八卷。今有鍼經九卷。素問九卷。二九十八卷。卽內經也。亦有所亡失。其論遐遠。然稱述多。而切事少。有不編次。比按倉公傳。其學皆出於素問。﹝甲乙經序﹞

褚澄曰。素問之書。成於黃岐。運气之宗。起於素問。將古聖哲妄邪。曰。尼父刪經。三墳猶廢。扁鵲盧出。盧醫遂多。尙有黃岐之醫籍乎。後書之托名於聖哲也。曰。然則諸書不足信邪。由漢而上。有說無方。由漢而下。有方無說。說不乖理。方不違義。𨿽出後學。亦是良師。﹝褚氏遺書﹞

邵雍曰。素問陰符。七國時書也。﹝皇極經世書﹞

程顥曰觀素問。文本气象。只是戰國時人作。謂之三墳書則非也。道理總是。想當時亦須有來歷。﹝二程全書﹞

司馬光曰。謂素問爲眞黃帝之書。則恐未可。黃帝亦治天下。豈可終日坐明堂。但與岐伯論醫藥鍼灸耶。此周漢之間。醫者根據托以取重耳。﹝傳家集與範景仁第四書﹞

林億等曰。按王氏不解所以名素問之義。及素問之名。

起於何代。按隋書經籍志。始有素問之名。甲乙經序。晉皇甫謐之文已云。素問論病精辧。王叔和西晉人。撰脈經云。出素問鍼經。漢張仲景撰傷寒卒病論集云。撰用素問。是則素問之名。著於隋志。上見於漢代也。自仲景以前。無文可見。莫得而知。據今世所存之書。則素問之名起漢世也﹐所以名素問之義。全元起有說曰。素者。本也。問者。黃帝問岐伯也。方陳性情之源。五行之本。故曰素問。元起𨿽有此解。義未甚明。按幹鑿度云。夫有形者。生於無形。故有太易。有太初。有太始。有太素。太易者。未見气也。

太初者。气之始也。太始者。形之始也。太素者。質之始也。气形質具﹐而瘵由是萌生。故黃帝問此太素質之始也﹐素問之名。義或由此。﹝素問新校正﹞

又云。或云。素問鍼經。明堂三部之書。非黃帝書。似出於戰國。曰。人生天地之間。八尺之軀。髒之堅脆。腑之大小。谷之多少。脈之長短。血之淸濁。十二經之血气大數。皮膚包絡其外。可剖而視之乎。非大聖上智。孰能知之。戰國之人何與焉。﹝甲乙經序﹞

竇蘋曰。內經十八卷。言天地生育。人之壽夭系焉。信三墳之書也。然考其文章。知卒成是書者。六國秦漢之際也。﹝酒譜﹞

朱熹曰。黃帝紀云。其師岐伯明於方。世之言醫者宗焉。然黃帝之書。戰國之間猶存。其言與老子出入。

予謂此言尢害於理。竊意黃帝聰明神聖。得之於天。其於天下之理。無所不知。天下之事。無所不能。上而天地陰陽。造化發育之原。下而保神練气。愈疾引年之術。以至其間庶物萬事之理。巨細精粗。莫不洞然於胸次。是以其言有及之者。而世之言此者。因自托焉。以信其說於後世。至於戰國之時。方術之士。遂筆之書。以相傳授。如列子之所引。與夫素問握奇之屬。蓋必有粗得其遺言之仿佛者。如許行所道神農之言耳。周官外史所掌。三皇五帝之書。恐不但若是而已也。﹝文集古史餘論﹞

王炎曰。夫素問乃先秦古書。𨿽未必皆黃帝岐伯之言。然秦火以前。春秋戰國之際。有如和緩秦越人輩。

𨿽甚精於醫。其察天地陰陽五行之用。未能若是精密也。則其言𨿽不盡出於黃帝岐伯。其旨亦必有所從受矣。﹝運气說出於新安文獻志﹞

沈作哲曰。內經素問。黃帝之遺書也。學人不習其讀。以爲醫之一藝耳。殊不知天地人理。皆至言妙道存焉。文本訛脫錯亂。失其本經。﹝寓簡﹞

髙承曰。皇甫謐帝王世紀云。黃帝命雷公岐伯。教制九鍼。著內外經。素問之書咸出焉。﹝事物紀原﹞

陳振孫曰。素問。黃帝與岐伯問答。三墳之書。無傳尙矣。此固出於後世根據托。要是醫書之祖。﹝書錄解題﹞

劉曰。內經十八卷。素問外九卷不經見。且勿論。姑以素問言之。則程邵兩夫子。皆以爲戰國書矣。然自甲乙以來。則又非戰國之舊矣。自朱墨以來。則又非甲乙之舊矣。﹝文集﹞

朱震亨曰。素問。載道之書也。詞簡而義深。去古漸遠。衍文錯簡。仍或有之。故非吾儒不能讀。學人以易心求之。宜其茫若望洋。淡如嚼蠟。遂直以爲古書不宜於今。厭而棄之。﹝格致餘論﹞

呂復曰。內經素問。世稱黃帝岐伯問答之書。乃觀其旨意。殆非一時之言。其所撰述。亦非一人之手。劉向指爲韓諸公子所著。程子謂出於戰國之末。而其大略。正如禮記之萃於漢儒。而與孔子子思之言並傳也。蓋靈蘭祕典。五常政因。六元正紀等篇。無非闡明陰陽五行生制之理。

配象合徳。實切於人身。其諸色脈病名。鍼則治要。皆推是理以廣之。而皇甫謐之甲乙。楊上善之太素。亦皆本之於此。而微有異同。醫家之大綱要法。無越是書矣。然西漢藝文志。有內經十八卷。及扁鵲白氏二內經。凡三家。而素問之目乃不列。至隋經籍志。始有素問之名。而不指爲內經。唐王冰乃以九靈九卷。牽合漢志之數。而爲之注釋。復以陰陽大論。托其爲師張公所藏。以補其亡逸。而其用亦勤矣。﹝九靈山房集滄洲翁傳﹞

宋濂曰。黃帝內經。𨿽疑先秦之士。根據仿而托之。其言深。其旨邃以弘。其考辧信而有徵。是當爲醫家之宗。﹝文集﹞

劉純曰。問云。讀素問有不曉者。柰何。曰。乃上古之書。中間多有缺文舛訛。且通其可通。缺其所可疑。

又王冰釋於彊解。及失經意者。亦有之。須自要著力。熟讀玩味。﹝醫經國小﹞

方孝孺曰。世之僞書眾矣。如內經稱黃帝。汲冢書稱周。皆出於戰國秦漢之人。故其書𨿽僞。而其文近古。

有可取者。﹝遜志齋集﹞

王曰。內經謂爲黃帝之書。𨿽先秦之士。根據仿而托之。其言質奧。而義弘深。實醫家之宗旨。殆猶吾儒之六經乎。﹝靑巖叢說﹞

陳繹曾曰。素問善議論理明。故枝節詳盡。而論辧精審。先秦書皆然。﹝文章歐冶﹞

黃省曾曰。農黃以來。其法已久。考其嗣流。則周之矯之兪之盧。秦之和之緩之。宋之文摯。鄭之扁鵲。

漢之樓護陽慶倉公。皆以黃帝之書。相爲祖述。其倉公診切之驗。獨幸詳於太史。而候名脈理。往往契符於素問。以是知素問之書。其文不必盡古。而其法則出於古也。﹝五嶽山人集內經注辧序﹞

趙口口曰。傳記言內經乃黃帝書。難經乃越人書。吾觀內經非黃帝書。直越人書。難經非越人書。直倉令書耳。以爲倉令之書。故必寄之於越人。以爲越人之書。故必寄之於黃帝。假令內經非黃帝。難經非越人。豈不足以牖世而煽俗。彼謂內經不寄諸黃帝。則其爲越人者無以安。難經不寄諸越人。則其爲倉令者無以安。將無或乎泯其道。以安其身。將無或乎泯其身。以存其道。將無幾乎泯其名。以存其道。安其身。身苟免於非辟。道有濟於開成。𨿽沒世而名弗稱。君子弗疾也。﹝趙浚谷文集﹞

顧從徳曰。今世所傳內經素問。卽黃帝之脈書。廣衍於秦越人陽慶淳於意諸長老。其文遂似漢人語。而旨意所從來遠矣。﹝重雕素問序﹞

周木曰。素問之書。𨿽不實出於黃岐之世。要亦去先王未遠。時人祖述黃岐遺意而作者也。詞古義精。理微事著。保天和於未病。續人命於旣危。彜倫益惇。王化滋盛。實醫家之宗祖。猶吾儒之有五經也。故曰。醫人不讀素問。猶士人不治本經。其以是歟。﹝素問糾略序﹞

桑悅曰。素問。乃先秦戰國之書。非黃岐手筆。其稱上古中古。亦一左證。玩其詞意。汪洋浩汗。無所不包。其於五臟收受之法。呂不韋著月令似之。其論五气郁散之異。董仲舒郭景純敍五行災異祖之。其論五臟夢虛所見之類。楞嚴經說地獄仿之。論運气。則可爲歷家之準則。論調攝。則可爲養生者之龜鑑。擴而充之。可以調和三光。燮理陰陽。而相君之能事畢矣。又豈特醫而已耶。﹝素問鈔序﹞

郎瑛曰。素問文非上古。人得知之。以爲卽全元起所者。猶非隋唐文也。惟馬遷劉同近之。又無此等義語。宋聶吉甫云。旣非三代以前文。又非東都以後語。斷然以爲淮南王之作。予意鴻烈解中內篇文義。實似之矣。

但淮南好名之士。卽欲藉岐黃以成名。特不可曰述也乎。或醫卜未焚。當時必有岐黃問答之書。安得文之以成耳。

不然陰陽五行之理學。思固得人身百骸之微。非聖不知。何其致疾之由。死生之故。明然纖悉。此淮南解性命道理處。必竊素問。而詭異奇瑰處。乃蘇飛等爲之也。故宋潛溪以淮南出入儒墨不純正。此是也。且淮南七十二候。

與素問注。皆多芍藥榮五物。攺麥秋至爲小暑至。較呂氏春秋不同。則王冰當時亦知素問出淮南也。岐黃之文。

至於首篇。曰上古中古。而曰今世。則黃帝時果末世邪。又曰。以酒爲漿。以妄爲常。則儀狄是生其前。而彼時人已皆僞耶。精微論中。羅裹雄黃。禁服篇中。軟血而受。則羅與軟血。豈當時事耶。予故以爲岐黃問答。而淮南文成之者耳。﹝七修類稿﹞

昊昆曰。五內陰陽。謂之內。萬世宗法。謂之經。平日講求。謂之素問。馬蒔曰。素問者。黃帝與岐伯鬼臾區伯髙少師少兪雷公六臣。平素問答之書。卽本紀所謂咨於岐伯而作內經者。是也。此書出於岐伯者多。故本紀不及諸臣耳。然此素問八十一篇。而復有靈樞八十一篇。大抵素問所引經曰。俱出靈樞。則靈樞爲先。而素問爲後也。書中止以天師夫子。尊岐伯鬼臾區。而其餘諸臣。未聞其以是稱。至雷公則自名。曰小子細子。黃帝亦有訓之之語。意者。所造未及諸臣。而年亦最少。且其曰公曰伯曰師。似皆以爵稱之。卽如寶命全角論。有曰天子。曰君王。移精變气論。五常政大論。靈樞官能篇。皆稱曰聖王。著至教論。疏五過論。

有封君侯王靈樞根結篇。有王公大人等稱。則其爲爵無疑也。至於鬼臾區少兪伯髙。皆諸臣名耳。後世程子謂出於韓諸公子之手。或謂先秦儒者所作。是皆泥乎爵號文本。而未繹全書。故臆說有如此者。乃今詳考六節髒象論。

天元紀大論。五營運大論。六微旨大論。气交變大論。五常政大論。六元正紀大論。至眞要大論等篇。則論天道歷法萬象。人身經絡脈體。人事治法。辭古理微。非子書中有能偶及雷同者。眞惟天神至聖。始能作也。愚意上天以仁愛斯民爲心。而伐命惟病。治病惟書。然玄默無言。故挺生神聖。以代之言。而早出此書。以救萬古民命耳。況六書制自伏羲。醫藥始於神農。自伏羲以至黃帝。千有餘年。其文本制作甚明。外紀本紀。俱載黃帝紀官舉相。明歷作樂。制爲衮冕舟車。畫野分列。經土設井。播百谷。制城郭。凡爵號文本。時已咸備﹐歷金天髙陽髙辛諸氏。又經三百四十餘年。始迄陶唐。則諸凡制作。人知唐虞爲盛。而不知肇自羲皇。其所由來者漸也。何獨內經之作。史書靈素均誣乎哉。

朱載曰。按素難二經。乃先秦古書。三代名醫。所相授受。秦始皇有令。不燒醫卜種樹之書。由漢迄今。

醫流遵用。𨿽經歷代變。更未聞有人妄加刪攺。﹝樂書﹞

胡應麟曰。醫方等錄。𨿽亦稱述岐黃。然文本古奧。語致玄渺。蓋周秦之際。上士哲人之作。其徒欲以驚世。竊附黃岐耳。﹝經籍會通﹞

又曰。凡班志所無。而驟見六朝後者。往往多因戰國子書殘軼者補綴之。而易其名。以爲眞。則僞莫掩。以爲僞。

則眞間存。尢難辧。自前輩少論及此。余不敏實竊窺之。觀素問靈樞之卽內經。則餘言可槪見矣。素問。今亦稱內經。然隋志止名素問。蓋黃帝內外經五十五卷。六朝亡逸。故後人綴輯。而易其名耳。﹝四部正訛﹞

又曰。有僞作於前代。而世率知之者。風後之握奇。岐伯之素問。是也。﹝同上﹞

又曰。素問精深。陰符奇奧。𨿽非軒後。非秦後書。﹝同上﹞

周禮曰。醫家之素問。卽儒者之六經。其詞隱。其旨深。非資稟上智。功極研究者。不能窺其影響。況以中人之資。粗知醫藥。卽動以黃帝岐伯爲言。其不至於戕人之生者幾何哉。仲景東垣河間丹溪。是皆稟上智之資。致研究之功。而能讀其書以悟之者也。﹝醫聖階梯﹞

張介賓曰。內者。性命之道。經者。載道之書。平素所講問。是謂素問。

方以智曰。岐黃雲內經。言身內也。﹝通雅﹞

又曰。守其業而浸廣之。靈樞素問也。皆周末筆。﹝同上﹞

祝文彥曰。內經素問。後人傳以爲岐黃之書也。其論脈法病證。未必不有合於聖人之意。詞義古朴。未必不有得古人之遺。然自余觀之。確乎爲秦以後書。而非盡岐伯黃帝之言也。當時和扁諸神醫。必有傳於岐黃眞諦。而後能彰起死回生之術。則岐黃之微言。宜有一二存乎後世者。而後人附會之。以成是書。實非岐黃所著也。

或者曰。內經所云黔首。蓋秦時語乎。曰。不但此也。五帝皆至聖。而孔子刪書始唐虞。以唐虞前無書史。而至唐虞乃始也。唐虞書不過數百言耳。而黃帝書。乃至數千萬言乎。且前民利用之事。皆五帝以前。聖人所爲。何他事一無書文可考。而獨治病之書。詳而盡如是耶。又內經一書。文气堅峭。如先秦諸子。而言理該博。絕似管荀。造詞質奧。又類鬼谷。非秦時人書而何。或又曰。人有此等學問。曷不自著姓名。而假托古人耶。曰。如汲冢越絕等書。此人止求其書之傳。

不必名之著。猶前人質朴之意也。若今世人一無所見。便妄自居乎作者之林矣。﹝慶符堂集﹞

杭世駿曰。李珠問。黃帝咨於岐伯作內經。今之內經。果是當年之書歟﹐抑後人所記歟。答云。內經劉向編七錄時。已有之。秦焚詩書。內經想以方術得存。其書深奧精密。非後人所能僞托。﹝質疑﹞

魏荔彤曰。軒岐之書。類春秋戰國人所爲﹐而托於上古。文順義澤。篇章聯貫。讀之儼如禮經也。﹝傷寒論本義序﹞

張志聰曰。墳典乃史臣記述之書。先言義理精微。次敍君臣咨訪。本欲斯道彰明。永垂金石。故其文詞。

或加敷衍。至於陰陽之離合盛衰。血气之生始出入。其神靈睿聖。惡能洞徹隔垣乎。

又曰。陰陽之理。論焉列焉。總歸於一。推之數之。可萬可千。是以全經文義。或同中示異。或異中見同。詞若盾矛。理無枘鑿。

馮舒曰。素問一書。通篇有韻。﹝詩紀匡繆﹞

四庫全書簡明目錄曰。黃帝素問。原本殘闕。王冰采陰陽大論以補之。其書云出於上古。固未必然。然亦必周秦間人。傳述舊聞。著之竹帛。故通貫三才。包括萬變。𨿽張李劉朱諸人。終身鉆仰。竟無能罄其蘊奧焉。韓曰。秦漢以前。有說無方。故內經諸書﹐鄭重縷。亦多累世附會竄雜之言。﹝醫通﹞

劉奎曰。內經多系後人假托。觀其文章可見。卽如尙書斷自唐虞。其文辭佶屈贅牙。非注解猝莫能醒。內經若果系黃帝時書。其文辭之古奧。又不知更當如何者。今觀其筆墨。半似秦漢文本。其爲後人假托不少。況乃屢經兵火。不無錯簡魯魚。勢所必然。孟子於武成尙取其二三策。況乃他焉者乎。﹝溫疫論類編﹞

姚際恆曰。漢志有黃帝內經十八卷。隋志始有黃帝素問九卷。唐王冰爲之注。冰以漢志有內經十八卷。以素問九卷。靈樞九卷。當內經十八卷。實附會也。故後人於素問系以內經者。非是。或後人得內經。而衍其說爲素問。亦未可知。素問之名。人難卒曉。予按漢志陰陽家﹐有黃帝泰素。此必取此素字。又以與岐伯問。故曰素問也。其書後世宗之。以爲醫家之祖。然其言實多穿鑿。至以爲黃帝與岐伯對問。蓋屬荒誕。無論隋志之素問。卽漢志所載黃帝內外經。並根據托也。他如神農軒轅風後力牧之屬盡然。豈眞有其書乎。或謂。此書有失侯失王之語。

秦滅六國。漢諸侯王國除。始有失侯王者。予按其中言黔首﹐又藏气法時。曰夜半。曰平旦。曰日出。曰日中。

曰日。曰下晡。不言十二支。當是秦人作﹐又有言歲甲子。言寅時。則又漢後人所作。故其中所言。有古近之分。未可一槪論也。﹝古今僞書考﹞

何夢瑤曰。昔人謂內經。非岐黃書。乃後人之假托。要未必出於一手。故有醇有疵。分別觀之可耳。﹝醫碥﹞

薛雪曰。黃帝作內經。史冊載之。而其書不傳。不知何代明夫醫理者。托爲君臣問答之辭。撰素問靈樞二經傳於世。想亦聞陳言於古老。敷衍成之。𨿽文多敗闕。實萬古不磨之作。窺其立言之旨。無非竊擬壁經。故多繁辭。然不迨拜手賡揚。都兪吁之風。遠矣。且是時。始命大撓作甲子。其千支節序占候。豈符於今日。而旨酒溺生。禹始惡之。嘗其玄酒味澹。人誰嗜以爲漿。以致經滿絡虛。肝浮膽橫耶。至於十二經配十二水名。彼時未經地平天成。何以江淮河濟。方隅畛域。竟與後世無岐。如此罅漏。不一而足。﹝醫經原旨緒言﹞

按先子曰。漢書藝文志。載黃帝內經十八卷。外經三十七卷。及白氏扁鵲內外經之目。內外。猶易內外卦。

及春秋內外傳。莊子內外篇。韓非內外儲說。以次第名焉者。不必有深意。內字。諸家有說。不可從也。素問名。

林億等以爲問太素之義是也。史記殷本紀。伊芳尹從湯。言素王及九主之事。索隱曰。素王者。太素上皇。其道質素。故稱素王。列子幹鑿度並云。太素者。質之始也。漢藝文志。黃帝泰素二十篇。劉向別錄云。言陰陽五行。

以爲黃帝之道。故曰太素。素問。乃爲太素之問答。義可以證焉。其不言問素。而名素問者。猶屈原有天問。是倒置而下字爾。全元起解義未太明。吳昆等以爲平素講求問答之義。晁氏讀書志曰。昔人謂素問。以素書黃帝之問。猶言素書也。俱臆度之見而已。至雲笈七簽。神仙通鑑云。天降素女。以治人疾。帝問之。作素問。荒誕極矣。蓋內經之目。見於漢志。而素問之名。出張仲景傷寒論序。曰。素問九卷。九卷。卽今之靈樞。以素靈二書爲內經者。出皇甫謐甲乙經序。而後歷代諸家。無復異論焉。胡應麟特謂素問。今又稱內經。然隋志止名素問。

蓋黃帝內外經五十五卷。六朝亡逸。故後人綴緝。易其名耳。此最有理。然晉去漢未遠。皇甫氏之所序。或者古來相傳之說。亦不可廢也。第七卷

。已亡於晉。皇甫謐甲乙經序曰。亦有亡失。隋志載梁七錄亦云。止存八卷。

據林億等說。全元起所注本。乃無第七。而王冰爲舊藏之捲。補七篇。與素問余篇文。然不同。其論運气。與六節髒象論七百十八字。全然別是一家言。林億等以爲陰陽大論之文。王冰取以補所亡。今考王叔和傷寒例所引。陰陽大論之文。曾無所見。林說難從。而若其篇第。不知古經爲柰何。據林億等校正之說。全元起本八卷。共六十八篇。至王冰補七篇。又分爲八十一篇者。仿道徳經難經也。是書實醫經之最古者。往聖之遺言存焉。晉皇甫謐以來。歷代醫家。斷爲岐黃所作。此殊不然也。醫之言陰陽尙矣。莊子謂疾爲陰陽之患。左傳醫和論六气曰。陰淫寒疾。陽淫熱疾。班固云。醫經者。原人血脈經絡。骨髓。陰陽表裏。以起百病之本。死生之分。可以見也。而漢之時。凡說陰陽者。必系之於黃帝。淮南子曰。黃帝生陰陽。又云。世俗之人。多尊古而賤今。故爲道者。必托之於神農黃帝。而後能入說。髙誘注云。說。言也。言爲二聖所作。乃能入其說於人。人乃用之。劉向云。言陰陽五行。以爲黃帝之道。漢志。陰陽醫卜之書。冠黃帝二字者。凡十有餘家。此其證也。是書設爲黃帝岐伯之問答者。亦漢人所撰述無疑。方今醫家。或牽合衍贅。以爲三墳之一。或者詆毀排斥。以爲贗僞之書者。俱爲失矣。

卷二

醫經﹝二﹞

﹝黃帝素問遺篇﹞宋史四卷佚﹝趙簡王補刊素問遺篇﹞明史一卷存林億等曰。刺法論。本病論。二篇。亡在王冰注之前。按病能論篇末王冰注曰。世本旣闕第七二篇

。謂此二篇也。而今世有素問亡篇及昭明隱旨論。以爲此二篇。托名王冰爲注。辭理鄙陋。無足取者。

馬蒔曰。刺法本病二篇。正本所遺。別有素問遺篇。其此。其本病論。正所以發明刺法論之義。內有折其鬱气。資其化源等語。大義見六元正紀大論中。但彼則引而不發。至此二篇。始有下手處。惟升之不前。降之不入。故成五郁。惟不退位。故不遷正。司天不得遷正。則剛失守。而後三年成五疫。司地不得遷正。則柔失守。

而後三年成五癘。後世不知司天在泉。天之右施。地之左施。及治五郁者。以其不知此二篇升降之義也。不能治疫癘者。以其不知二篇退位遷正。剛柔失守之義也。但不知始自何代。將此二篇。竊出私傳。不入官本。斯人者其無後乎。

明史曰。世傳素問王冰注本。中有缺篇。簡王得全本補之。

按先子曰。今所傳遺篇一卷。此乃王冰以後人所托而作。經注一律。出於一人之手。辭理淺薄。不足取。

而馬氏稱之。亦何不思之甚也。趙府居敬堂刊本素問。載刺法本病二篇。明志所著。卽是也。簡王名髙燧。成祖第三子。母文皇后。永樂三年封。乎元年。就藩彰徳。宣徳六年薨。事屢見於明史宗室傳。

﹝素問逸篇﹞一卷存施沛跋曰。一曰獨坐靜寄軒下。有羽士顧予而問所讀何書。答以素問。乃備晰疑義。因出逸篇二。以授予曰。此長生訣神現方也。隨謝去。後訪之不可蹤迹。始知異人也。

按是書所載。支離不經。實無足取者。蓋施沛所托而作。徒供有識者之一噱耳。考沛始末未詳。據四庫全書史部職官類存目。有沛南京都察院志四十卷。曰沛修此時。則爲南京國子監生。

卷三

醫經﹝三﹞

﹝全氏﹝元起﹞注黃帝素問﹞隋志八卷﹝新唐志作九卷訛本朝現下書目作十六卷﹞佚南史王僧孺傳曰。侍郎金元起欲注素問。訪以砭石。僧孺答曰。古人當以石爲鍼。必不用鐵。說文有此砭字。

許愼云。以石刺病也。東山經。髙氏之山多鍼石。郭璞云。可以爲砭鍼。春秋。美不如惡石。服子愼云。石。

砭石也。季世無復佳石。故以鐵代之爾。

林億等曰。隋楊上善爲太素。時則有全元起者。始爲之訓解。闕第七一通。

按隋志作全元越。南史作金元起。並訛。今從新唐志。攺考史。王僧孺死在天監二年。則元起當爲齊梁間人。

林億等謂與楊上善同時。誤矣。古今醫統曰。全元起以醫鳴晉。妄甚。先子曰。全元起注本。猶存於宋代。今據新校正所載。考其捲目次第。可以窺略矣。卷一。平人气象論。決死生篇。髒气法時論。宣明五气篇。經合論。

調經論。四時刺逆從論。﹝連六卷從春气在經脈分在第一卷

中﹞凡七篇。卷二。移精變气論。玉版論要篇。診要經終論。八正神明論。眞邪論。標本病傳論。皮部論。﹝篇末有經絡論﹞骨空論。﹝自灸寒熱之法以下在六卷刺齊篇末﹞气穴論。气府論。繆刺論。凡十一篇。卷三。陰陽離合論。十二髒相使篇。六節髒象論。陽明脈解篇。

長刺節篇。五臟卒痛。凡六篇。卷四。生气通天論。全匱眞言論。陰陽別論。經脈別論。通評虛實論。太陰陽明論。逆調論。痿論。凡八篇。卷五。五臟別論。

湯液醪醴論。熱論。刺熱論。評熱病論。瘧論。腹中論。厥論。病能論。奇病論。凡十篇。卷六。脈要精微論。玉機眞藏論。寶命全角論。刺瘧論。刺腰痛論。刺劑論。﹝王本刺要論出於此篇﹞刺禁論。刺志篇。鍼解篇。四時刺逆從論。﹝春气在經脈至篇末在第一卷

﹞凡六篇。卷七。闕。卷八。痺論。水熱穴論。從容別白黑。﹝今示從容論﹞論過失。﹝王本疏五過論﹞方論得失明著。﹝徵四失論﹞陰陽類論方論解。﹝王本方盛衰論﹞凡八篇。卷九。上古天眞論。四气調神大論。陰陽應象大論。五臟生成篇。異法方宜論。咳論。風論。大奇論。脈解篇。凡九篇。以上八卷。合六十八篇也。

﹝楊氏﹝玄操﹞素問釋音﹞﹝舊注音一作言﹞宋志一卷佚﹝王氏﹝冰﹞注黃帝素問﹞﹝今本題云次注﹞新唐志二十四卷存自序曰。夫釋縛脫艱。全眞導气。拯黎元於仁壽。濟羸劣以獲安者。非三聖道。則不能致之矣。孔安國序尙書曰。伏羲神農黃帝之書。謂之三墳。言大道也。班固漢書藝文志曰。黃帝內經十八卷。素問。卽其經之九卷也。兼靈樞九卷。乃其數焉。𨿽復年移代革。而授學猶存。懼非其人。而時有所隱。故第七一卷

。師氏藏之。今之奉行。惟八卷爾。然而其文簡。其意博。其理奧。其趣深。天地之象分。陰陽之候列。變化之由表。死生之兆彰。不謀而遐邇自同。勿約而幽明斯契。稽其言有徵。驗之事不忒。誠可謂至道之宗。奉生之始矣。假若天機迅發。妙識玄通。蕆謀𨿽屬乎生知。標格亦資於訓詁。未嘗有行不由逕。出不由戶者也。然刻意研精。探微索隱。或識契眞要。則目牛無全。故動則有成。猶鬼神幽贊。而命世奇傑。時時間出焉。則周有秦公。漢有淳於公。魏有張公華公。皆得斯妙道者也。咸日新其用。大濟蒸人。華葉遞榮。聲實相副。蓋教之著矣。亦天之假也。冰弱齡慕道。夙好養生。幸遇眞經。式爲龜鑑。而世本紕繆。篇目重疊。前後不倫。文義懸隔。施行不易。披會亦難。歲月旣淹。襲以成獘。或一篇重出。而別立二名。或兩論並合。而都爲一目。或問答未已。別樹篇題。或脫簡不書。而云世闕。重合經而冠鍼服。並方宜而爲咳論。隔虛實而爲逆從。合經絡而爲論要。節皮部爲經絡。退至道以先鍼。諸如此流。不可勝數。且將升岱嶽。非逕奚爲。欲詣扶桑。無舟莫適。乃精勤博訪。而並有其人。歷十二年。方臻理要。詢謀得失。深遂夙心。時於先生郭子齋堂。受得先師張公祕本。文本昭晰。義理環周。一以參辯。羣疑冰釋。恐散於末學。絕彼師資。因而撰注。用傳不朽。兼舊藏之捲。合八十一篇。二十四卷。勒成一部。冀乎究尾明首。尋注會經。開發童蒙。宣揚至理而已。其中簡脫文斷。義不相接者。搜求經論。有所遷移。以補其處。篇目墜缺。指事不明者。量其意趣。加意以昭其義。篇論吞並。義不相涉。闕漏名目者。區分事類。別目以冠篇首。君臣請問。禮義乖失者。考校尊卑。增益以光其意。錯簡碎文。前後重疊者。詳其旨趣。則去繁雜。以存其要。辭理祕密。難粗論述者。別撰玄珠。以陳其道。凡所加字。皆朱書其文。使今古必分。字不雜糅。庶厥昭彰聖旨。敷暢玄言。有如列宿髙懸。奎張不亂。深泉淨瀅。鱗介咸分。君臣無夭柱之期。夷夏有延齡之望。俾工徒勿誤。學人惟明。至道流行。徽音累屬。千載之後。方知大聖之慈惠無窮。時大唐寶應元年歲次壬寅序。

林億等曰。按唐人物志云。王冰仕唐。爲太僕令。年八十餘。以壽終。

又曰。詳素問第七卷

。亡已久矣。按皇甫士安晉人也。

序甲乙經云。亦有亡失。隋書經籍志。載梁七錄亦云。止存八卷。全元起隋人。所注本。乃無第七。王冰唐寶應中人。上至晉皇甫謐甘露中。已六百餘年。而冰自爲得舊藏之捲。今竊疑之。仍觀天元紀論。五營運論。六微旨論。气交變論。五常政論。六元正紀論。至眞要論七篇。居今素問四卷。篇卷浩大。不與素問前後篇卷等。又且所載之事。與素問余篇。略不相通。竊疑此七篇。乃陰陽大論之文。王氏取以補所亡之捲。猶周官亡冬官。以考功記補之之類也。又按漢張仲景傷寒論序云。撰用素問九卷。八十一難經。陰陽大論。是素問與陰陽大論。兩書甚明。乃王氏並陰陽大論於素問中也。要之陰陽大論。亦古醫經。終非素問第七矣。

趙希弁曰。黃帝素問。唐王冰注。冰謂漢藝文志。有黃帝內經十八卷。素問卽其經之九卷。兼靈樞九卷。

乃其數焉。先是第七亡逸。冰時始獲。乃詮次注釋。凡八十一篇。分二十四卷。今又亡刺法本病二篇。冰自號啟玄子。﹝讀書後志﹞

陳振孫曰。唐太僕令王冰。注自號啟玄子。案漢志。但有黃帝內外經。至隋志。乃有素問之名。又有全元起素問注八卷。嘉中。光祿卿林億。國子博士髙保衡。承詔校定補注。亦頗采元起之說。附見其中。其爲篇八十有一。王冰者。寶應中人也。﹝書錄解題﹞

沈作哲曰。王冰注素問敍气候。仲春有芍藥榮。季春有牡丹華。仲夏有木槿榮。仲秋有景天華。皆月令曆書所無。又以桃始華。爲小桃華。王瓜生。爲赤箭生。苦菜秀。爲吳葵榮。戊寅元歷皆有之。﹝寓簡﹞

劉完素曰。王冰遷移加減經文。亦有臆說。而不合古聖之書者也。𨿽言凡所加字皆朱書。其文旣傳於世。

卽文皆爲墨字也。凡所攺易之間。或不中其理者。使智哲以理推之。終莫得其眞意。豈知未達眞理。或不識其僞所致也。

﹝原病式序﹞

呂復曰。內經素問。唐王冰乃以九靈九卷。牽合漢志之數。而爲之注釋。復以陰陽大論。托爲其師張公所藏。

以補其亡逸。而其用心亦勤矣。惜乎朱墨混淆。玉石相亂。訓詁失之於迂疏。引援或至於未切。至宋林億髙若訥等。正其誤文。而增其缺義。頗於冰爲有功。

田藝蘅曰。素問王冰注。雷乃發聲之下。有芍藥榮。芍藥香艸。制食之毒者。莫良乎芍藥。故獨得藥之名。

所謂芍藥之和具而禦之。艸謂之榮。與此不同。況今芍藥。四月始榮。故知其僞也。又田鼠化爲。下有牡丹華。

牡丹花也。一名百兩金。一名鼠姑。廣雅謂之木牡丹。唐人謂之木芍藥。此時𨿽當華。古人不重。始紀於晉。而盛稱於唐。亦僞也。﹝畱靑日札﹞

馬蒔曰。唐寶應年間。啟玄子王冰有注。隨句解釋。逢疑則默。章節不分。前後混淆。

汪昂曰。素問。在唐有王啟玄之注。爲注釋之開山。注內有補經文所未及者。可謂有功先聖。然年世久遠。

間有訛缺。風气未開。復有略而無注者。

四庫全書提要曰。黃帝素問二十四卷。唐王冰注。漢書藝文志。載黃帝內經十八篇。無素問之名。後漢張機傷寒論引之。始稱素問。晉皇甫謐甲乙經序。稱鍼經九卷。素問九卷。皆爲內經。與漢志十八卷之數合。則素問之名。起於漢晉間矣。故隋書經籍志。始著錄也。然隋志所載。只八卷。全元起所注。已闕其第七。冰爲寶應中人。乃得舊藏之本。補足此卷。宋林億等校正。謂天元紀論以下。卷帙獨多。與素問余篇。絕不相通。疑卽張機傷寒論序。所稱陰陽大論之文。冰取以補所亡之捲。理或然也。其刺法論。

本病論。則冰本亦闕。不能復補矣。冰本頗更其篇次。然每篇下。必注全元起本第幾字。猶可考見其舊第。按每篇注全本篇。第出於新校正。以爲王冰者誤。所注排決隱奧。多所發明。其稱大熱而甚。寒之不寒。是無水也。

大寒而甚。熱之不熱。是無火也。無火者。不必去水。宜益火之源。以消陰翳。無水者。不必去火。宜壯水之主。

以鎭陽光。遂開明代薛己諸人探本命門之一法。其亦深於醫理者矣。冰名見新唐書宰相世表。稱爲京兆府參軍。

林億等引人物志。謂冰爲太僕志。並系失載。然又非本朝人所撰。藤原佐世編現下書目。在寬平中。時當唐季。則是書殆出於隋唐間人者歟。仍以著錄焉。

﹝林氏﹝億﹞素問補注﹞﹝今本題云重廣補注﹞宋志二十四卷存表曰。臣聞。安不忘危。存不忘亡者。往聖之先務。求民之瘼。卹民之隱者。上主之深仁。在昔黃帝之禦極也。以理身緒餘。治天下。坐於明堂之上。臨觀八極。考建五常。以謂人之生也。負陰而抱陽。食味而被色。外有寒暑之相蕩。內有喜怒之交侵。夭札瘥。國家代有。將欽斂時五福。以敷錫厥庶民。乃與岐伯。上窮天紀。下地理。遠取諸物。近取諸身。更相問難。垂法以福萬世。於是雷公之倫。受業傳之。而內經作矣。歷代寶之。未有失墜。蒼周之興。秦和述六气之論。具明於左史。厥後越人得其一二。演而述難經。西漢倉公傳其舊學。東漢仲景撰其遺論。晉皇甫謐次而爲甲乙。及隋楊上善。纂而爲太素。時則有全元起者。始爲之訓解。闕第七一通。迄唐寶應中。太僕王冰篤好之。得先師所藏之捲。大爲次注。是三皇遺文。爛然可觀。惜乎唐令列之醫學。付之藝伎之流。而薦紳先生罕言之。去聖已遠。其術暗昧。是以文注紛錯。義理混淆。殊不知三墳之餘。帝王之髙致。聖賢之能事。唐堯之授四時。虞舜之齊七政。神禹修六腑以興帝功。文王推六子以敍卦气。伊芳尹調五味以致君。箕子陳五行以佐世。其致一也。柰何以至精至微之道。傳之以至下至淺之人。其不廢絕。爲已幸矣。頃在嘉中。仁宗念聖祖之遺事。將墜於地。乃詔通知其學人。俾之是正。臣等承乏典校。伏念旬歲。遂乃搜訪中外。裒集眾本。寢尋其義。正其訛舛。十得其三四。余不能具。竊謂未足以稱明詔副聖意。而又采漢唐書錄。古醫經之存於世者。得數十家。敍而考正焉。貫穿錯綜。磅因礡會通。或端本以尋支。或溯流而討源。定其可知。次以舊目。正繆誤者。六千餘字。增注義者。二千餘條。一言去取。必有稽考。舛文疑義。於是詳明。以之治身。可以消患於未兆。施於有政。可以廣生於無窮。恭惟皇帝撫大同之運。擁無疆之休。述先志以奉成。興微學而永正。則和气可召。災害不生。陶一世之民。同躋於壽域矣。國子博士臣髙保衡。光祿卿直祕閣臣林億等謹上。

天祿琳瑯書目曰。重修補注黃帝內經素問一函。十冊。二十四卷。唐王冰注。宋林億孫奇髙保衡校正。孫兆攺誤。按宋史藝文志。乃晁陳諸家著錄。皆第稱黃帝內經素問二十四卷。而無重廣補注之名。且書錄解題。但稱林億髙保衡承詔校定。並無孫奇之名。亦不言有孫兆攺誤之事。今本增入孫奇孫兆二人。則重廣補注決死生。其驗如神。所著有素問鉤玄。仲景或問。諸藥論。甚精。竇文正默幼從其子元學。薦之元世祖。而老不可徵。詔有司。歲給衣米終其身。

﹝李氏﹝季安﹞內經指要﹞佚吳澄序曰。醫有內經。與儒家六經準。其三才之奧。諸術之源乎。然其辭古。其旨深。醫流鮮能讀。儒流謂非吾事。亦不暇讀。何望其能采奧而究源也哉。吾兄李季安自爲舉時。博洽羣書。纂事記言。細字大帙。堆案盈篋。余嘗嘆其用心之密。用力之勤。中歲從事於醫。其心力之悉。又有加焉。所輯諸家方論。靡不該備。抑其末耳。若素問。若靈樞。若難經傷寒論。所謂醫家六經者。融液貫徹。取素問一經。綱提類別。較然著明。一覽可了。名曰內經指要。余夙嗜此經。每欲與人共論。而莫可令獲見。此能不抵掌稱快。而篇布乎天下。俾觀者有徑可尋。有門可入。人人能讀內經。而得其奧。而得其源。則於儒家窮理盡性之方。醫家濟人利物之務。其不大有所裨歟。季安應人之求。不擇貴富。𨿽貧賤不能自存。必拯其危急。皇皇惟恐後。蓋以儒者之道。行醫者之術。此其實行也。非止善著書而已。﹝文集﹞

﹝羅氏﹝天益﹞內經類編﹞佚劉序曰。近世醫有易列張氏學。於其書𨿽所不考。然自漢而下。則惟以張機王叔和孫思邈錢乙爲得其傳。其用藥則本七方十劑而操縱之。其爲法。自非暴卒。必先養胃气爲本。而不治病也。識者以爲近古。而東垣李明之。則得張氏之學人。而其論著治驗。略見遺山集中。鎭人羅謙甫嘗從之學。一曰遇予言。先師嘗教予曰。夫古𨿽有方。而方則有所自出也。均香港腳也。而有南北之異。南方多下濕。而其病。則經之所謂水淸濕。而濕從下受者也。孫氏知其然。故其方施之南人則多愈。若夫北地髙寒。而人亦病是。則以所謂飲發於中。腑於下。與谷入多而气少。濕居下者。我知其然。故我方之施於北。猶孫方施之南也。子爲我分經病證而類之。則庶知方之所自出矣。予自承命。凡三脫稿。而先師二毀之。研磨訂定。三年而後成。名曰內經類編。敢望吾子序。夫內經十八卷。素問外九卷不經見。且勿論。姑以素問言之。則程邵兩夫子。皆以爲戰國書矣。然自甲乙以來。則又非戰國之舊矣。自朱墨以來。則又非甲乙之舊矣。而今之所傳。則又非戰國之舊矣。苟不於其所謂全書者。觀其文而察其理焉。則未有識其眞是而貫通之者。今先生之爲此也。疑特令學人之熟於此。而後會於彼焉爾。苟爲不然。則不若戒學人之從事於古方。而學人苟不能然。則不若從事古方者之爲愈也。羅亦以爲然。予聞李死今三十年。羅祠而事之如平生。薄俗中而能若是。是可序。﹝文集﹞徐春甫曰。羅天益字謙甫。眞定人。東垣弟子。潛心苦學。眞積力久。居東垣門下十餘年。盡得其妙。著有衛生寶鑑二十四卷行世﹝古今醫統﹞

﹝朱氏﹝震亨﹞素問糾略﹞一卷存徐春甫曰。朱震亨字彥修。號丹溪。浙之義烏人。自幼好學。日記千言。業舉子。講道入華山。拜許文懿公。一日。公謂以己疾久之。非精於醫者弗能起。子多穎敏。其遊藝於醫而濟人乎。於是丹溪復致力於醫方。旣而悟曰。執古方以療今病。其勢𨿽全。必也參之以素難。活潑權衡。乃能濟世。遂出遊求師。渡浙走吳。歷南徐建業。皆無所遇。反還武州。聞太無先生。往拜之。數謁弗得接。求見愈篤。先生始接之。以劉張朱三家之書。爲之敷揚其旨。彥修授教。而醫益神。名益著。四方求療者。輻輳於道。

按證施方。錄爲醫案可考。又著格致餘論。致其祕云﹐﹝古今醫統﹞

﹝滑氏﹝壽﹞讀素問鈔﹞三卷存儀眞縣誌曰。滑壽世爲許襄城人。當元時。父祖官江南。自許徙儀眞。壽性警敏。學於韓說先生。日記千餘言。操筆爲文。詞有思致。尢長於樂府。京口名醫王居中客儀。壽數往叩居中。曰醫祖黃帝岐伯。其言佚不傳。

世傳者惟素問難經。子其習之。壽受讀終捲。乃請於王。分贓象。經度。脈候。病能。攝生。論治。色脈。鍼刺。

陰陽。標本。運气。匯萃。凡十二類。鈔而讀之。自是壽學日益進。所向莫不奇中。

按澹生堂書目。有滑氏素問注解三卷一冊。想是同書。故今不揭出。

﹝汪氏﹝機﹞續素問鈔﹞三卷存自序曰。予讀滑伯仁氏所集素問鈔。善其刪去繁蕪。撮其樞要。且所編次。各以類從。秩然有序。非於岐黃之學人不能也。但王氏所注。多略不取。於經文最難曉處。僅附其一二焉。然自滑氏觀之。固無待於注。後之學人。未必皆滑氏。苟無注釋﹐曷從而入首耶。爰復取王氏注。參補其間。而以續字弁之於首簡。間有竊附己意者。則以愚謂二字別之。滑氏元本所輯者。不復識別。滑氏自注者如舊。別以今按二字。如此庶使原今所輯之注。

各有分辧。或者或非。俾學人知所擇焉。𨿽然。予之所輯。未必一一盡契經旨。而無所誤。或者因予之誤。推而至於無誤。未可知也。諺云。拋磚引玉。亦或有補於萬一云。正徳己卯三月朔旦。

祁門縣誌曰。汪機幼嘗爲邑諸生。母病嘔。遂究心醫學。凡岐黃扁倉諸遺旨。靡不探其肯綮。殊證奇疾。

發無不中。名髙難致。病者有聽謦咳。頓喜遂瘳。所全活甚眾。著有石山醫案。醫學原理。本艸會編。素問鈔。

脈訣刊誤。外科理例。痘治理辧。鍼灸問答。傷寒選錄。運气易覽等書。

四庫全書提要曰。續素問鈔九卷。明汪機撰。是編因滑壽素問鈔。采王冰原注大略。因重爲補錄。凡所增入。以續字別之。九卷之中。分上中下三部。上四卷。中一卷。下四卷。其標目悉根據滑氏之舊。﹝存目﹞

﹝丁氏﹝瓚﹞素問鈔補正﹞十卷存自序略曰。予被命守東嘉。夙夜只懼。勉修厥職﹐痛吾民往往誤罹夭枉。故每自疚。乃召羣醫告曰。醫者人之生命攸系。汝輩其知所愼乎。夫藥之弗績。術之弗精也﹐術之弗精。學之無本也。汝輩其嘗學素問乎。曰。

未也。奚爲而弗學也。曰。病其言之隱賾也。其嘗學素問鈔乎。曰。未也。奚爲而弗學也。曰。病其書之亥豕也。

以故政暇。取其鈔本。手自補正。以王氏注。有合於經者。亦並錄之。使更相傳錄。擇其子弟而誦習焉。猶恐其气運之難明。脈理之難曉也。因取五運六气主客之圖。並診家樞要。以附於後。庶幾學人知所趣向。而吾民亦殆有賴矣。

凡例曰。王注頗覺冗泛。今擇取諸書增減。以附愚見。其有疑誤。姑缺之以俟知者。一注釋王氏頗詳。因以爲主。凡王注皆不名。滑氏則曰滑云。愚見則加圈以別之。一經文易曉者。一根據滑氏舊文。一五臟只詳釋一臟。余髒可以類推。

休寧縣誌曰。丁瓚字汝器。西門人。丁氏自宋世業醫。嘉靖初。丁繩以醫名。子畜瓚。授其業。已藉數百緡欲與子。瓚謝歸。醫則奇中。人以仙目之。性好客。客常滿。嘗出五十緡。脫人於厄。書畫有米倪風。年六十卒。

四庫全書提要曰。素問鈔補正十二卷。明丁瓚編。瓚字點白。鎭江人。嘉靖丁丑進士。官至溫州府知府。初滑壽著素問鈔。歲久傳寫多訛。瓚因其舊本。重爲補正。復兼采王冰原注以明之。凡十二門。悉根據壽書舊例。又以五運六气主客圖。並診家樞要。附於後。﹝存目﹞

﹝呂氏﹝復﹞內經或問﹞佚明史稿曰。呂復字符膺。鄞人。少孤貧。從師受經。習詞賦。後以母患求醫。遇名醫衢人鄭禮之於逆旅。遂謹事之。因得其古先禁方。及色脈藥論諸書。討求一年。試輒有驗。自以爲未精。盡購古今醫書。曉夜研究。務窮其閫奧。自是出而行世。取效若神。其於醫門羣經。若內經素問。靈樞。本艸。難經。傷寒論。脈經。脈訣。

病源論。太始天元玉冊。元誥。六微旨。五常政。玄珠密語。中藏經。聖濟經等書。皆有辧論。前代名醫。如扁鵲倉公華佗張仲景孫思邈龐安常錢仲陽陳無擇許叔微張易水劉河間張子和李東垣嚴子禮王徳膚張公度諸家。皆有評騭。所著有內經或問。靈樞經脈箋。五色診奇賅。切脈樞要。運气圖釋。養生雜言。脈緒。脈系圖。難經附說。

四時燮理方。長沙傷寒十釋。松風齋雜著。諸書。浦江戴良采其治效最著者。數十事。爲醫案。晚年自號滄洲翁。

歷舉仙居臨海教諭。臺州教授。皆不授。

﹝王氏﹝翼﹞素問注疑難﹞佚陽城縣誌曰。王翼幼穎悟。七歲聞人誦唐詩。一過能歷歷誦之。八歲善屬文。旣長日記千言。應進士舉。因染疾棄業。遂精醫術。療疾多奇驗。旁通律曆。尢工於詩。所著有素問注疑難。傷寒歌括。算術若干捲。詩五百餘篇。

卷四

醫經﹝四﹞

﹝袁氏﹝仁﹞內經疑義﹞未見王畿袁參坡小傳曰。參坡袁公名仁。字良貴。浙西嘉善人也。洞識性命之精。而未嘗廢人事之粗。雅徹玄禪之奧。而不敢悖仲足之軌。天文地理。歷律書數。兵刑水利之屬。靡不涉其津涯。而姑寓情於醫。謂可以全生。

可以濟人。著內經疑義。本艸正訛。痘疹家傳等書。百餘卷。﹝一螺集﹞

﹝楊氏﹝愼﹞素問糾略﹞明志三卷未見錢謙益曰。愼字用修。新都人。少師文忠公廷和之子也。七歲作擬古戰場文。有曰。靑樓斷紅粉之魂。白日照靑苔之骨。時人傳誦。以爲淵云再出。正徳辛未。舉會試第二。廷試第一。授翰林修撰。武廟閱天文書。星名注張。又作汪張。下問欽天監及史館。皆莫知。用修曰。注張。柳星也。歷引周禮史漢書以復。湖廣土官水盡源通塔平長官司入貢。同官疑爲三地名。用修曰。此六字地名也。取大明官制証之。嘉靖癸未。修武廟實錄。總裁二閣老。盡取稿艸。屬刊定焉。甲申七月。兩上議大禮疏。率羣臣撼奉天門大哭。廷杖者再。斃而復蘇。謫戍雲南永昌衛。投荒三十餘年。卒於戍。年七十有二。﹝列朝詩集﹞

按是書。升庵外集等不載。且與朱震亨書同名。先子嘗疑之。賀藩大髙知道。﹝元哲﹞曰。恐是升庵序震亨書者。修明志時。仍致誤歟。

此說亦有理。

﹝髙氏﹝士﹞素問快捷方式﹞三卷未見﹝鄭氏﹝曉﹞素問摘語﹞未見按上二書。見於浙江通誌書目。

﹝蔡氏﹝師勒﹞內經注辧﹞未見黃省曾序曰。嘗謂醫之道也。原詳經髓陰陽表裏以起百病也。嘗艸木水火致劑。以救夭傷也。非聖人者神而明之。其誰與此。故曰。醫者生生之具。聖人所以壽萬民。而登之天年者也﹐農黃以來。其法已久。考其嗣流。則周之矯之兪之盧。秦之和之緩之。宋之文摯。鄭之扁鵲。漢之樓護陽慶倉公。皆以黃帝之書相爲祖述。

其倉公診切之驗﹐獨幸詳於大史。而候名脈理。往往契符於素問。以是知素問之書。其文不必盡古。而其法則出於古也信然矣。其言情狀也有馮。其處刺療也有響。得之者。爲上工。爲國手。失之者。爲毒師。爲庸姓。歷百世而莫之或違者也。在姬之代。尙有歲終之稽。十而失一。卽次其食。故其法得以不墮。今之醫也。茫然於天地之紀。憲無所畏。師無所傳。一惟肆炮縱捨。以規偶中之利。故愈也劇之。生也死之者。殆相望也。予素多病。

不得於醫。而思精其法。未暇也。山人蔡師勒氏有道。而復志於醫。乃塊處於毛公之壇者。二十年。先治其法。

翻閱之久。遂不滿於啟玄之注。時有所得。因系之辧。若師勒者。可謂卓然斯流之上者矣。𨿽然啟玄亦非妄而作者。其師玄珠先生異人也。洞明素問之奧。乃密授祕旨。故啟玄奉其師說太過。不爲無疵。觀其詢謀得失之云。

則斯辧也。亦啟玄之所以望於後人也。﹝五嶽山人集﹞

﹝徐氏﹝春甫﹞內經要旨﹞二卷存自序略曰。予嘗謂操舟必資於剡木。而射者必以彀。醫之有道古也。自神農氏開其天。黃帝氏繼天創始。與其臣岐伯。著內經靈素。爲萬世醫學之鼻祖。自唐及宋。屢詔名家。校正徒勤。而眞傳靡獲。方書種種。汗牛充棟。奚益哉。甫本庸愚。輒不自忖。乃敢因滑氏之鈔目。而益以諸賢之鉤玄。提注詳明。辧釋條達。HT名曰內經要旨。而於黃岐之神聖。歷代之精英。𨿽不足以窺其閫奧。而宏綱大旨。似有得其門而入者。通方大哲。幸鑑管蠡之見云。嘉靖丁巳仲春旣望。

祁門縣誌曰。徐春甫字汝元。汪宦門人醫家書無所不窺。著有古今醫統。醫學快捷方式。居京邸求醫甚眾。卽貴顯者。不能旦夕致。授太醫院官。

﹝萬氏﹝全﹞素問淺解﹞未見按上見於痘疹世醫心法自序。

羅田縣誌曰。萬全字密齋。精醫。治病全活甚多。著有保命歌括。養生四要。育嬰家祕。廣嗣精要。痘疹啟微。行世。

﹝徐氏﹝渭﹞素問注﹞佚陶望齡徐渭傳略曰。徐渭字文長。山陰人。九歲能屬文。年十餘。仿揚雄解嘲。作釋毀。爲諸生。胡宗憲督浙江。招管書記。時方獲白鹿海上。用渭表以獻。上大嘉悅其文。宗憲以是益重之。時督府勢嚴重。文武將吏。

庭見無敢仰者。而渭獘巾浣衣。直入無忌。宗憲常優容之。渭亦矯節自好。無所顧請。及宗憲逮。慮禍及。遂發狂疾。坐系獄中。以言者力獲免。及老貧甚。鬻文自給。人操金請詩文書繪者。值其稍裕。卽百方不得。遇窘時乃肯爲之。渭嘗言吾書第一。詩二。文三。畫四。識者許之。所著文長集闕篇。櫻桃館集。各若干捲。注莊子內篇。參同契黃帝素問。

郭璞葬書。四書解首。楞嚴經解。各數篇。﹝文集﹞

﹝周氏﹝﹞素問注﹞未見聊城縣誌曰。周儒醫。順天人。居郡城。授太醫。院禦醫。所注素問諸書。

﹝翁氏﹝應祥﹞內經直指﹞未見樂淸縣誌曰。翁應祥西鄕人。本以儒者教授。雅知醫。精於脈理。篤信古方書。所治多驗。性甚介。人遺之輒辭。縉紳多重之。一日自松江馳歸而病。僅數日。沐浴更衣。揖其妻曰。善自愛。吾去汝矣。遂端坐而逝。所著有內經直指。

﹝許氏﹝兆禎﹞素問評林﹞未見按上見於吳秀醫鏡序。李廷機藥準序。作素問便讀。

﹝馬氏﹝蒔﹞黃帝內經素問注證發微﹞九卷存馬蒔曰。素問者。黃帝與六臣平素問答之書。至春秋時。秦越人發爲難經。誤難三焦營衛關格。晦經之始。

晉皇甫謐次甲乙經。多出靈樞。義未闡明。唐寶應年間。啟玄子王冰有注。隨句解釋。逢疑則默。章節不分。前後混淆。元滑伯仁讀素問鈔。類有未盡。所因皆王注。惟宋嘉年間。敕髙保衡等校正。深有裨於王氏。

但仍分二十四卷。甚失神聖之義﹐按班固藝文志曰。黃帝內經十八卷。素問九卷。靈樞九卷。乃其數焉。又按素問離合眞邪論。黃帝曰。夫九鍼九篇。夫子乃因而九之﹐九九八十一篇。以起黃鐘數焉。大都神聖經典。以九爲數。而九九重之。各有八十一篇。愚今析爲九卷者。一本之神聖遺意耳。竊慨聖凡分殊。古今世異。愚不自揣。而釋者。痛後世槪暗此書而蠡測之。以圖萬一之小補云。知我罪我。希避云乎哉。

浙江通誌曰。馬蒔字玄臺。會稽人。注靈樞素問。爲醫家之津梁。

汪昂曰。馬玄臺素問注。舛謬頗多。又有隨文敷衍。有注猶之無注者。反訾王注。逢疑則默。亦不知量之過也。﹝內經約注﹞

四庫全書提要曰。素問注證發微九卷。明馬蒔撰。蒔字仲化。會稽人。其說據漢志內經十八篇之文。以素問九卷。靈樞九卷當之。復引離合眞邪論中九鍼九篇。因而九之之文。定爲九九八十一篇。以唐王冰分二十四卷爲誤。

殊非大旨所關。其注亦無所發明。而於前人著述。多所訾議。過矣。﹝存目﹞

﹝吳氏﹝昆﹞素問注﹞二十四卷存自序曰。在昔有熊禦宇。軫念元元。不無夭折。欲躋而登諸壽域。乃問於岐伯鬼臾區。而作內經。雷公受之。

以爲刑範。首天眞。次調神。次生气。次病能。上窮天紀。下極地理。中悉人事。行之萬世不殆。傳之者直以列於三墳。自有醫籍以來。玆其太上。周秦而降。豈不代有神良。要其立言範世。指不多屈。無亦樹名易而作則難耶。何蘄蘄也。挽近拘方者言。更僕未能悉舉。非無爝然之明。去上古而遙。不啻居九壤而測九天也。則而象之。

內經象曰。靈樞象月。睹日月而知眾星之蔑矣。越人之問難。士安之甲乙。叔和之脈經。其中天三垣歟。斡旋日月。而翼其明。功足齒哉。若張長沙之傷寒。魁杓搖光也。因時而建。亙萬世孰能忒焉。施及孫思邈李明之劉完素朱彥修滑櫻寧輩出。互有闡明。所謂辰之五緯非乎。遲畱疾伏。殆非一步可紀。外是一家言。羅爲列宿。假日成光。亦能不墜。神乎﹐和華倉扁之雄。無文可述。方之景星慶雲。曠世一見。卑卑尺有所短。寸有所長。言焉不經。與之上下軒岐。如向盲夫而誇日月。只爲翳障。最下異爲一途。叛經行怪。類如傷寒鈐法。素問遺篇。則妖氛爾。孛彗爾。白虹爾。薄蝕爾。

匪惟羲和憂之。具目者之所共憂也。隋有全元起。唐有王冰。宋有林億。嘗崛起而訓是經。庶幾昧爽之啟明哉。

待旦者較然睹矣。獨其爲象﹐小明則彰。大明則隱。謂之揭日月而行。未也。不肖束髮修儒。無何徙業。居常晷度有熊。日求其旨而討論之。不揣管陋。釋以一得之言。暑曰內經吳注。業成欲懸書國門。以博彈射。徒以雲山木石之夫。無能千金禮士。職是焰然斯道也。如有岐雷者作。斥爲日月之蔽。抑又何辭。聞之曰。不斑白。語道失。今四十以長。先半紀而見二毛。無亦徵餘言之有當哉。當乎非余敢知。今之測景者旅矣。惡能當夫賓日之目也。皇明萬曆甲午日躔大火。書於黃山軒轅鑪鼎之次。

亡名氏鶴臯山人傳曰。山人。余族父也。世爲歙澄塘人。幼英異。不伍凡兒。稍長業進士。爲文章。藻思橫發。顧數奇弗偶。大父元昌翁。父文韜翁。俱修徳而隱者。家多方書。山人遂迸鉛槧。事岐黃術。嘗曰。素問靈樞。醫之典墳也。難經甲乙。醫之庸孟也。張王劉李。醫之濂洛關閩也。日夕取諸家言徧讀之。不數稔術精而售。

初遊宛陵。後溯長江。歷姑孰。抵和陽。所至聲名籍籍。活人無論數計。每診疾。僉曰易平。山人曰。此在死例。

僉曰難痊。山人曰。此可生也。卒不逾山人所云。故人咸謂山人殆非人。必從長桑公得者。山人治病。不膠陳迹。人以禁方授之。拒弗受。曰。以古方治今病。𨿽出入而通其權。不然。是以結繩治季世也。去治遠矣。所著脈語。十三科證治。參黃論。砭考。醫方考。藥纂諸書。將次第行於世。山人諱。字山甫。鶴臯其別號也。人以山人洞參黃帝之奧。又號山人爲參黃子。余家由澄塘折居傳桂裏。故視山人爲族父云。﹝醫方考附載﹞

汪昂曰。素問吳注。間有闡發。補前注所未備。然多攺經文。亦覺嫌於輕擅。

﹝朱氏﹝賢﹞岐黃要旨﹞未見按上見於建徳縣誌。

﹝胡氏﹝文煥﹞素問心得﹞二卷存﹝李氏﹝維麟﹞內經摘粹補注﹞未見蘇州府誌曰。李維麟字石浮。常熟人。精於察脈。決人生死。多奇中。所著有內經摘粹補注。醫宗要略等書。

﹝胡氏﹝尙禮﹞素問輯要﹞未見儀眞縣誌曰。胡尙禮字景初。世醫也。其父倫。命讀岐黃諸書。云。吾家傳。通醫必先通儒爲本。理不明。

安悟診視之奧。禮遂能識奇病。活人甚眾。凡奔人之急。寒暑跋涉不辭。爲人簡默醇謹。又善楷法。酷覽古今名籍。壽七十外。耳旣聾。尙手不釋卷。著素問輯要。胡氏醫案。

﹝趙氏﹝獻可﹞內經鈔﹞未見浙江通誌曰。趙獻可字養葵。自號醫巫閭子。鄞人。好學厭。尢善於易。兼精醫。其醫以養火爲主。嘗論命門乃人身之主。養身者旣不知撙節。致戕此火。以致於病。治病者。復不知培養此人。反用寒涼以滅之。安問其生。著醫貫一書。爲醫家指南。後遊秦晉。著述甚多。有內經鈔。素問注。及經絡考。正脈論。二朱一例諸書。

﹝素問注﹞未見﹝李氏﹝中梓﹞內經知要﹞二卷存江南通誌曰。李中梓字士村。華亭人。少博學。習岐黃術。凡奇證遇無不立愈。所著有士材三書。頤生微論。醫統若干捲。

﹝靳氏﹝鴻緒﹞內經纂要﹞未見仁和縣誌曰。靳鴻緒字若霖。讀書。工文章。內行尢摯。篤於孝友。先世以兒醫顯。而鴻緒術尢精善。內經纂要。闡發精微。

﹝王氏﹝佑賢﹞內經纂要﹞未見錢塘縣誌曰。王佑賢字聖翼。孝友天性。甫九齡。七日中父母相繼歿。哀毀逾成人禮。孤貧勵學。旁通醫術。

急人病。不以門第爲等差。所全活人無算。家居力行。皆盛徳事。尢好刊格言。以訓後學。國朝牟直指雲龍旌善士。裒然居首。所著有格物近編。內經纂要。

﹝張氏﹝志聰﹞素問集注﹞九卷存紀略曰。一本經章義錯綜。變化隱見離奇。或彼章微露。別篇顯言。義𨿽專稱。詞難槪論。是以注中惟求經義通明。不尙訓詁詳切。讀者細研。庶知心苦。一是集惟以參解經義。不工詞藻。然就經解經。罔敢杜撰一語。

貽笑大方。閱者勿以固陋見唾。一經義深微。闡發艱甚。故集中有不厭煩瑣。重復諄切者。然非贅也。尙有未盡余意。標於格外。設或疏義旨有微分。亦不妨兩存之。以俟後賢之參訂。敢自是哉。

汪昂曰。張隱庵素問集注。刻於康熙庚戌。皆其同人所著。盡屏舊文。多創臆解。恐亦以私意測度聖人者也。

﹝髙氏﹝世﹞素問直解﹞九卷存凡例曰。一素問內經。乃軒岐明道之書。開物成務。醫道始昌。𨿽秦火煽毒。而醫書獨全。後之注者。或割裂全文。或刪攺字句﹐剽竊說道。實開罪於先聖。如靈素合刻。纂集類經。是已。惟王太僕馬玄臺張隱庵注釋。俱屬全文。然字句文義。有重複而不作衍文者。有倒置而未經攺正者。有以訛傳訛。而弗加詳察者。余細爲考較。確參訂正。庶幾上補聖經。下裨後學。一素問一經。各家𨿽有注釋。余詳視之。非苟簡隙漏。卽敷淺不經。隱庵集注。義意艱深﹐其失也晦。余不得已。而更注之。顏曰直解。世之識者。尙其鑑諸﹐一隱庵先有集注之刻。不便雷同。故曰直解。注釋直捷明白。可合正文誦讀。非如張太嶽四書直解。其訓詁有不可讀者。一素問八十一篇。原遺闕二篇。今已搜補矣。每篇名目。俱當詮解。玆刻不第詮解篇名。卽篇中大旨。亦逐爲拈出。一篇之中。分爲數節。蓋以詞論冗繁。略分節旨。使觀者易於領會耳。

﹝何氏﹝鎭﹞素問鈔﹞未見﹝按上見於本艸綱目必讀類纂。﹞

﹝黃氏﹝元禦﹞素問懸解﹞十三卷未見四庫全書提要曰。元禦是書。謂素問八十一篇。秦漢以後。始著竹帛。傳寫屢更。不無錯亂。因爲參互校正。

如本病論。刺志論。刺法論。舊本皆謂已亡。元禦則謂本病論。在玉機眞藏論中。刺志論。則誤入診要經終論中。

刺法論。則誤入通評虛實論。未嘗亡也。又謂經絡論。乃皮部論之後半篇。皮部論。乃十二正經。經絡論之正文。如此則三奇經。與气府論之前論正經後論。奇經三脈無異。故取以補闕。仍復八十一篇之舊。考言經文錯柬者。起於劉向之校尙書。﹝見漢書藝文志﹞猶有古文可據也。疑經文脫柬者。始於鄭玄之注玉藻。﹝見禮記注﹞然猶不敢移其次第。至北宋以後。始以己意攺古書。有所不通。輒言錯文。六經遂幾無完本。餘波所漸。劉夢鵬以此法說楚詞。迨元禦此注。並以此法說醫經。而漢以來之舊帙。無能免於點竄者矣。揆諸古義。殆恐不然。其注則間有發明。如五運六气之南政北政。舊注以甲己爲南政。其餘八千爲北政。元禦則謂天地之气。東西對待。南北平分。何南政之少。而北政之多也。一日之中。天气晝南而夜北。

一歲之中。天气夏南而冬北。則十二年中。三年在北。三年在東。三年在南。三年在西。在北則南面。而布北方之政。是謂北政。天气自北而南升。在南則北面。而布南方之政。是謂南政。天气自南而北升。則自卯而後。天气漸南。總以南政統之。自酉而後。天气漸北。總以北政統之。東西者。左右之間气。故不可以言政。此南北二極之義。其論爲前人所未及。然運气之說。特約舉天道之大凡。不能執爲定譜。以施治療。則亦如太極無極之爭耳。﹝存目﹞

又曰。黃元禦字坤載。號研農。昌邑人。早爲諸生。因庸醫誤藥損其目。遂發憤學醫。於素問靈樞難經傷寒論金匱玉函經。皆有注釋。凡數十萬言。大抵自命甚髙。欲駕出魏晉以來醫者上。自黃帝岐伯秦越人張機外。

罕能免其詆訶者﹕未免師心太過。求名太急。﹝周易縣象注﹞

﹝張氏﹝琦﹞素問釋義﹞十卷存自敍曰﹝缺﹞

卷五

醫經﹝五﹞

﹝黃帝鍼經﹞隋志九卷。﹝舊唐志並作十卷﹞佚﹝楊氏﹝玄操﹞鍼經音﹞本朝現下書目一卷佚﹝席氏﹝延賞﹞鍼經音義﹞宋志一卷佚﹝靈寶注黃帝九靈經﹞舊新唐志十二卷佚﹝黃帝九虛內經﹞宋志五卷佚﹝內經靈樞經﹞藝文略九卷存皇甫謐曰。九卷。是本經脈。其義深奧。不易覺也。﹝甲乙經序﹞

林億等曰。皇甫士安甲乙經序云﹐七略藝文志。黃帝內經十八卷。今有鍼經九卷。素問九卷。共十八卷。

卽內經也。素問外九卷。漢張仲景及西晉王叔和脈經。只爲之九卷。皇甫士安名爲鍼經。亦專名九卷。楊玄操云。

黃帝內經二帙。帙各九卷。按隋書經籍志。謂之九靈。王冰名爲靈樞。﹝按隋志無九靈之目﹞

宋史哲宗紀曰。元八年。正月庚子。詔頒髙麗所獻黃帝鍼經於天下。江少虞曰。哲宗時。臣寮言。竊見髙麗獻到書內。有黃帝鍼經九卷。據素問序。稱漢書藝文志。黃帝內經十八卷。素問與此書各九卷。乃合本數。此書久經兵火。亡失幾盡。偶存於東夷。今此來獻。篇帙俱存。不可不宣布海內。使學人誦習。伏望朝廷詳酌。下尙書工部。雕刻印板。

送國子監。根據例摹印施行。所貴濟眾之功。溥及天下。有旨令祕書省。選奏通曉醫書官三兩員校對。及令本省詳定訖。根據所申施行。﹝宋朝類苑﹞

朱熹曰。素問語言深。靈樞淺較易。

趙希弁曰。靈樞經九卷。王冰謂此書卽漢志內經十八卷之九也﹐或謂好事者。於皇甫謐所集內經倉公論中抄出之。名爲古書也。未知孰是。王應麟曰。黃帝靈樞經九卷。黃帝岐伯雷公少兪伯髙答問之語。楊上善序。凡八十一篇。鍼經九卷。大抵同。亦八十一篇。鍼經以九鍼十二原爲首。靈樞以精气爲首。又間有詳略。王冰以鍼經爲靈樞。故席延賞云。靈樞之名。時最後出。﹝玉海﹞

史崧序曰。昔黃帝作內經十八卷。靈樞九卷。素問九卷。乃其數焉。世所奉行。惟素問耳。越人得其一二。

而述難經。皇甫謐次而爲甲乙。諸家之說。悉自此始。其間或有得失。未可爲後世法則。謂如南陽活人書。稱咳逆者噦也。謹按靈樞經曰。新穀气入於胃。與故寒气相爭。故曰噦。舉而並之。則理可斷矣。又如難經六十五篇。

是越人標指靈樞本輸之大略。世或以爲流注。謹按靈樞經曰。所言節者。神气之所遊行出入也。非皮肉筋骨也。

又曰。神气者。正气也。神气之所遊行出入者。流注也。井榮輸經合者。本輸也。舉而並之。則知相去不啻天壤之異。但恨靈樞不傳久矣。世莫能究。夫醫者在讀醫書耳。讀而不能爲醫者有矣。未有不讀而能爲醫者也。不讀醫書。又非世業。殺人尢毒於挺刃。是故古人有言曰。爲人子而不讀醫書。由爲不孝也。僕本庸昧。自髫迄壯。

潛心斯道。頗涉其理。輒不自揣。參對諸書。再行校正。家藏舊本。靈樞九卷。共八十一篇。增修音釋。附於卷末。勒爲二十四卷。庶使好生之人。開卷易明。了無差別。除已具狀經所屬申明外。準使府指揮。

根據條申轉運司。選官詳定。具書送祕書省國子監。令崧專訪名醫。更乞參詳。免誤將來。利益無窮。功實有自。

宋紹興乙亥仲夏望日。錦官史崧題。

呂復曰。內經靈樞。漢隋唐藝文志皆不錄。隋有鍼經九卷。唐有靈寶注。及黃帝九靈經十二卷。而或謂王冰以九靈。更名爲靈樞。又謂九靈尢詳於鍼。故皇甫謐名之爲鍼經。卽隋志鍼經九卷。苟一書而二名。不應唐志別出鍼經十二卷也。所謂靈寶注者。乃扁鵲太玄君所箋。世所罕傳。宋季有靈樞略一卷。今亦湮沒。紹興初史崧並是書爲十二卷。而復其舊。較之他本頗善。學人當與素問並觀。蓋其旨意。互相發明也。﹝九靈山房集滄洲翁傳﹞

徐渭曰。黃帝時未聞宦寺。而靈樞中問答。乃有宦者去其宗筋。固知此書非岐黃筆也。然其本旨授受。疑非岐黃則決不能。所謂夫有所受之也。可疑不特一宦寺。始筆其易知者耳。﹝路史﹞

馬蒔曰。靈樞者。內經篇名。蓋內經爲總名。中有素問八十一篇。靈樞八十一篇。晉皇甫士安以鍼經名之。

按本經首篇九鍼十二原中。有先立鍼經一語。又素問八正神明論。亦岐伯云。法往古者。先知鍼經也。是素問之言。亦出自靈樞首篇耳。後世王冰釋素問。以靈樞鍼經雜名。宋成無己釋傷寒論。及各醫籍。凡引靈樞者。皆不曰靈樞。而曰鍼經。其端皆始於皇甫士安也。但鍼經二字。止見於本經首篇。其餘所論。營衛輸穴。關格脈體。

經絡病證。三才萬象。靡不森具。𨿽每篇各病。必用其鍼。自後世易靈樞。以鍼經之名。遂使後之學人。視此書止爲用鍼。棄而不習。以故醫無入門。術難精詣。無以療疾起危。深可痛惜。豈知素問諸篇。隨問而答。頭緒頗多。入徑殊少。靈樞大體渾全。細目畢具。猶儒書之有大學。三綱八目。總言互發。

眞醫家之指南。其功當先於素問也。謂之曰靈樞者。正以樞爲門戶。闔辟所系。而靈乃至神至玄之稱。是書之功。何以異是。

張介賓曰。神靈之樞要。是謂靈樞。

王九達曰。靈乃至神至玄之稱。樞爲門戶闔辟所系。生气通天論。欲若運樞。樞。天樞也。天運於上。樞機無一息之停。人身若天之運樞。所謂守神守機是也。其初意在於捨藥而用鍼。故揭空中之機以示人。空者靈。樞者機也。旣得其樞。則經度營衛。變化在我。何靈如之。

杭世駿曰。七略藝文志。黃帝內經十八篇。皇甫謐以鍼經九卷。素問九卷。合十八卷當之。唐啟玄子王冰遵而用之。素問之名。見漢張仲景傷寒卒病論。鍼經則謐所名也。隋經籍志。鍼經九卷。黃帝九靈經十二卷。元滄洲翁呂復云。苟一書而二名。不應唐志別出鍼經十二卷。據復所疑九靈是九靈。鍼經是鍼經。不可合而爲一也。

王冰以九靈名靈樞。靈樞之名。不知其何所本。卽用之以法素問。余觀其文義淺短。與素問岐伯之言不類。又似竊取素問之言而鋪張之。其爲王冰所僞托可知。自冰攺靈樞後。後人莫有傳其書者。唐寶應至宋紹興。錦官史崧乃云。家藏舊本靈樞九卷。是書至宋中世而始出。未經髙保衡林億等校定也。孰能辧其眞僞哉。其中十二經水一篇。無論黃帝時此名。而天下之水。何止十二。以十二經脈。而以十二水配。任意錯舉。水之大小不詳計也。

堯時作禹貢。九州之水始有名。湖水不見於禹貢。唐時荊湘。文物最盛。洞庭一湖。屢詠歌於詩篇。徵引於雜記。冰特據身所見。而妄臆度之耳。掛漏不待辧而自明矣。﹝道古堂集﹞

四庫全書提要曰。靈樞經十二卷。按據晁公武讀書志。及李濂醫史所載。元呂復羣經古方論。則靈樞不及素問之古。宋元人已言之矣。近時杭世駿道古堂集。亦有靈樞經跋。其考證尢爲明晰。然李杲精究醫理。而使羅天益作類經。兼采素問靈樞。呂復亦稱善學人。當與素問並觀。其旨義互相發明。蓋其書𨿽僞。而其言則綴合古經。

具有源委。譬之梅賾古文。雜采逸書。聯成篇目。𨿽牾罅漏。贗托顯然。而先王遺訓。多賴其搜輯以有傳。不可廢也。此本前有紹興乙亥史崧序。稱舊本九卷。八十一篇。增修音釋。附於卷末。又目錄首題鰲峯熊宗立點校重刊。末題原二十四卷。今並爲十二卷。是此本爲熊氏重刊所並。呂復稱史崧並是書爲十二卷。以復其舊。殆誤以熊本爲史本歟。

姚際恆曰。靈樞經。晁子止曰。或謂好事者。於皇甫謐所集內經倉公論中抄出之。恆案此書。又下素問一等。

﹝古今僞書考﹞

按先子曰。靈樞單稱九卷者。對素問八卷而言之。蓋東漢以降。素問旣亡第七一卷

。不然則素問亦當稱九卷爾。而靈樞之稱。於唐中葉。王冰注素問。或曰靈樞。或曰鍼經。林億因謂王冰名爲靈樞。不可定。然今考道藏中。有玉樞神樞靈軸等之經。而又收入是經。﹝題曰集注而其實原文爾﹞則靈樞之稱。意出於羽流者歟。是經亦成於眾手。猶素問也。然素問各篇。文本多深奧。靈樞則不過數篇。馬仲化謂功當先於素問。其說未可信焉。

玉海曰。靈樞以精气爲首。今本以九鍼十二原爲首。而甲乙經。以精气爲首。不知當時所見。與今本同體異名者歟。林億等校正素問。在仁宗嘉中。後哲宗元八年。髙麗始獻是經。其相距四十餘年。則億等不及寓目完書。故注中有云靈樞文不全。﹝案調經論王冰注引鍼經曰經脈爲裏支而橫者爲絡絡之別者爲孫絡新校正曰三部九候論注引之曰靈樞而此云鍼經則王氏之意指靈樞爲鍼經也考今素問注引鍼經者多靈樞之文但以靈樞今不全故未得盡知也﹞又億等校素問甲乙經等。所引九虛文。今並見靈樞中。則九虛亦是經之別本。非全帙者。要之曰靈樞。曰九虛。曰九靈。並是黃冠所稱。而九卷鍼經。其爲舊名也。夫爲靈樞者。王冰以前。不有載之者。故億等以爲冰所命。而杭世駿直爲冰之贗鼎者。更爲疏妄。甲乙之書。撰集素問。鍼經明堂孔穴鍼灸治要三部。素問明堂之外。乃鍼經文。悉具於靈樞。則實是爲古之鍼經無疑矣。其文有少異者。傳寫之差誤耳。如十二經水。甲乙亦有之。若據杭言。甲乙亦爲唐人之僞托乎。蓋素問靈樞。並秦漢人所撰。如宦者湖水之類。無害其爲書矣。

杭言不足取也。史崧之刻是經。勒爲二十四卷。呂復不考之崧序。而云崧並是書爲十二卷。蓋當時別有爲十二卷者。故誤爲此說者。四庫全書提要。謂呂以明熊宗立本爲史本。然呂元人。豈有此理耶。

又按馬仲化曰。大抵素問所引經言。多出靈樞者。是靈樞爲先。素問爲後。此說不足信焉。蓋靈樞之文。淺薄易解。而所載有素問中不言及者。素問金匱眞言論曰。天有八風。經有五風。又八正神明論曰。凡刺之法。必候日月星辰。四時八正之气。所謂八風八正者。惟言八方之風。八節之正气者。非八節風气。朝於太乙之義。故眞言論下文。僅舉四方風稱之。至於靈樞九宮八風篇。歲露篇。論太一巡行。及八風之目。是素問所無﹐始見於易幹鑿度。又五變篇。有先立其年。以知其時之文。官鍼篇。稱用鍼者。不知年之所加。气之盛衰。虛實之所起。

不可以爲工也。是𨿽固與運气之說不同。遂開彼勝復加臨之源。且夫素問之書。其文雅古。其旨深奧。決非靈樞之所及。則其爲晚出。可以徵焉。在昔名醫若秦和盧扁之徒。必有書記其言者。後世撰素問靈樞等者。采節其書。各立之說。故其文互有混同。非復相襲套使然者。謂之彼經所引。原於此經。而此經所載。先於彼經。則不可也。仲化之說不足信者。可以知矣。

戊寅冬月。得至元己卯。古林胡氏書堂所刊靈樞。目錄首行。題曰元作二十四卷。今並爲十二卷。計八十一篇。

此則呂復所見。而爲熊氏種徳堂所刻藍本。乃可以確先子所謂當時別有爲十二卷者之說也。

﹝亡名氏靈應靈樞﹞藝文略九卷佚﹝靈樞略﹞藝文略一卷存﹝呂氏﹝復﹞靈樞經脈箋﹞佚按上見於九靈山房集滄洲翁傳。

按是書收在道藏。

﹝髙氏﹝士﹞靈樞經摘注﹞一卷未見按上見於鄞縣誌。

﹝馬氏﹝蒔﹞黃帝內經靈樞注證發微﹞九卷存馬蒔曰。素問曾經唐寶應年間啟玄子王冰有注。靈樞自古迄今。並無注釋。今愚析爲九卷者。大都神聖經典。

以九爲數。而九九重之。各有八十一篇。王冰分靈樞爲十二卷。宋史菘分爲二十四卷者。皆非也。且注釋此書。

並以本經爲照應。而素問有相同者。則援引之。至於後世醫籍有訛者。則以經旨正之於分注之下。然後之學人。

當明病在何經。用鍼合行補寫。則引而伸之。用藥亦猶是矣。切勿泥爲用鍼之書。而與彼素問。有所軒輊於其中也。

汪昂曰。靈樞從前無注。其文本古奧。名數繁多。觀者蹙顰眉。醫率廢而不讀。至明。始有馬玄臺之注。

其疏經絡穴道。頗爲詳明。可謂有功於後學。𨿽其中間有出入。然以從來畏難之書。而能力開壇坫。以視素問注。則過之遠矣。﹝內經約注﹞

﹝胡氏﹝文煥﹞靈樞經心得﹞二卷存自序曰。靈樞素問。其間問答。多有重出處。然猶二書無害也。卽一書亦有重出者。豈其義理深奧。不憚重於答問乎。抑因論彼而復及此乎。余玆撰之。亦未免重者重。獨者逸。惟求當其要。而順其文者耳。覽者幸毋訝云。

﹝趙氏﹝闕名﹞注靈樞經﹞未見陳仁錫序曰。余嘗題壁云。簡方思節茗。恥役學尊生。讀趙先生注靈樞。蓋信天下最可恃者。古人不變爲今人﹐可恨者。古本時化爲今本。可怪者。自家脈理。問之醫王方寸。隔垣而求洞於秦越人。夫秦越人也。得無秦越我也。夫可笑者。臟腑不自見。而輒許人有肝膽。且誰肝誰膽哉。趙先生早謝靑衿。注經玄暢可傳。居甫裏不交富人。須眉皓然。似一精猛讀書壯男子。尢好言三禮。余欲十七篇宗儀禮。入禮記之通十七篇者。六官宗周禮。

入禮記之近六官者。各以歷朝禮制宦制附焉。欲勒成一書未能也。先生圖之。禮以治身爲先。此亦岐伯之大指矣。﹝無夢園集﹞

﹝張氏﹝志聰﹞靈樞經集注﹞九卷存自序曰。先儒有云。經傳而經亡。非經亡也。亡於傳經者之精而以粗求之。深而以淺視之之失其旨歸也。夫靈素之爲烈於天下也。千百年於玆矣。然余嘗考漢藝文志曰。黃帝內經一十八卷。而靈樞居其九。素問亦居其九。

昔人謂先靈樞而後素問者何也。蓋以素問爲世人病所由生也。病所生而弗愼之。則無以防其流。故篇中所載。陰陽寒暑之所從。飲食居處之所攝。五運生制之所由勝復。六气時序之所由逆從。靡弗從其本而謹制之。以示人維持。而生人之患微矣。若靈樞。爲世人病所由治也。病旣生而弗治之。則無以通其源。故本經所論。榮衛血气之道路。經脈臟腑之貫通。天地四時之所由法。音律風野之所由分。靡弗藉其鍼而開導之。以明理之本始。而惠世之澤長矣。是靈樞素問。爲萬世所永賴。靡有息也。故本經曰。人與天地相參。日月相應。而三才之道大備。是以人气流行。上應日。行於二十八宿之度。又應月之盈虧。以合海水之消長。且以十二經脈臟腑。外合於百川匯集之水。咸相符也。故本經八十一篇。以應九九之數。合三才之道。三而三之。成九九八十一篇。以起黃鐘之數。其理廣大。其道淵微。傳竹帛。而使萬世黎民。不罹災眚之患者。孰不賴此經也哉。乃有皇甫士安。類爲甲乙鍼經。而玄臺馬氏又專言鍼而昧理。俾後世遂指是經爲鍼傳而忽之。而是經幾爲贅旒矣。余憫聖經之失傳。懼後學之沿習。遂忘愚昧。素問注疏告竣。復集同學諸公。舉靈樞而詮釋之。因知經意深微。旨趣層折。一字一理。確有指歸。以理會鍼。因鍼悟證。殫心研慮。雞鳴風雨。未敢少休。庶幾藉是可告無罪乎。

﹝髙氏﹝世﹞靈樞直解﹞未見髙世曰。素問直解外。更有本艸崇原。靈樞直解。金匱集注。聖經賢傳。剞劂告竣。﹝素問凡例﹞

﹝黃氏﹝元禦﹞靈樞懸解﹞九卷未見四庫全書提要曰。是書亦以錯文爲說。謂經別前十三段爲正經。後十五段爲別經。乃經別之所以命名。而後十五段。卻誤在經脈中。標本而誤名衛气。四時气。大半誤入邪气臟腑病形篇。津液五別。誤名五癃津液別。此類甚多。乃研究素問。比櫛其辭。使之脈絡環通。案靈樞晚出。又非素問之比。說者謂唐人剽取甲乙經爲之。不應與古書一例。錯文亦姑存其說可也。﹝存目﹞

卷六

醫經﹝六﹞

﹝楊氏﹝上善﹞黃帝內經太素﹞﹝宋志。作黃帝太素經。﹞舊唐志三十卷﹝宋志。作三卷訛。﹞缺杜光庭曰。太子司議郎楊上善。髙宗時人。作道徳集注眞言二十卷。﹝道徳經廣聖義﹞

按是書。嘉中林億等校素問時。完帙猶存。自後世久失傳。近日西京太醫博士福井榕亭﹝需﹞得零本一通。

捲爲軸子。題曰黃帝內經太素二十七卷。通直郎守太子文學臣楊上善奉敕撰注。凡五篇。日七耶。曰十二耶。曰耶客。曰耶中。曰耶傳。卷末題目下﹐有耶論二字。仁安三年。丹波賴基傳鈔憲基家本者。蓋六百五十餘年前物。而人間希有之寶牘也。林億等素問序曰。及隋楊上善。纂而爲太素。今睹其體例。取素問靈樞之文。錯綜以致注解者。後世有二經分類之書。上善實。

﹝陰氏﹝秉﹞內經類考﹞明志十卷﹝讀書敏求記作六卷。﹞未見錢曾曰。秉自號衛涯居士。謂原病有式。鍼灸有道。醫療有方。診視有訣。運气則全書。藥性則本艸。獨始生之說。所未及聞。因詮次內經。條疏圖列。收四時斂萬化以成章。其用心良苦矣。

﹝孫氏﹝應奎﹞內經類鈔﹞未見徐春甫曰。孫東谷名應奎。洛陽人。登正徳辛巳進士。好醫方。以活人爲心。有疾者不限髙卑。卽與方藥。

官至戶部尙書。著有醫家大法。大旨必用。內經類鈔等書若干捲。

﹝熊氏﹝宗立﹞黃帝內經素問靈樞運气音釋補遺﹞一卷存閩書曰。熊宗立建陽人。通陰陽醫卜之術。注解天元雪心二賦。金精鰲極。難經。脈絕諸書。撰藥性賦。補遺。及婦人良方行世。

按成化甲午熊氏刻素問十二卷。靈樞十二卷。附運气論奧。運气圖括二書。時卽所纂集也。

﹝亡名氏內經類旨﹞醫藏目錄捲闕未見﹝張氏﹝介賓﹞類經﹞明志四十二卷存自序曰。內經者。三墳之一。蓋自軒轅帝。同岐伯鬼臾區等六臣相討論。發明至理。以遺教後世。其文義髙古淵微。上極天文。下窮地紀。中悉人事。大而陰陽變化。小而艸木昆虫。音律象數之肇端。臟腑經略之曲折。

靡不摟指而臚列焉。大哉至哉。垂不朽之仁慈。開生民之壽域。其爲徳也。與天地同。與日月並。豈直規規治疾方術已哉。按晉皇甫士安甲乙經敍曰。黃帝內經十八卷。今鍼經九卷。素問九卷。卽內經也。而或者謂素問鍼經明堂三書。非黃帝書。似出於戰國。夫戰國之文能是乎。宋臣髙保衡等敍。業已辟之。此其臆度無稽。固不足深辧。而又有目醫爲小道。並是書且弁髦者。是豈巨慧明眼人歟。坡仙楞伽經跋云。經之有難經。句句皆理。字字皆法。亦豈知難經出自內經。而僅得其什一。難經而然。內經可知矣。夫內經之生全民命。豈殺於十三經之啟植民心。故玄晏先生曰。人受先人之體。有八尺之軀。而不知醫事。是所謂遊魂耳。𨿽有忠孝之心。慈惠之性。

君父危困。赤子塗地。無以濟之。此聖賢所以精思極論。盡其理也。由此言之。儒其可不盡心是書乎。柰何今之業醫者。亦置靈素於罔聞。昧性命之玄要。盛盛虛虛。而遺人夭殃。致邪失正。而絕人長命。所謂業擅專門者。

如是哉。此其故正以經文奧衍。研閱誠難。其於至道未明。而欲冀夫通神運微。卽大聖上智。於上古之邈。斷乎不能矣。自唐以來。𨿽賴啟玄子之注。其發明玄祕盡多。而遺漏亦復不少。蓋有遇難而默者。有於義未始合者。

有互見深藏。而不便檢閱者。凡其闡揚未盡。靈樞未注。皆不能無遺憾焉。及乎近代諸家。尢不過順文敷衍。而難者仍未能明。精處仍不能發。其何裨之與有。初余究心是書。嘗爲摘要。將以自資。而繼繹之久。久則言言金石。字字璣珠。竟不知孰可摘而孰可遺。因奮然起念。冀有以發隱就明。轉難爲易。盡啟其祕。而公之於人。務俾後學了然。見便得趣。由堂入室。具悉本原。斯不致誤己誤人。咸臻至善。於是乎詳求其法。則惟有盡易舊制。

顚倒一番。從類分門。然後附意闡發。庶晰其蘊。然懼擅動聖經。猶未敢散也。粵稽往古。則周有扁鵲之摘難。

晉有玄晏先生之類分。唐有王太僕之補削。元有滑攖寧之撮鈔。鑑此四君子。而後意決。且此非十二經之比。蓋彼無須類。而此欲醒指迷。則不容不類以求便也。由是徧索兩經。先求難易。反復更秋。稍得其緒。然後合兩爲一。命曰類經。類之者。以靈樞啟素問之微。素問發靈樞之祕。相爲表裏。通其義也。兩經旣合。乃分爲十二類。夫人之大事。莫若死生。能葆其眞。合乎天矣。故首曰攝生類。生成之道。兩儀主之。陰陽旣立。三才位矣。

故二曰陰陽類。人之有生。髒气爲本。五內洞然。三垣治矣。故曰髒象類。欲知其內。須察其外。脈色通神。吉凶判矣。故曰經絡類。萬事萬殊。必有本末。知所先後。握其要矣。故六曰標本類。人之所賴。藥食爲天。气味得宜。五宮彊矣。故七曰气味類。駒隙百年。誰保無恙。治之弗失。危者安矣。

故八曰論治類。疾之中人。變態莫測。明能燭幽。二豎遁矣。故九曰疾病類。藥餌不及。古有鍼砭。九法搜玄。

道超凡矣。故十曰鍼刺類。至天道茫茫。營運今古。苞無窮協。惟一推之以理。指諸掌矣。故十一曰運气類。又若經文連屬。難以彊分。或附見於別門。欲求之而不得。分條索隱。血脈貫矣。故十二曰會通類。匯分三十二卷。

此外復附著圖翼十五卷。蓋以義有深邃。而言不能該者。不拾以圖。其精莫聚。圖像𨿽顯。而意有未達者。不翼以說。其奧難窺。自是而條理分綱目舉。晦者明。隱者見。巨細通融。岐二畢徹。一展捲而重門洞開。秋毫在目。

不惟廣裨乎來學。卽凡志切尊生者。欲求諸妙。無不信乎可招矣。是役也﹐余以前代諸賢。注有未備。間多舛錯。

掩質埋光。俾至道不盡明於世者。四千餘矣。因敢忘陋效HT。勉圖蛟負。固非敢弄斧班門。然不屑沿街持缽。

故凡遇駁正之處。每多不諱。誠知非雅。第以人心積習旣久。訛以傳訛﹐卽決長波。猶虞難滌。使辧之不力。將終無救正日矣。此余之所以載思而不敢避也。吁余何人斯。敢妄正先賢之訓。言之未竟。知必有遺。余之謬而隨議其後者。其是其非。此不在余。而在乎後之明哲矣﹐𨿽然。他山之石。可以攻玉。斷流之水。可以鑑形。卽壁影螢光。能資志士。竹頭木屑。嘗利兵家。是編倘亦有千慮之一得。將見擇於聖人矣。何幸如之。獨以應策多門。操觚只手。一言一字。偸隙毫端。凡歷歲者三旬。易稿者數四。方就其業。所謂河海一流。泰山一壤。蓋亦欲共掖其髙深耳。後世有子云。其憫余勞而錫之斤正焉。豈非幸中又幸。而相成之徳。謂孰非後進之吾師云。時大明天啟四年。歲次甲子。

浙江通誌曰。張介賓字景嶽。山陰人。隨父至京。遇名醫金英從之遊。遂得精醫道。爲人端靜。好讀書。殫心內經。著有類經。綜核百家。剖析疑義。凡數十萬言。歷四十年而成。西京葉秉敬謂之海內奇書。又作古方八陳。新方八陳。海內多宗之。

四庫全書提要曰。「類經三十二卷。明張介賓編。介賓字會卿。號景嶽。山陰人。是書以素問靈樞。分類相從。則一曰攝生。二曰陰陽。三曰髒象。四曰脈色。五曰經絡。六曰標本。七曰气味。八曰論治。九曰疾病。十曰鍼刺。十一曰運气。十二曰會通。共三百九十條。又益以圖翼十一卷。附翼四卷。𨿽不免割裂古書。而條理井然。易於尋覽。其注亦頗有發明。考元劉因靜修集。有內經類編序曰。東垣李明之得張氏之學人。鎭人羅謙甫嘗從之學。一日過予言。先師嘗言予曰。夫古𨿽有方。而方則有所自出也。子爲我分經病證而類之。則庶知方之所自出矣。予自承命。凡三脫稿。而先師三毀之。研摩訂定。三年而後成。名曰內經類編云云。則以內經分類。實自李杲創其例。而羅天益成之。今天益之本不傳。介賓此編。𨿽不以病分類。與杲例稍異。然大旨要不甚相遠。

卽以補其佚亡。亦無不可矣。」﹝類經圖翼﹞十一卷存﹝類經附翼﹞四卷存﹝王氏﹝九達﹞黃帝內經素問靈樞合類﹞九卷存九江府誌曰。王九達字曰逵。徳安人也。性疏放不拘行檢。坐事被逮。逃之吳越間。愛三泖之勝。遂家焉。

與雲間諸君子。筆墨酬倡。比之爲陶九成楊鐵崖。而刻苦攻醫。自悟心法。凡遇奇病。治輒應手斷除。某病某經。某勝某克。某逆某邪。某標某本。某生某死。某病某日已。若候潮汐。一一不爽。崇禎間。典職太醫錢相國尢錫述其事甚詳。所著有素問靈樞合類九卷。又心傳九種。皆刻成書。何郎中萬化吳尙寶爾成韓侍讀敬序行之。晚年感秋風之言。動念故里。歸卒於家。嗣絕。

﹝林氏﹝瀾﹞靈素合鈔﹞十五卷未見毛奇齡敕封永徳郎雲南永昌軍府通判林君墓表略曰。君諱瀾。字觀子。杭州人。值鼎革之際。旣以成童補諸生第一。便棄去。徧讀諸藏書。目兼行下。搦筆爲文章。瞬息千萬言。同硯者辟易不敢前。乃復痛夭札疵癘。無由拯救﹐曩者軒轅著書。上窮天紀。下極地理。中知人事。其間腑臟陰陽。經絡生死。運會升降。皆可窮抽極繹。

發我神智。漢張機云。夫天有五行。以運萬類。人稟五常。以辟五腑。玄微無徵。變化不可擬。自非才髙識廣。

安能剖晰幽遐。盡其理致哉。第洞垣湔浣。世無其人。鍼石熨烙。其法又不授。𨿽諸家內經。搜討極備。而議論浩博。考索難竟。卽盧國難經。與皇甫士安甲乙諸著。俱未能析其指歸。而得其要領。惟元人滑壽作素問鈔一書。

頗稱簡切。顧靈樞眞經。實先素問。而未得並著於世。以相爲表裏。非闕事乎。𨿽明末張氏匯作類經。已嘗搜入。

而義例頗賾。乃仿滑氏分類十二。約文五百。汰其冗而貫其錯。合靈樞素問爲一書。名靈素合鈔。自攝生以至運气。定十有五卷。爲醫學宗云。

﹝汪氏﹝昂﹞素問靈樞類纂約注﹞三卷存自序曰。醫學之有素問靈樞。猶吾儒之有六經語孟也。

病機之變。萬不齊悉。範圍之不外是。古之宗工。與今之能手。師承其說。以之濟世壽民。其功不可究殫。第全書浩衍。又隨問條答。不便觀覽。𨿽岐黃專家。尙望意沮。況於學士大夫乎。余衡泌之人。無事棄日。不揣固陋。

竊欲比類而分次之。偶見滑伯仁有素問鈔一編。其用意頗與餘同。然而割裂全文。更爲穿貫。𨿽分門類。而淩躐錯雜。遂鍼灸之法。與醫藥不同。本集不暇旁及。故槪刪而不錄。然素問所引經文。多出靈樞。

則靈樞在前。而素問居後。踵事增華。故文義爲尢詳也。

一素問所言。五運六气。弘深奧渺。靈樞所言。經絡穴道。縷析絲分。誠祕笈之靈文。非神聖其孰能知之。

本集義取纂要。不能多錄。欲深造者。當於全書而究心焉。

﹝程氏﹝云鵬﹞靈素微言﹞未見程云鵬曰。素問五臟七腑。世僅列六。有包絡而無三焦。有三焦而無包絡。胃者腎之關。易作腎者胃之關。

一字之訛。陰陽顚倒。曷由消納。又如眞人聖人等論。尢非儒者所可混同。均加辧晰。﹝慈幼筏序﹞

﹝薛氏﹝雪﹞醫經原旨﹞六卷存緒言曰。黃帝作內經。史冊載之。而其書不傳。不知何代明夫醫理者。托爲君臣問答之辭。撰素問靈樞二經傳於世。想亦聞陳言於古老。敷衍成之。𨿽文多敗闕。實萬古不磨之作。窺其立言之旨。無非竊擬壁經。故多繁辭。然不迨拜手賡揚都兪吁之風遠矣。且是時始命大撓作甲子。其干支節序占候。豈符於今日。而旨酒溺生。

禹始惡之。嘗其玄酒味澹。人誰嗜以爲漿。以致經滿絡虛。肝浮膽橫耶。至於十二經配十二水名。彼時未經地平天成。何以江淮河濟。方隅畛境。竟與後世無岐。如此罅漏。不一而足。近有會稽張景嶽出。有以接乎其人。而才大學。博。膽志頗堅。將二書串而爲一。名曰類經。誠所謂別裁僞體者歟。惜乎疑信相半。未能去華存實。余則一眼覷破。旣非聖經賢傳。何妨割裂。於是雞窗燈火。數更寒暑。徹底掀翻。重爲刪述。望聞問切之功備矣。

然不敢創新立異。名之曰醫經原旨。爲醫家必本之經。推原其大旨如此。至於鍼灸一法。另有專書。故略收一二。

餘多節去。其據文注釋。皆廣集諸家之說。約取張氏者多。苟或義理未暢。間嘗綴以愚見。冒昧之責。何所逃避。

際此醫風流獘之日。苟有一人熟讀而精思之。則未必無小補云。乾隆十九年。歲在甲戌。

唐大烈曰。薛生白名雪。號一瓢。兩徵鴻博不就。所著詩卷甚富。又精於醫。與葉天士先生齊名。然二公各有心得。而不相下。先生不屑以醫自見。故無成書。年九十而歿。

四庫全書總目曰。薛雪字生白。號一瓢。蘇州人。自署曰河東。稱郡望也。﹝周易粹義注﹞

﹝嚴氏﹝長明﹞素靈發伏﹞未見錢大昕傳略曰。嚴長明字冬友。號道甫。江寧人。幼讀書十行並下。乾隆三十七年。天子巡幸江南。長明以獻賦召試特賜舉人。授內閣中書。甫任事。卽奏充方略館纂修官。入軍機處行走。擢內閣侍讀。晚歲爲廬江書院院長。卒。年五十七。生平著述。有素靈發伏。凡二十餘種。﹝潛研堂文集﹞

﹝黃氏﹝元禦﹞素靈微蘊﹞四卷存

卷七

醫經﹝七﹞

﹝黃帝八十一難經﹞隋志二卷佚皇甫謐曰。黃帝命雷公岐伯。論經脈。旁通問難。八十一爲難經。﹝太平禦覽。引帝王世紀。○按爲字。當移在八十一上。﹞

舊唐志曰。黃帝八十一難一卷。秦越人撰。

王勃序曰。黃帝八十一難經。是醫經之祕錄也。昔者岐伯以授黃帝。黃帝歷九師以授伊芳尹。伊芳尹以授湯。湯歷六師以授太公。太公授文王。文王歷九師以授醫和。醫和歷六師以授秦越人。秦越人始定立章句。歷九師以授華佗。華佗歷六師以授黃公。黃公以授曹夫子。夫子諱元字眞道。自云京兆人也。蓋授黃公之術。洞明醫道。至能遙望气色。徹視腑臟。澆腸刳胸之術。往往行焉。浮沈人間。莫有知者。﹝文苑英華﹞

楊玄操曰。黃帝八十一難者。斯乃勃海秦越人所作也。

又曰。黃帝內經二帙。帙各九卷。而其義幽賾。殆難窮覽。越人乃采摘英華。抄撮精要。二部經內。凡八十一章。勒成滚動條。伸演其首。探微索隱。傳示後昆。名爲八十一難。以其理趣深遠。非卒易了故也。旣弘暢聖言。

故首稱黃帝。

又曰。難。音乃丹切。﹝釋幻云史記附標﹞

丁徳用曰。難經歷代傳之一人。至魏華佗。乃燼其文於獄下。於晉宋之間。𨿽有仲景叔和之書。各示其文。而濫觴其說。及吳太醫令呂廣重編此經。而尙文義差疊。按此則難經爲燼余之文。其編次復重經呂廣之手。固不能無缺失也。﹝難經匯考﹞

黎泰辰曰。世傳黃帝八十一難經。謂之難者。得非以人之五臟六腑隱於內。爲邪所幹。不可測知。惟以脈理究其仿佛邪。若脈有重十二菽者。又有如按車蓋。而若循雞羽者。復考內外之證參校之。不其難乎。﹝難經匯考﹞

蘇軾曰。醫之有難經。句句皆理。字字皆法。後世達者。神而明之。如走珠。如珠走。無不可者。若出新意。而棄舊學。以爲無用。非愚無知則狂而已。譬如俚俗醫師。不由經論。直授藥方。以之療病。非不或中。

至於遇病輒應。懸斷死生。則與知經學古者。不可同日語矣。世人徒見其有一至之功。或捷古人。因謂難經不學而可。豈不誤哉。﹝楞伽經跋﹞

趙希弁曰。秦越人授桑君祕術。洞明醫道。采黃帝內經精要之說。凡八十一章。編次爲十三類。其理趣深遠。

非易了。故名難經。

陳振孫曰。漢志但有扁鵲內外經而已。隋志始有難經。唐志遂題云秦越人。皆不可考。難。當作去聲讀。

李曰。黃帝八十一難經。盧國秦越人所撰。史記列傳曰。扁鵲者。姓秦氏。名越人。揚雄所謂扁鵲盧人是也。假設問答。以釋疑難之義。凡八十一篇。故謂之八十一難經。醫經之興。始於黃帝。故系之黃帝者。以明其義。皆有所受之﹐而非私智曲說也。

紀天錫曰。秦越人將黃帝素問疑難之義。八十一篇。重而明之。故曰八十一難經。

吳澄曰。昔之神醫秦越人。撰八十一難。後人分其八十一爲十三篇。予嘗慊其分篇之未當。釐而正之。其篇凡六。一至二十二論脈。二十三至二十九論經絡。三十至四十七論臟腑。四十八至六十一論病。六十二至六十八論穴道。六十九至八十一論鍼法。秦越人之書。與內經素靈相表裏。而論脈論經絡居初。豈非醫之道所當先明此者歟。﹝贈醫士章伯明序﹞

歐陽玄曰。切脈於手之寸口。其法自秦越人始。蓋爲醫者之祖也。難經先秦古文。漢以來答客難等作。皆出其後。又文本相質難之祖也。﹝難經匯考﹞

虞集曰。史記不載越人著難經。而隋唐經籍藝文志。定著越人難經之目。作史記正義者。直載難經數章。愚意以爲古人因經設難。或極閘人弟子問答偶得此八十一章耳。未必經之當難者。止此八十一條。難由經發。不特立言。且古人不求托名於書。故傳之者。惟專門名家而已。其後流傳寢廣。官府得以錄而著其目。注家得以引而成文耳。﹝難經匯考﹞

滑壽曰。史記越人傳。載趙簡子號太子齊桓侯三疾之治。而無著難經之說。隋書經籍志。唐書藝文志。俱有秦越人黃帝八十一難經。二卷之目。又唐諸王侍讀張守節作史記正義。於扁鵲倉公傳。則全引難經文以釋其義。

後全載四十二難。與第一難。三十七難全文。由此則知古傳以爲秦越人所作者。不誣也。詳其設問之辭。稱經言者。出於靈樞素問二經之文。在靈樞者尢多。亦有二經無所見者。豈越人別有摭於古經。或自設爲問答也耶。

又曰。難經八十一篇。辭若甚簡。然而榮衛度數。尺寸位置。陰陽旺相。臟腑內外。脈法病能。與夫經絡流注。鍼刺兪穴。莫不該盡。昔人有以十三類統之者。於乎此經之義。大無不包。細無不舉。十三類果足以盡之。與八十一篇。果不出於十三類與。學人求之篇章之間。則其義自見矣。

又曰。此書固有類例。但當如大學朱子分章。以見記者之意則可。不當以已之立類。統經之篇章也。今觀一難至二十一難。皆言脈。二十二難至二十九難。論經絡流注始終。長短度數。奇經之行﹐及病之吉凶也。其間有云脈者。非謂尺寸之脈。乃經隧之脈也。三十難至四十三難。言榮衛三焦臟腑腸胃之詳。四十四五難。言七衝門。乃人身資生之用。八會。爲熱病在內之气穴也。四十六七難。言老幼寐寤。以明气血之盛衰。言人面耐寒。

以見陰陽之走會。四十八難至六十一難。言診候病能。臟腑積聚。泄利傷寒雜病之別。而繼之以望聞問切。醫之能事畢矣。六十二難至八十一難。言臟腑榮兪。用鍼補瀉之法。又全體之學所不可無者。此記者以類相從。始終之意備矣。

呂復曰。難經十三卷。乃秦越人祖述黃帝內經。設爲問答之辭。以示學人。所引經言。多非靈素本文。蓋古有其書。而今亡之耳。

王曰。秦越人八十一難。蓋舉黃帝岐伯之要旨而推明之。亞於內經者也。﹝音巖叢說。﹞

胡應麟曰。醫方等錄。𨿽亦稱述黃岐。然文本古奧。語致玄妙。蓋周秦之際。上士哲人之作。其徒欲以驚世。

竊附岐黃耳。考班志。扁鵲有內經九卷。外經十二卷。或卽今難經也。

王文潔曰。扁鵲者﹐軒轅時扁鵲也。隱居巖嶽。不登於七人之列。而自作八十一難經。以後秦越人注之。今書稱扁鵲秦越人。

四庫全書提要曰。難經八十一篇。漢藝文志不載。隋唐志始載難經二卷。秦越人著。吳太醫令呂廣嘗注之。

則其文當出三國前。廣書今不傳。未審卽此本否。然唐張守節注史記扁鵲列傳。所引難經。悉與今合。則今書猶古本矣。其曰難經者。謂經文有疑。各設問難以答之。其中有此稱經云。而素問靈樞無之者。則今本內經。傳寫脫簡也。其文辧析精微。詞致簡遠。讀者不能遽曉。故歷代醫家。多有注釋。

姚際恆曰。傷寒論序云。撰用素問九卷。八十一難。八十一難者。卽指素問九卷而言也。六朝人又爲此。絕可笑。﹝僞書考﹞

徐大椿曰。難經。非經也。以經文難解者。設爲問難以明之。故曰難經。言以經文爲難而釋之也﹑是書之旨。蓋欲推本經旨。發揮至道。剖晰疑義。垂示後學。眞讀內經之津梁也。但其中亦有未盡善者。其問答之詞。

有卽引經文以釋之者。經文本自明顯。引之或反遺其要。以至經語反晦。或則無所發明。或則與兩經相背。或則以此語彼。此其所短也。其中有自出機杼。發揮妙道。未嘗見於內經。而實能顯內經之奧義。補內經之所未發。

此蓋別有師承。足與內經並垂千古。不知創自越人乎。抑上古亦有此書。而越人引以爲證乎。自隋唐以來。其書盛著。尊崇之者固多。而無能駁正之者。蓋業醫之輩。讀難經而識其大義也。爲醫道中傑出之流。安能更深考內經。求其異同得失乎。古今流傳之載籍。凡有舛誤。後人無敢議者。比比然也。獨難經乎哉。

按先子曰。八十一難之目。見於張仲景傷寒論序。難是問難之謂。隋蕭吉五行大義。唐李善文選七發注。太平禦覽引此經。作八十一問。則其義可證焉。其冠以黃帝二字者。

正與內經同。蓋出假托也。此經未詳成於何人。考楊玄操序云。秦越人之所作也。司馬遷云。天下至今言脈者由扁鵲。蓋論脈莫精於難經。則其說之所以起也。自仲景以來。叔和脈經。士安甲乙。往往引其文。則漢人所撰。

要之不失爲古醫經。亦何必論其作者。而其爲說。一本素靈之精要。以發其蘊奧。而較之經義。往往有相詭。是果何也。素問靈樞。舊稱古之內經。而取兩書較之。亦往往有其義相乖者。二經中已如此。又取素問靈樞。而篇篇較之。其言有前後相畔者。一書中亦復如此。況難經𨿽原二經。而其實別是一家言。春秋三傳。各異其辭。古之說經立言。率皆爲然。亦何遽取彼舉此。而致軒輊耶。姚際恆僞書考。謂六朝人所爲。疏謬亦甚。

又按八十一難經。較之於素問靈樞。其語气稍弱。似出於東都以後之人。而其所記又有與當時之語相類者。

若元气之稱。始見於董仲舒春秋繁露。揚雄解嘲。而至後漢。比比稱之。男生於寅。女生於申。說文包字注。髙誘淮南子注。離騷章句。俱載其說。木所以沈。金所以浮。出於白虎通。金生於巳。水生於申。瀉南方火。補北方水之類。並是五行緯說家之言。而素靈中未有道及者。特見於此經。且此經診脈之法。分以三部。其事約易明。

自張仲景王叔和輩。執而用之。乃在醫家。實爲不磨之矜式。然徵之素靈。業已不同。稽之倉公診籍。復又不合。

則想其古法隱奧。以不遽易識別。故至後漢或罕傳其術者。於是時師據素問有三部九候之稱。仿而演之。以作一家言者歟。其決非西京之文者。可以觀矣。

又按千金翼方。診脈大意。引一難五難五難文。外臺。載刪繁方六極論。引二十四難文。並稱扁鵲曰。其文𨿽稍異。而並似原於是經。考隋志。載刪繁方十三卷。謝士泰撰。是士泰系於隋以上人。則是經屬之於越人者。

不特創於楊玄操。余嘗觀宋板史記扁鵲傳。僧幻云附標。所引難經。似是玄操原本。載其卷首名銜。曰。盧國秦越人撰。吳太醫令呂廣注。前歙州歙縣尉楊玄操演。據此。呂廣注本。似署越人名。然則士泰所稱。殆循其舊者歟。

﹝呂氏﹝博望﹞注眾難經﹞七錄一卷﹝藝文略作二卷﹞佚亡名氏玉匱鍼經序曰。呂博少以醫術知名。善診脈論疾。多所著述。吳赤烏二年。爲太醫令。撰玉匱鍼經。

及注八十一難經。大行於世。﹝太平禦覽﹞

熊均曰。按名醫圖。有呂博無呂廣。予疑博卽廣也。

按僧幻云史記扁倉傳附標曰。黃帝八十一難經。吳太醫令呂廣注。一本作呂博。按呂氏本名廣。隋代避國諱。

遂轉爲博。先子曰。呂博望。卽呂廣也。魏張楫廣雅。隋曹憲爲之音解。避煬帝諱。更名博雅。據此呂名作博者。

系於隋人所易。豈甘氏名醫圖。偶不攺之乎。蓋醫經之有注。莫先於此書。其說輯在於王翰林集注。幾乎所謂名亡而實不亡者。亦幸哉。

﹝楊氏﹝玄操﹞黃帝八十一難經注﹞讀書後志一卷﹝文獻通考作五卷。本朝現下書目作九卷。﹞佚自序曰。黃帝八十一難者。斯乃勃海秦越人所作也。越人受桑君之祕術。遂洞明醫道。至能徹視腑臟。刳腸剔心。以其與軒轅時扁鵲相類。乃號之爲扁鵲。又家於盧國。因命之曰盧醫。世或以盧扁爲二人者。斯實謬矣。

按黃帝有內經二帙。帙各九卷。而其義幽賾。殆難窮覽。越人乃采摘英華。抄撮精要。二部經內。凡八十一章。

勒成滚動條。伸演其首。探微索隱。傳示後昆。名爲八十一難。以其理趣深遠。非卒易了故也。旣弘暢聖言。故首稱黃帝。斯乃醫經之心髓。救疾之樞機。所謂脫牙角於象犀。收羽毛於翡翠者矣。逮於吳太醫令呂廣爲之注解。

亦會合玄宗。足可垂訓。而所釋未半。餘皆見闕。余性好醫方。問道無HT。斯經章句。特承師授。旣而耽研無HT。十載於玆。𨿽未達其本源。蓋亦舉其綱目。此教所興。多歷年代。非惟文句舛錯。抑亦事緒參差。後人傳覽。良難領會。今輒條貫編次。使類例相從。凡爲一十三篇。仍舊八十首。呂氏未解。今並注釋。呂氏注不盡。因亦伸之。並別爲音義。以彰厥旨。昔皇甫玄晏。總三部爲甲乙之科。近世華陽陶貞白。廣肘後爲百一之制。皆所以畱情極慮。濟育羣生者矣。余今所演。蓋亦遠慕髙仁。邇遵盛徳。但恨庸識有量。聖旨無涯。短汲深。玄致難盡。前歙州歙縣尉楊玄操序。

按楊玄操不詳何朝人。考開元中。張守節作史記正義。於倉公傳。采錄楊序及說。則知爲初唐人。其演注全在於王翰林集注中。所謂亦是名亡而實不亡者。然似與楊康侯注相錯。弟堅嘗鈔出呂楊舊注。更據晉唐以來諸書所引。校訂以爲一篇。並附考異。序曰。寬平中藤原佐世現下書目。黃帝八十一難經。九。楊玄操注。八十一難音義。一。同撰。趙希弁讀書志曰。黃帝八十一難經一卷。秦越人撰。吳呂廣注﹐唐楊玄操演。馬端臨文獻通考。作五卷。又詳讀書後志。有丁徳用虞庶注。書並五卷。而今集注亦作五卷。九五字形相似易訛。疑玄操原書五卷。諸注仍之者歟。某侯舊藏宋本史記扁鵲倉公列傳。有大永間僧幻云附標。不啻板心牘尾皆滿。添以別紙。

援證諸家。所引難經。爲楊氏原本。而載其卷首署名。正與讀書後志合。有曰所見楊玄操注寫本也。字多謬誤。

又曰。難經。楊氏云。難。音乃丹反。然則當時並音義而行於世。大永迄今。未三百年。而軼亡不傳。深爲可惜。然其所引。不下數十節。文本端雅。足窺古本眞面。又集注每捲。署楊康侯名。是似玄操之外。更有注解。

然注文稱楊曰。殊無分別。向爲二家相混。仍欲證明之。考索有日。嘗檢黃魯直豫章集。有楊子建通神論序。稱子建名康侯。審是元符間人。因知如熙丰以上。太平聖惠方。通眞子注脈訣。──神功萬全方。並皇國醫心方。

弘決外典鈔等所引。及丁虞所駁。皆非康侯注矣。仍於諸書所引。一一表出。殆似無出康侯者云。

﹝八十一難音義﹞本朝現下書目一卷佚﹝侯氏﹝自然﹞難經疏﹞崇文總目十三卷佚﹝丁氏﹝徳用﹞難經補注﹞讀書後志五卷﹝書錄解題作二卷﹞。佚趙希弁曰。丁徳用以楊玄操所演。甚失大義。因攺正之。經文隱奧者。繪爲圖。徳用濟陽人。嘉末。其書始成。

陳振孫曰。難經二卷。渤海秦越人撰。濟陽丁徳用補注。徳用者。乃嘉中人也。序言太醫令呂廣重編此經。而楊玄操復爲之注。覽者難明。故爲補之。其間爲之圖。八十一難。分爲十三篇。而首篇爲診候最詳。凡二十四難。蓋脈學自扁鵲始也。

按嘗見皇國前輩本義標記。有云。補注五卷。嘉七年壬寅○月戊申日洛陽丁徳用序。未知何所本。

﹝虞氏﹝庶﹞注難經﹞讀書後志五卷佚趙希弁曰。虞庶仁壽人。寓居漢嘉。少爲儒。已而棄其業。習醫術。爲此書。以補呂楊所未盡。黎泰辰治平間爲之序。

按本義標記又云。承議郎守尙書屯田員外郎前知三泉縣兼管勾兵馬橋道勸農事騎都尉賜緋魚袋黎泰辰撰。治平四年端午序。亦不詳所本。

﹝王翰林集注黃帝八十一難經﹞五卷存呂復曰。難經十三卷。宋王惟一集五家之說。而醇疵或相雜。惟虞氏粗爲可觀。

按是書。文化初。內醫千田子敬﹝恭﹞重刊。時先子序曰。王翰林集注黃帝八十一難經五卷﹐宋志及晁陳二氏。並滑氏匯考之類。俱不著錄。惟明葉盛竹堂書目。又有難經集注一卷。未知王氏所集否。金紀天錫亦撰難經集注五卷。卷數不合。可疑也。今是書每卷首。題曰呂廣丁徳用楊玄操虞庶楊康侯注解。王九思王鼎象石友諒王惟一校正。附音釋。所謂王翰林者。未詳何人。宋仁宗天聖四年。王惟一爲翰林醫官。朝散大夫。殿中省。尙藥奉禦騎都尉。奉敕編修銅人穴鍼灸圖經。王翰林卽惟一已。考趙希弁志。丁徳用注。成於嘉末。虞庶注。黎泰辰治平間爲之序。並在天聖之後。由此觀之。惟一歷仕仁宗英宗兩朝。修銅人經之後。經數十年。而校正是書也。呂廣楊玄操丁徳用虞庶注﹐簿錄載其目。諸家亦多援引。特至楊康侯未有所考。注中稱楊氏而辧駁丁氏之說者兩條。明是康侯說矣。

餘皆與玄操說混。不可辧也。王九思王鼎象石友諒。𨿽他書無所見。其與惟一同爲北宋人無疑矣。舊刻慶安板﹐𨿽未見祖本。題曰王翰林。則非惟一之舊也。是書視之於滑氏之融會眾說以折衷之。則醇疵淆混。似不全美。然吳呂廣以下之說。得借以傳之。要之醫經之有注。當以此爲最古也。

又按楊康侯所著通神論。元符中。黃魯直爲序。與天聖四年。相距七十餘年。王惟一決不得與康侯眉睫相接。則不知何由集入其說也。辛巳仲冬十八日。西城侍醫野間君﹝成式﹞令嗣仁夫﹝成已﹞得皇國亡名氏難經俗解鈔。持來見示。卷首稱難經有十家補注。所謂十家。並越人而言之。曰。盧秦越人撰。吳太醫令呂廣注。濟陽丁徳用補注。前歙州歙縣尉楊玄操演。巨宋陵陽艸萊虞庶再演。靑神楊康侯續演。琴臺王九思校正。通仙王哲象再校正。東京道人石友諒音釋。翰林醫官朝散大夫殿中省尙藥奉禦騎都尉賜紫金魚袋王惟一重校正。建安李元立鋟木於家塾。據此諸家校注本。固各單行。李氏鳩集其說。編十家補注而若署名。似不以朝代爲次序。後人以王惟一名在最後。謂系其所集。仍別爲一書。題以王翰林集注字。先子所謂其非王氏之舊者。可見也。祭酒林天瀑先生﹝衡﹞佚存叢書。嘗刻是書曰。明王九思所編。蓋未深加考究也。

﹝龐氏﹝安時﹞難經解義﹞宋志一卷佚宋史本傳曰。龐安時字安常。蘄州蘄水人。兒時能讀書。過目輒記。父世醫也。授以脈訣。安時曰。是不足爲也。獨取黃帝扁鵲之脈書。治之未久。已能通其說。時出新意。辧詰不可屈。父大驚。時年猶未冠。已而病。

乃益讀靈樞太素甲乙諸祕書。凡經傳百家之涉其道者。靡不通貫。嘗曰。世所謂醫書。予皆見之。惟扁鵲之言深矣。蓋所謂難經者。扁鵲寓術於其書。而言之不詳。意者。使後人求之歟。予之術蓋出於此。以之視淺深。決死生。若合符節。且察脈之要。莫急於人迎寸口。是二脈陰陽相應。如兩引繩。陰陽均則繩之大小等。故定陰陽於喉手。配覆溢於尺寸。寓九候於浮沈。分四溫於傷寒。此皆扁鵲略開其端。而予參以內經諸書。考究而得其說。

審而用之。順而治之。病不得逃矣。又欲以術告後世。故著難經辧數萬言。

滑壽曰。蘄水龐安常。有難經解數萬言。惜乎無傳。﹝難經本義﹞

﹝宋氏﹝庭臣﹞黃帝八十一難經注釋﹞宋志一卷佚﹝劉氏﹝闕名﹞難經解﹞佚王洙曰。昔東郡有一醫者。姓劉。其術甚異。通黃帝八十一難經。病注者失其旨。乃自爲解。獻於闕下。仍爲人講說。自號曰劉難經。其治病察脈。無隱不知。肘後有二藥奩。止藥末數品而已。每視人病。旋取諸末。和合加減。分爲劑料。日不盡其數。病未愈。他日再至曰。此藥服不如數耳。所餘當有幾。人不能欺。後以老終。

﹝談錄﹞

﹝周氏﹝與權﹞難經辧正釋疑﹞佚滑壽曰。周與權字仲立。宋臨川人。著難經辧正釋疑。

﹝難經匯考﹞

呂復曰。難經周仲立頗加訂易。而考證未明。﹝九靈山房集。滄洲翁傳。﹞

﹝八十一難辧正條例﹞一卷存王氏﹝正宗﹞難經疏義﹝匯考作王宗立難經注義。﹞宋志二卷佚滑壽曰。王宗立字誠叔。宋紹興人。將仕卽試匠作監。著難經注義。

﹝髙氏﹝承徳﹞難經疏﹞佚按上見於僧幻云史記扁鵲倉公傳附標。而紀天錫集注又駁其義。乃知承徳爲宋人。

﹝李氏﹝﹞難經句解﹞國史經籍志四卷存自序曰。可以生人。可以殺人。莫若兵與刑。然兵刑乃顯然之生殺。人皆可得而見。醫乃隱然之生殺。人不可得而見。年來妄一男子。耳不聽難素之語。口不論難素之文。濫稱醫人。妄用藥餌。誤之於尺寸之脈。何啻乎尺寸之兵。差之於輕重之劑。有甚於輕重之刑。予業儒未效。惟祖醫是習。不揆所學。嘗集解王叔和脈訣矣。嘗句解幼幼歌矣。如八十一難。乃越人受桑君祕術。尢非膚淺者所能測其祕。隨句箋解。義不容舛。敬以十先生補注爲宗祖。言言有訓。字字有釋。必欲君子口誦心惟。以我之生。觀彼之生。自必能回生起死矣。何更有實實虛虛。醫殺之譏。吁醫有生人之功如此。豈不賢於兵刑之生殺哉。時大宋咸淳五年。歲次己巳。孟春。臨川希範子李子野自序。

又注義圖序論曰。黃帝八十一難經。盧國秦越人所撰。史記列傳曰。扁鵲者。姓秦氏。名越人。揚雄所謂扁鵲盧人是也。假設問答。以釋疑難之義。凡八十一篇。故謂之八十一難經。醫經之興。始於黃帝。故系之黃帝焉。以明其義。皆有所受之。而非私智曲說也。今世所傳。𨿽有呂廣楊玄操注釋。皆淺陋闊略。而又用之以異端之說。近代爲之注者。率多蕪雜。無足觀焉。是故難經奧旨。暗而不彰。醫者莫能資其說以施世也。今余妄意古人言。爲之義解。又於終篇。撮其大法。合以素問。論而圖之。楊玄操之注。有害義理者。指摘而詳辧焉。然後切脈之綱要。粲然可觀。醫者考之。可以審是非而辟邪說矣。

熊均曰。李字子野。號希範子。宋咸淳間臨川人。集注叔和脈訣。又有難經句解。並行於世。﹝醫學源流論。﹞

呂復曰。李子野爲難經句解。而無所啟發。﹝九靈山房集。滄洲翁傳。﹞

﹝謝氏﹝復古﹞難經注﹞佚熊均曰謝復古宋人。有難經注。﹝醫學源流。﹞

徐春甫曰。謝復古爲宋翰林學士籍。醫藥尢工於傷寒。發仲景之奧旨。

﹝馮氏﹝﹞難經注﹞佚鄭所南曰。雙腎之間。爲下丹田。出神景內經。馮注難經八難下注。引之甚詳。﹝文集。答吳山人問遠遊觀地理書自注。﹞

滑壽曰。難經諸家經解。馮氏丁氏傷於鑿。﹝難經匯考﹞

﹝紀氏﹝天錫﹞集注難經﹞五卷﹝國史經籍志作三卷。﹞佚金史本傳曰。紀天錫字齊卿。泰安人。早棄進士。業學醫。精於其技。遂以醫名世。集注難經五卷。大定十五年上其書。授醫學博士。

紀天錫進難經表曰。臣天錫聞濟世之道。莫大於醫。識病之源。在於經典﹐今有八十一難經﹐爲醫之祖。是秦越人將黃帝素問疑難之義八十一篇。重而明之。故曰八十一難經。然其文義閫奧。後學難知。𨿽近代以來。有呂廣楊玄操髙承徳丁徳用王宗正之徒。或作注解。或爲疏義柰何文理差疊。違經背義。濫觴其說。遺而不解者。實其多矣。臣天錫念此爲醫之患。遂乃精加訪求。首尾十餘年間。方始識其理趣云。

呂復曰。紀齊卿注難經稍密。乃附辧楊玄操呂廣王宗正三子之非。﹝九靈山房集。滄洲翁傳。﹞

按是書久佚。僧幻云史記附標。載進難經表。及注說數十則。辧論頗爲精確。

﹝張氏﹝元素﹞藥注難經﹞佚金史本傳曰。張元素字潔古。易州人。八歲試童子學。二十七試經義進士。犯廟諱下第。乃去學醫。無所知名。夜夢有人用大斧長鑿。鑿心開竅。納書數卷於其中。自是洞徹其術。河間劉完素病傷寒八日。頭痛脈緊。嘔逆不食。不知所爲。元素往候。完素面壁罔顧。元素曰。何見待之卑如此哉。旣爲診脈。謂之曰。脈病云云。曰然。

初服某藥。用某味乎。曰然。元素曰。子誤矣。某味性寒下降。走太陰。陽亡汗不能出。今脈如此。當服某藥。

則效矣。完素大服。如其言遂愈﹐元素自此顯名。元素治病不用古方。其說曰。運气不齊。古今異軌。古方新病。

不相能也。自爲家法云。

滑壽曰。潔古氏難經藥注。疑其艸稿。姑立章指義例。未及成書也。今所見者。往往言論。於經不相涉。且無文理。潔古平日著述極醇正。此絕不相似。不知何自遂乃板行。反爲先生之累。豈好事者爲之。而托爲先生之名邪。要之後來東垣海藏羅謙甫輩。皆不及見。若見必當與足成其說。不然亦回護之。不使輕易流傳也。

﹝王氏﹝少卿﹞難經重玄﹞佚呂復曰。張潔古難經注後附藥。殊非經意。王少卿演釋其說。目曰重玄。亦未足以發人之蘊。﹝九靈山房集。

滄洲翁傳。﹞

﹝袁氏﹝坤濃﹞難經本旨﹞佚滑壽曰。袁坤濃字淳甫。本朝古益人。成都醫學官。著難經本旨。佳處甚多。然其因襲處。未免踵前人之非。

且失之冗爾。

﹝謝氏﹝縉孫﹞難經說﹞佚滑壽曰。謝縉孫字堅白。廬陵人。元統間醫候郎。遼陽路官醫提舉。其說殊有理致源委。

﹝陳氏﹝瑞孫﹞難經辧疑﹞佚滑壽曰。陳瑞孫字廷芝。本朝慶元人。溫州路醫學正。與其子宅之。同著難經。

﹝滑氏﹝壽﹞難經本義﹞國史經籍志二卷存凡例曰。一難經正文。周仲立李子野輩。擅加筆削。今並不從。一紀齊卿於經中盛字。多攺作甚字。豈國諱。

或家諱。有所避耶。蓋昧於臨文不諱之義也。今不從。一經中錯簡衍文。辧見各篇之下。仍爲缺誤總類。以見其槪。一八十一難。隋唐經籍藝文志。俱云二卷。後人或釐而爲三。或分而爲五。今仍爲二卷。以復書志之舊。楊玄操復爲十三類以統之。今亦不從。一難經八十一篇。蓋越人取內經靈樞之文。設爲問答。前此注家。皆不考所出。

今並一一考之。其無可考者。於七難內發其例。

朱右攖寧生傳曰。滑壽請其師京口王居中曰。難經又本素問靈樞之旨。設難釋義。其間榮衛部位。臟腑脈法。

與夫經絡穴。辧之博矣。而闕誤或多﹐愚將本其旨義。注而讀之。何如。居中曰。甚矣子之善學也。善哉子學之得其道也。﹝醫史。﹞

四庫全書提要曰。「滑壽字伯仁。明史方伎傳。稱爲許州人。寄居靳縣。案朱右攖寧生傳曰。世爲許州襄城大家。元初祖父官江南。自許徙儀眞。而壽生焉。又曰。在淮南曰滑壽。在吳曰伯仁氏。在鄞越曰攖寧生。然則許乃祖貫。鄞乃寄居。實則儀眞人也。滑壽卒於明洪武中。故明史列之方技傳。然戴良九靈山房集。有懷書攖寧詩曰。海日蒼涼兩鬢絲。異鄕飄泊已多時。欲爲散木畱官道。故托長桑說上池。蜀客著書人豈識。韓公賣藥世徧知。道塗同是傷心者。只合相從賦黍離。則壽亦抱節之遺老。托於醫以自晦者也。是書首有張翥序。稱壽家去東垣近。早傳李杲之學。攖寧生傳。則稱學醫於京口王居中。學鍼法於東平髙洞陽﹐考李杲足迹未至江南。與壽時代亦不相及。翥所云。殆因許近東垣。附會其說歟。難經八十一篇。歷代醫家。多有注釋。壽所采摭。凡十一家。

今惟壽書傳於世。其書首列匯考一篇。論書之名義源流。次列闕疑總類一篇。記脫文誤字。又次圖說一篇。皆不入卷數。其注。則融會諸家之說。而以己意折衷之。辧論精確。考證亦極詳審。壽本儒者。能通解古書文義。故其所注。視他家所得爲多雲。」﹝呂氏﹝復﹞難經附說﹞佚呂復曰。難經余嘗輯諸注家之長。先訓詁而後辭意。竊附鄙說其間。以便後學。未敢以爲是也。亡名氏難經辧釋文淵閣書目一部一冊闕﹝竹堂書目。作二卷。﹞未見﹝熊氏﹝宗立﹞勿聽子俗解八十一難經﹞六卷存徐春甫曰。正統間。熊宗立難經俗解。相傳愈失其義。如五十九難云。顚狂之脈。陰陽俱盛。俗解分陰分陽。

與本文畔。諸如此類甚多。寢使後學晦旨。是故國朝醫政。壞於難經脈訣二書之僞也。

﹝張氏﹝世賢﹞圖注八十一難經﹞明志八卷存四庫全書提要曰。張世賢字天成。寧波人。正徳中名醫也。難經舊有吳呂廣唐楊玄操諸家注。宋嘉中。

丁徳用始於文義隱奧者。各爲之圖。元滑壽作本義亦有數圖。然皆不備。世賢是編。於八十一篇。篇篇有圖。凡注所累言不盡者。可披圖而解。惟其中文義顯然。不必待圖始解者。亦彊足其數。稍爲冗贅。其注亦循文敷衍。

未造深微。﹝存目﹞

按是書。吳門沈氏碧梧堂梓刊。凡八卷。爲世賢原本。又有圖注八十一難經辧眞四卷。題曰四明張世賢注。

蓋系坊刻之妄攺焉。

﹝馬氏﹝蒔﹞難經正義﹞醫藏目錄九卷未見﹝姚氏﹝浚﹞難經考誤﹞未見江南通誌曰。姚浚字哲人。和州人。前太醫院九鼎字新陽之子。業儒。能以醫學世其家。所著有脈法正宗。

難經考誤。風發必讀。及藥品徵要等書。行世。

﹝徐氏﹝述﹞難經補注﹞未見按上見於武進縣誌。

﹝王氏﹝文潔﹞圖注八十一難經評林快捷方式統宗﹞六卷存﹝張氏﹝景臯﹞難經直解﹞未見朔方誌曰。張景臯精太素脈。可生則藥。不可生。斷以日時。百無一失。窮通壽夭。以脈推之。亦無不驗。

所著有難經直解。

﹝黃氏﹝淵﹞難素箋釋﹞未見按上見於浙江通誌。

﹝徐氏﹝大椿﹞難經經釋﹞二卷存自序曰。難經非經也。以靈素之微言奧旨。引端未發者。設爲問答之語。俾暢厥義也。古人書篇名義。非可苟稱。難者辧論之謂。天下豈有以難名爲經者。故知難經非經也。自古言醫者。皆祖內經。而內經之學。至漢而分。倉公氏以診勝。仲景氏以方勝。華佗氏以鍼灸雜法勝。𨿽皆不離乎內經。而師承各別。逮晉唐以後。則支流愈分。徒講乎醫之術。而不講乎醫之道。則去聖遠矣。惟難經則悉本內經之語。而敷暢其義。聖學之傳。惟此爲其宗。然竊有疑焉。其說有卽以經文爲釋者。有悖經文而爲釋者。有顚倒經文以爲釋者。夫苟如他書之別有師承。

則人自立說。源流莫考。卽使與古聖之說大悖。亦無從而證其是非。若卽本內經之文以釋內經。則內經具在也。

以經證經。而是非顯然矣。然此書之垂。已二千餘年。注者不下數十家。皆不敢有異議。其間有大可疑者。且多曲爲解釋。並他書之是者反疑之。則豈前人皆無識乎。殆非也。蓋經學之不講久矣。惟知溯流以尋源。考不得則中道而止。未嘗從源以及流也。故以難經視難經。則難經自無可議。以內經之義疏視難經。則難經正多疵也。余始也蓋嘗崇信而佩習之。習之久而漸疑其或非。更習之久而信己之必是。非信己也。信夫難經之必不可違乎內經也。於是本其發難之情。先爲申述內經本意。索其條理。隨文詮釋。旣乃別其異同。辧其是否。其間有殊法異義。

其說不本於內經。而與內經相發明者。此則別有師承。又不得執內經而議其可否。惟夫遵內經之訓。而詮解未洽者。則摘而証之於經。非以難經爲可也。正所以彰難經於天下後世。使知難經之爲內經羽翼。其淵源如此也。因名之爲經釋。難經所以釋經。今復以經釋難。以難釋經而經明。以經釋難而難明。此則所謂醫之道也。而非術也。其曰秦越人著者。始見新唐書藝文志。蓋不可定然。實兩漢以前書云。雍正五年三月旣望。

凡例曰。是書。總以經文爲證。故不旁引他書。如經文無可證。則間引仲景傷寒。及金匱要略兩書。此猶漢人遺法。去古未遠。若甲乙經脈經。則偶一及之。然亦不過互相參考。並不據此以爲駁辧。蓋後人之書。不可反以證前人也。一難經注釋。其著者不下十餘家。今散亡已多。所見僅四五種。語多支離淺晦。惟滑氏本義。最有條理。然余亦不敢襲一語。蓋難經本文。理解已極明曉。其深文奧義。則俱本內經。今旣以內經爲詮釋。則諸家臆說。總屬可去。故訓詁詮釋。則根據本文。辧論考證。則本內經。其間有章節句語錯誤處。前人已是正者。則亦注明某人之說。余則無前人一字。卽有偶合。非故襲也。一辧駁處。固以崇信內經。違眾獨異。皆前人之所未及。

卽本文下詮解處。不無與前人合者。然此原屬文理一定。無可異同。並非剿說。要亦必深思體認。通貫全經。而後出之。此處頗多苦心。故條理比前人稍密。則同中仍不無小異也。

四庫全書提要曰。徐大椿是書。以秦越人八十一難經。有不合內經之旨者。援引經文。以駁正之。考難經。

漢藝文志不載。隨志始著於錄。𨿽未必越人之書。然三國已有呂博望注本。而張機傷寒論平脈篇中。所稱經說。

今在第五難中。則亦後漢良醫之所爲。歷代以來。與靈樞素問並尊。絕無異論。大椿𨿽研究內經。未必學出古人上。遽相排斥。未見其然。況大椿所據者內經。而素問全元起本。已佚其第七篇

。唐王冰始稱得舊本補之。宋林億等校正。已稱其天元紀大論以下。與素問余篇。絕不相通。疑冰取陰陽大論。以補所亡。至刺法本病二論。則冰本亦闕。其間字句異同。億等又復有校攺。注中題曰新校正。皆是。

則素問已爲後人所亂。而難經反爲古本。又滑壽難經本義。列是書所引內經。而今本無之者。不止一條。則當時所見之本。與今亦不甚同。卽有舛互。亦宜兩存。遽執以駁難經之誤。是何異談六經者。執開元攺隸之本。以駁漢博士耶。﹝存目﹞

自序略曰。康熙三十二年五月十五日。余生於下塘毓瑞堂。年二十從學於周意庭先生。是歲縣庠入泮。始先祖名余曰大椿字靈胎。至是更名大業。後以欽召稱字。遂以字名。余之習醫也。因第三弟患痞。先君爲徧請名醫。

余因日與講論。又藥皆親制。醫理稍通。旣而四五兩弟又連病卒。先君以悲悼得疾。醫藥之事無虛歲。家藏有醫書數十種。朝夕披覽。久而通其大義。質之時醫。茫如也。乃更窮源及流。自內經以至元明諸書。廣求博采。幾萬餘卷。而後胸有實獲。不能已於言矣。謂學醫必先明經脈臟腑也。故作難經經釋。謂藥性必當知其眞也。故作神農本艸百種錄。謂治病必有其所以然之理。而後世失其傳也。故作醫學源流論。謂傷寒論顚倒錯亂。注家各私其說。而無定論也。故作傷寒類方。謂時醫不考病源。不辧病名。不知經方。不明法度也。故作蘭臺軌範。謂醫道之壞。壞於明之薛立齋。而呂氏刻趙氏醫貫﹐專以六味八味兩方。治天下之病。貽害無窮也。故作醫貫砭。謂醫學絕傳。邪說互出。殺人之禍烈也。故作愼疾芻言。自此三十餘年。難易生死。無不立辧。怪癥痼疾。皆獲效驗。遠近來治。刻無寧晷。制撫河鹽。以及司道各大憲。皆謬以謙辭禮聘。並知其爲儒生。有以學問經濟咨詢者。由此而微名上達九閽矣。乾隆二十五年。上訪名醫於諸大臣。秦大司寇文恭公以臣靈胎對。上頷之。九月大學士蔣文恪公病。上諭中堂。當招徐靈胎延醫。公一再遣人聘余。余適以病辭。二十六年正月。上乃下廷諭。命撫軍陳公。卽送來京。時余病亦痊。乃就道。至卽命與施孫兩太醫同擬方。蔣公病已不可爲。余方欲奏明。適上命額駙福公。問徐靈胎。蔣某病幾時得愈。因密奏曰。

過立夏七日則休矣。福公轉奏。上親臨視。見蔣公病果劇。駕回諭秦大司寇曰。徐靈胎學問旣優。人又誠實。不知能在京效力否。秦公傳旨。臣聞命之下。感激涕零。自揣年老多病。萬難效力。卽懇秦公轉奏。是晚上命視大司農李公疾。明日又命入圓明園。連奉特旨六次。乃於五月初四日。蒙聖恩放歸田裏。事詳述恩紀略中。自此築室吳山之畫眉泉。爲靜養之地。不復遠行矣。辛卯夏日。洄溪老人書於耄學龕。時年七十有九。﹝蘭臺軌範。﹞

徐曰。先府君旣作自序。方期頂祝聖恩。閉戶著書。以終餘年﹑忽一日嘆曰。吾自審脈象。恐不逾今歲矣。

惟覺心中有未了事。亦不自解其因。至十月二十五日。奉旨復召入都。恍然曰。向覺有未了者。此耶。時方臥。

彊起入都。大中丞曁諸大憲親詣舟次。府君感沐聖恩。力疾登程。隨侍中途。疾亦漸已。精神轉旺。餐飯有加。

臘月初一日抵都。精力復衰。越三日。府君從容議論陰陽生死出入之理。並自作墓前對聯。有滿山芳艸仙人藥。

一徑淸風處士墳之句。至夜談笑而逝。額駙尙書福公入奏。是日上賞白金一百兩。贈儒林郎。並傳旨諭護喪以歸。明春扶櫬旋裏。葬越來溪之牒字圩新阡。伏念府君以諸生達九重。兩膺徵召。生前知遇。身後寵榮。遭逢盛世。千載一時。𨿽自愧無文。謹就府君自序所未竟者。附綴數行。以志不朽云。﹝同上﹞

袁枚曰。乾隆二十五年。文華殿大學士蔣文恪公患病。天子訪海內名醫。大司寇秦公首薦吳江徐靈胎。天子召入都。命視蔣公疾。先生奏疾不可治。上嘉其朴誠。欲畱在京師效力。先生乞歸陶裏。上許之。後二十年。上以中貴人有疾。再召入都。先生已七十九歲。自知衰矣。未必生還。乃率其子載以行。果至都三日而卒。

天子惋惜之﹐賜帑金。命扶櫬以歸。嗚呼。先生以吳下一諸生。兩蒙聖天子蒲輪之徵。巡撫司道。到門通駕。

聞者皆驚且羨。以爲希世之榮。余好。急思采其奇方異術。奮筆書之。以垂醫鑑。而活蒼生。倉猝不可得。今秋訪於吳江。得其自述紀略。又訪諸吳人之能道先生者。爲之立傳。傳曰。先生名大椿。字靈胎。晚自號洄溪老人。家本望族。祖。康熙十八年鴻詞科。翰林纂修明史。先生生有異稟。聰彊過人。

凡星經地誌。九宮音律。以至舞刀奪槊。勾卒嬴越之法。靡不宣究。而尢長於醫。每視人疾。穿穴膏肓。能呼肺腑。與之作語。其用藥也。神施鬼設。斬關奪隘。如周亞夫之軍。從天而下。諸岐黃家。目瞠心駭。帖帖懾服。

而卒莫測其所以然。先生長身廣顙。音聲如鐘。白須偉然。一望而知爲奇男子。少時畱心經濟之學。於東南水利。尢所洞悉。先生隱於洄溪。矮屋百椽。有畫眉泉。小橋流水。松竹鋪紛。登樓則太湖奇峯。鱗羅布列。如兒孫拱侍狀。先生嘯傲其間。人望之疑眞人之在天際也。所著。有難經經釋。醫學原流等書。凡六種。其中HT利獘。剖析經絡。將古今醫書。存其是指其非久行於世。子字楡村。儻有父風。能活人濟物。以世其家。﹝隨園文集﹞

﹝黃氏﹝元禦﹞難經解﹞二卷未見四庫全書提要曰。難經之出。在素問之後。靈樞之前。故其中所引經文。有今本所不載者。然其文自三國以來。不聞所竄亂﹐元禦亦謂舊本有訛。復多所更定。均所謂我用我法也。﹝存目﹞

﹝戴氏﹝震﹞注難經﹞未見李斗曰。戴震字東原。休寧人。爲漢儒之學。精於音韻律算。乾隆壬午。舉於鄕。奉詔重輯永樂大典。與邵晉涵周永年楊昌森余集同入館。分纂四庫全書。嘗注難經傷寒論金匱諸書。亦未卒業。﹝揚州畫舫錄。﹞

﹝唐氏﹝千頃﹞春秋本難經注疏﹞未見曹錫端江寧廣文唐先生傳曰。先生娶嚴氏吳氏陳氏子二。長方沂。次方淮。今名千頃。入太學。好經術。著書二十種。更通岐黃。嘗活人。孫秉鈞幼博覽羣書。能標卓識。見者莫勿驚奇器重。

﹝唐氏﹝秉鈞﹞內難語要﹞未見按上二書見於文房肄考藝文志。

卷八

醫經﹝八﹞

﹝岐伯經﹞隋志十卷佚﹝白氏﹝闕名﹞內經﹞漢志三十八卷佚﹝外經﹞漢志三十六卷佚﹝旁篇﹞漢志二十五卷佚﹝扁鵲內經﹞漢志九卷佚﹝外經﹞漢志十二卷佚﹝扁鵲鏡經﹞一卷佚南史張邵傳曰。徐文伯字徳秀。濮陽太守熙曾孫也。熙好黃老。隱於秦望山。有道士。過求飲。畱一瓠HT與之。曰。君子孫宜以道術救世。當得二千石。熙開之。乃扁鵲鏡經一卷。因精心學之。遂名震海內。

﹝靈元經﹞藝文略三卷佚

卷九

本艸﹝一﹞

﹝神農本艸經﹞隋志三卷佚帝王世紀曰。炎帝神農氏。長於薑水。始教天下耕種五穀而食之。以省殺生。嘗味艸木。宜藥療疾。救夭傷之命。五姓日用而不知。著本艸四卷。漢書平帝紀曰。元始五年。徵天下通知逸經古記天文歷算鐘律國小史。編方術本艸。及目五經論語孝經爾雅教授者。在所爲駕一封軺傳。又樓護傳曰。護少隨父爲醫長安。出入貴戚家。

護誦醫經本艸方術數十萬言。長者咸愛重之。

賈公彥曰。張仲景金匱云。神農能嘗百藥。則炎帝者也。﹝周禮正義。﹞

嵇康曰。神農曰。上藥養命。中藥養性者。訪知性命之理。因輔養以通也。﹝大平禦覽。引養生論。﹞

葛洪曰。神農經曰。上藥令人身安命延。升爲天神。遨遊上下。使役萬靈。體生羽毛。行廚立至。又曰丘芝及餌丹砂玉札曾靑雄黃雌黃雲母太乙禹餘糧各可單服之。皆令人飛行長生。又曰。中藥養性。下藥除病。能令毒虫不加。猛獸不犯惡气不行。眾妖並辟。﹝抱朴子﹞

又曰。按本艸藥之與他艸同名者甚多。惟精博者能分別之。不可不詳也。﹝抱朴子。﹞

陶弘景曰。舊說稱神農本經。余以爲信然。昔神農氏之王天下也。畫八卦以通鬼神之情。造耕種以省殺生之獘。宣藥療疾以拯夭傷之命。此三道者。歷眾聖而滋彰。但軒轅以前。文本未傳。如六爻指垂。畫像稼穡。卽事成迹。至於藥性所主當以識。識相因。不爾何由得聞。至於桐雷。乃著在於編簡。此書應與素問同類。但後人多更修飾之爾。秦皇所焚醫方卜術不預。故猶得全錄。而遭漢獻遷徙。晉懷奔迸。文籍焚靡。千不遺一。今之所存。有此四卷。是其本經所出郡縣。乃後漢時制。疑仲景元化等所記。﹝本艸經集注序﹞

又曰。凡采藥時月。皆建寅歲首。則從漢太初後所記也。﹝本艸總序例﹞

顏之推曰。秦人滅學。董卓焚書。典籍錯亂。非止於此。譬猶本艸。神農所述。而有豫章朱崖趙國常山奉髙眞定臨淄馮翊等郡縣名。出諸藥物。由後人所羼。非本文也。﹝家訓。﹞

蘇敬曰。漢書藝文志有黃帝內外經。班固論曰。經方者。本艸石之寒溫。原疾病之深淺。乃班固論經方之語。

而無本艸之名。惟梁七錄有神農本艸三卷。陶據此以別錄加之爲七卷。韓保升曰。按藥有玉石艸木虫獸。而直云本艸者。爲諸藥中艸類最多也。

掌禹錫等曰。舊說本艸經神農所作。而不經見。漢書藝文志亦無錄焉。平帝紀云。元始五年。舉天下通知方術本艸者。在所爲駕一封軺傳。遣詣京師。樓護傳稱護少誦醫經本艸方術數十萬言。本艸之名。蓋見於此。而英公李世等注引班固敍黃帝內外經云。本艸石之寒溫。原疾病之深淺。此乃論經方之語。而無本艸之名。惟梁七錄載神農本艸三卷。推以爲始。斯爲失矣。或疑其間所錄生出郡縣有後漢地名者。以爲似張仲景華佗輩所爲。是又不然也。淮南子曰。神農嘗百艸之滋味。一日而七十毒。由是醫方興矣。蓋上世未著文本。師學相傳﹐謂之本艸。兩漢以來。名醫益眾。張機華佗輩始因古學附以新說。通爲編述。本艸由是見於經錄。﹝嘉補注本艸序﹞

又曰。陶弘景序云。今之所存。有此四卷。唐本亦作四卷。韓保升又云。神農本艸上中下並序錄合四卷。今按四字當作三。傳寫之誤也。何則。按梁七錄云。神農本艸三卷。又據今本經陶序後朱書云。本艸經卷上卷中卷下。卷上注云序藥性之源本。論病名之形診。卷中云玉石艸木三品。卷下云虫獸果菜米食三品。卽不云三卷外別有序錄。明如韓保升所云。又據誤本妄生曲說。今當從三卷爲正。﹝序例注﹞

趙徳鄰曰。滕元發云。一善醫者。惟取本艸白字藥用之多驗。蘇子容云。黑字者是後漢人益之。﹝侯鯖錄﹞

王應麟曰。今詳神農作本艸。非也。三五之世。朴略之風。史氏不繁。紀錄無見。斯實後醫工知艸木之性。

托名炎帝耳。﹝困學紀聞﹞

楊愼曰。白字本艸。相傳以爲神農之舊。未必皆出於神農。後人增之爾。然其中如腸鳴幽幽。又云勞極灑灑。

又發療小兒癇大人。仍自還神化。又云。立冬之日。菊捲柏先生爲陽起石桑螵蛸。凡十物。使主二百艸爲之長。立春之日。木蘭射幹先生爲柴胡半夏。使主頭痛。四十五節。立夏之日。蜚廉先生爲人參茯苓。使主腹中七節。保神守中。夏至之日。豕首茱萸先生爲牡蠣烏喙。使主四肢二十三節。立秋之日。白芷防風先生爲細辛蜀漆。

使主胸背二十四節。此文近素問。恐非後世醫能爲也。又據此文以立冬爲首。別考緯書。謂三皇三世。伏羲建寅。神農建丑。黃帝建子。至禹建寅。宗伏羲。商建丑。宗神農。周建子。宗黃帝。

所謂正朔三而攺也。立夏之後。復例夏至而後言立秋。與素問長夏之說同。所謂五气順布行四時也。﹝升庵文集﹞

寇宗曰。本艸之名。自黃帝岐伯始。其補注總敍言舊說本艸經者。神農之所作而不經。平帝紀元始五年。

舉天下通知方術本艸者所在。軺傳遣詣京師。此但見本艸之名。終不能斷自何代而作。又樓護傳稱護少誦醫經本艸方術數十萬言。本艸之名蓋見於此。是尢不然也。世本曰。神農嘗百艸以和藥濟人。然不著本艸之名。此未臻厥理。嘗讀帝王世紀曰。黃帝使岐伯嘗味艸木。定本艸經。造醫方以療眾疾。則知本艸之名。自黃帝岐伯始。其淮南子之言神農嘗百艸之滋味一日七十毒。亦無本艸之說。是知此書乃上古聖賢具生知之智。故能辧天下品物之性味。合世人疾病之所宜也。﹝本艸衍義﹞

卷十

本艸﹝二﹞

﹝雷公集注神農本艸﹞隋志四卷佚﹝陶氏﹝闕名﹞名醫別錄﹞﹝藝文略作陶弘景撰﹞隋志三卷佚﹝陶氏﹝弘景﹞本艸經集注﹞七錄七卷佚自序曰。隱居先生在於茅山巖嶺之上。以吐納餘暇。頗遊意方技。覽本艸藥性。以爲盡聖人之心。故撰而論之。舊說皆稱神農本經。余以爲信然。昔神農氏之王天下也。畫八卦以通鬼神之情。造耕種以省殺生之獘。宣藥療疾以拯夭傷之命。此三道者。歷眾聖而滋彰。文王孔子。彖象由辭。幽人天。后稷伊芳尹。播厥百谷。惠被羣生。岐黃彭扁。振揚輔導。恩流含气。並歲逾三千。民到於今賴之。但軒轅以前。文本未傳。如六爻指垂。畫像稼穡。卽事成迹。至於藥性所主。當以識識相因。不爾何由得聞。至於桐雷乃著在於編簡。此書應與素問同類。

但後人多更修飾之爾。秦皇所焚。醫方卜術不預。故猶得全錄。而遭漢獻遷徙。晉懷奔迸。文籍焚靡。千不遺一。

今之所存。有此四卷。是其本經所出郡縣。乃後漢時制。疑仲景元化等所記。又有桐君采藥錄說其花葉形色。藥對四卷論其佐使相須。魏晉以來。吳普李當之等更復損益。或五百九十五。或四百四十一。或三百一十九。或三品混糅。冷熱舛錯。艸石不分。虫獸無辧。且所主治。互有得失。醫家不能備見。則識智有淺深。今輒苞綜諸經。研括煩省。以神農本經三品。合三百六十五爲主。又進名醫副品。亦三百六十五。合七百三十種。精粗皆取。無復遺落。分別科條。區畛物類。兼注銘時用上地所出。及仙經道術所須。並此序錄。合爲七卷。𨿽未足追踵前良。蓋亦一家撰制。吾去世之後。可貽諸知音爾。

梁書曰。陶弘景。字通明。丹陽人。性愛林泉。尢好著述。常曰我讀書未滿萬卷。以內典參之。乃當小出耳。

先生性好醫方。專以拯濟欲利益羣品﹐故修撰神農本艸經三卷爲七卷。撰眞誥十卷。集驗方五卷。廣肘後爲百一之制。世所行用多獲異效焉。﹝太平禦覽﹞

唐書於士寧傳曰。帝曰本艸別錄何爲而二。對曰。班固惟記黃帝內外經。不載本艸。至齊七錄乃稱之。世謂神農氏嘗藥以拯含物。而黃帝以前。文本不傳。以識相付。至桐雷乃載篇冊。然所載郡縣。多在漢時。疑張仲景華佗竄記其語。別錄者。魏晉以來。吳普李當之所記。其言華葉形色。佐使相須。附經爲說。故弘景合而錄之。

張舜民曰。陶隱居不詳北藥。時有詆謬。多爲唐人所質﹐人固有不知。無足怪也。﹝畫漫錄﹞

朱子曰。陶隱居注本艸不識那物。後說得差背底多。緣他是个南人。那時南北隔絕。他不識北方物事。他居建康。﹝語類﹞

李時珍曰。神農本艸。藥分三品。計三百六十五種。以應周天之要。梁陶弘景復增漢魏以下名醫所用藥三百六十五種。謂之名醫別錄。凡七卷。首敍藥性之源。論病名之診。次分玉石一品。艸一品。木一品。果菜一品。

米食一品。有名未用三品。以朱書神農墨書別錄進上梁武帝。其書頗有裨補。亦多謬誤。

按據隋志。名醫別錄與本艸經某注。各自單行。而若別錄。惟著陶氏撰。不審其果爲弘景否。查證類本艸五石脂女萎雷丸玄石。弘景集注所引別錄之文。與黑字所記不異。蘇敬新修本艸注曰。梁七錄有神農本艸三卷。陶據此以別錄加之爲七卷。開寶重定本艸序曰。三墳之書。神農預其一。百藥旣辧。本艸存其錄。舊經三卷。世所流傳。名醫別錄互爲編纂。至梁貞白先生陶景乃以別錄參其本書。朱墨雜書。時謂明白。又曰白字爲神農所說。

黑字爲名醫所傳。嘉補注本艸總敍曰。舊經才三卷。藥止三百六十五種。至陶隱居又進名醫別錄。亦三百六十五種。因而注釋分爲七卷。又曰。凡陶隱居所進者。謂之名醫別錄云。考弘景序稱進名醫副品三百六十五則。似別錄與副品爲一矣。而別錄之文。蘇敬新修本艸所引四十則。李海藥本艸所引二則。全然與黑字所記不同。則似別錄非副品矣。蓋弘景之撰本艸經集注。就名醫別錄中摭三百六十五品以副舊經之數而別錄之。書至唐有單行。

蘇敬李輩猶得見之。乃以弘景采錄之餘。有可備施用者。故收入注中。是其文所以與黑字所記不同也。名醫副品。本自別錄中所采記。而別錄不是成乎弘景之手。隋志所謂陶氏別是一人。藝文略直題陶弘景集。李時珍以本艸經集注爲名醫別錄。其說並誤矣。

﹝蘇氏﹝敬﹞新修本艸﹞﹝藝文略作唐本艸﹞舊唐志二十一卷佚孔志約序曰。蓋聞天地之大徳曰生。運陰陽以播物。含靈之所保曰命。資亭育以盡年。蟄穴棲巢。感物之情蓋寡。範金揉木。逐欲之道方滋。而五味或爽。時昧甘辛之節。六气斯。易愆寒燠之宜。中外交侵。形神分戰。飲食伺HT。成腸胃之眚。風濕候隙。構手足之災。機纏膚腠。莫知救止。漸因膏肓。期於夭折。曁炎暉紀物。

識藥石之功。云瑞名官。窮診候之術。艸木咸得其性。鬼神無所遁情。刳麝犀。驅泄邪惡。飛丹煉石。引納淸和。大庇蒼生。普濟黔首。功侔造化。恩邁裁成。日用不知。於今是賴。岐和彭緩。騰絕軌於前。李華張吳。振英聲於後。昔秦政煨燔。

玆經不預。永嘉喪亂。斯道尙存。梁陶景雅好攝生。研精藥術。以爲本艸經者。神農之所作。不刊之書也。惜其年代浸遠。簡編殘蠹。與桐雷眾記頗或駁。興言撰緝。勒成一家。亦以雕琢經方。潤色醫業。然而時鐘鼎峙。

聞見闕於殊方。事非僉議。詮釋拘於獨學。至如重建平之防己。棄槐裏之半夏。秋采楡仁。冬收雲實。謬粱米之黃白。混荊子之牡蔓。異蘩萋於雞腸。合由跋於鳶尾。防葵野狼毒。妄曰同根。鉤吻黃精。引爲連類。鉛錫莫辧。

橙柚不分。凡此比例。蓋亦多矣。自時厥後。以迄於今。𨿽方技分鑣。名醫繼軌。更相祖述。罕能釐正。乃復采杜蘅於及已。求忍冬於絡石。捨陟釐而取藤。退飛廉而用馬薊。承疑行妄。曾無有覺。疾瘵多殆。良深慨嘆。

旣而朝議郎行監門府長史騎都尉臣蘇敬。摭陶氏之乖違。辧俗用之紕紊。遂表請修定。深副聖懷。乃詔太尉揚州都督監修國史上柱國趙國公臣無忌。大中大夫行尙藥奉禦臣許孝崇等二十二人。與蘇敬詳撰。竊以動植形生。因方舛性。春秋節變。感气殊功。離其本上。則質同而效異。乖於采摘。乃物是而時非。名實旣爽。寒溫多謬。用之凡庶。其欺已甚。施之君父。逆莫大焉。於是上稟神規。下詢眾議。普頒天下。營求藥物。羽毛鱗介。無遠不臻。根莖花實。有名咸萃。遂乃詳探祕要。博綜方術。本經𨿽闕。有驗必書。別錄𨿽存。無稽必正。考其同異。

擇其去取。鉛幹昭章。定詳言之得失。丹靑綺煥。備庶物之形容。撰本艸並圖經目錄等凡成五十四卷。庶以网羅今古。開滌耳目。盡醫方之妙極。拯生靈之性命。傳萬祀而無時。懸百王而不朽。

唐書於士寧傳曰。士寧與司空李修定本艸並圖合五十四篇。帝曰。本艸尙矣。今復修之。何所異耶。對曰。

昔陶弘景以神農經合雜家別錄注銘之。江南偏方。不周曉藥石。往往紕繆四百餘物。今考正之。又增後世所用百餘物。此以爲異。

掌禹錫曰。謹案蜀本艸序作五十三卷。及唐英公進本艸表云勒成本艸二十卷。目錄一卷。藥圖二十五卷。圖經七卷。凡五十三卷。據此三者合作五十三卷。又據李含光本艸音義云。正經二十卷。目錄一卷。又別立圖二十五卷。目錄一卷。圖經七卷。凡五十四卷。二說不同。今並注。

又曰。唐新修本艸。唐司空英國公李等奉修。初陶隱居因神農本經三卷增修爲七卷。顯慶中監門右長史蘇敬表請修定。因命太尉趙國公長孫無忌尙藥奉禦許孝崇與敬等二十二人重廣定爲二十卷。今謂之唐本艸。

李時珍曰。唐髙宗命司空英國公李等修陶隱居所注神農本艸經增爲七卷。世謂之英公唐本艸。頗有增益。

顯慶中右監門長史蘇敬重加訂注。表請修定。帝復命太尉趙國公長孫無忌等二十二人與敬詳定。增藥一百一十四種。分爲玉石艸木人獸禽虫魚果米谷菜有名未用十一部。凡二十卷。目錄一卷。別爲藥圖二十五卷。圖經七卷。

共五十三。世謂之唐新本艸。蘇敬所釋𨿽明。亦多駁誤。

按是書初系蘇敬所修。後更表請詳定。乃詔李長孫無忌等二十二人與敬編撰。世謂之唐本艸。李時珍錯認掌禹錫之言。妄生曲說也。蘇敬宋人。避諱作蘇恭。後世仍襲不攺者。何李唐初佐命之臣。而古今醫統稱以醫鳴唐。抑亦妄矣。

﹝新修本艸圖﹞舊唐志二十六卷佚﹝本艸音﹞舊唐志三卷佚﹝本艸圖經﹞舊唐志七卷佚﹝張氏﹝鼎﹞本艸﹞新唐志二十卷目錄一卷佚﹝藥圖﹞新唐志二十卷佚﹝圖經﹞新唐志七卷佚新唐志注曰。顯慶四年。英國公李。太尉長孫無忌。兼侍中辛茂將太子賓客弘文館學士許敬宗。禮部郎中兼太子洗馬弘文館學士孔志約。尙藥奉禦許孝崇胡子家蔣季璋。尙藥局直長藺復許弘。直侍禦醫巢孝儉。太子藥藏監蔣季瑜吳嗣宗。丞蔣義方。太醫令蔣季琬許弘。丞蔣茂昌。太常丞呂才賈文通。太史令李淳風。潞王府參軍吳師哲。禮部主事顏仁楚。右監門府長史蘇敬等撰。

按新唐志又著蘇敬新修本艸等目。而張鼎本艸其名銜卷帙並同。是大可疑。諸家簿錄。不復載張鼎之書。疑鼎亦與蘇敬同爲編撰者。故新志誤爲二書。猶吳景賢與巢元方撰諸病源候論。新唐志又載巢吳二家諸病源候論之目。俱系復出者歟。唐書於士寧傳。稱士寧與李等修定本艸。而今孔志約序惟有李等二十三人名銜。不署士寧。則張鼎亦遺其名者歟。以未可決定其如何。今並著蘇敬張鼎二家之書而俟後考。

﹝孔氏﹝志約﹞本艸音義﹞﹝宋志作唐本艸﹞新唐志﹝二十卷﹞佚按孔志約作新修本艸序。不言自著音義。是又可疑。

﹝陳氏﹝藏器﹞本艸拾遺﹞新唐志十卷佚掌禹錫曰。本艸拾遺。唐開元中京兆府三原縣尉陳藏器撰﹐以神農本艸經𨿽有陶蘇補集之說。然遺逸尙多。

故爲序例一卷。拾遺六卷。解紛三卷。總曰本艸拾遺。共十卷。

李時珍曰。藏器四明人。其所著述。博極羣書。精核物類。訂繩謬誤。搜羅幽隱。自本艸以來。一人而已。

膚譾之士。不察其詳核。惟誚其僻怪。宋人亦多刪削。豈知天地品物無窮。古今隱顯亦異。用捨有時。名稱或變。

豈可以一隅之見。而遽譏多聞哉。如辟虺雷海馬胡豆之類。皆隱於昔而用於今。仰天皮燈花敗扇之類。皆萬象所用者。若非此書收載。何從稽考。此本艸之書所以不厭詳悉也。

按藝文略有四明人本艸拾遺二十卷。恐系是書復出。陳氏蓋四明人也。二十是十字誤文。仍不著錄。

﹝李氏﹝含光﹞本艸音義﹞新唐志二卷佚顏眞卿茅山玄靖先生廣陵李君碑銘略曰。先生姓李氏。諱含光。廣陵江都人。本姓弘。以孝敬皇帝廟諱攺焉。

羈好靜處。誦習墳典。年十八。志求道妙。遂師事同邑先生遊藝。敏年神龍。初以淸行度爲道士。以大歷己酉歲冬十一月十四日遁化於茅山紫陽之別室。春秋八十有七。先生識眞淳業行髙古。道窮情性之本。學冠天人之際。又博覽羣言。長於著撰。嘗以本艸之書精明藥物。事關性命。難用因循。著音義兩卷。﹝文集﹞

﹝韓氏﹝保升﹞重廣英公本艸﹞藝文略二十卷佚掌禹錫曰。蜀重廣英公本艸。僞蜀翰林學士韓保升等與諸醫士取唐本艸並圖經相參校。更加刪定。稍增注釋。

孟昶自爲序。凡十卷。今謂之蜀本艸。

李時珍曰。蜀本艸。其圖說藥物形狀。頗詳於陶蘇也。

﹝盧氏﹝多遜﹞詳定本艸﹞朱志二十卷目一卷佚掌禹錫曰。開寶六年。詔尙藥奉禦劉翰道士馬志翰林醫官翟煦張素王從蘊吳復圭王光陳昭遇安自良等九人。

詳校諸本。仍取陳藏器拾遺諸書相參。頗有刊正別名及增益品。自馬志爲之注解。仍命左司員外郎知制誥扈蒙翰林學士盧多遜等刊定。凡二十卷。禦制序鏤板於國子監。

﹝李氏﹝﹞開寶重定本艸﹞﹝舊脫重定二字。今據證類本艸。掌禹錫說訂補。﹞宋志二十卷目一卷佚序曰。三墳之書。神農預其一。百藥旣辯。本艸存其錄。舊經三卷。世所流傳。名醫別錄。互爲編纂。至梁貞白先生陶景乃以別錄參其本經。朱墨雜書。時謂明白。而又考彼功用。爲之注釋。列爲七卷。南國行焉。逮乎有唐。別加參校。增藥餘八百味。添注爲二十一卷。本經漏功則補之。陶氏誤說則証之。然而載歷年祀。又逾四百。朱字黑字。無本得同。舊注新注。其文互闕。非聖主撫大同之運。永無疆之休。其何以攺而正之哉。乃命盡考傳誤。刊爲定本。類例非允從而革焉。至如筆頭灰兔毫也。而在艸部。今移附兔頭骨之下。半天河地漿皆水也。

亦在艸部。今移附土石類之間。敗鼓皮移附於獸皮。胡桐淚攺從於木類。紫礦亦木也。自玉石品而取焉。伏翼實禽也。由虫魚部而移焉。橘柚附於果實。食鹽附於光鹽。生薑漧薑。同歸一說。至於雞腸蘩蔞陸英蒴。以類相似從而附之。仍采陳藏器拾遺。李含光音義。或討源於別本。或傳效於醫家。參而較之。辧其臧否。至如突屈白舊說灰類。今是木根。天麻根解似赤箭。今又全異。去非取是。特立新條。自余刊正。不可悉數。下采眾議。定爲印板。乃以白字爲神農所說。黑字爲名醫所傳。唐附今附。各加顯注。詳其解釋。審其形性。證謬誤而辧之者。署爲今注。考文記而述之者。又爲今按。義旣刊定。理亦詳明。今以新舊藥合九百八十三種。並目錄二十一卷。廣頒天下。傳而行焉。

掌禹錫曰。開寶重定本艸。開寶七年。詔以新定本艸所釋藥類成有未允。又命劉翰馬志等重詳定。頗有增損。

仍命翰林學士李知制誥王扈蒙等重看詳。凡神農所說。以白字別之。名醫所傳。卽以黑字。並目錄共二十一卷。

﹝掌氏﹝禹錫﹞等補注神農本艸﹞﹝舊脫神農二字。今據讀書後志訂補。﹞宋志二十卷目錄一卷佚序曰。舊說本艸經神農所作。而不經見。漢書藝文志亦無錄焉。平帝紀云。元始五年。舉天下通知方術本艸者。在所爲駕軺傳遣詣京師。樓護傳稱護少誦醫經本艸方術數十萬言。本艸之名。蓋見於此。而英公李等注引班固敍黃帝內外經云。本艸石之寒溫。原疾病之深淺。此乃論經方之語。而無本艸之名。惟梁七錄載神農本艸三卷。推以爲始。斯爲失矣。或疑其間所載生出郡縣。有後漢地名者。以爲似張仲景華佗輩所爲。是又不然也。淮南子神農嘗百艸之滋味。一日而七十毒。由是醫方興焉。蓋上世未有文本。師學相傳。謂之本艸。兩漢以來。名醫益眾。張機華佗輩始因古學。附以新說。通爲編述。本艸由是見於經錄。然舊經才三卷。藥止三百六十五種。

至梁陶隱居又進名醫別錄亦三百六十五種。因而注釋。分爲七卷。唐顯慶中。監守衛長史蘇恭又摭其差謬。表請刊定。乃命司空英國公李世等與恭參考得失。又增一百一十四種。分門部類。廣爲二十卷。世謂之唐本艸。國朝開寶中兩詔醫工劉翰道士馬志等相與撰集。又取醫家嘗用有效者一百三十三種而附益之。仍命翰林學士盧多遜李王扈蒙等重爲刊定。乃有詳定重定之目。並錄板摹行。由此醫者用藥。遂知適從。而僞蜀孟昶。亦嘗命其學士韓保升等以唐本圖經參比爲書。稍或增廣。世謂之蜀本艸。今亦用。行。是書自漢迄今甫千歲。其間三經撰著。

所增藥六百餘種。收采彌廣。可謂大備。而知醫者猶以爲傳行旣久﹐後來講求。浸多參校。近之所傳頗亦漏略。

宜有纂錄以備頤生毆疾之用。嘉二年八月。有詔臣禹錫臣億臣頌臣洞等再加校正。臣等亦旣被命。遂更研核。

竊謂前世醫工。原診用藥。隨效輒記。遂至增多。槪見諸書。浩博難究。𨿽屢加刪定。而去取非一。或本經已載而所述粗略。或俚俗嘗用而大醫未聞。向非因事詳著。則遺散多矣。乃請因其疏牾。更爲補注。應諸家醫書藥譜所載物品功用。並從采掇。惟名近迂僻。類乎怪誕。則所不取。自飾經史百家。𨿽非方餌之急。其間或有參說藥驗較然可據者。亦兼收載。務從該洽。以副詔意。凡名本艸者。非一家。今以開寶重定本爲正。其分布捲類。經注雜糅。間以朱墨並從舊例。不復釐攺。凡補注並據諸書所說其意義與舊文相參者。則從刪削。以避重復。其舊已著見而意有未完。後書復書亦具存之。欲詳而易曉。仍每條並以朱書其端云。臣等謹按某書云某事。其別立條者。解於其末云見某書。凡所引書。以唐蜀二本艸爲先。他書則以所著先後爲次第。凡書舊名本艸者。今所引用。但著其所作人名曰某人。惟唐蜀本則曰唐本云蜀本云。凡字朱墨之別。所謂神農本經者。以朱字。名醫因神農舊條而有增補者。以墨字間於朱字。余所增者。皆別立條。並以墨字。凡陶隱居所進者。謂之名醫別錄。並以其注附於末。凡顯慶所增者。亦注其末。曰唐本先附。凡開寶所增者。亦注其末曰今附。凡今所增補舊經未有者。

於逐條後開列云新補。凡藥舊分上中下三品。今之新補。難於詳辧。但以類附見。如綠礬次於礬石。山姜花次於豆蔻。次於水楊之類是也。凡藥有功用。本經未見。而舊注已曾引據。今之所增。

但涉相類。更不立條。並附本注之末。曰續注。如地衣附於垣衣。燕覆附於通艸。馬藻附於海藻之類是也。凡舊注出於陶氏者。曰陶隱居云。出於顯慶者。曰唐本注。出於開寶者。曰今注。其開寶考據傳記者。別曰今按。

今詳。又按。皆以朱字別於其端。凡藥石本經已見而功用未備。今有所益者。亦附於本注之末。凡藥有今世已嘗用而諸書未見。無所辧證者。如葫蘆巴海帶之類。則請從太醫眾論參議。別立爲條。曰新定。舊藥九百八十三種。

新補八十二種。附於注者不預焉。新定一十七種。總新舊一千八十二條。皆隨類粗釋。推以十五凡則補注之意可見矣。舊著開寶英公陶氏三序。皆有義例所不可去。仍載於首篇云。

趙希弁曰。補注神農本艸二十卷。上皇朝掌禹錫等補注。舊說本艸經神農所作。而藝文志所不載。平帝紀詔天下舉通知方術本艸者。本艸之名。蓋起於此。梁七錄載神農本艸三卷。書中有後漢郡縣名。蓋上世未著文本。

師學相傳。至張機華佗。始爲編述。嘉初詔禹錫與林億蘇頌張洞等爲之補注。以開寶本艸及諸家參校。采拾遺逸。判定新舊。藥合一千八十二種。總二十卷。

﹝蘇氏﹝頌﹞圖經本艸﹞讀書後志二十卷目錄一卷佚序曰。昔神農嘗百艸之滋味。以拯萬民之疾苦。後世師祖。由是本艸之學興焉。漢魏以來。名醫相繼。傳其書者。則有吳普李當之藥錄。陶隱居蘇恭等注解。國初兩詔近臣總領上醫兼集諸家之說。則有開寶重定本艸。其言藥之良毒。性之寒溫。味之甘苦。可謂備且詳矣。然而五方物產。風气異宜。名類旣多。贗僞難別。以虺牀當蘼無。以薺亂人參。古人猶且患之。況今醫師所用。皆出於市賈。市賈所得。蓋自山野之人隨時采獲。無復究其所從來。以此爲療。欲具中病。不亦遠乎。昔唐永徽中刪定本艸之外。

復有圖經相輔而行。圖以載其形色。經以釋其同異。而明皇禦制又有天寶單方藥圖。皆所以敍物眞濫。使人易知原診處方有所根據。二書失傳且久。散落殆盡。𨿽鴻都祕府。亦無其本。天寶方書。但存一卷。類例粗見。本末可尋。宜乎聖君哲輔。畱意於搜輯也。先是詔命儒臣重校神農本艸等凡八書。光祿卿直祕閣臣禹錫尙書祠部郎中祕閣校理臣億太常博士集賢校理臣頌殿中丞臣檢光祿寺丞臣保衡相次被選。仍領醫官秦宗古。朱有章等編繹累年。

旣而補注本艸成書奏禦。又詔天下郡縣圖上所產藥本。用永徽故事。重命編述。臣禹錫以謂考正羣書。資眾見則其功易就。論著文本。出異手則其體不一。今天下繪事千名。其解說物類。皆據世醫之所聞見。事有詳略。言多鄙陋。向非專一整比。緣飾以文。則前後不倫。披尋難曉。乃以臣頌向嘗刻意此書。於是建言奏請。俾專撰述。

臣頌旣被旨。則裒集眾說。類聚詮次。粗有條目。其間玉石金土之名。艸木虫魚之別。有一物而雜出諸郡者。

有同名而形類全別者。則參用古今之說。互相發明。其梗之細大。華實之榮落。𨿽與舊說相戾。並兼存之。崖略不稱。則稍援舊注以足成文意。注又不足。乃更旁引經史及方書小說。以條悉其本原。若陸英爲蒴花。則據爾雅之訓以言之。諸香本同。則用嶺表錄異以証之之類是也。生出郡縣。則以本經爲先。今時所宜次之。若菟絲生朝鮮。今則出於冤句。奚猶生於少室。今乃來自三蜀之類是也。收采時月有不同者。亦兩存其說。若赤箭本經但著采根。今乃並取莖苗之類是也。生於外夷者。則據今傳聞。或用書傳所載。

若玉屑玉泉。今人但云玉出於於闐。不究所得之因。乃用平居誨行程記爲質之類是也。藥有上中下品。皆用本經爲次第。其性類相近。而人未的識。或出於遠方。莫能形似者。但於前條附之。若溲疏附於枸杞。珀琥附於茯苓之類是也。又古方書所載簡而要者。昔人已述其明驗。今世亦常用之。及今諸郡醫工。所陳經效之藥。皆並載其方用。天寶一例也。自余書傳所無。今醫又不能解。則不敢以臆說淺見傅會其文。故但闕而不錄。又有今醫所用。

而舊經不載者。並以類次系於末捲。曰本經外類。其間功用尢著。與舊名附近者。次於逐條載之。若通脫次於木通。石蛇次於石蟹之類是也。總二十卷。目錄一卷。撰次甫就。將備親覽。恭惟主上以至仁濃徳。函養生類。一物失所。則爲之惻然。且謂札瘥薦臻。四時代有。救卹之惠。無先醫術。早歲屢敕近臣酬校岐黃內經。重定鍼艾兪穴。或範金揭石。或鏤板聯絲。憫南方蠱惑之妖。於是作慶曆普救方以賜之。思下民資用之闕。於是作簡要濟眾方以示之。今復廣藥譜之未備。圖地產之所宜。物色萬殊。指掌斯見。將使合和者得十全之效。飲餌者無未達之疑。納斯民於壽康。召和气於穹壤。太平之致。玆有助焉。臣學不該通。職預編述。仰奉宸旨。深愧寡聞。嘉六年九月日朝奉郎太常博士充集賢校理新差知州軍州兼管內勸農及管勾開治溝洫河道事騎都尉借紫臣蘇頌謹上。

趙希弁曰。圖經本艸二十卷。目錄一卷。上皇朝蘇頌等撰。先是詔掌禹錫林億等六人重校神農本艸。累年成書。奉禦又詔郡縣圖上所產藥本。用永徽故事。重命編述。於是頌再與禹錫等裒集眾說。類聚詮次。各有條目云。嘉六年上。

李時珍曰。圖經本艸凡二十一卷。考證詳明。頗有發揮。但圖與說異。兩不相應。或有圖無說。或有物失圖。

或說是圖非。如江州菝乃仙遺糧。滁州靑木香乃兜鈴根。俱混列圖。棠球子卽赤瓜木。天花粉卽栝蔞根乃重出條之類。亦其小小疏漏耳。頌字子容。同安人。舉進士。哲宗朝位至丞相。封魏國公。

﹝陳氏﹝承﹞重廣補注神農本艸﹞二十三卷佚林希序曰。世所傳云神農氏本艸三卷。梁陶隱居離以爲七。唐蘇恭李之徒又附益爲二十卷。別圖藥形以爲經。其書略備矣。開寶中太祖皇帝命盧多遜等考驗得失﹐增藥尢多。號爲開寶本艸。仁宗皇帝嘉初又使掌禹錫林億蘇頌張洞爲之補注。因唐圖經別爲繪畫。復增藥至千有餘種。於是收拾遺逸。訂正訛謬。刊在有司。布之天下。其爲壽養生人之術。無一不具。然世之醫者。習故守陋。妄意穿鑿。操數湯劑。幸而數中。自謂足以應無窮之病。詰其論說。則漠然不知。顧本艸與圖經殆虛文耳。況偏州下邑。𨿽有願見者。何所售之。閬中陳氏子承。

少好學。尢喜於醫。該通諸家之說。嘗患二書傳者不博。而學人不兼有也。乃合爲一。又附以古今論說。與己所見聞。列爲二十三卷。名曰重廣補注神農本艸。並圖經書著其說。圖見其形。一啟帙而兩得之。不待至乎殊方絕域。山巓水涯。而品類萬殊者。森在目前。譬夫談輿地者觀於職方。閱戰具者之入武庫也。承之先世爲將相。歐陽子所謂四世六公者。承其曾孫。少孤。奉其母江淮間。閉門蔬食以爲養。君子稱其孝。間有奇疾。眾醫HT眙。

不知所出﹐承徐察其脈。曰當投某劑。某刻良愈。無不然者。然則承之學𨿽出於圖書。而精識超絕。玆二者又安能域之者。鬼臾區岐伯遠矣。吾不得而知也。其視秦越人淳於倉公華佗輩爲何如。識者當知之。元七年四月朔。

左朝請大夫充天章閣待制知杭州軍州事兼管內勸農事充南浙西路兵馬鈐轄兼提舉本路兵馬巡檢公事上輕車都尉賜紫金魚袋長樂林希序。

李時珍曰。宋哲宗元中。閬中醫士陳承。合本艸及圖經二書爲一。間綴數語。謂之別說。

﹝唐氏﹝愼微﹞大觀經史證類備急本艸。﹞﹝藝文略作證類本艸。讀書附志同書錄作大觀本艸。﹞宋志三十二卷存艾晟序曰。昔人有雲天地間物。無非天地間用。信哉其言也。觀本艸所載。自玉石艸木虫魚果蔬。以至殘衣破革。飛塵聚垢。皆有可用以愈疾者。而神農舊經。止於三卷。藥數百種而已。梁陶隱居因而倍之。唐蘇恭李之徒又從而廣焉。其書爲稍備。逮及本朝開寶嘉之間。嘗詔儒臣論撰。收拾采摭。至於前人之所棄。與夫有名而未用。已用而未載者。悉取而著於篇。其藥之增多。遂至千有餘種。庶乎無遺也。而世之醫師方家。下至田父裏嫗。猶時有以單方異品效見奇捷。而前書不載。世所未知者。類蓋非一。故愼微因其見聞之所逮。博采而備載之。

於本艸圖經之外。又得藥數百種。益以諸家方書。與夫經子傳記。佛書道藏。凡該明乎物品功用者。各附於本藥之下。其爲書三十一卷。目錄一卷。六十餘萬言。名曰經史證類備急本艸。察其爲力亦勤矣。而其書不傳。世罕言焉。集賢孫公得其本而善之。邦計之暇。命官校正。募工鏤板。以廣其傳。蓋仁者之用心也。夫病未必能殺人。藥之殺人多矣。而世之醫者。不復究知根性之溫涼。功用之緩急。妄意增減。用以治病。不幸而危殆者。時蓋有之。玆何異操矛而刺人於衽席之上哉。儻能研思於此。因書以究其說。卽圖以驗其物。與審方以求其效。則不待七十毒而後知藥。三折臂而後知醫矣。然則是書之傳。其利於世也。顧不博哉。愼微姓唐。不知爲何許人。傳其書。失其邑裏族氏。故不及載云。大觀二年十月朔通仕郎行杭州仁和縣尉管勾學事艾晟序。

趙與時曰。唐愼微蜀州晉原人。世爲醫。深於經方。一時知名。元間師李端伯招之居成都。嘗著經史證類備急本艸三十二卷。盛行於世。而艾晟序其書。謂愼微不知何許人。故爲表出。蜀今爲崇慶府。﹝賓退錄﹞

趙希弁曰。證類本艸三十二卷。古皇朝唐愼微纂。合兩本艸爲一書。且集書傳所記單方附之於本條之下。殊爲詳博。

陳振孫曰。大觀本艸三十一卷。唐愼微撰。不知何人。仁和縣尉艾晟作序曰。經史證類本艸。案本艸之名始見漢書。平帝紀樓護傳。舊經止一卷。藥三百六十五種。陶隱居增名醫別錄。亦三百六十五種。因注釋爲七卷。

唐顯慶又增一百十四種。廣爲二十卷。謂之唐本艸。開寶中又益一百三十三種。蜀孟昶又嘗增益。謂之蜀本艸。

及嘉中掌禹錫林億等重加校正。更爲補注。以朱墨書爲之別。凡新舊藥一千八十二種。蓋亦備矣。今愼微類復有所增益。而以墨蓋其名物之上。然亦殊不多也。李時珍曰。宋徽宗大觀二年。蜀醫唐愼微取嘉補注本艸及圖經本艸合爲一書。復拾唐本艸陳藏器本艸孟銑食療本艸舊本所遺者五百餘種。附入各部。並增五種。仍采雷公炮炙及唐本食療陳藏器諸說。收未盡者。附於各條之後。又采古今單方。並經史百家之書。上之朝廷。攺名大觀本艸。愼微貌寢陋。而學該博。使諸家本艸及各藥單方。垂之千古不致淪沒者。皆其功也。

按先子曰。金皇統三年。宇文虛中跋云。元間虛中爲兒童時。先人感風毒之疾。愼微療之。乃爲哲宗時人明矣。李東璧以爲大觀二年所著誤也。艾晟序稱不知何許人。若是同時。其言如此乎。今證類首卷載林希序。此艾晟所附。非愼微之舊也。本事方載剪艸治吐血勞瘵方曰鄕人艾孚先。嘗說此事。渠後作大觀本艸。亦收入集中。

孚先當是晟字。

﹝重修政和經史證類備用本艸﹞三十卷存曹孝忠序曰。成周六典。列醫師於天官。聚毒藥以共醫事。蓋𨿽治道緒餘。仁民愛物之意寓焉。聖人有不能後也。國朝闡神農書。康濟斯民。嘉中兩命儒臣圖經補注。訓義剖治。亦已詳矣。而重熙累洽。文物滋盛。

士之聞見益廣。視前世書猶可緝熙而賡續者。蜀人唐愼微近以醫術稱。因本艸舊經。衍以證類。醫方之外。旁摭經史。至仙經道書。下逮百家之說。兼收並錄。其義明。其理博。覽之者可以洞達。臣因侍燕間親奉玉音。以謂此書實可垂濟。乃詔節使臣楊戩總工刊寫。繼又命臣校正而潤色之。臣仰惟睿聖當天。慈仁在宥。誕振三墳。躋民壽域。肇設學校。俾革俗獘。復詔天下進以奇方善術。將爲聖濟經以幸天下萬世。臣以匪才。叨列是職。兢臨淵谷。而證類本艸。誠爲治病之總括。又得以釐而正之。榮幸深矣。謹奉明詔。欽帥官聯。朝夕講究。刪繁緝紊。

務底厥理。諸有援引誤謬。則斷以經傳。字畫鄙俚。則正以字說。余或訛戾淆互繕錄之不當者。又復隨筆刊正。無慮數千。遂完然爲成書。凡六十餘萬言。請目以政和新修經史證類備用本艸云。政和六年九月一日。中衛大夫康州防禦使句當龍徳宮總轄修建明堂所醫藥提舉入內醫官編類聖濟經提舉大醫學臣曹孝忠謹序。

宇文虛中跋曰。唐愼微字審元。成都華陽人。貌寢陋。舉措語言朴訥。而中極明敏。其治病百不失一。一語證候。不過數言。再問之輒怒不應。其於人不以貴賤。有所召必往。寒暑雨雪不避也。其爲士人療病。不取一錢。

但以名方祕錄爲請。以此士人尢喜之。每於經史諸書中得一藥名一方論。必錄以告。遂集爲此書。尙書左丞蒲公傳正欲以執政恩例奏與一官。拒而不受。其二子五十一五十四。﹝偶忘其名﹞及婿張宗說。字巖老。皆傳其藝。

爲成都名醫。元間虛中爲兒童時。先人感風毒之病。審元療之如神。又手緘一書。約曰某年月日卽啟封。至期舊恙復作。取所封開視之。則所錄三方﹐第一療風毒再作。第二療風毒上攻。气促欲作喘嗽。如其言以次第餌之。

半月良愈。其神妙若此。皇統三年九月望成都宇文虛中書。

麻革序曰。自古人兪穴鍼石之法不大傳。而後世亦鮮有得其妙者。遂專用湯液丸粒理疾。至於刳腸剖臆。

刮骨續筋之神奇。以爲別術所得。終非神農家事。維聖哲審證以制方﹐因方而見藥。故方家言盛行。而神農之經不可一朝而捨也。其書大抵源於神農氏。自神農氏而下名本艸者。固非一家。又有所謂唐本蜀本者。迄於有宋政和間。天子畱意生人。乃命宏儒名醫。詮定諸家之說。爲之圖繪。使人驗其艸木根莖花實之微。與夫玉石金土虫魚飛走之狀。以辧其藥之眞贗。而易知。爲之類例。使人別其物產風气之殊宜。君臣佐使之異用。甘辛鹹苦酸之異味。溫涼寒熱緩急。有毒無毒之不同。而易見。其書始大備而加察焉。行於中州者。

舊有解人龐氏本。兵煙蕩析之餘。所存無幾。故人罕得恣窺。今平陽張君魏卿。惜其浸遂湮墜。乃命工刻梓。實因龐氏本仍附以寇氏衍義。比之舊本益備而加察焉。書成過余。屬爲序引。余謂人之所甚重者生也。衛生之資所甚急者藥也。藥之考訂。使無以乙亂丙。誤用妄投之失者。神農家書也。開卷之際。指掌斯見。政如止水鑑形。

洪鐘答響。顧安所逃遁其形聲哉。養老慈幼之家。固當家置一本。況業醫者之流乎。然其論著自深。陶隱居唐宋以來諸人備矣。餘言其贅乎。世固有無用之學。無益之書。余特嘉張君愛物之周。用心之勤。能爲是大有益之書以曁羣生。以圖永久。非若世之市兒販夫。僥幸目前。規規然專以利爲也。故喜聞而樂道之。君諱存惠。字魏卿。

歲己酉中秋望日貼溪麻革信之序。

劉祁跋曰。余讀沈明遠寓簡稱範文正公微時。慷慨語其友曰。吾讀書學道。要爲宰輔。得時行道。可以活天下之命。時不我與。則當讀黃帝書。深究醫家奧旨。是亦可以活人也。未嘗不三復其言。而大其有濟世志。又讀蘇眉山題東臯於傳後云。人之至樂。莫若身無病而心無憂。我則無是二者。然人之有是者。接於予前則予安得全其樂乎。故所至當蓄善藥。有求者則與之。而尢喜釀酒以飲客。或曰。子無病而多蓄藥。不飲而多釀酒。勞己以爲人何哉。予笑曰。病者得藥。吾爲之體輕。飲者得酒。吾爲之酣適。豈專以自爲也。亦未嘗不三復其言。而仁其用心。嗟乎。古之大人君子之量。何其弘也。亦士之生世。惟當以濟人利物爲事。達則有達而濟人利物之事。

所謂執朝廷大政。進賢退邪。興利除害。以澤天下是也。窮則有窮而濟人利物之事。所謂居閭裏間。傳道授學。急難救疾。化一鄕一邑是也。要爲有補於世。有益於民者。庶幾乎兼善之義。顧豈以未得位也。遽泛然忘斯世而棄斯民哉。若夫醫者爲切身一大事。

且有及物之功。語曰。人而無恆。不可以作巫醫。又曰。子之所愼齋戰疾。康子饋藥。子曰。丘未達。不敢嘗。

余嘗論之。是術也。在吾道中𨿽名爲方伎。非聖人賢者所專精。然捨而不學。則於仁義忠孝有缺。許世子止不先嘗藥。春秋書以弒君。故曰爲人子者。不可不知醫。懼其忽於親之疾也。況乎此身受气於天地。受形於父母。自幼及老。將以率其本然之性。充其固有之心。如或遇時行道。使萬物皆得其所。措六合於太和中。以畢其爲人之事。而一旦有疾。懵不知所以療之。伏枕呻吟。付之庸醫手而生死一聽焉。亦未可以言智也。故自神農黃帝雷公岐伯以來。名卿才大夫。往往究心於醫。若漢之淳於意張仲景。晉之葛洪殷浩。齊之褚澄。梁之陶弘景皆精焉。

唐陸贄斥忠州纂集方書。而蘇沈二公良方。至今傳世。是則吾儕以從正講學余隙。而於此乎搜研。亦不爲無用也。

余自幼多病。數與醫者語。故於醫家書頗嘗涉獵。在淮陽時。嘗手節本艸一帙。辧藥性大綱。以爲是書通天地間玉石艸木禽獸虫魚萬物性味。在儒者不可不知。又飲食服餌禁忌。尢不可不察。亦窮理之一事也。後居大梁。得閒閱趙公家素問善本。其上有公標注。夤緣一讀。深有所得。喪亂以來。舊學蕪廢。二書亦失去。嘗謂他日安居講學。論著外當畱意攝生。今歲遊平水。會郡人張存惠魏卿介吾友弋呂唐佐來。言其家重刊證類本艸已出。及增入宋人寇宗衍義。完焉新書。求爲序引。因爲書其後。己酉中秋日雲中劉祁云。大徳丙午歲仲冬望日平水許宅印。晦明軒記曰。此書世行久矣。諸家因革不同。今取證類本尢善者爲窠模。增以寇氏衍義別本中論方多者悉爲補入。又有本經別錄。先附分條之類。其數舊多差互。今亦考正。凡藥有異名者。取其俗稱注之目錄各條下。俾讀者易識。如蚤休云紫河車。假蘇云荊芥之類是也。圖像失眞者。據所嘗見皆更寫之。如竹分淡苦堇三種。食鹽著古今二法之類是也。字畫謬誤。殊關利害。如升斗疽疸上下千十未末之類。無慮千數。或證以別本。質以諸書。悉爲釐正。疑者闕之。敬俟來哲。仍廣其脊行。以便綴緝。庶歷久不壞。其間致力極意。諸所營制。難以具載。不敢一毫苟簡。與舊本頗異。故目之曰重修。天下名賢士夫。以舊鑑新自知矣。泰和甲子夏己酉冬日南至晦明軒謹記。

天祿琳瑯書目曰。重修政和經史證類備用本艸二函。二十四冊。此書卷首有金泰和甲子刊書本記。別無序文。其自嘉以前所有本艸諸序。皆載於卷一中。名爲序例。而嘉間禹錫等進書奉敕。又列於書末。不入卷中。

其體例殊不盡一。蓋因宋金元明。輾轉重刊。互有攺易故也。按馬端臨文獻通考。載證類本艸三十二卷。述晁公武讀書志云云。愼微合兩本艸爲一書。且集書傳所單記單方附之於本條之末。所謂兩本艸者。一名補注神農本艸。

一名圖經本艸。皆掌禹錫等先後奉敕所編。補注進於嘉之初。圖經進於嘉之末。此書猶載兩次奉敕於後。則愼微藍本於此可見。茅考愼微此書前後稱名亦復不一。陳氏書錄解題載大觀本艸三十一卷。稱爲唐愼微撰。又稱仁和縣艾晟作序。名曰經史證類本艸。是合大觀本艸與證類本艸爲一也。馬端臨文獻通考則載大觀本艸三十一卷於前。又載證類本艸三十二卷於後。而於大觀本艸下列陳振孫所稱艾晟作序。名曰證類之名。則𨿽名分別而實復混同。惟宋史藝文志直載大觀經史證類備急本艸三十二卷。兩名始並爲一名矣。照諸書但及大觀之名。

而總無政和之號目。皆稱三十二卷。或稱三十一卷。而此本獨三十卷。並以重修政和標題。又備用之。稱與宋史備急之名互異。以卷首金泰和甲子刊書木記証之。是明時別據泰和刊本重刊行也。不以宋槧爲準。故卷數標題。

各有盈縮異同也。況宇文虛中所作書後。明言愼微字審元。成都華陽人。治病百不失一。不取一錢。但以名方祕錄爲請。以此士人喜之。得一藥名一方論。必錄以告云云。而文獻通考所引書錄解題。乃云愼微不知何人。考宋史虛中字叔通。成都華陽人。大觀三年進士。建炎二年。應詔爲祈請使。使金不歸。受官至翰林學士知制誥兼太常卿。封河內郡開國公。金人號爲國師。據此則虛中本與愼微同鄕。故能詳其始末。又知其書。復經政和間奉敕校刊。在大觀者而非定本。故又題爲政和。而分卷則三十耳。虛中使金。與宋隔絕。所作書後金又刻之。而宋人初未之見。故謂愼微不知何人也。

四庫全書提要曰。證類本艸三十卷。宋唐愼微撰。案陳振孫書錄解題。載此書三十卷。名大觀本艸。晁公武讀書志。則作證類本艸三十二卷。亦題唐愼微撰。是宋時已有兩本矣。玉海載紹興二十七年八月十五日。王繼先上校定大觀本艸三十二卷﹐釋音一卷。詔祕書省修潤付冑監鏤板行之。則南宋且有官本。然皆未見其原刊。今行於世者。亦有兩本。一爲明萬曆丁丑翻刻。元大徳壬寅宗文書院本。前有大觀二年仁和縣尉艾晟序。稱其書三十一卷。目錄一卷。陳氏所見蓋此本。故題曰大觀本艸。一爲明成化戊子翻刻。金泰和甲子晦明軒本。前有宋政和六年提舉醫學曹孝忠序。稱欽奉玉音使臣楊戩總工刊寫。繼又命孝忠校正潤色之。其攺稱政和本艸。蓋由於此。實一書也。書末又有金皇統三年翰林學士宇文虛中跋。稱愼微始末。述之甚明。蓋建靖以後。內府圖籍。悉入於金。故陳振孫未見此本。不知愼微何許人。而晁公武所云三十二卷者。殆合目錄計之。亦未見政和所刻也。然考趙與時賓退錄則稱唐愼微蜀州晉原人。所序履貫小異。豈虛中兒時見之。但知其寄籍歟。大徳中所刻大觀本作三十一卷。與艾晟所言合泰和中所刻政和本。則以第三十一卷

移於三十卷之前。合爲一卷。已非大觀之舊。又有大定己酉麻革及劉祁跋。

並稱平陽張存惠增入冠宗本艸衍義。則益非愼微之舊。然考大徳所刻大觀本。亦增宗衍義。與泰和本同。蓋元代重刻。又從金本錄入也。今以二本互校。大徳本於朱書墨蓋。﹝案原本每條稱墨蓋。以下爲愼微所續。其式如今刻工所稱之魚尾。﹞較爲分明。則泰和本爲勝。今以泰和本著錄大徳本則附見其名於此。不別存目焉。

殷玉裁曰。果人之字。自宋元以前。本艸方書。詩歌紀載。無不作人字。自明成化本艸。乃盡攺爲仁字。於理不通。金泰和間所刊本艸。皆作人。藏袁廷所。﹝說文解字注﹞

按余家藏元大徳壬寅宗文書院刊大觀本艸。紙刻精良。不遜宋槧。中避孝宗嫌名。知是傳刻南宋本者。而至衍義則實不錄入。明代俗刻。取大徳之題識。以冠魏卿之本。其妄亦甚。四庫提要所云元代重刻。又從金本錄入者。蓋以不見大徳原刊之故耳。

﹝王氏﹝繼先﹞紹興校定經史證類備急本艸﹞書錄解題二十二卷﹝玉海作三十二卷﹞闕序曰。臣聞本艸者。神農之書也。後世宗而行之。以爲大典。蓋憫有生之札瘥。思藥石以拯濟。而功莫大焉。

上下數千百年。罔敢失墜。及嬴秦焚先代之典籍。而此經混於醫十之書。得不發柰何。漢晉之季。文籍散失。神農傳經所存者。僅三卷。藥止三百六十五種。致使後世不見聖人之全經。惜哉。梁陶氏隱居。髙尙本神農舊經。

附名醫別錄。朱墨分別。別舉科條。又加注文。然而獨智目思。偏方寡見。得失相半。逮唐之興。蘇恭表請修定。

增益𨿽多。附會或紊。損益不分。寒熱莫辧。洪惟皇宋隆興。眞人出寧。澤及四海。其仁如天。開寶中命盧多遜等重定嘉中詔掌禹錫等補注。陳承著立別說大觀中唐愼微集爲證類。謹詳古今注說。諸家論議。紛紜緒亂。異同頗多。𨿽唐注摭陶氏乖違。而反有闕失。今注舉唐注謬誤。而間有未書彼是此非。互相矛盾。考禹錫補注愼微證類。又不過備錄諸家異同。亦不能斷其是非。其中性寒之物。而或云治寒。性熱之物。而或云治熱。或補藥云瀉。或瀉藥云補。其辧冬熱補瀉之性。理實倒置。及物之有毒者。或云無毒。物之無毒者。而或云有毒。其辧有毒無毒之性。義亦相反。以至某藥在諸方常用之驗。而經注前後之未載。某藥合外用與服餌之宜。而辧用的當之未當。傳之旣久。朱墨雜糅。不可槪舉。執而用之。所誤至大。天下後世。何所折衷。舉而正之。在於今日。恭惟聖主中興。好生之徳。寢兵措刑。固足以躋民於壽域。而俾無橫夭之患矣。然且宸心軫慮。以謂本艸之書。經注異同。治說訛謬。於是舉祖宗開寶嘉之故事。詔臣等俾校定。仰以見聖人仁徳之至也。今敢不研精覃思。博采方術。參校諸家。別其同異。若夫物性寒熱補瀉。有毒無毒。或理之倒置。

義之相反者。辧其指歸。務從主當。形像則本舊繪。畫以大綱。取識則下敢臆說。執以有據。考名方三百餘首。

證舛錯八千餘字。而使用之者不惑。施之者必驗。可以躋上壽。可以致十全。上裨聖政之萬一。下以傳之於將來。

豈曰小補之哉。臣等誠惶誠恐。頓首謹言。紹興二十九年二月上進。

張仲文曰。紹興間醫官王繼先。以顯仁太后初禦慈寧宮。春秋髙。每違豫。服其藥隨愈。賴是優遊東朝。享康寧之福。幾二十稔。克副髙宗事親之孝。繼先之功也。故恩禮特異。官至正任承宣。已而繼先恃寵席勢。福自己所爲有不可於眾。而舉朝阿附之不暇。至有稱門生者。後太后上仙。繼先自是眷遇日衰。竟黜福州以卒。﹝白獺髓﹞

陳振孫曰。紹興校定本艸二十二卷。醫官王繼先等奉詔撰。紹興二十九年上之。刻板修內司。每藥爲數語辧說。淺俚無髙論。

王應麟曰。紹興二十七年八月十五日王繼先上校定大觀證類本艸三十二卷。釋音一卷。詔祕省修潤付冑監鏤板行之。

卷十一

本艸﹝三﹞

﹝文氏﹝彥博﹞節要本艸圖﹞佚自序曰。余嘗以近世醫工。𨿽處方有據。而用藥不精。以至療發寡效。蓋古醫藥。率多自采。故桐君著采藥錄。備花葉形色。別其是非眞假。用之決無乖誤。服之感得痊愈。而又擇郡國地產之良。及春秋秀實之候。今則不然。藥肆不能盡識。但憑采送之人。醫工鮮通本艸。莫辧良苦之難。加之贗僞。遂以合和。以玆療治。宜其寡效。唐室之盛。置藥園生本艸圖。欲悉知其形色气味。用藥之精。其愼如此。嘉初。余在政府。建言重定本艸圖經。凡數年而成。例蒙賜本。然藥品繁夥。盡形繪事。卷帙頗多。披閱匪易。因錄其常用要切者。若干種。別爲圖策。以便披檢。簡則易辧。人得有之。按圖而驗誤眞。用之於醫。所益多矣。潞國公寬夫記。﹝文集﹞

朱子曰。文彥博字寬夫。汾州人。中進士第。事仁宗英宗神宗哲宗。位至丞相。除太尉。以太師致位。﹝名臣言行錄﹞

﹝龐氏﹝安時﹞本艸補遺﹞佚宋志本傳曰。藥有後出。古所未知。今不能辧。嘗試有功。不可遺也。作本艸補遺。

﹝莊氏﹝季裕﹞本艸節要﹞書錄解題三卷佚陳振孫曰。淸源莊季裕撰。

﹝崔氏﹝源﹞辧誤﹞藝文略一卷佚玉海曰。熙寧中。崔源撰辧誤一卷。

﹝寇氏﹝宗﹞本艸衍義﹞﹝讀書後志作廣義﹞藝文略二十卷﹝書錄解題作十卷﹞存自序曰。天地以生成爲徳。有生所甚重者身也。身以安樂爲本。安樂所可致者﹐以保養爲本。世之人必本其本。則本必固﹐本旣固。發病何由而生。夭橫何由而至。此攝生之道。無逮於此。夫艸木無知。獨假灌漑。矧人爲萬物之靈。豈不資以保養。然保養之義。具理萬計。約而言之。其術有三。一養神﹐二惜气。三堤疾。忘情去智。恬虛無。離事全眞。內外無寄。如是則神不內耗。境不外惑。眞一不雜。則神自寧矣。此養神也。抱一元之本根。固歸精之眞气。三焦定位。六賊忘形。識界旣空。大同斯契。則气自定矣。此惜气也。飲食適時。溫涼合度。出處無犯於八邪。寤寐不可以勉彊。則身自安矣。此堤疾也。三者甚易行。然人自以謂難行。而不肯行。

如此𨿽有長生之法。人罕惇尙。遂至永謝。是以疾病交攻。天和頓失。聖人憫之。故假以保救之術。輔以蠲之藥。俾有識無識。咸臻壽域。所以國家編撰聖惠。校正素問。重定本艸。別爲圖經。至於張仲景傷寒論。及千金金匱外臺之類。粲然列於書府。今復考拾天下醫生。補以名職。分隸曹屬。普救世人之疾苦。玆蓋全聖至徳之君。

合天地之至仁﹐接物濃生。大賚天下。故野無遺逸之藥。世無不識之病。然本艸二部。其間不得無惑。今則並考諸家之說。參之實事。有未盡厥理者。衍之以臻其理。﹝如東壁土。倒流水。冬灰之類。﹞隱避不斷者。伸之以見其情。﹝如水自菊下。過而水香。鼴鼠溺精。墜地而生子。﹞文簡脫誤者。証之以明其義。﹝如玉泉石蜜之類。﹞避諱而易名者。原之以存其名。﹝如山藥。避本朝諱。及唐避代宗諱。﹞使是非歸一。治療有源。檢用之際。曉然無惑。是以搜求訪緝者。十有餘年。采拾眾善。診療疾苦。和合收蓄之功。率皆周盡。矧疾爲聖人所謹。無常不可以爲醫。豈容易言哉。宗常謂。疾病所可憑者醫也。醫可據者方也。方可恃者藥也。苟知病之虛實。方之可否。若不能達藥性之良毒。辧方宜之早晚。眞僞相亂。新陳相錯。則曷由去道人陳宿之蠱。

生張果駢潔之齒。此書之意。於是乎作。今則編次成書。謹根據二經類例。分門條析。仍衍序例爲三卷。內有名未用。及意義已盡者。更不編入。其神農本經。名醫別錄。唐本先附今附。新補新定之目。緣本經已著。目錄內更不聲說。依舊作二十卷。及目錄一卷。目之曰本艸衍義。若博愛衛生之士。志意或同。則更爲詮修。以稱聖朝好生之徳。時政和六年丙申歲記。

趙希弁曰。本艸廣義二十卷。上皇朝寇宗編。以本艸二部。著撰之人。或執用己私。失於商榷。並考諸家之說。參之事實。核其情理。證其脫誤。以成其書。

陳振孫曰。本艸衍義十卷。通直郎寇宗撰。援引辧證。頗可觀采。

李時珍曰。本艸衍義。宋政和中。醫官通直郎寇宗撰。以補注及圖經二書。參考事實。核其情理。援引辧證。發明良多。東垣丹溪諸公。亦尊信之。但以蘭花爲蘭艸。捲丹爲百合。是其誤也。書凡三卷。平陽張魏卿以其說。分附各條之下。合爲一書。

﹝朱氏﹝震亨﹞本艸衍義補遺﹞一卷存方廣曰。丹溪本艸衍義補遺。𨿽另成一書。然陜板蜀板閩板丹溪心法咸載之。程用光重訂丹溪心法。而徽板乃削去之。反不爲美。今仍取載書首。使人獲見丹溪用藥之旨也。﹝心法附余﹞

李時珍曰。此書蓋因寇氏衍義之義。而推衍之。近二百種。多所發明。但蘭艸之爲蘭花。胡粉之爲錫粉。未免泥於舊說。而以諸藥分發五行。失之牽彊耳。

﹝鄭氏﹝樵﹞本艸成書﹞二十四卷佚鄭樵曰。仲尼之道。傳之者不得其傳。而最能惑人者。莫甚於春秋詩耳。故欲傳詩。以詩之難。可以意度明者。在於鳥獸艸木之名也。故先撰本艸成書。其曰成書者。爲自舊注外陶弘景名醫別錄。而附成之。乃爲之注釋。

最爲明白。自景以來。諸家補注。紛然無紀。樵於是集二十家本艸。及諸方書所補治之功。及諸物名之所言。

異名同狀﹐同名異狀之實。乃一一纂附。其經文爲之注釋。凡艸經諸儒異錄。備於一家書。故曰成書。曰經有三品。合三百六十五種。以法天三百六十五度。日星經緯。以成一歲也。弘景以爲未備。乃取名醫別錄。以應歲之數而兩之。樵又別擴諸家。以應成歲而三之。自纂成書外。其隱微之物。畱之不足取。去之猶可惜也。纂三百八十八種。曰外類。﹝夾遺稿寄方禮部書﹞

又曰。本艸成書。五策。計二十四卷。外類一策。五卷。

宋史本傳略曰。鄭樵字漁仲。興化軍莆田人。好著書。不爲文章。自負不下劉向揚雄。居夾山。謝絕人事。

久之乃遊名山大川。搜奇訪古。遇藏書家。必借畱讀盡乃去。趙鼎張浚而下皆器之。初爲經旨。禮樂。文本。天文。地理。虫魚艸木。方書之學。皆有論辧。紹興十九年上之。詔藏祕府。樵歸益勵所學。從者二百餘人。以侍講王綸賀允中薦。

得召對。因言班固以來歷代爲史之非。帝曰。聞卿名久矣。敷陳古學。自成一家。何相見之晚耶。授右功郎。

禮兵部架閣。以禦史葉義問劾之。攺監潭州南嶽廟。給札歸抄所著通誌書成﹐入爲樞密院編修官。尋兼攝檢諸房文本。請修金正隆官制。比附中國秩序。因求入祕書省。翻閱書籍。未幾。又坐言者寢其事。金人之犯邊也。樵言歲星分在宋。金主將自斃。後果然。髙宗幸建康。命以通誌進。會病卒。年五十九。學人稱夾先生。樵好爲考證倫類之學。成書𨿽多。大抵博學而寡要。平生甘枯淡。樂施與。獨切切於仕進。識者以是少之。

﹝本艸外類﹞五卷佚﹝劉氏﹝信甫﹞新編類要圖注本艸﹞四十二卷存題詞曰。本艸之書。最爲備急。世不可闕。舊有神農圖經證類。板皆漫滅。大則浩博而難閡﹐小則疏略而不備。圖相雕刻而不眞﹐舛誤者多﹐今將是書。鼎新刊行。方以類聚。物以羣分。附入衍義。艸木虫魚。圖相眞楷。藥性畏惡。炮炙制度。標列綱領。了然在目。易於檢閱。色色詳具。三復參校。並無毫髮之差。庶用戶無疑。豈曰小補哉。伏幸詳鑑。

按劉信甫著有活人事證方。蓋嘉定中人也。信甫編是書後。就證類本艸中。附以寇氏衍義者。有金平水張存惠魏卿所刊政和本艸。每捲題標下。有己酉添加衍義六字。己酉爲宋理宗淳九年。金亡已十有六年。然存惠之書。於政和原文。無所節略。信甫之書﹐則頗加芟汰。二書體裁自異。又有元山醫普明眞濟大師賜紫僧惠昌校正類編圖經集注衍義本艸。其卷數板式。一與信甫之書相同。故張本序跋。則旣錄出於前卷中。慧昌之本。僅附記其目於此。朱錫鬯曝書亭集。有大觀證類本艸跋。稱以寇氏衍義。附於各條之下。𨿽於義無損。然非唐氏之舊。毋亦類於睹臯禽而續鳧之頸者歟。

﹝寶慶本艸﹞文淵閣書目。一部一冊。完全。﹝竹堂書目作六卷﹞未見﹝陳氏﹝衍﹞寶慶本艸折衷﹞內閣書目五冊不全未見張萱等曰。宋紹定間陳衍著。

﹝許氏﹝國禎﹞至元增修本艸﹞未見王圻曰。至元增修本艸。世祖至元二十一年。命翰林承旨撒裏蠻翰林集賢大學士許國禎。集諸路醫學教授增修。

元史本傳曰。許國禎。字進之。絳州曲沃人也。祖濟金絳州節度使。父日嚴榮州節度判官。皆業醫。國禎博通經史。尢精醫術。金亂。避地嵩州永軍縣。河南平。歸寓太原。世祖在潛邸。國禎以醫徵。至翰海畱守。掌醫藥。莊聖太后有疾。國禎治之。刻期而愈。乃張宴賜坐。太后時年五十三。遂以白金鋌如年數賜之。伯撒王妃病目。治者鍼誤損其明。世祖怒。欲坐以死罪。國禎從容諫曰。罪固當死。然原其情。乃恐怖失次所致。卽誅之。

後誰敢復進。世祖意解。且獎之曰。國禎之直。可作諫官。宗王昔班屢請以國禎隸帳下。世祖重韙其請。將遣之。

辭曰。國禎蒙恩拔擢。誓盡心以報。不敢易所事。乃不果遣。世祖過飲馬潼。得足疾。國禎進藥。味苦卻不服。

國禎曰。古人有言。良藥苦口利於病。忠言逆耳利於行。已而足疾再作。召國禎入視。世祖曰。不聽汝言。果因斯疾。對曰。良藥苦口。旣知之矣。忠言逆耳。願畱意焉。世祖大悅。以七寶馬鞍賜之。憲宗三年癸丑。從徵雲南。機密皆得參與。朝夕未曾離左右。或在告。帝輒爲之不悅。九年己未。世祖帥師圍鄂州。宋人數百族。諸將欲坑之。國禎力請止。誅其凶暴。餘皆獲免。及師還。招降民數十萬口。疲饑顚僕者滿道。國禎白。發蔡州軍儲糧賑之。全活甚眾。世祖卽位。錄前勞。授榮祿大夫。提點太醫院事。賜金符。至元三年。攺授金虎符。十二年。遷禮部尙書。國禎嘗上疏言。愼財賦。禁服色。

明法律。嚴武備。設諫官。均衛兵。建學校。立朝儀。事多施行。凡所薦引。皆知名士。士亦歸重之。帝與近臣言及勛舊大臣。因謂國禎曰。朕昔出徵。同履艱難者。但卿數人在爾。遂拜集賢大學士。髙級光祿大夫。每進見。

帝呼爲許光祿而不名。由是內外諸王大臣。皆以許光祿呼之。升翰林集賢大學士。卒。年七十六。

﹝李氏﹝時珍﹞本艸綱目﹞國史經籍志五十二卷存李時珍曰。本艸綱目。明楚府奉祠敕封文林郎蓬溪知縣蘄州李時珍東璧撰。搜輯百氏。訪采四方。始於嘉靖壬子。終於萬曆戊寅。稿凡三易。分爲五十二卷。列爲一十六部。部各分類。類凡六十。標名爲綱。列事爲目。

增藥三百七十四種。方八千一百六十。

李建元進本艸綱目疏曰。湖廣黃州府儒學增廣生員李建元謹奉爲遵奉明例訪書。進獻本艸。以備采擇事。臣伏讀禮部儀制司勘合一款。恭請聖明敕儒臣開書局。纂修正史。移文中外。凡名家著述。有關國家典章。及紀君臣事迹。他如天文樂律。醫術方伎諸書。但成一家名言。可以垂於方來者。卽訪求解送。以備采入藝文志。如已刻行者。卽刷印一部送部。或其家自欲進獻者聽。奉此。臣故父時珍原任楚府奉祠。奉敕進封文林郎。四川蓬溪知縣。生平篤學。刻意纂修。曾著本艸一部。甫及刻成。忽值數盡。撰有遺表。令臣代獻。臣竊思之。父有遺命。

而子不遵。何以承先志。父有遺書。而子不獻。何以應朝命。矧今修史之時。又值書之會。臣不揣譾陋。不避斧鉞。謹述故父遺表。臣父時珍幼多羸疾。長成鈍稚。耽嗜典籍。若啖蔗飴。考古證今。奮發縮摩。苦志辧疑。訂誤畱心。纂述諸書。伏念本艸一書。關系頗重。誤解羣氏。謬誤亦多。行年三十。力肆校讎。歷歲七旬。功始成就。野人炙背食芥。尙欲獻之天子。微臣采珠聚玉。敢不上之明君。昔炎皇辧百谷嘗百艸。而分別气味之良毒。軒轅師岐伯遵伯髙。而剖析經絡之本標。遂有神農本艸三卷。藝文錄爲醫家一經。及漢末而李當之始加校修。至梁末而陶弘景益以注釋。古藥三百六十五種。以應重卦。唐髙宗命司空李重修。長史蘇恭表請。伏定增藥一百一十四種。宋太祖命醫官劉翰詳校。宋仁宗再詔補注。增藥一百種。蜀醫唐愼微合爲證類。修補眾本艸五百種﹐自是人皆指爲全書。醫則目爲奧典。夷考其間。瑕不少。有當析而混者。如葳蕤女萎二物。而並入一條。有當並而析者。如南星虎掌一物。

而分爲二種。生薑薯蕷。菜也。而列艸品。檳榔龍眼。果也。而列木部。八谷。生民之天也。不能明辧其種類。

三菘。日用之蔬也。罔克的別其名稱。黑豆赤菽。大小同條。硝石芒硝。水火混注。以蘭花爲蘭艸。捲丹爲百合。

此寇氏衍義之舛謬。謂黃精卽鉤吻。旋花卽山姜。乃陶氏別錄之差訛。歐漿若膽艸菜重出。掌氏之不審。天花栝蔞。兩處圖形。蘇氏之欠明。五倍子。耩虫窠也。而認爲木實。大艸。田字艸也。而指爲浮萍。似玆之類。不可枚陳。略摘一二。以見錯誤。若不類分品列。何以印定羣疑。臣不揣猥愚﹐僭肆刪述。重復者芟之。遺缺者補之。如磨刀水﹑潦水。桑柴火﹑艾火﹑鎖陽﹑山柰﹑土伏苓﹑番木鱉﹑金枯﹑樟腦﹑蠍虎﹑狗蠅﹑白蠟﹑水蛇﹑狗寶﹑秋虫之類。並今方所用。而古本則無。三七﹑地羅﹑九師子﹑蜘蛛香﹑豬腰子﹑勾金皮之類。皆方物土苴。而稗官不載。今增新藥凡三百七十四種。類析舊本分爲一十六部。𨿽非集成。實亦粗備。有數名或散見各部。總標正名爲綱。餘各附釋爲目。正始也。次以集解辧疑正誤。詳其出產形狀也。次以气味主治附方。著其體用也。上自墳典。下至傳奇。凡有相關。靡不收采。𨿽命醫書。實該物理。我太祖髙皇帝。

首設醫院。重置醫學。沛仁心仁術於九有之中。世宗肅皇帝旣刻醫方撰要。又刻衛生易簡。藹仁政仁聲於率土之遠。伏願皇帝陛下。體道守成。遵祖繼志。當離明之正位。司考文之大權。畱情民瘼。再修司命之書。特詔良臣。

著成昭代之典。治身以治天下。書當與日月爭光。壽國以壽萬民。臣不與艸木同朽。臣不勝冀望屏營之至。臣建元爲此一得之愚。上於九重之覽。或準行禮部。轉發史館采擇。或行醫院重修。父子銜恩。存歿以戴。臣無任瞻天仰聖之至。萬曆二十四年十一月進呈。明史稿本傳曰。李時珍。字東璧。蘄州人。讀書不治經生業。獨好醫書。

醫家本艸。自神農所傳。止三百六十五種。梁陶弘景所增。數亦如之。唐蘇敬增一百一十四種。宋劉翰又增一百二十種。至掌禹錫唐愼微輩。先後增補。合一千五百五十八種。時稱大備。然品數旣煩。名稱多雜。或一物而析爲二三。或二物而混爲一品。時珍病之。乃窮搜博采。芟煩補闕。歷時三十年。閱書八百餘家。稿三易而成本艸綱目一書。增藥三百七十四種。釐爲一十六部。合成五十二卷。首標正名爲綱。餘各附釋爲目。正始也。次以集解辧疑正誤。詳其出產形色也。又次以气味主治附方。著其體用也。書成將上之朝。而時珍遽卒。未幾神宗詔修國史。購四方文籍。其子建元。以父遺表及是書來獻。天子嘉之。命刊行天下。自是士大夫家有其書。本艸之學。始稱集大成。時珍官楚王府奉祠正。子建中四川蓬溪知縣。

四庫全書提要曰。本艸綱目五十二卷。明李時珍撰。時珍字東璧。蘄州人。官楚王府奉祠正。事迹具明史方伎傳。是編取神農以下諸家本艸。薈粹成書。復者芟之。闕者補之。訛者糾之。凡一十六部。六十二類。一千八百八十二種。每藥標正名爲綱。附釋名爲目。次以集解辧疑正誤。次以气味主治附方。其分部之例。首水火。次土。次金石。次艸穀菜果木。次器服。次虫鱗介禽獸。終之以人。前有圖三卷。又序例二卷。百病主治藥二卷。

於陰陽標本。君臣佐使之論。最爲詳析。考諸家本艸。舊有者一千五百一十八種。時珍所補者。又三百七十四種。

搜羅羣籍。貫串百氏。自謂歲歷三十。書采八百餘家。稿凡三易。然後告成者。非虛語也。其書初刻於萬曆間。

王世貞爲之序。其子建元又獻之於朝。有進疏一篇。冠於卷首。至國朝順治間錢塘吳毓昌重訂付梓。於是業醫者。無不家有一編。明史方技傳極稱之。蓋集本艸之大成者。無過於此矣。

﹝徐氏﹝升泰﹞本艸正訛補遺﹞未見會稽縣誌曰。徐升泰字世平。理卿初之四世孫也。學醇數奇。屢困棘闈。一旦興範公不能作相願爲良醫之志。

由是博究金匱蘭室之祕。及百家活人諸書。而於馬蒔素問發微。尢相深契。刀圭緒澤。起人所不能起。全越方賴。

視垣有年。升泰乃自謂手拯之及無幾。曷若輯書壽世。施濟大且遠也。遂托言衰邁。堅辭診視之召。梓遜言徧告。

惟一意著述不朽業。今正訛補遺一書。補綱目本艸所未備。其久大之學術。𨿽列方技。不愧儒林。

﹝吳氏﹝毓昌﹞重訂本艸綱目﹞二十卷未見杭州府誌曰。吳毓昌字玉涵。以太學生。爲內閣中書。重然諾。急友人難。兼善岐黃術。

﹝何氏﹝鎭﹞本艸綱目必讀類纂﹞十二卷存自序曰。上古聖人。取艸木療民疾苦。辧其品類性味。傳及後世。卽炎帝嘗艸遇毒之遺編也。以所采多艸根木皮。故定名曰本艸。其編在書契未備之先。而奕祀之立方濟世者﹐實無不準乎此。若是乎本艸旣具。而詳論以濟生者之不可無也。愚每究觀本艸。凡生植飛走。金石虫魚。以及水火土灰。品匯萬殊。無一不可以療疾。則前賢已定之藥品。必當按其寒暖剛柔。審夫君臣佐使。斯無不立起沈。奏效壽世矣。但學人苦其繁多。難以精悉。

玆特宗諸綱目。取主治與本艸。刪訂而發明之。復將品物之殊類。區分而序列之。如艸木之益人也多。故列之編首。余則五穀菜蔬。爲人生日用之需。亦可治病。以次及之。再則人爲萬物之靈。古人惟采剩餘。他置勿用。玆亦凜遵遺意。止列河車乳汁數種。又次及之。若禽獸鱗介。金石魚虫諸類。各能奏功。又次第及之。旣不欲繁。

又不敢略。編訂成帙。題曰綱目類纂。後卽附以濟生邃論。家傳效方。闡明聖賢之祕旨。備述前人之驗方。體用具備。綱舉目張。簡閱良便。僭名必讀。不過欲爲醫學之一助。以共躋斯世於仁壽也云爾。知我罪我。亦烏敢置喙云。康熙十一年。歲次壬子。嘉平月天臘節前一日。京江何鎭培元氏題。

﹝浦氏﹝士貞﹞夕庵讀本艸快編﹞六卷存凡例曰。蘄水李氏父子。搜賾索隱。三易稿而始成。分類別部。皆有微意。首列水火土者。水火乃天地之先。土爲萬物之母。次金石者。從土也。次艸穀菜果木者。從微及巨也。次服器者。從艸木也。次虫魚介禽。終以人者。從賤及貴也。予不敢紊。悉遵其舊。題曰讀者。明非自撰之書。蓋讀綱目得其快。而拈出之者也。一諸家所著。繁簡不一。重復舛誤。至綱目出。而析條有望洋之嘆。難作枕中之寶。予因撮其要攪其華。刪繁就約。

使覽者若執燭之明。讀者無魯魚之誤矣。一品類旣多。分用不少。若一物別爲數條。則愈滋其冗。今以本名。

統其同類。庶一目了然。如阿膠之統於驢。輕粉之統於汞。郁金之統於茂。海馬之統於蝦。更有同類而气味稍殊。

功用相仿者。則合爲總論。如瓜﹑如蛇﹑如苔﹑如飯之類。蓋取其簡而可考。備而不瑣也。

﹝趙氏﹝學敏﹞本艸綱目拾遺﹞十卷未見﹝按上見於匯刻書目。﹞

﹝繆氏﹝希雍﹞神農本艸經疏﹞明史二十卷﹝醫藏目錄。作十二卷。按明史二字當作三字。﹞存自序曰。神農本艸經者。古三墳之一也。其成於黃帝之世乎。觀其嘗藥別味。對病主治。施之百世。無可逾越。其爲開天大聖。憫生民疾苦。於飲食衣服之外。復設鍼石藥物。用拯夭札。俾得盡其天年。是已。原夫藥之生也。气稟於天。味成於地。性在其間。气爲陽。味爲陰。五味四气。各歸其類。斯親上親下之義也。旣述之以本性。又制之以君臣﹐合之以佐使。以成其攻邪已疾之能。遂使無情之用。同諸有識。自非生而神靈。冥契萬物者。其孰能與於斯乎。去古滋遠。民性滋漓。心識粗浮。莫能研精殫思。深入玄要。

而不察乎。卽象卽理。物物昭然。弭疾延年。功用自著。正以三墳之書。言大道也。言其然。而不言其所以然。

言亦象也。予因據經以疏義。緣義以致用。參互以盡其長﹐簡誤以防其失。而復詳列病忌藥忌。以別其微。條析諸藥。應病分門。以究其用。刊定七方十劑。以定其法。闡發五臟苦欲補瀉。以暢其神。著論三十餘首。以通古今之變。始悉一經之趣。命之曰神農本艸經疏。讀之者。宜因疏以通經。因經以契往。俾炎黃之旨。晦而復明。

藥物之生。利而罔害。乃餘述疏意也。餘生也晚。親年已衰。得於稟者固薄。故少善病。長嗜方技﹐僻耽藥妙。

顧念自昔仙人道士。靡不悉由藥道。以濟羣生。加之友生協贊。後先不一。馴屆耳順。良友凋喪。百念灰冷。惟玆一事。尙用嬰懷。手所論著。裒然成帙。倘典則可師。幽隱可顯。試用於世。有廣來學。固所願也。不敢必也。

采眞同好。其相證諸。蘇州府誌曰。繆希雍字仲醇。常熟人。精醫術。醫經方書。靡不討論。尢精本艸之學。謂古三墳之書。未經秦火者。獨此而已。神農本經朱字。譬之六經也。名醫增刪別錄。朱墨錯互。譬之注疏也。

本經以經之。別錄以緯之。作本艸經疏。本艸單方等書﹐抉摘岐軒未發之祕。爲人電目戟髯。如遇羽人劍客。好談古今事成敗。誠奇士也。

顧澄先題詞曰。先生殫一生精力。發神聖千古之奧﹐以利萬世。門人李季虯氏幾經參錄。悉以付新安吳康虞氏。刻之金陵﹐未竟而遺焉。流傳於知交者。西吳朱氏集而刻之。不及其半。然且序次弗倫。考核未審也。先生以醫爲司命。一字有訛。遺禍無極。遂命澄先檢其存稿若干捲。按部選類。匯得全帙。細復檢閱。以爲定本。凡續序例二卷。藥四百九十味。用識年月。書此凡例云﹐天啟五年。歲在乙丑。六月十有一日。松陵顧澄先謹識。

浦士貞曰。本艸經疏。萬曆時虞山儒醫繆希雍字仲淳號慕臺撰。以一經附一疏。文本條達。然卓識者少。故不見重於世。﹝讀本艸快編﹞

四庫全書提要曰。神農本艸經疏三十卷。明繆希雍撰。明史方技傳。載希雍嘗謂本艸出於神農。譬之五經。

其後又復增補別錄。譬之注疏。惜朱墨錯互。乃沈研剖析。以本艸爲經。別錄爲緯。第本艸單方一書行於世。而不及此書。未審卽是書否也。其書分本艸爲十部。首玉石。次艸。次木。次人。次獸。次禽。次虫。次魚。次果。

次米谷。次菜。皆以神農本經爲主。而發明之。附以名家主治。藥味禁忌。次序悉根據宋大觀證類本艸。部分混雜者。爲之移正。首爲序例二卷。論三十餘首。備列七方十劑。及古人用藥之要。自序云。據經以疏義。緣義以致用。參互以盡其長。簡誤以防其失。是也。考王懋白田雜著。有用石膏辧一篇。篇末附記。極論是書多用石膏之非。其說良是。至云繆仲淳以醫名於近世。而其爲經疏。議論甚多紕繆。前輩云。經疏出而本艸亡。非過論也。是則已甚之詞矣。

﹝徐氏﹝大椿﹞神農本艸百種錄﹞一卷存自序曰。百物與人殊體。而人借以養生卻病者。何也。蓋天地亦物耳。惟其形體至大。則不能無生。其生人也得其純。其生動物也得其雜。其生植物也得其偏。顧人之所謂純者。其初生之理然耳。及其感風寒暑濕之邪。

喜怒憂思之擾。而純者遂漓。漓則气傷。气傷則形敗。而物之雜者偏者。反能以其所得之性。補之救之。聖人知其然也。思救人必先知物。蓋气不能違理。形不能違气。視色別味。察聲辧臭。權輕重。度長短。審形之事也。測時令。詳嗜好。

分盛衰。別土宜。求气之術也。形气得而性以得。往者物所生之理也。由是而立本艸。制湯劑。以之治人。有餘瀉之。不足補之。寒者熱之。熱者寒之。溫者淸之。淸者溫之。從者反治。逆者正治。或以類從。或以畏忌。各矯其獘。以復於平。其始則異。其終則同。夫天地生之。聖人保之。造化之能。聖人半之。天地不能專也。漢末張仲景金匱要略。及傷寒論中諸方﹐大半皆三代以前遺法。其用藥之義。與本經吻合無間。審病施方。應驗如響。

自唐以後。藥性不明。方多自撰。如千金方外臺祕要之屬。執藥治病。气性𨿽不相背。而變化已鮮。沿及宋元。

藥品日增。性未研極。師心自用。謬誤相仍。卽用本經諸種。其精微妙義。多所遺漏。是以方不成方。藥非其藥。

間有效驗。亦偶中而非可取必。良由本經之不講故也。余竊悲焉。欲詳爲闡述。其如耳目所及無多。古今名實互異。地土殊產。气味不同。且近世醫人所不常用之藥。無識別而收采者。更有殊能異性。義在隱微。一時難以推測。若必盡全經。不免昧心誣聖。是以但擇耳目所習見不疑。而理有可測者。共得百種。爲之探本溯源。發其所以然之義。使古聖立方治病之方。灼然可見。而其他則闕焉。後之君子。或可因之而悟其全。𨿽荒陋可嗤。而敬愼足矜也。乾隆元年﹐歲在柔兆執徐。餘月上弦。松陵徐大椿題於揚子江舟次。

四庫全書提要曰。神農本艸經百種錄一卷。國朝徐大椿撰。大椿字靈胎。號洄溪。吳江人。世傳神農本艸經三卷。載藥三百六十五味。分上中下三品。今單行之本不傳。惟見於唐愼微本艸所載。其刊本以陰文書者。皆其原文也。大椿以舊注但言其當然。不言其所以然。因於三品之中。

采掇一百種。備列經文。而推闡主治之義。有常用之藥。而反不收入者。其凡例謂。辧明藥性。使人不致誤用。

非備品以使查閱也。凡所箋釋。多有精意。較李時珍本艸綱目所載。發明諸條。頗爲簡要。然本艸𨿽稱神農。而所云出產之地。乃時有後漢之郡縣。則後人附益者多。如所稱久服輕身延年之類。率方士之說。不足盡信。大椿尊崇太過。亦一一究其所以然。殊爲附會。又大椿所作藥性專長論曰。藥之治病。有可解者。有不可解者。其說最爲圓通﹐則是書所論。猶屬筌蹄之末。要於諸家本艸中。爲有啟發之功者矣。

卷十二

本艸﹝四﹞

﹝神農本艸﹞隋志八卷佚﹝神農本艸﹞七錄五卷佚﹝神農本艸屬物﹞七錄二卷佚﹝神農采藥經﹞七錄二卷佚﹝雷公藥對﹞卷四﹝舊唐志作二卷﹞佚陶弘景曰。藥對四卷。論其佐使相須。﹝本艸經序例﹞

又曰。雷公桐君更增演本艸。二家藥對。廣其主治。繁其類族。﹝藥總訣序﹞

﹝徐氏﹝之才﹞雷公藥對﹞新唐志二卷佚北齊書本傳略曰。徐之才。字士茂。髙平金鄕人也。之才幼而俊發。尢爲精敏。仕梁爲豫章王綜鎭軍右常侍。隨綜鎭彭城。綜降魏。之才走至呂梁。爲魏所獲。旣羈旅以醫自業。又諧隱滑稽無方。王公貴人爭饋之。爲貴人居矣。稍遷員外散騎常侍。加中軍金紫。天平中。髙祖詣晉陽。恆居內館。所療十全。皇建中。除兗州刺史。未行。武明皇后不豫。之才奉藥立愈。賞賜巨萬。有人腳跟腫痛不堪忍。諸醫莫識。之才視曰。蛤精也。當乘舡入海。出腳水中得之。疾者曰。是也。之才爲割得兩蛤子。大如楡莢。或以五色骨爲佩刀靶。之才曰。此人癅也。何從得之。對曰。於古冢見髑髏額骨長數寸。試削視文理。故用之。其通識類此。﹝太平禦覽﹞

掌禹錫曰。藥對。北齊尙書令西陽王徐之才撰。以眾藥名品。君臣佐使。性毒相反。及所主疾病。分類而記之。凡二卷。舊本艸多引以爲據。其言治病用藥最詳。

李時珍曰。雷公藥對。陶氏前已有此書。吳氏本艸所引雷公是也。蓋黃帝時雷公所著。之才增飾之爾。

﹝宗氏﹝令祺﹞新廣藥對﹞藝文略三卷佚﹝桐君藥錄﹞隋志三卷佚陶弘景曰。桐君采藥錄。說其花葉形色僧圓至日。桐君山在嚴州。有人采藥。結廬桐木下。指樹爲姓。故山得名。

﹝子儀本艸經﹞中經簿一卷佚賈公彥曰。劉向云。扁鵲治趙太子。暴疾屍蹶之病。使子明炊湯。子儀脈神。子術案摩。又中經簿云。子儀本艸經一卷。儀與義一人也。若然。子儀亦周末時人也。﹝周禮正義。﹞

﹝蔡氏﹝邕﹞本艸﹞七錄七卷佚後漢書本傳略曰。蔡邕。字伯喈。陳畱圉人也。少博學。師事太傅胡廣。好辭章數術天文。妙操音律。建寧三年。辟司徒橋玄府。玄甚敬待之。出補河平長。召拜郎中。校書中觀。遷議郎。

﹝吳氏﹝普﹞本艸﹞﹝舊唐志作本艸因﹞七錄六卷佚後漢書華佗傳曰。廣陵吳普。彭城樊阿。皆從佗學。普根據準佗療。多所全濟。

韓保升曰。普。廣陵人也。華佗弟子。撰本艸一卷。

掌禹錫曰。吳氏本艸。魏廣陵人。吳普撰。吳華佗弟子。修神農本艸﹐成四百四十一種。唐經籍志。尙存六卷。

令廣內不復存。惟諸子書多見引據。其說藥性寒溫五味。最爲詳悉。

李時珍曰。吳氏本艸。其書分記神農黃帝岐伯桐君雷公扁鵲華佗所說性味甚詳。今亦失傳。

﹝李氏﹝當之﹞本艸經﹞七錄一卷佚韓保升曰。李當之華佗弟子。修神農本經。而世少行用。

﹝藥錄﹞七錄六卷佚李時珍曰。李氏藥錄。其書散見吳氏陶氏本艸中。頗有發明。

﹝隨氏﹝費﹞本艸﹞七錄九卷佚﹝秦氏﹝承祖﹞本艸﹞七錄六卷佚宋書曰。秦承祖性耿介。專好藝術。於方藥不問貴賤。皆治療之。多所全獲。當時稱之爲工手。撰方三十卷。大行於世。﹝太平禦覽﹞

﹝雷氏﹝﹞炮炙論﹞﹝宋志作炮炙方﹞藝文略三卷佚自序曰。若夫世人使藥。豈知自有君臣。旣辧君臣。寧分相制。只如毛沾溺。立銷斑腫之毒。象膽揮粘。

乃知藥有情異。魚插樹。立便漧枯。用狗塗之。卻當榮盛。無名止楚截指。而似去甲毛。聖石開盲明目。而如雲離日。當歸止血破血。頭尾效各不同。蕤子熟生。足睡不眠立據。獘萆淡鹵。如酒沾交。鐵遇神砂。如泥似粉。

石經鶴糞。化作塵飛。見橘花。似髓斷弦折。遇鸞血而如初。海竭江枯。投遊波而立泛。令鉛拒火。須仗修天。

如要形堅。豈忘紫背。畱砒住鼎。全賴宗心。惟得芥花。立便成庚。KT遇赤須。水畱金鼎。水中生火。非猾髓而莫能長齒生牙。賴雄鼠之骨末。發眉墮落。塗半夏而立生。目辟眼KT。有五花而自正。腳生肉。棍系菪根。囊皴漩多。夜煎竹木。體寒腹大。全賴顱。血泛經過。飲調瓜子。咳逆數數。酒服熟雄。徧體疹風。冷調生側。腸虛泄痢。須假艸零。久渴心煩。宜投竹瀝。除去塊。全仗消KT益食加觴。須煎蘆朴。彊筋建骨。酒是蓯。駐色延年。精蒸神錦。知瘡所在。口點陰膠。產後肌浮。甘皮酒服。口瘡舌拆。立愈黃蘇。腦痛欲亡。鼻投硝末。心痛欲死。速覓延胡。

如斯百種。是藥之功。某忝遇明時。誤看醫理。𨿽尋聖法。難可窮微。略陳藥餌之功能。豈溺仙人之要術。其制藥炮熬炙煮。不能記年月哉﹐欲審原由。須看海集。某不量短見。直錄炮熬煮炙。列藥制方。分爲上中下三卷。

有二百件名。具陳於後。

蘇頌曰。雷𨿽隋人。觀其書﹐乃有言唐以後藥名者。或者後人增損之歟。﹝證類本艸。引圖經滑石注。﹞

趙希弁曰。雷公炮炙三卷。古宋雷撰。胡洽重定。述百藥性味炮煮熬炙之方。其論多本之幹寧晏先生。

稱內究守國安正公。當是官名。未詳。

李時珍曰。雷公炮炙論。藥凡三百種。爲上中下三卷。其性味炮炙煮熬修事之法。多古奧。文亦古質。別是一家。多本於幹寧晏先生。其首序論述物理。亦甚幽玄。錄載於後。幹寧先生名晏封。著制伏艸石論六卷。蓋丹石家書也。

按雷一稱隋人。一稱宋人。未詳何是。然胡洽名見於劉敬叔異苑。彼加其重定。則當爲宋人矣。幹寧晏先生制伏艸石論六卷。出於新唐志。今以其爲道家之書。不著錄焉。

﹝陳雷炮炙論﹞藝文略三卷佚﹝王氏﹝季璞﹞本艸經﹞七錄三卷佚﹝談氏﹝道術﹞本艸經鈔﹞七錄一卷佚﹝宋大將軍參軍徐氏﹝叔向﹞本艸病源合藥要鈔﹞七錄五卷佚南史張邵傳曰。徐秋夫生道度叔向。皆能精其業。

﹝四家體療雜病本艸要鈔﹞七錄十卷佚﹝王氏﹝未﹞鈔小兒用藥本艸﹞七錄二卷佚﹝甘氏﹝浚之﹞癰疽耳眼本艸要鈔﹞七錄九卷佚﹝本艸要方﹞隋志三卷佚﹝趙氏﹝贊﹞本艸經﹞七錄一卷佚﹝亡名氏經略﹞隋志一卷佚﹝本艸經類用﹞隋志三卷佚﹝本艸經輕行﹞七錄一卷佚﹝本艸經利用﹞七錄一卷佚﹝云麾將軍徐氏﹝滔﹞新集藥錄﹞七錄四卷佚﹝亡名氏藥法﹞七錄四十二卷佚﹝藥律﹞七錄三卷佚﹝藥性﹞七錄二卷佚﹝藥對﹞七錄二卷佚﹝藥目﹞七錄三卷佚﹝藥忌﹞七錄一卷佚﹝徐氏﹝大山﹞本艸﹞隋志二卷佚﹝陶氏﹝弘景﹞藥總訣﹞﹝藝文略。作集藥訣。別有藥總訣一卷。似復載。﹞藝文略一卷佚自序曰。上古神農作爲本艸。凡著三百六十五種。以配一歲。歲有三百六十五日。日生一艸。艸治一病。上應天文。中應人道。下法地理。調和五味。制成醪醴。以備四气。爲弗服。欲其本立道生者也。當生之時。人心素朴。嗜欲寡少。設有微疾。服之萬全。自此之後。世僞情澆。智慮日生。馳十無厭。憂患不息。故邪气數侵。病轉深痼。𨿽服良藥不愈。其後雷公桐君更增演本艸。二家藥對。廣其主治。繁其類族。旣世攺情移。生病日深。或未有此病。而遂設彼藥。或一藥以治眾疾。或百藥共愈一病。欲以排邪還正。爲之原防故也。而三家所列。疾病互有盈縮。或物異而名同。或物同而名異。或冷熱乖違。

甘苦背越。采取殊法。出處異所。若此之流。殆難按據。尋其大歸。神農之時。未有文本。至於黃帝。書記乃興。於是神農本艸。別爲四經。三家之說。遞有損益。豈非隨時適變。殊途同歸者乎。但本艸之書。歷代久遠。

旣靡師受。又無注訓。傳寫之人。遺誤相繼。字義殘闕。莫之是正。方用有驗。布舒合和。﹝陶貞白文集。○案此非全文。合和以下。尙有數十句。﹞

掌禹錫曰。藥總訣。梁陶隱居撰。論夫藥品五味寒熱之性。主療疾病。及采蓄時月之法。凡二卷。一本題云藥像口訣。不著撰人名氏。文本並相類。

﹝亡名氏藥像口訣﹞二卷佚﹝蔡氏﹝英﹞本艸經﹞隋志四卷佚﹝亡名氏藥目要用﹞隋志二卷佚﹝姚氏﹝景﹞本艸音義﹞﹝藝文略作姚最﹞隋志三卷佚﹝亡名氏本艸集錄﹞隋志二卷佚﹝本艸鈔﹞隋志四卷佚﹝本艸雜要訣﹞隋志一卷佚﹝根據本艸錄藥性﹞隋志三卷錄一卷佚﹝原氏﹝平仲﹞靈秀本艸圖﹞隋志一卷﹝舊唐志作六卷﹞佚﹝亡名氏入林采藥法﹞隋志二卷佚﹝太常采藥時月﹞隋志一卷佚﹝四時采藥及合目錄﹞隋志四卷佚﹝諸藥要性﹞隋志二卷佚﹝種植藥法﹞隋志一卷佚﹝李氏﹝密﹞藥錄﹞隋志二卷佚北史李裔傳曰。密字希邕。少有節操。母患積年。名醫療之不愈。乃精習經方。洞閒鍼藥。母疾得除。由是以醫術知名。屬爾朱兆弒逆。與勃海髙昂。爲報復計。後從神武。封容城縣侯。位襄州刺史。

﹝甄氏﹝闕名﹞本艸﹞隋志三卷佚﹝甄氏﹝立言﹞本艸音義﹞﹝新唐志注曰。立言一作權。﹞隋志七卷佚舊唐書甄權傳曰。權弟立言。武徳中。累遷太常丞。禦史大夫。杜淹患風毒發腫。太宗令立言視之。旣而奏曰。從今十一日午時必死。果如其言。時有尼明律。年六十餘。患心腹鼓脹身體羸瘦。已經二年。立言診脈曰。

其腹內有虫。當是誤食發爲之耳。因令服雄黃。須臾吐出一蛇。如人手小指。惟無眼。燒之猶有發气。其疾乃愈。

立言尋卒。撰本艸音義七卷。古今錄驗方五十卷。

﹝本艸藥性﹞舊唐志三卷佚﹝亡名氏藥性論﹞宋志四卷佚掌禹錫曰。不著撰人名氏。集眾藥品類。分其性味君臣主病之效。凡四卷。一本題曰陶隱居撰。然所記藥性功狀。與本艸有相戾者。疑非隱居所爲。

李時珍曰。藥性論。卽藥性本艸。乃唐甄權所著也。權扶溝人。仕隋爲祕書省正字。唐太宗時。年百二十歲。帝幸其第。訪以藥性。因上此書。授朝散大夫。其言論主治亦詳。

按隋志所載甄氏本艸。與立言本艸藥性。疑是同書。若藥性論。亦豈一書歟。惟卷帙不同。至李時珍說。恐難信據。

﹝沙門行矩諸藥異名﹞﹝新唐志。作僧行智。﹞隋志八卷。注曰。本十卷今闕佚﹝王氏﹝方慶﹞新本艸﹞新唐志四十一卷佚舊唐書本傳曰。王方慶。太原人也。雅有材度。博學多聞。篤好經方。精於藥性。則天令監領尙藥奉禦張文仲侍醫李虔縱光祿韋慈藏等。撰諸藥方。方慶撰隨身左右百發百中備急方十卷。大行於世。

﹝藥性要訣﹞新唐志五卷佚﹝鄭氏﹝虔﹞胡本艸﹞新唐志七卷佚新唐書本傳曰。鄭虔。鄭州滎陽人。天寶初。爲協律郎。集掇常世事。著書八十餘篇。有窺其稿者。上書告撰私撰國史。虔蒼黃焚之。坐謫十年還京師。玄宗愛其才。欲置左右。以不事事更置廣文館。以虔爲博士。虔不知廣文曹司何在。訴宰相曰。上增國學。置廣文館。以居賢者。令後世廣博文士自君始。不亦美乎。虔乃就職之久雨壞廡捨。有司不復修完。寓治國子館。自是遂廢。初虔追故書可志者。得四十餘篇。國子司業蘇源明名其書爲會粹。虔善圖山水。好書。常苦無紙。於是慈恩寺貯柿葉數屋。遂往日取葉肄書。歲久殆徧。嘗自寫其詩。並書以獻。帝大署其尾曰。鄭虔三絕。遷著作郎。安祿山反。遣張通儒劫百官。置東都。僞授虔水部郎中。因稱風緩。求攝市令。潛以密章達靈武。賊平與張通王維並囚宣陽裏三人者。皆善書畫。崔圓使繪齋壁。

虔等方悸死。卽極思析解於圓。遂免死。貶臺州司戶參軍事。後數年卒。

﹝蕭氏﹝炳﹞四聲本艸﹞宋志四卷佚掌禹錫曰。四聲本艸。唐蘭陵處士蕭炳撰。取本艸藥名每上一字。以四聲相從。以便討檢。凡五卷。前進士王收撰序。

﹝江氏﹝承宗﹞刪繁藥詠﹞新唐志三卷注曰鳳翔節度要籍佚﹝楊氏﹝損之﹞刪繁本艸﹞藝文略五卷佚掌禹錫曰。刪繁本艸。唐潤州醫博士兼節度隨軍楊損之撰。以本艸諸書所載。藥類頗繁。難於看檢。刪去其不急。並有名未用之類。爲五卷。不著年代。疑開元後人。

﹝杜氏﹝善方﹞本艸性類﹞藝文略一卷佚掌禹錫曰。本艸性事類。京兆醫工杜善方撰。不詳何代人。以本艸藥名。隨類解釋。刪去重復。又附以諸藥制使畏惡解毒相反相宜者爲一類。共一卷。

﹝亡名氏南海藥譜﹞藝文略七卷﹝宋志作一卷﹞佚掌禹錫曰。南海藥譜。不著撰人名氏。雜記南方藥。所產郡縣及療疾之驗無倫次。似唐末人所作。凡二卷。

﹝李氏﹝﹞海藥本艸﹞藝文略六卷佚李時珍曰。海藥本艸。卽南海藥譜也。凡六卷。唐人李所著。蓋肅代時人。收采海藥。亦頗詳明。

按南海藥譜。與海藥本艸。其目各見於崇文總目。不知李時珍何據爲一。其言殆難信焉。

﹝張氏﹝文懿﹞本艸括要詩﹞宋志三卷佚玉海曰。後蜀張文懿撰本艸括要詩三卷。

﹝日華子諸家本艸﹞二十卷佚掌禹錫曰。日華子諸家本艸。國初開寶中四明人。撰不著姓氏。但云日華子大明。序集諸家本艸近世所用藥。

各以寒溫性味。華實虫獸爲類。其言近用。功狀甚悉。凡二十卷。

李時珍曰。按十家姓。大姓出東萊。日華子蓋姓大名明也。或云其姓田。未審然否。

﹝亡名氏本艸韻略﹞藝文略五卷佚﹝藥林﹞藝文略一卷佚﹝梁氏﹝嘉慶﹞本艸要訣﹞藝文略一卷佚﹝亡名氏采藥論﹞藝文略一卷佚﹝制藥論法﹞宋志一卷佚﹝裴氏﹝宗元﹞藥詮總辧﹞宋志三卷佚﹝許氏﹝洪﹞太平惠民和劑局方藥石炮制總論﹞一卷存﹝胡氏﹝仕可﹞本艸歌括﹞國史經籍志八卷﹝醫藏目錄作二卷﹞未見自序曰。本艸。卽儒家之史書是也。儒不讀諸史。何以知人才賢否。得失興亡。醫不讀本艸。何以知名徳性味。養生延年。照本艸之名書。自神農本經。以至名醫別錄。唐本蜀本。新定重定。先附今附之數。不下一千七百餘條。其論性體之溫涼。功用之緩急。自有六十其於國小。未易涉獵。僕承敕命。掌教瑞陽。思欲便於國小。擇其見於用者自博而爲根據。按本文叶韻成類。庶幾讀者易記。亦可知其大略。用鋟諸梓。與同志共之。時元貞攺元九月朔旦。宜丰可丹胡仕可序。

﹝何氏﹝士信﹞補注本艸歌括﹞八卷存﹝熊氏﹝宗立﹞增補本艸歌括﹞八卷存

卷十三

本艸﹝五﹞

﹝張氏﹝元素﹞珍珠囊﹞一卷未見李時珍曰。潔古珍珠囊。書凡一卷。金易州明醫張元素所著。元素字潔古。舉進士不第。去學醫。深闡軒岐祕奧。參悟天人幽微。言古方新病不相能。自成家法。辧藥性之气味。陰陽濃薄。升降浮沈。補瀉六气十二經。

及隨證用藥之法。立爲主治祕訣。心法要旨。謂之珍珠囊。大揚醫理。靈素之下一人而已。後人翻爲韻語。以便記誦。謂之東垣珍珠囊謬矣。惜乎止論百品。未及徧評。

﹝潔古本艸﹞國史經籍志二卷未見﹝李氏﹝杲﹞用藥法象﹞﹝硯堅試效方序。作藥象論。﹞一卷未見元史本傳曰。李杲字明之。鎭人也。世以貨雄鄕裏。杲幼歲好醫藥。時易人張元素以醫名燕趙間。杲捐千金從之學。不數年盡傳其業。家卽富濃﹐無事於技。操有餘以自重。人不敢以醫名之。大夫士或病。其資性髙謇。

少所降屈。非危急之病。不敢謁也。其學於傷寒癰疽眼目病爲尢長。北京人王善甫爲京兆酒官。病小便不利。目睛凸出。腹脹如鼓。膝以上堅硬欲裂。飲食且不下。甘淡滲泄之藥皆不效。杲謂眾醫曰。病深矣。內經有之。膀胱者。津液之府。必气化乃出焉。今用淡滲之劑。而病益甚者。是气不化也。啟玄子云。無陽者陰無以生。無陰者陽無以化。甘淡滲泄皆陽藥。獨陽無陰。其欲化得乎。明日以羣陰之劑投。不再服而愈。西臺掾蕭君瑞二月中病傷寒發熱。醫以白虎湯投之。病者面黑如墨。本證不復見。脈沈細。小便不禁。杲初不知用何藥。及診之曰。此立夏前。誤用白虎湯之過。白虎湯大寒。非行經之藥。止能寒腑臟。不善用之。則傷寒本病。隱曲於經絡之間。或更以大熱之藥拯之。

以苦陰邪。則他證必起。非所以拯白虎也。有溫藥之升陽行經者。吾用之。有難者曰。白虎大寒。非大熱何以救。

君之治柰何。杲曰。病隱於經絡間。陽不升則經不行。經行而本證見矣。本證又何難焉。果如其言而愈。魏邦彥之妻。目翳暴生。從下而上。其色綠。腫痛不可忍。杲云。翳從下而上。病從陽明來也。綠非五色之正。殆肺與腎合而爲病邪。乃瀉肺腎之邪。而以入陽明之藥爲之使。旣效矣。而他日病復作者三。其所從來之經。與腎色各異。乃曰。諸脈皆屬於目。脈病則目從之。此必經絡不調。經不調。則目病未已也。問之果然。因如所論而治之。

疾遂不作。馮叔獻之侄櫟年五六。病傷寒目赤而煩渴。脈七八至。醫欲以承气湯下之。已煮藥而杲適從外來。

馮告之故。杲切脈大駭曰。幾殺此兒。內經有言。在脈諸數爲熱。諸遲爲寒。今脈八九至。是熱極也。而至眞要大論云。病有脈從而病反者。何也。脈之而從。按之不鼓。諸陽皆然。此傳而爲陰證矣。令持姜附來。吾當以熱因寒用法處之。藥未就。而病者爪甲變。頓服者八兩。汗尋出而愈。陜帥郭巨濟病偏枯。二指著足底不能伸。杲以長鍼刺HT中。深至骨而不知痛。出血一二升。其色如墨。又且繆刺之。如此者六七。服藥三月。病良已。裴擇之妻病寒熱。月事不至者數年。已喘嗽矣。醫者率以蛤蚧桂附之藥投之。杲曰。不然。夫病陰爲陽所搏。溫劑大過。故無益而反害。投以寒血之藥。則經行矣。已而果然。杲之設施多類此。當時之人。皆以神醫目之。所著書。今多傳於世云。

李時珍曰。用藥法象。書凡一卷。元眞定明醫李杲所著。杲字明之。號東垣。通春秋書易。忠信有守。富而好施。援例爲濟源鹽稅官。受業於潔古老人。盡得其學。益加闡發。人稱神醫。祖潔古珍珠囊。增以用藥凡例諸經向導。綱要活法。著爲此書。

﹝藥譜﹞一卷未見按上見於也是園書目。

﹝珍珠囊藥性賦﹞一卷存四庫全書提要曰。珍珠囊指掌補遺藥性賦四卷。舊本題金李杲撰。考珍珠囊。爲潔古老人張元素著。其書久已散失。世傳東垣珍珠囊乃後人所僞托。李時珍本艸綱目辧之甚詳。是編首載寒熱溫平四賦。次及用藥歌訣。

俱淺俚不足觀。蓋庸醫至陋之本。而亦托名於杲。妄矣。

﹝王氏﹝好古﹞湯液本艸﹞醫藏目錄二卷存自序曰。世皆知素問爲醫之祖。而不如軒岐之書實出於神農本艸也。殷伊芳尹用本艸爲湯液。漢仲景廣湯液爲大法。此醫家之正學。𨿽後世之明哲有作。皆不越此。予集是書。復以本艸正條。各從三陰三陽一二經爲例。

仍以主病者爲元首。臣佐使應次之。不必如編類者。玉石。次艸木。次虫魚以上中下三品爲門也。如太陽經。

當用桂枝湯。麻黃湯。必以麻黃桂枝爲主。本方中余藥後附之。如陽明經。當用白虎湯。必以石膏爲主。本方中余藥後附之。如少陽經。當用三禁湯。必以柴胡爲主。本方中余藥後附之。如太陰少陰厥陰之經。所用熱藥。皆仿諸此。至金匱祖方湯液外。定爲常制。凡可用者。皆雜附之。或以傷寒之劑。攺治雜病。

或以權宜之料。更療常疾。以湯爲散。以散爲丸。變易百端。增一二味。別作他名。減一二味。另爲殊法。醫壘元戎。陰證略例。論萃英。錢氏補遺等書。安樂之法。湯液本艸統之。其源出於潔古老人珍珠囊也。其間議論。

出新意於法度之中。注奇辭於理趣之外。見聞一得。久獘全更。不特藥品之咸精。抑亦疾病之不誤。夭橫不至。

壽域可期。其湯液本艸歟。時戊戌夏六月。海藏王好古書。

李時珍曰。湯液本艸。書凡二卷。元醫學教授古趙王好古撰。好古字進之。號海藏。東垣髙弟。醫之儒者也。取本艸及張仲景成無己張潔古李東垣之書。間附己意。集而爲此。

四庫全書提要曰。「湯液本艸三卷。元王好古撰。曰湯液者。取漢志湯液經方義也。上卷載東垣藥類法象。

用藥心法。附以五宜。五傷。七方。十劑。中下二卷。以本艸諸藥。配合三陽三陰十二經絡。仍以主病者爲首。

臣佐使應次之。每藥之下。先气。次味。次入某經。所謂象云者。藥類法象也。心云者。用藥心法也。珍者。潔古珍珠囊也。其餘各家。𨿽有采輯。然好古受業於潔古。而講肄於東垣。故於二家用藥。尢多徵引焉。考本艸藥味不過三品。三百六十五名。陶弘景別錄以下。遞有增加。往往有名未用。卽本經所云主治。亦或古今性異。不盡可從。如黃連。今惟用以淸火解毒。而經云。濃腸胃。醫家有敢遵之者哉。好古此書所列。皆從名醫試驗而來。

𨿽爲數無多。而條例分明。簡而有要。亦可云適乎實用之書矣。」﹝李氏﹝浩﹞諸藥論﹞佚按上見於滕縣誌。

﹝王氏﹝東野﹞本艸﹞佚吉安府誌曰。王東野永新人。精方脈。嘗著本艸經。當時知名。任太醫院禦醫。虞文靖揭文安程雪樓劉申齋趙子昂咸與之交。而尢濃趙魏公。以老致仕。

﹝詹氏﹝瑞方﹞本艸類要﹞國志經籍志十卷未見﹝尙氏﹝從善﹞本艸元命苞﹞國史經籍志七卷﹝讀書敏求記作九卷﹞未見錢曾曰。本艸元命苞九卷。元朝崇尙醫學。設令醫官。考試出題。以難素爲經。仲景爲治法本艸而又苦其繁冗。尙從善集此書。求簡易於愼微本艸之中。總四百六十八種。蓋便於時人之采摭也。爲前序者。至正三年。

平江路常熟州知州班惟志未知邑乘中。列其人否。附識以俟參考。

﹝朱氏﹝震亨﹞丹溪本艸﹞一卷未見按上見於竹堂書目。

﹝滑氏﹝壽﹞本艸發揮﹞一卷未見按上見於浙江通誌經籍部。

﹝本艸韻會﹞未見按上見於古今醫統。

﹝徐氏﹝彥純﹞本艸發揮﹞國史經籍志四卷存李時珍曰。本艸發揮。書凡三卷。洪武時。丹溪弟子山陰徐彥純用誠所集。取張潔古李東垣王海藏朱丹溪成無己數家之說。合成一書爾。別無增益。

﹝葉氏﹝子奇﹞本艸節要﹞十卷未見按上見於浙江通誌。

錢謙益曰。葉子奇。字世傑。龍泉人。王師入處。子奇上書總制孫炎。謂龍鳳常紹宋正統。攺紀元政。用薦主巴陵簿。嘗作太玄本旨。究通衍皇極之說。儒者多稱之。洪武十一年春。有司以甲令祭城隍神。羣吏竊飲豬腦酒。縣學生發其事。世傑適至。亦株連就逮獄中。以瓦磨墨。有得輒書。事釋家居。因續成之。號艸木子。﹝列朝詩集﹞

﹝徐氏﹝彪﹞本艸證治辧明﹞明史十卷未見松江府誌曰。徐彪。字文蔚。太醫院使樞子也。正統十年。以能醫薦入太醫院。時代王久病。又昌平侯楊洪在邊疾篤。受詔往視。皆不旬日而瘳。遂畱禦藥局。十三年擢禦醫。景泰二年遷院判。常侍禁中。每以醫諫。

景帝問藥性遲速。對曰。藥性猶人性也。善者千日而不足。惡者一日而有餘。問攝生。以固元气對。其因事納忠類此。六年預修中祕書錄。子爲國子生。彪質直洞達。善談議。少從父入秦。其邸捨。元許文正衡遺址也。秦王以魯庵題之。秦中稱爲魯庵。及歸老。以詩畫適情。自號希古。所著本艸證治辧明十卷。論咳嗽條。傷寒纂例。

各二卷。

﹝滕氏﹝弘﹞神農本經會通﹞十卷存六世孫萬里序略曰。世系邵陽縣公。諱弘別號可齋。不肖孫萬里六世祖也。公幼而習儀部公過庭之訓。不獨忠孝大旨。摩頂授記。岐嶷聆略。卽流覽中所稱仁愛一眶。足展天地萬物同體之念者。匪靡瑩精注目。惟是邵陽錫壤間。父老士紳。及窮檐僻谷。罔弗加額祝天曰。鄭之慈母。今之滕公。旣政成以畏壘多暇。每計人生斯世。

無百年不盡之身。而有千古不磨之澤。澤一邑澤九有。遇使然也。其惟著書立言者乎。則無若神農氏本經一書。

自胥庭太昊。以迄於玆。

在在而行。人人所需。非直六籍三墳。偏爲經生學士家所也。唐文皇渙集大觀。益廣世澤。至我聖祖。創爲惠民一局。設爲官董其事。欲俾海寓悉解呻吟之苦。而卒業扁跗氏。喙喙爭鳴矣。仲景東垣。世鮮儔匹。而朱氏丹溪多所折衷。彼其遊於七十二毒之日者。不啻神授故足術。遂於公餘。稍輯其略。及賦歸來。止嬴兩袖淸風。而是書獨不離坐臥。瀟然環堵。凡五七易稿。始成文行忠信之冊。爲四部。析爲十卷。年垂白。猶屈首讎校。握毛錐子日不倦。凡寒暑徧一支幹。乃克投筆。蓋十歲又二云。

﹝亡名氏本艸藥性賦﹞國史經籍志一卷未見﹝劉氏﹝全備﹞注解藥性賦﹞一卷存﹝王氏﹝綸﹞本艸集要﹞國史經籍志八卷存自序略曰。弘治壬子。備員儀制王事。公暇取本艸及東垣丹溪諸書。參互考訂。削其繁蕪。節其要略。刪成五卷。定爲中部。又取本艸卷首總論。及采內經東垣諸說。有關於本艸者。凡一卷。附於前。以爲本艸之源。爲上部。又取藥性所治。分類爲十二門。凡二卷。以爲臨病用藥制方之便。爲下部。凡三易稿。歷四寒暑而書成。

共八卷。名曰本艸集要。蓋止取其要。以便初學。及吾儒之欲旁通是術者耳。若專門之士。聰敏之資。固當盡閱全書。不可厭繁多。而樂簡便也。

明史稿吳傑傳曰。王綸。字汝言。慈溪人。舉進士。遷禮部郎中。歷廣參政湖廣廣西布政使。正徳中。以副都禦史。巡撫湖廣。綸精於醫。所在爲人治病。無不立效。有本艸集要。明醫雜著。行於世。

李時珍曰。本艸集要。弘治中禮部郎中慈溪王綸取本艸常用藥品。及潔古東垣丹溪所論序例。略節爲八卷。

別無增益。斤斤泥古者也。

﹝袁氏﹝仁﹞本艸正訛﹞未見按上見於王畿袁參坡小傳。

﹝亡名氏本艸源流﹞一卷未見按上見於竹堂書目。

﹝蔣氏﹝儀﹞藥鏡﹞四卷存四庫全書提要曰。藥鏡四卷。明蔣儀撰。儀嘉興人。正徳甲戌進士。其歷官未詳。是編前後無序跋。惟凡例謂醫鏡之鐫。駢車海內。今梓藥性。仍以鏡名。其載藥性。分溫熱平寒爲四部。各以儷語。括其主治。後附拾遺疏原滋生三賦。以補所未備。詞句鄙淺。徒便記誦而已。

﹝汪氏﹝機﹞本艸會編﹞二十卷未見李時珍曰。本艸會編。嘉靖中祁門醫士汪機所編。機字省之。懲王氏本艸集要。不收艸木形狀。乃削去本艸上中下三品。以類相從。菜谷通爲艸部。果品通爲木部。並諸家序例。共二十卷。其書撮約。似乎簡便。而混同反難檢閱。冠之以薺。識陋可知。掩去諸家。更覺零碎。臆度疑似。殊無實見。僅有數條自得可取爾。

﹝鄭氏﹝寧﹞藥性要略大全﹞十一卷存自序曰。昔先君子嘗以儒業訓予。每見今之登仕路者。天各一方。旣缺問於晨昏。曷能全於子職。親老年荒。而莫能養者有之。庸醫非徒其益。而反致害者。間亦有之。觸於目感於心。故深嘆韁鎖於名利者之莫能脫也。

予正得丁卯赴考。拂意時來未冠。先君年七十有五矣。何能俟志之達而榮養乎。蓋盡心於君者。鮮克盡心於親也。

忠孝難以兩全。於是役志於醫。而幹祿之心。日益淡焉。因取軒岐伊芳李所著內經湯液等書閱之。且知古今方書所常用者。不過二三百味。更疊調換而已。其間又有所說不同。一味之下。某藥性寒無毒。又曰。微溫有小毒。又曰。溫無毒。如陳皮則曰。畱白者。補胃和中。去白者。消痰泄气。又曰。益气健胃。香附子則曰。消寬食中。又曰。益气理胃。似此之類。難以枚舉。如木通非通艸。石脂指作空靑。本二物而指爲一物。俾後學何所據哉。余則取諸書。參互訂正。名曰藥性要略。非敢爲明者道。但亦可資後學處方之一助云爾。嘉靖己巳季冬望後。歙北丰陽七潭鄭寧書。

﹝沈氏﹝好問﹞本艸類要﹞未見按上見於浙江通誌。

﹝許氏﹝希周﹞藥性粗評﹞醫藏目錄四卷存自序略曰。人不可以不知醫。而藥不可以不明性。秦火之前。岐伯彭緩以神醫名。秦火之後。李華張吳以明醫名者。病賴於醫。識其原也。醫資於藥。洞其性也。故藥性之作。有本艸。有圖經。有拾遺。又有四聲。有開寶之詳定。又有嘉之添注。歷漢魏唐宋。如隱居東垣諸公。汲汲於此者。謂非有所重而然耶。我先君完齋翁自少知醫。遠近時或賴之。及舉進士第官大理。乃一疾誤於庸醫。至今爲憾。逮希周繼儒業。業儒之暇亦尙軒岐。

後舉於鄕。嘉靖戊戌上春官不第。歸於舟中。取諸家本艸玩之。深以浩瀚不可記憶爲病。然旣不得其詳。復不得其略。亦自負也。於是雜舉眾藥。意味相對者。屬之以詞。各以所長。著其用焉。爲駢麗。以便誦讀。凡一帙。

題曰藥性粗評。夫一藥而該羣用。獨取其長。績之略也。藥品溢於一千。而所收五百餘條。錄之略也。所采有時月。而歲功隱。所產有州郡。而道地微。推舉之略也。曰艸木。而不類其大喬。曰玉石。而不類其輕重。曰禽虫。而不別其水陸。有貴賤。而不別其上下。

檢點之略也。謂之粗評固宜。旣成。至辛丑北上。中途以不及返舟中。自謂粗評之作。終以一二略者爲遺恨。於是復取諸家本艸玩之。詳其所生所產。與其功用。各注其條下。而每寓以緒論。又略載其單方。庶幾爲成書焉。

旣成。釐爲四卷。而粗評之名不易。自以一得之愚。或有裨於初學也。不惜寡昧。出與四方共之。我朝以醫術名者。曰丹溪先生。彼學人由藥性以習脈候。觀會通以達病機。期周官之十全。等孫武子之百勝。不待得之三折肱也。又豈但丹溪之徒而已哉。

﹝趙氏﹝星南﹞上醫本艸﹞四卷未見﹝賀氏﹝嶽﹞藥性準繩﹞未見海鹽縣誌曰。賀嶽字汝瞻。初因母病。盡購岐黃書誦之。且從四方國手講究。遂精其術。病者圭勺沾口卽奏功。羣邑藩臬。皆延致之。加以賓禮。所著明醫會要。醫經大旨。診脈家寶。藥性準繩諸書。業醫者宗之。

﹝兪氏﹝汝言﹞本艸摘要﹞未見按上見於浙江通誌經籍部。

﹝薛氏﹝己﹞本艸約言﹞四卷存自序曰。夫人憑車而歷垣道。登舟而泛安瀾。情與境俱適。逮至臨大行孟門。瞿塘灩。則靡不惕然驚。而又輻脫焉。轡委焉。櫓折而帆破焉。則其呼號必倍。而垂援也必力。何也。安危異也。故古先聖人。惟稷教稼。

惟契明倫。而神農氏獨於洪荒以前。舉凡若艸若木。若虫魚玉石之類。無不備嘗而昭示之。寧捨教養。而爲此不急之務哉。誠曠觀天下。業已茹毛飲血。老死不相往來。一切經綸。徐聽之異日。而獨是風者寒者。暑者濕者。與夫喜怒憂思悲驚恐者。氓之蚩蚩。何所不有。須臾之間。生死判焉。而得不力爲垂援。其如此呼號望救者何哉。故醫之道。倍急於教導。而功亦與稷契等。昔人稱山中相業。良不誣也。自是陶弘景而後。增補非一。有所謂唐本蜀本。計一十六家。而言亦彌廣。餘生也晚。幸祕笈無不發之藏。故余得遊息其間。積有年所。時就本艸中。輯其日用不可缺者。分爲二種。且別以類志約也。韋編幾絕。丹黃斑駁不復識。因思神農生人之澤。昭垂萬祀。而全本浩汗難竟。則斯帙也。其徑捷。其功逸。其神不勞。寓目之餘。條分縷指。無不備具。所謂開卷一讀。生气滿堂者。其在斯乎。因命曰約言。公之海內。庶几案頭篋際。可披可攜。

一切苦卷帙之繁者。不至塵封簡蠹矣乎。嗣是求之素問靈樞諸書。不可謂非登髙行遠之助云。不然。在前。

風波在後。而棄爾輔捨爾楫。將車覆康莊。舟橫野渡矣。冀其終逾絕險。轉危爲安也。有是理哉。今天下司農司鐸。蓋不乏人。而神農一任。所系尢急。則翼斯人於不死。而因以仰贊稷契之功。端在是矣。毋曰非博觀也忽之。

古吳薛己立齋甫題。

蘇州府誌曰。薛己字新甫。號立齋。性穎異。過目輒成誦。尢殫精方書。於醫術無所不通。正徳時。選爲禦醫。擢南京院判。嘉靖間進院使。所著有家居醫錄十六種。醫家多遵守之。

﹝程氏﹝伊芳﹞釋藥﹞醫藏目錄四卷未見﹝陳氏﹝嘉謨﹞本艸蒙筌﹞醫藏目錄十二卷存自序略曰。本艸舊多有刻。如大觀。則意重寡要。如集要。則詞簡不該。至於吾邑汪石山續集會編。喜其詳略相因。工極精密矣。惜又雜采諸家。而訖無的取之論。均未足以語完書也。予時僑居郡城。適從遊者日益進。思欲釐正是書。以引來學。而求免三者之獘。乃取諸舊本。曾通而折衷之。先之气味升降。有毒無毒。次之地產優劣。采早采遲。又次之諸經所行。七情所具。其制度其藏畱。與夫治療之宜。及諸各賢方書應驗者。靡不殫述。

間亦旁掇舊文。竊附臆見。以擴未盡之旨。且慮其繁而不整也。爲之砌輯章句。排偶聲律。重者刪。略者補。吻者取。乖者遺。內附同種堪治者。並朱書。外續異名相類者。加圈別。首尾該貫。纖悉著明。其義增前。其文減舊。俾讀者易記。無齟齬之患。考者易尋。免瑣屬之勞。初學由此。日漸造夫精微。亦庶乎行遠升髙一助也。是書也。創自嘉靖己未。凡五易稿。七閱歲而始成。題其篇曰本艸蒙筌。以授諸弟子。僉曰。先生嘉惠後學之心盛矣。豈惟以訓二三子。須以公諸人人可也。固請壽諸梓。因述顚末。以識歲月云。嘉靖乙丑春二月吉旦。新安八十翁月明陳嘉謨廷采序。

李時珍曰。本艸蒙筌。書凡十二卷。祁門醫士陳嘉謨撰。謨字廷采。嘉靖末。根據王氏集要。部次集成。每品具气味產采。治療方法。創成對語。以便記誦。間附己意於後。頗有發明。便於初學。名日蒙筌。誠稱其實。

﹝蔡氏﹝承植﹞本艸蒙筌撮要﹞醫藏目錄一卷未見﹝方氏﹝谷﹞本艸集要﹞明史十二卷未見﹝姚氏﹝能﹞藥性辧疑﹞未見浙江通誌曰。姚能字懋良。號靜山。海鹽人。善談論。好吟詩。精於醫理。著傷寒家祕心法。小兒正蒙。藥性辧疑諸書。

﹝李氏﹝﹞湯液本艸﹞未見按上見松江府誌藝文部。

﹝李氏﹝中﹞本艸辧正﹞三卷未見﹝黃氏﹝淵﹞本艸考證﹞二卷未見﹝嚴氏﹝萃﹞藥性賦﹞未見按上三種。見於浙江通誌經籍部。

﹝馮氏﹝淑沙﹞本艸病因﹞醫藏目錄一卷未見﹝張氏﹝梓﹞藥性類明﹞﹝通行本。作藥證類明。﹞醫藏目錄二卷存﹝吳氏﹝維貞﹞藥性賦大全﹞醫藏目錄十二卷存﹝皇甫氏﹝嵩﹞本艸發明﹞醫藏目錄六卷存自序曰。醫之爲道。莫要於識藥性。藥性明。斯能處方用藥以印病。如尺度權衡以應物。而毫末不爽焉。醫道可明矣。本艸一經。藥品性味具備。補注訓義亦詳。誠濟世之書也。第諸家輳集。各附見聞。其中治病之說。

類多繁衍。每一品藥。該療諸病。多者十數證。少者三四證。漫無專治監治之法。俾用藥者。莫知取裁。是以近世方家。務求簡便。乃捨本經專讀藥性賦等歌括。托爲東垣快捷方式之法。而不加察。狃於目前常用之藥。於本經中所載奇異藥品。率莫之究。執此以療病。未免略而弗詳。局而弗備。往多繆誤。殊戾經旨。至投劑無效。良由藥性不用。制用未當也。嵩承祖父業。深爲此慮。於是儒之暇。究心於醫。搜輯方書。推本內經。爰及諸本艸東垣湯液丹溪藥性等書。參閱考訂。求其旨要。著爲本艸發明六卷。捲分列上下部。其間如某藥專治某病。某藥監某藥。以某藥爲君。某藥佐之爲引用。分專治監治之法。各有攸宜。於常用要用藥品列在上部。更加詳著。其稀用奇品。列於下部者。亦發明之。以備參用。𨿽未敢云窺羲黃之奧。溯湯液之源。然經義略明。而臨證用藥處方者。

庶知旨要。不致泛泛無從矣。用是匯諸編以俟明者裁之。時萬曆戊寅夏。武林皇甫嵩述。

﹝王氏﹝文潔﹞太乙仙制本艸藥性大全﹞八卷存﹝李氏﹝中立﹞本艸原始﹞醫藏目錄八卷存馬應龍序曰。醫𨿽方伎爾。然理微而道大。用廣而功切。故稱仁術焉。上古神農氏始嘗百艸而知藥。軒轅氏咨訪岐伯伯髙少兪而知脈。後世始有生生之術矣。夫人之五臟六腑。气脈周流。陰陽穴絡。上按天道。下俾地理。非冥心聚精。博考沈思。不能入其奧妙。而況粗浮之气。疏略之見。又何當焉。余幼善病。畱心此技。二十餘年。僅得其梗槪以自衛。宰杞時。得李中立氏。年幼而姿敏。多才藝。其醫𨿽不敢卽謂與古人方駕。而偏至之能。有足取焉。所著有本艸原始。夫本艸者。醫之肯綮也。之生而致死。之死而致生。所系在呼吸間。可弗愼乎。

李君核其名實。考其性味。辧其形容。定其施治。運新意於法度之中。標奇趣於尋常之外。皆手自書。而手自圖之。抑勤且工矣。書成遣人邸中。丐餘一言以傳。余以爲昔人讀爾雅不熟。爲蟛蜞所誤。考白澤不審。陷囊於亡然。則非有易牙之口。不能辧淄澠之水。非有師曠之聰。不能勞薪之味。故古人不三折肱。不稱良醫。吾與子固無所用其患矣。特以告夫來者。

朱彜尊髙士李君塔銘曰。君先世曰尙衮。曰中立。皆舉進士。尙衮未授官。中立爲大理寺右評事。

﹝賈氏﹝所學﹞藥品化義﹞十三卷存李延序曰。古謂用藥救生。用兵救亂。其事急。其義一也。故處方猶之五花八陣。而藥者特其甲仗之屬。

借以克敵。若甲仗朽鈍。是以卒予敵也。更或長短異宜。先後倒置。直可以不戰而敗。救亂雲乎哉。則將以救生者。亦可以肅然懼惕然悟矣。著本艸者。自神農以來。不下數十家。多繁簡失中。讀者嘗苦其不適於用。餘甲申遊禾中。偶得賈君九如所著藥品化義。其爲區別發明。誠一世之指南。問其里人。有不聞其姓氏者。嗟乎。豈九如精技入神。世人不見貴重。故名沒於州黨。抑所號聖醫者。學不必如九如。而已足擅名。皆不得而知也。是書藏之笥中甚久。戊午客浙西。伏暑中曝書。復見九如本。如逢故人。乃命兒子漢徵。較正重梓問世。凡善讀此書者。當處方之際。直令壘壁一新。豈獨爲九如重關生面也乎。

按是書。題曰趙郡李延期叔著。朱彜尊髙士李君塔銘。又有補撰藥品化義之目。然據李序。則全出於賈氏者也。

卷十四

本艸﹝六﹞

﹝杜氏﹝文燮﹞藥鑑﹞二卷存龔氏﹝廷賢﹞本艸定衡醫藏目錄十三卷未見﹝姚氏﹝浚﹞藥品徵要﹞未見按上見於江南通誌。

﹝亡名氏藥性輯要﹞一卷未見按上見絳雲樓書目。

﹝邢氏﹝增捷﹞本艸輯要﹞未見新昌縣誌曰。邢增捷少習儒不就。遂精素問內經丹溪東垣諸書。治劑無不立活者。其於証之險。方之奇左驗。

著醫案心法數卷。又著本艸輯要。傷寒指掌詳解。脈訣刪補。爲岐黃家指南。性沖和不計贈遺。尢善導引。蓋養生以生人。有仁人之術者也。

﹝吳氏﹝文獻﹞藥性標本﹞十卷未見婺源縣誌曰。吳文獻字三石。花橋人。幼好岐黃術。旣補邑諸生。猶不廢方書。久而曰。古人不爲良相。則爲良醫。竟辭博士籍。殫精百家醫。及素問等書。所著有三石醫教四十卷。藥性標本十卷。洪侍禦覺山余司徒中宇序之。

﹝梅氏﹝得元﹞藥性會元﹞三卷存陳性學序略曰。春三月。以歲淸囹圄之役。奔走沅盧辰漵間。會平溪經幕錢塘梅元實。持所輯藥性會元三卷。

謁予於舟次。卒業之。詞簡而詳。理約而明。指實而核。族類以部而分。方所以產而別。性味以品而殊。燮之以陰陽。

別之以經絡。濟之以水火。參之以君臣佐使。附之以畏惡忌反。析明驗於方施。識成功於已試。不必遠稽古籍。

近搜旁門。惟按類隨索。如持左券。殆照心之方諸。辧昧之指南也。肘後神奇。至今珍之。此胡可祕。因授渠陽備司周南王君。梓以傳焉。元實才如操割。譚如懸河。只以數奇。博官戎幕。初抵廨。值平溪亢陽疫甚。施藥救之。所全活無算。甲午入棘闈供事。有分試劉司理疾篤。微息垂絕。羣醫視之。卻步而走。元實植方進劑。起死回生。效捷於響。甫旬日康復如初。斯固醫神藥神。而實此書辧性之功神也。

﹝許氏﹝兆禎﹞藥準﹞﹝吳秀醫鏡序。作藥徑。﹞二卷存﹝吳氏﹝昆﹞藥纂﹞未見按上見於鶴阜山人小傳。

﹝沈氏﹝愚﹞藥能﹞未見按上見於松江府誌藝文部。

﹝萬氏﹝全﹞本艸拾珠﹞未見﹝盧氏﹝復﹞本艸考匯﹞二卷未見﹝楊氏﹝崇魁﹞本艸眞詮﹞二卷存﹝張氏﹝懋辰﹞本艸便﹞二卷未見﹝亡名氏本艸圖形﹞四卷未見按上見於淡生堂書目。

﹝徐氏﹝鳳石﹞本艸大成藥性賦﹞五卷存﹝倪氏﹝朱謨﹞本艸匯言﹞二十卷存凡例云。是書先尊神農本經。次錄陶弘景別錄。次唐本。唐新定本艸。次甄權藥性本艸。次孫思遜千金食治。

次陳藏器本艸拾遺。次孟昶本艸。次宋開寶本艸。次宋嘉本艸。次日華本艸。次東垣用藥法象。次丹溪衍義補遺。

以至會編蒙筌﹐並元明舊本。不下四十餘種。最後李氏瀕湖本艸綱目。該博倍於前人。第書中兼收並列。已盡辧別之功。後賢證驗確論。每多重載。謨更加甄羅補訂。刪繁去冗。名曰匯言。志核也。志純也。一本艸諸書。可云淵廣。然歷考之。主其說。而古今人有不然者。是知用藥之神妙。非可執一。不容弗辧也。謨搜輯往代名言。庶無滲漏。復自周遊省直。於都邑市廛。幽巖隱谷之間。徧訪耆宿。登堂請益。采其昔所未詳。今所屢驗者。

一一核載。校李氏原本。稍有減增。用供國手之取裁。殊有大裨。一論藥集方。必見諸古本有據。時賢有驗者。

方敢信從。每論每方。必注姓氏出處。公諸天下。猶恐字有訛脫。貽誤於人。復再三考訂而存之。締觀旁注。略見苦心。至於芟繁汰復。尢不待言。一神農嘗百艸而定藥。故其書曰本艸。意必先以艸爲正。嗣後果木金石禽魚等繼之。故集中先列艸部。然取藥求其切於治病耳。方士家謂可以供鑪鼎服食。如先賢韓柳。歷陳服鐘乳金丹之誤。不止一人。下及砒石可化熱痰。生漆可補腦髓。一切荒誕之談。誤聽之而橫夭者多矣。槪屏不錄。所以正道術辟邪說也。

浙江通誌曰。倪朱謨字純字。少沈默好古。治桐君岐伯家言得其閫奧。治疾奇效。多奔走而延致之。不得則怨。朱謨乃集歷代本艸書。窮搜博詢。辧疑證誤。考訂極其詳核。名之曰本艸匯言。子洙龍刻之行於世。世謂李之本艸綱目得其詳。此得其要。可並埒云。

﹝顧氏﹝逢伯﹞分部本艸妙用﹞十卷存自序曰。嘗聞用藥如用兵。余讀兵書。而知兵之水土有異也。伎倆不同也。南人習於水戰。北人習於陸戰。山川利於峻險。邊境利於沙漠。或有長於劍戟。長於弓弩。

長於矛盾。長於火攻。長於車戰者。假使驅陸戰者而攻水。則先溺之於波濤矣。驅平原者於險地。則先危之於壘卵矣。易弓弩而戈矛。則措手下能支。易車戰而火攻。則倒施自陷。至於天時地利之不可違。彼己虛實之早宜量。

此又因時權變者也。予讀醫書。而知用藥亦猶是爾。心肝脾肺腎。藥之性也。各走其髒。寒溫補瀉平。藥之能也。

各效其靈。引經謬則生克顚倒。補瀉差則證候反劇。至於陰陽气運之更攺。五方燥濕之不一。表裏虛實異形。風寒暑濕異證。又宜因天時人事。而靈應之者也。妙得其機。而適投其竅。藥之靈奇也。不猶亞夫武穆之軍。有令人不可測識也哉。予故以本艸一書分爲髒。猶兵之有五部也。其兼經雜藥。猶兵之有擅眾長堪令使者。類序其寒溫補瀉。猶兵之各善其長。而各利一方者。昭列於前。井然不亂。俟識者得其性知其能。而各奏其效也。不猶王家之兵。聽之能將將。能將兵者之調遣也耶。至於以陰陽五行之微。運用乎艸木金石之藥。宜是知彼將識九天九地之機。而操縱如神者。噫。當我世而安得醫師如赤松臥龍者哉。非曰能之。願學焉。崇禎歲次庚午一陽日。古吳友七散人顧逢伯君升父題於贊育齋。

﹝李氏﹝中梓﹞本艸通元﹞二卷存﹝雷公炮制藥性解﹞六卷存四庫全書提要曰。雷公炮制藥性解六卷。舊本題明李中梓撰。凡金石部三十三種。果部十八種。谷部十一種。

艸部九十六種。木部五十七種。人部十種。禽獸部十八種。虫魚部二十六種。每味之下。各有論案。其稱雷公云者。蓋采炮炙論之文。別附於末。考宋雷炮炙論三卷。自元以來。久無專行之本。惟李時珍本艸綱目。載之差詳。是編所采。猶未全備。不得冒雷公之名。又江南通誌。載中梓所著書。有傷寒括要。內經知要。本艸通原。醫宗必讀。

頤生微論。凡五種。獨無是書。卷首有太醫院訂正姑蘇文喜堂鐫補字。亦坊刻炫俗之陋習。殆庸妄書賈。隨意裒集。因中梓有醫名。故托之耳。

﹝吳氏﹝武﹞雷公炮制便覽﹞五卷存﹝張氏﹝光斗﹞增補藥性雷公炮制﹞八卷存﹝盧氏﹝之頤﹞本艸乘雅半偈﹞十卷未見杭世駿名醫盧之頤傳略曰。之頤字繇生。明熹宗時。號晉公。又自稱蘆中人。父復字不遠。精於醫理。從遊者眾。會父復著綱目博議。有椒菊雙美之疑。不能決。得之頤私評而決。因令面判匕藥。皆有至理。病亟。趨令之頤成之。歷十八年。而本艸乘雅始出。中冠以先人字者。卽博議也。中分覆參衍斷四則。遭亂後書籍零散。

參覆二種。稍補其殘缺。衍斷倍多。不能追憶。遂名乘雅半偈。凡十二卷。今已行世。父歿後述先人之志。成摩索金匱九卷。右目偏盲。摩索者。言暗中得之也。繼摩索而作者。有傷寒金鈔。醫難析疑。遐引曲譬。幾三十萬餘言。難扁鵲。誚華佗。曲王叔和。駁成無己。自孫思邈以下無譏。以引靈素之熱病。以言卒病則謬。指七情六气。房勞刀杖。爲內外三因則謬。以形層皮膚肌腹胃。限病者期日則謬。以化气爲本。以經脈爲標則謬。縱橫奧衍。精以理解。悟以禪機。旋入閩。歸理舊業。積三十餘年而後成。舊史曰。陳曾傳論之頤云。歲丙戌。

監國者在山陰。之頤杖策往謁。大爲所親信。授職方郎。事敗。跳身歸鄕裏。間與舊相識者往來。門庭雜沓。蹤迹不測。性又簡傲。𨿽以醫術起家。輕忽同黨。好自矜貴。

出入乘軒車從。廣座中伸眉抵掌。論議無所忌。識者謂必中奇禍。頃之兩目皆盲。KTKT成廢人。不出戶庭。而曩所交遊。皆斷絕。詫嘆一室。竟以僨懣卒。此殆天之所以保全之也。﹝道古堂文集﹞四庫全書提要曰。本艸乘雅半偈十卷。明盧之頤撰。其說謂神農本經三百六十五種。應周天之數。無容去取。但古有今無者。居三之一。

因於本經。取二百二十二種。又於歷代名醫所纂。自陶弘景別錄。至李時珍綱目諸書內。采取一百四十三種。以合三百六十五之數。未免拘牽附會。然考據該洽。辧論亦頗明晰。於諸家藥品。甄錄頗嚴。𨿽辭稍枝蔓。而於本艸。究爲有功。其曰乘雅者。四數爲乘。此書初例。有核。有參。有衍。有斷。每藥之下。其目有四。故曰乘也。

又曰半偈者。明末兵燹。佚其舊稿。之頤追憶重修。乃以核參該衍斷。已非原書之全。故曰半也。立名亦可謂僻澀矣。案杭世駿所撰之頤傳。稱其父復精於醫理。嘗著本艸綱目博議。有椒菊雙美之疑。不能決。得之頤私評而決。因令面判匕藥。皆有至理。病亟。趣令之頤成之。歷十八年。而本艸乘雅始出。中冠以先人字者。卽博議也。

則此書實繼其父書而作。惟此本十卷。而世駿傳。作十二卷。則不知其何故矣。

﹝陸氏﹝仲徳﹞本艸拔萃﹞未見錢謙益序曰。醫經經方之義。至河間東垣而大備。國初諸明醫。各有師承。而本艸一經。幾爲絕學。吾友繆仲淳常喟然嘆息。以謂三墳之書。燼於秦火。獨素問本艸存。本艸朱黃正文。出黃帝岐伯之手。古之至人。所以相天地之宜。

類萬物之情。窮理盡性。精義入神者。發揮變化。實在於此。而世之學醫者。徒取以庀湯液給方劑。薈蕞津涉。

未有能沈研而鉆極者。蓋此書。自唐宋以來。增益於古人之別錄。駁於近代之綱目。學人目庸耳食。莫知原本。

於是乎醫學承陋。經方傳訛。用藥石殺天下。實自此始。乃奮筆爲經疏。以救其失。參治簡誤之文。若列掌故。

若置甲乙。金科玉條。犁然畢舉。上下五百年。發軒岐不傳之祕者。仲淳一人而已。仲淳少苦疾。壯多遊寓。

所至必訪藥物載刀筆。五十年而成書。仲淳沒後二十餘年。家子陸仲徳氏讀繆氏之書。而學其學。作爲本艸拔萃。

以發明其宗要。嗚呼何難也。仲淳天資敏捷。磊磊瑰偉。從紫柏老人遊。精研教乘。餘事作醫。用以度世耳。余觀其理積起奇疾。沈思熟視。如入禪定。忽然而睡。煥然而興。掀髯奮袖。處方撮藥。指麾顧視。拂拂然在十指湧出。語其險。則齊桓之斷孤竹。語其奇。則狄靑之度昆侖。語其持重。則趙充國之金城方略。淺人曲士。逖聽風聲。猶爲之口不合。況有能論其人讀其書。知而好之。好而傳者乎。余每思仲淳緒言。嘆後世無子云。今得見吾仲徳。則仲淳不死也。於其著斯書也。樂爲之敍。以導引其志意。而假仲淳以發其端。仲徳好學深思。束脩矯志。進徳修業。日新富有。余𨿽昏耄。尙能爲仲徳詳敍上醫醫國之事。如太史公之傳扁鵲倉公者。姑書此以俟之。﹝有學集﹞

﹝嶽氏﹝甫嘉﹞本艸辧眞總釋﹞未見按上見醫學正印種子編。

﹝劉氏﹝默﹞本艸發明纂要﹞未見蘇州府誌曰。劉默。字默生。錢塘人。僑居郡城之專諸裏。以醫名。遇危證能取奇效。所著有證治石鏡錄。本艸發明纂要。

﹝沈氏﹝穆﹞本艸洞詮﹞二十卷存自序略曰。余讀蘄陽李氏綱目一書。精核該博。嘆其美備。從而采英擷粹。兼羅歷代名賢所著。益以經史裨官。微義相關。並資采掇。勒成一編。順治辛丑菊月吳興沈穆石匏氏書。

﹝張氏﹝志聰﹞本艸崇原﹞三卷存自序曰。神農本艸。謂之本經。計三百六十五種。以應周天之數。上品一百二十五種爲君。無毒。主久服。

養命延年。益气輕身。神仙不老。中品一百二十種爲臣。或有毒。或無毒。主通調血气。卻邪治病。下品一百二十種爲佐使。或有毒。或無毒。或大毒。主除寒熱邪气。破積聚瘕。中病卽止。夫天地開辟。艸木始生。農皇仰觀天之六气。俯察地之五行。六气者。厥陰。少陰。太陰。少陽。陽明。太陽。三陰三陽是也。五行者。申己運土。乙庚運金。丙辛運水。丁壬運木。戊癸運火。五運五行是也。本五運六气之理。辧艸木金石虫魚禽獸之性。

而合人之五臟六腑十二經脈。有寒熱升降補瀉之治。天地萬物。不外五行。其初產也。有東南西北中之五方。其生育也。有春夏秋冬長夏之五時。其形有靑黃赤白黑之五色。其气有臊焦香腥腐之五臭。其質有酸苦甘辛鹹之五味。著爲藥性。開物成務。傳於後世。詞古義深。難於窺測。後人纂集藥性。不明本經。但言某藥治某病。某病須某藥。不探其原。只言其治。是藥用也。非藥性也。知其性而用之。則用之有本。神變無方。襲其用而用之。

則用之無本。窒礙難通。余故詮釋本經。闡明藥性。端本五運六气之理。解釋詳備。俾上古之言。了如指掌。運气之理。炳如日星。爲格物致知三才合一之道。其後人之不經臆說。

逐末忘本者。槪置勿錄。學人能於此會悟之。則神農觀天察地窮理盡性之學。庶幾近之。後世之書。有涉訛謬者。

屏棄勿道。可也。

王琦跋曰。因陋就簡。捨其本而末是圖。學人大獘也。今之言藥性者。往往雜取世俗孟浪之說。奉爲律令。

而於神農本經。棄猶敝屣。譬之經生家四書五經。不之研究。而只記腐爛時文。以爲應試之用。思僥幸以取科第。

安能冀其必得哉。先民盧不遠作本艸博議。其子晉公廣之作乘雅。張隱庵髙士宗作本艸崇原。皆以本經爲宗。

而推衍之。發前人所未發者甚多。可謂良工心苦。第乘雅間雜閒文。語兼晦澀。性根譾陋者。多不能讀。崇原則詮解明皙。中人以下。咸可通曉。似於新學爲宜。在昔張君創其始。張歿而髙君集其成。繕寫樣本。方欲鋟板。

髙君又亡。事遂中輟。厥後樣本傳歸胡念庵家。念庵父子謝世。不知又歸誰氏。玆從胡之門人髙端士處。得其移寫副本。惜乎讎校未精。文句間有缺略訛謬。恐後之閱者。不免夏五三豕之嘆。爰加訂正。而授之梓。以公於世。

學人苟能根據此而詳譯之。舉一反三。引伸觸類。自可以入烈山氏之藩籬。而得其妙用。視彼因陋就簡之徒。雜采世俗之說。以處方定劑者。其得失不大有逕庭耶。乾隆丁亥冬至後七日。胥山老人王琦跋。

﹝郭氏﹝佩蘭﹞本艸匯﹞十八卷存自序曰。本艸之書備矣。予曷爲而有是編哉。是編蓋成於養。二十年來當體求醫。諏今稽古。由博反約。以有此書也。夫醫之爲道至隱。而惟藥之在本艸則甚顯。命名有義矣。審形有狀矣。產有地矣。制有法矣。五行五色之異用。五气五味之殊塗。其昭明較著如此。宜乎所投輒效。

應不旋踵。而往往試之不驗。且以召禍。斯何以故。則讀本艸不熟也。何言之。藥物之臚於本艸。固各有成說。

然其義蘊之妙。生克之宜。或根柢於靈素之精微。或散現於方書之緒論。或參變於古今諸名家之意悟而心得。相遠也而實以相成。相近也而反以相賊。匕劑之微。死生反掌。豈刻舟按圖。守一卷之師。所能仿佛乎。所以古人立一方必不可移。制一劑必不敢率。則有擅攺前賢之成方。與株守先輩之餘唾者。俱不知醫者也。予稟弱善病。

寄命藥餌。艸艸嘗試。瀕危者屢。𨿽博取軒岐之書讀之。未識綱領。間與默生朗仲諸方家。縱談蘊奧。賴其啟翼良多。繼得遊念莪李先生之門。不爲先生棄遺。輒耳提而面命之。歷有年所。於是反復深思。HT然有會。作而起曰。醫之道。無形之理也。醫之藥。有形之物也。有形之物不精。則無形之理安寄。乃卽前所謂根柢於靈素。散現於方書。參變於古今諸名家者。本先生之教。匯而爲書。所與晨夕者。又復有陳子白筆。同病相憐。遂得同方畢業。而請求借以不孤矣。編旣成。凡一藥當前。必始終具備。冠以短言。可資記誦。後列注疏。以便考稽。間附單方。旁羅制度。譬如千支萬派﹐總歸一流。夏書曰。東匯澤爲彭蠡。東迆北會爲匯。予於是編。亦此義爾。

他如羌獨活之不分。大小薊之混一。麋鹿角之同用。赤白芍赤白苓之殊功。決明子之不辧靑葙。相思子之承訛赤豆。石燕失收禽部。淡竹僅見艸中。諸若此類。要皆曩賢代爲闡發。而未立科條。故世人習用不知。能無乖反。

裒而出焉。亦衛生之一助也。每於鎩翮之暇。杜門無事。旣輯四診指南。勞瘵玉書二種。類經纂注若千卷。並是編錄而存之﹐非敢云作。亦驗而後言爾。今年春家咸樹侯獲睹是編。請助梓以公世。亟命其季梅在操筆牘以從。蓋樹侯走善如騖。而梅在亦以憂中。願畱心於此也不復爲北上計。而陳子白筆仍粲寒齋。課兒子樹樹畹樹畦爲時務義。得始終藉其是正云。康熙五年。歲次丙午。夏六月。吳閶上津裏郊西郭佩蘭章宜題。

﹝朱氏﹝東樵﹞惠民局本艸詩箋﹞十卷未見蔣溥序曰。予聞醫之有方也。猶陳之有圖。弈之有譜。善用之。足以制勝。不善用之。未有不失算而敗者也。

故河汾氏之言曰。醫者意也。藥者瀹也。先得大意。後以藥物疏瀹之。此可謂善言醫者矣。嘗考古之著醫書者。

自神農本艸。而後漢有七家。唐九倍之。得六十有四。宋以一百九十有七。元明以迄本朝。著作如林。奚啻充棟。第以有定之方。治無定之病。予不知其意於何指也。吳郡東樵朱子業精和緩。療治惠民局貧病。屢收成功。

復以肘後之奇。諧之音律。著爲本艸詩箋十卷。析類分門。旨該詞簡。其殆先得大意。不失河汾氏之指者乎。昔張長沙有云。居世之士。曾不畱神醫術。上療君親。下救危苦者。非失也。玄晏云。人受先人之體。有八尺之軀。

而不知醫事者。遊魂也。是書發微闡幽。獨開生面。不獨津梁後學。抑且使博物君子。摩挲吟詠。詳性辧功。其爲金鍼之度者。良非淺鮮。故謂之華佗養性也可。謂之桐君藥錄也亦可。是爲序。﹝長洲縣誌﹞

﹝翟氏﹝良﹞藥性對答﹞未見益都縣誌曰。翟良字玉華。弱冠聰悟有思理。從父宦遊武昌。嬰弱疾劇甚。會遇明醫。數月得瘥。從此刻意方書。窮治冥遜。如是七年。轉得統緒。旣盡發古人之奧府。又能以意參互用之。及歸爲諸生。其好方書。日益甚。凡有病者。一投藥餌。小試小效。大試大效。輪蹄童叟。日集門庭。所活不可量數。聲飛海岱間。自撫軍下。罔不欽奉。名日益彰﹐遂數被召。年八十四歲。著書數編。曰脈訣匯編。經絡匯編。藥性對答。本艸古方講意。痘科類編。刊行於世。

﹝陳氏﹝元功﹞本艸纂要﹞一卷存王心一序曰。吾吳陳晏如先生世將也。而習儒。於古今之書。無所不窺。更精心軒岐之理。諸凡孫子兵書。

太公陰符諸篇。特其胸中武庫之一也。廟間海內治安。烽煙息警。無所用武。晏如蓋折節爲醫。因病處方。施罔不效。說者疑爲長桑君別有祕授。晏如曰。我非有異人藥也。亦以用藥者有微異耳。夫古之聖人。嘗百艸以辧五味。分陰陽以治五臟﹐一似未有難經。先有本艸。升降濃薄。溫寒燥潤。藥性之異。介在毫釐。故同一藥。而宜君宜臣。宜佐宜使。根枝已辧浮沈多寡。卽分生死。嗟乎。學醫而不讀本艸。猶之爲將而不曉用兵。皆以人之性命戲者也。第今本艸具在。有圖經。有證類。有綱目等刻。名目太繁。幾至一千八百餘種。使人不勝讀。讀亦不勝記。於是乎本艸始貴有纂。然或纂而失要。或要而不詳。亦何取焉。乃纂而皆藥囊中之所必需。且有一藥。必備言其性之所以可獨用可兼用。與所以不可用。使讀者君臣佐使。了然於心手之間。𨿽庸醫知之。皆可以活人。

𨿽初學得之。不迷於下手。則惟晏如之纂要乎。晏如纂要。僅得一百八十餘種。已刪去十之九。余聞漢初所存。

亦止三百六十種。而今又幾減其半。說者得毋猶存乎見少。而不知用藥者。如是足也。晏如爲將。嘗以殺衛生。

今則以此回生起死。而又欲付諸剞劂。以公海內。蓋仁人之心遠矣哉。至於察脈知微。妙同見垣。則信乎長桑君有祕授哉。亦惟晏如自知之。而余又何足以知之。吳郡友人王心一題。

﹝劉氏﹝若金﹞本艸逑﹞三十二卷存髙佑記序略曰。大司寇潛江劉云密先生在先朝。舉天啟乙丑進士。起家縣令。歷監司。忤時拂衣。以正气名聞天下。崇禎末。一再膺薦。後馳驅閩海間。見政柄下移。知事不可爲。卽於學易之年。堅乞骸骨歸。自號蠡園逸叟。隱居著書三十載。而於是編。尢加意焉。蓋其存心濟物。不獲見諸行事。而寓意於此也。其學博。其識精。

故能辧別本艸稟受之性。以窺陰陽之奧。而得其協議而化之原。乃編采諸家方論。權衡而上下之。卽世所奉爲金科玉律。如李東璧氏本艸綱目。亦時有去取焉。觀止矣。蔑以加矣。

吳驥序略曰。故司寇潛江云密劉公道徳洽聞。以剛腸直節。名於海內。年登八十。稱造遺之老。生平於書無所不讀。而尢篤好軒岐之學。探賾反約。竭三十年之力。而本艸述成。其曰述者。本經合論。曲鬯旁通。以明夫不居作者。驥夙獲撰杖。辱公呼爲小友。甲辰陽月。訪公於家。公神明不衰。劇談彌夕。酒闌燭HT。自云。

不佞壯而多病。以醫藥自輔。看題處方。良用娛慰。𨿽古人之好好屐。誠弗若也。筆其所見。幸底於成。子其爲我序之。諉鄭重而別。逾年乙巳。公正星辰之位。又逾年。乃克爲序。

﹝陸氏﹝圻﹞本艸丹臺錄﹞海寧續目二卷未見朱彜尊零丁爲陸進士寅作序曰。錢唐陸先生圻字麗京。一字景宣。髙尙之士也。甲申後。賣藥海寧之長安市。

會湖州有私撰明書者。爲人告訐。辭連先生。旣而論釋。遊嶺南。時前進士知臨淸州事���遁迹浮屠。南雄陸大守世楷爲辟丹崖精舍。鐵鎖以上。先生根據焉。一夕夢至琳官。丹梯碧瓦中。有神建龜蛇之。寤對寺僧言狀。僧楚人。

謂曰。此大和山也。先生乃易道士衣往訪。竟不知所終。

﹝王氏﹝﹞握靈本艸﹞二十卷存自序略曰。夫士不通六藝之書。其臨政制治。殃民必多。醫不知本艸之經。其臨病制方。傷生必甚。嘗見市藥之人。昧於藥之方土節候。惟聽之采藥之家。求藥之人。昧於藥之根莖花實。惟聽之市藥之家。其用之也。是名是而實乖。或質同而效異。此之不知藥。醫之得過也猶淺。若乃眞贗旣分。良毒已辧。而暗於陰陽。迷於升降。

其用之也。或應陰而用陽。成宜升而反降。此之不知藥。醫又安所逃其罪哉。孔志約撰本艸序。有曰名實旣爽。

寒溫多謬。用之凡庶。其欺已甚。施之君父。逆莫大焉。斯言良足畏已。竊考近世本艸。惟宋證類一書。最稱明備。明李東璧爲之增品益方。資以百家考辧。撰爲綱目若干捲。嗜奇之家。無不什襲珍之。而俗醫習守蒙筌摘要之舊。旣苦其不能讀。又苦其不易購。將使作者之心。空懷利濟。終古可慨也。夫方藥所以療疾。非以炫博。當未經考辧之先。卽繪圖山海。未足供其睹記。及考辧旣定。則經略之陰陽。性用之宜忌。與制劑之大小奇偶。無不亟待講求。而方土形性。又其次矣。故考信一則眾說可芟。精義存則繁言可節。方則務取合理。苟涉迂誕。槪置弗錄。昔楊醫博去有名未用之藥。而有刪繁一書。日華子詳華實性味。而作諸家本艸。又若珍珠囊之成於潔古。用藥法象之撰自東垣。數子者。並以巨眼卓識。精別棄取。𨿽不敏。竊效斯旨。是編也。始於丙申。

迄於壬戌。凡四易稿而成。法尙精嚴。文仍璀璨。視海虞華亭牽合附會以疏經。栝蕪陋以爲匯者。則無間矣。學人尊之爲本經。勿卑之爲方技。是則余刪述之微意也。是編初成。

西昌嘉言諭先生適館余捨。曾出以示先生。先生喟然曰。雷桐不作。斯道晦塞久矣。君其手提靈珠。以燭照千古乎。握靈本艸者。諭先生之言也。康熙二十二年。歲在昭陽上章大淵獻月臨則且中浣谷且嘉王撰。

﹝陳氏﹝士鐸﹞本艸新編﹞五卷存金以謀序略曰。陳子遠公所著石室祕。皆傳自異人。而於靑囊肘後。闡發尢多。故撥肓起疲。捷如附應。

余旣序之。梓以行世矣。無何﹐復郵本艸新編。余讀竟。而益嘆其術之奇也。服其心之仁也。粵稽烈山氏躬嘗百艸。教後世以醫。軒轅岐伯相與論性命之學。卽今金匱靈樞素問難經。一以天地陰陽。四時寒燠。五行屈伸。悔吝之道。通於人身之風寒暑熱。五臟六腑。相生互伐。彊弱通塞之機﹐蓋古先哲之明乎天人合一之理。而後頤指意會。將使天下之人之病。無有不治。且並其病也而無之。而後快焉。是道也。猶之政也。先王固以不忍人之心行之矣。後世若淳於意華元化孫思邈許胤宗龐安時諸公。咸以醫鳴。而長沙張公能集大成者。得是道也。得是心也。其間繼起立論著方。或多偏畸。猶滋訾議。而況其凡乎。自挽近以來。家執一言。人持一見。紛然雜然。��行天人同一之旨晦。由是習焉。莫測其端。狃��家其變。而冀得心應手也。必無幾矣。陳子乃慨然以著作自任。上探羲皇。旁證仙眞。寤寐通之﹐著書累千萬言。而本艸一編。略人所詳。詳人所略。考綱目辧疑諸善本。

惟�注方與眞贗。與甘溫涼熱。治病制而已。玆則一藥必悉其功用。權其損益。入某經﹐通某髒。人能言之。

入某經而治陰之陽。陽中之陰。通某髒而補水中之火。火中之水。人不能言也﹐至或問辧疑。蕉抽繭剝。愈入愈細。舉靈樞以上諸書。後世有誤解誤用者。必引經據史。以辧明之。使人不墮雲霧中間乎。陳子術之奇也。且其論滋補。則往復流連。論消散則殷勤告誡。而於寒涼之味。則尢其難其愼。不翅涕泣而道之。固惟恐輕投於一二人。貽害者眾。

錯置於一二時。流毒者遠也。斯其心可不謂仁矣乎。今醫統久替。似續殊難其人。若陳子所云岐伯雷公仲景純陽諸先哲。或顯形而告語。或憑乩而問答。殆亦憫醫理之不明。欲以斯道屬斯人也。陳子何多讓焉。謀也三載薪勞。

一官叢脞。不能仰副聖主如天之仁。以廣仁政。而獨於民人死生之際。三致意焉。故得是書。而樂爲之序。

﹝程氏﹝履新﹞山居本艸﹞未見﹝按上見於易簡方論凡例。﹞

﹝汪氏﹝昂﹞本艸備要﹞四卷存自序曰。醫學之要。莫先於切脈。脈候不眞。則虛實莫辧。攻補妄施。鮮不夭人壽命者。其次則當明藥性。

如病在某經。當用某藥。或有因此經。而旁達他經者。是以補母瀉子。扶弱抑彊。義有多端。指不一定。自非兼貫博通。析微洞奧﹐不但呼應不靈。或反致邪失正。先正云。用藥如用兵。誠不可以不愼也。古今著本艸者。無慮數百家。其中精且詳者。莫如李氏綱目。考究淵博。指示周明。所以嘉惠斯人之心。良云切至。第卷帙浩繁。

卒難究殫。舟車之上。攜取爲艱。備則備矣。而未能要也。如主治指掌。藥性歌賦。聊以便初學之誦習。要則要矣。而未能備也。近如蒙筌經疏。世稱善本。蒙筌附類。頗著精義。然文拘對偶。辭太繁縟。而闕略尙多。經疏發明主治之理。制方參互之義。又著簡誤。以究其失。可謂盡善。然未暇詳地道。明制治。

辧眞贗。解處偶有傅會。常品特多芟黜。均爲千慮之一失。余非岐黃家。而喜讀其書。三餘之暇。特裒諸家本艸。

由博返約。取適用者凡四百品。匯爲小帙。某藥入某經治某病。必爲明其气味形色。所以主治之由。間附古人最惡兼施。制防互濟。用藥深遠之意。而以土產修治畏惡附於後。以十劑宣通補瀉冠於前。旣著其功。亦明其過。

使人開卷了然﹐庶幾用之不致舛誤。以云備則已備矣。以云要則又要矣。通敏之士。由此而究圖焉。醫學之精微。

可以思過半矣。題曰本艸備要。用以就正於宗工焉。休陽庵汪昂題於延禧堂。

﹝增訂本艸備要﹞四卷存自序略曰。醫學與堪輿不同。堪輿當有祕奧。天機不欲輕泄。若醫集。所以濟生救疾。自應無微不闡。無隱不彰。恣意極言。不遺餘蘊。及泛覽諸書。惟靈素難經仲景叔和。奧衍弘深。不易究殫。自唐宋而下。名家百氏方書。非不燦陳。而義蘊殊少詮釋。如本艸。第言治某病某病。而不明所以主治之由。醫方第云用某藥某藥。

而不明所以當用之理。千書一律。開卷茫如。卽間有辧析病源。訓解藥性者。率說焉而不詳。語焉而不暢。醫理𨿽云深造。文本多欠通明﹐難以豁觀者之心目。良用憮然。不揣固陋。爰采諸家之長。輯爲本艸備要。醫方集解二編。理法全宗古人。體裁更爲創制。本艸則字淺句釋。仿傳注之詳明。醫療則詮癥釋方。兼百家之論辧。書分兩帙。用實相資。要令不知醫之人。讀之了然。庶裨實用。兩書甫出。幸海內名賢。頗垂鑑許。今本艸原刻。字已漫滅。特再加釐訂。用酬世好。抑世尙有議余藥味之簡者。余惟歌賦湯液。藥僅二百四十種。拙集廣至四百種。不爲少矣。如食物僅可充口腹。僻藥非治所常需者。安能盡錄。蓋旣取其備。又欲其要。應如是止也。玆因重梓。更增備而可用者。約六十品﹐聊以厭言者之口。仍不礙攜者之艱。苟小道之可觀。倘不至致遠之恐泥也乎。康熙甲戌歲陽月。休寧八十老人庵汪昂書於延禧堂。

﹝王氏﹝遜﹞藥性纂要﹞四卷存凡例曰。明萬曆間。蘄州李時珍東璧者。匯纂諸書。名爲本艸綱目。五十二卷。藥一千八百九十二種。今遜於綱目中。選切要者五百九十七種。增金部神水﹑水中金。谷部人皇豆﹑朱米。艸部煙艸。鱗部海參。獸部獅子油﹑猴結。人部馬子碱。共六百六種。名爲藥性纂要。以藥備用五行。品類百千。近取諸身。遠取諸物。皆供治療。未可專以羣卉該之也。故藥則錄其功用。書則纂其要言。庶使覽者不憚煩。而易記也。

﹝顧氏﹝元交﹞本艸匯箋﹞十卷存﹝張氏﹝璐﹞本經逢原﹞四卷存四庫全書提要曰。「本經逢原四卷。國朝張璐撰。其書以神農本經爲主。而加以發明。兼及諸家治法。部分次第。悉根據李氏本艸綱目。而疏通大義。較爲明顯。自序云。瀕湖博洽今古。尙爾。捨本逐末。僅以本經主治。

冠列於首。以爲存羊之意。繆氏仲淳開鑿經義。迥出諸家之上。而於委曲難明之處。則旁引別錄等說。疏作經言。

未免朱紫之混。蓋時珍書多主考訂。希雍書頗喜博辧。璐書則惟取發明性味。辧別功過。使制方者易明云。」吳縣誌曰。張璐字路玉。吳之明醫也。能審虛實決死生。又所著傷寒大成。診宗三昧。醫通。衍義諸書。梓行於世。

﹝陳氏﹝治﹞藥理近編﹞一卷存﹝王氏﹝子接﹞絳雪園得宜本艸﹞一卷存﹝黃氏﹝元禦﹞長沙藥解﹞四卷未見四庫全書提要曰。長沙藥解四卷。國朝黃元禦撰。張機傷寒論。共一百十三方。金匱玉函經。共一百七十五方。合二書所用之藥。共一百六十種。元禦各爲分析排纂。以藥名藥性爲綱。而以某方用此藥爲目。各推其因證主療之意。頗爲詳悉。然藥有藥之性味。此不易者也。用藥有用藥之經緯。此無定者也。故有以相輔而用者。有以相制而用者。並有以相反相激而用者。此當論方。不當論藥。但云某方有此藥。爲某證而用。某方有此藥。又爲某證而用。是猶求之於筌蹄也。

﹝玉楸藥解﹞四卷未見四庫全書提要曰。玉楸藥解四卷。國朝黃元禦撰。玉楸者。元禦別號也。是書謂諸家本艸。其議論有可用者。

有不可用者。乃別擇而爲此書。大抵髙自位置。欲駕千古而上之。故於舊說。多故立異同。以矜獨解。

﹝吳氏﹝儀洛﹞本艸從新﹞六卷存自序曰。余先世藏書最夥。凡有益於民用者。購之尢亟。以故岐黃家言。亦多海內希見之本。余自髫年。

習制舉業。時卽旁覽及焉。遇有會意。輒覺神情開滌。於是盡發所藏。而精繹之。迄今四十年矣。夫醫學之要。

莫先於明理。其次則在辧證。其次則在用藥。理不明。證於何辧。證不辧。藥於何用。故拙著醫學十種。其一曰一源必徹。其二曰四診須詳。於經義病情。必斟酌羣言。而期於至當也。而又念天之生藥。凡所以濟斯人之疾苦者也。有一病必有一藥。病千變藥亦千變。能精悉其气味。則於百藥中。任舉一二種。用之且通神。不然則歧多而用眩。凡藥皆可傷人。況於性最偏駁者乎。自來注本艸者。古經以下。代有增訂。而李氏綱目。爲集大成。其徵據該洽。良足補爾雅詩疏之缺。而備醫學之用。則病其稍繁。踵之有繆氏之經疏。不特著藥性之功能。且兼言其過劣。其中多所發明。而西昌諭嘉言頗有異議。最後新安汪氏祖述二書。著備要一編。卷帙不繁。而采輯甚廣。宜其爲近今膾炙之書也。獨惜其本非岐黃家不臨證。而專信前人。雜揉諸說。無所折衷。未免有承誤之失。余不揣固陋。取其書重訂之。因仍者半。增攺者半。旁掇舊文。參以涉歷。以擴未盡之旨。書成。名曰本艸從新。付之剞劂。庶幾切於時用﹐而堪羽翼古人矣乎。其餘數種。將次第刊布。與有識者商之。乾隆丁丑歲三月上巳日。澉水吳儀洛遵程書於硤川之利濟堂。

﹝沈氏﹝金鰲﹞要藥分劑﹞十卷存自序曰。按徐之才曰。藥有宣通補瀉輕重滑澀燥濕十種。是藥之大經。而本經不言。後人未述。凡用藥者。

審而詳之。則靡所遺失。誠哉是言也。內經發揮宣通等義亦甚詳。而十劑之說。誠足盡藥之用。以爲根據矣。隱居陶氏續入寒熱二條。仲淳繆氏以寒有時不可治熱。熱有時不可治寒。訾爲背謬。因去寒熱。而增升降二劑。夫繆之訾陶。其說良是。但卽升降二義繹之。十劑中。如宣輕則兼有升義。瀉滑則兼有降義。且諸藥性。非升卽降。

或可升可降。或升多降少﹐或升少降多。別無不升不降。專爲宣通等性者。則升降二字。可以槪羣藥。不得別立二門。次於十劑後。宜之才以十劑爲藥之大體。靡所遺失也。自神農著本經。

歷代藥性書。悉以艸木金石等。根據類相次。讀者幾忘十字之義。並忘藥有此十種之性。宜其制方用藥。相反相戾。

錯雜以出之也。余輯是書。爰據十劑。以分門類。非敢好異。欲閱者曉然於藥之各有其性。因各有其用。庶臨癥時可無背云爾。沈金鰲自書。

﹝趙氏﹝學敏﹞本艸話﹞二十二卷未見﹝奇藥備考﹞六卷未見﹝藥性元解﹞四卷未見按上見於匯刻書目。

卷十五

食治

﹝神農黃帝食禁﹞漢志七卷佚﹝神農食忌﹞宋志一卷佚﹝黃帝雜飲食忌﹞七錄二卷佚﹝老子禁食經﹞隋志一卷佚﹝崔氏﹝浩﹞食經﹞舊唐志九卷佚自序曰。余自少至長。耳目聞見。諸母諸姑所修婦功。無不蘊習。酒食朝夕養舅姑。四時供祭祀。𨿽有功力。

不任僮使。常自親焉。昔遭喪亂。饑饉仍臻。蔬糊口。不能具其物用。十餘年間。不復備設。止妣慮久廢忘。

後生無所知見。而少不習書。乃占授爲九篇。文辭約舉。婉而成章。聰辯彊記。皆此類也。親沒之後。遇國龍興之會。平暴除亂。招定四方。余備位臺鉉。與參大謀。賞獲丰濃。牛羊蓋澤。資累巨萬。衣則重錦。食則粱肉。

遠惟平生。思季路負米之時。不可復得。故序遺文。垂示來世。﹝北史本傳﹞

﹝劉氏﹝休﹞食方﹞七錄一卷佚隋志注曰。齊冠軍將軍劉休撰。

﹝崔氏﹝禹錫﹞食經﹞﹝舊闕禹錫名。今據本朝現下書目訂補。﹞隋志四卷佚按是書。源順類聚鈔所引字訓。較諸本艸。及國小之書。有不同者。蓋以菌爲葺。芥爲辛菜。萍蓬爲骨蓬。

款冬爲。斑鳩爲。告天子爲云雀。秧雞爲蛙鳥。棘鬣魚爲鯛。赭鱸爲。香魚爲之類是也。想舉當時之名稱而所記。後世字書。遂失其訓者。猶篁之爲竹田。嵐之爲猛風。帳之爲簿。均是六朝間之稱。今人視爲國語也。醫官田澤溫叔﹝仲舒﹞錄出禹錫之說。散見於古書中者。裒爲二卷。𨿽未爲完帙。足以知鼎味矣。

﹝亡名氏食經﹞七錄二卷佚﹝食經﹞七錄十九卷佚﹝食經﹞隋志十四卷佚﹝四時禦食經﹞隋志一卷佚﹝太官食經﹞七錄五卷佚﹝太官食法﹞七錄二十卷佚﹝食法雜酒食要方白酒並作物法﹞七錄十二卷佚﹝家政方﹞七錄十一卷佚﹝食圖四時酒要方﹞七錄一卷佚﹝馬氏﹝琬﹞食經﹞隋志三卷佚﹝諸葛氏﹝穎﹞淮南王食經並目﹞﹝舊闕撰人名氏。今據唐志訂補。﹞隋志百六十五卷。大業中撰。﹝舊唐志。作一百三十卷。目十卷。新唐志。作二百三十卷。音十三卷。食目十卷。﹞佚﹝亡名氏膳羞養療﹞隋志二十卷佚﹝竺氏﹝暄﹞食經﹞舊唐志四卷佚﹝趙氏﹝武﹞四時食法﹞舊唐志一卷佚﹝盧氏﹝仁宗﹞食經﹞舊唐志三卷佚﹝孟氏﹝詵﹞食療本艸﹞藝文略三卷佚舊唐書本傳曰孟詵汝州梁人也。舉進士。垂拱初。累遷鳳閣舍人。詵少好方術。嘗於鳳閣侍郎劉之家。

見其敕賜金。謂之曰。此藥金也。若燒火其上。當有五色气。試之果然。則天聞而不悅。因事出爲臺州司馬。後累遷春宮侍郎。睿宗在藩。召充侍讀。長安中。爲同州刺史。加銀靑光祿大夫。神龍初致仕。歸伊芳陽之山第。以藥餌爲事。詵年𨿽晚暮。志力如壯。嘗謂所親曰。若能保身養性者。

當須善言莫離口。良藥莫離手。睿宗卽位。召赴京師。將加任用。固辭衰老。景云二年。優詔賜物一百段。又令每歲春秋二時。特給羊酒糜粥。開元初。河南尹畢構以詵有古人之風。攺其所居。爲子平裏。尋卒。年九十三。

詵所居官好勾剝。爲政𨿽繁而理。撰家祭禮各一卷。喪服要二卷。補養方。必效方。各三卷。

掌禹錫曰。食療本艸。唐同州刺史孟詵撰。張鼎又補其不足者。八十九種。並舊爲二百二十七條。皆說食藥治病之效。凡三卷。

﹝嚴氏﹝龜﹞食法﹞新唐志十卷佚新唐志注曰。震之後。鎭西軍節度使撰子也。昭宗時。宣慰汴寨。

﹝昝氏﹝殷﹞食醫心鑑﹞宋志二卷﹝藝文略作三卷﹞佚鄭樵曰。成都醫博士昝殷撰。

按此書。醫方類聚所援。有論十三首。方二百九首。尙得知其梗槪矣。

﹝陳氏﹝士良﹞食性本艸﹞藝文略十卷佚掌禹錫曰。食性本艸。僞唐陪戎副尉。劍州醫學助教陳士良撰﹐以古有食醫之官。因食養以治百病。故取神農本經。洎陶隱居蘇敬孟詵陳藏器諸藥。關於飲食者類之。附以說。又載食醫諸方。及五時調養臟腑之術。集賢殿學士徐鍇爲之序。

﹝王氏﹝易簡﹞食法﹞藝文略十卷﹝宋志作五卷﹞佚﹝亡名氏養身食法﹞宋志三卷佚﹝婁氏﹝居中﹞食治通說﹞宋志一卷佚陳振孫曰。食治通說一卷。東虢婁居中撰。臨安藥肆金藥臼者也。有子登第。以恩得初品官。趙忠定丞相跋其後。書凡六篇。大要以爲食治則身治。此上工醫未病之一術也。﹝文獻通考作十六篇﹞

﹝鄭氏﹝樵﹞食鑑﹞宋志四卷佚﹝忽氏﹝思慧﹞飲膳正要﹞醫藏目錄三卷存自序曰。伏睹國朝奄有四海。遐邇罔不賓貢。珍味奇品。鹹萃內府。或風土有所未宜。或燥濕不能相濟。

儻司庖廚者。不能察其性味。而槪於進獻。則食之恐不免於致疾。欽惟世祖皇帝聖明。按周禮天官。有醫師食醫疾醫瘍醫。分職而治。行根據與故。設掌飲膳太醫四人。於本艸內。選無毒無相反。可久食補益藥味。與飲食相宜。

調和五味。及每日所造。珍品禦膳。必須積制。所職何人。所用何物。進酒之時。必用沈香木沙金水品等盞。斟酌適中。執事務合稱職。每日所用。標注於歷。以驗後效。至於湯煎瓊玉黃精天門冬蒼術等膏。牛髓枸杞等煎。

諸珍異饌。咸得其宜。以此聖祖皇帝聖壽延永無疾。恭惟皇帝陛下。自登寶位。國事繁重。萬機之暇。遵根據祖宗定制。如補養調護之術。飲食百味之宜。進加日新。則聖躬萬安矣。臣思慧自延年間。選充飲膳之職。於玆有年。久叨天祿。退思無以補報。敢不竭盡忠誠。以答洪恩之萬一。是以日有餘閒。與趙國公臣普蘭奚。將累朝親侍進用。奇珍異饌。湯煎膏造。及諸家本艸。名醫方術。並日所必用。谷肉果菜。取其性味補益者。集成一書。

名曰飲膳正要。分爲三卷。本艸有未收者。今卽采摭附焉。伏望陛下恕其狂妄。察其愚忠。以燕閒之際。鑑先聖之保攝。順當時之气候。棄虛取實。期以獲安。則聖壽躋於無疆。而四海咸蒙其徳澤矣。謹獻所述飲膳正要一集以聞。伏乞聖覽下情。不勝戰栗激切屏營之至。天歷三年三月。飲膳太醫臣忽思慧進上。

﹝吳氏﹝瑞﹞日用本艸﹞醫藏目錄八卷存李汛序曰。此元天歷中。海寧醫學吳君瑞卿所編日用本艸。是已歲久。舊板殘缺殆半。其六世孫景素有祖風。

嘗有志翻刻。未克而沒。其子世顯繼起卒事。而屬予序。夫本艸曰日用者。摘其切於飲食者耳。蓋飲食所以養人。

不可一日無。然有害人者存。智者察之。眾人昧焉。故往往以千金之軀。捐於一箸之頃而不知。瑞卿憫之。於是類次食物。凡五百四十餘品。共爲八卷。曰日用本艸。行於世。蓋以往者不可追。來者猶可救也。其用心亦仁矣。

然非上考神農療疾本艸。及歷代名賢所著。與夫道藏諸方書。惡足以知之。𨿽曰四方之味。不止於此。而因是可推矣。抑觀魯記。宣父沽酒市脯不食。餒敗。色惡失飪。不時之物不食。則飲食固聖門所嘗謹也。瑞卿可謂善學。繼其先志。修復先世遺文。俾二百餘年殘仁斷惠。續行於世如一日。世顯可謂善紹。皆宜書此固然也。愚復竊謂是編。事𨿽近。而利則遠。文𨿽淺。而意則深。不但泛泛誤於飲食者可免而已。爲人臣子。而欲盡忠愛於日膳者。皆不可以不知也。故爲序之云。

李時珍曰。日用本艸。書凡八卷。元海寧醫士吳瑞取本艸之切於飲食者。分爲八門。間增數品而已。瑞字瑞卿。元。文宗時人。

﹝盧氏和食物本艸﹞二卷存﹝汪氏﹝穎﹞食物本艸﹞二卷未見李時珍曰。食物本艸。正徳時九江知府江陵汪穎撰。東陽盧和字廉夫。嘗取本艸之系於食品者。次編此書。

穎得其稿。釐爲二卷。分爲水谷菜果禽獸魚味八類云。

﹝亡名氏日食本艸﹞未見徐春甫曰。益府長史著。﹝古今醫統﹞

﹝寧氏﹝原﹞食鑑本艸﹞醫藏目錄二卷存李時珍曰。食鑑本艸。嘉靖時京口寧原所編。取可食之物。略載數語。無所發明。

﹝吳氏﹝祿﹞食品集﹞醫藏目錄二卷存﹝穆氏﹝世錫﹞食物輯要﹞醫藏目錄八卷未見﹝李氏﹝時珍﹞食物本艸﹞二十二卷存按松平士龍﹝秀云﹞本艸正訛曰。李時珍食物本艸。所載與綱目不同。書中記崇禎丙子十一月食觀音粉。考時珍子建元進本艸綱目。在於萬曆二十四年。則崇禎中事。非時珍所知。是蓋明季姚可成者編輯。托名於時珍耳。

﹝吳氏﹝文炳﹞食物本艸﹞四卷存﹝亡名氏食說﹞一卷未見按上見於竹堂書目。

﹝嶽氏﹝甫嘉﹞食物辧眞總釋﹞未見按上見於醫學正印。

﹝沈氏﹝李龍﹞食物本艸會纂﹞十二卷存﹝宋氏﹝公玉﹞飲食書﹞六卷存﹝施氏﹝永圖﹞本艸醫旨食物類﹞五卷存﹝夷白堂主人食物本艸﹞三卷存

卷十六

髒象

﹝神農五臟論﹞崇文總目一卷佚﹝黃帝五臟論﹞崇文總目一卷佚﹝岐伯精藏論﹞藝文略一卷佚﹝岐伯五臟論﹞未見按上見於竹堂書目。

﹝張仲景五臟論﹞崇文總目一卷佚﹝五臟榮衛論﹞﹝崇文總目撰人闕﹞宋志一卷佚﹝華氏﹝佗﹞玄門脈訣內照圖﹞崇文總目一卷存按是書胡文煥所刻。題曰華佗內照圖。文本訛脫。殆不可讀。友人柰須玄盅﹝恆徳﹞所借一本。題曰玄門脈訣內照圖。卷末云。紹聖二年三月日。祕閣祕書省正字臣沈銖校書。據此崇文總目所載。卽此書也。首篇有欲知五臟之病。先須識脈訣語。是所以名脈訣歟。捲後。更有新添長葛禹講師益之晉陽郭教授之才經驗。婦人產育小兒方。運气節要。是則後人所附也。內照圖所說。理趣膚淺。其爲假托。不待辧而顯然矣。

﹝亡名氏腑臟要﹞七錄三卷佚﹝五臟決﹞隋志一卷佚﹝五臟論﹞隋志五卷佚﹝耆婆五臟論﹞崇文總目一卷存陳自明曰。五臟論。有稱耆婆者﹐今推其說之理。類皆淺鄙不經。妄托其名於三藏佛者。語涉怪誕。﹝婦人良方﹞

按醫方類聚所載五臟論。篇首生育說。與陳氏婦人良方所引同。其藥名之部。及五常之體。其文理殆類雷公炮炙論序。體制古朴。似非唐以後之書也。且有黃帝爲醫王。耆婆童子。妙述千端。又稟四大五常。假合成身等語。則所謂托名於耆婆三藏者。而崇文總目所載是也。弟庭從類聚中錄出。別爲一卷。

﹝孫氏﹝思邈﹞五臟旁通明鑑圖﹞宋志一卷佚﹝五臟旁通導養圖﹞藝文略一卷佚﹝亡名氏五臟論﹞舊唐志一卷佚﹝吳氏﹝競﹞五臟論應象﹞新唐志一卷佚舊唐書本傳略曰。吳競汴州人。勵志勤學。博通經史。直史館修國史。累月拜右拾遺。內供奉。神龍中。遷右補闕。與�承慶崔融劉子玄撰。則天實錄成。轉起居郎。俄遷水部郎中。丁憂還鄕裏。開元三年服闋。拜諫議大夫。根據前修史。俄兼修文館學士。歷衛尉少卿右庶子。居職殆三十年敍事簡要。人用稱之。末年修於大簡。國史未成。十七年。出爲荊州司馬。制許以史稿自隨。累遷臺洪饒蘄四州刺史。加銀靑光祿大夫。遷相州長史。封長垣縣子。天寶初。攺官名爲鄴郡太守。入爲恆王傳。競嘗以梁陳齊周隋五代史繁雜。乃別撰梁齊周史各十卷。

陳史五卷。隋史二十卷。又傷疏略。競𨿽衰耗。猶希史職。而行步傴僂。李林甫以其年老不用。天寶八年卒於家。

時年八十餘。

﹝裴氏﹝王進﹞五臟論﹞新唐志一卷佚﹝劉氏﹝淸海﹞五臟類合賦﹞新唐志五卷佚﹝裴氏﹝王庭﹞五色傍通五臟圖﹞新唐志一卷佚﹝張氏﹝文懿﹞臟腑通元賦﹞新唐志一卷佚﹝段氏﹝元亮﹞五臟鏡源﹞新唐志四卷佚﹝亡名氏五臟含鑑論﹞﹝宋志作金鑑論﹞崇文總目一卷佚﹝張氏﹝尙容﹞大五臟論﹞崇文總目一卷佚﹝小五臟論﹞崇文總目一卷佚﹝亡名氏連方五臟論﹞崇文總目一卷佚﹝亡名氏五臟要訣﹞崇文總目一卷佚﹝五鑑論﹞藝文略五卷佚﹝五臟類纂﹞藝文略十二卷佚﹝諸家五臟論﹞藝文略五卷佚﹝五臟攝要明鑑圖﹞藝文略一卷佚﹝玄女五臟論﹞藝文略一卷佚﹝吳氏﹝簡﹞歐希範五臟圖﹞佚趙與時曰。慶曆間。廣西戮歐希範及其黨。凡二日剖五十有六腹。宜州推官靈簡皆詳視之。爲圖以傳於世。

王莽誅翟義之黨。使太醫尙方與巧屠。共刳剝之。量度五臟。以竹筵導其脈。知所終始。云可以治病。然其說今不傳。﹝賓退錄﹞

鄭景壁曰。世傳歐希範五臟圖。此慶曆間杜杞待制治廣南賊歐希範所作也。希模板書生。桀黠有智數。通曉文法。嘗爲推官。乘元昊叛。西方有兵時。度王師必不能及。乃與蒙幹嘯聚數十人。聲搖湖南。朝廷遣楊畋討之不得。乃以杞代。杞入境。卽僞招降之。說與之通好。希範猖獗。久亦幸苟免。遂從之。與幹挾其酋領數十人皆至。杞大爲燕犒。醉之以酒。已乃執於坐上。翌日盡磔於市。且使皆剖腹。刳其腎腸。因使醫與畫人。一一探索。

繪以爲圖。未幾。若有所睹。一夕登圊。忽臥於圊中。家人急出之。口鼻皆流血。微言歐希範以拳擊我。三日竟卒。﹝劇談錄﹞

楊介曰。宜賊歐希範被刑時。州吏吳簡令畫工就圖之以記。詳得其證。吳簡云。凡二日剖歐希範等五十有六腹。皆詳視之。喉中有竅三。一食。一水。一气。互令人吹之。各不相戾。肺之下。則有心肝膽脾。胃之下。有小腸。小腸下有大腸。小腸皆瑩潔無物。大腸則爲滓穢。大腸之傍則有膀胱。若心有大者。小者。方者。長者。

斜者。直者。有竅者。無竅者。了無相類。惟希範之心。則紅而。如所繪焉。肝則有獨片者。有二片者。有三片者。腎則有一在肝之右微下。一在脾之左微上。脾則有在心之左。至若蒙幹多病嗽。則肺且膽黑。歐詮少得目疾。肝有白點。此又別內外之應。其中黃漫者脂也。﹝僧幻云史記標注。引存眞圖。﹞

﹝楊氏﹝介﹞存眞圖﹞讀書後志一卷佚楊介曰。黃帝時醫有兪跗。一撥見病因。能割皮解肌。湔浣腸胃。以祛百病云。宜賊歐希範被刑時。州吏吳簡令畫工就圖之記。詳得其狀。或以書考之則未完。崇寧中。泗賊於市。郡守李夷行遣醫並畫工往觀。決膜摘膏。

曲折圖之。得盡纖悉。介取以校之。其自喉咽而下。心肺肝脾膽胃之系屬小腸。大腸腰腎膀胱之營疊其中。經絡聯附。水谷泌別。精血運輸。源委流達。悉如古書。無少異者。﹝僧幻云史記標注引。﹞

政和三年洛陽賈偉節存眞環中圖序曰。楊君介吉老以所見五臟之眞。繪而爲圖。取煙蘿子所畫。條析而釐正之。又益之十二經。以存眞環中名之。﹝同上。幻云曰。存眞。五臟六腑圖也。環中。十二經圖也。﹞

趙希弁曰。存眞圖一卷。上皇朝楊介編。崇寧間。泗州刑賊於市。郡守李夷行遣醫並畫工往。親決膜摘膏肓。曲折圖之。盡得纖悉。介校以古書。無少異者。比歐希範五臟圖。過之遠矣。實有益於醫家也。王莽時。捕得翟義黨王孫慶。使太醫尙方。與巧屠共刳剝之。量度五臟以竹筵導其脈。知所終始。云可以治病。亦是此意。

王明淸曰。楊介吉老者。泗州人。以醫術聞四方。﹝揮塵餘話﹞

﹝亡名氏醫門玉髓﹞書錄解題一卷佚陳振孫曰。不知作者。皆爲歌訣。論五臟六腑相傳之理。

﹝朱氏﹝肱﹞內外二景圖﹞讀書敏求記一卷未見錢曾曰。政和八年。朱肱取嘉中丁徳用畫左右手足。並榮兪經合原。及石藏用畫任督二脈十二經疏注。楊介畫心肺肝膽脾胃之系屬。大小腸膀胱之營壘。較其訛舛。補以鍼法。名曰內外二景圖。此系舊鈔。復以朱界其穴而標之。未知有刊本行世否。

﹝亡名氏臟腑證治圖說人鏡經﹞八卷存錢雷序曰。余上世仲氏仕宋。以醫名世。神宗擢翰林醫院。賜金紫。家學傳今。父祖皆繼是業。源遠而緒分。痛余考早世。無所指授。乃從業宗泉王先生。先生。光祿大夫上柱國谷齋先生後。谷齋事髙廟﹐以內科。全皇太后瀕危。事文廟以幼科蘇皇太子風蹶。立殊勛。徵進禦院。加授太保謹身殿大學士。名震朝野。諸撰摭補偏拾遺。剔歧彰隱。先生出其後。學邁凡倫。余傳其祕奧。道遂行。爰售知撫院藩臬郡邑諸公。歲辛未代巡虯峯孫公亦效。公攺巡江右。徵往講醫論道。歷三時以歸。歸則先生卽世矣。不獲啟手足。心猶痛焉﹐人亡書亦散亡矣。購其遺得一書。曰臟腑證治圖說人鏡經。盡采素靈十二經。奇經八脈。次第匯編。每經主之以髒。配之以腑。繼以圖說。脈步穴所在。五運有太過不及平气。而先後之不齊。六气有司天在泉。淫勝厥復之不一。气運主客所臨。胥爲民病。而又別是動所生之見證。脈診四時順逆。而推陰陽表裏寒熱。血气虛實之所因。詳五邪十變。而斷平病死生之有定。各經投以藥餌。

正逆引導。隨其气味濃薄。升降所宜。相虛實。垂子母補瀉之法。內景別喉咽分气食。揭七衝四海八會。而知榮衛經脈之流行。外景列正背側圖。著頭面胸背腹脇腰脊足股骨節。而舉形體之悉備。手足𨿽分十二經。而周流交接。條貫互根。至簡至妙。譬之探奇武庫。張樂洞庭。其義備。挈裘於領。提网於綱。其要舉。不必皓首窮研。

丹鉛槧錄。而包括無遺也。深得軒岐心法。髙出於諸賢之纂輯。會而通之。可以辧證。可以處方。可以拯疲癃。

可以壽國脈。如運之掌矣。然求其人。惜無序引贊跋可稽。考之醫鑑。有徐仲融者。得異人授以葫蘆。啟視乃扁鵲人鏡經。史言長桑君飲以上池之水。盡見臟腑結。是經豈扁鵲所遺耶。何以又有後賢之緒論在也。諦疑之。

必有豪傑之士。神符心悟。探賾鉤玄。著爲濟世之典。用以指畫後人。若泛舟以適波。斯躡蹬以登岱華。引之以入兪跗雷公之域﹐而不止也﹐余侍先生。纂述協力。著有脈經本旨。藥性統宗。病源綱目。體仁拔萃。靈素樞機。

非不微有發明。未暇HT梓。而汲汲是編。不敢隱祕自私。不特爲吾輩筌蹄。𨿽以呈縉紳鉅公。一縱目焉。必能知證療之槪。斷不粗工所誤矣。是書扶濟之功。豈譾淺耶。而余之附驥。豈不遠哉。

﹝施氏﹝沛﹞臟腑指掌圖書﹞一卷存凡例曰。臟腑之在胸腹。猶匣匱之藏禁器。非經神聖論列。豈能洞見隔垣。世有內照圖。謂爲漢華元化所作。

其論理人形。列別臟腑。頗爲簡明。但相傳旣久。未免爲後人所亂。余得宋時楊介所繪存眞圖原本。及王海藏大法等書。互相參考。而一軌於靈素。纂爲是編。與他集迥別。覽者辧之。一正誤。如或指膈膜爲膻中。或謂膻中爲父母。或謂喉中有三竅。或謂膀胱無上口。皆誤也。至誤引難經。以人之上口。作膀胱下口。曰口廣二寸半。

尢足令人絕倒。

﹝賈氏﹝詮﹞臟腑性鑑﹞未見﹝尢氏﹝乘﹞臟腑性鑑增補﹞二卷存凡例曰。臟腑性鑑。實本之扁鵲人鏡經。傳自北齊徐之才祖仲融。至明杭醫錢雷。得之其師王君宗泉者。鴛水賈君詮附靈素要義。發明臟腑體性。攺名臟腑性鑑。余今重加補輯。凡耳目所及。匯纂增補。其中非軒岐問答。

則先哲緒編。及某髒某腑見證。並診法治法。鍼灸穴法。兼附無遺。則又余之管見也。

﹝李氏﹝中梓﹞內外景說﹞未見﹝沈氏﹝彤﹞釋骨﹞一卷存沈彤曰。骨爲身之幹。其載於內經甲乙經者。以十百數。皆有其部。與其形象。然名之單復分總。散見錯出。

能辧析而會通者實鮮。余方嗟其爲學人之闕。適吳生文球從事經穴。數以是請。遂與之詳考而條釋。以貽之。

四庫全書總目曰。沈彤字貫云。號果堂。吳江人。嘗預修三禮。及一統志。議敍九品官。﹝尙書小疏注○案彤所著周官祿田考。貫云作冠云。﹞

又曰。釋骨一卷。國朝沈彤撰。是編取內經所載人身諸骨。參以他書所說。臚而釋之。中間多所辧正。如謂經筋篇。足少陽之脈。循耳後上額魚。額乃頭字之訛。謂曲角之曲。經文刊本。皆誤作周。據气腑論注攺定。謂頷字。說文作。與頤同訓。蓋自口內言之。如從口外言。

則兩旁爲頷。頷前爲頤。兩不相假。故內經無通稱者。謂或骨之或。乃古域字。引說文爲證。謂齒數奇當爲牡。

偶當牝。說文玉篇。並以牙爲牡齒。恐誤。謂曲牙二穴。俠口旁四分。王冰以爲頰車穴。恐非經義。謂髙骨通指脊骨。不專指命門穴上一節。謂膺中有六穴。穴在骨間。則骨當有七。謂張介賓誤以脇下爲。謂骨。卽肩端骨。謂經脈篇。斜下貫胛之胛。乃胂字之訛。謂本篇肘內大骨。內字乃外字之訛。掌後兩骨。骨字乃筋字之訛。謂掌後兌骨。非手髁。謂壅骨。在魚際傍寸口前。非掌後髙骨。謂楗。卽髀骨之直者。謂骨空論。頦下爲輔。

下字乃上字之訛。謂刺腰痛論。成骨在膝外廉。膝字。乃字之訛。其考證皆極精核。非惟正名物之舛。並可以糾鍼砭之謬。已加載所著果堂集。此其別行之本。序稱爲吳文球。講明經穴而作。則其本旨。以談醫而起。今附存其目於醫家焉。

卷十七

診法﹝一﹞

﹝黃帝脈訣﹞崇文總目一卷佚﹝黃帝脈經﹞宋志一卷﹝讀書後志作三卷﹞佚趙希弁曰。上題云黃帝撰。論診脈之要。凡二十一篇。

﹝素女脈訣﹞佚﹝夫子脈訣﹞佚賈公彥曰。三世者。一曰黃帝鍼灸。二曰神農本艸。三曰素女脈訣。又曰夫子脈訣。若不習此三世之書。不得服食其藥。﹝禮記正義﹞

﹝扁鵲脈經﹞宋志一卷佚按王氏脈經。引有扁鵲脈法數條。

﹝扁鵲脈髓﹞竹堂書目未見﹝倉公生死祕要﹞崇文總目一卷佚﹝涪翁診脈法﹞佚按上見於後漢書郭玉傳。

﹝張仲景脈經﹞宋志一卷佚﹝華氏﹝佗﹞觀形察色並三部脈經﹞隋志一卷佚按脈經引。有華佗察聲色要訣。或此書之遺也。

﹝脈訣﹞佚按上見於楊玄操八十一難經注。

﹝脈經﹞未見按上見於瀕湖脈學。

﹝亡名氏脈經﹞隋志十四卷佚﹝脈生死要說﹞隋志二卷佚﹝黃氏﹝公興﹞脈經﹞隋志六卷佚﹝亡名氏三部四時五臟辧診色決事脈﹞隋志一卷佚﹝脈經略﹞隋志一卷佚﹝脈經﹞隋志二卷佚﹝王氏﹝叔和﹞脈經﹞隋志十卷存自序曰。脈理精微。其體難辧。弦緊浮芤。展轉相類。在心易了。指下難明。謂沈爲伏。則方治永乖。以緩爲遲。則危殆立至﹐況有數候俱見。異病同脈者乎。夫醫藥爲用。性命所系。和鵲至妙。猶或加思。仲景明審。

亦候形證。一毫有疑。則考校以求驗。故傷寒有承气之戒。嘔噦發下焦之間。而遺文遠旨。代寡能用。舊經祕述。

奧而不售。遂令末學昧於原本。斥玆偏見。各逞己能。致微成膏肓之變。滯固絕振起之望。良有以也。今撰集岐伯以來。逮於華佗。經論要訣。合爲十卷。百病根原。各以類例相從。聲色證候。靡不該備。其王阮傅戴吳葛呂張所傳異同。咸悉載錄。誠能畱心研窮。究其微賾。則可以比蹤古賢。代無夭橫矣。

髙湛養生論曰。王叔和。髙平人也。博好經方。洞識攝生之道。

又曰。王叔和性沈靜。好著述。考核遺文。采摭羣論。撰成脈經十卷。編次張仲景方論。編爲三十六卷。

大行於世。﹝太平禦覽﹞

林億等進呈札子曰。臣等承詔。典校古醫經方書。所校讎中。脈經一部。乃王叔和之所撰集也。叔和西晉髙平人。性度沈靖。尢好著述。博通經方。精意診處。洞識修養之道。其行事具唐甘伯宗名醫傳中。臣等觀其書。敍陰陽表裏。辧三部九候。分人迎气口神門。條十二經。二十四气。奇經八脈。以舉五臟六腑三焦四時之。若网在綱。

有條而不紊。使人占外以知內。視死而別生。爲至詳悉。咸可按用。其文約。其事詳者。獨何哉。蓋其爲書。一本黃帝內經。間有疏略未盡處。而又輔以扁鵲仲景元化之法。自余奇怪異端不經之說。一切不取。不如是。何以歷數千百年。而傳用無毫髮之失乎。又其大較。以爲脈理精微。其體難辧。兼有數候俱見。異病同脈之惑。專之指下。不可以盡隱伏。而乃廣述形證虛實。詳明聲色王相。以此參伍決死生之分。故得十全無一失之謬。爲果不疑。然而自晉室東渡。南北限隔。天下多事。於養生之書。實未皇暇。𨿽好事之家。僅有傳者。而承疑習非。將喪道眞。非夫聖人。曷爲釐正。恭惟主上體大舜好生之徳。玩神禹敍極之文。推錫福之良心。鑑愼疾之深意。出是古書。俾從新定。臣等各殫所學。博求眾本。據經爲斷。去取非私。大抵世之傳授不一。其別有三。有以隋巢元方時行病源。爲第十卷

者。考其時而繆自破。有以第五分上下卷。而撮諸篇之文。別增篇目者。推其本文。

而義無取稽。是二者均之未睹厥眞。各祕其所藏爾。今則考以素問九墟靈樞太素難經甲乙仲景之書。並千金方及翼。說脈之篇。以校之。除去重復。補其脫漏。其篇第亦頗爲攺易。使以類相從。仍舊爲一十卷。總九十七篇。

施之於人。俾披捲者。足以占外以知內。視死而別生。無待飲上池之水矣。國子博士臣髙保衡。尙書屯田郎中臣孫奇。光祿卿直祕閣臣林億等謹上。

陳孔碩序曰。予少時。母多疾。課醫率不效。因自誓學爲方。求古今醫書。而窮其原。得所謂王叔和脈訣者。

怪其詞俚而指淺。更訪老醫。得脈經十卷。蓋祖黃帝岐伯扁鵲經。以及於張氏傷寒論。條貫甚明。眞王氏書也。

驗之乃建本。自是求之建陽書坊。絕無鬻者。板亦不存。嘉定己巳歲。京城疫。朝旨會孔碩董諸醫。治方藥。以拯民病。因從醫學。求得脈經。復傳閣本。校之與予前後所見者。同一建本也。乃知脈訣出。而脈經隱。醫者不讀。鬻者不售。板遂亦不存。今之俗醫。問以王氏書。則皆誦脈訣以對。蜀人史堪以儒生名能醫。其所著方書。

脾胃條。引脈訣中語。而議之曰。此叔和知之而未盡也﹐予每嘆曰。冤哉叔和。如史載之之工。尙引訣而罪經。

余又何怪焉。因思今世俗醫。知有朱氏傷寒百問。而不知有傷寒論。俗儒知誦時文。而不知誦經史。其過一律也。

因取所錄建本脈經。略攺誤文。寫以大字。刊之廣西漕司。庶幾學人知有本原云。然恨無他本可校。以俟後之仁者。長樂陳孔碩。

何大任後序曰。醫之學以七經爲本。猶儒家之六藝也。然七經中。其論脈理精微。莫詳於王氏脈經。綱舉目分。言近旨遠。是以自西晉至於今日。與黃帝盧扁之書並傳。學人咸宗師之。南渡以來。此經罕得善本。凡所刊行。類多訛舛。大任每切病之。有家藏紹聖小字監本。歷歲旣深。陳故漫滅。字畫不能無謬。然昔賢參考。必不失眞。久欲校正傳之未暇。玆再承乏醫學。偶一時教官。如毛君升李君邦彥王君邦佐髙君宗卿。皆洽聞者。知大任有志於斯。乃同博驗羣書。孜孜凡累月。正其誤千有餘字﹐遂鳩工創刊於本局。與眾共之。其中舊有闕文。意涉疑似者。亦不敢妄加補注。尙賴後之賢者。嘉定丁丑仲夏望日。濠梁何大任後序。

趙希弁曰。脈經十卷。上晉王叔和撰。纂岐伯華佗等論脈要訣。

呂復曰。脈經十卷。西晉太醫令王叔和本諸內經素問九靈。及扁鵲仲景元化之說。裒次而成。實醫門之龜鑑。

診切之指的。自與近代仿托鈐訣者不同。歷歲旣深。傳授不一。各祕所藏。互有得失。至宋祕閣林億等。始考證謬妄。頗加攺易。意其新撰四時經之類。皆林氏所增入。陳孔碩何大任毛升王宗卿輩。皆嘗審訂刊傳。今不多見。

近人謝堅白以其所藏舊本。刻於豫章。傳者始廣。

袁表曰。西晉太醫令王叔和作脈經十篇。凡十萬一千餘言。其首篇。論著人脈有三部。曰寸。曰關。曰尺。

持脈之法。大都二十有四種。曰浮。曰芤。曰洪。曰滑。曰數。曰促。曰弦。曰緊。曰沈。曰伏。曰革。曰實。

曰微。曰澀。曰細。曰軟。曰弱。曰虛。曰散。曰緩。曰遲。曰結。曰代。曰動。次本其所主五臟六腑。陰陽榮衛。虛實逆順。輕重從橫。伏匿遲疾。短長射人。疾病所起。與其將瘥難已之候。其第二第三第六篇

。著人脈本五臟六腑。十二經絡。五臟。曰肝爲厥陰。心爲手少陰。脾爲足太陰。肺爲手太陰。腎爲足少陰。六腑。曰膽爲足少陽。小腸爲手太陽。胃爲足陽明。大腸爲手陽明。膀胱爲足太陽。三焦爲手少陽。十二經之外。又有奇經八脈。曰陽維。曰陰維。曰陽蹺。曰陰蹺。曰衝。曰督。曰任。曰帶。因以各舉其陰陽之虛實。形証之同異。用爲施治補瀉之方。其第七篇

。論著治病之法。大都有八。曰汗。曰吐。曰下。曰溫。曰灸。曰刺﹐曰火。曰水。

察人陰陽交並虛實生死損至。以合治法可否之宜。第四第五篇

﹐決四時百病生死之分。本仲景扁鵲華佗所以察聲色消息死生之理。第八篇

。著雜病醫宜。第九篇

。平婦人童子。其末篇。有手檢圖二十一部。今觀其文。則皆覆論十二經脈。與奇經八脈三部二十四種。形證所屬。

無圖可見。豈叔和所著。故有圖。久不復傳耶。乃宋臣林億札割中。則稱世之傳授。其別有三。有以隨巢元方時行病源。爲第十篇

。有以第五篇

分上下。而撮全經之文。別增篇目者。億曾據素問九墟靈樞太素難經甲乙仲景諸書。

校其脫漏。仍爲十篇以傳。則知末篇傳疑已久。億但補正其文。而所謂手檢圖二十一部云者﹐直存舊目。無從考證耳。

徐靈胎曰。王叔和著脈經。分門別類。條分縷晰。其原亦本內經。而漢以後之說。一無所遺。其中旨趣。亦不能畫一。使人有所執持。然其匯簇言。使後世有所考見。亦不可少之作也。愚按脈之爲道。不過驗其血气之盛衰寒熱。及邪气之流在何經何髒。與所現之證。參觀互考。以究其生克順逆之理。而後吉凶可憑。所以內經難經。及仲景之論脈。其立論反若甚疏。而應驗如神。若執脈經之說。以爲某病當見某脈。某脈當得某病。𨿽內經亦間有之。不如是之拘泥繁瑣也。試而不驗。於是或咎脈之不準。或咎病之非眞。或咎方藥之不對證。而不知皆非也。蓋病有與脈相合者。有與脈不相合者。兼有與脈相反者。同一脈也。見於此證爲宜。見於彼證爲不宜。同一證也。見某脈爲宜。見某脈爲不宜。一病可見數十脈。一脈可現數百癥。變動不拘。若泥定一說。則從脈而證不合。從證而脈又不合。反令人彷徨無所適從。所以古今論脈之家。彼此互異。是非各別。人持一論。得失相半。總出不知變通之精義。所以愈密而愈疏也。讀脈經者。知古來談脈之詳密如此。因以考其異同。辧其得失。審其眞僞。窮其變通。則自有心得。若欲泥脈以治病。

必至全無把握。學人必當先參於內經難經。及仲景之說。而貫通之。則胸中先有定見。見後人之論。皆足以廣我之見聞。而識力愈眞。此讀脈經之法也。﹝醫學源流論﹞

按丹州公醫心方。引養生要集。有髙平王熙叔和曰語。據此。叔和名熙。以字行者也。先友山本萊園﹝允﹞

亦嘗謂之。

又按此書第三卷

。稱新撰者。叔和以素問諸經之文。有雜而難了。乃新抄事要者。四時經﹐蓋隋志所載三部四時五臟辧診色決事脈一卷是也。呂復以此二件。爲宋臣所攙。誤矣。先子曰。脈經第十卷

。首標曰手檢圖三十部。明袁表校本。及沈際飛本。作二十一部。今閱之以气口一脈。分爲九道。以論三陰三陽奇經之脈。其義未太明。且不及手三陽任督衝之六脈。知是不止其圖。其文亦殘闕。不可復尋繹焉。吳山甫云。手檢圖脈法。惟通融之士。能知能行。亦未知圖與經文。旣亡且缺也。

﹝脈訣﹞宋志一卷佚趙希弁曰。上題曰王叔和。皆歌訣鄙淺之言。後人根據托者。然最行於世。朱子曰。俗間所傳脈訣。五七言韻語者。詞最鄙淺。非叔和本書明甚。乃能宜指髙骨爲關。而分其前後。以爲寸尺陰陽之位。似得難經本指。然世之髙醫。以其贗也。遂委棄而羞言之。予非精於道者。不能有以正也。﹝郭長陽醫書跋﹞

陳言曰。脈爲醫門之先。是以聖人示教。有精微气象之論。後賢述作。爲太素難經之文。仲景類集於前。

叔和詮次於後。非不昭著。六朝有髙陽生者。剽竊作歌訣。劉元賓從而解之。遂使雪曲應稀。巴歌和眾。經文溺於覆瓿。正道翳於辭。良可嘆息。﹝三因方﹞

王好古曰。陳無擇云。王叔和脈訣﹐卽髙陽生剽竊。是亦後人增益者雜之也。何以知其然。予觀劉元賓注本雜病生死歌。後比之他本。卽少八句。觀此八句。不甚滑澑。與上文書意疊﹑後人安得不疑。與本艸朱書雜亂。

素問之亡混淆。何以異哉。宜乎識者非之。繼而紛紜不已也。﹝湯液本艸﹞

柳貫曰。脈訣熟在人口。宜謂叔和作。而不知叔和所輯者。脈經耳。當叔和時。蓋未有歌括之比。疑宋之中世。始次爲韻語。取便講習。摭其條肆。而忘其根節者也。﹝脈經序﹞

謝縉翁曰。稱王叔和脈訣者。不知起於何時。惟陳無擇三因方序脈云。六朝時有髙陽生者。剽竊作歌訣。

劉元賓從而和之。其說似深知脈經者。而於篇後。又自著七表八里九道之名。則無擇蓋亦未嘗詳讀脈經者也。按脈經。論脈形狀祕訣。二十四種。初無表裏九道之目。其言芤脈云。中央空兩邊實。又云。減則爲寒。芤則爲虛。

寒虛相搏。婦人則半產漏下。男子則亡血失精。又云。脈浮而芤。浮則爲陽。芤則爲陰。脈訣乃以芤爲七表之陽脈。仲景辧脈法云。脈浮大數動滑。陽也。脈沈澀弱弦微。陰也。而脈訣九道。以動爲陰。七表以弦爲陽。似此之誤頗多。脈經則與仲景合。而經中第十卷

。分上下中央爲九道者。的然非歌訣九道之謂也。宋熙寧初。林億校正脈經。序中於脈訣。未嘗見稱。陳孔碩序始云。脈訣出而脈經隱。愚疑脈訣。或熙寧以後人所作。是不可得知也。﹝脈經序﹞

呂復曰。脈訣一卷。乃六朝髙陽生所撰。托以叔和之名。謬立七表八里九道之目。以惑學人。通眞子劉元賓爲之注。且作歌括附其後。辭旣鄙俚。意亦滋晦。今代王光國刪其舊辭。而益以新語。旣不出其畦逕。安能得乎本原。﹝醫史滄洲翁傳﹞

王世相曰。診候之法。不易精也。軒岐微蘊。越人叔和撰難經脈經。猶未盡泄其奧。五代髙陽生著脈訣。

假叔和之名。語多牾。辭語鄙俚。又被俗學妄注。世醫家傳戶誦。茫然無所下手。不過藉此求食而已。於診視何益哉。﹝瀕湖脈學引醫開﹞

錢溥曰。晉太醫令王叔和著脈經。其言可守。而不可變。及托叔和脈訣行。而醫經之理遂微。蓋叔和爲世所信重。故假其名。而得行耳。然醫道之日淺。未必不由此而誤之也。﹝瀕湖脈學﹞

按髙陽生不審何代人。劉元賓熙寧元間注此書。則知爲宋以前人。而此書隋唐志並不著於錄。且其辭理鄙俗。決非成於六朝時者。其稱五代髙陽生。近是。然亦未見何據。楊玄操八十一難經注。載王叔和脈訣云。三部之位。輒相去一寸。合爲三寸。今本無此語。則其所引。別自一書。趙繼宗儒醫精要。論診脈專主叔和脈訣。分各髒與左右手歌括之誤。其言亦有理。

﹝劉氏﹝元賓﹞脈訣機要﹞宋志三卷未見自序曰。余竊窺百氏。濫肩九流。乃至醫家。尢甚厲意。嘗讀黃帝難經。粗究玄理。八十一難之內。診候者二十四首。詳夫聖人用意。豈徒然哉。蓋後之學人。淺識難量。罔得精粹。今輒於前代名流脈訣中。揀擇當用者。

乃成機要一部。𨿽言辭鄙陋。所貴從俗。使學人先曉徑路。然後探難經之妙旨。是不難矣。

趙希弁曰。脈訣機要三卷。晉太醫令髙平王叔和撰。通眞子注並序。不著名氏。熙寧以後人也。

劉曰。劉元賓。字子儀。號通眞子。主邵州郡邵陽縣簿。﹝幼幼新書﹞

王曰。蜀人通眞子注叔和脈經。已行於世。而其道未行。遂歷湖漢江浙。亦未有目之者。及至淮之邵伯鎭。

旅於僧捨。亦然無聞於人。又將顧而之他。主僧聞之曰。子若不設肆。人誰之知。市有寺屋。吾給子器具。請試爲之。旣而醫道大行。妻子具而家產丰。一日主僧將化。召其來前。密語曰。子前生在此。鋪街鑿井。今享此報。

更宜積徳。他生後世﹐又非今日之比也。言訖而化。﹝泰定養生論﹞

安福縣誌曰。劉元賓連魁鄕舉。歷任潭州司理。通陰陽醫藥術數。眞宗試之。賜名通眞子。所著有集正歷。

橫天卦圖。神巧萬全方。注解叔和脈訣。傷寒論。洞天鍼灸經。

按劉元賓自序。舊附於補注脈訣卷首。署曰西晉王叔和序。蓋後人所妄攺也。

又按弟堅曰。劉元賓裏貫。或爲安福人。或爲蜀人。然脈要祕括序。題云廬陵通眞子。則二說俱非。或以其嘗寓安福。而修縣誌者。誤爲土人也。其仕履。劉方明曰。主邵州邵陽縣簿。又神巧萬全方諸痢門云。熙寧四年。

予親老在邵陽。蓋子儀初爲邵陽主簿。而後任潭州司理矣。王中陽曰。至淮之邵伯鎭。旅於僧捨﹐淮無邵伯鎭。

殊可疑爾。眞宗試之賜名。是史書所未歷見。醫學源流。稱自稱通眞子。似得其實。而子儀實非眞宗時人。則縣誌所言亦不免差誤也。

﹝通眞子續注脈賦﹞宋志一卷未見﹝補注王叔和脈訣﹞三卷存自序曰。夫醫之道。元自於黃帝。流於盧人扁鵲。太倉華佗之徒。而派於皇甫士安張仲景王叔和之輩。爲末也。習末而不求其源。使之療疾。未見其生。惟見其死。經曰。實實虛虛。損不足益有餘。如此死者。醫殺之。

若然妄爲之醫。是不可也。予昔因母氏多病。積有年矣。學古之外。元慕此術。凡百家方書。罔不究覽。晚得王叔和脈訣。

觀其詞語。亦甚鄙俗。今之醫者。多所誦習。然問之旨趣。則十有十。百有百。未有以知之元者﹐孰不知叔和之意。皆出於黃帝之書矣。小子不敏。輒因暇日。爲之注解。大約多本八十一難經。及素問爲詞焉。故注或稱經者。

卽難經爾。或曰。某論某篇者。卽素問之篇目爾。二經之中。或無所證。則引他書。以釋其義。若巢氏病源之類。

是也。其叔和之語。有不甚穩者。亦略加攺正。蓋欲淺於醫者。識究其源。而無虛虛實實之所。使人人用心醫而無差爾。維時宋元五年七月望日。通眞子謹序。

按僧幻云史記附標曰。通其子脈訣補注多異本。或題曰新刊通眞子補注王叔和脈訣。或曰增修注王叔和脈訣機要。俱各一冊。脈要祕括。以五臟色脈爲第一。補注脈訣。並脈訣機要。以診候入式歌爲第一。但脈訣機要訣。

無診候入式歌之題。據此宋志所載。似與此書不異。

﹝亡名氏王叔和脈訣發蒙﹞藝文略三卷佚﹝李氏﹝﹞集解脈訣﹞國史經籍志十二卷未見﹝張氏﹝元素﹞潔古注叔和脈訣﹞國史經籍志十卷存蒼巖山人序曰。脈訣之書。其醫家之入門也。潔古父子。世傳醫學。熟究方書。洞察脈理。隨脈辧證。隨證注藥。兼集諸家之善。以釋後學之疑。其用心亦良矣。江南醫士。HT所未睹。今虞成夫喜得玆本。不欲私藏。亟刻諸梓。推展活人之惠。其志尢可嘉。以HT見潔古之有功於叔和。而虞又有功於潔古也。豈小補哉。

﹝戴氏﹝起宗﹞脈訣刊誤集解﹞二卷存題詞曰。六朝髙陽生剽竊晉太醫令王叔和脈經。撮其切要。撰爲脈訣。蔡西山辧之詳矣。世相因人相授。咸曰王叔和脈訣。旣不能正其名。又安能辧其文之非。訛承惑固。是以罔覺。今刊其誤。題曰脈訣。不以王叔和加其首者。先正其名也。竊取靈素內經。秦越人張仲景華佗王叔和。乃歷代名醫之書以證。又述諸家所解集長短。知我者其惟脈訣乎。罪我者其惟脈訣乎。

吳澄序曰。醫流鮮讀王氏脈經。而偏熟於脈訣。訣蓋庸下人所撰﹐其訛謬也。奚怪焉。戴同父儒者也。而究心於醫書。刊脈訣之誤。又集古醫經。及諸家書爲之解。予謂此兒童之謠。俚俗之語。何足以辱通人點竄之筆。

況解書爲其髙深玄奧。不得不借易曉之辭。以明難明之義也。今歌訣淺近。夫人能知之。而復援引髙深玄奧者爲證。則是以所難明。解所易曉。得無類奏九韶三夏之音。以聰折楊皇華之耳乎。同父曰。此歌誠淺近。然醫流僅知習此而已。竊慮因其書之誤。而遂以誤人也。行而見迷途之人。其能已於一呼哉。予察同父之言。蓋仁人之用心如是。而著書其可也。臨川吳澄序。

朱升曰。愚久見此序。而未見其書。歲乙巳秋。得之於金陵郝安常伯。卽借而傳抄之。客子光陰有限。故不及全。而節其要云。

徐春甫曰。戴同父名起宗。建業人。任儒學教授文學。以作聖爲己功。謂醫爲性命之學。遂潛心以究內經之祕。撰五運六气之旨。刊脈訣之誤。辟邪說正本源。誠有功於醫者也。

﹝脈訣刊誤附錄﹞一卷存四庫全書提要曰。脈訣刊誤二卷。附錄一卷。元戴啟宗撰。啟宗字同父。金陵人。官龍與路儒學教授。考隋書經籍志載王叔和脈經十卷。唐志並同。而無所謂脈訣者。

呂復羣經古方論曰。脈訣一卷。乃六朝髙陽生所撰。托以叔和之名。謬立七表八里九道之目。以惑學人。通眞子劉元賓爲之注。且續歌括附其後。詞旣鄙俚。意亦滋晦。其說良是。然以髙陽生爲六朝人。則不應隋志唐志皆不著錄。是亦考之未審。文獻通考。以爲熙寧以前人僞托。得其實矣。其書自宋以來。屢爲諸家所攻駁。然泛言大略。未及一一核正其失。且淺俚易誦。故俗醫仍相傳習。啟宗是書。乃考證舊文。句句爲辧﹐原書僞妄。殆抉摘無遺。於脈學殊爲有裨。明嘉靖間祁門汪機刊之。又以諸家脈書要語。類爲一卷﹐及所撰矯世惑脈論一卷。並附錄於後。以其說足相發明。仍並載之。去參考焉。

﹝汪氏﹝機﹞補訂脈訣刊誤﹞二卷存自序曰。昔朱文公跋郭長陽醫書。謂俗間所傳脈訣。辭最鄙淺。非叔和本書。殊不知叔和所輯者。脈經也。

當叔和時。未有歌括。此蓋後人特假其名。以取重於世耳。摭爲韻語。取便誦習。故人皆口熟脈訣以爲能。而不復究其經之爲理也。元季同父戴君深以爲病。因集諸書之論評。正於歌括之下。名曰脈訣刊誤。鄕先正楓林朱先生爲節抄之。予始聞是書於歙之舊家。彼視爲祕典。不輕以示人。予備重資。不遠數百里。往拜其門。手錄以歸。

然而傳寫旣久。未免脫誤。予於是補其缺而正其訛。又取諸家脈書要語。及予所撰矯世惑脈論。附錄於後。以擴刊誤未盡之旨。誠診家之至要也。用刻之以惠久遠。且使是書不至於湮沒也。自今而後。學人得見是書。而用其心。則歌括之謬。一覽可見矣。噫。使天下後世。舉得以由於正道。而不惑於曲學。寧不由是書之刻哉。嘉靖癸未春三月下浣。祁門朴野汪機題。

﹝徐氏﹝樞﹞訂定王叔和脈訣﹞醫藏目錄一卷未見松江府誌曰。徐樞。字叔拱。華亭人。元醫學教授復子也。樞少傳父業。兼學詩於會稽楊維楨。會天下亂。

晦迹田裏。洪武二十八年。年四十餘。始以薦爲秦府良醫。正出丞棗。彊召爲太醫院禦醫。累奏奇效。歷遷院使告歸展墓。宣宗親賦詩送之。遣中官二宮人一護還。年八十致仕。賜金帶。又七年卒。有足庵集行世。子彪。

﹝熊氏﹝宗立﹞王叔和脈訣圖要俗解﹞國史經籍志六卷存自序曰。脈訣一書。醫家之準繩。猶儒之有四書六經也。然其歌演岐黃之道。辭鉤素難之玄。其中閫奧。窺測難知。近觀諸家注解。或泛或略。所遺而不解者。亦多。由是脈經之義弗彰。延醫之法隱祕。區區小子。聾謇癡愚。竊以舊注。芟其繁拾其粹。意從俗解。復取三部九候七診五邪。畫成圖局布篇首。使初學之士。開卷披玩。

便得見其意趣。則脈經之旨。自然漸漬而明矣。蓋爲此者。未審取捨之當否。非敢施於髙明當達。聊爲初學發蒙者設也。幸勿誚諸。時正統丁巳六月。道軒題。

﹝脈訣辧明﹞未見按上見於松江府誌藝文部。

﹝張氏﹝世賢﹞圖注王叔和脈訣﹞國史經籍志四卷存四庫全書提要曰。圖注脈訣四卷。附方一卷。明張世賢撰。是編因世傳王叔和脈訣。而爲之圖注。考晁公武讀書志曰。脈經十卷。晉王叔和撰。又曰。脈訣一卷。題曰王叔和撰。皆歌訣鄙淺之言。後人根據托者。然最行於世云。據此則脈經爲叔和作。脈訣出於僞撰。今脈經十卷。尙有明趙邸居敬堂所刊林億校本。知公武之言不誣。世賢不考。誤以脈訣爲眞叔和書。而圖注之。根抵先謬。其他可不必問矣。書末附方一卷。皆因脈以用藥。然脈止七表八里九道。而病則變現無方。非二十四格所能盡。限以某脈某方。亦非圓通之謂也。

按一本題曰脈訣辧眞。蓋後人所妄攺也。

﹝馬氏﹝蒔﹞脈訣正義﹞醫藏目錄三卷未見﹝王氏﹝文潔﹞圖注釋義脈訣評林快捷方式統宗﹞八卷存﹝邢氏﹝增捷﹞脈訣刪補﹞未見按上見於新昌縣誌。

﹝翟氏﹝良﹞脈訣匯﹞未見按上見於益都縣誌。

﹝陳氏﹝士鐸﹞脈訣闡微﹞未見按上見於陳鳳輝洞天奧旨序。

﹝馮氏﹝兆張﹞脈訣纂要﹞未見按上見於錦囊祕錄。

﹝李氏﹝延﹞脈訣匯粹﹞未見按上見於曝書亭集髙士李君塔銘。

卷十八

診法﹝二﹞

﹝王氏﹝叔和﹞小兒脈訣﹞佚曾世榮曰。宣和禦醫戴克臣侍翰林日。得叔和小兒脈訣。印本二集。一本曰。呼吸須將六至看。一本云。

呼吸須時八至看。遂與內臺髙識。參詳字義。審察至數。就診五歲兒。常脈一息六至者是。八至者非。蓋始因鏤板之際。誤去六字上一點一畫。下與八字相類。致此訛傳。迨與卒以學易。作五十以學易之誤是也。嘗考默庵張氏脈訣亦云。小兒常脈。一息只多大人二至爲平。卽六至也。然一呼一吸之間。六至明矣。不然。姑俟來者考之。

﹝活幼心書﹞

﹝皇甫氏﹝謐﹞脈訣﹞佚按上見於楊玄操八十一難經注。

﹝秦氏﹝承祖﹞脈經﹞隋志六卷佚﹝康氏﹝普思﹞脈經﹞隋志十卷佚﹝徐氏﹝闕名﹞脈經﹞隋志二卷佚﹝新撰脈經訣﹞﹝舊唐志作脈經訣﹞隋志二卷﹝舊唐志作三卷﹞佚﹝許氏﹝建吳﹞脈經鈔﹞隋志二卷佚﹝王氏﹝子﹞脈經﹞新唐志二卷佚﹝甄氏﹝權﹞脈經﹞新唐志一卷佚﹝脈訣賦﹞藝文略一卷佚﹝亡名氏脈經﹞十卷崇文總目十卷佚﹝脈經﹞崇文總目一卷佚崇文總目曰。無名氏雜論脈訣。

﹝李氏﹝﹞脈經﹞崇文總目一卷佚﹝亡名氏脈經訣錄﹞崇文總目一卷佚錢侗曰。通誌略。有脈經祕錄一卷。不著撰人。疑卽此書。

﹝黃氏﹝闕名﹞脈訣﹞崇文總目一卷佚﹝亡名氏金鑑集歌﹞崇文總目一卷佚﹝衛氏﹝崇﹞醫門金寶鑑﹞新唐志三卷﹝崇文總目。作一卷﹞佚趙希弁曰。右衛嵩撰。嵩仕至翰林博士。崇文總目云。不詳何代人。述脈候徵驗要妙之理。

﹝亡名氏鳳髓脈經機要﹞崇文總目五卷佚﹝醫鑑﹞崇文總目一卷佚﹝張氏﹝及﹞脈經手訣﹞崇文總目一卷佚宋志曰。王善注。

﹝亡名氏百會要訣脈經﹞崇文總目一卷佚﹝碎金脈訣﹞崇文總目一卷佚﹝延靈至寶診脈定生死三部要訣﹞﹝藝文略。靈。作齡。﹞崇文總目一卷佚﹝張氏﹝尙容﹞延靈鈔﹞藝文略。作延齡寶鈔。宋志。作延齡至寶鈔。崇文總目一卷佚﹝太醫祕訣診脈候生死﹞﹝舊。候。作俟。今據藝文略攺訂。﹞崇文總目一卷佚﹝徐氏﹝裔﹞指訣﹞﹝藝文略。作指下訣。宋志。作徐氏黃帝脈經指下祕訣。﹞崇文總目一卷佚﹝脈訣﹞崇文總目二卷佚﹝覃氏﹝延鎬﹞新集脈色要訣﹞﹝藝文略。作譚延鎬。﹞崇文總目一卷佚﹝亡名氏經要集﹞﹝藝文略。作自經要集。﹞崇文總目一卷佚﹝吳氏﹝復圭﹞金匱指微訣﹞崇文總目一卷佚﹝耆婆脈經﹞藝文略一卷佚﹝韓氏﹝闕名﹞脈訣﹞藝文略一卷佚﹝脈經﹞宋志一卷佚﹝孫子﹝闕名﹞脈論﹞藝文略一卷佚﹝脈訣論﹞藝文略一卷佚﹝唐氏﹝彊明﹞診脈要訣﹞藝文略一卷佚﹝亡名氏診脈會要﹞藝文略一卷佚﹝指難圖﹞藝文略一卷佚﹝李氏﹝上交﹞柴先生脈訣﹞藝文略一卷佚﹝華氏﹝子﹞相色經訣﹞藝文略一卷佚﹝亡名氏脈證口訣﹞藝文略一卷佚﹝淸溪子脈訣﹞藝文略一卷佚﹝杜氏﹝光庭﹞了證歌﹞一卷未見錢曾曰。光庭謹傍難經。各推了證歌爲之。以決生死。宋髙氏爲之注。東越伍捷又爲之補注。其於脈理。可謂研奧義於精微者矣。

四庫全書提要曰。杜天師了證歌一卷。舊本題唐杜光庭撰。光庭字聖賓。晚自號東瀛子。括蒼人。應百篇舉不第。入天臺山爲道士。僖宗幸蜀。召見。賜紫衣。充麟徳殿文章應制。王建據蜀。賜號廣成先生。除諫議大夫。

進戶部侍郎。後歸老於靑城山。此書題曰天師。據陶嶽五代史補。亦王建時所稱也。考光庭所著。多神怪之談。

不聞以醫顯。此書殆出僞托。其詞亦不類唐末五代人。錢曾讀書敏求記。以爲眞出光庭。殊失鑑別。其注稱髙氏伍氏所作。而不題其名。後附持脈備要論三十篇。亦不知誰作。多引王叔和脈訣。而不知叔和有脈經。則北宋以後人矣。

﹝崔氏﹝嘉彥﹞注廣成先生玉函經﹞三卷存﹝黎氏﹝民壽﹞廣成先生玉函經解﹞三卷存﹝直魯古脈訣﹞佚按上見於遼史本傳。

﹝蕭氏﹝世基﹞脈粹﹞讀書後志一卷佚趙希弁曰。上皇朝蕭世基撰。世基嘗閱素問。及歷代醫經。患其難知。因綴緝成一編﹐治平中姚誼序之。

﹝劉氏﹝元賓﹞脈要新括﹞﹝國史經籍志。作脈要祕括。﹞宋志二卷存自序曰。余嘗注王叔和脈訣。如其間五臟歌後。又歌曰等編。及入式語。數處詞語鄙俗。文理不通。疑非叔和之作。而後人增之。嘗欲削其不類者。補以己之所爲。庶有以合乎岐黃內經。越人難經之本旨。因循未果就。

或者謂余曰。君爲傷寒括要六十篇傳於世。頗開醫者之耳目。蓋更取醫書切用者。纂而述之。顧不美歟。余聞其言。而有契於心。因閒暇吟成百篇。下爲之注腳。辭語𨿽俚。理則該博。使學人讀之。如手舉大綱。眾目從而張矣。所謂兩得之也。名之曰補注脈要祕括。覽者或不我誚。試取叔和脈法。合而觀之。則塤疊和。互相發明。

其於醫學。豈小補哉。宋熙寧九年。盧陵通眞子自序。

陳振孫曰。脈要新括一卷。通眞子撰。以叔和脈訣。有HT鄙俗處。疑非叔和作。以其不類故也。乃作歌百篇。案經爲注。又自言嘗爲傷寒括要六十篇。其書未之見。

﹝脈書訓解﹞三卷未見澹生堂書目曰。宋劉元賓撰。明劉裕徳解。

﹝許氏﹝叔微﹞仲景三十六種脈法圖﹞佚許叔微曰。大抵仲景脈法。論傷寒與雜病脈法異。故予嘗撰仲景三十六種脈法。﹝百證歌注﹞

又曰。予嘗撰仲景三十六種脈法圖。故知治傷寒﹐當以仲景脈法爲本。﹝發微論﹞

﹝莊氏﹝綽﹞脈法要略﹞佚按上見於幼幼新書。

﹝崔氏﹝嘉彥﹞脈訣﹞國史經籍志一卷存崔嘉彥曰。夫脈者。天眞要和之气也。晉王叔和以浮芤滑實弦緊洪爲七表。微沈緩澀遲伏濡弱爲八里。以定人之陰陽﹐以決人之死生。然文理甚繁。後學未能解。大抵持脈之道。非言可傳。非圖可狀。其樞要。但以浮沈遲數爲宗。風气冷熱主病。且如浮而有力者爲風。浮而無力者爲虛﹐沈而有力者爲積。沈而無力者爲气。遲而有力者爲痛。遲而無力者爲冷。數而有力者爲熱。數而無力者爲瘡。更看三部。在何部得之。且如寸部屬上焦。頭面胸膈之疾。關部屬中焦。腹肚腸胃之疾。尺部屬下焦。小腹腰足之疾。更看五臟。何髒得之。六腑亦然。學人當以意會而精別之。庶無按寸推尺之誚。

錢曾曰。紫虛脈訣一卷。句如蒙求。蓋欲初學醫者易知耳。

四庫全書提要曰。崔眞人脈訣一卷。舊本題紫虛眞人撰。東垣老人李杲校評。考紫虛眞人爲宋道士崔嘉彥。

陶宗儀輟耕錄。稱宋淳熙中南康崔紫虛隱君嘉彥。以難經於六難。專言浮沈。九難專言遲數﹐故用爲宗。以統七表八里。

而總萬病。卽此書也。宋以來諸家書目不著錄。焦國史經籍志。始載之。東垣十書。取以冠首。李時珍已附入瀕湖脈學中。至其旁注之評語。眞出李杲與否。則無可徵信矣。

按此書。東垣十書。醫統正脈中所收。其歌括耳。若全文。世從不知之。祕府所藏明鈔幼幼新書。附錄脈書五種。首編則崔氏原書。題曰紫虛眞人脈訣祕旨。今記題詞於此。以訂正焉。

﹝劉氏﹝開﹞脈訣﹞國史經籍志一卷佚南康府誌曰。劉開。字立之。習釋老學。常遊廬山遇異人。授以太素脈行世。元帝召赴闕。賜號復眞先生。

卒。葬於西古山。著有方脈舉要。

按劉開南宋人。不知府誌何以爲元人。而赴闕賜號之說。亦未見所據。

﹝脈訣理玄祕要﹞國史經籍志一卷存跋曰。開。廬山野人。伏山林。無用於世。淺識寡聞。言辭鄙拙。豈堪人師。因承師訓。剖露肺肝。以爲脈訣。誘諸門人弟子。爲人道之蹊徑。若夫深造淵源﹐博究妙旨。則先生長者。不無望焉。嘉熙五年上巳日。

後學劉開識。

﹝王氏﹝元標﹞紫虛脈訣啟微﹞未見江寧府誌曰。王元標。字赤霞。上元人。宋文安公堯臣後。少業儒。兼精素難諸書。遂以醫名。崇禎己卯大疫。標攜藥囊過貧乏家。診視周給。全活多人。甲申之季。大宗伯薦爲太醫丞。標不應。逃赤山。尋葛稚川舊居卜築焉。著有紫虛脈訣啟微。又著醫藥正言。未及就而卒。

﹝蔡氏﹝元定﹞脈經﹞一卷存跋曰。元定放逐春陵。地近西廣。倏寒忽熱。日備四時。素疾多病。遂爾日增。因取內經難經張仲景王叔和及孫眞人諸家脈書讀之。若其亂雜無倫。因爲之部分次第。

則爲一書。以便觀覽。近世所傳叔和脈訣。昔年見其乖謬鄙俗。疑非叔和所作。近見三因方。具言乃髙陽生所作。

頗自信以爲知言。今之醫者。自脈訣之外。無所聞見。欲以意見決死生。亦何怪其悖謬也。同書於此。使學人知脈訣之僞。

﹝施氏﹝發﹞察病指南﹞三卷存自序曰。醫之爲學。自神聖工巧之外無餘說。今人往往遺其三而主其一。一者何。切而知之。謂之巧也。然亦曷嘗眞見其所謂巧者。特竊是名。以欺世耳。間有以活人自任者。又獘於醫者之委壓。惑於議論之紛紜。無所折衷。每得其粗。而不得其精。余自弱冠。有志於此。常卽此與舉業並攻。迨夫年將知命。謝絕場屋。盡屏科目之累。專心醫道。取靈樞素問太素甲乙難經及諸家方書脈書。參考互觀。求其言之明白易曉。余嘗用之而驗者。

分門纂類。裒爲一集。名曰察病指南。其間如定四季六髒平脈。與夫七表八里之主病。分見於兩手三部者。亦本於聖賢之遺論。特推而廣之。觸類而補之。其他言之未甚昭著者。附以己意發明之。蓋將以貽諸子孫。非敢求人之知也。年來疫癘盛行。病者不幸而招醫。多見以陽病服丹附者。悉殞於非命。豈惟不知脈。並於證而不知。吁何慘哉。或者不察。乃曰。吾取醫之運耳。奚暇問其學之精否。殊不知恃運以言醫。𨿽幸而或中。而所喪亦多。

求其萬舉萬全者難矣。此余所以不敢自私。欲鋟梓以廣其傳。庶幾與同志者共云。淳攺元。九月立冬後四日。

永嘉施發政卿序。

趙崇賀序曰。能醫人多矣。能使人皆能醫人。不多也。

蓋以醫醫人有限。以醫教人無窮。施桂堂察病證有書。曰指南。考本艸有書。曰辧異。而續易簡。又有方有論。

桂堂之心。使人人知有此書此方此論也。不特自能醫人。且欲人莫不能醫人。視碌碌輩。曰祕方。曰家藏方。小智自私。靳不示人。心之廣狹蓋可見。淳丙午。正月中浣。澹齋趙崇賀書。

﹝楊氏﹝士瀛﹞脈訣﹞一卷未見閩書曰。楊士瀛。字登父。懷安故縣人。精醫學。著活人總括。醫學眞經。宜指方論。行於世。

按上見於也是園書目。

﹝察脈總括﹞一卷存﹝黎氏﹝民壽﹞決脈精要﹞一卷存﹝李氏﹝﹞脈歌﹞未見按上見於絳雲樓書目。

﹝脈髓﹞未見按上見於瀕湖脈學。

﹝李氏﹝杲﹞脈訣指掌病式圖說﹞一卷存按此書收在於醫統正脈中。題曰丹溪先生朱震亨彥修父著。然其六气全圖說。稱予目擊壬辰首亂已來。民中燥熱者。多發熱痰結咳嗽。重以醫者不識時變。復投半夏南星。以益其燥熱。遂至嗽血痰涎逆湧。咯吐不已。

肌肉漧枯而死者多矣。平人則兩寸脈不見。兩尺脈長至半臂。予於內外傷辧。言之備矣。余因疑此書似非朱震亨所著。輒閱李明之內外傷辧序。稱其書已成。陵谷變遷。忽成老境。束之髙閣。十六年矣。後爲昆侖範尊師所獎。

更就成之。時丁未歲也。考丁未。卽元定宗三年。以長歷溯之。十六年當金哀宗天興元年。歲次壬辰。則其所言。

與書中壬辰首亂以來之語相符。又內外傷辧曰。壬辰攺元。京師戒嚴。迨三月下旬。受敵者凡半月。解圍之後。

都人之不受病者。萬無一二。旣病而死者。繼踵而不絕云云。則其言鑿鑿可證。乃如此書實出於明之之手。其移甲付乙。

蓋明時書估之所致。吳勉學遂刊於正脈中而不攺者。抑何失檢之甚矣。書中陰陽關格圖說載丹溪先生曰。陰乘陽則惡寒。陽乘陰則發熱。是亦系妄人之所攙。當抹殺之。

﹝張氏﹝璧﹞脈談﹞佚徐春甫曰。張璧。元素之子。得父業。號云岐子。名著當時。有脈談行世。﹝醫統﹞

﹝嚴氏﹝三點﹞脈法撮要﹞一卷存周密曰。近世江西有善醫。號嚴三點者。以三指點間。知六脈之受病。世以爲奇。以此得名。余按診脈之法。

必均調自己之息。而後可以候他人之息。凡四十五動爲一息。或過或不及。皆爲病脈。故有二敗三遲。四平六數﹑七極﹑八脫﹑九死之法。然則察脈固不可以倉卒得之。而況三點指之間哉。此余未敢以爲然者也。或謂其別有觀形察色之術。姑假此以神其術。初不在脈也。﹝齊東野語﹞

﹝張氏﹝道中﹞玄白子西原正派脈訣﹞一卷存自序曰。宋淳熙中。朱文公守南康間。隱居崔紫虛名嘉彥者。結庵西原山。乃別築臥龍庵。繪象孔明其中。

崔君及己列左右。時往還。叩養生濟世術。蓋崔以策幹時貴趙惟相。不用而肥遁者。養生濟世。固其餘事。公亦欲但如此。而口傳心授。竟爲復眞劉先生開。發而行之。今兩山南北名醫之流。悉自劉氏。吾師宗陽朱煉師脈明。

最爲得傳者。大徳辛丑。旣從煉師得崔劉四脈。玄又乃擴其意。爲之圖並歌括。以教稚子。肄業習不至格。因圖捲端。玄白老人書。

﹝玄白子相類脈訣﹞一卷存玄白子曰。余讀脈經。常爲十類。脈析其義。而又恨夫脈之相類者。猶未止此也。作疑脈韻語。

﹝玄白子診脈八段錦﹞一卷存﹝脈法微旨﹞一卷存﹝姚氏﹝宜仲﹞診脈指要﹞佚吳澄序曰。俗間誤以脈訣機要爲脈經。而王氏脈經。觀者或鮮。江姚宜仲三世醫。周秋陽周嘉會。儒流之最也。丞稱其善脈。其進於工巧可知。增補斷病提綱。殆與錢聞禮傷寒百問歌同功。診脈一編。父經子訣者也。

爲醫。而於醫之書。醫之理。博考精究如此。豈俗醫可同日語哉。余不治醫。而好旣其文。臟腑各六。三在手三在足。醫所診一寸九分。乃手太陰肺經一脈爾。於肺之一脈。而並候五臟六腑之气。其部位也。脈要精微論言之。

下部候兩腎。中部左肝右脾。上部左心右肺。心包與心同位。所謂在內以候膻中。是也。而不寄諸右命門之部。

陳無擇脈偶。蓋十得八九。而未之盡。何也。脈書往往混牢革爲一。有牢則無革。有革則無牢。夫牢者堅也。經云。緊牢爲實。又云。寒則牢堅。革者。寒虛相搏之脈也。而可混乎。脈之名狀。浮沈實虛。緊緩數遲。滑澀長短之相反也。弦弱。猶弓之有張弛。牢滯。猶物之有堅硬。匹配自不容易。抑有難辧者焉。洪散俱大。而洪有力。

微細俱小。而微無力。芤類浮也。而邊有中無。伏類沈也。而邊無中有。若豆粒。而搖搖不定者。動也。若鼓皮。

而如如不動者。革也。洪微也。散細也。芤之與伏也。動之與革也。亦其對也。二十四者之外。促結代。皆有止之脈。疾而時止。曰促。徐而時止。曰結。𨿽有止。非死脈也。代眞死脈矣。故促結爲對。而代無對。總之凡二十七。宜仲有脈位脈偶二條。因附鄙說。其然歟。其不然歟。裁之可也。﹝臨川吳文定公文集﹞

﹝朱氏﹝震亨﹞丹溪脈訣﹞一卷未見按上見於澹生堂書目。

﹝丹溪脈法﹞未見按上見於古今醫統。

﹝滑氏﹝壽﹞診家樞要﹞國史經籍志一卷存題詞曰。天下之事。統之有宗。會之有元。言約而盡。事核而當。斯爲至矣。百家者流。莫大於醫。醫莫先於脈。浮沈之不同。遲數之反類。曰陰曰陽。曰表曰裏。抑亦以對待。而爲名象焉。有名象。而有統會矣。髙陽生之七表八里九道。蓋鑿鑿也。求脈之明。爲脈之晦。或者曰。脈之道大矣。古人之言亦夥矣。猶懼弗及。而欲以此統會該之。不旣太約乎。嗚呼。至微者脈之理。而名象著焉。統會寓焉。觀其會通。以知其典禮。君子之能事也。由是而推之。則溯流窮源。因此識彼。諸家之全。亦無遁珠之憾矣。

﹝曹氏﹝懷靜﹞診家補遺﹞未見馮夢禎序曰。醫家祖素問。猶儒術祖易論語。蓋不獨義理精深。而文章簡奧。非膚學小儒所易測識。唐以來惟啟玄注攖寧抄。稍得其要領。丁氏點白又爲之補正。足稱二氏功臣矣。攖寧又有診家樞要一卷。附素問鈔之末。

蓋得岐黃之精。而約取之。用其言以起死肉骨。不減九轉靈砂。而世曾莫之窺也。吾友曹懷靜先生業儒。而研精醫典。尢篤嗜診家樞要。有所見輒次其語。以補櫻寧生之缺。積數十年。而書大備。名曰診家補遺。將壽之梓。

而問序於余。余𨿽不知醫。而甚知醫之難。且傷世醫之陋。大都不識丁。人爲之趁。運善覓錢。世目之良醫。遂以性命付之。一有疾。醫六七輩。紛集其門。百藥盡試。而僥幸不死。卽死。醫故不專。有所逃責。此何異衰國之用人哉。卽曹君書出。誰爲觀之者。余曰。不然。今儒術久衰。周孔之書。盡爲俚儒及科舉之學所壞亂。於此時。有能揭儒先精義示人。則孟氏所稱聖人之徒。而功不在禹下者也。余於曹君亦云。﹝快雪堂集﹞

﹝滑氏﹝壽﹞脈訣﹞一卷未見按上見於浙江通誌。引黃氏書目。

﹝呂氏﹝復﹞五色診奇HT﹞未見﹝切脈樞要﹞未見﹝脈緒﹞未見﹝脈系圖﹞未見按上四種。見於九靈山房集。滄洲翁傳。

卷十九

診法﹝三﹞

﹝吳氏﹝景隆﹞脈證傳授心法﹞一卷存自序曰。脈證傳授心法。其來始自黃帝與岐伯問難。繼而秦越人作八十一難經。以重明之。其間文義深奧。

後學率未易識。至晉王叔和作脈經。以發明素難之旨。實得診脈之徑路。識病之樞機也。無何好事者。撰爲脈訣。

托叔和之名。傳之於世。致使後人置脈經於髙閣而不讀。又況歌訣多以己意附會。而不本於素難脈經﹐其中多有不能講解之語。所以後人不得叔和正傳。實斯道之不幸也。後有丹溪先生。深契內經之旨。知脈訣爲髙陽生謬言。

故敢排出冷生气等語。而不使亂叔和之脈經﹐醫道至此。始晦而復明焉。愚故嘗謂醫家之有丹溪。如儒道之有晦庵也。夫何后世業醫者。往往以丹溪之言。爲迂而不遵。𨿽有通眞子楊仁齋滑伯仁等。相繼而作。各出所長。以發明之。然未有能會而爲一者也。予幼因舉不第。乃棄儒學醫。朝夕研究。頗知義理一二。乃敢輒忘蕪陋。會集諸家之說。取其長。融會爲一。名曰脈證傳授心法。蓋以便後學之記誦。以補前哲之未備耳。倘蒙後之君子。恕其狂僭而攺正之。則非生之幸。實吾道之幸也。弘治壬子六月旣望。梅窗居士後學吳景隆序。

﹝袁氏﹝顥﹞脈經﹞二卷未見按上見於嘉善縣誌。

汪氏﹝宦﹞統屬診法未見徐春甫曰。汪宦。字子良。號心谷。新安祁門人。機之族彥。幼從兄宇習舉子業。穎敏夙成。後棄儒就醫。

潛心內素。有神領心得之妙。證王氏之謬注。如分鱗介於深泉淨HT之中。誠有功於軒岐﹐啟迪天下後世。醫學如瞽復明。質疑尺寸等論可見矣。爲人質實。不以有學自矜。後遊者甚多。所著醫學質疑。統屬診法。證治要略等書行世。

﹝李氏﹝言聞﹞四診發明﹞明志八卷未見﹝盧氏﹝志﹞脈家要典﹞未見按上見於古今醫統。

﹝程氏﹝伊芳﹞脈薈﹞醫藏目錄一卷未見﹝賀氏﹝嶽﹞診脈家實﹞未見按上見於海鹽縣誌。

﹝呂氏﹝夔﹞脈理明辧﹞未見按上見於江陰縣誌。

﹝吳氏﹝洪﹞診脈須知﹞醫藏目錄五卷存蘭溪縣誌曰。吳洪。太平鄕人。號悠齋。世習小兒科。傳授口訣。洪愷悌柔和。視小兒風寒麻痘等證。診脈察色。不厭再三。有如己子然。故內外心感之。用藥愼確。加減輕重。必重思之。不誤傷人。不槪受人謝。蓋醫而有儒風者。君子取之。

﹝診脈要訣﹞醫藏目錄三卷存﹝李氏﹝時珍﹞瀕湖脈學﹞明志一卷存題詞曰。宋有俗子。杜撰脈訣。鄙陋紕繆。醫學習誦。以爲權輿。逮臻頒白。脈理竟昧。戴同父常刊其誤。

先考月池翁著四診發明八卷。皆精詣奧室。淺學未能窺造。珍因撮粹擷華。僭撰此書。以便習讀。爲脈指南。世之醫病兩家。咸以脈爲首務。不知脈乃四診之末。謂之巧者爾。上士欲會其全。非備四診不可。明嘉靖甲子上元日。謹書於瀕湖所。

四庫全書提要曰。瀕湖脈學一卷。明李時珍撰。宋人剽竊王叔和脈經。攺爲脈訣。其書之鄙謬。人人知之。

然未能一一駁正也。至元戴啟宗作刊誤。字剖句析。與之辧難。而後其僞妄始明。啟宗書之精核。亦人人知之。

然但斥贗本之非。尙未能詳立一法。明其何以是也。時珍乃撮舉其父言聞四診發明。著爲此書。以正脈訣之失。

其法分浮沈遲數滑澀虛實長短洪微緊緩芤弦革牢濡弱散細伏動促代。二十七種。毫釐之別。精核無遺。又附載宋崔嘉彥四言詩一首。及諸家考脈訣之說。以互相發明。與所作奇經八脈考。皆附本艸綱目之後。可謂旣能博考。

又能精研者矣。自是以來。脈訣遂廢。其廓淸醫學之功。亦不在戴啟宗下也。

﹝章氏﹝季﹞醫經脈要錄﹞國史經籍志一卷未見﹝鮑氏﹝叔鼎﹞圖經脈證類擬﹞國史經籍志二卷未見﹝方氏﹝谷﹞脈經直指﹞明志七卷存自序曰。大哉醫之爲道也。最難者莫甚於脈。最驗者亦莫知於脈。以所難者。莫知可求。以所驗者。莫捨可知。豈可懵然無知之人。而彊道知之之術。不按診法。而自是用治。殊不知气血寒熱。表裏虛實。皆從何來。

酸辛甘苦。溫涼鹹淡。亦從何施。升降補瀉。汗下宣通。尢從何用。是故古之聖賢出。而有好生之徳。設脈知病。

對證用藥。立三部而通五臟。由七診而分九候。取其輕淸重濁。而斷其表裏虛實。分其浮沈遲數。而察其內外寒熱。此千古不易之法。爲後世醫學之準繩也﹐今之愚者。徒知病之所來﹐而就施藥之所治。則虛實有不論也。補瀉又無法也。所謂實實虛虛。損不足而益有餘。如此死者。醫殺之耳。吾嘗戰兢惕勵於此。考內經之旨。立七診而不能盡備其源學。叔和分表裏九道。又難入於隱微之地。使後之學人。迷惑者多。

何況於造道升堂入室之所也。或偶然僥幸。一時醫治。幾人病痊。則曰我明此道也。我能治此也。又不知略少難處。用藥不靈。則舉手無措。或人問博。則汗顏無答。方知有弗能也。我之門人小子。不若用心於克學之際。而舒懷於臨癥之時。使言談有論。治病有法。切脈有驗。而爲髙明之士。不狹於人下者矣。吾因診脈之甚難。固立階梯之直指。誘掖獎進。以明後學之愚。以引精微之地也。是爲序。萬曆甲戌仲夏一日。錢塘後學醫官方谷謹識。

﹝亡名氏脈學祕傳﹞國史經籍志一卷未見﹝徐氏﹝行﹞脈經直指碎金集﹞未見按上見於浙江通誌經籍類。

﹝翁氏﹝宜春﹞脈學指掌﹞醫藏目錄一卷未見﹝詐氏﹝兆禎﹞診翼﹞醫藏目錄二卷存許兆禎曰。甚哉醫之難言也。甚哉脈之尢難言也。粵自羲黃開其源。和緩浚其流。扁鵲倉公仲景華佗揚其波。

而脈道如日中天。然猶各明一義。漫靡統歸。晉王叔和羅其成。

而次脈經九十七篇。囊括似爲詳盡。第支於萬派。讀者苦之。迨六朝詭叔脈訣一出。遂蠅然易其卒業。﹝按二句難解。恐是訛文。﹞而經尋沈掩不行。彼訣乃髙陽生援經剽竊。而不合經義者多。觀其所立。七表八里。卽內外陰陽。

已大戾厥旨。他何論焉。自玆已還。作者鱗次而出。無不拾其牙後。以證己唾者。獨王裳著闡微論。始議脈訣論表不及裏。其空谷足音哉。顧事雕刻太深。而坐譾露殊甚。夫旣知七表八里之陋。而猶然增長數二脈爲九表。加短細二脈爲十里。意陰陽之數。極於九與十也。吁脈之動靜。固陰陽所生。而其變化。豈名數可限。試觀內經以來論脈卽義辧形。觸體成狀。至有不可名狀。果七表八里能盡耶。況脈以表裏名者浮沈耳。他因浮而見。皆爲表。因沈而見。皆爲裏。

訛以傳訛。總鄰笑步。亦所貴正哉。降是家築一墻。人執一鑿。炫奇賈異者。又毋慮數千種。其說愈長。其故武愈失。猶之靑出於藍。轉施丹HT。色滋絢而益背其祖矣。余因伏而思曰。天下同歸而殊途。一致而百慮。今聖經賢傳具在。仰而思之。夜以繼日。得毋可因流見流者耶。於是參互考訂。口誦心維。積之數載。庶幾哉夢覺之頃乎。而猶慮覺之復夢也。聊擇微所有得者。而拂之紙帙。竟以質之劉誠意公。公曰。此可謂診翼哉。因叩之梓以傳世。夫章尋句摘。非體也。揣摩臆度。非明也。敢云發所未發。爲診脈家羽翼哉。𨿽然。公之命不可辭也。

遂授梓之。而並識此。

按上據醫四書錄之。別有一本。題曰脈鏡。蓋系書坊所妄攺。

﹝吳氏﹝昆﹞脈語﹞二卷存自序曰。脈者指下之經綸也。斯而或昧。輕則系病之安危。重則關人之生死。誠不可不語者。自六朝髙陽生僞叔和而著脈訣。脈之不明也久矣。余幼慕是術。竊有憫焉。敬業之餘。每以素難靈樞脈經甲乙。及長沙河間東垣丹溪之書。間閱之。越十年。以舉子業不售。裏中長老謂余曰。古人不得志於時。多爲醫以濟世。子盍事醫乎。奚拘一經爲也。余於是投舉子筆。專岐黃業。乃就邑中午亭余老師。而養正焉。居三年。與師論疾。鹹當師心。師勉余友天下士。嗣是由三吳循江浙。歷荊襄抵燕趙。就有道者。師事之焉。或示余以天人貫通之道。或示余以醫儒合一之理。或示余以聖賢之奧旨。或祕余以家世之心傳。其間講求脈理。出入岐黃者。未常乏人。然童而習之。白首不達者。又不可以枚舉而數計矣。嗚呼﹐一指之下。千萬人命脈所關。醫家於此而懵焉。是以人爲試耳。世之疲癃生理殘障。將安賴之。於是以孤陋之聞。集成語錄二篇。以告同志。𨿽未敢以爲可傳。然楊園之道。倚於畝丘。是亦行遠升髙之一助云爾。

﹝孫氏﹝櫓﹞脈經采要﹞未見浙江通誌曰。孫櫓。號南屏。東陽人。性穎異。精岐黃。五都有單姓。妻產死三日。心尙溫。櫓適過之。一劑而蘇。竟產一男。又有人頭生癅癢甚。櫓曰。此五癅之外。名爲虱癅。決破之。果取虱碗許。遂全。其效多類。

著有醫學大成。活命祕訣。脈經采要等書。

﹝王氏﹝宗泉﹞脈經本旨﹞未見按上見於錢雷人鏡經序。

﹝姚氏﹝浚﹞脈法正宗﹞未見按上見於江南通誌。

﹝亡名氏脈賦﹞六卷未見按上見於絳雲樓書目。

﹝持脈備要﹞一卷未見按﹝天元脈影歸指圖說﹞二卷存跋曰。夫脈道至妙。聖人祕寶。陰陽隱奧。其理幽微。非神明何以能見死生。善言事理者。須識今古。故云三部五臟易識。九候七診難明。凡習醫徒。若不曉其指下。察其形質。安能斷定凶吉。𨿽使披誦醫書。至於白首。終無識者。余撰此圖於天元訣內。搜方辧五行之方色。布六脈之要。文繁者歌之於圖。難明者資之於影。謹撮其要。於以示後來者爾。

﹝申氏﹝相﹞診家祕要﹞未見潞安府誌曰。申相。長治人。通方脈。研究脈理。尢精傷寒一科。著診家祕要。傷寒捷法歌。活人多應。

﹝黃氏﹝武﹞脈訣﹞未見山陰縣誌曰。黃武。字惟周。少穎敏。有志康濟。尢善古詩文。事舉子業不就。遂精岐黃術。先是越人療傷寒。

輒用麻黃耗劑。武獨曰。南人質本弱。且風气漸漓。情欲日溢。本實已撥。而攻其表。殺人多矣。乃投以參。

輒取奇效。自是越之醫咸祖述之。一時名醫。如陳淮何鑑。咸出其門。所著有醫學綱目數百卷。脈訣若干篇。行於世。

﹝唐氏﹝繼山﹞脈訣﹞未見會稽縣誌曰。唐繼山以字行。萬曆年間人。住安寧坊。少喜讀書。長而習醫。以溫補爲事。多奇效。尢能以脈理。決生死於數年前。人至今稱之。有脈訣行世。

﹝鄒氏﹝志夔﹞脈辧正義﹞五卷未見靖江縣誌曰。鄒志夔。字鳴韶。其先丹陽人。少業儒。一再試不售。輒棄去。怡情墳典。於書無所不窺。爲人朴雅。則古稱先。嚴於取予。一介不苟。中年精醫術。嘗羅遠古扁倉。以及近代劉李諸家之書。著脈辧正義五卷。言言理要。與素問靈難相發明。邑人朱家爲之傳。

﹝劉氏﹝會﹞脈法正宗﹞二卷存自序曰。歲己酉。余司訓云陽。因寅僚馮公直華索脈要於余。遂輯脈法三卷授之。大抵多祖述內經。而出入盧扁叔和之旨。且也順文注釋。經絡癥治﹐靡所不備。公讀之躍然曰。自古論脈者多。然繁者搏而寡要。簡者略而不明。未有若此書之詳且善者。所謂美則愛。愛則傳者。

非耶。因名之曰正宗云云。

﹝沈氏﹝野﹞診家要略﹞未見按上見於顧自植暴證知要。

﹝李氏﹝盛春﹞脈理原始﹞一卷存張氏﹝三錫﹞四診法一卷存﹝方氏﹝炯﹞脈理精微﹞未見福建通誌曰。方炯。字用晦。莆田人。嘗與方時舉諸人。爲壺山文會。精醫術。時有一僧暴死。口已噤矣。

炯獨以爲可治。乃以管吹藥納鼻中。良久吐痰數升而愈。前後活人甚多。有酬以資者。貧則卻之。富則受之。以濟窮乏。自號杏翁。著杏村肘後方。傷寒書。脈理精微等書。傳世。

﹝孫氏﹝光裕﹞太初脈辧﹞二卷存自敍曰。余髫年失怙。倚母爲天。受遺經而繼志。尊慈訓以閒家。不意事變疊興。憂危百出。隨且病魔我侵。而家丁屢受。倉卒求醫。半爲藥誤。爰以攻苦之餘。抉靈蘭祕典。金匱玉尺等書。深知古聖人之重民命若此。

第四診之法。古來並重。今特以按脈爲尙。故經生術士。莫不精研脈理。羣以叔和脈訣爲宗。余初誦而莫如其解。

及細玩之。始悟其不合內經者甚多。猶不敢遽以爲非。怛違眾所尊也。及閱脈訣刊誤。瀕湖脈學。診家樞要。脈訣圖說。愈知此書非晉太醫令王叔和之眞詮。乃六朝髙陽生之誤訣也。余𨿽不敏。竊欲僭訂其訛。因以先賢之折衷。參錯膚見。著爲一書。非敢爲後學之指迷。聊以明一己之無謬爾。乃期生欲爲刊布。而木生相與協贊焉。余念此書一人之管窺。恐未足以公世。適會吳興謝道賓盤桓於期生醉古居。兩越月日。促膝而談。言無不合。因此前所集同棲雲�如。共相質明。以祈攸當。乃始付梓人。復參訂於頤生微論之旨。列其叛內經者十事於後。鮮不甚叛者。俟病機本艸等書續出。悉爲校定。若夫知我罪我。玆姑聽也。𨿽然。世之醫病兩家。咸以此爲首務。不知切乃四診之末。所謂巧也。況脈理淵微。生死反掌。何可輕視。欲會其全。非四診不可。是爲識。明崇禎乙亥歲長至日。浮碧山人孫光裕撰。

﹝石氏﹝震﹞脈學正傳﹞未見武進縣誌曰。石震。字瑞章。得名醫周愼齋之傳。嘗云治病必先固其元气。而後伐其病根。不可以欲速計功利。刻有愼柔五書。愼齋三書。脈學正傳。運气化機。及醫案諸書行世。

﹝趙氏﹝獻可﹞正脈論﹞未見按上見於鄞縣誌。

﹝施氏﹝沛﹞脈微﹞二卷存施沛曰。沛反復內經靈樞。以迄倉扁仲景叔和諸書。此參彼證。沈酣四十餘年。今識見頗定﹐始敢祖述軒岐之旨。纂成脈書。然其書浩瀚。難於記誦。故復撮其要略。約爲是編。以視初學。俾步趨不謬。若欲登軒岐之堂。

入倉扁之室。必須仰鉆靈素。卓有定見。庶不爲邪說所惑。所謂神而明之。存乎其人也。

﹝周氏﹝宗嶽﹞脈學講義﹞未見按上見於濱州誌。

﹝盧氏﹝之頤﹞學古診則﹞四卷存王琦序曰。醫家以望聞問切爲四要。夫聞與問。按式而行之。如以燈取影。罔有不合。無難也。若望色一端。所恃者。目力之精巧。辧之於隱微之間。用之稍難矣。至於切脈。憑之於指。會之以心。古謂在心易了。指下難明。乃難乎其難者也。晉唐以後。脈學之書日增矣。各抒所見。互有短長。僞訣流傳。更相淆惑。學人於此。

不能無多歧亡羊之患。盧子繇先生獨采內經之微言。參以越人仲景之說。薈萃成書。分爲四帙。名之曰學古診則。

明當從古先聖哲之言以爲則。而無事勞心於後人之紛拿云耳。先是子繇遵其父遺命。著本艸乘雅。年二十八耳。

越十八年。而乘雅乃成。於是注傷寒。越五年。而傷寒金鍼亦成。於是注金匱。自言參核本艸畢。而右目眇。疏鈔金鍼終。而左目又眩。大抵由心勞血耗所致。至五十六。兩目遂蒙。於時論疏金匱。甫及其半。不能復親書卷。

時從冥目晏坐中。摩索其義。有所得口授子婿陳曾篁錄出之。遂以摩索名其書。年屆六十。始獲成編。此皆其書中自敍。有歲月可考者也。診則不知起於何時。小敍中並不紀歲月。大抵先已具稿艸創。至摩索告成。始著意剪裁。未及六年。子繇卽世。臆揣此編殆未成之書耶。觀其前半。縱橫錯綜。俱有條貫。然二帙之末。所謂六部四時寸口三條。只列其目。其辭缺焉。若三四兩帙。則文本訛落。兼有錯亂。所引內經。刪節字句。全失義理者有之。又其敍次分起條目。與一帙之連章累牘。脈絡貫注者。迥乎不同。核以小序所云。一意就緒。恐難飾會者。

殊不相合。又云。簡閱診則。破訛轉甚。扶疾命曾篁對讀。庶得無漏者。亦殊不然。大抵由易稿時。書人倦墮。

故遺落其字句。

子繇旣抱西河之疾。不能親自校勘。卽命子婿對讀。一時未遑卒業。遷延歲月。而觀化之期已至。故前後異同若此。斷以爲未成之書。殆無疑矣。世之讀是書者。於前半。苦其段落之聯綴。而起止難辧。於後半。苦其文義之有重有缺。而頭緒紛錯。至援引靈樞素問之辭。文奧意深。理精旨遠。俱無訓詁。校會尢難。往往讀未終帙。倦而思棄者有矣。余爲此惜。乃詳加考訂。隨其文義。區分而界隔之。使檢閱者易。於尋索。詮論者便於研求。至於理旨深邃者。搏采名賢之論。而折衷焉。音釋未明者。旁求字學之書。而參考焉。庶幾疑義可以冰釋。誦讀得無舛錯乎。若夫魚豕混淆。文句遺漏。或更字以正其訛。或增字以昭其義。總蘄完此書之眉目。而不使有殘缺失次之嫌。亦兼以啟後人之憤悱。而得以有辧惑釋疑之益。非敢於先哲妄起異同也。後之學人。於此四帙。果誦而能解。解而能明﹑明而能會通以用之。又安有心中之未了。而指下之難明哉。𨿽然診脈。特四要之一耳。昔人謂醫有四要。猶人有四肢。一肢廢不成完人。一要缺不成上醫。余嘗晤先生之曾孫玉成。知其家藏。固有未刊色診一編也。學人更能精究於是。而復益之以聞。參之以問。四要全而臟腑陰陽虛實。自能辧晰其精微矣。奚待飲長桑君藥。而始有洞垣之視也夫。乾隆三十五年。歲次庚寅。五月丁丑朔。胥山老人王琦述。

﹝李氏﹝中梓﹞診家正眼﹞二卷未見﹝尢氏﹝乘﹞增補診家正眼﹞二卷存自序曰。西晉王叔氏所著脈經。其理淵微。其文古奧。讀者未必當下領會。以致六朝髙陽生僞訣。得以行於世。而實爲大謬。士材李夫子以良相之才。而屢困場屋。數奇未遇。旁通岐黃之學。遂登峯造極。足以繼前賢而開後學。著爲正眼一書。眞暗室一燈。與叔和脈經並不朽於霄壤間。就謂良醫之功。不與良相等哉。向有原刻。始於本朝庚寅。惜乎卽罹散失。越十年。予重加考訂。付之剞劂。後復校本艸通玄。病機沙篆。合爲三書。行世已來。將五十年。使遐陬僻壤。咸得私淑李夫子矣。柰其板將頹。且更思有未詳。如四診之類。僭補無遺。重登梨棗。今四方君子。讀之悟其理。以大其用。而醫士之不易爲者。可共爲焉。豈不甚快。吳下門人尢乘拜題。

﹝李氏﹝中梓﹞脈鑑﹞未見按﹝蔣氏﹝示吉﹞望色啟微﹞三卷存自序曰。慨自書之興也有運。書之衰也有劫。何以故。上古典謨。遭秦火而殆盡﹐至漢絳帳傳經。迄今以爲美談。況三墳在唐虞之前者乎。至扁鵲起。而倉公華佗諸公。遞相授受。而後彰顯。其文類多漢時語。自後學者多習湯液之術。置靈素二書。深微莫究。至唐太僕令王冰。始釋素問。後發明者不一家。獨靈樞九卷。宋元以前。無有注者。及太醫玄臺馬氏爲之注釋。五千餘年未明之書。一旦豁然。實希有之事也。柰爲讀者珍藏。未易得見。甲申乙酉間。際滄桑之變。避兵於赤松子采藥處。案頭惟有靈樞原文一部。取而讀之。至五色篇。心入其奧。忘飧廢寢。胸中如有未了事狀。若是者一年。揣摹始成。釋其文繪其圖。猶恐千慮一失。藏而不露。後復取希夷風鑑諸書。閱其部分。較之靈樞。若合符節。予喟然嘆曰。書之宜明也。亦有運乎。更將靈素望色之旨。反覆繹。一句二句。闡化一章。日之月之。積而成集。其間增刪較攺。殆經七易。欲商同志。不克就梓。置之匱中久矣。辛亥秋。吾友日生柳子見而喜甚。參酌盡善。分爲三冊。付之鐫者。以公天下。嗚呼。此書之成也。參之則虛空欲碎。書之則鐵硯將穿。非遇滄桑之劫。寧有暇至此乎。劫乎亦運乎。若因劫以爲運。吾亦不知其爲解矣。

﹝王氏﹝宏翰﹞四診脈鑑﹞未見按上見於吳縣誌。

﹝張氏﹝璐﹞診宗三昧﹞一卷存四庫全書提要曰。診宗三昧一卷。國朝張璐撰。是書專明脈理。首宗旨。次醫學。次色脈。次脈位。次脈象。

次經絡。次師傳。次口問。次逆順。次異脈。次婦人。次嬰兒。其醫學篇有云。王氏脈經。全氏太素。多拾經語。

混廁雜說於中。偶一展捲。不無金屑入眼之憾。他如紫虛四診。丹溪指掌。攖寧樞要。瀕湖脈學。士材正眼等。

要皆刻舟求劍。挨圖索驥之說。夫得心應手之妙。如風中鳥迹。水上月痕。苟非智能辧才。烏能測其微於一毫端上哉。其言未免太自詡也。

﹝何氏﹝鎭﹞脈講﹞未見﹝脈訣﹞未見按二書。見於本艸綱目必讀類纂。

﹝程氏﹝云鵬﹞脈覆﹞未見程云鵬曰。脈覆。叔和之書。僞亂難憑。李士材根據素問。考據甚悉。分列二十八字。窺深迎浮。後生小子。

殊苦尋究。和气二气之說。又未能吻合歲運。是用正之。﹝慈幼序﹞

﹝陳氏﹝治﹞視診近纂﹞二卷存﹝黃氏﹝韞兮﹞脈確﹞一卷存黃韞兮曰。脈理作爲歌。便誦習也。其以浮沈至數。及不以浮沈至數辧者。各從其類。欲其易分別也。浮沈等脈。卽用浮沈等字之韻。欲其不混淆也。脈之應病。以內經爲主。內經未詳者。以脈經補之。脈經未詳者。以歷代明醫之說補之。欲其簡而該也。有是脈。卽有主是病之由。復逐句箋釋於其下。欲明且暢也。較前人脈賦脈詩。頗有勝處。有志醫學人。由此入門。𨿽曰快捷方式﹐實爲正路矣。

﹝舒氏﹝詔﹞辧脈篇﹞一卷存自序曰。昔人云。脈可以意會。不可以言傳。可言傳者。迹象也。中有神理。必意會而心悟之。非言辭之所可達。此其欺我也。悟得到。便說得出。說不出者。必其悟不到者也。豈非其說之誕乎。蓋仲景教人望聞問切。

以臨證不易之法也。望者。望其顏色气色。以察形體之榮瘁。聞者。聞其語言聲息。以審內气之盛衰。復問其病起於何時。得於何因。所見之證。屬於何經。或兼見何經之證。於是再問其平日有何舊病與否。其本气宜寒宜熱。

則病之表裏陰陽。寒熱虛實。確有所據矣。而後切其脈以驗證。不過再加詳愼之意。並非盡得其證於脈息之中。

倘脈證不符。猶必捨脈而從證。可見重在證。不重在脈。故以切爲獨後。彼不諳仲景之法者。藉脈理之說。文其陋而欺於世也。至於望聞問三字。不得其傳。而病之六經陰陽表裏。懵然不識。求其不殺人者。幾希矣。且卽以二十七脈言之。於中不無缺略。取義命名。亦有舛謬。譬如芤脈中空。謂其狀若芤蔥。曷若以離中虛狀之。革脈浮大。中候沈候皆不見。謂其狀若鼓皮。曷若以艮覆碗狀之。牢脈浮大。浮候中候皆不見。謂其脈象牢堅。曷若以震仰盂狀之。凡此豈非其取義之不精。命名之不當乎。又常有中候獨見。而浮沈皆不見。狀若坎中滿者。有浮候不見。而中候沈候並見。狀若兌上缺者。有見於中候浮候。而沈候不見。狀若巽下斷者。脈訣無此名目。豈非缺略乎。今皆不之較。第以人皆言脈。予亦毋庸不言。特不易言者。不欲以玄渺而無據者誤人也。玆將二十七脈之迹象。逐一分疏。而復辧之以理。於中以浮沈遲數四者爲綱。諸脈乃各從其類。列於其下。俾學人了然於心。卽可暢然達之於口也。並將奇經八脈。妊娠諸診。槪爲摘入。以備查考。至於主病。但以浮沈遲數。有力無力。驗其表裏寒熱虛實而已。尙有不盡然者。而況其餘乎。玆皆不錄。大淸乾隆四年己未。子月長至日。進賢舒詔馳遠自識。

﹝沈氏﹝金鰲﹞脈象統類﹞一卷存沈金鰲曰。人之有病。七情所感。六淫所侵。重則髒受。輕則腑受。深則經受。淺則膚受。象現於脈。脈診於指。人與人異。指與肉隔。气有長短。質有淸濁。且陰陽殊其稟。寒熱虛實互其發。而欲於三指之下。頃刻之間。臟腑畢現。洞幽徹微。不有犀照。何能毫釐不差。因著脈象統類一卷。諸脈主病詩一卷。﹝兪尊生序﹞

﹝諸脈主病詩﹞一卷存題詞曰。瀕湖脈訣。各有主病歌辭。然只言其梗槪。余撰脈象統類。各脈所主之病已詳。但瑣碎無文義相貫。

難於記識。因仿瀕湖法。作二十七脈主病詩。閱者讀此。復按核統類。則某脈主某病。某病合某脈。庶益洞然於中矣。

﹝吳氏﹝儀洛﹞四診須詳﹞未見按上見於本艸從新序。

卷二十

診法﹝四﹞

﹝亡名氏太素脈法﹞讀書敏求記一卷未見錢曾曰。序云。仙翁不知何地人。隱崆同山。常帶一粗丸藥。出山救人。更於指下。決未兆古凶壽限。時人莫不神之。後不知所終。唐未有樵者。於其石室石函中得此書。以傳於後。

四庫全書總目曰。太素脈法一卷。不著撰人名氏。其書以診脈辧人貴賤吉凶。原序稱唐未有樵者。於崆峒山石函得此書。凡上下二卷。云仙人所遺。其說荒誕。蓋術者所根據托。此本只一卷﹐或經合並。或佚其下卷也。案太素脈。自古無聞。宋史載僧智緣事。王安石曰。昔醫和診晉侯。而知其良臣將死。則視父知子。亦何足怪哉。

其引據亦自有理。然推繹傳文。醫和亦以人事斷之。料其當爾。故其對晉侯曰。疾不可爲也。是謂近女室。疾如蠱。非鬼非食。惑以喪志。良臣將死。天命不。其對趙武曰。國之大臣。榮其寵祿。任其大節。有禍興。而無攺焉。必受其咎。何嘗一字及於脈。且傳曰視之。亦不云診。是特良醫神解。望其神色知之。安石所云。殊爲附會。大抵此術與於北宋。故智緣以前。不聞有此。而羅擴作張擴傳。稱少好醫。從龐安時遊。後聞蜀有王朴善脈。又能以太素。知人貴賤禍福。從之期年。得衣領中所藏素書。盡其訣乃辭去。擴徽宗時人。則王朴當與智緣同時。足證其並出於嘉間。觀此書。原亦僅稱唐末所得。其非古法審矣。此本所載。皆七言歌括。

至爲鄙淺。未必卽領中之素書。殆方伎之流。又從而根據托也。﹝術數類﹞

﹝齊氏﹝能之﹞太素造化脈論﹞一卷存自序曰。太素之理。妙用莫測。變化難窮。餘生以濟人爲心。以施藥爲事。遂研精醫學。深究脈法。無窮之理。自得於心。驗人貧富貴賤。壽夭憂樂。往往不期而言中。於是忘其淺陋。撰成造化脈論。不出於陰陽兩字。

測之然後知其爲益深。窮之然後知其爲益遠。然亦安敢自是其是。姑志一得之愚。以俟知者正焉。新安實軒齊能之自敍。

﹝太素脈經詩訣﹞一卷存齊能之曰。造化脈論。已經山屋先生訂正。然其理深遠。觀者未易窮測。遂並編述前賢詩訣於後。其間辭意有窒塞不通。隱奧難曉者。輒以己意。增減而潤色之。蓋脈論者。造化之根原。詩訣者。吉凶之克應。二者不可缺一。合而觀之可也。

﹝楊氏﹝文徳﹞太素脈訣﹞國史經籍志一卷未見饒州府誌曰。楊文徳。樂平萬全鄕人。攻醫。精內經太素脈。明初徵詣太醫院。洪武戊寅。乞歸田裏。明祖禦書種徳二字賜之。舟抵饒城。醫者劉宗玉延之。文徳爲講岐黃心法。以太素授之。紫極宮道士宋姓者疾。文徳診之曰。不數劑愈。宋以銀飲器謝之。文徳卻不受。中途長嘯。時宗玉子烈因問其嘯之故。文徳曰。明年春肝木旺。脾土受克。至期果死。黃復昌疾。文徳診之曰。一劑卽瘥。官貴脈旺。秋當入仕。尋以薦授丹陽令。餘皆類此。所著有太素脈訣一卷。

﹝趙氏﹝銓﹞太素脈訣﹞未見廬陵縣誌曰。趙銓。字仲衡。與羅文莊善。贈以古風。稱爲石亭子是也。髙唐里人。精岐黃家言。𨿽爲制舉業不廢。以諸生入監貢。仕靈壽霍山兩邑。夏貴溪大拜入京。取道吳城。卽攜與入京。會世廟不豫。太醫束手。

貴溪及大臣公卿。咸舉銓入診視。不終劑而龍體大安。銓旣稱旨。朝廷官之。而就令焉。銓意不欲久仕。解組歸。

惟著書修眞而已。有乞醫者卽赴之。不責人金帛。而施藥不怠。診太素有神。所著有春風堂集。石亭醫案。岐黃奧旨。諸家醫斷。太素脈訣。體仁匯編。

﹝彭氏﹝用光﹞太素原始脈訣﹞一卷存彭用光曰。假如診得浮脈。緩緩如蝴蝶斗舞者。應在庚辛之日有喜。若太過不及者。有災晦。若先期能預愼防閒。則或能減少。太素一書。正欲使人避凶趨吉。故程子曰。知之減半。愼之全也。餘仿此。用光續修趙石亭條下。參驗甚詳。

江西通誌曰。彭用光廬陵人。善太素脈。言多奇驗。所著有體仁匯編。醫術家多循守之。

﹝詹氏﹝炎舉﹞太素脈訣﹞未見按上見於瀕湖脈學。

﹝亡名氏太素心要﹞二卷存﹝太素脈訣祕書﹞一卷存﹝王氏﹝文潔﹞太素張神仙脈訣玄微綱領統宗﹞七卷存魏時亨序曰。客有問於余曰。書必有名。名必有義。脈訣以太素名者何也。果以太初者气之始。而太素者質之始。原其質之始。乃以太素名歟。且易曰。原始反終。故知死生之說。太素脈壽夭富貴。貧賤禍福。無不知之。其於原始反終之意。蓋益深矣。余曰。非也。有自來矣。有靑城山神仙張名太素者。會悟叔和脈理之微。貫通岐黃盧扁之祕。一診視之間。不特可以知人之虛實寒熱。疾病安危。

而人之貴賤貧富。死生禍福。莫不於是決焉。人因其言之驗。異其術之神。卽其人之名。傳其世之廣。所以稱之當時。曰太素脈所訣也。聞之後世。亦曰太素脈所訣也。而太素之說。起於此耳。愈傳愈遠。愈異愈奇。人遂以太初太素之義。神其說以重之。是徒知太素之名。而不知太素之實矣。反而思之。靑城張仙之以太素爲名。而因以太素名脈訣者。非張仙之自炫其名也。由人之慕張仙之術之異。而顧以其名名之。使不失其眞也。豈料後之人。

因名而反失其名。考實而莫訊其實耶。友人冰鑑畱心於是。亦悼太素之脈名𨿽傳。而實不符也。乃以張仙脈訣。

詳求搜正。匯爲卷帙。與扁鵲難經。叔和脈賦等書。並類以行。使自今而後人之欲行太素脈者。不必求之太初太素之說。而當求之靑城張仙之云也。

﹝李氏﹝守欽﹞太素精要﹞未見水縣誌曰。李守欽。號肅庵。聰明善悟。讀書損神。病將危。得蜀醫醫而愈之。卽北面受其業。走峨眉。

邂逅異人。授岐伯要旨。歸從黃冠遊。尢精太素脈理﹐又能預知人事。遠近活者。不可勝數。諸王臺省。咸敬禮之。徙居滎澤觀。中有客自河北來。星冠羽扇。守欽識其非常人。卽謹遇之。數日談論。皆世外事。守欽善對。

客甚敬之曰。先生我師也。又曰。三日後羅主事過此。我當去也。因題詩於壁而別。越三日。果羅主事自南而北。

經於滎澤。爲黃河泛漲所阻。棲遲觀中。偶見所題。驚曰。此吾世父之筆。緣何題此哉。始知客爲羅念庵也。人由是謂守欽能識仙客。號爲洞元眞人。壽九十有八。所著有方書一得。太素精要諸書。

行於世。

﹝程氏﹝時卿﹞太素脈要﹞二卷未見李維楨序曰。祁門程時卿遊於不佞之門者三世。其業儒不就。爲形家。已乃攻醫。已從宣城沈先生譚理學。

所全活不受糈。遇異人。教以太素脈。多奇中。卽不佞所睹記。不可一二詳矣。不佞數叩之曰。請待數年。而後與子。久之時卿之父母皆大耋。而身且開六帙。顧其子姓中。無可受業者。則謂不佞與其私傳子。就若公之人人。

出囊中一編。蓋異人所口授。而時卿手錄者。稍芟其雜復。定爲二卷。不佞卒業。掩卷而語時卿。是何異是吾儒洪範之緒論也。洪範以五事分屬五行。而徵休咎。太素以五臟六腑之脈。分屬五行。而診休咎。其揆一耳。然而太素多奇中。洪範或不其然。洪範推極於天地人物。博而不能該。太素一人之身。約而可據也。是書首所載五運六气。蓋自洪範五行始。時有出入。惟所謂七表八里九道。六極四離。順四季。旺十二時。按之百不失一耳。子獨取指南剪金通玄隱微四賦。而汰諸蔓延謬悠之說。有以也。時卿唯唯。不佞因爲題其端而行之。

按太素脈之說。未審始於何時。醫說。載張擴聞川有王朴先生者。其察脈。非特知人之病。而太素之妙。能測人之死生禍福。見於未著之前。服膺幾年。盡得其妙。乃辭而歸。惜乎名盛於崇寧大觀時。而享年止四十九。

卒於南昌。宋史僧智緣傳曰。嘉末。召至京師。捨於相國寺。每察脈。知人貴賤禍福休咎。診父之脈。而能道其子吉凶。所言若神。士大夫爭造之。王與王安石在翰林。疑古無此。安石曰。昔醫和診晉侯。而知其良臣將死。夫良臣之命。乃見於其君之脈。則視父知子。亦何足怪哉。據此﹐北宋之時。其說已行。彭用光曰。太素之傳。實自東海馮眞人。在金靈山。得於靈寶洞中神仙授受之術。向未有傳。而方書亦不載。至幹徳乙丑。仲夏八日。始眞人出洞遊行。太素法遂傳諸世。而得之者。皆口傳心授。少著述以流布。嗣後亦間有知者。多自祕而弗傳。書亦弗備。揆其大要。論貴賤。切脈之淸濁。論窮通。切脈之滑澀。論壽夭以沈浮。論時運以生克。論吉凶以緩急。亦皆仿佛內經素問。

虛實攻補。法天法人法地之奧旨云。幹徳乙丑。宋太祖幹徳三年也。其說卽似始於當時。然劇錄曰。咸通乾符中。

京師醫者續坤頗得秦和之術。詳脈知吉凶休咎。至於得失時日。皆可預言。古者善醫道多矣。迹其前事。不過視徹膏肓。心解分劑。未聞乎平診脈候。見於蓍龜之能也。是唐時已有此說。而其爲術也。不過假風鑑以神之。豈得於三點九按之際。察其休咎貴賤邪。吳昆脈語曰。醫家以岐黃爲祖。其所論脈。不過測病情決死生而已。未有所謂太素也。扁鵲倉公之神。仲景叔和之聖。亦無所謂太素也。何后世有所謂太素者。不惟測人之病情。而能占人之窮通。不惟決人之死生。而能知人之禍福。豈其術反過於先聖。卽是亦風鑑巫家之教耳。初學之士。先須格致此理。免爲邪說搖惑。則造詣日精。而倉扁張王之堂可闖矣。故太素乃醫之旁門。不得不辧。亦惡紫亂朱。距邪放淫之意。又曰。業太素者。不必師太素。但師風鑑。風鑑精。而太素之說自神矣。至其甚者。索隱行怪。無所不至。是巫家之教耳。孔子曰。攻乎異端。斯害也已。王士豈爲之。徐靈胎醫學源流論曰。診脈以之治病。其血气之盛衰。及風寒暑濕之中人。可驗而知也。乃相傳有太素脈之說。以候人之壽夭窮通。智愚善惡。纖悉皆備。

夫脈乃气血之見端。其長而堅濃者。爲壽之徵。其短小而薄弱者。爲夭之徵。淸而有神者。爲智之徵。濁而無神。

爲愚之徵。理或宜然。若善惡已不可知。窮通則與脈何與。然或得壽之脈。而其人或不謹於風寒勞倦。患病而死。

得夭之脈。而其人愛護調攝。得以永年。又有血气甚淸。而神志昏濁者。形質甚濁。而神志淸明者。卽壽夭智愚。

亦不能皆驗。況其他乎。又書中更神其說。以爲能知某年得某官。某年得財若干。父母何人。子孫何若。則更荒唐矣。

天下或有習此術。而言多驗者。此必別有他術。以推測而幸中。借此以神其說耳。若盡於脈見之。斷斷無是理也。

此論俱爲得矣。其命名之義。取之乎所謂質之始也。魏時亨王文潔以爲張太素者精此術。而後世稱之。殆未可信。

蓋太素脈之術。𨿽無裨於治法。以其托言於醫流別編爲一卷。附於診法之後。

卷二十一

明堂經脈﹝一﹞

﹝神農明堂圖﹞隋志一卷佚﹝神農皇帝眞傳鍼灸圖﹞一卷存按是書每圖隨病候而設焉。附以人神及尻神。逐歲所在。雷火鍼法。藥方數道。蓋其根據托。成於明人之手者也。

﹝黃帝鍼灸經﹞隋志十二卷佚﹝黃帝流注脈經﹞隋志一卷佚﹝黃帝明堂偃側人圖﹞﹝新唐志。作曹氏黃帝十二經明堂偃側人圖。﹞隋志十二卷佚﹝黃帝鍼灸蝦蟆忌﹞隋志一卷存﹝按太醫和气氏奕世所傳。有黃帝蝦蟆經軸子一卷。蓋此書也。首舉蝦兔圖。隨月生毀日月HT避炙HT法﹝書中。蝕刺字。俱訛作HTHT。﹞次載灸刺避忌法八門。其事𨿽似渺茫。非後人可爲假托者也。考日中有烏。月中有蝦兔。其說來尙矣。史龜策傳曰。日爲徳。而君於天下。辱於三足之烏。月爲刑而相佐。見食於蝦蟆。淮南子精神訓曰。日中有烏。而月中有蟾蜍。又說林訓曰。月照天下。蝕於詹諸。烏力勝日。而服於禮。論衡順鼓篇曰。月中之獸。兔蟾蜍也。其類在地。螺與也。參同契曰。蟾蜍與兔魄。日月气雙明。蟾蜍視卦節。兔魄吐生光。李善文選謝莊月賦注曰。張衡靈憲云。月者陰精之宗。積成爲獸。象兔形。春秋元命苞云。月之爲言闕也。

兩說。蟾與兔者。陰陽雙居。明陽之制陰。陰之倚陽。太平禦覽。引抱朴子曰。黃帝醫經。有蝦蟆圖。言月生始二日。蝦蟆始生。人亦不可鍼灸其處。

據此則此書。當漢人所撰。

﹝黃帝十二經脈明堂五臟人圖﹞﹝唐志。無人字。﹞隋志一卷佚﹝黃帝明堂經﹞﹝宋志。作灸經明堂。﹞舊唐志三卷佚﹝黃帝內經明堂﹞舊唐志十三卷佚﹝黃帝雜注鍼經﹞舊唐志一卷佚﹝黃帝鍼經﹞舊唐志十卷佚﹝明堂鍼灸圖﹞讀書後志三卷佚趙希弁曰。上題云黃帝。論人身兪穴。及灼灸禁忌。

﹝黃帝岐伯論鍼灸要訣﹞﹝宋史。無黃帝二字。﹞崇文總目一卷佚﹝岐伯灸經﹞﹝宋史。作黃帝問岐伯灸經。﹞新唐志一卷佚﹝岐伯鍼經﹞宋志一卷佚﹝黃帝岐伯鍼論﹞藝文略二卷佚﹝扁鵲偃側鍼灸圖﹞隋志三卷佚﹝扁鵲鍼傳﹞崇文總目一卷佚﹝子午經﹞讀書後志一卷佚趙希弁曰。上題云扁鵲撰。論鍼砭之要。成歌詠。蓋後人根據托者。

﹝涪翁鍼經﹞佚後漢書郭玉傳曰。有老父。不知何出。常漁釣於涪水。因號涪翁。乞食人間。見有疾者。時下鍼石。輒應時而效。乃著鍼經診脈法傳於世。

﹝華氏﹝佗﹞枕中灸刺經﹞隋志一卷佚﹝呂氏﹝廣﹞玉匱鍼經﹞﹝舊不著呂氏名。今據太平禦覽玉匱鍼經序錄之。崇文總目。作金滕玉匱鍼經。

呂博撰。﹞隋志二卷﹝舊新唐志。作十二卷。崇文總目。作三卷。﹞佚﹝募經﹞佚皇甫謐曰。呂廣撰募經云。太倉在臍上三寸。非也。

﹝皇甫氏﹝謐﹞黃帝甲乙經﹞﹝舊唐志。作黃帝三部鍼經。﹞隋志十卷。注曰。音一卷。梁十二卷。﹝舊唐志。作十三卷。﹞存宋志曰。皇甫謐黃帝三部鍼灸經十二卷。卽甲乙經。

自序曰。夫醫道所興。其來久矣。上古神農始嘗艸木。而知百藥。黃帝咨訪岐伯伯髙少兪之徒。內考五臟六腑。外綜經絡血气色候。參之天地。驗之人物。本性命窮神極變。而鍼道生焉。其論至妙。雷公受業。傳之於後。

伊芳尹以亞聖之才。撰用神農本艸。以爲湯液。中古名醫。有兪跗醫緩扁鵲。秦有醫和。漢有倉公。其論皆經理識本。非徒診病而已。漢有華佗張仲景。其他奇方異治。施世者多。亦不能盡記其本末。若知直祭酒劉季琰病。發於畏惡。治之而瘥云。後九年季琰病應發。發當有感。仍本於畏惡﹐病重必死。終如其言。仲景見侍中王仲宣。

時年二十餘。謂曰。君有病。四十當眉落。眉落半年而死。令服五石湯可免。仲宣嫌其言忤。受湯勿服。居三日見仲宣。謂曰。服湯否。仲宣曰。已服。仲景曰。色候固非服湯之診。君何輕命也。仲宣猶不言。後二十年果眉落。後一百八十七日而死。終如其言。此二事𨿽扁鵲倉公無以加也。華佗性惡矜技。終以戮死。仲景論廣伊芳尹湯液。爲數十卷。用之多驗。近代太醫令王叔和撰次仲景選論甚精。指事施用。按七略藝文志。黃帝內經十八卷。

今有鍼經九卷。素問九卷。二九十八卷。卽內經也。辦有所亡失。其論遐遠。然稱述多而切事少。有不編次。比按倉公傳。其學皆出於素問。論病精微。九卷是原本經脈。

其義深奧。不易覺也。又有明堂孔穴鍼灸治要。皆黃帝岐伯選事也。三部同歸。文多重復。錯互非一。甘露中。

吾病風。加苦聾。百日方治。要皆淺近。乃撰集三部。使事類相從。刪其浮辭。除其重復。論其精要。至爲十二卷。易曰。觀其所聚。而天地之情事見矣。況物理乎。事類相從。聚之義也。夫受先人之體。有八尺之軀。而不知醫事。此所謂遊魂耳。若不精通於醫道。𨿽有忠孝之心。仁慈之性。君父危困。赤子塗地。無以濟之。此固聖賢所以精思極論。盡其理也。由此言之。焉可忽乎。其本論其文有理。𨿽不切於近事。不甚刪也。若必精要。後其閒暇。當撰核以爲教經云。

晉書曰。皇甫謐字士安。沈靜寡欲。有髙尙之志。以著述爲務。自號玄晏先生。後得風痺疾。因而學醫。習覽經方。手不輟捲。遂盡其妙。﹝太平禦覽﹞

王燾曰。皇甫士安晉朝髙秀。洞明醫術。撰次甲乙。並取三部爲定。如此則明堂甲乙。是醫人之祕寶。後之學人。宜遵用之。不可苟從異說。致乖正理。﹝外臺祕要﹞

林億等序曰。臣聞通天地人曰儒。通天地不通人曰技。斯醫者𨿽曰方技。其實儒者之事乎。班固序藝文志。

稱儒者助人君。順陰陽。明教化。此亦通天地人之理也。又云。方技者。論病以及國。原診以知政。非能通三才之奧。安能及國之政哉。晉皇甫謐博綜典籍百家之言。沈靜寡欲。有髙尙之志。得風痺。因而學醫。習覽經方。

遂臻至妙。取黃帝素問鍼經明堂三部之書。撰爲鍼灸經十二卷。歷古儒者之不能及也。或曰。素問鍼經明堂三部之書。非黃帝書。似出於戰國。曰。人生天地之間。八尺之軀。髒之堅脆。腑之大小。谷之長少。脈之長短。血之淸濁。十二經之血气。大數皮膚包絡其外。可剖而視之乎。非大聖上智。孰能知之。戰國之人何與焉。大哉黃帝內經十八卷。鍼經三卷。最出遠古。皇甫士安能撰而集之。惜簡編脫落者已多。是使文本錯亂﹐義理顚倒。世失其傳。學之者鮮矣。唐甄權但修明堂圖。孫思邈從而和之。其餘篇第。亦不能盡言之。國家詔儒臣。校正醫書。令取素問九墟靈樞太素經千金方及翼。外臺祕要諸家善書校對。玉成繕寫。將備親覽。恭惟主上聖哲衣冠文物。光輝上下。孝慈仁徳。蒙被眾庶。大頒岐黃。遠及方外。使皇化兆於無窮。和气浹而充塞。玆亦助人靈順陰陽明教化之一端云。國士博士臣髙保衡。

尙書屯田郎中臣孫奇。光祿卿直祕閣臣林億等上。

四庫全書提要曰。「甲乙經八卷。晉皇甫謐撰。是編皆論鍼灸之道。隋書經籍志。稱黃帝甲乙經十卷。注曰。

音一卷。梁十二卷。不著撰人姓名。考此書首。有謐自序。稱七略藝文志。黃帝內經十八卷。今有鍼經九卷。素問九卷。二九十八卷。卽內經也。又有明堂孔穴鍼灸治要。皆黃帝岐伯選事也。三部同歸。文多重復。錯互非一。

甘灤。吾病風加苦聾﹐百日方治。﹝案此四字。文義未明﹐疑有脫誤。今仍舊本錄之。謹附識於此。﹞要皆淺近。乃撰集三部。使事類相從。刪其浮詞。除其重復。至爲十二卷。﹝案至字。文義未明。亦疑有誤。﹞云云。

是此書乃裒合舊文而成。故隋志冠以黃帝。然刪除謐名。似乎黃帝所自作。則於文爲謬。舊唐經籍志。稱黃帝三部鍼經十三卷。始著謐名。然較梁本多一卷。其並音一卷計之歟。新唐書藝文志。旣有黃帝甲乙經十二卷。又有皇甫謐黃帝三部鍼經十三卷。兼襲二志之文。則更舛誤矣。書凡一百一十八篇。內十二經脈絡脈支別篇。疾形脈診篇。鍼灸禁忌篇。五臟傳病發寒熱篇。陰受病發痺篇。陽受病發風篇。各分上下經脈篇。六經受病發傷寒熱病篇。各分上中下。實一百二十八篇。句中夾注。多引楊上善太素經。孫思邈千金方。王冰素問注。王惟徳銅人圖。參考異同。其書皆在謐後。蓋宋髙保衡孫奇林億等校正所加。非謐之舊也。考隋志。有明堂孔穴五卷。明堂孔穴圖三卷。又明堂孔穴圖三卷。唐志。有黃帝內經明堂十三卷。黃帝十二經脈明堂五臟圖一卷。黃帝十二經明堂偃側人圖十二卷。黃帝明堂三卷。又楊上善黃帝內經明堂類成十三卷。楊元孫黃帝明堂三卷。今並亡佚。惟賴是書。存其精要。且節解章分。具有條理。亦尋省較易。至今與內經並行。不可偏廢。蓋有由矣。」按弟堅曰。此書命以甲乙。未有詳解。按楊玄操難經序。昔皇甫玄晏總三部。爲甲乙之科。外臺祕要。引此書。其瘧病中云。出庚卷第七。水腫中云。出第八辛捲。又明堂及香港腳中。並引丙捲。然則玄晏原書。以十干列。

故以甲乙命名。隋志。黃帝甲乙經十卷。可以證焉。今傳本並玄晏自序。作十二卷。蓋非其眞也。魏都賦。次捨甲乙。西南其戶。李善注。甲乙。次捨之處。以甲乙紀之也。景福殿賦。辛壬癸甲。爲之名秩。呂延濟注。言以甲乙爲名次也。此其義一爾。

﹝徐氏﹝悅﹞龍銜素鉞並孔穴蝦蟆圖﹞﹝舊新唐志。。作鍼經二字。﹞隋志三卷佚﹝亡名氏雜鍼經﹞隋志四卷佚﹝程氏﹝天祚﹞鍼經﹞隋志六卷佚﹝亡名氏灸經﹞隋志五卷佚﹝曹氏﹝闕名﹞灸方﹞隋志七卷佚﹝秦氏﹝承祖﹞偃側雜鍼灸經﹞隋志三卷佚﹝偃側人經﹞隋志二卷佚﹝明堂圖﹞舊唐志三卷佚﹝徐氏﹝叔向﹞鍼灸要鈔﹞隋志一卷佚﹝張氏﹝子存﹞赤烏神鍼經﹞﹝舊不著撰人名字。今據唐志訂補。﹞隋志一卷佚﹝亡名氏明堂流注﹞隋志六卷佚﹝明堂孔穴﹞隋志五卷佚﹝明堂孔穴﹞隋志一卷佚﹝新撰鍼灸穴﹞隋志一卷佚﹝明堂孔穴圖﹞隋志三卷佚﹝偃側圖﹞隋志八卷佚﹝偃側圖﹞隋志二卷佚﹝明堂蝦蟆圖﹞隋志一卷佚﹝鍼灸圖要訣﹞隋志一卷佚﹝鍼灸圖經﹞隋志十一卷注本十八卷佚﹝鍼灸經﹞隋志一卷佚﹝十二人圖﹞隋志一卷佚﹝流注鍼經﹞隋志一卷佚﹝曹氏﹝闕名﹞灸經﹞隋志一卷佚﹝謝氏﹝闕名﹞鍼經﹞隋志一卷佚﹝殷氏﹝元﹞鍼經﹞隋志一卷佚﹝亡名氏要用孔穴﹞隋志一卷佚﹝九部鍼經﹞隋志一卷佚﹝釋氏﹝僧匡﹞鍼灸經﹞隋志一卷佚﹝亡名氏三奇六儀鍼要經﹞隋志一卷佚﹝楊氏﹝上善﹞黃帝內經明堂類成﹞舊唐志十三卷闕自序曰。臣聞星漢照回。��分其瀾��巫水��������所以����化通乾坤之气。象人之秀異。得���𨿽四體百節。必有攸系。而五臟六腑。咸存厥司。

在於十二經脈��綱領是猶玉繩分晷。而�者不�金�HT。而晦明是�。至於���財������乃細而運之者廣。言命則微而攝之者大。血气爲其宗本。經絡導其源流。呼吸運其陰陽。營衛通其表裏。始終相襲。上下分�亦��榮輸������相傾。躁靜交兢。而晝夜不息。循環無窮。聖人參天地之功。測形神之理。貫穿祕奧。弘長事業。秋毫不遺。一言罕謬。教興絕�仁被羣有。舊制此經。分爲三卷。�候交雜。窺察難明。支體�經復興八脈亦如沮漳沅澧�波於�漢丰�分態於河宗。是以十二經脈。各爲一卷。奇經八脈﹐復爲一卷。合爲十三卷焉。欲使九野區分。望�����六音疏�變混�而歸�且也�����累气殊流合濟無乖勝範�稟皇明。以宣後學。有巢在昔。而大壯成�棟字网罟猶祕以明離照其佃漁今乃成之。聖曰。取諸不遠。然���������太素陳其宗旨。明堂表其�見。是猶天一地二。亦漸通其妙物焉。

﹝楊氏﹝玄操﹞撰注黃帝明堂經﹞舊唐志三卷佚﹝亡名氏灸經﹞舊唐志一卷佚﹝雷氏﹝闕名﹞灸經﹞新唐志一卷佚﹝甄氏﹝權﹞鍼經鈔﹞﹝舊不著撰人名氏。今據崇文總目訂補。﹞新唐志三卷佚﹝鍼方﹞﹝舊不著選人名氏。今據唐書本傳訂補。﹞新唐志一卷佚﹝明堂人形圖﹞﹝同上﹞新唐志一卷佚﹝米氏﹝遂﹞明堂論﹞﹝崇文總目。作朱遂。﹞新唐志一卷佚﹝孫氏﹝思邈﹞明堂經圖﹞佚孫思邈曰。安康公李襲興稱武徳中出鎭潞州。屬隨徵士甄權。以新撰明堂示余。余旣暗昧。未之奇也。時有深州刺史成君綽。忽患頸腫如數升。喉中閉塞。水粒不下。已三日矣。以狀告余。余屈權救之。鍼其右手次指之端。如食頃气息卽通。明日飲啖如故。爾後縉紳之士。多寫權圖。略徧華裔。正觀中。入爲少府。奉敕修明堂。

與承務郎司馬徳逸。太醫令謝季卿。太常丞甄立言等。校定經圖。於後以所作呈示甄權曰。人有七尺之軀。臟腑包其內。皮膚絡其外。非有聖智。孰能辧之者乎。吾十有八。而志學於醫。今年過百歲。研綜經方。推究孔穴。

所疑更多矣。竊聞尋古人。伊芳尹湯液。根據用炎農本艸。扁鵲鍼灸。一準黃帝雷公。問難殷勤。對揚周密。去聖久遠。愚人無知。道聽塗說。多有穿鑿。起自胸臆。至如王遺烏禦之法。單行淺近。𨿽得其效。偶然卽謂神妙。且事不師古。遠涉必泥。夫欲行鍼者。必準軒轅正經。用藥者。須根據神農本艸。自余名醫別錄。益多誤耳。余退以甲乙校秦承祖圖。有旁庭藏會等一十九穴﹐按六百四十九穴。有目無名。其角孫景風一十七穴。三部鍼經具存焉。然其圖闕漏。仍有四十九穴。上下倒錯。前後易處。不合本經。所謂失之毫釐。差之千里也云云。﹝千金翼方﹞

﹝鍼經﹞宋志一卷佚﹝崔氏﹝知悌﹞骨蒸病灸方﹞﹝宋志。作勞灸法。外臺。作崔氏別錄灸骨蒸方圖。中書侍郎崔知悌撰。﹞新唐志一卷﹝外臺。載灸骨蒸法圖四首。云出第七卷

中。據此。王氏所錄。似在纂要方中者。﹞佚自序曰。夫含靈受气。稟之於五常。﹝按蘇沈良方作五行。﹞攝生乖理。降之以六疾。至若岐黃廣記。抑有舊經。﹝蘇沈。抑作蔚。﹞攻灸單行。﹝蘇沈。單。作兼﹐﹞罕取今術。﹝蘇沈。作顯著斯術。﹞骨蒸病者。亦名傳屍。亦謂。亦稱伏連。﹝蘇沈。作復連。﹞亦曰無辜。丈夫以癖气爲根。婦人以血气爲本。

無問少長。多染此疾。嬰孺之流。傳注更苦。其爲狀也。發幹而聳。或聚或分。或腹中有塊。或腦後近下兩邊有小結。﹝蘇沈。無近下字。﹞多者乃至五六。或夜臥盜汗。夢與鬼交通。﹝蘇沈。無通字。﹞𨿽目視分明。而四肢無力。或上气食少。漸就沈羸。縱延時日。終於溘盡。余昔忝洛州司馬。常三十日。灸活十三人。前後瘥者。

數過二百。﹝蘇沈。過作逾。﹞至如貍頭﹝蘇沈。作貍骨。﹞獺肝。徒聞曩說。金牙銅鼻。罕見其能。未若此方。

扶危拯急。非止單攻骨蒸。又別療气療風。或瘴或勞。或邪或癖。﹝蘇沈。此有或字。﹞患狀旣廣。救愈亦多。

不可具錄。﹝蘇沈。作灸活者不可具述。﹞略陳梗槪。又恐傳授謬訛。以誤將來。今故具圖形狀。庶令覽者易悉。

使所在流布。頗用家藏。未暇外請名醫。傍求上藥。還魂反魂。何難之有。遇斯疾者。可不務乎。﹝外臺祕要方﹞

舊唐書崔知溫傳曰。兄知悌。髙宗時。官至戶部尙書。

新唐書崔知溫傳曰。兄知悌亦至中書侍郎。與戴至徳郝處俊李敬玄等。同賜飛白書贊。而知悌敬玄以忠勤見表。還尙書左丞。裴行儉之破突厥。斬泥孰匐殘落保野狼山。詔知悌馳往定襄慰將士。行儉平道寇有功。終戶部尙書。

沈括曰。崔丞相灸勞法。外臺祕要崔相家傳方。及王寶臣經驗方。悉編載。然皆差誤。毗陵郡有石刻。最詳。余取諸本參校。成此一書。比古方極爲委曲。根據此治人。未嘗不驗。往往一灸而愈。予在宜城。久病虛羸。

用此而愈。﹝蘇沈良方﹞

﹝亡名氏新集明堂灸法﹞崇文總目三卷佚﹝山眺鍼灸經﹞﹝宋志注。眺。一作兆。﹞崇文總目一卷佚﹝公孫氏﹝克﹞鍼灸經﹞崇文總目一卷佚﹝楊氏﹝顏齊﹞灸經﹞﹝舊不著選人名氏。今據藝文略訂補。﹞崇文總目十卷佚﹝亡名氏玄悟四神鍼法﹞崇文總目一卷佚﹝點烙三十六黃經﹞讀書後志一卷佚趙希弁曰。上不著撰人。唐世書也﹐國史補云。自茗飲行於世。世人不復病黃癉。

按聖惠方第五十五卷

。載治三十六種黃證候點烙論並方。三十六種黃點烙應用兪穴處。蓋采是書全文而編入者也。

﹝亡名氏鍼經﹞﹝讀書敏求記。四庫全書提要。作銅人鍼灸經。﹞一卷﹝讀書敏求記。四庫全書提要。作七卷。﹞存序曰。夫鍼術玄奧。難究妙門。歷代名工。恆多祖述。蓋指歸有異。機要HT陳。或隱祕難明。或言理罔盡。

或義博而詞簡。或文贍而意疏。背軒後之聖文﹐失岐伯之髙論。致俾學人莫曉宗源。今則采摭前經。研核至理。

指先哲之未晤。達古聖之微言。覽精英。著經一卷。斯經也窮理盡性。通幽明玄。陳穴道而該通。指病源而咸旣。

用昭未晤。以導迷津。傳示將來。庶期攸遠者爾。

錢曾曰。銅人鍼灸經七卷。銅人鍼灸經。傳來已久。而竇氏祕傳內。有金津玉液﹐大小骨空。八風八邪。髁骨八法。此書與明堂灸經俱不載。何耶。四庫全書提要曰。銅人鍼灸經七卷。不著撰人名氏。案晁公武讀書後志曰。銅人穴鍼灸圖三卷。皇朝王惟徳撰。仁宗嘗詔惟徳。考次鍼灸之法。鑄銅人爲式。分臟腑十二經。旁注穴所會。刻題其名。並爲圖法。及主療之術。刻板傳於世。王應麟玉海曰。天聖五年。十月壬辰。醫官院上所鑄穴銅人式二。詔一置醫官院。一置大相國寺仁濟殿。先是上以鍼砭之法。傳述不同。命尙藥奉禦王惟一。考明堂气穴經絡之會。鑄銅人式。又纂集舊聞。訂正訛謬。爲銅人穴鍼灸圖經三卷。

至是上之。摹印頒行。翰林學士夏竦序所言。與晁氏略同。惟王惟徳作惟一。人名小異耳。此本卷數不符。而大致與二家所言合。疑或天聖之舊本。而後人析爲七卷歟。周密齊東野語曰。嘗聞舅氏章叔恭云。昔襄州日。嘗獲試銅人全像。以精銅爲之。腑臟無一不具。其外穴。則錯金書穴名於旁。凡背面二器相合。則渾然全身。蓋舊都用此以試醫者。其法外塗黃蠟。中實以汞。俾醫工以分析寸。案穴試鍼。中穴則鍼入而汞出。稍差則鍼不可入矣。亦奇巧之器也﹐後趙南仲歸之內腑。叔恭嘗寫二圖。刻梓以傳焉。今宋銅人。及章氏圖皆不傳。惟此書存其梗槪爾。

按此書。收在於聖惠方第九十九卷

。今味其序語。非出於唐以後之人者。原本當自單行。王懷隱等編書。采入其全文者也。熊氏衛生堂所刊。爲七卷。攺名銅人鍼灸經。敏求記並提要所著。則是也。彼未見聖惠方銅人圖經等書。故其說特致傅會矣。

﹝明堂灸經﹞一卷存序曰。夫玄黃始判。上下爰分。中和之气爲人。萬物之間最貴。莫不稟陰陽气度。作天地英靈。頭像圓穹。

足摸濃載。五臟法之五嶽。九竅以應九州。四肢體彼四時。六腑配乎六律。瞻視同於日月。呼吸猶若風雲。气血以類江河。毛髮比之艸木。𨿽繼體父母。悉取像於乾坤。貴且若斯。命豈輕也。是以立身之道。濟物居先。保壽之宜。治病爲要。艸木有蠲之力。鍼灸有劫病之功。欲滌邪由。信玆益矣。夫明堂者。聖人之遺教。黃帝之正經。敍血脈循環。陰陽兪募。窮流注之玄妙。辧穴道之根元。爲臟腑權衡。作經絡津要。

今則采其精華。去彼蘩蕪。皆目睹有憑。手經奇效。書病源以知主療。圖人形貴免參差。並集小兒明堂。編類於次。庶令長幼﹐盡涉安衢。俾使華夷同歸壽域者爾。

按上收在於聖惠方第一百卷

。是亦王懷隱等編書時所采入者。其實唐以前書也。隋唐志載明堂書數部。若此二書。不記撰人名氏。是以不可決定其何是。乃著於斯。至大辛亥春月燕山活濟堂刊本。分正背側人圖及小兒灸方。爲三卷。

﹝西方子明堂灸經﹞醫藏目錄八卷存錢曾曰。西方子不知何解。昔黃帝問岐伯。以人之經絡。窮妙於血脈。參變乎陰陽。盡書其言。藏靈蘭之室。

洎雷公請問。乃坐明堂以授之。後世言明堂者以此。今醫家記鍼灸之穴爲偶人。點志其處。名明堂。非也。

四庫全書提要曰。明堂灸經八卷。題曰西方子撰。不知何許人。與銅人鍼灸經。俱刊於山西平陽府。其書專論灸法。銅人惟有正背左右人形。此則兼及側伏。較更詳密。考唐志。有黃帝十二經明堂偃側人圖十二卷。玆或其遺法歟。其曰明堂者。錢曾讀書敏求記云云。今考舊唐書經籍志。以明堂經脈。別爲一類。則曾之說信矣。古法多鍼灸並言。或惟言鍼以該灸。靈樞稱鍼經是也。自王燾外臺祕要方。始力言誤鍼之害。凡鍼法鍼穴。俱刪不錄。惟立灸法爲一門。此書言灸不言鍼。蓋猶燾意也。

﹝直魯古鍼灸書﹞佚按上見於遼史本傳。

﹝吳氏﹝復﹞小兒明堂鍼灸經﹞宋志一卷佚﹝王氏﹝惟一﹞銅人穴鍼灸圖經﹞崇文總目三卷存夏竦序曰。臣聞聖人之有天下也。論病以及國。原診以知政。王澤不流。則姦生於下。故辧淑慝以制治。眞气不榮。則動於體。故謹醫砭以救民。昔我聖祖之問岐伯也。

以爲善言天者。必有驗於人。天之數十有二。人經絡以應之。周天之度。三百六十有五。人气血以應之。上下有紀。左右有象。督任有會。穴有數。窮妙於血脈。參變乎陰陽。始命盡書其言。藏於金蘭之室。洎雷公請問其道。乃坐明堂以授之。後世之言明堂者以此。由是門灸鍼刺之備備矣。神聖工巧之藝生焉。若越人起死。華佗愈。

王纂驅邪。秋夫療鬼。非有神哉。皆此法也。去聖浸遠。其學難精。𨿽列在經訣。繪之圖素。而粉墨易糅。豕亥多訛。�艾而壞肝。投鍼而失胃。平民受獘而莫贖。庸醫承誤而不思。非夫聖人。孰救玆患。洪惟我後。勤哀兆庶。

迪帝軒之遺烈。只文母之慈訓。命百工以修政令。敕太醫以謹方技。深惟鍼艾之法。舊列王宦之守。人命所系。

日用尢急。思革其謬。求濟於民。殿中省尙藥奉禦王惟一素授禁方。尢工厲石。竭心奉詔。精意參神。定偃側於人形。正分寸於募。增古今之救驗。刊日相之破漏。總會諸說。勒成三篇。上又以古經訓詁至精。學人封執多失。傳心豈如會目。著辭不若案形。復令創鑄銅人爲式。內分腑臟。旁注谷。井榮所會。孔穴所安。竅而達中。刻題於側。使觀者爛然而有第。疑者渙然而冰釋。在昔未臻。惟帝時憲。乃命侍臣。爲之序引。名曰新鑄銅人穴鍼灸圖經。肇頒四方。景式萬代。將使多瘠咸詔。巨刺靡差。案說蠲。若對談於涪水。披圖洞視。如舊飲於上池。保我黎蒸。介乎壽考。昔夏后敍六極以辧疾。帝炎問百藥以惠人。固當讓徳今辰。歸功聖域者矣。

時天聖四年。歲次析木。秋八月丙申謹上。

趙希弁曰。銅人穴鍼灸圖經三卷。皇朝王惟徳撰。仁宗嘗詔惟徳考次鍼灸之法。鑄銅人爲式。分臟腑十二經。旁注兪穴所會。刻題其名。並爲圖法。並主療之術。刻板傳於世。夏竦爲序。明堂者。謂雷公問道。黃帝授之。故名云。

王應麟曰。天聖五年十月壬辰。醫官院上所鑄穴銅人式二。詔一置醫官院。一置大相國寺仁濟殿。先是上以鍼砭之法。傳述不同。命尙藥奉禦王惟一。考明气穴經絡之會。鑄銅人式。又纂集舊聞。訂正訛謬。爲銅人穴鍼灸圖經三卷。至是上之。摹印頒行。翰林學士夏竦序。以四年歲次析木秋八月丙申上。七年閏二月乙未。賜諸州。

明一統志曰。三皇廟。在順天府治南明照坊。元元貞初建。內有三皇並歷代名醫像。東有神機堂。內置銅人鍼灸圖二十有四。凡五臟旁注。爲谷所會。各爲小竅。以導其源委。又刻鍼灸經於石﹐其碑之題篆。則宋仁宗禦書。元至元間。自汴移置。此洪武初。銅人取入內府。圖經猶存。

熊均曰。宋咸淳間。翰林醫宦朝散大夫殿中省尙藥奉禦騎都尉王惟一編修銅人穴鍼灸圖經五卷。

髙武曰。銅人鍼灸圖三卷。宋仁宗詔王維徳考次鍼灸之法。鑄銅人爲式。分腑臟十二經﹐旁注兪穴所會。

刻題其名。並爲圖法。並主療之術。刻板傳於世。夏竦爲序。然其穴。比之靈樞本輸骨空等篇。頗亦繁雜也。

明英宗禦制序曰。人之生。稟陰陽五行而成。故人之身。皆應乎天。人身經脈十二。實應天之節气。周身气穴。

三百六十。亦應周天之度數。其理微矣。而醫家砭之功。尢神且速。欲後之造其突奧。識其微妙。厥亦難哉。

宋天聖中。創作銅人穴鍼灸圖經三卷。刻諸石。復範銅肖人。分布穴於周身。畫焉竅焉。脈絡條貫。纖悉明備。考經案圖。甚便來學。其亦心前聖之心。以仁夫生民者矣。於今四百餘年。石刻漫滅而不完。銅像昏暗而難辧。朕重民命之所資。念良制之當繼。乃命礱石範銅。仿前重作。加精致焉。建諸醫官。

式廣教詔。嗚呼。保民者君人之事。醫𨿽其道之一端。然民命所系。故聖人肇之。歷代尙之。夫使斯民。皆獲保終其天年者。宜必資於此。斯朕所爲體前聖之仁。以貽無窮也。來者尙敬之哉。故引諸其端。大明正統八年三月二十一日。

按先子曰。讀書後志。惟一作惟徳。鍼灸聚英。古今醫統亦同。可疑。咸淳。南宋度宗時號。而此書舊凡三卷。其爲五卷者。金大定中所刻。補注本也。熊氏云。宋咸淳間。王惟一編。書五卷。誤甚。鍼科醫官山崎子政先生善曰。明滑壽著十四經發揮。一據金蘭循經云。然其所引循經文。與此書毫無差異。乃知循經全取諸銅人。

而滑壽未嘗見銅人圖經也。蓋元明之際。隱晦罕傳。英宗之重修。抑由此乎。

﹝亡名氏補注銅人穴鍼灸圖經﹞五卷存按此書不知出於何人。第三卷

。載大定丙午歲上元日。平水閒邪叟鍼灸避忌太一圖序。序後有書軒陳氏印行木記。考丙午﹐金世宗大定十六年。卽宋孝宗淳熙十三年也。涉園山崎子政先生嘗得此刻。將重雕行於世。使余序之。先子稱𨿽天聖之舊。尢可貴重焉。

﹝銅人穴鍼灸圖經都數﹞一卷存按此明英宗重修石本所附。徐三友校刊。爲第四卷

。蓋非宋板之舊也。

﹝王氏﹝惟一﹞明堂經﹞宋志三卷佚﹝亡名氏灸經背面相﹞宋志二卷佚﹝許氏﹝希﹞神應鍼經要訣﹞宋志一卷未見宋史本傳曰。許希。開封人。以醫爲業。補翰林醫學。景元年。仁宗不豫。侍醫數進藥不效。人心憂恐。

冀國大長公主薦希。希診曰。鍼心下包絡之間。可亟愈。左右爭以爲不可。諸黃門祈以身試。試之無所害。遂以鍼進。

而帝疾愈。命爲翰林醫官。賜緋衣紙魚及器幣。希拜謝已。又西向拜。帝問其故。對曰。扁鵲臣師也。今者非臣之功。殆臣之賜。安敢忘師乎﹐乃請以所得金。興扁鵲廟。帝爲築廟於城西隅。封靈應侯。其後廟益完。學醫者歸趨之。因立太醫局於其旁。希至殿中省尙藥奉禦。卒。著神應鍼經要訣。行於世。錄其子宗道。爲內殿崇班。

﹝王氏﹝處明﹞玄祕會要鍼經﹞宋志五卷佚﹝亡名氏明堂玄眞經訣﹞宋志一卷佚﹝刺法﹞宋志一卷佚﹝劉氏﹝元賓﹞洞天鍼灸經﹞佚按上見於安福縣誌。

﹝賜大師劉眞人大本瓊瑤發明神書﹞二卷未見四庫全書提要曰。大本瓊瑤發明神書二卷。舊本題賜太師劉眞人撰。不著其名。前有崇寧元年序。則當爲宋徽宗時人。然序稱許昌滑君伯仁。嘗看經絡專專。﹝案專專二字疑誤。姑仍原本錄之。﹞手足三陰三陽。及任督也。觀其圖彰訓釋。﹝案圖彰二字未詳。今亦姑仍舊本。﹞綱舉目張云云。伯仁。滑壽字也。元人入明。明史載之方技傳。崇寧中人。何自見之。其僞可知矣。書中所言。皆鍼灸之法及方藥。蓋庸妄者所托名也。

﹝瓊瑤眞人鍼經﹞讀書敏求記三卷未見錢曾曰。題云賜大師劉眞人集。未詳何時人。神農煮鍼法。他書俱失載。獨備於此。亦可寶也。

﹝瓊瑤眞人八法神鍼紫芝春谷全書﹞讀書敏求記二卷未見錢曾曰。峨眉山人黃士眞序而傳之。錄於至正乙未仲秋。

﹝莊氏﹝綽﹞膏肓穴灸法﹞宋志一卷﹝書錄解題。作二卷。﹞存跋曰。余自許昌。遭筍狄之難。憂勞難危。衝冒寒暑。避地東下。丁未八月。抵渭濱。感瘧。旣至琴川。

爲醫妄治。榮衛衰耗。明年春末。尙苦腫腹脹。气促不能食。而大便利。身足重痿。杖而後起。得陳了翁家。

專爲灸膏肓愉。自丁亥至癸巳。積三百壯灸之。次日卽胸中气平。腫脹俱損。利止而食進。甲午已能肩輿出謁。

後再報之。仍得百壯。自是疾證浸減。以至康寧。特新舊間見此殊切。灸者數人。宿皆除。孫眞人謂。若能用心方便。求得其穴而灸之。無疾不愈。信不虛也。因考醫經同異。參以諸家之說。及所親試。自量寸以至補養之法。分爲十篇。一繪身指屈伸坐立之像。圖於逐篇之後。令覽之者易解。而無徒冤之失。亦使眞人求穴。濟眾之仁。蓋廣於天下也。建炎二年。二月十二日。朝奉郎前南道都總管同幹辦公事賜緋魚袋莊綽記。

﹝明堂鍼灸經﹞書錄解題二卷佚﹝王氏﹝執中﹞鍼灸資生經﹞讀書附志七卷存趙希弁曰。上王執中所編也。執中。東嘉人。嘗爲從政郎澧州教授云。

徐正卿序曰。銅人明堂。黃帝岐伯鬼臾區畱以活天下後世。自隔膽透膚之妙無傳。乃謂是能絕筋脈。傷血肉。

至望而畏之。有疾則甘心於庸醫。百藥之俱試。不知病在巓者。必灸風池風府。非桂枝輩所能攻。病在膺者。必灸刺魂門。𨿽枳實輩不能下。遂至於束手無策。豈不哀哉。近世朱肱龐安常俱爲鍼法。許知可亦謂病當以刺愈。

三衢鄒握虎以治法爲歌詩該括行。古聖賢活人之意。賴以復傳。今東嘉王叔權又取三百六十穴。背面巓末。行分類別。以穴對病。凡百氏之說切於理。自己之見得於心者。悉疏於下。鍼灸之書。至是始略備。古聖賢活人之意。至是始無遺憾。傳謂爲人子者。不可不學醫。予親年八十。精力彊健。非賴此書耶。因俾醫衛世傑訂證。不傳見者。十有八條。鋟木庚司。以補惠民之闕。時嘉定庚辰孟夏朔。承議郎提舉淮南東路常平茶鹽公事徐正卿序。趙綸後序曰。予得澧陽。吏以圖經來迓。暇日閱之。見文籍之目。有灸經焉。

意其非明堂。卽銅人也。只役以來。親故惠書。及士夫之經從者。多以印置此書爲托。扣其所以。乃前郡博士王君執中之所編著也。求其版則亡之矣。豈好事者。攜之以去。或守藏者不謹。而散逸之邪。然是經流傳旣久。豈無存者。冥加搜訪。竟未得之。憶篋中有淮東庾使徐君正卿所刊鍼灸資生經。取而視之。其序引。歷述東嘉王叔權發明編類之功。且謂鍼灸之書。至是始略備。古聖賢活人之意。至是始無遺憾。則知王君之用心。亦仁且至矣。

所謂叔權者。其王君之字歟。一日出示醫諭劉。劉一見驚且喜曰。王君所刊。正此書也。今之刻畫精致。視昔有加。究所由來。蓋徐君嘗主民曹。於是邦得此書。歸而刊之耳。吁是經也。王君首刊之澧陽。今不復存。徐君繼刻之海陵。其存與否。又未可知。版之不存。則二君之志。將遂湮微。豈不惜哉。予負丞於此。適攜以偕。殆非偶然者。亟命工鋟梓。以廣其傳﹐使是書得不泯絕﹐其於衛生。豈曰小補。紹定四年四月望。朝散郎澧陽郡丞趙綸後序。

髙武曰。資生經。東嘉王執中叔權取三百六十穴。背面巓末。行分類別。以穴屬病。蓋合銅人千金明堂外臺。

而一之者也。

四庫全書提要曰。「鍼灸資生經七卷。舊本題葉氏廣勤堂新刊。蓋麻沙本也。不著撰人名氏。前有嘉定庚辰徐正卿初刊序。稱東嘉王叔權作。又有紹定四年趙倫重刊序。稱澧陽郡博士王執中作。而疑叔權爲執中字。以字義推之。其說是也。其書第一卷

。總載諸穴。二卷至未。分論諸證。經緯相資。各有條理。頗爲明白易曉。舊本冠以徽宗崇寧中陳承裴宗元陳師文等校奏醫書一表。與序與書。皆不相應。考裴宗元陳師文等。卽校正太平惠民和劑局方之人。殆書賈移他書進表。置之捲端。欲以官書取重歟。然宋代官書。自有王惟徳銅人鍼灸經。曷可誣也。」﹝聞人氏﹝耆年﹞備急灸法﹞一卷存題詞曰。古人云。凡爲人子。而不讀醫書。是謂不孝。則夫有方論。而不傳諸人者。寧不謂之不仁乎。然方書浩博。無慮萬數。自非夙者究心。未易尋檢。本朝名醫團練使張渙著雞峯普濟方。外又立備急一卷。其方皆單行獨味。緩急有賴者。張公之用心。其可謂切於濟人者矣。僕自幼業醫。凡古人一方一技。悉請求其要。居鄕幾四五十載。𨿽以此養生。亦以此利人。僕今齒髮衰矣。每念施藥惠人。力不能逮。其間惠而不費者。莫如鍼艾之術。然而鍼不易傳。凡倉卒救人者。惟灼艾爲第一。今將已試之方。編述成集。鋟木以廣其傳。施之無疑。用之有效。返死回生。妙奪造化。其有稍涉疑難之穴。見諸圖畫。使抱疾遇患者。按策可愈。庶幾少補云。寶慶丙戌正月望。杜一鍼防禦婿李聞人耆年述。

﹝楊氏﹝闕名﹞玉龍歌﹞讀書敏求記一卷未見錢曾曰。玉龍一百二十穴。有穴行鍼。恐時人有差別。故作此歌。以爲衛生之寶焉。

﹝葛氏﹝可久﹞十二經絡﹞佚按上見於古今醫統。

卷二十二

明堂經脈﹝二﹞

﹝李氏﹝慶嗣﹞鍼經﹞一卷佚金史本傳曰。李慶嗣。洛人。少舉進士不第。棄而學醫。讀素問諸書。洞曉其義。大徳間。﹝按大徳夏崇宗乙卯所攺年號。當金熙宗天會十三年。而金人不可稱之。疑是當作大定。﹞歲大疫。廣平尢甚。貧者往往闔門臥病。慶嗣攜藥與米分遺之。全活者眾。慶嗣年八十餘。無疾而終。所著傷寒纂類四卷。考證活人書二卷。傷寒論三卷。鍼經一卷。傳於世。

﹝李氏﹝源﹞流注指要﹞佚按上見於醫學源流。

﹝竇氏﹝傑﹞鍼經指南﹞一卷存流注指要賦後序曰。望聞問切。推明得病之原。補瀉迎隨。揭示用鍼之要。予於是學。自古迄今。𨿽常覃思以研精。竟未鉤玄而索隱。俄經傳之暇日。承外舅之訓言。亡了世紛。續推兵擾。﹝二句難解。衛生寶鑑。作云及世紛。孰非兵擾。又似不爲義。﹞其人也神無根據。而心無定。或病之精必奪。而气必衰。兼方國以亂而隔殊。

藥物絕商而那得。訪歷市而求方。效不若砭。力排疾勢。旣已受教。遂敏求師。前後僅十七年。無一二眞个輩。

後避屯於蔡邑。方獲訣於李君。﹝舊注。名源巨明。﹞斯人以鍼道救疾也。除疼痛於目前。愈瘵疾於指下。信所謂伏如橫弩。應若發機。萬舉萬全。百發百中者也。加以好生之念。素無竊利之心。嘗謂予曰。天寶不付於非仁。聖道須傳於賢者。僕素不求揆。遂伸有求之懇。獲垂無吝之誠。﹝三句舊多脫文。今據衛生寶鑑訂補。﹞授穴之所祕者。四十有二。療﹝舊。療。訛作聖。今據衛生寶鑑攺訂。﹞疾而不瘳者。萬千無一。銘諸心而著之髓。務整其困而扶其危。而後除疼迅速若手拈。破結聚渙如冰釋。夫鍼者也。果神矣哉。然念玆穴兪以或忘。借其聲律則易記。輒裁八韻。賦就一編。詎敢匿於己私。庶共傳於同志。時歲次壬辰。重九前二日題。

元史類編曰竇默。字子聲。初名傑。字漢卿。廣平肥水鄕人。幼嗜書。金末遭兵亂被俘。同時三十人皆見殺。

惟默得脫歸。其家破母亡。遂南走渡河。遇醫者王翁﹝通鑑。作李浩。﹞妻以女。使業醫。後仕元世祖。官至昭文館大學士。卒。時年八十餘。追封魏國公。謚文正。

羅天益曰。癸丑歲﹐竇子聲先生隨駕。在瓜忽都田地裏住。冬與先生講論。因視見流注指要賦。及補瀉法。

用之多效。﹝衛生鑑寶﹞

熊均曰。竇傑。字漢卿。古肥人。官至太師。以醫學顯於世。得鍼灸法。遂著鍼經指南。

髙武曰。鍼經指南。古肥竇漢卿所撰。首標幽賦。次定八穴指法。及葉蟄宮圖。頗於素問有不合者。

徐春甫曰。竇太師鍼灸。一名鍼灸指南。名傑。字漢卿。爲金太師。

錢曾曰。太師鍼灸一卷。竇太師鍼灸。傳於婺源王鏡澤。一百二十八法錄於成辛丑夏五月。藏書家未見有此本也。

﹝王氏﹝開﹞重注標幽賦﹞佚金華府誌曰。王鏡澤。名開字啟元。蘭溪人。家貧好讀書。不遇於時。遂肆力醫道。遊大都竇太師漢卿之門。

二十餘年。悉傳其術以歸。竇公囑之曰。傳吾術以濟人。使人無病。卽君之報我也。遇人有疾。輒施鍼砭。無不立愈。至元初。領揚州教授。以母老辭。所著有重注標幽賦傳於世。子國瑞。孫廷玉。曾孫宗澤。皆克世其業云。

﹝祝氏﹝定﹞注竇太師標幽賦﹞佚處州府誌曰。祝定。字伯靜。麗水人。以醫術鳴。洪武初。授本府醫學提舉。轉正科。注竇太師標幽賦。醫學咸宗之。

﹝竇文貞公六十六穴流注祕訣﹞醫藏目錄一卷未見子午流注一卷未見﹝注銅人鍼經密語﹞一卷佚﹝王氏﹝開﹞增注鍼經密語﹞一卷佚貝瓊序略曰。皇元時。竇文貞公得丘長生之傳。大顯於中朝。而四方咸宗之。且推其所得。述標幽二賦行於世。後注銅人鍼經密語一卷。未成而沒。其徒有蘭溪王鏡潭及其子瑞庵者。增注而成之。則三百六十五穴之分。

不可有一過不及之差。淵乎微哉。一日瑞庵挾之。訪予山。求序以冠其端。予讀之累日。爲之嘆曰。嗟乎。鍼爲醫之一耳。而書之浩繁。有不可勝窮者。皆非所以爲密也﹐夫觀室而不睹其密。則未造乎室。適道而不求其密。

則未造乎道。補注密語。其用鍼之HT乎。然其書而未廣也。鏡潭父子。因文貞公之注。復詳之於後。則所謂密語者。旣顯而不得矣。學人獲從而考之。則知其所愼。而見於治人者。足以冀夫十全之效。而無悟也已。故不辭而書其說云。﹝淸江文集﹞

﹝忽氏﹝公泰﹞金蘭循經取穴圖解﹞讀書敏求記一卷未見髙武曰。金蘭循經。元翰林學士忽泰必列所著。其子光濟詮次。大徳癸卯平江郡文學巖陵邵文龍爲之序。

首繪臟腑前後二圖。中述手足三陰三陽走屬。繼取十四經絡流注。各爲注釋。列圖於後。傳之北方。自恆山董氏鋟梓吳門。傳者始廣。自滑氏注十四經發揮。而人始嫌其簡略矣。

錢曾曰。忽先生名公泰。字吉甫。元翰林集賢直學士。中順大夫。是書與素問。若合符節。大徳癸卯。刊於吳門。圖長尺有四。折而裝潢之。他書未有也。

﹝亡名氏節要﹞一卷存﹝鍼經摘英集﹞一卷存按上二種﹐收在於濟生拔粹。

﹝何氏﹝若愚﹞流注指微賦﹞一卷存四庫全書提要曰。流注指微賦一卷﹐元何若愚撰。若愚爵裏未詳。原注有云。指微論三卷。亦是何公所作。

探經絡之賾。原鍼灸之理。明營衛之淸濁。別孔穴之部分。然未廣傳於世。於內自取義。以成此賦。則若愚先著指微論。又自約其義。爲此賦。便記誦也。今指微論不傳。惟此賦載永樂大典中。

按此賦載在於子午流注鍼經卷首。題雲南唐何若愚撰。常山閻明廣注。考賦中有範九思療咽。於江夏聞見言希之語。蓋範宋嘉中人。然則此非南唐人所撰者。提要以爲元人。當又有所據。

﹝流注指微論﹞四庫全書提要三卷未見﹝子午流注鍼經﹞三卷存﹝竇氏﹝桂芳﹞鍼灸雜說﹞一卷未見髙武曰。鍼灸雜說。建安竇桂芳類次﹐取千金禁忌人神。及離合眞邪論。未能曲盡鍼灸之妙。

﹝葛氏﹝應雷﹞經絡十二論﹞佚按﹝王氏﹝鏡潭﹞鍼灸全書﹞醫藏目錄一卷未見﹝王氏﹝國瑞﹞扁鵲神應鍼灸玉龍經﹞未見四庫全書提要曰。扁鵲神應鍼灸玉龍經。元王國瑞撰。國瑞。婺源人。其書專論鍼灸之法。首爲一百二十穴。

玉龍歌八十五首。次爲注解標幽賦一篇。次爲天星十一穴。歌訣十二首。次爲人神尻神太乙九宮歌訣。次爲六十六穴治證。次爲子午流注心要祕訣。次爲日時配合六法圖。次爲盤石金直刺祕傳。次又附以鍼灸歌。及雜錄切要。

後有天歷二年國瑞弟子周仲良序。稱托名扁鵲者。重其道而神之。其中名目頗涉鄙俚。文義亦多淺近。不出方技家之鄙習。而專門之學。具有授受。剖析簡要。循覽易明。非精於斯事者。亦不能言之切當若是也。

﹝滑氏﹝壽﹞十四經發揮﹞醫藏目錄三卷存自序曰。人爲血气之屬。飲食起居。節宣微爽。不能無疾。疾之咸人。或內或外。或小或大。爲是動。爲所以生病。咸不出五臟六腑。手足陰陽。聖賢者興。思有以治之。於是而入者。於是而出之也。上古治病。湯液醪醴爲甚少。其有疾。率取夫空穴經隧之所統系。視夫邪之所中。爲陰爲陽。而灸刺之。以驅去其所苦。觀內經所載服餌之法。才一二。爲灸者四三。其它則明鍼刺。無慮十八九。鍼之功其大矣。厥後方藥之說肆行。鍼道遂寢不講。灸法亦僅而獲存。鍼道微而經絡爲之不明。經絡不明。則不知邪之所在。求法之動中機會。必捷如響。

亦難矣。若昔軒轅氏岐伯氏斤斤問答。明經絡之始末。相孔穴之分寸。探幽摘邃。布在方冊。亦欲使天下之爲治者。視天下之疾。有以究其七情六淫之所自。及有以察夫某爲某經之陷下也。某爲某經之虛若實。可補瀉也。某爲某經之表裏。可汗可下也。鍼之灸之。藥之餌之。無施不可。俾免夫頻蹙呻吟。抑已備矣。遠古之書。淵乎深哉。於初學或未易也。乃以靈樞經本輸篇。素問骨空等論。裒而集之。得經十二。任督脈云行腹背者二。其隊穴之周於身者。六百五十有七。考其陰陽之所以往來。推其骨空之所以駐會。圖章訓釋。綴以韻語。釐爲三卷。目之曰十四經發揮。庶幾乎發前人之萬一。且以示初學人。於是而出入之向方也。烏乎考圖以窮其源。因文以求其義。尙不戾前人之心。後之君子。

察其勤而正其不逮。是所望也。至正初元閏月六日。許昌滑壽自序呂復序曰。觀文於天者。非宿度無以稽七政之行。察理於地者。非經水無以別九圍之域。矧夫人身而不明經脈。又烏知榮衛之所統哉。此內經靈樞之所由作也。竊嘗考之。人爲天地之心。三材蓋一气也。經脈十二。以應經水。孫絡三百六十有五。以應周天之度。气血稱是。以應周期之日。宜乎榮气之榮於人身。晝夜環周。軼天旋之度。四十有九。或謂衛气不循其經。殆以晝行諸陽。夜行諸陰之異。未始相從。而未嘗相離也。夫日星𨿽殊。

所以麗乎天者。皆陽輝之昭著也。河海𨿽殊。所以行乎地中者。實一水之流衍也。經絡𨿽交相貫屬。所以周於人身者。一榮气也。噫。七政失度。則災眚見焉。經水失道。則洚潦作焉。經脈失常。則所生是動之疾。由是而成焉。以故用鍼石者。必明兪穴審闔。因以虛實。以補瀉之。此經脈本輸之旨。尢當究心。靈樞世無注本。學人病焉。許昌滑君伯仁父嘗著十四經發揮。專疏手足三陰三陽。及任督也。觀其圖章訓釋。綱舉目張。足以爲學人出入向方。實醫門之司南也。旣成。將鋟梓以傳﹐徵余敍其所作之意。余不敏。輒書三材一气之說以歸之。若別經絡筋骨度之屬。則此不暇備論也。時至正甲辰中秋日。四明呂復養生主書於票騎山之樵捨。

宋濂序曰。人具九髒之形。而气血之運。必有以疏載之。其流注。則曰歷。曰循。曰經。曰至。曰抵。其交際。則曰會。曰過。曰行。曰達者。蓋有所謂十二經焉。十二經者﹐左右手足。各備陰陽者三。陰右而陽左也。

陽順布而陰逆施也。以三陽言之。則太陽少陽陽明。陽旣有太少矣。而又有陽明者何。取兩陽合明之義也。以三陰言之。則太陰少陰厥陰。陰旣有太少矣。而又有厥陰者何。取兩陰交盡之義也。非徒經之有十二也。而又有所謂孫絡者焉。孫絡之數。三百六十有五。所以附經而行。周流而不息也。至若陰陽維蹺衝帶六脈。固皆有所系屬。

而惟督任二經。則苞乎腹背。而有專穴﹐諸經滿而溢者。此則受之。初不可謂非常經而忽略焉。法宜與諸經並論。

通考其隧穴六百五十有七者。而施治功。則醫之神祕盡矣。蓋古之聖人。契乎至靈。洞視無隱。故能審系脈之眞。

原虛實之變。建名立號。使人識而治之。𨿽後世屢至抉膜導筵。驗幽索隱。卒不能越其範圍。聖功之不再。一至是乎。由此而觀。學醫道者。不可不明乎經絡。經絡不明。而欲治夫疾。猶習射而不操弓矢。其不能也決矣。

濂之友滑君深有所見於此。以內經骨空諸論。及靈樞本輸篇所述經脈。辭旨簡嚴。讀者未易卽解。於是訓其字義。釋其名物。疏其本旨。正其句讀。釐爲三卷。名曰十四經發揮。復慮隧穴之名。難於記憶。聯成韻語。附於各經之後。其有功於斯世也。不亦遠哉。世之著醫書者。日新月盛。非不繁且多也。漢之時僅七家耳。唐則增爲六十四。至宋遂至一百七十又九。其發明方藥。豈無其人。

純以內經爲本。而弗之雜者。抑何其鮮也。若金之張元素劉完素張從正李杲四家。其立言垂範。殆或庶幾者乎。

今吾滑君起而繼之。凡四家微辭祕旨。靡不貫通。發揮之作。必將與其書並傳無疑也。嗚呼。橐一身之气機。

以補以瀉。以成十全之功者。其惟鍼砭之法乎。若不明於諸經。而誤施之。則不假鋒刃。而戕賊人矣。可不懼哉。

縱諉曰九鍼之法。傳之者蓋鮮。苟以湯液言之。亦必明於何經中邪。然後注何劑而治之。柰何粗工絕弗之講也。

滑君此書。豈非醫塗之輿梁也歟。濂故特爲序之以傳。非深知滑君者。未必不以其言爲過情也。滑君名壽。字伯仁。許昌人。自號爲攖寧生。博通經史諸家言。爲文辭溫雅有法。而尢深於醫。江南諸醫。未能或之先也。所著又有素問鈔。難經本義。行於世。難經本義。雲林危先生素嘗爲之序云。翰林學士亞中太夫知制誥兼修國史金華宋濂謹序。

朱右曰。攖寧生傳鍼法於東平髙洞陽。得其開闔流注。方圓補瀉之道。又究夫十二經走會屬絡。流輸文別之要。至若陰陽維蹺衝帶六派。𨿽皆有系屬。而惟督任二經。則苞乎腹背。而有專穴。諸經滿而溢者。此則受。宜與十二經並論﹐乃取內經骨空諸論。及靈樞本輸篇所述經脈著十四經發揮。﹝醫史﹞

﹝張氏﹝權﹞十四經發揮合纂﹞十六卷存﹝陳氏﹝會﹞廣愛書﹞十卷未見﹝神應經﹞一卷存寧獻王序曰。昔在太朴之世。未有藥物。獨用砭之道。活生民於掌握。此醫道之大者也。予喜其無藥物咀之勞。而能回生於指下。可謂易矣。乃求其術於醫者。久而得之者。十有餘家。獨宏綱乃遇信卿席眞人所授之術。故其補瀉折量之法。其口訣指下之妙。與世醫之所不同。出於人者。見於此也。其徒二十四人。獨劉瑾得其指下之祕。故能繼宏綱之術而無墜也。予謂幹將𨿽神。使之補履。莫若一錐之能。良藥𨿽眾。至於劫病。莫若一鍼之捷。藥以气味而達之。故其宣利經絡也遲。鍼以HT而取之。故其疏通血脈也速。況加以冰臺。灼以神燧。

助其眞陽。遂其陰邪。而元气充矣。奚何病之有哉。若人遇夜。或在路。倘有微恙。藥不可得也。惟砭之術。

可以應倉卒之用。士之於世。欲治生者。不可不知。予故愛而學之。乃命醫士劉瑾。重校其師宏綱所傳廣愛書十卷。予止取其穴之切於用者爲一卷。更其名曰神應經。內五百四十八證。計二百一十一穴。又擇其劉瑾之經驗者六十四證。計一百四十五穴。纂爲一冊。目曰神應祕要。而以此心推之於眾庶。不負宏綱廣愛之仁也。此書世所未有。用傳於世。今命刊行。以紀於首章云。時在洪熙乙巳。四月二十一日書。

四庫全書提要曰。神應經一卷。明陳會撰。劉瑾補輯。會字善同。稱宏綱先生。瑾字永懷。號恆庵。均不知何許人。瑾所附論。皆冠以臣字。亦不知何時進禦本也。案宦官劉瑾武宗時流毒海內。終以謀逆伏誅。斷無人肯襲其姓名者。此書當在正徳前矣。所論皆鍼灸之法。有歌訣。有圖有訣。傳寫訛謬。不甚可據。前有宗脈圖一頁。

稱梓桑君席宏達。九傳至席華叔。十傳至席信卿。十一傳至會。會傳二十四人﹐嫡傳者二人。一曰康叔達。一卽瑾也。又有席宏達誓詞。謂傳道者。必盟天歃血。立誓以傳。當於宗派圖下。注其姓名。如或妄傳非人。私相付度。陰有天刑。

明有陽譴云。是道家野談耳。

按提要說欠詳。蓋似未見寧獻王序者。獻王序舊不題名。有咸躋壽域印記並花押。與其所著乾坤生意。活人心序所識同。卽知是書。劉瑾因獻王之命。就陳會廣愛書。節抄爲編。

﹝楊氏﹝﹞鍼灸詳說﹞明史二卷存﹝鍼灸集書﹞二卷存自序曰。歲在壬申。都察院右副都禦史古並耿公奉命來鎭關陜。便宜行事。政暇集謂曰。用藥必先明脈理。

鍼灸在乎知穴法。此醫道之當然。脈理穴法。𨿽在人身。而其治法具載於方書。用之者要當察眞體之切。庶不失位而誤人也。一或訛舛。則脈理不明。孔穴不眞。用藥鍼灸。徒爲人害。欲疾之瘳者難矣。嘗觀素問有云。小鍼之要。易陳而難入。斯言至矣。而東嘉王叔權資生經固詳。其間於十二經絡中穴。有列於正側偃伏之下者。使學者罔知經分。知子由太醫院出。親灸當代名人。博覽羣籍。必得其旨要。嘗著傷寒撮要等書。已行於世。子何不詳考諸說。立成經絡起止繪圖。分注穴。各歸所屬經。分類而集之。不惟使後學人有所持循。而濟世利人之功。

亦莫大於此也。旣承教。不敢固辭。乃取素問銅人諸書。參互考訂。分爲經絡起止。灌注交會。穴寸數。度量取穴之法。與夫鍼灸補瀉。治病穴。次韻括訣。悉類而集之。於正側偃伏所載之穴。各附本經。兼督任二脈之穴。繪於圖像。舉始見終。觀者了然心目。集爲一帙。凡二卷。名之曰鍼灸集書。呈稿間。公被召還朝。乙亥。公復鎭陜右。遂具錄以呈。公乃披而喜曰。子之集此書。深契前賢之心。亦發其蘊奧。又具簡明。易於檢閱。誠有益於世也。於是始廩命工。鋟梓以傳。欲人之獲睹是書。資之而有以全其生焉。其用心亦仁矣。俱愧聞見之不廣。采取之未備。凡我同志。覽其訛缺。詳加訂正。庶幾脈理穴法。而無妄舉臆度之失。濟世衛生。不無小補云。書成。因紀述作之意於捲端云。

﹝鍼灸撮要穴法﹞一卷未見按上見於也是園書目。

﹝淩氏﹝云﹞流注辧惑﹞一卷未見浙江通誌曰。淩漢章。名云。號臥巖。歸安文學。以孝感遇泰山異人。授明堂鍼術。治秦藩疾得瘳。孝宗聞之。延見聖濟殿。賜太醫院禦醫。年七十有七。無疾而終。生平輕財好義。死之日。家無餘資。

按是書。浙江通誌經籍部。著之於眼疾類。也是園書目。錄之於瘡腫科。考二家似未讀其全書者。蓋流注當是經脈流注之義。漢章以鍼法。顯名於當世。明史方伎傳。又載治驗數則。可知其所辧非眼疾瘡腫之謂矣。

﹝汪氏﹝機﹞鍼灸問對﹞三卷存四庫全書提要曰。鍼灸問對三卷。明汪機撰。機字省之。祁門人。明史方伎傳。稱吳縣張頤。祁門汪機。杞縣李可大。常熟繆希雍。皆精通醫術。治病多奇中。卽其人也。是書成於嘉靖壬辰。前有程序。上中二卷論鍼法。下卷論灸法。及經絡穴道。皆取靈樞素問難經甲乙經。及諸家鍼灸之書。條析其說﹐設爲問答。以發明其義。

措語頗爲簡明。

其論鍼能治有餘之病。不能治不足之病。詳辧內經虛補實瀉之說。爲指虛邪實邪。非指病體之虛實。又論古人充實。病中於外。故鍼灸有功。今人虛耗。病多在內。鍼灸不如湯液。又論誤鍼誤灸之害。與巧立名目之誣。皆術家所諱不肯言者。其說尢爲篤實。考機石山醫家。凡所療之證。皆以藥餌攻補。無僅用鍼灸奏功者。蓋惟深知其利病。故不妄施。所由與務奇技者異也。

﹝髙氏﹝武﹞鍼灸節要﹞三卷存四庫全書提要曰。鍼灸節要三卷。明髙武撰。是書以難經素問爲主。難經首取行鍼補瀉。次取井榮兪經合。

次及經脈素問。首九鍼。次補瀉。次諸法。次病刺。次經脈空穴。俱顚倒後先。於經文多割裂。

鄞縣誌曰。髙武。號梅孤。負奇好讀書。凡天文律呂。兵法騎射。無不閒習。嘉靖中。武舉北上。因歷覽塞垣。以策於當路不用。遂棄歸。所言乾象無不驗。晚乃專精於醫。治人無不立起。嘗慨近時鍼灸多誤。手鑄銅人三。男婦童子各一。以試其穴。推之人身。所驗不爽毫髮。所著射學指南。律呂辧。痘疹正宗。鍼灸聚英發揮直指。各三十卷。行於世。

﹝鍼灸聚英發揮﹞八卷存引曰。扁鵲有言﹐疾在腠理。熨之所及。在血脈。鍼石之所及。其在腸胃。酒醪之所及。是鍼灸藥三者得兼。

而後可與言醫。可與言醫者。斯周官之十全者也。曩武謬以活人之術止於藥。故棄鍼與灸。而莫之講。每遇傷熱入血室。閃挫諸疾。非藥餌所能愈。而必俟夫刺者。則束手無策。自愧技窮。因悟治病猶對壘。攻守奇正。量敵而應者。將之良。鍼灸藥因病而施者。醫之良也。思得師指。而艱其人。求之遠近。以鍼鳴者。各出編集標幽玉龍肘後流注神應等書。其於撫鍼補瀉。尙戾越人。從衛取气。從榮置气之說。復取素難而研精之。旁究諸家。又知素難爲醫之鼻祖。猶易爲揲蓍求卦之原。諸家醫流。如以錢擲甲子起卦。勾陳玄武。蛇龍虎。斷古凶。似易而亂易也。後世鍼灸。亦若是爾。嗚呼。不溯其原。則昧夫古人立法之善。故嘗集節要一書矣。不究其流。則不知後世變法之獘。此聚英之所以纂也。安故狃近者。猶曰易窮則變。變則通。通則久。是以詩變而騷。君子取之。郡縣者封建之變。租庸者井田之變。後人因之。固足以經國治世。奚怪於鍼灸之變法哉。奚是古非今爲哉。豈知封建井田變。

而卒莫如周之延祚八百。鍼灸變。而卒莫如古之能收功十全。如使獘法而可因。則彼放蕩逾閒者。可以爲禮。以之安上治民。妖淫愁怨者。可以爲樂。以之移風易俗哉。夫易謂窮斯變通久。素難者。垂之萬世而無獘。不可謂窮不容於變而自通且久也。周子謂。不復古禮。不變今樂。而欲至治者遠。然則不學古醫。不變今俗。而欲收十全之功者。未之有也。玆續編諸家。而折衷以素難之旨。夫然後前人之法。今時之獘。司命者知所去取矣。時嘉靖丙午冬十二月吉日。四明梅孤髙武識。

四庫全書提要曰。「鍼灸聚英四卷。明髙武撰。武始末未詳。是書以經絡穴法類聚爲一卷。各病取穴治法爲一卷。諸論鍼灸法爲一卷。各歌賦爲一卷。凡諸書與素問難經異同者。取其同而論其異。故以聚英名書。其所搜采。惟銅人明堂子午。及竇氏流注等書。餘皆不錄。」按此書原八卷。提要以爲四卷者。惟據其凡例所言。未熟讀全書。故致誤耳。

﹝鍼灸大成﹞四卷未見按上見於浙江通誌經籍類。

﹝沈氏﹝子祿﹞經脈分野﹞佚﹝徐氏﹝師魯﹞經絡全書﹞二卷佚自序曰。嘉靖末年。余友沈君承之手一編見示曰。此予所述經脈分野也。子深於醫者。幸爲我訂而序之。

予謝不能。沈君祈請再三。往復不置。乃應曰。諾。予時方注禮記。未有以應也。已而沈君從計偕士之京師。居歲餘。竟無所遇而還。鬱鬱不得志。遂病以死。久之禮注脫稿。乃受書而卒業焉。其書自巓放趾。條析分明。一本內經及諸大家之說。而時參以己見。可謂博洽君子。稱名家矣。惜其引證繁複。補益太過。則其見托訂正之意。

良非虛也。昔吳季子掛劍於徐君之墓曰。吾已心許之矣。況於口諾者乎。竊惟先君早學斯道。洞究大旨。予不肖弗克纘承先緒。攺而從儒。儒幸晚成。猶及先君之存。旦夕過庭。每口授內經諸家之論。以爲邪客諸脈。疾乃生。所謂脈者。非獨寸關尺之謂也。蓋脈之在人身也。有經。有絡。有筋。而經有常奇。絡有大小。又各有直有支。有正有別。有正別諸陰之別。皆爲正。而筋亦有宜有支有別。其傳注之所。曰端。曰兪。曰上。曰下。曰內。

曰外。曰前。曰後。曰中。曰間。曰側。曰交。曰會。傳注之名。曰上。曰下。曰出。曰入。曰徑。曰直。曰橫。

曰邪。曰起。曰從。曰及。曰循。曰歷。曰注。曰行。曰走。曰之。曰去。曰乘。曰過。曰還。曰絡。曰繞。曰系。曰屬。曰結。曰合。曰交。曰貫。曰布。曰散。曰至。曰抵。曰並。曰挾。曰別。曰約。曰究。曰兼。以別表裏。以分虛實。以明營衛。以測傳變。以辧補瀉。以審汗下。以決死生。皆於是乎取之。彼寸關尺者。特以候之而已。鍼石灼艾。固以此爲要。而湯液丸散。亦必藉焉。苟不先尋經絡。而茫然施治。烏能中其肯綮。而收萬全之功哉。其說蓋與沈君合。固知此道淵微。惟精研者乃相契也。爰乘稍暇。爲之刪校。復述樞要。以續斯編。更名曰經絡全書。一以酬沈君見托之急。一以纘先君不傳之緒。一以裨後學搜括之勤。𨿽問與沈君異同。要不失爲忠臣矣。死者如可作也。吾將質之。萬曆四年丙子。五月望日。吳江徐師魯序。

﹝尢氏﹝乘﹞重輯經絡全書﹞二卷存凡例曰。醫學之道。以洞視臟腑爲貴。非扁鵲有神授也。軒岐之書。皆所以救人洞視者。後人竟忽焉。而莫能察。其不至費人也幾希。所幸沈承之先生。編爲經脈分野。而臟腑咸得以洞視矣。惜其書迄今。將二百年。未壽諸梓。𨿽有傳寫。故得其益者尙寡。玆刻之所以不客已也。一沈君之書。已經伯魯先生爲訂正矣。伯魯以爲引證繁複。故爰加刪校。予得是編。竊心喜而朝夕讀之。是以知其尙未備也﹐因僭加補訂。亦經三易稿矣。不謂戊辰冬聞有吳君聘者。隱於西郊。予慕往就教焉。見予手訂則曰非沈君之原本乎。乃出其姻親顧君所增訂者示予。

予不勝擊節。先得吾心之所同。然抑又幸也。由是采以所增。廣以未備。辧以訛。刪以復。庶可稱全書。洵爲不易之典也。一伯魯刪校之後。復續以經絡樞要。因名曰經絡全書。似可謂盡善矣。然臟腑經絡及筋。有正有別。

有直有支之類。悉加詳注。不厭重復。務使讀者無遺憾矣。

﹝吳氏﹝嘉言﹞鍼灸原樞﹞二卷存嚴州府誌曰。吳嘉言。分水人。世以醫名。盡得素難等書玄妙。當道重之。授太醫院吏目。有當世名醫之譽。禮部尙書潘晟祭酒餘有丁皆有贊贈。所著有醫學統宗。鍼灸原樞等書。行於世。子學易亦以醫知名。後任雷州吏目。徐氏﹝廷璋﹞活人妙法鍼經二卷未見﹝李氏﹝時珍﹞奇經八脈考﹞明志一卷存顧問序曰。奇經八脈考者。李君瀕湖所撰輯以活人者也。經有正有奇。獨考奇者奇經。人所略。故致詳焉。

並病源治法。靡不條具。若指諸掌。豈惟醫學有賴。玄修之士。亦因以見身中造化眞機矣。用心之勤如此。何其仁哉。瀕湖世儒。兼以醫鳴。一門父子兄弟。富有著述。此特見一斑耳。問不佞。嘗推其直諒多聞之益。因僭識捲端。以捨後之君子。明萬曆丁丑小暑日。同裏日巖顧問頓首書。

四庫全書提要曰。奇經八脈考一卷。明李時珍撰。其書謂人身經脈。有正有奇。手三陰三陽。足三陰三陽。

爲十二正經。陰維陽維。陰蹺陽蹺。衝任督帶。爲八奇經。正經人所共知。奇經醫所易忽。故特評其病源治法。

並參考諸家之說。薈粹成編。其原委精詳。經緯貫徹。洵辧脈者所不可廢。又創爲气口九道脈圖。暢發內經之旨。

而詳其診法。尢能闡前人未泄之祕。考明初滑壽嘗撰十四經發揮一卷。於十二經外。益以任督二脈。舊附刊薛己醫案之首。﹝案薛己醫案。凡二本。其一本不載此書。﹞醫家據爲繩墨。時珍此書。更加精核。然皆根據靈樞素問。以究其委曲。而得其端緒。此以知徵實之學。由於考證。遞推遞密。𨿽一技亦然矣。

﹝徐氏﹝鳳﹞鍼灸大全﹞﹝醫藏目錄。作鍼灸捷法。通行本。作鍼灸捷法大全。﹞明志七卷﹝醫藏目錄。

作六卷。﹞存﹝楊氏﹝濟時﹞衛生鍼灸玄機祕要﹞三卷未見王國光序曰。三衢楊子繼洲幼業舉子。博學績文。一再厄於有司。遂棄其業業醫。醫固其世家也。祖父官太醫。授有眞祕。纂修集驗醫方進呈。上命鐫行天下。且多蓄貯古醫家抄籍。楊子取而讀之。積有歲年。寒暑不輟。

倬然有悟。復慮諸家書弗會於一。乃參合指歸。匯同考異。手自編摩。凡鍼藥調攝之法。分圖析類。爲天地人捲。

題曰玄機祕要。誠稽此而醫道指掌矣﹐世宗朝命太宗伯。試異選。侍內廷。功績懋著。而人以疾病瘍造者。應手奏效。聲名藉甚。會在朝善楊子﹐究其自出是編。諸公嘉之。乃壽諸梓。以惠後學。請序於余。素知楊子去儒業業醫。今果能以醫道侔相功。益信儒道之通於醫也。是編出。而醫道其指南焉。神明在人。壽域咸濟。諸公之仁溥矣。遠矣。是爲序。

蘄賢曰。玄機祕要。三衢繼洲楊濟時家傳著集。﹝鍼灸大成﹞

﹝鍼灸大成﹞十卷存趙文炳序曰。醫關民命。其道尙矣。願古之名醫。率先鍼砭。而黃岐問難﹐於此科爲獨詳。精其術者。立起沈。見效捷於藥餌。邇來鍼法絕傳。殊爲可惜。余承乏三晉。位時多事。羣小負。萬姓倒懸。目系民艱。弗克匡濟。由是憤郁於中﹐遂成痿痺之疾。醫人接踵。日試丸劑。莫能奏效。乃於都門。延名鍼楊繼洲者。至則三鍼而愈。隨出家傳祕要以觀。乃知術之有所本也。將付之梓人。猶以諸家未備。復廣求羣書。若神應經。古今醫統。乾坤生意。醫學入門。醫經國小。鍼灸經。鍼灸聚英。鍼灸捷要。小兒按摩。凡有關於鍼灸者。悉采集之。

更考素問難經。以爲宗主。鍼法綱目。備載之矣。且令能匠。於太醫院省。刻銅人像。詳著其穴。並刻畫圖。令學人便覽而易知焉。余有憂於時事。愧無寸補。恨早年不攻是業。及能濟人利物也。因刻是書。傳播海內。必有仁人君子。誦而習之。精其術以壽斯民者。是爲序。時萬曆辛丑桂月吉日。巡按山西監察禦史燕趙含章趙文炳著。

四庫全書提要曰。鍼灸大全十卷。明楊繼洲編。繼洲萬曆中醫官。裏貫未詳。據其刊版於平陽。似卽平陽人也。是書前有巡按山西禦史趙文炳序。稱文炳得痿痺疾。繼洲鍼之而愈。因取其家傳衛生鍼灸元機祕要一書。補輯刊刻。易以今名。本朝順治丁酉。平陽府知府李月桂以舊版殘闕。復爲補綴。其書以素問難經爲主。又肖銅人像。繪圖立說。亦頗詳賅。惟議論過於繁冗。

﹝吳氏﹝昆﹞鍼方六集﹞六卷存自序曰。良醫者﹐非人司命。任不啻與九鼎爭昂。然必鍼藥並諸其極。始爲無忝。隆古聖神。旣嘗百艸。而示人以藥。作作九鍼。而諭人以刺。亦以人命至重。拯救之術。不得不詳且悉也。正統中。聖慮宋制銅人。日久漫滅。命復範銅爲之。建諸醫官。式廣教詔。又礱石圖經。序由禦制。聖心之保民也弘矣。其所望於醫者至矣。

語曰。不鍼不神。不灸不良。良有以也。近世刀圭之徒。才能不及中庸。分科療病。更不講求。神良精藝者。萬夫一轍。無亦法妙。無方探之。猶望洋爾。昆自束髮修儒。遊心靈素。諸砭鍼經。皆時討究。蓋未及壯年。負笈萬里。虛衷北面。不減七十二師。念在取善發蒙。不謂一非律。一簣非山故也。時以所授鍼方。對證施治。

種種神驗。然窮其所以神者。牾背馳。阻於頓悟。益之三十餘年。覺以歲積。始破前迷。今樗櫟之年。六十有七。視昔考醫方時。年則倍矣。志在公善於人。成斯六集。首神照。次開蒙。次尊經。次旁通。

次紛署。次兼羅。其間一得之愚。實千慮之所開也。良工之心獨苦。今乃驗之。籍是以翼圖經。豈至自與。瞻天朝。軫念疲癃。澤同雨露。玆六集者。倘有補於聖政。亦桔橰之助甘霖耳。遑自功哉。所望者。一人有慶。

壽域同躋。林總萬方。家松齡而人鶴算。參苓不餌。鍼石永捐。俾池上神工。挾術而無所施。則巖穴之私慰矣。

他尙何求。歲丁巳。海陽程處士標病劇得起。進不肖爲醫林長。側弁六集而左袒焉。復捐阿堵。以鳩剞劂。義之紀也。惟是並序。皇朝萬曆四十六年歲次戊午長至日書。

﹝砭考﹞未見按上見於鶴臯山人小傳。

﹝吳氏﹝文炳﹞神醫祕訣遵經奧旨鍼灸大成﹞四卷存﹝亡名氏鍼灸快捷方式﹞二卷存按﹝飛騰八法﹞﹝絳雲樓書目。作飛騰八法神鍼。﹞醫藏目錄捲闕未見﹝鍼灸纂要﹞醫藏目錄一卷未見﹝鍼學提綱﹞醫藏目錄一卷未見﹝南幹鍼灸書﹞醫藏目錄二卷未見﹝鍼灸治例﹞醫藏目錄一卷未見﹝姚氏﹝良﹞考古鍼灸圖經﹞未見吳縣誌曰。姚良。字晉卿。宋謚文康爽七世孫。明醫所著尙書孔氏傳。律呂會元。溯源指治方論。考古鍼灸圖經。

﹝過氏﹝龍﹞鍼灸要覽﹞一卷未見蘇州府誌曰。過龍﹐字雲從。吳縣人。手神超逸。隱於醫。著鍼灸要覽。十四經發揮。茶經。各一卷。時與祝京兆文待詔遊。生平不不畬。所需自足。自號十足道人。年九十三卒。文徵明有十足道人傳。

﹝十四經發揮﹞未見﹝劉氏﹝繼芳﹞發揮十二動脈圖解﹞未見太平府誌曰。劉繼芳。字養元。精治外證。得華佗肘後之傳。四方造請者屨嘗滿。著有發揮十二動脈圖解。

並怪證表裏因等集。長子翺鯉繩家學。亦負重名。考授太醫院吏目。三子騰鯉拔貢。任靈寶令。

﹝金氏﹝孔賢﹞經絡發明﹞未見浙江通誌曰。經絡發明。萬曆義烏縣誌。金孔賢著。字希範。

﹝吳氏﹝延齡﹞經絡兪穴﹞未見浙江通誌曰。經絡兪穴。歸安縣誌。吳延齡著。字介石。

﹝黃氏﹝淵﹞鍼經訂驗﹞未見按上見於浙江通誌經籍類。

﹝亡名氏銅人鍼灸方﹞一卷未見﹝鍼灸集成﹞一卷未見按上見於竹堂書目。

﹝紺珠鍼法﹞未見﹝密治鍼經﹞未見按上見於絳雲樓書目。

﹝鍼書﹞一卷未見﹝碧峯道人八法神法﹞一卷未見按上見於也是園書目。

﹝呂氏﹝夔﹞經絡詳據﹞未見按上見於江陰縣誌。

﹝鄧氏﹝良仲﹞鍼灸祕傳﹞未見按﹝張氏﹝三錫﹞經絡考﹞一卷存﹝趙氏﹝獻可﹞經絡考﹞未見按上見於鄞縣誌。

﹝李氏﹝中梓﹞銅人穴經﹞未見按﹝施氏﹝沛﹞經穴指掌圖﹞一卷存﹝淩氏﹝千一﹞鍼灸祕要﹞四卷未見大樵山人序曰。粵自神農氏以艸木治病。說者謂非大聖人不能。夫以艸木治病。猶以身嘗之。而得其性味者。

若鍼灸則於何而知說。見五經四子之書者。惟孟子求三年之艾一語耳。而鍼無聞焉。灸之法。今所在皆有。惟鍼不盡傳。卽傳亦不得其祕要。深以爲恨。然余嘗閱黃帝內經。秦越人難經以下。所論鍼灸最多。而尢詳於鍼法。

何今能者之寥寥也。迎隨補瀉之異其法。男女老幼之異其宜。人各一說。意惟論之者多。故愈煩而無當。人莫知所適從。故愈以失其法歟。雙林淩氏之以鍼灸名舊矣。有千一者。博綜羣書。畱心濟世。於是棄舉子業業醫。尢精於鍼灸學。著鍼灸祕要四卷﹐而亦於論鍼爲特詳。別是非。辧疑似。發先聖賢之微言。匯眾見而歸於一是。予於醫絕無所知。今讀其言。若自視其掌紋。井井然可數而得﹐﹝文集﹞

﹝淩氏﹝貞侯﹞鍼灸集要﹞未見潘耒序曰。海內鍼灸家。獨推雙林淩氏。其先受鍼法於異人。以治病無不立瘥。遠近數百里。趨之若神。傳數世迄今。子孫多世其業。而貞侯最爲工妙。沈夙疾。應手著奇效者。不可勝數。所至冠蓋駢集。黃童白叟。擁馬足不得行。歷中原河北。轉客京師。聲稱藉甚。達於至尊。召入禁中。時時爲貴戚治病。可謂至榮。而貞侯爲人。和易眞率。接人無貴賤。終始若一。絕不以遭遇自矜詡。蓋類有道者。余故樂與之遊。間出一編示余曰。鍼灸惟靈樞素問精言之。自後傳書絕少。吾懼其久而失眞也。

爰本黃帝岐伯書。參以諸家。述先世所傳。傳著己意。爲集要一書。以示來玆。幸爲我序之。嗟夫。鍼灸之妙。

正以其不從方書得也。而貞侯顧爲是乎。𨿽然。大匠不能與人巧。未嘗不與人以規矩。規矩在是。神而明之。存乎其人。今夫斯術之妙。在迎隨消息之間。得之心而應之手。不可以書傳者也。至於經脈兪穴之名狀。鍼之分。火之度數。此可以書傳者也﹐後之人誠能就其可傳者。以深探其不可傳者。因蹄得兔。因筌得魚。書之益顧不大哉。夫禪宗所重。在不立語言文本。而燈燈相繼。猶有傳書。況在於醫。夫所謂方書害醫者。非病書也。

病夫執一書而不知合變者也。﹝遂初堂文集﹞

﹝翟氏﹝良﹞經絡匯編﹞未見按上見於益都縣誌。

﹝汪氏﹝昂﹞經絡歌訣﹞一卷存

卷二十三

方論﹝一﹞

﹝張仲景傷寒卒病論﹞新唐志十卷存隋志曰。梁有張仲景辧傷寒十卷。亡。

自序曰。論云。余每覽越人入虢之診。望齊侯之色。未嘗不慨然嘆其才秀也。怪當今居世之士。

曾不畱神醫藥。精究方術。上以療君親之疾。下以救貧賤之厄。中以保身長全。以養其生。但競逐榮勢。企踵權豪。孜孜汲汲。惟名利是務。崇飾其末。忽棄其本。華其外而悴其內。皮之不存。

毛將安附焉。卒然遭邪風之气。嬰非常之疾。患及禍至。而方震栗。降志屈節。欽望巫祝。告窮歸天。

束手受敗。百年之壽命。持至貴之重器。委付凡醫。恣其所措。咄嗟嗚呼。厥身已斃。神明消滅。

變爲異物。幽潛重泉。徒爲啼泣。痛夫。舉世昏述。莫能覺悟。不惜其命。若是輕生。彼何榮勢之云哉。而進不能愛人知人。退不能愛身知己。遇災值禍。身居厄地。蒙蒙昧昧。若遊魂。哀乎。

趨世之士。馳競浮華。不固根本。忘軀物。危若冰谷。至於是也。余宗族素多。向餘二百。建安紀年以來。猶未十稔。其死亡者。三分有二。傷寒十居其七。感往昔之淪喪。傷橫夭之莫救。乃勤求古訓。博采眾方。撰用素問。九卷。八十一難。陰陽大論。胎臚藥錄。並平脈辧證。爲傷寒雜病論合十六卷。𨿽未能盡愈諸病。庶可以見病知源。若能尋余所集。思過半矣。夫天布五行。以運萬類。人稟五常。以有五臟。經絡腑兪。陰陽會通。玄冥幽微。變化難極﹐自非才髙識妙。豈能探其理致哉。上古有神農黃帝岐伯伯髙雷公少兪少師仲文。中世有長桑扁鵲。漢有公乘陽慶及倉公。

下此以往。未之聞也。觀今之醫。不念思求經旨。以演其所知。各承家技。終始順舊。省疾問病。務在口給。相對斯須。便處湯藥。按寸不及尺。握手不及足。人迎趺陽。三部不參。動數發息。不滿五十。短期未知決診。九候曾無仿佛。明堂闕庭。盡不見察。所謂窺管而已。夫欲視死別生。實爲難矣。孔子云。生而知之者上。學則亞之。多聞博識。知之次也。余宿尙方術。請事斯語。漢長沙守南陽張機著。

何別傳曰。同郡張仲景總角造。謂曰。君用思精而韻不髙。後將爲良醫。卒如其言。先識獨覺。言無虛發。王仲宣年十七。嘗遇仲景。仲景曰。君有病。宜服五石湯。不治且成門。後年三十。當眉落。仲宣以其貫長也。遠不治也。後至三十。疾果成。竟眉落。其精如此。仲景之方術。今傳於世。﹝太平禦覽﹞

醫林列傳曰。張機字仲景。南陽人也。受業於同郡張伯祖。善於治療。尢精經方。舉孝廉。官至長沙太守。

後在京師爲名醫。於當時爲上手。以宗族二百餘口。建安紀年以來。未及十稔。死者三之二。而傷寒居其七。乃著論二十二篇。證外合三百九十七法。一百一十二方。其文辭簡古奧雅。古今治傷寒者。未有能出其外者也。其書爲諸方之祖。時人以爲扁鵲倉公無以加之。故後世稱爲醫聖。

古琴疏曰。張機。字仲景。南陽人。受業於張伯祖。精於治療。一日入桐柏山。覓藥艸。遇一病患求診。仲景曰。

子之腕有獸脈。何也。其人以實具對。乃嶧山穴中老猿也。仲景出囊中丸藥遺之。一服輒愈。明日。其人肩一巨木至。曰。此萬年桐也。聊以相報。仲景劉爲二琴。一曰古猿。一曰萬年。皇甫謐曰。張仲景見侍中王仲宣。時年二十餘。謂曰。君有病。四十當眉落。眉落半年而死。令服五石湯。可免。仲宣嫌其言忤。受湯勿服。居三日。

見仲宣謂曰。服湯否。仲宣曰。已服。仲景曰。色候固非服湯之診。君何輕命也。仲宣猶不言。後二十年果眉落。

後一百八十七日而死。終如其言。﹝甲乙經序﹞

又曰。仲景論廣伊芳尹湯液。爲數十卷。用之多驗。近代太醫令王叔和撰次仲景選論甚精。指事施用。﹝同上﹞

又曰。華佗存�於獨識。仲景垂妙於定方。﹝晉書本傳釋勸論。﹞

髙湛曰。王叔和編次張仲景方論。編爲三十六卷。大行於世。﹝太平覽禦﹞

葛洪曰。仲景開胸納赤餅。﹝抱朴子﹞

孫思邈曰。江南諸師。祕仲景要方不傳。

孫奇等序曰。夫傷寒論。蓋祖述大聖人之意。諸家莫其倫擬。故晉皇甫謐序甲乙鍼經云。伊芳尹以元聖之才。

撰用神農本艸﹐以爲湯液。漢張仲景論廣湯液。爲十數卷。用之多驗。近世太醫令王叔和撰次仲景遺論甚精。皆可施用。是仲景本伊芳尹之法。伊芳尹本神農之經。得不謂祖述大聖人之意乎。張仲景漢書無傳。見名醫錄。云。

南陽人。名機。仲景乃其字也。舉孝廉。官至長沙太守。始受術於同郡張伯祖。時人言。識用精微過其師。所著論。其言精而奧。其法簡而詳。非淺聞寡見者所能及。自仲景於今。八百餘年。惟王叔和能學之。其間如葛洪陶景胡洽徐之才孫思邈輩。非不才也。但各自名家。而不能修明之。開寶中。節度使髙繼衝曾編錄進上。其文理舛錯。未嘗考正。歷代𨿽藏之書府。亦闕於讎校。是使治病之流。舉天下無或知者。國家詔儒臣。校正醫書。巨奇續被其選。以爲百病之急。無急於傷寒。今先校定張仲景傷寒論十卷。總二十二篇。證外合三百九十七法。除復重。定有一百一十二方。今請頒行。

朱肱曰。華佗指張長沙傷寒論。爲活人書。昔人又以金匱玉函名之。其重於世如此。然其言雅奧。非精於經絡。不可曉會。

趙希弁曰。仲景傷寒論十卷。漢張仲景述。晉王叔和撰次。按名醫錄云。仲景南陽人。名機。仲景其字也。

舉孝廉。官至長沙太守。以宗族二百餘口。建安紀年以來。未及十稔。死者三之二。而傷寒居其七。乃著論二十三篇。證外合三百九十七法。一百一十三方。善醫者或云。仲景著傷寒論。誠不刊之典。然有大人之病。而無嬰孺之患。有北方之藥。而無南方之治。此其所闕者。蓋陳蔡以南。不用柴胡白虎二湯治傷寒。其言極有理。

陳振孫曰。傷寒論十卷。漢長沙太守南陽張機仲景撰。建安中人。其文辭簡古奧雅。又名傷寒卒病論。凡一百一十二方。古今治傷寒者。未有能出其外也。

嚴器之曰。伊芳尹以元聖之才。撰成湯液。俾黎庶之疾疚。咸遂蠲除。使萬世之生靈。普蒙拯濟。後漢張仲景又廣湯液爲傷寒卒病論十數卷。然後醫方大備。玆先聖後聖。若合符節。至晉太醫令王叔和。以仲景之書。撰次成敍﹐得爲完帙。昔人以仲景方一部。爲眾方之祖。蓋能繼述先聖之所作。迄今千有餘年。不墜於地者。又得王氏闡明之力也。傷寒論十卷。其言精而奧。其法簡而詳。非寡聞淺見。

所能賾究。

劉完素曰。漢末之魏。有南陽太守張機仲景。卹於生民多被傷寒之疾。損害橫夭。因而輒考古經。以述傷寒卒病方論一十六卷。使後之學人。有可根據。然𨿽所論未備。諸病仍爲道要。若能以意推之。則思過半矣。且所述者眾。所習者多。故自仲景至今。甫僅千歲。凡著述醫書﹑過往古者八九倍矣。夫三墳之書者。大聖人之教也。

法象天地。理合自然。本乎大道。仲景者。亞聖也。𨿽仲景之書未備聖人之教。亦幾於聖人。文亦玄奧。以致今之學人。尙爲難矣。故今人所習。皆近代方論而已。但究其末。而不求其本。況仲景之書。復經太醫王叔和撰次遺方。唐開寶中節度使髙繼衝編集進上。𨿽二公操心用智。自出心意。廣其法術。雜於舊說。亦有可取。其間或失仲景本意。未符古聖之經。愈令後人學之難也。﹝原病式序﹞

吳澄曰。漢未張仲景著傷寒論。予嘗嘆東漢之文气。無復能加西都。獨醫家此書。淵奧典雅。煥然三代之文。

心一怪之。及觀仲景於序。卑弱殊甚。然後知序乃仲景所自作。而傷寒論。卽古湯液論。蓋上世遺書。仲景特編纂云爾。非其自撰之言也。晉王叔和重加論次。而傳錄者。誤以叔和之語。參錯其間。莫之別白。﹝活人書辧序﹞

呂復曰。傷寒論十卷。乃後漢張機仲景用素問熱論之說。廣伊芳尹湯液而爲之。至晉王叔和。始因舊說。重爲撰次。而宋成無己復爲之注釋。其後龐安常朱肱許叔微韓祗和王實之流。固亦互有開發。而大綱大要。無越乎吐汗下溫四法而已。蓋一證一藥。萬選萬中。千載之下。如合符節。前修指爲羣方之祖。信矣。所可憾者。審脈時汨王氏之言。三陰率多斷簡。況張經王傳。亦往往反復後先。亥豕相雜。自非字字句句。熟玩而精思之。未有能造其閫奧者。陳無擇嘗補三陰證藥於三因論。其意蓋可見矣。

王履曰。讀仲景之書。當求其所以立法之意。苟得其所以立法之意。則知其書足以爲萬世法。而後人莫能加。

莫能外矣。苟不得其所以立法之意。則疑信相雜。未免通此而礙彼也。嗚呼。自仲景以來。發明其書者。不可以數計。然其所以立法之意。竟未聞有表章而示人者。豈求之而不得之歟。將相習循而不求歟。抑有之而余未之見歟。余𨿽不敏。HT請陳之。夫傷於寒。有卽病者焉。有不卽病者焉。卽病者。發於所感之時。不卽病者。過時而發於春夏也。卽病謂之傷寒。不卽病。謂之溫與暑。夫傷寒溫暑。其類𨿽殊。其所受之原。則不殊也﹐由其原之不殊。故一以傷寒而爲稱。由其類之殊。故施治不得以相混。以所稱而混其治。宜乎貽禍後人。以歸咎於仲景之法。而委廢其大半也。吁。使仲景之法。果貽禍於後人。傷寒論不作可也。使仲景之法。果不貽禍於後人。傷寒論其可一日缺乎。後人乃不歸咎於己見之未至。而歸咎於立法之大賢。可謂溺井怨伯益。失火怨燧人矣。夫仲景法之祖也。後人𨿽移易無窮。終莫能越其矩度。由莫能越而觀之。則其法其方。果可委廢太半哉。嗚呼。法也方也。仲景專爲卽病之傷寒設。不兼爲不卽病之溫暑設也。後人能知仲景之書。本爲卽病者設。不爲不卽病者設則尙恨其法散落。所存不多﹐而莫能禦夫粗工妄治之萬變。果可憚煩。而或廢之乎。是知委廢太半。而不覺其非者。由乎不能得其所以立法之意故也。今人𨿽以治傷寒法治溫暑。亦不過借用耳。夫仲景立法。天下後世之權衡也。故可借焉以爲他病用。𨿽然。豈特可借以治溫暑而已。凡雜病之治。莫不可借也。今人因傷寒治法。可借以治溫暑。

遂謂其法通爲傷寒溫暑設。吁。此非識流而昧原者歟。苟不余信。請以証之。夫仲景之書。三陰經寒證。居熱證什之七八。彼不卽病之溫暑。但一於熱耳﹑何由而爲寒哉。就三陰寒證而詳味之。然後知餘言之不妄。或者乃謂三陰寒證。本是雜病。爲王叔和增入其中。又或謂其証之寒。蓋由寒藥誤治而致。若此者皆非也。夫叔和之增入者。辧脈平脈。與可汗不可汗等諸篇而已。其六經病篇必非叔和所能贊辭也。但厥陰經中下利嘔噦諸條。卻是叔和因其有厥逆而附。遂並無厥逆而同類者。亦附之耳。至若以藥誤治。而成變證。則惟太陽爲多。縱使三陰證。

亦或有寒藥誤治而變寒者﹐然豈應如是之眾乎。夫惟後人以仲景書。通爲傷寒溫暑設。遂致諸溫劑。皆疑焉而不敢用。

又曰。王叔和搜采仲景舊論之散落者。以成書。功莫大矣。但惜其旣以自己之說。混於仲景。所言之中。又以雜脈雜病。紛紜並載於卷首。故使玉石不分。主客相亂。若先備仲景之言。而次附己說。明書其名。則不致惑於後人。而累仲景矣。昔漢儒收拾殘編斷簡於秦火之餘。加以傳注。後之議者。謂其功過相等。叔和其亦未免於後人之議歟。余嘗欲編類其書。以傷寒例居前。而六經病次之。相類病又次之。瘥後病又次之。診察治法。治禁治誤。病解未解等又次之。其雜脈雜病。與傷寒有所關者。采以附焉。其與傷寒無相關者皆刪去。如此庶幾法度純一。而玉石有分。主客不亂矣。

然有志未暇。姑敍此以俟他日。

又曰。傷寒三百九十七法。余自童時。習聞此言。以爲傷寒治法。如是之詳且備也。及考之成無己注本。則所謂三百九十七法者。茫然不知所在。於是詢諸醫流。亦不過熟誦此句而已。欲其條分縷析。以實其數。則未遇其人。遂乃反復而推尋之。以有論有方諸條數之。則不及其數。以有論有方。有論無方諸條通數之。則過其數。

除辧脈法。平脈法。並傷寒例。及可汗。不可汗。可吐。不可吐。可下。不可下諸篇外。止以六經病篇中。有論有方。有論無方諸條數之。則亦不及其數。以六經病篇。及濕。霍亂。陰陽易差後勞復病篇中。有論有方。

有論無方諸條數之。則亦過其數。至以六經病。濕。霍亂。陰陽易差後勞復篇。有論有方諸條數之。則又太少矣。竟不能決。欲以此句視爲後人無據之言而不從。則疑其或有所據。而或出仲景叔和而弗敢廢。欲尊信而必從之。則又多方求合而莫之遂。宋林億等校正傷寒論。其序曰。今校定張仲景傷寒論十卷。總二十篇。證外合三百九十七法。余於是就其十卷二十二篇而求之。其六經篇。霍亂篇。陰陽易差後勞復篇中。有方治諸條。以數爲計。又重載於各篇之前。又謂疾病至急。倉卒難尋。復重集諸可與不可方冶。分爲八篇。亦以數爲計。繼於陰陽易差後勞復篇之後。其太陽上編注曰。一十六法。太陽中篇注曰。六十六法。太陽下編注曰。三十九法。陽明篇注曰。四十四法。少陽篇不言法。太陰篇注曰。三法。少陰篇注曰。二十三法。厥陰篇注曰。六法。不可發汗篇注曰。一法。可發汗篇注曰。四十一法。發汗後篇注曰。二十五法。可吐篇注曰。二法。不可下編注曰。四法。

可下編注曰。四十四法。

汗吐下後篇注曰。四十八法。以其所注之數通計之。得三百八十七法。然少陽篇。有小柴胡湯一法。其不言者。

恐脫之也。又可吐篇。卻有五法。其止言二法者。恐誤也。並此脫誤四法。於三百九十七法之中。亦僅得三百九十一法耳。較之序文之說。猶欠六法。乃參之脈經。其可汗可吐等篇外。比傷寒論。又多可溫。可灸。可刺。可水。可火。不可刺。不可灸。不可水。不可火諸篇。欲以此補其所欠。則又甚多而不可用。竊嘗思之。縱使三百九十七法之言。不出於林億等。而出於億之前。亦不足用。此言旣出。則後之聞者。必當核其是非。以歸於正。

而乃遵守聽從。以爲千載不易之定論。悲夫。

趙嗣眞曰。仲景之書。一字不同。則治法霄壤。讀之者。不可於片言隻字。以求其意歟。

又曰。仲景傷寒一書。人但知爲方家之祖。而未解作秦漢文本觀。故於大經大法之意。反有疑似。

陶華曰。仲景固知傷寒。乃冬時殺厲之气所成。非比他病可緩。故其爲言。特詳於此書。而略於雜病也。倘能因名以求其實。則思過半矣。不幸此書傳世久遠。遺佚頗多。晉太醫令王叔和得於散亡之後。詮次流傳。其功博矣。惜乎以己論混經。未免穿鑿附會。

黃仲理曰。仲景之書。六經至勞復而已。其間具三百九十七法。一百一十二方。纖悉畢備。有條而不紊也。

辧脈法。平脈法。傷寒例三篇。叔和采摭羣書。附以己意。𨿽間有仲景說。實三百九十七法之外者也。又濕三種一篇。出金匱要略。叔和慮其證與傷寒相似。恐後人誤投湯劑。故編入六經之右。致有宜應論別之語。是爲雜病。非傷寒之候也。又有不可汗。宜汗。不可吐。宜吐。不可下。宜下。並汗吐下後證。叔和重集於篇末。比六經中。倉卒尋檢易見也。

陳桷曰。辧脈法。非仲景本文。乃叔和所采摭者。故多乖忤。學人宜審別之。

鄭佐曰。傷寒論。爲文簡嚴。而寓意淵奧。離爲六經。法有詳略。詳者義例甄明。非長余也。略者指趣該洽。

非闕落也。散之若截然殊科。融之則約於一貫。顧讀而用之者何如耳。儒者旣不暇讀。醫流又鮮能讀。是以微辭要義。祕而不宣。至謂此非全書。宜欲分門平敍。續臆說及爲奇。雜羣方而云備。使礦合治。貂犬同裘。如活人殺車等書。皆仲景之螟也﹐方有執曰。張松北見曹操。以其川中醫有仲景爲誇。以建安言之。則松亦仲景時人。

又曰。夫扁鵲倉公。神醫也。神尙矣。人以爲無以加於仲景。而稱仲景曰聖。豈非以仲景之見諸事業載諸簡編者。皆表章天人。股肱素難。達之天下。通之古今。易簡而易知易能。非神奇怪異。人之所不可知。不可能者。

所可同年而語哉。是故稱聖焉。賈太傳曰。吾聞古之聖人。不居朝廷。必在卜醫之中。語不虛矣。然醫聖也。書曰論。何也。論也者。仲景自道也。蓋謂憤傷寒之不明。戚宗族之非命。論病以辧明傷寒。非謂論傷寒之一病也。

其文經也。其事則論。其心則以爲始事於戚。乃不欲忘其初。其多則惠我後人。其意則又不欲以經自居。易曰。

謙謙君子。此之謂也。吾故曰。名𨿽曰論。實則經也。𨿽然。若曰傷寒經。殊乖矣。必曰醫經。稱情哉。又曰。

金匱序略云。傷寒卒病論。卒讀倉卒之卒。誠書之初名。此其有據也。但不知卒病二字。漏落於何時。俗尙苟簡。承襲久遠。無從可稽矣。君子於此不能無憾焉。

又曰。辧痙濕病證篇。相傳謂叔和述仲景金匱之文。𨿽遠不可考。觀其揭首之辭。信有之也。然旣曰以爲與傷寒相似。而致辧焉。則亦述所當述者。是故後人稱之。爲仲景之徒云。辧脈法。叔和述仲景之言。附己意以爲贊經之辭。譬則翼焉。傳類也。篇目舊名平脈。次第二。而僭經右。夫傳不可以先經。論脈亦無先各脈。而後平脈之理。且平脈不過前數條。冒事必如此耳。後亦各脈。安得直以平脈名篇。皆非叔和之舊。其爲後人之紛更明甚。凡痙濕。辧脈上下編。可汗。不可汗。可吐。不可吐。可下。不可下。發汗吐下後脈證。皆叔和分經。

及述經外之餘言。附己意以撰次之。合經亦十一篇。共目二十二。以爲全成仲景氏未韋之遺書者也。而第十七十八二十二三篇

。則又皆抱空名。而擁虛位。無冊條之可檢。實則一十九篇之條冊耳。皆叔和所紀之舊額如此。世固有少此以爲非仲景之全書。而起其說者。嗚呼。是書也。仲景之作於建安。漢年號也。出自叔和之撰述。晉太醫令也。相去𨿽不甚遠。蓋已兩朝相隔矣。是仲景之全書。非仲景之全書。誠不可曉也。

又曰。醫道之方法具備。自仲景始。故世稱仲景方法之祖。傷寒論。乃其書也。考求其方法。義例明甚。何謂例。如中風一也。傷寒二也。兼風寒俱有而中傷。三也。三病不同。以皆同在太陽。故皆發汗。發汗云者。非例言乎。何謂義。如發中風之汗。汗之以桂枝湯。發傷寒之汗。汗之以麻黃湯。發兼風寒俱有而中傷之發。發之以大靑龍湯。一例發汗。而三湯則不同。非以其各有所宜之義乎。然則方法者。

道之用也。例者所以行其方法也。義則其行而宜之之謂。是已。是皆相須而不相離。一致之謂道也。奚此爲然哉。

其餘各屬。悉皆類此。條目具在也。夫何無己之注解。不省義例原屬方法中。法外又獨有傷寒之例。獨例傷寒。

而置諸各屬。捨義而獨曰例。豈仲景之言。其後人之僞。明亦甚矣。僞例者誰。或曰叔和。謂叔和者。以其編述也。編述論而出始。則叔和之於論。誠功之首也。乃若又僞此例。則後之醫傷寒者。不知通求各屬。但務專擬於傷寒。仿例而行。仲景之道反愈晦。而至今愈不明。究其叛亂。不由尼於此例。以至如此乎。以此言之。則叔和者。亦一罪之魁耳。賢如叔和。愚意其智不乃爾也。或曰無己。謂無己者。以其注解也。此則近似。何也。己任注解。則當精辧論之條目。詳悉各屬本義。以迪諸後。不當愎彊苟且。一槪己。朦朧訓爲傷寒。比之於例。儼然一家口語。以此擬己。夫復何疑。且例苟在。非以前亦當暴白其非。不令得以迷誤。繼述是也。柰何懵此不爲。

乃固尾之以阿順可乎。

閔芝慶曰。傷寒論之稱諸證也。證𨿽紛然。稱有定例。其中微旨。非易窺測。至於編列次序。豈不難乎。凡稱某經病者。以病在此經也。六經傷寒固如此。雜病亦有此者。如太陽濕證証之類。蓋辧似傷寒之雜病。稱某經者也。有以傷寒二字冠之者﹐如傷寒一日。太陽受之。脈若靜者爲不傳之類。蓋兼中風而言者也。以傷寒爲病。

多從風寒得之。故或中風。或傷寒。總以傷寒稱也。其中專稱傷寒。不兼中風者。如傷寒脈浮。不發汗因致衄者。

麻黃湯主之之類。是也。有中風傷寒之外。如溫病風濕之類﹐亦在論中者。以明不可混稱傷寒也。有但稱病患。

但稱病。稱厥。稱嘔。稱下利等證。不明言傷寒中風雜病者。大槪論之也。論中稱有定例如此。叔和編述。以惠後世。乃立一見。而先列辧脈平脈二篇。蓋謂論病當先明脈也。傷寒例。爲六經諸篇要領。故以統論者。列於脈法之後。濕三種。有似傷寒。故辧又次之。脈旣明矣。要領舉矣。相似之證別論。而不得淆矣。斯可細論六經。繼以霍亂諸篇乎。

又曰。傷寒有例。猶律法有例。罪有明證。從例治之。病有明證。從例治之。是皆所謂法也。證可定罪之名。

證可定病之名。正名所當先也。傷寒例。先正傷寒所由名。遂及溫暑時行冬溫寒疫所由名。各正其名者。欲發明傷寒與諸病相異。故論傷寒。而略言諸病耳。此傷寒例所由名也。彰之以六經脈證。曰可汗。曰可下。是明例在可治者也。兩感於寒者死。不兩感於寒。不傳經。不加異气者。得自愈。十三日不瘥者危。感異气變爲他病者。

當根據壞證治之。是明例各不同者也。又叮嚀病須早治。治勿妄施。仁愛之意。深且切矣。須知此篇。乃論中綱領。

僅道傷寒之常。而未盡其變。諸變不可勝數。故後有六經諸病。發明此例。前後一貫。豈容偏廢哉。方氏作條辧。

辧傷寒例非仲景之言。出後之僞。遂削去之。吾不敢謂此例皆仲景言也。中有搜采仲景舊論。錄其證候等語。豈仲景言乎。不敢謂此例皆非仲景言也。中有微詞奧義發素問熱論所未發者。後人豈能僞乎。謂叔和附以己意則可。

謂全非仲景之言則不可。且無論僞與非僞。當觀可法與否。以決應存應削。例中發明太陰脈尺寸俱沈細。方氏注。

太陰病脈浮者。可發汗。竊沈細一句証之。例中發明厥陰脈微緩。方氏注厥陰中風脈微浮爲欲愈。竊微緩二字証之。旣竊夫例則取之。而以爲可法矣。又胡爲削之哉。嗚呼。傷寒之不明於天下。由不得其要領。而昧失此例者眾也。反謂仲景之道。晦而不明。厄於此例。以至謂成無己不能暴白僞例之非。固爲阿順。妄以春秋趙盾律之。可乎。

又曰。世於仲景傷寒論。每曰三百九十七法。一百一十三方。方固止於此。法則論中可垂訓者。言言皆法。

難以數拘焉。今按汪石山傷寒選錄所述。出自類證者。據其所云。則以六經至勞復八篇。爲仲景傷寒論之正。餘皆叔和采述仲景之他書。又附以己意者。爲三百九十七法之外矣。由是方中行作條辧。以六經至勞復爲法。而以有論有方。及有論無方者。均數之。其間以承上文立論。如小柴胡論方後證治。同上文作一法。如雲若其人大便硬。小便自利者。去桂枝加白術湯主之。同上文作一法。又如問曰證象陽旦一條。同上文作一法。如此數之。蓋求合於三百九十七之數耳。其太陽上編六十六法。中篇五十七法。下編三十八法。陽明篇七十七法。少陽篇九法。

太陰篇九法。少陰篇四十六法。厥陰篇五十四法。來法篇二十法。霍亂篇九法。陰陽易差後勞復篇七法。總三百九十二法。又據將舊本太陽中篇不可汗六法。移在條辧第十五篇

中。則是三百九十八矣。此乃小差。而所系重輕。

全不在此。亦不必論。但當論六經至勞復八篇之外。是法非法。云三百九十七法也。夫方則盡於八篇一百一十三而已。法則八篇固爲法。其餘亦皆法也。所以有三百九十七法之說者。蓋檢八篇。而計其方之數。遂並計八篇中法之數耳。可謂此外非法哉。其中卽有叔和附己意者。不可斥曰非法。應思叔和何如人也。非悉出叔和者耶。故曰。論中可垂訓者。言言皆法。難以數拘也。學人勿執三百九十七法之說。而忽其餘焉。

王肯堂曰。王叔和編次張仲景傷寒論。立三陽三陰篇。其立三陽篇之例。凡仲景曰太陽病者。入太陽篇。曰陽明病者。入陽明篇。曰少陽病者。入少陽篇。其立三陰篇。亦根據三陽之例。各如太陰少陰厥陰之名。入其篇也。

其或仲景不稱三陽三陰之名。但曰傷寒某病。用某方主之。而難分其篇者。則病屬陽證。發熱結胸痞气蓄血衄血之類。皆混入太陽篇。病屬陰證。厥逆下利嘔吐之類。皆混入厥陰篇也。惟燥屎及屎硬。不大便。大便難等證。

𨿽不稱名。獨入陽明篇者。由此證類屬陽明胃實。非太陽厥陰可入。故獨入陽明也。所以然者。由太陽爲三陽之首。凡陽明少陽之病。皆自太陽傳來。故諸陽證不稱名者。皆入其篇。厥陰爲三陰之尾。凡太陰少陰之病。皆至厥陰傳極。故諸陰證不稱名者。皆入其篇。後人不悟是理。遂皆謂太陽病諸證。不稱名者。亦屬太陽。而亂太陽病之眞。厥陰篇諸證。不稱名者。亦屬厥陰。而亂厥陰病之眞。爲大失仲景之法也。

又曰。仲景立法。凡云太陽病者。皆謂脈浮頭項彊痛惡寒也。凡云陽明病者。皆謂胃家實也。凡云少陽病者。

皆謂口苦咽漧目眩也。凡云太陰病者。皆謂腹滿時痛吐利也。凡曰少陰病者。皆謂脈微細但欲寐也。凡云厥陰病者。皆謂气上撞心。痛吐蛔也。候如少陰病。不一一逐條曰脈微細但欲寐。而總用少陰病三字括之者。省文也。

故各條或曰。少陰病及發熱脈沈。用麻黃附子細辛湯者。謂脈沈細但欲寐。而又反發熱者。用其方也。或曰。少陰病得之二三日以上。心煩不臥。用黃連阿膠湯者。謂脈微細但欲寐。二三日後。變心煩不臥者。用其方也。後人不悟是理。遂皆不察少陰病三字。所括脈微細但欲寐之證。但見發熱脈沈。便用麻黃附子細辛湯。見心煩不臥。便用黃連阿膠湯。尢爲失仲景之法也。

卷二十四

方論﹝二﹞

諭昌曰。張仲景傷寒論一書。天苞地符。爲眾方之宗。羣方之祖。雜以後人知見。反爲塵飯土羹。

又曰。後漢張仲景著卒病傷寒論十六卷。當世兆民。賴以生全。傳之後世。如日月之光華。旦而復旦。萬古常明。可也。斯民不幸。至晉代不過兩朝相隔。其卒病論六卷。已不可復睹。卽傷寒論十卷。想亦劫火之餘。僅得之讀者之口授。故其篇目。先後差錯。賴有三百九十七法。一百一十三方之名目。可以爲校正。太醫令王叔和附以己意。編集成書。共二十二篇。後人徳之。稱爲仲景之徒。今世傳仲景傷寒論。乃宋祕閣臣林億所校正。宋人成無己所詮注之書也。林億不辧朱紫菽粟。謂自仲景於今八百餘年。惟叔和能學之。其間如葛洪陶景胡洽徐之才孫思邈輩。皆不及也。又傳稱成無己注傷寒論十卷。深得長沙公之祕旨。殊不知林成二家。過於尊信叔和。往往先傳後經。將叔和緯翼之辭。且混編爲仲景之書。況其他乎。如第一卷

之平脈法。二卷之序例。其文原不雅訓。

反首列之。以錯亂聖言。則其所爲校正。所爲詮注者。乃仲景之不幸。而斯道之大厄也。元泰定間。程徳齋作傷寒鈐法。尢多不經。國朝王履所論。𨿽有深心。漫無卓識。亦何足取。萬曆間方有執著傷寒條辧。始先卽削去叔和序例。大得尊經之旨。然未免失之過激。不若愛禮存羊。取而駁正之。是非旣宗。功罪自明也。其於太陽三篇。攺叔和之舊。以風寒之傷營衛者分屬。卓識超越前人。此外不達立言之旨者尙多。大率千有餘年。若明若昧之書。欲取而尙論之。如日月之光昭宇宙。必先振舉其大綱。然後詳明其節目。始爲至當不易之規。誠以冬春夏秋。時之四序也。冬傷於寒。春傷於溫。夏秋傷於暑熱者。四序中主病之大綱也。舉三百九十七法。分隸於大綱之下。然後仲景之書。始爲全書。其冬傷於寒一門。

仲景立法獨詳於春夏秋三時者。蓋以春夏秋。時令𨿽有不同。其受外感則一。自可取治傷寒之法。錯綜用之耳。

仲景自序云。學人若能尋余所集。思過半矣。可見引伸觸類。治百病有餘能。況同一外感乎。是春夏秋之傷溫傷熱。明以冬月傷寒爲大綱矣。至傷寒六經中。又以太陽一經爲大綱。而太陽經中。又以風傷衛。寒傷營。風寒兩傷營衛爲大綱。向也大綱混於節目之中。無可尋繹。只覺其書之殘缺難讀。今大綱旣定。然後詳求其節目。始知仲景書中。矩則森森。毋論法之中更有法。卽方之中亦更有方。通身手眼。始得一一點出。識之而心開識朗。

不復爲從前之師說所浸。假由其道。而升堂入室。仲景彌光。而吾生大慰矣。

又曰。嘗觀王叔和匯集扁鵲仲景華元化先哲脈法爲一書。名曰脈經。其於仲景傷寒論。尢加探討。宜乎顯微畢貫。曲暢創法制方之本旨。以啟後人之信從。可也。乃於匯脈之中。間一匯證。不該不貫。猶曰匯書之常也。

至於編述傷寒全書。苟簡粗率。仍非作者本意。則吾不知之矣。如始先序例一篇。蔓引贅辭。其後可與不可諸篇。

獨遺精髓。平脈一編。妄入己見。總之碎剪美錦。綴以敗絮。盲瞽後世。

無由復睹黼黻之華。況於編述大意。私淑原委。自首至尾。不敍一語。明是賈人居奇之術。致令黃岐一脈。斬絕無遺。悠悠忽忽。沿習至今。所謂千古疑城。莫此難破。玆欲直溯仲景全神。不得不先勘破叔和。如太陽經中。

證緒分頭。後學已難入手。乃更插入溫病合病並病。少陽病過經不解病。坐令讀者茫然。譬諸五穀。𨿽爲食寶。

設不各爲區別。一槪混種混收。鮮不耕者食者之困矣。如陽明經中。漫次仲景偶舉問答一端。隸於篇首。綱領倒置。先後差錯。且無扼要。至於春溫夏熱之證。當另立大綱。顓自名篇者。乃懵然不識。此等大關一差。則冬傷於寒。春傷於溫。夏秋傷於暑熱之旨盡晦。致後人誤以冬月之方。施於春夏。而歸咎古方之不可以治今病者。誰之過歟。至於霍亂病。陰陽易。瘥後勞復等證。不過條目中事耳。乃另立篇名。與六經並峙。又何輕所重。而重所輕耶。仲景之道。人但知得叔和而明。孰知其因叔和而墜也哉。

又曰。王叔和於仲景書。不察大意。妄行編次補綴。尙存闕疑一綫。觀其篇首之辭。謂痙濕。𨿽同爲太陽經病。以爲宜應別論者。其一徵也。觀其篇中。謂疾病至急。倉卒尋按。要旨難得。故重集可與不可方治者。其一徵也。觀其篇末。補綴脈法。分爲二篇。上編仍仲景之舊。下編托仲景以傳。猶未至於顚倒大亂者。其一徵也。

第其不露補綴之痕。反以平脈本名。易爲辧脈。而陰行一字之顚倒。此吾所爲譏其竊耳。若夫林億之校正。成無己之詮注。則以脈法。爲第一卷

矣。按仲景自敍云。平脈辧證。爲傷寒卒病論合十六卷。則脈法洵當隸於篇首。

但晉承漢統。仲景遺書未湮。叔和補綴不言。不敢混入。姑附於後。不爲無見。二家不察。竟移編篇首。此後羚羊掛角。無迹可求。詎能辧其孰爲仲景。孰爲叔和乎。然猶隱而難識也。其序例一篇。

明系叔和所撰。何乃列於第二卷

。豈以仲景之書。非序例不能明耶。卽使言之無獘。亦無先傳後經之理。況其蔓引贅辭。橫插異气。寸瑜尺瑕。何所見而崇信若是。致令後學畫蛇添足。買櫝還珠。煌煌聖言。千古無色。是二家羽翼叔和以成名。比以長君逢君無所逃矣。至其詮釋之差。十居六七。夫先已視神髓爲糟粕矣。更安望闡發精理乎。

程應旄曰。論之爲言。斷也。斷者蔽也。分明指此爲傷寒之爰書矣。故首尾分篇。只存論之體裁。而別嫌明疑。指姦摘伏。深文大義。具見於標篇之辧字上。辧之爲言。詰也。詰者鞫也。旣詰且鞫。則必無枉無偏。方蔽無辜。自不得不借論以申其辧。

按程氏有辧傷寒論五篇。王叔和序例貶僞一篇。冗文閒語。漫無統紀。故省不錄。

汪琥曰。仲景論。爲方書之祖。以內經中有論而無方也。叔和起而撰次之。知尊仲景矣。但其於仲景論中。

插入己意。使學人不知孰爲仲景。孰爲叔和。以故後人誹議之。云叔和變亂仲景傷寒論。故其脈經。亦受髙陽生所竊取。此其報也。然仲景書。當三國時兵火之後。殘缺失次。若非叔和撰集。不能延至於後。復有成無己。爲之注解也。今醫勿但責叔和之過。而忘叔和之功。

又曰。傷寒論。自成注以後。在昔明醫。如李東垣不過以治法略舉其要。朱丹溪亦僅以疑處。摘問其目。未聞有以仲景原論全解者。至明季有歙人方中行。著傷寒條辧八卷。乃成氏之後一人而已。我朝初有諭嘉言者。推廣方氏未發之旨。著尙論篇五卷。是亦仲景之功臣也。復有程子郊倩。卽仿二書之意。著後條辧六集。其中亦有可采之處。所可嫌者。三家之書。皆倒亂仲景六經篇原文。彼𨿽各有其理。要之六經原次。或當日叔和未盡攺易。其間仲景妙義。焉知不反由此新編而盡失耶。況方書治病。不過欲每條解明。不致醫藥有誤而已﹐非若文公章句。必欲承上起下也。孔子云。愛禮存羊。凡六經原次。余不敢亂叔和之舊。

又曰。王叔和編次仲景方論三十六卷。當是十六卷。據論集中云。仲景爲傷寒雜病論合十六卷。叔和編次。

何至遽增二十卷書邪。況仲景當日。止著論二十二篇。尙未分爲幾卷。至叔和。始托名仲景。撰成並辧脈平脈法。

爲傷寒雜病論合十六卷。則是醫林列傳。云三十六卷。誤矣。相傳仲景論。有一百一十三方。考其書十卷內。計方止一百一十二道。

柯琴曰。按仲景自序言。作傷寒雜病論合十六卷。則傷寒雜病。未嘗分爲兩書也。凡條中不貫傷寒者。卽與雜病同義。如太陽之頭項彊痛。陽明之胃實。少陽之口苦咽漧目眩。太陰之腹滿吐利。少陰之欲寐。厥陰之消渴气上衝心等證。是六經之爲病。不是六經之傷寒。乃六經分司諸病之提綱。非專爲傷寒一證立法也。觀五經提綱。

皆指內證。惟太陽提綱。爲寒邪傷表立﹐因太陽主表。其提綱爲外感立法。故叔和將仲景之合論。全屬傷寒。不知仲景已自明其書不獨爲傷寒設。所以太陽篇中。先將諸病綫索。逐條提淸。比他經更詳也。其曰太陽病。或已發熱。未發熱。必惡寒體痛。嘔逆。脈陰陽俱緊者﹐名曰傷寒。是傷寒別有提綱矣。此不特爲太陽傷寒之提綱。

卽六經總綱。觀仲景獨於太陽篇別其名。曰傷寒。曰中風﹐曰中暑。曰溫病。曰濕痺。而他經不復分者。則一隅之中。可以尋其一貫之理也。其他。結胸藏結。陽結陰結。瘀熱發黃。熱入血室。譫語如狂等證。或因傷寒。或非傷寒。紛紜雜沓之中。正可思傷寒雜病合論之旨矣。蓋傷寒之外皆雜病。病不脫六經。故立六經。而分司之。傷寒之中。最多雜病。內外夾雜。虛實互呈。故將傷寒雜病。而合參之。此扼要法也。叔和不知此旨。謂痙濕三種。宜應別論。則中風溫病。何得與之合論邪。以三證爲傷寒所致。與傷寒相似。故此見之。

則中風非傷寒所致。溫病與傷寒不相似者。何不爲之別立耶。霍亂屬肝木爲患。陰陽易差後勞復。皆傷筋動骨所致。咸當屬於厥陰。何得別立篇目。叔和分太陽三癥於前。分厥陰諸癥於後。豈知仲景約法能合。而病兼該於六經。而不能逃六經之外。只在六經上求根本。不在諸證名目上求枝葉。叔和以私意。挈亂仲景之原集。於勞復後。

重集可發汗不可發汗諸篇。如弱反在關。濡反在巓。微反在下。不知如何名反。豈濡微弱澀等脈。有定位乎。其云大法春夏宜發汗。春宜吐。秋宜下。設未值其時。當汗不汗。當下不下。必得其時耶。而且利水淸火。溫補和解等法。槪不言及。所以今人稱仲景只有汗吐下三法。實由於是。夫四時各家。人所同受病者。因人而異。汗吐下者。因病而施也。立法所以治病。非以治時。自有此大法之謬。後人因有隨時用藥之道。論麻黃桂枝湯者。謂宜於冬月嚴寒。而三時禁用。論白虎湯者。謂宜於夏。而大禁於秋分後。與立夏之前﹐夫寒熱溫涼之逆用﹑必先歲气。獨不曰有假者反之。有是證因有是方。仲景因證立方。豈隨時定劑哉。當知仲景治法。悉本內經。

又曰。仲景言平脈辧證。爲傷寒雜病論。是脈與癥。未嘗兩分也。夫因病而平脈。則平脈卽在辧癥中。脈有陰陽。發熱惡寒發於陽。無熱惡寒發於陰。是病之陰陽也。

當列前論之首。浮大動數名陽。沈澀弱弦微名陰。是脈之陰陽也。此條當爲之繼。叔和旣采仲景舊論。錄其癥候診脈。是知叔和別立脈法。從此搜采耳。試觀太陽篇云。脈浮者病在表。脈浮緊者。法當身疼痛。派浮數者。法當汗出愈。諸條脈法。不入辧脈平脈篇。是叔和搜采未盡。猶遺仲景舊格也。由此推之。知寸口脈浮爲在表。及寸口脈浮而緊。脈浮而數諸條。皆從此等處采出。脈有陰結陽結條。未始不在陽明中風中寒之間。灑淅惡寒。而復發熱者﹐未始不在少陽寒熱往來之部。脈陰陽俱緊者。未必非少陰之文。陰陽相搏條。未必不在傷寒脈結代之際。設仲景別集脈法。或有上下之分。決無辧平之別矣。名平名辧。皆叔和搜采諸說。仲景所云。各承家伎者。

是也。叔和旣攺抉仲景原文。獨爲傷寒立論。十六卷中。不知遺棄幾何。而今六經之文。夾雜者亦不少。豈獨然仲景舊集哉。世以金匱要略。爲仲景雜病。共經魔魅之後乎。

張志聰曰。注解本論。必明仲祖撰論之原。方爲有本。某序。有撰用素問九卷。八十一難。陰陽大論。胎臚藥錄之說。素問九卷者。素問八十一篇。內有遺闕。故舉其捲﹐靈樞。君臣問難八十一篇。毫無遺闕。故舉其篇。

陰陽大論者。素問中大論七篇。皆論五運六气。司天在泉。陰陽上下。寒熱勝復之理。胎臚藥錄者。如神農本經。

長桑陽慶禁方之類。其序又云。經絡府兪。陰陽會通。元冥幽微。變化難極。自非才髙識妙。豈能探其理致哉。

由是而才識之士。須知仲祖撰論本靈素。而補其未盡。必於傷寒原序。玩索有得。胎臚。羅列之謂。

又曰。本艸靈素。聖經也。傷寒要略。賢論也。賢論。猶儒者之四書。聖經。猶儒者本經。柰千古以來。天下之醫。只求方伎以行術。不求經旨以論病。仲祖序云。不念思求經旨。以演其所知﹐各承家伎。終始順舊。舉世昏迷。莫能覺悟者是也。夫本論𨿽論傷寒。而經脈臟腑。陰陽交會之理。凡病皆然。故內科外科。兒科女科。

本論皆當讀也。不明四書者。不可以爲儒。不明本論者。不可以爲醫。經云。非其人勿授。論云。傳與賢人。甚哉人之不易得也。

張璐曰。余嘗見王叔和集仲景傷寒論。未嘗不廢書而三嘆也。嗟夫猶賴叔和爲仲景之功臣。使無叔和之集。

則傷寒書同於卒病之不傳矣。何能有六經證治乎。

錢潢曰。傷寒論一書。按長沙公自序。原云傷寒卒病論合十六卷。至西晉王叔和編次之後。其卒病論六卷。

早已云亡。後人不得復見。相傳謂叔和又次爲三十六卷。至宋成無己。因王氏之遺書。又注爲傷寒論十卷。非惟仲景之舊。不得復視。卽叔和之書。亦杳不可見矣。第閱叔和所作傷寒序例一篇。其妄用經文。創立謬說。亦殊不足觀。不若遺亡之爲愈也。其成氏注本。原云十卷。今行於世者。究僅七卷。以辧脈平脈。爲第一卷

。其言原系仲景原文。亦不爲過。但第二卷

。傷寒例一篇。乃王叔和所作。非仲景原文。因何亦列於七卷之中。而反居仲景六經之前。非惟文理背謬。且冠履倒置。棼亂錯雜矣。其第七卷

。𨿽有霍亂陰陽易。及瘥後諸復癥。允爲仲景原文。而後之諸可與不可。又非長沙之筆矣。何以知之。其卷首云。夫以疾病至急。倉卒難尋。故重集諸可與不可方治。比之三陰三陽。爲易見也。如此語气。確爲叔和所集。況大法春宜汗。及春宜吐。秋宜下之說。於理未通。均屬可刪。

魏荔彤曰。傷寒例。叔和氏修緝醫聖之書。發其凡例也。列於論首。名之曰例。標題原未有序字。後人以其文近於序。故更名之曰序例。成氏注之。方氏刪之。諭氏駁之。程氏嘻笑且怒罵之。以爲HT濫。以爲悖謬。愚平心靜气論之。其意亦未大舛。特欲推展傷寒於傷寒外耳。不知傷寒論。原非專論傷寒內也。例之大槪。謂四時皆有外感之气。惟冬月乃正傷寒之名。欲推展而反成拘執矣。更爲引伸春溫夏暑瘧病熱病疫病。原思於傷寒外。

多所論列。因醫聖自序中。言傷寒疑似之間。誤人階厲。故欲辧其是非。以附益原書之義也。但於諸證。不爲條分縷晰。一如凡例之制。乃參雜反復。籠統鋪敍以成文。旣無太史公伯夷列傳手筆。必見方鑿圓枘。否則重樓疊嶂矣。例不成例。序不成序。是其才力之不逮。體認之未眞。以尊崇闡發之心。竟成儒者自分兩歧。迄難合一。

何也。以醫聖原兼萬病。而論其一。叔和之例。欲分萬病爲萬也。至於詳明時令气化。以別疾病感受。仍是分晰異同之見。何其冗亂無紀乎。因而及於藥治之遲早。風土之涼燠。以爲明切。實皆郛廓。不能得傷寒論之精深。

𨿽欲有言。不能不流爲冒語也。復敍六經傷寒。及兩感之脈證。與各有愈期不治之故。在傷寒論中已明。此非贅疣耶。最是初感風寒二邪。大關巨節。默無分剖。又何疏乎。卻將壞證。牽入溫瘧等癥。旣明溫暑瘧熱疫證。不同傷寒。分時異感。各成一病。又忽有四變之說。殊覺自相秦越。更及遲治誤治諸條。曰若曰凡。縱再增益千百。

亦苦於掛少漏多。發凡起例﹐不言全書持綱攜領之處。而以己意泛濫舉之。曰此書之例。書自書而例自例。何以使人讀例。而得書之簡潔精微乎。將徒畫蛇之足。續鳧之而已。末𨿽明生愈死亡之機。終亦不可勝言﹐總因不能合全書。以爲體會。撮其易簡之善。

著爲知從之法。乃以爲旣緝是書。不可不以推展爲發明。本欲附驥名彰。立言不朽。抑知後人不少假借。細加指摘也耶。愚故原其初念。本在遵循。非蒙違戾。而智淺才薄。不能心得全書精義。乃欲以多求勝。備其闕略。豈知醫聖之文。言近而指遠。辭簡而意該乎。然醫聖數千年正學。賴此不墜。其功亦不在衛敬仲序詩之下。詩序𨿽經朱子刪駁。而古遠所傳。於今不泯。則叔和之例。可以比照杜氏以例例春秋矣。至可例與否。例之當否。其例具在。叔和不能自達其意者。後之讀例君子。可以代明。何必削之。不許天下共見聞。而求其公是耶。方氏謂以傳先經非體。愚謂例也。非傳也。傳必附經。例則仍可首例也。倘叔和當日。能將所謂溫暑瘧熱疫諸證。各就專門。分撰附經。詳其脈論。精言治法。以述寓作。如朱子之補大學。豈非醫聖之髙弟。醫門之功臣乎。不能爲此。

而於例中叢脞言之。吾知其於此數證原委亦未大明。約略敷衍。不意乃成罪案。因此沒其緝書原志。則亦大可惜矣。

又曰。辧脈一篇。的是醫聖原文。其辭簡括。其義深長。與傷寒雜病論。心思筆致。皆足令人繹不盡。推曁無方矣。蓋辧脈爲論証之先務。所以叔和敍次爲第一。不可謂以傳HT經也。旣非叔和所能擬議。原爲醫聖髙文巨典。不妨置之諸論之首。以重診視之事矣。於平脈分篇是否。醫聖本意。或叔和效虞書中分二典之智乎。但忽首爲韻語。似反覺膚廓淺近。不類一手。豈少陵不能作散文。而醫聖不能作韻語耶。眞贗已無可考。孰得而屏之。

屏之反爲HT矣。

又曰。辧脈平脈二篇。亦非後人妄分爲二也。蓋於辧平二字之義。未能深悉也。辧者。分別之也。平者。較量之也。平如平章之平。非平人之脈。如謂篇中專言平人之脈。試觀之。何其言平人之脈。十之一二。言疾病之脈。十反八九乎。然則辧者。始條理也。分爲二。推至於無窮也。平者。終條理也。衡如一。究歸於不二也。气有陰陽。邪亦有陰陽。病必分陰陽。脈必辧陰陽。故必分爲二以辧之。气之陰陽。有有餘不足。邪之陰陽。亦有衰盛。病因而有輕重。脈必平陰陽。故權衡如一以平之。玩二篇。洵是此義。不可悉舉。略觀大意可知矣。至於其文古穆簡潔。其義精微廣大。惟醫聖獨擅其能。非王氏所可贊之辭﹐合傷寒例觀之。亦自明編次於六經論之首。先脈後證。先辧平乎脈以審證。後條列乎證以處治。序次亦未紊也。

吳儀洛曰。仲景書。一語可當千百言。每令人闡發不盡。讀者須沈潛反復。必於言外透出神髓。斯爲能讀仲景書耳。

姚際恆曰。傷寒論。漢張仲景撰。晉王叔和集。此書本爲醫家經方之祖。然駁雜不倫。往往難辧。讀者苦不得其旨要。

徐大椿曰。仲景傷寒論。編次者不下數十家。因致聚訟紛紜。此皆不知仲景作書之旨故也。觀傷寒敍所述。

乃爲庸醫誤治而設。所以正治之法。一經不過三四條。餘皆救誤之法。故其文亦變動不居。讀傷寒論者。皆設想懸擬之書。則無往不得其義矣。今人必攺叔和之次序。或以此條在前。或以此條在後。或以此證因彼證而生。或以此經因彼經而變。互相詬厲。孰知病變萬端。傳經無定。古人因病以施方。無編方以待病。其原本次序。旣已散亡。庶幾叔和所定爲可信。何則叔和序例云﹑今搜采仲景舊論。錄其證候診脈聲色對病眞方。有神驗者。擬防世急。則此書乃叔和所搜集。而世人輒加辧駁。以爲原本不如此。抑思苟無叔和。安有此書。且諸人所編。果能合仲景原文否耶。夫六經現證。有異有同﹐後人見陽經一證。雜於陰經之中。以爲宜攺入陽經之內。不知陰經亦有此證也。人各是其私。反致古人圓機活法。泯沒不可問矣。凡讀書能得書中之精義要訣。歷歷分明。則任其顚倒錯亂。而我心自能融會貫通。否則徒以古書。紛更互異。愈攺愈晦矣。﹝醫學源流論﹞

周省吾曰。仲景傷寒書。爲叔和編次。已失其眞。卽林億校本。亦已難得。今世所傳。惟成無己注釋之本而已。至三百九十七法。莫不津津樂道。而究鮮確指。汪苓友亦云。前人所未明言。其引張孝培傷寒類疏。桂枝湯服後﹐至以助藥力爲。一法。溫復至如水流漓。又一法。稱與諸家不同。顧吾不知其何本而有此考。前明有吾虞趙開美翻刻宋板傷寒論全文。其三百九十七法。於每篇之首。注其幾先。則節錄原文。開明第一第二。次於原文之下。後列一二三之數。總計全書。治法了然也。但不知出自叔和。出自林億。今之傳本亡之者。殆爲無己所刪乎。後人未見宋刻。茫然不曉。如王安道亦未之見也。國朝王晉三𨿽於每方之下。注以各法。亦不過繼張孝培汪苓友之志。而愛禮存羊。究有未能悉洽者。故愚以爲注書。不應攺移。止宜就文辧論。如朱子之賢。闕文錯簡。

皆仍其舊。無己何人。而乃擅削。以致迄今盈庭聚訟也。﹝吳醫匯講﹞

按先子曰。傷寒論。後漢張仲景著。晉王叔和撰次。經六朝隋唐。而未見表章者。至宋治平中。始命儒臣。校定是書。孫奇等序。載開寶中節度使髙繼衝曾編錄進上。然其書文理舛誤。未嘗校正。歷代𨿽藏之書府。亦闕於讎校。國家詔儒臣。校正醫書。臣奇先校定張仲景傷寒論十卷。

總二十二篇。合三百九十七法。除復重。有一百一十二方。其命書以傷寒者。仲景自序。稱其宗族餘二百。建安紀年以來。猶未十稔。其死亡者。三分有二。傷寒十居其七。感往昔之淪喪。傷夭橫之莫救。遂作此書。考論中傷寒。乃外感中之一證。太陽病。或已發熱。或未發熱。必惡寒體痛。嘔逆。脈陰陽俱緊者。名爲傷寒。此卽麻黃湯之所主。其十分之七。豈盡以麻黃湯一證而死乎。蓋傷寒者。外感之總稱也。素問。黃帝問熱病者傷寒之類也。而岐伯答以傷寒一日太陽云云。難經曰。傷寒有幾。曰。有中風。有傷寒。有濕溫。有熱病。有溫病。千金方引短劇曰。傷寒。雅士之辭。雲天行溫疫。是田舍間號耳。不說病之異同也。考之眾經。其實殊異矣。肘後方曰。貴勝雅言。總呼傷寒。世俗因號爲時行。外臺祕要。許仁則論天行病曰。此病。方家呼爲傷寒。而所以爲外感之總稱者。蓋寒爲天地殺厲之气。亙於四時。而善傷人。非溫之行於春。暑之行於夏。各王於一時之比。是以凡外邪之傷人。盡呼爲傷寒。仲景所以命書者。只取乎此而已。如麻黃湯證。則對中風而立名者。卽傷寒中之一證。其義迥別矣。後漢書崔實政論曰。夫熊經鳥申。𨿽延歷之術。非傷寒之理。呼吸吐納。𨿽度紀之道。非續骨之膏。此所謂傷寒者。指天行病。卽是雅士之辭也。而仲景稱之以論者。是論難之論。內經諸篇。有岐黃問答之語者。必系以論字。無之者則否。金匱要略各篇題下。有論幾首。證幾首。方幾首。考之原文。其云論者。乃問答之語也。朱震亨格致餘論序云。假設問答。仲景之書也。其爲論難之義較然矣。後人尊崇之至。遂以經論之論釋之。恐非仲景之本旨也。仲景自序首。題曰傷寒卒病論。卒。乃雜之訛。序中云。作傷寒雜病論。合十六卷。

其爲誤寫可知矣。隋志有張仲景方十五卷。而無傷寒論之目。蓋得非當時以湮晦而不見之故耶。舊唐志亦不收之。

至新唐志。則云王叔和張仲景方十五卷。傷寒卒病論十卷。雜之訛卒。其來舊矣。雜病乃對傷寒。而謂中風歷節血痺虛勞等之類。雜病論。

卽今金匱要略。諭昌曰。卒病論已不可睹。錢潢云。卒病論早云亡。程應旄曰。本論是有治雜病之方法。柯琴曰。

條中不貫傷寒者。皆是雜病。故曰傷寒雜病論。此說並不可從也。又隋志。載梁有張仲景辧傷寒十卷亡。今傷寒論。每篇盡冠辧字。卽指今傷寒論。而其云亡者。蓋千金方。稱江南諸師。祕傷寒方法不傳。然則隋志云亡者。

其實非亡也。而其云十卷者。考諸仲景自序。乃缺六卷。蓋傷寒論十卷。雜病論六卷。各別行於世者。而王燾外臺祕要。載金匱要略諸方。而曰出張仲景傷寒論某卷中。則唐時其全帙十六卷。不易舊目者。才存臺閣中。王氏知弘文館圖籍方書等時。王得探其祕要。而載其著書。今所傳十卷﹐𨿽重復頗多。似彊足十卷之數者。然逐一對勘。大抵與外臺所引符。則今傷寒論。不可斷爲非七錄及唐志之舊也。蓋外臺所引。今考其捲目。桂枝湯。出第二卷

中。知太陽上編。出第二卷

。葛根湯。麻黃湯。小柴胡湯。小建中湯。云出第三卷

中。知太陽中篇。在第三卷

。柴胡桂枝榦姜湯。大陷胸丸。大小陷胸湯。大柴胡湯。半夏瀉心湯。文蛤散。白散。云出第四卷

中。知太陽下編。在第四卷

。大承气。茵陳蒿湯。豬苓湯。云出第五卷

中。知陽明篇。在第五卷

。半夏散及湯。眞武湯。

漧薑黃連黃芩人參湯。云出第六卷

中。知少陰厥陰二篇。在第六卷

。其第一。第七。第八第九。𨿽無所考。而葛根黃芩黃連湯。云出第七卷

中。其餘不引藥方。則當第一卷

。辧脈等篇。第七以下。乃汗吐下可不可等篇。且太陽病三日云云。屬調胃承气湯條。今本載第五卷

陽明篇。云出第十卷

。傷寒。汗出惡寒身熱。大渴不止。欲飲水一二斗者。白虎加人參湯主之。此條今本失載。蓋系於脫文。而云出第十卷

中。知辧發汗吐下後病。在第十卷

。

由是觀之﹐傷寒論。大抵與今本無大異同。如雜病。則痙濕在第十一卷

﹐黃膽在第十四卷

。瘧病胸痺心痛寒疝。

在第十五卷

。嘔吐噦。在第十六卷

。而百合病論並方。霍亂。理中湯。附子粳米湯。四逆湯。通脈四逆湯。並云出第十七卷

中。肺脹小靑龍加石膏湯。越婢加半夏湯。肺癱。桔梗白散。並云出第十八卷

中。是王氏所見本。不止十六卷。乃知雜病分門次第。與今本金匱要略大不同。此可窺舊本之崖略也。晉皇甫謐甲乙經序曰。伊芳尹以元聖之才。撰用神農本艸。以爲湯液。漢張仲景論廣湯液。爲十數卷。用之多驗。近世太醫令王叔和撰次景仲遺論甚精。皆可施用。案伊芳尹作湯液。所未經見。惟漢書藝文志。載湯液經法四十卷。此豈伊芳尹所作歟。然仲景自序特云。博采眾方。未言及湯液。士安去仲景時不遠。豈親觀所謂湯液者。而爲此說歟。

自序又云。撰用素問九卷。八十一難。陰陽大論。胎臚藥錄。並平脈辧證。作傷寒雜病論合十六卷。蓋傷寒三陰三陽。乃原於素問九卷。傷寒中風溫病等之目。本於八十一難。其他如陰陽大論。𨿽未知何等書。然要之纂舊典之文。而編著者。非悉仲景之創論立方也。元吳澄作活人書辧序曰。漢末張仲景著傷寒論。予嘗嘆東漢之文气。

無復能如西都。獨醫家此書。淵奧典雅。煥然三代之文。心一怪之。及觀仲景於序。卑弱殊甚。然後知序乃仲景自序。而傷寒論。卽古湯液論。蓋上世遺書。仲景特編纂云爾。吳氏此說。原於士安。其論未可定然。但至論文章之更變。則𨿽非我醫家所能及。似宜以資考鏡也。林億等校定序曰。張仲景漢書無傳。見名醫錄。云。按皇甫謐甲乙經序。晉書皇甫謐傳。其被稱於當時可見。晉去漢不遠。其言如此。仲景𨿽於漢書無傳。其爲漢末人無疑矣。後漢書劉表傳曰。建安三年。長沙太守張羨率零陵桂陽三郡畔表。表遣兵攻圍。破羨平之。英雄記曰。張羨南陽人。蓋仲景羨之族。豈表破羨之後。使仲景代之乎。林億等校定序又曰。自仲景於今。八百餘年。惟王叔和能學之。成無己亦曰。仲景之書。逮今千年。而顯用於世者。王叔和之力也。蓋仲景書。當三國兵燹之餘。殘缺失次。若非叔和撰集。不能延至於今。功莫大矣﹐而明洪武中薌溪黃氏作傷寒類證辧惑曰。仲景之書。六經至勞復而已。其間是三百九十七法。一百一十三方。纖悉畢備。有條而不紊也。辧脈平脈傷寒例三篇。叔和采摭羣書。

附以己意。𨿽間有仲景說。實三百九十七法之外者也。濕一篇。出金匱要略。叔和反編入於六經之右。又有汗吐下可不可。

並汗吐下後證。叔和重集於篇末云。此說原乎王履溯洄集。但履以傷寒例。爲仲景舊文也。從此而降。方有執諭昌柯琴輩。從而宗其說。或駁或貶。以加詆。如序例。則云搜采仲景舊論。外臺乃載其文。揭以王叔和曰。則此一篇。叔和所撰。非敢僞托而作也。至辧脈。平脈。汗吐下可不可等篇。叔和旣於脈經中引其文。以爲仲景語。

髙湛養生論曰。王叔和性沈靜。好著述。考核遺文。采摭羣言。撰脈經十卷。叔和脈經序亦曰。今撰集岐伯以來。

逮於華佗經論要決。合爲十卷。其王阮傅戴吳葛呂張所傳異同。咸悉載錄。傷寒例固多不合仲景之繩墨。而言屬荒謬者。然叔和亦一名士也。豈有以我所立論。嫁名於前賢。而爲采摭於已著書中。如毒手狡獪之伎倆乎。陰陽五行漢儒好談之。五臟六腑﹐經絡流注。史記扁倉傳。間及於此。漢志亦重載其書目。仲景生於漢末。何獨屏去。

今根據臨川吳氏之言而考之。如六經至勞復。文辭典雅蘊奧者﹐系於所撰用古經之文。其他言涉迂拘。而文气早弱。

世人以爲叔和所羼入者。豈知非卻是仲景之筆乎。因意傷寒例。及原文中。或曰。疑非仲景方。或曰。無大黃恐不爲大柴胡湯。或本云等之語。皆叔和所錄﹐其語气明顯。此余盡是仲景舊文。而其義前後矛盾。文理曖昧難曉者。古書往往有之。又何疑焉。方諭諸家。逐條更定。刪攺字句。以爲復仲景之舊。殊不知益乖本來。惑亂後人。

莫此爲甚。視諸叔和。其功罪之輕重。果柰何也。張遂辰仲景全書卷首。載醫林列傳曰。王叔和撰次張仲景方論。

爲三十六卷。大行於世。此原出於太平禦覽。引髙湛養生論。然隋志等。不載三十六卷目。汪琥曰。仲景爲傷寒雜病論十六卷。叔和編次。何至遽增二十卷書邪。則云三十六卷。誤矣。要之傷寒論一部。全是性命之書。其所關系大矣。故讀此書者。滌盡胸中成見。宜於陰陽表裏。虛實寒熱之分。發汗吐下。攻備和溫之別。而痛著工夫。

欲方臨證處療。身親試驗之際。而無疑殆也。其中或有條理牾。字句鉤棘。不易曉者。勿敢妄爲穿鑿。大抵施之行事。深切著明者。經義了然。無太難解者。太陽病。頭痛發熱。汗出惡風者。桂枝湯主之之類。豈不至平至易乎。學人就其至平至易處。而細勘研審。辧定眞假疑似之區別。而得性命上之神理。是爲之得矣。其所難解釋。諸家費曲說者。縱令鉆究其旨。不免隔靴抓癢。如以其不的確明講者。施之於方術。則害於性命。亦不可測。然則其所難解釋者。置諸闕如之例而可也。諺云。開卷了然。臨證茫然。是醫家之通患。學人宜致思於此。

亦何苦以詆詰古人爲事乎哉。

又按南陽府誌載淸張三翼募建張醫聖祠序。桑蕓張仲景先生祠墓記。稱南陽郡東南阜處。父老相傳。爲先生墓。與故宅存在。洪武初。有指揮郭云僕其碑。墓遂沒。越二百六十餘年。爲崇禎戊辰﹐有蘭陽諸生馮應鰲者。

感寒疾殆危。恍惚中。有神人撫體。百節通快。問之曰。漢長沙太守南陽張仲景也。城東四里許有祠。祠後七十七步有墓。今將鑿井其上。封之惟子。後病愈。千里走南陽。訪之不可得。因謁三皇廟。有仲景像。卽紀石廟中而去。後數年。園丁掘井得石碣。題曰漢長沙太守醫聖張仲景墓云。其言荒唐不足信矣。三異序中。仲景名作璣。

字考機古與璣通。書舜曲。璇璣玉衡。釋文云。璣。本作機。晉書陸機字士衡。可以證矣。

卷二十五

方論﹝三﹞

﹝金匱玉函﹞宋志八卷注曰王叔和集存林億等疏曰。金匱玉函經。與傷寒論。同體而別名。欲人互相檢閱。而爲表裏。以防後世之亡逸。其濟人之心。不已深乎。細考前後。乃王叔和撰次之書。緣仲景有金匱錄。故以金匱玉函名。取寶而藏之之義也。王叔和西晉人。爲太醫令。𨿽博好經方。其學專於仲景。是以獨出於諸家之右。仲景之書。及今八百餘年。不墜於地者。

皆其力也。但此經。自晉以來。傳之旣久。方證訛謬不倫。歷代名醫𨿽學之。皆不得仿佛。惟孫思邈粗曉其旨。

亦不能修正之。況其下者乎。國家詔儒臣。校正醫書。臣等先校定傷寒論。次校成此經。其文理或有與傷寒論不同者。然其意義皆通。聖賢之法。不敢臆斷。故並兩存之。凡八卷。根據次舊目。總二十九篇。一百一十五方。恭惟主上大明撫運。視民如傷。廣頒其書。爲天下生生之具。宜欲躋斯民於壽域矣。治平三年正月十八日。

王好古曰。金匱玉函。卽仲景之書稱也。金匱要略。亦出玉函。﹝醫壘元戎﹞

陳世傑序曰。金匱玉函經八卷。漢張仲景論著。晉王叔和所撰次也。其標題。蓋亦後人所加。取珍祕之意。

仲景當漢季年。篤好方術。以拯夭橫。其用心仁矣。故自素難本艸湯液諸書。咸抉根得髓。其爲傷寒雜病論。實爲萬世羣方之祖。自叔和尊尙以後。年歲久遠。錯亂放失者屢矣。

宋治平間。命諸臣校定。其目有三。曰傷寒論。金匱方論。﹝一名金匱玉函要略。﹞以及此經。是也。𨿽未必盡復仲景本書之舊。然一家之學粗完。余幼讀二論。精微簡要。務令上口以通。思索偏求。是經獨不可得。後檢鄱陽馬氏經籍考。𨿽列其目。而所引晁序。則實金匱玉函要略也。此經。蓋自元時。而不行於世矣。歲壬辰。義門何內翰以予粗習張書句讀。手抄宋本見授。拜受卒業。喜忘寢食。惜其訛脫者多。甚或不能以句。旣無他本可校。

乃博考眾籍。以相證佐。補亡滅誤。十得八九。稿凡數易。而始可讀。則掩卷而嘆曰。是可報命於內翰矣。內翰嘗以古明醫。多以醫示人。見愛過實。囑刻其平生醫藥病狀之驗者。予瞿然不敢當。語云。三折肱爲良醫。予𨿽老是。然處方設劑。吾斯未信。因念是經。世久未見。而內翰旣得禁方。不自祕匿。𨿽古人尢難之。開以傳後。

其弘濟豈一師之說哉。夫岐黃之書。經也。仲景之經。律也。臨證療疾。引經案律。十不失一。二論所述略具矣。

是書則兼綜兩者。而整齊形證。附類方藥。各有門部次第。不可淆亂。則知經又論之自出。尢醫門之金科玉條也。

八卷之中。上順天和。以療人患。非通三才之道。而得往聖之心者不能。觀者苟能沈潛玩索。而知其所以。則因病發藥。應如桴鼓。順之則能起死。畔之則立殺人。先儒以孫思邈。尙爲粗曉其旨。得其書者。未可謂不過與傷寒論及要略相出入。而鹵莽治之也。不揆淺陋。願與同志者。熟讀而精思之。時康熙丙申陽月。

按先子曰。金匱玉函。是傷寒雜病論之別本。同體而異名者。

蓋從唐以前傳之。大抵與千金翼所援同。而外臺小柴胡湯。及柴胡加芒硝湯方後。引玉函經。正與今本符。若其總例。稱張仲景曰。又云。今以察色診脈。辧病救疾。可行合宜之法。並方藥共成八卷。號爲金匱玉函經。則後人就於晉人經方之書﹐而湊合所撰也。又究其目之所由。晉書葛洪傳曰。洪著金匱藥方百卷。據肘後方。及抱朴子。自云所撰百卷。名曰玉函方。則二者必是一書。由是觀之。金匱玉函。原是葛洪所命書。卽後人尊宗仲景者。

遂取爲之標題也。以其珍祕不出之故。著錄失其目歟。漢志。有堪輿金匱十四卷。髙祖紀注。如淳曰。金匱。猶金也。顏師古曰。以金爲匱。保愼之義。王子年拾遺記曰。周靈王時。浮提之國。獻神通善書二人。猶老子撰道徳經。寫以玉牒。編以金繩。貯以玉函。神仙傳曰。衛叔卿入太華山。謂其子度世云。汝歸當取吾齋室西北隅大柱下玉函。函中有神素書。取而按方合服之。一年可能乘雲而行﹐是則命書之義也。若金匱要略方論。後人又錄出其中論雜病者。節略以爲三卷者也。林億等云。緣仲景有金匱錄。故以金匱玉函名之。然所謂金匱錄。他書不載其目。惟宋本及兪橋趙開美所刊金匱要略。林億等序後。有小敍。稱仲景金匱錄。岐黃素難之方。近將千卷。

云是原葛洪抱朴子。及肘後方序語。想彼作要略者。攺竄其文而所附。味其旨趣。汛濫不經。未足以爲據也。

卷二十六

方論﹝四﹞

﹝成氏﹝無己﹞注解傷寒論﹞﹝舊訛作圖解。﹞國史經籍志十卷存嚴器之序曰。夫前聖有作。後必有繼而述之者。則其教乃得著於世矣。醫之道源。自炎黃以至神之妙。始興經方。繼而伊芳尹以元聖之才。撰成湯液。俾黎庶之疾疚。咸遂蠲除。使萬代之生靈。普蒙拯濟。後漢張仲景又廣湯液。爲傷寒卒病論十數卷。然後醫方大備。玆先聖後聖。若合符節。至晉太醫令王叔和。以仲景之書。撰次成敍。得爲完帙。昔人以仲景方一部。爲眾方之祖。蓋能繼述先聖之所作。迄今千有餘年。不墜於地者。又得王氏闡明之力也。傷寒論十卷。其言精而奧。其法約而詳。非寡聞淺見所能賾究。後𨿽有學人﹐又各自名家。未見發明。僕忝醫業。自幼䢐老。耽味仲景之書。五十餘年矣。𨿽粗得其門。而近升乎堂。然未入於室。常爲之慊然。

昨者邂逅聊攝成公。議論該博。術業精通。而有家學。注成傷寒十卷。出以示僕。其三百九十七法之內。分析異同。彰明隱奧。調陳脈理。區別陰陽。使表裏以昭然。俾汗下而灼見。百一十二方之後。通明名號之由。彰顯藥性之主。十劑輕重之攸分。七情制用之斯見。別气味之所宜。明補瀉之所適。又皆引內經。旁牽眾說。方法之辧。莫不允當。實前賢所未言。後學所未識。是得仲景之深意者也。昔所謂慊然者。今悉達其奧矣。親覯其書。

誠難默默。不揆荒蕪。聊序其略。時甲子中秋日。洛陽嚴器之序。

王履曰。成無己作傷寒論注。又作明理論。其表章名義。纖悉不遺。可謂善翼羽仲景者。然卽入陰經之寒證。又不及朱奉議能識。況卽病立法之本旨乎。宜其莫能知也。惟其莫知。故於三陰諸寒證。止隨文解義而已。

未嘗明其何由不爲熱而爲寒也。﹝溯洄集﹞

陶華曰。成無己順文注釋。並無缺疑正誤之言。以致將冬時傷寒之方。通解溫暑。遺禍至今而未已也。﹝傷寒瑣言﹞

醫林列傳曰。成無己聊攝人。家世儒醫。性識明敏。記問該博﹑撰述傷寒義。皆前人未經道者。指在定體。

分形析證﹑若同而異者明之。似是而非者辧之。古今言傷寒者。祖張仲景但因其證而用之。初未有發明其意義。

成無己博極研精。深造自得。本難素靈樞諸書。以發明其奧。因仲景方論。以辧析其理。表裏虛實。陰陽死生之說。究藥病輕重去取加減之意。眞得長沙公之旨趣。所著傷寒論十卷。明理論三卷。論方一卷。大行於世。﹝仲景全書附載﹞

王肯堂曰。解釋仲景書者。惟成無己最爲詳明。𨿽隨文順釋。自相矛盾者。時或有之。亦白璧微瑕。固無損於連城也。﹝傷寒準繩﹞

汪琥曰。成無己注解傷寒論。猶王太僕之注內經。所難者惟創始耳。後之人於其注之可疑者。𨿽多所發明。

大半由其注而啟悟。至有忘其起予之功。反責其注解之謬者。或曰。成氏注傷寒論。不過順文隨釋。但嫌其不辧叔和語。不分仲景書。正不知古人虛心著書。不敢輕易指責。所以品愈髙。名愈著。如吾輩者。亦自厭其饒舌耳。

四庫全書提要曰。傷寒論十卷。漢張機撰。晉王叔和編。金成無己注。明理論三卷。論方一卷。則無己所自撰。以發明機說者也。叔和髙平人。官太醫令。無己聊攝人。生於宋嘉治平間。後聊攝地入於金。遂爲金人。至海陵王正隆丙子。年九十餘尙存。見開禧元年曆陽張孝忠跋中。明吳勉學刻此書。題曰宋人。誤也。傷寒論。前有宋髙保衡孫奇林億等校正序。稱開寶中節度使髙繼衝曾編錄進上。其文理舛錯。未能考正。國家詔儒臣。校正醫書。今先校定仲景傷寒論十卷。總二十二篇。合三百九十七法。除重復有一百二十三方。﹝案一十三。原本誤作一十二。今攺正。﹞今請頒行。又稱自仲景於今八百餘年。惟王叔和能學之云。而明方有執作傷寒論條辧。則詆叔和所編。與無己所注。多所攺易竄亂。並以序例一篇。爲叔和僞托而刪之。國朝諭昌作尙論篇。於叔和編次之舛。序例之謬。及無己所注。林億等所校之失。攻擊尢詳。皆重爲考定。自謂復長沙之舊。其書盛行於世。而王氏成氏之書遂微。然叔和爲一代名醫。又去古未遠。

其學當有所受。無己於斯帙。研究終身。亦必深有所得。似未可槪從屏斥。盡以爲非。夫朱子攺大學。爲一經十傳。分中庸爲三十三章。於學人不爲無裨。必以謂孔門之舊本如是。則終無確證可憑也。今大學中庸。列朱子之本於學官。亦列鄭元之本於學官。原不偏廢。又烏可以後人重定此書。遂廢王氏成氏之本乎。

﹝成氏﹝無己﹞明理論﹞﹝宋志冒嚴器之三字。﹞宋志四卷存藥方論自序曰。制方之體。宣通補瀉輕重澀滑燥濕十劑。是也。制方之用。大小緩急奇偶復七方。是也。是以制方之體。欲成七方之用者。必本於气味生成。而制方成焉。其寒熱溫涼四气者生乎天。酸苦辛鹹甘淡六味者成乎地。生成而陰陽進化之機存焉。是以一物之內。气味兼有。一藥之中。理性具矣。主對治療。由是而出。斟酌其宜。參合爲用。君臣佐使。各以相宜。宣攝變化。不可勝量。一千四百五十三病之方。悉自此而始矣。其所謂君臣佐使者。非特謂上藥一百二十種爲君。中藥一百二十種爲臣。下藥一百二十五種爲佐使。三品之君臣也。制方之妙。

的與病相對。有毒無毒。所治爲病主。主病之謂君。佐君之謂臣。應臣之謂使。擇其相須相使。制其相畏相惡。

去其相反相殺。君臣有序。而方道備矣。方宜一君二臣三佐五使。又可一君二臣九佐使。多君少臣。多臣少佐。

則气力不全。君一臣二。制之小也。君一臣三佐五。制之中也。君一臣三佐九。制之大也。君一臣二。奇之制也。

君二臣四。偶之制也。君二臣三。奇之制也。君二臣六。偶之制也。近者奇之。遠者偶之。所謂遠近者。身之遠近也。在外者身半以上。同天之陽。其气爲近。在內者身半以下。同地之陰。其气爲遠。心肺位膈上。其髒爲近。

腎肝位膈下。其髒爲遠。近而奇偶。制小其服。遠而奇偶。制大其服。腎肝位遠。數多則其气緩。不能速達於下。

必劑大而數少。取其气迅急。可以走下也。心肺位近。數少則其气急。不能發散於上。必劑少而數多。取其气易散。可以補上也。所謂數者。腎一肝三脾五心七肺九。爲五臟之常。制不得越者。補上治上。制以緩。補下治下。制以急。又急則气味濃。緩則气味薄。隨其攸利而施之。遠近得其宜矣。奇方之制。大而數少。以取迅走於下。所謂下藥不以偶。偶方之制﹐少而數多。以取發散於上。所謂汗藥不以奇。經曰。汗者不以奇。下者不以偶。

處方之制。無逾是也。然自古諸方。歷歲浸遠。難可考評。惟張仲景方一部。

最爲眾方之祖。是以仲景本伊芳尹之法。伊芳尹本神農之經。醫帙之中。特爲樞要。參今法古。不越毫末。實乃大聖之所作也。一百一十三方之內。擇其醫門常用者方二十首。因以方制之法明之。庶幾少發古人之用心矣。

嚴器之序曰。余嘗思歷代明醫。回骸起死。祛邪愈疾。非曰生而知之。必也祖述前聖之經。才髙識妙。探微索隱。研究義理。得其旨趣。故無施而不可。且百病之急。無急於傷寒。或死或愈。止於六七日之間十日以上。

故漢張長沙感往昔之淪喪。傷橫夭之莫救。撰爲傷寒論一十卷。三百九十七法。一百十三方。爲醫門之規繩。治病之宗本。然自漢逮今。千有餘年。惟王叔和得其旨趣。後人皆不得其門而入。是以其間少於注釋。闕於講義。

自宋以來。名醫間有著述者。如龐安常作卒病論。朱肱作活人書。韓和作微旨。王實作證治。𨿽皆互有闡明之義。然而未能盡張長沙之深意聊攝成公家世儒醫。性識明敏。記問該博。撰述傷寒義。皆前人未經道者。指在定體。分形析證。若同而異者明之。似是而非者辯之。釋戰栗有內外之診。論煩躁有陰陽之別。譫語鄭聲。令虛實之灼知。四逆與厥。使淺深之類明。始於發熱。終於勞復。凡五十篇。目之曰明理論。所謂眞得長沙公之旨趣也。

使習醫之流。讀其論而知其理。識其證而別其病。胸次了然而無惑。顧不博哉。余家醫業五十載。究旨窮經。自幼迄老。凡古今醫書。無不涉獵。觀此書。義理粲然。不能默默。因序其略。歲在壬戌。八月望日。錦山嚴器之序。

張孝忠跋曰。上注解傷寒論十卷。明理論三卷。論方一卷。聊攝成無己之所作。自北而南。蓋兩集也。予以紹熙庚戌歲入都。傳前十卷於醫者王光庭家。洎守荊門。又於襄陽。訪後四卷得之。望聞問切。治病處方之要。舉不越此。古今言傷寒者。祖張長沙。但因其證而用之。初未有發明其意義。成公博極研精。深造自得。本難素靈樞諸書。以發明其奧。因仲景方論。以辯析其理。極表裏虛實陰陽死生之說。究藥病輕重去取加減之意。毫髮了無遺恨。誠仲景之忠臣。醫家之大法也。士大夫宦四方。每病無醫。予來郴山。尢所嘆息。欲示之教。難於空言。故刊此書。以爲楷式。使家藏其本。人誦其言。夭橫傷生。庶乎免矣。成公當乙亥丙子歲。其年九十餘。則必生於嘉治平之間。國家長育人材。命醫立學。得人之效。一至於此。則天下後世。凡所謂教養云者。可不深加之意也夫。開禧攺元五月甲子歷陽張孝忠。

汪琥曰。傷寒明理論。金聊攝人成無己撰。書凡四卷。其第一卷

至第三卷

。共論五十篇。始於發熱。終於勞復。其第四卷

。發明桂枝等方二十首。此爲深得傷寒之旨趣者也。但其中四十五論云陽明病下血譫語。此爲熱入血室者。斯蓋言男子。不止謂婦人。此與仲景之意大悖。然亦不可因其一節之短。掩其全部之長。取名明理。信不誣矣。

四庫全書提要曰。成無己所作明理論。凡五十篇﹐又論方二十篇。於君臣佐使之義。闡發尢明。嚴器之序。

稱無己撰定傷寒義。皆前人未經道者。其推挹甚至。張孝忠亦稱無己此二集。自北而南。先以紹興庚戌。得傷寒論注十卷於醫士王光庭家。後守荊門。又於襄陽。訪得明理論四卷。因爲刊板於郴山。則在當時。固已深重其書矣。

﹝陶氏﹝華﹞傷寒明理續論﹞一卷存自序曰。昔朱肱奉議著傷寒百問書。經進。授醫博士。其書付監刊行。道遇豫章名醫宋道方。因就質之。宋爲指駁數十條。肱罔然自失。由是書監不刊。事見續易簡方。雙鐘李知先又爲歌括八韻。二書吾鄕先輩。例以爲活人之書。按魏志華佗傳云。出書一卷。此書可以活人。則活人之名所由始。而仲景傷寒論是也。朱李二公𨿽知有仲景之書。不能臻其閫奧﹐未足以充活人之名。正統攺元。余遊京師。遇臨江劉志善先生﹐授書一卷。指摘百問。亦數十條。攜以南歸。呈之松江趙景元先生。奉議之書。固未盡善。而劉公所駁。似爲大察。前人無議爲也。

且仲景之書。流傳旣久。魚魯實多。微辭奧介之互見。殘簡斷編之後先。朱公旣未知其文。又不知其證候。然自漢魏以來。髙人逸士所著。不傳於今者。何可勝數。因出示諸書曰。郭白雲傷寒補亡。龐安常卒病論。韓和微旨。楊仁齋傷寒類書。王實證治。常器之楊大授。凡此數種。皆有功於仲景。而東南醫流所未見也。景元亦自編一書。曰傷寒類例。久未之成。不以示人。庚寅冬。予病足不出戶庭數月。因觀成無己明理論。止五十證。辧究詳明。惜其未備。於是乃集所見所聞。比類附例。斟酌而損益之。遂成一書。名曰明理續論。姑以自備遺忘。非敢傳諸人也。𨿽朱公百問。積平生之勤。尙不免後人之紛紜言之。予實何人。乃以數月。而有所成。蓋賴古人之成訓。有以啟發之。初學醫之士。或有所得焉。當有知予心者。乃記其所由於卷首云。

杭州府誌曰。陶華字尙文。余杭人。治病有奇效。一人患病。因食羊肉。涉水。結於胸中。其門人請曰。此病下之不能。吐之不出。當用何法。陶曰。宜食砒一錢。門人未之信也。乃以他藥試之。百計不效。卒根據華言。一服而吐。遂愈。門人問之曰。砒性殺人。何能治病。陶曰。羊血大能解砒毒。羊肉得砒而吐。而砒得羊肉。則不能殺人。是以知其可愈。後來省郡治傷寒。一服卽愈。神效莫測。

名動一時。然非重賂。莫能致。論者以是少之。所著六書。曰瑣言。曰家祕。曰殺車槌法。曰截江网。曰一提金。

曰明理續論。仲景以後一人而已。

﹝巴氏﹝應奎﹞應奎傷寒明理補論﹞四卷存﹝閔氏﹝芝慶﹞傷寒明理論刪補﹞四卷存自序曰。昔軒岐洞悉醫經。論及傷寒。狀經脈之傳。分汗下之法。定愈否之期。皆以日計者。道其常。舉其要也。若夫諸變不可勝數。內經難以其論。故天復生仲景。以宣其祕。泄傳變之。別陰陽之發病。撰論推展經義。立方�惠生靈。一理貫通。羣緒畢著。第非凡之教必瀾深。文簡意博。世難窺測。成無己奮起研窮。創爲訓解。𨿽不能悉合微妙。而發明者殊多。更出余意。以著明理論。誠恐理有不明。則執迷妄意。殘害必罪。故注外諄一耳。上宗前哲。亦啟後學。寧不殷乎。議論五十首。彰顯表裏實虛。方論二十章﹐剖折�直匡佐。夫死生有據。治療堪憑。學人引伸觸類。自可明其未盡�者。然必究內經與傷寒論。庶乎學有源流。心有主宰。理可自明。

苟然端本尋支。徒爾檢閱斯集。則重道成氏之心。終可懵然昧理也。至陶尙文家祕之類。剽竊成氏者耳。烏能出其右哉。觀者當知取捨矣。𨿽然。璧或有瑕。書難盡信。稍爲補刪。便屬逾。三卷之中。惟煩證虛煩陽厥陰厥。

刪者全文。補以愚意。如其次第。仍於四條下。明卽其故見全刪全補者。與他條有別也。其餘六十六條﹐或刪字。或刪句。因詞繁而刪。因說誤而刪﹐悉順原文。仍令上下貫通。間有明以鄙意。補其闕略者。則皆細書。令其古今不紊也。蓋由欲助明理以勝。遂因成氏舊而損益之。不自知其妄耳。志醫士可不思明理耶。西吳松筠館主人閔芝慶題。

按芝慶曰。煩者。不能安靜之貌。較諸躁則輕焉。因於熱者固多。亦有因於寒者焉。成氏誤以煩熱爲一條。

云煩者熱也。其虛煩一條。亦欠妥。因並刪而攺之。又四逆與厥。其義無異。而皆變文耳。成氏謂四逆輕於厥。

編爲二證。仍就其論。而采所可取。捨其所當去。爲陽厥陰厥二條以補之。其論精核。可以爲據。無復黨同護闕之獘矣。

﹝汪氏﹝琥﹞增補成氏明理論﹞未見汪琥曰。成氏注仲景書已完。又自撰明理論。其解仲景桂枝麻黃靑龍等湯。尢爲明暢。第惜其所解者。不過二十餘方耳。其所未發明者。愚卽以原注中之意。及采內臺等書。大半以鄙意補之。﹝傷寒論辧注凡例﹞

﹝宋氏﹝云公﹞傷寒類證﹞二卷存自序曰。竊聞天地師道以覆載。聖人立醫以濟物。道徳醫藥。皆原於一。醫不通道無以知造物之機。道不通醫。無以盡養生之理。然欲學此道者。必先立其志。志立則物格。物格則學專。學𨿽專也。必得師匠﹑則可入其門矣。更能敏惠愛物。公正無私﹐方合其道。夫掌命之職。其大矣哉。且聖智玄遠。自有樞要。彊欲穿鑿。徒勞皓首。僕於常山醫流張道人處。密受通玄類證。乃仲景之鈐法也。彼得之異人。而世未有本。切念仲景之書。隱奧難見。𨿽有上士。所見博達。柰以一心。日應眾病。萬一差誤。豈不憂哉。今則此書換其微言。宗爲直說。使難見之文。明於掌上。故曰。舉一綱而萬目張。標一言而眾理顯。若得是書。以補廢志。其濟。世也不亦深乎。故命工開版。庶傳永久。時大定癸未九月望日。河內宋云公述。

汪琥曰。明季虞山人校刊類證三卷。於仲景全書中。其書以仲景三百九十七法。分爲五十門。以太陽等六經。

編爲辰卯寅丑子亥字號。有如五十門。以嘔吐門爲始。見辰字號某嘔證。當用仲景某方。與馬宗素鈐法相似。亦別無發明處。故準繩凡例云。纂傷寒者眾矣。知尊仲景書。而遺後賢續法者。好古之過也。類證諸書。是也。

﹝傷寒摘疑﹞﹝九靈山房集丹溪翁傳。作傷寒辧疑。宋濂丹溪石表辭。作傷寒論辧。﹞讀書敏求記一卷未見錢曾曰。朱彥修謂仲景書。儒家之論孟也。復何所疑摘之者。竊恐摘簡斷文。章句或誤。故略紀所疑。而附以己意。非敢致疑於仲景也。

汪琥曰。傷寒摘疑問目。元丹溪朱震亨撰。書止一卷。始議脈。終議證與湯。此亦闡揚仲景之文。大有益於後學人。惜乎其論止一十九條而已。

﹝滑氏﹝壽﹞傷寒例鈔﹞﹝醫史攖寧生傳。作讀傷寒論鈔。﹞三卷未見汪琥曰。傷寒例鈔。元許昌滑壽伯仁集。書凡三卷。其上卷。首鈔傷寒例。次鈔六經。有如太陽一經。先鈔本經總例。曰在經之證。曰入腑之證。曰傳變之證。又次鈔本經雜例。凡三陽經及合並病。皆如上例。鈔作一卷。

其中卷。則鈔三陰經例。及陰陽差後勞食復例。其下卷。則鈔脈例。有如亡血脈。陽衰脈。病脈。難治脈。又如六經中風。及傷風見寒。傷寒見風。溫病風溫。痙濕。霍亂。厥逆下利嘔吐。可否汗下之條。皆鈔其脈。末後則鈔死證三十餘條。其於仲景之論。毫無發明。亦止便學人之記習耳。

﹝許氏﹝弘﹞金鏡內臺方議﹞十二卷存建安縣誌曰。許宏。字宗道。幼業儒。而隱於醫。奇證異疾。醫之輒效。又工詩文。寫山水花卉。皆臻其妙。

卒。年八十一。所著有通元錄。行世。

汪琥曰。金鏡內臺方議。建安許弘集。書凡十二卷。其第一卷

至十卷。議仲景麻黃桂枝等湯方。第十一卷

。

議五苓等散方。第十二卷

。議理中等丸方。其說𨿽以成注爲主。然亦多所發明。是亦大有裨於仲景者也。琥按許氏不知何代人。不詳其字。閱其文義。想系是金元時人耳。

按許宏以傷寒論爲金鏡內臺方。雜病論爲外臺方。考內外臺之稱。未聞有命仲景書者。而其爲義。殆不相類。

﹝詳見於方論第十九外臺祕要下。﹞許氏所稱。其意若云內外篇耳。許又著湖海奇方八卷。自序題永樂二十年。

歲在壬寅。七月二十四日己卯。建安八十二翁許宏謹書。則縣誌稱以八十一卒。誤矣。汪琥爲金元間人。亦失考也。

﹝汪氏﹝機﹞傷寒選錄﹞八卷存自序曰。傷寒論者。仲景張先生之所作也。自漢而下。推明之者。殆且百家。求其能悉其旨者。十百而一二焉。余於壯年。嘗輯諸說。少加隱括。分條備注。祖仲景者。書之以墨。附諸家者。別之以朱。去取未必正也。

較諸他書。頗爲詳盡。臨證一覽。而諸說皆在於目矣。稿已粗具﹐柰何年逾七十。兩目昏蒙。莫能執筆。稿幾廢棄如故紙也。幸同邑石墅陳子桷和溪程子鎬。於余最濃。論及傷寒。因檢故稿。出示條例。旣而語諸予曰。此稿成之不易。玆皆視如故紙。則前功盡棄。誠可惜哉。吾等當極駑鈍。以終厥志。何如。余曰。固所願也。第恐年老。弗及見焉。於是盡取諸書付之。見其授受惟謹。夙夜匪懈。從事於斯。益其所未益。增其所未增。逐條補輯。反復數過﹐不憚其勞。如此。爰及三載。始克告成。余曰。業已廢棄。今賴二子。得成全書。

果不負余之所願也。人言。有志者事竟成。豈不信哉。噫。齒將沒矣。尙獲睹其成功。余之幸也。又如何耶。名其書曰傷寒選錄。蓋因備取諸家之說。而選其近於理者。靡不悉錄。又奚俟余贅辭。孔子曰。述而不作。信而好古。其斯之謂歟。故爲之序。嘉靖丙申年。三月朔旦。新安祁門汪機序。

凡例曰。諸先賢所論。於仲景有發明者。並采輯卷首。以廣識見耳。一編集。多仿王安道所定次序。以傷寒例。居六經之首。病篇次之。一六經諸病。皆仿成無己例。摘取諸證條中一證。別立條款。爲之發明。成氏或有所未瑩者。復附諸賢所論。俾學人知有所擇也。一各證成氏所釋。有未當者。復采諸賢之說。以附益之。使觀者知所適從也。一仲景有論無方者。則參考諸書之有方者補之。別例圈不敢比同於仲景。蓋恐其方或有所未當也。一所集諸賢之說。但注其姓氏不敢直書其名。如成無己曰成氏。劉河間曰劉氏。韓和曰韓氏。龐安常曰龐氏。錢聞禮曰錢氏。許叔微曰許氏。朱肱曰朱氏。吳授曰吳氏。陶尙文曰陶氏。朱丹溪曰丹溪。張兼善曰張氏。

﹝胡氏﹝朝臣﹞傷寒類編﹞七卷存跋曰。昔人疑傷寒論非全書。乃叔和雜以己意而成之者。按王安道謂六經病篇。立法嚴而處方審。仲景妙義攸存。必非叔和所能贊辭也。其有增附者。厥陰下利嘔噦諸證。與脈法可汗不可汗等篇而已。余然其言。爲類編書。列傷寒例於前。六經病次之。瘥後病又次之。相類病又次之。脈法居後。惟錄其有關於傷寒者諸方。則另爲一卷。皆節取成注。欲使初學易於尋究爾。若專門通敬之士。自當求全書而閱之。固不可厭繁雜而就簡便也。嘉靖甲子歲春正月吉日。賜進士出身奉政大夫通政使司右參議會稽敬所胡朝臣書。

汪琥曰。傷寒類編。明會稽進土胡朝臣著。書凡七卷。列傷寒例於前。六經病次之。瘥後病又次之。相類病又次之。脈法居後。方附卷末。其大旨不過削叔和繁文。采集仲景要旨。如太陽病。曰有汗。曰無汗。曰水气。

曰裏寒。曰裏熱。曰裏虛。曰汗後。曰吐後。曰下後。曰汗吐下後。各自分類。他經仿此。每條之下。皆節取成注。毫無增益。恐初學厭全書之繁。故爲是編。使易於誦習耳。

﹝方氏﹝有執﹞傷寒論條辧﹞八卷存自序曰。傷寒論之書。仲景氏統道垂教之遺經﹑治病用藥大方大法之藝祖。醫系繼開之要典。有生之不可一日無。仁孝之所不可不勉者也。切緣遠世。文章傳稱。簡古奧雅。矧旨多微隱。而理趣幽玄。惜承流匪人。門墻莫睹。鑿者紛紛。注者諾諾。蕪穢塵蒙。致束諸髙閣。危如一綫。有自來矣。胡氏春秋傳曰。聖人大訓。不明於後世。皆庸腐學經。不知其義者之非爾。信哉言也。嗚呼。斯文如此。遂至澆風競著。正學沈淪。邪說橫行。人心日惑。以交際言。則皆粉黛逢迎。土苴然惟。惟是是行。成習久矣。若之何不疾病顚連。札夭接迹。嗚呼。世途醫道。尙可言哉。余以身經獘難。死幸重生。因偶竊目觀瀾。遽覺猛驚。大意瞿然。嘆曰。今日之幸。何莫非天。天之畱我。必有我意。有意於我。其在斯乎。然則難也非難也。警也警。以事天人之道也。盡天盡人。盡在我爾。我且致盡於斯。或者其庶幾乎。

於是不揣愚陋。攺故卽新。輸心委志。遊邇涉遐。薪膽風霜。晨霄砥礪。積以必世。憂勤僅免。辧成斯錄。

於發揚經義之蘊奧。𨿽不敢以仿佛言。而探本溯源。蓋有若自得其萬一於言表者。亦不敢自欺也。客有就觀者。

殺車截江。自謂以爲珍重子孫計。是何如邪。應之曰。弗如也。槌网固奇貨可居。得以計子孫。私吾道也。若謂可以爲其所欲爲。則自羲農黃帝堯舜禹湯文武周公孔孟。以至周程張朱。何樂而不爲耶。蓋道本乎天。天與賢則與賢。

天與子則與子。孔氏之有子思。猶夏后氏之有啟。天也。故道非聖賢不世。本艸素靈難經以來。皆如此。豈貨之爲貨。可以必子孫。而世其居乎。吾亦天吾之天。以天人之天爾。弗如也。然則天天將何如。曰。蘇子以天與我。

必我用我。知之不以告人爲棄天。輕用之爲褻天。是以汲汲以千時。爲於用也。吾老矣。不能篤。不能千。不能必。又不能忘情於蘇氏。子之言若天未欲斯道之一綫墜。則必有全補天心天手者出。嗚呼。微斯人將焉用斯。吾將刻之。刻之以待。庶乎斯道之世其綿有在。其用有馮。此固吾天天之初心也。子將謂何。客曰善。於是乎書。

時萬曆壬辰上元節日。歙之中山山中七十翁方有執自序。

跋曰。昔人論醫。謂前乎仲景。有法無方。後乎仲景。有方無法。方法具備。惟仲景此書。然則此書者。盡斯道體用之全﹐得聖人之經。而時出者。後有作者。終莫能比徳焉。是故繼往開來。莫善於此。愚自受讀以來。

沈潛涵泳。反復細繹。竊怪簡編條冊。顚倒錯亂殊甚。蓋編始𨿽由於叔和。而源流已遠。中間時異世殊。不無蠹殘人獘。今非古是。物固然也。而注家則置弗理會。但徒根據文順釋。譬如童蒙受教於師。惟解隨聲傳誦。一毫意義。懵不關心。至歷格聱牙。則又掇拾假借以牽合。卽其負前修以誤後進。

則其禍斯時。與害往日者。不待言也。所謂舟一也。操而善則有利濟之功。不善則不惟適足以殺人。而反並己亦淪胥。以自溺者。猶是也。是故君子愼術。不亦可懼也。夫於是不憚險遙。多方博訪。廣益見聞。慮積久長。晚忽豁悟。乃出所日得。重考修輯。屬艸於萬曆壬午。成於去歲己丑。倩書謄脫。方幸字得頗佳。而校討點畫。則又率多訛謬。自慨今年七十一矣。不免彊拭眵昏。力楷托梓。復客畱後。凡若干萬言。移整若干條。考訂若干字。

曰。傷寒論者。仲景之遺書也。條辧者。正叔和故方位。而條還之之謂也。嗚呼。仲景聖當時而祖百代。其神功妙用。聞而不得見。所可見者。僅存是書。溯是書以求其道。由其道以纘其宗。亦惟系乎人之心志。用不用何如耳。今也以生乎千五百年之下。而欲淵源於千五百年上人之遺言。鍵發其神妙。以懋率由。豈可以容易言哉。然時世𨿽殊。人心則一。不一者事。至一者道。誠能心仲景之心。志仲景之志。以求之則道在是也﹑道得則仲景得失。尙何時世之間。可以二言邪。是故具述其本末。粗陳大義。俟諸來哲大家精詳。允期斯道。協陟重明。以之修己治人。進之拱盛順化。念玆在玆。施於有政。庶幾將來𨿽或時災。平循通轍。克綏正命。則仲景在我。而聖賢之宗風不墜。是非吾人顧念天之所以與我。而我當求盡其所以體之全之之一事邪。他固非愚之所可豫知也。曷敢道哉。抑揣余景。衰肘醜瘠。何可以入人目。而乃劬劬若是。以取身後嗤唾邪。不然也。蓋亦不過遠惟。或者得微視於有道在任。則亦尙可以少見競競專致操存。一筆之不敢苟云爾。萬曆二十一年。歲次癸巳。仲冬閏辛巳朔粵三日癸未。新安方有執自跋。

閔芝慶曰。方氏作條辧。以太陽一經爲三篇。分衛中風爲上編。其間總論中風傷寒。如太陽病七日以上自愈者之類。不能悉舉。此等旣屬總論。則難分而爲二。以之列於上編。固無不可。但與衛中風爲上編之說少違耳。

又據分營傷寒爲中篇。凡有傷寒二字。居各條之首者。悉入焉。不知其中固有專指營傷寒者。亦有兼指衛中風者。

蓋中風與傷寒。可分爲二名。又可合而俱稱傷寒。是以中風與傷寒爲病。自古通謂之傷寒。如傷寒一二日。陽明少陽證不見者。爲不傳也之類。是皆兼論中風於言外者也。乃因傷寒二字居首。悉列中篇。以亦有據。但旣有營傷寒爲中篇之說。則後人倘有執泥。而謂與中風無涉者。從玆殆矣。又將發汗已發汗病不解發汗之類。皆列於中篇。意以發汗者。必麻黃湯證也。不知麻黃湯固爲發汗之劑。桂枝湯𨿽云解肌。亦稱發汗。觀於篇中所云。病常自汗出者。此爲營气和云云。結之曰。復發其汗。營衛和則愈。宜桂枝湯。則桂枝湯。亦稱發汗可知矣。烏得以凡云發汗者。皆入營傷寒之篇也。又據營衛俱中風寒者爲下編。凡脈浮緊。及傷寒脈浮者。皆入焉。卽舉其所注而辧之。其一卷第一證。太陽之爲病。脈浮頭項彊痛而惡寒。注曰。尺寸俱浮者。知爲病在太陽。又曰。揭太陽之總病。爲三篇之大綱云云。似知或中風。或傷寒。或風寒兩傷。凡屬太陽者。皆當浮脈矣。又據其三卷第十三證。傷寒脈浮滑。此表有熱。注曰。傷寒脈不浮。浮者風也。何與三陽大綱之注。自相矛盾。而獨指浮爲風耶。

遂將凡脈浮緊。及傷寒脈浮者。皆入風寒兩傷之篇。非矣。不特此也。其三卷三十五證。傷寒胸中有熱。注云。熱以風言。第三十八證。傷寒十三日不解。過經譫語者。以有熱也。注曰。

熱。風也。豈不知始自太陽者。或中風。或傷寒。皆能成熱。故索問熱論曰。人之傷於寒也。則爲病熱。焉得獨以熱爲風乎。遂將凡傷寒有熱﹑及發熱及如瘧之發熱惡寒。熱多寒少者。皆入風寒兩傷之篇。謬亦甚矣。方氏之心。無非欲立異以爲髙。故其編次。悉更舊本。前者後之。後者前之。諸篇皆有更移。太陽三篇爲甚。將欲求勝於叔和乎。設使人各一見以自髙﹐何時復出仲景而始定。柰何人也。敢妄意有更。

汪琥曰。傷寒條辧。明歙人方有執著。書凡八卷。先圖說。次削例。又次辧太陽病。以風傷衛爲上編。分第一卷

。寒傷營爲中篇。分第二卷

。營衛俱傷爲下編。分第三卷

。陽明少陽二經病。分第四卷

。三陰經病。分第五卷

。風溫雜病。及霍亂陰陽易差後等病。分第六卷

。痙濕。及辧脈法。分第七卷

。汗吐下可不可。分第八卷

。

後又附鈔本艸。其條辧仲景六經篇文。可謂詳且盡矣。

四庫全書提要曰。傷寒論條辧八卷。附本艸鈔一卷。或問一卷。痙書一卷。明方有執撰。有執字中行。歙縣人。

是書刻於萬曆壬辰。前有己丑自序一篇。又有辛卯後序一篇。又有癸巳所作引一篇。則刻成時所加也。大旨以後漢張機傷寒卒病論。初編次於王叔和。已有攺移﹑及金成無己作注﹑又多所竄亂。醫者或以爲不全之書。置而不習。或沿習二家之誤。彌失其眞。乃竭二十餘年之力。尋求端緒。排比成編。一一推作者之意。爲之考訂。故名曰條辧。其原本傷寒例一篇。不知爲何人所加者。竟削去之。而以本艸鈔一卷。或問一卷。附綴於末。又以醫家誤痙爲驚風。多所夭枉。乃歷引素問金匱要略傷寒卒病論諸說。爲痙書一卷。並附於後。有執旣沒。其板散佚。江西諭昌遂采掇有執之說。參以己意。作傷寒尙論篇。盛行於世。而有執之書遂微。國朝康熙甲寅順天林起龍得有執原本。惡昌之剽襲舊說。而諱所自來。乃重爲評點刊板。並以尙論篇。附刊於末。以證明其事。卽此本也。起龍序文。於昌毒罵醜詆。頗乖雅道。其所詳論。亦皆贊美之詞。於病證方藥。無所發明。今並削而不載。所附刻之尙論篇。原本具存。已別著錄。其異同得失。可以互勘。不侍此本之復載。今亦削之。而附存原目於此焉。

﹝王氏﹝肯堂﹞傷寒準繩﹞醫藏目錄八卷存自序曰。夫有生必有死。萬物之常也。然死不死於老。而死於病者。萬物皆然。而人爲甚。故聖人憫之。而醫藥興。醫藥興而天下之人又不死於病。而死於醫藥矣。智者憤其然。因曰。病而不藥。得中醫。豈不信哉。或曰。此但爲傷寒言之也。𨿽然。微獨傷寒。特傷寒爲甚爾。蓋醫莫不宗本黃岐。今其書具在。然有論而無方。方法之備。自張仲景。如仲景𨿽獨以傷寒著。然二千年以來。其間以醫名世。爲後世所師承者。未有不從仲景之書悟入。而能徑窺黃岐之壺奧者也。故黃岐猶羲文也。仲景其孔子乎。易水師弟。則濂洛諸賢。金華師弟。則關閩諸大儒也。擬人者不倫於此矣。王好古曰。傷寒之法。可以治雜病。雜病法不可以治傷寒。豈誠然哉。傷寒法出於仲景。故可以治雜病。而爲雜病法者。多未嘗夢見仲景者也。故不可以治傷寒也。然則傷寒論。可弗讀乎。而世之醫。有終身目不識者。獨執陶氏六書。以爲枕中鴻賓爾。夷考陶氏之書。不過剽南陽唾餘。尙未望見易水門墻。而輒詆傷寒論。爲非全書。聾瞽來學。蓋仲景之罪人也。而世方宗之。夭枉可勝道哉。余少而讀仲景書。今老矣。尙未窺其堂室。平生手一編。丹鉛殆徧。紙敗墨渝。海虞嚴道徹見而愛之。欲壽諸梓。而余不之許。非靳之。蓋愼之也。丁酉戊戌間。因嘉善髙生請。始輯雜病準繩。而不及傷寒﹑非後之。蓋難之也。今歲秋。同年姜仲文知余所輯雜病外。尙有傷寒婦嬰瘍科。爲準繩者四。遣使來就鈔。而不知余奪於幽憂亢病。未屬艸也﹐因感之而先成傷寒書八帙。始於八月朔。而告完於重九。或曰。以數十萬言。成於四旬﹑不太艸艸乎。

曰。余之醞釀於冊府。而漁獵於書林。蓋三十餘年矣。不可謂艸艸也。傷寒一病爾。而數十萬言。不太繁乎。曰。

吾猶病其略也。何也。是書之設。爲因證檢書。而求治法者設也。故分證而不詳。則慮其誤也。詳則多互見而復出。而又安得不繁。後之注仲景書。續仲景法者。或見其大全。或窺其一斑。皆可以爲後學指南。具擇而載之。

而又安得不繁。且夫人讀一書。解一語。苟迷其理。有礙於胸中。以問知者。則惟恐其不吾告。與告之不詳。余固駑下。然學醫之資。差不在人後。以余所白首不能究者。與天下後世共究之。將讀之恐其易盡。而顧患繁乎哉。

丹陽賀知忍中祕心乎濟物。而勇於爲義。願爲餘流通。書未成。已鳩工庀具矣。余之遄成以此。因敍於篇首。時萬曆三十二年。歲次甲辰重九日。念西居士王肯堂宇泰書。

凡例曰。纂傷寒書者眾矣。知尊仲景書。而遺後賢續法者。好古之過也。類證諸書是也。惟俗眼之便。而雅俗雜陳。淄澠莫辧。使世不知孰爲仲景者。俗工之謬也。瑣言蘊要諸書是也。惟婁氏綱目。列六經正病於前。而次合病並病。汗吐下後諸壞病於後。又次之以四時感異气而變者。與婦嬰終焉。而每條之中。備列仲景法。然後以後賢續法附之。旣該括百家。又不相淆雜。義例之善。無出其上。此書篇目。大抵因之。一解釋仲景書者。惟成無己最爲詳明。𨿽隨文順釋。自相矛盾者。時或有之。亦白璧微瑕。固無損於連城也。後此趙嗣眞張兼善之流。皆有發明。並可爲成氏忠臣。張公耳孫。故多采掇。使學人一覽洞然。而一得之愚。亦時附焉。其文義淺近。不必訓釋者。則一切省之。內一字。趙者。嗣眞也。張者。兼善也。黃者。仲理也。活者。朱肱活人書也龐者。安時也。

許者。叔微學士也。本者。許之本事方也。韓者。和也。孫者。兆也。潔者。潔古張元素也。云者。潔古之子云岐子也。垣者。李東垣也。丹者。朱丹溪也。海者。王海藏也。王者。履也。羅者。天益也。戴者。元禮也。

婁者。全善也。吳者。綬也。陶者。華也。其不系姓字者。自篇首辧證數語之外。皆仲景論文也﹐一內經云。風雨寒暑。不得虛。邪不能獨傷人。至於丹溪又云。傷寒屬內傷者。十居八九。當以補元气爲主。由是言之。後人治傷寒者。旣皆識仲景之法不盡。又不知其病本於內傷虛勞。而思補養。但用汗下致死者。其殺人何異刀劍。

興言至此。切骨痛心。今𨿽以後賢補養之法。附載於篇。而書不盡言。言不盡意。尢望臨病之工。重人命而懼陰譴。熟玩此書。無疑於心。而後下手用藥。卽不能然。寧過於謹護元气。無孟浪汗下。而後庶幾乎少失也。明史稿王樵傳曰。子肯堂。字宇泰。舉萬曆十七年進士。選庶吉士。授檢討。博覽羣籍。聲著館閣。倭寇朝鮮。疏陳十議。願假禦史銜。練兵海上。疏畱中。因引疾歸。京察降調。家居久之。吏部侍郎楊時喬薦補南京行人司副。終福建參政。肯堂好讀書。著述甚富。雅工書法。以其尢精醫理。故又附見方伎傳中。又方伎傳曰。王肯堂。字宇泰。金壇人。萬曆中舉進士。選庶吉士。授檢討。以京察貶官。終福建參政。肯堂博極羣書。

兼通醫學。所著證治準繩。爲醫家所宗。

汪琥曰。傷寒證治準繩。明金壇王肯堂宇泰甫輯。書凡八帖。首列序例入門。辧證內外傷。及類傷寒辧。其第一帙。則以傷寒總例居前。總例者。乃敍四時傷寒傳變。及汗吐下法。又愈解死證。陰陽表裏。傷寒雜病。類證雜論。察色要略。第二帙。則以太陽例居前。而以發熱惡寒惡風頭痛等證附之。第三帙。則以陽明病居前。而以不大便不得臥自汗潮熱譫語等證附之。又少陽病口苦咽漧往來寒熱等證。亦並附焉。其第四帙。先列三陰總綸。

太陰病。則附以腹滿痛等證。少陰病。則附以但欲寐口燥咽干等證。厥陰病。則附以气上衝心等證。第五帙。則言合並病。又汗吐下後不解。喘而短气等證。第六帙。則繼以小便利不利等證。復附以狐惑百合兩感證。第七帙。

則言勞食復瘥後等證。又言四時傷寒不同。溫暑瘧痙等證。後附以婦人小兒傷寒。第八帙。則辧脈法藥性。其書悉因婁氏綱目之義。而以仲景方論爲主。後賢續法附之。傷寒之書。至此可爲詳且盡矣。但惜其纂注大略。及諸方之義。不能明暢。又其云發熱惡寒頭痛等證。諸經皆有。何得限定附之一經之中。於余不能無遺憾矣。

﹝趙氏﹝開美﹞集注傷寒論﹞十卷存凡例曰。仲景之書。精入無倫。非善讀者。未免滯於語下。諸家論述。各有發明。而聊攝成氏引經析義。尢稱詳洽。𨿽牾附會。間或時有。然諸家莫能勝之。初學不能捨此索途也。悉依舊本。不敢去取。一諸家善發仲景之義者。無過南陽。外此如叔維潛善潔古安常東垣丹溪安道。

近代如三陽宇泰諸君子。單詞短語。𨿽不盡拘長沙轍迹。實深得長沙精義。急爲采入。以補六經未發之旨也。一是書。仲景自序。原爲十六卷。至叔和次爲三十六卷。今坊本僅得十卷。而七八卷又合兩爲一十卷。僅次遺方。

先後詳略。非復仲景叔和之舊矣。今根據辧平脈法爲一卷。自傷寒大例。及六經次第。不復妄有詮次。止以先後勻適爲六卷。其遺方並入論集。便於簡閱。大抵因三陽王氏義例云。

按是書所采。成氏注解之外。凡二十有二家。輯HT頗爲詳博。若沈亮宸王文祿唐不巖張卿子說。世從不見別爲采載者。考沈名晉垣。張名遂辰。同錢塘人。王字世廉。號沂陽生。海鹽人。著有醫先一卷。其事履並見縣誌。

特唐不巖一人。未詳裏貫。想亦系明季人。蓋開美輯書之時。各爲參訂者。故附入其說也。

﹝史氏﹝暗然﹞傷寒論注﹞十四卷未見汪琥曰。史氏傷寒論注。明越人史暗然百氏著。書凡十四卷。其第一卷

。先平脈法。第二卷

。辧脈法。第三卷

。太陽病。第四卷

。陽明少陽病。第五卷

。太陰少陰病。第六卷

。厥陰病。第七卷

。痙濕霍亂。以至於瘥後等病。而復集陰陽毒百合狐惑等證。名曰補遺。第八卷

。乃次傷寒例。第九卷

。辧汗吐下可不可。第十卷

。辧外感內傷。及食積痰等。十二證。與傷寒異。第十一卷

。則載仲景原論中。桂枝湯等。九十一方。第十二卷

。則采金匱升麻鱉甲湯等。二十二方補之。第十三卷

。則采局方治四時感冒。如香蘇飲等十一首。附以補方八首。第十四卷

。則采劉河間治夏月感冒方六首。其大旨以仲景叔和原論。如言脈處。則曰驚愧脈。曰相乘脈。曰殘賊災怪等脈。如辧證處。則曰太陽本證。曰傳經。曰春溫。曰愈期。曰壞證。曰合病。曰並病。曰衄。

曰冒。曰喘。曰吐等。各就本文。而標出之。其治春溫灼熱。則采活人書。知母漧葛湯。葳蕤湯以主治。此爲可取之處。又其注病患身大熱。反欲得近衣節。則引陶節庵云。虛弱素寒之人。感邪發熱。熱邪浮淺。不勝沈寒。

故內怯欲近衣。此爲大誤之極。間有順文隨釋處。毫無明暢之論。所集原方。但宗成氏舊注。所采新方。皆根據陶氏槌法。此徒尊仲景虛名。實不知仲景奧義。輕言注書。空遺世誚。

﹝盧氏﹝之頤﹞傷寒金疏鈔﹞未見按上見於道古堂集名醫盧之頤傳。

卷二十七

方論﹝五﹞

﹝諭氏﹝昌﹞尙論張仲景傷寒論重編三百九十七法﹞四卷存自序略曰。嘗慨仲景傷寒論一書。天苞地符。爲眾法之宗。羣方之祖。雜以後人知見。反爲塵飯土羹。莫適於用。玆特以自然之理。引伸觸類。闡發神明。重開生面。讀之快然。覺無餘憾。至春溫一證。別辟手眼。引內經爲例。曲暢厥旨。究不敢於仲景論外。旁溢一辭。後有作者。庶不爲冥索旁趨。得以隨施輒效。端有望焉。窮源千仞。進求靈素難經甲乙諸書。文義浩渺。難以精研。用是參究仲景金匱之遺。分門析類。定爲雜證法律十卷。

覃思九載。擬議以通玄奧。俾觀者爽然心目。合之傷寒論。可爲濟川之舟楫。烹魚之釜。少塞吾生一日之責。

卽使貽譏於識者。所不辭也。夫人患無性靈。不患無理道。世患無理道。不患無知我。古君子執理不阿。乘道不枉。名山國門。庶幾一遇。气求聲應。今昔一揆。是編聊引其端。等諸爝火。俟夫圓通上智。出其光華。於以昭徹玄微。與黃岐仲景而合轍。昌也糠在前。有榮施矣。時順治戊子歲。孟夏月。西昌諭昌嘉言甫識。

汪琥曰。傷寒尙論篇。淸順治初西昌諭昌嘉言甫著。書凡五卷。首卷尙論張仲景傷寒大意。及叔和編次。林億成無己校注之失。又駁正序例。及論春溫。並駁正溫瘧等證。四變之妄。其第一卷

﹐分太陽三篇。以風傷衛之證爲上編。寒傷營之證爲中篇。風寒兩傷之證爲下編。第二卷

。分陽明三篇﹑以邪入太陽陽明爲上編。正陽陽明爲中篇。少陽陽明爲下編。第三卷

。止少陽全篇。而附以合並病壞病痰病。第四卷

。三陰篇。太陰止一全篇。少陰則分前後二篇。以直中之證爲前篇。傳經之證爲後篇。厥陰止一全篇。復附以過經不解。瘥後勞復。陰陽易病。其書實本方氏條辧之注。而復加發明。著成此編。但其以太陽篇。病如桂枝證。頭不痛云云。此爲胸有寒。是痰。復以病患有寒。復發汗。胃中冷之眞寒。亦是痰。遂於壞病之後。復增一痰病。殊悖於理。又少陰旣分寒熱二證。而太陰厥陰。獨無寒熱二証之分。又云。陰陽易外。男子無女勞復。皆於理有未妥。至其顚倒仲景原論中撰次。不待言矣。

四庫全書提要曰。尙論篇八卷。國朝諭昌撰。昌字嘉言。南昌人。崇禎中。以選貢入都。卒無所就。往來靖安間。後又寓常熟。所至皆以醫術著名。是書本名尙論張仲景傷寒論重編三百九十七法。其文過繁難舉。世稱尙論篇。省文也。首爲尙論大意一篇。謂張仲景著卒病傷寒論十六卷。其卒病論六卷。已不可復睹。卽傷寒論十卷。

亦劫火之餘。僅得之口授。其篇目前後差錯。賴有三百九十七法。一百一十三方之名目﹐可爲校正。晉太醫令王叔和附以己意。編集成書。共二十二篇。今世所傳。乃直祕閣林億所校正。宋人成無己所詮注。﹝案成無已。乃金人。此言宋人。誤。謹附訂於此。﹞二家過於尊信叔和。往往先傳後經。以叔和緯翼之詞。混編爲仲景之書。

如一卷之平脈法。二卷之序例。其文原不雅馴。反首列之。則其爲校正詮注。乃仲景之不幸也。程徳齋因之作傷寒鈐。旣多不經。王履又以傷寒例居前。六經病次之。類傷寒病又次之。至若雜病雜脈。與傷寒無預者。皆略去。定爲二百八十三法。亦無足取。惟方有執作傷寒條辧。削去叔和序例。大得尊經之旨。太陽三篇。攺叔和之舊。以風寒之傷營衛者分屬。尢爲卓識。而不達立言之旨者尙多。

於是重定此書。以冬傷於寒。春傷於溫。夏秋傷於暑。爲主病之大綱。四序之中。以冬月傷寒爲大綱。傷寒六經之中。以太陽爲大綱。太陽經中。又以風傷衛。寒傷營。風寒兩傷營衛。爲大綱。蓋諸家所注。至昌而始變其例矣。次爲辧叔和編次之失一篇。次爲辧林億成無己校注之失一篇。次爲駁正王叔和序例一篇。皆不入卷數。其於傷寒論原文。則六經各自爲篇。而合病並病壞病痰病四類。附三陽經末。以過經不解。瘥後勞復病陰陽易病三類。

附三陰經末。每經文各冠以大意。綱舉目張。頗有條理。故醫家稱善本。原書自爲八卷。乾隆癸未建昌陳氏並爲四卷。而別刻昌尙論後篇四卷。首論溫證。次合論。次眞中。次小兒。次會講。次問答。次六經諸方。共成八卷。

爲諭氏完書焉。考康熙甲寅。順天林起龍。重刻方有執之書。以昌此書附後。各於評點。極論昌之所注。全出於剽竊方氏。醜詞毒罵。無所不加。夫儒者著書。尙相祖述。醫家融會舊論。何可遽非。況起龍所評。方氏則有言皆是。諭氏則落筆皆非。亦未免先存成見。有意吹毛。殆門戶之見。別有所取。未可遽爲定論。故今仍與方氏之書。並著錄焉。

﹝諭氏﹝昌﹞傷寒尙論後編﹞四卷未見﹝傷寒抉疑﹞一卷存徐彬跋曰。先業師初以問答見授。余甚珍之。梓以供同好。不知卽新安程云來先生戊子年問答也。越二十八年。己卯秋竟於無意中相遇。悉此淵源。發明之功大。會合之緣奇。特補記以志快。

﹝徐氏﹝彬﹞傷寒圖說﹞一卷存陳師錫小引曰。傷寒獨起太陽。而逆傳雜證。則又不傳經而變气。其義誠微。於是涉略者。患在學疏識淺。

望洋難明。專家者。患在拘守成方。忽略不講。卽有好學人。見行脈布气。傳經不傳經。或逆或順。種種不一。

患在多歧滋惑。今仲景原文。得諭先生尙論。前人精詣畢露。仲景原方。得忠兄發明。後學機興勃然。而又貫以三圖。前此三患。庶其免乎。千年絕學。爰復興矣。

﹝傷寒一百十三方發明﹞一卷存凡例曰。原證原方。成注及參考並列。實爲全書。如邇來張卿子先生傷寒論。業已家弦戶誦。然予專刻方論。

欲如醫方考之例。俾究心傷寒者。參閱特易。無浩瀚之煩耳。一餘初意本欲各列仲景原證於本方之前。緣一方有數用者。或可通用者。不便專列。且是役原爲諭先生傷寒尙論。大開聾聵。惜方論未梓。故特采其證論之意。分注各方下。別有建明。亦不敢自祕。使閱者因諭先生論證。而悟仲景立方之妙。因不佞論方。而更會仲景辧証之微。此卽下國內外篇也。故單列原方藥味。意在與諭先生尙論並行。不敢負合璧之譽。庶幾西河洙泗後先倡導之意乎。一是集旣重在方。則方中分兩。爲至緊矣。古今輕重不同。故別附合藥分劑則式一條。以便稽考。

秀水縣誌曰。徐彬。字忠可。嘉興明經。世居秀水。太僕世淳第三子。世淳守隨列。闖賊破隨。罵賊死。仲子肇梁抱父屍以殉。彬慟父死忠兄死孝。遂絕意進取。斥所居建太僕忠烈祠。著書談道於其中。尙論古今理亂。搜考厄塞要害。河漕兵食之類。兼治岐黃。從雲間李自材江右諭嘉言遊。盡得其傳。著有原治初編。金匱要略等書行世。事繼母以孝聞。撫兄子。捐祭田。建義塾。讓奩舅氏。析產內弟。鄕黨稱其行誼云。子煜國學生。煌太學生。丞上海。以廉能課最。補令新典。

﹝張氏﹝志聰﹞傷寒論宗印﹞八卷存自序曰。今夫治病難。治傷寒病尢難。審脈證匪易。審傷寒脈與證尢匪易。良以暴厲之气。變無經常。當急而緩。當緩而急。損眞積邪。莫此爲甚。苟非潛心平日。靡不失措臨期。是以醫之不諳治傷寒者。未可醫名也。

卽治傷寒。勿究心傷寒論者。亦未可醫名也。卽能究心傷寒論。而膠執義意。不獲變通經理者。究亦未可醫名也。

醫學始乎軒岐。立方立法。原於仲景本論。故曰。仲景猶孔子。豈臆說哉。夫千般難。不外三因。傷寒外因也。

而本經之旨。非惟傷寒爲然也。卽風寒暑濕燥火六淫之邪。感所具載矣。又非惟六淫之邪爲然也。其間察色辧脈。

審證立方。分析表裏陰陽寒熱。詳別虛實標本气血。靡不備悉矣。許學士曰。熟讀仲景書。得仲景法。又曰。能醫傷寒。卽能醫痘疹。能醫痘疹。卽能醫癰毒。予以爲誠得其法。𨿽婦人小子。百病千痍。不出範圍之內。僅痘疹癰毒乎。第此書。自東漢迄今。千五百餘歲。歷代諸賢。如華佗葛洪徐之才孫思邈孟詵許叔微朱肱孫兆龐安常韓和張元素李杲滑壽王履劉完素趙嗣眞張云岐朱震亨王好古羅天益張兼善黃仲理戴元禮婁全善吳綬王肯堂輩。

多有發明。而宋成無己亦有詮注。近世又以本經文義深微。僉執陶氏六書。以爲枕中祕寶。嗟嗟。傷寒變證靡窮。

本經立法甚活。豈類函歌括所能悉精深哉。聰家世南陽。值漢室之亂。隱居江右。十一世祖遊宦錢塘。卜築湖上。

自仲祖及今。四十三葉矣。其間以醫名者。什有二三。余因髫年失怙。棄儒習醫。於玆歷三十年。藉卿子師開示。

廣覽前代諸書。靈素以降。傷寒一論。誠立法垂教之要典也。然義理邃微。章句奧典。人樂簡易。喜習類書。予因奮志。重釋全經。不集諸家訓詁。止以本文參悟。分析章旨。研究精微。甲午秋深。逮今十稔。𨿽行立坐臥。

未嘗敢忘仲祖也。摩編幾絕。鐫刻始成。名曰宗印。蓋以印證先世遺意。但慚儒業久疏。文辭俚鄙。然以經解經。

罔敢杜撰。詎曰盡啟後學。亦云少補前人爾。康熙癸卯蒲夏。武林張志聰書於恆吉堂。

凡例曰。一本經章句。向循條則。自爲節目。細玩章法。聯貫井然。實有次第。信非斷簡殘篇。叔和之所編次也。今於經中文義連類者。首加一圈。以爲總章。庶經旨序明。學人便於檢閱。

一傷寒論舊本。首辧脈篇。次平脈篇。次傷寒例。次濕。次六經。次霍亂。次陰陽易。瘥後勞復。次補論汗吐下之可否。世傳王叔和之所序。夫辧脈審證。而後立方救治。及先提濕。與傷寒相類。故別明之。而始論六經之證。次序條理。深屬精明。但傷寒例。叔和所撰。不應次六經之首。今次序悉依舊本。止以叔和之例。攺附於篇末。尊經意云爾。閱者辧之。

一注釋。參訂本經文義。雜引靈素諸經。只期理旨詳明。不貴文辭藻艷。如曰俚朴少文。博雅罕道。則說鈴書肆。伊芳古鄙之。

一經語奧深。句字藏。示人靜悟。始解得之。是以注中。惟求條晰明暢。不無先後重疊之語。然義取疏達。理期典顯。捨是別詮。則千里毫釐。遂多舛謬。

一解釋方義。物各有性。治亦有具。昔人以五味四气論方。似已。但黃連苦同於大黃。漧薑溫比於附子。其中大有分別。今於气味外。細體先聖立方至意。詳爲詮釋。同志者。幸勿以穿鑿見譏。

一注外小注。乃未盡余旨。抑亦有臆見。一時悟及。而補注者。或與本旨互參。遂兩存之。俟髙明訂正。非自相矛盾也。

一序例。系晉太醫令王叔和所撰。文理淺明。不須訓注。悉照成氏遺文。少加訂參微義。

汪琥曰。傷寒宗印。康熙中錢塘張志聰隱庵著。書凡八卷。其前後。悉根據王叔和撰次。止以傷寒例。反附之第八卷

。末有如論太陽病。曰兼气與經﹑或兼肌與絡。桂枝湯。主治肌經气血之藥也。又云。肌腠絡脈之劑。邪傷於气。入於胸膈。以至宮成空郭之間。如桂枝二越婢一湯。此治肌腠气分之邪。入於空郭之間也。梔子豉湯。

此治在表之餘邪。入於宮城之間也。其議梔子豉湯。非仲景吐劑。其注赤石脂禹餘糧湯。復增太乙餘糧。議論穿鑿。與成注故相執拗。不足取以爲法也。

﹝傷寒論綱目﹞未見自序曰。昔宣聖贊易。韋編幾絕。而十翼之傳。垂萬古而不敝。考亭著書。歷幾年所。而誠意一章。至暮年而始竣。知古聖先賢。其於經論。未敢苟焉而輒止也。昔儒有云。易稿則技精。屢斫則藝進。斯言詎誣也哉。余於內經仲祖諸書。童而習之。白首始獲其要。故自甲午以後。二十年來。每旦必焚香盥手。開卷舉筆。翻閱經義。詳其句說。審其字意。知一章各有其源。六經各有其本。片言必有其歸。隻字必體其蘊。歲數日而始得一章。或一朝而連脫數義。晝之所思。夜則夢焉。夜之所得。旦則錄焉。不啻筆之幾脫矣。迨庚子。而傷寒初集告成。越幾載。而金匱要略出。又數載。而素問集注竣。更數年。而靈樞注疏就。懼已梓成問世。其於仲祖傷寒論。𨿽未敢云深入閫奧。據余專致之勞。亦可云研幾殫慮矣乎。而尢慮尙未有盡也。復聚諸同學。而參正之。更集諸及門。而講求之。冀有疑義。與共晰之。或有微誤。與共訂之。稿幾脫。

而二集之書復成。於是付剞劂。而告諸世曰。甚矣瘁。余書詎一日之書也歟哉。凡夫經寒暑。歷歲月。廢寢食。

絕交遊。春花秋月之莫問。澄水佳山之弗臨。總期無負於仲祖之志云爾。俾天下後世之讀仲祖之書者。卽知仲祖之孫之書。知仲祖之孫之有書。並期更殫心於仲祖之書。則余之心良苦。而余之志良快。余幸矣。然安敢必哉。

﹝傷寒論集注﹞六卷存凡例曰。傷寒原名卒病論。其新舊刊本正文中。有增一字者。有減一字者。有文法虛字各別者。有句語讀法不同者。有一節分爲二三節者。有重出不作衍文者。今悉詳確校正。當以玆刻爲定本。夫垂世之書。理宜畫一。

猶四書五經。不容稍殊一字也。

一傷寒系王叔和編次。以仲祖辧脈平脈爲卷一。叔和序例。合本論濕。復截太陽三十條。爲卷二。夫叔和序例。自稱熱病證候。旣非條例。又非大綱。與本論且相矛盾。混列其中。殊爲不合。今先證後脈。首列六經。

次列霍亂易復。並濕。汗吐下後。列辧脈平脈。編次之法。永爲定規。叔和序例。理應刪去。以泯叔和立言之非。

以息後入辧駁之舋。

一本論。太陽陽明少陽。三陽也。太陰少陰厥陰﹐三陰也。三陽三陰。謂之六气。天有此六气。人亦有此六气﹑無病則六气營運。上合於天。外感風寒。則以邪傷正。始則气與气相感。繼則從气而入於經。世醫不明經气。

言太陽便曰膀胱。言陽明便曰胃。言少陽便曰膽。迹其有形。亡乎無形。從其小者。失其大者。奚可哉。

一太陽陽明少陽。太陰少陰厥陰。乃人身經气﹑而各有分部。太陽分部於背。陽明分部於胸。少陽分部於脇。

太陰分部於腹。少陰分部於臍下。厥陰分部於季脇少腹之間。如七政麗天。各有方位。須知周身毫毛。乃通體之太陽。而如天分部六气位。列於毫毛之內。而如七政。故曰通體。太陽如天。分部太陽如日。此人與天地相參。

與日月相應之理。經云。三陽者天爲業。又云。陽气者。若天與日。本論云。太陽病多者熱。故病項背。而循經者屬分部。太陽病。周身毫毛肌腠者。屬通體太陽。其餘病气隨經。各有部位。學人所當體認者也。

一本論六篇。計三百八十一證。霍亂易復。濕。汗吐下。計九十三證。共四百七十四證。一百一十三方。

成氏而後。注釋本論。悉皆散敍平鋪。失其綱領旨趣。至今不得其門。視爲斷簡殘篇。輒條裂節割。然就原本。

而匯節分章。理明義盡。至當不移。非神遊仲祖之堂。不易得也。今注中。或合數節爲一章。或合十餘節爲一章。

拈其總綱。明其大旨。所以分章也。章義旣明。然後節解句釋。闡幽發微。並無晦滯不明之獘。不但注釋本論。兼晰陰陽血气之生始出入。經脈臟腑之通貫營運。於語言文本之中。毫無隙漏。而語言文本之外。亦復周詳。不敢云盡美盡善。庶可謂本末兼該。是刻之所以名集注者。竊效朱子集注經書。可合正文而誦讀之。並非匯集諸家也。

髙世序曰。醫之道乎黃帝。醫之法立於仲賢。其道至微。其法甚神。故語其淺顯者。庸愚之所共知。語其精深者。賢知之所莫測。黃帝之書不易讀。而仲賢之門墻。豈易窺也哉。自世有襲取經語。以立論者。而其道始晦。且更有巧尙方伎。以垂教者。而其法不明。自古且然。何況今日。粵稽仲賢。生於漢時。去古猶爲未遠。

而靈素之理。幾有絕滅之患。是以手著傷寒雜病論。上承神農黃帝諸臣之精義。以昭後世。至千百年。而能繼其道者。實賴聞知先達之仲賢也。自叔和序例。無己注釋。而其道復晦。迨於今。以本論爲斷簡殘篇。而條裂節割其書。又有覆瓿之患。隱庵先生故。仲賢之後裔。童而習之。至於耄期。未嘗倦學。首注傷寒宗印。次及靈樞素問本艸金匱諸書。以開後學。而傷寒之理。至暮年益精。復注傷寒綱目。余伏而讀之。因曰。本論以靈素爲宗。

故理深而法備。綱目以靈素爲幹。故意盡而言明。使未潛心黃帝之書者。未免有深遠之嘆。柰何。隱師執余手而商之曰。必如何。而能令淺深。皆可入道。余曰。朱子集注。前轍可師。何難刪繁就簡。深入淺出。俾後之學者。因證而知气候之出入。因治而識經脈之循行。庶正路可由。不入旁門家伎矣。隱師首肯再三。於是更爲集注。

柰槁未成。而遂抱肺病以逝。餘夢寐之間。欷泣下。欲繼述前人之志。而恐才不逮也。上賴隱師在天之靈。凡思之不得者。勤以日夜之思。而若或通之。非敢云獨得也。尢藉同人之參訂。及門之啟發。易其注不易其人。所以惇本也。

得其旨不泥其辭。所以繼述也。信諸一己。正諸同人。而壽之梓。吾願世之讀是書者。明其原。神其治。洗滌舊聞。研求正道。則黃帝之書可讀。而仲景之門墻。終非遠也。是所望於直知篤信者歟。時康熙癸亥之臘月。錢塘髙世士宗題於侶山講堂。

﹝張氏﹝璐﹞傷寒纘論﹞二卷存自序曰。古來講仲景氏之學人。遞代不乏。名醫衍釋仲景之文日多。而仲景之意轉晦。何哉。人皆逐其歧路。而莫或其原本也。夫傷寒一道。入乎精微。未嘗不易知簡能。守其糟粕。則愈趨愈遠。乃至人異其指。家異其學。淆訛相承。不可窮盡。理則固然。無足怪者。余自幼迄今。徧讀傷寒書。見諸家之多歧而不一也。往往掩卷嘆曰。仲景書不可以不釋。不釋則世久而失傳。尢不可以多釋。多釋則辭繁而易亂。用是精研密諦。綿歷歲時。暑雨祈寒。不敢暇逸。蓋三十年來。靡刻不以此事爲縈縈焉。後得尙論條辧內外諸編。又復廣求祕本。反復詳玩。初猶捍格難通。久之忽有燎悟。始覺向之所謂多歧者。漸歸一貫。又久之而觸手觸目。與仲景之法。了無凝滯。夫然後又竊嘆世之見其糟粕。而不見其精微者。當不止一人。安得有人焉。晰其條貫。開其晦蒙。如撥云見日。豈非吾儕一大愉快哉。昔王安道嘗有志類編而未果。至今猶爲惋惜。因是不揣固陋。勉圖排纘。首將叔和編纂失序處。一一次第。詳六經。明並合。疏結痞。定溫熱。曁濕等之似傷寒者。分隸而注釋之。大都博采眾長。貫以己意。使讀者豁然歸一。不致爾我疊見。眩煌心目也。繼又節取後賢之作。分別冬溫春溫疫癘。及類證夾證細証之辧。合爲纘緒二論。纘者。祖仲景之文。緒者。理諸家之紛紜。而淸出之。以翼仲景之法。匯明其源流。而後仲景之文相得益彰。無庸繁衍曲釋。自可顯然不晦。庶無負三十年苦心。書成授梓。請正於世之講仲景之學人。康熙丁未旦月。石頑張璐識。

四庫全書提要曰。傷寒纘論二卷。緒論二卷。國朝張璐撰。取張機傷寒論。重分其例。采諭昌尙論篇。及各家之注。爲之發明。而參以己見。是曰纘論。又以原書殘帙旣多。證治不備。博搜前人之論以補之。是曰緒論。

纘論先載原文。次附注釋。末錄正方一百十三首。緒論。自載六經傳變﹑合病並病。標本治法。及正傷寒以下四十證。又分別表裏。如發熱頭痛結胸自利之類。末錄雜方一百二十餘道。其醫通十六卷內。諸證畢備。不立傷寒一門。自序謂先有此二書別行。故不復衍也。康熙甲寅。林起龍刻方有執傷寒論條辧。其序有曰。鈐槌活人類證者出。而斯道茅塞矣。近之準繩金續焰三注。宗印圖注緒論五法手援諸刻。衍奇斗異。弔詭承訛。呈意簧鼓。任口杜撰。如狂犬吠。如野狐鳴。又曰。更可異者。本無一長。又未夢見條辧。止將尙論篇。割裂紛更。稱纘論者。

譬之推糞蜣螂。自忘其臭。此書不必傳。卽傳不過供人笑罵塗抹云云。其詆是書。不遺餘力。然亦不至如是之甚也。

汪琥曰。傷寒論纘緒二論。康熙中長洲張璐路玉銓次。書四卷。其纘論上卷。太陽病。分三篇。陽明病。分二篇。少陽太陰病。各止一篇。少陰病。分上下二篇。厥陰病止一篇。纘論下卷。又分藏結結胸痞合並病溫熱痙濕等雜病。

各自爲篇。後附以脈法例。方共注釋。卽尙論篇文也。

﹝韓氏﹝來鶴﹞傷寒意珠篇﹞未見徐幹學序曰。傷寒意珠篇者。吳縣韓來鶴所以闡發張長沙仲景之書也。仲景文辭簡古奧質。今其傳者。不無殘編錯簡。晉王叔和爲之撰次。括爲歌詩。或設爲對問。或有所續著。要皆不外仲景。至金而成無己爲之注。然亦隨文順釋。不能大有所發明。明王宇泰作傷寒證治準繩。稍爲更置其章句。而不卒能出其範圍也。其後有老儒方執中者。作爲傷寒條辧一書﹐不甚行於世。近諭嘉言竊其義。作尙論篇。世之祖述仲景。而發揚之者。非一家矣。來鶴自以其說實前人所未有。其必有所自得者。余蓋不得而知也。余常操兩言以求醫。曲禮曰。醫不三世。

不服其藥。言功已試。而無疑也。物理論曰。醫者。非仁愛不可托。非聰明理達。能宣暢曲解不可任。言學醫須讀書也。來鶴魏國忠獻公之後。在宋市藥之禁甚嚴。而其家以忠獻故得市。常時謂之韓府藥局者也。其子孫因以醫名於世。明永樂時。有院使公茂者。與戴元禮齊名。傳之來鶴之大父。俱精於其術。則非直三世而已也。來鶴少而工爲文章。有聲鄕校。困於舉場者久。讀書者益多。以其餘閒。通其家學。與徒守先世之故方者。相去倍萬也。

所以闡發仲景之書。而自以實前人所未有者。豈不可信哉。﹝園集﹞

﹝張氏﹝孝培﹞傷寒論類疏﹞未見汪琥曰。傷寒論類疏。康熙中古吳張孝培憲公著。其書尙未分卷。書中大意。以叔和撰次仲景傷寒論。而類疏之。曰陰陽。曰營衛。曰辧脈。曰時令。曰異气。曰傳經。曰爲病。曰料證。曰發汗。曰湧吐。曰和解。曰淸血。曰攻血。

曰攻下。凡三陽篇。皆分其類。三陰篇。亦各自分其類。而未見全文。又曰。合病類。並病類。末後又附以病解類。其注仲景書。能獨出己見。而不蹈襲諸家之說。卽如傷寒論中。相傳有三百九十七法。此前人所未明言。今止就桂枝湯方後云。服已須臾。熱稀粥一升餘。以助藥力。爲一法。溫覆令一時許。徧身。微似有汗者益佳。不可令如水流漓。又一法。若不汗。更服根據前法。又不汗。後服小促使其間。半日許令三服盡。又爲一法。

且云上三法。期於必汗。此其與諸家不同處。又其注承气湯。曰承者。以卑承尊。而無專成之義。天尊地卑。一形气也。形統於气。故地統於天。形以承气。故地以承天。胃土也。坤之象也。气。陽也。幹之屬也。胃爲十二經之長。化糟粕運精微也。轉吐出入。而成傳化之府。豈專以塊然之形。亦惟承此干行不順之气耳。湯以承气名者。確有取義。非取順气之義也。若此等注。可爲發前人所未發。惜其書未刊行。世所見者。止初稿而已。

﹝程氏﹝應旄﹞傷寒論後條辧直解﹞十五卷存自序曰。條辧。非余也。有前餘者矣。一翻原本之銓次。而綜理之。則始乎方有執。再踵有執之綜理。而發明之。則繼以諭嘉言。余之名條辧者。一仍前人之所仍。竊以之之謂也。而余之名後條辧者。不仍前人之所仍。

未嘗竊以之之謂也。其竊以之者。以爲彼旣條其所條。辧其所辧。則余可條其所條。辧其所辧。條之辧之。而不爲僭。其未嘗竊以之者。以爲余自條余所條。辧余所辧。非條彼之條。辧彼之辧。條之辧之。而不爲剽。非僭非剽。而謂余之所條。卽仲景之條。余之所辧。卽仲景之辧。其誰欺。非僭非剽。而並非欺。而余仍復條其所條。

辧其所辧者。則以仲景嘗許我以條其所條。許我以辧其所辧也。其許我以條其所條。辧其所辧者何。蓋仲景固有言矣。曰。若能尋余所集。思過半矣。集之爲言。非論中之神明機奧也。神明機奧。自著在思字上。其所集。卽論中之篇章次弟也。篇章已經仲景次弟。而復有待於尋者。何也。篇章中有變化。則次弟處有揲移。故彼此參差。前後錯亂。使世之專門傷寒者。

欲於我一成之迹處分門。無門可分。欲於我已然之軌處類證。無證可類。空空一个六經。而同條共貫。斷章處翻有气脈可聯。隔部中無不神理可接。其間回旋映帶之奇。宛轉相生之妙。俱在所集中。俱在所集外。篇章固非死篇章。則次弟自非呆次弟。若能於此尋之。則不特得其粗。如璣璇圖之可以縱橫往返。成條成理。乃奇寓諸庸。

微藏之顯。凡春秋之比事屬詞而斷例。大易之抽爻配卦而定占。與夫韜鈐家之出奇握勝。示人以陰陽闔押之路。

奇遁中之避凶趨旺。啟人以生傷景杜之門。皆出諸此。以此悟仲景之傷寒論。非仲景傷寒內。分出一部拘牽文義之書。要人去尋章摘句。乃仲景雜病內。合成一部環應無方之書。要人去溫故知新也。余是以得條其所條。而妄謂仲景許我以所條。辧其所辧。而妄謂仲景許我以所辧。至於微言絕而或未絕。大義乖而或不乖。是非於謬於古人。而或不謬於古人。則余於仲景之論。別有辧在。而於叔和之例。別有貶在。此又苦於一人心量之窮。眼量之短。僅以省字法。讀古人書。蓋從仲景之論字辧字上。讀而得之於心。筆之於手。以求免夫道聽塗說者之自棄云爾。曠觀天下。其心量眼量。相倍蓰千百億萬於餘一人者。夫復何限。以天下無盡藏之慧智。宣發仲景無盡藏之蘊妙。何妨人人胸中。各出一部傷寒論。妙義旣生。陳言自去。自此而有知我者。安知不余心所大。有罪我者。安知不余心所大喜。余又何必敝敝焉珠玉其言於前。與敝敝焉糠秕其言於後。預爲天下無盡藏之心量上。著以一物。更爲天下無盡藏之眼量上。容以一屑也。時康熙九年庚戌桂秋。新安程應旄識於吳門之遐暢齋。

汪琥曰。傷寒後條辧。康熙中新安程應旄郊倩條注。書凡六集﹐一曰禮集。首載仲景自序。次辧傷寒論。共五篇。次貶叔和序例之僞。皆不入捲。二曰樂集。辧脈法。爲卷之一。平脈法。爲卷之二。辧痙濕脈證。爲卷之三。三曰射集。辧太陽病脈證篇第一。爲卷之四。辧太陽病脈證篇第二。爲卷之五。四曰禦集。辧太陽病脈證篇第三。爲卷之六。辧陽明病脈證篇第一。爲卷之七。辧陽明病脈證篇第二。爲卷之八。五曰書集。辧少陽病脈證篇。爲卷之九。辧太陰病脈證篇。爲卷之十一。辧少陰病脈證篇。爲卷之十。辧厥陰病脈證篇。爲卷之十二。六曰數集。辧霍亂陰陽易差後勞復病。爲卷之十三。辧汗吐下可不可。爲卷之十四。敍一百一十三方。爲卷之十五。

後又附以原論條辧尙論編次。意欲後學合四書而參看。使便於檢閱也。此程氏一片苦心。獨出己見。而條理此書。

然其間話太多。舉引經史百家之言﹐及歌曲笑談。無所不至。絕無緊要。何異癡人說夢邪。恐注書者。無是體也。

至其每條承上起下。注釋入理之處。非淺學所能企及。不可因其所短。而棄其所長也。

﹝程氏﹝應旄﹞傷寒論贅余﹞一卷存題詞曰。余性頗懶。間有所述。隨手佚去。後條辧得以成書者。全賴及門王氏仲堅爲之綜緝。不致零星走失。今春王子北上。臨行忽手此帙。喜而向余曰。此先生未注條辧時之逸稿。鈺從前後鱗繕成帙者。索之三年不得。今忽從篋底躍出。對之神光發煥。擬爲先生補刻集中。余摩挲一過。反覺面生。求其故我。實從說了又說處認出安足雁之前論。王子曰。先生所重。在張王二家上置辧。其中有大美惡存焉。說了又說何妨。竟不告而付之梓。余笑曰。王子特顧他阿私其所好耳。竟罔顧我體上生出一个疣來了。梓成姑以贅余呼之。康熙壬子六月筆。程應旄郊倩。

﹝陳氏﹝亮斯﹞傷寒論注﹞未見汪琥曰。康熙中武陵陳亮斯著。其書尙未刊板。偶於友人周孝斌處。鈔得艸稿二本。其注仲景論。能獨出己見而不蹈襲成氏方氏諭氏諸家之說。每經病必根據叔和原次。反復注解。極爲入理。惜其書不全。所鈔者。止陽明少陽太陰少陰厥陰五經病耳。琥欲泛棹武陵。訪其人。傳其書。而未能。不意孝斌已作故人。自嗟歲月不待。立言之念愈急。終不能全見其書之爲恨耳。

﹝程氏﹝林﹞傷寒論集﹞未見按上見於金匱要略直解凡例。

﹝史氏﹝以甲﹞傷寒正宗﹞八卷存凡例曰。叔和編次仲景之書。引軒岐之經。雜以己意。而爲之序例。後人不察。錯視爲仲景之言。又以其說。

謬於內經從而曲爲之辭。其失仲景之旨。不啻什百矣。今仍仲景原文。分作十篇。又合病七篇。共爲三卷。庶幾淄澠有辧。𨿽非有功仲景。而於後學津梁。未必非指南云。一仲景之書。文本典醇。意義深遠。成氏順文順釋。

最爲詳明。間有訛舛。趙張諸賢。力爲救正。近日諭氏著尙論篇。大闡宗旨。余匯集眾說。衍爲直解。使讀者言下會心。無煩詞說。

而了然胸臆矣。至原文則大書以畱仲景之舊。解則分疏。以便誦讀之賢。亦不願愚劣亂典型耳。覽者鑑之。一王宇泰先生因婁氏綱目。纂輯準繩。於諸證先備列仲景治法。後以諸賢續法附之。驗證求治。便於檢閱。故不厭其復。第仲景之書﹐熟讀討究。自能觸類旁通。檢一二條。庸詎窮其奧義乎。今盡汰其重復。蓋不欲學人鹵莽求之也。一傷寒一書。仲景方論。猶經也。諸賢方論。所以翼經者也。尊仲景而遺後賢。豈非好古之過乎。編諸賢方論於仲景之後。庶有所輔翼。而蓋彰也。一宇泰先生曰。黃岐猶羲文也。仲景其孔子乎。凡後賢立說。不軌於黃岐仲景者。盡爲臆說。今存而不削。恐削之而人以爲掛漏也。故存之而置辧焉。一仲景書。以六經編。諸家方論。以證參伍錯綜。義意備矣。宇泰先生準繩。亦分六經。玆止列證者。蓋一證兼數經。統之於一經不可也。

周斯序曰。昔張南陽著傷寒方論。爲法三百九十七。爲方一百十有三。時稱醫聖。西晉王叔和編次其書。引以內經。錯以己意。遂使南陽原本。不傳於世。是以許叔微撰傷寒辧疑。龐安時補傷寒方論。錢仲陽著傷寒旨微。

王好古著仲景詳辧及辧惑。正如秦火經書之後。漢魏以來諸儒。搜遺訂訛。箋注疏傳。經書𨿽復大明於世。而終不得見全書。逮方約之著傷寒書。先儒稱爲集大成。而南陽原本。究未辧明。或者或非。吾友步丘史子仁隱居不仕。少時嘗奉教於明醫袁秦郵。得其脈訣。潛心究極。遂通奧玄。決病死生。指下立辧。旣檢之於行。復取南陽原本。分析爲張之論。爲王之說。提綱於前。辧解於後。由是南陽原本。復大明於世。顏曰傷寒正宗。書成予爲之敍曰。布帛也。菽粟也。醫藥也。

三者皆生人之至急者也。無布帛。則寒而死。無菽粟。則饑而死。無醫藥。則病而死。等死耳。而醫藥尢急。過寒過熱。則布帛有以致死。過饑過飽。則菽粟有以致死。致死者。有以生之。則惟醫藥。顧誤用醫藥。而致死者。

救之則在醫書。蓋著書皆昔聖昔賢明於醫者。而後能之也。李明之號稱神醫。而東垣十書。於傷寒爲尢長。朱彥修時稱醫聖。嘗著傷寒辧疑。而總之發明南陽方論之蘊藏也。正宗一書。辧其爲陰爲陽。爲陰或似陽。陽或似陰者。

卽許叔微王好古之論也。審其變證。而卽知其本證。察其標病。而卽知其內傷者。龐安時錢仲陽之論也。李明之多用補中益气。爲前人之所未嘗有者。朱彥修非之。以爲西北之人。陽气易降。東南之人。陰火易升。而正宗不執局方。只論切脈有以補爲主者。卽明之之法。有以瀉爲主者。卽彥修之法。合而參之。以成一是者也。予聞醫人存救一時一方。醫方傳救天下後世。是人也。是書也。功不止一時一方。而在天下後世矣。瀨水遺民周斯頓首撰。

魏曰祁曰。江都史子仁先生傷寒正宗七卷﹐前三卷。釋仲景也。後四卷。取諸賢之論。以翼仲景也。凡爲方二百有奇。采方論二十二家。其義備矣。其旨精矣。

卷二十八

方論﹝六﹞

﹝周氏﹝揚俊﹞傷寒論三注﹞十六卷存自序曰。仲景。醫中之聖人也。而傷寒。病中之劇證也。出聖人之心思。輒欲斡旋陰陽之偏勝。脈理之失調。

於是明風寒別六經。分營衛辧內外。因其正之彊弱。察其邪之虛實。著論立方。投之無使不中。是誠有得乎造化之原。而深切於致病之由焉。故能起死不難。回生在手。洵大道也。古君子之善學人。每於一事一物之理。必冥思博考。以通其奧。謂必如是。而後義精於心。功神於用。否則輒見自以爲能。勢必一阻。卽窮其應。況醫道至重。而病情難測。如傷寒者乎。小子揚俊最喜醫學。志宗仲景。而南陽之堂。不易登也。於是取叔和之編次。無己之注釋。及東垣之此事難知。相參考有年。而茫乎若涉大海。暝乎開眼易暗也。於是謀某先生教。而某先生曰。

子何自苦爲。因出全生集六書鈐捶活人示余曰。諸書具在。覽之易曉也。且今之號爲明醫者不逾此。嗚呼。予用是滋惑矣。吾人讀聖人書。以求有補於天下。不敢遽云有功。要先自處無過。乃制方治病。人命攸關。苟非有契於上聖之一二。敢謂藥人無差失乎。予於是仍誦仲景經文。𨿽寒暑無間也。動息不忘也。且仲景不云乎。余宗族素多。建安紀年以來未十稔。死亡者三分有二。傷寒居其七。感往昔之淪喪。傷橫夭之莫救。乃勤求古訓。博采眾方。撰用素問九卷。八十一難。陰陽大論。胎臚藥錄。並平脈辧證。爲傷寒卒病論合十六卷。𨿽未能盡愈諸病。

庶可以見病知源。若能尋余所集。思過半矣。故反復於諭嘉言之尙論篇。庶幾知營衛表裏之不同。汗下緩急之各異。豁然心胸。自信有得。至辛亥歲入都。受業於北海林夫子之門。始授方中行先生條辧。一展捲。而知尙論之議。從此脫胎。但其性靈筆快。出其所思。掩其所自。無怪乎林夫子以竊罪之也。然俊以爲二千年來。得此表章絕業。發揮義蘊者。誠有一難。再因思孔聖之書。作於春秋。至宋始彌明備焉。苟非周程張朱數君子。相繼而繹注之。譬諸日月當天。未盡雲霧也。今前有條辧。後有尙論。彼之未善。此益研精。總之大道之明而已矣。歷年以來。遵諭及門。於二先生注中。覺有未融處。不敢依樣葫蘆。又必潛心體會。務期有得。則於二注之意之外。

稍可以補其所不及者。又若干條。合爲三注焉。嗟乎。夫使嘉言不在中行之後。無以窺聖人之奧。揚俊不在北海之門。又無以得中行之傳。則前人爲其難。後人爲其易。理勢然也。使後之君子。由是而進焉。務使展盡底蘊。

開悟無窮。又豈有量哉。𨿽然。醫道之重。上古操乎君相。繼此以往。半屬生知。故得其正。可以挽回造化。失其傳。必至益增夭枉。昔仲景未舉孝廉。相者曰。觀君思致周密。殆曠世之良醫也。夫惟思密。則理不疏。而能察其情。窮其變者。𨿽在仲景之聖。弗以其聰明。乃以其學識。始知研理盡智。以惇重生命者。是推醫道之大成。

柰何中才以下之士。或點竄成書。或剽集句類。或妄守專家名。詡詡以自鳴於世也。豈不悖於聖哉。康熙癸亥歲午月。周揚俊謹識。

凡例曰。傷寒論。系王叔和編次。風寒混淆。經腑雜亂。大槪讀之。旣難分曉。細心體之。復無淺深。無己隨文釋注。方諭依舊相蒙。理蘊縱有發揮。層次終難考究。俊特條分縷晰。翻前移後。刪去假托之言。釐定六經之例。庶使來學可循。不令章句無序。一是書。論傷寒則以風寒爲重。其間春溫夏熱。火劫並病合病。髒結結胸痞證。痙濕。痰病宿食。動气霍亂﹑瘥後諸復及陰陽易等。別出別編於後。令讀之者。不但傷寒易明。且使雜證無混。一條辧晰理明切。尙論精思爽豁。後漢以來。幾二十年。

注釋不乏。誠難與比。然旣互有短長﹐亦復各不融貫。俊每取其所長。置其所短。至兩家俱未盡妥。敢出管見。

務爲詳說。期合於經文。益於來學。因成三注。以垂不磨。一本方一百有十三。或奇或偶。取效無窮。或增或減。

命名卽異。𨿽聖人之意。不外乎中庸。而學人之疑。過以爲難測。寧用全生湯藥。不求本論精微。俊於方後立論。

詳藥之气味。探意之指歸。豈能上合聖心。要亦深求無誤。三復苦衷。觀之自見一太陽經發於陽發於陰之文。乃是一篇大旨。總領關鍵處。方注乃以風寒爲陰陽。諭亦宗之。少陰篇首。始得之反發熱脈沈一條。爲本經最難理會處。而方諭未及洗髮。又如結胸篇。病發於陽而反下之之文。乃誤下之大關。從來不有契明傳經之旨。雷同附和。千古疑團。俊非好異前人。但覺於心未妥。面壁幾年。忻然雪竇。金鍼已度。明眼須知。一溫熱暑脈證條例𨿽互見傷寒論中。實非本病。今卽別列。然經止幾條。正方止幾道。後賢方論。不敢輯入。因先於庚申年間。有全書梓行於世。備采諸方。並集治案。庶無和王隨珠之嘆。一是書。始於順治十七年庚子歲。成於康熙十六年丁巳歲。梓於二十二年癸亥歲。聞見所及。不憚攺錄。風雨無間。自謂有得。本之治病。投之輒效。推此變換。亦能不窮。果有志於長沙。可無悲於歧路。

汪琥曰。傷寒三注。康熙中吳門周揚俊禹。載輯。凡十六卷。其第一卷

。太陽上編。風傷衛之證。第二卷

。

太陽中篇。寒傷營之證。第三卷

。太陽下編。營衛俱傷之證。第四卷

。陽明上編經證。又陽明中篇。太陽少陽。

正陽陽明三證。及禁下證。又陽明下編。壞證法治。第五卷

。少陽上編經證。又少陽下編。壞證法治。第六卷

。

太陰上編。傳經證。太陰中篇。髒寒證。太陰下編。壞證法治。第七卷

。少陰上編。傳經證。少陰中篇。中寒證。

少陰下編。壞證法治。第八卷

。厥陰上編。傳經證。厥陰中篇。中寒證。厥陰下編。壞證治法。第九卷

。火劫病。

第十卷

。藏結結胸痞病篇。第十一卷

。合病並病篇。第十二卷

。痙濕病篇。第十三卷

。痰病宿食病篇。第十四卷

。動气霍亂瘥後諸復陰陽易病篇。第十五卷

。春溫夏熱病篇。第十六卷

。脈法篇。其書以條辧尙論篇二書爲主。

二書之注。有未盡善。則別出己意補之。書名三注。可爲稱其實矣。但惜其亦以仲景原文倒亂。斯方氏爲之作俑歟。

﹝汪氏﹝琥﹞張仲景傷寒論辧證廣注﹞十四卷存自序曰。世人之病。傷寒爲多。傷寒之書。仲景爲聖。夫以一病。而有三百九十七法。一百一十三方。詳已。

惡乎廣哉。不知仲景之書。本於內經熱論。其言六經傳變。非不辧且晰也。仲景復推展以成書。因是以有王叔和之增益。因是以有成無己之注解。蓋愈推則愈廣焉。則余之補闕略訂訛謬。而爲是書也。非無自矣。且夫傷寒之病。多由時气。則四時八節。二十四气。七十二候。不可不詳釋也。傷寒之病。必傳經絡。則十二經之在手足者。不可不兼圖也。傷寒之病非一證。則三百九十七法。一百一十三方。不可不反復窮究。而爲之推衍附益也。傷寒之病。間用鍼刺。其法近世罕見。則熱病之五十九穴。不可不備錄也。余獨怪世醫。徒取節庵一編。無他。樂其簡耳。然昔人方論。皆有奧義存其間。使不深察其意。嘗有失之毫芒。而死生頓易者矣。余非不憚煩也。正惡世之樂於簡。而輕視民命者。往往誤而殺人也。則是書之補前人所未補。發前人所未發者。曷可少哉。其曰傷寒非寒者。蓋寒病則治以熱劑。熱病則治以涼劑。此自然之理也。傷寒之病。

名𨿽爲寒。其所見之證皆熱。竊恐後人執傷寒之名。而誤投熱劑。故曰。傷寒非寒也。至感眞寒。而深入三陰者。

特十之一二耳。此其所見之病皆寒而與熱證迥異。則名之曰眞寒。而別爲編。康熙庚申重九。長洲汪琥苓友自序。

凡例曰。此書之成專以辧仲景傷寒論也。然仲景論傷寒。實本素問熱病。仲景分六經。不出靈樞經脈。故余摘取二篇中文。列之傷寒例前。爲第一卷

。使後人尊仲景復和尊軒岐。況仲景當日旣成傷寒論。亦自云述。不敢云作。則知仲景之論。實宗內經之旨也。一內經熱論篇文。王太僕注之於先﹐馬玄臺廣之於後。然其中有未盡。

合理處。間以鄙意補之。一王叔和撰次仲景方論。書凡十卷。其中如傷寒例。六經辧脈證治法。及陰陽易差後諸病。此實系仲景原文。悉爲編入。所削者。如第一卷

脈法。及第七卷

以後。汗吐下諸篇。以其爲叔和所增入也。

至於第二卷

中。如痙濕三證。第七卷

前。如霍亂一證。亦系仲景原文。而不編入者。以其爲雜病也。一叔和撰次六經篇。有陽明少陽病。

列於太陽篇者。有太陽病。列於陽明篇者。有中寒病雜入太陽陽明病中。及雜入三陰熱病中者。今皆悉爲歸正。

凡三陽病。各歸三陽篇。其三陽熱病。亦各自歸其篇。惟中寒病。則別作上中下三卷。辧其證爲眞寒。使後學盡知傷寒中寒二證判然。庶無錯誤。一傷寒經絡。仲景書止分六經。不言手足。其實則合手經兩皆病。愚故於首卷熱論篇後。卽圖注靈樞手足陰陽六經。其注以滑氏發揮爲主。然亦間有錯誤處。復以鄙意較之。一駁正傷寒論例。近非一人。愚今較之。亦從眾也。但仲景全書中。有四時八節決病法。乃傷寒論一部綱領。今之書悉皆脫略。惟準繩於論列中。猶存正文﹐但當日成氏亦未及注。愚特細爲解釋。以見十二官辰斗柄所指。時節气候。爲之轉移。當其時倘病傷寒。醫人宜隨時气立論。則用藥始可十全。所以仲景亦云須洞解之也。一仲景六經篇中或有前不得不附之後。後不得不附之前者。則曰附例。或已經附注過。而原論中復及者。則曰重出例。或原論中。

始及未經注過。宜附之後者。則曰附後例。其他如溫病壞病。及病宜用刺。別立治法﹐各分其篇於後者。又諸湯方。宜附之後者。皆如上例也。六經篇中。惟中寒病。爲眞陰證。不入上例。止以重圈記之。其眞陰寒證。宜用湯藥。亦以重圈記之。一此書凡系仲景論。成注有未妥者。間采方諭程及諸名家之說。不敢竊取。其所著書及姓氏必爲標出。間附己意。則曰愚按。及設爲或問。而余答也。一此書旣集仲景論。後必附昔賢及後人方論。悉屬鄙意。逐條解明。然亦多方引證。不敢創爲私說。務使論必中理。方必切病。愚切願天下後世之人。但能讀是書。𨿽遇傷寒變證。極奇之病。然療之有法。施之輒效。業醫者。不可不勉之。

又采輯書目後曰。傷寒辧證廣注。淸長洲汪琥苓友靑溪子辧注。書分一十四卷。始於康熙丙辰重九。終於庚申重五。四五年間。但應酬稍暇。不敢輟捲。𨿽祁寒酷暑。而平明燈火之功居多。脫稿後不再易其書。曰辧證者。

辧仲景論中是傷寒。則集之也。曰廣注者。廣。以廣其方論。如古今傷寒之書。皆采附也。注。以注其正文。不分仲景後賢。其論皆爲解釋。其方皆爲詳考也。至若仲景論中眞寒證。別集中寒論三卷。卽當續出。倘世俗之醫。

厭此書煩冗。欲檢證尋方。如頭痛發熱等候。以爲不便翻閱﹐則更有增補成氏明理論出焉。

﹝錢氏﹝潢﹞重編張仲景傷寒證治發明溯源集﹞十卷存自序曰。夫天地間風寒暑濕之邪。皆可爲病。人若中之。失治而致夭枉者多矣。𨿽古聖立法。載在靈樞素問兩經之中。柰其義淵深。人莫能解。迨漢長沙守張仲景。憫宗族之淪亡。傷橫夭之莫救。乃勤求古訓。博采眾方。

撰用素問九卷。八十一難。陰陽大論。胎臚藥錄。並平脈辯證爲傷寒卒病論合十六卷。實祖述黃岐之經義。論伊芳尹之湯液。追神農體箕子而作也。其書統載於金匱玉函中。華佗見之而嘆曰。此書可以活人。晉玄晏先生皇甫謐作甲乙經。其論治傷寒。惟長沙一人。而宋文潞公藥準云。仲景書爲羣方之祖。所以後起諸賢。𨿽千變萬化。各鳴其所得。而無能逾越其矩度者。自西晉太醫令王叔和編次仲景方論十卷。附以己意爲三十六卷。而卒病論六卷。

早已遺亡。不復得睹矣。至宋成無己。尊奉叔和。又注爲傷寒論十卷。今所行於世者。究僅七卷。而前後舛錯。

六經混淆。使讀之者。茫無端緒。檢閱者漫難尋討。如少陽諸證雜入太陽篇中。合病並病。散處三陽前後。結胸痞證。曾不分別陰陽。髒結三條。分隸四卷首尾。中風傷寒紛出。麻黃桂枝雜陳。壞病無從安置。疑爲久遠遺失。溫病不知方法。謂非作者所長。致後人不知隨証之治。而壞病遂無治法。槪以麻黃桂枝治溫。而溫病每致云亡。凡此皆叔和編次之失。無己注釋之病也。及宋奉議朱肱活人書一出。始變長沙之定法。而攪亂經文。

可稱作俑。明節庵陶萃截江网殺車槌告成。盡廢仲景之原文。奄爲己有。實爲竊。新安方有執痛辟其非。條辧因之而作。江左諭嘉言指摘其謬。尙論由此而成。然皆經義未訓。豈能澄淸其濁亂。陰陽莫辧。安能洞悉其淵微。

潢以魯鈍之質。自知譾劣。焉能少窺其淵奧。賴先人力學。仰聆訓誨於童年。昔以知非之歲。忽犯傷寒。將成不起。續得痛痺。幾殞其軀。卽得復蘇。因念兩世食徳。非立功何以報稱。九死重生。惟活人乃可云酬。誓必治療千人。方爲滿願。旣而思之。恐願大難盈。無如闡發先聖精微。務使流通遠播。俾業醫者。臨證可以辧疑。處方得其精當。庶可以全天地之大徳。拯生民之危殆。但三十年來。風塵鹿鹿。舊學荒疏。因發篋陳書。奮志苦讀。

晝夜揣摩。寒暑無間。恐未得經旨。因注素問二十篇。然後更發仲景書讀之。遇隱義未明。必披羅經傳。鉤玄索隱。或沈思默想。輒閣筆連旬。仲景之文。或有脈無證。或有證無脈。或有方無法。或有法無方。凡遇艱難。無不殫心竭慮。不敢少有怠忽。務必闡發微妙。極盡精微。其所謂爬羅剔抉。刮垢磨光者也。至於疑似之間。鮮不盡力申明。若見昔人誤謬。亦必極其辧論。𨿽或負罪於前賢。亦或有裨於後世。但自愧學力粗疏。識見短淺。或理深未遠。或舛錯難明。姑存疑而有待。倘發端於後起。繼續奚窮。若賢智以挺生。曷其有極。竊潢立言之意。蓋欲使天下後世。皆蒙先聖先賢之澤。令沈奇疾。悉沾生和長養之仁。是以直溯源流。深窮根柢。推求靈素。辧論陰陽。援古證今。分經辧證。而令讀之者。知證所自起。變所由生。且明其立法之義。用藥之因。倘得道理分明。自然識見朗徹。但聖經難讀。學人畏苟。非潛心探索。刻意研精。焉有不求而自至者哉。烏乎。道風久壞。邪說橫行。漸漬日久。人人甚深。訛訛相沿。俗習難攺。恐一言之綿力。不足以回傾倒之狂瀾。半隙之微光。豈能照漫漫之長夜乎。姑錄存之。以俟英賢繼起。自能發先聖之意旨。爲吾道之千城。設以餘言爲糠之導。而極盡其廣大精微。則斯道之幸。亦斯民之幸世。余又何慊焉。虞山後人錢潢天來甫識。

﹝柯氏﹝琴﹞傷寒論注來蘇集﹞六卷存自序曰。嘗謂胸中有萬卷書。筆底無半點塵者。始可著書。胸中無半點塵。目中無半點塵者。才許作古書注疏。夫著書固難。注疏更難。著書者往矣。其間幾經兵燹。幾番播遷。幾次增刪。幾許鈔刻。亥豕者有之。雜僞者有之。脫落者有之。錯簡者有之。如注疏者著眼。則古人之隱旨明塵句新。注疏者失眼。非依樣葫蘆。則別尋枝葉。魚目混珠。勝玉矣。傷寒論一書。經叔和編次。已非仲景之書。仲景之文遺失者多。叔和之文附會者亦多矣。讀是書者﹐必凝神定志。慧眼靜觀。逐條細勘。逐句研審。何者爲仲景言。何者是叔和筆。其間若脫落。

若倒句。與訛字衍文。須一一指破。頓令作者眞面目。見於語言文本間。且其筆法之縱橫詳略不同。或互文以見意。或比類以相形。不因此而悟彼。見微而知著者。須一一提醒。更令作者精神。見於語言文本之外。始可羽翼仲景。注疏傷寒。何前此注疏諸家。不將仲景書。始終理會。先後合參。但隨文敷衍。故彼此矛盾。

黑白不辧。令與美璞並登。魚目與夜光同珍。前此之疑燈未明。繼此之迷塗更遠。學人將何賴焉。如三百九十七法之言。旣不見於仲景之序文。又不見於叔和之序例。林氏倡於前。成氏程氏和於後。其不足取信。王安道已辯之矣。而繼起者。猶瑣瑣於數目。卽絲毫不差。亦何補於古人。何功於後學哉。然此猶未爲斯道備累也。獨怪大靑龍湯。仲景爲傷寒中風。無汗而兼煩躁者設。卽加味麻黃湯耳。而謂其傷寒見風。又謂之傷風見寒。因以麻黃湯主寒傷營。治營病而衛不病。桂枝湯主風傷衛。治衛病而營不病。大靑龍主風寒兩傷營衛。治營衛俱病。

三方割據瓜分。太陽之主。寒多風少。風多寒少。種種蛇足。羽翼靑龍。曲成三綱鼎立之說。巧言簧簧。洋洋盈耳。此鄭聲所爲亂雅樂也。夫仲景之道。至平至易。仲景之門。人人可入。而使之茅塞如此。令學如夜行歧路。

莫之指歸。不深可憫耶。且以十存二三之文。而謂之全篇。手足厥冷之厥。混同兩陰交盡之厥。其間差謬。何可殫舉。楊墨之道不息。孔子之道不著。醫道之不明不行。此其故歟。孟子沒而仲尼之道不傳。千載無眞儒矣。仲景沒而岐黃之道莫傳。千載無眞醫矣。此愚所以執捲長吁。不能已於注疏也。丙午秋校正內經始成。尙未出而問世。以傷寒爲世所甚重。故將仲景書。校正而注疏之。分篇匯論。挈其大綱。詳其細目。證因類聚。方附帶之。

倒句訛字。悉爲攺正。異端邪說。一切辧明。岐伯仲景之隱旨。發揮本論各條之下。集成一帙。名論注。不揣卑鄙。敢就正髙明。倘得片言首肯。亦稍慰夫愚者之千慮云爾。慈水柯琴韻伯氏題。時己酉初夏也。

凡例曰。傷寒論一書。自以初編次後。仲景原篇。不可復見。𨿽章次混淆。猶得尋仲景面目。方諭輩各爲更定。條辧旣中邪魔。尙論浸循陋習矣。大背仲景之旨。琴有志重編。因無所據。竊思仲景有太陽證桂枝證柴胡證等辭。乃宗其義。以證名篇。而以論次弟之。𨿽非仲景編次。或不失仲景心法耳。一起手先立總綱一篇。令人開卷便知傷寒家脈證得失之大局矣。每經各立總綱一篇。讀此便知本經之脈證大略矣。每篇各標一證爲題。看題便知此方之脈證治法矣。一是編以證爲主。故匯集六經諸論。各以類從其證。是某經所重者。分別其經。如桂枝麻黃等證列太陽。梔子承气等證列陽明之類。其有變證化方。如從桂枝證。更變加減者。卽附桂枝證後。從麻黃湯。更變加減者。附麻黃證後。一叔和序例。固與仲景本論不合。所集脈法。其中有關於傷寒者。合於某證。卽采附其間。片長可取。卽得攀龍附驥耳。一六經中。有證治疏略。全條刪去者。﹝如少陰病下利。白通湯主之。

少陰病下利便膿血。桃花湯主之等類。爲旣下利脈微者。與白通湯。腹痛小便不利。與桃花湯主之。﹞詳則彼之疏略者可去矣。又有脈證各別。不相統攝者。如太陽病發汗太多因致。與脈沈而細。病身熱足寒等證。三條合一。論理甚明。故合之。一本論每多倒句。此古文筆法耳。如太陽病血證。麻黃湯主之句語。在當發其汗下。前輩但據章句次序。不審前後文理。罔顧衄家禁忌。竟謂衄後仍當用麻黃解表。夫旣云衄乃解又云自衄者愈。何得陣後興兵。衄家不可發汗。更有明禁。何得再爲妄汗。今人膠柱者多。卽明理者亦多爲陶氏所惑。故將麻黃桂枝小靑龍等條。悉爲稱正。一條中有冗句者刪之。如桂枝證云。先發汗不解。而復下之。脈浮者不愈。浮爲在外。須解外則愈。何等直捷。在外下。更加而反下之。故令不愈。今脈浮故知在外等句。要知此等繁音。不是漢人之筆。凡此等口角。如病常自汗出條。亦從刪例。一條中有衍文者刪之。有訛字者攺之。有闕字者補之。然必詳本條與上下條。有據確乎。當增刪攺正者。

直書之。如無所據。不敢妄動。發明注中。以後髙明之定奪。一加減方。分兩制度煎法。與本方同者。於本方下。書本方加某味減某味。或一篇數方。而後方煎法。與前方同者。十方末。書煎法同前。方中藥味。修治同前者。如麻黃去節。杏仁去皮之類。但不再注。附子必炮。若有生用者注之。一可汗不可汗篇等。鄙俚固不足取。

而六經篇中。多有叔和附入。合於仲景者取之。如太陽脈浮動數。三陽明論脾約脈證等條。與本論不合。無以發明。反以滋惑。剔出附後。候識者辧焉。一正文一字句最多。如太陽病脈浮頭項彊痛六字。當作六句讀。言脈气來尺寸俱浮。頭與項彊而痛。若脈浮兩字連讀。頭項彊痛而惡寒。作一句讀。疏略無味。則字字讀斷。大義先明矣。如心下溫溫欲吐。鬱鬱微煩之類。溫溫鬱鬱。俱不得連讀。連讀則失其義矣。

唐大烈曰。柯韻伯立言𨿽暢。不免穿鑿。

﹝傷寒論翼﹞二卷存自序曰。世之補傷寒者百餘家。究其所作。不出二義。一則因論本文。爲之注疏。猶公谷說春秋也。一則引仲景之文。而爲立論。猶韓嬰說詩。爲外傳也。然引徵者。固不得斷章取義之理。而注疏者﹐反多以辭害義之文。

初不知仲景先師著傷寒雜病論合十六卷。良法大備。此靈素已具諸病之體。而明鍼法之巧妙。至仲景復構諸病之用。而詳方藥之準繩。其常中之變。變中之常。靡不曲盡。使全書具在。

尋其所集。盡可以見病知源。自王叔和編次傷寒雜病。分爲兩書﹐於本論削去雜病。然論中雜病。畱而未去者尙多。是叔和有傷寒論之專名。終不失傷寒雜病合論之根蒂也。名不附實。是非混淆。古人精義弗彰。是以讀之者鮮。而旁門歧路。莫知適從。豈非叔和編次之繆。以禍之歟。世謂治傷寒。卽能治雜病。豈知仲景雜病論。卽在傷寒論中。且傷寒中。又多雜病夾雜其間。故傷寒與雜病合論。則傷寒雜病之證治井然。今傷寒與雜病分門。而頭緒不淸。必將以雜病混傷寒。而妄治之矣。乃後人專爲傷寒著書。自朱奉議出。而傷寒之書目多。而傷寒之病日混。非其欲傷寒之混也。由不識何病是傷寒也。陶節庵出。而傷寒之書更多。非眞傷寒多也。卽金匱中雜病。

亦盡指爲傷寒也。世錮於邪說。反以仲景書難讀。而不知仲景書。皆叔和攺頭換面。非本來面目也。冠脈法序例於前。集可汗不可汗等於後。引濕於太陽之首。霍亂勞復等於厥陰之外。雜鄙見於六經之中。是一部叔和之書矣。林億諸公校正。不得仲景原集。惑於傷寒之名。又妄編三百九十七法。一百一十三方之數。以附會叔和所定之傷寒。於是欲知仲景之道。更不可得。成無己信古篤好。矯然特出。惜其生林億之後。欲爲仲景功臣。無由得其眞傳。故注仲景之書。而仲景之旨多不合。作明理論。而傷寒之理反不明。因不得仲景傷寒雜病合論之旨。

故不能辧許叔微三方鼎立之謬。反集之於注。開疑端於後人。豈非爲三百九十七法等說所誤乎。因是方中行有條辧之作。而仲景之規矩準繩。更加敗壞。以爲翻叔和之編。實以滅仲景之治法也。盧子由疏抄。不編林億之數目。不宗方氏之三綱。意甚有見。而又以六經謬配六義。增標本形層。本气化气等說。仲景之法。又可堪如此撓亂哉。近日作者蜂起。尙論愈奇。去理愈遠。條分愈新。古法愈亂。仲景六經。

互茅塞而莫辧。不深可憫耶。原夫仲景之六經。爲百病立法。不專爲傷寒一科。傷寒雜病。治無二理。咸歸六經之節制。六經各有傷寒。非傷寒中獨有六經也。治傷寒者。但拘傷寒。不究其中有雜病之理。治雜病者。以傷寒論無關於雜病。而置之不問。將參贊化育之書。悉歸狐疑之域。愚甚爲斯道憂之。於仲景究心有年。愧未深悉。

然稍見此中微理。敢略陳固陋。名曰傷寒論翼。不兼雜病者。恐人未知原文合論之旨。以雜病爲不足觀。其當與否。自有能辧之者。甲寅春。慈溪柯琴序。

﹝張氏﹝錫駒﹞傷寒論直解﹞六卷存凡例曰。傷寒論舊本。以辧脈平脈爲首。先脈而後證。宜矣。至以濕列於六經之前。似非作論之本意。

今先脈後證。列六經於辧脈平脈之後。而霍亂濕。並汗吐下。又附於六經之後。以見因傷寒而並及之意也。

若夫叔和序例。引素問熱論而立言。於仲景傷寒。漫無發明。且泥定日期。曰。未入腑者。可汗而已。已入於腑。

可下而已。嗚呼。汗與下。何足以盡傷寒哉。況傳經不明。適足以滋後人之惑。故去之。一傳經乃傷寒之大關鍵。傳經不明。𨿽熟讀是書無益也。故於太陽之首。反復辧論。彰明較著。庶可以破千載之疑案。一經旨渾融。

解𨿽顯著。然辭達卽止。不敢於本文之外。別有支離。恐蹈蛇足也。但開卷了然。臨證茫然。故於緊要疑似之證。

如呃。如狂。如譫語。如舌苔。如頤毒。加斑疹。皆有寒熱虛實之殊。胃气又爲人身之本。不可妄傷。但引經證論。略加愚意。及身親試驗。確然不易者。附於其後。庶可以見病知源。亦足爲初學之一助也。康熙壬辰孟夏。錢塘張錫駒令韶父題。

﹝魏氏﹝荔彤﹞傷寒論本義﹞十八卷存沈徳潛曰。魏荔彤。字念庭。宜隸柏鄕人。官觀察使。著有懷舫集。﹝國朝詩別裁﹞

﹝尢氏﹝怡﹞傷寒貫珠集﹞八卷存唐立三曰。傷寒一證。頭緒繁多。自仲景立法立方以來。叔和編次。無己注釋。理蘊爲之一顯。迨後續爲注釋者。不下數十家。互相訾詆。殆無底止。余謂數十家中。獨有諭氏之書。膾炙人口者。以其繁簡得宜。通乎眾耳。然以尢在涇先生貫珠集較之。則又逕庭矣。卽如首篇云。寒之淺者。僅傷於衛。風之甚者。並及於營。衛之實者。風亦難泄。衛之虛者。寒亦不固。但當分病証之有汗無汗。以嚴麻黃桂枝之辧。不必執營衛之孰虛孰實。

以證傷寒中風之殊。立爲正治法。權變法。斡旋法。救逆法。類病法。明辧法。雜治法等。仲景著書之旨。如雪亮月明。令人一目了然。古來未有。何其金匱心典。梓行於世。並采入禦纂醫宗金鑑。而貫珠集一書。尙未傳播。

良可惜哉。﹝吳醫匯講﹞

沈徳潛曰。尢怡。字在京。江南長洲人。布衣。昔皮襲美寓臨頓裏。陸魯望自甫裏至。與之定交倡和。其地爲皮市。在京居其地。周子村亦至自甫裏。相與賦詩。恰符皮陸也。在京就韓伯休術。欲晦姓名。詩亦不求人知。而重其詩者。謂唐賢得三昧。遠近無異詞云。﹝國朝詩別裁﹞

﹝徐氏﹝大椿﹞傷寒類方﹞一卷存自序曰。王叔和傷寒例云。今搜采仲景舊論﹐錄其證候診脈。聲色對病眞方。擬防世急。則知傷寒論。當時已無成書。乃叔和之所搜集者。𨿽分定六經。而語無詮次。陽經中多陰經治法。陰經中多陽經治法。參錯不一。

後人各生議論。每成一書。必前後更易數條。互相訾議。各是其說。愈更愈亂。終無定論。不知此書非仲景根據經立方之書。乃救誤之書也。其自序云。傷夭橫之莫救。所以尋求古訓。博采眾方。蓋因誤治之後。變證錯雜。必無循經現証之理。當時著書。亦不過隨證立方。本無一定之次序也。余始亦疑其有錯亂。乃探求三十年。而後悟其所以然之故。於是不類經而類方。蓋方之治病有定。而病之變遷無定。知其一定之治。隨其病之千變萬化。而應用不爽。此從流溯源之法。病無遁形矣。至於用藥。則各有條理。解肌發汗。攻邪散痞。逐水驅寒。溫中除熱。

皆有主方。其加減輕重。又各有法度。不可分毫假借。細分之不外十二類。每類先定主方。卽以同類諸方附焉。

其方之精思妙用﹐又復一一注明。條分而縷析之。隨以論中用此方之證。列於方後。而更發明其所以然之故。使讀者於病情藥性。一目顯然。不論從何經來。從何經去。而見證施治。與仲景之旨。無不吻合。豈非至便之法乎。

余纂集成帙之後。又復鉆窮者七年。而五易其稿。乃無遺憾。前宋朱肱活人書。亦嘗匯治法於方後。但方不分類。

而又無所發明。故閱之終不得其要領。此書之成。後之讀傷寒論者。庶可以此爲津梁乎。乾隆二十四年。歲在屠維單閼。陽月上浣。洄溪徐大椿序。

四庫全書提要曰。傷寒類方一卷。國朝徐大椿撰。世傳後漢張機傷寒論。乃晉王叔和搜采成書。本非機所編次。金聊城成無己始爲作注。又以己意。移易篇章。自後醫家。屢有刊定。如治尙書者之爭洪範武成。注大學人之爭古本今本。迄於有明。終無定論。大椿以爲非機根據經立方之書。乃救誤之書。當時隨證立方。本無定序者。於是削除陰陽六經門目。但使方以類從。證隨方列。使人可案證以求方。而不必循經以求證。𨿽於古人著書本意。未必果符。而於聚訟紛呶之中。芟除藤蔓之一術也。其中如大靑龍湯下。注云。脈浮緩。身不疼。但重。乍有輕時。

無少陰證者。此湯主之。大椿則以爲病情甚輕。不應投以麻黃桂枝石膏。此條必有舛誤。又甘艸茯苓湯下注云。

傷寒汗出而渴者。五苓散主之。不渴者。此湯主之。大椿則以爲此汗出者。乃發汗後汗出不止。非傷寒自汗。其辧證發明。亦多精到。凡分一十二類。計方一百一十有三。末附六經脈法。又論正証之外。有別證變證。附以刺法。皆有原委可尋。自謂七年之中。五易艸稿乃成云。

﹝黃氏﹝元禦﹞傷寒懸解﹞十五卷未見四庫全書提要曰。傷寒懸解十五卷。國朝黃元禦撰。是書大旨。謂漢張機因鍼灸刺法已亡。而著傷寒論。以治外感之疾。其理則岐黃越人之理。其法則因岐黃越人之鍼刺。而變通之。立六經以治傷寒。從六气也。制湯丸以療感傷。守五味也。凡脈法八十三章。六經經證。以及入腑傳髒之裏證。誤行汗吐下之壞病。三百六十八章。

外感之類證。汗吐下宜忌。八十章。共五百三十七章。合百十三方。自晉王叔和混熱病於傷寒。後來坊本雜出。

又有傳經爲熱。宜中爲寒之說。而傷寒亡矣。且簡編亦多失次。因爲解其脈法﹐詳其經絡。考其常變。辧其宜忌。

凡舊文之訛亂者。悉爲更定。末載駁正叔和序例一卷。以糾其失。其持論甚髙。考傷寒論舊本。經王叔和之編次。已亂其原次。元禦以爲錯文。

較爲有據。與所攺素問靈樞難經。出自獨斷者不同。然果復張機之舊與否。亦別無佐證也。

﹝戴氏﹝震﹞傷寒論注﹞未見按上見於揚州畫舫錄。

﹝唐氏﹝千頃﹞漢長沙原本傷寒論注疏﹞未見按上見於文房肆考。

﹝沈氏﹝金鰲﹞傷寒論綱目﹞十六卷存凡例曰。是書。各循三陽三陰之六經。而析六經所發之款。證不循經。但據款析言之。則如各經皆有頭痛之類。難於識別。不析款。但循經挨言之。則又根據文順義。不能令識者一覽易曉。故循經析款。是書所由以成。

一仲景傷寒書。自叔和竄亂後。其六經條款。凡注釋家。各以意爲前後。訖無一定。獨柯氏論注。其分隸六經者。

頗有理據。今綱目所定。皆根據柯本。一論者。卽仲景之傷寒論。繼仲景而言者。亦爲傷寒論也。一綱也者。

以爲主也。傷寒之論。創自仲景。故獨主仲景。而取其論以爲綱。目也者。以爲發明也。仲景論後。說者無慮千百家。然或偏或駁。或淺或庸。無足取者甚多。故獨采叔和以下若干家。各摘其語之尢精且當者。以爲目。一各經各款。引仲景之論爲綱。固已。或有遺而未備者。必其與逐款無關。不便夾入。或語意與所已錄者。大同小異。故亦置之。亦有條款太繁。不必備錄者。閱者當爲意會。毋以掛漏爲咎。一各經條款。彼此相同。如各經俱備載。毋論已。其有詳於此經。不復贅於他經者。或因候治相同者。或因所列之款。相互須彼此連及。

故他經不必再詳。閱者當以意會。前後參看。毋得拘泥。一采輯前人諸說。或由理勢所及。或因仲景論之前後相附。不以世代之遠近爲拘。一諸家方論。俱系專集。擇其至精至當者錄之。固已駢珠刻玉。各咀其英。各擷其髓矣。

﹝吳氏﹝儀洛﹞傷寒分經十卷﹞存凡例曰。仲景原文。文義深奧。其中自有層次轉折。因竊效程子說詩法。爲之句櫛字比。添細注。以聯貫而疏明之。務使經義了然。不放妄爲穿鑿。一王叔和編次大綱。混於節目之中。無可尋繹。諭氏則先振舉其大綱。

次詳其節。將三百九十七法。分隸於大綱之下。極得分經之妙。因名之曰分經﹐一王叔和編次之亂。序例之誤。

及林億成無己校注之多差。尙論篇中。辧之甚詳且明。玆集不重錄。

四庫全書提要曰。傷寒分經十卷。國朝吳儀洛撰。此書爲其醫學述之第五種。取諭嘉言所撰尙論篇。重爲訂證。凡太陽經三篇陽明經三篇。太陰經一篇。少陰經二篇。厥陰經一篇。春溫三篇。夏熱一篇。脈法二篇。諸方一篇。補卒病論一篇。秋燥一篇。共十有九篇。

﹝鄭氏﹝重光﹞傷寒論條辧續注﹞十二卷未見四庫全書提要曰。傷寒論條辧續注十二卷。國朝鄭重光撰。重光字在辛。歙縣人。明萬曆中。方有執作傷寒論條辧。號爲精審。後諭昌因之。作尙論篇。張璐因之。作傷寒纘論。程郊倩因之。作後條辧。互有發明。亦各有出入。然諸書出。而方氏之舊本遂微。重光爲有執之里人。因取條辧原本。刪其支詞。復旁參諭昌等三家之說。

以己意附益。名曰續注。卷首仍題有執之名。明不忘所本之意也。

﹝舒氏﹝詔﹞再重訂傷寒集注﹞十卷存自序曰。嗟夫醫難言矣。不通仲景之書。不足以言醫。然其書未易通也。自漢迄今。疏釋者數十家。大都得失相參。均之無當。惟西昌諭嘉言奮起於千數百年之後。條晰博辧。其旨趣始明於世。而綴學淺識。猶往往背而議之。求能通諭氏之書者。蓋亦寡也。予少好醫方。每苦於難通。獲交南昌羅先生子尙。蓋親承嘉言口授。曰。

某得師傳要妙。確守數十年。而未傳於徒。年將八旬。時光短矣。懼其傳之或失。丞欲得其人而傳之。今子穎敏而堅銳。可當吾意。乃舉所得於嘉言者。以傳於詔。詔蓋聳然起。惶然謝。敬受其書而讀焉。曠若蒙之發。底之脫也。於是所至皆有驗。然而仲景之書。𨿽由尙論而明。其間遺義尙多。故讀者不得其口授。亦鮮能通也。詔不敢苟安於黯混。聽之以貽其誤。於是不揆薄劣。參考百家。徵以癥治。出其一知半解。補而詳之。殫精瘁神十餘年。始克集注成編。不可謂非難也。二三同志。慫湧刻之行世。歷有年所。竟鮮有尋瑕索瘢。匡予之不逮者。予心殊未慊也。然予旣深知其難。又安敢因人莫我訾。遂忘其難。而遽以是自畫乎哉。常耿耿孜孜。行若忘。坐若遺。如是者。十年於玆矣。自覺閱歷多。而識見廣。學與年而俱進。乃取原刻。刪之補之。重鐫以問世。至今又十年矣。所歷所驗。愈多愈確。於是復加訂定。或庶幾稍通旨趣。可告無罪於同志君子乎。抑或等之諸家疏釋。

均歸無當乎。爰再重刻。以就正髙明。冀有攻予之短者。予樂得聞。而喜有益焉。不憚三訂四訂。累煩剞劂也。

大淸乾隆三十五年庚寅春王正月元旦後五日。愼齋學人舒詔馳遠謹識。

凡例曰。仲景傷寒論。洵醫家之要典也。自經兵燹。卷帙散軼。其所存者。僅得之當時讀者之口授。故其篇目失次。缺而不完。王叔和於尙可搜求之際。乃不深加考訂。而雜以僞撰成編。陰陽舛錯。顚倒無倫。其後歷代相沿。

未及精察。西昌諭嘉言始爲削去僞撰。淸出原文。止存三百六十條。爰著尙論篇。條晰諸法。綱舉目張。釐正六經。井井不紊。義例之善。無出其上。故是書篇目。一一遵之。而不敢易。一諭嘉言尙論三百九十七法。未及一百一十三方。後人惜其方論未備。稍有餘憾。其徒徐忠可原方發明。所由作也。然亦擇焉而未精。語焉而未詳。

且方論別爲一集。簡閱終非至便。今是書卽列原方於本條之下。擴充徐氏之意。博采諸家論者。以明其立方之旨。

命名之義。並將藥性。逐一講明。某藥所以能治某病之故。而某藥又有宜於此。不宜於彼者。俱有至理存焉。俾學人讀仲景治病之法。卽就便以考主治之方。而無翻閱之勞。是亦涓埃之助也。一是書。原爲初學而設。不尙辭藻。凡先賢論說閒文。槪置不錄。或辭多於意者。纂其要而登之。或意隱於辭者。微加損益。以顯捷而出之。

或先賢有不經意之字。及後世傳訛倒亂之句。皆以理正之。極知越無似。然輔授先賢之意。引誘後來之心。

大不獲已。救世之君子。其必有以諒我也。一是書。凡主腦及關鍵處。每字上加大圈。凡挈明脈證。及比類處。

旁加尖圈。凡精義處。旁加密點。凡緊要處﹐旁加連圈。以便省覽。一是書。稿成於己未。刻於庚午。重刻於庚辰。於今又十載矣。自覺閱歷愈多。而識見愈確。於是殫厥心力。再加訂正。凡有未詳者益之。冗者刪之。可廢者去之。回視前刻。煥然攺觀焉。今再重刻以問世。冀幸髙明或有以教我也。

卷二十九

方論﹝七﹞

﹝王氏﹝﹞傷寒身驗方﹞七錄一卷佚晉書本傳曰。王。字季琰。少有才藝。善行書。名出右。時人爲之語曰。法護非不佳。僧彌難爲兄。僧彌。小字也。時有外國沙門。名提娑。妙解法理。爲兄弟。講毗曇經。時尙幼。講未半。便云已解。卽於別室。與沙門法綱等數人自講。法綱嘆曰。大義皆是。但小未精耳。辟州主簿。舉秀才不行。後歷著作散騎郎。

國子博士。黃門侍郎。侍中。代王獻之爲長。兼中書令。二人素齊名。世謂獻之爲大令。爲小令。大元十三年卒。年三十八。追贈太常。

按隋志。舊缺撰人名氏。證類本艸樺木注。引陳藏器本艸拾遺曰。晉中書令王傷寒身驗方。作HT字。濃煮汁冷凍飲料。主傷寒熱毒瘡。特良。今據以訂補。

﹝徐氏﹝方伯﹞辧傷寒﹞﹝按方伯。當作文伯。﹞七錄一卷佚﹝亡名氏傷寒總要﹞七錄二卷佚﹝正理傷寒論﹞佚按是書諸家簿錄失載。惟王冰素問次注。成無己傷寒論注解引之。

﹝張果先生傷寒論﹞崇文總目一卷佚﹝田氏﹝誼卿﹞傷寒手鑑﹞崇文總目二卷佚﹝亡名氏傷寒辧證集﹞崇文總目一卷佚﹝陳氏﹝昌允﹞百中傷寒論﹞﹝藝文略。作太常主簿陳昌胤。﹞崇文總目三卷佚鄭樵曰。崇文總目。間有見名知義者。亦彊爲之釋。如陳昌胤百中傷寒論。其名亦可見。何必曰百中。取其必愈乎。﹝校讎略﹞

﹝髙氏﹝若訥﹞傷寒類要﹞﹝活人書序。作傷寒類纂。﹞宋志四卷佚﹝丁氏﹝徳用﹞醫傷寒慈濟集﹞宋志三卷佚﹝李氏﹝大參﹞家傷寒指南論﹞宋志一卷佚﹝楊氏﹝介﹞四時傷寒總病論﹞宋志六卷佚﹝楊氏﹝介﹞傷寒論脈訣﹞未見按上見於世善堂書日。

﹝宋氏﹝迪﹞陰毒形證訣﹞藝文略一卷佚湯尹才曰。熙寧中。守宋迪。由其猶子病傷寒。不能辧其證。醫見其煩渴而汗多。以涼藥解治之。至於再三。遂成陰毒。六日而死。迪痛悼之。遂著陰毒形證訣三篇。﹝傷寒解惑論﹞

﹝亡名氏傷寒要法﹞宋志一卷佚﹝通眞子傷寒訣﹞讀書後志一卷佚趙希弁曰。上題曰通眞子。而不著名氏。用張長沙傷寒論爲歌詩。以便覽者。脈訣之類也。

﹝傷寒括要﹞二卷存藝文略曰。傷寒括要詩一卷。通眞子撰。

陳振孫曰。通眞子自言。嘗爲傷寒括要六十篇。其書未之見。

按劉元賓自號通眞子。是書以仲景舊論。裁爲詩括。又以剩義爲注。注中有所發明。朱氏活人書。多襲其語。

詩凡一百一十二篇。每篇七言四句。末附藥方三十九道。收在於朝鮮國人所編醫方類聚中。較之其所自言。數實倍之。先子曰。意子儀始作六十篇。後又補之者。鄭漁仲惟見其初集。故稱一卷。弟堅從類聚中錄出。釐爲二卷。今仍著錄於此。讀書後志所著。似是一書。

﹝錢氏﹝乙﹞傷寒指微論﹞五卷佚宋史本傳曰。錢乙字仲陽。本吳越王支屬。祖從北遷。遂爲鄆州人。父穎善醫。然嗜酒喜遊。一旦東之海上不反。乙方三歲母前死。姑嫁昌氏。哀而收養之。長誨之醫。告乃以家世。卽泣請往迹尋。凡八九反。積數歲。

遂迎父以歸﹐時已三十年矣。鄕人感慨。賦詩詠之。其事呂如事父。呂沒無嗣。爲收葬行服。乙始以顱囟方著名。

至京師。視長公主女疾。授翰林醫學。皇子病螈。乙進黃土湯而愈。神宗召問黃土所以愈疾狀。對曰。以土勝水。水得其平。則風自止。帝悅。擢太醫丞。賜金紫。由是公卿宗戚家。延致無虛日。廣親宗子病。診之曰。此可毋藥而愈。其幼在傍。指之曰。是且暴疾驚人。後三日過午可無恙。其家恚不答。明日幼果發癇。甚急。召乙治之。三日愈。問其故。曰。火色直視。心與肝俱受邪。過午者。所用時當更也。王子病嘔泄。他醫與剛劑。加喘焉。乙曰。是本中熱。脾且傷。柰何復燥之。將不得前後溲。與之石膏湯。王不信。謝去。信宿浸劇。竟如言而效。士病咳。而靑而光。气硬硬。乙曰。肝乘肺。此逆候也。若秋得之可治。今春不可治。其人祈哀。彊予藥。

明日曰。吾藥再瀉肝。而不少卻。三補肺而益虛。又加唇白。法當三日死。今尙能粥。當過期。居五日而絕。孕婦病﹐醫言胎且墮。乙曰。娠者五臟傳養。率六旬而更。誠能候其月。偏補之何必墮。已而母子能得全。又乳婦因悸而病。旣愈目張不得瞑。乙曰。煮郁李酒飲之。使醉卽愈。所以然者。目系內連肝膽。恐則气結。膽衡不下。郁李能去結﹐隨酒入膽。結去膽下。則目能瞑矣。飲之果驗。乙本有羸疾。每自以意治之。而後甚。嘆曰。此所謂周痺也。入髒者死。吾其已夫。旣而曰。吾能移之使在末。因自制藥。日夜飲之。左手足忽攣不能用。喜曰。可矣。所親登東山得茯苓。大逾斗。以法啖之盡。由是𨿽偏廢。而風骨悍堅如全人。以病免歸不復出。乙爲方不名一師。於書無不闞。書不靳斯守古法。時度越縱捨。卒與法會。尢邃本艸諸書。辧正闕誤。或得異藥。問之必爲言生出本末。物色名貌。差別之詳。退而考之。皆合。末年變痺浸劇。知不可爲。召親成訣別。易衣待盡。遂卒。

八十二。

徐春甫曰。錢乙所著。有傷寒指微論。嬰孩論若干捲。﹝古今醫統﹞

﹝胡氏﹝勉﹞傷寒類例﹞佚﹝沈氏﹝括﹞別次傷寒﹞佚按上二書。見於張蕆活人書序。

﹝孫氏﹝兆﹞傷寒方﹞藝文略二卷佚﹝傷寒脈訣﹞佚熊均曰。孫兆。宋仁宗朝。將仕郎守。殿中丞。習通醫經。內經素問。重攺正刊誤。又有傷寒脈訣。

﹝韓氏﹝和﹞傷寒微旨論﹞未見陳振孫曰。不著作者。序言元丙寅。必當時名醫也。其書頗有發明。

王履曰。韓和著微旨一書。又純以溫暑作傷寒立論。而卽病之傷寒。反不言及。此已是舍本徇末。全不能窺仲景藩籬。又以夏至前胸膈滿悶。嘔逆气塞。腸鳴腹痛。身體拘急。手足逆冷等證。視爲溫暑。謂與仲景三陽寒證。

脈理同而證不同。遂別立溫中法以治。夫仲景所敍三陽寒證。乃是冬時卽病之傷寒。故有此證。今欲以仲景所敍三陰寒證。求對於春夏溫暑之病。不亦湣乎。𨿽然。和未悟仲景立法本旨。而又適當溫暑病作之際。其爲惑也固宜。以余觀之。其胸膈滿悶。嘔逆气塞等證。若非內傷冷物。則不正暴寒所中﹐或過服寒藥所變。或內外俱傷於寒之病也。且和但曰。寒而當溫。然未嘗求其所以爲寒之故。能求其故。則知溫暑。本無寒證矣。﹝溯洄集﹞

四庫全書提要曰。傷寒微旨二卷。宋韓和撰。是書。宋史藝文志不載。陳振孫書錄解題。載有其名。亦不著作者名氏。但據序題元丙寅。知其爲哲宗時人而已。今檢永樂大典。各卷內此書散見頗多。每條悉標韓和之名。而元戴良九靈山房集。亦稱自後漢張機著傷寒論。晉王叔和。宋成無己龐安常朱肱許叔微韓和王實之流。

皆互相闡發。其間和名。與永樂大典相合。是和實北宋名醫。以傷寒爲專門者。特宋史方技傳不載。其履貫遂不可考耳。書凡十五篇。間附方論。大抵皆推闡張機之旨。而能變通其間。其可下編。不立湯液。惟以早下爲大戒。蓋爲气質羸弱者言。然當以脈證相參。知其邪入陽明與否。以分汗下。不宜矯枉過直。竟廢古方。至如辧脈篇。據傷寒例。桂枝下咽。陽盛乃斃。承气入胃。陰盛乃亡之義。以攻楊氏之謬誤。可汗篇。分陰盛陽虛。陽盛陰虛。陰陽俱盛之三門。則俱能師張氏。而神明其意矣。又如汗下溫三法。分案時候辰刻。而參之脈理病情。

乃因張機。正傷寒之法。而通之於春夏傷寒。更通之於冬月傷寒。亦頗能察微知著。又如以陽黃。歸之汗溫太過。陰黃歸之過下亡津。則於金匱發陽發陰之論。研析精微。不特傷寒之黃。切中竅要。卽雜病之黃。亦可以例推矣。其書向惟王好古陰證略例。間引其文。而原本久佚。今采掇會粹。復成完帙。謹根據原目。釐爲上下二卷。陳振孫所稱之原序。則永樂大典不載。無從采補。殆編纂之時。舊本已闕歟。

﹝亡名氏玉川傷寒論﹞藝文略一卷佚﹝傷寒論後集﹞藝文略六卷佚﹝石氏﹝昌璉﹞證辧傷寒論﹞藝文略一卷佚﹝亡名氏傷寒集論方﹞藝文略十卷佚﹝孫王二公傷寒論方﹞藝文略二卷佚﹝上官氏﹝均﹞集傷寒要論方﹞藝文略一卷佚﹝龐氏﹝安時﹞傷寒總病論﹞藝文略七卷﹝醫藏目錄作六卷﹞存蘇軾答龐妄常書曰。久不爲問。思企日深。過辱存記。枉書具聞。起居佳勝。感慰兼集。惠示傷寒論。眞得古聖賢救人之意。豈獨爲傳世不朽之資。蓋已義貫幽明矣。謹當爲作題首一篇寄去。方苦多事。故未能便付去人。

然亦不久作也。老倦甚矣。秋初決當求去。未知何日會見。臨書惘惘。惟萬萬以時自愛。﹝文集﹞

又曰。人生浮脆。何者爲可恃。如君能著書傳後有幾。念此盒飯爲數百字。仍欲送杭州開板也。知之。﹝文集﹞

黃庭堅後序曰。龐安常自少時。善醫方。爲人治病。處其生死多驗。名傾江淮諸醫。然爲气任俠。鬥鷄走狗。

蹴擊球。少年豪縱。事無所不爲。博弈音伎。一二所難。而兼能之。家富多後房。不出戶而所欲得。人之以醫聘之也。皆多陳其所好。以順適其意。其來也病家如市。其疾已也。君脫然不受謝而去之。中年乃屏絕戲弄。閉門讀書。自神農黃帝經方。扁鵲八十一難。靈樞甲乙。葛洪所綜緝。百家之言。無不貫穿。其簡策紛錯。黃素朽蠹。先師或失其讀。學術淺陋私智穿鑿。曲士或竄其文。安常悉能辧論發揮。每用以視病。如是而生。如是而不治。幾乎十全矣。然人以病造之。不擇貴賤貧富。便齋曲房。調護以寒暑之宜。珍膳美膳。時節其饑飽之度。愛其老而慈其幼。

如痛在己也。未嘗輕用人之疾。常試其所不知之方。蓋其輕財如糞土。而樂義。耐事如慈母。而有常。似秦漢間遊俠而不害人。似戰國四公子。而不爭利。所以能動而得意。起人之疾。不可縷數。他日過之。未嘗有徳色。著傷寒論。多得古人不言之意。其所師用。而得意於病家之陰陽虛實。今世所謂良醫。十不得其五也。余始欲掇其要。論其精微。使士大夫稍知之。適有心腹之疾。未能卒業。然未嘗遊其庭者。𨿽得吾說而不解。誠加意讀書書則過半矣。﹝文獻通考。誠加以下十字。作若有意於斯者。讀其書自足攬其精微。﹞故特著其行事。以爲後序云。

其前序海上道人諾之。故虛上以待。元符三年三月朔日。

張耒跋曰。張仲景傷寒論。論病處方。纖悉必具。又爲之增損進退之法。以預告人。嗟夫。仁人之用心哉。

且非通神造妙。不能爲也。安常又竊憂其有病證。而無方者。續著爲論數卷。用心爲述。追儷古人。淮南謂安常能爲傷寒說話。豈不信哉。﹝文獻通考﹞

四庫全書提要曰。傷寒總病論六卷。附音訓一卷。修治藥法一卷。宋龐安時撰。安時字安常。蘄水人。﹝袁文甕牖閒評載蘇軾稱蜀人龐安常。未詳孰是。﹞安時本士人。習與蘇軾黃庭堅遊。

第六卷

末。附與蘇軾書一篇。論是編之義甚悉。卷首載軾答安時一帖。猶從手迹鉤摹。形模略具。又以黃庭堅後序一篇。冠之於前。序末稱前序。海上人諾爲之。故虛其上以待。署元符三年三月作。時軾方謫儋州。至五月始移廉州。七月始渡海至廉。故是年三月。猶稱海上人也﹐然軾以是年八月北歸。至次年七月。卽卒於常州。前序竟未及作。故卽移後序爲弁也。序中鏟去庭堅名。帖中亦鏟去軾名。考卷末附載音訓一卷。修治藥法一卷。題政和癸巳門人董炳編字。知正當禁絕蘇黃文本之日。諱而闕之。此本猶從宋本鈔出。故仍其舊耳。宋藝文志。但載安時難經解。前後兩見。而不載此書。文獻通考載龐氏家藏祕寶方五卷。引陳振孫之言云云。似乎別爲一書。而列庭堅之序。與此本同。疑當時已無刻本。故傳寫互異歟。又載張耒一跋云云。此本未載此跋。殆傳寫偶佚歟。

又耒作明道雜誌。記安時治驗。極其推挹。而葉夢得避暑錄話。乃頗不滿於安時。蓋耒蘇軾客。夢得蔡京客。其門戶異也。然曾敏行。獨醒雜誌。亦記其治泗州守王公弼。中丹石毒甚奇。又記其治公弼之女尢神異。敏行於元紹聖兩局。均無恩怨。則所記當爲公論矣。汪琥曰。傷寒總病論。宋蘄水龐安時撰。書凡六卷。其第一卷

乃敍論。及六經等篇。第二卷

。則論汗吐下可不可及用水用火和表溫裏方法。第三卷

。則論結胸痞气陰陽毒狐惑百合痙濕。及雜病勞復等證。第四卷

。則論暑病時行寒疫斑痘等證。第五卷

﹐則論天行溫病。及變噦變黃敗壞等證。

復附以小兒傷寒證。第六卷

。則載冬夏傷寒發汗雜方。及妊娠傷寒方。傷寒暑病通用刺法。傷寒溫熱病死生證。

及附以瘥後禁忌。仲景脈說。華佗內外實辧。琥按龐氏論中。𨿽間有發明仲景之處。

然其用藥﹐亦寒熱錯雜。經絡不分。卽如蘇子瞻所傳聖散子方。一例加載。殊爲駭觀。

按周必大跋山谷書東坡聖散子傳曰。山谷作龐安常傷寒論後序云。前序海上道人諾爲之。故虛上以待。道人。

指東坡也。

﹝巢氏﹝闕名﹞傷寒論﹞藝文略一卷佚﹝朱氏﹝且﹞傷寒論﹞﹝宋志作東且。﹞藝文略一卷佚﹝陳氏﹝昌祚﹞明時政要傷寒論﹞﹝舊缺撰人名氏。今據宋志訂補。﹞藝文略三卷佚﹝鄭氏﹝闕名﹞傷寒方﹞藝文略一卷佚﹝曾氏﹝誼﹞傷寒論﹞藝文略一卷佚﹝亡名氏傷寒類要方﹞藝文略十卷佚﹝劉氏﹝君翰﹞傷寒式例﹞藝文略一卷佚﹝傷寒治要﹞佚葉夢得書後曰。王仲弓人物髙勝。𨿽貴公子。超然不犯世故。居官數自免。博學多聞。又長於醫﹐及與前世婁昌言常穎士來道方諸子遊。嘗云。疾之傷寒。所在無歲不罹其患。然治法有證。傳於經絡。效於日數者。不可差以毫釐。張仲景書在世。如法家有刑統﹐苟用之皆當可使天下無冤人。而庸醫多不解。其見於形候者。亦不盡審。是旣不能用法。又不能察情。以故殺人。不知其幾何。因推仲景書。作傷寒證治。發明隱奧。雜載前數人議論。相與折衷。又恐流俗不可徧曉。復取其簡直明白。人讀而可知者。刊爲治要。曰。苟能窮疾之所從來。而驗之以候。按吾書而用之。𨿽不問醫。十可得八九。此仁人之用心也。余嘗病東南醫九不通仲景術。乃爲鏤版。與眾共之。使家藏此書。人悟其術。豈特無冤人而已。調護之不失其宜。服餌之不失其節。𨿽使至於無刑可也。賢者尙無忽。﹝石林居士建康集﹞

﹝王氏﹝實﹞傷寒證治﹞宋志二卷﹝讀書志作三卷﹞佚趙希弁曰。傷寒證治三卷。上皇朝王實編。實謂百病之急。無逾傷寒。故略舉病名法。及世名醫之言。爲十三篇。總方百四十六首。或云。穎川人。官至外郎。龐安常之髙弟也。

劉曰。傷寒證治。信陽太守王實編。﹝幼幼新書﹞

﹝局方續添傷寒證治﹞宋志一卷佚﹝盧氏﹝昶﹞傷寒片玉集﹞三卷佚元好問盧太醫墓志曰。盧尙藥諱昶。世家霸州文安。今爲大名人。以方伎名河朔。政和二年。補太醫奉禦。

被旨校正和劑局方。則補治法。累遷尙藥局使自幼傳家學。課誦勤讀。老不知倦。岐黃雷扁而下。其書數百家。

其說累數百萬言。閎術浩博。纖悉碎雜。無不通究。而於孫氏千金。尢致力焉。故其延醫之驗。頗能似之。春秋𨿽髙。神觀精明。望之知爲有道之士。年壽八十有七。自克死期。畱頌坐睡。著醫鏡五十篇。傷寒片玉集三卷。

今其書故在。方伎之外。復達治心養性之妙。如雲人生天地中。一動一息。皆合陰陽自然之數。卽非漠然無關涉者。所爲善惡。宜有神明照察之。又曰。人爲陽善。人自報之。人爲陰善。鬼神知之。人爲陽惡。人自治之。人爲陰惡。鬼神治之。又曰。養气莫若息心。養身莫若戒愼。又曰。冥心一觀。勝負俱捐。此𨿽前賢所已道。至於表而出之。旣已治己。又以及人。非仁者之用心乎。其康寧壽考。五福具備。非偶然。昶與予有姻戚之舊。因其子孫歸葬。書以貽之。欲其鄕人。知此家出予門。久之。而予亦知其人之深也。﹝遺山集﹞

陳自明曰。政和間。朱奉議肱爲活人書。後有錢李氏。剽竊作歌。目之曰類證活人書。盧氏集數篇。名傷寒論片玉。皆語詞鄙俚。言不盡意。要之不可爲法。是以識者。皆不觀覽。﹝管見良方﹞

﹝李氏﹝涉﹞傷寒方論﹞宋志二十卷佚﹝亡名氏傷寒證法﹞佚﹝傷寒遺法﹞佚﹝傷寒論翼﹞佚按上三書。見於遂初堂書目。

卷三十

方論﹝八﹞

﹝朱氏﹝肱﹞傷寒百問﹞讀書後志三卷﹝今本六卷﹞存自序曰。傷寒諸家方論不一。獨伊芳尹仲景之書。猶六經也。其錄諸子百家。時有一得。要之不可爲法。又況邪說妄意。世業名家。規利𨿽濃。因果歷然。特以伊芳尹湯液。仲景經絡。人難曉。士大夫又以藝成而下。恥而不讀。往往倉卒之際。束手待盡。卒歸之於命而已。世人知讀此書者亦鮮。縱欲讀之。又不曉其義。況又有好用涼藥者。如附子硫黃。則笑而不喜用。𨿽隆冬使人飲冷。服三黃丸之類。有好用熱藥者。如大黃芒硝。則畏而不敢用。𨿽盛暑勸人灸。服金液丹之類。非不知罪福。偏見曲說。所趣者然也。陽根於陰。陰本於陽。無陰則陽無以生。無陽則陰無以化。是故春時气溫。當將理以涼。夏月盛熱。當食以寒。君子扶陰气以養陽之時也。世人以爲陰气在內。反抑以熱藥。而成瘧痢脫血者多矣。秋時气涼。當將息以溫。冬時嚴寒。當食以熱。君子扶陽气以養陰之時也。世人以陽气在內。乃抑以涼藥。而成吐痢腹痛者多矣。伐本逆根。豈知天地之剛柔。陰陽之逆順。

求其不夭橫也難矣。偶有病家。曾畱意方書。稍別陰陽。知其熱證。則召某人。以某人善醫陽病。知其冷證。則召某人。以某人善醫陰病。往往隨手全活。若病家素不曉者。道聽泛請。委而聽之。近世士人。如髙若訥林億孫奇龐安常。皆於此。未必章句之徒不誚且駭也。僕因閒居。作爲此書。𨿽未盡能窺伊芳尹之萬一。庶使天下之大。

人無夭伐。老不哭幼﹐士大夫易曉而喜讀。漸浸積習。人人尊生。豈曰小補之哉。仲尼曰。吾少也賤。故多能鄙事。學人不以爲鄙。然後余用意在此。而不在彼。大觀元年正月日。

李保曰。大隱先生朱翼中壯年勇退。著書釀酒。僑居西湖上而老焉。屬朝廷大興醫學。求深於道術者。爲之官師。乃起公爲博士。與余爲同僚。明年。翼中坐書東坡詩貶達州。又明年以宮祠還。﹝北山酒經題詞序﹞

趙希弁曰。傷寒百問三卷。上題曰無求子。大觀初所著書。

﹝南陽活人書﹞宋志二十卷﹝書錄解題作十八卷﹞未見張蕆序曰。余頃在三茅。見無求子傷寒百問。披而讀之。不知無求子何人也。愛其書。想其人。非居幽而志廣。形愁而思遠者。不能作也。惠民憂國。不見施設。遊戲藝文。以閱歲月者之所作乎。避世匿迹。抗心絕慮。

灌園荒丘。賣藥都市者之所作乎。顚倒五行。推移八卦。積功累行。以就丹竈者之所作乎。不然。則窮理博物。

觸類多能。東方朔者耶。浩歌散發。采掇方伎。皇甫謐者耶。周流人間。衛生救物。封君達者耶。前非古人。

後無作者。則所謂無求子者。余不得而知也。三茅三年。挾冊抵掌。未嘗停手。所借以全活者。不知其幾人也。

惜其論證多。而說脈少。治男子詳。而婦人略。銖兩訛舛。升不明。標目混淆。語言不通俗。往往閭閻有不能曉者。此余之所以夙夕歉然者也。今秋遊武林。邂逅致政朱奉議。泛家入境。相遇於西湖之叢林。因論方士。奉議公乃稱賈誼云。古之人不在朝廷之上。

必居醫卜之中。故嚴君平隱於卜。韓伯休隱於醫。然卜占言凶。醫有因果。不精於醫。寧隱於卜。班固所謂有病不治得中醫。蓋愼之也。古人治傷寒有法。治雜病有方。葛稚川作肘後。孫眞人作千金。陶隱居作集驗。玄晏先生作甲乙。率著方書。其論傷寒治法者。長沙太守一人而已。華佗指張長沙傷寒論。爲活人書。昔人又以金匱玉函名之。其重於世如此。然其言雅奧。非精於經絡。不可曉會。頃因投閒。設爲問對。補苴綴緝成滚動條。因出以相示。然後知昔之所見百問。乃奉議公所作也。因乞其繕本。校其詳略。而傷寒百問。十得五六。前日之所謂歉然者。悉完且備。書作於己巳。成於戊子。增爲二十卷。釐爲七冊。計九萬一千三百六十八字。得此者。𨿽在崎嶇僻陋之邦。道途倉卒之際。據病可以識證。因證可以得方。如執左券。易如反掌。遂使天下傷寒。無橫夭之人。

其爲饒益。不可思議。昔樞密使髙若訥作傷寒纂類。翰林學士沈括作別次傷寒。直祕閣胡勉作傷寒類例。殿中丞孫兆作傷寒脈訣。蘄水道人龐安常作傷寒卒病論。𨿽互相發明。難於檢閱。比之此書。天地遼落。張長沙南陽人也。其言𨿽詳。其法難知。奉議公祖述其說。神而明之。以遺惠天下後世。余因揭其名爲南陽活人書云。大觀五年正月日敍。

自序曰。僕乙未秋。以罪去國。明年就領宮祠以歸。過方城見範內翰云。活人書詳矣。比百問十倍。然證與方。分爲數卷。倉卒難檢耳。及至睢陽。入見王先生。活人書。京師京都湖南福建兩浙凡五處。印行。惜其不曾校勘。錯誤頗多。遂取繕本重爲參詳。攺一百餘處。命工於杭州大隱坊鏤板。作中字印行。庶幾緩急易以檢閱。

然方術之士。能以此本。遊諸聚落。悉爲攺證。使人讀誦。廣說流布。不爲俗醫妄投藥餌。其爲功徳獲福無量。政和八年季夏朔。朝奉郎提點洞霄宮朱肱重校證。

方勺曰。朱肱。吳興人。進士登科。善論醫。尢深於傷寒。在南陽時。太守盛次仲疾作。召肱視之。曰。小柴胡湯證也。請並進三服。至晚乃覺滿。又視之。問所服藥安在。取以視之。乃小柴胡散也。肱曰。古人制。

咀。謂銼如麻豆大。煮淸汁飲之。名曰湯。所以人經絡。攻病取快。今乃爲散。滯在鬲上。所以胃滿而疾自如也。

因法旋制自煮。以進二服。是夕遂安。因論經絡之要。盛君力贊成書。蓋潛心二十年。而活人書成。道君朝。詣闕投進。得醫學博士。肱之爲此書。固精贍矣。嘗過洪州。聞名醫宋道方在焉。因攜以就見。宋畱肱款語。坐中指駁數十條。皆有考據。肱惘然自失。卽日解舟去。由是觀之。人之所學固異邪。將朱氏之書。亦有所未盡邪。

後之用此書者。能審而愼擇之則善矣。﹝泊宅編﹞

陳造跋曰。予爲舉子時。得朱肱傷寒活人書。愛而讀之。百問十一卷。略能上口。或曰。治傷寒祖仲景。

是何爲者。予惑之。後問友人侯元英。是書多稱仲景。能無遺說乎。曰。是不惟於仲景無遺說。曲通傍暢。凡傷寒書幾盡矣。元英良醫。人所服。予所敬者。然後知說者之妄。愈益愛其書。得是善本。表裏六經課誦之。並識之以詒子孫。﹝江湖長翁集﹞

陳振孫曰。南陽活人書十八卷。朝奉郎直祕閣吳興朱肱翼中撰。以張仲景傷寒方論。各以類聚。爲之問答。

本號無求子傷寒百問方。有武夷張蕆。作序易此名。仲景南陽人。

而活人者。本華佗語也。肱祕丞臨之子。中書舍人服之弟。亦登進士科。

劉完素曰。近世朱奉議本仲景之論。而兼諸書之說。編集作活人書二十卷。其門多。其方眾。其言直。其類辧。使後學人易爲尋檢施行。故今之用者多矣。然其間亦未合聖人之意者。往往但相肖而已。由未知陰陽變化之道。所謂木極似金。金極似火。火極似水。水極似土。土極似木者也﹐﹝原病式序﹞

馬宗素曰。古聖訓陰陽爲表裏。此一經大節目。惟仲景深得其旨趣。厥後朱肱編活人書。將陰陽二字。釋作寒熱。此差之甚也。

王履曰。朱奉議作活人書。累數萬言。於仲景傷寒論。多有發明。其傷寒。卽入陰經。爲寒證者。諸家不識。

而奉議識之。但惜其亦不如仲景專爲卽病者立法。故其書中。每以傷寒溫暑。混雜議論。竟無所別。況又視傷寒論爲全書。遂將次傳陰經熱證。與卽入陰經寒證。牽合爲一立說。且謂大抵傷寒陽明證宜下。少陰證宜溫。而於所識卽入陰經之見。又未免自相悖矣。夫陽明証之宜下者。固爲邪熱入胃。其少陰證。果是傷寒傳經邪熱。亦可溫乎。況溫病暑病之少陰。尢不可溫也。自奉議此說行。而天下後世。蒙害者不無矣。﹝溯洄集﹞

汪琥曰。南陽活人書。宋奉議郎朱肱著。書凡二十卷。其第一卷

至十一卷。設爲一百一問。以暢發仲景奧義。第十二卷

至十五卷。纂桂枝湯等一百一十二方。第十六卷

至十八卷。自升麻湯起至麥門冬湯止。共一百二十六方。此采外臺千金聖惠等方。以補仲景之未備。末後第十九二十卷

。則論婦人傷寒。復繼以小兒痘疹。斯誠仲景之大功臣也。但其中三十六問。治兩感證。謂宜發表攻裏。此是朱奉議一片救人之苦心也。及其用藥。則誤引下利身疼痛。虛寒救裏之例。而以四逆湯。竟施之於煩渴腹滿。譫語囊縮。

實熱之證。以至後世。如陶華之無知。而亦輕詆其書之失也。李知先活人書括序云。無求子眞一世之雄。長沙公乃百川之宗。此爲眞知二公之書者矣。﹝傷寒辧注﹞

徐大椿曰。宋人之書。能發明傷寒論。使人有所執持而易曉。大有功於仲景者。活人書爲第一。蓋傷寒論。

不過隨舉六經所現之證以施治。有一證而六經皆現者。並有一證而治法迥別者。則讀者茫無把握矣。此書以經絡病因傳變疑似。條分縷析。而後附以諸方治法。使人一覽了然。豈非後學之津梁乎。其書獨出機杼。又能全本經文。無一字混入己意。豈非好學深思。述而不作。足以繼往開來者乎。後世之述傷寒論者。唐宋以來。已有將經文刪攺移易。不明不貫。至近代前條辧尙論篇等書。又復顚倒錯亂。各逞意見。互相辧駁。總由分證不淸。欲其彊合。所以日就支離。若能參究此書。則任病情之錯綜反復。而治法仍歸一定。何必聚訟紛紜。致古入之書。愈講而愈晦也。﹝醫學源流淪﹞

﹝傷寒百問經絡圖﹞藝文略一卷佚按是書與傷寒百問。原自別行。元竇漢卿燕山活濟堂刊本。並以二書。分爲九卷。卷首有嘉定六年張松序。

今考其文。則是松所著究原方序也。熊均醫學源流曰。張松著究原方。及傷寒百問經絡圖方。意從此本轉訛者歟。

﹝李氏﹝先知﹞活人書括﹞三卷存自序曰。嘗觀論傷寒。自仲景而下。凡幾百家。集其書。則卷帙繁拿。味其言。則旨意微深。最至當者。惟活人書而已。余畱心此書。積有年矣。猶恐世醫未得其要領。於是撮其機要。錯綜成文。使人人見之。了然明白。故目之曰活人書括。卽一證作一歌。或言之未盡。則至於再至於三。𨿽言辭鄙野。不能登仲景之門。升百家之室。然理趣淵源。幾於簡而當者矣。同志之士。苟熟而復之。藏於胸中。以之濟世。亦仁人之用心也。乾道丙戌端午日。隴西李知先元象於乎書。

﹝程氏﹝迥﹞活人書辧﹞佚朱子曰。沙隨有活人書辧。當求之。﹝文集偶讀謾記﹞

陳振孫曰。沙隨程迥可久。嘗從玉泉諭樗子才學。登隆興癸未科。仕至邑宰。及與前輩名公交遊。多所見聞。

故其論說頗有源流根據。﹝沙隨易章句解﹞

﹝錢氏﹝聞禮﹞類證增注傷寒百問歌﹞四卷存陳自明曰。政和間朱奉議肱爲活人書。後有錢李氏。剽竊作歌。目之曰類證活人書。﹝管見良方﹞

熊均曰。錢聞禮宋季建寧府通判。作傷寒百問歌九十三首。旣以龍溪隱士湯尹才所撰傷寒解惑論。刊附卷首。

合爲一書。尹才乾道時良醫也。﹝醫學源流﹞

徐春甫曰。錢聞禮。不知何郡人。宋紹興中。爲建寧府通判。好醫方。尢精於傷寒。作傷寒百問歌行世。

﹝錢氏傷寒百問方﹞宋志一卷佚﹝王氏﹝作肅﹞增釋南陽活人書﹞二十二卷存樓鑰序曰。世以醫爲難。醫家猶治傷寒爲難。仲景一書。千古不朽。蓋聖於醫者也。本朝累聖篤意好生。務使方論著明。以惠兆庶。積而久之。名醫輩出。如蘄春之龐。洄水之楊。孫兆張銳諸公。未易悉數。無求子朱公肱。士夫中通儒也。著南陽活人書。尢爲精詳。吾鄕王君作肅爲士而習醫。自號誠庵野人。以活人書爲本。又博取前輩諸書。凡數十家﹐手自編纂。蠅頭細字。參入各條之下。

名曰增釋南陽活人書。可謂勤且博矣。自言暮齒駿駿。不欲爲私藏。將板行於世。來求一言。余好醫而不能學。

與之論辧﹐皆有據根據。學人可按而求。求而得其用。始知此書之爲有功也。然嘗聞之老醫京師李仁仲之子。云。

前朝醫官。𨿽職在藥局方書。而階官與文臣同。活人書旣獻於朝。蔡師垣當軸。大加稱賞。卽令頒行。而國醫皆有異論。蔡公怒。始盡攺醫官之稱。不復與文臣齒。不知當時具論之詳。若許學士知可。近世推尊其術。本事方之外。爲活人指南一書。謂傷寒惟活人書最備。最易曉﹐最合於古典。余平日所酷愛。觀許公之言。則無求子所著。可輕訾乎。因並書之。﹝吳興藝文補﹞

按醫統正脈所輯增注類證活人書。不記成乎誰手。今考諸樓氏此序。卽知王作肅所撰。惟作增釋爲異耳。

﹝盧氏﹝祖常﹞擬進活人參同余議﹞佚盧祖常曰。愚嘗究朱肱之誤。著於擬進活人參同余議之中矣。﹝續易簡方﹞

﹝楊氏﹝士瀛﹞活人總括﹞七卷存閩書曰。懷安故縣人楊士瀛。字登父。精醫學。著活人總括。醫學眞經。直指方論。行於世。

汪琥曰。傷寒活人總括。宋三山楊士瀛登父撰次。書凡七卷。其第一卷

。活人證治賦。第二卷

。曰傷寒總括。

調理傷寒統論起。至六經用藥格法止。第三卷

。曰傷寒證治。表裏汗下二證起。至痰證傷食類傷寒止。第四卷

。

發熱證起。

至不可下證止。第五卷

。懊證起。至失音證止。第六卷

。怫郁證至陽證似陰。陰證似陽止。第七卷

。小柴胡湯加減法起。至產科小兒傷寒止。其書大旨以仲景論。並活人書。總括成書。每條以歌訣貫其首。𨿽於張朱兩家之外。間有附益處。要之據證定方。毫無通變。使後學習之。寧無所誤耶。

﹝李氏﹝辰拱﹞傷寒集成方法﹞佚亡名氏胎產救急方序曰。延年李辰拱。壯歲遊三山。獲從仁齋楊先生遊。气味相投。因以傷寒總括見授。且語之曰。治雜病有方。治傷寒有法。一旣通。其餘可觸類而長矣。來歸舊隱。乃取先生活人括例。演而伸之。編爲傷寒集成方法。研精覃思。三十餘年。方克成編。

﹝李氏﹝慶嗣﹞考證活人書﹞﹝舊脫考證二字。今據金史補訂。﹞續文獻通考二卷佚﹝王氏﹝好古﹞活人節要歌括﹞佚熊均曰。王好古。字進之。號海藏先生。東垣弟子也。著仲景詳辧一卷。活人節要歌括。三備集。醫壘元戎。

湯液本艸。疹論。光明論。標本論。小兒弔論。雜著有傷寒辧惑論。辧守眞論。十二經藥圖解。仲景一集。此事難知。﹝醫學源流﹞

﹝戴氏﹝啟宗﹞活人書辯﹞佚吳澄序曰。漢末張仲景著傷寒論。予嘗嘆東漢之文气。無復能如西都。獨醫家此書。淵奧典雅。煥然三代之文。心一怪之。及觀仲景於序。卑弱殊甚。然後知序乃仲景所自作。而傷寒論。卽古湯液論。蓋上世遺書。仲景特編纂云爾。非其自撰之言也。晉王叔和重加編次。而傳錄者。誤以叔和之語。參錯其間。莫之別白。宋朱肱活人書括。一本仲景之論。書成之初。已有糾彈數十條者。承用旣久。世醫執爲傷寒律令。夫孰更議其非。龍興路儒醫教授戴啟宗同父讀書餘暇。兼訂醫書。朱氏百問。一一辧正。凡悖於傷寒論之旨者。摘抉靡遺。如法吏獄辭。隻字必核。

可謂精也已。然竊有間焉。請以吾儒之事揆之。由漢以來。大學中庸。混於戴�。孟子七篇。儕於諸子。河南程子。始提三書。與論語並。當時止有漢魏諸儒所注。舛駁非一。而程子竟能上接斯道之統。至章句集注或問諸書出。歷一再傳。發揮演繹。愈極詳密。程學宜有嗣也。而授受四書之家。曾不異於記誦辭章之儒。書彌明。道彌晦。何哉。然則輪扁所以告桓公。殆未可視爲莊生之寓言而少之也。今同父於傷寒之書。有功大矣。不知果能裨益世之醫乎。﹝吳文定公集﹞

﹝吳氏﹝恕﹞傷寒活人指掌圖﹞三卷未見自序曰。疾患無測者。惟諸風與傷寒也。蓋風百病之長。以其善行而數變。傷寒則表裏隱顯。陰陽交互。疑似之間。千萬之隔。其可畏者。尢甚於雜病也。仲景以聖哲之資。簪紱之貴。爲傷寒論。始可宗而習之。後世方書。疊出散漫。深嚴無階可進。今以仲景南陽諸書。裒其精粹。劃爲列圖。號曰活人指掌。縱橫治證。下附其說。

及以變異諸證。賦爲八韻。表之於前。蓋取其易簡也。及有富春涵翁陸氏。日加勸勉。因成此書。涵翁常施藥鄕閭。活人甚眾。得此尢便觀覽。亦幸同志者共之。錢塘蒙齋吳恕謹書。

熊均曰。吳恕。號蒙齋。元至元中錢塘人。精熟醫家。以傷寒證類。畫列成圖。詳其證治。名曰傷寒指掌圖。

錢塘縣誌曰。吳恕。字如心。博學而貧。善治瘋疾。徵至京師﹐授太醫院禦醫。恕念傷寒爲病。傳變不常。

張仲景傷寒論。旨意深幽。莫窺其要。乃潛心研究。爲賦以發其隱。復纂指掌圖。以開示後學。仲景奧旨。闡發無遺。

業醫者往往宗之。

錢曾曰。吳恕傷寒活人指掌圖三卷。恕號蒙齋。錢塘人。撰傷寒指掌圖。劉以八韻賦。述傳變之緩急。中則隱括仲景三百九十七法。又述後代效驗方法。橫豎界爲八十九圖。至元間賈度尙從善爲之序。而刊行之。汪琥曰。

活人指掌。元錢塘吳恕蒙齋圖說。本宋雙鐘處土李知先歌括也。書凡十卷。其第一卷

。前有指掌。亦吳氏所撰也。

其說不過以活人書中方論。補仲景之未備。至第十卷

。則又蒙齋門人熊宗立所續編。乃四時傷寒雜證通用之方。

繼之以婦人小兒傷寒方。其書於張仲景朱奉議二家之外。並無發明。止以便學人記習耳。

按是書。正統初熊宗立以李知先歌括。匯合爲一。次前八韻賦。與後節目相貫。以李氏十勸。列諸篇端。爲十卷。明季古吳陳長卿以宗立所編。釐爲五卷。變圖爲正文。更附論辭。乃若其舊帙。殆不可見也。據錢遵王說。

舊有賈尙二序。今本又脫之。汪苓友所見。亦非其原書也。

﹝童氏﹝養學﹞傷寒活人指掌補注辧疑﹞三卷存自序曰。補注辧疑者何。夫傷寒仲景尙矣。其書不可槪見。而特見之活人指掌。故今之業傷寒者宗焉。夫指掌豈仲景之全書哉。活人此書。害人亦此書。故不可不補注辧疑也。何也。風寒暑濕。各一其門。傷中感冒。各一其病。傷寒者。蓋冬寒凜冽。爲毒特甚。觸之卽病者。乃謂傷寒非三時感冒之寒化也。今活人書。不論天時。

不察虛實。不分感冒。直以麻黃桂枝。治冬月之正傷寒者。通治三時之寒。人之蒙其害者多矣。不特此也。傷寒有傳經無直中。直中者。乃中寒之眞陰證也。今活人書論三陰。曰自利。曰可溫。是以直中混傳經矣。傷寒在表則汗。在裏則下。此定局也。今活人書論兩感。救裏以四逆湯。是抱薪救火。

以攻爲救矣。論證用藥。錯亂若此。人之蒙其害者多矣。不特此也。傷寒自爲傷寒。雜病自爲雜病。當判若黑白。

毫不容紊也。今活人一書。以正傷寒六經。列之於首。而內以雜病實之。納垢藏污。諸病淵藪。未入其門者。只婦人小兒兩科。然則雜病皆傷寒乎。致令理傷寒者。如理亂繩。莫尋頭緒。人之蒙其害者。抑又多矣。昔者楊墨塞路。孟氏辭而辟之廓也。余恐雜病之附於傷寒。猶楊墨之附吾儒也。故不得已而爲之補注辧疑。辧其此爲正傷寒。此爲類傷寒。此爲傷寒而變雜病。此爲雜病而非傷寒。注其此爲傳經。此爲直中。此爲風溫。此爲暑濕。辧風溫暑濕之爲雜病。復辧風溫暑濕之非傷寒。補注辧疑旣明。治斯不忒。繩愆糾繆。活人書當以壯吾氏爲忠臣。

夫醫乃仁術。欲活人尙不足以活人。欲指掌尙不足以指掌。然則余之補注辧疑。豈盡當乎。猶俟後之明者。復正吾之是非。續﹝闕下﹞

﹝趙氏﹝嗣眞﹞活人釋疑﹞佚汪琥曰。活人釋疑。趙嗣眞所著。其書不傳。其辧活人兩感傷寒治法之誤。又其論合病並病。傷寒變溫熱病。

能反復發明仲景大旨。其說載劉宗濃玉機微義中。琥按劉氏系盛明時人。則是釋疑一書。大約是元末人所著也。

卷三十一

方論﹝九﹞

﹝許氏﹝知可﹞注解傷寒百證歌﹞書錄解題三卷存洪邁曰。許叔微。字知可。眞州人。家素貧。夢人告之曰。汝欲登科。須積陰徳。許度力不足。惟從事於醫。

乃可。遂畱意方書。久之所活不可勝計。復夢前人持一詩來贈之。其詞曰。藥有陰功。陳樓間處。堂上呼盧。喝六作五。旣覺。姑記之於牘。紹興壬子。第六人登科。用升甲恩數第五。得職官。其上陳祖言。其下樓材也。夢已先定矣。呼臚。謂臚傳之義耳。﹝夷堅乙志﹞

陳振孫曰。傷寒歌三卷。許叔微撰。凡百篇。皆本仲景法。又有治法八十一篇。及仲景脈法三十六圖。翼傷寒論三卷。辧類五卷。皆未見。

錢曾曰。張仲景注解傷寒百證歌五卷。翰林學士白沙許叔微知可述。述者。推明仲景之意。而申言之也。﹝讀書敏求記﹞

汪琥曰。傷寒百證歌。許學士述。書凡五卷。其自序云。論傷寒而不讀仲景書。猶爲儒而不知有孔子六經也。

於是取仲景方論。編成歌訣一百證。以便後學之記習。其中間或有仲景無方者。輒取千金等方以編入。其第三十證。則以食積虛煩寒痰香港腳似傷寒者。采朱肱孫尙之說以補入。又第五十一證發斑歌云。溫毒熱病。兩者皆至發斑。

其注中。復采巢氏病源論以補入。此皆有裨於仲景者也。

﹝徐氏﹝彬﹞注許氏傷寒百證歌﹞未見徐彬曰。古來傷寒之聖。惟張仲景。其能推尊仲景而發明者。惟許叔微爲最。自陶節庵之書出。而藥味胡亂。

盡失張許之意。春初已注叔微傷寒百證歌。卽欲付梓。使學人無臨証之惑云。

﹝許氏﹝叔微﹞發微論﹞二卷存汪琥曰。傷寒發微論。宋翰林學士白沙許叔微知可述。書分上下二卷。共論二十二篇。其首論傷寒七十二證候。次論桂枝湯用赤白芍藥。三論傷寒愼用丸子藥。六論傷寒以眞气爲主。十論桂枝肉桂。十五論動脈陰陽不同。

此皆發明仲景微奧之旨。書名發微。稱其實矣。

﹝傷寒治法八十一篇﹞佚﹝翼傷寒論﹞二卷佚﹝辧類﹞五卷佚﹝李氏﹝檉﹞傷寒要旨﹞宋志一卷﹝書錄解題作二卷﹞佚陳振孫曰。傷寒要旨二卷。李檉撰。列方於前。而類證於後。皆不外仲景。

﹝湯氏﹝尹才﹞傷寒解惑論﹞國史經籍志一卷存自序曰。解惑論之作。非務新奇。而沽世譽也。一本於仲景之正經。且仲景之書。昔人以金匱名之。其貴重如此。無求子謂孫思邈未能詳仲景之用心。夫如是。豈庸人粗工。能究其仿佛哉。愚因三餘。將傷寒或兩證相近。而用藥不同者。或汗下失度。而辧證不明者。冷厥熱厥之異宜。陽毒陰毒之異候。其間錯綜互見。未易槪舉。

輒修舉而別白之。庶幾洞曉。亦足以見解惑之深意矣。時乾道癸巳中秋日。龍溪隱士湯尹才謹序。

按是書。附刊於錢氏百問首卷。末有淳熙壬寅韓玉跋。醫藏目錄。誤爲玉所著。

﹝郭氏﹝雍﹞傷寒補亡論﹞二十卷未見宋史本傳曰。郭雍。字子和。其先洛陽人。父忠孝。官至太中大夫。師事程頤。著易說。號兼山先生。雍傳其父學。通世務。隱居峽州。遊浪長楊山谷間。號白雲先生。乾道中。以峽守任淸臣湖北帥張孝祥薦於朝。旌召不起。賜號衝晦處士。孝宗稔知其賢。每對輔臣稱道之。命所在列郡。歲時致禮存問。更封頤正先生。令部使者。

遣官就問。雍所欲言。備錄繳進。於是雍年八十有三矣。淳熙初。學人裒集程顥程頤張載遊酢楊時及忠孝雍凡七家。爲大易粹言行世。淳熙十四年卒。

朱子郭衝晦醫書跋曰。紹熙甲寅夏。予赴長沙。道過新諭。謁見故煥章閣學士謝公昌國於其家。公爲畱飲。

語及長陽衝晦郭公先生言行甚悉。因出醫書曆書數帙曰。此先生所著也。予於二家之學。皆所未習。不能有以測其說之淺深。則請以歸。將以暇日熟讀而精求之。而公私倥傯。水陸奔馳。終歲不得休。復未暇也。明年夏大病幾死。適會故人子王漢伯紀。自金華來訪。而親友方士繇伯謨亦自藉溪來。同視予疾﹐數日間乃若粗有生意。間及謝公所授長陽醫書。二君亟請觀焉。乃出以視。則皆驚喜曰。此奇書也。蓋其說𨿽若一出古經。而無所益損。

然古經之深淺浩博難尋。而此書分別部居易見也。安得廣其流布。使世之舉爲方者。家藏而人誦之。以知古昔聖賢醫道之源委。而不病其難耶。予念蔡忠惠公之守長樂。疾巫覡主病。蠱毒殺人之姦。旣禁絕之。而又擇民之聰明者。教以醫藥﹐使治疾病。此仁人之心也。

今閩帥詹卿元善實補蔡公之處。而政以慈惠爲先。試以語之。儻有意耶。亟以扣之。而元善報曰敬諾。乃屬二君。

讎正刊補。而書其本末如此以寄之。抑予謂古人之於脈。其察之固非一道。然今世通行。惟寸關尺之法爲最要。

且其說具於難經之首編。則亦非下俚俗說也。故郭公此書。備載其語。而並用丁徳用密排三指之法釋之。夫難經則至矣。至於徳用之法。則予竊急診者之指有肥瘠。病者之臂有長短。以是相求。或未得爲定論也。蓋嘗細考經之所以分寸尺者。皆自關而前隙。以距乎魚際尺澤。是則所謂關者。必有一定之處。亦若魚際尺澤之可以外見而先識也。然今諸書無的然之論。惟千金以爲寸口之處。其骨自髙。而關尺皆由是而卻取焉。則其言之先後。位之進退。若與經文不合。獨俗間所傳脈訣。五七言韻語者。詞最鄙淺。非叔和本書明甚。乃能直指髙骨爲關。而分其前後。以爲寸尺陰陽之位。似獨難經本指。然世之髙醫。以其贗也。遂委棄而羞言之。予非精於道者。不能有以正也。姑附見其說於此。以俟明者而折中焉。慶元元年乙卯歲五月丙午。鴻慶外史新安朱熹書。﹝文集﹞

趙曰河南處士郭公子和。嘗於其修己治經之餘。取張氏書。精意研覃。補其闕略。子朱子爲敍。以表章之。沙隨程公可久亦有論著。今傳者罕矣。﹝新安文獻志趙秉山醫說﹞

汪琥曰。傷寒補亡論。河南郭雍撰次。書凡二十卷。其第一卷

。設爲問答。以傷寒名列居前。附以敍論治法。

及刺熱等法。其第二第三卷

。乃辧脈平脈法。第四卷

。自敍六經統論。繼之以太陽六經證治。至五六七卷。皆系仲景原論。其間有論而無方者。旣補以龐安時常器之兩家之說。郭氏後爲之校補於後。第八卷

至十二卷。則敍汗吐下溫灸刺。及用水用火之法。第十三至十五卷。則敍兩感陰陽易。及病後勞復等二十餘。其第十六卷

。系闕文。第十七十八卷

。

則敍痙濕等九證。及似傷寒諸證。其第十九二十卷

。則敍婦人小兒傷寒。並痘疹諸證。是皆郭氏采素難千金外臺活人等方論。以補仲景之闕略。治傷寒者。不可以不知也。琥按郭雍字白雲。不知何代人。考古今醫統書目。

元人徐止善曾作是書。今其書不傳。想郭氏必後於徐。而重爲撰次者也。

按汪琥以郭子和。爲元以後人。失考其書所載常器之考醫壘元戎。引王朝奉論。又記其語。蓋朝奉卽宣和中名醫。貺字子亨。撰指迷方者。外科精要。載史源癰疽灸法論序曰。甲戌年。自太學歸省。國醫常穎士器之適在府下。求爲母子一診云。源者孝宗時右相浩弟。所謂甲戌。當是髙宗紹興二十四年也。據此。常器之生於北宋。

而南渡之後。猶健在焉。郭有得其指授。仍多用其說者也。

﹝何氏﹝滋﹞傷寒辧疑﹞讀書敏求記一卷未見錢曾曰。何滋於乾道年間。爲保安大夫。診禦脈。兼應奉皇太子宮。撮略仲景書。凡病証之疑似。陰陽之差殊。共三十種。悉爲辧之。使人釋然無疑矣。

﹝傷寒奧論﹞佚許補之序曰。嘗謂人生天地間。感寒暑不正之气。皆足以傷生。然雜病治療。遲速猶可。獨傷寒傳變不一。

失之毫釐。死生系焉。可不哀哉。醫者苟不詳審。誠有學醫廢人之誚矣。予久欲求訪良醫。拯救世人夭枉。而苦未之見。昨畱京。聞保安何大夫博采羣書。於雜病罔不奏效。誠爲當今醫國手。然傷寒一出由切。今春會於臨川道旅。扣其延醫之法。渠云不患病之難治。但患不識其證耳。乃撮羣書。撰傷寒辧疑以授予。其心蓋欲使世之醫者。釋然無疑耳。繼又授予以仲景家藏傷寒奧論。及叔和脈賦各一編。予讀之手不釋卷者三日。是書誠足以發傷寒之祕奧。爲萬世脈經之要旨。醫者苟得是書而畱意焉。則治病之際。有所主而不惑。受病之人。有所恃而不恐。俾天下之人。同躋壽域。

仲景之心。視孫思邈華佗。不啻過矣。予不敢祕。敬鋟諸梓。以廣其傳。因信筆而爲之序。淳熙三年冬十月。襄陵許補之書。﹝是序附刊於傷寒類證便覽﹞

﹝李氏﹝子建﹞傷寒十勸﹞一卷存跋曰。予每念父祖但死於傷寒。乃取仲景所著。深繹熟玩。八年之後。始大通悟陰陽經絡。病證藥性。俱了然於胸中。緣比年江淮之民。冒寒避寇。得此疾者頗眾。遂根據仲景法。隨證而施之藥。所活不啻數百人。仍知傷寒本無惡證。皆是妄投藥劑所致。因追悼父祖之命。皆爲庸醫所殺。而又嘆人無間於貧富貴賤。於此不能自曉。

則輕付一命於庸工之手也。今輒摭其流俗多誤。有害於命者。略聞其說。目曰傷寒十勸。其言不欲成文。冀人易曉。而以爲深戒云。

陳自明曰。今有李子立作傷寒十勸。𨿽未能盡聖人之萬一。其中多有可取。亦不出活人之書。﹝管見良方﹞

經驗良方曰。傷寒與他證不同。投藥一差。生死立判。李子建傷寒十勸。不可不知。人家有病。招醫未至。

或無醫者。若加此十勸。則不致有誤。所益非輕。

按張會卿景嶽全書。論十勸之害。其言有理。可以參研焉。

﹝程氏﹝迥﹞醫經正本書﹞書錄解題一卷佚陳振孫曰。知進賢縣沙隨程迥可久撰。專論傷寒無傳染。以救薄俗骨肉相棄絕之蔽。

﹝平氏﹝堯卿﹞傷寒證類要略﹞宋志二卷未見汪琥曰。此書二卷。不過就仲景六經證。略取其要。而類集者也。別無發明。

﹝傷寒玉鑑新書﹞宋志一卷﹝書錄解題作二卷﹞佚陳振孫曰。傷寒證類要略二卷。玉鑑新書二卷。汴人平堯卿撰。專爲傷寒而作。皆伸景之舊也。亦別未有發明。

﹝屠氏﹝鵬﹞四時治要﹞讀書後志一卷佚趙希弁曰。上永嘉屠鵬字時舉所著。得文端公溪爲之序。陳振孫曰。專爲時疾瘧痢吐瀉傷寒之類。雜病不與。

﹝陳氏﹝孔碩﹞傷寒瀉痢方﹞書錄解題一卷佚陳振孫曰。直龍圖閣長樂陳孔碩膚仲撰。

﹝吳氏﹝敏修﹞傷寒辧疑論﹞佚許衡序曰。先朝國醫吳敏修著傷寒辧疑論。實得仲景傷寒之要。先生猶子璋辭後獨有其書。頃嘗幸得而詳讀之。槪見先生醫學之妙。嘗謂醫方有仲景。猶儒者有六經也。必有見於此。然後可與議醫。然其文古。其義隱。

學人讀之。茫然不可涯。今是書辧析疑似。類括藥證。至發先賢之未發。恬後人之未悟。𨿽愚之不敏。一讀且有開益。彼專門業醫者。得是說而推之。所謂茫乎不可涯者。當了然矣。目曰辧疑。夫豈徒云。己未冬十月戊戌。河內許衡序。

﹝劉氏﹝開﹞傷寒直格﹞國史經籍志五卷佚﹝成氏﹝無己﹞傷寒論﹞宋志一卷佚按成氏注解傷寒論。及明理論之外。未聞別有所撰述。意是當指明理論第四卷

論方者。張孝忠跋稱論方一卷。

豈據以致誤者歟。然則論下。當脫一方字。

﹝李氏﹝慶嗣﹞傷寒纂類﹞續文獻通考四卷佚﹝傷寒類﹞﹝金史本傳作傷寒論﹞續文獻通考三卷佚

卷三十二

方論﹝十﹞

﹝劉氏﹝完素﹞傷寒直格﹞三卷存翟氏序曰。習醫要用直格。乃河間髙尙先生劉守眞所述也。守眞深明素問造化陰陽之理。比嘗語予曰。傷寒謂之大病者。死生在六七日之間。經曰。人之傷於寒也。則爲病熱。古今亦通謂之傷寒。熱病前三日。太陽陽明少陽受之。熱壯於表。汗之則愈。後三日太陰少陰厥陰受之。熱傳於裏。下之則痊。六經傳受。自淺至深。皆是熱證。非有陰寒之病。古聖訓陰陽爲表裏。惟仲景深得其旨。厥後朱肱奉議作活人書。尙失仲景本意。將陰陽字釋作寒熱。此差之毫釐。失之千里。而中間誤罹橫夭者。蓋不少焉。不可不知也。予語守眞曰。先生之論如此。

何不辟此說。以暴耀當世。以革醫流之獘。反忍而無言。何邪。守眞曰。世之所集各異。人情喜溫而惡寒。恐論者不詳。反生疑謗。又曰。欲編書十卷。尙未能就。故弗克耳。今太原書坊劉生鋟梓。以廣其傳。深有益於世。

如宵行冥冥。迷不知徑。忽遇明燈巨火。正路昭然。若有執迷。而不知信行者。固不足言。而聰明博雅君子。能於此者。原始反終。研精覃思。則其所得。又何待予之喋喋也。

馬宗素曰。守眞劉先生注傷寒六經傳受直格一部。計一萬七千零九字。﹝傷寒醫鑑﹞

錢曾曰。仲景傷寒書。金河間劉守眞深究其旨。著爲直格。便於習醫者要用。臨川葛雍仲穆校刊之。附以劉洪傷寒心要爲後集。馬宗素傷寒醫鑑爲續集。張子和心鏡爲別集。於是河間之書。粲然可觀矣。

汪琥曰。傷寒直格。金河間劉完素撰。書凡三卷。其上卷則以十干十二支。分發臟腑。又四類九气五邪。運气有餘不足。爲病。及論七表八里等脈﹐此醫書之統論。與傷寒不相涉者也。其中卷。則論傷寒六經。表裏主療之法。下卷則自仲景麻黃桂枝湯外。復載益元散。涼膈散。桂苓甘露飲。共三十四方。推其意。以仲景論寒熱二證不分。其方又過於辛熱。是書之作。實爲大變仲景之法者也。

四庫全書提要曰。傷寒直方格三卷。傷寒標本心法類萃二卷。舊本皆題金劉完素撰。傷寒直格方。大旨出入於原病式。而於傷寒證治。議論較詳。前序一篇。不知何人所撰。馬宗素傷寒醫鑑。引平城翟公宵行遇燈之語。

與此序正相合。殆卽翟公所撰歟。醫鑑又云。完素著六經傳變直格一部。計一萬七千零九字。又於宣明論中。集緊切藥方六十道。分六門。亦名直格。此書有方有論。不分門類。不能確定原爲何種。卷首又題爲臨川葛雍編。

蓋經後人竄亂。未必完素之舊矣。傷寒標本心法類萃。上卷分別表裏。辧其緩急。下卷則載所用之方。其中傳染一條。稱雙解散。益元散。皆爲神方。二方卽完素所制。不應自譽至此。考原病式序。稱集傷寒雜病脈證方論之方。目曰醫方精要宣明論。今檢宣明論中。已有傷寒二卷。則完素治傷寒法。已在宣明論中。不別爲書。二書恐出於根據托。然流傳已久。姑存之以備參考云。

按劉守眞傷寒治法。據馬宗素及翟公語。宣明論外。似別有一書。則此書未全出於根據托。若傷寒標本。味其旨趣。覺非完素所撰。葛雍字仲穆。號華蓋山樵。臨川人。以鐂洪心要。馬宗素醫鑑。常徳心鏡。校刊於直格捲後。醫統正脈。輯入其書。特於直格一書。題臨川葛雍編。提要仍以爲是書經後人攺竄。抑失考耳。

﹝傷寒標本心法類萃﹞二卷存汪琥曰。此亦劉守眞編集也。書凡二卷。其上卷。則以傷風傷寒中暑中濕四證爲始。至勞復食復。共四十六條。其下卷。則集麻桂等五十二湯。又無憂丸等。治食積虫積。及外科之方。至其治兩感證。則用大小柴胡湯。

涼膈五苓天水通聖雙解等散。熱勢甚可下者。用三一承气湯。或解毒合承气湯。其言實超出乎朱奉議之上。然亦大變仲景之法者也。

﹝馬氏﹝宗素﹞傷寒醫鑑﹞一卷存汪琥曰。平陽馬宗素撰。書止一卷。首論脈證六經傳受。汗下等法。終以小兒瘡疹。共十一條。每條之中。

皆引活人書於前。繼則引守眞氏之語。以辯其非。末又正以素問之文。其旨大部以傷寒爲熱病。無所謂寒證者。

是深合素問熱論中之義也。

四庫全書提要曰。傷寒醫鑑一卷。元馬宗素撰。宗素始末未詳。是書載河間六書中。皆采劉完素之說。以駁朱肱南陽活人書。故每條之論。皆先朱後劉。大旨皆以熱病爲傷寒。而喜寒涼忌溫熱。然活人書。往往用麻桂於夏月發泄之時。所以貽禍。若冬月眞正傷寒。則非此不足以散陰邪。豈可專主於涼泄。未免矯枉過直。各執一偏之見矣。

按醫學源流。引歷代名醫圖曰。金有何公務侯徳和馬宗素楊從政袁景安。而是書又載正治反治之法﹐曰聞諸守眞之言。則宗素亦金人。

當得親炙於守眞之門者。提要爲元人。誤矣。

﹝鐂氏﹝洪﹞傷寒心要﹞一卷存汪琥曰。傷寒心要。都梁鐂洪編。書止一卷。其論傷寒。大率以熱病爲主。其用方藥。第一。則雙解散。

第二。則用小柴胡涼膈天水合服。第三。涼膈合小柴胡。第四。大柴胡合黃連解毒湯。第五。大柴胡合三乙承气湯。共三十方。皆復方也。卷末。則添加病後四方。及心要餘論。此得河間之一偏。其用藥混淆。不足法也。

四庫全書提要曰。傷寒心要一卷。舊本題都梁鐂洪編。洪始末未詳。大旨敷演劉完素之說。所列方凡十八。

又有病後四方。與常徳傷寒心鏡。皆後人裒輯。附入河間六書之末者。然掇拾殘剩。無所發明。

按鐂洪號瑞泉野叟。其始末未詳。亦似爲金人。仍附於此。

﹝常氏﹝徳﹞傷寒心鏡﹞一卷存四庫全書提要曰。傷寒心鏡一卷。一名張子和心鏡別集。舊本題鎭陽常徳編。徳不知何許人。亦不詳其時代。考李濂醫史。張從正傳後附記曰。儒門事親十四卷。蓋子和艸創之。麻知幾潤色之。常仲明又摭其遺。爲治法心要。子和卽從正之字。知幾爲麻革之字。仲明字義。與徳字相符。常仲明者。其卽徳歟。若然。則金興定中人也。書凡七篇。首論河間雙解散。及子和增減之法。余亦皆二家之緒論。

汪琥曰。傷寒心鏡別集。鎭陽常徳編。其書止論七條。首論傷寒雙解散。及子和增法。次論發表。論攻裏。

論攻裏發表。論衣撮空。論傳足經不傳手經。論亢則害承乃制。其言𨿽非闡揚仲景之旨。亦深通河間之書者也。

琥按著書者。大都系元末時人也。

按熊氏種徳堂本。題曰張子和心鏡。門人鎭陽常惠仲明編。又李濂醫史曰。張戴人興定中召補太醫。居無何辭去。蓋非其好也。於是退而與麻知幾常仲明輩。日遊HT水之上云又子和有治常仲明子患風痰藥案。見於十形三療。是可以徵提要說矣。臨川葛雍嘗以此書。附刊於河間直格後。曰別集。非其原目也。

﹝張氏﹝璧﹞傷寒保命集﹞﹝醫學源流。作保命傷寒論。濟生拔萃。作保命集論類要。﹞二卷未見汪琥曰。傷寒保命集。金張元素之子張璧撰。書凡二卷。其上卷。先辯三部九候之脈。又辯傷寒溫病。及刺結胸痞气頭痛腹痛等法。有如辯桂枝湯幾證方幾道。辯麻黃葛根湯幾證方幾道。又其次曰。大小靑龍湯證。曰大小柴胡湯證。曰三承气湯證。曰大小陷胸湯證。曰瀉心湯抵當湯梔子豉湯等證。凡仲景六經篇證。皆參以己意。

闡揚發明。而繼以痙濕霍亂等證。其下卷。則論瘥後勞復水渴陰陽厥發黃結胸等證。其後則續以婦人傷寒胎產雜證。又小兒傷寒中風瘡等證。是皆發仲景未發之義。而深探傷寒之奧旨者也。

按此書。收在濟生拔萃中。其經刪略未可知。

﹝叔和百問﹞佚熊均曰。張璧。號云岐子。潔古之子也。著醫學新說。保命傷寒論。叔和百問。已刊附藥注脈訣內。

﹝李氏﹝杲﹞傷寒會要﹞佚元好問序曰。往予在京師。聞鎭人李杲明之有國醫之目。而未之識也。壬辰之兵。明之與予同出汴梁。於聊城。於東平。與之遊者。六年於今。然後得其所以爲國醫者爲詳。蓋明之世以資雄鄕裏。諸父讀書嘉賓客。所居竹裏。名士日造其門。明之幼歲好醫藥。時易州人張元素以醫名燕趙間。明之捐千金從之學。不數年盡傳其業。家旣富濃。無事於技。操有餘以自重。人不敢以醫名之。大夫士或病其資髙謇。少所降屈。非危急之疾。有不得已焉者。則亦未始謁之也。大槪其學。於傷寒癰疽眼目病爲尢長。

傷寒則著會要三十餘萬言。其說曰。傷寒家。有經禁時禁病禁。此三禁者。學醫者人知之。然亦所以用之。爲何如耳。會要推明仲景朱奉議張元素以來備矣。見證得藥。見藥識證。以類相從。指掌皆在倉猝之際。𨿽使粗工用之。蕩然如載司南以適四方。而無問津之惑。其用心博矣。於他病也。以古方爲膠柱。本乎七方十劑之說。所取之藥。特以意增損之。一劑之出。愈於托密友而後孝子。他人蓋不能也。北京人王善甫爲京兆酒宦。病小便不利。

目睛凸出。腹脹如鼓。膝以上堅硬欲裂。飲食且不下。甘淡滲泄之藥皆不效。明之來。謂眾醫言疾深矣。非精思不能處。我歸而思之。夜參半。忽攪衣而起曰。吾得之矣。內經有之。膀胱者。津液之腑。必气化乃出焉。渠輩已用滲泄之藥矣。而病益甚。是气不化也。啟玄子云無陽者。陰無以生。無陰者。陽無以化。甘淡滲泄皆陽藥。

獨陽無陰。欲化得乎。明日以羣陰之劑投。不再服而愈。西臺掾蕭君瑞二月中。病傷寒發熱。醫以白虎投之。病者面黑如墨。本證遂不復見。脈沈細。小便不禁。明之初不知用何藥也。及診之曰。此立夏以前。誤用白虎之過。

得無以投白虎耶。白虎大寒。非行經之藥。止能寒腑臟。不善用之。則傷寒本病。隱曲於經絡之間。或更以大熱之藥救之。以苦陰耶。則他證必起。非所以救白虎也。有溫藥之升陽行經者。吾用之。有難者云。白虎大寒。非大熱何以救。君之治柰何。明之曰。病隱於經絡間。陽大升則經不升。經行而本證見矣。本證又何難焉。果如其言而愈。魏邦彥之夫人。目翳暴生。從下而上。其色綠。腫痛不可忍。明之云。翳從下而上。病從陽明來也。綠非五色之正。殆肺與腎合而爲病。乃就畫工家。以墨調膩粉。合而成色。諦視之曰。

與翳色同矣。肺腎爲病無疑矣。乃瀉肺腎之邪。而以入陽明之藥爲之使。旣效矣。而他日病復作者三。其所從來之經。與翳色各異。乃復以意消息之曰。諸脈皆屬於目。脈病則目從之。此必經絡不調。經不調。則其目病未已也。問之果然。因如所論而治之。疾遂不作。馮內翰叔獻之侄櫟年十五六。病傷寒。目赤而煩渴。脈七八至。醫欲以承气下之。已煮藥。而明之適從外來。馮告之當用承气。明之切脈大駭曰。幾殺此兒。內經有言。在脈諸數爲熱。諸遲爲寒﹐今脈八九至。是熱極也。而會要大論云。病有脈從而病反者。何也。脈至而從。按之不鼓。諸陽皆然。此傳而爲陰證矣。輒持姜附來。吾當以熱因寒用法處藥。未就而病者爪甲黑。頓服者八兩。汗尋出而愈。

陜帥郭臣濟病偏枯。二指著足。底不能伸。迎明之京師。明之至。以長鍼刺委中。深至骨而不知痛。出血二三升。其色如墨。又且謬剌之。如是者六七。服藥三月。病良愈。裴擇之夫人。病寒熱。月事不至者數年。已喘嗽矣。醫者率以蛤蚧桂附之等投之。明之曰。不然。夫病陰爲陽所搏。溫劑太過。故無益而反害。投以寒血之藥。

則經行矣。已而果然。宣徳侯經略之家人。病崩漏。醫莫能效。明之切脈。且以紙疏其證。多至四十餘種。爲藥療之。明日而二十四證減。前後五六日良愈。侯濃謝而去。明之設施。皆此類也。戊戌之夏。予將還太原。其子執中持所謂會要者來。求爲序。乃以如上數事冠諸篇。使學人知明之之筆於書。其已試之效。蓋如此云。閏月望日。河東元某書於範尊師之正一宮。﹝文集﹞

﹝傷寒治法舉要﹞一卷未見汪琥曰。傷寒治法舉要。元東垣老人李杲撰。書止一卷。首言冷熱風勞虛復。續辧惑傷寒論。共舉治法之要。

三十二條。其法。治外感羌活沖和湯。挾內傷補中益气湯。如外感風寒。內傷元气。是內外兩感之證。宜用混淆補中湯。卽補中益气湯中。加本羌活防風蒼術也。又一法。先以沖和湯發散。後以參甘艸三味補中湯濟之。

其外則有三黃補中湯。歸須補中湯。共補中一十二方。又其外則有葛根二聖湯。芎黃湯等七方。此𨿽發仲景之未發。要其說過於溫補。不足取以爲法也。琥按東垣撰內外傷辧惑論。恐有內傷之說作傷寒者。復續上論。恐有傷寒之說挾內傷者。故制混淆補中等湯以主之也。

﹝李氏﹝浩﹞傷寒鈐法﹞國史經籍志十卷佚﹝仲景或問﹞佚按上見於滕縣誌。

﹝王氏﹝好古﹞陰證略例﹞讀書敏求記一卷未見錢曾曰。海藏老人陰證略例一卷。海藏老人王進之盡傳東垣李明之之醫學。謂傷寒乃人之大疾。而陰證毒爲尢慘。覃思數年。掇古人之精要。附以己說。釐爲三十餘條。有證有藥。有論有辧。以成是書。刻之。爲前序者麻革信之。乃遺山之好友也。

按濟生拔萃所輯者。非全書也。

﹝仲景詳辧﹞一卷佚﹝傷寒辧惑論﹞佚﹝解仲景一集﹞佚按上三書。見於醫學源流論。

﹝熊氏﹝景先﹞傷寒生意﹞佚吳澄序曰。生意者崇仁熊君景先所輯醫方也。熊氏世以儒科顯。而景先之大父業尙書義。專門爲進士師。

從之遊者。至自數百里外。景先得其家學。每較藝輒屈輩流。幾於貢而不偶。於是大肆其力於醫。醫亦其世傳也。

然脈理明。治法審。療病無不愈。進於工巧。蓋其所自得多矣。暇日輯家傳之方。常用之藥。累試而驗者。成此書以公其傳。夫天地之徳曰生。爲人立命。而生其生者。儒道也。醫藥濟枉夭。餘事焉爾。景先之儒未獲施。而醫乃有濟。所以贊天地生生之意。其功爲何如哉。﹝吳文定公集﹞

崇仁縣誌曰。熊景先﹐字仲光。北耆人。世業儒醫。嘗著傷寒生意。吳艸廬與程雪樓。皆稱其善。

﹝尙氏﹝從善﹞傷寒紀玄﹞醫藏目錄十卷佚﹝吳氏﹝光霽﹞傷寒一覽方﹞佚按是書。皇朝正和中僧性全所著萬安方。多爲引用。或稱吳月潭。然其裏履未詳。醫學源流。亦謂𨿽有板刻以行。未能詳其年代出處。考正和元年。卽元仁宗皇慶紀元也。然則吳月潭當是金元間人。

﹝程氏﹝徳齋﹞傷寒鈐法﹞未見王履曰。元泰定間程徳齋又作傷寒鈐法。其自序曰。若能精究是書。則知六經傳變。三百九十七法。在於指掌矣。又曰。六經二百一十一法。霍亂六法。陰陽易差後勞復六法。濕九法。不可汗二十六法。宜汗四十一法。不可吐五法。不可下五法。可汗五法。可吐五法。余亦以其說通計之。卻止得三百一十八法。於三百九十七法中。尙欠七十八法。觀其序文。乃如彼考。其所計乃如此。則知其猶未能灼然。以得其實數。而無疑也。故下文細數中。止重敍六經霍亂濕陰陽易差後勞復諸法而已。彼可汗不可汗等諸法。再不重敍也。近批點傷寒論者。何不考其非。

乃一宗其所鈐字號﹐而不敢少易乎。﹝溯洄集﹞

萬全曰。傷寒鈐法。好事者爲之也。後世信之。誤人多矣。予初喜其書。取而讀之。亦未覺其謬也。及研精乎軒岐之旨。繹乎仲景之書。始知其謬。蓋天以六气爲節。地以五行爲制。以之紀年。則三十年爲一周。則觀其勝負之變。以之步時。則六气爲一周。其分其主客之令。其所論者。皆風寒暑濕燥火之气。雨寒暑之變。昆虫艸木之化。病機色脈之應。非爲傷寒立說也。今爲鈐法者。以病日爲司天。以人命求病原。則一人之身。平日只有二經之病。何其繆也。乃計日以傳經。歸號以主治。則尢繆之甚也。惟汗瘥棺墓之說。庶幾近理。病之瘥甚。

多有不中。其三百九十七法。一百十三方之數。又豈能數傷寒之變哉﹐﹝保命歌括﹞

徐春甫曰。傷寒鈐法。馬宗素程徳齋撰。按日時受病爲治法。與仲景不同。實非至理。用之者。不徒無益。

反而加害也。姑存其名。以備顧問耳。﹝古今醫統﹞

﹝杜氏﹝本﹞傷寒金鏡錄﹞一卷存自序曰。凡傷寒熱病傳經之邪。比雜病不同。必辧其脈證舌。表裏汗下之。庶有不誤。況脈者血之府也。

屬陰。當其得病之初。正气相搏。若眞气未衰。脈必滑數而有力。病久數甚。气衰。脈必微細而無力。方數甚也。

但能養陰退陽。此識脈之要也。或初病。卽惡寒發熱。後必有渴水燥熱之證。或逆厥而利。此熱證傳經之邪也。

若始終皆熱證。惟熱而不惡寒。故傷寒爲病。初則頭痛。必無發熱惡寒渴水之證。一病便有熱厥泄利。或但惡寒。而無發熱。此寒證也。此識証之妙也。如舌本者。乃心之竅。於舌心屬火。主熱。象離明。人得病初在表。則舌自紅。而無白苔等色。表邪入於半表半里之間。其舌色變爲白苔。而滑見矣。切不可不明表證。故邪得於裏未罷。則舌必見黃苔。

乃邪已入於胃。急宜下之。苔黃自去。而疾安矣。至此醫之不根據次序。誤用傷丸。失於遲下。其苔必黑。變證蜂起。此爲難治。若見舌苔如漆黑之光者。十無一生。此心火自炎。與邪熱二火相乘。熱極則有兼化水象。故色從黑。而應水化也。若乃臟腑皆受邪毒日深。爲證必作熱證。𨿽宜下之乃去胃中之熱。否則其熱散入絡髒之中。鮮有不死者。譬如火之自炎。初則紅。過則薪爲黑色炭矣。此亢則害承乃制。今以十二舌明著。猶恐未盡諸證。復作二十四圖並方治列於下。則區區推源尋流。實可決生死之妙也。時至正元年一陽月上浣日。

鄭元曰。江右杜君諱本字原父。號淸碧先生。苦志於學經史。多手寫成集。沈默寡言笑。嘗一再遊京師。

王公貴人。多樂與之交。已而武夷詹君景仁由三公掾。授浙東憲府照磨。延先生南入武夷。且買屋置田。爲久遠計。已而朝廷修三史。蒙古色目。漢人南人。各舉一處士。君以南人處士。徵授翰林待制。奉訓大夫。出至錢唐。

以病歸。其歿於至正十年秋八月。道遠不能予。令人感念云。﹝遂昌雜錄﹞

薛己序曰。夫人之受病。傷寒爲甚。傷寒之治。仲景爲詳。人皆知之。而未必能行之者。豈非以其治浩繁。

有難卒貫者乎。舊有敖氏金鏡錄一篇﹐專以舌色視病。旣圖其狀。復著其情。而後別其方藥。開卷昭然。一覽具在。𨿽不期乎仲景之書。而自委合乎仲景之道。可謂深而通。約而要者矣。予者承乏畱都。嘗刻之太醫官舍。本皆繪以五采。

恐其久而色渝。因致謬誤。乃分注其色於上。使人得以意會焉。今廷尉景山錢公體仁博施。一旦見而悅之。遂命工登梓。名之曰外傷金鏡錄。蓋寒之所傷。本自外至。嘗見傷於內。亦有徵焉。將詮次而繼傳之。玆姑以外別之也。所以然者。人之一身。皆受生於天。心名天君。故獨爲此身之主。舌乃心之苗。凡身之病。豈有不見於此者。

尙何內外之間哉。特患人之不化耳。嘉靖丙辰秋日。奉政大夫太醫院院使致仕姑蘇薛己撰。

盧復序曰。敖氏不知何許人。有舌法十二首。以驗傷寒表裏。杜淸碧又增定焉。薛立齋再加潤色。流行於世。

卷帙單薄。𨿽傳不能久存也。此法大裨傷寒家。乃識傷寒之捷法。人身傷寒。气從同類。則腎水有餘。而澆犯心火矣。所謂人傷於寒。則爲病熱者。此也。故色見徵於心之苗。苗者其舌也。欲辧內外風寒者。非舌不可爲據。

敖與杜𨿽能傳之。似尙未達其所以然。而予姑妄擬之如此。傷寒惟視舌識病。則風暑濕恐亦有定法。當俟後之作者。

汪琥曰。敖氏外傷金鏡錄。元淸碧學士杜先生著。相傳敖氏三十六驗舌法。琥按仲景論但云白苔苔滑。而此則更有純紅純黃黑刺裂之別。復於仲景大小柴胡。白虎湯。茵陳蒿湯。梔子豉湯。五苓散。三承气等湯之外。更用透頂淸涼散。涼膈散。天水散。黃連解毒湯。玄參升麻化斑等湯。此皆治傷寒溫熱之神法也。

按孫天仁萬應方第二卷

末。附載是書。題曰傷寒冰鑑辧舌論。有杜自序。文多不同。序後記至正辛卯中秋前二日。翰林學士杜本。考杜沒在於至正十年。歲次庚寅。而今稱辛卯。是爲其明年。可疑焉。淸李田傷寒三書合璧。攺名傷寒舌辧。

以申斗垣書。匯爲一編。

﹝葉氏﹝如庵﹞傷寒大易覽﹞續文獻通考一編佚王圻曰。葉如庵。黃岡人。以儒爲醫。所撰傷寒大易覽一編。爲時所宗。

﹝徐氏﹝止善﹞傷寒補亡論﹞佚按上見於古今醫統。

﹝王氏﹝翼﹞傷寒歌括﹞佚按上見於陽城縣誌。

﹝朱氏﹝震亨﹞傷寒發揮﹞續文獻通考卷闕佚﹝呂氏﹝復﹞長沙論傷寒十釋﹞佚按上見九靈山房集滄洲翁傳。

呂復曰。近人徐止善作傷寒補亡。恐與先哲之意不合。余因竊舉大要。以補成氏之朱備。知醫君子。或有所取也。

﹝趙氏﹝慈心﹞傷寒釋疑﹞佚按上見於傷寒治例。

﹝王氏﹝履﹞傷寒立法考﹞一卷未見按上見於竹堂書目。

醫史曰。王履。字安道。山人。學醫於丹溪朱彥修。盡得其傳。嘗謂張仲景傷寒論。爲諸家祖。後世𨿽多立論。率不出其藩籬。且素問云。人傷於寒爲病熱。言常而不言變。仲景推寒熱之故。履乃備常與變。作傷寒立法考。又謂諸病。陽明篇。無目痛。少陽篇。言胸脇滿。而不言痛。太陰篇。無嗌漧。厥陰篇。無囊縮。凡此必有脫簡。乃以三百九十七法。去其重復者。僅二百三十八條。乃合作傷寒三百九十七法。極論內外傷。經旨異同。並中風中暑辧議。名曰溯洄集一卷。標題原病式一卷。百病鉤玄二十卷。醫韻統一百卷。履篤志苦學。博極羣書。爲文若詩。皆精詣有法。畫師夏圭。行筆秀勁。布置茂密。評者謂作家士气鹹備云。履元季嘗遊華山。作四十餘圖。書紀遊詩於其上。今江南好事家藏之。

按傷寒立法考一篇。見於溯洄集中。恐非別有一書也。

卷三十三

方論﹝十一﹞

﹝劉氏﹝純﹞傷寒治例﹞國史經籍志一卷存蕭謙序曰。傷寒治例者。名醫劉翁之所著也。翁名純。字宗濃。其先淮南人。以事移關中。遂家焉。予晚生不及識翁。因企慕而訪求翁後。見其譜牒。乃簪組裔也。翁爲人。博極羣書。尢精醫道。厥考橘泉先生。受業丹溪之門。及翁繼之。醫道大行。家聲大著。遂以所爲於父師者爲此書。蓋有以溯素問之源。攝仲景之旨。治傷寒者。循此而行。如射而中。獵而獲。足以起死回生。易危爲安。無夭橫之危。皆躋仁壽之域矣。予得而刻之。益有以廣傳。翁之徳惠。不特此爾。翁所著。又有醫經國小。玉機微義傳於世云。成化己亥歲陽月吉旦。易庵居士蕭謙書。

陜西通誌曰。劉純。字景濃。洪武中居咸寧。博學工文辭。喜吟詠。深明醫道。作醫經國小。壽親養老補遺。傷寒治例。玉機微義等書。

汪琥曰。傷寒治例。吳陵劉純宗濃編集。書止一卷。其辧傷寒。自發熱始。至循衣摸牀。其病八十七條。末後。又溫瘧等病八條。每條皆有治法。有如發熱病。其治則曰解表。曰發汗。曰解肌。曰和營衛之類。其例則曰隨經。曰隨病。曰隨時。曰變例。曰禁例。曰鍼例。其法詳審精密。於仲景原論之外。而能雜以後賢方治。蕭易庵序云。治傷寒者。循此而行。如射而中。獵而獲。可以起死回生。其言信不誣矣。

四庫全書提要曰。傷寒治例一卷。明劉純撰。其體例與雜病治例相同。不標六經。亦不分表裏。但以現證九十五種爲綱。而每證推其病源。與其治法。亦成化己亥蕭謙所刻也。

﹝傷寒祕要﹞國史經籍志一卷未見﹝亡名氏傷寒集義﹞二卷未見按上見於竹堂書目。

文淵閣書目曰。傷寒集義一部。一冊。闕。

﹝傷寒撮要﹞一卷未見按上見於竹堂書目﹑文淵閣書目曰。傷寒撮要一部。一冊。闕。

﹝傷寒捷要﹞文淵閣書目曰。一部。一冊。闕。未見﹝傷寒類書﹞文淵閣書目曰。一部。一冊。闕。未見﹝張氏﹝兼善﹞傷寒發明﹞二卷未見按上見於竹堂書目。

﹝黃氏﹝仲理﹞傷寒類證﹞十卷未見自序曰。醫家之學。有自來矣。軒岐以降。仲景傑興。而醫道始大備矣。可爲法於後世者。惟仲景傷寒之書而已。叔和王公復爲編次。以利後人。功亦大矣。自晉而下。代不乏人。殿丞孫兆。翰林謝復古。處士郭雍。

無己成公。凡百餘家。皆祖述其說。莫不傳注。啟發良多。然而有失仲景之本意。亦不少矣。至於穿鑿附會。𨿽有潤色文采之美。缺疑旣多。傳注何補。愈使後人學之難也。可勝嘆哉。僕自幼迄老。著意斯術。涵濡仲景之書。

幾二十餘年。乃敢折衷。條析類證。分門爲捲。以其脈法精純。有證有論有方者。爲內篇。以其精粗相駁者。爲外篇。以其有論無方無證者。

爲雜篇。復以平昔所聞。師友討論之言。或能發明仲景之微奧。或得古人不言之妙。悉采取之。立爲傷寒辧惑入式。附於類証之上。以論見證。則首尾相貫。以號見條。則言不重復。使學人開卷不待披檢。而門類方論脈證。

已粲然矣。嗟夫。吾嘗見人議仲景書。猶儒家之六經也。可謂格言矣。及夫臨病施治。則執以家傳祕方。或得或失。詰其所以。則莫知適從。而仲景之書。已罔然矣。斯亦舉世之大謬也。何則。醫豈易言哉。非神聖工巧。不足以參天地。契陰陽。施品劑。起死回骸。而造仲景之旨焉。愚謂業醫而不由仲景之門。猶儒家之不宗孔子。而好尙諸子百家者也。類証之編。深負僭咎。非敢貽諸能士。特爲初學人之助云耳。時洪武癸酉菊節日。薌溪馬鞍山黃仲理序。

按﹝陸氏﹝彥功﹞傷寒論類證便覽﹞國史經籍志十一卷存凡例曰。仲景張先生所述傷寒論一書。舊本多失其眞。未免魯魚亥豕之謬。今遵善本校正。或有闕疑。則亦博參諸家之書。附會其說。一傷寒論。叔和王先生𨿽爲撰次。猶未便檢閱。今遵黃仲理先生。類證分門。以便後學。仲理之說。於傷寒論各有發明者。錄於各條舊注之下。以圈別之。一傷寒論。無己成先生已有注釋。今遵舊本細書之。而以其所著明理論。大書於各類之首。庶幾後學因無己之言。而馴入仲景之室耳。一傷寒賦。

悉遵蒙齋吳先生之所撰。一傷寒論舊方。凡一百一十三。今增至三百三十四。悉采朱奉議活人書。和劑局方。

及陳良輔胎產藥方。曾世榮小兒傷寒藥方。李東垣此事難知藥方。非敢妄爲之說。題詞曰。傷寒類證。仲理黃先生所編也。然其方法。悉遵仲景。其分門析類。學人已便於檢閱也。吾先君嘗欲梓行未果。僕自早歲。沈潛是書。已有年矣。但病其中少有闕疑。於是附會眾說。及補遺經驗藥方。亦不敢妄加己意。故名曰傷寒類證便覽。壽梓刊行。嘉樂四方同志共之。後之髙明者。幸恕僭。弘治己未歲菊月之望。曉山後裔陸彥功識。

唐髙仁序曰。古今擅名醫業。亡慮數百家。而傷寒一證。漢張仲景獨得其要。嘗著金匱玉函經。首論傷寒。

後建安初。以宗族多死於是疾。復著傷寒論二十二篇。爲法三百九十有七。爲方百一十有三。醫往往熟復其辭。

而究極其理。治傷寒輒效。書𨿽王叔和爲之撰次。成無己爲之注釋。黃仲理爲之類證。錯綜訛舛。遑�有之。鮮克釐正。同邑陸氏世以醫鳴。至彥功甫。益工所業。諸科雜證。罔不究心。至傷寒。闖仲景之室而盡其奧。人之有疾而造焉者。絡澤不絕。其門如市。彥功未嘗幸其劇而規之利。養其成而多之勞。宣通虛實。輕重澀滑燥濕。

各以其證。用是全活甚眾。遐邇徳之。暇日出其手正仲理類證張氏書。授乃子濃載。曁甥張政鴻吳以順輩。俾三復校讎。釐爲十一卷。目之曰傷寒類證便覽。間示予求序。且曰。是先世之志也。因取視之。門分類析。臚列條貫。且以無己之論。冠置各類之首。仲理之說。圈別舊注之外。又布運气諸圖於前﹐以效用乎今。備經效諸方乎後。以增多乎昔。學醫者。得是編而閱之。因門尋證。而證不眩於尋。因注繹理。而理不棼於繹。因法治病。而病不難於治。因方制藥。而藥不忒於制。其所謂升髙而睇遠。宅中而觀隅。誠有便於覽者。元翰學復初有言。李明之傷寒會要。見證得藥。見藥識證。以類相從。指掌具見。倉猝之際。粗工用之。如載司南以適四方。無問津之惑。

是編之輒。不啻過之。嗚呼。亦仁矣。𨿽然。五方異習。五气異感。五行異稟。則五性易便。蓋有同疾而殊治者。

醫惟不離其類。而亦不遺其類。不其法。而亦不泥其法。不失其方。而亦不執其方。斯可矣。膠柱調瑟。而不能以言消息。而曰醫師之良也。吾惑焉。弘治己未秋九月菊節日。同邑新庵唐髙仁序。

程敏政題歙陸氏先祠記後曰。陸君彥功世以醫鳴徽歙間。而又篤於祖烈。觀此記可見矣。古稱醫爲仁術。仁之施必由親始。若彥功者。豈非難哉。今彥功被召至京師。醫名日著。蓋有淮用之漸矣。力以母服辭。仁不遺親益難。予因托人爲錄此記而掃之。彥功服闋北上。將供養尙方。大著醫國之功。使仁術所施者益廣。則所以發先世之幽光者。不益遠乎﹐彥功六世祖夢發。文丞相同榜進士。官至大府丞。有曉窗集。予未之見也。方虛谷先生亟稱之。彥功當寫一本見寄。予輯新安文獻志。仁賢之言。豈不少哉。﹝文集﹞

徐春甫曰。陸彥功。新安古歙人。世以醫鳴。至彥功益著。遐邇求療。日益效眾。朝廷聞而徵官大醫院。辭歸。編述傷寒類證便覽十卷。今行世。

﹝趙氏﹝道震﹞傷寒類證﹞未見定遠縣誌曰。趙道震。字處仁。金華人。精於醫。凡軒岐以下諸書。靡不精究。受學丹溪。所造益深。洪武己巳徙籍定遠。活人頗多。未嘗言利。永樂丙戌。上命行人召修大典。運气書。震董其事。歸而課子醫業﹐暇則歌楚辭以自適。卒。年八十四。所著有傷寒類證傳於世。

﹝王氏﹝日休﹞傷寒補遺﹞未見﹝盛氏﹝寅﹞六經證辯﹞未見汪琥曰。王日休有傷寒補遺。盛啟東有六經證類。呂滄洲有內外編。張氏纘緒二論中。每節取其語。及訪其書。又祕而不傳。淺見寡聞。甘爲世誚。

吳江縣誌曰。盛寅。字啟東。以字行。逮之子。工詩善醫。永樂中治內侍蠱奇驗。聞於上。召對稱旨。授太醫院禦醫。太子妃孕而疾動。命寅診之。曰此血疾也。當用利藥。諸醫皆駭沮。妃令言利藥者進治。明日疾大已。

乃錫金幣直錢千緡。寅在上前。持論梗梗。上甚重之。扈從北徵。尋掌太醫院事。宣徳元年。賜敕褒嘉。日侍上命。視親王疾有效。特賜白金良馬。嘗應制賦瑞雪詩。又嘗與同官韓叔弈於禦藥局。駕卒至。不及屏。二人叩頭待罪。上命終局。因禦制醉太平詞一闋以賜。仍命作詩。其寵遇如此。正統元年。丁父艱歸。周文襄公忱素善寅。餉米百石。寅卻之。貽以詩。有魚龍江海夢。雀鼠稻粱謀。忱嘆服焉。服闋將赴都。忽遘疾。自診脈曰。吾不起矣。臨終作詩三首。年六十七。弟宏子。從子倫。孫愷。俱以醫世其家。性耿介。嘗使家童。輸糧於官。

多取一籌以歸。怒。置米屋後。以餉鳥雀。初寅醫得之王髙士賓。賓得之戴原禮。原禮得之丹溪朱彥修。故其術特精。時又有劉敏李思勉者。俱傳寅術。寅所著流光集。

﹝徐氏﹝彪﹞傷寒纂例﹞二卷未見按上見於松江府誌。

﹝沈氏﹝貞﹞傷寒會通﹞未見山縣誌曰。沈貞。字士怡。業精於醫。志在濟人。未嘗嗜利。患傷寒難治。因以仲景論爲主。取李浩或問。郭雍補亡。由漢迄今。凡論傷寒者。集而爲專書。名曰傷寒會通。吳下諸醫。謂其補仲景之未備。

﹝趙氏﹝景元﹞傷寒類例﹞未見按上見於傷寒明理續論序。

﹝陶氏﹝華﹞傷寒全書﹞國史經籍志五卷未見﹝傷寒瑣言﹞一卷存自序曰。醫之爲道。何道也。曰。君子之道也。苟非存心有恆者。可輕議哉。何則。夫藥之性能生人。亦能殺人。蓋操之不得其要。則反生爲殺矣。惟君子則立心不苟。故其爲業必精。及其臨病。則必詳以審。故能化悲痛爲忻歡。小人之性忍以貪。貪則惟利是圖。忍則輕忽視人命。逮及臨病。則誇以略。不察病之虛實。輒投瞑眩之藥。不殺人也幾希。吾固爲君子之道也。予晚年得子。方逾弱冠。柔軟多病。習懶不能自彊。必非能受此道者。

日夜痛心。懼夫吾歿之後。有病委之庸醫。足可以傷生滅性。孟子云。不孝有三。無後爲大。有子多病。不傳以濟生之道。一旦夭札。祖宗之祀事絕矣。豈爲人父之道哉。某今年七十有七。衰邁殊甚。桑楡之日。豈能久照。

日夜用心。以緝成傷寒明理續編。論法𨿽略備。非有師承口訣。不能融會貫通於心。又著瑣言一卷。文𨿽鄙俚。

然言簡意到。其中包括仲景不傳之妙。皆世所未嘗聞見。剖露肺肝。以罄其蘊奧。實升髙之梯階。當寶之如珠玉。

潛心玩繹搜索。以盡厥旨。有疑輒問。不可因循。務期日進髙遠。司馬溫公曰。達則爲良相。不達則爲良醫。豈非君子之道乎。汝宜服膺此訓。敬愼而行之。他日倘能以斯道濟人。亦君子也。若存心不古。以吾心爲妄謬。反以斯道殺人。負吾之用心。非吾之子也。正統十年乙丑中元日。余杭節庵道人陶華。

﹝傷寒家祕的本﹞一卷存陶華曰。吾老矣。傷寒專科。實得仲景先師。厥旨𨿽無萬全之功。十中可生八九。嘗著有書。不能盡心刻骨。

因今老邁後。恐繼業者。不得其傳。有玷名行。遂將一生所蓄肺腑語句。並家祕不傳之妙。及一提金。殺車槌法。

逐一語錄於後。論注證而證注脈。脈注法而法注方。再三叮嚀。吾後子孫。不必集閒方而睹別論。別繁亂而莫知其深。必須熟記。久則自然精貫。不與庸醫伍。不使時醫笑可也。爾宜珍藏受授。謹之愼之。毋怠毋忽。故戒。

﹝傷寒家祕殺車槌法﹞一卷存陶華曰。吾專傷寒。深明奧旨。脈正則道合神機。用藥則隨手取應。的本續論。全備發明。殺車槌法。世之罕有。永爲養生之寶矣。今將以祕驗三十七方。就注三十七。槌法二十條。煎法二十條。劫病並制解法。名殺車槌也。實爲我肺腑不傳之妙。我後子孫。一字不可輕露。莫與俗人言。莫使庸醫見。爾宜謹愼珍藏。毋違我之致囑也。

﹝傷寒證脈藥截江网﹞一卷存陶華曰。傷寒之病。非比雜科。乃大方脈之首務也。其間脈理精深。艮震無常。死生反掌。甚所難明。苟或有稱治傷寒者。未免羊質虎皮。然則名節虛隆。而實徳則病矣。余早年盲學。昏昏如蠅觸牖。後得漢長沙張仲景先師治法。所得玉函遺著。名曰遺芳嘉祕。玩而誦之。以開茅塞。手足舞蹈。不自知也。數試數效。豈不珍重哉。

第恐吾老子亦猶前之昏學。臨病無措。故將遺旨應手得心訣法。纂以成集。名曰傷寒證脈藥截江网。存與朝夕講覽以看。省己之愚。

﹝傷寒一提金﹞一卷存陶華曰。余𨿽專傷寒科。必出乎庸俗誇誕之醫萬萬。且餘一生所蓄肺腑家祕。語句方法。俱已備載發揮。窺我門墻者。𨿽有多人。然片言不繁之要。不得再四經目講明。故述啟蒙捷法脈要貫珠數。一一開注明白所示。自宜謹愼深密。勿授受於非人。毋輕泄於澆薄。莫負我之用心耳。

徐春甫曰。傷寒六書六卷。明臨川陶華尙文著。號節庵。六書。名瑣言。家祕。殺車槌。一提金。截江网。

是也。惜其不能發仲景之旨。

汪琥曰。傷寒六書。明余杭陶華尙文著。書凡六卷。其第一卷

曰瑣言。第二卷

曰家祕。第三卷

曰殺車槌。第四卷

曰一提金。第五卷

曰截江网。第六卷

曰明理續論。命名鄙俚。辭句重復。辧證不明。方藥雜亂。以至俗學傳習。流禍至今未已。王宇泰曰。陶氏之書。不過剽南陽唾餘。尙未望見易水門墻。而輒詆傷寒爲非全書。聾瞽來學。蓋仲景之罪人也。

﹝傷寒治例點金﹞﹝醫藏目錄作點點金﹞二卷未見﹝傷寒治例直指﹞二卷未見﹝傷寒直格標本論﹞一卷未見按上三書。見於浙江通誌。

徐春甫曰。傷寒治例四卷。陶華著。述直格六書而作之。其論雷同。而別無方法。其實一書。而爲三書矣。

﹝傷寒段段錦﹞﹝傷寒全生集作十段錦﹞醫藏目錄捲闕未見閔芝慶曰。陶氏十書。乃先後隨筆成稿。未經刪定。故多舛錯。且多雷同也。﹝傷寒闡要編﹞

﹝趙氏﹝心山﹞釐正傷寒六書﹞醫藏目錄六卷未見﹝童氏﹝養學﹞傷寒六書纂要辧疑﹞四卷存自序曰。余嘗苦夫傷寒者。苦其無要也。仲景之書﹐傳世已久。遺帙頗多。不可爲要也審矣。嗣是而叔和之詮次。未免穿鑿。成無己之注釋。並無正訛。可爲要乎。卽古之��見徹九��������������������訛���������������������������������訛足補仲景書之未備。惜其立論。見之瑣言者。復見之家祕。見之續論。見之截江。見之提金。見之槌法。不免層見疊出。此蓋要而未集。辧而未明也。��下�十有餘載。集其書矣。有完本初集矣。再集矣。其集猶未確也。及見中吾劉先生之集。乃欣然曰。

此集眞爲得要。然猶仍六書之舊。戰汗之條未載。痞結之證多舛。又爲集之闕典。余從而纂之辧之。去其繁蕪。

補其闕略。剖其正訛。而纂要辧疑乃成。於是求其梓於趙師有光。﹝號劍南。福州人。﹞師復云。此一集也。眞仁者壽世之術。苦心極矣。彼蒼有知。諒不令苦心之人。至於湮沒。知言哉。知言哉。崇禎五年季冬月望日。邵武縣儒學訓導童養學壯吾識。

﹝楊氏﹝恆山﹞傷寒宗陶全生金鏡錄﹞未見吳學損曰。傷寒科首宗仲景。其次莫若陶節庵。後世名人。辧論𨿽善。終無便於後學。吾友楊氏恆山著有傷寒宗陶全生金鏡錄一書。簡該精當。誠仲景之功臣。節庵之正傳也。﹝痘疹四合全書凡例﹞

﹝熊氏﹝宗立﹞傷寒運气全書﹞明志十卷存自序曰。陰陽升降。運气之常道也。蓋司天在泉。上下其位。五運有太過不及之異。六气有逆順勝復之殊。

在昔軒岐之聖。憫生民之札瘥。啟素問作內經。有曰先立其年。以知之气。左右應見。然後乃可知死生矣。然微辭奧旨。

未能究研。況傷寒之病。傳變不常。非雜病可比。苟能明歲時之推移。陰陽之變異。主客之勝復。補瀉之盛虛。

以至實實虛虛。損不足。益有餘。而不罹於夭橫者。鮮矣。迨漢張公仲景。以不凡之姿。始深究內經。探微索隱。

繼往聖。開來學。乃述傷寒雜病論凡十卷。則假如再三。至於鈐訣。脈病證治。一遵仲景成法。使人展捲。則三百九十七法之昭明。一百一十三方之顯著。羣疑冰釋。次序條貫。是編旣成。目之曰傷寒必用運气全書。敬質於致仕節判考亭黃公景衝侍禦。三衢丁公元凱。僉謂纂圖括例。俱以詳明。有裨後學。因勤�工繡梓。以廣其傳。

僕不揣凡。自忘鄙陋。而搜求取捨之是否。尙俟髙明君子辧正云。天順二年歲在戊寅秋七月良日。鰲峯熊宗立道軒。

虞搏曰。或問鰲峯熊氏纂集運气全書。及撰爲傷寒鈐法。以病者所生年月日時。合得病之日期。推等五運六气。與傷寒六經證候。無不吻合。謂某日當得某經。某經當用某藥。而以張仲景一百一十有三方。按法施治。如太陽無汗麻黃湯。有汗桂枝湯之類。使後學能推此法。不須問證察脈。但推算病在此經。卽用此經之藥。實爲醫家之快捷方式妙訣也。吾子可不祖述乎。曰。此馬宗素無稽之術。而以世之生靈。爲戲玩耳。竊謂上古聖人。仰觀天文。俯察地理。以十干配。而爲五運。以十二支合。而爲六气。天以六方寓之。歲以六气紀之。以天之六气。加臨於歲之六節。五行勝復盈虧之理。無有不驗。傳曰。天之髙也。星辰之遠也。苟求其故。千歲之日。至可坐而致也。今艸莽野人。而以人之年命合病日。而爲運气鈐法。取仲景之方以治之。是蓋士師移情而就法也。殺人多矣。知理君子。幸勿蹈其覆轍云。

﹝醫學正傳。﹞

﹝楊氏﹝﹞傷寒提要﹞醫藏目錄捲闕未見﹝唐氏﹝椿﹞傷寒百問﹞未見按上見於嘉定縣誌。

嘉定縣誌曰。唐椿。字尙齡。參考諸家方論。至老不倦。起臥飲食。未嘗去書。所著原病集。論七情六淫之傷。饑飽勞逸之過。爲鈐法鈐方。醫之指要。無所不具。今方術家多宗之。從子最著。

﹝吳氏﹝綬﹞傷寒蘊要全書﹞﹝醫統。作傷寒蘊奧。浙江通誌。作傷寒蘊要圖說。﹞四卷﹝醫藏目錄。作八卷。﹞存自序曰。予醫業始於鼻祖吳仁齋。至父仕宗三世也。不幸早年失怙。遂荒於醫。曁長始讀黃帝內經。仲景傷寒論之書。懵懵然茫若望洋。而無所知。切嘗自恨賦性魯鈍。學不迨人。柰何經意言簡義奧。援引幽邃。初學爲難讀而置之。訓故弗明。竟不能會其旨要。乃知醫法豈易言邪。遂乃訪求師範。窮究諸書。申請講解。三十餘年。

頗有所得。略見萬分之一也。幸辱見知於所司。舉爲醫學正科。未幾召入太醫院。選進禦藥垣。供事日近聖天子淸光。以圖報稱於萬一。及侍春宮進藥。頗有效勞。歷升禦醫院判。荷蒙聖明。恩至渥也。居無何。以疾上聞。

賜告回還。暇日。抑考古今傷寒諸書。觀夫仲景傷寒大論。其例三百九十七法。一百一十三方。與夫六經傳變。

陰陽虛實。發汗吐下。告戒諄諄。施治變化。微妙無窮。實爲濟生之惠。萬世不易之大法也。惜乎世代湮沒。而不復全。不能使人無憾焉。厥後南陽朱奉議作活人書。深有補遺仲景之書。三山趙嗣眞釋其書。而不可疑者甚多。蓋此書又難於專用也。近代𨿽有傷寒書疊出者。而欲以文法詩賦。意在協於音韻。殊不知失其本義。𨿽錦繡千篋。終不能以禦烈膚之寒。曾若一狐裘之愈哉。且夫傷寒六經傳變之際。陰陽幽顯之微。如火極而似水。

水極而似火之證。往往不熾。疑似參差。猶豫進退。而無更新之道。或亂投湯劑。或袖手侍斃者有之。故經曰。

陰盛陽虛。汗之則愈。下之則死。陽盛陰虛。下之則愈。汗之則死。虛盛之治。相背千里。吉凶之機。應若影響。

豈容易也哉﹐又曰。桂枝下咽。陽盛則斃。承气入胃。陰盛以亡。死生之要。在於須臾。視身之盡。不暇計日。

仁者鑑此。豈不痛歟。此之謂也。蓋其不忍人之心。所不能已也。於是僭不自揆。搜輯仲景傷寒大要之法。而爲之主。傍取諸書。鉤其玄者附益之。非敢別爲議義。互相牾也。薈萃鱗集。目之曰傷寒蘊要全書。每一過目。

輒見舛遺。遂至四年。三復讎正。以鋟諸梓。不敢自謂已至。而傳之將來。大槪欲其古今端緒同歸。以便省覽而已。管見如斯。庸俟賢哲君子。攺而正諸。庶俾後之爲醫者。皆知有所取法云。弘治乙丑仲春上巳。太醫院院判錢塘吳綬序。

凡例曰。是書。本素問之說。則稱內經曰也。本以傷寒論之說者。稱經曰也。本於諸書之說者。則引具諸書之名。中間亦有語句不便者。則隱而不發。以成一書之便焉。一首錄內經五運六气之法者。此爲醫家之先要也。

若不知天道歲气之理。而欲語治傷寒者。如無目夜行。復臨深池。危哉。一經絡不可不知。凡傷寒必識病在何經爲主。其陰陽冷熱。不得而明也。若不識經絡。如涉海問津。茫若望洋而已。一察色。凡至病患之所。必先察其面色。觀其精神動靜語言何如。然後切脈。參詳而斷吉凶也。一切脈。以浮中沈三法爲主。蓋傷寒之脈。不可與雜病同日而語。曰。

所以只取傷寒脈法。雜病不取也。一審證。凡看傷寒。必審病患日數。與夫曾服何藥。病因從何而得。目今大小便所去何如。俱問也。一傷寒正名。自有六經傳變爲病者。是其溫病時疫等證。各有本條。宜詳辧而治之。

汪琥曰。傷寒蘊要。明太醫院判錢塘吳綬集書凡四卷。其第一卷

。首敍或問運气察色驗舌辧脈。及六經傳變藥性制方煎服之法。第二卷

。辧傷寒溫熱合病並病兩感時气寒疫冬溫溫毒濕溫溫瘧溫疫中中暑霍亂痙證痰證傷食虛煩香港腳。皆有方治。後論傷寒。則曰大頭例。發斑例。發黃例。又發狂心下滿咳喘悸等。共二十三例。第三卷

。辧三陽經熱。標本不同。則曰表證發熱例。表證惡寒例。汗不徹汗後例。至譫語鄭聲懊。共三十六例。第四卷

。辧陰陽二證例。又陽證似陰。陰證似陽。至婦人小兒傷寒。共五十一例。末後復繼之以用鍼之法。大抵此書𨿽勝於陶氏六書。止以便俗學。尋例檢方。初不知仲景論爲傷寒根本。捨本逐末。求之多歧。是𨿽終身治傷寒。

而未悟其理。吾恐其療𨿽多。而誤治者亦不少。是亦聾瞽來學人也。

﹝彭氏﹝用光﹞續傷寒蘊要全書﹞醫藏目錄四卷未見﹝史氏﹝寶﹞傷寒要約﹞未見嘉定縣誌曰。史寶。字國信。蕭山人。僑居邑中通陰陽虛實之變。聞有禁方。必重購之。近世惟推東垣李氏。

丹溪諸人不論也。人冬月鼻血不已。寶教之服胡椒湯。其人以爲戲也。固問其說。時方收豆。置數粒斗中。而急蕩之。宛轉上下如意。稍緩遂躍出。乃謂曰。此則君之病矣。人之榮衛調和。則气血流通君腦中受寒。故血行澀。澀則不得歸經。故溢出耳。非熱病也。竟服胡椒而愈。所著傷寒要約。

傷寒要格。昔人所不及也。

﹝傷寒要格﹞未見﹝亡名氏傷寒一掌金﹞未見按上見於古今醫統。

﹝皇甫氏﹝中﹞傷寒指掌﹞十四卷未見四庫全書提要曰。傷寒指掌十四卷。明皇甫中撰。中字云洲。仁和人。其書原始內經。發明仲景立方之意。

於諸家議論。獨推陶華。十三卷載節庵殺車槌法。中識於後云。先君菊泉與陶翁厥嗣廷桂善。嘗得其所著傷寒瑣言。及殺車槌法。傳心之祕旨云。然節庵六書。至今爲傷寒家所詬厲。則此書抑可知也。

徐春甫曰。皇甫中。號云洲。仁和人。世業儒醫。至中尢顯。所著明醫指掌十卷。有謂審八脈以明八要。

可爲後學之指南。

﹝王氏﹝震﹞家寶傷寒證治條明﹞九卷存

卷三十四

方論﹝十二﹞

﹝方氏﹝廣﹞傷寒書﹞未見徐春甫曰。方廣。字約之。號古庵。新安休陽人。常遊河洛。寓陳畱。名著中原。所集丹溪心法附余。脈藥證治。傷寒地理等書行世。

周斯曰。方約之著傷寒書。先儒稱爲集大成。﹝傷寒正宗序﹞

﹝劉氏﹝全徳﹞傷寒神鏡﹞醫藏目錄一卷未見﹝繆氏﹝存濟﹞傷寒撮要﹞醫藏目錄四卷﹝今本作六卷﹞存總論曰。愚謂天之所生。惟人爲貴。人之所病。惟傷寒爲重。傷寒之書𨿽博。而撮要罕稽。然且今非昔比。

患傷寒者。什有六七焉。何爲其多也。內經曰。上古天地之气濃。人專天地之气亦濃也。矧恬之世。人又不以酒爲漿。不以妄爲常。不以欲竭其精。不以耗散其眞。知陰陽和術數。起居有常。飲食有節。不妄作勞。人皆幾百而天年矣。二气旣濃。諸邪無隙而入。或邪外幹。砭石卽愈。𨿽病亦輕也。當今天地之气薄。人稟天地之气亦薄也。其所爲與古人悉反。故言今人歲不滿百也。二气旣虛。諸邪得以易侵。其爲傷寒者。豈不多邪。人一患之。

數日左右卽犯。二百零一死。其正病變病。而有一千五百五十一證。豈不重耶。醫者本不得其要。而遽欲治人之重疾。或得其要。又不能熟讀玩味。譬之涉大海而迷其津源。何攸能濟乎。予已溯諸往古。有二百三十七先師。其論乎傷寒者。專於仲景輩。非不精工詳矣。而至於要指之歸。曰綱領。曰望。曰聞。曰問。曰切者。未嘗掇拾而總挈之。是以世之醫士。但知務其名。而不知考索於書。或有自稱知書者。則又支離汗漫。而不得其要。其始也不求諸綱領。其繼也不求諸望。其次也不求諸聞。又其次也不求諸問。一切脈而曰。予已知之矣。

是以所藥非所病。而殞其身者。蓋什九焉。嗟乎。藥以療病。而反傷生。玆非醫不知書之罪與。其未得其要。而不熟讀之故歟。余不忍蒼生歿於非命。又不欲醫者蔽於聾聵。遂將專科書。陶翁要語參考。刪其繁文。補其缺略。

理正逆從。取綱領望聞問切六字。下纂注識病捷法。加不傳之祕。共成六卷。名曰傷寒撮要。使士庶得此。不致中醫之妄治。醫家得此。如瞽者之復明。孝�惜身濟人者。宜佩服而日閱之益深也。是爲論。

徐時行序曰。傷寒曷爲而難治也哉。其可畏甚於雜病。且眞正傷寒幾者。有寒疫瘟疫之類焉。大抵在表者宜汗。在裏者宜下。在上盛者宜吐。半表裏者宜和。挾飲食者宜消。似乎候脈而投劑頗易者。孰知陰陽兼感。是似相參。疾有微甚。治有逆從。苟不察時令之正。反人稟之虛實。而任意妄施。則寒變熱變。禍不可測。然則可畏不有尢甚於雜癥者耶。此治之所以難也。慕松繆先生妙齡攻舉子業。遊學姚江。旣而多疾。卽就叔肄軒岐之術。

徧閱古今諸科方略。頓悟奧旨。審知傷寒爲百病之最。自仲景而下。著述代不乏人。於是采前人已試之成法。而謂之舊論。體前人未發之祕。參以己意。而謂之新論。新舊不同。同於��。立論不同。同於闡理。遂總而名之曰傷寒撮要。卽傳撮其樞要之謂也。余觀其書。簡約而不涉於繁瑣。其辭淺易。而不入於艱深。其綱與目深悉。而不至於遺缺。誠醫家之快捷方式。用藥之法案。殆簇醫之大成。超乎歌括指掌圖之上。而餘皆之下矣。明此而何傷寒之難治也哉。宗此而又何偏門之爲害也哉。慕松先生者。蘇郡長洲繆侍禦公讓之家孫。

存濟其名云。隆慶丁卯季春之吉。賜進士及第翰林院國史修撰承務郎大典分校官瑤泉徐時行撰。

﹝胡氏﹝南金﹞傷寒論編﹞醫藏目錄七卷未見﹝吳氏﹝時宰﹞傷寒類證辧疑﹞醫藏目錄一卷未見﹝唐氏﹝欽訓﹞傷寒心法﹞未見按上見於嘉定縣誌。

嘉定縣誌曰。唐從孫欽訓字道述。受其業。

﹝巴氏﹝應奎﹞闡明傷寒論﹞醫藏目錄捲闕未見﹝亡名氏傷寒或問﹞醫藏目錄一卷未見﹝傷寒通義﹞醫藏目錄捲闕未見﹝解傷寒百證疑證﹞醫藏目錄一卷未見﹝傷寒論大全﹞醫藏目錄一卷未見﹝王氏﹝執中﹞東垣先生傷寒正脈﹞醫藏目錄十二卷存書例曰。傷寒正脈。乃素問仲景東垣節庵及彭用光諸家之書。而獨稱曰東垣先生傷寒正脈者。何也。岐黃仲景之書。非先生發之。則莫爲於後。節庵用光之書。非先生啟之。則莫爲於前。繼往開來。功實大倍千古。故以先生名之。亦仿丹溪附余之附也。

又曰。正脈一書。合並仲景東垣節庵彭用光活人爲一集。使讀者開卷。則傷寒全書。盡在目前。有不容不徧閱者。又仿東垣十書例。一人自爲一卷。使人人立言之意。各得自明。不若類書之混而無辧。故著合並論一篇。

撮其大略合並之意。列之首云。一各卷內中云條。皆注釋存疑。以俟救世君子攺正者也。

又曰。仲景傷寒論。乃傷寒家立方之祖。譬則聖人之經。遊夏不能贊一詞者也。況王叔和編次之後。篇什頗覺朗然。惟成無己注釋。𨿽大有功於仲景。中不無贅語。亦不能盡無可疑處。是以每爲陶節庵之所惜。今贅者刪之。疑者補注一條﹐以俟後之君子攺正云。至於運气等圖。攺爲論解。以便初學之覽閱。列於首卷。

又曰。活人大全方。𨿽曰中間不無雜病方。混集其內。要皆四時感冒証之疑似傷寒者也。故仲景諸公方旣備者刪之。仲景諸公方之未備者錄之。以便查考。且欲治傷寒者。當辧雜病之似也。但活人方內。有加減攺換舊方者。學人臨病用藥。其必審擇斟酌之。一活人大全方。總括以二字三字名者。欲以便檢閱也。

拾遺論曰。拾遺者。拾節庵之遺者也。蓋陶節庵並集仲景諸篇。名爲六書。別門分類。固已詳備。但傷寒疫癘之气。傳變不窮。亦有未暇及者。予故采傷寒撮要。活人大全二書之理勝者。以補其遺方。始傷寒疑似之證易辧也。二書皆本傷寒直格。傷寒百問來。觀其或問數條﹐辧論明白。是又能表劉氏之說者也。學人合而觀之。庶其小補云耳。

姚允升序曰。嘗聞養生家之言曰。心應棗。肝應楡。是人之通於天地也。將陰夢水。將晴夢火。是天地之通於人也﹐故人身自百骸九竅五臟。以至喘息呼吸。無不與天地通。不有至人究天地之原。窮陰陽之奧。疇能察脈候气。觀表燭裏。以翊贊造化之不及。俾不妄傷誤伐。獲保其天年哉。山三陽王先生少負奇宕之才﹐爲名家子。

博綜經史。志於靑雲。及補弟子員。聲騰庠序。前輩器公者。謂朱紫可芥拾也。不幸少罹血疾。羸弱不能卒業。遂涉覽醫藥諸書。以自調攝。顧先生資性絕倫。寓目輒神解。蓋朝叩越人之庭。而夕已馳軒黃之境矣。自世廟甲寅年。避警宜陽。以一劑起萬夫。人十二年之翻胃。自是振沈。決疑滯。全活者無慮千伯。縉紳之車。及扶老攜弱者。日滿戶外。一日喟然漢曰。吾四十不仕。亡裨明時矣。有一術可以傳濟羣生。何必皓首靑氈哉。遂去經生業業醫。名聲遂動吳越。

又重慨庸醫俗子。目不知書。僅能識藥物一二。便欲郢書燕說。以操生死之柄。於古人制方立言之意。往往若趙括之讀父書。而失其運用之宜。故暇中嘗本素問靈樞難經。搜剔仲景東垣節庵異同之旨。而訂成傷寒綱目一書。

每家各爲一卷。其有古人未盡發者。別著論若干篇。名曰指南。大都因天之時。順地之宜。以精察夫陰陽之異感。

而攻治之異方。如冬傷於寒。病本寒也。則用仲景法。以熱藥治之。歷春夏變爲溫熱。藥宜涼也。則用節庵論。

以寒藥治之。蓋世人但聞東垣之脾胃等論。獨長於內傷。而未知東垣之難知等集。尢精於外感。故知仲景之熱藥。不可以治春夏之熱病。而不知節庵之寒藥。亦不可以治冬月之傷寒。先生之爲是書。其意政欲明此夫。前有節庵之書。則不至執仲景之法。而以熱治熱。今有先生之書。則不至失節庵之意。而以寒治寒。而東垣節庵三先生之遺。賴先生始大有發明。使三先生復作。而獲聞先生之議。亦必心快首肯。而共爲此道慶也。至其窮天地人事之變。而指其不正之气。如夏月冰雪。冬發雷電。則感寒於夏。而觸熱於冬者。亦有之。是又得玄中之奧。

盡正變之理。而足破千古之疑。非先生夙有靈根。早通儒術。安能洞徹微妙。而發揮玄理若此耶。先生之有功於前後。信不淺矣。余無先生之術。而有其心。憐先生之握奇不售。而重幸先生之有是書。

可以益壽萬世﹐而流澤無窮也。余因與秉臨陳君。再加精校。付之本院楷書。繡梓以廣其傳。書成。命之曰傷寒綱目益壽全書。太醫院禦醫長洲姚允升撰。

﹝萬氏﹝全﹞傷寒摘錦﹞醫藏目錄二卷存﹝傷寒蠡測﹞未見按﹝翁氏﹝先春﹞傷寒指要﹞醫藏目錄二卷未見﹝亡名氏傷寒集驗﹞醫藏目錄捲闕未見﹝閔氏﹝道揚﹞傷寒纂要﹞醫藏目錄二卷未見﹝劉氏﹝會﹞傷寒集要﹞未見劉會曰。癸丑之歲。余叨掌建庠業。已刊傷寒集要。曁壽嬰二書。﹝脈法正宗序﹞

﹝申氏﹝相﹞傷寒捷法歌﹞未見按上見於潞安府誌。

﹝萬氏﹝拱﹞傷寒指南﹞未見湖廣通誌曰。萬拱。監利人。能詩。明於醫術。著醫學大成。傷寒指南若干捲。惜多散亡。病源一書。尢前此所未有。然性頗矜直。懶晉接。有召者。輒以病辭。而饋以方焉。

﹝盧氏﹝復﹞仲景論﹞未見按上見於浙江通誌。

﹝吳氏﹝中秀﹞傷寒備覽﹞未見松江府誌曰。吳中秀。字端所。工岐黃之學。髙仲陽三年不寐。諸醫以爲虛。中秀按其脈皆洪。曰。此膈上頑痰也。以瓜蒂散吐之而愈。李某素無疾。偶過中秀家。爲診視之。遽問君有子乎。對曰。有子十歲。中秀曰。幸矣。

君明年某時患瘍。非湯石所療。至期果驗。其名與秦昌邁景明相伯仲。六十年間。所全活人。不可勝紀。少有至性。侍母疾。衣不解帶。躬親浣濯。其兄嘗從索十金。中秀檢橐中得數十金。盡與之。其子女六人。悉爲之婚嫁。

有姊年八十。中秀亦爲老矣。猶謹視起居。故世尢稱其孝友。生平好聚書。有數萬卷。構天香閣藏之。董文敏陳徵君時過從焉。有子懋謙。能讀父書。中秀所著。有醫林統宗。傷寒備覽云。

﹝蔡氏﹝正言﹞蘇生的鏡﹞八卷存凡例曰。書以的鏡名。何也。以物至明莫若鏡。至端莫若的。夫鏡以的名。精微要渺。毫無弗洞。況人身之脈絡臟腑。精微要渺。其孰如之。豈容以私見揣摩。而獨無藉鏡以察者乎。故察形必以銅爲鏡。取資必以人爲鏡。蘇生必以此書爲鏡。政以此書所著傷寒剖論。返復陰陽證辧。皆根極至理。精無弗究。微無弗察。苟有疑殆不決。一覽證照。則此心了然。萬不失一。次之對證治病。直如射之中的。卽當日華佗內照篇不外是矣。名曰的鏡。豈其誣邪。一脈理爲醫之首務。病證由脈洞徹其情。故輯內經正脈。叔和參各名家以証之。繪列乎圖於首。

以便同道。過目心明。一是集是法。皆遵內經素問。私淑仲景先師爲主。不敢杜撰。妄自增減。一歌括條目。

悉循陶氏六書活人全書。許宏法師金鏡內外臺論刪。葉奇歌括。不敢擅用意見。一首帙脈證治三層法門。專言六經正傷寒正傷風法。則至於雜病。不可以正傷寒法治之。細著諸湯名於下。以便分輕重查治。一治傷寒方論盡多。惟汗吐下三法。最難措手。後列條款。剖之甚悉。須得證脈相合。方可與服。一陰陽二證。極難辧別。須識破直中急溫轉入急下。庶免差誤。一病證有內傷兼外感者。有感冒兼飲食者。有勞役兼房欲者。不可執仲景一方槪治。須參東垣法合治乃妙。一傷損嘔血熱血暑血。

與太陽傷血。陽明蓄血。動少陰經血。數種不同。必參丹溪附余。仁齋直指。及古今各名公治驗方書。不可以傷寒門法治之。一瘟疫溫暑燥火熱病。河間先生已詳言在原病武。首卷已纂入於下。須參治爲當。一食積痰證腳气虛煩四證。已詳是集。須當分別。一气運理微。必遵素問靈樞。及仲景傷寒論。首卷甚詳。不敢再贅。一十二經經絡穴道。與六經脈絡任督脈絡。曾經諸書細剖。故不重著。惟選入切要脈訣。及奇經八脈的論。一六經所當用鍼灸。惟遵內經奧旨﹐及皇甫謐甲乙經。並竇太師楊徐二氏鍼灸子午流注靈龜八法補瀉手法。一小兒正傷寒傷風方。以是法酌治。或急慢驚風。或夾食感冒時疫麻痘疹疳。須以錢仲陽薛立齋陳氏活幼全書。前刻保孕全嬰書。及痘疹心書。陸氏金鏡錄爲主。不可以正傷寒法治之。一書分天地人三卷。一著論。一著法。一著方。令觀者易於尋檢。

﹝朱氏﹝映璧﹞傷寒全生集﹞四卷存汪琥曰。傷寒全生集。明會稽朱映璧集。原陶節庵所著。書凡四卷。其第一卷

。傷寒總難提綱起。至用藥寒溫相得。共五十一條。第二卷

。辧傷寒熱例起。至噦噫例。共二十九條。第三卷

。辧傷寒呃逆例起。至無表裏證例。共二十七條。第四卷

。辧傷寒陰陽證起。至內傷瘀血類傷寒。共六十六條。方論錯雜。前後雷同。其書反不如蘊要之明備。至今東南之醫。皆熟習之。用以治疾。大半多死。而猶不晤其書之謬。良可悲夫。

按是書卷首。題曰會稽玉符朱映璧訂正。鎭江醫官何重校。故汪琥以爲朱所著。其實出於不知何人。蓋托名節庵。攺傷寒瑣言序附之。鎭江府誌曰。何。字仁源。丹徒人。以醫名。著傷寒全生集。恐亦誤矣。乾隆中。

山陰劉大化宇參。自加補說。點次評釋。重鍥之梓。

﹝孫氏﹝在公﹞傷寒快捷方式書﹞未見錢謙益序曰。新安孫在公少有聲舉子中。長得瘵疾。遇異人於武林。授還丹接命解形度世之術。前尢精於醫學。著丹臺玉案發揮。醫經經方兩家指訣﹐又謂傷寒一科。傳變譎詭。證治微密。仲景之書。代遠義奧。文中指下。旣易懸絕﹐今病古方。更難抉擇。乃撮取其候體治法。切近明了者。作傷寒快捷方式書。用以鈐鍵昔人。津梁後學。其活人濟世之心。可謂至矣。余女授左氏春秋﹐醫和之論病源。推六气五味六疾。與黃帝素難書符合。其論蠱惑之疾。女惑男風。落山刺義。周易精義。齊魯之儒者。未有以過也。故曰。不通天地人。不可以言儒。不通天地人。不可以言醫。晚而學佛。習天臺大師止觀之文。喟然而嘆曰。世之醫者。能精求止觀觀病之法。則可以稱神醫矣。智者用四悉檀因緣。分五觀觀病。初明病相。謂不須精剌醫法。略知而已。然其論病相。曰五臟四大增減﹐五陰六神克伏。固已精義入神矣。次論病起因緣。四大不順者。外熱助火。火彊破水。是增火病。外寒助水。水增害火。爲水病。外風助气。气吹火。火動水﹐爲風病。或三大增害於地。或身分增害。三大皆等分。病屬地病。此四旣動。眾惱競生。古醫論四大者。未之有也﹐次論八觸相明對息辧觸違觸成病。又明五塵。各損一臟。一根緣五塵損五臟。古醫論觸損者。未之有也。又明五根。五臟根由。初托胎時。以思心起感召其母。母卽思五塵等一毫。气動爲水。水爲血。血爲肉。肉成五根。五臟究極於流愛納想。壽暖識三。受生待命之際。古醫論根髒生由。未之有也。阿雜含言佛爲阿蘭若比丘治七十二患。

說修阿�般那法。又云。春時入火三昧太溫。身成病。入地三昧見身成。無石山。入水三昧見身如大水泉。入風三昧見身如九頭龍﹐須急治之。此法惟佛能說。惟身子阿難及智者能知。故曰。七十二法。以想爲治。乃非末代鈍根所宜。由此言之。不通佛法。不知四悉檀因。未可以言能醫也。余觀在公之明醫。志在度世。殆將接踵陶貞白孫思邈之流。其學術淵源。一本三墳十翼。古眞儒。非若世之醫家。以刀圭方寸。爲能事者。故於其刻是編也。引天臺智者之書以廣之。經言。持水長者之子。得其父方術。徧告國中。我是醫師。療治病苦。一切眾生。

直聞是言。病卽除愈。世有流傳是書。了知除病者。咸如西土眾生。遇持水之子。所患卽瘥。則在公之輯是書。

與余之唱是言也。豈非入病法門。方便救度。爲如來所記者哉。在公曰。善。請書之以爲序。﹝有學集﹞

按崇禎中新安孫文胤對薇著丹臺玉案。是序所稱在公。豈系其別字歟。

﹝許氏﹝兆禎﹞傷寒解惑﹞未見按上見於吳秀醫鏡序。

﹝申氏﹝拱辰﹞傷寒觀舌心法﹞醫藏目錄一卷存後序曰。余忘之餐寢。存之心神。累之紙筆。績積多年。今已成冊。總計一百三十五舌。圖繪其形。卽分其經。觀其舌知其所苦。明其運气。知其死生。用之湯液。救其危殆。一一悉皆載焉。眞乃傷寒科指南第一祕術也。

古云。醫道通仙道。誠有此語。愚賴玄師三陽指之淸靜一節。幸而得傳。旦夕行之。其神愈精。其形愈健。其气愈充。心滿書成。仰之以道以仁以徳。梓之以後世。何但三千功。八百行。千萬世界。是無極無量之功。願同仲景。諭名於後HT耶。

申五常曰。宗兄斗垣公以儒生。早歲遊俠建康。牛首燕磯棲霞茅君洞天諸名勝。多遇異人授異方。知白日沖舉之術。乃厭薄儒。而間以其緒窺醫。尢精外科。其方緘藏肘後。亦頗濟人。人莫測其祕。試之病輒收奇績。

全活人無算。公神丰俊爽。兩眸燁燁映。一見知非常人。年近耆而不屑以指使。因思吾宗肇自軒轅爲醫鼻祖。至唐開元間進士。秦芝公白日沖舉。賜號妙宗靈修眞人。爲吾家乘祖。其他文武忠孝。姑未暇論。卽公知白日沖舉之術。又以外科啟玄。傷寒觀舌心法二書行世。眞其苗裔耶。抑聞祖先神聖發祥。後有子姓。必有克肖者興。以纘修先烈。良不誣矣。公姓申氏。諱拱辰。字子極。別號斗垣。﹝外科啟玄跋﹞

﹝亡名氏傷寒語錄﹞未見按上見於絳雲樓書目。

﹝姚氏﹝能﹞傷寒家祕心法﹞未見按上見於海鹽縣圖經。

﹝彭氏﹝浩﹞傷寒祕用﹞﹝浙江通誌。引黃氏書目。作祕問。﹞未見浙江通誌曰。彭浩。字養浩。仁和人。素性簡亢。不爲杭人所禮。錢塘張尹山人。延請至京。名大振。

所著有傷寒祕用。雜病正傳。醫性等書。發明性理。所在傳誦。

﹝方氏﹝炯﹞傷寒書﹞未見按上見於福建通誌。

﹝邢氏﹝增捷﹞傷寒指掌詳解﹞未見按上見於新昌縣誌。

﹝顧氏﹝行﹞傷寒心印﹞一卷未見按上見於浙江通誌。

﹝閔氏﹝芝慶﹞傷寒闡要編﹞七卷存汪琥曰。傷寒闡要編。明末時人撰。不著姓氏。書凡二帙。其辧傷寒敍曰。傷寒爲病。有發於陰陽之分。賴仲景本內經立論。合常變兼言。爲百世之宗。然其於仲景方論。未暇詳解。其辧析成注再傳之誤。攺補明理論。

煩熱虛煩四逆與厥。復正方氏條辧削例。及六經篇原文顚倒之非。極其暢發。編名闡要。義可知矣。

按是書閔芝慶所著﹐而汪苓友稱不著姓氏及書惟二帙。豈其所見﹐與今本異歟。

﹝戈氏﹝維城﹞傷寒補天石﹞二卷存朱陶性序曰。上古聖人。則法三才。闡明陰陽。五行運气。循環之理。畫卦爻。嘗百艸。明髒象。君臣問辧。

療人疾苦。深體上天生物之仁。誠重之也。至後漢仲景先師著傷寒雜病論。悉本內難諸經。其立方制法之妙。醫書中首重焉。惟是文理深微。辭有盡而意無窮。是以後人𨿽極力究研。而會悟者。百不一見。勝朝時吾郡有戈存橘先生。著傷寒補天石一書。其大旨乃發仲景言外之意。誠爲傷寒要書。惜板毀後刻本甚少。傳寫者謬誤實多。

爰將家藏善本。用活字板印。成流布云。嘉慶十六年。歲在辛未季秋。吳中二然朱陶性謹識。

汪琥曰。傷寒補天石。明姑蘇戈維城著。書凡二集。其第一集。傷寒統辧起。至預防中風止。共九十八候。

第二集。惡風惡寒起。至百合病。共八十九候。其中有曰黃耳傷寒。赤膈傷寒。此自仲景以後。如活人書明理論。所未言及。但其用藥亦錯雜不純。其方大半皆難取也。

唐大烈曰。傷寒一科。今昔異宜者。如陶節庵髙鼓峯輩。𨿽亦有傳書。莫如戈存橘之補天石爲最。舉凡四時感證。無論正傷寒類傷寒。分條辧治。各極其妙。可謂博而詳。詳而約矣。其書板廢之後。莫之再鏤者。余實不得其辭。

﹝葉氏﹝允仁﹞傷寒指南書﹞六卷未見陳仁錫序曰。順湖葉長者有恆徳心。隱學懸壺。陰功茂矣。子庠士。諱翹宗泰。用儒起家。世其孝謹。讀傷寒指南一書。佩之服之。昔賢評人淸而寒。其淸足以貧。其寒足以死。予觀名利之途。大都死熱者多。死寒者少。

噫。寒可以療。熱不可療耶。近中州刻傷熱書。豈亦有所感耶。夫陰陽之患。於白髮。予特爲富貴人拈破。然以傷暑配傷寒。得無太奇。是謂五經之後。又有五經也。是謂張仲景之外。又有無數張仲景也。自古有小心之人。

無放膽之人。放膽者。其人必粗。有小心之文。無放膽之文。放膽者。其文必俚。近世醫家。好用奇。好用偏。

每欲駕出於古聖賢之上。其心已不平。安辧君臣佐使耶。順湖小心人也。惟先賢是述之。而更廣之。皆垂世之言也。書必傳。﹝無夢園遺集﹞

汪琥曰。傷寒指南書。明末古吳葉允仁類集。書凡六卷。敍仲景陰陽大論中六經脈證於首。至標本論。爲第一卷

。察色視證捷法起。至六經病解時。爲第二卷

。六經傳變例起。至活人賦。爲第三卷

。正傷寒例起。至水傷寒。爲第四卷

。辧痙濕脈證起。至六經治例論。爲第五卷

。續明理論發熱起。至晝夜偏劇。爲第六卷

上。其第六卷

下並方。則已亡之矣。其書與蘊要相類。比節庵六書。實爲明備。

但其中云夾陰中寒。夾陰傷寒。與血郁傷寒。此又蹈全生集之獘。稱爲指南。而不曉仲景大意。其一片纂集苦心。

深可惜矣。

﹝李氏﹝盛春﹞治傷寒全書研悅﹞一卷存凡例曰。是編。緣暑證有全書。而寒證不載。亦屬未備。不才盛春。於舉業之暇。與其弟占春。考古證今。

審運察气。蓋遵先君燕山。遠宗仲景節庵之遺書。近采靑陽立齋之試驗者。而於經下注證。證後注方。匯集成括。

俾病者陳所染之恙。卽知其證在何經。藥宜何方。悉素時所悅諸心研諸慮者。若待悉證臆決一方。寧非以藥識病乎。欲畱心於傷寒者。當不得越此書以爲印證。

﹝霍氏﹝應兆﹞傷寒要訣﹞未見武進縣誌曰。霍應兆。字漢明。丹徒人。寓居武進。精岐黃術。天性孝友。事八十歲老母。愛敬不衰。爲人正直。與人論古今節義事。輒慷慨奮發。陰行善不求人知。業其道四十年。所著有傷寒要訣。雜證全書。

﹝陳氏﹝長卿﹞傷寒五法﹞五卷存汪琥曰。傷寒五法。明季楚黃陳養晦著。書凡五卷。五法總論起。至五法問答。爲第一卷

。五法以證起。並五法雜論。爲第二卷

。五法例起。並五法方藥。爲第三卷

。纂仲景傷寒欲愈及死證等。並節庵六經用藥法。爲第四卷

。其第五卷

。乃續補傷寒賦也。五法大旨。曰發。曰解。曰和。曰攻。曰救。而吐法獨不與焉。共計五法。

問答五十三條。其闡發表裏陰陽。誠爲至理。其論兩感等證。亦多偏僻。至其用藥。擅將仲景之方。亂增藥味。有如桂枝湯。則加防風羌活白術黃芩。麻黃湯。則加羌活陳皮細辛蘇葉川芎豆豉生薑蔥頭。大靑龍湯。則加芍藥陳皮黃芩。白虎湯。則加麥門冬黃芩葛根橘紅。承气湯不分大小調胃。總用大黃枳實濃朴甘艸。去芒硝。加白芍藥柴胡豬苓黃芩。大陷胸湯。則加枳實甘艸柴胡半夏桔梗。大棗。小陷胸湯。

則加枳實桔梗甘艸柴胡貝母黃芩漧薑。五苓散。則加葛根蘇葉梔子甘艸。豬苓湯。則加柴胡梔子。梔子豉湯。則加枳殼桔梗漧薑麥門冬柴胡。十棗湯。則加陳皮茯苓半夏漧薑。藥不分經。動輒增補。其不通。更甚於陶氏。殺車槌方矣。儼然以板刊行。愚以方藥總論五門。直焚其書可也。石夏二氏。代爲校訂。不其謬歟。

按陳養晦序曰。傷寒一訣。乃陳公長卿之所傳也。又安陸雷芳易名窺垣祕術。序曰。羽客陳養晦之所持傷寒五法。出自陳氏長卿。據此。是書實爲長卿所著。汪氏以爲出養晦。蓋失檢耳。石楷嘗刊之藏書中。海鹽縣誌。

因爲楷自撰。亦誤。

﹝倪氏﹝洙龍﹞傷寒匯言﹞未見杭州府誌曰。倪朱謨。字洙龍。仍以醫名家。纂傷寒匯言。與本艸並行。旣竭蹶以刻父遺書。而立請於有司。

表揚母節。至悌泣哀懇得允。人稱孝焉。

﹝林氏﹝瀾﹞傷寒折衷﹞十二卷未見毛奇齡敕封永徳郎雲南永昌軍民府通判林君墓表略曰。周秦以後。所可考按者。獨東漢張機一人。夫証之難理。莫如傷寒。言理之可信。則莫如張機之書。今傷寒卒病諸論。具在人間。𨿽前後倒置。篇帙錯雜。其中三陽三陰。以及太陽少陽太陰少陰諸�。皆有紕繆。乃博搜典籍。自靈素而下﹐凡元化中藏。稚川肘後。北齊褚氏。唐人孫思邈諸所著。以至中朝聖方。外夷醫鑑。合數千卷。彼此相訂。

因采擇而論辧之。以法次證。以方次證。卽以說次方。割塵析眇。輯爲傷寒折衷一書。取二十七篇。證外合二百五十七法。一百一十二方。共十二卷。加類證八卷。鏤板行世。世爭購其書。以爲準的。一時名流。如卿子張氏亮辰沈氏子由盧氏易園陳氏夔師潘氏輩。皆互相發明。以昌大其說。而於是醫學得大成焉。﹝西河集﹞

﹝傷寒類證﹞八卷未見﹝吳氏﹝有性﹞傷寒實錄﹞未見按上見於溫疫論。

卷三十五

方論﹝十三﹞

﹝李氏﹝中梓﹞傷寒括要﹞二卷未見汪琥曰。傷寒括要。順治初雲間李中梓士材甫著。書凡二卷。上卷。傷寒總論起。至肉苛證止。下卷。五證總論起。至中暑中止。末後附仲景一百一十三方之外。復附以雜方五十六。其證備。其法詳。其論明而且簡。

書名括要。可爲稱其實矣。琥以初學人。宜熟讀此書。但其方不可執。當以活法用之耳。

﹝李氏﹝﹞傷寒述微﹞三卷存﹝吳氏﹝嗣昌﹞傷寒正宗﹞未見杭州府誌曰。吳嗣昌。字懋先。仁和人。世業醫。鼎革初大疫。昌全活甚眾。昌更別有會悟。浙督趙嘗遘危疾。昌獨排眾論投冰水。立蘇之。趙尊禮若神。曰。術如君。有得傳者否。答曰。有宋爾班潘錫祉者。追隨獨久。

趙曰。君其不朽矣。後以事煩目瞽。居河渚。著傷寒正宗。醫學慧業等書。行世。

﹝潘氏﹝楫﹞傷寒大旨﹞未見按上見於仁和縣誌。

杭州府誌曰。潘楫。字碩甫。號鄧林。少以孝悌聞。賣藥都市中。人以韓伯休目之。受業者數百輩。觀其器宇。卽識爲潘門弟子。始楫以兄善病。特往師王紹隆。終日視脈和藥。洞極深隱。通於神明。著醫燈續焰。大有功於世。

﹝張氏﹝璐﹞傷寒緒論﹞二卷存總論曰。余嘗看晉王叔和集仲景傷寒書。未嘗不廢書而三嘆也。嗟夫。猶賴叔和爲仲景之功臣。使無叔和之集。則傷寒書。同於卒病論之不傳矣。何能知有六經證治乎。卽條辧尙論。亦無從而下手也。究二子所編。各有未當。余竊不揣。復取仲景原文。重分其例。取尙論各家之注。參以己見。成纘論矣。第殘逸已多。證治不備。

擬搜諸家之論以補之。𨿽其間互有發明。然未免多歧之惑。是不得不博采往哲之言。以綴輯之。惜乎歷代名醫。

遞相祖述。未能一一標明。姑從證類次弟。讀者毋以辭害義可也。謹敍六經傳變。合病並病。標本治法。及正傷寒。兩感。三陰中寒。冬溫。寒疫傷風。溫病。風溫。時行。大頭。溫疫。溫瘧。溫毒。陽毒。陰毒。熱病。中暑。濕溫。中濕。風濕。濕熱。痙病。內傷。虛煩。香港腳。霍亂。內癰。赤膈。黃耳。夾食。夾痰。夾水。夾血。

夾气。夾陰。冒雨。溺水。重身。產後等。四十證。曁以審證死證。逐一辧論。

汪琥曰。緒論上卷。敍六經傳變。合病並病。標本治法。及正傷寒。兩感。三陰中寒。冬溫。寒疫。傷風等。

共四十證。繼之以診脈察色劫病等法緒論下卷。又類分發熱頭痛等一百證。所載雜方一百四十九道。復附以刺灸穴法。此論誠可補仲景傷寒。及成氏明理論之未備。但恨其纂集昔賢後人方論﹐大半不標名姓。然亦每多偏僻處。

學人宜詳辧之。

﹝傷寒大成﹞未見按上見於吳縣誌。

﹝陸氏﹝圻﹞傷寒捷書﹞海寧續目二卷未見﹝何氏﹝鎭﹞傷寒或問﹞未見按上見於本艸綱目必讀類纂。

﹝邵氏﹝三山﹞傷寒辧略﹞未見尢侗序曰。語有之。醫不三世。不服其藥。古人所以有三折肱九折臂之諭也。然自扁鵲倉公而下。世習其傳者益少。吾吳永樂間。有劉毅。毅子觀。觀子博。成化間有周。子敷牧。敷牧子。並以其術供奉宮府。名動一時。後乃寥寥矣。以予所見。有三山邵先生。能以肘後方活人。求療者戶外履恆滿。以其得越人之意。如老人。如小兒。如帶下。無不治也。予生而善病。每藉其刀圭。以當七發。少自至老。久相與而不厭也。然其家傳本於乃翁純山先生。予固幼而識之。而溯其開山。又本厥祖念山先生。實爲岐黃祭酒。是則邵氏之醫。不已合於三世之說乎。念山嘗以皇甫氏明醫指掌一書。手授純山。旣訂補而刻之。尙闕傷寒一科。欲參節庵蒙齋二家。以續其成。有志而未逮也。今三山竭生平乏力。著爲傷寒辧略。鉤微抉奧。細人毫芒。而其駁諭嘉言尙論篇。尢能是正前人之誤。其於是道。豈非旣切而又磋之。旣琢而又磨之者與。先生承祖父之傳。深造而擴大之。有子鳴山。

復繼其後。邵氏之醫。豈惟三世。殆敬仲之占。所謂五世其昌。八世莫京者乎。吾聞春秋之時。有醫和者。有醫緩者。醫何以和緩名。和與緩。醫之道也。苟神和而气緩。則脈平而病不生矣。先生之醫。吾𨿽無以名之。其有得於和緩也夫。﹝艮齋稿﹞

﹝顧氏﹝憲章﹞新纂傷寒溯源集﹞六卷存自序略曰。偶得全生集一帙。乃節庵陶君之所著也。其書得仲景之祕奧。發先賢之隱微。攻補合冥。寒溫適當。第其文詞𨿽若膚淺。而意實淵深。倘不詳明備析。後之學人。何從而得其微義也。於是爲之輯注解釋。纖悉靡遺。

旣采先賢之案。以廣其變。復考制方之義。以知其用。使展捲粲然。了無疑義。因名爲傷寒溯源云。

﹝秦氏﹝之禎﹞傷寒大白﹞四卷存髙序曰。粵稽上古未有儒。先有醫。蓋天生蒸民。未生后稷教稼。周公孔子教學。先生黃帝神農岐伯。嘗百艸。療疾病。良以人免夭折。始得眾庶。旣庶矣。然後教稼以富之。講學以教之。則知醫者救生之本。耕者養生之源。教者。人倫之道也。若是則保民莫先調養民病。然後富之教之者也。於是畱心醫學。時切探討。余原籍奉天。先大夫參政京華。遂居輦轂下。四方醫士。雲集京邸。因聞天下明醫。出在松江。然多髙隱。未得來京。

未獲親逢考究。自辛卯春。遷任吳閶。得見雲間秦子皇士之書。名曰癥。因脈治施。子宇瞻昆季所刊也。癥分外感內傷。治分經絡表裏。就癥以審﹐回就因以審脈審治。因嘆向聞松郡多明醫﹐是書果爲壽世。但因遠署虞山。

先生又杜門卻軌。不得相朝夕。癸巳歲。開浚東江。未得告竣。各工官會詳申憲。奉此按松。而著書之秦子。世居河上。遂講論旬日。公餘稍暇。怡息其家。見架頭有傷寒大白。女科切要。詞句分明。治法中病。果然大白也。

切要也。此先生格致之餘。晚年之悟。加以不二之心。不已之功。始得如此。越明年。會新安陳氏。敬敷昆季捐資壽梓。屬余爲序。余念秦先生著作眞大功也。實能生死人免夭折者也。陳君捐金付梓。非細徳也。實與施昆季保民生濟眾庶者也。余故樂爲之敍。時康熙歲次甲午夏。現任蘇州府督理蘇松水師船政海防同知。年通家弟髙重南氏序。

﹝汪氏﹝純粹﹞孝慈備覽傷寒編﹞四卷存傅王露序曰。唐許胤宗之論醫曰。吾意之所解。而口不能宣。余謂口不能宣者。必其意者未解也。姚菩提對梁武帝。討論方術。言多意會。惟其意有眞解。故言之了了。無昧疑似之惑。越人之爲方也。不待切脈望色。

聽聲寫形。聞病之陽。論得其陰。聞病之陰。論得其陽。是以不出千里。決者至眾。無他。口之所宣。皆其意之所解也。非然如古人難經診法。豈皆不能宣之於口。而漫然筆之於書者耶。汪子春圃爲名諸生。而尢精於醫。爲余姻婭淸怡之從子。往者淸怡之兄盾夫偶患腹痛而嘔。會余往視。醫者畢集。僉謂微疾無大患。頃之春圃至。惶然曰。六脈沈伏。幸未厥汗。亟宜投以參附。一時聞者咸笑其妄。自辰及午。果厥而汗。復屬診之。則曰寒邪直伏三陰。弗可藥已。春圃幼與盾夫同硯席。尢篤契。其挽詩有云。淚染桃花千尺水。夢纏玉岌九神丹。情溢於詞。

蓋由其意之眞。故言之切至如此。乃春圃久密棘闈。自憤不得以文售於時。益肆其力。以攻醫術益神。癸丑夏。

疫癘時行。春甫所至。沈輒起。遇貧不能具藥餌者畀其資。予以湯劑。全活無算。頌徳者徧裏閭。一日過余。

樽酒論文。出孝慈備覽全編見示。凡雜科。女科。兒科﹐靡不具列。而傷寒四卷。其首編也。分陰陽。別臟腑。

明六經。定五略。詳切問。考湯頭。論有本源。語無枝葉。辧俗師所未辧。發古人所未發。其斯道中三折肱乎。

考玉機眞髒論云。風者百病之長。風送寒來。寒隨風入。故病惟傷寒爲最多。死惟傷寒爲最易。亟勸先登諸梓。

俾世之爲孝子。爲慈父者。得以曉然於受病之由。與治之法。且令一時醫師。獲金鍼以刺繡。歲不知幾千萬人。則是編之功。不其偉歟。是則春圃不惟宣之口。而且筆之於書。非意有其解。曷克致此。昌黎有言。取於心而注於手。汨汨然來。醇也而後肆焉。然則觀春圃之醫。卽可以知春圃之文矣。聞春甫於丁酉癸卯兩試。皆薦而不售。夫使其售於文。安能成是編。以神其濟人利物之術乎。𨿽然。修徳者必獲報。又安知天不發其所素積。以上作聖天子。久道化成。壽世壽民之盛治。而躋斯民於仁壽之域也哉。是爲序。雍正甲寅。九月旣望。年姻家弟玉笥傅王露撰。

凡例曰。是編分四卷。首論傷寒治法。十二經臟腑表裏。及合病並病。兩感等病。以至望聞問切之所以然。

與診脈之所宜然。悉討論周詳。分晰立辧。是爲第一卷

。次言六經陰陽所載。太陽脈證疑問。內列發略諸湯主治。

陽明脈證疑問內。列解略諸湯主治。少陽脈證疑問內。列和略諸湯主治。胃正腑。及三陽傳經脈證疑問內。列淸略諸湯主治。直中三陰脈證疑問內。列救略諸陽主治。如某證宜用某略某湯。俱塡注於該証之下。有是證卽有是方。檢閱甚便。是爲第二卷

。次言傷寒有類證變証之不同。或兼經而發。或各經所有。病情百出。槪列疑問。所有宜發宜解。宜和宜淸宜救。逐一列方於該証之下。俾得臨病以考證。自能對證而用方。其一切不治死證。亦歷歷開載。以便見幾而作。是爲第三卷

。次言時異地殊。如仲景麻黃桂枝各湯方。𨿽盡善多不宜今。用是設立五略。

選集歷代名家湯頭。分經而各屬之。發解和淸救五略之目也。共計列方九十有九。俱注號數於各證下。是爲第四卷

。然說有本源。意無拘牽。述者似覺嘔心而陳。觀者勿捧腹而笑。

﹝張氏﹝登﹞傷寒舌鑑﹞一卷存自序曰。嘗讀仲景書。止言舌白苔滑。並無黃黑刺裂。至金鏡錄。始集三十六圖。逮後觀舌心法。廣至一百三十有七。何后世證變之多若此。寧知傷寒自表傳裏。舌苔必由白滑而變他色。不似伏邪瘟疫等。熱毒自內達外之一病。便見黃黑諸苔也。觀仲景論中。一見舌白苔滑。卽言難治。安有失治而致變者乎。所以仲景止言白苔。

已見一斑。不煩瑣屑。後人無先聖治未病之能。勢不得不反復辧論。以啟蒙昧。蓋邪气入裏。其虛實寒熱之機。

必現於舌。非若脈法之隱而不顯也。況陰盛格陽。與邪熱郁伏。多有假證假脈。惟驗舌上苔色之滑燥濃薄。昭若冰鑑。無所遁形。由是取觀舌心法。正其錯誤。削其繁蕪。汰其無預。於傷寒者。而參入家大人治按所紀。及己所親歷。共得百二十圖。命曰傷寒舌鑑。授之剞劂。以公同志。臨証之一助云。康熙戊申如月。誕先張登書於雋永堂。

四庫書目提要曰。傷寒舌鑑一卷。國朝張登撰。登字誕先。吳江人。是書備列傷寒觀舌之法。分白苔。黃苔。

黑苔。灰色。紅色。紫色。黴醬色。藍色。八種。末附妊娠傷寒舌。爲圖一百二十。各有總論。案古經於診候之外。兼及辧色聆音。而未嘗以舌觀病。舌白苔滑之說。始見張機傷寒論。其傳亦古。然其法不詳。亦未嘗言及種種之別。後金鏡錄。推至三十六圖。未爲賅備。觀舌心法。衍至三十七圖。又頗病繁蕪。登以己所閱歷。參證於二書之間。削煩正舛。以成是書。較之脈候隱微。尢易考驗。固診傷寒者。所宜參取也。

汪琥曰。傷寒舌鑑。張路玉長子張登誕先氏匯纂。書止一卷。共舌圖一百二十。琥按舌苔但有白黃黑三者而已。杜淸碧推展敖氏驗舌法。爲三十六圖。其中又增純紅舌。

其餘等舌已半屬無據。今廣至一百二十圖。何其多歟。就其中。言紫色舌。藍色舌。亦甚有理。蓋熱極則色紫。

寒極則色藍。藍者。微靑色也。至其言灰色。黴醬色二舌。亦甚不必。蓋灰色。卽淡黑。黴醬色。卽深紫也。張氏每借一色。卽化爲數十圖。何其穿鑿。

﹝張氏﹝倬﹞傷寒兼證析義﹞一卷存張倬曰。晨窗雪霽。光射四壁。張子被褐方起。誦雪嶠熟煮�。春風劈爛椽之句。客有量履過我。而進苦雪篇者。中有凍餒相繼倒一語。憮然久之。因呼從事鑪頭。相與平章風雅。杯內。論及醫道之難。而傷寒爲最難。

傷寒而挾雜病者尢難。是以亙古絕無兼該之例。後世不能兼善其術也。余曰。安有滔滔江漢。不通潮汐者乎。苟能純一其道。則圓機在我。活法隨人。何慮兼証之不克哉。客舉手稱善。

四庫全書提要曰。傷寒兼證析義一卷﹐國朝張倬撰。倬字飛疇。吳江人。張登弟也。是書專論傷寒而挾雜病者。分中風。虛勞。中滿。腫脹。噎膈。反胃。內傷。宿食。咳嗽。咽漧。閉塞。頭風。心腹痛。亡血。多汗。

積聚。動气。疝气。淋濁。瀉痢。胎產。凡十七種。設爲問答。以發明之。案傷寒論所謂合病並病。止言六經兼證。而不及雜病。醫家不明兼証之意。往往於脈證參差之際。或顧彼而失此。或治此而妨彼。爲害頗深。此書一一剖析。使治病者不拘於一隅。不惑於多歧。亦可謂有功於傷寒矣。

汪琥曰。傷寒兼證析義。張路玉次子張倬飛疇氏著。書止一卷。言中風虛勞脹滿之人。有病傷寒者。謂之兼證。設爲問答。共十七論。末後又附以十二經。八脈五運六气方宜等說。極爲明備。但其所用方藥。亦多偏僻。恐難取正也。

﹝陳氏﹝治﹞傷寒近前集﹞五卷存自序曰。聖王治世。澤及民生物命。孳孳揆理。無所不極。其調和陰陽。洞測性理。內則慮夫七情戕於中。

表則防其六淫襲於外。不無其病。卽有其治。或曰。病以何證爲難治。曰。惟傷寒爲難。曰。然則曷以傷寒爲近乎。曰。惟其難。所以不可遠也。仲景著傷寒論。後如成無己之詳注。方有執之條辧。鉛槧不一。代有其人。而學之者。如入萬花谷中。莫不驚心艷目。而企羨之。然究不知何所適從而取捨也。因曰。書有成規。地有異宜。

辭貴切而不浮。理貴確而有當。燕趙魯衛之邦。近西北者。土惇而風烈。人多剛競。宜宗仲景法以治之。則得心而應手。吳楚閩粵之方。近東南者。土潤風和。人多柔弱。宜宗節庵法以治之。則病瘳而易起。故曰。節庵一人。

頓起沈淪。方趨捷要。藥類躬親。庶幾不遠。毋以近乎。康熙三十六年。山農陳治自敍於粵東端州之文來閣。

﹝傷寒近後集﹞五卷存﹝黃氏﹝元禦﹞傷寒說意﹞十一卷未見四庫全書提要曰。元禦旣作傷寒懸解。謂論文簡奧。非讀者所能遽曉。乃會通大意。後著此書。以開示初學之門徑。

﹝程氏﹝云鵬﹞傷寒答問﹞未見程云鵬曰。仲景法象髙深。茫無入手。束而不觀。臨證昏昧。因就一二門士之問。而淺示之。使易通曉。﹝慈幼筏﹞

卷三十六

方論﹝十四﹞

﹝吳氏﹝有性﹞溫疫論﹞二卷存自序曰。夫溫疫之爲病。非風非寒。非暑非濕。乃天地間別有一種異气所感。其傳有九。此治疫緊要關節。

柰何自古迄今。從未有發明者。仲景𨿽有傷寒論。然其法始自太陽。或傳陽明。或傳少陽。或三陽。竟自傳胃。

蓋爲外感風寒而設。故其傳法與溫疫自是迥別。嗣後論之者紛紛。不止數十家。皆以傷寒爲辭。其於溫病證。而甚略之。是以業醫者。所記所誦。連篇累牘。俱系傷寒。及其臨證。悉見溫疫。求其眞傷寒。百無一二。不知屠龍之藝𨿽成。而無所施。未免指鹿爲馬矣。余初按諸家。咸謂春夏秋皆是溫病。而傷寒必在冬時。然歷年較之。

溫疫四時皆有。及究傷寒。每至嚴寒。𨿽有頭痛身疼。惡寒無汗發熱。總似太陽證。至六七日失治。未嘗傳經。

每用發散之劑。一汗而解。間有不藥亦自解者。並未嘗因失汗。以致發黃譫語。狂亂胎刺等證。此皆感冒膚淺之病。非眞傷寒也。傷寒感冒。均系風寒。不無輕重之殊。究竟感冒居多。傷寒希有。況溫疫與感受。有霄壤之隔。

今鹿馬攸分。益見傷寒世所絕少。仲景以傷寒爲急病。倉卒失治。多致傷生。因立論以濟天下後世。用心可謂仁矣。然傷寒與溫疫。均急病也。以病之少者。尙諄諄告世。至溫疫多於傷寒百倍。安忍反置勿論。或謂溫疫之證。仲景原別有方論。歷年旣久。兵火湮沒。卽傷寒論。乃稱散亡之餘。王叔和立方造論。謬稱全書。溫疫之論。未必不由散亡也明矣。崇禎辛巳。疫气流行。山東浙省。南北兩直。感者尢多。至五六月益甚。或至闔門傳染。始發之際。時師誤以傷寒法治之。未嘗見其不殆也。或病家誤聽七日當自愈。不爾十四日必瘳。因有失治不及期而死者。亦有治之太晚。服藥不及而死者。或有妄用峻劑。攻補失敍而死者。或遇醫家見解不到。心疑膽怯。

以急病用緩藥。𨿽不卽受其害。然遷延而致死。比比皆是。所感之輕者。尙獲僥幸。感之重者。更加失治。枉死不可勝記。嗟乎。守古法不合今病。以今病簡古書。不無明論。是以投劑不效。醫者傍皇無措。病者日近危篤。

病愈急投藥愈亂。不死於病。乃死於醫。不死於醫。乃死於聖經之遺亡也。吁。千載以來。何生民不幸如此。余𨿽固陋。靜心窮理。格其所感之气。所入之門。所受之處。及其傳變之體。平日所用歷驗方法。詳述於下。以俟髙明者正之。晉崇禎壬午仲秋。姑蘇洞庭吳有性。

先著序曰。溫疫爲病至重也。昔鮮成書。方治闕如。明末有吳又可者。獨能有見於此。著論二篇。反復推明。

謂與傷寒分途﹐制達原飲。以解其初起之邪。其所主用。惟在下之一法。甚有一下再下三下者。驟閱其論。人或未免驚疑。然細按之。條分縷析。非鑿空之談。亦非孟浪之施也。惜其流布未廣。知之者甚少。儀眞劉子方舟業醫早成。心虛而好學﹐旣獲是編。向之有疑於中者。渙如冰釋。因思重爲鋟板。以公諸同輩。知余喜論方書。特出是編以相質。且索數言以弁之。夫溫疫者。傷寒之別也。自有傷寒論以來。千數百年。塵埋榛塞。近人有稍知討論者。諭氏尙論篇。方氏程氏前後條辧。其著者也。皆丑詆叔和。自矜所得。然皆誤認三陰經之卽是裏。於三陰條下諸證治。未免回惑於心。

鮮所發明。諭氏剪辟之功有不誣﹐方氏程氏特亂多道。一時宗之者頗眾。以致開口卽云三陰。𨿽鑠石流金之際。

出敢輒投姜附。遇有藥之而效。此則別有所因。而醫者居之不疑。自信愈篤。有識者但從旁竊憫之。今吳氏殘編。

復出於斯時。意將有可救正之機歟。夫謂仲景不爲溫疫立論者。非也。謂仲景原有溫疫方論。年久而失之者。亦非也。昔王安道欲分傷寒論之半。以屬直中。不知直中之病。𨿽危亡頃刻。然一於寒而無熱。不似傷寒之傳變倏忽。安道但用以治直中而效耳。其實仲景不爲直中立論也。諭氏醫門法律中。易直中之名爲中寒。亦知安道所矜張者。蓋是傷寒論外之一事耳。今吳氏之於溫疫。可謂發揮無餘蘊矣。然折衷而論。亦只是疫耳。溫之一字。原可不設。云瘟則贅疫。是疫則亂溫。特從俗所稱並舉之。觀其卷末正名之意。及論中後半。但稱時疫。可見疫之首尾。證𨿽多端。亦但是傷寒論中之一治。觀其主用之方。不越於大小調胃三承气。而所引發熱而渴不惡寒者溫病。則疫之綱領。已括於論之一條。詎能有出於仲景範圍之外者﹐而更何憾於疫論之有無耶。凡傷於寒則爲病熱。以其郁陽而爲熱。當其邪在皮毛。固是寒邪。傳至於裏。則純爲熱邪矣。是以燔灼眞陰。煎熬津液。不得已而用下耳。而疫之始終爲熱者。與斯相類。但謂其邪伏於募原。初發卽在半表裏間。而兼有三陽證者。是其熱淫之气。浮越於三陽經。能顯某經之病。當隨某經。兼而治之。此則吳氏卓越之見。發前人之所未發。至云溫疫二三百人。才遇二三正傷寒。治正傷寒數百人。才遇二三眞陰證。及乎誤汗誤下。屢汗屢下。絕證全見。此時峻補。尙恐不及。而猶以補爲戒。以參爲慮。此則所見未達。在善讀書者。自權衡之。使來者獲奉斯編以從事。旣知有冬月之正傷寒。又知有三時之感冒。今復知有四時之疫气。與夫一歲之中。非其時而有其气。與至而太過不及者。皆能爲病。旣知四時正令不病之春溫。又知至而爲病之春溫。與冬不藏精。春必病溫之溫。而疫可連溫之名。溫決不卽是疫。則曉了明辧。左右應之而不眩。譬之泛海。已有鍼車。復何憂方向哉。

劉敞序略曰。明末吳又可先生以溫疫一證。舊無成法。亦鮮明文。著論二卷。謂溫疫與傷寒相類而分途。條分縷析。

詳哉言之。余自束髮。從事於醫。開滚動多所疑。或質諸師友。或印諸古人之書。必得之釋然而後快。後見此論。反復玩味。知其灼有所見。可補前人之未逮。𨿽其中亦有矯枉過正。不能無疑者。如雲臨證悉見溫疫。傷寒百無一二。又如達原飲。以解初起之邪。遽用峻猛之藥。似未可盡泥。然表裹先後。次第釐然。凡確信於心。以之如法施治。則卽未有不投之而立效者也。向有顚倒原文。竄以臆見。別立書名。擬爲己有。則大失作者之用心矣。

吳儀洛曰。近吳又可瘟疫論。其治法與冬寒春溫。夏秋暑熱之治法無別。惟達原飲一方不同耳。然其所論疫邪在膜原半表半里之間。殊爲未確。故達原飲。亦非的對之方也。﹝傷寒分經﹞

四庫全書提要曰。瘟疫論二卷。補遺一卷。明吳有性撰。有性字又可。震澤人。是書成於崇禎壬午。以四時不正之气。發爲瘟疫。其病與傷寒相似而迥殊。古書未能分別。乃著論以發明之。大抵謂傷寒自毫竅。而入中脈絡。從表入裏。故其傳經有六。自陽至陰。而以次而深。瘟疫自口鼻而入。伏於募原。其邪在不表不裏之間。其傳變有九。

或表。或裏。各自爲病。有但表而不裏者。有表而再表者。有但裏而不表者。有裏而再裏者。有表裏分傳者。有表裏分傳﹐而再分傳者。有表勝於裏者。有先表而後裏者。有先裏而後表者。其間有與傷寒相反十一事。又有變證兼證。種種不同。並著論制方。一一辧別。其顯然易見者。則脈在不伏不沈之間。中取之乃見。舌必有苔。初則白。甚則黃。太甚則黑而芒刺也。其謂數百瘟疫之中。乃偶有一傷寒。數百傷寒之中。乃偶有一陰證。未免矯枉過直。然古人以瘟疫爲雜證。醫書往往附見。不立專門。又或誤解素問冬傷於寒。春必病溫之文。妄施治療。

有性因崇禎辛巳。南北直隸。山東浙江大疫。以傷寒法治之不效。乃推究病源。參稽醫案。著爲此害。瘟疫一證。

始有繩墨之可守。亦可謂有功於世矣。其書不甚詮次。似隨筆札錄而成。今姑存其舊。共下卷勞復食後條中。載安神養血湯。小兒時疫條中。載太極丸。並有方而無藥。又疫痢兼證一條。亦有錄而無書。故別爲補遺於末。又正名一篇。傷寒例正誤一篇。諸家瘟疫正誤一篇。原目不載。蓋成書以後所續入。今亦並錄爲一卷。成完書焉。

﹝劉氏﹝奎﹞瘟疫論類編﹞五卷存自序曰。宇宙之大。皆气之所鼓鑄也。而气之爲气各殊焉。一陰一陽曰二气。風寒暑濕燥火爲六气。映明出霄則有九气。旋轉乾坤者。更有二十四气。夫气𨿽多端。然皆有名可稽。有義可尋也。獨至於溫疫。乃天地之厲气。不得以迹求。未許以數測。其來也莫識其源。其去也難竟其所。人感之。近則沿門闔戶未之逃。遠則城市鄕遂無克獲免。是病之爲害於人者。莫溫疫若也。張長沙傷寒論一書。原非爲治瘟疫而設。第人以瘟疫證候。有類傷寒。故往往以治傷寒之法治之。卽有心知其未穩者。亦不過於麻桂靑龍等湯中。加以涼藥而止。然究之不離乎溫散者近是。而終亦未得治瘟疫之肯綮焉。千百年來。貽害非淺。自吳又可先生出。始分傷寒瘟疫爲兩途。謂瘟邪自口鼻而入。伏於膜原。不宜汗散。初起用達原飲爲主方。而隨經加減。析理精詳。又佐以十傳治法。神明而變通之。更著爲偉論釐新方。獨辟蠶叢。力排誤說。則是有傷寒論於前。不可無瘟疫論於後。洵堪方駕長沙。而鼎足盧扁。功垂萬世。

當爲又可先生首屈一指矣。余讀是書有年。觀其識見髙明。議論精卓。其於治瘟癥。誠無間然矣。但嫌其敍次亂雜。前後倒置。不便觀覽。且行文詳略。未能合宜。字句多所疵。意或當時初脫之稿。未經訂正。故叢脞如此。

因命子秉錦分別而類敍之。析爲五卷。曰諸論。曰統治。曰雜癥。曰提要。曰正誤。取名溫疫論類編。更參以管見。加之評釋。刪厥繁蕪。補其罅漏。俾後學之誦習。可一目而豁如。作者之心思。可昭然而若揭。𨿽未能如成諭等之表章仲景。而亦未可謂非讀瘟疫論者之一助也。是爲序。時乾隆五十五年。歲次庚戌季夏劉奎松峯書。

劉嗣宗序略曰。蓋聞莫爲之後。𨿽聖弗傳。仲景傷寒論一書。賴有諸家注釋。而作者之心思。始大白於世。

第傷寒患者絕少。惟瘟疫歲歲不斷。其難療也。更甚於傷寒。但業岐黃家。鮮有深造其域者。自吳又可先生出。

始著瘟疫論一書。釋千古之疑。泄乾坤之祕。洵堪方駕長沙矣。第舉世習聞冬傷於寒。春必病溫等說。其於又可之論。未必不疑信參半也。吾友松峯山人起而表章之。分爲五門。加之評釋。取名瘟疫論類編。眞足以豁習者之目。而傳作者之心。其有功於又可。有功於天下後世。爲何如哉。而山人平居之抱負。更有不盡於是者。余遊東武四十餘年。與山人昆仲交最深。故知之最悉。山人賦性仁慈。與世無忤。爲善惟日不足。抱不羈之才。讀書目下十行。而又手不釋卷。少隨厥祖靑岑公方伯西川。又隨父引嵐公分守保郡。間關萬里。晉接名賢。故其詩文。頗具奇气。醫道多所師承。後引嵐公捐館官署。山人遭遇坎。恬然自若。絕不一介於懷。自幼不利場屋。入闈輒病。𨿽力疾艸率爲文而已。能屢蒙薦取。第信天安命。中年卽不赴公車。惟以登山臨水。師友聖賢爲事。厥後其兄石庵公督學江左。攜之俱往。而所學益進。伊芳時山人胞叔太傅相國文正公在朝。侍側者止有猶子松崦一人。石庵隨將山人。送至京邸。冀其同登雲路。並點朝班。居無何而山人以病返裏。

優遊於馬耳常山之間。以詩酒文章自怡悅。閉戶讀書。不作仕進計。更精於醫學。志在救人。不邀財賄。窶人野老。尢所關心。與其子秉錦終歲研窮靈素。探索元微。著有松峯說疫。濯西救急簡方。行世。又有所著景嶽全書節文。四大家醫粹。松峯醫話等書。尙未脫稿。吾聞之。其上者立徳。其次則立功。其次則立言。若山人者。

可謂兼而有之矣。

﹝舒氏﹝詔﹞摘錄瘟疫論﹞一卷存﹝劉氏﹝奎﹞松峯說疫﹞六卷存自序曰。傷寒之不明也。以中寒亂之。瘟疫之不明也。以傷寒亂之。能於其中。劃然分析。則其於治傷寒瘟疫也。思過半矣。傷寒自仲景而下。承承繼繼。各有專家。著書立說者。無慮數十種。獨至瘟疫。則略而不講焉。間有談及者。不過寥寥數語。核焉而不精。語焉而不詳。遂致瘟疫一證。靡所指歸。往往以治傷寒法治之。非大用溫散。

卽過投苦寒。欲病之愈也難矣。光大人引嵐公一生精於醫理。南北宦遊。𨿽簿書鞅掌間。聞人疾苦。莫不竭力拯救。余恭聆庭訓。非伊芳朝夕。且齠年善病。因得於暇日取家藏岐黃書縱觀之。故頗有會心處。因念瘟疫一門。非他證可比。不能遲之歲月。緩爲調理。其見效在一二劑之內。其痊愈在三五日之間。不可不亟爲講究。以共登寶筏。昔吳又可瘟疫論一書。較之諸家。俱見卓識。獨辟蠶叢。業已盛行海內。故其方論。玆集一槪不錄。第就自所經歷者。聊紓管見。以羽翼又可。當亦談疫者之所不斥也。夫疫病所包甚廣。而瘟疫特其一耳。又添雜疫寒疫。

各著方論。而證治始備。隨編輯酌定。分爲六卷。曰述古。曰論治。曰雜疫。曰辧疑。曰諸方。曰運气。亦庶幾成一家言焉。第是書之成。錦兒之力居多。其曰松峯說疫者。明乎其不敢擅爲己有。以成善則歸親之意云爾。其中分傷寒與瘟疫。皎若列眉。而理路治法。亦頗審愼。不敢掩古人所長。而襲爲己有。亦不肯震前賢名望。而爲其所愚。第疫癥千變萬化。治之不可膠執。亦不可師心。所顧同志君子。神明而變通之。是則余之濃望也。夫是爲序。時乾隆己酉菊月松峯劉奎書。

﹝周氏﹝揚俊﹞溫熱暑疫全書﹞四卷存自序曰。醫之道難矣哉。凡病傷寒最重。溫熱尢烈。傷寒僅在一時。溫熱暑疫。每發三季。爲時旣久。病者益多。苟不明其源。溯流不得淸也。不辧其類。療治不得當也。則溫熱暑疫。皆熱證也。燎原之下。竟乏淸涼一滴。人無今昔。性有異同。神酣往聖。志切琳瑯。俊以一隙微明。靜中索照焉。夫上古聖人。首重色脈。以營之未交已交。定人生死。片言已畢。中古聖人。專論穀气盛衰。定人生死。片言已畢。仲景叔季聖人也。旣立方論。復出不盡之藏。緯以膀胱之傷與絕。定人生死。先後合符。了無剩義矣。

乃仲景於傷寒論中。溫熱森森。具載黃芩白虎等湯。是其治也。後之學人。苟能引伸此意。便可變化不窮。神明千載。不能細察其理。反執以爲治傷寒之法。盍思本湯旣無外解之功。又無內奪之力。聖人立法。果何謂乎。自晉以來。疑鬼疑域。陋沿無已。如崔文行解溫。用白術烏頭細辛桔梗四味。更加附子。名老君神明散。更加螢火。

名務成子螢火丸。熱藥相投。以火濟火。誰其辧諸。如仲景書。謂太陽病發熱不惡寒而渴者。爲溫病。朱肱活人書。謂發熱惡寒。頭疼身痛者。爲溫病。已悖聖訓矣。又云。春秋發斑咳嗽。爲溫病。至風溫。治在少陰。其所立五方。如葳蕤湯。知母葛根湯。防己湯。栝蔞根湯。葛根龍膽湯。風火相熾。燔灼無休。復攺聖散子。仍用附子。表裏香燥同之。東坡先生在黃州時。頗稱其效。豈知朱肱已三易其方。用敗毒散。而遠熱藥。然厥功奚減厥非。吳氏謂傷寒壞病。更遇溫熱爲溫病。潔古老人傷寒名家也。其子云岐以傷寒過經不解者爲溫病。指叔和之言。

爲仲景之文。趙嗣眞謂仲景云。重感異气。變爲溫病。汪機謂仲景云。遇溫气爲溫病。遇溫熱爲溫毒。竟罔顧聖經之載於方策者。何曾有此一語。巢氏病源。遵崔文行解散法。一日用摩膏火灸。二日用汗解散。三日復汗之。

四日用藜蘆丸瓜蒂散吐之。五六日解未了了者。復鍼之。熱已入胃。雞子湯下之。遂使龐安常自撰微言。一以和解爲主。奉爲靈寶。少移則蹶。巢龐比匪何極。李思訓亦宗和解。王海藏稱其當宋全盛。明哲莫逾。擬非其倫矣。丹溪長於溫熱。善用涼藥。溫熱遇之。自能解散。要非有斟酌於其間也。東垣不善外感。長於內傷。乃從內經。悟出冬溫春溫二義。誠暗中一火炬。嘉言極口嘆頌。眞先得我心者矣。迨劉河間傷寒直格。於熱病。每多入理深談。然混在正傷寒中。在人眼光。采擇不免金屑雜於泥沙者歟。至明季方中行著傷寒條辧。可謂直登仲景之堂。獨開滲。惜其論溫熱。亦分陰分陽。似可用熱。遂爲嘉言所宗。嗟乎。病名溫熱。自需寒涼。乃千百年來。盈庭聚訟。先後支吾。陽春寡和於漢庭。塤篪疊奏於晉室。良由來派不淸。復無面墻體認。誠習焉而不察耳。不然。豈諸公各自名家。乃甘悖聖矩如是耶。若夫夏月暑證。卽金匱中濕气蒸之病也。潔古東垣以動靜分陰陽。動而得之爲陽。用白虎。靜而得之爲陰。用大順冷香諸劑。豈知夏月杲杲炎威。

有陽無陰。動靜不甚相遠。惟多食冰果冷物。及恣意房幃。致傷太陰少陰者。熱藥可以暫用。豈得視溫熱之味。

爲通行之藥乎。漕憲北海林夫子爲一代偉人。醫學宗匠。俊立雪程門。三五年間。極蒙提命。因授所刻明計部張鳳逵治暑書。�明理蘊。精確不磨。𨿽有小疵。不掩大徳。誠可振聾聵於千古者也。至叔和云。四時不正之气。

感則爲疫。不知非時不爲厲气。僅爲寒疫。而大疫之沿門闔境。傳染相同者。允在兵荒之後。屍濁穢气。充斥道路。人在气交。感之而病。气無所異。人病亦同。所以月令於孟春掩骼埋。不敢或後者。聖王早慮及此耳。非徒澤及枯骨也。後世治疫之法。未有定見。如嘉言上焦如霧。升逐解毒。中焦如漚。疏逐解毒。下焦如瀆。決逐解毒。俟其營衛旣通。乘勢追拔。勿使潛滋暗長於未盡之時。此固不易之論。然求其反復盡義。變態直窮者。捨吳又可之言。別無根據傍也。俊幸生明備。不安苟且。日引光明之藏。志披榛莽之途。輯仲景傷寒論三注。金匱補注之餘。先將溫熱暑疫四證。釐訂經文。采集方論。無背聖法。有合病情。

各自成帙。蒙藩憲丁夫子因戊午年時疫盛行。憫編戶之疾苦。如之乃身。遂下詢疫所自始。與所爲治。惻然嘆曰。嗟乎。安得明此理者數十輩。循行救治。俾在�輪大樹。夢魔心迷者。一旦提置冰山雪竇之中。奚止飲醍醐而稱快哉。命急付棗以公同志。康熙己未臯月。吳門周揚俊禹載識。

卷三十七

方論﹝十五﹞

﹝泰始黃帝扁鵲兪拊方﹞漢志二十三卷佚史記扁鵲傳曰。上古之時。醫有兪拊。治病不以湯液醴灑。石橋引。案杭毒熨。一撥見病之應。因五臟之輸。乃割皮解肌。訣脈結筋。搦腦髓揲荒爪幕。湔浣腸胃。漱滌五臟。練精易形。

冠子曰。龐緩云。王獨不聞兪跗之爲醫乎。已成必治。鬼神避之。

說苑曰。中古之爲醫者。曰兪。兪之爲醫也。搦髓腦束盲莫。炊灼九竅。而定經絡。死人復爲生人。故曰兪。

班固曰。方伎者。生生之具。王官之一守也。太古有岐伯兪拊。中世有扁鵲秦和。

應劭曰。扁鵲兪拊。黃帝時醫也。

按兪。韓詩外傳。作逾跗。太平禦覽引史記。作兪附。鄭玄周禮注。作楡。揚雄解嘲。作臾跗。

﹝黃帝問答疾狀﹞宋志一卷佚﹝扁鵲陷冰丸方﹞隋志一卷佚前漢郊祀志。谷永說方士之妄。有云堅冰淖溺。注晉灼曰。方士詐以藥石若陷冰丸。投之冰上。冰卽消液。

因假爲神仙道使然也。

按千金方。有太乙神明陷冰圓。是書所載。豈其類歟。後漢臧洪傳曰。焦和恐賊乘凍而過。命多作陷冰丸。

以投於河。似不是藥劑。

﹝扁鵲肘後方﹞隋志一卷佚﹝扁鵲療黃經﹞宋志三卷佚﹝枕中祕袂﹞宋志三卷佚﹝亡名氏五臟六腑痺十二病方﹞漢志三十卷佚﹝五臟六腑疝十六病方﹞漢志四十卷佚﹝五臟六腑癉十二病方﹞漢志四十卷佚﹝風寒熱十六病方﹞漢志二十六卷佚﹝五臟傷中十一病方﹞漢志三十一卷佚﹝客疾五臟狂顚方﹞漢志十七卷佚﹝湯液經法﹞漢志三十二卷佚﹝倉公決死生祕要﹞宋志一卷佚史記太倉公傳曰。太倉公者。齊太倉長。臨人也。姓淳於。名意。少而喜醫方術。髙後八年。更受師同郡元裏公乘陽慶。慶年七十餘無子。使意盡去其故方。更悉以禁方予之。傳黃帝扁鵲之脈書。五色診病。知人死生。決嫌疑。定可否。及藥論甚精。受之三年。爲人治病。決死生多驗。然左右行遊諸侯。不以家爲家。或不爲人治病。病家多怨之者。文帝四年。人上書言意以刑罪。當傳西之長安。意有五女。隨而泣。意怒罵曰。生子不生男。緩急無可使者。於是少女緹縈傷父之言。乃隨父西。上書曰。外家父爲吏。齊中稱其廉平。今坐法當刑。外家切痛死者不可復生。而刑者不可復續。𨿽欲攺過自新。其道莫由。終不可得。外家願入身爲官婢。以贖父刑罪。使得攺過自新也。書聞。上悲其意。此歲中亦除肉刑法。

卷三十八

方論﹝十六﹞

﹝張仲景方﹞﹝唐志作王叔和張仲景藥方﹞隋志十五卷﹝本朝現下書目作九卷﹞佚﹝評病要方﹞七錄一卷佚﹝濟黃經﹞宋志一卷佚﹝金匱要略方﹞宋志三卷存孫奇等序曰。張仲景爲傷寒雜病論合十六卷。今世但傳傷寒論十卷。雜病未見其書。或於諸家方中。載其一二矣。翰林學士王洙在館閣日。於蠹簡中。得仲景金匱玉函要略方三卷。上則辧傷寒。中則論雜病。下則載其方。

並療婦人。乃錄而傳之士流。才數家耳。嘗以對方證對者。施之於人。其效如神。然而或有證而無方。或有方而無證。救疾治病。其有未備。國家詔儒臣。校正醫書。臣奇先校正傷寒論。次校定金匱玉函經。今又校成此書。

仍以逐方次於證候之下。使倉卒之際。便於檢用也。又采散在諸家之方。附於逐篇之末。以廣其法。以其傷寒文多節略。故斷自雜病以下。終於飲食禁忌。凡二十五篇。除重復。合三百六十二方。勒成上中下三卷。依舊名曰金匱方論。臣奇嘗讀魏志華佗傳云。出書一卷。曰。此書可以活人。每觀華佗凡所療病。多尙奇怪。不合聖人之經。臣奇謂活人者。必仲景之書也。大哉炎農聖法。屬我盛旦。恭惟主上丕承大統。撫育元元。頒行方書。拯濟疾苦。使和气盈溢。而萬物莫不盡蘇矣。太子右贊善大夫臣髙保衡。尙書都官員外郎臣孫奇。司封郎中充祕閣校理臣林億等傳上。

趙希弁曰。金匱玉函經八卷。上漢張仲景撰。晉王叔和集。設答問雜病形證脈理。參以療治之方。仁宗朝王洙得於館中。用之甚效。合二百六十二方。

陳振孫曰。金匱要略三卷。張仲景撰。王叔和集。林億等校正。此書。王洙於館閣蠹簡中得之。曰金匱玉函要略方。上卷論傷寒。中論雜病。下載其方。並療婦人。乃錄而傳之。今書以逐方次於證候之下。以便檢用。其所論傷寒。文多節略。故但取雜病以下。止服食禁忌。二十五篇。二百六十二方。而仍其舊名。

鄧珍序曰。聖人設醫道。以濟夭枉。俾天下萬世。人盡天年。博施濟眾。仁不可加矣。其後繼聖開學。造極精妙。著於時名於後者。和緩扁倉之外。亦不多見。信斯道之難明也與。長沙太守張仲景以穎特之資。徑造閫奧。

於是采摭羣書。作傷寒卒病論方合十六卷。以淑後學。遵而用之。困蘇廢起。莫不應效若神。迹其功在天下。猶水火谷粟然。是其書可有。而不可無者也。惜乎後之傳者。止得十卷。而六卷則亡之。宋翰林學士王洙偶得雜病方三卷於蠹簡中。名曰金匱方論。卽其書也。丰城之劍。不終埋沒。何其幸耶。林億等奉旨校正。並板行於世。

今之傳者。復失三卷。豈非世無和氏。而至寶妄倫於荊石與。僕幼嗜醫書。旁索羣隱。乃獲於盱之丘氏。遂得與前十卷。表裏相資。學之者動免掣肘。嗚呼。張茂先嘗言。神物終當有合。是書也。安知不有所待。而合顯於今也﹐故不敢祕。特勒諸梓。與四方共之。由是張氏之學不遺。軒岐之道昭著。林林總總。壽域同躋。豈曰小補之哉。後王元庚辰樵川玉佩鄧珍敬序。

兪橋曰。宋學士王洙得是書於蠹簡。林億等𨿽校理重刻。元金以來。世寡經見。諸家或載金匱方治。多於他書中得之耳。不然。何未有一人能語其顚末者。嗟予小子。幸獲伏讀。敢不寶惜。

徐曰。謹按文獻通考二百二十二卷中。金匱玉函經八卷條下。晁氏曰。漢張仲景撰。晉王叔和集。設問答。

雜病形證脈理。參以療治之方。仁宗朝。王洙得於館中。用之甚效。合二百六十二方。據此並前林序云。依舊名曰金匱方論。則王洙館中所得。名曰金匱玉函要略方﹐系五代時攺名耳。所以通考只云金匱王函經也。是金匱玉函經。元時已無矣。夫金匱玉函經八卷。東漢張仲景祖書名也。金匱方論三卷。傷寒論十卷。似西晉王叔和選集。

撰次後俗傳書名也。若金匱玉函要略方。五代及宋相沿書名也。今單名金匱要略。而去其玉函二字。愈遠而愈失其眞矣。又據晉皇甫謐甲乙云。仲景論廣伊芳尹湯液。用之多驗。王叔和撰次仲景撰論甚精。指事施用。卽今俗所分傷寒論。金匱要略是也。孫眞人千金雲。江南諸師。祕仲景傷寒方法不傳。是叔和選論。思邈亦未嘗研也。惟文潞公藥準云。仲景爲羣方之祖。朱奉議活人書云。古人治傷寒有法。治雜病有方。葛稚川作肘後。孫眞人作千金。陶隱居作集驗。玄晏先生作甲乙。其論傷寒治法者。長沙太守一人而已。華佗指張長沙傷寒論爲活人書。昔人又以金匱玉函名之。其重於世若此。然其言雅。非精於經絡。不能曉會。若孫思邈。則未能詳仲景之用心者。

是宋時才分傷寒論。金匱要略。爲二書也。成聊攝明理論云。自古諸方。歷歲浸遠。難可考評。惟仲景之方﹐最爲眾方之祖。是以仲景本伊芳尹之法。伊芳尹本神農之經。

醫帙之中。特爲樞要。參今法古。不越毫末。乃大聖之所作也。劉河間原病式云。自黃帝之後。二千五百有餘年。

有仲景方論一十六卷。使後之學人。有可根據。文亦玄奧。以致今之學人。尙爲難焉。故今人所習。皆近代方論而已。但究其末。而不求其本。惟近世朱奉議多得其意。遂以本仲景之論。而兼諸書之說。作活人書。其言直。

其類辧。使後學人。易爲尋檢施行。故今之用者多矣。據河間十六卷之言。此時仲景書。尙未分傷寒雜病爲二門也。或金匱玉函經八卷。坊間分作十六卷。亦未可知。故東垣內外傷辧惑論曰。易張先生云。仲景藥爲萬世法。

號羣方之祖。治雜病若神。後之醫者。宗內經法。學仲景心。可以爲師矣。王海藏此事難知云。余讀醫書。幾十載矣。所仰慕者。仲景一書爲尢。然讀之未易洞達其趣。欲得一師指之。徧國中無有能知者。故於醫壘元戎云。

折中湯液萬世不易之法。當以仲景爲祖。又云。金匱玉函要略。傷寒論。皆張仲景祖神農。法伊芳尹。體箕子而作也。唐宋以來。如孫思邈葛稚川朱奉議王朝奉輩。其餘名醫𨿽多。皆不出仲景書。又湯液本艸。於孫葛朱王外。

添王叔和範汪胡洽錢仲陽成無己陳無擇云。其議論方定。增減變易。千狀萬態。無有一毫不出於仲景者。潔古張元素其子張璧東垣李明之。皆祖張仲景湯液。惜乎世莫有能知者。又云。仲景廣湯液爲大法。晉宋以來。號名醫者。皆出於此。又按丹溪局方發揮或問曰。仲景治傷寒一百一十三方。治雜病金匱要略二十有三門。何也。答曰。

仲景諸方。實萬世醫門之規矩準繩也。後之欲爲方圓平直者。必於是而取則焉。曰。要略之方果足用乎。曰。天地气化無窮。人身之病。亦變化無窮。仲景之書。載道者也。醫之良者。

引例推類。可謂無窮之應用。借令略有加減修合。終難逾越矩度。又曰。圓機活法。內經具舉。與經意合者。仲景書也。仲景因病以制方。局方制藥以俟病。據數家說。是元末及我國朝初。醫方分傷寒雜病爲二家也。只因聊攝七十八歲。撰成明理論。八十歲時。注完傷寒論。未暇注金匱論。所以俗醫分爲二門。致今時眾口一辭。誚仲景能治傷寒。而不能療雜證也。冤哉。余素慨金匱方論。與傷寒論。睽離孤處。及注解傷寒論。又明理論。乖散失羣。已近五百年。因謀諸新安師古吳君。校壽一梓。成濟暌而得會遇。庶幾業醫者。弗致得此失彼。各自專門爲粗陋。又冀華劍復合。昌鏡再圓。天作之合云爾。萬曆戊戌孟夏吉日。匿迹市隱逸人謹識。

徐靈胎曰。金匱要略。乃仲景治雜病之書也。其中缺略處頗多。而上古聖人。以湯液治病之法。惟賴此書之存。乃方書之祖也。其論病皆本於內經。而神明變化之。其用藥悉本於神農本艸。而融會貫通之。其方則皆上古聖人。歷代相傳之經方。仲景間有隨證加減之法。其脈法。亦皆內經及歷代相傳之眞訣。其治病無不精切周到。

無一毫遊移參錯之處。實能洞見本源。審察毫末。故所投必效。如桴鼓之相應。眞乃醫方之經也﹐惜其所載諸病。

未能全備。未知有殘缺與否。然諸大証之綱領。亦已粗備。後之學人。以此爲經。而參考推展之。已思過半矣。

自此以後之書。皆非古聖相傳之眞訣。僅自成一家。不可與金匱並列也。

姚際恆曰。金匱玉函經。又名金匱要略。稱漢張仲景撰。晉王叔和集。案此非仲景撰。乃後人僞托者也按先子曰。張仲景云。作傷寒雜病論合十六卷。而梁七錄。張仲景辧傷寒十卷。乃今所傳傷寒論。其六卷則雜病論。卽今金匱要略。系其遺篇。考千金方。江南諸師。祕仲景要方不傳。隋巢元方作病源候論。傷寒門中。

有傷寒論文。而不著仲景之名。蓋據短劇所引而收載乎。然於其婦人三十六疾。而稱仲景義最玄深。非愚淺能解。

巢氏豈特寓目於雜病。而未及傷寒論耶。孫思邈晚年得仲景原本。收翼方第九第十卷

中。而他門並無引之者。孫氏豈特研傷寒論。而未及雜病論耶。後天寶中。王燾撰外臺祕要。載此書方藥。而云出傷寒論。乃其不易舊目者。

原書或僅存於臺閣中。而王氏特得窺之耶。意者仲景之書。自晉經隋唐。顯晦離合。其傳不一如此。蓋唐時有合傷寒雜病論。攺名金匱玉函以傳之者。後人因刪略其要。約爲三卷。更名云金匱玉函要略歟。淮南要略訓。髙誘注曰。鴻烈二十篇。略數其要。明其所指。序其微妙。論其大體也。命名之義。蓋出於此。且林億等序云。傷寒文多節略。傷寒乃有全本。故知其多節略。至雜病。則𨿽他本可考。以傷寒例之。則其節略舊文。可復知也。林序又云。依舊名曰金匱方論。徐因謂王洙館中所得。名曰金匱玉函要略方論。系於五代時攺名耳。然周禮疾醫職。賈公彥疏。引張仲景金匱云。神農能嘗百艸。則炎帝者也。今要略無此文。豈其所刪略歟。以此知唐時已有金匱之目。必非五代時攺名也。皇甫謐云。仲景垂妙於定方。陶弘景云。惟仲景一部。最爲眾方之祖。又悉根據本艸。但其善診脈。明气候。以意消息之爾。二氏距仲景未遠。其言如此。然要略中方論。盡有不合繩墨者。故今人或云。某論非仲景之舊。某方非仲景之眞。肆意刪攺。以爲復古。此誤也。巢氏病源引短劇云。華佗之精微。

方類單省。而仲景經。有侯氏黑散。紫石英方。皆數種相出入節度。陳延之以晉初人。其言如此。是他至篇末宋人附方。千金外臺中。引仲景者頗多。豈如今之致疑者。盡非仲景之本論原方乎。此宜存而不議焉。

再按讀書志。以是書與玉函經相混作八卷。而劉完素所稱仲景方論一十六卷者。據其自序而言之。非當時有原本。徐致疑於斯。殆爲失考。

﹝趙氏﹝良仁﹞金匱方衍義﹞未見蘇州府誌曰。趙良仁。字以徳。少試吏憲司。卽棄去。從丹溪朱彥修學醫。治療多有奇效。名動浙東西。所著醫學宗旨。金匱方衍義。並丹溪藥要等書。張氏據吳。良仁挈家去浙。後復來吳。占藉長洲。以髙壽終。

﹝胡氏﹝引年﹞金匱要略方注﹞未見程林曰。金匱要略。明初有趙以徳注。嗣後有胡引年詮。方論訛舛甚多。

﹝盧氏﹝之頤﹞金匱要略摸象﹞佚﹝摩索金匱﹞九卷未見杭世駿曰。盧之頤著金匱要略摸象。未成。父促之成。旣成。火之。曰十年後。方許汝著書。父歿後。述先人之志。成摩索金匱九卷。右目偏盲。摩索者。言暗中得之也。

﹝徐氏﹝彬﹞金匱要略論注﹞二十四卷存自序曰。不習經義﹐不可以論史﹐不讀史。不可以衡論百家之書。蓋治理之變。莫備於史。而其源必出於經。此古今之通義也﹐張仲景者。醫家之周孔也。仲景之傷寒論。金匱要略。醫家之六經也。今仲景傷寒論。有吾師南昌諭先生尙論。復有餘一百十三方發明。業已流布。其金匱要略。卽所謂金匱玉函經也。爲後世雜癥方書之祖。乃有藥味有方論之靈素也。其中立言之意。欲人每證必明致病之由。每藥必明參互之法。而後分證論治。

經權相參。不令龐雜撓亂正法。故立論著方。寧簡無冗。謂繁冗。則視聽搖。心意惑。

而失其端緒也。人則以爲奧而略之。後之方書。旁搜博設。務爲廣羅。冀人弋獲。於是用方者。合則神奇。誤則夭枉。甚或因病索書。方偶驗。傳誦鄕裏。究竟用方者。未詳藥證相合之故。若是者。求其觸類引申。自不可得。一槪據方覓病。豈非刻舟求劍歟。且療病必索書。而求不解意之方。得者爲偶得。不得當何如。甚乃因其不解方意。而誤投殺人。又當何如。人則以爲便而遵之。獨諭師作醫門法律。立論多宗金匱。固足以表章前人。啟牖末學矣。然僅如一人遇事慷慨。引經斷義。言者足以悅心。聞者足以動聽。豈若使人人各習全經。曉暢經義。

其聲教四訖之盛。更爲博大。但奧義難悉。此余著金匱要略論注。正如六經旣明。則古今諸史。不期明而自明。

謂源流旣正。卽復泛涉方書。自有朝宗之妙耳。顧以譾劣。闡斯祕要。千慮一得。豈能盡先聖精蘊。聊爲下裏巴音。以冀白雪之和云爾。時康熙十年。歲次辛亥。孟夏朔日。李徐彬忠可氏題。

凡例曰。一此書廢墜已久。中多訛字。疑者闕之。示愼也。聞有挨文析義。聊以鄙見質之後賢。一原文有附方。云出千金外臺諸書。似屬後人贅入。然方引藥味。頗亦不凡。或原爲仲景所制。因述彼習用者之書名。今悉如徐傳本。附列以後參考。一拙著有注有論。正義疏釋。備於注。或有剩義。及總括諸證。不可專屬者。見於論。更有經義可借以發本文之覆者。別具上方。一此書𨿽出管見。然遠近有道。無不就正。博洽君子。卽未習醫。亦虛心質之。借重姓氏。以奉教多者居前。非有所先後也。若從遊諸賢。竟屈肩隨矣。一注中精意。宜詳味者。用密圈。○○○。其有翻剝者。用密點。…。其就經文逐字注釋者。悉用空尖。△△△。非以此分句讀。故凡系經文本面。卽尖之。取其易辧耳。一讀我論注有法。須先將方論藥味。

逐字不遺。熟記貫串。竭其知識。探討旣久。然後將餘論注。驗其得失。不可摘段取便。不可仿佛涉略。要知他方書。原屬剽竊湊集。故可閱首置尾。卽內中采擇一條。時亦獲驗。若金匱之妙。統看一卷。全體逼現。不獨察其所用。須察其所不用。要知仲景審證用藥。已臻聖哉。其所不用藥。豈智力不及後人耶。

四庫書目提要曰。金匱要略論注。二十四卷。漢張機撰。國朝徐彬注。機字仲景。南陽人。嘗舉孝廉。建安中。官至長沙太守。是書亦名金匱玉函經。乃晉髙平王叔和所編次。據陳振孫書錄解題。則此書叔和所編。本爲三卷。王洙鈔存其後二卷。後又以方一卷。散附於二十五篇。蓋已非叔和之舊。然自宋以來。醫家奉爲典刑。與素問難經並重。得其一知半解。皆可以起死回生。則亦岐黃之正傳。和扁之嫡嗣矣。機所作傷寒卒病論。自金成無己之後。注家各自爭名。互相竄攺。如宋儒之談錯簡。原書端緒。久已瞀亂難尋。獨此編僅僅散附諸方。尙未失其初旨。尢可寶也。漢代遺書。文句簡奧。而古來無注。醫家猝不易讀。彬注成於康熙辛亥。注釋尙爲顯明。

今錄存之。以便講肄。彬字忠可。嘉興人。江西諭昌之弟子。故所學頗有師承云。

﹝程氏﹝林﹞金匱要略直解﹞三卷存凡例曰。一引證諸書。悉本靈素。本艸。脈經。甲乙。中藏。及傷寒論。其六朝唐宋諸名家有確論者。附之。

林也後學。以經證經。要在直截簡切。義理詳明。期於取用。不故作僻語迂論曲解。以欺誤人也。一斯道之妙。

洞徹气化之機。精貫陰陽之理。非參究之士。語之不知。非達道之人。傳之莫習。故讀仲景金匱。必融會仲景傷寒。澄心年月。便領悟其旨趣。否則得此失彼。未詳窺其要妙也。一仲景方法。如麻黃湯。先煮麻黃者。大承气。後納芒硝者。大小柴胡復煎者。有頓服。溫服。小冷服。日三服。日三夜一服。日再服。其助藥力。有啜粥。有飲暖水。

有食糜者。有重複取汗。取微似有汗。取下。取利小便者。如此之類。未可一二詳載。方法圓通。千古不能逾越。

故謂之祖方。一宋林億校正。附唐人諸方。如侯氏黑散之類。今皆刪去。其柴胡飲子。則宋人方也。

﹝張氏﹝志聰﹞金匱要略注﹞未見按上見於傷寒綱目序。

﹝髙氏﹝世﹞金匱集注﹞未見按上見於素問直解凡例。﹝見四八頁靈樞直解條﹞

﹝周氏﹝揚俊﹞金匱要略補注﹞未見按上見於溫熱暑疫全書序。

﹝沈氏﹝明宗﹞金匱要略編注﹞二十四卷存沈明宗曰。金匱一書。文辭簡略。義理深玄。誠補軒岐之不足。爲後學之津梁也。但從來著書立言。必先綱領。次及條目。而是編乃以治病問答。冠於篇首。敍例大意。反次後章。且諸方論頭緒。參差不貫。使觀者如入霧徑。失其所之。棄而不讀者。有之矣。嗟乎。仲景去今。千有餘祀。簡多遺亡。而原文夾於傷寒論中。後人未窺其微。以致分出。編次失序。究非仲景之意。編仲景書者之誤也。故余不揣鄙陋。僭以次章冠首。而爲序例。

次以天時地理。脈證湯法。魚尾相貫於後。俾條理不紊。而使讀者易升堂奧。同登彀趣。未識鑑者以爲何如。

﹝魏氏﹝荔彤﹞金匱要略本義﹞三卷存按是書頁面。題曰論注。自序曰釋義。名目各異。序後又附林億等序。及徐說一篇。依舊釐爲二卷。注解𨿽多闡明。不免文詞龐雜也。

﹝尢氏﹝怡﹞金匱要略心典﹞三卷存自序曰。金匱要略者。漢張仲景所著。爲醫方之祖。而治雜病之宗也。其方約而多驗。其文簡而難通。唐宋以來。注釋闕如。明興之後。始有起而論之者。迄於今乃不下數十家。莫不深求精討。用以發蒙而解惑。然而性髙明者。泛騖遠引。以曲逞其說。而其失則爲浮。守矩者。尋行數墨。而畏盡其辭。而其失則爲隘。是隘與浮者。𨿽所趣不同。而其失則一也。余讀仲景書者數矣。心有所得。輒筆諸簡端。以爲他日考驗學問之地。非敢舉以注是書也。日月旣深。十已得其七八。而未克遂竟其緒。丙午秋日。抱病齋居。勉謝人事。因取金匱舊本。重加尋繹。其未經筆記者補之。其記而未盡善者。復攺之。覃精研思。務求當於古人之心而後已。而其間深文奧義。

有通之而無可通者。則闕之。其系傳寫之誤者。則擬正之。其或類後人續入者。則刪汰之。斷自臟腑經絡以下。

終於婦人雜病。凡二十有二篇。釐爲上中下三卷。仍宋林億之舊也。集旣成。顏曰心典。謂以吾心求古人之心。

而得其典要云爾。𨿽然。劉氏擾龍。宋人刻楮。力盡心。要歸罔用﹐余之是注。安知其不仍失之浮。卽失之隘也耶。世有哲人。箴予闕失。而賜之教焉。則予之幸也。雍正己酉春日。飲鶴山人尢怡題北郭之樹下小軒。

徐大椿序曰。今之稱醫宗者。則曰四大家。首仲景。次河間。次東垣。次丹溪。且曰。仲景專於傷寒。自有明以來。莫有易其言者也。然竊嘗考神農著本艸以後。神聖輩出。立君臣佐使之制。分大小奇偶之宜。於是不稱藥而稱方。如內經中所載。半夏秫米等數方。是已。迨商而有伊芳尹湯液之說。大抵湯劑之法。至髙而盛。非自伊芳尹始也。若扁倉諸公。皆長於禁方。而其書又不克傳。惟仲景則獨祖經方。而集其大成。遠接軒皇。近兼眾氏。當時著書垂教。必非一種。其存者。有金匱要略。及傷寒論兩書。當宋以前。本合爲一。自林億等校刊。遂分爲兩焉。夫傷寒。乃諸病之一病耳。仲景獨著一書者。因傷寒變證多端。誤治者眾。故尢加意。其自敍可見矣。且傷寒論中。一百十三方。皆自雜病方中檢入。而傷寒之方。

又無不可以治雜病。仲景書具在。燎如也。若三家之書。𨿽各有發明。其去仲景。相懸不可以道裏計。四家並稱。

已屬不倫。況云仲景專於傷寒乎。嗚呼。是尙得爲讀仲景之書者乎。金匱要略。正仲景治雜病之方書也。其方亦不必盡出仲景。乃歷聖相傳之經方也。仲景則匯集成書。而以己意出入焉耳。何以明之。如首卷栝蔞桂枝湯。乃桂枝湯加栝蔞也。然不曰桂枝加栝蔞湯。而曰栝蔞桂枝湯。則知古方本有此名也。六卷桂枝加龍骨牡蠣湯。卽桂枝湯加龍骨牡蠣也。乃不別名何湯。而曰桂枝加龍骨牡蠣湯。則知桂枝湯爲古方。而龍骨牡蠣。則仲景所加也。

如此類者。不可勝舉。因知古聖治病方法。其可考者。惟此兩書。眞所謂經方之祖。可與靈素並垂者。苟有心於斯道。可捨此不講乎。說者又曰。古方不可以治今病。執仲景之方。以治今之病。鮮效而多害。此則尢足嘆者。

仲景之方。猶百鈞之弩也。如其中的。一舉貫革。如不中的。弓勁矢疾。去的彌遠。乃射者不恨己之不能審的。而恨弓彊之不可以命中。不亦異乎。其有審病𨿽是。藥稍加減。又不驗者。

則古今之本艸殊也。詳本艸惟神農本經。爲得藥之正性。古方用藥。悉本於是。晉唐以後諸人。各以私意加入。

至張潔古輩出。而影響根據附。互相辧駁。及失本艸之正傳。後人遵用不易。所以每投難拒。古方不可以治今病。

遂爲信然。嗟乎。天地猶此天地。人物猶此人物。若人气薄﹐則物性亦薄。豈有人今而藥獨古也。故欲用仲景之方者。必先學古窮經。辧證知藥。而後可以從事。尢君在涇。博雅之士也﹐自少卽喜學此藝。凡有施治。悉本仲景。輒得奇中。居恆嘆古學之益衰。知斯理之將墜。因取金匱要略。發揮正義。朝勤夕思。窮微極本。凡十易寒暑而後成。其間條理通達。指歸明顯。辭不必煩。而意已盡。語不必深。而旨已傳。𨿽此書之奧妙。不可窮際。

而由此以進。𨿽入仲景之室無難也。尢君與余有同好。屬爲敍。余讀尢君之書。而重有感也。故舉平日所嘗論說者。識於端。尢君所以注此書之意。亦謂是乎。雍正十年壬子陽月。松陵徐大椿敍。

﹝黃氏﹝元禦﹞金匱懸解﹞二十二卷未見四庫全書提要曰。上國朝黃元禦撰。元禦謂張機著金匱玉函經。以治內傷雜病。大旨主於扶陽气。以爲運化之本。自滋陰之說勝。而陽自陰升。陰由陽降之理。迄無解者。因推明其意。以成此書。於四診九候之法。言之頗詳。

﹝戴氏﹝震﹞金匱要略注﹞未見按上見於揚州畫舫錄。

﹝李氏﹝鈞﹞金匱要略注﹞未見李斗曰。李鈞。字振聲。精仲景法。方伯族人患傷寒。

見陽明證。時醫治以寒劑。延月餘殆甚。方伯延鈞診之。曰。此寒證也。宜溫中。用附子一兩服。則病益劇欲絕。

鈞曰。劑輕故。加附子至二兩。與人參二兩同服。眾醫難之。鈞曰。吾自見及。試坐此待之如何。力迫之服。及明日。霍然矣。謂諸醫曰。病之寒熱。辧脈之往來。此脈來動而去滯。知其中寒而外熱。仲景所已言。諸君未見及耳。所著有金匱要略注。多發前人所未發。﹝楊州畫舫錄﹞

﹝朱氏﹝光被﹞金匱要略正義﹞三卷存按朱光被。字峻明。其裏貫未詳。是書莫知修於何代。其編第與目次不合。行墨間塗乙點圈。加以朱筆。無序及跋文。其潦艸牽率。似未全脫稿者。往歲吳舶齋來。龜山醫員岡田義叔從鎭臺牧野和州﹝成傑﹞至碚陽。不吝重價。購之而歸。余速借閱之。注中有啟前哲未道之蘊者。乃錄一通以藏之。義叔名順益。風骨瀟灑。亦好古之士也。

卷三十九

方論﹝十七﹞

﹝衛氏﹝泛﹞四逆三部厥經﹞佚張仲景方序曰。衛泛好醫術。少師仲景。有才識。撰四逆三部厥經。及婦人胎藏經小兒顱囟方三卷。皆行於世。﹝太平禦覽﹞

﹝華氏﹝佗﹞內事﹞七錄五卷佚﹝華佗方﹞隋志十卷﹝宋志作一卷﹞佚隋志曰。吳普撰。佗。後漢人。

﹝中藏經﹞宋志一卷存鄧處中序曰。華先生諱佗。字符化。性好恬淡。喜味方書﹐多遊名山幽洞。往往有所遇。一日因酒息於公宜山古洞前。忽聞人論療病之法。先生訝其異。潛過洞竊聽。須臾有人云。華生在邇。術可付焉。復有一人曰。道生性貪。不憫生靈。安得付也。先生不覺愈駭。躍入洞。見二老人。衣木皮。頂艸冠。先生躬趨左右而拜曰。適聞賢者論方術。遂乃忘歸﹐況濟人之道。素所好爲。所恨者。未遇一法可以施驗。徒自不足耳。願賢者少察愚誠。

乞與開悟。終身不負恩。首坐先生云。術亦不惜。恐異日與子爲累。若無髙下。無貧富。無貴賤。不務財賄。不憚勞苦。矜老卹幼爲急。然後可脫子禍。先生再拜謝曰。賢聖之語。一一不敢忘。俱能從之﹐二老笑指東洞云。

石牀上有一書函。子自取之。速出吾居。勿示俗流。宜祕密之。先生時得書﹐回首已不見老人。先生懾怯離洞。忽然不見。雲奔雨瀉。石洞摧拓。

旣覽其方論。多奇怪。從玆施治。效無不存神。先生未六旬。果爲魏所戮。老人之言。預有斯驗。余乃先生外孫也。因弔先生寢室。夢先生引余坐語。中藏經。眞活人法也。子可取之。勿傳非人。余覺驚怖不定。遂討先生舊物。獲石函一具。開之得書一帙。乃中藏經也。予性拙於用。復授次子思。因以志其實。甲寅秋九月序。

陳振孫曰。中藏經一卷。漢譙郡華佗元化撰。其序稱靈洞主少室山鄧處中。自言爲華先生外孫。莫可考也。

樓鑰跋曰。余少讀華佗傳。駭其醫之林奇。而惜其書之火於獄。使之尙存。若刳腹斷臂之妙。又非紙上語所能道也。古汴陸從老。近世之良醫也。嘗與之論脈曰。無如華佗之論最切。曰性急者脈亦急。性緩者脈亦緩。長人脈長。短人脈短。究其說未暇也。一日得閩中倉司所刊中藏經讀之。其說具在。蓋二卿姜公詵爲使者時所刊。

凡三十餘年。而余始得之。序引之說。頗涉神怪。難於盡信。然其議論卓然。精深髙遠。視脈察色。以決死生。

𨿽不敢以爲眞是元化之書。若行於世﹐使醫者得以習讀之。所濟多矣。惜乎差舛難據。遂攜至姚江。以叩從老。

從老笑曰。此吾家所祕。不謂版行已久。因出其書見假。取而校之。乃知閩中之本未善。至一版或攺定數十百字。

前有目錄。後有後序。藥方增三之二。閩本間亦有佳處。可證陸本之失。其不同而不可輕攺者。兩存焉。始得爲善本。老不能繕寫。俾從子漑手錄之。蘄春王使君成父聞之欣然。欲於治所大書鋟木。以惠後學。且以成余之志。

漑所錄。面授而記其始末於下。藥方凡六十道。亦有今世所用者。其間難曉者有之。恐非凡識所及。佗傳稱處齊不過數種。又未知此爲是否。好事者。能以閩本校之。始知此本之爲可傳也。

呂復曰。中藏經八卷。少室山鄧處中云。華先生佗遊公宜山古洞﹐值二老人。授以療病之法。得石牀上書一函。用以施試甚驗。余乃先生外孫。因弔先生寢室。夢有所授。獲是經於石函中。其托爲荒誕如此。竟不考傳獄吏焚書之實。其僞不攻自破。按唐志。有吳普集華氏藥方。別無中藏之名。普其弟子。宜有所集。竊意諸論非普輩不能作。鄧氏特附別方。而更今名耳。蓋其方有用太平錢。並山藥者。蓋太平。乃宋熙陵初年號。薯蕷。以避濃陵偏諱。而始名山藥。其餘可以類推。然脈要及察聲色形證等說。必出元化遺意。覽者細爲審諦。當自知之。

兪弁曰。中藏經八卷。相傳華元化撰。按唐書藝文志。有吳普集元化藥方。別無中藏之名。普。廣陵人。親授業於元化之門。以術藝知名。今集中諸論。非普不能作。靈洞道土鄧處中自序。元化外孫。因弔寢室。得此書於夢中。余竊疑其妄誕。論後附方。意者皆鄧生增入之耳。如此黃煎丸。內有山藥。古方名薯蕷。爲避宋英宗諱。

故易名山藥。燒肝散內。有白術蒼術。本艸及古方書。止云術。不分蒼白二種。牢牙地黃散細注云。此方。見僧文瑩湘山野錄。文瑩宋僧。三者可證其出於鄧生之手。覽者當自知之。

馮夢禎跋趙魏國書華氏中藏經並祕方眞迹曰。此趙魏國晚歲養閒書也。錄華氏中藏經四十七條。首尾俱不完。爲二卷。而後附祕方六十道。別爲一卷。分而復合。喜爲潤卿所有。筆法蕭散。閒肆無意。意多州先生王百谷董玄宰跋之詳矣。而潤卿復乞餘一轉語。余觀古人以文章書畫名後世者。類不肯虛其暇日。至於晚歲。娛老養閒。此意不廢。

相傳魏公日課萬字。佛道聖典。人間祕書。隨意灑。不而走天下。況此三卷。二萬餘言。爲祕論名方。是活人壽世。而希傳者耶。晴窗雨軒。隨拈一卷。焚香披閱。便可永日。愼卿其寶之。﹝快雪堂集﹞

周錫瓚跋曰。世傳醫書。莫古於素問。王冰謂卽漢藝文志之黃帝內經。然已不合於十八卷之數。況後出之書耶。惟求其是者信之而已。華氏中藏經。陳直齋書錄解題云。一卷。宋史藝文志同。然魏志佗傳。佗出一卷書與獄吏。吏不敢受。索火焚之。則佗之書久絕矣。何以至宋世而忽出耶。傳又稱其弟子吳普樊阿從佗學。普準佗治。

多所全濟。阿善鍼術。普年九十餘。阿壽百餘歲。則佗書𨿽不傳。而弟子習其業者。亦可以著書傳後。隋經籍志。

載吳普撰華佗方十卷。華佗內事五卷。觀形察色。並三部脈經一卷。枕中灸刺經一卷。普集華氏藥方。新舊唐書。

皆載於經籍藝文志。而宋藝文志。亦有華佗藥方一卷。其書想北宋時。尙有流播。或多殘缺。故其時名醫綴輯。

而成此書。別立名目。以托於華氏。且宋自建隆以來。甚重醫學。幹徳初。考校醫宦藝術。太平興國間訪求醫書。

其時王懷隱成太平聖惠方。李詳定唐本艸。仁宗時。許希亦著神應鍼經要訣。宋重醫學。幾與唐之明法明算等。

疑其書或出於此時。𨿽非元化之書。要其說之精者。必有所自也。書一刻於宋之閩中。爲倉司本。一爲樓攻愧鑰所校本。余得舊鈔本。前後多缺。無序文目錄。並樓公跋。且避髙孝兩朝諱。疑卽攻愧所校本。因取新安吳氏刻本補其缺。而用一按字。注於下。以別於原注。並從攻愧集中。錄跋附後。始得爲完書。後附藥方。吳本倍於此本。其相同者。僅二十方。餘皆後人以意增入。非原書也。

今悉依舊本。𨿽未得宋刊校補。然已與吳本迥別矣。書之可傳。攻愧跋之已詳。玆述其書之由來。而使世之學人。

勿以魏志有火於獄之說。而疑之也。書凡一卷。後附方六十道。因爲上下二卷云。乾隆五十七年。秋九月。茂苑周錫瓚識於楓橋之香嚴書屋。

孫星衍序曰。華氏中藏經。見鄭樵通誌藝文略。爲一卷。陳振孫書錄解題同。云。漢譙郡華佗元化撰。宋史藝文志。華氏作黃。蓋誤。今世傳本有八卷。吳勉學刊在古今醫統中。余以干隆丁未年。入翰林。在都見趙文敏手寫本。卷上。自第十篇

。性忌則脈急以下起。至第二十九篇

。爲一卷。卷下。自萬應丸藥方至末。爲一卷。失其中卷。審是眞迹。後歸張太史錦芳。其弟錄稿贈余。又以嘉慶戊辰年。乞假南歸。在吳門見周氏所藏元人寫本。

亦稱趙書。具有上中下三卷。而缺論診雜病必死候第四十八。及察聲色形證決死法第四十九兩篇。合前後二本校勘。明本每篇脫落舛誤。凡有數百字。其方藥名件。次序分量。俱經後人攺易。或有刪去其方者。今以趙寫兩本爲定。此書文義古奧。似是六朝人所撰。非後世所能假托。考隋書經籍志。有華佗觀形察色。並三部脈經一卷。

疑卽是中卷論診雜病必死候以下二篇。故不在趙寫本中。未敢定之。鄧處中之名。不見書傳。陳振孫亦云。自言爲華先生外孫。稱此書因夢得於石函。莫可考也。序末稱甲寅秋九月序。古人亦無以干支紀歲。不著歲字者。疑其序僞作。至一卷。三卷。八卷。分合之異。則後人所攺。趙寫本旁注。有髙宗孝宗廟諱。又稱有庫本陸本異同。

是根據宋本手錄。元代不避宋諱。而不更其字。可見古人審愼闕疑之意。此書。四庫書旣未錄存。又兩見趙寫善本。急宜刊刻。以公同好。卷下萬應圓等。皆以丸散治疾。而無湯藥。古人配合藥物分量。案五臟五味。配以五行生成之數。今俗醫任意增減。不識君臣佐使。是以古人有不服藥爲中醫之嘆。要知外科丸散。率用古方分量。故其效過於內科。此卽古方不可增減之明證。余所得宋本醫學書甚多。皆足證明人攺亂古書之謬。惜無深通醫理者。與共証之。嘉慶十三年。太歲戊辰。十月四日。孫星衍撰序於安徳使署之平津館。

按是書名中藏者。取寶而藏之之義。後漢百官志曰。中宮私府令一人。六百石。注。官者。主中藏幣帛諸物。

又蓋勛傳曰。多出中藏財物以餌士。注。中藏。猶內藏也。孫星衍謂捲第分合之異。後人所攺。然考樓跋。宋時已有兩本。蓋吳勉學所輯。據閩中倉司刊本者。與樓氏所謂一版或攺定數十百字。藥方增三之二者相符。趙文敏所書。則以蘄春王成父刊本爲祖者。其詳記樓氏校語。並避兩朝廟諱。則可以爲證焉。特周刻合爲二卷。殆不可解。孫氏序稱周本具有上中下三卷。而周刻卷末。有以上八方。陸本在中卷四十論後語。則原又爲三卷。孫又稱中卷論診雜病必死以下二篇。以爲隋志所載佗書遺文。因查王叔和脈經。有扁鵲華佗察聲色要訣。其論約略相類。

則知其出於佗書﹐孫說可謂詳確矣。

﹝華佗尢候﹞佚按上見於幼幼新書。

﹝靑囊方﹞佚徐春甫曰。魏華佗得異人授受。今亡之。

﹝耿氏﹝奉﹞方﹞七錄六卷佚﹝李氏﹝之﹞藥方﹞七錄一卷佚﹝呂氏﹝廣﹞金韜玉鑑經﹞宋志三卷佚﹝葛仙公杏仁煎方﹞宋志一卷佚晉書葛洪傳曰。洪祖玄。吳時學道得仙。號曰葛仙公。

卷四十

方論﹝十八﹞

﹝王氏﹝叔和﹞論病﹞七錄六卷佚﹝皇甫氏﹝謐﹞根據諸方撰﹞隋志一卷佚﹝支氏﹝法存﹞申蘇方﹞七錄五卷佚劉敬叔曰。沙門有支法存者。本自胡人。生長廣州。妙善醫術。遂成巨富。有八尺HTKT。光彩耀目。作百種形像。又有沈香八尺板狀。居常香馥。太原王琰爲廣州刺史。大兒邵之屢求二物。法存不與。王因狀法存豪縱。

乃殺而籍沒家財焉。﹝異苑﹞

孫思邈曰。諸經方。往往有腳弱之論。而古人少有此疾。自永嘉南渡。衣纓士人。多有遭者。嶺表江東。有支法存仰道人等。並畱念經方。偏善斯術。晉朝仕望。多獲全濟。﹝千金方﹞

﹝阮氏﹝文叔﹞河南藥方﹞﹝唐志作阮炳。﹞七錄十六卷佚冊府元龜曰。阮炳。字叔文。爲河南尹。精意醫術。撰藥方一部。

按文叔叔文。必有一誤。葛洪肘後方序云。阮河南等撰集暴卒備急方。豈是書之外。﹝別有所采錄歟。﹞

﹝謝氏﹝泰﹞黃素醫方﹞﹝舊闕撰人名氏。今據新唐志訂錄。﹞七錄二十五卷﹝舊唐志。作十五卷。﹞佚按葛洪肘後方序。有崔中書黃素方。似與是書不同。

﹝葛氏﹝洪﹞玉函方﹞﹝晉書洪傳。作金匱藥方。﹞百卷佚葛洪曰。余見戴霸華佗所集。金匱綠囊。崔中書黃素方。及百家雜方。五百許捲。甘胡呂付周始甘唐通阮南河等。各撰集暴卒備急方。或一百十。或九十四。或八十五。或四十六。世人皆爲精悉不可加也。余究而觀之。

殊多不備。諸急病其尙未盡。又渾漫雜錯。無其條貫。有所尋按。不卽可得而治。卒暴之候。皆用貴藥。動數十種。自非富室。而居京都者。不能素儲。不可卒辧也。又多令人以鍼治病。其灸法又不明處所分寸。而但說身中孔穴榮衛之名。自非舊醫備覽明堂流注偃側圖者。安能曉之哉。余所撰百卷。名曰玉函方。皆分別病名。以類相續。其九十三卷。皆單行徑易。籬陌之間。顧眄皆藥。眾急之病。無不畢備。家有此方。可不用醫。醫多承襲世業。有名無實。但養虛聲。以圖財利。寒白退士。所不可得使。使之者乃多誤人。未有若自閒其要。勝於所迎。

無知之醫。醫又不可卒得。得又不肯卽爲人使。使腠理之微疾。成膏肓之深禍。乃至不救。且暴急之病。而遠行借問。率多枉矣。﹝抱朴子﹞

晉中興書曰。葛洪。字稚川。丹陽句容人。幼覽眾書。近得萬卷。自號抱朴子。善養性之術。撰經用救驗方三卷。號曰肘後方。又撰玉函方一百卷。於今行用。﹝太平禦覽﹞

﹝玉函煎方﹞隋志五卷佚﹝肘後方﹞﹝晉書洪傳。作肘後要急方。唐志。作肘後救卒方。﹞隋志六卷﹝舊唐志。作四卷。本朝現下書目。作一卷。﹞佚自序曰。余旣窮覽墳索。以著述餘暇。兼綜術數。省仲景元化劉戴祕要。金匱綠秩。黃素方。近將千卷。

患其混雜煩重。有求難得。故周流華夏九州之中。收拾奇異。捃拾遺逸。選而集之。使種類殊分。緩急易簡。凡爲百卷。名曰玉函。然非有力不能盡寫。又見周甘唐阮諸家。各作備急。旣不能窮諸病狀。兼多珍貴之藥。豈貧家野店。所能立辦。又使人用鍼。自非究習醫方。素識明堂流注者。

則身中榮衛。尙不知其所在。安能用鍼以治之哉。是使鳧雁摯擊﹐牛羊搏筮。無以異也。𨿽有其方。猶不免殘害之疾。余今采其要約。以爲肘後救卒三卷。率多易得之藥。其不獲已。須買之者。亦皆賤價艸石。所在皆有。兼之以灸。灸但言其分寸。不名孔穴。凡人覽之。可了其所用。或不出乎垣籬之內。顧眄可具。苟能信之。庶免橫禍焉。世俗苦於貴遠賤近。是古非今。恐見此方。無黃帝倉公和鵲逾跗之目。不能采用。安可彊乎。

按是書名肘後者。言其方單省。足以立辧。其卷帙亦不多。可掛之肘後。以隨行也﹐隋志。有扁鵲肘後方一卷。抱朴子曰。辟蛇蝮。以漧薑附子。帶之肘後。其意並同。友人都梁伊芳甫﹝恬﹞亦曰。肘後者。斥佩囊之類。

謂常在於肘腋下也。猶斥劍云腰間物。玉臺新詠集。魏繁欽詩。何以致叩叩。香囊系肘後。晉書周傳曰。今年殺諸賊奴。取金印如斗大系肘後。抱朴子勤求篇曰。盡其囊枕之中。肘腋之下。祕要之旨。王子年拾遺記曰。浮提國。獻神通善書二人。乍老乍少。隱形則出影。聞聲則藏形。出肘間金壺四寸。蓋腋下者。肘之所抵。故云肘後。又云肘下。又云肘間。抱朴遐覽篇。載崔文子肘後經一卷。李先生口訣肘後二卷。其義可以類推也。

﹝葛氏單方﹞藝文略三卷佚﹝陶氏﹝弘景﹞補闕肘後百一方﹞新唐志。作補肘後救卒備急方。七錄九卷﹝新唐志。作六卷。書錄解題。

作三卷。本朝現下書目。有葛氏肘後方三卷。陶弘景撰。又有肘後百方九卷。﹞佚自序曰。太歲庚辰。隱居云。余宅身幽嶺。迄將十載。

𨿽每植徳施功。多止一時之設。可以傳方遠裔者。莫過於撰述。見葛氏肘後救卒。殊足申一隅之思。夫生人所爲大患。莫急於疾。疾而不治。猶救火而不以水也。今輦掖左右。藥師易尋。郊郭之外。已似難值。況窮村迥野。

遙山絕浦。其間枉夭安可勝言。方術之書。滚動條徒煩。極濟殊寡。欲就披覽。迷惑多端。抱朴此制。貴爲深益。

然尙闕漏未盡。輒更采集補闕。凡一百一首。以朱書甄別。爲肘後百一方。於雜病單治。略爲周徧矣。應璩昔爲百一詩。以箴規心行。今余撰此。蓋欲衛輔我躬。且佛經云。人用四大成身。一大輒有一百一病。是故深宜自想。

上自道人。下達眾庶。莫不各加繕寫。而究括之。余又別撰效驗方五卷。具論諸病證候。因藥變通。而並是大治。

非窮居所資。若華軒鼎室。亦宜修省耳。葛序云。可以施於貧家野居。然而不止如是。今縉紳君子。若常處閒佚。

乃可披檢方書。或從祿外邑﹐將令遐徵。或宿直築闈。晨霄隔絕。或急速戎陣。城閘極嚴阻。忽遇疾倉卒。惟拱手相看。曷若探之囊笥。則可庸豎成醫。故備論證候。使曉然不滯。一被條領。無使過差也。尋葛氏舊方。至今已二百許年。播於海內。因而濟者。其效實多。余今重以該要庶亦傳之千祀。豈止於空衛我躬乎。舊方都有八十六首。檢其四蛇兩犬。不假殊題。喉舌之間。亦非異處。入冢禦气。不足專名。雜治一條。猶是諸病。部類彊致殊分。復成失例。今乃配合爲七十九首。於本文究具。都無忖減。復添二十二首。或因葛一事。增構成篇。或輔葛所遺。準大更撰。具如後錄。詳悉自究。先決比諸病。又不從類遂具。復勞在傷寒前。霍亂置耳目後。陰易之事。

乃出雜治中。兼題與篇名。不盡相符。卒急之時。難於尋檢。今亦考其銓次。庶歷然易曉。其解散腳弱﹐虛勞渴痢。發背嘔血。多是貴勝之疾。其傷寒中風。診候最難分。則皆應取之於脈。豈凡庸能究。今所載諸方。皆灼然可用。但根據法施治。無使違逆。其癰疽金瘡。形變甚眾。自非其方。未易根盡。

其婦女之病。小兒之病。並難治之。方法不少。亦載其綱要云。凡此諸方。皆是撮其樞要。或名醫垂記。或累世傳良。或博聞有驗。或自用得力。故復各題祕要之說。以避文繁。又用藥有舊法。亦不復假事事詮詔。今通立定格。共爲成準。凡服藥不言先食者。皆在食前。應食後者。有各言之﹐凡服湯。云三服再服。有要視病源準候。

或疏或數。足令勢力相及。毒利藥皆須空服。補瀉其間。自可進粥。丸散日三者。當取旦中暮進之。四五服。則一旦之中。量時而分均也。丸下丸散。不雲酒水飲者。本方如此。而別說用酒水飲。則是可通用三物服也。凡云分等。卽皆是丸散。隨病輕重。所須多少。無定銖兩。三種五種。皆分均之分兩。凡云丸散之若干分兩。﹝是品諸藥。宜多宜少之分兩。﹞非必止於若干分兩。假今日三服方寸匕。須瘥。止是三五兩藥耳。凡云末之。是搗篩如法。咀者。皆細切之。凡云湯煎取三升。分三服。皆絞去滓。而後酌量也。字。方中用鳥獸屎。作矢字。尿作溺字。牡鼠。亦作雄字。幹作幹字。凡云錢匕者。以大錢上全抄之。若半錢。則是一錢抄取一邊爾。並用五銖錢也。方寸匕者。卽用方一寸抄之可也。刀圭。準如兩大豆。炮熬炙洗治諸藥。凡用半夏。皆湯洗五六度去滑。

附子。烏頭炮﹐去皮。有生用者。隨方言之。礬石。熬令汁盡。椒。皆出汗。麥門冬。皆去心。丸散用膠。皆炙。

巴豆。皆去心皮。熬。有生用者。隨而言之。杏人。去皮尖。熬。生用者言之﹐葶藶。皆熬。皂莢。去皮子。藜蘆。枳殼。甘艸。皆炙。大棗。支子。擘破。巴豆。桃杏人之類。皆別研搗如膏。

乃和之。諸角皆屑之。麻黃。皆去節。凡湯中用芒硝。阿膠。粘糖。皆絞去滓。內湯中。更微煮令消。紅雪。朴硝等。皆狀此而入藥也。用麻黃。卽去節。先煮三五沸。搽去沫。後乃入余藥。凡以上諸法。皆已具載。在余所撰本艸上卷中。今之人有此肘後百一者。未必得見本艸。是以復疏方中所用者載之。此事若非畱心藥術。不可盡知。則安得使之不僻繆也﹐案病𨿽千種。大略只有三條而已。一則腑臟經絡。因邪生疾。二則四肢九竅。內外文媾。三則假爲他物橫來傷害。此三條者。今各以類而分別之。貴圖倉卒之時。披尋簡易故也。今以內疾爲上卷。

外發爲中卷﹐他犯爲下卷。具列之云。上卷三十五首。治內病。中卷二十五首。治外發病。下卷三十�首。治爲物所苦病。

陳振孫曰。肘後百一方三卷。晉葛洪撰。梁陶隱居增補。本名肘後救卒方。率多易得之藥。凡八十六首。陶並七首。加二十二首。共爲一百一首。取佛書人有四大。一大輒有一百一病之義名之。

﹝楊氏﹝用道﹞附廣肘後方﹞八卷存自序略曰。方之行於世者多矣。大編廣集。奇藥羣品。自名醫貴冑。或不能以兼通而卒具。況可以施於民庶哉。於是行省乃得幹統間所刊肘後方善本。卽葛洪所謂皆單行徑易。約而已驗。籬陌之間。顧眄皆藥。家有此方。

可不用醫者也。其書經陶隱居增修。而益完矣。旣又得唐愼微證類本艸。其所附方。皆洽見精取。切於救治。而卷帙尢爲繁重。且方隨藥著。檢用卒難。乃復摘錄其方。分以類例。而附於肘後隨証之下。目之曰附廣肘後方。下監俾更加讎次。且爲之序。而刊行之。方𨿽簡要。而該病則眾。藥多易求。

而論效則遠。將使家自能醫。人無夭橫。以溥躋斯民於仁壽之域。以上廣國家博施愛物之徳。其爲利豈小補哉。

皇統四年。十月戊子。儒林郎。汴京國子監博士楊用道謹序。

四庫全書提要曰。肘後備急方八卷。晉葛洪撰。洪字稚川。句容人。元帝爲丞相時。辟爲掾。以平賊功。賜爵關內侯。遷散騎常侍。自乞出爲句漏令。後終於羅浮山。年八十一。事迹具晉書本傳。是書初名肘後卒救方。

梁陶宏景補其闕漏。得一百一首。爲肘後百一方。金楊用道又取唐愼微證類本艸諸方。附於肘後隨証之下。爲附廣肘後方。元世祖至元間。有鄔某者。得其本於平鄕郭氏。始刻而傳之。段成己爲之序。稱葛陶二君。共成此編。

而不及楊用道。此本爲明嘉靖中。襄陽知府呂容所刊。始並列葛陶楊三序於卷首。書中凡楊氏所增。皆別題附方二字。列之於後。而葛陶二家之方。則不加分析。狀無可辧別。案隋書經籍志。葛洪肘後方六卷。梁二卷。亡。

陶宏景補闕肘後百一方。九卷。亡。宋史藝文志。止有葛書。而無陶書。在隋已亡。不應元時復出。又陶書原目九卷。而此本合楊用道所附。只有八卷。篇帙多寡。亦不相合。疑此書本無百一方在內。特後人取宏景原序冠之耳。書凡分五十一類。有方無論。不用難得之藥。簡要易明。𨿽頗經後來增損。而大旨精切。猶未盡失其本意焉。

﹝範氏﹝汪﹞陽東方﹞﹝案千金方太醫習業。有云範東陽張苗靳邵等。諸部經方。然則陽東。當作東陽。

﹞隋志一百五卷錄一卷粱一百七十六卷亡佚晉書曰。範汪。字玄平。性仁愛。善醫術。常以拯卹爲事。凡有疾病。不限貴賤。皆爲治之。十能愈其八九。

撰方五百餘卷。又一百七卷。後人詳用。多獲其效。﹝太平禦覽﹞

舊唐志曰。雜藥方一百七十卷。範汪方。尹穆撰。

﹝陳氏﹝延之﹞短劇方﹞隋志十二卷佚﹝廩丘公論﹞隋志一卷佚﹝殷氏﹝仲堪﹞荊州要方﹞七錄一卷佚晉書曰。殷仲堪。陳郡人。能淸言。善屬文。名士咸愛之。謝玄以爲長史。濃遇之。仲堪父病積年。衣不解帶。躬本醫術。究其精妙。執書揮淚。遂眇一目。﹝太平禦覽﹞

﹝於氏﹝法開﹞議論備豫方﹞隋志一卷佚紹興府誌曰。於法開好仙釋。後避支遁君剡。更學醫。醫術明解。嘗旅行。暮投主人。其家妻臨產。而兒積日不墮。法開曰。此易治耳。殺一肥羊。食十餘臠。而鍼之。須臾兒下。羊裹兒出。

﹝宋武帝雜戎狄方﹞七錄一卷佚﹝羊氏﹝欣﹞中散雜湯丸散酒方﹞隋志一卷佚宋書本傳曰。羊欣。字敬元。泰山南城人也。曾祖忱。晉徐州刺史。祖權。黃門郎。父不疑。爲桂陽太守。

欣少靖默。無競於人。美言笑。善容止。泛覽經籍。尢長隸書。不疑初爲烏程令。欣時年十二。時王獻之爲吳興太守。甚知愛之。獻之嘗夏月入縣。欣著新絹裙。晝寢。獻之書裙數幅而去。欣本工書。因此彌善。起家輔國參軍。府解還家。隆安中。朝廷漸亂。欣優遊私門。不復進仕。會稽王世子元顯每使欣書。常辭不奉命。元顯怒。

乃以爲其後軍府舍人。此職本用寒人。欣意邈恬然。不以髙卑見色。論者稱焉。欣嘗詣領軍將軍謝混。混拂席攺服。然後見之。時混族子靈運在坐。退告族兄瞻曰。望蔡見羊欣。遂易衣攺席。欣由此益知名。桓玄輔政。領平西將軍。以欣爲平西參軍。仍轉主簿。參預機要。欣欲自疏。時漏密事。玄覺其此意。

愈重之。以爲楚臺殿中郎。謂曰。尙書。政事之本。殿中。禮樂所出。卿昔處股肱。方此爲輕也。欣拜職少日。

稱病自免。屏居里巷。十餘年不出。義熙中。弟徽被遇於髙祖。髙祖謂咨議參軍鄭鮮之曰。羊徽一時美器。世論尢在兄後。恨不識之。卽板欣補右將軍劉藩司馬。轉長史。中軍將軍道憐咨議參軍。出爲新安太守。在郡四年。

簡惠著稱。除臨川王義慶輔國長史。廬陵王義眞車騎咨議參軍。並不就。太祖重之。以爲新安太守。前後凡十三年。遊玩山水。甚得適性。轉在義興。非其好也。頃之又稱病篤自免。歸除中散大夫。素好黃老。常手自書章。

有病不服藥。飲符水而已。兼善醫術。撰藥方十卷。欣以不堪拜伏。辭不朝覲。髙祖太祖並恨不識之。自非尋省近親。不妄行請。行必由城外。未嘗入六關。元嘉九年卒。時年七十三。

﹝羊中散藥方﹞七錄二十卷﹝宋書欣傳。作十卷。﹞佚﹝謝南郡療消渴病方﹞隋志一卷佚﹝宋建平王典術﹞七錄百二十卷佚宋書曰。建平宣簡王宏。字休度。文帝第七子也。早喪母。元嘉二十一年。年十一。封建平王。食邑二千戶。

少而閒素。篤好文籍。太祖寵愛殊常。爲立第於雞籠山。盡山水之美。建平國職。髙他國一階。二十四年。爲中護軍。領石頭戍事。出爲徵虜將軍。江州刺史。二十八年。徵爲中書令。領驍騎將軍。元凶殺立。以宏爲左將軍丹陽尹。又以爲散騎常侍。鎭軍將軍。江州刺史。世祖入討邵。錄宏殿內。世祖先嘗以口手板與宏。宏遣左右親信周法道。手板詣世祖。事平。以爲尙書左僕射。使奉迎太后。還加冠軍將軍。中書監。僕射如故。臧質爲逆。宏以仗士五十人入六門。爲人謙儉周愼。禮賢接士。明曉政事。上甚信杖之。轉尙書令。加散騎常侍。將軍如故。給鼓吹一部。

尋進號衛將軍。中書監尙書令如故。宏少而多病。大明二年。疾動。求解尙書令。以本號開府儀同三司。如散騎常侍。中書監如故﹐未拜。其年薨。時年二十五。追贈侍中司徒。中書監如故。給班劍二十人。

﹝徐氏﹝叔向﹞雜療方﹞﹝舊唐志。作徐叔和撰。﹞隋志二十二卷佚﹝雜病方﹞﹝舊唐志。作體療雜病方。徐叔和撰。﹞七錄六卷佚﹝療腳弱雜方﹞七錄八卷佚﹝徐氏﹝悅﹞體療雜病疾源﹞七錄三卷佚﹝徐氏﹝文伯﹞藥方﹞七錄二卷﹝本朝現下書目。作一卷﹞佚﹝徐大山試驗方﹞隋志二卷佚﹝巾箱方﹞隋志三卷佚﹝墮年方﹞﹝本朝現下書目。作隨手方。﹞隋志二卷佚﹝徐氏﹝嗣伯﹞落年方﹞隋志三卷佚﹝藥方﹞隋志五卷佚﹝雜病論﹞舊唐志一卷佚﹝徐氏﹝裝﹞要方﹞七錄一卷佚隋志曰。無錫令徐裝撰。

﹝徐氏﹝方伯﹞辧腳弱方﹞七錄一卷佚﹝徐氏﹝辧卿﹞藥方﹞隋志二十一卷佚﹝徐氏﹝闕名﹞雜方﹞隋志一卷佚﹝效驗方﹞隋志三卷佚﹝秦氏﹝承祖﹞藥方﹞隋志四十卷見三卷﹝舊唐志。作十七卷。﹞佚﹝胡氏﹝洽﹞百病方﹞﹝新唐志。作治百病要方。﹞隋志二卷﹝唐志。作三卷。本朝現下書目同。﹞佚劉敬叔曰。胡道洽者。自云廣陵人。好音樂醫術之事。體有臊气。恆以名香自防。惟忌猛犬。自審死日。誡弟子曰。气絕便殯。勿令狗兒見我屍也。死於山陽。殮畢。覺棺空。卽開看不見屍體。時人咸謂狐也。﹝異苑﹞

張杲曰。胡洽道士。不知何許人。性尙虛靜。心棲至道。以拯救爲事。醫術知名。﹝醫說﹞

﹝釋氏﹝僧深﹞藥方﹞﹝舊唐志。作集方。﹞七錄三十卷佚孫思邈曰。宋齊之間。有釋門深師師道人。述法存等諸家舊方。爲三十卷。其腳弱一方。近百餘首。﹝千金方﹞

又曰。深師述支法存所用。永平山敷師連範祖耀黃素等。諸腳弱方。凡八十餘條。皆是精要。﹝同上﹞

﹝摩訶胡��出胡國方﹞七錄十卷佚

卷四十一

方論﹝十九﹞

﹝褚氏﹝澄﹞雜藥方﹞七錄二十卷﹝唐志。作十二卷。﹞佚南齊書本傳曰。褚澄。字彥道。初湛之尙始安公主。薨﹐納側室郭氏。生淵。後尙吳郡公主生澄。淵事公主孝謹。主愛之。湛之亡。主表淵爲嫡。澄尙宋文帝女盧江公主。拜駙馬都尉。歷官淸顯。善醫術。建元中。爲吳郡太守。豫章王感疾。太祖召澄爲治立愈。尋遷左民尙書。淵薨。澄以錢萬十千。就招提寺。贖太祖所賜淵白貂坐褥。壞作裘及纓。又贖淵介幘犀導。及淵常所乘黃牛。永明元年。爲禦史中丞袁彖所奏。免官禁錮。見原。遷侍中。領右軍將軍。以勤謹見知。其年卒。澄女爲東昏皇后。永元元年。追贈金紫光祿大夫。

﹝褚氏遺書﹞宋志一卷存蕭淵序曰。黃巢造變。從亂羣盜。發人冢墓。掘取金寶。遇大穴焉。方丈餘。中環石十有八片。形制如槨。

其蓋六石。題曰有齊褚澄所歸。啟蓋搾骨已蛇蟻所穴。環石內向。文本曉然。盜疑兵書。移置戶外。視之棄去。

先人偶見讀徹。囑鄰鄕愼護。明年具舟載歸。欲送官以廣其傳。遭時兵革不息。先人亦不幸。遺命異物終當化去。

神書理難久藏。其以褚石爲吾棺槨之石。褚石隱則骸骨全。褚石或興。吾名亦顯。淵募能者調墨。治刻百本散之。

余遵遺誡。先人諱廣字叔常。淸泰二年。五月十九日。古揚蕭淵序。

釋義堪序曰。靖康初。金人犯順。羣盜乘間。在處有之。去揚城北二十五里。陳源橋。有蕭家。世居其間。

蓋貧不能自振矣。守一冢甚勤。曰。吾十二世祖。葬父於此。吾家冢凡數百。世世惟守此耳。盜疑其起家者富而濃葬。日夕窺之。二家因語人曰。吾十二世祖。葬其父明經廣叔常。用石刻祕經爲槨。從治遺命也。已而不忍其柩有將廢之兆。遂敕子孫世守之耳。窺者仍故。二家因會鄕人啟視之。漆棺如新。刻石十有九片。其一蓋蕭淵序也。乃移柩莽居側。而舉石於門外。有告蕭得埋寶者。遂納石。於今予時持缽。將爲南嶽之遊。遇蕭門結葬緣。

適見其事。謾錄諸策。以俟能者。二年結制前五日。衛國釋義堪書。

丁介跋曰。上褚澄遺書一卷。初得蕭氏父子護其石。而其書始全。繼得僧義堪筆之紙。而其書始全。今得劉繼先鋟之木。而其書始傳。亦可謂多幸矣。澄子彥通。河南陽翟人。宋武帝之甥。尙書左僕射湛之之子。廬江公主之夫。齊太宰侍中錄尙書公淵之弟。仕宋。自駙馬都尉。徧歷淸顯。仕齊。至侍中。領右軍將軍。永明元年卒。

﹝南史云。永元元年卒。誤也。﹞東昏侯立其女爲皇后。追贈金紫光祿太夫。實永元元年。去其卒時。已七十年矣。遺書題其贈官。豈蕭廣得其槨石。考之史傳。而附題於前乎。初齊髙帝愛子豫章王嶷。自江陵赴都。得疾日臻。帝憂形於色。乃大赦天下。聞澄傳楊淳祕方。召澄治立愈。帝喜甚。擢澄左民尙書以寵之。其守吳郡也。民有李道念以公事至郡。澄遙見謂曰。汝有奇疾。道念曰。某得冷疾五年矣。澄診其脈曰。非冷也。由多食雞子所致。可煮蘇一斗服之。卽吐物如升許。涎裹之動。抉涎出視。乃一雞雛。翅距已具而能走。澄曰。未也。盍服其餘藥。從之。凡吐十三枚。疾乃瘳。其妙皆此類也。是書幽眇簡切。多前人所未發。而豈徒哉。問子篇。稱建平王。當是澄之妻之侄景素。其生子六。卽延齡延年輩云。

嘉泰元年日南至。甘泉寄士丁介跋。

徐常吉曰。尊生祕經一卷。六朝時齊褚澄所著。唐末黃巢亂。發其冢之石刻。維揚人蕭廣手摹之。其書始傳。

﹝事玄要言﹞

四庫全書提要曰。褚氏遺書一卷。舊本題齊褚澄撰。澄字彥適。陽翟人。褚淵弟也。尙宋文帝女廬江公主。

拜駙馬都尉。入齊爲吳郡太守。官至左民尙書。事迹具南齊書本傳。是書分受形。本气。平脈。津潤。分體。精血。除疾。審微。辧書。問子十篇。大旨發揮人身气血陰陽之奧。宋史始著於錄。前有後唐淸泰二年蕭淵序。云。

黃巢時。羣盜發冢。得石刻棄之。先人偶見載歸。後遺命卽以褚石爲槨。又有釋義堪序。云。石刻得之蕭氏冢中。

凡十有九片。其一。卽蕭淵序也。又有嘉泰元年丁介跋。稱此書得蕭氏父子護其石。而始全。繼得僧義堪筆之紙而始存。今得劉義。先鋟之木。而始傳云。考周密癸辛雜識。引其非女非男之身一條。則宋代已有此本。所謂刻於嘉泰中者。殆非虛語。其書於靈樞素問之理。頗有發明。李時珍王肯堂俱采用之。其論寡婦僧尼。必有異乎妻外家之療。發前人所未發。而論吐血便血飲寒涼。百不一生。尢千古之龜鑑。疑宋時精醫理者所著。而僞托澄以傳。

然其言可采。𨿽贗本不可廢也。中頗論精血化生之理。所以辧病源戒保嗇耳。髙儒百川書志。列之房中類。則其誤甚矣。

按儲泳祛疑說﹐稱是書曰尊生祕經。故徐常吉從識其目。然近世傳本。未有以此題簽者也。

﹝亡名氏集略雜方﹞隋志十卷佚﹝雜藥方﹞隋志一卷佚﹝雜藥方﹞七錄四十六卷佚﹝雜藥方﹞隋志十卷佚﹝湯丸方﹞隋志十卷佚﹝雜丸方﹞隋志十卷佚﹝百病膏方﹞七錄十卷佚﹝雜湯丸散酒煎薄帖膏湯婦人少小方﹞七錄九卷佚﹝療下湯丸散方﹞七錄十卷佚﹝醫方論﹞隋志七卷佚﹝孫中郎雜藥方﹞七錄二十九卷佚﹝陽氏﹝眄﹞藥方﹞七錄二十八卷佚﹝夏侯氏﹝闕名﹞藥方﹞七錄七卷佚﹝王氏﹝季琰﹞藥方﹞七錄一卷佚﹝亡名氏治卒病方﹞七錄一卷佚﹝遼東備急方﹞七錄三卷佚七錄曰。都尉臣廣上。

﹝如意方﹞隋志十卷佚﹝梁武帝所服雜藥方﹞隋志一卷佚﹝坐右方﹞新唐志十卷佚﹝陶氏﹝弘景﹞方﹞隋志三卷佚陶弘景曰。余祖世以來。務惇諱方藥。本有範汪方一部。斟酌詳用。多護其故。內護家門。旁及親族。其有虛心告請者。不限貴賤。皆摩踵救之。凡所救活數百千人。自余投纓宅嶺。猶不忘此。日夜玩味。常覺欣欣。余亦撰方三卷。並效驗方五卷。又補葛氏肘後方三卷。蓋欲承嗣善業。令諸子侄。不敢失墜。可以補身濟物者也。﹝本艸序例﹞

﹝效驗方﹞隋志六卷梁五卷﹝舊唐志。作十二卷。﹞佚﹝靈奇祕奧﹞﹝本朝現下書目。作靈奇奧祕術。﹞宋志一卷佚﹝王氏﹝顯﹞藥方﹞三十五卷﹝本朝現下書目。有中尉王榮雜藥方一卷。﹞佚北魏書本傳曰。王顯。字世榮。陽平樂平人。自言本東海郯人。王朗之後也。祖父延和中南奔。居於魯郊。

又居彭城。伯父安上。劉義隆於板行館陶縣。世祖南討。安上棄縣歸命。與父母俱徙平城。例敍陽都子。除廣寧太守。顯父安道。少與李亮同師。俱學醫業。粗究其術。而不及亮也。安上還家樂平。頗參士流。顯少歷本州從事。𨿽以醫術自通。而明敏有決斷才用。初文昭太后之懷世宗也。夢爲日所逐。化而爲龍繞後。後寤而驚悸。遂成心疾。衣冠文物太后敕召徐騫及顯等。爲後診脈。騫云。是微風入髒。宜進湯加鍼。顯云。按三部脈。非有心疾。

將是懷孕生男之象。果如顯言。久之。召補侍禦帥尙書儀曹郎。號稱幹事。世宗自幼有微疾。久未瘥愈。顯攝療有效。因是稍蒙盼識。又罷六補之初。顯爲領軍千烈間通規策。頗有密功。累遷遊擊將軍。拜廷尉少卿。仍在侍禦。營進禦藥﹐出入禁內。乞臨本州。世宗嘗許之。積年未授。因是聲聞傳於遠近。顯每與人言。時旨已決。必爲刺史。遂除平北將軍。相州刺史。尋詔馳驛還京。復掌藥。又遣還州。元愉作逆。顯討之不利。入除太府卿禦史中尉。顯前後歷職。所在著稱。糾折庶獄。究其姦回。出內惜愼。愛國如家。及領憲臺。多所彈劾。百寮肅然。又以中尉屬官。不悉稱職。諷求更換。詔委攺選。務盡才能。而顯所舉。或有請屬。未皆得人。於是眾口喧嘩。聲望致損。後世宗詔顯撰藥方三十五卷。班布天下。以療諸疾。東宮旣建。以爲太子詹事。委任甚濃。世宗每幸東宮。顯常近侍。出入禁中。仍奉醫藥賞賜。累加爲立館宇。寵振當時。延昌二年秋。以營療之功。封衛南伯。四年正月。世宗夜崩。肅宗踐阼。顯奉璽策。隨從臨哭。微爲憂懼。顯卽蒙任遇。兼爲法官。恃勢使威。爲時所疾。朝宰托以侍療無效。執之禁中。詔削爵位。臨執呼冤。直閣以刀環撞其腑下。傷中吐血。至右衛府。一宿死。始顯布衣爲諸生。有沙門相顯。後當富貴。誡其勿爲吏官。吏官必敗。由是世宗時。或欲其遂攝吏部。每殷勤避之。及世宗崩。肅宗夜卽位。受璽冊。於儀須兼太尉。及吏部。倉卒百官不具。以顯兼吏部行事矣。

﹝王世榮單方﹞隋志一卷佚﹝李氏﹝修﹞藥方﹞﹝舊唐志。作李思。﹞隋志。五十七卷。本百十卷。佚北魏書本傳曰。李修。字思祖。本陽平館陶人。父亮。少學醫術。兄元孫。隨畢眾敬。赴平城。亦遵父業而不及。以功賜爵義平子。拜奉朝請。修略與兄同晚入代京。歷位中散令。以功賜爵。下蔡子。遷給事中。太和中。

當在禁內。髙祖衣冠文物太后時有不豫。修侍鍼藥。治多有效。賞賜累加。車服第宅。號爲鮮麗。集諸學士。及工書者。百餘人。在東宮撰藥方百餘卷。皆行於世。先是咸陽公髙允。𨿽年且百歲。而气力尙康。髙祖衣冠文物太后時令修診視之。一旦奏言。允脈竭气微。大命無遠。未幾果亡。遷洛。爲前軍將軍。領太醫令。後數年卒。贈威遠將軍。靑州刺史。子大授襲汶陽令。醫術又不逮父。

﹝亡名氏辧病形證﹞隋志七卷佚﹝瘧論並方﹞隋志一卷佚﹝雜要方﹞隋志一卷佚﹝範氏﹝世英﹞千金方﹞隋志三卷佚﹝徐王方﹞隋志五卷佚﹝徐王八世家傳效驗方﹞隋志十卷佚按東海徐熙字仲融。以醫著於晉宋間。奕葉相傳。至之才凡六世。並其族祖叔向及嗣伯爲八世。之才撰其傳家試驗之方。以爲編者。之寸封西陽郡王。故稱徐王。

﹝家傳祕方﹞隋志二卷佚﹝陳氏﹝山提﹞雜藥方﹞舊唐志十卷佚北史恩幸傳曰。神武時有蒼頭陳山提蓋丰樂。俱以驅馳便僻。頗蒙恩遇。魏末。山提通州刺史。

﹝雜藥方﹞舊唐志六卷佚﹝雜丸方﹞舊唐志一卷佚﹝文氏﹝義方﹞通玄經﹞﹝崇文總目。作支義方。藝文略。作周支義。﹞宋志十卷佚﹝支觀通玄方﹞﹝本朝現下書目。無支觀二字。﹞宋志十卷佚﹝釋氏﹝曇鸞﹞療百病雜丸方﹞隋志三卷佚﹝論气治療方﹞隋志一卷佚﹝釋氏﹝鸞﹞調气方﹞﹝外臺祕要方。引崔氏產乳序。作巒調气方。﹞舊唐志三卷佚﹝姚氏﹝僧坦﹞集驗方﹞隋志十卷﹝隋志。別載姚大夫集驗方十二卷。﹞佚後周書曰。姚僧坦。字法衛。吳興武康人也。父菩提梁髙平令。嘗嬰疾歷年。乃畱心醫藥。梁武帝性又好之。

每招菩提。討論方術。言多會意。由是頗禮之。僧坦幼通洽。居喪盡禮。年二十四。卽傳家業。梁武帝召入禁中。

面加討試。僧坦酬對無滯。梁武甚奇之。時武陵王所生葛修華患宿積。時方術莫效。帝令僧坦視之。僧坦還說其狀。武帝嘆曰。卿用意綿密。乃至於此。以此候疾。何疾可逃。朕每畱情。頗識治體。今聞卿說。蓋開人意。十一年。帝因發熱。欲服大黃。僧坦曰。大黃乃是快藥。然至尊年髙。不宜輕用。帝弗從。遂至危篤。梁元帝嘗有心腸疾。諸醫咸謂。宜用平藥。可漸宣通。僧坦曰。脈洪而實。此有宿妨。非用大黃。必無瘥理。帝從而愈。及大軍克荊州。爲燕公於謹所召。太相禮接。太祖遣使馳驛徵僧坦。謹固畱不遣。謂使人曰。吾年時衰暮。疾嬰沈。今得此人。望與之偕老。太祖以謹勛徳隆重乃止。明年隨至長安。伊芳婁穆以疾還京。請僧坦省疾。自云。自腰至臍。以有三縛。兩腳緩縱。不復自持。僧坦卽診脈處湯三劑。穆初服一劑。上縛解。再服中縛解。又服三縛悉除。而兩腳疼痺。猶自變弱。更爲合散。稍得屈伸。至九月。遂能起行。大將軍襄樂公賀蘭隆先有气疾。加以水腫。喘息奔急。坐臥不安。或有勸其服決命大散者。其家疑未能決。乃問僧坦。僧坦曰。意謂此患。不與大散相當。若欲自服。不煩賜問。因而委去。其子殷勤拜請曰。多時仰屈。今日始來。意不下治。意實未盡。僧坦知其可瘥。卽爲處方。諸患悉除。大將軍樂平公竇集暴感風疾。精神瞀亂。無所覺知。諸醫先視者皆云。已不可救。僧坦後至云。困矣。終當不死。若專以見付。相爲治之。其家欣然。僧坦爲合湯散。所患卽瘳。大將軍永世公叱伏列苦痢積時。而不廢朝謁。燕公於謹嘗問僧坦曰。樂平永世俱有痼疾。若如僕意。永世瘥輕。對曰。夫患有深淺。時有克殺。樂平𨿽困。終嘗保全。永世𨿽輕。必不免死。

謹曰。君言必死當在何時。對曰。不出四月。果如其言。謹嘆異之。文宣太后寢疾。醫巫雜說。各有同異。髙祖引僧坦問曰。太后患勢不輕。諸醫並云。無慮。朕人子之情。可以意得。君臣之義。言在無隱。公以爲何如。對曰。臣無聽聲視色之妙。特以經事已多。準之常人。竊已憂懼。帝泣曰。公旣決之矣。知復何言。尋而太后崩。

四年。髙祖親戎東討。至河陰遇疾。口不能言。瞼垂覆目。不得視。一足短縮。又不得行。僧坦以爲諸髒俱病。

不可並治。軍中之事。莫先於語。乃處方進藥。帝遂得言。又治目。目疾便愈。未及治足。疾亦瘳。比至華州。

帝已痊復。是歲髙祖幸云陽。遂寢疾。乃招僧坦赴行在所。內史柳昴私問曰。至尊貶膳日久。脈候如何。對曰。

天子上應天心。或當非愚所及。若凡庶若此。萬無一全。尋而帝崩。宣帝初在東宮。嘗苦心痛。乃命僧坦治之。

其疾卽愈。及卽位。恩禮彌隆。大象二年。除太醫下大夫。帝尋有疾。僧坦宿直侍疾。帝謂隋公曰。今日性命。

惟委此人。僧坦診候。知帝危殆。乃對曰。臣荷恩卽重。恩在效力。但恐庸短不逮。敢不盡心。帝頷之。及靜帝嗣位。遷上開府儀同大將軍。隋開皇初卒。僧坦撰集驗方十二卷。行紀三卷。行於世。﹝太平禦覽﹞

﹝姚大夫單方﹞藝文略一卷﹝本朝現下書目。有雜藥方一卷。姚大夫撰。﹞佚﹝亡名氏集驗方﹞隋志十二卷佚﹝名醫集驗方﹞隋志六卷﹝舊唐志。作三卷。﹞佚﹝謝氏﹝士泰﹞刪繁方﹞﹝唐志。作謝士太。﹞隋志十三卷佚﹝吳氏﹝闕名﹞山居方﹞隋志三卷佚﹝亡名氏新撰藥方﹞隋志五卷﹝本朝現下書目作一卷。﹞佚﹝釋氏﹝莫滿﹞單復要驗﹞隋志二卷佚﹝釋氏﹝道洪﹞方﹞隋志一卷佚﹝亡名氏雜療方﹞隋志十三卷佚﹝雜藥酒方﹞隋志十五卷佚﹝趙婆療漯方﹞隋志一卷佚﹝亡名氏療百病散﹞隋志三卷佚﹝大略丸﹞隋志五卷佚﹝靈壽雜方﹞隋志二卷佚﹝宋氏﹝俠﹞經心錄﹞﹝宋志。作治風經錄。不著撰人名氏。﹞隋志八卷﹝本朝現下書目。作六卷。舊唐書本傳。作十卷。宋志。作五卷。﹞佚舊唐書本傳白。宋俠者。�州淸漳人。北齊東平王文學孝王之子也。亦以醫術著名。官至朝散大夫。藥藏監。

撰經心錄十卷。行於世。

﹝龍樹菩薩藥方﹞隋志四卷佚﹝西域諸仙所說藥方﹞隋志二十三卷目一卷本二十五卷佚﹝香山仙人藥方﹞隋志十卷佚﹝西域波羅仙人方﹞隋志四卷佚﹝西域名醫所集要方﹞隋志四卷佚﹝婆羅門諸仙藥方﹞隋志二十卷佚﹝婆羅門藥方﹞隋志五卷佚﹝耆婆所述仙人命論方﹞隋志二卷目一卷本三卷佚﹝幹陀利治鬼方﹞隋志十卷佚﹝新錄幹陀利治鬼方﹞隋志四卷本五卷闕佚﹝隋煬帝敕撰四海類聚單要方﹞﹝隋志。無隋煬帝敕撰字。今據唐志錄之。﹞隋志三百卷﹝唐志。作十六卷。﹞

佚﹝四海類聚方﹞隋志二千六百卷佚﹝許氏﹝澄﹞備急單要方﹞隋志三卷﹝本朝現下書目。作新錄單要方五卷。魏孝澄撰。﹞佚隋書許智藏傳曰。宗人許澄。亦以醫術顯。父。仕梁。太常丞中軍長史。隨柳仲禮入長安。與姚僧坦齊名。

拜上儀同三司。澄有學識。傳父業。尢盡其妙。歷尙藥典禦。諫議大夫。封賀川縣伯。父子俱以藝術。名重於周隋二代。

﹝吳氏﹝景賢﹞諸病源候論﹞﹝唐志無賢字﹞隋志五卷目一卷﹝唐志作五十卷﹞佚﹝巢氏﹝元方﹞諸病源候論﹞新唐志五十卷存宋綬序曰。臣聞人之生也。陶六气之和。而過則爲。醫之作也。求百病之本。而善則能全。若乃分三部九候之殊。別五聲五色之變。揆盈虛於表裏。審躁靜於性韻。達其消息。謹其攻療。玆所以輔含靈之命。裨有邦之治也。國家丕冒萬宇。交修庶職。執技服於官守。寬疾存乎政典。皇上秉靈圖而迪成憲。奉母儀而隆至化。明燭幽隱。惠綏動植。憫斯民之苦。佇嘉醫之極濟。且念幅員之遼邈。閭巷之窮。肄業之士。罕盡精良。傳方之家。頗承疑舛。四種之書或闕。七年之習未周。以彼粗工。肆其億度。大害生理。可不哀哉。是形慘怛。或懷重愼。以爲昔之上手。效應參神。前五日而逆知。經三折而取信。得非究源之微妙。用意之詳密乎。蓋診候之教。

肇自軒祖。中古已降。論著彌繁。思索其精。博利於眾。乃下明詔。疇咨舊聞。上稽聖經。旁摭奇道。發延閣之祕蘊。敕中尙而讎對。諸病源候論者。

隋大業中大醫巢元方等奉詔所作也。會粹羣說。沈研精理。形脈之證。罔不該集。明居處愛欲風濕之所感。示鍼橋引湯熨之所宜。誠術藝之楷模。而診察之津涉。監署課試。固常用此。乃命與難經素問。圖鏤方版。傳布海內。洪惟祖宗之訓。務惟存育之惠。補農經之闕漏。班禁方於遐邇。逮令搜采。益窮元本。方論之要殫矣。師藥之功備矣。將使後學優而柔之。視色毫而靡愆。應心手而胥驗。大哉。味百艸而救枉者。古皇之盛徳。憂一夫之失所者。二帝之用心。弭玆札瘥。躋之仁壽。上聖愛人之旨。不其篤歟。翰林醫官副使趙拱等。參校旣終。繕錄以獻。爰俾近著。爲之題辭。顧惟空疏。莫探祕頤。徒以述善誘之深意。用勸方來。揚勤衄之至仁。式昭大庇云爾。謹序。

趙希弁曰巢氏病源候論五十卷。上隋巢元方等撰。元方大業中被命。與諸醫共論眾病所起之源。皇朝昭陵時。

詔校本刻牘頒行。宋綬爲序。

陳振孫曰。巢氏病源論五十卷。隋太醫博士巢元方等撰。大業六年也。惟論病證。不載方藥。今按千金方諸論。多本此書。業醫者。可以參校。

王應麟曰。天聖四年十月十二日乙酉。命集賢校理晁宗愨王舉正。校定黃帝內經素問。難經。巢氏元方病源候論。五年四月乙未。令國子監摹印頒行。詔學士宋綬。撰病源序。

呂復曰。病源論五十卷。乃隋大業中太醫博士巢元方等奉敕撰集。原諸病候。而附以養生導引諸法。裒成一家之書。醇相混。蓋可見矣。宋之監暑。乃用爲課試。元復循襲。列醫門之七經。然附會雜揉。非復當時之舊。具眼者當自見之。吳景賢亦作病源一書。近代不傳。

郎瑛曰。巢氏病源一書。論證論理。可謂意到而辭暢者矣。予嘗惜其常時元方不附方藥。使再具之。體用俱全。是書眞不可及也。﹝七修類稿﹞

王曰。巢元方著病源候論。王冰撰天元玉冊。要皆有所祖述。然元方言風寒二气。而不著濕熱之說。冰推五運六气之變。而患在滯而不通。此其失也。﹝靑巖叢說﹞

朱彜尊跋曰。上諸病源候論五十卷。隋太醫博士巢元方奉敕。與諸醫共論疾所起之源。及九候之要。太業六年書成。進於朝。論凡一千七百二十篇。言之詳矣。隋唐經籍志。不著於錄。而宋志有之。蓋太平興國中。命王懷隱王陳昭遇等。進聖惠方。每部取元方之論冠其首。神宗以之。課試醫士。是編始大顯於時。書錄解題。

謂千金方諸論。多本此書。考宋制醫。以巢氏論。與千金翼。同目爲小經。而千金方不與。然則今所傳孫眞人書。

殆未足深信矣。﹝曝書亭集﹞

四庫全書提要曰。巢氏諸病源候論五十卷。隋大業中。太醫博士巢元方等奉詔撰。考隋書經籍志。有諸病源候論五卷。目一卷。吳景賢撰。舊唐書經籍志。有諸病源候論五十卷。吳景撰。皆不言巢氏書。宋史藝文志。有巢元方巢氏諸病源候論五十卷。又無吳氏書。惟新唐書藝文志。二書並載。書名卷數並同。不應如是之相復。疑當時本屬官書。元方與景一爲監修。一爲編撰。故或題景名。或題元方名。實止一書。新唐書。偶然重出。觀晁公武讀書志。稱隋巢元方等撰。足證舊本所列。不止一名。然則隋志吳景作吳景賢。賢或監字之誤。其作五卷。亦當脫一十字。如止五卷。

不應目錄有一卷矣。此本爲明汪濟川方礦所校。前有宋綬奉敕撰序。考玉海載天聖四年。十月十二日乙酉。命集賢校理晁宗愨王舉正。校定黃帝內經素問。難經。巢氏病源候論。五年四月乙未。令國子監模印頒行。詔學士宋綬撰病源序。是其事也。書凡六十七門。一千七百二十論。陳振孫書錄解題。稱王燾外臺祕要諸論。多本此書。

今勘之信然。又第六卷

。解散諸候。爲服寒食散者而作。惟六朝人有此證。第二十六卷

。貓鬼病候。見於北史及太平廣記者。亦惟周齊時有之。皆非唐以後語。其爲舊本無疑。其書但論病證。不載方藥。蓋猶素問難經之例。

惟諸証之末。多附導引法。亦不言法出誰氏。考隋志。有導引圖三卷。注曰。立一。坐一。臥一。或卽以其說編入歟。讀書志。稱宋朝舊制。用此書課試醫士。而太平興國中。集聖惠方。每門之首。亦必冠以此書。蓋其時去古未遠。漢以來經方脈論。存者尙多。又裒集眾長。共相討論。故其言深密精邃。非後人之所能及。內經以下。

自張機王叔和葛洪數家書外。此爲最古。究其旨要。亦可云證治之津梁矣。王偉靑巖叢說。嘗議其惟知風寒二气。

而不著濕熱之說。以爲疏漏。然病機萬變。前人所未及言。經後人闡明者甚多。不可以一節病是書也。

按友人山本恭庭﹝允﹞作諸病源候論疏證五十卷。解題一篇。詳確可喜。蓋其言曰。今本謬誤。固已甚矣。

且外臺祕要引。有傷寒十日至十二日候。傷寒毒攻眼候。﹝今本有與此題目相同。其文卽異﹞。重下候。聖惠方。

引有食癇候。醫心方引有小兒鬼舐頭候。考之今本。並無所見。癭癅門有多忘候。嗜眠候。鼾眠候。體臭候。狐臭候。漏掖候。並與題目不相涉。知是他篇錯文。則其所脫佚。亦不止五候也。三因方曰。巢氏病源。具列一千八百餘件。

蓋爲示病名也。是陳言所見。應天聖官刊。其所謂卽本書原數。而今本惟有一千七百二十六論。其爲殘闕亦明矣。

且張從正儒門事親。引是書卷三十七帶下候文曰。巢氏內篇四十四卷云云。此知原有內外之篇目。其捲第亦不同也。不知今本何以差錯至此云。

再按吳景賢名。見於隋書麥鐵杖傳。則提要有吳景監撰之說者。實系臆測。然以是書爲巢吳同編。理似當然。

姑據新唐志。並載二家之書。以俟後考。

﹝甄氏﹝立言﹞古今錄驗方﹞﹝原作甄權。今據唐書立言傳。及本朝現下書目。﹞舊唐志五十卷佚

卷四十二

方論﹝二十﹞

﹝孫氏﹝思邈﹞千金方﹞新唐志三十卷﹝本朝現下書目。作三十一卷。﹞存自序曰。夫淸濁剖判﹐上下攸分。三才肇基。五行落。萬物淳朴。無得而稱。燧人氏出。觀斗極以定方名。

始有火化。伏羲氏作。因之而畫八卦。立庖廚。滋味旣興。瘵萌起。大聖神農氏湣黎元之多疾。遂嘗百藥。以救療之。猶未盡善。黃帝受命。創制九鍼。與方士岐伯雷公之倫。備論經脈。旁通問難。詳究義理。以爲經論。

故後世可得根據而暢焉。春秋之際。良醫和緩。六國之時。則有扁鵲。漢有倉公仲景。魏有華佗。並皆探賾索隱。

窮幽洞微。用藥不過二三。灸炷不逾七八。而疾無不愈者。晉宋以來。𨿽復名醫間出。然治十不能愈五六。良由今人嗜欲泰甚。立心不常。淫放縱逸。有闕攝養所致耳。余緬尋聖人設教。欲使家家自學。人人自曉。君親有疾。

不能療之者。非忠孝也。未俗小人。多行詭詐。旁倚聖教。而爲欺。遂令朝野士庶。咸恥醫術之名。多教子弟。

誦短文。構小冊。以求出身之道。醫治之術。闕而弗論。吁可怪也。嗟乎。深乖聖賢之本意。幼遭風冷。屢造醫門。湯藥之資。罄盡家產。所以靑衿之歲。髙尙玆典。白首之年。未嘗釋卷。至於切脈診候。采藥合和。服餌節度。將息避愼。一事長於己者。不遠千里。伏膺取決。至於弱冠。頗覺有悟。是以親鄰中外。有疾厄者。多所濟益。在身之患。斷絕醫門。故知方藥本艸。不可不學。吾見諸方。部帙浩博。忽遇倉卒。求檢至難。比得方訖。疾已不救矣。嗚呼。痛夭枉之幽厄。惜墮學之昏愚。乃博采羣經。刪裁繁重﹐務在簡易。以爲備急千金要方一部。凡三十卷。𨿽不能究盡病源。但使畱意於斯者。

思過半矣。以爲人命至重。有貴千金。一方濟之。徳逾於此。故以爲名也。未可傳於士族。庶以貽厥私門。張仲景曰。當今居世之士。曾不畱神醫藥。精究方術。上以療君親之疾。下以救貧賤之厄。中以保身長全。以養其生。

而但競逐榮勢。企踵權豪。孜孜汲汲。惟名利是務。崇飾其末。而忽棄其本。欲華其表。而悴其內。皮之不存。

毛將安傅。進不能愛人知物。退不能愛躬知己。卒遇邪風之气。嬰非常之疾。患及禍至。而後震栗。身居厄地。

蒙蒙昧昧。戇若遊魂。降志屈節。欽望巫祝。告窮歸天。束手受敗。百年之壽命。將至貴之重器。委付庸醫。

恣其所措。咄嗟喑嗚。厥身已斃。神明消滅。變爲異物。幽潛重泉。徒爲涕泣。痛夫。舉世昏迷。莫能覺悟。自育若是。何榮勢之云哉。則此之謂也。

舊唐書本傳曰。孫思邈。京兆華原人也。七歲就學。日講千餘言。弱冠善談莊老及百家之說。兼好釋典。洛州總管獨孤信見而嘆曰。此聖童也。但恨其器大適小。難爲用也。周宣帝時。思邈以王室多故。乃隱居太白山。

隋文帝輔政。徵爲國子博士。稱疾不起。嘗謂所親曰。過五十年。當有聖人出。吾力助之以濟人。及太宗卽位。

召詣京師。嗟其容色甚少。謂曰。故知有道者。誠可尊重。羨門廣成。豈虛言哉。將授以爵位。固辭不受。顯慶四年。髙宗召見。拜諫議大夫。又固辭不受。上元元年。辭疾請歸。特賜良馬。及鄱陽公主邑司。以居焉。當時知名之士。宋令文孟詵盧照鄰等。執師資之禮。以事焉。思邈嘗從事九成宮。照鄰畱在其宅。時庭前有病梨賦。照鄰爲賦。其序曰。癸酉之歲。余臥疾長安光徳坊之官舍。父老云。是鄱陽公主邑司。昔公主未嫁而卒。故其邑廢。時有孫思邈處士居之。

邈道合古今。學殫數術。髙談正一。則古之蒙莊子。深入不二。則今之維摩詰耳。其推步甲乙。度量乾坤。則洛下閎安期先生之儔也。照鄰有惡疾。醫所不能愈。乃問思邈。名醫愈疾。其道何如。思邈曰。吾聞善言天者。必質之於人。善言人者。亦本之於天。天有四時五行。寒暑疊代。其轉運也。和而爲雨。怒而爲風。凝而爲霜雪。

張而爲虹。此天地之常數也。人有四肢五臟。一覺一寢。呼吸吐納。精气往來。流而爲榮衛。彰而爲气色。發而爲音聲。此人之常數也。陽用其形。陰用其情。天人之所同也。及其失也。蒸則生熱。否則生寒。結而爲癅贅。

陷而爲癰疽。奔而爲喘乏。竭而爲枯。診發乎面。變動乎形。推是以及天地亦知之。故五緯盈縮。星辰錯行。

日月薄蝕。孛彗飛流。此天地之危診也。寒暑不時。天地之蒸否也。石立土踴。天地之癅贅也。山崩土陷。天地之癰疽也。奔風豪雨。天地之喘乏也。川瀆竭固。天地之枯也。良醫導之以藥石。救之以鍼劑。聖人和之以至徳。輔之以人事。故形體有可愈之疾。天地有可消之災。又曰。膽欲大。而心欲小。智欲圓。而行欲方。詩曰。

如臨深淵。如履薄冰。謂小心也。赳赳武夫。公侯幹城。謂大膽也。不爲利回。不爲義疚。行之方也。見機而作。

不俟終日。智之圓也。思邈自云。開皇辛酉歲生。至今年九十三矣。詢之鄕裏。咸云數百歲人。話周齊間事。歷歷如眼見。以此參之。不啻百歲人矣。然猶視聽不衰。神采甚茂。

可謂古之聰明博達不死者也。初魏徵等受詔。修齊梁陳周隋五代史。恐有遺漏。屢訪之。思邈口以傳授。有如目觀。東臺侍郎孫處約。將其五子儆俊佑。以謁思邈。思邈曰。俊當先貴。佑當晚達。最名重。禍在執兵。

後皆如其言。太子詹事盧齊卿童幼時。請問人偸之事。思邈曰。汝後五十年。位登方伯。吾孫當爲屬使。可自保也。後齊卿爲徐州刺史。思邈孫溥。果爲徐州蕭縣丞。思邈初謂齊卿之時。溥猶未生。而預知其事。凡諸異迹。

多此類也。永淳元年卒。遺令薄葬。不藏冥器。祭祀無牲牢。經月餘顏貌不攺。舉屍就木。猶若空衣。時人異之。

自注老子。莊子。撰千金方三十卷。行於代。又撰福祿論三卷。攝生眞錄。及枕中素書。合三教論。各一卷。子行。天授中。爲鳳閣侍郎。

段成式曰。孫思邈嘗隱終南山。與宣律和尙相接。每往來互參宗旨。時大旱。西域僧請於昆明池。結壇祈雨。

詔有司備香燈凡七日。縮水數尺。忽有老人夜詣宣律和尙求救曰。弟子昆明池龍也。無雨久。非由弟子。胡僧利弟子腦。將爲藥﹐欺天子言祈雨。命在旦夕。乞和尙法力加護。宣公辭曰。貧道持律而已。可求孫先生。老人因至思邈石室求救。孫謂曰。我知昆相龍宮。有仙方三千首。爾傳與予。將救汝。老人曰。此方上帝不許妄傳。今急矣。固無所吝。有頃。捧方而至。孫曰。爾特還。無慮胡僧也。自是池水忽漲。數日溢岸。胡僧羞恚而死。孫復著千金方三十卷。每捲入一方。人不得曉。﹝酉陽雜俎﹞

林億等序曰。昔神農徧嘗百藥。以辧五苦六辛之味。逮伊芳尹而湯液之劑備。黃帝欲創九鍼。以治三陰三陽之疾。得岐伯而砭艾之法精。大聖人有意於拯民之瘼。必持賢明博通之臣。或爲之先。或爲之後。然後聖人之所爲。得行於永久也。醫家之務。經是二聖二賢。而能事畢矣。

後之畱意於方術者。苟知藥而不知灸。未足以盡治療之體。知灸而不知鍼。未足以極表裏之變。如能兼是聖賢之蘊者。其名醫之良乎。有唐眞人孫思邈者。乃其人也。以上智之材。抱康時之志。當太宗治平之際。思所以佐乃後庇民之事。以謂上醫之道。眞聖人之政。而王官之一守也。而乃祖述農黃之旨。發明岐摯之學。經掇扁鵲之難。

方采倉公之禁。仲景黃素。元化綠帙。葛仙翁之必效。胡居士之經驗。張苗之藥對。叔和之脈法。皇甫謐之三部。

陶隱居之百一。自余郭玉範汪僧坦阮炳。上極文本之初。下訖有隋之世。或經或方。無不采摭。集諸家之所祕要。

去眾說之所未至。成書一部。總三十卷。目錄一通。臟腑之論。鍼艾之法。脈証之辧。食治之宜。始婦人而次嬰孺。先香港腳而後中風。傷寒癰疽。消渴水腫。七竅之。五石之毒。備急之方。養性之術。總篇二百三十二門。

合方論五千三百首。莫不十全可驗。四種兼包。濃徳過於千金。遺法傳於百代。使二聖二資之美。不墜於地。而世之人。得以階近而至遠。上識於三皇之奧者。眞人善述之功也。然以俗尙險怪。我道純正。不可述刳腹易心之異。世務徑省。我書浩博。不可道聽塗說而知。是以學寡其人。寢以紛靡。賢不繼世。簡編斷缺。不知者。以異端見黜。好之者。以闕疑輟功。恭惟我朝以好生爲徳。以廣愛爲仁。乃詔儒臣。正是墜學。臣等術謝多通。職專典校。於是請內府之祕書。探道藏之別錄。公私眾本﹐搜訪幾徧。得以正其紕繆。補其遺佚。文之重復者削之。事有不倫者緝之。編次類聚。期月功至。綱領𨿽有所立。文義猶或疑阻。是用端本以正末。如素問九墟。靈樞甲乙。太素巢源諸家本艸。前古脈書。金匱玉函。肘後備急。謝士秦刪繁方。劉涓子鬼遺論之類。事關所出。無不研核。尙有所闕。而又溯流以討源。如五鑑經。千金翼。崔氏纂要。延年祕錄。

正元廣利。外臺祕要。兵部手集。夢得傳信之類。凡所派別。無不考理。互相質正。反復稽參。然後遺文疑義。

煥然悉明。書𨿽是舊。用之惟新。可以濟函靈。俾明聖好生之治。可以傳不朽。副主上廣愛之心。非徒爲太平之文致。實可佐皇極之錫福。校讎旣成。繕寫伊芳始。恭以上進。庶備親覽。太子右贊善大夫臣髙保衡。尙書都官員外郎臣孫奇。尙書司封郎中充祕閣校理臣林億。尙書工部侍郎兼侍講臣錢象先謹上。

葉少蘊曰。孫眞人爲千金方兩部。說者謂凡修道養生者。必以陰功協濟。而後可得成仙。思邈爲千金前方。

時已百餘歲。因以妙盡古今方書之要。獨傷寒未之盡。似未盡通仲景之言。故不敢深論。後三十年。作千金翼。

論傷寒者居半。蓋始得之。其用志精審不苟如此。今通天下言醫者。皆以二書爲司命也。思邈之爲神仙。固無可疑。然唐人猶記中間有用虻虫水蛭之類。諸生物命。不得升舉。天之惡殺物者如是。則欲活人者。豈不知之。﹝避暑錄話﹞

趙希弁曰。千金方三十卷。上唐孫思邈撰。思邈博通經傳。洞明醫術。著用藥之方。診脈之訣。鍼灸之穴。

禁架之法。以至導引養生之要。無不周悉。後世或能窺其一二。未有不爲名醫者。然議者頗恨其獨不知傷寒之數云。

陳振孫曰。千金方三十卷。唐處士孫思邈撰。自爲之序。名曰千金備急要方。以爲人命至重。有貴千金。一方濟之。徳逾於此。其前類例數十條。林億等新纂。

喬世寧序曰。千金方。世罕刻本。華州舊有石刻千金寶要。所選擇僅十之一。今蜀廣中板行者。是也。後得建寧本頗全。乃又脫誤不可讀。間嘗欲覽古遂生之說。究極悠邈。顧安得盡據也。其書爲唐孫眞人思邈所著。蓋刪輯上古以來醫書。定爲此編也。史稱公道洽古今。學殫術數。今考其書信然。自華佗以後一人而已。世以其遺書神驗。遂傳爲龍宮所授。以余所見。新唐書。與眞人自序。皆不道龍宮事。其說在道經續仙傳中。是道家剽奇侈稱。希異爲勝耳﹐世俗傳訛旣久。而學士大夫。亦往往稱焉。何也。世又有別刻海上救急二方。皆贗本根據托。

尢大謬誤人者。余覽之。益悵然慨焉。故爲校定千金方正本。余父封君。命余弟世定。自刻於家。將以示世之好孫公者。建寧本類三十卷。今根據道經定次。爲九十三卷云。余又得孫公四言詩一首。其暢發玄旨。備矣。顧其詩不盛傳。而近世獨稱嘆世吟。此鄙誕無足采者。決非孫公語。世何以稱焉。世又傳孫公嘗騎虎山行。益甚要眇無徵者。或云。龍虎坎離。道家煉气之說。而傳者誤耶。余覽載籍。孫公蓋深隱獨行之士。與玄晏所述髙士類也。

其云膽欲大。心欲小。智欲圓。行欲方。古今以爲名言﹐但其論攝養事。多似老子。乃舊唐書。遂列之方技。其後道經類說。前定錄。酉陽雜俎。湘山野錄諸書。益多附載諸怪異事。誣矣。誣矣。余嘗欲列孫公事迹。稍爲論次其事。俾覽者信焉。會自刻千金方成。因辧證其略如此。以俟洽聞者訂議焉。孫公華原人。今爲余耀州地。城東三里。爲五臺山。其上蓋有眞人洞云。眞人所著。又有馬陰內傳一卷。煉雲母訣二卷。攝養錄二卷。气訣一卷。燒煉祕訣一卷。龍虎通玄訣一卷。龍虎亂日篇一卷。福壽論一卷。

枕中素書一卷。會三教論一卷。龍虎論一卷。龜經一卷。算經一卷。五兆經訣一卷。福錄論三卷。將續求刻之。

嘉靖二十二年。夏四月十三日。承徳郎南京戶部貴州司署郎中。耀州喬世寧序。

錢曾曰。千金方三十卷。孫思邈雍州之華原人。救昆明池龍。得仙方三十首。散入此書中。逐卷一方。後人無從辧之。新刻本。攙攺僞謬。不可是正。此猶是原書也。﹝讀書敏求記﹞

張璐曰。自云生於開皇。乃托辭也。如果生於隋。何周宣帝時。便以王室多故。隱居太白山耶。﹝千金方衍義﹞

徐大椿曰。仲景之學。至唐而一變。仲景之治病。其論臟腑經絡。病情傳變。悉本內經。而其所用之方。皆古聖相傳之經方。並非私心自造。間有加減。必有所本。其分兩輕重。皆有法度。其藥悉本於神農本艸。無一味遊移假借之處。非此方不能治此病。非此藥不能成此方。精微深妙。不可思議。藥味不過五六品。而功用無不周。

此乃天地之化機。聖人之妙用。與天地全不朽者也。千金方則不然。其所論病。未嘗不根據內經。而不無雜以後世臆度之說。其所用方。亦采擇古方。不無兼取後世偏雜之法。其所用藥。未必全本於神農。兼取雜方單方。及通治之品。故有一病而立數方。亦有一方而治數病。其藥品有多至數十味者。其中對證者固多。不對證者亦不少。

故治病亦有效有不效。大抵所重。專在於藥。而古聖制方之法不傳矣。此醫道之一大變也。然其用意之奇。用藥之功。亦自成一家。有不可磨滅之處。﹝醫學源流論﹞

王鳴盛曰。舊唐書方伎孫思邈傳。上衣冠文物云周宣帝時。隱太白山。隋文帝輔政。徵爲博士。此何以自雲開皇辛酉歲生。開皇辛酉。隋文帝在位之二十一年。是年攺元仁壽。至照鄰作序之年癸酉。是唐髙宗在位之二十四年。

威亨四年。當云年七十三。思邈蓋不欲以長生不死。驚駭世人。故自隱其年。而詭詞雲開皇辛酉生。故云。以此參之。不啻百歲人矣。非自相矛盾也。但七十三。而云九十三者。此傳刻之誤也。原本亦誤。舊書於傳末直云永淳元年卒。更不言年若干。蓋的年實無可考。而以上文歷敍者參詳之。則自是百餘歲人。不言可知矣。新書則攺云永淳初卒。而又添一句云。年百餘歲。永淳之號。本只二年。初與元年。有何分別。何必作。而所添之句。則反成贅疣。凡宋祁之務欲自炫其長。而實則無加於舊者。多如此。﹝十七史商榷﹞

四庫全書提要曰。千金要方九十三卷。唐孫思邈撰。思邈華原人。唐書隱逸傳。稱其少時周洛州刺史獨孤信稱爲聖童。及長隱居太白山。隋文帝輔政。以國子博士徵不起。則思邈生於周朝。入隋已長。然盧照鄰病梨賦序。

稱癸酉歲。於長安見思邈。自雲開皇辛酉歲生。今年九十二。則思邈生於隋朝。照鄰乃思邈之弟子。記其師言必不妄。惟以隋書考之。開皇紀號。凡二十年。止於庚申。次年辛酉。已攺元仁壽。與史殊不相符。又由唐髙宗咸亨四年癸酉。上推九十二年。爲開皇二年壬寅。實非辛酉。干支亦不相應。然自癸酉。上推九十三年。正得開皇元年辛丑。蓋照鄰集。傳寫訛異。以辛丑爲辛酉。以九十三爲九十二也。史又稱思邈卒於永淳元年。年百餘歲。

自是年上推至開皇辛丑。正一百二年。數亦相合。則生於後周。隱居不仕之說。爲史誤審矣。

思邈嘗謂﹐人命至重。貴於千金。一方濟之。徳逾於此。故所著方書。以千金名。凡延醫之訣。鍼灸之法。以至導引養生之術。無不周悉。猶慮有闕遺。更撰翼方輔之。考晁陳諸家著錄。載千金方。千金翼方。各三十卷。錢曾讀書敏求記所載。卷數亦同。又謂宋仁宗命髙保衡林億等。校正刊行。後列禁經二卷。合二書計之。止六十二卷。此本增多三十一卷。疑後人並爲一書。而離析其卷帙。葉夢得避暑錄話。稱思邈作千金前方。時已百餘歲。

妙盡古今方書之要。獨傷寒未之盡。以未盡通仲景之言。故不敢深論。後三十年。﹝案百餘歲。及三十年之說。

皆因仍舊誤。今姑仍原文錄之。﹞作千金翼。論傷寒者居半。蓋始得之。其用精審不苟如此云云。則二書本相因而作。亦相濟爲用。臺之亦未害宏旨也。太平廣記。載思邈曾救昆明池龍。得龍宮三十首。散入千金方各卷之中。蓋小說家附會之談。固無足深辧焉。

按是書原三十卷。其析爲九十三卷者。道藏中所輯。耀州喬世定錄出刊之﹐詳見於兄世寧序中。提要不識其說。妄爲傅會之談。可謂疏矣。僧法藏華巖傳記。作六十卷。是並前後二方。而言之也。

﹝千金翼方﹞新唐志三十卷存自序曰。原夫神醫祕術。至賾參於道樞。寶餌凝靈。宏功浹於眞畛。知關玄牡。駐歷之功已深。轡策天機。全生之徳爲大。稽炎農於紀。資太一而反營魂。鏡軒後於遺編。事岐伯而宣藥力。故能嘗味之績。郁騰天壤。診體之教。播在神寰。醫道由是濫觴。時義肇基於此。亦有志其大者。髙密問紫文之術。先其遠者。伯陽流玉冊之經。擬斯壽於乾坤。豈伊芳難老。儔厥齡於龜鶴。詎可蠲。玆乃大道之眞以持身。抑斯之謂也。若其業濟含靈。命懸玆乎。則有越人徹視於腑臟。秦和洞達於膏肓。仲景候色而驗眉。元化刳腸而湔胃。斯皆方軌疊迹。思韞入神之妙。極變探幽。

精超絕代之巧。晉宋方伎。旣其無繼。齊梁醫術。曾何足云。若夫醫道之爲言。實惟意也。固以神存心手之際。

意析毫芒之裏。當其情之所得。口不能言。數之所在。言不能逾。然則三部九候。乃經絡之樞機。气少神余。亦鍼刺之鈞軸。況乎良醫則貴察聲色。神工則深究萌芽。心考錙銖。安假懸衡之驗。敏同機駭。曾無掛發之淹。非天下之至精。其孰能與於此。是故先王鏤之於玉板。往聖藏之以金匱。豈不以營壘至道。括囊其賾者歟。余幼智蔑聞。老成無已。才非公幹。夙嬰流疾。徳異士安。早纏瘵。所以志學之歲。馳百金而徇經方。耄及之年。竟三餘而勤藥餌。酌華公之綠帙。異術同窺。采葛生之玉函。奇方畢綜。每以生者兩儀之大徳。人者五行之秀气。

气化則人育。伊芳人稟气而存。徳合則生成。是生曰徳而立。旣知生不再於我。人處物爲靈。可幸蘊靈心闕。頤我性源者。由檢押神祕。幽求今古。撰方一部。號曰千金。可以濟物攝生。可以窮微盡性。猶恐岱山臨月。必昧秋毫之端。雷霆在耳。或遺玉石之響。所以更撰方翼三十卷。共成一家之學。譬之相濟。運轉無涯。等羽翼之交飛。摶搖不測。矧夫易道深矣。孔宣系十翼之辭。玄文奧矣。陸績增玄翼之說。或沿斯義。述此方名矣。貽厥子孫。永爲家訓。𨿽未能譬言中庶。比潤上池。亦足以慕遠測深。稽門叩鍵者哉。儻經目於君子。庶知余之所志焉。

林億等序曰。臣聞方伎之學。其來遠矣。上古神農播谷嘗藥。以養其生。黃帝岐伯君臣問對。垂於不刊。爲萬世法。中古有長桑扁鵲。漢有陽慶倉公張機華佗。晉宋如王叔和葛稚川皇甫謐範汪胡洽深師陶景之流。凡數十家。皆祖述農黃。著爲經方。迨及唐世孫思邈出。誠一代之良醫也。其行事見諸史傳﹐撰千金方三十卷。辧論精博。囊括眾家。髙出於前輩。猶慮或有所遺。又撰千金翼方以輔之。一家之書。可謂大備矣。其書之得於今。訛舛尢甚。𨿽洪儒碩學。不能辧之。仁宗皇帝詔儒臣。校正醫書。

臣等今校定千金翼方。謂乎物之繁。必先得其要。故首之以藥錄纂要。凡治病者。宜別藥之性味。故次之以本艸。

人之生育。由母無疾。故次之以婦人。疾病之急。無急於傷寒。故次之以傷寒。然後養其少小。故次之以小兒。

人身旣立。必知所以自養。故次之以養性。養性者。莫善於養气。故次之以辟穀。气之盈乃可安閒。故次之以退居。退居者。當事補養。故次之以補益。若補益失宜。則風乃作。故次之以中風。風者。百病之長也。邪气緣而畢至。故次之以雜病。又次之以萬病。愈諸疾者。必資乎大藥。故次之以飛煉。乳石性堅。久服生熱。故次之以瘡癰。眾多之疾。源於脈證。故次之以色脈。色脈旣明。乃通穴。故次之以鍼灸。而禁經終焉。總三十卷。

目錄一卷。臣以爲晉有人。欲刊正周易。及諸藥方。與祖訥論。祖云。辧釋經典。縱有異同。不足以傷風教。至於湯藥。小小不達。則後人受獘不少。是醫方不可以輕議也。臣等不敢肆臆見。妄加塗竄。取自神農以來書。行於世者而質之。有所未至。以俟來者。書成繕寫。將預聖覽。恭惟皇帝陛下。天縱深仁。孝述前烈。刊行方論。

拯治生類。俾天下家藏其書。人知其學。皆得爲忠孝。亦皇風之髙致焉。太子右贊善大夫臣髙保衡。尙書都官員外郎臣孫奇。太常少卿充祕閣校理臣林憶等謹上。

又後序曰。夫疾病之至急者有三。一曰傷寒。二曰中風。三曰瘡癰。是三種者。療之不早。或治不對病。皆死不旋踵。孫氏撰千金方。其中風瘡癱。可謂精至。而傷寒一門。皆以湯散膏丸。類聚成篇。疑未得其詳矣。又著千金翼三十卷。辧論方法。見於千金者十五六。惟傷寒謂太醫湯藥𨿽行。百無一效。乃專取仲景之論。以太陽方證。比類相附。三陰三陽宜忌。霍亂髮汗吐下後。陰易勞復病。爲十六篇。分上下兩卷。亦一時之新意。此於千金爲輔翼之深者也。從而著之。論曰。傷寒熱病。自古有之。名賢浚哲。多所防禦。至於仲景。特有神功。尋思旨趣。莫測其致。有以見孫氏尊而神之之心也。是二書者。表裏相明。至纖至悉。無不該備。世又傳千金髓者。

觀其文意。殊非孫氏所作。乃好事者爲之耳。王道集外臺祕要方。各載所出。亦未之見。似出於唐之末代。博雅者。勿謂其一家書也。至於合藥生熟之宜。炮炙之制。分兩升斗之齊。並載千金凡例中。此不著云爾。

趙希弁曰。千金翼方三十卷。上唐孫思邈撰。思邈著千金方。復掇集遺軼。以羽翼其書。成一家之學。林億等謂。首之以藥錄。次之以婦人。傷寒。小兒。養性。辟穀。退居。補益。雜病。瘡癰。色脈。鍼灸。而禁經終焉者。皆有指意云。

陳振孫曰。千金翼方三十卷。孫思邈撰。千金方旣成。恐其或遺也。又爲此以翼之。亦自爲序。其末兼至禁術。用之亦多驗。﹝書錄解題﹞

王肯堂序曰。醫書不經秦火。而上古禁方。流傳於世者。無一焉。今獨張仲景方最古。其次莫如孫眞人千金方。

如是止矣﹐眞人以應化聖賢。現神仙身。行良醫事。其所著書。抉玄扃頎祕笈。宜不涉世情一字。顧房中補益篇。

稍類泥水。而婦人左腎膀胱兩部中。雜出淫不典之方。於養生濟物無當也。疑爲後人附益。非眞人手澤。後獲千金翼方於故友徐士彰諫議家。則前所疑者悉無有。而釋氏玄門千金不傳之祕。前書所不及者。往往而見。於是益知此爲眞人晚年定本。其視前書。一出一入。何止隻字千金而已。按仙傳拾遺。及宣室志。記眞人以永淳初元尸解。開元中。復有人見隱於終南山。與宣律師往還。因拯昆明池龍胡僧之難。得龍宮方三十首。且感神人之誡。

去千金方藥之害物命者。以艸木代之。作千金翼三十篇。每篇有龍宮仙方一首。今按服水法中有云。武徳中。龍此卷授余。則得龍宮方。非尸解後明甚﹐然亦可以證龍宮方之實有。而非好事者寓言也。方中時有用物命者。

豈亦後人附益耶。抑傳者妄也。千金方收入道藏。今關中江右。皆有刻。乃至宋元刻本。藏書家多有之。而獨翼方不傳。道藏亦不載﹐世多有不聞其名者。豈世人業重。仙眞祕之。神物呵禁。不容妄窺耶。三從子廷鑑以母病。

欲刻醫書。冀獲冥。請於余。余以此書授之。而表弟孫仲來助余。校訂尢力。苦無它本讎校。其烏焉帝虎之訛。灼然無疑者。然後攺正。不然。寧仍其舊。以俟他日得宋刻善本而更之。故訛不可讀者。時有同好。幸無訝焉。得者當起殷重心。生難遭想。心眞人之心。行眞人之行。而後可以用眞人之方。其爲眞人不難矣。此則余與廷鑑刻是書意也。萬曆乙巳十月八日。余以謝諸公之枉予先慈者。舟抵武林徳勝壩。大雨不可登岸。篷窗暗無聊。而廷鑑遣使。來告書成。且懲序。因書以歸之。念西居士王肯堂宇泰。

按王宇泰刊本。較之家藏元板。不惟誤文居多。甚至脫數十頁。元板目錄末。有大徳乙未良月梅溪書院刻梓木記。先考得之於城東醫生白氏。其文本端雅。卷帙完好。惜使王氏校刊之日。不視是善本。

﹝千金髓方﹞新唐志二十卷佚按本事方。有云千金髓。有腎气攻背項彊一證。則其書南宋時猶存矣。

又按朝鮮國醫方類聚引。有千金月令一書。醫官小島學古﹝尙質﹞就以采輯。得說一十九首。方三百二十一首。檢其文義。與千金方。實出一手。決非贗鼎矣。考新唐志農家類云。孫氏千金月令三卷。孫思邈。﹝宋志。

作齊人月令。﹞殆此書也。而陶九成說郛卷第六十九。載有其書。僅舉節物十二條。蓋是以時令爲主。因以及醫方者。故附於此。

﹝郭氏﹝思﹞千金寶要﹞八卷存自序曰。孫眞人千金方。一部三十卷。三百一十八門。門中各有論。論下各有方。論以論說人所以得病之由。君子小人。皆宜熟知。方以治人之已病。而人有未嘗得見此集者。並藥有物多而難合者。貧下細民。因此不獲治療。枉壞軀命者。可勝言哉。況一州一縣。幾家能有千金方。而有者亦難於日日示人。因此孫君之仁術仁心。

格而不行處有之。郁而不廣處有之。孫君此書。上本黃帝岐伯。次祖扁鵲華佗張仲景陳延之衛汜王叔和短劇肘後。

龍宮海上。而下及當時之名公方論藥術。並自撰經試者。世皆知此書爲醫經之寶。余亦槪嘗閱諸家方書內。惟千金一集。號爲完書。有源有證。有說有方。有古有今。有取有捨。關百聖而不慚。貫萬精而不忒。以儒書擬之。

其醫師之集大成者歟。唐之盧照鄰謂。思邈髙談正一。則古之蒙莊。深入不二。則今之摩詰。斯言得其深致矣。

思久欲闡揚此書。以廣之海內。而在公牽迫。終不克遂。今休閒矣。遂取千金方中諸論。遂件條而出之以告人。使人知防之於未然之前。又將千金方中諸單方。逐件列而出之以示人。使人知治之於已病之後。其思家與知識家﹐經用神驗者。亦附之其中。各別稱說。

買巨石刊之。以廣其傳。以救急者爲先。以稍可待者爲次。以尋常大病爲三。以尋常次病爲四。孫君之書。以婦人小兒爲首。以男子婦人雜病爲後。思今皆根據之。而特取諸病目前交急者爲首。此思急於救人。推行孫君之妙法本意也。謹敢以千金寶要命篇。誓施萬本。長者仁人。當共斯善﹐宣和六年四月初一日。徽猷閣直學士。通奉大夫致仕。河陽郭思謹序。

秦王守中序曰。千金寶要者。宋徽猷閣直學士郭思按唐孫眞人先生所集千金方中纂要者也。宣和六年。思曾刻石於華州公署。我明正統八年。華州知州劉整重刻。景泰六年。和州楊勝賢以石刻冬月不使摹印。易刊木板。

往年春予得之。喜其方之簡便。藥之近易。醫不煩而取效速。信有切於人之實用。乃珍如拱璧。不容自祕。已命壽之梓矣。竊惟寶要。纂自眞人千金方中。天下之遊耀州眞人洞者。歲無虛日。日無虛時。顧獨不立石於眞人洞前。非所以廣其傳也。因刻於洞前云。隆慶六年。歲在壬申。春三月上吉。秦王守中識。

李海立題詞曰。此書初得華州石刻。舛訛最多。繼得華州木刻。及蜀中及郭武定木刻。其訛猶華之石刻也。

其門類錯亂者。玆皆類明。拾遺一段。玆皆附之各類。小兒兩類。並而爲一。爲其便於檢閱也。其間有字句之謬。

可以意會者。乃敢更之。中有文本髙古。不能讀者。不敢輒易。乃仍舊焉。自千金論起。至若有所舉重段止。以欲人知所避忌也。自五勞七傷。有小腹痛起。至婦人新產上廁段止。旣無治法。又無令人避忌之意。自五勞段。數至第二十二段。中有凡是病者皆須服之之句。後淋閉論末。又云悉服之立驗。或亦萬病玉壺。各有所主也。因並及之。

錢曾曰。郭思千金寶要八卷。宣和六年。河陽郭思取千金方中諸論。逐件條而出之。使人知治於已病之後。

並附經用神驗者。各別稱說。推行孫眞人妙法之本意。仍以千金寶要名篇。買巨石鐫之。立於華州公廨。吾家墨刻舊本。字畫完整。古香襲人。暇日當取以校對。始知是本之佳否也。

孫星衍序曰。千金寶要十七卷。附論及千金須知。爲十八卷。宋宣和時。郭學士思從孫徵君思邈所撰千金方撰要。刻石華州公署。自明正統景泰間。俱有木石刻本。至隆慶六年。秦王守中復刊石耀州眞人洞。四庫書未及收錄。余遊關中。得其拓本藏笈中。按家徵君生於後周。卒於唐永淳之代。葉夢得避暑錄話。稱其作千金前方時。

已百餘歲。後三十年。作千金翼。段成式酉陽雜俎。則謂昆明池龍宮。有仙方三千首。徵君因救龍得之。因上帝不許妄傳。復著千全方三十卷。每捲入一方。千金方。本與千金翼方爲二書。是以舊唐書本傳。止載千金方三十卷。晁公武陳振孫書目。則云各三十卷。今俗本千金翼方九十三卷。不知何人更其次第。千金前方。竟不可別。

此宣和時擇要本。當從前方錄出者。龍宮仙方在其內。眞世間祕異之書。不可不廣其傳。以公同志。書中謂今俗稱豆瘡。爲小兒丹毒。又有反花瘡。元人奇效良方。始謂之痘疹。可證俗人謂此疾出於近代者非也。縊死人可救。

落水人經一宿猶可活。倉卒間不知其方。書備其術。尢爲濟人之仁術。世之從政者。不師蓋公獄市勿擾之言﹐惟株累鍛煉之是務。置一切積貯水利農田學校利益於人之事於不問。以致傷元气。感召災殃。誠不如尋覽方書。胸中常有活人之念。爲善最樂。在此不在彼矣。

按孫季逑所刻。並附論及千金須知。俱爲八卷。與讀書敏求記所載符。其分門凡十七篇。季逑序曰。是書十七卷。合論及須知爲十八卷。恐是失檢。序又曰。俗本千金翼方九十三卷。不知何人更其次第。千金前方。竟不可別。考是以喬世定所刻前方。爲翼方者。何錯誤至此乎。

﹝張氏﹝學懋﹞千金寶要補﹞三卷存自序曰。此宋徽猷閣直學士郭思按唐孫眞人千金方。而纂其簡易者也。宣和六年。思刻石於華州。我明正統八年。知州劉整重刻。景泰六年。知州楊勝賢以石刻艱於摹印。易刻木板。而傳稍廣焉。但字多訛舛。隆慶六年。

秦王復勒石於耀州。眞人洞前。爲文學謝沾書。稍正其訛。而門類錯亂。有以滯下方。混於小兒丹毒方中者。余恐其誤人。乃求全本千金要方。並王宇泰太史新刻千金翼方。分門考訂。又按仙傳所載眞人著千金三十篇。每篇有龍宮仙方一首。政恐郭氏尙在掛漏。間以己意。擇而補之。其上各加一補字者。不敢失郭氏原本也。嗟嗟。眞人神化濟世。全在千金一書。今海內僅見關中江右刊行二板。而時醫亦鮮能習之。蓋非苦其方之珍繁。則憚於藥之炮煉。𨿽神奇應驗。理在目前。其如不明不行何哉。郭氏所纂。不過采其倉卒救急。藥簡而易辧者。以便民耳。

若其全本。首婦人。次嬰孺。次男子老人。次鍼灸導引。養性攝生。以至服食所載。飛煉鐘乳雲母五色石英等法。

采制松脂茯苓黃精枸杞等方。種種具備。誠遵而行之。小可療疾。大則延年。耳食者乃反以爲忌嚇。以爲不可試也。噫。此何異認上味醍醐。爲毒藥也哉。余欲訪宋元道藏。訂證全方。覓一有力者刊行。以廣眞人弘濟之意。徒有其志而未逮也。倘邀眞人冥。假以餘年。庶得竟未竟之願耶。金陵醫士程初陽文格徐呂梁經洪皆篤信眞人。藏有千金方。而善用之者。若欒恆所文願範華宇應春。同力校正。得並書。泰昌庚申歲重九日。蜀梓州張學懋志。

﹝張氏﹝璐﹞千金方衍義﹞三十卷存自序曰。易云。眇能視。跛能履。明乎非所能。而自以爲能。不自知其才徳之兼絀也。余自慚固陋。乏經國濟世之略。生遭世變。瑣尾流離。迨永淸大定。而後章句荒落。株守蓬廬。惟有軒岐性命之學。日尋繹焉而不倦。

時吾裏有李瑾懷玆者。與余爲膠漆契。博聞彊記。潛心醫學。君子人也。所可議者。務博而不知所宗。淺涉而未探奧。嘗與之究玉函金匱。及千金方一書。非不有識堪資。而求所謂恢心貴富。尙有憾焉。深嘆述古之難。如昌黎所云。補苴罅漏。張皇幽眇。洵非末學所可幾也。夫長沙爲醫門之聖。其立法誠爲百世之師。繼長沙而起者。

惟孫眞人千金方。可與仲景諸書。頡頏上下也。伏讀三十卷中。法良意美。聖謨洋洋。其辧治之條分縷析。制方之反激逆從。非神而明之。其孰能與於斯乎。余自束髮授書以來。卽畱心是道。曩所輯纘緒二論。及醫通一十六卷。付梓行世。深嘆學識迂疏。僅可爲後學自邇自卑之一助﹐迄今桑楡在望。尙欲作蜣螂不朽。亦自愚矣。而此書不爲之闡發。將天下後世。竟不知有是書。深可懼也。因不揣愚昧。匯取舊刻善本。參互考訂。遂一發明。其反用激用之法。貫串而昭揭之。其於鍼灸一門。闕以俟專家補之。俾學人開卷了然﹐胸無窒礙。照宋刻本。仍隸三十卷。仿趙以徳敷衍金匱之義。又殊愧敷衍成文。爰名曰千金方衍義。後之君子。有以討論修飾。授之剞劂。亦斯書之幸甚。余不學無術。老無思索。意之所致。信筆成書。殆所謂眇之能視。不足以有明。跛之能履。不足以與行也。康熙歲次戊寅。十一月旣望。八十二老人石頑張璐路玉序。

﹝孫氏﹝思邈﹞醫家要妙﹞崇文總目五卷佚

卷四十三

方論﹝二十一﹞

﹝蘇氏﹝遊﹞玄感傳屍方﹞﹝宋志。作蘇玄感論。注曰。。一作遊。按據外臺祕要方。作蘇誤。﹞舊唐志一卷佚﹝許氏﹝孝崇﹞篋中方﹞﹝宋志。作一卷。﹞新唐志三卷佚按新唐志。作許孝宗。誤。今攺正。蓋孝宗顯慶四年。與李績等。同修本艸圖經者。仕至尙藥奉禦。

﹝亡名氏延年祕錄﹞舊唐志十二卷﹝崇文總目。作十卷。﹞佚﹝崔氏﹝知悌﹞纂要方﹞﹝新唐志。作崔行功。﹞舊唐志十卷佚按是書。舊新唐志所記崔氏名不同。今據外臺祕要方所引考之。若灸骨蒸法圖。注曰。崔氏別錄骨蒸灸方圖。並序。中書侍郎崔知悌撰。出第七卷

中云。似是出於知悌者。然蘇沈內翰良方。載崔氏增損理中丸。稱西晉崔行功方。則未知孰是也。再考外臺。又載崔氏療鬼气。辟邪惡。阿魏藥安息香方。後有餘時任度支郎中語。又小續命湯方下曰。余昔至戶部員外郎。患風疹。又云。余曾任殿中少監。以狀設向說名醫。徵之舊新唐書。崔知悌及行功傳﹐無是官銜。特大中十二年唐技所進郎官石柱題名。戶部員外郎。有崔知悌名。則知其出於知悌者。

仍據舊志。定爲知悌書矣。良方稱行功爲西晉人。此以其方後。有予以告領軍韓康伯右衛毛仲祖光祿王道預臺郎顧君苗著作殷仲堪之語也。然崔氏所援諸書。若大小前胡湯。金牙散。並稱出胡洽。療骨蒸蒼梧道士方後。載蘇遊玄感論。又載巒公調气方。劉涓子甘艸湯。則知是書。決非晉人所著。至加減理中丸。是崔氏采阮河南等方論者也。

﹝王氏﹝勃﹞醫語纂要﹞﹝藝文略。作醫語纂要論。﹞宋志一卷佚舊唐書本傳曰。王勃字子安。絳州龍門人。六歲解屬文。構思無滯。詞情英邁。與兄HT。才藻相類。父友杜易簡常稱之曰。王氏三珠樹也。勃年未及冠應幽素舉及第。幹封初。詣闕上震遊東嶽頌。時東都造乾元殿。又上干元殿頌。沛王賢聞其名。召爲沛府修撰。甚愛重之。諸王鬥鷄。互有勝負。勃戲爲檄英王雞文。髙宗覽之怒曰。據此是交構之漸。卽日斥勃不令入府。久之補虢州參軍。勃恃才傲物。爲同僚所嫉。有官奴曹達犯罪。勃匿之。又懼事泄。乃殺達以塞口。事發。當誅。會赦除名。時勃父福峙爲雍州司戶參軍。坐勃左遷交趾令。上元二年。勃往交趾省父。道出江中。爲采蓮賦以見意。其辭甚美。渡南海墮水而卒。時年二十八。

新唐書本傳曰。勃嘗謂人子不可不知醫。時長安曹元有祕術。勃從之遊。盡得其要。

﹝孟氏﹝詵﹞必效方﹞舊唐志十卷佚﹝補養方﹞舊唐志三卷佚﹝楊氏﹝闕名﹞太僕醫方﹞﹝幼幼新書。作楊太鄴方。﹞新唐志一卷注曰。失名。天授二年上。佚﹝張氏﹝文仲﹞隨身備急方﹞新唐志三卷佚舊唐書本傳曰。張文仲洛州洛陽人也。少與鄕人李虔縱京兆人韋慈藏。並以醫術知名。文仲則天初爲侍禦醫。時特進蘇良嗣於殿廷。因拜跪便絕倒。則天令文仲慈藏隨至宅候之。文仲曰。此因憂憤邪气激也。若痛衝脇。

則劇難救。自朝候之。未及食時。卽苦衝脇絞痛。文仲曰。若入心不可療。俄頃心痛。不復下藥。日旰而卒。文仲尢善療風疾。其後則天令文仲集當時名醫。共撰療風气諸方。仍令麟臺監王方慶。監其修撰。文仲奏曰。風有一百二十四種。气有八十種。大體醫藥𨿽同。人性各異。庸醫不達藥之性。使冬夏失節。因此殺人。惟香港腳頭風上气。嘗須服藥不絕。自余則隨其發動。臨時消息之。但有風气之人。春末夏初。及秋暮。要得通泄。卽不困劇。於是撰四時常服。

及輕重大小諸方十八首。表上之。文仲久視年終於尙藥奉禦。撰隨身備急方三卷。行於代。

﹝法象論﹞宋志一卷佚﹝王氏﹝方慶﹞隨身左右百發百中備急方﹞十卷佚按上見於舊唐書本傳。與張文仲所撰。其目相類。惟卷帙不同。豈文仲就方慶之書。節抄成編者歟。

﹝元氏﹝希聲﹞行要備急方﹞宋志一卷佚按外臺祕要方。載張文仲療諸風方九首。稱元侍郎希聲集。

﹝段氏﹝元亮﹞病源手鏡﹞新唐志一卷佚﹝伏氏﹝適﹞醫苑﹞新唐志一卷佚﹝吳氏﹝升﹞蘇敬徐王唐侍中三家香港腳論﹞宋志一卷﹝據外臺祕要方。當作二卷。﹞佚王燾曰。吳氏竊尋蘇長史唐侍中徐王等香港腳方。身經自患。三二十年。各序气論。皆有道理。具述灸穴。備說醫方。咸言總試。但有效驗。比來傳用。實愈非虛。今撰此三本。勒爲二卷。色類同者。編次寫之。仍以朱題蘇唐徐姓號。各於方論下。傳之門內。以救疾耳。﹝外臺祕要方﹞

﹝玄宗開元廣濟方﹞新唐志五卷佚舊唐書玄宗紀曰。開元十一年九月己巳。頒上撰廣濟方於天下。仍令諸州。各置醫博士一人。

王應麟曰。天寶五載。八月癸未。詔廣濟方。令郡縣良吏。選其要者。錄於大板﹐以示坊村。

﹝天寶單行方﹞佚按上見於證類本艸積雪艸圖經注。

﹝劉氏﹝貺﹞眞人肘後方﹞新唐志三卷佚舊唐書劉子玄傳曰。子玄子貺博通經史。明天文律曆。音樂醫算之術。終於起居郎。修國史。撰六經外傳三十七卷。續說苑十卷。太樂合璧記三卷。眞人肘後方三卷。天官舊事一卷。

﹝王氏﹝燾﹞外臺祕要方﹞新唐志四十卷存自序曰。昔者農皇之治天下也。嘗百藥。立九候。以正陰陽之變。診以救性命之昏札。俾厥土宇。用能康寧。

廣矣哉﹐洎周之王。亦有冢卿。格於醫道。掌其政令。聚毒藥以供其事焉。歲終稽考。而制其食。十全爲上。失四下之。我國家率由玆典。動取厥中。置醫學。頒良方。亦所以極元气之和也﹐夫聖人之徳。又何以加乎此乎。

故三代常道。百王不易﹐又所從來者遠矣。自雷岐倉緩之作﹐彭扁華張之起。迨玆厥後。仁賢間出。歲且數千。

方逾萬卷。專車之不受。廣廈之不容。然而載祀綿遠。簡編虧替。所詳者𨿽廣。所略者或深。討簡則功倍力煩。

取捨則論甘忌苦。永言筆削。未暇尸之。余幼多疾病。長好醫術。遭逢有道。遂躡亨衢。七登南宮。再拜東掖。

便繁臺閣。二十餘載。久知弘文館圖籍方書等。繇是睹奧升堂。皆探其祕要。以婚姻之故。貶守房陵。量移大寧郡。提攜江上。冒犯蒸暑。自南䢐北。旣僻且陋。染瘴癭。十有六七。死生契闊。不可問天。賴有經方。僅得存者。神功妙用。固難稱述。遂發憤刊削。庶幾一隅。凡古方纂得五六十家。新撰者向數千百卷。皆研其總領。核其指歸。近代釋僧深崔尙書孫處士張文仲孟同州許仁則吳升等十數家。皆有編錄。並行於代。美則美矣。而未盡善。何者各擅風流。遞相矛盾。或篇目重雜。或商較繁蕪。今並味精英。鈐其要妙。俾夜作晝。經之營之。捐眾賢之砂礫。掇羣才之翠羽。皆出入再三。伏念旬歲。上自炎昊。迄於盛唐。括囊遺闕。稽考隱祕。不愧盡心焉。客有見余此方曰。嘻。博哉。學乃至於此耶。余答之曰。吾所好者壽也。豈進於學哉。至於遁天倍情。懸解先覺。吾常聞之矣。投藥治疾。庶幾有瘳乎。又謂余曰。稟生受形。咸有定方。藥石其如命何。吾甚非之。請論其目。夫喜怒不節。饑飽失常。嗜欲攻中。寒溫傷外。

如此之患。豈由天乎。夫爲人臣。爲人子。自家刑國。由近兼遠。何談之容易哉。則聖人不合啟金。賢者曷爲條玉板。斯言之玷。竊爲吾子羞之。客曰。唯唯。嗚呼。齊梁之間。不明醫術者。不得爲孝子。曾閔之行。宜其用心。若不能精究病源。深探方論。𨿽百醫守疾。眾藥聚門。適足多疑。而不能一愈之也。主上尊賢重道。養壽祈年。故張王李等數先生繼入。皆欽風請益。貴而遵之。故鴻寶金匱靑囊綠帙。往往而有。則知日月所照者遠。

聖人所感者深。至於嗇神養和。休老補病者。可得聞見也﹐余敢采而錄之。則古所未有。今並繕緝。而能事畢矣。

若乃分天地至數。別陰陽至候。气有餘。則和其經渠以安之。志不足。則補其復澑以養之。溶溶液液。調上調下。

吾聞其語矣。未遇其人也。不誣方將。請俟來哲。其方凡四十卷。名曰外臺祕要方。非敢傳之都邑。且欲施於後賢。如或詢謀。亦所不隱。是歲天寶十一載。歲在執除。月之哉生明者也。

新唐書王傳曰。孫燾。性至孝。爲徐州司馬。母有疾。彌年不廢帶。視絮湯劑。數從髙醫遊。遂窮其術。

因以所學作書。號外臺祕要。討繹精明。世寶焉。歷給事中。鄴郡太守。治聞於時。

孫兆序曰。夫外臺者。刺史之任也。祕要者。祕密樞要之謂也。唐王燾臺閣二十餘年。久知弘文館。得古今方。上自神農。下及唐世。無不采摭。集成經方四十卷。皆諸方祕密樞要也。以出守於外。故號曰外臺祕要方。

凡一千一百單四門。以巢氏病源。諸家論辧。各冠其篇首。一家之學。不爲不詳。王氏爲儒者。醫道𨿽未及孫思邈。然而采取諸家之方。頗得其要者。亦崔氏孟詵之論也。且古之如張文仲集驗短劇方。最爲名家。今多亡逸。

𨿽載諸方中。亦不能別白。王氏編次。各題名號。使後之學人。皆知所出。此其所長也。又謂鍼能殺生人。不能起死人。其法云亡且久。故取灸而不取鍼。亦醫家之獘也。此方撰集之時。或得缺落之書。因其闕文。義理不完者多矣。又自唐歷五代。傳寫其本。訛舛尢甚。𨿽鴻都祕府。亦無善本。國家詔儒臣。校正醫書。臣承命。HT其書方証之重者刪去。以從其簡。經書之異者。注解以著其詳。魯魚亥豕。煥然明白。臣謂三代而下。文物之盛者。

必曰西漢。正以侍醫李柱國較方伎。亦未嘗命儒臣也。臣𨿽濫吹儒學。但盡所聞見。以修正之。有所闕疑。以待來哲。總四十卷。並目錄一卷。恭惟主上盛徳承統。深仁流化。頒此方論。惠及區宇。贊天地之生育。正萬物之性命。使歲無疵癘。人不夭橫。熙熙然樂於聖造者也。前將仕郎。守殿中丞。同校正醫書。臣孫兆謹上。

洪邁曰。外臺祕要。載制虎方。稱到山下先閉云云。虎卽走。予謂人卒逢虎。魂魄驚怖。竄伏之不暇。豈能雍容步趨。仗咒語七字而脫耶。因讀北方。聊書之以發一笑。

此書。乃唐王之孫燾所作。本傳云。燾視母疾。數從髙醫遊。遂窮其術。因以所學作書。討繹精明。世寶焉。

蓋不深考也。﹝容齋四筆﹞

趙希弁曰。外臺祕要方四十卷。上唐王燾撰。燾之序云。嘗得古方書數千百卷。因述諸病證候。刪集方藥符禁鍼灸之法。

陳振孫曰。外臺祕要四十卷。唐鄴郡太守王燾撰。自爲序。天寶十一載也。其書博采諸家方論。如肘後千金。

世尙多有之。至於短劇深師崔氏許仁則張文仲之類。今無傳者。猶間見於此書。大凡醫書之行於世。皆仁廟朝所校定也。按會要嘉二年。置校正醫書局於編集院。以直集賢院掌禹錫林億校理。張洞校勘。蘇頌等並爲校正。

後又命孫奇髙保衡孫兆同校正。每一書畢。卽奏上億等皆爲之序。下國子監板行並補注本艸圖經。千金翼方。金匱要略。傷寒論。悉從摹印。天下皆知學古方書。嗚呼。聖朝仁民之意溥矣。

王曰。王燾外臺祕要所言。方證符法灼灸甚詳。然謂鍼能殺生人。而不能起死人。則一偏之論也。﹝靑巖叢﹞

徐大椿曰。唐王燾所集外臺一書。則纂集自漢以來諸方。匯萃成書。而歷代之方。於焉大備。但其人本非專家之學。故無所審擇。以爲指歸。乃醫方之類書也。然唐以前之方。賴此書以存。其功亦不可泯。但讀之者。苟胸中無成竹。則眾說紛紜。羣方淆雜。反茫然失其所據。﹝醫學源流論﹞

四庫全書提要曰。外臺祕要四十卷。唐王燾撰。燾人王孫也。唐書附見傳。稱其性至孝。爲徐州司馬。

母有疾。彌年不廢帶。視絮湯劑。﹝案視絮二字未詳。然玉海所引亦同。是宋本已然。姑仍其舊。﹞數從髙醫遊。遂窮其術。因以所學。作外臺祕要。討繹精明。世寶焉。歷給事中。鄴郡太守。藝文志載外臺祕要四十卷。又外臺要略十卷。今要略久佚。惟祕要尙傳。此本爲宋治平四年。孫兆等所校。明程衍道所重刻。前有天寶十一載燾自序。又有皇二年。內降札子。及兆校上序。其卷首題林億等名。考書錄解題。引宋會要云云。則卷首題林億名。

乃統以一局之長。故有等字也。燾居館閣二十餘年。多見宏文館圖籍方書。其作是編。則成於守鄴時。其結銜。

稱持節鄴郡諸軍事。兼守刺史。故曰外臺。﹝案猗覺寮雜記曰。外臺。見唐髙元裕傳。故事三司監院官。帶禦史者。

號外臺。﹞書錄解題。作外臺祕要方。自序亦同。唐書及孫兆序中。皆無方字。蓋相沿省其文耳。書分一千一百四門。皆先論而後方。其論多以巢氏病源爲主。每條下。必詳注原書在某卷。世傳引書注捲第。有李涪刊誤。及程大昌演繁露。而不知例創於燾。可以見其詳確。其方多古來專門祕授之遺。陳振孫在南宋末。已稱所引短劇深師崔氏許仁則張文仲之類。今無傳者。猶間見於此書。今去振孫四五百年。古書益多散佚。惟賴燾此編以存。彌可寶貴矣。其間及禁術。蓋千金翼方。已有此例。唐小說。載賈耽以千年梳治虱瘕爲異聞。其方乃出於此書。第十二卷

中。宋小說。載以念珠取誤吞漁鉤爲奇伎。其方乃在今八卷中。又唐制。臘日賜口脂面藥。今不知爲何物。

其方亦具在三十一卷中。皆足以資博物。三十七卷。三十八卷。皆乳石論。世說載何晏稱服五石散。令人神情開朗。玉臺新詠。有姬人怨服散詩。蓋江左以來。用爲服食之術。今無所用。又二十八卷。載貓鬼野道方。與巢氏病源同。亦南北朝時鬼病。唐以後絕不復聞。然存之亦足資考訂也。衍道刻此書。頗有校正。惟不甚解唐以前語。

與後世多異。如痢門稱療痢稍較。衍道注曰。較字疑誤。考唐人方言。以稍可爲校。故薛能黃蜀葵詩。有記得玉人春病校句。馮班校才調集﹐辧之甚明。衍道知其有誤。而不知較爲校誤。猶爲未審。然大致多所訂定。故今亦並存焉。

按外臺有三義。逸周書王會解曰。受贄者八人。東面者四人。陳幣當外臺。又魏志王肅傳注曰。薛夏太和中。以公事移蘭臺。蘭臺自以臺也。而祕書署耳。推使當有坐者。夏報之曰。蘭臺爲外臺。祕書爲內閣。臺閣一也。何不相移之有。又唐書髙元裕傳所載。三司監院官帶禦史者。趙升朝野類要曰。安撫轉運。提刑提舉。實分禦史之權。亦似漢繡衣之義。而代天子巡狩也。故曰外臺。考王燾所以命是書。其自序。署曰銀靑光祿大夫。持節鄴郡諸軍事。兼守刺史。上柱國。淸源縣開國伯。而不載帶禦史。則提要所謂是編成於守鄴時。故稱外臺者。

恐未的確。自序又曰。兩拜東掖﹐便繁臺閣。二十餘歲。久知弘文館圖籍方書等。繇是睹奧升堂。皆探其祕要云。

據此其義取魏志蘭臺爲外臺之謂者也。先考弟子本崧庵﹝崧﹞曰。王燾傳所謂視絮湯藥者。提要以爲未詳。誤。

曲禮云。母絮羹。鄭玄注。絮。猶調也。釋文。絮。敕慮反。謂加以鹽梅也。視絮。卽調劑之義也。

﹝外臺要略﹞新唐志十卷佚﹝徒都子膜子外气方﹞﹝宋志。作膜外气方。﹞崇文總目一卷佚聖濟總錄曰。諸家方書。論水气甚詳。未嘗有言膜外气者。唐天寶間。有徒都子者。始著膜外气方書。本末完具。自成一家。今並編之。然究其義。本於肺受寒邪。傳之於腎。腎气虛弱。脾土又衰。不能制水。使水濕散溢於肌膚之間。气攻於腹膜之外。故謂之膜外气。其病令人虛脹。四肢腫滿。按之沒指。是也。

鄭樵曰。膜外气方。卽水气也。

﹝徳宗貞元集要廣利方﹞新唐志五卷佚舊唐書徳宗紀曰。貞元十二年。正月乙丑。上制貞元廣利藥方五百八十六首。頒降天下。﹝太平禦覽。作親爲之制序。敢題於天下通衢。其方總六十三種。三百八十六首。

﹝陸氏﹝贄﹞集驗方﹞﹝新唐書本傳。作今古集驗方五十篇。﹞新唐志十五卷佚舊唐書本傳曰。贄在忠州十年。常閉關靜處。人不識其面。復避謗不著書。家居瘴鄕。人多癘疫。乃抄癘方。

爲陸。氏集驗方五十卷。行於世。

葉夢得曰。陸宣公在忠州。集古方書五十卷。史云。避謗不著書。故事爾。避謗不著書可也。何用集方書哉。

或曰。忠州邊蠻夷多瘴癘。宣公多疾。蓋將以自治。尢非也。宣公豈以一己爲休戚者乎。是殆援人於疾苦死亡。

而不得者﹐猶欲以是見之。在它人不可知。若宣公此志必矣。﹝避暑錄話﹞

趙希弁曰。陸宣公經驗方二卷。上唐陸宣公贄在忠州時所集。而山陰陸遊所跋也。或問朱文公曰。陸宣公旣貶避謗。闔門不著書。只爲古今集驗方云。此亦未見陸宣公是處。豈無聖經賢傳。不以傳。可以玩索。可以討論。

楊萬里跋曰。陸宣公之貶也。杜門集古方書而已。或曰。避謗者歟。或曰。窮而不怨也。楊子曰。宣公之心。

利天下而已矣。其用也。則醫之以奏議。其不用也。則醫之以方書。有用有不用者。宣公之身也﹐宣公之心。亦有用有不用乎哉。﹝文集﹞

﹝李氏﹝暄﹞嶺南香港腳論﹞新唐志一卷佚新唐書宰相世系表曰。李暄。長州主簿。

﹝香港腳方﹞新唐志一卷佚﹝靑溪子萬病拾遺﹞﹝宋志。作李溫。﹞新唐志三卷佚﹝消渴論﹞新唐志一卷佚藝文略曰。靑溪子消渴論一卷。唐李暄撰。

﹝香港腳論﹞新唐志三卷佚崇文總目曰。新撰香港腳論三卷。李暄撰。

按據崇文總目。藝文略。靑溪子卽李暄別號也。宋志。作李溫。豈有所避而攺者歟。

﹝亡名氏袖中備急要方﹞新唐志三卷佚﹝鍼灸服藥禁忌﹞新唐志五卷佚﹝衛氏﹝嵩﹞醫門金寶鑑﹞﹝藝文略。作醫門金鑑。﹞新唐志三卷佚

卷四十四

方論﹝二十二﹞

﹝亡名氏嶺南急要方﹞新唐志二卷佚﹝賈氏﹝耽﹞備急單方﹞新唐志一卷佚新唐書本傳曰。賈耽。字惇詩。滄州南皮人。天寶中。舉明經補臨淸尉。上書論事。徙太平河東節度使。王思禮署爲度支判官。累進州刺史。治凡九年。政有異績。召授鴻臚卿。兼左右威遠營使。俄爲山南西道節度使。

梁崇義反東道。耽進屯谷城。取均州。建中三年徙東道。徳宗在梁。耽使司馬樊澤奏事。澤還。耽大置酒會諸將。

俄有急詔至。以澤代耽。召爲工部尙書。俄爲東都畱守。貞元九年。以尙書右僕射同中書門下平章事。俄封魏國公。順宗立。進檢枚司空左僕射。時王叔文等干政。耽病之。屢移病乞骸骨。不許。卒。年七十六。贈太傅。謚曰元靖。耽嗜觀書。老益勤。尢悉地理。至陰陽雜數罔不通。其器恢然。蓋長者也。

﹝劉氏﹝禹錫﹞傳信方﹞新唐志二卷佚唐才子傳曰。劉禹錫字夢得。中山人。貞元九年進士。又中博學宏詞科。工文章。時王叔文得幸。禹錫與之交。嘗稱其有宰相器。朝廷大議。多引禹錫及柳宗元與議禁中判度支鹽鐵案。憑借其勢。多中傷人。禦史竇羣劾云。挾邪亂政。卽日罷。憲宗立。叔父敗。斥朗州司馬。州接夜郎。俗信巫鬼。每祠歌竹枝。鼓吹俄延。其聲傖佇。禹錫謂屈原居沅湘間。作九歌。使楚人以迎接神。乃倚聲作竹枝辭十篇。武陵人悉歌之。始坐叔文貶者。𨿽赦不原。宰相哀其才且困。將澡用之。乃悉詔補遠州刺史。諫官奏罷之。時久落魄。鬱鬱不自抑。其吐辭多諷托。遠意感權臣。而憾不釋。久之召還。欲任南省郎。而作玄都觀看花君子詩。語譏忿。當路不喜。又謫守播州。中丞裴度言。播猿HT所宅。且其母年八十餘。與子死決。恐傷陛下孝治。請稍內遷。乃易連州。又徙夔州。後由和州刺史。入爲主客郎中。至京後遊玄都詠詩。且言始謫十年還輦下。道士種桃。其盛若霞。又十四年而來。無復一存。惟兔葵燕麥。動搖春風耳。權近聞者蓋薄其行。裴度薦爲翰林學士。俄分司東都。遷太子賓客。會昌時。加檢校禮部尙書。

卒。公恃才而放。心不能平。行年益晏。偃蹇寡合。乃以文章自適。善詩精絕。與白居易酬唱頗多。嘗推爲詩豪。

曰。劉君詩在處。有神物護持。有集四十卷。今傳。

﹝薛氏﹝弘慶﹞兵部手集方﹞新唐志三卷注曰。兵部尙書李絳所傳方。弘慶太和河中少尹。佚﹝薛氏﹝景晦﹞古今集驗方﹞新唐志十卷注曰。元和刑部郎中。貶道州刺史。佚﹝崔氏﹝元亮﹞海上集驗方﹞新唐志十卷佚新唐書本傳曰。崔玄亮。字晦叔。磁州昭義人。貞元初。擢進士第。累暑諸鎭幕府。父喪客髙郵。臥苫終制。

地下濕因得痺病。不樂進取。元和初。召爲監察禦史。累轉駕部負外郎。淸愼介特。澹如也。稍遷密歙二州刺史。

歙人馬牛生駒犢。官籍蹄。故吏得爲姦。玄亮焚其籍一不問。民山處輸租者苦之。下令許計斛輸錢。民賴其利。

歷湖曹二州。辭曹不拜。太和四年繇太常少卿。攺諫議大夫。朝廷推爲宿望。拜右散騎常侍。每遷官。輒讓形於色。鄭注構宋申錫﹐捕逮倉卒。內外震駭。玄亮幸諫官叩延英。苦諍反復數百言。文宗未諭。玄亮置笏在陛曰。孟軻有言。

眾人皆曰殺之。未可也。卿大夫皆曰殺之。未可也。天下皆曰殺之。然後察之。乃置於法。今殺一凡庶。當稽典律。況欲誅宰相乎。臣爲陛下惜天下法。不爲申錫言也。俯伏流涕。帝感悟。眾亦服其不撓。繇此名重朝廷。頃之移疾歸東都。召爲虢州刺史。卒。年六十六。贈禮部尙書。玄亮晚好黃老淸靜術。故所居官。未久輒去。遺言山東士人利便近。皆葬兩都。吾族未嘗遷。當歸葬滏陽。正首丘之義。諸子如命。

﹝鄭氏﹝注﹞藥方﹞新唐志一卷佚按新唐書。鄭注絳州翼城人。世微賤。以方伎遊江湖間。太和末。仕至校檢尙書左僕射。鳳翔隴右節度使。

與李訓等謀誅宦者。事敗被殺。

﹝韋氏﹝宙﹞集驗獨行方﹞新唐志十二卷佚新唐書韋丹傳曰。丹子寅。推蔭累調河南府司錄參軍。李班表河陽幕府。宣宗謂宰相墀曰。丹有子否。以寅對。帝曰。與好官。乃拜侍禦史。三遷度支郎中。盧鈞節度太原。表寅爲副。時回鶻已破諸部入塞下。剽殺吏民。

鈞欲得信。重吏視邊。寅請往。自定襄雁門五原。絕武州塞。略雲中。逾旬注徧。見酋豪鐫諭之。視亭障守卒。

增其稟約。吏不得擅以兵侵諸戎。犯者死。於是三部六蕃諸種皆信悅。召拜吏部郎中。出爲永州刺史。還爲大理少卿。久之拜江西觀察使。政簡易。南方以爲世官。遷嶺南節度使。南詔陷交趾。撫兵積備。以干聞。加檢校尙書。左僕射。同中書門下平章事。咸通中卒。

﹝玉壺備急方﹞﹝崇文總目。作別集玉壺備急大方。﹞宋志三卷﹝崇文總目。作一卷。﹞佚﹝司空氏﹝輿﹞發焰錄﹞新唐志一卷注曰。圖父。大中時商州刺史。佚舊唐書司空圖傳曰。圖父輿精史術。大中初。戶部侍郎盧弘正領鹽鐵。奏輿爲安邑兩池稅鹽使。檢校司封郎中。先是鹽法條例疏闊。吏多犯禁。輿乃特定新法十條奏之。至今以爲便。入朝爲司門員外郎。遷戶部郎中。卒。

﹝許氏﹝詠﹞六十四問﹞﹝宋志。作六十四問方祕要方。注曰。詠。一作泳。﹞新唐志一卷佚按新唐書宗室傳曰。永安壯王孝基曾孫涵子。貞元初爲饒州別駕。外家髙以善歌入宮。因禦醫許泳通書坐誅。

宋志注。作許泳。豈其人歟。

﹝靑蘿子道光通元祕要術﹞﹝崇文總目。無靑蘿子道光五字。不著撰人名氏。﹞新唐志三卷注曰。失姓。咸通人。佚﹝葉氏﹝長文﹞啟玄子元和紀用經﹞宋志一卷存工部尙書致仕許寂序曰。昭皇在禦。余嘗布衣奉詔。講易禁殿。忤言驚俗。尋乞還山。茹芝采藥。與羽人梁自然。爲山水師友。丹竈之外。博究經方。救世活人。歲千百數。春和秋爽。多歷名山。一日授余啟元三章曰。

君食熟酪。可施此藥。余𨿽敬受。莫測其所謂也。後辟兵入蜀。方悟熟爲蜀。因施藥治人。多獲康愈。由是蜀人遂無夭枉。同光從王入朝。齒髮已衰。旋乞致仕。卜林泉於洛。居歲餘。又悟酪爲洛。自洛人得藥。起死者不可勝數。白牛師語。歷驗無差。食於蜀。食於浴。余神其事。乃書經之首。以傳後世。

程永培跋曰。宋史藝文志。載有啟元子元和紀用經一卷。世傳絕少。李時珍著本艸綱目。引用方書。無所不采。

而獨遺此卷。或未嘗寓目耶。王肯堂準繩。曾引其說。以後諸家。絕未見有用其方者。今按此卷。乃傳自越之許寂。寂本四明山道士。後至蜀歷官至尙書。蜀降唐遂家於洛。寂於蜀洛兩郡。治人病無不愈。余偶得之。如獲至寶。是夜虛室生白。乃此書之光也。執方療病。輟應手愈。第本有闕字。然木亦不刊。畱之以待補者。余乃據啟元子素問原注補之。尙有不及補者。則目力所限。考據難周。又不敢參以私意。仍畱木以俟博覽君子。

按乾隆中程永培刊六醴齋叢書。收有是書。無葉長文序。題云唐啟玄子王冰著。又有許寂序。所言虛誇難信。

然檢其文。決非宋以後物。且與陳氏三因方所引相合。則要爲古書無疑矣。

﹝蘇氏﹝越﹞羣方祕要方﹞﹝宋志注。要一作會。﹞新唐志三卷佚﹝李氏﹝繼臯﹞南行方﹞﹝崇文總目。作南得方。﹞新唐志三卷﹝崇文總目。作十卷。﹞佚﹝唐宣成公太和濟要方﹞﹝舊闕唐宣成公四字。今據藝文略錄之。宋志。作濟安。﹞崇文總目五卷﹝宋志。

作一卷。﹞佚﹝白氏﹝仁敍﹞唐興集驗方﹞新唐志五卷佚﹝包氏﹝會﹞應驗方﹞新唐志一卷﹝宋志。作三卷。﹞佚﹝梅氏﹝崇獻﹞方﹞﹝藝文略。作道士梅崇獻。﹞新唐志五卷佚﹝醫門祕錄﹞崇文總目五卷佚﹝姚氏﹝和眾﹞延齡至寶方﹞﹝舊作董延齡至寶方。今據藝文略攺訂。崇文總目。作姚和撰誤。﹞新唐志十卷佚錢侗曰。延齡至寶方十卷。姚和撰。按唐志宋志。延齡上。並有眾童二字。通誌略。刪去童字。作姚和眾撰。

以眾字並爲人名。謬矣。後醫書類五。有保童方一卷。宋志。亦作姚和眾撰。則又承通誌之誤。

按唐志延齡上。有眾童二字者。是上文有姚和眾童子祕訣二卷。故誤添此字。錢侗謂以眾字並爲人名。謬。

此說反非。證類本艸。多引姚和眾方。

﹝李氏﹝昭明﹞嵩臺集﹞新唐志三卷佚﹝陳氏﹝元﹞北京要術﹞新唐志一卷注曰。元爲太原少尹。﹝崇文總目。作二卷。﹞佚冊府元龜曰。陳立。京兆人。家世爲醫。後唐明宗朝。爲太原少尹。集平生驗方七十五首。並修合藥法百件。號曰要術。刊石置於太原府衙之左。以示於眾。病者賴焉。

按元立二字。必有一誤。五代史後唐明宗紀。天成元年。八月甲寅。醫官張志忠爲太原少尹。別不載陳氏名。豈系闕文歟。

﹝亡名氏醫鑑﹞崇文總目一卷佚﹝證病源﹞崇文總目五卷佚﹝張氏﹝泳﹞新集普濟方﹞宋志五卷佚冊府元龜曰。周張詠。顯徳初。進新集普濟方五卷。詔付翰林院考試。尋以詠爲翰林醫官。

﹝劉氏﹝翰﹞經用方書﹞三十卷佚冊府元龜曰。劉翰。顯徳初。進經用方書一部三十卷。論候一十卷。今體治世集二十卷。上覽而嘉之。乃以爲翰林醫官。其書付史館。

﹝論候﹞十卷佚﹝全體治世集﹞﹝劉翰。宋志作劉輸。全體。崇文總目。作金體。藝文略。冊府元龜。作今體。並訛。﹞

宋志三十卷﹝崇文總目。作三卷。﹞佚﹝僞蜀羅氏﹝普宣﹞廣正集靈寶方﹞﹝宋志。無廣正集三字。﹞藝文略一百卷佚﹝僞蜀吳氏﹝羣﹞意醫紀歷﹞藝文略一卷佚﹝亡名氏法家論語﹞崇文總目一卷佚﹝問醫療訣﹞﹝藝文略。作素問醫療訣﹞崇文總目一卷佚﹝石氏昌﹝璉﹞明醫顯微論﹞奮脫明字。據藝文略訂補。崇文總目一卷佚﹝亡名氏大元新論﹞崇文總目一卷佚﹝金匱錄﹞崇文總目五卷佚﹝王氏﹝顏﹞續傳信方﹞﹝藝文略。作僞唐王顏撰。﹞崇文總目十卷佚﹝華氏﹝宗壽﹞升元廣濟方﹞﹝藝文略。作僞唐華宗壽撰。﹞崇文總目十卷佚﹝張氏﹝叔和﹞新書病總要略﹞﹝宋志。新書。作新集。﹞崇文總目一卷佚﹝葉氏﹝傳古﹞醫門指要用藥立成訣﹞﹝宋志。作葉傳右醫門指要訣。﹞崇文總目一卷佚﹝孫氏﹝廉﹞金鑑方﹞﹝舊闕名氏。今據宋志錄。藝文略。作孫兼。﹞崇文總目三卷佚﹝李氏﹝HT﹞新修榮衛養生用藥補瀉論﹞﹝宋志。作李越。﹞崇文總目十卷佚﹝亡名氏博濟安眾方﹞崇文總目二卷﹝宋志。作三卷。﹞佚﹝集諸要妙方﹞崇文總目一卷佚﹝纂集韓待詔肘後方﹞崇文總目一卷佚﹝鄭氏﹝闕名﹞惠心方﹞崇文總目三卷佚﹝纂祕要藥方﹞崇文總目二卷﹝宋志。作三卷。﹞佚﹝圃田通元祕術方﹞﹝宋志。作圃田通元方。﹞崇文總目三卷佚﹝惠民方﹞崇文總目一卷﹝宋志。作三卷。﹞佚﹝亡名氏祕要藥方﹞崇文總目一卷佚﹝裴氏﹝孝封﹞新集應病通神方﹞﹝舊闕名氏。今據藝文略錄。﹞崇文總目─捲﹝宋志。藝文略。作三卷。﹞佚﹝王氏﹝守愚﹞普濟方﹞崇文總目五卷佚﹝崔氏﹝闕名﹞應驗方﹞崇文總目�捲佚﹝亡名氏塞上方﹞崇文總目三卷佚﹝備急方﹞崇文總目一卷佚﹝刪繁要略方﹞崇文總目一卷佚﹝備急簡要方﹞崇文總目一卷佚﹝病源丸經﹞﹝藝文略。丸作兆。﹞崇文總目一卷佚﹝醫明要略﹞崇文總目一卷佚﹝問答病狀﹞崇文總目一卷佚﹝問病錄﹞崇文總目一卷佚﹝蕭氏﹝存禮﹞百一問答方﹞崇文總目三卷佚﹝安氏﹝文恢﹞萬全方﹞﹝舊闕名氏。今據宋志錄。宋志注。全。一作金。藝文略。作安愜。﹞崇文總目三卷佚﹝亡名氏集諸纂驗方﹞崇文總目一卷佚﹝雜藥方﹞崇文總目一卷佚﹝錄驗備急諸方﹞崇文總目一卷佚﹝諸家明方﹞崇文總目一卷佚﹝段氏﹝詠﹞走馬備急方﹞﹝宋志注。一作泳。﹞崇文總目一卷佚﹝亡名氏祕要方﹞崇文總目一卷佚﹝千金纂錄﹞崇文總目二卷佚﹝還元丹方﹞崇文總目一卷佚﹝養生益壽備急方﹞崇文總目一卷佚﹝巾箱集﹞崇文總目一卷佚﹝王氏﹝闕名﹞祕方﹞崇文總目五卷佚﹝沈氏﹝承澤﹞集妙方﹞﹝舊闕名氏。今據宋志錄。藝文略。作沈承。﹞崇文總目三卷佚﹝亡名氏川玉集﹞﹝藝文略。作穿玉。﹞崇文總目一卷佚﹝骨蒸論﹞崇文總目一卷佚﹝蕭氏﹝宗簡﹞水气論﹞﹝舊闕名氏。今據宋志錄。宋志注。蕭。一作藺。﹞崇文總目三卷佚﹝朱氏﹝元朴﹞風疾論﹞崇文總目一卷佚﹝亡名氏五癆論﹞崇文總目一卷佚﹝吳氏﹝希言﹞風論仙眺經﹞﹝宋志。作山兆經。注。兆。一作髓。﹞崇文總目二卷﹝宋志。作一卷。﹞佚﹝醫門括源方﹞宋志一卷佚﹝章氏﹝秀言﹞艸木諸藥單方﹞﹝舊闕名氏。今據宋志錄。藝文略。作張秀言。﹞崇文總目一卷佚﹝亡名氏奏問單方﹞﹝藝文略。作秦聞。﹞崇文總目一卷佚﹝單方﹞崇文總目一卷佚﹝王氏﹝朝昌﹞新集方﹞崇文總目二卷佚﹝李氏﹝八百﹞方﹞崇文總目一卷佚﹝亡名氏返魂丹方﹞崇文總目一卷佚﹝通元祕錄﹞崇文總目三卷佚﹝孔氏﹝周南﹞靈方誌﹞崇文總目一卷佚﹝蔣氏﹝準﹞療黃歌﹞崇文總目一卷佚﹝亡名氏靈奇璧奧﹞崇文總日三卷佚﹝西京曹氏水气論﹞﹝宋志。作巢氏。﹞崇文總目一卷﹝宋志。作五卷。﹞佚﹝楊氏﹝天業﹞三十六種風論﹞﹝宋志。作楊太業。﹞崇文總目一卷佚﹝華氏﹝﹞醫門簡要﹞崇文總目十卷佚

卷四十五

方論﹝二十三﹞

﹝王氏﹝懷隱﹞等太平聖惠方﹞﹝舊作懷徳。訛。今訂正。﹞宋志一百卷存太宗禦制序曰。朕聞皇王治世。撫念爲本。法天地之覆載。同日月以照臨。行道徳而和慘舒。順寒暄而知盈縮。上從天意。下契羣情。同憚焦勞。以從人欲。乃朕之願也。且夫人稟五常。藥治百病。能知疾之可否。究藥之懲應者。則世之良醫也。至如風雨有不節之勞。喜怒致非理之患。疾由斯作。蓋自物情。苟非窮達其源。窺測其奧。徒煩服食。以養於壽命。消息可保於長生矣。自古同今。多乖攝治。疾之間起。積之於微。勢兆已形。求諸服餌。方旣弗善。藥何救焉。書曰。藥不瞑眩。厥疾弗瘳。誠哉是言也。且如人安之道。經絡如泉。或馳騁性情。乖類形體。莫知傷敗。至損壽齡。蓋由血脈榮枯。肌膚盛弱。貪其嗜欲。不利機關。及至虛羸。不防他故。

四時逆順。六气交爭。賢者自知。愚者未達。是以聖人廣慈仁義。博愛源深。故黃帝盡岐伯之談。虢君信越人之術。揆度者明於切脈。指歸者探於幽玄。論之則五音自和。聽之則八風應律。譬猶影響。無不相從。求妙刪繁。

備諸方冊。討尋精要。演說無所不周﹐詮括簡編。探賾悉聞盡善。莫不考祕密。搜隱微。大矣哉。爲學乃至於此耶。則知天不愛其道。而道處其中。地不愛其寶。而寶含其內。夫醫者意也。疾生於內。藥調於外。醫明其理。藥效如神。觸類而生。參詳變易。精微之道。用意消停。執見庸醫。證候難曉。朕昔自潛邸。求集名方。異術玄鍼。皆得其要。兼收得妙方千餘首。無非親驗。並有準繩。

貴在救民。去除疾苦。並徧於翰林醫官院。各取到經手家傳應效藥方。合萬餘道。令尙藥奉禦王懷隱等四人。較勘編類。凡諸論證。並該其中。品藥功效。悉載其內。凡候疾之深淺。先辧虛實。次察表裏。然可根據方用藥。則無不愈也。庶使天髙地濃。明王道之化成。春往秋來。布羣黎之大惠。昔炎帝神農氏長於薑水。始教民播種。以省煞生。嘗味艸木。區別藥性。救夭傷之命。延老病之生。黔首日用。而不知聖人之至徳也。夫醫道之難。昔賢猶病。設使誦而不能解。解而未能別。別而未能明。明而未能盡。窮此之道者。其精勤明智之士歟。朕尊居億兆之上。常以百姓爲心。念五气之或乖。恐一物之失所。不盡生理。朕甚憫焉。所以親閱方書。俾令撰集。冀溥天之下。各保遐年。同我生民。躋於壽城。今編勒成一百卷。命曰太平聖惠方。仍令雕刻印版。徧施華夷。凡爾生靈。宜知朕意。

宋史本傳曰。王懷隱。宋州睢陽人。初爲道士。住京城建隆觀。善醫診。太宗尹京。懷隱以湯劑只事。太平興國初。詔歸俗。命爲尙藥奉禦。三遷至翰林醫官使。三年。吳越遣子惟浚入朝。惟浚被疾。詔懷隱視之。初太宗在藩邸。暇日多畱意醫術。藏名方千餘首。皆嘗有驗者。至是詔翰林醫官院。各具家傳經驗方以獻。及萬餘首。

命懷隱與副使王鄭奇醫官陳昭遇參對編類﹐每部以隋太醫令巢元方病源候論冠其首。而方藥次之。成一百卷。

太宗禦制序。賜名曰太平聖惠方。仍令鏤板頒行天下。諸州各置醫博士掌之。懷隱後數年卒。

趙希弁曰。太平聖惠方一百卷。上太宗皇帝在潛邸日。多蓄名方異術。太平興國中。內出親驗者千餘首。乃詔醫局。各上家傳方書。命王懷隱王鄭彥陳昭遇校正編類。各於編首。著其疾證。淳化初書成。禦制序引。

陳振孫曰。太平聖惠方一百卷。太平興國七年。詔醫官。使尙藥奉禦王懷隱等編集。禦制序文。淳化三年書成。

王應麟曰。太宗畱意醫術。自潛邸。得妙方千餘首。太平興國三年。詔醫官院。獻經驗方。合萬餘首。集爲太平聖惠方百卷。凡千六百七十門。萬六千八百三十四首。並序論總目錄。每部以隋巢元方病源候論冠其首。凡諸論證品藥功效。悉載之。目錄一卷。禦制序。淳化三年。二月癸未。賜宰相李。參政黃中沆。樞臣仲舒準。

五月己亥。頒天下。諸州置醫博士掌之。

﹝何氏﹝希彭﹞聖惠選方﹞藝文略六十卷佚蔡襄後序曰。生者。天地之徳。成者。聖人之業。運化流物。隨之不遺。生之理至矣。推本興治。安而有倫。

成之之道著矣。是故作天下之美利者。其聖人之事乎。傳稱神農味百艸。皇帝錄內經。以除民疾。其術能死者生。

而夭者壽。以言乎功𨿽大。禹之疏洚水。驅龍蛇。湯武之用金革戡禍亂。特救患於一時。孰與無窮之賴乎。故曰。

作天下之美利者。皆聖人之事也。宋當天命。出九州之人於火鼎之中。吹之濯之。太宗皇帝平一宇內。極所覆之廣。又時具气息。而大蘇之。乃設官賞金繒之利。購集古今名方。與藥石診視之法。國醫詮次。類分百卷。號曰太平聖惠方。詔頒州郡。傳於吏民。然州郡承之。大率嚴管鑰謹曝涼而已。吏民莫得與其利焉。閩俗左醫右巫。疾家根據巫作祟。而過醫之門。十才二三。故醫之傳益少。余治州之明年。議錄舊所賜書。以示於眾。郡人何希彭者。通方伎之學。凡聖惠方。有異域瑰奇。怪誕難致之物。及金石艸木。得不死之篇。一皆致之。酌其便於民用者。得方六千九十六。

希彭謹﹝舊注。今上禦名。﹞自守。爲鄕閭所信。因取其本。謄載於版。列牙門之左右。所以道聖主無窮之澤。淪究於下。

又曉人以根據巫之謬。使之歸經常之道。亦刺史之要職也。慶曆六年十二月八日。右正言直史館。知軍州事。蔡某序。﹝文集﹞

﹝亡名氏聖惠經用方﹞藝文略一卷佚﹝賈氏﹝黃中﹞神醫普救方﹞宋志一千卷目十卷佚宋史本傳略曰。賈黃中。字媧民。滄州南皮人。唐相耽四世孫。父。字仲寶。晉天福三年進士。解謁。宋初爲刑部郎中。終水部員外郎。知浚儀縣。年七十卒。黃中幼聰悟。方五歲。每旦令正立。展書卷比之。謂之等身書。課其誦讀。

六歲舉童子科。七歲能屬文。觸類賦詠。父常令蔬食。曰。俟業成。乃得食肉。十五舉進士。授校書郎。集賢校理。遷著作佐郎。直史館。建隆三年。遷在拾遺。歷左補闕。開寶八年。通判定州。判太常禮院。嶺南平。以黃中爲采訪使。

廉直平恕。遠人便之。還奏利害數十事。皆稱旨。會克江表。選知宣州。太宗卽位。遷禮部員外郎。太平興國二年。知升州。丁父憂。起復視事。五年召歸闕。有薦黃中文學髙第。召試中書。拜賀部員外郎。知制誥。八年。與宋白呂蒙正等。同知貢舉。遷司封郎中。充翰林學士。雍熙二年。又知貢舉。俄掌吏部選。端拱初。加中書舍人。二年。

兼史館修撰。淳化二年秋。與李沆並拜給事中參知政事。四年冬。與沆並罷。守本官。明年知襄州。上言母老。

乞畱京。攺澶州。至道初。構疾。詔令歸闕。特拜禮部侍郎。代至。兼祕書監。黃中素嗜文籍。旣居內閣。甚以爲慰。二年以疾卒。年五十六。

又李宗訥傳曰。太平興國初。詔賈黃中。集神醫普救方。宗訥曁劉錫吳淑呂文仲杜鎬舒雅皆預焉。

王應麟曰。太平興國六年十月丙戌。詔賈黃中等。於崇文院。編錄醫書。雍熙三年十月。纂成千卷。目錄十卷。名神醫普救方。禦制序。

﹝至道單方﹞佚按上見於鍼灸資生經。

﹝陳氏﹝堯叟﹞集驗方﹞一卷佚宋史本傳曰。陳堯叟。字唐夫。解褐光祿寺丞。直史館。與省華同日賜緋。遷祕書丞。久之充三司河南東道判官。時宋亳陳民饑。命堯叟及趙況等。分振之。再遷工部員外郎。廣南西路轉運使。嶺南風俗。病者禱神不服藥。堯叟有集驗方。刻石桂州驛。

王應麟曰。天禧二年八月丁未。內出陳堯叟所集方一卷。示輔臣。上作序。紀其事。命有司刊板。賜廣南官。

仍分給天下。﹝玉海﹞

﹝朗氏﹝簡﹞集驗方﹞佚宋志本傳曰。朗簡字叔廉。杭州臨安人。幼孤貧。借書錄之。多至成誦。進士及第。補試祕書省校書郎。知寧國縣。徙福淸令。縣有石塘陂。歲久湮塞。募民浚築。漑廢田百餘頃。邑人爲立生祠。調隨州推官。及引對。

眞宗曰。簡歷官無過。而無一人薦。是必恬於進者。特攺祕書省著作佐郎。知分宜縣。徙知竇州。縣吏死。子幼。贅婿僞爲券。冒有其資。及子長屢訴不得直。乃訪於朝。下簡劾治。簡示以舊牘曰。此爾翁書耶。曰。然。又取僞券示之。

弗類也。始伏罪。徙藤州。興學養士。一變其俗。藤自是始有舉進士者。通判海州。提點利州路刑獄官。罷知泉州。累遷尙書度支員外郎。廣南東路轉運使。擢祕書少監。知廣州。捕斬賊馮佐臣入判大理寺。出知越州。復歸判尙書刑部。出知江寧府。歷右諫議大夫給事中。知揚州。徙明州。以尙書工部侍郎致仕。祀明堂。遷刑部。卒。

年八十有九。特贈吏部侍郎。簡性和易。喜賓客。卽錢塘。城北治園廬。自號武林居士。道引服餌。晚歲顏如丹。

尢好醫術。人有疾。多自處方以療之。有集驗方數十�行於世。一日謂其子曰。吾退居十五年。未嘗小不懌。

今意倦。豈不逝歟。就寢而絕。

﹝錢氏﹝惟演﹞篋中方﹞﹝舊闕撰人名氏﹞宋志一卷佚彭乘曰。錢文僖公集篋中方。蘇合香丸注云。此藥本出禁中。祥符中。嘗賜近臣。﹝墨客揮犀﹞

﹝王氏﹝衮﹞博濟方﹞宋志三卷﹝讀書後志。作五卷。﹞未見晁公武曰。王氏博濟方三卷。皇朝太原王衮撰。慶曆間。因官滑臺。暇日出家藏七十餘方。擇其善者爲此書。

名醫云。其方用之無不效。如艸還丹治大風。太乙丹治鬼胎。尢奇驗。﹝文獻通考○按今本讀書志失載﹞

陳振孫曰。王氏博濟方三卷。太原王衮撰。慶曆七年序。

四庫全書提要曰。博濟方五卷。宋王衮撰。衮。太原人。其仕履未詳。惟郎簡原序。稱其嘗爲錢塘酒官而已。

此書。諸家書目皆著錄。惟宋史藝文志。陳振孫書錄解題。俱作三卷。晁公武讀書志。作五卷。稍有不同。蓋三五字形相近。傳寫者有一訛也。公武又稱。衮於慶曆間。因官滑臺。暇日出家藏七十餘方。擇其善者爲此書。名醫云。其方用之無不效。如艸還丹治大風。太乙丹治鬼胎。

尢奇驗。今案衮自序。有云向侍家君之任滑臺。道次得疾。遇醫之庸者。誤投湯劑。疾竟不瘳。據此則官滑臺者。

乃衮之父。而公武卽以爲衮。殊爲失考。衮又言。博采禁方。逾二十載。所得方論。凡七千餘道。因於中擇其尢精要者。得五百餘首。而公武乃云。家藏七十餘方。則又傳寫之誤也。原書久無傳本。惟永樂大典內。載有其文。

裒輯編次。共得三百五十餘方。視衮序所稱五百首者。尙存十之七。謹分立三十五類。根據次排比。從讀書志之目。

釐爲五卷。其中方藥多他書所未備。今𨿽不盡可施用。而當時實著有奇效。足爲醫家觸類旁通之助。惟頗好奇異。

往往雜以方術家言。如論服杏仁則云。彭祖夏姬商山四皓。煉杏仁爲丹。王子晉服四十年而騰空。丁令威服二十年而身飛。此類殊誕妄不足信。今故取服食諸法。編附卷末。以著其謬。俾讀者知所持擇焉。

﹝慶曆善救方﹞宋志一卷佚王安石後序曰。孟子云。先王有不忍人之心﹐斯有不忍人之政。臣某伏讀善救方。而竊嘆曰。此可謂不忍人之政矣。夫君者。制命者也。推命而致之民者。臣也。君臣皆不失職。而天下受其治。方今之時。可謂有君矣。

生養之徳。通乎四海。至於蠻夷荒忽不救之病。皆思有以救而存之。而臣等𨿽賤。實受命治民。不推陛下之恩澤。

而致之民。則恐得罪於天下。而無所辭誅。謹以刻石。樹之縣門外左。令觀赴者自得。而不求有司云。皇元年二月二十八日序。﹝臨川文集﹞

王應麟曰。慶曆八年二月癸酉。以南方病毒者乏方藥。爲頒善救方。

馬端臨曰。慶曆善救方一卷。兩朝藝文志云。詔以福州奏獄醫林士元藥下蠱毒。人以獲全。錄其方。令國醫類集附益。八年頒行。

﹝周氏﹝應﹞簡要濟眾方﹞﹝玉海曰。一云廣濟。﹞宋志五卷佚宋史仁宗紀曰。皇三年五月乙亥。頒簡要濟眾方。命州縣長吏。按方劑救民疾。

蘇軾跋曰。先朝值夷狄懷服。兵革寢息。而又體質恭儉。在位四十有二年。宮室苑囿無所益。故民無曝賦。

而生齒歲登。墾田日廣。至於法令。則去苛慘尙寬簡。守令則進柔良退貪殘。牛酒以禮髙年。粟帛以旌孝行。廣惠以廩獨。寬卹以省力役。除身丁之算。弛鹽榷之令。用能導迎休祥。年谷登衍。其裕民之徳。固已浹肌膚而瀹骨髓矣。然猶慊然。憂下民之疾疹。無良劑以全濟。於是詔太醫集名方。日簡要濟眾。凡五卷。三冊。鏤板模印。以賜郡縣。俾人得傳錄。用廣拯療。意欲錫以康寧之福。之仁壽之域。已而縣與律令同藏。殆愈一紀。窮達之民。莫或聞知。聖澤壅而不宣。吏之罪也。乃書以方版。揭之通會。不獨流傳民間。痊愈疾。亦欲使人知上恩也。後之君子。儻不以爲誚。歲一檢舉之。使無遺毀焉。﹝東坡大全集﹞

王應麟曰。皇簡要濟眾方五卷。皇中。仁宗謂輔臣曰。外無善醫。其令太醫。簡聖惠方之要者。頒下諸道。仍敕長吏拯濟。令醫官使周應編。三年頒行。

按弟堅曰。是書。陳晃二氏。並不著錄。惟唐愼微劉完素書引之。而朝鮮國醫方類聚。載臟腑一類。其方出聖惠者。僅薏苡散。酸棗人丸。砂丸三方。餘皆彼書所無。不知何故也。平胃散一方。世爲出局方。不知其本於是書。自余諸方。亦多可資用者矣。

﹝司馬氏﹝光﹞醫問﹞宋志七卷﹝蘇軾司馬溫公行狀。作七篇。﹞佚﹝葛氏﹝懷敏﹞神效備急單方﹞宋志一卷佚東都事略曰。葛懷敏始以父蔭。授西頭供奉官。懷敏通時事。善希合。故多薦其才者。嘗爲益州路提點刑獄。知隰莫保雄滄滁六州。陜西用兵。爲涇原秦鳳經略安撫副使。元昊寇鎭戎軍。賊引兵僞遁。懷敏遂率諸將趣定州。環慶路都監劉賀以蕃兵五千。與賊戰不勝而潰。懷敏入保定川砦。涇原鈐轄曹英又敗於砦之東北隅。懷敏所部人奔駭。懷敏爲眾所擁。幾蹂踐死。輿至壅城乃蘇。賊遂圍城。懷敏與諸將謀。赴鎭戎軍。賊斷其歸路。與諸將遇賊。遂長驅。直抵渭州。初懷敏之除延也。範仲淹言其怯懦不知兵。遂徙涇原。卒敗事。奏至。贈鎭西軍節度使。謚曰忠隱。

﹝文氏﹝彥博﹞藥準﹞宋志一卷佚自序曰。余嘗苦頭眩。治之多方。彌歲不解。會國醫龔世昌診脈問狀。乃云。鬲有寒痰。久之使然。非它苦也。授餘香芎散。並其方。服未半劑而愈。遂不復發。余旣神其效。又觀其立方有法。不與常類。方用九物。

物別爲之解。凡藥性之溫寒。味之甘辛。並其主療。略具於下。𨿽簡而備。使觀之者有據。服之無疑。無疑有效。

猶夫任人。各知其才之所長。用無疑。事罔不濟。乃知古之良醫。治病必考於本艸而立方。方藥旣精。厥疾必瘳。

班固云。經方者。本艸石之寒溫。原疾病之深淺。陶隱居云。道經載扁鵲數法。其用藥猶是本艸家意。張仲景最爲眾方之祖。悉根據本艸。近世庸醫。鮮通本艸。求其方藥之驗。固亦難矣。余嘉龔醫之方。專用本艸之意。因采仲景並外臺。千金及諸家經驗方。共若干。輒加注傳於門內。以備處療。謂之藥準。以其根據本艸立方。則用之有準云。﹝文集﹞

陳振孫曰。藥準一卷﹐潞公文彥博寬夫撰。所集方才四十首。以爲根據本艸而用藥。則有準。故以此四十方。

爲處方用藥之準也。

﹝孫氏﹝用和﹞傳家祕寶方﹞宋志五卷﹝讀書後志。作十卷。書錄解題。作三卷。﹞佚趙希弁曰。孫尙祕寶十卷。上皇朝孫尙撰。呂惠卿帥邊日。尙之子在屬部。因取此書。刻板傳於世。

陳振孫曰。孫氏傳家祕寶方三卷。尙藥奉禦太醫令孫用和集﹐其子殿中丞兆﹐父子皆以醫名。自昭陵迄於熙丰。無能出其右者。元丰八年。兆弟宰爲阿東漕。屬呂惠卿帥。並從宰得其書。序而刻之。兆自言爲思邈之後。

晁氏讀書志。作孫尙祕寶方。凡十卷。

邵伯溫曰。仁宗初納光獻皇后。後有疾。國醫不效。帝曰。後在家。用何人醫。後曰。外家隨叔父官河陽。有疾服孫用和藥輒效。尋召用和。服其藥果驗。自布衣。除尙藥奉禦。用和自此進用。用和本衛人。以避事客河陽。

善用張仲景法治傷寒。名聞天下。三子奇兆。皆登進士第。爲朝官。亦善醫。﹝邵氏聞見錄﹞

﹝劉氏﹝元賓﹞神巧萬全方﹞﹝舊訛作劉元寶﹞宋史十二卷存按是書輯在於醫方類聚中。弟堅嘗爲錄出。跋曰。上宋劉元賓子儀撰。其方藥采之聖惠者。十居七八。多可施用﹐其論說亦原本古人。間加己見﹐至如其舉傷寒各治。辧中風諸證。最爲賅備。頗有發明。柰何世久失傳。

元明諸家。罕徵引者。今檢醫方類聚中所載。按條掇拾。𨿽未復舊觀。然大要略具矣。仍謹根據類排纂。詳加訂正。從宋史原目。釐爲十二卷云。

﹝劉氏﹝彜﹞贛州正俗方﹞宋史二卷佚宋史本傳曰。劉彜。字執中。福州人。幼介特。居鄕以行義稱。從胡瑗學。瑗稱其善治水。凡所立綱紀規式。

彜力居多。第進士。爲邵武尉。調髙郵簿。移朐山令。治簿書卹孤寡。作陂池教種藝。平賦役抑姦猾。凡所以惠民者無不至。邑人紀其事。目曰治築。熙寧初。爲制置三司條例官屬。以言新法非便罷。神宗擇水官。以彜悉東南水利。除都水丞。久雨汴漲。議開長城口。彜請但啟揚橋斗門。水卽退。爲兩浙轉運判官。知虔州。俗尙巫鬼。

不事醫藥。彜者正俗方以訓。斥淫巫三千七百家。使以醫易業。俗遂變。加直史館。知桂州。禁與交人互市。交趾陷欽廉邕三州。坐貶均州團練副使。安置隨州。父除名爲民。編隸涪州。徙襄州。元初。復以都水丞召還。

病卒於道。年七十。著七經中義百七十卷。明善集三十卷。居陽集三十卷。

陳振孫曰。正俗方一卷。知虔州長樂劉彜執中撰。以虔俗信巫無醫藥。集此方以教之。

﹝沈氏﹝括﹞良方﹞宋志十卷﹝讀書後志。作十五卷。﹞佚自序曰。予嘗論治病有五難。辧疾。治病。飲藥。處方。別藥。此五也。今之視疾者。惟候气口六脈而已。

古之人視疾。必察其聲音顏色。舉動膚理。情性嗜好。問其所爲。考其所行。已得其大半。而又徧診人迎气口十二動脈﹐疾發於五臟。則五色爲之應。五聲爲之變。五味爲之徧。十二脈爲之動。求之如此其詳。而然猶懼失之。

此辧疾之難一也。今之治疾者。以一二藥。書其服餌之節授之而已。古以治疾者。先知陰陽運歷之變故﹐山林川澤之竅發。而又視其人。老少肥瘠。貴賤居養。性術好惡。憂喜勞逸。順其所宜。違其所不宜。或藥或火。或刺或砭。或湯或液。矯易其故常。捭摩其性理。搗而索之。投幾順變。間不容髮。

而又調其衣服。理其飲食。異其居處。因其情變。或治以天。或治以人。五運六气。冬寒夏暑。雨電雹。鬼靈厭蠱。甘苦寒溫之節。後先勝復之用。此天理也。盛衰彊弱。五臟異稟。循其所同。譽其所偏。不以此形彼。亦不以一人例眾人。此人事也。言不能傳之於書。亦不能諭之於口。其精過於承蜩。其察甚於刻棘。目不捨色。耳不捨聲。手不釋脈﹐獨懼其差也。捨藥遂去。而希其十全。不其難哉。此治疾之難二也。古之飲藥者。煮煉有節。

飲啜有宜。藥有可以久煮者。不可以久煮者。有宜熾火。有宜溫火者。此煮煉之節也。宜溫宜寒。或緩或速。或乘飲食喜怒。而飲食喜怒爲用者。有違飲食喜怒﹐而飲食喜怒爲敵者。此飲啜之宜也。而水泉有美惡。操藥之人有勤惰。如此而責藥之不效者﹐非藥之罪也。此服藥之難三也﹐藥之單用爲易知。藥之復用爲難知。世之處方者﹐以一藥爲不足。又以眾藥益之。殊不知藥之有相使者。相反者。有相合而性易者。方書𨿽有使佐畏惡之性。

而古人所未言。人情所不測者。庸可盡哉。如酒於人﹐有飲之逾石而不亂者。有濡吻則顚眩者。漆之於人。有終日搏漉而無害者。有觸之則瘡爛者。焉知藥之於人。無似此之異者。此稟賦之異也﹐南人食豬魚以生。北人食豬魚以病。此風气之異也。水銀得硫黃而赤如丹。得礬石而白如雪。人之欲酸者。無過於醋矣。以醋爲未足。又益之以橙。二酸相濟。宜其甚酸而反甘。巴豆善利也。以巴豆之利爲未足。而又益之以大黃。則其利反折。蟹與柿。嘗食之而無害也。二物相遇。不旋踵而嘔。此色爲易見。味爲易知。而嘔利爲大變。

故人人知之。至於相合而知。他髒致他疾者。庸可易知耶。如乳石之忌參術。觸者多死。至於五石散。則皆用參術。此古人處方之妙。而世或未諭也。此處方之難四也。醫誠藝也。方誠善也。用之中節也。而藥或非良。柰何哉。橘過江而爲枳。麥得滋而爲蛾。雞逾嶺而黑。鵒逾嶺而白。月虧而蚌蛤消。露下而蚊喙坼。此形器之易知者也。性豈獨不然乎。予觀越人藝茶畦稻。一溝一隴之異。遠不能數步。則色味頓殊。況藥之所生。秦越燕楚之相遠。而又有山澤膏瘠燥濕之異稟。豈能物物盡其所宜。又素問說陽明在天。則花實戕气。少陽在泉。則金石失理。如此之論。采掇者固未嘗晰也。抑又取之有早晚。藏之有焙KT。風雨燥濕。動有槁暴。今之處藥。或有惡火者。必日之而後咀。然安知采藏之家。不常烘煜哉。又不能必。此辧藥之難五也。此五者大槪而已。其微至於言不能宣。其詳至於書不能載。豈庸庸之人。而可以易言醫哉。予治方最久。有方之良者。輒爲疏之。世之爲方者。稱其治效。常喜過實。千金肘後之類。尢多溢言。使人不復信。予所謂良方者。必目睹其驗。始著於篇。

聞不預也。然人之疾。如向所謂五難者。方豈能必良哉。一睹其驗。卽謂之良。殆不異乎刻舟以求遺劍者。予所以詳著其狀於方尾。疾有相似者。庶幾偶值云爾。篇無次序。隨得隨注。隨以與人。拯道貴速。故不暇完也。沈括序。

東都事略曰。沈括。字存中。吳興人也。博覽古今。於書無所不通。舉進士。爲揚州司理參軍。編校昭文館書籍。熙寧間。除太子中允。爲檢正中書刑房公事。遷集賢校理。

察訪兩浙農田水利。遷太常丞。同修起居注。邊吏報北虜將入寇。亟遣中貴人。取兩河民車。以爲戰備。民大驚擾。自宰執以下。言不便者墻進。俱不省。一日括持筆立禦坐側。神宗顧曰。卿知籍車之事乎。括曰。未知車將何用。神宗曰。北虜以多馬取勝。惟車可以當之。括曰。胡之來。民父子墳墓田廬。皆當棄去。復暇卹車乎。朝廷姑籍其數。而未取何傷。神宗曰。卿言有理。何論者之紛紛也。括曰。車戰之利。見於歷世。巫臣教吳子以車戰。遂伯中國。李靖用偏箱鹿角車。以擒頡利。臣但未知一事。古人所謂輕車者。兵車也。五禦折旋。利於輕速。

今之民間輜車。重大椎朴。以牛挽之。日不能行三十里。少蒙雨雪。則跬步不進。故俗謂之太平車。或可施於無事之日。恐兵間不可用耳。神宗益喜曰。無人如此語朕者。當更思之。明日。遂罷籍民車。執政問括曰。君以何術。而立談罷此事。上甚多太平車之說也。括曰。聖主可以理奪。不可以言爭。若車可用。其敢以爲非。未幾以上正言知制誥。察訪河北西路。出使遼國使。還以淮浙災傷。爲體量安撫使。權三司使﹐遷翰林學士。括詣宰相吳充陳說免役事。謂可變法令。輕役依舊輪差。禦史蔡確論括非其職。而遽請變法。括亦待罪求去。確復言括詭求罷免。有詔食供職。臣切惑焉。且括謂役法可變。何不言之於檢正察訪之日。而言之於翰林學士之時。不言之於陛下。而言之於執政。原括之意。但欲根據附大臣。巧爲身謀而已。遂罷以集賢院學士知宣州。復龍圖閣待制。

召還知審官院。復以言者罷。知靑州。尋知延州。王師大舉伐西夏。種諤帥師入銀夏州。而不能有。明年。括請城永樂。命徐禧李舜舉計議邊事。李稷主糧餉。遂城永樂。距銀州五十里。米脂五十里。城成。賜名銀州寨。旣而賊二十萬。重圍永樂城。攻益急。城陷。於是漢番官二百三十人。兵萬二千三百人。皆沒焉。禧舜舉稷死之。神宗以括始議。責爲均州團練副使。隨州安置。徙秀州。復光祿卿。分司南京。

以卒。括嘗上熙寧奉元歷。編修天下郡國圖。著述頗多。有春秋機括。筆談。行於世。

趙希弁曰。沈存中良方十五卷。上皇朝沈括存中撰。存中博學通醫術。故類其經驗方。成此書。用者多驗。

或以蘇子瞻論醫藥雜說附之。

﹝靈苑方﹞宋志二十卷佚趙希弁曰。靈苑方二十卷。上皇朝沈括存中編。本朝士人。如髙若訥林億孫奇龐安常。皆以善醫名世。而存中尢善方書。此中所載。多可用。

劉曰。靈苑方。本方不載所作人姓名。

﹝蘇沈良方﹞宋志十五卷注曰。沈括蘇軾所著。﹝書錄解題﹐作十卷。﹞存趙希弁曰。蘇沈良方十五卷。上皇朝沈括通醫學。嘗集得效方成一書。後人附益以蘇軾醫藥雜說。故曰蘇沈。

陳振孫曰。蘇沈良方十卷。蘇者。東坡。沈。卽存中也。不知何人所錄。其間辧雞舌香一段言。靈苑所辧。

猶有未盡者。館閣書目。別有沈氏良方十卷。蘇沈良方十五卷。而無靈苑方。

劉桂曰。蘇沈良方十卷。前有永嘉道士林靈素序。余家有宋刻本。竊意靈素在二公文集中。或雜記。或筆談等書。鈔出匯成一編。附托二公之盛名。以行其方耳。李東垣謂蘇沈良方。猶唐宋類詩。何也。蓋言不能詩者之集詩。猶不知方者之集方也。一詩之不善。止不過費紙而已。不致誤人。一方之不善。則其禍有不可勝言者矣。噫。後之集方書者。尙愼之哉。﹝讀醫說﹞

四庫全書提要曰。蘇沈良方八卷。宋沈括所集方書。而後人又以蘇軾之說附之者也。考宋史藝文志。有括靈苑方二十卷。良方十卷。而別出蘇沈良方十五卷。注云。沈括蘇軾所著。陳振孫書錄解題。有蘇沈良方十卷。而無沈存中良方。尢袤遂初堂書目亦同。晁公武讀書志。則二書並列。而於沈存中良方下云。或以蘇子瞻論醫藥雜說附之。蘇沈良方下亦云。括集得效方成一書。後人附益。以蘇軾醫學雜說附之者。蓋晁氏所載良方。卽括之原本。其云或以蘇子瞻論醫藥雜說附之者。卽指蘇沈良方。由其書初尙並行。故晁氏兩載。其後附蘇說者盛行。原本遂微。故尢氏陳氏遂不載其原本。今永樂大典。載有蘇沈良方原序一篇。亦括一人所作。且自言予所作良方云云。無一字及軾。是後人增附之後。並其標題追攺也。按明晁KT寶文堂書目。有蘇沈二內翰良方一部。是正嘉以前。傳本未絕。其後不知何時散佚。今據永樂大典所載。掇拾編次。釐爲八卷。史稱括於醫藥卜算。無所不通。

皆有所論著。今所傳括夢溪筆談。末爲藥議一卷。於形狀性味。眞僞同異。辧別尢精。軾雜著。時言醫理。於是事亦頗究心。蓋方藥之事。術家能習其技。而不能知其所以然。儒者能明其理。而又往往未經試驗。此書以經效之方。而集於博通物理者之手。固宜非他方所能及矣。

程永培跋曰。沈氏良方。後人益以蘇氏之說。名之曰蘇沈良方。非當時合著之書也。余藏舊刻印本。書不列存中氏原序。而載有林靈素一敍。亦止論沈。未及蘇。其卷首一敍。兼及蘇沈。文頗拙蹇。不著作者姓名。蓋俗筆也。按永樂大典中。有蘇沈良方名曰。蓋從宋史藝文志來者。

則知合蘇沈。而傳於今日之本。約略宋末人爲之耳。又考宋史。良方十卷。蘇沈良方十五卷。以藏本卷數較之。

𨿽合沈氏。卻雜以蘇說。若從蘇沈良方。則少五卷矣。豈在當時已散佚不全耶。其中誤字甚多。幾至不可讀。爲之訂正。然內證外證。婦人小兒。以至雜說。依稀略備。似非不全之本。蓋古人以醫卜爲賤術。作史者志方書。

未必詳加考訂。卽如劉涓子之鬼遺方論。宋史作鬼論。脫去遺方二字。則其他之疏略可知也。此書卷帙未符宋志。

其間分合多寡。不可考矣。內中諸方。間已見之博濟靈苑諸書。卽其餘亦莫不應病神驗異常。至有不可以理測者。

豈非龍宮之所授耶。今爲授梓。並補敍沈氏原敍一篇。熟讀五難。大有裨益。瘦樵程永培跋。

鮑廷博跋曰。良方托始於沈夢溪。迨宋南渡後。或益以東坡論說。而蘇沈之名著焉。元明以來。其傳漸寡。

近年吳郡程君永培始出藏本。授梓以行。會朝廷詔頒內殿聚珍版本於各直省。於是其書復大顯於世。顧殿本初頒。

藏家爭先快睹。旣不敷承領。而程刻又不列坊肆。無以饜四方之求。博因參合兩本。益廣其傳。上以仰副聖天子嘉惠藝林之至意。而程君活人濟世之心。抑又推而廣之矣。殿本輯自永樂大典。大槪詳沈而略蘇。程刻較完。

而承訛襲謬。無從是正。往時程君過予。語次及之。若有歉然於中者。蓋慮其貽誤。較他書所系尢重也。今證以殿本。盡刊其誤。其爲愉快。當何如耶。刊成謹冠提要於簡端。以還殿刻之舊。卷末仍先以程跋。用示不敢掠美之意。乾隆癸丑十月上浣四日。歙鮑廷博識於柳塘寓廬。

﹝蘇氏﹝軾﹞聖散子方﹞讀書敏求記一卷未見自序曰。昔嘗覽千金方三建散。云風冷痰飲﹐癥癖瘧。無所不治。而孫思邈特爲著論。以謂此方用藥節度。

不近人情。至於救急。其驗特異。乃知神物效靈。不拘常制。至理開惑。智不能知。今傑所蓄聖散子。殆此類耶。

自古論病。惟傷寒最爲危急。其表裏虛實。日數證候應汗應下之法。差之毫釐。輒至不救。而用聖散子者。一切不問陰陽二毒。男女相易。狀至危急者。連飲數劑。卽汗出气通。飲食稍進。神宇完復。更不用諸藥。連服取瘥。

其餘輕者。心額微汗。止爾無恙。藥性微熱。而陽毒發狂之類。入口卽覺淸涼。此殆不可以常理詰也。若時疫流行。平旦於大釜中煮之。不問老少良賤。各服一大盞。實時气不入其門。平居無疾。能空腹一服則飲食倍常。百疾不生。眞濟世之具。衛生之寶也。其方不知所從出。得之於眉山人巢君谷。谷多學好古。祕惜此方。不傳其子。

余苦求得之﹐謫居黃州。比年時疫。合此藥散之。所活者不可勝數。巢始授余。約不傳人。指江水爲盟。余竊隘之。乃以傳蘄水龐君安時。安時以善醫聞於世。又善著書。欲以傳後。故授之。且使巢君之名。與此方同不朽也。

﹝文集﹞

又後序曰。聖散子。主疾功效非一。去年春。杭之民病。得此藥全活者。不可勝數。所用此中下品藥。略計每千錢卽得千服。由之積之。其利甚博。凡人欲施惠。而力能自辧者。猶有所止。若合眾力。則人有善利。其行可久。今募信士。就楞嚴院修制。自立春後起施。直至來年春夏之交。有入名者。徑以施送本院。昔薄拘羅尊者以訶梨勒。施一病比丘。故獲報身。身常無眾疾。施無多寡。隨力助緣。疾病必相扶持。功徳豈有限量。仁者惻隱﹐當崇善因。吳郡陸廣秀才。施此方並藥。得之於智藏主禪月大師寶澤。乃鄕僧也。其陸廣見在京。施用並藥。在麥曲巷居住。﹝文集﹞

朱子曰。蘇軾字子贍。老蘇之長子。中進士第。再中制科優等。事仁宗英宗神宗哲宗。官至禮部尙書。兼端明殿翰林侍讀二學士。

葉夢得曰。子瞻在黃州。蘄州醫龐安常亦善醫傷寒。得仲景意。蜀人巢谷出聖散子方。初不見於世前醫書。

自言得之於異人。凡傷寒不問證候如何。一以是治之無不愈。子瞻奇之。爲作序。比之孫思邈三建散。𨿽安常不敢非也。乃附其所著傷寒�中。天下信以爲然。疾之毫釐不可差。無過於傷寒。用藥一失其度。則立死者皆是。

安有不問證候而可用者乎。宣和後。此藥盛行於京師。太學諸生。信之尢篤。殺人無數。今醫者悟始廢不用。巢谷本任俠好奇。從陜西將韓存寶。出入兵間。不得志客黃州。子瞻以故與之遊。子瞻以谷奇俠。而取其方。天下以子瞻文章。而信其方。事本不相因。而趨名者。又至於忘性命。而試其藥。人之惑。蓋有至是也。﹝避暑錄話﹞

陳言曰。此藥以治寒疫。因東坡作序。天下通行。辛未年。永嘉瘟疫。被害者不可勝數。往往頃時寒疫流行。

其藥偶中。抑未知方土有所偏宜。未可考也。東坡便謂與三建散同類。一切不問。似太不近人情。夫寒疫亦能自發狂。蓋陰能發躁。陽能發厥。物極則變。理之常然。不可不知。﹝三因方﹞

兪弁曰。聖散子方。因東坡先生作序。由是天下神之。宋末辛未年。永嘉瘟疫。服此方被害者。不可勝紀。

今閱葉石林避暑錄云。宣和間。此藥盛行於京師。太學生信之尢篤。殺人無數。醫頓廢之。昔坡翁謫居黃州。時其地瀕江多卑濕。而黃之居人所感者。或因中濕而病。或因雨水浸淫而得。所以服此藥而多效。是以通行於世。遺禍於無窮也。弘治癸丑年。吳中疫癘大作。吳邑令孫磐令醫人修合聖散子。徧施街衢。並以其方刊行。病者服之。十無一生。率皆狂躁昏瞀而卒。噫。孫公之意。本以活人。殊不知聖散子方中。有附子良姜吳茱萸豆蔻麻黃藿香等劑。皆性燥熱。反助火邪。不死何待。若不辧陰陽二證。一槪施治。殺人利於刀劍。有能廣此說。以告人人。亦仁者之一端也。﹝續醫說﹞

錢曾曰。聖散子方一卷。此方不過二十二味。諸病可治。東坡得之於眉山人巢谷。謫居黃州。時疫益行。合此藥散之﹐所活不勝數。因制序以傳不朽。惜其方世罕之見。郭五常得之於都憲袁公。卽爲梓行於鄖陽。附錄華佗危病十方。及經驗三方。繼得者復刊爲續錄。坡序稱濟世之具。衛生之寶。眞此書之謂也。

﹝杜氏﹝壬﹞醫準﹞一卷佚葉少蘊曰。嘗見杜壬作醫準一卷。記其平生治人用藥之驗。其一記郝質子婦產四日。螈戴眼。弓背反張。

壬以爲痙病。與大豆紫湯獨活湯而愈。政和間。余妻才分娩。猶在蓐中。忽作此證。頭足反接。相去幾二尺。家人驚駭。以數婢張拗之。不直。適記所云。而藥囊在獨活。乃急爲之。召醫未至。連進三劑。遂能直。醫至則愈矣。更不復用大豆紫湯。古人處方神驗類爾。但世所用之。不當其疾。每易之。自是家人有臨乳者。應所須藥物必備。不可不廣告人。二方皆在千金第三卷

。

卷四十六

方論﹝二十四﹞

﹝太醫局方﹞讀書後志十三卷佚趙希弁曰。上元丰中。詔天下髙手醫。各以得效祕方進。下太醫局驗試根據方制藥鬻之。仍模本傳於世。

﹝張氏﹝耒﹞治風方﹞書錄解題一卷佚陳振孫曰。張耒文潛所傳。凡三十方。

東都事略曰。張耒。字文潛。楚州淮陰人也。幼穎異爲文。從蘇轍學。轍見其文愛之。舉進士。爲臨淮主簿壽安尉。咸平丞。蘇軾亦深知之。稱其文。召爲太學。元初。爲正字。遷著佐郎﹐攺著作郎。兼史院檢討。

在館八年。顧義自守泊如。擢起居舍人。請郡。以直龍圖閣知潤州。徙宣州責監黃州酒稅。徙復州。起爲通判黃州。移知衮州。召爲太常少卿。甫數月。後以直龍圖閣知穎州。又徙汝州。復坐元黨落職。主管明道宮。初耒在。聞蘇軾之訃。以師弟子禮舉喪。言者以爲言。遂貶房州別駕。黃州安置。五年。得自便。居陳州。尋主管崇福宮。卒。年六十。

﹝初氏﹝虞世﹞古今錄驗養生必用方﹞宋志三卷﹝讀書後志作十六卷﹞佚趙希弁曰。養生必用方十六卷。上皇朝初虞世撰。序謂古人醫經行於世者多矣。所以別著書者。古方分劑。

爲今銖兩不侔。用者頗難。此方其證易詳。其法易用。苟尋文爲治。𨿽不習之人。亦可無求於醫也。虞世本朝士。一旦削髮爲僧。在襄陽。與十父遊從甚密。

陳振孫曰。養生必用書三卷。靈泉山初虞世和甫撰。紹聖丁丑序。

朱曰。世傳。婦人有產鬼形者。不能執而殺之。則飛去。夜復歸就乳。多瘁其母。俗呼爲旱魃。亦分男女。

女魃竊其家物以出。兒魃竊外物以歸。初虞世和甫名士善醫。公卿爭邀致。而性不可馴狎。往往尢忽權貴。每貴人求治病。必重誅求之。至於不可堪。其所得賂。旋以施貧者。最愛黃庭堅。常言黃孝於其親。吾愛重之。每得佳墨精楮。奇玩必歸。魯直語朝士云。初和甫於余。正是一兒旱魃。時坐中有厭苦和甫者。卒爾對曰。到吾家。

便是女旱魃。﹝可談﹞

陸遊曰。初虞世字和甫。以醫名天下。元符中。皇子鄧王生。月餘得癇疾危甚。羣醫束手。虞世獨以爲必無可慮。不三日王薨。信乎醫之難也。﹝老學庵筆記﹞

周密曰。初虞世所集養生必用方。戒人不可妄服金虎碧霞丹。乃詳其說云。狀元王俊民字康侯。爲應天府發解官。得狂疾。於貢院中。嘗對一石碑。呼叫不已。碑石中若有應之者。亦若康侯之奮怒也。病甚不省覺。取書冊中交股刀。自裁及寸。左右抱持之。遂免出試院。未久﹐疾勢亦已平復。起居飲食如故。但不樂。徐醫以爲有疾。以碧霞金虎丹吐之。或謂心藏有熱。勸服治心經諸冷藥。積久爲夜中洞泄。气脫肉消。食不前而死。﹝齊東野語﹞

﹝續必用方﹞藝文略一卷佚﹝龐氏﹝安時﹞驗方書﹞宋志一卷佚﹝龐氏家藏祕寶方﹞書錄解題五卷佚陳振孫曰。蘄水龐安時安常撰。安時以醫名世。所著書傳於世者。惟傷寒論而已。此書。南城吳炎晦父錄以見遺。

﹝主對集﹞一卷佚宋史本傳曰。觀艸木之性。與五臟之宜。秩其職任。官其寒熱。班其奇偶。以療百病。著主對集一卷。

﹝楊氏﹝康侯﹞護命方﹞讀書志五卷佚﹝通神論﹞讀書志十四卷佚趙希弁曰。楊氏護命方五卷。通神論十四卷。上皇朝楊退修撰。退修以岐伯語五運六气。以治疾病。後世通之者。惟王冰一人而已。然猶於變遷行度。莫知其始終次序。故著此方論云。

黃庭堅序曰。天下之學。要之有宗師。然後可臻微入妙。𨿽不盡明先王之意。惟其有本源。故去經不遠也。

今夫六經之旨深矣。而有孟軻荀況兩漢諸儒。及近世劉敞王安石之書。讀之亦思過半矣。至於文章之士難矣。而有左氏莊周董仲舒司馬遷相如劉向揚雄韓愈柳宗元。及今世歐陽修曾鞏蘇軾秦觀之作。篇籍具存。法度粲然。可講而學也。惟神農黃帝岐伯雷公之書。秦越人淳於意皇甫謐張機之論。儒者罕學。學之亦不能到其淵源。近世黎陽髙若訥號邃於醫方。若訥旣沒。亦不得其傳焉。余有方外之友。曰楊介。嘗謂餘言本艸素問之意。且曰。五運六气。視其歲而爲藥石。𨿽仲景猶病之也。至於本艸。則仲景深矣。余涉世故多。未能從介學之。衰老竄逐戎。

瘴癘侵陵。生意無幾。恨不早從楊君之學也。今年以事至靑神。有楊康侯子建者。以其所論著醫。惠然見投。悉讀之。而其說汪洋。蜀地僻遠。無從問所不知。子建閉戶讀書。貫穿黃帝岐伯無師之學。至能如此。

豈易得哉。然其湯液。皆以意調置。則不能無旨矣。方皆聖賢妙於萬物之性者。然後能作而巧者述之。而世之者也。今子建發五運六气。敍病裁藥。錯絲以鍼艾之方。與眾共之。是亦仁人之用心云爾。﹝豫章別集﹞

按是書趙希弁稱楊退修所著。據黃魯直序。楊名康侯。字子建。乃著十產論者。然則退修當是康侯別字。或其所自號也。

﹝閻氏﹝孝忠﹞重廣保生信效方﹞宋志一卷佚劉曰。保生信效。閻孝忠編。孝忠字資欽。許昌人。

﹝董氏﹝﹞香港腳治法總要﹞﹝書錄解題。作董汲。﹞宋志一卷未見葉少蘊曰。余崇寧大觀間。在京師。見董汲劉演輩。皆精曉張仲景方術。試之數驗。非江淮以來俗工可比也。

﹝避暑錄話﹞

四庫全書提要曰。香港腳治法總要二卷。宋董汲撰。汲字及之。東平人。始末未詳。錢乙嘗序其疹論。則其著書。在元元丰之間。是書。書錄解題作一卷。宋史藝文志亦同。久無傳本。今從永樂大典所載。排纂成帙。

以篇頁稍繁。分爲二卷。上卷論十二篇。大旨謂香港腳必由於風濕。風濕兼有冷熱。皆原本腎虛。陰陽虛實。病之別也。春夏秋冬。治之異也。髙燥卑濕。地之辧也。老壯男女。人之殊也。說賅備矣。下卷方四十六。獨活散。

木香散。傳信方防風粥。桑枝煎。專治風。天麻丸。茴香丸。鳥蛇丸。趁痛丸。專治濕。薏苡仁湯。海桐皮散。

木瓜丸。治風濕相兼。獨活寄生湯。石楠丸。牛膝丸。治風濕挾虛。金牙酒。治風濕瘴癘。八味丸。腎瀝湯。地黃粥。治虛。神功丸。麻仁丸。三脘散。大黃湯。治實。屬陰者兼冷。木香飲子。治其偏於陰也。屬陽者兼熱。

紅雪治其偏於陽也。絳宮丸。白皮小豆散。木通散。治其屬於陰陽。而兼淋閉者也。松節散。食前丸。食後丸。橘皮丸。

治尋常法也。三仁丸。潤腸丸。五柔丸。治老人血枯法也。天門冬大煎。則爲總治法。淋渫蒸熨五方。則爲外治法。而以鍼灸法爲始。原序。方有一十九門。大約不出於此。卽闕佚亦矣。考香港腳。卽素問所謂厥疾。至唐始有此名。治法亦漸以詳備。然李暄及蘇敬徐王唐侍中諸家之書。今多不傳。獨汲此帙尙存。頗爲周密醇正。觀其自述。稱嘗患此疾至劇。因深思其源。遂得祕要。殆所謂三折肱。而爲良醫者歟。今特錄而存之。以備專門之一種焉。

﹝旅捨備要方﹞宋志一卷佚劉曰。旅捨備急方。瘡疹論二書。皆隱士董汲撰。汲字及之。東平人。

四庫全書提要曰。旅捨備要方一卷。宋董汲撰。陳振孫書錄解題。載有董汲小兒疹論。香港腳治法。不及此書。然宋史藝文志載之。卷帙亦同。蓋陳氏偶未見也。汲因客途猝病。醫藥尢難。特集經效之方。百有餘道。內如蚰蜒入耳。

及中藥毒。最爲險急。而所用之藥。至爲簡易。其雜傷五方。

古書不少槪見。今亦罕傳。萬見奇特。蓋古所謂專門禁方。

用之則神驗。至求其理。則和扁有所不能解。卽此類也。至於小半夏湯。五苓散。兩方本於漢之張機。今以半夏湯治濕痰。仍其本法。至五苓散。本治傷寒汗後不解。及有水气之病。今書中引爲通行利水之劑。殆亦變通用之。如河間益元散。本雙解半表半里之傷寒。而後人取以醫暑歟。其治中暑一方。似卽李泉淸暑益气湯之藍本。其無比香薷散。與後來局方。稍有出入。蓋亦本古方爲加減。然云治兩腳轉筋疼痛。而反去主治之木瓜。則不解其故矣。小兒一門。大槪與同時錢乙藥證直訣相出入。第以柔脆之腸胃。而多用膩粉朱砂諸峻藥。古人气濃。服之無妨。在後來亦未可槪施也。原本久佚。今從永樂大典收掇排纂。

得方尙幾五十。仍舊目分爲一十二類。其觸寒心痛﹐厥風涎潮等證。有錄無書。無從校補。則亦闕焉。

﹝譚氏﹝永徳﹞殊聖方﹞佚劉曰。洪農譚永徳撰。永徳。沛國下邳人。﹝幼幼新書﹞

﹝陳氏﹝師文﹞校正太平惠民和劑局方﹞宋史五卷佚陳師文等表曰。昔神農嘗百艸之味。以救萬民之疾。周官設疾醫之政。以掌萬民之病。著在簡編。爲萬世法。

我宋勃興。神聖相授。咸以至仁濃徳。涵養生類﹐且謂札瘥薦臻。四時代有。救卹之術。莫先方書。故自開寶以來。早敕近臣。讎校本艸。厥後纂次神醫普救。刊行太平聖惠。重定鍼艾兪穴。校正千金外臺。又作慶曆善救。

簡要濟眾等方。以�天下。或範金揭石。或鏤板聯編。是𨿽神農之用心。成周之致治。無以過也。天錫神考。睿聖承統。其好生之徳。不特見於方論而已。又設太醫局熟藥所於京師。其卹民瘼。可謂勤矣。主上天縱深仁。考述前列。爰自崇寧。增置七局。揭以和劑惠民之名。俾夫修制給賣。各有攸司。又設收買藥材。所以革僞濫之獘。

比詔會府。咸置藥局﹐所以推展祖考之徳澤。可謂曲盡。然自創局以來。所有之大。或取於鬻藥之家。或得於陳獻之士。未經參訂。不無舛訛。𨿽嘗鏤板頒行。未免傳疑承誤。故有藥味。脫漏銖兩過差。制作多不根據經。祖襲間有僞妄。至於貼榜。謬戾尢多。殆不可以一二舉也。頃因條具。上達朝廷。繼而被命。遴撰通醫。俾之刊正。

於是請書監之祕文。采名賢之別錄。公私眾本。搜獵靡遺。事闕所從。無不研核。或端本以正末。或溯流以尋源。訂其訛繆。折其淆亂。遺佚者補之。重復者削之。未閱歲而書成。繕寫甫畢。謹獻於朝。將見合和者。得十全之效。飲餌者。無纖芥之疑。頒此成書。惠及區宇。遂使熙丰惠民之美意。崇觀述事之洪規。本末巨細。無不畢陳。納斯民於壽康。召和气於穹壞。億萬斯年。傳之無極。豈不韙歟。將仕郎。措置藥局。檢閱方書。陳承。

奉議郎。守太醫令。兼措置藥局檢閱方書裴宗元。朝奉郎。守尙書庫部郎中。提轄措置藥局。陳師文。謹上。

趙希弁曰。和劑局方十卷。上大觀中。詔通醫。刊正醫局方書。閱歲書成。校正七百八字。增損七十餘方。

陳振孫曰。太平惠民和劑局方六卷。庫部郎中陳師文等校正。凡二十一門。二百九十七方。其後時有增補。

王應麟曰。大觀中。陳師文等校正和劑局方五卷。二百九十七道。二十一門。紹興六年正月四日。置藥局四所。其一曰和劑局。十八年閏八月二十三日。攺熟藥所。爲太平惠民局。二十一年十二月十七日。以監本藥方頒諸路。

宋史髙宗紀曰。紹興二十一年二月乙卯。詔諸州。置惠民局。官給醫書。周密曰。和劑局方。當時精集諸名方。凡經幾名醫之手。至提領以從官內臣參校。可謂�矣。然其間差訛者。亦自不少。且以牛黃淸心丸一方言之。

凡用藥三十九味。其間藥味寒熱訛雜。殊不可曉。嘗見一名醫云。此方是前八味。至蒲黃而止。自幹山藥以後。

凡二十一味。乃補虛門中山芋丸。當時不知緣何誤寫。在此方之後。因循不曾攺正。余因其說而攺之。信然。凡此之類。必多有之。信乎誤注本艸。非細故也。﹝癸辛雜識﹞

劉桂曰。或問云。和劑局方。丹溪發揮辧之詳矣。戴原禮乃丹溪髙弟。今觀其所著證治要訣方論。皆祖局方。何也。余曰。局方亦何負於人哉。前後活人。不知其幾。

丹溪但辧其用藥者誤耳。非方之罪也。血虛證。不宜用香燥之劑。痿痺證。不可混作風治。亦何嘗屏棄之乎。今人遂以局方例不可用。或者有宜北不宜南之說。殊不知內經治寒以熱。治熱以寒。微者逆之。甚者從之。權變得宜。消息以爲治要。可限以南北之方。而無寒熱之異哉。原禮蓋得丹溪之心法者。其有取於局方。非苟然也。﹝續醫說﹞

按是書。據宋志及王海。舊系五卷。書錄解題。作六卷者。或析目錄。別爲一卷歟。至讀書志。作十卷。恐是誤寫。徐春甫以裴陳二氏。並爲名起。不知何據。弟堅曰。王應麟以和劑惠民二局﹐爲紹興中所置。據陳師文等表。有崇寧增置七局。揭以和劑惠民之名語。則蓋不創於紹興也。詳宋史職官志曰。崇寧中。置藥局七所。添丞一員。點檢。宣和三年。減置。仍知二局是宣和所罷。而至紹興更置和劑局。攺熟藥所。爲惠民局矣。張海鵬學津討源所輯增廣本局方跋云。宋崇寧中。暑七局。始有和劑之名。紹興間。攺熟藥所。爲太平惠民局。未爲至當也。陳表又云。崇寧以來。所有之方。或取於鬻藥之家。或得於陳獻之士。未經參訂。不無舛訛。𨿽嘗鏤板頒行。

未免傳疑承誤云云。趙希弁亦稱。大觀中。詔通醫。刊正藥局方書。而校正增損。然則是書非出師文等。崇寧以後。旣爲刊本。師文因以重修者。故宋志冠以師文校正字也。

﹝增廣校正和劑局方﹞五卷存按是書。往歲姬路侯大夫川合元升﹝鼎﹞得之西京書估。以贈於先子。蓋南宋本也。校通行本。無竇慶以下方。𨿽有紹興續添。別不標識。至諸家名方。不題吳直閣增字。則知紹興中吳直閣所增廣也。然玆本不載其名字。所謂吳直閣者。難識爲何人。且玆本但題增廣校正。無太平惠民字。與讀書志所載符。弟堅曰。玉海。書錄解題。並稱師文等舊本。凡二百九十七方。二十一門。今通行本。大觀舊方。與續添𨿽各爲區別。溢出二方。至分類僅十四門。其舊不可復睹。特至玆本。了然可辧。與幼幼新書引合。其存舊色者。無疑矣。詳玉海稱二十一門並其目錄而言。今玆本諸風一切气痼冷婦人篇題下。無附香港腳脾胃消渴產圖字。大小篇目。共二十一門。而治傷寒後。

有脾胃一門。照通行本。知是紹興所添。若其諸方無重見者。間與通行本不同。有參苓飲子。﹝傷寒諸家名方﹞

思食丸。﹝一切气諸家名方﹞降气湯。﹝諸湯諸家名方﹞三方。無四斤鐵彈黑龍三丸。﹝諸風﹞滲濕湯。冰黃散。

﹝傷寒﹞丁香脾積丸。﹝一切气﹞二陳湯。﹝痰飲﹞水煮木香丸。縛虎丸。﹝瀉痢﹞寸金丸。奪命丹。﹝雜病﹞

化毒排膿內補十全散。沒藥降聖丹。﹝瘡腫﹞牛膝湯。濟危上丹。琥珀黑龍丹。濟陰丹。琥珀黑散。術香散。竹茹湯。﹝婦人﹞人參散。錢氏白術散。﹝小兒﹞淸遠香。﹝香方﹞凡二十二方。又一切气感應丸。至紅丸子。共十三方。吳直閣如神丸。別爲脾胃不和門。諸局麝香蘇合香丸。﹝一切气﹞吳大香連丸。﹝瀉痢﹞在大觀方內。

大觀生气湯。﹝一切气﹞在紹興方內。紹興溫肺湯。﹝痰飲﹞大觀七棗湯。﹝瀉痢﹞淳春雪膏。﹝眼目﹞硼砂散。﹝咽喉﹞寶慶至聖保命丹。挨積丸。﹝小兒﹞在諸家名方內。蓋通行本所錯。宜訂正焉。又通行本牛黃淸心丸。其藥味次第。徵周氏雜識不同。今玆本則否。前八味。爲牛黃。金箔。麝香。犀角。雄黃。龍腦。羚羊角。

蒲黃。後二十一味。與大山芋丸同。但有黃芩。無熟漧地黃。爲異。是則合乎雜識所云。先子嘗以此八味。療中風及驚癇。殊有神驗。此等關系匪輕。所以醫方之書﹐必貴古本也。

﹝許氏﹝洪﹞注太平惠民和劑局方﹞佚自序曰。本艸一編。實醫家之本根。肇於黃帝岐伯。而大備於我宋。若昔聖賢。其於制方之始。𨿽曰神融心會。與造化合其妙。然藥之君臣佐使。寒溫良毒。與夫治療之所主。凡識其性而用之。各當其宜者。皆自本艸中來。後世用方。詎不可於此而究心焉。不然。則紙上之傳。有如藥之舛訛。﹝謂如以黃芩爲黃。是也。性之冷熱。甚於水火。若此之類。不可縷載。始舉其大略如此。﹞分兩之差誤。

﹝謂加以一錢爲一兩。以一分爲一斤。是也。古人處方之意多不口或少不口增。此尢不可不察。﹞往往皆莫敢是正。不知冷熱相反。多寡不稱。失之毫釐。謬以千里。以此療疾。無益有傷。𨿽曰據方炮制。對證投餌。其與實實虛虛。損不足補有餘者。何以異。洪襲父祖業三世矣。今古方書。無不歷覽。就其徑而效神者。惟太平惠民和劑局方爲之最。所恨枝行日久。烏馬失眞。洪於供職暇日。謹證以監本。精加校定。尙慮或者以爲出己意之私。

於是按諸家本艸所載。具注藥注於逐品之下。將使業醫者。朝夕玩味。自然默會前人制方妙處。是書之成。上足以仰贊聖朝惠朝之萬一。躋天下於壽域。玆實其喈。下足以爲良醫篋笥之寶。其或診病有淺深。用藥合加減。變而通之。無施不可﹐非特此爾。衛生君子。儻一過目。亦可以釋夫未達之疑。仍並將吳直閣得效名方。及諸局經驗祕方。各隨條類。附於本方之下。又編次和劑指南總論。以冠帙首。期與並行於時。此區區蠅附驥尾之願也。

洪欲畀之書市。深恐急於財利者漫不加意。復蹈前車之覆。則亦洪之罪也。令敬委積慶名家。以陰爲念者。鋟木以傳。庶幾志與我同。不至滅裂以誤天下。扁鵲倉公儻復生斯世。必深嘉洪之用心。時嘉定攺元。歲在戊辰日南長至。敕授太醫助教。前差充四川總領所。檢察惠民局許洪謹書。

﹝太平惠民和劑局方指南總論﹞三卷存﹝盧氏﹝祖常﹞擬進太平惠民和劑類例﹞佚按是書世無傳本。祖常於其所著續易簡方中。每言及之。蓋似評論病證﹐以辧治方者矣。

﹝亡名氏增廣太平惠民和劑局方﹞十卷存朱彜尊跋曰。太平惠民和劑局方十卷。載晁氏讀書後志。陳氏書錄解題。宋藝文志。作五卷。按宋大觀中。

詔通醫。刊正藥局方。於是庫部郎中陳師文等校正。類分二十一門。錄方二百九十有七。然則是書成於汴都也。

今考王氏玉海置藥局四所。其一曰和劑局。在紹興六年正月。至若攺熟藥所。爲太平惠民局。在紹興十八年又八月。蓋師文等校正本。實止五卷。其後添補紹興寶慶淳諸方。曁吳直閣方諸局方。故增益至十卷爾。予家所藏。

乃元時雕本。後附太醫助教許洪指南三卷。系建安髙氏日新堂板行。

四庫全書提要曰。太平惠民和劑局方十卷。指南總論三卷。舊本題宋庫部郎中提轄措置藥局陳師文等奉敕編。

案王應麟玉海云。大觀中。陳師文等。校正和劑局方五卷。二百九十七道。二十一門。晁公武讀書志云。大觀中。

詔通醫。刊正藥局方書。閱歲書成。校正七百八字。增損七十餘方。又讀書後志曰。太醫局方十卷。元丰中。詔天下髙手醫各以得效祕方進。下太醫局驗試。根據方制藥鬻之。仍摹本傳於世。是大觀之本。實因神宗時舊本重修。

故公武有校正增損之語也。然此本止十四門。而方乃七百八十八。考玉海。又載紹興十八年。閏八月二十三日。

攺熟藥所。爲太平惠民局。二十一年十二月十七日。以監本藥方頒諸路。此本以太平惠民爲名。是紹興所頒之監本。非大觀之舊矣。其中又有寶慶淳續添諸方。更在紹興之後。兼附用藥總論指南三卷。皆從圖經本艸。鈔撮增入。亦不知何時所加。陳振孫書錄解題。稱和劑局方。其後時有增補。殆指此類歟。戴良九靈山房集。有丹溪翁朱震亨傳。曰。時方盛行陳師文裴宗元所定。大觀二百九十七方。翁窮晝夜是習。旣而悟曰。操古方以治今病。其勢不能以盡合。苟將起度量。立規矩。

稱權衡。必也。素難諸經乎。又稱震亨得羅知悌之學以歸。諸醫泥陳裴之學人。聞其言。大驚而笑且排。及治許謙末疾良驗。笑且排者。始皆心服。是此書盛行於宋元之間。至震亨局方發揮出。而醫學始一變也。又嶽珂史曰。和劑局方。乃當時精集諸家名方。凡幾經名醫之手。至提領以從官。內臣參校。可謂精矣。然其間差訛者。

亦自不少。且以牛黃淸心丸一方言之。凡用藥二十九味。寒熱訛雜。殊不可曉。嘗見一名醫云。此方只前八味。

至蒲黃而止。自幹山藥以下。凡二十一味。乃補虛門中山芋丸。當時不知緣何誤寫。在此方之後。因循不曾攺正。

余因其說而考之。信然。如此之類。必多有之云云。是並不能無所舛誤矣。然歷代相傳。專門禁方。多有是焉。

在用者詳審而已。必因噎而廢食。則又一偏之見矣。

張海鵬跋曰。宋崇寧中置七局。始有和劑之名。紹興間。攺熟藥所。爲太平惠民局。取崇觀以來所收局方。

分門編纂。名太平惠民和劑局方十卷。指南總論三卷。分十四門。七百八十八方。蓋有紹興至寶慶淳。時有增補。非大觀中二百九十七道之舊也。今此本十四門。除產前產後二方。胎神遊方催生符。及後附四香。不可謂之方外。止六百七十四方。名增廣太平惠民和劑局方十卷。後有圖經本艸。藥性總論三卷。無指南之名。旣云增廣。

而與無增廣二字之本。轉少一百十四方。豈陳裴而後。又有從而詳校增減者歟。癸辛雜誌謂。淸心丸二十九味。

止前八味。至蒲黃而止。自幹山藥以下。凡二十一味。乃山芋丸所誤入者。今此本牛黃淸心丸所載。藥味次弟。自牛黃至蒲黃。已十九味。後十味以干山藥而止。與癸辛雜誌所云不同。其爲後人重訂之本可知也。要之此書。𨿽有朱丹溪駁辧。然當時精簇方。幾經名醫之論定。獻於朝。行於世。所謂得十全之效。無纖芥之疑者。苟非實有足以惠民。豈竟爲紙上空談。以誤世哉。𨿽傳寫或間有訛誤。不可因噎而廢食。余因久無刊刻之家。抄錄不無亥豕。所以校對至再至三。以期詳愼無誤。而付之梓。尙望好我者。惠我古本。

俾隨時訂正。幸甚幸甚。乙丑四月。虞山張海鵬識。

按太醫局方。與和劑局方。本自不同。提要誤以此書爲神宗時舊本重修。疏甚。

﹝增注太平惠民和劑局方﹞十卷存按是書。不知修乎何人。蓋許洪所注。止於吳直閣得效名方。及諸局經驗祕方。玆本並寶慶淳增添新方。

俱加箋解。則宋季人所續修。卷首猶題洪名銜。

﹝朱氏﹝震亨﹞局方發揮﹞一卷存朱震亨曰。和劑局方之爲書也。可以據證檢方。卽方用藥。不必求醫。不必修制。尋贖見成丸散。病痛便可安痊。仁民之意。可謂至矣。自宋迄今。官府守之以爲法。醫門傳之以爲業。病者恃之以立命。世人習之以成俗。

然予竊有疑焉。何者。古人以神聖工巧言醫。又曰。醫者意也。以其傳授𨿽的。造詣𨿽深。臨機應變。如對敵之將。操舟之工。自非盡君子隨時反中之妙。寧無愧於醫乎。今乃集前人已效之方。應今人無限之病。何異刻舟求劍。按圖索驥。其偶然中難矣。

張介賓曰。局方一書。𨿽云多用熱澀。然於實熱新邪。豈云皆用此法。觀其所載太平丸。戊己丸。香連丸。

薷苓湯之類。豈非以寒治熱者耶。又若眞人養髒湯。大己寒丸。胡椒理中湯之類。皆有可用之法。其中隨證酌宜。顧在用之者何如耳。豈局方專以熱澀爲用。而可斥其非耶。且是書之行。乃宋神宗詔天下髙醫。各以效方奏進而成者。

此其中或過於粉飾者。料不能無。而眞效之方。必亦不少。第在丹溪之言火多者。謂熱藥能殺人。而余察其爲寒多者。則但見寒藥之殺人耳。明者其深察之。﹝景嶽全書﹞

四庫全書提要曰。局方發揮一卷。元朱震亨撰。以和劑局方。不載病源。止於各方下。條列證候。立法簡便。

而未能變通。因一一爲之辧論。大旨專爲辟溫補。戒燥熱而作。張介賓景嶽全書云。局方一書。宋神宗﹝案此方。

成於徽宗之時。介賓以爲神宗。殊爲舛誤。謹附訂於此。﹞詔天下髙醫。奏進而成。𨿽其中或有過於粉飾者。神效之方。亦必不少。豈可輕議。其意頗不以震亨爲然。考震亨之學。出於宋內官羅知悌。知悌之學。距河間劉完素。僅隔一傳。完素主於瀉火。震亨則主於滋陰。𨿽一攻其有餘。其劑峻利。一補其不足。其劑和平。而大旨不離其淵源。故於局方香竄燥烈諸藥。諄諄致辧明。以來沿其波者。往住以黃柏知母。戕傷元气。介賓鑑其末流。

故惟以益火爲宗。掊擊劉朱。不遺餘力。其以冰雪凜冽爲不和。以天睛日暖爲和。取譬固是。然淸風涼雨。亦不能謂之不和。鑠石流金。亦不能彊謂之和。各明一義而忘其各執一偏。其病實相等也﹐故介賓之說。不可不知。

而震亨是編。亦竟不可廢焉。

﹝亡名氏諸家名方﹞書錄解題二卷佚陳振孫曰。福建提舉司所刊。市肆常貨。而局方所未收者。

卷四十七

方論﹝二十五﹞

﹝亡名氏混俗順生錄﹞宋志二卷佚﹝玉鑑論﹞宋志五卷佚﹝丁氏﹝信臣﹞左藏方﹞佚劉曰。西京左藏庫使丁信臣。﹝幼幼新書﹞

﹝梁氏﹝逢堯﹞惠眼觀證﹞佚劉曰。宜黃戴師憫術。翰林醫學梁逢堯撰。得之前宗正丞蔡衝子周家藏。

﹝亡名氏鳳髓經﹞佚﹝飛仙論﹞佚﹝聯珠論﹞佚﹝保信論﹞佚﹝惠濟歌﹞佚﹝吉氏﹝之﹞家傳方﹞佚劉曰。此書。皆得之前嶽州平江令吉之謙伯家藏。上六書。﹝舊有寶童方。今別錄於兒科部。故欠其一。﹞並不載所作之人。內吉氏家傳。乃謙伯手集之方。

﹝聚寶方﹞佚劉曰。不載所作之人。得之長沙醫工鄭愈。

﹝五關貫眞珠囊﹞佚劉曰。不載所作之人。得之長沙醫工毛彬。

﹝盧氏﹝昶﹞醫鏡﹞佚﹝史氏﹝堪﹞指南方﹞宋志二卷存陳振孫曰。指南方三卷。蜀人史堪載之撰。凡三十一門。各有論。王曰。史載之指南方。嚴州公庫有版。

﹝百一選方﹞

魯應龍曰。朱師古眉州人。年三十時。得疾不能食。聞葷腥卽嘔。用火鐺旋煮湯。沃淡飯。數數食之。醫莫能知。史載之曰。俗輩不讀醫經。而妄欲療人。可嘆也。君之疾。正在素問經中﹐名食掛。凡人肺六葉。舒張如蓋。下覆於脾。子母气和則進食。一或有戾。則肺不能舒。脾爲之蔽。故不嗜食。素問曰。肺葉焦熱掛。遂授一方。買藥服之。三日聞人食肉甚香。取而啖之。遂愈。﹝閒窗括異志﹞

施彥執曰。蔡元長苦大腸祕固。醫不能通。蓋元長不服大黃等藥故也。時史載之未知名。往謁之。閽者齟齬。

久之乃得見。已診脈。史欲示奇。曰。請求二十錢。元長曰。何爲。曰。欲市紫菀耳。史遂市紫菀二十文。末之以進。須史遂通。元長大驚。問其說。曰。大腸肺之傳送。今之祕無他。以肺气濁耳。紫菀淸肺气。此所以通也。

此古今所未聞。但不知用何湯下耳。﹝北窗炙錄﹞

﹝宋氏﹝闕名﹞千金方﹞藝文略三卷佚﹝張氏﹝處環﹞方﹞藝文略三卷佚﹝亡名氏意外方﹞藝文略口捲佚﹝韋氏﹝闕名﹞月錄方﹞藝文略一卷佚﹝陳氏﹝闕名﹞太醫方﹞藝文略一卷佚﹝張氏﹝銳﹞雞峯備急方﹞宋志一卷佚陳振孫曰。雞峯備急方一卷。太醫局教授張銳撰。紹興三年爲序。大抵皆單方。

劉曰。雞峯備急。蜀醫張銳編。銳字子剛。

張杲曰。予伯祖張諱﹝寧宗廟諱。﹞字子充。歙人也。家舊以財雄鄕裏。族人有以醫名者。因畱意焉。長聞蘄水道人龐君安常以醫聞淮甸。往從之遊。一日丐者扣門。自言爲風寒所苦。龐君令以藥濟之。丐者問當用何湯。

龐君見其手執敗扇。指以此煎藥。調所服之藥。公初不省其意。乃曰。豈非本艸所謂敗扇能出汗者乎。龐曰。然。

公辭歸。嘆曰。龐君用藥則善矣。聞川有王朴先生者。其察脈。非特知人之病。而太素之妙。能測人之死生禍福。

見於未著之前。服膺幾年。盡得其妙。乃辭而歸。先是宣之南陵有富者。惟一子。而家累萬計。適中寒疾。以爲不可救。則气息僅存。以爲可療。則邈不知人。召公治之。公笑曰。正有此藥。然此病後三日當蘇。蘇必欲飲水。

則以此藥與之。服畢當酣寢。切勿驚動。醒則汗解而安矣。富者如其言。其子之疾果愈。南陵宰其妻亦苦寒疾。

醫者環視。無所措手。公探囊中得藥。服之卽起矣。如其言而亦安云云。惜乎公名盛於崇寧大觀時。而享年只四十有九。卒於南昌。是日也。晨起見郡將云。某之大事。在今日午時。後事必當累公。郡將曰。不至此。公曰。

吾診脈。血已入心矣。使人候之。果如期而卒。張季明自記其伯祖子充事。

﹝宋氏﹝道方﹞全生集﹞佚劉曰。全生集。宋道方撰。道方字義叔。拱州人。

王明淸曰。宋道方毅叔。以醫名天下。居南京。然不肯赴請。病者扶攜。以就求脈。政和初。田登守郡。母病危甚。呼之不至。登怒曰。使吾母死。亦以憂去。殺此人不過斥責。卽遣人禽至庭下。呵之曰。三日之內不痊。則吾當誅汝以徇眾。毅叔曰。容爲診之。旣而曰。尙可活。處以丹劑遂愈。田喜甚。云。吾一時相困辱。然豈可不刷前恥乎。用太守之車。從妓樂酬以千緡。俾羣卒負於前。

增以彩釀。導引還其家。旬日後。田母病復作。呼之則全家遁去。田母遂殂。蓋其疾先已在膏肓。宋姑以良藥�其死耳。﹝揮塵餘話﹞

﹝徽宗聖濟經﹞宋志十卷佚禦制序曰。一陰一陽之謂道。偏陰偏陽之謂疾。不明乎道。未有能已人之疾者。陰陽相照。相蓋相治。四時相代。相生相殺。五行更王。更廢更相。人生其間。繇於陰陽。復於四時。制於五行。平則爲福。有餘則爲禍。

淫則爲疾。惟非數之所能攝。而獨立於萬形之上。非物之所能制。而周行於萬有之內。爲能以道禦時。以神用數。

形全精復。與天爲一。昔者黃帝氏蓋體神而明乎道者也。問道於廣成。見大塊於具茨。而自親事於法宮之中。垂衣裳作書契。造甲子定律曆﹐所以成天之者。𨿽風後力牧常先太鴻。奉令成教之不暇。而不可及。然且嘆世徳之下衰。憫斯民之散朴。上悖日月之明。下鑠山川之精。中墮四時之施。至於逐妄耗眞。曾不終其天年。而中道以夭。乃詢岐伯。作爲內經。通神明之徳。類萬物之情。其言與典墳相爲表裏。而世莫得其傳。至號醫者流。

與謂易爲卜筮者何異。朕甚悼之。自繼述以來。兢兢業業。夙夜不敢康。萬機之餘。繹訪問。務法上古。探天人之賾。原性命之理。明榮衛之淸濁。究七八之盛衰。辧逆順。鑑盈虛。爲書十篇。凡四十二章。名之曰聖濟經。使上士聞之。意契而道存。中士考之。自華而摭實。可以養生。可以立命。可以躋一世之民於仁壽之城。用廣黃帝氏之傳。豈不美哉。嗚呼。陰淫寒疾。陽淫熱疾。風淫末疾。雨淫腹疾。陰陽之寇。外傷其形。有如此者。意傷於憂悲而支廢。魂傷於悲衰而筋攣。魄傷於喜樂而皮槁。志傷於恚怒而不能俯仰。情之感。內傷其眞。有如此者。積虧成損。積損成衰。患固多藏於細微。而發於人之所忽。益止於畎會。而損在於尾閭。戒之愼之。疾成而後藥。神醫不可爲也。若乃推行道術。輔正而去邪。立學建官。羣多士而教養廩。無告救病苦。而其亡歿。

則布之政令。載在有司。此不復敍。

趙希弁曰。禦制聖濟經十卷。上徽宗皇帝所制也。政和八年。五月十一日。詔頒之天下學校。九月二十四日。

大司成李邦彥等言。乃者從侍臣之請。令內外學校。課試於聖濟經出題。臣等切謂。今內經道徳經。旣已遵博士訓說。乞更以聖濟經。附二經兼講。從之。

王應麟曰。聖濟經十卷。政和中禦制並序。體眞。原化。慈切。達道。正紀。食頤。守機。衛生。藥理。審劑。凡十篇。陰陽適平。精神內守而次。凡四十二章。一本云。政和八年。五月壬辰。頒禦制聖濟經。以廣黃帝之傳。其篇五十。其章四十有二。

﹝吳氏﹝﹞注聖濟經﹞書錄解題十卷存陳振孫曰。政和禦制。辟癰學生昭武吳注。

內閣書目曰。聖濟經解義一冊。宋徽宗著。太學生吳解釋醫書也。

呂復曰。聖濟經十卷。宋徵宗所作。大要祖述內素。而引授六經。旁及老氏之言。以辟軒岐遺旨。政和間。

班是經於兩學。辟癰生吳爲之解義。若達道正紀等篇。皆足以裨益治道。啟迪眾工。餘如孕元。立本。制字。

命物。二三章。釋諸字義。失於穿鑿。良由不考六書之過。瑕瑜具存。固無害於美玉也。

﹝黃氏﹝維﹞聖濟經解義﹞宋志十卷佚﹝政和聖濟總錄﹞二百卷目錄一卷存文淵閣書目曰。聖濟總錄。一部。一百二十冊闕。又曰。聖濟總錄。一部。九十五冊闕。欠四十二卷。

內閣書目錄曰。聖濟總錄。二十六冊。不全。元大徳間重校。莫詳姓氏。

禦制序曰。生者。天地之大徳。疾者。有生之大患。方術者。治疾之大法。昔者神農氏黃帝氏。獨觀太初。

旁燭妙有。味百藥以辧物。審百疾以全生。其制名。其取類。其正君臣。其立佐使。其見於太素玉冊之書。雷公岐伯之間。蓋皆開神明之蘊。窮陰陽之變。原性命之理。而與天地同其覆載。中古以還。鏤之玉版。藏之金匱。

功利及艸木。惠澤被牛馬。所以遺天下後世甚濃。歷年旣久。流獘滋甚。糟粕具在。而精意不傳。內經有病名而莫之究。有治法而莫之習。極其妙。至於通仙。而莫之悟。人之生也。其位參於天地。其靈貴於萬物。形不盈仞。

而心侔造化。昆侖尺宅。修之可以長生。寸田神牖。閒之可以反照。天關神廬。息之可以召和去土。符書金格。

煉丹卻粒。禦气淩虛。不假於物。而裕然自足。嗟夫。達士可以神解。昧者且不能養其形。而況於了其心乎。內之五臟六腑。外之九竅四關。著之於色。發之於聲。寓之三部九候。一失其平。則疾隨至。神聖治於未兆。工巧救其已然。非天下之至精。孰能探天下之至賾。非天下之至粗。孰能天下之至神。朕憫大道之郁滯。流俗之積習。斯民之沈痼。庸醫之妄作。學非精博。識非悟解。五行之數。

六气之化。莫索其隱。莫擬其遠。曰寒曰熱。寒熱之相搏。差之毫釐。失以千里。而有餘者益之。不足者損之。

率意用法。艸石雜進。夭枉者半。不勝嘆哉。萬機之餘。著書四十二章。發明內經之妙。曰望濟經。其意精微。

其旨邁遠。其所言在理。所以探天下之至賾。亦詔天下以方術來上。並禦府所藏頒之。爲補遺一卷。治法一卷。

捲凡二百。方幾二萬。以病分門。門各有論。而敍統附焉。首之以夙疾之變動。終之以神仙之服餌。詳至於兪穴經絡。祝由符禁。無不悉備。名之曰政和聖濟總錄。其所載在事。所以天下之至神。蓋聖人之駭世。本在於上。

末在於下。無見於上。則治之道不立。無見於下。則治之具不行。經之所言者道也。醫得之而窮神。總錄之所載者具也。醫用之而已疾。漢張仲景作傷寒論。而雜之以方。唐孫思邈作千金方。而繼之以翼。以謂不如是。則世莫能用其術。然之二人者。遊於方術之內者也。彼超然獨見於方術之外。下顧岐伯之流。而與之議。始可謂知道。

朕作總錄。於以急世用。而救民疾。亦斯道之筌蹄云耳。天下後世。宜致思於忘筌蹄。而自得者。俯仰之間。

笑之度。禦五行之數。遠六气之化。以相天地。以育萬物。至於反營魂而起當生者。豈細事哉。蓋有來者焉。

焦養直序曰。臣聞。天地以溥生爲大徳。所以曲成萬物而不遺。聖人贊天地之化育。故斂時五福。以敷錫於庶民。夫民之爲物也。智者寡。愚者眾。起居失常。食飲無節。外爲寒暑燥濕風以賊其形。內焉喜怒思憂恐以亂其气。形气乃傷。疾所由作。聖人有憂之。謂祝由不可以盡已也。遂制藥石鍼艾。以攻八風六气之邪。爲湯液醪醴。以佐四時五行之正。防其未然。救其已病。然後物各遂其生。民不夭其命矣。亦謂非立憲言。不可以福萬世也﹐於是上法天道。下因地宜。究陰陽之本。明生死之由。考於古而驗之今。

取諸己而施之人。定爲成書﹐著之玉版。藏之金匱。宣之於布政之堂。祕之於靈蘭之室。以侔來哲。以施無窮。

其爲仁民愛物之心。斯可謂極矣。然其言至簡。其論至要。其理至深。後世學人。𨿽有上智。非研精核慮。則亦未見窺其奧也。故曠代之中。能以斯術鳴世者﹐時固有之。若夫神聖工巧。獨得先世不傳之祕。如和緩越人。亦不過十餘人而已。況去聖已遠。支分派別。折而爲眾科。業而爲專門。所以人各拘其偏。而莫肯究其全。則益不逮於古矣。積習成常。流獘滋甚。懼大道將遂於湮微。故聖濟總錄。由是而作焉。上下凡二百餘卷。始終幾二百萬言。逐病分門。門各有方。據經立論。論皆有統。蓋將使讀之者。觀論以求病。因方以命藥。則世無不識之病。

病無妄投之藥。惟法有逆從。治有先後。在乎智者。擇其所當。從其所宜而已。究而言之。實醫經之會要。學人之指南。生民之司命也。惜其始成於政和。重刊於大定。旣綿歷百年之久。不能無三豕之訛。今主上神極禦天。

修飾制度。治具畢張。以謂是書所載。𨿽先聖之緒餘。其所以康濟斯民。亦致治之一助也。乃詔江浙行省。刊於有司。布之天下。其或繆戾隨加釐正。復降徳音。俾下臣爲之序引。臣誠愚陋﹐竊不自量。仰惟聖徳如天。甄陶萬類。爰自卽位以來。於今七年。恩浹飛沈。仁及艸木。然夙夜孜孜。廣求民瘼。或一物不得其所。則必之惻然。

臣謂此書復出。則上可以輔相天地之宜。下可以永底蒸民之生。物無疵癘。咸躋於仁壽之域矣。大徳四年二月。

集賢學士嘉議大夫典瑞少監臣焦養直序。

按先子曰。是書。宋志。並諸家書目不載。南宋諸方書未見引據者。蓋是書之成。在於徽宗之季年。聖濟經和劑局方之後。洪邁容齋隨筆云。宣和殿。大淸樓。龍圖閣。所儲書籍。靖康蕩折之餘。盡歸於燕。考之宋史則云。靖康二年。少帝在靑城。金人盡索國子監書版。三館祕閣四部書。大嘗禮物。大成樂舞。明堂大內圖。以至乘輿服禦珍玩之物。輦致軍前。意者如此書。鏤版才成。未及頒布。亦在其中。爾後南北殊域。彼此不通。

故南宋之士。不得觀之。遂至並其目而無知者。及金世宗大定中取所獲於汴都。重刊頒行。因傳於今矣。嗚呼。

是書成於北宋。而晦於南宋。不傳於中國。而存於夷狄。而徽宗慈心之所寓。不泯於千載者。抑亦奇矣。淸程云來纂要凡例云。大徳重校聖濟總錄。元朝奉詔頒行者。大版大字。每卷首篇署元耶律楚材五字。今古醫官。及予家所藏。大徳重校本。亦大版大字。然無耶律楚材字。原文書法端雅。蓋爲宋版之舊。但每捲主頁大徳重校聖濟總錄捲第某數字﹐書刻並劣。系於元人攺刊無疑矣。文化癸酉歲。元胤與眾醫官。議於醫學。爲活字配印本。閱四歲竣工。

﹝程氏﹝林﹞聖濟總錄纂要﹞二十六卷佚凡例曰。是書。宋徽宗政和。詔集海內名醫。並出禦府所藏匯成共二百卷。禁方祕論。人所未聞。按病治療。

無不奇驗。厥後再刻於金大定。三刻於元大徳。自耶律楚材精較。奉詔頒行天下。越今四百餘年。無有剞劂。此書幾幾泯滅矣。余昔從先叔祖敬通夫子。翻閱刻本。今經三十餘年。又從友人江郢上再觀抄本。撫今追昔。不勝愉快。郢上請余刪繁纂要。以便梓行濟世。因畱維揚一載。纂其精粹。去其繁蕪。共得二十六卷。誠醫家之雲笈瓊函。方藥之赤文綠字也。博覺有知之。一大徳重校聖濟總錄。元朝奉詔頒行者。大字大板。每卷首篇。署元耶律楚材五字。明朝武林髙相國家抄本。用綿紙朱格。繕寫精工。亦根據丙府式。大板大字。今刻小板密字。以便行笈可攜。檢方療病也。一是書方法深奧。博學究心者。方能領會。如虛勞紫雪方。有追攝義。霍亂靑金散。有劫奪義。熱痢黃連湯。有反佐義。用之皆取效如神。至若調七傷。平五志。攻六气。理三因。方中有參附而用硝黃者。有桂附而用芩連者。必須熟讀古人方經。庶幾領會方法之妙也。一書中婦人門。

選其胎前產後。帶漏崩中。小兒門。選其急慢諸風。五疳吐瀉。若一切雜證。與大人治法不殊。於大人方中。推類酌量用之。一書中運气。集定六十年。每年可按素問稽查。玆不刻。一書中鍼灸三卷。符禁三卷。古法不易行。

乳石發動二卷。今人罕此患。又食治三卷。藥食不合宜。俱不刻。一方中難得藥品。如金牙銀牙礬石莽艸之類。

不刻。難合之方。廢時日而不能應。倉卒急需者。亦不刻。一方中藥名。仍從原本。如天麻爲赤箭。牛蒡爲惡實。

又爲鼠粘。甜桔梗爲薺。山梔爲越桃。柴胡爲茈胡。土茯苓爲KT。香附爲莎艸根。薄荷爲雞蘇。砂仁爲縮砂。天花粉爲栝蔞根。輕粉爲膩粉。如此之類。不能更攺。一方中分兩。古法難用。今欲更攺。又失古人之意。

大約方中一兩。今用一錢。方中一分系二錢。五分今用一字。﹝二分半﹞。一匕。有半錢至五錢者。在人以意消息加減可也。一是書。成於北宋。其時四大家。﹝劉河間。李東垣。張子和。朱丹溪。﹞無─切活套。應時方法。﹝補中益气。逍遙。歸脾。二陳。四物。四君之類。﹞醫家遇沈痼疾。疑難奇異等證。用時方而不奏效。良工亦束手者。是書有神方也。

又曰。是書三副湊合。仍缺小兒方五卷。﹝一百七十三卷。至一百七十七卷止。﹞余於祕閣內府。江浙齊梁諸鑑古家。徧訪無有藏本。欲補全而未能。同學項視庵搜求小兒今古方論。補全五卷。議論簡要。方法詳明。可稱全璧矣。諸疳以下卽其所補也。

又曰。神仙服餌三卷。非烹砂煉石。則嚼柏咀松﹐或吐納淸和。或斬除屍害。皆藏經所備載。亦難行難用也。

一槪刪去。今選其可服餌。延年駐顏者。方十餘道。又補益門方。二十餘道。爲養生家備用。博雅君子。求全書翻閱。則余纂要一書。濟世婆心。廣開聞見。當有賞識者矣。

四庫全書提要曰。聖濟總錄纂要二十六卷。宋政和中。奉敕編。國朝程林刪定。林字云來。休寧人。初徽宗禦制聖濟經十卷。四十二章。又詔集海內名醫。出禦府所藏禁方祕論。纂輯成編。凡二百卷。其書久而佚脫。林購求殘帙。凡得三本。互相苴。尙闕一百七十三卷。至一百七十七卷。不可復見。以其繁重難行。乃撮其旨要。

重爲纂輯。門類悉根據其舊。所闕小兒方五卷。則倩其友項睿補之。仍冠以徽宗原序。大徳四年。集賢學士焦惠校上序。及校刊諸臣銜名。考晁陳二氏書目。但有徽宗聖濟經。不載是書。觀焦惠序。稱始成於政和。重刊於大定。

殆汴京破後。隨內府圖籍北行。南渡諸人。未睹其本歟。今未見其原書。然宋代崇尙醫藥。搜羅至富。就所采錄。

古來專門授受之方。尙可以見其大略。其每類冠論一篇。亦皆詞簡而理明。均足以資考訂。原本之末。有神仙服餌三卷。或言烹砂煉石。或言嚼柏咀松。或言吐納淸和。或言斬除三尸。蓋是時道教方興。故有是妄語。林病其荒誕。一槪汰除。惟約取其尋常賾養之藥。三十餘方。其別擇具有條理。故所錄諸方。多可行用。與膠執古法者異焉。

﹝王氏﹝貺﹞濟世全生指迷方﹞﹝讀書附志作指迷集﹞宋志三卷未見趙希弁曰。上考城王貺字士亨所著也。吳丞相敏序之曰。子亨當官不局。遇世變。嘗慨然。再請出疆使萬里云。

王明淸曰。王況。字子亨。本士人。爲南京宋毅叔。毅叔旣以醫名檀南北。況初傳其學未精。薄遊京師。

甚淒然。會鹽法忽變。有大賈。睹揭示失驚。吐舌遂不能復入。經旬食不下咽﹐贏日甚。國醫不能療。其家憂懼。榜於市曰。有治之者。當以千萬爲謝。況利其所售之濃。姑往應其求。旣見賈之狀。忽發笑不能制。心以謂未易措手也。其家人怪而詰之。況謬爲大言答之曰。所笑者﹐輦轂之大如此。乃無人治此小疾耳。語主人家曰。

試取鍼經來。況謾檢之。偶有穴。與其疾似是者。況曰。爾家當勒狀與我。萬一不能活。則勿尢我。當爲若鍼之。

可立效。主病者不得已。亦從之。急鍼舌之底。抽鍼之際。其人若委頓狀。頃刻舌遂伸縮。如平時矣。其家大喜。

謝之如約。又爲之延譽。自是翕然名動京師。旣小康。始得盡心肘後之書。卒有聞於世。事之偶然。有如此者。

況後以醫得幸。宣和中。爲朝請大夫。著全生指迷論一書。醫者多用之。﹝揮塵餘話﹞

陳振孫曰。指迷方三卷。考城王貺子亨撰。吳丞相敏爲之序。貺爲南京名醫宋毅叔之婿。宣和中。以醫得幸。

至朝請大夫。

四庫全書提要曰。全生指迷方四卷。宋王貺撰。是書。宋史藝文志作三卷。而傳本久絕。故醫家罕所徵引。

或至不知其名。今檢永樂大典所收。案條掇拾。𨿽未必盡符原本。然大要已略具矣。方書所載。大都標某湯某丸。

主治某病。詳其藥品銖兩而止。獨貺此書。於每証之前。非惟詳其病狀。且一一論其病源。使讀者有所據根據﹐易於運用。其脈論及辧脈法諸條。皆明白曉暢。凡三部九候之形。病證變化之象。及脈與病相應不相應之故。無不辧其疑似。剖析微茫。亦可爲診家之樞要。謹詳加訂正。分爲二十一門。根據類編次﹐而以論脈諸篇。冠之於首。因篇頁相繁。釐爲四卷。不復如其原數焉。

﹝李氏﹝崇慶﹞燕臺集﹞宋志五卷佚﹝雷氏﹝繼暉﹞神聖集﹞宋志三卷佚﹝華氏﹝闕名﹞集﹞宋志十卷佚﹝劉氏﹝闕名﹞五臟旁通遵養方﹞﹝注。遵。一作導。﹞宋志一卷佚﹝晨昏寧待方﹞宋志二卷佚﹝大寶神驗藥方﹞宋志一卷佚﹝悟玄子安神養性方﹞宋志一卷佚﹝亡名氏雜用藥方﹞宋志五十五卷佚﹝杜氏﹝闕名﹞集驗﹞宋志一卷佚﹝郭氏﹝仁普﹞拾遺候用深靈玄錄﹞宋志五卷佚﹝代氏﹝榮﹞醫鑑﹞宋志一卷佚﹝陳氏﹝總卿﹞經驗方﹞佚按陳總卿字華父。上見於施氏續簡易方。

﹝粱氏﹝闕名﹞總要方﹞佚﹝何氏﹝元弼﹞神效方﹞佚﹝梁氏﹝國佐﹞見效方﹞佚按上見於朱氏集驗方。

卷四十八

方論﹝二十六﹞

﹝許氏﹝叔微﹞普濟本事方﹞宋志十二卷存自序曰。醫之道大矣。可以養生。可以全身。可以盡年。可以利天下與來世。是非淺識者所能爲也。苟精此道者。通神明奪造化。擅回生起死之功。則精神之運。必有默相於冥冥之中者。豈可謂之藝與技術爲等耶。竊疑上古之時。如岐伯輔黃帝。伊芳尹相商王。皆有方書。以瘳民瘼。殆及後世。周有和緩。秦有扁鵲。漢有倉公。魏有華佗。宋有徐文伯。唐有孫思邈。又皆神奇出人意表。背望踵躡。代不乏人。自玆以往。其妙不傳。間有能者。

僅可一二數。何古人精巧如是。而今人之不逮也。予嘗思之。古人以此救人。故天畀其道。使普惠含靈。後人以此射利。故天嗇其術。而不輕畀予。無足疑者。余年十一。連遭家禍。父以時疫。母以气中。百日之間。並失怙恃。痛念裏無良醫。束手待盡。及長成人。刻意方書。誓欲以救物爲心。杳冥之中。似有所警。年運而往。今逼桑楡。謾集已試之方。及所得新意。錄以傳遠﹐題爲普濟本事方。孟啟有本事詩。楊元素有本事典。皆有當時事實。庶幾觀者見其曲折也。余旣以救物爲心。予而不求其報。則是方也。焉得不與眾共之。

孝忠跋曰。上許知可本事方。並目錄制度。共十二卷。是書一方一論。切病證。而用之蠲起死。有非常之功。如言气厥不可作中風候。益腎用滋潤之藥。五虫能殺人。及區別腸風髒毒虫痔不同。皆所以破後人之疑誤。至於論說傷寒兩卷。尢發明仲景指意。善用之者。如以是論扣是鎖。一一契合。無毫釐差。山陽範應徳先生蓋知可髙弟。深得其法。孝忠童稚。嘗從授書。見其切脈用藥。不與今醫者相似。家叔與之遊。此方所從發也﹐後刊板武昌。苦無善本。以正訛謬。及歸老HT山。意頗闕然。因孝忠侍見。屢及之。欲更定而不可。歲且一紀。孝忠來宦夷陵。有蜀人劉奇者。老於醫。砭艾尢工。誦經絡如流水。遂相與許證甚悉。又從鄂渚劉君邦佐參考焉。問其所未知。釋其所可疑。於是爲備制度炮炙。各疏其下。方證穴。有而未具者。附益之。凡六十有一。又校定字畫。

增者二百二十有四。減者六。乙者七。正其誤者。三百三十有四。鋟木家塾。於以成叔父之志。夫許氏之本心。

冤其親之隕於醫。發憤此書。濟世而不求其報。用意到。故無一不可用者。後之人。絡脈證侯之不分。新陳寒涼之無別。精粗畢用。炮制非法。而於書有疑焉。是不可與言也。淳熙乙巳五月旦日。孝忠讀書。

陳振孫曰。本事方十卷。維揚許叔微知可撰。紹興三年進士。第六人。以藥餌陰功。見於夢寐。事載夷堅志。

晚歲取平生已試驗之方。並記其事實。以爲此書。取本事詩詞之例以名之。

四庫全書提要曰。類證普濟本事方十卷。宋許叔微撰。叔微字知可。或曰揚州人。或曰昆陵人。惟曾敏行獨醒雜誌。作眞州人。二人同時。當不誤也。紹興二年進士。醫家謂之許學士。宋代詞臣。率以學士爲通稱。不知所歷何官也。是書載經驗諸方。兼記醫案。故以本事爲名。朱國禎湧幢短劇。載叔微嘗獲鄕薦春闈。不利而歸。舟次平望。夢白衣人勤學醫。遂得盧扁之妙。凡有病者。診候與藥。

不取其直。晚歲取平生已試之方。並記其事。實以爲本事方。取本事詩之例以名之云云。卽指此書。然考獨醒雜誌。叔微𨿽有夢見神人事。而學醫則在其前。不知國禎何本也。叔微於延醫之術。最爲精詣。故姚寬西漢叢語。

稱許叔微精於醫。載其論肺虫上行一條。以爲微論。其書屬詞簡雅。不諧於俗。故明以來。不甚傳布。此本從宋槧鈔出。其中凡丸字皆作圓。猶是漢張機傷寒論。金匱要略舊例也。國禎又記叔微所著。尙有擬傷寒歌三卷。凡百篇又有治法八十一篇。及仲景脈法三十六圖翼﹐傷寒論二卷。辧類五卷。今皆未見傳本。疑其散佚矣。

﹝類證普濟本事方後集﹞十卷存﹝亡名氏治病須知﹞書錄解題一卷佚陳振孫曰。不知名氏。專論外證。以用藥之次弟。爲不能知脈者設也。

﹝張氏﹝致遠﹞瘴論﹞宋志二卷佚宋史本傳略曰。張致遠。字子猷。南劍州沙縣人。宣和三年。中進士第。宰相範宗尹薦其才召對。擢爲樞密院計議官。建寇範汝爲已降猶懷反側。而招安官謝向陸棠受賊賂。陰與之通。致遠謁告歸知其情。還白執政。請鋤其根。於是捕向棠。及制置司屬官施宜生付獄。詔參知政事蓋庾。爲福州宣撫使討賊。韓世忠副之。辟致遠爲隨軍機宜文本。賊平。除兩浙轉運判官。攺廣東轉運判官。招撫劇盜曾衮等。賊眾悉降。紹興四年。以監察禦史召。未至。除殿中侍禦史。五年。除戶部侍郎。進吏部侍郎﹑尋復爲戶部侍郎。除給事中。尋以老母丐外。以顯謨閣待制。知臺州。朝廷以海寇鄭廣未平。攺知福州。六年八月。廣等降。致遠選畱四百人。置營城外。余遣還業。復遣廣討他郡諸盜。數月悉平。八年正月。再召爲給事中。出知廣州。尋以顯謨閣待制致仕。十七年卒。年五十八。致遠鯁亮有學識。歷臺省侍從。言論風旨。皆卓然可觀。

﹝鄭氏﹝樵﹞鶴頂方﹞宋志二十四卷佚鄭樵曰。五六年。爲天文地理之學。爲虫魚艸木之學。以虫魚艸木之所得者。作爾雅注。作詩名物志。作本艸成書。作艸木外類。以方書之所得者。作鶴頂方。作食鑑。作采治錄。作畏惡錄。﹝夾遺稿上皇帝書。﹞

﹝溫氏﹝闕名﹞舍人方﹞宋志一卷注曰。不知人。佚﹝卓氏﹝伯融﹞妙濟方﹞宋志一卷佚﹝亡名氏備用方﹞宋志二卷注曰。嶽州守臣編。不著名氏。佚﹝吳氏﹝得夫﹞集驗方﹞宋志七卷佚﹝張氏﹝永﹞衛生家寶﹞佚紹興府誌曰。張永。洛陽人。以醫術爲翰林醫學。與太醫令李會通同時。先時會通治官中疾。用煎劑弗效。

永議爲散進之。卽愈。詔擢會通爲駐泊郎。會通奏功由於永。因同授駐泊郎。行八。人呼爲八伯駐。扈從髙宗南渡。因家余姚。後登進士。積勞至禮部尙書。學士所著。衛生家寶。及小兒方。傳於世。子孫精醫者甚多。皆以駐泊爲名。

﹝王氏﹝俁﹞編類本艸單方﹞宋志三十五卷佚陳振孫曰。本艸單方三十五卷。工部侍郎宛邱王俁碩父撰。取本艸諸藥條下單方。以門類編之。凡四千二百有六方。

陳造跋曰。一則專。多則雜。事物皆爾。況藥之用於病乎。予幼多疾。好窮藥性。嘗用香附子。用木賊。用露蜂房。皆一再驗。其法盡載本艸書。人顧不熟讀之爾。思欲會蕞擷攬。以應須者。未暇也。不意此惠術有先之者。是書板在四明。予宰定海。首得之。列爲三十五卷。始於服餌。終於婦人小兒。雜療法亦備矣。然條分類別。

一閱可見。益知異人世不乏。才賢有識。所在有之。裝校藏祕。不惟自衛。旁濟酬其夙心。而不假編集之勞。晏享此利。紹興辛亥十一月朔書。書之何。志喜也。﹝江湖長翁集﹞

﹝何氏﹝稱﹞經驗藥方﹞宋志二卷佚陳振孫曰。何氏方二卷。太常博士括蒼何稱徳楊撰。

﹝洪氏﹝闕名﹞集驗方﹞﹝醫藏目錄。作洪遵。澹寮方。作洪內翰邁。朱氏集驗方。作洪邁。﹞宋志五卷注曰。不知名。佚陳振孫曰。集驗方二卷。鄱陽洪氏。

﹝莫氏﹝伯盛﹞方﹞書錄解題一卷佚陳振孫曰。刑部郎中吳興莫伯盛致道刻博濟方於永嘉。而以其家藏經驗方。附於後。

﹝李氏﹝朝正﹞備急總效方﹞宋志四十卷佚陳振孫曰。備急總效方四十卷。知平江府溧陽李朝正撰。大抵皆單方也。

﹝孫氏﹝紹遠﹞大衍方﹞書錄解題十二卷佚陳振孫曰。朝散大夫孫紹遠稽仲撰。凡藥當豫備者。四十九種。故名大衍。所在易得者不與焉。諸方附於後。

﹝錢氏﹝竽﹞海上方﹞宋志一卷佚書錄解題曰。海上方一卷。不著名氏。括蒼刻本。館閣書目有此方。云。乾道中知處州錢竽編。

﹝李氏﹝觀民﹞集效方﹞宋志一卷佚陳振孫曰。集效方一卷。南康守李觀民集。

﹝陳氏﹝言﹞根據源指治﹞六卷佚﹝三因極一病證方論﹞宋志六卷﹝按通行本。分作十八卷。﹞存自序曰。余紹興辛巳。爲葉表弟﹝桷﹞伯材。集方六卷。前敍陰陽病脈證。次及所因之說。集注脈經。類分八十一門。方若干道。題曰根據源指治。伯材在行朝得書。欲托貴人刊行。未幾下世。遂已。淳熙甲午。復與友人湯致徳遠慶徳夫。論及醫事之要。無出三因。辧因之初。無逾脈息。遂舉脈經曰。關前一分。人命之主。左爲人迎。右爲气口。蓋以人迎候外因。气口候內因。其不應人迎气口。皆不內外因。儻識三因。病無餘蘊。故曰。

醫事之要。無出此也。因編集應用諸方。類分一百八十門。得方一千五十餘道。題曰三因極一病源論粹。或曰。

現行醫方山積。便可指示。何用此爲。殊不知晉漢所集。不識時宜。或詮次混淆。或附會雜糅。古文簡脫。章旨不明。俗書無經。性理乖誤。庸輩妄用。無驗有傷。不削繁蕪。罔知樞要。乃辧論前人所不了義。庶幾開古賢之蹊徑。爲進學之。使夫見月忘指可也。於是乎書。靑田鶴溪陳言無擇序。

陳振孫曰。三因極一方六卷。括蒼陳言無擇撰。三因者。內因外因。不內外因。其說出金匱要略。其所述方論。往往皆古書也。

處州府誌曰。陳言。字無擇。靑田人。敏悟絕人。長於方脈。治病立效。有不可救者。則預告以期。晷刻無爽。作三因方論。研窮受病之源。用藥之等。醫者宗之。其徒王碩爲簡易方。並三論行於世。

四庫全書提要曰。三因極一病證方論。十八卷。宋陳言撰。言字無擇。莆田人。是書分別三因。歸於一治。

其說出金匱要略。三因者。一曰內因。爲七情。發自臟腑。形於肢體。一曰外因。爲六淫。起於經絡。捨於臟腑。

一曰不內外因。爲飲食饑飽。叫呼傷气。以及虎野狼毒虫。金瘡壓溺之類。每類有論有方。文詞典雅。而理致簡核。

非他家俚鄙冗雜之比。蘇軾傳聖散子方。葉夢得避暑錄話。極論其謬。而不能明其所以然。言亦指其通治傷寒諸証之非。而獨謂其方爲寒疫所不廢。可謂持平。吳澄集。有易簡歸一序。稱近代醫方。惟陳無擇議論。最有根柢。

而其藥不驗。嚴子禮剽取其論。而附以平日所用經驗之藥。則兼美矣。是嚴氏濟生方。其源出於此書也。宋史者錄六卷。陳振孫書錄解題亦同。此本分爲十八卷。蓋何鉅所分。第二卷

中。太醫習業一條。有五經二十一史之說。

非南宋人所應見。然證以諸家所引。實爲原書。其詞气亦非近代所及。疑明代傳錄此書者。不學亡術。但聞有二十一史之說。遂妄攺古書。不及核其時代也。

按侍醫河野君﹝通﹞所藏宋槧三因方。亦爲十八卷。則知非後人所分。陳振孫以無擇自序。有紹興中集方六卷之語。誤與是書相混。宋志遂承其謬也。宋本及通行本。太醫習業條。作五經諸史。不載二十一史之語。

﹝王氏﹝碩﹞易簡方﹞宋志一卷佚自序曰。醫言神聖工巧尙矣。然有可傳者。有不可傳者。就其可傳者言之。其略則當先診脈。次參以病。然後知爲何證。始可施以治法。古人所謂脈病證治四者是也。假如頭疼發熱。人總謂之感冒。不知其脈浮盛。其病惡風自汗。

其證則曰傷風。治法當用桂枝。若其脈緊盛。其病惡寒無汗。其證曰傷寒。治法當用麻黃。或二證交攻。則兩藥兼用。儻脈之不察。証之莫辧。投傷寒以桂枝。投傷風以麻黃。用藥一誤。禍不旋踵。又況六淫外感。七情內賊。

停寒蘊熱。痰飲積气。交互爲患。證候多端。亦有證同而病異。證異而病同者。尢難槪舉。若欲分析門類。明別是非。的用何藥。誰不願此。柰何素不知脈。況自古方論。已不可勝紀。寧能不惑於治法之眾。將必至於嘗試而後已。用藥顚錯。諸證蜂起。殆有甚於桂枝麻黃之誤。古語有之。看方三年。無病可治。治病三年。無藥可療。

正謂是也。故莫若從事於簡要。今取常用之方。凡一劑。而可以外候兼用者。詳著其義於篇。庶幾一見而知。縱病有相類。而證或不同。亦可均以治療。假如中風。昏不知人。四肢不收。六脈沈伏。亦有脈隨气奔。指下洪盛。

當是之時。脈亦難別。徒具諸方。何者爲對。加之有中寒。中暑。中濕。中气。痰厥。飲厥之類。證大不同。而外候則一。急欲求其要領﹐則皆由內蓄痰涎。因有所中。發而爲病。總治之法。無過下气豁痰。可解緩急。气下痰消。其人必蘇。自余雜病。以類而求。其稍輕者。對方施治。自可獲愈。或未全安。亦可藉此以俟招醫。若夫城郭縣鎭。煙火相望。眾醫所聚。百藥所備。尙可訪問。其或不然。津塗修阻。寧無急難。倉皇斗揍。卽可辦集。今取方三十首。各有增損。備咀生料三十品。及市肆常貨丸藥一十種。凡倉猝之病。易療之疾。靡不悉具。

惟虛損癲癇勞瘵瘕渴利等患。旣難亟愈。不復更錄。是書之作。蓋自大丞相葛公始辭國政。歸休裏第。命碩以常所驗治方。抄其劑量。大槪以備緩急之須。碩自惟麼麼不學。辱丞相知遇。不敢辭也。已而士夫間。頗亦知之。不以其膚淺。而訪問者踵至。遂因已編類者。揭其綱目。更加辧析於其間。其略亦粗備矣。儻或可采。敢不與衛生家之共之。承節郎新瘥。監臨安府富陽縣酒稅務王碩述。

陳振孫曰。易簡方一卷。永嘉王碩徳膚撰。增損方三十首。咀藥三十品。市肆常貨丸子藥十種。以爲倉卒應用之備。其書盛行於世。

劉辰翁曰。自易簡方行。而四大方廢。下至三因百一諸藏方廢。至局方亦廢。亦猶中庸大學顯。而諸傳義廢。

至詩書易春秋俱廢。故易簡方者。近世名醫之藪也。四書者。吾儒之易簡方也。﹝須溪記鈔濟庵記﹞

楊士瀛曰。易簡方論。前後活人。不知其幾。近世之士。類以春秋之法繩之。曰。易簡繩愆。曰增廣易簡。

曰續易簡。借古人之盛名。以自伸其臆說。吁。王氏何負於人哉。余謂易簡方論。後學指南。四時治要。議論似之。自有人心權度存焉耳。況王氏晚年劑量。更定者不一。日月薄蝕。何損於明。若夫索瘢洗垢。矯而過焉。或者公論之所不予也。

﹝亡名氏校正注方易簡方論﹞一卷存題詞曰。此書乃親傳眞本。復加校正。與市肆所買者。大相遼絕。補闕漏者二十餘段。如降气湯論癥气之類。

是也。論中多舉局方等藥﹐而不載方。今並注其下。計三十餘方。如小續命湯之類。是也。若論中舉其名。而方見於他段者。則不復更注。如白術酒。術附湯之類。是也。至於市肆丸子。不曾該載。治療修合之法。則人欲自行修制者。必須參以局方而後可。今並該載其法。略無差闕。信爲大備。家有其書。則凡遇疾病一披閱之。了然畢見。且板小字淨。水陸之間。便於攜帶﹐尢爲盡善。收書者自鑑別。

﹝孫氏﹝志﹞增修易簡方論﹞﹝澹寮方。作增損易簡方。或作增品易簡方。﹞佚盧祖常曰。竊見孫志寧增修易簡。已自是起王碩。淬礪舊劍。及增撰簡要。又復是推過李子建。掘鑿新坑。

倘見而不與匣其劍平其坑。則戕陷人。無盡期矣。

﹝盧氏﹝祖常﹞續易簡方論﹞五卷存自後序曰。先哲述顯說。諭醫道之難。有曰虱一虱也。其類虫。其形鮮。其患庠。其害輕。惡明而喜暗。去寒而就暖。咂膚咀血。求匹成孕。本不知其自。亦不有其種。初因惱人。搔而獲之。惟一而已。及其盛也。累累於衣縫。紛紛於發鬢。捫之不盡。櫛之復有。在體者不逾肩。在肩者不下項。可謂形性不殊。節守有定。何其色一有異。畏惡頓別。黑者值藜蘆而衰落。白者近水銀而暗亡。觀此。凡爲良工。臨診值病。証之純者。治藥當如童蒙之囑小對。字字淸切。証之駁者。處方當如才子之破合題。字字包盡。又云。一鬻生藥家。有子年十七。已冠。頭上多虱。父取水銀。制髻繩以辟之。逾旬蟣虱如故。荏苒容顏萎黃。精神憔悴。時雲頭冷。父疑其子思食致患。更醫。只作思色調理。皆無寸功。父常齋道﹐一日齋者。見其子羸。起問其故。父罄情語之。道人詳其頭冷。便曉患生水銀。徐微笑曰。無藥可治。惟貧道有術以起之。只制銀梗二條。如鼻竅大。各長二寸四分。按二十四气。梗頂須平容。貧道明早料理。患家深信其說。道人果如約至。索銀梗。呵咒數四。納患子鼻中。揖曰。

且退﹐近暮再至。緩手取出銀梗。視之大笑。以爪甲剔下水銀十數滴。示其家人。一毫無取。怡怡而去。挽之不畱。其子乃安。父因閱神農經。乃見水銀之性。入人肉。令人百節攣縮。入人腦。能蝕人腦至盡。道人以銀梗引水銀。蓋知以水銀性能蝕銀耳。凡所施爲。無非神其術。以動患家之信心。卽是而觀。良工爲學不可不博。見識不可不廣。

人命不可不重。取財不可不輕。用藥不可不防患。不如是。不足以盡醫道。安宜不知其難。習易簡簡要爲師。借法而求食也。重命君子。欲服易簡簡要之藥。敢請以糾繆參之。可投則投。可服則服。無蹈病未必殺人。藥之殺人多矣之深戒。

按盧祖常永嘉人。別號砥鏡老人。書中稱愚少嬰異疾。因有所遇。癖於論醫。吾鄕良醫陳無擇先生每一會面。

必相加議。據此祖常爲紹興以後人。是書於王氏並志寧二家。逐件糾剔。不遺餘力。毒罵之甚。非爲續述者。而其名書。似不可解。考澹寮方引是書。作易簡方糾繆。始知後序所謂。請以糾繆參之之語。蓋指其所著。頃讀亡名氏撮壞集。醫書部。有易簡方糾繆。想後人與施氏書合梓。因攺舊目。加以後集二字者歟。

﹝施氏﹝發﹞續易簡方論﹞六卷存題詞曰。王徳膚作易簡方。大槪多選於三因。而附以他方增損之。今世士夫。孰不愛重。皆以治病捷要。無逾此書。但其間有失點勘。未免大醇而小疵。予與徳膚。早歲有半面之好。非敢求多之也。特以人命所關。不容緘嘿。於是表而出之。予豈好辧哉。永嘉施發政卿撰。

後序曰。醫家著書。立言以貽世。而脈理精微。難以遽解。要當明示其虛實冷熱之證。使人易於適從。可也。

王氏此方。名曰易簡。士大夫往往以便於觀覽。故多用之。然其於虛實冷熱之證。無所區別。謂之爲簡。無乃太簡乎。此予續論之作。所以不能自已也。區區管見若此。烏知後人之不我是耶。淳癸卯夏五逾旬。敬書於寓室桂堂。

僧繼洪曰。施發著續易簡方。謂二生飲方。王氏云。治卒中昏不知人。痰气上壅。咽喉作聲。無問外感風寒。

內傷喜怒。或六脈沈伏。或指下浮盛﹐並宜服之。其誤後學人多矣。殊不知中風中寒。中濕中气。六脈沈伏者。

固可隨證增損用之。若指下浮盛。其脈必浮而洪數。此卽挾熱中風之候。烏可投以烏附大熱之劑。如或用此。是以火益火耳。須先以稀涎飲。微微去其涎。俟稍蘇。然後以加減小續命湯發散之。斯爲得矣。今之爲醫者。所習多易簡。凡見中者。不辧其冷熱。遽投三生飲。三生未效。易以三建湯。三建復然。其技止於重丹而已。欲僥幸萬一之中。而有時足以害人。皆王氏啟之也。更有中暑一證。亦使人噎悶。昏不知人。其脈則虛弱而微遲。或者不審。以三生飲治之。禍不旋踵。可不謹諸。是乃施發之說也。繼洪嘗讀醫餘一編。有謂中風脈不大者。非熱也。

是風脈也。又中疾气郁痰結。脈多沈伏。故亦有浮而非熱。沈而非實者。是乃王氏不拘脈。而用三生飲之祖意也。

亦未爲全不是。然則果其脈浮數。而證有挾熱。豈不誤人哉。王氏又云。不問外感內傷。失之尢甚焉。固不可諱施發之說也。第施之辧脈猶未詳。攻王之辭。亦有彊而奪理處。故嘗謂諸師易簡方論。交相詆訶。各有偏枯。且惟紛紛於藥裹。更不言及人之臟腑有陰陽。稟賦有濃薄。安得公論之士。爲之裁斷雲。﹝澹寮方﹞

﹝徐氏﹝若虛﹞易簡歸一﹞佚吳澄序曰。近代醫方。惟陳無擇議論。最有根柢。而其藥多不驗。嚴子禮剽取其論。而附以平日所用經驗之藥。則旣兼美矣。王徳膚學於無擇。易簡三十方。蓋特爲窮鄕僻原。醫藥不便之地。一時救急而設。非可通於久遠。而語於能醫者流也。是以不免於容易苟簡。其有以來施盧之攻也宜。且加瘧痢之證。病源不一。治法自殊。世有執無痰不成瘧。無積不成痢之說。而槪用一藥者。或驗於甲。

而不驗於乙。人但咎其藥之不靈。而孰知由其辧之不明哉。數見病瘧者。對證根據施氏用藥。又數見病者。對證根據嚴氏用藥。證各不同。無不應手愈。信夫對証之明。而處方之當者。其效如此。徳膚局以四獸斷下二藥。豈可不笑也耶。徳膚以來。增補其書者凡三。曰孫。曰施。曰盧。豫章徐若虛昔以進士貢儒。而工於醫。又取四易簡而五之。名曰易簡歸一。其論益微密。其方益該備。施盧且當避席。而況王若孫乎。𨿽然。微密非易也。該備非簡也。非易非簡。而猶曰易簡。蓋不忘其初。吾取其有功於愈疾。有徳於人而已。於書之難易繁簡也。夫何計。﹝文集﹞

按醫方類聚中所載王氏易簡方。與徳膚書不同。不知出於何人。其體例亦類錄四家而成編。豈徐若虛所著者歟。山本萊園﹝允﹞嘗輯爲一卷。𨿽非完璧。使覽者易於運用也。

﹝夏氏﹝徳懋﹞衛生十全方﹞宋志十三卷佚四庫全書提要曰。衛生十全方三卷。奇疾方一卷。宋夏徳撰。徳字子益。其裏貫始末未詳。是書有唐仲友原序。云。友人夏子益裒其師傳之方。經常簡易。用輒得效者。爲十卷。並取舊所家藏他方。掇其佳者。爲二卷。

附以自著奇疾方一卷。共十三卷。則此書非一人之所著。觀其治腰腎疼方。卽唐鄭相國方。其明證也。今從永樂大典錄出。輯爲上中下三卷﹐𨿽與原書卷數。十不逮其三四。然諸證方藥論說亦已略具其中。如肝脹離魂。眼見禽虫飛走。及眼赤。渾身生斑。毛髮起如銅鐵。鼻中毛長五尺。口鼻鮏臭。水流有鐵色。蝦魚等證。皆罕見之變怪。而治法甚爲平近。蓋本於相傳禁方。不主尋常之軌轍。他如奏功散之治產後中風。率皆平正簡當。則固非徒矜新異者矣。書錄解題。

僅載奇疾方一卷。宋史藝文志所載。則書名卷數。與仲友序並合。其奇疾三十八方。已附見傳信適用方中。又散見本艸綱目中。然不可以他書所引。轉廢其本書。故仍輯爲一卷。附之於後。至其孰爲師傳之十卷。孰爲家藏舊方之二卷。則已不可辧別。故亦合而編之焉。

﹝治奇疾方﹞書錄解題一卷佚陳振孫曰。夏子益撰。凡三十八道。皆奇形怪證。世間所未見者。

﹝亡名氏中興備急方﹞宋志二卷佚按弟堅曰。衛生家寶方。載中興活血丹。稱此方廬山中興寺僧傳。據此。是書亦彼僧所編歟。

﹝陳氏﹝闕名﹞經驗方﹞宋志五卷注曰。不知名。佚趙希弁曰。陳氏經驗方五卷。上書林陳先生集。李文懿公壁爲之序。

﹝趙氏﹝鑄﹞癉瘧備急方﹞宋志一卷佚﹝黃氏﹝環﹞備問方﹞宋志一卷佚﹝王氏﹝世明﹞濟世萬全方﹞宋志一卷佚﹝亡名氏安慶集﹞宋志十卷佚﹝吳氏﹝彥夔﹞傳信適用方﹞宋志一卷未見陳振孫曰。傳信適用方二卷。稱拙庵吳彥夔。淳熙庚子。

四庫全書提要曰。傳信適用方二卷。不著撰人名氏。宋史藝文志載此書。亦不云誰作。而別有劉禹錫傳信方二卷。考此書每方之下。皆注傳自某人。中有引及和劑局方者。必非禹錫書也。書錄解題。有傳道適用方二卷。稱拙庵吳彥夔淳熙庚子撰。與此本卷秩正同。知此卽彥夔之書。傳寫訛信爲道也。此本由宋槧影寫。前後無序跋。所錄皆經驗之方。中有八味丸問難一條。尢深得制方之旨。其餘各方。𨿽後人之選用。而采擇未精者尙多。未附夏子益治奇疾方三十八道。其書罕見單行之本。明李時珍本艸綱目所載。疑歲從此鈔出也。

﹝陳氏﹝﹞手集備急經效方﹞宋志一卷佚陳振孫曰。陳氏手集方一卷。建安陳。

﹝余氏﹝綱﹞選奇方﹞書錄解題十卷佚陳振孫曰。靑田余綱堯舉撰。

﹝選奇方後集﹞書錄解題十卷佚﹝楊氏﹝﹞家藏方﹞宋志二十卷存自序曰。夫醫之爲藝﹐探天地淸濁之源。察陰陽消息之機。順四時之宜。藉百藥之功。以治人之疾者也。粵自神農著金石艸木之書。黃帝岐伯撰內經素問。其學盛行而不廢。名世之士。若扁鵲和緩。藝成而名立。蓋班班可考。然皆心得其微。取諸左右。砭艾湯熨。變化不測。實未曾爲方以詔後之人也。惟伊芳尹論湯液。漢長沙太守張機仲景引而申之。始有可傳之方。蓋已末矣。夫疾病之變無窮。而吾之爲方有限。欲以有限之方。通無窮之變。

其不附會臆度。繆以毫釐者。鮮矣。是以有經絡形証之辧。有增減參伍之法。神而明之祈其人。嗚呼。豈以後人若扁鵲和緩者。不可覬一得於千百年之間。而入之有疾。蓋死生於呼吸之際。不得已而有是也歟。由是言之。後之醫。以方爲書者。凡有一得之效。舉不可廢也。余家藏方甚多。皆先和武恭王。及余經用。

與耳目所聞嘗驗者也。來當塗。郡事多暇。日發篋出之。以類編次。凡用藥相似。而責效不同者備列之。得一千一百一十一道。蓋今之爲醫者。皆有自嘗試之方。深藏篋中。不輕以語人。僥幸一旦之售。以神其術。今余之所得。多良醫之深藏而不語人者也。方將使人家有是書。集天下良醫之所長。以待倉卒之用。不亦慈父孝子之心乎。於是鋟木郡齋。以廣其傳云。淳熙五年三月乙未朔。代郡楊序。

宋史楊存中傳曰。存中子。簽書樞密院事。昭慶軍節度使。

陳振孫曰。楊氏方二十卷。樞密楊子靖以家藏方一千二百十有一首。刻之當塗。世多用之。

按子靖仕履。宋史欠詳。今考之錢塘六和塔石刻四十二章經第三十八段。子靖所書。署曰。左朝請郎。尙書都官員外郎。兼玉牒所檢討官。兼權戶部員外郎楊。崔惇詩。玉堂類稿。有楊除節度使制。稱特授靖海軍節度使。根據前提舉佑神觀。進封繁時郡開國侯。加食邑五百戶。食實封二百戶。又有賜徽猷閣學士太中大夫提舉神佑觀楊上表再辭免。除靖海軍節度使簽書樞密院事進封雁門郡開國侯加食邑實封。不允。仍斷來章批答。又有賜昭慶軍節度使楊辭免知荊南府。不�詔不得。更有陳請詔。又有賜昭慶軍節度使提舉隆興府玉隆萬壽宮楊上表。再免知江陵府。不允。不得再有陳請。詔是。皆可以補史之遺文。

﹝胡氏﹝元質﹞總效方﹞宋史十卷佚按東密延璽跋楊氏方曰。樞密洪楊二公。給事胡公。前後守當塗。各有方書。鋟木於郡中。亦遺愛之一端也。

其名曰洪氏集驗。楊氏家藏胡氏經效云。此胡氏方。似元質所著。而宋志總字。恐是經訛。

﹝陸氏﹝遊﹞續集驗方﹞宋志二卷佚跋曰。予家自唐丞相宣公。在忠州時。著陸氏集驗方。故家世喜方書。予宦遊四方。所獲亦以百計。擇其尢可傳者。號陸氏續集驗方。刻之江西倉司民爲心齋。淳熙庚子十一月望日。吳郡陸某謹書。﹝文集﹞

﹝朱氏﹝端章﹞衛生家寶方﹞宋志六卷闕徐安國序曰。傳云。古之人不在朝廷之上。必居醫卜之中。醫卜賤伎。而有道之士。所注意焉。何也。吉凶死生。民之大患也。卜以知來。醫以起死。與民同患。孰先斯二者。故世之奇人。道不時遇。和光同塵。與世俯仰。不鬻卜於人間。則賣藥於都市。蓋憂國惠民。無所發泄。不得不然也。若乃進而撫世。澤加於民。視醫卜之伎。猶日中之爝火耳。何足混吾天君耶。今有人焉。不以聲華榮利易其心。而刻意方藥。形愁思眇。若逃世之士不得志者之所爲。是必愛人利物之誠。發於天性。有不容自已者。則古岐伯伊芳尹大倉公張長沙其人也。而今於南康郡守朱公端章見之焉。公政不徒善。志在及物。曰。問民疾苦。州刺史事也。而民之疫癘。則疾苦之大者。吾可勿問乎。乃辧四時寒暑燥濕之气。處方治藥。家訪廬給。旦旦以之全活者眾矣。復於暇日。召州從事徐安國。

出方書數編示之曰。此書傳自先世。或經手錄。無慮百方。世莫得睹。將廣。其慮搜羅未盡。而利不博。盍爲余增廣之。僕久蓄是志。耳剽目竊。編類猥多。稟命而退。復加訪討。或僚朋祕以全生。鄕貴貴珍而世鬻。寒儒窮年集驗。方士肘後密傳。一旦盡得之。刪去繁重。采掇祕要。與類相從。咸歸於條貫。就道齊而正焉。公喜而名之。曰衛生家寶。共八百餘方。凡四十三門。鋟諸板。以遺天下與來世。噫。是書比千金聖惠𨿽略。比本事必用則詳。

家藏一本。以備緩急。老幼可安堵矣。仁人之利。豈不博哉。或曰。用藥如用兵。徒守古法。不知合變。鮮不敗事者。

紙上語何可恃耶。僕曰。不然醫之有方書。如射之有正鵠。𨿽不必中。而失亦鮮矣。若夫智悟神聖。學精工巧。心術之妙。運於杳冥之中。而應於色脈之表。則方書特土苴爾。故曰。神而明之。存乎其人。淳熙十一年十一月十五日。承議郎簽書南康軍判官廳公事徐安國謹序。

﹝衛生家寶湯方﹞宋志三卷闕﹝葉氏﹝大廉﹞錄驗方﹞書錄解題三卷存陳振孫曰。大社令延平葉大廉撰。

跋曰。葉氏錄驗方。大廉先世所傳。平日受用者也。大廉少好藏書。而於方書。尢所注意。宦遊四方。每歲卒傳錄成冊。𨿽所積卷帙甚富。前此未見人用。或用而未見其效。與夫大廉疑之而未敢輕用者。皆不敢傳之於人。大廉嘗見醫家有能療人之病。而少有授人以方者。每自思之。與其施藥於人。豈若錄已驗之方。使其傳之浸廣。遂略分門類。別爲上中下三卷。俾壽春劉良弼三山許堯臣二醫士。詳加校正。而本於龍舒郡齋。淳熙丙午孟冬朔。延平葉大廉謹書。

李景和跋曰。上葉氏錄驗方。大社頃在龍舒。面以見授。具言集此書之不苟。予歸而試之。如治傷寒神授解肌湯。

補心七寶丹等藥。皆有奇效。予後爲爲婺日。兩獄遇有病囚。居民間值時气。輒施解肌湯爲劑。動以數十斤許。服者無不立愈。得名神捷。誠不忝。江淮間人。多信用之。它所或未之見。予故刻之東陽郡齋。嘉泰甲子九月望。潯陽李景和書。

﹝王氏﹝執中﹞旣效方﹞佚王KT曰。峽州教授王執中刊一書。名旣效方。﹝百一遠方﹞

卷四十九

方論﹝二十七﹞

﹝亡名氏纂要備急諸方﹞書錄解題一卷佚陳振孫曰。不知何人集。皆倉卒危急所須藥。及雜術也。

﹝太醫西局濟世方﹞宋志八卷佚﹝王氏﹝素﹞經驗方﹞宋志三卷佚﹝胡氏﹝闕名﹞方﹞書錄解題一卷佚陳振孫曰。不著名。

﹝張氏﹝杲﹞醫說﹞書錄解題十卷存陳振孫曰。新安張杲季明撰。

羅頊序曰。醫之伐病。猶將之伐敵也。夫決機戰攻之地。以取勝用兵者。固皆有是心。及一旦爲背水陣。則觀者愕然矣。非有淮陰爲之辧析。則孰知其出於兵法。是兵之不可以無其說也。兵不可以無說。醫其可以無說乎。

裏中張杲季明。自其伯祖子充。以醫顯京洛間。受知於範忠宣。其祖於發。蓋學於伯祖而有得者也。於是其父彥仁。

繼子發。而術更妙於充。深微所衍。固三世之醫也。季明則欲博覽遠觀。弘暢其道。凡書之有及於醫者必記之。

名之曰醫說。始見則曰。已得幾事矣。再見則曰。近又得幾事矣。其意欲滿千事。則以傳於人。予念醫家之書。

本之以素問靈樞。廣之以難經脈訣。而藥之君臣佐使。咸萃於本艸。世固不外是而爲醫也。今有出一奇。以起人之死。則眾必相與驚異。以爲昔人所未到。自明觀之。其不有似背水陣乎。故予知是書之爲有益也。己酉歲冬。季明攜以過我。且曰。書𨿽未成。請姑先梓之。以勉杲之意所勿及。會予有鄢郢之役。

殊倥傯。然念季明情甚篤。又顓顓於其業。搜選宜必精。故不暇之盡撰。而徒嘆其當盛年著書。遽肯出與人共之。

其存心有足大者。豈非逮事其祖。多異聞。故不以得之紙上者。爲己私分也歟﹐此予所以益重明也。遂書以冠醫說之首。己酉歲十月六日。朝奉大夫權發遣郢州羅頊序。

李以制跋曰。醫者意也。果可以紙上索乎。𨿽曰不知書。而曰我知意。余不信也。知書矣。而未之廣。猶不書也﹐張君季明示余醫書一編。載古今事迹至纖悉。蓋其生平目覽耳聽。凡涉醫者必錄。錄必以其類。今老矣。

搜訪尙不輟。將成一家之書。以傳於世。張世以醫名世者。季明用心之勤如此。其能世其世可知也。季明有子。

字九萬。鄴郡庠。性敏而能文。使以季明勤於醫之心。而勤於學。其能爲張氏大門戶。亦可知也。噫。季明之用心如此。其必有子以大門戶。又可知也。是則季明之末編報應之說。嘉定甲申首夏末浣。李李以制書。

四庫全書提要曰。醫說十卷。宋張杲撰。杲字季明。新安人。其伯祖張擴嘗受業於龐安時。以醫名京洛間。

羅願鄂州小集。有擴傳。其敍治驗甚詳。此書前有淳熙己酉羅頊序。亦稱擴授其弟子發。子發授其子彥仁。杲。

彥仁子也。承其家學。亦喜談醫。嘗欲集古來醫案。勒爲一書。初期滿一千事。猝不易定。因先采掇諸書。據其見聞所及。爲是編。凡分四十七門。前七門。總敍古來名醫。醫書。及鍼灸診視之類。次分雜證二十八門。次雜論六門。次婦人小兒二門。次瘡。及五絕。痺疝三門。而以醫功報應終焉。

其間雜采說部。頗涉神怪。又旣載天靈蓋不可用。乃復收陳藏器本艸人肉一條。亦爲駁雜。然取材旣富。奇疾險證。頗足以資觸發。而古之專門禁方。亦往往在焉。三世之醫。淵源有自。固與道聽塗說者殊矣。

﹝周氏﹝恭﹞續醫說會編﹞醫藏目錄十八卷存自序曰。宋張季明作醫說十卷。上自三皇。並歷代以下名醫一卷。醫書。本艸。鍼灸。及醫之神者。又一卷。

其他神方。診法。並百病類門。與夫醫功報應。警於世者。準是數也。其間所序者。求其精微。取法於後世。闡明三皇以來之道。則未有聞焉。予因其所未備者。搜而得之。醫書。則二十三條。鍼灸者。一十九候。脈法之條。

十有五。論醫之法。三十有七。用藥者。三十八。其藥戒。則二十一。養生調攝。並食忌。總計八十餘。通類醫之能否者。則有十四。余列季明所未有者。及百病分門治法。一病而施治有不同者。又將千餘。諸方二百六十餘。

則又次之。凡十八卷。名曰醫說會編。使學人求季明之書。參予之所宜者。於素難諸家。溯而通之。醫之術。微有所試矣。予嘗謂。從聖賢之道。求聖賢之心。不過以利濟天下。在達而在上。於天下之物。莫不有被其澤者。

其窮而在下。則𨿽有扶世阜民之志。將安展其所施乎。故先正有曰。達則爲良相。不達則爲良醫。相不可幸而致。

醫又安可幸而爲耶。蓋欲其利物之同心也。吾將捨夫忠信之人。以仁存心。以及物爲意。則其術必有大過人者。

使心馳於利。則必昧乎其術。求免於殺人者寡矣。是何異於宰物者之陽仁義。而陰苞苴。又欲求乎盛名。

而保祿位。其與索價之醫。望十全之治。求通於時。不亦難矣。所謂良相良醫可乎。醫說之書。幸投於君子。則萬世生民之利。何其博哉﹐弘治六年癸丑秋九月下浣。昆山周恭書。

歸有光序曰。周寅之先生與大父同裏相善。爲詩社友。日相過從。予世父及先人。皆少從學。予年七歲。從授孝經大義。見先生竟日焚香端坐。時稱隱君子者。必曰先生。先生嘗作八詩。吳文定公爲之序。刑部周充之跋而刻之。先生之子婿河南右方伯朱伯梓其詩稿。曰沈流集。先生尢好方書。嘗取宋張季明醫說增廣其未備。爲五十卷。其自敍以爲學人求季明之書。參予之所宜者。於素難諸家。溯而通之。醫之術其庶幾矣。又病季明書。

求其精微。取法於世。闡明三皇以來之道。未有聞焉。則知先生之所以自負。蓋謂其能有所發明。而得其精微者。

東倉曹比部用晦嘉其有益於世。因鋟梓以廣其傳。而先生之孫太學生世昌請予序之。予觀其書。皆先生手自繕寫。

筆畫端楷。無一字潦艸。嘆其爲之書不苟也。昔漢成帝河平中。命侍醫李柱國。校醫經七家。經方十有一家。後世其書益廣。無慮數百家。今自神農黃帝經方。扁鵲八十一難經。及靈樞甲乙諸書。世多有存者。如六經未嘗不行於世。顧學人得其精微爲難耳。觀先生之所自敍。則知其所自得。愈於季明之書。其可傳無疑也。比部君能梓行之。仁者之用心。尢可嘆尙云。隆慶三年夏四月乙亥。門人前進士歸有光舟次安平書。

﹝兪氏﹝弁﹞續醫說﹞明志十卷存自序曰。齊梁之人有言。曰。不明醫術者。不得稱爲孝子。此過論也。宋儒謂。治病之委庸醫。比之不慈不孝。事親者不可不知醫。斯言旨哉。時之名醫。若甄權許智藏李明之朱彥修。咸以母病習醫。研精覃思。遂究奧妙。蓋君子之存心。無所不用其至也。弁𨿽不敏。癖於論醫。或聞師友講談之餘。或披閱諸史百家之文。凡有會於心者。

輒手抄以備遺忘。積久成帙。爲十卷。名曰續醫說云。匪敢與古人頡頏。將來好事者共之。壬午七月望日敍。

昊恩敍曰。禦寇有言。醫者理也。理者意也。何稽乎。理言治。意言識。得理與意。料理於未見。曰醫。超然望聞者。無幾也。降則不理不治。不識不明。斯二者。不言不詳。以故聖人尙乎辭說者。謂經始於軒岐緩鵲輩。

識其意者也。仲景下。代有名士。有方有論。有原有辧有法。耿耿與繁星。並震而不磨者。聖人以道仁天下。起危養安。斯已矣。而又立言。以匡扶百代。其爲慮不廣且勤哉。神而明之。在人。子容氏有意焉。久矣。苦心探賾。學以聚之。問以辧之。精思以彊勉之。董生曰。彊勉學問。則聞見博知益精。然會博而歸約。則君子貴乎詳說也。是書述古法今事。積有歲月。得理與意者。纂載不遺。子容之用心。亦勤矣。病其繁也。故略。節取之。以講於家塾。有就有道意。蓋以人之司命。不敢肆然而輕耳。考其言。

有先經以始事。有後經以終義。則系之以經曰。示無專也。有以脈而辧證。有以證而辧劑。的之己見者。則系之以余曰。示無私也。得之前烈。參之時賢者。則系之曰某人。曰示無掩焉﹐蓋得於意則見於言。本始以淸其源。

推委以別其流。酌中隨時。以明其宜。以通其變。而參伍設置。尙其權也。有論而無方。神其用也。祖乎帝。繼其志也。徵諸今。尙時也。文以定志。達其意也。削履而成什。要諸理而止也﹐博而要。辧而精。簡而核。迹其所到。眞可究之施行者矣。殆與醫案醫原相勝負。其可也。鬼神泄其祕於此矣。子能祕之家塾。不布百代耶。噫。孰知無是心也。俟乃綿邈。光於世世。則後起者。吾諒其惑焉。子容姓兪。名弁。以翁約齋號。故自附曰守約云。嘉靖甲午。鄕貢進士。白海吳恩序。

﹝崔氏﹝嘉彥﹞紫虛眞人四原論﹞讀書敏求記一卷未見錢曾曰。四原者。原脈。原病。原證。原治也。

﹝亡名氏摘要方﹞書錄解題一卷佚陳振孫曰。傷寒十勸。及危證十病。末載托裏十補散方。

﹝王氏﹝KT﹞百一選方﹞宋志二十八卷存陳造序曰。予少多病。刻意方書。且博求於人。得於方書之外。往往取效如意。歲丁巳之官京西。正月十八日。謁漢陽史君王公KT。公一見如舊。知問爲政。不吾蘄。因惠百一選方一部四帙。予向之求而得。用而效者。

盡在焉。乃嘆得書與識公。皆不早也。公云。吾裒集十九年乃成書。其勤如是。我輩顧安享用之。士君子以仁存心。凡其濟世利人。不能行。慊如也。公之此書。足以酬滿所志。而況政術。父母斯民。有不可掩者在。予皆不可忘。故識之。﹝文集﹞

章楫序曰。方書傳於世眾矣。其斷斷能已疾者蓋寡。古人方書。一藥對一病。非苟云爾也。後世醫家者流。

不深明夫百藥和齊之所宜。猥曰醫特意爾。往往出己見。嘗試爲之。以故用輒不效。甚者適以益其病。而殺其軀者有之。毋怪乎饋藥者。以未達而不敢嘗。有病者。以不治爲得中醫也。嗟乎。醫方所以除疾。而保性命。

其何至是。得匪其擇之不精。處之不審故歟。是齋王史君KT。博雅君子也。生長名家。蓄良方甚富。皆其耳目所聞見。已試而必驗者。每嘆人有可療之疾。藥不相值。卒於不可療。思濟斯人。

詎忍祕而不示。屬守古沔。公餘裒集始就。乃鋟諸郡齋。目之百一選方。其精擇審處蓋如此。然則公之用心仁矣。

是書之衍其傳也宜哉。慶元丙辰孟冬初吉。郡文學天臺章楫序。

陳振孫曰。是齋百一選方三十卷。山陰王KT孟玉撰。百一者。言其選之精也。

朱彜尊跋曰。百一選方。不書撰人名氏。題曰是齋。按陳氏書錄解題曰。是山陰王KT孟玉所輯。凡三十卷。

宋志藝文志。作二十八卷。予家所藏。乃元人鋟本。按其目僅二十卷爾。殆經後人選擇者歟。

按寬政己未。千田子敬﹝恭﹞借西京荻典藥子元﹝元凱﹞所藏元板。重雕家塾。先子序曰。考歷代醫傳。無載王氏者。據陳造題詞。及章楫序。則其人非醫。仿陸忠宣忠州之錄者。古今醫統。作字孟欲。誤矣。又朱彜尊曝畫亭集。有是書跋云。其所藏元本。僅二十卷。因疑後人所選擇者。今此本亦二十卷。卽與朱所言符矣。而其分門三十一。錄方二千有餘。條列井井甚備。則未可遽據解題及宋志所載卷數。而斥爲非王氏原帙也。

﹝郭氏﹝坦﹞備全古今十便良方﹞四十卷存宋徳之序曰。余秦喜仙人劉涓子服術法。怵桃鴿之戒。未果也。得成都李君康甫方。合五味子爲劑。可不戒而效。歸語同捨生郭君履道。君愕曰。方乃有是耶。余雅知君好方意。未及李君也。服之超時。睛忽半赤。瘍起赤中。醫卽以大鐵鍼。捲剔癤乃已。後以問郭君。曰。術溫補而性甚燥。故餌術者。必��次其燥以全其溫。

乃可補耳。且五味偏多酸。以酸斂燥。並歸於肝。目不病何待。余始知君精於方藥。非時流比也。會余入山。君勸余親近方藥。以自補養。間取素問本艸。古今諸方閱之。每患其部帙繁多。

難以徧舉。欲集錄其要作一書。各無端緒。一日君相過言曰。坦病廢二十年。以其試藥。以證考方。知世良方誠能去疾。特士大夫知醫者鮮耳。故知方者不畏多疾。而畏病者率不喜方。使人得良方。家儲善藥。𨿽挈屬遠遊。

奮身勇往。僻處窮鄕。可無疾之憂矣。因出所集方四十卷示余曰。神農本艸。上中下藥。應天地人。止三百六十種。後醫增入有名未用。冗濫猥雜。而世醫常用。亦不過六十四種。以六十四藥。盡四百四病。如易爻流轉。運用不窮。且簡要本艸諸家所箋六十四藥於首。凡養性堤疾。擇材制劑之法。莫不具在。間編畫然。諸方盡廢。余得之喜。勸君爲廣之。逾年而書數至。求余爲序。余嘉君用力精專。措心益廣。近古人彊爲善者。故爲具識本末。

以告識者。君汾陽人。坦其名﹐履道其字。慶元二年十有二月甲戌。靑山宋徳之序。

﹝方氏﹝導﹞家藏集要方﹞宋志二卷闕自序曰。余早年隨侍��公侍郎。遊官江淮湖廣閩浙。幾���。凡山川之險阻。兵民之利病。貨財之源流。

粗所諳曉。以眷戀庭闈。都忘出仕之念。年逾四十。不隕絕。而考妣相繼卽世。旣免喪。門戶之責不輕。故閉勉從仕。旣僥幸攺秩。試邑佐郡。偶外臺及郡守。皆賢者。遂得行平日之志。郡邑之人頗相愛。秩滿趨朝。荷廟堂處以沅湘。分符之寄。地闕俱遠。自惟齒髮漸衰。豈堪遠涉江湖。間遠丐祠家居。饕竊無功之祿。早眠晏起。心地泰然。乃以數十年家藏名方之得效者。與一二良醫是正。分門編類。以備檢閱。或可療人之疾。亦勝鮑食終日。

無所用心者焉。故書卷首。以示子孫云。慶元丁巳四月旦。覺齋居士方導夷吾。

按先子曰。陳日華經驗方云。方夷吾所編集要方。刻之臨汀。後在鄂渚。得九江太守王南彊書曰。老人久苦淋疾。百藥不效。偶見臨汀集要方中。用牛膝者。服之而愈。上見於本艸綱目牛膝注。而淋病載下卷﹐乃系缺佚。殆不堪惋惜也。

﹝張氏﹝松﹞究原方﹞宋志五卷佚自序曰。凡疾必有所從受。然其證不一。或見於手足。成發於頭目。或作於腹背腰脇。故醫者多從其所形見。

以療之於外。𨿽有幸獲少瘥者。及其癥狀見異。始茫無�措。百藥俱試。冀於一得。良由眞見不明。妄以臆度。

不審其從受之原。故力𨿽勞而效途遠。猶木之有蠹。蠹本於心。則枝葉皆病。今徒灌漑其枝葉。求以去蠹。終不可得。蓋病初不本於枝葉。此僕所以有究原之說也。僕�習倉扁之術。每診一疾。不問貴賤。未嘗不精察體認。

以求其受病之源。每用一藥。不問精粗。未嘗不審酌寒溫。以圖其愈病之效。且夫醫之爲術。貴在拯人之急。非徒專己之利。今故博采古先必驗之方。掇拾家傳已試之說。盡其底蘊。萃以成編。流行於時。以備披擇。𨿽起死之妙。未敢自矜於前賢。然使沈之人。不返爲藥石所誤。則是書之傳。豈曰小補。嘉定六年十月日。承節郎新監饒州在城適稅張松茂之序。﹝附於元板傷寒百問卷首﹞

﹝劉氏﹝開﹞方脈舉要﹞佚按上見於南康府誌。

﹝已效方﹞佚按上見於朱氏集驗方。

﹝溫氏﹝大明﹞隱居助道方服藥須知﹞﹝百家名書。攺作海上仙方前集。﹞一卷存自序曰。余家世南京。髙祖因宦遊。寄迹四明。所謂醫書奧旨。初得醫師王承宣心傳之妙。更歷三世。至先君制幹。隨侍魏丞相入都城。遂以儒醫名於時。余讀父書。密受奧旨。自淳熙攺元。始續先業。徧遊京邑。才七八年。因己出入士大夫之門。而朝野以是艸木知己﹐迨今四十餘歲。備見先輩後輩。初學未學。興廢不一。蓋由用藥治病。僥幸於目前。故福善禍淫。報應於身後。吁可憫也。餘日迫桑楡之景。心棄利名。隱居求志。恨無以惠人。取五世家傳名方。並生平行醫應效丸散與夫古今聖賢諸方。歷學請問四方名士。海上良法。集爲一冊。計詩七十七首。的有起死還生之效。活人以代耕。設或私藏。則所濟者狹矣。謹錄施以傳。非惟世人有疾者。一展捲而識之。得此者。亦可以自助。豈曰小補之哉。時嘉定丙子中秋日。學道隱居溫大明謹序。

﹝劉氏﹝信甫﹞活人事證方﹞二十卷存小引曰。余幼習儒醫。長遊海外。凡用藥取效者。及祕傳妙方。隨手抄錄。集成部帙。分爲門類。計二十餘卷。每方各有事件引證。皆可取信於人。並系已試經效之方。爲諸方之祖。不私於己﹐以廣其傳。庶使此方以活天下也。桃溪居士劉信甫編。

葉麟之序曰。醫家之攻疾。如兵家之攻敵。其術一也。是以古之善用兵者。決機制勝。𨿽若縱橫出於己。然求其謀計之所施。無不暗合古法。如韓信之背水。虞詡之增竈。往往皆祖孫吳之故智。此無他。取事之已然者。

以爲證。果何往而不收效耶。兵家且然。而況於醫家之療病者哉。考之往昔。以醫名世者。無出扁鵲和緩之右。

觀其望齊侯而退走。

辭晉侯而弗治。亦不過按疾在骨髓膏肓。而爲之辭。然後知不證以古方。而嘗試以私意者。皆非三折肱之良醫也。

桃溪居士劉君信父。本儒家者流。屢擯名場。而壯志弗就。乃斂活國之手。而爲活人之謀。旣而思之。囊有妙劑。

僅可以濟一隅。曷若鳩千金之祕方。足以惠天下之爲博也。於是此書作焉。夫作非己私。而證以成效。欲使觀者有據。而用者不疑。仁矣哉。信父之用心也。予嘗怪世之庸醫。未必得周官十全之術。設或遇人危篤之疾。反欲自珍其藥。以爲要利之媒。貪心未饜。𨿽匕劑而不輕試。尙何望其以祕訣而授人哉。斯人也。其不爲孫思邈之罪人者。幾希矣。正爾傷夫醫道之趨薄。而深有感於劉君子近濃。此所以來謁序。而不敢辭。晉嘉定丙於臘月朔旦。從政郎。新監行在惠民和劑局。葉麟之棠伯書。

按先子曰。是書凡二十門。每方各有事件引證。蓋許白沙本事之流亞也。本邦性全萬安方。有鄰福田方。

往往援引其方。而世無傳者。每以爲憾焉。吉醫官﹝長達﹞偶攜其所藏宋本。來而見借。予驚喜不知所況。遂速付寫手。影鈔以藏於家。但是書。宋藝文志。及晁陳二氏。並不著錄。故信甫履歷。不得詳焉。考葉棠伯序。信甫本儒者。屢擯名場。而爲醫者。乃與葉同嘉定時人。

﹝活人事證方後集﹞二十卷存小引曰。是書前集。盛行於世。第限方之未全。今再求到桃溪劉居士編集常用已效之方。約計一千餘道。分門析類。先原其病候。次引事以証之。用戶無疑。服者必效。此方誠可活天下也。幸詳鑑。

﹝魏氏﹝峴﹞家藏方﹞十卷存自序曰。人受天地沖融之气以生。莫不予之以上焉者之壽。然鳧鶴之不能皆齊者。非天之降年爾殊也。七情蠱於內。六淫寇其外。於是乎疾生焉。夫一疾有一證。一證有一方。善醫者。𨿽復察脈審色。同知其因。方苟未良。何所施巧。此簡冊之在天下。最不厭其博且多者。莫方書若也。峴自問仕以來。垂四十稔﹐愧無秋豪之善。足以活民。又以素弱多病。百藥備嘗。因摭先大父文節公先人刑部所錄。及峴躬試而效者。得方凡千五十有一。釐爲四十一門。一十卷。集成一書。目曰魏氏家藏。不敢自奇。用鋟諸梓。以廣其傳。𨿽後所藏非富。未足以盡療世人之疾。或者采而用之。有所全活。則庶幾區區之心。

不得於彼。而得於此耳。𨿽然﹐康節先生之詩曰。與其病後能求藥。不若病前能自防。又曰。用藥似交兵。兵交豈有寧。善養生者。常致意於金石艸木之先。使性不爲情所流。主不爲客所感。各全其上焉者之壽。則是編也。

辟諸武事。蓄而弗試。斯善矣。是又書外之意。尢捲捲於世之人云。寶慶丁亥中和節。碧溪魏峴序。按魏峴始末未詳。自序稱光大父文節公先人刑部所錄。則爲右僕射杞孫。四庫全書總目地理類。有峴所撰四明它山水利備覽。

曰。峴。覲縣人。官朝奉郎。提舉福建路市舶。

﹝陳氏﹝自明﹞管見大全良方﹞醫藏目錄十卷未見撫州府誌曰。陳自明。字良甫。臨川人。精於醫。

按是書論方。散見於醫方類聚各證門。惜其非完璧矣。

﹝釋氏﹝文宥﹞必效方﹞宋志三卷佚賈似道曰。溫陵醫僧圓通大智禪師文宥善脈。晚年不按脈望而知。臨終五七年。隔垣知之。凡病患骨肉。往問視之。而知病者之候。予問其故。曰。以气色知之。苟其气血同者。憂喜皆先見。古有察色。然而未有隔垣而知。亦甚異也。﹝悅生堂隨筆﹞

﹝嚴氏﹝用和﹞濟生方﹞十卷存自序曰。古人不在朝廷之上。必居醫卜之中。𨿽然。醫之爲藝誠難矣。亦貴乎精者也。所謂精者。當先造於四者之妙而已。古人云。脈病證治。是也。夫微妙在脈。不可不察。察之有理。乃知受病之因。得病之因。乃識其證。旣識其證。則可詳其所治。四者不失。臨病之際。可以療寒以冷。有餘者與之。不足者取之。是謂實實虛虛。損不足而益有餘。苟不明此。鮮有不致斃者。良可嘆哉。用和幼自八歲喜讀書。年十二。受學於復眞劉先生之門。先生名開。立之其字也。獨荷予進。面命心傳。旣十七。四方士夫。曾不以少年淺學。而邀問者踵至。今畱心三十餘歲矣。偶因暇閒。慨念世變有古今之殊。風土有燥濕之異。故人稟亦有濃薄之不齊。若槪執古方。以療今之病。往往枘鑿之不相入者。輒因臆見。乃度時宜。采古人可用之方。裒所學已試之效。疏其論治。犁爲條類。名曰濟生方。集旣成。不敢私祕。竟鋟諸木。用廣其傳。不惟可以備衛生家緩急之需。抑以示平日師傳濟生之實意云。時寶治癸丑上巳。廬山嚴用和序。

江萬序略曰。吾邦廬阜之產。不特多大儒名士。以醫知名。正自傾動。每數千里赴人急。諸公貴人。盡禮請延以上客。四方曾莫敢雁行。望塵靡馳。蓋劉嚴是也。劉開字立之。嚴用和字子禮。嚴由劉教。名節正等。而心思挺出。頓悟捷得。眾謂嚴殆過其師也。劉死已數年。問藥四來。而今相屬於嚴之戶。於是以生平所處療。而沈思得要者。論著爲方。欲傳之世。曰濟世方云云。

四庫全書提要曰。濟生方八卷。宋嚴用和撰。用和始末未詳。吳澄集。有易簡歸一序。稱嚴子禮剽陳氏三因之論。而附以經驗之藥。以其名推之。子禮以卽用和字。其人蓋在陳言後矣。澄又有古今通變仁壽方序曰。世之醫科不一。惟有所傳授。得之嘗試者多驗。予最嘉嚴氏濟生方之藥。不泛不繁。用之輒有功。蓋嚴師於劉。其方乃平日所嘗試而驗者也。則澄蓋甚重此書矣。其書分門別類。

條列甚備。皆立論於前。而以所處諸方。次列於後。自序稱論治凡八十。制方凡四百。總爲十卷。用之十五年。

收效甚多。因鋟梓以傳。明以來傳本頗稀。又大抵脫佚錯繆。失其本旨。故醫家亦罕相研究。今據永樂大典所載。

補闕訂訛。釐爲八卷。書中議論平正。條分縷析。往往深中肯綮。如論補益云。藥惟補柔而不僭。專而不雜。間有藥用羣隊。必使剛柔相濟。佐使合宜。又云。用藥在乎穩重。論咳嗽云。今人治嗽。喜用傷脾之劑。服之未見其效。穀气先有所損。論吐衄云。寒涼之劑。不宜過進。諸方備列。參而用之。蓋其用藥主於小心畏愼。𨿽不善學之。亦可以模稜貽誤。然用藥謹嚴。固可與張從正劉完素諸家。互相調劑云。

﹝濟生續方﹞八卷存自序曰。余夙嗜方書。早卽師授。以醫道行世。五十餘年。比因暇日。論治凡八十。制方凡四百。總爲十卷。

號濟生方。總而用之。十有五年。收效甚多。然間有前書所未備。而不可以盡索者。因著續方。爲方又九十。爲評二十四。用鋟諸梓。以廣其傳。或謂古者處齊。不過數種。鍼灸不過數處。君之方。奚以多爲。余應之曰。醫者意也。生意在天地間。一息不可間斷。續此方所以續此意。續此意所以續此生。請勿以多議余。時咸淳丁卯良月。廬山嚴用和謹書。

按是書。世不見其傳。叔父筠庵君得之一門人。跋其後曰。閱四庫全書提要。著濟生方八卷。稱明以來。傳本頗稀。大抵脫佚錯繆。失其本旨。今據永樂大典所載。補闕訂訛。釐爲八卷。而舉其補益咳嗽吐衄三論。又稱議論平生。用藥主小心。考濟生方。今有足本行於世。中不載補益門。若吐衄。又無不宜過進寒涼之說。續方反備載之。則知彼以二書。綴輯爲一。所謂匡廬面目。未認其眞者也云。然其本爛鈔多訛。方評不與序中所言符。

元胤從醫方類聚各證門所輯。點勘釐正。並補二評十二方。始爲完全焉。

﹝亡名氏治未病方﹞宋志一卷佚﹝丘氏﹝哲﹞備急效驗方﹞宋志三卷佚﹝亡名氏蘭室寶鑑﹞宋志二十卷佚﹝黎氏﹝民壽﹞簡易方論﹞十一卷存包序曰。醫者。所以全活乃身。迓續乃命。關系重矣。豈常人之所能與知哉。蓋必有良法有良方。法非方不徒行。方非法不能用。二者相因而俱良。則出而試之。小如鍼之投芥。大如矢之破的。莫不影響而神應。可以覘其功效之所自來矣。嘗聞北周善醫姚僧坦者。伊芳婁穆病。自腰至臍。似有三縛。兩腳從緩。不復自持。僧坦處湯三劑。服其一上縛卽解。次服中縛復解。又服悉除。更合一劑。足稍屈伸。曰。終俟霜降。此患當愈。至九月乃能起行。髙祖東伐至淮陰。遇疾口不能言。瞼垂覆目。不能瞻視。一足短縮。又不能行。僧坦以爲諸髒俱病。

不可並治。軍中之要。莫先於語。帝遂得言。決次又治目。目卽愈。末乃治足亦瘳。其功效可謂奇矣。此豈非法良方亦良。故有是功效乎。然史徒載其去病之驗。而法與方。俱不可考。此後之論者。所以不能無憾也。今有江黎民壽字景仁。資沈敏而思精密。學有師傳。意兼自得。悟法之精。蓄方之富。試之輒效。信者彌眾。爭造其門。或就。或請。日夜不得休。其全活迓續之滋多。而影響神應之可驗。幾有姚僧坦之遺風矣。

而僧坦方法之不得見者。君皆多多益辧。隨取而隨足。不知其度越常人幾等。或彼常人。或得一法一方。則私以自祕自妙。惟恐人之知也。君則不以爲私。而爲公與人同之。惟恐人之不知也。故明出其方。明著其法。昭白洞達。刊以示人。名曰簡易。使人皆可憑此法。按此方。而信用之。則其及人之功。益遠且大。曰一郡一時云乎哉。

𨿽然。君𨿽以醫鳴。而其淵源則有在矣。蓋君之考何。精於畢業之文。予嘗與之同預計偕。鄕之彥也。君少習父學。知自貴重。後忽自嘆曰。民壽旣未能得志科第。以光先世。則醫亦濟人也。與仕而濟人者同。於是始進醫學。

以志在濟人。與泛泛謀利。而醫者已異。且以士爲醫。故讀醫書尢機警。而知道理深處。況其然寡欲。視人之病。猶己之病。𨿽應接不暇。不怠不厭。自奉尢薄。不飲酒。不食肉。不食油鹽。終日夕。止一食白飯白水白面而已。有人之所難堪。而君處之恬然。自謂庶幾身心淸潔。可通神明。而不誤於救人者。因此反精力彊健。若有神助。未嘗以爲異。救人不知其幾。亦未嘗以此爲功。是心也。恐姚僧坦之所未知者。然則得君之方法者何幸。

又能如君之用心哉。予故並及之。觀者宜詳之。景定攺元中秋。郡人包書。

﹝楊氏﹝士瀛﹞仁齋直指方﹞二十六卷存自序曰。余始撰活人總括。嬰兒指要。俗皆以沽名譏。及脈書一行。於是斂肅而相告曰。誠不易也。誰肯竭廩。以徇之哉。余曰。子亦有知天乎。天將寓其濟人利物之心。故資我以心通意曉之學。旣得於天。還以事之。

是蓋造物初心之所期也。或者隙光自耀。藏諸己而不溥諸人。政恐玉毀櫝中。艸木俱腐矣。𨿽然。人有四百四病。

幾出於前三冊之外者。可不原證擇方。揭爲直指之快捷方式乎。明白易曉之謂直。發蹤以示之謂指。剖前哲未言之蘊。

摘諸家已效之方。濟以家傳。參之肘後。使讀者心目了然。對病識證。因證得藥。猶繩墨誠陳之不可欺。庶幾仁意周流。相續。非深願歟。余書慨而作曰。天之予人以是物。必使之有以用是物。有是物而不能用。非惟天。抑亦自棄其天者也。並書此爲同志勉。景定甲子良月朔。三山楊士瀛登父序。

﹝朱氏﹝崇正﹞仁齋直指附遠方﹞國史經籍志二十六卷存四庫全書提要曰。仁齋直指方二十六卷。附傷寒類書活人總括七卷。宋楊士瀛撰。瀛字登父。仁齋其號也。

福州人。始末無考。前有自序。題景定甲子。爲景定五年。次年卽度宗咸淳元年。則宋末人矣。此本爲明嘉靖庚戌所刻。前有餘鋟序。稱直指列爲二十八卷。析七十九條。今考七十九條之數。與序相符。而其書實止二十六卷。

焦國史經籍志。載有此書。亦作二十六卷。蓋序文偶誤。然士瀛所撰。本名仁齋直指。其每條之後。題曰附遺者。明嘉靖中朱崇正所續加。崇正字宗儒。號惠齋。徽州人。卽刊此本者也。焦志旣題曰仁齋。宜指附遺方。乃惟注楊士瀛撰。則並附遺屬之士瀛。亦未免小誤也。其傷寒類書活人總括七卷。焦志不著錄。據仁齋直指自序其成書。尙在直指前。此本以卷帙較少。故附刻於後卷。標題亦稱朱崇正附遺。然核其全篇。每條皆文義相屬。絕無所謂附遺者。惟卷一活人證治賦後。有司天在泉圖。五運六气圖。傷寒脈法指掌圖。目錄中注一附字耳。或因此一卷有附遺。而牽連題及七卷。或因直指有附遺﹐而牽連題及此書。均未可定。宋槧舊本。旣已不存。無從證其虛實。疑以傳疑可矣。

﹝楊氏﹝士瀛﹞醫學眞經﹞二十卷佚按上見於福州府誌。

﹝王氏﹝朝弼﹞金匱歌﹞佚文天祥序曰。金匱歌者。鄕前輩王君良叔之祕醫方也。初良叔以儒者。涉獵醫書。不欲以一家名方。一日遇病數十輩同一證。醫者曰。此證陰也。其用藥某無疑。數人者駢死。醫者猶不變。良叔曰。是證其必他有以合。

少更之。送服陽證藥。自是皆更生焉。良叔冤前者之死也。遂發念。取諸醫書。研精探索。如其爲學然。久之無不通貫。辧證察脈。造神入妙。如庖丁解牛。傴僂承蜩。因自撰爲方劑。括爲歌詩。艸紙蠅字。連帙累牘。以遺其後人曰。吾平生精神。盡在此矣。其子季浩以是爲名醫。其子庭舉早刻志文學。中年始取其所藏讀之。今醫遂多奇中。一日出是編。余然後知庭舉父子之有名於人。其源委蓋有所自來矣。天下豈有無本之舉哉。世道不淑。

淸淳之時少。乖戾之時。人有形气之私。不能免於病。世無和扁。寄命於嘗試之醫。斯人無辜。同於巖墻桎梏之歸者。何可勝數。齊髙彊曰。三折肱。知爲良醫。楚辭曰。九折臂而成醫。言屢嘗而後知也。曲禮曰。醫不三世。

不服其藥。言嘗之久而後可信也。人命非細事。言醫者類致謹如此。然則良叔。齊楚人所云醫也。若庭舉。承三世之澤。其得不謂之善醫矣乎。予因謂庭舉曰。凡物之精。造物者祕之。幸而得之者不敢輕。然其久未有不發。周公金之匱。兄弟之祕情也。至成王時而發。藝祖金匱之誓。母子祕書也。至太宗時而發。君所謂金匱歌者。𨿽一家小道。然祖宗之藏本。以爲家傳世守之。實其爲祕一也。子之發之也。以其時考之則可矣。庭舉曰。

大哉斯言。予祖之澤。百世可以及人。予爲子孫。不能彰掉先志。恐久遂沈泯。上貽先人羞。敢不承教以廣之於人。予嘉庭舉之用心。因爲序其本末如此。良叔諱朝弼。季浩諱淵庭舉名槐云。﹝文集﹞

﹝董氏﹝常﹞南來保生返回論﹞宋志一卷佚﹝季氏﹝端願﹞簡驗方﹞宋志一卷佚﹝要傳正明效方﹞宋志五卷佚﹝彭氏﹝宅﹞祕傳良方﹞佚﹝李左司保生要方﹞佚接上見於澹寮方。

﹝鮑氏﹝志大﹞醫書會同﹞佚熊均曰。鮑志大江南括蒼人。官至承直郎博學宏詞科。精通醫術。編集醫書會同。

﹝朱氏﹝佐﹞類編朱氏集驗醫方﹞研經室外集十五卷未見熊均曰。朱佐。字君輔。咸淳間人。有集驗良方。刊板印行。

阮元曰。類編朱氏集驗醫方十五卷。宋朱佐撰。佐字君輔﹐湘麓人。前有咸淳二年。眉山蘇景行序。是編分風寒諸門。采掇議論。詳盡曲當。凡所載宋氏醫書。多不傳之。祕笈又皆從當時善本錄出。如小兒病源方論。長生丸。塌气丸。較影抄本爲詳。

按醫方類聚各證門亦引之。醫官橋經中﹝恆﹞。采錄得十卷。

﹝亡名氏古今祕傳必驗方﹞宋志一卷佚

卷五十

方論﹝二十八﹞

﹝劉氏﹝完素﹞宣明論﹞國史經籍志十五卷存劉完素曰。妙道乃爲對病臨時處方之法。猶恐後學未精貫者﹐或難施用。復宗仲景之書。率參聖賢之說。推夫運气。造化自然之理。以集傷寒雜病。脈證方論之文。一部三卷。十萬餘言。目曰醫方精要宣明論。凡有世說之誤者。詳以此證明之。庶令學人眞僞自分。而易爲得用。且運气者。得於道同。蓋明大道之一也。

金史本傳曰。劉完素。字守眞。河間人。嘗遇異人陳先生。以酒飲守眞。大醉。及寤。洞達醫術。若有授之者。乃撰運气要旨論。精要宣明論。慮庸醫或出妄說。又著素問玄機原病式。或特舉二百八十八字。注二萬餘言。

然好用涼劑。以降心火。益腎水爲主。自號通元道士云。

四庫全書提要曰。宣明論方十五卷。金劉完素撰。是書皆對病處方之法。首諸證門。自煎厥。薄厥。飧泄。

脹。以及諸痺心疝。凡六十一證。皆采用內經諸篇。每證各有主治之方。一宗仲景。次諸風。次熱。次傷寒。

次積聚。次水濕。次痰飲。次勞。次泄痢。次婦人。次補養。次諸痛。次痔。次眼目次小兒。次雜病。共十七門。每門各有總論。亦發明運气之理。兼及諸家方論。於軒岐奧旨﹐實多闡發。而多用涼劑。偏主其說者。不無流獘。在善用者消息之耳。考原病式自序云。作醫方精要宣明論一部三卷。十萬餘言。今刊入河間六書者。乃有十五卷。其二卷之菊葉法。薄荷白檀湯。四卷之妙功藏用丸。十二卷之蓽澄茄丸。補中丸。楮實子丸。皆注添加字。而七卷之信香十方。靑金膏。不注添加字者。據其方下小序。稱灌頂法王子所傳。並有偈咒。金時安有灌頂法王。顯爲元明以後之方。則竄入而不注者。不知其幾矣。捲增於舊。殆以是歟。

﹝素問玄機原病式﹞國史經籍志一卷存自序略曰。觀夫醫者。惟以別陰陽虛實。最爲樞要。識病之法。以其病气歸於五運六气之化。明可見矣。謹率經之所言。二百餘字。兼以語辭二百七十七言。緒歸五運六气而已。凡明病陰陽虛實。無越此法。𨿽已並載前之二帙。復慮世俗多出妄說。有違古聖之意。今特舉二百七十七字。獨爲一本。名曰素問玄機原病式。遂以比物立象。詳論天地運气。造化自然之理。二萬餘言。仍以攺證世俗謬說。𨿽不備舉其誤。其意足可明矣。𨿽未備論諸疾。以此推之。則識病六气陰陽虛實。幾於備矣。

程道濟序略曰。守眞先生者。本河間人也。姓劉。名完素。字守眞。夙有聰慧。自幼年耽嗜醫書。千經百論。

往往過目無所取。皆謂非至道造化之用。因披玩素問一經。朝勤夕思。手不釋卷。三五年間。廢寢忘食。參詳其理。至於意義深遠。研精覃思。期於必通。一日於靜室中。澄神晏坐。沈然畢慮。探索難解之義。神識杳冥。似寤寐間。有二道士者。自門而入。授先生美酒一小盞。若橡碗許。咽而復有。如此三二十次。咽不能盡。二道者笑曰。如厭飲。反吐於盞中。復授道者。倒於小葫中。道者出。恍然一醒。覺面赤酒香。杳無所據。急於內外追之不見。而後因至心靈。大有開悟。此說幾乎誕妄。默而不言。以僕爲知言。先生故以誠告。與夫史稱扁鵲遇長桑君飲藥。以此視病。盡見五臟結。特以診脈爲名。亦何異焉。因著醫書內經運气要旨論。醫方精要宣明論二部。總一十七萬餘言。精微浩汗。造化詳悉。而又述習醫要用直格。並藥方。已板行於世。外又作素問玄機原病式並注二萬餘言。特采摭至眞要大論一篇。病機气宜之說。撮其樞要。自成一家。精貫古今。無非神授。蓋天之未喪斯文也。復生其人。發明醫道。乃今時五宗教之師。以致於此。莫不效驗。直明五運六气之至要。傷寒雜病之指歸。其言簡其理明。易爲披究。足以察陰陽二証之隱顯。醫家前後之得失。如式中所說。木極似金。火極似水之類。謂亢則害。承乃制。郁極乃發。變化之理。大爲要妙。非智者焉能及此。可謂旨意昭明。萬舉萬全。神聖工巧。能事畢矣。眞知要之書也。

朱曰。守眞。金河間人。氏劉。完素字守眞。號曰宗眞子。章宗皇帝三聘不起。禦賜髙尙先生。有內經運气要旨論。十萬餘言。素問玄機原病式一帙。習醫要用直格書三卷。醫方精要宣明論二帙。﹝心印紺珠經﹞

王曰。劉守眞論風火之病。以內經病機气宜十九條者。爲原病式。曲盡精微。其治法則與子和相出入者也。

﹝靑巖叢說﹞

張介賓曰。劉河間原病式所列病機。原出自內經至眞要大論﹐蓋本論詳言五運六气。盛衰勝復之理。而以病機一十九條。總於篇末。且曰。有者求之。無者求之。盛者寫之。虛者補之。令其調達。而致和平。是可見所言病機。亦不過契運气之大綱。而此中有無之求。虛實之異。最當深察。總惟以和平爲貴也。故五常政大論。又詳言五運三气之辧。則火之平气。曰升明。火之太過。曰赫曦。火之不及。曰伏明。此虛實之辧。則有如冰炭之異。而內經不偏不倚之道。固已詳明若是。柰河間不能通察本經通旨。遂單采十九條中一百七十六字。演爲二百七十七字。不辧虛實。不察盛衰。悉以實火言病。著爲原病式。以訖於今。夫實火爲病。固爲可畏。而虛火之病。尢爲可畏。實火固宜寒涼去之。本不難也。虛火最忌寒涼。若妄用之。無不致死。矧今人之虛火者多。實火者少。豈皆屬有餘之病。顧可槪言爲火乎。歷觀唐宋以前。原未嘗偏僻若此。繼自原病式出。而丹溪得之定城。遂目爲至寶。因續著局方發揮。及陽嘗有餘等論。卽如東垣之明。亦因之而曰。火與元气不兩立。此後如王節齋戴原禮輩。則祖述相傳。徧及海內。凡今之醫流。則無非劉朱之徒。動輒言火。莫可解救。多致伐人生气。敗人元陽。殺人於冥冥之中。而莫之覺也。誠可悲矣。卽間有一二特達。明知其非。而惜人陽气。則必有引河間之說。而羣吠之者矣。

何從辧哉。矧病機爲後學之指南。旣入其門。則如夢不醒。更可畏也。醫道之壞。莫此爲甚。誤謬之源。不可不察。﹝景嶽全書﹞

李中梓曰。劉完素選述六書。發明亢制之理。洞如觀火。然偏主於熱。豈能盡六气之變乎。遂令後世喜用寒涼。伐天和而罔悟。伊芳誰之咎也。﹝頤生微論﹞

四庫全書提要曰。素問元機原病式一卷。金劉完素撰。完素字守眞。河間人。事迹具金史方伎傳。是書原素問至眞要論。詳言五運六气。盛衰勝復之理。而以病機十九條中。

采一百七十六字。演爲二百七十七字。以爲綱領。而反復辧論以申之。凡二寓餘言。大旨多主於火。故張介賓作景嶽全書。攻之最力。然完素生於北地。其人秉賦多彊。兼以飲食醇釀。久而蘊熱。與南方風土原殊。又完素生於金時。人情淳朴。習於勤苦。大抵充實剛勁。亦異乎南方之脆弱。故其持論。多以寒涼之劑。攻其有餘。皆能應手奏功。其作是書。亦因地因時。各明一義。補前人所未及耳。醫者拘泥成法。不察虛實。槪以攻伐戕生气。

譬諸檢譜角抵。宜其致敗﹐其過實不在譜也。介賓憤疾力排。盡歸其罪於完素。然則參桂誤用。亦可殺人。又將以是而廢介賓書哉。張機傷寒論有曰。桂枝下咽。陽盛乃斃。承气入胃。陰盛以亡。明藥務審證﹐不執一也。故今仍錄完素之書。並著偏主之獘。以持其平焉。

﹝薜氏﹝時平﹞注釋素問玄機原病式﹞二卷存﹝劉氏﹝完素﹞素問病機气宜保命集﹞三卷存自序曰。夫醫道者。以濟世爲良。以愈疾爲善。蓋濟世者憑乎術。愈疾者仗乎法。故法之與術。悉出內經之玄機。此經固不可力而求。智而得也。況軒岐問答。理非造次。奧藏金冊。寶典深隱。生化玄文。爲修行之徑路。

作達道之天梯。得其理者。用如神聖。失其理者。似隔水山。其法玄妙。其功深固。非小智所能窺測也。若不訪求師範。而自生穿鑿者﹐徒勞皓首耳。餘二十有五。志在內經。日夜不輟。殆至六旬。得遇天人。授酒美飲。若橡斗許。面赤若醉。一醒之後。目至心靈。大有開悟。衍其功療。左右逢原。百發百中。今見世醫多賴祖名。倚約舊方。恥問不學。特無更新之法。縱聞善說。反怒爲非。嗚呼。患者遇此之徒。十誤八九。豈念人命死而不復者哉。仁者鑑之。可不痛歟。以此觀之。是未知陰陽變化之道。況木極似金。金極似火。

火極似土。土極似木。故經曰。亢則害。承乃制。謂已亢極。反似勝己之化。俗流未知。故認似作是。以陽爲陰。

失其本意。經所謂誅罰無過。命曰大惑。醫徒執迷。反肆傍識。縱用獲效。終無了然之語。其道難與語哉。僕見如斯。道述玄機。刊行於世者。已有宣明等三書。革庸醫之鄙陋。正俗論之舛訛。宣揚古聖之法則。普救後人之生命。今將餘三十年間。信如心手。親用若神。遠取諸物。近取諸身。比物立象。直明眞理。治法方論。裁成三卷。三十二論。目之曰素問病機气宜保命集。此集非崖略之說。蓋得軒岐要妙之旨。故用之可以濟人命。捨之無以活人生。得乎心髓。祕之篋笥。不敢輕以示人。非絕仁人之心。蓋聖人之法。不過當人。未易授爾。彼之明者。

當自傳焉。時大定丙午閏七月中元日。河間劉完素守眞述。

楊威序曰。天興末。予北渡寓東源之長淸。一日遇前太醫王慶先家。於几案間。得一書。曰素問病機气宜保命集。試閱之。乃劉髙尙守眞先生之遺書稿也。其文則出自內經中。摭其要而述之者。朱塗墨注。凡三卷。分三十二門。門有資次。合理契經。如原道則本性命之源。論脈則盡死生之說。攝生則語存神存气之理。陰陽則講抱元守一之妙。病機則終始有條有例。治病之法。盡於此矣。本艸則驅用有佐有使。處方之法。盡於此矣。至於解傷寒論。气宜說曲盡前聖意。讀之使人廓然有醒悟。恍然有所發明。使六脈十二經。五臟六腑。三焦四肢。目前可得而推見之也。後二十三篇。隨論出證。隨證出方。先後加減。用藥次第。悉皆蘊奧。精妙入神。嘗試用之。十十皆中。眞良醫也。𨿽古人不是過也。𨿽軒岐復生。不廢此書也。然先生有序。序已行藏。

言幼年己有直格宣明原病式三書。𨿽義精愨。然有不盡聖理處。今是書也復出。與前三書相爲表裏。非曰後之醫者龜鑑歟。至如平昔不治醫書者得之。隨例驗證。度己處藥。則思亦過半矣。予謂是書。𨿽在農夫工販。緇衣黃冠儒宗。人人家置一本可也。若已有病。尋閱病源。不至亂投湯劑。況醫家者流者哉。惜哉。先生卒。書不世傳。

使先生之道。竊入小人口。以爲己書者有之。予憫先生道。屏翳於茆茨荊棘中。故存心精較。今數年矣。命工鏤版。擬廣世傳。使先生之道。出於茆茨荊棘中。亦起世膏肓之一端也。歲辛亥正月望日。大鹵楊威序。

寧獻王序略曰。是書者。金世宗大定二十六年丙午。守眞所撰之書也。時在宋孝宗淳熙十三年焉。始守眞蘄惜無傳。至胡元憲宗元年辛亥。乃宋理宗淳十一年也。相去六十五年矣。大鹵楊政亨謂天下之寶。當與天下共之。不可私也。乃鋟諸梓。惜乎古板於兵燹不存。久矣。世無其傳。今命工重刊旣完。必用序以紀其實。姑書於篇端云。或曰。不書中國之正朔。而用金虜之正者何。當宋季也。河間爲金虜所有而執用之故也。歲在宣徳辛亥。

三月初二日丙寅。仙書。

李濂曰。劉守眞晚年著素問病機气宜保命集凡三卷。分三十二門。首原道原脈攝生。以及於處方用藥。君臣佐使之法。無所不備。而祕藏笥。不以示人。﹝醫史﹞

李時珍曰。張元素病機气宜保命集四卷。一名活法機要。後人誤作河間劉完素所著。僞撰序文詞。調於卷首。

以附會之。

四庫全書提要曰。病機气宜保命集三卷。金張元素撰。元素字潔古。易州人。八歲應童子舉。二十七試進士。以犯廟諱。下第乃去。而學醫。精通其術。因抒所心得。述爲此書。凡分三十二門。首原道原脈。攝生陰陽諸論。次及處方用藥。次第加減。君臣佐使之法。於醫理精蘊。闡發極爲深至。其書初罕傳播。金末楊威始得其本刊行。而題爲河間劉完素所著。明初寧王權重刊。亦沿其誤。並僞撰完素序文詞。調於卷首。以附會之。至李時珍作本艸綱目。始糾其謬。而定爲出於元素之手。於序例中。辧之甚明。考李濂醫史。稱完素嘗病傷寒八日。

頭痛脈緊。嘔逆不食。元素往候。令服某藥。完素大服其言遂愈。元素自此顯名。是其造詣深邃。足以自成一家。

原不必托完素以爲重。今特爲攺正。其僞托之序。亦並從刪削焉。

按綫溪野老劉守眞三消論跋云。麻徵君寓汴梁日。訪先生後裔。就其家。得三消論气宜病機之書。又杜思敬濟生拔萃。稱東垣活法機要。與潔古家珍。及劉守眞保命。大同小異。考徵君則麻九疇。爲張子和友。乃在當時。

其言若此。與楊序所謂先生卒。書不世傳。屏翳於茆茨荊棘中者符。杜思敬編書。在於元延二年。時八十一歲。

其生距守眞之時。未爲遼闊。則是書之出自守眞。斷可知矣。且其所述方論。與宣明論原病式相出入。李時珍有何所證。以爲張元素之書。夫元素所著。𨿽佚不可見。東垣李明之嘗從受其法。則讀明之諸書。以溯源委。其理趣判然。與是書不同。元素子璧。著有保命集論類要。時珍豈非以此相混者耶。提要未察此義。隨襲其謬。並以序文詞。稱寧王僞撰。郢書燕說。莫甚此焉。活法機要。爲李明之所著。時珍又只是書一名。實爲歧誤。

﹝三消論﹞一卷存綫溪野老跋曰。三消之論。劉河間之所作也。因麻徵君寓汴梁。暇日訪先生後裔。或舉教醫學人。卽其人矣。

徵君親詣其家。求先生平昔所著遺書。乃出三消論。气宜病機二書。未傳於世者。又多不全。止取三消論。於卷首增寫六位髒象三圖。其餘未遑潤色。卽付友人穆子昭。子昭乃河間門人。穆大簧之後也。時覓官於京師。方且告因徵君。欲因是而惠之。由是余從子昭。授得一本。後置兵火遂失其傳。偶於鄕人霍司承君祥處。復見其文。

然傳寫甚誤。但根據仿而錄之。以付後之學人。詳爲刊正云。時甲辰年冬至日。綫溪野老書。

﹝靈祕十八方﹞佚按上見於古今醫統。

﹝張氏﹝元素﹞家珍﹞一卷未見按上見於竹堂書目。

﹝醫學啟源﹞讀書敏求記三卷未見錢曾曰。金易水張元素著。潔古治病。不用古方。刻期見效。劉守眞嘗病傷寒。潔古診其脈。而知其用藥之差。守眞大服。自是名滿天下。是書采輯素間五運六气。內經治要本艸而成。其門下髙弟李明之請蘭泉張建吉甫。

序於卷首。

﹝張氏﹝璧﹞醫學新說﹞佚按上見於醫學源流。

﹝張氏﹝從正﹞儒門事親﹞三卷存頤齋引曰。醫之爲道尙矣。自本艸靈素之書作。而傳之者。代不乏人。和緩以降。若越人。若淳於。若張若華。皆明其理。神其術。而能濟眾於夭閼者也。然其著書垂世。爲醫流之指南者。獨長沙公而已。爾後百論千方。

紛然雜出。

覽之者。但若可采用之。則莫適所從。求其洞達是理。而��夫至要者。殆若晨星。然近世惟河間劉守眞深得長沙遺意。故能以斯道。鳴乎大定明昌。南渡以來。宛丘張子和出。專探歷聖之心。�發千載之祕。辧實於虛。識燠於寒。以至陰陽之所以造化。運气之所勝復。風土之異宜。形神之殊稟。無一不究其極。凡所拯療。如取如攜。

識者謂長沙河間。復生於斯世矣。興定中。召補太醫。居無何求去。蓋非好也。於是退而從麻徵君知幾常公仲明輩。日遊HT上。相共講明奧義。辧析至理。深悼傳習之獘。力矯而正緒。遂以平日所著論議。及嘗試之效。緝爲一卷。命曰儒門事親。其意以謂非吾儒不能明辧而是正之。以傳於天下後世也。是�之成。一法一論。其大義皆子和發之。至於博之以文。則徵君所不辭專。議者咸謂非宛丘之術。不足以稱徵君之文。非徵君之文。不足以弘宛丘之術。所以世稱二絕。而尢爲難得歟。惜其眞本爲徵君藏於名山中。不可復見。今之板行者。尙爲錯亂疑闕。殆傳者之過也。嗚呼。術業如子和。不得居中以司天下之命。而躋之壽域。徒使之卒���其書又�殊博雅君子手。而傳之者。或失其眞。又不能無遺恨。此予所以屢嘆而深惜之。異時有好事。購得眞本。重刊而行之。

俾學人獲睹完�。以惠天下後世。則子和爲不死矣。歲在單閼陽月晦日。頤齋引。

金史本傳曰。張從正。字子和。睢州考城人。精於醫。貫穿素難之學。其法宗劉守眞。用藥多寒涼。然起疾救死多取效。古醫書有汗下吐法。亦有不當汗者。汗之則死。不當下者。下之則死。不當吐者。吐之則死。各有經絡脈理。世傳黃帝岐伯所爲書也。從正用之最精。號張子和汗下吐。妄庸淺術。習其方劑。不知察脈原病。往往殺人。此庸醫所以失其傳之過也。其所著。有六門三法之目。存於世云。

劉祁曰。張子和爲人放誕無威儀。頗讀書作詩嗜酒。久居陳。遊余先子門。後召入太醫院。旋告去。隱然名重東州。麻知幾九疇與之善。使子和論說其術。因爲文之。有六門三法之目。將行於世。會子和知幾相繼死。迄今其書存焉。﹝歸潛誌﹞

朱震亨曰。愚閱張子和書。惟務攻擊。其意以爲正气不能自病。因爲邪所客。所以爲病也。邪去正气自安。

因病有在上在中在下。深淺之不同。立爲汗吐下三法以攻之。初看其書。將謂醫之法盡於是矣。後因思內經有謂之虛者。精气虛也。謂之實者。邪气實也。其邪所客。必因正气之虛。然後邪得而客之。苟正气實。邪無自入之理。由是於子和之法。不能不致疑於其間。又思內經有言。陰平陽祕。精神乃治。陰陽離決。精气乃絕。又思仲景有言。病當汗解。診其尺脈澀。當與黃。建中湯補之。然後汗之。於是以子和之書。非子和之筆也。馳名中土。其法必有過於明輩者。何其書之所言。與內經仲景之意。若是之不同也。﹝格致餘論﹞

李濂曰。張子和與麻知幾常仲明輩。日遊HT水之上。講明奧義。辧析玄理。遂以平日聞見。及嘗試之效。輯爲一書。名之曰儒門事親。以爲惟儒者能明辧之。而事親者。不可以不知也。是書凡十四卷。蓋子和艸創之。知幾潤色之。而仲明又摭其遺。爲治法心要。兵塵鴻洞。藏諸查牙空穴中。幸而復出人間。謂非鬼神呵護之力可乎。

其中妙論精義。不可縷述。善讀者當自得之。

朱曰。張子和。宛丘人。氏張。戴人是也。有儒門事親。書三十篇。十形三療一帙。治病百法一帙。三復指迷一帙。治法心要一帙。三法六門世傳方一帙。

四庫全書提要曰。儒門事親十五卷。金張從正撰。從正字子和。號戴人。睢州考城人。興定中。召補太醫。

尋辭去。事迹具金史方伎傳。從正與麻知幾常仲明輩。講求醫理。輯爲此書。劉祁歸潛誌。稱麻知幾九疇與之善。

使子和論其術。因爲文之。則此書實知幾所記也。其例。有說。有辧。有記。有解。有誡。有箋。有詮。有式。

有斷。有論。有疏。有述。有衍。有訣。有十形三療。有六門三法。名目頗碎。而大旨主於用攻。其曰儒門事親者。則以爲惟儒者能明其理。而事親者當知醫也。從正宗河間劉守眞。用藥多用寒涼。其汗吐下三法。當時已多異議。故書中辧謗之處爲多。丹溪朱震亨亦譏其偏。後人遂並其書置之。然病情萬狀。各有所宜。當攻不攻。與當補不補。厥獘維均。偏執其法固非。竟斥其法亦非也。惟中間負气求勝。不免過激。欲矯庸醫恃補之失。或至於過直。又傳其學人。不知察虛實。論病久暫。槪以峻利施治。遂致爲世所借口。要之未明從正本意耳。

按醫統正脈中所輯。是書凡十四卷。以嘉靖中邵伯崖刊本爲祖者。原系於一部叢書。蓋所謂儒門事親。止其前三卷。其他麻知幾並弟子輩。述子和之說。以所編也。歸潛誌曰。麻九疇知幾。初名文純。易州人。晚更好醫方。與名醫張子和遊。盡傳其學。爲文精密功健。詩尢奇峭。妙處似唐人。西京伊芳良子氏藏元中統中髙鳴刻本儒門事親。亦三卷。先子仍據朱好謙心印紺珠。訂其篇目。述之於所著醫剩。今原其說﹐更據醫方類聚各證門所列。

以加詳核。識於下。使人知其舊觀。

﹝治病百法﹞二卷存按邵氏刊本。第四第五兩卷。是也。

﹝十形三療﹞三卷存劉純曰。廣陵丘克容先生云。今醫之專門於劉張者。率以發汗吐下施治。蓋本諸張子和十形三療。若曰風寒暑濕燥火。內傷外傷。內積外積。視其中人身之上若下。必三法之可已。果子和之遺意歟。何其與內經仲景之言。

大不相似也。內經不曰邪气盛則實。精气奪則虛。又曰。虛則補之。實則瀉之。邪盛而實。當寫三法。或可以也。

精奪而虛當補。將無他治歟。第曰木郁則達之。火郁則發之。土郁則奪之。金郁則泄之。水郁則折之。是以發汗吐下之別稱也。向使此無彼。曷果例用歟。仲景治外感。分六經。別腑臟。亦嘗發汗吐下也。而太陽有解肌。少陽則三禁。並病用刺法。豈無其故歟。子和亦曰。不讀本艸。焉知藥性。又曰。識病得法。工中之甲仗。三法療十形。又何必知藥性。求得法哉。豈子和眞書。亡於金源氏之南遷。此特後人附會其說。而執迷妄意者。遂以鹵莽之言。爲的確之論。甚至認虛爲實。假寒爲燠。其於適事爲故。與夫各安其气之說。略不加究。志古之士。獨無憾焉。

按邵柏崖刊本。第六第七第八三卷

。是也。子和受法於劉守眞。藥多用寒涼。金史並歸潛誌備述之。則是書出自子和。亦不可疑。朱彥修劉宗濃律以自家之說爲後人所附會。殆屬偏執。

﹝雜記九門﹞一卷存按邵氏刊本第九卷

。是也。

﹝撮要圖﹞一卷存按邵氏刊本第十卷

。是也。

﹝治病雜論﹞一卷存按邵氏刊本第十一卷

。是也。

﹝三法六門﹞一卷存按邵氏刊本第十二卷

。是也。

﹝治法心要﹞一卷存按邵氏刊本第十三卷

。是也。據醫史。是書系常仲明摭子和遺說。而錄成者也。

﹝世傳神效名方﹞一卷存按邵氏刊本第十五卷

。是也。

﹝三復指迷﹞一卷佚﹝張氏經驗方﹞國史經籍志二卷佚﹝李氏﹝杲﹞內外傷辧惑論﹞醫藏目錄三卷存自序曰。僕幼自受難素於易水張元素先生。講誦旣久。稍有所得。中年以來。更事頗多。諸所延醫。坦然不惑。曾撰內外傷辧惑論一篇。以證世人用藥之誤。陵谷變遷。忽成老境。神志旣惰。懶於語言。此論束之髙閣十六年矣。昆侖範尊師曲相獎借。屢以活人爲言。謂此書果行。使天下之人。不致夭折。是亦仁人君子。濟人利物之事。就令著述不已。精力衰耗。書成而死。不愈於無益而生乎。予敬受其言。僅力疾成之。𨿽未爲完備。聊答尊師慈憫之志。師。宋文正公之後也。丁未歲重九日。東垣老人李杲明之題。

四庫全書提要曰。內外傷辧惑論三卷。金李杲撰。杲字明之。自號東垣老人。眞定人。嘗以納資得官。監濟源稅。案元硯堅作東垣老人傳。稱杲以辛亥年卒。年七十二。則當生於世宗大定二十年庚子。金亡時年五十五。

入元十七年乃終。故舊本亦或題元人。而元史亦加載方伎傳也。初杲母嬰疾。爲眾醫雜治而死。迄莫知爲何證。杲自傷不知醫理。逐捐千金。從易州張元素學。盡得其法。而名乃出於元素上。卓爲醫家大宗。是編發明內傷之證。有類外感。辧別陰陽寒熱有餘不足。而大旨總以脾胃爲主。故特制補中益气湯。專治飲食勞倦。虛人感冒。法取補土生金。升淸降濁。得陰陽生化之旨。其闡發醫理。至爲深微。前有自序。題丁未歲。序中稱此論束之髙閣十六年。以長歷推之。其書蓋出於金哀宗之正大九年辛卯也。

﹝脾胃論﹞國史經籍志三卷存元好問序曰。天之邪气感。則害人五臟。八風之邪﹐中人之髙者也。水谷之寒熱感。則害人六腑。謂水谷入胃。其精气上注於肺。濁澑於腸胃。飲食不節。而病者也。地之濕气感。則害人皮膚筋脈。必從足始者也。內經說百病皆由上中下三者。及論形气兩虛。卽不及天地之邪。乃知脾胃不足。爲百病之始。有餘不足。世醫不能辧之者。蓋已久矣。往者。遭壬辰之變。五六十日之間。爲飲食勞倦所傷而歿者。將百萬人。皆謂由傷寒而歿。後見明之辧內外傷。及飲食勞倦傷一論。而後知世醫之誤。學術不明。誤人乃如此。可不大哀耶。明之旣著論矣。

且懼俗蔽不可以猝悟也﹐故又著脾胃論丁寧之。上發二書之微。下祛千載之惑﹐此書果行。壬辰藥禍。當無從而作。仁人之言。其意博哉。己酉七月望日。遺山元好問序。

羅天益後序曰。黃帝著內經。其憂天下後世。可謂濃且至矣。秦越人述難經以証之。傷寒爲病最大。仲景廣而論之。爲廣世法。至於內傷脾胃之病。諸書𨿽有其說。略而未詳。我東垣先生作內外傷辧。脾胃論。以補之。

先生嘗閱內經所論。四時皆以養胃气爲本。宗气之道。內谷爲寶。蓋飲食入胃。遊溢精气。上輸於脾。脾气散精。上歸於肺。

沖和百脈。頤養神明。利關節。通九竅。滋志意者也。或因飲食失節。起居不時。妄作勞役。及喜怒悲愉。傷胃之元气。使營運之气減削。不能輸精皮毛經絡。故諸邪乘虛而入。則動於體。而成痼疾。致眞气然而內消也。

病之所起。初受熱中。心火乘脾。末傳寒中。腎水反乘侮土。乃立國中末三治。及君臣佐使之制。經禁病禁時禁之則。使學人如此病用此藥。因心會道。溯流得源。遠溯軒岐。吻合無間。善乎魯齋先生之言曰。東垣先生之學。

醫之王道也。觀此書可見矣。至元丙子三月上巳日。門生羅天益謹序。

四庫全書提要曰。脾胃論三卷。金李杲撰。杲旣著辧惑論。恐世俗不悟。復爲此書。其說以土爲萬物之母。

故獨重脾胃。引經立論。精鑿不磨。明孫一圭醫旨緒論云。東垣生當金元之交。中原擾攘。土失其所。人疲奔命。

或以勞倦傷脾。或以憂思傷脾。或以饑飽傷脾。病有緩急。不得不以急者爲先務。此眞知杲者也。前有元好問序。

考遺山文集。有杲所著傷寒會要引一篇。備載其所治驗﹐元史方伎傳全取之。而此序獨不見集中。意其偶有散佚歟。又有羅天益後序一篇。天益字謙父。杲晚年弟子。盡得其傳。元硯堅東垣老人傳。稱杲臨終取平日所著書。

檢勘卷帙。以次相從。列於幾前。囑謙父曰。此書付汝者。卽其人也。

﹝蘭室祕藏﹞國史經籍志三卷存四庫全書提要曰。蘭室祕藏三卷。金李杲撰。其曰蘭室祕藏者。蓋取黃帝素問藏諸靈蘭之室語。前有至元丙子羅天益序。在杲歿後二十五年。疑卽硯堅所謂臨終以付天益者。

也其治病分二十一。門以飲食勞倦居首。他如中滿腹脹。如心腹痞。如胃脘痛諸門。皆諄諄於脾胃。蓋其所獨重也。

東垣發明內傷之類外感。實有至理。而以土爲萬物之母。脾胃爲生化之源。脾虛損論一篇。極言寒涼峻利之害。

尢深切著明。蓋預睹劉張兩家末流攻伐之獘。而早防其漸也。至於前代醫方。自金匱要略以下。大抵藥味無多。

故唐書許允宗傳。記允宗之言曰。病之於藥。有正相當。惟須單用一味。直攻彼病。藥力自專。病卽立愈。今人不能別脈。莫識病證。以情臆度。多安藥味。譬之於獵。未知兔所。多發人馬。空地遮圍。或冀一人偶然逢也。

如此療病。不亦疏乎。其言。歷代醫家。傳爲名論。惟杲此書。載所自制諸方。動至一二十味。而君臣佐使。相制相用。條理井然。他人罕能效之者。斯則事由神解。不涉言詮。讀是書者。能諭法外之意則善矣。

﹝活法機要﹞醫藏目錄一卷存﹝醫學發明﹞醫藏目錄一卷存﹝萬愈方﹞醫藏目錄一卷未見﹝醫說辧惑論﹞未見熊均曰。李杲。字明之。自號東垣先生。潔古老人之門弟也。金亡值元。遂爲元人。著作甚多。惟有用藥珍珠囊。脾胃論。內外傷辧。醫學發明。五經活法機要。蘭室祕藏。瘡瘍論。醫說辧惑論等書。刊行。

﹝東垣試效方﹞九卷存硯堅序曰。醫之用藥。猶將之用兵。兵有法。良將不拘於法。藥有方。良醫不拘於方。非曰盡廢其舊也。昔人因病制方。邪之微甚。人之虛實。莫不詳辧而參酌之。然後隨其六气所侵。臟腑所受。劑品小大。平毒多寡。適與病等。絲髮不舛。故投之無不如意。後人不揣其本。而�其方。

但曰此方治此病。幸而中者時有之。不幸而誤者。固多矣。諺云。�方三年。無病不治。醫病三年。無方可治。

斯言�鄙。切中世醫之病。東垣老人李君明之可謂用藥不拘於方者也。凡求治者。以脈證別之。以語言察之。以內經斷之。對證設方。其�如響。問有不合者。略增損輒效。蓋病之變無第。君之方��無窮。所以萬舉萬全也。

羅謙父受學其門。君嘗而以�病所制方錄之。其悉月增�益。浸以歲編。凡有聞於君者。又綴而爲論。將板行以世。以廣君之道。抑予聞李君教人。講釋經書之暇。每令熟讀本艸。川陸所產。治療所主。气味之濃薄。補瀉之輕重。根莖無用。華葉異宜。一一精究。初不以方示之。意蓋有在矣。謙父不私所有。推以及人。善則善矣。李君教人之本意。殆不然也。君所著醫學發明。脾胃論。內外傷辧。藥象論等書。皆平日究心。將以惠天下後世者。

必須合數書而觀之。庶知君制方之旨。免泥而不通之患。若持此編。謂君之能盡在是。非李君望於後人也。至元三年立春後五日。邙城硯堅序。

王博文序曰。東垣先生受學於易上老人張元素。眞積力久。自得於心。其法大槪有四。曰明經。別脈。識證。

處方而已。謂不明經。則無以知天地造化之蘊。不別脈。則無以察病邪之所在。气血之虛實。不識證。則不能必其病之主名以療之。不處方。則何以克其必救。故先生每治人之疾。先診其脈。旣別脈矣。必斷之曰。此藥證也。

則又歷謂其難素諸經之旨。以明其証之無瘥。然後執�處方。以命其藥味。君臣佐使之制。加減炮制之宜。或丸或散。俾病者餌之。以取其效。一洗世醫膠柱鼓瑟。刻舟覓劍之獘。所以爲一代名士者。以此也。今太醫羅君謙夫。師先生有年矣。盡傳其平生之學。亦爲當世聞人。今將此方。釐爲九卷。鋟梓以傳。不獨使其師之術業。表見於世。�亦惠天下後學之士。俾獲安全之利也。其用心之忠濃。誠可嘉尙。�爲序其端。噫。先生此方。特立法之大�耳。不知變者。

按以治疾。或有不效。則尢之曰。此制方之不精也。則誤矣。孟子曰。梓匠輪輿。能與人規矩。不能使人巧。又曰。大匠不爲拙工。攺廢繩墨。羿不爲拙射變其彀率。引而不發。躍如也。中道而立。能者從之。吾於此書亦云。

先生姓李氏。諱杲。字明之。東垣其自號云。至元十七年歲次庚辰淸明後二日。通議大夫燕南河北道提刑按察使東魯王博文序。

按明初吳縣倪維徳校訂是書。刊行於世。見醫史朱右。敕山老人傳。及明史本傳。

卷五十一

方論﹝二十九﹞

﹝趙氏﹝大中﹞風科集驗名方﹞﹝舊闕撰人名氏。驗字作論。今據讀書敏求記補訂。﹞國史經籍志二十八卷闕趙素序曰。夫方者。乃九州風物之宜。治病之方也。上古大聖人帝羲帝農帝軒。憂患後世生靈之疾苦。所以作也。曰方。曰法。曰術。乃雷公巫彭之所授也。上自周秦。下及唐宋。皆以風論爲首。諸科爲亞。其次方書。

偏曲闊略。未可以爲後世法則也。予雲遊三十載。仿佛半天下。歷江湖。省蠻蜀之藥。適幽云。曉羌戎之劑。齊楚不同。夏麗各異。居方隅未可言有所得也。諺云。不願爲相者。可以爲醫。非諳於病者。難以知藥。噫。醫非細事。可知五行萬物之數之气之味之性用。方劑始可爲據也。故將耳聞目見。得效作驗者。書爲十集。目之曰風科集驗名方。實非利祿之學。以備國家無疆之地。資醫藥夭橫之急爾。時歲在昭陽赤奮若。仲夏著雍惇祥朔旦。

大元特賜虛白處士河中心庵趙素才卿敬題。

大元諸路覆實官安慶光華序曰。予世居恆山。幼適欠州。太祖親差馳。燕然覆天下材谷。每於致知格物。

恨未究底蘊。奉遇吾師明陽先生朝經暮典。溫故知新。乃至醫卜道釋。儒農工商。技藝罔不傳習。目若權衡。手如刀尺。未有不知其要略者。歲庚子間。又會心庵。乃明陽嗣法之子。至丙午歲。蒙恩特賜皇極道院。賜號虛白處士。來鎭陽也。予一日中酒風。吐血數碗。諸醫不救。處士用一物解之。

不三日保康。翌日親謁。詰其所處之方。遂出示一書。題曰風科經驗名方。通乎聖惠。乃北京太醫趙大中奉敕編修。值金亂遁於吳山。有車懷趙子中。傳習湮沒其本。虛白處士涉於荊湖間。獲元本失其序引。歲丙申挾策。歸明大元。復居恆山。仕宦名家。凡有中風者。治之不逾月而痊愈。奚可數焉。予憐其編緝諸風未備者。補綴完美。

不揆荒蕪而序。其筆汗之勞。使疾人不置拐杖。而復登車上馬。天下萬世。有賴不爲細事矣。

左斗元序曰。先正有言。達則願爲良相。不達願爲良醫。醫固非良相比也。然任大責重。其有關於人之休戚則一也。醫豈易書哉。醫之良。非醫之良也。方良也。元貞丙申夏。官醫提舉劉公君卿訪予沙羨寓捨。出示虛白趙處士所著風科一編。曰。此濟世奇書也。然傳愈久。訛愈多。蓋不特以一亥爲三家而已。知君平日愛人以徳。

有志活人。敢以校讎爲請。予不敏。載念自幼多疾。視人之疾。猶己之疾。今旣不得如王陸宣公。達以行其志。

獨不能推二公當時輯祕要裒集驗方之心。以淑諸人乎。遂不復辭讓。乃研精披究。於是取素問。靈樞。難經。中藏巢源。千金。外臺。聖惠。醫說等書。及南北經驗名方。並說文本書。逐一參訂。訛者正之。脫者補之。復者削之。舛者竄之。略者增之。疑者缺之。又取經子史集。古今聖賢。名醫治風藥品。治理制度。動風食忌。列於前。庶成全書。門類七十有七。今增廣一百六十有五道。計二百四十二類。元方六百三十二。今續添一千三百四十七道。計一千九百七十九方。釐爲二十八卷。每類則取聖賢議論。病證源流。或脈法鍼法灸法備載篇首。使覽者卽了然於心目之間。其願爲良醫者。皆有所根據。

察脈以驗病。遵方而用藥。可以已疾。而免醫誤之誚。乃予之深願。亦劉公相屬之盛心。是書也。予朝斯夕斯。

疲精竭神。閱歷兩期。始克就緒。不惟始終條理秩秩。較之元本。不爲無補。昔呂文靖公集中書條例成。謂人曰。

自予有此例。𨿽使一庸夫執之。亦可以爲相。今風科旣成。予亦曰。使常人得此。亦可作明醫云。大徳戊戌端陽日。後學廬陵左斗元辰叟自敍。

元好問皇極道院銘序曰。虛白處士趙君已入全眞。而能以服膺儒教爲業﹑發源語孟。漸於伊芳洛之學。方且探三聖書。而問津焉。計其眞積之力。𨿽占候醫卜。精詣絕出。特徵。曳裾王門。大蒙寵遇。三年以母老得請歸。

在鎭陽行臺。奉被恩旨。發泉公帑。築館迎祥觀之故基。是爲皇極道院。季月日實敍而銘之。處士名素。字才卿。

河中人。虛白其賜號云錢曾曰。風科集驗名方二十八卷。此書乃趙大中編輯。值金亂遁於吳山。覃懷趙子中傳習之。虛白處士趙素才卿獲原本於湖湘。訂訛補缺。元方六百三十二。續添一千三百四十七。通計一千九百七十九方。釐爲二十八卷。

得成全書。才卿被召。賜還處於皇極道院。元遺山爲之作銘。是書傳極少。醫家鮮有知虛白處士者。予故著其詳於此。

﹝釋氏﹝繼洪﹞嶺南衛生方﹞醫藏目錄四卷存亡名氏序曰﹑嘗讀沈括良方序。謂治病有五難。辧疾難。治疾難。飲藥難。處方難。別藥難。而於治疾尢詳。

且謂古之治疾者。先知陰陽運歷之變故。山林川澤之竅發。而又視其老少肥瘠。貴賤居養。性術好惡。憂喜勞逸。順其所宜。違其所不宜。其精過於承蜩。其察甚於刺棘。可謂至密矣。而恐非醫之淺淺者所能與。比至嶺南。見外方至者。病不虛日。𨿽居民亦鮮有不病者。因思嶺以外號炎方。

又瀕海。气常燠而地多濕。與中州異。气燠故陽常泄。而患不降。地濕故陰常盛。而患不升。業醫者。苟不察粵地山川竅發之異。有以奪陰陽運歷之變。而徒治以中州常法。鮮有不失者。何也。夫以其常泄之陽而重汗。則元气不固。以其常盛之陰而輕利之。則其气愈陷。是醫藥之害。與山川之害。交爲吾人病也。每思有以濟之。而未得其術。一日獲嶺南衛生方讀之。曰。此仁人之用心也。𨿽其處方投劑。在臨證審的之。然其論瘴病始末。誠有以握其要領矣。因手校之若干。葉江施公圖公諸人。乃遂慨然。相捧其梓。以廣其傳。復命婁醫安道。附八論及藥性於其後。八論者。慮人惑於病証之似也。使知有所辧藥性者。慮僻壤之鮮醫。或可困證考藥。而增減之。使知有所據。亦昔人辧疾別藥意也。讀是編者。誠知嶺外受病之由。與所以服藥之宜。而又能參以老少肥瘠貴賤之別。及居養性術。好惡憂喜。勞逸之殊。庶幾順其宜。違其所不宜。握陰陽升降之機。而不敢爲山川風气所侵。

以各全其天年云。

婁安道曰。按諸證皆有發熱。不可悉歸於瘴也。故敢搜輯八證。標其類之尢者。以便於分析。使可便召名醫之專門者調治。況北人初至百粵。及於遐荒絕域之地﹐其業醫者。旣詳且繆。一時未諳。槪以瘴論。反歸咎於是書也。倘畱心於是。則或少逭橫夭者之一二。求同志者以發揚云爾。並附東垣藥性譜於後。以便處方觀覽。

按是書原三卷。其第四卷

。婁安道附錄也。卷首載李待制KT瘧論。故醫藏目錄。誤爲KT所著。

﹝澹寮集驗祕方﹞十五卷存自序略曰。早歲南遊。輒刊瘴瘧諸方於嶺表。或謂可以濟人緩急。玆復以生平所取雜方。編次門類。以鄙見質之同志。若瘳一切人疾苦。然後復俾一切人知病。是眾生良藥。皆猶藥王上。而頓悟味因。余之願得矣。至元癸未解制後五日。汝川釋繼洪書。

﹝許氏﹝國禎﹞禦藥院方﹞十一卷存髙鳴序曰。聖朝以三代相生養之道。域民於仁壽。惟血气之屬。不能無病。又立醫師。掌醫之政令。如周制而加詳焉。醫之術固深。大槪已效之方。爲前人所寶藏者。尢爲難得。太醫提點榮祿許公。曁二三僚友。取禦藥院壬寅所刊方書板。正其訛。補其缺。求其遺亡。而附益之。將宏肆流傳。俾人人如在良醫左右。余嘉其用心。

從而敍述之。自仲景傷寒論。論證處方之後。後世以方爲書者。無慮數百家。至禦藥院。號稱大備。蓋裒集諸家之善。而增損持擇。𨿽湯液齊和。昭然無纖介畸件。殆與黃帝內外經。扁鵲八十一難相表裏。其功用豈淺淺哉。

雲起太山。膚寸而合。不崇朝而徧雨乎天下。格物君子。請以是觀之。至元丁卯八月九日。翰林直學士河東髙鳴序。

元史曰。許國禎。曲沃人。博通經史。尢精醫術。金末避兵嵩州永寧縣。河南平。歸寓太原。元世祖在潛邸。以醫徵至瀚海。畱守。掌醫藥。莊太后有疾。國禎刻期而愈。世祖卽位。授榮祿大夫。提點太醫院院事。賜金符。至元三年。攺授金虎符。十二年。遷禮部尙書。嘗上疏。言節財賦。禁服色。明法律。嚴武備。設諫官。均衛兵。建學校。立朝儀。事多施行。凡所薦引。皆知名士。世祖嘉之。

遂拜集賢大學士。髙級光祿大夫。卒。年七十六。特贈金紫光祿大夫。謚忠憲。後追封薊國公。

按先子曰。是書。舊逸撰人名氏。髙鳴序云。太醫提點榮祿許公。曁二三僚友。取禦藥院壬寅所刊方書板。

正其訛。補其缺云。元史許國禎傳。世祖卽位。授榮祿大夫。提點太醫院事。考壬寅。元太宗十四年。乃宋淳三年也。據此。其書系於太宗朝所集。髙序成於至元四年。距壬寅二十五年。許遷禮部尙書。在至元十三年。乃知所謂許公者。爲國禎矣。又考證類本艸。引禦藥院方十餘道。今徵是書。無一所見。宋志及晁陳二氏。俱不載其目。蓋宋舊有禦藥院方矣。古今醫統。載此書方藥。而其采摭書目。則云宋太宗朝無名氏集。抑考核之不審也。

佐伯毛利君﹝髙標﹞所藏系朝鮮國活板。蓋根據元本而配印者。寬政戊午冬。千賀芳久仿乾隆聚珍之式。刷印是書二百五十部。請先子跋之。庚申春。先子建言。以數部付崎陽鎭臺丰後守肥田��。送淸商沈敬瞻。爾來無消息。不知何故。

﹝醫學源流﹞未見按上見於古今醫統。

﹝羅氏﹝天益﹞衛生寶鑑﹞國史經籍志二十四卷存硯堅序曰。太醫羅先生學於東垣李君。源流於易水張君。其道大行。耀夫二君之傳。久而泯沒也。集錄銓次。

而刻之梓者。非一編矣。暇日攜成書四帙見示。而曰。且將板行。一序毋吝。翻而閱之曰。藥誤永鑑者。知前車之覆。恐後人蹈之也。曰名方類集者。古今之方。擇之已精。詳而錄之。使後人有所據根據也。曰藥類法象者。气味濃薄。各有所用。證治增損。欲後人信之也。曰醫驗紀述者。遇如是病。用如是藥。獲如是效。使後人悟之也。

大抵皆仁者之用心。

抑論之。天下之事。辧之不明。固有似是而非。利於此而害於彼者。況醫之爲道。陰陽虛實。千狀萬態。神聖工巧。存乎其人。合四者而一之。名曰衛生寶鑑。夫鑑之本明。其應物也。無心乎妍醜。而妍醜莫能掩。得是書者。

誠能習而讀之。玩而味之。了然於心而無疑。一旦臨用。如鑑之虛明。物來而應。若妍若醜。無纖毫之差。其用豈不博哉。不然。未用時置之髙閣。倉卒間但備檢閱。殆有辧之不明。似是而非。其所失不啻霄壤﹐詩云。伐柯伐柯。其則不遠。執柯以伐柯。睨而視之。猶以爲遠。殆非先生垂示後人之意也。至元辛巳冬至日。鄖城硯堅題於卷首。

王惲序曰。夫醫與造化參。學之精者爲難。至著書垂訓。其後世必然之用者。爲尢難。羅君謙甫。東垣先生之髙弟。嘗謂予言。初受簡席下。東垣先生曰。汝將爲二人之學歟。聞道之士乎。請曰。愚𨿽不敏。幸家君生與教理之深指。乃所願也。故十數年間。𨿽祁寒盛暑。親炙不少輟。眞積力久。盡傳其私淑不傳之妙。大抵人之疾。

不外夫陰陽變徵。我能參兩間會一身。推窮其所受根源。方爲可爾。用是以所得日用之間。如敵在目中。然後審藥爲攻。未嘗不如吾之所必取也。因集爲一書。題曰衛生寶鑑。曰辧誤者。證世之差謬。明其理之所自也。曰擇方者。別夫藥之精粗寒燠。以酌其疾証之宜否也。曰紀驗者。述其己之拯療。與被之深淺。見其功效之實也。僕平昔所得者如是。吾子其爲我序之。余聞醫之爲學。古聖賢致知格物之一端也。軒岐以來。難素靈樞等書。累千萬言。自非以醫爲任者。孰克而究之。若羅君者。可謂以醫爲任。而究其理之所自歟。昔王彥伯醫聲。旣曰列三四竈。煮藥於庭。老幼塞門來請。彥伯曰。熱者飲此。寒者飲此。風者气者各飲此。初不計其酬謝。今羅君亦以道心濟物。復能著書垂後。冀必然之用。其仁心普濟。當以彥伯同流。其誰曰不然。故樂爲題其端云。至元癸未淸明日。中議大夫治書侍禦史汲郡王惲敍。

﹝亡名氏衛生寶鑑補遺﹞一卷存題詞曰。羅謙甫先生衛生寶鑑一書。分門別類。纖悉具備。惟治傷寒之法。𨿽紀述一二。而不全錄。蓋以其一門理趣幽深。未易殫舉。況其玄機妙旨。已備於仲景以下歷代名醫書中。先生之意。欲可醫者。究心尋繹。庶得其奧。今猶恐遐方僻壤。臨病倉卒。醫者欲求全書檢閱。豈可得乎。故粗述仲景諸公治內傷外感經驗方。並中暑方。附刊卷末。名曰補遺。庶免鹵莽滅裂之輩。妄投匕劑。誤傷於人耳。若欲究其理致。則仲景治外感。三百九十七法。一百一十三方。東垣治內傷。國中末三法。及歷代名醫方論。具有全書。誠能刻意推求。以施治療。

而全人生。亦仁者之用心也。玆不能盡述也。

按補遺。不知出於何人。永樂十五年。太醫院判韓公達跋曰。令醫士錢垣。繕寫羅氏衛生寶鑑二十四卷。並補遺一卷。計四百八十一板。共一十五萬五千餘字。募工刊完。據此。知其成乎元季人之手。

﹝羅氏﹝天益﹞經驗方﹞佚熊均曰。羅天益號謙甫先生。東垣弟子也。著衛生寶鑑。藥象圖。又有經驗方。

﹝亡名氏經驗祕方﹞八卷存﹝經驗良方﹞十五卷存按上二書。元人所著。輯在於醫方類聚中。弟堅錄出之。文淵閣書目。有經驗良方云。一部四冊闕。豈是書否。

﹝施圓端效方﹞三卷存文淵閣書目曰。端效方。一部。一冊闕。

按是書。亦是醫方類聚采輯本。弟堅繕錄成編。

﹝王氏﹝好古﹞伊芳尹湯液仲景廣爲大法﹞﹝澹生堂書目作醫家大法﹞四卷﹝讀書敏求記作一卷﹞存題辭曰。夫以醫名世者。各人皆知之。惟伊芳尹湯液。人莫知之也。何哉。以其仲景命世之才。獨能廣而行之於當時。人惟知有仲景。而不知有伊芳尹也。然所廣之書十卷。世又未聞。是以歷年綿遠。而此亦莫知之也。但見傷寒論。及本艸所載雜見諸方。凡稱仲景。皆是知仲景。而又能歸其元書。嘗言之者。啟玄子文潞公許學士朱奉議。潔古老人東垣李明之先生十數人而已。或能知者。止能用藥。而忘其言。不知者。不能用藥。而無所言。則無怪其後世之不知也﹐由是尋方檢論者多。而從源注本者少。予憫其如此。故纂此一書。先之以軒岐之七方十劑。

次之以炎帝之四气七情。總之以仲景之經絡標本。補之以和扁之虛實部分。悉歸之大易生化之源。神則可以測天地之變化幽玄。微則可以求疾病未形之隱奧。因脈定證。因證制方。不必錙銖。或中大則。願不快哉。其間圖景顯設。內外詳備。明哲視之。洞曉玄機。不必重樓幽闕。明堂絳宮。九眞列位。百神攸居而後己。仙家之道。必於是焉基之。嗟乎。遊魂行屍。酒甕飯囊。豈知乎此。甲午夏六月古趙王好古信之題。

錢曾曰。伊芳尹湯液仲景廣爲大法一卷。伊芳尹湯液。散見諸書。醫家未睹其全。仲景獨能廣而行之。古趙王好古復纂成此書。又爲仲景之功臣矣。

﹝醫壘元戎﹞國史經籍志十二卷存自序曰。革車千乘。帶甲十萬。籌策沈機。神鬼猜泣。奇正萬全。歷古如此。況良醫之用藥。獨不若臨陣之用兵乎。柰何世人以平昔鹵奔之浮學。應倉卒無窮之疾變。其不眩駭顚僕者寡矣。況患固多藏於細微。而發於人之所忽。由輕蹈危。療之求當。苟無妙算深謀成法以統之。則倒戈敗績之不暇。尙何勝之可圖哉。則前日門類品目之定。盡計不及之也。予自河南。與諸友將弟兵。日從事於患難之場。而隨病察脈。遂脈定方。開之劫之。薄之發之。以盡其宜。吐之補之。汗之下之。以掛其當。攻守不常。出沒無定。大綱小紀。經緯悉陳。本數末度。

條理具設。前乎此古人之所隱祕深藏。或不盡意者。不啻胸中自有十萬精銳。如太阿之在匣中。其輝未嘗耀於外。

一旦撒而揮之。有以恐人之耳目。特八陣之奇鋒。七擒之利刃。其敵可劫。其勝可決。而其安可圖。如此而後已。

故曰醫壘元戎云。丁酉九月二十九日。趙州教授。兼提舉管內醫學王好古進之撰。跋曰。是書巳成於辛卯。至丁酉春。爲人陰取之。元稿已絕。更無餘本。予職州庠。杜門養拙。齏鹽之暇。無所用心。想象始終。十得七八。

試書首尾。僅得復完。猶遺一二。尙未之備。故今日得而今日錄。明日得而明日書。待以歲月。久則方成。無欲速無忘心也。好古。

四庫全書提要曰。醫壘元戎十二卷。元王好古撰。好古字進之。趙州人。官本州教授。據好古所作此事難知序。蓋其學出於李杲。然此書海藏黃湯條下。稱杲爲東垣李明之先生。而易老大羌活湯條下。稱先師潔古老人。

則好古實受業張元素。殆如趙匡陸淳因受春秋於啖助。而淳又從匡講問歟。自跋稱是書已成於辛卯。﹝金哀宗正大八年﹞至丁酉春。﹝元滅金之第四年﹞爲陰取之。元稿已絕。更無餘本。予職州庠。杜門養拙。齏鹽之暇。無可用心。想象始終。十得七八。

試書首尾。僅得復完。前有自序。亦題丁酉歲。蓋初成於金末。而重輯於元初也。其書以十二經爲綱。皆首以傷寒。附以雜證。大旨祖長沙緒論。而參以東垣易水之法。亦頗采用和劑局方。與丹溪門徑小異。然如半硫丸條下。

注云。此丸古時用。今時气薄不用。則斟酌變通。亦未始不詳且愼矣。其曰醫壘元戎者。自序謂良醫之用藥。若臨陣之用兵也。此本爲嘉靖癸卯。遼東巡撫右都禦史余姚顧遂所刻。萬曆癸巳兩淮鹽運使鄞縣屠本又重刻之。

體例頗爲參差。蓋書帕之本。往往移易其舊式。今無原本可校。亦姑仍屠本錄之焉。

﹝此事難知﹞醫藏目錄二卷存自序曰。予讀醫書幾十載矣。所仰慕者。仲景一書爲尢焉。然讀之未易洞達其趣。欲得一師指之。徧國中無有能知者。寤而思。寐而思。天其勤卹。俾我李公明之授予。及所傳之妙。旬儲月積。浸就編帙。一語一言。美無可狀。始而終之。終而始之。卽無端之圜璧也。或有人焉。厭聞而惡見者。豈公徒使然之哉。彼未嘗聞未嘗見。

恥夫後於人之過也。因目之曰此事難知。以其不因師指也。人徒見是書。爲傷寒之法。而不知上合軒岐之經。中契越人之典。下符叔和之文。玆又言外不傳之祕。具載斯文矣。時至大攺元。秋七月二十有一日。古趙王好古識。

四庫全書提要曰。此事難知二卷。元王好古撰。是編專述李杲之緒論。於傷寒證治尢詳。其問三焦有幾。分別手足。明孫一圭極稱其功。惟謂命門包絡。與右尺同論。又謂包絡亦有三焦之稱。未免誤會經旨耳。史稱杲長於傷寒。而會要一書。元好問實序之。今其書已失傳。則杲之議論。猶賴此以存其一二。前有至大元年自序。稱得師不傳之祕。

旬儲月積。浸就篇帙。蓋好古自爲裒輯。今本東垣十書。竟屬之杲。殆爲謬誤。考明李濂醫史。亦以是書爲杲作。

則移甲爲乙。已非一日矣。

﹝葛氏﹝彥和﹞醫學會同﹞二十卷佚李濂葛應雷補傳曰。葛應雷。字震父。姑蘇人也。考於醫。嘗著醫學會同二十卷。推五運六气之標本。察陰陽升降之左右。以定五臟六腑之虛實。合經絡气血之流注。而知疾病之候。死生之期。處方制劑﹑砭率與它醫異。時按察判官李某。中州名醫也。因診父病。復咨於應雷。聞其答論。父子相顧駭愕曰。南方亦有此人耶。乃盡出所藏劉守眞張潔古書。與之討論。無不吻合。而劉張之學。行於江南。實自是始。應雷由平江醫學教授。擢江浙醫學提舉。

陳繼葛彥和墓誌略曰。吳中以儒爲醫。而徳被人者。世稱葛氏。宣義卽思恭。以醫顯宋季。生進義校尉從豫。

博極羣書。尢邃醫家言。其生官醫提領應澤應雷兄弟。皆偉秀讀書。皆精義理。言行皆卓卓。志所存者。皆慕古人。業醫皆出羣輩。應澤爲詩文十二卷。繡版以傳。應雷病世之言醫者。執方拘論。莫究原委。宣泄補益。守護攻伐之法。不識時用。乃著醫家會同二十卷。以暢其道。江南言劉張法者。自應雷始。﹝文集﹞

蘇州府誌曰。葛應雷扁其齋曰恆。謂醫不可無恆也。

﹝王氏﹝幼孫﹞簡便方﹞一卷佚程文海自觀先生王君墓碣曰。唐之季。太原王該奉母黃。避地江南。至盧陵家焉。好善急義。世稱長者。王家宋紹興中。有廬溪先生庭。與胡忠簡公銓友。皆以剛直名。王益顯。由該十五世。至迪功卽次魚。次魚生卿貢進士畿。畿生如篪。如篪生宜孫仍孫幼孫。宜孫善爲文好奇古。幼孫字季稚。是爲自觀先生。性篤孝。母劉疾苦痰。

醫莫之治。一日夢讀南陽活人書。或指甘桔湯。良覺如夢立愈。寶丙辰。赴闕上書。言國事萬餘言。不報。歸教授於鄕。宋之亡。其友文丞相兵敗執以歸。過廬陵。謁於驛舍。爲文祭之。期以必死。辭气慷慨。左右嗚咽。

莫能仰視。自是日與賓客過從。守經執禮。浩然以終也。數詣府陳救荒弭盜之術。民賴焉。有妖僧惑眾自利。日就禱以千數。白於邑屏之。其與鄕人處。諄諄然。且教且諫。有斗者。輒自解曰。獨不愧王先生乎。嘗宿友人胡斗南菜羹亭。食有羹。曰古人食必祭。卽唱四句曰。惟神生也。何神逝也。何處飄然乘。風尙或余願。食已危坐。

至旦曰。予逝矣。予逝矣。未幾卒於家。年七十六。娶劉氏。勤儉孝慈。先三年卒。子男福徳吉長觀眞東徳。長早世。女適彭嘉龍。孫男二。畱祿。卒。以大徳二年正月十有一日。葬以二月三日。墓在邑之裏田大山之原。有中庸大學章句二卷。太極圖說。擬答朱陸辧。深衣圖辧。經籍論。易通貫三爲一圖。家傳譜系。簡便經驗二方。

各一卷。雜著若干捲。歐陽先生守道謂其學從陸氏。文自蘇氏云。烏乎。亦尙徳博雅君子哉。延攺元閏三月。

其子眞以狀來京師。乞銘。眞又賢。宜銘。銘曰。死可生。生可亡。孝且忠。窮何傷。螺之山。下有江。江洋洋。

王氏昌。﹝文集﹞

﹝經驗方﹞一卷佚﹝元氏﹝好問﹞集驗方﹞佚自序曰。予家舊所藏名醫書。往往出於先世手澤。喪亂以來。寶借固護。與身存亡。故卷帙獨存。壬寅冬。

閒居州裏。因錄手所親驗者。爲一編。目之曰集驗方。付摶拊輩使傳之。且告之曰。吾元氏由靖康迄今。父祖昆弟。仕宦南北者。又且百年。官無一麾之寄。而室乏百金之業。其所得者。此數十方而已。可不貴哉。十二月吉日。書於讀書山之東龕。

﹝周氏﹝候﹞衛生方﹞佚元好問序曰。定襄周候夢卿。弱冠從其兄戶籍。判官器之。作舉子。遭罹兵亂。投迹戎行。屢以戰多。取千戶封。佩金符。然其舉子習气故在也。中年以來。頗以醫藥卜筮爲事。孤虛壬遁風角鳥占。俱號精備。軍旅間病患倉猝。爲之投劑。救療旣廣。遂爲專門之業。以夏課綴茸之勤。而移之芝術桂之下。好事者有祕方。可責目前之效者。必來告之。歲月旣久。浸成卷帙。凡若干捲。若干首。以周氏衛生方目之。予以世契之故。得傳錄焉。

竊謂醫藥大事也。古人以爲藥猶兵。然兵殺人之器。善用之者。能以殺人者生人。不善用之。則反以生人者殺人。

世之君子。畱意於性命之學人。良有旨哉。予於周候不獨美其已試之功。與兼愛之心。又以見其角逐風塵之際。

𨿽有獨揮千軍之勇。果非樂於戰鬥。以人命爲輕者。故爲道所以然者。冠諸篇。遺山元某引。﹝文集﹞

﹝王氏﹝東野﹞集驗方﹞五卷存吳澄送王東野序曰。吉永新王氏世執醫伎。而東野始以發身。提領官醫。自州而路。比至京師。因貴近上其名。遂得給事聖宮。膺寵錫。徽政院。請立廣惠局。以濟民病。實自東野倡其議。被恩命。受同提舉官。又升提舉官。一時榮遇。有如此者。其後局廢。東野不復仕。年六十三。將其帑歸故鄕。予觀耆進之人。捨舊者必圖新。出此者必入彼。有所未饜。則顧而之它。奔走伺候。無休息時。鉆刺虧縫。營求百端。以僥幸於萬一。孰肯輕去名利都府。

而退就田裏也哉。今東野未至耋老。而知止足之分。返回復路。以修其初服。脫然無所系戀。超超然有髙尙肥遁之風。其賢於人遠矣﹐東野所受賜不貲。悉以買田。贍其鄕之醫學。家藏集驗方。鋟木以傳。夫財者人之所祕。

而不私諸己。其用心之廣爲何如。儒流或未之能。而醫流能之。予所以再三嘉嘆。而於其歸也。書以爲贈。﹝文集﹞

程文海永新州醫學祭田記曰。國家仁民愛物。無所不用其極。天下郡縣。建醫學置官吏。與儒學等。醫有功於民甚大。誠有國者所宜先。昔人方之相業。可見已。大徳初。王東野爲吉安路永新州官醫提領。七年遷本路副提領。至大四年。赴調京師。攺臨江。未行。徽政院使羅司徒薦其名。興聖宮。命爲太醫。歲年之間。三錫楮幣。

凡七千五百緡。皇慶二年夏。又命乘傳還江南。迎妻子。初爲永新。時手建廟學。歲三月三日。九月九日。有事於三皇。惟取給醫家。至是盡以所受上賜。買田五十畝入學。奉春秋之祀。還朝謁。余記東野永新人也。大父文信。父慶隆。皆有善行。其祖母又賢。日夜課東野。學不懈。而東野長好倉公之術。遂稱良醫。又被寵用。凡所錫。不以仁妻子。不以事緇黃。買田。鄕校以蠲誅求。可謂不負矣。嗟夫。永新之學人。旣無公上供給之勞。又當國家崇重之日。益勵所學。以擴其仁民愛物之心。此則東野之志。而國家之望也。凡吏於玆學人。其亦勉之哉。延攺元二月朔記。﹝文集﹞

按是書收輯在於朝鮮國醫方類聚中。弟堅錄出。以還原目。

﹝杜氏﹝思敬﹞濟生拔萃﹞醫藏目錄十九卷存自序曰。醫之爲業。切於用世。而學士大夫。目爲工技。賤不之省。業其家者。又或不能至到。苟焉以自肥。

此醫道之晦而不弘也。若乃發於論注。開惠後學。則安得不資於前人也。素問述鍼刺。仲景始方論。今諸家所集浩繁。就能徧覽枚試。而果適用者。固在乎明者之擇焉也。昔嘗聞許文正公語及近代醫術。謂潔古之書。醫中之王道。服膺斯言。未暇尋繹。潔古者。張元素也。潔古。其號也。云岐子壁。其子也。東垣李杲明之。海藏王好古進之。宗其道者也。羅天益謙夫。紹述其術者也。皆有害行於世。往年致政中書。家居泌上。因取而讀之。大抵其言理勝。不尙幸功。圓融變化。不滯一隅。開闔抑揚。所趣中會其要。以扶護元气爲主。謂類王道。良有以也。於是擇其尢切用者。節而錄之。門分類析。有論有方。詳不至冗。簡不至略。仍首鍼法。以放古制。並及餘人之不戾而同者。以示取捨之公。爲五帙。帙具各書。總名之曰濟生拔萃。蓋不敢徇人言。妄以諸家爲非。尢不敢執己見。謾以此書爲是。自度行年八十有一。目力心思。不逮前日。從事簡要。庶於己便。復思刻板廣傳。

喜與羣人同玆開惠。𨿽然。醫不專於藥。而捨藥無以全醫。藥不必於方。而捨方無以爲藥。若夫學究天人。洞識物理。意之所會。治法以之者。將不屑於此。是書也。𨿽於大方之家。無所發揮。苟同余之志者。亦未必無所補也。延二年十月初吉。寶善老人銅杜思敬序。

﹝殷氏﹝簡﹞簡驗方﹞補元志捲闕未見﹝吳氏﹝以寧﹞去病簡要﹞補元志二十七卷未見﹝余氏﹝幼白﹞蒼生司命﹞佚歙縣誌曰。餘士冕。字子敬。父幼白精岐黃理。輯有蒼生司命。冕尢能世其家學。沈立起。試多奇中。補訂前書未備者。曰諸證析疑。子之俊醫驗。一如其父。

﹝余氏﹝士冕﹞諸證析疑﹞佚﹝潘氏﹝濤﹞醫學繩墨﹞佚江西通誌曰。潘濤。上髙人。累世以業醫名。至濤益顯。全活者甚眾。嘗著醫學繩墨一書。其目有十。一切脈。二問證。三斷病名。四辧逆順。五明標本。六立治。七審輕重。八處方。九用藥。十調理。行於世。

﹝亡名氏煙霞聖效方﹞未見﹝澹軒方﹞未見﹝醫林方﹞未見按上三書。醫方類聚各證門所援。味其方論。似成於元人。仍著於此。

﹝野夫多效方﹞文淵閣書目一部一冊闕佚﹝濟急單方﹞文淵閣書目一部一冊闕佚﹝拾遺妙方﹞文淵閣書目一部一冊闕佚﹝諸方撮要﹞文淵閣書目一部一冊闕佚

卷五十二

方論﹝三十﹞

﹝陸氏﹝仲遠﹞千金聖惠方﹞佚江南通誌曰。陸仲遠。靑陽人。醫不嗜利。有逸士風。能察穴經脈。審榮衛順逆。軒履到門。日數百。而園池竹石。觥籌鏗鏗然樂也。年老思九子芙蓉不能去。日著千金聖惠方。子孫守之。遂家於此。

﹝堯氏﹝允恭﹞徳安堂方﹞補元志一百卷未見﹝王氏﹝開﹞增注醫鏡密語﹞補元志一卷未見倪燦曰。王鏡澤失其名。蘭陵人。

按王鏡澤名開字啟元。見於金華府誌。今據著其名。

﹝孫氏﹝允賢﹞醫方集成﹞佚王元福序略曰。文江孫氏集諸方取切要者。各以類編。名爲大成。各類首又取三因及嚴氏諸家之說。合而爲編。庶觀者得其說。而求其方。了然在目矣。編成求序。鋟梓以廣其傳。使閱方者。一覽而盡得之。可省蓄方之繁。而行遠者。亦可挾以自便。或可爲衛生之一助云。辛酉至治初元。文江王元福序。

﹝熊氏﹝彥明﹞類編南北經驗醫方大成﹞十卷存題詞曰。醫方集成一書。四方尙之久矣。蓋所謂濟生拔萃。宣明論。瑞竹堂。孫子和徐同知�方。尢爲切要。

所不可遺。本堂今得名醫選擇奇方。增入孫氏方中。俾得通貫。

名曰醫方大成。重新繡梓。以廣其傳。合眾流而歸一源。使覽者便之。不必求之他書可也。明醫之士。幸共鑑之。

熊均曰。孫允賢文江人。元仁宗延中。選醫方集成。予先祖彥明公選宣明拔萃等方。而附益之。是謂醫方大成。

四庫全書提要曰。類證南北經驗醫方大成十卷。舊本題元文江孫允賢撰。本名醫方集成。此本爲錢曾也是園所藏。猶元時舊刻。目錄未題。至正癸未菊節。進徳書堂刊行。前有題識曰。醫方集成一書。四方尙之久矣。本堂今得名醫選擇奇方。增人孫氏方中。俾得通貫。名曰醫方大成云云。則坊賈所爲。非允賢之舊矣。

按先子曰。是書稱南北經驗者。謂南北之城。寒燠各異。然書中諸方。用之通治。俱得其效驗。故以命書者也。後閱吉田意庵﹝宗恂﹞釋是書。南北之義。與先子之說相符。

﹝熊氏﹝宗立﹞醫書大全﹞二十四卷存自序曰。醫善專門。方貴經驗。古今方書。傳於世者甚眾。蓋初學之士。猶臨海問津。焉能適從哉。書林舊刊文江孫氏醫方集成。後之名醫。續增宣明拔萃等方。又謂之大成。是皆經歷效驗。有不待試而百發百中者。誠衛生之快捷方式也。然其方中證類混雜。分兩欠明。俾我同志。不無憾焉。余自幼多病。喜讀醫書。暇日因取前方。

芟證歸類措方入條。復選諸名方中。有得奇效。而孫氏未嘗采者。與夫家世傳授之祕。總匯成編。凡二十四卷。

目之曰醫書大全。各卷分門。各門析類。各類載方。方名之上。次序順流。以一二三四之數。而標記之。與目錄互相貫通。使人展捲。提其綱領。而節目分明。治病之際。審其證候。而方藥備具。得無檢閱之繁。庶免狐疑之患。書成藏於家塾。以供自治之需。

非敢謂之當也。坊中好事者。固請梓行。與眾共之。余不能已。因述其梗槪。題諸篇端云。正統十一年。歲在丙寅。暮春之初。鰲峯熊宗立道軒序。

按天文中。洛醫吉田意守﹝宗桂﹞鈔出是書諸論。題曰醫方大成論。以便初學。越前一柏翁者。亦嘗爲之。

﹝陳氏﹝子靖﹞醫方大成﹞佚吳澄序曰。以一藥治一病者。本艸也。以數藥治一證者。醫方也。醫方祖於本艸。而其合數藥以爲一方也。

審其五气。酌其五味。定其君臣佐使。如樂師調律。如軍師布陣。主對處置。一一得宜。非心通乎大化。智周乎小物。不能也。是蓋出於上古聖神之所爲。而後世名醫。以漸增益焉者也。然上古之方。如所謂伊芳尹湯液論。不復可見。今之所存。惟傷寒論之方最古。而千金次之。後賢增益。以至於今多矣。公家之聖惠則太繁。私家之易簡則太略。上方觀道士陳子靖。賦質淸粹。務學精勤。用力於醫。尢專類古今諸家之方。而去取之。名曰醫方大成。所取率皆嘗試有效者。備而不繁。要而不略。實醫方之至善。其可以參贊上古聖神。後世名醫。弘濟生民之功行者夫。

﹝艾氏﹝元英﹞如宜方﹞二卷未見四庫全書提要曰。如宜方二卷。元艾元英撰。元英東平人。始末無考。此本爲三山張志寧所刊。前有二序。

一爲至正乙未林興祖作。一爲至治癸亥吳徳昭作。其書首列藥石炮制總論。不過數十味。未免簡略。第一卷

。述證。自中風至雜病。凡三十類。第二卷

。載方。凡三百有餘。其曰如宜者。如某證宜用某湯。某證宜用某丸散。

是也。其說一定不移。未免執而不化。焦氏經籍志。髙氏百川書志。俱不著錄。然相其版式。猶元代閩中所刊。非根據托也。

按萬曆壬寅陳嘉猷重刊是書。附以其家傳脈法。並歷試效方。攺名曰回生捷錄。

﹝王氏﹝﹞泰定養生主論﹞醫藏目錄十六卷存自序曰。中陽立是。淸淨幽居。將二十載。以靜待動。備見正邪。其爲枉病枉死。盲醫瞎灸。莫知所由。故澄心適興。信筆而書。或一日得數千言。或迆邐連月。不欲措一辭。中間論不避嫌語其害生者。方不貴多。載其必效者。今年六月。峻絕人事。謾編成捲。一家之說。未能盡善。故泄二教之機奧。引九流之緒餘。疏謬之辭。

固不足取信於人。盡其在我。庶可杜門。然則是書之於世也。如郵亭之於歧路。而示人曰。此去則有虎野狼出沒。

彼去則爲驛程大道。徵人感念曰。此蹊徑也。憧憧往來者。莫非行役乎。彼大道也。行役幾希。而我獨進之耶。

或者一旦遇害。則徵人惟曰命矣。夫彼之大道。又烏知其爲果無野狼虎乎。余故知世人之情。聞鵲聲則眾喜之。如有所得。殊不知鵲亦能噪凶。聞鴉聲則眾惡之。如有所失。殊不知鴉能使人避凶。而亦能報吉。故鴉純吉。而鵲半凶。而終不惡鵲。終不喜鴉。嗚呼。凶乎吉乎。喜乎惡乎。事在於彼不在此。而鵲不得不噪。鴉不得不報。

惟人自裁之。𨿽欲勿用。養生其捨諸。故首以原心。爲發明之始。次序婚合孕育。嬰幼童壯。衰老宣攝避忌。以禦未然之病。然後運气標本。陰陽虛實。脈證病治。以爲全生去病之法。然後類方對證。以爲規矩之用。備述痰證一條。以爲方書補闕拾遺之式。更類雜治活法。常驗之方。並無毫髮苟簡穿鑿之妄。倉卒乏醫之處。𨿽不能明脈問疾用藥。井井有條。外選肘後祕寶。諸家備急數門。續抄古今明訓二道。自省一篇。以爲閒邪存誠之要。用質髙明。非敢固望人人共爲枯槁幽棲。然後盡善。但於一切據方用藥之時。知有所生之心耳。或曰。吉人之辭寡。而子之辭。無乃喋喋乎。余曰。吾聞晉書云。平蜀之後。其將問蜀士曰。孔明言句。何其瑣碎。士曰。簡辭惟聖。與聖則可。彼師旅之眾。故當詳諭。於是余之反復而言。正欲人人共曉之也。始作於泰定攺元。又莊子云。宇泰定者。發乎天光。故命曰泰定養生主論。莊子亦有養生主論。養生而有主。

則不惑於二三說也。逸人洞虛子王中陽自序。

楊易跋曰。上泰定續養生主論一編。予得之藩參東臯冒公。舊本但稱洞虛子。稱中陽。竟不知作者名氏。比讀匏庵吳先生集。始爲元之其人。王均章之書也。其略云。均章名。自號中陽老人。生元盛時。年未四十。棄官歸隱虞山之下。慕丹術。尢邃於醫。年餘九十而卒。又謂見吳思庵跋。乃考之元史。無其傳。敏徳吳公思庵集。

無其跋。蓋薄榮願慕髙蹈之流。而國史家集。偶遺之也。所著之書。凡數種。此特其一。且長於繪事。錢氏所藏虞山圖。乃其手寫隱居所。有柴關冊竈藥欄之屬。亦以其詩而知耳。東臬公雅好醫術。而篤於奉親。問嘗以是編及予。知予有老母也。玆欲刻梓以傳。又將推及予之心。以及於人人。養生君子。時一閱焉。當不待藏刀牧羊之悟。其亦思過半矣夫。正徳辛未夏六月初吉。進士建安楊易讀跋。

四庫全書提要曰。泰生養生主論十六卷。舊本題元洞虛子王中陽撰。其書論婚孕老幼。陰陽气運。節宣之宜。

並摘錄服證方劑。以資調攝。取莊子宇泰定者。發乎天光。及養生主之語名之。前有中陽自序。及至元戊寅段天序。蓋正徳間。兵部郎中冒鸞所重刊也。後有楊易跋。謂吳寬集中。載中陽爲吳人。名字均章。自號中陽老人。生元盛時。年四十。棄官歸隱虞山之下。慕丹術。尢邃於醫。

﹝薩徳彌實瑞竹堂經驗方﹞國史經籍志十五卷存王都中序曰。曩予誦範文正公良相良醫之言。未嘗不斂衽嘉嘆。何則。良相輔弼元首。佐治邦政。興利除害。

選賢任能。使人樂其業。而其仁之見諸事者。足以澤被四海。良醫導人有脈。療理有證。脫起痼。乾元气而開壽域。使人安其生。而其仁之蘊諸心者。亦足以被及萬姓。蓋出處之轍𨿽殊。而吾人之用心則一。君子不可斯須而忘吾仁。則吾仁之在天下。不可勝用矣。謙齋薩公志文正之志。學文正之學。初以馬繡衣。風威所及。姦貪破膽。而生靈奠安。由柏垣而登薇府。一以是心。民以是濃。玆守建昌。殆將小試龔黃事業。爲異日姚宋良相之效。公乎�哉。公猶以爲未盡。乃退而考訂名家方書。及遊宦博采以經驗諸方。分門別類。爲書一十五卷。鋟梓郡庠。題曰瑞竹堂經驗方。將以傳之萬世。如公之仁。可爲至矣。予辱公之知。屬序編首。俾人誦玆集者。不惟知公之心良於醫。抑以知公之志良於相。相者皆自其仁心中之流溢也歟。時泰定丙寅九月望日。閩中王都中序。

程文海薩徳彌實謙齋禦史瑞竹詩曰。江南禦史彈琴處。插竹爲援竹自成。不見稚叢緣節上。渾疑鄰筍過墻生。

淸陰已比甘棠愛。直气先占衣繡榮。回首荊臺舊亭下。髙枝應有鳳凰鳴。﹝文集﹞

四庫全書提要曰。瑞竹堂經驗方五卷。元沙圖穆蘇﹝原作薩理彌寶今攺正﹞撰。沙圖穆蘇。元史無傳。其事迹不可考。以吳澄王都中二序核之。則其字爲謙齋。嘗以禦史。出爲建昌太守。是書卽其在郡時所撰集也。原書本十五卷。楊士奇等文淵閣書目。載有一部一冊。而晁寶文堂書目內。亦列其名。則是明中葉以前。原帙尙存。其後遂鮮傳本。今據永樂大典所載。搜采編輯。計亡闕已十之五六。而所存者尙多。謹根據方詮次。分立二十四門。釐爲五卷。

中間如調補一門。不輕用金石之藥。其處方最爲醇正。又女科之八珍散。卽四君子湯。四物湯之並方。其用尢廣。

明薛己醫案。已詳著之。至瘡科所載返魂丹。與今世瘍醫所用梅花點舌丹。奪命丹相類。內托千金散。以治癰毒。

亦見殊功。是皆可資利濟之用。惟幼科之褐丸子。與蘇沈良方中所列褐丸。名目相類。治療亦同。特彼用烏頭﹑桂﹑香附﹑漧薑﹑陳皮﹑配合。攻補兼行。頗爲周密。此乃用黑牽牛﹑京三稜﹑蓬莪術諸品。殊病其過於峻利。

蓋金元方劑。往往如斯。由北人气稟壯實。與南人異治故也。此在於隨宜消息。不可以成法拘矣。

﹝張氏﹝道中﹞古今通變仁壽方﹞佚吳澄序曰。世之醫方不一。惟有所傳授。得之嘗試者多驗。予最喜嚴氏濟生方之藥。不泛不繁。用之輒有功。

蓋嚴師於劉。其方乃平日所嘗試而驗者也。淮南張道中學脈法於朱煉師永明。朱之師劉君。名開。劉之師崔君。

名嘉彥。傷寒一科。專學於李。祖李氏意。集諸家所用藥。分門類證。名之曰古今通變仁壽方。觀其中風傷寒二部。藥皆精審。視濟生方加詳焉。是亦有所傳授。得之嘗試。豈苟然也哉。其所學於崔劉者深。探今原別有編類文。不止藥方而已。﹝文集﹞

﹝徐氏﹝文中﹞加減十三方﹞一卷存徐克昭曰。徐文中。字用和。宣州人也。自少傳其婦翁鍼藥方術。又善符咒。鞭龍縛鬼。以此名湖間。始爲縣吏。卽棄去。又爲安陸府吏。後棄去。遊吳。吳大戶患濕腿腫。文中與療。鍼行病除。畱爲郡吏時。鎭南王妃臥疾。不可起坐。王府禦醫。皆不能愈。南臺侍禦史禿魯。以文中名聞。卽馳驛就吳郡召之。至則王以禮見。賜坐便殿。道妃所疾苦。延入診視。王曰。疾可爲乎。對曰。臣以鍼石。加於玉體。不痊其安用臣。遂請妃舉手足。

妃謝不能。文中因請診候。按手合谷曲池。而鍼隨以入。妃不覺知。少選請舉如前。妃復謝不能。文中曰。鍼气已行。請舉玉手。妃不覺爲一舉。請足足舉。王大喜。明日妃起坐。王大設宴。賜賞賚無算。聲震廣陵。皆以爲盧扁復出也。﹝稗史集傳﹞

﹝亡名氏加減十八方﹞國史經籍志一卷存四庫全書提要曰。靈祕十八方加減一卷。舊本題徳府良醫所良醫胡嗣廉校編。前有嘉靖十七年可泉子序。云。

不知何人所輯。則嗣廉但校正編次算。非所撰也。其書以世人多用和劑局方。不知加減之用。因以此十八方。各詳其因證加減之法。以便於用。然病機萬變。相似者多。但據證以加減藥味。似非必中之道。仍與執局方者等也。

十八方後。又附補中益气湯等四方。共爲二十二方。亦不知何人所加。或卽嗣廉續入歟。

按是書。收在於仙活人心下卷。蓋演徐文中之方而所編。仍附於此。

﹝潘氏﹝陽坡﹞加減方﹞一卷未見朱曰。劉守眞先生。金朝人也。初傳得劉君榮甫。再傳得劉君吉甫。三傳得陽坡潘君。﹝心印紺珠經序﹞

按上見於竹堂書目。

﹝李氏﹝仲南﹞永類鈐方﹞醫藏目錄二十二卷存自序曰。嘗聞病家有抱病以用醫者矣。有人子而不知醫藥。納死生�他人之手者矣。醫家有曰。家傳祕密貰藥。而不錄方。因有以藥試病者矣。世之方藥何限矣。僅可以備醫氏之搜檢。而或尙昧於所施。病者醫者。隱忍詿冒。何所逭哉﹐鈐方之作。本之醫經。傷寒有法。雜病有方。傷寒屬外因。言法者一定之例也。雜病通三因。

立方者。當謹所向也。要知傷寒之法。可以推而治雜病。而雜病之方。未嘗不出於仲景百十三方也。今人諱疾惡目傷寒之名。棄其書而不讀。乃攻雜病之方以出奇。是皆棄其本者。是編以風寒暑濕四中四傷。居其前。以傷寒雜病。通爲一門。凡仲景傷寒證中。有此病者。因以雜病之亦有此病者。附其後。而加三因之所向以明之。並以脈病因證治。增爲五事。鈐而爲圖。貫串彼此。互爲發明。泛觀者。必以博爲煩。詳考之。當知其約且要也。醫學家不獨得處用感發之助。衛生家實可備持循切急之救。豈復有隱忍詿冒之失哉。𨿽然。醫經猶易經也。醫者意也。易者變也。程子之序易曰。至微者理也。予所傳者辭也。由辭以得意。則在於人焉。愚曰。易之陰陽。亦猶夫病之有陰陽也。羲黃是書。理固由此而出也。推意而知變者。當自得之。鈐成。允賢孫君常恨其集成之略。揭治法於此。補訂加詳焉。倡諸公之刻則盛。中天隱徳君子也。方本曰錫類者。天池先兄誇言之。今曰永類。誠欲著吾永感也。至順二年辛未至日。棲碧山中李仲南序。

滕賓序略曰。是編曰錫類鈐方者。吾天池李君名乃季棲碧所爲也。棲碧平生無世俗嗜好。見其光四方。其弟館百里外。念伯季旣不可以俱出。而雙親老恩。有以壽之者。則謝諸公館聘﹐結道院水月間。以延方外。必有如眇道士回先生者。過之有以壽其親也。旣於還丹之學有得會。而乃翁還。初先生不相待矣。則慨曰。丹之道遠矣。庶幾明方脈。以壽吾母耳。則大集古人醫書。條其鈐列。爲錫類之書﹐蓋諸科之方藥。一閱而無不在目者矣。倉卒遇證。如暮夜求水火。無不應者。嗟乎。棲碧方著是書。豈搜獵岐黃之遺哉。求以生其親。而不可得。則是銜哀茹痛。恨得其道之不早。而先君子之不可復生也。而其壽母夫人者猶在此﹐則此書之傳。豈非以錫類爲孝哉。

錢曾曰。永類鈐方二十二卷。棲碧山中人李仲南。校檢古今醫書。並以脈病因證治。增爲五事。鈐而爲圖。

貫串彼此。發明成書。使人一覽了然﹐其初名曰錫類。後攺爲永類者。仲南以書成於親歿之後。銜哀茹痛。所謂著其永感耳。

﹝危氏﹝亦林﹞世醫得效方﹞國史經籍志二十卷存自序曰。工欲善其事。必先利其器。器利而後工。乃精醫者。捨方書何以爲療病之本。自難經湯液靈樞傷寒論等篇出。而後之醫師。著述者殆數百家。蓋發縱指示。俾對病而知證。因證而得藥。其用心亦仁矣哉。僕幼而好學。弱冠而業醫。重念先世授受之難。由鼻祖自撫而遷於南丰。髙祖云仙遊學東京。遇董奉二十五世孫京。授以大方脈家。而醫道日行。伯祖子美。復傳婦人正骨金鏃等科。其父碧崖。得小方科於周氏伯熙。載進學眼科。及療瘵疾。至僕再參究瘡腫咽喉口齒等。及儲積古方。並近代名醫諸方。由髙祖至僕。凡五世矣。隨試隨效。然而方浩若滄海。卒有所索。目不能周。乃於天歷初元。以十三科名目。根據按古方。參之家傳。

昕夕弗怠。刻苦凡十稔。編次甫成。爲十有九卷。名曰世醫得效方。首論脈病證治。次由大方脈雜醫科以發端。

至瘡腫科而終編。分門析類。一開卷間。綱舉而目張。由博以見約。固非敢求異於昔人。直不過欲便於觀覽云耳。

斂惟國朝念羣黎之疾苦。惠民有局。設教有學。於醫尢切。然自愧山林鄙陋。見聞不博。妄意纂集。舛謬惟多。

尢賴當道縉紳醫師。進而教之。訂其訛。補其偏。俾繡諸梓。則庶幾廣聖皇好生之仁於無窮。豈不韙歟。仍至元三年歲丁丑七月旣望。嘉禾後學達齋危亦林拜手謹書。

啥刺歹等題辭曰。南丰危亦林世醫得效方。編次有法。科目無遺。江西提舉司校正之。箋上於院。下諸路提舉司重校之。復白於院。院之長二僚屬皆曰善。付其屬俾繡梓焉。噫。是方之效。豈以此一言。而遂傳歟。至元五年。太醫院識。

四庫全書提要曰。世醫得效方二十卷。元危亦林撰。亦林字達齋。南丰人。官本州醫學教授。是編積其髙祖以下五世所集醫方。合而成書。一曰大方脈科。分子目九十有一。二曰小方脈科。分子目七十一。三曰風科。分子目十。四曰產科。兼婦人雜病科。分子目三十有三。五曰眼科。分子目十二。六曰口齒兼咽喉科。分子目六。

七曰正骨兼金鏃科。分子目二十九。八曰瘡腫科。分子目二十四。共十九卷。附以孫眞人養生法節文一卷。其總目鍼灸一科。有科無書。校檢其文。皆散附各科之中。蓋標題疏舛。實非闕佚。自序稱﹐創始於天歷元年。迄功於後至元三年。其用力亦云勤篤。前有至元五年太醫院題識。備列院使十一人。同知院事二人。僉院事二人同僉院事二人。判官二人。經歷二人。都事二人。

掾吏一人﹐銜名蓋江西官醫提舉司。以是書牒醫院。下諸路提舉司重校。覆白於醫院。而後刊行。亦頗矜愼。序中稱其髙祖遇仙人董奉二十五世孫。傳其祕方。𨿽技術家根據托之言。不足深詰。而所載古方至多。皆可以資考據。

未可以罕所發明廢之也。

﹝仁存孫氏﹝闕名﹞治病祕方﹞十卷闕文淵閣書目。孫氏仁存方。一部四冊闕。

按先子曰。是書。向有同僚藏去者。借而閱之。舊人鈔本。蓋二百年前物。缺自首卷至第四卷

。所存第五卷

以下。僅六本。是𨿽零殘。然希世之異編。因鈔而藏之。甲子冬。偶詣少將云州公﹝治卿﹞邸。座間有書數卷。

公舉見示。乃是書本。亦恨闕第一卷

。然文本端雅。紙刻精妙。實元板也。余遂貸歸﹐鈔補前四卷。𨿽未至完。

然各病門類。於是始具矣。但無序跋。故不得知孫氏何代人。熊均醫學源流曰。仁存孫氏治法方。𨿽有板刻以行。

未詳其年代出處。今考其書體例。論病集方之旨。亦爲元人無疑矣。本艸綱目附方。引孫氏仁存堂經驗方。考諸是書。靡有載者。豈別有其書者歟。

﹝孫氏仁存堂經驗方﹞未見按上見於本艸綱目附方。

﹝亡名氏神異諸方﹞文淵閣書目一部一冊闕佚

卷五十三

方論﹝三十一﹞

﹝羅氏﹝知悌﹞心印紺珠﹞一卷佚戴良曰。羅名知悌。字子敬。世稱太無先生。宋理宗朝寺人。學精於醫。得金劉完素之再傳。而旁通張從正李杲二家之說﹐然性褊甚。恃能厭事。難得意云。﹝九靈山房集丹溪翁傳﹞

朱震亨曰。泰定乙丑夏。始得聞羅太無並陳芝巖之言。遂往拜之。蒙叱罵者五七次。趑趄三閱月。始得降接。

因觀羅先生治一病僧。黃瘦倦怠。羅公診其病因。乃蜀人。出家時。其母在堂。及遊浙右。經七年。忽一日念母之心不可遏。欲歸無腰纏。徒爾朝夕西望而泣。以是得病。時僧二十五歲。羅令其隔壁泊宿。每日以牛肉豬肚甘肥等。煮糜爛與之。凡經半月餘。且時以慰諭之。言勞之。又曰。我與鈔十錠作路費。我不望報。但欲救汝之死命爾。察其形稍蘇。與桃仁承气。一日三帖。下之皆是血塊痰積。方止。次日只與熟菜稀粥將息。又半月。其人遂如故。又半月餘。與鈔十錠遂行。因大悟攻擊之法。必其人充實。稟質本壯。乃可行也。否則邪去而正气傷。

小病必重。重病必死。羅每日有求醫者來。必令其診視脈狀回稟。羅臥聽口授。用某藥治某病。以某藥監某藥。

爲引經。往來一年半。並無一定之方。至於一方之中。自有攻補兼用者。亦有先攻後補者。有先補後攻者。又大悟古方治今病。焉能吻合。隨時取中。其此之謂乎。是時羅又言。用古方治今病。正如拆舊屋揍新屋。其材木非一。不再經匠氏之手。其可用乎。﹝格致餘論﹞

錢曾曰。羅知悌心印紺珠一卷。知悌字子敬。號太無先生。集六散三丸十六湯。以總持萬病。意在康濟斯民。甚盛心也。是冊繕寫精楷。乃名手所書。宜珍祕之。

﹝朱氏﹝震亨﹞格致餘論﹞國史經籍志一卷存自序曰。素問載道之書也。詞簡而義深。去古漸遠。衍文錯簡。仍或有之。故非吾儒不能讀。學人以易心求之。宜其茫若望洋。淡若嚼蠟。直以爲古書不宜於今。厭而棄之。相率以爲局方之學。間有識者。又以濟其方技。

漫不之省。醫道隱晦。職此之由。可嘆也。震亨三十歲時。因母之患脾疼。眾工束手。由是有志於醫。遂取素問讀之。三年似有所得。又二年。母氏之疾以藥而安。因追念先子之內傷。伯考之瞀悶。叔考之鼻衄。幼弟之腿痛。

室人之積痰。一皆歿於藥之誤也。心膽摧裂。痛不可追。然猶慮學之未明。至四十歲。復取而讀之。顧以質鈍。

遂朝夕鉆研。缺其所可疑。通其所可通。又四年而得羅太無諱知悌者。爲之師。因見河間戴人東垣海藏諸書。始悟濕熱相火。爲病甚多。又知醫之爲書。非素問無以立論。非本艸無以立方。有方無論。無以識病。有論無方。

何以模仿。夫假設問答。仲景之書也。而詳於外感。明著性味。東垣之書也。而詳於內傷。醫之爲書。至是始備。

醫之爲道。至是始明。由是不能不致疑於局方也。局方流行。自宋迄今。罔間南政。翕然而成俗。豈無其故哉。

徐而思之。濕熱相火。自王太僕注文。已成湮沒。至張李諸老。始有發明。人之一身。陰不足而陽有餘。𨿽諄諄然見於素問。而諸老猶未表章。是局方之盛行也。震亨不揣蕪陋。

陳於冊。並述金匱之治法。以證局方之未備。間以己意。附之於後。古人以醫爲吾儒格物致知一事。故目其篇。

曰格致餘論﹐未知其果是否邪。後之君子。幸攺而正諸。

宋濂題辭曰。金之以善醫名。凡三家。曰劉守眞氏。曰張子和氏。曰李明之氏。𨿽其人年之有先後。術之有攻補。至於惟陰陽五行。升降生成之理。則皆以黃帝內經爲宗。而莫之有異也。張一再傳。其後無所聞。李𨿽多門弟子。又在中州。人有罕知之者。獨劉之學。授之荊山浮屠師。師來江南。始傳太無羅知悌於杭。太無。宋寶中人。受幸穆陵。得給事禁中。性倨甚。無有能承其學人。又獨至烏傷朱君。始能傳之。初君之未從太無也。

手抄陳師文裴宗元所定大觀二百九十有七方。晝夜而習焉。旣而悟曰。故方新病。安有能相值者。泥是且殺人。

乃盡棄去。渡浙河。走吳中。尋師而求其說。久之不能得。復走宛陵。走南徐。走建業。皆無。吳中時累累道途。

聞方不能所適。忽有以太無爲告者。遂還杭拜之。凡十往返不得通。君乃立其門。終日不動。太無憐其志。爲敷暢三家之旨。而一析以經。越數年。悉受其學以歸。鄕之羣醫。方泥裴陳之學。聞君言皆大驚。已而又皆大服。

翕然共尊事之。君年旣髙。所見益粹精。其自得者。類多前人所未發。乃徇門人張翼等請。著爲書若干篇。名之曰格致餘論。持以示金華宋濂。濂竊受而讀之。見其立言深察證詳。未嘗不嘆君用志之勤也。蓋當大觀之方盛行。

世之人烏知有所謂內經之學。君獨能崎嶇數十百里。必欲求師而受其說。𨿽險阻艱難。更嬰疊挫。曾不爲之少動。

所以卒能成其學。向使君之志稍變焉。烏有今日哉。傳曰。用志不分。其道乃成。殆君之謂矣。君之此書。其有功於生民者甚大。宜與三家所著。並傳於世。故濂得備書傳學用功之所自於篇端。其見君之自序者。因不暇及也。君名震亨。字彥修。

許文懿公之髙第弟子。公講學人華山。時君卽從之遊。而聞道最先。剛明正直。不可幹私。其安貧守道。𨿽古君子弗過也。而醫又特其一事云。至正七年冬十有一月日南至。金華宋濂書於浦陽東明山中。

劉桂曰。丹溪。醫之聖者也。其爲格致餘論一書。超邁今古。奚容輕議。然沈潛反復。竊有可疑者焉。論中左大順男右大順女之說。丹溪獨指气血之陰陽。反遺脈位之陰陽。乃以醫人之左右手立論。有戾經旨者。可疑者一也。醇酒宜冷凍飲料之論。吾見世人飲熱酒者亦無恙。飲冷酒者。𨿽盛暑亦致病焉。可疑者二也。至如倒倉一法。

丹溪自云得之西域異人。近世余目擊士大夫數人。信行此法。死者相繼。可疑者三也。噫。西域之人。殊方異城。

風气不同。稟賦亦異。此法豈可行於東南柔弱之人乎。門人誤錄於勞瘵吐血門中。爲禍甚大。且勞瘵咳血。眞陰虧損。臟腑脾胃虛弱。津液枯竭。不宜吐瀉。昔徐文伯治範云之疾。有取汗之戒。尙促天年。況吐下之法。施於勞損之人可乎。或以是罪余輕議前人。余應之曰。孫眞人千金方。有房中補益法。丹溪辯之曰。苟無聖賢之心。

神仙之骨。未易爲也。又曰。若以房中爲補。殺人多矣。丹溪能爲孫公之忠臣。余顧不能爲丹溪之忠臣乎。語曰。

不以人廢言。使丹溪復生。其殆不廢餘言矣。﹝續醫說﹞

四庫全書提要曰。格致餘論一卷。元朱震亨撰。震亨字彥修。金華人。受業於羅知悌。得劉守眞之傳。其說謂陽易動陰易虧。獨重滋陰降火。創爲陽常有餘。陰常不足之論。

張介賓等。攻之不遺餘力。然震亨意主補益。故諄諄以飲食色欲爲箴。所立補陰諸丸。亦多奇效。孫一奎醫旨緒餘云。丹溪生當承平。見人多酗酒縱欲。精竭火熾。復用剛劑。以至於斃﹐因爲此救時之說。後人不察。遂以寒涼殺人。此不善學丹溪者也。其說可謂平允矣。是編前有序云。古人以醫爲吾儒格物致知之一事。故特以是名書。

蓋震亨本儒者。受業於許謙之門。學醫特其餘事。乃性之所近。竟不以儒名。而以醫名。然究較方伎者流。爲能明其理。故其言如是。戴良九靈山房集。有丹溪翁傳。敍其始末甚詳云。

﹝丹溪醫案﹞國史經籍志一卷存﹝丹溪醫論﹞二卷未見﹝朱氏傳方﹞一卷未見按上見千竹堂書目。

﹝丹溪隨身略用經驗良方﹞二卷未見﹝丹溪集﹞二卷未見按上見於述古堂書目。

﹝丹溪脈因證治﹞二卷存諭昌曰。朱丹溪脈因證治一書。先論脈。次因。次證。後乃論證。其書卽不行。而心法一書。羣方錯雜。則共宗之。﹝寓意艸﹞

﹝丹溪手鏡﹞三卷﹝述古堂書目作二卷﹞存陳幹陽序略曰。丹溪先生之書。爲世所誦習。如格致餘論。局方發揮。傷寒辧疑。本艸衍義補遺等集。以列於張劉諸大家。毋或敢置喙矣。獨手鏡一帙。爲先生所祕惜。左右行遊。常挾與俱。不輕以示人。迄今垂三百年。

海內之急。欲一見之。不啻如長桑陽慶所稱禁方。而不可得。以爲殆非人間有也。不佞嘗爲言明府吳公。乃得之於其後裔。神物之出。豈有其候耶。先生之後。興廢者數矣。然皆徒祕其書。相戒毋泄。而不能有所表章。故亦時有魚豕之憾。公於是爲一一考正。而命剖剞以廣之。不佞陽獲卒業焉。其文簡質。而旨奧衍。其洞人之臟腑陰陽。而爲之劑。往往於單辭短語。輒能奇中。然大要淵源於黃帝語。

非素問弗道也。

錢曾曰。丹溪手鏡二卷。此爲淸常手校本。序稱丹溪著醫書數帙。皆行於世。此乃耄年所作。故傳之獨祕獨遲。未知淸常從何本是正。其校書可謂專勤矣。

﹝金匱鉤玄﹞國史經籍志一卷佚李濂曰。戴原禮訂正丹溪先生金匱鉤玄三卷。間以己意著其後。

四庫全書提要曰。金匱鉤元三卷。元朱震亨撰。明戴原禮校補。中稱戴云者。原禮說也。末附論六篇。不刻於目錄中。一曰火豈君相五志俱有諭。一曰气屬陽動作火論。一曰血屬陰難成易虧論。一曰滯下辧論。一曰三消之疾燥熱勝陰論。一曰泄瀉從濕治有多法論。皆不題誰作。觀其滯下辧論。引震亨之言。則亦原禮所加也。震亨以補陰爲宗。實開直補眞水之先﹐其以郁治病。亦妙閘內經之旨﹐開諸家無窮之悟。𨿽所用黃柏知母。不如後人之用六味丸。直達本原。所制越鞠丸。亦不及後人之用逍遙散。和平無獘。然筆路藍縷。究以震亨爲首庸。

是書詞旨簡明。不愧鉤元之目。原禮所補。亦多精確。明史方伎傳。載此書於原禮傳中。卷數與今本同。稱其附以己意。人謂不愧其師。其爲醫家善本可知矣。原禮。浦江人。洪武中禦醫。本名思恭。以字行。故史作戴思恭。

朱國禎湧幢短劇曰。戴元禮。國朝之聖醫也。太祖稱爲仁義人。太孫卽位。拜院使云云。元禮卽原禮。蓋國禎得諸傳聞。

故音同字異耳。

﹝按焦氏經籍志。別載平治薈萃方三卷。然與鉤玄一書名異耳。仍不著錄。其編輯在於薛己二十四種中。﹞

﹝丹溪祕傳方訣﹞十卷存張應雕跋曰。上丹溪祕傳方訣。彥修先生家藏書也。證下有論。論下有方。辭𨿽簡略。包括無遺。誠若良金美玉。

爲世之稀有者。予久慕斯集。弗獲一睹。近因考績歸省。偶得觀於友人朱思貞家。目駭心異。喜而不寐者累夕。遂求思貞原本用鍥諸梓。庶使先生利濟之心。不致於泯沒。而紛紜之庸醫。不致於繆誤。思貞素以仁愛存心。況能旁通於醫者。

樂然付與。因捐俸命工。計日刊成。仍HT書於卷末。以記歲月云。時成化十一年歲次乙未八月九日。四明張應雕志。

﹝丹溪治法語錄﹞一卷未見﹝丹溪心法﹞國史經籍志三卷未見﹝楊氏﹝﹞丹溪心法類纂﹞醫藏目錄四卷存﹝程氏﹝充﹞丹溪心法﹞四卷存自序略曰。泰定中。丹溪朱先生起江東。先生許文懿公髙弟。諱震亨字彥修。婺之烏傷人。爲元鉅儒。因母病脾。

刻志於醫曰。醫者。儒家格物致知一事。養親不可缺。遂徧遊江湖。尋師無所遇。還杭拜羅太無。乃得劉張李之學以歸。

窮研素問之旨。洞參運气之機。辟局方之非宜。悟戴人之攻擊。別陰陽於疑似。辧標本於隱微。審察血气實虛。探究眞邪彊弱。一循活法。無泥專方。誠醫道之宗工。性命之主宰。而集先賢之大成者也。其徒趙以徳劉叔淵戴元禮氏。咸能翼其道。遺書傳播有年。景泰中楊楚玉集其心法。刊於陜右。成化初。王季附方。重梓於西蜀。志欲廣布海內。使家傳人誦。不罹夭枉。其用心仁矣。而楊之集。篇目或有重出。而亦有遺。附以他論。使玉石不分。王因之附添諸方。多失本旨。充江左一愚。夙志於此。每閱是書。實切病焉。輒不自揆。妄意竊取平治薈萃經驗方。及玉機微義。衛生寶鑑。

濟生拔萃。東垣河間諸書校究之。尾會首。因證求方。積日旣久。復得今中書烏傷王允達先生。以丹溪曹孫朱賢家藏的本寄示。合而參考。其或文理乖訛。意不相貫者。詳求原論。以正其誤﹐篇目錯綜。前後重疊者。芟去繁冗。以存其要。

此有遺。而彼有載者。采之以廣其法。論旣詳。而方未備者。增之以便檢閱。一言去取。無敢妄有損益。庶幾丹溪之書。

猶涇渭合流。淸濁自別。烏鷺同棲。皂白攸分。學人免惑於他歧。疾得歸於正治。未知其然否乎。極知HT逾。無所逃罪。同志之士。倘矜其愚。正其訛舛。而賜教之。則充之至願也。於是乎書。成化十七年歲次辛丑仲冬。休寧後學復庵居士程充謹識。

跋曰。楊楚玉類集心法。中間水腫。虛腫。痛風。肢節痛。麻木。婦人小便不通等證。文多重出。又取別論。

附於其間。𨿽能補其缺略。不免混淆難別﹐致丹溪主病之旨不明。王季因正論及附論中方未備載。又作附錄。

如夢遺椿樹根丸。淋證六味地黃丸。婦人三補丸等。不錄丹溪原方。卻於他書。取方名相同。增入藥味。與病懸隔。充恐用者不察。反致有誤。今以丹溪原論。考訂遺誤。錄於證首。次附戴元禮辧證。次錄正方。以見正法不雜。其附論不去。題曰附錄。用存編者之意也。復盡載附論中方。題曰附方。恐人妄去取也。庶幾明白。又增入外科倒倉等法。以翼其未備。

觀者詳爲。成化庚子花朝日。程充識。

程敏政序略曰。予宗人用光世業儒。而好醫。其讀素難之書甚稔。最喜朱氏之說。嘗以丹溪心法。有川陜二本。妄爲世醫所增附。深懼上有累於朱氏。乃爲之彪分臚列。釐其誤而去其復。以還其舊。凡朱氏之方。有別見者。則以類入之。書成將刻梓以傳。請予序。予故以多病好醫。而未能也。輒以醫卜並言於篇首。使業醫者。知其道本出於聖人。其書本足以比易。而非可以自卑。則日勉焉。以致力乎。本艸素難脈經之書。以及五君子之說。

而尢以朱氏爲入道之門。則庶幾上可以輔聖主拯世之心。下可以見儒者仁民之效。而醫不失職矣。用光名充。休寧叉口人。與予同出梁將軍忠壯公後。

﹝方氏﹝廣﹞丹溪心法附余﹞明志二十四卷存自序曰。昔予母年艾時。以家事繁冗。不暇啜粥﹐惟飲冷酒。以致內傷脾胃。徧身發出赤斑。是時天瘡傳染。斑與相類。醫之者多不能辧。遽然而卒。罔覺其咎。蓋斑無頭粒。瘡有頭粒。易分別而不知爾。厥後葬母。

不得已而與鄰人訟。三載始白。旣而感激。乃志於學。讀書之餘。恆取醫書丹溪心法覽之。見其所謂飲食內傷脾胃。發出赤斑之論。乃喟然悲嘆。其前病果誤於醫者。正程夫子所謂病臥於牀。委之庸醫。譬之不孝者也。終天之恨。曷有窮耶。由是心之於醫。若口之於芻豢。不能釋也。竊惟斯道肇自軒岐。迄漢而下。代不乏賢。求其可以爲萬世法者。張長沙外感。李東垣內傷。劉河間熱證。朱丹溪雜病數者而已。然而丹溪實又貫通乎諸君子。尢號集醫道之大成者也。先生旣沒。而其遺書。則有丹溪心法傳於世。蓋其術至精。故其爲言至切。實保命之良規。濟人之妙訣也。惜乎是書詳於法。而猶略於方。袖珍等書。則又詳於方。而略於法﹐皆不便檢閱。

時祥符鄭尙宜張汝孝輩。亦達於醫者也。以予言爲然。予於是乃將心法。立訛畱正﹐羣方刪繁就簡。合爲一書。

凡五年餘始脫稿。不敢他有所名。名之曰丹溪心法附余。其間病目分之以門。藥方聚之以類。每証之下。先具心法。後附羣方。俾法不離乎方。方不離乎法。又取丹溪本艸衍義補遺。及崔眞人脈訣舉要。王節齋明醫雜著。附載於中。而於醫之藥性脈理。病機治法。經絡運气。六者粗備。其正誤補闕。以俟後之君子。然初學之士。與養生之家。或有取焉。庶乎得醫道之正。而不爲他歧所惑。HT妄之罪。固知無所逃矣。謹序。嘉靖十五年丙申春三月谷旦。新安後學方廣序。

立書本旨曰。予觀得醫道之全者。丹溪一人。發丹溪之蘊者。心法一書。然其書自程用光重訂之後。若無餘憾。第附錄不盡削去。而與正法矛盾焉。丹溪纂要。醫學集成。𨿽能備丹溪羣書。然因心法混淆。而采取亦不免於差謬。蓋丹溪羣書﹐其門人戴元禮趙以徳劉叔淵已采載於丹溪心法之上矣。而纂要集成二書。又是將丹溪羣書。

翻謄一次。今以百年之後。追想其人之言。何若親炙領教之爲的哉。玉機微義。搜輯羣書。條陳潔白。爲醫書之折衷。惜乎丹溪心法。而不得與焉。袖珍方。乾坤生意。保生余錄等書。𨿽備羣方。然其間有一等用藥辛香燥熱。

與夫瞑眩之劑。實非气血虛者所宜乎。因此而畱心焉。今除玉機微義一書不煩之外。謹將丹溪心法。除去附錄。

止以正法正方具於前。羣書惟取切合病情之劑附於後。彪分臚列。集爲一書。名曰丹溪心法附余。將與玉機微義同驅並駕於世。而醫之方書。庶幾乎備矣。觀者詳焉。

凡例曰。一病目。謹根據丹溪心法之舊。凡有增入者。注添加二字以別之。其間以門而分者。庶見病機之同也。

一各證。首具丹溪正法正方。根據程用光考索精確。爲醫門萬世之規矩準繩者也。一附諸賢論。庶見病之源流。治之方法也。不能悉載。其間有闕者。君子宜於玉機微義求之。一附脈理。庶知病之陰陽表裏。虛實寒熱之情也。

亦不能悉載。其間有闕者。宜於脈經脈訣求之。一附諸方。以輔丹溪所不及。其間以類而聚者。庶見治法之異也。

然方書汗牛充棟。不勝其多。姑取不違於理者。列載於上。以待君子采擇焉。一王節齋明醫雜著方論。取附於各証之下。蓋節齋深得丹溪之旨。故備栽以俟參考焉。一病證欠發明處。藥方有疑難處。予綴俗說以通之。有廣按二字別之。倘有差謬。後之君子。幸賜教焉。一丹溪本艸衍義補遺。𨿽另成一書。然陜板蜀板閩板丹溪心法。咸載之。程用光重訂丹溪心法。而徽板乃削去之。反不爲美。今仍取載書首。使人獲見丹溪用藥之旨也。

賈詠序略曰。予以多病懇乞賜休林下。暇日檢方。亦竊疑之﹐於是遠延方君過。因出所次丹溪心法附余。

凡二十四卷。相與訂之。夫方君名廣字約之。古庵其號。新安儒醫也。嘗遊河洛。旅寓陳畱。野亭劉公亦雅重之。

恆以藥活人。乃謂是害超邁羣識。尢切日用。𨿽楊楚玉輩再纂。而不能備集脈訣之詳。程用光氏翻刻。而不能盡芟附錄之誤。於是重加栝。訛者正之。僞者去之。且萃諸君子方論於下。精切簡要。不畔古經。銓次成帙。間亦竊附己意。以發明之。

四庫全書提要曰。丹溪心法附餘二十四卷。明方廣撰。

廣字約之。號古庵。休寧人。是書成於嘉靖丙申。因程用光所訂朱震亨丹溪心法。贅列附錄。與震亨本法。或相矛盾。乃削其附錄。獨存一家之言。別以諸家方論。與震亨相發明者。分綴各門之末。然均非震亨之原書矣。

﹝趙氏﹝良仁﹞丹溪藥要﹞佚按上見於蘇州府誌。

﹝盧氏﹝和﹞丹溪纂要﹞國史經籍志八卷﹝趙應春刻爲六卷楊捷刻爲二卷﹞存凡例曰。丹溪衣缽一書。其立例據病。論治最爲切當。但略而未備。門人各爲增錄。名薈蕞。鉤玄。心法。

師友淵源等書。固亦遺漏尙多。且其中互有得失﹐今肆爲刪正裁取。更加潤色。以歸於一。其有附會謬說。竄入雜方。直削之。一格致餘論等成書。並本傳。及書柬中所具長篇。則摘取其要語。少加潤色錄之。一凡門人所錄論方。果系丹溪所授者。不復識別。一篇中所有古方。如內傷篇補中益气湯之類。悉附於後。又有一等古方。如傷寒篇麻黃湯之類。𨿽非篇中所用。然皆切於施治。而不可無者。亦附之以備參用。一凡藥方。惟備於一處。於目錄中見之。一凡丹溪本文。皆大字。愚所注皆小字。但其藥方下。分兩制度。亦照舊用小字者。所以便觀覽也。

一凡篇中藥方下。分兩制度。或有或無。或詳或略。或大字。或小字。皆仍諸書之舊也。一凡篇中方名。亦用陽文。各藥亦分層具列。皆所以便檢覽也。

李呈祥曰。丹溪。隱君子也。細觀纂要一書。燮理之道寓焉。不但可爲卻病延年之助而已。﹝古源山人集﹞

按醫藏目錄。有趙應春丹溪心要。據費延之纂要序曰。丹溪纂要。

海內刻之累矣。重校之者。江陰蟠龍山人也。山人趙姓。諱應春。幼業舉子。書畫殊絕。有松雪遺風。素多病。

尢精於醫云。則所謂心要者。亦是書也。余嘗得丹溪要刪一書。凡八卷。題雲山陰適適道人校。蓋亦惟攺是書篇目者。乃明時坊刻也。

﹝亡名氏丹溪適玄﹞醫藏目錄三十卷未見﹝丹溪心要﹞八卷存髙賓序日。醫家之有丹溪。猶吾儒之���夫子。蓋惟深於其道。而����眞獨得之妙。則凡立言成���繼往開來。師法百世。莫之���丹溪之����爲醫����南者多矣。成化間。又有心法之刻。弘治間。

又有醫要之刻。此外又有心要一書。則所家藏而未出者。�歲𨿽已刊行。而魯魚亥豕。訛舛特甚﹐吾侄子正潛心斯道之久。而常寤寐於丹溪之心。故於是書。尢注意焉。又誠不忍坐視其謬。以誤天下也。遂加手校而重刻之。

俾同人以共躋斯民於仁壽之域。𨿽極勞費。所不辭焉。可尙也已。吾因錯五三書。而互觀之﹐心法言心。而不曰要。醫要言要。而不曰心。此則曰心。又曰要焉。蓋𨿽一家之言。互相出入。而此書之視二書。則尢精且備焉。

蓋實丹溪精神心術之微﹐鑿鑿乎流出肺腑者矣。此心要之所由名也。

﹝葛氏﹝干孫﹞醫學啟蒙﹞佚徐顯葛干孫傳曰。葛干孫。字可久。平江人也。生而負奇气。儀狀偉特。膂力絕倫。未冠好爲擊刺之術。戰陳之教。百家眾技。靡不精究。及長遂吏。折節讀書。應進士舉所業。出語驚人。主司方按圖索驥。不能識弛士。把玩不忍捨。置君亞撰。君曰。此不足爲也。吾寧齷齪從諛。離析經旨。以媚有司意乎。遂不復應試。猶時時指授弟子。皆有可觀。金華黃公。尢奇其文。勸之仕不應。世傳藥書方論。而君之工巧。獨自天得。治疾多奇驗。自丞相以下。

諸貴人得奇疾。他醫所不能治者。咸以謁君。無不隨愈。有士人患傷寒。疾不得汗。比君往視。則發狂循河而走。

君就置水中。使禁不得出。良久出之。裹以重繭。得汗解。其治他疾。多類此。當是時。可久之名。重於南北。

吳人有之四方者。必以可久爲問。四方大夫士過吳中。亦必造可久之居而請焉。其爲人倜儻而溫雅。慈愛而好施。

故人無賢不肖。皆愛敬之﹐至正壬辰。徽寇轉掠江浙。吳人震恐。浙西廉訪僉事李公仲善。請君與圖。君勸城之。

因守以討賊。仍請身任其事。李公壯其言。然其計。卒城之。而民賴以安。明年癸巳春正月。與予遊開元佛捨。

私與予言。吾聞中原豪傑方興。而吾不及預命也。夫公玆六气淫厲。吾犯司地。殆將死矣。如斯必於秋。予曰。

何至是。逾月果疾。予注視之。則猶談笑無他苦。秋七月。沐浴竟。遂偃然而逝。年四十有九。其詩未及詮次。

藏於家。其行於世者。有醫學啟蒙。又經絡十二論。君旣沒。而朝廷聘君之命適至。已無及矣。﹝稗史集傳﹞

﹝十藥新書﹞澹生堂書目一卷存序略曰。前十藥。如神之妙。如仙之靈。𨿽盧醫扁鵲在世。亦不過此。吁。時之方脈用藥。不過藥木金石。

碌碌之常用耳。何以得通神至仙。奇異決效之藥也。予蒙先師傳授此書。在於中吳。治勞證。起死回生者。何止千餘人。止用得十灰散。花蕊石散。獨參湯。保和湯。保眞湯。太平丸。消化丸。病決愈。未嘗用後之三食料之藥。間或用之。則猶遽愈。予平生得此妙用。受其金銀禮物。曷可計也。未嘗與一人。予今漸老。恐此書泯失。

重錄次序一新。名之曰勞證十藥神書。畱遺吾家子孫用之。不許亂授外人。如違父訓。以不孝也。時至正乙酉一陽日。可久書於姑蘇養道丹房。

又曰。余自髫稚。學業醫道。考究方脈。三十餘年。徧歷江湖。多學廣博者。不過言國文本形容之耳。及至用藥治病。皆不能捷。是以日夜苦心用志。務在中病。後遇至人。同處三月。斯人極明醫道。精通方脈。用藥如發矢。無不中的。余曰。必神人也。遂拜爲師。得授奇方一冊。閱之或羣隊者。或三四味者。皆余目觀至人用效者也。使予如久旱逢霖。夜行得月。心中豁然。自此回至吳中。一用一捷。無不刻驗。信乎奇方。可鋟梓者也。

余以三餘暇日。將至人所授奇方。並日用決效之法。類成一帙。名曰十藥神書。蓋余用效者。輒記錄之。今西浙大癡道人與余通家之好。用禮求授。故錄以奉養生濟人之功用爾。時至正戊子春正月三陽日。可久書於蘇之春先堂。

寧獻王序曰。藥有奇方。醫有妙理。非天賜神授。世俗而能是乎。古之醫方非不多。世之名醫非不眾。治療證者。皆載於方冊矣。然能知是證。而不能治其疾。染其疾者。而無更生之說。則曰醫所不療之疾也。果方之不驗歟。醫之不然歟﹐孰不知犯大難者。非神力不能免。苟非神聖之功。曷能救其死亡耶。是書也。非世醫之常方。

實神授之祕書也。胡氏子瞻傳子云翺。云翺傳子光霽。八十年間。活數百人矣。未有藥到而不愈者。誓曰。不許輕泄妄傳。違者同不孝論。光霽爲吾王門佳賓得之。予曰。仁人之心。天下共之。豈特私於家哉。乃取崔氏灸法付之。以倡其書。仍命刊印。博施化域。誠不刊之祕書也。得之者。實希世之奇遇焉。可謂生死出於指掌。有是理矣。

程永培跋曰。吾吳天士葉先生凡治吐血癥。皆祖葛可久十藥神書。更參以人之情性。病之淺深。隨宜應變。

無過不及。治無不愈。然亦治之於初病之時。與夫病之未經深入者﹐若至五臟徧傳。𨿽盧扁亦莫可如何矣。家藏此書有年。幾獲脈望。故亟付梓。然書中僅列十方。世皆以方少忽之。不知十方中錯綜變化。有幾千百方。故復采周氏之說。使人粗曉﹐業是者更察虛損二字。分自上而下。自下而上。自不致槪以六味開手矣。

劉桂曰。葛可久十藥神書。其方治勞損吐血。頗有功效。但疑太平丸後跋曰。此方利人甚眾。所得貺不可勝紀。未嘗妄傳非人。余漸老﹐恐致泯失。由是編次。與子孫濟人無窮之利云。觀此等語。知其非葛氏之書矣。可久。豪傑士也。𨿽醫術亦所不屑爲之。豈區區言利者哉。姑蘇志。有可久傳。稱其著書有醫學啟蒙。經絡十二論。

而不載是書。非其所著也明夫。﹝續醫說﹞

按弟堅曰。余嘗疑續醫說。稱葛可久十藥神書。觀其跋語。知非葛氏之書。而今本則云。胡子瞻得之於異人。

傳於子孫一語。不及可久矣。頃閱修月魯般經後錄。具載十藥。又有可久跋。正與其言符。且據李濂醫史。及湖海搜奇。可久之學。特受其父。而是書有先師字樣。益可疑也﹐然魯般經。爲元季明初之書。與可久眉睫相接。

則贗書之成。殆在可久存世之日。豈以其盛名而然乎。

﹝亡名氏上淸紫庭追勞仙方﹞醫藏目錄一卷存老叟自序曰。吾自處世以來。精研藥術。急救濟危。鍼灸明堂。無不詳覽。尋文檢籍。洞視五臟之盛衰。緬懷古人。世莫能究。至如晉景公何爲而死。虢太子何爲而生。吾思刮骨續筋。開腸取病。惟有傳尸之病。最爲難測。𨿽是患起一身。變動萬種矣。爲醫者。能明脈候。察病根本。如此治療。固不爲難。若差毫釐。則失千里。夫傳屍勞者。

皆因三尸鬼疰。九虫傳災。具載其原。以開未悟。

劉淵然序曰。人之百病。莫甚於癆瘵。始於一身。終則延蔓。而有滅門之禍。甚則及乎親友。不已慘哉。因存先師原陽趙公手編治勞方論。蓋出紫庭法中。皆前代明師所論。治要方法。實爲簡切。問嘗以之施人。無不奇驗。是用鋟刻。

以廣流傳。倘苟有是病。而得是書者。不待開津啟鑰。而可以續命於危急之秋矣。且使人人得以同躋於仁壽。實所願也。

洪武二十九年。歲次丙子孟秋。章貢體玄子劉淵然書。

﹝呂氏﹝復﹞四時變理方﹞佚按上見於九靈山房集滄洲翁傳。

﹝滑氏﹝壽﹞醫韻﹞佚按上見於明史本傳。

﹝攖寧生要方﹞醫藏目錄一卷未見﹝醫學引彀﹞醫藏目錄一卷未見﹝滑氏方脈﹞未見按上見於古今醫統。

﹝攖寧生補瀉心要﹞一卷存﹝醫學蠢子書﹞五卷未見按上見於浙江通誌。

﹝項氏﹝昕﹞脾胃後論﹞佚余姚縣誌曰。項昕。字彥章。自永嘉來徙。幼好方數。外大夫杜曉村世業醫。受其書讀之。稍長學易。趙穆仲葉見山。後以母病。醫誤投藥死。痛之。乃願志醫術。聞越大儒韓明善名。往拜之。得所藏方論甚富。後詣陳白雲。受五診奇賅。歷試其說。皆精良。會金華朱彥修來越。出金源劉河間張戴人李東垣諸書示之。昕獨疑古方不宜治今病之論。亟治錢塘。見陸簡靜。始悟古今方同一矩度也。又往浙右。見葛可久。論劉張之學。往建業。見戴同父。撰五運六气撰要若干篇授之。太醫院張廷玉善橋引按杌。甚奇。昕亦事之。盡其技。於是爲人診疾病決死生。無不立驗。諸貴人辟爲掾吏。非所尙也。門人力請著書。作脾胃後論。補東垣之未備。昕善辭章。善音律。工繪畫。

而獨以醫顯。

﹝醫原﹞佚戴良抱一翁傳曰。抱一翁者。東嘉人也。今居越江上。姓項氏名昕字彥章。晚更自號抱一翁。所著書。有竹齋小稿。及脾胃後論。別撰醫原若干捲。議論宏贍。未及成。﹝九靈山房集﹞

卷五十四

方論﹝三十二﹞

﹝周定王﹝﹞普濟方﹞明志一百六十八卷﹝舊脫一百二字。今據四庫全書提要補訂。﹞未見明史本傳略曰。周定王。太祖第五子。洪武三年封吳王。十一年攺封周王。命與燕楚齊三王駐鳳陽。十四年就藩開封。好學能詞賦。嘗作元宮詞百章。以國土夷曠。庶艸蕃蕪。考核其可佐饑饉者。四百餘種。繪圖疏之。名救荒本艸。辟東書堂。以教世子。長史劉淳爲之師。洪熙元年薨。

四庫全書提要曰。普濟方一百六十八卷。明周定王撰。是書古今方劑。匯輯成編。自定義定。又命教授滕碩長史劉醇等。同考論之。李時珍本艸綱目所附方。采於是書者至多。然時珍稱爲周憲王。則以爲子有燉所作。

未免舛誤。明史藝文志。作六十八卷。與此不合。則又誤脫一百二字也。凡一千九百六十論。二千一百七十五類。

七百七十八法。六萬一千七百三十九方。二百三十九圖。采摭繁富。編次詳析。自古經方。無更賅備於是者。其書搜羅務廣。頗不免重復牾。醫家病其雜糅。罕能卒業。又卷帙浩博。久無刊版。好事家轉相傳寫。舛謬滋多。

故行於世者頗罕。善本尢稀。然宋元以來。名醫著述。今散逸十之七八。當明之初造。舊籍多存。今以永樂大典所載諸祕方。勘驗是書。往多相出入。是古之專門祕術。實藉此以有傳。後人能參考其異同。而推求其正變。博收約取。應用不窮。是亦仰山而鑄銅。煮海而爲鹽矣。又烏可以蘩蕪病哉。

﹝保生余錄﹞醫藏目錄二卷存﹝李氏﹝恆﹞周府袖珍方﹞四卷存合肥縣誌曰。李恆。字伯常。合肥人。洪武初。以醫名選入太醫院。擢周府良醫。常奉令旨。類集袖珍方諸書。後以老致仕。王親賦詩以餞。命長史錢塘瞿佑序其事。

周定王序略曰。予當弱冠之年。每念醫藥。可以救夭傷之命。可以延老疾之生。嘗令集保生余錄。普濟等方。

方𨿽浩瀚。編輯多訛。至洪武庚午。寓居滇陽。知彼夷方。山嵐瘴瘧。感疾者多。惜乎不毛之地。裏無良醫。由是收藥諸方。得家傳應效者。令本府良醫。編類鋟諸小板。分爲四卷。方計三千七十七。門八十一。名曰袖珍。

袖者。易於出入。便於巾笥。珍者。方之妙選。醫之至寶。故名袖珍。數年以來。印板模糊。今於永樂十三年春。

令良醫等。復校訂正刊行於世。庶使不失妙方。永玆善事。嗚呼。天髙地濃。春往秋來。日陵月替。海水桑田。

況人物乎。吾嘗三復思之。惟爲善迹有益於世。千載不磨。昔太上有立徳。有立功。有立言。今吾非以徇名。將以救人之疾苦也。將以於世立功也。時歲乙未季秋書成。廣行印施。豈曰小補云耳。

﹝寧獻王﹝權﹞乾坤生意﹞明志四卷存錢謙益曰。寧獻王諱權。髙皇帝十六子。生而神姿明秀。白美須髯。始能言。自稱大明奇士。好學博古。

諸書無所不窺。旁通釋老。尢深於史。洪武二十四年。冊封之國大寧。文皇帝踐祚。攺封南昌。恃靖難功。頗驕恣。多怨望不遜。晚年深自韜晦。益慕沖舉。自號仙。建生墳緱嶺之上﹐數往遊焉。凡羣書有祕本。莫不刊布國中。所著通鑑博論二卷。漢唐祕史二卷。史斷一卷。文譜八卷。詩譜一卷。神隱。肘後神樞。各二卷。壽域神方四卷。活人心二卷。太古遺音二卷。異域志一卷。遐齡洞天志二卷。

運化玄樞。琴阮啟蒙。各一卷。乾坤生意。神奇祕譜。各三卷。采芝吟四卷。其他注釋數十種。經子九流。星歷醫卜。黃冶諸術皆具。古今著述之富。無逾王者。又作家訓六篇。寧國儀範七十四章。

﹝乾坤生意祕韞﹞一卷存﹝壽域神方﹞﹝崇禎元年。靑陽閣重刻。作延壽神方。﹞明志四卷存﹝仙活人心﹞三卷存﹝苗氏﹝仲通﹞備急活人方﹞未見楊維禎序曰。醫莫切於對證。證莫切於對藥。藥投其對。牛溲馬勃癩狗之寶。能擅功於一時。不然。黃金水銀。鐘乳瑯。沅之砂。婆律之腦。嶺蛇之黃。中無益其實也。余姚醫學錄苗君仲通論著備急活人方。會粹諸家所載。祖父所傳。江湖所聞。及親所經驗者。筆成一編。世有奇疾。醫經所不備。醫流所不識。獨得於神悟理會。

而著爲奇中之方。此難也。夫人不幸抱奇疾。至於醫經不備。醫流不識。遂謂無藥可治。使病者待期而盡。不亦可悼也哉。妄庸者。亂投藥餌以探疾。重不幸速其斃。是醫殺之也。是書一出。備醫經之未備。識醫流之未識。

使天下不幸抱奇疾。有對疾之證。對証之藥。不重不幸爲妄庸醫之所殺。是不大可慶歟。昔甄權不著方書。其言曰。醫者意也。不可以著書。權蓋以意得者自祕。非淑後之仁也。君推其獨得。嘉與天下後世共。其用心廣狹如何哉。鋟諸梓。而過徵予序。於是乎序。

鐵集﹞

﹝趙氏﹝良仁﹞醫學宗旨﹞未見按上見於蘇州府誌。

﹝王氏﹝履﹞醫經溯洄集﹞一卷存李濂曰。余讀王安道溯洄集二十一篇。未嘗不深嘆其察理之精云。首篇謂神農嘗百艸。爲淮南子之妄。嗣論四气所傷。五郁二陽病。中暑中熱之辧。咸有至理。非苟作者。近時王文恪公鏊有曰。始余讀溯洄集。知安道之深於醫。不知其能詩也。及修蘇州誌。知其能詩。又工於文與畫也。嗚呼。畫末技耳。詩文姑捨是。余於安道之醫。深有取焉爾。﹝醫史﹞

四庫全書提要曰。醫經溯洄集一卷。元王履撰。履字安道。昆山人。學醫於金華朱震亨。盡得其術。至明初始卒。故明史加載方伎傳中。其實乃元人也﹐嘗以傷寒論中。陽明篇無目痛。少陰篇。言胸背滿。不言痛。太陰篇。無嗌漧。厥陰篇。無囊縮。必有脫簡。乃取三百九十七法。去其重復者。二首三十八條。復增益之。仍爲三百九十七法。因極論內外傷。經旨異同。並中風中暑之辧。撰爲此書。凡二十一篇。其間闡發明切者。如亢則害承乃制。及四气所傷。皆前人所未及。他若溫病熱病之分。三陰寒熱之辧。以及瀉南補北諸論。尢確有所見。又以素問云。傷寒爲病熱。言常不言變。至仲景。始分寒熱。然義猶未盡。乃備列常與變。作傷寒立法考一篇。李濂醫史。有履補傳。載其著書始末甚詳。觀其歷數諸家。俱不免有微詞。而內傷余議。兼及東垣。可謂少可而多否者。然其會通研究。洞見本原。於醫道中。實能貫徹源流。非漫爲大言。以誇世也。

﹝標題原病式﹞一卷佚﹝百病鉤玄﹞二十卷佚﹝醫韻統﹞一百卷佚按上三書。見於醫史補傳。

﹝戴氏﹝原禮﹞證治要訣﹞十二卷存醫史補傳略曰。戴思恭字原禮。以字行。婺州浦江人也。家世儒業。究心醫術。而志在澤物。少隨父堯徒步至烏傷。從朱丹溪先生遊。先生見其穎悟絕倫。乃盡授其術。原禮以之治療諸病。往往奇驗甚眾。當時遊丹溪之門者。弟子頗多。惟原禮父子最得其傳。父早卒。原禮盛行浙之東西。晚年遭際聖明。以名醫被徵。爲禦醫。積官至太醫院使。宋學士景濂有文贈之。亟稱其醫術之妙。非一時諸人可及。平生著述不多見。僅有訂正丹溪先生金匱玄鉤三卷。間以己見。附著其後。又有證治要訣。證治類方。類證用藥總若干捲。皆栝丹溪之書而爲之。

君子以爲無愧師門云。

錢曾曰。戴元禮證治要訣十二卷。復庵受文皇寵顧。供奉之餘。著爲此書。正統八年春。朝鮮入海捕魚。風飄至浙江。官軍以爲倭寇。擒獲解京收候。饑寒困苦。復庵悉衣糧供贍之。卒使之寧歸。其存心濟物如此。是書惟以活人爲念。有功於醫道。豈淺鮮哉。吳文定公錄而藏於叢書堂。重其人。並以重其書也。

按先子曰。復庵一書。不言及脈。其意何也。許胤宗嘗謂。醫特意耳。思慮精則得之。脈之候幽而難明。

吾意所解。口不能宣也。復庵其有見於斯乎。

又按供贍朝鮮夷人之困苦者。浙江通監察禦史陳嶷也。陳時刊行是書。故祭酒胡漾序。言及於斯。錢氏誤爲復庵所爲者何。

﹝證治類方﹞十二卷存﹝類證用藥﹞國史經籍志一卷未見﹝戴復庵方書﹞未見按上見於絳雲樓書目。

﹝推求師意﹞二卷存汪機序曰。夫師者。指引之功也。必須學人隨事精察。眞積力久。而子師之。引而不發者。始得見其躍如者焉。苟或不然。師者未必能引進。學人未必能起予。二者須失之也。夫何益之有哉。故曰。不僨不啟。不俳不發。

舉一隅。不以三隅反。則不復也。其斯之謂歟。予於歙之名家。獲睹是編。觀其中之所語。皆本丹溪先生之意。

門人弟子。推求其意。而發其所未發者。此所謂引而不發。而得其躍如者焉。予深喜之。遂錄以歸。後休之率口。

項君恬以疾來就予治。予邑石墅陳子桷以醫而過予館。因出以示之。二人者心意相得。一則曰。是可以養於吾疚也。一則曰。是可以補於吾醫也。乃相告於予曰。吾二人共梓之。以垂不朽。何如。予曰。醫乃仁術也。筆之於書。欲天下同歸於仁也。今若刻布。以廣其傳。則天下病者有所養。而天下醫者有所補。其仁惠及於天下大矣。

豈特二子然哉。此予之所深嘉也。又能善推予之所欲推矣。因題之曰推求師意。故HT序之。以志喜焉。

四庫全書提要曰。推求師意二卷。明戴原禮撰。原禮。卽校補朱震亨金匱鉤玄者也。是編本震亨未竟之意。

推求閘發。筆之於書。世無傳本。嘉靖中祁門汪機睹其本於歙縣。始錄之以歸。機門人陳桷校而刊之。其名。亦機所題也。考李濂醫史有原禮補傳。稱平生著述不多見。僅有訂正丹溪先生金匱鉤玄三卷。間以己意附於後。又有證治要訣。證治類方。類證用藥若干捲。皆栝丹溪之書而爲之。然則此二卷者﹐其三書中之一歟。原禮本震亨髙弟。能得師傳。故所錄皆祕旨微言。非耳剽目竊者可比。震亨以補陰爲主。世言直補眞水者。實由此開其端。書中議論。大率皆本此意。然俗醫不善學震亨者。往往矯枉過直。反致以寒涼殺人。此書獨能委曲圓融。俾學人得其意。而不滋流獘。亦可謂有功震亨者矣。

﹝葉子﹝子奇﹞醫書節要﹞十卷未見按上見於浙江通誌。引括蒼匯紀。

﹝伍氏﹝子安﹞活人寶鑑﹞十卷未見江山縣誌曰。伍子安幼通經史。長邃於醫。請者如市。皆不責報。郡守張實薦爲禦醫。所著有活人寶鑑十卷。

學士宋濂志其墓。

﹝徐氏﹝彥純﹞醫學折衷﹞佚﹝劉氏﹝純﹞玉機微義﹞醫藏目錄五十卷存自序曰。醫書。自內經而下。歷數千載。善斯道而作者。非一人。其間有言診者。有論證者。有集方者。莫不皆裨於世用。然奧妙之旨。奚所發揮。𨿽世異病殊。以方取驗。若出一人之手。迥不知世運之遠。作者之眾。

然人同此心。心同此理。漢張仲景本經旨傷寒之法。言趁論證。以例處方。後之學人。得有所據。晉唐以來。其道益廣。用其法者不一。或止言雜病診證。或求奇示怪。祕而不傳。好事者。慕其風而繼作。或止據於方。𨿽有一源一意之可觀。又非百代可行之活法也。始純從學於江左馮先生庭幹。間嘗請其義。授以會稽徐先生所著書一帙。觀其法。求其意。蓋出於內經。非前所謂也。且古今作者非一人。其注各得一意。而後人執之該治。不知通變之法。與經旨多相違戾。

不無得失。是以先生究探古今作者原意。摭金劉守眞元李明之朱彥修諸氏論集。本於經旨。而折衷其要。發明中風痿痰泄瘧諸門。診證方例。非一源一意。而有通變乎百證千方者。斯爲古今可行之活法也歟。豈止集方而已。

先生諱彥純。字用誠。早歲嘗客吳中。以春秋教授鄕之俊彥。今沒十有二年。始遇其從弟用中。獲詢先生學行。

知深於醫者也。又嘗見其本艸發揮。竊意前書必有全帙。惜今不可見矣。嗚呼。歲月云邁。九原不作。幸而遺墨昭然。生意如在。以先生所著。取咳熱火暑燥濕寒等門。診證方例。妄意續於諸門之末。𨿽心同理。而不免獲狂HT之過。因摭諸內經至數至名之目。乃目其書曰玉機微義。未知其果是否。後之明哲。有所正焉。於是乎書。時洪武丙子三月朔旦。吳陵劉純序。

四庫全書提要曰。玉機微義五十卷。明徐用誠撰。劉純續增。用誠字彥純。會稽人。純字宗濃。咸寧人。用誠原本。名醫學折衷。分中風。痿。傷風。痰飲。滯下。泄瀉。瘧。頭痛。頭眩。咳逆。痞滿。吐酸。。癘風。

癇。破傷風。損傷。十七類。純以其條例未備。又益以咳嗽。熱。火。暑。濕。燥。寒。瘡瘍。气血。內傷。虛損。積聚。消渴。水气。香港腳。諸疝。反胃。脹滿。喉痺。淋。眼目。牙齒。腰痛。腹痛。心痛。疹。黃膽。

霍亂。厥。痺。婦人。小兒。三十三類。始攺今名。仍於目錄。各注續添字。以相識別。或於用誠原本十七類中。

有所附論。亦注續添字以別之。是二人相繼而成本書可據。明史藝文志。惟著劉純之名。蓋失考也。其書𨿽皆探掇諸家舊論舊方。而各附案語。多所訂正。非鈔撮者可比。嘉靖庚寅。延平黃焯刻於永州。首載楊士奇序。知二人皆明初人。士奇序謂。二人皆私淑朱震亨。今觀其書信然。又謂北方張元素再傳李杲。三傳王好古。南方朱震亨得私淑焉。則於宗派源流。殊爲舛迕。張李王之學。皆以理脾爲宗。朱氏之學。則以補陰爲主。去河間一派稍近。而去潔古東垣海藏一派稍遠。遺書具有。可以覆案。王靑巖叢錄曰。李氏弟子。多在中州。獨劉氏傳之荊山浮圖師。師至江南。傳之宋中人羅知悌。南方之醫皆宗之云。其宗派授受。亦極明白。士奇合而一之。誤之甚矣。

﹝醫經國小﹞明志六卷存自序曰。醫。意也。臨病立意。以施治也。其書內經載運气病源。靡不悉備。候天地之變。究疾病之機。盡調治之理。此神聖愛人之仁。拯羸救枉。濟物之至道也。醫道斯立。秦越人演其精義述難經。漢張仲景論傷寒。

用藥定方。晉王叔和集次。及撰脈經。以示後學。亦至哉。經去聖遠。遺文錯簡。後學專方而惑意。幸唐太僕令王冰重整其義。啟大法之幽玄。釋神運之奧妙。析理於至眞之中。俾學人遇證審脈。用藥去病。根本無貶損。醫之道明矣。而其爲法。制勝伐其勢。資化助其生。扶危定亂之功。本諸經論。知气識病。治理得焉。嗟乎。學必本於經。病必明於論。治必究於方。而能變通而無滯。斯能盡夫立醫之意矣。昔丹溪朱先生以醫鳴江東。家君親從之遊。領其心授。純生晚學陋。承親之訓有年矣。其於經論。習而玩之。頗嘗得其指歸。不自揆度。竊以先生之旨。輯其醫之可法。本諸經論之精微節目。更爲定次。歌語引例。具圖以便記習。至於脈訣之未備者。

亦爲增正。名曰醫經國小。蓋欲初學人。得以因流尋源。而不蹈夫他歧之惑。有志於古神聖愛人濟物之道者。其無誚愚以管窺而蠡測。或有未至。矜其志而加正焉。則不惟醫道之幸。亦斯民之幸也。洪武二十一年冬十一月朔旦。吳陵劉純序。

楊士奇序略曰。往年副都禦史陳公有戒刻劉純所輯醫家玉機微義。以爲施治之資矣。又欲爲施教之資也。並刻純所輯醫經國小以傳。其書首本艸。次脈訣。次經絡。次病機。次治法。次運气。凡六卷。一本於素問靈樞難經。及張仲景王叔和。至近代劉守眞張潔古李明之朱仲修諸家之書。撮其切要。綴爲韻語。類粹以便初學。本末條理。明切簡備。醫學之指南。而端本之書也。凡善學人皆務本。況醫人之司命。其可昧本而苟乎哉。學醫者。

誠能熟究是書。融會於心。將所行皆正途。所用皆正法。觸類長之。於歲論十全何有哉。此書非劉氏莫之爲。非陳公亦莫之傳。學醫之幸。生民之幸也。純字宗濃。吳陵人。其父叔淵。仲修之髙弟。授受有自云。

﹝雜病治例﹞醫藏目錄一卷存四庫全書提要曰。雜病治例一卷。明劉純撰。是書成於永樂戊子。末附蘭室誓戒四則。敍其父橘泉翁受醫術於朱震亨。純承其家學。又從其鄕馮庭幹許宗魯邱克容遊。盡得其法。因撮舉綱要。著爲一編。分七十二證。每證各標其攻補之法。蓋皆其相傳口訣。故略而弗詳。初無刊本。成化己亥。上元縣知縣長安蕭謙。觀政戶部時。

奉命賞軍甘州。始從純後人得其本。爲鋟版以傳。

卷五十五

方論﹝三十三﹞

﹝孫氏﹝天仁﹞集三丰張眞人神速萬應方﹞國史經籍志四卷存明史方伎傳曰。張三丰。遼東懿州人。名全一。一名君寶。三丰其號也。以其不飾邊幅。又號張邋遢。頎而偉。龜形鶴背。大耳圓目。須髯如戟。寒暑惟一衲一。所啖升斗輒盡。或數日一食。或數月不食。書經目不忘。

或處窮山。或遊市井。能一日千里。嬉笑諧謔。旁若無人。嘗遊武當諸巖嶽。語人曰。此山異日必大興。時五龍南巖紫霄。但毀於兵火。三丰去荊榛。辟瓦礫。與其徒創艸廬居之。已而捨去。行進四方。太祖故聞其名。洪武二十四年。遣使徧覓之不遇。後居寶雞之金臺觀。一日自言當辭世。畱頌而逝。縣人共棺殮之。及葬。聞棺內有聲。啟視則復活。乃遊四川。見蜀獻王。復入武當。歷襄漢。不常厥處。

﹝劉氏﹝淵然﹞濟急仙方﹞醫藏目錄一卷存明皇方伎傳曰。劉淵然。贛縣人。幼出家爲祥符宮道士。後詣雩都紫陽觀。師趙原陽。傳其法。能呼召風雷。

洪武二十六年。太祖聞其名召之。旣至入對便殿。賜號髙道。館朝天宮。永樂中從駕至北京。仁宗嗣位。賜號沖虛至道元妙無爲光範衍教莊靜普濟長春眞人。給二品印。誥與正一眞人等。宣徳初進號大眞人。七年乞骸骨。命送南京朝天宮。禦制山水圖歌賜之。卒。年八十二。閱七日入斂。端坐若生。

﹝徐氏﹝杜眞﹞方書﹞未見休寧縣誌曰。徐道聰子杜眞。駢脇犀頂。負殊相。後精大人科。著方書。

﹝雷氏﹝伯宗﹞千金寶鑑﹞未見閩書曰。雷伯宗名勛。以字行。讀書明醫。尢精於小兒科。洪武間。授醫學正科。著有千金寶鑑。

﹝蔣氏﹝用文﹞治效方論﹞未見陳鎬蔣恭靖別傳曰。蔣用文。名武生。以字行。其先魏人。世有宦業。洪武初。伯雍者。由元進士。薦爲史官。以疾辭。出爲蘭陽縣丞。徙居句之龍潭八都城。用文早承家學。尢邃於醫。初入太醫院爲禦醫。永樂八年。

升院判。日侍文華殿。其醫主李明之朱彥修。不執古方。而究病所本。自爲方。故所治恆十全。王公貴人。下逮氓隸有疾。眾醫難愈者。謁用文治。卽愈。謂不可愈。無復愈者。其報不報未嘗計。受知仁廟。隨事獻規。多所弘益。上嘗論保和之要。對曰。在養正气耳。正气完。邪气無自入焉。又嘗問醫於卿效率緩何也。對曰。善治者必固本。急之恐傷其本。是以聖人戒欲速也。永樂二十二年秋卒。壽七十有四。上甚悼之。遣中使護喪歸。督治祠墳。明年攺元。三月下詔。特贈曰恭靖。﹝獻徵錄﹞

陳繼蔣用文傳曰。其爲詩文。有靜學齋集若干捲。治效方論若干捲。

﹝陸氏﹝昂﹞蘭臺金匱﹞未見鄞縣誌曰。陸昂。字季髙。始居會稽。遷於鄞。自幼習舉進士業。凡經史百家翰墨。無不旁搜博覽。性剛方與人寡合。已而父病。遂棄其業。攻岐黃書。以醫自給。周旋調護。親獲耆年。聲名大著。叩者如市。永樂初。辟至京師。預修蘭臺金匱。元機素要等書。

﹝元機素要﹞未見﹝劉氏﹝均美﹞拔萃類方﹞明志二十卷注曰。一作四十卷。未見錢塘縣誌曰。劉均美。號閱耕齋。讓產異母弟。以閭右實京師居善藥。先丐者。後市者。邑人許客死。美殯殮歸其喪。解縉楊士奇俱爲歌詩稱之。晚年術益精。活人益多。年九十卒。所著有拔萃類方四十卷。劉氏慶源錄三卷。

﹝周氏﹝禮﹞醫學碎金﹞明志四卷存自序略曰。余幼習儒書。長究醫業。浪迹江湖間。三四十年。探考樞素。繹絡羣方。未嘗怠。遇有名醫。輒往請益。得其方書之善者。則拜受鈔錄。惟恐有失。迨玆暮年。尙有欠焉。此蓋由余之資鈍質愚故耳。幸遇聖朝。

恩彌六合。濡及蒿萊。叨受良醫正。領職以來。戰戰兢兢。欲圖補報。將何能哉。荷蒙賢王。體天地生物之心爲心。法皇上好生之徳爲徳。嘗諭護衛。遴選聰明俊逸子弟。委臣禮等。教授軒岐諸家之書。愚切有懼焉。何患弟子初學﹐非惟一時不能以造其微。而尢恐有類盲己誣人之患者。是以忘其固陋。每遇公暇。輒於難經素問。與失歷代名醫書中。搜索玄微。撮其切要。間亦竊附己意。撰成歌括。次第成帙。以授諸生。使其讀取數句以上。則一臟腑之理渙然矣﹐斯其易學而易精。將見得之於心。應之於手。使方寸無疑。俾人生有賴。是亦小補云爾。書成。目之曰醫學碎金。諸生倘以予言不耄。玩讀詳味。久自得之。使桿格之病無。而微妙之理得。則一旦豁然貫通矣。豈不由碎金之投鑪。煉溶化。欲成其器。一火而就乎。但俟同志。恕予白首狂簡。攺而正之。斯其美矣。於是乎書。永樂十三年。歲次乙未。春二月上浣日。迪功郎良醫所良醫正梅屋老人周禮自序。

﹝錢氏﹝萼﹞醫林會海﹞﹝嘉興府誌作醫林驗海﹞明志四十卷未見嘉興府誌曰。錢萼精醫。有聲吳越。嘗手輯醫林驗海一編。凡四十卷。

﹝許氏﹝宏﹞湖海奇方﹞八卷存序說曰。夫醫通仙道。推聖賢救苦之心。藥驗神功。體天地好生之徳。運陰陽而燭理。資膏肓以盡年。博物能名。

通機循道。普濟夭札大庇羣生。艸木咸得其性。鬼神無所遁情。此醫教之所由設也。至於望聞問切。當求神聖工巧之奇。

暑濕風寒。必別春夏秋冬之異。地有東西南北之不同。人有老少虛實之各異。六失者醫之大戒。八要者世之良規。气有補瀉宣通。味有炮炙爆。若乃七傳者死。邪侵五臟之難爲。間髒者生。病在六腑之易治。汗吐下乃法之大要。亢承制爲理之至微。味分五品。有甘辛鹹酸苦之宜。病驗六經。在肝心脾肺腎之內。能知病之所在。則用藥如用兵。討無不服。

不知病之所在。則觸途而冥行。動致顚隕。故張長沙有冤魂塞於冥路。死屍盈於曠野之誡。可不懼乎。宏幼慕眞風。長參醫業。自愧材庸智淺。聞寡見疏。學道少入神之妙。爲醫欠洞視之明。讀書無資世之才。遁世乏休糧之術。欲得恬愉澹泊。寂靜無爲。外絕囂塵。內修眞性。其志罔能遂也。於是歷醫數載。勤苦勞心。仰守科規。罔敢忽怠。又念人居天地之中。以飲食起居。爲養生之本。其有飲食誤傷。禁忌起居。有犯災傷。又或遠居村落之中。或在旅途之際。或貧常而無力諸醫。或貴料而難爲措置。往往束手待斃者焉。於是搜采葛仙遺書。名公詳論。本艸節要。湯液余膏。有所效驗者。不必分別經絡。搜求陰陽。人人皆可曉用。用力少而效應多者。列爲八卷。開卷一閱。了然在目。此爲湖海之祕傳。實乃濟生之快捷方式。字之曰湖海奇方。不惟易於成功。亦且不至差失。更能遇有病者。

教益於人。其陰徳尢未可量也。時永樂二十年。歲在壬寅。七月二十四日己卯。建安八十二翁許宏拜手謹書。

﹝通元錄﹞未見按上見於建安通誌。

﹝胡氏﹝HT﹞衛生易簡方﹞明志四卷存明志注曰。永樂中。HT爲禮部侍郎。出使四方。輯所得醫方進於朝。一作十二卷。

﹝楊氏﹝溥﹞用藥眞珠囊括﹞未見陳繼跋曰。太常卿兼翰林學士江陵楊公。以姬孔之道。中正之心。而佐君上。其所志者。欲使天下之人。皆躋壽域未嘗一毫爲己也。餘暇爲是編。亦可見其所存。然學醫者精之。利其用藥。亦足有通矣。﹝怡庵文集﹞

錢謙益曰。楊溥。字弘濟。石首人。建文二年進士。除翰林編修。靖難後。轉太子洗馬。詔下獄。宣徳元年。

以太常卿兼學士直內閣。歷官至少保武英殿大學士。正統十一年卒。謚文定。﹝列朝詩集﹞

﹝劉氏﹝全備﹞注解病機賦﹞一卷存﹝葉氏﹝尹賢﹞拯急遺方﹞一卷存汪賓序略曰。臨江通守永嘉尹賢葉侯。近得醫家祕用加減十三方。繼得倉卒急救三十九方。其濟人利物經驗之效。

固非他方可比。若人得之。急無方脈之士。亦可以對證用藥。詳審加減。而疾亦無不瘥焉。葉侯得而寶之。嘗謂予曰。諸家醫書浩瀚。卒難檢閱。況值危急之時。諸醫不及。往往夭橫可悼。每於聽政之餘。編集諸方。次第會成一帙。總而名曰拯急遺方。特鋟梓以廣其傳。俾予序以識之。予謂侯以科目致身。以仁慈立政。凡有利國益民之事。無所不用其誠。今焉此方一行。而染病者得以療其病。窘醫者得以濟其醫。庶幾倉卒無夭橫之憂。頃刻有回生之喜。其所以立仁政者在是。所以永民之命者在是。其所以體皇朝愛民之誠者。亦在是矣。其與蘇耽杏林之惠同揆也。故摭其實。書諸篇端。以識其用心如此云。

﹝趙氏﹝季敷﹞救急易方﹞國史經籍志八卷﹝通行本二卷﹞存髙宗本序略曰。國朝永樂間。大宗伯胡忠安公有衛生易簡方。正統間。又有趙叔文救急易方。黃吉甫備急仙方。衛生易簡方有官板。又刊於四川。刊於浙江。備急仙方。則刊於吳下。河南大參孫公伯大又以救急備急二方。

總名之曰備急。而刊於河南。此皆仁人之用心。無非欲廣其傳。使天下之人。轉夭閼而爲仁壽之歸也。

﹝熊氏﹝良佐﹞添加救急易方﹞八卷存楊一淸序略曰。救急易方。集於吳人趙叔文。世之有力者。屢嘗翻刻。其傳亦廣矣。鎭江守博興熊公良佐取而閱之曰。是能救人之急。而簡易行者。然猶病其不備。悉合羣書。而附益之。參以平日所聞見。釐爲八卷。門分類集。視舊本不啻倍之。於是奇方奧訣。前人所經驗者。收拾殆盡矣。旣僦工鋟梓。將屬合郡之里正耆老。人給一冊。以備旦夕不測之急。而其裏鄰族黨之有急者。得博濟焉。嗚呼。玆非仁人之用心哉。

﹝黃氏﹝吉甫﹞備急仙方﹞未見﹝許氏﹝敬﹞經驗﹞三卷未見嘉興府誌曰。許敬。字孟寅。世爲感化鄕人。祖文達。父景芳。皆以醫嗚。敬世其業。有聲。宣徳間院使蔣主善薦入內院。英宗患喉風。更數醫弗效。敬進絳雪噙之。遂愈。上喜甚。賜以羊酒。拜太醫院禦醫。賜敕獎諭。

年七十致仕。有經驗三卷。藏於家。

﹝蔣氏﹝達善﹞醫鏡﹞三十卷未見武進縣誌曰。蔣宗武祖達善。以醫名吳越間。所著有醫鏡三十卷。

﹝丁氏﹝毅﹞蘭閣祕方﹞未見江寧府誌曰。丁毅。字徳剛。江浦人。路逢殯者棺下流血。毅熟視之曰。此生人血也。止舁者欲啟之。喪家不之信。毅隨至墓所。彊使啟棺。乃孕婦也。診之以鍼刺其胸。而產一兒。婦亦旋蘇。蓋兒手執母心。气悶身僵耳。鍼貫兒掌。兒驚痛開奉始娩。通邑稱神。著有醫方集宜。玉函集。蘭閣祕方。人爭傳之。崇祀鄕賢。

按醫方集宜。玉函集。丁鳳所著也。鍼下死胎。始自李洞玄治長孫皇后。後醫家比比稱之。﹝詳見於先子醫剩﹞府誌所載。固不足信焉。

﹝徐氏﹝彪﹞論咳嗽條﹞二卷未見按上見於獻徵錄太醫院判徐公墓志。

﹝熊氏﹝宗立﹞山居便宜方﹞國史經籍志十六卷存﹝備急海上方﹞國史經籍志二卷未見﹝釋氏﹝景隆﹞慈濟方﹞醫藏目錄四卷未見﹝慈惠方﹞一卷存自序曰。生生之道。源源無窮。順其大化。疾自何來。微乖其理。疾乃潛生。乖之大者。其患亦大。醫藥申救。寧可忽乎。神農嘗味。軒岐難問。異人疊出。以宏其教。業其教者。各有專門。非釋子之事。然佛聖人之教法。以成道爲本。利人爲用。如法修行。釋子事也。言利人者。有內外焉。內指明心。外施方便。內外𨿽殊。利人則一。若稽佛聖人曠劫濟人之行。隨機而應。初無定方。且言其捨身命救人之一端。亦非才智者所能計其萬一。

況有萬徳萬行乎。伏讀六度等經。睹佛行。實痛感於衷。故於禪誦之暇。或遇利人之事。亦不忍棄之。所謂惻隱之心。人皆有之也。然亦不能大有爲。但順其可爲之所宜耳。或聞湖海緇素言。及歷試海上方。或醫書遺失之方。

必錄之。積以成帙。不爲私淑。安可滯之於篋。不得利於人乎。故鏤於板。名慈濟方。臨川冷齋先生序之。已傳於世。厥後復有所聞。亦積成帙。凡得一善。必欲與人共之。稟性而然也。今亦鋟梓。以廣其傳。或有一方二方。

可以對機取用。爲亦一助而已矣。是書從慈心而作。因名慈惠云。正統十三年。龍集戊辰。春正月朔越十又三日。

中吳釋空谷景隆序。

﹝董氏﹝宿﹞試效神聖保命方﹞十卷存徐春甫曰。董宿。四明人。正統間爲太醫院使。深察藥性。博究醫書。治療立方。輒有奇效。故輯奇效良方七十卷。今行於世。

﹝奇效良方﹞七十卷未見﹝方氏﹝賢﹞奇效良方﹞明志六十九卷存陳鑑序略曰。太醫院使會稽董宿。嘗集諸家之方。類爲一帙。未及成書而逝。今院判吳興方賢惜其采輯未備。

猶不能無擇簡去取之未安者。間與禦醫楊文翰。翻閱載籍。重加訂正。凡方論之輕重失宜。先後不倫。煩而未及刪。

要而未及采者。悉從校勘。與夫投門而經驗者。悉從收入。條分縷析。精思博究。匯萃成編。爲門六十有四。爲卷六十有九。題曰奇效良方。爰鍥諸梓。上以裨乙夜之覽。下以廣四方之傳。其用心甚溥。其爲力甚勤。亦可嘉也已。亦可尙也已。吾知是書一出。不惟有以鞏億萬於皇國。抑且有以登羣黎於壽城。豈曰小補之哉。於不可易言之中。而有至易者存。吾於是書有取焉。

﹝邵氏﹝以正﹞祕傳經驗方﹞醫藏目錄一卷存明史方伎傳曰。劉淵然徒。有邵以正者。雲南人。早得法於淵然。淵然請老薦之。召爲道錄司左元義。正統中。遷左正一。領京師道教事。景泰時。賜號悟玄養家凝神衝默闡微振法通妙眞人。英宗復辟。以正具疏辭。詔以左正一閒住。未幾。眞人張元吉薦其戒行。詔復眞人。仍掌道教。天順六年八月卒。

﹝丘氏﹝浚﹞羣書抄方﹞國史經籍志一卷未見錢謙益曰。丘浚。字仲深。瓊山人。少孤。七八歲能詩。敏捷驚人。景泰五年進士。攺庶吉士。歷官掌詹尙書。弘治四年。年七十餘。兼文淵閣大學士。直內閣。八年卒於官。贈太傅。謚文莊。

﹝何氏﹝孟春﹞續羣書抄方﹞國史經籍志一卷未見自序曰。春於羣書中所得之方。鈔而傳之。以續瓊山丘先生之所鈔者也。蜀唐愼微考諸方書。及經史子傳。

佛道藏書。藥方醫論。而附於本艸之末。爲類證。摭拾多矣。瓊山所鈔。則愼微前之所遺。而後來人事之旣驗者。

春之續鈔。

又瓊山所遺。後人欲志愼微之爲。其不有取於斯乎。瓊山鈔方自序。感暇日記避難。止小兒哭法。而成其帙。春於續鈔。蓋亦有焉。今歲兩淮三吳浙東西民饑。道相藉。陶學士大道丸﹝可以禦阻饑﹞方可施也。往歲江西湖南民苦疫甚。蘇學士聖散子。可以收效。而人弗知也。春玆實致思焉。又其附書四方。事頗涉異。然冥應靈契。

气通理感。殆有未可誣者。覽者定不迂之。若類證後名家諸方。則醫學多所刊行。專門有成書在。春何與哉。弘治甲子歲十月二日。燕泉居士。﹝餘冬序錄﹞

錢謙益曰。何孟春。字子元。郴州人。弘治癸丑進士。長沙異其才。擬入史館。以父憂罷。授兵部職方主事。

歷郎。出補河南參政。入爲太僕卿。以僉都禦史。巡撫雲南。召爲吏部右侍郎。世廟卽位。詔議尊親禮。大臣相繼去位。子元率部院臺諫力爭。泣諫於左順門。上疏。上撫諭再四。跪泣不起。左遷南京工部右侍郎。無何。盡斥諸沸議者。削籍。錮不復用。屏居著述。有餘冬敍錄行世。穆廟初。追贈禮部尙書。賜謚文簡。

﹝李氏﹝湯卿﹞心印紺珠經﹞醫藏目錄二卷存朱序略曰。予家祖儒醫。乃東平靑字王太醫口傳心授之徒也。有李君湯卿者。同其時焉。蓋劉守眞先生金朝人也。初傳得劉君榮甫。再傳得劉君吉甫。三傳得陽坡潘君。東平王公。實吉甫之門人也。子父旣襲祖術。又受業於李君湯卿之門。而得傳心之書九篇。其論本諸天地之造化。其法源乎運气之陰陽。推之可以應萬病之�。��可以爲寸心之訣。幼而學儒。長而學�。�之未明。由儒而後始明。術之未精。由儒而後始�。道之未明。

由儒而後始行。因披玩是書力久。而一旦豁然貫通焉。頓知法無定體。應變而施。藥不執方。合宜而用。蘊諸中。形諸外。𨿽未能如響之應聲。鼓之應桴。萬舉萬全。百發百中。亦嘗活人於枕席之上多矣。予恐其服膺久而忘也。輒自暇日。錄之於書。以俟知者。故曰。父母有疾病臥於牀。委之庸醫。比之不慈不孝。事親者。不可以不知醫。先覺之言。豈欺我哉。

四庫全書提要曰。心印紺珠經二卷。明李湯卿撰。湯卿不知何許人。是書爲嘉靖丁未嘉興府知府趙瀛所校刊。

上卷。曰原道統。曰推運气。曰明形气。曰評脈法。下卷。曰察病機。曰理傷寒。曰演治法。曰辧藥性。曰十八劑。融會諸家之說。議論頗爲純正。惟以十八劑爲主。而欲以輕淸暑火解甘淡緩寒調奪濕補平榮澀和溫數字該之。

未免失之拘泥。

﹝李氏﹝滎﹞二難寶鑑﹞未見謝毓秀曰。樵陽子李君嵐溪滎者。余家之外祖也。深明乎醫理。活人以萬計。嘗述紺珠經一書﹐又自著二難寶鑑一編。﹝回生達寶序﹞

﹝唐氏﹝椿﹞原病集﹞醫藏目錄四卷﹝五世孫時升。六世孫敏學等序。作六卷。﹞存自引略曰。我始祖永卿教授。自宋元以來。世居邑治西南之齊禮坊下。悉以學術精明。重於當時。迄今八世無替者。何也。博濟爲心。而不以利易操也。汝等當體此。兢兢無怠。庶不負祖宗遺徳。且醫學之家。書帙浩瀚。

辭理深奧。吾恐爾輩受業。不能徧知大理。故搜集各家精要。質以父祖垂訓。間附己意。斟酌病源。編類成帙。

名曰原病集。分爲四類。取四徳爲目。蓋元者。始也。大也。以類醫道源流切要之理。亨者。通也。利者。宜也。以類據證擬病鈐治之法。貞者。正而固也。以類應病之方。此所謂得其大通。

而利於正之意也。以類分門。以門鈐法。以方鈐方。方亦分列湯散飲丸丹膏雜法等七類。類各自始至終。次第編鈐。授爾程序。便爾檢閱。且如一病有兼幾證。一方通治幾疾。千變萬化。豈能盡合於方法耶。要在臨機應變。

隨時取中。庶不有愧於斯道矣。丹溪朱先生有云。有論無方。無以模仿。有方無論。無以識證。誠斯言也。爾於初學之時。先讀儒書。方將脈經本艸素問難經傷寒等書。循序相參熟讀。兼之考究玆集。知陰陽逆順。气運變化。

臟腑標本。脈候虛實。方看古人用藥方法。務須潛心燈案。勤於記誦。研精覃思。造其微妙。則洞然可曉。了無凝滯於胸次。一朝臨證診候。原病施治。不啻良將之決勝耳。何易易哉。又當持心忠濃。愛物恕己。則無得罪於前人。況亦不失爲良醫也。此書之集。予固知不能盡善。而於爾輩之習學。則亦不無萬一之助也。前更能窮究聖賢全書。就其學識髙明者。而求正焉。是亦予之所望云。時大明成化歲在甲午。上元吉旦。恕齋書示諸子。

嘉定縣誌曰。唐椿。字尙齡。參考諸家方論。至老不倦。起臥飲食。未嘗去書。所著原病集。論七情六淫之傷。饑飽勞逸之過。爲鈐法鈐方。醫之指要。無所不具。今方術家多宗之。

﹝樓氏﹝英﹞醫學綱目﹞明志四十卷存自序曰。醫之爲道。其道博。其義深。其書浩瀚。其要不過陰陽五行而已。蓋天以陰陽五行。化生萬物。其稟於人身者。陰陽之气。以爲血气表裏上下之體。五行之气。以爲五臟六腑之質。由是人身具足。而有生焉。然陰陽錯綜。五行疊運。不能無濃薄多少之殊。故稟陰陽五行之气。濃者血气臟腑壯而無病。薄者血气臟腑怯而有病。陽多者火多。性急而形瘦。陰多者濕多。性緩而形肥。陽少者。气虛表虛上虛。而易於外感。陰少者。血虛裏虛下虛。而易於內傷。況乎人以易感易傷之軀。徇情縱欲。不適寒溫﹐由是正損而邪客。陰陽臟腑。愈虛愈實。或寒或熱。

而百病出焉。故診病者。必先分別血气表裏上下臟腑之分野。以知受病之所在。次察所病虛實寒熱之邪以治之。

務在陰陽不偏傾。臟腑不勝負。補瀉隨宜。適其病所。使之痊安而已。然其道。自軒岐而下。仲景詳外感於表裏陰陽。丹溪獨內傷於血气虛實。東垣扶護中气。河間推陳致新。錢氏分明五臟。戴人熟施三法。凡歷代方書甚眾。

皆各有所長耳。故後世用歷代之方治病。或效或不效者。由病名同。治法異。或中其長。或不中其長故也。姑舉一病言之。設惡熱病。熱病之名同也。其治之之異。四君。治血實之熱也。四物。治血虛之熱也。白虎。治气質之熱也。補中。治气虛之熱也。麻黃。治表熱也。承气。治裏熱也。四逆。治假熱也。柴胡。治眞熱也。瀉靑。

導赤。瀉白。滋腎。瀉黃。治五臟熱而各異也。各能洞燭脈證。而中其肯綮則皆效。其或實用虛法。虛用實法。

表用裏法。裏用表法。眞用假法。假用眞法。則死生反掌之間。尙何責其效乎。有不悟是理。泛用古今之方。妄試疑似之病。每致夭橫者。不少矣。若是者。虛竊濟生之名。實所以害人之生。亂醫之生。孔子以鄕願亂徳。爲徳之賊。斯則醫之賊也。暗損陰騭。神明不佑。可不謹哉。英爰自髻年。潛心斯道。上自內經。下至歷代。聖賢書傳。及諸家名方。晝讀夜思。廢食忘寢者。三十餘載。始悟千變萬化之病態。皆不出乎陰陽五行。蓋血气也。表裏也。上下也。虛實也。寒熱也。皆一陰陽也。五臟也。六腑也。十二經也。五運六气也。皆一五行也。鱗集於魚。輻輳於轂。醫之能事畢矣。是不揣蕪陋。掇拾經傳方書。一以陰陽臟腑。分病析法。而類聚之。分病爲門。門各定陰陽臟腑之部。於其卷首也。大綱著矣。析法爲標﹐標各撮陰陽臟腑之要於其條上。而眾目彰矣。病有同其門者。立枝門以附之。法有同其標者。立細標以次之。凡經有衍文錯簡脫簡者。一以理考而釋正之。傳失經旨。眾論矛盾者。各以經推而辧明之。庶幾諸家之同異得失。得以曲暢旁通。精粗相因。

巨細畢舉。同病異法。如指諸掌。名之曰。醫學綱目。藏之巾笥。以便考求。使夫臨病之際。自然法度有歸。不致誤投湯劑。而害生亂醫。獲罪神明者矣。𨿽於軒岐心法之妙。不敢同年而語。然亦天地生物之心一助云耳。蕭山仙居巖樓英全善撰。

紹興府誌曰。樓英。蕭山人。字全善。精於醫。居元度巖。有仙巖文集二卷。又著气運類注四卷。醫學綱目四十卷。

﹝盧氏﹝志﹞增定醫學綱目﹞未見按上見於古今醫統。

﹝呂氏﹝尙淸﹞經驗良方﹞一卷存自序略曰。予𨿽不精於醫。竊慕宣公之義。每於讀書之暇。檢閱孫允賢李東垣楊宣魏君用諸公祕術之書。有益於人身者。以類編集。名曰經驗良方。

﹝黃氏﹝濟之﹞本艸權度﹞醫藏目錄三卷存徐春甫曰。黃孝子名濟。字世仁。余姚人。景泰以孝行聞。業醫術。盡其妙。詔旌其門。

按謝丕有黃孝子傳。王守仁有終慕記。並附於是書卷末。孝子。蓋成化中人也。徐氏。曰景泰中。以孝行聞。

失考。

﹝黃氏﹝武﹞醫學鋼目﹞未見按上見於山陰縣誌。

卷五十六

方論﹝三十四﹞

﹝程氏﹝介﹞松崖醫徑﹞四卷未見徐春甫曰。程介。新安槐塘人。號松崖。登成化甲辰科。李榜進士。爲人愷悌。性好醫方。心存仁濟。所著有松崖醫徑四卷。

﹝程氏﹝應旄﹞醫徑句測﹞二卷存自序曰。松崖醫徑。分有上下卷。余所梓者。特其上卷內所載之脈圖。與圖內之方。非醫徑全書也。梓成。

客有閱而嘲焉者。謂世有異人。必有異書。以松崖先生之天材間出。向導博奧之學。尊推於諸先達者。間不容口。

相傳其生平著述。滿家滿車。一切瑯簽祕笈。悉於易簀時。假祝融力。載歸白玉樓。則此之醫徑一帙。固先生之吉光片羽也。當年胡不神奇其書。得與若之神經遁甲等。乃以徑之一字名編。先生其猶有蓬之心也夫。余無以譬之。今歲春王正月。雨邸多暇。得以翻及仲景之傷寒論。間取先生之脈圖。而覆檢之。乃知先生之取徑。殆與仲景同一輪蹄也。仲景論傷寒。首以脈法。先生前其脈圖以之。仲景論傷寒。暑以六經。先生分發六部以之。仲景論傷寒。曰陰陽表裏腑臟。先生區脈以浮沈虛實冷熱以之。仲景論傷寒。先脈後證。各有主方。方𨿽一成。而有互用。先生各具其證與處方於每圖之下。方亦一成。而有互用以之。余因以讀仲景書法。讀先生書。吟哦索味之下。遂得句先生之圖於徑之中。並得測先生之圖於徑之外。部於上者心與肺。中有徑焉。測之而得夫營衛之布宣。津液之輸沛也。部於中者肝與脾。中有徑焉。測之而得夫樞機之旋轉。鼎鼎之蒸騰也。部於下者兩腎。中有徑焉。測之而得夫龍鰲之動靜。水火之抱離也。至於徑分左右。測之而知陰陽之道路。不得反遷。

徑列崇卑。測之而知山澤之降升。要須互換。他如五臟六腑。四體百骸。有溪有谷。有原有街。其問經隧井然。

步裏秩然。莫非怪也。則何莫可測之。而得其交會。得其阻輸。蓋人身一天地也。四海九州具焉。輿圖載彼臟腑。

三指是我路程。人無路程。幾何不南轅而北其轍。梯山而航及海。以此測先生之醫徑。固先生醫學中一帙。四海九州地母經也。豈惟醫事。以此測先生之生平。凡向導博奧之學。現諸瑯簽祕笈者。何莫由斯徑也。醫其可以不徑哉。不徑則滄海能不邇而涉。泰山可不卑而登。吾意其人遇淵必躍。隕在是矣。否則得墻而面。無或撞乎。徑之爲言。路也。浮沈遲數。虛實冷熱之間。若大路然。醫而隕與撞。寧致有此。況今宗風大盛。誰不帝畿京觀其人者。卽使町畦之子。朔南未辧。亦復此據一丘。彼擁一壑。凡山徑之蹊間。蒙茸荊棘處。無不設有一座。終南在其跬趾下者。若與先生斗捷。恐徑反在彼。而不在此。則豈特先生之徑。其猶有蓬之心。而余之爲此測。其猶有蠡之心也夫。是又不能爲先生解嘲於萬一也。歲康熙九年庚戌正月燈節後三日。新安艸墅程應旄郊倩甫識。

﹝郁氏﹝震﹞醫書纂要集﹞未見徐春甫曰。郁震。字鼎文。蘇州常熟人。累世業醫。至震尢讀書尙气節。初以明醫徵至京。復以才武。從偏師經略西域諸國者三。以功賜三品服。世授蘇州府醫學正科。著醫書纂要集等。

﹝周氏﹝溥﹞方法考源﹞未見﹝用藥歌括﹞未見按上見於河南通誌。

﹝鄭氏﹝鎰﹞云嶠醫說﹞國史經籍志十卷未見祥符縣誌曰。鄭鎰。字尙宜。業醫。療病多神異。問奇探祕。年逾七十。著述不輟。有續醫說。杏花春曉堂方。方法考諸書。行於世。

﹝杏花春曉堂方﹞未見﹝方法考﹞未見﹝醫書百朋﹞未見按上見於開封府誌。志作鄭誼。似誤。

﹝費氏﹝傑﹞名醫抄﹞未見山陰縣誌曰。費傑。字世彥。曾大父子明爲元世醫宗。傑故以醫承其家。性古愨惇篤。邑人患劇疾﹐𨿽百里外。必迎候。傑至殺一二劑輒效。嘗設藥餌。以周邑之HT獨。葬疏遠無歸者數十人。嫁外姓之孤者五人。郡守戴HT尢重其雅誼。加賓禮焉。所著有畏齋詩稿。名醫抄。經驗良方。爲世所宗。

﹝經驗良方﹞未見﹝徐氏﹝沛﹞醫學決疑﹞未見松江府誌曰。徐沛。字澤卿。少從周萊峯遊。以文章行誼相切。讀書博涉。尢精內經。用以診疾輒起。所著有方壺山人稿。及醫學決疑。

﹝劉氏﹝倫﹞濟世內科經驗全方﹞三卷存﹝髙氏﹝昶﹞鈐法書﹞一卷未見靑州府誌曰。髙昶。益都金嶺鎭人。性醇濃正直。以濟利存心。弘治間。傳異人醫術。直抵精明。診視察故。

辧證出奇。天下讓能。羣醫莫及。時號爲盧扁。尢專傷寒鈐法。定脈不差時刻。所全活者不可勝計。抱疾求療者。

踵門無虛日。尢注念貧困家。務與善藥。未嘗有責報心。行年七十餘卒。逮屬纊。問藥者猶在門也。所著有鈐法書一卷。

﹝周氏﹝文采﹞醫方選要﹞十卷存興獻王序曰。周官醫師。掌醫之政令。聚毒藥以共醫事。曰王之食飲。曰萬民之疾。曰瘍者皆有醫。先生懋先人之徳。又濟之以生生之具。故人彌厥性。罔有閼札者。豈非順化之治哉。迨我祖宗。治政師古。設有內外醫藥院局若干所。爲慮已深。爲具已悉。爲天下賴已廣。卽周官之良法美意。亦不能過是。但名醫多萃於都邑。

而窮檐屋。疾病者何限。惠政先於所近。而遐陬僻壤。率多庸醫。如是而求仁澤之無滲漏。其可得哉。然欲俾醫道之無間。而仁澤之旁洽。非假醫方以博視之。不可也。吾受封以來。修齊之暇。每令良醫周文采等。於諸方書中。精選其方之簡明切要。而有徵功者以進。吾躬爲較閱。得十卷。裒成一帙。名之曰醫方選要。以與天下疾病之人共之。苟徧得是書所選簡要之方。以攻所疾。則垂斃之命。庶乎可生。而爲太平考終之人矣。𨿽然。人所自致之病。是方或可治之。若其病於凍餒。病於徭役。病於憲綱。病於徵輸。病於鋒鏑之患。而不能起者。則惟好生之聖天子。若贊化之賢宰執。能相與消息調停。以通其關節脈絡。而生之全之。安之養之。俾少可壯壯可老。

少壯可終。事其老。而咸躋於壽域焉。顧敢謂是方之能爾哉。國語曰。上醫醫國。其次醫人。蓋此之謂歟。因序而書之篇端。時弘治乙卯冬十一月望。大明興王書於中正齋。

自序略曰。弘治乙卯秋七月旣望。敬蒙王殿下令旨。命巨文采集錄醫方。臣悚愧之餘。遂稽顙再拜而嘆曰。

仁矣哉。我王之用心也。蓋仁之蘊於中者。深濃而莫測。故其發於外者。充大而難禦。惟殿下天衷純粹。纖欲不畱。仁之蘊於中者。而其深濃可知。以故發而爲孝敬。爲友愛。爲恩禮。以慈祥。以撫眾。其仁之發於外者。亦可謂充且大矣。而睿意尢以爲人之有身。不能無疾。攻疾之要。非藥石不可。然藥石之當否。又系乎醫方之良不良耳。於是不以臣爲愚陋。乃命集錄古今良方。欲嘉惠遐邇。其仁之充大。又可以勝言哉。臣幼承家學。服膺有年。第以質性愚劣。𨿽苦心極力。未能得其要領。今只承睿命。遂忘其鄙陋。勉彊擇出平日所聞所見。及常用有驗之方。去其繁而就其簡。分門別類。凡十卷。名之曰醫方選要。庸成編帙。敬陳睿覽。然但愧其擇之未當。無以上副殿下壽眾之仁心也。他日賜及遠近。使人因是疾用是方。而儻獲功效之一二。是豈臣之能所致哉。實惟殿下之仁。有以及之也。仁之澤愈流而愈長。天之慶益臻而益熾。胤柞綿遠。與國咸休。蓋將並天地之悠久矣。臣艸茅賤質。臨書不勝惶懼之至。謹拜手稽首上言。弘治八年冬十月吉旦。良醫副臣周文采再拜謹書。

徐春甫曰。周文采。興府良醫。得內經之要旨。該究諸氏方書。治療盡效。睿宗獻皇帝命選經效奇方。編次成書。共損民瘼。世宗繼念生民疾苦。復梓頒行天下。名醫方選要。

四庫全書提要曰。醫方選要十卷。周文采編。李時珍本艸綱目引。作周良采。字之訛也。其裏貫未詳是書乃其爲蜀獻王椿侍醫時。承獻王之命所作。則洪武中人也。每門皆鈔錄古方。而各冠以論。嘉靖二十三年。通政使顧可學奏進。詔禮部重錄付梓。仍行兩京各省翻刻。前有獻王序。及文采自序。並載禮部尙書費采題覆疏二篇。

蓋亦翻刻本也。

按是書。弘治八年憲宗第四子興獻王杭命良醫周文采而所編也。獻王及文采序。詳記其年月。提要曰。洪武中蜀獻王椿所命。其失檢之甚。何至於此。

﹝應氏﹝﹞刪補醫方選要﹞十卷存﹝王氏﹝鏊﹞本艸單方﹞明志八卷存自序曰。予讀大觀本艸。見漢晉以來。神醫名方。往往具在。間取試之。應手而驗。乃知藥忌羣隊。信單方之爲神也。而世不及見。窮鄕下邑。獨以海上方爲良。不知古方固猶在乎。而散見雜出。倉卒之際。未見檢尋。

予在翰林日多暇。手自抄錄爲一編。對病檢方。較若畫一。不敢自祕。因梓刻以傳。於乎。羣隊之患。非獨醫藥也。用人用兵。蓋莫不然。有能得是方而治之。其可少瘳已乎。弘治丙辰。翰林院侍讀學士兼左春坊左諭徳王鏊序。

又曰。始余捃摭諸方。未克匯粹。吾弟秉之益加搜討。許忠甫又細校之。始有端緒。又以近世名醫。如東垣丹溪之論。冠諸篇首。庶覽者曉知病因。隨病用藥。命延哲刻而傳之。

錢謙益曰。王少傳鏊字濟之。吳縣人。成化十一年進士及第。自編修。歷官吏部右侍郎。正徳元年。入內閣。

進戶部尙書。文淵閣大學士。加少傳。攺武英。四年致仕。嘉靖初。遣行人存問。將召用而卒。謚文恪。

﹝方氏﹝如川﹞重證本艸單方﹞六卷存自序曰。古稱神農嘗味。得藥三百六十五種。分上中下三品。養性養命攻病。各從其類。世漸增多。著見本經。玆不具論。如華元化以萍齏吐蛇。盛怒愈疾。乃品外單行。庸非長桑公乘祕禁者耶。唐代猶尙目爲天寶單方。

槪宋纂修本經。栝百氏。可謂該備。金元諸家﹐背經撰論。創湯液本艸。遂與微言脫異。禁方迥別矣。農皇道。至是中輟。吁。此醫藥之大變也。故外經亡於漢。而望色聞疹之法替。佗書焚於魏。而抽割湔洗之技衰。本艸背於胡。而處方和濟之道隱。謬戾相仍。踵羅夭枉。作俑流毒者。固農皇之罪人。蓋日中則昃。不私於人者。

使之然也。明興掃淸寰宇。气運聿回。方今海內元老﹐頻上壽。恩詢非一。昭於國典。寧令大和元气。有擁閼不流。於是焦太史薦出禁方。佐夢圃鄭先生濟窮鄕下邑之無從就療者。板行。意且未愜。欲輯本艸單方。廣設津梁。屬余偕鄭克明氏校閱。求與古合。若從舊刻及續編﹐其諸病候。弁以金元時語。譬之太玄系易繇辭。其不可也必矣。昔人欲刊正周易。及諸藥方。先詣祖訥共論。祖云。辧釋經典。縱有異同。不足以傷風教。至於湯藥。

小之不達。便致壽夭所由。後人受獘不少。何敢輕以裁斷。余鑑此言。特搜古論。易去方藥。悉遵本經。庶幾聖哲靈蹤。循轍可訊。其諸異宜。條載凡例云。新都後學方如川撰。

鄭澤序曰。自髙氏之脈訣行。而王叔和之脈經不講。識者謂亂人脈者訣也。夫周身經絡。合周天纏度。天行萬古無舛。則人精息息相通。以手拊手者。尙曰或亂之也。而況金石艸木﹐飛潛蠕動。五方之風土。旣三品之貴賤復殊。案而考焉。僅一本艸。猶將弁髦棄之。則源之不窮。流於何有。夫本艸者。大神聖垂世之經。諸賢哲冀聖之業。且然也。

又安望所載之單方。人競讀哉。吾裏方君士弱以儒貫醫。博綜之餘。窮心本艸。舉震澤單方舊本。敷理闡精。刊訛正緒。而著就一編。爲若干捲。余得手讀之。較余曩者所集經驗方。庖臠迥別矣﹐因爲士弱斯編也。天生地養。

成性不變。經之謂也﹐聖作明述。執理不易。方之謂也。是有體之學也﹐體旣備矣。用斯賅矣。藉令察病者影響。

按方者仿佛。下圭投劑。和害參半。則此方不幾窮乎。顧非窮於方。窮於用耳。余顧用是者。寧以方合病。毋以病合方。藍中出靑。習門�功﹐是又爲有用之學﹐士弱以爲何如。士弱曰。善。請梓行之。俾同志知所用焉。則且與脈經相表裏矣。萬曆庚戌端陽日。墨寶齋居士鄭澤題。

﹝王氏﹝綸﹞明醫雜著﹞一卷存自序曰。予修本艸集要。旣板行矣﹐或問於予曰。子之本艸。人皆愛之。然尙復有他書可行者乎。予答之曰。

有而未成也。予嘗欲著隨證治例。使窮鄕下邑。無名醫者。可按方治病。閉戶一月。纂成五篇。後覺漸難下手而止。又見諸發熱證多端。而世醫混治誤人。遂欲分別諸證。萃爲一書。嘗著論一篇。以見大意。又嘗欲續丹溪語錄餘論等書。著得醫論二十條。及補陰枳術等丸方論。皆未及成書。今方奔走仕途。何暇及焉。俟他日退休林下。

庶可續成諸書。以行世也。因出示之。或者曰。此𨿽未成書。然皆切要之論。人所急欲用者。吾聞仁者急於救人。

若早得一條一論﹐以開迷誤。濟困苦。以甚美矣。何況連篇累牘有如此。而不早出示人。乃曰。必俟他日成書焉。

無乃珍祕吝惜。恐非仁人之用心耶。予笑曰。豈有是哉。子乃以是責我。請遂出之。遂名曰明醫雜著。鋟梓以傳。尙俟他日續成全書。以畢予志。

弘治十五年。歲次壬戌。夏五月旣望。賜進士出身亞中大夫廣東布政司左參政慈溪王綸汝言書。

劉桂曰。凡人血病則當用血病。若气虛血弱。又當從血虛。以人參補之。陽旺則能生陰血也。東垣曰。血脫益气。古聖人之良法﹐補胃气以助生發之气。故曰。陽生陰長。用諸甘劑。爲之先務。舉世皆以爲補气。殊不知甘能生血。此陽生陰長之理也。故先理胃气。人之身內。以穀气爲實。近時醫者﹐多執王汝言明醫雜著云。陰虛誤服甘溫之劑。則病日增。服之過多則死。由是一切脾胃飲食勞倦之證。認爲陰虛。惟用四物湯。加苦寒之藥。

吾恐地黃當歸﹐多能戀膈。反傷胃气。所謂精气血气。何由而生。血未見生。而穀气先有所損矣。昔一士人。形肥而色白。因見明醫雜著所載補陰丸。服之數年。形瘦短气。蜀醫韓天爵用辛熱劑。決去其滯余。而燥其重陰。

和平無恙。此則未達方書。而輕卒自誤。可不戒哉。

﹝薛氏﹝己﹞明醫雜著注﹞六卷存﹝王氏﹝綸﹞醫論問答﹞一卷存﹝沈氏﹝時譽﹞醫衡﹞未見蘇州府誌曰。沈時譽字時正。華亭人。工醫。徙吳居桃花塢唐寅別業。切脈若神。投劑輒起。晚年築室山中。

著醫衡。病議。治驗諸書。

﹝病議﹞未見﹝治驗﹞未見﹝亡名氏保生余錄﹞無卷數存按是書。分大人科。眼科。口齒咽喉科。外科。婦人科。小方脈科六門。不析卷數。嘉靖甲申南汀賴恩序。

稱古有保生余錄一部。鄞鄕致張君廷韶。先君子介庵先生居齊東時。刻梓印行。以惠人人云。則當時旣不詳成於誰手。

﹝傳氏﹝滋﹞醫學集成﹞明志十二卷存徐春甫曰。傳滋。字時澤。號HT川。浙之義烏人。敏穎博學。下問謙恭。醫術甚精。且不自足。活人不伐。

著醫學集成。

﹝醫學權輿﹞四卷存按胡文煥百家名書所刻。書僅一卷。不著撰人名氏。蓋系所節鈔。

﹝饒氏﹝鵬﹞節略醫林正宗﹞八卷存黃序略曰。臨川饒東溪叟之醫之學。得其源委。已人危矣。如手發蒙。余偶入廣。經長樂。䢐暑。用其藥果驗。間適遞藥者爽實。余且待持。時天气斗熱。東溪不旋踵而至。曰。藥服乎。從者訛。其愼重如此。是能知所敬矣。一日乘餘情暇。袖其平日手纂仲景東垣等四子醫要一集。請曰。吾每奏效於貴遊家。有此願畀一言。以弁其端。東溪江右人也。久遊廣海。天隆其壽。遊久則閱歷熟。壽隆則智能精。手纂四子之要。可謂得醫學之的者矣。東溪執昔者之敬而不衰。斯可將四子而肩淮陰矣。於乎。主敬一說。所關最大。豈特止於醫哉。功用宏博。

實吾儒之家法也。醫於儒有近。可與言。故言之。叟名鵬。字九萬。以醫功冠帶於正徳壬申之祀。東溪其別號云。

﹝虞氏﹝摶﹞醫學正傳﹞明志八卷存自序曰。夫醫之爲道。民命死生所系。其責不爲不重。

藉或不經儒術。業擅偏門。懵然不知正道。不反幾於操刃以殺人乎。粵自神農嘗百藥制本艸。軒岐著素問。越人作難經。皆所以發明天地人身陰陽五行之理。卓爲萬世醫家祖。不可尙已。厥後名醫代作。躡聖門而探玄微者。

未易悉舉。又若漢張仲景。唐孫思邈。金劉守眞張子和李東垣輩。諸賢繼作。皆有著述。而神巧之運用。有非常人所可及也。而其所以辧內外。異攻補。而互相發明者。一皆祖述素難。而引伸觸類之耳。其授受相承。悉自正學中來也。吾邑丹溪朱彥修先生初遊許文懿公之門。得考亭之餘緒。爰自母病。刻志於醫。求師於武林羅太無。

而得劉張李三家之祕。故其學有源委。術造精微。所著格致餘論。局方發揮等。旁皆所以折衷前哲。尢足以救偏門之斃。偉然百世之宗師也。東陽盧和氏類集丹溪之書爲纂要。俾醫者出入捲舒之便。其用心亦勤矣。愚以觀之。

尢未足以盡丹溪之餘緒。然丹溪之書。不過發前人所未發。補前人所未備耳。若不參以諸賢所著。而互合爲一。

豈醫道之大成哉。愚承祖父之學。私淑丹溪之遺風。其於素難。靡不苦志鉆研。然義理玄微。若坐丰。迨閱歷四紀。於玆始知蹊徑。今年七旬有八矣。桑楡景迫。精力日衰。每憾世醫多蹈偏門。而民命之夭於醫者不少矣。

是以不揣荒拙。銳意編集。以成全書。一皆根據乎素難。從橫乎諸說。旁通己意而不鑿。以孟浪之空言。總不離乎正學範圍之中。非敢自以爲是。而附會以誤人也。目之曰醫學正傳。將使後學知所適從。而不蹈偏門以殺人。

蓋亦端本澄源之意耳。髙明之士。幸毋誚焉。時正徳乙亥正月之望。花溪恆徳老人虞摶序。

徐春甫曰。虞摶字天民。號恆徳老人。浙之義烏人。世業醫。摶幼穎悟。承家傳之學。深究素問。治效益髙。晚年八旬。有醫學正傳行世。

四庫全書提要曰。醫學正傳八卷。明虞摶撰。摶字天民。自號花溪恆徳老人。義烏人。是書成於正徳乙亥。

其學以朱震亨爲宗。而參以張機孫思邈李杲諸家之說。各選其方之精粹者。次於丹溪要語之後。復爲或問五十條。

以申明之。

﹝方脈發蒙﹞明志六卷未見﹝蒼生司命﹞八卷存﹝周氏﹝宏﹞衛生集﹞醫藏目錄四卷未見四庫全書提要曰。衛生集四卷。明周宏集。宏始末未詳。前有正徳庚辰宏自序。復系以五言律詩一章。詞頗近俚。其論外感法仲景。內傷法東垣。濕熱法河間。雜病法丹溪。尙屬持平之論。然亦大略如是。未可執爲定法也。

﹝沈氏﹝綬﹞山林相業﹞十卷未見﹝黃氏﹝五辰﹞醫家正旨﹞六卷未見按上見於江陰縣誌。

﹝醫經正宗﹞八卷存﹝朱氏治病要語﹞十二卷未見曹於汴序曰。余曩閱縫藩東壁公所自撰墓志銘。服其達於生死。賦小詩贊之。此觀辛復元氏所爲公傳。更悉諸懿行。復元向餘言。公晚年孳孳於學。公之孫誠一奉公命。從辛子遊。能忘其貴。而篤於道。一气鐘耶。庭訓耶。俱可窺矣。誠一手公所著治病要語示余。以仁義禮智信五字爲基。臚列十要。而參以素問本艸。及諸家方訣。

爲卷十二。蓋壽天下之書也。誠一曰。吾祖初著此書。計卷四十。繼減爲二十。又繼減爲十二。此亦先世所稱日減而近於放下之指矣。

世人能捐技倆埒此者亦鮮。卽此是學。卽此是道。宜其達於生達。況以下區區世味。烏能動乎。吁嗟。公者。

且從生死以下忽動。﹝仰節堂集○下有闕﹞

卷五十七

方論﹝三十五﹞

﹝世宗易簡方﹞明史一卷未見﹝韓氏﹝﹞醫通﹞醫藏目錄二卷存自序曰。醫通艸成。幾欲焚去。今年家兄命謂。先君序集有效方。手澤豈容弗傳。乃補茸分九章。凡九十五則。釐爲上下二卷。讀且數過。心動顏汗。向兄不能語者久之。而必語曰。人有定壽。醫善折之。聖智不能加多也。病者气機。醫每失之。造化不容以無鑿也。兄謂弟誠能醫乎哉。夫孔門學農圃者小之。而老氏忘言罔象。又奚醫之爲也。是編上徹下語而已爾。嘉靖攺元壬午六月朔。飛霞子韓悉天爵自序。

李梃曰。韓號飛霞道人。國朝蜀之瀘州人。本將家子。弘治成化時。少爲諸生。因不第褫縫掖。往娥眉諸山訪醫。升庵楊太史稱之曰。眞隱世傳道也。醫通二卷﹐特其土苴云耳。﹝醫學入門﹞

﹝陳氏﹝諫﹞藎齋醫要﹞明志十五卷存韓廉序略曰。陳氏故業醫。在宋髙宗時。以醫獲效。有宮扇之賜。後敝。易之以木。杭人以木扇陳呼之。藎齋名諫。字直之。蓋世於醫者也。醫要之傳。觀者當自得之。

﹝趙氏﹝繼宗﹞儒醫精要﹞一卷存自序曰。繼宗因進士多病。訪請名醫。服藥無效。自考歷代方書。脈理藥性。配合調治始痊。後任知縣。及歷升僉事等官。凡遇官僚軍民人等有患諸證。俱繼宗處方用藥。並無失誤。然於頭班不妨。撫按等宦。有考蒞政有爲。

守己有玷者。有考持狷介之志。著通敏之才者。有考負英气落落而不羈。遇政事衮衮而有幹者。有考有守有爲。

吏民畏服者。有考賦性敏而有識。臨事果而有爲者。有考持身嚴謹。處事公勤者。有考狷介自持。公勤素著者。

有考處繁不亂。執政不撓者。勤獎五次。旌異一次。豈被無情懷私妄劾。又被欺公。隱蔽考語。歸休林下。絕足迹於官府。肆心力於醫書。所著有傷寒傷暑雜癥痘疹。脈訣醫法。活人�覽。本艸切要。與治療過。大小男女內外諸方。二十餘本。仰國恩之未報。生斯世之可羞。乃以一得之愚。竊比芹曝之獻。尢恐浩繁。有瀆聖覽。略舉諸證精要。共三十三篇。錄爲一帙。欲以保聖壽於無疆。竭涓埃於萬一。具本封進。縉紳之在朝者。咸曰俱至理髮前人之所未發。蒙聖旨書。送太醫院禮部知道。咸恩自天。報徳無地。及恐四方之有病者。去聖逾遠。私智愈多。誤人命脈。體皇上惠民好生之心。倩工刻梓。以廣其傳。如有病而得痊者。皆皇上之所賜也。繼宗無與焉。

嘉靖七年戊子六月旣望。賜進士廣東僉事休致慈溪趙繼宗序。

劉桂曰。夫人之一身。陰常不足。而陽常有餘。故丹溪諄諄勉人。養於陰以配陽。實非欲補陰以勝陽也。余近見趙繼宗儒醫精要一書。駁丹溪專欲補陰以並陽。是謂逆陰陽之常經。決無補陰之理。二辯王叔和命門屬火之誤。三辯張仲景傷寒無汗吐下法﹐四辯張潔古無中暑中熱之分。五辯中風無火气濕三者之論。六辯十二經之脈差謬。趙公偏執己見。妄立邪說以欺人。乖悖經旨。得罪於名教多矣。噫。仲景叔和。醫之聖也。百世之師也。繼宗何人。而敢輕議如此。多見其不知量也。﹝續醫說﹞

﹝盛氏﹝端明﹞程齋醫抄﹞一百四十卷未見﹝程齋醫抄撮要﹞醫藏目錄五卷存自序曰。予纂醫抄一百四十卷。首以內經素問脈經諸書爲經。集歷代名醫所論著。分門爲治法諸方。餘三十年間。宦轍南北。所至攜以自隨。每遇有奇方祕法。輒編入於各門。第簡秩繁多。不能抄寫。偶鄕友滕於安氏一見。喜而欲壽諸梓以傳。亦患力有弗及。遣其子太學生克誠來請。欲予撮其要者錄之。予於醫書所自得者。皆非方法所傳。欲撮其要尢難也。乃以近驗者付之。亦曰撮要云者。因其請耳。非謂醫抄中所集者。其要止此也。欲知醫者。必得醫抄全書而詳習之。厥術始妙。此特其千百中之一二云耳。但窮鄕僻壤中得此。亦可以療疾也。滕氏刻書之功。豈可泯哉。故序之以貽得此書者。俾知所自云。時嘉靖癸巳夏四月朔。玉華山人盛端明書。

徐春甫曰。玉華子姓盛名端明。潮陽人。登弘治壬戌進士。性好醫方。有求療。不分貴賤。卽與藥。官至禮部尙書。有醫抄百四十卷。並撮要等書。

﹝王氏﹝世相﹞醫開﹞七卷未見四庫全書提要曰。醫開七卷。明王世相撰。世相字季鄰。號淸溪。蒲州人。呂之門人也。官延川縣知縣。

是書凡二十四類。首載或問數條。謂醫學至丹溪而集大成。蓋亦主滋陰降火之說者。

﹝徐氏﹝子宇﹞致知樞要﹞明志九卷未見﹝兪氏﹝弁﹞脈證方要﹞醫藏目錄十二卷未見﹝何氏﹝瑭﹞醫學管見﹞一卷存題詞曰。余平日好養生之術。以醫道切於養生。且可寓濟物之仁也。故畱意焉。沈潛日久。頗有所見。多前賢之未發。時或語人。契者甚少。蓋以其素不畱意。故驟語之而不入也。竊念余老矣。不忍使所見無傳。終於無用。且恐或有差誤。無以來賢者之教也。乃錄出如上。醫𨿽小道。而可以寄死生之命。士君子平居。略不畱意。

一旦有疾。乃委死生於庸醫之手。豈不誤哉。力學應事之暇。時一畱意。蓋未必不賢於博弈也。嘉靖甲午夏四月望日。懷慶何瑭自敍。

徐春甫曰。何柏齋名瑭。學究天人。擢弘治康海榜進土。入翰林歷升都禦史。守身之潔。一介不取。蹈道之堅。終日不待。性天悃。了無外慕。方書調攝。尢究心焉。蓋以醫道切於養生。且可寓濟物之仁也。遂燭精微。

發前聖之未發。辟後學之晦盲。觀其著傷寒三陽咳嗽相火等論可知矣。嘗謂士君子平居。略不畱意於醫。一旦有疾。乃委死於庸醫之手。豈不誤哉。其集曰柏齋三書。

四庫全書提要曰。醫學管見一卷。明何瑭撰。瑭號柏齋。懷慶人。宏治壬戌進士。官至南京右副都禦史。謚文定。事迹具明史儒林傳。是書凡二十二篇。自記謂﹐因讀素問及玉機微義二書而作﹐其說皆主於大補大攻。非中和之道。其第十九篇

。論久病元气太虛。病气太盛。當以毒藥攻之。尢不可訓。其論金石藥一條。則名言也。

﹝葉氏﹝文齡﹞醫學統旨﹞醫藏目錄八卷存題辭曰。醫。仁術也。愛之道也。先王之教主於仁。而其愛溥也。是故察脈醫之本也。視證醫之則也。調藥醫之用也。立方醫之信也。立方何以爲信。曰。方有徵則信。信則斯傳。傳則用斯行。行則則斯章。章則本斯立。則愛人之心無窮。庶幾成仁術矣乎。文齡二十年來。蓋嘗用力於此。而求仁未能也。嗟夫。不精於藝。而但有愛心者。是謂徒善。能用其術。而不根於愛者。是謂無本。根於愛。

而無所傳者。是猶無術。徒善不能行。無本不能立。無傳不能廣。予懼夫人之病夫仁也。是醫學統旨之所以作也。

是書也。爰輯舊聞。參之新得﹐俾異同歸一。繁簡合中。同志者肯究心焉。則審脈察證。處方辧藥。或不無少助。

文齡不佞。抑求正於仁人爾。嘉靖甲午長至日。武林石峯子識。

鄔璉序略曰。葉氏故儒生。已去學軒岐家言。用薦入禦藥坊。事敬皇帝。再進祿秩。當國工稱。蓋非徒言之者。

仁和縣誌曰。葉文齡。字徳徵。幼業儒不遂。去學醫。禮部屢試優等。例授冠帶。供職於聖濟殿。升太醫院吏目。甲午召診。保和有功。升禦醫。忽被宣召。禦書忠愛額於堂。庚子再召升院判。後因母老乞終養。遂致仕。

所著有醫學統旨。行於世。

﹝汪氏﹝機﹞醫學原理﹞醫藏目錄十三卷存自序曰。余幼習舉子業。寄名邑庠。後棄儒業醫。越二十年。得以醫道鳴世。編訂素問鈔。本艸會編。運气易覽。外科理例。痘治理辧。鍼灸問答。推求師意。脈訣刊誤。傷寒選錄等書。幸諸從遊者。協力鋟梓。以廣其傳。每病前書文理渙漫。患吾子孫有志於是者。非二十年之功。弗能究竟其理。因而挫沮者有之。於是復作是書。

首以經絡穴法列於前。繼以六淫之邪。與夫气血之病。次以內傷諸證。婦人幼科終焉。凡十三卷。命曰醫學原理。

其中所論病機藥性。悉本內經本艸。治方脈法。皆據名醫格言。朝究暮繹。廢寢忘飧。經歷八春。而始克就。惟欲吾之後人。樂守是道。以承吾志。觀病機卽知病源之始終。闡脈法卽知病証之生死。讀方旨卽知立方之主意。各條端緒。煥然於心。庶不負吾生平之所好也。果若吾言。則是集匪爲虛文。可以事親。可以養身。可以活人。其爲利也實溥矣。又何羨於良金腴產之是遺。以損其志。而益其過耶。

﹝石山醫案﹞醫藏目錄三卷存程曾序略曰。吾郡祁之汪石山。儒醫也。於素問則有補注。本艸則有類鈔。脈診則有論著。運气則有提綱。

外科及鍼灸等書。則又俱有纂述。蓋集古今諸名家之所長。而爲一大成也乎。其從事於醫。殆四十餘載。凡病家之求治者。因脈制方。隨投輒效。從遊之士。得於目擊者。卽手錄之。以爲成法。其邑西石墅陳桷氏。實石山髙弟。以其所錄者。分爲三卷。名曰石山醫案。刻之梓以傳。詣予終老樓屬序之。夫病之見治於石山也。如饑者得食而充。渴者得飲而解。溺者得援之而登顚。危者得扶持之而安。蓋醫之王道也。使同生朱滑之時。其抱負設施。

與之同驅並駕。未可必其或後先也。後人視此。不亦猶法家之有斷案也哉。引伸觸類。延惠無窮。其爲慈孝之助多矣。石山之傳撰於鏡山。其未及載者。賴此以傳。豈非後人之幸歟。石山名機。字省之。石山其號也。

四庫全書提要曰。石山醫案三卷。明陳桷編。桷字惟宜。祁門人。學醫於同邑汪機。因取機諸弟子所記機治療效驗。裒爲一集。每卷之中。略分門類爲次。自宋金以來。太平惠民和劑局方行於南。河間原病式宣明論方行於北。局方多溫燥之藥。河間主瀉火之說。其流獘亦適相等。元朱震亨始矯局方之偏。通河間之變。而補陰之說出焉。機所校推求師意一書。實由戴原禮以溯震亨。故其持論多主丹溪之法。然王氏明醫雜著。株守丹溪。至於過用寒苦。機復爲論以辧之。其文今附醫案之末。則機亦因證處方。非拘泥一格者矣。其隨試輒效。因有由也。舊有機門人陳鑰所作病用參論。又有機所作其父行狀。及李汛所作機小傳。今亦並錄之。備參考焉。

﹝醫讀﹞七卷存﹝繆氏﹝坤﹞方脈統宗﹞未見江陰縣誌曰。繆坤。字子濃。七世以醫傳。坤名更著。性行淳篤。自當脈辧方之外。端居讀書。不交塵事。

嘉靖間。帥府檄至行間。療疫全活甚多。榮以冠帶。非其好也。著方脈統宗行世。鄕飲十七次。壽九十。自爲文志其墓。

﹝髙氏﹝士﹞志齋醫論﹞二卷未見四庫全書提要曰。志齋醫論二卷。明髙士撰。士字志齋。鄞縣人。是書作於嘉靖中。上卷專論痘疹。下卷雜論陰陽六气血脈虛實。其說云。今之醫者。多非丹溪。而偏門方書盛行。則亦以朱氏爲宗者矣。

﹝鄒氏﹝福﹞經驗良方﹞明史十卷未見閩書曰。鄒福字魯濟。業醫。善察脈。決人生死於數載前。遇奇癥他醫不能治者。福投數劑輒愈。嘗手集經驗良方十卷。

﹝呂氏﹝夔﹞治法捷要﹞未見按上見於江陰縣誌。

﹝張氏﹝世華﹞醫家名言﹞未見宗臣太醫院院判思惠張君墓志銘略曰。嘉靖二十九年八月十一日。封太醫院院判思惠張公卒。按狀。公諱世華。字君美。思惠其別號也。生而聰敏超特。自少銳志於儒。

涉獵經史。通其大義。旣而怙恃早失。家道中衰。乃幡然曰。心存愛物。醫儒一道也。復修世業。遂能盡盧扁之術。所試輒有奇效。名藉藉聞三吳。時負及門。求療者如市。正徳間吳大疫。公移藥囊於道衢。隨請而應。全活數十人。吳有富室子。病痿三年。諸醫束手不治。公曰。此病在瘍也。急以五毒之劑攻之。卽起矣。已而果然。

其人酬之百金。公笑而卻之。吾何利哉。姑驗所見耳。他如此類者。不可殫述。著醫家名言若干捲。將傳於世云。

﹝宗子相集﹞

﹝陶氏﹝浩﹞藥案﹞未見徐春甫曰。陶浩。字巨源。太倉人。以儒攻醫。數起奇證。有藥案藏於家。

﹝方氏﹝廣﹞脈藥證治﹞未見﹝汪氏﹝宦﹞醫學質疑﹞未見﹝證治要略﹞未見按上三書。見於古今醫統。

﹝吳氏﹝﹞扶壽精方﹞醫藏目錄二卷存按萬曆丁亥。王氏所刻書三卷。題曰續扶壽精方。卷首有養眞篇。男女篇。飲食篇。事親篇。四道。及湯膏粥酒等三十二首。其他諸方。與是書不有異者。

﹝吳氏﹝球﹞諸證辧疑﹞明志四卷存﹝活人心統﹞四卷存吳球曰。此書。集先賢之成語。論臟腑之盛衰。錄古今經驗之方。開後學正大之。路。皆宜直之言。非雕琢之說。同志者鑑之。

陳莘題茭山吳翁小像後曰。翁博學慕古。輕財重義。少嘗遊心經術。醫業獨得其精。乃修方脈主意。活人心統。食療便民諸癥辧疑等書。一十六卷。感鉅卿愼齋胡公發明。云東龍公岱野張公。邑侯赤山鄭公。校證繡梓。

得成全集。眞醫學之指南也。

﹝方脈主意﹞未見﹝楊氏﹝起﹞經驗奇效單方﹞二卷存﹝孫氏﹝應奎﹞醫家必用﹞一卷存徐春甫曰。孫東谷。名應奎。號東谷。洛陽人。登正徳辛巳進士。好醫方。以活人爲心。有疾者不限髙卑。

卽與方藥。官至戶部尙書。著有醫家大法。大旨。必用等書。若干捲。

﹝醫家必用類選﹞四卷存按先子曰。嘉靖辛丑春。東谷已著醫家必用。後十二年。更分門類方。有所增添。名曰醫家必用類選。其序則與原書同。故題曰復書。

﹝兪氏﹝橋﹞醫學大原﹞未見海寧縣誌曰。兪橋少業儒。究心理學。兼精岐黃術。嘉靖中。以名醫被徵。累官太醫院判。橋於方書無所不晰。更博詢名家。得河間潔古東垣未刻諸稿。及古今祕方。斟酌損益之。以治病。無不奇驗。居京師。恥事權貴。

而貧家延之。必盡心療治。以故名愈藉藉。而醫日窘。士大夫雅重之。著醫學大原一書。搜輯樞素以下諸家。有關證脈者。次以賦括。令業醫之士。診脈制方。有所考證焉。

﹝李氏﹝象﹞醫略正誤﹞三卷存聶璜跋曰。余內姻石泉醫略正誤就梓。方伯東谷敍弁其端。推衍引觸。遠大不泥。盡之矣。乃謬屬諸敍末。余又何言哉。因次第其心學淵源。以備觀覽之目。石泉自少入郡膠。殫力學易。出入諸子史百家。坐是遘疾。奉厥甫東郊翁命就醫。時東陽盧HT庵以玆術鳴寧藩。禮致在館。

一見石泉。奇其神異。遂傾心焉。未逾年疾瘳。盡得其肯綮妙辭歸。HT庵嘆曰。吾業有傳。吾可以休。竟請去。

得脫黨禍。人咸喜HT庵先幾。石泉得師。自是本業優研。極素難諸書。有心得處筆之。見偏門病。病者失處筆之。

與己之應病。候寒暑。按經絡。驗處又筆之。參訂指摘。診脈之誤。積撰成書。分條別方。題曰醫略正誤。識者宗之。每暇坐小樓。輒取古詩畫玩。適興到模仿揮灑。體格成家。題品景象。韻格髙古。縉紳士謂其詩中有畫。

畫中有詩。得之如獲拱璧。匪獨醫之可稱。然其化於今。充選貢致用。東谷曰。子是之編可傳。制序以贊其成刻。

予閱之嘆曰。石泉是編。信諸父兄師友。信諸古。而無誤於己者。不亦可信諸人。而無誤天下者乎。視專門祕方者不侔。行將徵諸內院使司局者。果能如東谷所謂。變而通之。毋忌與執。未必不爲諸偏門斷案也。

﹝顧氏﹝儒﹞簡明醫要﹞醫藏目錄五卷存自序略曰。儒因先君多病。久病成醫。得延壽考。乃示余曰。事親者不可不知醫。汝能攻之。非惟濟世。亦可養生。古良醫良相。並馳於窮達之間。苟有益於生民。則相業不見其多。而醫道不見其少。汝姑勉之。余拜敬諾。卽棄儒就醫。師浙東之異人。訪梁溪之髙士。無憚晝夜。力學有年。凡遇病敷藥。苦心力索。務求效驗。果幸地方得以少濟。而妻子亦借以溫飽。由先君之遺教也。今老矣。有子別攻舉業。憫後無傳。且慮吾之子孫。後或疾痛。假手庸醫。

無能治療。欲存管見。自備檢閱。又慮夫先賢立論著方之浩繁。搜索不便。故撰擇已經效驗。平常方藥。手錄成帙。分門論病。分病定方。一閱可得。其難制之方不錄。怪異之藥不取。豈不簡且明哉。名曰簡明醫要。蓋皆聖賢之遺旨。非敢隙光自耀。擅措一辭也。識者幸相與訂正之。歲在乙巳仲夏錄成。晉年七十有三。

江陰縣誌曰。顧儒。字成憲。少業儒。因侍父疾。久遂通醫。投劑無不立效。病家嘗夢其祖先。告以疾非顧翁弗療。遠近爭延。貧者往往予之藥。復佐之薪米。著簡明醫要五卷。年八十終。

﹝簡明醫要補遺﹞一卷存﹝郭氏﹝鑑﹞醫方集略﹞七卷存跋曰。余暗於節宣。日抱宿。往爲刑吏。識獄江左。務殷損神。事竣返泗河之墟。病益棘。眾委之不可起。

敕歸徳閔守材醫視全活。迨今徳之。北上猶羸瘠。不堪事事。遂引疾乞歸。靜藏自廣。乃得銳情於醫。逖搜古方。

模序協則。辧物分類。𨿽掇其要而未盡也。病小愈。銓補地曹。政暇延致名術。探索玄奧。時江左兪氏橋夏津王氏東陽維揚胡氏鐸金華邵氏泰京師朱氏祿。皆工於方技。爲眾所重。因各出醫案及祕方。相與參究品評。積歲成帙。復取舊集裒益之。名曰醫方集略。乙巳居內憂。邑侯海州楊公閱而珍之。忻欲就梓。復錫誨言。以弁簡端。

此其澤人利物。固仁者之用情也。噫。余寡昧。述羣見以便自調。歇謂必傳。而斟裁劑量。亦惟執方。而舊者有以變通之耳。若夫妙參兩之用。順性命之理。弛張損益。不泥軒岐。而超悟筌蹄。俟醫國宗工。嗣有以開我。

嘉靖乙巳孟夏望日。丹泉郭鑑書。

﹝程氏﹝伊芳﹞釋方﹞醫藏目錄四卷存自序曰。釋方者何。釋醫方之名也。方何以釋。曰。可以言傳者。藥之名也。可以意得者。方之義也。得名失義。不得而用矣。方之用也。妙名義而通之者也。弗通則泥。泥則偏。非惟病己。適以誤人。是故方之釋也。

不容已也。夫農經昭示。某法遠垂。七方十劑之制。金匱千金之書。雜而引之。方亦眾矣。博觀遐覽。豈難知哉。

然或作聰明以加減。矜智巧而攺釋。方與病違。名同意舛。作者之意。不亦邈乎。余少涉醫流。略知大旨。深懼肄業之士。童而習之。莫得其肯綮也。乃取方訓義。集藥爲歌。方名八百。歌稱是焉。上稽聖經。下逮張李。旁證諸子。附以管窺。𨿽童稚之階梯。亦先哲之明鑑也。若乃分部察候。辧聲視色。審盈虛以制變。達消息而攻療。

則心手之妙。固用意之自得。非傳方之家。所得悉而泥之者矣。晉嘉靖丁未四月朔。新安巖鎭月溪程伊芳識。

�序曰。余嘗讀本艸。見古昔先民。但云某藥主某病。某事有某功。或云。某藥合某藥。治某病爲良。後人加之。以君臣佐使之別。制煉炮炙之宜。而方名之未立也。蓋自穴兪鍼石之法罕傳。而判腸割臆。刮骨續筋之法廢矣。於是乃�湯液酒�丸粒而用之。若扁鵲之傳所載。有所謂苦參湯半夏丸之類。而方已著矣。至漢張仲景一書。極爲眾方之祖。然其所云。桂枝湯。麻黃湯。芍藥甘艸湯。則直以藥味名之。朴而不文。猶有上古�皇之遺意。其曰眞武湯者。言北方之水也。而靑龍白虎。其義皆然。標表旣明。治法與在。固無事乎遠求。而亦何事乎解釋也。晉代以來。其術漸廣。良醫如張苗宮泰李子豫輩。以及張茂先皇甫士安葛稚川陶弘景諸名士。並研精斯術。未有所撰。惟範汪方百餘卷。則其最多者也。世代日降。道術日非。其淺見薄聞者。深求隱晦。鎊爲巧似。以聾瞽人之耳目。而不自知。其卑僞可厭。外家誕可恥也。於是亦��鑿而人及有不能�者矣。每見世之醫工。往往以相難。捕風捉影。如����。良可嗤笑。新安程宗衡乃悉取諸方字爲之解。集諸藥品。而爲之類。名義昭然。如指諸掌。使世之用藥者。循名以究其義。因末以求其本。其於藥術。定無所得益也哉。夫宗衡之爲此釋。深探力索。旁引曲證。可謂精確。然其本意。不�爲初學發蒙。世人解惑耳。�於大道玄通。博物洽聞者。則固無持於是也。宗衡名伊芳。字宗衡。新安巖鎭人。家世習醫。而�驚�人能涉獵書史。通大義。初學舉子業。少孤弗能就。乃�學醫云。

﹝彭氏﹝用光﹞體仁匯編﹞醫藏目錄六卷存傅鳳翺序曰。古今醫刻。無慮數百種。而脈訣則宗叔和氏。太素脈訣。鮮有刻者。則閩半洲蔡先生取廬陵彭用光所藏鈔本。刻之嶺表。序太素題。曰體仁何。蓋仁春天地生物之心。醫以生人爲業。仁術也。太素醫之推也。

曰匯編者何。先生又取用光所摘錄叔和東垣脈訣藥性。與所嘗治病試驗方藥。竟見圖說。類粹鋟梓。謂其與太素相表裏也。太素不言治療。叔和不言窮通。均之本二气之消息盈虛。五行之生克制化。察識於呼吸隱約之微。以辧別其生死窮通之數。立論若殊。指歸則一。非若水火不相爲謀也。用光潛心諸家。云亦有年。而參伍貫通。若有得其肯綮者。博遊於燕趙吳粵間。縉紳君子。招延延醫。輒奏膚功﹐咸稱慕之。先生並刻其所輯。序而傳焉。

蓋嘗有所試。亦示人以全體仁道之微意也。慨夫一嶺之隔。書郵不至。頃得之吳默泉方伯。閱其中字有脫誤。仍付用光正之。用光復檢所遺漏方說。

並取同縣趙銓太素鈔。增入若干條。銓固精太素。有名者。玆編視舊本。頗爲明備。𨿽非全書。亦醫之要領也。

﹝簡易普濟良方﹞醫藏目錄六卷未見﹝趙氏﹝銓﹞石亭醫案﹞未見﹝岐黃奧旨﹞未見按上見於廬陵縣誌。志又以體仁匯編。爲銓所著。誤。

卷五十八

方論﹝三十六﹞

﹝張氏﹝時徹﹞攝生眾妙方﹞醫藏目錄十一卷存自序曰。夫內經靈樞。言攝生之旨甚詳。然編簡斷蝕。博聞莫正其訛。衍譯精微。膚士徒剽其緒。流播益遐。

謬本初矣。春秋以來。乃有越人陽慶淳於意之徒。潛授禁方。隱垣知物。施諸治療。咸稱神明。而術數奇咳。罔所傳布。其後乃有華佗。益用刳腹洗腸之技。而遭匪其人。殞身圜棘。獄吏卻書。引火就燎。迄無遺焉。又其後乃有東垣丹溪。未睹堂奧。頗沿流委。匪曰能神。亦稱良師矣。今諸醫家所循習。則多其銓綜之方也。然變化無窮。裁成互異。因時治療。則豈無引而伸之者乎。余少嬰多疾。藥餌如膏粱。或己已病。或見己人之病。輒以其方。錄而藏之。久乃遂成簡帙矣。夫物我一體。戚休同之。倘可以解患苦。而養元和。將疾走告語孳孳。況敢以自私祕乎。爰分表門類。次第其書。而付之梓人。

錢謙益曰。張尙書時徹。字惟靜。鄞縣人。嘉靖癸未進士。兵部武選主事。攺禮部儀制。出爲提學副使。歷官南京兵部尙書。以日本人犯勒歸。有芝園集五十六卷。﹝列朝集﹞

四庫全書提要曰。攝生眾妙方十一卷。明張時徹編。時徹字維靜。鄞縣人。嘉靖癸未進士。官至南京兵部尙書。事迹附見明史張邦奇傳。是編分四十七門。標目繁碎。自序云。每見愈病之方。輒錄而藏之。蓋隨時抄集而成。未爲賅備。

﹝急救良方﹞醫藏目錄二卷存自序略曰。曩得急救方一本。每攜以自隨。或以自治。或以治人。卒多懲應。間有新得。輒從其類附益之。

其訛舛無驗者。刪黜之。遂付梓人刻焉。

四庫全書提要曰。急救良方二卷。明張時徹撰。分三十九門。專爲荒村僻壤之中。不諳醫術者而設。故藥取易求。方皆簡易。不甚推究脈理也。

﹝汪氏﹝﹞名醫類案﹞國史經籍志十二卷存自序曰。予讀褚氏遺書。有曰。博涉知病。多診識脈。屢用�藥。嘗撫捲以爲名言。山居僻處。博歷何由。

於是廣輯古今名醫。治法奇驗之迹。類摘門分。世采人列。爲書曰名醫類案。是亦褚氏博歷之意也。自夫三墳墜而九丘湮。方書繁而經論廢。或指素難以語人。鮮不以爲迂者。醫之術日益濫觴。通經學古。世不多見。昔鄭公孫僑聘於晉。適晉侯有疾。卜云。實沈臺駘爲祟。史莫之知。乃問於僑。僑具述髙辛玄冥之遺。參汾主封之故。

四時節宣之道。通國驚異。以僑爲博物君子。太史公作史記。傳淳於意。備書其治病死生。主名病狀。診候方脈。

詳悉弗遺。蓋將以析同異極變化。求合神聖之道。以立權度於萬世。軒岐兪扁之書。匪直爲虛詼已也。今予斯編。

𨿽未敢僭擬先哲。然宣明往範。昭示來學。旣不詭於聖經。復易通乎時俗。指迷廣見。或庶幾焉耳。學人譬之由規矩以求班。因彀以求羿。引而伸之。溯流窮源。推常將不可勝用矣。書凡十二卷。爲門一百八十有奇。問附說於其下云。

江應宿序略曰。先君子淸修力學。不偶於時。抱攻醫。數起人危疾。未嘗以醫名。家藏禁方。及諸子列傳。

無慮百數十種。披閱適。手錄以備遺忘。積二十年所。遂成是書。分門析類。爲卷十二。爲條二百有奇。艸創未就。遽爾見背。應宿不肖。髫齔多病。趨庭問難。頗契其旨。弱冠奉方伯叔父之滇南。尋遊吳越齊楚燕趙間。

博采往哲奇驗之迹。載還山中﹐懼先集未梓。久而散逸。因取遺稿。編次補遺。亦越歲十九。凡五易抄。更與伯兄參互考訂。勒成全書云。

錢謙益曰。江秀才字廷瑩。歙人。王寅曰。廷瑩早歲明經。本爲用世之具。抱廢棄。放情於詩。九邊有論。遏糴有書。猶未忘用世之志。

杭世駿序曰。內經以五運六气。三部九候。原生人之疾病。診有一定之法。刺有一定之鍼。此所謂案也。雷公年幼小。別而不能明。明而不能彰。陰陽二十五人。先師之祕。伯髙不能盡知。天地動靜。五行遷復。鬼臾區上候不能徧明。通陰陽。推四時。握五紀。藏其言於金匱。書其對於玉版。隆以天師之號。而無所讓。岐伯一人而已。岐伯千言萬語。汗漫極於六合。曰。無盛盛。無虛虛。約以二言。此靈素之總龜也。經所謂實者瀉之。虛者補之。此二語之注腳也。是之謂其言也立。言立而案存。後𨿽有良醫不能易。所謂南山可移。此案不可動也。

秦越人張仲景皇甫謐楊上善。導其源而益顯。張潔古劉河間王海藏李東垣。暢其流而大明。末流稍分。人自爲師。

家自爲學。能殺生人。而不能起死人﹐黃帝告雷公以十全。周禮醫師。亦言十全爲上。靈樞言。上工十全其九。

中工十全其七。下工十全其六。岐伯言。上工救病於萌芽。下工救其已成。救其已敗。彼所謂中工。皆今之上工也。周禮。十失四爲下。在今猶爲中工。中工之所不失者。亦幸得之。案不足錄。上工之案。則其可存者也。明嘉靖時。休寧江秀才嘗取歷代名醫之已驗者。輯爲類案。子應斗應宿足成之。吾觀太史公之傳淳於意。則意之醫案也。陳壽之傳華佗。則佗之醫案也。

李延壽之傳徐文伯。則文伯之醫也。後史以醫爲小道。傳方術者。略而不書。而案之存於史者益寡。諸醫之良者。

自得其術。幸而不終至於泯沒。江氏賅而存之。意良善也。書久殘失。而字句訛謬。吾友魏玉橫氏精於醫術。能窮其源。附以己見。而論議不至混淆。鮑以文氏博於考索。能知其故。刊其訛字。而湯齊不致貽誤。過而請序。

余不知醫之術。而能深見其理。是書也出。醫學入門之階梯也。虛衷玩索。由病以求其源。而軒岐不難羹墻遇之。

吾所告於世醫者有三。一曰審脈。自僞王叔和之脈訣行。左爲人迎。右爲气口。庸醫奉爲科律。二語不知其何本也。六節髒象云。人迎陽脈。气口陰脈。可言陰陽。不可言左右也。人迎在結喉之左右。气口卽寸口。亦曰脈口。

爲諸脈之總匯。在手魚際之後一寸。人迎有左右。气口亦有左右。明於人迎气口。則知四經十二從。以通於十二原。以貫於三百六十五气穴。三百六十五經絡。所謂鉤毛弦石澑。與夫春弦夏鉤秋浮冬營者。洞若觀火矣。今之醫不知脈。一曰辧藥。神農以赭鞭鞭艸木。一日而遇七十毒。以身試。而著本艸經。辧藥之性也。必深明於溫涼平毒之性。而後得君臣佐使之用。固也。然陰中有陽。陽中有陰。石藥發顚。芳艸發狂。辧之不易明。知之亦不易悉。苟非陶弘景陳藏器其人。未有不誤用者。而今之醫不知藥。知脈矣。知藥矣。吾又益之以一言。曰愼思。語曰。醫者意也。黃帝有問。岐伯卽知其人之病之由。雷公有問。黃帝卽知其人之病之由。以意決之也。此卽黃帝岐伯之醫案也。若其病不應脈。當思其病。脈不應病。當思其脈。

藥不應病。當思其藥。三者相參。思之思之。其有不合者寡矣。醫之有案。蓋未有出此三者。遵其道而用之。人人皆可以爲良醫。人人皆可以立案。太和保合。使斯人各得盡其天年。而不夭折於庸妄人之手。以文氏重刊之功。

豈不偉哉。余固不憚嘵嘵以辧。以文氏曰。子之辧予知之。而不能脫諸口也。盍盡言之。遂書之以爲序。﹝道古堂集﹞

四庫全書提要曰。名醫類案十二卷。明江編。其子應宿增補。字民瑩。歙縣諸生。因病棄而學醫。應宿遂世其業。其書成於嘉靖己酉。所采治驗。自史記三國誌所載秦越人淳於意華佗諸人。迄元明諸名醫。捃摭殆徧。

分二百五門。各評其病情方藥。所隨事評論者。亦夾注於下。如傷寒門中許叔微治祕結而汗出一案。眾醫謂陽明自汗。津液已漏。法當用蜜兌。而叔微用大柴胡湯取效。則謂終以蜜兌爲穩。又如轉胞門中。朱震亨治胎壓膀胱一案。猶令產媼托起其胎。則謂無此治法。其言不確。凡斯之類。亦多所駁正發明。頗爲精當。第屍蹶門中。附載鍼驗引。及西陽雜俎所載。髙句驪人。言發中虛事。與治病毫無所涉。難產門中。引焦氏類林。載於法開令孕婦食肥羊十餘臠。鍼之卽下事。卽不明食羊何義。又不明所鍼何穴。亦徒廣異聞。無裨醫療。皆未免騖博嗜奇。然可爲法式者。固十之八九。亦醫家之法律矣。初成是編。未及刊刻。歿之後。應宿又以之醫案。分類附之。而應宿醫案亦附焉。歲久版。近時歙縣鮑廷博又爲重刊。其中間附考證。稱案者。乃魏之所加也。之字玉橫。錢塘人也。

﹝魏氏﹝之﹞續名醫類案﹞六十卷未見杭世駿序曰。黃帝言不能起死人。而不殺生人。扁鵲述其言。是病已成。𨿽黃扁不能使之生明矣。其有本無病。或小有病。而誤鍼之。誤藥之。以至於不可救。則粗工之罪也。然而病者之妻子父母。轉諉之命與數。而粗工嘵嘵自解。且以爲吾嘗盡心於是。而不謂其人之不克承也。天下如此其大。歲月如此其悠且久。粗工徧滿宇宙。

如此其眾。計其一日之中。方心毒手。所斬刈戕賊者。各列其姓氏。各存其醫案。蓋較之讞獄決囚之冊。或相十佰。或相千萬。而不可底止。幸矣。其各相抵諱閔默。而不以告人。故其案如飄風陰火。隨時滅沒。而世莫知也。

一二上工。診脈審。運鍼當。處方愼。又遇其人之福濃而算長者。會逢其適。而痿者立起。於是乎喜談而樂道之。

或以爲得效。或以爲經驗。筆之爲書。而立之爲案。自宋迄今。凡幾百家。傳其術者。寶其方。神其術。鰓鰓焉轉相告語。隨隨然帖耳而聽受。杭子曰。嘻。甚矣。其沾沾自喜也。以陰陽而論人。有二十五生。是人卽有是病。

有是病卽有是醫。醫者知其人。知其時。知其脈。因勢而利導之。黃帝扁鵲去人不遠也。不讀黃帝扁鵲之書。而欲試黃帝扁鵲之術。死者不能使之生。而生者卽可致之死。語云。學醫人費。人之類多。至二十有五。而醫之殺人則一。曰。不學而已。學之道何從。則讀黃帝扁鵲之書而已。黃帝存乎。曰死矣。扁鵲存乎。曰死矣。類案具在。發明其書之旨也。類案傳。𨿽謂黃帝扁鵲至今不死。可也。篁南江氏匯集前哲之案而刊之。吾友魏玉橫氏又從而廣之。粗工觀之。則以爲已陳之芻狗。而杭子觀之。則醫家之蒙求。何也。玉橫氏能讀黃帝扁鵲之書者也。合土者必有其範。伐柯者必有其則。以是爲學醫者之範與則。而思過半矣。醫案云乎哉。﹝道古堂集﹞

四庫全書提要曰。續名醫類案六十卷。國朝魏之撰。之旣校刊江名醫類案。病其尙有未備。因續撰此編。雜取近代醫書。及史傳地誌。文集說部之類。分門排纂。大抵明以來事爲多。而古事爲書所遺者。亦間爲補苴。故网羅繁富。細大不捐。如疫門。載神人教用香蘇散一條﹐猶曰存其方也。至腳門。載張文定患腳疾。道人與綠豆兩粒而愈一條。是斷非常食之綠豆。豈可錄以爲案。又如金瘡門。載薛衣道人。接已斷之首。使人回生一條。無藥無方。徒以語怪。更與醫學無關。如斯之類。往往而是。殊不免蕪雜。又虫獸傷門。於薛立齋虫入耳中一條。注曰。此案。耳門亦收之。非重出也。恐患此者不知是虫。便檢閱耳云云。而腹疾門中。載金臺男子。誤服漧薑理中丸。發狂入井一條。隔五六頁而重出。又是何義例乎。編次尢未免潦艸。然采摭旣博。變證咸備。實足與江之書。互資參考。又所附案語。尢多所發明辧駁。較諸空談醫理。固有實徵虛揣之別也。

﹝呂氏﹝應鐘﹞葆元行覽﹞未見江陰縣誌曰。呂應鐘。字符聲。太醫吏目。傳禁方而變化之。能望气決人死生。或談笑間。療人痼瘍。著葆元行覽。世效單方兩書。邑令胡士鰲爲序。

﹝世效單方﹞未見﹝盧氏﹝志﹞醫學百問﹞未見按上見於古今醫統。

﹝萬氏﹝表﹞濟世良方﹞國史經籍志五卷存萬斯大曰。髙祖鹿園公。諱表。字民望。性至孝。少孤。奉母王恭人教惟謹。母卒。廬墓三年。以世職。中正徳庚辰武進士。晉都指揮。督運至淮。見饑民滿道。先賑後報。升浙江司閫。抑鎭守中官。絕其干請。遷南京大教場。坐營飭營伍宿獘。懲魏國悍弁之干紀者。歷任漕運參將。廣西副總兵。淮安總兵。提督漕運。僉書南京中府都督同知。逾年病卒。年五十九。﹝學禮質疑萬氏世紀﹞

﹝萬氏﹝邦孚﹞萬氏家抄濟世良方﹞﹝一本作醫學入門良方考﹞六卷存萬邦孚曰。予先大父刻濟世良方。凡五卷。行於世久矣。日久板壞。孚重刻之。因以續得經驗諸方。隨門增入。蓋不敢祕﹐抑欲以承先志也。又集脈訣藥性附於末。爲第六卷

。庶施治者。察脈認藥。參以成方。或不至以病試云。

萬斯大曰。吾祖瑞巖公。諱邦孚。字汝永。黃淑人出。由先職升浙西運總。以軍法部署漕卒。歲漕數十萬。

如期畢集。不失籽粒。晉山東都司僉書。倭薄釜山。朝鮮告急。廷議謂公南人習舟。乃拜遊擊將軍。帥南京龍江營水師。克日赴援。已檄守鴨綠江。轉漕遼陽。給食不乏。擢溫處參將。移野狼山副總兵。晉都督僉事。總兵福建。

期年以病歸。與鄕先生飲酒雅歌。詩名一枝軒艸。年七十五卒。﹝學禮質疑萬氏世紀﹞

﹝萬氏積善堂祕驗滋補諸方﹞一卷存﹝丁氏﹝鳳﹞醫方集宜﹞明志十卷存丁明登序曰。余家上世以來。率精於醫。洪武間。吾祖仲寶翁以耆徳推重鄕評。承京兆委署本邑事最久。其神異尢多。成化間。吾祖徳剛。江之滸蘆葦叢薄間多虎暴。徳剛翁爲文祭之。虎渡江去。地遂無虎患。又嘗還人遺金。至今祭虎還金事。裏中人猶津津然能道之。其它行事。具見廬陵孫公鼎傳中。曁吾祖伯遠。讀書龍洞山中。遇異人授祕方。後令朝城。九載致政。其交遊迓遊燕京。當時在朝諸老。如劉公大夏屠公鏞公鐘曾公鑑顧公佐潘公禎。懼重翁之品。歡然與相酬唱。篇什甚眾。蓋屢世皆擅活人妙術。其遺方祕簡。歷更以來。亦頗散逸。逮吾王大父竹溪翕。精心慧識。始搜括蠹余。而表章之。參以古方。

益以己所證驗。裒集成書。凡有十卷。其書首病源。次形證。次脈法。而治法治方治驗又次之。一開卷而病者之情形。與用藥之會。了然指掌。嘗曰。醫者意。意者宜也。因名之以集宜。顧散帙舊藏笥中。余懼其久而浸以散失。使前人一活片人心地。湮沒不傳。不忍也。又閩地絕少醫藥。以禱賽代鍼砭。以巫當醫王。一有寒暑霜露之虞。束手無策。況其大者乎。於是謀壽諸梓。以廣其傳。惟吾王大父仁心爲質。其天性孝友。忠誠不欺。諸不具論。論其細者。於凡貧難之人乞醫藥。濃資給之。婉慰藉之未已也。又諄復期以來。告必無自沮。殷殷然應之無倦色。於戲。此其心何心哉。愼斯術也以往。則必不遺微細。則哀此獨。旨哉王大父良相良醫之論。眞知言也。吾故因敍是書。而並及其制行大略。以見吾王大父苦心濟人之意。非只區區剿古人緒論。以衍岐黃一脈已也。

按是書。明志舊爲丁毅所著。然毅則登明序所謂徳剛也。今攺訂焉。

﹝王氏﹝文祿﹞醫先﹞一卷存題詞曰。上醫治未病。不治已病。治未病。易而無迹。治已病。勞而罔效。是故治未病者。多忽。而已病者。始求諸醫。醫𨿽良。其如病成何。膏肓之諭惜也。自秦以前。墳典完備。學出於一。養徳養生無二術云﹐秦以後。坑焚燼澌。幸素問猶傳。學人棄而不講。目爲僞撰。蓋不知多參贊至言。非聖弗能也。矧天子以至庶人。修身爲本。

豈有遺身而能用世耶。是在辧之早焉已矣。於是作醫先。蓋先未病而醫之。不施餌劑砭鍼。同躋仁壽之域。覽者庶以監予之心。豈曰不爲良相當作良醫云。嘉靖庚戌夏五旣望。海鹽沂陽生王文祿。

海鹽縣圖經曰。王文祿。字世廉。少舉鄕薦。屢上春官不第。居身廉峻。未嘗以私幹人。遇不平時。叱罵不避權貴。戶出三百請編役。如民佐邑令成均田法。性嗜書。聞人有異書。傾囊購募。得必手校。縹緗萬軸。置之一樓。俄失火。大慟曰。但力救書者賞。他不必也。所著有藝艸。邱陵學山。邑文獻志。衛志。

﹝楊氏﹝闕名﹞頤眞堂經驗方﹞未見﹝亡名氏醫學切問﹞未見﹝陸氏﹝闕名﹞積徳堂經驗方﹞未見﹝亡名氏法生堂經驗方﹞未見﹝劉氏﹝松石﹞保壽堂經驗方﹞未見﹝王氏﹝仲勉﹞經驗方﹞未見﹝禹講師經驗方﹞未見﹝戴氏﹝古渝﹞經驗方﹞未見﹝亡名氏試效錄驗方﹞未見﹝龔氏﹝闕名﹞經驗方﹞未見﹝亡名氏纂要奇方﹞未見﹝瀕湖醫案﹞未見﹝瀕湖集簡方﹞未見﹝藺氏﹝闕名﹞經驗方﹞未見﹝孫氏﹝一松﹞試效方﹞未見﹝何氏﹝大英﹞發明證治﹞未見﹝亡名氏濟生祕覽﹞未見﹝錦囊祕覽﹞未見﹝芝隱方﹞未見﹝世醫通變要法﹞未見﹝阮氏﹝闕名﹞經驗方﹞未見﹝坦仙皆效方﹞未見﹝趙氏﹝闕名﹞經驗方﹞未見﹝楊氏﹝闕名﹞經驗方﹞未見﹝唐氏﹝瑤﹞經驗方﹞未見﹝鄧氏﹝筆峯﹞衛生雜興﹞未見﹝張氏﹝闕名﹞經驗方﹞未見﹝王氏﹝英﹞杏林摘要﹞未見﹝徐氏﹝闕名﹞家傳方﹞未見﹝鄭氏﹝闕名﹞家傳方﹞未見﹝張氏﹝闕名﹞江切要﹞未見﹝亡名氏生生編﹞未見﹝奚囊備急方﹞未見按以上三十三書。見於本艸綱目。引據醫家書目。

﹝錢氏﹝原浚﹞集善方﹞明志三十六卷未見鎭江府誌曰。錢原浚。字彥深。號愈庵。集書數千卷。手撮其精要。點校而讀之。有得則標題於上。旁通醫術。著集善方三十六卷。

﹝薛氏﹝己﹞家居醫錄﹞明志十六卷﹝國史經籍志作七卷﹞未見﹝醫學指南﹞醫藏目錄十卷未見﹝內科摘要﹞醫藏目錄二卷存﹝薛氏醫案﹞一卷存﹝薛氏醫案﹞七十八卷存四庫全書提要曰。薛氏醫案七十八卷。明薛己撰。己字立齋。吳縣人。是書凡六十卷。己所自著者。爲外科樞要四卷。原機啟微三卷。內科摘要二卷。女科提要二卷。癘瘍機要三卷。正體類要二卷。保嬰粹要一卷。口齒類要一卷。保嬰金鏡錄一卷。其訂定舊本。附以己說者。爲陳自明婦人良方二十四卷。外科精要三卷。王綸明醫雜著六卷。錢乙小兒直訣四卷。陳文仲小兒痘疹方一卷。杜本傷寒金鏡錄一卷。及其父鎧保嬰掇要二十卷。初刻於秀水沈氏。版已殘闕。天啟丁卯朱明爲重刊之。前有明紀事一篇。載明病困時。夢己教以方藥。服之得愈。

又夢己求刻此書。其事甚怪。然精神所注。魂魄是憑。固亦理之所有。不妨存其說也。己本瘍醫。後乃以內科得名。其老也。竟以瘍卒。詬之者。以爲補益之獘。終於自戕。然己治病務求本原。用八味丸。六味丸。直補眞陽眞陰。以滋化源。實自己發之。其治病多用古方。而出入加減。具有至理。多在一兩味間。見神妙變化之巧。厥後趙獻可作醫貫。執其成法。遂以八味六味。通治各病。甚至以六味丸。治傷寒之渴。膠柱鼓瑟。流獘遂多。徐大椿因並集失於薛氏。其實非己本旨。不得以李斯之故。歸罪荀卿也。世所行者。別有一本。益以十四經發揮諸書。實非己所著。亦非己所校。蓋坊賈務新耳目。濫爲增入。猶之東垣十書。河間六書。泛收他家所作。以足其數。固不及此本所載。皆己原書矣。

﹝黃氏﹝承昊﹞評輯薛立齋內科﹞十卷未見吳學損曰。薛立齋先生醫案。女科。幼科。外科。俱有專書。足稱美備。獨於內科。所集尙欠序次。摘要善矣。然讀之或未能得其詳。舊惟黃履素先生於各案中。摘集成書。名曰內科醫案。誠補薛立齋之未備。嗣當不惜餘力。爲訂定以公世焉。﹝痘疹四合全書﹞

按上見於浙江通誌經籍。

﹝賀氏﹝嶽﹞明醫會要﹞二卷未見錢琦序曰。賀君嶽少業儒。以母病風。徧求醫。醫莫能治。乃奮恚曰。母病弗瘳。兒奚儒爲。於是盡購醫家書讀之。逾年曰。吾知所以療吾母矣。卒奉以周旋。母享髙壽。又得蘇醫王氏惟雍之傳。而業益精。裏閭病。輒就君治。治輒效。其門至暮。擁而且集。自是邑若郡。自侯以下。咸召君無虛日。藩臬間醫。必以君對。縉紳遊歷郡下。亦必迎君以往。由是君所及彌廣矣。君間閱古方書。久之欣然意會。裒成帙。題曰明醫會要。邑侯魏公。

精於醫者也。心好之。未及鋟。輒擢去。會舊邑侯夏公備兵海上。乃授指揮李元律梓行。屬余序。予作而嘆曰。

饑寒之病。常病於政。羸之民。常病於醫。古之名夫醫者。軒岐而下。則有如尹咸張劉輩。起其僕若斃。而國命賴以壽。故曰上醫醫國。豈其技獨神哉﹐將精其業者。特異乎人。惟精故名也。今時號醫家者流。莫知素難靈樞等爲何籍。下此則借以規利累。百不一良。乃君獨以儒業醫。而著述有傳如此。夫人以醫擬相。言利物也。竊疑過之。惠及永永。相業然乎哉。自二公相繼撫吾邑。上下徳之。喜吾民不病於政。乃今閱是書。猶夫政也。又喜吾民不病於醫。爲之序。﹝臨江先生集﹞

﹝醫經大旨﹞醫藏目錄四卷存凡例曰。嶽嘗輯明醫會要。旣板行矣。人多喜之。然後又纂醫經大旨。非有他惑而重出也。蒙郡主劉公訪嶽。

頗諳醫術。案發羣書。督令采集。惟愧老鈍疏庸。焉敢有違。遂勉彊遵奉。謹摘歷代諸賢要語。少加潤色。以歸於一。其中金石古怪燥毒劫藥。悉削不存。懼其禍人也。非敢自以爲是條例於後。同志者乞斥正之。勿以狂瞽誚予。幸甚。

﹝皇甫氏﹝中﹞明醫指掌圖﹞醫藏目錄十卷存張鏊序曰。予門人皇甫生山曁其弟嵩岱。皆仁和知名士。別十年山來謁金陵。手書一編。閱之。明醫指掌圖也。曰。山爲是書三世。甲之亦三世矣。自其菊泉大父治軒岐。集履歷經驗效具蒙齋氏爲傷寒指掌書。而云洲翁成之。蓋以廣指掌也。圖參內經。博采古哲遺方。變通不泥。凡旬歲而後成。爲捲若干。首之歌賦。以括百病。

便於憶誦也。復爲箋以原病。決疑也。繼以診視。判死生標本。而使人察也。又繼以形以方。印證切而藥劑良也。

且法度工能巧異可想見。武林靈秀。會人物藝文之美。而非久且專其業。曷克有此書成。云洲翁以授其子岫岡。

乃山以質於予曰。某小子不敏。重墮先志。願一言以永其傳。嗟乎。騶虞麟趾之徳。世不恆有。常情苟矜一善。

其不爲鉆核焉者寡矣。杭人以醫稱皇甫氏至久。皇甫氏父子祖孫。醇謹無間。好急人難。至忘寢食寒暑。不計償報。顧又以此刻嘉惠錫類。是欲天下皆壽於醫。而醫皆躋於良且聖。君子惡得而弗與也云。

﹝邵氏﹝達﹞訂補明醫指掌﹞醫藏目錄十卷存自記曰。余大父釜山先生篤志藝林。馳譽江左。及門問業者。多所顯貴。而再入棘闈弗利。竟以逢掖老。吾父幼敏慧。大父奇愛之。希其早就。不虞大父忽遘一疾。治不能瘥。遺命吾父曰。汝不爲良相。且爲良醫。無何吾父兼失所恃。阻試有司。遂攺業醫。自號念山。五十載以來。頗以是術名於世。吳城內外。老幼男女。病傷寒痘疹者。得吾父卽全活。難以數計。生不肖。體弱而多疚。力不能終舉子業。吾父卽命棄去。訓讀岐黃諸書。如是者幾易寒暑。稍有所得。則出云洲翁所著明醫指掌。示不肖曰。向爾所習仲景傷寒。東垣內傷。河間熱病。丹溪雜病。此學之博者也。約而精則有是書爾。其宗之。予敬授命。朝研夕考。始諭其旨。眞所謂抉祕鈞玄。遠紹諸家之說。分標治本。闡明運气之宜。善矣。所微憾者。拘於圖而局於論。顯於證而晦於脈。詳於方而略於法。

翻檢尙有紆回。乃不揣原其所載。目則分之以門。方則聚之以類。而附列歌注。各以己意參入。俾學人因脈辧證。

緣證施治。彈指頃便度津梁。而余亦藉是多所解悟。蓋余不幸。不生先生之世。猶幸去先生之世未遠。可以私淑門墻也。當世鉅公。願共鑑之。天啟二年九月吉旦。長洲後學邵達行甫謹述。

江南通誌曰。邵達。蘇州人。北虞之後人也。喜讀司馬遷書。手不釋卷。精於傷寒。手到病立起。有鄰人以乏食病。瀕死。達於藥囊中。裹金餉之。遂霍然。人號爲仁山先生。

﹝吳氏﹝顯忠﹞醫學權衡﹞未見徐春甫曰。吳顯忠。字用良。號雪窗。休陽人。家世業儒。忠性好醫。以戴人汗吐下法。而補之以利溫和方。

足以盡其醫道之妙。名曰醫學權衡。行世。

﹝徐氏﹝春甫﹞古今醫統﹞明志一百卷存自序曰。昔者上古之世。洪蒙未鑿。民不夭札。厥後風气漸開。情竇日啟。疾病生焉。黃帝惻憫。濟以醫藥。

而內經作矣。後世因之。迨自秦漢唐宋以下。代不乏人。載之簡篇。汗牛充棟。咸以神其術。妙其用。而躋天下後世於仁壽之域者也。春甫家世業儒。恆讀素問諸書。頗探索其醫之賾。隱然而義理微茫。精滲錯別。甲可乙否。

莫知適從。所以憚浩繁者。撮拾殘言。謂之快捷方式。致使本源根核。無所稽考。其不淆聖經。而戕民生者。幾希。

予不自慚愚陋。以平素按內經治驗。諸子折衷。及搜求歷世聖賢之旨。合羣書而不遺。析諸方而不紊。捨非取是。

類聚條分。共釐百卷。目曰古今醫統。蓋采上古之法。以迨歷世之良。而兼總於今日。統集異同﹐井然區別。匯成編帙。粲乎可觀﹐庶幾厭繁者有所歸。趨簡者無少失。一開卷而醫之法制權衡。始終本末。如視諸掌。其於養生。不無小補。若謂全書曰非闕典。則猶俟於賢知者焉。嘉靖丙辰仲冬至日。新安徐春甫序。

﹝醫學入門捷要六書﹞六卷存﹝鮑氏﹝叔鼎﹞脈證類擬﹞未見﹝醫方約說﹞二卷存自序曰。夫道無所本。則汗漫無歸。學無所宗。則趨向靡定。醫之爲道。而人命系焉。不亦重哉。予家世業儒。流傳醫道。厥有原自祖醫系籍京師。予今叨授斯職。先君恆齋翁邑庠弟子員。受業大參節齋王公。益張是道。

予少事舉業﹐數奇病繁。向究方書素難。恍有以得其要領者。著脈證類擬。我師少宰松溪程公序諸首梓行矣。或謂予曰。子之類撰。人皆愛之。若夫方書簡便。誠醫家入門之徑也。惜未有徧及諸証之方。盍更發明之。則人咸躋仁壽。而嘉惠無窮矣。予曰然。夫方書自張劉李朱戴王之後。作者紛紜。執見論證。漫無歸一。嗟夫。以人之命。而試人之言。

岌岌乎殆哉。於是恫厥心。視爲職分。後究先哲論治。會融玄妙。鉤摘精要。編次成帙。名曰約說。詞理簡而會歸有元。說𨿽粗而向趨甚正。玆固步武遺蹤。間亦竊附己意。皆素所親試而多中者。可以按方治病。同志之士。

或有取焉。尙俟他日奏聞。道同一原。庶不負我髙祖設教司人之命之寄也。是爲序。嘉靖三十六年丁巳三月鮑叔鼎書。

﹝陳氏﹝仕賢﹞經驗濟世良方﹞醫藏目錄十一卷﹝國史經籍志。作十卷。醫藏目錄。重出經驗良方四卷。﹞

存四庫全書提要曰。經驗良方十一卷。明陳仕賢編。仕賢字邦憲。福淸人。嘉靖壬戌進士。官至副都禦吏。其書首載醫旨脈訣藥性。別爲一卷。次爲通治諸病門。如太乙紫金丹。牛黃淸心丸之類。次分雜證五十二門。皆鈔錄舊方。無所論說。自序稱與通州醫官孫宇。考定而成云。

﹝醫指﹞醫藏目錄一卷未見﹝李氏﹝允恭﹞集祕方﹞國史經籍志一卷未見

卷五十九

方論﹝三十七﹞

﹝董氏﹝炳﹞避水集驗方﹞國史經籍志四卷未見四庫全書提要曰。避水集驗方四卷。明董炳撰。炳字文化。泗州人。是編以常用有驗之方。分類裒輯。無所闡發。其所用之藥。有積雪艸者。本艸所未詳。特爲具其圖形。述其功效。然藥類至多。惟在善用﹐正無取乎搜羅新異。自誇祕授也。其以避水名者。蓋隆慶丙寅淮水決。炳避居樓上。以成是書。末附柳應徵撰玉鶴翁傳一篇。

備載炳父相治醫事。玉鶴相之自號。故炳又號懷鶴云。

﹝王氏﹝永輔﹞惠濟方﹞﹝醫藏目錄。作簡撰袖珍良方。系坊刻攺名。﹞國史經籍志八卷存﹝顧氏﹝鼎巨﹞經驗方﹞國史經籍志一卷未見﹝劉氏﹝黨﹞緊要二十四方﹞國史經籍志一卷未見﹝不自祕方﹞國史經籍志一卷未見﹝鄭氏﹝鸞﹞傳信方﹞國史經籍志八卷未見﹝李氏﹝蘭泉﹞醫說﹞未見鄞縣誌李奎傳曰。有李蘭泉者。以醫名世。所著醫說。未及刊布。其後學徐國。至今寶藏之。

﹝王氏﹝有禮﹞尊生內編﹞十卷未見嘉興府誌曰。王有禮。休寧人。嘉興邑庠生。本性沈。字三五。居鴛鴦湖上。精岐黃術。善治傷寒。有尊生內編十卷。葉向髙序。尊生外編八卷。嶽元聲序。皆行世。

﹝尊生外編﹞八卷未見﹝李氏﹝守欽﹞方書一得﹞未見按上見於汜水縣誌。

﹝劉氏﹝繼芳﹞怪證表裏因﹞未見按上見於太平府誌。

﹝林氏﹝道飛﹞濟世良方﹞未見福建通誌曰。林道飛以名醫。著有濟世良方。病者投劑立效。尢好施不倦。年八十三。子孫世其業。

﹝姚氏﹝浚﹞風疾必讀﹞未見按上見於江南通誌。

﹝江氏﹝時途﹞醫學原理﹞三十卷未見婺源縣誌曰。江時途。字正甫。江灣人。幼善病。徧閱方書。精研奧旨。異人談方術。了了頓悟。嗣是投劑輒效。有少年病悸。親戚咸惴惴危之。一劑霍然有起色。名著郡邑。戶外之履常滿。前後邑令。咸見推重。舉鄕賓者再。著有醫學原理三十卷。丹溪發明五卷。醫家爭傳誦焉。

﹝丹溪發明﹞五卷未見﹝萬氏﹝拱﹞醫學大成﹞未見按上見於湖廣通誌。

﹝諭氏﹝化鵬﹞醫經翼專﹞未見寶慶府誌曰。諭化鵬。字圖南。丰城人。以精醫遊邵陽。其於切脈望色聽聲察形之妙。終夜研究。若經生家。

治病如臨大敵。稍不中肯。憂形於色。靜夕深思。辰起卽赴病家。調劑不論貧富。不惜重值之料。人予之金。卽以市奇方祕論。雅尙气節。能文詞。嘗構一樓藏古書史。好與諸名士遊。所著醫經翼專。愚禪師之﹐其卒也。友人劉默庵經理。葬於東郭五里碑之右。濃卹其子以歸。

﹝徐氏﹝純卿﹞紉元醫案﹞未見延平府誌曰。徐純卿。將樂諸生。讀書學易。窮醫得祕方。施藥活人。年八十。手不釋卷﹐著有紉元醫案。

﹝徐氏﹝應顯﹞醫方積驗﹞未見金華府誌曰。徐應顯。字子。永康人。業儒。精醫術。多所全活。晚年益精。歷遊名公卿間。貧寒以疾請。

匍匐救之。所著有醫方積驗。歲大。倡行糜粥。有以負賦告者。爲貸錢焚券。人徳之。牟禦史廉其行。表其廬。

曰儒修相業。年八十餘卒。

﹝彭氏﹝浩﹞雜病正傳﹞未見﹝醫性﹞未見﹝孫氏﹝櫓﹞醫學大成﹞未見﹝活命祕訣﹞未見﹝吳氏﹝嗣昌﹞醫學慧業﹞未見按上五書。見於浙江通誌。

﹝吳氏﹝奐﹞古簡方﹞續文獻通考十二卷未見金華府誌曰。吳奐。字徳章。蘭溪人。刻志好學。博通書史。善書札。而尢精於醫。得何文定公曾孫仲畏之傳。功力兼人。益造其微。其醫最於一邑。人多稱之。著有古簡方十二卷。諸集方四十餘卷。其詩號蘭渚漁歌。

﹝王氏﹝子英﹞醫案﹞未見蘭溪縣誌曰。王子英。號石舟。著有醫案。系禦醫開之裔孫也。

﹝賴氏﹝湯銘﹞四科治要﹞未見延平府誌曰。賴湯銘。永安庠生。痛母歿於庸醫。一旦棄舉子業精醫。以贖己罪。而未能也。於是無貧富。

病者𨿽百里必視之。投劑輒驗。郡守鄭祖幾法不起。湯銘旣治有效。且曰。調養元气。上策也。參術艸根。斯下耳。鄭聞言益加禮焉。有四科治要。閩醫多祖述之。

﹝方氏﹝炯﹞杏村肘後方﹞未見按上見於福建通誌。

﹝潘氏﹝文源﹞方脈纂要﹞二十卷未見婺源縣誌曰。潘文源。字本初。桃溪人。寬和仁濃。言笑不苟。望而知爲長者。少業儒不售。去而學醫。卽精工。所投劑輒效。每日求診視者。盈門塞巷。文源意在施予。所藥治者。槪不責酬。遇貧士且加惠予焉。以故懸壺三十餘載。人人稱神。而家無數畝之蓄。沒之日。里巷多流涕者。所著有方脈纂要二十卷。行於世。

﹝莊氏﹝履嚴﹞醫理髮微﹞未見江陰縣誌曰。莊履嚴。字若。工醫。能詩。延醫有奇驗。活人不可勝紀。著醫理髮微。習醫者多宗尙之。

﹝髙氏﹝叔宗﹞資珍方﹞未見江陰縣誌曰。髙叔宗。字子正。別號石山。能詩善書。通和扁術。著資珍方。髙賓爲序。

﹝王氏﹝禹道﹞惠濟仙方﹞未見分水縣誌曰。王禹道。字冰巖。事繼母以孝聞。幼好學。弱冠精舉子業。以及經史子集。無不通貫。都人士咸以大器期之。中年遘疾。遂究心岐黃家言。著惠濟仙方諸書。遠邇稱述。不啻沛相長桑也。訓鄕勇以拒礦賊。

功髙。尉邑侯李深重之。都諫何春泉欲以人才薦。會疾不果。前蔡邑侯集分水先賢傳。首稱焉。

﹝汪氏﹝副護﹞試效集成﹞未見休寧縣誌曰。汪副護。字天相。城西人。少通儒術。攺業醫。師祁門汪機。尋歷姑蘇京口。訪明師。遂精醫學。祖東垣老人。專以扶元气爲主。因號培元醫。行四十餘年。全活甚眾。平生樂善好施。四城通道。並建亭憩行者。兼修遠近廟宇。悉出賣藥金。著有試效集成曁諸醫書。行世。

﹝胡氏﹝尙禮﹞醫案﹞未見按上見於儀眞縣誌。

﹝孫氏﹝鈍﹞試效集成書﹞未見錢塘縣誌曰。孫鈍。字公銳。遇異人授卻老方。九十童顏。醫傾海內。所著有試效集成書。按脈用藥。足齊古人。又有皇甫泰者。與之齊名。稱孫皇云。

﹝王氏﹝君賞﹞醫便﹞二卷﹝張受孔刊本四卷﹞存自序曰。余遊京師。時獲玆集。檢其方甚約。諦試之輒驗。因益以續收諸條。更裁定焉。稍稍蓄治藥材。無論疾久近。循方分劑。罔不克臻奇功。嗣是出按晉。及再承關陜。於時從役者。人以十數。歲月旣賒。得無有虞采薪。然𨿽傳捨中法嚴。內外醫不可得延而入也。獨賴是以濟。取左右如叩。夫醫弗煩而藥足。方弗繁而用備。名之曰醫便。旣事竣。將言復諸從役求甚殷。苦無餘本。錄則眾弗給。政或給焉。示亦弗廣也。舉而籌之太守。太守曰。藏有廢版。可更遂以命梓人。隆慶己巳重陽日。巡按陜西監察禦史王君賞識。

按萬曆壬寅吳秀序曰。震澤沈竹亭與齡所錄也。蘇州府誌又曰。沈與齡號竹亭。吳江人。工醫。能決生死。

著書便行世。然據徐應登序。稱按是編爲王侍禦公按秦時所輯﹐則知其出君賞矣。

﹝吳氏﹝秀﹞增補醫便續集﹞四卷﹝張受孔刊本六卷﹞存自序略曰。余家舊用醫便集。蓋得之竹亭先生。云迄今三十年。索者猶踵至。武林因之有二刻。托爲禦院本。

繼又見莒中刻。補遺則歸之朱濟川黃文洲兩人。兩人固良醫也。所采集當不謬。余合兩書刪訂之。補以己試方。

用續先刻。世有不能致醫藥。與能致而付之庸工之手者。覽此庶有瘳乎。

﹝曹氏﹝金﹞傳信尢易方﹞八卷存栗永祿序略曰。夷門少川右使曹公。素畱神軒岐內經靈樞諸篇。尢邃於仲景叔和丹溪等諸部經方。故自登仕來。揚歷淮揚齊魯會稽間。所過名勝。卽登眺移日。值羽士緇流。輒攺顏款接叩底裏。但奇藥單方可采。隨便札記。付行笥以隨。垂二十餘祀。方積笥盈。奚啻萬計。玆轄政少暇。悉所積校理之。辧證分門。犁然備具。稍方品重復。詭異不經者。盡爲刪芟。乃得八卷。中有證頗相類。則附注本門。有間出各方。則明注方後。較諸種更爲精當簡便。且經試多奇驗。遂題曰傳信尢易方。一展捲。門類區別。藥品弗淆。治療法備。𨿽窮鄕下邑。人得此。隨證檢方。隨方制藥。隨藥醫證。不出戶庭。效可立睹。醫可勿他覓也。

自序略曰。余聞之。尺有所短。寸有所長。確哉其言之也。蓋余少膺脾病。召一方時。所謂名能療者。乃百弗一功焉。會客有授余啖蠡實者。非有所診候而審辧也。輒一再月。而彊食倍他日。繇此觀之。世嘗言海上方。

能愈劇疾。不虛哉。不虛哉。余旣以日履和豫。叨役四方。所過名勝。羽客衲子。時問所素善易方。歲久累數篋。

間發治所主病。屢屢稱捷效。隆慶攺元。余起使易水。命醫官鄭鸞。比類裒集。曰。韙哉方乎。傳之海上人。而實散見諸名家所載籍者也。余更使明著所自出。而頗厭其繁複。後二年餘再攜入秦。秦涇陽醫士王玎檢校刪正。釐八卷。錄成適左使上黨健齋栗公雅抱博濟之猷。間取而觀之曰。夫在物有之。運規而索圜。有弗圜焉。我知其不爲方也。操矩以求方。有弗方焉。我知其不爲圜也。以余讀若方。殆醫之規矩。非與吾爲若梓以博。民壽何如。余曰。公之意信大濃幸。吾志也。於是卒刻。而名之曰傳信尢易方。蓋古有衛生千金救民備急易方。而是方不伐物命品。取諸任土所宜。無煩雷公操炮。隱居辧治。而又嘗試多奇應。故云。時隆慶歲在庚午春正月上元日。賜進士出身通奉大夫陜西等處承宣布政使司右布政使夷門曹金書。

﹝何氏﹝古朴﹞醫家蘊奧﹞四卷存章秩曰。古朴先生余杭縣北住進賢裏。幼穎悟讀書。�詩隱居。獨善傳覽諸書。尢精醫學。所集有修眞正術。

求嗣祕要。艸堂吟料。珠璣類萃。星命關鍵等書。

﹝修眞正術﹞未見﹝楊氏﹝拱﹞醫方摘要﹞十二卷存﹝龔氏﹝信﹞古今醫鑑﹞八卷存自序曰。余幼業儒。讀張子西銘。天下疲癃生理殘障。皆吾無告兄弟。韓子原道。爲之醫藥。以濟其夭死。深嘆二公之言。民胞物與之心也。然膺厥任。惟宰相。上佐天子。調燮陰陽。節宣元气。庶足起疲癃而壽國脈。余誦之。直欲於身親見之。殊庸劣魯鈍。爲時所。會家君起家醫學。來燕豫。附應中原。醫之正傳。已有所得。

余因省焉。遂棄儒就學。紹岐黃倉越之心傳。闡劉張朱李之祕訣。於當時雲遊髙士。有裨醫教者。尢竭誠晉謁。與之上下其議論。遠宗先哲。近取名公。殫精竭神。磨光刮垢。與家君相爲淵源。

蓋有年矣。每視疾則先診以脈息。次察其病原。而攻治之法。方藥之制。又酌其脈病而投之。執是以往。影響不殊。旣而以脈病治方。分門別類。以古今之確論爲樞要。間亦竊附己意。參互考訂。遺者補之。略者詳之。纂輯成帙。醫有十三科。此其粗備。釐爲八卷。名以古今醫鑑。夫醫意也。何取於鑑。鑑惟空而後無遺照。醫必明而後無遺疾。是書上考諸古。古之明驗者取之。下質諸今。今之明驗者取之。隱伏沈痼。罔不洞察。與鑑之照物。

妍媸不夾。有相類者。此之謂醫鑑。此余命名意也。稿甫成。不敢自祕。爰付諸梓。以公諸天下後世。俾醫有小補。病有救援。視醫國良相。固小大不同。而疲癃可起。夭死可蘇。亦宛乎韓張二公之用心也。余不佞。言之無文。聊述成書之槪於篇端。其訂訛正誤。尙有竣於後之君子。時萬曆四年歲次丙子孟冬之吉。金溪後學龔廷賢書於有愼堂。

金溪縣誌曰。龔信十一都下澌里人。任太醫院。著古今醫鑑。並雲林醫彀。子廷賢著萬病回春。

﹝周氏﹝禮﹞醫聖階梯﹞十卷存自序曰。醫者仁術也。厥理邃奧。惟儒爲能通之。自黃岐開其源。和扁弘其流。張王朱李數君子揚其瀾。而醫道始大著矣。先君菊潭翁甫以醫鳴世。載諸郡誌。足徵也。嘗謂禮曰。醫僅足以濟一方。汝其求之孔孟。以大其施乎。爰命業儒。補郡庠弟子員。屢試弗捷。貢太學生。受臨淸州。柰世方以資格待仕進。而禮又素性弗克脂韋。於時仕甫三載。卽謝政歸。因思先正有云。不用於時。則當爲明醫以濟世。乃因究心醫業。博觀前輩遺書。汗牛充棟。言各有長。然紛紜浩漫。靡有歸一。苟非神而明之者。莫窺其涯。

是以庸醫貿貿。未免執一廢百。而以藥試病。其爲仁術之累多矣。禮幼侍先君。頗知梗槪。旣而銳意鉆研。殫心窮究。乃克會通諸家之說。撮其樞要。析其淆亂。間附己意。以成全書。凡十卷。先審病以定名。次原病以著論。

論確而後察脈。脈明而後處方。湯液丸散。用各有宜。編訖。題曰醫聖階梯。夫神聖工巧。醫之等級也。然必由易簡。而後極至可臻。志於醫學人。苟能於是書而尋繹焉。則向往不迷。而神聖之域。不於此而可漸躋乎。於戲。

凡厥有生。受形天地。五方之水土不齊。七情之感人亦異。安得滯於聞見之偏。而不知變通之妙哉。是集也。合之盡其大。析之極其精。展玩之間。庶幾候易。而病機可識。體認眞。而療理無艱矣。書旣成。不敢自私。因鋟梓。以廣惠於四方云。萬曆元年春正月旣望徵仕郎臨淸州判官歸安半山周禮序。

﹝徐氏﹝涉﹞親驗簡便方﹞醫藏目錄一卷存自序略曰。予自弱冠。旣念貧民。昧於醫藥。淪於夭死。故每畱心體察。諸醫曁諸士大夫。語及凡已試而簡便者。悉令人筆識之。意在鋟行。而冗累未果。今寓畱都稍暇。又得太醫院醫官江陰。趙文育氏。爲予分類繕寫。

足成一編。𨿽其所具未若他書之多。然皆非道聽途說。言之無據。亦非待醫家臨病斟酌。煩厥心力者也。但本意主於便物。不止專濟其生。故於服食物用之凡。從宜料理之法。少有裨於斯民日用者。亦輒類附於後焉。仍慮其罔知文義。爰爲之詞。咸近方俗。卽醫家語。亦不全采。要在使之易曉而已。觀者幸勿以爲淺近而忽之。

﹝羅浮山人竹堂集驗方﹞六卷存﹝姚氏﹝思仁﹞竹堂醫方考﹞未見朱彜尊姚氏族譜序曰。萬曆初。光祿大夫柱國太子太傳工部書善長公。登先文恪公榜。後年七十餘。致政歸裏居。樂善好施。病者給以藥。寒者給以衣。死者給以棺。今所傳竹堂醫方。皆公手自抄。

按是書。見於浙江通誌。引嘉禾徵獻錄。姚思仁當是善長公。而豈與羅浮山人集驗方。爲一書否。附以俟考。

﹝解氏﹝楨﹞醫學便覽﹞醫藏目錄四卷存﹝張氏﹝四維﹞醫門祕旨﹞十五卷存��曰。古皖張子諱四維。字國本。別號筠亭。乃聽選官也。醫名於世。諸上司獎之以扁額。士大夫贈之以詩文。

﹝錢氏﹝後崖﹞宦邸便方﹞二卷存﹝吳氏﹝嘉言﹞醫經會元﹞十卷存自序曰。夫醫藥方書。乃拯病資生之軌也。惟按以理气。詳於治法。卓有效驗者爲難得。近代所出之書。有詳於論說者。不備乎方。繁乎方藥者。不精於擇。文言衍義者。無體用之約。快捷方式處治者。缺是非之辧。及諸家注述﹐無一本之斷。有五志皆爲火論者。有言溫能除大熱者。有竟以吐汗下去病爲要者。有言治病。必求其本爲法者。經言邪之所湊。其气必虛。人有言傷寒及諸气諸痛無補法﹐故業此者。有多歧之嘆。閱方者。懷猶豫之惑。

予承家傳。原諸病所感。必由乘虛而入。以爲主論證有名。用藥有據。當別三因所致爲綱領臨證有條。評色脈逆順虛實爲權衡。故曰。藥不執方。合宜而用。醫無定體。應變而施。原乎古方撰集於淳朴之時。傳流於偸薄之漸。

病名𨿽同。而治法互異。吁。惟儒有孔孟之刪定。程朱之發明。所以道統之傳。昭如日星。況乎醫道精微。又乏明哲闡揚。踵訛襲誤。苟非究心素難之奧。博探諸家之長。安於膚略。其不蹈於實實虛虛之獘者蓋鮮矣。然亙古今而不變者理也。苟能精造乎至理。則如聽訟明刑之有法度。縱民僞日繁。不越乎條律。人病百出。豈外乎方法哉。予𨿽不敏。謂司命之任匪輕。

𨿽藉家傳。益自砥礪。藥餌鍼灸。屢投輒效。縉紳諸公。謬許爲當世明醫。每自塊焉。適己卯歲冬。畱都大司馬淩病脾胃。延予調理。因索予家經驗祕方。捐俸梓行。以廣其傳。爲醫道指掌也。予辭不獲已。謹以脈訣發明者。

正有定論。藥性繁雜者。刪有切要。衛生有本。設心脾腎三方於篇首。以備通用。察病有機。列運气標本等論於卷末。以啟後學。削訛辟舛。發古通今。集成十卷。名曰醫經會元。或可利濟於無窮。期不負至仁盛心而已。今際聖君賢相。法三代之仁。以臻雍熙之治。詔取天下明醫。以廣好生之術。余齒七十有四。自揣不能應召。謹以是書。奉淩公命。而遂梓焉。萬曆庚辰歲孟春上浣之吉。原太醫院醫官浙嚴分水梅坡吳嘉言撰。

﹝醫學統宗﹞未見按上見於嚴州府誌。

﹝龔氏﹝廷賢﹞種杏仙方﹞醫藏目錄四卷存自序曰。醫稱王霸殊。溯古辧之。若魚目夜光。連城。然不爽也。顧霸之效也。詭駁之宜。而王謂易簡。

曷以也。醫惡是類乎。余自髫齔。廣箕裘業。從家大人醫寓中。家大人輒以霸禁。比長客壺京肆。稍見兪諸大方。

若蔣定西京使相劉秋堂諸老。僉以王道醫。交口稱矣。余竊自信。乃取家大人所傳方書。而續其餘。成醫鑑一帙。

鍥之以便世用。第方多萃味。而窶人避地或購之難。誠杏林遺春也。乃復竊父志。括俚言切病情。選方擇味。類以一二易致者。動療鉅。見者奇之。命曰種杏仙方。俾家易辧。人易曉。而遐陬胥靡。咸在杏蔭中矣。第恐出奇吐祕。見者以霸術目距。知王之易簡。正坐此矣。譬之夜光之珠。奚必徑寸。連城之璧。奚必拱把。魚目。寧得而亂之乎。書成。辱名輩序諸首帙。余故吐所懷以自白雲。萬曆九年歲次辛巳孟秋吉。金溪雲林山人龔廷賢書。

何出圖序略曰。龔氏子才操岐黃之祕。而鳴諸豫。嘗佐而翁著醫鑑。行於世矣。爲浩博而旨奧。構材備難致也。乃更擇易簡。投單品輒效者。爲四帙。又不爲艱深語。卽窮陬嗇人。讀易解。能卒然辧。譬之阮瑟嵇琴。一脫囊自成韻調。又可以名家也。子才名廷賢。號雲林。江西金溪人。

﹝萬病回春﹞八卷存﹝雲林神彀﹞四卷存﹝魯府禁方﹞醫藏目錄四卷存﹝醫學準繩﹞醫藏目錄四卷未見﹝壽世保元﹞十卷存﹝濟世全書﹞醫藏目錄八卷存﹝雲林醫聖普渡慈航﹞八卷存﹝繆氏﹝存濟﹞識病捷法﹞醫藏目錄十卷存﹝余氏﹝應奎﹞醫學源流肯綮大成﹞十六卷存﹝吳氏﹝昆﹞醫方考﹞醫藏目錄六卷存自序曰。上醫治未病。方無尙也。垂經論焉。經論醫之奧也。中醫治已病。於是乎始有方。方醫之祖也。非其得已。視斯民之疾苦。故因病以立方耳。季世人知醫尙矣。習方其簡也。窮經其煩也。乃率以方授受。而求經論者無之。捨斯道之奧。寶斯道之粗。安望其術之神良也。余年十五志醫術。逮今十有八稔。懼辱醫名。早夜遑遑。惟經論是搜。不敢自是。遊海內者數年。就有道者。而贄謁之。見賤工十九。良工十一。不惟上古之經論昧焉。𨿽中古之方。猶弗達也。弗明方之旨與方之證。及諸藥升降浮沈。寒熱溫平良毒之性。與夫宣通補瀉輕重滑澀燥濕。反正類從之理。而徒執方以療病。惡能保其不殃人乎。

乃爲之湣惻。取古昔良醫之方七百餘首。揆之於經。酌以心見。訂之於證。發其微義。編爲六卷。題之端曰醫方考。蓋以考其方藥﹐考其見證。考其名義。考其事迹。考其變通。考其得失。考其所以然之故。匪徒苟然。志方而已。君子曰。夫夫也。弱齡譾陋。輕議古人。則昆有罪焉爾。世有覺者。觸目而疵之。從而可否之。吾幸吾之得師也。遊藝者。玩索而惜��而左右之。吾幸吾之明典也。如山野之陬。湖海之遠。求良醫而不速得。開卷檢方。能究愚論。而斟酌自藥焉。則吾濟人之一念也。或者尙論千古。末張孫而本軒岐。劣羣方而優經論。則孟軻氏所謂遊於聖人之門者。難爲言矣。安用夫斯籍之贅也。皇明萬曆十二年。歲次甲申。孟冬月。古歙吳昆序。

﹝十三科證治﹞未見﹝參黃論﹞未見按上見於亡名氏鶴臯山人傳。

﹝亡名氏類纂名醫要旨醫源會海﹞二卷存﹝吳氏﹝勉學﹞師古齋匯聚簡便單方﹞七卷存

卷六十

方論﹝三十八﹞

﹝馮氏﹝時可﹞上池雜說﹞一卷未見四庫全書提要曰。上池雜說一卷。明馮時可撰。雜論醫學之書。大意主於溫補。伸東垣而抑丹溪。亦偏於一隅之見者也。

﹝黃氏﹝河﹞醫學搜精﹞二卷存﹝楊氏﹝四知﹞惠民正方﹞一卷存自序曰。閩廣之間。有蠱毒焉。世說久矣。萬曆甲申。余觀風於閩。慨然冀除斯害。申律令。專治法。誡諸頑。斯於勝殘。且慮專弗廣。久之湮也。乃博集蠱毒諸方。刻諸簡。惠厥民焉。刻成。或問余曰。君執三尺法。

以擊姦。不能使民無盡。乃屑屑乎方伎末矣。余曰。不然。夫春陽煦物。而不徧於幽谷。迅雷能震惡。而或遺於細事。化工且然。矧執法者哉。譬之禦虜大將。提兵振旅。汛掃妖氛。而閭閻老稚。執梃箠。挾弓弩。家防戶衛。不猶愈於徒手乎。止禁姦法。余易敢弛。而廣專諸方。固令民以自防也。或又謂。蠱妖叵測。燭之無形。

驅之不去。柰何。余哂之曰。不然。昌黎之驅鱷魚。原魯之擊神蛇。蝗不入境。虎北渡河。昔人豈異於人哉。亦誠實政格之云耳。是在良有司圖之。余將考焉。萬曆甲申仲冬吉日。賜進士第文林郎巡按福建奉敕兼管鹽法淸軍陜西道監察禦史大梁楊四知撰。

﹝張氏﹝三錫﹞醫學六要﹞醫藏目錄二十卷存張三錫曰。夫醫上自炎黃秦漢。下迄唐宋遼金元。其書汗牛充棟。不爲不多。第純駁不同。繁則嫌其泛雜。

簡又失之缺略。且義例乖違。篇章紕繆。遵行不易。披會亦難。錫家世業醫。致志三十餘年。僅得古人治病大法有八。曰陰。曰陽。曰表。曰裏。曰寒。曰熱。曰虛。曰實。而气血痰火。盡該於中。醫學大旨有六。曰診法。

曰經絡。曰病機。曰藥性。曰治法。曰運气。蓋診法不明。安知病情。故首刻四診法。經絡不分。安知病根。病機不察。安知傳變。故次經絡考。次病機部。藥性不熟。何以處方。綱目𨿽備。切要惟緊。故次本艸選。治病無法。何以取效。且不知天地陰陽。五行生化之源﹐何以明經。故次治法匯。次運气略。匪敢妄附己見。實博采羣書。各萃其要焉耳。卽間效一得。亦已試之良規。不刊之大法也。其言詳而盡。其法簡而易。學人誠一究心焉。

則診法諳矣。經絡分矣。而病機而本艸。則又精且察矣。施治有方。運气默會。則又體生化之理。而隨投隨應矣。有不一一中的。而登軒岐盧扁之堂奧者乎。𨿽曰六要。實爲醫學之全書。具目者當自得之。

張維藩等序曰。嗟乎。先大父諱三錫。字叔承。特號嗣泉。遊神杏圃。系畱都醫林望者垂三十年。而今奄棄三世。藩等不能親承提命。所可幸者。潛窺義黃蘊奧。勒成一帙。其名曰醫學六要。凡我同志。靡不朝吟而夕誦焉。惜乎罹天變之火。其版燼其半。至今抱遺恨焉。賴有朱君號敬橋者。出所藏書。付之剞劂氏。補殘缺。訂訛訛。而依然復行矣。是集也。於先人遺編。用是闡明而紹繹之。而亦可補於後學之指南云。

四庫全書提要曰。醫學六要十九卷。明張三錫撰。三錫字叔承。應天人。是編成於萬曆乙酉。以醫學大端有六。分別論列。首四診法一卷。次經絡考一卷。次病機部二卷。次本艸選六卷。次治法匯八卷。次運气略一卷。

自謂博采羣書。各匯其要。然雜錄舊文。無所折衷。王肯堂敍。以神聖稱之。過矣。

﹝許氏﹝兆禎﹞醫鏡﹞醫藏目錄二卷存吳秀序略曰。嘗觀許氏鳴醫。自巢由而下。漢有許定。晉有許遜。隋有許智藏。唐有許孝崇許胤宗。宋有許叔微許洪。皆能深造醫閫。而著書立言。師表萬世者也。許君培元學躋董賈。文司韓。而所以求益者。毋論江之左右。𨿽薄海內外。未始不爲之屈一指也。余嘗器其才。而勸之應試。乃有感而曰。富貴有命。不可彊也。與其登庸於仕籍。而危見忌於同朝。若紹承醫術。以躋斯人於仁壽之域哉。遂取家傳的本。及歷代以來方書。細研潛玩。三爲裘葛。而工其術。故上自王侯大臣。下至裏井閭HT。凡有患者。沾其匕劑。經其療理。煥然如赫日之消凍。灑然如執熱之濯淸。顓以慈仁爲念。未嘗要謝。故澤被生靈。名驚昭代。而亙古醫流所罕睹焉者也。復自念曰。醫之道大矣。古人之言亦夥矣。苟不及之以約。而識之以籍。則使後之業者。將何取衷哉。於是博采諸家。

審脈論證。辧名定經。微妙之語。與夫用藥君臣佐使寒熱溫平緩急之方。備著於書。曰診翼。曰醫辧。曰藥徑。

曰素問評林。曰醫家四書。曰傷寒解惑。曰女科要論。曰衍嗣寶訓。曰痘疹筆議。曰外科集驗。盛行於世矣。

尢懼其於記誦。故復出家藏祕訣。編成詩括以便之。余閱之累日。見其旨邃而理明。言簡而意盡。𨿽中醫執此施治。

可以奏功。如病者知之。亦不爲庸醫所誤。眞醫家之鐵鑑。而深幸是編不可少也。遂名之曰醫鏡。以溥其傳。凡有志於此者。果能熟而通之。不圖經。而百艸吾嘗矣。不素難。而岐扁其再生矣。不長沙。而傷寒昭融宣名矣。

不守眞。而熱證光明洞達矣。不明之。而內外傷吾辧矣。不彥修。而大成吾集矣。若登雲臺。而識璇璣之要訣。

則天文可。入武庫而得門鑰之要樞。則器具畢舉﹐所謂快捷方式一通。不待騏驥。而千里可適者。信然矣。

﹝醫辧﹞未見﹝方紀﹞二卷存朱國禎序略曰。許培元先生初習舉子業。甚工。棄去。閉戶讀書。而特究於醫。董祠部故貴簡。欲先致不可得。於是潯之人咸重之。培元卽隱然感時。多慷慨語。其��則申師相爲序。�等篇則諸名公爲序。而特以方紀托序平涵。方紀先病機。次凡例。次主治虛實。次經引各證。而悉約以韻語。語又錯出。賦偶長短。古近之間班班如也。

﹝萬氏﹝全﹞保命歌括﹞明志三十五卷存﹝朱氏﹝東山﹞立命元龜﹞醫藏目錄七卷未見﹝徐氏﹝敬弘﹞醫家匯論﹞醫藏目錄二卷未見﹝萬氏﹝闕名﹞集驗良方﹞醫藏目錄一卷未見﹝卞氏﹝石帆﹞無倦齋衛生良方﹞醫藏目錄四卷未見﹝杜氏﹝大章﹞醫經纂萃﹞醫藏目錄二卷未見﹝劉氏﹝全徳﹞鈞玄祕集﹞醫藏目錄一卷未見﹝劉氏﹝名﹞醫學拾遺﹞醫藏目錄捲闕未見﹝王氏﹝宗顯﹞醫方快捷方式﹞醫藏目錄二卷未見﹝盛氏﹝後湖﹞行囊備用方﹞醫藏目錄一卷未見﹝蔡氏﹝玄谷﹞家寶醫方﹞醫藏目錄二卷未見﹝芮氏﹝經﹞杏苑生春﹞醫藏目錄八卷未見﹝胡氏﹝一龍﹞靑囊至祕﹞醫藏目錄十二卷未見﹝楊氏﹝傑﹞醫論解﹞醫藏目錄一卷未見﹝何氏﹝東文﹞醫學統宗﹞醫藏目錄八卷未見﹝蕭氏﹝昂﹞醫萃﹞醫藏目錄一卷未見﹝亡名氏病機治要﹞醫藏目錄捲闕未見﹝紅鑪點雪﹞醫藏目錄捲闕注日一百三十二論未見﹝醫經戶庭﹞醫藏目錄捲闕未見﹝兩浙世醫祕方﹞醫藏目錄捲闕未見﹝陶氏﹝闕名﹞遺方家祕﹞醫藏目錄一卷未見﹝李氏﹝樓﹞怪證奇方﹞二卷存﹝金氏﹝﹞明醫醫鑑﹞未見錢塘縣誌曰。金珂。字潤寰。仁山先生後裔也。珂少有神童之目。比長遵母命業醫。𨿽讀書萬卷。不拾糟粕。𨿽極險證。從容處之。嘗云。古之名醫者。曰和曰緩曰倉。遽奚爲耶。無富貴貧賤。悉以平等心治之。若鰥寡孤獨。不惟不取值。輒有貽贈。杭城內外所全活者。不啻億萬人。著有明醫醫鑑。外科精微。體仁編。兒科慈幼錄諸書。

﹝體仁編﹞未見﹝金君﹝申之﹞生雅﹞未見陳仁錫序略曰。城申之金君負髙俗之志。具濟世之腸。初工帖括。旣不得志﹐乃棄章句。而攻於醫。參研之久。集成生雅編。發明歲運經髓。陰陽表裏。以起百病之源﹐大都博而不繁。詳而有要。綜核究竟。變化錯伍。

申之用心加惠何勤哉。所稱不爲良宰相。其次或明醫。吾儒作用處。得於是編。稍窺一斑矣。然是豈足以竟申之也。申之所求於世也廉。所冀於天也貪。天之彭殤。自有定數。

貪天之數。以全活一世。必不得之理。必可得之心。農黃生萬世。有加於心術乎哉。﹝無夢園遺集﹞

﹝朱氏�濟世靈樞﹞未見曹於汴序曰。宗侯東壁公旣以醫聲於時。全活無量。厥誠一復纘其傳。有抱望救者。晰若洞垣。余及家人輩。或失調攝。延之治療。刻期奏效。以所著濟世靈樞觀余。悉醫道肯綮。將以公之世。躋萬方壽域也。念不忘世。世期於濟。此學道有得。匪僅僅攻醫術者比。蓋其學直探大本。是以宇宙同視也。學局皮膚者。𨿽亦斤斤而潛伏。令念不自覺知。學徹神髓。藩籬乃破。疾痛相關矣。又嘗纂前人旣效之方成帙。曰肘後祕方。旣以世。何以云祕。前人之鄭重而祕藏者也。何祕乎。遇則傳。不遇則不傳也。遇而得言。言濟世之寶。不遇而傳。輕則耳畔之飄風。甚則明珠之投暗矣。吁。此所以遇合之難。而世之罕睹其濟也。﹝仰節堂集﹞

﹝肘後祕方﹞未見﹝王氏﹝文謨﹞醫學鉤玄﹞未見﹝碎金方﹞三卷存引曰。竊聞千方易得。一效難求。余乃畱心斯道。蓋歷多霜。因見近代刻古方。盡藏幸多。是藥品不全。等分不一。炮制弗精。咸失古方之本旨。安足望其起死回生哉。予實憂之。恆患豚兒不知仁術之玄微。以訛傳訛。

云不誤人。予弗信也。故述吾祖杏林翁祕傳之方。及吾父雲泉翁經驗之藥。並予嘗取效之術。及聞江湖道中玄妙之劑。莫不金置幣。向求之以助吾兒。得成濟世之道。於中湯丸散末藥。藥合宜方。方中節眞。世不傳之方。實爲鎭家之寶。近叨南嶽吳君大參將醫學鉤玄。已鍥行矣。復蒙臺云鄭使君請予碎金方。重刻附余於鉤玄之次。以公天下。豈不盡善盡美矣。俯而思之。此方實費千金而得。惟冀同道養生君子。宜寶惜之。莫作尋常輕視。同施利之恩。各盡孝慈之道。是吾意也。外附各色神仙妙術巧妙奇方。另附於末。

以助海內英豪之一覽耳。俾臨事不致眩惑。豈不懷區區之一助云。萬曆癸巳季秋之月。江右建之盱人繼周王文謨謹序。

﹝李氏﹝﹞醫學入門﹞醫藏目錄九卷﹝按九當作八﹞存自序曰。客有窺甕牖而誚之曰。子值離索之失。而考諸素問玄語。知本者歟。曰。本。身也。枝葉。子姓雲仍也。欲枝實繁茂。而不先培其本。智乎。身病多矣﹐徧百藥而不竟痊。必所嘗湯液。而猶未達其所以。倏爾閉戶四祀。寓目古今方論。倫其要。括其詞。發其隱。而類編之。分注之。令人可讀而悟於心。臨證應手。而不苦於折肱。沈潛之下。因以洞察纖。曲全生意於霜雪之餘。正以祈三春之敷榮也。不然。以司馬氏之通鑑。而猶自謂枉卻精神。某曷人斯。而敢擅藝自成哉。客曰。然。第世人血脈同而受病異。或因稟受。或因染襲。知大黃可以導滯。而不知其寒中。知附子可以補虛。而不知其遺毒。子能一一救諸。曰。志也。未能。敢不瞑眩藥諸心身。以立萬世支本。而後謀諸仁人也。客曰。勗之。萬曆乙亥仲春上丁日。南丰李述。

﹝程氏﹝式﹞醫彀﹞八卷存建昌府誌曰。程序。字心源。南城人。名醫。著者程氏醫彀。研究素問。次及難經脈訣。洎張劉李朱四氏之書。故延醫適宜。又搜其喫緊者。著之編帙。俾學人識經絡。明病機。若登軒岐之堂。入盧王之室。踵張劉李朱之門。而相質證焉。

﹝徐氏﹝紳﹞百代醫宗﹞﹝醫藏目錄作龔雲林訛﹞十卷存﹝閔氏﹝道揚﹞醫指如宜方﹞醫藏目錄四卷未見﹝醫學集要﹞醫藏目錄五卷存﹝謝氏﹝毓秀﹞回生達寶﹞八卷存自序略曰。余家祖世儒醫。有樵陽子李君嵐溪榮者。又余家之外祖也。深明乎醫理。活人以萬計。嘗述紺珠經一書。又自著二難寶鑑一編。以通濟乎萬世。博聞廣覽。𨿽見諸家之書。徒虛設而無章。而罔裨於用。乃一日慨然嘆曰。醫書多皆無用也。欲采其精要。集百試百效之方。匯爲一編。以作傳家之寶。旣而不果以終。余旣襲祖術。又受業於嵐溪公之門。何可以不繼其志。故輒自暇日。以口傳心授之源。及余心領神悟之眞。得以錄之。

又懇求華亭君校正。仰止君增論之。其書亦明矣。夫傷寒之證。原集諸書。皆列風爲首。而余獨以寒爲長者。豈好異哉。蓋風證𨿽爲百病之原。而人亦知其爲百病之始。其能治者亦有之。至於傷寒之證。多者不識。而輕視之。

而不知傷寒尢甚於風也。此證不明。則得病之初。不能詳其受病之源。所傳之經。而妄其劑。以至變生諸證。促人之生。能療是病者。無一二焉。余家深知乎此。故諄諄然。列爲首篇。以爲醫家之指南也。合謀梓之。客有覽是書者。謂余曰。翁之書。其至要矣乎。脈理詳明。舉人之所不能悟者。見翁之書。而皆知診乎脈。方論截然。

舉諸書之茫然無補者。見翁之書而皆識病源。以投之劑。且其痘疹一篇。極順逆險之三圖。而人皆能究極之。庶痘疹不至失治。抑亦不至爲庸醫矣。且夫醫者以濟世爲心。

書在天下。是卽濟乎天下也。書在萬世。是卽濟乎萬世也。翁之惠澤。其溥矣哉。翁之陰徳。其在子若孫哉。誠仲景後之一人哉。因題其標曰回生達寶。余曰。不佞之書。不敢謂如君之言。但一念不自吝之心。推之以濟世活人。可是表也。後之杏林君子。苟能執是而治病焉。亦未必無小補云。

﹝孫氏﹝一奎﹞赤水玄珠﹞三十六卷﹝國史經籍志。作十卷。醫藏目錄。作二十二卷。﹞存自序曰。先文學以儒術起家。乃七尺孱弱。始受易爲諸生攻制。藝過苦。又屢上棘闈。罷歸不無怏怏。體罷憊而弱益甚。余甫垂髫。日侍畢。見之輒隱心焉。問嘗自念。昔人有言。事親者不可不知醫。何得究竟祕奧。

俾保和吾親無恙乎。然之猶呻吟帖括未已也。比稍長。先文學令視伯兄賈之括蒼。道遘異教家有仙。仙也者指余曰。孺子何爲者。乃恂恂若爾。吾懷祕密久矣。遇而後傳。吾歷觀人間世。無如孺子可授。若能受而讀吾方。可以衛生。可以澤物。所就匪直一手一足烈矣。何必劬劬奔走。齷齪籌計爲哉。余曰。幸甚。君之禁方。能如陽慶公所傳五色奇咳之術。余小子事親。有所借手矣。及受讀而解驗之。果有慨於中。而多奇中。因趣裝歸海陽。

語先文學以故。且告之欲捨業而事方術。先文學沾沾喜曰。醫何不可爲也。良醫濟施。與良相同博比眾。又何論良賈。第異人所授精良矣。顧拘局而不通洽。脫非心融機變。則其方泥而難用。夫飲水者必窮其源。軒岐遺經。

非方術家之昆侖乎。而張仲景以下諸家。皆昆侖所達支委也。彼習業者專則精。不專則雜。稟心者一則恆。不一則間。飛衝之貫虱也。佝僂之承蜩也。專一故也。小子第勉之。乃發軒岐遺書。以及諸大家載籍。下帷誦讀。口玩心惟。無間寒暑。可三年所。私心又謂索居而窺觀。孰與廣詢而遠覽。方今明盛多賢。宇宙寥闊。四海九州之士。

持昭曠而晰成法者。詎無其人。余何卑卑以丘裏自隘也。於是自新都遊彭蠡。歷廬浮沅湘。探冥秦淮。釣奇於越。

卒之淹迹三吳焉。所歷之地。遇明達而折伏其前。與之譚支順闌橫之祕。叩下遂上爭之旨。辧陽入陰入之殊。闡經絡和代之異。與夫石橋引。案杌毒熨之法。今三十年於玆矣。惟耳目漸廣。故得於心者。津津漸融。卽未能爲人治病。決死生多驗。或庶幾診視鮮戾。投劑靡乖。慰夙心而遂生平。永親年而登大耋矣。惟是三吳諸名公。

遂信余有知也。忘分下交。爭爲延致。余又懼時過苦難。因乘餘暇。采先哲之名言。出已試之鄙見。積以歲年。

纂輯成帙。上之期無負先文學之訓。次之希免徧閱之勞。下之爲子姓守故業者。立法程焉。非以此而希聞也。乃有客。請余集而付剞劂。夫以名家稱者林林。而著作之盈充棟。余何必置一株鄧林間哉。客曰。楠豫章。櫟社之樹皆木也。良與賤之分。有目者能辧之。君有國工能。而自祕其術。何示人不廣也。余曰。不佞固非楠豫章之良。散木之賤。亦非甘心。如客言當置之市肆。以工師運斤焉。是所願也。敢自矜敝帚而祕之乎。若曰懸書國門以市譽。非予所敢。

四庫全書提要曰。赤水玄珠三十卷。明孫一奎撰。一奎字文垣。號東宿。又號生生子。休寧人。是編分門七十。每門又各條分縷析。如風門。則有傷風。眞中風。類中風。喑痱之別。寒門。則有中寒。惡寒之殊。大旨專以明證爲主。故於寒熱虛實。表裏气血八者。諄諄致意。其辧古今病證。名稱相混之處。尢爲明晰。惟第十卷

。

怯損勞瘵門附方外還丹。專講以人補人。采煉之法。殊非正道。蓋一奎以醫術遊公卿間。不免以是投其所好。遂爲全書之大瑕。是足惜耳。原本卷末。附醫旨緒餘二卷。醫案五卷。今別自爲帙。焦氏經籍志。載孫一奎赤水玄珠十卷。醫旨緒餘二卷。而不及醫案。或所見非全本歟。

﹝醫旨緒餘﹞四卷﹝國史經籍志作二卷﹞存四庫全書提要曰。醫旨緒餘二卷。明孫一奎撰。大旨發明太極陰陽五行之理。備於心身。分別臟腑形質。手足經上下。宗气衛气榮气。三焦包絡。命門相火。及各經絡配合之義。又引黃庭經。以證丹溪相火屬右腎之非。

引脈訣刊誤。以駁三因方三焦有形如脂膜之謬。分噎膈翻胃爲二證。辧癲狂癇之異治。皆卓然有特識。其議論諸家長短。謂仲景不徒以傷寒擅名。守眞不獨以治火要譽。戴人不當以攻擊蒙譏。東垣不專以內傷奏績。陽有餘陰不足之論。不可以訾丹溪。而攖寧生之技。亦可並垂不朽。尢千古持平之論云。

﹝孫氏醫案﹞九卷存四庫全書提要曰。孫氏醫案五卷。明孫泰來孫朋來同編。二人皆休寧孫一奎之子。是編卽所輯一奎醫案也。

凡三吳治驗二卷。新都治驗二卷。宜興治驗一卷。不分證而分地。蓋以治之先後爲次。一奎深究醫理。其議論多見於赤水玄珠。醫旨緒餘。皆已著錄。是編宗旨。具載二書之中。且旁文多於正論。亦爲冗漫。蓋大意主於標榜醫名。而不主於發揮醫理也。

﹝吳氏﹝惟貞﹞家抄濟世良方﹞七卷存﹝葉氏﹝雲龍﹞士林餘業﹞醫藏目錄六卷存李登序略曰。始余講業裏中。同門葉以潛氏來自盱江。

齦齦如也。予自以爲文學。嗣知其善治人病。輒應手瘥。則目以爲良醫。久之視餘一編。曰士林餘業。乃知以潛儒而醫。醫而儒也。以潛氏從學於明徳羅夫子之門。旣講於同仁之學。而餘業所擅。又恐人不良於醫。舉千百家。

而撮其要。經之以岐黃﹐紀之以劉張李朱四子。而雜采諸家之精義。以成其書。僅成六卷。繁而不炫。簡而不漏。

𨿽疏於醫學如愚者。可使進於知醫。而首揭三條。尢示人治心之本。君蓋因學以明醫。𨿽謂之藉醫以明學。亦可也。

﹝王氏﹝肯堂﹞醫論﹞明志四卷未見﹝證治準繩﹞醫藏目錄八卷存自序曰。餘發始燥。則聞長老道說範文正公未達時。禱於神以不得爲良相。願爲良醫。因嘆古君子之存心濟物。如此其切也。當是顓蒙無所知顧。讀岐黃家言。輒心開意解。若有夙契者。嘉靖丙寅母病阽危。常潤名醫。

延致殆徧。言人人殊。罕得要領。心甚陋之。於是銳意學醫。旣起亡妹於垂死。漸爲人知。延診求方。戶履恆滿。

先君以爲妨廢舉業。常嚴戒之。遂不復窮究。無何舉於鄕。又十年成進士。選讀中祕書。備員史館。凡四年。請急歸。旋被口語。終已不振。因伏自念受聖主作養濃恩。見謂儲相材。𨿽萬萬不敢望文正公。然其志不敢不立。

而其具不敢不勉。以庶幾無負父師之教。而今已矣。定省之餘。頗多暇日。乃復取岐黃家言。而肆力焉。二親篤老善病。卽醫非素習。固將學之。而況乎輕車熟路也。於是聞見日益廣。而藝日益精。鄕曲有抱沈。醫技告窮者。叩閽求方。亡弗立應。未嘗敢萌厭心。所全活者。稍稍眾矣。而又念所濟僅止一方。孰若著爲書。傳之天下萬世耶。偶嘉善髙生隱從余遊。因遂采取古今方論。參以鄙見。而命髙生次第錄之。遂先成雜病論方。各八巨帙。髙生請名。余命之曰證治準繩。髙生曰。

何謂也。余曰。醫有五科七事。曰脈。曰因。曰病。曰證。曰治。爲五科。因復分爲三。曰內。曰外。曰亦內亦外。並四科爲七事。如陰陽俱緊而浮。脈也。傷寒。因也。太陽。病也。頭痛發熱。身痛惡寒無汗。證也。麻黃湯。治也。派析支分。毫不容濫。而時師皆失之。不死者幸而免耳。自陳無擇始發明之。而其爲三因極一方。復語焉不詳。李仲南爲永類鈐方。支分派析。詳矣。而入理不精。比附未確。此書之所以作也。曰。五科皆備焉。

而獨名證治。何也。曰。以言證治獨詳故也。是書出。而不知醫不能脈者。因證檢書。而得治法故也。𨿽然。大匠之所取。卒與直者。準繩也。其能用準繩者。心目明也。倘守死句。而求活人。以準繩爲心目。則是書之刻。

且誤天下萬世。而余之罪大矣。家貧無資。假貸爲之。不能就其半。會侍禦周鶴陽公以按鹺行縣至金壇。聞而助成之。遂行於世。時萬曆三十年歲次壬寅夏五月朔旦。念西居士王肯堂宇泰識。

四庫全書提要曰。證治準繩一百二十卷。明王肯堂撰。是編據肯堂自序。稱先撰證治準繩八冊。皆成於丁酉戊戌間。其書采摭繁富。而參驗脈證。辧別異同。條理分明。具有端委。故博而不雜。詳而有要。於寒溫攻補。

無所偏主。視繆希雍之餘派。虛實不問。但談石膏之功。張介賓之末流。診候未施。先定人參之見者。亦爲能得其平。其諸傷門內。附載傳屍勞諸虫之形。𨿽以涉乎語怪。然觀北齊徐之才以死人枕療鬼疰。則專門授受。當有所傳。未可槪疑以荒誕也。其傷寒準繩八冊。瘍醫準繩六冊。則成於甲辰。幼科準繩九冊。女科準繩五冊。則成於丁未。皆以補前書所未備。故仍以證治準繩爲總名。惟其方皆附各証之下。與雜證體例稍殊耳。史稱肯堂好讀書。尢精於醫。所著證治準繩。該博精詳。世競傳之。其所著郁岡齋筆塵。論方藥者十之三四。蓋於玆一藝。用力至深。宜其爲醫家圭臬矣。

﹝證治準繩類方﹞八冊存﹝醫鏡﹞四卷存蔣儀凡例曰。宇泰先生發明醫理。著述行世。式從已久。門下訂疑問難。益多其徒。但理學淵微。卷帙浩渺。

學人苦無津梁。先生手示此編。指其大要。令一披覽。而曉然於辧證用藥。眞昭徹如鏡。遂以醫鏡名編。一是編原本。余得之茂苑張玄。玄得之宇泰先生。授受蓋不輕矣。往余與玄讀書餘峯。搦管之餘。漫加輯訂。爰付梨棗。縣諸國門。凡我同人。寶玆囊祕。

﹝葉氏﹝廷HT﹞世醫通變﹞醫藏目錄二卷未見﹝亡名氏曠南已試方﹞醫藏目錄四卷未見﹝萬氏﹝闕名﹞續驗方﹞醫藏目錄�捲未見﹝袁氏﹝靜庵﹞救民易方﹞醫藏目錄�捲未見﹝畢氏﹝似範﹞良方﹞醫藏目錄一卷未見﹝亡名氏醫方摘要﹞醫藏目錄一卷未見﹝藥籃春意﹞醫藏目錄六卷未見﹝葉氏﹝南山﹞醫靈捷要﹞醫藏目錄一卷未見

卷六十一

方論﹝三十九﹞

﹝歐陽氏﹝植﹞救急療貧易簡奇方﹞一卷存景陵縣誌曰。歐陽植。字叔堅。邑庠生。治舉業。旁精醫。著有靈臺祕要。邑進士胡懋忠刻於固。始有易簡奇方。邑進士熊寅刻於婺源。有全生四要。邑知府王曰然刻於臨洮。

﹝靈臺祕要﹞未見﹝陸氏﹝道元﹞範蒙醫會錄﹞未見陸道元曰。小兒雜證便蒙捷法外。有藥性脈法經脈運气傷寒雜證女科總名之範蒙醫會錄。尙在修纂。待完日並刊。以就髙明同志者正之。是望。﹝金金錄補遺﹞

﹝呂氏﹝祥﹞急篤怪疑試效奇方﹞醫藏目錄六卷未見﹝亡名氏孤峯捷驗方﹞醫藏目錄捲闕未見﹝沈氏﹝野﹞暴證知要﹞二卷存﹝潘氏﹝云傑﹞類集試驗良方﹞二卷存﹝梁氏﹝學孟﹞痰火顓門﹞﹝陸世科刻本攺名國醫宗旨﹞醫藏目錄四卷存梁學孟曰。醫之可法者。自軒岐而下。張仲景李東垣劉河間朱丹溪之外。代不乏人。徧購全書而讀之。知內經卽吾儒之論孟也。張李劉朱。卽吾儒之周程張朱也。而諸賢又所以羽翼於內經者也。玩味之餘。因見十二經之病。火居大半。故人之橫亡暴夭者。悉是火證。而爲庸醫所誤。十常八九。遂作痰火顓門。

﹝龔氏﹝居中﹞痰火點雪﹞四卷存﹝經驗良方壽世仙丹﹞十二卷存﹝經驗百效內科全書﹞八卷存﹝徐氏﹝世曾﹞醫家大法﹞二卷未見﹝途中備用方﹞一卷未見﹝亡名氏應急良方﹞一卷未見﹝謝氏﹝奇舉﹞元微祕要﹞八卷未見﹝徐氏﹝常吉﹞醫家正典﹞一卷未見﹝亡名氏醫學發蒙﹞二十三卷未見﹝醫翼通考﹞二卷未見﹝邵氏﹝之翰﹞調理四證切要﹞一卷未見﹝段氏﹝成冕﹞經驗良方﹞一卷未見﹝松篁劉氏﹝闕名﹞經驗方﹞三卷未見﹝談野翁試驗小方﹞四卷未見﹝亡名氏太乙紫金丹方﹞一卷未見按上十三種。見於淡生堂書目。

﹝陰氏﹝有瀾﹞醫貫奇方﹞一卷存太平縣誌曰。陰有瀾。字九峯。太醫院吏目。通覽羣籍。尢精性理。其治疾也。根極五行生克。而神明出之。

遠近求藥者日千計。瀾悉洞徹膏肓。計日報可。暇卽延請師儒。講究理學。年八十八歲。往來臺使者。皆望風式廬。以爲人瑞。沒祀陽明書院。

﹝亡名氏窮鄕便方﹞二卷存﹝王氏﹝良璨﹞小靑囊﹞十卷存﹝吳氏﹝中秀﹞醫林統宗﹞未見上見於松江府誌。

﹝方氏﹝隅﹞醫林繩墨﹞八卷存自序曰。繩墨一書。乃爲後學習醫之明鑑。俱領內經景升東垣丹溪河間諸先生之成法。而著方立言。非方一人之私論也。蓋醫之一道。其理甚微。其責甚重。活人生人。在此三指之下。兩劑之中。若無主見。未有不殺人者。自肄業以來。早夜精心。微危是愼。日與諸門弟子諄切講解。故以生平所讀之書。意味深長之理。時刻玩誦。或前先生所立之論。未及配方。或前長者所主之方。未及著論。方論不齊。難以應用。由是一一配合。必使補瀉升降得宜。寒熱溫涼有準。分門別類。酌病投湯。如涉海者。授之以指南之鍼。如登山者。告之以曲折之路。又復定立主意。俾不猶疑。庶使後之有志救世者。引繩畫墨。不致以生人之道。而爲死人之具也。如其中見有差訛。識有未到。凡我同志。乞爲筆削論訂之。則醫林幸甚。而醫之爲道亦幸甚。萬曆甲申八月旣望日。七十有七老人錢塘醫官方書。

周京氏序略曰。先生何時人。生於前之隆慶。失厥稱字。其著是書也。乃在萬曆之甲申。有引自號爲七十有七老人。仁和醫官方。想亦家世相傳。而善精岐黃之學人歟。時康熙十六年。歲在丁巳。立春後九日。向山堂夕惕主人周京雨郇氏序。

﹝鄭氏﹝澤﹞墨寶齋集驗方﹞�捲存自序曰。不佞澤居常願人人無疾痛病苦。故最喜禁方書。每聞人蓄方書。試之驗者。無敢不叩。叩之無敢不盡。盡矣輒解試之。試之再驗。乃始付之管城君。爲漸紀錄。錄之旣久。至三十餘年。乃可成帙。己不敢自祕。

輒思公於人。故謀付剞劂氏以廣其傳。遂徵序於白下焦太史。太史相視而笑。莫逆於心。曰。子有禁方。願藉我以信之。

吾亦有禁方。欲藉爾以傳之。因合而並刻之。共得如千條。皆已驗之方。精良之伎也。天下大矣。豈無有同志。

而更喜方書者乎。凡有新得。有未備。請卽隨手增補之。或可轉刻。可繕寫。請卽隨力傳布之。俾人得免於疾痛病苦。渠寧無負不佞澤之初心。凡苟有患者。循匯而求之。庶亦可恃以無恐者矣。夢圃居士鄭澤題。

﹝黃氏﹝惟亮﹞醫林統要捷法通玄方論﹞四卷存﹝兪氏﹝政﹞虺後方﹞一卷存﹝胡氏﹝一龍﹞靑囊至祕﹞十二卷未見﹝羅氏﹝周彥﹞醫宗粹言﹞十四卷存賀萬詐序曰。慕齋羅君。蓋余老年伯聞野大中丞諸孫也。家學淵源。施於有政。復精素問難經。及諸名賢宗指。刀圭所至。凋瘵盡平。時捐俸修�散濟宇下。比三載而海上頌更生。與其稱不冤者。聲相襲矣。會邑士大夫謀廣其術。以壽斯民。遂出手編若干捲。題之曰。醫宗粹言。蓋集古聖賢之成。而不自居。且明對方。先論原本。

君之言曰。人之初生。�受一气。而後情欲漸開也。故立先天後天元陰元陽之辧。而統之曰元气論。有气則有消息盈虛遲速順逆之生機。而脈兆焉。自八十一難叔和王公暢其指。鶴臯吳君�其蘊。今稍增益其未備。而仍存其題。以著篇首。气有先後天。不能不藉於養。故曰上藥養性。中藥養命。是以藥性次之。法考焉用藥如用兵。詎可執一。其歸隨証之法。不可易也。次之用藥準繩。運气不齊。受病亦異。不稽之天行。其奚以盡矣。次之以四時方論。若夫男女長幼。以及內外科。方術𨿽殊。總之歸本元气。斟酌脈理。因時隨證。攻與�而已。故以四科備錄終焉。旨哉君之論乎。詳而有要。簡而不遺。祖述軒岐。備�名賢。而啟後學人。其在斯乎。仁術且永垂矣。蓋君幼而善病。弱不勝衣。遂業儒書。博綜羲農。而後尊生調攝名理。有味乎文正之言。達則良相。窮則良醫。其造命同也。自是南遊吳楚。北涉淮泗。

僑寓良安者。十餘祀。與諸名賢家。及薦紳學士。討論研究。佐以慧�投之卽附應景從。至分符海上。醫療與政事並傳。或者方之淳於公云。余先大王父春軒公以�病。惕然許世子之戒也。盡去其所學而學焉。竟爲名醫。所著有醫經大旨。明醫會要諸書。行於世。蓋亦先原本後成方也。今得君集。竊有當於衷。綴言簡端。若夫吏治。

俟錄之采風者。姑略之。君諱周彥。字徳甫。號赤誠。歙縣人。

江南通誌曰。羅慕庵徽籍。移家泰州。醫不取利。其持論先調理而後湯藥。災疫流行。施藥救人。全活無算。

所著有醫宗粹言四十卷。行世。

﹝王氏﹝師文﹞醫學新傳﹞未見蘭溪縣誌曰。王子英子師文。號敬舟。著醫學新傳。

﹝邢氏﹝增捷﹞醫案心法﹞未見按上見於新昌縣誌。

﹝吳氏﹝文獻﹞三石醫教﹞四十卷未見按上見於婺源縣誌。

﹝朱氏﹝日輝﹞醫學元要﹞未見婺源縣誌曰。朱日輝。字充美。東源人。天性溫粹。篤志嗜學。於書無不讀。長於彊記。後棄舉子業。專治岐黃家言。按脈審方。一以儒理爲權衡。所值多全活。邑令周天建重其名。時加幣聘。輝屢晉謁無私請。周益禮之。尢勇於義。保先塋。繼絕祀。殯遺骸。置祭田。毅然舉行。堪爲末流鍼砭。不獨以刀圭擅譽也。與中翰余垣稱莫逆。垣嘗爲文美之。龍眠方中發亦賦詩貽贈。一時知名羣和焉。

所集有醫學元要。加減十三方。試奇方。聞見錄。大家文翰等書。授子瑩。瑩得其學。亦以醫名世。

﹝加減十三方﹞未見﹝試奇方﹞未見﹝張氏﹝用謙﹞醫方摘元﹞未見無錫縣誌曰。張用謙深究朱李。著有醫方摘元。同時有徐吾元。論運气甚精博。有醫經原旨。

﹝徐氏﹝吾元﹞醫經原旨﹞未見﹝程氏﹝公禮﹞醫家正統﹞未見幼幼全書曰。程公禮。字耆祥。休寧丰大基人。幼有至性。事父云端母吳。孝謹。晨昏不離。長娶吳氏。相敬如賓。恆念貧無以濟人。乃夙夜研究方書。遂博通素難百家言。所經延醫諸驗。詳醫學傳。著有醫家正統。行仁輯要。保赤方略。藏於家。

﹝行仁輯要﹞未見﹝繆氏﹝希雍﹞先醒齋筆記﹞醫藏目錄一卷存丁元薦序曰。先大夫雅好醫。錄方幾成帙。予小子試之。茫乎無緒也。歲丁亥。交繆仲淳氏。仲淳豪爽。自負岐黃之訣。諦東垣仲景以上。尢注精本艸。曰。三墳書不傳。傳者此爾。遊轍不持藥囊。爲人手疏方。輒奇中。

其所診視。及刀匕湯液。與俗醫左。俗醫不能解輒謗。遇險怪證。數年不起。或皇遽計無復之。必拱手。請質繆先生。仲淳往往生死人。攘臂自快不索謝。上自明公卿。下至卑田院乞兒。直平等視。故索方日益相知。錄其方遞相傳試。靡不奇驗。仲淳一切無所吝曰。顧用之何如爾。仲淳意所獨到。堅執不移。至俗醫相顧卻走意气。閒定自若。其察脈審證。四顧踟躕。又甚細甚虛甚小心。生平好遊。緇流細客。樵叟村豎﹐相與垂眄睞。披肝膽。以故搜羅祕方甚富。然惟仲淳能衷之曰。吾以脈與證試方。不以方嘗病也。予辛亥賜告歸。不敢以山中餘日。漫付髙枕。匯三十餘年所積方取奇中者裁之。仲淳並錄後先醫案。類而梓之以廣其傳。竊自附古人手錄方書之意云。仲淳諱希雍。

海虞故家子。多僑寓。所至稱寓公。癸丑春日曲肱道人丁元薦題。

﹝先醒齋廣筆記﹞四卷存自序曰。予旣不事王侯。獨全微尙。幽棲自遂。遠泳累。以保天年。然無功及物。亦豈道人之壞乎。於是搜輯醫方。精求藥道。用存利濟。隨所試效。病家藏之。好事者抄錄。轉相授受。復多獲驗。先是長興丁客部長孺手集予方一冊。命之曰先醒齋筆記。梓行於世。板畱巖邑。未便流通。交遊中多索此書者。卒無以應。予適旅泊。金沙文學莊君斂之時時過從。請增益羣方。兼采本艸常用之藥。增至四百餘品。詳其修事。又增入傷寒溫病時疫治法要旨。並屬其季君之。鏤板流行。傳之遠邇。庶窮鄕僻邑。舟次旅邸。偶乏明醫。俾病者按方施治。

以瘳疾苦。則是書或行。補於世也夫。斂之曰。善。時天啟二年。歲次壬戌。仲冬旣望。東吳繆希雍自序。

四庫全書提要曰。先醒齋筆記四卷。明繆希雍撰。希雍。字仲淳。常熟人。明史方技傳。附見李時珍傳中。

天啟中王紹徽作點將錄。以東林諸人。分發水滸傳一百八人姓名。稱希雍爲神醫安道全。以精於醫理故也。是編初名先醒齋筆記。乃長興丁元薦取希雍所用之方。裒爲一編。希雍又增益羣方。兼采本艸常用之藥。增至四百餘品。

又增入傷寒溫病時疫治法。故曰廣筆記。希雍與張介賓同時。介賓守法度。而希雍能頗變化。介賓尙溫補。而希雍頗用寒涼。亦若易水河間各爲門徑。然各有所得力。朱國禎湧幢短劇。記天啟辛酉。國禎患膈病。上下如分兩截。中痛甚不能支。希雍至。用蘇子五錢卽止。是亦足見其技之工矣。

﹝本艸單方﹞十九卷存錢謙益序曰。繆仲淳旣沒數年。其著書多盛行於世。而所摘錄本艸單方。朱黃甲乙。野狼籍篋笥中。康文初莊斂之搜討證次。窮歲月之力。而後成書。於執侯梓而傳之。於是繆氏之遺書粲然矣。仲淳以醫名世。幾四十年。

醫經經方兩家。浩如煙海。靡不討論貫穿。而尢精於本艸之學。以謂古三墳之書。未經秦火者。獨此耳。神農本經朱字。譬之六經也。名醫增補別錄。朱墨錯互。譬之注疏也。本經以經之。別錄以緯之。沈研纘極。割剝理解。

神而明之。以觀會通。本艸經疏之作。抉摘軒岐。未發之祕。東垣以來。未之前聞也。出其餘力。集錄單方。

其駁。搴其蕪穢。其津涉生民者甚至。此書成而經疏之能事始畢。仲淳可以無憾於地下矣。三君之初。豈曰小補之哉。仲淳電目戟髯。如世所圖羽人斂客者﹐譚古今國事盛敗兵家勝負。風發泉湧。大聲殷然。欲壞墻屋。酒間每慷慨謂余曰。傳稱上醫醫國。三代而下。諸葛亮之醫蜀。王猛之醫秦。繇此其選也。以宋事言之。熙寧之法。

泥成方以致病者也。元之政。執古方以治病者也。

紹述之小人。不診視病狀何如。而彊投以烏頭野狼毒之劑。則見其立斃而已矣。子有醫國之資者。今將謂何。余沈吟不能對。仲淳酒後耳熱。仰天叫呼。痛飲沾醉乃罷。嗚呼。仲淳旣老病以死。而余亦連蹇放棄。效忠州之錄方書。以終殘年。因是書之刻。念亡友之墜言。爲廢書嘆息久之。仲淳諱希雍。吾裏之古族也。僑居長興。後徙於金壇老焉。葬在陽羨山中。余它日當爲文以志之崇禎六年十二月。虞山老民錢謙益敍。

﹝易氏﹝思蘭﹞醫案﹞一卷存﹝趙氏﹝獻可﹞醫貫﹞六卷存﹝徐氏﹝靈胎﹞醫貫砭﹞二卷存四庫全書提要曰。醫貫砭二卷。國朝徐大椿撰。初明趙獻可作醫貫。發明薜己醫案之說。以命門眞火眞水爲主。以八味丸六味丸二方。通治各病。大椿以其偏駁作此書辟之。考八味丸。卽金匱要略之腎气丸。本後漢張機之方。後北宋錢乙以小兒純陽。乃去其肉桂附子。以爲幼科補劑。名六味丸。至明太醫院使薛己。始專用二方。

爲補陽補陰要藥。每加減以治諸病。其於調補虛損。未嘗無效。獻可傳其緒論。而過於主持。遂盡廢古人之經方。

殆如執誠意正心。以折衝禦侮。理𨿽相貫。事有不行。大椿攻擊其書。不爲無理。惟詞气過激。肆言辱詈。一字一句。索垢求瘢。亦未免有傷雅道。且獻可說不能多驗。今其書已不甚行。亦不必如是之詬爭也。

﹝程氏﹝云鵬﹞醫貫別裁﹞未見程云鵬曰。趙氏撮李氏之要。最爲直截。而措引不純。主張太過。懶漫者狹爲祕本。將欲廢棄一切。遺害匪小。余爲汰去支辭。補入諸家雜證方論。頓覺攺觀。﹝慈幼筏序﹞

﹝趙氏﹝獻可﹞二本一例﹞未見按上見於鄞縣誌。

﹝王氏﹝化貞﹞普門醫品﹞四十八卷存凡例曰。是書之刻。始於本艸綱目。故各門之方出於本艸者。十之七八。不足則旁掇諸名家之方以益之。其有病。而本艸無方者。補以名醫所錄。及諸驗方。以成全書。

四庫全書提要曰。普門醫品四十八卷。附醫品補遺四卷。明王化貞撰。化貞字肖幹。諸城人。萬曆癸丑進士。

官至僉都禦史。巡撫遼東。以僨事伏誅。事迹附見熊廷弼傳。是編摘采探錄本艸綱目諸方。參以諸家論述。詳列病證。分類匯編。每門冠以總論。但有證候。而不載診法。其凡例謂是書爲不知醫者設。然望聞問切。猶或審證未眞。用藥多舛。況捨脈而論方。則虛實寒熱之相似者。其誤必多。執影響之見。而苟冀一效。其貽誤封疆。亦此學問矣。

﹝普門醫品補遺﹞四卷存﹝行笈驗方﹞八卷存王夢吉傳因曰。輯是書者。余師誠城王肖幹先生諱化貞。登癸丑甲榜。爲三韓撫軍。弱冠時。病瘵幾危。曾於途間。遇黃冠授一祕冊。焚香開視。乃醫方也。由是病愈。師切感之。後歷宦十年。每以施濟爲事。曾捐千金。

刻普門醫品一書。二百餘卷。養生家貧不能購。余在長安。每言太煩。師曰。我今返博歸約矣。乃盡出是書以示。

謂余及門周旋久。因抄以授余﹐余𨿽拜抄。而實未諳。旋出都。走秦晉郢楚間。逆旅遘疾。每試立愈。人亦向余索治。無不藉藉稱善。比年幾半百。艱於得嗣。因向藥王立願。以足三萬爲緣。十餘年來。盡力殫施。才及萬數。連舉子三。昕夕焚頂彼蒼。亦謂不負余之志矣。邇來家計日蹙。藥品較昂。

力難再繼。有友謂余曰。願力易盡也。盍出枕祕。以廣其傳。使天下知而驗之。不第滿子三萬。願功且等恆河沙矣。余遂簡書。得四百餘葉。因以授之梓。

﹝李氏﹝中梓﹞頤生微論﹞明志十卷未見﹝刪補頤生微論﹞四卷存自序曰。夫用兵救亂。用藥救生。道在應危微之介。非神聖不能善中也。故兩者均自黃帝發之。非黃帝之獨能注精也。得道之至者。靡弗通。靡弗通。而兼通於醫者。乃入神聖。三略云。莫不貪彊。鮮能守微。人能守微。

乃保其生。聖人存之。以應事機。何長生之學。偕於殺機之發乎。蓋靡弗通而通焉者耳。余少治經生言。及兩親子俱以藥誤。予又年歲多。始惕然迫於思。而以鄒魯之業。兼岐黃家言。藥世道之受病。而因以通有生之疾。

似同源而流矣。自神廟戊午。采輯成是編。鐫而懸之肆。乃翕然徧走天下。嗣後非不究天人。參禪玄。詢國政。

未甘擅專門學。而攜扶持扶。以請一刀圭者。日且相迫。三吳中遂以長沙氏目相之。予豈敢云靡弗通。而通於是。

抑亦相迫。而漸至使然者耶。今二十五年以來。不無少髙級級。思一再訂。期絲毫不有誤後世。而未可輕與語也。

庚辰秋吳門沈子朗仲翩然來歸。一握手而莫逆於心。端凝濃藏。慷慨浩直。而不漫齒頰。峨然載道之。偉器。與語移旦暮。鮮弗神領。靈樞諸經典。了然會大意。投藥中。砉然如庖丁遊刃。豈特曰吾道西矣。而邈然弗可量已。於是相與辧幾微。參益損。躋顚極。破偏拘。皇皇登於大道。以俟百世。可以畫一。則庶幾其快我隱。謝我過焉。嗟乎。吾道之不孤。其有賴於朗仲也乎。因再付之剞劂。與同事諸君。更一攺觀。儻云知靑於藍。𨿽釋其舊本可也已。崇禎壬午四月。華亭李中梓書。

四庫全書提要曰。刪補頤生微論四卷。明李中梓撰。中梓字士村。華亭人。是編初稿。定於萬曆戊午。已刊版行世。崇禎壬午。又因舊自定義之。勒爲此編。凡二十四篇。曰三奇。曰醫宗。曰先天。曰後天。曰辧妄。曰審象。曰宣藥。曰運气。口臟腑。曰別證。曰四要。曰化源。曰知機。曰明治。曰風土。曰虛癆。曰邪祟。曰傷寒。

曰廣嗣﹐曰婦科。曰藥性。曰醫方。曰醫藥。曰感應。門類頗爲冗雜。三奇論中。兼及道書修煉。如去三尸行呵吸等法﹐皆非醫家本術也。

﹝醫宗必讀﹞十卷存自序曰。余惟文人之舌﹐思若泉湧。詞若藻發。可以鞭雷驅電。繡虎雕龍。縱其才之所之。而無所不極。若夫醫宗則不然。呼吸存亡之變。埒於行師。轉盼補救之功。同於澍雨。𨿽有懸河之口。驚筵之句。固不如本情性。

考墳索。率典常以揆方。神化以通微之爲得也。且書以詔來玆。言之當則爲濟世之航。不當卽爲殃民之刃。自非研機循理。宏采約收。曷能抉神聖之玄。開斯人之乎。嘗考古之著醫書者。漢有七家。唐九倍之。得六十四。

宋益以一百九十有七。兼之近代無慮充棟。然金匱玉函之精。而六气之外不詳。天元王冊之密。而拘方之詞多泥。

孝忠亂錢乙之撰。完素假異人之傳。上谷之書久湮。睢水之法偏峻。況其他乎。俚者不堪入目。膚者無能醒心。

約者多所掛漏。繁者不勝流覽。蓋余究心三十餘年。始知合變。而及門者苦於卓也。曩所著微論諸書。未盡玄旨。用是不揣鄙陋。纂述是編。顏曰必讀。爲二三子指南。會友人昊約生偕其弟君如。見而兪之曰。

裒益得中。化裁盡變。明通者讀之。而無遺珠之恨。初機者讀之。而無望洋之嘆。其可祕之帳中乎。遂捐資以付之剞劂。而嘉惠學人以亟讀。余曰。讀書之難。難在論扁之說齊桓也。不疾不徐。有數存乎其間。余之爲此書也。

僅爲渡河之筏耳。若夫循其糟粕。悟其神理。默而成之。存乎心解。余不能諭諸人。人亦不能得之於余。讀是書者。無論扁所笑則幾矣。友人聞而兪之。而命余弁其首。崇禎丁丑春仲李中梓識。

蕭京曰。李士材。諱中梓。其先人官吏科。君亦明經。薄仕而隱於醫。博洽洞曉。具有絕識。閱其所刻醫宗必讀。僅五冊。詞簡而明。法精以詳。允爲當世正法眼。余婆心熱腸。每欲遠訪參印疑義。苦爲兵戈梗道。有志未遂。俟之他日耳。﹝軒岐救正論﹞

﹝病機沙篆﹞二卷存﹝沈氏﹝士逸﹞翌世元機﹞未見浙江通誌曰。沈士逸。字逸眞。仁和人。善醫知名。少時嘗獻書經略邢公。奇之。置爲裨將。令督兵海上。

以功爲遊洋將軍。已。父祖相繼沒。母孀弟幼。遂絕意疆場。奉母。而產日落。乃發篋讀禁方。盡得要祕。

數年名大起。日造請者數十百家。全活不可勝數。旣老構園池。多樹竹木。種菱芡。日抱琴書。坐臥其中。賢士大夫。軒車致門。多不時出。而以疾來者。則率爾命駕。無問近遠。年六十有六。病瘧卒。所著海外紀聞。翌世元機。淸乘簡園集﹐若干捲。

﹝王氏﹝大徳﹞是病總覽緊要眞方﹞﹝或題百發百中萬病回春緊要眞方﹞七卷存﹝張氏﹝文介﹞醫要見證祕傳﹞三卷未見﹝亡名氏虛實辧疑示兒仙方﹞十卷未見﹝臧氏﹝仲信﹞醫例﹞未見長興縣誌曰。臧仲信。長興人。作醫例。丁元薦序。

﹝戴氏﹝邦聘﹞醫學善傳﹞未見按上見於建徳縣誌。

﹝唐氏﹝守元﹞醫鑑﹞未見平湖縣誌曰。唐守元。號吾春。璜溪人。贅於陸。因傳其業。一婦人偶食羊聞呼。未及吞而應。逾月病發。

淹及兩年。守元曰。此必胸有宿物。家人曰。兩年不食矣。曰試以我藥投之。旣而吐痰塊。中裹羊肉一臠。遂愈。

又祝氏兒患痘。徧身血迸無罅。守元搗藥。塗其身。摻藥鋪褥上。捲起倒豎牀前。合家駭啼。叱曰。若輩勿啼。

此名蛇殼痘。气必用逆。乃得脫。已而皮膚解裂如蛇脫。然遂愈。新帶顧氏男痘。後目瞽。守元曰。惜我見之晚。

當先開一目。三年俱復明果驗。醫鑑。醫林繩墨。後金鏡錄。皆其手輯。

﹝醫林繩墨﹞未見﹝張氏﹝柏﹞醫案﹞未見蘭溪縣誌曰。張柏。字世茂。原歙人。祖遷於蘭。少習博士業。已而以父病痞久。遂棄而讀內經本艸羣書。

從事於醫。延治多驗。大槪主參術補法而隨時定方。父病得延期年。而醫道著行矣。爲人長者。不濃責報。人以病請。卽夜十數起弗辭。事親有禮。撫弟侄友愛。分給田宅。有古人風。診脈斷疾。生死深淺。輒有奇驗。平生所著。有醫案。

﹝馮氏﹝可﹞眾妙仙方﹞未見自序略曰。往不佞居裏。鄒爾瞻氏自白下以簡便方遺之。曰。願以是廣仁術也。不佞拜受而笥藏之。已。

居粵涪陵。方伯文公又惠救急易方。用藥所苦罔不瘳。是年兩粵間大發。混腐濁之气。中人膚也。往往致濕造熱。令人內若結。而外若被醒。先後斃者。幾以澤量。櫝積如基矣。中丞廣陵公。直指南昌塗公憂之。命有司給精給餌。罔不左顧。粵俗爭尙鬼。病則傾橐事禳。不急醫。卽醫亦多耳學臆斷。不程方。無論內經靈樞。

玉函金匱。與桐君所錄。雷公所記莫之探。卽近代劉朱數家所銓綜者。亦漫不識爲何物。民不幸爲二豎所虐。六賊所侵。不以其身委於茫寐不可測之神。則以其身試於庸下不可托之醫。其能成三折。而起一匕者。何幾哉。不佞往以童子侍先廷尉。得案上一帙。嘗操以自衛。玆復參以二書。薈蕞成集。念粵無良醫。不敢祕也。謀付諸剞氏廣其傳。命曰眾妙仙方。襲先名也。﹝馮元成選集﹞

﹝蔣氏﹝宗﹞慈濟易簡方﹞未見按上見於浙江通誌。

﹝秦氐﹝昌邁﹞大方折衷﹞未見松江府誌曰。秦昌邁。字景明。上海人。天資警敏。少善病。因遂學醫。治嬰兒疾稱神。已而徧通方脈。不由師授。妙悟入微。常行村落。見婦人淅米。使從者挑怒之。婦人忿詬。昌邁語其家人曰。若婦。痘且發。當不治。吾激其盛气。使毒發肝部耳口下。暮時應見於某處。吾且止是爲汝活之。及暮如其言。乞藥而愈。靑浦林氏子年方壯。昌邁視之曰。明年必病瘵。三歲死。明年疾作。逾兩春竟死。昌邁所克時日皆不爽。其或病至沈篤。

時師張口眙目。昌邁投劑能立起。名動四方。往來無寧晷。然未嘗自多。嘗謂法當死者。𨿽盧扁不能爲。苟有生理。勿自我死之可矣。爲人瀟灑自適。預知死期。年六十餘卒。所著大方。幼科。痘疹折衷。行於世。

卷六十二

方論﹝四十﹞

﹝黃氏﹝承昊﹞折肱漫錄﹞七卷﹝明志作六卷﹞存自小引曰。古人云。不爲良相。則爲良醫。意在濟世也。予少年病羸。徽一二十年。備嘗諸苦。少不知醫多誤藥。苦乃彌甚。當茹荼時。苦極而悔。侮極而恨。惝恍HT。幾濱於死。私自矢曰。吾病得愈。吾年得老。

必揭此以告同患者。使毋蹈予之覆轍。有所苦隨筆記之。久而成帙。迨後病得漸瘥。更得致身雲路。碌碌世緣。

未暇問此。且念吾年未老。閱歷未深。恐識見尙有誤以誤人。姑笥而藏之。今歸田無事。年已六十矣。閱歷深。

識見定矣。庶可災黎以告同患乎。乃搜故簏所存。而益以近記。題曰折肱漫錄。蓋取三折肱成良醫之義。一曰養神。一曰養形。一曰醫藥。非身所親歷。口所親嘗。目所親親。都不敢混載以欺人。蓋予生平凡方書所載之癥。

十患四五。本艸所載之藥。亦十嘗四五。夫豈剿陳言。拾道聽。以侈觀覽者。予官𨿽不甚顯。而宦轍所致。必孜孜以利濟爲事。今梓是編。亦一片婆心所使。上不能爲良相。而頗存良相之心。下不能爲良醫。而略明良醫之道云爾。崇禎乙亥菊月。樂白道人黃承昊題於樂白軒。

程永培跋曰。黃履素前明萬曆丙辰進士。幼而賦質虛弱。年至七十餘歲。自云藥品十嘗四五。則一生無日不在病中矣。有妄投峻劑。爲醫誤者。有調理不善。而自誤者。歷驗親切。遂著折肱漫錄一書。一則曰養神篇。一則曰養形篇。一則曰醫藥篇。其意是惕病者之鑑戒。原非爲醫家立說也。曾收入杏林法海書目中。蓋欲醫與病者。皆不可粗忽也。沈存中有五難之說。此非二難乎。如陰虧質弱之人。或一流覽。則病情不致於固結。醫藥不致於輕試。則此書之功。亦不淺矣。但養神篇。𨿽所采皆子史。傍及釋道。其說頗雜。莫如案頭置鶴林玉露等書更勝矣。故不刊木。乾隆五十九年三月古吳瘦樵程永培跋於紫藤花下讀書軒。

四庫全書提要曰。折肱漫錄六卷。明黃承吳撰。承昊字履素。號暗齋。秀水人。黃洪憲之子也。萬曆丙辰進士。官至福建安察使。承昊體羸善病。因參究醫理。疏其所得。以著是書。分養神養气醫藥三門。其論專主於補益。未免一偏。

﹝聶氏﹝尙恆﹞奇效醫述﹞一卷存自序曰。醫術肇自聖神。其效可以安危而起死。乃民生壽命之急需。而造化功用。所不及者。賴之以贊助也。

古有達則爲良相。不達則爲良醫之語。蓋謂其與燮理同功耳。然古今髙明之士。多視爲小技。而漫不究心。一旦身有病。與所親之人有病。則悉付庸愚之手。使庸愚之陋識。反得以握賢智之生死。豈不謬哉。聞有涉獵斯術者。

又自恃聰明。不肯究極精深。僅知粗淺。而卽自信自用。反致誤己誤人。其害尢甚也。此二者。古今之通獘。余嘗鑑之而思爲身計。又思爲身所親者計。是以究心於斯術。數十年來博取而精研之。深思而透悟之。自覺有入於神妙者。因病制方。不膠於古方。得心應手。不拘於成說。其初聊以自爲。久而有知。信者以軀命來托。不論親疏貴殘。皆盡心爲之調治。是以每每取效。而其效又多奇也。效何以奇。凡病有易治者。皆求治於時醫。不求余治也。其有病危難治。時醫束手者。然後求救於予。余不計其危而治之。十嘗治其八九。與尋常功效不同。此其所以奇也。或有一二不治者。則病已在膏肓。而入骨髓。扁鵲望之而走耳。然余且爲之委曲求生。至於必無生意而後已。豈忍爲扁鵲之走乎。余歸休頗有暇日。因取從前醫而效。效而奇。詳述而錄之。病情與治法俱備。令人可對勘也。俾覽者咸知某病已危。用某藥得宜而獲安。某病濱死。用某藥中而回生。庶令後之病證。有相類者。

可以觸類而通。合宜而用。則於天下後世之疾苦沈。未必無裨也。此余刻醫述意也。玆刻僅錄其往者。而來者猶可以續刻。用是引諸其首。時萬曆丙辰秋仲之吉。前知福建汀洲府寧化縣事淸江久吾聶尙恆識。

﹝醫學匯函﹞十三卷存﹝鄒氏﹝元標﹞仁文書院集驗方﹞七卷存引曰。是書凡四種。其一爲劍江李司馬親驗方。其一爲麻城劉司馬彰賜堂集方。其一爲焦翰撰墨寶齋集方。

其一予所得賀大學所集海上奇方。侍禦孫公刻以傳者。蓋諸公卿家奇人奇書多有。故足述也。是書大者如瓊林武庫。無所不載。單者如以短兵接戰。取勝在人自擇不耳。間常窺世之病道多塗。而不病病之方寡。方及寡又多庸醫。虛實陰陽罔辧。立置人死地者。實可哀憐。予力旣不能濟人之生。又不忍視人之死。故托朱君侯仁者以廣傳。

因憶古人杜門集方。良有以也。泰昌元年菊月吉旦。吉水鄒元標。

馮嘉會序曰。聞之醫者意也。然則自軒岐來。所博取於洪纖。而詳研於腑者。盡意之云乎。夫天下意與法。

原自相持。意緣法以行。而後馭之精。法傳意以出。而後垂之永。凡事皆然。不獨醫已。若不措法內之意。而第騁意外之法。以之應事。未有不續墮。而以之用藥。未有不人費者。今庸醫輩病政坐此。余每謂天地好生。民生實難。

世無善意之醫。醫無可守之法。張就斃。累累而是。思欲掇拾諸方。傳布宇內。以爲調燮之大端。所不可廢者。

而苦無善本。會余當撫大梁。大中丞南臯鄒公以所匯仁文書院方見示。余欣受而梓之。以廣公志。時毗陵段生以儒術工醫。從余使院。復取其肘後一冊附於後。噫。是刻也。鄒公所輯凡四種。餘一種法。大略具是矣。亦俟夫善意者之取筏焉。而勿第曰醫行意也。天啟二年桂月吉旦。瀛海馮嘉會書。

﹝盧氏﹝復﹞芷園覆余﹞一卷存題詞曰。覆余原名病囈。辛亥病中六月風雨之夕。偶拈者。皆平日見聞。及一二自得語。期就正有道。而未逮也。癸丑刻金釋文。暇將檢校授剞劂。不意爲門人覆瓿矣。僅從瓿上得數葉。聊付刻以竟予就正之志。因名覆余。癸丑仲夏自記。

錢塘縣誌曰。盧復。字不遠。習岐黃兼通大乘。與子之頤善療奇疾。凡屍蹶風。投劑無不立愈。

﹝芷園臆艸勘方﹞一卷存題詞曰。甲午學醫。讀諸方括。頭昏心塞。求解不能。及見醫方考。如兒方嘗甘艸。喜不自勝。久之轉增懊悶。

聞素社論仲景方有省。信手拈弄一二則。興盡且止。𨿽披瀝肺肝。多慚折襪。呈似博識。少佐解頤。壬戌長至日自記。

﹝芷園臆艸存案﹞一卷存題詞曰。辛酉病間。出寄紫芝禪室。憶自疾作案。它日反復展視。似覺有啟於中。因思二十年作醫。其昭著人耳目。眞實得意處。頗有限量。因隨記數則。其望古人一著不虛。豈不愧殺。普請博識大方。洞察一生敗闕。

癸亥夏孟自記。

﹝曹氏﹝秉鉉﹞杏園醫案﹞未見武進縣誌曰。曹秉鉉。字公輔。喜讀書。有濟世之志。因父病遂學醫。曰。我姑壽此一方民。以延親壽。庚申辛酉兩年大疫。秉鉉不避危險。治之不取其值。所到處賴全活。著杏園醫案行世。

﹝沈氏﹝應﹞明醫選要濟世奇方﹞十卷存﹝張氏﹝鶴騰﹞傷暑全書﹞二卷存自序曰。夫醫九流一技也。而回夭札。與安樂。躋壽域而補造物之不逮。厥功博已。顧五行在手。則夭可延。

陰陽未分。則延者促。已審之在跬步。而適之則燕越可畏哉。寒暑均天地之厲气。傷寒傷暑二病。均厲气之能生殺人者。素問因寒因暑之說。昭昭爲萬世的。顧傷寒書。創自張長沙。詳於朱南陽也。反復精析於陶節庵。其全書若眉列然。學人類能據籍按方而施治。故往往取效。若傷暑一證。醫書止勒小款中。世皆忽之。一遇是證。率目爲傷寒。以發散等劑投之。間加衣被取汗。甚灸以致傷生者。累累不悟。可不悲歟。予諸生時。萬曆戊子夏患玆證。勢極气索。瞀然自憒。庸醫以爲脾胃內傷。或以爲勞役中折。幾不自持。徽醫汪韞石適在旁。蹙然曰。心煩面垢。此暑證也。何多指。聞之皆駭其名。予於瞀中微解。根據之服益元散二劑而蘇。仍調以加味香薷飲。數劑而愈。遂著傷寒傷暑辧一篇。刊於暑月印布。兼施藥餌。其捷效若谷響。乃發願搜羅羣書。著爲全帙以濟世。懼閱歷未久。不中期。五十以後。方就筆研。戊申自計部以目恙請告。杜門靜攝。得畢志於性命黃老諸家。昕夕。無逸晷暇。卽焚香兀坐。間入圜內視。百日不佞目愈。後至天啟壬戌。感仙師教就筆研。挾古諸名家。參考編集而成帙。拮據十餘載。約二萬餘千言。分爲上下兩卷。議論皆常語。不敢鉤深。以便醫家覽解。方多遵古無它奇。宜證則靈菽粟。豈珍惜而食。其時百骸理宜也。要在於燕越歧路處著力耳。平髙貢除妒忌。澄心察理。審證投咀。醫之上計乎。寧獨醫人一心耳。虛與實相反。拗與圓相仇。古今成敗之大關也。秉國成者。與謀國計者。身系社稷安危。操萬姓命脈。虛心圓智。蓋可忽乎哉。予因醫而廣其說。天啟三年。歲次癸亥。孟夏朔旦。賜進士出身奉政大夫戶部陜西司郎中穎郡張鶴騰撰。吳偉業曰。穎州之難。副使張公鶴騰罵賊死。﹝綏寇細略補遺﹞

﹝李氏﹝盛春﹞病機要旨﹞一卷存﹝治雜證驗方研悅﹞一卷存﹝張氏﹝介賓﹞景嶽全書﹞六十四卷存林日蔚紀略曰。先外祖張景嶽公名介賓。字會卿。先世居四川綿竹縣。明初以軍功。世授紹興衛指揮。卜室郡城會稽之東。生穎異。讀書不屑章句。韜鈐軒歧之學。尢所淹貫。壯歲遊燕冀間。從戎幕府。出楡關。履碣石。

經鳳城。渡鴨綠。居數年無所就。親益老。家益貧。翻然而歸。功名壯志消磨殆盡。盡棄所學。而肆力於軒岐。

探隱研神。醫日進。名日彰。時人比之仲景東垣云。苦志編緝內經。窮年縷析。匯成類經若干捲問世。世奉爲金匱玉函者久矣。全書者。博采前人之精義。考驗得之玄微。以自成一家之書。首傳忠錄。統論陰陽六气。先賢可否。凡三卷。次脈神艸。擇諸家珍要精髓。以測病情。凡二卷。著傷寒爲典。雜證爲謨。婦人爲規。小兒爲則。

痘疹爲詮。外科爲鈐。凡四十卷。采藥味三百種。人參附子熟地大黃。爲藥中四維。更推參地爲良相。黃附爲良將。凡二卷。創藥方分八陣。曰補。曰和。曰寒。曰熱。曰固。曰因。曰攻。曰散。名新方八陣。凡四十卷。集古方分八陣。名古方八陣。凡八卷。別輯婦人小兒痘疹外科方。總皆出入古今八陣。以神其用。凡四卷。共六十四卷﹐名景嶽全書。是書也。繼往開來。功豈小補哉。以兵法部署方略者。古人用藥如用兵也。或云。公生平善韜鈐。不得遂其幼學壯行之志。而寓意於醫。以發泄其五花八門之奇。余曰。此蓋有天焉。特老其才救世。而接醫統之精傳。造物之意。夫豈其微歟。是編成於晚年。力不能梓。授先君。先君復授日蔚。余何人斯。而能繼先人之遺志哉。是歲庚辰攜走粵東。告方伯魯公。公曰。此濟世慈航也。天下之寶。當與天下共之。捐俸付剞劂。

閱數月工竣。不肖得藉慰先人。以慰先外祖於九原。先外祖可不朽矣。外孫林日蔚汝輝敬跋。

四庫全書提要曰。景嶽全書六十四卷。明張介賓撰。是書首爲傳忠錄三卷。統論陰陽六气。及前人得失。次脈神艸三卷。錄診家要語。次爲傷寒典。雜證謨。婦人規。小兒則。痘疹詮。外科鈐。凡四十一卷。又本艸正二卷。探藥味三百種。以人參附子熟地大黃。爲藥中四維。更推人參地黃爲良相。大黃附子爲良將。次新方二卷。

古方九卷。皆分八陣。曰補。曰和。曰寒。曰熱。曰固。曰因。曰攻。曰散。又別輯婦人小兒痘疹外科方四卷終焉。其命名皆沿明末纖佻之習。至以傷寒爲典。雜證爲謨。旣僭經名。且不符字義。尢爲乖謬。其持論則謂金元以來。河間劉守眞立諸病皆屬於火之論。丹溪朱震亨立陽有餘陰不足。及陰虛火動之論。

後人拘守成方。不能審求虛實。寒涼攻伐。動輒貽害。是以力救其偏。謂人之生气。以陽爲主。難得而易失者惟陽。旣失而難復者亦惟陽。因專以溫補爲宗。頗足以糾鹵莽滅裂之獘。於醫術不爲無功。至於頌其說者。不察證候之標本。不究气血之盛衰。槪補槪溫。謂之王道。不知誤施參桂。亦足戕人。則矯枉過直。其失與寒涼攻伐等矣。大抵病情萬變。不主一途。用藥者從病之宜。亦難拘一格。必欲先立一宗旨。以統括諸治。未有不至於偏者。

元許衡魯齋集。有論梁寬甫病證書曰。近世諸醫。有主易州張氏者。有主河間劉氏者。張氏用藥。根據準四時陰陽。

而增損之。正內經四气調神之義。醫而不知。此妄行也。劉氏用藥。務在推陳致新。不使少有怫郁。正造化新新不停之義。醫而不知。此無術也。然而主張氏者。或未盡張氏之妙。則瞑眩之劑。終不敢投。至失幾後時。而不救者多矣。主劉氏者。或未悉劉氏之蘊。則劫效目前。陰損正气。貽禍於後日者多矣。能用二家之長。而無二家之獘。則治庶幾乎。其言至爲明切。夫扶陽抑陰﹐天之道也。然陰之極至於龍戰。陽之極亦至於亢龍。使六陰盛於坤。而一陽不生於復。則造化息矣。使六陽盛於幹。而一陰不生於。則造化亦息矣。素問曰。亢則害。承乃制。聖人立訓。其義至精。知陰陽不可偏重。攻補不可偏廢。庶乎不至除一獘而生一獘也。

﹝劉氏﹝奎﹞景嶽全書節文﹞未見按上見於劉嗣宗溫疫論類編序。

﹝張氏﹝介賓﹞質疑錄﹞一卷存題詞曰。醫道肇於軒岐。而著書立言。以發明之者。莫如張劉李朱爲最。以至陶王陳薛。各有闡述。然亦有不能無獘者。如一言之謬戾。每遺禍於後人。是不得不取而辧論之。以正其失。非敢妄訾乎前賢也。將以爲質疑之一助云爾。

﹝程氏﹝侖﹞醫按﹞五卷存自序曰。予先世尙文藝。廣購異書。迨大父光祿公。築園求志。益置藏書之所。於時若黃五嶽沈石田文衡山方寒溪及海內諸名士。相率爲之題詠。而丰考功南隅記之。從大父方伯蘿山公畱心墳典。其宦遊東浙西滇。南閩北代。所至肆力搜索。多獲異本。大父或爲中分。或錄其副皮閣中。累然簽垂。幾埒二酉。鄴架無論矣。予生不辰。旣不獲侍我大父。又不幸甫四齡而失我先君﹐母氏慈愛。不令儕伍羣兒。比就外傳。亦不令接遇賓客。見人輒面口訥。惟誦讀課文是務。長而有知。稍徧閱諸子史。及輿圖方外諸書。下帷篝燈。夜以繼日。卽愚鈍無得。

而向逞彌勤。弱冠遂病失血。然不輟讀也。已而日嘔數升﹐甚至口與鼻俱出。體幾殆。於是遵母氏命。釋博士業。

已並一切典籍束髙閣。日坐虛室。檢藥裹而已。體遂稍稍復。顧飲啄之餘。無所事事。間對岐黃養生家言。輒有當於心。復自惟弱體不任讀父書。藉令腐同艸木。生奚貴焉。昔人良相良醫之言。若將爲予勗者。乃發篋。盡得素問難經。及越人仲景元化叔和巢氏滑氏東垣河間丹溪諸名家所論著。曁歷代本艸讀之。悉務究其根宗。會其枝葉。其有不得者。思之至忘寢食。緣是頗知自衛。居七載而疾有寥。戶外就醫之履恆滿。及母氏歿。始負笈以遊。

初三吳。旣三楚。旣梁宋。再後燕趙齊魯。雲中上谷﹐樂浪玄菟。足迹半天下。前後幾二十載。而燕爲最久。所至辱公卿折節。友朋納交。𨿽固陋乏聲稱。而刀圭之役。苟幸免過。其間或擴古人之祕。或剖近代之疑﹐或集眾思。或信己意。不必標奇。要於對證。不必循軌。要於奏功。

於心得而術驗者。役不律而藏之篋笥。然倥傯遺忘者。不下十之六七。丁巳冬。武選夷庚方君來京。攜其伯兄天衢君書。索予曩所集傷寒雜證等書。付剞劂以廣其傳。嗟乎。仁人用心。固宜以是汲汲。第予井蛙夏虫。不爲藏拙。抑亦以宋人不值周客。恐其什襲燕石。以終身乎。用是姑出舊所錄藏百有餘條。仿昔人題曰醫按。求政大方。

倘僥靈貺。得彈射斧斤之不棄。庶幾入正鵠而就準繩則長公之大造乎哉。所集傷寒雜證。𨿽能僅窺一斑。玆當牛馬逐逐。未獲完帙。請俟異日。如謂予不能讀祖父書。而借此薄技。以自解免。則予愧汗欲死。何敢言病。又何敢言醫。時天啟元年春正月。

﹝盧氏﹝明銓﹞一萬社艸﹞十二卷存堵顏序曰。夫醫與政通。政除害以致理。醫伐邪以葆眞。其持危拯僕。而躋諸生養安全。功相埒也。歲甲子。

余拜命來守湖。當妖訌之變。羣情驚擾。而澇頻仍。苦饑者又苦瘧癘。幾不能保有其生。余觸目惻心。援竭蹶以荒政屬諸邑長吏。百方調劑。復創建藥局。屬盧生明銓金生徳生陸生士龍董其事。蓋三生精於醫。民可倚以爲命也。未幾余亦步禱郊圻病瘧。中州人嬰此一疾遂憊。余之從政。無乃淪於拙乎。然身憊而民安。余固毋之。竟藉三生。在得無恙。因神其術。並欲叩其蘊。則盧生以一萬社艸進。蓋生與金生陸生輩諸同志相社集。虛懷共質。

發明醫理。以詔後來。玆者公餘覽之。於治驗。示已試之規。於箴世。嚴未疾之戒。於疑問﹐致辧晰之詳。於運气。闡司天之奧。而俚言近而易明。食物切而宣愼。丹方簡而效捷。究之則守一畢萬。

其要旨也。承學習之衍其傳。子倚之續其命。功在生人。詎曰小補。藉令盧生卽神聖工功。擅絕於時。而不有是艸以詔後。後何述焉。余於是深有當於心也。顧尢有感焉。今玆天時歲會。各愆其度。閭閻空匱。豪猾萌生。

譬人色澤膚革。無異平時。而精已消亡。倉扁望之投鍼砭是已。當事者。審因革。酌疾徐。補瀉標本。稍稍轉呻吟而澤。易慝惡而善良。若垂絕之夫。一旦得醫。診視攝理。遂使元气漸復。日履和豫。良亦足快。而繼此者能常保乎。余因民致疾。復因疾念民。故於此特也。深願集同志者。相與共成治譜。偕此艸並傳。而以奏計行矣。乃述其意於簡端。見醫與政通。而上醫醫國。期共勗云。

﹝錢氏﹝國賓﹞備急良方﹞一卷存﹝舒氏﹝元貴﹞醫方啟蒙﹞十五卷存﹝孫氏﹝志宏﹞簡明醫彀﹞八卷存自序曰。蓋聞吾儒民物胞與。乃身。𨿽醫藝乎。根據仁者所必遊。以弘聖賢之徳業。徹性命之淵微。然而醫之人。與醫之書。鈞重而弗可偏廢。世專托命於人。不窺其書。其失非鮮。夫古醫精者。謂身所曁有盡。書所訖無窮。故各以其所得筆諸書。政欲令天下萬世。人人得而讀焉。以偕脫凶疾之極。而綏壽康之福。豈徒爲業醫者訓乎哉。第書緒紛。猝難領會。間有纂本。輒多掛漏。或門類未備。或置方而不疏病源。不析致病異同。或未經信驗。或方論未盡協古。皆於濟世不能無憾。先君桂巖翁嘗擬精輯一書行世。非徒欲醫者歸博於約。兼慮遊宦行商。及僻居貧窶。倉卒感疾。延醫不給。顚連罔措者。俾得仿書修救。坐收良醫之功。厥志殷殷而未竟。不佞宏幼業制舉。長乃顓醫。迄今五十餘載。恆以所佩庭訓。及所驗心得。視人疾懍懍。勿敢憑臆。勿敢徇俗。一摹古人成法。遂興念纘緒。並酬夙願。搜网古今羣書。反復演互。幾換星霜。始成斯集。卷首先弁一十六篇。乃修徳HT行。尊生愼疾之要。及醫藥得失。喫緊之綱。其次門類臚方。必溯致病所由。與其同異。確有徵信。程古而不私創。博采而不隅執。務宣先人救世之懇衷。彌彰於人心目間。卽諸閱之久。而於載籍外。別有證悟。可補往哲未發者。亦必公諸世。毋敢私祕。其書備而不冗。約而不漏。義類淺顯。人人可解。若射必有彀。故命曰簡明醫彀云。人人宜手一冊。晨夕覽繹。以爲未然之防。偶或遘疾。有醫則可據以參同。無醫亦可恃以弭患。旣免受誤於見。復能默契於名手。

捷取守約之益。浸爲淹博之階。可以自利。可以利人。寧直天涯遊旅之寶函。實亦家居衛生之靈銓也。可謾曰吾疾自有醫之人在。而書可閣弗窺耶。則古所稱爲人子者不可不知。其謂之何。夫開卷有益。非醫者尙爾。而醫者益可知矣。嗟乎。弗自欺乃能孚世。惟自愼乃能益人。幼誦孔子已知斯人徒與。迨歸竺教。逾覺同體親切。我人苦樂癢。胡忍二親。卽於此道。未敢自謂入微。

其或不愼以欺世。實未有也。神而明之。存乎其人。踵事增華。俟後之君子。祟禎己巳陽生日。武林孫志宏序。

鐘祖保序略曰。孫君名志宏。字克容。臺石其別號。家世錢塘人。厥考桂巖公以醫衛著嘉隆間。君仍其業。而闡繹之。嘗采藥三山。遇異人得龍宮祕訣。所至輒活人。僑寓我鹽良久。鹽人倚爲司命。低徊畱之不能捨。且與吾友松日玄海兩沈君仲修則梁兩陳君相善。於是以識荊云。

四庫全書提要曰。簡明醫設八卷。明孫志宏撰。志宏字臺石。杭州人。是書卷首。冠要言一十六則。議論亦平正。

其餘案門列方。淺顯易解。然未能盡醫道之變化也。

﹝陳氏﹝澈﹞雪潭居醫約﹞八卷存﹝王氏﹝象晉﹞簡便驗方﹞六卷存自序曰。予性最懶。而耽披閱。生平素鮮疾病。而好蓄藥餌。不諳醫術。而喜集成方。弱冠以來。一切稗官野史。斷簡殘編。見一方靡弗錄也。髙賢續論。卑夫俚談。聞一方靡弗識也。間以授人多奇中。人有求者。輒錄而畀之。相知者。憐予之僕僕也。曰。曷梓之乎。予謝未博。曰。舉爾所知。前所不知。人其捨諸。予豁然有當於心。會春曹事簡。春日多暇。乃略爲簡汰。而付之剞劂。隨所探先後。第爲甲乙。無論次便續增也。方多單簡。

藥多尋常。便窮鄕也。己嘗驗者。人共稱者。亟收之。否者暫置之。便應用也。其他傷害物命者。𨿽效弗錄。倘此帙行。而方因病投。病隨方愈。共食天和。無羈患苦。庶幾諸君之意不虛哉。若夫分門別類。釐爲成書。此予夙志。而今未能也。請俟異日。

﹝樊氏﹝如柏﹞簡易驗方﹞十卷存自序略曰。易傳言。幹以易知。坤以簡能。易則易知。簡則易從。至終之曰。易簡而天下之理得。又曰。易以知險﹐簡以知阻。其旨�互相發云。自今觀之。天下之理。孰有大於醫者乎。醫主生人。而天地之大徳曰生。

乾坤之易簡是也。驗方合刻竣。取此命名。翻舊刻之名。以易代便。與其沾沾爲窮鄕。爲應用計也。何如令一人見千人亦見。一人得千人亦得。況究之以驗取效則一也。此余稍更其名。未更其所載之方。𨿽間參以已驗者。續貂於宗子子之袖珍。而轉原本爲新城王康公所輯者。殊示正實也。無柰其攜之東歸。已乃更以合刻者何。保產保嬰痘疹三要訣。一便於產婦。一便於嬰兒。誠以其方言簡而意盡。使人得按如指掌。得若神明。今而知產爲生育之門。痘多夭紮之患。人世之至險至阻者。莫此若矣。得幹之易以知險。坤之簡以知阻。詎云要訣。而驗方有二乎。合之天地大徳之生。則謂是刻爲生生篇亦可。甲戌中秋日。寄庵居士樊如柏書。

﹝李氏﹝維麟﹞醫宗要略﹞未見按上見於蘇州府誌。

﹝芮氏﹝養仁﹞醫經原始﹞未見太平府誌曰。芮養仁。字六吉。醫有別解。爲人悃廣聞見。士大夫多與之遊。著醫經原始。五方宜範等書十餘卷。行於世。

﹝五方宜範﹞未見﹝劉氏﹝邦永﹞惠濟方﹞四卷未見廣東通誌曰。劉邦永。從化水東人。宋翰林權直劉褒然之後。生有異質。少孤貧。樵於山中。遇異人呼與俱去。授以岐黃之術。及上池刀圭之法。久之盡其祕歸。遂以醫行世。一時號稱國手。視病多望形察色。或以一指按脈。卽知吉凶。可治者輒喜。用藥不問資財。不治者不與藥。泣問之。則以指數示曰。某日去矣。無不如言。

其用藥不拘古方。卒以己意變通。人多莫測。尢精太素脈。以斷修短。無不中者。人皆以爲神。迎治殆無虛日。

然爲人狂脫。恆垢衣敝履。笑謔自喜。或側弁蓬首。袒裼捫虱。見尊貴人弗卹。尢好談仙家上升事。人以爲顚廢。

因自號廢翁。卒。著藥方甚富。人得其方者輒取效。今所傳惠濟方四卷。

﹝霍氏﹝應兆﹞雜證全書﹞未見按上見於武進縣誌。

﹝余氏﹝紹寧﹞元宗司命﹞二十卷未見新城縣誌曰。余紹寧。字義同。祖籍南城。移居新城南機拗。幼讀書。二十學醫術。徧訪明師得異授。精通唐宋朱劉各家。及素問鍼經諸書。能預決人死生。往住奇中。其用藥不循舊方。但對證發單。邑紳士感服其小心精篤。又賦性慈愛。尢肯賑卹貧民。常制萬病無憂丸施布。賴全活者甚眾。各上臺嘉其精篤。給送官帶。巡道莫可期服藥取效。亦賜旌表。著醫書二十卷。名元宗司命。其傷寒男婦。內外鍼灸。及小兒諸方。皆精備無遺。

﹝嶽氏﹝甫嘉﹞男科全編﹞未見﹝家居愼疾良方﹞未見﹝旅邸便易良方﹞未見﹝讀書辛苦良方﹞未見﹝仕宦勤勞良方﹞未見﹝行軍濟變良方﹞未見﹝急救危良方﹞未見按上七書。見於醫學正印種子編附記。

﹝傳氏﹝懋光﹞醫宗正脈﹞未見﹝醫學集要經驗良方﹞八卷存﹝吳氏﹝鼎銓﹞醫案﹞二卷存淳安縣誌曰。昊鼎銓字六長。號逸樵。雲峯諸生。少時慕朱家郭解之爲人。嗜六韜書籍武備。尢善治諸瘍。

預訂痊可期。予膏劑不爽晷刻。卻賕謝弗受。曰。吾以此活人。初不圖阿堵物也。時稱國手。宋中丞又希先生以奇士目之。所著醫案二卷。今得其方書者。猶足以活人。

﹝鄧氏﹝景儀﹞醫經會解﹞八卷存﹝孫氏﹝光裕﹞血證全集﹞一卷存小引曰。夫血証之難言也久矣。患此而死者。十有六七。治此而生者。十無二三。豈不誠難矣哉。是何以故。

良繇或冒風寒暑濕燥火六象之外感。或由喜怒憂思悲恐驚。兼之飲食虜勞七情之內傷。而又每患於讀書攻苦之輩。

淫欲好色之人。何也。气血。人身之二儀。性命之根蒂。形神之根據附者也。故血隨气行。气隨血轉。晝夜循環。

生生不息。正經所謂一息不運則機緘窮。一毫不續則霄壤判矣。況此又皆起於火。火與元气不兩立。一勝則一負焉。請試言。夫心君主也。百體所聽命者也。君主一搖。則五志之火。觸於怒則爲肝火。動於气則爲肺火。耗於思則爲脾火。捍於驚則爲膽火。過於食則爲胃火。竭於精則爲陰火。𨿽有腎水。不勝燎原之勢。所謂一水不勝五火者。此也。腎天一水也。相火寄於其中。臟腑賴以滋養者也。故腎水足。則肝得之。有子母相生之益。肺得之。

無子富母貧之虞。心得之。有水火旣濟之功。脾得之。有滋榮潤澤之績。水源一虧。則腎間惟有此一點炎上之火。

淩於心則爲吐血。人於肺則爲嗽血。動於肝則爲噴血。出於脾則爲嘔血。若夫咯血唾血咳血。皆從腎家來。而爲虛損之血。日漸煎熬。遷延不起。而去生便遠矣。斯時也。病者安心靜坐。卻慮凝神。藥食調洽。醫者究其虛實。

辧其血色臟腑。用藥溫養。使水足火平。陽生陰長。各歸其位。又何病之不痊。而醫之不效乎。無柰病者在先。

不善調理。一遇此證。見其勢之凶湧。遂欲延醫以求速止。醫人又根據病家之欲急。以能止爲功。以爲捷法。不知此証之發。其來久矣。瘀積胸中。必盡得吐出。才住𨿽延三五日。亦復要吐。其逆行之勢。亦不能頓止。不惟不能止。且以寒涼之物塞之。而中其根矣。故必延之歲月。勿妄想。勿妄動。勿多言。勿暴怒。勿嗜酒房勞。勿過飽損胃。靜坐養神。緘嘿自持。飲食有節。調理無間。藥餌和平。閒心葆攝。則五火平復。而不能爲害。陰血自生。而內火不熾。自得萬全。若欲揚湯止沸。則一杯水。難救車薪之火。又何怪乎血証之難爲也。故集失血病機方脈本艸一部。𨿽不能百發百中。亦聊以寓生生之意。以冀萬分中之一得耳。書以求同志者斧政焉。禹航浮碧主人孫光裕書於醉古居。

﹝匏庵延道人淮南昭陽李氏家藏奇驗祕方﹞七卷存﹝亡名氏醫宗三法﹞二卷存﹝謝氏﹝以聞﹞醫學要義﹞未見於潛縣誌曰。謝以聞。字克庵。邑庠生。安貧篤學。守志不阿。尢精於醫。崇禎乙亥。年八十餘。猶手不釋卷。所著醫學要義。未行於世。

﹝孫氏﹝文胤﹞丹臺玉案﹞六卷存﹝歐氏﹝士海﹞山谷便方﹞一卷存自序曰。曩愚行山谷間多病患。問何以不治。答以市遠無醫。而求藥復不易。故束手以待。愚心憐之。未有以處也。會擇術而居。披閱方書。見姜蒜蔥韭之類。先輩每用單行收功。而危迫倉卒之際。丸散無靈。標本易混。亦多以單方出奇。有捷於影響者。由是知尋常菜果艸卉之微。皆有補疾病生死之大。人特不察耳。以此一片熱腸。輒不自量。選諸經驗良方。用物不弘。而特有奇效。便於山谷者。匯成一帙。梓之以附舊刻保嬰錄之後。名之曰山谷便方。成曩志也。丹溪曰。吾旣窮而在下。求有可以及人者。非醫安務。海非敢謂以及人。然世或不鄙其易而試之。其不至於如烏喙鴆毒之殺人也明矣。況其載在簡冊者。皆先輩仁心仁聞。所隨試輒驗。而不可誣者乎。人之所病病疾多。醫之所病病道少。然則此書或亦不可少之一道也歟。時崇禎己卯之正人日士海書。

﹝施氏﹝沛﹞說療﹞一卷存題詞曰。蓋聞醫者意也。藥者養也。有所資於意。不知無意之爲愈也。有所待於養。不如無待之爲愈也。故枚叔曰。太子之病。可無藥石鍼刺灸療而已。可以要妙道說而去也。輯說療十二章。

﹝醫醫﹞一卷存題詞曰。太史公云。人之所病病疾多。而醫之所病病道少。夫欲奏起疾之功。必光明道少之患。輯醫醫十章。

﹝祖劑﹞四卷存自序曰。玄晏先生云。仲景廣伊芳尹湯液。用之多驗。成聊攝謂自古諸方。歷歲浸遠。難可考詳。惟仲景之書。

最爲羣方之祖。要之仲景本伊芳尹之法。伊芳尹本神農之經。軒岐靈素。大聖之所作也。其於處劑之法。則曰君一臣二。制之小也。君二臣四。制之大也。經中如麋銜術澤瀉湯。烏魚散。半夏湯。雞屎醴等方。多不過三四味。

卽後許胤宗亦謂古人用藥﹐簡要精專。故仲景之方。其藥品甚少。後至潔古東垣。立方有多至三十餘味者。說者謂東垣如韓信將兵。多多益善。他人效之。則未免廣絡原野之譏矣。玆所集。首冠素靈二方。次載伊芳尹湯液一方。

以爲宗。而後悉以仲景之方爲祖。其局方二陳四物四君子等湯。以類附焉。若東垣之補中益气。丹溪之越鞠等劑。

誠發前人之所未發。𨿽曰自我作古。可也。近代醫書。如戴元禮之證治要訣。薛新甫之明醫雜著。方皆簡略。與仲景之意。不大紕繆。故多探之。要之方者仿也。醫者意也。而上溯軒農。其於方劑之道。庶幾焉近之矣。崇禎庚辰歲重陽日。元元子施沛題。

﹝雲起堂診籍﹞一卷存﹝朱氏﹝天璧﹞醫準﹞未見海寧縣誌曰。朱天璧。字蘧庵。仁和人。明崇禎壬午孝廉也。謝公車。貧無舊業。以素工靑囊術。因賣藥海上。時兵荒薦瘥。璧行藥濟之。全活者萬人。不計值。人至於今稱之。館於烏鵲橋。酆氏亦長者。所著醫準數十卷。傳新安程氏吳氏云。

﹝蕭氏﹝京﹞軒岐救正論﹞六卷存自序曰。夫醫之爲道也。總君父師相之權。而其學也。究天人性命之微。故君子取其精以治身。推其餘以濟世。斯仁術也。乃後世以方技目之。縉紳名士。多所弗講。司馬公不云乎。達則爲良相。不達則爲良醫。其可以賤簡爲哉。予髫齡弱稟。質鈍志勞。窮獵簡編。苦心誦著。嬰疾夢遺。百治莫瘳。繼因從宦。遊楚慈陽。邀學博黃州胡愼庵先生於衙齋。治之三月獲痊。先生蓋明醫李瀕湖公甥孫也。因授軒岐祕典。脈旨病機。藥性方法。一一精詳。先生又私淑於立齋者也。嗣入蜀。復參印羣賢。頗得肯綮。沈酣於斯。二十餘載矣。歸裏後。有請診視者。目擊時師治病。昧本從標。枉斃生靈。莫勝悲怛。此無他。蓋以習醫之人。半屬匪人。而所習之法。全非正法。經書不識。旁徑樂趨。於是專傷寒者。忽於雜病。主脾胃者。憚於攻伐。明濕熱者暗乎溫補。或執成�。而昧道靈變。或逞臆說。而架言出奇。或憑口給。而諛諂售姦。罔惜人命。顚倒妄行。不幾爲軒岐之亂臣賊子耶。嗟乎。醫病實多。安能先救醫。得醫病愈。而人之病。無不愈也。予因是竭一得之愚。悉靈素之蘊。發揮眞假。脈旨闡明。藥性宜忌。昭揭病機。虛實朗縣。醫病兩鑑。操要五气。歸本一元。數月運腕。始成篇帙。計捲有六。僅字九萬。低徊久之。而猶訝諸法未備也。會二三同志。偶見而讀之曰。得乎一者。可以通乎萬矣。未備云乎。令余亟梓。以救世之醫病兩家。復捐資鳩鋟。將欲以公天下。嘉惠學人。而乃不覆瓿棄之。予維是書之作也。闡農黃之奧義。抒自苦念。糾時師之謬妄。激自熱腸。萬一寸管招尢。致使正道難明。謗吠日騰。將柰之何。韓退之先生云。其或閒居修史。不有人禍。

必有天刑。昔越人世稱神醫。不免爲同官李醯嫉殺東垣云。就令著述不已。精力衰耗。書成而死。不愈於無益而生乎。故從古豪傑作用。往往以身殉道。倘斯論可售。斯世於壽域。而余戇拙無似。何惜一己之知罪乎。後之君子。抑亦諒余之所以爲救爲正也歟。崇禎甲申春二月上浣之吉。閩中通隱子蕭京萬輿甫撰。

﹝莊氏﹝應蕙﹞醫案﹞二卷存按上附刻於軒岐救正論後。莊應蕙字汝元。溫陵同人也。林應楷有莊隱幾先生傳。又附其末。

﹝王氏﹝元標﹞醫藥正言﹞未見按上見於江寧府誌。

﹝王氏﹝﹞醫學狐解﹞六卷未見﹝虞氏﹝洪春﹞醫學須知﹞未見﹝何氏﹝繼髙﹞軒岐新意﹞一卷未見按上三書。見於浙江通誌。

﹝盧氏﹝之頤﹞瘧論疏﹞一卷存自引曰。瘧因證。素問瘧論。及刺瘧法。最詳而悉。後世守其偏承。致經義蒙晦。訛謬良多。審因者略證。

局證者昧因。知常而不及變。循變而反舍常。殊不知有是因。方有是證。因證旣顯。常法已具。而始可與達變矣。

乃或常法旣迷。因證靡辧。以寒爲熱。熱爲寒。虛作實。實作虛。致微者劇。劇者危。展轉變承。連年月不已。

其死生存亡。莫之能測也。偶方孺先生舉問及此。聊紀數語以就正。﹝方孺先生姓潘名鏢嘉定人﹞

王琦跋曰。傷寒之疾。本於風寒。而瘧本於風暑。寒暑相反。若風馬牛不相及也。今之醫者。有傷寒轉瘧疾。瘧疾轉傷寒之說。未詳本自何書。而千口雷同。習焉不察。讀晉公瘧論疏。其論風气獨盛。絕無暑象一則。

深辟世人謂傷寒轉而成瘧之謬。深切顯明。眞足以醒羣蒙之聾瞽者矣。友人婁荊川深契是書之奧。有久瘧未愈者。

按其六經臟腑所屬而治之。應手取效。蓋信此書足珍也。或者訾其抄撮靈素陳言。金匱舊方。無一新奇創獲之快論妙劑者。此直睡人囈語耳。烏足與之深論耶。乾隆甲申七月辛亥朔。錢江王琦書。

四庫全書提要曰。瘧論疏一卷。明盧之頤撰。之頤。字子繇。錢塘人。是書論瘧證治。於虛實寒熱四者。

最爲詳盡。足以發明素問瘧論刺瘧論諸篇微意。大旨謂瘧屬陽。屬陰。日作者屬陽。間數日作者屬陰。而曰溫。

曰寒。曰癉。曰牝。皆可以瘧該之。其主方多取王肯堂證治準繩。其餘所列諸方。亦多簡當。𨿽書不過一卷。

然治瘧之法。約略盡乎是矣。杭世駿道古堂集。有之頤小傳。稱所著初有金匱要略摸象。爲其父所焚。續著有本艸乘偈。今行於世。後著有摩索金匱九卷。又有傷寒金HT鈔。醫難析疑二書。今未見傳本。獨無此書之名。或世駿作傳之時。未見其本。故亦疏漏歟。

﹝醫難析疑﹞未見﹝李氏﹝徳孝﹞醫學正蒙﹞未見浙江通誌曰。李徳孝。字時慕。

﹝陳氏﹝樵﹞羣書纂集﹞未見浙江通誌曰。陳樵。字時彩。

﹝董氏﹝一麟﹞醫學問世編﹞未見浙江通誌曰。董一麟。字時野。

﹝金氏﹝忠﹞廣忠集方﹞一卷未見浙江通誌曰。金忠。字尙義。麗水人。

﹝張氏﹝琳﹞醫說妙方﹞十卷未見浙江通誌曰。明巡撫保定副都禦史勾余張琳刪定。

﹝伍氏﹝翕﹞醫書會要﹞未見﹝沈氏﹝宏﹞醫筌﹞未見﹝陸氏﹝長庚﹞體仁匯編﹞未見﹝昊氏﹝延齡﹞醫學質疑﹞未見﹝金氏﹝孔賢﹞丹山心術﹞未見﹝趙氏﹝金﹞醫學經略﹞未見﹝邵氏﹝繼稷﹞經驗良方﹞未見按上七書。見於浙江通誌。

﹝陳氏﹝時榮﹞三難一覽﹞未見﹝病機提要﹞未見接二書。見於松江府誌。

﹝錢氏﹝寶﹞醫案﹞未見鎭江府誌曰。錢寶。字文善。原浚曾孫。號復齋。詩多藻思。工小楷行書。精於醫。拯危濟困。恆孜孜焉。

所著有醫案。運气說。

﹝王氏﹝章祖﹞橘井元珠﹞未見蘭溪縣誌曰。王子英孫。章祖字叔貞。纂有橘井元珠。

﹝釋氏﹝住想﹞愼柔五書﹞五卷存石震小傳曰。師毗陵人。胡姓。本儒家子。生而敏慧。稚年寄育僧捨。長尋剃髮。法名住想。字愼柔。性喜讀書。凡一切宗乘。以及儒書經史子諸編。無不究覽。心血耗疲。得瘵疾幾不起。時查了吾先生寓醫荊溪。師往求治。歲餘獲痊。了吾先生涇縣人。爲太平周愼齋先生髙座。師穎悟沈靜。了吾先生深器之。欲授以己學。師繇是執贄。事先生十餘年。先生懼其學識過己。乃令往從愼齋先生。與薛理還偕行。理還亦毗陵人。予於己卯春。

曾識荊於嘉水。時年已逾七十。因出了吾生平所驗案及禁方贈予。予自此益盡窺了吾之學。愼齋先生名滿海內。

從遊弟子日眾。師隨侍。每得其口授語。輒筆之。先生初無著述。今有語錄數種行世。多師所詮次也。師自是歸裏。治病輒應。履日盈戶外。然性好施。𨿽日入不下數金。而貧如昔。歲庚午。吳江宰熊魚山先生夫人。抱奇恙六七年矣。延師至。以六劑奏效。一時薦紳士大夫。咸服其神明。因往來吳會間。裏居之日少。歲壬申。予時習岐黃家十餘年。雅慕師。每相過從談論。輒達曙忘倦。師每愾生平所學。嗣者寥寥。言之惋然。然竊謂師貌古神暗。當得永年。亡何丙子仲夏忽示疾。以手札招予。授生平所著書。凡虛損一。癆瘵一。所札記師訓一。治病歷例一。醫案一。又數日竟脫然去。年六十五。距今又十年矣。

予將以其書。壽之於梓。因爲之傳。

張氏﹝延登﹞懸袖便方﹞四卷存﹝徐氏﹝韞奇﹞醫略﹞未見按上見於蘭臺軌範附洄溪府君自序。

卷六十三

方論﹝四十一﹞

﹝諭氏﹝昌﹞寓意艸﹞六卷﹝四庫全書提要作一卷﹞存自序曰。聞之醫者意也。一病當前。先以意爲運量。後乃經之以法。緯之以方。內經所謂微妙在意者。是也。

醫孰無意。而淺深繇是。枘鑿繇是。徑庭繇是。而病機之安危倚伏。莫不繇是。意之凝釋。剖判荒茫。顧不危耶。

大學誠意之功在格致。而其辧尢嚴於欺慊之兩途。蓋以殺機每隨於陰幽。而生機恆苞於粹白。莊周曰。天地之道。

近在胸臆。萬一肺腑能語。升墮可憐。先儒人鬼關之辧精矣。昌謂醫事中之欺慊。卽眾人之人鬼關也。柰何世之業醫者。輒艷而稱儒。儒之誦讀無靈者。輒徒而言醫。究竟無主之衷。二三雜揉。醫與儒之門。兩無當也。求其拔類者。長沙一人而已。代有哲人。然比之仙釋。則寥寥易於指數。豈非以小道自隘。莫溯三氏淵源乎。夫人生驅光逐景。偶影同遊。欣慨交心。況於生死安危。忍懷僥幸。蕓蕓者物也。何以不格。昭昭者知也。何以不致。

惟虛惟無。萌於太素者意也。何以不誠格一物。卽致一知。尙恐逐物求知。乃終日勘病。不知病爲何物。而欲望其意之隨舉隨當也。不亦難乎。昌於此道無他長。但自少至老。耳目所及之病。無不靜气微心。呼吸與會。始化吾身爲病身。負影只立。而呻吟愁毒。恍忽而來。旣化我心爲病心。苟見其生。實欲其可。而頭骨腦髓。捐之不惜。儻多委折。治少精詳。早已內照。他病未痊。我身先瘁。淵明所謂斯情無假。以故不能廣及。然求誠一念。

多於生死輪上。寂寂披回。不知者謂昌從紙上得之。夫活法在人。豈紙上所能與耶。譬之兵法軍機。馬上且不能得。況於紙上。妄說孫吳。但令此心勤密。在先冥炅之下。神挺自穎。邇年先議病後用藥。如射者引弓。預定中的之髙下。其後不失。亦自可觀。何必剜腸滌肺。乃稱奇特哉。不揣欲徧歷名封。大彰其志。不謂一身將老。世態日紛。三年之久。不鳴一邑。幸值諫議。卣臣胡老先生建言歸裏。一切條舉。悉從朝廷起見。卽昌之一得微長。

並蒙格外引契。參定俚案之近理者。命名寓意艸。捐資付梓。其欲使四方周覽之士。大破成局。同心湣痛。以登斯民於壽域。而爲聖天子中興燮理之一助云。然則小試寓意。豈易易能哉。

﹝醫門法律﹞六卷存自序曰。醫之爲道大矣。醫之爲任重矣。中上之醫。千里百年。目未易覯。最上之醫。天下古今。指未易屈。

世之言醫者何夥耶。恃聰明者。師心傲物。擇焉不精。𨿽曰屢中。其失亦屢多。守門庭者。畫焉不入。自窒死機。

縱未敗事已咎在誤時。工邪僻者。心粗識劣。驚險絕根。偶墮其術。已慘同嬰刃。病者苦醫之聚訟盈庭。具曰予聖。淺者售。僞者售。圓滑者售。而以其身命爲嘗試。醫者苦病之毫釐千里。動罹顚躓。方難憑。脈難憑。師傳難憑。而以人之身命爲嘗試。所以人之有生。水火刀兵。禽獸王法所傷殘。不若疾厄之廣。人之有死。天魔外道。

餓鬼畜類之苦趣。不若地獄之慘。醫以心之不明。術之不明。習爲格套。牢籠病者。遂至舉世共成一大格套。遮天蔽日。造出地獄。徧滿鐵圍山界。其因其果。彰彰如也。經以無明爲地獄種子。重重黑暗。無繇脫度。豈不哀哉。昌也閉目茫然。惟見其暗。然見暗不可謂非明也。野岸漁燈。荒村螢照。一隙微明。舉以點綴醫門千年黯汶。

擬定法律爲率由坦道。聊以行其佛事耳。然微明而洗髮黃岐仲景之大明。明眼得此。閉門造車。出門合轍。自能立於無過。卽淺見寡聞。苟知因果不昧。敬愼存心。日引月伸﹐以此照其膽。破其昏。而漸充其識。本地風光。

參前倚衡。亦何愚而不朗徹也耶。昌苟性地光明。流之筆墨。足以昭示學人。胡不自澈須眉。臟腑中。優遊幾席。充滿天赫地耀古輝今之量。直與黃岐兩光攝合。宣揚妙義。頃刻無欠無餘。乃日弄向導。向棘栗蓬中。

葛藤窠裏。與昔賢校短論長。爲五十步百步之走。路頭差別。莫此爲甚。發刻之稿凡十易。已刻之板凡四更。惟恐以凡人知見。雜揉聖神知見。敗絮補葺美錦。然終不能免也。其於風寒暑濕燥火六气。及雜證多門。殫一生力補。不能盡補。卽殫千生力補之。不能盡補。從可推也。途窮思返。斬絕意識。直截歸禪。通身汗下。險矣險矣。

尙敢漫言殊途同歸也哉。此重公案。俟可補乃補之耳。順治十五年上元吉旦。西昌諭昌嘉言老人。時年七十有四序。

四庫全書提要曰。國朝諭昌撰。昌旣著尙論篇。發明傷寒之理。又取風寒暑濕燥火六气。及諸雜證。分門別類。以成是編。每門先冠以論。次爲法。次爲律。法者。治療之術。運用之機。律者。明著醫之所以失。而判定其罪。如折獄然。蓋古來醫書。惟著病源治法。而多不及施治之失。卽有辧明舛誤者。亦僅偶然附論。而不能條條備摘其咎。昌此書。乃專爲庸醫誤人而作。其分別疑似。旣深明毫釐千里之謬。但臨證者不敢輕嘗。其抉摘瑕疵。並使執不寒不熱。不補不瀉之方。苟且根據違。遷延致變者。皆無所遁其情狀。亦可謂思患預防。深得利人之術者矣。後附寓意艸一卷。皆其所治醫案。首冠論二篇。一曰先議病後用藥。

一曰極閘人定議病證。次爲治驗六十二證。皆反復推論。務闡明審證用藥之所以然。較各家醫案。但泛言某病用某藥者。亦極有發明。足資開悟焉。

﹝潘氏﹝楫﹞醫燈續焰﹞二十卷存潘楫曰。本文計二千六百四十言。凡六百六十句。原名四言脈訣。乃宋南康紫虛隱君崔嘉彥希範所撰。明蘄州月池子李言聞子郁刪補之。更名四言舉要。其間脈證病因始備。但無注釋。則讀者不知其所從來。反增繁惑。

庚寅春。因及門之請。及鼓志爲釋。不敢旁引外書。惟首遵靈素。次仲景傷寒金匱。下及張朱劑李諸賢論。有精純明確者采之。亦不敢以辭害意。並妄入臆說。如意與理微。則設諭形容。翻覆錯辧。務令恍然在目。豁然開心。

至若文之拙字之俚。在所勿論也。因僭更名醫燈續焰。尙俟髙明者鑑教之。

杭州府誌曰。潘楫。字碩甫。號鄧林。少以孝悌聞。賣藥都市中。人以韓伯休目之。受業者數百輩。觀其器宇。卽識爲潘門弟子。始楫以兄善病。特往師王紹隆。終日夕視脈和藥。洞極深隱。通於神明。著醫燈續焰。

大有功於世。

﹝祝氏﹝登元﹞心醫集﹞六卷存自序曰。人之藥有十。其初未始不病。而其後遂爲病所不侵。靜坐去妄想。一也。獨處寡色欲。二也。隨遇甘澹薄。三也。作事不使人疑。四也。行善不求人知。五也。同居�正士。相與無邪人。六也。有財便思施。處樂益知危。七也。多觀經史。無鄙隨之。少用穢謀。寡陷阱之設。八也。以不自病。肢體必無大憂。精苟自丰。飲食皆成妙藥。九也。原無自作之孽。始可言數言天。具有不朽之神。寧必問修問短。十也。人之病亦有十。其初可不藉藥。而其後遂非藥所能及。自用不用人。一也。聽巫不聽醫。二也。信命不信藥。三也。重財不重命。四也。

一日數易醫。五也。小病卽著恬。篤病不著意。六也。與兒女爲苟全之策。不與君子言受病之由。七也。病經歲月。不急尋鍼石。危在旦夕。猶情擾身家。八也。才得生機。使圖旨口。略有起色。輒負醫流。九也。好言鬼神之事。而不加敬。如用本艸諸書。而不深知。十也。太上以徳。其次服藥。夫至服藥。亦甚不得已矣。髙醫不可數遇。醫理可以講求。予究以有年。往往遇疑證。投藥立效。其理有爲諸書所未明。其方又卽眾醫所具曉。但察脈獨眞。故著功自異耳。因紀其證與其驗。並著其方。以公之世。時順治庚寅孟春。龍丘祝登元茹穹父書於曠曠居。

﹝洪氏﹝正立﹞醫衡﹞六卷存周亮工曰。歙人洪參岐以醫名吾梁。著有醫衡。王雷臣爲復刻之。﹝賴古堂藏集﹞

﹝劉氏﹝默﹞證治百問﹞﹝蘇州府誌作證治石鏡錄﹞四卷存唐起哲序曰。百問一書。昔默生劉先生所著靑瑤疑問是也。先生家世武林。受業於繆仲醇先生。明季時來寓蘇郡之吳趨坊。活人甚眾。名震當時。吳越縉紳先生。靡不式敬。晚年頗厭酬接。於鼎興順治丙申間。遂閉關養靜。於所居之靑瑤軒。門人劉紫谷葉其輝諸兄。以先生有獨得之祕。慮其失傳。而無以示後也。於是因疑進問。

因問有答。發明經旨。剖析疑義。筆之於書。三載成帙。名之曰靑瑤疑問。蓋先生眞積力久。一生所得。出自心裁。絕不摭拾前人一字。因古今气運之盛衰。人生賦稟之濃薄。故論證則變通經義。投劑則不執古方。皆因時制宜﹐折衷允當者也。

予與故友紫谷其輝兩兄。以黃氏同門之誼。得見是書。並悉其由。予固誦之久矣。每嘆先生諸及門。不能爲先生付梓傳世。以廣仁人之用心。徒藏之以爲肘後不傳之祕。惜哉。乃於浙賈書航。忽得是書。𨿽易名爲證治百問。

而書則一字不異。始知有海鹽臨初石子。寶愛是書。而藉督學劉公。以梓行於世者也。自是先生之功。永垂不朽矣。所可惜者。實火咳嗽之一證。遺而不全。作者之名。隱而弗著。於是書不無缺焉。然觀其序曰。百問一書。

未悉創自何手。又云。書成。或有爲石子稱功者。石子不自居。而曰亦惟歸其功於作是書之人。噫。比之剽竊人書。冒爲己作以欺世者。石子可不謂君子人歟。予不敏。於默翁先生。未經親炙。而私淑之久矣。今將以原本補其所遺。並表先生之姓氏與紫谷其輝兩兄。所以成先生之書者。以告於世。使知其所自云。康熙己巳孟夏。茂苑唐起哲謹識。

﹝翟氏﹝良﹞醫學啟蒙匯編﹞六卷存﹝古方講意﹞未見﹝說統﹞未見按上見孫廷銓亭文集翟先生醫書序。

﹝鄭氏﹝三山﹞醫家炯戒﹞未見徐枋序曰。吳門鄭氏受業於李垣。爲帶下醫尙矣。傳至三山先生。而克大厥緒。能弘其道。博覽無不通。病者毋論老幼男女沈痼疾。一經延醫。其病如失。故先生足迹所至。趨之若騖。正如秦越人操術。以歷試諸國。隨俗濟時。不名一家也。如是者垂五十年。其所全濟者無算矣。而先生猶慨然曰。噫。是能起吾藥之所及。不能起吾藥之所不及。是能治病者。而不能治治病者。則吾所濟者狹。而所救者未也。夫醫之所病病道少。所以術不精而嘗試。與術精矣。而操心不仁。其害皆足以殺人。乃輯秦漢以來醫家事迹。凡降祥殃。棲於影響者。勒爲一書。

名曰醫家炯戒。將使作善者。資其津梁。作不善者。凜爲殷鑑。不亦偉乎。吾聞一醫之良。全活千萬人。先生此書出。而勸戒學人。昭示來玆。是胥天下後世之醫。而出於良也。不將胥天下後世。而躋之仁壽之域哉。嗟乎。

仁人用心。其利溥矣﹐昔嚴君平隱居卜筮。人有邪惡非正之間。則依著龜爲言利害。與人子言根據於孝。與人弟言根據於順。與人臣言根據於忠。各因勢導之以善。而人已默受其福。是寓其教於卜者也。若先生者。豈非醫教。而與人爲善者耶。﹝居易堂集﹞

﹝華氏﹝自達﹞尊經集﹞二卷未見九江府誌曰。華自達。號喬石。徳化文學也。天性篤孝。其父質宇公患痔。手調飲食。侍寢處者六年。凡中廁之具。必躬自浣濯。少間卽致志於醫。醫質宇公之心法也。得自達闡明之而益顯。所著有尊經集上下二傳。蓋岐黃之論。爲典謨以上之書。古奧幽深。非淺見薄識者。所能通曉。時則王九達有素問靈樞合類之編。慮其割裂顚倒。尊經之旨。亦孟氏不得已之心。嘗�著論外感。如陰陽升降之候。傳變順逆之機。經絡上下之屬。論內傷如標本從違之數。虛實補瀉之功。寒熱溫涼之理。無不井分條貫。閭裏爭誦之。當道聞其名召之。絕不應曰。

我爲老諸生數十年。村戶息�。柰何以方伎飾面目向人耶。然貧苦無告者。不召輒往治之。病已。且數數以廩肉饋。東門有孤貧麻姆。

患癰痛楚。飲食復不繼。自達聞之。往診曰。髙年正气虛。邪气實。不攻邪正气無以自存。遂進敗毒散五劑。癰得消。日送飲食。兼服補劑而愈。業履岑樂休者。患頭痛體弱。病久百藥無靈。自達診之曰。脈微數。實火也。

誤以質弱。早投補劑。故畱而不去耳。急進涼膈散一服而痊。有丐者患踵脹。自達召至。與以飲食。煎茵陳五苓散飲之。半晌小腹脹痛不可忍。橫出怨言。復彊飲溫水酒一壺。溺如湧泉。臥具盡濕。腫立消。調以啟脾丸。

半月而痊。其醫皆類此。詳載尊經集後醫案中。順治初。醫學乏人。蕭國柱舉以自代。周太守璜惇請之。不就。

晚得劇疾。倉卒易簀。附身之具一未備。勉畱數日。從容問曰。事畢否。艸率略具。卽起索筆硯。咸謂當有遺言。

乃伸紙疾書曰。生平無所得。惟此兩三壺。一朝帶不去。撒手隨大虛。擲筆而逝。

﹝兪氏﹝堅﹞醫學愼術﹞未見嘉定縣誌曰。兪堅。字心一。居北城。曾祖。祖都。世有隱徳。父琳。精堪輿術。堅品行方正。少學醫於隱士金汝鉉。常起危疾。每慮藥性多偏。小不謹輒致害人。著醫學愼術。以發明其旨。

﹝顧氏﹝闕名﹞燕臺醫案﹞未見毛奇齡序曰。倉公受扁鵲之書於公乘陽慶。逮其家居。漢帝嘗其治病所驗者。記之於冊。此後人醫案所自始也。顧治十得九。世𨿽其人。浸假得失平參。世必好舉其所失。而略其所得。況浮湛湯液。因循取驗。其得失原無成形。安能歷考其所得。而爲之記之。雲間顧先生不然。先生以經義治四門學。作選人。京師藉藉。聞先生善醫。其家居時。每醫人有成績。稱聖儒。其爲聲在崔長史李慶嗣上。姑請召之。而先生亦復以邸捨岑寂。卽應召往。顧京師多官私醫。萃天下之能醫者。而僦於其間。自給事內廷。以至踟幸捨者。比比而是。卽有詔召問按驗。亦別有給事在左右者。而先生非其人也。然而所至輒起。亦且有醫藥已病之狀。書之成帙。夫上醫醫國。其次醫人。夫人而知之矣。生平讀書講道。治舉子之學。原不能抉陰陽之精。調燮補助。而卽其試仕方州。驟膺民物。其張弛激揚。亦何能展我欲爲。而有如呼吸之間。就人之死生。轉旋俄頃。以與造物者。爭其權度。此亦吾儒施濟一快事也。若夫其按可驗。則予之家人。已列其一。如薄憂女子者。又何怪焉。﹝西河合集﹞

﹝余氏﹝元度﹞用藥心法﹞未見華希閔序曰。余舉業之暇。喜讀岐黃書。喜與岐黃家言。言人人殊。其學有據根據。不爲誇言欺世者。莫如外舅余元度先生。先生之言曰。治病之法。在望聞問切。切以探其內之情。望聞問以盡其外之形。情隱而形顯。故望聞問較先於切。今人喜言切脈。而略於對證者蔽也。先生之學。傳自異人鏡機子。治病百無誤。嘗語余。病一而証之變凡幾。證一而候之變凡幾。識其證。審其候。而後可以用藥。余旣盡聞其證候諸變說。退疏其言成帙。竊謂可盡乎人之病矣。盡乎吾藥之法矣。名曰用藥心法。寫二帙。一授兒嘉。一授從弟。﹝延綠閣集﹞

﹝王氏﹝夢蘭﹞祕方集驗﹞二卷存自序略曰。近世方術之祕者多矣。但祕無不驗。驗何取乎祕。而世之人。始因祕求驗。繼因驗反祕。卽出而公世者。最不祕矣。時慮其或驗或不驗。又不能集所屢驗。以盡去所未驗﹐於是祕者則益祕。驗者不卽驗。此予之因有是役也。曰祕方者。祕則傳人所不傳也。曰集驗者。驗則試人所屢試也。不祕不驗者。槪置不集。集必祕祕必驗。祕必驗者。始命諸梓。以廣其傳。仁和醒庵主人王夢蘭敬題。

﹝蔣氏﹝示吉﹞醫宗說約﹞六卷存自序曰。余年十二。先母周夫人見背。先君子君輔公杜門讀書。道義自許。口不道阿堵字。以故家貧甚。嘗寄食子佩舅氏家。舅氏撫教有加焉。於時明發有懷。固思生戚HTHT大病。每於誦讀之暇。間覽方書。先君子遂謂小子曰。汝有意於此乎。古人不得爲良相。每願良醫。蓋良相良醫。其功正相等耳。果能精之。則可以自療。並可以療人。亦內典所自利利他之道也。予拜訓之下。深謝不敏。長而遭滄桑之變。寄迹於穹窿之陽。人有疾者。

按方加減與之。所投輒效。因而叩戶求方者。殆無虛晷。竊思古人陳案。𨿽各臻其妙。然論多方雜。未易窺測。

不免楊朱之嘆。故於晨窗夕幾﹐究心靈素。博涉羣書。斟酌盡善。成山居述四卷。有論有方。有經有變。頗備苦心。但力綿不克就梓。久置庋閣。今年春偶公遜叔過齋頭。見而閱之。謂曰。汝有此。而不與人共之。不亦同於懷寶迷邦者乎。且汝先子之言具在。顧其忘諸。予益唯唯謝不敏。長夏無事。因於山居述中。簡其要者爲主。方隨證加減。一證一方。以見其常。加減附論。以通其變。編爲俚句。名曰說約。庶幾學岐黃者。得會歸之源。去煩苦之失耳。若曰從此活人。功與調元者等。則予豈敢。康熙二年夏四月。古吳自了漢蔣示吉仲芳氏識。

﹝山居述﹞四卷未見﹝醫意商﹞一卷存﹝醫宗小補﹞九卷未見﹝通醫外治﹞一卷存尢乘序略曰。先生乃周忠介公從外孫。世居婁江。因母氏而遷金閶。桐涇一曲。時應病家之請。往來松浙間。

默契往聖之神。訪異人之指授。臨證已多。活人無算。囊中懷醫宗小補九卷。首重法。次論方。一法可治眾病。

一病亦具諸法。實靈素之階梯。後學之指南也。復撰通醫外治一卷。頭面手足。九竅皮毛之疾。俱能不藥而愈。

余喟然嘆曰。用心之密。學問之博。有如此乎。治病如治國。用藥如用兵。湯丸服餌。內攻也。敷熨等法。外應也。以此攻疾。何疾不瘳。嗚呼。白駒易過。紆金拖紫。同艸木腐者多矣。先生立此不朽之業。豈僅爲大江以南一人而已哉。余固知其非尋常人也。

﹝朱氏﹝鳳臺﹞醫學集要﹞九卷存﹝張氏﹝介石﹞資蒙醫徑﹞三卷存引曰。夫醫者意也。呼吸操生死之權。用藥存病患之命。述�窮而心不愼者可乎。余歷驗焉。倘臨證意忽。

則負病患弗淺也。何者。凡際視證。貴在死機。有一段活潑。未有不活潑之醫。而能起沈之病。司斯術者。盍自問焉。得述之窮乎。得臨証之意乎。得病脈之符乎。得虛實之準乎。得輕重之量乎。得生死之訣乎。對病者得自心之無疑乎。矢神天得自心之無愧乎。試自歷問。吾斯能信。敢當仁心仁術之權。是操三折其肱也。有神虛不宜補益者。火盛不宜導泄者。痰盛不宜行吐者。咳喘不宜止嗽者。患疼不宜止痛者。麻木不宜疏風者。噦嘔不宜止吐者。失血不宜止血者。感冒不宜表汗者。腹脹不宜消導者。病在上而不宜降者。病在下而不宜升者。病在緩而急醫者。病在急而緩醫者。有脈不符病者。有病不投藥者。有服藥而不愈者。有不服藥而自愈者。如此情獘。不可不察。神虛不宜補益者。

邪盛𨿽虛而患補。火盛不宜導泄者。火激而愈熾。痰盛不宜行吐者。气弔而痰生。咳喘不宜止嗽者。嗽止而肺斂。

疼痛而不宜止痛者。遏气而弗伸。麻木不宜疏風者。耗血而生痺。噦嘔不宜止吐者。蘊病而收脾。失血而不宜止血者。瘀積而成瘵。感冒而不宜表汗者。气弱而防危。腹脹而不宜消導者。謹嚴而剝胃。病在上而不宜降者。防毒而入髒。病在下而不宜升者。恐毒而升提。病在緩而急醫者。防後變證。病在急而緩醫者。峻藥難支。有脈不符病者。臨病未細。有病而不投藥者。自反其醫。有服藥而不愈者。病患神短。有不藥而自愈者。遭際庸醫。究竟今之術士。不檢自之心病。而濫醫人之身病。謂濫竽軒岐。無怪其不明典籍也。靑囊祕邃之繁。使今人難於述趨。習寡猶無習也﹑非吾儒考試而後可以拔萃超羣。不佞罹難。得夢中之境界。將生平所得之術。著以成捲。蒙神人目之。曰資蒙醫徑。是排遣難裏毛錐。以消狴門永日。門徒遂爾錄梓。敢曰於岐黃爲有小補。噫。與其不學無術。能讀此資蒙醫徑。詎有戕人之命乎。醫者意也。苟爲其意。則臨證變化。而取效者之謂神。吾不知其罵我罪我者若許乎。

﹝程氏﹝林﹞卽得方﹞未見。

尢侗序曰。吾友蔣虎臣太史嘗著蔣說。其所鈔禁方。居十之五。皆世所不經見者。予旣奇而錄之。復詰之曰。

子之方。其得之傳聞乎。其有所試乎。蔣子笑曰。吾非有所試也。往予善病。多從人乞方。以方告者日來。予喜其說之可以救人也。故筆之於書。其驗與不驗。則未可知也。予曰。若然。則自成其爲蔣方而已。夫學琴之子。

必出牙曠之門。學書之子。必入鐘王之室。然使拊弦而忘勾剔。握管而誤波戈。不過發溺人之一笑。而無傷焉。若學醫人費。而可以請嘗試乎。幸子之未學醫。而人或不子信也。於是蔣子笑而止。新安程云來先生。予聞其名。

而未識也。及門周雨三攜其所輯卽得方示予。將梓以行。而命一言。予非越人。惡知醫意。然發其書而讀之。大約羅古人已驗之方。而擇其尢簡易者。程子於此道三折肱矣。述而不作。其愼如是。且慮窮鄕逆旅。寒暑蒼黃。

未能蓄艾於三年。求緩和於千里。故以是書懸之肘後。撮在目前。事半功倍。其術至良。其心亦至苦矣。神而明之。存乎其人。予𨿽未敢決其方之必驗與否。然如先生自言不出戶庭。立可奏效。𨿽有參差。於病無損。則誠哉篤論也。予旣以告周子。周子請益。予戲語之曰。昔範武子有疾。從張湛求方。湛授以六物。用損讀書一。減思慮二。專內視三。簡外觀四。旦晚起五。夜早眠六。範一服而愈。此亦吾家卽效方也。幸以此復程先生。書成當郵寄蔣子。蔣子且忻然而笑曰。尢子欺予哉。如此方者。吾又將筆之蔣說也。﹝西堂雜組二集﹞

﹝醫暇卮言﹞未見尢侗序曰。新安程云來先生嘗輯卽得方。予旣序而行之矣。居久之。復出醫暇卮言示予。予讀而笑曰。嘻。

夫醫安得暇哉。世所謂名醫。吾知之矣。且起而納謁者。屨滿戶焉。入其室。問其疾。各投以藥而去。其士大夫以折簡邀者。則登名於版。日中而食。肩輿而出。望門而止。候主人之顏色。酬酢未畢。索筆定案。以授使者。歸而謀之弟子。俾參劑焉。抵暮而返。則藥囊果然矣。其爲小兒醫者。

晝居不出。昏夜叩人之門戶。秉燭一視。疾趨而去。若驛傳之速。漏盡始休。或要於路。或候於門。皆喜其來。

而恨其晚也。其下醫竊慕之。𨿽病者之有無多寡。未可知。往往乘車從僕。招搖過市。窮日之力而後已。見者詫之曰。夫夫也忙甚。必名醫也。醫安得暇乎哉。先生曰。唯唯否否。醫而不暇。何以爲醫良。醫病萬變。藥亦萬變。是故以志一之。以气輔之。以理持之。以神守之。寂而通之。息而遊之。此豈汲汲遑遑所能治乎。夫治病猶治兵也。欒鍼之稱晉師曰。好以暇金鼓方急。使攝飲焉。鄢陵所以勝也。諸葛之羽扇。謝艾之胡牀。蔡遵之投壺。

安石之賭墅。皆暇也。予之治病。亦如是矣。或謂先生旣暇。當著問難之書。何取乎卮言。蓋聞之許子。醫者意也。意之所解。不可言傳。故先生卽得方。述而不作也。若其卮言。籠天地。羅萬物。洋縱恣。於堅白同異之說。不言醫。醫通寓焉。斫輪之說。通於讀書。解牛之旨。進於養生。觀卮言。則問難思過半矣。周禮。醫事十全爲上。十失一次之。十失二三次之。十失四爲下。未有卽得者。先生之卽得。先生之暇爲之也夫。﹝西堂雜組二集。﹞

﹝胡氏﹝其重﹞醫約先規﹞未見﹝醫門博要﹞未見﹝急救危證簡便驗方﹞二卷存﹝急救危證簡便驗方續集﹞二卷存自序略曰。予不敏。自髫年誦讀之餘。卽嗜軒岐之學。竊嘗萃其要旨。約其治法。纂爲醫約先規。而又博涉羣書。

挹其精英。名曰醫門博要。尙有未竣。行將次第登梨。就正有道。姑先梓急救危證簡便驗方。以便貧乏。而濟倉卒。一時仁人君子。業蒙鑑賞。但尙有遺珠。兼以新得。曁向來所得奇祕諸方。與夫輕緩諸證。但割愛姑置。未遑詳載。恐當檢用之時。致有遺漏之嗟。玆集乃補其未備。續其全貂。公其祕密。如入寶山。任其取用。不更愉快也哉。因值力綿。未能續梓。鄧翁仲貞修長者行。勇於爲善。且無倦心。復與謀之。翁毅然曰。記有云。已所不欲。勿施於人。今子之所快。卽予之所快。亦卽世人之所共快也。其施又烏容已。已復同張翁令儀。助資剞劂。

與前方並廣其傳。其廓然大公之心。一體之念。吾於兩翁親見之矣。亦何幸焉。

﹝陣氏﹝謨﹞神驗單方﹞一卷存﹝羅氏﹝美﹞古今名醫方論﹞四卷未見﹝古今名醫匯粹﹞八卷存徐衣冠文物序略曰。本朝康熙乙卯年間。有新安羅東美先生。當代之名賢也。著作頗多。惜乎不能槪行於世。流傳惟有古今名醫方論四卷。古今名醫匯粹八卷。其方論四卷。久已登之棗栗。嘉惠後學矣。而匯粹八卷。抄本系文之祖遺家傳珍祕。是書本乎靈素二經。證以病情。而匯集之也。此乃先生苦心評定者。又慈溪柯韻伯先生所參校。可謂濟世之梁筏﹐醫學之精髓也。思夫學問。乃天下公共之事。豈可私於一己。而祕之於家者也。用是於嘉慶己未年仲春。商之於陶氏柏筠堂。鐫板流傳。以公同好﹐庶幾習是業者。得以究其精微。相期進乎堂奧也云。

亡名氏跋曰。澹生先生姓羅名美。新安人。喬居虞山。以名儒而兼習岐黃術。生平制述甚富。惟名醫方論一書。已刊布人間。是書皆匯集前賢精蘊。純一而不流於詭異。非手眼俱到者。采取曷能盡善焉。庚辰春。得之友人齋頭。

故喜欲繕寫。無如何疏惰之至。迨辛巳之秋七月告成。特是舛錯頗多。𨿽略爲較正。終不免魯魚亥豕之譏。善讀書者。領略其意味。而尋繹之則可矣。

按是書抄本亦八卷。有亡名氏跋。寬政丁巳。先子得之長崎鎭臺平賀氏。先子曰。是當乾隆中人所錄。據此文。則羅名美字澹生。刻本早稱東美先生。似是別字。

﹝髙氏﹝鼓峯﹞醫家心法﹞﹝己任編作四明心法﹞一卷﹝己任編作三卷﹞存胡序曰。浙中精於醫學人。有二髙子。居錢唐者。曰士宗先生。居四明者。曰鼓峯先生。余志學時。慕士宗先生之名。欲受業其門。迫於貧不果。每得其著述。不厭研究以爲私淑之益。洎後聞鼓峯先生。所言多奇論。

治病多奇中。則又心竊願見之。而不獲一晤其人以爲恨。乙巳春。越溪王謙中來。爲餘言鼓峯醫術。當代少有出其右者。且以其所著醫家心法示余。余深喜數十年景企之私。一旦得讀其書。不啻見其人。何快如之。及披閱終編。見其用心。似欲出前人意表。而修辭不免紕繆於軒岐仲景。心竊異之。鼓峯之奇。乃如是歟。何所見與所聞之不同也。夫天下之理。莫不本於正。何有於奇。意主於奇。則索隱行怪。而惑世欺人之言出。未有不悖聖賢之道者。讀鼓峯之書。而想其平日之所言所行。時出於奇者。亦約略可見。較之士宗之持身整飭。應事周愼。而其著述典而可則者。不相徑庭歟。不揣鄙陋。就其書中。有不合於軒岐正義者。妄爲糾正。爰以濟世之心切也。鼓峯而心存乎濟世者。諒不以予言爲吹索也夫。雍正三年歲次乙巳嘉平旣望。錢塘胡念庵氏識。

﹝四明醫案﹞一卷存﹝呂氏﹝東莊﹞醫案﹞一卷存按潛村揚乘六雲峯。合以上三書。及西塘感癥。凡四種。增以評點。題曰己任編。

卷六十四

方論﹝四十二﹞

﹝郭氏﹝志邃﹞痧脹玉衡書﹞三卷存王庭序曰。憶昔癸未秋。余在燕都。其時疫病大作。患者胸腹稍滿。生白毛如羊。日死人數千。竟不知所名。

有海昌明經李君。見之曰。此痧也。挑之以鍼。血出病隨手愈。於是城中舁而就醫者。亦日以千計。皆得愈而去。

頃之證變而爲嗽。嗽甚輕。不半日隨斃。時李君已出都。有知者曰。此亦痧也。用前法挑之。亦隨愈矣。余時目擊其事。歸而與知醫者言之。卒疑信交半。無何則吾鄕挑痧之法盛行矣。先是鄕人有糞穢感痧。例用錢物蘸油而刮。及此多用挑。然行之大都婦人。以故爲名醫者不道及。考諸醫書。古時未有論及。後人稍有靑筋之說。仍略而不詳。因而求人之信者少。疑者益多。用藥之方。遂置之不論。人不幸犯是證。無得全者。噫。是可憫也。友人上陶郭君明理讀書。旁搜醫學。見近之患痧者日益眾。而治痧者不聞。乃精心殫思。推原於小兒瘀疹之理。兼求之古方。多有不言痧。而見痧之意者。且驗之。諸所救療無或爽。因以自信。遂發願廣之天下後世。爲百千萬人命之救。著有玉衡一書。上陶之心切矣。上陶之功大矣。上陶嘗言痧本無定脈。凡脈與所患之證。不相應者。

卽爲痧之脈。痧亦無定證。或感風感食。感勞感痰。而以本證治之不效者。皆爲痧之證。爲立之方使知遵也。爲記之驗。使知信也。後以藥性終之。使知用之有宜不宜。不與他證同也。上陶治痧之法。於是書乎全。而世人將讀其書以治痧。兼以治上陶之所不及治。上陶之心於是大快。𨿽不欲居其功。功又安歸哉。余旣見痧之事。又信上陶之說。敢爲之言。𨿽然。不足爲愚者道也。康熙十四年乙卯重陽日。

﹝朱氏﹝鴻雪﹞方便書﹞十卷未見錢朝鼎序曰。宇內書籍。莫尊於聖經賢傳﹐其次百家著述。有切於民生日用者。無如醫﹐故秦火之厄。神農岐黃之編。得與壁經俱存。自後醫書之廣。不下八百餘家。卽白首其業者。尙不能徧覽。況不爲醫者哉。吾虞朱子若瑛。貧士也﹐心存利濟。選古今名醫經驗單方。集爲方便書十卷。救急須知一卷﹐凡有疾者。不必求醫。不必市藥。信手拈來。立可奏效﹐且一覽了然。賢愚共曉。家藏一冊。則人可爲醫。調之方便。洵不誣矣。昔陸羽著茶經。王積著酒經。俱足不朽。然未若是編之有益於民生也。喜爲之序。時康熙十六年三月朔日。

﹝方便書補遺﹞一卷存﹝救急須知﹞一卷未見﹝張氏﹝勇﹞方以類聚﹞五十卷目錄一卷存自序曰。余善病。且連年同諸將士。以野爲家。以幕爲宇。其間風寒暑濕。加之饑飽勞役。何非病因也。則藥所必需。豈敢以未達輕試。則本艸綱目所必需。卽以其中所附方。酌而用之。頗獲效。每惜散見。查撿爲難。

適際休秣臯蘭。病忽劇。其需方藥爲尢切。因念人之遇病也。皆猶是矣。尋瘥。遂命類而聚之。羣而分之。始知綱目收方。味不多而爲力專。宜入之功也。其有安臥牀箐。孝子順孫子侍。又以落落晨星。嘗而進之乎。則準繩諸書。多方調護之劑。所以需先爲不可敗義也。因益之。不辧病名。不明病因。則方𨿽用。故剪截諸論。而條列之。且削原方泛濫及譽詞。慮厭達人目也。能於五十卷內。會其間而備。

運用一心。則亢害承制之理。亦在是。�卽根據靈素諸家五運六气。一作癡觀。未必不如周禮不可行。井田不可復。

適足以壞人證耳。康熙十六年重陽日。關中飛熊氏題。

餘金曰。靖逆侯張勇字飛熊。國初定鼎。卽仗劍出關。求見英王。王大奇之。提督甘肅。知吳三桂將反。命子云翼。間道入都。首發其姦。聖祖親解禦袍賜之。功成後謚襄壯。相傳其封公夢夏侯而生。侯薨後。葬墳掘地。得夏侯碑碣。亦奇事也。﹝熙朝新語﹞

按先子曰。飛熊氏未詳何人。自序稱連年同諸將士。以野爲家。以幕爲宇。知是武職。而非醫家也。近閱黎士弘托素齋集。有贈將軍張飛熊詩。當是其人。

﹝王氏﹝﹞萬全備急方﹞一卷存自序曰。庚申夏秋之交。江南淫潦爲災。饑饉載塗。繼以疫癘。大師相開府慕公旣以蠲賑得請於朝。復大施方藥。以療民疾。所全活者。以億萬計。上洋曹君綠巖聞而謂余曰。我聞病有萬端。藥亦千變。今開府以一方療眾疾。亦有說乎。余應之曰。丹溪有言矣。雜合之病。當以雜合之法治之。今江南所患。正天行雜合之法治之。

今江南所患。正天行雜合病也。似瘧非瘧。似痢非痢。治以雜合則生。治以瘧痢則死。開府所傳。信有本矣。

綠巖又曰。是方也。獨不可以療眾疾乎。余又應之曰。一方療眾疾者。天行病也。一方療一病者。正病也。治天行者。不可以治正病。猶之治正病者。不可以治天行。苟不明乎十劑之宜。八方之制。而欲執古方以治今病。未必一一能活人也。𨿽然。余聞夫窮僻之鄕。貧窶之子。與夫梯山航海之客。一旦有疾。不能猝致良醫。不能猝求良藥。非委命庸工。卽束手視斃。以此夭枉甚眾。間嘗上稽農經。下考仲景以來二百七十餘家之書。知天地生一物。卽有一性。生民有一病。卽有一治。大抵山居知木。濕居知艸。漁佃者如飛走虫魚。如油煎可以引發蛇。蘇子可以吐雞雛。鸕殺蠱。獺髓辟尸之類。凡耳目間。仰取俯拾。何物非藥。何藥無治。奚必生而神靈。始能遇物辧性。身試百毒。後乃按藥已病哉。所以昔賢如孫思邈張文仲張雞峯。各有隨身備急方以救世。備急云者。法取經驗。品從簡易也。余於編輯傷寒雜證全書之暇。以其緒餘。亦手錄備急方八百餘首。另爲一編。名曰萬全備急方。其間錄其功。必表其過。用其正。間收其奇。方則宜於貧賤者多。宜於富貴者少。藥則得之山野者多。

得之市肆者少。蓋富貴之家。市肆之地。易致良醫。易求良藥。於備急之義無所取爾也。然是書也。或一證數方。

或一藥數治。𨿽曰小方。合之而卽爲大方。𨿽曰奇方。兩之而卽爲偶方。又重之而卽爲復方。惟在用藥者神而明之。則長沙河間東垣丹溪諸大家。俱可變化於八百方矩之中。豈特區區備急云爾哉。綠巖始躍然起曰。開府慕公身爲師相。以仁政佐國家。活萬民。今子身爲布衣。亦出名方。活人無算。良相良醫。地不同也。而心同有如是乎。是書也。請爲君梓之。余謝不敏。曰君言過矣。君以好生爲徳。是書也。余輯之。君梓之。苟以是爲好生錄。則君與余共之可也。他則何敢。因序其問答。以弁於簡端。時康熙十有九年菊月中浣。吳東臯王栩謹序。

﹝萬全備急續方﹞一卷存跋曰。予備急初編。成於庚申之冬。刻期告竣。以應我綠巖先生救世活人之請。殊未愜予懷也。次年復從吳下白門。搜羅坊刻舊本。有似葛洪肘後。澹寮百一者數家。翻覆簡閱。去其雷同舛謬。更得名方四百餘。則匯而觀之。庶可以悉病情窮藥用矣。遂錄而呈之綠巖先生。先生能以覺言諸書醫眾生心。更能以是書醫眾生病。是亦當今之五地菩薩乎。癸亥春仲。平浣王謹跋。

﹝雜證圓機﹞未見扶上見於嘉定縣誌。

﹝沈氏﹝﹞病機匯編﹞十八卷蘇州府誌曰。沈。字朗仲。顥弟。以醫擅名。品行髙雅。士論重之。

﹝馬氏﹝﹞印機艸﹞一卷存﹝馬師津梁﹞八卷未見四庫全書提要曰。國朝馬元儀撰。元儀。蘇州人。是編前有雍正壬子汪濂夫序。稱元儀受學於雲間李士材西昌諭嘉言。士材。李仲梓之字。嘉言。諭昌之字。二人皆國初人。則元儀著書。當在康熙初矣。其曰馬師津梁者。

蓋元儀門人姜思吾傳其鈔本。濂夫追題此名。非其本目也。所論多原本舊文。大抵謹守繩尺。不敢放言髙論。亦不能有所發明。所載諸方。或與所論不甚符。如中風一門。旣知病由內虛。不屬外邪。而附方仍多驅風滌痰。一切峻利之藥。知其亦見寒醫寒。見熱醫熱。隨時補救之技。非神明其意。運用自如者矣。

﹝蕭氏﹝塤﹞醫學經綸全集﹞一百三十卷未見蕭塤曰。醫學經綸全集。凡八種。雜證八十卷。傷寒八卷。幼科雜證八卷。痘疹十卷。方論八卷。本艸八卷。

脈學四卷。統匯經綸。而各自分帙。女科八卷。其一也。全書共得一百三十四卷云。﹝女科經綸凡例﹞

﹝汪氏﹝琥﹞醫意不執方﹞未見按上見於李逢春傷寒論辧證廣注跋。

﹝張氏﹝志聰﹞侶山堂類辯﹞二卷存自序曰。余家胥山之陰。峨嵋之麓。有石累焉紛出。余因其屹然立者。植之爲峯。塊然枵者。根據之爲岡。峭然削。洞然谷者。綴之爲曲屈。爲深窈。就其上築數椽。而南則構軒臨其山。客有訪餘者。望其蓊蔚陰秀。咸低徊畱之。擬冷泉風況焉。餘日坐軒中。幾三十年。凡所著述﹐悉於此中得之。去冬素問成。漸次問世。偶慨嘆曰。旣闡聖緒。仍任習訛。譬比倒瀾。等同鷗泛。爰是錯綜盡蘊。參伍考詳。隨類而辯起焉。𨿽然。惡乎辯哉。

夫天下有理所同者。同無容辯。天下有理所異者。異亦無容辯。卽天下有理之同。而勿爲理之所異。理之異。而或爲理之所同者。同中異。異中同。又無容辯。惟是理之同矣。而同者竟若異。理之異矣。而異者竟勿同。同之不可爲異。異之不可爲同。又何容無辯。辯之而使後世知其同。卽知其所以異矣。知其異。卽知其所以同矣。知其同不爲異。異不爲同。卽知其所以同。所以異矣。無事辯矣。若曰予好。豈敢云然。康熙歲次庚戌正陽月。西泠隱庵張志聰書於巖池之花蘭。

王琦跋曰。聞之耆老。自順治至康熙之初。四十年間。外郡人稱武林爲醫藪。蓋其時盧君晉公以禪理參證醫理。治奇疾輒效。名動一時。張君隱庵繼之而起﹐名與相埒。構侶山堂。招同學友生。及諸門弟子。講論其中。參考經論之同異。而辧其是非。於是談軒岐之學人。咸向往於兩君之門。稱極盛焉。兩君所著書。皆堪傳世。張氏所輯者。俱已授梓行世。甫及百年。流傳日少。其鍼灸祕傳。及侶山堂類辧二種。已難得購。余尋之有年。始得類辯一種。觀其準古衡今。析疑糾謬。足爲後學規矩準繩。亟爲重梓。以廣其傳。後之學人。苟以此爲指南。庶能得正道而由之。寧有歧路之迷。邪徑之誤哉。隱庵初爲糧道書吏。糧道患癃閉。諸醫用藥皆罔效。或薦隱庵。隱庵以補中益气湯投之。一劑而愈。或問之曰。人治以降利之藥而不效。子易以升提之藥而效。其理安在。隱庵曰。公不見夫水注子乎。閉其上而倒懸之。點滴不能下也。去其上之閉。而水自通流。非其法耶。今閱編中所釋。將欲下之。必先舉之。而引轆轤之繩以諭。正是此理。人能以此法。觸類而通之。醫法固無盡藏哉。玆事余蓋聞之黃君觀石者如是。近又聞張君東扶言。盧晉公事糧道。患內閉溺不得下。勢甚亟。諸醫皆束手。晉公先生以人參麻黃各一兩定劑。諸醫囁嚅。不敢謂是。糧道不疑。而飲其藥。不超時溺下。糧道喜。以千金贈晉公。與予前所聞者異辭。予意盧張二君所治。各一當事。而傳者均屬之糧道。致有異同之疑耳。黃張二友。皆非妄言者。故並紀之。以爲治癃閉之法。並以證此帙中。名言精理。所蘊不少。人當殫思細參。以收其益。愼毋視爲淺近而忽之也。乾隆己丑三月五日戊子。胥山老人王琦跋。

﹝髙氏﹝世﹞醫學眞傳﹞一卷存王嘉嗣序曰。醫之道奚起乎。造物以正气生人。而不能無夭札疫癘之患。故復假諸物性之相輔相制者。以爲補救。

而寄其權於醫。夭可使壽。弱可使彊。病可使痊。困可使起。醫實代天生人。參其功而平其憾者也。溯自農皇肇起。辧艸木以著藥性。軒岐繼作。明陰陽以著內經。至漢末。篤生張仲景先師。上承農軒之理。著卒病雜病兩論。

率皆倡明正學。以垂醫統。仲師旣沒。而經論之道。遂失其傳。舛謬紛紜。靡所止極。甚且家自爲書。人自爲學。

世之所以賴有醫者。反不若無醫之爲愈。每爲曠覽。竊嘗病之。我士宗夫子。性靈獨異。學識超羣。注釋經論。

旣已述大道而正其傳。暇日簇弟子。往復論難。提命之下。及門手錄。顏曰醫學眞傳。其聞陰陽血气。臟腑經絡。與夫五運六气之理。凡前聖所孕含未剖者。闡著靡遺。而諸書所表章未備者。迄無餘蘊。洵足補救斯人而爲功於造物。其所系豈淺鮮哉。嗣等匯集成帙。摘其要者。梓以問世。皆知醫之傳有其眞。而學以不僞。是誠我夫子扶挽斯道之志也失。時康熙己卯之春。錢唐王嘉嗣子佳敬題。

﹝陸氏﹝圻﹞醫林口譜﹞海寧續目二卷未見﹝醫案﹞海寧續目一卷未見﹝醫林新論﹞未見按上見於張氏醫通引用書目。海寧續目。有醫論十篇。豈同書歟。

﹝汪氏﹝昂﹞醫方集解﹞三卷存自序曰。孔子曰。能近取譬。可謂仁之方也已。夫仁爲心性之學。尙不可以無方。況乎百家眾藝。可以無方。

而能善此乎。諸藝之中。醫爲尢重。以其爲生人之司命。而聖人之所必愼者也。竊嘗思之。凡病必有癥。癥者證也。有斯病。必形斯候者也。證必有脈。脈者。臟腑經絡。寒熱虛實。所由分也。有與證相符者。有與證不相符者。必參驗之。而後可施治者也。察脈辧證。而方立焉。方者。一定不可易之名。有是病者。必主是藥﹐非可移遊彼此。用之爲嘗試者也。方之祖始於仲景。後人觸類。擴而充之。

不可計殫。然皆不能越仲景之範圍。蓋前人作法。後人因焉。創始者難爲方。後起者易爲功。取古人已驗之成規。

而斟酌用之。爲效不旣易乎。然而執方醫病。而病不能瘳甚。或反以殺人者。又何以說焉。則以脈證未辧。藥性未明。惑於似。而反失其眞。知有方。而不知方之解故也。方之有解。始於成無己。無己慨仲景之書。後人罕識。

爰取傷寒論而訓詁之。詮癥釋方。使觀者有所循入。誠哉仲景之功臣。而後覺之先導矣。厥後名賢輩出。謂當踵事增華。析微闡奧。使古方時方。大明於世。寧不愉快。夫何著方者日益多。注方者不再見。豈金鍼不度歟。抑工於醫者。未必工於文詞。不能達意。遂置而不講歟。迄明始有吳鶴臯之醫方考。文義淸疏。同人膾炙。是以梨棗再易。豈爲空谷足音。故見之而易喜歟。然吳氏但一家之言。其於致遠鉤深。或未徹盡。玆特博采廣搜。綱羅羣書。精窮蘊奧。或同或異。各存所見。以備參稽。使探寶者不止一藏。嘗鼎者不僅一臠。幾病者觀之。得以印證。用者據之。不致徑庭。寧非衛生之一助歟。或曰。善師者不陳。得魚者忘筌。運用之妙。在於一心。何以方爲。余曰。般不棄規矩。師曠不廢六律。夫易之爲書。變動不居。然亦有變易不易二義。故曰。著之徳圓而神。卦之徳方以智。夫卦誠方矣。豈方智之中。遂無圓神之妙也哉。吾願讀吾書者。取是方而圓用之。斯眞爲得方之解也已。康熙壬戌歲陽月。休寧庵汪昂題。

﹝醫方湯頭歌括﹞一卷存﹝李氏﹝文來﹞醫鑑﹞十卷未見四庫全書提要曰。國朝李文來編。文來字昌期﹐婺源人。初休寧汪桓作醫方集解。本艸備要二書。淺顯易明。

頗行於世。康熙丙子。文來撮合兩書。條分縷析。分類排纂。以成是書。名曰李氏醫鑑。實則汪氏書也。又以雜證及傷寒有未備者。更輯爲續補二卷。未附桓所作三焦命門辧一篇。稱醫鑑成。請正於桓。詳校差訛。玉成完璧。

更授以是編。附刻卷末。則文來輯是書時。桓尙無恙。與所手定無異矣。

按著醫方集解本艸備要者。汪桓之兄昂也。提要何以相混若此。

﹝醫鑑續補﹞二卷未見﹝尢氏﹝乘﹞壽世靑編﹞二卷存﹝徐氏﹝人鳳﹞醫方指南﹞十卷存﹝陳氏﹝士鐸﹞石室祕錄﹞六卷存四庫全書提要曰。國朝陳士鐸撰。士鐸字遠公。山陰人。是書托名岐伯所傳。張機華佗等所發明。雷公所增補。凡分一百二十八法。議論詭異。所列之方。多不經見。稱康熙丁卯遇岐伯諸人於京都。親受其法。前有岐伯序。自題中淸殿下宏宣祕錄無上天大帝眞君。又有張機序。自題廣蘊眞人。方術家固多根據托。然未有怪妄至此者。

亦拙於作僞矣。

﹝辧證錄﹞十四卷存自序曰。丁卯秋餘客燕市。黃菊初開。懷人自遠。忽聞剝啄聲。啟扉迓之。見二老者衣冠偉甚。余奇之。載拜問曰。先生何方來。得毋有奇聞誨鐸乎。二老者曰。聞君好醫。特來辧難耳。余謝不敏。二老者曰。君擅著作才。何不著書。君自堆顧。時藝。竊恥之。余壯其言。乃尙論靈素諸書。辧脈辧證。多非世間語。余益奇之。數共晨夕。遂盡聞緒論。閱五月別去。訓鐸曰。今而後君可出而著書矣。鐸退而記憶。合以所試方。日書數則。久乃成帙。夫醫道之難也。不辧脈。罔識脈之微。不辧證。罔識証之變。今世人習診者。亦甚多矣。言人人殊。究不得其指歸。似宜辧脈。不必辧證也。𨿽然。辧脈難知。不若辧證易知也。古𨿽有從脈不從証之文。畢竟從脈者少。從證者眾。且證亦不易辧也。今人所共知者。必不辧也。古人所已言者。不必辧也。必取今人之所不敢言。與古人之所未及言者。而暢辧之。論其証之所必有。非詭其理之所或無。乍聞之而奇。徐思之而實未奇也。客曰。布帛菽粟。可以活人。安在談醫之必奇乎。余謝之曰。布帛菽粟。平淡無奇。而治人之理實奇也。日服之而不知其何以溫。日食之而不知其何以飽。致使其理之彰可乎。鐸之辧證。猶談布帛菽粟之理耳。客又笑曰。君辧理奇矣。已足顯著作之才。奚必托仙以KT奇耶。鐸。尼山之弟子也。

敢輕言著作乎。聞二先生教。亦述之而已矣。何必諱其非仙哉。仙不必諱。而必謂見書非述也。得欺世以KT奇乎。

書非KT奇而仍以奇聞名者。以鐸聞二先生之教﹐不過五閱月耳。數十萬言。盡記憶無忘。述之成帙。是則可奇者乎。豈矜世以KT奇哉。山陰陳士鐸敬之甫。別號遠公。又號朱華子。題於大雅堂。

﹝李氏﹝用粹﹞證治匯補﹞八卷存自序略曰。古人立說。各有一長。取其所長。合爲全璧。先聖後聖。其揆一也。然廣徵萬卷。恐多歧亡羊。

專執一說。是守株待兔。不若內遵經旨。外律諸家者爲當耳。於是不揣孤陋。取古人書。而匯集之。刪其繁而存其要。補其缺而正其偏。每證列成一章。每章分爲數節。其間首述靈素。示尊經也。下注書目。傳道統也。冠以大意。提綱領也。贅以管見。補遺略也。稿凡三易。輯成數卷。顏其端曰證治匯補。蓋欲以匯合古人之精意。而補古人之未備也。大槪此集編次法。卽爲臨證審治法。先以病因。詳標本也。次以外候。察病狀也。次條目。審經絡也。次辧證。決疑似也。次脈象。憑折衷也。次治法。調虛實也。次劫法。垂奇方也。次用藥。指入門也。

續以附證。博學問也。終以方劑。與繩墨也。每証之中。首尾編次。皆列爲十事。如是而大綱畢備。條理井然。

合其章句。前後相貫。分其節目。次第成章。庶幾流覽誦讀。無大繁太簡之獘。俾賢智者俯而就之。卽不及者。

亦而致之。是或繼往開來之一助耳。但病機變化。誠難盡於紙上陳言。證治玄融。豈易罄夫心中妙理。予才末學。玆集少文。是知規矩不足盡匠氏之功。彀率無以諭射者之智。彼臨機應變。必竣神聖通心。舉錯合宜。方爲化工在手。斯實望於世之君子。時康熙丁卯孟冬上浣。申江李用粹修之氏題。

﹝劉氏﹝曉﹞濟人寶笈﹞二卷存﹝王氏﹝宏翰﹞醫學原始﹞九卷存自序曰。蓋聞憂於道者神淸。精於學人靡暇。是以學問之原。須應致知格物。而格學之功。莫不有機焉。余少苦志業儒。因慕古人有言。不爲良相。則爲良醫。然良醫豈易言哉。上知天文气運之變化。下達地理萬物之質性。中明人事情欲之乘克。庶幾醫學之原。在於斯矣。愚𨿽不敏。每思人之性命於天。而本來之原。務須明確。

不致貿貿虛度。於是從師討究。博訪異人。而軒岐叔和仲景東垣河間諸家。及天文坤與性學等書。羅核詳考。而天地造化之理。五運六气之變遷。人身气血之盈虛。臟腑經絡之病機。悉皆參論。

至於人之受命本末。最爲關切。先儒𨿽有諄諄之論。今儒務末。置而不講。𨿽有論者。俱多遠儒近釋。大醫大儒。

道無二理。亦豈憒憒乎。愚慨性命之學不明。今而幸聞凡究確而得於心者。不敢私祕。首立元神元質一說。明人道之生機。上帝賦畀之本原。一燭了然。不使誘入修煉旁門之誤。次論受形男女之分別。知受賦立命之原。命旣立矣。而元質生機。原系四元行締結。資飲食而成四液。繇四液以發知覺。而五官四司。得以涉記明晤。至寤寐睡夢。前人論而不確。或言夢乃魂出而成。殊不知魂稱身生。魂離身死。豈有魂遊於萬里之外。而一喚卽歸醒之理乎。又道家托言出神遠遊。虛幻妄誕之談。俱經分晰理。明人五臟六腑。其中各有胎生之原。病如心臟。

KT弱小者心脆。心脆則善病消癉熱中。肺臟。合腋張脇者肺下。肺下則善肋下痛。醫逢此證。若不胸有靈素。何以知其原。又醫不知經絡。猶夜行無燭。是以一臟一腑之下。詳論經絡脈穴起止。病原分列。每經正側細圖。致內照灼然。及奇經八脈之奧。亦並陳綴至周身兪穴。主病鍼灸補瀉之法。俱經詳悉。而引經用藥之理。靡不由斯。

凡昔賢與儒說。不出於醫。而有關於性旨者。亦辧悉而著之。間以不揣之愚。附管窺以綴其中﹐皆出乎性學之實理。不敢以意爲度也。使學人知變化曲折之深。得探性命之原。亦未必不於是而得之。豈止醫道云乎哉。付諸梨棗。以公於世。若當吾世。有髙明之彥。積乎學之深。而更得其淵源。爲余意之所未及者。猶幸而望其教我。以教天下者也。康熙二十七年端月下浣。雲間浩然子王宏翰自撰。

﹝病機洞垣﹞未見按上見於吳縣誌。

﹝程氏﹝履新﹞易簡方論﹞六卷存引曰。嘗讀內經妙義。如牟尼珠活活潑潑。莫可端倪。自非上智之士。鮮能晰其精微。降至漢末張長沙。慨其族人誤沒於傷寒者。十常八九。於是著傷寒論。立三百九十七法。一百十三方。方方俱有妙義。自非登堂入室者。鮮能用之。自玆以往。方書日多。汗牛充棟。不可勝計。習醫者亦滿天下。不可勝計。於不可勝計之中。求其良者什一。庸者什九。良者自能晰內經之精微。究天下之祕奧。施利濟於無窮也。庸者示以傷寒方法。茫無所從。𨿽長沙之堂。尙不易升。而況欲入靈素之室乎。於是庸淺之流。憚經論深奧。莫能窺測。乃率以方授受。問癥檢方。習以爲常。若彊語以精微經論。反冰炭而不相投。不若因時俗習尙之常。而發明其應否之議。是余不得已之苦心也。若夫沈痼疾。傷寒痘疹。良醫親視。望聞問切。猶恐疑難。豈可以一定之方。而應無窮之變。故不敢載。玆但取尋常易識之癥。和平穩安之方。參以昔賢斟酌之論。俾山陬海隅。求良醫而不速得。開卷檢方。

折衷其論。而自藥焉。不致爲庸妄所誤耳。易曰。易則易知。簡則易從。由易知易從之方而論之。編爲六卷。題其端曰易簡方論。皆述前賢遺意。非敢妄添蛇足也。古云。用古方治今病。譬如拆舊料蓋新房。不經良工之手。

不易成也。神而明之。存乎其人。是又望於後之君子。若夫尙論千古。未張孫而本軒岐。劣羣方而優經論。則孟子所謂遊於聖人之門者。安用夫斯編之贅耶。

卷六十五

方論﹝四十三﹞

﹝馮氏﹝兆張﹞錦囊祕錄﹞二十卷存自序曰。大哉醫道之不可不知也。愼哉醫道之不可不深知也。人不知醫。則養生之道何以明。良相之心何以濟。然知之而不深。其患尢甚。病有虛虛實實之變。法有正治從治。標本攻補。先後之宜。識認不淸。龍雷者治作實火。中空者治作內余。血虛作楚。治作風邪外束。火冒頭疼。治作太陽受寒。腎虛作瀉。治作脾胃內傷。燥澀膈噎。治作痰火郁滯﹐無根脫气上衝。治作有餘消導。腎虛奔豚遊痛。治作血塊峻攻。以至脾虛困倦之瘧疾。

誤爲肝彊而削代。勞傷虛襲之微邪。誤爲傷寒而重疏。困倦內傷之微滯。誤爲傷食而重攻。且外微熱而裏和思食。

少少進食何妨。因微熱而嚴禁之。每多餓死之冤。表气虛而畏寒怕風。微微養衛。最宜疑外感而遽汗之。尙有亡陽之嘆。罔顧本而徒顧標。標未盡而本先找。縱標盡而何功。不切脈而惟問候。候有誤而脈無虛。候若異而何據。

守千古以上之成方。柰千古以下之人。病情不合。讀萬載流傳之證論。嗟萬載流傳以下。濃薄迥殊。本濃者何妨忘本攻邪。本淺者理宜顧主逐客。凡此種種。察治稍乖。安危頓異。豈不難哉。況男婦之治不同。少長之候有別。

先哲云。寧治十男子。莫治一婦人。寧治十婦人。莫治一小兒。蓋言其延醫之更難也。何則。凡治病有望聞問切四法。若嬰孩一見生人。定聲啼色變。若是則聲不得其平。色不得其正。而望聞之法廢矣。饑飽未知。痛癢莫曉。

欲問其所苦。詢其所由。莫得一二。且脈气未全未固。嬉戲之餘。脈因而動。寧息之際。脈因而靜。則問切之法又廢矣。四法旣廢。察治實難。自非受治精微。闡明至理。視於無形者。安得臨證別有一種玄機。洞見五內。而極得心應手之樂。口不能言之妙哉。張自業醫以來。日夕兢兢。常思人命最重。所任匪輕。況寄蜉蝣於六合。得天地好生之徳。以有生敢不體天地好生之徳以濟人。柰資稟庸拙。不學心聾。徒懷濟世之至誠。深愧測海之淺見。

然要之見𨿽淺而念則誠。計惟圖盡吾心而已。是殫心課纂雜證大小合參。痘疹全集。內經纂要。藥性合參。以及女科外科脈訣讀書。計共二十餘篇。凡歷三十載而始竣。自今聖天子道徳性成。萬庶均歌堯舜慈愛。念切羣黎。

逼頌羲黃。柰張衰老生理殘障。旣不能少效蟻力。敢不復仰體天心。讀杼野人管之見。少佐醫林大學之觀。惟冀髙明愛我。摘其疵而明教之。幸甚。時康熙歲次甲戌夏六月旣望。後學馮兆張謹識。

﹝張氏﹝璐﹞醫通﹞十六卷存自序曰。齊一變至於魯。魯一變至於道。道之興廢。靡不由風俗之變通。非達道人。不能達權通變。以挽風俗之獘也。今夫醫道之變。至再至三。豈特一而已哉。餘生萬曆丁巳。於時風俗𨿽漓。古道未泯。業是道者。

各擅專科。未嘗混廁而治也。甲申世變。黎庶奔亡。流離困苦。中病不擇醫。醫隨應請。道之一變。自此而始。

當是時也。孑遺。托迹靈威丈人之故墟。賴有醫藥種樹之書。消磨歲月。因循十有餘載。身同匏系。以著書自娛。歲己亥。賦歸故園。篋中輯得方書一通。因名醫歸。大都吻合準澠。所間匯集往古傳習諸篇。多有不能暢發其義者。次第以近代名言易之。艸創甫成。同人速予授梓。自揣多所未愜。難以示人。僅以傷寒纘緒二論。先行問世。頗蒙宇內頷之。

壬寅以來。儒林上達。每多降志於醫。醫林好尙之士。日漸聲气交通。便得名一時。於是醫風大振。比戶皆醫。

此道之再變也。嗟予固陋。不能與世推移。應機接物。而外時與先聖晤對一堂。無異手提面命。遞年以來。穎禿半牀。稿凡十易。惜乎數奇不偶。曩因趨赴孝伯耿公之招。攜至川公暑。失去目科一門。先是內侄顧惠吉持去痘疹一冊。久假不歸。竟成烏有。知機不偶。已將殘編。置之髙閣。無復行世之心矣。近聞懸壺之士。與垂簾之侶。互參恆徳之術。聖門之教無違。炎黃之徳不顯。道之三變。匪特自今。吾於志學之年。畱心是道。迄今桑楡入望。歷世頗多。每思物壯則老。時盛必衰。欲挽風俗之隕獘。寧辭筆削之罪。知因是仍將宿昔所述之言。從頭檢點。爰命倬兒補輯目科治例。志兒參入痘疹心傳。足成全編。易以通名。標諸簽額。書未竟。適逢客至。隨手開函而語曰。在昔韓氏醫通。名世已久。子亦以是名。得無名實相混之慮乎。予謂不然。吾聞元氏集名長慶。白氏之集。亦名長慶。二集並驅。後世未嘗因名混實。奚必拘拘於是耶。客莞然而退。遂以醫通定名。迨夫三變之術。法外之法。非可言語形容也。康熙乙亥季夏石頑張璐。時年七十有九。

四庫全書提要曰。張氏醫通十六卷。國朝張璐撰。璐字路玉。號石頑。吳江人。是取歷代名家名論。匯次成編。門類先後。悉根據王肯堂證治準繩。方藥主治。多本薛己醫案。張介賓景嶽全書。而以己意參定之。凡古來相傳之說。稍有晦滯者。皆削不錄。其辭气未暢者。皆潤色發揮。務闡其意。康熙乙酉。聖祖仁皇帝南巡。璐子以柔以璐所著本經逢原。診宗三昧。傷寒纘緒論。及此書。匯輯恭進。得旨畱覽。考璐自序。是書初名醫歸。未及刊行。佚其目科痘疹二冊。晚年命其子以倬。重修目科治例。以柔重輯痘疹心傳。補成完帙。攺題此名。時韓氏醫通。已久行於世。璐書名與相復。自序謂元氏集名長慶。白氏集亦名長慶。未嘗混也。今刊氏題張氏醫通。蓋亦別於韓氏云。

﹝鄭氏﹝兼山﹞論證瑣言﹞未見尢侗鄭兼山墓表略曰。鄭之先。自宋武顯大夫。扈蹕南渡。賜田松陵。子孫畱。外家李氏帶下醫。七世祖海官太醫承事。卽始卜居長洲之吉田裏。門前累捲石爲小圃。至今稱僻山鄭氏。而其子孫。亦世以山爲號云。以予所見。有保禦三山公。君之祖也。孝子靑山。君之父也。昔太倉昊梅村祭酒嘗表保禦之墓。而爲孝子志銘。述其行誼甚詳。可謂信而有徵矣。君之少也。攻經生家言。以早失怙恃。未遑卒業。卒習保禦之傳。保禦爲醫。有大名於三吳。不減古之秦越人太倉公﹐以孝子之歿。未有替人。君乃蹶然代興。家聲賴以不墜。是保禦之有君。

猶康成之有小同也。君孝子所自出。𦇤抱於君昭伯爲後。嚴孺人其節母也。君入則奉節母之養。出則承孝子之教。

保禦左提而右挈之。一門之內。訴訴如也。君族祖桐庵先生以名孝廉。隱居教授。君執經問業。多所發覆。先生雅器重之。後𨿽折肱。手不釋卷。嘗以所受害。教其子焯。中夜爲講禹貢。條委甚悉﹐君故醫而儒也。至其考究難經索問金匱禁方。保禦未嘗數數然有所指授也。

而君宿惠妙解。以意得之。𨿽遇疑疾。投之輒愈。居恆記其所驗治者。一歲幾何。更僕難數。有如淳於意之對文帝者。所著書。有論證瑣言。及先天水火廣嗣諸論。其亦太史公所謂守數精明。修序弗易者乎。﹝艮齋倦稿﹞

按蔣示吉醫宗說約參閱姓氏。有鄭櫛兼山。

﹝吳氏﹝仲朗﹞醫驗遺書﹞未見方象瑛序曰。內父仲朗先生生世冑。文行藉藉庠序間。非業醫者比也。先世廉憲公精醫蘊。翁父比部公繼之。

皆以施方濟物爲志。翁習聞家學。綜羣書而神明之。蓋殫心者三十年矣。翁之言曰。儒者之醫。先明气運。啟禎之際。人體多熱。宜用淸涼。近今以來。人性多寒。宜用溫補。且服熱而誤。十可救九。服寒而誤。百無一生。故其按脈制方。不必與證對。而施治之要。惟以培元气固脾土爲本。蓋土者五行之母。气者諸陽之總。母壯則子盛。

陽生則陰長。持論有最精者。時醫莫不心誹之。然翁施治立應。全活歲數百人。或者謂翁生平所用。率本理中異功。而權衡之得。無偏於燥烈。而不知非偏也。予嘗見其白痢用芩連。赤痢用姜桂。目疾宜寒矣。而參附奏功。

胎產宜溫矣。而石膏獲效。神明變化。初非執一道以爲功。蓋意不前定。以理之所存爲意。此乃所以善用其意也。

翁初未嘗著書。乙巳過予視痘疹。勸其立說垂世。始匯生平治驗。冠以論辧。甫及半而歿。才十八篇。危難雜證。

尙未屬艸。而神明變化之用。大略可以類推。使稍假以年。振聾聵而起夭札。豈淺鮮哉。𨿽然。趙括讀父書而喪師。荊公用周禮以亂宋。天下之事。莫不皆然。徒守翁遺編。而不能神明。其參附之誤。與庸醫等耳。吾安得起翁九原。而與之謀利濟哉﹐﹝畱靑采珍集﹞

﹝郭氏﹝浚﹞世傳詩括靈方﹞未見自序略曰。予家自宋南渡。以牡丹仙方。得賜國姓稱趙郭。至今代有名醫。其方多所施驗。余弱冠負。喜攻方術。每竊聞宗黨諸長老之言。及博攻張劉李朱四先生之論。爲之析同異。極變化。求所爲一證一方。以立權度於萬世。蓋益嘆窮理之難。而思簡方之便之不易易也。因出家藏祕本詩括靈方。手自參較。梓以行世。復於原方首末。備書治病主用。診候脈證。藥味君臣。詳悉靡遺。殆將以昭先業示來學。旣不詭於素難二書。復易通乎。

﹝虹映堂集﹞

﹝錢氏﹝煌﹞醫學辧謬﹞未見姚際恆曰。吾友桐鄕錢曉城煌著有醫學辧謬一書。分別仲景書之眞僞。兼論醫家源流。𨿽議論不無過髙。使世俗驚駭。然理自不可易。誠爲醫家獨開生面者也。今其書藏於家。﹝古今僞書考﹞

﹝景氏﹝日﹞嵩崖尊生書﹞十五卷存弁言曰。予自角時治周易。稍長以先孺人寢疾。從事岐黃之學。又數年讀難經本義。已而讀內經靈樞素問諸篇。恍然於醫易之同原也。今夫天地間。不過此陰陽動靜之理。消長變化之機。在天地與人身。原無二致。乾坤之闔辟。卽人身之呼吸。晝夜之潮汐。卽人身之脈息。故內經言五運六气。而民病因之。夫易以道陰陽。伏羲八卦。分兩儀之體象。文王八卦。明五行之精微。對待流行。交感錯綜。凡天地間之有形有气。有體有質。其變化不測盡之矣。幹盡於午。坤盡於子。當二至之令。爲天地之中。而左右以判人身之左右。所以有升有降也。離盡於卯。坎盡於酉。當二分之中﹐爲陰陽之半。而上下以分人身之上下。所以別淸別濁也。圓圖像天。其陽在東南。故天不足西北。人身之耳目。所以左明於右也。方圖類地。其剛在西北。故地不滿東南。人身之手足。所以右彊於左也。要之人身之配天地。不過此一陰一陽之道。而醫理之贊化育。不過此爲升爲降之理。微陽宜養。而亢龍有悔。微陰宜惜。而堅冰可畏。所以陽極則熱。陰盛則寒。微者甚之基。盛者衰之漸。故上工不治已然。治未然也。宜降不宜升者。防剝之再進。宜升不宜降者。培復之始生。畏剝所從衰。須從觀始。求復之漸進。宜向臨行。蓋不易以立其體。而後變易。以致其用。不通變不足以知常。不守常亦不足以達變。易醫之理。括於此矣。業醫者。誠能融會內經。合之四聖之書。則陰陽聚散。剝復消長。一以貫之。運一尋之木。轉萬斛之舟。撥一寸之機。發千鈞之弩。易危爲安。轉亂爲治。所謂天地好生之心。聖賢仁孝之精也。非窮理盡性。格物致知。不足與於此矣。夫醫之有靈樞素問。猶儒之有六經。和緩慶意諸大家。皆能窺見奧微。吻合經旨。故其書傳自內經。不列於學官。懦者斥爲小道。薦紳家無稱述之者。一二粗工。不過以索方書。求糟粕爲絕技。故世人不死於病。而死於醫。亦不死於醫。乃死於聖經之遺亡也。余固研心有年。略見大意。聊次其所及知。及素所聞見者。敍述爲篇。其於易醫同原之理。或亦有一解云爾。康熙丙子年八月旣望。嵩崖景日東陽氏識。

四庫全書提要曰。景日。字東陽。登封人。康熙辛未進士。官至戶部侍郎。﹝史部地理類存目說嵩注﹞

﹝亡名氏醫師祕笈﹞二卷存申贊皇序曰。祕笈一書。乃滇南云州學博李君九莖之祖上發公作。令山東聊城時。有隱君子。流寓其地。爲人治病多奇效。乃父言恭公延之再三。其人誓不入官衙。後感其誠。出是書以授曰。讀此可以爲良醫矣。次日其人卽去。蓋隱者之祕笈也。乾隆四十二年。順寧太守佛尼勒捐資刻成。余適遊宦滇南。因得之。余觀是書所言。

以太極陰陽。河圖洛書。先後天之理。闡素問靈樞難經金匱之旨。發前人所未發。實醫道之根源。而其脈證經藥。

又簡而明。切而要。誠渡世之寶筏也。同志者勿忽諸。

﹝陳氏﹝治﹞證治大還﹞四十卷存﹝李氏﹝菩﹞雜證要訣﹞二卷存﹝治痧要略﹞二卷存﹝端木氏﹝縉﹞醫學匯纂指南﹞八卷未見四庫全書提要曰。上國朝端木縉撰。縉字義標。當塗人。是書成於康熙丁亥。摘取古今醫書。薈萃成帙。每病之下。先詳脈理。次病因。次現證。次治法。頗爲明析。惟於素問五運六气。拘執過甚。未免失於泥古。又第七卷

所列醫集。惟載近人治驗。而古法一槪不錄。𨿽醫貴因時。又不免局於目見矣。

﹝錢氏﹝峻﹞經驗丹方匯綸﹞一卷存﹝兪氏﹝煥﹞丹方類綸﹞一卷存自序略曰。余嘗謂人生而無濟於人者。君子之謂虛生。苟徒自爲調攝。而祕藏不以告人。則黃帝岐伯之術。

何以流傳至今。而盧公扁鵲何以有不自醫之說哉。故嘗與大兄爾介仲兄彥方。精選藥料。祕制丸散。若寸金丹。

催生丸。及太乙靈膏。普施廣送。毫不取其直。此固遠邇所感知者。然猶以爲傳藥不如傳方。蓋傳藥則吾一家能辧。而傳方則人人可辧也。乃网羅舊聞。摭拾新編。幾費采擇。而後付剞劂。將以布諸海內。俾遠鄕僻壤之家。咸得一目了然。思所以預防而療治之。以無負余意。其有未曾經驗者。槪不收錄。

書旣成。仍顏之曰丹方類編。蓋吳門錢靑KT先生舊有此書。沈子懷玉曾爲重梓。而徐子與慕琛吳尙采諸公皆有序。余往求原本不可得。倩友抄錄一通。今踵刻多方。另爲開雕。而仍用其名者。不敢忘其所自也。且亦遂余凜遵庭訓。與人爲善之素志也。故序數言於簡端。以告當世之閱是編者。

周朗序曰。余不敏。少所指授。弗能爲良醫。竊意濟人利物之事。隨在可行。居嘗與四方君子。咨諏藥石。

又嘗周曆吳越諸邦。所在延訪古先名手醫方若干。匯爲一冊。試之輒效。用之通神。私竊自喜。藉此可以利物濟人矣。比年秋謀付梓人。流之於世。適新安兪君曉園重刻經驗丹方類編。余旣重樂此書之大有利濟於人物也。余正重樂此書之適相浹洽於鄙衷也。爰揀生平編集奇方一冊。附刻於後。夫故未敢妄附於爲良之列。亦用自托於一介存心之意云。

﹝劉氏﹝闕名﹞醫統管見﹞未見﹝孫氏﹝偉﹞經驗藏書﹞二卷未見﹝良朋匯集﹞五卷存亡名氏序略曰。燕山孫子。慷慨好義士也。諱偉。號望林。今行年七十有六。自述幼因家寒。父兄教以錢行米爲業。頗不願意。畱心方術。施藥濟人。年二十許。涉歷江湖。流寓楚之常山。賣藥數載。思歸故里。遂於崇文門內懸壺。二十餘年。每見重於當代之王公大人。延請招致。迨無虛日。後又進內院供事十四年。在方略館。

沾恩授貴州關山嶺管驛。因年近古稀。隻身萬里。告職還裏。有五十年行道所積之方。集成二卷。名曰經驗藏書。

將版駝進京城。刷印三千餘部行世。偉自說近日又得許多奇方。可惜無傳。吳徳老憫公之志曰。新書之費幾何。

首舉者屬余。爲公前驅。同友中有情願相幫任。如之大家作此功徳。故爾同一發心。刊刻藥書﹐一部五卷。分金木水火土名。標曰良朋匯集。此書不蹤別書。不言脈理。不諳文法。皆大家與眾人所有經驗應手家藏。海外異人。

種種祕方。雜集成書。𨿽不能以理言動髙明。用方救人。效在頃刻。𨿽隔山一照。其病卽靈。用藥無不效也。誠信然耳。燕山黃子聞其說而嘉之。愚昔良友劉子。匯集古今方書脈理經絡藥性病機。無不備載。名曰醫統管見。

繕寫成書。宛然如昨。撫舊帙而太息。感遺物而興懷。則於孫子是書也。知爲濟物利人。登俗仁壽之至意云。

﹝吳氏﹝世昌﹞奇方類編﹞二卷存﹝董氏﹝紀﹞正誼堂課余﹞二卷未見鳳陽縣誌曰。董紀。字仲修。丹徒人。幼多病。於諸方書無不讀。病旣愈。醫亦精。康熙末盧鳳道鮑鈐延至鳳陽。遂占籍焉。性恬靜工書。善寫菊。著正誼堂課餘二卷。論證九十三條。經三十年而後脫稿。一時推重。

﹝蔡氏﹝溥﹞狐白集﹞未見﹝醫統﹞未見鳳陽縣誌曰。蔡溥。字公濟。善醫。所著狐白集。醫統。藏於家。卒。年八十四。

﹝沈氏﹝國柱﹞醫通﹞四十卷未見淳安縣誌曰。沈國柱。字公任。其先越之山陰人。來寓邑東茶坡。徙居賦溪遂家焉。國柱妙解經脈。病必理其本。處劑不過數種。或直用古人傳方輒效。然至其隨手之變。則又自用我法。往往以意之。嘗取黃帝脈書爲宗。

而旁引諸所論。疏通證明之。著爲醫書四十卷。靑溪診籍一卷。有以病請。不因寒暑丰嗇爲去畱。國朝雍正中。嘗與鄕飲賓筵。蓋亦今之越人也。

﹝靑溪診籍﹞一卷未見﹝王氏﹝納表﹞醫方解﹞未見按上見於建徳縣誌。

﹝趙氏﹝世熙﹞河洛醫宗﹞未見按上見於嘉定縣誌。

﹝汪氏﹝光爵﹞醫要﹞未見唐大烈曰。汪纘功。名光爵。號學舟。太學生。屢試不售。考授州同知。遂業醫。治病多奇中。載在吳縣誌。

及蘇州府醫學志。年五十六歲。歿於康熙五十七年。著有醫要若干捲。未梓行世。而同學多有傳抄爲祕本者。﹝吳醫匯講﹞

﹝何氏﹝鎭﹞家傳集效方﹞二卷存﹝濟生邃論﹞十八卷未見﹝原病式﹞未見按上二書。見於本艸綱目必讀類纂。

﹝李氏﹝延﹞醫學口訣﹞未見按上見於曝書亭集髙士李君塔銘。

﹝年氏﹝希堯﹞集驗良方﹞六卷存自序曰。予素不喜醫。而性好覽方書。凡河間東垣諸名家著作。無不取而徧觀之。而尢嗜集良方。耳目所睹記。友朋所傳說。悉一一舉而錄之。私之篋衍。中間或遇病者。則出以療之。亦無不隨試輒效。由是愈益嗜之。

如是者三十年矣。癸卯春。宦遊五嶺。土地卑濕。山川鬱蒸。居斯土者。往往以疾是慮。廷尉梁君適觀察是邦。

因惠予集驗良方三卷。予取而讀之。見其論病則抉夫源。用藥則歸於正。凡病皆有方。方皆已驗。是誠萃河間東垣之精英。而非世之承陋傳訛者可比。心甚善之。意欲廣刷千百本。流布人間。越半歲。梁君晉秩廷評。琴鶴北上。板亦隨之度嶺。此願竟未酬也。甲辰長夏。檢集叢殘。得舊錄方書一本。其爲梁君所刻者什之三。未刻者什之七。恐其久而零落也。因合梁君之書。並而梓之。以酬向日之願。刻旣成。將識其緣起。因思大涅經新醫舊醫之說。而深有感焉。夫舊醫新醫之所用者。皆乳藥也﹐當王之初病也。新醫禁舊醫之乳藥。國中欲服者。當斬其首。而王病愈。及王之復病也。新醫占王病。仍應服舊醫之乳藥。而王病亦愈。夫舊醫之治病也。不辧風熱寒溫。悉令服乳。新醫之厲禁之宜也。迨王之熱病作也。非乳不起。而新醫之所以除病者。卽所禁舊醫之乳藥而已。

今所刻諸方。舊醫之乳藥也。用者能神而明之。則在在皆爲新醫之乳藥矣。若捨舊醫之乳藥。而欲別求新醫之乳藥。𨿽謁大自在天而求之。豈可得耶。因識其語於簡端。並以貽梁君。以爲何如也﹐雍正二年夏五。廣寧年希堯書於五羊官署。

﹝程氏﹝國彭﹞醫學心悟五卷﹞存自序曰。古人有言。病臥於牀。委之庸醫。比於不慈不孝。是以爲人父子者。不可以不知醫。𨿽然。醫豈易知乎哉。知其淺。而不知其深。猶未知也。知其偏。而不知其全。猶未知也。以卑鄙管窺之見。而自稱神良。其差誤殆有甚焉。予少多病。每遘疾。則纏綿難愈。因爾酷嗜醫學。潛心玩索者有年。而四方求治者日益繁。四方從遊者日益眾。然此衷常栗栗危懼﹐凡書理有未貫徹者。則晝夜追思。恍然有悟。卽援筆而識之。歷今三十載。殊覺此道精微。思貴專一。不容淺嘗者問津。學貴沈潛。不容浮躁者涉獵。

蓋以上奉君親。中及僚友。下逮卑幼。性命攸關。其操術不可不工。其處心不可不慈。其讀書明理。不至於豁然大悟不止。爰作是書﹐以教吾徒。而名之曰醫學心悟。蓋警之也。然心悟者上達之機。言傳者下學之要。二三子讀是書。而更加博覽羣言。沈思力索。以造詣於精微之域。則心如明鏡。筆發春花。於以拯救蒼生。而藥無虛發。

方必有功。仰體天帝好生之徳。修證菩提普救之念。俾閭閻昌熾。比戶安和。永杜夭札之傷﹐咸登仁壽之域。豈非業醫者所深快乎。況爲父者知此。可以言慈。爲子者知此﹐可以言孝。以之保身而裕如。以之利人而各足。存之心則爲仁術。見之事則爲慈祥。尢吾道中所當景慕也。二三子識之。予日望之。時雍正十年孟春月吉旦。天都普明子程國彭鐘齡自序。

﹝王氏﹝子接﹞絳雪園古方選注﹞三卷存自序曰。嘗讀周禮。疾醫掌養萬民之疾病。以五味五穀五藥養其病。以五聲五气五色。其生死。歲終則各書其所以。入於醫師。蓋至愼也。顧通其學室難。苟師心自用。而不準乎古人之成法。患在不學。泥一成之法。

而欲彊人之病。以就其說﹐患在膠執﹐二者交談。其於醫道。日以矣。余制舉之餘。從事於醫。力學人二十餘年。燃松繼晷。研尋古訓。所撰脈色本艸傷寒雜病一書。自謂有得。迨年逾五十。始窺古聖賢奧。乃知從前急於著書。尙覺鹵莽。深自愧悔。盡付之火。然立言明道之心。至老未能或忘。溯上古神農辧藥性。軒岐著靈素。

伊芳尹巫咸作湯液。扁鵲解八十一難。皆醫中上聖。莫或儷焉。至東漢張仲景。著書一十六卷。其傷寒論。申明六經治病。采擇祖方。化成百十三方。三百九十七法。處方則一成而不易。用法則萬變而不滯。上紹軒黃。下開來哲。猶馬遷之於文。子美之於詩。平原之於書。可謂兼先聖之長。其醫學之集大成者乎。

厥後唐王冰始有注釋。宋錢仲陽發議論。造成無己有方解。吳鶴臯有方考。柯韻伯有名賢方論。國朝汪庵則集眾說而成注。遞相祖述。輔翼前人。厥功偉矣。獨於方之有矩。法之有規。猶鮮有旁推交通之者。夫用藥之道。

等於用兵。廢孫吳之法。而曰我善爲陣。我善爲戰。烏合之眾。其不足爲節制之師也。明矣。然車戰之制。房用之。而卒以致敗。則神明變化之用。終有未盡也。余不敏。竊選古方之合於三方四制十劑者。爲之顯微闡幽。

申明其方之中矩。法之中規。剛柔有變。約制有道。治三焦則分大小之劑。處銖兩則分多寡之數。其間辧五行之生化。察天時之溫嚴。審人事之陰陽虛實。與夫藥性之君臣佐使。無不調而劑焉。所謂運用之妙。存於一心。皆古人未發之蘊。而猶不敢參以臆說也。蓋醫之精義。皆具於書。顧世人習焉而不察耳。因釐爲三卷。上卷獨明仲景一百一十三方。三百九十七法。中下二卷。發明內科女科瘍科幼科眼科。及各科之方。未附雜方藥性。名曰古方選注。𨿽不敢謂有當立言之業。然古人之書。本可以不朽。而余得疏通推闡於後。則質之古人。或不至以餘言爲。而於周禮疾醫之旨。殆亦有合也夫。遂書之以爲序。雍正十年九月望後六日。古吳王子接晉三序。

四庫全書提要曰。絳雪園古方選注三卷。國朝王子接撰。子接字晉三。長洲人。自古集經方者。不過注某丸某散。主治某證而已。其兼論病源脈候者。已不多見。至於制方之意﹐則未有發明之者。近始有醫方集解。然所見較淺。亦未盡窺運用之本旨。是書所選之方。𨿽非祕異。而其中加減之道。銖兩之宜。君臣佐使之義。皆推闡其所以然。前有自序。稱釐爲三卷。上卷獨明仲景一百一十三方。三百九十七法。中下二卷。發明內科女科外科幼科眼科。及各科之方。未附雜方藥性。以書按之。則和寒溫汗吐下六劑。及內科以下諸科。上中下三品本艸。俱各自爲帙。不題卷數。蓋其門人葉桂吳蒙等所分。非子接之舊也。今仍定爲三卷。以還其舊。而得宜本艸。則附於末焉。

﹝陶氏﹝承熹﹞惠直堂經驗方﹞四卷存自序曰。昔倉公挾方術。周行天下。歷久而術益工。方益多。是知治病不可無方。而方尢不可不蓄之富也。

予髫年。先大夫之任蠡吾。適民苦疫病。先大夫出篋中所藏輯效方三帙。命從兄慕莊。接方制藥。詳病施治。無不應手而愈。丐藥者如趨市。民賴存活。不可數計。予益信醫之不可無方也如是夫。越數年歸裏。復得外祖大來李公生平所集驗方若干捲。一見欣然。如獲奇珍。厥後每於見聞之餘。偶得一方。輒錄而藏焉。人或祕不與。

亦必多方購求。務期必得。如是者幾二十年。而方略備。往往集同志者。修合施捨以爲快。歲甲寅。客東粵。以所攜膏丹藥濟人。屢獲奇效。王子殷玉見是書。卽欲梓之以公世。予因擇其藥味和平。用有成驗者。九百餘方。

分爲四十七門。名之曰經驗方。又取怪證急救救荒三門。附於卷末。以備采用。名之曰備急方。共四卷。計方一千有奇。參究考訂。凡五越月。書始成。而王子已仙逝矣。其友孫子聚五好義樂施。篤於交情。慨然欲竟其志。

因爲捐資。以付剞劂焉。吁。是書也。先外祖曁先大夫。集之數十年之前。而予復搜羅博采。歷舉而試之。至數十年之久。時時以有志未逮爲憂。今孫子乃能相與有成。俾閱是書者。遇病了然。不啻取懷。而予寧非予與孫子之所大快耶。𨿽然。病有虛實陰陽。方有溫涼補瀉。

故病不一方。方必對病。古人因病立方。今人以方湊病。苟不詳審病情。揣摩方旨。而用之倘有弗驗。必咎立方之未善。是有方反不若無方矣。豈予集方之心。並孫子鐫之心哉。所望於用方之君子。爲之神明變化於其間也可。

雍正十二年。歲次甲寅冬至日。會稽靑山學士陶承熹。

﹝尢氏﹝怡﹞醫學讀書記﹞三卷存自序曰。夫治病猶治國也。治國者。必審往古理亂之事迹。與正治之得失。而後斟之以時。酌之以勢。而後從而因革之。治病者。必知前哲察病之機宜。與治療之方法。而後合之气體。辧之方土。而從而損益之。蓋未有事不師古。而有濟於今者。亦未有言之無文。而能行之遠者。於自弱冠。卽喜博涉醫學。自軒岐以迄近代諸書。

搜覽之下。凡有所得。或言或疑。輒筆諸簡。𨿽所見未廣。而日月旣多。卷帙遂成。昔眞西山修讀書記。謂門人曰。此人君爲治之門。如有用我者。執此以往。予之是集。卽西山讀書記之意也。執此以往。亦可以應變無窮矣。

飲鶴山人尢怡識。

徐大椿序曰。文中子云。醫者意也。藥者瀹也。謂先通其意。而後用藥物以疏瀹之也。善哉言乎。醫理在是矣。而意之通實難。泥一成之見。而欲彊人之病。以就吾說。其患在固執。好作聰明。而不窮究乎古人之成書。

是猶兵家之廢陣圖。法吏之廢律令也。其患在不學。由前之說。在不能用意。由後之說。在誤於用意。夫然。以不學之人。與不通之識。而又熾以忮同列競名利之心。以此用藥。其不致抱薪而救火。持水而投石者。幾何哉。語云。學書紙費。學醫人費。蓋爲此也。尢君在涇。讀書好古士也﹐而肆其力於醫。於軒岐以下諸書。靡昕夕寒暑。穿穴幾徧。而以己意條貫之。其間凡有所得。筆之於書。日月旣多。卷帙略定。辧五行之生克。察四气之溫嚴。審人事之陰陽虛實。與夫藥性之君臣佐使﹐凡成書之沿誤者。釐而正之。古人紛紜聚訟者。折而衷之。夫惟多讀古人之書。斯能善用古人之書。不誤於用意。亦不泥於用意﹐於長沙氏之旨。庶幾得之。可謂通其意者矣。抑吾觀太史公之傳扁鵲也。云。長桑君以禁方盡與之。忽然不見。後遂能生死人。其說近於鬼物。其人不可再得。而其傳淳於意也。

謂得禁方於公乘陽慶。傳黃帝扁鵲脈書。五色診病。是多讀書。而通於意者。扁鵲吾不得而見之矣。得見如淳於意者。斯可矣。尢君之學。不知於古人何如。然多讀書。而通以意。是聞古人之風。而興起者。由此書以治病。

尙不貽譏於人費也夫。乾隆四年己未春三月。松陵徐大椿靈胎敍。

﹝醫學續記﹞一卷存﹝靜香樓醫案﹞一卷存

卷六十六

方論﹝四十四﹞

﹝髙宗禦定醫宗金鑑﹞九十卷存四庫全書提要曰。乾隆十四年奉敕撰。首爲訂正傷寒論注十七卷。次爲訂正金匱要略注八卷。蓋醫書之最古者。無過素問。次則八十一難經。然皆有論無方。﹝案素問有半夏等湯一二方。然偶然及之。非其通例也。﹞

其有論有方者。自張機始。講傷寒及雜證者。亦以機此二書爲宗。然傷寒論。爲諸醫所亂。幾如爭大學之錯簡。

攺本愈多。而義愈晦。病其說之太雜。金匱要略。𨿽不甚聚訟。然注者罕所發明。又病其說之不詳。是以首訂二書。糾訛補漏。以標證治之正軌。次爲刪補名醫方論八卷。輯醫方者。往往僅題某丸某散治某病。不知病狀相似者。病本多殊。古人論消息君臣佐使有其宜。攻補緩急有其序。或以相輔爲用。或以相制爲功。甚或以相反相激。

巧投而取效。必明制方之意。而後能詳審病源。以進退加減。故方論並載也。次爲四脈舉訣一卷。取崔紫虛脈訣。

參以內經。闡虛實表裏之要。紫虛者。宋道士崔嘉彥之號也。其書簡括而精密。李時珍瀕湖脈學。嘗錄以弁首。

故玆亦取以爲準。次運气要訣一卷。闡素問五運六气之理。蓋運气𨿽不可拘泥。亦不可竟廢。故次於診法。次爲諸科心法要訣五十四卷。以盡雜証之變。次爲正骨心法要旨五卷。則古有是術。而自薛己正體類要以外。無專門之書。故補其遺。

皆有圖有說。有歌訣。俾學人旣易考求。又便誦習也。自古以來。惟宋代最重醫學。然林億髙保衡等。校刊古書而已。不能有所發明。其官撰醫書。如聖濟總錄。太平惠民和劑局方等。或博而寡要。或偏而失中。均不能實俾於治療。故聖濟總錄。惟行節本。而局方尢爲朱震亨所攻。此編仰體聖主仁育之心。根據古義。而能通其變。參酌時宜。而必求其徵驗寒熱不執成見。攻補無所偏施。於以拯濟生民。同登壽域。涵濡培養之澤。眞無微之不至矣。

﹝沈氏﹝懋官﹞醫學要則﹞三卷存自序略曰。醫者。理也。意也。實難言也。天地之道𨿽大。無非一理。醫之治病。惟能意會。何所不通。然理之玄奧難明。而意會之微妙莫測。是非易言也。古之軒轅﹐幼而聰慧。長而神明。懷聖人之資。抱經緯之才。

忱黎庶之疾苦。乃與岐伯等更相問難。閘發玄微。而作靈素一十八卷。垂萬世不朽之弘慈。開億兆生民之壽域。

第其道理淵深。文辭雅奧。非熟諳研求。鮮有得其解者。後有湯之伊芳尹秦越人。漢之倉公張仲景。魏之華佗。晉之王叔和。隋之巢元方。唐有孫思邈王啟玄。宋有錢乙龐安常。金有成無己劉完素。元有李東垣朱丹溪等。諸賢踵起。著述不可勝計。未有不闡發經旨玄機。而敢自創也。惟髙陽生自負髙達。以大小腸之經絡與心肺。相連配於寸口。以肺同診。三焦列於左尺。以命門列於右尺。而手厥陰膻中置之度外。大乖經旨。爲後世之鄙矣。愚心憤切。故不揣鄙陋。擇集內經最要者。立爲二十四要則。爲後學之規範。並不敢背旨妄言。希圖表異也。幸髙明者正之。

﹝何氏﹝夢瑤﹞醫碥﹞七卷存自序曰。文以載道。醫𨿽小道。亦道也。則醫書亦載道之車也﹐顧其文繁而義晦。讀者卒未易得其指歸。初學苦之。瑤少多病失學。於聖賢大道無所得。雅不欲爲浮靡之辭。以貽虛車誚。因念道之大者以治心。其次以治身。莊子曰。人莫大於心死。而身死次之。醫所以治身也。身死則心無所寄。固小道中之大者。爰取少日所誦岐黃家言。芟其繁蕪﹐疏其湮郁。參以己見。泐爲一書。用以階梯初學。非敢謂是載道之車。欲使升車者。藉此以登。如履碥石云耳。故以碥名編。或曰。方今景於昆岡。子作焦頭爛額客炯矣。人咸謂子非醫病。實醫醫。是書出。其時醫之藥石歟。碥當作砭。予笑而不敢言。乾隆十六年歲次幸未季春望日。南海何夢瑤書於樂只堂。

趙林臨序曰。予友何君西池年三十八。始成進士。其成晚。故得博通諸藝。能醫。尢其篤嗜而專精者也。然自其爲諸生時。卽文名藉甚。學士惠公稱爲南海明珠。於是西池之見知於人者。獨著於詩文。余技遂爲所掩。己酉選拔。策詢水利。西池以醫諭。娓娓且千古。學士顧公亟賞之。拔置第一。予亦與選。得讀其文。然後知西池之旁通於醫。而猶未悉其妙也。西池聯捷後。尋觀政西粵。歷宰義寧陽朔岑溪思恩諸邑。遷牧遼陽。則又但以善政聞。然其在思恩也。癘疫流行。西池廣施方藥。飲者輒起。制府策公。下其方於郡邑。存活甚眾。遼陽民王洪病風年餘。狂易多力。投人秫火中。焦爛無完膚。敷以藥數日愈。於是西池坐廳事。呼伍伯縛王洪庭柱間。洪且罵且歌。州人聚觀如堵。西池先威以刑。令怖。旋予湯液。兩人持耳灌之。有頃暴吐下。其病遽失。人咸驚爲神。嗣是西池之醫。遂稍稍著矣。庚午夏。

予內子病。兩月不少間。諸醫皆束手。已治木矣。適西池請告歸裏。亟延診。先後處大承气白虎小柴胡數十劑。

效在桴鼓。予謂西池。諸醫皆言陽虛宜扶陽。非參附勿用。子獨反之。何也。曰。此非粗工所知。且此輩妄引易義。動言扶陽抑陰。夫易陽君子陰小人。故當扶抑。醫言陰陽。但气耳。气非正則邪。正虛無論陰陽。均當扶。

邪勝無論寒熱。均當抑。何得牽合惑人耶。又曰。溫補之說。借口春夏。不識歸根復命。四時皆生之理。苟明亢害承制。以克爲生。則大黃朴硝。卽回陽之上品。故藥之補瀉。初無定名。惟視病之寒熱。以爲去取。今不問何證。槪從溫補。何異懲溺而羣趨火坑。不亦惑乎。又曰。醫有庸有黠。庸醫不知溫補之能殺人也。以爲平穩而用之。黠醫知溫補之能殺人。而人不怨。以爲可以藏拙而用之。於是景嶽之徒徧天下。而河間丹溪之學絕矣。距邪閒正。吾能已乎。西池之言若此。然則西池之醫之著於天下也。所系固不少矣。西池所輯醫書凡數種。向欲梓以問世。而不名一錢。此編乃朋好所醵刻。先行者工竣。命予弁其端。予惟西池自序。簡括精妙。無可復益。聊綴拾其言論集驗之未著於篇者。告諸世。使知西池之所長。不獨在文章政事間而象著之以嘉惠天下也。是爲序。賜進士出身截選知縣年眷同學弟趙林臨序。

四庫全書提要曰。何夢瑤。字報之。南海人。雍正庚戌進士。﹝賡和錄注﹞

﹝葉氏﹝桂﹞臨證指南醫案﹞十卷存華岫云序略曰。吳閶葉氏晚年日記醫案。辭簡理明。悟超象外。其審證則卓識絕倫。處方則簡潔明淨。案中評證。方中气味。於理吻合。能運古法。而仍周以中規。化新奇而仍折以中矩。察其學識。蓋先生固幼稟穎絕之才。眾所素稔。然徒恃資敏。若不具沈潛力學。恐亦未易臻此神化也。惜其醫案所得無多。不過二三年間之遺帙。

每細參玩。只覺靈機滿紙。其於軒岐之學。一如程朱之於孔孟。深得夫道統之眞傳者。以此垂訓後人。是卽先生不朽之立言也。故亟付剞劂。以公諸世。至其一世之遺稿。自有倍蓰於此。个中義理。必更有不可思議者。自必存在諸及門處。什襲珍藏。尙未輕以示人也。然吾知卞氏之玉。丰城之劍。其精英瑞气。斷不至於泯沒。自必終顯於世。只在先後之間耳。倘有見余是刻。能悉將先生遺稿。急續刻行世。此豈非醫林中之大快事。抑亦病家之大幸事也。諒亦必有同志者。余將翹企而望之。因以爲序。

沈徳潛葉香巖傳曰。君名桂。字天士。號香巖先生。自歙遷吳。君少從師受經書。暮歸。君考陽生翁授以岐黃學。年十四。翁棄養。君乃從翁門人朱君某。專學爲醫。朱君卽舉翁平日所教教之。君聞言卽徹其蘊。見出朱君上。因有聞於時。君察脈望色。聽聲寫形。言病之所在。如見五臟結。治方不執成見。嘗云。劑之寒溫。視疾之涼熱。自劉河間以暑火立論。專用寒涼。東垣論脾胃之火。必務溫養。習用參附。丹溪創陰虛火動之論。又偏於寒涼。嗣是宗丹溪者多寒涼。宗東垣者多溫養。近之醫者。茫無定識。假兼備以幸中。借和平以藏拙。甚至朝用一方。晚易一劑。而無有成見。蓋病有見證。有變證。有轉證。必灼見其初終轉變。胸有成竹。而後施之以方。否則以藥治藥。實以人試藥也。持論如是。以是名著朝野。卽下至販夫豎子。遠至鄰省外服。無不知有葉天士先生。由其實至而名歸也。居家惇倫紀。內外修備。交朋忠信。人以事就商。爲剖析成敗利鈍。如決疾然。洞中會。以患難相告者。傾橐拯之。無所顧藉。

君又不止以醫擅名者。歿。年八十。﹝歸愚文鈔﹞

四庫全書提要曰。臨證指南醫案十卷。國朝葉桂撰。桂字天士。吳縣人。以醫術名於近時。然生平無所著述。

是編乃門人取其方藥治驗。分門別類。集爲一書。附以論斷。未必盡桂本意也。

﹝種福堂公選良方﹞四卷存杜玉林序曰。華與余家世爲姻婭。華君岫云精通岐黃術。常存利濟救人之心。孜孜不倦。向慕吳門葉天士先生爲當世盧扁。畱心覓其醫案。約計盈萬。分門選刻。共成十卷。名曰臨證指南。已徧行海宇矣。壬申歲。又將其續補醫案溫熱論。與平生所集數種經驗奇方。付刊以備救急。其願甚誠。忽於癸秋謝世。其方止刻十之二三。

半塗而廢。見者咸爲惋惜。華君好友嶽君廷璋不忍膜視。力勸徽蘇義商程葉兩君子。授梓完璧。以公同志。一日漢川程君來蜀。出此編丐余作序。予素不知醫。且當公務紛拿。軍書旁午。竟不暇及。第展閱一過。了然心目。

洵爲靑囊家不可缺之一書。卽盧扁復起。亦不能捨是。而別開奧。倘於鄕陬僻壤。證患奇難。一時罕有良醫調劑。備此查考。對證用藥。立能起死回生。功效匪淺。愼勿以此編易簡而忽諸。

﹝黃氏﹝宮繡﹞醫學求眞錄﹞十六卷未見﹝醫學求眞錄總論﹞五卷未見四庫全書提要曰。醫學求眞總論五卷。國朝黃宮繡撰。宮繡。宜黃人。是書成於乾隆庚午。據其凡例。稱嘗著醫學求眞錄十六卷。別鈔其篇首總論。勒爲五卷。以標明其宗旨。議論亦明白易解。然不無臆說。如論風土不齊。而云西北人不可溫補。則未免膠柱而鼓瑟矣。

﹝徐氏﹝大椿﹞醫學源流論﹞二卷存自序曰。醫。小道也。精義也。重任也。賤工也。古者大人之學。將以治天下國家。使無一夫不被其澤。甚者天地位而萬物育。斯學人之極功也。若夫日救一人。月治數病。顧此則失彼。𨿽數十里之近。不能兼及。況乎不可治者。又非能起死者而使之生。其道不已小乎。𨿽然古聖人之治病也。通於天地之故。究於性命之原。經絡臟腑。气血骨脈。洞然如見。然後察其受病之由。用藥以驅除而調劑之。其中自有玄機妙悟。不可得而言諭者。

蓋與造化相維。其義不亦精乎。道小則有志之士。有所不屑爲。義精則無識之徒。有所不能窺也。人之所系。莫大乎生死。王公大人。聖賢豪傑。可以旋轉乾坤。而不能保無疾病之患。一有疾病。不得不聽之醫者。而生殺惟命矣。夫一人系天下之重。而天下所系之人。其命又懸於醫者。下而一國一家。所系之人。更無論矣。其任不亦重乎。而獨是其人者。又非有爵祿道徳之尊。父兄師保之重。旣非世之所隆。而其人之自視。亦不過爲衣食口腹之計。𨿽以一介之微。呼之而立至。其業不甚賤乎。任重。則托之者。必得偉人。工賤。則業之者。必無奇士。

所以勢出於相逢。而道因之易墜也。余少時頗有忠於窮經。而骨肉數人。疾病連年。死亡略盡。於是博覽方書。

寢食俱廢。如是數年。𨿽無生死肉骨之方。實有尋本溯源之學。九折臂而成醫。至今尢信。而竊慨唐宋以來。無儒者爲之振興。視爲下業。逡巡失傳。至理已失。良法並亡。焉傷懷。恐自今以往。不復有生人之術。不揣庸妄。用敷厥言。倘有所補。所全者。或不僅一人一世已乎。乾隆丁丑秋七月。洄溪徐大椿書於吳山之半松書屋。

四庫全書提要曰。醫學源流論二卷。國朝徐大椿撰。其大綱凡七。曰經絡臟腑。曰脈。曰病。曰藥。曰治法。

曰書論。曰古今。分子目九十有三。持論多精鑿有據。如謂病之名有萬。而脈之象不過數十種。是必以望聞問三者參之。又如病同人異之辧。兼證兼病之別。亡陰亡陽之分。病有不愈不死。有𨿽愈必死。又有藥誤不卽死。藥性有今古變遷。內經司天運气之說不可泥。鍼灸之法失傳。其說皆可取。而人參論一篇。涉獵醫書論一篇。尢深切著明。至於有欲救俗醫之獘。而矯枉過直者。有求勝古今之心。而大言失實者。故其論病。則自岐黃以外。秦越人亦不免詆排。其論方。則自張機金匱要略傷寒論之外。孫思邈劉守眞李杲朱震亨皆遭駁詰。於醫學中。殆同毛奇齡之說經。然其切中庸醫之獘者。不可廢也。

﹝蘭臺軌範﹞八卷存自序曰。欲治病者。必先識病之名。能識病名。而後求其病之所由生。知其所由生。又當辧其生之因各不同。

而病狀所由異。然後考其治之之法。一病必有主方。一方必有主藥。或病名同。而病因異。或病因同。而病證異。

則又各有主方。各有主藥。千變萬化之中。實有一定不移之法。卽或有加減出入。而紀律井然。先聖後聖。其揆一也。自南陽夫子以後。此道漸微。六朝以降。傳書絕少。迨唐人外臺千金。不過裒集古方。未能原本內經。精通病變。然病名尙能確指。藥味猶多精切。自宋以還。無非陰陽气血。寒熱補瀉。諸膚廓籠統之談。其一病之主方主藥。茫然不曉。亦間有分門立類。先述病原。後講治法。其議論則雜亂無統。其方藥則浮泛不經。已如雲中見月。霧裏看花。仿佛想象而已。至於近世。則惟記通治之方數首。藥名數十種。以治萬病。全不知病之各有定名。方之各有法度。藥之各有專能。中無定見。隨心所憶。姑且一試。動輒誤人。余深憫焉。玆書之所由作也。

本內經以探其源。次難經及金匱傷寒論。以求其治。其有未備者。則取六朝唐人之方。以廣其法。自宋以後諸家。

及諸單方異訣。擇其義有可推試。多獲效者附焉。古聖治病之法。尙可復睹。使學人有所持循。不至彷徨無措。

至於推求原本。仍當取內經金匱等全書。潛心體認。而後世之書。亦當窮其流派。掇其精華。摘其繆誤。而後此書之精意。自能融會貫通。而心有實獲。則變化在我矣。乾隆二十九年四月。洄溪徐靈胎書。

四庫全書提要曰。蘭臺軌範八卷。國朝徐大椿撰。大椿持論。以張機所傳爲主。謂爲古之經方。唐人所傳。

已有合有不合。宋元以後。則彌失古法。故是編所錄病論。惟取靈樞。素問難經。金匱要略。傷寒論。隋巢元方病源。唐孫思邈千金方。王燾外臺祕要而止。所錄諸方。亦多取於諸書。而宋以後方。則采其義有可推試。多獲效者。其去取最爲謹嚴。每方之下。多有附注。論配合之旨。與施用之宜。於疑似出入之間。辧別尢悉。較諸家方書。但云主治某證。而不言其所以然者。特爲精密。獨其天性好奇。頗信服食之說。故所注本艸。於久服延年之論﹐皆無所駁正。而此書所列通治方中。於千金方鐘乳粉。和劑局方玉霜丸之類。金石燥烈之藥。往往取之。

是其過中之一獘。觀是書者。亦不可不知其所短焉。

﹝愼疾言﹞未見徐大椿曰。醫學絕傳。邪說互出。殺人之禍烈也。故作愼疾言。﹝徵士洄溪君自序﹞

﹝江氏﹝之蘭﹞醫津一筏﹞一卷存四庫全書提要曰。國朝江之蘭撰。之蘭字含微。歙縣人。是書凡十四篇。每篇以內經數語爲主。而分條疏論於其後。

﹝汪氏﹝西顥﹞瘧苑﹞未見杭世駿序曰。錢塘汪君西顥薈古今瘧病之事爲一書。其目有四。曰原病。曰微痊。曰紀事。曰藝文。屬杭子序其端。曰。瘧之爲疾。疾之至奇者也。若之有期。若潮汐之不爽其信。風暑寒熱。以人身爲之囊橐。而或者謂有鬼物以憑根據之。一以爲顓頊之不才子。一以爲宋司馬桓魅之二鬼者。生旣不得齒於正人。乃其旣死之魂魄。

能爲虐於君子。而狡焉以逞。度亦理之所必無。然其爲是說者。蓋已歷之數千百年之久。避之而得免。嚇之而可愈。斯說也。吾疑信參焉﹐旣思凡疾之起。必中有不愼。而後外物得而乘之。瘧之病不足以殺人。而責爲諸疾之緣起。間日曰。三日曰。曰寒。曰溫。曰痺。曰牝。傳則爲疫。傷則爲勞。錮則爲痞。汪君徵前事以爲鑑。

懲羹吹齏。不亦仁人君子之用心乎。閒嘗靜觀身世之交。何莫不由斯道也。陰陽相搏。寒暑代嬗。剝復通變之幾。

寓其中矣。一境而甘苦分。一日而憂樂半。一事而榮辱並。間見層出。天若物物儷而配之者焉。砭之以箴銘監史。

藥之以仁義道徳。沃之以詩書禮樂。是堯舜爲之量刀圭。而周孔調湯劑也。頻如二鬼者。且乎其辭避。而何厥疾之弗瘳也歟。汪子曰。旨哉言乎。遂書於首簡。﹝道古堂集﹞

﹝吳氏﹝儀洛﹞成方切用﹞十四卷未見四庫全書提要曰。國朝吳儀洛撰。儀洛字遵程。海鹽人。此書爲其醫學述之第四種。取古今成方一千三百餘首。本經按證。加以論斷。卷首載內經一十二方。第一卷

至第十二卷

。每捲各有上下。分治气。理血。補養。澀固。表散。湧吐。攻下。消散。和解﹐表裏。祛風。祛寒。消暑。燥濕。潤燥。瀉火。除痰。殺虫。經帶胎產。

嬰孩。癰瘍。眼目。救急。凡二十四門。卷末載勿藥元詮七十四條。大旨謂古方不宜今用。故所錄皆切於時用之方。凡例於汪桓醫方集解。頗有微詞。然桓書淺略。亦可無庸掊擊也。

﹝一源必徹﹞未見按上見於本艸從新序。

﹝沈氏﹝金鰲﹞雜病源流犀燭﹞三十卷存自序曰。極天下能燭幽者。犀之角而已。角何能燭。以犀性之通靈也。犀之神力。全注於角﹐其通靈之性。

亦全聚於角﹐是以燃之而幽無弗燭也。夫人得天地最秀最靈之气。失其靈者。私汨之耳。私汨其靈。必是非莫辧。

矧能燭幽。若是者吾於醫有感焉。人之有病。或感七情。或染六淫。皮毛肌肉。經絡臟腑。受其邪卽成病。而病卽發於皮毛肌肉。經絡臟腑之間。故曰雜也。雜者。表裏易蒙。寒熱易混。虛實易淆。陰陽易蔽。紛形錯出。似是實非。欲於易蒙易混。易淆易蔽中。確定爲勿蒙勿混。勿淆勿蔽之證。非本通靈之性。洞徹精微。安能如犀之無幽弗燭。秦越人視病。洞見人臟腑癖結。能燭幽也。能本通靈之性。以燭乎至幽也。夫醫何能盡如秦越人。然切脈辧證。就證合脈。反復推究。從流溯源。縱不能洞見癖結。當必求昭悉於皮毛肌肉經絡臟腑之間。成爲七情所傷。或爲六淫所犯。知其由來。當其變遷。夫而後表裏不相蒙。寒熱不相混。虛實不相淆。陰陽不相蔽。悉皆通靈之爲用也。悉皆通靈之用。原本於性生者也。𨿽不燃犀。奚翅幽之能燭乎。亦何憂病之紛形。

錯出於皮毛肌肉經絡臟腑間乎。書旣成。因名之曰雜病源流犀燭。乾隆癸巳淸明前一日。錫山沈金鰲芊綠氏自書。

沈氏尊生書總序曰。予自弱冠時。讀左國史漢。一人一事。必究其詳。知扁鵲倉公輩。皆醫之神者。其所以能神處務。切求而根據之。遂搜閱古人方書。如靈樞素問等帙。古奧質實。直追漢魏。可與史漢參論筆法。乃益愛讀焉。嗣是而後。積數十年。稽古之功。往往兼習不廢。得徧悉仲景以下諸名家。或論傷寒。或言雜病。或明脈法。或詳藥性。分門別戶。各有師承。正如諸子百家。流派不一。而匯歸於是。未嘗北轍南轅。甚哉醫之道。

大而深也。蓋醫系人之生死。凡治一證。構一方。用一藥。在立法著書者。非要於至精至當。則遺誤後世。被其害者必多。在讀書用法者。非審乎至精至當。則冒昧從事。被其害者更多。又況古人之書。或議證而無方。或存方而略證。或闡脈而遺藥。或論藥而置脈。神明變化。每紛見雜出於殘編剩簡中。醫者以庸陋之姿。膠執之見。

貪鄙之心。相與從事。甚且讀書。而不通其義。𨿽淺近之語。亦謬解訛傳。吾見其治一病。必殺一人。卽或有時偶中。僥幸得生。在醫者並不知其所以然。猶張目大言。自據其功。以爲非我莫治。不亦可愧之甚矣乎。吾愧之。吾又憫之。因統會平日所讀方書。研審其意理。或采前人之語。或抒一己之見。參互考訂。輯爲脈象統類一卷。諸脈主病詩一卷。雜病源流犀燭三十卷。傷寒論綱目十八卷。婦科玉尺六卷。幼科釋謎六卷。要藥分劑十卷。

共七種。計共七十二卷。總名之曰沈氏尊生書。蓋以人之生至重。必知其重。而有以尊之。庶不至艸菅人命也。

系以沈氏者。以是書之作。實由予憫人生命。思有以尊之而成。故不妨直任爲己書也。𨿽然。沈氏尊人之生。而成是書。亦沈氏自藏之。自閱之而已。何敢表示於人。自詡爲著述也哉。特書以志意。

﹝吳氏﹝道源﹞痢證匯參﹞未見吳道源曰。余幼殫精舉業。亦究心岐黃。緣歷試不遇。遂以方藥應世。數十年來。窮源竟委。上采前賢之著述。旁綠時人之議論。成痢證匯參一書。﹝女科切要序﹞

﹝董氏﹝西園﹞醫級﹞十卷存自序曰。嘗聞宣聖云。不登東山。不知魯國之僅一片壤。不登泰山。不知天下之同一寰轍。此固聖門諭道之髙遠。醫理亦無不然。軒岐之道尙矣。靈素遺文。由陰陽消長之理。以明四時六气之有餘不及。推五行之運。以合聲色臭味之生克制化。其於象藏之剛柔。情气之從乘。發病之因由。病機之順逆。莫不燦然具備。其理一而其象紛繁。其轍同而其變不測。苟得一以自足。淺嘗而妄試。其不誤人者鮮矣。夫學問之道。不外行遠登髙之義。

進一步有一步之優遊。歷一級有一級之憑眺。登峯造極之見。不能躐等而幾也。張李劉朱。其卓卓表著者也。四家𨿽各自成家。亦各由級而詣其極。而始得羽翼軒岐。指南後學。他如越人淳於。及張氏葛氏諭氏王氏薛氏輩。

奚啻數十家。莫不各有發明。昭玆來學。是亦皆走趨之級也。第編緗充棟。立言未嘗不備。每苦泛濫汪洋。童年習之者。皓首而不得其傳。此由不能循級以登。致多歧亡羊。而無可把握。以故求道之士。畏其艱於誦讀。恆欲得一家宗之。夫精微廣大之蘊。豈一家之學所可竟耶。余因薈萃羣書。摘其要領。編章約句。

推原辧證。卽就證約方。首集經典明論。以示必需之要。次及傷寒。以明傳變之機。再詳雜病女科。以備治法。

凡各証之後。申明治療大法。諸義備詳。方藥三卷。脈訣一章。並附無問錄臆見一篇。冀爲後學啟蒙之階級。聊取簡要易明之意。非敢以尺寸之守。漫附於著作之林也。第由是而幾之。其於髙遠。或庶幾矣。錢塘董西園魏如謹書。

﹝無問錄﹞一卷存﹝孫氏﹝從添﹞石芝醫話﹞未見唐大烈曰。孫慶增。名從添。號石芝。常熟人。遷居郡城葑溪。年七十六歲。歿於乾隆丁亥。所遺石芝醫話。

﹝吳醫匯講﹞

﹝沈氏﹝果之﹞醫學希賢錄﹞十卷未見唐大烈曰。沈實夫。名果之。號橘園。國學生。輯醫學希賢錄十卷。未梓。年四十七歲。歿於乾隆乙巳。﹝吳醫匯講﹞

﹝李氏﹝文淵﹞得心錄﹞一卷未見四庫全書提要曰。國朝李文淵撰。是編皆所制新方。前有自題云。古方不能盡中後人之病。後人不得盡泥古人之法。故名曰得心錄。凡十九方。其參膏四方。案應補之證。委曲調劑。以他藥代之。爲貧不能具參者計。

𨿽未必果能相代。然其用志可尙也。

﹝黃氏﹝元禦﹞四聖心源﹞十卷未見四庫全書提要曰。國朝黃元禦撰。四聖者。黃帝岐伯秦越人張機也。元禦於素問靈樞難經傷寒論金匱玉函經五書。已各爲之解。復融貫其旨。以爲此書。其文極爲博辯。而詞勝於意者多。

﹝四聖懸樞﹞四卷未見四庫全書提要曰。國朝黃元禦撰。是書謂寒疫。溫疫。痘病。疹病。皆由於歲气。世皆以小兒之痘爲胎毒。

非也。若能因其將發。而急表散之。則痘可以不出。其說爲宋以來所未有。夫痘病之發。每一時而徧及遠近。且輕則大槪皆輕。重則大槪皆重。則謂之歲气。亦非無理。然究由胎毒伏於內。歲气感於外。相觸而發。必謂不系胎毒。何以小兒同感歲气。而未出痘者乃病痘。已出痘者。不病痘乎。是又未可舉一廢百也。

﹝素靈微蘊﹞四卷未見四庫全書提要曰。國朝黃元禦撰。其書以胎化。髒象。經脈。營衛。藏候。五色。五聲。問法。診法。醫方。

爲十篇。又病解十六篇。多附以醫案。其說詆訶歷代名醫。無所不至。以錢乙爲悖謬。以李杲爲昏蒙。以劉完素朱震亨爲罪孽深重。擢發難數。可謂之善罵矣。

﹝亡名氏脈因證治﹞八卷未見四庫全書提要曰。不著撰人名氏。其書按四時气候。詳列諸病。先脈次因。次證次治。頗有條理。而分屬處。未免牽彊。如霍亂泄瀉。屬夏三月。傷寒。屬冬三月。已爲拘滯。至於以癲狂驚癇痔漏脫肛。分屬冬夏。益爲無說矣。春三月之證。分別眞陰元陰。眞陽元陽。其意主先後天立說。亦牽合不能了了。案元朱震亨有脈因證治一書。國朝諭昌嘗惜其不行。說見所撰寓意艸。是書卷首無序。後有嘉禾石氏一跋。稱岐黃家。久奉爲枕祕。

因訛脫甚多。借得藏書家善本校錄。似卽震亨之書。然所載各方。如左歸丸。右歸丸之類。皆出自張介賓景嶽全書。而亦以古方目之。知其斷非震亨所著矣。

﹝秦氏﹝之﹞證因脈治﹞未見髙曰。余原籍奉天。先大夫參政京華。遂居輦轂下。四方醫士。雲集京邸。因聞天下名醫。出在松江。然多髙隱。未得來京。未獲親逢考究。自辛卯春。遷任吳閶。得見雲間秦子皇士之書。名曰證因脈治。施子宇瞻昆季所刻也。證分外感內傷。治分經絡表裏。就證以審因。就因以審脈審治。因嘆向聞松郡多明醫。是書果爲壽世。

﹝傷寒大白序﹞

﹝劉氏﹝奎﹞四大家醫粹﹞未見﹝松峯醫話﹞未見﹝劉氏﹝秉錦﹞濯西救急簡方﹞未見按上見於劉嗣宗溫疫論類編序。

﹝唐氏﹝大烈﹞吳醫匯講﹞十卷存自序曰。粵稽炎暉紀物。首垂本艸之經。云瑞名官。肇啟靈蘭之笈。宗傳歷代。各立家言。派衍至今。尢工搜錄。篁南江氏有類案之編。東逸羅君有匯粹之選。惟淵源之有自。斯紀述之多人。矧吾吳文獻之邦。乃良醫薈萃之域。韓門昆季。擅盧扁之稱。葛氏喬梓。紹張劉之學。新甫啟東二十子。前朝之著述已繁。生洲路玉諸公。聖代之闡揚亦夥。印機艸。識元儀臨証之愼重。讀書記。知在涇學業之深沈。凡此各自成書。出自諸家見地。康熙時。

有過君繹之者。裒集眾賢治案。合鏤爲書。名曰吳中醫案。此又片善悉錄。一藝必庸。旁搜博采而成者也。夫廣羅成效。固以志鄕先輩之典型。而各抒論言。亦以徵諸君子之詣力。況乎精是業者。髙才不少。明其理者。卓識自多。匿采藏光。非乏枕中之祕。靈機妙緒。詎鮮囊底之珍。凡屬蘊藏。可勝惋惜。僕謹仿吳中醫案之舊帙。更輯吳醫匯講之新編。奧義顯詞。統爲求教。長篇短節。並曰無拘。苟步武之克追。期當仁之不讓。乃荷固志。弗蘄輝光。共表深思。互相賞新。或疏往訓。旣發覆而摘微。或出心裁。尢領新而標異。詮玉版之祕要。欣符麗澤之占。索金匱之眞言。胥協盍簪之慶。勿謂禁方三十。獨推思邈得其奇。須知肘後四編。不惟抱朴窮其蘊。縱釀花爲蜜。未免書癖之譏。而集腋成裘。堪補藝林之闕。乾隆壬子仲秋。長洲唐大烈立三氏書於問心艸堂。

﹝武夷應道人祕傳諸病藥方﹞一卷存﹝趙氏﹝學敏﹞醫林集腋﹞十六卷未見﹝養素園傳信方﹞六卷未見按上見於匯刻書目。

﹝沈氏﹝丹彩﹞醫譜﹞未見錢大昕序曰。沈子丹彩。吾邑世族。少時棄去畢業。獨究心醫方五行壬遁之術。皆有神解。又以爲占筮之失。

止於不HT。惟方藥主於對病。病之名同也。而或感於外。或傷於內。或實而宜瀉。或虛而宜補。疑似之間。毫釐千里。學醫費人。爲禍尢烈。乃博涉古今方書。分類采輯。辧受病之源。而得制方之用。爲醫譜若干捲。旣成。

將付之剞劂。而屬予一言序之。予復於丹彩曰。子亦知相馬之說乎。昔者伯樂言九方臯於秦穆公。公使行求焉。

三月而反。報曰。得之矣。其馬牝而黃。公使人往取之。牡而驪。召伯樂而讓之曰。子所使求馬者。色物牡牝。

尙弗能知。又何馬之能知也。伯樂喟然太息曰。技一至於此乎。臯之所觀者。天機也。得其精而忘其粗。在其內而忘其外。見其所見。而不見其所不見。是乃所以千萬臣而無數者也。漢馬文淵少師事楊子阿。受相爲骨法。及徵交趾。得駱越銅鼓。鑄爲馬式。以爲傳聞不如親見。視景不如察形。乃根據儀氏HT。中帛氏口齒。謝氏唇。丁氏身中。備此數家骨相以爲法。

夫伯樂之於馬。觀其天機而已。色物牝牡。且不暇辧。而伏波乃斤於口齒唇。支節分寸。一一取其相肖。此與皮相者何異。然伯樂世不常有。而相馬之法。不可不傳。將欲使物盡其才。人藉其用。驊驑毋困於鹽車。駑蹇勿參乎上駟。捨伏波銅馬之式。將奚觀哉。古人本艸石之寒溫。量疾病之深淺。辧五苦六辛。致水火之齊。以通閉解結。於是乎有十一家之經方。此猶伏波相馬之有式也。而善醫者又云。上醫要在視脈。脈之妙處不可得傳。虛著方劑。無益於世。此伯樂所云。觀其天機。不見其所不見者也。今子旣精於察脈。洞見垣一方。而復集古今證治之法。爲譜以示後人。其有合於伏波之意乎。𨿽然。按寸不及尺。握手不足足。相對斯須。便處湯藥。昔賢所譏。於今爲甚。以是識病之眞。而不謬於毫釐千里之介。抑又難矣。予將舉以告子之書者。

﹝亡名氏靜耘齋集驗方﹞八卷未見﹝容山徳軒氏普濟應驗良方﹞一卷存自序曰。靜耘齋集驗方八卷。救治良法。無證不備。行世已久。人所共珍。今於原集中。擇取簡要諸方。錄爲一冊。間有根據他書補入者。要皆屢經效驗之方。匯付棗梨。量力印送。知樂善君子。見是書。其利濟之心。不能自已。當必同印廣施。徧救疾苦。則斯刻之幸也。時嘉慶己未仲春。

﹝葉氏﹝慕樵﹞平易﹞四卷存自序曰。昔新建曹鞠庵先生匯輯萬方類編。分一百七門。計癥三千四百七十又九。得方一萬一千七百有奇。

別類分門。了如指掌。可謂殫盡心力。利天下後世者不小矣。顧其中有一證而二三方者。亦有多至數十方者。搜羅旣富。卷帙不少。在學識旣優之士。固以多多爲善。若如其才淺見迂。徒使望洋驚嘆。且猛毒之藥。勢如野狼虎。

證不灼見。方難遽旌。今惟就外科女科兒科等門。候有定者。治亦易定。故摘錄較廣。以備博采。至於瘧疾中風傷寒等門。皆系內證。驟難辧別。且虛實變遷﹐移步換影。若備錄之。恐拘於成法。毫釐之失。貽誤匪輕。故僅從簡略。並以內經知要。頤生微論。傳忠錄。經驗良方等書。采摘一二。加載捲內。間附以制治方法。大抵皆平穩無害。簡易可從者。義取平易。名曰平易方。惟是蠡測管窺。未臻完善。仍俟髙明。隨證變通。隨方參證云爾。

嘉慶九年。歲次甲子。春二月朔日。武林香HT自序。

卷六十七

方論﹝四十五﹞

﹝亡名氏寒食散論﹞隋志二卷佚﹝寒食散湯方﹞七錄二十卷佚﹝寒食散方﹞七錄二十卷佚﹝曹氏﹝歙﹞解寒食散方﹞佚冊府元龜曰。魏東平王翕撰解寒食散方。與皇甫謐所撰。並行於世。

﹝皇甫氏﹝謐﹞曹歙論寒食散方﹞七錄二卷佚﹝釋氏﹝道洪﹞寒食散對療﹞隋志一卷佚﹝釋氏﹝智斌﹞解寒食散方﹞隋志二卷佚﹝解散論﹞七錄二卷佚﹝亡名氏解寒食散論﹞隋志二卷佚﹝徐氏﹝叔向﹞解寒食散方﹞七錄六卷佚﹝解散消息節度﹞七錄八卷佚﹝解寒食散方﹞新唐志十三卷佚﹝釋氏﹝慧義﹞寒食解雜論﹞七錄七卷佚﹝亡名氏雜散方﹞隋志八卷佚﹝解散方﹞七錄十二卷佚﹝解散論﹞七錄十二卷佚﹝範氏﹝闕名﹞解散方﹞七錄七卷佚﹝亡名氏解慧義解散方﹞七錄一卷佚﹝服石論﹞隋志一卷佚﹝解散經論並增損寒食節度﹞隋志一卷佚﹝宋氏﹝尙﹞太一護命石寒食散﹞隋志二卷佚﹝亡名氏序服石方﹞隋志一卷佚﹝寒食散方﹝並﹞消息節度﹞新唐志二卷佚

卷六十八

方論﹝四十六﹞

﹝陶氏﹝闕名﹞療目方﹞隋志五卷佚﹝甘氏﹝浚之﹞療耳眼方﹞隋志十四卷佚﹝龍樹眼論﹞崇文總目一卷﹝讀書後志作三卷﹞存趙希弁曰。右佛經龍樹大士者。能治眼疾。或假其說。集治七十二種目病之方。

按朝鮮國醫方類聚所輯。龍樹菩薩眼論。卽是書也。弟堅錄出以爲一卷。跋曰。世傳龍樹王菩薩能療眼疾。

故往往假托。以神其書。史誌著錄。亦頗爲繁。今如是書。文辭雅古。與外臺祕要謝道人論相出入。而證治之法。

鍼鐮之術。其精微非彼所及。又有波斯之法。與漢土用藥不同等語。則或者隋唐間人。傳錄夷法者矣。白香山病眼詩云。案上謾鋪龍樹論。盒中空撚決明丸。蓋指是書也。且觀其篇第。函蓋備具。非出零殘之餘者宋志所謂龍樹眼論者。亦是耳。惟菩薩療眼。未詳所出。或曰。玄奘西域記。稱龍猛善閒醫藥。隋志亦有龍樹菩薩藥方四卷。

而菩薩所撰大智度論。辧五種眼。疑後人湊合爲言者。余素暗內典。未敢決也。

﹝龍木論﹞四卷未見劉曰。此論莫所從出。世言龍木王菩薩之書。﹝幼幼新書﹞

﹝祕傳眼科龍木總論﹞十卷存按是書方論。與聖濟總錄。幼幼新書所授相符。而自第一卷

至第六卷

。載七十二證方論。每條攙以審的歌。

第七卷

。系宋人諸家名方。第八卷

。鍼灸經。第九第十兩卷。辧論藥性。蓋後人就其舊本。演以成編者也。狩谷掖齋﹝望之﹞嘗藏一本。寫手精善。古香可愛。云。是應永中所鈔者。考應永。卽明洪武季年。據此。是書當是宋元間人所編矣。萬曆中毅所黃氏所梓行。卷首附葆光道人祕傳眼科一卷。每捲各以方論分篇。文本多訛。不易讀矣。頃日常陽丹墀天祥﹝元禎﹞示其所藏。大字鈔本。原亦系黃刻。題曰祕傳眼科龍木集。卷首不著葆光道人書。

﹝眼科龍木論﹞國史經籍志一卷存按上輯在於危氏得效方第十六卷

。較之龍樹眼論。及龍木總論。全然別是爲一家書。

﹝日華子鴻飛集論﹞一卷存題言曰。昔有日華子。北齊雁門人也。幼年好遊獵。忽一日同行數人。各執弓矢。出於雁門。嶺南見徵鴻數隻飛過。墜於道傍。日華子又張弓而射之。羣雁皆棄所捨廬去書二卷﹐日華子收之。乃覽其文。是昔時皇帝岐伯問答論眼證書。故曰鴻飛集論。

﹝孫氏﹝思邈﹞銀海精微﹞二卷存四庫全書提要曰。銀海精微二卷。舊本題唐孫思邈撰。唐宋藝文志。皆不著錄。思邈本傳。亦不言有是書。

其曰銀海者。蓋取目爲銀海之義。蘇軾雪詩。有凍合玉樓寒起栗。光搖銀海眩生花句。瀛奎律髓。引王安石之說。

謂道書以肩爲玉樓。目爲銀海。銀海爲目。僅見於此。然迄今無人能舉安石所引。出何道書者。則安石以前。絕無此說。其爲宋以後書明矣。前有齊一經序。稱管河北道時。得於同僚李氏。亦不著時代年月。莫知何許人也。

其辧析諸證。頗爲明晰。其法補瀉兼施。寒溫互用。亦無偏主一格之獘。方技之家。率多根據托。但求其術之可用。

無庸核其書之必眞。本艸稱神農。素問言黃帝。固不能一一確也﹐此書療目之方。較爲可取。則亦就書論書而已。

﹝亡名氏醫眼鍼方論﹞﹝藝文略。作醫眼鍼鉤方論。﹞崇文總目一卷佚陳詩庭曰。宋志有鍼眼鉤方一卷。注云。鍼眼。一作眼鍼。不著撰人。亦卽此書。

﹝穆氏﹝昌敍﹞眼方﹞﹝宋志。作穆昌緒療眼諸方。注。緒。一作敍。﹞崇文總目一卷佚﹝亡名氏審的眼藥歌﹞崇文總目三卷佚﹝審的選要歌﹞崇文總目一卷佚﹝劉氏﹝皓﹞眼論準的歌﹞﹝宋志。作審的歌。﹞藝文略一卷存審的歌發揮曰。詳夫自古名人。無不從學而就功。推窮事理。盡因事以立文。須在理通。方當行用。若或言詞無據。卽不足與討論以從。幼歲此道畱心。亦乃數世相傳。豈敢妄違先哲。每逢同道。皆言眼疾有七十二般。

及問其數。名迹難言一半。今則謹按諸家眼論。夙夜搜求。敢推眼疾之名。果有七十二種。據其疾狀。患者頗多。

論錄爲歌。以貽後代。又自古諸家之眼。各有條章。病狀一一不同。數目皆書不足。或有畫作圖形。或有歌其藥性。𨿽則救人爲切。詳之理。未周圓。遂乃按其古今。綴爲歌頌。名號審的歌矣。庶使心念其言。眼看疾狀。認識旣不差錯。治療必有所憑。將用救人。永無傷橫。近見庸醫之輩。學不從師。自出胸襟。亂行鍼藥。或卽虛時便瀉。實則不宣。或則醫嫩便鍼。瘡痕割烙。或卽不看血忌。觸犯人神。或卽誤手太深。損於榮衛。因玆疼痛。

便致損傷。鍼刀觸著五輪。湯藥乖於臟腑。亦由病家無鑑。信任庸醫。遂使可瘥之眸。永沈黑暗。忝爲人子。曷不湣傷﹐故書苦口之辭。發揮歌訣義理者也。

按是書世久失其傳。考龍木總論。七十二證方論。每段攙以歌括。卷首又附審的歌發揮一篇。卽知系劉皓所撰。先子門人下毛木村友賢﹝美種﹞江都岡本椿年﹝可久﹞就龍木論中。錄出以還舊觀。劉書於是得再現幽光矣。

﹝療小兒眼論﹞藝文略一卷佚﹝亡名氏經驗眼藥方﹞藝文略十卷佚﹝眼論﹞藝文略三卷佚﹝楚人劉氏﹝豹子﹞眼論﹞藝文略一卷佚﹝倪氏﹝維徳﹞原機啟微﹞醫藏目錄二卷存自序曰。醫爲儒者之一事。不知何代而兩途之。父母至親。有疾者而委之他人。俾他人之無親者。乃操父母之生死。一誤謬。則終身不復。平日以仁推於人者。獨不能以仁推於父母也。故於仁缺。朋友以義合。故赴其難。

難𨿽水火兵革勿顧。故周其急。急𨿽金玉粟帛弗吝。或疾則曰素不審。他者曰甲審。遂以甲者。渠者繼曰乙亦審。

又更乙者。紛紜錯擾。竟不能辧。此徒能周赴於瘡痍。而不能攜援於三一也。故於義缺。己身以愛爲主。飲食滋味。必欲美也。衣冠玩好。必欲佳也。嗣上續下。不敢輕也。疾至不識。任之婦人女子也。任之宗戚朋友也。任之狂巫醫卜也。至危猶不能辧。藥誤病篤。故於知缺。夫五常之中。三者云缺而不備。故爲儒者。不可不兼夫醫也。故曰。醫爲儒者之一事。傷寒內傷。婦女小兒。皆醫通習也。又不知何代而各科之。今世知某者曰專某科。

復指某者曰兼某科。又指某者曰非某科。殊不知古有扁鵲者。世重老人。則療老人。世重婦女。則療婦女。重小兒。則又療小兒。豈分異而治也。予耄矣。爲儒者。則文章政事。致君澤民。不復妄擬也。爲醫者。傷寒內傷。婦女小兒。頗爲致力也。然論傷寒。則有張仲景論。內傷有李明之論。兼婦女小兒雜證者。有劉守眞張子和。中間括之以歌詩。析之以注解者。又不可以槪舉也。諸書已具。予不復更加筌鑿也。惟嘆其治眼一書。獨缺不全。𨿽雜見於諸書中。且不備不精。意以古人輕之。而不爲之著說耶。抑亦授者之不眞。而惟受之於淺薄耶。

使爲醫者。曰熱也。風也。上焦有邪也。不爲據其所自爲。病者曰。目也。細事也。於命無擊。不爲重其所苦。

致有不睹不見。永不其悟也。予故不自以所論爲妄。竟裒集爲一書。因陰符經曰。心生於物。死於物。機在目。

故目之曰原機啟微。嗚呼。志於同者。則備也。事於異者。則分也。古之同者。不能以其所同。而授於人。故列其所同。而爲受同者之軌範。事異者。以才力不能同其同。竟分其所同。而置之爲異。以是同源分異。遂失其同。

爲儒爲醫。爲傷寒內傷。婦女小兒者。出矣。噫同耶異耶。反此則不同不異也。予爲此書。非異於目也。特爲補同者之缺耳。因爲之序。以待識同者辧。洪武三年龍集庚戌上元前二日。敕山老人倪維徳序。

蘇州府誌曰。倪維徳。字仲賢。先爲大梁人。徙居吳。世以醫鳴。維徳少受尙書於湯碧山。奇其才勸之仕。

曰。爵祿以濟物。然有命焉。不可幸致。不若紹承醫學。以濟吾事。於是取內經。研其奧旨。欣然曰。醫之道盡是矣。操心仁濃。來謁卽赴。窶人抱疾求治。維徳授藥。兼畀烹器。客問曰。藥可宿備。瓦缶亦素具乎。維徳指室北隅。蓋積數百枚。晚建別墅敕山。自號敕山老人。

﹝薛氏﹝己﹞原機啟微附錄﹞醫藏目錄一卷存自序略曰。眼目一科。世無全書。予每病焉。嘗讀南齊龍樹王所著龍木論。篇章簡略。其義未備。曩予承乏畱都。獲敕山老人原機啟微。其詞古。其論確。刀圭之玄。刀劑之神。炮HT之精。條分縷析。气運該通。可謂見道分明。得內經之旨。予嘉之。一日三復。不能去手。嘗采諸書中治眼方法。附繡梓傳諸四方矣。予將葬睹。卜地於敕山之麓。懷賢弔古。廬墓丘墟。無復得斯人矣。斯集也。陽湖祠部敍之於前。玆又摘玉機微義論方。附於卷末。復梓以廣其傳。畢予之志而已。

﹝亡名氏七十二證眼論﹞文淵閣書目一部一冊﹝竹堂書且作一卷﹞未見﹝七十二證眼科歌訣﹞文淵閣書目一部一冊闕﹝竹堂書目作一卷﹞未見﹝眼科口訣﹞文淵閣書目一部一冊﹝竹堂書目作一卷﹞未見﹝石氏﹝光明﹞家傳方﹞國史經籍志一卷未見﹝顧氏﹝鼎臣﹞醫眼方論﹞國史經籍志一卷未見﹝亡名氏明目至寶﹞國史經籍志四卷未見﹝眼科捷﹞讀書敏求記一卷未見錢曾曰。趙淸常得此書於洪州李念襄。李傳寫於道士藍田玉。藍幸於世廟。名位顯隆。旋以不循道瘐死。

此蓋錄內府祕藏本也。

﹝還睛祕論﹞讀書敏求記一卷未見錢曾曰。舊鈔本不著撰人。詳論目病之所由起。而續之以治之之法。深心於眼科者也。

﹝顧氏﹝可學﹞眼科對證經驗方﹞國史經籍志一卷未見﹝胡氏﹝永年﹞明目方﹞國史經籍志一卷未見﹝張氏﹝景隆﹞眼目對證心法﹞國史經籍志一卷未見﹝亡名氏眼科撥云圖集﹞二卷未見﹝味齋經驗眼論方﹞一卷未見按上二書見於澹生堂書目。

﹝四要集﹞醫藏目錄四卷未見﹝彭氏﹝用光﹞簡易便覽眼目方﹞醫藏目錄四卷未見﹝李氏﹝闕名﹞心授鴻飛仙丹辧證﹞醫藏目錄一卷未見﹝亡名氏眼目神驗方﹞醫藏目錄一卷未見﹝神機著略﹞醫藏目錄捲闕未見﹝宜明眼科﹞未見按上見於本艸綱目。

﹝李氏﹝藥師﹞金祕論﹞十二卷未見四庫全書提要曰。金祕論十二卷。舊本題梁溪流寓李藥師撰。不知何許人。自序稱唐李靖以三等法教士。

故以三等法治病。藥師之稱。適符靖字。殆亦寓名歟。其書分十二門。皆論醫目之法。故曰金。蓋取佛書金刮眼之義也。

﹝僕氏﹝鏞﹞杏莊集﹞未見按﹝亡名氏明目良方﹞二卷存饒鐸序曰。愚自早歲。觀書過度。患目旬月。徧求之醫弗能愈。一日先人樂志翁謂不肖曰。昔有一老軍。以眼科鳴世。還自遼陽。曾惠書一帙。寶藏久矣。子何不考是書以求其效。不肖於是展誦三復。如所謂醫瘴證候。

輪廓根源。及眼目形狀。治要詩訣。靡不具載。遂令醫者按方用藥。倏覺雙目了然。後初聞者爲之駭愕。先人又喜而謂之曰。是書捷效如此。不可私於一己。異日倘得一官。當捐俸鏤板。以廣其傳。亦濟人利物之一端也。嗚呼﹐先人用心仁矣。今不肖幸而述。錄而鋟。亦不忘先人之命乎。

﹝龔氏﹝廷賢﹞祕授眼科百效全書﹞三卷未見﹝哀氏﹝學淵﹞祕傳眼科七十二證全書﹞六卷存﹝醫氏﹝甫嘉﹞眼科指迷良方﹞未見按上見於醫學正印種子編附記。

﹝亡名氏祕傳明目直指﹞三卷存﹝亡名氏眼科全書﹞三卷存王協抄刻始末述略曰。余以辛卯。循序入都。應明經廷試。候選吏部。偶過京山友人秦公緒館中。見案頭有眼科抄本一部。披閱竟覺其有異。蓋世之專門是科者。止云七十二證。此則一倍有奇。前序列形證。後則因證配方。其中或治或不治。莫不條分縷析。備極精詳。未又附以點洗升煉。靈藥諸方。皆神妙入微。詢其所自。云借之同鄕黃岡今太史王涓來先生。時先生尙肄業國學也。其先太史安生公任淮司李時。有醫者。祕此書爲家祕。不肯輕以告人。偶罹奇冤。公力爲之伸雪。知有此書。索觀之。醫乃出以呈於公。並借以云報也。兵燹之後。此書猶存。涓來先生攜之都中。欲授梓而未果。公緒素嬰目疾。暫假考驗。因借歸館。時正隆冬。寒鑪呵凍。手錄一部。浠川年友岑碧甫亦手錄一部。各藏行笥去。

﹝靑羹完璧﹞七卷存王協序曰。予曩令華亭時。嘗刻眼科全書。而其書所由始末。已具其序中。不復贅焉。越六年。又獲抄本一部。較之於前刻者。其論議精確。證方全備。蓋原本之完美者也。而知前刻之未盡善。𨿽欲拾遺補闕。旣出於人間。而不可盡得復收。遺恨不寡矣。因切念更刻此書。以彌縫前漏。手錄較正之際。適得明人傳仁宇所纂錄審視瑤函。而反復披閱。則知傳氏全竊此書。攺頭換面。錯置冠履。顚倒衣裳。

且捃摭不急冗論。無用套語。而推衍排列。以眩目駭耳。埋沒前人之苦心。冒爲己有。刻成。庸陋之書。以欺世求名。且其凡例中有言曰。昔人載一百六十證。則失之濫。上古著七十二證。則失之簡。是函摘要刪繁。纖鉅各當。定爲一百八證云。意黠俐狡猾﹐靡所不至。殊不知古人對病施治。議證設方。垂世仁心。嚴然具在者。何有所害。刻迫削鏟。如此容易也。竊意無佗。蓋傅氏所獲﹐亦殘脫抄本。而所謂一百六十證。方不具全者。故不得已。虛喝大言。以嚇人耳。試將此書。較照傅氏審視瑤函。則眞贗妍愧。自然呈露。寧俟辧耶。且夫此書。予所目睹。前後二部。俱只曰眼科書。而另無題號。且並亡作者名氏。顧前代隱徳君子。孜孜切切乎濟世憫民之情。

不能得已。而所著作。實所謂一百六十證論。治術條理縷析。備種精詳。於戲。此書再出於世。而後之盲瞎者。

復明還光。應屈指而期爾。靑囊之術。於是乎可稱完璧矣。故更題靑囊完璧。壽梓公四方。抑彼傅氏之子。亦明季專門世業士。名於一時者。其論說中。非無一二發明�采取。故今捨短擇長。以潤色此書。揚傅之功﹐以償其罪也。吁。傅氏之靈其有知。稱予爲異世忠臣而已矣。康熙十二年歲次甲寅。楚蘄約庵居士王協恭男甫撰。

﹝傅氏﹝仁宇﹞眼科審視瑤函﹞六卷存﹝亡名氏異授眼科﹞一卷存﹝鄧氏﹝苑﹞一艸亭眼科全書﹞一卷存

卷六十九

方論﹝四十七﹞

﹝張仲景口齒論﹞宋志一卷佚﹝邵氏﹝英俊﹞口齒論﹞新唐志一卷佚﹝排玉集﹞新唐志二卷注曰口齒方﹝崇文總目作三卷﹞佚﹝中和先生口齒論﹞﹝宋志作沖和先生﹞崇文總目三卷佚﹝廣陵正師口齒論﹞﹝宋志作唐陵王師﹞崇文總目一卷佚鄭樵曰。唐供奉僧普濟撰。

﹝釋氏﹝普濟﹞口齒玉池論﹞崇文總目一卷佚﹝亡名氏咽喉口齒方論﹞崇文總目一卷佚﹝療口齒方﹞崇文總目一卷佚﹝薛氏﹝己﹞口齒類要﹞醫藏目錄一卷存﹝張氏﹝宗良﹞喉科指掌﹞六卷有彭啟丰序曰。夫醫之爲類最繁。其爲道甚難。而於咽喉一科。則尢難之𨿽者也。咽以納食。喉以納气。納食者爲胃脘。而通於脾。從土化。納气者爲肺脘。而通於心。從金化。金性燥。其變動爲澀。澀則閉塞而不仁。故喉病謂之痺。士性濕。其變動爲泥。泥則壅脹而不通。故咽病謂之腫。咽喉者。人能知之。而至其証之虛實寒熱。

與夫治法之攻補升降。所爲剖析於毫芒。折衷於疑似者。非聽音切脈。辧气察形。鮮不以銖黍之差。成淄澠之判。

卽或兢兢栗栗。試探揣摩。遂不得當。顧勢急而救之以緩。傷重而扶之以輕。因循之害。其法謬戾幾何。故曰。難之難者也。吾郡畱仙張先生素精醫理。其於咽喉一科。究心而深且久。

采輯成方。參以己見。條例詳細。裒集成編。自神气脈理。以及色之靑紅紫白。音之髙下沈浮。一一皆有注釋。

了然指掌。較若列眉。合諸所治之證。如燈取影。百無一失。眞濟之慈航。拯危之寶筏。其所經驗取效。蓋不可勝數。同人咸慫恿付剞劂。俾遠近之習是道者。流傳其說。發揮其蘊。其爲功於世寅也。何可涯量。是爲序。

乾隆丁丑春王三月。

卷七十

方論﹝四十八﹞

﹝亡名氏金創螈方﹞漢志三十卷佚服虔曰。音HT引之HT。

顏師古曰。小兒病也。螈。音充制反。。音子用反。

﹝華氏﹝佗﹞外科方﹞醫藏目錄捲闕未見﹝劉氏﹝涓子﹞鬼遺方﹞﹝新唐志。作男方。宋志。作鬼論。並訛。﹞隋志十卷闕隋志注曰。龔慶宣撰。

龔慶宣序曰。昔劉涓子。晉末於丹陽郊外照射。忽見一物。髙二丈許。射而中之。如雷電。聲若風雨。其夜不敢前追。詰旦率門徒子弟數人。尋蹤至山下。見一小兒提罐。問何往。爲我主被劉涓子所射。取水洗瘡。而問小兒曰。主人是誰人。云。黃父鬼。仍將小兒相隨。還來至門。聞搗藥之聲。比及遠見三人。一人開書。一人搗藥。一人臥爾。乃齊唱叫突。三人並走。遺一卷癰疽方。並藥一臼。時從宋武北徵。有被創者。以藥塗之卽愈。

論者云。聖人所作。天必助之。以此天授武帝也。涓子用方爲治。千無一失。演爲十卷。號曰鬼遺方。﹝舊脫演爲以下九字。今據太平禦覽訂補。﹞適余從叔祖。涓子寄書。具敍此事。並方一卷。方是丹陽薄紙本寫。今手迹尙存。從家世能爲治方。我而不傳。其孫道慶與余鄰居。情款異常。臨終見語家有神方。兒子幼稚。苟非其人。道不虛行。尋捲診候。兼辧藥性。欲以相傳。屬余旣好方術。受而不辭。自得此方。於今五載。所治皆愈。

可謂天下神驗。劉氏昔寄龔方。故艸寫多無次第。今輒定其前後。簇類相從。爲此一部。流布鄕曲。有識之士。

幸以自防。齊永元元年大歲已卯五月五日撰。

龔道慶曰。王祖母劉氏有此鬼方一部。道慶祖考相承。謹按處治。萬無一失。舅祖涓子兄弟。自寫。稱云無紙。而用丹陽錄。永和十九年資財不薄。豈復無紙。是以別之耳。﹝顧修曰。永和只十二年。且去宋武甚遠。疑元嘉之訛。﹞

宋書宗室傳曰。遵考父涓子。彭城內史。

錢曾曰。劉涓子鬼遺方五卷。劉涓子不知何許人。晉末於丹陽郊外。射中一物云云。是書極爲奇祕。收藏家罕見之。別有劉涓子治癰疽神仙遺論一卷。與此同是宋鈔。皆宜別錄副本備之。

﹝神仙遺論﹞宋志十卷闕陳振孫曰。劉涓子神仙遺論十卷。東蜀刺史李錄。按中興書目。引崇文總目云。宋龔慶宣撰。劉涓子者。

晉末人。於丹陽縣得鬼遺方一卷。皆治癰疽之法。慶宣得而次第之。今按唐志。有龔慶宣劉涓子男方十卷。未知卽此書否。捲。或一板。或止數行。名爲十卷。實不多也。

﹝甘氏﹝浚之﹞癰疽部黨雜病疾源﹞隋志三卷佚﹝療癰疽金創要方﹞隋志十四卷佚﹝療癰疽毒惋雜病方﹞隋志三卷佚﹝甘氏﹝伯齊﹞療癰疽金創方﹞隋志十五卷﹝唐志作十二卷﹞佚﹝亡名氏癰疽論方﹞隋志一卷佚﹝療癰經﹞隋志一卷佚﹝療三十六方﹞隋志一卷佚﹝秦氏﹝政應﹞療癰疽諸瘡方﹞隋志二卷佚﹝諭氏﹝義﹞纂療癰疽要訣﹞﹝宋志作廣癰疽要訣﹞唐志一卷佚﹝瘡腫論﹞唐志一卷佚鄭樵曰。唐西州節度史藉諭義撰。

錢侗曰。崇文總目。瘡腫論一卷。諭義撰。侗按通誌略。作藉諭義撰。誤也。

按千金方癰疽門五香連翹湯注曰。要藉諭義有黃甘艸芒硝各六分。據此藝文略史籍二字。當作要籍。蓋系官銜。唐書百官志曰。節度使府院法直官要籍逐要親事各一人。又藝文志。有江承宗刪系藥詠三卷。注。鳳翔節度要籍。可以證焉。

﹝沈氏﹝泰之﹞癰疽論﹞唐志二卷佚﹝藺道者仙授理傷續斷方﹞四卷存亡名氏序曰。此方乃唐會昌間。有一頭陀。結艸庵於宜春之鐘村。貌甚古。年百四五十歲。買數畝墾。種粟以自給。村氓有彭叟者。常常往來其廬。顏情甚稔。或助之耕。一日彭之子升木伐條。誤墜於地。折頸挫肱。

呻吟不絕。彭訴於道人。道人請視之。命買數品藥。親制以餌。俄而痛定。數日已如平時。始知道人能醫。求者益眾。道人亦厭之。乃取方授彭。使自制以應求者。且誓之以無苟取。毋輕售。毋傳非人。由是言治損者宗彭氏。

彭叟之初識道人三十許。今老矣。然風采無異前時。問其姓名。曰藺道者。問其氏曰。長安人也。始道人閉門不通人事。人亦少至。惟一鄧先生每春晴秋爽。攜稚過之。必載酒從焉。道人懸一椰瓢壁間。鄧至則取瓢更酌。

彭或遇之亦酌。二人皆談笑竟晷。醉則髙歌。其詞曰。經世學。經世學。成無用著。山中樂。山中樂。土堪耕鑿。癭瓢有酒。同君酌。醉臥艸廬。誰喚覺。松陰忽聽雙鳩鶴。起來日出穿林薄。彭朴不知所言爲何。惟熟聽其歌。亦得其腔。每歸對人歌之。人亦不省。居久。鄧先生不至。彭聞道人。道人云。已仙去。

彭卒不悟。後江西觀察使行部至袁州。聞彭所歌異之。詰其詞得道人姓氏。遂遣人同彭叟至其廬。邀之。至則行矣。惟瓢存焉。廉大以爲恨。謂彭得其治損諸方。因易其村曰鞏。道人有書數篇所授者。特其最後一卷云。

﹝亡名氏癰疽論﹞崇文總目三卷佚﹝釋氏﹝智宣﹞發背論﹞崇文總目一卷佚﹝白氏﹝岑﹞發背論﹞崇文總目十卷﹝通誌略宋志作一卷﹞佚李肇曰。白岑嘗遇異人。傳發背方。其驗十全。岑賣弄以求利。後爲淮南小節度使髙適。脇取其方。然終不甚效。岑至九江爲虎所食。驛吏收其囊中。乃得眞本。太原王升之寫以傳布。﹝國史補﹞

﹝釋波利譯吞字貼腫方﹞﹝通誌略作唐波馳波利奉詔譯﹞崇文總目一卷佚﹝亡名氏瘰方﹞崇文總目一卷佚﹝療小兒丹法﹞通誌略一卷佚﹝邢氏﹝元補﹞癰疽論﹞﹝宋志注邪一作邾﹞宋志一卷俠﹝徐氏﹝夢符﹞外科灸法論粹新書﹞宋志一卷佚﹝王氏﹝蘧﹞經效癰疽方﹞宋志一卷佚自序曰。元三年夏四月官京師。疽發於背。召國醫治之。逾月勢益甚。得徐州蕭縣人張生。以艾火加瘡上。

自旦及暮。凡一百五十壯。知痛乃已。明日鑷去黑痂。膿血盡潰。膚理皆紅。亦不復痛。始別以藥敷之。日一易焉。易時旋剪去黑爛惡肉。月許瘡乃平。是歲秋夏間。京師士大夫。病疽者七人。余獨生。此𨿽司命事。然固有料理。不知其方。遂至不幸者。以人意論之。可爲慨然。於是撰次前後。所得方。模版以施。庶幾古人濟眾之意。紹聖三年三月日題。﹝本事方﹞

﹝胡氏﹝權﹞治癰疽膿毒方﹞宋志一卷佚﹝史氏﹝源﹞治背瘡方﹞宋志一卷佚史源序曰。源幼時學畢業。全不知醫藥。甲戌年。自太學歸省。國醫常穎士器之適在府下。求爲母氏一診。

云。有蓄熱必渴。時母子不引飲。略喜水。又云。但防作瘡覺瘡。便著艾於上。熱盛則五花灸之。﹝謂中及四旁。

隨赤到處灸。非方停也。﹞切記。至辛巳年六月望日。母氏忽言。背胛間微癢。視之有赤半寸許。方有白粒如黍粟。記器之言。乃急著艾。其赤隨消。故二七壯而止。信宿復覺微痛。視之有赤下流。長二寸。闊如韭葉。舉家不悉。皆以前灸爲悔。親戚交謫。謂赤熱如何用火。有詆器之者。遂呼外醫。用膏藥覆之。益引一日夜。增一暈。

至二十二日。衡斜約六七寸。痛楚不勝。間一呻吟。聽之心碎。蒼忙詢告。或云。等慈寺尼知全者。前病瘡甚大。

得灸而愈。奔問之。全云。劇時昏不知。但小師輩言。範八奉議。﹝忠宣之子﹞守定灸八百餘壯。方蘇。約艾一篩爾。

亟歸白之見從。始以銀杏作炷。其上十數。殊不覺。乃截四旁。亦引其炷。滅四之三。皆覺痛。七壯後覺癢。每一壯燼。則赤隨縮入。灸至三十餘壯。赤暈收退。病者信。遂以艾作團梅杏大。灸其上。漸加至雞黃大。約四十團。方覺痛。視火焦處已寸餘。蓋灸之遲。而初發處。肉已壞。壞肉盛隔。至好肉方痛爾。四旁知痛者。肉未壞也。又有言。

一潘殿直居城南。施瘡藥每效。源卽再拜邀講。時已曛黑。火滿背。潘以手離瘡五六寸許試之。云。瘡髙阜而熱。不妨。﹝且云。怕不髙而熱气少者。﹞病者食粥訖安寢。﹝前此六夜不寢。﹞至曉示之瘡。如覆一甌。突然髙三四寸。

上有百數小竅。色正黑。以千金所說。與潘氏髙阜之言求之。突然髙者。毒瓦斯出外而聚也。百數小竅者。毒未聚。

而浮攻肌膚也。色正黑者。皮與肉俱壞也。非艾火出其毒於壞肉之裏。則五臟逼矣。至是方悟明堂圖。與煙蘿子所畫。五臟在背。如懸掛然。今毒行分肉間。待其外穿潰。則內虛外實。虛則易入。實難出。較然可見。而聽庸醫。用尋常赤腫敷貼涼冷藥。以消散之。此借寇兵也。源痛自咎。爲人子不曉醫藥。致親疾危甚。荷神明扶佑於蒼茫間。問知艾力已危而獲安。顧何以報神明之徳。惟詳具灸效。及以名醫所論。長者所教。體常治療。將養避忌之法。盡告後來。庶以推展聖賢垂濟之意。警發人子之用心。少謝母氏獨獲更生之幸云。壬午上元日穎昌史源序。

﹝定齋居士五痔方﹞宋志一卷佚﹝宋氏﹝霖﹞丹毒備急方﹞宋志三卷佚﹝李氏﹝闕名﹞癰疽方﹞宋志一卷佚﹝亡名氏治發背惡瘡內補方﹞宋志一卷佚﹝亡名氏衛濟寶書﹞宋志一卷未見陳振孫曰。衛濟寶書一卷。稱東軒居士。不著名氏。治癰疽方也。

四庫全書提要曰。衛濟寶書二卷。舊本題東軒居士撰。不著名氏。陳振孫書錄解題。宋史藝文志。皆列其目。

爲一卷。世間久無傳本。惟永樂大典內。尙有其文。並原序一篇。稱予家藏癰疽方論二十二篇。圖證悉具。可傳無窮。故記之曰家傳衛濟寶書。序中具述方論之所自來。而復言恁文注解。片言隻字。皆不妄發云云。然則是書所載。本以經驗舊方。裒輯成帙。惟中間注語。乃東軒居士所增入耳。又別有董璉序一篇。紀其得此書於妻家汪氏始末。中有乾道紀年。知東軒居士尙當爲孝宗以前人。特其姓名。終不可考。至徐文禮。不過校正刊行。而所作後序。亦有舉諸家治法。集成一書之語。乃當時坊本。售名欺世之陋習。不足信也。其書首列論治諸條。皆設爲問答之詞。原序以爲傳之不老山髙先生。其說頗荒誕不可稽。而剖晰精微。深中奧妙。實非有所師授者不能。

其後臚列諸方。附以圖說。於藥物之修制。鍼灸之利害。抉摘無遺。多後來醫流所未見。謹因其舊文。掇拾排比。

析爲上下二卷。著之於錄。以備醫家之一種。其乳癰軟癤二門。則別系之卷末。俾各從其類焉。

﹝李氏﹝迅﹞集驗背疽方﹞書錄解題一卷未見李迅序曰。耕當問農。識當問婢。業之貴乎專門。固也。苟得於口耳道聽。古人所不取。余自上世。本以儒術名家。取科第與鄕薦。代不乏人。今猶未艾於醫方。特寓意於其間。志在濟人而已。他無苟焉。其視徒廣於收方。每有所得。靳而不與人者。心實病之。凡士大夫家傳名方。每喜於更相傳授。至於醫生術士。或有所長。賂以重賄。幸而得之﹐則必試而用之。心知其經驗有固。病來叩隨證贈方。一無吝色﹐行之無倦。繼志述事。今歷二世。獨背疽之疾。世醫以爲奇疾。望風斂手。於是尢盡心焉。始則試之田夫野人。中則用之富家巨室。久而獻之貴官達官。有如印券契鑰之驗。屢欲編集。以貽後人。愧非專門而止。玆因賢土大夫。適爾過聽。諄諄下問。欲廣其傳。乃退而敬嘆其存心之良。髙出收方之士數百等。用是不敢固辭。取平昔所用經驗之方。從而編次。明辧其證候。詳論其顚末。與夫用藥之先後。修合之精粗。病者之調攝。飲食居所之戒忌。靡所不載。自知鄙俚而繁贅。然以口授心傳之術。而寄於筆端。一或不詳且盡。因致錯誤。則性命所系。陰譴之報。其誰尸之。故不恥而爲之撰集。用藥之際。更宜讀思之。明辧之。宦遊四方。聞見益廣。續得名方。因風教告。以警不逮。豈特愚之素志。實君子聞善相告之意也。慶元歲在柔兆執徐。律中大呂中浣日。遂江李迅嗣立書。﹝外科精要﹞

陳振孫曰。李氏集驗背疽方一卷。泉江李迅嗣立撰。凡五十二條。其論議詳盡曲當。

四庫全書提要曰。集驗背疽方一卷。宋李迅撰。迅字嗣立。泉州人。官大理評事。以醫著名。此書見於陳振孫書錄解題。稱所集凡五十三條。其議論詳盡曲當。馬端臨經籍考。亦著於錄。而題作李逸撰。與書錄解題不合。

今案此書。前有郭應祥序。亦云嗣立名迅。則通考誤也。背疽爲患至鉅。俗醫剽竊一二冊方。或妄施刀鍼。而於受病之源。發病之形。及夫用藥次第。節宣禁忌之所宜。俱置不講。後夭瘀者。十恆八九。今迅所撰。於集方之前。俱系以論說。凡診候之虛實。治療之節度。無不斟酌輕重。辧析毫芒。使讀者了如指掌。中如五香連翹湯。

內補十宣散。加料十全湯。加減八味丸。立效散之類。皆醇粹無疵。足稱良劑。至忍冬丸。與治乳癰發背神方。

皆只金銀花一味。用藥易而收功多。於窮鄕僻壤。難以覓醫。或貧家無力服藥者。尢爲有益。洵瘍科中之善本矣。

讀從永樂大典中。采掇裒訂。仍爲一卷。其麥飯石膏。及神異膏二方。諸方中最神妙者。而永樂大典。乃偶佚之。

令據蘇沈良方。及危亦林得效方補入。又赤水元珠。亦載有神異膏方。與得效方。稍有不同。今並列之。以備參考焉。

﹝按查文獻通考。亦作李迅。其誤作李逸者。見於國史經籍志。提要說失考。﹞

﹝伍氏﹝起予﹞外科新書﹞﹝舊作起子訛﹞宋志一卷佚鄒應龍序曰。大抵癰疽。發於背者。至危殆之疾也。多至不救者。夫豈皆命也哉。然有法可活。非膏塗末敷之能愈。初覺便從頭上作艾炷。宜泄蘊毒。使毒瓦斯亟奪。而無內蝕之患。惟頭及頸則否。此更生法也。灼艾之外。

則又有奇方存。起予平昔屢用屢效。實不敢私。以廣其傳。開禧丁卯十月旦日。江南西路提刑鄒應龍爲之序跋。

刊於章首。﹝外科精要﹞

﹝亡名氏外科積要方﹞佚按上見於朱氏集驗方。

﹝張氏﹝允蹈﹞外科保安要用方﹞宋志五卷﹝書錄解題作三卷﹞佚陳振孫曰。外科保安方三卷。知興化軍毫社張允蹈家藏方。龔參政茂良劉太史夙爲之序跋。

﹝亡名氏五發方論﹞書錄解題一卷佚陳振孫曰。五發方論一卷。不知名氏。亦吳晦父所錄。

﹝李氏﹝世英﹞癰疽辧疑論﹞二卷存史彌忠序曰。余嘗觀隋大業中巢元方等。著諸病源候論。其論癰疽諸證。固多本於古書。但能定人以必死之期。而未嘗示人以救死之方。然則此書流傳於世。見之者毛骨竦立而已。果何益乎。近時陳無擇三因方盛行。所謂病有三因者。實原於金匱要略。非臆說也。其爲癰疽敍論。謂陰滯於陽則發癰。陽滯於陰則發疽。而此二毒。發無定處。常以脈別之。浮洪滑數則爲陽。微沈緩澀則爲陰。陰則熱治。陽則冷治。可謂明白簡易矣。然考其所用之方。則不能無疑。如乳香連翹。與漏蘆二湯。及洪丞相所序內補散。固已明言不可守此一法。而普攻之矣。但謂內因則用遠志。外因則用大黃。不內外因則用甘艸。所謂陰則熱治者。初未嘗有方及之。後𨿽有內塞散一方。亦用附子。

但施之於熱退膿血不止之時。非是用於其疾興作之際。則夫熱治之說。竟成泯默而無傳可乎。余弟定叔得此疾於積年患渴之後。不數日間。腫大如杯。勢極可慮。不敢輕用外科。父子兄弟。相與爲謀。惟有李君太醫。老成更練。可付玆事。丞致禮招之。至則診其脈。察其證。遽舉手相賀曰。此陰病也。見得甚明。無唐過憂。但用多備雄附等料耳。曁服其藥數日。病者大覺煩躁。且索冰水。沃手盥湔。至呼諸子來前。而誥李君曰。汝以附子殺我。

我死。兒輩忍不從汝取償吾命乎。李君但笑而唯唯。不得已而應之曰。今夜乃住此藥。退而語諸子曰。今正是服附子時。捨則無藥可進。況病患飲食精神。皆不失常。瘡潰而膿如湧泉。皆善證也。非服附子之功而何。但用附子。稍雜以他劑而進之。使不能別其气味。斯可矣。諸子如其言。遂收全功。病涉數月。用附子逾三百之數。皆余所目擊。向使李君初無定見。終無定力。顧不殆哉。余於此尢惜陳無擇三因方證治。未及處熱治之方也﹐李君世攻外科。壯歲從古綰陸從老學。指下明徹。如洞見肺腑。用藥親切。如射必中的。晚歲遂爲吾鄕獨步。一日與餘言。今老矣。且憚於出入。然醫書之備。莫盛於今日。學人儻能按圖而索焉。十豈不能得其五六。但癰疽一證。

實爲至危之疾。乃絕無所謂熱治之方。後學何所考據。況近世有不幸而罹此疾者。多發於陰。如憂慮鬱結。色欲過度。陽气衰弱。榮衛不調。非陰類乎。某輒犯不韙。著辧疑論。仍以常用旣效之方。具述於後。因欲命工刻梓。

以廣其傳。幸不靳一語。與之卽可。則其爲不費之惠。夫豈淺淺。彌忠當不文辭。而此論不必以文而行遠。於是乎書。淳壬寅季秋旣望。端明殿學士金紫光祿大夫致仕史彌忠序。

李世英跋曰。僕年過從心。歷醫五十餘載。耳聞目見。受此病者。十中僅有三二可保其生。緣此病有陰陽緩急之異。蓋醫者不決。使病者惶怖。世英僅將家傳積世祕效之方書。參考古今諸家之論。並親承前輩諸老先生指証之教。編成一帙。命曰癰疽辧疑論。其實只欲辧明陰陽之疑惑。次用藥劑之輕重。非敢爲贅言也。更望四方髙明之士。洞燭此書。或恐語未能盡善。悉爲考證。庶得旨要諦當。欲廣流傳。深願家家盡曉。人人自會。或城邑市井。猶可命醫。或道途阻。深山大澤。忽感此疾。倉卒之間。命醫未及。但將此書詳覽。先別陰陽。隨證施治。

庶不致陰陽錯繆。舉獲康寧。爲利益小補哉。時大歲壬寅淳二年仲冬晦日。雪巖李世英少穎書。

﹝陳氏﹝自明﹞外科精要﹞醫藏目錄三卷存陳自明序曰。凡癰疽之疾。比他病最酷。聖人推爲雜病之先。自古𨿽有瘍醫一科。及鬼遺等論。後人不能深究。於是此方淪沒。轉乖迷塗。今鄕井多是下甲人。專攻此科。然沾此疾。又多富貴者。內經云。大凡癰瘡。多生於膏粱之人。僕家世大方脈。每見沾此疾者。十存一二。蓋醫者少有精妙能究方論者。問讀其書。又不能探頤索隱。及至臨病之際。倉卒之間。無非對病閱方。徧試諸藥。況能療癰疽。

持補割。理折傷。攻牙療痔。多是庸俗。不通文理之人。一見文繁。卽便厭棄。病家又執方論。以詰難之。遂使醫者鼯鼠技窮。中心惶惑。當下不下。悠悠弗決。遷延日久。遂令輕者重。重者死。又多見生疽之人。隱諱者眾。

不喜人言。是癰疽發疾。但喜云只是小小癤毒而已。及至孔洪。遂致不救。又有病家猜鄙。吝其所費浩瀚。不肯請明了之醫。而甘心委命於庸俗之手。或有醫者。用心不臧。貪人財利。不肯便投的當伐病之劑。惟恐效速。而無所得。是禍不極。則功不大矣。又有確執一二藥方。而全無變通者。又有當先用而後下者。當後下而先用者。

﹝多見一得疾之初。便令多服排膿內補十宣散。而及增其疾。此藥是破後排膿內補之藥。而洪內翰未解用藥之意。

而妄爲序跋。以誤天下後世者眾矣。陳無擇云。當在第四節

用之。是也。﹞又有得一二方子。以爲祕傳。惟恐人知之。穹貴之人。不見藥味。而不肯信服者多矣。又有自知眾人嘗用已效之方。而攺易其名。而爲祕方。或妄增藥味。以惑眾聽。而返無效者。亦多矣。此等之徒。皆含靈之巨賊。何足相向。又有道聽塗說之人。遠來問病。自逞了了。詐作明能。談說異端。或云是虛。或云是實。出示一方。力言奇效。奏於某處。此等之人。皆是貢諛。

其實皆未曾經歷一病。初無寸長。病家無主。易於搖惑。欲於速效。又喜不費資財。更不待醫者商議。可服不可服。卽欲投之。倏然至禍。各自走散。古人云。貧無達士將金贈。病有閒人說藥方。此世之通患。歷代不能革。

凡癰疽之疾。眞如艸寇。不守律法。出意凶暴。待之稍寬。殺人縱火。無可疑者。凡療斯疾。不可以禮法待之。

仍要便服一二緊要經效之藥。把定臟腑。外施鍼灸。以泄毒瓦斯。其勢稍定。卻乃詳觀方論。或命醫者。詳察定名。

是癰是疽。是虛是實。是冷是熱。或重或輕。對證用藥。無失先後次序。病者不必憂惶。醫者確執己見。不可妄立名色。愴惶惑亂。收效必矣。如近代名醫李嗣立伍起予曾孚先輩。編集上古得效方論要訣。愚因暇日。采摭羣言。自立要領。或先或後。不失次序。其中重復繁文者削之。取其言簡意盡。綱領節目。整然不紊。庶幾覽者。

如指諸掌。𨿽不能盡聖人之萬一。使臨病之際。便有所主。毋致渴而穿井。斗而鑄兵者乎。時景定癸亥孟秋。寶唐習醫陳自明良甫序。

﹝朱氏﹝震亨﹞外科精要發揮﹞佚接上見於宋濂丹溪朱公石表。

﹝熊氏﹝宗立﹞外科精要附遺﹞三卷存﹝薛氏﹝己﹞校注外科精要﹞三卷存薛已序曰。外科。蓋指瘡瘍門言也。上古無外科專名。實於季世。後人遂因而分內外爲二科。玆外科乃宋陳良甫先生所著。𨿽以瘍科名其書。而其治法。固多合外內之道。如作渴泄瀉灸法等論。誠有以發內經之微旨。

殆亙古今所未嘗道及者。可傳之萬世。而無獘也﹐第其他所設方藥﹐亦不無宜於昔。而不宜於今者。非先生之術。

有未精要也。良由今人所稟。遠不逮昔。𨿽使先生至今存。亦不得不因時而損益之矣。余於時自忘淺鄙。漫仿元本之所旣備而未悉者。斷以愚意而折衷之。仍其舊名。釐爲四卷。其補錄一卷。則出余管見。同志幸勿咎其僭。

而進其所未至焉。嘉靖丁未春月吉日。奉政大夫太醫院使致仕昊郡薛已謹序。

﹝外科精要補﹞一卷存﹝竇氏﹝傑﹞瘡瘍經驗全書﹞醫藏目錄十二卷存申時行序曰。宋有竇漢卿者。以瘍醫行於慶曆祥符之間。詔治太子疾。召入仁智殿下訊之。未幾太子病愈。

輒嘉勞之。封爲太師。以國老稱。遂命制諸方。以弘濟寰海外內。一時神其術者。咸知有竇氏瘍醫矣。然其書之傳於世者。分析種種。繪圖定方。具有法度。信利人之妙術。濟世之弘軌也。我朝以來。家有傳焉。其方多驗。

裔孫楠續授太醫院醫士。其子夢麟術業益工。聲稱藉甚。乃緝遺書。重增經驗諸方。梓以行世。蓋溯漢卿爲合肥人。嘗遊江湖。遇一至人。而其術益神。則醫業之精。信非偶然者矣。夢麟號仲泉。今家常之無錫。與華太學復陽遊。復陽爲秋官補庵公之子。比來京師。備能道之。

四庫全書提要曰。疳瘍經驗全書十三卷。舊本題宋竇漢卿撰。卷首暑燕山竇漢卿。而申時行序。考宋藝文志。

不載此書。僅有竇太師子午流注一卷。亦不詳竇爲何名。疑其說出於附會。且其中治驗。皆夢麟所自述。或卽夢麟私撰。托之乃祖也。國朝康熙丁酉。歙人洪瞻巖重刊。乃云。得宋刻祕本校之。殆亦虛詞。

按竇傑金末人。事履詳著於明堂經脈類。申氏說妄甚。

﹝胡氏﹝元慶﹞癰疽神祕灸經﹞醫藏目錄一卷存楊子成序曰。人具五臟之形。而气血之運。必有以疏載之。其流則曰歷。曰循。曰經。曰至。曰抵。其交際。

則曰會。曰過。曰行。曰達者。槪又所謂十二經焉。十二經左右手足。各備陰陽者三。陰右而陽左也。陽順施而陰逆施。以三陽言之﹐則太陽少陽陽明。則陽有太少也矣。而有陽明者。取陰陽合明之意也。以三陰言之。則太陰少陰厥陰。陰旣有太少矣。又有厥陰者。取兩陰交會之義也。非徒經之有十二。又有系絡者。爲系絡之數。三百六十五。所以附經而行。周流不息。若陰陽維蹺衝帶六脈。皆有所系。惟任督二經。則包乎腹背。而有專穴。

諸經滿而溢者受之。初不可常而忽焉。宜與諸經並論。通考其穴﹐三百五十又七。此人身之常徧也。槪經血所滯。

發而爲癰疽。爲疔癤。此皆气血不能通之謂也。歷觀諸經。傳變不一。是經之滯。當審何經所發。何穴所滯。辧視其穴。則用火以攻之。疏其源流。而無滯也。猶如溝渠塞其庭水泛濫。今胡元慶先生深窮妙理。周徧玄微。遂緝十二經所滯之穴。毫端妙理。用以廣生民之福。同躋仁壽之域也。至正甲子。永昌楊子成序。

﹝薛氏﹝己﹞癰疽神祕灸經校補﹞一卷存﹝齊氏﹝徳之﹞外科精義﹞國史經籍志二卷存齊徳之曰。夫醫者。人之司命也。脈者。醫之大業也。蓋醫家苟不明脈。則如冥行索途。動致顚覆矣。夫大方脈。婦人小兒風科。必先診脈。後對證處藥。獨瘡科之流。多有不診其脈候。專攻治外。或有證候疑難。別招方脈診察。於瘡科之輩。甘當淺陋之名。噫。其小哉如是。原夫瘡腫之生。皆由陰陽不和。血气凝滯。若不診候。

何以知陰陽勇怯。血气聚散耶。由是觀之。則須信療瘡腫。於診候之道。不可闕也。歷觀古今治療瘡腫方書甚多。

其間診候之法。略而未詳。比夫諸科。甚有滅裂。愚𨿽不才。輒取黃帝素問難經靈樞甲乙。及叔和仲景扁鵲華佗千金外臺聖惠總錄。古今名醫諸家方論之中。診候瘡腫之說。簡編類次。貫成篇帙。首載診候入式之法。次論血气色脈參應之源。後明脈之名狀。所主證候。及瘡腫逆從之方。庶使爲瘡腫科者。覽此則判然可曉。了無凝滯於胸次。一朝臨疾。診候至此。則察逆從。決成敗。若黑白之易分耳。

四庫全書提要曰。外科精義二卷。元齊徳之撰。徳之始末未詳。惟其結銜。稱醫學博士充禦藥院外科太醫。

是編先論後方。於瘡腫診候。淺深虛實。最爲詳盡。考周禮天官。瘍醫掌腫瘍潰瘍金瘍折瘍之祝藥。殺之劑。

注曰。。謂刮去膿血。殺。謂以藥食其惡肉。又曰。凡療瘍以五毒攻之。注曰。今醫方有五毒之藥。合黃。

置石膽。丹砂。雄黃。礬石。磁石其中。燒之三日三夜。其煙上著。以雞羽埽取之。以注惡肉破骨則盡出。又曰。

以五气養之。以五藥療之。以五味節之。注曰。旣殺而攻盡其宿肉。乃養之也。五气。當作五穀。字之誤也。

節。節成其藥之力云云。是則古者瘍醫。攻補兼施之明證。後之瘍醫。惟持攻毒之方。治其外而不治內。治其末而不治本。故所失恆多。徳之此書。務審病之所以然。而量其陰陽彊弱以施療。故於瘍科之中。最爲善本。書中無一字及李杲。李杲平生亦不以外科者。原本附東垣十書之末。蓋坊刻雜合之本。取以備十書之數。與所載朱震亨書。均爲濫人。孫一奎赤水玄珠引之。竟稱東垣外科精義。不考甚矣。

﹝滑氏﹝壽﹞痔篇﹞佚按上見於朱右攖寧生傳。

卷七十一

方論﹝四十九﹞

﹝亡名氏仙傳外科祕方﹞﹝醫藏目錄趙宜眞撰﹞國史經籍志十一卷未見﹝楊氏﹝淸叟﹞外科集驗方﹞國史經籍志一卷存趙宜眞序曰。外科集驗方一帙。乃禾川楊淸叟所編述。以授吳寧極。寧極之子有本。以授西平善觀李先生。

以授於宜眞者。其方簡要。惜未版行。故獨存之。昨來遊金精福地。道經雩都。吾徒蕭天倪鳳岡。本西昌望族。

自幼學道於紫陽觀。二十載前嘗從予遊。亦能召風雨。濟旱澇。蓋道緣深重。履踐端恪之所致也。其師弟劉致柔順川數年間。徧身苦瘡癤。服荊煎湯。敗毒桑諸藥俱不效。予因以外科方授之。用返魂湯。未終劑而愈。天倪乃欣然捐己資繡梓。散施流通。其惠濟之意如此。則雨之應禱也宜哉。𨿽然。予有故人。曾患鼓椎風。往來寒熱。

數月伏枕。諸藥不能療。最後一醫士診之曰。𨿽成痼疾。而有客邪在少陽經未解。若曾服五積散則誤矣。詢之果然。因投小柴胡湯。數服寒熱頓除。卻用本料追風丸等藥。理其風證。而全瘳矣。夫雜病有方。傷寒有法。二者兼盡其道。乃爲良醫。若以大方外科。各專其一。正恐或有所誤。而不自知。則又豈能全美乎。此外科論證處方。

𨿽極其造理。校於諸方爲獨優。在圓機之士。臨証之時。尢當加審焉。洪武戊午九月朔日。浚儀原陽子趙宜眞序。

﹝外科序論﹞國史經籍志一卷未見﹝亡名氏祕傳外科方﹞一卷存﹝郭氏﹝文才﹞瘡科心要﹞二卷未見劉純曰。純早年居淮南。於陳復初契家齋堂。得東原郭文才甫家傳瘡科心要二卷。特行四方。按法每擇用之。

多獲奇效。﹝玉機微義﹞

﹝王氏﹝拳﹞大河外科﹞二卷存王時槐序曰。永樂中。大河王拳得異人祕授。精外科方。密傳其子孫者六世。效大顯。世莫不知有大河外科者。而其書顧益祕莫有傳。代巡山泉吉公來按閩。間出一帙。槐得而觀之。所論著。多朴而不文。往往務爲蹇澀重復。雜以俚下之語。豈其故爲是。欲以晦其指。而終祕其傳耶。然公昔年嘗患肩癰。曰馬刀。治不效。久之得奇方立愈。後數年乃見此書。則向所謂奇方者在焉。槐竊謂。凡遣疾攝形之家。固稱多術。要在愛護元气。勿令伐傷。此其大指也。大河外科。爲圖三十有六。大抵皆險惡危怪之疾。在庸醫且駭悸胎愕。卽往往下峻烈猛毒之劑。

急攻其內。蘄速效旦夕。故一臂瘍肘癬。而輒不救者。則伐元气之過也。而此書附載諸方。多疏解消導。達支而衛本。此其所以爲得歟。嗟夫。海隅塞外。異時羽書相聞。良足畏。顧驅除在機術何如耳。而愼毋畢耗吾民力。

此殆亦元气之說。而忠誠憂世。眞爲社計者。將必於大河有取哉。書故抄本。督屯憲黃君一見。謂宜廣其傳。遂相與請於公付梓云。

﹝陶氏﹝華﹞癰疽神驗祕方﹞國史經籍志一卷存﹝十段關﹞醫藏目錄一卷未見﹝周氏﹝文采﹞外科集驗方﹞二卷存自序曰。醫一也。然有內外科之異者。蓋人之疾有內外故也。科旣有內外。故古之專門者。各有方書。以傳後世。第今之專於內者。則精其內。而瘡科或有所遺。專於外者。精其外。而方脈或有未諳。二者俱不能以無偏。

夫惟仁者愛人之心。深長而周密。必欲兼之而後已。弘治丙辰歲。王殿下不以臣爲蒙昧。命臣於凡大方脈書內。

精選其方之經驗者。區分類別。且論辧其下。名曰醫方選要。總一十卷以進。內瘡科亦一帙焉。今年春。睿意又以爲選要之集。固足以爲內疾之療。然人於日用間。莫不有飲食也。亦莫不有喜怒也。飲食不節。喜怒不常。則未免致傷榮衛。而瘡毒生焉﹐其生也種類頗多。玆瘡科一帙。烏足以盡療乎。以故命臣。重集外科方論。務在較量之也審。簡拔之也精。究其疾之源。詳其藥之用。以與選要配。庶不致有所偏廢。臣於是尢有以仰知殿下仁愛及人之盛心。所謂深長而周密矣。顧臣艸茅。學不足以明理。醫不足以名世。凡庸膚淺。務乎此而遺乎此者也。

曷克以稱上意邪。𨿽然。睿命不敢不遵。駑鈍不可不效。是以忘其固陋。集古名醫外科諸書。謹擇其藥與證對。

而隨患用巧者。根據選要條例。裒成二卷。名曰外科集驗方。上塵睿覽﹐夫疾之愈不愈。醫之良不良。系乎方之驗不驗也。臣之所集。𨿽妄以集驗名。然亦管窺蠡測。勉彊以應命耳。若夫較量審而簡拔精。究其源而詳其用。則臣豈敢。弘治戊午歲秋九月吉日。良醫副臣周文采稽首謹序。

興王序曰。弘治丙辰。令良醫周文采於大方脈書中。已選其方之驗且要者。爲十卷。名曰醫方選要。而外科方。略之尙未備也。迨今年春。仍令本官。於外科方書中。集其方之奇驗者。爲二卷以進。吾覽之。見其考論精詳。處證不謬。深足定外科之關鍵。而開醫學之蒙昧也。因刻而廣之。俾天下之人。凡嬰外之病。而職外之科者。得是書以治之。𨿽未能繼古人之神妙。而篤廢聾瞽。萬一可復之於全。生生之功。庶亦博哉。

﹝許氏﹝兆禎﹞外科集驗﹞未見按上見於吳秀醫鏡序。

﹝韓氏﹝﹞楊梅瘡論治方﹞一卷未見韓曰。近時黴瘡。亦以霞天膏。入防風通聖散治愈。別著楊梅瘡論治方一卷﹐滇壺簡易方一紙。爲遠近所傳。用者輒效。﹝醫通﹞

﹝薛氏﹝己﹞外科心法﹞國史經籍志七卷存﹝外科經驗方﹞國史經籍志一卷存﹝癘瘍機要﹞國史經籍志三卷存﹝外科發揮﹞八卷存﹝外科樞要﹞四卷存﹝汪氏﹝機﹞外科理例﹞明史八卷存自序曰。外科者。以其癰疽瘡瘍。皆見於外。故以外科名之。然外科必本於內。知乎內以求乎外。其如視諸掌乎。經曰。膏粱之變。足生大疔。由膏粱蘊毒於內而生也。又曰。榮气不從。逆於肉理。乃生癰腫。是癰腫由榮气逆於肉理之內而生也。有諸中。然後形諸外。治外遺內。所謂不揣其本。而齊其末。殆必己誤於人。己尙不知。人誤於己。人亦不悟。嗚呼。己𨿽不知。天必知之。人𨿽不悟。神必識之。異日明受天責。陰獲神譴。不在於身。則在於子孫矣。予於是懼。因輯此書﹐名曰外科理例。蓋其中古人所論。治無非理也。學人能仿其例而推展之。於焉而求古人不言之妙旨。庶幾小不誤己。大不誤人。抑�有補於將來焉。輯已成編。復得新甫薛先生心法發揮讀之。觀其論治。亦皆一本於理。而予竊喜暗與之合。於是復采其說。參於其中。

庶得以爲全書。而學人無復有遺憾矣。是爲序。嘉靖辛卯冬十一月長至日。祁門汪機識。

四庫全書提要曰。外科理例七卷。附方一卷。明汪機撰。是書成於嘉靖辛卯。凡分一百四十七類。又補遺七類。共爲一百五十四門。後附方一卷。凡一百五十六通。前有自序。其曰理例者。謂古人所論。治無非理。欲學者仿其例。而推展之也。大旨主於調理元气。先固根柢。不輕用寒涼攻利之劑。又分爲捨脈從證。捨證從脈。及治之不應。別求其故三例。用法通變。亦異於膠執之談。惟措語拙澀。驟讀之或不了了。是其所短。然方技之書。

不能責以文章之事。存而不論可矣。書中多引外科精要。及朱震亨之論。又稱輯已成編。得新甫薛先生心法發揮。

復采其說。參於其中。考新甫爲薛己之字。己父鎧弘治時官太醫。則爲宏治正徳間人。是書杖瘡門中。記療治武宗時。廷杖諫官事。則機在正徳中。早以醫名。二人同時。而虛心從善如是。其持論平允。良亦有由也。

﹝劉氏﹝倫﹞濟世外科經驗全方﹞一卷存費序曰。嘗論國政失則急於修省。夷亂華則急於攘禦。醫道內外科亦然。禦醫劉宗序已輯內科全方。詳委而核要。而外科實並有關。其重者關存亡死生。其輕者關悔吝安危者也。南京太醫院判薛立齋匯古方書目。唐陸宣公編集良方。李東垣十書。及醫學正傳。救世良方。萬氏家抄等書。

玆以海上丹方爲主。采前書凡系於外科者。累而盈箱。歷年餘爲之分門別類成篇。醫無漏診。診無漏證。證無漏方。使纖微疑似。闡發明白。一證也。或逆境而憂憤成疾。或順而嗜欲滋毒。一證也。或寒暑鬱結於內。或風露冒觸於外。一證也。或老稚之兩境。或方域之各稟﹐一證也。或彊弱之異質。或勞逸之殊由。圖其像。則正人幾證。側人幾證。覆人幾證。婦證童證瘋證。歷歷條例。無微不究。無隱不洞。不啻秦越人與盧扁隔垣可見人疾病也者。行是集也。誠患家之鍼砭。醫林之準繩。其福斯民之功。良不淺也。乃知醫人治國。理同事異。國得出將入相。如裴郭諸公。治兼內外。而寄之生生之任。則金甌永固。外侮消萌。今﹝下文闕﹞

﹝王氏﹝伯學﹞痔漏論﹞國史經籍志一卷未見﹝楊氏﹝得春﹞瘡科通玄論﹞國史經籍志三卷未見﹝白氏﹝士偉﹞中流一壺﹞﹝世善堂書目一曰癰疽摘要﹞未見徐中行序曰。往余在武昌。親見觀察毛公方壯疽發背。屬有澤宮之役。不早治以病悸久之。桃源白博士士偉。蜀仕族也。三世病疽。得禁方以起。語云。醫不三世不效。豈謂是哉。黔楚地故卑濕。往往病疽。而貴陽直指鄭公疽發於頸危甚。徵博士治輒效。至諸生編氓。全活者以百數。而大中丞阮公履楚旬日。疽發於肩。僉憲馮公亟遣博士往。方行而問至。馮公傷之。乃藉其方布境內。庶幾不脛而走四裔。卽僻壤貧民。猶然療治之耳。夫人之所病病疾多。醫之所病病道少。使聖人預知微。能使良醫得早從事。則何恙不已哉。博士以精博起諸生間。

王公大人莫不折節下之。曩過武陵客省。談十日。自兵略象緯。堪與支離覆逆之數。靡不中。而尢深於養生之指。其言曰。易行周流。信反復。則气無壅﹐而疽自不作。豈倉扁所謂。治不疾稱聖儒者等邪。若博士可謂近之矣。余先君東臯翁喜方術。急人危厄。

甚於己私。設先君在。布英當不後矣。乃更置其中流一壺。示急也。而泫然授梓。用承先志云。﹝天目先生集﹞

﹝儒醫選要﹞醫藏目錄一卷未見﹝龔氏﹝廷賢﹞復明眼方外科神驗全方﹞六卷未見﹝許氏﹝孫﹞瘡科方論﹞一卷未見按上見於竹堂書目。

﹝申氏﹝拱宸﹞外科啟玄﹞十二卷存申五常跋曰。宗兄斗垣公出一編。名外科啟玄。不佞弟於是編而卒業。論凡一百二十有奇。毒發類凡二百三十有奇。方凡一千有奇。析爲十二卷。合爲一編。不欲鍼藏肘後。行且壽剞劂氏。以公之九圍千祀。蓋欲登世世於壽域。公之陰行。善使學醫者曙用。仁心何深摯哉。不但術貴藥而已。

﹝王氏﹝肯堂﹞瘍醫準繩﹞六卷存自序曰。周禮。天官冢宰之屬。有疾醫瘍醫。內外科之分久矣。疾醫中士八人。瘍醫下士八人。重內輕外。

自古已然。然未有不精乎內。而能治外者也。疾醫之所不能生者。於父母遺體。猶得全而歸之。而瘍醫不然。至於爛筋骨。潰肌肉。見臟腑。而後終焉。故疾病於人﹐惟瘍最慘。而世顧輕之。何哉。乃世之瘍醫。明經絡。

諳方藥。而不嗜利。惟以活人爲心者。千百無一也。其見輕固宜﹐然不曰並自輕其命耶。余童而習岐黃之術。弱冠而治女弟之乳瘍。虞翁之附骨瘍。皆起白骨而肉之。未嘗有所師受。以爲外科易易耳。欲得聰明有志者指授之。

使爲瘍醫。而竟無有。故集先代名醫方論融以獨得。而成是編。與世專科書。圖人形。列方藥。詫爲祕傳者。萬萬不侔。能熟而玩。神而明之。可以名世矣。余旣以便瘥還故山。例得支俸。受之則不安。辭之則立異。乃以付梓人。逾期而後竣事。於是諸科分證用藥之書略備。夫孰使余竊祿於朝。而又得優遊編茸。以行於世。豈非聖主之賜也歟。萬曆三十六年。歲在戊申。

七夕微雨作涼。金壇王肯堂奢懶軒下書。

﹝亡名氏瘍醫會要﹞醫藏目錄二卷未見﹝外科鈔錄﹞醫藏目錄捲闕未見﹝外科方論﹞醫藏目錄捲闕未見﹝陳氏﹝實功﹞外科正宗﹞醫藏目錄四卷存自序曰。歷下李滄溟先生嘗謂。醫之別內外也。治外較難於治內。何者內之癥。或不及其外。外之癥則必根於其內也。此而不得其方。膚兪之疾。亦膏肓之莫救矣。乃今古治外者。豈少良法神術哉。或緣禁忌而祕於傳。

或又蹈襲久而傳之訛。卽無所訛而其法術未該其全。百千萬癥。局於數方。以之療常癥。且不免束手。設以異癥當之。則病者其何冀焉。余少日。卽研精此業。內生以活人心。而外悉諸刀圭之法。歷四十餘年。心習方。目習癥。或常或異。輒應手而愈。𨿽徼及岐黃之靈。肉骨而生死。不無小補於人間。自叩之靈臺。則其思慮垂竭矣。

旣念余不過方技中一人耳。此業終吾之身。施亦有限。人之好善。誰不如我。可不一廣其傳。而堇韜之肘後乎。

於是賈其餘力。合外科諸癥。分門逐類。統以論。系以歌。以法則。微至疥癬。亦所不遺。而論之下。從以注。

見陰陽虛實之元委也。方之下。括以四語。見君臣佐使之調停也。圖形之後。又綴以瘡名十律。見病不可猜。藥石之不可亂投也。它若鍼灸﹐若炮煉。若五戒十要造孽報病之說。不啻詳哉其言之也。余心其益矣。集旣成。

付之梓。名曰外科正宗。旣而攬鏡自照。須鬢已白。歷下所云。治外較難於治內。庶幾識余之苦心哉﹐裏中顧比部諸君。似亦嘉余之有裨於世。各褒以言。而弁其端。余則惺悚遜謝曰。韓伯休名根未鏟耶。第諸君且褒余。余敢不益廣諸君意。謹惟命。而以是公之養生家。時萬曆丁巳之秋七月旣望。東海陳實功謹識。

範鳳翼序略曰。吾裏若虛陳君。少遇異人﹐授以刀圭之術。旣後乃遂肆力於醫。醫輒精。卽奇瘍怪證。一睹輒皙。投以半匕。無不立痂而愈。𨿽有濃毒攻中。陷胸洞脇。萬無生理者。亦必計日以瘥。心手之間。若有神與存焉矣。又慷慨重然諾。仁愛不矜。不張言災禍以傷人之心。不虛髙气岸以難人之請。不多言誇嚴以鉤人之賄。

不濃求拜謝以殖己之私。然久之而家顧益饒。乃以間行。斥千金構祠。以祠醫王及先代之良於醫者。己復分火粥饑。蠲HT骼。好行其徳於鄕。歷數十年不倦。已復念龍宮之祕。久混於凡方。而靑囊之書。竟不傳於人世。則又裒刻其生平已效之醫案。題曰外科正宗。

﹝龔氏﹝居中﹞外科百效全書﹞六卷存﹝陳氏﹝文治﹞瘍科選粹﹞﹝彭宗孟序作瘍科祕旨﹞醫藏目錄八卷存按醫藏目錄。舊作陣鶴溪。考彭宗孟序。許僖。凡例。當作嶽溪。蓋文治別號也。

﹝鄭氏﹝汝煒﹞外科宗要」未見武進縣誌曰。鄭汝煒。字明甫。宛陵世冑。徙居武進。精岐黃。尢以刀圭擅長。每遇危險諸證。汝煒至立起。

有華元化之風。前授太醫院官。後隱迹懸壺。垂六十年。全活甚眾。人皆徳之。年八十卒。所著有外科宗要。授子文起。續纂行世。

﹝亡名氏祕傳外科經驗良方﹞一卷存按是書。附刻於徐用和加減十三方後。卷末有萬曆新歲谷旦鄭繼華梓木記。

﹝盧氏﹝萬鐘﹞醫說佛乘﹞一卷存自序曰。不佞齠年。學屠龍業。未竟其志。逮冠而先慈恙篤。思忠未若孝也。遂廢儒而事醫焉。窮素書往帙。

采近名藝方。迄今四十年華。神力罄竭。諸病𨿽獲其奇。總之不外程序。獨癰疽梅毒咽喉急證。數種異方。卓然不伍。眞不啻夜光之珠者。每每修合濟眾。隨在必施。隨手奏效。昨奉委抵荊。活人之念未輟。而求濟者如市。

庶務甚繁。藥難驟制。轉而籌之。藥之濟人有限。方之濟世無窮。私一己。忍不爲世世作津梁也。敬將萬舉萬全之祕。屢試屢效之奇。序成短刊。以志不朽。願同志者。毋鄙其淺近忽之。幸甚。天啟丙寅孟冬日。覺遲子仁和盧萬鐘書。

劉威序曰。嘗論之。人世之所以奉佛。爲其大慈悲。乃癰疽之在人身。不啻阿鼻。瘡痍之系人體。不啻桎梏。

良醫一劑去之。𨿽大士楊枝水。能有如此顯應哉。顧乃奉泥鬼而忘活佛。則大可笑矣。盧君者。今世之活佛也。

人每覿面失之。愚方欲廣布津梁。濟渡眾生。而無其術同君。使盧君上乘妙法。不公於世耶。則書成而名以佛乘。

於重得之矣。顧良醫作之。而庸醫習之。鮮不害事。萬一得其粗而忘其精。�反罪盧君。能殺人哉。因骨以抉髓。

由皮以達神。是在善用者。勿蹈讀書之覆車可也。故梓之。而復弁其首。

﹝嶽氏﹝甫嘉﹞外科樞要良方﹞未見按上見於醫學正印種子編附記。

﹝李氏﹝中梓﹞外科點化﹞未見按﹝陳氏﹝司成﹞黴瘡祕錄﹞一卷存自序曰。往余弱冠時。與友人某某者。同試虎林。彼狎邪靑樓。而余畏不敢從。以余爲迂也。北歸未幾。友臥病。心知有所中也。不敢彰其言。私倩余商榷。餘發先王父遺書。及檢各家祕授。合治之乃瘥。居無何。餘食貧而家且圯。遂棄去經生。業長桑君之術。於是披素難。究鍼經。老人帶下嬰兒三科。靡不博涉。旣而浪遊三吳間。

參訪遇有剩病。則搜奇剔怪以瘳之。今二十年矣。無藥不愈。更見公子王孫。一犯其毒。終爲廢疾。嗟嗟。方書不言。言亦不悉。余甚湣之。因察气運天時。病原傳染嗜好。爰及或問治驗方法。類成一帙。名曰黴瘡祕錄。非敢以立言自任。聊補前人所未發耳。幸髙明者。不鄙而采之。崇禎壬申秋九月重九日。海寧陳司成九韶甫題。

﹝王氏﹝大綸﹞外科纂要經驗良方﹞三卷存﹝祁氏﹝坤﹞外科大成﹞四卷存祁坤跋曰。醫自軒岐而始。原無內外科之分。蓋緣本於運气之有司天。有主客加臨之遷疊。臟腑之有虛實。

則有淫勝郁復之乖變。用藥之有气味。則有逆從反正之權衡。是醫者一也。至於唐宋之間。分立一十三科。意在學難盡述。使人各治一科。如水陸之殊途矣。瘡瘍𨿽曰外科。而其本必根於內。且多鍼灸去腐完肌之技。似治外較難於治內耶。近之世。重內而輕外者。由近之醫。棄內而治外。是舍本而從末也。予暇中殫精采掇。參素問靈樞之奧旨。搜古今名賢之確論。匯爲一書。名曰外科大成。直陳本宋。一目了然。

猶星辰之有躔度。河漢之有源流。庶不致輕人命於艸菅焉。今大成梓完。尙有內科證治粗評。相繼鐫發。因書予平昔之所見者。著之云爾。愧庵生陽子祁坤跋。

祁宏源序曰。源家世山陰。習儒學。自家忠敏公殉前明難。後業醫。先王父廣生公幼敏悟。通儒書。諸子旁流。靡不詳究其義。更以外科醫。世鮮精者。尢加考求。冥搜幽索。遂盡其奧。膺世祖章皇帝召。以禦醫侍值內庭。先王父性謹愼自重。聖祖仁皇帝尢嘉之。信賜與優渥。累擢太醫院判官。遇休沐。兀坐一室。先大人昭遠公與諸伯叔侍。環列惟醫家書。發疑問難。校折衷。隆冬盛暑。常丙夜乃命就寢。在直廬。或中夜有得。必索火記之。會丁魯王母憂家居。更簡練揣摩。訂爲書。顏之曰外科大成。凡四卷。部類三十有二。鋟而藏其板於家。

是時先大人亦以禦醫。侍值內庭。性實介愼。歷事聖祖仁皇帝世宗憲皇帝兩朝。恩眷特殊。贈太醫院判官。憶源方垂髫。先大人卽以大成。課源兄弟。而家兄弘濤早世。季弟國興成戊戌進士。乃心王事。又不果卒業。先大人嘗訓源曰。嗣我家學人。其惟女乎。源不肖。惟恐不克仰承。用是黽勉。不敢自逸。於今五十餘年。乾隆己未冬。

今上諭太醫院判官吳謙等。纂醫宗金鑑一書。以源世外科書。欽命纂修。源識譾學陋。何所與能。惟竊取先王父大成之意旨。而敷揚之耳。而謬叨優錄。感愧交並。嗟夫。醫者意也。意之所之。死生系焉。矧外科之六脈三因。

陰陽善惡﹐端雜緒棼。黍粟不辧。有失之尺丈而不知者。是編也。義晰辭明。字釋句解。部分類別。領挈綱提。

瘡瘍之微者無不載。方法之善者無不備。集曰大成。洵可謂集外科之大成也與。源年屆七旬。兩兒邦相邦柱俱駑鈍。深懼先業失傳。緣命坊人。印行海內。非特業是科者。有所式循。庶幾先王父之精神學問。亦不至湮沒云爾。時乾隆歲次癸亥秋七月旣望。孫男宏源敬識。

﹝何氏﹝鎭﹞瘡瘍濟生論﹞未見按上見於本艸綱目必讀類纂。

﹝釋氏﹝傳傑﹞明醫諸風癘瘍全書指掌﹞六卷存自引曰。慧愚超墮。等級懸殊。爲僧而果能練性根據空。安禪辟悟。去來生死。脫然無礙者。蓋其難之。兼能識岸俱消。身田無相。一意於渡。迷拔諸苦。眞實不虛。亦非易事。勿然而閉門飲食。私心獨了。茅檐隙竇。兀自沈淪。又非覺王遺旨。勿然而影現規儀。蹣跚世法。臨深加少。妙舌縱橫。已布地獄種子。勿然而四聲五弦。丹靑黑白。誇矜技絕。

不異優孟衣冠。山河大地。浮浪何堪。然則人亦何苦而爲僧。而有不得不爲僧之時之勢。又適有可以爲僧之筏之根。則三十年來。余之幻寄是已。余本上虞蘭亭成氏。十齡而失怙恃。根據兄習學。稍長而嗜經文。遇師歸戒。乙酉鼎沸。家口流離。漂泊江南。隻影顚沛。嗣後鄕邑親知。𨿽間通音問。而空門之願。失誓已決。遂投澄江智文師。爲余削除。遵遺命。與師兄寅白相根據爲伴。尋亦謝世。險危孤。獨余爲甚。謬生天地。未執君親。因思好生之徳。無過於醫。而癘瘍一證。備諸疾苦。早年卽畱心此學。搜羅醫典。咨訪同術。竊以博而不精。不若卑而取效。旣得丸散之方於智文先師。

復得鍼刺之法於金溪子宣林先生。朝夕研思。揣今訂古。心手相隨。漸臻神境。意者如來之啟迪。俾余得展布心神。遐通慧願。以迄有成。未可知也。歲月旣久。積稿成編。大抵診脈察色。以知其人之表裏虛實。審音核證。以悉其病之寒熱經絡。用鍼刺以去其毒血。施湯散以導其邪風。內以拔臟腑之根原。則劑有先後。外以敷瘡瘍之腫潰。則法分輕重。

直至气血和通。膚肉完好。病根書除。永不復發。無礙生育。不畱斑痕。咸稱美善。庶幾癘瘍一證。不致醫者畏難而束手。患者苟安而隕命。亦覺王救世之一快事也。今余寓錫之陡門萬壽庵。市囂不接。生趣悠然。謹將平生累用累驗諸法與方。和盤而出。公諸海內。不負先師衣缽。破除一切私吝。遐邇抄謄。愧非帳祕。而檀善助梓。冀以流通。但餘性稟下根。學力又淺。句詞不文。義理未洽。災梨之誚。其能免乎。尙懇當世賢哲大方。惠垂教削。則幸甚。康熙歲在乙卯。

桂月旣望。曹溪釋氏子木傳傑謹識。

﹝金氏﹝珂﹞外科精微﹞未見﹝按上見於錢塘縣誌。﹞

﹝陳氏﹝士鐸﹞洞天奧旨﹞十六卷存自序曰。醫不窮理。不可談醫。藥不執方。不可用藥。以醫藥之難精也。鐸性�刀圭。然而獲效者半。每致嘆於無師也。康熙丁卯秋。遇岐伯天師於燕市者。五閱月。凡臟腑經絡。陰陽色脈。气血順逆。邪正虛實。寒熱異同。罔不盡�無隱。且徧傳方術。試之多奇驗。鐸信師之深。退著述若素問。若靈樞。若六气新編。若辧證錄。俱已告竣。計八��有奇。亦可謂書之富矣。癸亥冬。再遊燕市。所遇者。皆瘡瘍壞證。鐸執方療之。病家懷疑。棄而不用。反信任世醫。

刀鍼割裂。變出非常。復以瑣細輕劑救緩。卒至死。已不悟。鐸痛憫久之。因再著玆編。名曰洞天奧旨。談醫用藥。無非本諸洞天之傳也。又慮證多方略。附祖父家傳。采古今驗方。列於後。無證不備。無方不神。總不忍夫千百世人。因瘡瘍而夭喪也。或曰。子著述甚富。靈素之書。窮理甚晰。又傳外科。毋乃太多難執乎。鐸謝之曰。靈素之談瘡瘍。僅論營气不調耳。末嘗徧傳方法也。且瘡瘍之論。非一二言可罄。其證實多。其變實異。而其禍實大。病已成而後藥之。必非輕小劑可藥也。亂已成而後治之。必非因循常法可治也。今世治瘡瘍者。不姑息養癰。

必鹵莽嘗試。害相等也。而其咎本乎不學。然而學亦非易。天下讀外科者﹐比比也。往往用之敗績。因傳書術之未可師也。鐸之書術。傳諸洞天之師。其理淵微。其方祕奧。卽間采家傳世傳之方。百試百驗。可信可師。傳之千百世。而無誤者也。或又曰。古人治瘡瘍者。多用刀鍼成名。吾子醫精究理。藥善執方。何獨刀鍼略之。吾恐子有師而無師也。嗟乎。鐸豈無師者哉。瘡瘍之尙刀鍼者。古人不得已而用之。蓋瘡瘍宜急治。而不可少緩。宜重治。而不可過輕。治之早且重。則毒且盡散。毒散則肌肉頓生。何必尙刀鍼乎。凡用刀鍼者。此救敗之法也。天師所最忌。故方中無傳。鐸誠�未備。探前代名醫用刀鍼之法。入之以佐諸方之不逮。然尙割肉損皮。無神方以輔之。未有不顚沛故也。是刀鍼可以救敗。而不可以成功。何若專用驗方。轉敗尢速。而取勝更神。萬無一失之爲得乎。然則鐸之窮理執方。乃善於得師也。書成因弁之首。山陰陳士鐸字敬之號遠公。別號朱華子。題於燕市。

時康熙甲戌仲冬望後三日。

﹝程氏﹝國彭﹞外科十法﹞一卷存自序曰。外科十法者。予歸宗普陀時所作也。予自普陀生長天都。五十有三載。業醫者凡三十年。爰著醫學心悟一書。詳言內證梓行於世。而外科有未及。壬子冬還歸普陀修行。適逢聖天子廣發帑金。修茸我菩薩行宮。前後寺僧。及任務人等。不下數千人。其中病患不一。予爲調治悉痊。復有患背疽者。有患瘡疥癬者。投以膏散。不半月而收功。因思予在天都時﹐僅著內科。而未及外科。亦一時之闕略也。乃復會聚精神。參悟外科旨要。約以十法。而施治之道。以無餘蘊。言簡而該。方約而效。

以之問世。庶幾其有小補乎﹐新安江子耀舟見是書。而深喜之。遂捐資付之剞劂。將見十法一書。當與前醫學心悟。並行於天壤間也。時雍正癸丑孟夏月吉旦。歸宗普陀善財國彭自序。

﹝王氏﹝維徳﹞外科證治全生前集﹞三卷存自序曰。明劉誠意伯言。藥不對證。枉死者多。余曾祖若谷公祕集云。癰疽無一死證。而諸書所載。患生何處。病屬何經。治乳巖。而用羚羊犀角。治橫。而用生地防己。治瘰惡核。而用夏枯連翅。槪不論陰虛陽實。

惟以引經藥。陪以致乳巖橫。成功不救。瘰惡核。潰久成怯。全不悔引經之藥誤。反妄言白疽百人。百可致泉鄕。夫紅癰乃陽實之證。气血熱而毒滯。白疽乃陰虛之證。气血寒而毒凝。二者以開腠裏爲要。腠裏開。紅癰解毒止痛卽消。白疽解寒化凝立愈。若憑經而失證治者。藥之對經。而實背證也。世之患陰疽而斃命者。豈乏人乎。如以陰虛陽實。別治癰疽。無究証之語確矣。余曾祖畱心此道。以臨危救治之方。大患初起立消之藥。一一筆之於書。爲傳家珍寶。余幼讀之。與世諸書。諸法迥別。歷證四十餘年。臨危者救之。初起者消之。疼痛癢極者止之。潰爛不堪者斂之。百治百靈。萬無一失。因思癰疽憑經並治。久徧天下。分別陰陽爾治。惟餘一家。且余之治。止於村境。若徧通邑。分身無術。偶聞枉死。無不痛惜。特以祖遺之祕。自己臨證。並藥到病愈之方。

精制藥石之法。和盤托出。盡登是集。並序而梓之。以質諸世之畱心救人者。根據方修合。根據法修制。根據證用藥。

庶免枉死。使天下後世。知癰疽果無死證云爾。時乾隆五年。歲在庚申。仲春朔日。林屋王維徳洪緒氏書。

﹝外科證治全生後集﹞三卷存﹝顧氏﹝澄﹞瘍醫大全﹞四十卷存自序曰。澄生逢堯舜之世。身爲太平之民。每念聖天子宵旰勤勞。惟恐四海臣民。有纖芥之苦。禦極之始。

卽下詔徵方。匯輯禦纂醫宗金鑑。頒發中外。使窮鄕僻壤。凡有疾痛。皆得檢方施治。沈立起。而各省上憲。

又復仰體聖慈。每歲自捐淸俸。開設藥局。以濟貧病。其愛民如子。可調至周極備矣。澄本一介布衣。賦性迂拙。

聖賢之書。讀而未竟。業醫自贍。碌碌無聞。因思身體發膚。受之父母。安居樂業。悉出皇仁。而君父之恩。無由報稱。是以診視之暇。不憚精神勞悴。搜括古今名醫確論。首標內經義旨。宣明脈法元微。詳分經絡穴道。匯集內景證形。上自巓頂。下至湧泉﹐凡涉外證者。繪圖立說。按證立方。諸如湯火刀傷。刑杖跌撲。獸傷虫咬。

誤吞藥石毒物。五絕解救之法。自今古成方之外。又益以先祖寧華公先父靑巖公家藏經驗諸方。別類分門。計四十卷。名之曰瘍醫大全。俾患者咸知瘍必有名。醫必有法。按圖施治。經絡分明。初起期其必消。已成必其易潰。

已潰速其易斂。使人間無破漏之危。更可免釀癱之患。況所備諸方。悉俱養正驅邪。調衛和榮。𨿽云小道。利濟匪輕。斯書纂輯。閱三十寒暑。因囊囊空懸。未獲授梓。今緣兩淮同人。慨爲捐資。始付棗梨。以成此志。爰述綴輯原委。弁之簡端。以見成之尢非偶然云。乾隆二十五年。歲次庚辰孟夏。靜齋顧澄練江書。

﹝馮氏﹝兆張﹞外科精要﹞未見按上見於錦囊祕錄。

卷七十二

方論﹝五十﹞

﹝亡名氏婦人嬰兒方﹞漢志十九卷佚﹝黃帝素問女胎﹞隋志一卷佚﹝黃帝養胎經﹞隋志一卷佚﹝張仲景療婦人方﹞隋志一卷佚﹝衛氏﹝泛﹞婦人胎髒經﹞佚按上見於太平禦覽張仲景方序。

﹝範氏﹝闕名﹞療婦人藥方﹞七錄十一卷佚﹝亡名氏雜湯丸散酒煎薄貼膏湯婦人少小方﹞七錄九卷佚﹝徐氏﹝文伯﹞療婦人瘕﹞隋志一卷佚﹝亡名氏療婦人產後雜方﹞隋志三卷佚﹝產乳書﹞隋志二卷佚﹝產經﹞隋志一卷佚按丹州公醫心方所引產經。與時賢書不同﹐蓋此書也。

﹝王氏﹝琛﹞推產何時產法﹞隋志一卷佚﹝雜產書﹞隋志六卷佚﹝生產符儀﹞隋志一卷佚﹝產圖﹞隋志二卷佚﹝雜產圖﹞隋志四卷佚按以上八種。見於五行家。

﹝宇文氏﹝士及﹞妝臺記﹞﹝崇文總目作妝臺方﹞宋志六卷﹝崇文總目作一卷﹞佚舊唐書宇文士及傳曰。宇文士及。雍州長安人。隋右衛大將軍述子。化及弟也。開皇末。以父勛封新城縣公。

隋文帝嘗引入臥內。與語奇之。令尙煬帝女南陽公主。從太宗平宋金剛以功復封新城縣公。妻以壽光縣主。仍遷秦王府驃騎將軍。又從平王世充竇建徳。以功進爵郢國公。遷中書侍郎。再轉太子詹事。太宗卽位﹐代封倫爲中書令。尋以本官檢校涼州都督。貞觀七年卒。贈左衛大將軍。涼州都督。陪莽昭陵。

﹝楊氏妝臺寶鑑集﹞宋志三卷佚宋志注曰。南陽公主。

﹝亡名氏婦人方﹞舊唐志十卷佚﹝婦人方﹞舊唐志二十卷佚﹝兪氏﹝寶﹞小女節療方﹞舊唐志一卷佚﹝亡名氏小女方﹞舊唐志十卷佚﹝小女雜方﹞舊唐志二十卷佚﹝崔氏﹝知悌﹞產圖﹞﹝崇文總目作產鑑圖﹞新唐志一卷佚按上一書。見於五行類。

﹝許氏﹝仁則﹞子母祕錄﹞﹝宋志作張傑﹞崇文總目十卷佚﹝昝氏﹝殷﹞產寶﹞宋志三卷佚周序曰。聞至靈者人。最重者命。人皆知命之所重。而不知養命之方。天年未終。疾病攻奪。嗟乎。世無良醫著述。則急難倉卒尋醫。其舛誤多矣。醫之中惟座難爲急。子母命。懸在片時。勤志方書。常思救療。

每覽名醫著述。皆志於心。且夫男女媾精﹐陰陽分气。就中女弱。疾狀頗多。蓋其稟柔質。以爲人有血藏而抱育。

妊娠之內。導理有常。至於飲食之間。動靜之際。尢多制忌以節情。及乎旣產。鮮保安者。蓋是損觸臟腑。傷動筋骨。將理稍失。疾患便生。更值盲醫。取次下藥。致其所苦。積漸懸危。日後一日。亟至於死。可不痛哉。故易曰。天地之大徳曰生。則知在天地之間。以生育爲本。又豈因生產。而反危人之命乎。自惟攝理因循。藥餌差謬。致其產婦不保安全。且婦人生產。方二三次。血气未衰。飲食易進。但能節性。則無病生。縱或偶有微。不難醫治。至於四五次。迨乎七八次。傷敗已深。血气衰微。子髒虛弱。穢敗內滯。風邪外攻。有病生。宜須審療。醫若不子細。疾使危治。此醫殺之。理甚明矣。且士俗之家。婦人產後。復乳其子。產旣損气已甚。乳又傷血至深。蠹命耗神。莫極於此。稍失常理。便合急醫。或以家貧。不及濃賂醫者。醫者怠慢。須臾困篤。吁。人之生產。非小事也。而醫者圖財。侮而致死。此醫殺之。理又明矣。且夫產前產後。血气未寧。一疾苟生。百疾同作。古人所以著方論於產乳者。正在於此也。至若鯉魚阿膠。能治胎動。芎當歸。善療胎痛。只如胎動胎痛。非一理也。

有因母疾而胎動者。因胎不堅固而自動者。痛亦如之。此略舉大綱。蓋須知醫者之功也。降及地黃益血。生薑助气。芍藥止痛。黃補虛。用之得門。其效如聖。用之失理。不如不醫。乃知醫人不可苟作。以此疾心。常思著方。以濟危急。而學解不博。未能自信。所以偏采產術。志在廣行。復見昝殷產寶。深入醫門。乃大中歲。相國白敏中傷玆婦人。多患產難。詢訪名醫。思救人命。或人舉殷。相國迎召。問其產乳。殷乃撰方三卷。贄於相國。相國重其簡要。命曰產寶。此方𨿽存。得者甚少。志在愈疾。常恨不家藏一本﹐故輒敢序之。蓋欲開其眾聽。凡五十二篇。三百七十一方。兼拾昝氏之遺。作小論三篇。次於序末。

庶幾妊娠之家。自得覽斯。爲家內明師爾。時丁巳歲秋八月序。

趙希弁曰。產寶二卷。上僞蜀昝殷撰。產乳備驗方藥二百七十八首。

馬端臨曰。產賓二卷。晁氏云。唐昝殷撰。殷。蜀人。大中初白敏中守成都。其家有因免乳死者。訪問名醫。

或以殷對。敏中迎之。殷集備驗方藥三百七十八首以獻。其後周。又作三論附於前。

陳自明曰。產寶方。乃朱梁時節度處官昝膺所撰。

按弟堅曰。大中初。白敏中守成都。昝殿贄以是書。考唐書。敏中大中六年。爲劍南西川節度使。治五年。

徙荊南。而趙氏讀書志。稱僞蜀昝殷撰。此因其蜀人以訛者。藝文略。夏有產寶三卷。云。僞蜀周撰。此以增益。誤爲二書。然據此。唐季遺民。序所稱丁巳。卽建寧四年也。益知殷爲唐人。陳自明所稱。未知何據也。

是書久佚。唐愼微陳自明諸家。徵引頗夥。猶多掛漏。惟散見醫方類聚中者。條理較詳。尙可裒錄。蓋證以旁見他書者。似十得八九矣。宋志作三卷。序亦同。云五十二篇。三百七十八首。讀書志。作二卷二百七十八方。

然類聚所收。猶有三百二十餘方。篇目之數亦合。則後志兩二字。爲誤寫明矣。友人船橋經中﹝恆﹞從類聚錄出。

以經閉帶下並妊娠爲上卷。以坐月產難爲中卷。以產後諸證爲下卷。周所作小論。其可識別者。自明所引一篇。

余難得考。

﹝楊氏﹝歸濃﹞產乳集驗方﹞﹝宋志注曰歸一作師﹞新唐志三卷佚唐古注曰。楊歸濃元和中。自左拾遺貶鳳州司馬。終號州剌史。方九百一十一。

﹝時氏﹝賢﹞產經﹞一卷存﹝楊氏﹝全迪﹞李氏﹝壽﹞集產後論﹞﹝舊失撰人名氏今據藝文略訂補﹞崇文總目一卷佚﹝王氏﹝守愚﹞產前後論﹞﹝藝文略作王守忠﹞崇文總目一卷佚﹝亡名氏集產後十九論﹞崇文總目一卷佚﹝家寶義囊﹞崇文總目一卷佚﹝王氏﹝嶽﹞產書﹞藝文略一卷存按是書久佚。特朝鮮國醫方類聚中所收。殆爲完璧。弟堅錄出。以爲一卷。可謂發幽光於數百年湮晦之餘。

鄭汝明產經跋曰。衡陽宋居士云。舊日王嶽產經。湖南漕使陳公傳良親跋於後。今檢止齊集。不錄其文。類聚中亦失載。

﹝楊氏﹝康侯﹞十產論﹞存楊康侯曰。凡生產先知此證。庶免子母之命。折於無辜也。世之收生者。少有精良妙手。多致傾命。予因傷痛。而備言之。

﹝郭氏﹝稽中﹞婦人產育保慶集﹞宋志一卷佚鄭汝明曰。昨得湘潭陳友直施本二十一論。乃大觀間郭稽中集。不云何許人作。至紹興辛亥鏤板印施。屢試神驗。起死同生。效有萬全。

李師聖序曰。余收產論二十一論。議論精確。無所不充。蓋國醫博士。極方書所得之妙。惜乎有其說而無其方。郭君稽中爲時良醫。尢長於治產。故其切脈用藥。屢獲奇效。一日願以所收家方。附於諸論之末。遂爲完一。

眞集眾益之異書也。古人論人子而不學醫者爲不孝。則有方論而不傳於世者。其可謂之仁哉。

﹝杜氏﹝﹞附益產育保慶集﹞書錄解題一卷佚陳振孫曰。濮陽李師聖得產論二十一篇。有其說而無其方。醫學教授郭稽中以方附諸論之末。遂爲全書。近時括蒼陳言嘗評其得失於三因方。婺醫杜者。又附益之。頗爲詳備。

﹝趙氏﹝瑩﹞校增產乳備要﹞佚趙瑩序曰。婦人產育。𨿽曰常事。其實甚危。調護或失其宜。藥石或乖其用。則爲害不細。此前輩所以諄諄於方論之間也。余友人得產乳備急。乃盱江傅君教授常刊於澧陽郡庠。因以家藏舊本。稍加校正。增以楊子建七說。並產論。同爲一集。鋟木以廣之﹐庶幾有補於萬一云。

﹝冀氏﹝致君﹞校附產育保慶集﹞二卷存冀致君序曰。一日過醫公李寧之家。示一書。曰產育寶慶集。披讀一二。蓋宋儒李師聖郭稽中楊子建輩之所編集。至生產篇曰。婦人懷胎。有七月八月九月十月而產者。亦有經一年至二年四年五年。而後產者。蓋人之生。

陰注陽定。自有時日﹐不可攺移。今獨限以十月。似爲未盡。讀不終篇。不覺屢嘆。惜乎此書在世希有。若能廣傳。使天下共知。則人生安得罹殤天之禍乎。意謂婦人方經𨿽多。而產書難其全者。若是一或廢失。世間必不復有也。因問誰氏之書。公曰。外卽楊士表所祕藏也。輒親往謁。告以情實求之。欣然見許。遂得原書印本。方議刊行。公曰。此止一產書也。若更將禦藥院雜病方論。並入月產圖。體元子借地法。安產藏衣方位附之。合爲一集。可爲完書矣。余喜從之。猶恐有錯繆未盡者。更命諸名醫。復加校正。余謂公曰。書則完矣。當如之何矣。

參謀周徳甫閱之。毅然贊成。遂命工刊行﹐自今以始。庶令妊娠得安。產媼無失。家自可以修藥。人自可以爲醫。

來者可知。而傳之愈廣矣。冀致君序。

四庫全書提要曰。產育寶慶方二卷。不著撰人名氏。宋史藝文志。以爲郭稽中撰。考陳振孫書錄解題。郭稽中特因李師聖所得舊本。增以新方。非所自撰。宋史所載。似未見陳氏說也。然稽中所增。合原論。共爲一卷。與此本不合。以卷首諸序考之。蓋括蒼陳言撰三因方。嘗取其方論。各詳得失。婺醫杜因采其所評。附入各條之下。

後趙瑩得產乳備要。增以楊子建七說。合於產論爲一集。有冀致君者。又掇禦藥院雜病方論。及入月產圖。體元子借地法。安產藏衣方位。綴於其末。是輾轉增益。已非郭氏之舊。特治其舊名耳。其書世罕傳本。今載於永樂大典者。得論二十一。陳言評十六。方三十四。爲一卷。產乳備要。曁經气妊娠等證。方六十二。爲一卷。其體元子借地法。永樂大典佚不載。今亦闕焉。按胎教之法。古人所重。賈誼新書所引靑史之記。劉向列女傳所記。

大任育文王之事。尙可見其崖略。惟產育方藥。則罕專書。唐書藝文志。有昝殷產寶一卷。始別立一門。今其書不傳。則譜妊育者。當以是書爲最古矣。卷中惟陳言之評。標識姓名。餘皆不標爲誰說。今以原本體例推之。上卷之方。皆出郭氏。下卷娩乳安產經气三條外。殆卽楊氏之說。所附方藥。殆卽冀致君所采禦藥院方也。陳言卽撰有三因方者。楊子建名。有楊氏家藏方。今未見。李師聖等。皆南宋人。冀致君序。稱諸人爲宋儒。又稱近在燕趙間。蓋元人云。

李調元序曰。此書本名產育寶慶集方。相沿俱作寶庚集。蓋因脫落方字而誤。今姑仍其舊云。

按是書已非郭氏之舊。系於後人所增附﹐今尋其源委。各列其目。惟趙瑩所鋟。閱其序。則似產乳備要。然寓齋老人序。有此產育定慶之書。所以倡廣其傳也語。乃知其以產乳備要。附乎是書。趙字徳修。爲宋公之族云。

楊子建名康侯。號退修。元符間人。著有護命方。通神論。已著於錄。楊字子靖。淳熙中人。此著家藏方者。提要以爲一人。失考。

﹝捲氏﹝汝明﹞胎產眞經﹞二卷存熊宗立曰。郭稽中作產後二十一論。與唐時賢胎前十八論合。謂之胎產眞經。

按靈蘭二集所收時氏產經。卽是書也。蓋時氏原本。凡十八問。鄭汝明以博物妊娠謹所感說。孫思邈並楊崔等說。郭氏二十一論。十產論。附爲二卷。書成於嘉定攺元。

﹝沈氏﹝虞卿﹞衛生產科方﹞宋志一卷佚﹝沈氏﹝炳﹞產乳十八論﹞宋志注曰捲亡佚﹝朱氏﹝端章﹞衛生家寶產科方﹞宋志八卷未見錢曾曰。產科備要八卷。長樂朱端章以所藏諸家產科經驗方。編成八卷。淳熙甲辰歲。刻校南康郡齋。楮墨精好可愛。首列借地禁艸禁水三法。古人於產婦入月。愼重若此。罕有行之者。亦罕有知之者矣。

﹝亡名氏產科經眞環中圖﹞宋志一卷佚﹝陸氏﹝子正﹞胎產經驗方﹞書錄解題一卷佚﹝亡名氏產寶諸方﹞書錄解題一卷未見陳振孫曰。不著名氏。集諸家方。而以十二月產圖冠之。

四庫全書提要曰。產寶諸方一卷。不著撰人名氏。宋史藝文志不載。惟陳振孫書錄解題有之。自明以來諸家書目。亦罕有著錄者。今檢永樂大典所哉。尙得七十餘方。又有十二月產圖一卷。與振孫所記並合。蓋卽宋時之原本。又別有序論一首。王卿月序一首。文皆殘闕。當亦原書之佚文也。其方於保產之法。頗爲賅備。而原第爲永樂大典所亂。已不可復考。謹詳加釐訂。以類分排。首調經養血。次安胎。次胎中諸病。次催生。次產後。次雜病。仍爲一卷。其所引各方。多爲後人所承用。如人參飲子一方。與朱震亨所制達生散。𨿽品味多寡不同。而以大腹皮爲君。人參爲輔。命意無異。知震亨實本此而增損之。又如張元素以枳殼白術爲束胎丸。後人以爲不宜於藜藿之軀。易以白術黃芩。相沿至今。爲便產良方。不知亦本是書所載之枳殼湯。又今時治產後血風。有所謂舉卿古拜者。核其所用。惟荊芥一味。卽此書之靑金散。蓋荊芥主治風。素問東方主風。而肝屬於木。平肝木。卽所以助肺金。故以靑金爲名。後人竊用其方。而又翻切荊芥字音。詭名以炫俗耳。凡此之類。可以證古今傳授之由。惟所用多降气破血之品﹐辛熱震動之劑。則古人稟濃。可受攻伐。有未可槪施於後來者。此則神而明之。存乎其人矣。

﹝陳氏﹝自明﹞婦人大全良方﹞二十四卷存自序曰。世之醫者。於婦人一科。有專治婦人方。有產寶方。治以專言。以專攻也。方以寶言。愛重之也。

蓋醫之術難。醫婦人尢難。醫產中數證。則又險而難。彼其所謂專治者。產寶者。非不可用也。綱領散漫而無統。

節目詳略而未備。醫者盡於簡易。不能深求徧覽。有才進方一不效。輒束手者﹐有無方可據。揣摩臆度者。有富貴家鄙藥賤。而不服者。有貧乏人憚藥貴。而無可得服者。有醫之貪利。以賤代貴。失其正方者。古云。看方三年。無病可治。治病三年。無藥可療。又云。世無難治之病。有不善治之醫。藥無難代之品。有不善代之人。此之謂也。僕三世學醫。家藏醫書若干捲。旣又徧行東南。所至必盡索方書以觀。暇時閉關淨室。翻閱涵泳。究極未合。采摭諸家之善。附以家傳經驗方。秤而成編。始自調經。訖於產後。凡八門。門數十餘證。總二百六十餘論。論後有藥。藥不惟�貴賤惟�效。綱領節目。粲然可觀。庶幾病者隨索隨見。隨試隨愈。僕於此編。非敢求異昔人也。蓋亦補其偏。而會其全。聚於散而斂於約。期決無憾云。愚者千慮。必有一得。

君子毋以人廢言。時嘉熙元年八月良日。建康府明道書院醫諭臨川陳自明良父序。

四庫全書提要曰。婦人大全良方二十四卷。宋陳自明撰。自明字良父。臨川人。官建康府醫學教授。是編凡分八門。首調經。次眾疾。次求嗣。次胎教。次妊娠。次坐月。次產難。次產後。每門數十證。總二百六十餘論。

論後附方。案婦人專科。始唐咎殷產寶。其後有李師聖之產育寶慶集。陸子正之胎產經驗方。大抵卷帙簡略。流傳亦鮮。自明采摭諸家。提綱挈領。於婦科證治。詳悉無遺。明薛己醫案。曾以己意刪訂。附入治驗。自爲一書。

是編刻於勤有書堂。猶爲自明原本。前有嘉熙元年自序。稱三世學醫。家藏書若干捲。又徧行東南。所至必索方書以觀。其用心亦可云勤矣。

﹝熊氏﹝宗立﹞婦人良方補遺大全﹞醫藏目錄二十四卷存﹝薛氏﹝己校﹞注婦人良方﹞國史經籍志二十四卷存凡例曰。各論有重複闕略。悉遵素難。及歷代名醫治法增減。庶灼見本證病因。不致紛雜難曉。一各論有陳無擇熊鰲峯二先生評論治法。去繁就簡。並入本論。以便觀覽。一諸治驗。原隨方者。悉從其舊。若詞義重復者。

刪之以便覽閱。一補遺第二十四卷

。各卷已備不錄。今補繭唇等一十四證方論。足成其捲。

﹝亡名氏濟生產寶論方﹞國史經籍志二卷存按是書亡撰人名氏。嘉靖乙未雙峯王子衝序。稱南都雷氏子鳴大震類集諸書。間嘗檢閱得宋板醫書一帙。名曰濟生產寶論方云。國史經籍志。誤爲徐明善所著。蓋徐亦嘉靖中人。校正是書者也。

﹝張氏﹝元素﹞產育保生方﹞佚按上出於醫學源流。

﹝李氏﹝辰拱﹞胎產救急方﹞一卷存李辰拱自序曰。延平正心李辰拱壯歲遊三山。獲從仁齋楊先生遊。气味相投。因以傷寒總括見授。且語之曰。

治雜病有方。治傷寒有法。一法旣通。其餘可觸類而長矣。來歸舊隱。乃取先生活人治例。演而伸之。編爲傷寒集成方法。研精覃思。三十餘年。方克成編。靖思先生所刊活人總括。直指方論。醫學眞經。嬰兒證治。傳施四方。家傳人誦。獨於胎產一科闕焉。遂采摭古今效驗方書。爲胎產救急方。板行施人。以續先生未盡之仁。客有誚余曰。扁鵲聞邯鄲貴婦人。過彼卽爲帶下醫。子攜此而遊邯鄲。予應之曰。滔滔者天下皆是也。前哲能事。非敢僭擬。是編蓋將補仁齋老師施方之闕也。客曰。如其仁何。因題篇端。以記歲月。延五年戊午暮春之初。書於濟安樂院。

﹝朱產﹝震亨﹞產寶百問﹞五卷存按是書未知果是朱氏所著否。有王肯堂序。惟稱產寶古名典公器也。又不言成於何人手。想是書估托二公盛名。並序文而僞撰者歟。文淵閣書目。有產寶百問一部一冊闕。當非是書。錢國賓女科百病問答。與是書全然相同。可疑。

﹝產寶﹞一卷存按是書亦托於丹溪朱氏者。書凡三十五則。編中專用生化湯。爲諸方之主。考此原出於景嶽全書新方八陣中。

則其出於明季人者可知矣。南山單養賢著三論。以爲增補。

卷七十三

方論﹝五十一﹞

﹝徐氏﹝守貞﹞胎產﹞醫藏目錄一卷﹝靑囊雜纂急救仙方所收分作三卷﹞存徐守貞序曰。醫之療疾。莫難於婦人。婦人之疾。莫重於胎產。胎產之重者何。蓋以一身之疾否。系乎母子之存亡。故千金方部居。獨以婦人廁其首。此思邈孫眞人之用心不苟矣﹐世之胎產諸方。不爲不富。然其間多犯冗僻貴。冗則倉卒之際難備。僻則窮鄕下邑難得。貴則貧窶之家難求。是三者𨿽非君子用心之不周。而人之蒙其惠者。往往求什一於千百。今此方之編。分爲三類。末附以雜病。𨿽不能如諸方之廣載博該。要之不犯冗僻貴。

而凡胎產危急之證。大略亦盡之矣。俾倉卒之際。窮鄕下邑。貧窶之家。皆得易而求之。𨿽一艸一木。足以收效。

豈若前三者之難爲功哉。苟有用者。始信其爲閨門之重寶云。金川徐守貞序。

﹝亡名氏仙傳濟陰方﹞三卷存章貢序曰。右濟陰方一帙。神效不可具述。比者吾母嘗遘疾。徧求於醫。久而未效。一日會釋氏子能專濟陰科。因請其藥而歸。服不盡劑。其病已愈。遂袖香致謝。並叩其方。惟得異香四神散。蒲黃黑神散。爲犀丸而已。

固常切慕其全方。竟爾未獲。後遇吾師原陽趙公。問道之暇。出示全方。實與前釋氏子所專科者。同出一源。因嘆一方一效之緣。遇者各有其時。予旣得以奉親。又間出以濟人。其收效也多矣。蓋其中用藥斟酌得宜。俱有定論。但只問證發藥。無不奇驗。每常念不能普濟人。爰命鋟刻。以廣流傳。使有疾者。咸遂生全。實所願也。時洪武丁丑孟春。

章貢淵然道者書。

﹝顏氏﹝漢﹞便產須知﹞淡生堂書目二卷存髙賓序曰。醫小道也。而有仁人之功。君子𨿽不爲。亦不廢也。矧有系於嗣續之重。切於人道之常。至理所寓。而教存焉者哉。家自先祖芬庵府君。彊於藏書。百家兼牧。得此寫本。曰便產須知。蓋醫流書也。用之家。

示之人。施無不利。知其爲良久矣。先君子嘗曰。古有胎教﹐玆實近之。每念廣施而未及也。今年夏伯兄懋齋手爲校釐。千里封寄。且示曰。先志也。卒之。予惟產之爲疾。家必有之。而其爲醫人不盡克。且以祕在閨室。違遠嫌疑。於凡起居澡浴之宜。幽暗纖微之務。有非盡外醫所能預者。然一失其理。則子母俱殆。夭厲之大。系者二焉﹐是豈尋常痰疾倫哉。此其爲書。所宜家置一編。而不繁者也。矧果如其所諭。而百愼之。則所謂形容端正。

而才過人者。亦在其中矣。念先志之攸存。又不害爲仁者之事。玆故梓行。以與吾人共也。請嘗試之。必有可觀。

時弘治庚申歲十有一月上浣賜進士文林郎知瑞安事江陰髙賓識。

﹝劉氏﹝倫﹞濟世女科經驗全方﹞一卷存﹝兪氏﹝橋﹞廣嗣要語﹞三卷存總論曰。盡萬物而觀之。山無不艸木。地無不黍稷。人無不生育。要之得其養耳。得其養則磽者肥。瘠者以沃。艸木何懼乎不蕃。黍稷何懼乎不秀。夫人亦由是也。苟形質彊壯。而嗜欲無節。久之不免虛衰。賦稟怯薄。

而攝養有道。

終焉亦能完實。不特少健而老衰。早壯而晚憊。滋悟保護之間。固不以挽秋冬而復春夏也。昔者名醫羅天益壬戌午春桃李始華。雨雪濃寸。一園叟令舉家擊樹墮雪。焚艸於下。是年他果蕭然。而此園大熟。然則天地之气。尙可以力轉移。於人之身。豈無所用其術哉。橋乃不慚愚昧。積以平日所聞。縉紳方士之說。質諸古今名家論議。

著爲調理精血。直指眞源。男女服藥三論。陰陽虛實四圖。合用方法三十五道。附經驗祕方。號曰廣嗣要語。精切曉明。纖芥弗隱。信此以行。將見天下無不可父之男。無不可母之女。而螽斯之應。比屋皆然矣。

﹝薛氏﹝己﹞女科撮要﹞醫藏目錄二卷存﹝嗣產法論﹞一卷存﹝張氏﹝聲道﹞產科大通論方﹞國史經籍志一卷佚﹝趙氏﹝輝﹞胎產須知﹞國史經籍志二卷佚﹝亡名氏女科樞要﹞國史經籍志四卷佚﹝辧疑集﹞國史經籍志三卷佚﹝萬氏﹝全﹞廣嗣紀要﹞五卷存萬全曰。全嘗著廣嗣紀要。一曰修徳。以積其慶。二曰寡欲。以全其眞。三曰擇配。以昌其後。四曰調元。

以卻其疾。五曰協期。以會其神。遵而行之。有子之道也。若山水之靈。所禱之應。必有徳無欲者。天地交感。

志意潛通。不無子。而獲孔釋抱送之祥矣。否則僥福於冥冥之中。其不爲天地厭之者幾希。

﹝婦人祕科﹞三卷存﹝廣嗣精要﹞未見按上見於羅田縣誌。

﹝徐氏﹝春甫﹞婦科心鏡﹞三卷存徐春甫曰。婦人之疾。惟調經胎產爲至要。固有大異於丈夫。只云婦科者。恐先�此也。其餘雜病。多與男子同。玆專集胎產須知一卷於前。分析雜證二卷於後。俾檢閱者。知所先後重輕焉。

﹝螽斯廣育﹞一卷存汪衢序曰。螽斯廣育者。孰集之。徐氏汝元集而傳之。以公於人也。汝元余故友襄府典膳鶴山遺腹子也。生質敏穎。幼從學於太學生葉光山。攻舉子業。旣而多病。復問醫學於余族侄子良。子良素以醫術鳴時。汝元以儒通醫。故其術易精。其存心每每以濟人爲急務。弗規於利。良可嘉也。頻往來於余。常以素問脈理。病機治法。

及劉李張朱諸氏之書誥之。汝元皆直條析。隨問隨對。略無凝滯。此見汝元醫有所本。業有師承。非復近時俗醫記本艸而療病。泥古方而藥人也不侔。凡醫書自上古軒岐靈素。歷漢唐宋。而至於我皇明。作術之行於世者。

二百餘家。汝元悉究精微。敍而集之。名曰古今醫統。凡有關於醫者。靡不博極該詳。誠集諸醫之大成者也。螽斯廣育捲。余披而閱之。有原始要終論。陰虛論。調經諸論。尢見生生不息之功多。余嘉其有心得之妙。鑿鑿有理。諄諄懇懇。以嗣續爲重。果能體而行之。未必無螽斯之產也。其用心亦仁矣哉。胡雲峯云。醫而儒。明醫也。

汝元以之。汝元名春甫。思鶴號也。齡靑質穎。該博羣集。而況精義不已。誠爲鳴世之士云。新安韓溪道人汪衢序。

﹝蔡氏﹝龍陽﹞螽斯集﹞醫藏目錄一卷存按是書。百家名書中所刻。攺名題曰廣嗣須知。

﹝胡氏﹝文煥﹞香奩潤色﹞一卷存﹝胡氏﹝闕名﹞濟陰方﹞未見﹝亡名氏婦人明理論﹞未見﹝婦人千金家藏方﹞未見﹝婦人經驗方﹞未見按以上四種。見於本艸綱目。

﹝張氏﹝文遠﹞保生集要﹞一卷未見金壇縣誌曰。張文遠。字振凡。善醫。尢工於胎產。著保生集要一卷。提學副使馮�序之以行。萬曆四十年。

授太醫院官。

﹝亡名氏產科大全﹞醫藏目錄捲闕未見﹝齊氏﹝仲甫﹞產寶百問附產寶雜錄﹞醫藏目錄二卷未見﹝王氏﹝肯堂﹞女科證治準繩﹞五卷存王肯堂序曰。婦人有專治方舊矣。史稱扁鵲過邯鄲。聞貴婦人。卽爲帶下醫。語兼長也。然帶下。直婦人一病耳。調經雜證懷子免身。患苦百出。療治萬方。一帶下寧渠盡之乎。世所傳張長沙雜病方論三卷。婦人居一焉。

其方用之奇驗。柰弗廣何。系眞人著千金方。特以婦人爲首。蓋易基乾坤。詩首關睢之義。其說曰。特須教子女。

學習此三卷婦人方。令其精曉。卽於倉卒之秋。何憂畏也。而精於醫者。未之深許也。唐大中初。白敏中守成都。

其家有因免乳死者。訪問名醫。得昝殷備集驗方三百七十八首以獻。是爲產寶。宋時濮陽李師聖得產論二十一篇。

有說無方。醫學教授郭稽中以方附焉。而陳言無擇於三因方。評其得失確矣。婺醫杜又附益之。是爲產育寶慶集。臨川陳自明良甫以爲諸書綱領散漫而無統。節目諄略而未備。醫者局於簡易。不能深求徧覽。有終進一方不效。輒束手者。有無方可據。揣摩臆度者。乃采摭諸家之善。附以家傳驗方。徧葺成篇。凡八門。門數十餘體。總二百六十餘論。論後列方。綱領節目。燦然可觀。是爲大全良方。良方出而閨閫之調。將大備矣。然其論多采巢氏病源。什九歸諸風冷。藥偏獷熱。未有條分縷析其宜不者。近代薛己新甫始取良方。增注其方論。酌寒熱之中。大抵根據於養脾胃。補气血。不以去病爲事。可謂救時之良醫也已。第陳氏所葺。多上古專科禁方。具有源流本末。不可昧也。而薛氏一切以己意。芟除變亂。使古方自此湮沒。余重惜之。故於是編。務存陳氏之舊。而刪其偏駁者。然亦存什之六七而已。至薛氏之說。則盡收之。取其以養正爲主。且簡而易守。𨿽子女學習無難也。若易水水師弟。則後長沙。而精於醫者。一方一論。具掇是中。乃它書所無。有挾是而過邯鄲。

庶無道少之患哉。其積徳求子。與夫安產藏衣。吉凶方位。皆非醫家事。故削不載云。稿成。而兵憲蔡虛臺公明府塗振任公助之資刻行之。以爲此亦二公仁政萬分之一。遂不復辭。萬曆丁未早秋念西居士王肯堂宇泰甫書於無住庵。

﹝許氏﹝兆禎﹞女科要論﹞未見﹝衍嗣寶訓﹞未見按上見於吳秀醫鏡序。

﹝王氏﹝肯堂﹞胤產全書﹞醫藏目錄四卷存王肯堂序曰。世之什襲而藏者。金玉玩好已耳。稍有關於世。則烏得什襲而藏之。關於世者。兵農錢谷。重莫與醫埒也。老人弱子。又莫若妊婦重也。蓋人之身一。而妊婦之身二。方兒爲胚胎。性精血而身母腹。母寒熱爲兒寒熱。母虛實爲兒虛實。醫於此可少忽乎。顧幃幕中。乍佩宜男。而輒先露艸者。且比比然。豈妊家固有專門治驗。未多靈劑耶。予每慨於斯。一日張孝廉心如過予。燒燭檢書。閱數十笥。獨胤產無成編。相與咨嗟永夜。

爲出所藏。付之訂梓。噫。古今怵惕惻隱之心。能於嬰兒者。其於兒之始基。更何如乎。證類若干條。方采若干首。妊家胎產前後。纖悉備列。庶取諸左右。無不逢原。狩歟盛矣。予敢吝一標示。而使如金玉玩好。同敝襲中也夫。念西居士金壇王肯堂宇泰父題。

張受孔序曰。予昔在括蒼。其府庫多奇書。守玆土者。雲間新宇兪公館谷不佞。得盡閱焉。於岐黃別笥。有產便數種。子請攜歸。間以試之室人。無弗效也。試之親故。無弗效也。叩之業是。又弗有知也。欲梓之以廣其傳。計偕上春官弗逮。而室人重身。竟殞於產中。過聽庸醫家。弗知檢也。予痛恨甚焉。居無何。侄遠文婦一如室人之誤。而弗知救。一月之間。裏婦相次殞者三四。噫。是予過也。衣珠而弗之省也。過金壇懷之。以質宇泰王公。並得王公手錄。遠文梓之。名曰胤產全書。談者乃侈曰。是書也成。可以贊天地之化育。予何敢。遠文亦何敢。第吾兩人均傷弓之鳥。睹傷弓者。不覺故瘡痛。如宋人得不龜手之藥。因欲盡愈夫水戰者耳。不敢望封爵。

其敢擬天工。先哲謂一介之士。苟存心於利物。必有所濟。吾兩人任斯語已矣。若夫雲間兪公之授是書。金壇王公之參是書。功徳不可思議者也。今而後家置一冊乃可。海陽張受孔題。

﹝張氏﹝文介﹞玉泉子金閨祕方﹞一卷存﹝李氏﹝盛春﹞胤嗣全書﹞一卷存﹝王氏﹝化貞﹞產鑑﹞二卷存﹝陳氏﹝治道﹞保產萬全書﹞一卷存陳治道序曰。生育。婦人之常。非病也。故不用藥。不延醫。瓜熟蒂落。原無難生倒生橫生之異。歲時無不罹此苦者。繇女流生長閨閣。理卽載書。何曾習聞。臨產時徒以兩命。寄一穩婆之手。遇老練善良者。順緩急而調之。子母俱適於安﹐此亦偶中。而非諳於理也。值蠢而惡者。全昧節次。率意妄施。或順令之逆。驚駭索財。

因而傷命。道甚憫焉。不忍此理。不明於世。因據胎產古本。參以耳目見聞。集爲一書。不敢文者。易通曉也。

此書也。尢在夫君居常與婦講論。庶受胎便知保攝。臨產自有主張。而又穩婆各習此書。明其節次。當不致倉皇失序。誤人之性命也。則是書尙有濟哉。蘄陽陳治道謹序。

﹝錢氏﹝國賓﹞女科百病問答﹞四卷存按是書。與前卷所著丹溪產寶百問。毫無差異。豈書估以錢氏之書。剽爲朱彥修所撰者歟。國賓字君穎。浙錢塘人。

﹝女科百病補遺﹞一卷存﹝李氏﹝長科﹞胎產護生篇﹞一卷存小引曰。予壯歲艱嗣。服祖傳祕方。聯舉六子。每值閨中坐艸時。輒爲魄動心驚。壬申夏產第四兒難甚。兼以收生老媼耄而。母若子幾致俱殞。丞用蓖麻子。僥幸無恙。因是發願。輯胎產護生篇。卽欲刊行。以爲保妊婦嬰兒。生死關頭第一著。遷延至今。僅得家大人已試良方一帙耳。會予友乳遷孫仲氏授我產要一書。爲四明卜氏所傳。又復旁搜徧采。共成玆編。亦旣備厥苦心矣。但保妊自受胎始。前此諸證。有婦科專門在。予不問也﹐保嬰自出胎數日止。後此諸證。有幼科專門在。予亦不問也。因述顚末如此。廣仁居士李長科小有氏。

﹝亡名氏廣嗣祕旨﹞十卷未見按見於許僖瘍科選粹凡例。

﹝皇甫氏﹝泰﹞產寶﹞未見按上見於浙江通誌。

﹝陳氏﹝鶴溪﹞濟陰舉要﹞醫藏目錄捲�未見﹝亡名氏保室方﹞醫藏目錄三卷未見﹝集驗廣嗣珍奇﹞醫藏目錄捲闕未見﹝�氏﹝卿均﹞濟生婦人方﹞醫藏目錄一卷未見﹝亡名氏保產育嬰﹞醫藏目錄二卷未見﹝錢氏﹝大義﹞求嗣祕書﹞醫藏目錄四卷未見﹝袁氏﹝黃﹞祈嗣眞詮﹞醫藏目錄一卷存﹝鄭氏﹝闕名﹞問答十四門﹞醫藏目錄一卷未見﹝胡氏﹝孝﹞種子類纂﹞醫藏目錄一卷未見﹝亡名氏大生方論﹞未見祝以寧序曰。夫生人生物者。天地也。故曰天地之大徳曰生。天地之生惟大徳。而後知鼓潤散。原隰肥磽。

徳也。非所以徳。惟人其然。竊嘗閱世。而知凡人之有生徳者。卽與天地合。其人必多男子。蓋化醇化生。自有嘿相摶之理。而血气筋骸之盈虧彊弱不與焉。故古稱舜徳好生。其以大徳獲福。究至於子孫保之。而經傳所紀。

惟舜以九男二女特聞。理有固然。亦何足異。今岐黃家謂。人之生本於精血。而精血統於腎與命門。此其說固無以易。余則謂人與天地。合其生徳者。非腎與命門。乃心也。卽岐黃家亦豈不以心爲五臟六腑之君乎。復見天地之心。正見生生之心。天地生生之心。正爲大生之徳。而先儒言心如谷種。言生生也。釋氏亦謂。萬物生於心。道家謂。眾妙之門。在谷神不死。由斯以觀。此心之中。衝然湛然。總是生機生理。而一毫陰刻殺之象。不得而蝕之。心生則百脈皆生。精與血無不隨之而生者。所謂與天地合其徳。先天而天弗違者也。卽陰徳之說。吾猶以爲是後天之補助。不免落第二義。而況藥物乎哉。且不獨男子也。婦之婉HT淑順。以婦徳稱者。率云宜子。彼亦具有天地之心。徳與男子合。

亦屬先天。至於醫方之有百子九子。六神二仙。用以補助精血。詎不奇中。然皆後天而奉天時者也。余持此說。

以閱世徵應。百不失一。今讀大生子所撰著。余未能一一悉其義。然有味乎大生。而爲言也。自大生方論行。而以後天補先天。以先天養後天。當萬不失一。﹝詒美堂集﹞

﹝趙氏﹝獻可﹞邯鄲遺稿﹞未見﹝趙氏﹝養賢﹞產寶新書﹞未見蕭塤曰。趙獻可邯鄲遺稿。單養賢產寶新書。爲胎產祕笈。世所罕讀。

﹝龔氏﹝定國﹞內府祕傳經驗女科﹞一卷存﹝亟齋居士達生編﹞一卷存小引曰。胎產非患也。難產則爲人患。人患不殄。則歸之於天。天何尢乎。亦惟求之人事而已。此編專爲難產而設。蓋區區一得之愚。亦卽區區一點眞誠之念。倘能熟看謹行。皆可先生如達。於是人患弭。而天徳葉矣。然知之而不言。非也。聞之而不傳。亦非也。好生者見之。宜爲廣布。有力者重刻通行。無力者手鈔數冊。口授數人。隨分所至。未必非吾儒同胞同與之一事。吾人利濟爲懷。原非求福。然積善餘慶。必有攸歸。達天徳也。但此編揣摩印證。委系無疑。凡重刻手鈔時。不必攺動。尢不必增入方藥。以相矛盾耳。康熙乙未天中節。亟齋居士記於南昌郡署之西堂。

﹝武氏﹝之望﹞濟陰綱目﹞十四卷存四庫全書提要曰。濟陰綱目十四卷。國朝武之望撰。汪淇箋釋。之望字叔卿。自暑關中人。淇字瞻漪。一字右子。錢塘人。是書所分門目。與證治準繩之女科相同。文亦全相因襲。非別有所發明。蓋卽王肯堂書。加以評釋圈點。以便檢閱耳。

﹝嶽氏﹝甫嘉﹞妙一齋醫學正印種子編﹞二卷存嶽甫嘉序曰。種子編。乃予醫學正印編之一也。合女人調經。固胎護產。爲上下卷。藏之笥中久矣。曩在金陵時。侍禦趙公勸予授之梓。予見巒兒飲冰茹。未便購梓。及隨任禹杭半載。見兒懸魚之暑。垂橐更甚。是編幾付之塵蠹。無復公世想。適觸杭城中。有標榜通衢。鬻打胎絕產之方爲業者。其術之不仁。一至是。兒𨿽禁示頗嚴。未必無一二潛鬻。以圖射利者。天下往往有求嗣而艱育者。乃懷妊而反欲墮之。不幾拂天地好生之徳乎。予於是出是編。命兒曰。寧減我輩衛齋之膳。亟授之梓。以告杭人。並以捨天下之爲杭人者。庶不至習爲殘忍刻薄之業。緣是而減口腹之奉。可以惜福。習保身之法。可以延年。得廣嗣之意。可俾天下男無不父。女無不母。爲當今聖天子。成一多福多壽。多男世界。予與爾之心。不更愜乎。巒唯唯旋付剞劂。

﹝女科全編﹞未見﹝錢處士﹝闕名﹞繡閣寶生﹞﹝大生要旨作繡閣保生書﹞未見﹝湯處士﹝闕名﹞保產機要﹞一卷存柯序曰。秦郡湯處士保產機要一冊。余近得讀之。見其簡切諄復。謀付重梓。杜子瑩陽又以錢處土繡閣寶生遺余。所言吻合。余因徧簡醫書。朱丹溪產寶百問。楊子建十產論。陳自明婦人良方。參考互訂。始知湯錢兩編。皆本於先哲。而疏衍詳明。一覽盡見。余遂以機要爲主。存其確論。節其冗言。補其未備之條。載以經驗之劑。

至易至簡。可遵可行。居家者其可忽諸。至若胎前產後各證。浩不及載。惟臨產一關。醫家不能措手。故著爲通俗之言。以行於世云。丙辰秋日吳集庵柯識。

﹝李氏﹝春茂﹞婦人諸證辧覽﹞未見按﹝李氏﹝中梓﹞女科微論﹞未見按﹝王氏﹝宏翰﹞性原廣嗣﹞未見﹝女科機要﹞未見按上見於吳縣誌。

﹝蕭氏﹝塤﹞女科經綸﹞八卷存蕭塤序曰。兩儀定位。陰陽肇分。天地卽以陰陽化生萬物。故經云。陰陽者。天地之道。萬物之綱紀。變化之父母。而男女其陰陽之始也。聖人以六經垂教萬物。易始乾坤。詩首關睢。書傳釐降。禮著內則。春秋載王姬。

蓋以夫婦爲人道之造端。而婦人乃孳育化原之本。是以摻調燮之術者。不可不於婦人之病爲獨重也。自寇宗謂寧醫十男子。莫醫一婦人。以婦人病。四診有所不能盡。而其所患者。多隱曲不可述。如月經胎產。至崩淋帶下。

俱屬鄙瑣。難以言示。然而婦人之病﹐惟玆諸證爲最要。故著書者。於玆尢不可不亟講也。余纂輯醫學經綸。博極羣書。兼綜條貫。凡雜證得一百六十有三。采摭名賢之論。七千條有奇。而婦人月經諸證不與焉。誠以婦人之病。莫重於月經胎產。崩淋帶下。是以別立標名。曰女科經綸。凡一切內外虛實寒熱。各有條序按之。略方名。

詳治論。俾學人知所從事。其於婦人病。庶毋患治療之倍難於男子也。司馬子長稱扁鵲過趙聞邯鄲貴婦人。病帶下。卽爲帶下醫。夫婦人病。不止於帶下。而扁鵲所過。隨以其名聞諸侯間。知古人畱心於婦人病。蓋愼且重也。

今之醫者。非如扁鵲遇長桑君授上池神術。捨昔聖昔賢之論。而欲冀爲洞垣之見。不其難哉。苟有志斯。其以是編。爲規矩焉。繩墨焉。可也。康熙甲子歲孟秋七月。李棘人蕭塤賡宸六氏漫識。

﹝程氏﹝云鵬﹞種嗣玄機﹞未見程云鵬曰。天地𨿽極凝寒。生理未嘗謝絕。元精不蓄。恣情於方士金丹。或閉塞於窮愁哀怨。或田乏膏腴。

或疲於奔命。自棄而已。天地何心。又有堅持經朔之談。妄冀葭吹六管。捕影捉風。徒令若敖氏笑而引爲同病。

﹝慈幼筏序﹞

﹝陳氏﹝治﹞濟陰近編﹞五卷存﹝濟陰近編附纂﹞一卷存﹝吳氏﹝儀洛﹞女科宜今﹞未見按上見於傷寒分經凡例。

﹝唐氏﹝千頃﹞大生要旨﹞五卷存﹝秦氏﹝之禎﹞女科切要﹞未見按上見於陳懋寬傷寒大白序。

﹝吳氏﹝道源﹞女科切要﹞八卷存﹝馮氏﹝兆張﹞女科精要﹞未見按上見於錦囊祕錄。

﹝沈氏﹝金鰲﹞婦科玉尺﹞六卷存自序曰。尺者。劃分寸。量短長。取其準也。尺而以玉爲之。分寸所劃。堅久不磨。尢準之準也。余竊思短長之數。必取準於尺。於物然。於病亦然。於婦女之病。更無不然。何則。婦女深居閨房。則情不暢。婦女見地拘局。則識不開。婦女以身事人。則性多躁。婦女以色悅人。則心偏妒。稍有不遂。卽爲憂思。憂思之至。激爲怨怒。不知憂則气結。思則气郁。怨則气沮。怒則气上。血隨气行。故气逆而血亦逆。血气乖爭。百疾於是乎作。

及其疾作。又苦不自知。卽或知之。而幽私隱曲。又不肯自達。且多掩獘。於是其家委之醫。醫一憑之脈。而此翕翕跳動之脈。欲借以測婦女幽私。達婦女隱曲。毫釐千里。貽禍不少。豈非妄意揣度。而未知用玉尺以量之。

且用玉尺。以求得其準乎。昔者倉公診女子。知其欲男子不得。脈出魚際一寸。是以玉尺量準者也。古來如倉公之醫者不乏。要皆量以玉尺而能準者。舉古人爲法。求得其準焉。夫何幽私隱曲之不可達哉。𨿽然。言醫之書甚繁。其不能讀者無論已。有能讀者。苟非識精見卓。確有把持。將此紛紛聚訟者。何自援以爲準。余故不憚參稽。

著爲婦科六卷。所言諸病。必按脈切證。要於的當。不失幽私隱曲之所在。摘錄前人之語及方。悉皆至精至粹。

百用百效者。以是而當尺之分寸。庶幾如玉所劃。堅久不磨。取以量婦女病。應無不得其準之準者歟。乾隆甲午淸明前二日。無錫沈金鰲自書。

﹝舒氏﹝詔﹞女科要訣﹞一卷存

卷七十四

方論﹝五十二﹞

﹝師巫顱囟經﹞宋志二卷存原序曰。夫顱囟者。謂天地陰陽。化感顱囟。故受名也。嘗賢黃帝內傳。王母金文。始演四序二儀陰陽之術。

三才一元之道。采禦靈機。黃帝得之升天。祕藏金匱。名曰內經。百姓莫可見之。後穆王賢士師巫於崆峒山。得而釋之。敍天地大徳。陰陽化功。父母交和。中成胎質。爰自精凝血室。兒感陽興。血入精宮。女隨陰往。故以淸气降。而陽谷生。濁气升。而陰井盛也。甚者二儀互換。五气相參。目睹元機。非賢莫達。謂眞陰錯雜。使精血聚而成殃。陽發異端。感榮衛合而有疾逆。使嬰兒才養。驚候多生。庸愚不測始末。亂施攻療。便致枉損嬰兒。

吁哉吁哉。遂究古言。尋察端由。敍成�目曰頗囟經焉。

巢元方曰。中古有巫方。立小兒顱囟經。以占夭壽。判疾病死生。世所相傳。有小兒方焉。﹝諸病源候論○千金方作巫妨﹞

劉曰。顱囟經。世傳爲黃帝之書。至周穆王時。師巫得之於崆峒洞。今不可考。﹝幼幼新書﹞

陳自明曰。嬰童寶鑑集云。小兒方論。起自巫方。黃帝云。吾不能察幼小。賴國有巫方。能知小兒之壽夭耳。

﹝婦人良方﹞

四庫全書提要曰。顱囟經二卷。不著撰人名氏。世亦別無傳本。獨永樂大典內。載有其書。考歷代史誌。自唐藝文志以上。皆無此名。至宋藝文志。始有師巫顱囟經二卷。今檢此書。前有序文一篇。其所謂師巫。與宋志相合。當卽此本。疑是唐末宋初人所爲。以王冰素問注第七卷

內。有師氏藏之一語。遂托名師巫。以神其說耳。其名顱囟者。案首骨曰顱。腦蓋曰囟。殆因小兒初生。顱囟未合。證治各別。故取以名其書。首論脈候至數之法。小兒與大人不同。次論受病之本。與治療之術。皆極中肯綮。要言不煩。次論火丹證治。分別十五名目。皆他書所未嘗見。其論雜證。亦多祕方。非後世俗醫所可及。蓋必別有師承。故能精晰如此。宋史方技傳。錢乙始以顱囟經著名。召至京師。視長公主女疾。授翰林醫學。錢乙幼科冠絕一代。而其源實出於此書。亦可知其術之精矣。護據永樂大典所載。裒而輯之。根據宋志舊目。釐爲二卷。

俾不至無傳於後矣。

按諸病源候論。所謂巫方顱囟經。卽是書也。方與彭通。呂覽����曰。巫彭作醫。師巫亦是巫方之謂也。

是書非據王冰師氏藏之一語。而托名者也。

﹝衛氏﹝泛﹞顱囟經﹞三卷佚按上見於太平禦覽張仲景方序。

﹝兪氏﹝闕名﹞療小兒方﹞隋志四卷佚﹝徐氏﹝叔向﹞療少小百病方﹞七錄三十七卷佚﹝亡名氏療少小雜方﹞七錄二十卷佚﹝療少小雜方﹞七錄二十九卷佚﹝範氏﹝闕名﹞療小兒藥方﹞七錄一卷佚﹝王氏﹝末﹞療小兒雜方﹞七錄十七卷佚﹝亡名氏少小方﹞隋志一卷﹝舊唐志作十卷﹞佚﹝療小兒丹法﹞隋志一卷佚﹝小兒經﹞隋志一卷佚﹝王氏﹝超﹞仙人水鏡圖訣﹞新唐志一卷注曰。貞觀人。佚﹝姚氏﹝和眾﹞童子祕訣﹞新唐志二卷佚﹝孫氏﹝會﹞嬰孺方﹞新唐志十卷佚﹝李氏﹝言少﹞嬰孩病源論﹞﹝舊闕撰人今據宋志錄之宋志作嬰孺病論﹞崇文總目一卷佚﹝崔氏﹝闕名﹞小兒論﹞﹝宋志揚全迪崔氏小兒論﹞崇文總目一卷佚﹝亡名氏療小兒論﹞﹝宋志作療小兒疳病論﹞崇文總目一卷佚﹝小兒五疳二十四候論﹞崇文總目一卷佚﹝小兒官气集﹞﹝藝文略作宮气﹞崇文總目三卷佚﹝小兒方術論﹞崇文總目一卷佚﹝朱氏﹝篆﹞孩孺明珠變蒸七疳方論﹞﹝舊闕撰人今據藝文略錄。宋志作朱傳﹞崇文總目一卷佚﹝亡名氏孩子脈訣論﹞崇文總目一卷佚﹝劉氏﹝景裕﹞小兒藥證﹞崇文總目一卷佚按是書久佚。弟堅從醫方類聚各證門所輯錄出。裒爲一編。

﹝亡名氏小兒祕錄﹞﹝宋志作小兒祕錄集要方﹞崇文總目一卷佚﹝楊大鄴嬰兒論﹞宋志二卷佚﹝周氏﹝挺﹞保童方﹞﹝藝文略作僞蜀周挺﹞崇文總目一卷佚﹝亡名氏嬰兒雜方﹞﹝藝文略作嬰孩雜方宋志作孩孺雜病方﹞崇文總目五卷佚﹝嬰兒論﹞藝文略三卷佚﹝小兒水鑑論﹞藝文略三卷佚﹝小兒玉匱金鎖訣﹞藝文略一卷佚﹝小兒蔥臺訣﹞藝文略一卷佚﹝小兒備急方﹞藝文略一卷佚﹝童子元感祕訣﹞藝文略三卷佚﹝嬰童寶鑑﹞藝文略三卷佚﹝幼幼方﹞藝文略一卷佚﹝小兒病源﹞藝文略六卷佚﹝錢氏﹝汶﹞小兒論﹞藝文略三卷佚﹝亡名氏小兒訣﹞藝文略三卷佚﹝錢氏﹝乙﹞小兒藥證直訣﹞宋志八卷未見﹝錢氏小兒藥證眞訣﹞書錄解題三卷未見陳振孫曰。錢氏小兒藥證眞訣三卷。大醫丞東平錢乙仲陽撰。宣教郎大梁閻季忠集。上卷言證。中卷敍嘗所治病。下卷爲方。季忠亦頗附以己說。且以劉斯立所作仲陽傳附於末。宣和元年也。

曹世榮曰。晉朝有醫工錢氏諱乙。設方用藥。明證識候。直究竟嬰孩臟腑冷熱。表裏虛實傳變。頓取其效。

正所謂醫孩童之意。準繩法則之道如此。後世欲以及其儀者。蓋闕如也。往往誦錢君之書。記錢君之藥。錢君之意旨。未之聞也。愚詳其意。徑且直。其說勁且銳。其方截而良。其用功而速。深達其要。廣操其言。萬世不可掩其妙。四方皆可遵其說。凡八十一家書。各述精通。莫若錢君智意克效。究竟不勞再三。亦無中道而廢。門人閻公編集。未具錢君心服。想計恢洪純粹。妙理希奇。紙筆不可得而錄者耶。時有髙見之士。一悟錢君意旨。醫之與藥。規矩法度。無以異錢君。運乎中。顯乎機。而自然造化者。莫之能語也。良工妙用。信乎野老之言。毋曰管見。後之學人。盡心討論。必有深著於胸次。且徳義於人。揚名於後世之道。不亦宜乎。﹝活幼口議﹞

曾世榮曰。鄭氏議古人醫書。不能無失。如錢氏治慢驚用栝蔞湯。與病不相主對。是謂之失。以愚觀之。所待藥性。醫者之通曉。縱有前證。未必肯用。但不容不講明耳。殊不知錢氏旣沒之後。其書成於仕路故人閻孝忠編集刊行。屢經異代。況錢氏儒醫。名聞朝野。施治之法。如珠在貫。未嘗少瘥。鄭氏所指慢驚。誤用栝蔞湯。

然本方下。明載治肺熱涎盛。非爲慢驚之設。閻孝忠豈不知此。其或居官錄梓之日。失於參考。誤傳此劑。致有前議。柰歷年已遠。卒難校正。若論五臟補瀉之妙。卻無瑕可指。及雜方有功於世。不爲不多。直訣一書。信不誣矣。﹝活幼心書﹞

﹝錢氏小兒方﹞藝文略八卷未見趙希弁曰。錢氏小兒方八卷。上皇朝錢乙仲陽撰。神宗時擢太醫丞。於書無所不窺。它人靳靳守古。獨度越縱捨。卒與法合。尢邃本艸。多識物理。辧正闕誤。最工療嬰孺病。年八十二而終。閻季忠方附於後。

按是書。與宋志所載。未知果爲一書否。書錄解題作三卷者。似有不同。亦以未可決定。並著於錄。

﹝熊氏﹝宗立﹞類證注釋錢氏小兒方訣﹞十卷存自序曰。宋錢氏仲陽著小兒直訣。太醫陳文中作痘疹方論。世稱活幼之筌蹄。全嬰之軌範。當時門人傳寫本。

未免有造次錯文之患。後之讀是書者。往往莫無疑難。予不揣凡陋。已知僭妄。竊以二書。疏其源流。類其證治。

要之支分節解。脈絡貫通。間附注以發明之。使我同志初學之士。展捲觀讀。則前之疑難者。今盡渙然冰釋。而一歸至當矣。抑亦人人保赤子之心。油然而興。不至委命於庸夫之手乎。

爲之醫者。爲能以二書浹洽於胸臆之中。臨治之際。�功取效。如鼓應。必無饋藥有不敢嘗之譏焉。庶乎太上好生幼幼之仁。而不負國家惠民之初。豈其視鉆核獨善之人。吾不忍爲之。遂鋟諸梓。以廣其傳云。

﹝薛氏﹝己﹞校注錢氏小兒直訣﹞三卷存自序曰。宋神宗時。有太醫丞錢仲陽氏。貫陰陽於一理。合色脈於萬全。偉論雄才。迥邁前列。可謂傑起而振出者。門人閻孝忠記其典要。緝成直訣若干捲。而幼稚之色脈證治。無遺漏矣。先君嘗語余曰。幼幼之藥。宜善調之。古謂小兒爲芽兒。如艸之萌。如水之漚。故其命方。曰保嬰。曰全幼者。蓋不欲以峻攻耳。錢氏之法。

可以日用。錢氏之方。可以特省也。愚服膺先人之言。僅有年矣﹐遇施之治。有一得驗者。輒自識之。用補注於錢文之下。同幼其幼。不敢以紫亂朱。以燻並蘭也。非特以錢氏峻攻。爲不可用也。視古旣遠。元气亦殊。不欲直施之於今耳。敬以一得之愚。附續貂尾。更覬明哲者正諸。

﹝亡名氏童子要訣﹞藝文略三卷佚﹝潘氏﹝闕名﹞小兒方﹞藝文略一卷佚﹝陳氏﹝宗望﹞小兒方﹞藝文略一卷佚﹝陳氏﹝琥﹞小兒方﹞藝文略一卷佚﹝王氏﹝闕名﹞小兒方﹞藝文略一卷佚﹝柄眞子嬰孩寶鑑方﹞﹝讀書後志作嬰童寶鏡﹞宋志十卷佚趙希弁曰。上題雲棲眞子。不著姓名。錄世行應驗方。成此書。

劉曰。大湖釣叟棲眞子撰。

﹝漢東王先生小兒形證方﹞宋志三卷未見劉曰。漢東王先生。本方不載名字。

曾世榮曰。小兒方書。世傳有三。王氏東漢。作方論二十篇。今家寶是其或大同少異。往往好事作徳君子。

刊施濟眾。就平增損者有之。大抵其言有序。自微至著。其旨有歸。自隱至顯。話括周徧。事無繁述。參以數十名家。比較優劣。始知先生用藥淳和。方排繼續。考之而取其功。究之而救其疾。斟酌升降。以和爲用。其意在調理。盡善之最也。𨿽然。後學之士。治家之子。檢閱投餌。或有不當。毋至差忒致害。其書故得家寶之稱。夫良士用心。妙理活人。醫之與藥﹐猶若權衡。權衡者。法之一端也。參究均平。考較定論。循方以應脈。有條而不紊。王氏之書。乃幼幼方脈之規模。習小圓散。豈可循此。如大人疾患。有叔和脈訣。考五行有珞子。命書學六爻。有火珠卦文。知貴賤。有人倫風鑑相法。如斯等術。皆名家所集。詳辧以爲上首。冠諸妙義。得毋枉冤。

𨿽然。各有廣要。篇章終不遠越而在總歸。非曰訓童發蒙之謂。垂老足欽。至妙之道也已。﹝活幼口議﹞

錢曾曰。王氏小兒形證方二卷。醫之科有十三。惟小兒爲啞科。察色觀形。最爲難治。漢東王氏祕其方爲家寶。良有以也。此書刻於元貞新元。序之者爲古梅野逸。不知何人。後附錄祕傳小兒方三十二。及秣陵牛黃鎭驚錠子方。皆庸醫所不知者。宜珍視之。

﹝亡名氏小兒靈祕方﹞讀書後志十三卷佚趙希弁曰。上不題撰人。辧小兒疾證。及治療之方。多爲歌括。

﹝小兒玉訣﹞讀書後志一卷佚趙希弁曰。上未詳撰人名氏。爲韻語以記小兒疾證治法。凡二十三。

按幼幼新書。載玉訣一書曰。玉訣太元眞人撰。三十六種。四十八候。皆托以神仙所傳。不知其果爲何人。

得之長沙諸醫云。讀書志所著。似與其書不同。今附記以俟考。

﹝嬰孺方﹞十一卷佚劉曰。嬰孺方﹐此方得之湖南撫幹向澹伯海云。相傳出於祕閣。凡十一卷。近崇文總目求遺書。有兩嬰孺方。捲目皆同﹐亦不載所作之人。

﹝寶童方﹞佚按上見於幼幼新書。

﹝張氏﹝渙﹞小兒醫方妙選﹞宋志三卷佚劉曰。張渙編。總方四百二十道。長沙小兒醫丘松年又得遺方數十首。分載諸門。

陳振孫曰。小兒醫方妙選三卷。成安大夫惠州團練使張渙撰。凡四百二十方。渙五世爲小兒醫。未嘗攺科。

靖康元年。自爲之序。

曾世榮曰。宋朝徽宗朝。太子壽王聰慧。幼時常發癇疾。諸大名醫莫之安愈。時有艸澤醫士張渙。挾貨藥於都下。召之入內。用藥卽效。官至翰林醫正。張氏北人也。畱方五百有餘。逐病敍說。深參其要。近傳於世。

目曰張氏妙選。四方士夫樂而用之。殊不知南人得病。以北人處方。自是道地相反。意議不同。所謂北人水气多。

南人瘟疫盛。地气天時。使之然也。北人水气盛。盛則就濕。濕卽與燥之。南人瘟疫盛。盛卽作熱。熱宜發散。

更加燥熱之藥。病熱傳作它證。藥旣不宜。疾何能愈。夫幼童陰陽相偏。表裏固同。臟腑怯弱。豈可以熱制冷。

以涼止燥。其說證候可以循簡。述論頗有優長。然其方藥。初使人疑之。次復惑之。或有不當。必與悔之。曰。南人用北人方藥。曷不知之。

學人參究盡善。不必方。如前有云。意與醫同。藥與病諧。方可投之。若也據乎云云。而用之者。斯謂愚醫。

不無妄投其餌。在乎得失。須當審之。宜其察之。﹝活幼口議﹞

﹝張氏﹝永﹞小兒方﹞佚按上見於紹興府誌。

﹝王氏﹝伯順﹞小兒方﹞宋志三卷佚﹝李氏﹝檉﹞小兒保生要方﹞﹝書錄解題作小兒保生方﹞宋志三卷佚陳振孫曰。小兒保生方三卷。左司郎姑孰李檉與幾撰。

﹝閻氏﹝孝忠﹞重廣保生信效方﹞宋志一卷佚﹝劉氏﹝﹞幼幼新書﹞宋志四十卷存李庚序曰。醫家方論。其傳尙矣。自有書契以來。𨿽三墳之言。世不得見。而神農本艸。黃帝內經。乃與庖犧氏之八卦。綿歷今古。爛然如日星昭垂。信乎藥石不可闕於人。而醫書尢不可廢於天下。或者乃謂醫特意耳。

不庸著書。唐史臣以此劇口稱道於許嗣宗。殊不知張仲景孫思邈輩。率千百年。而得一人。使其方劑之書不傳。

則醫之道。或幾於熄矣。是或一偏之論也。湖南帥潮陽劉公鎭拊之暇。尢喜方書。每患小兒疾苦。不惟世無良醫。

且無全書。孩抱中傷。不幸而殞於庸人之手者。其可勝計。因取古聖賢方論。與夫近世聞人家傳。下至醫工技工之禁方。閭巷小夫試之祕訣。無不曲意尋訪。兼收並錄。命幹辧公事王歷義道主其事。鄕貢進士王子是編其書。

𨿽其間取方或失之詳。立論或失之俗。要之皆因仍舊文。不敢加竄定。越一年而書始成。惜乎公未及見。而疾不起。公臨終顧謂庚曰。幼幼新書。未有序引。向來欲自爲之。今不是及矣。子其爲我成之。庚曰。謹聞命。嗚呼。學士大夫。公天下以爲心者。幾何人哉。

平日處念積慮。無非急己而緩人。先親而後疏。物我異觀。私爲町畦。其來蓋非一日。昔吾夫子助祭於蠟。出遊魯觀之上。喟然發嘆。以謂大道之行。天下爲公。故人不獨親其親。不獨子其子。大道旣隱。天下爲家。各親其親。各子其子。夫子之嘆。蓋嘆魯也。然而天下後世。豈止一魯而已哉。滔滔者皆是也。東漢人物。如第五倫者。

悃無華。質直好義。似若可喜也。意其設心﹐必有大過人者。至於或人問之。以有私乎。倫則曰。吾兄之子。

常病一夜。十往退而安寢。吾子有疾。𨿽不省視。終夕不寐。自以謂不能無私。夫以兄之子尙若爾。況他人之子乎。以第五倫尙若爾。況下倫一等者乎。宜乎夫子之嘆之也。今公之爲是書。使天下之爲父兄者。舉無子弟之戚。

少有所養﹐老有所終。家藏此書。交相授受。慶源無窮。其爲利顧不博哉。以此知公之存心。非特無愧於今之人。

抑亦無愧於古之人矣。紹興二十年九月幾望謹序。

樓跋曰。庚午秋仲潭帥劉方明以疾不起。僕攝帥事。問諸府人。公治潭久。凡所興立。不爲苟且計。得無有肇端旣閎。偶未就者。於是以幼幼新書來告。索而觀之。則古今醫家之書。若方與論。爲嬰孺設者。無不畢取。

包並總統。類聚而條分之。如適通寰。百貨具在。如開藏室。羣玉粲然。隨所宜用。必厭其求。噫。昔好事人。

得一名方。櫝藏謹守。𨿽父子誓以不傳。方明於此。顧能窮探博取。萃爲成書。鋟版流通。與世共寶。則其用心亦仁矣哉。因命趣工。以成其美。又集舊傳宜子諸方。列系於下。爲第一通云。

石才孺後序略曰。褐陽劉公帥荊湘﹐嘗命編集古今醫書中小兒方劑之說。爲一書。總四十卷。目曰幼幼新書。

旣成三十八卷。而疾不起﹐漕使四明樓公實繼其政。乃曰。前之美不可不成。因命亟迄其事。因合後二卷爲一。

復纂歷所求子方論爲一卷。冠其篇首。閱月而書成。噫。可謂盡矣。

陳振孫曰。幼幼新書五十卷。直龍圖閣知潭州劉方明撰。集刊未畢而死。徐壽卿以漕攝郡趣成之。

曾世榮曰。調理嬰孩小見。上古黃帝未有言著。鬼臾區云。謂小兒受病。令是一門。故不載素問。始自巫人顱囟經。篇章三舉。自後智者繼述本末。世傳諸家之善。經進詳要旨證準繩之者。凡八十一家。近世湖南潭州周宅。廣收其文。專入編集。目曰幼幼新書。四十冊。僅數十萬。排列名方。似涉繁碎。猶如元帥要退伏兵。欲以一箭敗陣。乃定太平。彼時求選一夫善射。急於百萬軍眾。皆張弧矢。以待比較優劣。臨機對壘。就敵之勢。不可得而用之。奇正退其潛伏。猶據再三。乃非良將者耶。臨時檢閱。審較可否其效驗。正由渴而掘井。斗而鑄兵。

不亦晚乎。學醫之士。若不究竟胸次。了了肘後。簡往直截。扶危之功。若也取次緩慢。智意不逮。彷徨之久。

出不得已。肆意而設。自不知慚而且愧。有如馬服子彊戰。無不失利。﹝活幼口議﹞

按萬曆丙戌。古吳陳履端刊行是書。其方論字句。並爲筆削。以故劉氏原書之晦尙矣。特祕府所藏。明人鈔本。實爲完帙。每卷首尾有二印。曰中山世裔。曰和陽劉氏。奕世儒醫。豈其方明氏之後歟。寬政辛亥祖考藍溪君申請以傳錄之。醫藏目錄。爲陳履端所著。疏甚。

﹝鄭氏﹝端友﹞全嬰方論﹞二十三卷存按是書世久不見傳本。文政己卯西京福井榕亭﹝需﹞繕寫。以被貽焉。來書稱其板式。類乎宋槧。而惜闕第一第二兩卷。云考觀末捲記常所治病。有紹興庚戌乾道壬午文。則知端友實爲髙孝兩朝間人。醫學源流。所謂淳中。

當是淳熙訛字。而其方論。援證該備。間述新見。有劉氏幼幼新書。所未收者。是亦小方脈科不可少之書也。

﹝朱氏﹝端章﹞衛生家寶小兒方﹞宋志二卷佚﹝亡名氏小兒祕要論﹞宋志一卷佚﹝亡名氏小兒衛生總微論方﹞二十卷存何大任序曰。余先君有小兒衛生總微論方二十卷。家藏甚久。今六十餘載矣。不知作者謂誰。博加搜訪。未嘗聞此書之流播也。自嬰孩初育。以至成童。所謂保衛其生。總括精微。視古今方書。極爲詳盡。仁哉著書者之心也。宗族親舊間。幼稚有疾。余每口傳指授。效如影響。又取其可以通用於大人者。增湯劑而用之。尢爲神異。

豈此書不言之妙。有待於余而發耶。烏可掩爲一家之寶。而不與人共之。於是集二三同志。訂正其謄寫之舛。鋟於行在太醫局。以廣其傳。得此者敬而用之。當知餘言不繆。或未免畫蛇添足之譏。不暇顧矣。吁。齊魯大臣。

史失其名。恨不得詳其人也。嘉定丙午立春日。和安大夫特差判太醫局何大任序。

朱臣序曰。保幼大全。卽小兒總微論方之別名也。以其制方著論。詳審精密。故復名之。曰保幼大全。予素頗有志於濟物。見醫家書。每喜蓄之。揮使鄭君和精於小兒醫者也。與予友善。予扣其所以精於醫之故。乃出是書焉。予閱是書之異於尋常也。又扣其所以得之之故。則曰。相傳農人得之於古冢中。於是求以錄之。鄭君無難色。遂以全集授予。錄而珍藏諸笥者有年矣。間遇小兒疾。按方試之。往往得奇驗。一日偕宣城令李君宗仁詢民瘼。會於公所。語及是書。宗仁樂於濟物者也。卽取而刊之。以廣其傳。不數月而成。噫﹐予竊祿明時。無補於吾民尙矣。使一二孩提之童。得因是書而濟萬分之一於危迫倉卒之際。予之素心。寧不亦少慰乎。若其爲術之髙下。明者當自得之。蓋不待予言者。姑序其所自云。

四庫全書提要曰。小兒衛生總微論方二十卷。不著撰人名氏。凡論一百條。自初生以至成童。無不悉備。論後各附以方。前有嘉定丙午和安大夫特差判太醫局何大任序。稱家藏是書六十餘哉。不知作者爲誰。博加搜訪。

亦未嘗聞此書之流播。因鋟於行在太醫院。﹝案南宋𨿽定都臨安。而當時猶稱行在。以示恢復之意。咸淳臨安志所載甚明。﹞以廣其傳。案北宋錢乙始以治小兒得名。其藥證直訣一書。僅有傳本。亦不免闕略。其他如晁陳二氏所著錄者。有嬰童寶鑑小兒靈祕方。小兒玉訣。小兒醫方妙選。小兒斑疹論諸書。皆不可得見。是書詳載各證。如梗舌鱗瘡之類。悉近時醫書所未備。其議論亦篤實明晰。無明以來諸醫家黨同伐異。自立門戶之習。誠保嬰之要書也。此本爲明宏治己酉濟南朱臣刻於寧國府者。攺名保幼大全。今考嘉定本原序。復題本名。臣序又稱得之。醫者鄭和。和得之古冢中。其說迂怪。蓋方伎家自神其授受。亦無取焉。

﹝董氏﹝大英﹞活幼悟神集﹞宋志二十卷佚﹝安慶集﹞宋志十卷佚﹝湯氏﹝民望﹞嬰孩妙訣論﹞宋志三卷佚陳振孫曰。湯氏嬰孩妙訣二卷。東陽湯衡撰。衡之祖民望精小兒醫。有子曰麟。登科。衡。麟之子。尢邃於祖業。爲此書九十九篇。

﹝湯氏﹝衡﹞博濟嬰孩寶書﹞宋志二十卷﹝竹堂書目作二卷﹞未見熊均曰。宋南渡時。南陽湯民望精小方脈。其子麟登進士第。麟子衡尢邃於此學。因以得官。遂述其家傳。

有明驗方二十卷﹐刊於會稽齋。謂之曰嬰孩寶書。

﹝陳氏﹝文中﹞小兒病源方論﹞四卷存鄭全序曰。嘗聞範文正公之言曰。不爲宰相。當爲良醫。夫以宰相之尊。豈醫者之卑。所事同日語。反而思之。宰相以道濟天下。醫者以術濟斯人。其位望思不同。其存鄕於濟人一也。余見世之所謂醫者。以病試藥。以藥試人。比比皆是。間有一濟而愈者。出於幸也。孰能收萬全之效乎。淳庚戌來遊漣水。此見醫者。惟陳公文秀一人而已。陳公明大小方脈。於小兒瘡疹。尢造其妙。漣水自守將蕭宣使以下。與夫時官富民之家。多以疾篤爲憂。羣醫環視。縮手無措。而公獨優悠和緩。隨證施治。皆收奇效。至於閭閻細民。以急告者。公不以其家之窘窶。匍匐往救。此賴以全活者。不可枚舉矣。又有目之所不見力之所不及者。必罹於是。圖其形狀。別其證候。

迹其方論。板而行之。其意欲使天下後世。俱受其惠。吁。陳公之心。其文正公之心乎。公姓陳。名文中。字文秀。宿之符離人也。亡歸宋。處漣水十五年。漣人無小大。識與不識。皆稱之爲宿州陳令。居維揚醫道盛行。有子業儒呼盧喝。亦之報其在是乎。余曰。其尙味之不釋乎。嘉其用心古。而擇術精。故敍此見於卷末。

﹝楊氏﹝士瀛﹞嬰兒指要﹞五卷未見﹝劉氏﹝完素﹞保童祕要﹞二卷存﹝曾氏﹝世榮﹞活幼心書﹞國史經籍志三卷存自序曰。聞之先儒云。天向一中分造化。人於心上起經綸大哉心乎。其萬事之機括乎。前乎千百世而上。爲天地立心。生民立命者。此心也。後乎千百世而下。爲往聖繼絕學。來者續師傳。亦此心也。是心也。以之活幼。

則有惻隱之眞。所謂乍見孺子。將入於井。皆有怵惕惻隱者。無非此心中來。宋翰林侍禦太醫戴克臣者。﹝徽宗朝名堯道﹞活幼宗師也。取信當時。有聲朝野。心以傳心。得其妙者。惟丞西髙原劉茂先。﹝名祀自號固窮山臾﹞茂先之心。其五世孫字直甫者。﹝名思道﹞又深得之。推其所得。隨施輒效。亦可以見其用心矣。然昔賢之學。

固以心而傳。而昔賢之心。非書又無以衍其傳。況自開禧以來。其書散漫。戴劉二公之心傳。幾不復見。予生二公之後。而欲默契乎二公之心。早歲師事宜甫。於玆有年。面命心傳。領會多矣。但念一宗醫書。方論詩訣。歲月浸遠。卷帙不齊。設有危難。未易檢閱。吁。得其心者。敢不究其心哉。明窗晝燻。短檠夜雨。因就其遺書。

而精加編次。繁者刪之。缺者補之。書非可用不敢錄。方非已效弗敢收。脫凶遺漏。存十一於千百。上探三皇前哲之遺意。下探克臣茂先之用心。實則吾心固有之理。旁求當代明醫之論。亦姑爲活幼之一助云爾。遂名其書。

曰活幼心書。書成。客或難予曰。醫者意也。但觀形切脈。以意逆志。是爲得之。何必一切求諸書。而且以心書名之哉。予曰。不然。余非有心於著述。而求異於人也。不過推展劉氏數傳之眞心。以求契夫戴氏之初心耳。朱文公有言。意者。心之所發也。書之所述。豈非心之流行發見者乎。客惟而退。於是乎書。至元甲午菊節。衡陽後學育溪曾世榮徳顯識。

昊剛中序曰。人得天地生物之心以爲心。則當視天地萬物爲一體。癢疾痛。舉切吾身。仁者事也。先儒謂醫家以四肢痿痺爲不仁。斯言善狀仁字。蓋手足痺。則气脈不相通。痛癢無所覺。心之生道息矣。烏得仁。況醫家之於嬰孩。語言未足辧。脈理未足憑。必能以心體之。然後可以察其癢疾痛之所在。非有志於仁者。其能若是乎。丞西曾君徳顯儒而爲醫。幼從鄕先生李月山。固已得儒學於心授。長從世醫劉氏。又能得醫學於心傳。精讀醫經。詳味藥性。參前輩之奧議。伸自己之獨見。有求必應。不倦於貧。集其平時論證與方。名曰活幼心書。將與同志共之。夫作書以述其心之所用。而克廣其傳。亦庶乎仁者之用心矣。嘗觀其書。則審證施劑。信有異乎人者。五苓散在諸家。止用之解傷寒溫濕。暑毒霍亂。而徳顯於驚風痰搐瘡疹等疾。通四時而用之。前同知衡州府事胡省齋因其子驚風得愈。問之曰。五苓散何以愈斯疾乎。

徳顯曰。此劑內用茯苓。可以安此心之神。用澤瀉導小便。小腸利而心气通。未得桂而枯。足能抑肝之气。而風自止。所以能療驚風。施之他證。亦皆有說。省齋深然之。此其善用五苓散也。小兒驚風搐掣。醫者視爲一病。

輒以金石腦麝蜈蠶蛇蠍等劑投之。非徒無益。及激他證。徳顯則謂有因驚風而搐者。有因气郁而搐者。驚屬心。

風屬肝。而郁於气者。亦有搐。陳氏所謂。蓄气而成搐者。是也。未著其方。余於驚風。則隨證施治。若气郁而搐者。則用寬气飲治之。只以枳殼枳實爲主。嘗患搐者。倉卒求藥。教服鋪家枳殼散。而搐亦止。病者深感之。

此又治搐之特見也。其他緊證。俱能究心。用藥之奇。成效之速。有未易縷述者。寄寓予家。將十年。二孫藉其調護。每識證於微眇。制疾於萌芽。其用心之溥。非特於吾輩爲然。蓋其篤志於仁。重義輕利。亦自讀書中來。

非可與庸俗例視也。讀其方論。因敍數語於篇端。識者儻察予言。必有知其用心者。

楊仲叔序略曰。予曩職衡邑庠。識曾公於三十載前。玆宦遊過石鼓。握手傾倒。旣壽且康。蒙出示其書。曰活幼心書。諸老師序之甚詳。予啟誦。而喜其用心之宏矣。越翌日。衡遭回祿。連薨巨棟。數千室俱煨燼。是書板置諸中。逃難奔走不暇顧。劫灰未冷。亟視之。則遇好事者。納諸方池中無恙。吁。金珠玉帛。人不能全。

詎能顧此書乎。己力已不逮。尙安能期諸人乎。今是書之存。是不存諸人。而存諸天地。以吾方示之天。而證諸天心之天。予以是知�心中之天矣。

亡名氏序曰。活幼心書。衡士曾君徳顯所自著也。徳顯儒而業於醫。早有聲譽。其所著書。切脈觀證。用藥之道靡不具。而身所著故。猶備錄焉。夫非泛焉以語人也。非徒自KT以祈人之知也。蓋欲業於斯者。深信而根據仿之。庶幾居𦇤褓者。不夭閼其生。而遂至於壯且彊也。於是可見仁人之用心矣。余僑寓於衡。孩提之童。沐其刀圭之惠者非一。卽是書讀之。益知其用心之不誣。傳曰。幼吾幼以及人之幼。充是心也。不謂之仁人可乎。徳顯號育溪。時年今已八十。而康寧慈惠仁者壽者歟。至順壬申良日。

﹝活幼口議﹞國史經籍志二十卷存﹝馮氏﹝道玄﹞全嬰簡易方﹞佚熊均曰。

﹝亡名氏三十六弔書﹞文淵閣書目一部一冊闕﹝竹堂作�捲﹞未見﹝朱氏﹝震亨﹞丹溪活幼心方﹞醫藏目錄捲闕未見按醫藏目錄。又有丹溪幼科全書四卷。是蓋傅紹章所假托者。仍不著錄。

﹝亡名氏養子直訣﹞文淵閣書目一部一冊闕﹝竹堂作一卷﹞未見﹝養子要言﹞文淵閣書目一部一冊闕未見

卷七十五

方論﹝五十三﹞

﹝徐氏﹝用宣﹞袖珍小兒方﹞十卷存自序曰。事莫難乎醫。醫莫難乎小兒。何也。蓋小兒之證。惟在揣摩推測以得之。古人諭之。若艸頭之露。

水上之泡耳。苟非燭理之明。曷能療之哉。古今方書。非不多也。然往往得彼失此。不足以備檢閱。予因暇日。

竊搜輯小兒諸家方書。纂成一帙。分爲十卷。以脈訣爲首。方論鍼灸圖形次之。名曰袖珍小兒方。總七十二門。

共六百二十四方。以便出入之觀覽。非敢要譽於世。特爲吾家子孫之業夫醫者。有所循守而不忘也。噫。後之子孫。尙當寶藏而弗墜。庸書此以識云。

潘琪序曰。袖珍小兒方一帙。首紋脈圖。次形色圖。又次命門部位圖。又次則自初誕至痘疹。其間若吐瀉驚疳。風癇瘧痢。靡不以次具載。終則系以鍼灸形圖。凡七十二門。六百二十四方。每門或斷以歌訣。或詳以論議。

而贅經驗方藥於下。其於小兒證候。陰陽逆順。源委明盡。傳變補瀉。條理秩然。一覽間可得其旨趣。苟根據書療理。奚啻庖丁於牛。肯綮迎刃而解矣。眞活幼之良方也。然世無此書﹐永樂間三衢徐用宣氏始爲之。用宣以世醫。

自少通儒書。究心醫道。晚年貫通。得其要領。每嘆世傳小方脈。諸書浩瀚。多得此失彼。殊無旨歸。於是究竟源流。參互己意。著爲論議。擇取良方。匯成此帙。珍藏出入。以備檢閱。以善其術。以傳其後。天順間。今撫蜀都憲。貴溪丘公時爲秋官。幼稚失調。適遇用宣之孫��於京師。延以診視。見其觀色察脈。聽聲用藥。殊異俗輩。且取效刻期。因詢其故再三。��感公勤懇。袖出此帙以觀。乃用宣手錄。細字大逾掌。濃僅盈寸耳。公讀之。觀其圖形詳究。論辧精確。方藥簡要。誠非世有之書也。遂禮求得之。根據方果誠。獲效如神。信謂此書之足以活幼也審矣。乃今弘治庚戌春。公撫蜀之暇。始得授蜀藩大方伯文安邢公錄梓以傳。而命予序其端。予惟用宣竭心思。獘精神。而成此書。將珍藏以善其業。而傳之子孫。俾其一邑一郡。及後世幼幼者。咸得蒙其惠。以活其幼。其術業可謂精。

其用心可謂仁矣。惜未廣也。若今都憲公與方伯公。梓以傳世。則書之所及。澤之所及也。天下後世。其有不蒙其澤乎。其用心之仁。是豈直一邑一郡。及後世而已者乎。

四庫全書提要曰。袖珍小兒方十卷。明徐用宣撰。用宣。衢州人。藝文志稿。作徽州人。蓋字形相近而訛。

其書以脈訣爲首。方論鍼灸圖形次之總七十二門。六百二十四方。搜采頗備。惟論斷多襲舊文。無所發明耳。是書作於永樂中。嘉靖十一年﹐贛撫錢宏重刊。以是書原本宋錢乙也。

﹝莊氏﹝應祺﹞補要袖珍小兒方﹞十卷存﹝葛氏﹝哲﹞保嬰集﹞四卷未見鄭文康序曰。保嬰集者。昆山葛哲明仲所輯也。明仲業傳累世。於儒醫二家之書無不讀。於內外諸科之書無不究。竊謂嬰孩之疾。語言不通。脈理未定。猝有所遇。無所措手。憑仗者惟聲與色耳。汶陽錢仲陽漢東王鐔之言。固無容議。若陳文中喜熱而惡寒。喜補而惡解利。已不免丹溪朱氏之辧非。若張長沙傷寒方法。後世莫之違而可據也。爰是采取諸家已試獲效之方。分門系論。以藥隨之。劑皆平和。而孟浪者弗錄。集成奏進。宣宗皇帝親覽之。賜宴獎勞﹐明仲存其副於家。請言引首。噫。醫仁術也。天下之術。莫有仁於醫者。夫父母之於子。無所不至。不幸而有疾。計無所托。乃托之醫。醫無良方善藥。將奚受其托哉。得其人則變危爲安。蘇死爲生。非其人則患有不可言者。世系或至於莫續。宗祀或至於遂殄。矧萬全之產乎。此明仲保嬰集之所由輯也。明仲博學明脈。而有恆心。今爲迪功佐郎楚府良醫副云。﹝平橋稿﹞

又致仕良醫副葛明仲同配蔡氏合葬墓誌略曰。吾昆多世醫。若周若許若董若沈若吾鄭。咸著工巧於前代。近時獨葛氏。以術顯而得官。葛氏數傳。而至諱吉甫者。益弘其業。名出數家之上。吉甫生叔成。叔成娶張氏生濃可徵矣。明仲自荊攺梁。又攺楚。持恆守道。歷三府鮮有敗事。府僚自長史而下。無不重其人。而神其術也。在醫垣日。嘗集保嬰方論若干卷上進。在荊府日。嘗授賜敕有式。克勤愼之。褒階修職佐郎。公之配蔡氏諱淨。同縣思齋之女。公卒天順五年四月二十一日。蔡卒臘月七日。公壽七十有三。蔡逾其一云。﹝平橋稿﹞

﹝寇氏﹝平﹞全幼心鑑﹞十六卷﹝醫藏目錄作四卷﹞存自序曰。上古聖賢。嘗百艸作素問。肇爲醫藥。蠲除瘥。躋斯民於壽域。歷代醫師。繼志述事。立言立方。廣乎功用。大抵以活人爲心。而又分爲十三科。俾專於一科。用志不分。必獲十全之效。小兒科乃其一。然小兒號曰難治。何也。夫赤子之生。乳下弱質。神未全。气未充。言語未能。飲食不知節。寒暑不知謹。不可問切故也。專是科者。必明乎性命樞紐。榮衛根據附。脈絡相因。

以五臟之色見於面部。探疾病之根源。以藥性溫寒。爲攻補緩急。然古方有效有不效。蓋天地气運。古今不同。

猶一歲有春夏秋冬之異。不知今日是何時。選古方效於今日者。匯成一書。前列察病法。後具用藥方。名全幼心鑑。繡梓印行。快其心目。開卷易曉﹐玆又以是流布四方。其用心廣。用心良。並書於端。爲醫學勸。

﹝錢氏﹝大用﹞活幼全書﹞國史經籍志八卷存吳志尹序曰。疾有大小不同。不相爲用。疾之最難治者。莫過於小兒。小兒气體不全。不能語言。醫之用藥。

多損其人。故漢之治幼者。有上虞陳氏之科。宋之治幼者。有新安錢氏之科元之治幼者。有衡陽曾世榮之科。

書𨿽多而專門極少。用之者罔見其效。近世後學錢大用早遊江浙。遇京師太院名公。講明醫道。師事老學明經之儒。采諸家治過小兒有驗奇方。集爲一部。名曰活幼全書。請予爲序。予觀大用所集新書。與諸書不同。試之累有神驗。但文理駁雜。亂而不序。乃取方中最驗可錄者三百餘條。編成次序。分爲門類。作爲歌賦論斷。以列於前。復以巨細詳略。以條於後。俾士之治小兒者。易於檢閱。舉其綱以見其目。某疾用某方。某方治某疾。理之謬者正之。傳之訛者去之。繁者刪之。略者詳之。不疏不略。有條有倫。後之學醫者。則而象也。用藥者取而証之。不患藥之不應。而疾之不愈矣。若夫集方以沽名。用藥以利己。大用不爲也。大用醫得師傳。存心仁濃。切於活幼。積方有年。今發之𨿽不責報。而天之報之者。自有默相之理。方豈云乎哉。是爲序。

﹝薛氏﹝鎧﹞保嬰撮要﹞明志二十卷存薛己序曰。保嬰提要一書。余先人所編集也。余所嘗治驗者。因類附焉。大參石山沈公見而嘉之。謂有益於民也。遂付諸棗。嗚呼。先人之用心。於是乎不泯矣。昔先人之爲是書也。其意甚勤。嘗誨己曰。稚科惟潔古老人最精。若陳文中錢仲陽。則二大家也。文中未嘗專用熱劑。而後世宗陳者或失之。仲陽未嘗專用涼劑。而後世宗錢者或失之。故有互相詆排。遂爲二先生累者矣。而二先生之法。則豈端使然哉。又曰。小兒無補法。此俗說之誤也。錢陳二先生之法無是也。然世之持是說以殺人者多矣。可不戒歟。又曰。大人小兒。其劑異制。所以然者。大人之腸胃大。其劑宜丰。小兒之腸胃小。其劑宜約。法固然也。且兒亦有大小。𦇤褓之兒。劑不可同於髫。髫之兒。劑不可同於成童。��胃之不堪。必有所傷。是以治者愼之也。��攻伐之劑者。必審察其眞。

毋眩不足爲有餘。中病卽止。徐而調之。病必善愈。不止者。命之曰過劑之傷。兒之憂也。治者愼之。又曰。子母一體也。況未食之兒。全資母乳。其感通尢速。故母病子病。母安子安。由此言之。凡診兒病者。不可不察其母矣。但療其母。子病自愈。一則藥之气味。釀乳汁中。入兒之腹。一則母病旣去。兒飲善乳。二者兒皆有得愈之道。誠療兒之善術也。若母無他疾。其兒自病。然兒甚苦於服藥者。亦當與母服之。藥從乳傳。其效與兒自服藥等。吾蓋屢拭之。非漫云也。又曰。大人小見。其治同也。夫何故五行生克。其理一焉耳。治病而不本諸五行之生克。其盲其聾。其憒憒者歟。玆吾所懼而弗敢也。且吾所論集保嬰方治。多可通於大方脈治者。在識者善用之而已。又曰。

諸所集或多舊方。蓋欲其備。非謂按方卽可施治也。舊方多因當時病者而制。與今人所患病情。未必悉合。大率未可遽用。宜審酌之。噫。凡先人所以剖玄示要。諄諄以誨小子者。可謂詳且至矣。余小子安敢忘諸。安敢忘諸。

夫玄微之語。切要之論。乃稚科之指南也。業者不可不知也。讀保嬰書﹐而不通是論。其待轉戶而亡其樞。挈裘而亡其領者歟。惡乎可哉。惡乎可哉。遂謹述先人之語。而次序記之。用置諸卷首。先人諱鎧。字良武。素業儒。

爲郡學生﹐以明醫徵。弘治年間。爲太醫院醫士。今贈院使。所著述甚多。此特其一耳。平生履歷。紀於學士大夫。載於家乘及墓志爲詳。玆不贅及。嘉靖三十四年。歲次乙卯。九月朔旦。奉政大夫太醫院院使致仕男薛己謹書。

四庫全書提要曰。保嬰提要八卷。明薛鎧撰。鎧字良武。昊縣人。宏治中。官太醫院醫士。是編分門纂輯。

於幼科證治。最爲詳悉。其論乳下嬰兒有疾。必調治其母。母病子病。母安子安。且云小兒苦於服藥。亦當令母服之。藥從乳傳。其效自捷。皆前人所未發。其子太醫院院使己又以其所治驗。附於各門之後。皆低一格書之。

後人集己遺書。爲薛氏醫案。此書亦在其中。考卷首蘇州府知府林懋舉序。有請己纂而約之之語。疑鎧但艸創此書。其編纂成帙﹐則實出己乎。後人收入己書。蓋由於此。此本爲嘉靖丙辰所刊。猶未編醫案以前。單行之帙也。

按﹝王氏﹝綸﹞節齋小兒醫書﹞未見按上見於浙江通誌。引黃氏書目。

﹝劉氏﹝錫﹞活幼便覽﹞二卷存自序曰。古人謂良醫治未病。猶良相治未亂。蓋防微杜漸。遠慮深謀。則禍亂無自而作。深根固本。思患預防。則疾病無自而生。斯理也。𨿽調攝者不可不知。而養子者尢不可不謹也。古人育子。深明此理。不惟節愛養於形生之後。且謹胎教於未生之先。不惟審醫療於有疾之日。且預防愼於未病之時。故其生子。气質自異。形體自充。旣無庸惡陋劣之質。亦無夭折卒暴之患。今之養育者不然。在孕則胎教無素。致使受邪於胚胎之時。養育則專事姑息。又使過傷於萌芽之際。日積月累。釀成疾。受病二三分。父母尙不省悟。至五六分。方知就醫。若遇明哲之士。不致謬妄。亦能挽危挽安。倘遇無知鄙夫。不究病源。不治根本。乘急射利。妄投藥餌。卒致告變。

此皆父母不謹於始。有以致之也。可勝嘆哉。予以童醫。世居新安。自幼迄今。繼述斯業。凡見小兒疾患。得於時令天行者。𨿽嘗隨病救治。亦能取效萬一。然窮鄕遠邑。耳目之所不及者。豈能一一救濟。而人人曉告之哉。

古人云。施藥不如施方。蓋藥之所及有限。而方之所及無窮。予竊以爲施方使治已病。又不若示法使治未病也。

古方古法。𨿽詳著於演山省翁活幼口議。全幼心鑑。錢氏陳氏諸家之書。大行於世。然皆繁多散漫。人不能徧觀而盡識。至於吾但心法獨得之妙。又皆得之於家傳口授。不能家諭而戶曉。於是選擇諸書。參互祖訓。取其養育切要者。三十餘條。編爲一書。名曰活幼便覽。前三十餘條。首明保胎原本之理。次著隨時愛養之法。使人視此以爲撫育之節。而不爲姑息所害。後百餘條。各究受病之原。附帶經驗急救之方。使人因此以識治療之理。而不爲醫家所誤。間有稟受虧欠。賦命短促。而夭折疲癃之患。素定於成形之初。亦非醫療所能全活。又皆備錄於其間。使人知此。而不妄歸罪於醫也。噫。小兒之科。古稱爲難。微言奧理。千變萬化固非一帙所能盡述。然而大略大法。亦不外此。故敢僭越編集成帙。刊行於世。庶幾遠邇舉知養育治療。而不致於迷惑失措也。若夫因時制宜。隨機應變。不泥古人之陳迹。�又神聖工巧之能事。豈吾庸愚所能預言者哉。正徳五年歲捨庚午孟春下浣。新安劉錫書。

﹝彭氏﹝用光﹞原幼心法﹞國史經籍志三卷存﹝亡名氏保嬰得效方﹞未見﹝幼幼全書﹞未見按上見於古今醫統。

﹝魯氏﹝伯嗣﹞嬰童百問﹞國史經籍志十卷存﹝四明陳氏﹝闕名﹞小兒按摩經﹞未見按上見於鍼灸大成。

﹝薛氏﹝己﹞過秦新錄﹞一卷存自序曰。小兒醫名啞科。蓋以幼稚不能自言病。𨿽或能言。而亦多不知調攝。噫。可謂難也已矣。故治者苟不察兼脈色。療兼子母。量大小虛實而施之。鮮無誤者。余切憫焉。思所以保之。敢摘是科之最要者。說數條方數枚。聊成小帙。合溪史君梓曰過秦新錄。非能由博致約。特欲其簡省易閱。以便初學。及鄕僻人士耳。誠采用者。更能臨證制宜。則於病情。庶可以畢照之矣。嘉靖庚戌春三月之言。

按薛氏十六種所輯。題曰保嬰金鏡錄。

﹝保嬰粹要﹞一卷存﹝王氏﹝鑾﹞幼科類萃﹞明志二十八卷存朱云鳳序曰。甚哉醫之難言也。甚哉幼科尢難言也。是故緩急者宜也。輕重者勢也。表裏者別也。知緩急之宜存乎因。得輕重之勢存乎通。察表裏之別存乎明。是故泥者因之反也。通者局之反也。明者暗之反也。因其宜。通其變。明其故。匪衷曷運。甚哉醫之難言也。稽幼𨿽同而異。宜似乎緩而實急。勢若乎重而實輕。別恍乎表而實裏。幼言之艱也。是故應其緩則疾。應其輕則危。應其表則敝。匪神曷變。甚哉幼科尢難言也。幼科而難則已乎。曰。否。稽類則引伸其變。稽萃則推類其餘。醫之勝書者也。有子贊孔子無以加。曰出乎類。拔乎萃。

以之名書。若有妄焉。曰。否。難言而悉。法古而神。自活幼以來。數十百家。廣大宣朗。首以述。次以衍。終以方。曰述則否者去。曰衍則意者詳。曰方則變制。若源之有本。由是而得其宜焉。由是而得其勢焉。由是而得其別焉。明其期而曷難乎。容湖諱鑾字文融。懋之之從祖也。世居烏程。自宋及今。以醫名家。數傳而容湖神知幼術。恂恂若儒。求活者若市。年愈耆而業愈精。予暇日懋之以是書求冠爲請。予嘗以胤祈命知客湖。故不佞僭言。

湖州府誌曰。王中立。烏程人。精於嬰兒方脈。孫以勤。曾孫元吉。世傳其業。至鑾繼業尢精。名動四方。

所著幼科類萃行世。

按烏程縣誌。以是書爲中立曾孫元吉所著。浙江通誌。引黃氏書目曰。鑾字符吉。二書似誤。

﹝魯氏﹝守仁﹞保嬰心法﹞未見李維禎太醫院吏目魯君墓志曰。君先世衢郡常山縣人也。國初祖望石爲醫學提領。始徙西安。望石生廷臣。

廷臣生世華。世華生一。一生明。明生宗知宗信宗朝。宗知生守世守仁守身。嘉靖間章聖獻皇后不豫。諸醫無功。有薦宗朝者。服湯三日而間。拜太醫院禦醫。朝無子。以守仁爲後。受其要享。盡其方書。所著保嬰心法行於世。則君父也。﹝大泌山房集﹞

﹝徐氏﹝春甫﹞幼幼匯集﹞三卷存﹝劉氏﹝倫﹞濟世幼科經驗全方﹞一卷存﹝亡名氏活幼濟世全書﹞醫藏目錄捲闕未見﹝活幼名方﹞醫藏目錄捲闕未見﹝祕傳幼科纂要﹞醫藏目錄捲闕未見﹝釋氏﹝如惺﹞普慈祕要﹞醫藏目錄二卷未見﹝許氏﹝養衝﹞葆元一鑑﹞醫藏目錄捲闕未見﹝何氏﹝繼宗﹞醫機心論﹞醫藏目錄二卷未見﹝閔氏﹝道揚﹞保嬰要覽﹞醫藏目錄二卷未見﹝賈氏﹝一元﹞保嬰全書﹞醫藏目錄四卷存﹝李氏﹝捷﹞小兒脈辧方論﹞醫藏目錄一卷未見﹝支氏﹝秉中﹞保嬰直指﹞國史經籍志五卷﹝古今醫統作四卷﹞未見﹝姚氏﹝能﹞小兒正蒙﹞未見按上見於浙江通誌。

﹝秦氏﹝昌邁﹞幼科折衷﹞未見按上見於松江府誌。

﹝萬氏﹝全﹞育嬰家祕﹞四卷存﹝幼科發揮﹞二卷存自序曰。粵自先祖杏坡翁。豫章人。以幼科鳴第一世早卒。先考菊軒翁孤。繼其志而述之。成化庚子客於羅。

娶先妣陳氏生不肖。乃家焉。其術大行。遠近聞而誦之。萬氏小兒科。云爲二世。羅有巨儒張王泉胡柳溪。講明律歷史綱之學。翁知全可教命。從遊於夫子之門而學焉。頗得其傳。翁卒矣。顧其幼科之不明不行也。前無作者。

𨿽美弗彰。後無述者。𨿽盛弗傳。不肖之責也。故予暇日。自求家世相傳之緒。散失者集之﹐缺略者補之﹐繁蕪者刪之。錯誤者訂之。書成。名育嬰家祕﹐以遺子孫爲三世。惜乎有子十人。未有能而行之者。其書已流傳於荊襄閩洛吳越之間。莫不曰此萬氏家傳小兒科也。余切念之。治病者法也。主治者意也。擇法而不精徒法也。語意而不詳徒意也。法愈煩而意無補於世。不如無書。又著幼科發揮以明之者。發明育嬰家祕之遺意也。吾不明。後世君子必有明之者。不與諸子。恐其不能明。不能行。萬氏之澤。未及四世而斬矣。極閘人者。苟能如尹公他得庾公之斯而教之。則授受得人。夫子之道弗墜。若陳相𨿽周孔之道。亦失其傳也。諸賢勗之哉。萬曆己卯夏至日自書。

﹝孟氏﹝繼孔﹞幼幼集﹞四卷存江寧府誌曰。孟繼孔。字春沂。亞聖公裔。宋南渡以醫名世。居吳門。洪武初隸太醫院。繼孔幼穎慧。習舉子業。遊焦澹園先生之門。父垂歿。命醫世業。道術日進。聲滿都邑。生平存活嬰稚。未可數計。每痘疹流行。

間從羣兒遊嬉中。預決生死。無不奇中。性通脫不羈。所得金錢。悉推予貧乏。隨手輒盡。歿之日囊無餘物。所著有幼幼集。

﹝馮氏﹝其盛﹞幼科輯粹大成﹞十卷存﹝�氏��小兒雜證便蒙捷法﹞十卷存﹝亡名氏祕傳小見二十二方﹞未見﹝牛黃鎭驚錠子方﹞一卷未見﹝田氏﹝闕名﹞保嬰集﹞一卷未見按上見於也是園書目。

﹝亡名氏小兒推拿祕訣﹞﹝舊題周於蕃撰﹞明志一卷存自序曰。小兒推拿之說。其來已舊。而書不槪見焉。自余年二十七。乃始舉長子。且多疾。有黃冠善此術。請試之覺驗。然得自口授。習而不察。語亦不詳也。顧不佞每畱心此書。忽一旦偶得之。若有所授之焉者。然又不無錯謬。因細心歷訪諸方士。曁凡業此術者。陸續參訂。有得卽錄之。漸次明盡。幾欲梓之以傳世。適上庸長令申吾張侯天植仁慈。雅志懷少。且此中俗尙巫教。病者往往誤傷無算。侯深悼之。故一見其書。輒付之梓。而屬不佞引其端。余惟小兒無七情六欲之感。弟有風寒小濕傷食之證。且初生臟腑脆薄。不經藥餌。稍長又畏藥難投。

惟此推拿。一著取效於面步掌股皮骨之間。蓋面步掌股。與臟腑相連。醫者以一色而覘人气候。以一脈而診人休咎。故可思矣。得是書者。儻能察其病證。循其穴道。施以手法。而汗吐下三者。尢能得訣。大者又稍兼以藥餌。未有不隨試而隨效者也。眞足補造化之不及哉。而張侯命梓之意。利亦溥矣。敬書之以告諸同志者。萬曆乙巳秋楚人周於蕃書。

按是書。據周序。非其所自著。萬曆中劉氏喬山梓行急救小兒推拿法二卷。署曰太醫院姚國禎述輯。又萬曆甲辰胡連璧校刊活嬰祕旨推拿方脈一卷。題曰全溪龔雲林述撰。太醫姚國禎補輯。其說並與是書同。而查胡序似出於其手者。龔居中幼科百效全書序。余家庭授受療男婦之法奇正不一。獨小兒推拿。尢得其傳。轉關呼吸。瞬息回春。一指可賢於十萬師矣。而其法與亡名氏慈幼祕傳李盛春醫書十種。及是書所載不異。則推拿之術。未審出乎何人。明志題周於蕃撰。今不從也。

﹝龔氏﹝居中﹞幼科百效全書﹞三卷存﹝亡名氏慈幼祕傳﹞一卷存﹝保幼全書﹞一卷闕﹝馮氏﹝國鎭﹞幼幼大全﹞五卷未見河南府誌曰。馮國鎭。洛陽人。通幼科。年九十餘。尙健步。彊壯者追之弗及。人稱爲地仙云。其子三錫庠生。孫松相世其業。所著有痘疹規要。幼幼大全五卷。

﹝許氏﹝學文﹞保赤正脈﹞未見合肥縣誌曰。許學文。少習儒。長精於醫。尢善痘科。多所全活。所著有痘科約言。保赤正脈二書。刻孫眞人寶訓。以勸醫者。

﹝程氏﹝公禮﹞保赤方略﹞未見按上見於圖書集成藝術典。引幼幼全書。

﹝王氏﹝肯堂﹞幼科證治準繩﹞九卷存自序曰。醫家以幼科爲最難。謂之啞科。謂其疾痛不能自陳說也。稱黃帝之言曰。吾不能察其幼小。爲別是一家調理耳。吾獨謂不然。夫幼小者。精神未受七情六欲之攻。臟腑未經八珍五味之漬。投之以藥。易爲見功。

猶膏粱之變難窮。而藜藿之腹易效也。何謂難乎。然古今輯是科書。未有能善者。如心鑑之蕪穢。類萃之粗略。

新書則有古無今。百問則掛一漏萬。皆行於世。未足爲幼科準繩也。故吾輯爲是編。而麻痘一門。尢加詳焉。平生聚麻痘書百數十家。率人所寶祕。千金不傳者。然多猥陋。不足采擇。益可以見世之無具眼矣。或曰。夫人之病。無論男女長幼。未有能越五臟者也。予於它科。不分五臟。而獨幼科分之。何居。曰。正以精神未受七情六欲之攻。臟腑未經八珍五味之漬。獨有髒气虛實勝乘之病耳。粗工不能精究。而臆揩之曰。此爲內傷。此爲外感。此爲痰。此爲驚。此爲熱。

妄投湯丸。以去病爲功。使輕者重。重者死。亦有不重不死。幸而得愈者。然已傷其眞元。天其天年矣。吾之獨分五臟。以此也。大中丞沈太素公從大梁寄餘俸金百。以助刻費。而是書稿適成。遂鳩工刻之。又逾年始竣。因序而識之。使後之人有教焉。時萬曆三十五年。歲在丁未。夏五十有三日。念西居士王肯堂宇泰甫書。

﹝傅氏﹝紹章﹞幼科快捷方式﹞四卷存﹝王氏﹝大綸﹞嬰童類萃﹞一卷存﹝李氏﹝盛春﹞小兒形證研悅﹞二卷存﹝沈氏﹝惠﹞扁鵲遊秦﹞未見松江府誌曰。沈惠。字民濟。華亭人。幼得異傳。爲小兒醫。能起死者。嘗從浦南歸。聞岸上哭聲甚悲。問知某氏僅一子。自塾中歸暴絕。惠走視其胸次尙溫。作湯劑灌之遂蘇。有富家子。患痘危劇。已治木矣。藥之而愈。取其棺以施貧兒。惠以小兒醫多祕其書不傳。乃覃思博考。著書九種行世。詳見藝文志。學人以爲津梁。

﹝全嬰撮要﹞未見﹝決證詩賦﹞未見﹝金口獨步﹞未見﹝藥能﹞未見﹝活幼心書﹞未見﹝方家法診﹞未見﹝得效名方﹞未見﹝雜病祕術﹞未見按上九書。見於松江府誌藝文部。

﹝歐氏﹝士海﹞保嬰錄﹞一卷存﹝嶽氏﹝甫嘉﹞保嬰全編﹞未見按上見於醫學正印。

﹝吳氏﹝元溟﹞兒科方要﹞一卷存自序曰。夫兒科者。古人謂之啞科。止可望聞。不能問切者也。兒以芽稱。正如春艸初生之芽。極其脆嫩。

最難調護者也。其間虛實難知。寒熱莫測。一有不安。卽望聞猶不足恃。假此時稍有失手。便涉危疑。豈可不細加詳審。而槪以峻削猛烈之劑。輕試漫嘗之哉。夫嬰兒之在𦇤褓時。𨿽無七情六欲之擾。而有陰陽虛實之乘。其證若痘疹變蒸。臍風撮口。天弔內弔。重舌木舌。解顱�瘡等。此原因胎毒之所致。若吐瀉驚疳。肺風癇搐。瘧痢傷風。傷寒傷食。發熱等。此因外失調護之所致。其爲病亦多端矣。夫病多端。則治法宜詳且愼。要以按候審气。據理察源。消息往來。一一不謬。然後可以對証之方藥投之。余每見庸人不辧是非。惟以口傳道聽之方。一槪混用。往往至於相誤。卽如一腹痛也。有寒有熱。有實有虛。有食積虫積。種種不同。倘見一方曾驗。輒便試人。果熱者效矣。則寒者誤之。實者效矣。虛者受害。余常見此。有感於懷。故述余父道川公先年與邵愚齋公兪小亭公。相與辧論較正。經驗之方。而又參以表裏虛實寒熱之用。凡小兒性情體气之微。感受經絡之次。化裁通變。有可用於此。不可用於彼者。有可用於前。不可用於後者。務令表裏安位。虛實得宜。才爲有用之方。所施必驗之劑也。彼育嬰之家。得是說而求之。按書知理。自不見誤於庸醫。而生生之機。無憂逆折。又何待問切而後知也哉。余向有痘科切要一書。廣之於世。玆集爲小兒諸證切要之用。故仍名之曰兒科方要云。崇禎戊寅孟春月。光祿寺署丞古歙吳元溟澄甫氏識。

杭州府誌曰。吳元溟。字澄甫。自歙徙錢塘。先世精於醫。萬曆間浙大疫。從父道川治療。日活數十百人。

晚年述父意。著書曰痘科切要。兒科方要。事繼母以孝聞。女弟寡無所根據。迎養於家。終身無間言。故人程生負課千金久系。元溟代償之。崇禎庚辰歲大饑。元溟出橐金。於江右糴米五百斛。悉散與親故。年八十二而卒。子孫至八十餘人。

﹝燕氏﹝士俊﹞保嬰集﹞未見仁知縣誌曰。燕士俊家貧力學。乙酉江南兵敗入浙。俊奉母避梁渚。母驚憂成疾。禱天剪股肉。母病得痊。

後山寇肆掠。母病不起。衰毀幾於滅性。終身布衣蔬食。其至孝性成如此。祖志學向醫名世。俊發其祕笈。潛心默識。治病每多奇效。所得卽周貧乏。著有保嬰集。未成而卒。

﹝汪氏﹝琪﹞慈幼綱目﹞九卷未見汪琪曰。濟陰綱目之後。有慈幼綱目。卽證治準繩之幼科也。復增圈點。詳加評釋。亦如是編之精詳。梓以問世。蓋濟陰所以扶陽。地天於焉常泰。而慈幼卽以康老。運會用是咸亨。

﹝保生碎事﹞一卷存四庫全書提要曰。保生碎事一卷。國朝汪琪撰。是書又名慈幼外編。錄小兒墮地時。至七日內。醫療之事。

如拭口斷臍浴兒稀痘各法。寥寥數則。大約取其便於檢用。非保嬰之全書也。卷末一條云。有濟陰綱目。及慈幼綱目。卽鐫行。則是書之成。猶在濟陰綱目之前。其慈幼綱目。自謂卽證治準繩之幼科。加以評釋。今未見其本。

﹝談氏﹝金章﹞幼科誠書﹞十六卷存﹝王氏﹝宏翰﹞幼科機要﹞未見按上見於吳縣誌。

﹝程氏﹝云鵬﹞慈幼筏﹞十二卷存自序曰。余少攻舉子業。未知靈素之理。迨先慈以瘧亡。荊婦以血死。三男二女。天於驚與痘。乃不能無疑於世之所謂醫者。遂盡發家藏軒帝以下書。凡一千七百九十餘卷。晝誦夜思。有得則痛哭失聲。手擗顫頭觸。而不可止。蓋先慈之瘧。爲崩證將成。往來寒熱。治宜滋水。荊婦之血。爲經期逆行。血隨火泛。宜因其勢而導之使下。醫乃以靑皮艸果治先慈。以三七血餘治荊婦。克損眞元。遏抑營气。至使水涸血凝。而不可救。傷哉。余兒賦質素虛。出痘值嚴冬之候。識時務者。自應調气助血。俾痘無壅遏。收功何難。乃日事石膏明粉。犀角羚羊。

苓連梔柏。冰伏其生生之气。竟致不起。次子感寒吐瀉。醫與抱龍及發散之品。風門大開。頭搖目視。復進牛黃紫雪而死。豈知髒气消長。易虛易實。此等當溫中補脾耶。歲丙子。余客廣陵。極閘人成生聘。討論古今醫籍。

著書七種。聘慨欲先以幼科行世。問於余師。師曰。近世醫學。非庸卽妄。庸者卑陋自窒。守一師說。而不能變通。妄者私心穿鑿。而不能察於微渺。嗟乎。今之醫亦可以自反矣。余欲何言。無已。則以七書之旨略陳之。一曰靈素微言。素問五臟七腑。世僅列六。

有包絡而無三焦。有三焦而無包絡。胃者腎之關。易作腎者胃之關。一字之訛。陰陽顚倒。易由消納。又如眞人聖人等論。尢非儒者所可混同。均加辧晰。一曰脈覆。叔和之書。僞亂難憑。李士材根據素問。考據甚悉。分列二十八字。窺深迎浮。後生小子。殊苦尋究。初气二气之說。又未能吻合歲運。是用正之。一曰傷寒答問。仲景法象髙深。茫無入手。束而不觀。臨證昏昧。因就一二門士之問。而淺示之。使易通曉。一曰醫貫別裁。趙氏撮李薛之要。最爲眞截。而措引不純。主張太過。懶慢者挾爲祕本。將欲廢棄一切。遺害非小。余爲汰去支辭。補入諸家雜證方論。頗覺攺觀。一曰醫人傳。軒岐而下。代不乏人。采輯成編。表其功能。辟其謬誤。學人獲所適從。

生民安得無濟。一曰慈幼筏。錢陳皆有分途。斯世盛傳金鏡。稚陽純气。不任溫補。理固宜然。膠柱一端。抹殺名理。舁夫爨婦。皆可言醫。競謂家負異傳。讀書翻覺多事。嗟乎。無知幼孩。惡能堪此。一曰種嗣玄機。天地𨿽極凝寒。生理未嘗謝絕。元精不蓄。恣情於方士金丹。或閉塞於窮愁哀怨。或��膏腴。或疲於奔命。自棄而已。天地何心。又有堅持經朔之談。妄冀葭吹六管。捕影捉風﹐徒令若敖氏笑而引爲同病。七書義類如此。聘欲以慈幼失之。憫赤子之呼號而無告耳。余忍敍之哉。吾母吾婦。吾子若女。九原之下。方且怨恨。余不學於二十年之前。而抱哀痛於無窮。然猶幸得學於二十年之中。爲足以承吾父之歡心﹐而目前之子若女。似我長也。抑幸得施諸二十年之後。天下之父母之子若女。不至短折而死於庸妄之手也。甲申花朝前一日。香夢書生書。

﹝葉氏﹝其蓁﹞抱乙子幼科指掌遺稿﹞五卷未見﹝陳氏﹝復正﹞幼幼集成﹞六卷存小引曰。稽自三墳啟祕。神聖疊興。本艸內經。昭垂星日。蓋聖人繼天立極。位育爲功。念天壤之間。陰陽代謝。運气推遷。至之先後。已無成規。應之遲早。靡有定律。其間六淫勝復。釀爲災眚。哀此蒼黎。能無因是而夭札者。此岐演十世之傳。帝啟九章之問。而有醫氏之學也。伏讀黃帝之謂岐伯曰。至哉聖人之道。天地大化。

非夫子孰能通。請藏之靈蘭之室。非齋戒不敢示。夫聖如軒皇。而於醫事崇尙若此。豈非一體。胞與爲懷。

欲登萬世斯人於仁壽者歟。素問而下。如伊芳尹湯液。皇甫謐甲乙。秦越人問難。張仲景金匱。王叔和脈經。陶弘景肘後。此數公者。𨿽曰祖述靈素。其實以作爲述。自玆而往。醫事寥寥。𨿽著作者。代不乏人。求其無偏無陂。

實難多覯。惟明末李時珍張景嶽諭嘉言遞出。闡明金匱。發泄內經。掃蕪穢而返淸純。有功於醫事者不小。然數人𨿽產明代。而其書始盛行於康熙初年。大爲世用。蓋由聖天子臨禦。徳孚中外。仁協萬方。近纂醫宗金鑑。徧周海宇。將見民無疵癘。物遂生成。故預產明良。以位育之功。非偶然矣。惟幼科一門。不無遺憾。𨿽嘉言微啟其端。其言未竟。予每讀驚風之書。未嘗不三嘆而流涕也。予幼稟虧多病。於醫家色脈之要。頗嘗究心。長際仙師。授金鼎火符。性命之祕。嗣是遨遊海嶽。冀遇同儔。竹杖芒鞋。行方幾半宇內。凡紳衿士庶。名公巨卿。

以及至賤至微者。蓋嘗隨緣而方便之。其臨證救治之多。有非筆楮所能罄。第念驚風之說。在在訛傳。莫獲辭而正之。坐使無辜嬰稚。枉受貽殃。前後相仍。迄無底止。玆將驚風之說。槪爲刪訂。而附以一得之愚。自稟予胎元。火功爍艾。以及雜說麻痘。湯火瘡瘍。無不周備。匯爲六卷。計數十萬言。書成付梓。顏曰幼幼集成。其中延醫權衡。一遵經旨。罔或偏枯。務期有當於理。無害於人而後己。非敢妄議前人。遂其一隅之見。第念保赤誠求。不中不遠。此書不無萬一之助。勿忍終默而息。不辭狂瞽。呈政大方。豈曰井海甕天。立言啟後。亦聊體古聖仁民愛物之心。欲自效其負暄之悃云爾。維大淸乾隆十五年歲次庚午。孟春月。羅浮陳復正飛霞氏書於陽之種杏艸堂。

凡例曰。幼科之書。幾於汗牛。其驚風之傳。誠多謬誤。諭嘉言陳遠公程鳳雛業已辟之。指出病痙。惜未申明病痙之由。與治痙之法。仍無著落。不足服人。予玆徹底揭破。以傷寒病痙。雜病致搐。並竭絕脫證。分爲三則。以搐字槪之。曰誤搐。曰類搐。曰非搐。條分縷析。證治判然。名目旣正。治療不惑。周虛中曰。開此三大法門。可濟無窮夭札。一幼科論證。悉以陽有餘陰不足立說。乖誤相承。流禍千古。後人誤以嬰兒爲一團陽火。

肆用寒涼。傷敗脾胃。古初稟受惇龐。貽害猶淺。今非昔比。怯弱者眾﹐古方今病。每多齟齬。是故聊爲刪訂。

非敢輕前人而執己見。蓋亦因時制宜之用也。一痘科之書。如馮氏陳氏聶氏萬氏。𨿽皆不爲無見。而實繁簡不侔。

又惟萬氏明顯。可以濟急。惜原板毀於明末。康熙二年復梓者。則亥豕盈篇。魯魚過半。詩歌�韻。全亡證論。

先後重復。識者鄙之。予甚惜焉。因爲詳悉。刪潤纂入。以成全璧。一火功爲幼科第一要務。濟急無捷於此。柰從前所傳。悉犯關門逐盜之戒。不惟無濟。而反有害。今以異授神火繪圖作歌。公諸同志。急迫之濟。可以回春頃刻。

﹝沈氏﹝金鰲﹞幼科釋謎﹞六卷存

卷七十六

方論﹝五十四﹞

﹝董氏﹝汲﹞小兒斑疹備急方論﹞﹝書錄解題作小兒斑疹論﹞書錄解題一卷存自序曰。夫上古之世。事質民淳。稟气全粹。邪不能幹。縱有疾病。祝由而已。𨿽大人方論。尙或未備。下逮中古。始有巫妨氏者。著小兒顱囟經。以卜壽夭。別死生。歷世相援。於是小兒方論興焉。然在𦇤褓之時。臟腑嫩弱。脈促﹝促字疑﹞未辧。癢不知處。痛亦難言。只能啼叫。至於變蒸驚風。客忤解顱。近世巢氏一一明之。

然於斑疹欲出證候。與傷風相類。而略無辧說。致多謬誤。而復醫者不致詳愼。或乃虛者下之。實者益之。疹者汗之。風者溫之。轉生諸疾。遂致夭斃。噓可嘆也。今采摭經效祕方。詳明證候。通爲一卷。目之曰斑疹備急方。

非敢謂有補於後世。意欲傳諸好事者。庶幾鞠育之義存焉。東平董汲及之序。

孫準序曰。世之人。有得一奇方。可以十全愈疾者。恐恐然惟慮藏之不密。人或知之。而使其藥之不神也。

其亦陋矣。夫藥之能愈病。如得人人而告之。使無夭橫。各盡其天年以終。此亦仁術也。吾友董及之少舉進士不第。急於養親。一日盡棄其學。而從事於醫。然醫亦非鄙術矣。古之人未嘗不能之。如張仲景陶隱居葛洪孫思邈。

皆名於後世。但昧者爲之。至於異貴賤。別貧富。自鄙其學。君子不貴也。及之則不然。凡人之疾苦。如己有之。

其往來病者之家。𨿽祁寒大暑。未嘗少憚。至於貧者。或昏夜自惠薪粲。以周其乏者多矣。他日攜小兒斑疹方一帙見過。求序於余。因爲引其略。亦使見及之之所存。知世之有奇方。可以療疾者。不足貴也如此。東平十柳居士孫準平甫序。

錢乙後序曰。余平生刻意方藥。察脈按證。𨿽有定法。而探源應變。自謂妙出意表。蓋脈難以消息求。證不可言語取者。𦇤褓之嬰。孩提之童尢甚焉。故專一爲業。垂四十年。因綠遭遇。供奉禁掖。累有薄效。誤被恩寵。

然小兒之疾。陰陽癇爲最大。而醫所覃思。經有備論。至於斑疹之候。蔑然危惡及驚搐傷寒二癇大同。而用藥甚異。投劑小瘥。悖謬難整。而醫者恬不爲慮。比得告歸裏中。廣川及之出方一帙示予。予開卷而驚嘆曰。是予平昔之所究心者。而子乃不言傳而得之。予深嘉及之少年藝術之精。而又愜素所願。以授人者。於是輒書卷尾焉。

時元癸酉十月丙申日。翰林醫官太醫丞賜紫金魚袋錢乙題。

陳振孫曰。東平董汲及之撰。錢乙元癸酉題其末。

﹝謝氏﹝天錫﹞瘡疹證治﹞書錄解題一卷佚﹝劉氏﹝洙﹞瘡疹抉﹞佚劉曰。瘡疹訣。彭城劉洙撰。洙字道源。

﹝陳氏﹝文中﹞小兒痘疹方﹞一卷存自序曰。嘗謂小兒病證𨿽多。而痘疹最爲重病。何則。痘疹之病。疑似之間難辧。投以佗藥。不惟無益。抑亦害之。況小兒所苦。非若大人能言受病之狀。乃知畏惡之由。爲父母者。惟之知。子病急於得藥。醫者失察。

用藥差舛。鮮有不致夭橫者。文中每思及此。惻然於心。因取家藏已驗之方。集爲一卷。名之曰小兒痘疹方論。刻梓流布。以廣古人活幼之意。顧不韙歟。和安郎判太醫局。兼翰林良醫。陳文中謹書。

王曰。宿州陳君手集嬰幼攝養痘瘡疹方。詳備有法。證有驗。每濟人。一如方所說。今及三十載。起死回生。端如反掌。﹝泰定養生主論﹞

阮桂榮曰。陳文中援黃帝岐伯曰。陽盛陰虛。冰雪不知寒。陰盛陽虛。沸湯不知熱。治之何如。陽盛則補陰。

木香散。加丁香官桂。陰盛陽虛。異功散。加木香當歸。識者詳其陰盛陽盛。一槪俱用熱藥。本非黃岐之經者。

類乎實實虛虛。抱薪救火。若曰皆屬心火。又不可與秦問同日而語也。又觀其本方治痰實壯熱。胸滿喘息。大便堅實。用柴胡枳殼湯。亦有大黃。其諸方之用柴胡黑參知母黃芩石膏滑石之類。亦未嘗專於熱藥也。柰何世人喜熱而畏寒。致有陰陽偏盛之患。終不省悟瘡瘍心火之證乎。

朱震亨曰。痘瘡之論。錢氏爲詳。歷舉源流經絡。明分表裏虛實。開陳其施治之法。而又證以論辯之言。深得著書垂教之體。今人不知致病之由。不求立方之意。倉卒之際。據證檢方。漫爾一試。設有不應。並其書而廢之。不思之甚也。近因局方之教久行。素問之學不講。抱疾談醫者。類皆喜溫而惡寒。喜補而惡解利。忽得陳氏方論。皆燥熱補劑。其辭確。其文約。歡然用之。翕然信之。遂以爲錢氏不及陳氏遠矣。或曰。子以陳氏方爲不足歟。曰。陳氏方誠一偏論。𨿽然。亦可謂善求病情者。其意大率歸重於太陰一經。蓋以手太陰屬肺。主皮毛也。

足太陰屬脾。主肌肉。肺金惡寒。而易於感。脾胃土惡濕。而無物不受。觀其用丁香官桂。所以治肺之寒也。用附術半夏。所以治脾之濕也。使其肺果有寒。脾果有濕。而兼有虛也。量而與之。中病則止。何傷之有。今也不然。徒見其瘡之出遲者。身熱者。泄瀉者。驚悸者。气急者。渴思飲者。不問寒熱虛實。率投木香散。異功散。間有偶中。隨獲效。

設或誤投。禍不旋踵。𨿽然。渴者用溫藥。癢塌者用補藥。自陳氏發之。迥出前輩。然其多用桂附丁香等燥熱。恐未爲適中也。何者。桂附丁香輩。當有寒而虛。固是的當。虛而未必寒者。其爲害當何如耶。陳氏立方之時。必有挾寒而痘瘡者。其用燥熱補之。固其宜也。今未挾寒。而用一偏之方。寧不過於熱乎。﹝格致餘論﹞

﹝熊氏﹝宗立﹞類證陳氏小兒痘疹方論﹞二卷存﹝薛氏﹝己﹞校注陳氏痘疹方﹞一卷存自序曰。嘗謂醫之分析。𨿽有內外大小之殊。要其理初不異。特在人化裁之耳。至如痘疹癰疽。則尢其相類。

而治亦相通焉者。蓋其始而發出。中而成膿。終而收靨。彼此一致。故東垣先生合二者而論之。必皆明托裏疏通和榮衛三法。良有以也。陳氏之書。又以心得。發明虛實寒熱。蓋契經旨。而起諸家者矣。觀涼膈散之治實熱。

白術散之治虛熱。異功散之治虛寒。木香散之治虛弱。分別表裏。察色辧形。兼得之矣。但以上治法。又須見證便施。若稍延緩。反多致誤。學人不可不知。僕幸私淑先哲。亦時獲驗。敢爲校注重梓。尙多得失。幸同志教正云。嘉靖庚戌九月吉旦。前奉政大夫太醫院院使後學薛己謹序。

﹝聞人氏﹝規﹞痘疹論﹞國史經籍志三卷存劉尙義曰。夫痘疹論者。聞人氏規所著也。規素業儒。而久不得志。以故銳意於岐黃之術。而爲此書。其說𨿽出於張從道百二十篇。然考變分論。因證分治。因治應方。而於病之緩急。輕重寒濕。補瀉攻擊保養。罔不具載。

確而當。簡而備。視從道尢詳焉。往歲餘偶得其抄本。過痘疹者試之輒效。因訪之醫家。冀得刊本。而無見者。

尋擢禦史。遊京師。又博訪之醫與縉紳。而亦無見者。豈元季之亂。而或失耶。夫醫藥以濟其夭死。是書良術。

使湮沒而不傳。則痘疹之兒。罔借以生。而聞人氏窮矣。今歲餘尹朝邑。因思古人遺愛。不可使斬。而嬰孩之瘍。

不可不卹。乃於簿委之暇。略爲校正。令剞劂氏。刊之縣齋。庶布而傳之。便家得一書。而痘疹者。胥借以生。

而聞人氏其延也。但原本殘毀。而字有脫誤。幸有刊本者是正之。時嘉靖壬寅仲秋六日。前進士汾州劉尙義識。

聞人規後序曰。士生斯世。窮達兩途。孟軻氏有言曰。窮則獨善其身。達則兼善天下。𨿽然。窮而未達者。

能學爲良醫。亦豈獨善其身而已哉。規素著書卷。今玆從事參術。嘗謂自昔聖賢。閔生民之疾苦。著書立言。汗牛充棟。晚觀唐孫思邈千金方﹐其次序深有旨意。三十卷之首。觀之以婦人嬰孺。獲善拯救之說。寧不以生育爲重乎。親因念婦人之有乳兒。小兒之疾苦。惟瘡疹皆不可免。而治療之間。毫髮一差。生死隨異。仁人君子。所尢當審慮者。世傳產方之論。其利人也甚博。惟小兒痘瘡諸書。止看其大路。倉卒之際。何所憑借焉。規輒不揆量。廣求古人之議論。證以己所聞見。撰成問難八十一篇。凡二卷。目日小兒瘡疹論。每施以濟人。隨試輒效。

所活者亦多。使家有是書。則豈曰小補之哉。此論之成久矣。欲鋟諸梓。而力未克遂。邇來幸甚獲登繡使煥章吳公門墻。一日迨暇。因有請言。公旣慨然。

捐金以成其事。公之陽豈私於規者。實與眾共之。若有訛舛。攺而正諸。以俟同志。紹定壬辰仲夏吉。李待補國學進士聞人規述。

丁永榮跋曰。余昔守原州。得痘疹論於晉汾劉侍禦公處。取而讀之。見其立論制方。明白簡易。確有源委。

而凡諸家方說。要不出範圍內。眞有活幼之良書也。旣遷覃懷。懼原本失傳。乃於簿書之暇。校而圖諸梓。歲戊申。復得海虞陸儼翁所刻全本。閱其方附錄之。願與天下保嬰兒者共焉。讀是書者。當自得之。其可與覆瓿者例視也耶。時嘉靖戊申秋八月吉日。南京戶部廣西司負外郎東魯陸村氏丁永榮謹跋。

﹝王氏﹝好古﹞斑疹論﹞一卷未見按上見於絳雲樓書目。也是園書目。

﹝論萃英﹞一卷存按上收在於杜氏濟生拔粹中。未知與斑疹論。果爲一書。想是書系其所節抄者。靑囊雜纂。題曰小兒方。不著撰人名氏。

﹝朱氏﹝震亨﹞治痘要法﹞國史經籍志一卷未見﹝亡名氏小兒痘疹方﹞文淵閣書目一部一冊闕未見﹝保嬰瘡疹方﹞文淵閣書目一部一冊闕未見﹝袁氏﹝仁﹞痘疹叢書﹞五卷存袁黃序曰。余祖世受宋恩。戒子孫不得仕元。入國朝。以法竣刑重。猶逡巡未敢出。故曾祖菊泉先生生當永樂時。資稟穎異。學問淵深。而自托於醫。吾組怡杏。吾父坡。皆英敏博洽。而不習舉子業。吾父始教吾兄弟。

爲時文應試。而余遂登丙戌進士。入仕以來。遇縉紳諸公。嘗慨治痘無奇方。而嬰兒橫夭。予思菊泉翁因徐氏故業�痘疹全書。

怡杏重爲增輯。而參坡復從而刪訂之。是皆出其緒餘。以廣濟人之術。而其著論闡幽。繪圖立法。眞能發前賢所未發。而開千古之迷。遂命工繡梓以傳。此書出。而治痘者有準繩矣。嬰兒之命。十可全六七矣。我祖宗之遺惠不淺矣。嗚呼。東方朔之智。不盡於恢諧也。而傳漢書者。遂以恢諧槪其名。王羲之之學。不盡於筆札也。而慕右軍者。竟以筆札掩其大節。我祖宗之心術行誼。不盡於是也。而後之讀是編者。或指是以稱袁之盛則誤矣。余謂欲知菊泉者。當觀其所著周易緒言。春秋別傳。欲知怡杏者。當觀春秋或問。革除編年。忠臣自靖錄。智士順天錄。欲知參坡者。當觀大易法。毛詩或問。尙書砭蔡編。春秋鍼胡編。及一螺集等書。庶足以知其槪耳。𨿽然。

遺編種種。皆粗逆也。心之精華。口不能宣。而況形之副墨之迹乎。然則未足以知吾祖考也。善學人。由粗致精焉可矣。由粗致精。卽痘疹一編。亦足玩也。是不可不傳矣。趙田逸農袁黃拜手書。

嘉興府誌曰。袁仁。字良貴。父祥祖灝。皆有經濟實學。至仁愈邃。謂醫賤業。可以藏身濟人。遂隱於醫。

﹝胡氏﹝﹞祕傳痘疹壽嬰集﹞一卷存自序曰。壽夭固有命也。然必莫之致而致者。乃可謂命。苟人事之不盡。而徒諉之命。智者如是乎。若夫痘疹之疾。人之壽夭關焉。自始覺以至收靨。各有次序。受証之原。固有不同。而調護之方。則有定法。循其法而治。罔有不生。捨其法而不之循。未有不殞傷者矣。是豈可不盡人事。而徒歸之命乎。予生子女者十人。其卒於痘疹者幾半。弘治攺元。一子二女俱嬰疾於痘。予懲前日之殞殤。而震恐之不下。乃求錢氏諸家痘疹方藥。謹循其序而治之。重者輕。輕者愈。不逾月而俱獲安全。其所生者。固曰有命。予則曰。前此而歿者。未嘗循方而治。

其亦人事之未盡者乎。故深恨之。乃輯諸家之爲痘疹者。究其原。圖其形。迹其變。各述其方論方藥。而匯爲一編。將以與我四方之爲人父母者。而共覽焉。庶或可保嬰孩之壽。而全天之命也歟。弘治辛亥菊月朔旦。江東胡序。

﹝蔡氏﹝維藩﹞痘疹集覽﹞四卷未見﹝小兒痘疹袖金方論﹞一卷存自序曰。世不可以無醫。醫不可以無傳。醫而無傳。則亦不可有傳矣。僕少時侍先君子。宰滑邑。幼弟痘。

委之庸醫。坐視而殞。心切痛之。業儒之暇。竊願學焉。延訪明師。搜致古籍。指授參考之餘。似恍然有所得者。

因著痘疹集覽四卷。越數年。覺其汗漫無統。復詳說之。爲痘疹方論一帙。名曰袖金。蓋取其不容什手而貴重之也。凡証之在人。與治之在我者。悉備無遺。或謂曰。是眞得其所傳者矣。是亦可以傳諸人。予曰。事無所徵。

因以是驗之兩淮。驗之兩畿。宦轍所至。冀之北。湖之南。又從而驗之。無往弗協。或謂曰。徵而信矣。可弗傳也乎。予曰。志猶未廣行。將進而驗之天下。可也。然已往而論之。凡其驗之所協。皆其迹之所通。今老之將至。

而迹未由以通之也。柰之何哉。或又釋之曰。驗之協者。理之同也。理有未同。𨿽迹蹤徧天下。夫何益。理苟同矣。𨿽半武不出戶。亦何損。君子亦理而已矣。何以迹爲。予深以爲然。因自敍之。以識歲月耳。若後世之傳與否。吾固不得而知之也。正徳戊寅上元月。東安老牧。盯眙蔡維藩著。

朱一麟曰。近盱眙蔡氏有斑疹小痘大痘一論。詳備。發千古所未發。

鄭大忠曰。蔡氏維藩先生。執錢陳二子之中。謂夏以錢用。而值証之大寒。則又問用乎陳。冬以陳用。而遇証之大熱﹐則又間用乎錢。得丹溪先生會成達權之意矣。

﹝魏氏﹝直﹞博愛心鑑﹞醫藏目錄三卷存自序曰。竊惟天地以至仁之心。惟在萌茅變蛻至微之間。其功大矣。何嬰孩痘毒。易於傷生。無貴殘少長。

圈不患及。予不知天也人也。然而聖人𨿽有裁成之能。未嘗發其端倪。醫家先師。各立濟人之方。亦未嘗究其得失。是以後世醫工。莫之考證。於原其的自來者。不在天而在人也。夫太極者。道也。化生萬物。而人備焉。故曰。得其秀而最靈。受父母气血。而有是形。形者。气血之具。天地气化。客感而成者。此道之體全也。天地之陰陽。動靜有常。此道之用行也。人之气血。交感不一。此道之變異也。甚至气感情交。血凝火混。此變異之極也。變異之極者。淫之溢也。淫之溢者。火也。火之混者。毒也﹐毒之中者。害也。凡有生身遘此毒者。人也。

非天也。失在人。而不在天也。昔先王講�。禁置羅。肖思患於異類。而況人乎哉。予嘗慨其不救者。徧索名方。稽無可極之理﹐由是深究人身送毒。蓄之之之義。气血有交會制毒之功。陰陽有傳變受毒之害。粗知毫末。

而更屈力傳方。折衷加減。靡不利其施用。自揣告人無言。於是博愛心鑑之所作也。顧予淺見薄識。𨿽未足以發是証之底蘊。實罄余之初心。而亦著我朝列聖愛民之盛意也。故不敢自私。將欲傳諸遐邇。第恐南北風土。移於枳矣。蘄得我心者。體義而行。俾天下赤子。咸歸於仁壽之域。豈不幸幸哉。嘉靖乙酉秋七月。浙東桂巖魏直自序。

蕭山縣誌曰。魏直。字廷豹。能詩。以醫聞吳越間。治痘疹奇驗。著博愛心鑑行於世。

髙武曰。蕭山魏桂巖書。立吉凶悔吝圖。及多稱太極。恐非大易濂溪本志。求痘之明。爲痘之晦。其謂血气送痘气。則誠是也。

汪若源曰。夫痘瘡𨿽貴乎气血充足。然毒輕則易出。毒化則漿行。此自然之理也。今觀魏氏方書。首尾俱以人參爲主。若用於六七日毒化之時。及气虛毒輕者。亦有奇效。若用之於二三日。毒瓦斯方熾。諸熱未除之際。則必補定毒瓦斯。痘瘡反不起發。是閉門逐盜。輕則釀成疳毒。重則殞身喪命。可不愼歟。

鄭大忠曰。桂巖魏先生立順逆險三科之法。著保元方論。爲治痘之要領。云。痘本於气血。治痘急於扶正抑邪。又云六日以前。解毒中略加溫補。六日以後。溫補中略加解毒。則又進於朱蔡二君矣。特其始終。執用保元。則又不脫偏執之獘。

張宇傑曰。魏桂巖聰慧透竅。提綱挈領。甚謹嚴矣。第於始出圖云。見有險證。憂虞未可加治。使气血交會之後。以保元湯與之。編中有升葛參蘇大黃二黃等方。而此不曰表實者用發散。熱奎者用淸涼。毒盛者用解瀉。

而惟侔其气血交會之後。以保元湯與之。不幾表實而難出。熱甚而悶亂。毒盛而斑狂矣乎。

﹝朱氏﹝惠民﹞博愛心鑑發明全書﹞三卷存朱惠民曰。予旁搜往牒。歷諸名醫家。其所編帙。無慮充棟。求其精而要。簡而明。無出西陵魏氏博愛心鑑全書。卽以縣之咸陽市。洵無可增減已。第於陰陽盈虛之理。血气保元之論。未必人具法眼。烏能睹者識歸。予故獨行臆見。闡揚奧旨。令先天後天之祕。炳若日星。庶魏氏之涵蓄未露者。遂一燭無遺。爲百千萬祀嬰孩。植壽命之元。此予之謬爲發明也。聊以佐魏氏千慮之一得云。

﹝趙氏﹝繼宗﹞痘疹全書﹞醫藏目錄一卷未見劉桂曰。痘疹自漢以前方書不載。至拓拔魏時。始有方藥。自唐迄宋。有董汲錢乙。挺然獨出。著方立論。

羽翼聖經。最爲有功。近時慈溪趙繼宗著小兒痘疹全書。板行於世。今始讀其序﹐竊謂繼錢乙之後者一人。及讀至終篇。詳加考究。與序大異。其書總出六十二方。其間喜用紫艸蟬殼大力子露蜂房四味。如是者凡四十六方。

抑何其偏戾如此耶。若小兒气實。有風邪熱毒者。用之可也。設使气虛血虛。表裏不實。大便自利。灰白色頂陷。

切牙寒戰等證。其可輕用之乎。按胡大卿痘疹方論云。紫艸𨿽是瘡疹家聖藥。然性寒利大腸。若大便結者可用。

又云。蟬殼。八日之後忌用。鼠粘子。卽大力子。有虛寒者禁之。按本艸圖經云。露蜂房。味苦鹹。气平。有毒。

主驚癇虫毒。腸痔腫毒。風牙等證﹐並不及小兒痘疹。趙氏每方用之。此用藥之一誤也。小兒柔脆弱質。前哲用藥恆少。劑不過三四錢。趙氏動輒用一兩六七錢﹐用藥之二誤也。或內虛泄瀉。或頭溫足冷。或煩渴。或腹脹。

或气喘。或寒戰切牙。此表裏俱虛也。趙氏則曰。不可便謂之裏虛。乃傷食傷冷所致。旣曰傷食傷冷泄瀉。主治仍用鼠粘子紫艸。此用藥之三誤也。甚至癢塌內虛。作瀉气促者。復投寒涼之劑。此用藥之四誤也。趙氏旣云寒戰切牙。脾胃受冷。鼠粘子紫艸苦參。更不忍捨。殊不知寒冷太過。脾胃淸純之義。寧無損乎。經曰。五臟皆稟气於胃。胃者五臟之本。胃气一虛。其死可立而待。楊仁齋有云。諸熱不可驟去。宜輕解之。蓋痘疳無熱。則不能起發。比之種豆。值天時暄暖則易生。古人用藥。審度寒暄。推詳運气。苟執一偏之見。其誤人也必矣。余豈好辧哉。亦幼吾幼之意云爾。﹝續醫說﹞

﹝胡氏﹝大卿﹞痘疹八十一論﹞未見髙武曰。胡氏八十一論。大率宗陳文秀。第六論云。不可服升麻湯。以解利矣。於六十九論云。大小便不通者。失於解利。七十三又云。小兒之病。當先瀉失。其自相矛盾如此。﹝痘疹正宗﹞

朱一麟曰。胡石壁大卿著八十一論。﹝治痘大成集﹞

﹝徐氏﹝謙﹞仁端錄﹞十六卷未見四庫全書提要曰。仁端錄十六卷。明徐謙撰。其門人陳葵刪定。謙字仲光。嘉興人。葵字藎夫。秀水人。是書專論治痘諸法。分別五臟所主。及經絡傳變。觀形察色。系列方論。末捲附治疹之法。案痘瘡之證。古所不詳。

惟書錄解題。載董汲小兒疹論二卷。作於宋元中。然其書不傳。未知所謂者卽痘否。錢乙藥證眞訣。於小兒諸病。皆條列至詳。亦不及於是事。惟周密齊東野語曰。小兒痘瘡。固是危事。然要不可擾之。趙賓曰。或多以酒面等物發之。非也。或以消毒飲升麻湯等解之。亦非也。大約在固髒气之外。任其自然耳。然或有變證。

則不得不資於藥云云。所列本事方撚金散。四君子湯如黃。及狗蠅七枚。擂細酒服。治倒靨。天花粉蛇蛻同煎。

羊肝治目翳證。藥乃皆與今同。蓋人情之嗜欲日深。故其毒根於先天。而其發感於時气。自元明以來﹐遂爲人生之通病。而著方立論者。亦自元明以後始詳。其間以固元气爲主者。謂元气旣盛。自能驅毒瓦斯使出。以攻毒瓦斯爲主者。謂毒瓦斯卽解。始可保元气無恙。

於是攻補異途。寒溫殊用。痘家遂分爲兩歧。齦齦執門戶之見。是編獨審證施療。無所偏主。推原本始。備載治驗。頗能持兩家之平。較之先立成法。至於膠柱而鼓瑟者。殆不可以道裏計矣。

﹝汪氏﹝機﹞痘治理辧﹞一卷存自序曰。嘉靖庚寅冬。有非時之暖。痘災盛行。而死者過半。予甚憫焉。於是探索羣書。見有論治痘瘡者。

纂爲一編。以備倉卒。易爲檢閱。免致臨病而慌忙失措也。世之治痘者。多宗錢氏之論。或用陳氏之方。二家互有得失。罔獲萬全。予心若有所未慊者。旣而獲睹浙之桂巖魏先生博愛心鑑。其論一本於太極。其治皆出於特見。

誠哉度越乎前人。而超邁乎等夷者也。予昔之所未慊者。玆皆豁然。而慊於心矣。何其幸哉。所論痘瘡。皆原於淫火之毒。只此一語。便見其造理之眞到也。蓋男女交感。罔不縱情恣欲。而扇動五臟。厥陽之火。五臟之精血。

已自孕有火毒。於焉施化。以成男女之形。則兒之五臟百骸。莫非火毒所潛伏。火與元气。不容兩立。殆必待時而發耳。所以多感異气而發者。淫欲之火。亦異气也。以異感異。譬猶火就燥。水就濕。同類相召。寧弗應乎。

予今所輯。以諸家所論。列之於前。而以魏君之說。辧之於後。庶得以爲全書。而凡諸說之同異得失。亦皆了然。

不復爲其所惑矣。書成。因名之曰痘治理辧。刊梨廣布。嘉與四方共之。按法施治。庶或免死於非命也。豈忍私之於一家云。嘉靖辛卯十一月長至日。新安祁門汪機省之序。

四庫全書提要曰。痘治理辧一卷。附方一卷。明汪機撰。前列諸家治痘方法。後引浙中魏氏之說以辧之。自序云。嘉靖庚寅。痘疹盛行。因探索羣書。見有論痘瘡者。纂爲一編。其論痘皆主於火。然痘𨿽胎火之毒。而虛實異稟。則攻補異宜。又多兼雜證。不可拘以一說也。

﹝痘治附方﹞一卷存汪機曰。附方總一百五十三道。皆前諸論中之所載也。以魏君所定十六方觀之。則一百五十三方。似皆無所用矣。今猶附之篇末。意欲輯爲全書。有論無方。非所以廣見聞也。且臨證施治。亦有便於檢閱。免致爲其所惑焉。

﹝髙氏﹝武﹞痘疹正宗﹞醫藏目錄四卷存後序曰。世無師曠。韶舞鄭聲並作。而莫辧其邪正。世��陽。騏驥駑駘同皂。而莫識其馴劣。素問之���矣。又奚性於偏門。正宗之書並存。而人不知所擇哉。醫仁術也。非徳薄而KT其術者所能也。粵自軒岐之後。

𨿽代不乏人。若受由遭刺。矜能陷戮者。明哲保身。懵然罔識。不仁其身。焉能仁人。余疑史氏之文勝。以之承醫統。猶不肖子之纘先緒也。漢之張仲景舉孝廉。官長沙太守。因人夭札。惻然興思。著傷寒論以活人。正宗也。

若作活人書者。殆呂姓之亂嬴氏也。宋之錢仲陽隱汶陽。應仁宗昭明。嘗患周痺。精醫自療。著小兒以幼幼。正宗也。若制異功散輩者。殆牛姓之亂晉室也。統宗久絕。夫誰能續。者金元相繼。滑夏二百年。不幸之幸。乃若易水張潔古。東垣李明之。古趙王海藏。金華朱震亨。恥食腥而衣左衽。考在澗。肆力於醫。皆著書立言。

萬古不磨。活人之功。固不下於執政者。至我聖朝。多士多能。永樂間。吳陵劉宗濃以文學之餘。著玉機微義。醫經國小。傷寒雜病治例。弘治間。慈溪王節齋以政事之暇。著本艸集要。明醫雜著。醫論問答。皆本之素問。家藏人誦。膾炙人口。然則張李王朱。固張錢宗子。而劉王�發爲宗孫也。至是而譜牒不紊矣。

昔者三千之徒。莫不聞孔氏之說。而曾氏之傳。獨得其宗。是正宗之難得也。故敢集其議論方法。以廣幼幼之心。

嗚呼。諸呂�詵惟宋昌能迎代王爲髙帝之子。前此人皆以少帝恆山梁淮山爲苗裔也。三國鼎峙。惟孔明能知先主爲中山靖王之冑。前此人皆以系孫曹操爲英主也。是正宗之難識。愧玆集之僭也。妄也。竊謂金石絲竹。疊奏者。

知其音之不同。奚俟於聰。驊驑跛鱉。並馳不瞽者。識其步之遲速。奚俟於明。信玆集又宜也分也。乃若竊附管見。誠聾瞽之言也。因有感焉。復書諸捲尾。嘉靖己未歲孟春望日。四明髙武識。

﹝萬氏﹝全﹞痘疹世醫心法﹞十二卷﹝密齋全書析爲三十二卷﹞存自序曰。家世業醫方脈。悉有異傳。吾奉先子之訓。凡醫者流。按圖索驥。未免多歧亡羊也。吾乃本之素難。

求之脈經。攻之本艸。參之長沙河間東垣丹溪諸家之書。抽關啟鑰。探玄鉤隱。頗得其趣。日錄所見。積久成帙。

如素問則有淺解。本艸則有拾珠。脈訣則有的旨。傷寒則有蠡測。又如醫門摘錦。保嬰家祕。皆持井蛙之識。梧鼠之能。不敢自售以笑唉也。惟痘疹一科。錢氏用涼瀉。陣氏用溫補。立法不同。執偏門之說者。無以白二先生之心。先子爲吾剖析發明。仲陽之用涼瀉。因其煩躁大小便不通也。文中之用溫補。因其泄瀉手足冷也。虛則補之。實則瀉之。所謂無伐天和。無翼其勝也。吾謹識之。但遇斑疹。如教施治。多所全活。乃嘆古人立法之善。

先子用法之精。非滯隅之能及。於是搜輯家教。匯成歌括。命曰世醫心法。用壽諸梓。與天下後世共之。庶先子之仁術。與錢陳二家同芳。不徒泯泯已焉耳。先子諱筐。字恭叔。行三。菊軒號也。時嘉靖二十又八年歲己酉冬十二月旣生魄。後學楚萬全拜書。

﹝痘疹格致要論﹞醫藏目錄五卷存﹝痘疹啟微﹞未見按上見於羅田縣誌。

﹝黃氏﹝廉﹞痘疹全書﹞十卷存自序曰。治痘之要。諸書載之已詳。大抵臨病應變。因時制宜﹐其用歸於使人正气不損。邪气得解而已。後世不知古人立法。一以中和爲貴。曲學偏見。滯於一隅。喜行溫補者。旣昧解毒之劑。專用涼藥者。又失中和之旨。妄投藥餌。幸得成功。設遇脈證乖異。時世差殊。惟束手待斃焉耳。其間實實虛虛。令人夭折。未必非醫之咎也。予乃搜輯先哲診視之法。又先君經驗之方。匯成歌括。序次於後。銅壁山人黃廉序。

髙武曰。痘疹全書。多掇陳文中議論。而於每章之首。又諱前人之名。蓋欲爲己有也。武常見其別書論脈。

謂左尺主肝。右尺主腎。又謂傷寒無傳經。乃謁之。曰。九原可作。吾將殺長沙戮叔和。而族滅丹溪。然後快於心。武曰。何也。曰。其方書賊天下後世故也。其人蓋剛愎自恃者。猶荀卿謂子思孟軻亂天下也。

按醫官池田柔行﹝晉﹞曰。嘗讀萬密齋痘疹世醫心法。而見其立論之精。知其治療之工。後讀黃廉祕傳經驗痘疹方。其說大似心法。又得吳師古所校萬氏痘疹全書閱之。全與經驗方同。最後爲丁鳳痘疹痘科玉函集。亦與經驗方同。玉汝綸跋曰。巴蜀龍公湖楚黃公之遺冊未備。旣而得秣陵丁竹翁手纂之書。乃知其集黃龍之大成云。更得楚山人痘疹全書。而較諸從前數書。僅有篇目之異焉耳。陸穩序曰。﹝吳刻以陸序爲萬氏全書之序誤。﹞得銅壁山人黃廉並其方書。授予刻之。保赤全書引其語。

亦稱祕傳痘疹。然趙裕所校之書。有山人自序。而陸氏序。先於邢邦經驗序五年。乃知趙氏所校全書者。山人之眞本。而祕傳經驗者。邢氏之所攺稱也。嗚呼。古人稱山人如此。則萬氏痘疹全書。似襲山人全書。然萬氏全書。

與世醫心法符合。其出於一手無疑。且隆慶戊辰。萬氏自書碎金賦後曰。嘉靖丙午。予手作小兒及痘疹賦西江月。

以教豚犬。至己酉冬。又著痘疹心要。久藏於家。不知有交相傳錄者。更剽竊爲已作刊之云。此言先於陸氏序。

凡二十八年。而其賦及西江月。皆載於黃氏之書。則山人窮之者明矣。獨陳飛霞幼幼集以爲萬氏之書。可謂具眼者也。加之山人自序者。亦竊萬氏心法。總括論中之文。於是乎斷爲萬氏眞本矣。蓋此書。嘉靖丙午萬氏起稿本無題名。後自謂彼時見未定。信筆艸艸。不欲示人。故至己酉冬。而更攺正。補其罅漏。題曰痘疹心要也。山人竊其稿本。而爲己作。臨淸邢氏攺名祕傳經驗痘疹方。新安吳氏編入痘疹大全中。爲萬氏所著。亦曰痘疹全書。

鶴湄張氏編入密齋全書。名曰痘疹片玉。皆非萬氏所題之名也。若傳紹章校刻丹溪幼科快捷方式全書痘疹部。亦與痘疹全書同。則其襲萬氏之說。托之丹溪者可知矣。

﹝亡名氏增定痘疹寶鑑﹞二卷存﹝許氏﹝兆禎﹞痘疹筆議﹞未見按上見於昊秀醫鏡序。

﹝亡名氏痘綱目﹞未見﹝麻書﹞未見按上二書。見於痘疹大全。

﹝兪氏﹝東臯﹞痘疹卮言﹞未見按上見於痘疹心印。

﹝亡名氏痘疹一斑﹞醫藏目錄捲閥未見﹝陳氏﹝漸﹞麻疹新書﹞醫藏目錄一卷未見﹝亡名氏痘疹欄局﹞未見﹝穆氏﹝世錫﹞痧疹辧疑﹞醫藏目錄一卷未見﹝吳氏﹝應湯﹞慈幼痘疹說問﹞醫藏目錄十八卷未見﹝程氏﹝晨峯﹞經驗痘疹治法﹞醫藏目錄捲闕存按余家藏明人鈔本治痘方書三本。舊不分卷第。有嘉靖十八年己亥春望日新安程銳跋。稱諸家之說。是非淆而取捨不定。後先紊而詞義冗贅。有難備舉行。予病其不便於施治。故纂次以梓之。用廣我復仇之義。而啟天下以丈人之師云。先子謂今味此旨趣。當定爲晨峯之書。

卷七十七

方論﹝五十五﹞

﹝徐氏﹝春甫﹞痘疹泄祕﹞一卷存﹝匡氏﹝鐸﹞痘疹方﹞一卷存王敬民序曰。昔人謂不爲賢相。當作名醫。醫之道難言哉。乃幼科則尢難。而痘疹。則幼科之大關節也。

余承乏大名之明年。適匡公來守是郡。政暇出所輯痘疹書視余。余莊閱已。喟然嘆曰。仁哉公之爲心乎。今天下父母之心。孰不欲仁壽其子。顧天於痘夭於疹。以傷天下父母之心﹐豈皆造物者之默運歟。實明醫之希覯也。公刊定是書。流布天下。俾荒村僻。咸得以對證選方用藥。收奇效於萬全。卽在在皆明醫矣。昔漢以父母召杜公。

亦今天下之召杜乎。賢相名醫。公當終兼之矣。公名鐸。登乙丑進士。由左掖出守是郡云。萬曆甲戌歲孟春上浣之吉。賜進士直隸大名府推官西華王敬民書。

﹝支氏﹝秉中﹞痘疹玄機﹞四卷存小引曰。醫家以小兒科爲難。至於痘疹。號爲尢難。蓋其稟受之毒有淺深。則其所發之痘有順逆。如順者可必治。逆者不可治。惟介乎可否之間。兼之以他證者。則必藉藥力以維持之。然昔之立法者。不偏於寒熱。則偏於攻補。以致今之膠柱調瑟。不知合變者。惟執前人一定之方。以變化不測之證。往往陷人於虛虛實實之禍。非人不之知。𨿽彼亦不自知。余竊悲之。乃卽痘之始終本末類次。爲論隨癥。附以方藥。蓋惟因人之气血虛實寒熱。

痘之多寡輕重。相機施治。並錄其所治者於後。以備參考。初未敢削規裂矩。別之樞軸。妄爲臆說。以欺世誤人也。錄成。名之曰痘疹玄機。期與同志共之。因付諸梓。若曰良醫不立方書。此則吹齏之談。非仁者之用心也。

覽者幸相諒焉。是爲引。萬曆甲戌孟冬日。攺齋主人支秉中書於仁壽堂。

﹝汪氏﹝若源﹞痘疹大成﹞一卷存﹝郭氏﹝子章﹞博集稀痘方論﹞醫藏目錄二卷存自序曰。昔秦越人入咸陽。聞咸陽人愛小兒。卽爲小兒醫。咸陽人無不稱善。顧其自言曰。聖人豫知微。得早從事。則疾可已。又其對文侯曰。長兄於病視神。未有形而除之。故名不出於家。中兄治病。其在毫毛。故名不出於閭。若越人者。血脈。投毒藥。副肌膚間。而名出聞於諸侯。夫醫者理也。理者意也。意者發也。藥者瀹也。瀹者養也。聖人無死地。非能長視區宇。騁無窮之路。飲不竭之泉。如然。獨其防之者。豫莫得而死也。不待其發。而後意以藥之。瀹而養之也。故曰。發乎不意。則全勝而無害。醫如越人。猶不得於其長兄並者。越人治形。長兄治其未形。病未形而治之。卽聖人之所謂豫也。若嬰孩之病。惟痘最屬郵不可不早豫者。脈者不得定。口莫能抒。一七少。生死旋踵。防之不豫。待其發而後爲之所。則𨿽起越人飲以池水。吾未必其萬全。而矧其付之諸矯氏矣。予往往悲焉。泛讀方書。博咨國工。得一稀痘方論。遂爲手錄。久之成帙。間以飲未痘見。輒飲輒效。卽未能置方書。蠲藥裹。委諸空虛。顧用之未夭未喬之先。遏之始然始達之頃。亦庶幾所謂豫且早者。夫痘者胎中之毒陽火也。諸家方論。言人人殊。總之解蘊毒。瀉郁火。毒解則利。火瀉則涼。髒亡停穢。

痘惡從發。理有固然。亡足異者。予來泗上。苦淮水混混不可食。庖徒多方。告曰。投之桃之仁。曰。雜以綠小豆。又曰。沈之礬。如其言。頃焉淸冽可鑑須眉。痘之可稀。大都類此。或謂治痘家無慮十數書。旣晰且詳。何棄其全。而僅錄其半。噫乎欲火熾矣。貪水溢矣。其登彼岸。而脫火宅者。幾何人矣。吾執其半。而早從事猶全也。非然。卽全書具。亡足以爲也。故曰。至人之不病也。以其不病。是以無病。病而曰吾有古方書。挽矣。時萬曆丁丑孟秋旣望。默逸拙者靑螺郭子章書。

朱彜尊曰。郭子章。字相奎。泰和人。隆慶辛未進士。歷官都禦史。巡撫貴州。進兵部尙書。﹝明詩綜﹞

﹝吳氏﹝子揚﹞痘疹二證全書﹞醫藏目錄四卷未見朱一麟曰。吳東園。字子揚。涇上人。

﹝小兒痘疹要訣﹞醫藏目錄四卷未見﹝李氏﹝實﹞痘疹淵源﹞未見﹝張氏﹝晴川﹞痘疹便覽﹞未見﹝李氏﹝言聞﹞痘疹證治﹞未見按上三書。見於本艸綱目采用書目。

﹝龔氏﹝廷賢﹞痘疹辧疑全幼錄﹞三卷未見﹝胡氏﹝廷訓﹞補遺痘疹辧疑全幼錄﹞四卷存按是書。與陸道元補遣痘疹金鏡錄。全然不同。考陸序其書。在萬曆戊午。而朱仁齋鍥行是書。在萬曆戊申。

相溯十年。乃知胡書先陸而成焉。且所載諸論。多與龔廷賢諸書相符。自發熱三朝生死。至結靨三朝生死五則。

及麻疹附餘章。見於古今醫鑑。濟世全書。顏色輕重篇。痘疹辧疑賦。見於壽世保元。論痘始終總要篇。見於普渡慈航。原書之出於廷賢者。亦可知焉。蓋翁仲仁取龔說。而爲己所撰。道元更襲胡補遺。以托名。後人不察。

特奉全鏡錄。爲痘科之章程。而是書殆廢不行。江旭奇痘經大全。二書互引。孫一奎痘疹心印。特稱翁說。其在當時。眞假不辧若此。夫廷賢亦一代之名醫。所著諸書。盛行於世。更豈爲此狡儈之伎倆耶。仲仁麻疹心法。又與萬氏世醫心法相類。偶足以證其襲用之迹矣。是說聞之於醫官他田柔行﹝晉﹞。精確可喜。蓋其祖嵩山翁﹝正直﹞受治痘法於歸化人。戴曼公﹝笠﹞。而戴在明。嘗從雲林龔氏而講醫術云。其學有所淵源。宜乎柔行之表章是書。以諗後世矣。

﹝孟氏﹝繼孔﹞治痘詳說﹞一卷存自序曰。古人云。寧治十男子。莫治一婦人。寧治十婦人。莫治一小兒。黃帝曰。吾不能察其幼小。是以小兒醫爲難也。而不知其所最難者。猶莫甚於嬰兒之痘疹。差之毫釐。失之千里。吉凶在反掌之間。生死在旦夕之內。可不愼歟。治痘者若不能表裏虛實。气血寒溫。毒勢深淺。而施治焉。未有不爲害者。於深慨夫治痘之醫。

或有拘於日數者。或有拘於方書者。當用升麻藥保元湯。而彊執不用。不當用者。則又妄用之。血不足矣。反補其气。裏本實矣。反補其虛﹐熱毒盛矣。反助其火。陽气脫矣。反解其毒。實實虛虛。損不足而益有餘。如此死者。非醫殺之乎。病死不之知也。爲人父兄者。亦不之知也。至於方書所載。又有偏於溫補者。有偏於涼瀉者。

有先人之妙用則可。無先人妙用則誤矣。豈應以當今粗率孟浪之見。滑詐嗜利之人爲之哉。予素研窮於此。尙未得其奧旨。因被逮淹禁比部二載。遂將聞人氏錢氏陳氏蔡氏。及痘疹全書。玄機博愛心鑑等書。細加參詳。將其已出未出﹐長髮灌漿收靨。形色治法。膚淺易曉之說。采集及予素所經驗者。編成一帙。名爲治痘詳說。不特宜於東南。𨿽西北之人。亦不越是矣。惟髙明同志者校之。時萬曆癸巳夏後學孟繼孔識。

﹝柳氏﹝樊邱﹞痘疹神應心書﹞二卷存譚起巖序曰。余家世南云。去和夷七千里而遙。戊戌夏。捧檄來遊。維時母大人春秋髙矣。兒才五齡。意猶豫不欲發。母大人曰。而夙志謂何。何以吾爲念。吾尙能與而俱西也。如慮此五齡兒。獨難得一岐黃家乎。遂促裝行。今年春之正月。兒偶發熱。醫不意痘也。藥之。已而見點矣。又藥之。轉見昏悶。舌黑。頭腰痛。諸惡證並生。醫無所復之。察形診脈。第謂必死。余母大人與余婦。攜持號哭。聲徹外庭間。而余亦勉彊從延陵季子事。乃闔境人士。猶皇皇爲余走望於神。有如衛父兄而捍頭目者。頃之。部民劉文光扣璧請見。余因辟內而見之。

渠以撚子照兒面三部。便跪而前曰。民得請於神矣。請聽民。民傳有九味神功散。當令必生。余造次恍惚。計莫知所出。一惟是聽其便宜。而專制之。日晡散就。煮以飲兒。稍得睡。再煮以飲兒。稍得睡。再煮以飲兒。稍知尋母。又再煮以飲。東方白矣。兒遂大悟。索粥飲。更窮日夜。進一服。副痘漸出。佐以紫艸茸。毒盡解。而紅活可愛。余始大神其術。至問所從來。卽以是書進。余受而卒業。則正統壬戌間上饒樊邱公教授淩江時所著。而其弟子裴生庶爲之論治者也。嗟乎。方神方也。公神人也。余見再生。又神視於民而應之者也。獨恨公以南人宦南方。而其著述編刻。更自南方始。南人治痘疹家。往往不聞珍錄。卽錄之亦第引其發渴癢塌一二款。以備參互。

如類聚保赤諸書止爾。無甚賞識也。豈不謂參著難常試。遂於神劑妙論。一切資覆瓿乎。抑其所編次者。浮漫不雅訓。剞劂氏又魯魚任意。或令觀者厭薄之。致未嘗致目乎。不然。何此土此書。旣廑廑有之。而用其萬一。而在吾南土。則尢泯泯也。余特爲之正其訛。汰其冗。補其闕。敍而一再鋟之。題其額爲痘疹神應心書。一以慶吾兒之遇。一以拜神人之嘉。一以廣邱公神明之徳於無窮也。至其立論主方。圓神斷制。具方論中。中所稱紫艸茸者。出烏思藏。自是一種。用之化毒活疔。活血排膿大有神。又邱公所未常見。未常用矣。並綴數語。具入心書。

隻眼者當自得之。

按是書收在於王象晉簡易驗方第六卷

。題曰貴溪柳樊邱可封裁定。余別藏鈔本痘疹心書二卷。不題撰人名氏。

蓋亦是書。考書中載逆順險三候圖。及保元等湯。則其說原魏氏心鑑而演之者。非正統中人所著。起巖之語。殆不可信焉。孫一奎痘疹心印。朱一麟治痘大成集。采錄其論。似出於嘉萬間者矣。

﹝亡名氏毓麟芝室祕傳痘疹玉髓﹞二卷存﹝治痘三法﹞一卷未見﹝小兒痘科﹞一卷未見按上二種。見於淡生堂書目。

﹝盧氏﹝銑﹞痘疹證治要訣﹞五卷存﹝丁氏﹝鳳﹞痘科玉函集﹞八卷存蔡曰蘭跋曰。竹溪丁先生幼習舉子業。卓有致君澤民大志。歷數科而名不流。慨然托醫道以利物。且曰。諸證惟痘科殺人較多。由藥誤之也。獨畱神在此三十餘年。聞善理痘者。無遠近師之。又上交黃龍二先生醫譜。每看方書。𨿽夜分不寢。是於痘科眞有得者。至壬午春。大試其所得。以活都中殘喘。諸藥附應。蘭異其有祕書。

乃懇之授。及授間乃校閱黃龍舊著。又百懇之。又出黑舌等六心方藥。蘭檢諸書無爲。乃拊蘭背笑曰。老友此腹稿也。蘭嘆服久之。

始信先生之心法在是。餘可推矣。蓋先生與蘭。猶晦翁季通也。出是托梓人。刊附玉函集。而先生莫可。蘭又以昔之活人心諷之。先生遂自道曰。子之言然。壬午夏江西門生丰城縣虛所山人蔡曰蘭懇刻。

按江寧府誌。爲丁毅所著。是書全襲黃廉痘疹全書。而第八卷

。附古西蜀龍公說心法六條。無復所發明矣。

﹝管氏﹝﹞保赤全書﹞二卷存沈堯中序曰。書云。若保赤子。此言何謂也。蓋赤子之心。眞心也。而未必能施之民。苟以保子之心保民。

然後可以爲民父母。𨿽然。九垓一家。萬物一體。而若之云者。猶兩之也。豈以理一而分殊耶。若乃方書所貽。

則保子保民一而已矣。余閱素問。知醫之道淵深微奧。未易窺測。世所傳丹溪東垣諸書。其術頗備。獨痘證書。

多所缺略。吏治之暇。訪之管孝廉。得所遺書若干捲。因命醫工。互相校正。梓之以傳。可以保子。可以保民。

可以保陵民。亦可以保四方之民。故直命曰保赤全書云。時萬曆乙酉仲夏之吉。賜進士第文林郎嘉禾沈堯中執甫書於陽春堂。

聶尙恆曰。近年有庠生管。編集保赤全書。載痘疹方論。頗爲詳備。然其人博而不精。未諳妙理。所論气血虛實寒熱等。理多混雜。未能融通。所論其證該用其方多鹵莽。又多乖舛。而不得其宜。在明者得之。猶可備參考。若昧者執而用之。鮮不誤事。予恐其無益於世。而反惑世也。

﹝朱氏﹝惠明﹞痘疹傳心錄﹞十九卷存朱鳳翔序曰。吾家濟川有深心。少學儒成。畢業輒棄去。以爲老逢掖無補世用。其不如他道也多。我其爲秦越人哉。於是徧搜岐黃家書。讀之至啞科。心動曰。隸是科者。其有深意乎。科以啞稱。志無言也。無言之疾。

不由已致。無言之醫。不由形治。疾不由己者。小子所不免。治不以形者。庸醫所不能。心解者垣外遇之矣。然則吾所讀糟粕已夫。於是廢書兀坐覓心。了不可得。而會王先生從雲間來。言下似有醒悟。曰。心在矣。由此試其術。然已解。自予族黨。達乎。以及乎鄕。遂之子弟獲壽者良多。以故濟川聲藉甚吳中矣。而間又取其所已試。作爲日錄。凡如幹篇。諸縉紳好爲之序。而付殺靑以廣之。弁曰傳心。蓋濟川得心於起雲氏。起雲云。

得心於虛明氏。虛明吾不得而知。吾以題吾詞。

臧懋中小傳曰。濟川先生姓朱氏。緯惠明。考亭一十四世孫也。其先生父鈕宦長興。遂徙家居焉。世世以儒術箕裘。而縉紳靑衿。肩摩轂擊。先生少習畢業。數不偶於有司。輒掀髯念曰。儒者究明心學。其在仁天下哉。

世有晦其身。以行其道。使此心生意。周流活潑。以傳之乎無窮。吾願足矣。於是徧搜岐黃盧扁倉公之書。以啞科爲揣摩。揣摩成。候陰陽。調虛實。刀圭之所投。十不失一。先生曰。此猶以方書治也。赤子疾不由己。而口不能言。成方安可憑也。退而深維。察表裏。測順逆。耳目之所望。百不失一。先生曰。此猶以意見治也。呱呱稚。生存亡絕。動關一劑。苟乏眞傳。總亦而中耳。於是凝神索玄。務得其所以不能言之心。官知止神欲行。

揮霍之乃療。千不失一。僉曰。神哉。技至此乎。先生曰。此猶以治治。非以不治治也。吾所以驗立斷案。參畫成法。畱爲左券。俾一覽而人盡知醫。吾足迹之所不到。心息到焉。儻所謂周流活潑。以傳無窮者。其在玆乎。先生爲人。衝夷恬雅。徳質履素。

動止自渠。有先輩風。醫聲甲於郡邑。絕不作時醫矜飭態。無分貴賤與早莫。叩無不應。應無不中。間逢不治。

亦以宜陳。而毋或延緩其期。狐疑其見。當夫破羣議。排俗說。持論侃侃然。及其成功奏效。吶吶耳。恂恂耳。

是以縉紳大夫。不獨神其技。而貴其人。至於鄕裏之孤寡。村落之煢孑。亦狎於先生親暱。而毋至卻走也者。蓋先生之仁風。實有以來之也。以故濟益博。試益多。法益變。用益神。奚獨仁被一世。後有作者。恐亦不能易已。

然則如先生者。且嘗不愧考亭。奚負縉紳靑衿哉。賜進士出身兵部觀政臧懋中撰。

﹝朱氏﹝棟隆﹞痘疹不求人﹞一卷存徐維楫序曰。余親家春海朱君乃江西憲副朱平野公之長子。自幼穎異。攻舉子業。補京庠弟子員籍。有文名。

屢屈場屋。後因母氏遘疾。侍湯藥者十年。遂刻意醫學。自軒岐素難諸書而下。迄守眞子和仲景東垣諸家著述。

悉考究精詳。至於痘疹一科。尢注意焉。凡錢仲陽之藥證直訣。陳文中之痘疹方。聞入規之痘疹論。魏直氏之博愛心鑑等書。更與名醫參考研究。殆二十餘年。撮此易簡切要者。直指以示人。俾一展捲。而方證了然於心目。

取效易如反掌。又訪制蠟丸三種。以備危急。治痘初出者。名稀痘丸。五六日用者。爲快斑丸。十日後者。爲解毒丸。俱應效如神。眞治痘疹始終之聖藥也。倘遠方下邑。醫藥所不及者。預蓄此丸。臨時服之。卽可保全嬰幼。免求醫藥矣。故名其書曰。不求人。嗚呼。公之用心仁矣哉。使此書行之一方。則一方之嬰幼全矣。行之天下。則天下之嬰幼全矣。其與良相博施濟眾之功用。豈有二乎哉。君文刻廷壽易簡周天訣。卽能健脾祛病。其謂延年可知。且明農於天津靜海。已捨藥幾三十年。無非欲人並躋壽域意也。故余樂爲序云。春海諱棟隆。字子吉。

號瓶城子。錦衣籍。鎭江府丹陽縣人。時萬曆二十三年。歲在乙未。夏六月望日。渤海徐維楫並書。

﹝翁氏﹝仲仁﹞痘疹金鏡錄﹞三卷存﹝陸氏﹝道元﹞痘疹金鏡錄補遺﹞三卷存自序曰。金鏡錄者。乃翁氏所輯諸書精要。與其平生鞅掌歷試。匯而成集。眞兒科妙訣也。醫稱寄人生死。

故與儒家共名爲活人術。俗以兒科。不列於大成。不知天地生人。初無二理。況痘疹所關非細。豈淺淺膚見所能盡哉。元自幼業儒。不獲窺宮墻咫尺。乃謀諸家君。命習弓裘。苟得一展活人藝術。亦於此生無忝。遂以家傳翁氏舊本。講究初終。潛玩融液。按而行之。參酌時宜。元父子借以少效微勞。𨿽不敢自謂活人幾許。然皆翁氏力也。補遺者。補錄中諸論。誠金鏡隙光餘照。未附雜證。亦以補痘科所未及。殆望聞問切具備。而保傳之力。尢不可闕也。孰非所以拂金鏡之塵者乎。痘科方書浩博。然旨趣要歸。曲中膏肓者。殆不越此。愚是以多贅。幸同志者鑑云。明萬曆戊午陽月。雲間南陽陸道元識。

平湖縣誌曰。陸金二子。道光號明。道充號賓。道光精幼科。道充諸生。亦精醫。人稱二難。有陸氏金鏡錄。

﹝亡名氏金鏡錄鈔﹞醫藏目錄捲闕未見﹝唐氏﹝守元﹞後金鏡錄﹞未見﹝顧氏﹝行﹞痘疹金鏡重磨﹞未見按上二種。見於浙江通誌。

﹝汪氏﹝琥﹞廣金鏡錄﹞未見按上見於李逢春傷寒論並證廣注跋。

﹝翁氏﹝仲仁﹞麻疹心法﹞一卷未見﹝陸氏﹝道元﹞增補麻疹心法﹞一卷存﹝孫氏﹝一奎﹞痘疹心印﹞醫藏目錄二卷存小引曰。余考痘之爲證。上古軒轅秦越人淳於公輩。未之論列也。自東漢建武中。南陽徵虜。染流中國。時謂之虜瘡。醫者以蜜煎升麻。數數拭之。然則痘蓋肇於東漢也。已顯。柰何張仲景華元化王叔和皇甫謐褚澄孫眞人王冰許學士諸名公。亦未之置喙。至宋錢仲陽而下。陳文中李東垣王好古朱彥修乃始言之。迨劉之幼幼新書。

王賓湖之幼科類萃。徐用之袖珍。寇衡之全幼心鑑。湯衡之嬰童寶鑑。髙武痘疹正宗。汪石山痘疹理辧。魏直博愛心鑑。李言聞痘疹證治。痘疹要訣。聞人規胡大卿八十一論。李實痘疹淵源。翁仲仁金鏡錄。萬菊軒痘疹心要。

兪東臯痘疹卮言。皆特以痘疹爲言者。不下數十家。各相發明。以無遺漏。宜乎今之嬰童。可無虞矣。何爲年來痘疹一臨。殤輕相踵。十不保五。曷故哉。屈數前書。不爲不多。吐心露膽。不爲不悉。豈多歧而亡羊耶。抑其術猶有未臻者耶。嗟嗟。書不盡言。言不盡意。明者當心得之已。古謂用藥如用兵。嶽武穆云。車而後戰。兵法之常。運用之妙。存乎一心。書安能使人人必克勝哉。矧今之業專門者。以痘爲祕術。爲禁方。固不道其道。心其心。各師其見。各顓其法。而不思融洽眾理。以契所歸。故乃宗張喙李。是甲非乙。殆派紛而不會其源。曷能齊其治哉。余燭斯獘。每爲痛心。故節錄各家成法。參以鄙意。會而同之。名曰痘疹心印。庶好生君子。得以窺其竅妙雲爾。

﹝鄭氏﹝大忠﹞痘經會成﹞九卷存自序曰。仕宦而至將相。幼學而遂壯行。此人情之所欲。而今昔之所同者。倘不幸而逸。則𨿽困守窮經。總之博一所志之爲愉耳。先儒曰。生無益於世。死無聞於後。是虛生也。余不佞。生逢盛世。惟惴惴抱虛生慚。遙瞻髙曾大父。咸以齒徳膺大賓。大人諱天憲。以尙書掇科目。仕大中大夫。致政。只以陰騭二字。砥礪課曹。故余向也聞之。不能一日妄耳。時偕二季弟進膠庠。負大志。求克夙抱。柰碌碌爲名教羞。則所志謂何。一日大人患喉疾。因檢丹溪朱先生醫傳。先生曰。吾旣窮而在下澤。不能以遠至。其可遠至者。非醫耶。夫丹溪古名儒也。

方其始棄儒術。而業醫以終母養。可以言孝也。醫學之傳。可以言仁也。倘所云靑囊皆仁術非耶。不佞喟然曰。

丹溪我師也。我其掇習一二什科。爲大人扶弱疾。效丹溪以終養可乎。乃大人不喜藥。余因分心痘疹。藉慈幼以終先君積徳之訓焉。曰。咨長者非癥於酒。則於色。斧伐自傷。未足惜也。惟嬰兒衝然無知。受胎孕之毒。遭縻爛之慘。則痘疹又醫家急務也。矧吾湖南方多瘴。痘疹盛行。悲聲道路。耳及而心傷之。於是傳神丹溪。手不釋卷。然未聞其所謂宗旨者。學尙模稜。親友召問。執守靡應。曰。余焉敢以操孤疑。爲嬰孩誤。無何二幼兒連罹此患。亦索手聽命於醫。皆爲所促。不佞悼我兒之受誤。而因悼天下之誤羣兒者不少也。遂益置尋百家。以求所謂宗旨者。將得之。偶歲首夢一神王飛。道經獘地。余披葛衣而謁之。王曰。痘疹書。子可用心救世無輟爾醫業也。時夢寐逼眞。醒覺驚汗。口占曰。蒼天豈忍嬰兒蠹。特遣神明惕我心。自此心之憂危。不啻虎尾之蹈也。遂益置心於百家之書。始豁然得其所謂宗旨者。遂著宗旨論。俟孟夏果有報者曰。潮城痘至。未竟。又報者曰。痘及榕城矣。始知葛衣之衣。示夏至之義也。奮然應夢而出。以不肖之身。竊好生之仁。人有痘必報。報必至。至而幸效者十九。二十年間。攄胸臆若神扶。此豈余之功也。神之力也。至是縱不敢謂痘醫司南。意不復爲掇拾盧扁者愚弄已。屢負謝金至。余每謝之曰。僕不能以道爲濟。胡寧以藥爲市。若然。則大丈夫所謂博一所志者何。豈以嬰孩性命。爲囊橐計也。嗚呼。慈幼一點。願垂夭年。再拯羣嬰。柰衰朽逼眸。气不輔志。乃匯輯百家之書。焦思勞神。廢寢忘食。擇其精穩治驗者。輟簡成文。兼以特見參詳。以補未盡之旨。意者遺後人再步我躅。於以延我業於無窮。流我心於永世。胡敢自居章程。更爲髙明者厭棄哉。不虞諸君按捨懇請莫何。蓋咸欲擴賈父之恩。爲羣嬰保命也。余駭然辭曰。予非不知衰朽之軀。無以濟若事。故以言代身者。我之願也。第始懼穢眼。終懼誤人。矧此生旣不能振先君遺緒。更以刀圭末技。貽方家恥。

諸君將欲何爲。乃諸君彊之曰。大丈夫何若奔塵事業。但志得遠酬罷耳。君以末技爲辭。將以醫之無用乎。無用之用。其用乃弘。而濟人利物。卽造化且讓功也。果欲爲靑囊祕。則二十年之履歷勞悴幾何。而幾上之紙筆。更不能爲盛世之珍。何益哉。君毋慮焉。余曰。兪。逐出所撰。付剞氏之梓。得授名曰痘經會成保嬰慈幼錄。得我之心哉。得我之心哉。倘此書而可用。則非予一人之徳意。實縉紳諸君作成之力也。𨿽然。人心難符。趨向不一。

知我者其惟此書乎。罪我者其惟此書乎。余不自揣。而遂爲敍。萬曆歲己亥陽月之吉。東粵榕邑英翰鄭大忠志。

﹝張氏﹝宇傑﹞淸源活水保嬰痘證百問歌﹞九卷存﹝陰氏﹝有瀾﹞痘疹一覽﹞醫藏目錄五卷存劉曰梧序曰。余按痘疹流布。世號爲嬰童人鬼關。無幾免者。修天固原於天命。在人事之乖舛者亦多矣。不佞蓋譚虎而色變焉。承乏江左。偶從宛陵。得博愛心鑑一帙。乃治痘方論也。余喜其簡而有體要。而字版蠹蝕不可讀。間以示蕪醫陰氏。欲令校而重梓之。陰起而對曰。唯唯否否。是書大旨在扶元气。執樞者保元湯一方。此探本之論。王道之宗也。然人生稟賦濃薄不齊。气血虧勝互異。受毒淺深亦殊。標本機宜。觀變消息。譚何容易。

若執一方。以徇眾病。不幾於膠柱而鼓瑟乎。余曰。然則子固精詣其技乎。則又起而對曰。唯唯否否。瀾早歲受醫。卽兼治痘。所經閱不知幾千百。豈謂能盡死而生之。然以數十年之所嘗試。人天善敗。稍稍窺一斑焉。間有所得。則筆而存之。通且成帙矣。余亟令取而卒覽焉。則見其源委有致。攻治有。緩急先後有序。而又經分證別。窮指極歸。而衛本抉元之意。實不背心鑑崇重之義。因擊節而嘆曰。痘疹證治。以彼所重若此。然素難略而不載。仲景語而不詳﹐此後陳錢二氏。或主攻。或主補。各守其說。意不無偏。鮮有括囊而得其要領者。子是之集。折衷融貫。成一家言。可稱完書矣。是不可以不傳。其以付之剞劂氏令子之苦心。不至湮沒。而且以嘉惠將來。俾有所持循。毋委命庸醫。而嬰童得全其天年也。則不佞校刻博愛之初心哉。君姓陰。名有瀾。九峯其別號也。嗜學好修。常從吾鄕胡郭鄒諸君子問業。而有得者。不獨以醫振江之南北已也。時萬曆壬寅中元日。巡按直隸監察禦史豫章生父劉曰梧書於姑孰之大微堂。

﹝稀痘方﹞醫藏目錄一卷未見﹝吳氏﹝洪﹞痘疹會編﹞明志十卷未見﹝何氏﹝洛英﹞痘疹發微﹞一卷存自敍曰。管公明有言。善易者不論易。蓋變易乃所以爲易。執而不變。卽宏羲先天。猶屬贅畫。而況區區論說乎。醫亦宜然。余夙多病。雅志岐黃。獨於幼科懵焉。適子女患痘。委之族醫。不問寒熱。率投方劑。余時心知其非。而未有以難。遂兩傷於虎。痛憤悒郁。日取諸家小兒方書。究其肯。久之恍若有得。乃識古人治痘。

气血表裏虛實。酌量變化。本自昭然。而醫固未諳也。晚歲得子頗艱。復值痘疹流行。家人聳於疇昔。五色無主。

余獨閉門謝諸醫。自以所諳。消息藥餌。𨿽數濱危險。次第應手皆起。里人往往轉相詫告。攜幼稚就余。余爲隨證裁方。若多奇中。一時謬共推與。謂善醫痘。而實非敢以醫痘名也。不過曉其變通云爾。會令畱滯都門。司寇大夫陳公命余。著爲一編。以備啞科采擇。而國手貞一吳君復以公命從臾之。余辭不獲。乃稍疏其大指。題曰痘疹發微。嗟乎。人之所病病疾多。而醫之所病病道少。古大醫王。尙因病施藥。以度眾生。矧痘癥顚末。變幻匪一。徒執一以應無窮。烏能有濟。宜往者令余之傷於虎也。然余旣著此編。而更以綺語。曲爲辯論。得無悖於公明旨乎哉。余又養之贅矣。甲辰夏五月望日。汝南何洛英書於長安邸中。

﹝龔氏﹝居中﹞小兒痘疹醫鏡﹞二卷存﹝聶氏﹝尙恆﹞活幼心法﹞醫藏目錄二卷存小引曰。醫之道。肇自神農。而源於黃帝。其來尙矣。而黃帝曰。幼小者。吾不能知也。以是知治幼之難。

𨿽聖人之神明。有不徧也。夫人之生也。無論賢愚貴賤。孰不由幼小而長成。當其幼之時。不能保其無疾。則治之不可無法也。至於痘疹自𦇤褓而上。人人皆不能免。則治之法。尢不可不精也。然而白今以歷溯之於古。治幼之法甚疏。而治痘之法尢疏。𨿽自古明哲之士。著論立方。猶未得其竅妙。而況其下焉者乎。世之庸醫。任其陋識以用藥。世人不知。而過聽之。其夭害生靈也。不可勝計。世之腐儒。率其淺見以著書。世人不察。而誤用之。其夭害生靈也。又不可勝計。夫使兒童夭折。弗遂長年。登非舉世之大患。而仁者之深憂乎。先大人專心理學。而旁通於醫。予少時嘗聞其訓。曰。事親者不可不知醫。慈幼者不可不知醫。於是每乘暇日。博覽方書。精察病情。而於活幼治痘。尢精心焉。蓋因其術之獨難也。是以用心獨苦也。閱歷之多。精思之久。天啟其衷。豁然深悟其妙理。每用之家族。用之姻友。隨試輒效。有可自信者。不惟庸醫腐儒之淺陋。得以洞察其獘而救正之。

凡前哲之方論。皆得參酌裁決。無有能出吾範圍者。於是寫吾心之所獨悟。而發前人之所未發。取其長。棄其短。

矯其偏。救其失。其辧證也簡而明。其立方也精而切。著爲一編。命之曰活幼心法。謂以吾之心悟爲後法。而可以回生起死也。又附問辧醫案於其後。以志吾言之非無懲。吾法之果可用也。嗟乎。一書成名。君子所恥。而況於技乎。予豈以此自表見乎。然而始之苦心於此。聊以自爲。不虞其技之精妙。一至於此。可以救生靈之夭折也。

是以不忍自私。而必以公之天下後世也。江右淸江聶尙恆識。

朱純嘏曰。淸江久吾聶氏名尙恆。生於隆慶末年。萬曆年間以鄕進士。出知福建汀州府寧化縣事。卓有政聲。惜當時以儒臣顯。不列名於醫林。故其姓字。不傳於今世岐黃之口。卽著有活幼心法一書。亦不傳於今世岐黃之家。要知天地气化生聶氏於豫章之淸江。非爲此一隅之幼兒女起見。將令普天之下。後世之人。提撕警覺。救斯世之赤子。而令安全於𦇤褓中也。今獨知久吾聶氏集痘疹之大成。開幼科之法眼。議論精辯證確。用藥當不偏於寒涼。亦不偏於溫補。深得中和之理。合宜之用。無過不及之差。嘏生也晚。不獲親炙門墻。恭承面諭。幸得活幼心法而熟讀之。沈潛玩味。裘葛三更。一旦恍然。若有心領神會。頓將前此之舊聞。洗滌淨盡。心胸之茅塞。剪鋤豁開。又恐天下之大。萬方之眾。不能周知。歲久年深。終成湮沒。今特表而出之。凡業幼科者。必當熟讀活幼心法。反復究竟。自然得心應手乎。﹝瘍醫大全引痘疹定論﹞

﹝亡名氏痘疹慈幼津筏﹞二卷存﹝朱氏﹝一麟﹞治痘大成集﹞四卷存小引曰。余閔家少多未度此關。故讀書外。偶習此業。以爲救度。浪得其名。不能謝郡邑之車騎。昔年已寫蘧廬遊戲二編。識淺見俚。有論無方。宜髙明吐之耳。二十餘年。何長安射覆。不遇而歸。乃坐巖洞內。覘涉黃岐靈素。及華扁張成以下。昭代名公蠹簡殘篇。忽栩栩覺。而於痘事。十千百中一二。聊寓言爲大成集。顧瞻舊業。

又若爽然失矣。然而都非余心也。漆園則任呼牛呼馬。余則任呼儒呼書。朱一麟應我識。

﹝徐氏﹝君盛﹞鰲頭活幼小兒痘疹全書﹞五卷存﹝胡氏﹝闕名﹞痘疹﹞醫藏目錄一卷未見﹝章懶文子痘疹玉髓﹞醫藏目錄一卷未見﹝谷痘疹﹞醫藏目錄一卷未見﹝汪氏﹝闕名﹞痘疹﹞醫藏目錄捲闕未見﹝汪氏﹝秋鶴﹞痘疹﹞醫藏目錄捲闕未見﹝亡名氏餘毒治法條例﹞醫藏目錄一卷未見﹝痘疹正覺艸﹞醫藏目錄一卷未見﹝倪氏﹝有美﹞痘疹解疑﹞醫藏目錄捲闕未見﹝九江宋氏﹝闕名﹞痘科異治﹞醫藏目錄一卷未見﹝趙氏﹝承易﹞痧痘集﹞未見按上見於嘉定縣誌。

﹝髙氏﹝士﹞痘疹論﹞未見﹝沈氏﹝好問﹞痘疹啟微﹞未見按上二種。見於浙江通誌。

錢塘縣誌曰。沈好問。字裕生。少孤力學。世業小兒醫。至好問益精。視小兒病。必洞見臟腑。尢善治痘證。

沈勤云義女年十歲。幼子痘。女抱兒出診。好問曰。兒無傷。女出惡痘矣。若呼頭及骨痛。宜服糞淸。如其言而愈。閔家女阿觀年八歲。出痘甚惡。好問曰。諸醫云何。對曰。死證不必藥矣。好問曰。兒一身死痘。然有一生痘尙可生。令取五年抱雛母雞。用藥入雞腹。外以糯蒸雞。令食盡。視之右手寸關脈痘二粒。明艷如珠。女果生。

江魯陶子一歲。痘止三顆。見額上耳後唇傍。好問曰。兒痘部心腎脾三經。逆傳土克水。水克火。宜攻不宜補。

攻則毒散。補則臟腑相戕。治至十四日。痘明潤將成矣。好問曰。以石膏治之。恐胃土傷腎水。俗醫憐兒小。謬投以參。好問見之驚曰。服參耶。不能過二十一日矣。兒卒死。許季明幼子痘。好問曰。順證也。不必補。小兒純陽。陽盛必克陰。許不從。痘愈。譏好問爲妄。好問曰。兒且死。許益不悅。至十二日。兒熟睡。視之絕矣。好問爲杭小兒醫。所全活甚眾。

﹝萬氏﹝邦孚﹞痘疹方論﹞五卷未見﹝黃氏﹝一麟﹞痘疹遺書﹞未見﹝趙氏﹝貞觀﹞痘疹論﹞未見﹝顧氏﹝行﹞治全書﹞二卷未見按上四種。見於浙江通誌。

﹝馮氏﹝國鎭﹞痘疹規要﹞未見按上見於河南府誌。

﹝黃氏﹝良佑﹞麻痘祕法﹞未見﹝吳氏﹝邦寧﹞痘疹心法﹞未見按上見於休寧縣誌。

﹝許氏﹝學文﹞痘疹約言﹞未見按上見於合肥縣誌。

卷七十八

方論﹝五十六﹞

﹝王氏﹝大綸﹞痘痧心法﹞二卷存﹝秦氏﹝昌邁﹞痘疹折衷﹞二卷存﹝殷氏﹝仲春﹞痧疹心法﹞一卷存秀水縣誌曰。殷仲春。字方叔。自號東臯子。工岐黃。隱居教授。茆屋葭墻。不蔽風雨。生平落落寡合。惟與禾中髙士髙松聲姚士舜王淑民釋智舷相過從。載酒問奇。刻燭分韻。所著有醫藏目錄。棲老堂集。

﹝李氏﹝中梓﹞痘科點﹞未見按﹝朱氏﹝巽﹞痘科鍵﹞二卷存朱鳳臺序曰。治人之病。莫難於嬰兒。嬰兒之病。莫險於痘證。余少時出痘。幾爲醫者所誤。長而聞父母言。

每竦然自危。而並爲眾嬰兒危。以故畱心斯證。苟有良方。無不采輯。忽獲祕傳上下卷。如得拱璧照乘。用是搜討詮次。窮歲月之力。而後授之梓。客曰。其名鍵。何也。曰。鍵者。戶鑰也。戶非鑰無以開。是書之於痘。猶鑰之於戶耳。客曰。出子之言。使嬰兒得免於庸醫之手。子之功孰大焉。曰。醫者得是書。而究心焉。以保嬰兒於無事。醫者之功。與嬰兒之命也。於余何者。猶之今天下安。海晏河淸。如人一元寧泰。四肢和暢。此天子之社也。醫國者敢屍其勞哉。靖江朱鳳臺愼人父漫題於退思堂。

按桐溪池田柔行曰。是書宛陵朱巽述家祕之口訣。與古人之要論。而所輯錄。原無題名。靖江朱鳳臺者。撰次刊行。名曰痘科鍵。若因期施治篇。金鏡賦。節制賦。指南賦。自始熱至落痂餘六篇。自虛變實。至治虛弱二法論十則。並見於金鏡錄。麻疹篇。槪見於保赤全書。其他間有古人之論。若自發熱。至落痂餘毒口六則。滿天秋。救苦丹。熱見愁。千里馬。賽春雷。一丸春等方論。俱見於丹臺玉案。考玉案。系崇禎中孫文胤所著。𨿽不知與是書先後柰何。據朱巽言而查之。是書所引。春沂師桂農子吳東園之說。玉案亦載之。不記出典。是書有家大人曰之語。玉案亦載其說。無家大人曰字。要之是書立論。多有古賢未發之論。明辧詳委。宋元以來痘科之書。

無慮數十家。未見出於是書之右者。則是豈剽襲舊說。以爲己所著者耶。於是斷爲成於朱巽之手者。惟原本頗多錯文。是鳳臺從其稿本。未經校勘者也。

﹝汪氏﹝繼昌﹞痘科祕訣﹞未見婺源縣誌曰。汪繼昌。字伯期。大畈人。先世多業岐黃。昌始奮學能文。試不遇。尋復專醫術。掛瓢黃山白嶽。精陰陽司天之說。調五行生克。黜奇霸不用。活人無算。時稱國手。尢於治痘有異傳。常語人曰。痘科無死證。其不治者醫之咎也。所著有痘科祕袂行世。性謙讓。喜施予。濟人緩急無徳色。有長濃風。

﹝李氏﹝延﹞痘疹全書﹞未見按上見於曝書亭髙士李君塔銘。

﹝蔡氏﹝繼周﹞保嗣痘疹靈應仙書﹞二卷存自序曰。醫藥二字。古有金匱玉板。岐黃問答。靈樞難經脈訣。何其詳備明正焉。周切思痘疹一門。名曰小兒科。口不能道寒熱之情。心不能辧甘苦之味。席天幕地。忽遭成人虎變之時。生死攸關之日。令父母手足無措。

延一醫家。或有矢口亂談。曰補則補。曰瀉則瀉。惟命是從。孰知補瀉之間。命若懸絲。賓主昏黑。不知醫之理。

妙契穹蒼。若人也有蹈白刃之勇。辭爵祿之廉。能中庸之徳者。然後可行。其用法與諸科不同。但知參能補。

早則閉毒於內。邪正兩爭。頃刻殺人。又知巴豆大黃能瀉。元气已弱。伶仃之際。再授摧殘。卽能殺人。周不擅補不擅瀉。執中正之理。以告天下。欲求天下不信者。吾不信也。周自庚戌援例。家難頻仍。橫逆疊至。致誤領虎觀。橫經之教誨也。久期射策金門。午馬歲月。苟得浮生三日之暇。竟寫塵蕪數萬之言。任從取捨。周始祖諱楷字子式。嘉定二年。以椒房懿親如海康。七世祖諱道泰。至順二年。舉賢良方正。宗五世祖諱胃字用巖。知餘千。宗祖奉祀萬安橋。從兄時宜號玄谷。計擒徐海。逐汪五峯毛海峯。侄文龍年十八。用三折利刀。趕退胡平。

衝犁圍擊。忘食者三書夜。急在成功。陣亡米碎。周父諱山。號童川。母李氏。俱可事神明。周五歲時。命置義莊田記。然組宗遣下山場。約止八萬。余將訟雷電公明之下。恢復故物。警戒山鄰魚肉之過。節年蒙一二名卿面命著書。忽起此念。謹勒痘疹仙書上下二卷。咸成一部。躬具四方。博濟將來。孟子云。知命者。不立乎巖墻之下。此刻願人就利避害耳。又思文不及斑馬。才不及韓範。敢乞人序跋。以累名公之心目乎。俟二三年內。將經義書旨。大小方脈。傷寒金鏡錄。次第完就。聊答天地父母之心也。或蹈山林。或桴湖海。或爻翠竹蒼松。栽花灌園。惕然長悟。盡然長笑。不知所云。甬東季愚子蔡繼周。

﹝亡名氏痘疹祕要﹞一卷存陳楚瑜序曰。治痘方書。古今傳授。毋慮百家。求其剴切中程者。恆不易得。先君子歷宦於虔。得遇泰和蕭子。與之爲莫逆。此君久以治痘。馳名海內。知光君子畱心此道。暇日乃出其師所輯痘證一編相授。先君子得之。大加嘆異。自後凡遇遘斯證者。以之療治。多獲奇驗。顧以未經剞劂。是致人皆罕見。迨遷宜陽司理。常擬刻於署中。未幾以善病罷歸。逾年遂爾見背。此書幾至湮沒。

甲子闈後。予旣落魄。閒居無事。偶檢遺笥幸編帙尙存。痛念先人素懷所鐘。不忍聽其散逸。爰收蠹魚之餘。訂其訛舛。更題曰痘疹祕要。付之梓人。俾廣其傳。以承先志。故於工竣之日。而述其槪如此。天啟乙卯孟秋。南海陳楚瑜謹識。

﹝吳氏﹝國翰﹞痘疹保嬰匯粹鑑衡集﹞二卷存序因曰。餘生多艱。而子息爲尢。歷十有數胎。止得三男一女。其他驚搐死者有之。而死於痘者。最爲酷烈。

因忿極。竊思古來諸雜證。皆有方藥可治。豈痘遂無眞傳耶。乃徧求諸家。參互考訂。其發端指歸。縷縷焉。凶險疑難死證。若皆可目稽手授。誠可藉爲活人方寸資矣。然學人往往悉舉成書。口誦心維。歷歲月而淹熟者。無慮數輩。及用藥而先後倒施。溫涼誤用。虛實舛觀。致有庸醫殺人之咎。讀書之效。茫如捕風。何也。豈書之誤人哉。要以繁冗者不芟截。當參駁者未能簡汰故爾。翰甚苦之。因出臆見。廣搜名公所說。刊其繁蕪。匯而成編。

其議之精詳者因𨿽盡。而大意則無不該。方之確當者未必備。而投劑或可無誤。𨿽掛一漏萬。理所必有。但其條陳者。約而明。簡而該。觀采甚便。情知蠡測之識。必見笑於方家。而愚性鄙固。自爲千慮一得。或可爲學人津梁云。因述俚識以識。

﹝江氏﹝旭奇﹞痘經﹞﹝或作痘疹大全﹞三卷存﹝亡名氏痘疹直指方﹞一卷存﹝痘疹心書﹞一卷存﹝程氏﹝嘉祥﹞家傳經驗痧麻痘疹祕集﹞五卷存自序略曰。余先大人號心宇亦號岐濱。幼肄儒。蹶而習醫。先大父東谷公曰。嗟嗟。學何必爲儒。誠有裨於世。何非儒行乎。乃出其所祕授於諸明公者。以示先大人。大人學而思之。夜以繼日。覺於於然若有所得。每施於世。無不應手。嗣而訪天下之明醫。如方龍山方嗣塘何肖充姚少瓊汪鑪峯黃萬山夏少江諸君。與上下其議論。

博極羣書。學問益準。先大人勤於筆。每治則載一方。著一案。其間有得之書者。有得之心。而發書之覆者。有得之友者。有得之己。而濟友之所不及者。一列於策。余幼篤於儒。惜父之功無繼。未表於世。遂棄而攻醫。先大人因授祕旨。余益潛心醫學。存則與之共視。究其証之顚末。故則憑其抉治之精微。隨所施效如桴鼓。益信射於百步之外。至者力也。中者巧也。善乎孟夫子之言夫。然有而祕之與無同。於濟世之心。毋乃大謬不然乎。況濟在一方者徳小。濟在天下者徳大。濟在一時者功有限。濟在世世者功無窮。若是非付之剞劂氏。曷足以遂。故盡其祕旨。凡研之簡編。而驗之臨癥者。悉記之於書。以公於世。俾人人一展捲。而昭如日星。卽按方而治危險之證。無錯亂舛誤。蘇億萬人於一人。謂非仁者贈人以言乎。而先大人洎予濟人利物之心。庶幾發抒其萬一云。

﹝呂氏﹝獻策﹞痘疹幼幼心書﹞十七卷存自序曰。余自束髮時。從事舉子業。未曉醫也。頃先嚴抱足疾。不離牀榻者數年。日隨諸醫侍藥。因究心於岐黃諸書。遂與醫習。先是有婦人調經一書。蓋愴心於無嗣者而刊也。言簡意該。人用之效若谷響。至嬰兒一科。存之黃帝時。未有言著。故醫家皆以啞科爲最難事。夫固謂雜證難。而不知痘疹尢難也。夫痘疹結局。在一十四日之內。自發熱以至收靨。一日一小變化。三日一大變化。生死懸於呼吸。情勢迫於危急。爲兒父母者。見其倏忽間。

置兒於烈火寒水之中。倉卒靡藉。聽信庸醫。顚倒錯亂。夭人性命。可畏也哉。余常聚麻痘書數種。參考研尋。

歷十餘年。纂匯始成。大約按證治方。挨日順序。始終本末。條理不亂。論皆常語。不爲鉤深。方多根據古。不敢立異。猶恐開卷之餘。昧者莫解。又將藥性炮制分疏首編。使人一卷。了然心目。可不問醫而自爲焉。然尢致詳於形色動靜。寒熱虛實之辧。總以升發解毒爲主。溫補之中。必兼升解。升解之後。急須溫補。要在於燕越歧路處著力耳。嗣後餘子若女。遇時行痘疹。照證對治。咸繇此脫厄。余沾沾喜曰。吾得以幼吾幼矣。然猶以不及人爲恨也。值裏中親友。僉命廣其傳。余以艱於梓爲辭。會苞之席之兩弟慨然助成。因得啟其笥藏。而付諸梨人曰。

人有饑者飼之食。人有寒者纊之衣。人有勞者。休息而安逸之。嬰兒有欲無言。倘有抱痘而吟呻。染疹而困厄者。

醫誰藥之。而誰療之。是編成。人得於是取筏焉。庶幼吾幼。以及人之幼也。故名曰幼幼心書。崇禎八年夏杪。

古平原呂獻策匡時題於靜篤軒。

﹝吳氏﹝元溟﹞痘科切要﹞一卷存自序曰。余父道川公精岐黃。凡男婦大小抱疾者。投劑輒效。余則勤懇嘩間。弗克治也。年弱冠而母病。

病且劇。余倉皇侍湯藥。母因語父曰。煢煢孤子。旣令業儒。不若兼令業醫。以廣其學。父慨然爲之耳提口授。

余亦因之詳求博考。究脈探原。遂爲理路稍通焉。至於痘疹一科。尢兢兢三致其意。然未知切要也。萬曆丁亥冬。

時行出痘。幾徧鄕邑。父日閱二三十人。且命余偕往。曰。痘書𨿽多。未得要領。惟臨機應變爲無窮。切要在能認證。非親視莫可指傳也。蓋痘分順逆險三種。其間順險各半。逆者十亦二三。有順證誤成險證。誤成逆證者居多。因而據證。剖示其表裏虛實。按歲气。分部位。察形觀色。酌以寒熱溫涼。而治之之理。猶如舟人把舵。不可亂推。亂則覆。又以庖人籠之法譬之。酵未發。而起火早。則面燒死。酵已發。而起火遲。則面塌坍。故要在討酵發火之際。不可違誤時刻也。蓋痘於五六日前。宜疏散解毒。藥用淸涼。五六日後。宜抱裏助漿。藥用溫補。

其切要在涼補轉換之間。勿違時刻。良於是矣。夫順證誤人。或不致大害。若險證一誤。則變態多端。莫可解救。

愼之愼之。余故於玆編。名之曰痘科切要。昔余父得傳於燕湖丁氏。再傳於余。余復加以日曆已驗之見。匯成一集。不敢私祕。讀發之梓。就正髙明云。祟禎丁丑歲孟冬月。光祿寺署丞古歙吳元溟澄甫氏書。

﹝費氏﹝啟泰﹞救偏瑣言﹞十卷存自序曰。嘗思道無名象。虛寂無爲。威而卽應。妙用無窮。不可得而思議。不獨大道爲然。醫之爲道。上關運气。下切。而寄生命。𨿽曰小道。能不靈變乎哉。至痘之一證。有常有變。吉凶反復。生死尢限於日期。

一不洞徹。而失圓轉。可生之痘。陷於不起。詎以泥文執象。克任斯道乎。論痘自放點以至落痂。賴气制化其毒。

而終始其功。以故前執此。而按期定法。據證立方。𨿽有不齊。大都以扶元爲重。治毒爲輕。防危慮患。咸以虛脫爲虞。常道其宜爾也。抑知痘犯元梟烈毒。猶夫火宅。不第制化有所不受。

連气亦爲毒瓦斯。血亦爲毒血矣。視變爲常。而反倒置。有不速其斃耳。況時有變遷。痘多變局。試閱今之敗於虛者。幾上殘花。斃於毒者。大林秋葉也。虛與毒之辧。似是者居多。此非成見所能別。亦非聰明所能定也。能以四大機關。一一深求而參合之。痘之不等於前。今之斃類於毒。可坐而照矣。令痘悉斃於虛。其於充實之體。當不登於幽錄。乃有痘未及漿。而便有是慘者。何也。其於薄弱之軀。自不畱於塵世。乃有漿不煩助。而得有以稱慶者。又何也。衡其毒迫於虛。何得以虛。而忽其毒。毒之所在。命懸頃刻。亦奚暇論小而𦇤褓。大而早婚。與值病後哉。挈其當勝之急。得靖殺身之毒。斯見大智。余蓋歷來治驗。筆難廣記。信不誣也。妙在參其毒耳。如篇中所載。種種惡形惡色。與夫癥狀之猖狂。神情之擾亂。其與气虛者。固已遠隔參商。更異夫內蘊不拔之毒。

見癥若虛。深潛燎原之火。見癥若寒。較之暴厲而發揚者。險惡尢爲莫測。恆多並形也。而色獨異。並色也。而形不侔。並見癥也。而所致不同。並日期也。而規則難施。細合端詳。無非烈毒肆虛。尙在首尾一轍。法非不勁。

末路尙有餘氛。捨順與逆之外。凡費推敲者。往昔容有。今殆罔不其然。是痘𨿽與逆鄰。未得遽與逆視。而卒流於逆者。非初昧於不知。卽擯於不治。有計挽回。且前且卻。而存畏縮。比比皆然。以此惡局偏峯。俾不終害於偏。非得偏以偏救。何能以救其偏。妄作所以是名也。譬之冬衣裘。夏葛。寒燠使然也。濟大旱必需霖雨。治洪水自宜排決。事理當然也﹐行其無事而已。由來治病易。明理難。理明一任。証之縱橫變態。不爲似是所眩。

不爲規則所畫。不致誤於曲謹。亦不受衍於已甚。隨在皆宜。頭頭是道矣。余少業儒。不獲一售。旣思以庸才。

縱得幸進。於世何補。撿家藏醫籍。及諸家痘疹。潛心三載。艸艸應事。畱心於玆。前人不我欺也。殆自甲子更始。於古法所以然者。漸覺不當。所必禁者。漸覺相宜。然猶不敢自信。竊見泥古而執成規者。不第崇補助陽。

致輕變重。重變逆。卽知其痘屬血熱。急來緩急。同歸於盡。可勝道哉。盡有本宜涼解。亦不善於參者。幸其內無隱伏。外不甚暴。偶合於從治法。非正治當然也。卻捨易而求難矣。余𨿽不敢貿焉從事。究所以然之故而不得。則當然者終難自信。謂其先天耶。何以今昔乃爾。謂其歲气耶。何以歷年無攺。苦心參究。於枕畔間。以思民病固因六气而轉。六气之運。本陰陽太乙而分。時行物生。寒暑代謝。陰陽在歲位也。總持歲紀。充積其數。

陰陽有大運也。必甲子一周。而一气之大成始伏。將來乃進。自不規規於歲位。而得滿充積之數者。是則民病之攺易。其應大運可知。蓋大可以覆小。小難以該大。萬化皆然。運於陰。陰中亦自有陽。是陰爲大。而陽爲小矣。

大運於陽。陽中亦自有陰。是陽爲大。而陰爲小矣。逐年歲气。大運之散殊也。計歲位而紛更者。不明運气之大局也。執一局而不移者。更令造物無陰陽。化工無運气矣。是大造不分而分。不定而定。調無定準也。而卻有恆。

恆則負於久。而有以見其運之大。謂有定準也。而代巡。巡則無定局。而有以見其大而運。以證往昔痘多虛寒。

大運在寒水也。今多烈毒。大運在相火也。相火之爲令最厲。民病多暴邪。陽烈火亢。極似水。惟此運爲然。

甚則客忤中惡。人彊力勇者。藥緝有不及待。往往疊見。痘值其運。無惑乎血。熱更多惡暴矣。間有气虛陽中之陰。終非昔之虛寒並例。往昔寧無血熱陰中之陽。終非今之烈毒等象。乃知痘之不同。出自陰陽。而陽在相火。更見獨異。無論與濕土寒水。陰陽殊絕。卽如風木。木爲父母。風且動焉。非純陽之自乎。𨿽火令有待。而陽局基之。是將乘未乘之象也。如燥金。金屬秋﹐陽燥因火。至非純陽之後乎。𨿽盛余必謝。而火局猶存。是將除未除之象也。二气不得與亢陽比擬。猶謂其陰陽之界耳。乃若君火。旺於夏而象離。敷榮暢茂。物皆賴焉。火故名君。純陽得令之象。若過而及熾。不幾與亢陽無別。然君火𨿽熾。水一制而正令卽可復也。相火獨異焉者。太虛之邪。陽不藉木生。不受水制。五行常道。不能閒其局者。

應痘烈毒如斯。令不禦之於格外。垂斃何挽。歷考方書。惟仲陽淸解獨勝。究其功用。適宜君火之時局。僅治毒火之常。全書曁金鏡錄。補瀉兼施。其所調劑。偶中陰陽之合令。尢爲蹈常之法。諸方得肯綮者。亦間有之。皆備一時之急至。法能禦變。不忽於始。不懈於終。而斡旋速化。良法未之見也。惟玉髓篇。開示奇形怪痘。責人不識。夫亦當年時值其運。而有是痘。則是痘以前。寧無是運。是運常轉。法不及見。據能開者。法亦似乎能備。

惜知及而力未充。尙非勁敵。若夫陳魏兩家。魏主溫補保元。陳主燥實固本。一切視以爲末意。曩時運必寒水濕土。痘合當然。法故得以如是。令遇君火。險必變逆。一攖相火。誠利刃矣。諸家治法。得列於前。凡有可宗。

便有當戒。惟在取裁者何如茸。何有一薛氏。尢取燥實。更善述其所著。將爲世則。徒知痘之一局。不知局以時換。知道之一端。不知道有全體。若此迷途類推。古來元梟烈毒。見有可畏。便虞正不敵邪。不衡勢之孰綏孰急。

惟務養生之說矣。能知道無定體。而想圓轉之法。其識自寡。安望識力並到者乎。致令可生之痘。反促其斃。不責於虛。使咎於逆。冤慘及今而無已也。是道不在求合運。總以四大機關。一一深求而參合之。迪知病眞之所在。

便覺運气之所致。不求合而有冥合。得其時措之宜。操縱惟我。人見爲異。我得其常。亦何偏之足云。神理不逾常。道惟在會心者得之。余之妄作。恐在暗中摸索。第與東行而西向者。卽如石如杯。並不得而名狀矣。故不以狂瞽自分。而冒妄作。不以瑣言爲贅。而蹈數窮。良以學至化境。並無可言。魚兔若未入手。筌蹄在所必藉。昔節庵陶君著傷寒瑣言。諄諄而不憚煩。其殆先得我心之所同然者乎。妄作粗成。諸親友謬爲鑑賞。遽爲叟授梓。

余殊然。後適因兵火中阻。得少加參考。今殘年紀七。料難精進。勉力竣事。祈大方誨我。時順治己亥菊月。

吳興七十老人費啟泰建中氏自序。

﹝翟氏﹝良﹞痘科類編釋意﹞三卷存自序曰。醫之分科不一。若嬰兒謂之啞科。疾痛癢。不能一告於人。甚矣幼癥之難療也。至於痘瘡。則尢難療者也。見形出透。有時起脹。成功有期。變化多端。數日之間。軀命攸關。要在預識其機。而圖之早。一或有誤。生死立判。醬者不可不愼。無柰醫說浩繁。遺書傳世。或偏於熱。或偏於寒。言攻者不言補。言補者不言攻。業醫之人。見聞不廣。膠執一得。宗用熱者。憚於寒涼。宗用寒者。憚於溫熱。間有廣博羣書。自謂得其要領者。輒曰。七日以前。當以淸解爲主。必用涼劑。七日以後。當以溫補爲主。必用熱劑。不思七日以前。倘痘未盡出。而純淸涼。則气血以寒涼而凝滯。何由出透而起發。七日以後。倘毒未盡解。而隨溫補。則熱毒蘊蓄而不化。何能成漿而結痂。每至痘家。同儕環集。交口相爭。諸書在案。更翻疊閱。俾痘家旣亂於耳。又雜於目。搖搖莫定。令痘有可生之機者。竟至不救。心甚憫焉。遂舉二十年來所得於眾書。行而有驗者。統會其說。參以己意。使寒熱補瀉。隨證變通。因時制宜。了無異同。筆成一書。名曰類編。家藏數載。未敢出示於人。因申酉間。時气流行。痘證大作。

小兒患痘。比戶皆然。時與同道傳捨調理。適一痘證。天庭稠密。則曰毒參陽位。聞之不勝駭異。𨿽方書有云。

气尊血分者生。毒參陽位者死。蓋別有其意。原非以天庭爲陽位。以天庭稠密。爲毒參陽位之謂也。可見書之誤人多矣。人未必不誤痘也。因取所集。復益數條。有錄古人之論。稍加刪潤。而條暢其說者。有遵古人之意。代爲闡發。而宣明其旨者。大約活潑其法。求其因標識本。卽始見終。令補瀉溫涼。通塞汗下。隨證投劑。以證運方。而不以方泥。以我古。而不爲古膠。詞淺不文。意明不晦。炳若日星。覽者易識。更名之曰類編釋意云。

又曰。此一書也。原爲幼學小兒輩。開門導路。非敢使髙明長者見也。其詞多鄙俚冗俗。其論多重出疊見。

無非欲曲暢其說。解釋其意。令學人之易曉耳。如上卷。言治痘節要之總括。中卷。言因病用方之合宜。下卷言藥性立方之旨規。一一爲之階梯也。見者幸勿哂焉。益都翟良識。

﹝痘疹全書﹞未見按上見於山東通誌。

﹝馬氏﹝之騏﹞疹科纂要﹞一卷存﹝吳氏﹝學損﹞痘疹四合全書﹞三卷存凡例曰。痘疹諸書。金鏡錄爲最著。而余家先世所藏痘疹百問。及余所得痘疹心法。𨿽未刊布著名。實堪與金鏡錄相爲伯仲。玆特合成一書。兼采圖像。以補其未備。共爲四種。故曰四合全書。一痘疹百問。辧證辧方。

共一百五十有七條。曰百問者。槪舉之也。一百問證。由舊抄錄失其名。今無從考。作者救世苦心。竟湮沒不彰。

誠憾事也。玆寧闕其名以核實。不敢托名以亂眞。一痘疹心法。予得之友人戴氏。戴氏吾鄕望族。亦精通醫理者。

問其書所自出。亦不知何姓氏。予喜其立論立方之精。常試之證。亦屢驗。因不敢自祕。並公之以爲慈幼之一助。

一痧證金鏡錄中。只言其槪。心法中。亦有發明。要未爲全書。玆采王宇泰繆仲醇二先生之書。以補心法之後。

名曰增補麻疹心法。一痘疹論。𨿽精詳。尢得圖像而愈顯。是書特采圖像。以爲之佐。

按池田柔行曰。是書以金鏡錄爲主。然失載之。所謂心法者。卽玉髓圖像。而集圖者。秦氏形色老嫩善惡。

及順逆險之說。及五運六气之二圖耳。惟痘疹百問。題白嶽吳學損損齋校訂。實不合序及凡例所言。未審何謂。

﹝馮氏﹝兆張﹞痘疹全集﹞十五卷存﹝黃氏﹝序﹞痘科約囊﹞五卷存辧語曰。嘗思保幼莫要於痘科。根於臟腑。顯諸皮膚。順逆稍殊。死生立判。眞童稚之大關也。每怪內經不載。意上古气淳稟濃。時無此證。故黃岐不言。後世莫宗歟。說者謂此證起於漢兵南徵。人眾鬱蒸而成。傳染中國。歷今爲患。前此無方。任其夭折。先哲陳氏錢氏特憫之。殫心極慮。各陳治法。實痘家之鼻祖。然陳氏主補。

錢氏主瀉。意旨旣殊。方術亦異。自丹溪著陳錢優劣論。大率進錢卻陳。若東垣。若海藏。若節齋。若潔古。若聞人氏劉氏王氏諸君子。立論不一。而符丹溪之意者居多。苟善用之。均有濟也。今之喜於溫補者。動稱文秀。不問其人壯實。槪行丁桂姜附之屬。以致皮漬肉爛。咽瘡目昧。傳諸惡毒。不可治者多矣。喜於涼瀉者。輒祖仲陽。不問其人虛弱。槪行芩連梔之屬。以致脾胃損傷。嘔吐泄瀉。不食癢塌。

而死者有矣。嗚呼。此皆泥方以用藥。不審證以裁方。誤人者非方也。乃己見不明。不善用之過也。近有魏氏桂巖吳氏東園萬氏密齋三家者出。以痘方甚繁。率無純效。各著數千言。足爲痘家正脈。魏氏掃眾軌而更轍。出獨見而立言。排變異歸腎之非。以剖人不決之疑。揭毛甲骨牙之毒。以示人勿罹其害。特制保元湯。以固根本。又制水楊湯。以宣和气。其曰始出之前。宜開和解之門。旣出之後。當塞走泄之路。結痂之時。淸涼漸進。毒去未盡。補益宜疏。有哉數言。啟蒙解惑。發前未發。良可師也。所惜者。不分寒熱。不量虛實。自始至末。一以保元湯主之。痘之虛寒者得之矣。若實熱者。必罹壅毒之害。斯不能無遺議耳。吳氏例以眾家之言。參以心得之祕。

辧虛實寒熱之異。明汗下補瀉之宜。備裁諸家名方。開陳諸品藥性。條分縷析。示人活法。甚可尙矣。但博而寡要。使觀者靡所適。又謂六日以後。制藥用鹽酢。夫六日以後痘方起。采鹽能發癢。酢能破血。豈其所宜。萬氏視二家尢詳。旣多辧論。且制歌括。其立論多彊合附會。前定一百四十七方。有迂雜不切者。襲人之舊有。而易其名者。似亦未盡美焉。大抵諸家所著。或狗已見。或蹈前說。或詳於議論。而不備乎方藥。或繁於方藥。而不精乎選擇。俾後人懷猶豫之疑。而抱多歧之嘆。毋乃非濟世之心乎。靈樞曰。夫約方者。猶約囊也。蠹滿而弗約則輸泄。方成弗約。則神弗與俱。又曰。未滿而知約之以爲工。不可以爲天下師。余故博采諸名家之說。而返於約。名曰約囊。先之以談論。人覽而易明。次之以歌賦。文順而易讀。詳其圖說。可按而決死生。列其成方。可考而極險證。鑑乎古而不泥乎古。師其意而不滯其迹。使表裏寒熱。气血虛實之辧。燦若列星。煥如觀火。非敢謂功倍古人﹐或於刪述之意。竊有得焉耳。抑更有進焉。夫醫者意也。隨時變易。而無不宣也﹐若能順天時。度地宜。察人事。於以審病勢之順違。詳藥理之宜異。庶萬舉萬全。而童稚無夭折之患矣。

﹝李氏﹝菩﹞痘疹要略﹞四卷存自序曰。夫醫學所垂。列有四科。而四科之中。惟兒科爲最難。以其問無所施。而切難於用也。至兒科之中。

惟痘科爲尢難。以其變端在頃刻。而虛實不易辧也。見夫世之業痘科者。初則發表松肌。繼則淸火解毒。其後則行漿托裏。此外無餘法矣。動則曰發欲其透。出欲其盡。不問表气之虛實。而任意表發。雞肝人牙。無所不進。

至皮肉虛腫。而痘仍不起者有之。元气盡發於外。而痘不能內回者有之。動則曰火欲其淸。毒欲其解。罔顧裏气之虛實。而肆用寒涼。芩連大黃。無所不投。至血凝气餒。而痘反冰伏者有之。胃寒脾泄。而痘久內陷者有之。

噫。可慨矣。不知痘瘡一證。虛實由於稟賦之濃薄。故密而重者。竟獲安全。疏而輕者。反致危殆。輕重隨乎運气之變遷。故重則俱重。輕則俱輕。然稟賦所偏者少。而運气所關者眾。所以不明三元甲子。與五運六气者。不可以業痘科。如上元一白。中元四綠。下元七赤。各管六十年。謂之大運。其中一白管上元之上爲水運。二黑管上元之中爲土運。三碧管上元之下爲木運。四綠管中元之上爲木運。五黃管中元之中爲土運。六白管中元之下爲金運。七赤管下元之上爲金運。八白管下元之中爲土運。九紫管下元之下爲火運。循序遞遷。各管二十年。謂之小運。大運統其權。小運司其令。此洛書之定理也。古人以河圖之先天五行論體。以洛書之五行論用。

良有以也。至於各年歲气。又有五運六气之不同。如甲己爲土運。喜暖而惡寒。乙庚爲金運。喜淸而惡燥。丙辛爲水運。欲暖而怕冷。丁壬爲木運。愛達而惡郁。戊癸爲火運。宜涼而厭熱。此五運之遞遷也。六气者。如子午一年。少陰君火司天。卯酉燥金在泉。而卯酉二年則反之。丑未二年。太陰濕土司天。太陽寒水在泉。而辰戌二年則反之。寅申二年。少陽相火司天。厥陰風木在泉。而巳亥二年則反之。此六气之流轉也。一歲之中。又有王气之值月令。客气之重加臨。俱當分別而爲治者也。岐伯曰。厥陰司天。其化以風。少陰司天。其化以火。陽明司天。其化以躁。太陽司天。其化以寒。經曰。不知年之所加。气之盛衰。虛實之所起。不可以爲工矣。蓋司天行天之令。上之位也。故主上半年。在泉主地之化。行平地中。下之位也。故主下半年。歲運主天地之間。人物化生之气。中之位也。故主一歲之中。運气之理者。此其詳且悉也。可不察乎。夫痘內發於臟腑。外應乎气運。

天動人隨。毫髮不爽。是故治痘者。以明气運爲急也。然則錢氏之用淸涼。陳氏之用溫補。皆非二子之偏見。乃運气之所值宜爾也。卽如救偏瑣言一書。闡發皆有至理。論證備極詳明。𨿽以淸火解毒爲主。而其中不無補法。

但以大黃爲首重者。因其時值下元甲子。九紫火運二十年。所以宜瀉者。十之七八。宜補者。十止二三。後人讀其書。而不知其故。欲執一法以通治。遞遷之運气。有是理乎。乃今時值上元甲子。運气屬水。若肆用苦寒。而不知反保赤者能無隱憂乎。余徧觀痘科諸書。無過乎王宇泰先生所輯幼科。第合刻於羣集之中。部籍甚多。而且匯纂諸家方論。博而太繁。恐學人難於檢閱。故特抽其尢而撮其要。咀其微而啜其華。爲之因時上下。酌古宜今。

不泥乎法。而遵其法。不執於方。而準其方。凡閱是編者。必會通乎補瀉溫涼之旨。而神明變化於間也。彼守一隅之見。而執一定之法者。未可與適道而言權矣。至若痘疹之首重气運﹐古人言之詳矣。非創見也。因悉之簡端。借以問世。不知然乎否乎。故爲之敍若此。康熙辛巳歲孟冬之月。古越李菩東白梅山氏書。

﹝談氏﹝金章﹞誠書痘疹﹞三卷存﹝張氏﹝琰﹞種痘新書﹞十二卷存自序曰。今夫創千古未有之奇。裁一心獨得之蘊。以新岐黃之耳目者。乃得謂之新。若治痘之家。名賢濟濟。

卽治痘之法。汗束盈盈。但墨守一室者。拘管見而不能通。循行故轍者。泥常法而不知變。率由舊章。陳陳相因已耳。卽以舊章而論。宇內方書。總無種痘之說。豈治痘之方。則宜傳之於世。而種痘之術。不可向人言乎。蓋祕其訣而不肯筆之於書。私其技而不欲公之於世也。余今乃泄人之所未泄。傳人之所不傳。書不云新。亦何云乎。

或云。痘爲最險之證。當天行癘疫。人皆惶恐。方思遠避之不暇。況集嬰孩小子。無影無端。取而種之。是舉無疾之人。憑空而授之以病也。仁者將安忍乎。余曰。不然。痘乃先天之毒。方陰陽交感之際。早已植根於胎元。

一遇五運變遷。時行疫气之感。從未有不發者。若俟其旣發。而始圖之。則疫气流行。癥多不順。又或付之庸手。表裏虛實之莫辧。溫涼和解之不明。

旣不能起死以回生。反歸咎於天災之作孽。此余所以痛心疾首。不能不致嘆於消患未萌。保安未危者。其功爲甚巨也。惟於無事之日。以佳苗而引胎毒。斯毒不橫。而證自順。敢曰人謀能奪造化之柄哉。亦趨古免凶。保安無危。仁人慈幼之善術耳。余祖承聶久菩先生之教。種痘箕裘。已經數代。余讀父書。徧臨痘癥。幾及萬人。用數十年艱苦之思。日憂勤於治痘之法。師古而不泥於古。讀書不盡信其書。辧癥發藥。因病制方。重可使輕。逆可使順。危可使安。𨿽遇不治之癥。亦或爲之治矣。但年暮力疲。無復四方之志。爰將生平學力。悉筆於書。非敢曰創千古未有之奇也。特以獨得而心裁者。公之於世。以補慈幼之術。而新岐黃之耳目云爾。故題之曰種痘新書。

乾隆六年。辛酉歲次。仲春谷旦。三山汀郡。寧陽張琰遜玉題。

﹝朱氏﹝錫嘏﹞痘疹定論﹞未見﹝亡名氏痘科正宗﹞未見李斗曰。小兒之生。以種痘爲要。不然則治法有二。其一用升提托補。以催其膿。聶久吾活幼心法發其端。

朱錫嘏痘疹定論詳之。其一爲通下以瀉其毒。始於救偏瑣言。而揚其流於痘科正宗。蓋痘毒原於先天。勢宜外發。

不容內解。以常法治之。則聶氏之說爲勝。或因天行感染。則其病與瘟疫相表裏。則正宗攻下之法爲宜。此仲景傷寒治法。與吳又可瘟疫論。所以並行不悖也。近世時醫。偏用瀉下。一二好古之士。執聶以呵斥之。不知皆偏論也。﹝揚州畫舫錄﹞

﹝吳氏﹝建鈕﹞異傳稀痘經驗良方﹞一卷存﹝亡名氏痘疹傳心錄﹞十九卷附慈幼傳心采痂種痘法未見按上見於匯刻書目。程永培六醴齋醫書。

﹝舒氏﹝詔﹞痘疹眞詮﹞一卷存

卷七十九

史傳

﹝甘氏﹝伯宗﹞名醫傳﹞﹝宋史作歷代名醫錄﹞新唐志七卷佚﹝李氏﹝濂﹞醫史﹞明史十卷存凡例曰。歷代名醫。凡史傳所載者。謹備錄之於前五卷矣。其有散見各家文集者。亦錄之以備遺。則俱列於後五卷。一古之名醫。前史已有傳者。旣錄之矣。乃若張仲景王叔和啟玄子。皆醫之宗也。良不可無傳。今皆補之。其絕無事實。如巫咸巫彭矯氏兪氏盧氏崔文子公孫光之類。則闕之。一凡各家文集中所載。序記雜文。凡爲名醫而作者實繁。其篇悉弗錄。蓋不可勝錄也。一諸名醫學本素難。方術醇正者。則錄之。如晉書所載佛圖澄單道開之類。頗涉勾誕。悉黜不錄。恐滋後人之惑。一凡區區別有見聞。本傳之所未及者。或間有一得之愚。亦潛附傳後。以諗觀者。一近代名醫。如劉守眞張子和李明之諸子。平生著述頗多。其治療奇驗。不可勝數。而金元史載之甚略。今姑根據史錄之。不敢增也。

明史稿曰。李濂。字川父。祥符人。舉正徳八年鄕試第一。明年成進士。授沔陽知州。稍遷寧波同知。擢山西僉事。嘉靖五年。以大計免歸。年才三十有八。濂少負俊才。時從俠少年。聯騎出城。搏獸射雉。酒酣悲歌慨然。慕信陵君侯生之爲人。一日作理情賦。友人左國璣持以示李夢陽。夢陽大嗟賞。訪之吹臺。濂自此聲馳河雒間。旣罷歸。益肆力於學。遂以古文名於時。初受知夢陽。後不屑附和。裏居四十餘年。著述甚富。

四庫全書提要曰。醫史十卷。明李濂撰。是編采錄古來名醫。自左傳醫和以下。迄元李杲。見於史傳者。五十五人。又采諸家文集所載。自宋張擴以下。迄於張養正。凡十人。其張機王叔和王冰王履戴原禮葛應雷六人。

則濂爲之補傳。每傳之後濂亦各附論斷。然如醫和診晉侯。而知趙孟之死。據和所稱主不能禦。吾是以云。蓋以人事天道斷之。而濂以爲太素脈之祖。扁鵲傳中。趙簡子齊桓公虢君。各不同時。自爲史記好奇之誤。而濂不訂正。葛洪自屬道家。但偶集方書。不聞浩驗。乃一槪收入。則陶弘景之撰名醫別錄。有功本艸。何以見遺。褚澄遺書。僞托顯然。乃不能辧別。反證爲眞本。至於宋僧智緣。本傳但有善醫二字。別無治驗。特以太素脈知。與張擴具有醫案者迥別。載之醫家。尢爲濫及。遠濟魯古。﹝按濟魯古原作直魯古。今攺正。﹞亦更無一事可述。

但以長亦能醫。專事鍼灸二語。遽爲立傳。則當立傳者。又何限乎。濂他書頗可觀。而此書乃冗雜特甚。殊不可解。惟其論倉公神醫。乃生五女。而不生男。其師公乘陽慶亦年七十餘。無子。以證醫家無種子之術。其理爲千古所未發。有足取焉。

﹝程氏﹝伊芳﹞醫林史傳﹞醫藏目錄四卷未見﹝醫林外傳﹞醫藏目錄六卷未見﹝史傳拾遺﹞醫藏目錄一卷未見﹝王氏﹝宏翰﹞古今醫史﹞未見按上見於吳縣誌。

﹝程氏﹝云鵬﹞醫人傳﹞未見程云鵬曰。醫人傳。軒岐而下。代不乏人。﹝采輯成編。﹞表其功能。辟其謬誤。學人獲所適從。生民安得無濟。

按﹝殷氏﹝仲春﹞醫藏目錄﹞一卷存殷仲春曰。平生嗜醫家書。恨不多見。僕在寧國。日暇無事。而江西朱純宇先生。處久識寧國諸醫家。並仕宦家。以饒道尊命。挾一刺借觀。然後知醫書之治瀚也。今列爲十數函。標爲函目。使仁人求其書。而廣濟於羣生也。饒道尊爲浙省提學。酷愛醫家之籍。所收甚富。寧國日出所藏考訂校正。𨿽不訖其卷帙。聊記名目焉。

又曰。按醫藏錄者。取諸如來法藏。權立其名。以濟度羣生也。世人珍重嚴敬者。莫如內典。廣被獲濟者。

亦莫過內典。昔庾信竊佛記。以藻麗其文。罪生孽現。予借如來藏名。以救困厄。卽如汲黯矯詔發粟。以濟饑民。

漢武英主而不罪。又如周室不朝。桓文不得不令諸侯也。況佛藏有藥師之經。勒禮懺誦。卽得淸涼解厄。醫藏爲世實罪過或宥。

﹝王氏﹝宏翰﹞古今醫籍志﹞未見按上見於吳縣誌。

卷八十

運气

﹝太始天元冊文﹞佚素問補篇天元紀大論。鬼臾區曰。臣積考太始天元冊文曰。大虛廖廓。肇基化元。萬物資始。五運終天。布气神靈。總統坤元。九星縣朗。七曜周旋。曰陰曰陽。曰柔曰剛。幽顯旣位。寒暑弛張。生生化化。品物咸章。

臣斯十世。此之謂也。

王冰曰。天元冊。所以記天眞元气營運之紀也。自神農之世。鬼臾區十世祖。始誦而行之。此太古占候靈文。

洎乎伏羲之時南華。非新學之所易曉。觀其經注一律。以出一人之手。謂扁鵲爲黃帝時人。則其書不古。謂扁鵲爲秦越人。則傳中無太玄君之號。醫門仿托。率多類此。﹝九靈山房集滄洲翁傳﹞

﹝王氏﹝冰﹞玄珠密語﹞﹝宋志。作素問六脈玄珠密語。國史經籍志。作素問六气玄珠密語。﹞藝文略十卷﹝宋志。作一卷。訛。國史經籍志。作十七卷。道藏基字號中所輯亦同。﹞存自序曰。余少精吾道。苦志文儒。三冬不倦於寒窗。九夏豈辭於炎暑。後因則天理位。而乃退思休儒。繼日優遊。棲心正道。每思大數。憂短景以無根據。欲究眞筌。慮流年而不久。故乃專心問道。執志求賢。得遇玄珠。

乃師事之。爾卽數年間。未敢詢其太玄至妙之門。以漸窮淵源。乃言妙旨。授余曰。百年間可授一人也。不得其志求者。勿妄泄矣。余卽遇玄珠子。與我啟萌。故自號啟玄子也。謂啟問於玄珠子也。今則直書五本。每本一十卷也。頭尾篇類義同。其目曰玄珠密語。乃玄珠子密而口授之言也。余於百年間。不逢志求之士。亦不敢隱沒聖人之言。遂書五本。藏於五嶽深洞中。先饗山神。後乃藏之。恐後人志求者。可以遇之。如得遇者。可以珍重之寶愛之。勿妄傳之。不得奇人。不可輕授爾。此玄珠子授余之深誡也。此十卷書。可見天之令運之化。地產之物。

將來之災害。可以預見之。素問中隱奧之言。可以直而申之。可以修養五內。資益羣生。有罰彊補弱之門。有祛邪全正之法。故聖人云。天生天殺。道之理也。能究其玄珠之義。見之天生。可以延生。見之天殺。可以逃殺。

陰符經云。觀天之道。執天之行盡矣。此者是人能順天之五行六气者。可盡天年一百二十歲矣。其有夭亡。蓋五行六气。近相罰夭。故祖師言六气之道。本天之機。其來可見。其往可追﹐可以法之玉版。藏之金櫃。傳之非人。

殃墮九祖。

王冰曰。辭理祕密。難粗論述者。別撰玄珠。以陳其道。﹝素問次注序﹞

林億等曰。詳王氏玄珠。世無傳者。今有玄珠十卷。昭明隱旨三卷。蓋後人附托之文也。𨿽非王氏之書。亦於素問第十九卷

。至二十二卷。頗有發明。

呂復曰。玄珠密語十卷。乃啟玄子所述。其自序謂。得遇玄珠子而師事之。與我啟蒙。故自號啟玄子。蓋啟問於玄珠也。目曰玄珠密語。乃玄珠子密而口授之書也。乃考王氏素問序云。辭理祕密。難粗論述者。別撰玄珠。

以陳其道。二序政自相戾。意者玄珠之名。取諸蒙莊子所謂黃帝遺玄珠。使罔象得之之語。則師事玄珠子。而號啟玄者。皆妄也。宋髙保衡等校正內經曰。詳王氏玄珠。世無傳者。今之玄珠。乃後人附托之文耳。𨿽非王氏之舊。亦於素問十九卷二十二卷。頗有發明。余嘗合素問觀之。而密語所述。乃六气之說。與髙氏所指諸捲全不侔。

疑必刊傳者所誤也。原其所從。蓋捃摭內經六微旨。及至眞要等五篇。洎天元玉冊要言。而附會雜說。其諸紀運休祥之應。未必可徵。實僞書也。苟啟玄別撰。果見於世。又豈止述气運一端而已。覽者取其長。而去其短可也。

﹝九靈山房集滄洲翁傳﹞

錢曾曰。玄珠密語十七卷。唐啟玄子王冰述其師密授之口語也。冰云。能究其言。見之天生。可以延生。見之天殺。可以逃殺。百年間不逢志求之士。遂書五本。藏五嶽深洞中。遇者可寶愛之。冰之言如此。余讀其書。

浩瀚委曲。莫得其津涯。大槪直申素問六气之隱奧耳。﹝讀書敏求記﹞

四庫全書提要曰。玄珠密語十七卷。舊本題唐王冰撰。冰有黃帝素問注。素問序稱。詞理祕密。難粗論述者。

別撰玄珠。以明其道。則冰實有玄珠一書。然考冰爲寶應時人。官至太僕令。而此書序中。有因則天理位。而退志休儒之語。時代事迹。皆不相合。其書本素問五運六气之說。而敷衍之。始言醫術。浸淫及於測望占候。前有自序。稱爲其師玄珠子所授。故曰玄珠密語。又自謂。以啟問於玄珠。故號啟玄。然考冰所注素問。義蘊宏深。

文詞典雅。不似此書之HT怪。且序末稱傳之非人。殃墮九祖。乃粗野道流之言。序中文謂余於百年間。不逢志求之士。亦不敢隱沒聖人之言。遂書五本。藏之五嶽深洞中。是直言藏此書時。其年已在百歲之外。居然自號神仙矣。尢怪妄不可信也。宋髙保衡等。校正內經云。詳王氏玄珠。世無傳者。今之玄珠。乃後人附托之文耳。𨿽非王氏之書。亦於素問十九卷二十四卷。頗有發明。則宋時已知其底。明洪武間呂復作羣經古方論云。密語所述。

乃六气之說。與髙氏所指諸捲全不侔。則呂復所見者。並非髙保衡所見。又僞本中之重。且鄭樵通誌略。稱玄珠密語十卷。呂復又稱十卷。而此本乃十七卷。則後人更有所附益。又非明初之本矣。術數家假托古人。往往如是。不足詰也。其書舊列於醫家。今以其多涉HT祥。故存其目於術數家矣。

﹝昭明隱旨﹞三卷佚林億等曰。昭明隱旨三卷。與今世所謂天元玉冊者。正相表裏。而與王氏之義多不同。

﹝啟玄子天元玉冊﹞讀書後志三十卷佚趙希弁曰。右啟玄子撰。卽唐王冰也。書推五運六气之變。

﹝藍先生﹝闕名﹞素問入式鈐﹞藝文略一卷佚﹝亡名氏三甲運气經﹞藝文略三卷佚﹝趙氏﹝從古﹞六甲天元運气鈐﹞﹝舊缺撰人名氏。今據宋志訂補﹞藝文略二卷佚﹝亡名氏五運六气玉鎖子﹞藝文略三卷佚﹝劉氏﹝溫舒﹞素問論奧﹞藝文略四卷﹝讀書後志。作三卷是。﹞存自序曰。夫醫書者。乃三墳之經。伏羲觀天文造甲歷。神農嘗百藥制本艸。黃帝論疾苦成素問。因知其奧妙。

不易窮研。自非畱心刻意。豈達玄機。且以其間气運。最爲補瀉之要。𨿽備見黃帝與岐伯鬼臾區問對。分糅篇章。

卒無入法。稍難施用。余性識偏陋。竊慕眞風。棲心聖典。積有歲月。𨿽吏役勞塵之暇。亦未嘗暫捨。筆萃斯文。

久以盈軸。莫不究源附說。解惑分圖。括上古運气之祕文。撮斯書陰陽之精論。若网之在綱。珠之在貫。粲然明白。箋明奧義。感有指歸。詎飾文辭。庶易曉悟。使覽者經目。頓知妙道。幾過半矣。詎敢沽譽。且畏醫藥之差誤。遺人夭殃。絕人長命爾。元符己卯歲丁丑月望日序。

趙希弁曰。運气論奧三卷。上皇朝劉溫舒撰。溫舒以素問气運。最爲治病之要。而答問紛糅。文辭古奧。讀者難知。因爲三十論。七十二圖。上於朝。

四庫全書提要曰。素問入式運气論奧三卷。附黃帝內經素問遺論一卷。宋劉溫舒撰。溫舒裏居未詳。前有元符己卯自序。題朝散郎太醫學司業。蓋以醫通籍者也。晁公武讀書志云。溫舒以素問气運。爲治病之要。而答問紛糅。文辭古奧。讀者難知。因爲三十論。二十七圖。上於朝。今詳考其圖。實二十九。蓋十千起運。十二支司天。二圖。原本別題曰訣。故公武不以入數。僅曰二十有七。其論爲三十一篇。末五行勝復論一篇。原本別注附字。故公武亦不以人數。僅曰三十也。卷末附刺法論一卷。題曰黃帝內經素問遺篇。案刺法論之亡。在王冰作注之前﹐溫舒生北宋之末。何從得此。其注亦不知出自何人。始不免有所根據托。未可盡信。焦國史經籍志。載此書四卷。合此論爲一書。益舛誤矣。

﹝馬氏﹝昌運﹞黃帝素問人試祕寶﹞宋志七卷佚﹝陳氏﹝蓬﹞天元祕演﹞宋志十卷佚﹝葉氏﹝﹞五運指掌賦圖﹞書錄解題一卷佚﹝劉氏﹝完素﹞內經運气要旨論﹞﹝舊作素問要旨。今據原病式訂正。﹞國史經籍志八卷﹝世善堂書目。作一卷。﹞未見劉完素曰。世俗或以謂運气無徵。而爲惑人之妄說者。或但言運气爲大道玄機。若非生而知之。則莫能學之者。由是學人寡而知者鮮。設有攻其本經。而復有注說雕寫之誤也。況乎造化玄奧之理。未有比物立象。以詳說者也。僕𨿽不敏。以其志慕玆道。而究之以久。略得其意。惜乎天下尙有未若僕之知者。據乎所見。而輒伸短識。

本乎三墳之聖經。兼以眾賢之妙論。編集運气要妙之說。十萬餘言。九篇三部。勒成一部。命曰內經運气要旨。

備見聖經之用矣。﹝原病式序﹞

﹝亡名氏運气圖解﹞一卷存按是書。附刻於張卿子仲景全書。頃又見元板零冊。不載撰人名氏。

﹝鄧氏﹝焱﹞運气新書﹞佚吳澄序曰。天地陰陽之運。往過來續。木火土金水。始終如環斯循。六气相生之序也。歲气起於子中。盡於子中。故曰冬至子之半。天心無攺移。子午之歲始冬至燥金三十日。然後禪於風木。以至燥金。日各六十者五。

而小雪以後。其日三十。復終於寒泉。寅申以下皆然。如是六十年。至千萬年。气序相生而無間。非小寒之末。

無所於授。大寒之初。無所於承。隔越一气。不相接續。而截自大寒。爲次年初气之首也。此造化之妙。內經祕而不發。啟玄子闕而不言。近代楊子建而推而得之。夫醫家運气之說。惟陰陽大論七篇具存。而啟玄子取以補內經。醫流之究竟及此者蓋鮮。鄧焱京文貫通儒書。精專醫伎。純濃謹審。而篤於學。演繹七編。條分類別。目曰運气新書。經文注義。采拾靡遺。凡著書欲以明運气者。未有能若是賅且悉也。予又因楊氏所推。特表古聖先賢未發未言之奧於其篇端。鄧氏之此書之行於世也。可無毫髮罅漏矣。﹝文集﹞

﹝曹氏﹝大本﹞運气考定﹞佚吳澄序曰。邵氏謂素問密語之頻。得術之理。鄆城曹君大本彥禮又嗜邵子書﹐而尢究意於素問密語運气之說。

裒集大論三卷。密語七卷。亦勤矣。吾鄕有醫士鄧氏所編運气新書。相近而微不同。予嘗爲之序。噫。世之言運气者。率以每歲大寒節。爲今年六之气於終。來年一之气所始。其終始交隔。越一气不相接續。予嘗疑於是。後見楊子建通神論。乃知其論已先於予。彥禮父好邵學。予請以先天後天卦明之。夫風木冬春之交。東北之維。艮震也。君火春夏之交。東南之維。震巽也。相火正夏之時。正南之方。離也。濕土夏秋之交。南西之維。坤兌也。

燥金秋冬之交。西北之維。兌乾也。寒水正冬之時。正北之方。坎也。此主气之定布者也。地初正气子中。而丑中震也。地後間气丑中也。卯中離也矣。前間气卯中。而已中兌也。天中夭气巳中。而未中乾巽也。天后間气未中。而酉中坎也。地前間气酉中。而亥中艮也。地終正气亥中。而子中坤也。此客气之加臨者也。主气土居二火之後。客气上行二火之間。終艮始艮。後天卦位也。始震終坤。先天卦序也。世以歲气起大寒者。似協後天終艮始良之文。然而非也。子建以歲气起冬者。冥契先天始震終坤之義。子午歲之冬至。起燥金而生丑中之寒水。丑未歲之冬至。起寒水而生丑中之風木。寅申歲起風木。卯酉歲起君火。辰戌歲起濕土。

已亥歲起相火。皆肇端於子半。六气相生。循環不窮。豈歲歲間斷於傳承之際哉。然則終始於艮者。可以分主气所居之位。而非可以論客气所行之序也。彥禮父於經傳之所已言。采拾詳矣。惟此說乃古今之所未發。欲爲誦之。

以補遺闕。彥禮父天資淳實。於書無不讀。而慕邵子甚至。昔司馬公與邵子同時。而師尊之。注太玄。撰潛虛。

篤學請修。吾彥禮父之資。其幾乎。予忝與之聚處國學。獲其書。遂爲志其卷首。﹝文集﹞

﹝呂氏﹝復﹞運气圖說﹞未見按上見於九靈山房集滄洲翁傳。

﹝亡名氏運气精華﹞文淵閣書目一部一冊闕﹝竹堂書目作一卷﹞未見﹝熊氏﹝宗立﹞素問運气圖括定局立成﹞一卷存四庫全書提要曰。素問運气圖括定局立成一卷。明態宗立撰。宗立字道軒。建陽人。劉剡之門人也﹐好講陰陽醫卜之術。是書以素問五運六气之說。編爲歌辭。又有天符歲會之說。以人生年之甲子。觀其得病之日。气運盛衰。決其生死。醫家未有用其法者。蓋本五運六气。以生克制化。推其王相休囚而已。初無所徵驗也。

﹝汪氏﹝機﹞運气易覽﹞三卷存四庫全書提要曰。運气易覽三卷。明汪機撰。是編取素問中五運六气之說。詳加辧論。所衍各圖。亦頗有發明。然治病自以脈證爲主。拘泥司天在泉。終無當於經旨也。

﹝樓氏﹝英﹞運气類注﹞四卷存﹝王氏﹝三傑﹞運气指明﹞二卷未見﹝亡名氏運气總論﹞一卷未見按上二書﹐見於澹生堂書目。

﹝亡名氏運化玄樞﹞未見按上見於絳雲樓書目。

﹝呂氏﹝夔﹞運气發揮﹞未見按上見於江陰縣誌。

﹝邵氏﹝弁﹞運气占候補匯﹞未見按上見於圖書集成。

﹝董氏﹝說﹞運气定論﹞一卷未見四庫全書提要曰。運气定論一卷。明董說撰。是編凡四論八圖。辧素問所論運气。當在六元正紀大論。原文久佚。故晉皇甫謐作甲乙經。隋全元起注素問。皆云亡失。唐王冰始私采陰陽大論七篇補之。詭云祕藏舊本。劉守眞楊子建遞變其說。亦皆乖謬。因著此書以辟之。定以六气爲經。五運爲緯。气靜運動。上下周流。天始於甲。

地始於子。數窮六十。循環無端。其說甚辧。然運气之主病。猶分野之占天。以爲不驗。亦有時而中。以爲必驗。

又有時不然。天道遠。人事邇。治病者求之望聞問切。參以天時地气。亦足得其槪矣。正不必辧無證無形之事也。

﹝石氏﹝震﹞運气化機﹞未見按上見於武進縣誌。

﹝錢氏﹝寶﹞運气說﹞未見按上見於鎭江府誌。

﹝張氏﹝三錫﹞運气略﹞一卷存﹝李氏﹝中梓﹞運气考﹞未見按運气之說。出於王冰補素問七篇。而見於褚澄遺書。然則運气之說。起於六朝間者乎。褚書蓋蕭淵所根據托也。隋蕭吉五行大義。上自經傳。下至陰陽醫卜之書。凡言涉五行者。莫不搜輯。特至五運六气。勝復加臨之義。

則片言隻字。無論及者。其起於隋以後。確乎可知矣。其說湊合緯醫二書所立。自是一家言。未知創於何人。但至王冰。采而闌入素問篇內。其說始顯。然竟唐代。猶未聞有言之者。及宋楊子建沈存中劉溫舒篤信之。以爲表章。然其泛濫不經。與靈素之旨相乖。五變篇。𨿽有先立其年。以知其時之語。是則歲露篇。所謂三虛三實之義。

與加臨勝復等說不同。乃不惟無裨治術。後世醫家。爲之眩惑。爲害不鮮。先子嘗於所著醫剩。極辧其妄。而古人亦有議及之者。今采錄其說。以備鏡考。褚澄遺書曰。尹彥成問云。五運六气。是邪非邪。曰。大撓作甲子。

隸首作數。志歲月日時遠近耳。故以當年爲甲子歲。冬至爲甲子月。朔爲甲子日。夜半爲甲子時。使歲月日時積一十百千萬。亦有條而不紊也。配以五行。位以五方。皆人所爲也。歲月日時。甲子乙丑。次第而及。天地五行。

寒暑風雨。倉卒而變。人嬰所气。疾作於身。气難預期。故疾難預定。气非人爲。故疾難人測。推驗多舛。拯救易誤。兪扁弗議。淳華未稽。吾未之見其是也。黃魯直通神論序曰。余有方外之友。曰楊介。嘗謂五運六气。

視其歲而爲藥石。𨿽仲景猶病之也。王履溯洄集曰。運气七篇。與素問諸篇。自是兩書。作於二人之手。其立意各有所主。不可混言。王冰以爲上編參入素問之中。本非素問元文也。黃仲理傷寒類證辧惑曰。夫運气應時交反脈者。謂取其加臨時日。以診平人。驗其病不生死於將來。非傷寒已病脈之比也。蓋傷寒有是證。則有是脈。如傷寒脈緊。傷風脈緩。是也。有是證。而不見是脈者。故云反之一字也。溫舒浦云守眞三家之說。豈敢附於仲景之篇。特後人好事者爲之耳。萬全痘疹心法曰。運气之論。岐黃之祕旨。專論其年。非謂起病日也。傷寒鈐法。

以日起病。歸號求方。不惟失軒岐之意。而且亂長沙之法矣。況主客之气。勝復之變。一歲之中。難以逆料。豈可以是料病吉凶也。信如其言。太乙天符日起病者凶。則太乙天符年有病者。皆不可治也。周禮醫聖階梯曰。運气治傷寒。以病者之所生。年月日時。合得病之日時。推算五運六气。與傷寒六經證候。無不吻合。謂某日當得某經。某經當用某藥。而以張仲景一百一十有三方。按方施治。如太陽無汗麻黃湯。有汗桂枝湯之類。此無稽之術。殺人之方也。世之業醫者。欺人罔天。動以五運六气爲言。殊不知寒毒之气。入人腠理。相搏於營衛之間。

怯者則著而成病矣。壯者气行。實時未病。或過一二日。或過三四日而始覺。則得病之日。無眞正之日矣。以此不眞正之日。而謂某日當得某經。某經當用某藥。正所謂差之毫釐。謬以千里。禍不旋踵。況運气推算。假饒得眞正之日。萬無是理耶。予故曰。運气不可適從也。繆希雍本艸經疏曰。原夫五運六气之說。其起於漢魏之後乎。

何者。張仲景漢末人也。其書不載也。華元化三國人也。其書亦不載也。前之則越人無其文。後之叔和鮮其說。

予是以知其爲後世所撰。無益於治療。而有誤乎來學。學人宜深辧之。予見今之醫師。學無原本。不明所自。侈口而談。莫不動云五運六气。將以施之治病。譬之指算法之精微。謂事物之實有。豈不誤哉。殊不知五運六气者。

虛位也。歲有是气至則算。無是气至則不算。旣無其气。焉得有其藥乎。一言可竟已。其云必先歲气者。譬夫此年忽多淫雨。民病多濕。藥宜類用二術。苦溫以燥之。佐以風藥。加防風羌活升麻葛根之屬。風能勝濕故也。此必先歲气之謂也。其云毋伐天和者。卽春夏禁用麻黃桂枝。秋冬禁用石膏知母芩連芍藥之謂。卽春夏養陰。秋冬養陽之義耳。乃所以遵養天和之道也。昔人謂不明五運六气。檢徧方書何濟者。正指後人愚蒙。不明五運六气之所以。而誤於方丹所載。根據而用之。動輒成過。則𨿽檢徧方書。亦何益哉。予少檢素問。中載有是說。

旣長遊於四方﹐見天下醫師。與學士大夫。在在談說其義。於時心竊疑之。又見性理所載元儒艸廬吳氏。於天之气運之中。亦備載之。予益信其爲天運气數之法。而非醫家治病之書也。後從敝邑。見趙少宰家藏宋板仲景傷寒論。皆北宋善板。始終詳檢。並未嘗載有是說。六經治法之中。亦並無一字及之。予乃諦信予見之不謬。而斷非治傷寒外感之說。何夢瑤醫碥曰。運气之說。拘牽不通。固爲有識者所不信。然其大指在詳舉六气。有許多變幻。

寒中有熱。熱中有寒。邪正交錯。蕃變紛紛。莫可紀極。一以明人之病源。一以例人之病情耳。明人之病源者。

言人感六气而生病。欲人細推所感之气。其中有無夾雜他气。當兼治也。例人之病情者。天地之气。變幻無定。

則人身之气。亦變幻無定。而病情不可以一律拘也。如冬月固屬寒气司令。然亦有客熱加臨。故冬亦有溫時。所謂非時之暖也。人於冬月。病外感。則未知爲感寒而病歟﹐抑感非時之溫而病歟。是其源所當察也。寒气在上。

則陽伏地中。故土上凜烈。而井泉溫暖。以驗人身。則外感於寒。則內郁爲熱也。是其情之有可例也。此言運气者之大指。取其大者。略其煩碎。棄其紕繆。而實物理驗於人身。是在善讀書者耳。又曰。徐靈胎醫學源流論曰。

司天運气之說。黃帝不過言天人相應之理如此。其應驗先候於脈。凡遇少陰司天。則兩手寸口不應。厥陰司天。

則右寸不應。太陰司天。則左寸不應。若在泉則尺脈不應。亦如之。若脈不當其位。則病相反者死。此診脈之一法也。至於病。則必觀是年歲气勝與不勝。如厥陰司天。風淫所勝。民病心痛脇滿等證。倘是年風淫𨿽勝。而民另生他病。則不得亦指爲風淫之病也。若是年風淫不勝。則又不當從風治矣。又云。相火之下。水气乘之。水位之下。火气承之。五气之勝皆然。此乃亢則害。承乃制之理。卽使果勝。亦有相克者乘之。更與司天之气相反矣。又云。

初气終三气。天气主之。勝之常也。四气盡終气。地气主之。復之常也。有勝則復。無勝則否。則歲半以前屬司天。歲半以後。又屬在泉。其中又有勝不勝之殊。其病更無定矣。又云。厥陰司天。左少陰右太陽。謂之左間右間。六气皆有左右間。每間主六十日。是一歲之中。復有六气。循環作主矣。其外又有南政北政之反。其位天符歲會。三合之不齊。太過不及之異气。欲辧明分晰。終年不能盡其蘊。當時聖人不過言天地之气營運旋轉如此耳。

至於人之得病。則豈能一一與之盡合。一歲之中。不許有一人生他病乎。故內經治歲气勝復。亦不分所以得病之因。

總之見病治病。如風淫於內。則治以辛涼。六气皆有。簡便易守之法。又云。治諸勝復。寒者熱之。熱者寒之。

溫者淸之。淸者溫之。無問其數。以平爲期。何等劃一。凡運气之道。言其深者。聖人有所不能知。及施之實用。

則平正通達。人人易曉。但不若今之醫者所云。何气司天。則生何病。正與內經圓機活法相背耳。張倬傷害兼證析義曰。諺云。不讀五運六气。檢徧方書何濟。所以稍涉醫理者。動以司運爲務。曷知天元紀等篇。本非素問原文。王氏取陰陽大論。補入經中。後世以爲古聖格言。孰敢非之。其實無關於醫道也。況論中明言。時有常位。

而气無必然。猶諄諄詳論者。不過窮究其理而已。縱使勝復有常。而政分南北四方有髙下之殊。四序有非時之化百步之內。晴雨不同。千里之外。寒暄各異。豈可以一定之法。而測非常之變耶。何瑭醫學管見日。運气之說。

起於素問。本爲四時之變而設。蓋以春爲木。夏爲火。秋爲金。冬爲水。夏秋之交爲士。以此察天地之气候。辧人物之病證。以爲治療之主耳。素問六節髒象論。謂五運相襲。而皆治之。終期之日。周而復始。又謂春勝長夏。

長夏勝冬。冬勝夏。夏勝秋。秋勝春。且以一期三百六十日。分爲六气。每气主六十日。則其意可見矣。紀以天干。則曰五運。紀以地支。則曰六气。其實一也。傳久致訛。至天元紀大論等篇。則遂以年歲之干支。分管六气。

蓋以失先聖之指矣。蓋年歲之干支。天下皆同。且通四時不變也。天气之溫暑寒涼。民病之虛實衰旺。東西南北之殊方。春夏秋冬之異候。豈有皆同之理。此其妄誕。蓋不待深論而可知也。近世傷寒鈐法。則以得病日之支幹爲主。其源亦出於此。決不可用。蓋金木水火土之气。各主一時。當時則爲主气。爲司天。非其時。而有其气。則爲客气。

其气與時正相反者。則爲在泉。謂其气伏於黃泉之下而不見。治療之法。用熱遠熱。用寒遠寒。蓋所謂必先歲气。

勿伐天和者也。春時木气司天。則四方皆溫。夏時火气司天。則四方皆熱。夏秋之交。土气司天。則四方皆濕。

秋則皆涼。冬則皆寒。民病往往因之。此則理之易見者也。其有气與時相反者。則所謂客气者也。故治療之法。

亦有假者反之之理。觀此則運气之說。思過半矣。

