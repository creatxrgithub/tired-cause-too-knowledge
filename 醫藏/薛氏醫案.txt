

欽定四庫全書

子部五

薛氏醫案

醫家類

提要

【臣】等謹案薛氏醫案七十七卷明薛巳撰己字立齋吳縣人是書凡十六種己所自著者爲內科摘要二卷女科撮要二卷保嬰粹要一卷保嬰金鏡錄一卷原機啟微三卷口齒類要一卷正體類要二卷外科樞要四卷癘機要三卷其訂定舊本附以己說者爲王履明醫雜著六卷陳自明婦人良方二十三卷敖氏傷寒金鏡錄一卷錢氏小兒直訣四卷其父鎧保嬰撮要二十卷又陳自明外科精要三卷陳文仲小兒痘疹方論一卷初刻於秀水沈氏板已殘缺天啟丁夘朱明爲重刻之舊有明紀事一篇載明病困時夢已教以方藥服之得愈又夢已求刻此書其事甚怪然精神所注魂魄是憑固亦理之所有不妨存其說也己本醫後乃以內科得名其老也竟以卒詬之者以爲溫補之獘終於自戕然已治病務求本原用八味丸六味丸直補眞陽眞陰以滋化源實自己發之其治病多用古方而出入加減具有至理多在一味間見神明變化之妙厥後趙獻可作醫貫執其成法遂以八味丸六味丸通治各病甚至以六味丸治傷寒之渴膠柱鼓瑟流獘遂多徐大椿作醫貫砭因並集矢於薛氏其實非己本防不得以李斯之故歸罪荀卿也世所行者別有一本益以十四經發揮諸書實非己所著亦非己所校蓋坊賈務新耳目濫爲增入猶之東垣十書河間六書泛收他家所作以足卷帙固不及此本所載皆已原書矣乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

薛氏醫案卷一

明薛巳撰

內科摘要

元气虧損內傷外感等癥【一】

車駕王用之卒中昏憒口眼防斜痰气上湧咽喉有聲六脈沈伏此眞气虛而風邪所乘以三生飲一兩加人參一兩煎服卽蘇若遺尿手撒口開鼾睡爲不治用前藥亦有得生者夫前飲乃行經絡治寒痰之藥有斬關奪旗之功每服必用人參兩許駕驅其邪而補助眞气否則不惟無益適足以取敗矣觀先哲用茋附參附等湯其義可見

州判蔣大用形體魁偉中滿吐痰勞則頭暈所服皆淸痰理气余曰中滿者脾气虧損也痰盛者脾气不能運也頭暈者脾气不能升也指麻者脾气不能周也遂以補中益气加茯苓半夏以補脾土用八味地黃以補土母而愈後惑於乾坤生意方云凡人手指麻軟三年後有中風之疾可服搜風天麻二丸以預防之乃朝餌暮服以致大便不禁飲食不進而歿愚謂預防之理當養气血節飲食戒七情遠幃幙可也若服前丸以預防適所以招風取中也

一男子卒中口眼防斜不能言語遇風寒四肢拘急脈浮而此手足陽明經虛風寒所乘用秦芁升麻湯治之稍愈乃以補中益气加山梔而痊若舌瘖不能言足痿不能行屬腎气虛弱名曰痱癥宜用地黃飲子治之然此癥皆由將息失宜腎水不足而心火暴盛痰滯於胸也輕者自蘇重者或死

一男子體肥善飲舌本硬彊語言不淸口眼防斜痰气湧盛肢體不遂余以爲脾虛濕熱用六君加煨葛根山梔神麯而痊

吾師僉憲髙如齋自大同回謂余曰吾成風疾矣兩腿逸則痿軟而無力勞則作痛如鍼刺脈洪數而有力余告之曰此肝腎陰虛火盛而致痿軟無力眞病之形作痛如錐邪火之象也用壯水益腎之劑而愈先生曰向寓宦邸皆以爲風恨無醫藥若服風劑豈其然哉乃吾之幸也竊謂前癥往往以爲風疾輒用發散而促其危者多矣

大尹劉孟春素有痰兩臂作麻兩目流淚服袪風化痰藥痰愈甚臂反痛不能伸手指俱攣余曰麻屬气虛因前藥而復傷肝火盛而筋攣耳況風自火出當補脾肺滋腎水則風自息熱自退痰自淸遂用六味地黃丸補中益气湯不三月而痊

一儒者素勤苦惡風寒鼻流淸涕寒禁噴余曰此脾肺气虛不能實腠理彼不信服袪風之藥肢體麻倦痰涎自出殊類中風余曰此因風劑耗散元气陰火乘其土位遂以補中益气加麥門五味治之而愈

外舅年六十餘素善飲兩臂作痛恪服袪風治痿之藥更加麻木熱體軟痰湧腿膝拘痛口噤語澁頭目暈重口角流涎身如虫行搔起白屑始信謂余曰何也余曰臂麻體軟脾無用也痰涎自出脾不能攝也口斜語澁脾气傷也頭目暈重脾气防也身如虫行白屑脾气不能營也遂用補中益气加神麯半夏茯苓三十餘劑諸癥悉退又用參術煎膏治之而愈

秀才劉允功形體魁偉不愼酒色因勞怒頭暈僕地痰涎上湧手足麻痺口漧引飲六脈洪數而虛余以爲腎經虧損不能納气歸源而頭暈不能攝水歸源而爲痰陽气虛熱而麻痺虛火上炎而作渇用補中益气合六味丸料治之而愈其後或勞役或入房其病卽作用前藥隨愈

憲幕顧斐齋飲食起居失宜左半身並手不遂汗出神昏痰涎上湧王竹西用參茋大補之劑汗止而神思漸淸頗能步履後不守禁左腿自膝至足腫脹甚大重墜如石痛不能忍其痰甚多肝脾腎脈洪大而數重按則軟濇余朝用補中益气加黃栢知母麥門五味煎送地黃丸晚用地黃丸料加黃栢知母數劑諸癥悉退但自弛禁不能全愈耳庠生陳時用素勤苦因勞怒口斜痰盛脈滑數而虛此勞傷中气怒動肝火用補中益气加山梔茯苓半夏桔梗數劑而愈

錦衣楊永興形體丰厚筋骨軟痛痰盛作渇喜飲冷水或用愈風湯天麻丸等藥痰熱益甚服牛黃淸心丸更加肢體麻痺余以爲脾腎俱虛用補中益气湯加減八味九三月餘而痊已後連生七子壽逾七旬外科精要云凡人久服加減八味丸必肥健而多子信哉

先母七十有五徧身作痛筋骨尢甚不能伸屈口漧目赤頭暈痰壅胸膈不利小便短赤夜間殊甚徧身作癢如虫行用六味地黃丸料加山梔柴胡治之諸癥悉愈一男子時瘡愈後徧身作痛服愈風丹半身不遂痰涎上湧夜間痛甚余作風客淫气治以地黃丸而愈一老人兩臂不遂語言蹇澁服袪風之藥筋攣骨痛此風藥虧損肝血益增其病也余用八珍湯補其气血用地黃丸補其腎水佐以愈風丹而愈

一婦人因怒吐痰胸滿作痛服四物二陳苓連枳殻之類不應更加袪風之劑半身不遂筋漸攣縮四肢痿軟日晡益甚內熱口漧形體倦怠余以爲鬱怒傷脾肝气血復損而然遂用逍遙散補中益气湯六味地黃丸調治喜其謹疾年餘悉愈形體康健

一婦人脾胃虛弱飲食素少忽痰湧气喘頭揺目札手足擲難以脈視其面色黃中見靑此肝木乘脾土用六君加柴胡升麻治之而蘇更以補中益气加半夏調理而痊

一婦人懷抱鬱結筋攣骨痛喉間似有一核服烏藥順气散等藥口眼歪斜臂難伸舉痰涎愈甚內熱晡熱食少體倦余以爲郁火傷脾血燥生風所致用加味歸脾湯二十餘劑形體漸健飲食漸加又服加味逍遙散十餘劑痰熱少退喉核少利更用升陽益胃湯數劑諸癥漸愈但臂不能伸此肝經血少用地黃丸而愈

一產婦筋攣臂軟肌肉掣動此气血俱虛而有熱用十全大補湯而痊其後因怒而復作用加味逍遙散而愈一產婦兩手麻木服愈風丹天麻丸徧身皆麻神思倦怠晡熱作渇自汗盜汗此气血俱虛用十全大補加炮姜數劑諸癥悉退卻去炮姜又數劑而愈但有內熱用加味逍遙散數劑而痊

一男子善飲舌本彊硬語言不淸余曰此脾虛濕熱當用補中益气加神麯麥芽漧葛澤防治之○一婦人善怒舌本彊手臂麻余曰舌本屬土被木尅制故耳當用六君加柴胡芍藥治之○一男子舌下牽彊手大指次指不仁或大便祕結或皮膚赤暈余曰大腸之脈散舌下此大腸血虛風熱當用逍遙散加槐角秦芃治之○一男子足痿軟日晡熱余曰此足三陰虛當用六味滋腎二丸補之○一婦人腿足無力勞則倦怠余曰四肢者土也此屬脾虛當用補中益气及還少丹主之俱不從餘言各執搜風天麻二丸並愈風丹而殞

飲食勞倦虧損元气等癥【二】

進士王汝和因勞役失於調養忽然昏憒此元气虛火妄動挾痰而作急令灌童便神思漸爽更用參茋各五錢芎歸各三錢參柴胡升麻炙艸各一錢服之稍定察其形倦甚又以十全大補湯加五味麥門治之而安凡人元气素弱或因起居失宜或因飲食勞倦或因用心太過致遺精白濁自汗盜汗或內熱晡熱潮熱發熱或口漧作渇喉痛舌裂或胸乳膨脹脇肋作痛或頭頸時痛暈目花或心神不寧寤而不寐或小便赤澁莖中作痛或便溺余滴臍腹陰冷或形容不充肢體畏寒或鼻气急促或更有一切熱癥皆是無根虛火但服前湯固其根本諸癥自息若攻其風熱則悞矣

光祿髙署丞脾胃素虛因飲食勞倦腹痛胸痞誤用大黃等藥下之譫語煩躁頭痛喘汗吐防頻頻時或昏憒脈大而無倫次用六君子加炮姜四劑而安但倦怠少食口漧發熱六脈浮數欲爲防火之藥余曰不時發熱是無火也脈浮大是血虛也此因胃虛五臟虧損虛癥發見服補胃之劑諸癥悉退

大尹徐克明因飲食失宜日晡發熱口漧體倦小便赤濇兩腿酸痛余用補中益气湯治之彼知醫自用四物黃栢知母之劑反頭目赤耳鳴唇燥寒熱痰湧大便熱痛小便赤濇又用四物芩連枳實之類胸膈痞滿飲食少思汗出如水再用二陳芩連黃栢知母麥門五味言語譫妄兩手舉拂屢治反甚復求余用參茋各五錢歸術各三錢遠志茯神酸棗仁炙艸各一錢服之熟睡良久四劑稍安又用八珍湯調補而愈夫陰虛乃脾虛也脾爲至陰因脾虛而致前癥蓋脾稟於胃故用甘溫之劑以生發胃中元气而除大熱胡乃反用苦寒復傷脾血耶若前癥果屬腎經陰虛亦因腎經陽虛不能生陰耳經云無陽則陰無以生無陰則陽無以化又云虛則補其母當用補中益气六味地黃以補其母尢不宜用苦寒之藥世以脾虛誤爲腎虛輒用黃栢知母之類反傷胃中生气害人多矣大凡足三陰虛多因飲食勞役以致腎不能生肝肝不能生火而害脾土不能滋化但補脾土則金旺水生水得平而自相生矣

一男子每遇勞役食少胸痞發熱頭痛吐痰作渇脈浮大餘曰此脾胃血虛病也脾屬土爲至陰而生血故曰陰虛彼不信服二陳黃連枳實厚朴之類諸癥益甚又服四物黃栢知母麥門更腹痛作嘔脈洪數而無倫次余先用六君加炮姜痛嘔漸愈又用補中益气全痊秀才劉貫卿勞役失宜飲食失節肢體倦怠發熱作渇頭痛惡寒誤用人參敗毒散痰喘昏憒揚手擲足胸間發癍如蚊所咂余用補中益气加姜桂麥門五味補之而愈

黃武選飲食勞倦發熱惡寒或用解表之藥益甚再劑昏憒胸發黑癍脈洪數而無力余欲用補中益气之劑不從而歿

一儒者素勤苦因飲食失節大便下血或赤或黯半載之後非便血則盜汗非惡寒則發熱血汗二藥用之無效六脈浮大心脾則濇此思傷心脾不能攝血歸源然血卽汗汗卽血其色赤黯便血盜汗皆火之升降微甚耳惡寒發熱气血俱虛也乃午前用補中益气以補脾肺之源舉下陷之气午後用歸脾加麥門五味以補心脾之血收耗散之液不兩月而諸癥悉愈

癸卯春人日余在下堡顧氏防間有儒者許梅村云捨親馬生者發熱煩渇時或頭痛昨服發散藥反加喘急腹痛其汗如水晝夜譫語余意此勞傷元气誤汗所致其腹必喜手按許往詢之果然遂與十全大補加附子一錢服之熟睡喚而不醒舉家驚惶及覺諸癥頓退再劑而痊凡人飲食勞役起居失宜見一切火癥悉屬內眞寒而外假熱故肚腹喜暖口畏冷物此乃形气病气俱屬不足法當純補元气爲善

一儒者日晡兩目澁不能瞻視此元气下陷用補中益气倍加參茋數劑全愈

一男子患癥同前服黃栢知母之類目疾益甚更加便血此脾气虛不能統血肝气虛不能藏血用補中益气六味地黃以補肝脾生腎水諸癥漸愈

一男子飲食勞倦而發寒熱右手麻木或悞以爲疔毒敷服皆寒涼敗毒腫脹重墜面色痿黃肢體倦怠六脈浮大按之如無此脾胃之气虛也詢之果是銷銀匠因熱手入水梅銀寒凝隧道前藥益傷元气故耳遂用補中益气及溫和之藥煎湯漬手而愈

一儒者修左足傷其大指甲少許不見血不作痛形體如故後因飲食勞倦足重墜微腫痛或晝睡或夜寐其足如故誤服敗毒之劑寒熱腫痛蓋脾起於足大指此是脾气虛弱下陷用十全大補湯而愈

余素性愛坐觀書久則倦怠必服補中益气加麥門五味酒炒黒黃栢少許方覺精神淸妥否則夜間少寐足內酸熱若再良久不寐腿內亦然且兼腿內筋似有抽縮意致兩腿左右頻移展轉不安必至倦極方寐此勞傷元气陰火乘虛下注丁酉五十一歲齒縫中有如物塞作脹不安甚則口舌如有瘡然日晡益甚若睡良久或服前藥始安至辛丑時五十有五晝間齒縫中作脹服補中益气一劑夜間得寐至壬寅有內艱之變日間𨿽服前劑夜間齒縫亦脹每至午前諸齒並肢體方得稍健午後仍脹觀此可知血气日衰治法不同

脾胃虧損心腹作痛等癥【三】

唐儀部胸內作痛月餘腹亦痛左闗長右闗此脾虛肝邪所乘以補中益气加半夏木香二劑而愈又用六君子湯二劑而安此面色黃中見靑

儀部李北川常患腹痛每治以補中益气加山梔卽愈一日因怒肚腹作痛胸脇作脹嘔吐不食肝脈此脾气虛弱肝火所乘仍用前湯吞左金丸一服而愈此面色黃中見靑兼赤

太守朱陽山因怒腹痛作防或兩脇作脹或胸乳作痛或寒熱往來或小便不利飲食不入嘔吐痰涎神思不淸此肝木乘脾土用小柴胡加山梔炮姜茯苓陳皮制黃連一劑卽愈【制黃連卽黃連吳茱茰等分用熱水拌濕�二三日同炒焦取連用後仿此】陽山之內素善怒胸膈不利吐痰甚多吞酸噯腐飲食少思手足發熱十餘年矣所服非芩連枳實必防蘇厚朴左闗洪右闗數此屬肝火血燥木乘上位朝用六味地黃丸以滋養肝木夕用六君加當歸芍藥以調補脾土不月而愈癸卯夏患背疽癥屬虛寒用大溫補之藥而愈乙巳夏因大怒吞酸噯腐胸腹脹滿余以他往旬日或用二陳石膏治之吐涎如湧外熱如灼將用滚痰丸下之餘到診之脈洪大按之如無餘曰此乃脾胃虧損而發熱脾弱而涎泛出也余用六君加姜桂一鐘卽睡覺而諸癥如失又數劑而康

儒者沈尼文內停飲食外感風寒頭痛發熱惡心腹痛就治敝止余用人參養胃加芎芷麯糵香附桔梗一劑而愈次日抵家前病仍作腹痛請治以手重按痛卽止此客寒乘虛而作也乃以香砂六君加木香炮姜服之睡覺痛減六七去二香再服飲食少進又加黃茋當歸少佐升麻而愈

府庠徐道夫母胃脘當心痛劇右寸闗俱無左𨿽有微而似絕手足厥冷病勢危篤察其色眼胞上下靑黯此脾虛肝木所勝用參術茯苓陳皮甘艸補其中气用木香和胃气以行肝气用吳茱茰散脾胃之寒止心腹之痛急與一劑俟滚先服煎熟再進諸病悉愈向使泥其痛無補法而反用攻伐之藥禍不旋踵

一婦人懷抱鬰結不時心腹作痛年餘不愈諸藥不應余用歸脾加炒山梔而愈

脾腎虛寒陽气脫陷等癥【四】

譚侍禦但頭痛卽吐淸水不拘冬夏喫姜便止已三年矣余作中气虛寒用六君加當歸黃茋木香炮姜而瘥一儒者四時喜極熱飲食或吞酸噯腐或大便不實足指縫濕癢此脾气虛寒下陷用六君加姜桂治之而愈稍爲失宜諸疾仍作用前藥更加附子錢許數劑不再發

一男子形體倦怠飲食適可足指縫濕癢行坐久則重墜此脾胃气虛而下陷用補中益气加茯苓半夏而愈一男子胸腹脹滿手足逆冷飲食畏寒發熱吐痰時欲作嘔嘗服淸气化痰及二陳枳實之類胸腹膨脹嘔吐痰食小便淋漓乂用四苓連栢知母車前小便不利諸病益甚余曰此脾胃虛寒無火之癥故食入不消而反出遂用八味丸補火以生土用補中益气加姜桂培養中宮生發陽气尋愈

一男子每勞肢體時痛或用淸痰理气之劑不勞常痛加以導濕臂痛漫腫形體倦怠內熱盜汗脈浮大按之微細此陽气虛寒用補中益气加附子一錢人參五錢腫痛悉愈又以十全大補百餘劑而康彼計服過人參一十三斤姜附各斤余

大雅雲家母年四十有二嘉靖壬寅七月患脾虛中滿痰嗽發熱又因濕面冷茶吞酸嘔吐絕食誤服芩連靑皮等藥益加寒熱口漧流涎不收且作渇聞食則嘔數日矣迎先生視之曰脾主涎此脾虛不能約制故涎自出也欲用人參安胃散惑於眾論以爲胃經實火宿食治之病日增劇忽思冬食如指甲一塊頓發嘔吐酸水不止仍服前藥愈劇復邀先生視之則神脫脈絕瀕死矣惟目睛尙動先生曰寒淫於內治以辛熱然藥不能下矣急用鹽艾附子炒熱熨臍腹以散寒回陽又以口气補接母口之气又以附子作餅熱貼臍間時許神气少蘇以參術附子爲末仍以是藥加陳皮煎膏爲丸如粟米大入五七粒於口隨津液咽下卽不嘔二日後加至十餘粒諸病少退甘涎不止五日後漸服煎劑一二匙胃气少復乃思粥飲後投以參術等藥溫補脾胃五十餘劑而愈大雅敢述病狀之奇用藥之神求附卷末一以見感恩之意一以示後之患者當取法於此云爾府學晚生長洲鑊潭沈大雅頓首拜書

命門火衰不能生土等癥【五】

廷評張汝翰胸膈作痞飲食難化服枳術丸久而形體消瘦發熱口漧脈浮大而微用補中益气加姜桂諸癥悉退惟見脾胃虛寒遂用八味丸補命門火不月而飲食進三月而形體充此癥若不用前丸多變腹脹喘促腿足浮腫小便淋漓等癥急用濟生加減腎气丸亦有得生者

一儒者𨿽盛暑喜燃火四肢常欲沸湯漬之面赤吐痰一似實火吐甚宿食亦出惟食椒姜之物方快余謂食入反出乃脾胃虛寒用八味丸及十全大補加炮姜漸愈不月平復

一婦人飲食無過碗許非大便不實必吞酸噯腐或用二陳黃連更加內熱作嘔余謂東垣先生云邪熱不殺谷此脾胃虛弱末傳寒中以六君加炮姜木香數劑胃气漸復飲食漸進又以補中益气加炮姜木香茯苓半夏數劑全愈後怒飲食頓少元气頓怯更加發熱誠似實火脈洪大而虛兩尺如無用益气湯八味丸兩月餘諸癥悉愈

佐云向因失足劃然有聲坐立久則左足麻木𨿽夏月足寒如冰嘉靖己亥夏月因醉睡覺而飲水復睡遂覺右腹痞結以手摩之腹間瀝漉有聲熱摩則气泄而止每每加劇飲食稍多則作痛防求治於醫令服枳術丸固守勿效甲辰歳求治於立齋先生診之喟然嘆曰此非脾胃病乃命門火衰不能生土虛寒使之然也若專主脾胃誤矣可服八味丸則愈予亦敬服果驗蓋八味丸有附子醫家罔敢輕用夫附子斬關奪旗回生起死非良將莫能用立齋先生今之武侯也家貧不能報徳姑序此以記治驗嘉靖甲辰十二月望後二日杉墩介庵朱佐頓首拜書

光祿鄺子涇面白神勞食少難化所服皆二陳山梔枳實之類形體日瘦飲食日減余謂此脾土虛寒之癥法當補土之母彼不信乃徑補土以致不起

羅工部仲夏腹惡寒而外惡熱鼻吸气而腹覺冷體畏風而惡寒脈大而虛微每次進熱粥甌許必兼食生薑甌許若粥離火食腹內卽冷余曰熱之不熱是無火也當用八味丸壯火之源以消陰翳彼反服四物參之類而歿

工部陳禪亭發熱有痰服二陳黃連枳殻之類病益甚甲辰季冬請治其脈左尺微細右關浮大重按微弱余曰此命門火衰不能生土而脾病當補火以生土或可愈也不悟仍服前藥脾上愈弱至乙巳閠正月病已革復邀治右寸脈平脫此土不能生金生气絕於內矣辭不治經云虛則補其母實則防其子凡病在子當補其母況病在母而屬不足反防其子不死何俟

辛丑年餘在嘉興屠漸山第有林二守不時昏憒請余治之譫語不絕脈洪大按之如無此陽虛之癥也當用參附湯治之有原醫者揚喜而迎曰先得我心之同然遂服之卽靜睡覺而進食午後再劑神思如故其脈頓斂余返後又詐云用附子多矣吾以黃連解之陰仍用參附湯竊觀仲景先生治傷寒云桂枝下咽陽盛乃斃硝黃入胃陰盛乃亡不辯而自明矣吾恐前言致誤患者故表而出之

腎虛火不歸經發熱等癥【六】

大尹沈用之不時發熱日飲冰水數碗寒藥一劑熱渇益甚形體日瘦尺脈洪大而數時或無力王太僕曰熱之不熱責其無火寒之不寒責其無水又云倐熱往來是無火也時作時止是無水也法當補腎用加減八味丸不月而愈

通安橋顧大有父年七十有九仲冬將出少妾入房致頭痛發熱暈喘急痰涎壅盛小便頻數口漧引飲徧舌生刺縮斂如荔枝然下唇黑裂面目俱赤煩躁不寐或時喉間如煙火上衝急飲涼茶少解已濵於死脈洪大而無倫且有力捫其身烙手此腎經虛火遊行於外投以十全大補加山茱澤防丹皮山藥麥門五味附子一鐘熟寐良久脈癥各減三四再與八味丸服之諸癥悉退後畏冷物而痊

下堡顧仁成年六十有一痢後入房精滑自遺二日方止又房勞感寒怒气遂發寒熱右脇痛連心胸腹痞自汗盜汗如雨四肢厥冷睡中驚悸或覺上升如浮或覺下陷如墮遂致廢寢或用補藥二劑益甚脈浮大洪數按之微細此屬無火虛熱急與十全大補加山藥山茱丹皮附子一劑諸癥頓愈而痊此等元气百無一二【二顧是父子也】

一儒者口漧發熱小便頻濁大便祕結盜汗夢遺遂致廢寢用當歸六黃湯二劑盜汗頓止用六味地黃丸二便調和用十全大補湯及前丸兼服月餘諸癥悉愈州同韓用之年四十有六時仲夏色欲過度煩熱作渇飲水不絕小便淋瀝大便祕結唾痰如湧面目俱赤滿舌生刺兩唇燥裂徧身發熱或時如芒刺而無定處兩足心如烙以冰折之作痛脈洪而無倫此腎陰虛陽無所附而發於外非火也蓋大熱而甚寒之不寒是無水也當峻補其陰遂以加減八味丸料一斤內肉桂一兩以水頓煎六碗冰冷與飲半餉已用大半睡覺而食溫粥一碗復睡至晚乃以前藥溫飲一碗乃睡至曉食熱粥二碗諸癥悉退翌日畏寒足冷至膝諸癥仍至或以爲傷寒餘曰非也大寒而甚熱之不熱是無火也陽气亦虛矣急以八味丸一劑服之稍緩四劑諸癥復退大便至十三日不通以豬膽導之諸癥復作急用十全大補湯數劑方應

舉人陳履賢色欲過度丁酉孟冬發熱無時飲水不絕遺精不止小便淋瀝或用四物芩連之類前癥益甚更加痰涎上湧口舌生瘡服二陳黃栢知母之類胸膈不利飲食少思更加枳殻香附肚腹作脹大便不實脈浮大按之微細余朝用四君爲主佐以熟地當歸夕用加減八味丸更以附子唾津調搽湧泉穴漸愈後用十全大補湯其大便不通小腹作脹此直腸幹澁令豬膽通之形體殊倦痰熱頓增急用獨參湯而安再用前藥而愈但勞發熱無時其脈浮洪余謂其當愼起居否則難治彼以餘言爲迂至乙巳夏復作乃服四物黃栢知母而歿

吳江晚生沈察頓首【云云】僕年二十有六所稟虛弱兼之勞心癸巳春發熱吐痰甲午冬爲甚其熱時起於小腹吐痰而無定時治者謂脾經濕痰郁火用芩連枳實二陳或專主心火用三黃丸之類至乙未冬其熱多起足心亦無定時吐痰不絕或徧身如芒刺然治者又以爲陰火生痰用四物二陳黃栢知母之類俱無驗丙申夏痰熱愈甚盜汗作渇果屬痰火耶陰虛耶乞髙明裁示【云云】余曰此癥乃腎經虧損火不歸經當壯水之主以鎭陽光乃就診於余果尺脈洪大餘郤虛浮遂用補中益气及六味地黃而愈後不守禁其脈復作余謂火令可憂當愼調攝防試且緩但彼忽略至戊戌夏果歿於京

脾胃虧損吞酸噯腐等癥【匕】

大司馬王浚川嘔吐宿滯臍腹痛甚手足俱冷脈微細用附子理中丸一服益甚脈浮大按之而細用參附湯一劑頓愈

趙吏部文卿患吐不止吐出皆酸味气口脈大於人迎二三倍速予投劑予曰此食郁上宜吐不須用藥乃其吐淸水無酸气寸脈漸減尺脈漸復翌早吐止至午脈俱平復勿藥自安後撫陜右過蘇顧訪傾蓋淸談厚過於昔且念余在林下頻以言慰之

一儒者面色痿黃胸膈不利吞酸噯腐恪服理气化痰之藥大便不實食少體倦此脾胃虛寒用六君加炮姜木香漸愈更兼用四神丸而元气復此癥若中气虛弱者用人參理中湯或補中益气加木香漧薑不應送左金丸或越鞠丸若中气虛寒必加附子或附子理中湯無有不愈

一上捨飲食失宜胸腹膨脹噯气吞酸以自知醫用二陳枳實黃連蒼術黃栢之類前癥益甚更加足指腫痛指縫出水余用補中益气加茯苓半夏治之而愈若腿足浮腫或焮腫寒熱嘔吐亦用前藥

儒者胡濟之塲屋不利胸膈膨悶飲食無味服枳術丸不時作嘔用二陳黃連枳實痰湧气促加紫蘇枳殻喘嗽腹脹加厚朴腹皮小便不利加梹榔蓬術泄防腹痛悉屬虛寒用六君加姜桂二劑不應更加附子一錢二劑稍退數劑十愈六七乃以八味丸全愈

一上捨嘔吐痰涎發熱作渇胸膈痞滿或用淸气化痰降火前癥益甚痰涎自出余曰嘔吐痰涎胃气虛寒發熱作渇胃不生津胸膈痞滿脾气虛弱須用參茋歸術之類溫補脾胃生發陽气諸病自退彼不信仍服前藥虛癥悉至復請治余曰飲食不入喫逆不絕泄防腹痛手足逆冷是謂五虛煩熱作渇虛陽越於外也脈洪大脈欲絕也死期迫矣或曰若然殞於日乎夜乎余曰脈洪大當殞於晝果然

余母太宜人年六十有五己卯春二月飲食後偶聞外言忤意嘔吐酸水內熱作渇飲食不進惟飲冷水气口脈大而無倫面色靑赤此胃中濕熱郁火投之以藥入口卽吐第三日吐酸物第七日吐酸黃水十一日吐苦水脈益洪大仍喜冷水以黃連一味煎湯冷飲少許至二十日加白術白茯苓至二十五日加陳皮三十七日加當歸炙甘艸至六十日始進淸米飲半盞漸進薄粥飲調理得痊

一婦人吞酸噯腐嘔吐痰涎面色純白或用二陳黃連枳實之類加發熱作渇肚腹脹滿余曰此脾胃虧損末傳寒中不信仍作實治肢體腫脹如蠱余以六君加附子木香治之胃气漸醒飲食漸進虛火歸經又以補中益气加炮姜木香茯苓半夏兼服全愈

一婦人性沈靜多慮胸膈不利飲食少思腹脹吞酸面色靑黃用疎利之劑余曰此脾虛痞滿當益胃气不信仍用之胸膈果滿飲食愈少餘以調中益气加香砂炮姜漸愈後以六君芎歸貝母桔梗炮姜而愈

伷雲家母久患心腹疼痛每作必胸滿嘔吐厥逆面赤唇麻咽漧舌燥寒熱不時而脈洪大眾以痰火治之屢止屢作迨乙巳春發熱頻甚用藥反劇有朱存黙氏謂服寒涼藥所致欲用參術等劑余疑痛無補法乃請立齋先生以折中焉先生診而嘆曰此寒涼損眞之故內眞寒而外假熱也且脈息洪而有怪狀乃脾气虧損肝脈乘之而然惟當溫補其胃遂與補中益气加半夏茯苓吳茱木香一服而效家母病發月餘竟夕不安今熟寐徹曉洪脈頓斂怪脈頓除諸癥釋然先生之見蓋有本歟家母餘齡皆先生所賜杏林報徳沒齒不忘謹述此乞附醫案諒有太史者采入倉公諸篇以垂不朽將使後者觀省焉嘉靖乙巳春月吉日陳湖眷生陸伷頓首謹書

一婦人年三十餘忽不進飲食日飲淸茶三五碗並少用水果三年餘矣經行每次過期而少餘以爲脾气鬱結用歸脾加吳茱不數劑而飲食如常若人脾腎虛而不飲食當以四神丸治之

一婦人年逾二十不進飲食二年矣日飲淸茶果品之類面部微黃浮腫形體如常仍能步履但體倦怠肝脾二脈浮按之微而結滯余用六君加木香吳茱下痰積甚多飲食頓進形體始痩臥牀月餘仍服六君之類而安

婦人患此見女科撮要

脾腎虧損停食泄防等癥【八】

進士劉華甫停食腹痛防黃吐痰服二陳山梔黃連枳實之類其癥益甚左闗右闗長乃肝木尅脾土用六君加木香治之而愈若食已消而泄未已宜用異功散以補脾胃如不應用補中益气升發陽气凡泄利色黃脾土虧損眞气下陷必用前湯加木香肉蔲溫補如不應當補其母宜八味丸

光祿柴黼庵善飲泄防腹脹吐痰作嘔口漧此脾胃之气虛先用六君加神麯痰嘔已止再用補中益气加茯苓半夏防脹亦愈此癥若濕熱壅滯當用葛花解酲湯分消其濕濕旣去而防未已須用六君加神麯實脾土化酒積然𨿽爲酒而作實因脾土虛弱不可專主濕熱舊僚錢可久素善飲面赤痰盛大便不實此腸胃濕痰壅滯用二陳芩連山梔枳實漧葛澤防升麻一劑吐痰甚多大便始實此後日以黃連三錢泡湯飲之而安但如此稟厚者不多耳

一儒者善飲便滑溺濇食減胸滿腿足漸腫癥屬脾腎虛寒用加減金匱腎气丸食進腫消更用八味丸胃彊脾健而愈

一男子淸晨或五更吐痰或有酸味此是脾气虛弱用六君送四神丸而愈若脾气郁滯用二陳加桔梗山梔送香連丸若鬱結傷脾用歸脾湯送香連丸若胸膈不舒歸脾加柴胡山梔送左金丸若胃气虛津液不能運化用補中益气送左金丸

一羽士停食泄防自用四苓黃連枳實麯糵益甚余曰此脾腎泄也當用六君加姜桂送四神丸不信又用沈香化气丸一服臥牀不食咳則糞出幾至危殆終踐餘言而愈蓋化气之劑峻厲猛烈無經不傷無髒不損豈宜輕服

嘉靖乙未紹患肝木克脾面赤生風大腸燥結炎火衝上久之遂致髒毒下血腸鳴溏泄腹脹喘急馴至絕谷瀕於殆矣諸醫方以枳實黃連之劑投之展轉增劇乃求治於立齋先生先生曰爾病脾腎兩虛內眞寒而外虛熱法當溫補遂以參術爲君山藥黃茋肉果姜附爲臣茱茰骨脂五味歸苓爲佐治十劑俾以次服之諸醫皆曰此火病也以火濟火可乎紹雅信先生不爲動服之浹旬盡劑而血止諸疾遄已先是三年前先生過紹謂曰爾面部赤風脾胃病也不治將深予心憂之而怠緩以須疾發又惑於眾論幾至不救微先生吾其土矣鳴呼先生之術亦神矣哉紹無以報盛徳敬述梗槪求附案末以爲四方抱患者告庶用垂惠於無窮雲長洲朱紹

脾胃虧損停食痢疾等癥【九】

崔司空年逾六旬患痢赤白裏急後重此濕熱壅滯用芍藥湯內加大黃二錢一劑減半又劑全愈惟急重未止此脾气下陷用補中益气送香連丸而愈

羅給事小腹急痛大便欲去不去此脾腎气虛而下陷也用補中益气送八味丸二劑而愈此等癥因痢藥致損元气肢體腫脹而死者不可枚舉少宗伯顧東江停食患痢腹痛下墜或用疎導之劑兩足脹腫食少體倦煩熱作渇脈洪數按之微細余以六君加姜桂各二錢吳茱五味各一錢煎熟冷服之卽睡覺而諸癥頓退再劑全退此假熱而治以假寒也

太常邊華泉嘔吐不食腹痛後重自用大黃等藥一劑腹痛益甚自汗發熱昏憒脈大餘用參術各一兩炙艸炮姜各三錢升麻一錢一鐘而蘇又用補中益气加炮姜二劑而愈

廷評曲汝爲食後入房翌午腹痛去後似痢非痢次日下皆膿血煩熱作渇神思昏倦用四神丸一服頓減又用八味丸料加五味吳茱骨脂肉二劑全愈

判官汪天年六十餘患痢腹痛後重熱渇引冷飲食不進用芍藥湯內加大黃一兩四劑稍應仍用前藥大黃或半數劑而愈此等元气百無一二

通府薛允頫下血服犀角地黃湯等藥其血愈多形體消瘦發熱少食裏急後重此脾气下陷余用補中益气加炮姜一劑而愈

一上捨患痢後重自知醫用芍藥湯後重益甚飲食少思腹寒肢冷余以爲脾胃虧損用六君加木香炮姜二劑而愈

一老人素以酒乳同飲去後似痢非痢胸膈不寛用痰痢等藥不效餘思本艸云酒不與乳同飲爲得酸則凝結得苦則行散遂以茶茗爲丸時用淸茶送三五十丸不數服而瘥

一老婦食後因怒患痢裏急後重屬脾气下陷與大劑六君加附子肉煨木香各一錢吳茱五分骨脂五味各一錢五分二劑諸癥悉退惟小腹脹悶此肝气滯於脾也與調中益气加附子木香五分四劑而愈後口內覺醎此腎虛水泛與六味地黃丸二劑頓愈

先母年八十仲夏患痢腹痛作嘔不食熱渇引湯手按腹痛稍止脈鼓指而有力眞气虛而邪气實也急用人參五錢白術茯苓各三錢陳皮升麻附子炙甘艸各一錢服之睡覺索食脈癥頓退再劑而安此取癥不取脈也凡暴病毋論其脈當從其癥時石閣老太夫人其年歳脈癥皆同彼乃專治其痢遂致不起

橫金陳梓園年六十面帶赤色吐痰口漧或時作防癸卯春就診謂余曰僕之癥或以爲脾經濕熱痰火作防率用二陳黃連枳實神麯麥芽白術柴胡之類不應何也余脈之左闗腎水不能生肝木也右闗大肝木乘尅脾土也此乃脾腎虧損不能生尅制化當滋化源不信余謂其甥朱太守陽山曰令舅不久當殞於痢至甲辰夏果患痢而歿

產後痢疾見女科撮要

脾胃虧損瘧疾寒熱等癥【十】

冬官朱省庵停食感寒而患瘧自用淸脾截瘧二藥食後腹脹時或作痛服二陳黃連枳實之類小腹重墜腿足浮腫加白術山查吐食未化謂余曰何也余曰食後脹痛乃脾虛不能尅化也小腹重墜乃脾虛不能升舉也腿足浮腫乃脾虛不能運行也吐食不消乃脾胃虛寒無火也治以補中益气加吳茱炮姜木香肉桂一劑諸癥頓退飲食頓加不數劑而痊大凡停食之癥宜用六君枳實厚朴若食巳消而不愈用六君子湯若內傷外感用藿香正气散若內傷多而外感少用人參養胃湯若勞傷元气兼外感用補中益气加川芎若勞傷元气兼停食補中益气加神麯陳皮若气惱兼食用六君加香附山梔若咽酸或食後口酸當節飲食病作時大熱躁渇以姜湯乘熱飲之此截瘧之良法也每見發時飲啖生冷物者病或少愈多致脾虛胃損往往不治大抵內傷飲食者必惡食外感風寒者不惡食審系勞傷元气𨿽有百癥但用補中益气湯其病自愈其屬外感者主以補養佐以解散其邪自退若外邪旣退卽補中益气以實其表若邪去而不實其表或過用發表虧損脾胃皆致綿延難治凡此不問陰陽日夜所發皆宜補中益气此不截之截也夫人以脾胃爲主未有脾胃實而患瘧痢者若專主發表攻裏降火導痰是治其末而忘其本前所云乃瘧之大略如不應當分六經表裏而治之說見各方

大尹曹時用患瘧寒熱用止截之劑反發熱惡寒飲食少思神思甚倦其脈或浮洪或微細此陽气虛寒餘用補中益气內參茋歸術各加三錢甘艸一錢五分加炮姜附子各一錢一劑而寒熱止數劑而元气復

一儒者秋患寒熱至春未愈胸痞腹脹余用人參二兩生薑二兩煨熟煎頓服寒熱卽止更以調中益气加半夏茯苓炮姜數劑元气頓復後任縣尹每飲食勞倦疾作服前藥卽愈大凡久瘧乃至元气虛寒蓋气虛則寒血虛則熱胃虛則惡寒脾虛則發熱陰火下流則寒熱交作或吐涎不食泄防腹痛手足逆冷寒戰如栗若誤投以淸脾截瘧二飲多致不起

一上捨每至夏秋非停食作防必瘧痢霍亂遇勞吐痰頭體倦發熱惡寒用四物二陳芩連枳實山梔之類患瘧服止截之藥前癥益甚時或徧身如芒刺然余以補中益气加茯苓半夏內參茋各用三錢歸術各二錢十餘劑少愈若間斷其藥諸病仍至連服三十餘劑全愈又服還少丹半載形體充實

一婦人瘧久不愈發後口漧倦甚用七味白術散加麥門五味作大劑煎與恣飲再髮稍可乃用補中益气加茯苓半夏十餘劑而愈凡截瘧余常以參術各一兩生薑四兩煨熟煎服卽止或以大劑補中益气加煨姜尢效生薑一味亦效

東洞庭馬志卿瘧後形體骨立發熱惡寒食少體倦用補中益气內參茋歸術各加三錢甘艸一錢五分炮姜二錢一劑而寒熱止數劑而元气復

一婦人久患寒熱服淸脾飲之類胸膈飽脹飲食減少餘用調中益气加茯苓半夏炮姜各一錢二劑而痊一婦人勞役停食患瘧或用消導止截飲食少思體瘦腹脹余以補中益气倍用參茋歸術甘艸加茯苓半夏各一錢五分炮姜五錢一劑頓安又以前藥炮姜用一錢不數劑元气復而全愈

產後瘧疾見女科撮要

脾肺虧損咳痰喘等癥【十一】

大參李北泉時唾痰涎內熱作渇肢體倦怠勞而足熱用淸气化痰益甚余曰此腎水泛而爲痰法當補腎不信另進滚痰丸一服吐防不止飲食不入頭暈眼閉始信余用六君子湯數劑胃气漸復卻用六味丸月餘諸癥悉愈

鴻臚蘇龍溪咳气喘鼻塞流涕余用參蘇飲一劑以散寒邪更用補中益气湯以實腠理而愈後因勞怒仍作自用前飲益甚加黃連枳實腹脹不食小便短少服二陳四苓前癥愈劇小便不通余曰腹脹不食脾胃虛也小便短少肺腎虛也悉因攻伐所致投以六君加黃茋炮姜五味二劑諸癥頓退再用補中益气加炮姜五味數劑全愈

地官李北川每勞咳余用補中益气湯卽愈一日復作自用參蘇飲益甚更服人參敗毒散項彊口噤腰背反張余曰此誤汗亡津液而變痓矣仍以前湯加附子一錢四劑而痊感冒咳若誤行發汗過多喘促呼吸不利吐痰不止必患肺癰矣

侍禦譚希曽咳吐痰手足時冷余以爲脾肺虛寒用補中益气加炮姜而愈

職方王用之喘作渇面赤鼻幹余以爲脾肺有熱用二陳加芩連山梔桔梗麥門而愈

僉憲阮君聘咳面白鼻流淸涕此脾肺虛而兼外邪用補中益气加茯苓半夏五味治之而愈又用六君芎歸之類而安

司防陳國華素陰虛患咳以自知醫用發表化痰之劑不應用淸熱化痰等藥其癥愈甚余曰此脾肺虛也不信用牛黃淸心丸更加胸腹作脹飲食少思足三陰虛癥悉見朝用六君桔梗升麻麥門五味補脾土以生肺金夕用八味丸補命門火以生脾土諸癥漸愈經云不能治其虛安問其餘此脾上虛不能生肺金而金病復用前藥而反防其火吾不得而知也

中書鮑希伏素陰虛患咳服淸气化痰丸及二陳苓連之類痰益甚用四物黃栢知母參之類腹脹咽啞右闗脈浮左尺脈洪大餘曰脾土旣不能生肺金陰火又從而克之當滋化源朝用補中益气加山茱麥門五味夕用六味地黃加五味子三月餘喜其愼疾得愈武選汪用之飲食起居失宜咳吐痰用化痰發散之藥時仲夏脈洪數而無力胸滿面赤吐痰鮏臭汗出不止余曰水泛爲痰之癥而用前劑是謂重亡津液得非肺癰乎不信仍服前藥翌日果吐膿脈數左三右寸爲甚始信用桔梗湯一劑膿數頓止再劑全止面色頓白仍於憂惶余曰此癥面白脈濇不治自愈又用前藥一劑佐以六味丸治之而痊

錦衣李大用素不愼起居吐痰自汗咳發熱服二陳芩連枳殻山梔之類前癥不減飲食少思用四物二陳芩連黃栢知母參之類前癥愈甚更加胸腹不利飲食益少內熱晡熱加桑皮紫蘇杏仁紫苑桔梗之類胸膈膨脹小便短少用豬苓澤防白術茯苓枳殻靑皮半夏黃連蘇子胸膈痞滿脇肋膨脹小便不通加茵陳葶藶喘促不臥飲食不進余診之六脈洪數肺腎二部尢甚余曰脾土旣不能生肺金而心火又乘之此肺癰之作也當滋化源緩則不救不信後唾膿痰復求治余曰胸膈痞滿脾土敗也喘促不臥肺金敗也小便不通腎水敗也脇肋膨脹肝木敗也飲食不化心火敗也此化源旣絕五臟已敗然藥豈能生耶已而果然

絲客姚荃者素鬱怒年近六十脾胃不健服香燥行气飲食少思兩脇脹悶服行气破血飲食不入右脇脹痛喜用手按彼疑爲膈气痰飲內傷余曰乃肝木尅脾土而脾土不能生肺金也若內有瘀血𨿽單衣亦不敢著肉用滋化源之藥四劑諸癥頓退彼以爲愈余曰火令在邇當補脾土以保肺金彼不信後復作另用痰火之劑益甚求治左闗右寸滑數此肺內潰矣仍不信乃服前藥果吐穢膿而歿

學士吳北川過飲痰壅舌本彊硬服降火化痰藥痰气益甚肢體不遂余作脾虛濕熱治之而愈

上捨史瞻之每至春咳用參蘇飲加芩連桑杏乃愈乙巳春患之用前藥益甚更加喉瘖就治左尺洪數而無力余曰此是腎經陰火刑尅肺金當滋化源遂以六味丸料加麥門五味炒梔及補中益气湯而愈

儒者張克明咳用二陳芩連枳殻胸滿气喘侵晨吐痰加蘇子杏仁口出痰涎口漧作渇余曰侵晨吐痰脾虛不能消化飲食胸滿气喘脾虛不能生肺金涎沫自出脾虛不能收攝口漧作渇脾虛不能生津液遂用六君加炮姜肉果溫補脾胃更用八味丸以補土母而愈一男子夏月吐痰或用胃火藥不應余以爲火乘肺金用麥門冬湯而愈後因勞復用補中益气加桔梗山梔片芩麥門五味而愈但口漧體倦小便赤濇日用生脈散而痊若咳而屬胃火有痰宜竹葉石膏湯胃气虛宜補中益气加貝母桔梗若陰火上衝宜生脈散送地黃丸以保肺气生腎水此乃眞髒之患非滋化源決不能愈

一婦人患咳脇痛發熱日晡益甚用加味逍遙散熟地治之而愈年餘因怒气勞役前癥仍作又太陽痛或寒熱往來或咳遺尿皆屬肝火血虛陰挺痿痺用前散及地黃丸月餘而瘥

表弟婦咳發熱嘔吐痰涎日夜約五六碗喘不寧胸瘞躁渇飲食不進崩血如湧此命門火衰脾土虛寒用八味丸及附子理中湯加減治之而愈【詳見婦人血崩】一婦人不得於姑患咳胸膈不利飲食無味此脾肺俱傷痰郁於中先用歸脾湯加山梔撫芎貝母桔梗諸癥漸愈後以六君加芎歸桔梗間服全愈

一婦人咳早間吐痰甚多夜間喘急不寐余謂早間多痰乃脾虛飲食所化夜間喘急乃肺虛陰火上衝遂用補中益气加麥門五味而愈

一婦人飲食後因怒患瘧嘔吐用藿香正气散二劑而愈後復怒吐痰甚多狂言熱熾胸脇脹痛手按少止脈洪大無倫按之微細此屬肝脾二經血虛以加味逍遙散加熟地川芎二劑脈癥頓退再用十全大補而安此癥若用疎通之劑是犯虛虛之戒矣

上捨陳道復長子虧損腎經久患咳午後益甚余曰當補脾土滋化源使金水自能相生時孟春不信乃服黃栢知母之類至夏吐痰引飲小便頻數面目如緋余以白術當歸茯苓陳皮麥門五味丹皮澤防四劑乃以參茋熟地山茱爲丸俾服之諸癥頓退復請視余以爲信遂用前藥如常與之彼仍泥不服卒致不起

產後咳見女科撮要

各癥方藥【十二】

四物湯治肝脾腎血虛發熱或日晡熱甚頭目不淸或煩躁不寐胸膈作脹或脇作痛宜用此湯若脾气虛而不能生血宜用四君子湯若脾气郁而虛宜用歸脾湯若腎水涸而不能生肝血宜用六味丸當歸【三錢】熟地黃【三錢】芍藥【二錢】川芎【一錢五分】

右水煎服

加味四物湯卽前方加白術茯苓柴胡丹皮

四君子湯治脾胃虛弱飲食少進或肢體腫脹肚腹作痛或大便不實體瘦面黃或胸膈虛痞痰吞酸若因脾胃虛寒而致宜香砂六君子若因脾經鬱結而致宜歸脾湯若因肝木侮脾胃而致宜用六君加木香芍藥若命門火虛而致宜用八味丸

人參白術茯苓【各二錢】甘艸【炙一錢】

右姜棗水煎服

異功散治久咳不已或腹滿少食或面腫气逆又治脾胃虛弱飲食少思等癥卽前方加陳皮

六君子湯卽四君子加半夏陳皮治脾胃虛弱飲食少思或久患瘧痢若見內熱或飲食難化作酸乃屬虛火須加炮姜其功甚速

香砂六君子湯卽前方加香附藿香砂仁

人參理中湯治脾胃虛弱飲食少思或去後無度或嘔吐腹痛或飲食難化胸膈不利或瘧疾中气虛損久不能愈或中气虛弱痰气不利口舌生瘡加附子名附子理中湯治中气虛寒而患前癥又治入房腹痛手足逆冷或犯寒气或食冷物

人參白術漧薑【炮】甘艸【炙各等分】

右每服五七錢或一兩水煎服

附子理中湯治脾胃虛寒手足厥冷飲食不入或腸鳴切痛嘔逆吐防卽前方加附子等分照前服

八珍湯治气血虛弱惡寒發熱煩躁作渇或不時寒熱暈昏憒或大便不實小便赤淋或飲食少思小腹脹痛等癥卽四物四君合方

十全大補湯卽八珍加黃茋肉桂治癥同前又治遺精白濁自汗盜汗或內熱晡熱潮熱發熱或口漧作渇喉痛舌裂或胸乳膨脹脇肋作痛或臍腹陰冷便溺余滴或頭頸時痛暈目花或心神不寧寤而不寐或形容不充肢體作痛或鼻吸气冷急趍气促此皆是無根虛火但服此藥諸癥悉退

人參養榮湯治脾肺俱虛發熱惡寒四肢倦怠肌肉消瘦面黃短气食少作防若气血虛而變見諸癥莫能名狀勿論其病勿論其脈但用此湯其病悉退白芍藥【錢半】人參陳皮黃茋【蜜炙】桂心當歸白術甘艸【炙各一錢】熟地黃五味子【炒杵】茯苓【各七分半】逺志【五分】

右姜水煎服

當歸補血湯治气血俱虛肌熱惡寒面目赤色煩渇引飲脈洪大而虛重按似無此脈虛血虛也此病多有得於饑飽勞役者

黃茋【炙一兩】當歸【二錢酒制】

右水煎服

當歸六黃湯

當歸黃茋【炒】生地黃熟地黃【各一錢】黃芩黃連黃栢【各炒焦五分】

獨參湯治一切失血惡寒發熱作渇煩躁蓋血生於气故血脫補气陽生陰長之理也

人參【二兩】

右十枚水煎服

歸脾湯治思慮傷脾不能攝血致血妄行或健忘怔忡驚悸盜汗或心脾作痛嗜臥少食大便不調或肢體重痛月經不調赤白帶下或思慮傷脾而患瘧痢人參白術白茯苓龍眼肉酸仁黃茋【各二錢】逺志當歸【各一錢】木香甘艸【炙各五分】

右姜水煎服

加味歸脾湯卽前方加柴胡山梔

加減八味丸治腎水不足虛火上炎發熱作渇口舌生瘡或牙齦潰爛咽喉作痛或形體憔悴寢汗發熱五臟齊損卽六味丸加肉桂一兩

六味丸【一名地黃丸一名腎气丸】治腎經不足發熱作渇小便淋祕气壅痰頭目暈眼花耳聾咽燥舌痛齒牙不固腰腿痿軟自汗盜汗便血諸血失音水泛爲痰血虛發熱等癥其功不能盡述

熟地黃【八兩杵膏】山茱茰肉漧山藥【各四兩】牡丹皮白茯苓澤防【各三兩】

右各另爲末和地黃加煉蜜丸桐子大每服七八十丸空心食前滚湯下

八味丸治命門火衰不能生土以致脾胃虛寒飲食少思大便不實臍腹疼痛夜多漩溺等癥卽六味丸加肉桂附子各一兩

補中益气湯治中風虛弱四肢倦怠口漧發熱飲食無味或飲食失節勞倦身熱脈洪大無力或頭痛惡寒自汗或气髙而喘身熱而煩脈微細軟弱自汗體倦少食或气虛不能攝血或飲食勞役而患瘧痢等癥因脾胃虛而久不能愈或元气虛弱感冒風寒不勝發表宜用此代之若病後脾胃久虛四髒不能相生或灑淅惡寒情慘慘不樂目慌慌不明陽气郁遏者急加附子以回陽

黃茋【炙一錢五分】甘艸【炙】人參當歸【酒拌】白術【炒各一錢】升麻柴胡【各三分】陳皮【一錢】

余方見下卷

薛氏醫案卷一﹤子部﹐醫家類﹐薛氏醫案﹥

欽定四庫全書

薛氏醫案卷二

明薛巳撰

內科摘要

脾腎虧損頭痰气等癥

閣老梁厚齋气短有痰小便赤濇足跟作痛尺脈浮大按之則濇此腎虛而痰飲也用四物送六味丸不月而康仲景先生雲气虛有飲用腎气丸補而逐之誠開後學之蒙瞶濟無窮之夭枉腎气丸卽六味也

都憲孟有涯气短痰暈服辛香之劑痰盛遺尿兩尺浮大按之如無餘以爲腎家不能納气歸源香燥致甚耳用八味丸料三劑而愈

孫都憲形體丰厚勞神善怒面帶陽色口渇吐痰或頭目暈或熱從腹起左三脈洪而有力右三脈洪而無力余謂足三陰虧損用補中益气加麥門五味及加減八味丸而愈若人少有老態不耐寒暑不勝勞役四時疊病皆因少時气血方長而勞心虧損或精血未滿而禦女過傷故其見癥難以悉狀此精气不足但滋化源其病自痊又若飲食勞役七情失宜以致諸癥亦當治以前法設或六淫所侵而致諸癥亦因眞气內虛而外邪乘襲尢當固胃气爲主蓋胃爲五臟之根本故黃栢知母不宜輕用恐復傷胃气也大凡雜癥屬內因乃形气病气俱不足當補不當防傷寒𨿽屬外因亦宜分其表裏虛實治當審之

昌平守王天成頭暈惡寒形體倦怠得食稍愈勞而益甚寸闗脈浮大此脾肺虛弱用補中益气加蔓荊子而愈後因勞役發熱惡寒譫言不寐得食稍安用補中益气湯而痊

大尹祝支山因怒頭暈抝內筋攣時或寒熱日晡熱甚此肝火筋攣气虛頭暈用八珍加柴胡山梔牡丹皮二十餘劑而愈

上捨顧桐石防飲於周上捨第問余曰向孟有涯陳東谷俱爲無嗣納寵已而得疾皆頭暈吐痰並用蘇合香丸惟有涯得生何也余曰二癥因腎虛不能納气而爲頭暈不能制水而爲痰涎東谷專主攻痰行气有涯專於益火補益故耳後余應杭人之請桐石房勞過度亦患前癥或用淸气化痰愈甚顧曰我病是腎虛不能納气歸源治者不悟而歿惜哉

一男子素厚味胸滿痰盛余曰膏粱之人內多積熱與法制淸气化痰丸而愈彼爲有驗修合餽送脾胃虛者無不受害

先兄體貌豊偉唾痰甚多脈洪有力殊不耐勞遇風頭暈欲僕口舌破裂或至赤爛誤食姜蒜少許口瘡益甚服八味丸及補中益气加附子錢許卽愈停藥月餘諸癥仍作此命門虛火不歸源也

肝腎虧損血燥結核等癥【二】

儒者楊澤之性躁嗜色缺盆結一核此肝火血燥筋攣法當滋腎水生肝血不信乃內服降火化痰外敷南星商陸轉大如碗余用補中益气及六味地黃間以蘆薈丸年餘元气漸復而腫消

一男子素善怒左項微腫漸大如升用淸痰理气而大熱作渇小便頻濁余謂腎水虧損用六味地黃補中益气而愈亦有胸脇等處大如升斗或破而如菌如橊不問大小俱治以前法

一男子頸間結核大潰年餘一男子眉間一核初如豆粒二年漸大如桃悉用淸肝火養肝血益元气而愈舉人江節夫頸臂脇肋各結一核恪服袪痰降火軟堅之劑益甚余曰此肝膽經血少而火燥也彼執前藥至明年六月各核皆潰脈浮大而濇余斷以秋金將旺肝木被尅必不起後果然

脾腎虧損小便不利肚腹膨脹等癥【三】

大尹劉天內有濕熱大便滑利小便濇滯服淡滲之劑愈加滴瀝小腹腿膝皆腫兩眼脹痛此腎虛熱在下焦淡滲導損陽气陰無以化遂用地黃滋腎二丸小便如故更以補中益气加麥門五味兼服而愈

州守王用之先因肚腹膨脹飲食少思服二陳枳實之類小便不利大便不實咳痰腹脹用淡滲破气之劑手足俱冷此足三陰虛寒之癥也用金匱腎气丸不月而康

州同劉禹功素不愼起居七情以致飲食不甘胸膈不利用消導順气肚腹痞悶吐痰气逆用化痰降火食少泄防小腹作脹用分利降火小便濇滯气喘痰湧服淸气化痰丸小便愈滯大便愈防肚腹脹大肚臍突出不能寢臥六脈微細左寸虛甚右寸短促此命門火衰脾腎虛寒之危癥也先用金匱加減腎气丸料內桂附各一錢五分二劑下瘀穢甚多又以補中益气送二神丸二劑諸癥悉退五六又用前藥數劑並附子之類貼腰臍及湧泉穴寸脈漸復而安後因怒腹悶惑於人言服沈香化气丸大便下血諸癥悉至余曰此陰絡傷也辭不治果歿

一富商飲食起居失宜大便幹結常服潤腸等丸後胸腹不利飲食不廿口漧體倦發熱吐痰服二陳黃連之類前癥益甚小便滴瀝大便泄防腹脹少食服五苓麥之類小便不通體腫喘嗽用金匱腎气丸補中益气湯而愈

一儒者失於調養飲食難化胸膈不利或用行气消導藥咳嗽喘促服行气化痰藥肚腹漸脹服行气分利藥睡臥不能兩足浮腫小便不利大便不實脈浮大按之微細兩寸皆短此脾腎虧損朝用補中益气加姜附夕用金匱腎气加骨脂肉果各數劑諸癥漸愈再佐以八味丸兩月乃能步履卻服補中八味半載而康

一男子素不善調攝唾痰口漧飲食不美服化痰行气之劑胸滿腹膨痰涎愈盛服導痰理脾之劑肚腹膨脹二便不利服分气利水之劑腹大脇痛睡臥不得服破血消導之劑兩足皆腫脈浮大不及於寸口朝用金匱加減腎气丸夕用補中益气湯煎送前丸月餘諸癥漸退飲食漸進再用八味丸補中湯月餘自能轉側又兩月而能步履郤服大補湯還少丹又半載而康後稍失調理其腹仍脹服前藥卽愈

一男子患前癥余爲壯火補土漸愈彼欲速服攻積之劑下血甚多餘診之曰此陰絡傷故血內溢非所宜也後果歿

一男子胸膈痞悶專服破气之藥余曰此血虛病也血生於脾上若服前藥脾气弱而血愈虛矣不信又用內傷之藥反吐血餘曰此陽絡傷也後果然

大方世家湖鄕離羣索居山妻趙氏忽嬰痰熱治者多以寒涼偶得小愈三四年餘屢進屢退於是元气消爍庚子夏徧身浮腫手足麻冷日夜咳煩躁引飲小水不利大肉盡去勢將危殆幸遇先生診之脈洪大而無倫按之如無此虛熱無火法當壯火之源以生脾土與金匱腎气丸料服之頓覺小水潰決如泉俾日服前丸及大補之藥二十餘劑而愈三四年間平康無恙迄今甲辰仲春悲哀動中前癥復作體如焚燎口肉盡腐胸腹腫滿食不下咽者四日夫婦相顧束手待斃而已又承先生視之投以八味丸二服神思淸爽服金匱腎气丸料加參茋歸術未竟夕而胸次漸舒陡然思食不三日而病去五六矣嗣後日用前二丸間服逾日而起至秋初復患痢又服金匱腎气丸料加參茋歸術黃連吳茱木香痢遂止但覺後重又用補中益气加木香黃連吳茱五味數劑而全愈大方自分寒素命亦蹇剝山妻抱病沈痼本難調攝苟非先生援救塡壑未免今不肖奔走衣食於外而可無內顧之憂矣然則先生之仁庇固不肖全家之福亦不肖全家之感也斯言也當置之座右以爲子孫世誦之不肖嘗侍先生之側檢閱醫案始知山妻奏效巓末遂秉書紀二丸藥之聖且彰先生用藥之神萬一云吳門晚學生沈大方履文再拜頓首謹書

脾胃虧損暑濕所傷等癥【四附食生冷入房】

大司徒李蒲汀南吏部少宰時患黃疸當用淡滲之劑公尙無嗣猶豫不決余曰有是病而用是藥以茵陳五苓散加芩連山梔二劑而愈至辛卯得子公執余手而笑曰醫方猶公案先設君避毀譽殘喘安得享餘年而遂付托之望哉由是禮遇益厚

應天王治中徧身發黃妄言如狂苦於胸痛手不可近此中焦畜血爲患用桃仁承气湯一劑下瘀血而愈太守朱陽山弟下部蓄血發狂用抵當湯而愈

一儒者每春夏口漧發熱勞則頭痛服淸涼化痰藥防喘煩躁用香茹飲神思昏憒脈大而虛此因閉藏之際不逺幃幕爲患名曰注夏用補中益气去柴胡升麻加五味麥門炮姜一劑脈益甚仍用前藥加肉桂五分服之卽蘇更用六味丸而痊

一儒者體肥善飲仲秋痰喘用二陳芩連益甚加桑皮杏仁盜汗气促加貝母枳殻不時發熱余以爲脾肺虛寒用八味丸以補土母補中益气以接中气而愈一男子夏月入房食冰果腹痛余用附子理中湯而愈有同患此者不信別用二陳芩連之類而死

一男子盛暑發熱胸背作痛飲湯自汗用發表之藥昏憒譫語大便不實吐痰甚多用十全大補一劑頓退又用補中益气加炮姜二劑全愈

肝脾腎虧損頭目耳鼻等癥【五】

給事張禹功目赤不明服袪風散熱藥反畏明重聽脈大而虛此因勞心過度飲食失節以補中益气加茯神仁山藥山茱五味頓愈又勞役復甚用十全大補兼以前藥漸愈卻用補中益气加前藥而痊東垣云諸經脈絡皆走於面而行空竅其淸气散於目而爲精走於耳而爲聽若心煩事冗飲食失節脾胃虧損心火太甚百脈沸騰邪害孔竅而失明矣況脾爲諸陰之首目爲血脈之宗脾虛則五臟之精气皆爲失所若不理脾胃不養神血乃治標而不治本也

少宰李蒲汀耳如蟬鳴服四物湯耳鳴益甚此元气虧損之癥五更服六味地黃丸食前服補中益气湯頓愈此癥若血虛而有火用八珍加山梔柴胡气虛而有火四君加山梔柴胡若因怒就聾或鳴實用小柴胡加芎歸山梔虛用補中益气加山梔午前甚用四物加白術茯苓久湏用補中益气午後甚用地黃丸

少司馬黎仰之南銀臺時因怒耳鳴吐痰作嘔不食寒熱脇痛用小柴胡合四物加山梔陳皮而瘥尙寶劉毅齋怒則太陽作痛用小柴胡加茯苓山梔以淸肝火更用六味丸以生腎水後不再發

一儒者日晡兩目澁不能瞻視此元气下陷用補中益气倍加參茋數劑全愈

一男子亦患前癥服黃栢知母之類更加便血此脾虛不能綂血肝虛不能藏血也用補中益气六味地黃而愈

一儒者兩目作痛服降火袪風之藥兩目如緋熱倦殊甚余用十全大補湯數劑諸癥悉退服補中益气兼六味丸而愈復因勞役午後目濇體倦服十全大補而痊一男子房勞兼怒風府脹悶兩脇脹痛余作色欲損腎怒气傷肝用六味地黃丸料加白術當歸一劑而安一儒者酒色過度頭腦兩脇作痛余以爲腎虛而肝病亦用前藥頓安

一男子面白鼻流淸涕不聞馨穢三年矣用補中益气加麥門山梔而愈

一男子年二十素嗜酒色兩目赤痛或作或止兩尺洪大按之微弱余謂少年得此目當失明翌早索途而行不辧天日眾皆驚異余與六味地黃丸料加麥門五味一劑頓明

婦人癥見女科撮要

脾肺腎虧損小便自遺淋濇等癥【六】

大司徒許函谷在南銀臺時因勞發熱小便自遺或時不利余作肝火陰挺不能約制午前用補中益气加山藥黃栢知母午後服地黃丸月餘諸癥悉退此癥若服燥劑而頻數或不利用四物麥門五味甘艸若數而黃用四物加山茱黃栢知母五味麥門若肺虛而短少用補中益气加山藥麥門若陰挺痿痺而頻數用地黃丸若熱結膀胱而不利用五淋散若脾肺燥不能化生用黃芩淸肺飲若膀胱陰虛陽無以生而淋瀝用滋腎丸若膀胱陽虛陰無以化而淋濇用六味丸若轉筋小便不通或喘急欲死不問男女孕婦急用八味丸緩則不救若老人陰痿思色精不出而內敗小便道澁痛如淋用加減八味丸料加車前牛膝若老人精已竭而復耗之大小便道牽痛愈痛愈欲便愈便則愈痛亦治以前藥不應急加附子若喘嗽吐痰腿足冷腫腰骨大痛而目浮腫太陽作痛亦治以前藥若痛愈而小便仍濇宜用加減八味丸以緩治之【詳見褚氏遺書精血篇但無冶法耳】

司徒邊華泉小便頻數濇滯短赤口漧唾痰此腎經陽虛熱燥陰無以化用六味滋腎二丸而愈

司馬李悟山莖中作痛小便如淋口漧唾痰此思色精降而內敗用補中益气六味地黃而愈

考功楊村庵口舌漧燥小便頻數此膀胱陽燥陰虛先用滋腎丸以補陰而小便愈再用補中益气六味地黃以補肺腎而安若汗多而小便短少或體不禁寒乃脾肺气虛也

司空何燕泉小便赤短體倦食少缺盆作痛此脾肺虛弱不能生腎水當滋化源用補中益气六味丸加五味而安

商主客素膏粱小便赤數口漧作渇吐痰稠粘右寸闗數而有力此脾肺積熱遺於膀胱用黃芩淸肺飲調理脾肺用滋腎六味二丸滋補腎水而愈

一儒者發熱無時飲水不絕每登廝小便濇痛大便牽痛此精竭復耗所致用六味丸加五味子及補中益气喜其謹守得愈若肢體畏寒喜熱飲食用八味丸儒者楊文魁痢後兩足浮腫胸腹脹滿小便短少用分利之劑徧身腫兼气喘余曰兩足浮腫脾气下陷也胸腹脹滿脾虛作痞也小便短少肺不能生腎也身腫气喘脾不能生肺也用補中益气湯加附子而愈半載後因飲食勞倦兩目浮腫小便短少仍服前藥頓愈甲戌年七月餘奉侍武廟湯藥勞役過甚飲食失節復兼怒气次年春莖中作癢時出白津時或痛甚急以手撚才止此肝脾之气虛也服地黃丸及補中益气加黃栢柴胡山梔茯苓木通而愈至丁酉九月又因勞役小便淋瀝莖癢竅痛仍服前湯加木通茯苓膽艸澤防及地黃丸而愈

大尹顧榮甫尾閭作癢小便赤濇左尺脈洪數屬腎經虛熱法當滋補彼不信乃服黃栢知母等藥年許髙骨腫痛小便淋瀝肺腎二脈洪數無倫余曰子母俱敗無能爲矣後果歿

餘甲辰仲夏在橫金陳白野第防其外舅顧同厓求余診脈左尺澁結右寸洪數余曰此肺金不能生腎水誠可慮果至季冬莖道澁痛如淋愈痛則愈欲便愈便則愈痛而歿

脾肺腎虧損虛勞怯弱等癥【七】

庻吉士黃伯鄰發熱吐痰口漧體倦自用補中益气湯不應余謂此金水俱虛之癥兼服地黃丸而愈後背患一癤煩痛寒熱彼因前月嘗偕往視郭主政背疽郭不經意余決其殞於金旺之日果符餘言已而郭氏妻孥感其毒皆患惡瘡伯鄰所患與郭患同心甚恐余曰此小瘡也憎寒等癥皆陰虛舊癥果是瘡毒亦當補气血餘在第就以地黃丸料煎與服之卽睡良久各癥頓退自後常有頭面耳目口舌作痛或吐痰暈之類服前藥卽愈後任都憲督鹽法道出於蘇必垂顧焉

少司空何瀟川足熱口漧吐痰頭暈服四物黃連黃栢飲食卽減痰熱益甚用十全大補加麥門五味山藥山茱而愈

一儒者或兩足發熱或腳跟作痛用六味丸及四物加麥門五味參治之而愈後因勞役發熱惡寒作渇煩躁用當歸補血湯而安

儒者劉允功形體魁偉冬日飲水自喜壯實余曰此陰虛也不信一日口舌生瘡或用寒涼之劑肢體倦怠發熱惡寒餘用六味地黃補中益气而愈

一男子腿內作痛用滲濕化痰藥痛連臀肉面赤吐痰腳跟發熱余曰乃腎虛陰火上炎當滋化源不信服黃栢知母之類而歿

余甥居宏年十四而娶至二十形體丰厚發熱作渇面赤作脹或外爲砭血內用降火肢體倦怠痰涎愈多脈洪數鼓指用六味丸及大補湯加麥門五味而痊余甥淩雲漢年十六庚子夏作渇發熱吐痰唇燥徧身生疥兩腿尢多色黯作癢日晡愈熾仲冬腿患瘡尺脈洪數余曰疥腎疳也瘡骨疽也皆腎經虛癥鍼之膿出其气氤氳余謂火旺之際必患瘵癥遂用六味地黃十全大補不二旬諸癥愈而瘵癥具仍用前藥而愈抵冬娶妻至春其癥復作父母憂之俾其外寢𨿽其年少謹疾亦服地黃丸數斤煎藥三百餘劑而愈

其弟雲霄年十五壬寅夏見其面赤唇燥形體消瘦余曰子病將進矣癸卯冬復見之曰子病愈深矣至甲辰夏胃經部分有靑色此木乘土也始求治先以六君加柴胡芍藥山梔蕪荑炒黑黃連數劑及四味肥兒六味地黃二丸及參苓白術歸芍山梔麥門五味炙艸三十餘劑肝火漸退更加膽艸柴胡三十餘劑乃去芍加肉桂三十餘劑及加減八味丸元气漸復而愈

脾肺腎虧損遺精吐血便血等癥【八】

少宰汪涵齋頭暈白濁余用補中益气加茯苓半夏愈而復患腰痛用山茱山藥五味萆薢逺志頓愈又因勞心盜汗白濁以歸脾湯加五味而愈後不時昡暈用八味丸全愈

南銀臺許函谷因勞發熱作渇小便自遺或時閉濇余作肝火血虛陰挺不能約制午前用補中益气加山藥山茱午後服地黃丸月餘諸癥悉退

司防陳石鏡久患白濁發熱體倦用補中益气加炮姜四劑白濁稍止再用六味地黃兼服諸癥悉愈

光祿柴黼庵因勞患赤白濁用濟生歸脾十全大補二湯間服而愈

司防張檢齋陰腫痛時發寒熱若小腹作痛則莖出白津用小柴胡加山梔膽艸茱茰芎歸而愈

朱工部勞則遺精齒牙卽痛用補中益气加半夏茯苓芍藥並六味地黃丸漸愈更以十全大補加麥門五味而痊

一男子白濁夢遺口漧作渇大便閉澁午後熱甚用補中益气加芍藥參並加減八味丸而愈

一男子莖中痛出白津小便祕時作癢用小柴胡加山梔澤防炒連木通膽艸茯苓二劑頓愈又兼六味地黃丸而痊

一男子發熱便血精滑○一男子尿血發熱○一男子發熱遺精或小便不禁俱屬腎經虧損用地黃丸益气湯以滋化源並皆得愈

一男子鰥居數年素勤苦勞則吐血發熱煩躁服犀角地黃湯气髙而喘前病益盛更遺精白濁形體倦怠飲食少思脈洪大舉按有力服十全大補加麥門五味山茱山藥而愈

儒者楊啟元素勤苦吐血發痙不知人事余以爲脾胃虛損用十全大補湯及加減八味丸而痙愈再用歸脾湯而血止

一儒者因飲食勞役及惱怒眉髮脫落余以爲勞傷精血陰火上炎所致用補中益气加麥門五味及六味地黃丸加五味眉髮頓生如故

一男子年二十巓毛脫盡用六味地黃丸不數日髮生寸許兩月復舊○吳江史萬湖云有男女偶合眉髮脫落無藥調治至數月後復生

一童子年十四發熱吐血餘謂宜補中益气以滋化源不信用寒涼降火愈甚始謂余曰童子未室何腎虛之有參茋補气奚爲用之餘述丹溪先生云腎主閉藏肝主疎泄二髒俱有相火而其系上屬於心心爲君火爲物所感則易於動心動則相火翕然而隨𨿽不交防其精亦暗耗矣又精血篇云男子精未滿而禦女以通其精則五臟有不滿之處異日有難狀之疾遂用補中益气及地黃丸而瘥

一男子咳吐血熱渇痰盛盜汗遺精用地黃丸料加麥門五味治之而愈後因勞怒忽吐紫血塊先用花蕋石散又用獨參湯漸愈後勞則咳吐血一二口脾肺腎三脈皆洪數用補中益气六味地黃而全愈

辛丑夏餘在嘉興屠內翰第遇星士張東谷談命時出中庭吐血一二口云久有此癥遇勞卽作余意此勞傷肺气其血必散視之果然與補中益气加麥門五味山藥熟地茯神遠志服之而愈翌早請見云每服四物黃連山梔之類血益多而倦益甚余得公一吐血頓止神思如故何也余曰脾綂血肺主气此勞傷脾肺致血妄行故用前藥健脾肺之气而噓血歸源耳後率其子以師余余曰管見已行於世矣子宜覽之

肝脾腎虧損下部瘡腫等癥【九】

通府黃廷用飲食起居失宜兩足發熱口漧吐痰自用二陳四物益甚兩尺數而無力余曰此腎虛之癥也不信仍服前藥足跟熱癢以爲瘡毒又服導濕之劑赤腫大熱外用敷藥破而出水久而不愈及用追毒丹瘡突如桃始信餘言滋其化源半載得瘥

儒者章立之左股作痛用淸熱滲濕之藥色赤腫脹痛連腰脇腿足無力余以爲足三陰虛用補中益气六味地黃兩月餘元气漸復諸癥漸退喜其愼疾年許而痊府庠鐘之英兩腿生瘡色黯如錢似癬者三四癢痛相循膿水淋漓晡熱內熱口漧面黧此腎虛之癥用加味六味丸數日而愈此等癥用袪風敗毒之劑以致誤人多矣

一男子素遺精腳跟作痛口漧作渇大便漧燥午後熱甚用補中益气加芍藥參及六味丸而愈

余癥見外科樞要

脾肺腎虧損大便祕結等癥【十】

一儒者大便素結服搜風順气丸後胸膈不利飲食善消面帶陽色左闗尺脈洪而虛余曰此足三陰虛也彼恃知醫不信乃服潤腸丸大便不實肢體倦怠余與補中益气六味地黃月餘而驗年許而安若脾肺气虛者用補中益气湯若脾經鬱結者用加味歸脾湯若气血虛者用八珍湯加肉蓯蓉若脾經津液涸者用六味丸若發熱作渇飲冷者用竹葉黃茋湯若燥在直腸用豬膽汁導之若肝膽邪侮脾者用小柴胡加山梔郁李枳殻若膏粱厚味積熱者用加味淸胃散亦有熱燥風燥陽結陰結者當審其因而治之若復傷胃气多成敗癥一老儒素有風熱飲食如常大便十七日不通肚腹不脹兩尺脈洪大而虛此陰火內爍津液用六味丸二十餘劑至三十二日始欲去用豬膽潤而通利如常一婦人年七十有三痰喘內熱大便不通兩月不寐脈洪大重按微細此屬肝肺腎虧損朝用六味丸夕用逍遙散各三十餘劑計所進飲食百餘碗腹始痞悶乃以豬膽汁導而通之用十全大補調理而安若間前藥飲食不進諸癥復作

一男子年五十餘因怒少食大便不利服潤腸丸大便祕結胸脇作痛欲兼服脾約丸肝脾腎脈浮而濇余曰此足三陰精血虧損之癥也東垣先生云若人胃彊脾弱約束津液不得四布但輸膀胱小便數而大便難者用脾約丸若人陰血枯槁內火燔灼肺金受邪土受木傷脾肺失傳大便祕而小便數者用潤腸丸令滋其化源則大便自調矣如法果驗

一儒者懷抱鬱結復因塲屋不遂發熱作渇胸膈不利飲食少思服淸熱化痰行气等劑前癥益甚肢體倦怠心脾二脈濇滯此鬱結傷脾之變癥也遂用加味歸脾湯治之飲食漸進諸癥漸退但大便尙濇兩顴赤色此肝腎虛火內傷陰血用八珍湯加蓯蓉麥門五味至三十餘劑大便自潤○一男子所患同前不信餘言服大黃等藥泄防便血徧身黑黯復求治余視之曰此陰陽二絡俱傷也經曰陽絡傷則血外溢陰絡傷則血內溢辭不治後果然

職方陳莪齋年逾六旬先因大便不通服內疏等劑後飲食少思胸腹作脹兩脇作痛形體倦怠兩尺浮大左闗短濇右闗濇時五月請治余意乃命門火衰不能生脾土而肺金又尅肝木憂其金旺之際不起後果然

各癥方藥【十二】

小柴胡湯治肝膽癥寒熱往來或日晡發熱或濕熱身熱黙黙不欲食或怒火口苦耳聾咳嗽發熱脇下作痛甚者轉側不便兩袪痞滿或泄防咳嗽或吐酸食苦水或因怒而患瘧痢等癥

柴胡【二錢】黃芩【一錢五分】人參半夏【各七分】甘艸【炙五分】

右薑水煎服

加味小柴胡湯治血虛大勞大怒火動熱入血室或婦女經行感冒發熱寒熱如瘧夜間熱甚或譫語卽前方加生地黃一錢

黃芩半夏生薑湯治膽腑發咳嘔苦水如膽汁

黃芩【炒】生薑【各三錢】甘艸【炙】半夏【各二錢】

右薑水煎服

桔梗湯治心臟發咳咳而喉中如梗狀甚則咽腫喉痺

苦梗【三錢】甘艸【六錢】

右水煎服

芍藥甘艸湯治小腸腑發咳咳而失气

芍藥甘艸【炙各四錢】

右水煎服

升麻湯治脾臟發欬欬而右脇下痛痛引肩背甚則不可以動

升麻白芍藥甘艸【各二錢】葛根【三錢】

右水煎服

烏梅丸治胃腑發欬欬而嘔嘔甚則長虫出

烏梅【三十个】細辛附子桂枝人參黃栢【各六錢】漧薑【一兩】黃連【一兩五錢】當歸蜀椒【各四兩】

右爲末用酒浸烏梅一宿去核蒸之與米飯搗如泥丸桐子大每服三十丸白湯下

麻黃湯治肺臟發欬欬而喘急有聲甚則唾血

麻黃【三錢】桂枝【二錢】甘艸【一錢】杏仁【二十个】

右水煎服

赤石脂禹餘糧湯治大腸腑發欬欬而遺屎

赤石脂禹餘糧【各二兩並打碎】

右水煎服

麻黃附子細辛湯治腎臟發欬欬則腰背相引而痛甚則欬涎又治寒邪犯齒致腦齒痛宜急用之緩則不救

麻黃細辛【各二錢】附子【一錢】

右水煎服

茯苓甘艸湯治膀胱腑發欬欬而遺溺

茯苓【二錢】桂枝【二錢五分】生薑【五大片】甘艸【炙一錢】

右水煎服

異功散治久欬不已或腹痛少食麵腫气逆又治脾胃虛弱飲食少思等癥

人參茯苓白術甘艸陳皮【各等分】

右每服三五錢姜水煎

法制淸气化痰丸順气快脾化痰消食

半夏南星【去皮尖】白礬皁角【切】漧薑【各四兩】

右先將白礬等三味用水五碗煎取水三碗卻入半夏二味浸二日再煮至半夏南星無白防爲度曬漧陳皮靑皮【去欀】紫蘇子【炒】蘿葡子【炒另研】葛根神麯【炒】麥蘗【炒】杏仁【去皮尖炒研】山查子香附子【各二兩】

右爲末蒸餅丸桐子大每服五七十丸臨臥食後茶湯下

升陽益胃湯治脾胃虛弱肢體怠惰或體重節痛口舌漧渇飲食無味大便不調小便頻數飲食不消兼見肺病灑淅惡寒淒慘不樂乃陽不和也

羌活獨活防風【各五錢】柴胡白術茯苓【渇者不用】澤防【各三錢】人參半夏甘艸【炙各一兩】黃茋【二兩】芍藥黃連陳皮【各四錢】

右每服三五錢姜水煎早溫服如小便愈而病益加是不宜利小便也當少減茯苓澤防

生脈散治熱傷元气肢體倦怠气短懶言口漧作渇汗出不止或濕熱大行金爲火制絕寒水生化之源致肢體痿軟腳欹眼黒最宜服之

人參【五錢】五味子麥門冬【各三錢】

右水煎服

淸燥湯治元气虛濕熱乘之徧身痠軟或肺金受邪絕寒水生化之源腎無所養小便赤少大便不調腿腰痿軟或口漧作渇體重麻木頭目暈飲食少思或自汗盜汗肢體倦怠胸滿气促

黃茋【一錢五分】黃連神麯【炒】五味子【九粒杵炒】豬苓柴胡甘艸【炙各二分】蒼術白術麥門冬陳皮生地黃澤防【各五分】白茯苓人參當歸升麻【各三分】黃栢【酒拌一分】

右水煎服

淸暑益气湯治元气弱暑熱乘之精神困倦胸滿气促肢節疼痛或小便黃數大便溏頻又暑熱防痢瘧疾之良劑

升麻黃茋【炒去汗各一錢】蒼術【一錢五分】人參白術陳皮神麯【炒各五分】甘艸【炙】漧葛【各三分】五味子【九粒杵炒】

右水煎服

香茹飲【加黃連名黃連香茹飲】治一切暑毒腹痛霍亂吐防或頭痛昏憒

香薷茯苓白扁豆厚朴甘艸【各一錢】

右水煎服

麥門冬湯治火熱乘肺欬唾有血

麥門冬【去心】防風【各二錢】白茯苓【二錢】人參【一錢】

右水煎服

二神丸治脾腎虛弱侵晨五更作防或全不思食或食而不化大便不實神效

破故紙【四兩炒】肉豆防【二兩生用】

右爲末用大紅四十九枚生薑四兩切碎用水煮熟去姜取肉和藥丸桐子大每服五十丸空心鹽湯下

五味子散治腎泄在侵晨五更作防飲食不進或大便不實不時去後爲丸尢效

五味子【炒二兩】吳茱茰【炒五錢】

右爲末每服二錢白湯調

四神丸治脾腎虛弱大便不實飲食不思

肉豆防補骨脂五味子吳茱茰【各爲末】生薑【四兩】紅【五十枚】

右用水一碗煮姜去薑水漧取肉丸桐子大每服五七十丸空心日前服

保和丸治飲食停滯胸膈痞滿或吞酸腹脹

神麯【炒】半夏茯苓【各一兩】山查【取肉二兩蒸】蘿卜子【炒】陳皮連翹【各五錢】

右爲末粥丸加白術二兩名大安丸

越鞠丸治六郁胸膈痞滿或吞酸嘔吐飲食不化蒼術神麯撫弓麥芽【炒】香附山查山梔【各等分】

右爲末水調神麯麥芽末糊丸桐子大每服六七十丸滚湯下

茵陳五苓散治酒積分利其濕

茵陳白術豬苓【各一錢】桂【三分】澤防【一錢五分】

右水煎服

葛花解酲湯治酒積上下分消

白豆防砂仁葛花【各半兩】木香【五分】靑皮【三錢】陳皮白茯苓豬苓人參【各一錢半】白術神麯【炒】澤

防漧薑【各二錢】

右爲末每服五錢白湯調得微汗酒病去矣

益黃散治脾土虛寒寒水反來侮土而嘔吐不食或肚腹作痛或大便不實手足逆冷等癥

陳皮【一兩】靑皮阿子肉甘艸【炙】丁香【各二錢】

右每服四錢水煎服

人參安胃散治脾胃虛熱嘔吐或泄防不食

人參【一錢】黃茋【二錢】生廿艸炙甘艸【各五分】白芍藥【七分】白茯苓【四分】陳皮【三分】黃連【二分】

右水煎服

人參養胃湯治外感風寒內傷飲食寒熱頭疼或作瘧疾

半夏厚朴【姜制】橘紅【各八分】藿香葉艸菓茯苓人參【各五分】甘艸【炙三分】蒼術【一錢】

右姜七片烏梅一个水煎服

藿香正气散治外感風寒內停飲食頭疼寒熱或霍亂泄防或作瘧疾

桔梗大腹皮紫蘇茯苓厚朴【制各一錢】艸【炙五分】藿香【一錢五分】

右姜水煎熱服

白虎湯治胃熱作渇暑熱尢效

知母石膏【各二錢】粳米【半合】

右水煎服

竹葉黃茋湯治胃虛火盛而作渇

淡竹葉【二錢】黃茋生地黃麥門冬當歸川芎甘艸黃芩【炒】芍藥人參石膏【煆各一錢】

右水煎服

竹葉石膏湯治胃火盛而作渇

淡竹葉石膏【煆】桔梗木通薄荷葉甘艸【各一錢】

右水煎服

四七湯治七情鬱結心腹絞痛或爲膨脹

人參官桂半夏【洗七次各一錢】甘艸【炙五分】

右薑水煎服

靑州白丸子治風痰咳嗽或牙闗急或痰喘體麻南星【三而】半夏【七兩】白附子【一兩】川烏【半兩各生用】

右爲末絹袋盛井水擺浸仍換水浸三五日曬漧糯米粉丸如急用以薑汁糊丸亦可

左金丸【一名四金丸】治肝火脇刺痛或發寒熱或頭目作痛或大便不實或小便淋祕或小腹疼痛一切肝火之癥

黃連【六兩】吳茱茰【一兩湯煮片時用】

右爲末粥丸白術陳皮湯下

當歸龍薈丸治肝經實火大便祕結小便澁滯或胸膈作痛陰嚢腫脹凡屬肝經實火皆宜用之

當歸龍膽艸梔子仁黃連黃芩【各一兩】大黃蘆薈靑黛【各五錢】木香【二錢五分】麝香【另研五分】

右爲末炒神麯糊丸每服二十丸姜湯下

神效黃茋湯治渾身或頭面手足麻木不仁目縮小及羞明畏日或視物不明

黃茋【二両】人參【八錢】甘艸【炙】白芍藥【各一兩】蔓荊子【一兩】陳皮【五錢】

右每服五錢水煎臨臥熱服如麻木不仁𨿽有熱癥不用黃栢加黃茋

益气聰明湯治久病或因尅伐脾胃傷損眼目昏暗或飲食失節勞役形體脾胃不足得內瘴耳鳴之患或多年眼目昏暗視物不明此藥能令廣大聰明久服無內瘴外瘴耳鳴耳聾等癥

黃茋甘艸【炙】人參【各五錢】蔓荊子【一錢五分】升麻葛根【各三錢】芍藥黃栢【酒炒各一錢】

右每服五錢水煎臨臥並五更服

芍藥淸肝散治眵多眊燥澁羞明赤脈貫睛臟腑祕結

白術甘艸川芎防風荊芥桔梗羌活【各三分】芍藥柴胡前胡薄荷黃芩【各二分半】山梔知母滑石石膏【各二分】大黃【四分】芒硝【二分半】

右水煎食後熱服

黃連天花粉丸治癥同上

黃連菊花川芎薄荷【各一兩】天花粉連翹黃芩梔子【各四兩】黃栢【六兩】

右爲末滴水丸桐子大每服五十丸加至百丸食後臨臥茶湯下

防鼻通气散治眼腫脹赤昏暗羞明癮澁疼痛或風癢鼻塞頭痛腦酸外翳攀睛眵淚稠粘

鵞不食艸【二錢】靑黛川芎【各一錢】

右爲末含水滿口毎用如米許防鼻內淚出爲度

選奇湯治風熱上壅眉稜骨痛或頭目暈

羗活防風【各三錢】甘艸【二錢夏生冬炒】黃芩【酒制冬去之熱甚用】

右每服三錢水煎時時服

助陽活血湯治眼睫無力常欲垂閉余治同上黃茋甘艸【炙】防風當歸【各五分】白芷【四分】蔓荊子【四分】升麻【七分】

右水煎食後熱服

益陰腎气丸治癥同上

熟地黃【三兩】當歸【酒洗】柴胡五味子幹山藥山茱茰【去核各半兩】茯苓澤防【各二錢半】生地黃【酒炒四兩】

右爲末煉密丸桐子大每服百丸茶湯下日二三服

連翹飲治目中澑火惡日與火癮澁小角久視昏花迎風有淚

蔓荊子生甘艸連翹【各三錢】柴胡【五錢】黃芩【酒制五分】生地黃當歸紅葵花人參【各三分】黃茋【五分】升麻【一錢】防風羌活【各二分】

右水煎服

地芝丸治目不能逺視能近視或妨近視

生地黃【焙漧四兩】天門冬【去心】枳殻【麩炒】眞甘菊花【各二兩】

右爲末煉蜜丸桐子大每服百丸茶淸或溫酒下

定志丸治目不能近視反能逺視

白茯苓人參【各二兩】逺志【去心】菖蒲【各一兩】

右爲末煉蜜丸桐子大以硃砂爲衣每十丸至三十丸米飲食後下日三服

大蘆薈丸【一名九味蘆薈】治大人小人下疳潰爛或作痛又治肝疳食積口鼻生瘡牙齦蝕爛

胡黃連黃連蘆薈木香白蕪荑【炒】靑皮白雷丸鶴虱艸【各一兩】麝香【三錢】

右爲末蒸餅糊丸如麻子大每服一錢空心米飲下

四味肥兒丸【一名小肥兒丸】治諸疳發熱目生云翳口舌生瘡或牙齦腐爛肌肉消瘦徧身生瘡等癥與地黃丸兼服

黃連【炒】蕪荑【炒】神麯【炒】麥芽【炒各等分】

右各爲末水糊丸桐子大每服二三十丸空心白湯下

阿魏膏治一切痞塊更服胡連丸

羌活獨活參官桂赤芍藥川山甲生地黃兩頭尖大黃白芷天麻【各五錢】

槐柳桃枝【各三錢】紅花【四錢】木鱉子【二十枚去殻】亂髮【如雞子大一塊】

右用香油二斤四兩煎黑去查入發煎發化仍去柤徐下黃丹煎軟硬得中入朴硝阿魏蘇合油乳香沒藥各五錢麝香五錢調勻卽成膏矣攤貼患處內服丸藥黃丹須用眞正者效凡貼膏藥先用朴硝隨患處鋪半指厚以紙蓋用熱熨斗熨良久如硝耗再加熨之二時許方貼膏藥若是肝積加蘆薈末同熨

桃仁承气湯治血結胸中手不可近或中焦蓄血寒熱胸滿漱水不欲咽善忘昏迷其人如狂

桃仁【半兩】大黃【一兩】甘艸【二錢】桂【三錢】芒硝【三錢】

右每服一兩薑水煎

抵當湯治下部蓄血腹內作痛手不可近或發狂少腹滿硬小便自利大便反黑如狂者在中發狂者在下也

大黃水蛭【炒各半兩】蝱虫【去翅足】桃仁【各三錢】

右每服五錢水煎服如作丸煉蜜和之

花蕋石散

硫黃【上色明淨者四兩】花蕋石【一兩】

右各爲末拌勻先用紙筋和鹽泥固濟瓦礶一个泥幹入藥仍用泥封口幹用炭周疊煆赤罐冷取出爲細末每服一錢童便酒下

搜風順气丸治痔漏風熱閉結

車前子【兩半】大麻子【防炒】大黃【五錢半生半熟】牛膝【酒浸】郁李仁絲子【酒浸】枳殻山藥【各二錢】

右爲末煉蜜丸桐子大每服三十丸白湯下

五淋散治膀胱有熱水道不通淋澁不出或尿如豆汁或成沙或如膏汁或熱怫便血

赤茯苓【一錢五分】赤芍藥山梔【各一錢】當歸甘艸【各一錢五分】

右入燈心水煎服

加味逍遙散治肝脾血虛發熱或潮熱晡熱或自汗盜汗或頭痛目澁或怔忡不寧或頰赤口漧或月經不調肚腹作痛或小腹重墜水道澁痛或腫痛出膿內熱作渇等癥

當歸芍藥茯苓白術【炒】柴胡【各錢】牡丹皮山梔【炒】甘艸【炙各五分】

右水煎服

逍遙散卽前方去山梔牡丹皮

還少丹治脾腎虛寒飲食少思發熱盜汗遺精白濁又治眞气虧損肌體瘦弱等癥

肉蓯蓉遠志【去心】香巴防幹山藥枸杞子熟地黃石菖蒲山茱茰【去核】牛膝杜仲【去皮姜制】楮實子五味子白茯苓【各一兩】

右各另爲末和勻用肉百枚並煉蜜丸桐子大每服五七十丸空心溫酒或鹽湯下日三服

交加散治食瘧神效

肉豆防【二个一生一煨】艸豆防【二个一生一煨】甘艸【二錢半炙半生甪】厚朴【二錢半制用半生用】生薑【一兩煨五錢生五錢】

右薑水煎發日五更服

仲景白虎加桂枝湯治溫瘧

知母【六錢】甘艸【炙二錢】石膏【五錢】桂枝【一錢】粳米【一合】

右水煎服此太陽陽明經藥也

柴胡桂姜湯治寒多微有熱或但寒不熱名曰牝瘧桂枝黃芩牡蠣甘艸【炙】漧薑【各一錢】栝蔞根柴胡【各二錢】

右水煎服汗出卽愈此少陽經藥也

桂枝羌活湯治瘧處暑以前發頭項痛脈浮惡風有汗

桂枝羌活防風甘艸【各一錢五分】

右水煎發而服如吐加半夏麯

麻黃羌活湯治癥如前但惡風而無汗

麻黃【去節】羌活防風艸【各半兩】

右如前服加法同上二方太陽經藥也

白芷湯治瘧病身熱目痛熱多寒少脈長先以大柴胡下之餘熱不盡當服此湯

白芷【一兩】知母【一兩七錢】石膏【四兩】

右依前服此陽明經藥也

桂枝芍藥湯治瘧寒熱大作不論先後此太陽陽明合病寒熱作則必戰栗經曰熱勝而動也發熱汗出不愈內熱也此湯主之

桂枝【五分】黃茋知母石膏芍藥【各二錢】

右水煎此太陽陽明經藥也

桂枝黃芩湯如服前藥轉劇三陽合病也宜此和之柴胡【一錢五分】黃芩人參甘艸【各八分】半夏石膏知母【各五分】桂枝【二分】

右依前服如外邪已解而內邪未已從卯至午發者宜大柴胡下之從午至酉發者邪气在內也宜大承气下之從酉至子發者或至寅發者邪气在血也

桂枝石膏湯治瘧隔日發先寒後熱寒少熱多

桂枝【五錢】黃芩【一兩】石膏知母【各一兩五錢】

右水煎分三服此太陽陽明經藥也

麻黃黃芩湯治瘧發如前而夜發者

麻黃【一兩去節】甘艸【炙三錢】桂【二錢】黃芩【五錢】桃仁【三十个去皮尖】

右依前服桃仁味苦甘辛肝者血之海血驟則肝气燥經所謂肝苦急急食甘以緩之故桃仁散血緩肝謂邪气深遠而入血故夜發此湯發散血中風寒乃三陰經藥也

香連丸治痢疾並水防暑防甚效

黃連【淨二十兩】吳茱茰【去枝梗十兩】

右先將二味用熱水拌和入磁器內置熱湯頓一日同炒至黃連紫黃色去茱用連爲末每末四兩入木香末一兩淡醋米飲爲丸桐子大每服二三十丸滚湯下久痢中气下陷者用補中益气下中气虛者用四君子下中气虛寒者加姜桂

三黃丸治熱痢腹痛或口舌咽喉齒痛及一切實火癥

黃芩黃連黃栢【各等分】

右各另爲末水丸桐子大每服七八十丸白湯下

芍藥湯治便血後重經曰溲而便膿血知气行而血止也行血則便自愈調气則後重自除

芍藥【一兩】當歸黃連【各半兩】梹榔木香甘艸【炙各二錢】桂【二錢五分】黃芩【五錢】

右每服半兩水煎如痢不減加大黃

加減濟生腎气丸治脾腎虛腰重腳腫小便不利或肚腹腫脹四肢浮腫或喘急痰盛已成蠱癥其效如神

白茯苓【三兩】附子【半兩】川牛膝肉桂【去皮】澤防車前子山茱茰山藥【各一兩】牡丹皮【一兩】熟地黃【四兩酒抺搯辟杵膏】

右爲末加煉蜜丸桐子大每服七八十丸空心白湯下

三因當歸散治脾土不能制水水气盈溢滲透經絡發爲水腫

木香赤茯苓當歸桂

木通赤芍藥牡丹皮防榔陳皮白術【各等分】

右每服五錢水煎服

不換金正气散治脾气虛弱寒邪相搏痰停胸膈致發寒熱或作瘧疾

厚朴【去皮姜制】藿香半夏【姜制】蒼術【米泔浸】陳皮【各一錢】甘艸【炙五分】

右姜水煎服

七味白術散治中气虧損津液短少口舌漧渇或口舌生瘡不喜飲冷或吐防後口漧最宜服

人參白術木香白茯苓甘艸藿香【各五分】漧葛【一錢】

右水煎服

參苓白術散治脾胃不和飲食少進或嘔吐泄防凡病後宜此調理

人參茯苓白扁豆【去皮薑汁半炒】白術【炒】蓮肉【去心皮】砂仁【炒】薏苡仁【炒】桔梗【炒】山藥甘艸【炙各二兩】

右爲末每服二三錢用石菖蒲湯下或作丸

半夏湯治膽腑實熱精神恍惚寒熱泄防或寢寒增風善太息

半夏【一錢五分】黃芩【一錢】遠志【一錢】生地黃【二錢】秫米【一合】宿姜【一錢五分】酸仁【三錢炒】

右長流水煎服

犀角地黃湯治血虛火盛血妄行吐防便下若因忿怒而致加山梔柴胡

犀角【鎊末】生地黃白芍藥牡丹皮【各一錢半】

右水煎傾出入犀末服之

人參平肺散治心火刑肺金患肺痿咳嗽喘嘔痰涎壅盛胸膈痞滿咽喉不益

人參【四分】靑皮【四分】茯苓【七分】天門冬【四分】陳皮【五分】地骨皮【五分】甘艸【炙五分】知母【七分】桑皮【一錢】五味子【一十粒杵碎】

右薑水煎服

淸涼飲治實熱便祕或喉中腫痛

當歸赤芍藥甘艸【炙】大黃【蒸各等分】

右每服五錢水煎服

淸胃散治醇酒厚味唇齒作痛或齒齦潰爛或連頭面頸項作痛

黃連【炒一錢半】當歸生地黃牡丹皮【各一錢】升麻【二錢】

右水煎服

犀翹淸胃散前方加犀角連翹甘艸

涼膈散治實熱喉舌腫痛便溺祕結

大黃朴硝甘艸梔子仁黃芩薄荷葉【各一兩】連翹【四兩】

右爲末每服四五錢竹葉蜜少許煎服仍量加減

潤腸丸治伏火風熱大腸漧燥若因失血或因腎不足當滋腎最忌此丸

麻子仁桃仁【去皮尖另研各一兩】羌活當歸尾大黃【煨】皁角仁秦芃【各五錢】

右另研爲末煉蜜丸豬膽汁丸尢妙每服三十丸食前滚湯下若燥在直腸用豬膽汁導之亦忌前藥

滋腎丸治熱在血分不渇而小便不利或腎虛尺熱腿膝無力不能履地

知母黃栢【各酒炒二兩】肉桂【二錢】

右各另爲末水丸桐子大每服二百丸空心百滚湯下

黃芩淸肺飲治肺熱小便不利宜用此藥淸之

黃芩【一錢】山梔【二錢】

右水煎服不利加鹽防二十粒

淸心蓮子飲治熱在气分口漧作渇小便白濁夜安晝熱或治口舌生瘡咽漧煩躁作渇小便赤淋黃芩【炒】麥門冬地骨皮車前子【炒】甘艸【各一錢半】石蓮肉茯苓黃茋柴胡人參【各一錢】

右每服五錢水煎服

調中益气湯治濕熱所傷體重煩悶口失滋味二便淸數或痰嗽稠粘熱壅頭目體倦少食等癥

黃茋【一錢】人參【去蘆】甘艸蒼術【各五分】柴胡橘皮升麻木香【各二分】

右水煎空心服

三生飲治卒中昏不知人口眼防斜半身不遂並痰厥气厥

南星【一兩生用】川烏【去皮生用】附子【去皮生用各半兩】木香【二錢】

右每服五錢薑水煎

秦芁升麻湯治風寒客手足陽明經口眼防斜惡見風寒四肢拘急脈浮

升麻漧葛艸芍藥人參秦芁白芷防風桂枝【各三錢】

右每服一兩蔥白二根水煎

愈風丹治諸風肢體麻木手足不隨等癥

天麻牛膝【同酒浸焙漧】薢【另研細】參【各六兩】杜仲【七兩】羌活【十四兩】當歸熟地黃【自制】生地黃【各一斤】獨活【五兩】肉桂【三兩】

右爲末煉蜜丸桐子大常服五七十丸病大至百丸空心食前溫酒或白湯下

地黃飲子治腎气虛弱舌瘖不能言足廢不能行熟地黃巴防【去心】山茱茰【去核】肉蓯蓉【酒浸焙】石斛附子【炮】五味子白茯苓石菖蒲遠志【去心】麥門冬【去心】官桂【各等分】

右每服三錢入薄荷少許姜水煎服

余方見上卷

薛氏醫案卷二﹤子部﹐醫家類﹐薛氏醫案﹥

欽定四庫全書

薛氏醫案卷三

明薛巳撰

女科撮要

經不調

經曰飲食入胃遊溢精气上輸於脾脾气散精上歸於肺通調水道下輸膀胱水經四布五經並行故心脾平和則經如常苟或七情內傷六淫外侵飲食失節起居失宜脾胃虛損則月經不調矣若先期而至者有因脾經血燥有因脾經郁滯有因肝經怒火有因血分有熱有因勞役火動其過期而至者有因脾經血虛有因肝經血少有因气虛血弱主治之法脾經血燥者加味逍遙散脾經郁滯者歸脾湯肝經怒火者加味小柴胡湯血分有熱者加味四物湯勞役火動者補中益气湯脾經血虛者人參養榮湯肝經血少者六味地黃丸气虛血弱者八珍湯蓋血生於脾土故云脾統血凡血病當用苦甘之劑以助其陽气而生陰血俱屬不足大凡肝脾血燥四物爲主肝脾血弱補中益气爲主肝脾鬱結歸脾湯爲主肝經怒火加味逍遙爲主

治驗【肝經怒火風熱等癥】

一婦人內熱作渇飲食少思腹內近左初如雞卵漸大四寸許經水三月一至肢體消瘦齒頰似瘡脈洪數而虛左�尢甚此肝脾鬱結之癥外貼阿魏膏午前用補中益气湯午後以加味歸脾湯兩月許肝火少退脾土少健仍與前湯送六味地黃丸午後又用逍遙散送歸脾丸又月餘日用蘆薈丸二服空心以逍遙散下日晡以歸脾湯下喜其謹疾調理年餘而愈

一婦人腹內一塊不時上攻或痛作聲吞酸痞悶月經不調小便不利二年餘矣面色靑黃相兼余作肝脾气滯以六君子加芎歸柴胡炒連木香吳茱各少許二劑卻與歸脾湯下蘆薈丸三月餘肝脾和而諸癥退又與調中益气加茯苓丹皮中气健而經自調

一婦人發熱口漧月經不調兩腿無力服袪風滲濕之劑腿痛體倦二膝浮腫經事不通余作肝脾腎三經血虛火燥癥名鶴膝風用六味八味二丸兼服滿月形體漸健飲食漸進膝腫漸消不半載而痊前病若脾腎虛寒腿足軟痛或足膝枯細用八味若飲食過多腿足或臂內痠脹或浮腫作痛用補中益气加茯苓半夏主之一婦人性沈靜勤於女工善怒小腹內結一塊或作痛或痞悶月經不調卻服伐肝之劑內熱寒熱胸膈不利飲食不甘形體日瘦牙齦蝕爛此脾土不能生肺金肺金不能生腎水腎水不能生肝木當滋化源用補中益气六味地黃至仲春而愈

松江太守何恭人性善怒腹聚一塊年餘形體骨立倐熱往來齶蝕透腮成泥春旺木克土仍行伐肝時季春肝脈洪數按之余脈微弱余曰洪數肝經眞气虛而邪气實也自保不及何能克土況面色靑中隱白乃腎水不足肝木虧損肺金克制惟慮至春木不能發生耳勉用壯脾胃滋腎水之劑肝脈悉退後大怒耳內出血肝脈仍大按之如無煩躁作渴此無根之火以前藥加肉桂二劑肝脈仍斂熱渴頓退復因大怒以致飲食不進果卒於季冬辛巳日此木衰弱而金刑克信夫

一婦人經過期發熱倦怠或用四物黃連之類反兩月一度且少而成塊又用峻藥通之兩目如有所蔽余曰脾爲諸陰之首目爲血脈之宗此脾傷五臟皆爲失所不能歸於目矣遂用補中益气濟生歸脾二湯専主脾胃年餘尋愈

一婦人兩眉稜痛後及太陽面靑善怒余作膽經風熱用選奇湯合逍遙散加山梔天麻黃茋半夏黃芩而愈此癥失治多致傷目或兩耳出膿則危矣

一婦人耳鳴內熱經行不調肢體倦怠飲食無味余以爲肝脾虛熱用四君加柴胡山梔丹皮甘艸而愈一婦人素勤苦冬初患咳發熱久而吐血盜汗經水兩三月一至徧身作痛或用化痰降火口噤筋攣謂余曰何也余曰此血虛而藥益損耳遂用加減八味丸及補中益气加麥門五味山藥治之年餘而痊

一婦人耳內或耳後項側作痛寒熱口苦月經不調余以爲肝火气滯而血凝用小柴胡加山梔川芎丹皮治之諸癥悉退

一婦人年四十素性急先因飲食難化月經不調服理气化痰藥反肚腹膨脹大便泄防又加烏藥蓬術肚腹腫脹指按成窟脈沈細右寸爲甚余曰此脾肺之气虛寒不能通調水道下輸膀胱滲泄之令不行生化之气不運卽東垣所雲水飲畱積若土之在雨中則爲泥矣得和風暖日水濕去而陽化自然萬物生長喜其脈相應遂與金匱加減腎气丸料服之小便卽通數劑腫脹消半四肢漸溫自能轉側又與六君加木香肉桂炮姜治之全愈後不戒七情飲食卽爲泄防仍用前藥加附子五味而安

一婦人飲食毎用碗許稍加非大便不實必吞酸噯腐或以爲胃火用二陳黃連枳實加內熱作嘔余曰此末傳寒中故噯气吞酸脹滿痞悶不信仍作火治虛癥並至月經不止始信余以六君加炮姜木香數劑元气漸復飲食漸進又以補中益气加炮姜木香茯苓半夏數劑全愈後因飲食勞倦兼之怒气飲食頓少元气頓怯用前藥更加發熱誠似實火脈洪大按之而虛兩尺如無此命門火衰用補中益气加姜桂及八味兼服兩月餘諸癥悉愈此癥若因中气虛弱者用人參理中湯或六君子加木香炮姜不應用左金丸或越鞠丸虛寒者加附子或附子理中湯無有不愈

一婦人素有頭暈不時而作月經遲而少餘以爲中气虛不能上升而頭暈不能下化而經少用補中益气湯而愈後因勞而僕月經如湧此勞傷火動用前湯加五味子一劑服之卽愈前癥𨿽云亡血過多气無所附實因脾气虧損耳

一婦人年四十勞則足跟熱痛余以爲陰血虛極急用聖愈湯而痊後徧身搔癢誤服風藥發熱抽搐肝脈洪數此乃汗家血虛火盛而生風以天竺膽星爲丸用四物麥門五味芩連炙艸山梔柴胡煎送而愈

一婦人兩足發熱日晡益甚小便自遺或時不利余以爲肝熱陰挺不能約制午煎用白術茯苓丹皮澤防各五分幹山藥山茱麥門各一錢熟地四錢酒炒黒黃柏七分知母五分不數劑而諸癥悉愈若用分利之劑愈損眞陰必致不起

一婦人月事未期而至發熱自汗服淸熱止汗之劑反作渴頭痛手掉身麻此因肝經風熱用柴胡炒芩連炒山梔歸芍生地丹皮各一錢參芪苓術各一錢五分川芎七分甘艸五分二劑其汗全止更以補中益气而愈凡發熱久者陽气亦自病須調補之

一婦人經行後勞役失調忽然昏憒面赤吐痰此元气虛火妄動急飲童便神思漸爽更用參茋各五錢芎歸各三錢參柴胡山梔炙艸各一錢一劑又用逍遙散加五味麥門稍定但體倦面黃此脾土眞虛之色也又以十全大補加五味麥門治之而愈若投以發散之劑禍在反掌愼之

西賔錢思習子室年三十尙無嗣月經淋無期夫婦異處者幾年矣思習欲爲娶妾以謀諸餘余曰此鬱怒傷肝脾虛火動而血不歸經乃肝不能藏脾不能攝也當淸肝火補脾气遂與加味歸脾逍遙二藥四劑送至其家仍告其姑曰服此病自愈而當受胎妾可無娶也果病愈次年生子

一婦人多怒經行或數日或半月卽止三年後淋無期肌體倦瘦口漧內熱盜汗如洗日晡熱甚余用參茋歸術茯神逺志棗仁麥門五味丹皮龍眼肉炙艸柴胡升麻治之獲痊此癥先因怒動肝火血熱妄行後乃脾气下陷不能攝血歸源故用前藥若胃熱亡津液而經不行宜淸胃若心火亢甚者宜淸心若服燥藥過多者宜養血若病久气血衰宜健脾胃

一婦人年五十內熱晡熱經水兩三月一來此血虛而有熱用逍遙散用山茱治之而愈若兼有痰作渴或小便不調或頭暈白帶宜用腎气丸

一婦人气血素虛經行不調飲食少思日晡熱甚用十全大補加山茱山藥丹皮麥門五味而愈次年秋患寒熱或用淸脾飲而元气愈弱余仍以前藥而愈

一婦人生七胎矣月經不調兩足發熱年餘而身亦熱勞則足痠痛又年許唇腫裂痛又半年唇裂見血形體瘦倦飲食無味月水不通唇下腫如黒棗或用通經丸等藥而死

一婦人善怒經不調唇腫裂服消毒藥唇脹出血年餘矣余曰當培養脾胃以滋化源不信仍服前藥及追蝕狀如翻花癅而死

一膏粱之婦產後月經不調唇裂內熱毎焮作服寒涼之劑後不時出水余用加味淸胃散而愈後值春令兼怒唇口腫脹寒熱作嘔痰甚少食用小柴胡加山梔茯苓桔梗諸癥頓愈但內熱仍作乃以加味逍遙散調理而安

一婦人性善怒產後唇腫內熱用淸熱敗毒唇口腫脹日晡熱甚月水不調用降火化痰食少作嘔大便不實唇出血水用理气消導胸膈痞滿頭目不淸唇腫經閉用淸胃行血肢體倦怠發熱煩燥涎水湧出欲用通經之劑余曰病本七情肝脾虧損數行攻伐元气益虛故耳法當補陰益陽遂以加味歸脾湯加味逍遙散補中益气湯如法調治元气漸復唇瘡亦愈後因怒寒熱耳痛胸膈脹悶唇焮腫甚此是怒動肝火而血傷遂用四物合小柴胡加山梔頓愈後又怒脇乳作脹肚腹作痛嘔吐酸涎飲食不入小水不利此是怒動肝木克脾土乃用補脾气養脾血而愈又因勞役怒气飲食失時發熱喘渇體倦不食亡血如崩唇腫熾甚此是肝經有火脾經气虛遂用補中益气加炒黒山梔芍藥丹皮而愈此癥但治其瘡不固其本而死者多矣

經漏不止

經云陰虛陽搏謂之崩又云陽絡傷血外溢陰絡傷血內溢又云脾統血肝藏血其爲患因脾胃虛損不能攝血歸源或因肝經有火血得熱而下行或因肝經有風血得風而妄行或因怒動肝火血熱而沸騰或因脾經鬱結血傷而不歸經或因悲哀太過胞絡傷而下崩治療之法脾胃虛弱者六君子湯加當歸川芎柴胡脾胃虛陷者補中益气湯加酒炒芍藥山梔肝經血熱者四物湯加柴胡山梔苓術肝經怒火者小柴胡湯加山梔芍藥丹皮脾經郁火者歸脾湯加山梔柴胡丹皮哀傷胞絡者四君子湯加柴胡升麻山梔故東垣丹溪諸先生云凡下血癥須用四君子以収功斯言厥有防哉若大吐血後毋以脈診當急用獨參湯救之其發熱潮熱咳脈數乃是元气虛弱假熱之脈也尢當用人參之類此等癥無不由脾胃先損而患故脈洪大察其中有胃气受補可救設用寒涼之藥復傷脾胃生气使血反不歸源也

治驗【吐血等癥附】

一婦人年將七十素有肝脾之癥毎作則飲食不進或胸膈不利或中腕作痛或大便作防或小便不利余用逍遙散加山梔茯神逺志木香而愈後憂女孀居不時吐紫血毎作先倦怠煩熱以前藥加炒黒黃連三分吳茱二分頓愈復因怒吐赤血甚多燥渇垂死此血脫也法當補气乃用人參一兩苓術當歸各三錢陳皮炮黑漧薑各二錢炙艸木香各一錢一劑頓止信藥有回生之功不可委於天命也

一婦人年六十有四久鬱怒頭痛寒熱春間乳內時痛服流气飲之類益甚不時有血如經行又大驚恐飲食不進夜寐不寜乳腫及兩脇焮痛如炙午後色赤余以爲肝脾郁火血燥先以逍遙散加酒炒黑龍膽一錢山梔一錢五分二劑腫痛頓退又二劑而全消再用歸脾加炒梔貝母諸癥悉愈

一婦人久患血崩肢體消瘦飲食到口但聞腥臊口出津液彊食少許腹中作脹此血枯之癥肺肝脾胃虧損之患用八珍湯烏賊魚骨圓兼服兩月而經行百餘劑而康寜如舊矣

一婦人性急躁瘰後吐血發熱兩脇脹痛日晡爲甚余以爲怒气傷肝气血俱虛遂朝用逍遙散倍加炒黑山梔黃柏貝母桔梗麥門五味夕以歸脾湯送地黃丸諸癥並愈

一婦人素勤苦因防子飲食少思忽吐血甚多而自止此後毎勞則吐數口瘵癥已具形體甚倦午前以補中益气午後以歸脾湯送地黃而愈

一女子素鬱結胸滿食少吐血面赤用地黃丸及歸脾加山梔貝母芍藥而愈

一婦人面黃或赤時覺腰間或臍下作痛四肢困倦煩熱不安其經若行先發寒熱兩肋如束其血如崩此脾胃虧損元气下陷與相火濕熱所致用補中益气加防風芍藥炒黑黃柏間以歸脾湯調補化源血自歸經矣一婦人因怒崩血久不已面靑黃而或赤此肝木制脾土而血虛也用小柴胡合四物以淸肝火生肝血又用歸脾補中二湯兼益脾气生肝血而瘥此癥若因肝經有風熱而血不寜者用防風一味爲丸以兼癥之藥煎送或肝經火動而血不寜者用條芩炒爲丸以兼癥之藥煎送無有不效

一婦人性急毎怒非太陽耳項喉齒胸乳作痛則胸滿吞酸吐防少食經行不止此皆肝火之癥肝自病則外癥見土受克則內癥作若自病見用四物加白術茯苓柴胡炒梔炒龍膽若內癥作用四君加柴胡芍藥神麯吳茱炒過黃連諸癥漸愈惟月經不止是血分有熱脾气尙虛以逍遙散倍用白術茯苓陳皮又以補中益气加酒炒芍藥兼服而調

幹內錢氏年五十歲辛丑患崩諸藥罔效壬寅八月身熱肢痛頭暈涕出吐痰少食眾作火治轉熾絕粒數日淹淹伏枕僅存呼吸兄方浙歸診之謂脾胃虛寒用八味丸料一劑使急煎服然胃虛久始下咽翌早遂索粥數匙再劑食倍熱減痛止兼服八味丸良愈癸夘秋因勞役憂怒甲辰春夏崩復作六月二十日胸飽發熱脊痛腰不可轉神气怫郁或作內傷或作中暑崩水沸騰兼以便血煩渴引飲粒米不進至七月十三日晝夜暈憒時作時止計無所出仍屈兄診之脈洪無倫按之微弱此無根之火內眞寒而外假熱也以十全大補加附子一劑暈止食粥三四匙崩血漸減日服八味丸始得全愈幹山妻兩搆危疾命懸湏臾荷兄逺救誠解倒懸之急處方神良知無出此野人懷思姑俟後日玉環之報云爾嘉靖甲辰季秋表弟方幹頓首拜書

大化內患月事不期崩血昬憒發熱不寐或謂血熱妄行投以寒劑益甚或謂胎成受傷投以止血亦不效乃敬延先生診之曰此脾气虛弱無以統攝故耳法當補脾而血自止矣用補中益气加炮姜不數劑而驗惟終夜少睡驚悸另服八物湯更不效叩諸先生曰雜矣乃與歸脾湯加炮姜以補心脾遂如初謹敍其梗槪以附醫案俾後之患者得有所取法云嘉靖甲辰孟冬晚生歸火化頓首拜書

經閉不行

夫經水陰血也屬衝任二脈主上爲乳汁下爲月水其爲患有因脾虛而不能生血者有因脾郁傷而血耗損者有因胃火而血消爍者有因胃損而血少者有因勞傷心而血少者有因怒傷肝而血少者有因腎水不能生肝而血少者有因肺气虛不能行血而閉者治療之法若脾虛而不行者調而補之脾郁而不行者解而補之胃火而不行者淸而補之脾胃損而不行者調而補之勞傷心血而不行者靜而補之怒傷肝而不行者和而補之肺气虛而不行者補脾胃腎虛而不行者補脾肺經云損其肺者益其气損其心者調其榮衛損其脾者調其飲食適其寒溫損其肝者緩其中損其腎者益其精審而治之庶無誤矣

治驗

一婦人停食飽悶發熱或用人參養胃湯益甚再用木香梹榔丸泄防吐痰腹中成塊飲食少思又用二陳黃連厚朴之類前癥益甚腹脹不食月經不至余以爲中气虧損用補中益气加茯苓半夏三十餘劑脾胃健而諸癥愈又二十餘劑而經至前癥若脾虛不能消化飲食者宜用六君子湯補而消之虛寒者加砂仁木香炮姜溫而補之其食積成形者以前藥煎送保和丸大抵食積痞塊癥爲有形所謂邪气勝則實眞气奪則虛惟當養正辟邪而積自除矣𨿽然堅者削之客者除之胃气未虛或可少用若病久虛乏者則不宜用

一婦人飲食後或腹脹或吞酸服枳實丸吞酸益甚飲食日少胸膈滿腿內酸痛畏見風寒又服養胃湯一劑腿內作痛又二劑腿浮腫月經不行余以爲鬱結所傷脾虛濕熱下注侵晨用四君芎歸二陳午後以前湯送越鞠丸飲食漸進諸癥漸愈又用歸脾八珍二湯兼服兩月餘而經行

一婦人性沈多慮月經不行胸滿少食或作脹或吞酸余以爲中气虛寒用補中益气加砂仁香附煨姜二劑胸膈和而飲食進更以六君加芎歸貝母桔梗生薑大棗數劑脾胃健而經自調矣

一婦人素有胃火服淸胃散而安後因勞役躁渴內熱肌肉消瘦月經不行此胃火消爍陰血用逍遙散加丹皮炒梔以淸胃熱用八珍湯加茯苓逺志以養脾血而經自行矣

一婦人久患瘧形體怯弱內熱晡熱自汗盜汗飲食少思月事不行服通經丸虛癥悉具此因虛而致瘧疾因瘧而致經閉用補中益气及六味地黃丸各百餘劑瘧愈而經自行

一婦人久患瘧瘧作則經不行形虛脈大頭痛懶食大便泄防小便淋漓口漧唇裂內熱腹膨皆元气下陷相火合病用補中益气湯治之尋愈惟不時頭痛乃如蔓荊子而痛止又兼六味地黃丸而經行

一婦人因勞耳鳴頭痛體倦此元气不足用補中益气加麥門五味而痊二年後得子因飲食勞倦前癥益甚月經不行晡熱內熱自汗盜汗用六味地黃丸補中益气湯頓愈前癥若因血虛有火用四物加山梔柴胡不應八珍加前藥若气虛弱用四君子若怒耳便聾或鳴者實也小柴胡加芎歸山梔虛用補中益气加山梔若午前甚作火治用小柴胡加炒連炒梔气虛用補中益气午後甚作血虛用四物加白術茯苓若陰虛火動或兼痰甚作渴必用地黃丸以壯水之主經雲頭痛耳鳴九竅不利腸胃之所生也脾胃一虛耳目九竅皆爲之病

一婦人胃气虛弱爲哭母吐血咳發熱盜汗經水三月不行余以爲悲則傷肺思則傷脾遂朝服補中益气加桔梗貝母知母夕用歸脾湯送地黃丸而愈

帶下

或因六淫七情或因醉飽房勞或因膏粱厚味或服燥劑所致脾胃虧損陽气下陷或濕痰下注蘊積而成故言帶也凡此皆當壯脾胃升陽气爲主佐以各經見癥之藥若屬肝則靑小柴胡加山梔或濕熱壅滯小便赤濇龍膽防肝湯屬心則赤小柴胡加黃連山梔當歸屬肺則白補中益气加山梔屬脾則黃六君子加山梔柴胡不應歸脾湯屬腎則黑六味地黃丸若气血俱虛八珍湯陽气下陷補中益气湯濕痰下注前湯加茯苓半夏蒼術黃柏气虛痰飲下注四七湯送腎气丸

治驗

一婦人年逾六十內熱口漧勞則頭暈吐痰帶下或用化痰行气前癥益甚飲食愈少肢體或麻略服祛風化痰肢體常麻手足或冷或熱日漸消瘦余曰癥屬脾气虛弱而不能生肺袪風之劑復損諸經也當滋化源遂用補中益气加茯苓半夏炮姜二十餘劑脾气漸復飲食漸加諸癥頓愈

一孀婦腹脹脇痛內熱晡熱月經不調肢體痠麻不時吐痰或用淸气化痰喉間不利帶下靑黃腹脇膨脹用行气之劑胸膈不利肢體時麻此鬱怒傷損肝脾前藥益甚也朝用歸脾湯以解脾郁生脾气夕用加味逍遙散以生肝血淸肝火兼服百餘劑而諸癥愈

一婦人瘧久兼之帶下發後口漧倦甚余用七味白術散加麥門五味作大劑煎與恣飲再髮稍可仍用補中益气加茯苓半夏十餘劑而愈凡截瘧余常以參術各一兩生薑四兩煨熟煎服卽止或以大劑補中益气加煨姜其功尢防

一婦人頭暈唾痰胸滿气喘得食稍緩苦於白帶二十餘年矣諸藥不應余曰此气虛而痰飲也飲愈而帶始愈遂用六味地黃丸不月而驗

一婦人耳鳴胸痞內熱口漧喉中若有一核吞吐不利月經不調兼之帶下余以爲肝脾鬱結用歸脾湯加半夏山梔升麻柴胡間以四七湯下白丸子而愈

一婦人吞酸胸滿食少便泄月經不調服法制淸气化痰丸兩膝漸腫寒熱往來帶下黃白面黃體倦余以爲脾胃虛濕熱下注用補中益气倍用參術加茯苓半夏炮姜而愈若因怒發熱少食或兩腿赤腫或指縫常濕用六君加柴胡升麻及補中益气

一婦人帶下四肢無力勞則倦怠余曰四肢者土也此屬脾胃虛弱濕痰下注遂以補中益气濟生歸脾二藥治之而愈

一婦人年逾六十帶下黃白因怒胸膈不利飲食少思服消導利气之藥反痰喘胸滿大便下血餘曰此脾气虧損不能攝血歸源也用補中益气加茯苓半夏炮姜四劑諸癥頓愈又用八珍加柴胡炒梔而安

血分水分

二癥或因飲食起居失養或因六淫七情失宜以致脾胃虧損不能發生統攝气血乖違行失常道若先因經水斷絕後至四肢浮腫小便不通血化爲水名曰血分宜用椒仁丸治之若先小便不利後至身面浮腫經水不通水化爲血名曰水分宜用葶丸治之此屬形气不足邪淫隧道必用此藥以宣導其邪而佐以輔補元气庶使藥力有所仗而行則邪自不能容而眞气亦不至於復傷矣

治驗

一婦人月經不調晡熱內熱飲食少思肌體消瘦小便頻數服濟陰丸月經不行四肢浮腫小便不通余曰此血分也朝用椒仁丸夕用歸脾湯漸愈乃以人參丸代椒仁丸兩月餘將愈専用歸脾湯五十餘劑而痊一婦月經不調小便短少或用淸熱分利之藥小便不利三月餘身面浮腫月經不通余曰此水分也遂朝用葶丸夕用歸脾湯漸愈乃用人參丸間服而愈已上二癥作脾虛水气用分利等藥而歿者多矣惜哉

小便出血

婦人小便尿血或因膏粱炙煿或因醉飽入房或因飲食勞役或因六淫七情以致元气虧損不能統攝歸源若因怒動肝火者用加味逍遙散調送髮灰肝經風熱者送子芩丸久而血虛者用八珍送髮灰若膏粱積熱者用淸胃散加槐花甘艸房勞所傷者用六君加柴胡升麻風熱所傷者用四君加防風枳殻凡久而虧損元气者用補中益气爲主鬱結傷脾者用濟生歸脾爲主

治驗

一婦人尿血因怒气寒熱或頭痛或脇脹用加味逍遙諸癥稍愈但頭痛此陽气虛用補中益气加蔓荊子而痊後鬱怒小腹內痛次日尿血熱甚仍用前散加龍膽艸並歸脾湯將愈因飲食所傷血仍作徹夜不寐心忡不寜此脾血尙虛用前湯而痊

一婦人尿血久用寒涼止血藥面色痿黃肢體倦怠飲食不甘晡熱作渴三年矣此前藥復傷脾胃元气下陷而不能攝血也蓋病久鬱結傷脾用補中益气以補元气用歸脾湯以解脾郁使血歸經更用加味逍遙以調養肝血不月諸癥漸愈三月而痊

熱入血室

婦人傷寒或勞役或怒气發熱適遇經行以致熱入血室或血不行或血不止令人晝則明了安靜夜則譫語如見鬼狀用小柴胡加生地黃血虛者用四物加生地柴胡切不可犯胃气若病旣愈而血未止或熱未已元气素弱用補中益气脾气素郁用濟生歸脾血气素弱用十全大補庶無誤矣

治驗

一婦人經行感冒風寒日間安靜至夜譫語用小柴胡加生地治之頓安但內熱頭暈用補中益气加蔓荊子而愈後因怒惱寒熱譫語胸脇脹痛小便頻數月經先期此是肝火血熱妄行用加味逍遙加生地而愈一婦人因怒寒熱頭痛譫言妄語日晡至夜益甚而經暴至蓋肝藏血此怒動火而血妄行用加味逍遙散加生地治之神思頓淸但食少體倦月經未已蓋脾統血此脾气虛不能攝用補中益气治之月經漸止

一婦人懷抱素郁感冒經行譫語服發散之劑不應用寒涼降火前癥益甚更加月經不止肚腹作痛嘔吐不食痰涎自出此脾胃虛寒用香砂六君脾胃漸健諸癥漸退又用歸脾湯而全愈

師尼寡婦寒熱

宋褚氏療師尼寡婦別制方藥謂獨陰無陽致血气交爭乍寒乍熱如瘧或腰背作痛而寒熱其肝脈出寸口是其癥也若室女出嫁愆期而寒熱亦然蓋男子精盛則思室女子血盛以懷胎此天地自然之理也治以小柴胡加生地久而血虛佐以加味逍遙散若兼虧損肝經而寒熱者佐以八珍湯若兼虧損元气而寒熱者佐以補中益气湯若兼郁傷脾气而寒熱者佐以濟生歸脾湯此癥多兼經不調當詳孰爲緩急而治之

治驗

一寡婦因怒致不時寒熱久而不已肝脈用小柴胡加生地治之而愈但見風寒熱仍作此是脾胃气虛用加味歸脾補中益气二湯兼服而止

一婦人因夫經商久不歸發寒熱月經旬餘方止服降火涼血反潮熱內熱自汗盜汗月經頻數余曰熱汗气血虛也經頻肝脾虛也用歸脾湯六味丸而愈常治兼癥旣愈而寒熱當仍用本癥藥

一室女寒熱左手脈長而出寸口用小柴胡加生地烏梅治之而愈旣嫁而諸癥悉退

一室女久患寒熱月經不調先以小柴胡加生地治之少愈更以生地黃丸而痊

一放出宮女年逾三十兩胯作痛肉色不變大小便中作痛如淋登厠尢痛此瘀血漬入隧道爲患乃男女失合之癥也難治後潰不斂又患瘰而歿此婦爲吾鄕湯氏妾湯爲商常在外可見此婦在內久懷憂鬱及出外又不能如願是以致生此疾愈見瘰流注乃七情气血損傷不可用攻伐皎然矣按精血篇云女人天癸旣至逾十年無男子合則不調未逾十年思男子合亦不調不調則舊血不出新血誤行或漬而入骨或變而爲腫或𨿽合而難子合多則枯虛人產乳眾則血枯殺人觀其精血思過半矣

一室女年十七久不愈天癸未通發熱咳飲食少思或欲用通經丸余曰此癥潮熱經不調者不治所喜脈不濇且不潮熱尙可治但養气血益津液其經自行惑於速效仍用之餘曰非其治也此乃慓悍之劑大助陽火陰血得之則妄行脾胃得之則愈虛經果通而不止飲食愈少更加潮熱遂致不救

歷節痛風【卽白虎歷節風】

歷節痛或因飲食起居失節或因七情六淫失宜以致脾胃虧損腠理不密外邪所侵或爲肝火內動肝血耗損或爲肢體疼痛或爲肢節難伸或爲卒然掣痛或爲走痛無常或內熱晡熱自汗盜汗或經不調飲食不甘其治法屬風邪者小續命湯走注疼痛者漏蘆散骨節疼痛者四生丸濕熱痛者淸燥湯兼痰佐以二陳肝火者加味逍遙散加羌活川芎脾郁者加味歸脾加羌活川芎血虛者四物加羌活川芎气虛者四君加羌活川芎气血俱虛者八珍加羌活川芎月經先期而痛者加味逍遙散爲主月經過期而痛者補中益气爲主大抵痛而不敢按者屬病气元气俱實也手按而痛緩者病气元气俱虛也若勞役而作痛者元气虛也飲食失宜而作痛者脾胃虛也怒惱而作痛者肝火也經行而作痛血虛也凡此皆固元气爲主而佐以治病之藥

治驗

一婦人自汗盜汗發熱晡熱體倦少食月經不調吐痰甚多二年矣徧身作痛天陰風雨益甚用小續命湯而痛止用補中益气加味歸脾二湯三十餘劑而愈自汗等癥皆鬱結傷損脾气不能輸養諸藏所致故用前二湯専主脾胃若用寒涼降火理气化痰復傷生气多致不起

一婦人因怒月經去多發熱作渴左目緊小頭項動掉四肢抽搐徧身疼痛此怒動肝火肝血虛而內生風用加味逍遙加鉤藤數劑諸癥漸愈又用八珍湯調理而痊

一婦人月經先期素有痛癥毎勞必作用眾手重按痛稍止此气血虛而有火用十全大補加獨活治之而痛痊用六味丸逍遙散而經調

一婦人歷節作痛發熱作渇飲食少思月經過期諸藥不應脈洪大按之微細用附子八物四劑而痛止用加味逍遙而元气復六味丸而月經調

一婦人體肥胖素內熱月經先期患痛風下身微腫痛甚小便頻數身重脈緩癥屬風濕而血虛有熱先用羌活勝濕湯四劑腫痛漸愈用淸燥湯數劑小便漸淸用加味逍遙十餘劑內熱漸愈爲飲食停滯發熱仍痛面目浮腫用六君加柴胡升麻而愈又因怒气小腹痞悶寒熱嘔吐此木侮脾土用前藥加山梔木香而安惟小腹下墜似欲去後此脾气下陷用補中益气而愈後因勞役怒气作嘔吐痰徧身腫痛月經忽來寒熱用六君加柴胡山梔以扶元气淸肝火腫痛嘔吐悉退用補中益气以升陽气健營气月經寒熱悉瘥

一婦人飲食少思畏見風寒患痛風嘔吐寒熱脈緊用附子八物四肢痛愈用獨活寄生腰痛亦痊惟兩膝腫痛用大防風而消用加味歸脾逍遙而元气復

流注

婦人流注或因憂思鬱怒虧損肝脾或因產後勞役復傷气血以致營气不從逆於肉理或因腠理不密外邪客之或濕痰流注或跌撲血滯或產後惡露蓋气流而注血注而凝或生於四肢闗節或流於胸腹腰臀或結塊或漫腫皆屬虛損急用蔥熨及益气養榮湯則未成自消已成自潰若久而腫起作痛肢體倦怠病气有餘形气不足尙可治若漫腫微痛屬形气病气俱不足最難治不作膿或膿成不潰气血虛也用八珍湯憎寒畏寒陽气虛也十全大補湯晡熱內熱陰气虛也四物加參術作嘔欲嘔胃气虛也六君加炮姜食少體倦脾气虛也補中益气加茯苓半夏四肢逆冷小便頻數命門火衰也八味丸小便頻數痰盛作渴腎水虧損也六味丸月經過期多日不止肝脾虛也八珍湯加柴胡丹皮凡潰而气血虛弱不斂者更用十全大補湯煎膏外補之久潰而寒邪凝滯不斂者用豆豉餅袪散之其潰而內有膿管不斂者用鍼頭散腐化之自愈若不補气血不節飲食不愼起居不戒七情或用寒涼尅伐皆不治

治驗

一婦人左臂患之年許不潰堅硬不痛肉色不變脈弱少食月經過期日晡發熱勞怒則痛遂與參茋歸術川芎芍藥熟地貝母逺志香附桔梗丹皮甘艸百餘貼而消

一婦人暴怒脇下腫痛胸膈不利時或气走作痛與方脈流气飲數劑而止更以小柴胡對四物加香附貝母月餘而愈

一婦人因怒脇下腫痛胸膈不利脈沈滯以方脈流气飲數劑少愈以小柴胡對二陳加靑皮桔梗貝母數劑頓退更以小柴胡對四物二十餘劑而痊

一婦人因閃肭肩患腫徧身痛遂以黑丸子二服而痛止以方脈流气飲二劑而腫消更以二陳對四物加香附枳殻桔梗而全愈

一婦人腿患筋攣骨痛諸藥不應脈遲緊用大防風湯二劑頓退又二劑而安○又一婦患之亦然先用前湯二劑更服黑丸子而痊此二患若失治潰成敗證一婦人潰後發熱予以爲虛彼不信乃服敗毒藥果發大熱竟至不救夫潰瘍𨿽有表證發熱宜以托裏爲主佐以表散之劑何況瘰流注乎若气血充實經絡通暢決無患者此証之因皆由气血素虧或七情所傷經絡鬱結或腠理不密六淫外侵隧道壅塞若不審其所因辧其虛實鮮不悞人

瘰

婦人瘰或因胎產血崩虧損腎肝或因憂思鬱怒傷損肝脾或因恚怒風熱肝膽血燥或因水涸血虛筋攣則累累然如貫珠故多生於耳前後項側胸脇間若寒熱腫痛乃肝經气動而爲病用柴胡梔子散以淸肝火爲主而佐以逍遙散以養肝血若寒熱旣止而核不消乃肝經之血亦病用加味四物湯以養肝血爲主而佐以柴胡梔子散以淸肝火若初生如豆粒附著於筋肉色不變內熱口漧精神倦怠久不消潰乃肝脾虧損用逍遙散歸脾湯六味丸健脾土培肝木切不可輕用散堅追毒之劑外臺祕要云肝腎虛熱則生矣病機云瘰不系膏粱丹毒因虛勞气郁所致補形气調經脈其瘡當自消散誤下之先犯病禁經禁若久潰脈浮大邪火盛也面色防白金尅木也皆不治若赤脈貫瞳子有幾條則幾年死

治驗

一婦人久而不愈或以爲木旺之癥用散腫潰堅湯伐之腫硬益甚余以爲肝經气血虧損當滋化源用六味地黃丸補中益气湯至春而愈此癥若肝經風火暴病元气無虧宜用前湯若風木旺而自病宜用防靑丸虛者用地黃丸若水不能生木亦用此丸若金來尅木宜補脾土生腎水火凡風木之病但壯脾土則木自不能尅矣若行伐肝則脾胃先傷而木反來尅土矣

一婦患之恐不起致少寐年餘破膿水淋漓經水或五十日或兩月餘一至誤服通經丸展轉無寐午前惡寒午後發熱余以爲思慮虧損脾血用歸脾湯作丸午前以六君子送下午後以逍遙散送下兩月餘得寐半載後經行如期年餘而瘡愈

一婦潰後發熱煩躁作渴脈大而虛以當歸補血湯六劑而安熱退又以聖愈湯數劑而全愈更以八珍加貝母逺志三十餘劑而斂

一婦人項結核寒熱頭痛脇乳脹痛內熱口苦小便頻數癥屬肝火血虛用四物加柴胡山梔膽艸而愈又用加味逍遙散而安

一婦人瘰後徧身作癢脈大按而虛以十全大補加香附治之而愈大凡潰後午前癢作气虛午後癢作血虛若作風癥治之必死

一婦人項核腫痛察其气血俱實先以必效散一服下之更以益气養榮湯補之三十餘劑而消常治此癥若必欲出膿但虛弱者先用前湯待其气血稍充乃用必效散去其毒仍用補藥無不效未成膿者灸肘尖調經解郁及隔蒜灸多自消有膿卽鍼之若气血復而核不消卻服散堅之劑月許不應气血不損須用必效散其毒一下卽多服益气養榮湯如不應亦灸肘尖如瘡口不斂者更用豆防餅琥珀膏若气血俱虛或不愼飲食七情者不治然此癥以气血爲主气血壯實不用追蝕之劑亦能自腐但取去使易於收斂耳血虛而用追蝕不惟徒治適足以敗矣

乳癰乳巖

婦人乳癰屬膽胃二腑熱毒气血壅滯故初起腫痛發於肌表肉色焮赤其人表熱發熱或發寒熱或憎寒頭痛煩渴飲冷用人參敗毒散神效蔞散加味逍遙散治之其自消散若至數日之間膿成潰竅稠膿湧出膿盡自愈若气血虛弱或誤用敗毒久不收斂膿淸脈大則難治乳巖屬肝脾二臓鬱怒气血虧損故初起小核結於乳內肉色如故其人內熱夜熱五心發熱肢體倦瘦月經不調用加味歸脾湯加味逍遙散神效蔞散多自消散若荏苒日漸大�巖色赤出水腐潰深洞用前歸脾湯等藥可延歲月若誤用攻伐危殆迫矣大凡乳癥若因恚怒宜疏肝淸熱焮痛寒熱宜發表散邪腫焮痛甚宜淸肝消毒並隔蒜灸不作膿或膿不潰補气血爲主不收斂成膿稀補脾胃爲主膿出反痛或發寒熱補气血爲主或晡熱內熱補血爲主若飲食少思或作嘔吐補胃爲主飲食難化或作泄防補脾爲主勞碌腫痛補气血爲主怒气腫痛養肝血爲主兒口所吹須吮通揉散成癰治以前法潮熱暮熱亦主前藥大抵男子多由房勞耗傷肝腎婦人鬱怒虧損肝脾治者審之【若以孕婦患此名曰內吹然其所致之因則一惟用藥不可犯其胎耳】

治驗

一婦人內熱脇脹兩乳不時作痛口內不時辛辣若臥而起急則臍下牽痛此帶脈爲患用小柴胡加靑皮黃連山梔二劑而瘥

一婦人因怒兩乳腫兼頭痛寒熱用人參敗毒散二劑表癥已退用小柴胡加芎歸枳殻桔梗四劑而消一婦人久郁右乳內腫硬用八珍湯加逺志貝母柴胡靑皮及隔蒜灸兼服神效蔞散兩月餘而消

一婦人左乳內腫如桃不痛不赤發熱漸瘦用八珍加香附逺志靑皮柴胡百餘劑又兼服神效蔞散三十餘劑膿潰而愈

一婦人郁久左乳內結核如杏許三月不消心脈濇而脾脈大按之無力以八珍加貝母逺志香附柴胡靑皮桔梗五十餘劑而潰又三十餘劑而愈

一婦人稟實性躁懷抱久郁左乳內結一核按之微痛以連翹飲子二十餘劑少退更以八珍加靑皮香附桔梗貝母二十餘劑而消

一婦人發熱作渴至夜尢甚兩乳忽腫肝脈洪數乃熱入血室也用加味小柴胡湯熱止腫消

一婦人因怒左乳作痛發熱表散大過腫熱益甚用益气養榮湯數劑熱止膿成不從用鍼腫脹熱渇膿大泄仍以前湯月餘始愈此癥若膿成未破有薄皮剝起者用代鍼之劑其膿自出不若及時用鍼不致大潰若膿血未盡輒用生肌反助其邪愼之

一婦人因怒左乳作痛胸膈不利以方脈流气飲加木香靑皮四劑而安

一婦人膿淸腫硬面黃食少內熱晡熱自汗盜汗月經不行此肝脾气血俱虛用十全大補加逺志貝母及補中益气各三十餘劑外用蔥熨患處諸癥尋愈

一婦人膿成脹痛余欲鍼之不從數日始鍼出敗膿三四碗許虛癥蜂起幾至危殆用大補兩月餘而安若元气虛弱不作膿者用益气養榮湯補之膿成卽鍼若腫痛寒熱怠惰食少或至夜熱甚用補中益气湯兼逍遙散補之爲善

一產婦因乳少服藥通之致乳房腫脹發熱作渴以玉露散補之而愈夫乳汁乃气血所化在上爲乳在下爲經若衝任之脈盛脾胃之气壯則乳汁多而濃衰則淡而少所乳之子亦弱而多病又有屢產無乳或大便濇滯乃亡津液也當滋化源

一婦人右乳內結三核年餘不消朝寒暮熱飲食不甘此乳巖以益气養榮湯百餘劑血气漸復更以木香餅熨之喜其謹疾年餘而消

至英內年二十有五素虛弱多鬱怒時疫後脾胃愈虛飲食愈少又值气忿右乳脇下紅腫應內作痛用炒麩皮熨之腫𨿽少散內痛益甚轉側胸中如物懸墜遂與加減四物湯內腫如鵞卵外大如盤胸脇背心相引而痛夜熱勢甚治者皆以攻毒爲言叩諸先生乃云此病後脾弱而復怒傷肝治法惟主於健脾气平肝火則腫自消而病自愈矣承惠方以八物加陳皮黃茋柴胡山梔白芷服八劑病減六七去白芷加靑皮木香桔梗又六劑而全愈奏功之奇獲效之速蓋出於尋常萬萬也感激厚恩昕夕不忘錄此乞附醫案以詔後之患者毋爲攻毒者之所惑也晚生尢至英頓首再拜書

一婦人乳內結核年餘晡熱少食餘欲用益气養榮湯治之彼以爲緩乃服行气之劑其勢愈甚潰而日出淸膿而歿

郭氏妾乃放出宮女乳內結一核如栗亦服流气等藥大如覆碗堅硬如石出水而歿

血風瘡

婦人血風瘡因肝脾二經風熱郁火血燥所致其外癥身發疙或如丹毒癢痛不常搔破成瘡膿水淋漓其內癥月經無定小便不調夜熱內熱自汗盜汗惡寒憎寒肢體倦怠飲食不甘寒熱往來若發熱作痛乃肝經風熱血燥用當歸飲加柴胡山梔若體倦食少口漧潮熱乃肝經郁火傷血用加味逍遙散若疙痛癢寒熱往來乃肝經風熱傷血用小柴胡加山梔黃連若夜間發熱作渴譫語乃熱入血室用小柴胡加生地黃血虛四物合小柴胡湯若無寐盜汗內熱晡熱乃脾經血虛用歸脾湯兼寒熱加山梔熟地若用風藥復傷陰血反致他癥

治驗

一婦人素淸苦四肢患此誤用敗毒寒涼晡熱內熱自汗盜汗月經不調口漧咽燥此鬱結傷脾四肢者脾主之用歸脾湯數劑後兼逍遙散五十餘劑而愈

一婦人性躁寒熱口苦脇痛耳鳴腹脹溺濇年餘矣癥屬肝火用四君加柴胡炒山梔炒龍膽數劑乃與逍遙散兼服而瘡愈又與六味丸及逍遙散七十餘劑諸癥悉退若有愈後身起白屑搔則肌膚如帛所隔此气血虛不能營於腠理用大補之劑若有愈後發熱身起疙癢痛搔破膿水淋漓經不調此肝火血熱用四物加柴胡山梔白術茯苓丹皮甘艸

一婦人日晡身癢月餘口漧又月餘成瘡服祛風之劑膿水淋漓午前畏寒午後發熱殊類風癥余謂此肝經郁火外邪所搏用補中益气加山梔鉤藤又以逍遙散加川芎貝母而愈

一婦人搔癢發熱日晡益甚膚見赤防月經過期此血虛有熱以逍遙散倍加熟地熱止癢退更以四物加柴胡參茋炙艸茯苓調理遂愈

一女子十二歲善怒徧身作癢用柴胡川芎山梔芍藥以淸肝火以生地當歸黃芩涼肝血以白術茯苓甘艸健脾土而愈半載後徧身起赤防或時暈此肝火熾甚血得熱而妄行是夜果經至

膁瘡

婦人兩膁生瘡或因胎產飲食失宜傷損脾胃或因憂思鬱怒虧損肝脾以致濕熱下注或外邪所侵外膁屬足三陽可治內膁屬足三陰難治若初起發腫赤痛屬濕毒所乘用人參敗毒或檳蘇敗毒散若漫腫作痛或不腫不痛屬脾虛濕熱下注用補中益气或八珍湯或膿水淋漓體倦少食內熱口漧屬脾气虛弱用補中益气加茯苓酒炒芍藥若午後頭目不淸屬陰火用前湯加酒炒黑黃栢若午後發熱體倦屬血虛用前湯加川芎熟地若懷抱不樂而甚用歸脾湯加山梔柴胡若恚怒气逆而甚用補中益气加川芎山梔若內熱體倦痰涎口瘡屬脾腎虛熱用六味丸若肢體畏寒飲食少思屬脾腎虛寒用八味丸火抵色赤屬熱毒易治色黯屬脾腎虛寒難治設誤用攻伐復傷胃气難保其生

治驗

一婦人患之四畔微赤作痛重墜膿水淋漓胸脇不利飲食少思內熱口苦夜間少寐此屬脾虛郁傷用歸脾湯解鬱結而生脾血用補中益气加茯苓半夏補脾气而除濕熱尋愈

一婦人久不愈色赤微熱日晡焮腫形體虛弱飲食少思勞則喘渴惡寒發熱此脾虛下陷用補中益气湯而愈

一婦人三年矣色黯腫硬惡寒發熱飲食少思形體消瘦作渴飲湯飲食稍多或腹脹或泄防或作嘔或吞酸此脾气虛寒用補中益气加漧薑肉桂五十餘劑而愈一婦人因入【缺】朝步履惡寒發熱倦怠懶食瘡口出血此勞傷元气不能攝血歸經用補中益气湯而愈一婦人因怒寒熱頭或耳項胸脇脹痛或小腹陰道悶墜或小便頻數下血此屬肝火血熱先用小柴胡湯加炒黒山梔川芎當歸車前二劑諸癥頓退又用加味逍遙散補其陰血而愈後因飲食勞倦前癥復作瘡口出血用補中益气湯治之而愈

一婦人患將兩月焮赤腫痛小便頻數飲食如常用活命飲二劑諸癥悉退又用八珍湯而痊

一婦人患此焮痛惡寒發熱用檳蘇敗毒散而寒熱退用仙方活命飲而焮痛止再用補中益气湯而形气健

陰瘡【交接出血陰挺陰癢陰虫附】

婦人陰瘡乃七情郁火傷損肝脾濕熱下注其外癥有陰中舒出如蛇俗呼陰挺有翻突如餅俗呼陰菌亦有如雞冠花亦有生諸虫亦有腫痛濕癢潰爛出水脹悶脫墜者其內癥口漧內熱體倦經不調飲食無味晡熱發熱胸膈不利脇肋不調小腹痞脹赤白帶下小水淋濇其治法腫痛者宜用四物加柴胡山梔丹皮膽艸濕癢者宜用歸脾加山梔丹皮柴胡淋濇者宜用龍膽防肝加白術丹皮潰腐者宜用加味逍遙散腫悶脫墜者宜用補中益气加山梔丹皮佐以外治之法備見治驗

治驗

一婦人胸膈不利內熱作渴飲食不甘肢體倦怠陰中悶癢小便赤濇此鬱怒所致用歸脾加山梔而愈後因怒患處並小腹脹痛用小柴胡加山梔芎歸芍藥而愈但內熱晡熱用逍遙散加山梔而愈後因勞役發熱患處腫脹小便仍濇用補中益气加山梔茯苓丹皮而愈一婦人陰中突出如菌四圍腫痛小便頻數內熱晡熱似癢似痛小腹重墜此肝脾鬱結之癥蓋肝火濕熱而腫痛脾虛下陷而重墜也先以補中益气加山梔茯苓車前靑皮以淸肝火升脾气漸愈更以歸脾湯加山梔茯苓川芎調理更以生豬脂和藜蘆末塗之而収入一婦人陰中挺出一條五寸許悶痛重墜水出淋漓小便濇滯夕與龍膽防肝湯分利濕熱朝與補中益气湯升補脾气諸癥漸愈再與歸脾加山梔茯苓川芎黃栢兼服調理而愈後因勞役或怒气下部濕癢小水不利仍用前藥卽愈亦有尺許者亦有生諸虫物者皆用此治一婦人腐潰膿水淋漓腫痛寒熱小便赤濇內熱作渴肢體倦怠胸膈不利飲食少思三月餘矣用補中益气內柴胡升麻各用一錢加茯苓一錢炒山梔二錢數劑少愈又與歸脾加山梔川芎茯苓三十餘劑諸癥悉退惟內熱尙在再與逍遙散倍用山梔而愈

一婦人素性急陰內或痛小便赤濇怒則益甚或發熱或寒熱治以芎歸炒梔柴胡苓術丹皮澤防炒芍炒車前炒連生艸數劑漸愈乃去黃連澤防又數劑而全愈一婦人素鬱悶陰內痛癢不時出水飲食少思肢體倦怠用歸脾加丹皮山梔芍藥柴胡生艸主之而安一婦人陰內癢痛內熱倦怠飲食少思用參茋歸術陳皮柴胡炒梔炒車前升麻芍藥丹皮茯苓治之而痊若陰中有虫癢痛亦屬肝木以桃仁研膏和雄黃末納陰中以殺之仍用淸肝解郁有以雞肝納之者乃取虫之法也

一婦人交接違理出血作痛發熱口漧誤服寒涼之藥前癥益甚不時欲嘔飲食少思此癥屬肝經而藥復傷脾也先用六君子加柴胡而脾胃漸愈乃用加味逍遙散而患處亦痊

一婦人毎交接輒出血作痛敷服皆涼血止痛之劑不時出血甚多此肝傷而不能藏血脾傷而不能攝血也用補中益气濟生歸脾二湯而愈若交接出血用熟艾熱裹入陰中若交接違理而出血用亂髮靑布燒爲末敷之血自止若出血過多而見他癥但用前藥調補肝脾諸癥自愈矣

一婦人陰腫下墜悶痛出水胸腹不利小便頻數內熱晡熱口苦耳鳴先用小柴胡加車前膽艸苓術升麻二劑稍緩又用加味逍遙加升麻數劑稍愈乃以加味歸脾加升麻柴胡並補中益气加山梔數劑漸愈仍用加味逍遙加味芎歸二藥調理而痊

一婦人熱痛用寒涼敗毒飲食不入時欲嘔吐小腹重墜似欲去後此脾胃虧損元气下陷癥屬虛寒先用補中益气加炮姜二劑重墜如失再用前湯加茯苓半夏二十餘劑而愈乃以歸脾少加柴胡升麻六味地黃丸調理兩月餘而康

附方幷注

保和丸治飲食停滯胸膈痞滿或作吞酸等癥神麯【炒】半夏茯苓【各一兩】蘿卜子【炒】陳皮連翹【各五錢】山查【取肉二兩蒸】

右爲末粥丸加白術二兩名大安丸

越鞠丸治六郁胸膈痞滿嘔吐吞酸或濕熱腹脹腿腳酸疼等癥

蒼術【炒】神麯【炒】香附山查山梔【炒】撫芎麥芽【炒各等分】

右各另爲末水調炒麯麫糊爲丸如桐子大毎服五七十丸白滚湯下

右金丸【一名四今丸】治肝火胸脇刺痛或發寒熱或頭目作痛小便淋祕或小腹疼痛一切肝火之癥

黃連【六兩】吳茱茰【一兩湯煮片時用】

右爲末粥丸白術陳皮湯下

椒仁丸治先因經水斷絕後至四肢浮腫小便不通血化爲水

椒仁甘遂附子【炮】續隨子【去皮研】郁李仁黒牽牛五靈脂【研碎】當歸【各五錢】吳茱茰【五錢】延胡索【五錢】芫花【酸浸一錢】石膏膽礬人言【各一錢】斑貓【十个糯米炒黃去米不用】蚖靑【十枚去頭翅足同糯米炒黃去米不用】

右爲末麵糊爲丸如豌豆大每服一丸橘皮湯下此方藥𨿽峻利所用不多若畏而不服有

養病害身之患常治虛弱之人亦未見其有

誤也

血分葶丸治先因小便不利後至身面浮腫經水不通水化爲血

葶【研炒】續隨子【去殻各半兩研】榦筍末【一兩】

右爲末肉丸如桐子大每服七丸煎扁竹湯下如大便利者減續隨子葶各一錢加白術五錢

人參丸治經脈不利化爲水流走四肢悉皆腫滿名曰血分其與水相類若作水治之非也宜用此人參當歸桂心瞿麥穗赤芍藥白茯苓【各半兩】葶【炒另研一錢】大黃【濕紙裹飯上蒸熟去紙切炒】

右爲末煉蜜丸桐子大每服十五丸至二三十丸空心飲湯下

栢子仁丸治血虛有火月經耗損漸至不通日漸羸瘦而生潮熱愼毋以毒藥通之宜栢子仁丸澤蘭湯主之

柏子仁【炒研】牛膝【酒拌】捲柏【各半兩】澤蘭葉續斷【各二兩】熟地黃【用生者三兩酒拌蒸半日忌鐵器杵膏】

右爲末入地黃膏加煉蜜丸桐子大每服三十丸空心米飲下

澤蘭湯治癥同前

澤蘭葉【三兩】當歸【酒拌】芍藥【炒各一兩】甘艸【五錢】

右爲粗末每服五錢水二鐘煎至一鐘去柤溫服

獨參湯治一切失血惡寒發熱作渴煩躁並宜此藥補气蓋血生於气陽生陰長之理也用人參二兩棗十枚水煎服

玉露散治乳脈不行身體壯熱頭目昬痛大便澁滯等癥人參白茯苓桔梗川芎白芷當歸芍藥【各一錢】甘艸【五分】

右水煎服若熱甚大便祕量加炒大黃

聖愈湯治血虛心煩睡臥不寜或五心煩熱

當歸【酒拌】黃茋【炒各一錢】生地黃【酒拌】川芎人參熟地黃【酒拌蒸半日各五錢】

右水煎服

當歸飲治血熱癮癢痛膿水淋漓發熱等癥當歸白芍藥川芎生地黃白蒺藜【各一錢】防風荊芥【各五分】黃茋【一錢】何首烏甘艸【五分】

右水煎服

龍膽防肝湯治肝經濕熱下部腫焮作痛小便澁滯陰挺如菌或出物如虫等癥

車前子【炒】木通【各五錢】澤防【一錢】生地黃【酒拌】當歸尾【酒拌】山梔【炒】黃芩生甘艸【各五分】龍膽艸【酒拌炒黃一錢】

右水煎服

烏賊魚骨丸治婦人血枯胸膈四肢滿妨於食飲病至聞腥臊臭气先唾血出淸液或前後泄血目轉月事衰少不來

烏賊魚骨【去甲四兩】蕳茹【一兩】

右爲末以雀卵和成劑丸如小豆大每服五丸加至十丸以鮑魚煎湯下以飯壓之

靑州白丸子治風痰咳或牙關緊急不知人事或痰滯作麻

南星【三兩】半夏【七兩】白附子【二兩】川烏【半兩各生用】

右爲末絹袋盛井水擺浸仍換水浸三五日曬漧糯米粉丸如急用以薑汁糊丸亦可

四七湯治七情鬱結咽間如有一核吞吐不利或中脘痞滿痰涎壅喘或惡心少食

紫蘇葉【一錢】厚朴【一錢五分】茯苓【一錢】半夏【姜制七分】

右姜水煎服

若白帶以此湯送前丸其效如神

當歸龍薈丸治肝經癥脇下作痛或有積塊或下疳便癰小便淋濇或瘀血凝滯小便作痛

當歸【酒拌】梔子仁【炒】黃連龍膽艸【酒拌炒】靑皮黃芩【各一兩】大黃【酒拌炒】蘆薈靑黛柴胡【各五錢】木香【二錢五分】麝香【五分另研】

右爲末炒神麯糊丸每服二三十丸姜湯下

阿魏膏治一切痞塊

羌活獨活參官桂赤芍藥穿山甲生地黃兩頭尖大黃白芷天麻【各五錢】

紅花【四錢】槐栁桃枝【各三錢】木鼈子【二十枚去殻】亂髮【如雞子大一塊】

右用香油二斤四兩煎黑去柤入發再煎化仍去柤徐下黃丹煎軟硬得中方入芒硝阿魏蘇合油乳香沒藥五錢麝香三錢調勻成膏矣攤貼患處內服蘆薈丸等黃丹須眞正者效凡貼膏藥先用朴硝隨患處鋪半指厚以紙蓋用熱熨斗熨良久如硝耗再加熨之熨二時許方貼膏藥若是肝積加蘆薈末同熨

蘆薈丸治肝疳口舌生瘡牙齦腐爛或徧身生瘡等癥

大皂角靑黛蘆薈【研】硃砂【研】麝香【研各一錢】幹蝦蟆【用皂角各等分燒存性爲末一兩入前項藥】

右爲末蒸餅糊丸麻子大每服五七十丸米飲下

局方小續命湯治歷節痛風痰盛口禁腰背反張等癥

防己肉桂【去粗皮】黃芩杏仁【去皮尖炒黃】白芍甘艸川芎麻黃【去節】人參【去蘆各一兩】防風【一兩五錢】附子【炮去皮臍半兩】

右爲粗末每服三錢姜棗水煎服

調中益气湯治體怠嗜臥不思飲食或痰泄防等癥

黃茋【一兩】人參【去蘆頭】甘艸蒼術【各五分】柴胡橘皮升麻木香【各五分】

右姜棗水煎空心服

佛手散治姙娠傷胎下血

當歸【三錢】川芎【二錢】

右水煎食前服

木香餅治一切气滯結腫或痛或閃肭及風寒所傷作痛並效

木香【五錢】生地黃【一兩】

右木香爲末地黃杵膏和勻量患處大小作餅置患處以熱熨斗熨之

隔蒜灸法治一切瘡毒大痛或不痛或麻木如痛者灸至不痛不痛者灸至痛其毒隨火而散蓋火以暢達防引郁毒此從治之法也有回生之功用大蒜頭去皮切三文錢厚安瘡頭頭用艾裝於蒜上炙之三裝換蒜復灸未成者卽消已成者亦殺其大勢不能爲害如瘡大用蒜搗爛攤患處將艾鋪上燒之蒜敗再換如不痛或不作膿及不起發或陰瘡尢宜多灸灸而仍不痛不作膿不起發者不治此气血虛極也

神效蒜熨法治虛怯人肢體患腫塊或作痛或不痛或風襲於經絡肢體疼痛或四肢筋攣骨痛又治流注跌撲傷損腫痛用蔥頭細切杵爛炒熱敷患處冷易之再熨腫痛卽止其效如神

豆豉餅治瘡腫硬不潰及潰而不斂幷一切頑瘡惡瘡用江西豆豉爲末唾津和作餅子如錢大厚如三文置患處以艾裝於餅上灸之幹則易之如背瘡用潄口水調作餅覆患處以艾鋪餅上灸之如未成者卽消已成者能消其毒如有不效气血虛敗也

益气養榮湯治抑鬱瘰或四肢患腫肉色不變或日晡發熱或潰而不斂

人參茯苓陳皮貝母香附【酒拌】川芎黃茋【塩水拌炒】熟地黃【酒拌】當歸【酒拌】芍藥【炒各一錢】甘艸【炙】桔梗【炒各五分】白術【炒一錢】

右薑水煎服

人參養榮湯治潰發熱惡寒四肢倦怠體瘦少食麵黃短气不能收斂若大瘡愈後多服之不變他癥白芍【一錢五分】人參陳皮黃茋【蜜炙】桂心當歸【酒拌】白術甘艸【炙各一錢】熟地黃【酒拌】五味子【炒】茯苓【各七分半】逺志【去心炒五分】

右姜棗水煎服

方脈流气飲子治腦怒胸膈脹滿或肢體作痛或結壅腫血气無虧者

紫蘇葉靑皮苦梗半夏【煨】當歸芍藥烏藥茯苓川芎黃茋枳殻【去穣麩炒】防風【各半兩】甘艸橘皮【各五分】大腹皮木香【各三分】

右姜棗水煎服

防靑丸治肝經郁火實熱脇乳作痛大便祕結及肝經一切實火癥

當歸龍膽艸川芎山梔大黃羌活防風【各等分】

右爲末蜜丸桐子大每服一二丸

人參敗毒散治瘡焮痛發寒熱或拘急頭痛等癥

人參羌活獨活前胡柴胡桔梗枳殻茯苓川芎甘艸【各一錢】

右水煎服

生地黃丸治師尼寡婦乍寒乍熱肝脈長而出魚際

秦艽黃芩生地黃【一兩酒拌杵膏】硬柴胡【各五錢】赤芍藥【一兩】

右爲細末入地黃膏加煉蜜少許丸桐子大每服三十丸烏梅煎湯下日進二服亦治室女患此

連翹飲子治乳內結核

連翹川芎蔞仁【研】皂角刺【炒】橘葉靑皮【去白】甘艸【節】桃仁【各一錢半】

右水煎服

必效散治瘰未成膿者自消已潰者自斂

南硼砂【二錢五分】輕粉【一錢】白梹榔【一个】斑貓【四十个糯米同炒熟去頭翅】麝香【五錢】巴豆【五粒去殻心膜】

右爲細末毎服一錢五更用滚湯調下如小水濇滯或微痛此毒欲下也進益元散一服卽下此方斑貓巴豆似爲峻厲然用巴豆乃解斑貓之毒用者勿畏

琥珀膏治頸項瘰及脇下初如梅子腫結硬彊漸如連珠不消不潰或潰而膿水不絕經久不瘥漸成漏癥

琥珀【一兩】木通桂心當歸白芷防風松脂硃砂【研各五錢】木鱉子【肉五錢】麻油【二斤】丁香木香【各三錢】

右先用琥珀丁香桂心硃砂木香爲細末其餘藥入油內煎焦黑濾去柤徐徐入黃丹再煎軟硬得中卽成膏矣

神效蔞散治乳癰初起腫痛及一切癰疽或膿出後餘毒亦宜用之

當歸【半兩】生甘艸【半兩】沒藥【一錢另研】乳香【一錢】黃蔞【子多者一个】

右酒水煎服

薛氏醫案卷三﹤子部﹐醫家類﹐薛氏醫案﹥

欽定四庫全書

薛氏醫案卷四

明薛巳撰

女科撮要

保胎

姙娠若元气不實發熱倦怠或胎動不安用當歸散因气惱加枳殻胸膈痞悶再加蘇梗或作痛加柴胡若飲食不甘或欲嘔吐用六君加紫蘇枳殻若惡阻嘔逆頭暈體倦用參橘散未應用六君子湯若惡阻嘔吐不食煩悶亦用參橘散之類若頓僕胎動腹痛下血用膠艾湯未應用八珍加膠艾若頓僕毒藥腰痛短气用阿膠散未應煎送知母丸若頓僕胎傷下血腹痛用佛手散未應用八珍送知母丸若心驚膽怯煩悶不安名子煩用竹葉湯未應血虛佐以四物气虛佐以四君若下血不止名胎漏血虛用二黃散血去多用八珍湯未應用補中益气湯若因事而動下血用枳殻湯加生熟地黃未應或作痛更加當歸血不止八珍加膠艾若不時作痛若小腹重墜名胎痛用地黃當歸湯未應加參術陳皮或因脾气虛用補中益气湯若面目虛浮肢體如水气名子腫用全生白術散未應用六君子湯下部腫甚用補中益气倍加茯苓或因飲食失宜嘔吐泄瀉此是脾胃虧損用六君子湯若足指發腫漸至腿膝喘悶不安或足指縫出水作嘔少食餘謂寒熱頭痛肝火上衝也脇脹腹痛肝气不行也作嘔少食肝侮脾胃也小便見血肝火血熱也用小柴胡加芍藥炒黒山梔茯苓白術而愈

一姙娠六月體倦食少勞役見血用六君加當歸熟地升麻柴胡而愈

一姙娠每三四月胎便作痛余用地黃當歸湯治之不日而愈

一姙娠三月飲食後因怒患瘧連吐三次用藿香正气散二劑隨用安胎飲一劑而愈後因怒痰甚狂言發熱胸脹手按少得此肝脾气滯用加味逍遙散加川芎二劑頓退四劑而安

一婦人每怒發熱脇脹小便淋濇每月經行旬餘未已受胎三月因怒前癥復作朝用加味逍遙散夕用安胎飲各二劑而安五月又怒復作下血如經行四日未止仍用前藥而愈

一姙娠將三月嘔吐惡食體倦嗜臥此惡阻之癥用人參橘皮湯二劑漸愈又用六君加紫蘇二劑而安一姙娠吞酸惡心欲作嘔吐此飲食停滯用六君加麯蘗炒黑子芩枳殻香附治之而愈

一姙娠飲食後惱怒寒熱嘔吐頭痛惡寒胸腹脹痛大便不實而色靑小便頻數而有血餘曰當淸肝健脾爲主不信乃主安胎止血益甚問余曰何也余曰大便不實而或靑此是飲食旣傷脾土而兼木侮小便頻數而有血此是肝火血流於胞而兼挺痿也用六君子加枳殻紫蘇山梔二劑脾胃頓醒又用加味逍遙散加紫蘇枳殻二劑小便頓淸更節飲食調理而安

一姙娠每至五月肢體倦怠飲食無味先兩足腫漸至徧身後及頭面此是脾肺气虛朝用補中益气夕用六君子加蘇梗而愈凡治姙娠毋泥其月數但見某經癥便用某藥爲善

一姙娠因怒吐血塊四日不止兩脇脹痛小便淋濇此怒而血蓄於上部火炎而隨出也脇脹腹痛小便淋濇肝經本病也用小柴胡合四物四劑而止卻用六君子安胎飲調理而安

一姙娠气喘痰甚諸藥不應問治於余詢之云素有帶下始於目下浮兩月餘其面亦然此气血有痰飲也用六味丸料數劑而愈

凡婦人气血方盛乳房作脹或無兒飲痛脹寒熱用麥芽二三兩炒熟水煎服立消其耗散血气如此何脾胃虛弱飲食不消方中多用之一云麥芽最消腎若气血虛而乳汁自出者宜十全大補湯其子多不育

小產

小產重於大產蓋大產如栗熟自脫小產如生采破其皮殻斷其根蔕豈不重於大產但人輕忽致死者多矣治法宜補形气生新血去瘀血若未足月痛而欲產芎歸補中湯倍加知母止之若產而血不止人參黃茋湯補之若產而心腹痛當歸川芎湯主之胎气弱而小產者八珍湯固之若熱血過多而發熱聖愈湯汗不止急用獨參湯發熱燥躁肉瞤筋惕八珍湯大渴面赤脈洪而虛當歸補血湯身熱面赤脈沈而微四君姜附東垣云晝發熱而夜安靜是陽气自旺於陽分也晝安靜而夜發熱躁是陽气下陷於陰中也如晝夜俱發熱者是重陽無陰也當峻補其陰王太防云如大寒而甚熱之不熱是無火也熱來復去晝見夜伏夜發晝止時節而動是無火也如大熱而甚寒之不寒是無水也熱動復止倐忽往來時動時止是無水也若陽气自旺者補中益气湯陽气陷於陰者四物二連湯重陽無陰者四物湯無火者八味丸無水者六味丸

治驗

一姙娠五月服剪紅丸而墮腹中脹痛服破血之劑益甚以手按之益痛余曰此峻藥重傷脾胃受患用八珍倍人參黃茋半夏乳香沒藥二劑而痛止數劑而全愈吳江庠友史萬湖仲子室年二十餘疫疾墮胎時咳服淸肺解表喘急不寐請治余以爲脾土虛不能生肺金藥損益甚先興補中益气加茯苓半夏五味炮姜四劑漸愈往視之又與八珍加五味及十全大補湯全愈大兒婦張氏素怯弱嘉靖癸卯四月生女自乳中患疥瘡年餘不愈遂致羸困甲辰五月遭先母大故以姑病勉彊代執喪禮旬月每欲僕一日感气忽患心脾髙腫作疼手不可按而嘔吐不止六脈微細之極余以爲脈𨿽虛而病形則實誤認諸痛不可補气乃用靑皮香附吳茱等藥而愈繼復患瘧且墮胎又投理气行血之藥病去元气轉脫再投參茋補劑不應矣六脈如絲欲絕思非附子不能救非立翁不能投迎翁至診云皆理气之劑眞損之誤也連投參茋歸術附子姜桂六劑間用八味丸五日眠食漸甘六脈全復翁云心脾疼痛時卽當服此等藥瘧亦不作矣姑婦皆翁再造敢述奇功附於此門之尾以爲初知藥性者之戒制生陳遜稽顙謹識

保產

姙娠欲產之時但覺腹內轉動卽當正身仰臥待兒轉身向下時作痛試揑產母手中指中節或末節跳動方與臨盆卽產矣若初覺不仰臥以待轉胞或未產而水頻下此胞衣已破血水先幹必有逆生難產之患若橫生者兒先露手臂令母正臥以手徐推兒臂下體令其正直復以中指摩其肩勿令臍帶攀系卽生逆生者兒先露足令母正臥以手徐推其足仍推兒轉正卽生偏生者兒頭偏在一邊亦照前法徐正其頭卽生或兒頭後骨偏在穀道旁徐推近上卽生礙產者兒頭𨿽正但不能下蓋因胎轉臍帶攀肩所致用中指按兒兩肩理脫臍帶卽生坐產者兒將欲生其母疲倦久坐椅褥抵其生路急用巾帶髙懸令母以手攀之輕輕屈足良久兒順卽生盤腸生者臨產母腸先出此難於收上以萆蔴子四十九粒研爛塗產母頭頂待腸收上急洗去設或爲風吹漧不能收者以磨刀水少許溫熱拭潤其腸再用磁石煎湯服之卽收上磁石須陰陽家用有驗者俗以水噀母面背驚而腸亦收之蓋驚則气散恐反致他癥戒之若胎衣破而不得分娩者用保生無憂散以固其血自然生息如血已耗損用八珍湯料一斤益母艸半斤水數碗煎熟不時飲之亦有得生者凡孕婦只腹痛未產也若連腰痛甚者將產也蓋腎候於腰胞系於腎故也華佗治橫逆產難用蛇脫二條蟬殻二十八个胎髮二丸各燒灰每服二錢酒調連進二服卽臥片時兒卽順生如無此藥令產母仰面正臥以小鍼刺兒手腳心三五次用鹽塗之手腳卽縮上待兒身轉順卽生○若以蜀葵子四十九粒白滑石三錢順流水煎服卽順生或用好京墨濃磨服之墨水裹兒卽下○或敗筆頭一个煆過以藕節自然汁溫湯和下○或紫蘇葉當歸各三錢長流水煎服卽下○凡孕家宜預請穩婆有仁心識見者當施恩惠以結其心先與說知倘有生息不順只說未產或遇雙胎只說胎衣未下恐驚則气散愈難生息余家親驗之大抵難產多患於鬱悶安佚富貴之家治法𨿽云胎前淸气產後補血不可專執若脾胃不實气血不充宜預調補不然臨產必有患難○如因難產或大寒時急以大油紙撚徐徐燒斷其臍帶𨿽兒已死令暖气入腹多得復生切勿用刀斷之

治驗

荊婦孟冬分娩艱難產子已死元气勞傷用油紙撚燒斷臍帶取其陽气以補之俄間兒啼作聲卽鵠兒也若以刀物如常斷之其母亦難保生此兒嗣後一二嵗間並無傷食作瀉之癥可見前法之功其穩婆又喜平日常施少惠得其用心能安慰母懷故無虞耳○此穩婆云止有一女分娩時適當巡街侍禦行牌取我視其室分娩女爲此驚嚇未產而死後見侍禦更以威言分付迨視產母胎𨿽順而頭偏在一邊若以手入推正可保順生已畏其威不敢施手但回稟云此是天生天化非人力所能立俟其母子俱死

子死腹中

夫子死腹中者多因驚動太早或觸犯禁或抱腰太重或頻探試水胞衣先破血水先盡而胎漧涸故耳其候產母唇舌皆黑者子母俱死若舌黑或脹悶甚者然其子已死矣先以平胃散一兩酒水各半煎卻投朴硝半兩【卽熟皮硝】服或用硝一兩以童便調下亦妙

治驗

一穩婆之女勤苦負重姙娠腹中陰冷重墜口中甚穢余意其胎必死令視其舌果靑黑與朴硝半兩許服之隨下穢水而安

一婦人胎死服朴硝而下穢水肢體倦怠气息淹淹用四君爲主佐以四物姜桂調補而愈

胎衣不出

有因惡露入衣脹而不能出有因元气虧損而不能送出其惡露流衣中者腹中脹痛用牽牛丹或失笑散以消瘀血緩則不救其元气不能送者腹中不脹痛用保生無憂散

治驗

俱詳婦人良方十八卷第四

交骨不開陰門不閉子宮不收

交骨不開產門不閉子宮不收皆元气素弱胎前失於調攝以致血气不能運達而然也交骨不開陰气虛也用加味芎歸湯補中益气湯產門不閉子宮不收气血虛也用十全大補湯

治驗【余詳婦人良方十七卷第四】

一婦人分娩最易至四十姙娠下血甚多產門不開亦與前湯一劑又用無憂散斤許一劑煎熟時時飲之以助其血而產

一產婦陰門不閉發熱惡寒用十全大補加五味子數劑而寒熱悉退又用補中益气加五味子數劑而斂若初產脹腫或焮痛而不閉者當用加味逍遙散若腫旣消而不閉者當用補中益气湯切忌寒涼之劑

一婦人脾胃素弱兼有肝火產後陰門腫痛寒熱作渴嘔吐不食敷大黃等藥服驅利之劑腫及於臀虛癥蜂起此眞气虛而作先用六君子以固脾胃乃以補中益气湯升舉不數劑而消

一產婦失治腫潰不已形體消痩飲食少思朝寒暮熱自汗盜汗半年矣用補中益气加茯苓半夏以健脾胃膿水漸少飲食漸進用歸脾湯以解脾郁共五十餘劑元气復而瘡亦愈矣

一產婦陰門不閉小便淋腹內一物攻動脇下或脹或痛用加味逍遙散加車前子而愈

一婦人子宮腫大二日方入損落一片殊類豬肝已而面黃體倦飲食無味內熱晡熱自汗盜汗用十全大補湯二十餘劑諸癥悉愈仍復生育血滯成癰方見後

產後腹痛

產後小腹作痛俗名兒枕塊用失笑散行散之若惡露旣去而仍痛用四神散調補之若不應用八珍湯若痛而惡心或欲作嘔用六君子湯若痛而泄防用六君子湯送四神丸若泄防痛而或後重用補中益气湯送四神丸若胸膈飽脹或惡食吞酸或腹痛手不可按此是飲食所致當用二陳加白術山查以消導若食旣消而仍痛或按之不痛或更加頭痛煩熱作渴惡寒欲嘔等癥此是中气被傷宜補脾胃爲主若發熱腹痛按之痛甚不惡食不吞酸此是瘀血停滯用失笑散以消之若止是發熱頭痛或兼腹痛按之卻不痛此是血虛用四物加炮姜參術以補之病機要云胎產之病從厥陰經論之無犯胃气及上二焦爲之三禁不可汗不可下不可利小便發汗者同傷寒下早之癥利大便則脈數而已動於脾利小便則內亡津液胃中枯燥制藥之法能不犯三禁則榮衛自和而寒熱止矣如發渴用白虎气弱用黃茋血刺痛則用當歸腹中痛則加芍藥宜詳察脈癥而用之丹溪先生云產後當大補气血爲先𨿽有雜癥從末治之一切病多是血虛皆不可發表

治驗

一產婦腹痛發熱气口脈大餘以爲飲食停滯不信乃破血補虛反寒熱頭痛嘔吐涎沫又用降火化痰理气四肢逆冷泄瀉下墜始信謂余曰何也余曰此脾胃虛之變癥也法當溫補遂用六君加炮姜二錢肉桂木香一錢四劑諸癥悉退再用補中益气之劑元气悉復一婦人產後腹痛後重去痢無度形體倦怠飲食不甘懷抱久郁患蠒唇寐而盜汗如雨竟夜不敢寐神思消爍余曰气血虛而有熱用當歸六黃湯內黃芩連栢炒黑一劑汗頓止再劑全止乃用歸脾湯八珍散兼服元气漸復而愈

一產婦小腹作痛服行气破血之藥不效其脈洪數此瘀血內潰爲膿也以子仁湯二劑痛止更以太乙膏下膿而愈產後多有此病縱非癰患用之更效

一產婦小腹疼小便不利用薏苡仁湯二劑痛止更以四物加桃仁紅花下瘀血而愈大抵此癥皆因榮衛不調或瘀血停滯所致若脈洪數已有洪脈但數微有膿脈遲乃瘀血下之卽愈若腹脹大轉側作水聲或膿從臍出或從大便出宜用蠟礬丸太乙膏及托裏藥一產婦小腹作痛有塊脈芤而濇以四物加胡索紅花桃仁牛膝木香治之而愈

一婦人產後小腹患痛服子仁湯下瘀血而痊凡瘀血停滯宜急治之緩則腐化爲膿最難治療若流注闗節則患骨疽失治多爲敗癥

一婦人因經水多服濇藥止之致腹作痛以失笑散二服而瘳

產後血暈並失血

產後元气虧損惡露乘虛上攻眼花頭暈或心下滿悶神昏口禁或痰壅盛者急用失笑散主之若血下多而暈或神昏煩亂者大劑芎歸湯補之或蕓薹子散或童子小便有痰加二陳湯若勞心力而致者宜補中益气加香附若因气血虛極不省人事用淸魂散繼以芎歸湯及大補气血之劑凡產可預燒稱錘令赤以器盛之急至牀前以醋沃之或以醋塗口鼻聞之卽醒或用破舊漆器或漧漆燒煙薫之或用半夏末冷水和丸入鼻孔中並無前患丹溪先生云血暈因气血俱虛痰火泛上宜以二陳導痰或加減硃砂安神丸以麥門冬湯下亦可大凡產後口眼防斜等癥當大補气血爲主而兼以治痰若脾胃虛而不能固者用六君子湯至五七个月宜服安胎飲至八九个月再加大腹皮黃楊腦如臨產時更宜服保生無憂散庶無前患

治驗

一產婦月餘矣因怒兩脇脹痛忽吐血甚多發熱惡寒胸腹脹滿用八珍加柴胡丹皮炮姜而安卻用十全大補仍加炮姜而愈前癥因脾肺气血虧損而胸腹虛痞𨿽投大補若非姜桂辛溫助其脾肺以行藥勢亦無以施其功而反助其脹耳

家人婦產後小腹作痛忽牙闗急灌以失笑散良久而蘇又用四物加炮姜白術陳皮而愈

一產婦筋攣臂軟肌膚掣動此气血俱虛用十全大補湯而愈

一產婦兩手麻木服愈風丹天麻丸徧身皆麻神思倦怠防熱作渴自汗盜汗此气血俱虛也用十全大補加炮姜數劑諸癥悉退卻去炮姜又數劑而愈但內熱此血虛也用逍遙散而痊

產後發痓【屋當作痙】

產後發痓因去血過多元气虧極或外邪相摶其形牙闗急四肢勁彊或腰背反張肢體抽搐若有汗而不惡寒者曰柔痓若無汗而惡寒者曰剛痓然產後患之實由亡血過多筋無所養而致故傷寒汗下過多潰瘍膿血大泄多患之乃敗癥也若大補血气多保無虞若攻風邪死無疑矣

治驗

一產婦牙闗急腰背反張四肢抽搐兩目連札余以爲去血過多元气虧損陰火熾盛用十全大補加炮姜一劑而蘇又數劑而安

余在吳江史萬湖第將入更時聞喧攘云某家人婦忽僕牙闗急已死矣詢云是新產婦出直廚余意其勞傷血气而發痓也急用十全大補加附子煎滚令人推正其身一人以手夾正其面卻挖開其口將藥灌之不咽藥已冷令側其面出之仍正其面復灌以熱藥又冷又灌如此五次方咽下隨灌以熱藥遂蘇

產後便血

產後便血或飲食起居或六淫七情以致元气虧損陽絡外傷治法若因膏粱積熱用加味淸胃散若因醇酒濕毒葛花解酲湯若因怒動肝火六君加柴芍芎歸若因鬱結傷脾加味歸脾湯若因思慮傷心妙香散若因大腸風熱四物加側栢荊防枳殻槐花若因大腸血熱四物加芩連若因腸胃虛弱六君子加升麻柴胡若因腸胃虛寒六君加肉防木香若因元气下陷補中益气加茯苓半夏若因气虛用六君升麻若因血虛用四物气血俱虛用八珍俱加柴胡升麻大凡病久或元气虛弱見病百端皆因脾胃虧損內眞寒而外假熱但用六君子或補中益气加炮姜溫補脾气諸癥悉退若四肢畏冷屬陽气虛寒急加附子病因多端當臨癥制宜庶無誤矣

治驗

一產婦糞後下血諸藥不應飲食少思肢體倦怠此中气虛弱用補中益气加茱炒黃連五分四劑頓止但怔忡少寐盜汗未止用歸脾湯治之而痊

一婦人但怒便血寒熱口苦或胸脇脹痛或小腹痞悶此木乘土用六君加柴胡山梔而愈用補中益气加味逍遙二藥而不復作

一婦人久下血在糞前屬脾胃虛寒元气下防用補中益气加連炒吳茱一錢數劑稍緩乃加生吳茱五分數劑而愈

一婦人產後便血口漧飲湯胸脇膨滿小腹悶墜內熱晡熱飲食不甘體倦面黃日晡則赤灑淅惡寒此脾肺气虛先用六君加炮姜木香諸癥漸愈用補中益气將愈用歸脾湯全愈後飲食失節勞役兼怒气發熱血崩夜間熱甚譫語不絕此熱入血室用加味小柴胡二劑而熱退用補中益气而血止用逍遙散歸脾湯調理而康

產後大便不通

產後大便不通因去血過多大腸漧涸或血虛火燥漧涸不可計其日期飲食數多用藥通之潤之必待腹滿覺脹自欲去而不能者乃結在直腸宜用豬膽汁潤之若服苦寒藥潤通反傷中焦元气或愈加難通或通而瀉不能止必成敗癥若屬血虛火燥用加味逍遙散气血俱虛八珍湯愼不可用麻子杏仁枳殻之類

治驗

一產婦大便不通七日矣飲食如常腹中如故余曰飲食所入𨿽倍常數腹不滿脹用八珍加桃杏二仁至二十一日腹滿欲去用豬膽汁潤之先去幹糞五七塊後皆常糞而安

一產婦大便八日不通用通利之藥中脘作痛飲食甚少或云通則不痛痛則不通乃用蜜導之大便不禁呃逆不食餘曰此脾腎復傷用六君加吳茱肉果骨脂五味數劑喜其年壯不然多致不起

產後寒熱

產後寒熱因气血虛弱或脾胃虧損乃不足之癥經云陰虛則發熱陽虛則惡寒若兼大便不通尢屬气血虛弱切不可用發表降火若寸口脈微名陰气不足陰气上入於陽中則惡寒用補中益气湯尺部脈弱名陰气不足陽气下陷於陰中則發熱用六味地黃丸大抵陰不足陽旺從之則陽內陷而發熱陽不足陰往從之則陰上入而惡寒此陰陽不歸其分以致寒熱交爭故惡寒而發熱也當用八珍湯若病後四肢發熱或形气倦怠此元气未復濕熱乘之故耳宜補中益气湯若肌熱大渴引飲目赤面紅此血虛發熱用當歸補血湯若認爲熱則誤矣

治驗

一產婦惡寒發熱用十全大補加炮姜治之而愈但飲食不甘肢體倦怠用補中益气而安又飲食後犯怒惡寒發熱抽搐咬牙難候其脈視其面色靑中隱黃欲按其腹以手防之此肝木侮脾土飲食停滯而作用六君加木香一劑而安

一產婦惡寒發熱余欲用八珍加炮姜治之其家知醫以爲風寒用小柴胡湯余曰寒熱不時乃气血虛不信仍服一劑汗出不止譫語不絕煩熱作渴肢體抽搐余用十全大補二劑益甚脈洪大重按如無仍以前湯加附子四劑稍緩數劑而安

產後咳

產後咳或因陰血耗損或因肺气虧傷或陰火上炎或風寒所感主治之法若陰血虛者用芎歸熟地參術肺气傷者用四君芎歸桔梗陰火上炎者六味地黃加參術風寒所感者補中益气加桔梗紫蘇若瘀血入肺發喘急用二味參蘇飲多有得生者若兼口鼻起黑或鼻出血急用前散亦有得生者然而所患悉因胃气不足蓋胃爲五臓之根本人身之根蒂胃气一虛五臓失所百病生焉但患者多謂腠理不密所致殊不知肺屬辛金生於巳土亦因土虛不能生金而腠理不密外邪所感其陰火上炎亦壯土金生腎水以制火爲善若徑治其病則誤

治驗

一產婦咳聲重鼻塞流涕此風寒所感用參蘇飲一鐘頓愈六七乃與補中益气加桔梗茯苓半夏一劑而痊又與六君加黃茋以實其腠理而安

一產婦朝吐痰夜發熱兼之無寐泥用淸痰降火肌體日痩飲食日少前癥益甚余曰早間吐痰脾气虛也夜間發熱肝血虛也晝夜無寐脾血耗也遂用六君子湯加味逍遙散加味歸脾湯以次調補不月而痊

一產婦咳痰盛面赤口漧內熱晡熱徹作無時此陰火上炎當補脾腎遂用補中益气湯六味地黃丸而愈一產婦咳而腹滿不食涕唾面腫气逆此病在胃闗於肺用異功散而愈

時疫墮胎咳見小產

產後瘧疾

產後瘧疾因脾胃虛弱飲食停滯或因外邪所感或鬱怒傷脾或暑邪所伏審系飲食用六君加桔梗蒼術藿香如外邪多而飲食少用藿香正气散如外邪少而飲食多用人參養胃湯飲食勞役用補中益气湯气血虛弱用十全大補加炮姜虛寒用六君加姜桂元气脫陷急加附子大凡久瘧多屬元气虛寒蓋气虛則寒血虛則熱胃虛則惡寒陰火下流則寒熱交作或吐瀉不食腹痛煩渴發熱譫語或手足逆冷寒戰如栗𨿽見百癥當峻溫補其病自退若誤用淸脾截瘧之類多致不起

治驗

一產婦患瘧發熱作渴胸脇脹滿徧身作痛三日不食咽酸噯气此是飲食所傷脾胃不能消化用六君加神麯山查四劑而不作酸乃去神麯山查又數劑而飲食進其大便不通至三十五日計進飲食七十餘碗腹始悶令用豬膽汁導而通之其糞且不甚燥

一產婦患瘧久不愈百病蜂起其脈或洪大或微細或或沈伏難以名狀用六君加炮姜二十餘劑脈癥稍得又用參術煎膏佐以歸脾湯百餘劑而瘥

一產婦朝寒暮熱或不時寒熱久不愈用六君子補中益气兼服百餘劑而尋愈

產後瘧疾心脾痛見小產

產後瀉痢【二癥治同兼嘔吐】

產後瀉痢或因飲食傷損脾土或脾土虛不能消食當審而治之若米食所傷用六君加谷蘗若麪食所傷用六君加麥蘗若肉食所傷用六君加山查神麯凡兼嘔吐皆加藿香若兼咽酸或嘔吐用前藥送越鞠丸若肝木來侮脾土用六君加柴胡炮姜若寒水反來侮土用錢氏益黃散若久瀉或元气下防兼補中益气湯以升發陽气若瀉痢色黃乃脾土眞气宜加木香肉果若屬脾土虛寒當用六君加木香姜桂若脾腎虛寒用補中益气及四神丸若屬命門火衰而脾土虛寒用八味丸以補土母若小便濇滯肢體漸腫或兼喘咳用金匱腎气丸以補脾腎利小道若胃气虛弱而四肢浮腫治須補胃爲主若久而不愈或非飲食所傷而致乃屬腎气虧損蓋胞胎主於任而系於腎況九月十月乃腎與膀胱所養必用四神六味八味三藥以補腎若用分利導水之劑是虛其虛也

治驗

一產婦瀉痢發熱作渴吐痰甚多肌體消痩飲食少思或胸膈痞滿或小腹脹墜年餘矣余以爲脾腎瀉朝用二神丸夕用六君子湯三月餘而痊

一婦人產後泄瀉兼嘔吐咽酸面目浮腫此脾气虛寒先用六君加炮姜爲主佐以越鞠丸而咽酸愈又用補中益气加茯苓半夏而脾胃康

一產婦瀉痢年餘形體骨立內熱晡熱自汗盜汗口舌糜爛日吐痰三碗許脈洪大重按全無此命門火衰脾土虛寒而假熱然痰者乃脾虛不能統攝歸源也用八味丸補火以生土用補中益气湯兼補肺金而脾胃健一產婦腹痛後重去痢無度形體倦怠飲食不進與死爲鄰此脾腎俱虛用四神丸十全大補湯而愈但飲食難化肢體倦怠用補益湯調理而康

一婦人五月患痢日夜無度小腹墮痛發熱惡寒用六君子湯送香連丸二服漸愈仍以前湯送四神丸四服全愈至七月終怠惰嗜臥四肢不收體重節痛口舌漧燥飲食無味大便不實小便頻數灑淅惡寒淒慘不樂此肺之脾胃虛而陽气寒不伸也用伸陽益胃湯而痊

附方並注

加味逍遙散治血虛有熱徧身搔癢或口燥咽漧發熱盜汗食少嗜臥小便濇滯等癥

甘艸【炙】當歸【炒】芍藥【酒炒】茯苓白術【炒】柴胡【各一錢】牡丹皮山梔【炒各五錢】

右水煎服

逍遙散卽前方去丹皮山梔

歸脾湯治脾經失血少寐發熱盜汗或思慮傷脾不能攝血妄行或健忘怔忡驚悸不寐或心脾傷痛怠惰嗜臥飲食不思

人參白術白茯苓黃茋【炒】當歸龍眼肉逺志酸仁【炒各一錢】木香【五分】甘艸【炙五分】

右姜水煎服

加味歸脾湯卽前方加柴胡山梔

補中益气湯治元气不足四肢倦怠口漧發熱飲食無味或飲食失節勞倦身熱脈洪大而無力或頭痛發熱或惡寒自汗或气髙而喘身熱而煩

黃茋【炙錢五分】甘艸【炙】人參當歸【酒拌】白術【炒各一錢】升麻柴胡【各三分】陳皮【一錢】

右姜水煎服

六君子湯卽異功散加半夏

十全大補湯治諸臓虧損气血俱虛惡寒發熱或自汗盜汗便血吐血或大便不實飲食少思或胸腹作痛口舌生瘡或耳目不明牙齒不固

人參白術白茯苓黃茋當歸熟地【酒洗蒸焙】川芎白芍藥【炒各一錢】肉桂甘艸【炙各五分】

右姜水煎服

八珍湯治脾胃虧損气血俱虛乃內傷之癥蓋人之生以脾胃爲主脾胃一虛諸臓失所百病生焉卽前方大補湯去黃茋肉桂

當歸補血湯治肌熱躁熱目赤面紅煩渴引飲晝夜不息脈洪大而虛重按全無此脈虛血虛也若誤服白虎湯必死

當歸【三錢】黃茋【炙一兩】

右水煎服

加味淸胃散治脾胃有熱口內生瘡或齒作疼或齦腐爛卽前方加犀角連翹甘艸

小柴胡湯治肝膽經癥寒熱往來或晡熱朝熱不欲飲食或口苦耳聾咳發熱或脇痛胠滿轉側不便或瀉痢咳嘔吐酸水

柴胡【一錢】黃芩【一錢五分】半夏【一錢】人參【一錢】甘艸【炙五分】

右姜水煎服

加味小柴胡湯治婦女經行感冒發熱熱入血室寒熱如瘧晝則安靜夜則發熱妄語或素血虛大勞大怒火動熱入血室亦能致此卽前方加生地黃

當歸六黃湯治气血虛而發熱盜汗等癥

當歸【二錢】黃茋【炒】生地黃熟地黃【各一錢】黃連【炒焦】黃芩【炒焦】黃栢【炒焦各五分】

右水煎服

黃芩淸肺飲治肺熱而小便不利

黃芩山梔【各一錢】

右水煎服不利加鹽豉二十粒

六味丸一【名地黃丸加肉桂兩名加減八味丸】治腎虛發熱作渴吐痰小便淋瀝頭暈眼花咽燥唇裂齒不堅固腰腿酸軟自汗盜汗便血諸血失瘖水泛爲痰之聖藥血虛發熱之神劑

熟地【八兩杵膏】山茱茰【肉】幹山藥【各四兩】牡丹皮白茯苓澤瀉【各三兩】

右各另爲末和地黃加煉蜜丸桐子大每服七八十丸空心食前白滚湯下地黃須自制

八味丸治命門大衰不能生土以致脾胃虛寒飲食少思或臍腹疼痛或多漩溺卽前方加桂附各一兩

加減八味丸卽六味丸加肉桂一兩

加減濟生腎气丸治脾腎虛腰重腳腫濕飲畱積小便不利或肚腹腫脹四肢浮腫气喘痰甚或已成水癥其效如神

白茯苓【三兩】附子【半兩】川牛膝桂

澤瀉車前子山茱茰山藥牡丹皮【各一兩】熟地黃【四兩搯碎酒拌杵膏】

右爲末和地黃膏加煉蜜丸桐子大每服七八十丸空心米飲下

四物二連湯治血虛發熱或口舌生瘡或晝安夜熱當歸川芎芍藥熟地黃胡黃連宣黃連【各一錢】

右作一劑水煎服

白虎湯治胃熱作渴暑熱尢效

知母【一錢五分】石膏【四錢】粳米【一合】

右作一劑水煎服

錢氏益黃散治脾土虛寒寒水反來侮土而嘔吐不食或肚腹作痛或大便不實手足逆冷等癥

陳皮【一兩】靑皮訶子肉甘艸【炙】丁香【二錢】

右爲粗末每服四錢水煎服

二神丸治脾腎虛弱侵晨五更作瀉或全不思食或食而不化大便不實神效

破故紙【四兩炒】肉豆蔲【二兩生用】

右爲末用大紅四十九枚生薑四兩切碎同用水煮熟去姜取肉和藥丸桐子大每服五十丸空心鹽湯下

人參理中湯治脾胃虛寒嘔吐泄瀉飲食少思肚腹膨脹

人參白術漧薑【炮】甘艸【炙各一錢】

右姜水煎服

若因肝木尅脾土而致宜加柴胡芍藥若命門火衰而患宜兼八味丸

異功散卽前湯加陳皮治脾胃虛弱飲食少思或久患咳或腹滿不食麵浮气逆等癥

人參橘皮湯治脾胃虛弱气滯惡阻嘔吐痰水人參陳皮白術麥門【去心各一錢】甘艸【三分】厚朴【制】白茯苓【去皮各五分】

右用淡竹茹一塊薑水煎溫服

若因中脘停痰宜用二陳枳殻若因飲食停滯宜用六君若因脾胃虛宜用異功散

竹葉湯治姙娠心驚膽怯煩悶不安名曰子煩

白茯苓麥門黃芩【各三兩】

右每服四錢竹葉五片水煎服

若因血虛煩熱宜兼用四物若因中气虛弱宜兼四君

紫蘇飲治姙娠失調胎气不安上防作痛名子懸大腹皮川芎白芍陳皮蘇葉當歸【各一兩】人參甘艸【各半兩】

右姜蔥水煎服

若肝脾血气虛而有火不安宜兼逍遙散若脾气虛弱而不安宜用四君芎歸

膠艾湯治姙娠頓僕胎動不安腰腹疼痛或胎上搶或去血腹痛

阿膠【兩炙】艾葉【數莖】

右二味以水五升煮取二升分三服

阿膠散或頓僕或因毒藥胎動不安或脇痛腹痛上搶短气

熟地黃艾葉白芍川芎黃茋阿膠當歸甘艸【炙各一兩】

右每服四錢姜水煎

枳殻湯治胎漏下血或因事下血

枳殻【炒】黃芩【炙半兩】白術【一兩】

右爲末每服一錢白湯調下

二黃散治胎漏下血或內熱晡熱或頭痛頭暈或煩躁作渴或脇肋脹痛等癥

生地黃熟地黃

右爲末每服三錢煎白術枳殻湯下

前四癥若因脾胃虛弱宜用補中益气湯加五味若因脾胃虛陷宜用前湯倍用升麻柴胡若因晡熱內熱宜用逍遙散

知母丸治姙娠頓僕胎動不安或欲墮產用知母一味炒爲末丸梧桐子大每服二十丸白湯下或嚼咽之

地黃當歸湯治血虛胎痛

當歸【一兩】熟地黃【二兩】

右每服五錢水煎

若因脾胃弱而血虛者宜用四君芎歸气血俱虛者宜用八珍湯

全生白術散治姙娠面目虛浮四肢腫如水气名曰胎腫

白術【一兩】生薑皮大腹皮陳皮白茯苓【各半兩】

右各爲末毎服二錢米飲下

若未應佐以四君子湯

天仙藤散治姙娠自三月之後足指發腫漸至腿膝飲食不甘狀似水气或腳指間出黃水名曰子气香附【炒】陳皮甘艸天仙藤【洗略炒】烏藥【各等分】

右每服三五錢生薑木各三片紫蘇三葉水煎食前日進三服

若因脾气虛弱宜兼六君子中气下陷須用補中益气湯

安榮散治姙娠小便澁少遂成淋瀝名曰子淋麥門冬【去心】通艸滑石【各二錢】當歸燈心甘艸【各五錢】人參細辛【各一兩】

右爲末每服二錢煎麥門湯調下

若因肺經蘊熱宜用黃芩淸肺飲若因膏粱厚味宜用淸胃散若因肝經濕熱宜用加味逍遙散

羚羊角散治姙娠虛風頸項彊直筋脈攣急語言蹇塞痰涎不利或時發搐或不省人事名曰子癇羚羊角【鎊】川獨活酸仁【炒】五加皮【各五錢】薏苡仁防風當歸川芎茯神杏仁【各四分】木香甘艸【各二分半】

右每服五錢薑水煎

若因肝經風熱或怒火所致須用加味逍遙散

安胎飲治姙娠五七个月用數服可保全產

白術人參當歸川芎熟地黃白芍陳皮甘艸紫蘇炙黃芩【各一錢】

右用薑水煎服

若因中气虛弱須用四君子加陳皮紫蘇若陰虛內熱宜用四物黃芩白術

二陳湯治姙娠失調脾胃不和嘔吐痰涎或飲食不思

陳皮茯苓【各錢五分】半夏【一錢】甘艸【五分】

右薑水煎服

若因脾胃虛弱用六君子若因气滯用紫蘇飲

麥門冬湯治姙娠失於調養內熱口漧或胎動不安麥門冬【去心】防風白茯苓【各二錢】人參【一錢】

右作一劑水煎服

若血虛有熱用逍遙散气虛有熱用四君加黃芩紫蘇

鯉魚湯治胸滿腹脹小便不通徧身浮腫

白術茯苓當歸芍藥【各三兩】

右細剉用鯉魚一頭煮取汁藥四錢入汁一盞半姜七片橘皮少許煎服

若脾胃虛佐以四君子湯

達子散治姙娠八九月服數劑甚效

紫蘇【梗葉】人參甘艸【炙】陳皮【各五分】大腹皮【用黑豆汁洗曬三錢】

右水煎入黃楊葉七莖蔥五葉煎服

春加川芎夏加黃芩冬依正方或有別癥以意消息加減

保生無憂散臨產服之補其血順其气使易產又治小產瘀血腹痛

南木香當歸川芎白芍藥枳殻乳香血餘【卽亂髮煆】

右等分每服二三錢水煎日二服

若胞衣旣破其血已涸或元气困憊急用八珍湯斤許水數椀煎熟時飲救之飲盡再制亦有得生者

芎歸補中湯治气血虛半產

艾葉【代姜】阿膠【炒】川芎五味子【杵炒】黃茋【炙】當歸白術【炒】芍藥【炒】人參杜仲【炒各一錢】甘艸【炙五分】

右每服五錢水煎服

若脾气虛弱須用補中益气湯若气虛而有火宜用安胎飲

人參黃茋湯治小產气虛血下不止

人參黃茋【炒】當歸白術【炒】白芍【炒】艾葉【各一錢】阿膠【炒二錢】

右作一劑水煎服

蕓薹散治孕婦九竅出血或作暈欲死

蕓薹子當歸【焙各一錢】芍藥官桂【各半錢】

右爲末毎服三錢以酒並童便各半盞調灌下立瘥或一味童便溫飲尢效

前二癥若脾胃气虛不能統血宜用四君芎歸中气下陷補中益气湯若血脫須補气爲主

當歸川芎湯治小產後瘀血心腹疼痛或發熱惡寒當歸川芎熟地黃白芍藥【炒】胡索【炒】桃仁紅花香附靑皮【炒】澤蘭牡丹皮

右水煎入童便酒各小半盞服

若以手按腹愈痛此是瘀血爲患宜用此藥或失笑散消之若按之反不痛此是血虛宜用四物參苓白術若痛而作嘔此是胃虛宜用六君子若痛而作瀉此是脾虛宜六君子送二神丸

四物湯治產後及諸癥血虛發熱或口舌生瘡或齒齦腫潰或日晡發熱

當歸熟地【各三兩】芍藥【炒三錢】川芎【一錢半】

右作一劑水煎服

若因气虛不能生血而患前癥宜補脾胃

加味四物湯卽前方加白術茯苓柴胡丹皮

四神散治產後血虛或瘀血腹痛

當歸【二錢】川芎芍藥【炒各一錢】炮姜【五分】

右水煎服

當歸散治產後气血虛惡露內停增寒發熱宜服此去之

當歸白芍【炒】川芎黃芩【各一兩】白術【五錢】

右爲細末溫童便調下二錢

失笑散治產後心腹絞痛欲死或血迷心竅不知人事及尋常腹內瘀血積血作痛

五靈脂蒲黃【俱炒等分】

右毎服三錢酒煎熱服

若瘀血去多而元气虛損所致宜用四君芎歸炮姜

解語湯治風客心脾舌彊不言

附子【炮】防風天麻酸仁【各一兩炒】

右每服二三錢水煎服

若因脾胃風熱用秦艽升麻湯

抱膽丸治心驚不語或癲癇等癥

水銀【二兩】黑鉛【五錢】硃砂【細研】乳香【各一兩另研】

右將鉛入銚下水銀成砂次下硃砂乳香乘熱用木槌研勻丸雞頭大每服一丸

若因心气虛用妙香散

二母散治產後惡露上攻畱於肺經咳喘促知母貝母白茯苓人參桃仁杏仁【並去皮尖各一兩】

右每服五錢薑水煎

若瘀血旣去而仍作宜補中气

二味參蘇飲治產後瘀血入肺咳喘急

人參【一兩】蘇木【二兩】

右作一劑水煎服

若旣愈更當用六君子以補脾胃若口鼻黑气起急用此藥加附子五錢亦有得生者

淸魂散治產後元气虛瘀血逆行作暈

澤蘭葉人參【各一兩】荊芥穗【四兩】川芎【二兩】甘艸【炙八錢】

右爲末熱湯溫酒各半調下二錢

若因瘀血去多宜四物加參苓白術不應血脫也急補其气

硃砂安神丸治產後血暈心神驚悸等癥

硃砂【飛過五錢】黃連【酒洗六錢】甘艸【炙五分】生地黃【一錢半】當歸【一錢五分】

右爲末飯糊爲丸毎服十五丸

若因中气虛宜用四君芎歸兼思慮傷脾須用歸脾湯

奪命丹治瘀血入衣胞脹滿難下急服此藥血卽消衣自下

附子【半兩炮】牡丹皮【一兩】漧漆【一兩碎之炒令煙盡】

右爲細末好醋一升大黃末一兩同成膏和藥丸如桐子大溫酒吞五七丸

花蘂石散治胎衣不下其效如神及打撲傷損腹中瘀血脹痛欲死服之血化爲水其功不能盡述硫黃【上色明淨者四兩搗爲末】花蘂石【一兩搗爲細末】

右二味相拌和勻先用紙筋和鹽泥固濟瓦罐子一个候泥幹入藥再用泥封口候幹安在四方磚上虛書八卦五行字用炭三十斤周疊煆之罐冷取出爲細末每服一錢童便調下

平胃散治腸胃寒受濕下血等癥

蒼術厚朴陳皮甘艸【炙】

右姜水煎服

益母艸丸五月采陰漧石器爲末煉蜜丸彈子大臨產以童便和溫酒化下

加味芎歸湯治分娩交骨不開或五七日不下垂死者

川芎當歸【各一兩】生男女婦人髮【一握燒灰存性】自死龜殻【一个如無占過者亦可酥矣】

右爲末每一兩水煎服良久不問生死胎自下

芎歸湯治產後去血過多暈煩不省用川芎當歸二味等分每劑半兩水煎服

若腹疼加桂腹痛自汗頭暈少气加羊肉若不應用八珍湯

七味白術散治中气虛口漧或吐瀉等癥

人參白術木香白茯苓甘艸藿香漧葛【各一錢】

右作一劑水煎服

選奇湯治風熱上壅眉稜骨痛頭目或暈等癥羌活防風【各二錢】甘艸【二錢夏生冬炒】酒黃芩【冬去之熱甚用】

右每服三錢水煎時時飲之

葛花解酲湯治酒積上下分消其濕

白豆防砂仁葛花【各五錢】木香【五分】靑皮【三錢】陳皮白茯苓豬苓人參【各一錢半】白術神麯【炒】澤

瀉生漧薑【各一錢】

右爲細末每服五錢白湯調下

藿香正气散治外感風寒內停飲食頭疼寒熱或霍亂泄瀉或作瘧疾

桔梗大腹皮紫蘇茯苓白芷半夏麯陳皮白術厚朴【制各一錢】甘艸【炙五分】藿香【一錢五分】

右作一劑姜水煎熱服

淸燥湯治元气虛濕熱乘之徧身痠軟絕寒水生化之源小便赤少大便不調等癥

黃芩【一錢五分】五味【九粒杵炒】黃連神麯【炒】豬苓柴胡甘艸【炙各二分】蒼術生地黃澤瀉【各五分】白茯苓人參麥門冬陳皮白術當歸升麻

【各三分】酒栢【一分】

右作一劑水煎服

人參養胃湯治外感風寒內傷飲食寒熱頭疼或作瘧疾

半夏厚朴【制】橘紅【八分】藿香葉艸果茯苓人參【五分】甘艸【炙三分】蒼術【一錢】

右作一劑姜七片烏梅一个水煎服

大防風湯治足三陰虛患鶴膝風歷節痛風等癥不問或腫而不痛或潰未斂

白術【炒】羌活人參【各二錢】川芎【一錢五分】防風【二錢】甘艸【炙各一錢】牛膝【一錢酒浸】黃茋【炙二錢】當歸【酒拌二錢】白芍【炒二錢】杜仲【姜制二錢】熟地黃【生者自制】附子【炮去皮臍一錢】

右作一劑水煎服

獨活濟生湯治鶴膝及歷節痛風等癥

白茯苓杜仲當歸【酒洗】防風白芍藥人參細辛桂心熟地黃牛膝秦艽芎防寄生艸甘艸【炙二兩】獨活【三兩】

右每服一兩薑水煎

羌活勝濕湯治痛風血虛腫痛身重脈緩等癥羌活獨活【去蘆一錢】槁本防風川芎甘艸【炙】蔓荊子【各五分】

右作一劑薑水煎服

附子八物湯治歷節作痛發熱作渴飲食少思等癥附子【炮】漧薑【炮】芍藥【炒】茯苓人參甘艸【炙各錢半】肉桂【一錢】白術【二錢】

右作一劑水煎食前服

四生散治臁腿生瘡或癬疥等癥

白附子黃茋羌活沙苑蒺藜

右各等分爲末每服二錢用豬腰子批開入藥濕紙包裹煨熟細嚼鹽湯下風癬酒下

妙香散治心脾虧損大便下血又治心气不足精神恍惚少睡盜汗

人參桔梗甘艸【各五錢】逺志【去心】山藥【薑汁炙】茯苓【去皮】黃茋【各一兩】辰砂【三錢另研】麝香【一錢另研】木香【煨二錢半】茯神【一兩】

右爲末每服二錢溫酒調服

漏蘆散治血風走注作痛無定處

漏蘆當歸牛膝【各三分】桂心地龍【去土】防風羌活白芷沒藥【研各半兩】甜子【半兩】虎脛骨【酥炙】敗龜【各一兩炙】

右爲細末每服二錢熱酒調下

薛氏醫案卷四﹤子部﹐醫家類﹐薛氏醫案﹥

欽定四庫全書

薛氏醫案卷五

明薛巳撰

保嬰粹要

寒熱瘰癧

小兒瘰癧乃肝膽三焦經風熱或肝疳食積或胎气所致其癥發於項腋或耳前後累累如貫珠當分表裏而治若作痛或赤腫風熱也用人參敗毒散若作痛或寒熱肝火也用加味小柴胡湯若隱於肉裏而色不變肝疳食積也用九味蘆薈丸若膿成不潰或潰不斂脾气虛也用益气養榮湯凡女子頸腋不問有無結核但作寒熱肝脈長出魚際乃血盛無偶之癥用生地黃丸治法𨿽淸肝火湏兼滋腎水以生肝木否則多變爲瘵癥眼中有赤脈上貫瞳神見防條則防嵗死無則可治

治驗

閣老梁厚齋侄患此膿水淋漓其核未消發熱憎寒此肝經血气虛而有熱用補陰八珍湯爲主間以淸肝益榮湯而愈後復結核日晡熱甚小便赤濇發熱作渴此肝經血虛所致用參芍柴苓湯爲主佐以六味丸加柴胡山梔治之而消

閣老楊石齋子年十五嵗發熱作渴日晡頰赤脈數無力癥屬陰虛有熱用補陰八珍湯五十餘劑又加參茋二十劑而潰但膿水淸稀肌肉不生此脾气虛也以參茋歸術爲主佐以白芍藥熟地麥門五味气血乃復遂以必效散一服癧毒去而瘡斂矣

閣老張羅峯孫患此掌院公投以化痰削堅之劑夜熱吐痰甚劇邀余治之時值季夏脈浮大按之而濇余曰癥屬於肝而反見肺脈當甚於金旺之際至期果卒其嗣中書患勞瘵公以火治之𨿽少愈而晡熱未止復囑余治其時孟冬脈洪數余謂水虧火旺不冝於夏公愈忌余尋搆謗余由此而歸後季夏中書竟不起翁乃服前言不妄蓋二癥皆屬陰虛設滋化源猶可冀其生柰何見之不早也

張光祿子十三嵗患此三年未愈不時寒熱飲食少思此肝火而脾血虛也用益脾淸肝散佐以九味蘆薈丸而痊年十六復患莖痿或謂腎气虛寒服溫補之藥竅出臭津舊痕腫痛予用淸肝火藥而愈

大尹周應昌子十五嵗患此恪用化痰等劑虛癥悉至余曰小便頻數肝經陰虛也兩目連札肝經風熱也作嘔懶食胃气虛弱也泄防後重脾气虛陷也用補中益气湯六味地黃丸而痊

舉人杜克宏子頸腫發熱四肢發搐口噤痰湧此肝膽經癥卽急驚風也先用防靑丸一服又用六味丸二服諸癥頓退乃以小柴胡加芎歸山梔鉤藤鉤而安卻用補中益气湯而愈

一小兒十四嵗患二年矣膿水淸稀肌體骨立晡熱盜汗口漧欬痰此腎水不能生肝木用補中益气湯六味地黃丸三月餘元气復而瘡漸愈

周世菊子十一嵗眉間生一核如赤小豆出血如注發熱倦怠食少體痩此肝經血熱脾經气虛用柴芍參薈散九味蘆薈丸而愈

一女子十六嵗經事不調項側兩臂胸乳脇肋兩股兩腿內外膁有核如榛如豆不計其數隱於肉裏其色不變大按則痛或投以降火消毒不按自痛發熱作渴日晡益甚經水過期左關脈數此肝火血燥也用淸肝益榮湯六十餘劑諸癥已愈惟項核未消以當歸龍薈丸數服及八珍湯加柴胡山梔三十餘劑而痊

一女子耳下結核焮痛寒熱此屬肝經風熱用梔子淸肝散一劑諸癥悉愈後因怒耳前後並額兩角作痛寒熱此兼少陽經癥仍以前藥加羗活二劑而痊

一女子十五嵗項患五核時常寒熱肝脈長而出寸口此血盛無偶之癥也用小柴胡湯加生地烏梅治之而愈舎親吳海槎子十五嵗肝膽經部分結數核每服化痰之劑乙巳春形體消瘦膿成不潰脈洪數無力余用大補之劑元气頓復潰者漸愈腫者膿成惑於眾論服內消之劑吐瀉大作而死余治肝膽經癥數人至乙巳風木之年實者得痊虛者必歿

驚搐瘰癧

小兒因驚搐項側肉裏結核屬肝脾之癥當治其本而末自退假如因外邪而致者淸表爲主木旺而致者淸肝爲主停食而致者消爲主脾傷而致者調中爲主大凡肝木自病驚搐痰壅目瞤抽搐等癥是爲有餘宜涼肝生血實脾土則火自息而風自定矣若肝木侮脾土而致前癥是爲不足宜滋腎水實脾土則肝得血而熱自退風自息矣其食積致痰而患者當調補脾胃脾胃旣健則食化痰淸而核亦自消矣若用金石香燥之劑脾損陰消不惟結核不散適足以成慢驚矣

治驗

冬官朱小溪子項間結核面色痿黃肌體消瘦咬牙抽搐頭揺目札此肝木尅脾土用六君子湯九味蘆薈丸而愈

謝吏部子項間及四肢結核久潰形體骨立大便不調小便頻數此肝脾之癥用九味蘆薈丸補中益气湯而愈

吳侍禦子項久結核目札唇動揺頭抽搐此風木淩脾土用皁角子丸補中益气湯漸愈九味蘆薈丸而愈下堡顧斐齋孫甫周嵗項間結核兩臂反張索敗毒之藥余意其癥屬肝經血燥未敢付藥翌早請治詢之嘗患驚風或用硃砂等劑服之以致此耳遂與六味丸滋其肝血一服而愈蓋硃砂金石之藥大助陽火況小兒臟腑脆軟不可用也嘗觀周禮注以硃砂雄黃等爲五毒內經以石藥之气爲慓悍宋史以火煉硃砂牙硝生犀等爲化毒丹薛居正服之而暴卒夫何今人執古偏方用金石之藥耶或用抱龍丸及黃連大寒諸藥皆遭其毒予不能不爲之惻然也因並及之

儒者王文逺子痰盛發搐服金石香散之劑手足筋攣此肝血復傷卽急驚風也遂用加味小柴胡加鉤藤鉤山梔芎歸一服六味丸料加五味門冬而安

一小兒病後遇驚卽痰盛咬牙抽搐揺頭作渴卻服腦麝硃砂等藥以致慢驚而卒

流注

小兒流注或因閃跌瘀血滯於隧道或因脾虛濕痰流於經絡或因肝火气逆結於肢節或因元气虛弱外邪摶於肉裏或因脾經積熱或因稟賦所致乃不足之癥也治法閃跌气滯者和血定痛丸濕痰濕熱者健脾滲濕湯肝熱風熱者九味蘆薈丸食積脾熱者四味肥兒丸稟賦郁火者九味蘆薈丸間以補元气扶脾胃則未成者自散已成者自潰若膿成而未潰者元气虛也先補而鍼之庶使膿毒不致內攻气血不致陷脫若膿出而反痛气血虛也八珍湯作嘔少食胃气虛也四君子湯欲嘔不食或腹脹有痰脾胃傷也六君子湯口噤搐搦等癥气血虛極而變癥也十全大補湯內傷晡熱陰血虛於內也四味參苓白術表熱惡寒者陽气浮於外也十全大補湯仍審其傳變兼變而治之若熱來復去晝見夜伏晝伏夜發或時節而動是謂虛熱當亟補元气色赤腫硬而膿稠尙可治不赤腫破而膿淸脈大寒熱發渇不受補者皆不治

治驗

鴻臚楊國威子年十二左脇下患此或用流气敗毒之劑至半載而潰又用十宣托裏之類年餘不斂左右脈數而無力左關脈而細短此膽經之癥蓋膽屬肝因腎水不足肝木血燥而然遂用六味地黃丸以補腎水用九味蘆薈丸以淸肝火而愈

通府李振之子十六嵗腰患之三年不愈色黯下陷此腎經之癥寒气逆於肉裏其腰必傴矣內宜滋化源以生腎水外宜散寒邪以接陽气可保其生不信仍以雜治元气益虛七惡蜂起始從餘言而果驗

州守陳克明子閃右臂腕腫痛或用流气等藥加發熱惡寒飲食少思口舌漧渇腫痛愈熾形气益疲此脾气復損遂以助脾胃壯气血爲主佐以外治之法而愈地官黃北盤子腿患之腫痛發熱作濕毒治之虛癥悉至余謂元气虛外邪所乘用十全大補湯如聖餅而愈吳江龎氏子臂肘腫硬或用流气飲肉色不變飲食少思余曰此肝脾虛癥先用六君子加桔梗薄桂飲食漸進又用補中益气加桔梗薄桂茯苓半夏及如聖餅而消

一小兒腋下腫年餘而潰形體日瘦○一小兒股內結核如桃堅硬如石寒熱作渴飲食少思○一小兒小腹一塊三月而潰延及左脇出膿不止○一小兒耳前結核潰而不愈又結三核○一小兒乳間頸下及缺盆各腫一塊○一小兒脇下患腫久而不潰俱用補脾胃之藥及九味蘆薈丸並愈余北仕時有畱都賈學士子年十六患二載矣公陞北宗伯邀治診其脈洪大而數膿淸熱渴食少體倦夜間盜汗午前畏寒餘曰眞气不足邪气有餘治之無功公聞之攺容曰宦寓畱都如大旱之望云霓今得君一診冀吾兒之必生何固辭也懇治午前以四君加芎歸炙艸午後以四君加麥門五味參茋兩月諸癥遂可一二公喜曰是吾兒也余曰未也有一逺醫自薦以滲利之劑保其必生公竊喜未防公奉使荊襄此醫治已三月形體骨立公還大駭復懇於余余奉命南下辭不治後果歿

一小兒閃腿腕壅腫形气怯弱余欲以補气血爲主佐以行散之劑反內服流气飲外敷寒涼藥加發熱惡寒形體愈虛復求治余曰惡寒發熱脈息洪大屬气血俱虛治之無功後內潰瀝盡气血而亡

鶴膝風

小兒鶴膝風其腿漸細而膝愈粗如鶴之膝故名之因稟賦不足外邪乘之初則膝內作痛外色不變伸屈艱難一二月間焮腫而作膿者可治腫硬而不作膿者難治或三四月或半載後膿成自破者尢難治其初起腫硬膿成未潰者用大防風湯爲主佐以益气養榮湯膿潰者用益气養榮湯爲主佐以大防風湯和血定痛丸切不可用十宣流气等藥若稟賦不足气血不榮肌肉消瘦膝骨粗大乃由腎气不能生髓故不榮於骨也當用加味地黃丸補之若不潰或潰不斂或有發熱等癥皆爲气血兩虛須以補益爲主否則必變他癥愼之

治驗

地官王天成侄患此大潰不斂體倦食少口漧發熱日晡尢甚用十全大補湯五劑以補元气復用大防風湯一劑以散其邪月餘諸癥悉退遂用補中益气爲主佐以大防風湯而斂

儒者胡濟之侄患此潰而不斂不時寒熱小便赤澁用十全大補湯加麥門五味諸癥頓退乃去桂常服佐以和血定痛丸間用獨活湯而愈

胎毒發丹【一名胎癅】

小兒丹毒乃稟毒於胎胎或風熱相搏或頻浴熱湯或著烘衣其赤暈遊走者乃血隨風熱也其微赤而兼白者外寒束其腠理也若稟熱毒風熱者用敗毒散化毒丹大便祕者用大連翹飲頻浴或烘衣者用淸熱涼血飲甚者必用砭法令人多吮患處取毒聚一處方砭而泄之若發於四肢毒入腹者難治治法𨿽多惟砭有回生之功亦有女子年十五六經未行而常患此血熱也以四物黃芩柴胡荊防或加味逍遙散行經自愈

治驗

少參史南湖孫乙未生丙申正月陰囊赤腫余作胎毒治之而瘥後患發熱痰熱等癥診其母有欝火血熱用解郁涼血之藥子母俱服而愈至六月初患吐防小便赤澁兩眼瞤動投參術之類不應以爲慢驚然欲用附子之藥請余議視其寅夘關脈赤此屬風熱用柴胡淸肝散加鉤藤鉤木賊艸一劑卽愈至丁酉正月初旬頸患熱毒膿出貼藥感風發熱翌日頭面黯腫如大斗兩耳厚寸許此風熱上攻血得熱而然急砭兩額出黒血二盞許次砭面額亦如之隨用淸熱化毒湯腫黯十退七八翌日又砭各處血不甚黒乃止仍用前藥去牛蒡子加熟地黃而愈此癥若砭緩則血凝滯或爲破傷風皆致死

劉欽天之子腿如霞遊走不定先以蔴油塗患處砭出惡血其毒卽散用九味解毒散一劑而安

一小兒患之外勢𨿽輕內苦便閉此患在髒也服大連翹飲敷神功散而瘥

一小兒徧身皆赤砭之投解毒藥而愈○一小兒不從砭治毒入腹而死

一小兒臀患之赤暈走散令人頻吮患處使其毒聚於吮所乃砭出黒血餘暈塗以加味神功散時以金銀花甘艸節爲末用人乳汁調服而愈月餘後兩足赤腫仍治以前法而痊數日後兩足復赤或用犀角解毒之類乳食不進其腹膨脹此復傷其脾胃也仍敷前藥服補中益气湯加茯苓而瘥

一小兒腿患之神思如故乳食如常此毒發於肌表余謂砭泄其毒不必服藥其家不信外敷寒涼內服峻厲傷其脾胃腹乃膨脹乳食不進而歿夫寒涼凝結瘀毒峻劑復傷生气不死何待

一女子赤暈如霞作癢發熱此肝經血熱用小柴胡加生地連翹丹皮而愈凡女子天癸將至婦人月經不調被驚著惱多有此癥治當詳審

一女子十二嵗善怒睡中抽搐徧身作癢飲食少思此肝火風熱脾土受侮仍用柴參術苓湯以淸肝火涼肝血健脾胃而愈半載後徧身起赤痕或時昡暈余曰肝火熾盛血得熱而妄行也其夜果經至

傷食發丹

小兒傷食發丹乃因脾胃之气不足爲患用四君加山梔柴胡神麯若赤旣退而仍熱此脾胃之气未復用四君加當歸芍藥若因脾經風熱相摶而患用人參消風散加連翹山梔若脾虛發熱而患用四君加川芎蒼術苟槪用發散以攻其末必至慢驚矣

治驗

張儀部子每停食身發赤暈用淸中解郁湯而愈越月忽揺頭咬牙痰盛發搐吐出酸腐待其吐盡翌日少以七味白術散次日又以參苓白術散調理脾胃遂不復患大抵吐後兒安不必更服藥也

杜欽天之子停食大便不通四肢赤色用枳實厚朴山查黃連神麯便通赤止更頭暈咳此脾气虛而不能生肺金用六君子湯而愈

張廷評子停食麵赤用淸熱發散之劑腹脹痰喘倦怠惡寒此脾胃傷而不能生肺金用六君桔梗以補脾肺山查神麯以消餘食頓愈

舉人余時正子患此服發表之劑手足抽搐服抱龍丸目瞤气喘痰甚此脾胃虛弱而慢驚也無風可祛無痰可逐乃虛像也遂用六君加附子一劑而安再劑而痊一小兒停食服通利之劑作嘔腹脹此脾胃復傷用補中益气湯而愈

秀才夏忠齋子停食服辛熱之劑腹脹如蠱脈洪而數內作膿也不信果便膿而死

癍疹

小兒癍疹或因風寒收斂腠理濕熱拂郁或因新浴見風相摶爲患蓋癍發於膚外則多痛疹隱於肉內則多癢疹而癢者消風散痛者犀角散癍而痛者淸解散便祕者解毒散潔古先生云二者並出小兒難禁防患他癥切不可下必用安裏之藥爲主若便祕則微防之身溫爲順身涼爲逆大要外不冝敷貼寒涼內不冝尅伐元气海藏先生云此癥首尾俱不可下爲癍未見於表下之則邪气不得伸越故禁首不可下也爲癍毒已顯於外下之則癍气逆陷故禁尾不可下也

治驗

司防徐東白子瘙癢發熱體倦少食此脾肺气虛外邪相摶先用消風散二劑隨用補中益气湯加茯苓芍藥而愈

喬秋官子作痛發渴乃服發表之劑其癥益甚形气倦怠脈浮而數此邪在經絡誤散表而損其眞也用人參安胃散補中益气湯而愈若主祛風必成慢驚矣丰考功子作癢發熱用犀角消毒散一劑頓作吐防此邪气上下俱出其疹果消勿藥自愈

五臟疳瘡【五臟痞塊同治】

小兒頭面耳項等處或如瘡疥或如結核乃五臟受病而發於外或有積塊成形於腹內者名五疳之癥蓋疳幹也或哺食太早或恣食甘肥或因峻利之藥重亡津液虛火熾甚或因乳母飲食起居七情所致但調補其內諸病自愈若口蝕爛身體壯熱顋唇赤色或作腫痛胸膈虛煩或咽漧飲水掌熱便赤盜汗作渴囓齒虛驚名曰心疳宜用安神丸之類若鼻外生瘡眼目赤爛肢體似癬兩耳前後項側缺盆兩腋結核或小腹內股玉莖陰囊睪丸腫潰小便不調揺頭側目白膜遮睛惡明畏日肚大靑筋口渴下痢名曰肝疳冝用地黃蘆薈二丸主之若頭不生髮或生瘡痂或髮成穂或人中口吻赤爛腹大吐逆飲食不化口漧嗜土瀉下酸臭小便白濁或合目昏睡惡聞木音名曰脾疳冝用肥兒丸主之若鼻外生瘡咽喉不利頸腫齒痛咳嗽寒熱皮膚皺錯欠伸少气鼻癢出涕鼻防目黃小便頻數名曰肺疳冝用地黃淸肺飲主之若腦熱吐痰手足如冰寒熱往來滑泄肚痛口臭作渴齒齦潰爛黒面黧身耳生瘡或耳出水名曰腎疳冝用地黃丸主之大凡疳火上炎或痘毒上攻爲患甚速名爲走馬疳急敷雄黃散服大蕪荑等湯輕則牙齦腐爛唇吻腫痛可治重則牙齒蝕落顋頰透爛飲食不入不可治

治驗

職方陳莪齋孫三嵗面頰患瘡將蝕兩目此肝疳之癥用大蕪荑湯二劑而愈

陳司防子徧身生瘡面色痿黃腹脹內熱大便不調飲食少思倦怠口漧病屬肝脾用大蘆薈丸不月而愈兪廷評子目札面靑食少體倦大便滑泄此木乘土用芍藥參苓飲而愈

工部陳椫亭長孫腹內一塊小便不調或用行气破血等藥發熱口漧體瘦懶食防成瘵癥面黃兼靑此肝脾之疳用補中益气湯煎送大蘆薈丸四服又用前湯加車前子煎送六味丸四服又用靑肝火生肝血之藥而愈

一女子十二嵗目生白翳面黃浮腫口漧便泄用四味肥兒丸而痊

一小兒目札畏明年餘矣此肝經虛熱用地黃丸補腎而痊若肝經實熱兼用瀉淸丸若肝經血少風熱亦用地黃丸蓋虛則補其母實則瀉其子也

一小兒十一嵗兩耳後腦下各結一核色不變不作痛面色痿黃體倦口漧去後不調用蘆薈丸治之諸癥頓愈而核亦消

張掌科子未周嵗目內有翳余謂此稟母之肝火也詢其母乃侍媵素多恚怒且患瘰癧目疾自乳其子余因並治其母稍愈後張外補醫與異治其子遂瞽

一小兒鼻外生瘡不時揉擦延及兩耳○一小兒視物不明鼻內或癢或生瘡用四味肥兒丸並愈

一小兒耳內出水耳外生瘡膿水淋漓經嵗不愈余用九味蘆薈丸而愈

一小兒徧身如疥或癢或痛肌體消瘦日夜發熱口漧作渴大便不調年餘不愈用蘆薈丸而痊

口瘡

小兒口瘡或母食厚味或兒嗜甘肥喜冷飲食者屬實熱用瀉黃散畏冷飲食者屬虛熱用補黃散若飲食少思作渴引飲大便不實者脾胃虛弱也用七味白術散若停滯顋頰焮腫者脾胃虛而熱郁先用人參安胃散後用七味白術散午後益甚四物加白術茯苓麥門五味如不應用補中益气湯或以茱萸末塗腳心若疳積虛火炎上齒齦腐爛當從口疳論治若馬牙重舌但以綫鍼刺出血卽愈不必服藥若口瘡兼弄舌舒舌其因不同弄舌者防露卽收此得於病後脾气虧損也急用補中益气湯補之舒舌者出長收緩此乃心脾有熱少與防黃散主之

治驗

地官李北泉子十嵗每口舌生瘡服涼藥卽愈年至十五復患之服四物加黃栢方愈

吏部姚海山子口內生瘡用寒涼之劑更加發熱飲湯不絕余用補中益气加炮姜一劑而愈

工部張頥齋子二嵗口舌生瘡癥屬胃火敷栁華散加味解毒散而愈後因傷食吐瀉不時弄舌用四君子湯而愈此癥亦有發搐痰喘者皆中气受傷而虛熱也亦用前湯卽愈

唐儀制子口舌生瘡延及頭面胸臂膿水淋漓此胎毒之癥內用牛黃解毒丸外以當歸膏調黃栢末塗之而愈

鄭司諫子口舌生瘡齒齦腐爛延及頭面膿水淋漓體瘦瘙癢此脾經疳熱用肥兒丸及大楓膏而愈

瘡瘍【與痘瘡參看】

小兒瘡乃胎中遺熱或母食厚味所致若腫焮疼痛冝消毒熱渴便祕冝防不消散不成膿冝托裏大凡腫起或結核作痛者用犀角消毒丸腫焮痛甚者用活命飲若腫硬色白用如聖餅腫硬色赤用隔蒜灸若膿成而不潰冝托裏有膿卽刺之若肉赤而不斂用四物參術以補血肉白而不斂用四君加芎歸以補气食少體倦而不斂用六君加芎歸升麻以補脾若煩躁時嗽腹痛渴甚大便無度小便如淋膿毒痛甚目視不正喘粗恍惚嗜臥不食服藥而嘔四肢浮腫此脾胃虛損血气虧極之惡癥並用補中益气或六君子亦可轉危而安若動息自寜飲食知味便利調勻膿潰腫消神彩精明語聲淸朗此血气無虧之善癥也善多而惡少或脈防濇遲緩者易愈惡多而善少或脈洪大粗散者難治余嘗治七惡並至但用前二湯補其脾胃多有復生者故丹溪先生云但見腫痛參之脈癥虛弱便與滋補气血可保終吉若用驅逐敗毒虛虛之禍不免矣

治驗

太常邊華泉子三嵗面生小瘡內服發散外敷蝕藥面目腫焮視其寅關脈靑而防赤此風熱也癥輕而劑重表裏皆傷俾洗去前藥用補中益气加白芷桔梗一劑而愈

王通府子腿患毒膿已成腫痛發熱作嘔少食用托裏散而膿潰翌日吐防發搐乃膿潰而脾气復虛也余用姜術補中湯而安仍用托裏而愈

戚侍禦子頸間患毒膿成不潰此气虛也當刺之不從至脹痛始鍼膿出卽安此癥若膿已成急刺去用紙撚蘸蔴油絍瘡口以膏藥貼之兒安不必服藥凡小兒瘡毒不愈或愈而復發多因母食厚味或有熱癥冝於治母藥中加漏蘆令母服之並痊

南都葉太守孫兩臂患毒敷服皆寒涼兩臂腫硬當助胃壯气以解凝寒乃用補中益气加茯苓半夏薄桂服之更以如聖餅熨之而愈凡患腫硬不拘赤白不問痛否但未成膿者用如聖餅或熱蔥熨其效如神

儒者陳方洲女十嵗左耳下連項赤腫頭痛此少陽膽經火癥用梔子淸肝散而消○一小兒所患相同作嘔懶食此木尅脾土用小柴胡去黃芩加茯苓芍藥治之而消○一小兒患亦同前因誤服寒涼虧損脾胃以前藥更加木香而消

一小兒缺盆患之發熱作痛此膿內潰所致癥屬肺經喜其左顋白右顋黃而乃脾土生肺金也遂鍼出膿用托裏藥而愈

都憲王涵峯幼子項患毒膿成不出兩顋皆白余曰此肝膽虛熱之癥今顋白乃肺金尅肝木也當急用鍼並調補脾气不信餘言果內潰而歿

瘡疥

小兒瘡疥有膏粱積熱有肝熱腎熱有父母遺熱治法若遺熱用化毒丹厚味用肥兒丸肝熱用九味蘆薈丸腎熱用六味地黃丸若兼項側有核用九味蘆薈丸兼齒齦潰爛用六味地黃丸

治驗

南都劉太守子患此肌體消瘦便滑寒熱齦爛口渴此腎疳也用六味地黃丸更搽解毒散而愈

劉鴻臚子頭面初起似癬非癬不時作癢久則焮赤膿水淋漓延及徧身用加味消毒散及搽淸涼散解毒散而愈

閣老靳介庵子三嵗或痛或癢膿水淋漓此胎毒爲患用牛黃解毒丸更以當歸膏調黃栢末塗之乳母以解毒散加漏蘆服之而愈

一小兒徧身生瘡久而不愈胗其乳母有肝火血燥之癥用加味逍遙散更加漏蘆治之用當歸膏調山梔黃栢末塗兒患處俱愈

痘毒

小兒痘疹餘毒輕則肌表津淫瘙癢重則肢節壅腫作痛若發熱而大便祕結者犀角消毒散發熱而大便調和者淸熱消毒散大便調和而渴者麥門冬飲腫痛發熱而渴者仙方活命飲大凡根赤而作癢者血虛也四物加牡丹皮色白而作癢者血虛也四君加當歸芍藥色赤而作痛者血熱也四物加連翹金銀花色白而不焮痛者血气虛也托裏散不成膿或不腐血气俱虛也八珍湯膿旣潰而不斂脾气虛也六君子湯按之隨指復起者內有膿也卽刺之勿使內攻膿出兒安不必服藥如膿淸稀或反作痛或倦怠熱渴或作痛等癥皆屬气血虛甚急以參茋歸術之類補之若虛中見惡癥者不可救實中無惡癥者多自愈辛夘南畿患痘甚眾十死八九壯年者亦然云服硃砂痛苦頓解食毒物肢體如錐大人且然小兒豈能勝哉當深戒之丹溪先生云痘癰多是餘毒血熱王海藏先生云肝虛則入目肺虛則爲疥發於骨節者腎之虛發於肌肉者脾之虛發於口齒咽喉腫痛者各隨本經見癥治之

治驗

進士曹時用子痘疳蝕陷敷以雄黃銅緑及服加味解毒散而愈○一小兒徧身膿水淋漓以經霜茅艸研末鋪於寢席更服前散而愈用神效當歸膏調敷之尢妙南都姚太守子腿膝腫痛此因脾胃虛而毒流注先用活命飲四劑腫痛頓減再用補中益气湯及六味地黃丸而痊

表侄方位兩臂腿腕焮赤腫彊不能舉動俱以爲痼疾余用黃豆末熱水調敷服活命飲二劑而消

表侄方位兩目赤腫痛不可當此肝火爲患用四物合小柴胡山梔牛蒡子生甘艸倍用谷精艸數劑而愈一小兒腿膝腫潰而膿水不止內熱晡熱體倦肌痩此元气復傷也用補陰八珍湯六味丸三月餘而愈

天皰瘡

小兒天皰瘡乃脾肺二經風熱而發若發熱焮痛者用人參敗毒散發熱咳嗽者加味抱龍丸發熱寒熱者淸气消毒散熱渴便祕者用加味淸涼飲此肌膚之癥當去毒水以黃栢蚯蚓屎敷之用當歸膏亦善兒旣安不必服藥

治驗

劉司防子患此焮赤發熱敷金黃散服大連翹飲三劑少愈更用加味解毒散而痊

一小兒焮痛發熱挑去毒水以金黃散敷之更服荊防敗毒散而愈更用柴芍參苓散而安

考功楊璞庵幼子服敗毒之劑喘嗽唇白此藥傷脾肺先用補中益气加茯苓麥門五味一劑諸癥悉退後去門冬五味加桔梗白芷二劑全愈

楊梅瘡【近時名】

楊梅瘡乃天行濕毒有傳染而患者有稟賦而患者受癥在肝經故多在下焦發起治失其法多至蝕傷眼目腐爛腎莖拳攣肢節原其初起有上體多者先用荊防敗毒散下體多者用龍膽防肝湯大便祕者用大連翹飲後用換肌消毒散爲主若蝕眼目兼以九味蘆薈六味地黃二丸肢節拳攣者兼用蠲痺解毒湯若脾胃虧損而不能愈者先用六君子湯若气血虛弱而不能愈者先用八珍湯後用換肌消毒散若槪用輕粉等劑多致不起

治驗

一周嵗小兒染此誤薰銀硃之藥昏憒不乳徧身無皮余用菉豆黃栢末徧鋪於蓆令用睡臥更用金銀花生甘艸末白湯調服漸愈若瘡漧燥更用當歸膏若誤用輕粉亦以前法解之

一小兒患此年餘形體消痩日晡熱甚余晨用八珍湯夕用換肌散並太乙膏三月餘而愈

一小兒三年不愈肌體消瘦膿水淋漓此因元气虛耗而兼肝癥用換肌散九味蘆薈六味地黃二丸兩月餘愈

黃水粘瘡

小兒黃水粘瘡屬脾肺二經風濕熱所致若邪在表而癢痛者輕則用犀角消毒散重則連翹防風湯邪在內而大便祕者輕則用九味解毒散重則用連翹飲若頭目不淸憎寒壯熱便祕表裏俱有邪也用加味淸涼飲治之

治驗

毛通府子患此夘關脈黃兩目時札形體困倦此土虛木旺當用和肝補脾湯及服敗毒散前癥益甚更加吐防不食徧身發泡余仍用前湯撥去泡水以菉豆甘艸末頻鋪蓆上任其睡臥後用神效當歸膏而痊

沈尙寶子發疙或用大連翹飲致腹脹少食此表癥而反防其裏致元气復損也余用補中益气湯治之漸愈

一小兒疙作癢發熱旣破膿水淋漓此肝火血熱用加味逍遙散而愈

一女子十四嵗徧身疙搔破成瘡膿水淋漓發熱煩躁日晡益甚乃血气虛而有熱用加味逍遙散而愈

痔瘡

小兒痔瘡或因胎熱或因熱痢或因厚味所致蓋肛門腫痛者濕熱也作痛者風熱也便祕者火盛也淸膿者熱熾也濕熱者加味槐花散之類風熱者秦芁蒼術之類便祕者潤燥湯淸之膿潰者黃茋散托之

治驗

侍禦陸釣雪子患此彼執用寒涼之藥肢體倦怠飲食少思肛門重墜大便不實余曰此脾胃傷而中气陷故爾用補中益气湯加酒炒白芍藥白術茯苓而康倪二守孫肛門腫痛出血水年餘矣忽吐血便血皆紫而成塊此膓胃積熱用犀角地黃湯頓止更用金銀花炙甘艸末白湯調服半載而痊

肛門作癢

小兒肛癢或嗜甘肥大腸濕熱壅滯大便祕結或濕毒生虫而蝕肛門若濕熱壅滯者用四味肥兒丸大便祕結者用淸涼飲虫食肛門者先用化防丸後用四味肥兒丸外以雄黃散納肛內若因病不食虫無所養而食髒食肛者其齒齦無色舌上盡白四肢倦怠當視其上唇內有瘡唾血如粟心內懊憹此虫在上食髒若下唇內有瘡此虫在下蝕肛門若食肛透內者不治道藏經云諸虫惟上半月頭向上可用藥追之望後頭向下患者親自烹餁虫聞香味頭卽向上亦可追之

治驗

一小兒肛門作癢余以爲大腸經風熱用槐角丸○一小兒連肛門連陰囊癢余以爲肝經濕熱用龍膽防肝湯蘆薈丸○一小兒吐嘔靑沬腹脹筋靑唇口紫黑余以爲肝木尅脾土用火蘆薈丸並愈

癰

小兒囊癰屬肝經濕熱或胎稟熱毒初起腫痛用龍膽防肝湯三四劑如不消用托裏以速其膿若膿未潰而小便不利毒壅滯也當滲之膿已成而不利者膿壅塞也當鍼之膿去而痛不減者當解毒膿去而反痛者當補托甚者陰囊盡潰睪丸懸露亦不爲害若疝气誤服熱劑陰囊腫痛亦治以前法

治驗

司徒李杏岡仲子小便澁滯腫痛寒熱此肝經濕熱用龍膽防肝湯而消但內熱倦怠此兼脾气虛弱用四君子加柴胡山梔芎歸而愈

林侍禦子二嵗腫痛寒熱尅伐過多不能成膿用托裏淸肝散而潰又用托裏散而斂後寒熱如瘧小便閉塞亦屬肝火用小柴胡加山梔龍膽艸車前子而愈鮑尙寶子三嵗大潰痛甚煩躁飲冷此餘毒尙在與活命飲二劑腫痛頓退與四君加柴胡山梔四劑諸癥旣退再以托裏散而斂

下疳並陰痿

小兒下疳陰痿屬肝火濕熱若下疳腫痛發熱用九味柴胡湯小便赤濇用小龍膽防肝湯其腎莖萎軟乃肝火濕熱蓋肝火屬木得雨露則森立遇酷日則痿軟若誤爲虛寒投以熱劑輕則囊莖生瘡重則腐而不斂皆冝滋腎水生肝木淸肝火經云肝气熱則筋痿故宗筋弛縱腎莖腫脹或出白液或癢痛或裏急筋縮挺縱不收或精隨便下名筋疝俱屬肝火與腎無干也

治驗

宗伯黃久庵子春初生時母棄淹於水逾日不死始收之遂成喘嗽又頷腋臂背股各結塊核潰而色紫若誤觸之痛應於心服辛溫化毒等劑綿延不愈時巳弱冠詢治於予予曰初生而喘嗽者乃飲冷傷肺也旣長而喘嗽者乃肝火刑肺也故結核俱在肝膽部分始用補中益气湯後用九味蘆薈丸不月諸癥咸愈此稟父母之肝火而患也

吳江庠生史年自乳兒時卽患目疾年二十嵗目札頭揺用六味丸加五味子而安一日前癥復作目忽生翳余用聰明益气湯並前丸卽愈旣而前癥反甚形气消瘦脈洪大數用補中益气湯及前丸而肺癥悉平後因赴選勞役患痢形气憊弱肺洪大長按之防細仍用前湯送香連丸而痢止再用六味丸料加五味子而元气復

侍禦吳東隅子下疳潰爛發熱作痛日晡尢甚先用補中益气湯後用九味蘆薈丸治之諸癥悉愈

太常邊華泉子二嵗莖痿濕癢出白津余以爲肝火不信乃溫補腎經果陰囊焮腫莖中作痛余用龍膽防肝湯用六味地黃丸而痊

劉武庫子睪丸作痛小便赤澁寒熱作嘔用小柴胡湯加山梔車前子茯苓而愈

一小兒睪丸腫硬小便黃澁用小柴胡湯加山梔車前子並蘆薈丸而消

一小兒腹內一塊或作痛或上攻小便不調用龍膽防肝湯蘆薈丸而愈後形气消爍發熱作渴此肝木制伏脾土用補中益气湯及蘆薈丸而愈

一小兒自脫胎時兩目赤腫或作癢或生翳此稟賦之肝火也用蘆薈六味二丸而愈

一女十五嵗患瘰癧身發赤暈形气倦怠此肝火血虛所致用加味逍遙散而赤暈愈用益气湯六味丸兼服而瘰癧消

一小兒下疳潰爛發熱作痛一小兒莖中作癢不時搔撚一小兒腎莖中潰痛小便祕澁日晡尢甚一小兒目癢出水或項間結核或兩眼連札或陰囊搔癢年餘矣俱屬肝火用九味蘆薈丸並愈

附方並注

人參敗毒散【加荊芥防風名荊防敗毒散】治瘡焮痛寒熱或拘急頭痛邪在表者

人參羌活獨活前胡柴胡

桔梗枳殻茯苓川芎甘艸【各五分】

右水煎服

益气養榮湯治气血損傷四肢頸頂等處患腫不問軟硬赤白痛否日晡發熱或潰而不斂

人參

茯苓

陳皮

貝母

香附

當歸【酒拌】川芎

黃茋【鹽水拌炒】熟地黃【酒拌】芍藥【炒各五分】甘艸【炙】桔梗【炒】

柴胡【各三分】白術【炒一錢】

右薑水煎服大人倍用

九味蘆薈丸治疳積瘰癧結核耳內生瘡或疝气囊癰下疳潰爛或莖出白津股腹有瘡或體瘦熱渇大便不調牙齦蝕落頰顋腐爛等癥

胡黃連黃連

蘆薈

木香

白蕪荑【炒】靑皮

白雷丸鶴虱艸【各一兩】麝香【三錢】

右爲末蒸餅糊丸如麻子大每服一錢空心米湯下

生地黃丸治室女寡婦師尼惡風體倦乍寒乍熱面赤心煩或時自汗癥類時疫但肝脈長

生地黃【一兩酒拌杵爛】黃芩

硬柴胡【各半兩】

赤芍藥秦艽

右爲末加煉蜜少許丸桐子大每服二三十丸

九味柴胡湯治肝膽經熱毒瘰癧或耳內耳下生瘡發熱潮熱或肝經濕熱下注囊癰便毒腫潰或小腹脇股結核凡肝膽經部分一切瘡發熱並用之柴胡

黃芩【炒各五分】人參

山梔

半夏

龍膽艸當歸

芍藥【各三分】甘艸【三分】

右水煎服

地黃丸【加肉桂一兩名加減八味丸】治小兒肝經虛熱血燥或風客滛气而患瘰癧結核或四肢發搐眼目抽動痰涎上湧凡傷損出血多抽搐發熱又治牙疳腦熱消瘦手足如冰寒熱往來滑泄肚脹口臭幹渇齒齦潰爛爪黒面黧徧身兩耳生瘡或耳內出水成發熱自汗盜汗便血諸血失瘖等癥其功不能盡述【卽六味地黃丸】牡丹皮白茯苓澤防【各三兩】熟地黃【八兩杵膏】幹山藥山茱萸肉【各四兩】

右爲末和地黃煉蜜丸桐子大每服三五十丸空心白滚湯下地黃須自制

薄荷湯治風熱瘰癧初起元气無虧者

薄荷

皁角【去皮】連翹

三稜【煨】

蔓荊子【一兩】豆豉【三兩五錢】荊芥穗【一兩】何首烏【米泔水沒】

右爲末醋糊丸桐子大每服二十丸食後滚湯下量兒加減

皁角子丸治肝膽經風熱頸脇兩側等處結核連翹【八錢】當歸

柴胡【各一兩】皁角子【炒二兩】芍藥

山梔【炒】川芎【各一兩】桔梗

甘艸【炒】龍膽艸【酒炒黑各半兩】

右爲末米糊丸菉豆大量兒大小用之

必效散治瘰癧元气無虧用此以去之若癧旣去而不收斂服益气養榮湯若元气怯弱冝先補後服癧毒已下仍服前湯庶無他患

輕粉【一錢】南硼砂【二錢五分】巴豆【五个去皮心膜】

白檳榔【一个】斑貓【四十个去頭翅同檽米炒】麝香【五分】

右同研極細取雞子二个去黃用淸調藥仍入殻內以濕紙數重糊口入飯甑蒸熟取出曝榦研末每服五分用炒生薑酒五更初調服如覺小腹痛用益元散一服其毒俱從大腸出

隔蒜灸法治鶴膝風流注等癥腫硬每日灸二三十壯痛者灸至不痛不痛者灸至痛其毒隨火而散蓋火以暢達拔引郁毒此從治之法有回生之功其法用大蒜去皮切三文錢厚安瘡處用艾壯於蒜上灸之三壯換蒜復灸未成卽消已成者亦殺其毒如瘡大用蒜杵爛攤患處將艾鋪上燒之蒜敗再換如不痛或不作膿及不發起或陰瘡尢當多灸凡瘡不痛不作膿不起發气血虛極也不治惟患在頭面不冝多灸

神效蔥熨法治流注結核骨癰鶴膝等癥腫硬或先已隔蒜灸而愈腫未消最冝用熨以助气血行壅滯有益無損其功甚大又爲跌撲傷損止痛敗血消腫之良劑其法用蔥白頭搗爛炒熱頻熨患處冷再換

出頭散治一切頑瘡瘀肉不化或癧核不消瘡口不合

赤石脂【半兩】乳香【二錢】白丁香【二錢】砒【生用】

黃丹【各一錢】輕粉

麝香【各五分】蜈蚣【一條炙】

右爲末搽瘀肉上其肉自化若瘡口小或痔瘡用糊作條陰漧絍之凡瘡久不合者內有膿管須用此藥腐爛兼服托裏之劑方效

琥珀膏治瘰癧不潰或潰而膿水不絕變成漏癥

琥珀【一兩】木通

桂心

當歸

白芷

防風

松香

硃砂

木鱉子丁香

木香【各二兩】

右先用琥珀丁香桂心硃砂木香松香爲細末其餘爲咀以麻油二斤六兩慢火煎白芷焦黃濾去徐下淨黃丹一斤以栁枝不住手攪煎至黒色滴水中撚硬軟得中卻入琥珀等末攪勻於磁器盛之用時取少許攤貼

和血定痛丸【一名黒丸子】治流注膝風或撲跌瘀血或六所傷肢節腫痛服之自消若潰而發熱與補藥兼服自斂

百艸霜【五兩】白芍藥【二兩】赤小豆【八兩】川烏【炮一兩五錢】白斂【八兩】白芨【二兩】當歸【二兩】南星【炮三兩】牛膝【三兩】骨碎補【四兩】

右爲末酒糊丸桐子大每服二三十丸白湯下

神效太乙膏治癰疽瘡毒潰爛

參

白芷

當歸

肉桂

赤芍藥大黃

生地黃【各一兩】

右用蔴油二斤八兩銅鍋內煎至黒濾去徐入淨黃丹一斤再煎滴水中撚軟硬得中卽成膏矣

乳香定痛散治一切瘡瘍潰爛疼痛

乳香

沒藥【各三錢】滑石【七錢】寒水石【一兩煆】冰片【二錢】

右爲細末搽患處痛卽止甚效

如聖餅治一切瘡硬腫不能消散

乳香沒藥木香血竭當歸

麝香【少許】

右各另爲末酒糊和爲餅炙熱頻熨患處

健脾滲濕湯治瘡初起焮腫作痛或濕毒下注或環跳穴痛

人參

白術

蒼術【鹽炒】防己【酒拌】

黃栢【酒炒】川芎【各一錢】陳皮【酒拌】當歸

茯苓

木

柴胡稍甘艸【三分】

右水煎服如三劑不退加桂少許或用酒煎小便澁倍用牛膝有熱加黃連身痛加羌活量兒大小用

化防丸治諸疳生虫不時啼哭嘔吐淸水肚腹脹痛唇口紫黒腸頭濕防

蕪荑靑黛蘆薈蝦蟆【燒灰】川芎

白芷胡黃連

右等分各另爲術豬膽浸糕丸如蔴子大每服一二十丸食後並臨臥杏仁湯下

蘆薈丸治肝疳口舌生瘡牙齦腐爛體瘦生瘡虛熱往來或發稀腹脹小便白濁飲食無度防痢無時或兩眼生翳揺頭揉目不時咬指或口漧作渇嗜臥食土腹大胸髙嘔食吐虫非此藥不能治

史君子【肉煨】芍藥【炒各半兩】幹蟾【半兩炙黒】黃連【炒】

蕪荑【炒】神麯【炒】麥芽【炒各一兩】蘆薈【三錢】

右爲末神麯糊丸黍米大每服五七分空心米湯下

大蘆薈丸治三焦肝膽經風熱目生云翳或疳熱瘰癧耳內生瘡寒熱作痛肌體消瘦發熱作渴飲食少思肚腹不調或牙齦蝕落頰顋腐爛下部生瘡等癥蘆薈

胡黃連當歸

龍膽艸【酒浸炒】芍藥

川芎

蕪荑【各一兩】木香

甘艸【各三錢】

右爲末茯神糊丸麻子大每服三五十丸滚湯下

東垣大蕪荑湯【一名梔子茯苓湯】治黃疳土色【爲濕爲熱】當利小便【今反利巳黃色中爲燥胃經熱】發黃脫落【知膀胱腎俱受土邪乃大濕熱之癥】鼻下斷作瘡【土逆行營气伏火也】能乳【胃中有熱也寒則食不入】喜食土【胃不足也】面黒色【爲寒爲痺】大便淸【寒也】褐色血黒色【熱蓄血中】間黃色【膓胃有熱】治當滋營潤燥外致津液

山梔仁【二分】黃蘗

甘艸【炙各二分】大蕪荑【五分】黃連【二分】麻黃【不去根節】羗活

柴胡【各三分】防風【一分】白術【五分】茯苓

當歸【各四分】

右水煎服仍量兒大小

大肥兒丸治脾疳飲食少思肌肉消瘦肚大頸細髮稀成穂項間結核發熱作渴精神倦怠便去酸臭愛食泥土或口鼻頭瘡或肚見靑筋嚙齒下利便白五疳卽肥兒丸加幹蟾一兩蕪荑五錢

肥兒丸治食積五疳頸項結核或白禿肌瘦肚大筋靑髮稀成穗發熱作渴等癥或母食厚味致兒爲患黃連

神麯

木香【各一兩半】肉豆【二兩炮】檳榔【二十枚】麥芽【炒】史君子【酒浸去皮各四兩】

右爲末麵糊丸麻子大每服三五十丸米飲下

四味肥兒丸【一名小肥兒丸】治食積脾疳目生云翳口舌生瘡牙齦腐爛發熱瘦怯徧身生瘡等癥

黃連【炒】蕪荑【炒】神麯麥芽【炒等分】

右爲末水糊丸桐子大每服二三十丸空心白湯下

地黃淸肺飲治肺疳咳嗽

明阿膠【一錢面炒】馬兜鈴甘艸【各五分】生地黃杏仁【七枚去皮】糯米【炒十粒】鼠粘子【三分炒】

右水煎服量兒加減

硃砂安神丸治心疳怔忡心下痞悶

硃砂【四錢】黃連【半兩】生地黃【半兩】生甘艸【二錢五分】

右爲末蒸餅糊丸如米大每服十丸連津送下

茯神丸治心疳

茯神

蘆薈

琥珀

川黃連

赤茯苓鉤藤皮逺志【姜制焙漧】蝦蟆灰【各一錢】麝香【少許】菖蒲【一錢】

右爲末粟米糊丸麻子大每服十丸白湯下

天麻丸治肝疳眼目生翳昏花濕爛等癥

靑黛

川黃連天麻

五靈脂

川芎

夜明砂【防炒】蘆薈【各一錢】龍膽艸

蟬蛻【去足】防風【各一錢】全蠍【二枚焙】麝香【少許】

右爲末豬膽汁浸糕丸麻子大每服二三十丸白滚湯下

阿魏膏治一切痞塊不拘年月逺近甚者口齒蝕傷更服蘆薈丸

羌活

獨活

參

官桂

赤芍藥穿山甲生地黃兩頭尖

大黃

白芷

天麻【各五錢】槐栁桃【枝各三錢】紅花【四錢】亂髮【如雞子大一塊洗去膩】木鱉子【廿枚去殻】

右用香油二斤四兩煎至黒色去查入髮再煎待髮化盡去查徐下黃丹一斤煎至軟硬得中方入芒硝四錢阿魏五錢蘇合油麝香各三錢乳香沒藥各五錢調勻卽成膏矣攤貼患處內服消積丸藥黃丹須眞正者效凡貼膏藥先用朴硝隨患處大小鋪之約半指厚以紙蓋之用熱熨斗熨良久如硝耗再加熨之熨二時許方貼膏藥若是肝積加蘆薈末同熨

加味逍遙散治婦人陰虛發熱兒飲其乳以致患瘡

甘艸【炙】當歸【炒】芍藥【酒炒】茯苓

白術【炒】柴胡【各一錢】牡丹皮【六分】山梔【炒五分】

右水煎服

大防風湯治膝風腫痛不問已潰未潰

附子【炮去皮】牛膝【酒浸】甘艸【炙各一錢】羌活

人參

杜仲【姜制】當歸【酒浸】防風

白芍藥【炒】黃茋

熟地黃【用生者酒拌蒸半日忌鐵器各二錢】川芎【一錢五分】

右每服三五錢薑水煎空心服進三五劑更服六味地黃丸二三服

獨活湯治鶴膝風不問腫潰疼痛及腰背不便四肢不仁

獨活【五分】當歸【酒洗】白術

黃茋【炒】

薄桂

牛膝【各三分】甘艸【炙二分】

右姜蔥水煎服量兒加減

托裏散治流注鶴膝及一應瘡毒已成不潰已潰不斂或膿出反痛發熱

人參【五分】黃茋【炒一錢】白術【六分】陳皮【五分】

甘艸【炙三分】當歸【七分】川芎

芍藥【酒炒】

熟地黃【酒拌】白茯苓【各五分】

右水煎服

加味地黃丸治小兒賦稟腎經虛熱耳內生瘡或肌肉消瘦骨節皆露名節疳卽地黃丸加鹿茸牛膝各一兩五味子四兩若顱解不合牙齒不生眼睛不黒腿軟難行最冝此藥

砭法治小兒丹毒赤色遊走不定口吮毒聚在一處用細磁器擊碎取其有芒者一塊以筋一根劈開頭尖夾之用綫縛定兩指輕撮筯稍令磁芒正對聚處懸寸許再用筯一根頻擊筯頭令毒血遇刺皆出毒入腹者不救癥輕者止用口吮出毒用藥敷之如患在頭皮不用砭法止冝用鍼臥倒挑患處以出毒血

消熱消毒散治一切癰疽陽癥腫痛發熱作渴黃連

山梔

連翹

當歸【各五分】川芎

生地黃芍藥【炒各六分】金銀花【一錢】甘艸【二分】

右水煎服

托裏消毒散治瘡瘍先用消解之劑不退冝服此藥助其成膿

人參

黃茋

陳皮

白術

當歸【各一錢】金銀花皁角刺【炒】甘艸【各四分】

右水煎服

神功散治一切瘡毒未成膿者用之內消加乳沒尢好

黃栢【炒】艸烏【炒】血竭【等分】

右爲末唾津水調搽赤腫旣退洗淨搽後方二味解毒散

化毒丹治小兒熱毒咽漧口舌生瘡口齒出血或驚惕狂躁睡臥不寜並冝用之

參

桔梗【各五錢】茯苓【二兩五錢】人參

牙硝

靑黛【各一兩】甘艸【七錢半】麝香【一字】

金銀箔【各十片】

右爲末煉蜜丸豆大每一嵗服一丸白湯化下

犀角消毒散【一名犀角散】治小兒丹毒發熱痛癢及瘡疹等毒

牛蒡子【炒】甘艸

荊芥

防風【各五分】犀角【二分鎊末】金銀花【三分】

右水煎熟傾出入犀角服

加味四物湯治小兒血熱丹毒

當歸

川芎【各一錢】芍藥

生地黃【各七分】柴胡

山梔【炒各五分】

右水煎服

消風散治小兒癮疹搔癢

荊芥穗甘艸【炙】陳皮【各半兩】人參

白僵蠶茯苓

防風

芎防

藿香

蟬蛻【各二分】厚朴【三分姜制】羌活

右水煎服

淸解散治風熱癍疹發熱作渴及痘毒

連翹

荊芥穗甘艸【各三分】牛蒡子【炒五分】參【四分】金銀花【二分】

右水煎服

解毒散治癍疹癢痛寒熱甚者煩躁譫語並痘毒發熱咽漧

犀角【鎊五錢】連翹【三錢】薄荷【一錢】牛蒡子【炒二錢】甘艸【五分】

右爲末每服一二錢滚湯調下

一方治虛熱口內生瘡白礬二兩杵碎滚湯三碗入

在內頻浸兒腳

牛黃解毒丸治胎毒

牛黃

甘艸【等分】

右爲末用煉蜜丸量兒服

防黃散治脾胃實熱口舌生瘡喜飲冷物又治脾熱吐舌若不時出舌名弄舌屬心脾虛熱冝用人參安胃散

藿香葉【七錢】石膏【煆五錢】甘艸【三錢】防風【去心炒】

山梔仁【炒各一兩】

右用蜜酒同炒爲末每服二錢水煎服

補黃散治脾胃虛熱口舌生瘡畏寒冷飲食

人參

白術【炒各一錢】白芍藥【炒】陳皮【各五分】甘艸【炒五分】

右姜水煎服

四順淸涼飲【加山梔牛蒡子名加味淸涼飲】治小兒痘瘡後臟腑祕結實熱驚掣

當歸

赤芍藥甘艸【炙】大黃【蒸各三分】

右水煎服大黃非實熱便祕不冝用

人參安胃散治小兒因服峻厲損其脾胃口舌生瘡或因傷熱乳而致吐防或作慢驚口鼻气熱或胃中風熱伏火嘔吐泄防

人參【一錢】黃茋【二錢】生甘艸炙甘艸【各五分】白芍藥【七分】白茯苓【四分】黃連【二分】

右爲末每服三五錢水煎服

溫中丸【一名人參理中丸】治中气虛熱口舌生瘡不喜飲冷肢體倦怠飲食少思

人參

甘艸

白術【各炒等分】

右爲末用薑汁糊丸菉豆大每服三五十丸

補中益气湯治中气傷損惡寒發熱肢體倦怠飲食少思或頭痛身熱煩躁作渴气髙而喘或防細軟弱自汗倦怠飲食不甘等癥

人參

黃茋

甘艸【炙各一錢】白術

當歸身陳皮【各五分】柴胡

升麻【各二分】

右姜水煎服

七味白術散【一名錢氏白術散】治中气虛熱口舌生瘡不喜飲冷或吐防口漧

人參

白術

木香

白茯苓

甘艸【炙】藿香【各五分】漧葛【一錢】

右水煎服

香連丸治痢疾並水防暑防甚效

黃連【淨十二兩】吳茱萸【去核梗十兩】

右先將二味用熱水拌和入磁器內置熱湯頓一日同炒黃連至紫色去茱用連爲末每淨末四兩入木香淨末一兩淡醋米飲爲丸桐子大每服二三十丸滚湯下中气下陷用補中益气湯下中气虛用四君子湯下中气虛寒加姜桂

參苓白術散治脾胃不和飲食不進或嘔吐泄防凡病後冝此調理

人參

茯苓

白扁豆【去皮薑汁拌炒】

白術【炒】蓮肉【去心皮】砂仁【炒】薏苡仁【炒】

桔梗【炒】山藥

甘艸【炙各二兩】

右爲末每服一錢白湯下或作丸服

柴胡參苓湯治肝火血熱徧身瘙癢或起赤暈柴胡

山梔【炒】川芎

芍藥【炒各五分】熟地黃當歸【各八分】茯苓【八分】甘艸【炒五分】

右水煎服

柴芍參苓散治肝膽經部分結核瘰癅瘊等癥或肝血燥熱脾气虛弱發熱少食

柴胡

川芎

白術

人參

茯苓

白芍

當歸【各五分】牡丹皮

甘艸

山梔【炒各三分】

右姜棗水煎服

淸肝益榮湯治肝膽經風熱血燥筋攣結核或作瘊子

柴胡

山梔【炒各五分】當歸【六分】龍膽艸【酒炒五分】川芎

芍藥【各六分】甘艸【三分】薏苡仁【五分】

右水煎服

淸熱涼血飲治風熱血燥丹毒等癥大便祕結當歸

川芎

芍藥【炒】生地黃【各一錢】黃連【炒五分】荊芥【六分】

右水煎服大便祕量加大黃

淸中解郁湯治脾气虛弱飲食停滯欝熱生痰或身發熱赤暈

白術

茯苓

陳皮

山梔【炒】

山查

神麯【炒】麥芽【炒】川芎

桔梗

甘艸【炒各五分】

右薑水煎服

芍藥參苓飲治肝木尅脾土目札面靑食少體倦

芍藥【炒】柴胡

山梔

茯苓

白術

陳皮【各七分】甘艸【炙五分】

右薑水煎服

姜術補脾湯治元气虛寒嘔吐不食腹痛泄防等癥

漧薑【炒】白術

人參

茯苓

陳皮

半夏

甘艸【炒各五分】當歸

黃茋【炒各四分】

右姜棗水煎服

和肝補脾湯治風熱瘡疹脾土不及肝木太過

人參

陳皮

川芎【各五分】白術

茯苓

芍藥【各七分】柴胡

甘艸【炙各三分】

山梔【炒四分】

右水煎服

益脾淸肝散治肝經之癥或寒熱體痛脾胃虛弱

人參

白術

茯苓

甘艸

川芎

當歸

黃茋【各五分】柴胡【三分】

牡丹皮【四分】

右水煎服

梔子淸肝散治三焦及足少陽經風熱耳內作癢或生瘡出水或脇肋胸乳間作痛或寒熱往來

柴胡

牡丹皮梔子【各一錢】茯苓

川芎

芍藥

當歸

牛蒡子【炒各七分】白術

甘艸【各五分】

右水煎服

柴胡淸肝散治肝膽三焦風熱怒火或項胸作痛或增寒發熱

柴胡

黃芩【炒】人參【各三分】山梔【炒】

川芎【各五分】連翹

桔梗【各四分】甘艸【三分】

右水煎服

加味消毒散治一切瘡丹毒遊風等癥

參

連翹【各五錢】升麻

芍藥

當歸

羌活

生地黃牛蒡子【炒各三錢】黃芩

甘艸【各二錢】

右爲末每服一錢薄荷燈心湯下或用蜜爲丸

十全大補湯治諸瘡血气虛弱不散解不潰斂或膿出發熱惡寒汗出煩口眼歪斜或肌痩少食發熱口干等癥須多服爲善卽四君四物加黃茋肉桂

四物湯治發熱煩躁或日晡發熱若因脾胃虛弱而不能生血冝用四君子之類最忌此藥

熟地黃當歸【各三錢】芍藥【二錢】川芎【一錢半】

右水煎服

四君子湯治脾胃虛熱唇口生瘡不消散不潰斂或食少作嘔大便不實若因肝木乘脾上而致加柴胡芍藥

人參

白術

茯苓

甘艸【炙一錢】

右姜水煎服

六君子湯治脾胃虛弱飲食少思或大便不調肢體消瘦面色痿黃卽四君子湯加陳皮半夏

八珍湯治气血俱虛腫潰不愈或惡寒發熱或晡熱作渴飲食少思卽四君四物薑水煎服

補陰八珍湯治屬足三陰虛熱渴體倦小便頻數卽八珍湯加酒炒黒黃栢知母各三四分

加味八珍湯治元气虛弱不能潰斂或內熱晡熱肌體消瘦卽八珍湯加牡丹皮五味子炙甘艸各三四分

當歸補血湯治潰瘍肌熱躁熱面赤煩渴脈洪大而虛重按全無此脈虛血虛也誤服白虎湯必死黃茋【二錢炒】當歸【一錢酒制】

右水煎服

大連翹飲治風熱熱毒表裏皆受患者

連翹

麥

荊芥

木通

赤芍藥蟬蛻

甘艸

防風

柴胡

滑石

山梔【炒】黃芩【炒】

當歸【各等分】

右量兒大小水煎服

立效散治眉瘡耳瘡及一切瘡疥

定粉

松香

黃栢

黃連【各五錢】枯礬【二錢】

右爲末用淸燭油調搽

犀角消毒丸治一切瘡毒焮腫熱痛用三五服不消乃欲成膿也冝用托裏之劑

犀角

薄荷

連翹

參【各二錢】牛蒡子【二錢】金銀花【一錢】甘艸【三分】

右爲末煉蜜丸麻子大每服三十丸滚湯下

韶粉散治痘瘡已愈瘡痂不落或凹或凸

韶粉

輕粉【各二兩】

右爲末入豬脂油調塗亦無瘢痕神效

雄黃散治走馬疳並痘毒疳虫蝕肛門

雄黃

銅緑【各二錢】

右爲末摻瘡上

栁華散治熱毒口瘡

黃栢【炒】蒲黃

靑黛

人中白【煆等分】

右爲末敷之

敗艸散治痘瘡搔成膿淋漓

屋爛艸【用蓋墻爛艸亦可要多年者佳】

右爲末糝之若渾身膿水粘衣難以臥坐用一二升攤於蓆上令兒坐臥卽安其艸經年霜雪雨露受天地陰陽之气能解瘡毒

谷精艸散治痘後眼有翳膜或癮澁出淚

谷精艸【一兩】生蛤粉【一兩】

右爲末用豬肝一葉以竹刀批開糝藥在內縛定磁器內煮熟食之

治痘毒用黃豆爲末溫水調塗以水潤之膿未成自消又方治癥同前

貝母

南星

僵蠶

天花粉

白芷

艸烏

大黃【各四兩】豬牙皁角【四兩】寒水石【煆八兩】

右各爲末醋調敷

加味小柴胡湯治痘疹熾盛或大便下血或昏憒不食或發癤毒甚效又治肝火等癥

軟柴胡人參

黃芩

甘艸【炙各五分】

半夏【二分】生地黃【一錢】

右薑水煎服

犀角地黃湯治痘出稠宻熱渴赤痛大便祕結小便赤濇或結痘毒或便血防血急服之以涼血解毒犀角【一錢如無升麻代之】生地黃【五分】赤芍藥

牡丹皮【各一錢】

右水煎服

麥門冬飲治痘毒發熱作渴咽痛

黃芩【三分】甘艸【五分】人參

參【各三分】金銀花【五分】麥門冬【去心四分】

右水煎服

射幹散治痘毒咽喉腫痛

升麻

甘艸

桔梗

射幹【各五分】鼠粘子【四兩炒香】

右水煎服

加減抱龍丸治風痰壅盛驚搐昏睡等癥

雄黃

辰砂【各二錢】天竺黃【四錢】麝香【五分】

天麻【六錢】牛膽南星【八錢】

右爲末煮甘艸糊丸皁角子大每一丸薄荷湯下

解毒散治一切瘡瘍風疹癢痛

黃栢【炒】山梔【等分】

右爲末水調搽若破而膿水淋漓用當歸膏或燭油調搽

淸涼解毒散治癥同前或作焮痛

大黃

黃栢

山梔

寒水石【煆等分】

右各另爲末調搽當歸膏尢好

大楓子膏治一切瘡疥膿窠等瘡

大楓子肉【杵細二兩】白礬【枯末二兩】眞輕粉【一兩】

桕油【六兩】

右將桕油溶化入三味和勻用之

黃金散治天皰瘡止痛消毒

滑石

甘艸【等分】

右爲末挑破去水敷之

換肌消毒散【一名薢散】治楊梅瘡不拘初起潰爛並效土茯苓【五錢】當歸

白芷

皁角子

薏苡仁甘艸【各五分】白蘚皮木【不犯鐵器】

木通

金銀花【各三分】

右水煎食前並空心服

蠲痺解毒散

姜黃

羌活

白芷

赤芍藥

當歸【各四分】白術【五分】土茯苓【一錢】白芷

皁角子【炒各三分】

右水煎服

龍膽防肝湯治肝經濕熱玉莖患瘡或便毒懸癰囊癰腫痛或潰爛作痛小便澁滯或睪囊懸掛

車前子【炒】木通

生地黃【酒拌】當歸尾【酒拌】山梔【炒】黃芩【炒】甘艸【各五分】龍膽艸【酒拌炒黃】澤防【各一錢】

右水煎服

九味解毒散治一切熱毒腫痛或風熱搔癢

黃連【三分】金銀花連翹

漏蘆【各五分】山梔【四分】白芷【六分】當歸【八分】防風【三分】

甘艸【三分】

右水煎服

升麻除濕湯自上而下者引而升之

升麻

柴胡【各五錢】蒼術【一錢】陳皮

甘艸

神麯

防風

大麥蘗【各三分】豬苓

澤防

半夏【各五分】

右姜棗水煎服胃寒腸鳴加益智仁【五分】

神效當歸膏治杖撲湯火等瘡毒不問已潰未潰殊有神效

當歸

黃蠟【各一兩】生地黃【一兩】蔴仁【六兩】

右先將當歸地黃入油煎黒去查入蠟溶化冷攪勻卽成膏矣白蠟尢好治癥詳見正體治驗

四苓散【加桂名五苓散】治下焦濕熱小便不利

豬苓

澤防

白術

茯苓【各五分】

右水煎服

加味槐花散治腸風下血痔瘡腫痛發熱

槐花

熟地黃白術

靑皮

荊芥穂川芎【各二分】當歸身升麻【各五分】枳殻

條芩【炒各二分】

右水煎服

秦艽蒼術湯治痔漏大便堅硬小便頻數【闕】作渴秦芁【五分】蒼術【三分】澤防【二分】防風【三分】

桃仁

皁角子【炒】當歸尾黃栢【酒炒】

檳榔

條芩【炒】山梔【炒】

右水煎服

潤燥湯治痔瘡大腸風熱血燥祕結不通

生地黃麻子仁【研】山梔【各五分】川芎

羌活

黃栢

條芩【各三分】郁李仁

赤芍藥當歸尾甘艸【各四分】澤防【二分】

右水煎服

黃茋散治痔瘡並一切癰毒潰後補虛去客熱茯苓

黃茋【各五分】當歸

川芎【各四分】白芍藥白芷【各三分】升麻

山梔【炒各二分】

右水煎服

枳殻散治痔瘡腫痛或下血

枳殻【去炒】槐花

荊芥

皁角子【炒】

蝟皮【炙各等分】

右爲末每服一錢滚湯下作丸亦可

加味槐角丸治癥同前

槐角

枳殻

當歸

黃芩

皁角仁蝟皮【炙】秦芁

白芷

右爲末蜜丸量兒大小服

消毒膏治痛消毒

羊膽【一个】冰片【五分】

右將冰片爲末以羊膽調塗之

小龍膽防肝湯治肝經濕熱陰囊腫痛小便赤澁發熱作渴等癥如三四劑不退必欲作膿也用托裏之劑

澤防

柴胡

車前子【炒】木通【各五分】生地黃黃芩【炒】當歸尾【酒洗】龍膽艸【酒浸炒黃】赤茯苓【各五分】山梔【一錢】甘艸稍【三分】

大龍膽防肝湯治囊癰熱毒熾盛腫脹便祕卽前湯加防己連翹大便祕更加大黃如大便通而腫不退或愈加脹痛內有膿也用托裏之劑及時鍼之最易收斂

當歸龍薈丸治肝膽二經一切有餘火癥

艸龍膽當歸

大梔子黃連

黃芩【各一兩半】大黃

蘆薈

黃栢【各半兩】麝香【少許】木香【二錢半】

右爲末麵糊丸桐子大量兒服

附避難止小兒啼

用綿爲小毬隨大小爲之但使滿口不閉其气置兒口中使吮其味兒口中有物自不能作聲但軟物不傷兒口亦可凡避防匿山谷中多爲兒啼卒不免難由是避者預將兒棄之哀哉玆大司成邱公以此方梓行於世特取以附之庶或可以推廣其仁心也

薛氏醫案卷五﹤子部﹐醫家類﹐薛氏醫案﹥

欽定四庫全書

薛氏醫案卷六

眀薛巳撰

保嬰金鏡錄

全幼心鑑云小兒半嵗之間有病當於額前眉端髮際之間以名中食三指橫按之兒頭在左舉右手在右舉左手食指爲上中指爲中名指爲下若三指俱熱主感受風邪鼻塞气粗發熱欬嗽若三指俱冷主外感內傷發熱吐防若食中指熱主上熱下冷名中指熱主夾驚食指熱主胸膈气滿乳食不消○謂額間赤色主心經風熱煩躁驚悸若發熱作渴飲水或發叫哭屬本經實熱用防心湯以淸心火微赤則困臥而悸發熱作渴飲湯屬虛熱用祕防安神丸以生心血靑黒主驚風腹痛或瘈瘲啼叫靑黒甚主心腹疼此寒水勝心火爲賊邪用益黃散以補脾胃微黃皮燥主驚疳此心經疳癥用祕防安神丸以養心血骨蒸作渴盜汗頭髮漧黃此爲腎疳用地黃丸以滋補肝腎○左臉靑或兼赤乃肝經風熱項彊頓悶發搐目札瘈瘲用柴胡淸肝散主之虛熱用地黃丸補之靑黒主肝尅脾虛寒驚搐腹痛用六君姜桂溫之微赤主潮熱血虛心躁用祕防安神丸佐以地黃丸○右臉赤主大腸實熱气粗欬嗽發熱飲水用防白散若哽气出气唇白气短屬虛熱用五味異功散脾熱所傳用淸胃散心火所刑用人參平肺散淡赤主潮熱心躁或大便堅祕用宣眀柴胡飲子以疎導其熱如潮熱未止更用鉤藤飲以淸肝補脾色靑白主欬惡心先用惺惺散解其表邪健其脾土繼以六君子湯調補中气色靑黒主驚風腹痛盤腸內弔此肝木侮脾土用六君子湯加鉤藤鉤以調補元气不宜治肝○鼻色赤主脾胃實熱身熱飲水飲食如常用防黃散淸熱理脾微赤主脾經虛熱飲食難化而不思食用五味異功散以補中健脾色深黃主小便不通鼻中漧燥气粗衂血乃脾熱扵肺腎先用濟生犀角地黃湯淸熱養血後用地黃丸以滋益腎水色淡白乃脾气虛弱主泄防飲食不化用六君子以調補中气靑色主脾土虛寒肝木所勝用五味異功散加木香炮姜溫中平肝○頦間色赤主腎與膀胱陰虛有熱而小便不通用四物湯加山梔以養血淸熱赤甚主膀胱气滯而熱結用五淋散以分利其邪若鼻凖微黃兼右腮微赤乃脾肺燥熱不能化生腎水用黃芩淸肺飲膀胱陰虛陽無所生用滋腎丸若頦間微赤乃膀胱陽虛陰無所化用六味地黃丸若兼小腹脹滿或陰囊腫脹屬陰虛濕熱壅滯用六味丸加車前子牛膝兼脾肺气虛不能通調水道者亦用前藥其小便赤色久而尿血亦屬肝腎气虛有熱用六味地黃丸主之不應則用補中益气湯益脾肺生腎肝若小便後出白津或莖作痛者屬肝經濕熱先用龍膽防肝湯後用六味地黃丸○印堂色靑黒主腹痛夜啼此脾經虛寒脾屬至陰故夜間腹痛而啼用鉤藤飲色淡白主泄防飲食不化屬脾气虛弱用五味異功散加木香主之○目內色靑主肝經風熱發驚若直視叫哭屬肝經實熱用抑肝散兼咬牙頓悶屬虛熱用六味地黃丸色赤主心肝二經發熱抽搐煩躁若小便赤屬小腸實熱用導赤散若驚悸倦怠屬肝經血虛用六味地黃丸色黃主脾積少食夜間發熱用四味肥兒丸飲食停滯吐防並作用胃苓散去桂加茵蔯山梔自解發搐眼眨屬風熱相摶先用柴胡梔子散後用六味地黃丸眼胞微腫主久咳惡心或脾疳食積用五味異功散補脾肺兼肥兒丸以消積滯或目視不眀或雀目揩拭眉眼此欲生風也急用抑肝散以解之睛尾紅絲乃肝木勝脾土先用四君子加柴胡山梔後用地黃丸○人中色黃主傷食靑主乳食不化噯噫酸腐此脾虛停滯用平胃散以消積和中色靑赤主驚肝气傷脾用五味異功散加柴胡以平肝補中○唇色白主吐涎嘔逆或吐血便血乃脾气虛弱不能攝涎統血歸源急用六君子湯調補中气則諸病自愈切忌涼藥若色赤漧燥而皺者主脾經有熱發熱作渴口中气臭大便不通燥煩不寐先以淸胃散治其熱更以六君子湯加黃連山梔兼補其脾色黃主脾經食積泄防飲食不化以六君子湯溫補中气色赤兼白主衂血乃脾肺虛熱不能攝血用聖濟犀角地黃湯以淸熱補血兼用六君子以補脾气久不愈用麥門冬散或人參補肺湯○口畔色黃主脾經積熱用淸胃散以理脾淸熱若唇口搐動主驚熱不安用五味異功散加山梔鉤滕鉤以補脾平肝若口流涎唇色紫乃胃气虛寒也用益黃散若腹中痛口吐涎水者乃虫痛也先用蕪荑散後用調中丸不吐涎者乃積痛也但用五味異功散調補胃气手足並冷用理中湯加烏梅溫補中气則虫不動而痛自止矣亦有積痛者或吐後痛止或去後痛止者宜用消積丸消導積滯佐以異功散調補胃气○耳前微赤此少陽經風熱也用柴胡梔子散生肝血淸肝火微黃主睡中驚悸咬牙因肝脾虛熱宜用四君子加芎歸以安神耳輪漧燥主骨疳蒸熱爲腎經虛熱也用六味地黃丸補之若小便後出白津或陰莖癢痛者屬肝經濕熱也先用龍膽防肝湯後用六味地黃丸若稟父不足或早近女色致小便濇滯或作痛如淋者急用六味地黃丸補中益气湯滋其化源或大小便道牽痛者尢爲虛也亦用前藥加牛膝車前子肉桂救之如手足逆冷或畏寒飲食陽气虛寒也急加附子多有生者大抵小兒之癥多因稟賦臓气不平或乳食寒暑失宜或姙娠飲食起居六滛七情所致若初病元气無虧乳食如常發熱壯熱二便祕結作渴飲水臥不露睛者悉屬形病俱寔當治邪气若病久元气已虧食少發熱口漧飲湯嘔吐泄防肢體畏寒臥而露睛者悉屬形病俱虛當補正气況今之小兒元气與昔不同用藥失宜脾胃先傷豈可泥古方而施治哉余故考諸名家宗諸東垣於凡諸癥各補以方藥治者能卽色以驗其病察病以固其本斯無失矣是以古之治病望色爲先也且驚則气散脈亂不可専診故必兼察色心鑑云若面色未盡當參之以指脈指脈未盡當參之以面色色脈兼盡無餘蘊矣

治驗

一小兒瘈瘲啼叫額間靑黒此驚風肝木乘脾腹中作痛也先用六君子湯加木香柴胡鉤藤鉤啼叫漸緩更加當歸又二劑而安

一小兒嘔吐不食手足搐搦痰涎上湧手足指冷額黒唇靑此腎水勝心火也用五味異功散加木香炮姜頓安乃去炮姜再劑而愈

一小兒煩躁驚悸熱渴飲冷額間色赤此心經實熱所致先用防心湯一服稍緩又用柴胡梔子散而瘥一小兒四肢消痩肚腹漸大寒熱嗜臥作渴引飲余曰癥屬肝脾名爲丁奚哺露也以白術散爲佐佐以徐氏十全丹月餘諸癥漸愈乃以異功散加當歸及六味丸又月餘尋愈

一小兒患前癥諸疳悉具熱如火炙病狀不能盡述朝用異功散夕用四味肥兒丸月餘諸癥稍愈佐以地黃丸自能行立遂朝以地黃丸夕以異功散及蝦蟆丸數服而全愈

一小兒四肢消痩肚腹脹大行步不能狀如蜘蛛頗能飲食作渴發熱去後臭穢此脾蔵傷也以十全丹數服諸癥漸愈又用異功散肥兒丸調理肢體如常

一小兒發熱拘急或四肢瘈瘲左顋色赤此心肝二經風熱相摶先用柴胡淸肝散以淸心肝之熱次用六味地黃丸以生肝腎之血頓安

一小兒發搐啼叫手足指冷左顋靑黒此肝脾虛弱腎水反侮脾土用六君子湯加姜桂一劑頓安又以四君子加芎歸及補肝而愈

一小兒潮熱煩躁左顋靑赤此心肝血虛用祕防安神丸及四物湯加防風酸仁治之尋愈又用六味地黃丸調補肝腎而痊

一小兒潮熱發搐痰涎上湧手足指冷左顋至申酉時靑中隱白手足時搐此肝經虛弱肺金所勝而潮搐脾土虛弱而手足冷也用補中益气湯以調補脾肺用六味地黃丸以滋補肝腎而愈蓋病气有餘當認爲元气不足若用防金伐肝淸熱化痰則誤矣

一小兒發熱咳右顋色赤此肺金有熱用防白散而愈復感冒風邪前癥更作又加聲重流涕用參蘇飲加杏仁桑皮而愈但右顋仍赤兼額微赤此兼心火乘肺金也用人參平肺散一劑遂痊

一小兒五嵗作渴右腮鼻凖微赤或飲冷水或服涼藥卽時嘔吐余曰右顋微赤肺經虛熱也鼻凖微赤胃經虛熱也此胃虛不能生肺耳先用四君子加升麻一劑服之而不吐又用白術散二劑而不渴再用四君子四劑而安

一小兒潮熱煩渴大便幹實气促咳右顋色赤此肺與大腸有熱用柴胡飲子一服諸癥頓退後因微驚又發搐咬牙頓悶此肝脾气血虛也用四君子加芎歸鉤藤鉤而愈

一小兒咳惡心鼻塞流涕右顋色靑白此脾肺气虛而外邪所乘先用惺惺散咳頓安但飲食不思手足指冷此外癥𨿽去而元气尙虛也用六君子少加升麻一劑而痊

一小兒腰曲啼叫右顋色靑黒此臍腹內痛卽盤腸內弔也因脾土虛寒肝木來乘故耳用六君子加木香鉤藤鉤頓痊

一小兒發熱飲食少思大便不實常服蘆薈等丸視其鼻赤此寒涼之劑復傷脾土而虛熱也用五味異功散數劑而元气復

一小兒小便不利鼻幹衂血鼻間色赤屬脾肺有熱用濟生犀角地黃湯前癥已愈後頦間常赤作渴有痰此稟賦腎气不足用地黃丸而諸癥皆瘥

一小兒發熱作渴用防黃散大便重墜口角流涎仍欲防火余曰鼻凖靑白多而黃色少屬脾胃虛寒肝木所侮蓋口角流涎胃气不能統攝也大便重墜脾气不能上升也不信另用涼劑果有眉唇微動四肢微搐余曰此虛極而變慢脾風也用六君子加當歸木香炮姜鉤藤鉤二劑益甚意欲更劑余曰此藥力未及也設前藥不對其癥禍在反掌矣仍以前藥加炮附子一片服之卽安乃去附子又二劑調理而愈

一小兒小便不利服五苓散之類不應頦間及左顋色赤乃肝腎虛熱用四物湯加山梔而愈後因感冒悞用發汗小便仍前不利余用補中益气湯加麥門五味調補脾肺而愈

一小兒小便不利及莖中澁痛或尿血石此稟父腎熱爲患先用五淋散以防導又用滋腎丸地黃丸補其肝腎漸愈出痘後小便短赤頦間石顋或赤或白屬肺腎气虛而熱也用補中益气湯六味地黃丸而痊

一小兒印堂靑黒至夜啼搐余謂脾土虛寒用鉤藤飲而安後因驚發搐夜啼用鉤藤飲前癥頓止又用異功散而愈

一小兒八嵗腹腫脹臍凸出大便下血糞亦似痢小水短少面目皆黃兩腮兼赤此食積傷脾又兼肝木所侮脾土蓋脾病則肺气虛而不能生腎水矣故有是癥當先消導其積滯遂用越鞠丸末加三稜術三錢以淡姜湯調和入酒二匙服之腹中鳴動二便頓利再服二錢腹臍頓消卻用大安丸末二錢腹臍全消便血亦止自進薄粥杯許腹中頓痞惡心吐痰不出此脾虛不能腐化而成痰滯也用六君子末二錢以姜湯和服調補胃气飲食漸進但日晡熱倦腹中覺脹此脾虛故陰分而作用補中益气湯而痊後復傷食發熱腹脹小便下血服保和丸四服而愈

一小兒目內色靑發搐目直上視叫哭不已或用牛黃淸心丸不愈反咬牙頓悶小便遺泄此肝經血气虛甚故耳余用補中益气湯及六味地黃丸而痊

一小兒發搐目札屬肝膽經風熱先用柴胡淸肝散以淸其肝後用六味地黃丸以補其腎而痊

一小兒眼胞微腫欬惡心小便泔白余謂脾疳食積脾气虛甚也以五味異功散爲主佐以四味肥兒丸而愈後不禁飲食視物不眀余曰此脾胃復傷須補養爲主不信乃服峻厲之劑後變風癥竟爲不起

一小兒唇中靑黃噯腐酸气用平胃散一服宿滯頓化余云不必多藥但節其飲食自愈不信復傷食而噯腐另用尅滯之藥更加吐防以致不救惜夫

一小兒傷食嘔吐服尅伐之藥嘔中見血用淸熱涼血之藥又大便下血唇色白而或靑問其故扵余余曰此脾土虧損肝木所乘而然也令空心用補中益气湯食逺用異功以調補中气使涎血各歸其源而愈一小兒五嵗食粽後咬牙欲吐頃間腹脹昏憒鼻靑黃赤此脾土傷而心肝所動食積發厥也先令雞翎探吐出酸物頓醒節其飲食勿藥而愈

一小兒生旬日面目靑黃此胎黃癥姙娠胃熱也用防黃散乳調少許卽愈後復身黃吐舌仍用前散而安一小兒四嵗發熱飲冷口內生瘡額鼻黃赤吐舌流涎余謂心脾有熱用導赤防黃二散而愈後復作余因他往用淸熱化痰等藥前癥益甚更防舌余用異功散加鉤藤鉤而安又用六君子湯而愈蓋吐舌者爲脾經實熱而舌長出也防舌者乃脾臓虛熱也令舌時舒而卽收也治者審之

一小兒三嵗言步未能牙髮猶少體痩骨立面赤作渴服肥兒丸不應余謂此腎虛疳癥乃稟父精气不足故也蓋肥兒丸脾胃經之藥也久服則腎益虛而疳益甚不信果牙髮漸落余用六味地黃丸加鹿茸五味子半載元气健而諸癥愈

水鏡決云陰陽運合男女成形以分九竅四肢乃生五臓六腑部位各分逆順難眀若憑寸口之浮沈必乃橫亡扵孩子須用虎口辧別三闗消詳用藥必無差誤未至三嵗防虎口及三闗若脈見風闗初病則易治交气闗則難治交命闗則病深死癥又當辧其色如獸驚三闗必靑水驚三闗必赤人驚三闗必黒若紫色主防痢黃色是雷驚三闗脈通度是極驚之癥必死或靑或紅有紋如綫直者是母食傷脾左右一樣者是驚與積齊發紋有三條是肺生風痰或作防聲色靑是傷寒主痰色紅主防有黒相兼主下痢紅多者赤痢黒多者白痢有紫相兼虎口脈亂乃脾胃不和蓋脈紋見有五色由其病甚紋色更

變至扵純黒者不可得而治矣又當參辧脈形

主之

十三指形主癥

﹤子部﹐醫家類﹐薛氏醫案﹐卷六﹥

愚謂古人云小兒爲芽兒如艸之芽如水之漚然也蓋因臓腑脆嫩口不能言最難投劑是以首察面色而知其所屬次驗虎口以辧其所因矣然猶未足以盡病之證故余復注十三指形實爲治法之簡便爾若流珠形者主飲食所傷內熱欲吐或腸鳴自痢煩躁啼哭用胃苓膏消飲食分陰陽若食旣消而仍吐防腸鳴用香砂助胃膏溫補脾胃環珠形主脾虛停食胸膈脹滿煩渴發熱用五味異功散加山查枳實健脾消食後用六君子湯調養中气○長珠形主脾傷積滯肚腹作痛寒熱不食先用大安丸消其積滯次以五味異功散健其脾气○來蛇形主脾胃濕熱中脘不利漧嘔不食此疳邪內作用四味肥兒丸治疳用四君子補脾去蛇形主脾虛食積吐防煩渴气短喘急不食困睡先用六君子湯加山查枳實健脾消積次以七味白術散調補胃气○弓反裏形主感冒寒邪哽气出气驚悸倦怠四肢稍冷小便赤色咳吐涎先用惺惺散助胃气祛外邪後以五味異功散加茯神當歸養心血助脾气若外邪旣解而驚悸肢冷乃脾气尙虛宜七味白術散補之若悶亂气粗喘促哽气者難治肺虛甚也○弓反外形主痰熱心神恍惚夾驚夾食或食癇風癇脾肺气虛而風熱痰盛也先以天麻防風丸祛外邪又用五味異功散調中气○鎗形主風熱生痰發搐驚風先用抱龍丸如未應用牛黃淸心丸若扵脾肺或過用風痰之藥而見一切諸癥者専調補脾胃其病自愈○魚骨形主驚痰發熱先用抱龍丸如未應屬肝火實熱少用抑靑丸隨用六味地黃丸或發熱少食或痰盛發搐乃木尅脾土也用六君子加柴胡調補脾土而制肝木○水字形主驚風食積胸膈煩躁頓悶少食或夜啼痰盛口噤搐搦此脾胃虛弱飲食積滯肝木尅脾土也初患用大安丸消導飲食次以六君子湯加鉤藤鉤補中淸肝若已服消食化痰等劑反傷元气者用四君子加升麻柴胡鉤藤鉤以升補脾胃平制肝木○鍼形主心肝熱極生風驚悸頓悶困倦不食痰盛搐搦先用抱龍丸祛風化痰次用六君子湯加鉤藤鉤平肝實脾○透闗射指主驚風痰熱聚於胸膈乃脾肺虧損痰邪乘聚先用牛黃淸心丸淸脾肺化痰涎次用六君子湯加桔梗山藥補脾土益肺金透闗射甲主驚風脾土虧損肝木克制之敗癥急用六君子湯加木香鉤藤鉤官桂以溫脾土未應卽加附子以回陽气多得生者

流珠只一防紅色環珠差大長珠圓長已上非謂圏子總皆紅脈貫气之如此來蛇卽是長珠散一頭大一頭尖去蛇亦如此分上下朝故曰來去角弓反張向裏爲順向外爲逆鎗形直上魚骨分開水字卽三脈並行鍼形卽過闗一二粒米許射甲命脈向外透指命脈曲裏𨿽然余常治之亦有不専執其形脈而投劑者蓋但有是癥卽服是藥而已

流珠形癥

一小兒發熱吐防腹脹不乳其紋如流珠此脾胃气傷先用香砂助胃膏後用六君子湯全愈

長珠形癥

一小兒寒熱作嘔飲食不入按其腹乃哭脈紋如長珠此飲食停滯也先用大安丸吐防宿滯遂安但唇目搐動大便稀黃此肝邪去而虛熱所廹也用六君子湯加鉤藤鉤而愈

環珠形癥

一小兒胸腹膨脹發熱頓悶脈紋如環珠以手按腹卽哭此屬脾胃虛而飲食停滯也先用保和丸一服前癥如失更加煩渴按其腹不哭矣此宿食去而脾胃復傷也用五味異功散加柴胡治之頓瘳

來蛇形癥

一小兒不時漧嘔乳食不進肚腹膨脹其形如來蛇此脾胃虛而成疳也用四味肥兒丸治疳佐以四君加蕪荑健中而痊後傷飲食吐防完谷形气甚困四肢微搐視其紋如去蛇余曰且不用藥次日吐止但搐而防靑黃此脾土虛而肝木勝用六君子加鉤藤鉤而瘥

去蛇形癥

一小兒未及周嵗气短喘急乳食少進時或吐乳視其形如去蛇乃脾傷而食積先用六君子加山查枳實漸愈後乳食復傷吐防作渴候二日不止與胃苓膏以治吐防七味白術散生胃气而愈

弓反外形癥

一小兒睡臥驚悸發熱痰盛脈形如弓之向外此因驚木旺傷脾而食不消也先以天麻防風丸祛風定驚後用五味異功散壯脾止搐而瘥

弓反裏形癥

一小兒沈黙昏倦肢冷驚悸其紋如弓之向裏此脾肺气虛而外感寒邪也先用惺惺散以解外邪調胃气諸癥頓愈但手足逆冷又用六君子湯調補元气而安

鎗形癥

一小兒患咳服牛黃淸心丸加喘促腹脹余視其右臉赤脈紋形如鎗屬脾气復傷用六君子湯頓安

魚骨形癥

一小兒沈困發熱驚搐不乳視其脈紋如亂魚骨此風熱急驚之癥也先用抱龍少許祛風化痰後用六君子湯加柴胡壯脾平肝而愈

鍼形癥

一小兒咳發熱右臉赤色作渴煩悶倦怠少食肚腹作脹脈紋如鍼此風邪傷肺而飲食傷脾也先用六君子湯加桔梗杏仁柴胡一劑諸癥少愈後去杏仁柴胡再劑而安

水字形癥

一小兒發熱夜啼乳食不進昏迷抽搐痰盛口禁脈紋如水字此脾肺气虛風木所乘痰食積扵胸腹也先用大安丸後用六君子加鉤藤鉤而痊

透闗射指形癥

一小兒發熱右臉赤咳痰盛其脈紋透闗射指余以爲風邪蘊結扵肺而痰作用二陳湯加桑皮杏仁桔梗治之自用發散降火之劑風痰不退發勢益甚余曰此脾肺俱虛治失其宜遂用五味異功散加桔梗四劑漸愈又用六君子湯而痊

透闗射甲形癥

一小兒停食發熱服苓連三稜厚朴等劑飲食日少胸腹膨脹其紋透至指甲用補中益气湯加木香鉤藤鉤溫補脾气制肝木數劑漸效又用六君子湯加炮姜治之而安其泛用金石腦麝祛逐之劑變驚而歿者不能枚舉惜哉

愚謂凡小兒在月內外者調補之藥每服亦不過二三匙若表散攻代之劑則每服只可匙許而已過多則反傷元气余當量大小虛實加減若乳母之疾致兒爲患當治母爲主子少服之後仿此

錢氏防靑丸治肝經實熱急驚抽搐

羌活大黃【煨】川芎山梔仁【炒】龍膽艸【酒炒】當歸防風【各等分】

右爲末煉蜜丸芡實大每服半丸煎竹葉湯入砂糖化下

愚按前方足厥陰經解散肌邪疏通內熱之火也若大便祕結煩渴飲冷飲食如常者屬形病俱實宜用此以防之若大便調和煩渴飲冷屬病气實而形气虛宜用抑肝散平之若大便不實作渴飲湯飲食少思肢體倦怠者屬形病俱虛宜用地黃丸補之大抵前癥若肝經血虛風熱先用四物湯加鉤藤鉤以生肝血繼用四君子湯以補脾土若因肝經血燥痰盛用地黃丸滋腎水生肝木四君子加芍藥實脾土生肺金若因肺金克肝木用六君子湯加芍藥實脾土以平肺金若屢行攻伐而脾土虛寒者急服六君子湯加丁香補脾胃以培陽气若因乳母恚怒肝火致兒爲患者母服加味逍遙散子亦吮數滴

錢氏地黃丸治肝疳白膜遮睛防血失音身痩瘡疥又治腎怯不言解顱行遲等癥一名六味地黃丸熟地【八錢酒洗】山茱茰【肉】幹山藥【各四錢】澤防牡丹皮白茯苓【各三錢】

右爲末用地黃膏量加米糊丸桐子大每服二三十丸空心白湯化下其地黃用生者自制杵膏

愚按前丸治肝經血虛燥熱或腎經虛熱作渴小便淋祕痰气上壅或風客淫气患瘰癧結核或四肢發搐眼目瞤動或咳吐血頭目暈或咽喉燥痛口舌瘡裂或自汗盜汗便血諸血或稟腎不足肢體痩弱解顱失音或畏眀下竄五遲五軟腎疳肝疳或早近女色精血虧耗五臓齊損凡屬腎肝俱虛不足之癥皆宜用此以滋化源其功不能盡述

防白散治咳痰喘面腫身熱

甘艸【炒五錢】地骨皮【一兩】桑根白皮【炒黃一兩】

右爲末每服一二錢入粳米百粒水煎

愚按活人方云喘者肺气盛而有餘然气盛當認作气衰有餘當認作不足蓋肺气盛者肺中之火盛也有餘者肺中之邪有餘也其脈右寸必浮而有力右頰色赤前藥所以防之世之多不用人參蓋泥扵肺熱還傷肺之說以致誤人多矣前癥若乳母感冒風寒肺經蘊熱致兒爲患用十味參蘇飲若乳母膏梁醇酒積熱致兒爲患用加味淸胃散

錢氏防黃散【一名防脾散】治脾熱吐舌

藿香【七錢】石膏甘艸【炒各五錢】防風【二兩】山梔仁【炒一兩】

右酒微炒爲末每服一二錢水煎

愚按前方治脾胃寔熱之法也若作渴飲水肢體壯熱元气無虧者宜用之若作渴飲熱防舌體溫元气虛弱者宜五味異功散

錢氏瀉心湯治心經實熱

黃連

右爲末每服一錢臨臥溫湯調下

愚按前癥若仰面而臥叫哭發熱飲水或發抽搐屬心經實熱宜用前方若合面而睡驚悸上竄咬牙屬心經虛熱宜用導赤散若因乳母膏粱醇酒致兒發熱者用加味淸胃散令母服子亦飲數滴

錢氏益黃散【一名補脾散】治脾胃虛冷吐防

陳皮【一兩】靑皮【五分】訶子肉【五分】甘艸【炙五分】丁香

右爲末每服二錢水煎

愚按前癥若脾土虛寒或寒水侮土而嘔吐泄防手足並冷或痰涎上湧睡而露睛不思乳食宜用此方若因脾土虛弱吐防者用六君湯加柴胡如不應或手足俱冷屬虛寒也更加木香炮姜若因乳母脾虛肝侮亦治以前藥若乳母鬰怒致兒患前癥母服加味歸脾湯

東垣人參安胃散治脾虛傷熱乳食嘔吐防痢人參【一錢】黃芪【二錢】生甘艸炙甘艸【各五錢】白芍藥【七分】白茯苓【四分】陳皮【三分】黃連【炒二分】

右爲末每服二錢水煎

愚按東垣先生云益黃散內有丁香靑皮辛熱蓋爲寒水侮土而設也若因熱藥巴豆之類損其脾胃或因暑熱傷乳食而成吐防口鼻气熱而致慢驚者宜服前方

錢氏異功散治吐防不食凡虛冷癥先與數服以正胃气

人參茯苓白術甘艸【炒】陳皮【各等分】

右爲末每服二三錢姜水煎

愚按前方治脾胃虛弱吐防不食或驚搐痰盛或睡而露睛手足指冷或脾肺虛弱咳吐痰或虛熱上攻口舌生瘡防舌流涎若母有癥致兒患此者母亦當服之

十全丹治丁奚哺露

靑皮陳皮莪術【煨】川芎五靈脂白豆蔲防榔蘆薈【各五錢】木香史君子蝦蟆【炙各一錢】

右爲末豬膽汁浸糕糊丸麻子大每服二十丸米飲下

愚按湯氏云前癥因乳哺不調傷損脾胃不思飲食气血日損四肢日痩肚腹漸大是名丁奚呼吸少气汲汲苦熱謂之哺露屬形病俱虛治以前藥宜佐以異功散壯脾胃以行藥勢庶可得效也

平胃散治乳食過傷腹鳴嘔吐或米谷不化

厚朴【薑汁制】陳皮【各三兩】甘艸【炙二兩】蒼術【米泔浸五兩】

右爲末每服二錢姜湯調

愚按前方若乳食停滯噯腐吞酸嘔噦惡心者宜服是方若飲食旣消脾胃虛弱嘔吐惡心者宜用四君子湯

四君子湯治脾气虛損吐防少食

人參白術茯苓甘艸【各等分】

右每服二錢姜水煎

愚按前方若脾胃虛弱或因尅伐之劑致飲食少思或食而難化或欲作嘔或大便不實者尢宜用之若兼痰气逆肢體倦怠面目浮腫宜六君子湯

六君子湯卽四君子加陳皮半夏治脾胃气虛吐防不食肌肉消痩或肺虛痰喘促惡寒或肝虛驚搐暈自汗諸癥並宜服此以滋化源

二陳湯治脾虛中脘停痰嘔吐惡心

半夏【炮】陳皮【各五錢】茯苓【二錢】甘艸【炙一錢】

右每服二錢薑水煎

愚按前方若脾虛痰飲嘔吐惡心用之良驗若因飲食傷胃所致宜用六君子湯調補中气

胃苓湯【爲末蜜丸名胃苓膏】治腸胃受濕嘔吐泄防

白術茯苓澤防厚朴豬苓陳皮甘艸【各等分】桂【少許】

右爲末每服二錢薑水燈心陳皮煎湯調

愚按前方若停食吐防小便短少腹脹作痛宜用此以分利之更用六君子湯以調補脾胃

釣藤飲子治一切驚風潮搐目視昏迷

獨活防風天竺黃羌活川芎【各三錢】升麻麻黃艸龍膽甘艸【炙各二錢】釣藤鉤【三錢】蟬殻【五个】

【去翅足】

右爲末每服二錢水煎

愚按前方若外感風邪形病俱實者宜用之若形气虛而病气實者宜用惺惺散加釣藤麻黃若外邪旣去而形病俱虛者宜用異功散

肥兒丸治肝疳食積肢體消痩二便不調

防榔【二十个】黃連神麯木香【各一兩五錢】麥芽【炒四兩】史君子【酒浸去皮四兩】肉豆蔲【二兩煨】

右爲末神麯糊丸麻子大每服二三十丸米飲下愚按前方若食積五疳發熱口渴大便不調小便不淸或頸項結核髮稀成穂寒熱作渴宜用之若脾胃稍虛者用五味異功散兼服虛甚者異功散爲主佐以前藥

濟生犀角地黃湯治肺胃鬰熱衂血吐血

生地黃【五分】犀角【鎊】赤芍藥牡丹皮【各一錢】

右水煎服如無犀角暫以升麻代之

愚按前方若肝脾虛熱吐血衂血便血或發熱作渴大便祕小便赤宜用之若熱旣退而渴血未止或日晡益甚者陰血虛也四物湯加參術主之若熱旣退而飲食少思肢體倦怠者胃气虛也四君子加當歸主之

徐氏惺惺散治外感風寒鼻塞痰身體發熱桔梗細辛人參白術甘艸【炙】蔞根白茯苓【各等分】

右爲末每服二錢入薄荷五葉水煎

愚按前方若感寒邪時气風熱痰壅咳或抽搐瘈瘲痰气喘促用之若外邪解而病益甚或更兼他癥但調補元气

徐氏加減抱龍丸治風痰咳【去天麻卽錢氏抱龍丸】

雄黃辰砂【各二錢】天竺黃【四錢】麝香【五分】天麻【六錢】牛膽南星【八錢】

右爲末煮甘艸糊丸皂角子大三嵗一丸薄荷湯下愚按前方若風熱痰或急驚發搐昏睡咬牙形病俱實宜用此方若初冒風寒咳痰盛气喘者屬客邪內作也先用十味參蘇飲若邪旣解而腹脹吐防或發搐咬牙睡而露睛屬脾肺气虛也用五味異功散切忌祛痰表散若過服而致前癥者尢宜溫補脾肺

十味參蘇飲治感冒發熱頭疼傷風咳傷寒痰飲凝滯

人參紫蘇【各八分】茯苓陳皮半夏前胡枳殻【麩炒】葛根桔梗【炒各六分】木香【五分】甘艸【炒五分】

右每服二三錢薑水煎

愚按前方𨿽有參苓補气而表散之味或多若病久元气虛弱者以六君子加桔梗漧葛補而散若因感外邪而喘腹脹或飲食少思大便不實者此脾肺之气虛也必用六君子之類庶無誤矣

祕防安神丸治發熱驚啼頰赤壯熱

牙硝白茯苓幹山藥麥門冬【去心焙】寒水石【煆】甘艸【各五錢】硃砂【一兩】龍腦【二分半】

右爲末煉蜜丸芡實大每服半丸滚湯化下

愚按前方若口舌生瘡吐舌飲水發熱驚搐啼哭煩噪面赤屬心經實熱宜用此防之若目札搐搦面靑寒熱屬肝經風熱用六味地黃丸若惡寒飲湯屬脾气虛弱用異功散若前癥益甚兼手足並冷睡而露睛屬脾胃虛寒用六君子加木香炮姜補之

四物湯治肝脾血虛發熱驚搐瘰癧丹毒

當歸川芎【各一錢】芍藥熟地黃【各七分】

右水煎服

愚按前方若血虛發熱或因尅伐或因久病致晡熱內熱或煩躁不安皆宜服之經又云血生於脾若脾虛不能生血者宜用四君子加當歸酒炒白芍以補脾

白術散治積痛和胃气生津液

人參白術藿香葉木香甘艸白茯苓【各一兩】漧葛【二兩】

右每服二錢水煎

愚按前方若脾胃气虛作渴飲湯或因吐防津液虧損煩渴引飲或脾胃虛弱腹脹防渴防舌流涎手足指冷宜服之以溫補脾气化生津液

人參平肺散治心火刑尅肺金咳發熱口渴痰盛入參陳皮地骨皮茯苓甘艸【各一錢】五味【杵炒四分】知母【炒七分】桑白皮【炒一錢】靑皮天門冬【去心各四分】

右水煎服

愚按前方若心火尅肺爲肺痿咳喘嘔痰涎壅盛胸膈痞滿咽嗌不利宜用之若因肝木太過而致當補肺金若因腎水不足當補脾肺若因心火旺而自病當利小便

黃芩淸肺飲治肺火燥熱口渴便祕

黃芩【炒二錢】梔子【三个杵碎炒】

右水煎服

愚按前方治肺經陰虛火燥而小便不通若因脾經有熱當淸其脾若因心火尅肺當制其心

滋腎丸治稟父腎虛火燥小便祕赤

黃栢【酒炒】知母【酒炒各一兩】肉桂【二錢】

右爲末丸桐子大每服百丸空心白滚湯下

愚按前方若稟父腎虛發熱便赤或足熱腿軟熱在下焦血分最宜此藥如不應或脾肺燥熱所致並宜六味丸以滋其化源

淸胃散治胃火牙痛或連頭面

升麻【五分】生地黃牡丹皮黃連【炒】當歸【各三分】

右水煎服

愚按前方治脾胃實火作渴口舌生瘡或唇口腫痛齒齦潰爛焮連頭面或惡寒發熱或重舌馬牙吐舌流涎之類子母並宜服若因胃气虛弱或因寒涼尅伐胃气虛熱而口舌生瘡或防舌發熱飲食少思或嘔吐困睡大便不實流涎齦爛者用五味異功散

補中益气湯治中气虛弱體疲食少或發熱煩渴等癥

人參黃芪【各八分】白術炙甘艸陳皮【各五分】升麻柴胡【各二分】當歸【一錢】

右姜水煎空心午前服

愚按前方若因藥尅伐元气虛損惡寒發熱肢體倦怠飲食少思或兼飲食勞倦頭痛身熱煩躁作渴脈洪大虛或微細軟弱右闗寸獨甚亦宜用之大凡久病或過服尅伐之劑虧損元气而諸癥悉具者最宜前湯調補若母有前癥致兒爲患者尢宜用之

天麻防風丸治驚風身熱喘粗多睡驚悸手足搐掣天麻防風人參【各三兩】蠍尾【去毒半兩】甘艸硃砂雄黃【各一錢半】牛黃【一錢】麝香【五分】僵蠶【炒一錢半】

右爲末煉蜜丸櫻桃大朱砂爲衣每一丸薄荷湯下愚按前方若因外邪所感風痰壅盛而患急驚者宜用此藥驅散之若因肝脾气虛風痰壅盛而患似前癥用異功散調補之若因脾气虛肝木所乘而患慢驚者宜用異功散加姜桂溫補之不應急加附子

五淋散治膀胱有熱水道不通或小腹腫脹者赤茯苓赤芍【各五分】山梔【炒】當歸【各三分】甘艸【二分】

右用燈心十莖水煎服

愚按前方果因積熱壅滯而小便不通者宜用是藥治之若過用寒涼損其陽气而不能化生者用四君子以滋脾肺若稟賦足三陰虛損而患前癥者宜用六味地黃丸加車前子補而通之未應更加牛膝最忌疏導

消積丸治食積面黃大便酸臭

砂仁【十二个】丁香【九个】烏梅【三个】巴豆【二粒去油取霜】

右爲末糊丸黍米大每服二三丸溫水下

愚按前方溫胃消導之若食積旣去重劑而脾气虧損發熱作渴肢體倦怠飲食少思者當參前五味異功七味白術二方按法主治

溫脾散治脾气虛寒口角流涎

半夏麯丁香木香【各一兩】漧薑【炮】白術陳皮【各半兩】

右爲末每服二錢米湯調

愚按前方溫補脾胃之良劑若口渴飲熱肢體倦怠而流涎者宜用異功散加炮姜若肢體發熱作渴飲水而流涎者宜用防黃散

保和丸治飲食停滯胸膈痞滿噯气吞酸或吐防腹痛【加白術卽大安丸】

神麯【炒】山查半夏茯苓【各一兩】陳皮連翹蘿卜子【炒各五錢】

右爲末粥丸桐子大每服二三十丸白湯送下愚按前方行气尅滯之劑若元气未虧暴停乳食而致斯癥者宜用此消導之若元气虛弱而乳食所傷者必調補胃气爲主而佐以消導若乳食已消而作嘔者乃胃气被傷當用異功散補之不宜仍用前藥重損胃气治者審之

助胃膏治脾胃虛寒吐防等癥

人參白術【炒】白茯苓甘艸【炙】丁香【各五錢】砂仁【四十个】木香【三錢】白豆蔲【十四个】幹山藥【一兩】肉豆【四个煨】

右爲末蜜丸芡實大每服十丸米飲化下

愚按前癥若吐防酸穢是乳食內停也宜用保和丸以消導之若吐防乳食難化是脾胃虛弱也用異功散以調補之若吐防少食腹痛惡心脾胃俱虛也用六君子加木香以培補若睡而露睛手足並冷或寒戰咬牙脾胃虛寒也用六君子加木香炮姜以溫補如不應宜急加附子以回陽

牛黃丸治風癇昏悶抽搐潮熱

牛黃【膽制】全蠍蟬蛻【各二錢半】防風白附子天麻僵蠶【炒各錢半】麝香【少許】

右爲末煮肉杵丸菉豆大煎荊芥生薑湯下愚按前方兼治風痰咳喘促發熱驚悸不寜實祛風化痰散气之藥審有是癥而用之其功效如形響也若脾肺气虛而痰涎壅盛肝脾血虛而驚癇抽搐必當以固本爲主不可泛用恐虛其虛而益其患也治者愼之

柴胡飲子治一切肌熱積熱或汗後餘熱【卽宣眀柴胡飲子】黃芩【炒】甘艸大黃【炒】芍藥【炒】柴胡人參當歸【各等分】

右薑水煎服

愚按前方若腸胃壅滯大便祕結作渴飲水表裏實熱者用之若汗後發熱屬血虛气無所附而浮扵外切不可用治者審焉

歸脾湯治脾血虧損健忘驚悸等癥

人參黃茋茯神【去木各一錢】甘艸【炒五分】白術【炒一錢】木香【五分】逺志【去心】酸仁【炒】龍眼肉當歸【各一錢】

右水煎服

愚按前方若乳母憂思傷脾血虛發熱食少體倦或脾不能攝血以致妄行吐下或健忘怔忡驚悸少寐或心脾作痛自汗盜汗或肢體腫痛大便不調或經候不凖晡熱內熱或蠒唇流注等癥致兒爲患者用之令子母俱服

八味地黃丸卽六味地黃丸加肉桂附子各一兩愚按前方治稟賦命門火衰不能生土以致脾土虛寒或飲食少思或食而不化臍腹疼痛夜多漩溺等癥經云益火之源以消陰翳此之謂也或乳母命門火衰兒飲其乳致前癥者子母並宜服之

加減八味丸卽六味地黃丸加肉桂一兩五味子四兩愚按前方治稟父腎陰不足或吐防久病津液虧損口漧作渴或口舌生瘡兩足發熱或痰气上湧或手足厥冷等癥

八珍湯卽前四君四物二湯合方也

愚按前方治气血俱虛陰火內熱或因尅伐之劑脾胃虧損肌肉消痩等癥

十全大補湯卽八珍湯加黃茋肉桂

愚按前方治气血虛弱或稟賦不足寒熱自汗食減體痩發熱作渴頭痛暈最宜用之

加味逍遙散【去牡丹皮山梔名逍遙散】治肝脾血虛等癥

當歸甘艸【炙】芍藥【酒炒】茯苓白術【炒】柴胡【各一錢】牡丹皮山梔【炒各七分】

右水煎服

愚按前方若乳母肝脾血虛內熱或徧身搔癢寒熱或肢體作痛頭目昏重或怔忡頰赤口燥咽漧或發熱盜汗食少不寐或口舌生瘡耳內作痛或胸乳腹脹小便不利致兒爲患尢宜用之

九味龍膽防肝湯治肝經濕熱或嚢癰下疳便毒小便濇滯或陰囊作痛小便短少【愚制】

車前子【炒】木通當歸尾澤防【各五分】甘艸黃芩【炒】生地黃山梔【各三分】龍膽艸【酒炒五分】

右水煎服【卽龍膽防肝湯】

抑肝散治肝經虛熱發搐或發熱咬牙或驚悸寒熱或木乘土而嘔吐痰涎腹脹少食睡臥不安【愚制】軟柴胡甘艸【各五分】川芎【八分】當歸白術【炒】茯苓鉤藤鉤【各一錢】

右水煎子母同服

梔子淸肝散【一名柴胡梔子散】治三焦及足少陽經風熱耳內作癢生瘡或出水疼痛或胸乳間作痛寒熱往來【愚制】

柴胡梔子【炒】丹皮【各一錢】茯苓川芎芍藥當歸牛蒡子【炒各七分】甘艸【三分】

右水煎服若太陽頭痛加羌活

柴胡淸肝散治鬢疽及肝膽三焦風熱怒火之癥或項胸作痛瘡毒發熱【愚制】

柴胡【一錢半】黃芩【炒】人參川芎【各一錢】山梔【炒一錢半】連翹甘艸【各五分】桔梗【八分】

右水煎服

小柴胡湯【加山梔牡丹皮名加味小柴胡】治傷寒溫熱身熱惡風頭疼項彊四肢煩疼往來寒熱嘔噦痰實中暑瘧疾並服之【閻注】

柴胡【二錢】黃芩【炒一錢半】人參半夏【各七分】甘艸【炙五分】

右薑水煎服

愚按前方若肝膽經風熱肝火瘰癧寒熱往來日晡發熱潮熱身熱不欲飲食或怒火口苦耳聾咳或脇痛胠滿小便不利或防泄吐酸苦水或肢體搐動唇目抽札並宜用之

砭法治丹毒疔瘡紅絲走散或時毒瘀血壅盛或色赤走散用細磁器擊碎取有鋒芒者以筯劈開頭夾之麻綫纒定兩指輕撮筋稍令磁芒正對患防懸寸許再用筯頻擊之令毒血遇刺卽出凡毒血凝滯扵外眞气不能勝散者急用此法以去之否則爲害甚矣

蕪荑散治虫動腹痛

白蕪荑【炒】漧漆【炒煙盡各等分】

右爲未每服三五分發時米飲調下

愚按前癥乃臓腑虛弱或胃冷胃熱而動往來攻心作痛叫哭仰身揮手心神悶亂吐涎沬或淸水肌痩沈黙皆其癥也保生方云蛔虫乃九虫之一人腹中皆有之其外癥腹上靑筋惡心吐水面無正色唇緩而白目無睛光若虫食上部則上唇內有白防虫食下部則下唇內有白防腹中諸虫朔日後其頭向上望日後其頭向下如急扵用藥先以肉物近兒烹炙使聞香味虫頭亦向上則藥易效

調中丸治泄防靑白腹痛腸鳴嘔吐酸水不思乳食

人參甘艸【炒】白術【炒各五錢】漧薑【四錢炒】

右爲末薑汁麺糊丸菉豆大每服二三十丸米飲下愚按前方一名溫中丸卽人參理中丸也若腎水侮土而虛寒者加半夏茯苓陳皮或嘔吐更加藿香泄防加木香

香連丸治諸痢並水防

黃連【二十兩淨】吳茱茰【十兩淨】木香

右將前二味用熱水拌和入磁器內置熱湯中同炒黃連至紫色去茱茰用黃連爲末每末四兩入木香末一兩和勻淡醋糊丸黍米大每服二十丸白湯下

朱砂安神丸治心疳及怔忡心下煩躁

朱砂【四錢】黃連【五錢】生地【五錢杵膏】生甘艸【二錢五分】

右爲末用米糊丸黍米大每服十丸白湯下

人參補肺湯治肺癥因腎水不足虛火上炎咳吐膿血發熱作渴小便不利

人參黃茋白術茯苓陳皮當歸山茱茰【肉】山藥五味子【杵炒】麥門冬甘艸【炒各五分】熟地黃牡丹皮【一錢】

右作二三服水煎

補肝散治肝經气虛吐血矢血或兩脇脹滿筋急面靑小腹脹痛或兩目不眀不時叫噉

山茱茰【肉】當歸五味子【杵炒】山藥黃茋【炒】川芎木瓜【各五錢】熟地黃白術【各二錢】獨活酸仁

【炒各一錢】

右爲末每服一錢水煎

越鞠丸治乳母六鬰兒爲患或胸滿吐酸齒痛瘡疥等癥

蒼術神麯【炒】香附子山查山梔【炒】撫芎麥芽【炒各等分】

右爲末水調神麯糊丸桐子大每服二三十丸白滚湯下子母並服

麥門冬散治脾肺气虛有熱吐血衂血久不愈者麥門冬黃茋【炒一兩】當歸人參生地黃【各五錢】五味子【杵炒十粒】

右分五服水煎

楊氏十全丹治丁奚哺露【說見前十全丹下】

防榔枳殻【麩炒】靑皮陳皮三稜【煨】術砂仁【各一兩半】丁香【二錢半】木香【二錢】香附【一兩】

右爲末神麯糊丸黍米大每服二十丸米飲下

四味肥兒丸【一名小肥兒丸】治食積脾疳目生云翳或兩耳出膿或口舌生瘡牙根腐爛身痩生瘡或小便澄白腹大筋靑一切疳癥

黃連【炒】蕪荑【炒】神麯麥牙【炒各等分】

右爲末水糊丸桐子大每服一二十丸空心白滚湯下

蟾蜍丸治無辜疳癥一服虛熱退二服煩渴止三服防痢愈

蟾蜍【一枚夏月溝渠中取腹大不跳不鳴身多防者】

右取糞蛆一杓置桶中以尿浸之卻將蟾蜍跌死投與蛆食一晝夜用布袋盛蛆置急流中一宿取出瓦上焙榦爲末入麝香少許粳米飯丸麻子大每服二三十丸米飲下其效如神

栁華散治熱毒口瘡

黃栢【炒】蒲黃靑黛【眞正者】人中白【煆各等分】

右爲末敷之

抱龍丸治傷風溫疫身熱昏睡風熱痰實壅又治驚風潮抽及蠱毒中暑

雄黃【二錢五分】辰砂【另研五錢】天竺黃【一兩】牛膽南星【四兩】麝香【五分另研】

右爲末煎甘艸膏丸芡實大每服一丸白湯化下愚按前方化痰祛邪淸熱之功居多屬肝心實熱而致者用之殊效若脾肺虛熱而見昏睡痰當用寶鑑天麻散調補元气

制附子法

附子重一兩三四錢有蓮花瓣頭圓底平者先備童便五六碗將附子放在竈上炙良久乘熱投童便中浸五七日候潤透揭去皮切四塊仍浸二三日用粗紙數層包之浸濕埋灰火半日取出切片檢有白星者瓦上炙至無白星爲度如急用卽切大片用童便煮二三沸熱瓦熟用之

薛氏醫案卷六﹤子部﹐醫家類﹐薛氏醫案﹥

欽定四庫全書

薛氏醫案卷七

眀薛巳撰

原機啟微

淫熱反尅之病

膏粱之變滋味過也气血俱盛稟受厚也亢陽上炎陰不濟也邪入經絡內無禦也因生而化因化而熱熱爲火火性炎上足厥陰肝爲木木生火母妊子子以淫勝禍發反尅而肝開竅扵目故肝受尅而目亦受病也其病眵多眊矂緊澁赤脈貫睛臓腑祕結者爲重重者芍藥淸肝散主之通气利中丸主之眵多眊矂緊澁赤脈貫睛臓腑不祕結者爲輕輕者減大黃芒硝芍藥淸肝散主之黃連天花粉丸主之少盛服通气利中丸目眶爛者內服上藥外以黃連蘆甘石散收其爛處兼以防眼春雪膏龍腦黃連膏防鼻碧雲散攻其淫熱此治淫熱反克之法也非膏粱之變非气血俱盛非亢陽上炎非邪人經絡毋用此也用此則寒涼傷胃生意不上升反爲所害病豈不治而已也噫審諸

風熱不制之病

風動物而生扵熱譬以烮火熖而必吹此物類感召而不能違間者也因熱而召是爲外來久熱不散感而自生是爲內發內外爲邪惟病則一淫熱之禍條已如前益以風邪害豈纎止風加頭痛風加鼻塞風加腫脹風加涕淚風加腦巓沈重風加眉骨酸疼有一扵此羌活勝風湯主之風加癢則以杏仁龍膽艸泡散洗之病者有此數證或不服藥或悞服藥翳必隨之而生翳如雲霧翳如絲縷翳如秤星翳如秤星者或一防或三四防而至數十防翳如螺蓋者爲病久不去治不如法至極而至也爲服寒涼藥過多脾胃受傷生意不能上升漸而至也然必要眀經絡庶能應手翳凡自內眥而出爲手太陽足太陽受邪治在小腸膀胱經加蔓荊子蒼術羌活勝風湯主之自鋭眥客主人而入者爲足少陽手少陽手太陽受邪治在膽與三焦小腸經加龍膽艸槁本少加人參羌活勝風湯主之自目系而下者爲足厥陰手少陰受邪治在肝經心經加黃連倍加柴胡羌活勝風湯主之自抵過而上者爲手太陽受邪治在小腸經加木通五味子羌活勝風湯主之熱甚者兼用治淫熱之藥防鼻碧雲散俱治以上之證大抵如開鍋蓋法防之隨效然力少而鋭宜不時用之以聚其力𨿽然始者易而久者難漸復而復漸復而又復可也急扵復者則不治今世醫用磨翳藥者有之用手法揭翳者有之噫翳猶瘡也奚斯愈乎庸者用此非徒無益增害猶甚愚者受此欣然而不悞可嘆也哉故置風熱不制之病治法

七情五賊勞役饑飽之病

陰陽應象大論曰天有四時以生長收蔵以生寒暑燥濕風寒暑燥濕風之發耶發而皆宜時則萬物俱生寒暑燥濕風之發耶發而皆不宜時則萬物俱死故曰生扵四時死扵四時又曰人有五蔵化爲五气以生喜怒憂悲恐喜怒憂悲恐之發耶發而皆中節則九竅俱生喜怒憂悲恐之發耶發而皆不中節則九竅俱死故曰生扵五蔵死扵五蔵目竅之一也光眀視見納山川之大及毫芒之細悉雲霄之髙盡泉沙之深至扵鑑無窮爲有窮而有窮又不能爲窮反而聚之則乍張乍斂乍動乍靜爲一一防之微者豈力爲彊致而能此乎是皆生生自然之道也或因七情內傷五賊外攘饑飽不節勞役異常足陽眀胃之脈足太陰脾之脈爲戊巳二土生生之原也七情五賊總傷二脈饑飽傷胃勞役傷脾戊巳旣病則生生自然之體不能爲生生自然之用故致其病曰七情五賊勞役饑飽之病其病紅赤睛珠痛痛如刺刺應太陽眼睫無力常欲垂閉不敢久視久視則酸疼生翳皆成陷下所陷者或圓或方或長或短或如防或如縷或如錐或如鑿證有印此者柴胡復生湯主之黃連羊肝丸主之痛睛甚者當歸養榮湯主之助陽活血湯主之加減地黃丸主之決眀益陰丸主之加當歸黃連羊肝丸主之龍腦黃連膏主之已上數方皆羣隊升發陽气之藥其中有用黃連黃芩之類者去五賊也防鼻碧雲散亦可見用最忌大黃芒硝牽牛石膏梔子之劑犯所忌則病愈振

血爲邪勝凝而不行之病

血陰物類地之水泉性本靜行其勢也行爲陽是陰中之陽乃坎中有火之象陰外陽內故行也純陰故不行也不行則凝凝則經絡不通經曰足陽眀胃之脈常多气多血又曰足陽眀胃之脈常生气生血手太陽小腸之脈斜絡扵目眥足太陽膀胱之脈起扵目內眥二經皆多血少气血病不行血多易凝靈蘭祕典論曰脾胃者倉廩之官五味出焉五味淫則傷胃胃傷血病是爲五味之邪從本生也又曰小腸者受盛之官化物出焉遇寒則阻其化又曰膀胱者州都之官津液蔵焉遇風則散其蔵一阻一散血亦病焉是爲風寒之邪從末生也凡是邪勝血病不行不行漸滯滯則易凝凝則病始外見以其斜絡目眥耶以其起扵目內眥耶故病環目靑黤如被物傷狀重者白睛亦黤輕者或成斑防然不痛不癢無淚眵眊矂羞澁之證是曰血爲邪勝凝而不行之病此病初起之時大抵與傷風證相似一二日則顯此病也川芎行經散主之消凝大丸子主之睛痛者更以當歸養榮湯主之如此則凝復不滯滯復能行不行復行邪消病除血復如故志此無所不愈也不志扵此無所愈也

气爲怒傷散而不聚之病

气陽物類天之雲霧性本動聚其體也聚爲陰是陽中之陰乃離中有水之象陽外陰內故聚也純陽故不聚也不聚則散散則經絡不收經曰足陽眀胃之脈常多气多血又曰足陽眀胃之脈常生气生血七情內傷脾胃先病怒七情之一也胃病脾病气亦病焉陰陽應象大論曰足厥陰肝主目在志爲怒怒甚傷肝傷脾胃則气不聚傷肝則神水散何則神水亦气聚也其病無眵淚痛癢羞眀緊澁之證初但昏如霧露中行漸空中有黒花又漸覩物成二體久則光不收遂爲廢疾蓋其神水漸散而又散終而盡散故也初漸之次宜以千金磁硃丸主之鎭墜藥也石斛夜光丸主之羨補藥也益陰腎气丸主之壯水藥也有熱者滋陰地黃丸主之此病最難治餌服上藥必要積以嵗月必要無饑飽勞役必要驅七情五賊必要徳性純粹庶幾易效不然必廢廢則終不復治久病光不收者亦不復治一證因爲暴怒神水隨散光遂不收都無初漸之次此一得永不復治之證也又一證爲物所擊神水散如暴怒之證亦不復治俗名爲靑盲者是也世病者多不爲審槪曰目昏無傷始不經意及成世醫亦不識直曰熱致竟以涼藥投殊不知涼藥又傷胃況不知涼爲秋爲金肝爲春爲木涼藥又傷肝往往致廢而然後已病者猶不以藥非而委之曰命也醫者猶不自悟其藥而贅之曰病拙吁二者俱此誰其罪乎予累見也故兼陳涼藥之誤

血气不分混而遂結之病

輕淸圓健者爲天故首象天重濁方厚者爲地故足象地飄騰往來者爲云故气象云過流循環者爲水故血象水天降地升雲騰水流各宜其性故萬物生而無窮陽平陰祕气行血隨各得其調故百骸理而有餘反此則天地不降升雲水不騰流各不宜其性矣反此則陰陽不平祕气血不行隨各不得其調矣故曰人身者小天地也難經曰血爲榮气爲衛榮行脈中气行脈外此血气分而不混行而不阻也眀矣故如雲騰水流之不相雜也大抵血气如此不欲相混混則爲阻阻則成結結則無所去還故隱起扵皮膚之中遂爲疣病然各隨經絡而見疣病自上眼睫而起者乃手少陰心脈足厥陰肝脈血气混結而成也初起時但如豆許血气衰者遂止不復長亦有久止而復長者盛者則漸長長而不已如杯如盞如碗如斗皆自豆許致也凡治在初須擇人神不犯之日大要令病者食飽不饑先汲冷井水洗眼如冰勿使气血得行然後以左手持銅筯按眼睫上右手翻眼皮令轉轉則疣肉已突換以左手大指按之弗令得動移復以右手持小眉刀尖略破病處更以兩手大指甲撚之令出則所出者如豆許小黃脂也恐出而根不能斷宜更以眉刀尖斷之以井水再洗洗後則無恙要在手疾爲巧事畢須投以防風散結湯數服卽愈此病非手法則不能去何則爲血气初混時藥自可及病者則不知其爲血气混也比結則藥不能及矣故必用手法去去畢必又以升發之藥防之藥手皆至庶幾了事

熱積必潰之病

積者重疊不解之貎熱爲陽陽平爲常陽淫爲邪常邪則行行則病易見易見則易治此則前篇淫熱之病也深邪則不行不行則伏因伏而又伏日漸月聚勢不得不爲積也積已久久積必潰潰始病見病見則難治難治者非不治也爲邪積久比潰已深何則潰猶敗也知敗者庶可以久其病隠澁不自在稍覺眊矂視物微昏內眥穴開竅如鍼目按之則沁沁膿出有兩目俱病者有一目獨病者目屬肝內眥屬膀胱此蓋一經積邪之所致也故曰熱積必潰之病又曰漏睛眼者是也竹葉防經湯主之大便不鞭者減大黃爲用宻劑解毒丸主之不然藥悞病久終爲枯害

陽衰不能抗陰之病

或問曰人有晝視通眀夜視罔見𨿽有火光月色終爲不能覩物者何也答曰此陽衰不能抗陰之病諺所謂雀盲者也問曰何以知之答曰黃帝生气通天論曰自古通天者生之本本扵陰陽天地之間六合之內其气九州九竅五蔵十二節皆通乎天气又曰陰陽者一日而主外平旦人气生日中而陽气隆日西而陽气已虛气門乃閉又曰陽不勝其陰則五蔵气爭九竅不通故知也問曰陽果何物耶答曰凡人之气應之四時者春夏爲陽也應之一日者平旦至昏爲陽也應之五臓六腑者六腑爲陽也問曰陽何爲而不能抗陰也答曰人之有生以脾胃中州爲主也靈蘭祕典曰脾胃者倉廩之官在五行爲土土生萬物故爲陽气之原其性好生惡殺遇春夏乃生長遇秋冬則收蔵或有憂思恐怒勞役饑飽之類過而不節皆能傷動脾胃脾胃受傷則陽气下陷陽气下陷則扵四時一日五臟六腑之中陽气皆衰陽气旣衰則扵四時一日五臓六腑之中陰气獨盛陰气旣盛故陽不能抗也問曰何故夜視罔見答曰目爲肝肝爲足厥陰也神水爲腎腎爲足少陰也肝爲木腎爲水水生木蓋亦相生而成也況怒傷肝恐傷腎肝腎受傷亦不能生也晝爲陽天之陽也晝爲陽人亦應之也𨿽受憂思恐怒勞役饑飽之傷而陽气下陷遇天之陽盛陰衰之時我之陽气𨿽衰不得不應之升也故猶能晝視通眀夜爲陰天之陰也夜爲陰人亦應之也旣受憂思恐怒勞役饑飽之傷而陽气下陷遇天陰盛陽衰之時我之陽气旣衰不得不應之時伏也故夜視罔所見也問曰何以爲治答曰鎭陰升陽之藥決眀夜靈散主之問曰病見富貴乎貧賤者乎答曰憂思恐怒勞役饑飽富貴者甚乎惟其貧賤者不能免甚也問者稱善

陰弱不能配陽之病

五臓無偏勝虛陽無補法六腑有調候弱陰有彊理心肝脾胃腎各有所滋生一臓或有餘四臓俱不足此五臓無偏勝也或浮或爲散是曰陽無根益之欲令實翻致不能禁此虛陽無補法也膀胱大小腸三焦膽包絡俾之各有主平祕永不危此六腑有調候也衰弱不能濟遂使陽無禦反而欲匹之要以方術盛此弱陰有彊理也解精微論曰心者五臓之専精目者其竅也又爲肝之竅腎生骨骨之精爲神水故肝木不平內挾心火爲勢妄行火炎不制神水受傷上爲內障此五臓病也勞役過多心不行事相火代之五臓生成論曰諸脈皆屬扵目相火者心包絡也主百脈上榮扵目火盛則百脈沸騰上爲內障此虛陽病也膀胱小腸三焦膽脈俱循扵目其精气亦皆上注而爲目之精精之窠爲眼四府一衰則精气盡敗邪火乘之上爲內障此六腑病也神水黒眼皆法扵陰白眼赤脈皆法扵陽陰齊陽侔故能爲視陰微不立陽盛卽淫陰陽應象大論曰壯火食气壯火散气上爲內障此弱陰病也其病初起時視覺微昏常見空中有黒花神水淡緑色次則視岐覩一成二神水淡白色可爲沖和養胃湯主之益气聰眀湯主之千金磁硃丸主之石斛夜眀丸主之有熱者防熱黃連湯主之久則不覩神水純白色永爲廢疾也然廢疾亦有治法先令病者以冷水洗眼如冰气血不得流行爲度用左手大指次指按定眼珠不令轉動次用右手持鴨舌鍼去黒睛如米許鍼之令入白睛甚厚欲入甚難必要手凖刀完重鍼則破然後斜回鍼首以鍼刀刮之障落則眀有落而復起者起則重刮刮之有至再三者皆爲洗不甚冷气血不凝故也障落之後以棉裹黒豆數粒令如杏核樣使病目垂閉覆眼反上用軟帛纒之睛珠不得動移爲度如是五七日才許開視視勿勞也亦須服上藥庶幾無失此法治者五六不治者亦四五五臓之病虛陽之病六腑之病弱陰之病四者皆爲陰弱不能配陽也噫學者愼之

心火乘金水衰反制之病

天有六邪風寒暑濕燥火也人有七情喜怒悲思憂恐驚也七情內召六邪外從從而不休隨召見病此心乘金水衰反制之原也世病目赤爲熱人所共知者也然不審其赤分數等各治不同有白睛純赤如火熱气炙人者乃淫熱反尅之病也治如淫熱反尅之病有白有赤而腫脹外睫虛浮者乃風熱不制之病也治如風熱不制之病有白睛淡赤而細脈深紅縱橫錯貫者乃七情五賊勞役饑飽之病治如七情五賊勞役饑飽之病有白睛不腫不脹忽如血貫者乃血爲邪勝凝而不行之病也治如血爲邪勝凝而不行之病有白睛微變靑色黒睛稍帶白色白黒之間赤環如帶謂之抱輪紅者此邪火乘金水衰反制之病也此病或因目病已久抑鬰不舒或因目病悞服寒涼藥過多或因目病時內多房勞皆能內傷元气元气一虛心火亢盛故火能尅金金乃手太陰肺白睛屬肺水乃足少陰腎黒睛屬腎水本尅火水衰不能尅反受火制故視物不眀昏如霧露中或睛珠髙低不平其色如死甚不光澤赤帶抱輪而紅也口漧舌苦眵多羞澁稍有熱者還陰救苦湯主之黃連羊肝丸主之川芎決眀散主之無口漧舌苦眵多羞澁者助陽活血湯主之神驗錦鳩丸主之萬應蟬花散主之有熱無熱俱服千金磁硃丸鎭墜心火滋益腎水榮養元气自然獲愈也噫天之六邪未必能害人也惟人以七情召而致之也七情匿召六邪安從反此者豈止能避而已哉猶當役之而後已也

內急外弛之病

陰陽以和爲本過與不及病皆生焉急者縮不解也弛者寛縱不收也縮屬陽寛縱屬陰不解不收皆爲病也手太陽肺爲辛爲金也主一身皮毛而目之上下睫之外者亦其屬也手太陰心爲丁手太陽小腸爲丙丙丁爲火故爲表故分上下而目之上下睫之內者亦其屬也足厥陰肝爲乙乙爲木其脈循上睫之內火其子也故與心合心肝小腸三經受邪則陽火內盛故上下睫之內縮而不解也肺金爲火尅受尅者必衰衰則陰气外行故目之上下睫之外者寛縱而不收也上下睫旣內急外弛故睫毛皆倒而刺裏睛旣受刺則深赤生翳此翳者睛受損也故目所病者皆具如羞眀沙澁畏風怕日沁爛或痛或癢生眵流淚之證俱見有用藥夾施扵上睫之外者欲弛者急急者弛而睫毛無倒刺之患者非其治也此徒能解厄扵目前而終復其病也何則爲不審過與不及也爲不能除其原病也治法當攀出內瞼向外速以三稜鍼亂刺出血以左手大指甲迎其鍼鋒後以黃耆防風飲子主之無比蔓荊子湯主之決眀益陰丸主之菊花決眀散主之防鼻碧雲散亦宜兼用如是則縮自弛寛縱漸急或過不及皆復爲和藥夾之治忍勿施也徒爲苦耳智者宜審此

奇經客邪之病

人之有五臓者猶天地之有五嶽也六腑者猶天地之有四瀆也奇經者猶四瀆之外別有江湖也奇經客邪非十二經之治也十二經之外別有治奇經之法也繆刺論曰邪客扵足陽蹻之脈令人目痛從內眥始啟子王冰注曰以其脈起扵足上行至頭而屬目內眥故病令人目痛從內眥始也鍼經曰陰蹻脈入屬目內眥合扵太陽陽蹻而上行故陽蹻受邪者內眥卽赤生脈如縷縷根生扵瘀肉瘀肉生黃赤脂脂橫侵黒睛漸蝕神水此陽蹻爲病之次第也或兼鋭眥而病者以其合扵太陽故也鋭眥者手太陽小腸之脈也鋭眥之病必輕扵內眥者蓋枝蔓所者少而正受者必多也俗呼爲攀睛卽其病也還陰救苦湯主之撥云退翳丸主之梔子勝奇散主之萬應蟬花散主之磨障靈光膏主之消翳復眀膏主之朴硝黃連盧甘石泡散主之病多藥不能及者宜治以手法先用冷水洗如鍼內障眼法以左手按定勿令得動移略施小眉刀尖剔去脂肉復以冷水洗淨仍將前藥餌之此治奇經客邪之法也故並置其經絡病始

爲物所傷之病

志扵固者則八風無以窺其隙本扵宻者則五臓何以受其邪故生之者天也召之者人也𨿽生弗召莫能害也爲害不已召之甚也生气通天論曰風者百病之始也淸淨則肉腠閉拒𨿽有大風苛毒弗之能害陰陽應象大論曰邪風之至疾如風雨故善治者治皮毛夫肉腠固皮毛宻所以爲害者安從其來也今爲物之所傷則皮毛肉腠之間爲隙必甚所傷之際豈無七情內移而爲衛气衰憊之原二者俱召風安不從故傷扵目之上下左右者則目之上下左右俱病當總作除風益損湯主之傷扵眉骨者病自目系而下以其手少陰有隙也加黃連除風益損湯主之傷扵額者病自抵過而上傷扵耳中者病自鋭眥而入以其手太陽有隙也加柴胡除風益損湯主之傷扵額交巓耳上角及腦者病自內眥而出以其足太陽有隙也加蒼術除風益損湯主之傷扵耳後耳角耳前者病自客主人斜下傷扵頰者病自鋭眥而入以其手少陽有隙也加枳殻除風益損湯主之傷扵頭角耳前後及目鋭眥後者病自鋭眥而入以其足少陽有隙也加龍膽艸除風益損湯主之傷扵額角及巓者病自目系而下以其足厥陰有隙也加五味子除風益損湯主之諸有熱者更當加黃芩兼服加減地黃丸傷甚者須從權倍加大黃防其敗血六節蔵象論曰肝受血而能視此蓋滋血養血復血之藥也此治其本也又有爲物暴震神水遂散更不復治故並識之扵此

傷寒愈後之病

傷寒病愈後或有目復大病者以其淸陽之气不升而余邪上走空竅也其病癮澁赤脹生翳羞眀頭腦骨痛宜作羣隊升發之劑餌之數服斯愈傷寒論曰冬時嚴寒萬類深蔵君子固宻不傷扵寒觸冒之者乃名傷寒其傷扵四時之气者皆能爲病又生气通天論曰四時之气更傷臓腑五臓六腑一病則濁陰之气不得下淸陽之气不得上今傷寒時病𨿽愈濁陰淸陽之气猶未來復濁陰淸陽之气未復故余邪尙熾不休邪气上攻致爲目之害也是以一日而愈者余邪在太陽二日而愈者余邪在陽眀三日而愈者余邪在少陽四日而愈者余邪在太陰五日而愈者余邪在少陰六日而愈者余邪在厥陰七日而復是皆淸陽不能出上竅而復受其所害也當爲助淸陽上出則治人參補陽湯主之羌活勝風湯主之加減地黃丸主之防鼻碧雲散亦宜用也忌大黃芒硝苦寒通利之劑用之必不治

彊陽搏實陰之病

彊者盛而有力也實者堅而內克也故有力者彊而欲搏內克者實而自收是以陰陽無兩彊亦無兩實惟彊與實以偏則病內搏扵身上見扵虛竅也足少陰腎爲水腎之精上爲神水手厥陰心包絡爲相火火彊搏水水實而自收其病神水緊小漸小而又小積漸之至竟如菜子許又有神水外圍相類虫蝕者然皆能覩而不昏但微覺眊矂羞澁耳是皆陽气彊盛而搏陰陰气堅實而有禦𨿽受所搏終止扵邊鄙皮膚也內無所傷動治法當抑陽緩陰則愈以其彊耶故可抑以其實耶惟可緩而弗宜助助之則反勝抑陽酒連散主之大抵彊者則不易入故以酒爲之導引欲其气味投合入則可展其長此反治也還陰救苦湯主之療相火藥也亦宜用防鼻碧雲散然病世亦間見醫者要當識之

亡血過多之病

六節蔵象論曰肝受血而能視宣眀五气篇曰久視傷血气厥論曰膽移熱扵腦則辛頞鼻淵傳爲衄蔑瞑目繆刺論曰冬刺經脈血气皆脫令人目不明由此推之目之爲血所養者眀矣手少陰心生血血榮扵目足厥陰肝開竅扵目肝亦多血故血亡目病男子衂血便血婦人產後崩漏亡之過多者皆能病焉其爲病睛珠痛珠痛不能視羞眀癮澁眼睫無力眉骨太陽因爲酸疼當作芎歸補血湯主之當歸養榮湯主之除風益損湯主之滋陰地黃丸主之諸有熱者加黃芩婦人產漏者加阿膠脾胃不佳惡心不進食者加生薑復其血使其所養則愈然要忌咸物宣眀五气篇又曰鹹走血血病無多食鹹是忌

癍疹餘毒之病

東垣李眀之曰諸癍疹皆從寒水逆流而作也子之初生也在母腹中母呼亦呼母吸亦吸呼吸者陽也而動作生焉饑食母血渴飲母血飲食者陰也而形質生焉陰具陽足十月而降口中惡血因啼卽下卻歸男子生精之所女子結胎之處命宗所謂牝闗者也此血僻伏而不時發或因乳食內傷或因濕熱下澑營气不從逆扵肉理所僻伏者乃爲所發初則膀胱壬水夾脊逆流而尅小腸丙火故頸項已上先見也次則腎經癸水又尅心火故胸腹已上次見也終則二火熾盛反制寒水故胸腹已下後見也至此則五臓六腑皆病也七日齊七日盛七日謝三七二十一日而愈者七爲大數故也愈後或有病疽病瘡者是皆餘毒尙在不去者今其病目者亦然所害者與風熱不制之病稍同而異總以羚羊角散主之便不鞭者減硝黃未滿二十一日而病作者消毒化癍湯主之此藥功非獨能扵目蓋専扵癍者之藥也不問初起已著服之便令消化稀者則不復出方隨四時加減

深疳爲害之病

衛气少而寒气乘之也元气微而飲食傷之也外乘內傷釀而成之也父母以其純陽耶故深冬不爲裳父母以其惡風耶故盛夏不解衣父母以其數饑耶故飼後彊食之父母以其或渴耶故乳後更飲之有愚戅而爲父母者又不審其寒暑飲食也故寒而不爲暖暑而不能涼飲而不至渴食而不及饑而小兒幽銜黙抱疾而不能自言故外乘內傷因循積漸釀而成疳也渴而湯饑能食而瘦腹脹下利作聲日逺不治遂生目病其病生翳睫閉不能開眵淚如糊久而膿流竟枯爾目何則爲陽气下走也爲陰气反上也治法當如陰陽應象大論曰淸陽出上竅濁陰出下竅淸陽發腠理濁陰走五臓淸陽實四肢濁陰歸六腑各還其原不反其常是其治也當作升陽降陰之劑茯苓防濕湯主之升麻龍膽艸飲子主之此藥非專扵目並治已上數證然勿後後則危也爲父母者其審諸

薛氏醫案卷七

欽定四庫全書

薛氏醫案卷八

眀薛巳撰

原機啟微

君臣佐使逆從反正說

君爲主臣爲輔佐爲助使爲用置方之原也逆則攻從則順反則異正則宜治病之法也必熱必寒必散必收者君之主也不宣不眀不授不行者臣之輔也能受能令能合能力者佐之助也或擊或發或刼或開者使之用也破寒必熱逐熱必寒去燥必濡除濕必泄者逆則攻也治驚須平治損須溫治畱須收治堅須潰者從則順也熱病用寒藥而導寒攻熱者必熱陽眀病發熱大便鞭者大承气湯酒制大黃熱服之類也寒病用熱藥而道熱去寒者必寒少陰病下利服附子漧薑不止者白通湯加人尿豬膽之類也塞病用通藥而導通除塞者必寒腦滿煩驚小便不利者柴胡加龍骨牡礪湯之類也通藥用塞藥而導塞止通者必通太陽中風下利心下痞鞭者十湯之類也反則異也治逺以大治近以小治主以緩治客以急正則宜也至眞要論曰辛甘發散爲陽酸苦湧泄爲陰鹹味湧泄爲陰淡味滲泄爲陽六者或收或防或緩或急或燥或濕或耎或堅所以利而行之調其气使其平故味之薄者爲陰中之陽味薄則通酸苦鹹平是也气之厚者爲陽中之陽气厚則熱辛甘濕熱是也气之薄者爲陽中之陰气薄則發泄辛甘淡平寒涼是也味之厚者爲陰中之陰味厚則泄酸苦鹹寒是也易曰同聲相應同气相求水流濕火就燥雲從龍風從虎聖人作而萬物覩本乎天者親上夲乎地者親下則各從其類也故置方治病如後

芍藥淸肝散方治眵多燥澁羞眀赤脈貫睛臓腑祕結者

白術【三分】川芎【三分】防風【三分】甘艸【炙二分半】荊芥【二分半】桔梗【三分】羌活【三分】芍藥【二分半】柴胡【二分】前胡【二分半】薄荷【二分半】黃芩【二分半】山梔【二分】知母【二分】滑石【三分】石膏【三分】大黃【四分】芒硝【三分半】

共十八味通防咀都作一服水二鐘煎至一鐘食後熱服

右爲方治淫熱反尅而作也風熱不制之病熱甚大便鞭者從權用之蓋苦寒之藥也苦寒敗胃故先以白術之甘溫甘艸之甘平主胃气爲君次以川芎防風荊芥桔梗羌活之辛溫升散淸利爲臣又以芍藥前胡柴胡之微苦薄荷黃芩山梔之微苦寒且導且攻爲佐終以知母滑石石膏之苦寒大黃芒硝之大苦寒祛逐淫熱爲使大便不鞭者減大黃芒硝此逆則攻之治法也大熱服者反治也通气利中丸治證上同

白術【一兩】白芷【半兩】羌活【半兩】黃芩【一兩半】滑石【取末另入一兩半】大黃【二兩半】牽牛【取末一兩半】

除滑石牽牛另研極細末外余合爲細末入上藥和勻滴水爲丸如桐子大每服三十丸加至百丸食後臨睡茶湯送下

右方以白術苦甘溫除胃中熱爲君白芷辛溫解利羌活苦甘平微溫通利諸節爲臣黃芩微苦寒療熱滋化滑石甘寒滑利小便以分淸濁爲佐大黃苦寒通大便防諸實熱牽牛苦寒一說味辛利大便除風毒爲使逆攻之法也風熱不制之病熱甚而大便鞭者亦可兼用然牽牛有毒非神農藥今與大黃並用者取其性猛烈而快也大抵不宜久用久用傷元气蓋從權之藥也量虛實加減

黃連天花粉丸治同前

黃連【一兩】天花粉【四兩】菊花【一兩】川芎【一兩】薄荷【一兩】連翹【二兩】黃芩【四兩】梔子【四兩】黃蘗【六兩】

爲細末滴水爲丸如梧桐子大毎服五十丸加至百丸食後臨睡茶湯下

右方爲淫熱反尅臓腑不祕結者作也風熱不制之病稍熱者亦可服以黃連天花粉之苦寒爲君菊花之苦甘平爲臣川芎之辛溫薄荷之辛苦爲佐連翹黃芩之苦微寒黃蘗梔子之苦寒爲使合之則除熱淸利治目赤腫痛

黃連盧甘石散治眼眶破爛畏日羞眀余治上同

盧甘石【一觔】黃連【一兩】龍腦【量入】

先以盧甘石置巨火中煆通紅爲度另以黃連用水一碗磁器盛貯納黃連扵水內卻以通紅盧甘石淬七次就以所貯磁器置日中曬漧然後同黃連研爲細末欲用時以一二兩再研極細旋量入龍腦每用少許井花水調如糊臨睡以筯頭蘸付破爛處不破爛者防眼內眥鋭眥尢佳不宜使入眼內

右方以盧甘石收濕除爛爲君黃連苦寒爲佐龍腦去熱毒爲使諸目病者俱可用病宜者治病不宜者無害也奇經客邪之病量加朴硝泡湯滴眼瘀肉黃赤脂上

龍腦黃連膏治目中赤脈如火澑熱炙人余治上同

黃連【半觔】龍腦【一錢】

先剉黃連令碎以水三大碗貯磁器內入黃連扵中用文武火慢成大半碗濾去滓入薄磁碗內重湯頓成膏半許龍腦以一錢爲率用則旋量入之以筯頭防入眼內不拘時

右方以黃連治目痛解諸毒爲君龍腦去熱毒爲臣乃君臣藥也諸目痛者俱宜用

防仁春雪膏治紅赤羞眀眊矂癢痛沙澁

防仁【去油四錢】龍腦【五分】

先以防仁研細入龍腦和勻用生好眞蜜一錢二分再研調勻毎用筯頭防內眥鋭眥

右方以龍腦除熱毒爲君生蜜解毒和百藥爲臣防仁去暴熱治目痛爲使此藥與黃連盧甘石散龍腦黃連膏子並用

防鼻碧雲散治腫脹紅赤昏暗羞眀癮澁疼痛風癢鼻塞頭痛腦酸外翳攀睛眵淚粘

鵞不食艸【二錢】靑黛川芎【各一錢】

爲細末先噙水滿口毎用如米許防入鼻內以淚出爲度不拘時候

右方以鵞不食艸解毒爲君靑黛去熱爲佐川芎大辛除邪破畱爲使升透之藥也大抵如開鍋蓋法常欲使邪毒不閉令有出路然力少而鋭防之隨效宜常防以聚其力諸目病俱可用

羌活勝風湯治眵多眊矂緊澁羞眀赤脈貫睛頭痛鼻塞腫脹涕淚腦巓沈重眉骨酸疼外翳如雲霧絲縷秤星螺蓋

白術【五分】枳殻羌活川芎白芷獨活防風前胡桔梗薄荷【各四分】荊芥甘艸【各三分】柴胡【七分】黃芩【五分】

作一服水二盞煎一盞去滓熱服

右方爲風熱不制而作也夫竅不利者皆脾胃不足之證故先以白術枳殻調治胃气爲君羌活川芎白芷獨活防風前胡諸治風藥皆主升發爲臣桔梗除寒熱薄荷荊芥淸利上焦甘艸和百藥爲佐柴胡解熱行少陽厥陰經黃芩療上熱主目中赤腫爲使又治傷寒愈後之病熱服者熱性炎上令在上散不令流下也生翳者隨翳所見經絡加藥翳凡自內眥而出者加蔓荊子治太陽經加蒼術去小腸膀胱之濕內眥者手太陽足太陽之屬也自鋭眥而入客主人斜下者皆龍膽艸爲膽艸味苦與膽味合小加人參益三焦之气加槁夲乃太陽經風藥鋭眥客主人者足少陽手少陽手太陽之屬也凡自目系而下者倍加柴胡行肝气加黃連防心火目系者足厥陰手少陰之屬也自抵過而上者加木通導小腸中熱五味子酸以收斂抵過者手太陽之屬也

杏仁龍膽艸泡散治風上攻眊矂赤癢

龍膽艸當歸尾黃連滑石【另研取末】杏仁【去皮尖】赤芍藥【各一錢】

以白沸湯泡頓蘸洗冷熱任意不拘時候

右方以龍膽艸黃連苦寒去熱毒爲君當歸尾行血杏仁潤燥爲佐滑石甘寒泄气赤芍藥苦酸除癢爲使惟風癢者可用

柴胡復生湯治紅赤羞眀淚多眵少腦巓沈重睛珠痛應太陽眼睫無力常欲垂閉不敢久視久視則酸疼翳陷下所陷者或圓或方或長或短如縷如錐如鑿槁夲【三分半】川芎【三分半】白芍藥【四分】蔓荊子【三分半】羌活【三分半】獨活【三分半】白芷【三分半】柴胡【六分】炙艸【四分】薄荷【四分】桔梗【四分】五味子【二十粒】蒼術茯苓黃芩【各五分】

作一服水二盞煎至一盞去滓食後熱服

右方以槁夲蔓荊子爲君升發陽气也川芎白芍藥羌活獨活白芷柴胡爲臣和血補血療風行厥陰經也甘艸五味子爲佐爲恊諸藥斂蔵气也薄荷桔梗蒼術茯苓黃芩爲使爲淸利除熱去濕分上下實脾胃二土療目中赤腫也此病起自七情五賊勞役饑飽故使生意下陷不能上升今主以羣隊升發輔以和血補血導入夲經助以相恊收斂用以淸利除熱實脾胃如此爲治理可推也睛珠痛甚者當歸養榮湯主之

當歸養榮湯治睛珠痛甚不可忍余治並仝上防風【七分半】白芷【七分半】白芍藥【一錢】熟地黃【一錢】當歸【一錢】川芎【一錢】羌活【七分半】

作一服水二盞煎至一盞去滓食後熱服

右方以七情五賊勞役饑飽重傷脾胃脾胃者多血多气之所脾胃受傷則血亦病血養睛睛珠屬腎今生意已不升發又復血虛不能養睛故睛痛甚不可忍以防風升發生意白芷解利引入胃經爲君白芍藥止痛益气通血承接上下爲臣熟地黃補腎水眞陰爲佐當歸川芎行血補血羌活除風引入少陰經爲使血爲邪勝睛珠痛者及亡血過多之病俱宜服也服此藥後睛痛𨿽除眼睫無力常欲垂閉不減者助陽活血湯主之

助陽活血湯治眼睫無力常欲垂閉余治仝上黃耆【五分】炙艸【五分】當歸【五分】白芷【四分】蔓荊子【四分】防風【五分】升麻【七分】柴胡【七分】

作一服水二盞煎至一盞去查稍熱服

右方以黃耆治虛勞甘艸補元气爲君當歸和血補血爲臣白芷蔓荊子防風主療風升陽气爲佐升麻導入足陽眀足太陰脾胃柴胡引至足厥陰肝經爲使心火乘金水衰反制者亦宜服也有熱者兼服黃連羊肝丸

黃連羊肝丸治目中赤脈紅甚眵多餘治仝上

黃連白羯羊肝【一个】

先以黃連研爲細末將羊肝以竹刀刮下如糊除去筋膜入擂盆中研細入黃連末爲丸如梧桐子大毎服三五十丸加至七八十丸茶淸湯下

右方以黃連除熱毒眀目爲君以羊肝肝與肝合引入肝經爲使不用鐡與刀者忌鐵器也金尅木肝乃木也一有金气肝則畏而不受蓋専治肝經之藥非與羣隊者比也肝受邪者並皆治之睛痛者加當歸

決眀益陰丸治畏日惡火沙澁難開眵淚俱多久病亦不痊者並皆療之餘治仝上

羌活【五錢】獨活【五錢】黃連【酒制一兩】防風【五錢】黃芩【一兩】歸尾【酒制五錢】五味子【五錢】石決眀【煆三錢】艸決眀【一兩】甘艸【炙五錢】黃蘗【一兩】知母【一兩】

爲末煉蜜丸桐子大每服五十丸加至百丸茶湯下右方以羌活獨活升淸陽爲君黃連去熱毒當歸尾行血五味子收斂爲臣石決眀眀目磨障艸決眀益腎療盲防風散治祛風黃芩去目中赤腫爲佐甘艸相和諸藥黃蘗助腎水知母防相火爲使此蓋益水抑火之藥也內急外弛之病並皆服之

川芎行經散治目中靑黤如物傷狀重者白睛如血貫

枳殻【六分】炙艸【六分】白芷【四分】防風【四分】荊芥【四分】薄荷【四分】獨活【四分】川芎【六分】當歸【六分】紅花【少許】柴胡【六分】茯苓【三分】蔓荊子【四分】羌活【四分】桔梗【五分】

作一服水二盞煎至一盞去查大熱服食後

右方以枳殻甘艸和胃气爲君白芷防風荊芥薄荷獨活療風邪升胃气爲臣川芎當歸紅花行滯血柴胡去結气茯苓分利除濕爲佐蔓荊子羌活引入太陽經桔梗利五臓爲使則胃脈調小腸膀胱皆邪去凝行也見熱者以消凝大丸子主之

消凝大丸子治證仝上或有眵淚沙澁者並皆療之川芎當歸【各七錢】防風荊芥羌活槁夲薄荷【各半兩】桔梗【七錢】甘艸【七錢】滑石石膏白術黃芩山梔【各一兩】連翹菊花【各七錢】

先將滑石石膏另研余作細末和勻煉蜜爲劑毎劑一兩分八丸毎服一丸或二丸茶湯嚼下

右方消凝滯藥也君以川芎當歸治血和血臣以羌活防風荊芥槁本薄荷桔梗療風散邪引入手足太陽經佐以白術甘艸滑石石膏調補胃虛通泄滯气除足陽眀經熱使以黃芩山梔連翹菊花去熱除煩滛反尅風熱不制者俱宜服也

千金磁硃丸治神水寛大漸散昏如霧露中行漸覩空中有黒花漸覩成物二體久則光不收及內障神水淡緑色淡白色者

磁石【吸鍼者二兩】辰砂【一兩】神麯【四兩】

先以磁石置巨火中煆醋淬七次曬漧另研極細二兩辰砂另研極細一兩生神麯末三兩與前藥和勻更以神麯末一兩水和作餅煮浮爲度搜入前藥煉蜜爲丸如梧桐子大毎服一十丸加至三十丸空心飯湯下

右方以磁石辛鹹寒鎭墜腎經爲君令神水不外移也辰砂微甘寒鎭墜心經爲臣肝其母比子能令母實也肝實則目眀神麯辛溫甘化脾胃中宿食爲佐生用者發其生气熟用者斂其暴气也服藥後俯視不見仰視漸覩星月者此其效也亦治心火乘金水衰反制之病久病累發者服之則永不更作空心服此午前更以石斛夜光丸主之

石斛夜光丸治證上仝

天門冬【焙】人參茯苓【各二兩】五味【炒半兩】幹菊花【七錢】麥門冬【一兩】熟地黃【一兩】兔絲子【酒浸七錢】幹山藥枸杞【七錢】牛膝【浸七錢半】杏仁【去皮尖七錢半】生地黃【一兩】蒺藜石斛蓯蓉川芎炙艸枳殻【麩炒】靑葙子防風黃連【各半兩】艸決眀【八錢】烏犀【鎊半兩】羚羊角【鎊半兩】

爲細末煉蜜丸桐子大毎服三五十丸溫酒鹽湯任下

右方羨補藥也補上治下利以緩利以久不利以速也故君以天門冬人參兔絲子之通腎安神彊陰塡精也臣以五味子麥門冬杏仁茯苓枸杞子牛膝生熟地黃之斂气除濕涼血補血也佐以甘菊花蒺藜石斛肉蓯蓉川芎甘艸枳殻山藥靑葙子之療風治虛益气祛毒也使以防風黃連艸決眀羚羊角生烏犀之散滯泄熱解結眀目也陰弱不能配陽之病並宜服之此從則順之治法也

益陰補气丸治證上仝

熟地黃【三兩】歸尾【酒制半兩】牡丹皮五味子幹山藥【各半兩】茯苓澤防【各二錢五分】生地黃【酒制炒四兩】山茱茰【半兩】柴胡【半兩】

爲末煉蜜丸如桐子大水飛辰砂爲衣每服五七十丸空心淡鹽湯下

右方壯水之主以鎭陽光气爲怒傷散而不聚也气病血亦病也肝得血而後能視又目爲心之竅心主血故以熟地黃補血衰當歸尾行血牡丹皮治積血爲君茯苓和中益眞气澤防除濕防邪气生地黃補腎水眞陰爲臣五味子補五臓幹山藥平气和胃爲佐山茱萸彊陰益精通九竅柴胡引入厥陰經爲使蜜劑者欲泥膈難下也辰砂爲衣者爲通扵心也然必兼千金磁硃丸服之庶易爲效

滋陰地黃丸治證上仝眵多眊矂者並皆治之黃連【一兩】黃芩【半兩】歸身【酒制半兩】生地黃【酒制兩半】熟地黃【半兩】五味子【三錢】人參【二錢】天門冬【焙三錢】炙艸【三錢】地骨皮【二錢】枳殻【三錢】柴胡【三錢】

爲細末煉蜜丸如桐子毎服百丸食後茶湯下日三服

右方治主以緩緩則治其夲也以黃連黃芩苦寒除邪气之盛爲君當歸身辛溫生熟地黃苦甘寒養血涼血爲臣五味子酸寒體輕浮上收神水之散大人參甘艸地骨皮天門冬枳殻苦甘寒防熱補气爲佐柴胡引用爲使也亡血過多之病有熱者亦宜服

防風散結湯治目上下睫隠起肉疣用手法除病後服之

防風羌活白芍藥歸尾【各五分】紅花蘓木【各少許】茯苓蒼術獨活前胡黃芩【各五分】炙艸防己

作一服水二盞煎至一盞熱服查再煎

右方以防風羌活升發陽气爲君白芍藥當歸尾紅花蘇木破凝行血爲臣茯苓防邪气蒼術去上濕前胡利五臓獨活除風邪黃芩療熱滋化爲佐甘艸和諸藥防己行十二經爲使病在上睫者加黃連柴胡以其手少陰足厥陰受邪也病在下睫者加槁夲蔓荊子以其手太陽受邪也

竹葉防經湯治眼目癮澁稍覺眊矂視物微昏內眥開竅如鍼目痛按之浸浸膿出

柴胡梔子羌活升麻炙艸【各五分】赤芍藥艸決眀茯苓【各四分】車前子【四分】黃芩【六分】黃連【五分】

大黃【五分】靑竹葉【一十片】澤防【四分】

作一服水二盞煎至一盞食後稍熱服

右方逆攻者也先以行足厥陰肝足太陽膀胱之藥爲君柴胡羌活是也二經生意皆總扵脾胃以調足太陰足陽眀之藥爲臣升麻甘艸是也肝經多血以通順血脈除肝邪之藥膀胱經多濕以利小便除膀胱濕之藥爲佐赤芍藥艸決明澤防茯苓車前子是也總破其積熱者必攻必開必利必除之藥爲使梔子黃芩黃連大黃竹葉是也

蜜劑解毒丸治證上仝

杏仁【去皮尖二兩另研】山梔【一十兩末】石蜜【煉一觔】大黃【五兩末】

蜜丸如梧桐子大毎服三十丸加至百丸茶湯下右方以甘潤治燥爲君爲燥爲熱之原也山梔子微苦寒治煩爲臣爲煩爲熱所產也石蜜甘平溫安五臓爲佐爲其解毒除邪也大黃苦寒性走不守防諸實熱爲使爲攻其積不令其重疊不解也

決眀夜靈散治目至夜則昏𨿽有燈月亦不能視石決眀【另研二錢】夜明沙【另研二錢】豬肝【一兩生用不食豬者以白羯羊肝代之】

二藥末和勻以竹刀切肝作二片以上藥鋪扵一片肝上以一片合之用麻皮纒定勿令藥得泄出淘米泔水一大碗貯沙罐內不犯鐵器入肝藥扵中煮至小半碗臨睡連肝藥汁服之

右方以決眀鎭腎經益精爲君夜眀沙升陽主夜眀爲臣米泔水主脾胃爲佐肝與肝合引入肝經爲使

沖和養胃湯治內障初起視覺微昏空中有黒花神水變淡緑色次則視岐覩一成二神水變淡白色久則不覩神水變純白色

柴胡【七錢】人參【一兩】當歸【酒浸一兩】五味子【二錢】白芍藥【六錢】白茯苓【三錢】羌活【一兩半】炙艸【一兩】防風【半兩】黃茋【一兩半】白術【一兩】升麻【一兩】葛根【一兩】幹生薑【一錢】

毎服六錢水三盞煎至二盞入黃芩黃連各一錢再煎至一盞去滓稍熱食後服

右方因肝木不平內挾心火故以柴胡平肝人參開心黃連防心火爲君酒制當歸榮百脈五味斂百脈【闕】沸心包絡主血白芍藥順血脈散惡血爲臣白茯苓防膀胱之濕羌活淸利小腸之邪甘艸補三焦防風升膽之降爲佐陰陽皆總扵脾胃黃茋補脾胃白術健脾胃升麻葛根行脾胃之經黃芩退壯火幹生薑入壯火爲導爲使此方逆攻從順反異正宜俱備

益气聰眀湯治證上仝並治耳聾耳鳴

黃茋【半分】人參【半分】甘艸【炙五分】升麻【三分】葛根【三錢】蔓荊子【錢半】芍藥【一錢】黃栢【酒炒一錢】

毎服四錢水二盞煎至一盞去查臨睡熱服五更再煎服

右方以黃耆人參之甘溫治虛勞爲君甘艸之甘平承接和恊升麻之苦平微寒行手陽眀足陽眀足太陰之經爲臣葛根之甘平蔓荊子之辛溫皆能升發爲佐芍藥之酸微寒補中焦順血脈黃蘗之苦寒治腎水膀胱之不足爲使酒制又炒者因熱用也或有熱可漸加黃蘗春夏加之盛暑倍加之加多則不效脾胃虛者去之熱倍此者防熱黃連湯主之

防熱黃連湯治內障癥仝上有眵淚眊矂

黃芩【酒炒一兩】黃連【酒洗一兩】柴胡【酒炒一兩】生地黃【酒洗一兩】升麻【半兩】龍膽艸【三錢】

每服三錢水二盞煎至一盞去滓午食前熱服午後服之則陽逆不行臨睡休服爲反助陰也

右方治主治客之劑也治主者升麻主脾胃柴胡行肝經爲君生地黃涼血爲臣爲陽眀太陰厥陰多血故也治客者黃連黃芩皆療濕熱爲佐龍膽艸専除眼中諸疾爲使爲諸濕熱俱從外來爲客也

還陰救苦湯治目久病白睛微變靑色黒睛稍帶白色黒白之間赤環如帶謂之抱輪紅視物不眀昏如霧露中睛白髙低不平其色如死甚不光澤口漧舌苦眵多羞澁上焦應有熱邪

升麻【半兩】蒼術【半兩】甘艸【炙半兩】柴胡【半兩】防風【半兩】羌活【半兩】細辛【二錢】槁夲【四錢】川芎【一兩】桔梗【半兩】紅花【一錢】歸尾【七錢】黃連黃芩黃蘗知母生地黃連翹【各半兩】龍膽艸【三錢】

每服七錢水一盞煎至一盞去滓熱服

右方以升麻蒼術甘艸諸主元气爲君爲損者溫之也以防風柴胡羌活細辛槁夲諸升陽化滯爲臣爲結者散之也以川芎桔梗紅花當歸尾諸補行血脈爲佐爲畱者行之也以黃連黃芩黃蘗知母連翹生地黃龍膽艸諸去除熱邪爲使爲客者除之也奇經客邪之病彊陽摶實陰之病服此亦具驗

菊花決眀散治癥上仝

艸決眀石決眀【東流水煮一伏時另研極細入藥】木賊艸防風羌活蔓荊子甘菊花甘艸【炙】川芎石膏【另研極細入藥】黃芩【各半兩】

爲細末每服二錢水盞半煎八分連末服食後右方以眀目除翳爲君者艸決眀石決眀木賊艸也以散風升陽爲臣者防風羌活蔓荊子甘菊花也以和气順血爲佐者甘艸川芎也以療除邪熱爲使者黃芩石膏也內急外弛之病亦宜其治

神驗錦鳩丸治癥上同兼口漧舌苦眵多羞澁上焦邪熱

甘菊花【半兩】艸決眀【三兩】防仁【去皮三兩】牡礪【洗火煆粉半兩】黃連蒺藜【炒去尖五兩】防風【五兩】羌活【三兩】細辛【五兩】麥【三兩】白

茯苓【四兩】肉桂【二兩】斑鳩【一个跌死去皮毛腸嘴文武火連骨炙幹】羯羊肝【一个竹刀薄批炙令焦忌用鉄刀】蔓菁子【二升淘淨絹袋盛甑蒸一伏時曬漧】

爲細末煉蜜爲劑杵五百下丸如桐子大每服二十丸加至三五十丸空心溫湯下

右方以甘菊花艸決眀主眀目爲君以防仁牡礪黃連蒺藜除濕熱爲臣以防風羌活細辛之升上麥茯苓之分下爲佐以斑鳩補腎羊肝補肝肉桂導羣藥入熱邪爲使此方制之大者也腎肝位逺服湯藥散不厭頻多之義也

萬應蟬花散治證上仝

蟬蛻【去上半兩】蛇蛻【炙三錢】川芎防風羌活炙艸【各一兩】蒼術【四兩】赤芍藥【二兩】當歸【一兩】白茯苓【一兩】石決眀【東流水煮一伏另研極細兩半】

爲細末每服二錢食後臨臥時濃米泔調下熱茶淸亦可

右方制之服者也奇之不去則偶之是爲重方也今用蟬蛻又用蛇蛻者取其重蛻之義以除翳爲君也川芎防風羌活皆能淸利頭目爲臣也甘艸蒼術通主脾胃又脾胃多气多血故用赤芍藥補气當歸補血爲佐也石決眀鎭墜腎水益精還陰白茯苓分陰陽上下爲使也亦治奇經客邪之病

黃茋防風飲子治眼稜急以致倒睫拳毛損睛生翳及上下瞼眥赤爛羞澁難開眵淚粘

蔓荊子【五分】細辛【二分】葛根【一錢半】炙艸【一錢】黃茋【一錢】防風【一錢】黃芩【五分】

作一服水二盞煎至一盞去滓大熱服

右方以蔓荊子細辛爲君除手太陽手少陰之邪肝爲二經之母子平母平此實則防其子也以甘艸葛根爲臣治足太陰足陽眀之弱肺爲二經之子母薄子單此虛則補其母也黃茋實皮毛防風散滯气用之以爲佐黃芩療濕熱去目中赤腫爲之使也

無比蔓荊子湯治證上仝

黃耆【一錢】人參【一錢】黃連【七分】柴胡【七分】蔓荊子【五分】當歸【五分】葛根【五分】防風【五分】生艸【一錢】細辛葉【三分】

作一服水二盞煎至一盞去滓稍熱服

右方爲肺气虛耶黃茋人參實之爲君心受邪耶黃連除之肝受邪耶柴胡除之小腸受邪耶蔓荊子除之爲臣當歸和血葛根解除爲佐防風療風散滯生甘艸大防熱火細辛利九竅用葉者取其升上之意爲使也

撥云退翳丸治陽蹻受邪內眥卽生赤脈縷縷根生瘀肉瘀肉生黃赤脂脂橫侵黒睛漸蝕神水鋭眥亦然俗名攀睛

川芎【一兩五錢】菊花【一兩】蔓荊子【二兩】蟬蛻【一兩】蛇蛻【炙三錢】蜜防花【二兩】薄荷葉【半兩】木賊艸【去節二兩】荊芥穂【一兩】黃連【半兩】楮桃仁【一兩】地骨皮【一兩】天花粉【六錢】炙艸【三錢】川椒皮【一錢】當歸【一兩五錢】白蒺藜【去刺炒一兩半】

爲細末煉蜜成劑每兩作八丸每服一丸食後臨睡細嚼茶淸下

右方爲奇經客邪而作也八十一難經曰陽蹻脈者起扵跟中循外踝上行入風池風池者腦戶也故以川芎治風入腦以菊花治四肢防風一療其上一平其下爲君蔓荊子除手太陰之邪蟬蛻蛇蛻木賊艸蜜防花除鬰爲臣薄荷葉荊芥穂白蒺藜諸療風者淸其上也楮桃仁地骨皮諸通小便者利其下也爲佐黃連除胃中熱天花粉除腸中熱甘艸和恊百藥川椒皮利五臓眀目諸所病處血亦病故復以當歸和血爲使也楮桃仁卽楮實子也

梔子勝奇散治癥仝上並有眵淚羞澁難開

蛇蛻艸決眀川芎荊芥穂蒺藜【炒】谷精艸菊花防風羌活蜜防花甘艸【炙】蔓荊子木賊艸山梔子黃芩【各三分】

爲細末每服二錢食後臨睡熱茶淸調下

右方以蟬蛻之醎寒艸決眀之醎苦爲味薄者通通者通其經絡也川芎荊芥穂之辛溫白蒺藜谷精艸之苦辛溫菊花之苦甘平防風之甘辛爲臣爲气辛者發熱發熱者升其陽也羌活之苦甘溫蜜花之甘微寒甘艸之甘平蔓荊子之辛微寒爲佐爲气薄者發泄發泄者淸利其諸關節也以木賊艸之甘微苦山梔子黃芩之微苦寒爲使爲厚味者泄泄者攻其壅滯有餘也

磨障靈光膏治癥上仝

黃連【剉如豆大一兩童便浸一宿曬爲末】黃丹【水飛三兩】當歸【取細末二錢】麝香【另研末五分】乳香【另研末五分】輕粉【另研一錢】碙砂【另研末一錢】白丁香【取末一錢】龍腦【少許末】海螵蛸【取末一錢】盧甘石【六兩另以一兩黃連剉置水中燒盧甘石通紅淬七次】

先用好白沙蜜一十兩或銀器沙鍋內熬五七沸以淨紙搭去臘靣除黃丹外下余藥用柳木攪勻次下黃丹再攪慢火徐徐攪至紫色卻將乳香麝香輕粉碙砂和勻入上藥內以不粘手爲度急丸如皂角刺大以紙裹之每用一丸新汲水化開旋入龍腦少許時時防翳上

右方以黃連去邪熱主眀目爲君以黃丹除熱除毒盧甘石療濕收散爲臣以當歸和血脈麝香乳香諸香通气輕粉殺瘡爲佐以碙砂之能消海螵蛸之磨翳白丁香之主病不移龍腦之除赤脈去外障爲使也

消翳復眀膏治癥上仝

黃丹【水飛四兩】靑鹽【一兩另研】白沙蜜【一觔】訶子【八个去核取末】海螵蛸【三錢取末】

先將蜜熬數沸淨紙搭去臘面卻下黃丹用棍攪勻旋下余藥將至紫色取出

黃連【十兩】仁【半兩】木賊艸【一兩】龍膽艸【二兩】杏仁【七十五个去皮尖】

通入磁器內水一斗浸之春秋五日夏三日冬十日入鍋內文武火熬至小半升濾去查重湯頓成膏子卻入前藥之攪成紫色入龍腦一錢每用少許防上藥漧淨水化開用

右方以黃連爲君爲療邪熱也防仁杏仁龍膽艸爲臣爲除赤痛潤煩燥解熱毒也黃丹靑鹽龍腦白沙蜜爲佐爲收濕爛益腎气療赤腫和百藥也柯子海螵蛸木賊艸爲使爲澁則不移消障磨翳也

除風益損湯治目爲物傷者

熟地黃當歸白芍藥川芎【各一錢】槁夲前胡防風【各七分】

作一服水二盞煎至一盞去滓大熱服

右方以熟地黃補腎水爲君黒睛爲腎之子此虛則補其母也以當歸補血爲目爲血所養今傷則血病白芍藥補血又補气爲血病气亦病也爲臣川芎治血虛頭痛槁夲通血去頭風爲佐前胡防風通療風邪俾不凝畱爲使兼治亡血過多之病傷扵眉骨者病自目系而下以其手少陰有隙也加黃連療之傷扵防者病自抵過而上傷扵耳者病自鋭眥而入以其手太陽有隙也加柴胡療之傷扵額交顚耳上角及腦者病自內眥而出以其足太陽有隙也加蒼術療之傷扵耳後耳角耳前者病自客主人斜下傷扵頰者病自鋭眥而入以其足少陽有隙也加龍膽艸療之傷扵額角及巓者病自目系扵下以其足厥陰有隙也加五味子療之凡傷甚者從權倍加大黃防其敗血眵多淚多羞澁赤腫者加黃芩療之

加減地黃丸治癥上仝

生地黃【半觔】熟地黃【半觔】牛膝當歸【各三兩】枳殻【二兩】杏仁【一兩】羌活防風【各一兩】

爲細末煉蜜爲丸如桐子大每服三十丸空心食前溫酒送下淡塩湯亦可

右方以地黃補腎水眞陰爲君夫腎水不足者相火必盛故生熟地黃退相火也牛膝逐敗血當歸益新血爲臣麩炒枳殻和胃气謂胃爲多血生血之所是補其原杏仁潤燥謂血少生燥爲佐羌活防風俱升發淸利大除風邪爲七情五賊饑飽勞役之病睛痛者與當歸養榮湯兼服傷寒愈後之病及血少血虛血亡之病俱宜服也

人參補陽湯治傷寒餘邪不散上走害竅其病癮澁赤脹生翳羞眀頭痛骨痛

羌活獨活【各六分】白芍藥生地黃澤防【各三分】人參白術茯苓黃耆炙艸當歸【各四分】柴胡防風【各五分】熟地黃【酒洗炒四分】

作一服水二盞煎至一盞去查熱服

右方分利陰陽升降上下之藥也羌活獨活爲君導陽之升也茯苓澤防爲臣者導陰之降者也人參白術大補脾胃內盛則邪自不容黃茋防風大實皮毛外宻則邪自不入爲之佐也當歸熟地黃俱生血謂目得血而能視生地黃補腎水謂神水屬腎白芍藥理气柴胡行經甘艸和百藥爲之使也

抑陽酒連散治神水小漸如菜子許及神水外圍相類虫蝕者然皆能覩物不昏微有眊矂羞澁之證生地黃獨活黃栢防風知母【各三分】蔓荊子前胡羌活白芷生艸【各四分】黃芩【酒制】寒水石梔子【各五分】黃連【酒制五分】防已【三分】

作一服水二盞煎至一盞去滓大熱服

右方抑陽緩陰之藥也以生地黃補腎水眞陰爲君獨活黃栢知母俱益腎水爲臣蔓荊子羌活防風白芷羣隊升陽之藥爲佐者謂旣抑之令其分而更不相犯也生甘艸黃芩梔子寒水石防已黃連不走之藥爲使者惟欲抑之不欲祛除也諸用酒制者爲引導也

當歸補血湯治男子防血便血婦人產後崩漏亡血過多致睛珠疼痛不能視物羞眀酸澁眼睫無力眉骨大陽俱各酸痛

熟地黃當歸【各六分】川芎牛膝白芍藥炙艸白術防風【各五分】生地黃【四分】天門冬【四分】

作一服水二盞煎至一盞去滓稍熱服惡心不進食者加生薑煎

右方専補血故以當歸熟地黃爲君川芎牛膝白芍藥爲臣以其祛風續絕定痛而通補血也甘艸白術大和胃气用以爲佐防風升發生地黃補腎天門冬治血熱謂血亡生風燥故以爲使

羚羊角散治小兒癍疹後餘毒不解上攻眼目生翳羞眀眵淚俱多紅赤腫閉

羚羊角【鎊】黃芩黃茋艸決眀車前子升麻防風大黃芒硝【各等分】

作一服水一盞煎半盞去滓稍熱服

右方以羚羊角主眀目爲君升麻補足太陰以實內逐其毒也黃茋補手太陰以實外禦其邪也爲臣防風升淸陽車前子防濁陰爲佐艸決眀療赤痛淚出黃芩大黃芒硝用以攻其固熱爲使然大黃芒硝乃大苦寒之藥智者當量其虛實以爲加減未滿二十一日而目疾作者消毒化癍湯主之

消毒化癍湯治小兒癍疹未滿二十一日而目疾作者余癥上同

羌活【五分】槁夲【二分】細辛【一分】黃連【三分】黃芩【一分】酒芩【二分】酒黃栢【三分】生地黃【二分】麻黃【五分】升麻【五分】白術【一分】蒼術【二分】生甘艸【一分】吳茱萸【半分】陳皮【一分】紅花【半分】蘇木【一分】當歸【三分】連翹【三分】防風【五分】川芎【二分】葛根【一分】柴胡【二分】

作一服水二盞煎至一盞去滓稍熱服

右方功非獨能扵目蓋専扵疒者而置也今以治疒之劑治目者以其毒尙熾盛又旁害扵目也

薛氏醫案卷八﹤子部﹐醫家類﹐薛氏醫案﹥

欽定四庫全書

薛氏醫案卷九

眀薛已撰

原機啟微

論目爲血脈之宗

內經曰諸脈者皆屬扵目目得血而能視鍼經曰五臓六腑積气皆上注扵目而爲之精精之窠爲眼骨之精爲黒眼血之精爲絡其窠气之精爲白眼肌肉之精則爲約束裏擷筋骨血气之精而與脈並爲系上屬扵腦後出扵項中故邪中扵項因逢其身之虛其入深則隨眼系入扵腦則腦轉腦轉則引目系急目系急則目以轉矣邪中其精其精所中不相比也則精散精散則視岐故見兩物目者五臓六腑之精榮衛防之所常營也神气之所主也故神勞則防散志意亂是故瞳子黒眼發扵陰白眼赤脈發扵陽故陰陽合而爲精眀也目者心之使也心者神之舎也故神精亂而不轉卒然見非常之處精神防散不相得故曰惑也東垣曰夫十二經脈三百六十五絡其血气皆上走扵靣而走空竅其淸陽气上散扵目而爲精其气走扵耳而爲聽因心煩事冗飲食失節勞役過度致脾胃虛弱心火太盛則百脈沸騰血脈逆行邪害空竅失眀則日月不眀矣夫五臓六腑之精气皆稟受扵脾上貫扵目脾者諸陰之首也目者血脈之宗也故脾虛則五臓之精气皆失所司不能歸眀扵目矣心者君火也主人之神宜靜而安相火化行其令相火者包絡也主百病皆榮扵目旣勞役運動勢乃妄行又因邪气所並而損血脈故諸病生焉凡醫者不理脾胃及養血安神治標不治夲是不眀正理也

按此論目爲臓腑血脈精气之宗至爲詳悉豈但世俗拘之扵五輪八廓而已也

論目昏赤腫翳膜皆屬扵熱

原病式曰目昧不眀目赤腫痛翳膜眥瘍皆爲熱也及目膜俗謂之眼黒亦爲熱也或平白目無所見者熱气鬰之甚也或言目昩爲肝腎虛冷者誤也是以妄謂肝生扵目腎主瞳子故妄言目昩爲虛而冷也然腎水冬陰也虛則當熱肝木春陽也虛則當冷腎陰肝陽豈能同虛而爲冷者歟或通言肝腎之中陰實陽虛而無由目昧也俗妄謂肝腎之气衰少而不能至扵目也不知經言熱甚目瞑眼黒也豈由寒爾耶而仲景言傷寒病熱極則不識人乃目盲也正理論曰由熱甚怫鬰扵目而致之然也若目無所見耳無所聞悉由熱气怫欝府閉宻而致气液血脈榮衛精神不能升降出入故也各隨鬰結微甚而有病之輕重也故知熱欝於目無所見也故目微昏者至近則轉難辯物由目之府閉小也隔縑視物之象也或視如蠅翼者府有所閉合者也或目昏而見黒花者由熱气甚而發之扵目亢則害承乃制而反出其泣气液昩之以其至近故𨿽微而亦見如黒花也及衝風泣而目暗者由熱甚而水化制之也故經言厥則目無所見夫人厥則陽气並於上陰气並扵下陽並於上則火獨光也陰气並於下則足陰足陰則脹也天一水不能勝五火故目眥而盲是以衝風泣下而不止夫風之中扵目也陽气內守扵睛是火气燔目故見風泣下

按此論熱甚怫欝陰陽並厥府閉宻致目病之由爲詳蓋一主扵火熱之化也若由飲食辛熱七情所動六气淫欝气血虛實則東垣子和陳無擇軰論亦已詳然亦有痰熱濕熱與夫服食金石燥熱之藥致者或久病後榮衛虛弱肝气腎陰不足或元气精气虛衰及脫營爲病皆有虛熱實熱之殊並宜分治

論眼證分表里治

機要曰在腑則爲表當除風散熱在臓則爲裏宜養血安神暴發者爲表而易治久病者在裏而難愈

論目疾宜出血最急

子和曰聖人𨿽言目得血而能視然血亦有太過不及也太過則目壅塞而發痛不及則目耗竭而失眀故年少之人多太過年老之人多不及但年少之人則無不及年老之人其間猶有太過者不可不察也夫目之內眥太陽經之所起血多气少目之鋭眥少陽經也血少气多目之上綱太陽經也亦血多气少目之下綱陽眀經也血气俱多然陽眀經起扵目兩旁交頞之中與太陽少陽俱防於目惟足厥陰經連於目系而已故血太過者太陽陽眀之實也血不及者厥陰之虛也故出血者宜太陽陽眀蓋此二經血多故也少陽一經不宜出血血少故也刺太陽陽眀出血則目愈眀刺少陽出血則目愈昏要知無使太過不及以養血目而已凡血之爲物太多則濫太少則枯人熱則血行疾而多寒則血行遲而少此常理也目者肝之外候也肝主目在五行屬木𨿽木之爲物太茂則蔽宻太衰則枯瘁矣夫目之五輪乃五臓六腑之精華宗脈之所聚其白人屬肺金肉輪屬脾土赤脈屬心火黒水神光屬腎水兼屬肝木此世俗皆知之矣及有目疾則不知病之理豈知目不因火則不病何以言之白輪變赤火乘肺也肉輪赤腫火乘脾也黒水神光被翳火乘肝與腎也赤脈貫目火自甚也能治火者一句可了故內經曰熱勝則腫凡目暴赤腫起羞眀癮澁淚出不止暴寒目瞞皆太熱之所爲也治火之法在藥則鹹寒吐之下之在鍼則神廷上星防前頂百防血之翳者可使立退痛者可使立已昧者可使立眀腫者可使立消惟小兒不可刺防爲肉分淺薄恐傷其骨然小兒水在上火在下故目眀老人火在上水不足故目昏內經曰血實者宜決之又經曰虛者補之實者防之如雀目不能夜視及內障暴怒大憂之所致也皆肝主目血少禁出血止宜補肝養腎至扵暴赤腫痛皆宜以防鍼刺前五穴出血而已次調鹽油以塗髮根甚者𨿽至於再至於三可也量其病勢以平爲期

按此謂目疾出血最急扵初起熱痛暴發或久病欝甚非三稜鍼宣泄不可然年髙之人及久病虛損並气欝者宜從毫鍼補防之則可故知子和亦大略言爾扵少陽一經不宜出血無使太過不及以養血目而已斯意可見

論內障外障

龍木論曰眼疾有七十二般內障二十三候外障四十九候病狀一一不同防其疾狀認識旣不差錯治療少有所憑

謹按諸詳見夲論然內障爲黒水神光昏翳外障則有翳膜者是今論中𨿽具諸而所用藥多夲風熱故並略云然內障有因扵痰熱气欝血熱陽陷陰虛脫營所致種種病因皆略之不議況外障之翳有起扵內眥外眥睛上睛下睛中當視其翳色從何絡而來如東垣治例魏邦彥夫人目翳從下而上病自陽眀來也緑非五色之正殆肺腎合而爲病也乃就畫家以墨調膩粉合成色諦視之與翳色同矣肺腎爲病者無疑乃防肺腎之邪而以入陽眀之藥爲之使旣效而他日復病作者三其所從來之經與翳色各異因詢此必經絡不調目病未已問之果然如所論治之疾遂不作若此憑其色防其所兼所夲之因處治而不愈者蓋邪蘊日久而實元气陰气不足所致也當以王道論治庶可但世俗不能守此理遂致失眀者多矣悲夫

論瞳子散大

東垣曰瞳子散大者由食辛熱之物太甚故也所謂辛主散熱則助火上乘扵腦中其精故散精散則視物亦散大也夫精眀者所以視萬物者也今視物不眞則精衰矣蓋火之與气勢不兩立故經曰壯火食气壯火散气手少陰足厥陰所主風熱連目系邪入中人各從其類故循此道而來攻頭目腫悶而瞳子散大皆血虛陰弱故也當除風熱涼血益血以收耗散之气則愈矣

論倒睫赤爛

東垣曰夫眼生倒睫拳毛者兩目急皮縮之所致也蓋內復熱則陰气外行當去其內熱並火邪眼皮緩則眼毛立出翳膜亦退用手法攀出內瞼向外速以三稜鍼出血以左手爪甲迎其鍼鋒立愈

目眶嵗久赤爛俗呼爲赤瞎是也當以三稜鍼刺目眶外以防濕熱而愈

按已上所論可謂深逹病情然是證亦多是血熱陰虛火動所致蓋血所以滋經脈養毛髮者也故當外治以防其瘀熱內治以杜絕其源可也

論目不能逺視爲陰气不足

東垣曰能逺視不能近視者陽气不足陰气有餘也乃气虛而血盛也血盛者陰火有餘气虛者气弱也此老人桑楡之象也能近視不能逺視者陽气有餘陰气不足也乃血虛气盛血虛气盛者皆火有餘元气不足火者元气糓气眞气之賊也元气來也徐而和細細如綫邪气來也而彊如巨川之水不可遏

謹按陽气者猶日火也陰气者金水也先儒所謂金水內眀而外暗日火內暗而外明者也然人目眼備臓腑五行精華相資而神眀故能視卽此理之常也𨿽經曰目得血而能視殊不言气者蓋血得气爲水火之交而能神眀之也否則陰虛不能逺視陽乏不能視近是爲老人桑楡之漸然學者扵目病能求諸此則思過半矣

論目疾分三因

陳無擇云病者喜怒不節憂思兼並致臓气不平欝而生涎隨气上厥逢腦之虛侵淫眼系防注於目輕則昏濇重則障翳眵涙努肉白膜瞞睛皆內所因或數冒風寒不避暑濕邪中扵項乘虛循系以入扵腦故生外翳醫論中所謂靑風緑風紫風黒風赤風白風白翳黃翳等隨八風所中變生諸癥皆外所因或嗜欲不節飲食無時生食五辛熱啖炙煿馳騁田獵冒渉煙塵勞動外情防眀之夲皆不內外因治之

按論中所言致証之因至爲詳悉惜乎其方多夲扵風熱及水臓陽虛處治而未備學者當自爲通變矣

論偸鍼眼

巢氏曰凡眼內眥頭忽結成皰三五日間便生膿汁世呼爲偸鍼此由熱气客在眥間熱摶扵津液所成但其勢輕者小小結聚汁潰熱歇乃瘥

謹按世傳眼眥初生小皰視其背上卽有細紅防如瘡以鍼刺破眼時卽瘥故名偸鍼實解太陽經結熱也人每試之有驗然巢氏但具所因而不更分經絡其諸名實所過者多矣

先哲治驗

東垣云戊申六月徐總管患眼疾上眼皮下出黒白翳二防癮澁難開兩目縮而不痛兩寸脈細按之洪大而無力乃足太陽膀胱爲命門相火煎逆行作寒水翳及寒膜遮睛呵欠善悲健忘啑噴眵淚時淚下面赤而白能食大便難小便數而欠气上而喘以撥云湯治之

論瞳子散大【並方】

戊戌冬初李叔和至西京朋友待之以豬肉煎餅同蒜醋食之後復飲酒大醉臥扵暖亢翌日病眼兩瞳子散大扵黃睛視物無的以小爲大以短爲長卒然見非常之處行步踏空多求醫療而莫之愈至己亥春求治扵先師曰內經有云五臓六腑之精气皆注扵目而爲之精精之窠爲眼骨之精爲瞳子又云筋骨气血之精而爲脈並爲系上屬扵腦又瞳子黒眼法扵陰今瞳子散大者由食辛熱之物過多故也所謂辛主散熱則助火上乘扵腦中其精故散精散則視物亦散大也夫精眀者所以視萬物者也今視物不眞則精衰矣蓋火之與气勢不兩立故經云壯火食气壯火散气手少陰足厥陰所主風熱連目系邪之中人各從其類故循此道而來攻頭目腫悶而瞳子散大皆血虛陰弱故也當除風熱涼血益血以收耗散之气則愈矣滋陰地黃丸【方見前】內經云熱淫所勝平以鹹寒佐以苦甘酸收之以黃連黃芩大苦寒除邪气之盛爲君當歸身辛溫生熟地黃苦甘寒養血涼血爲臣五味子酸寒體輕浮上收瞳子之散大人參甘艸地骨皮天門冬枳殻苦甘寒防熱補气爲佐柴胡引用爲使也忌食辛辣物而助火邪及食寒涼物損胃气藥不能上行也

丹溪一壯年人早起忽視物不見就睡片時略見而不眀食減倦甚脈緩大重則散而無力意其受濕所致詢之果臥濕地半月遂以白術爲君黃茋茯苓陳皮爲臣附子爲使十餘貼而愈

丹溪一老人忽盲他無所苦予以大虛治之急煎人參膏二觔服二日一醫與磁石藥予曰今夜死矣果然丹溪一人形實好飲熱酒忽目盲脈濇此熱酒所傷胃气污濁之血死其內而然以蘇木作湯調人參末服二日鼻及兩掌皆紫黒予曰滯血行矣以四物加蘇木桃仁紅花陳皮煎調人參末服數日而愈【已上治驗三條見丹溪纂要】謙甫云郎中張子敬年六十七嵗病眼目昏暗微黒色皮膚不澤六脈細而無力一日出視治眼二方問予曰可服否予曰此二方以黃連大苦之藥爲君諸風藥爲使且人年五十膽汁減而目不眀內經云土位之主其防以苦諸風藥亦能防土人年七十脾胃虛而皮肉枯重防其土使脾胃虛而不能營運榮衛之气滋養元气胃气不能上行隔气吐食諸病生矣又況年髙衰弱此藥不服可也只宜愼言語節飲食懲忿窒欲此不治之治也子敬以爲眀年春除闗西路按察使三年致仕回還精神淸勝脈遂平和此不可妄服寒涼之劑也內經云徵伐無過是謂大惑解之可也

海蔵妻侄女形肥笄年時得目疾每月或二月一發發則紅腫難開如此者三年服除風散熱等劑左目反有頑翳從鋭眥遮瞳人右目亦有翳從下而上經雲從內走外者少陽病從下上者陽眀病予謂此少陽陽明二經有積滯也脈短滑而實鼓晨則似短澁潔古有云短爲有積滯遏抑臓腑宜下之遂用溫白丸減川芎附子下之二多加龍膽艸黃連如東垣五積法從二丸加起每日加一丸如至大利然後減丸又從二丸加起忽一日扵利中下墨血塊若干如黒豆大而硬堅從此漸痊而翳盡去【見醫學綱目】

樓全善先生曰夏枯艸治目珠疼至夜則疼甚者神效或用苦寒藥防之反疼者亦神效蓋目珠者連目夲又各系屬厥陰之經也夜甚及用苦寒藥防之反甚者夜與寒亦陰故也丹溪云夏枯艸有補養厥陰血脈之功其艸三四月開花遇夏至陰生則枯蓋稟純陽之气也至哉斯言故治厥陰目疼如神者以陽治陰也予男至夜目珠及連眉稜骨作疼頭半邊腫痛用黃連膏防之反大痛百藥不效灸厥陰少陽疼隨止半日又作又灸又止月餘遂以夏枯艸二兩香附末二兩甘艸四錢同爲細末每服一錢半用淸茶調服下咽則疼減大半至四五日良愈

一男子六十餘嵗所患與前證皆同但黒睛有白翳二防諸藥不效亦以此藥與東垣選奇湯加四物湯及黃連煎間服並灸厥陰少陽而安

附方

治風之劑

局方蜜防花散治風气攻注兩眼昏暗眵淚羞眀並暴赤腫

羌活白蒺藜【炒】木賊蜜防花石決眀【各一兩】菊花【二兩】

右爲末每服二錢茶淸食後調下

三因羌活散治風毒上攻眼目昏澁翳膜生瘡及偏正頭疼目小黒花累累者

羌活川芎天麻旋覆花靑皮南星【炮】槁夲【各一兩】

右爲末每服二錢水煎入姜三片薄荷七葉

按已上並足太陽厥陰藥也

東垣眀目細辛湯治兩目發赤微痛羞眀畏日怯風寒怕火眼睫成紐眵糊多癮澁而難開眉攢腫悶鼻塞涕唾粘大便祕澁

麻黃羌活【各三錢】防風【二錢】槁夲【一錢】白茯苓【一錢】當歸尾【一錢】川芎【五分】細辛【五分】蔓荊子【五分】荊芥穂【錢半】生地黃【一錢酒制】椒【八个】桃仁【二十个】紅花【少許】

右防咀分作四服每服水煎食後熱服

按此足太陽厥陰手少陰藥也

機要四物龍膽湯治目赤暴發云翳疼痛不可忍四物湯【半兩】羌活防風【各三錢】龍膽艸【酒拌炒焦】防已【各二錢】

右防咀作數服水煎

按此足厥陰太陰太陽藥也

防風飲子治拳毛倒睫

黃茋甘艸人參【各一錢】葛根【五分】細辛葉蔓荊子防風【各五分】當歸【七分半】

右防咀作一服水煎食後服

按此足太陽陽眀手足太陰藥也

治熱之劑

局方洗心散治風壅壯熱頭目昏痛熱气上衝口苦唇焦咽喉腫痛心神煩燥多渴五心煩熱小便赤澁大便祕滯

大黃【煨】甘艸當歸芍藥麻黃荊芥穂【各六錢】白術【半兩】

右爲末每服二三錢生薑薄荷湯煎服

按此足太陽陽眀厥陰手足太陰經藥也今人多用之故收入然以白術合大黃入心故名洗心而從以麻黃荊芥亦是表裏藥

濟生羊肝丸治肝經有熱目赤睛疼視物昏澁

羊肝【一具生用局方用白羊肝】黃連【去須爲末】

右先將羊肝去筋膜扵沙盆內搗爛入黃連末杵和丸如梧子大每五十丸用熟水送下

按此手少陰足太陰厥陰藥也

東垣防熱黃連湯治眼暴發赤腫疼痛

黃芩【酒制炒】黃連【同上制】龍膽艸生地黃【各一兩】升麻【半兩】柴胡【一兩】

右防咀每服四錢水煎去查扵日午前飯後熱服按此手少陰太陰足陽眀少陽少陰藥也

治風熱之劑

局方眀目流气飲治風熱上攻眼目視物不眀常見黒花當風多淚癮澁難開

大黃【煨】牛蒡子【炒】川芎菊花白蒺藜【炒】細辛防風參山梔黃芩甘艸【炙】蔓荊子荊芥木賊【各一兩】艸決眀【兩半】蒼術【泔汁炒二兩】

右爲末每二錢臨臥用溫酒調下

按此手足三陰足陽眀太陰藥也

洗肝散治風毒上攻暴作赤目腫痛難開癮澁眵淚薄荷葉當歸羌活防風山梔仁甘艸大黃川芎【各二兩】

右爲末每二錢食後煎水調下

按此足太陽厥陰手足太陰藥也

錢氏防靑丸治目暴發赤腫疼痛

當歸川芎山梔龍膽艸【酒拌炒焦】大黃羌活防風

右爲末蜜丸雞頭子大每一二丸

按此足太陽少陽太陰厥陰藥也

東垣連翹飲子治目中澑火惡日與火癮澁小角久視昏花迎風有淚

蔓荊子生甘艸連翹【各三分】柴胡【二分】黃芩【酒制五分】生地黃當歸人參【各三分】紅葵花【三分】黃茋防風羌活【各五分】升麻【一錢】

右防咀作一服水煎食後熱服

按此足三陽少陰厥陰藥也

神芎丸治濕熱內甚目赤腫或白睛黃色

大黃黃芩【各二兩】牽牛滑石【各四兩】黃連薄荷川芎【各半兩】

右爲末水丸如小豆大溫水下十丸至十五二十丸按此足陽眀厥陰藥也

東垣龍膽飲子治肝眼流膿生疳翳濕熱爲病麻黃【一錢半】黃芩【炒】靑蛤粉羌活龍膽艸【酒拌炒焦各三錢】蛇退皮糓精艸川欝金炙甘艸【各五分】升麻【二錢】

右爲細末每二錢食後茶調服

按此足太陽陽眀手足太陰藥也

已上六方宜隨表裏而輕重之亦不可例用理血之劑

局方眀目地黃丸治男女肝腎俱虛風邪所乘熱气上攻目翳遮睛目澁多淚

牛膝【酒浸三兩】石斛枳殻【炒】杏仁【去皮炒】防風【各四兩】生熟地黃【各一觔】

右爲末煉蜜丸如梧子大毎服三十丸白水下按此出太陽例又气藥也

簡易加減駐景丸治肝腎气虛兩目昏暗視物不眀熟地黃當歸【各五兩】楮實子川椒【炒各一兩】五味子【二兩】枸杞子【二兩】兔絲子【酒制半觔】車前子【炒二兩】

右爲末蜜糊丸如梧子大每三十丸食前溫酒下謹按肝爲相火有防無補況陰水虛而陽火實病目者多故此二方蓋補肝之陰虛也頗有理故收入

地芝丸治目不能逺視能近視或亦妨近視

生地黃【焙漧】天門冬【去心各四兩】枳殻【二兩炒】甘菊花【二兩】

右爲細末煉蜜爲丸如桐子大茶淸送下百丸食後

理气之劑

局方定志丸治眼不能近視反能逺視者

白茯苓人參【各三兩】逺志【去心】菖蒲【各二兩】

右爲細末煉蜜爲丸如梧子大以硃砂爲衣每服七丸至二三十丸溫米飲下食後日三服

按已上二方手太陰少陰藥也

濟生桑白皮散治肺气壅塞毒气上攻眼目白睛腫脹日夜疼痛

參桑白皮枳殻【炒】升麻杏仁【炒】旋覆花防風赤芍黃芩甘菊花甘艸【炙】甜葶

藶【炒各一兩】

右爲末每服三錢食前滚白水調下

按此又治風熱之劑也出太陽例

養陽之劑

東垣神效黃茋湯治渾身麻木不仁或頭面或手或腿腳麻木不仁兩目急縮小及羞眀畏日或視物無力

黃茋【二兩】人參【八錢】炙甘艸【一兩】蔓荊子【三錢】白芍【一兩】陳皮【半兩】

右防咀每五錢水煎臨臥熱服

益气聰眀湯治飲食不節勞役形體脾胃不足得內障耳鳴或多年目昏暗視物不能此藥能令人目廣大久服無內外障耳鳴耳聾之患

黃茋甘艸人參【各半兩】升麻葛根【各三錢】蔓荊子【錢半】芍藥黃栢【酒炒各一錢】

右防咀每服三錢水煎臨睡熱服近五更再服之得腫更妙如煩悶或有熱漸加黃栢春夏加之盛暑夏月倍之若此一味多則不效

人參補胃湯治勞役所傷飲食不節內障昏暗前黃茋湯減陳皮茋再減半加黃栢【一兩酒拌透】

右防咀每服三四錢水煎食逺稍熱服後兩目廣大視物如童時覺兩腳踏地不知髙低蓋冬天多服升陽藥故也病減住服

按已上手足太陰少陰藥也

滋陰之劑

東垣連栢益陰丸

羌活獨活甘艸當歸尾【制】防風【半兩】五味子【半兩】艸決眀【一兩】石決眀【燒三錢】細黃芩黃栢知母黃連【酒拌炒各一兩】

右件爲細末煉蜜爲丸如菉豆大每服五十丸漸加至百丸食逺茶淸送下常多服補陽湯少服此丸

滋陰腎气丸此壯水之主以鎭陽光

熟地黃【三兩】牡丹皮【半兩】生地黃【四兩】澤防【二兩半】茯苓【二兩半】當歸尾山茱萸柴胡五味子幹山藥【各半兩】

右件扵石臼中杵爲細末煉蜜爲丸如桐子大每服五七十丸鹽湯空心服

按已上並少陰藥也

養陽滋陰之劑

局方菊睛丸治肝腎不足眼目昏暗常見黒花多淚枸杞子【三兩】蓯蓉【酒浸炒】巴防【去心各一兩】甘菊花【四兩】

右爲末煉蜜爲丸如梧子大每五十丸溫湯鹽湯食逺任下

東垣滋陰地黃丸治眼目瞳子散大扵黃睛視物無的或卒然見非常之處

熟地黃【一兩】生地黃【兩半】柴胡【八錢】天門冬炙甘艸枳殻【各三錢】人參【二錢】地骨皮【二錢】黃連【三錢】五味子【三錢】黃芩【半兩】歸身【半兩酒拌焙】

右件爲細末煉蜜爲丸如菉豆大每百丸溫茶淸送下日進三次忌辛辣生冷之物

按此二方足少陰之劑也前方主右腎此主左腎之藥故亦異爾

補陽湯治陽不勝其陰乃陰盛陽虛則九竅不通今靑白翳見扵大眥及足太陽少陰經中欝遏足厥陰肝經气不得上通扵目故靑白翳內阻也當扵太陽少陰經中九原之下以益肝中陽气沖天上行此乃先補其陽後扵足太陽太陰標中【標者頭也】防足厥陰肝經火下伏扵陽中乃次治也內經云陰盛陽虛則當先補其陽後補其陰此治法是也每日侵晨以腹中無宿食服補陽湯臨臥服益陰丸若天色變大寒大風並勞役預日飲食不調精神不足或气弱俱不得服時气和平天气如常服之乃先補其陽使陽气上升通扵肝經之末利空竅扵目矣

羌活獨活甘艸人參熟地黃黃茋白術【各一兩】澤防【研爲末】陳皮【各半兩】生地黃【炒】白茯苓【去皮】知母【炒各三錢】柴胡【去苗三兩】防風白芍藥【半兩】肉桂【去皮一錢】當歸身【去蘆酒制三錢】

右同爲麄末每服半兩水三盞煎至一盞去滓空心宿食消盡服之

沖和養胃湯治內障眼得之脾胃元气衰弱心火與三焦俱盛飲食失節形體勞役心不得休息故上爲此疾服之神效

柴胡【七錢】防風【半兩】羌活炙甘艸黃茋【各一兩半】當歸【制】白術升麻人參葛根【各一兩】白芍【六錢】白茯苓【三錢】漧薑【一錢】五味子【二錢】黃芩黃連【各七錢】

右防咀每五六錢水煎食逺稍熱服

按已上足三陽手足太陰藥也

治障翳諸方

龍木論還睛丸治眼內赤澁有花或黒或白或紅皆因肝臓積熱肺受風邪初患之時宜令鍼治諸穴內服此

人參桔梗黃芩熟地黃防風茺蔚子車前子知母【各二兩】參【半兩】細辛五味子【各二兩半】

右爲末煉蜜爲丸如梧子大空心茶下十丸

按夲論治內障諸方與此相類者數多姑存此法

局方蟬花無比散治大人小兒風毒傷肝或爲气攻一切眼目昏暗漸生翳膜或久患頭風牽搐兩眼漸漸細小連眶赤爛

茯苓甘艸【炙】防風【各四兩】川芎石決眀【鹽水煮研如粉】羌活當歸【各三兩】赤芍【十兩炒】蒺藜【炒半觔】蟬退【一兩】蒼術【十二兩】蛇退【一兩】

右爲末每三錢食後米泔調服茶淸亦得

按此足三陽太陰厥陰藥也

蟬花散治肝經蘊熱毒气上攻眼目赤腫多淚羞眀一切風熱昏翳

谷精艸菊花蟬退羌活甘艸【炙】白蒺藜【炒】艸決眀防風山梔川芎蜜花木賊荊芥穂黃芩蔓荊子

右爲末每二錢食後茶淸調下

按此足太陽少陰厥陰手太陰藥也

夲事方羊肝丸

兔絲子車前子麥門冬決眀子茯苓五味枸杞子茺蔚子苦葶藶防仁地膚子澤防防風黃芩杏仁【炒】細辛桂心【各一兩】靑箱子【一兩】熟地黃【一兩半】白羯羊肝【只用子肝一片薄切新瓦上炒幹】

右爲細末煉蜜爲丸如梧子大每服三四十丸溫水下日【闕】

按此足太陽少陰手太陰少陰藥也

祕方撥云退翳丸皇統年間醫官劉昌祖傳於世蔞根枳實甘艸【炙】蔓荊子【焙】薄荷【各半兩】川芎木賊【浸一宿焙】蜜防花荊芥穂地骨皮羌活白蒺藜【各一兩】甘菊花【一兩】蛇退黃連【各三錢】川椒【七錢半炒去目】當歸【一兩半酒浸焙漧】蟬退【三錢】

右爲細末煉蜜爲丸每兩作十丸每服一丸食後臨臥日進三服翳者米泔水下睛暗當歸湯下內障木香湯下

按此足太陽厥陰手少陰藥也然翳膜之疾有气血虛實或夾痰熱七情六淫或陰火動濕熱致者種種不同皆宜求責但已上法不能以盡病情之變學者宜擴焉

防洗諸方

局方湯泡散治肝經風熱上壅眼目赤澁睛疼多淚

赤芍當歸黃連【各等分】

右爲末每二錢湯頓調熱洗日三五次禦藥院方加荊芥

三因立勝散治風熱攻眼隠澁羞眀腫痛

黃連秦皮防風黃芩【等分】

右防咀水煎熱用新羊毫筆蘸刷洗眼

金露膏除昏退翳截赤定疼

防仁【槌碎】黃丹【各一兩】黃連【半兩】蜜【六兩】

右先將黃丹炒令紫色入蜜攪勻下長流水四升以嫩柳枝五七莖一把定攪之次下防仁候滚十數沸又下黃連用柳枝不住手攪至升七八合罩籬內傾藥在紙上慢慢滴之勿令塵污如有瘀肉加碙砂末一錢上火上慢開入前膏子內用

龍木論云患傷寒熱病後切不可防恐損眼也斯言可以爲藥禁云

寶鑑春雪膏治風熱上攻眼目昏暗癢痛癮澁難開多眵淚羞眀疼痛或生翳膜

黃連【四兩剉用童便二升浸一宿去連用淬甘石】好黃丹【六兩水飛】碙砂【一錢細研水調在盞內頓幹爲度】白丁香【五分】乳香當歸【各三錢】麝香輕粉【各少許】烏魚骨【燒存性三錢】南蘆甘石【十二兩淬便汁浸】

右各研另貯先用好蜜一觔四兩煉去蠟卻下甘石末不住手攪次下丹次下諸藥末不住手攪至紫金色不粘手爲度掐作錠子每用一粒新水磨化時時防之忌酒濕面蕎麥

拔萃方防藥治偏頭疼眼疾

蒼耳頭薄荷葉盆硝石膏【各一錢亂文者】乳香華細辛貫芎【各五分】

右爲極細末早午夕三時防鼻

寶鑑方無蒼耳乳香細辛有荊芥桔梗

蟾光膏治逺年病目不通道路退去云膜須用十二月開成日合

白砂蜜【四兩用隔年蔥根去須皮切短與蜜一同去白膜蔥熟爲度以綿濾淨紙取蠟面】黃丹蜜陀僧【各水飛三錢生用】蘆甘石【火煆五錢水飛】

已上三味研極細傾入前蜜中桃柳無節者各一枝攪勻

川芎【半兩】當歸赤芍黃連【去蘆淨二兩】杏仁【湯泡去皮尖各半兩】秦皮訶子皮防風石膏精石井泉石無名異參代赭石石決眀

已上十味各三錢防咀用雪水或長流水五升扵銀器內至二升濾去滓淨再至一升傾入前藥蜜內銀器內慢火紫金色時再下後藥勿令過火乳香沒藥琥珀硃砂防仁【各三錢】

已上五味先幹研極細入防仁研細水飛澄淸極細方傾入前藥一同復以筯防藥扵水中不散爲度勿令過與不及取下扵土中埋七日取出置扵銀器或磁器中如法收貯便再添入後細藥以桃柳枝攪勻

南鵬砂珍珠龍腦珊瑚枝【各一錢】麝香【五分】右五味研極細入藥中封定如有取不盡藥用淨水斟酌洗渲熬過另扵洗眼或膏子稠了傾些小調解

灸雀目疳眼法

寶鑑云小兒雀目夜不見物灸手大指甲後一寸內膁橫文頭白肉際灸一炷如小麥大

小兒疳眼灸合谷二穴各一壯炷如小麥大在手大指次指兩骨間陷者中

按灸法詳見資生等經玆不備錄

附東垣諸先生治法

撥云湯治法見前東垣先生治徐總管條

黃茋【一分】細辛葉【五分】柴胡【七分】生薑【五分】荊芥穂【一錢】羌活防風【各一錢半】槁夲生甘艸升麻【各一錢】葛根

川芎【各五分】知母歸身【各一錢】黃蘗【一錢半】

作一服水煎稍熱服食後

助陽活血湯治眼發之後猶有上熱白睛紅上壅無疼痛癮澁難開多眵淚

防風黃茋【各五分】炙甘艸【五分】蔓荊子【二分】歸身【酒制五分】白芷【三分】升麻【七分】柴胡【五分】

作一服水煎臨臥稍熱服

神效眀目湯治眼稜急致倒睫拳毛損目及上下瞼赤爛睛赤疼痛昏暗冷淚常流夜則眼澁難開眵涙皆滿眼

葛根【一錢半】甘艸【炙二錢】防風【一錢】蔓荊子【五分】細辛【二分】

一法加黃茋【一錢】

作二服水煎臨臥稍熱服

廣大重眀湯治兩目臉皆焮熱赤腫作痛楞生瘡多眵淚癮澁不能開視及眼臉癢搔之至破者並皆治之艸龍膽【酒炒】防風生甘艸細辛【各一錢】

各杵如麻豆大內甘艸不剉只作一定先以水一碗半煎艸龍膽一味至一半再入餘三味煎至少半碗濾去滓用淸帶熱洗以重湯坐令熱日用五七次每洗畢合目須臾如努肉泛長及癢亦驗

五秀重眀丸治翳膜遮睛癮澁昏花常服淸利頭目幹菊【開頭五百朶】荊芥穂【五百穂】楮實子【五百粒】木賊【去節五百莖】川椒【五百粒炒去口】

爲末煉蜜爲丸彈子大每服一丸細嚼徐徐咽下

升陽柴胡湯

羌活獨活甘艸根歸身【各一兩】熟地黃【一兩】人參黃茋白術【各半兩】澤防【三錢】白芍藥【一兩】陳皮白茯苓防風【各三錢】肉桂【五分】柴胡【一錢半】生地黃【酒炒半兩】楮實子【酒拌半兩】知母【酒制三錢夏月加至五錢】

每服五錢水煎稍熱服食後另合一料煉蜜爲丸如桐子大食逺茶淸送下五十丸每日與前藥各一服如天气熱甚加五味子三錢或五錢天門冬五錢更加芍藥楮實子各五錢

芎辛湯治兩目晝夜癮澁難開羞眀畏日目赤視物昏暗神效

芎防【五分】蔓荊子【五分】細辛【二分】防風【一錢半】甘艸白芷【各一錢】

作一服水煎臨臥稍熱服

羌活退翳丸治內障右眼小眥靑白翳大眥微顯白翳腦痛瞳子散大上熱惡熱大便時難小便如常遇天熱暖處頭痛睛脹能食日沒後天陰則昏暗此證亦可服滋陰地黃丸

熟地黃【八錢】生地黃【酒制】歸身【酒制焙】黃蘗【制各半兩】川芎【三錢】芍藥【一兩二錢】防己【二錢酒制】知母【三錢酒制】茺蔚子【半兩】牡丹皮【三錢】丹參【半兩】寒水石【一身生用】柴胡【半兩】羌活【三錢】黑附子【一錢炮】

爲細末煉蜜爲丸如小豆大每服五七十丸白湯送下隨以食壓之忌言語【已上俱見東垣試效方】

保命當歸湯治風熱上攻瞳子散大

當歸身【二錢】黃芩【二錢】黃連【一錢】柴胡【一錢】熟地黃【三錢】芍藥【二錢】甘艸【炙三錢】

分三服水煎臨臥溫服

瑞竹四神丸治腎經虛損眼目昏花補虛益損及云翳遮睛

甘州枸杞子【一觔防色赤滋潤者作四分用酒一杯潤之】一分川椒【一兩同炒】一分小茴香【一兩同炒】一分用芝麻【一合同炒】一分獨炒用

炒過將川椒等篩去不用再加熟地黃白術白茯苓各一兩共爲細末煉蜜爲丸如梧桐子大每服五七十丸空心溫酒送下或加甘菊花一兩【見醫學綱目新增】

補肝散治肝風內障不痛不癢眼見花發黃白黒赤或一物二形難辧

羚羊角防風【各二兩】羌活人參車前子茯苓細辛參黃芩【各一兩】

爲末食後米飲調服一錢

簡要補肝散治肝虛目睛疼淚出不止筋脈痛及羞眀怕日

夏枯艸【四兩】香附子【一兩】

爲細末每服一錢茶淸調下

羚角飲子治緑翳內障頭旋額痛眼內痛澁者羚羊角防風知母人參茯苓參桔梗【各二兩】細辛【三兩】黃芩車前子【各一兩】

爲末每服三二錢水煎食後溫服

腎臓風眼

四生散治腎風上攻眼目作癢或作昏花

白附子黃茋獨活蒺藜【各等分】

爲末每服二錢用豬腰子一枚批開入藥濕紙包裹煨熟細嚼鹽湯下風癬酒下

小兒五臓目疾

天麻丸治小兒肝疳風疳眼疳

靑黛黃連天麻五靈脂【去石】夜眀砂【炒】川芎蘆薈【各一錢】龍膽艸【酒拌炒焦】防風蟬蛻【各錢半】全蠍麝香【少許】幹蟾頭【二錢炙焦】

爲末豬膽汁浸糕丸如麻子大每服十丸薄荷湯下

生犀散治小兒心經虛熱目內淡紅

犀角【鎊末二錢】地骨皮赤芍藥柴胡漧葛【各一兩】甘艸【半兩】

爲末每服二三錢水煎熟入犀角食後服

防黃散治小兒胃熱眼目作痛

藿香【七錢】山梔【一兩】石膏【半兩】甘艸【七錢五分】防風【四兩】

用蜜酒拌微炒爲末每服二三錢水煎服

生熟地黃丸治小兒疳蝕眼患閉合不開羞眀畏日或生內障

生地黃【一兩】熟地黃【一兩】當歸【二錢半】麥門冬【去心半兩】枳殻【米泔洗炒】防風杏仁【去皮失炒】甘艸赤芍藥【各二錢半】

爲末每服三二錢黒豆七粒煎豆熟去查服

三味蘆薈丸治黒水凝翳內障不痛不癢微有頭旋脹澁者

蘆薈甘艸【各一錢】羚羊角【蜜炙二兩】

爲細末煉蜜爲丸如梧桐子大空心茶淸下十丸

九味蘆薈丸治三焦及肝膽經風熱目生云翳或瘰癧耳內生瘡寒熱作痛或肝火肌體消痩發熱作渴飲食少思肚腹不調或肝疳口內生瘡牙齦潰爛或牙齒蝕落頰顋腐爛發熱口渴飲食少用下部生瘡等癥蘆薈【半兩】胡黃連當歸龍膽艸【酒浸炒】芍藥川芎蕪荑【各一兩】木香甘艸【炙各三錢】

右爲末茯神糊丸麻子大每服五七十丸滚湯下

地黃丸治小兒肝腎虛熱眼目生翳或赤爛等癥如變疳癥當兼服蘆薈肥兒二丸【詳見家居醫錄卷六】

熟地黃【搯碎秤八兩酒拌杵膏】山藥【四兩】山茱萸肉【四兩】白茯苓澤防牡丹皮【各三兩】

右各另爲末入地黃膏和勻加煉蜜少許丸如梧桐子大量兒大小空心服

肥兒丸治食積發熱眼目生翳等癥

黃連【炒】蕪荑【炒】神曲【炒】麥芽【炒】

右各另爲末等分水和丸量兒大小空心服

通頂散治小兒腦熱腦枕骨疼閉目不開或頭風痛攢眉啼哭並赤目

川芎薄荷【各半兩】茵陳甘艸【各四錢】朴硝【三錢甜硝亦可】

爲末用少許吹鼻中卽效如要噴加躑躅花一錢只用朴硝吹鼻亦止

一方用好壞胭脂子水調塗眼眶

決眀散治痘疹入眼

決明子【錢半】赤芍藥【錢半】甘艸【一錢】

爲末每服一錢蜜水調服【已上方見小兒防珍方】

蜜防散治小兒痘疹及諸毒入眼

蜜防花【錢半】靑箱子【一錢】決眀子車前子【各五分】

爲末羊肝一片破開摻藥在內仍合之濕紙數重包裹灰中煨熟空心食之

通聖散治小兒瘡痘入眼及生翳障

白菊花【一兩】緑豆皮【一兩】谷精艸【去根一兩】

爲末三嵗一錢幹柿一枚生粟米泔一盞同煎候泔盡將柿去蒂核不時食之日用二三枚近者五七日逺者半月全效

蛤粉散治小兒瘡痘入目

谷精艸蛤粉【各等分】

爲末三嵗一錢豬肝二兩批開摻藥在內以竹葉包裹以綫束定水一碗煮熟入磁瓶內薫眼至溫取食之

蛇皮散治小兒瘡痘入目成翳

括蔞根蛇皮【炙黃等分】

爲末三嵗一錢羊子肝一片批開入藥末在內以綫束定米泔水煮熟食之

蟬蛻散治小兒癍瘡入眼半年以裏者一月取效豬懸蹄甲【二兩礶子內鹽泥固濟燒存性】蟬殻【一兩】羚羊角【一分】

爲末三嵗一錢豬肝湯調下食後服日三服一年之外難治

二粉散治小兒斑瘡入眼

輕粉【五分】粉霜【一錢】

右研勻用綿裹如人患左眼塞入左耳內患右眼塞入右耳內所患眼便開得其瘡自愈【已上方見全嬰集】

海蔵云東垣先生嘗治癍後風熱毒翳膜气障遮睛以防靑丸治之大效初覺易治保命集云非癍後翳膜亦能治之防靑丸減大黃一半用之【已上方見醫學綱目】

羗菊散治小兒肝臓壅熱眼生浮翳

羌活防風山梔【各一分】甘艸菊花白蒺藜【炒去尖各半兩】

爲末三嵗五分食後蜜湯調下日三服

二艸散治小兒疳眼睛疼並赤眼腫痛

甘艸龍膽艸【酒炒】當歸細辛【各一錢】

爲末三嵗一錢水半盞砂糖少許煎三分食後服三黃丸亦治疳赤眼若因防痢後疳眼昏澁大便不實者用六神丸六甲丸並暖疳藥

雞肝散治小兒疳眼不赤不腫不疼但開畏眀光此藥治之

川烏【大者去皮一枚生】好壞子【一字】

爲末五嵗一錢雄鷄肝一具淨洗去筋膜竹刀薄切開摻藥在內篛葉包裹麻皮紮定用米泔水半盞磁器中煮熟切作片空心臨冷食之將煮肝湯送下又有腦熱閉目鼻內漧燥用通頂散治之【方見前】

小兒雀盲眼

還眀飲治小兒毎至夜不見物名曰雀目

夜眀沙井泉沙谷精艸蛤粉【各等分】

爲末煎黃蠟丸雞豆肉大三嵗一丸豬肝一片切開置藥扵內麻皮紮定沙缾內煮熟先薫眼後食之

合眀散治小兒雀目至夜不見物

楮實子覆盆子【酒浸】車前子【酒蒸】石斛【各兩】沈香【別研半兩】靑鹽【別研半兩】

爲末煉蜜爲丸如桐子大每服七十丸空心鹽湯下

小兒肝脾等眼疾

養肝丸治小兒肝血不足眼目昏花或生眵淚

當歸【酒浸】車前子【酒蒸焙】防風【去蘆】

白芍藥熟地黃【酒蒸杵膏】仁【別研】

川芎楮實子【各等分】

爲末煉蜜爲丸如桐子大每服七十丸滚湯下不拘時服

車前子散治小兒肝經積熱上攻眼目額逆生翳血灌瞳子羞明多眵

蜜防花羌活菊花粉艸

白蒺藜艸決明車前子【炒】黃芩

龍膽艸【洗淨各等分炒】

爲末每服二錢食後飯湯調服【已上四方見袖珍方】

艸龍膽散治小兒暴赤火眼晝夜澁痛作腫淚多

艸龍膽木賊荊芥菊花

防風艸決明【半生半炒】甘艸【各等分】

每服二錢水煎溫服痛甚加羌活乳香

明目飲治小兒脾蘊熱肝受風邪致兩目羞明經久不愈

山梔仁香附子【淨各一兩】夏枯艸【半兩】

每服二錢入蜜一匙水煎服【已上方見治防心新書】

飛絲塵垢入目

治飛絲入目用頭垢防入目中卽出神效

飛絲入眼用柘樹漿防了用綿裹筯頭蘸水扵眼上繳拭涎毒

又方飛絲入目以火麻子一合杵碎井花水一碗浸攪卻將浸水中涎抹自出神效

一方茄子葉杵碎加麻子法尢妙

丹溪飛絲落入眼紅腫如瞇痛澁不開鼻流淸涕用京墨濃磨以新筆塗入目中閉目少時以手張開其絲自成一塊看在眼白上卻用綿輕輕拭出則愈如未盡再治瞇目鹽與防置水中浸之視水其查立出【孫眞人方】千金活稻麥芒入眼以新布覆眼上將蠐螬從布上摩之其芒自著布上

山居物落眼中用新筆蘸水繳之

又方濃研好墨防立出

薛氏醫案卷九﹤子部﹐醫家類﹐薛氏醫案﹥

欽定四庫全書

薛氏醫案卷十

眀薛已撰

口齒類要

繭唇一

內經云脾气開扵口又云脾之榮在唇蓋燥則幹熱則裂風則瞤寒則揭若唇腫起白皮皺裂如蠶繭名曰繭唇有唇腫重出如繭者有本細末大如繭如癅者或因七情動火傷血或因心火傳授脾經或因厚味積熱傷脾大要審本癥察兼癥補脾气生脾血則燥自潤火自除風自息腫自消若患者忽略治者不察妄用淸熱消毒之藥或用藥綫結去反爲翻花敗癥矣

治驗

州守劉克新患繭唇時出血水內熱口漧吐痰體痩腎虛之癥悉具用濟陰地黃丸年許而愈

一儒者因勞役感暑唇生瘡或用四物加黃栢知母之類而愈後復作彼仍用前藥益甚腹中陰冷余用補中益气湯加茯苓半夏治之而愈

儒者楊國華因怒唇口兩耳腫痛寒熱余謂怒生熱熱生風用柴胡山梔散數劑而愈

一男子素善怒唇腫脹服淸胃等藥時出血水形體骨立余用補中益气加半夏茯苓桔梗月餘唇腫漸消元气漸復又以四物加柴胡炒梔丹皮升麻甘艸數劑乃去梔加參術而痊

一婦人懷抱久鬰或時胃口嘈辣胸膈不利月水不調而衰少日晡發熱食少體倦唇腫年餘矣余用歸脾湯加薑汁炒黃連山梔少佐吳茱茰嘈辣防去飲食少進乃去黃連加貝母逺志胸膈通利飲食如常又用加味逍遙散歸脾湯間服百餘劑月水調而唇方愈

一婦人懷抱久鬰患繭唇雜用消食降火虛癥悉具盜汗如雨此气血虛而有熱也用當歸六黃湯內黃芩連栢俱炒黒二劑而盜汗防止乃用歸脾湯八珍散兼服元气漸復更以逍遙散歸脾湯間服百餘劑而唇亦瘥一婦人唇裂內熱二年矣每作服寒涼之劑時出血水益增他癥余用加味淸胃散而愈後因怒唇口腫脹寒熱而嘔用小柴胡加山梔茯苓桔梗諸癥頓愈復用加味逍遙散而康

一婦人善怒下唇微腫內熱體倦用化痰藥食少作嘔大便不實唇出血水用理气消導胸膈痞滿頭目不淸唇腫經閉用淸胃行血肢體愈倦發熱煩躁涎水湧出余曰此七情損傷肝脾誤行尅伐所致遂用濟生歸脾湯食進便實用加味逍遙散腫消熱退用補中益气湯脾健涎止後因怒寒熱耳痛胸膈脹悶唇焮腫甚此怒動肝火而傷陰血用四物合小柴胡加山梔頓愈又因怒脇乳作脹肚腹作痛嘔吐酸涎飲食不入小水不利此怒動肝木而尅脾土用補中益气加川芎芍藥而愈又勞役怒气飲食失節發熱喘渴體倦不食下血如崩唇腫熾甚此肝經有火不能蔵血脾經气虛不能攝血用補中益气加炒黒山梔芍藥丹皮而愈

一男子內熱作渴咳唾痰涎大便幹澁自喜壯實問治於余余曰此脾腎陰虛陽旺之癥當壯水之主不信自服二陳芩連之類次年下唇漸腫小便赤濇執守前藥唇出血水大便黒塊小便淋請余往治余曰大便結黒小便淋肝腎敗也唇口腫白脾气敗也辭不赴竟歿

一婦人月經不調兩足發熱年餘後而身亦熱勞則足腿酸疼又年餘唇腫痛裂又半年唇裂血出形體痩倦飲食無味月水不通唇下腫如黒余曰此肝脾血虛火癥彼不信用通經等藥而死

一婦人善怒唇腫或用消毒之藥唇脹出血年餘矣余曰須養脾胃滋化源方可愈彼執用前藥狀如翻花癅而死

口瘡二

口瘡上焦實熱中焦虛寒下焦陰火各經傳變所致當分別而治之如發熱作渴飲冷實熱也輕則用補中益气湯重則六君子湯飲食少思大便不實中气虛也用人參理中湯手足逆冷肚腹作痛中气虛寒也用附子理中湯晡熱內熱不時而熱血虛也用八物加丹皮五味麥門發熱作渴唾痰小便頻數腎水虧也用加減八味丸食少便滑面黃肢冷火衰土虛也用八味丸日晡發熱或從腹起陰虛也用四物參術五味麥門不應用加減八味丸若熱來復去晝見夜伏夜見晝伏不時而動或無定防或從腳起乃無根之火也亦用前丸及十全大補加麥門五味更以附子末唾津調搽湧泉穴若槪用寒涼損傷生气爲害匪輕

治驗

秋官趙君言口舌生瘡勞則體倦發熱惡寒此內傷气血之癥用補中益气加五味麥門而愈

進士劉華甫口舌生瘡午前熱甚脈數而有力用淸心蓮子飲稍愈更以四物二連湯全愈後因勞役日晡發熱脈數而無力用四物加參術柴胡少瘥但體倦口漧再用補中益气湯而愈

武庫劉君口舌生瘡口漧飲湯乃胃气虛而不能化生津液也用七味白術散而痊

廷評曲汝爲口內如無皮狀或咽喉作痛喜熱飲食此中气眞寒而外虛熱也用加減八味丸而愈

儒者費懷徳發熱口舌狀如無皮用寒涼降火藥麵赤發熱作嘔少食痰涎自出此脾胃復傷虛寒而作也用附子理中湯以溫補脾胃用八味丸補命門火乃愈一男子口糜爛脈數無力此血虛而有火用四物加茯苓白術少用黃栢知母治之而愈

地官李孟卿子新婚口舌糜爛日晡益甚用八珍湯加五味麥門而口瘡愈更用加減八味丸而元气實一男子唇舌生瘡口苦作嘔小便淋濇此肝脾火動以小柴胡加山梔酸棗仁逺志麥門諸癥漸愈但晡熱體倦用四物柴胡山梔而愈又加白術茯苓炙艸而安一儒者口苦而辣此肺肝火癥先以小柴胡加山梔膽艸茯苓桑皮而漸愈更以六君加山梔芍藥而全瘥若口苦脇脹小便淋此亦肝經之病用六味丸以滋化源

一男子口臭牙齦赤爛腿膝痿軟或用黃栢等藥益甚時或口醎此腎經虛熱余用六味丸悉瘥

一婦人口苦脇脹用小柴胡山梔黃連少愈更以四君子加芍藥當歸柴胡而瘥

一婦人每怒口苦發熱晡甚以小柴胡合四物二劑更以四物加柴胡白術茯苓丹皮而愈

一婦人每怒則口苦兼辣頭痛脇脹乳內刺痛此肝肺之火用小柴胡加山梔靑皮芎歸桑皮而安後勞兼怒口復苦經水頓至用四物加炒芩炒梔炒膽艸一劑更以加味逍遙散而康

齒痛三

齒者腎之標口者脾之竅諸經多有防扵口者齒牙是也徐用誠先生云齒惡寒熱等癥本手足陽朋經其動揺脫落本足少陰經其虫疳齦腫出血痛穢皆濕熱胃火或諸經錯雜之邪與外因爲患治法濕熱甚而痛者承气湯下之輕者淸胃散調之大腸熱而齦腫痛者淸胃散治之重則調胃丸淸之六鬰而痛者越鞠丸解之中气虛而痛者補中益气湯補之思慮傷脾而痛者歸脾湯調之腎經虛熱而痛者六味丸補之腎經虛寒而痛者還少丹補之重則八味丸主之其屬風熱者獨活湯大寒犯腦者白芷散風寒入腦者羌活附子湯病癥多端當臨癥制宜

治驗

宗伯毛三江胃經虛熱齒牙作痛用補中益气加熟地丹皮茯苓芍藥尋愈

廷尉張中梁齒動或用淸胃散肢體倦怠飲食少思牙齒作痛余曰此脾腎虧損用安腎丸補中益气湯兼服外用羌活散而愈或牙根潰爛如喜寒惡熱者乃胃血傷也用淸胃散若惡寒喜熱者胃气傷也用補中益气湯

楊考功齒痛作渴屬脾胃虛弱陰火熾盛用補中益气加酒炒黒黃柏四劑又服加減八味丸諸癥頓愈又用補中益气湯而全愈

王侍禦齒揺齦露喜冷飲食此胃經濕熱先用承气湯以退火又用淸胃散以調理而齒固繼用六味丸以補腎水羌活散以祛外邪而尋愈

王吏部患齒痛或用祛風等劑更加寒熱體倦懶食欲嘔彼以火盛余曰病因元气不足前藥復傷遂用補中益气加茯苓半夏元气復而諸癥愈

郭職方善飲齒痛腮頰焮腫此胃經濕熱用淸胃散加漧葛荊防而愈

鄭吏部仲冬牙痛連腦此腎經風寒所犯用羌活附子湯一服卽愈此癥不問冬夏腎虛者多患之急用此藥可瘳緩則不救

朱工部午後有熱遇勞遺精其齒卽痛此脾腎虛熱先用補中益气送六味丸更以十全大補湯而愈

黨吏部齒根腫痛焮連顋頰此胃經風熱用犀角升麻湯卽愈

表兄顏僉憲牙痛右寸後半指脈洪而有力余曰此大腸積熱當用寒涼之劑自泥年髙服補陰之藥呻吟徹夜余與同舟赴京煎涼膈散加荊防石膏與服一鐘卽愈

大尹余時正素善飲齒常浮痛腹痛作瀉此酒積傷脾食後用淸胃散食前用解酲湯而愈

膳部鐘復齋每勞心則齒縫脹而不能咀嚼此元气虛弱先用補中益气湯而痊更用十全大補湯𨿽勞不作儒者柴濟美善飲牙蛀不生或時作痛用桃仁承气湯二劑又以淸胃散加山梔葛根外搽升麻散其牙復出一男子晡熱內熱牙痛齦潰常取小虫此足三陰虛火足陽眀經濕熱先用桃仁承气湯二劑又用六味地黃丸而愈

一男子患齒痛飲食難化大便不實此脾腎不足用還少丹而愈

一男子每足發熱牙卽浮痛此足三陰虛火用加減八味丸而不復作

一男子齒浮作痛耳面黧色口漧作渴日晡則劇此脾虛弱也用補中益气湯加減八味丸而愈

一婦人因怒齒痛寒熱作嘔用淸胃等藥益甚此肝火傷胃寒藥復傷用六君子加芍藥柴胡山梔而愈一婦人胃中嘈辣甚則熱痛後患齒痛此胃火生痰也用二陳加芩連下越鞠丸而瘳

一婦人發熱齒痛日晡益甚月水不調此脾經血虛所致用逍遙散加升麻尋愈後因怒復痛仍以前藥加川芎而痊

一婦人因怒牙痛寒熱用小柴胡加芎歸苓術山梔而疼痛止用加味逍遙散而寒熱退

荊婦每產後齒根皆動必逾日乃止後復懷姙臨月時立齋翁偶至言及此癥畱十全大補湯二劑令產後煎服齒不復動矣果如言愚奇其神異敢綴數言附之卷末後有作者皆得觀法焉則先生之徳垂之永久矣後學吳江史羊生頓首謹書

貎云叔父芝巖先生齒根浮腫痛不可忍命貎求治扵立翁先生翁曰齒痛齦浮而不動屬扵坤土乃足陽眀脈所貫絡也因胃有濕熱故爾用淸胃散加山梔參進一服應手而瘥貎謹記其梗槪以附醫錄將俾後之學醫者有所準則云嘉靖丁未仲秋晚眷生郁貎頓首拜書

舌癥四

經言舌乃心之苗此以竅言也以部分言之五臓皆有所屬以癥言之五臓皆有所主如口舌腫痛或狀如無皮或發熱作渴爲中气虛熱若眼如煙觸體倦少食或午後益甚爲陰血虛熱若咽痛舌瘡口漧足熱日晡益甚爲腎經虛火若四肢逆冷惡寒飲食或痰甚眼赤爲命門火衰若發熱作渴飲冷便閉爲腸胃實火若發熱惡寒口漧喜湯食少體倦爲脾經虛熱若舌本作彊顋頰腫痛爲脾經濕熱若痰盛作渴口舌腫痛爲上焦有熱若思慮過度口舌生瘡咽喉不利爲脾經血傷火動若恚怒過度寒熱口苦而舌腫痛爲肝經血傷火動病因多端當臨時制宜凡舌腫脹甚宜先刺舌尖或舌上或邊傍出血泄毒以救其急惟舌下濓泉穴此屬腎經𨿽宜出血亦當禁鍼愼之

治驗

工部徐檢齋口舌生瘡喜冷飲食或咽喉作痛大便祕結此實熱也用淸涼飲治之而愈

仲侍禦多思慮舌作痛用苦寒降火藥發熱便血盜汗口漧肢體日痩此脾气虧損血虛之熱用加味歸脾湯而愈

一男子不愼酒色冬喜飲冷舌常作痛小便頻數舌裂痰盛此腎水枯涸陰火無制名下消用加減八味丸而愈若寸脈洪數有力多飲少食大便如常口舌生瘡大渴引飲者名上消是心移熱扵肺用白虎湯加人參治之若闗脈洪數有力喜飲冷小便黃大便硬而自汗者名中消調胃承气湯下之

學士吳北川過飲舌本彊痛言語不淸痰气湧盛肢體不遂余作脾經濕痰治之而愈

秋官鄭【缺】過飲舌本彊痛言語不淸此脾虛濕熱用補中益气加神麯麥芽漧葛澤防而愈

一膏粱之人患舌痛敷服皆消毒之藥舌腫勢急余刺舌尖及兩傍出紫血杯許腫消一二更服犀角地黃湯一劑翌早復腫脹仍刺出紫血杯許亦消一二仍服前湯良久舌大腫又刺出黒血二杯許腫漸消忽寒熱作嘔頭痛作暈脈洪浮而數此邪𨿽去而眞气愈傷與補中益气倍用參茋歸術四劑而安又數劑而愈

一婦人善怒舌痛煩熱用降火化痰等藥前癥益甚兩脇作脹服流气飲肚腹亦脹經行不止此肝虛不能蔵血脾虛不能統血用加味歸脾加麥門五味而愈若因暴怒而患前癥用小柴胡加丹皮山梔血虛者用八珍加參術柴胡山梔丹皮虛甚須加炮姜

一男子舌下牽彊手大指次指不仁或大便祕結或皮膚赤暈此大腸血虛風熱用逍遙散加棿角秦芁而愈一婦人冬患腦疽腫痛熱渴脈洪數實余用淸熱消毒散潰之而愈次年三月其舌腫大徧身患紫疔如葡卜不計其數手足尢多各刺出黒血服奪命丹七粒出臭汗瘡熱益甚便祕二日與大黃芩連各三錢升麻白芷山梔薄荷連翹各二錢生艸一錢水煎三五沸服大小便出臭血甚多下體稍退乃磨入犀角汁再服舌本及齒縫出臭血諸毒乃消更與犀角地黃湯而愈

一婦人善怒舌本彊手臂麻余曰舌本屬脾土肝木尅之故耳治以六君子加柴胡芍藥而愈

先兄口舌糜爛痰涎上壅飲食如常遇大風欲僕地用補中益气湯及八味丸卽愈間藥數日仍作每勞苦則痰盛目赤潄以冷水舌稍愈頓間舌益甚用附子片噙之卽愈服前二藥諸癥方痊

喉痺諸癥五

喉痺謂喉中呼吸不通語言不出而天气閉塞也咽痛嗌痛者謂咽喉不能納唾與食而地气閉塞也喉痺咽嗌痛者謂咽喉俱病天地之气皆閉塞也當辧內外表裏虛實而治之若鄕村所患相同者屬天行運气之邪治法當先表散大忌酸藥搽防寒藥下之恐鬰其邪扵內而不得出也其病有二

其一屬火經云少陽所致爲喉痺又云少陽司天之致三之气炎暑至民病喉痺用仲景桔梗湯或面赤斑者屬陽毒用陽毒諸方汗之可也

其二屬陰濕經云太陰之勝火气內鬰成喉痺又云太陰在泉濕所勝病嗌腫喉痺用活人半夏桂枝甘艸湯或面靑黒者屬陰毒法可汗之

蕭山先生云喉痺不惡寒及寸脈大滑實扵闗尺者皆屬下癥宜硝石靑黛等寒藥降之或膽等酸劑收之韓祗和先生云寸脈大扵闗尺者宜消陽助陰東垣先生云兩寸脈實爲陽盛陰虛下之則愈故予遵此法以治前癥如鼓應桴也

陳無擇治喉痺不語用小續命加杏仁七个煎服甚效本艸治中气急喉痺欲死白僵蠶爲末薑汁調下立愈丹溪云僵蠶屬火而有土與水得金气而成治喉痺者取其火中淸化之气以從治相火散濁逆結滯之痰陳蔵器每治臓寒咽閉吞吐不利用附子去皮臍炮裂以蜜塗炙蜜入內含之勿咽云

孫押班治都知潘元從喉閉孫以藥半錢吹入喉中少頃吐出膿血立愈潘詣孫謝曰大急之患非眀公不能救救人之急非藥不能療贈金百兩願求方以濟非常之急孫曰用豬牙皂角白黃連各等分置新瓦上焙榦爲末旣授其方不受所贈謙甫云戊辰春鄕村病喉痺者甚眾蓋前年終之气及當年初之气二火之邪也用甘桔湯加芩連半夏僵蠶防粘子葛根等劑發之虛加參茋當歸之類水漿不入先用解毒雄黃丸醋化灌之痰出更灌薑汁服前藥無不神驗若用膽酸寒防過者皆不治蓋邪鬰不出故也以上治法內經祕防救生之良法故錄之見醫學綱目

治驗

廷評張汝翰患喉痛日晡益甚此气血虛而有熱用八珍湯而愈後每入房發熱頭痛用補中益气加麥門五味及六味丸常服後不復作

秋官葉常蕃素陰虛因怒忽喉腫寒熱頭痛項彊目直小便自出此皆肝火之癥肝主筋膜火主腫脹火旺則血涸筋攣目系急頸項如拔陰挺痿痺則小便自遺遂刺患防出毒血用四物柴胡山梔參甘艸而蘇再用六味丸料以生肝血滋腎水諸癥悉愈

太守葉【缺】咽喉腫痛痰涎不利手足發熱喜冷飲食用淸咽利膈湯二劑不應刺少商穴喉少寛痰從鼻出如膠患處出紫血稍寛至七日咳出穢膿而愈

一儒者三塲畢忽咽喉腫閉不省人事喘促痰湧汗出如水肢體痿軟脈浮大而數此飲食勞役無根虛火上炎用補中益气加肉桂一劑頓蘇

義士顧克眀咽喉作痛至夜發熱此肝腎陰虛之熱用四物加酒炒黒黃栢知母麥門五味治之而愈後因勞咽喉腫閉刺患處出血用桔梗湯吐痰而消至仲夏漧咳聲嘶作渴發熱日晡足熱用滋腎丸加減八味丸間服三月餘喜其年富謹疾得愈

喉痛六【附乳蛾懸癰楊梅瘡】

丹溪先生云咽痛屬血虛用四物加竹陰虛火上炎者必用參气虛加人參竹又云咽喉腫痛有陰虛陽气飛越痰結在上者脈必浮大重取必澁去死爲近宜人參一味濃煎細細飲之如作實癥治之禍在反掌此發前人未發救無窮之夭枉余更以上焦風熱積熱及膀胱陰虛等癥一二扵後

治驗

通府李朝用咽喉腫痛口舌生瘡此上焦風熱先用荊防敗毒散二劑喉痛漸愈又以參升麻湯口舌遂愈地官黃比盤喉痛作渴飲冷大便不通此上下表裏實熱用防風通聖散治之頓愈

地官胡誠甫咽喉燥痛此腎經膀胱虛熱用四物加黃栢知母參四劑少愈更以人參固本丸一劑不復發職方盧抑齋咽喉腫痛兩目蒙眛小便赤濇此膀胱濕熱用四苓散加黃栢黃連知母茵蔯防己治之而頓愈又用六味地黃丸而痊

儒者王文逺咽喉腫痛口舌生瘡勞則愈甚余爲脾肺气虛膀胱有熱以補中益气加參酒炒黒黃栢知母稍愈乃去黃栢知母加山茱山藥乃瘥

一儒者年逾五十咽喉痛服涼藥或過勞痛愈甚此中气虛熱以補中益气加炒黒芩連四劑而愈乃去芩連又數劑全愈

一儒者腳發熱則咽喉作痛內熱口漧痰涎上湧此腎經虧損火不歸經用補中益气加麥門五味及加減八味丸而全愈

一老人咽喉痛小便數而赤日晡尢甚此膀胱陰虛當滋化源以補中益气加酒炒黒黃栢知母二味四劑咽痛稍可乃去二味加以山茱山藥麥門五味頓愈一男子咽喉腫痛藥不能下鍼患防出紫血少愈以破棺丹噙化更用淸咽利膈散而愈

一男子素善飲咽喉作痛內熱作渴小便不利飲食如常此膀胱積熱用四苓散加茵蔯大黃四劑諸癥漸退又用淸心蓮子飲而安

一星士勞而入房喉痛漸閉痰涎上湧四肢乍熱此陰虛陽气飛揚用補中益气加附子煎灌而愈

憲副姜時川癸卯冬就診於余右寸浮數有力口中有瘡余曰此胃火傳扵肺也當薄滋味愼起居甲辰秋復就診尺脈洪數而無力余曰此肺金不能生腎水宜靜養以滋化源彼云今喉間及耳內不時燥痛肢體不時發熱若無根之火殞無疑矣後謂劉古峽云立齋謂我之病可疑至乙巳孟春古峽謂余曰姜公之病已如尊料遂同余往視喉果腫潰脈愈洪大或用防火之藥反速其歿

雲間吳上舎年逾五十咽喉腫痛或鍼去血神思𨿽淸尺脈洪數而無倫次按之微細如無餘曰有形而無痛陽之類也當峻補其陰今反傷陰血必死已而果歿蓋此癥乃腎气虧損無根之火炎上爲患惟加減八味丸料煎服使火歸源庶防可救

府庠歸云橋之內產後患喉痛服淸熱等劑益甚余診之屬膀胱經血虛也蓋膀胱之內脈上行至頸而還用八珍湯加牡丹皮柴胡酒炒黒黃栢二劑而愈

嘉靖辛丑仲秋大方憑幾執筆就書咽喉間偶有痰涎遂左顧吐之口未及合而頸骨如摧莫能轉視至夜增劇夜發盜汗手足麻冷臥起必借人扶持稍動則痛連心腹苦楚萬狀不可勝數如是者三四日得立齋先生視之曰此怒動肝火膽得火而筋攣縮以六味地黃丸料山梔子柴胡以淸肝火生膽血一劑未竟日而談笑舉動一一如常矣接見賔從俱以爲前日之病者罔也先生之神妙類多若此惜乎不肖疏怠蹇拙不能盡述姑以其親試者筆之以爲眀驗耳吳門晚學生沈大方履文再頓首謹書

一婦人喉間作痛兩月後而潰徧身筋骨作痛余以爲楊梅瘡毒先以萆薢湯數劑而平更以四物加萆薢黃茋二十餘劑諸癥悉退

一彌月小兒口內患之後延徧身年餘不愈以萆薢爲末乳汁調服母以白湯調服月餘而愈余見保嬰粹要一男子先患喉痛後發楊梅瘡用輕粉等劑愈而復發仍服前藥後又大發上齶潰爛與鼻相通臂腕數顆其狀如桃大潰年餘不斂虛癥悉見余以萆薢湯爲主兼以健脾之劑月餘而安余見外科樞要

諸骨稻穀髮鯁七

治諸骨鯁用葶麻根杵爛丸彈子大將所鯁物煎湯化下

一方魚骨鯁用細茶五倍子等分爲末吹入咽喉立愈一方以犬弔一足取其涎徐徐咽之卽消

又方白蕚花根搗爛取汁徐徐咽之不可著牙

治稻芒糠谷鯁喉將鵝弔一足取涎徐徐咽下卽消治吞釘鐵金銀銅錢等物但多食肥羊脂諸般肥肉等味隨大便而下

一方吞錢燒炭末白湯調服數匙卽出或服蜜升許或食茨菇其錢自化

治吞髮繞喉不出取自亂髮作灰白湯調服一錢治吞鐵或鍼用餳糖半斤濃煎艾汁調和服之

一方磁石磨如棗核大鑽眼以綫穿令吞喉間鍼自引出或吞銀錢金銅鐵磁石須陰陽家用驗者

治諸鯁咒法八

子和云大凡魚骨麥芒一切竹木刺鯁於喉間及髮絆不能下用道蔵經中一咒法取東方無根水一碗先以左手結三臺印將水置印上後將右手持一劍訣於水上虛書一龍字宻咒九徧

咒曰吾從東方來路傍一池水水裏一條龍九頭十八尾問君治何物専用此間水連誦九徧患者飲之卽愈

誤吞水蛭九

治誤吞水蛭食蜜卽愈試以活蛭投蜜中卽化爲水屢驗一書云井中生蛭以白馬骨投之卽無試之亦驗夫蛭卽螞蝗也𨿽死爲末見水復活人吞之爲害不小治以前法無不愈者

諸虫入耳十

治百虫入耳用藍汁灌之或蔥汁尢良或緒肉少許炙香置耳孔邊亦出或用細蘆管入耳內口吸之虫隨出蜒蚰入耳以鹽少許搽耳內卽化爲水

蜈蚣入耳以雞肉置耳邊自出凡虫毒入腹作脹飲好酪二升許化爲水而毒亦消矣

蛇入七竅及虫咬傷十一

凡虫入七竅劈開蛇尾納川椒數粒以紙封之其蛇自出更間人參湯飲之或因酒食蒜以解內毒如被蛇咬食蒜飲酒更用蒜杵爛塗患處加艾扵蒜上灸之其毒自解凡虫毒傷並效

男女體气十二

治腋气五更時用精豬肉二大片以甘遂末一兩拌之挾腋下至天眀以生甘艸一兩煎湯飲之良久瀉出穢物須在荒野之防則可恐穢气人故也依法三五次卽愈虛弱者間日爲之其他蜜陀僧胡粉之類皆塞竅以治其末耳

附方並注

淸胃散治胃火血燥唇裂或爲繭唇或牙齦潰爛作痛

黃連【炒】生地黃升麻【各一錢】牡丹皮【八分】當歸【一錢二分】

右水煎服

加味淸胃散卽前散加芎芍柴胡治脾胃肝膽經熱柴胡淸肝散治肝經怒火風熱脾唇腫裂或患繭唇

柴胡黃芩【炒各一錢】黃連【炒】山梔【炒各七分】當歸【一錢】川芎【六分】生地黃【一錢】升麻【八分】牡丹皮【一錢】甘艸

右水煎服若脾胃弱去芩連加白術茯苓

濟陰地黃丸治陰虛火燥唇裂如繭

五味子麥門冬當歸熟地黃【自制杵膏】肉蓯蓉山茱茰【去核】幹山藥枸杞子甘艸菊花

巴防肉【各等分】

右爲末煉蜜丸桐子大每服七八十丸空心食前白湯送下

歸脾湯【一名濟生歸脾湯】治思慮傷脾血耗唇皺及气鬰生瘡咽喉不利發熱便血盜汗晡熱等癥

人參白術茯苓黃茋【炒】當歸龍眼肉逺志酸仁【炒各一錢】木香甘艸【各三分】

右水煎服

加味歸脾湯卽前方加柴胡丹皮山梔治思慮動脾火元气損傷體倦發熱飲食不思【闕】血牙疼等癥

補中益气湯治中气傷損唇口生瘡或齒牙作痛惡寒發熱肢體倦怠食少自汗或頭痛身熱煩燥作渴气喘脈大而虛或微細軟弱

人參黃茋【炒】甘艸【各錢五分】白術當歸橘紅【各一錢】柴胡升麻【各五分】

右姜水煎服

羌活散治風熱脾唇口瞤皺或頭痛目或四肢浮腫如風狀

羌活茯苓薏苡仁【各等分】

右每服三五錢水煎入竹一匙服

人參理中湯治口舌生瘡飲食少思大便不實或畏寒惡熱作嘔腹痞此中气不足虛火上炎

人參白術漧薑【炮】甘艸【炙各等分】

右每服五七錢或一兩水煎服

附子理中湯治癥同上但四肢逆冷或嘔吐泄防附子人參【各二錢】茯苓白芍藥【各三錢】白術【四錢】

右水煎服

香砂六君子湯治口舌生瘡服涼藥過多以致食少作嘔或中气虛熱所致

人參白術茯苓半夏陳皮【各一錢】甘艸【炒六分】藿香宿砂仁【炒各八分】

右薑水煎

人參安胃散治胃經虛熱口舌生瘡喜熱飲食甘艸【炙】陳皮【各五分】人參白茯苓【各一錢】黃芩【二錢】黃連【三】芍藥【七分】

右水煎服

七味白術散治虛熱口舌生瘡不喜飲冷吐防口漧人參白術木香白茯苓甘艸【炙】藿香【各五分】漧葛【一錢】

右水煎服

四君子湯治口舌生瘡脾胃虛弱飲食少思肚腹不利

人參白術茯苓【各一錢】甘艸【炙五分】

右姜水煎服

六君子湯治胃气虛熱口舌生瘡或寒涼尅伐食少吐防

人參白術茯苓【各一錢半】陳皮半夏甘艸【各一錢】

右姜水煎服

二陳湯治脾胃虛弱口舌生瘡或中脘停痰嘔吐惡心飲食少思等癥

陳皮茯苓半夏【各一錢半】甘艸【炙五分】

右姜水煎服

葛花解酲湯治酒積口舌生瘡或嘔吐泄防

白豆蔲縮砂仁葛花【各五分】木香【二分】靑皮【二分】陳皮茯芩豬苓人參白術神麯【炒】澤防漧薑【各三分】

右水煎服得微汗酒病去矣

龍膽瀉肝湯治口苦或生瘡

柴胡【一錢】黃芩【七分】甘艸人參天門冬【去心】黃連【炒】山梔【炒】龍膽艸【酒拌炒焦】麥門冬知母【各五分】五味子【二分】

右水煎服

小柴胡湯治肝膽經風熱侮脾土唇口腫痛或寒熱往來或日晡發熱或潮熱身熱或怒而發熱脇痛甚者轉側不便兩脇痞滿或防利咳或吐酸苦水柴胡【一錢】黃連【一錢半】半夏人參【各一錢】甘艸【炙五分】

右姜水煎服怒動肝火牙齒痛寒熱加山梔黃連

梔子淸肝散治三焦及足少陽經風熱口舌生瘡或耳內作癢出水疼痛或胸間作痛或寒熱往來柴胡山梔丹皮【各一錢】茯苓川芎芍藥牛蒡子【炒】當歸【各七分】甘艸【五分】

右水煎服

人參敗毒散【加防風荊芥名荊防敗毒防】治一切表癥瘡瘍焮痛發寒熱或拘急頭痛脈細有力者

人參羌活獨活柴胡前胡茯苓川芎桔梗枳殻甘艸【各一錢】

右水煎服

奪命丹治喉閉或疔瘡發大毒或麻木或嘔吐重者昏憒若疔毒牙闗急用三五丸爲末水調灌下有奪命之功

蟾酥【幹者酒化】輕粉【各五分】枯白寒水石【煆】銅緑乳香沒藥麝香【各一錢】硃砂【三錢】蝸牛【二十个另研無亦效】

右爲細末用蝸牛或酒糊爲丸如菉豆大每服一二丸溫酒或蔥湯下

東垣白芷湯治大寒犯腦牙齒疼痛

麻黃艸豆蔲【各一錢】黃茋升麻【各二錢】吳茱茰白芷【各四分】當歸熟地黃【各五分】槁本【三分】桂枝【二分半】羌活【八分】

右另爲末和勻搽之

東垣牢齒散治牙齦露肉牙疳腫痛或牙齒動揺欲落或牙齒不長牙黃口臭

升麻【四兩】羌活地骨皮【各一兩】膽艸【一兩半酒浸】

右爲末以溫水潄口每用少許擦之

獨活散治風毒牙痛或齒齦腫痛

獨活羌活川芎防風【各五錢】細辛荊芥薄荷生地黃【各二錢】

右每服三五錢水煎潄咽

謙甫加減瀉白散治膏粱醇酒勞心過度肺气有傷以致气出鮏臭涕唾稠粘咽嗌不利口苦漧燥桑白皮【二錢】地骨皮片黃芩甘艸【炙各一錢】知母【七分】五味子【十粒】麥門冬【五分】桔梗【一錢】

右姜水煎服

犀角升麻湯治陽眀經風熱牙疼或唇頰腫痛犀角【鎊】升麻防風羌活【各一錢】白附子【五分】川芎白芷黃芩【各七分】甘艸【三分】

右水煎熟入犀末服

參升麻湯治心脾壅熱口舌生瘡或木舌重舌或兩頰腫痛

參赤芍藥升麻犀角【鎊】桔梗貫仲黃芩【炒各一錢】甘艸【五分】

右水煎服

二黃丸治實熱口舌生瘡作渴喜冷或齒齦腫痛等癥

黃芩黃連黃栢【各等分】

右爲末水糊丸桐子大每服七八十丸白湯下

安腎丸治腎虛牙痛腰疼

補骨脂【炒】葫蘆芭【炒】茴香【炒】川練子肉【炒】續斷【炒各三兩】桃仁杏仁【炒】山藥茯苓【各二兩】

右爲末蜜丸桐子大每服五十九空心鹽湯下

八味丸治腎气虛寒牙齒作痛面色黧黒精神憔痩腳膝無力飲食少思或痰气上升小便頻數齒不堅固或口舌糜爛畏飲冷水卽後方每料加肉桂附子各一兩

六味丸【加五味肉桂各一兩名加減八味丸】治腎經虛熱齒不固宻或作疼痛或發熱渴淋痰气壅頭暈眼花咽燥唇裂腰腿痿軟自汗盜汗便血諸血失瘖水泛爲痰之聖藥血虛發熱之神劑

茯苓【四兩】熟地【八兩杵膏】山茱茰【肉】幹山藥【各四兩】牡丹皮澤防【各三兩】

右爲末入地黃煉蜜丸桐子大每服七八十丸空心食前滚湯下地黃須自制

滋腎丸治腎經陰虛齒痛或蘇蝕色黒日晡發熱腳膝無力小便不利肚腹脹滿【詳見內科摘要】

肉桂【二錢】知母黃栢【各酒炒二兩】

右爲末水丸桐子大每服二百丸空心白滚湯下

淸心蓮子飲治口舌生瘡煩躁作渴小便赤澁口漧便濁夜間安靜晝則舉發此熱在血分

黃芩石蓮茯苓黃茋【炒】柴胡人參【各一錢】麥門冬地骨皮車前子【炒】甘艸【各一錢半】

右水煎服

還少丹治脾腎虛弱牙齒作痛或不堅固又補虛損生肌體進飲食之聖藥

肉蓯蓉逺志【去心】茴香巴防【去心】幹山藥枸杞子熟地黃石菖蒲山茱茰【去核】杜仲【去皮姜制】牛膝楮實子【炒】五味子白茯苓【各等分】

右爲末肉並蜜丸桐子大每服七十丸溫酒日三服

羌活附子湯治冬月大寒犯腦令人腦齒連痛名曰腦風爲害甚速非此莫能救

麻黃【去節】黒附子【炮各三】羌活蒼術【各五分】黃茋【一分】防風甘艸升麻白僵蠶【炒】黃栢白芷【各三分】佛耳艸【有寒者用之如無不用】

右水煎服

十全大補湯治气血俱虛牙齒腫痛或口舌生瘡或惡寒發熱自汗盜汗食少體倦或寒熱作渴頭痛暈或似中風之癥

白茯苓人參當歸白術黃茋川芎白芍藥【炒】熟地黃【生者自制】甘艸【炙各一錢】肉桂【五分】

右姜水煎服

八珍湯治气血俱虛口舌生瘡或齒齦腫潰惡寒發熱或煩燥作渴胸脇作脹或便血吐血盜汗自汗等癥

人參白術白茯苓當歸川芎白芍藥熟地【各錢】一甘艸【炙五分】

右爲水煎服

越鞠丸治六鬰牙齒痛口瘡或胸滿吐酸飲食少思蒼術【炒】神麯【炒】香附子山查山梔【炒】撫芎麥芽【炒各等分】

右爲末水調神麯丸桐子大每服五七十丸滚湯下

四物湯【加牡丹皮柴胡山梔名加味四物湯】治血虛發熱口舌生瘡或牙齦腫潰或日晡發熱煩燥不安或因怒而致

當歸熟地【各三錢】芍藥川芎【各一錢】

右水煎服

當歸補血湯治口舌生瘡血气俱虛熱渴引飲目赤面紅其脈洪大而虛重按全無

黃茋【炙一錢】當歸【酒制二錢】

右水煎服

元戎四物二連湯治血虛發熱口舌生瘡或晝寒夜熱當歸生地黃白芍藥川芎黃連胡黃連【各一錢】

右水煎服

犀角地黃湯治火盛血妄行或吐衂或下血

犀角【鎊】生地黃白芍藥黃芩牡丹皮黃連【各一錢】

右水煎熱入犀末服若因怒而患加柴胡山梔

當歸六黃湯治陰虛內熱盜汗

當歸熟地黃【自制】生地黃黃茋【炒】黃連【炒黒】黃芩【炒黒】黃栢【炒黒各一錢】

右水煎服

逍遙散治血虛有熱口舌生瘡或口燥咽漧發熱盜汗食少嗜臥

甘艸【炙】當歸芍藥【炒】茯苓白術【炒】柴胡【各一錢】

右水煎服

加味逍遙散治肝脾有火血虛卽前方加山梔丹皮謙甫解毒雄黃丸治纒喉風腫閉或卒倒死牙闗急

雄黃【一錢】鬰金【一分】巴豆【十四粒去油皮】

右爲末醋糊丸菉豆大用熱茶送下七丸吐頑痰立蘇末吐再服若死而心頭猶熱灌下更生

謙甫龍麝聚聖丹治心脾客熱咽喉腫痛或成癰不消或舌本腫脹口舌生瘡

川芎【一兩】生地黃犀角【鎊】羚羊角琥珀參連翹【各五錢】人參赤茯苓馬牙硝片腦

麝香【各三錢】桔梗升麻【各五分】鉛白霜【五錢】硃砂牛黃【各二錢】南碙砂【一兩】金箔【五十片】

右爲末蜜丸龍眼大金箔爲衣薄荷湯化下或噙咽之

拔萃桔梗湯治熱腫喉痺

桔梗甘艸連翹山梔薄荷黃芩【各一錢】

右入竹葉水煎服

無擇玉屑無憂散治喉風痰壅或口舌生瘡或骨鯁不下

參管仲滑石縮砂仁黃連甘艸茯苓山豆根寒水石【煨】硼砂【各三錢】荊芥穂【各五錢】

右爲末每服一錢淸水調下此藥又去邪辟瘟止渴

甘桔湯治咽喉腫痛

甘艸【六錢】苦梗【三錢】

右水煎服

白虎湯治胃熱作渴暑熱尢效

知母石膏【各二錢】粳米【半合】

右水煎服

調胃承气湯治中熱大便不通咽喉腫痛或口舌生瘡

大黃【一兩】甘艸【一錢五分】芒硝【四錢五分】

右每服五七錢水煎

桃仁承气湯【加當歸一錢名當歸承气湯】治瘀血停滯腹內作痛或發熱發狂大便祕結

桂枝芒硝甘艸【炙各一錢】大黃【二錢】桃仁【五十粒去皮尖研】

右水煎空心服

淸熱補气湯治中气虛熱口舌如無皮狀或發熱作渴

人參白術茯苓當歸【酒拌】芍藥【炒各一錢】升麻五味子麥門冬參甘艸【炙各五分】

右水煎服如不應加炮姜更不應加附子

淸熱補血湯治口舌生瘡體倦少食日晡益甚或目濇

當歸【酒拌】川芎芍藥【各一錢】熟地黃【酒拌一錢】

知母五味子麥門冬【各五分】參【七分】柴胡牡丹皮【各五分】

右水煎服如不應用補中益气湯加五味治之

淸熱化痰湯治上焦有熱痰盛作渴口舌腫痛貝母天花粉枳實【炒】桔梗【各一錢】黃芩黃連【各錢二分】參升麻【各七分】甘艸【五分】

右水煎服

升麻柴胡湯

芍藥柴胡山梔子升麻木通【各一兩】黃芩大靑杏仁【各五錢】石膏

右每服四五錢水煎

涼膈散治實熱口舌生瘡牙齒作痛或喉舌腫痛便溺祕赤或狂言妄語大便祕結

大黃朴硝甘艸【各兩】一連翹【四兩】山梔黃芩薄荷葉【各一兩】

右爲末每服五七錢水煎服如未應當加之

防風通聖散治風熱熾盛口舌生瘡大便祕結或發熱煩躁瘡毒作癢等癥

防風當歸川芎芍藥大黃芒硝連翹薄荷麻黃桔梗石膏黃芩【各一兩】白術山梔子荊芥【各二錢半】甘艸【二兩】滑石【三兩】

右每服五七錢水煎或爲末白湯調下

淸咽利膈湯治積熱咽喉腫痛痰涎壅盛煩躁飲冷大便祕結

金銀花防風荊芥薄苛桔梗【炒】黃芩【炒】黃連【炒各錢半】山梔子【炒研】連翹【各一錢】參大黃【煨】朴硝牛蒡子【研】甘艸【各七分】

右水煎服

金鑰起治喉閉喉風痰涎壅塞

熖硝【一兩五錢】硼砂【五錢】腦子【一字】白僵蠶【一錢】雄黃【二錢】

右各爲末以竹管吹患防痰涎卽出如痰𨿽出咽喉不利急鍼患處以去惡血

潤喉散治气鬰咽喉閉塞

桔梗【二兩五錢】粉艸【四錢】艸紫荷車【四錢】香附【三錢】百藥煎【一錢五分】

右爲末敷口內

又方薄荷葉蓬砂各五錢冰片一錢爲末吹患防甚效破棺丹【一名通闗散】治咽喉腫痛水谷不下

靑鹽白礬碙砂【各等】

右爲末吹患處有痰吐出

小續命湯治陰毒喉痺

麻黃【五分】防風芍藥白術人參川芎附子【生】防己黃芩【各二分】桂枝甘艸【各五分】

右水煎服

仲景半夏湯治傷寒喉中生瘡不能發聲

半夏桂枝甘艸【各等分】

右每服七八錢水煎候冷細細咽之

萆薢散【一名換肌消毒散】治楊梅瘡不拘初起潰爛或發扵舌間喉間並效

當歸白芷皂角刺薏苡仁【各二錢】白蘚皮木【不犯鉄器】木通金銀花【各七分】甘艸【五】萆薢【一名土茯苓又名冷飯團五錢】

右水煎服

淸咽消毒散治咽喉瘡腫痰涎壅盛或口舌生瘡大便祕結卽荊防敗毒散加芩連硝黃

人參固本丸治肺气燥熱小便短赤或肺气虛熱小便濇滯如淋此治虛而有火之聖藥也

生地黃【酒拌】天門冬【去心】麥門冬【去心各一兩】人參【五錢】熟地黃【用生者酒拌銅器蒸半日】

右除人參爲末余藥搗膏加煉蜜少許丸桐子大每服五十丸空心鹽湯或溫酒下中寒人不可服

刺少商穴法穴在手大指內側去爪甲鍼如韮葉刺入二分許以手自臂勒至刺處出血卽消若膿成者必須鍼患處否則不治

薛氏醫案卷十﹤子部﹐醫家類﹐薛氏醫案﹥

欽定四庫全書

薛氏醫案卷十一

明薛已撰

正體類要上

正體主治大法

一脇肋脹痛若大便通和喘咳吐痰者肝火侮肺也用小柴胡湯加靑皮山梔淸之若胸腹脹痛大便不通喘咳吐血者瘀血停滯也用當歸導滯散通之內經云肝藏血脾綂血蓋肝屬木生火侮土肝火旣熾肝血必傷脾气必虛宜先淸肝養血則瘀血不致凝滯肌肉不致徧潰次壯脾健胃則瘀肉易潰新肉易生若行尅伐則虛者益虛滯者益滯禍不旋踵矣

一肚腹作痛或大便不通按之痛甚瘀血在內也用加味承气湯下之旣下而痛不止按之仍痛瘀血未盡也用加味四物湯補而行之若腹痛按之不痛血气傷也用四物湯加參茋白術補而和之若下而胸脇反痛肝血傷也用四君芎歸補之旣下而發熱陰血傷也用四物參術補之旣下而惡寒陽气傷也用十全大補湯補之旣下而惡寒發熱气血俱傷也用八珍湯補之旣下而泄防脾腎傷也用六君肉果破故紙補之若下後手足俱冷昏憒出汗陽气虛寒也急用參附湯吐瀉手足俱冷指甲靑者脾腎虛寒之甚也急用大劑參附湯口噤手撒遺尿痰盛唇靑體冷者虛極之壊癥也急投大劑參附湯多有得生者

一肌肉間作痛營衞之气滯也用復元通气散筋骨作痛肝腎之气傷也用六味地黃丸內傷下血作痛脾胃之气虛也用補中益气湯外傷出血作痛脾肺之气虛也用八珍湯大凡下血不止脾胃之气脫也吐瀉不食脾胃之气敗也苟預爲調補脾胃則無此患矣

一作痛若痛至四五日不減或至一二日方痛欲作膿也用托裏散若以指按下復起膿已成也刺去其膿痛自止若頭痛時作時止气血虛也痛而兼屬痰也當生肝血補脾气

一靑腫不消用補中益气湯以補气腫黯不消用加味消遙散以散血若焮腫脹痛瘀血作膿也以八珍湯加白芷托之若膿潰而反痛气血虛也以十全大補湯補之若骨接而復脫肝腎虛也用地黃丸腫不消靑不退气血虛也內用八珍湯外用蔥熨法則瘀血自散腫痛自消若行血破血則脾胃愈虛運气愈滯若敷貼涼藥則瘀血益凝內腐益深致難收拾

一發熱若出血過多或潰膿之後脈洪大而虛重按全無此陰虛發熱也用當歸補血湯脈沈微按之軟弱此陰盛發躁也用四君姜附若發熱煩躁肉瞤筋惕亡血也用聖愈湯如汗不止血脫也用獨參湯其血脫脈實汗後脈躁者難治細小者易治外臺祕要云陰盛發躁欲坐井中用附子四逆湯加蔥白王太僕先生云凡熱來復去晝見夜伏夜見晝伏不時而動者名曰無火此無根之虛火也

一作嘔若因痛甚或因尅伐而傷胃者用四君當歸半夏生薑或因忿怒而肝傷者用小柴胡湯加山梔茯苓若因痰火盛用二陳姜炒黃連山梔若因胃气虛用補中益气湯生薑半夏若出血過多或因潰後用六君子湯加當歸

一喘咳若出血過多面黒胸脹或胸膈痛而發喘者乃气虛血乘於肺也急用二味參蘇飲若咳血衂血者乃气逆血蘊於肺也急用十味參蘇飲加山梔芩連蘇木一作渇若因出血過多用四物參術如不應用人參黃茋以補气當歸熟地以養血若因潰後用八珍湯若胃熱傷津液用竹葉黃茋湯胃虛津液不足用補中益气湯胃火熾盛竹葉石膏湯若煩熱作渇小便淋濇乃腎經虛熱非地黃丸不能救

一出血若患處或諸竅出者肝火熾盛血熱錯經而妄行也用加味逍遙散淸熱養血若中气虛弱血無所附而妄行用加味四君子湯補益中气或元气內脫不能攝血用獨參湯加炮姜以回陽如不應急加附子或血蘊於內而嘔血用四物加柴胡黃芩凡損傷勞碌怒气肚腹脹悶誤服大黃等藥傷陽絡則爲吐血衂血便血尿血傷陰絡則爲血積血塊肌肉靑黯此臟腑虧損經隧失職急補脾肺亦有生者但患者不悟此理不用此法惜哉

一手足傷損若元气虛弱或不戒房勞或妄行攻伐致死肉上延或腐而不痛黑而不脫者當大補元气庶可保生若手足節斷去者無妨骨斷筋連不急剪去若侵及好肉則不治若預爲調補脾气則無此患大凡膿瘀內焮者卽鍼之而投托裏散或口噤遺尿而似破傷風者急用十全大補湯加附子多有生者

一腐肉不潰或惡寒而不潰用補中益气湯發熱而不潰用八珍湯若因尅伐而不潰者用六君子湯加當歸其外皮黒堅硬不潰者內火蒸炙也內服八珍湯外塗當歸膏其死肉不能潰或新肉不能生而致死者皆失於不預補脾胃也

一新肉不生若患處夭白脾气虛也用六君芎歸患處緋赤陰血虛也用四物參術若惡寒發熱气血虛也用十全大補湯膿稀白而不生者脾肺气虛也用補中益气湯膿稀赤而不生者心脾血虛也用東垣聖愈湯寒熱而不生肝火動也用加味逍遙散晡熱而不生肝血虛也用八珍牡丹皮食少體倦而不生脾胃气虛也用六君子湯膿穢而不生者陰虛邪火也用六味地黃丸四肢困倦精神短少而不生者元气內傷也用補中益气湯如夏月用調中益气湯作防用淸暑益气湯秋令作防用淸燥湯

一傷重昏憒者急灌以獨參湯𨿽內瘀血切不可下急用花蕋石散內化之恐因瀉而亡陰也若元气虛甚者尢不可下亦用以前散化之凡瘀血在內大小便不通用大黃朴硝血凝而不下者急用木香肉桂末三二錢以熱酒調灌服血下乃生如怯弱之人用硝黃須加肉桂木香同煎假其熱以行其寒也

一大便祕結若大腸血虛火熾者用四物湯送潤腸丸或以豬膽汁導之若腎虛火燥者用六味地黃丸腸胃气虛用補中益气湯

一傷損癥用黑羊皮者蓋羊性熱能補气也若杖瘡傷甚內肉已壊欲其潰者貼之成膿固速苟內非補劑壯其根本毒气不無內侵外非砭刺泄其瘀穢良肉不無傷壊若受刑輕外皮破傷者但宜當歸膏敷貼更服四物芩連柴胡山梔白術茯苓又丁痂不結傷肉不潰死血自散腫痛自消若槪行罨貼則醖釀瘀毒矣

一跳躍捶胸閃挫舉重勞役恚怒而胸腹痛悶喜手摸者肝火傷脾也用四君柴胡山梔畏手摸者肝經血滯也用四物柴胡山梔桃仁紅花若胸脇作痛發熱晡熱肝經血傷也用加味逍遙散若胸脇作痛飲食少思肝脾气傷也用四君芎歸柴梔丹皮若胸腹脹滿飲食少思肝脾气滯也用六君加柴胡芎歸若胸腹不利食少無寐脾气鬰結也用加味歸脾湯若痰气不利脾肺气滯也用二陳白術芎歸梔子靑皮若咬牙發搐肝旺脾虛也用小柴胡湯川芎山梔天麻鉤藤鉤或用風藥則肝血益傷肝火益甚或飲糖酒則腎水益虛肝火愈熾若用大黃等藥內傷陰絡反致下血少壯者必爲痼疾老弱者多致不起

一破傷風河間云風癥善行數變入髒甚速死生在反掌之間宜急分表裏虛實而治之邪在表者則筋脈拘急時或寒熱筋惕搐搦脈浮用羌活防風湯散之在半表半里者則頭微汗身無汗用羌活湯和之傳入裏者舌彊口噤項背反張筋惕搐搦痰涎壅盛胸腹滿悶便溺閉赤時或汗出脈洪數而以大芎黃湯導之旣下而汗仍出表虛也以白術防風湯補之不時灌以粥飲爲善前云乃气虛未損之法也若膿血太泄陽隨陰散气血俱虛而類前癥者悉宜大補脾胃切忌祛風之藥一發痙仲景云諸痙項彊皆屬於溫又云太陽病汗大多致痙風病下之則痙復發汗則拘急瘡家發汗則痙是汗下重亡津液所致有汗而不惡寒曰柔痙以風能散气也宜白術湯加桂心黃茋無汗而惡寒曰剛痙以寒能澁血也宜葛根湯皆气血內傷筋無所營而變非風也杖瘡及勞傷气血而變者當補气血未應用獨參湯手足冷加桂附緩則不救

撲傷之癥治驗

血脫煩躁

有一患者兩脇脹悶欲欬不欬口覺血腥徧身臀腿脹痛倦怠不食煩渴脈大此血脫煩躁也與童便酒及砭患處出死血糜肉甚多忽發熱煩躁汗出投以獨參湯三劑少止又用補气血淸肝火之藥數劑飲食稍進後用獨參湯間服諸癥悉退飲食頗加但不能多寐以歸脾湯加山梔竹茹四劑而熟睡因勞心遂煩渇自汗脈大無力以當歸補血湯二劑而安又以十全大補去川芎加麥門五味牡丹地骨麻黃根炒浮麥數劑而汗止死肉且潰又二十餘劑而新肉生

血虛發躁

有一患者煩躁面赤口漧作渇脈洪大按之如無餘曰此血虛發躁也遂以當歸補血湯二劑卽止後日晡發熱更以四物加柴胡牡丹地骨黃栢知母治之熱退而瘡斂東垣云發熱惡寒大渇不止其脈大而無力者非白虎湯癥此血虛發躁也宜用當歸補血湯治之裴先生云肌熱躁熱目赤面紅其脈洪大而虛此血虛也若誤服白虎湯輕則危重則斃

气虛血熱

有一患者頭額出汗熱渇气短煩躁骨痛瘀肉不潰遂割去之出鮮血服芩連之藥益甚其脈洪大而微此气血俱虛邪火熾盛所致以四物加參茋術炙艸少用柴胡炒芩二劑頭汗頓止又加麥門五味肉桂二劑諸癥悉退後用參茋歸術炒芍熟地麥門五味十餘劑瘀血潰而膿水稠矣但新肉不生以前藥倍用白術而斂

瘀血泛注

有一患者瘀血流注腰膂兩足俱黑隨飲童便酒砭出瘀血糜肉投以小柴胡湯去半夏加山梔芩連骨碎補以淸肝火用八珍茯苓以壯脾胃死肉潰而新肉生後瘡復潰得靜調治年餘而痊

有一患者瘀血攻注陰囊潰而成漏膿水淸稀所服皆寒涼之劑診其肝脈短濇余脈浮而無力此肝木受肺金尅制又元气虛不能収斂遂用壯脾胃生气血之方元气少復後終歿於金旺之日

瘀血作痛

有一患者腫痛發熱作渇汗出余曰此陰血受傷也先砭去惡穢以通壅塞後用四物柴胡黃芩山梔丹皮骨碎補以淸肝火而愈

有一患者傷處揉散惟腫痛不消余曰此瘀血在內宜急砭之不從余以蘿卜自然汁調山梔末敷之破處以當歸膏貼之更服活血之劑而瘥數年之後但遇天陰仍作癢痛始知不砭之失

有一患者臀腿黑腫而皮不破但脹痛重墜皆以爲內無瘀血惟敷涼藥可以止痛余診其尺脈濇而結此因體肥肉厚瘀血蓄深刺去卽愈否則內潰有爛筋傷骨之患余入鍼四寸漂黒血數升腫痛遂止是日發熱惡寒煩渇頭痛此气血俱虛而然也以十全大補之劑遂瘥

肝火作痛

有一患者瘀血內脹焮痛發熱口漧作渇飲食不甘四肢倦怠余曰此肝火熾盛脾土受制故患前癥喜其稟實年壯第用降火淸肝活血之劑而愈

肝火忿怒

有一患者患處脹痛悲哀忿怒此厥陰之火爲七情激之而然耳遂砭去瘀血以小柴胡湯加山梔黃連桔梗而安後用生肝血養脾气之藥瘡潰而斂

肝火脇脹

有一患者患處脹痛發熱欲嘔兩脇熱脹肝脈洪大餘曰肝火之癥也但令飲童便並小柴胡湯加黃連山梔歸梢紅花諸癥果退此癥若左關脈浮而無力以手按其腹反不脹者此血虛而肝脹也當以四物參苓靑皮甘艸之類治之若左關脈洪而有力胸脇脹痛者按之亦痛此怒气傷肝之癥也以小柴胡芎歸靑皮芍藥桔梗枳殻主之蓋此癥不必論其受責之輕重問其患處去血之曾否但被人扭按甚重努力恚怒以傷其气血瘀血歸肝多致前癥甚則胸脇脹滿气逆不通或血溢口鼻卒至不救

肝膽虛癥

有一患者愈後口苦腰脇脹痛服補腎行气等藥不愈余按其肝脈浮而無力此屬肝膽气血虛而然耳用參茋芎歸地黃白術麥門五味治之而愈

血虛腹痛

有一患者杖後服四物紅花桃仁大黃等劑以逐瘀血腹反痛更服一劑痛益甚按其腹不痛余曰此血虛也故喜按而不痛宜溫補之劑遂以歸身白術參茋炙艸二劑痛卽止

气虛不潰

有一患者瘀血已去飲食少思死肉不潰又用托裏之藥膿稍潰而淸此血气虛也非大補不可彼不從余彊用大補之劑飲食進而死肉潰但少寐以歸脾湯加山梔二劑而寐因勞心煩躁作渇脈浮洪大以當歸補血湯二劑而安

寒凝不潰

有一患者受刑太重外皮傷破瘀血如注內肉縻爛黯腫上徹胸背下至足指昏憒不食隨以黒羊皮熱貼患處灌以童便酒薄粥更以淸肝活血調气健脾之劑神思稍蘇始言徧身彊痛又用大劑養血補气之藥腫消食進時仲冬瘀血凝結不能潰膿又用大補之劑壯其陽气其膿方熟遂砭去洞見其骨塗以當歸膏及服前藥百餘劑肌肉漸生

脾虛不斂

有一患者潰而不斂以內有熱毒欲用寒涼之藥余曰此血气俱虛而不能斂耳非歸術參茋之類培養脾土則肌肉何由而生豈可復用寒涼尅伐之藥重損气血耶遂用前藥治之而愈

血虛筋攣

有一患者腹脹嘔吐暈用柴胡黃芩山梔紫蘇杏仁枳殻桔梗川芎當歸赤芍紅花桃仁四劑而定後又出血過多昏憒目黑用十全大補等藥而蘇時肌肉潰爛膿水淋漓筋攣骨痛予切其脈浮而濇沈而弱此因气血耗損不能養筋筋虛不能束骨遂用養气血之藥治之而愈

腎虛气逆

有一患者杖瘡愈後失於調理頭目不淸服祛風化痰等藥反暈服牛黃淸心丸又肚腹疼痛杖痕腫癢發熱作渇飲食不思痰气上升以爲杖瘡餘毒復作診左尺脈洪大按之如無予曰此腎經不足不能攝气歸源遂用人參黃茋茯苓陳皮當歸川芎熟地山藥山茱茰五味麥門炙艸服之而尋愈後因勞熱渇頭痛倦怠少食用補中益气湯加麥門五味而痊

濕熱乘肝

有一患者愈後腿作痛余意膿血過多瘡𨿽愈肝經血气尙未充實而濕熱乘虛也遂以八珍加牛膝木蒼術黃栢防己炙艸以祛濕熱養陰血痛漸止乃去防己黃栢服之遂瘳

肝經郁火

有一患者瘀血失砭脹痛煩渇縱飲涼童便渇脹頓止以蘿卜細搗塗之瘀血漸散已而患處作癢仍塗之癢止後口漧作渇小腹引陰莖作痛小便如淋時出白津此肝經郁火也遂以小柴胡湯加大黃黃連山梔飲之諸癥悉退再用養血等藥而安夫小腹引陰莖作痛等癥往往誤認爲寒癥投以熱劑則諸竅出血或二便不通以及危殆輕亦損其目矣

痛傷胃嘔

有一患者痛甚發熱嘔吐少食胸膈痞滿用行气破血之劑益甚口漧作渇大便不調患處色黯余曰此痛傷胃气所致遂以四君當歸炒芩軟柴藿香二劑諸癥漸愈又用大補之劑潰之而瘳

藥傷胃嘔

有一患者發熱焮痛服寒涼藥更加口漧作渇肚腹亦痛自以爲瘀血欲下之餘按其肚腹不痛脈微細而遲飲食惡寒此涼藥傷胃而然也急用六君加芍藥當歸炮附子各一錢服之前癥益甚反加譫語面赤余意其藥力未至耳前藥再加附子五分服之卽睡覺來諸病頓退而安

气血不損

有一患者瘀血𨿽去飲食形气如故但熱渇焮痛膈痞有痰以小柴胡湯加天花粉貝母桔梗山梔二劑少愈又加生地歸尾黃芩柴胡山梔花粉而愈余治百餘人其杖後血气不虛者惟此一人耳治者審之

行气之非

有一患者服行气之劑胸痞气促食少體倦色黯膿淸此形气俱虛之癥也先用六君桔梗二劑胸膈气和後用補中益气去升麻加茯苓半夏五味麥門治之元气漸復而愈若用前劑戕賊元气多至不救

下血之非

有一患者去其患處瘀血用四物柴胡紅花治之焮痛頓止但寒熱口漧飲食少思用四物白術茯苓柴胡黃芩花粉四劑寒熱卽退用六君芎歸藿香而飲食進腐肉𨿽潰膿水淸稀以前藥倍用參茋歸術茯苓二十餘劑腐肉俱潰膿水漸稠悞服下藥一鐘連瀉四次患處色黯喜其脈不洪數乃以十全大補倍加肉桂麥門五味數劑肉色紅活新肉漸生喜在壯年易於調理又月餘而愈否則不救凡杖瘡跌撲之癥患處如有瘀血止宜砭去服壯元气之劑蓋其气血已損切不可再用行气下血之藥復損脾胃則運气愈難營達於下而反爲敗癥怯弱者多致夭枉

寒藥之非

有一患者腫痛敷寒涼之藥欲內消瘀血反致臀腿俱冷瘀血並胸腹痞悶余急去所敷之藥以熱童便酒洗患處服六君木香當歸敷回陽膏臀腿漸溫又以前藥去木香加川芎藿香肉桂四劑瘀血解乃刺之更以壯脾胃養气血得痊蓋气血得溫則行得寒則凝寒極生熱變化爲膿腐潰深大血气旣敗肌肉無由而生欲望其生難矣

不砭之非

有一患者發熱煩躁用四物黃芩紅花軟柴山梔花粉煩熱已淸瘀血深蓄欲鍼出之不從忽牙關急患處作痛始鍼去膿血卽安用托裏養血新肉漸長忽患處瘙癢此風熱也用祛風消毒之劑而痊

不補之非

有一患者臀腿脹痛發熱煩躁刺去死血脹痛少寛熱躁愈甚此血脫邪火旺而然也急用獨參湯補之少愈又以健脾胃養气血藥治之腐肉漸潰遂愈大抵此癥宜預調補以頋收斂切不可伐其气血不行補益以至不能收斂矣

破傷風表癥

有一患者仲夏誤傷手腰背反張牙關急脈浮而散此表癥也遂用羌活防風湯一劑卽解此癥若在秋冬腠理致密之時須用麻黃之類以發汗此乃暴傷气血不損之治法也

破傷風裏癥

有一患者杖處略破而患此脈洪大而實此裏癥也用大芎黃湯一劑大便微行一次悉退若投表藥必死宜急分表裏虛實而治之庶無誤矣

膿內焮類破傷風

有一患者寒熱口漧用四物參芪白術軟柴炒芩麥門五味四劑少退余欲砭去瘀血不從後怔忡不寐飲食少思牙關牽頭目疼痛惡寒發熱此膿內焮也遂砭去之卽安以八珍棗仁麥門五味二十劑前癥漸愈又用前藥及獨參湯瘀肉漸潰後因勞又少寐盜汗以歸脾湯麥門五味逺志而痊後牙關脹悶面目焮赤又似破傷風仍以爲虛用八珍等藥亦安

膿潰類破傷風

有一患者腹痛喘促作渇寒熱臀腿糜爛與死血相和如皮囊盛糊用童便煎四物桃仁紅花柴胡黃芩麥門花粉服之頓退彼用黑羊皮貼之益甚後砭去膿血甚多气息奄奄唇口微動牙關急患處色黯或欲用破傷風藥余曰此气血虛而變癥也用參茋芎歸白術並獨參湯人乳汁元气復而諸癥愈乃用十全大補湯調理而安此癥若膿瘀內焮者宜鍼之若潰後口噤遺尿而類破傷風等癥者乃气血虛極也急用大補之劑若素多痰患風癥者宜淸痰降火若因怒而見風癥者宜淸肝降火若人不愼房勞而忽患前癥此由腎水不足心火熾甚宜滋陰補气血爲主若誤作風癥治之卽死

內虛變痓【痓當作痙】

有一患者內潰鍼出膿三五碗遂用大補之劑翌日熱甚汗出足冷口噤腰背反張眾欲投發散之劑余曰此气血虛極而變痙也若認作風治則悞矣用十全大補等藥而愈此癥多因傷寒汗下過度與產婦潰瘍气血虧損所致但當調補气血爲善若服尅伐之劑多致不救

有一患者兩月餘矣瘡口未完因怒發痓瘡口出血此怒動肝火而爲患耳用柴胡芩連山梔防風桔梗天麻釣藤鉤甘艸治之頓愈劉宗厚先生云痓有屬風火之熱內作者有因七情怒气而作者亦有濕熱內盛痰涎壅遏經絡而作者惟宜補虛降火惇土平水淸痰去濕

墜跌金傷治驗

瘀血腹痛

有一患者仲秋夜歸墜馬腹內作痛飲酒數杯翌早大便自下瘀血卽安此元气充實挾酒勢而行散也一男子跌傷腹痛作渇食梨子二枚益甚大便不通血欲逆上用當歸承气湯加桃仁瘀血下而瘥此因元气不足瘀血得寒而凝聚也故產婦金瘡者不宜食此一男子孟秋墜梯腹停瘀血用大黃等藥其血不下反加胸膈脹痛喘促短气余用肉桂木香末各二錢熱酒調服卽下黑血及前所服之藥而蘇此因寒藥凝滯而不行故用辛溫之劑散之

脾傷腹痛

陳侍禦墜馬腿痛作嘔服下藥一劑胸腹脹痛按之卽止惟倦怠少气診其脈微細而濇余曰非瘀血也乃痛傷气血復因藥損脾气而然耳投養脾胃生气血之藥而愈

血虛脇脹

李進士季夏傷手出血不止發熱作渇兩脇作脹按之卽止此血虛也用八珍加軟柴胡天花粉治之頓愈更用養气血之藥調理而痊

血虛煩躁

吳給事墜馬傷首出血過多發熱煩躁肉瞤筋惕或欲投破傷風藥余曰此血虛火動所致當峻補其血爲善遂用聖愈湯二劑卽安又養气血而瘡瘥

亡血出汗

張進士季秋墜馬亡血過多出汗煩躁翌日其汗自止熱躁益甚口噤手顫此陰血虛陽火乘之而汗出爲寒气收斂腠理故汗不得出火不得泄怫郁內甚而益增他癥也余用四物加柴胡黃芩山梔四劑少止又用四物參茋軟柴胡五味麥門治之而痊

亡血昏憒【二條】

一婦人孟冬傷足亡血頭汗內熱作渇短气煩躁不時昏憒其脈洪大按之微弱此陰血虛於下孤陽炎於上故發厥而頭出汗也以四物合小柴胡湯一劑汗卽止以四物去川芎加參茋麥門五味炙艸少用肉桂四劑諸癥悉去又三十餘劑血气復而愈

一男子孟夏折腿出血過多其初暈眼花後則昏憒此陰血傷損陽火熾甚制金不能平木木旺生風所致急灌童便更用人參當歸各五錢荊芥川芎柴胡芍藥白術各二錢山梔黃栢黃芩桔梗各一錢甘艸五分服之隨爽又用四物參茋各三錢生地柴胡各一錢四劑煩躁悉去

濕痰作痛【三條】

大宗伯沈立齋孟冬閃腰作痛胸間痰气不利以枳殻靑皮柴胡升麻木香茴香當歸川芎赤芍神麯紅花四劑而瘥但飲食不甘微有潮熱以參茋白術陳皮白芍各一錢歸身二錢川芎八分軟柴胡地骨炙艸各五分十餘劑而康

劉尙寶體微臂閃作痛服透骨丹反致肢節俱痛下體益甚以二陳南星活防風牛膝木蒼術黃芩黃栢治之身痛遂安以前藥再加歸尾赤芍桔梗治之而痊鄭吏部素有濕痰孟冬墜馬服辛熱破血之藥徧身作痛發熱口漧脈大而滑此熱劑激動痰火爲患耳治以淸燥湯去人參當歸黃茋加黃芩山梔半夏黃栢熱痛頓去患處少愈更用二陳活桔梗蒼術黃栢姜制生地當歸遂痊

肝火作痛

楊司天骨已入患處仍痛服藥不應肝脈洪大而急余曰此肝火盛而作痛也用小柴胡湯加山梔黃連二劑痛止用四物山梔黃栢知母調理而康

血虛作痛

一婦人磕臂出血骨痛熱渇煩悶頭暈日晡益甚此陰虛內熱之癥用八珍加丹皮麥門五味骨碎補肉桂及地黃丸治之悉愈卻去桂加牛膝續斷二十餘劑而瘡愈

骨傷作痛【二條】

一小兒足傷作痛肉色不變傷在骨也頻用炒蔥熨之五更用和血定痛丸日間用健脾胃生气血之劑數日後服地黃丸三月餘而瘥

一小兒臂骨出接入腫痛發熱服流气等藥益甚飲食少思余以蔥熨之其痛卽止以六君黃茋柴胡桔梗續斷骨碎補治之飲食進而腫痛消又用補中益气加麥門五味治之气血和而熱退愈矣

气虛血滯

戴給事墜馬腿腫痛而色黯食少倦怠此元气虛弱不能運散瘀血而然耳遂用補中益气去升麻柴胡加木茯苓芍藥白術治之而痊

气虛不潰

少宗伯劉五淸膁傷一塊微痛少食用六君子湯倍加當歸黃茋其痛漸止月餘瘀血內涸而不潰公以爲痊余曰此陽气虛極須用調補不從至來春頭暈痰涎壅塞服淸气化痰病勢愈盛脈洪大而微細欲以參茋歸術附子之類補之不信至秋初因怒昏憒而厥

气虛壅腫【三條】

一婦人閃臂腕腫大已三月手臂日細肌瘦惡寒食少短气脈息微細屬形病俱虛也遂投補中益气加肉桂引諸藥以行至臂再加貝母香附以解久病之郁間服和血定痛丸以蔥熨之腫消二三因怒患處仍脹胸膈兩脇微痛以前湯更加木香山梔半夏桔梗服之少可復因驚不寐少食盜汗以歸脾湯加五味麥門二十餘劑而安腫消三四手臂漸肥但經水過期而少此心脾之血尙未充足而然也乃用八珍加五味麥門丹皮逺志香附貝母桔梗四十餘劑諸癥悉愈後因怒發熱譫語經水如湧此怒動肝火以小柴胡湯加生地黃二錢一劑遂止以四物加柴胡調理而康

州守陳克明子閃右臂腕腫痛肉色不變久服流气等藥加寒熱少食舌漧作渇余曰傷損等癥腫不消色不變此運气虛而不能愈當助脾胃壯气血爲主遂從余法治之不二月形气漸充腫熱漸消半載諸癥悉退體臂如常

一小兒閃腿腕壅腫形气怯弱余欲治以補气血爲主佐以行散之劑不信乃內服流气飲外敷寒涼藥加寒熱體倦余曰惡寒發熱脈息洪大气血虛極也治之無功後內潰泄盡气血而亡

瘀血腫痛

一男子閃傷右腿壅腫作痛余謂急砭去滯血以補元气庶無後患不信乃外敷大黃等藥內服流气飲後湧出穢膿數碗許其膿不止乃復請治視其腿細而脈大作渇發熱辭不治後果歿

窓友王汝道環跳穴處閃傷瘀血腫痛發熱作渇遂砭去瘀血知其下焦素有虛火用八珍加黃栢知母牛膝骨碎補四劑頓止用十全大補湯少加黃栢知母麥門五味三十餘劑而斂

筋傷壅腫

李考功子十四嵗腳腕閃傷腫而色夭日出淸膿少許肝脈微濇此肝經受傷气血虛而不能潰難治之癥也急止尅伐之劑不信乃雜用流气等藥後果出爛筋而死

肺火衂血

張地官墜馬傷腿服艸烏等藥致衂血咳臂痛目黃口渇齒痛小便短少此因燥劑傷肺與大腸而致余用生地芩連黃栢知母山梔山藥甘艸以潤肺之燥而生腎水小便頓長諸癥並止以山藥五味麥門參茋芎歸黃栢黃芩知母炙艸以滋陰血養元气而瘡斂

肝火出血【三條】

兪進士折腿骨已接三月尙發熱出血不止正體醫治不應左關脈洪數此肝火熾甚血得熱而妄行也遂投小柴胡湯加山梔芍藥生地防風血止熱退又用八珍五味麥門治之瘡口卽愈

田宗伯侄仲秋因怒跌僕徧身作痛發熱衂血肝脈洪余曰久衂脈洪乃肝火盛而制金也至春則肝木茂盛而自焚或戕賊脾土非易治之癥當滋腎水以生肝木益脾土以生肺金乃雜用防肝火等藥歿於仲春之月

一婦人因怒僕地傷面出血痰盛昏憒牙關急余曰此怒動肝火气逆拂郁神明昏冒而卒倒也兩手脈洪大而無倫次以小柴胡湯加黃連山梔芎歸橘紅茯苓薑汁治之而蘇

胃火作嘔

一膏粱之人跌腿靑腫作痛服辛熱之藥反發熱作喘患處益痛口漧唇掲余曰膏粱之人內多積熱更服辛熱之劑益其胃火而使然也頻飲童便以淸胃散加山梔黃芩甘艸治之頓止患處以蔥慰之腫卽消散

陰虛作喘

舉人杜克墜馬服下血藥反作喘日晡益甚此血虛所致耳非瘀血爲患遂以四物加參茋五味麥門治之其喘頓止又用補中益气加五味麥門而愈此癥果系瘀血蒸薫於肺而喘只宜活血行血亦不可下若面黑胸脹或膈痛作喘當用人參一兩蘇木二兩作一劑水煎急服緩則不治產婦多有此疾

陰虛發熱

楊進士傷手指焮痛發熱服寒涼之藥致飲食頓減患處不潰余用托裏養血之藥食進瘡潰後因勞每日晡發熱此陰虛而內熱也以四物軟柴胡地骨皮乃退更用養血气之藥而瘡斂

气血虛熱

一男子墜馬腹有瘀血服藥下之致發熱盜汗自汗脈浮濇余以爲重劑過傷气血所致投以十全大補湯益甚時或譫語此藥力未及而然也以前藥加炮附子五分服之卽睡覺來頓安再劑而痊

血不歸經【二條】

大尹劉國信金瘡出血發熱煩躁屬陰虛爲患用聖愈湯治之虛火息而血歸經矣

梁閣老侄金瘡腫痛出血不止寒熱口漧此气虛血無所附而血不歸經也用補中益气五味麥門主之陽气復而愈

气無所附

舉人余時正金瘡焮痛出血不止惡寒發熱用敗毒等藥愈甚此亡血過多气無所附而然耳遂以四物黃栢知母軟柴胡參五味麥門治之卽愈

气血俱虛

余北仕時有畱都賈學士子年十六患流注已二載公陞北宗伯邀余治診其脈洪大而數膿淸作渇食少盜汗朝寒暮熱余曰此气血俱虛也先以固气血爲主午前以四君芎歸炙艸午後以四物參茋麥門五味兩月諸癥遂可一二有一醫用滲利之劑保其必生治之三月气血極虛而形體骨立復懇治余被命南下後果歿

陽气脫陷

梁閣老侄跌傷腿外敷大黃等藥內服破血之劑遂致內潰余鍼出穢膿三碗許虛證悉具用大補之劑兩月餘少能步履因勞心手撒眼閉汗出如水或欲用祛風之劑余曰此气血尙未充足而然也急以艾炒熱頻熨肚臍並气海穴處以人參四兩炮附子五錢煎灌良久臂少動又灌一劑眼開能言但气不能接續乃以參茋歸術四味共一斤附子五錢水煎徐徐服之元气漸復飲食已進乃去附子服之而瘡愈

膽經血少

一女子年十七閃右臂微腫作痛寅申時發熱余決其膽經血虛火盛經水果先期而至先以四物合小柴胡湯四劑熱退更以加味四物湯加香附地骨皮山梔各五分芩連炙艸各三分二十餘劑其腫亦消乃去黃連山梔又五十餘劑經水調而元气充矣

腎經虛怯【二條】

儒者王淸之跌腰作痛用定痛等藥不愈气血日衰面耳黧色余曰腰爲腎之府𨿽曰閃傷實腎經虛弱所致遂用杜仲補骨脂五味山茱蓯蓉山藥空心服又以六君當歸白術神麯各二錢食逺服不月而瘥

一三嵗兒閃腰作痛服流气等藥半載不愈余曰此稟腎气不足不治之癥也後果歿

痛傷胃嘔

一婦人傷指手背俱腫微嘔少食彼以爲毒气內攻診其脈沈細此痛傷胃气所致也遂刺出膿碗許先以六君藿香當歸而食進繼以八珍黃茋白芷桔梗月餘而瘡愈

气遏肉死【二條】

一男子修傷足指色黑不痛而欲脫余曰此因陽气虛不能運達於患處也急去之速服補劑以壯元气否則死肉延足必不救矣不信果黑爛上脛而死大抵手足气血罕到之地或生瘡或傷損若戕其元气邪气愈盛潰爛延上必死不潰而色黯者亦死若骨斷筋皮尙連者急剪去之

一女年數嵗嚴寒上京兩足受凍不仁用湯泡潰至春十指俱爛牽連未落予用托裏之劑助其陽气自潰脫得保其生此因寒邪遏絕運气不至又加熱湯泡漬故死而不痛也余嘗見人之嚴寒而出凍傷其耳不知痛癢若以手觸之其耳卽落當以暖處良久或熱手熨之無恙若以火烘湯泡其耳卽死至春必潰脫落矣北方寒气損人若此可不察之

涼藥遏經

雲間曹子容爲室人中風灌藥誤咬去指半節焮痛寒熱外敷大黃等藥內服淸熱敗毒患處不痛不潰膿淸寒熱愈甚余曰此因涼藥遏絕隧道而然也遂敷玉龍膏以散寒气更服六君子湯以壯脾胃數日後患處微痛腫處漸消此陽气運達患處也果出稠膿不數日半指潰脫更服托裏藥而斂

上舎王天爵傷足焮腫內熱作渇外敷內服皆寒涼敗毒患處益腫而不潰且惡寒少食欲作嘔吐余曰此气血俱虛又因寒藥凝結隧道損傷胃气以致前癥耳遂用香砂六君子芎歸炮姜外癥悉退惟體倦晡熱飲食不甘以補中益气湯加地骨皮五味麥門治之而愈州守王廷用傷指卽用帛裹之瘀血內潰焮腫至手余謂宜解患處以出瘀血更用推陳致新之劑不信乃敷涼藥痛𨿽少止次日復作又敷之數日後手心背俱潰出瘀穢膿水尙服敗毒之劑气血益虛色黯膿淸飲食少思仍請余治投以壯脾胃生气血之劑由是膿水漸稠而愈

湯火所傷治驗

火毒刑肺金

一男子孟冬火傷臂作痛喘發熱此火毒刑肺金之癥用人參平肺散治之喘乃止因勞又惡寒發熱此气血虛也以八珍湯加桔梗白芷治之而退再加薄桂三分以助藥勢溫气血壊肉潰之而愈○若初起焮赤作痛用神效當歸膏敷之輕者自愈重者自腐生肌神效○或用側栢葉末蠟油調敷亦效若發熱作渇小便赤色其脈洪數而實者用四物茯苓木通生甘艸炒黃連脈𨿽洪數而虛者用八珍若患處不潰而色黯者四君芎歸黃茋之類若肉死已潰而不生肌者用四君黃茋當歸炮姜若愈後而惡寒陽气未復也急用十全大補切不可用寒涼反傷脾胃

火毒焮作

一男子因醉被湯傷腿潰爛發熱作渇飲水脈洪數而有得此火毒爲患用生地當歸芩連木通葛根甘艸十餘劑諸癥漸退卻用參茋白術芎歸炙艸芍藥白芷木新肉將完因勞忽寒熱此气血虛而然也仍用參茋之藥加五味子酸仁而安又月餘而瘡痊

火毒行於下焦

一男子火傷兩臂焮痛大小便不利此火毒於下焦用生地黃當歸芍藥黃連木通山梔赤茯苓甘艸一劑二便淸利其痛亦止乃以四物參茋白芷甘艸而壊肉去又數劑而新肉生

火毒乘血分

一婦人湯傷胸大潰兩月不斂脈洪大而無力口漧發熱日晡益盛此陰血虛火毒乘之而爲患耳用四物湯加柴胡丹皮熱退身涼更用逍遙散加陳皮以養陰血壯脾胃腐肉去而新肉生矣

薛氏醫案卷十一

欽定四庫全書

薛氏醫案卷十二

明薛已撰

正體類要下

方藥

四君子湯治脾胃虛弱或因尅伐腫痛不散或潰而不斂或飲食少思或欲作嘔大便不實等癥

人參白術茯苓【各二錢】甘艸【炙一錢】

右作一劑姜棗水煎服

小柴胡湯治一切撲傷等癥因肝膽經火盛作痛出血自汗寒熱往來日晡發熱或潮熱身熱咳嗽發熱脇下作痛兩胠痞滿

柴胡【二錢】黃芩【一錢五分】半夏【一錢】人參【一錢】甘艸【炙五分】

右薑水煎服

神效蔥熨法治跌撲傷損用蔥白細切杵爛炒熱敷患處如冷易之腫痛卽止其效如神

八珍湯治傷損等癥失血過多或因尅伐血气耗損惡寒發熱煩躁作渇等癥

人參白術白茯苓白芍藥當歸

熟地黃川芎【各一錢】甘艸【炙五分】

右姜水煎服

犀角地黃湯治火盛血熱妄行或吐防不止大便下血如因怒而致加山梔柴胡

犀角【鎊末】生地黃白芍藥黃芩牡丹皮黃連【各一錢五分】

右水煎熟傾於鐘內入犀末服之

十味參蘇飲治气逆血蘊上焦發熱气促或咳血防血或痰嗽不止加黃芩山梔卽加味參蘇飲

人參紫蘇半夏茯苓陳皮桔梗前胡葛根枳殻【各一錢】甘艸【炙五分】

右薑水煎服

二味參蘇飲治出血過多瘀血入肺面黑喘促

人參【一兩】蘇木【二兩】

右水煎服

四物湯治一切血虛日晡發熱煩躁不安者皆宜服之

當歸【三錢】熟地黃【三錢】芍藥【二錢】川芎【一錢五分】

右水煎服加白術茯苓柴胡丹皮卽加味四物湯

桃仁承气湯【加當歸卽歸承湯】治傷損血滯於內作痛或發熱發狂等癥

桃仁芒硝甘艸【各一錢】大黃【二錢】

右水煎服大黃更量虛實

加味承气湯治瘀血內停胸腹脹痛或大便不通等癥

大黃朴硝【各二錢】枳實厚朴【各一錢】甘艸【五分】當歸紅花【各一錢】

用酒水各一鐘煎至一鐘服仍量虛實加減病急不用甘艸

獨參湯治一切失血與瘡瘍潰後气血俱虛惡寒發熱作渇煩躁者宜用此藥補气蓋血生於气陽生陰長之理也用人參二兩十枚水煎服

歸脾湯治跌撲等癥气血傷損或思慮傷脾血虛火動寤而不寐或心脾作痛怠惰嗜臥怔忡驚悸自汗盜汗大便不調或血上下妄行其功甚捷

白術白茯苓黃茋【炒】當歸龍眼肉

酸仁【炒】遠志【各一錢】木香【五分】甘艸【炙三分】人參【一錢】

右姜水煎服加柴胡山梔卽加味歸脾湯

潤腸丸治跌撲等癥或脾胃伏火大腸漧燥或風熱血結等癥

麻子仁【一兩】羌活當歸尾大黃【煨】皂角刺秦艽【各五錢】桃仁【一兩去皮尖研】

右爲末煉蜜丸桐子大豬膽汁丸尢妙每服三五十丸食前白滚湯送下凡怯弱人先用豬膽導之不通宜補气血

當歸補血湯治杖瘡金瘡等癥血气損傷肌熱大渇引飲目赤面紅晝夜不息其脈洪大而虛重按全無此病多得於饑渇勞役者若悞服白虎湯必死黃茋【炙一兩】當歸【二錢酒制】

右水煎服

聖愈湯治杖瘡金瘡癰疽膿血出多熱躁不安或晡熱作渇等癥

熟地黃【酒洗】生地黃【酒洗】川芎人參【各一錢】當歸【酒洗】黃芩【各五分】

右水煎服

十全大補湯治杖瘡气血俱虛腫痛不消腐而不潰潰而不斂或惡寒發熱自汗盜汗飲食少思肢體倦怠若怯弱之人患處靑腫而肉不壞者服之自愈若有瘀血砭刺早者服之自消或潰而膿水淸稀肌肉不生或口漧作渇而欲飲湯者尢宜服之

白茯苓人參當歸白術黃茋川芎白芍藥【炒】熟地黃【生者自制】甘艸【炙各一錢】肉桂【五分】

右姜水煎服

參附湯治金瘡杖瘡失血過多或膿瘀大泄陽隨陰走上气喘急自汗盜汗气短頭暈等癥

人參【四錢】附子【炮去皮臍三錢】

右水煎服陽气脫陷者倍用之

淸胃散治血傷火盛或胃經濕熱唇口腫痛牙齦潰爛或發惡寒等癥

生地黃【五分】升麻【一錢】牡丹皮【五分】黃連【五分】當歸【酒洗五分】

右水煎服如痛未止黃芩石膏大黃之類皆可量加

淸燥湯治跌撲瘡瘍血气傷損或潰後气血虛怯濕熱乘之徧身酸軟或秋夏濕熱太甚肺經受傷絕寒水生化之源腎無所養小便赤澁大便不調或腰腿痿軟口漧作渇體重麻木或頭目暈飲食少思或自汗體倦胸滿气促或气髙而喘身熱而煩

黃茋【一錢五分】蒼術【一錢】白術陳皮澤防【各五分】五味子【九粒】人參白茯苓升麻麥門冬當歸生地黃神麯【炒】豬苓酒栢【各五分】柴胡黃連甘艸【炙各三分】

右薑水煎服濕痰壅盛參茋歸地之類可暫減之

生脈散治金瘡杖瘡等癥發熱體倦气短或汗多作渇或潰後睡臥不寧陽气下陷發熱煩躁若六七月間濕熱大行火土合病令人脾胃虛弱身重气短或金爲火制絕寒水化源肢體痿軟腳重眼黑並宜服人參【五錢】五味子【一錢】麥門冬

右水煎服

二妙散治下焦濕熱腫痛或流注遊走徧身疼痛

蒼術黃栢【各等分】

右爲末每服二三錢酒調服作丸亦可

四斤丸治肝腎精血不足筋無所養攣縮不能步履或邪淫於內筋骨痿軟

肉蓯蓉【酒浸】牛膝【酒洗】天麻幹木鹿茸【炙】熟地【生者自制】兔絲子【酒浸煮杵】五味子【各等分】

右爲末用地黃膏丸桐子大每服五七十丸空心溫酒送下

補中益气湯治跌撲等癥損傷元气或過服尅伐惡寒發熱肢體倦怠血气虛弱不能生肌收斂或兼飲食勞倦頭痛身熱煩躁作渇脈洪大虛或微細軟弱自汗倦怠飲食少思

黃茋【炙】人參白術甘艸【炙各一錢五分】當歸【一錢】陳皮【五分】柴胡升麻【各三分】

右姜水煎服

四生散治腎臟風毒徧身瘙癢或膿水淋漓耳鳴目癢或鼻赤齒浮口舌生瘡婦人血風瘡更效

白附子獨活黃茋蒺藜【各等分】

右爲末各等分每服二錢用腰子一枚劈開入藥濕紙包裹煨熟細嚼鹽湯下酒服亦可

竹葉黃茋湯治气血虛胃火盛而作渇者

淡竹葉【二錢】黃茋生地黃麥門冬當歸川芎甘艸黃芩【炒】石膏【煆】芍藥人參【各一錢】

右水煎服

竹葉石膏湯治胃火盛而作渇者

淡竹葉石膏【煆】桔梗木通薄荷甘艸【各一錢】

右薑水煎服

人參平肺散治心火尅肺咳嗽喘嘔痰涎壅盛咽喉不利等癥

人參陳皮甘艸【各一錢】地骨皮茯苓

知母【各八分】五味子靑皮天門冬桑白皮【各五分】

右水煎服

滋腎丸治腎經陰虛發熱作渇足熱腿膝無力等癥凡不渇而小便閉者最宜用之

肉桂【三錢】知母【酒炒】黃栢【酒炒各二兩】

右爲末水丸桐子大每服七八十丸空心白滚湯下

六味地黃丸【加肉桂五味各一兩名加減八味丸】治傷損之癥因腎肺二經虛弱發熱作渇頭暈眼花咽燥唇裂齒不堅固腰腿痿軟小便頻赤自汗盜汗便血諸血失瘖水泛爲痰之聖藥血虛發熱之神劑若損重傷骨不能言如瘖者用此水煎服之亦效

熟地黃【八兩杵膏自制】山茱茰肉漧山藥【各四兩】

牡丹皮白茯苓澤防【各三兩】

右爲末和地黃丸桐子大每服七八十丸空心食前滚湯下

淸心蓮子飲治發熱口渇白濁夜安寧而晝發熱等癥

黃芩【一錢】麥門冬地骨皮車前子【炒】甘艸【各一錢半】石蓮肉茯苓黃茋【炒】柴胡人參【各一錢】

右水煎服

七味白術散治脾胃虛弱津液短少口漧作渇或中風虛熱口舌生瘡不喜飲冷最宜服之

人參白術木香白茯苓甘艸【炙】

藿香【各五分】漧葛【一錢】

右水煎服

黑丸子【一名和血定痛丸】治跌撲墜墮筋骨疼痛或瘀血壅腫或風寒肢體作痛若流注膝風初結服之自消若潰而膿淸發熱與補气血藥兼服自斂

百艸霜【一兩】白芍藥【一兩】川烏【炮三錢】赤小豆【一兩六錢】白蘞【一兩六錢】白芨當歸【各八錢】南星【泡三錢】

牛膝【焙六錢】骨碎補【焙八錢】

右各另爲末酒糊丸桐子大每服三十丸塩湯溫酒送下孕婦不可服

白丸子治一切風痰壅盛手足頑麻或牙關急口眼歪斜半身不遂等癥

半夏【七兩生用】南星【二兩生用】川烏【去皮臍生用五錢】

右爲末用生薑汁調糊丸桐子大每服一二十丸姜湯送下

六君子湯治金瘡杖瘡等癥因元气虛弱腫痛不消或不潰斂或服尅伐傷脾或不思飲食宜服之以壯營气此方卽四君子湯加陳皮白術更加香附藿香砂仁香砂六君子

廻陽玉龍膏治跌撲所傷爲敷涼藥或人元气虛寒腫不消散或不潰斂及癰腫堅硬肉色不變久而不潰潰而不斂或筋攣骨痛一切冷癥並效

艸烏【二錢】南星【一兩煨】軍姜【一兩炒】白芷【一兩】肉桂【五錢】赤芍藥【一兩炒】

右爲末防湯調塗熱酒亦可

復原活血湯治跌撲等癥瘀血停凝脇腹作痛甚者大便不通

柴胡當歸紅花【各二錢】穿山甲【炮五分】大黃【酒炒一錢】桃仁【二十枚】甘艸【五分】蔞根【一錢】

右酒水各半煎服

復原通气散治打撲傷損作痛及乳癰便毒初起或气滯作痛

木香茴香【炒】靑皮【去白】穿山甲【酥炙】陳皮

白芷甘艸漏蘆貝母【各等分】

右爲末每服一二錢溫酒調下

愚按前方治打撲閃錯或惱怒气滯血凝作痛之良劑經云形傷作痛气傷作腫又云先腫而後痛者形傷气也先痛而後腫者气傷形也若人元气素弱或因叫號血气損傷或過服尅伐之劑或外敷寒涼之藥血气凝結者當審前癥大法用溫補气血爲善

神效太乙膏治癰疽發背杖瘡及一切瘡疽潰爛參白芷當歸肉桂赤芍藥

大黃生地黃【各一兩】

右用麻油二觔入銅鍋內煎至藥黑濾去柤徐入淨黃丹十二兩再煎滴水中撚軟硬得中卽成膏矣

乳香定痛散治杖瘡金瘡及一切瘡瘍潰爛疼痛沒藥乳香【各五錢】滑石【一兩】寒水石【一兩煆】冰片【一錢】

右爲末搽患處痛卽止甚效

豬蹄湯治一切癰疽杖瘡潰爛消腫毒去惡肉白芷當歸羌活赤芍藥露蜂房【蜂兒多者佳】生甘艸【各五錢】

右用豬蹄一隻水五碗煮熱取淸湯入前藥煎數沸去柤溫洗隨用膏藥貼之

神效當歸膏治杖撲湯火瘡毒不問已潰未潰肉𨿽傷而未壞者用之自愈肉已死而用之自潰新肉易生搽至肉色漸白其毒始盡生肌最速如棍杖者外皮不破內肉糜爛其外皮因內焮幹縮堅硬不潰爬連好肉作痛故俗云丁痂皮致膿瘀無從而泄內愈脹痛腐潰益深往往不待其潰就行割去而瘡口開張難以潰斂怯弱之人多成破傷風癥每致不救若杖瘡內有瘀血者卽用有鋒芒磁片於患處砭去塗以此藥則丁痂自結死肉自潰膿穢自出所潰亦淺生肌之際亦不結痂又免皴掲之痛殊有神效蓋當歸地黃麻油二蠟主生肌止痛補血續筋與新肉相宜此方余已刋行治者亦多用之

當歸【一兩】蔴油【六兩】黃蠟【一兩】生地黃【一兩】

右先將當歸地黃入油煎黑去柤入蠟溶化候冷攪勻卽成膏矣白蠟尢妙

托裏散治金瘡杖瘡及一切瘡毒因气血虛不能成膿或膿成不能潰斂膿水淸稀久而不瘥

人參【一錢气虛多用之】白術【炒七分】黃茋【塩水拌炒一錢】陳皮【七分】當歸身【酒拌】芍藥【酒炒】熟地【生者自制】白茯苓【各一錢】

右水煎服

加味芎歸湯治跌撲墜墮皮膚不破瘀血入胃作嘔芎防當歸百合【水浸半日】白芍藥荊芥穗【各二錢】

右酒水煎服

當歸導滯散治跌撲瘀血在內胸腹脹滿或大便不通或喘咳吐血

大黃當歸【各等分】

右爲末每服三錢溫酒下气虛湏加桂

花蕋石散治打撲傷損腹中瘀血脹痛欲死服之血化爲水其功不能盡述

硫黃【明色者四兩】花蕋石【一兩】

右爲末和勻先用紙筋和鹽泥固濟瓦罐一个候幹入藥再用泥封口安在磚上虛書八卦五行用炭三十觔煆之罐冷取出每服一錢童便調下

愚按前方若被傷熾盛元气虧損內有瘀血不勝疎導者用前藥一服其血內化又不動臟腑甚妙甚妙

經驗方治跌撲瘀血作痛或筋骨疼痛

黃栢【一兩】半夏【五錢】

右爲末用薑汁調塗患處以紙貼之加漧薑汁潤之周日易之

消毒定痛散治跌撲腫痛

無名異【炒】木耳【炒】大黃【炒各五分】

右爲末蜜水調塗如內有瘀血砭去敷之若腐處更用當歸膏敷之尢好

藥蛆方治杖瘡潰爛生蛆用皂礬煆過爲末幹摻其內蛆卽死如未應佐以柴胡梔子散以淸肝火

洗藥凡傷重者用此淋洗然後傅藥

荊芥土當歸生蔥【切斷一方用生薑】

右煎湯溫洗或止用蔥一味煎洗亦可

黑龍散治跌撲傷損筋骨碎斷先用前湯淋洗以紙攤貼若骨折更以薄木片夾貼以小繩束三日再如前法勿去夾板恐揺動患處至骨堅牢方宜去若被刀箭虫傷成瘡並用薑汁和水調貼口以風流散塡塗

土當歸【二兩】丁香皮【六兩】百艸霜【散血入六兩】

穿山甲【六兩炒黃或煆存性】枇杷葉【去毛入半兩一雲山枇杷根】

右焙爲細末薑汁水調或研地黃汁調亦好

至寶丹一名濟陰丹治傷損焮痛並接斷

天花粉【三兩】姜黃白芷赤芍藥【各一兩】

右爲末茶湯調搽患處

治金傷出血不止用牛膽石灰摻之卽止以臘月牛膽入風化石灰懸當空幹用

又方金瘡出血不止以五棓子生爲末幹貼如不止屬血熱宜用犀角地黃湯之類大凡金瘡出血不止若素怯弱者當補气若素有熱當補血若因怒气當平肝若煩熱作渇昏憒當補脾气若筋攣搐搦當養肝血不應用地黃丸以滋腎水

又方皮破筋斷者以百膠香塗之或以金沸艸汁頻塗自然相續

沒藥降聖丹治傷損筋骨疼痛或不能屈伸肩背拘急身體倦怠四肢無力

沒藥【別研】當歸【酒洗炒】白芍藥生地黃骨碎補【撏去毛】川烏【去毛臍泡】川芎【各一兩五錢】自然銅【火煆醋淬十二次研爲末水飛過焙一兩】

右爲細末每一兩作四丸以生薑自然汁與煉蜜爲丸每服一丸捶碎用水酒各半鐘入蘇木少許煎至八分去蘇木空心服

愚按脾主肉肝主筋若因肝脾二經气血虛弱或血虛有熱而不愈者當求其本而治之

萬金膏治癰疽及墜撲傷損或筋骨疼痛

龍骨鼈甲苦參烏賊魚骨黃栢黃芩黃連豬牙皁角白芨白蘞厚朴

木鼈子仁艸烏川芎當歸白芷【各一兩】沒藥【另研半兩】乳香【另研半兩】淸油【四斤】黃丹【一斤半炒過淨】槐枝柳枝【各四寸長二十一條】

右除乳沒黃丹外諸藥入油內煎至黑色去之稱淨油每斤入丹半斤不住手攪令黑色滴水中不粘手下乳沒再攪如硬入油些少以不粘手爲度

接骨散治骨折碎或骨出先整端正卻服此藥如飛禽六畜所傷亦能治

鵬砂【一錢五分】水粉當歸【各一錢】

右爲末每服二錢煎蘇木湯調服後但飲蘇木湯立效

本事接骨丸治打折傷損

接骨木【半兩卽蒴雚也】乳香【半兩】赤芍藥當歸川芎自然銅【各一兩】

右爲末用黃蠟四兩熔入前末攪勻眾手丸龍眼大如打傷筋骨及閃痛不堪忍者用一丸熱酒浸開熱呷痛便止若大段傷損先整骨用川烏艸烏等分爲末生薑汁調貼之挾定服藥無不效者

愚按前三方俱效驗者備錄之以便修用

沒藥丸治打撲筋骨疼痛或气逆血暈或瘀血內停肚腹作痛或胸膈脹悶

沒藥乳香川芎川椒芍藥當歸紅花桃仁血竭【各一兩】自然銅【四錢火煆七次】

右爲末用黃蠟四兩熔化入前末速攪勻丸彈子大每服一丸酒化服

愚按接骨散沒藥丸元气無虧者宜用若腎气素怯或髙年腎气虛弱者必用地黃丸補中益气湯以固其本爲善

羌活防風湯治破傷風邪初在表者急服此藥以解之稍遲則邪入於裏與藥不相合矣

羌活防風甘艸川芎槁本當歸芍藥【各四兩】地楡細辛【各二兩】

右每服五錢水煎

防風湯治破傷風表癥未傳入裏急宜服之

防風羌活獨活川芎【各等分】

右每服五錢水煎調蜈蚣散服大效

蜈蚣散

蜈蚣【一對】鰾【三錢】

右爲細末用防風湯調下

羌活湯治破傷風在半表半里急服此湯稍緩邪入於裏不宜用

羌活菊花麻黃川芎石膏防風前胡黃芩細辛甘艸白茯苓蔓荊子枳殻【各一兩】薄荷白芷【各五錢】

右每服五錢水煎

地楡防風散治風在半表裏頭微汗身無汗不可發汗兼治表裏

地楡防風地丁香馬齒莧【各等分】

右爲細末每服三錢米湯調服

大芎黃湯治風在裏宜疎導急服此湯

川芎羌活黃芩大黃【各一兩】

右五七錢水煎溫服臟腑通和爲度

白術防風湯治服表藥過多自汗者

白術黃茋【各一兩】防風【二兩】

右每服五七錢水煎服臟腑和而自汗者可服若臟腑祕小便赤者宜用大芎黃湯下之

白術湯治破傷風汗不止筋攣搐搦

白術葛根升麻黃芩芍藥【各二錢】甘艸【二錢五分】

右每服五錢水煎無時服

謙甫硃砂丸治破傷風目瞪口噤不語手足搐搦項筋彊直不能轉側目不識人

硃砂【研】半夏【洗】川烏【各一兩】雄黃【五錢】鳳凰臺【三錢】麝香【一字】

右爲末棗肉丸桐子大每服一丸或二丸冷水下以吐爲度如不吐加一丸或吐不住煎蔥白湯止之汗出爲效

左龍丸治直視在裏者

左盤龍【野鴿糞也】白僵蠶鰾【各炒五錢】雄黃【一錢】

右爲末燒飯丸桐子大每服十五丸溫酒下如裏證不已當用前藥末一半加巴豆霜半錢燒飯丸桐子大每服加入一丸如此漸加以利爲度利後服和解藥

江鰾丸治破傷風傳入裏癥驚而發搐臟腑祕澁江鰾【剉炒半兩】野鴿糞【炒半兩】雄黃【一錢】白僵蠶【半兩】

蜈蚣【一對】天麻【一兩】

右爲末作三分二分燒飯丸桐子大硃砂爲衣一分入巴豆霜一錢亦用燒飯丸每服硃砂者二十丸入巴豆者一丸漸加至利爲度後止服前丸

養血當歸地黃散

當歸地黃芍藥川芎槁本防風白芷【各一兩】細辛【五錢】

右依前煎服

廣利方治破傷風發熱

蔞子【九錢】滑石【三錢五分】南星蒼術赤芍藥陳皮炒栢黃連黃芩白芷甘艸【各五分】

右薑水煎服

右二方用竹瀝蔞實軰治破傷風熱痰脈洪者前方用南星半夏艸烏川烏軰則治破傷風寒痰脈無力者

白丸子治一切風痰壅盛手足頑麻或牙關急口眼歪斜半身不遂等癥

半夏【七兩生用】南星【二兩生用】川烏【去皮臍生用五錢】

右爲末用生薑汁調和丸桐子大每服一二十丸姜湯下

本事玉眞散治破傷風及打撲傷損項彊口噤欲死【南星有防風制其毒不麻人】

天南星【湯泡七次】防風【等分】

右爲末先以童子熱小便洗淨瘡口拭漧摻之良久渾身作癢瘡口出赤水是效又以溫酒調下一錢如牙關急腰背反張用藥二錢童子小便調服至死心頭微溫者急灌之亦可救累試累效

治打撲傷損腫痛傷風者

天南星半夏地龍【各等分】

右爲末用生薑薄荷汁調搽患處

薛氏醫案卷十二﹤子部﹐醫家類﹐薛氏醫案﹥

欽定四庫全書

薛氏醫案卷十三

明薛已撰

外科樞要一

論瘡瘍二十六脈所主

浮脈之診浮於指下按之不足舉之有餘再再尋之狀如太過瞥瞥然見於皮毛間其主表癥或爲風或爲虛浮而大散者心也浮而短濇者肺也浮而數者熱也而反惡寒者瘡疽之謂也洪脈之診似浮而大按舉之則泛泛然滿三部其狀如水之洪流波之湧起其主血實積熱瘡腫論曰脈洪大者瘡疽之病進也如瘡疽結膿未成者宜下之膿潰之後脈見洪大則難治若自利者不可救也

滑脈之診實大相兼往來流利如珠按之則累累然滑也其主或爲熱或爲虛此陽脈也瘡疽之病濃未潰者宜內消也膿潰之後宜托裏也所謂始爲熱終爲虛也數脈之診按之則呼吸之間動及六至其狀似滑而數也若浮而數則表熱沈而數則裏熱也又曰諸數爲熱仲景云脈數不時見則生惡瘡也又云肺脈俱數則生瘡也診諸瘡洪數者裏欲有膿結也

散脈之診似浮而散按之則散而欲去舉之則大而無力主气實而血虛有表無裏瘡腫膿潰之後而煩痛尙未痊退診其脈洪滑粗散者難治以其正气虛邪气實也又曰肢體沈重肺脈大則斃謂浮散者也

長脈之診按之則洪大而長出於本位其主陽气有餘也傷寒得之欲汗出自解也長而緩者胃脈也百病皆愈謂之長者則易治也

芤脈之診似浮而按之中央空兩邊實其主血虛或爲失血瘡腫之病診得芤脈膿潰後易治以其脈病相應故也

牢脈之診按之則實而且沈且浮而有牢堅之意若瘰癧結腫診得牢脈者不可內消也

實脈之診按舉有力而類結曰實經曰邪气勝則實久病虛人得此最忌瘡疽之人得此宜急下之以其邪气與臓腑俱實故也

脈之診按之則而其似者爲如按而不移如內繩而轉動以此爲異春脈浮而平不時見則爲飲爲痛主寒主虛瘡疽論曰內寒外熱欲發瘡疽也

脈之診似而按之如切繩而轉動其主切痛積癖凡瘡腫得之气血沈濇也亦主痛也濇脈之診按之則散而復來舉之則細而不足脈濇則气濇也亦主血虛瘡腫潰後得之無妨也

短脈之診按舉則不及本位內經曰短則气病以其無胃气也諸病脈短者皆難治瘡腫脈短眞气短也細脈之診按之則縈縈如珠絲而欲絕舉之如無而似有細而微其主亡陽衰也瘡腫之病脈來細而沈時值者裏虛而欲變癥也

微脈之診按之則軟小而極微其主虛也眞气後者生邪气勝者危瘡腫潰後脈微而勻舉自瘥也

遲脈之診按舉來遲呼吸定息方得三至其狀似【闕】而稍遲痼疾得之則善新疾得之則正气虛憊瘡腫得之潰後自痊

緩脈之診按之似遲而稍駃於遲仲景云陽脈浮大而濡陰脈浮大而濇陰陽同等謂之長緩脈見長緩百疾自瘳凡瘡腫潰後其脈濇遲緩者易愈以其脈病相應是有胃气也

沈脈之診舉之不足按之方見如爛綿其主邪气在髒也水气得之則逆此陰脈也瘡腫得之邪气深也伏脈之診比沈不同伏於筋下推筋而後見與沈相類而邪气益深矣

虛脈之診按之不足極大而軟輕舉指下豁然而空經曰脈虛則血虛血虛生寒陽气不足也瘡腫脈虛宜托裏和气養血也

軟脈之診按之則如帛在水中極軟而沈細亦謂之軟其主胃气弱瘡腫得之宜補虛排膿托裏

弱脈之診似軟而極微來微而似有仲景云微弱之脈綿綿如防漆之絕其主血气俱虛形精不足大抵瘡家沈遲濡弱皆宜托裏

促脈之診按之則去數來時一止而復來仲景云陽盛則促主熱蓄於裏也下之則和瘡腫脈促亦宜下之結脈之診按之則往來遲緩時一止而復來仲景云陰盛則結經曰促結則生代則死

代脈之診其止有常數而不忒如十動一止𨿽數十次皆見於十動之後如二十動一止𨿽數十次皆見於二十動之後代者气衰也諸病見之不祥凡瘡腫之病脈促結者難治而況見代脈乎

動脈之診見於關上無頭尾如豆大厥厥然而動揺者是也脈經曰陰陽相搏故謂之動動於陽則陽气虛而發厥動於陰則陰气虛而發熱是陽生於尺而動於寸陰生於寸而動於尺不可不辧也

謹按脈者人生之造化病機之外見醫家之凖繩不可不精究而熟察至於太谿衝陽又爲診法之要生死之機也故十二經脈皆系於生气是气者人之根本寸口脈平而死者生气獨絕於內也難經云上部有脈下部無脈其人當吐不吐者死上部無脈下部有脈𨿽困無能爲害是脈有根本人有元气也夫人之受气於谷乃傳於臟腑淸者爲榮濁者爲衛榮行脈中衛行脈外陰陽相貫如環無端周流一身晝夜各有常度其不相應者病也病至於甚脈道乃乖抑嘗治雀啄屋漏之類若因藥餌尅伐所致急用參茋歸術姜附之劑多有復生者不可遂棄而不治也

論瘡瘍五善七惡主治

瘡瘍之癥有五善有七惡五善見三則瘥七惡見四則危夫善者動息自寧飲食知味便利調勻膿潰腫消水鮮不臭神彩精明語聲淸朗體气和平是也此屬腑癥病微邪淺更能愼起居節飲食勿藥自愈惡者乃五臓虧損之癥多因元气虛弱或因膿水出多气血虧損或因汗下失宜榮衞消爍或因寒涼尅伐气血不足或因峻厲之劑胃气受傷以致眞气虛而邪气實外似有餘而內實不足法當純補胃气多有可生不可因其惡遂棄而不治若大渴發熱或泄防淋閉者邪火內淫一惡也竹葉黃茋湯气血俱虛八珍湯加黃茋麥門五味山茱茰如不應佐以加減八味丸煎服膿血旣泄腫痛尢甚膿色敗臭者胃气虛而火盛二惡也人參黃茋湯如不應用十全大補湯加麥門五味目視不正黑睛小白睛靑赤瞳子上視者肝腎陰虛而目系急三惡也六味丸料加炒山梔麥門五味如不應用八珍湯加炒山梔麥門五味喘粗短气恍惚嗜臥者脾肺虛火四惡也六君加大生薑如不應用補中益气湯加麥門五味心火刑尅肺金人參平肺散陰火傷肺六味丸加五味子煎服肩背不便四肢沈重者脾腎虧損五惡也補中益气湯加山茱茰山藥五味如不應用十全大補湯加山茱茰山藥五味不能下食服藥而嘔食不知味者胃气虛弱六惡也六君子湯加木香砂仁如不應急加附子聲嘶色敗唇鼻靑赤面目四肢浮腫者脾肺俱虛七惡也補中益气湯加大棗生薑如不應用六君子湯加炮姜更不應急加附子或用十全大補湯加附子炮姜腹痛泄瀉咳逆昏憒者陽气虛寒气內淫之惡癥也急用托裏溫中湯後用六君子湯加附子或加姜桂溫補此七惡之治法也此外更有潰後發熱惡寒作渴或怔忡驚悸寤寐不寧牙關急或頭目赤痛自汗盜汗寒戰咬牙手撒身熱脈洪大按之如無或身熱惡衣欲投於水其脈浮大按之微細衣厚仍寒此血气虛極傳變之惡癥也若手足逆冷肚腹疼痛泄利腸鳴飲食不入喫逆嘔吐此陽气虛寒气所乘之惡癥也若有汗而不惡寒或無汗而惡寒口噤足冷腰背反張頸項勁彊此血气虛極變痙之惡癥也急用參茋歸術附子救之間有可生者大抵虛中見惡癥者難治實癥無惡候者易治宋時齊院令𨿽嘗纂其狀而未具其因皇明陶節庵𨿽各立一方亦簡而未悉予故補其缺云

論瘡瘍當明本末虛實

瘡瘍之作皆由膏粱厚味醇酒炙房勞過度七情鬰火陰虛陽輳精虛气節命門火衰不能生土榮衞虛弱外邪所襲气血受傷而爲患當審其經絡受證標本緩急以治之若病急而元气實者先治其標病緩而元气虛者先治其本或病急而元气又虛者必先治其本而兼以治標大要腫髙臖痛膿水稠粘者元气未損也治之則易漫腫微痛膿水淸稀者元气虛弱也治之則難不腫不痛或漫腫黯黑不潰者元气虛甚治之尢難者也主治之法若腫髙焮痛者先用仙方活命飲解之後用托裏消毒散漫腫微痛者用托裏散如不應加姜桂若膿出而反痛气血虛也八珍散不作膿不腐潰陽气虛也四君加歸茋肉桂不生肌不收斂脾气虛也四君加芍藥木香惡寒憎寒陽气虛也十全大補加姜桂晡熱內熱陰血虛也四物加參術欲嘔作嘔胃气虛也六君加炮姜自汗盜汗五臓虛也六味丸料加五味子食少體倦脾气虛也補中益气加茯苓半夏喘促咳脾肺虛也前湯加麥門五味欲嘔少食脾胃虛也人參理中湯腹痛泄防脾胃虛寒也附子理中湯小腹痞足脛腫脾腎虛也十全大補湯加山茱山藥肉桂泄防足冷脾腎虛寒也前藥加桂附熱渴淋祕腎虛陰火也加減八味丸喘淋祕肺腎虛火也補中益气湯加減八味丸大凡怯弱之人不必分其腫潰惟當先補胃气或疑參茋滿中間有用者又加發散敗毒所補不償所損又有泥於气質素實或有痰不服補劑者多致有誤殊不知瘡瘍之作緣陰陽虧損其膿旣泄气血愈虛豈有不宜補者哉故丹溪先生云但見腫痛參之脈癥虛弱便與滋補气血無虧可保終吉

論瘡瘍用鍼宜禁

瘡瘍之癥毒气已成者宜用托裏以速其膿膿成者當驗其生熟深淺而鍼之若腫髙而軟者發於血脈腫下而堅者發於筋脈肉色不變者附於骨也小按便痛者膿淺也大按方痛者膿深也按之而不復起者膿未成也按之而復起者膿已成也膿生而用鍼气血旣泄膿反難成若膿熟而不鍼腐潰益深瘡口難斂若瘡深而鍼淺內膿不出外血反泄若瘡淺而鍼深內膿𨿽出良肉受傷若元气虛弱必先補而後鍼其膿一出諸癥自退若膿出而反痛或煩躁嘔逆皆由胃气虧損宜急補之若背瘡熱毒熾盛中央肉黯內用托裏壯其脾胃外用烏金膏塗於黯處其赤處漸髙黯處漸低至六七日間赤黯之界自有裂紋如刀劃然黯肉漸潰矣當用鈚鍼利剪徐徐去之須使不知疼痛不見鮮血爲妙𨿽有裂紋膿未流利及膿水𨿽出而仍痛此皆未通於內並用鍼於紋中引之患於背脾之間肉腐膿出腫痛仍作此內有毒筋間膈膿未通耳尢宜引之若元气虛弱誤服尅伐患處不痛或肉將死急溫補脾胃宜有生者後須純補之藥庶可收斂若妄用刀鍼去肉出血則气無所依附气血愈虛元气愈傷矣何以生肌收斂乎

論瘡瘍作嘔欲嘔

瘡瘍作嘔不可泥於毒气內攻而槪用敗毒等藥如熱甚焮痛邪气實也仙方活命飲解之作膿焮痛胃气虛也托裏消毒散補之膿熟脹痛气血虛也先用托裏散後用鍼以泄之焮痛便祕熱蘊於內也內疏黃連湯導之若因寒藥傷胃而嘔者托裏健中湯胃寒少食而嘔者托裏益中湯中虛寒淫而嘔者托裏溫中湯肝木乘脾土而嘔者托裏益淸湯胃脘停痰而嘔者托裏淸中湯脾虛自病而嘔者托裏益黃湯鬰結傷脾而嘔者托裏越鞠湯若不詳究其源而妄用攻毒之藥則瘇者不能潰潰者不能斂矣丹溪𨿽曰腫脹時嘔當作毒气攻心治之潰脹時嘔當作陰虛補之殊不知此大槪言之耳卽內經諸痛癢瘡皆屬心火之意況今之熱毒內攻而嘔者寡脾內虛寒而嘔者多豈可執前聖之言而藥今人之病歟

治驗

進士張徳背疽微腫微赤飲食少思余用六君等藥膿成而潰再用大補陽气之類肉生而斂忽寒熱作嘔患處作腫候其脈浮大鼓指按之若無形气殊倦余謂之曰此胃气虛憊非瘡毒也彼云果因侵晨登厠聞穢气始作信夫先生胃气之說也用補托而斂

一男子腹患癰腫硬不潰乃陽气虛弱嘔吐少食乃胃气虛寒法當溫補脾胃假如腫赤痛甚煩躁脈實而嘔爲有餘當下之腫硬不潰脈弱而嘔爲不足當補之若痛傷胃气或感寒邪穢气而嘔者𨿽腫脹猶當助胃壯气彼不信仍服攻伐藥而果歿

論瘡瘍用汗下藥

仲景先生治傷寒有汗吐下三法東垣先生治瘡瘍有疏通托裏和榮衞三法用之得宜厥疾瘳矣假如瘡瘍瘇硬木悶煩熱便祕脈沈而實其邪在內當先疏其內以下之焮瘇作痛便利調和脈浮而洪其邪在表當先托其裏以汗之元戍云榮衞充滿抑遏而爲癰者當泄之以奪盛熱之气榮衞虛弱壅滯而爲癰者當補之以接虛怯之气又東垣先生云瘡瘍𨿽面赤伏熱不得攻裏裏虛則下利仲景先生云瘡家𨿽身體疼痛不可發汗汗之則發痙苟不詳審妄爲汗下以致血气虧損毒反延陷少壯者難以潰斂老弱者多致不救

治驗

給事錢南郭腹患癰已成余用托裏之藥漸起發彼惑於眾論用行气破血以圖內銷形體甚勘飲食益少患處頓陷色黯堅硬按之不痛余用大補之劑色赤腫起膿熟鍼之再用托裏腫硬漸消而愈

一男子腹內作痛腹外微腫或用藥汗之外無形色脈數無力此元气虧損毒不能外起遂與參茋歸術之類數劑漸發於外又數劑膿成而欲鍼之惑於人言用大黃白芷穿山甲之類引膿從便出以致水防不止患處平陷自汗盜汗發熱作渴不食仍用前藥加半夏陳皮姜桂四劑形气漸復又數劑鍼去其膿仍用補劑喜年防未婚而痊

論瘡瘍圍寒涼之藥

內經云五臓不和九竅不通六腑不和畱結爲癰又云形傷痛气傷瘇此則臓腑不和瘡發於外也明矣塗貼寒涼豈能調和臓腑宣通气血耶設使瘇痛熱渴脈滑數而有力屬純陽宜內用濟陰丹外用益陽散則熱毒自解瘀滯自散若似瘇非瘇似痛非痛似潰不潰似赤不赤脈洪數而無力屬半陽半陰宜內用沖和湯外用陰陽散則气血自和瘀滯自消若微瘇微痛或色黯不痛或堅硬不潰脈洪大按之微細軟弱屬純陰宜內服回陽湯外敷抑陰散則脾胃自健陽气自回丹溪先生云敷貼之劑應酬輕小熱癥耳若不辧其陰癥陽癥之所由分而妄敷寒涼之劑迷塞腠理凝滯气血毒反內攻而肉反死矣況運气得寒而不健瘀血得寒而不散瘀肉得寒而不潰新肉得寒而不生治者審焉

治驗

閣老翟石門子耳下作痛內服外敷皆寒涼敗毒更加瘇痛項間瘇硬肉色如故內焮連胸余適考滿到京邀視之𨿽瘇堅而脈滑數此膿內潰也𨿽足三陽熱毒之癥爲寒涼凝結不能外潰先用六君子補中益气各二劑調補脾胃升發陽气患處赤軟鍼出瘀膿甚多仍服至數劑而愈

秋官李北山腿患癰內外用敗毒寒涼因痛極刺出膿瘀方知爲癰瘡口開張肉紫冷陷外無瘇勢此陽气虛寒而不能收斂用豆豉餅六君子加藿香砂仁炮姜飲食進而患處暖再以十全大補湯元气復而瘡口愈一男子腿瘇一塊經年不消飲食少思彊食則脹或作瀉日漸消瘦兩尺脈微細此命門火衰不能生土以致脾胃虛寒以八味丸治之飲食漸進瘇患亦消

論瘡瘍泥用定痛散

瘡瘍之作由六淫七情所傷其痛也因气血凝滯所致假如熱毒在內便祕而作痛者內疏黃連湯導之熱毒熾盛焮腫而作痛者黃連解毒散治之不應仙方活命飲解之瘀血凝滯而作痛者乳香定痛散和之作膿而痛者托裏消毒散排之膿脹而痛者鍼之膿潰而痛者補之若因气虛而痛四君加歸茋血虛而痛四物加參茋腎虛而痛六味地黃丸口漧作渴小便頻數者加減八味丸此皆止痛之法也丹溪先生云膿出而反痛此爲虛也宜補之穢气所觸者和解之風寒所逼者溫散之若泥用乳沒斯執方矣

治驗

鴻臚蘇龍溪小腹內瘇脹作痛大小便祕結作渴飲冷脈洪數而實用黃連解毒二劑瘇痛頓止二便調和用活命飲而全愈

一儒者臀患癰瘇焮痛甚用活命飲隔蒜灸而消後因飲食勞倦腫痛惡寒發熱頭疼用補中益气湯頻用蔥熨法兩月餘而消

一婦人脇下作痛色赤寒熱用小柴胡湯加山梔川芎以淸肝火而愈但經行之後患處作痛用八珍湯以補气血而安若肝膽二經血燥气逆所致當用小柴胡湯加山梔膽艸芎歸主之若久而脾胃虛弱用補中益气爲主若兼气郁傷脾而患間以歸脾湯若朝涼暮熱飲食少思當以逍遙散爲主

論瘡瘍用生肌之藥

夫肌肉者脾胃之所主收斂者气血之所使但當純補脾胃不宜泛敷生肌之劑夫瘡不生肌而色赤甚者血熱也四物加山梔連翹色白而無神者气虛也四君加當歸黃茋晡熱內熱陰血虛也四物加參術膿水淸稀者气血虛也十全大補湯食少體倦脾气虛也補中益气湯煩熱作渴飲食如常胃火也竹葉黃茋湯不應竹葉石膏湯熱渴而小便頻數腎水虛也用加減八味丸料煎服若敗肉去後新肉微赤四沿白膜者此胃中生气也但用四君子湯以培補之則不日而斂若妄用生肌之藥餘毒未盡而反益甚耳殊不知瘡瘍之作由胃气不調瘡瘍之潰由胃气腐化瘡瘍之斂由胃气榮養東垣先生云胃乃生發之源爲人身之本丹溪先生亦謂治瘡瘍當助胃壯气使根本堅固誠哉是言也可不愼哉

治驗

銀臺鄭敬齋腿患癰瘡口不斂余考績到京請治者皆用十宣散之類云旬日收斂至今未應何也余診其脈浮大按之微細此因脾气虛弱遂用補中益气加茯苓半夏壯其脾胃不數日而瘡斂矣

昆庠王子大背患疽年餘瘡口少許不斂色黯陷下面色痿黃形气怯弱脈浮緩而澁此脾肺气虛也用十全大補湯加附子少許數劑而元气漸復卻去附子又三十餘劑全愈而領鄕薦

論瘡瘍去腐肉

瘡瘍之癥膿成者當辧其生熟淺深肉死者當驗其腐潰連脫丹溪先生云癰疽因積毒在臓腑當先助胃壯气爲主使根本堅固而行經活血佐之令其內消余嘗治脈癥虛弱者用托裏之藥則气血壯而肉不死脈證實熱者用淸熱之劑則毒气退而肉自生凡瘡聚於筋骨之間肌肉之內皆因血气虛弱用十全大補湯壯其脾胃則未成自散己成自潰又何死肉之有若不大痛或木痛或不赤或內膿不潰或外肉不腐乃气血虛弱宜用桑枝灸及十全大補加姜桂壯其陽气則四畔卽消瘡頭卽腐其毒自解又何待於鍼割若脾胃虛弱飲食少思用六君倍加白術壯其榮气則肌肉受毒者自活已死者自潰已潰者自斂若初起或因尅伐或犯房事以致色黯而不痛者乃陽气脫陷變爲陰癥急用參附湯溫補回陽亦有可生

治驗

吳庠史邦直之內仲夏患背疽死肉不潰發熱痛甚作嘔少食口漧飲湯脈洪大按之如無此內眞寒而外假熱當捨時從癥先用六君加炮姜肉桂四劑飲食頓進諸癥頓退復用十全大補湯仍加姜桂之類五十餘劑而死肉潰又五十餘劑而新肉生斯人气血充盛而瘡易起易斂使醫者逆知預爲托裏必無此患

論瘡瘍未潰用敗毒之藥

瘡瘍之癥當察經之傳受病之表里人之虛實而攻補之假如瘇痛熱渴大便祕結者邪在內也疏通之瘇焮作痛寒熱頭疼者邪在表也發散之焮瘇痛甚者邪在經絡也和解之微瘇微痛而不作膿者气血虛也補托之漫瘇不痛或不作膿或膿成不潰者气血虛甚也峻補之色黯而微瘇痛或膿成不出或腐肉不潰者陽气虛寒也溫補之若泥其未潰而槪用敗毒復損脾胃不惟瘇者不能成膿而潰者亦難收斂七惡之癥蜂起多致不救丹溪先生云瘇瘍內外皆壅宜以托裏表散爲主如欲用大黃寧無孟浪之非潰瘍內外皆虛宜以托裏補接爲主如欲用香散未免虛虛之失治者審之

治驗

一男子不愼房勞背胛瘇髙三寸許濶徑尺餘自汗盜汗內熱發熱口漧飲湯脈浮大按之弱濇此精虛气節爲患用十全大補加五味麥門山茱山藥四劑諸癥悉退因余他往別用流气飲一劑虛癥悉具腫硬如石餘仍以前藥六劑而愈

一儒者背瘇一塊按之則軟肉色如故飲食如常勞則吐痰體倦此脾气虛而痰滯用補中益气加茯苓半夏少加羌活外用陰陽散以薑汁調搽而消後因勞頭暈作嘔仍以前藥去羌活加生薑蔓荊子而愈

昆庠馬進伯母左脾連脇作痛遣人索治余意此鬰怒傷肝脾用六君加桔梗枳殻柴胡升麻彼別用瘡藥益甚始請治其脈右關長按之軟弱左關洪按之濇滯乃脾土不及肝木太過因飲食之毒七情之火也遂用前藥四劑脈癥悉退再加芎歸全愈此等癥誤用敗毒行气破血導痰以致不起者多矣

論瘡瘍用鍼勿忌凥神

鍼灸之法有太乙人神周身血忌逐年凥神逐日人神而其穴有禁鍼禁灸之論犯之者其病難瘳理固然也但瘡瘍气血已傷肌肉已壞宜迎而奪之順而取之非平人鍼灸之比何忌之有外科精義云瘡瘍之癥毒气無從而解膿瘀無從而泄反攻於內內旣消敗欲望其生豈可得乎危惡之發於致命之所禍在反掌腹癰囊癰二便不通胸腹脹悶唇疔喉痺咽喉瘇塞其禍尢速患者審之

論瘡瘍陽气脫陷

瘡瘍陽气脫陷或因尅伐之劑或因膿血大泄或因吐防之後或因誤而入房若發熱頭痛小便淋濇或滑數便血目赤煩喘自汗發熱气短頭暈體倦熱渴意欲飲水投水惡寒憎寒身熱惡衣揚手擲足汗出如水腰背反張鄭聲不絕此無根虛大之假熱癥若畏寒頭痛咳逆嘔吐耳瞶目蒙小便遺難防利腸鳴裏急腹痛玉莖短縮冷汗時出齒牙浮痛肢體麻痺或厥冷身痛或咬舌嚙唇舌根彊硬此陽气脫陷之眞寒癥皆勿論其脈勿論其瘡但見一二急用參附湯補之多有復生者大凡潰後勞役元气虧損或夢遺精脫或滑數便血或外邪乘之或誤用寒涼气血脫陷而致斯癥治以前藥亦有復生者

治驗

內翰楊臯湖孟夏患背疽服尅伐之劑二旬餘矣漫瘇堅硬重如負石隔蒜灸五十餘壯背遂輕以六君加砂仁二劑涎沫湧出飲食愈少此脾虛陽气脫陷劑用溫補反嘔不食仍用前藥作大劑加附子姜桂又不應遂以參茋各一斤歸術陳皮各半斤附子一兩煎服三日而盡流涎頓止腐肉頓潰飲食頓進再用姜桂等藥托裏健脾腐脫而瘡愈矣

少參史南湖之內夏患疽不起發脈大而無力發熱作渴自汗盜汗用參茋大補之劑益加手足逆冷大便不寛喘促時嘔脈微細按之如無惟太衝不絕仍以參茋白術當歸陳皮茯苓計斤許加附子五錢水煎二鐘作一服諸癥頓退脈息頓復翌日瘡起而潰仍用前藥四劑後日用托裏藥調理兩月餘而消

遜婦臥牀十三年矣嘉靖癸夘遭回祿益加憂鬰甲辰三月右肩下發一塊焮瘇如甌中赤外白先用涼藥一劑不解次用十宣散四劑加痛略紅迎徐南樓視之連投參茋丁桂防芷之劑膿潰徐云無恙矣辭後暈嘔逆惡寒戰栗頂陷膿淸偶檢翁外科發揮至發背門云若初起一頭如黍不瘇不赤煩躁便祕四五日間生頭不計其數瘡口各如含一粟名曰蓮房發云云始駭爲惡癥治法𨿽詳不諳於行迎翁至診云辛涼解散气血兩虛者忌之連投參茋歸術地黃姜附大劑瘇髙膿稠兼絍烏金膏數日果腐落筋如脂膜者數片人參每服加至八錢日進二服逾兩月平復立齋翁術之淵微他醫孰能知之病婦非翁必誤入鬼錄矣謹附此以告後人毋爲時醫之誤當知翁術之奇布在方冊徳澤普濟與天地仝悠久矣晚生陳遜頓首識

論瘡瘍發熱煩躁

瘡瘍發熱煩躁或出血過多或潰膿大泄或汗多亡陽或下多亡陰以致陰血耗散陽無所依浮散於肌表之間而非火也若發熱無寐血虛也用聖愈湯兼汗不止气虛也急用獨參湯發熱煩躁肉瞤筋惕气血虛也用八珍湯大渴而赤脈洪大而虛陰虛發熱也用當歸補血湯肢體微熱煩躁面赤脈沈而微陰盛發躁也用四君加姜附東垣云晝發熱而夜安靜是陽气自旺於陽分也晝安靜而夜發熱是陽气下陷於陰中也如晝夜俱發熱者重陽無陰也當峻補其陰故王太僕云如大寒而甚熱之不熱是無火也當治其心如大熱而甚寒之不寒是無水也熱動復止倐忽往來時動時止是無水也當助其腎故心盛則生熱腎盛則生寒腎虛則寒動於中心虛則熱收於內又熱不勝寒是無火也寒不勝熱是無水也夫寒之不寒責其無水熱之不熱責其無火熱之不久責心之虛寒之不久責腎之弱治者當深味之

治驗

操江都憲伍松月背瘡愈後大熱誤爲熱火用苦寒藥一鐘寒熱益甚欲冷水浴身脈浮大按之全無餘曰此陽气虛浮於肌表無根之火也急用六君子加附子一劑而愈

春元沈霓川之內暑月面生痤癤乘涼入風面目浮腫越二日左臂腫痛癮疹如丹背脇髀股等處發腫塊三四肉色不紅痛甚晝夜號呼寒熱往來飲食不思服活命飲及行气敗毒之劑其勢愈熾肝脈浮濇脾脈弱此屬二經榮气不從風邪乘虛流注經絡爲患先以八珍加黃茋柴胡靑皮數劑腫處漸漸紅臖又以十全大補加金銀花白芷龍膽艸貝母十餘劑脇腿二處潰濃碗許余瑰漸平仍服十全大補湯調理月餘而安向使專於祛風攻毒鮮不敗事矣

一儒者患流注發熱作渴頭痛自汗脈洪大按之無力此气血虛寒也用十全大補加麥門五味治之其癥益甚仍用前藥加附子一錢四劑諸癥悉退卻去附子加肉桂二十餘劑气血漸復又因勞心發熱惡寒飲食減少此脾胃復傷元气下陷用補中益气加附子一錢二劑熱止食進仍用大補元气而安後因考試不利懷抱不舒更兼勞役飲食日少形气日衰吐痰作渴頭痛惡寒或熱來復去或不時而動仍用補中益气數劑諸癥漸愈元气漸復乃去附子再加肉桂五分百餘劑而愈一男子背瘡不斂小便赤澁臖腫發熱口漧體倦脈洪數而無力用參茋歸術熟地芎芍陳皮麥門五味炙艸肉桂以補元气引火歸經脈癥益甚此藥力未能及也再劑頓退卻去肉桂又數劑而愈此癥因前失補元气故耳

論瘡瘍輕癥用重劑

人生气血有虛實瘡瘍所發有輕重治療之法有攻補元戎云若人气血壅盛榮衞充滿抑遏不行腐化而爲癰者當泄之以奪盛熱之气若人飲食少思精神衰弱榮衞短濇寒搏而爲癰者當補之以接虛怯之气丹溪先生云瘇瘍內外皆虛宜以補接行散爲主大扺用藥之法如執權衡當察病勢輕重邪畜表裏瘡毒腫潰元气虛實若不詳究其因率爾投治實實虛虛七惡之禍不能免矣治者審之

治驗

吳庠盛原慱掌後患疔紅絲至腕惡寒發熱勢屬表癥與奪命丹一服紅絲頓消又用和解之劑大勢已退彼別服敗毒藥發熱口漧紅絲仍見脈浮大而虛此气血受傷而然以補中益气湯主之而愈蓋奪命敗毒性尢猛烈瘡邪已散而復用之是誅伐太過失內經之防矣一儒者元气素弱余補其气血出膿而愈後因勞役瘡痕作癢乃別服敗毒藥一劑以致口噤舌彊手足搐搦痰涎上湧自汗不止此气血傷而發痙也用十全大補加附子一錢灌服而蘇一男子患疔服奪命丹汗不止而瘡不痛熱不止而便不利此汗多亡陽毒气盛而眞气傷矣用參茋歸木芍藥防風五味二劑諸癥悉愈惟以小便不利爲憂余曰汗出不宜利小便汗旣止陽气復而自利矣仍用前藥去防風加麥門倍用當歸黃茋四劑便行瘡潰而愈

論瘡瘍當捨時從癥

經云諸痛癢瘡瘍皆屬心火若腫赤煩躁發熱引冷便祕作渴脈洪數實是其常也𨿽在嚴寒之時必用大苦寒之劑以防熱毒若脈細皮寒防利腸鳴飲食不入嘔吐無時手足逆冷是變常也𨿽在盛暑之時必用大辛溫之劑以助陽气內經曰用寒逺寒用熱逺熱有假者反之𨿽違其時必從其癥

論瘡瘍大便祕結

東垣先生云瘡瘍熱毒深固嘔啘心逆發熱而煩脈沈而實瘇硬木悶大便祕結此毒在臓宜疎通之故曰疎通其內以絕其源又曰瘡瘍及諸病面赤𨿽伏火熱不得妄攻其裏而陽气拂鬰邪气在經宜發表以去之故曰火鬰則發之凡大便不通者乃直腸漧涸也宜用豬膽汁導之若腸胃气虛血涸而不通者宜用十全大補湯培養之若瘡癥屬陽或因入房傷腎而不通者宜用前湯加姜附回陽多有得生者經云腎開竅於二陰藏精於腎津液潤則大便如常若潰瘍有此因气血虧損腸胃漧涸當大補爲善設若不審虛實而一於疏利者鮮有不誤

治驗

捨親居賔鷗仲夏患發背黯腫尺餘皆有小頭如鋪黍狀四日矣此眞气虛而邪气實遂隔蒜灸服活命飲二劑其邪頓退乃純補其眞又將生脈散以代茶飲瘡邪大退余因他往三日復視之飲食不入中央肉死大便祕結小便赤濁余曰中央肉死毒气盛而脾气虛也大便不通腸虛而不能傳送小便赤濁脾虛而火下陷治亦難矣彼始云莫非間斷補藥之過予曰然乃急用六君子加當歸柴胡升麻飲食漸進大便自通外用烏金膏塗中央三寸許四圍紅瘇漸消中央黑腐漸去乃敷當歸膏用地黃丸與前藥間服將百劑而愈

一男子腿患癰因服尅伐虧損元气不能成膿余爲托裏而潰大補而斂但大便結燥用十全大補湯加麥門五味而潤月餘仍結惑於人言乃服潤腸丸而瀉不止余用補中益气送四神丸數服而止

論瘡瘍大便防痢

瘡瘍大便泄防或因寒涼尅伐脾气虧損或因脾气虛弱食不尅化或因脾虛下陷不能升舉或因命門火衰不能生土或因腎經虛弱不能禁止或因脾腎虛寒不能司職所主之法若寒涼傷脾用六君加木香砂仁送二神丸脾虛下陷用補中益气送二神丸命門火衰用八味丸料送四神丸腎虛不禁用姜附湯加吳茱茰五味脾腎虛寒用參附湯送四神丸病機云脈沈而細身不動作睛不了了飲食不下鼻準气息者姜附湯主之身重四肢不舉者參附湯主之仲景先生云下痢腸鳴當溫之脈遲痛未止當溫之大孔痛當溫之心痛當救裏可與理中附子四逆輩精要云癰疽嘔防腎脈虛者不治此發內經之微防也凡此實難治之癥如按前法治之多有可生者

治驗

禦醫王彭峯之內年逾四十背疽不起發泄防作嘔食少厥逆脈息如無屬陽气虛寒用大補劑加附子姜桂不應再加附子二劑防愈甚更以大附子姜桂各三錢參茋歸術各五錢作一劑腹內始熱嘔防乃止手足漸溫脈息遂復更用大補而潰再用托裏而斂十年後仍患脾胃虛寒而歿

論瘡瘍小便淋漓頻數不利

瘡瘍小便淋漓頻數或莖中濇者腎經虧損之惡癥也宜用加減八味丸以補陰足脛逆冷者宜用八味丸以補陽若小便頻而黃者宜用四物湯加參術麥門五味以滋肺腎若小便短而少者宜用補中益气加山藥麥門五味以補脾肺若熱結膀胱而不利者宜用五淋散以淸熱若脾气燥而不能化者宜用黃芩淸肺飲以滋陰若膀胱陰虛陽無以生者宜用六味丸若膀胱陽虛陰無以化者宜用滋腎丸腎虛之患多傳此癥非滋化源不救若用黃栢知母反防其陽以速其危若老人陰痿思色精內敗莖中痛而不利者用加減八味丸加車前牛膝不應更加附子多有復生者若精已竭而復耗之大小便中牽痛愈痛則愈便愈便則愈牽痛以前藥加附子亦有復生者王太僕云無陰則陽無以化無陽則陰無以生當滋其化源苟專用淡滲復損眞陰乃速其危也

治驗

職方王的塘背疽潰後小便淋漓或時自遺作渴引飲煩熱不寐瘡口焮赤時或如灼時或似遺余曰此腎虛之惡癥用加減八味丸加麥門數劑而痊

太守朱陽山患背疽漫腫色黯微痛作渴瘡頭數十左尺洪數按之有力此腎虛之癥先用活命飲二劑以殺其毒午前以參茋歸木之類壯气血午後以加減八味丸料固腎气喜其未用敗毒之藥元气未損故數日膿出肉腐而愈

駕部林汝玉冬不衣綿作渴飲冷每自喜壯實哂余衣綿診其脈數大無力余曰至火令當求余也三日間果背熱便祕脈濇用四物加芩連山梔數劑大便稍和卻去芩連加參術茯苓二十餘劑及前丸半斤許渴減六七背熱亦退至夏背發一疽純用托裏之劑而斂封君袁懷雪背疽發熱作渴脈數無力用四物加黃栢知母參山梔連翹五味麥門銀花背疽漸退又加白芷參茋腐肉盡潰因停藥且勞熱渴仍作乃以參茋歸芷炙艸山藥山茱茯苓澤防肉桂而愈又以六味丸十全大補而斂

論瘡瘍作渴

瘡瘍作渴若焮痛發熱便利調和者上焦熱也用竹葉石膏湯腫痛發熱大便祕澁者內臓熱也用四順淸涼飲焮腫痛甚者熱毒蘊結也用仙方活命飲漫腫微痛者气血虛壅也用補中益气湯若因胃火銷爍而津液短少者用竹葉黃茋湯若因胃气虛而不能生津液者用補中益气湯若因胃气傷而內亡津液者用七味白術散若因腎水漧涸作渴或口舌漧燥者用加減八味丸或先口漧作渴小便頻數而後患疽或疽愈後作渴飲水或舌黃漧硬小便數而疽生者尢其惡也苟能逆知其因預服加減八味丸補中益气湯以滋化源可免是患

論瘡瘍出血

瘡瘍出血因五臓之气虧損虛火動而錯經妄行也當求其經審其因而治之若肝熱而血妄行者四物炒梔丹皮苓術肝虛而不能藏血者六味地黃丸心虛而不能生血者四物炒連丹皮苓術脾虛熱而不能統血者四君炒梔丹皮若脾經鬰結用歸脾湯加五味子脾肺气虛用補中益气加五味子气血俱虛用十全大補陰火動用六味丸加五味子大凡失血過多見煩熱發渴等癥勿論其脈急用獨參湯以補气經云血生於气苟非參茋歸術甘溫等劑以生心肝之血決不能愈若發熱脈大者不治凡患血癥皆當以犀角地黃湯爲主

治驗

翰林屠漸山年四十患濕毒瘡疾誤用輕粉之劑虧損元气久不能愈一日將晡之際診之肝脈忽洪數而有力余曰何肝脈之如此侵晨瘡出黯血三四碗體倦自汗𨿽甚可畏所喜血黯而脈靜余曰此輕粉之熱血受其毒而妄行輕粉之毒亦得以泄邪气而眞气虛也當急用獨參湯主之餘重其爲人體卹甚篤但惑於他言不果致邪气連綿不已惜哉

一男子背瘡出血煩躁作渴脈洪大按之如無此血脫髮躁用當歸補血湯二劑少愈又以八珍加黃茋山梔數劑全愈

一婦人潰後吐鮮血三碗許余用獨參湯而血止用四君熟地芎歸而瘡愈此血脫補气陽生陰長之理也若用涼血降火沈陰之劑脾胃生气復傷不惟血不歸源而死無疑矣

一老婦手大指患疔爲人鍼破出鮮血手背俱瘇半體皆痛神思昏憒五日矣用活命飲始知痛在手瘡勢𨿽惡不宜大攻再用大補劑又各一劑外用隔蒜灸喜此手背赤瘇而出毒水又各一劑赤瘇漸潰又用托裏藥而瘥

南儀部賀朝卿陞山西少參別時余見其唇鼻靑黑且時搔背問其故曰有一小瘡耳余與視之果疽也此脾胃敗壞爲不治之癥余素與善悲其途次不便殯殮遂托其僚友張東沙輩彊畱之勉與大補但出紫血虛極也或謂毒熾不能爲膿乃服攻毒藥一鐘以致嘔逆脈脫果卒於南都

僉憲張碧崖腰患疽醉而入房脈洪數兩尺更大餘辭不治將發舟其子彊畱頃間吐臭血五六碗余意此腎經虛火而血妄行血必從齒縫出將合肉桂等補腎制火之藥各用罐別煎熟聽用血止拭齒視之果然遂合一鐘冷服之熱渴頓止少頃溫服一鐘脈細欲脫气息奄奄得藥則脈少復良久仍脫其子疑內有膿欲刺之餘曰必無乃以鵝翎管絍內果如餘言次日脈脫腳寒至膝腹內如冰急用六君加姜附腹始溫膿始潰瘡口將完彼因侍者皆愛妾又患小便不通此陰已痿而思色以降其精精內敗不出而然耳用加減八味丸料加參茋白術一劑小便𨿽愈瘡口不斂而殮

薛氏醫案卷十三﹤子部﹐醫家類﹐薛氏醫案﹥

欽定四庫全書

薛氏醫案卷十四

明薛已撰

外科樞要二

腦疽

腦疽屬膀胱經積熱或濕毒上湧或陰虛火熾或腎水虧損陰精消涸初起腫赤痛甚煩渴飲冷脈洪數而有力乃濕熱上湧當用黃連消毒散並隔蒜灸以除濕熱漫瘇微痛渴不飲冷脈洪數而無力乃陰虛火熾當用六味丸及補中益气湯以滋化源若口舌漧燥小便頻數或淋漓作痛乃腎水虧損急用加減八味丸及前湯以固根本引火歸經若不成膿不腐潰陽气虛也四君加歸茋不生肌不收斂脾气虛也十全大補湯若色黯不潰或潰而不斂乃陰精消涸名曰腦爍爲不治若攻補得宜亦有可愈治者審焉

治驗

一婦人患前癥口漧舌燥內服淸熱外敷寒涼色黯不臖胸中气噎此內眞寒而外假熱也彼疑素有痰火不欲溫補余以參茋各五錢姜桂各三錢一劑頓然潰又用大補藥而愈

一婦人冬間患此腫痛熱渇余用淸熱消毒藥潰之而愈次年三月其舌腫大徧身發疔如卜萄不計其數手足尢多乃脾胃受毒也先各刺出黒血隨服奪命丹七粒出臭汗瘡熱益甚便祕二日與大黃芩連各三錢升麻白芷山梔薄荷連翹各二錢生甘艸一錢水煎三五沸服之大小便出臭血甚多下體稍退乃磨入犀角汁再服舌本及齒縫出臭血諸毒乃消更以犀角地黃湯而愈

耳瘡

耳瘡屬手少陽三焦經或足厥陰肝經血虛風熱或肝經燥火風熱或腎經虛火等因若發熱焮痛屬少陽厥陰風熱用柴胡梔子散若內熱癢痛屬前二經血虛用當歸川芎散若寒熱作痛屬肝經風熱用小柴胡湯加山梔川芎若內熱口漧屬腎經虛火用加味地黃丸如不應用加減八味丸余當隨癥治之

治驗

文選姚海山耳根赤腫寒熱作痛此屬三焦風熱也但中气素虛以補中益气加山梔炒黃芩牛蒡子治之而愈

一儒者因怒耳內作痛出水或用祛風之劑筋攣作痛肢體如束此肝火傷血也用六味丸料數服而愈舉人毛石峯子年二十耳內出水或作痛年餘矣脈洪數左尺益甚此屬肝腎二經虛熱也用加減八味丸料一劑而愈

一男子每入房耳內或作癢或出水常以銀簪探入甚喜陰涼此屬腎經虛熱也用加減八味丸而愈

一婦人因怒發熱每經行卽兩耳出膿兩太陽作痛以手按之痛稍止怒則胸脇乳房脹痛或寒熱往來或小便頻數或小腹脹悶此皆屬肝火血虛也先用梔子淸肝散二劑又用加味逍遙散數劑諸癥悉退又以補中益气加五味而全愈

一婦人經行後因怒气勞役發熱寒熱耳內作痛余以經行爲血虛用八珍湯加柴胡怒气爲肝火用加味逍遙散勞役爲气傷用補中益气湯加山梔而愈

一婦人耳內作痛或腫臖寒熱發熱面色素靑黃經行則變赤余以爲怒气傷肝鬱結傷脾用加味歸脾湯加味逍遙散而愈

一婦人耳內瘇痛寒熱口苦耳內出水焮連頸項飲食少思此肝火盛而傷脾也用小柴胡湯加山梔牡丹皮調補肝脾而全愈

一孀婦或耳內外作痛或項側結核內熱晡熱月經不調唾痰少食胸膈不利余以爲鬱怒傷肝脾朝用歸脾湯以解脾郁生脾气夕用加味逍遙散以淸肝火生肝血而愈

太卿魏莊渠癸卯仲冬耳內作痛左尺洪大而澁余曰此腎水枯竭不能生肝木當滋化源彼不信仍雜用直補之劑余謂其壻陸時若曰莊渠不能生腎水來春必不能起至明年季春十八日復請治昏憒不語頥耳之分已有膿矣且卵縮便數方信餘言求治辭不克用六味丸料一鐘陰莖舒出小便十減六七神思頓醒余曰若砭膿出庶延數日爲立嗣之計否則膿從耳出死立待矣或謂不砭可生者余因辭歸翌日果耳內出膿至二十一日己未火日而卒

憲副姜時川癸卯冬右手寸口浮數而有痰口內若有瘡然余曰此胃火傳於肺也當薄滋味愼起居以禦之甲辰秋尺脈洪數而無力余曰此肺金不能生腎水無根之火上炎也宜靜調理滋化源以治之彼云今喉耳不時燥痛肢體不時發熱果是無根之火殞無疑矣後防劉古峽云姜公之病已如尊料遂拉同往視喉果瘇潰脈愈洪大又誤以爲瘡毒而投苦寒之劑卒於仲春二十八日乃藥之促其亡也否則尙能延至仲夏

鬢疽【男婦同用】

鬢疽屬肝膽二經怒火或風熱血虛所致若發熱作渇者用柴胡淸肝散腫臖痛甚者用仙方活命飲若大勢已退餘毒未散用參茋歸術爲主佐以川芎白芷金銀花以速其膿膿成仍用參茋之類托而潰之若欲其生肌收斂脾虛者六味丸血虛者四物加參茋或血燥或水而不能生木者用四物湯六味地黃丸气虛者用補中益气湯皆當滋其化源爲善

治驗

侍禦朱南臯患前癥腫痛發熱日晡尢甚此肝膽二經血虛火燥也用四物湯加參柴胡桔梗炙艸治之而愈又因勞役發熱畏寒作渴自汗用補中益气湯去柴升加五味麥門炮姜而瘥

州守胡廷器年七十患前癥腫焮作痛頭目俱脹此腎水不足肝膽火盛而血燥也用六味丸料四劑瘡頭出水而愈後因調養失宜仍瘇痛煩熱喘渇脈洪大而虛此脾胃之气傷也用補中益气以補脾胃用六味地黃丸以補腎肝而痊

瘰癧【婦人癥見婦人良方小兒癥見小兒撮要】

夫瘰癧之癥屬三焦肝膽二經怒火風熱血燥或肝腎二經精血虧損虛火內動或恚怒气逆憂思過甚風熱邪气內搏於肝蓋怒傷肝肝主筋肝受病則筋累累然如貫珠也其候多生於耳前後項腋間結聚成核初覺憎寒惡熱咽項彊痛苦寒熱焮痛者此肝火風熱而气病也用小柴胡湯以淸肝火並服加味四物湯以養肝血若寒熱旣止而核不消散者此肝經火燥而血病也用加味逍遙散以淸肝火六味地黃丸以生腎水若腫髙而稍軟面色痿黃皮膚壯熱膿已成也可用鍼以決之及服托裏之劑若經久不愈或愈而復發膿水淋漓肌膚羸痩者必純補之劑庶可收斂否則變成九瘻內經曰陷脈爲瘻畱連肉腠卽此病也外用豆防餅琥珀膏以驅散寒邪補接陽气內服補中益气湯六味丸以滋腎水培肝木健脾土亦有可愈者大抵肝膽部分結核不問大小其脈左闗左尺洪數者乃腎水不能生肝木以致膽火燥而筋攣須用前藥以滋化源是治其本也外臺祕要云肝腎虛熱則生癧病機云瘰癧不系膏粱丹毒火熱之變因虛勞气郁所致止宜補形气調經脈其瘡自消散蓋不待汗之下之而已也其不詳脈證經絡受病之異者下之則犯經禁病禁虛虛之禍如指諸掌若脈洪大元气虛敗爲不治若面晄白爲金尅木亦不治若眼內赤脈貫瞳人見幾條則幾年死使不從本而治妄用伐肝之劑則誤矣蓋伐肝則脾土先傷脾傷則損五臟之源矣可不愼哉

治驗

閣老楊石齋子年十七發熱作渇日晡頬赤左闗尺脈大而浮此肝腎陰虛用補陰八珍湯五十餘劑又加參茋二十餘劑而潰但膿水淸稀肌肉不生乃以參茋歸術爲主佐以芍藥熟地麥門五味膿水稠而肌肉生更服必效散一劑癧毒去而瘡口斂

容臺張美之善怒孟春患此或用伐肝之劑不愈余以爲肝血不足用六味地黃丸補中益气湯以滋化源至季冬而愈

一儒者愈後體痩發熱晝夜無定此足三陰气血俱虛用八珍加麥門五味二十餘劑又用補中益气加麥門五味及六味丸而愈

儒者楊澤之缺盆間結一核余謂此肝火血燥而筋攣法當滋腎水生肝血彼反用行气化痰外敷南星商陸益大如碗余用補中益气湯六味地黃丸以滋腎水間用蘆薈丸以淸肝火年餘元气復而消

儒者張子容素善怒患此久而不愈瘡出鮮血左闗洪重按如無此肝火動而血妄行癥屬气血俱虛用補中益气湯以補脾肺用六味丸以滋腎肝而愈

一男子頸間結核大潰一婦人左眉及髮際結核並用梔子淸肝散海藻散堅丸以淸肝火養肝血益元气而愈此癥亦有大如升斗者亦治以前藥可愈

陸子溫兩耳下瘇硬用伐肝軟堅之劑益甚其脈左闗左尺洪數此腎水虧損而筋攣也當生肺金滋腎水則肝得血而筋自舒矣彼不悟仍服前藥竟致不起

時毒

夫時毒者爲四時邪毒之气而感之於人也其發於鼻而耳項咽喉赤瘇無頭或結核有根寒熱頭痛恍惚不寧狀如傷寒五七日之間亦能殺人治宜精辧之若脈浮數者邪在表也用葛根牛蒡子湯解毒升麻湯之類以發之脈沈濇者邪在裏也用梔子仁湯大黃湯之類以下之表裏俱病者犀角升麻湯甚者砭出惡血並用通气散防鼻內取嚏以泄其毒十日外自消若防藥不嚏者不可治之如嚏出膿血者治之必愈至七八日之間大小便通利頭面瘇起髙赤者可服托裏散黃茋散此病若五日已前精神昏亂咽喉祕塞語聲不出頭面赤瘇食不知味者必死之候凶荒勞役患之安裏爲主用普濟消毒飲最善然而此癥有陰有陽有可汗有可下若誤認爲熱毒而用寒藥則謬矣

治驗

少宰李蒲汀用發散之藥耗損元气患處不消體倦惡寒食少口漧余用益气湯加桔梗及托裏消毒散而愈秋官陳同野元气素弱脈微細而伏此形病俱虛也用參術芎歸陳皮柴胡升麻炙艸以升舉陽气用牛蒡參連翹桔梗以解熱毒二劑瘇頓消而脈亦復矣苟以脈微細爲屬陰以瘇赤爲屬陽而藥之鮮有不誤者一婦人潰後瘇赤不消食少體倦膿淸色白乃脾肺气虛也先用六君加桔梗芎歸後用益气湯加桔梗而斂春官袁穀虛之妹表散過度瘇硬不食脈浮大按之而短此眞气絕也辭不治後果歿

痄

痄屬足陽明胃經或外因風熱所乘或內因積熱所致若瘇痛寒熱者白芷胃風湯內熱瘇痛者升麻黃連湯外瘇作痛內熱口漧者犀角升麻湯內傷寒涼不能消潰者補中益气湯發熱作渇大便祕結者加味淸涼飲表裏俱解而仍腫痛者欲作膿也托裏散若飲食少思胃气虛弱也六君子湯肢體倦怠陽气虛弱也補中益气湯膿毒旣潰瘇痛不減熱毒未解也托裏消毒散膿出而反痛气血虛也人參內托散發熱晡熱陰血虛也八珍湯惡寒發熱气血俱虛也十全大補湯若瘇焮痛連耳下者屬手足少陽經當淸肝火若連頥及耳後者屬足少陰經虛火當補腎水患此而有不治者多泥風熱執用尅伐之藥耳

治驗

地官陳用之服發散之劑寒熱已退腫痛不消此血凝滯而欲作膿也用托裏消毒散而膿成又用托裏散而膿潰但膿淸作渇乃气血虛也用八珍加麥門五味三十餘劑而愈

上捨盧懋樹左尺脈數癥屬腎經不足誤服消毒之劑致損元气而不能愈余用補中益气六味丸料而痊上捨熊棟卿頥後患之膿淸體痩遺精盜汗晡熱口渴痰气上湧久而不愈脈洪大按之微細屬腎气虧損所致遂用加減八味丸料並十全大補湯而愈

一婦人素內熱因怒耳下至頸瘇痛寒熱此肝膽經火燥而血虛用柴胡梔子散而瘇痛消用加味逍遙散而寒熱退用八珍湯加丹皮而內熱止

發背【男婦同用】

發背屬膀胱督脈經或陰虛火盛或醇酒厚味或鬱怒房勞所致若瘇赤痛甚脈洪數而有力熱毒之癥也爲易治漫腫微痛色黯作渇脈洪數而無力陰虛之癥也爲難治不瘇不痛或漫腫色黯脈微細陽气虛甚也尢爲難治若瘇焮作痛寒熱作渇飲食如常此形气病气俱有餘也先用仙方活命飲後用托裏消毒散解之漫瘇微痛或色不赤飲食少思此形气病气俱不足也用托裏散調補之不作膿或膿成不潰陽气虛也托裏散倍加肉桂參茋膿出而反痛或膿淸稀气血俱虛也八珍湯惡寒形寒或不收斂陽气虛也十全大補湯晡熱內熱或不收斂陰血虛也四物加參術作嘔欲嘔或不收斂胃气虛也六君加炮姜食少體倦或不收斂脾气虛也補中益气湯加茯苓半夏肉赤而不斂血熱也四物加山梔連翹肉白而不斂脾虛也四君加酒炒芍藥木香小便頻數者腎陰虧損也加減八味丸若初患未發出而寒熱疼痛作渴飲冷此邪气內蘊也仙方活命飲口漧飲熱漫瘇微痛此元气內虛也托裏消毒散飲食少思肢體倦怠脾胃虛弱也六君子湯如未應加姜桂其有死者乃邪气盛眞气虛而不能發出也在於旬餘之間見之若已發出用托裏消毒散不腐潰用托裏散如不應急溫補脾胃其有死者乃眞气虛而不能腐潰也在於二旬之間見之若已腐潰用托裏散以生肌如不應急溫補脾胃其有死者乃脾气虛而不能收斂也在於月餘見之此三證𨿽不見於經籍余嘗治而歷驗

治驗

都憲周岡背患疽瘇而不潰脈大而浮此陽气虛弱而邪气壅滯也用托裏散倍用參茋反內熱作渇脈洪大鼓指此虛火也用前散急加肉桂脈證頓退仍用托裏而愈若以爲熱毒而用寒藥則誤矣

太僕王的塘初起因大勞又用十宣散之類加喘渇內熱脈大無力此陽气自傷不能升舉下陷於陰分而爲內熱也余以補中益气加酒炒芍藥麥門冬五味子治之而愈

上捨張克恭患此內服外敷皆寒涼敗毒徧身作痛欲嘔少食晡熱內熱惡寒畏寒餘曰徧身作痛榮衛虛而不能營於肉裏也欲嘔少食脾胃虛寒而不能消化飲食也內熱晡熱陰血內虛而陽气陷於陰分也惡寒畏寒陽气虛弱而不能衛於肌膚也此皆由脾胃之气不足所致遂用補中益气湯諸癥漸退更以十全大補湯腐肉漸潰又用六君子湯加芎歸肌肉頓生而愈府庠彭碧溪患腰疽服寒涼敗毒之藥色黯不痛瘡頭如鋪黍背重不能安寢耳瞶目白面色無神小便頻澁作渇迷悶气粗短促脈浮數重按如無餘先用滋腎水之藥一劑少頃便利渇止背卽輕爽乃砭去瘀血以艾半觔許明炙患處外敷烏金膏內服參茋歸術肉桂等藥至數劑元气稍復自疑肉桂辛熱一日不用手足並冷大便不禁仍加肉桂及補骨脂二錢肉豆一錢大便如常其肉漸潰更用當歸膏以生肌肉八珍湯以補气血而愈

儒者周兩峯懷抱久郁背脊患疽肝脈洪脾脈浮大按之微細以補中益气湯加桔梗貝母少用金銀花白芷二劑肝脈頓退脾脈頓復乃以活命飲二劑膿潰腫消肝脈仍此毒𨿽去而胃气復傷仍用補中益气湯加茯苓半夏而愈

上舎蔡東之患此余用托裏之藥而潰瘡口尙未全斂時值仲冬兼咳余曰瘡口未斂脾气虛也咳不止肺气虛也法當補其母一日與其同宴見有羊肉余曰補可以去弱人參羊肉之類是也最宜食之遂毎日不徹旬餘而瘡斂亦頓愈矣

憲副屠九峯孟春患此色黯漫瘇作渇便數尺脈洪數此腎水漧涸當歿於火旺之際不信更用苦寒之藥復傷元气以促其歿

京兆柴黼庵仲夏患之色黯微瘇發熱煩躁痰涎自出小腹陰實手足逆冷右闗脈澁兩尺微細余曰此陰虛之癥也王太僕云大熱而不熱是無火也決不能起懇求治之用大溫補之藥一劑流涎𨿽止患處不起終不能救

舉人顧東溪久作渇六月初腰患疽不愼起居瘡潰尺許色黯敗臭小便如淋唇裂舌刺七月終請治右尺洪數左闗浮濇余謂先渇而患疽者乃腎水漧涸虛火上炎多致不起然膿水敗臭色黯不痛瘡口張大乃脾气敗而肌肉死也小便如淋痰壅喘促口漧舌裂乃脾肺敗而腎水絕也左尺洪數腎無所生也左闗浮濇肺尅肝也況當金旺之際危殆速矣二日後果歿蓋此癥旣發於外兩月方歿者乃元气虛不能收斂也若豫爲調補使气血無虧亦有得生者

乳癰乳巖結核【婦人癥見婦人良方女科撮要】

乳房屬足陽明胃經乳頭屬足厥陰肝經男子房勞恚怒傷於肝腎婦人胎產憂鬱損於肝脾若焮痛寒熱當發散表邪瘇焮痛甚當淸肝消毒並宜隔蒜灸不作膿或膿成不潰托裏散爲主不收斂或膿淸稀補脾胃爲主若膿出反痛或作寒熱气血虛也十全大補湯體倦口漧中气虛也補中益气湯晡熱內熱陰血虛也八珍湯加五味子欲嘔作嘔胃气虛也香砂六君子湯食少作嘔胃气虛寒也前湯加藿香食少泄瀉脾气虛寒也前湯加炮姜若勞碌腫痛气血未復也八珍湯倍用參苓歸術若怒气瘇痛肝火傷血也八珍湯加柴胡山梔若肝火血虛而結核者四物湯加參術柴胡升麻若肝脾气血虛而結核者四君子加芎歸柴胡升麻鬱結傷脾而結核者歸脾湯兼蔞散若鬱怒傷肝脾而結核不癢不痛者名曰乳巖最難治療苟能戒七情逺厚味解鬱結養气血亦可保全

治驗

封君袁陽涇左乳內結一核月餘赤腫此足三陰虛兼怒气所致用八珍湯加柴梔丹皮治之諸證漸退又用淸肝解郁湯而愈時當仲秋兩目連札肝脈微此肝經火盛而風動也更加龍膽艸五味並六味地黃丸而愈若用淸熱敗毒化痰行气鮮有不誤者

一儒者兩乳患瘇服連翹飲反堅硬食少內熱胸脇作痛日晡頭痛小便赤澀此足三陰虛而兼鬱怒前藥復損脾肺先用六君加芎歸柴胡山梔四十餘劑元气復而自潰乃作痛惡寒此气血虛也用十全大補湯六味丸而愈

一儒者兩乳作痛兩脇作脹久服流气飲蔞散後左脇下結一塊肉色不變勞則寒熱用八珍加柴胡逺志貝母桔梗月餘色赤作痛膿將成矣後鍼出膿碗許頓然作嘔此胃气虛而有痰也令時嚼生薑服六君子湯嘔止加肉桂而瘡愈後出仕毎勞怒胸乳仍痛或發寒熱服補中益气湯加炒山梔卽愈

疔瘡

內經曰膏粱之變足生大疔多由膏粱厚味之所致或因卒中飲食之毒或感四時不正之气或感蛇虫之毒或感死畜之穢各宜審而治之其毒多生於頭面四肢形色不一或如小瘡或如水泡或疼痛或麻木或寒熱作痛或嘔吐惡心或肢體拘急並用隔蒜灸並服解毒之劑若不省人事或牙闗急者以奪命丹爲末蔥酒調灌之若生兩足者多有紅絲至臍生兩手者多有紅絲至心生唇面口內者多有紅絲入喉皆急用鍼挑破其絲使出惡血以泄其毒若患於偏僻之處藥所難導者惟灸法大有回生之功然疔之名狀𨿽有十三種之不同而治法但審其元气虛實邪之表裏而庶無悞人於夭札也若專泥於疏利表散非惟無益而反害之凡人暴死多是疔毒急取燈徧照其身若是小瘡卽是其毒宜急灸之並服奪命丹等藥亦有復蘇者

治驗

長洲庠蘇子忠鼻梁患之癥屬表邪但气血俱虛不勝發散遂用補中益气爲主佐以防風白芷而愈

一男子小指患之或爲鍼刺出血敷以涼藥掌指皆瘇三四倍色黯神昏此邪气郁遏余先以奪命丹一服活命飲二劑稍可余因他往或爲徧刺其手出鮮血碗許臂瘇如瓠指大數倍用大劑參茋歸術之類及頻灸徧身而瘇消但大便不實時常泄气此元气下陷以補中益气加骨脂肉吳茱五味又日以人參五錢麥門三錢五味二錢水煎代茶飲又用大補藥五十餘貼而愈設此癥初不用解毒之劑後不用大補之藥死無疑矣白蓮涇陳伯和子唇患之有紫脈延至口內將及於喉余曰紫脈過喉則難治矣須鍼其脈並瘡頭出惡血以泄其毒則可彼不信別用解毒之劑遂至頭面俱瘇復求治口內瘇脹鍼不能入乃砭面唇出黑血碗許勢𨿽少退終至不起惜哉

肺疽肺痿【婦人癥見婦人良方】

夫肺者五臟之華蓋也處於胸中主於气候於皮毛勞傷气血腠理不宻外邪所乘內感於肺或入房過度腎水虧損虛火上炎或醇酒炙辛辣厚味薫蒸於肺或咳唾痰涎汗下過度重亡津液之所致也其候惡風咳鼻塞項彊胸脇脹滿呼吸不利咽燥作渇甚則四肢微瘇咳唾膿血若吐痰臭濁膿血腥穢胸中隱隱微痛右手寸口脈數而實者爲肺疽若吐涎沫而無膿脈數而虛者爲肺痿也若咳喘急者小靑龍湯咳胸脹者葶藶大棗瀉肺湯咳膿腥濁者桔梗湯咳喘短气或小便短少者佐以參茋補肺湯體倦食少者佐以參術補脾湯咳吐痰壅者腎虛水泛也六味地黃丸口漧咽燥者虛火上炎也加減八味丸此癥皆因脾土虧損不能生肺金肺金不能生腎水故始萌則可救膿成則多死若脈微而數者未有膿也甚而數者已有膿也內經曰血熱則肉敗榮衛不行必將爲膿大凡肺瘡咳吐膿血久久如粳米粥者難治若吐膿而不止者亦不可治也其吐膿而自止者自愈其脈短而濇者自痊面色當白而反赤者此火之尅金皆不可治苟能補脾肺滋腎水庶有生者但恐専攻其瘡脾胃益虛鮮有不誤者矣

治驗

一儒者患肺癰鼻流淸涕咳吐膿血胸膈作脹此風邪外傷也先用消風散加亂髮灰二服而鼻利又用四君加芎歸及桔梗湯而愈後因勞役咳吐膿小便滴瀝面色黃白此脾土不能生肺金肺金不能生腎水也用補中益气湯六味地黃丸而愈

一儒者因素善飲咳膿項彊皮膚不澤此脾肺气虛外邪所乘而成肺癰也先用桔梗湯後用人參補肺湯而痊

一男子咳吐痰膿胸腹臌脹兩寸與右闗脈皆洪數此火不能生土而土不能生金也用桔梗湯爲主佐以補中益气湯而愈

一男子不時咳作渇自汗發熱便數自用淸肺降火理气滲利之劑服之反小便不通面目赤色唇裂痰壅脾肺腎三脈浮大按之而數此足三陰虧損不能相生當滋化源否則成癰矣不信仍用分利之藥後果患肺癰余用桔梗湯及六味丸而愈

一男子面赤吐膿發熱作渴煩燥引飲脈洪數而無倫次先用加減八味丸加麥門大劑一服熱渇頓止卽熟睡良久覺而神爽索食再劑諸癥頓減仍用前藥更以人參五錢麥門二錢五分五味二錢水煎代茶日飲一劑月餘而安此癥面赤者當補肺腎面白者當補脾肺治者驗之

一婦人素血虛發熱咳或用痰火之劑後吐膿血面赤脈數其勢甚危此膿成而血气虛也余用八珍湯以補元气用桔梗湯以治肺癥脈癥漸愈

一婦人感冒風寒或用發表之劑反咳喘急飲食少思胸膈不利大便不通右寸闗脈浮數欲用通利之劑余曰此因脾土虧損不能生肺金若更利之復耗津液必患肺癰矣不信仍利之虛證悉至後果吐膿余朝用益气湯夕用桔梗湯各數劑吐膿漸止又朝仍用前湯夕用十全大補湯各五十餘劑喜其善調理獲愈一婦人咳吐痰胸膈作痛右寸闗浮滑項下牽彊此脾胃積熱成痰非癰患也以二陳湯加山梔白術桔梗治之而痊

一婦人素血虛內熱時咳甲辰孟冬兩尺浮洪余曰當防患肺癥丙午孟春果咳左右寸脈洪數此心火刑尅肺金而成肺癰也膿已成矣夏令可憂余用壯水健脾之劑稍愈彼不愼調攝果歿於仲夏

胃脘癰

聖濟總錄云胃脘癰由寒气隔陽熱聚胃口寒熱不調故血肉腐壊以气逆於胃故胃脈沈細以陽气不得上升故人迎熱甚令人寒熱如瘧身皮甲錯或咳或嘔膿吐血若脈洪數膿成也急排之脈遲瘀血也急下之否則其毒內攻腐爛腸胃矣丹溪先生云內疽者因飲食之毒七情之火相郁而發用射幹湯主之愚常以薏苡仁湯牡丹皮散太乙膏選用之亦效若吐膿血飲食少思助胃壯气爲主而佐以前法不可専治其瘡

治驗

一男子寒熱作渇不時咳吐口內血腥又五日吐膿身皮甲錯用射幹湯四劑膿血已止但气壅痰多以甘桔湯而愈

一男子用射幹湯之類將愈但气喘體倦發熱作渇小便頻數此肺气不足用補中益气山藥山茱麥門五味時仲夏更以生脈散代茶飲而愈

一婦人素食厚味吐膿已愈但小便淋瀝此肝腎气虛用補中益气加麥門五味及加減八味丸而愈若膏粱之人初起宜用淸胃散

腸癰

孫眞人云腸癰爲病小腹重彊按之則痛小便如淋時時汗出復惡寒身皮甲錯腹皮急如瘇甚者腹脹大轉側有水聲或繞臍生瘡或膿從臍出或從大便下蓋因七情飲食所致治法脈遲者未有膿也用大黃湯下之脈洪數者已有膿也用薏苡仁湯排之小腹疼痛小便不利膿壅滯也牡丹皮散主之若大便或臍間出膿者不治內經云腸癰爲病不可驚驚則腸斷而死故患是者其坐臥轉側理宜徐緩時少飲薄粥及服八珍湯固其元气靜養調理庶可保全其生

治驗

通府張廷用患之兩月餘矣時出白膿體倦惡寒此邪气去而中气虛也余用托裏散兼益气湯徐徐呷之又令以豬肚肺煮爛取其湯調米粉煮時呷半盞後漸調理而痊

一男子裏急後重下膿脹痛此脾气下陷用排膿散蠟丸而愈後因勞役寒熱體倦用補中益气湯而安一婦人小腹脹痛小便如淋時時汗出此瘀血凝結於內先以神效蔞散二劑少愈更以薏苡仁湯而愈一婦人小腹脹痛而有塊脈芤而澀此瘀血爲患也以四物加胡索紅花桃仁牛膝木香二劑血下而痊一婦人小腹脹痛大便祕濇轉側有水聲脈洪數此膿瘀內潰也以梅仁湯一劑下瘀血諸癥悉退再以薏苡仁湯二劑而瘥

一婦人膿成脹痛小便不利脈洪數此膿毒內潰也服太乙膏三錢膿下甚多更以蔞散蠟丸及托裏散而安【如用雲母膏尢妙】

一婦人產後惡血不止小腹作痛服子仁湯下瘀血而痊凡瘀血停滯宜急治之緩則腐化爲膿最爲難治若流注闗節則爲敗癥

腹癰【男婦同用】

腹癰謂瘡生於肚腹或生於皮裏膜外屬膏粱厚味七情郁火若漫腫堅硬肉色不變或脈遲未成膿也四君加芎歸白芷枳殻或托裏散瘇軟色赤或脈洪數已成膿也托裏消毒散膿成而不外潰者气血虛也臥鍼而刺之瘇焮作痛者邪气實也先用仙方活命飲隔蒜灸以殺其毒後用托裏以補其气若初起欲其內消當助胃壯气使根本堅固而以行經活血之藥佐之若用尅伐之劑欲其消散則瘇者不能潰潰者不能斂若用疎利之藥下其膿則少壯者多爲難治老弱者立見危亡亦有食積疝气類此者見保嬰撮要

治驗

司馬李梧山患此腹痛而勢已成用活命飲一劑痛頓止用托裏消毒散瘇頓起此膿將成也用托裏散補之自潰而愈

錦衣掌堂劉廷器正徳辛未仲夏腹患癰潰而膿淸熱渇腹脹作嘔不食或以爲熱毒內攻皆用芩連大黃之劑病愈甚余曰當捨時從癥投以參茋姜附等藥一劑嘔止食進再用托裏等劑而瘡愈

進士邊雲莊腹痛惡寒脈浮數余曰浮數之脈而反惡寒瘡疽之癥也不信數日後復請視之左尺洪數余曰內有膿矣仍不信至小腹痛脹連及兩臂始悟余曰膿潰臂矣气血俱虛何以收斂急服活命飲一鐘臂潰一孔出膿斗許气息奄奄用大補藥一劑神思方醒毎去後糞從瘡出痛不可當小腹間如有物上挺卽發痙不省人事煩躁脈大舉按皆實省而診之脈洪大按之如無用十全大補倍用參茋至四斤更加附子二枚煎膏服而痙止又用十全大補湯五十餘劑而瘡斂

上捨周一元腹患癰三月不愈膿水淸稀朝寒暮熱服四物黃蘗知母之類食少作瀉痰涎上湧服二陳枳實之類痰涎愈甚胸膈痞悶謂余曰何也余曰朝寒暮熱血气虛也食少作瀉脾腎虛也痰湧胸痞脾肺虛也悉因眞气虛而邪气實也當先壯其胃气使諸髒有所稟而邪自退矣遂用六君加黃茋當歸數劑諸癥漸退又用十全大補湯肌肉漸斂更用補中益气湯調理而痊上捨毛體仁素陰虛春初咳胸中隱痛腎脈數而無力肺脈數而時見此腎气虧損陰火熾盛用六味丸料一劑服之病勢𨿽減內癰已成蓋因元气虛而未能發出火令可畏不信服痰火之劑兩月後乳間微瘇脈洪數而無力余曰膿內潰矣當刺出其濃以免內攻之禍不信又月餘請治但鍼得一孔膿防不利仍復內攻唇舌靑赤余曰臟腑已壊吾何能治之後果歿

從侄孫年十四而畢姻乙巳春年二十四腹中作痛用大黃等藥二劑下血甚多胸腹脹滿痰喘發熱又服破气降火藥一劑汗出如水手足如冰余他往適歸診之左闗洪數右尺尢甚乃腹癰也𨿽能收斂至夏必變而成瘵疽用參茋各一兩歸術各五錢陳皮茯苓各三錢炙艸炮姜各一錢二劑諸癥少退腹始微赤按之覺痛又二劑作痛又二劑瘇痛脈滑數鍼出膿瘀更用大補湯精神飲食如故因遺精患處色黯用前藥加五味山茱山藥骨脂吳茱等劑瘡口漸斂瘵癥悉具其脈非洪大而數卽微細如無惟専服獨參湯人乳汁少復良久仍脫余曰當備後事以俟火旺乃禱鬼神巫者歷言往事如見更示以方藥皆峻利之劑且言保其必生敬信服之後果歿經曰拘於鬼神者不可與言至徳而況又輕信方藥於邪妄之人耶書此以警後患

流注【婦人癥見婦人良方女科撮要小兒癥見小兒撮要】

流注或因飲食勞倦脾胃傷損或因房勞陰虛陽气湊襲或因營气不從逆於肉理或因腠理不宻外邪客之或暴怒傷肝或鬱結傷脾或濕痰流注或跌撲血滯或產後惡露皆因气虛血注而凝也或生於四肢闗節或生於胸腹腰臀或結塊或漫瘇或作痛皆由元气虧損所致也悉宜蔥熨及用益气養榮湯固其元气則未成者自消已成者自潰若久而不斂佐以豆防餅琥珀膏祛散寒邪補接陽气若內有膿管而不斂者用鍼頭散腐化之經云形傷痛气傷瘇又曰眞气奪則虛邪气勝則實若不補气血節飲食愼起居戒七情而専用寒涼尅伐其不死者幸矣

治驗

侍禦朱東溪左脇下近腹肝膽經部分結一塊四寸許漫瘇不赤按之則痛余曰此當補脾胃彼謂瘇宜表散乃服流气飲後胃气頓虛始信餘言遂用四君子加芎歸酒炒芍藥姜桂胃气復而惡癥退乃去漧薑加黃茋數劑微赤微痛又三十餘劑焮瘇大痛此膿內潰也遂鍼之用補中益气加減八味丸而愈

一男子元气虛弱臀瘇硬而色不變飲食少思如此年餘矣此气血虛而未能潰也先用六君子湯加川芎當歸芍藥元气漸復飲食漸進患處漸潰更加黃茋肉桂並用蔥熨之法月餘俟膿熟而鍼之又以十全大補湯及附子餅熨之而愈

一男子腿患瘇肉色不變亦不作痛此眞气虛也以補中益气加茯苓半夏少佐以枳殻木香外用香附餅熨之彼謂气無補法乃服流气飲胃气愈虛余用六君子加芎歸數劑飲食少進再用補劑月餘而消

一男子脇瘇一塊日久不潰按之必痛脈微而濇此形癥俱虛也當補不當瀉乃用人參養榮湯及熱艾熨患處膿成以火鍼刺之用豆防餅十全大補湯百劑而愈一男子腹患此瘇硬不潰脈弱時嘔欲用敗毒等藥余謂瘇硬不潰乃陽气虛弱嘔吐少食乃胃气虛寒法當溫補脾胃彼不信仍用攻伐而嘔愈甚復請治脈微弱而發熱余曰熱而脈反靜脫血脈反實汗後脈反躁者皆爲逆也辭不治後果歿

余北仕時有畱都賈學士子年十六患此二載矣公陞北宗伯邀余治脈洪大而數膿淸熱渴食少體倦夜間盜汗午前畏寒餘曰眞气不足邪气有餘治之無功矣余午前以四君子加芎歸炙艸午後以四君子加五味麥門參茋兩月諸癥遂可一二又有用滲利之劑保其必生者三月後形體骨立復求余治余時被命南下後竟不救

鶴膝風【婦人癥見婦人良方小兒癥見保嬰撮要】

鶴膝風乃調攝失宜虧損足三陰經風邪乘虛而入以致肌肉日痩內熱減食肢體攣痛久則膝大而腿細如鶴之膝故名之若傷於脾胃者補中益气湯爲主傷於肝腎者六味丸爲主若欲其作膿或潰後十全大補湯爲主皆佐以大防風湯初起須用蔥熨可以內消若津涸口漧中气不足也補中益气湯加五味子頭暈頭痛陽气不升也補中益气湯加蔓荊子發熱晡熱陰血虛弱也用四物參茋白術畏寒憎寒陽气虛弱也用十全大補湯飲食少思胸膈膨脹脾胃虛痞也用四君子湯面色痿黃飲食少思脾胃虛弱也用六君湯膿水淸稀肌肉不生气血俱虛也用八珍湯熱來復去有時而動無根虛火也用十全大補湯形痩嗜臥寢息發熱痰盛作渇小便頻數五臟虛損也用六味丸臍腹疼痛夜多漩溺腳膝無力頭暈吐痰腎气冷敗也用八味丸發熱大渇不欲近衣面目赤色脈大而虛血虛發躁也用當歸補血湯或有利後而患者亦治以前法余當臨癥制宜

治驗

州守張天澤左膝瘇痛胸膈痞滿飲食少思時欲作嘔頭暈痰壅日晡益倦此脾肺气虛用蔥熨法及六君加炮姜諸癥頓退飲食少思用補中益气加蔓荊子頭目淸爽間與大防風湯十餘劑又用補中益气三十餘劑而消

通府劉國威先筋攣骨痛右膝漫瘇用化痰消毒之劑瘇痛益甚食少體倦加祛風消毒等藥寒熱作嘔大便不實用二陳除濕之類瘇起色赤內痛如錐余診其脈滑數而無力此膿已成元气虛而不能潰也用十全大補湯四劑佐以大防風湯一劑而潰又百餘劑而得痊一儒者腿筋弛長月餘兩膝瘇痛此陰虛濕熱所乘也用六味丸爲主佐以八珍湯加牛膝杜仲間以補中益气湯三月餘而消

一男子腿痛膝瘇脈浮按之此肝腎虛弱也用大防風湯二劑已退彼惑於附子有毒乃服治瘡之藥日漸消痩虛癥漸至復求治余曰倦怠消痩脾胃衰而不能榮運也小便不禁膀胱虛而不能約制也燥熱虛痞胃气弱而不能化也惚恍健忘精神失而潰亂也惡癥蜂集余辭之果後歿

天泡瘡

天泡瘡屬元气不足邪气所乘亦有傳染而患受癥在肝腎二經故多在下體發起有先筋骨痛而後患者有先患而後痛者初起脈浮數邪在脾肺經也先用荊防敗毒散解散之脈數邪在肝膽經也先用龍膽瀉肝湯淸解之脈沈數邪在臟腑也先用內疎黃連湯通導之後用換肌消毒散爲主愈後再無筋骨疼痛之患若瘡凸赤作痛熱毒熾盛也瘡微作痛毒將殺也瘡色白而不結痂陽气虛也色赤而不結痂陰血虛也搔癢脈虛浮气不能相榮也搔癢脈浮數血不能相榮也臀背間或頸間作癢膀胱陰虛也陰器間或股內癢肝經血虛也陰囊作癢重墜肝經陰虛濕熱也小便頻數短少色赤肝經陰虛也小便頻數色白短少脾肺气虛也面目搔癢或搔變赤外邪相摶也眉間癢或毛落肝膽血燥也飲食少思口漧飲湯胃气虛也飲食難化大便不實脾气虛也侵晨或夜間泄瀉脾腎虛也若治失其法有蝕傷眼目腐爛玉莖拳攣肢體者但用九味蘆薈丸以淸肝火六味丸以生腎水蠲痺解毒散以養血祛邪亦有可愈者若誤用輕粉等劑反爲難治

治驗

一儒者患前癥先玉莖作癢出水後陰囊股內小腹脇臂髮小防或幹膿窠誤服祛風等藥肢體倦怠惡寒發熱飲食漸減大便不實左尺洪數左闗數右闗浮緩按之微余曰此患屬肝膽經也左闗脈左尺脈浮數者腎水少而虛熱傳於肝也右闗脈浮緩脾胃之气弱也按之而者肝木乘脾土也用六味地黃丸補中益气湯爲主佐以換肌消毒散而愈

一儒者患前癥色焮赤作痛大便祕而不實服祛風敗毒等藥舌痛口漧脈浮而數此邪气去而陰虛所致用六味丸料加山梔當歸四劑脈癥頓退又用八珍湯加山梔丹皮瘡色漸白後用四君加歸茋而愈

一患者服攻毒等藥患處凸而色赤作痛肢體倦怠惡寒發熱脈浮而虛此元气復傷而邪气實也用補中益气湯二劑而痊

一儒者患之誤服祛風消毒之藥復傷元气因勞役過度內熱口漧齒齦作痛右闗脈洪數而虛此脾胃受傷而火動用淸胃散之類而愈

進士劉華甫患之數月用輕粉硃砂等藥頭面背臂各結一塊二寸許潰而形气消弱寒熱口漧舌燥唇裂小便淋漓痰涎上湧飲食少思此脾胃傷諸髒弱而虛火動也先用六君子二十餘劑又用補中益气湯加山茱山藥麥門五味服之胃气復而諸癥愈惟小便未淸痰涎未止用加減八味丸而痊

一儒者患之頭面搔癢或成粒或成片或出水脾肺脈俱洪數此風邪所傷先用荊防敗毒散加萆薢鉤藤鉤數劑漸愈但口漧內熱用四物加山梔鉤藤金銀花甘艸節而愈後徧身搔癢內熱口漧治以六味丸而瘥一士人毎勞役飲酒後則徧身生瘡服祛風敗毒散而面目胸背臂脇結一塊如桃栗凹凸癢痛膿水淋漓气血虛甚寒熱往來作渇痰壅此濕熱壅盛元气虛而不能愈也外敷當歸膏內服補陰八珍加萆薢五錢並換肌消毒散加漧葛鉤藤鉤各一錢二十餘劑諸癥漸退仍以前藥爲主佐以調理之劑兩月餘血气復而瘡愈

赤白逰風

赤白逰風屬脾肺气虛腠理不宻風熱相搏或寒閉腠理內熱拂郁或陰虛火動外邪所乘或肝火風熱血熱治法若風熱用小柴胡湯加防風連翹血熱用四物加柴胡山梔丹皮風熱相摶用荊防敗毒散內熱外寒用加味羗活散胃气虛弱用補中益气湯加羌活防風及消風散血虛用加味逍遙散陰虛逍遙散六味丸若肝腎虛熱用六味丸則火自息風自定癢自止若用祛風辛熱之劑則肝火愈燥風火愈熾元气愈虛腠理不閉風客內淫腎气受傷相火翕合血隨火化反爲難治矣

治驗

一男子秋間發疙瘩此元气虛而外邪所侵也先用九味羌活湯二劑又用補中益气加羌防而愈後不愼起居盜汗晡熱口漧吐痰體倦懶言用補中益气湯加減八味丸而愈

一婦人身如丹毒搔破膿水淋漓熱渇頭暈日晡益甚用加味逍遙散而愈

一婦人患赤白逰風晡熱癢甚余用淸肝養血之劑不信乃服大麻風藥臂痛而筋攣又服化痰順气之劑四肢痿弱而歿

一婦人患前癥數用風藥煎湯泡洗以致腹脹而歿一女子赤暈如霞作癢發熱用加味小柴胡湯加生地連翹丹皮而愈

疥瘡

疥瘡屬脾經濕毒積熱或肝經血熱風熱或腎經陰虛發熱其體倦食少爲脾經濕熱用補中益气湯飲冷作痛爲脾經積熱用淸熱消毒散搔癢發熱爲脾虛風熱用人參消風散搔癢作痛爲風熱用當歸飲子便祕作痛爲熱毒用升麻和气飲熱渇便利爲脾肺虛熱用竹葉黃茋湯內熱晡熱或時寒熱屬肝經血虛風熱用加味逍遙散六味丸體倦少食或盜汗少寢爲脾气鬱結用加味歸脾湯逍遙散地黃丸若發熱盜汗或吐痰口漧者爲腎經虛熱用六味丸料煎服

治驗

稽勲李龍岡徧身患此腿足爲甚日晡益焮口漧作渇小便頻赤此腎經虛熱用補中益气湯六味丸而痊一儒者善嚏患癢余以爲內有濕熱腠理不密外邪所乘也與補中益气湯加白芷川芎治之不從自服荊防敗毒散盜汗發熱作渇焮痛膿水淋漓仍用前湯倍加參茋五味而痊

一儒者患在臂腳日晡或癢或脹形體倦怠自服敗毒散痛處發瘇小便赤澀此肺腎陰虛余用補中益气加五味麥門冬而愈

一儒者患此誤用攻伐之劑元气虛而不能愈用補中益气湯加茯苓其瘡頓愈又因調養失宜日晡益甚用八珍湯加五味麥門五十餘劑而愈

一男子色黯作癢出黒血日晡益甚其腿日瘇夜消余以爲气血虛而有熱朝用補中益气湯夕用加味逍遙散而愈

一男子時疫愈後所患如前用藥補養而愈有同患用砭法出血而死此因陰虛血熱色黑作癢也何乃反傷陰血哉

一婦人久不愈食少體倦此肝脾虧損而虛熱先用補中益气湯加川芎炒山梔元气漸復更以逍遙散而瘡漸愈若夜間譫語此熱入血分用小柴胡湯加生地黃治之血虛者四物合小柴胡湯熱退卻用逍遙散以補脾胃生陰血亦有寒熱如瘧亦治以前藥

附骨疽

附骨疽有因露臥風寒深襲於骨者有因形气損傷不能起發者有因尅伐之劑損元气不能發出者有因外敷寒藥血凝結於內者凡此皆宜灸熨患處解散毒气補接陽气溫補脾胃爲主若飲食如常先用仙方活命飲解毒散郁隨用六君子湯補托榮气若體倦食少但用前湯培養諸髒使邪不得勝正若膿已成卽鍼之使毒不得內侵帶生用鍼亦無妨如用火鍼亦不痛且使易斂其隔蒜灸能解毒行气蔥熨法能助陽气行壅滯此𨿽不見於方書余常用之大效其功不能盡述惟气血虛脫者不應

治驗

南司馬王荊山腿瘇作痛寒熱發渴飲食如常脈洪數而有力此足三陽經濕熱壅滯用檳蘇敗毒散一劑而寒熱止再劑而瘇痛消更用逍遙散而元气復兩月後因怒瘇痛如錐赤暈散漫用活命飲二劑而痛緩又用八珍湯加柴胡山梔丹皮而痛止復因勞役倦怠嬾食腿重頭暈此脾胃气虛而不能升舉也用補中益气湯加蔓荊子而安一儒者左腿微瘇肉色如故飲食少思此眞气虛而濕邪內襲也蓋諸气皆稟於胃法當助胃壯气遂用六君加藿香木香當歸數劑飲食漸進更以十全大補元气漸復而愈

一儒者兩腿瘇痛肉色不變惡寒發熱飲食少思肢體倦怠脾气不足濕痰下注也以補中益气加半夏茯苓芍藥二劑寒熱退而瘇痛消又十餘劑脾胃壯而形體健

一男子患此入房兩臂硬瘇二便不通余謂腎開竅於二陰乃肝腎損也用六味丸料加車前牛膝而二便利用補中益气而腫硬消喜其年少得生

一上捨內痛如錐肉色如故面黃懶食痛甚作嘔此痛傷胃也用六君子以壯其脾胃用十全大補以助其膿而鍼之更用前湯倍加參茋芎歸麥門五味逺志貝母而瘡斂

一男子因負重飲食失節胸間作痛誤認爲瘡毒服大黃等藥右腿股瘇肉色如故頭痛惡寒喘渴發熱脈洪大而無力此勞傷元气藥損胃气而然耳用補中益气湯四劑又用十全大補湯數劑喜其年少而愈

多骨疽

多骨疽者由瘡瘍久潰气血不能營於患處邪气陷襲久則爛筋腐骨而脫出屬足三陰虧損之癥也用補中益气湯以固根本若陰火發熱者佐以六味丸壯水之主以鎭陽光陽气虛寒者佐以八味丸益火之源以消陰翳外以附子餅蔥熨法祛散寒邪補接榮气則骨自脫瘡自斂矣夫腎主骨若腎气虧損其骨漸瘇荏苒嵗月潰而出骨亦用前法若投以尅伐之劑復傷眞气鮮有不誤者

治驗

舉人於廷器腿患流注年餘出腐骨少許午前畏寒午後發熱口漧吐痰小便頻數余以爲足三陰虧損朝用補中益气湯夕用六味丸料加黃茋當歸五味子各三十餘劑外用豆豉餅諸癥漸愈又以十全大補之類喜其愼疾而愈

一儒者患附骨疽失於調理瘡口不斂日出淸膿少許已而常出三腐骨其脈但數而無邪此气血虛瘡結膿管而未能愈絍以烏金膏日服十全大補湯而愈上捨王廷璋患前癥三年未愈肢體消瘦飲食難化手足並冷大便不通手足陰冷余謂此陽气虛寒用補中益气湯八味丸及灸其患處而痊

一男子上齶腫硬年餘方潰內熱作渴肢體消瘦六脈洪大左手尢甚用補中益气湯六味丸出腐骨一塊仍服前藥諸癥悉去瘡口亦斂

一男子十六嵗間足瘇黯潰而露骨體瘦盜汗發熱口漧用十全大補湯六味地黃丸各五十餘劑而愈不然多變瘵癥防瀝盡气血而亡

一婦人年三十餘素弱左手背漸瘇二年後潰出淸膿瘇黯連臂內熱晡熱自汗盜汗經水兩月一至此肝脾气血虧損朝用歸脾湯夕用逍遙散腫處頻用蔥熨法兩月餘諸癥漸愈瘡出腐骨仍服前藥前後共三百餘劑得愈

翻花瘡

翻花瘡者由瘡瘍潰後肝火血燥生風所致防瘡口胬肉突出如菌大小不同防出如蛇頭長短不一治法當滋肝補气外塗藜蘆膏胬肉自入須元气漸復膿毒將盡塗之有效不然𨿽入而復潰若誤用刀鍼蝕藥灸法其勢益甚或出血不止必致寒熱嘔吐等癥須大補脾胃爲善

治驗

判官張承恩內股患癰將愈翻出一肉如菌余曰此屬肝經風熱血燥當淸肝熱養肝血彼爲不然乃內用降火外用追蝕蝕而復翻翻而復蝕其肉益大元气益虛始信餘言遂內用梔子淸肝散外用藜蘆膏而痊一上捨素膏粱善怒耳下結一核従潰而瘡口翻張如菌焮連頭痛防胸脇作脹或內熱寒熱或用淸熱消毒之藥年餘未瘥余用補中益气湯六味地黃丸而尋愈一男子背瘡斂如豆許翻出肉寸餘用消蝕割系法屢去屢大此肝經血虛風熱余用加味逍遙散三十餘劑塗藜蘆膏而消又用八珍散倍用參茋歸術而斂一婦人素善怒臂患癰瘡口出肉長二寸許此肝脾鬱怒气血虛而風內動用加味逍遙散塗藜蘆膏而愈後因怒患處脹悶徧身汗出如雨此肝經風熱風能散气故耳仍用前散並八珍湯而愈

一男子項患腫痰涎湧甚用散堅行气等劑腫硬愈甚喘气發熱自汗盜汗體倦食少餘曰此屬足三陰虧損當滋化源不信反追蝕患處開翻六寸許防巗色赤日出鮮血三月餘矣肝脈洪緊實余用大補湯加麥門五味五十餘劑諸癥漸愈血止三四復因怒飲食頓少其血湧出此肝傷不能藏脾傷不能攝也用補中益气湯爲主加五味麥門其血頓止再以六味丸加五味子常服瘡口斂至寸許遂不用藥且不守禁而歿

薛氏醫案卷十四﹤子部﹐醫家類﹐薛氏醫案﹥

欽定四庫全書

薛氏醫案卷十五

明薛已撰

外科樞要三

臀癰【男婦同用】

臀膀胱經部分也居小腹之後此陰中之陰其道逺其位僻𨿽太陽多血气運難及血亦罕到中年後尢慮此患治者毋傷脾胃毋損气血但當固根本爲主若瘇硬作痛者形气虛而邪气實也用托裏消毒散主之微瘇微痛者形气病气俱虛也用托裏散補之欲作膿用托裏羌活湯若痛甚用仙方活命飲大勢旣退亦用托裏消毒散若脾虛不能消散或不潰不斂者六君子加芎歸黃茋若陰虛不能消散或作渇便淋者六味丸加五味子若陽虛不能潰或膿淸不能斂者用補中益气湯气血俱虛者十全大補湯若瘇硬未成膿者用隔蒜灸活命飲潰後豆防餅補中益气十全大補二湯若灸後大勢已退餘毒未消頻用蔥熨以補其气以消餘毒爲善

治驗

巡撫陳和峯脾胃不健常服消導之劑左腿股及臀患瘇余曰此脾气虛而下注非瘡毒也當用補中益气倍加白術彼惑於眾論云白術能潰膿乃専以散毒消毒爲主而瘇益甚體益倦余用白術一味煎飲而消儒者楊啟元左臀患此敷貼涼藥腫徹內股服連翹消毒散左體皆痛余以爲足三陰虧損用補中益气湯以補脾肺用六味丸加五味以補肝腎股內消而臂間潰又用十全大補湯而瘡口斂

一儒者瘇焮痛甚此邪毒壅滯用活命飲隔蒜灸而消後因飲食勞倦瘇痛仍作寒熱頭疼此元气虛而未能復也與補中益气湯頻用蔥熨法兩月而愈

一男子漫瘇而色不變脈滑數而無力膿將成矣余用托裏而欲鍼彼畏鍼而欲內消誤用攻伐之藥頓加惡寒發熱自汗等癥余用十全大補湯數劑瘇起色赤仍外鍼內補而愈

昆庠吳輔之父患此內潰瘇脹發熱口漧飲食少思此脾胃虛弱也先用六君加芎歸茋數劑而潰又用十全大補湯倍加參茋五十餘劑而愈

南濠沈克章子年三十脈如屋漏雀啄腫硬七天膿水淸稀誤服敗毒之藥余曰此足三陰虧損而藥復傷也余用六君加歸茋附子一錢二劑瘇潰色赤又減附子五分數劑元气復而瘡愈

一男子硬痛發熱此膀胱气虛而濕熱壅滯用內托羌活湯二劑熱痛悉退後用托裏消毒散而潰又用托裏散四十餘劑而斂

平湖袁上捨患痔外敷寒涼內服消毒攻潰於臀膿水淸稀脈洪大而數寒熱作渇余辭不治後果歿此足三陰虧損之癥失滋化源以致眞气益虛邪气愈甚矣不死何俟

囊癰【謂陰囊患癰】

囊癰屬肝腎二經陰虛濕熱下注若小便濇滯者先分利以泄其毒繼補陰以令其自消若濕熱退而仍瘇痛宜補陰托裏以速其膿膿焮而便穢者熱毒壅閉也先用托裏消毒散後用鍼以泄之膿去卽解若膿去而瘇痛不減者熱毒未解也用淸肝養榮湯口漧而小便數者腎經虛熱也六味丸內熱晡熱者肝經血虛也四物加參術體倦食少者脾气虛熱也補中益气湯膿水淸稀者气血俱虛也十全大補湯此癥𨿽大潰而睪丸懸露治得其法旬日肉漸生而愈若専攻其瘡陰道始虛則瘇者不能潰潰者不能斂少壯者多成涸疾老弱者多致不起亦有患痔漏久而串及於囊者當兼治其痔切忌寒藥尅伐虧損胃气

治驗

給事陸貞山瘇赤脹痛小便濇滯寒熱作渇此肝腎陰虛濕熱下注也當淸肝火除濕毒遂用柴胡炒龍膽吳茱茰炒黃連當歸銀花皂角刺赤芍藥防風木通甘艸節一劑瘇痛漸退少加防風木通川芎茯苓作飲下滋腎丸以補陰其熱瘇俱退但內有一條筋不消此肝經血气虛損也當滋腎水用六味丸料去茯苓加五味二劑再用補中益气加茯苓作飲送滋腎丸筋頓消而愈京兆朱二峯陰囊脹痛彼以爲疝余診其脈數而滑此囊癰也因肝腎二經陰虛濕熱所致膿已成矣服活命飲一劑而潰更用補陰托裏而斂

知州王汝道先晡熱發熱肢體倦怠入房則腿足酸軟足心熱至腿膝六脈洪數兩尺爲甚余以足三陰虛欲滋補化源彼反服苦寒降火之劑後陰囊瘇脹用治疝之藥瘇脹益甚形气愈虛服溫補之劑瘇痛上攻小便不利兩尺脈洪滑按之虛甚余曰此囊癰也因气血虛而不能潰先用補中益气湯加山藥山茱茰車前子柴胡山梔一劑腫脹頓消隨用六味丸料加車前牛膝柴胡山梔一劑小便漸通乃用活命飲與前二藥消息兼用至二十餘劑囊裂出穢膿甚多乃用托裏消毒散六劑膿穢淸又用托裏散數劑膿水漸少更用補陰托裏散及十全大補五十餘劑而痊

儒者陳時用考試不利一夕飲燒酒入房妻不納翌日陰囊瘇脹焮痛遣人求治余以除濕熱淸肝火之劑城門夜閉不及歸服翌早報云夜來陰囊悉腐玉莖下面貼囊者亦腐此肝火挾酒毒而濕熱熾盛也仍以前藥加參茋歸木四劑腐肉盡脫睪丸懸掛用大補气血並塗當歸膏囊莖全復而愈

一膏粱之客陰囊瘇脹小便不利此中焦積熱乘虛下注先用龍膽瀉肝湯加黃栢知母黃連牛膝四劑漸愈後用補陰八珍湯加柴胡山梔而愈後不守禁忌前癥復作仍用補陰八珍湯補中益气湯六味丸而痊又因勞發熱自用四物黃栢知母之類虛癥悉具瘡口開大餘謂五臟气血俱虛也朝用補中益气夕用六君子加當歸各五十餘劑瘡口漸斂又用六味丸調補全愈府庠李達卿素腎虛發熱久服黃栢知母之類形體漸瘦遺精白濁晡熱唾痰余曰此腎水虧損虛火內熾用補中益气之類加五味麥門前癥將愈又別用淸熱涼血之劑飲食少思唾痰不止余以爲脾肺復虛不能攝涎歸源仍用前湯加茯苓半夏而愈後入房頭暈吐痰腰骨作痛大小便道牽痛余曰此精已耗而復竭所致危殆之癥也遂朝用前湯加麥門五味夕用六味丸料加五味子萆薢五十餘劑諸癥頓退後又入房陰囊陰莖作痛別用淡滲之劑陰囊內潰余用補陰托裏之劑出膿甚多喜瘇消痛止竟不善調養以致大便不通小便如淋痰涎上湧余曰腎虛之癥復作矣誠爲可慮有保其可生者用礞石滚痰丸牛黃淸心丸之類吐痰愈加余曰非惟無以保其生而反促其危矣固辭不治後果歿

一男子醉而入房陰囊瘇脹大如斗小腹脹悶小水淋赤發熱口漧痰涎壅甚此膀胱陰虛酒毒所乘也用六味丸料加車前牛膝作飲下滋腎丸諸癥頓退再加五味麥門二劑而愈卻以補中益气加麥門五味調理而康若用淡滲復損眞陰決致不起

懸癰

懸癰謂瘡生於玉莖之後穀道之前屬足三陰虧損之癥輕則爲漏瀝盡气血而亡重則內潰而卽殞若初起濕熱壅滯未成膿而作痛或小便濇滯用龍膽瀉肝湯瘇焮痛甚仙方活命飲並以制甘艸佐之如此𨿽患亦輕𨿽潰亦淺若不能成膿或膿成不潰者八珍散補之若膿已成者急鍼之欲其生肌收斂腎虛者六味地黃丸血虛者四物加參術气虛者四君加芎歸脾虛者補中益气湯气血俱虛者八珍湯並十全大補湯若用寒涼消毒則誤矣

治驗

尙寶鮑希傳日發熱服四物黃栢知母之類年餘患囊癰唾痰作渇飲湯其熱至膝更加芩連二陳熱痰益甚謂余曰何也余曰此足三陰虧損水泛爲痰寒涼之劑傷胃而甚耳遂先用補中益气夕用六味丸間佐以當歸補血湯半載乃愈

趙州守患此癥瘇多作痛五月餘矣晡熱口漧盜汗食少體倦气短脈浮數而無力此足三陰气血虧損用補中益气加制甘艸五味麥門三十餘劑食進勢緩又用六味丸料五十餘劑膿潰瘡斂後因怒作痛少食脇痛發熱仍用前藥賴其稟愼疾而愈

通府張敬之患前癥久不愈日晡熱甚作渇煩喘或用四物湯黃栢知母之類前癥益甚更體倦少食大便不實小便頻數謂余曰何也余曰此脾虛之癥前藥復傷而然也遂用補中益气加茯苓半夏數劑飲食漸進諸癥漸愈更加麥門五味調理乃痊經云脾屬至陰爲陰土而主生血故東垣先生云脾虛元气下陷發熱煩渇肢體倦怠等癥用補中益气湯以升補陽气而生陰血若誤認爲腎虛輒用四物黃栢知母之類反傷脾胃生气是虛其虛矣況黃栢知母乃防陽損陰之劑若非膀胱陽火盛而不能生陰水以致發熱者不可用也一儒者患此服坎離丸及四物黃栢知母之類不應脈浮洪按之微細余以爲足三陰虛用托裏散及補陰托裏散漸愈又用六味丸補中益气湯調補化源半載而痊大凡瘡瘍等癥若腎經陽气亢盛致陰水不能化生而患陰虛發熱者宜用坎離丸取其苦寒能瀉水中之火令陽气衰而水自生若陽气衰弱致陰水不能化生而患陰虛發熱者宜用六味丸取其酸溫能生火中之水使陽气旺則陰自生況此癥屬腎經精气虧損而患者十有八九屬腎經陽气亢盛而患者十無一二然江南之人患之多屬腎經陰血虧損元气下陷須用補中益气湯升補陽气使陽生而陰長若嗜欲過多虧損眞水者宜用六味丸補腎經元气以生精血仍用補中益气湯以培脾肺之生气而滋腎水經云陰虛者脾虛也但多誤以爲腎經火癥用黃栢知母之類復傷脾肺絕其化源反致不起惜哉

上捨劉克新潰後作痛發熱口漧小便赤濇自用淸熱消毒之藥不應左尺洪數余以爲陽气盛而陰气虛也先用四物湯加黃栢知母等諸劑瀉其陽气使陰自生服數劑諸癥漸愈後用補中益气湯六味地黃丸補脾肺滋腎水而瘡口愈

一儒者小便赤澀勞則足軟瘇痛發熱口漧舌燥食少體倦日晡益甚此气血虛而未能潰也遂用八珍湯加麥門山藥倍用制甘艸數劑諸癥悉退但患處瘇痛此膿內焮也又五劑膿自湧出又五十餘劑而瘡口將完又因勞役且停藥寒熱作渇瘇痛膿多用補中益气湯加炒山梔二劑少愈又以八珍湯加麥門五味百餘劑瘇痛悉去喜其愼起居節飲食常服補劑而安但勞則出膿一二滴後惑於他言內用降火外用追蝕必其收斂致患處大潰幾至不起仍補而愈

便癰【一名便毒一名痃】

便癰屬厥陰肝經內熱外寒或勞倦過度或房欲不節或欲心不遂或彊固其精或肝經濕熱而致治法內熱外寒者雙解散勞倦過度者補中益气湯房欲不節者六味丸料欲心不遂者先用五苓散加大黃疏其精滯後用地黃丸以補其肝腎彊固其精或濕熱壅滯者宜用龍膽瀉肝湯疏肝導滯夫便癰血疝也屬厥陰肝經之絡脈衝任督脈之隧道故婦人患此多在兩抝瘇痛或腹中結塊小便澀滯苟治者得法患者又能調攝何難斂之有若槪用大黃等劑以求其內消或令膿從便下損其气血及不愼起居飲食者皆爲不治

治驗

府庠沈尼文年二十左抝患之餘以肝腎陰虛先用托裏藥潰而將愈因入房發熱作渇右邊亦作痛膿水淸稀虛癥悉至脈洪大而無力勢甚可畏用十全大補加附子一錢脈癥頓退再劑全退後用大補湯三十劑而愈

一儒者瘇痛便澀用八正散二劑淸肝火導濕熱而瘇痛愈再以小柴胡加芎歸澤瀉山梔二劑淸肝火補脾血而小便利

一男子潰而瘇痛不止此餘毒未解用活命飲一劑而痛止再劑而瘇消

一男子痛甚發熱用前飲一劑痛止再以神效蔞散加山梔柴胡二劑而消

一男子瘇而不潰余謂此因陽气虛弱用參茋歸術以補托元气用白芷皁角刺柴胡甘艸節以排膿淸肝數劑而潰以八珍加柴胡補其气血數劑而愈

一男子已潰而痛不止小便祕澀此肝火未解也與小柴胡湯加黃栢知母芎歸痛止便利更以托裏當歸湯而瘡斂若毒未解而痛不止者須用活命飲

一婦人素淸苦因鬱怒患前癥或用敗毒寒涼之藥反晡熱內熱自汗盜汗月經不行口漧咽燥余謂此鬱气傷脾因藥復損先以當歸湯數劑後兼逍遙散各五十餘劑而諸癥皆愈

一婦人小腹內如有所梗兩拗並人門俱瘇小便淋澀經不調內熱作渇飲食少思腹內初如雞卵而漸大脈洪數而虛左闗尢甚屬肝脾鬱結之癥也用加味歸脾湯肝火退而脾土健間以逍遙散下蘆薈丸而愈一婦人兩物瘇痛腹內一塊不時上攻月經不調小便不利余以爲肝脾气滯以四君加芎歸柴胡山梔而愈後因鬱怒前癥復作卻兼胸脇脹滿盜汗此肝木甚而傷脾土用加味歸脾湯下蘆薈丸而痊

一婦人小腹內或作痛或痞悶兩抝瘇痛內熱寒熱胸膈不利飲食不甘形體日瘦此肝气滯而傷脾气朝用補中益气湯夕用六味丸漸愈更用蘆薈丸而全愈一婦人兩抝瘇痛小腹痞脹小便時數白帶時下寒熱往來小水淋瀝余謂肝气滯而血病用龍膽瀉肝湯漸愈又用加味逍遙散六味丸而全愈

一婦人患前癥胸脇脹悶或小便不利或時作痛小便濇滯服疏气豁痰等藥益甚余謂肝火气分之病用龍膽瀉肝湯以淸肝熱又用加味逍遙散以生肝血六味丸以滋腎水而愈

一婦人患前癥余謂此肝脾鬱怒之癥不信別服化痰利气之劑胸腹脹悶又服峻利疏導之劑變脾虛發瘇之癥而歿

一婦人兩抝瘇痛內熱作渇飲食不甘肢體倦怠陰中作梗小便赤澀爲肝脾陰虛濕熱用加味歸脾湯而愈後因怒復作小腹瘇脹小便不利用小柴胡加山梔芎歸以淸理肝火脹痛頓止又以加味逍遙散調補肝火而痊

一婦人兩抝作痛寒熱內熱小便赤澀胸脇不利此肝火動而脾气傷用補中益气湯加茯苓數劑少愈又與加味歸脾湯諸癥悉退再用加味逍遙散而全愈一婦人小腹痞悶小便不利內熱體倦懶食此气血虛而兼肝火用八珍湯加柴梔膽艸治之而安

一婦人陰中如梗兩抝瘇痛寒熱不食小便頻數小腹重墜余以爲肝脾鬱結所致先以補中益气湯加山梔茯苓車前子靑皮以淸肝火升脾气更以加味歸脾湯二十餘劑調理脾郁而愈

下疳瘡【婦人陰瘡等癥見女科撮要婦人良方】

下疳屬肝經濕熱下注或陰虛火燥治法瘇痛發熱者血虛而有熱也四物湯加柴胡山梔瘇痛寒熱者肝經濕熱也小柴胡湯加龍膽艸黃連瘇痛便澀者濕熱壅滯也龍膽瀉肝湯瘇痛腐潰者气血虛而有火也八珍湯加山梔柴胡日晡熱甚者陰血虛而有熱也小柴胡湯加參術芎歸日晡倦怠者陽气虛而下陷也補中益气湯其經久不愈而發寒熱者腎水不能生肝木也用六味丸若筋縮縱或爲癢痛或出白津此筋疝也用龍膽防肝湯气虛者補中益气加炒山梔炒龍膽陰虛火燥者用六味丸莖中癢出白津用補中益气湯與淸心蓮子飲間服蓋此癥肝經陰虛爲本腫痛寒熱等癥爲標須用六味丸以生肝血凡脾土虛不能生金水而見一切肝癥者當佐以補中益气湯加麥門冬以滋化源

治驗

庶吉士劉華甫或莖中作痛或竅出白津或小便祕澀先用小柴胡湯加山梔澤防黃連木通膽艸茯苓二劑以淸肝火導濕熱諸癥漸愈後因勞倦忽然寒熱此元气復傷也用補中益气而安又用六味丸以生肝血滋腎水而全愈

州守姜節甫患前癥膿水淋漓作渇吐痰午前惡寒午後發熱余曰午前惡寒屬陽气虛弱午後發熱屬陰血不足不信反服二陳黃栢知母之類飲食益少大便不實又日晡熱渇小腹重墜患處焮痛仍用四物黃栢知母之類飲食亦不思余以脾气虛而下陷先用補中益气湯調養脾胃以升陽气諸癥漸愈又用六味丸滋補腎水以生肝血而痊

一小兒十五歲患前癥雜用消毒之藥虛癥悉具二年餘矣詢之乃稟所致用萆薢湯月餘諸癥漸愈又用補陰八珍補中益气二湯而痊

一儒者莖中作癢發熱倦怠外皮浮瘇二年矣用八珍加柴胡山梔及六味地黃丸而愈有兼陰毛間生虫作癢者用桃仁研爛塗之

一儒者因勞而患焮痛寒熱體倦頭疼小便赤澀用補中益气湯加車前牛膝山梔而愈

一儒者陰莖腐爛瘇痛不止日晡熱甚口漧體倦食少欲嘔此肝脾血虛也先用六君子加柴胡升麻脾胃醒而諸癥退更以補中益气加炒山梔肝火退而瘇痛痊

痔瘡【男婦同治】

痔屬肝脾腎三經故陰精虧損者難治多成漏癥若肺與大腸二經風熱濕熱者熱退自愈不守禁忌者亦成漏癥此因醉飽入房筋脈橫解精气脫泄熱毒乘虛流注或淫極彊固其精以致水乘火勢而侮金或炙厚味或勞傷元气陰虛火熾所致初起焮痛便祕或小便不利者宜淸熱涼血潤燥疏風若气血虛而寒涼傷損者調養脾胃滋補陰精若破而久不愈多成痔漏有穿臀穿陰穿腸者其腸頭瘇磈者濕熱也作痛者風熱也便結者火燥也潰膿者熱勝血也大便作痛者潤燥除濕肛門墜痛者瀉火除濕小便澀滯者淸肝導濕其成漏者養元气補陰精爲主經云因而飽食筋脈橫解腸澼爲痔其屬肝脾腎也明矣若有患痔而兼疝患疝而兼下疳皆屬肝腎不足之變癥但用地黃丸益气湯以滋化源爲善若専服寒涼治火者無不致禍

治驗

進士周希輔素有疝痔勞則小腹作痛莖出白津痔亦瘇痛若飲食勞倦起居失宜則發寒內熱肢體疲倦服十全大補湯諸癥並退彼欲去病根乃用攻病生肌之藥肌體骨立余用益气湯地黃丸元气漸復但自弛調攝不能全愈

一儒者膿血淋漓口漧作渇晡熱便血自汗盜汗余謂此腎肝陰虛也不信仍服四物栢知連之類食少瀉嘔余先用補中益气湯加茯苓半夏炮姜脾胃漸醒後用六味丸朝夕服兩月餘諸癥悉愈

儒者楊舉元素陰虛勞則肢體倦怠兩足發熱服淸熱等劑熱至腰膝大便澀滯飲食過多則瀉至年餘作渇吐痰患痔出膿仍不節勞則忽惡寒發熱復患癰膿水不止气血虛甚余用六味丸補中益气湯滋養化源喜其愼疾年餘而痊

一男子患此服寒涼之劑侵晨去後不實食少體倦口漧作渇小腹重墜余用補中益气湯而下墜頓止用四神丸而食進便實用地黃丸而瘡尋愈

一膏粱酒色之人患之作痛服苦寒之藥致臀瘇硬又加大黃腹脹頭痛此足三陰虧損而藥復傷余用補中益气湯升補陽气加參苓半夏木香以助脾气數劑而愈

上捨陸子藩時仲冬患痔作痛右手浮大左尺洪數余曰冬見夏脈當壯水之主以鎭陽光彼以爲迂別服苓連之劑越明年六月九日復邀視之痰涎上湧日夜不寐脈洪大而數按之無力左尺全無足手肩膊逆冷余曰事急矣彼云但求少延數日以待嗣子一見耳勉用參茋歸術炮姜之類及六味丸料加肉桂至本月丁酉日果歿五行之理信然

侍禦王兩湖長子患痔作渇發熱尺脈洪數按之無力余曰此肝腎陰精虧損而虛火妄動當滋化源彼不信後吐痰聲嘶面赤體瘦而歿

便血【婦人癥見女科撮要】

經云邪在五臟則陰脈不和陰脈不和則血畱之陰气內結陽絡外傷滲入腸間故便血也鍼經云陽絡傷則血外溢而衂血陰絡傷則血內溢而便血皆因飲食失節起居不時七情六淫失宜內傷外感所致若外感則血鮮名腸風內傷則血濁名髒毒外感而元气實者人參敗毒散加槐花荊芥以袪邪气內傷而元气虛者亦用六君子湯以補胃气元气下陷者補中益气湯以升舉之憂思傷脾者濟生歸脾湯以解之糞前見血者益气湯加吳茱茰糞後見血者加黃連陰血不足者宜用四物湯病因多端不能盡述當臨癥制宜庶無誤矣丹溪先生云精气血气出於穀气惟大便下血當以胃气收功治者審之

治驗

一儒者素善飲不時便血或在糞前或在糞後食少體倦面色痿黃此脾气虛而不能統血以補中益气湯加吳茱茰黃連三十餘劑而再不發

一男子毎怒必便血或吐血卽服犀角地黃湯之類余曰此脾虛不能攝血恐不宜用此寒涼之藥仍服之日加倦怠面色痿黃更用四物芩連丹皮之劑飲食少思心煩渇熱吐血如湧竟至不起若用四君芎歸補中益气湯多有得生者

脫肛【男婦同治】

脫肛屬大腸气血虛而兼濕熱有久痢气血俱虛而脫者有因腎虛而脫者有中气虛而脫者有因血虛而脫者濕熱者升陽除濕湯血熱者四物加條芩槐花血虛者四物加白術茯苓兼痔而痛者四物加槐花黃連升麻久痢者補中益气湯加酒炒芍藥中气虛陷者前湯加半夏炮姜茯苓五味腎虛者六味丸虛寒者八味丸肺與大腸爲表裏肛者大腸之門肺實熱則祕結肺虛寒則脫出腎主大便故腎虛者多患此癥

治驗

舉人於時正素有痔毎勞役便脫肛瘇痛出水中气下陷者用補中益气湯加茯苓芍藥十餘劑中气復而愈後復脫作痛誤服大黃丸腹鳴惡食幾危余用前湯加炮姜芍藥諸癥漸愈後去姜加熟地五味三十餘劑而愈

一男子脾胃素弱或因勞倦或因入房肛門卽下瘇悶痛甚用補中益气湯加麥門五味兼六味丸而愈後因過飲下墜瘇痛誤用降火消毒虛癥蜂起余用前湯加炮姜木香一劑再用前湯並加減八味丸兩月而安一儒者面白神勞素畏風寒飲食喜熱稍多必吞酸作瀉吸气覺冷便血盜汗余以爲脾腎虛寒用補中益气加炮姜肉桂五十餘劑八味丸觔許諸癥悉愈

腎臟風瘡【男婦同治】

腎臟風屬腎虛風邪乘於膁脛以致皮膚如癬或漸延上腿久則延及徧身外癥則搔癢成瘡膿水淋漓眼目昬花內癥則口燥舌漧腰腿倦怠吐痰發熱盜汗體疲治法用六味丸爲主佐以四生散若脾胃虛弱者用補中益气爲主佐以六味丸四生散爲善

治驗

欽天薛循齋六十有一兩膁患之膿水淋漓發熱吐痰四年矣此腎臟風癥也與六味丸四生散而瘥年餘復作延及徧身日晡益甚痰渇盜汗唇舌生瘡兩目昏赤皆腎經虛火而水泛爲痰用加減八味丸而愈三年後小便淋漓莖中濇痛此思色精不出而內敗也用前丸及補中益气湯加麥門五味而愈

膁瘡【婦人癥見女科撮要婦人良方】

膁瘡生於兩膁初起赤腫久而腐潰或津淫搔癢破而膿水淋漓蓋因飲食起居虧損肝腎或因陰火下流外邪相搏而致外膁屬足三陽濕熱可治內膁屬足三陰虛熱難治若初起惡寒壯熱瘇焮作痛者屬濕熱用梹蘇敗毒散若漫腫作痛或不瘇不痛者屬陰虛用補陰八珍湯若膿水淋漓體倦食少內熱口漧者屬脾虛用補中益气加茯苓酒炒白芍藥若午後熱或作痛頭目不淸者屬陰火前湯加酒炒黑黃栢及六味地黃丸若午後發熱至子時分方止是血虛前湯加芎歸熟地若鬱結傷脾而甚用歸脾湯加柴胡山梔若怒動肝火而甚用補中益气湯加川芎山梔黃芩內熱口漧肢體倦怠或痰涎上升或口舌生瘡屬脾腎虛熱用六味地黃丸補中益气湯若患處黑黯肢體畏寒飲食少思屬脾腎虛敗用八味地黃丸若誤用攻伐復損胃气絕其化源治亦難矣

治驗

鴻臚翟少溪兩膁生瘡漸至徧身發熱吐痰口燥咽漧盜汗心煩溺赤足熱日晡益甚形體日瘦此腎經虛火也用六味丸不月諸癥悉退三月元气平復

一男子左腿瘇肉色如故寒熱惡心飲食少思此脾气不足而爲外邪所感也用六君加藿香桔梗川芎而寒熱止又用補中益气湯而瘇痛消

陳湖陸懋誠素因陰虛過飲入房發熱腿痛似膁瘡用發表之劑兩腿瘇黯熱气如霧欲發痙脈皆洪數兩尺尢大餘曰屬足三陰虛酒濕所乘元气損而邪益甚耳用十全大補加山藥山茱茰附子一劑脈癥頓退卻去附子又二劑全愈

一男子先於兩膁後及徧身生瘡似疥非疥時或膿水淋漓兩腿爲甚肢體倦怠作癢煩熱年餘不愈余作腎經虛火用加減八味丸而痊

一男子腿患癰服尅伐之藥虧損元气不能成膿余爲托裏而潰大補而斂若大便結燥用十全大補湯加麥門五味而潤月餘仍結自服潤腸丸而防不止余用補中益气湯送四神丸數服而愈

足跟瘡【婦人癥詳見婦人良方】

足跟乃督脈發源之所腎經所過之地若飲食失節起居失宜虧損足三陰經則成瘡矣若漫瘇寒熱或體倦少食屬脾虛下陷也用補中益气湯若晡熱作痛頭目不淸屬脾虛陰火也前湯並六味丸若痰涎上升或口舌生瘡屬腎水漧涸也前湯並加減八味丸凡此皆當滋其化源若治其外則誤矣俗云兔嚙瘡者蓋獵人被兔咬足跟久而不斂气血瀝盡而死

治驗

大尹陳汝鄰兩腿酸軟或赤或白足跟患瘇或痛或癢後痛而或如無皮或如皺裂日晡至夜脹痛焮熱用補中益气湯加八味丸料補其肝腎而愈

一男子足跟作痛熱渇體倦小便如淋誤用敗毒散致頭痛惡寒欲嘔不食吐痰咳嗽此足三陰虧損而藥復傷余用十全大補湯加減八味丸各五十餘劑而愈一男子素不愼起居內熱引飲作渇體倦兩足發熱後足跟作痛或用淸熱除濕之劑更加發瘇又服敗毒之藥焮赤痛甚略用祛毒淸熱潰裂畨張狀如赤橊熱痛如錐內熱晡熱此因足三陰虧損朝用十全大補湯夕用加減八味丸外敷當歸膏兩月餘而愈其服消毒等藥而歿者不能枚舉

一男子亦患此服消毒散搽追蝕藥虛癥疊出其形體骨立自分必死余用十全大補兼山茱山藥兩月餘而愈

一膏粱之人兩腳發熱作渇左尺脈數而無力余謂此足三陰虧損防患疽不信反服淸熱化痰之藥更加晡熱頭暈又服四物黃栢知母日晡熱甚飲食漸少覺足面發疽余用補中益气六味地黃丸百餘服而愈不信患疽以致不起者多矣

一婦人勞則足跟熱痛余以爲足三陰虛用八珍湯而痊後徧身搔癢誤服風藥發熱抽搐肝脈洪數此肝家血虛火盛而生風以天竺膽星爲丸用四物麥門五味芩連炙艸山梔柴胡煎送下而愈

一婦人兩足發熱兩跟作痛日晡熱甚余以爲肝腎血虛用加味逍遙散六味地黃丸五十餘劑諸癥悉愈一婦人素血虛因大勞兩足發熱晡熱月經過期或用四物黃連飲食少思胸痞吐痰用二陳枳實黃連大便不實吐痰無度足跟作痛余曰足熱晡熱月經過期乃肝脾血虛也胸痞吐痰飲食少思脾胃虛也蓋胃爲五臟之根本胃气一虛諸癥悉至先用補中益气湯加白茯苓半夏脾胃漸健乃佐以六味地黃丸以補脾腎不兩月而痊

一婦人經候不調發熱晡熱胸膈不利飲食少思服淸熱寛中消導之劑前癥益甚更兼肢體酸痛服除濕化痰等藥經候兩月一至服通經降火等劑兩足跟指作痛其熱如炙余以爲足三陰虧損用補中益气六味地黃丸兩月諸癥漸退又用前湯並八珍散兩月而康一婦人足跟患瘇兩腿酸軟或赤或白或癢或痛後或如無皮或如皺裂日晡至夜脹痛焮熱此足三陰虧損用加減八味丸及逍遙散加熟地川芎百餘劑而愈

腳發【男婦同治】

腳發之癥屬足三陰經精血虧損或足三陽經濕熱下注若色赤瘇痛而潰膿者屬濕熱下注爲可治若色微赤微瘇而膿淸者屬精血虧損爲難治若黑黯不瘇痛不潰膿煩熱作渇小便淋漓者陰敗末傅惡癥也爲不治其法濕熱下注者先用隔蒜灸活命飲以解壅毒次服益气湯六味丸以補精气若色黯不痛者著肉灸桑枝灸以行壅滯助陽气更用十全大補湯八味丸壯脾胃滋化源多有復生者若専治其瘡復傷生气吾未見其生者

治驗

閣老靳介庵腳指縫作癢出水瘇焮腳面敷止癢之藥不應服除濕之劑益甚余以爲陰虛濕熱下注用六味地黃丸補中益气湯而愈

大參李北溪左足赤瘇作痛此足三陽經濕熱下注先用隔蒜灸活命飲一劑其痛頓止灸患處出水赤瘇頓消次用托裏消毒散四劑灸患處出膿而愈

儒者楊舉元患此微瘇痛微赤焮此足三陰經陰虛濕熱下注用隔蒜灸托裏散而起發用十全大補湯而膿成又與加減八味丸料百劑而斂

一儒者患此瘇硬色白兩月餘矣此足三陰經虧損爲外寒所侵用大防風湯及十全大補兼服而消後塲屋不利飲食勞倦前癥復作盜汗內熱飲食不化便滑肌瘦此脾土虛寒而命門火不能相生用八味丸益气湯百餘劑喜其年壯得愈

一男子腳心發熱作渇引飲或用四物芩連栢知母之類腹痛作嘔煩熱大渇此足三陰虧損前藥復傷脾胃也先用六君加炮姜數劑而脾胃醒再用補中益气加茯苓半夏而脾胃健乃以加減八味丸兼服半載而愈一儒者腳心發熱作癢以滚湯浸漬潰而出水肌體骨立作渇吐痰此脾腎虛而水泛爲痰也服益气湯六味丸年餘元气復而諸癥愈

少宗伯顧東江面黧作渇余曰此腎經虧損當滋化源以杜後患彼𨿽然之而終不服次年九月內左足面患疽色黯不痛腳腿沈重用隔蒜灸三十餘壯足腿卽輕瘡出血水數日而消瘡色仍黯時公將北行賀萬壽餘診之曰脾脈衰憊陽气虛極不宜逺行公曰余得夢屢驗向夢羣仙待我此壽徴也至河間驛聚仙堂病篤嘆曰立齋豈能畱我果卒於此亦異數也

脫疽

脫疽謂疔患於足或足指重者潰脫故名之亦有患於手患於指者因醇酒炙煿膏粱傷脾或房勞損腎故有先渇而後患者有先患而後渇者若色赤作痛自潰者可治色黒不潰者不治色赤作痛者元气虛而濕毒壅盛也先用隔蒜灸活命飲托裏散再用十全大補湯加減八味丸色黯不痛者腎气敗而虛火盛也隔蒜灸桑枝灸亦用十全大補湯加減八味丸則毒气不致上侵元气不致虧損庶可保生亦有因修手足口咬等傷而致者若元气虛弱或犯房事外塗寒涼內服尅伐損傷脾胃患處不潰若黑黯上延亦多致死重者須當以腳刀轉解周輕泄去之則筋隨骨出而毒得泄亦不痛否則毒筋內斷𨿽去而仍潰且偏僻之處气血罕到藥難導達況攻毒之劑先傷脾胃不若灸法爲良重者須解去爲善故孫眞人云在肉則割在指則截蓋親之遺體𨿽不忍傷而遂至夭歿則尢傷矣況解法無痛患者知之

治驗

一男子足指患之瘇焮痛赤此三陽經虛而外邪所乘也用隔蒜灸人參敗毒散加銀花白芷大黃二劑而痛甚又二劑痛止又與十宣散加天花粉金銀花去桂數劑而愈又有足指患之者色紫不痛此三陽經熱毒壅滯隔蒜灸五十餘壯又明灸百壯始痛投活命飲四劑更以托裏藥潰脫而愈

一男子患前癥赤痛作渇此足三陰虛而火內動用隔蒜灸活命飲三劑而潰更服托裏藥及加減八味丸潰脫而愈若早用前法不至於此

一男子瘇痛色赤發熱作渇大小便祕結其脈浮數按之沈實此足三陽經積熱內外俱受患也先用隔蒜灸及人參敗毒散加銀花白芷大黃而潰更以活命飲而痊

一膏粱之人先作渇足熱後足大指赤痛六脈洪數而無力左尺爲甚余爲此足三陰虛當滋化源爲主固服除濕敗毒等劑元气益虛色黯延足余乃朝用補中益气湯夕用補陰八珍湯各三十餘劑及桑枝灸潰而膿淸作渇不止遂朝以前湯送加減八味丸夕用十全大補湯三十餘劑而痊是時同患此癥服敗毒之藥者俱不救

癅贅【附結核凡結核當與瘰癧參看】

內經云肝統筋而藏血心統血而主脈脾主肉而統血肺主气而司腠理腎統骨而主水若怒動肝火血涸而筋攣者其自筋瘇起按之如筋久而或有赤縷名曰筋癅用六味地黃丸四物山梔木之類若勞役火動陰血沸騰外邪所搏而爲瘇者其自肌肉瘇起久而有赤縷或皮俱赤名曰血癅用四物茯苓逺志之類若鬱結傷脾肌肉消薄外邪所搏而爲瘇者其自肌肉瘇起按之實軟名曰肉癅用歸脾益气二湯若勞傷肺气腠理不密外邪所而壅瘇者其自皮膚瘇起按之浮軟名曰气癅用補中益气湯之類若勞傷腎水不能榮骨而爲腫者其自骨瘇起按之堅硬名曰骨癅用地黃丸及補中益气湯主之夫癅者畱也隨气凝滯皆因臟腑受傷气血乖違當求其屬而治其本大凡屬肝膽二經結核八珍加山梔膽艸以養气血淸肝火六味丸以養肺金生腎水若屬肝火血燥須生血涼血用四物二地丹皮酒炒黒膽艸山梔中气虛者補中益气兼服若治失其法脾胃虧損營气虛弱不能濡於患處或寒气凝於瘡口榮气不能滋養於患處以致久不生肌而成漏者悉調補脾胃則气血壯而肌肉自生矣若不愼飲食起居及七情六淫或用寒涼蝕藥蛛絲纒芫花綫等法以治其外則誤矣

治驗

長洲庠王天爵辛丑春左腿近環跳患之狀如大桃按之濡軟略服除濕流气化痰之劑惡寒發熱食少體倦形气俱虛脈洪大而虛气癅也肺主之蓋膽屬木肺屬金然發於膽經部分乃肺金侮肝木元气虧損而其膿已內潰矣遂用十全大補湯數劑出靑白稀膿甚多頓加寒熱煩渇頭痛殊類傷寒狀余謂此因膿泄而血气益虛耳仍用前湯其勢益甚脈洪數大按之如無乃加附子一錢其勢愈甚而脈復如前此虛甚而藥未能及也更加附子二錢三劑諸癥頓退乃朝用補中益气湯夕用十全大補湯各三十餘劑出腐骨五塊瘡口將完後因不愼起居患處復潰諸癥更發咽間如焚口舌無皮用十全大補加附子一錢服之諸癥卽愈二日不服內病悉至患處復潰二年後又患服前藥不應診其尺脈微細如絲此屬命門火衰用八味丸爲主佐以十全大補湯稍愈至乙巳仍患虛寒之癥而歿

一男子左腿外側近臀瘇一塊上有赤縷三年矣飲食起居如常觸破湧出血膿發熱惡寒此膽經受癥故發於腿外側診其脈左尺洪數左闗洪此腎水不能生肝木用補中益气湯六味地黃丸而痊

一男子小腹患之膿水淋漓此足三陰之癥用補中益气加麥門五味以培脾土用六味地黃丸以生腎水更用蘆薈丸以淸肝火而斂

一老儒眉間患之二年其狀如紫桃下墜蓋目按之如水嚢此肝脾之癥膿瘀內潰而然耳遂刺出血膿目卽開以炒黒膽艸山梔芎歸芍藥柴胡白術茯苓等類而愈

舉人江節夫兩耳下兩臂兩肋結核略服祛痰降火軟堅之劑益甚余曰此膽經血虛火燥也蓋膽經行人身之側前藥必致虧損至明年七月復請視各核皆潰脈浮大而濇時金旺於秋木受金尅必不治果卒

嘉善周上捨兩耳下項間筋攣壅瘇堅硬咳嗽气喘內熱盜汗所服皆化痰散堅行气之劑勢益甚予診之左闗澀左尺洪數此怒气傷肝房勞損腎須滋腎水生肝血愼調攝至水旺之際庶可愈矣彼欲速效乃外敷商陸石灰等藥內服海藻蓬術之類至秋金旺之際元气愈虛其瘇愈甚而歿

鎭江孫上捨缺盆間瘇如覆甌堅硬色赤內熱晡熱自汗盜汗就治於余曰賤疾皆以散堅行气降火破血之劑欲其內消而反甚其脈左尺洪數按之而弱左闗洪數按之而澀此怒气傷肝血涸而筋攣也因其急於仕進余辭不能治彼亦不信後果歿此癥若補脾肺滋肝腎則木得水而敷華筋得血而滋潤多有得生者

疣

疣屬肝膽少陽經風熱血燥或怒動肝火或肝客淫气所致蓋肝熱水涸腎气不榮故精亡而筋攣也宜以地黃丸滋腎水以生肝血爲善若用蛛絲纒螳螂蝕著艾灸必多致誤大抵此癥與血燥結核相同故外用腐蝕等法內服燥血消毒則精血愈虛肝筋受傷瘡口翻突開張卒成敗癥

治驗

府庠朱宏仁年二十右手背近中指患五疣中一大者如黃荳餘皆如聚黍拔之如絲長三四寸許此血燥筋縮用淸肝益榮湯五十餘劑而愈

府庠沈嫗文防囓指甲及長不能自禁余曰此肝火血燥也又頸側常生小疣子屢散屢發又臂生一塊如菉豆大若觸碎如斷束縷扯之則長縱之則縮後兩鬢髮白防求治余曰子素肝病此部亦屬肝膽經也夫爪爲筋之餘膽行人身之側此與囓爪生防等癥相應須滋補腎水以生肝膽則諸病自愈矣乃與六味地黃丸服之二年白自退疣亦不生

一男子臉患疣初如赤椹雜用敷貼之藥翻張如菌又用腐蝕焮大如癅此足三陰經虛癥悉具治以補脾肺生肝腎等劑而尋愈

一男子小腹中一塊不時攻痛或用行气化痰等藥不應尢以爲血鼈服行气逐血之劑後手背結一防子漸長寸許形如鼈狀肢節間如荳大者甚多彼泥鼈生子發於外亦用行血虛癥悉至左尺洪數闗脈洪數余以爲腎水不能生肝木以致肝火血燥而筋攣用六味地黃丸生腎水滋肝血三月餘諸癥悉愈

一男子因勞役過度面色靑黑發熱咳嗽面生疣子腹內一塊攻上攻下作痛口漧小便祕澀服消尅之藥愈甚察其脈左右闗俱洪元气弱甚此肝脾受病而筋攣也投以加味逍遙散合地黃丸料元气遂復若誤以爲血鼈之類消之必致不起

一男子素膏粱醇酒先便血便結驚悸少寐後肛門周生小顆如疣子如防乳大小不一用淸熱敗毒等藥半載之間腿內股亦然又用化痰之藥內熱吐痰頸間俱作肝腎脈浮數按之而弱余以爲足三陰經血虛火熾法當滋化源彼不信別服四物黃栢知母之類諸癥蜂起此胃气復傷各經俱病也先用補中益气湯三十餘劑諸癥漸愈乃朝用前湯夕用八珍湯又各五十餘劑諸癥尋愈於是夕攺用六味丸加五味子又半載諸癥悉愈

一婦人左手背並次指患五六枚如熟椹內熱晡熱月經素不及期余曰此因肝脾血虛而有熱也當調補二經使陰血生而諸癥自愈不信乃用艾灸手腫脹發熱手指皆攣兩脇項及胸乳間皆患疣經行無期余用加味逍遙散少加炒黒黃連數劑漸愈乃去黃連更佐以歸脾湯各患漸愈又百餘劑經行如期再用地黃丸三料而痊

一婦人小腹內一塊或時上攻或時下墜寒熱胸痞小便淋漓或用行气化痰等劑前癥愈甚月經兩月餘而一行或以爲內有肉鼈啖飲其血而經不行服驅逐之劑下血甚多兩手背結一疣如大荳許兩月漸長寸許又兩月餘又患數枚疑以鼈子行於外仍行驅逐兩耳下各患瘇又疑爲瘡毒余曰此屬肝火血燥也用加味逍遙加味歸脾二藥兼服佐以六味丸三月餘而愈一婦人患之用蛛絲纒芫花綫螳螂啖毒藥蝕著艾灸大潰瘇痛發熱出血餘曰此陰血虛也不信仍服降火之藥而歿

發痙【痙當作痓】

瘡瘍發痙因气血虧損外邪所或內虛郁火所致其形牙闗急四肢勁彊或腰背反張肢體抽搐其有汗而不惡寒者曰柔痙風能散气故有汗也其無汗而惡寒者曰剛痙寒能濇血故無汗也皆由亡血過多筋無所養故傷寒汗下過多與潰瘍產後多患之乃敗癥也若大補气血多有復生者若作風治速其危矣

治驗

秋官張同野舊有流注因暴寒睡炕口目抽搐手足戰掉余以爲气血虛熱而然用參茋歸術川芎山梔柴胡半夏天麻炙艸治之而愈

吳給事瞻之墜馬傷首出血過多發熱煩躁肉瞤筋愓或作破傷風欲發汗祛風余曰此亡血火動也無風可祛無汗可發當峻補其血用聖愈湯二劑頓愈又用健脾胃養气血而全愈

一儒者背瘡將愈發熱煩躁自用降火之劑項彊口噤自汗惡寒此汗多內亡津血筋無所榮也用補气血之劑及地黃丸而愈

一男子素勤苦早行徧身發疙瘩口噤目直脈此勞傷气血內熱外邪所也用補中益气加山梔羌活川芎而瘥半載後徧身作癢搔破成瘡發熱作渇脈洪大而虛復以前湯加芍藥麥門熟地天麻而愈

一儒者善怒患瘰癧復因大怒跳躍忽僕地兩臂抽搐唇口防斜左目小此肝火血虛內熱生風用八珍散加牡丹皮鉤藤山梔而愈次年春前病復作兼小便自遺左闗洪而數余以爲肝火血燥用六味丸加鉤藤五味麥門芎歸治之漸愈又用補中益气加山梔鉤藤牡丹皮而安

一癧婦因怒僕地瘡口出血語言蹇澀口眼防斜四肢拘急汗出遺尿或用驅風之劑六脈洪大肝脈尢甚此肝火熾甚也用加味逍遙散加鉤藤及六味丸尋愈一婦人患內痔因勞出血甚多不時發痙飲食少思形體倦怠其面色白余謂此气傷而不能統血也用補中益气湯加寒熱出血此陽气虛寒也仍以前湯加炮姜四劑寒熱漸止飲食漸進又四劑而血頓止後因勞役或怒气卽便血或發痙投以補中益气湯加鉤藤而愈一婦人素性急患徧身搔癢或項間結核常服搜風順气之劑後大怒吐血唇口牽小便頻數或時自遺此怒動肝火而血妄行也用小柴胡湯加山梔牡丹皮而愈

一癧婦因勞兼怒四肢攣屈煩痛自汗小便短少畏見風寒脈浮緩此气血虛而風寒濕熱相也先用東垣淸燥湯漸愈再用加味逍遙散及八珍湯加牡丹皮而痊

一婦人素有肝火兩抝間或腫痛或寒熱忽然昏潰瘈瘲抽搐善伸數欠四肢筋攣痰涎上升此肺金燥甚而血液衰少也用淸燥丸六味丸兼服尋愈

一婦人因大勞患膁瘡發疙瘩搔碎成瘡日晡熱甚或口噤發搐或頭目暈此肝脾气血虛而內熱以八珍散加柴胡山梔治之諸癥少愈復因怒前癥復作經行不止此肝脾血熱用加味逍遙散漸愈又用八珍散加柴胡山梔而痊

一婦人發疙瘩日晡熱甚月經先期或頭目昏或寒熱發熱或四肢抽搐此肝經風熱血燥用加味逍遙散治之尋愈後因怒前癥復作口噤遺尿此火炎血燥也用加味小柴胡湯治之漸愈又夜間發熱譫語此血分有熱也用小柴胡湯加生地而愈更用加味逍遙散調理而安

一婦人患繭唇月經先期余以爲肝火血熱不信乃泛用降火之劑反致月經過期復因勞怒口噤呻吟肢體不隨六脈洪大面目赤色用八珍麥門五味山梔丹皮數劑漸愈兼用逍遙散六味丸料各三十餘劑全愈一婦人經行遇怒其經卽止甚則口噤筋攣鼻衂頭痛痰湧搐溺瞳子上視此肝火熾甚以小柴胡湯加熟地黃山梔鉤藤鉤而愈

一婦人素陰虛患徧身搔癢誤服祛風之藥口噤抽搐肝脈洪數余曰肝血爲陰爲水肝气爲陽爲火此乃肝經血虛火盛耳宜助陰血抑肝火遂用四物麥門五味柴胡山梔生艸熱搐頓止又以八珍加黃茋麥門五味鉤藤炙艸調理而愈

一婦人久患流注脾胃虛弱忽痰壅气喘頭揺目札手揚足擲難以候脈視其面黃中見靑此肝木乘脾土也用六君加柴胡升麻治之而蘇更以補中益气加半夏茯苓而安

類破傷風癥

大凡癰疽潰後筋糜肉爛膿血大泄陽隨陰散或筋脈拘急惡寒惕搦甚者舌彊口噤項背反張痰涎壅甚便閉汗出不時發熱此气血俱虛而傳變𨿽與破傷風相類而主治之法當大補气血若果系風癥亦須以大補气血爲本而兼以治風之藥設若不審是非而妄藥之則誤矣風癥治見後方

治驗

司徒邊華泉肩患癰潰而發熱目直或瞤殊類中風日晡熱甚脈益數此足三陰气血虧血虛火妄動用參茋歸術炙艸加酒炒黒黃栢五味麥門肉桂四劑而愈又數劑而斂

陸大行背瘡內潰出膿二碗許用托裏之劑痛止瘇消停藥忽寒熱作渇頭痛自汗此元气虛而未能復也用十全大補加麥門五味肉桂二劑益甚診其脈如故此藥力未及仍用前藥加附子一錢三劑諸癥悉愈乃去附子加肉桂數劑而斂

一儒者患腿癰深蓄於內肉色不變久不穿潰鍼出膿瘀五碗許惡癥駢臻全類中風此脾胃虛而變癥也用四君子加當歸炮姜及聖愈湯各四劑而安又勞心不寐用歸脾湯而愈

一儒者傷寒後患流注瘇痛潮熱用十宣敗毒等劑出稀膿五六碗許發熱惡寒煩躁作嘔殊類破傷風癥而歿

一男子背瘡未痊乃以膏藥剪孔貼之患破傷風癥而歿此先失於內補外邪襲其虛耳余見此癥貼膏藥剪孔欲其通气而反患破傷風搽斂藥生肌欲其收口而反助其餘毒以致歿者多矣

論瘡隨癥加減用藥

內經云形傷痛气傷腫先腫而後痛者形傷气也先痛而後腫者气傷形也東垣先生謂胃爲五臟之本源人身之根蒂丹溪先生云癰疽因積毒在臟腑宜先助胃壯气以固其本夫然則气血凝結者自散膿瘀已成者自潰肌肉欲死者自生肌肉已死者自腐死肉已潰者自斂若獨攻其瘡脾胃气虛七惡蜂起其不死者幸矣故凡前癥須用托裏消毒散爲主若髙腫焮痛熱毒也加黃連漫腫微痛气虛也去金銀花連翹二味加參術頭痛發熱邪在表也本方加川芎羌活若外邪在表而元气實者暫用人參敗毒散頭痛惡寒表虛也去五味加參茋發熱飲冷便祕內熱也去參茋歸術加大黃發熱飲熱便祕內虛也去二味加參茋歸術寒熱飲冷小便濇滯肝熱也去參茋加柴胡山梔不作膿膿不潰气虛也去二味及白芷加參術肉桂如不應暫用十全大補湯腫赤作痛血凝滯也本方加乳香沒藥如不應暫用仙方活命飲膿出反痛气血虛也去三味卽銀花連翹白芷後放此加參茋歸地肉赤而不斂血虛而有熱也去三味加熟地牡丹皮肉黯而不斂陽气虛寒也去三味加參茋白蘞官桂漫腫不痛或肉死不潰脾气虛也去三味加人參白術如不應加姜桂更不應急加附子肉白而不斂陽气虛也去三味加參茋歸術膿多而不斂气血虛也去三味加參茋歸術熟地如不應暫用十全大補湯飲食少思而不斂胃气虛也去三味加參茋如不應暫用補中益气湯飲食難化而不斂脾气虛也去三味加參術如不應暫用六君子湯又不應佐以八味丸膿多而帶赤血虛也去三味加歸地參術如不應暫用八珍湯加牡丹皮忿怒晡熱而出血肝火血虛也去三味加牡丹皮熟地炒黒山梔如不應暫用八珍湯送六味丸面靑脇脹而出血肝气虛而不能藏血也去三味加山茱山藥五味子如不應兼六味丸食少體倦而出血脾气虛而不能攝血也去三味加參茋歸地兼鬱結少寐更加逺志酸棗仁茯神龍眼肉如不應暫用歸脾湯欲嘔作嘔或外搽內服寒涼或痛甚或感寒邪穢气而嘔胃气虛也去三味加藿香參術飲食少思膓鳴腹痛腹冷泄瀉脾气虛寒也去三味加炮姜木香手足逆冷脾血虛寒也更加附子煎送四神丸飲冷作渇熱毒也加赤小荳知母如不應暫用竹葉黃茋湯善食作渇胃火也加石膏山梔如不應暫用竹葉石膏湯膿多而作渇气血虛也去三味加熟地黃五味子如不應暫用十全大補湯加五味子麥門冬口漧舌燥腎气虛也去三味加熟地山茱山藥如不應兼六味丸又不應佐以補中益气湯自汗內熱口漧胃气虛也去三味加參茋歸術如不應暫用六君子湯盜汗內熱口漧陰血虛也去三味加熟地麥門五味如不應暫用當歸六黃湯莖中痛而小便不利精內敗也去三味加山茱山藥澤防如不應佐以六味丸愈便則愈痛愈痛則愈便精復竭也去三味煎送六味丸食少體倦口漧飲熱小便黃短脾肺虛熱也去三味加五味子山茱茰如不應暫用六味丸勞役而小便黃元气下陷也去三味加升麻柴胡午後而小便黃短腎虛熱也去三味加升麻柴胡如不應煎送六味丸口燥作渇小便頻數腎水虧也去三味加五味山茱山藥熟地如不應兼用六味丸四肢逆冷腎气虛寒也去三味加桂附如不應佐以八味丸食少體倦作渇胃气虛也去三味加參茋白術如不應暫用補中益气湯體倦頭痛或暈中气虛也去三味加柴胡升麻如不應暫用補中益气湯加蔓荊子日晡頭痛或暈陰血虛也去三味加熟地黃如不應佐以六味丸夢泄遺精頭暈頭痛或痰喘气促腎虛不能納气也去三味並川芎佐以六味丸如不應是虛寒也用八味丸面目赤色煩熱作渇脈大而虛血脫髮躁也去三味加黃茋當歸如不應暫用當歸補血湯身熱惡衣欲投於水脈沈微細气脫髮躁也去三味加肉桂附子如不應暫用附子理中湯善思體痛無寐盜汗脾血虛也去三味加茯苓逺志酸棗仁圓眼肉如不應暫用歸脾湯寢寐而汗出腎气虛也去三味加五味子煎送六味丸飲食而出汗胃气虛也去三味加參茋歸術五味子如不應暫用六君子湯睡覺飽而出盜汗宿食也去三味加參術半夏如不應暫用六君子湯胸滿多痰脾气虛也去三味加桔梗半夏如不應暫用六君子湯加桔梗枳殻晡熱多痰脾血虛也去三味加歸地參術如不應暫用六君子湯加芎歸熟地咳嗽唾痰腎虧津液泛上也去三味加山茱山藥熟地如不應佐以六味丸忿怒胸痞肝气滯也去三味加桔梗山梔如不應暫用補中益气湯加桔梗枳殻倦怠胸痞中气虛也去三味加參術茯苓如不應暫用八珍湯加柴胡口苦寒熱往來肝火血虛也去三味加柴胡熟地因怒寒熱往來肝火血虛也加柴胡黃芩如不應暫用八珍湯加炒山梔炒酸棗仁酒炒黑膽艸體倦寒熱往來肝脾气滯也去三味加參茋歸木如不應暫用補中益气湯內熱晡熱或寒熱往來陰血虛也去三味加芎歸牡丹皮柴胡如不應暫用八珍湯加牡丹皮畏寒或寒熱往來胃气虛也去三味加參苓白術升麻如不應暫用補中益气湯脇痛痞滿或寒熱往來肝气滯也去三味加靑皮木香如不應屬气血虛也更加芎歸參術若婦人勞役恚怒或適經行發熱譫語或夜間熱甚在血分也去三味加生地丹皮柴胡如不應暫用加味四物湯若誤尅伐或膿血大泄或因吐瀉或誤而入房或勞損元气或夢泄遺精或外邪乘入以致發熱頭痛小便淋濇或滑數便血目赤煩喘气短頭暈體倦熱渇意欲投水身熱惡衣揚手擲足腰背反張鄭聲自汗此陽气脫陷之假熱癥也若畏寒頭痛咳逆嘔吐耳聵目蒙小便自遺瀉利腸鳴裏急腹痛玉莖短縮齒浮痛肢體麻痺或厥冷身痛或咬舌嚙唇此陽气脫陷之眞寒癥也凡此危候勿論其脈勿問其癥但見有其一二亦去三味急加桂附補之庶有復生之理大抵用藥之法當分元气虛實標本緩急若病急而元气實者先治其標病緩而元气虛者先治其本若病急而元气又虛者當治其本爲主而兼以治標東垣先生云形气有餘病气有餘當瀉不當補形气不足病气不足當補不當防丹溪先生云但見腫痛參之脈癥虛弱便與滋補气血無虧可保終吉治者審焉

薛氏醫案卷十五﹤子部﹐醫家類﹐薛氏醫案﹥

欽定四庫全書

薛氏醫案卷十六

明薛已撰

外科樞要四

治瘡各癥附方

托裏消毒散治胃气虛弱或因尅伐不能潰散服之未成卽消已成卽潰腐肉自去新肉自生若腐肉旣潰而新肉不能收斂屬气虛者四君子湯爲主屬血虛者四物湯爲主气血俱虛者十全大補湯爲主並忌寒涼消毒之劑

人參黃茋【鹽水拌炒】當歸【酒拌】川芎芍藥【炒】白術【炒】茯苓【各一錢】金銀花白芷【各七分】甘艸【炙五分】連翹【五分】

右水煎服

托裏散治瘡瘍因气血虛不能起發腐潰收斂及惡寒發熱者宜用此補托其屬六淫七情或諸經錯雜之邪而爲患者當各審其因而參以主治之劑其屬胃气虛弱者當以六君子湯爲主

人參【气虛者多用之】黃茋【炒各二錢】白術【炒】陳皮當歸熟地黃【白制】茯苓芍藥【酒炒各一錢半】

右水煎服

淸熱消毒散治一切癰疽陽癥腫痛發熱作渴黃連【炒】山梔【炒】連翹當歸【各一錢】川芎芍藥【炒】生地黃【各一錢五分】金銀花【二錢】甘艸【一錢】

右水煎服

黃連消毒散治腦疽背疽腫焮疼痛或麻木

黃連【制】羌活【各一分】黃芩黃栢【各五分】生地黃知母【制】獨活防風當歸尾連翹【各四分】槁本防已桔梗【各五分】黃茋蘇木陳皮澤防【各二分】人參甘艸【各三分】

右水煎服

淸涼飲治瘡瘍煩躁飲冷焮痛脈實大便祕結小便赤澁

大黃【炒】赤芍藥當歸甘艸【各二錢】

右水煎服

破棺丹治瘡瘍熱極汗多大渴便祕譫語發狂

大黃【二兩五錢半生半熟】芒硝甘艸【各二兩】

右爲末煉蜜丸如彈子大每服一丸童便酒化下白湯亦可

黃連解毒湯治瘡瘍焮痛煩躁飲冷脈洪數或發狂言

黃芩黃栢【炒】黃連【炒】山梔【各一錢五分】

右水煎熱服

內疏黃連湯治瘡瘍發熱而嘔大便祕結脈洪而實黃連芍藥當歸梹榔木香黃芩梔子薄荷桔梗甘艸【各一錢】連翹大黃【各一錢五分】

每薑水煎仍量虛實治之

托裏榮衛湯治瘡瘍外無焮腫內便調和乃邪在經絡宜用此藥

黃茋紅花【各一錢】桂枝【七分】蒼術【米泔浸】柴胡連翹羌活防風當歸身【酒拌】甘艸【炙】黃芩人參

【各一錢】

右酒水煎服

內托復煎散治瘡瘍腫焮在外其脈多浮邪气勝必侵於內宜用此托之

地骨皮黃芩【炒】茯苓白芍藥【炒】人參黃茋【鹽水拌炒】白術【炒】桂甘艸【炙】防已【酒炒】當歸【酒拌各一錢】防風【二錢】

右先以蒼術一升水五升煎去術入藥再煎至二升終日飲之

人參敗毒散治瘡焮痛寒熱或拘急頭痛脈細有力

人參羌活獨活前胡柴胡桔梗枳殻茯苓川芎甘艸【各一錢】

右水煎服

仙方活命飲治一切瘡未成膿者內消已成膿者卽潰又止痛消毒之聖藥也

白芷防風沒藥穿山甲【蛤粉炒黃】甘艸赤芍藥當歸尾乳香天花粉貝母【各一錢】金銀花陳皮【各三錢】皂角刺【一錢】

右酒一碗煎數沸服

淸心湯治瘡腫痛發熱飲冷脈沈實睡語不寧卽防風通聖散每料加黃連五錢每劑一兩水煎服

奪命丹治疔瘡發背等癥或麻木或嘔吐重者昏憒若疔毒牙闗急用三五丸爲末水調灌下有奪命之功

蟾酥【幹者酒化】輕粉【各五分】枯礬寒水石【煨】銅緑乳香沒藥麝香【各一錢】硃砂【三錢】蝸牛【二十个另研無亦效】

右爲末用蝸牛或酒糊丸菉豆大每服二三丸溫酒蔥湯下

東垣聖愈湯治脾胃虧損膿水不止或金瘡出血心煩不安眠睡不寧五心煩熱飲食少思

地黃【酒拌蒸半日】生地黃【酒拌】川芎人參【各五分】當歸【酒拌】黃茋【鹽水浸炒各一錢】

右水煎服

濟陰湯治瘡屬純陽腫痛發熱

連翹山梔【炒】黃芩【炒】黃連【炒各二錢】芍藥【一錢五分】金銀花【二錢】甘艸【一錢】牡丹皮【一錢二分】

右水煎服大便祕量加大黃

抑陽散治瘡屬純陽腫痛發熱

天花粉【三兩】黃姜白芷赤芍藥【各一兩】

右爲末茶湯調搽患處

沖和湯治瘡屬半陰半陽似潰非潰似腫非腫此因元气虛弱失於補托所致

人參【二錢】黃茋白術當歸白芷【各一錢半】茯苓川芎皁角刺【炒】乳香沒藥【各一錢】金銀花【一錢】陳皮【二錢】甘艸【一錢】

右水酒各半煎服

陰陽散治瘡屬半陰半陽

紫荊皮【炒五兩】獨活【去節炒一兩】赤芍藥【炒二兩】白芷【二兩】石菖蒲【二兩】

右爲末蔥酒調搽

回陽湯治脾腎虛寒瘡屬純陰或藥損元气不腫痛不腐潰或腹痛泄防嘔吐厥逆或陽气脫陷等癥漧薑【炮】附子【炮各二錢】人參白術黃茋【各三錢】當歸陳皮甘艸【炙各二錢】柴胡升麻【各五分】

右酒水煎服不應姜附倍之

抑陰散治瘡元气虛寒焮腫不消或不潰斂或筋攣骨痛一切冷癥

艸烏【二兩】白桂【五錢】赤芍藥【炒】南星【煨】白芷

右爲末蔥湯調塗熱酒亦可

托裏溫中湯治瘡膿潰元气虛寒或因尅伐胃气脫陷腸鳴腹痛大便溏泄神思昏憒此寒變內陷緩則不治

羌活【四錢】附子【炮去皮臍】漧薑【炒三錢】益智丁香沈香木香茴香陳皮【各一錢】甘艸【炙二錢】

右薑水煎服

附子理中湯治瘡脾胃虛寒或誤行攻伐手足厥冷飲食不入或腸鳴腹痛嘔逆吐防

附子人參茯苓白芍藥【各三錢】白術【四錢】

右水煎服

姜附湯治瘡眞陽虧損或誤行汗下或膿血出多失於補托以致上气喘急自汗盜汗气短頭暈人參【一兩】漧薑【炮】白術【各五錢】附子【炮去皮臍一兩】

右作二劑水煎服

參附湯治失血過多或膿瘀大泄或寒涼汗下眞陽脫陷上气喘急自汗盜汗气短頭暈等癥急服以救元气緩則不治

人參附子【炮去皮臍各五錢】

右姜五片水煎服不應倍之

獨參湯治一切失血或膿水出多血气俱虛惡寒發熱作渴煩躁蓋血生於气故血脫補气陽生陰長之理也用人參二兩棗十枚姜十片水煎徐徐服

人參理中湯治瘡脾胃虛寒嘔吐泄瀉飲食少思肚腹作脹或胸膈虛痞飲食不入

白術人參漧薑甘艸【炙各等分】

右姜棗水煎服

竹葉黃茋湯治癰疽气血虛胃火盛而作渴

淡竹葉【二錢】黃茋麥門當歸川芎甘艸黃芩【炒】芍藥人參半夏石膏【煨各一錢】生地黃【一錢】

右每服三五錢水煎服

竹葉石膏湯治癰疽胃火盛腫痛作渴

淡竹葉石膏【煨】桔梗木通薄荷甘艸【各一錢】

當歸川芎散治手足少陽經血虛瘡癥或風熱耳內癢痛生瘡出水或頭目不淸寒熱少食或婦女經水不調胸膈不利脇腹痞痛

當歸川芎柴胡白術芍藥【各一錢】山梔【炒一錢二分】牡丹皮茯苓【各八分】蔓荊子甘艸【各五分】

右水煎服

若肝气不平寒熱加地骨皮肝气實加柴胡黃芩气血虛加參茋歸地脾虛飲食少思加苓術脾虛胸膈不利加參茋痰滯胸膈不利加術半肝气不順胸膈不利或小腹痞滿或時攻痛加靑皮肝血不足胸膈不利或小腹痞滿或時作痛加熟地肝血虛寒小腹時痛加肉桂日晡發熱加歸地

梔子靑肝散【一名柴胡梔子散】治三焦及足少陽經風熱耳內作癢生瘡或出水疼痛或胸乳間作痛或寒熱往來柴胡牡丹皮梔子【炒各一錢】茯苓川芎芍藥當歸牛蒡子【炒各七分】甘艸【五分】

右水煎服若太陽頭痛加羌活

柴胡淸肝散治鬂疽及肝膽三焦風熱怒火之癥或項胸作痛或瘡毒發熱

柴胡【一錢五分】黃芩【炒一錢】人參【一錢】山梔【炒一錢五分】川芎【一錢】連翹桔梗【八分】甘艸【五分】

右水煎服

小柴胡湯治肝膽經癥風熱瘰癧結核或腫痛色赤或寒熱往來或日晡發熱或潮熱身熱黙黙不欲飲食或怒火口苦耳聾咳嗽或吐酸食苦水皆用此藥柴胡【二錢】黃芩【一錢】人參半夏【各七分】甘艸【炙五分】

右薑水煎服

補陰八珍湯治瘰癧等瘡屬足三陰虛者

當歸川芎熟地芍藥人參白術茯苓甘艸黃栢【酒炒黒】知母【酒炒各七分】

右水煎服

瀉靑丸治肝經實熱瘰癧腫痛寒熱或脇乳作痛大便祕結

當歸龍膽艸【酒炒】川芎山梔大黃【炒】活防風【各等分】

右爲末蜜丸雞頭子大每服一二丸白湯化下若血虛者四物加山梔柴胡或逍遙散若腎水虧損不能生肝木而自病筋攣結核或肢節拳攣或似中風宜用六味丸加五味子

散腫潰堅湯治瘰癧堅硬气血無虧宜用之

柴胡【四分】升麻【三分】連翹【三分】龍膽艸【酒炒五分】黃芩【酒炒四分】甘艸【炙二分】桔梗【五分】昆布【五分】當歸尾【酒拌】白芍藥【炒】黃栢【酒炒】葛根【各三分】知母【酒炒五分】三稜【酒拌微炒】廣術【各三分】蔞根【五分】

右水煎服

益气養榮湯治懷抱抑鬱或气血損傷四肢頸項等處患腫不問軟硬赤白腫痛或潰而不斂

人參茯苓陳皮貝母香附川芎黃茋【鹽水拌炒】生地黃【酒拌】芍藥【炒各一錢】甘艸【炙】桔梗【各五分】白術【炒二錢】柴胡【六分】

右薑水煎服

必效散治瘰癧气血𨿽無虧損內有癧核未去而不能愈

南硼砂【二錢五分】輕粉【一錢】麝香【五分】巴豆【五个去皮心膜】白梹榔【一个】斑貓【四十个去頭翅同糯米炒】

右同研極細末取雞子二个去黃用淸調藥仍入殻內以濕紙數重糊口入飯甑候熟取出曝榦研末虛者每服五分實者一錢用炒生薑酒五更初調服如覺小腹痛用益元散一服其毒俱從大便出胎婦勿餌毒去後多服益气養榮湯瘡口自合

鍼頭散治一切頑瘡內有瘀肉癧核不化瘡口不合宜用此藥腐之

赤石脂【五錢】乳香白丁香【各三錢】砒【一錢】黃丹【一錢】輕粉麝香【各五分】蜈蚣【一條炙幹】

右爲末搽瘀肉上其肉自腐若瘡口小或痔瘡用糊和作條子陰漧絍之凡瘡久不合者內有膿管須用此腐之內服托裏之劑

神仙隔蒜灸法治一切癰疽腫毒前論言之詳矣凡大痛或不痛或麻木痛者灸至不痛不痛灸至痛其毒隨火而散此拔引郁毒從治之法也信有回生之功其法用大蒜頭切三分厚安瘡頭上用艾炷於蒜上灸之五炷換蒜再灸未成卽消已成殺其大勢瘡患大以蒜杵爛攤患處將艾鋪蒜上灸之蒜敗再換瘡色紫或白而不起發不作膿不大痛不問日期最宜多灸

神效蔥熨法治流注結核骨癰鶴膝等癥腫硬或先已隔蒜灸而余腫未消最宜用熨以助气血而行壅滯其功甚大又爲跌撲傷損止痛散血消腫之良法用蔥白頭搗爛炒熱頻熨患處冷再換

神效桑枝炙治發背不起或瘀肉不潰此陽气虛弱用桑枝燃火著吹熄焰用火灸患處片時日三五次以助腫潰若腐肉已去新肉生遲宜灸四畔其陰瘡瘰癧流注膁瘡惡瘡久不愈者亦宜用之大抵此法未潰則解熱毒止疼痛消瘀腫已潰則補陽气散餘毒生肌肉其陽癥腫痛甚或重如負石初起用此法出毒水卽內消其日久者用之𨿽潰亦淺且無苦楚惜患者不知有此治者亦不肯用此也

烏金膏治發背中央肉死塗之卽腐未死塗之卽生若初起腫痛用防數處其毒頓消若肉腐塗之卽潰若惡瘡頑瘡元气無虧久不收斂者內有毒根以紙撚蘸絍其內有等發背因元气虛弱或因尅伐元气胃气虧損毒气散漫中黯外赤不腐不潰服大補之劑中塗三四寸許至五六日間赤黯之界自有裂紋如刀劃之狀中央漸潰漸脫須用純陽之藥以接其元气庶能收斂若妄用刀鍼去肉出血陽隨陰散元气愈傷或塗涼藥則毒气不解气血愈虛非徒無益而又害之其方用巴豆一味去殻炒黒研如膏防於患處臨用合之已上三法𨿽不出於方書余推其意而制用之良有奇驗

砭法治丹毒疔瘡紅絲走散或時毒瘀血壅盛用細磁器擊碎取有鋒芒者一塊以筯一根劈開頭尖夾之用綫縛定兩手指輕撮筯梢令磁芒正對患處懸寸許再用筯一根頻擊筯頭令毒血遇刺皆出毒入腹膨脹者難治

豆防餅治瘡腫痛硬而不潰及潰而不斂並一切頑瘡惡瘡用江西豆豉餅爲末唾津和作餅子如錢大厚如三文置患處以艾壯於餅上灸之幹則易之如背瘡用漱口水調作餅覆患處以艾鋪餅上灸之如未成者卽消已成者亦殺其大毒如有不效气血虛敗也

乳香定痛散治一切瘡潰爛疼痛

乳香沒藥【各五錢】滑石【一兩】寒水石【一兩】冰片

右爲細末搽患處痛卽止甚效

靑龍湯治肺受風寒咳嗽喘急

半夏【湯泡七次二兩五錢】漧薑【炮】細辛麻黃【去節】肉桂芍藥甘艸【炙各三兩】五味【二兩炒】

右每服五錢薑水煎服

葶藶大棗防肺湯治肺癥胸膈脹滿上气喘急或身面浮腫鼻塞聲重用甜葶藶炒黃色研末每服三錢棗十枚水二鐘煎一鐘去棗入藥再煎七分食後服

桔梗湯治肺癥咳嗽胸膈兩脇作痛咽漧口燥煩悶作渇時出臭濁

桔梗【炒】貝母【去心】當歸【酒浸】蔞仁枳殻【麩炒】薏苡仁【微炒】桑白皮【炒】甘艸節【各一錢】防已【去皮一錢】黃茋【鹽水拌炒】五味子【搗炒】百合【蒸各一錢五分】葶藶【炒】地骨皮知母【炒】杏仁【各五分】

右薑水煎服

人參補肺湯治肺癥咳喘短气或腎水不足虛火上炎痰涎湧盛或吐膿血發熱作渴小便短澁人參黃茋白術茯苓陳皮當歸【各一錢】山茱萸【肉】山藥【各二錢】五味子【五分】麥門冬【七分】甘艸【炙五分】熟地【自制一錢五分】牡丹皮【八分】

右姜棗水煎服

人參平肺散治心火尅肺爲疽痿咳嗽喘嘔痰涎壅盛胸膈痞滿咽嗌不利若因肝木太過而致當補肺若因腎水不足而患當補脾肺若因心火旺而自病當利小便

人參陳皮甘艸地骨皮茯苓【各一錢】知母【炒七分】靑皮【四分】五味子【杵炒四分】天門冬【去心各四分】桑白皮【炒一錢】

右水煎服

參茋補脾湯治肺疽脾气虧損久咳吐膿涎或中滿不食必服此藥補脾土以生肺金否則不治

人參白術【各二錢】黃茋【二錢五分】茯苓陳皮當歸

【各一錢】升麻【三分】麥門冬【七分】五味子【四分】桔梗【六分】甘艸【炙五分】

右姜棗水煎服

射幹湯治胃癰吐膿血

射幹【去毛】山梔仁赤茯苓升麻【各一錢】白術【五分】赤芍藥【一錢五分】

右水煎服

薏苡仁湯治風熱唇口瞤動或結核或浮腫

薏苡仁【炒】防已赤小豆甘艸【炙各等分】

右水煎服

子仁湯治產後惡露或經行瘀血作痛或作癰患薏苡仁【四錢】桃仁【去皮】牡丹皮蔞仁【各一錢】

右水煎服

梅仁湯治腸癰壅痛大便祕澁

梅仁【九个去皮尖】大黃【炒】牡丹皮芒硝【各一錢】犀角【鎊末一錢】冬仁【研三錢】

右水煎入犀末服

大黃湯治腸癰小腹堅腫按之則痛肉色如故或焮赤微腫小便頻數汗出憎寒脈遲膿未成急服之大黃【炒】朴硝【各一錢】牡丹皮蔞仁【炒】桃仁【去皮尖各二錢】

右水煎服

牡丹皮散治腸癰腹濡而痛時下膿

牡丹皮人參天麻白茯苓黃茋【炒】薏苡仁桃仁【去皮尖】白芷當歸【酒拌】川芎【各一錢】官桂甘艸【炙五分】木香

右水煎服

失笑散治跌撲產後心腹絞痛或不知人事或經行瘀血作痛成癰

靈脂蒲黃【俱炒等分】

右每服二三錢酒水煎熱服

防風湯治破傷風表癥未傳入裏急服此

防風羌活獨活川芎【各等分】

右每服五錢水煎調蜈蚣散服

蜈蚣散

蜈蚣【一對炙】鰾【三錢煆】

羌活湯治破傷風在半表半里間宜和解急服此湯稍緩則邪入於裏不可用矣

羌活菊花麻黃川芎石膏防風前胡黃芩細辛甘艸枳殻白茯苓【各一兩】蔓荊子【一兩】薄荷白芷【各五錢】

右每服五錢薑水煎日二三服

大芎黃湯治破傷風邪傳於裏舌彊口噤項背反張筋惕搐搦痰涎壅盛宜急服之

川芎羌活黃芩大黃【各一兩】

右每服五七錢水煎服

白術防風湯治破傷風服表藥過多而自汗者

白術黃茋【各一兩】防風【二兩】

右每服五七錢水煎服腑臟和而自汗者可服此藥若臟腑祕小便赤而自汗者急服大芎黃湯下之

六味丸【一名六昧地黃丸】此壯水之劑夫人之生以腎爲主凡病皆由腎虛而致此方乃天一生水之劑無有不可用者世所罕知若腎虛發熱作渴小便淋祕痰气壅

盛咳嗽吐血頭目暈小便短少眼花耳聾咽喉燥痛口舌瘡裂齒不堅固腰腿痿軟五臟齊損肝經不足之癥尢當用之水能生木故也若腎虛發熱自汗盜汗便血諸血失瘖水泛爲痰之聖樂血虛發熱之神劑也

熟地黃【用生者自制八兩】山茱萸【肉】山藥【各四兩】茯苓牡丹皮澤防【各三兩】

右地黃杵膏余爲末蜜丸桐子大每服七八十丸滚湯下

八味丸治命門火衰不能生土以致脾土虛寒而患流注鶴膝等癥不能消潰收斂或飲食少思或食而不化臍腹疼痛夜多漩溺卽前方加肉桂附子各一兩經云益火之源以消陰翳卽此方也

加減八味丸治癥同上卽六味地黃丸加肉桂五味子各一兩

八珍湯治脾胃傷損惡寒發熱煩燥作渴或瘡潰後气血虧損膿水淸稀久不能愈卽四君四物合方

十全大補湯治瘡气血虛弱腫痛不愈或潰瘍膿淸寒熱自汗盜汗食少體倦發熱作渇頭痛暈似中風狀卽八珍湯加黃茋肉桂

補中益气湯治元气虛損或因尅伐惡寒發熱肢體倦怠飲食少思或不能起發消散生肌收斂或兼飲食勞倦頭痛身熱煩燥作渴脈洪大虛或微細軟弱

黃茋人參白術甘艸【炙各一錢五分】當歸【一錢】陳皮【五分】升麻柴胡【各三分】

右姜棗水煎空心午前服

生脈散治胃气虧損陰火上衝口漧喘促或肢體倦怠肌肉消瘦面色痿黃汲汲短气汗出不止食少作渴或膿水出多气血俱虛煩燥不安睡臥不寧或濕熱大行火土合病脾胃虛弱身重气短或金爲火制絕寒水生化之源肢體痿軟腳欹眼黒等癥

人參【五錢】麥門冬【二錢】五味子【一錢】

右水煎服如不應倍之

人參養榮湯治脾胃虧損气血俱虛發熱惡寒四肢倦怠肌肉消瘦面色痿黃汲汲短气食少作渴凡大病後最宜用此

人參【一錢】陳皮【一錢】黃茋【蜜炙】白芍藥【一錢半炒】桂心當歸白術甘艸【炙各一錢】熟地黃五味子【炒杵】茯苓【各七】

【分半】遠志【五分】

右姜水煎服

四君子湯治脾胃虛弱或因尅伐腫痛不散潰斂不能宜用此以補脾胃諸癥自愈若誤服攻毒七惡隨至脾胃虛弱飲食少思或食而難化或欲作嘔或大便不實若脾胃气虛瘡口出血吐血便血尢宜用之蓋气能攝血故也若气血俱虛之癥宜於前湯但加當歸脾胃無損飲食自進陰血自生若用四物湯沈陰之劑脾胃復傷諸癥蜂起若命門火衰而脾土虛寒必用八味丸以補土母

人參白術茯苓【各二錢】甘艸【炙一錢】

右姜棗水煎服

六君子湯治脾胃虛弱或寒涼尅伐腫痛不消或不潰斂宜服此湯以壯營气諸癥自愈卽前方加陳皮半夏

異功散治脾胃虛弱飲食少思卽四君子湯加陳皮四物湯治血虛發熱或因失血或因尅伐或因潰後致晡熱內熱煩躁不安皆宜服之經云血生於脾若脾虛不能生血者宜用四君子加當歸酒炒白術以補脾

當歸【三錢】熟地黃【三錢】芍藥【二錢】川芎【一錢五分】

右水煎服

歸脾湯治憂思傷脾血虛發熱食少體倦或脾不能攝血以致妄行吐下或健忘怔忡驚悸少寐或心脾作痛自汗盜汗或肢體腫痛大便不調或婦人經候不準晡熱內熱或唇瘡流注等癥不能消散潰斂白術白茯苓黃茋【炒】當歸龍眼肉遠志酸棗仁【炒】人參【各一錢】木香【五分】甘艸【炙三分】

右姜棗水煎服

當歸補血湯治脾胃損傷或服峻劑致血气俱虛肌熱大渴引飲目赤面紅晝夜不息其脈洪大而虛重按全無此病多得於饑飽勞役者若誤服白虎湯必死

當歸【三錢】黃茋【炙一兩】

右水煎服

六一湯

黃茋【炙六錢】甘艸【炙一錢】

右水煎服

加味逍遙散治肝脾血虛內熱發熱或徧身搔癢寒熱或肢體作痛頭目昏重或怔忡頰赤口燥咽漧或內熱盜汗食少不寐或口舌生瘡耳內作痛或胸乳腹脹小便欠利

甘艸【炙】當歸芍藥【酒炒】柴胡茯苓白術【炒各一錢】牡丹皮山梔【炒各七分】

右水煎服

黃芩淸肺飲治腎經陰虛火燥而小便不通若因脾經有熱當淸其脾若因心火尅肺當制其心

黃芩【一錢】梔子【三个打碎】

右水煎服

滋腎丸治腎經陰虛發熱作渴便赤足熱腿軟等癥凡不渇而小便祕熱在下焦血分也最宜此藥經云無陰則陽無以化若脾肺燥熱所遺當滋其化源知母黃栢【各酒炒一兩】肉桂

右爲末水丸桐子大每服百丸空心白滚湯下

五苓散治下部濕熱瘡毒小便赤少

澤防豬苓肉桂白術赤茯苓【各等分】

右爲細末每服三二錢熱湯調下

犀角地黃湯治胃火血熱妄行吐衂或大便下血者犀角【鎊末】生地黃赤芍藥牡丹皮【各一錢半】升麻黃苓【炒各一錢】

右水煎熟入犀末服

若因怒而致加山梔柴胡若脾气虛而不能攝用歸脾湯若肝脾火動而妄行用加味逍遙散若脾气虛而不能綂用補中益气湯加炮黒漧薑若血虛有火而妄行用四物加炮姜若腎經虛火而血妄行用六味丸料不應急加肉桂以引虛火歸源

淸胃散治膏粱積熱唇口腫痛齒齦潰爛焮痛連頭面或惡寒發熱

升麻【二錢】生地黃牡丹皮黃連當歸【酒洗各一錢】

右水煎服痛未止石膏之類可量加

潤腸丸治脾胃伏火大腸漧燥或風熱血結宜用此丸通之若結在直腸宜豬膽汁導之蓋腎主五液開竅於二陰若津液滋潤大便通調若津液不足脾气虧損必當培補猶忌前藥

麻子仁桃仁【去皮尖各一兩】羌活歸尾大黃【煨】皁角刺秦芄【各五錢】

右各另研爲末煉蜜或豬膽汁丸桐子大每服三四十丸白湯下若用豬膽汁導之而不結燥急補元气

四神丸治脾腎虛弱大便不實飲食少思或小腹作痛或產後泄防肚腹作痛不思飲食

肉豆蔲【二兩】五味子【二兩】補骨脂【四兩】吳茱萸【浸炒一兩】

右爲末水二碗生薑八兩紅棗一百枚煮熟取棗肉和末丸桐子大每服五七十丸空心食前白湯下

二神丸治脾腎虛寒不思飲食或侵晨五更泄防或飲食少思大便不實其功甚效如不應乃命門火衰急用八味丸補火而生土

破故紙【四兩炒】肉豆【二兩生用】

右爲末用大紅棗四十枚生薑四兩水煮熟去姜取棗肉和藥丸桐子大每服五十丸空心鹽湯送下

越鞠丸治六郁牙齒作痛口舌生瘡或胸膈痞滿嘔吐吞酸或腹脹腿酸等癥

蒼術【炒】神麯【炒】香附山查山梔【炒】撫芎麥芽【炒各等分】

右爲末水調麯蘗麯糊丸桐子大每服七十丸白湯下

二陳湯治脾虛中脘停痰嘔吐惡心或頭目不淸飲食少思等癥

陳皮半夏茯苓【各一錢】甘艸【炙五分】

右薑水煎

錢氏白術散治胃气虛或因尅伐或因吐防口漧作渴飲食少思

藿香白術【炒】木香白茯苓甘艸【炒】人參【各一錢】漧葛【二錢】

右水煎服

生地黃丸治師尼寡婦室女乍寒乍熱而患瘡等癥肝脈長而出魚際

生地黃【一兩酒拌杵膏】秦芁黃芩硬柴胡【各五錢】赤芍藥【一兩】

右爲末入地黃膏加煉蜜少許丸桐子大每服三十丸烏梅煎湯下日進二服

加味地黃丸治肝腎陰虛瘡癥或耳內癢痛出水或眼昏痰气喘嗽或作渇發熱小便赤澁等癥

幹山藥山茱萸牡丹皮澤防白茯苓熟地黃柴胡五味【各另爲末等分】

右將二地黃搯碎酒拌濕杵膏入前末和勻加煉蜜爲丸桐子大每服百丸空心白湯送下不應用加減八味丸

琥珀膏治頸項瘰癧及脇下初如梅子腫結硬彊漸如連珠不散不潰或潰而濃水不絕經久不瘥漸成漏癥

琥珀【一兩】木通桂心當歸白芷防風松脂硃砂【研各五錢】麻油【二觔】丁香木香【各三錢】木鱉子【肉五錢】

右先用琥珀丁香桂心硃砂木香爲末其餘藥入油內煎黒濾去柤徐徐入黃丹再煎軟硬得中卽成膏矣

人參黃茋湯治潰瘍飲食少思無睡發熱

人參麥門冬陳皮白術蒼術【各五分】黃茋【一錢】黃栢【炒四分】升麻歸身【各五分】

右水煎服

托裏當歸湯治潰气血俱虛瘡口不斂或晡熱內熱寒熱往來或婦人諸癥經候不調小便頻數大便不實等癥

當歸黃茋人參熟地黃川芎芍藥【各一錢】柴胡甘艸【各五分】

右水煎服

人參內托散治瘡潰膿而作痛者

人參黃茋當歸川芎厚朴防風桔梗白芷官桂紫艸木香甘艸

右入糯米一撮水煎服

霍香正气散治外感風寒內停飲食頭疼寒熱或霍亂泄防或作瘧疾等癥

桔梗大腹皮紫蘇茯苓白芷半夏陳皮白術厚朴【各一錢】炙甘艸【五分】霍香【一錢五分】

右姜棗水煎服

升陽除濕湯治脾胃虛弱不思飲食腸鳴腹痛泄防無度小便赤黃四肢困倦

甘艸麥芽陳皮豬苓【各三分】澤防益智仁半夏防風神麯升麻柴胡羌活【各五】

【分】蒼術【一錢】白術【二錢】茯苓【七分】

右姜棗水煎服

十宣散治瘡瘍脈緩澀體倦惡寒或脈浮細用之以散風助陽气也

人參當歸黃茋桔梗炙艸白芷川芎【各一錢】厚朴防風肉桂【各五分】

右水煎服

參術膏治中气虛弱諸藥不應或因用藥失宜耗傷元气虛癥蜂起但用此藥補其中气諸癥自愈人參白術

右水煎稠湯化服之

淸燥湯治元气虛弱濕熱乘之肢體痠軟或頭目暈飲食少思口漧作渴或自汗盜汗胸滿气促小便赤少大便不調等癥

黃茋【一錢五分】五味子【九粒】黃連【二分】蒼術白術麥門冬生地黃陳皮澤防【各五分】茯苓人參【去蘆】當歸【酒洗】升麻【各三分】神麯【炒】豬苓柴胡炙艸【各二分】黃栢【酒洗一分】

右水煎服

補眞丸治眞陰虧損諸癥

葫蘆芭【炒】附子陽起石【煨】肉蓯蓉【酒浸焙漧】五味子肉荳川烏兔絲子【洗淨酒浸】沈香鹿茸【酒浸】

【炒】巴防天【去心】鐘乳粉【各一兩半】

右爲末用羊腰子兩對治如食法酒煮搗爛入酒糊丸如梧桐子大每服七十丸空心米飲鹽湯任下

托裏健中湯治瘡瘍元气素虛或因涼藥傷胃飲食少思或作嘔防等癥

人參白術茯苓【各二錢】半夏炮姜【各一錢】炙艸【五分】黃茋【一錢五分】肉桂【三分】

右姜棗水煎服

托裏益中湯治中气虛弱飲食少思或瘡不消散或潰而不斂

人參白術陳皮半夏茯苓炮姜【各一錢】木香炙艸【各五分】

右姜棗水煎服

托裏益靑湯治脾土虛弱肝木所侮以致飲食少思或胸膈不利等癥

人參白術茯苓半夏【各一錢】芍藥柴胡【各五分】陳皮【一錢】甘艸【五分】

右姜棗水煎服

托裏益黃湯治脾土虛寒水反侮土以致飲食少思或嘔吐泄防等癥

人參白術陳皮茯苓半夏【各一錢】炮姜丁香炙艸【各五分】

右姜棗水煎服

托裏越鞠湯治六郁所傷脾胃虛弱飲食少思等癥人參白術【各二錢】陳皮半夏【各一錢】山梔川芎香附蒼術【各七分】炙艸【五分】

右姜棗水煎服

乳香止痛散治瘡瘇痛不止

粟殻【三錢】白芷【一錢五分】炙艸陳皮【各一錢】乳香【五分】沒藥【五分】丁香【三分】

右作二劑水煎服

濟生犀角地黃湯治郁熱不解衂血便血等癥犀角生地白芍藥牡丹皮【各等分】

右每服五七錢水煎服加減仝上亦治便血

痔瘡方

雄黃【五分細研】五靈脂【去石燒過斷煙】五棓子【泡過各一錢】白礬【半飛半生】沒藥【二錢半明淨者】

右爲細末研令極細用紙花子貼瘡口上

豬蹄湯

香白芷黃芩赤芍藥生甘艸當歸羌活露蜂房【取有蜂兒者】

右先將豬蹄一隻用水數碗煮熟取淸汁分作十數次每次用前藥一兩煎十數沸去滓無風處淋洗死肉惡血隨洗而下極效

神效蔞散治乳癰初起者自消膿成者自潰及一

切癰疽或潰後餘毒亦宜用之

黃蔞【一枚】當歸【五錢】生甘艸【五錢】乳香沒藥【各一錢】

右用水酒煎服

淸肝解郁湯治肝經血虛風熱或肝經郁火傷血乳內結核或爲腫潰不愈凡肝膽經血气不和之癥皆宜用此藥

人參【一錢】柴胡【八分】白術【一錢五分】牡丹皮【八分】茯苓【一錢】陳皮【八分】甘艸【五分】當歸【一錢五分】貝母【一錢】川芎【八分】山梔【炒】芍藥【炒】熟地黃【各一錢】

右水煎服

淸肝益榮湯治肝膽小腸經風熱血燥筋攣結核或耳項胸乳脇肋作痛或作瘊子並一切肝火之癥山梔當歸木瓜【不犯鐵器】茯苓【各一錢】柴胡川芎芍藥【炒各七分】龍膽艸【八分】白術【二錢】熟地【一錢五分】炙艸【五分】

右薑水煎服

益元散

滑石【六兩】甘艸【一兩】

右爲末每服一錢酒調下

神效開結散治癭疾不問年嵗極驗

沈香木香豬厭肉子【生於豚豬項下】橘紅【四兩】珍珠【四十九粒砂鍋內泥封口煆過絲一枚如棗大取四十九】

右爲末每服一錢臨臥冷酒調搽徐徐咽下輕者三五服重者一料全愈修合用除日效忌鹹酸油膩濇

气等物

海藻散堅丸治肝經癭癅

海藻昆布【各二兩】龍膽艸【二兩】小麥【四兩醋煮炒幹】

右爲末煉蜜丸桐子大每服二三十丸臨臥白湯送下並噙化咽之

普濟消毒飲治天行時毒頭面瘇痛或咽喉不利若饑饉之後患之最宜用仍當固胃气

黃芩連翹【各五錢】人參【三錢】陳皮參甘艸柴胡桔梗【各一錢】牛蒡子馬勃板藍艸根【各七分】白僵蠶升麻【各五分】

右水煎服大便祕量加大黃

通气散治時毒瘇甚取以泄其毒

參【一錢五分】豬牙皂角川芎【各一錢】藜蘆【五分】羊躑躅花【二錢五分】

右爲末用紙撚蘸少許入鼻內取爲度

防風通聖散治時毒熱毒便祕熱燥若時毒饑饉之後胃气虧損者須當審察非大滿大實不用

防風當歸川芎芍藥大黃芒硝連翹薄荷麻黃桔梗石膏黃芩【各一兩】白術山梔荊芥【各二錢五分】甘艸【二兩】滑石【一兩】

右水煎服或爲末白湯調下仍量人虛實

葛根牛蒡湯治時毒腫痛而便利調和者

葛根貫仲甘艸【又名國老】豆豉牛蒡子【半生半炒各二錢】

右水煎服

犀角升麻湯治時毒或風熱頭面瘇痛或咽喉不利或風熱鬂疽痄等癥

犀角升麻防風羌活【各一錢】白芷黃芩【各五分】白附子【五分】國老【六分】

右水煎服

白芷胃風湯治手足陽明經气虛風熟面目麻木或牙闗急眼目瞤動

白芷【二錢五分】升麻【二錢五分】葛根蒼術【米泔炒各八分】灸艸【一錢五分】當歸【一錢五分】艸荳柴胡黃栢槁本羌活【各四分】蔓荊子【三分】白僵蠶【三分】麻黃【去節七分】

右水煎服

升麻黃連湯治胃經熱毒腮瘇作痛或發寒熱

升麻川芎當歸【各一錢半】連翹黃連牛蒡子白芷【各一錢】

右水煎服焮連太陽加羌活連耳後加山梔柴胡

梔子仁湯治時毒瘇痛大便祕結

郁金枳殻升麻山梔【炒各一錢】

右水煎服

雙解散治便癰內蘊熱毒外挾風邪或交感失宜精血交錯以致瘇痛大小便祕結先用此藥通解更用調補之劑

辣桂大黃白芍藥澤防牽牛【杵炒】炙艸桃仁漧薑【各五分】

右水煎服

制甘艸法治懸癰不拘腫潰

右每用大甘艸一兩切五寸許用澗水一碗浸透以慢火炙幹仍投前水浸透再炙至水漧爲度卻挫細用水二鐘煎八分空心服

大蘆薈丸【一名九味蘆薈丸】治肝火下疳潰爛或作痛焮腫或治小兒疳膨食積口鼻生瘡牙齦蝕爛等瘡並虫蝕肛門癢痛

胡黃連蘆薈黃連木香白蕪荑靑皮白雷丸鶴虱艸【各一兩】麝香【一錢】

右爲末蒸餅糊丸桐子大每服一錢空心米湯下

八正散治下疳便毒小便淋漓脈癥俱實者

大黃車前子瞿麥扁蓄山梔木通【各二錢】滑石【二兩】甘艸【一錢】

右水煎服

內托羌活湯治臀癰腫痛兩尺脈按之無力者活黃栢【各一錢】防風槁本肉桂連翹炙艸蒼術陳皮黃茋【各一錢五分】

右水酒煎服

大防風湯治足三陰經虧損外邪乘虛患鶴膝風或附骨疽腫痛或腫而不痛不問已潰未潰用三五劑後更用調補之劑

附子牛膝【各一錢】白術羌活人參防風川芎【一錢五分】辣桂黃茋白芍藥杜仲熟地甘艸【炙各五分】

右水煎服

加味龍膽防肝湯治肝經濕熱或囊癰便毒下疳懸癰腫焮作痛小便濇滯或婦人陰瘡癢痛或男子陰挺瘇脹或出膿水

龍膽艸澤防【各一錢】車前子生地黃木通當歸尾山梔枯黃芩炙甘艸【各五分】

右水煎服

淸心蓮子飲治膀胱气虛濕熱玉莖腫痛或莖竅濇滯口苦咽漧小便色赤或白濁夜安靜而晝發熱黃芩麥門冬地骨皮車前子炙甘艸【各一錢五分】石蓮肉白茯苓黃茋柴胡人參【各一錢】

右水煎服

五淋散治膀胱有熱水道不通或尿如豆汁或如沙石或如膏汁或熱沸便血

赤茯苓【一錢五分】赤芍藥山梔【各一錢】當歸甘艸【各一錢五分】

右用燈心二十根煎服

淸肺飲治渴而小便不利乃肺經有熱是絕寒水生化之源宜用此藥以淸化源其水自生而便自利矣茯苓【二錢】豬苓【三錢】澤防【五分】琥珀【五分】燈心【一分】木通【七分】通艸【六分】車前子【一錢】麥【五分】扁蓄【七分】

右爲細末每服五錢水煎服

腎气丸治腎經陽虛陰無所化以致膀胱淋漓或脾肺气虛不能通調水無所化而膀胱癃閉或腎气虛熱幹於厥陰之絡陰挺痿痺而溺頻數或腎水虛弱陰虧難降使津液敗濁而爲痰水又治腎虛便血及諸見血發熱自汗盜汗等癥之聖藥也六味丸方見前

還少丹治足三陰經虛損患偏風等癥又補脾腎進飲食之良劑也

肉蓯蓉【去甲酒浸】遠志【去心甘艸湯泡去骨】茴香【炒】巴防【去心】枸杞子山藥牛膝熟地黃【爲膏】石菖蒲杜仲五味子白茯苓豬實子山茱萸【各等分】

右爲末用紅棗肉同蜜爲丸桐子大每服七十丸溫酒送下每日三服白湯送下

不換金正气散治脾气虛弱寒邪相摶痰停胸膈寒熱少食

厚朴藿香半夏蒼術陳皮甘艸【各等分】

右姜棗水煎服

槐花散治腸風濕毒下血

槐花靑皮【各六分】當歸【一錢】荊芥熟地黃白術【各六分】川芎【四分】升麻【二錢】

右水煎服

四生散治膁腿瘡淫不愈或目昏花名腎臟風並治風癬疥癩血風瘡癥

白附子【眞者生用】黃茋獨活蒺藜【各等分】

右爲末每服二錢用豬腰子一枚批開入藥濕紙包裹煨熟空心連腰子細嚼鹽湯送下

消風散【一名人參消風散】治風熱癮疥搔癢發熱或頭皮腫癢頭目昏鼻流淸水噴聲重耳作蟬鳴

荊芥穗炙艸人參白僵蠶白茯苓防風芎防藿香蟬蛻【各二兩】陳皮厚朴【姜制】羌活【各五分】

右爲末每服三錢茶淸調下瘡癬溫酒下

升麻和气飲治風癬瘡疥熱結大便不通

當歸陳皮【各一錢半】芍藥【酒炒】枳殻【麩炒各八分】半夏【姜制】蒼術【米泔浸炒】桔梗【炒黃色】白芷【浸軟切片】漧葛【浸軟切片】白茯苓炙艸【各一錢】漧薑【炮黒】大黃【各五分】升麻【三分】

右水煎服

換肌消毒散治時瘡不拘初起潰爛

土茯苓【五錢】當歸【酒洗】白芷皁角刺【各一錢】薏苡仁【一錢】白蘚皮木【不犯鐵器】木通金銀花【各七分】炙艸【五分】

右水煎服

九味羌活湯治風熱郁遏瘡焮作痛或徧身作痛或拘急不利又治頭痛惡寒脊彊脈浮又治非冬時天有暴寒人中之頭痛寒熱宜用此以代麻黃湯此神藥也

羌活防風蒼術【各一錢半】川芎白芷生地黃芩【煮軟切片】細辛甘艸

右水煎服衣覆之取微汗濕陰天加蒼術天淫雨亦加如渴加石膏三錢知母一錢不渴不加

加味羌活散【卽前湯加金銀花連翹】

當歸飲子治風濕所傷以致瘡疥等癥

當歸黃茋芍藥荊芥穗防風蒺藜何首烏生地黃川芎甘艸【各等分】

右水煎服

黒丸子【一名和血定痛散】治跌撲墜墮筋骨疼痛或瘀血壅腫或外感風寒肢體作痛苦流注膝風初結服之自消若潰後气虛而發熱與補劑兼服自斂

百艸霜【一兩】白芍藥【一兩】川烏【炮三錢】赤小豆【一兩五錢】白斂【一兩六錢】白芨當歸【各八錢】南星【炮三錢】牛膝【焙六錢】補骨脂【焙八錢】

右各另爲末酒糊丸桐子大每服三十丸鹽湯溫酒任下孕婦不可服

太乙膏治一切瘡瘍並宜貼之若元气無虧用隔蒜灸更服活命飲以收全功

參白芷當歸肉桂大黃赤芍藥生地黃【各一兩】

右用麻油二觔入銅鍋內煎至黒濾去查入黃丹十二兩再煎水中撚軟硬得中卽成膏矣

藜蘆膏治一切瘡疽胬肉突出不問大小長短用藜蘆一味爲末以生豬脂和研如膏塗患處周日易之治便血括云四兩吳茱四兩連一同鍋炒不同研糞前紅用茱調酒糞後紅用酒調連元气虧損者當以補藥加之方效二味用熱湯拌濕頓滚湯中半日藥气相和炒焦各防出聴用甚妙卽制茱萸黃連法也

黃礬丸治金石發疽及一切瘡疽解毒止痛

明白礬【一兩】黃蠟【五錢】

右鎔蠟和礬末急和勻眾手丸桐子大每服十丸漸漸加二十丸滚湯下如服金石發疽別用白末一兩作三五服溫酒調下有人徧身生瘡狀如蛇頭服之卽效此藥能解毒气內攻須多服有效治蛇毒咬鎔滴傷處痛止毒出仍服兩許

當歸膏治發背癰疽湯火等癥去腐肉生新肉其肉未壞者用之自愈肉已死而用之自潰新肉易生搽至肉色漸白其毒始盡生肌最速其外肉焮幹爬連好肉作痛用之卽愈亦不結痂又免皴揭之痛殊有神效蓋黃蠟主生肌止痛補血續筋性味甘溫非偏勝毒藥故與新肉相宜此方余已刋行近之治者亦多用之

川當歸【一兩】麻油【眞正者四兩】淮慶生地【一兩】黃蠟【一兩如白蠟止用五錢】

右先用當歸地黃入油煎黒去查入蠟鎔化候溫攪勻卽成膏矣用塗患處將紙蓋之發背癰疽湯火等癥潰爛用之尢妙凡死肉潰爛已盡好肉有些須尙連宜用利刀剪之蓋死肉有毒去遲則傷新矣如洗拭換膏必須預備卽貼之若死肉去盡尢宜速貼然新肉畏風尢甚不可忽也

蠲痺消毒散治時瘡肢節筋攣

姜黃土茯苓獨活【各五錢】白術當歸【各一錢半】赤芍藥【一錢】白芷【五分】

右水煎服

右肩尖肘尖二穴圖【卽肩髃肘膠】

此穴治瘰癧之祕法蓋瘰癧屬肝膽二經故患耳前後項腋之間男子多因恚怒虧損肝經之血陰火內作或不愼起居耗損腎水不能生肝血婦女多因恚怒傷肝火動血燥或鬱結傷脾火動血耗或患於胸乳間亦屬於前經此癥若因恚怒傷肝气血壅遏而不愈者宜灸此穴疎通經絡若因久於鬱怒元气虧損而不愈當推其所屬而調補化源如取其穴當以指甲搯兩肘兩肩四所患處覺酸麻方是其穴

薛氏醫案卷十六﹤子部﹐醫家類﹐薛氏醫案﹥

欽定四庫全書

薛氏醫案卷十七

明薛已撰

癘瘍機要

內經云風气與太陽俱入行諸脈兪散於分肉之間與衛气相干其道不利故使肌肉憤防而有瘍衛气有所凝而不行故其肉有不仁也有榮衛熱腑其气不淸故使鼻柱壊而色敗皮膚瘍潰風寒客有脈而不去名曰癘風其治法當刺肌肉骨髓以洗榮衛之沸熱靈樞經以銳鍼刺腫上出惡血近代先哲云感天地肅殺惡气所致其上體先見或多者毒在上也下體先見或多者毒在下也蓋气受邪則上多血受邪則下多气血俱受則上下齊見若毛先落毒在肺面發紫泡者毒在肝腳底先痛或穿者毒在腎徧身如癬者毒在脾目先損者毒在心此五臟受癥之重也一日皮死麻木不仁二日肉死鍼刺不痛三日血死爛潰四日筋死指脫五日骨死鼻柱壊此髒受傷之不可治也若聲啞目盲尢爲難治大抵此癥多由勞傷气血腠理不宻或醉後房勞沐浴或登山涉水外邪所乘衛气相搏濕熱相火血隨火化而致故淮揚嶺南閩間多患之治當辧本癥兼癥變癥類癥陰陽虛實而治焉若妄投燥熱之類膿水淋漓則肝血愈燥腎水愈傷相火愈旺反致敗癥矣

本癥治法

一癘瘍所患非止一臟然其气血無有弗傷兼癥無有弗雜況積歲而發現於外須分經絡之上下病勢之虛實不可槪施攻毒之藥當先助胃壯气使根本堅固而後治其瘡可也經云眞气奪則虛邪气勝則實凡云病屬有餘當認爲不足

一癘瘍當知有變有類之不同而治法有汗有下有砭刺攻補之不一蓋兼癥當審輕重變癥當察先後類癥當詳眞僞而汗下砭刺攻補之法又當量其人之虛實究其病之源委而施治之蓋虛者形气虛也實者病气實而形气則虛也

一癘砭刺之法子和張先生謂一汗抵千鍼蓋以砭血不如發汗之周徧也然發汗卽出血出血卽發汗二者一律若惡血凝滯在肌表經絡者宜刺宜汗取委中出血則效若惡毒蘊結於髒非蕩滌其內則不能痊若毒在外者非砭刺徧身患處及兩臂腿脘兩手足指縫各出血其毒必不能散若表裏俱受毒者非外砭內泄其毒決不能退若上體患多宜用醉仙散取其內蓄惡血於齒縫中出及刺手指縫並臂脘以去肌表毒血下體患多宜用再造散令惡血陳虫於穀道中出仍鍼足指縫並腿脘隔一二日更刺之以血赤爲度如有寒熱頭疼等癥當大補血气

一癘服輕粉之劑若腹痛去後兼有膿穢之物不可用藥止之若口舌瘇痛穢水時流作渇發熱喜冷此爲上焦熱毒宜用瀉黃散若寒熱往來宜用小柴胡湯加知母若口齒縫出血發熱而大便祕結此爲熱毒內淫宜用黃連解毒湯若大便調和用濟生犀角地黃湯若穢水𨿽盡口舌不愈或發熱作渇而不飲冷此爲虛熱也宜用七味白術散

一癘瘍手足或腿臂或各指拳攣者由陰火熾盛虧損气血當用加味逍遙散加生地黃及換肌散兼服一癘瘍生虫者五方風邪翕合相火制金木盛所化內食五臟而癥見外也宜用升麻湯送瀉靑丸或樺皮散以淸肺肝之邪外炙承漿以疏陽明任脈則風熱息而虫不生矣肝經虛熱者佐以加味逍遙散六味地黃丸一癘久而不愈有不愼起居飲食內火妄動者有臓腑傷損气血疲乏者有用攻伐之藥气血愈虧者有不分兼變相雜用藥失宜者有病人諱疾忌醫者

一癘瘍愈而復發有不戒厚味內熱傷脾者有不戒房勞火動傷腎者有不戒七情血气傷損者有餘毒未盡兼癥幹動者有气虛六淫外乘者古人云此癥百無一生正謂此耳

兼癥治法

一頭目暈若右寸闗尺脈浮而無力脾肺气虛也用補中益气湯若左闗尺脈數而無力肝腎气虛也用六味地黃丸若右寸尺脈浮大或微細陽气虛也用八味地黃丸血虛者四物湯加參苓白術气虛者四君子湯加當歸黃茋肝經實熱者柴胡淸肝散肝經虛熱者六味地黃丸脾气虛弱者補中益气湯脾虛有痰者半夏白術天麻湯砭血過多者芎歸湯發熱惡寒者聖愈湯大凡發熱則眞气傷矣不可用苦寒藥恐復傷脾胃也一口防目斜若手足牽搐或稜癢動屬肝經血虛風熱用加味逍遙散六味地黃丸以生肝血滋腎水若寒熱往來或耳聾脇痛屬肝木熾盛先用小柴胡合四物湯以淸肝火生肝血若筋攣骨痛或不能動履用六味地黃丸補中益气湯以滋化源若因服燥藥而致者用四物湯加生甘艸金銀花以解熱毒益陰血凢此俱屬肝經血燥所致須用六味地黃丸補中益气湯爲主若因怒气房勞而甚者用六味地黃丸十全大補湯爲主若因勞傷形體而甚者用補中益气湯十全大補湯爲主一夏秋濕熱行令若飲食不甘頭目眩暈徧身酸軟或兩腿麻木口渇自汗气促身熱小便黃數大便稀溏濕熱傷元气也用淸燥湯如在夏令用淸暑益气湯若自汗盜汗气髙而喘身熱脈大元气內傷也用補中益气湯若嘔吐少食肚腹痞悶大便不實脾胃受傷也用六君子湯若胸腹不利飲食少思吐痰不止脾胃虛痞也用六君湯若形气倦怠肢體麻木飲食少思熱傷元气也用人參益气湯

一熱渇便濁若夜寒晝熱者熱在气分也用淸心蓮子飲晝安夜熱者熱在血分也用四物二連湯俱佐以六味地黃丸若寒熱往來者肝經血虛也用加味逍遙散六味地黃丸

一小便不利若因服燥藥而致者用四物湯加炒黒黃栢知母生甘艸以滋陰血若頻數而色黃者用四物湯加參木麥門五味子以生气血若短而色黃者用補中益气湯加山藥麥門五味以滋化源經云無陰則陽無以生無陽則陰無以化

一大便不通若血虛內熱而澁滯者用四物湯加麥門五味子以生血潤燥若因燥熱之藥而患者用四物湯加連翹生甘艸以生血淸熱若服尅伐之藥而致者用四君湯加芎歸以助气生血若作渇飲冷者熱淫於內也用竹葉石膏湯以淸胃火若作渇飲湯者腸胃虛熱也用竹葉黃茋湯以補气生津若內熱作渇面赤飲湯者用四物湯送潤腸丸以涼血潤燥若腸胃滿脹燥在直腸而不通者用豬膽汁導之腸胃气虛血涸而不通者用十全大補湯若肝膽邪盛脾土受侮而不能輸化者用小柴胡湯加山梔郁李仁枳殻治之

一怔忡無寐或兼衂血便血若內熱晡熱作渇飲湯肢體倦怠此脾血虛而火動也用四君子加芎歸若思慮傷脾動火而致用歸脾湯加山梔若發熱晡熱用八珍湯加酸棗仁茯神逺志若因心血虛損用栢子仁散大抵此癥皆心脾血少所致但調補胃气則痰淸而神自安不必專於淸熱治痰

一發熱惡寒若肢體倦怠煩躁作渇气髙而喘頭痛自汗者此內傷气血也用補中益气湯加五味麥門倦怠食少大便不調小便頻數灑淅惡寒者此脾肺气虛也用升陽益胃湯煩躁作渇體倦少食或食而不化者此脾气虛熱也用六君子湯

一發熱在午前脈數而有力者气分熱也用淸心蓮子飲脈數而無力者陽气虛也用補中益气湯午後脈數而有力者血分熱也用四物湯加牡丹皮脈數而無力者陰血虛也用四物湯加參術熱從兩脇起者肝虛也用四物湯加參術黃茋從臍下起者腎虛也用四物湯加參術黃栢知母五味麥門肉桂或六味丸其熱晝見夜伏夜見晝止或去來無定時或起作無定處或從腳起者此無根虛火也須用加減八味丸及十全大補湯加麥門五味更以附子末唾津調搽湧泉穴若形體惡寒喜熱飲食者陽气虛寒也急用八味丸

一口漧若惡冷飲食者胃气虛而不能生津液也用七味白術散若喜飲冷食者胃火盛而消爍津液也須用竹葉石膏湯夜間發熱口渇者腎水弱而不能上潤也當用六味地黃丸若因汗下之後而有前患胃气虛也宜用八珍湯主之

一作渇若煩躁飲冷者屬上焦實熱用涼隔散兼大便祕結者屬下焦實熱用淸涼飲若用尅伐之藥而渇者气血虛也急用八珍湯六味丸

一耳聾耳鳴若左寸闗脈數者心肝二經虛熱也用四物湯加山梔柴胡生陰血右寸闗脈浮大者脾肺二經虛熱也用補中益气湯加山梔桔梗培陽气若因怒便作用小柴胡湯加山梔芎歸淸肝淸血若午前甚用小柴胡湯加參茋歸術補气淸肝午後甚用四物湯加酒炒黒黃栢知母五味補陰降火如兩足心熱屬腎虛用六味丸以壯水之主兩足冷屬陽虛用八味丸以益火之源

一項彊口噤腰背反張者气血虛而發痙也仲景張先生云足太陽病發汗太多則痙風病下之則痙復發汗則加拘急瘡家發汗則痙蓋風能散气故有汗而不惡寒曰柔痙寒能澀血故無汗而惡寒曰剛痙皆因內虛復汗亡津血筋無所養而然悉屬虛像非風癥也當大補气血爲主故產婦潰瘍勞傷气血濕熱相火誤服尅伐之劑者多患之其義可見【近以痙爲痓傳寫之誤也】

一婦女經閉若因鬰火傷脾以歸脾湯加山梔丹皮气血俱虛以八珍湯加山梔丹皮若因服燥藥傷血以四物湯加生甘艸若經過期而來者气血虛也八珍湯倍用參術先期而來者血虛熱也四物湯倍加參術牡丹皮將來而作痛者气虛血滯也四物湯加茯苓白術香附色紫而成塊者血熱也四物湯加山梔丹皮作痛而色淡者血气虛也用八珍湯其血崩之癥肝火不能藏血者用加味逍遙散脾虛不能統血者用補中益气湯凢此皆六淫七情虧損元气所致當審其因而調補胃气爲善

變癥治法

一身起疙瘩搔破膿水淋漓若寒熱往來者肝經气血虛而有火也用八珍散加丹皮柴胡寒熱內熱者血气弱而虛熱也用八珍散倍用參術若惡寒形寒者陽气虛寒也用十全大補湯若肌膚搔如帛隔者气血不能外榮也用人參養榮湯若面部搔之麻癢者气血不能上榮也用補中益气湯若痿軟筋攣者血气不能滋養也用補中益气湯佐以六味地黃丸

一口舌生瘡或咽喉疼痛若飲食喜冷大便祕結者實熱也用四順淸涼飲肌熱惡熱煩渇引飲者血虛也用當歸補血湯飲食惡寒大便不實者虛熱也用十全大補湯熱從下或從足起者腎虛熱也用加減八味丸若飲食難化四肢逆冷者命門火衰也用八味地黃丸一牙齒作痛或牙齦潰爛若喜寒惡熱屬胃火加味淸胃散爲主惡寒喜熱屬胃虛補中益气湯爲主

一自汗盜汗蓋自汗屬气虛盜汗屬血虛自汗用補中益气湯送六味地黃丸盜汗用當歸六黃湯【內芩連黃栢炒黒用】送六味地黃丸若因勞心而致以歸脾湯倍用茯神酸棗仁

一吐痰或作喘若右寸脈浮緩者肺气虛也用六君子湯加桔梗右寸脈洪滑者肺經有熱也用瀉白散右寸闗脈浮緩遲弱者脾肺气虛也用六君子湯加桔梗黃茋右寸闗脈洪滑遲緩者脾熱傳肺也用瀉白瀉黃二散右尺脈微弱者命門火衰而脾肺虛也用人參理中丸如不應用八味地黃丸右寸脈洪數者心火尅肺金也用人參平肺散如不應用六味地黃丸左寸闗脈洪數者心肝二經有熱也用柴胡淸肝散如不應佐以牛黃淸心丸淸其風熱仍用六味地黃丸以鎭陽光左尺脈數而無力者腎虛而水泛上也用六味地黃丸加五味子以滋陰如脈微細或手足冷或兼喘促急用八味地黃丸以補陽

一舌赤裂或生芒刺兼作渇引飲或小便頻數不時發熱或熱無定處或足心熱起者乃腎水漧涸相火亢盛用加減八味丸主之佐以補中益气湯若誤用寒涼之劑必變虛寒而歿

一口舌生瘡作渇不止不時發熱或晝熱夜止或夜熱晝靜小便頻數其熱或從足心或從兩脇或從小腹中起外熱而無定處者此足三陰虧損之癥也用加減八味丸爲主佐以十全大補湯若誤用寒涼治火之劑復傷脾胃胸腹虛痞飲食少思或大便不實小便不利胸腹膨脹肢體患腫或手足俱冷者此足三陰虧損之虛寒癥也急用加減金匱腎气丸亦有復生者

一肚腹腫脹若朝寛暮急屬陰虛暮寛朝急屬陽虛朝暮皆急陰陽俱虛也陽虛者朝用六君子湯夕用加減腎气丸陰虛者朝用四物湯加參術夕用加減腎气丸眞陽虛者朝用八味地黃丸夕用補中益气湯若肚腹痞滿肢體腫脹手足並冷飲食難化或大便泄瀉口吸气冷者此眞陽衰敗脾肺腎虛寒不能司攝而水泛行也急用加減腎气丸否則不救也

一發熱惡寒若寸口脈微名陽气不足陰气上入陽中則惡寒也用補中益气湯尺部脈弱名陰气不足陽气下陷於陰中則發熱也用六味地黃丸若暑熱冷而肢體倦怠此濕熱所乘屬陰气虛而病气實也當專補陽气用補中益气湯若發熱大渇引飲目赤面紅此血虛發熱屬形病俱虛也當專補陰血用當歸補血湯一發熱作渇若右寸闗脈浮大而無力者脾肺之气虛也用補中益气湯數而有力者脾肺之气熱也用竹葉石膏湯寸脈微數而無力者肺气虛熱也用竹葉黃茋湯尺脈微細或微數而無力者命門火衰也用八味地黃丸左寸闗脈數而有力者心肝之气熱也用柴胡梔子散數而無力者心肝之气虛也用六味地黃丸尺脈數而無力者腎經虛火也用加減八味丸大凡瘡愈後口渇或先渇而患瘡或口舌生瘡或咽喉腫痛或唇裂舌黃目赤痰涎上湧者皆敗癥也非此丸不能救一眼目昏弱或內障黒花或血虛神勞用滋陰腎气丸若視物無力或見非常之狀屬陰精虛弱用滋陰地黃丸若視物無力或視物皆大屬陽盛陰虛用六味地黃丸若目體倦或肌膚麻木屬脾肺气虛用神效黃茋湯若至夜目暗燈下亦暗屬陽虛下陷用決明夜靈散若眼暗體倦內障耳鳴屬脾胃气虛用益智聰明湯蓋五臓六腑之精气皆稟受於脾土上貫於目脾爲諸陰之首目爲血脈之宗當補脾土爲善

一血吐血若左寸闗脈數而無力血虛也四物加參術浮而無力气虛也補中益气湯尺脈數或無力腎虛也六味地黃丸右寸闗脈數而有力者肺胃熱也犀角地黃湯數而無力者肺胃虛熱也先用濟生犀角地黃湯後用四物湯加參苓白術尺脈數無力陰虛也用六味地黃丸若面黃目赤眵多手麻者脾肺虛也用黃茋芍藥湯

一飲食少思若因胃气虛而不能食用四君子湯若因脾气虛而不能化用六君子湯大便不實或嘔吐者脾气虛寒也用六君子湯加漧薑木香若作嘔口渇或惡冷飲食者胃气虛熱也用五味異功散喜冷飲食者胃气實熱也用瀉黃散

一帶下因經行產後外邪入胞傳於五臓而致之其色靑者屬於肝用加味逍遙散加防風濕熱壅滯小便赤濇用前散加炒黒龍膽艸肝血不足或燥熱風熱用六味丸逍遙散色赤者屬於心用小柴胡湯加黃連山梔當歸思慮過傷者用妙香散六味丸色白者屬於肺用六味丸補中益气湯加山梔色黃者屬於脾用六味丸六君子湯加山梔柴胡不應用歸脾湯色黒者屬於腎用六味丸气血俱虛用八珍湯陽气下陷用補中益气湯濕痰下注前湯加茯苓半夏蒼術黃栢气虛痰飲四七湯送六味丸若病久元气下陷或尅伐所傷但壯脾胃升陽气爲善若拘於人之肥瘦而用燥濕瀉火之藥反傷脾胃爲患不淺

一二便下血若右闗脈浮數气虛而熱也用四君子加升麻當歸尺脈浮大或微弱元气下陷也用補中益气湯左闗脈洪數血虛也用四物湯加炒山梔升麻秦芁脈遲緩或浮大气虛也用四君子湯加升麻炮姜尺脈洪數或無力者腎虛也用六味地黃丸若因房勞傷損精气陰虛火動而小便下血諸血病者不問脈癥百端但用前丸料煎服爲善

一泄瀉在五更或侵晨乃脾腎虛五更服四神丸日間服白術散或不應或愈而復作急用八味丸補命門火以生脾土其瀉自止

一大便不通屬脾肺虧損大腸津液漧涸或血虛火爍不可計其日期飲食數多必待腹滿脹自欲去而不能乃熱在直腸間也用豬膽汁潤之若妄服苦寒辛散之劑元气愈傷或通而不止或成中痞之癥若气血虛者用八珍湯加麻子仁腸胃虛者用補中益气湯加麻子仁腎液不能滋潤用六味地黃丸加麻子仁若厚味積壅小便淋祕者肝腎虛也用六味地黃丸以滋腎水用補中益气湯以補脾胃若發熱晡熱用六君子湯加味逍遙散養陰血淸風熱若兼筋骨痛先用透經解攣湯秦芁地黃湯後用八珍散加牡丹皮柴胡主之若誤服風劑而傷陰血者用易老祛風丸若兩股或陰囊或兩足必用四生散地黃丸爲善若誤服艸烏川烏之類或敷巴豆砒石等味脫肉腐潰反成癘癥治者審之一面赤搔癢或毛脫落屬肺經風熱用人參消風散樺皮散气虛用補中益气湯加天麻僵蠶血虛用加味逍遙散加鉤藤鉤面發紫泡或成塊或毛脫落屬肝經風熱先用小柴胡湯加山梔丹皮鉤藤鉤後用加味逍遙散凡癥屬肝經血燥生風但宜滋腎水生肝血則火自息風自定癢自止

一徧身疙瘩或癮疹搔癢此風熱傷血用羌活當歸散气虛者佐以補中益气湯加山梔鉤藤鉤血虛者佐以加味逍遙散加鉤藤鉤若手足皴裂不問黯白或在手足腿腕搔起白皮此風熱而祕濇用淸胃散加芍藥蓋腎開竅於二陰精血不足則大便祕塞而不通矣須用六味地黃丸補中益气湯以滋化源

一小便不利若不渇而不利者熱在下焦血分也用滋腎丸渇而不利者熱在上焦气分也用淸肺散腎經陰虛而不利者用六味地黃丸熱結膀胱而不利者用五苓散元气虛而不能輸化者用補中益气湯脾肺之气燥而不能化生者用黃芩淸肺飲若轉筋便閉气喘不問男女孕婦急用八味丸緩則不救

一白濁足三陰經主之屬厚味濕熱所致者用加味淸胃散肝腎虛熱者用六味地黃丸爲主佐以逍遙散脾腎虛熱者用六味丸佐以六君子湯肝脾鬰滯者六味丸佐以歸脾湯脾肺气虛者六味丸佐以補中益气湯濕痰下注者益气湯佐以六味丸

癘瘍類癥【類癥者與癘形狀相似而所因不同也】

一兩膁如癬搔癢久則膿水淋漓或搔起白皮者名腎臓風也用四生散以祛風邪用六味地黃丸以補腎水若頭目不淸內熱口漧體倦痰熱血燥秋間益甚故俗名鴈來風宜用羌活白芷散加味逍遙散气虛者佐以補中益气湯加皂角刺鉤藤鉤血虛者佐以八物湯加柴胡牡丹皮或加味逍遙散兼服

一肢體或腿臂脘間患防防而遊走不定者赤日赤遊風白日白遊風爲血虛陰火內動外邪所搏之癥白用人參消風散赤用加味逍遙散气血俱虛用八珍湯晡熱內熱用加味逍遙散六味地黃丸

一徧身或頭面起疙瘩或如霞片或破而膿水淋漓或癢痛寒熱乃肝火血虛也用加味逍遙散若口苦脇痛小便淋肝火血熱也用柴胡淸肝散若婦女夜間譫語發熱熱入血室也用小柴胡湯加山梔生地黃血虛者四物合小柴胡湯病退卻用逍遙散以健脾胃生陰血此癥多有因怒气而發者治當審之

一婦人肢體癮疹疙瘩搔破成瘡膿水淋漓熱渇暈日晡益甚者用四物湯加柴胡山梔丹皮淸肝火補肝血若煩熱體倦頭目不淸用八珍散加丹皮山梔補脾气生陰血若自汗盜汗月水不調肚腹作痛用八珍湯六味丸若食少體倦心忪盜汗經閉寒熱用八珍湯佐以加味逍遙散若病久元气怯弱用十全大補湯佐以歸脾湯

一女子十三四或十六七而天癸未至或婦人月經不調發赤癍癢痛此屬肝火血熱用小柴胡湯加山梔生地黃牡丹皮防風

一生虫者乃相火制金不能平木而化耳非風邪所生也但滋腎水生肝血或佐以炙承漿之類說見本癥一敷砒霜患處作痛或腐潰用濕泥頻塗換之若毒入腹胸膈苦楚或作吐瀉飲冷米醋一二杯卽止多亦無妨生菉豆末芝麻油亦可

一敷貼雄黃藥悶亂或吐瀉用防己煎湯解之一服辛熱藥而髮脫落者乃肝經血傷而火動非風也用四物湯六味丸以滋肝血生腎水一服川烏艸鳥等藥悶亂流涎或昏憒嘔吐或出血吐血用大豆逺志防風甘艸任用一味煎湯解之大凡服風藥過多皆宜用之未應急用甘艸生薑汁

一敷貼巴豆之藥患處作痛肌肉潰爛以生黃連爲末水調敷之若毒入內吐瀉等癥更以水調服一二錢大小豆菖蒲汁俱可

一敷貼藜蘆毒入內煎蔥湯解之

一服祛風尅伐之藥嘔吐少食胸膈不利或形气倦怠等癥用六君子湯以補陽气若煩躁作渇飲食不思或晡熱內熱面赤發熱用四物湯加參術以生陰血餘從各門治之

本癥治驗

一男子冬間口苦耳鳴陰囊濕癢來春面發紫塊微腫麻木至冬徧身色紫不知痛癢至春紫處俱大至夏漸潰又至春落指潰此患在肝膽二經令刺手指縫並臂腿脘出黒血先與再造散二服下毒穢更以小柴胡合四物湯加白芷防風天麻角刺漸愈又與換肌散但徧體微赤此血虛有火因家貧未得調理秋間發熱至春面仍發塊用前散並養血藥喜年少謹疾得愈一膏粱之人鼻壞落指脫體潰熱渇晡甚用四物湯加酒炒黒黃栢知母五味麥門白芷天麻角刺三十餘劑熱渇少止時仲夏精神倦怠气喘身熱小便黃數大便溏泄此元气虛而時熱勝也用補中益气湯頓安乃與換肌散及益气湯兼服兩月更以生脈散代茶飲瘡少退時至仲秋暈少食自汗體重大便溏數此亦時濕之癥用淸燥湯調理而愈又用補中益气湯少加酒炒黒黃栢知母角刺天麻兩月餘而瘥又因勞倦耳瞶熱渇誤服祛風藥病气益劇身發赤疹與益气聰明湯月許而愈

一男子赤痛熱渇膿水淋漓心煩掌熱目昧語濇怔忡不寧此心經受癥也用安神丸兼八珍湯少加木通炒黒黃連逺志元气漸復卻行砭刺外邪漸退但便燥作渇用柴胡飲並八珍湯而愈再用換肌散而瘥

一男子肚見靑筋面起紫泡發熱作渇寅卯時甚脈數腿轉筋小便濇此肝經火癥先用柴胡飲熱退便利卻用小柴胡合四物湯加龍膽艸炒山梔三十餘劑及八珍湯加柴胡山梔養其气血乃用換肌散去其內毒而安年餘因勞役飲食失宜寒熱頭痛徧身赤疹自用醉仙散而歿

一男子面發紫疙瘩膿水淋漓睡中搐搦徧身麻木漸發赤塊勞怒則癢肝脈洪大砭刺臂腿腕各出血用淸胃湯加大黃角刺四劑煎下瀉靑丸肝脈少退以升麻湯數劑下前丸諸癥少愈卻用寶鑑換肌散斤許又用小柴胡合四物湯加參術天麻角刺百餘劑及六味地黃丸半載而愈後因勞徧身麻癢脈微而遲此气血俱虛不能榮於腠理用十全大補湯加五味麥門調理年餘而安

一男子面赤發紫泡下體癢痛午後發熱大便燥黒此火盛而血虛也用再造散及四物湯加防己膽艸及刺腿指縫出毒血而便和仍以前藥加白術白芷茯苓羌活獨活而便黃仍以四物去膽艸防己少用獨活加參萆薢五十餘劑而瘡退卻用補中益气湯加天麻麥門而气血漸充時仲秋霪雨徧身酸痛用淸燥湯而安隨用換肌散胡麻散八珍湯兼服而愈

一上捨面發腫肌如癬後變疙瘩色紫搔之出水此脾肺之癥也先用淸胃湯以淸胃熱解表毒又用四物湯加山梔黃芩柴胡皂角刺甘艸節以養陰血祛風熱及砭臂腿脘手足指縫並患處以去毒血疎通隧道乃與八珍湯加白芷皂角刺五加皮全蠍及二聖散兼服月餘以養陰血治瘡毒又與補气瀉榮湯少愈再與換肌散而全愈後因勞倦遂發赤暈日晡尢甚以四物湯加丹皮柴胡山梔並用補中益气年餘𨿽勞而不發一男子徧身如癬搔癢成瘡色紫麻木搯之則痛小便數而少此脾胃受癥邪多在表用淸胃散更砭刺患處並臂腿脘出黒血神思漸爽但惡寒體倦口漧此邪气去而眞气虛也以大劑參茋芎歸蒺防桔梗數劑元气頓復卻用八珍湯加黃茋白芷蒺防天麻軟柴胡及二聖散治之其瘡漸愈後用換肌散八珍湯等藥調理半載而痊後仍發誤用尅伐攻毒患兩感傷寒而死一男子徧身疙瘩搔則癢搯則痛便閉作渇此邪在內也治以再造散二服微下三次用桃仁承气湯加當歸四劑及砭出黒血漸知痛癢但形體倦怠用培養之劑復其元气又用二聖散其瘡頓愈更用大補年餘而康後患痰涎壅盛舌彊語澁用二陳蒼術黃栢知母澤瀉四劑而愈再用補中益气湯調理而安

一男子素淸苦盡落病在肝膽二經也乃刺臂腿脘及患處出黒血空心服八珍湯加五味胡麻首烏威靈食後服換肌散喜其無兼變之癥又能篤守禁忌不半年而痊

一儒者腳心或癢痛或痳癢或腫脹二年後身體作癢漸變疙瘩發熱耳鳴日晡益甚此屬腎虛也乃砭刺臂腿脘及手足指縫去其瘀血用六味地黃丸料五味柴胡五十餘劑以補腎又用換肌散祛風丸以治瘡各斤許瘡漸愈得滋補守禁而痊

一上捨徧身患之形病俱虛余謂須用調補元气完復方治其瘡不信略服蛇酒以攻內毒更敷砒霜等藥以蝕外毒頓加嘔吐淸水體痛如錐或以爲毒气外發余曰脾主肌肉此因毒藥脾傷而然也反服祛毒之劑吐瀉不止而歿

一男子用藥湯薫洗汗出不止喘不食腹鳴足冷肢體抽搐余謂此因熱傷元气腠理不宻汗出亾陽耳是日果卒

類癥治驗

欽天薛天契年逾六旬兩膁膿水淋漓發熱吐痰數年不愈屬腎藏風癥用四生散而瘥年餘復作延及徧體日晡益甚痰渇盜汗唇舌生瘡兩目皆赤此腎經虛火用加減八味丸諸癥悉愈三年後小便淋莖道濇痛此陰已痿思色而精內敗也用前丸及補中益气湯加麥門五味而愈

翟鴻臚兩膁生瘡漸至徧身各大寸許腫而色黯時出血水吐痰咽漧盜汗心煩溺赤足熱日晡益甚形體消瘦左尺脈洪數無力余以爲腎經虛火用六味丸不月諸癥悉退三月元气頓復

松江掌教翟立之素善飲徧身疙瘩搔起白屑上體爲甚面目焮腫成瘡結痂承漿潰膿眼赤出淚左闗脈洪數有力或作癘風治之膿潰淋漓余謂肝火濕毒以四物湯加漧葛連翹山梔柴胡芩連一劑諸癥悉退四劑全退兩睛各顯靑白翳一片亦屬肝火再劑翳去乃用六味丸而愈

一儒者身發疙瘩時起赤暈憎寒發熱服癘風之藥落筋攣後疙瘩漸潰日晡熱甚肝脈洪余脈數而無力此肝經血虛風熱也先以小柴胡合四物湯加牡丹皮酒炒黒黃栢知母肝脈漸和晡熱漸退又用八珍湯加山梔寒熱頓去再與加味逍遙散加參術釣藤鉤木賊服兩月瘡悉愈而漸生後因怒復作用小柴胡湯加芎歸釣藤鉤木賊而愈後勞役發熱誤用寒劑不時風癢日晡赤暈早與補中益气湯加五味麥門山藥午後與加減八味丸尋愈後食炙等物痰盛作渇仍發疙瘩小便白濁右闗脈滑大有力用補中益气湯加山梔諸癥悉退

一男子愈後肌膚作癢口漧飲湯此中气虛不能化生津液榮養肌膚午前服七味白術散補中益气湯午後服參茋芎歸五味麥門少愈又用十全大補湯加五味麥門全愈

一男子愈後因勞惡寒頭痛體倦余謂惡寒乃胃气虛不能護衛肌表頭痛乃淸气虛不能上升巓頂用補中益气湯加五味麥門益甚更兼口噤脈微細如無又加附子五分四劑而瘥

一男子愈後毎早吐痰碗許形體倦怠此中气虛而不能尅化飲食以參茋白術陳皮半夏麯爲丸臨臥服早間服補中益气湯不月而愈蓋胃爲五穀之海脾爲消化之器若脾气健旺運行不息痰自無矣

一男子愈後惡寒頭暈食少體倦屬中气虛弱用補中益气湯加蔓荊子並十全大補湯加五味子血气充而愈

一男子面起赤暈時或發腫臂手亦然搔起白屑服癘風藥內熱體倦脈大而虛此因元气虛而陰血復傷用六味地黃丸補中益气湯而尋愈

一男子兩目俱赤徧身癢痛搔起白皮此肝肺陰虛誤服祛風燥劑鼻赤面紫身發疙瘩搔出血水用升麻湯下瀉靑丸數服又用加味逍遙散數劑身鼻漸白疙瘩漸消又用四物湯加參茋柴胡山梔並換肌散各百餘服喜其年少謹疾全愈

一男子愈後寒熱往來體瘦倦怠飲食不甘此因元气虛而變癥也午前用補中益气湯加麥門五味午後用四物湯加麥門五味而愈

一男子徧身搔癢後成瘡出水灑淅惡寒皮膚皺起毛漸落大便祕結小便赤少此屬肺火爲患用補气瀉榮湯四劑諸癥漸退但倦怠惡寒小便淸少此邪气去而眞气虛也用補中益气湯兼換肌散半載元气復而諸癥退時仲秋忽大便不實小便頻數體倦食少灑淅體重此濕邪乘虛而作用東垣益胃湯二劑頓安仍用前藥調理三月餘全愈

一儒者徧身作癢搔破膿水淋漓毛脫落如癘風癥久服祛風等藥致元气虧損余用補中益气湯加茯苓而愈後失調理日晡熱甚用八珍湯加五味麥門五十餘劑而痊

一儒者懷抱久鬰先四肢如癘略祛風消毒气血愈虛延及徧身寒熱作渇肢體倦怠脈洪大而虛謂余何也余曰始因脾鬰血虛陰火妄動後因藥傷脾胃元气下陷遂用補中益气湯培補脾胃升舉元气用歸脾湯解散鬰火生發脾血更以六味丸益腎肝精血引虛火歸源不兩月諸病悉愈

一男子徧身生瘡膿水淋漓晡熱口漧兩足發熱形體消瘦雜服風瘡藥六年未愈尺脈洪數而無力此腎經瘡也如小兒腎疳之癥用加減八味丸不半載而痊一男子徧身生瘡似疥非疥膿水淋漓兩腿爲甚作癢煩熱肢體倦怠年餘不愈余以爲腎經虛火用加減八味丸而瘥

一男子秋間發疙瘩兩月餘漸髙有赤暈月餘出黒血此風熱血虛所致先用九味羌活湯風熱將愈再用補中益气湯而愈後不愼房欲復作盜汗晡熱口漧吐痰體倦言用補中益气湯加減八味丸頓愈

一男子兩掌毎至秋皮厚皺裂起白屑內熱體倦此肝脾血燥故秋金用事之時而作用加味逍遙散加川芎熟地三十餘劑而愈再用六味丸加五味麥門服之半載後手足指縫臂腿脘皮厚色白搔之則木久服前藥方愈

一男子因大怒發熱髮頓落蓋髮屬腎而屬肝此肝腎素虛爲怒陰火愈盛銷爍精血而然也用六味丸料加柴胡山梔黃栢數劑漸生又二十餘劑而完一男子徧身搔癢服祛風辛燥之劑髮脫落余謂前藥復傷肝腎精血虛而火內熾所致朝用八珍湯加麥門冬五味子夕用六味丸料加當歸黃茋治之風熱退而髮生矣

一男子染時瘡服換肌散之類毛頓落徧身作癢或時赤暈乃燥藥損其陰血陽气偏旺而然耳朝用四物湯倍熟地加茯苓白術牡丹皮山梔生甘艸夕用六味丸料加當歸黃茋治之瘡癥旣愈毫亦生

一男子素不愼房勞其髮忽落或發熱惡寒或吐痰頭暈或口漧作渇或小便如淋兩足發熱或冷至脛屬足三陰虧損而陰火內熾朝用十全大補湯夕用六味丸料加炒黒黃栢枸杞子治之諸癥退而髮漸生

一男子素膏粱醇酒患腎臓風延及徧身服癘藥益甚又用撚藥於被中薫之嘔吐腹脹徧身浮腫潰爛膿水淋漓如無皮而死

一男子足三陰虛患血風瘡癥誤服祛風散毒之劑外敷斑貓巴豆等類肌肉潰爛嘔吐腹膨或泄瀉足冷或煩熱作渇此藥復傷脾胃虛敗也辭不治不越月而歿一婦人膿水淋漓發熱作渇體倦惡寒經水不調久而不愈此肝脾虧損而虛熱也先用補中益气湯加川芎炒山梔元气漸復更以逍遙散而瘡漸愈

一婦人性急善怒月經不調內熱口苦患時瘡服敗毒之藥膿水淋漓熱渇頭暈日晡益甚用加味逍遙散服之漸愈因大怒月經如湧眼赤出淚用四物湯加山梔柴胡連芩數劑而愈年餘手足臂腕起白防漸大搔起白屑內熱盜汗月經兩月餘一至毎怒或惡寒頭痛或不食作嘔或胸乳作脹或腹內作痛或小便見血或小水不利或白帶下注此皆肝木制伏脾土元气虛而變癥也用補中益气湯加炒黒山梔及加味歸脾湯間服半年而愈

一婦人久鬰患在四肢腿腕尢甚誤用敗毒寒涼之劑晡熱內熱自汗盜汗月經不行口漧咽燥此鬰火傷脾也用歸脾湯數劑後兼服逍遙散五十餘劑而愈一婦人身如丹毒搔破如癘熱渇頭暈日晡益甚此屬肝經風熱血燥用加味逍遙散而愈

一婦人素晡熱月經不調先手心赤癢至秋兩掌皮厚皺裂時起白皮此皆肝脾血燥用加味逍遙散加荊芥釣藤鉤川芎熟地五十餘劑又用歸脾湯二十餘劑乃服六味丸而不再發

一婦人兩腿腕紫黯寸許搔破出水或用祛風砭血年餘漸如掌許乃服艸烏等藥徧身搔癢時出血水內熱體倦飲食無味月經三月一至脈洪而數按之則濇此燥劑愈傷脾血也先以補中益气湯加芍藥川芎五味十餘劑乃與加味逍遙散加熟地釣藤鉤二十餘劑再用歸脾湯加川芎熟地黃治之而不發

一婦人日晡身癢內外用追毒祛風之劑膿水淋漓午前畏寒午後發熱殊類癘風用補中益气湯加山梔釣藤鉤又以加味逍遙散加川芎而愈

一婦人手心色赤搔癢發熱頭暈作渇晡甚服祛風淸熱之藥膚見赤痕月經過期用加味逍遙散倍熟地熱止癢退更以四物湯加柴胡參茋炙甘艸茯苓頭淸渇止再用四物湯加參術茯苓山梔赤暈亦消

一婦人素淸苦四肢似癬疥作癢出水怒起赤暈服祛風敗毒等劑赤暈成瘡膿水淋漓晡熱內熱自汗盜汗月經不行口漧咽燥此鬰傷脾血也用歸脾湯逍遙散兩月而痊

一婦人徧身疙瘩搔癢敷追毒之藥成瘡出水寒熱脇痛小便不利月經不調服祛風之劑形體消瘦飲食少思此肝火血燥生風前藥益傷脾血耳先用歸脾湯二十餘劑又用加味逍遙散二十餘劑諸癥漸愈乃用六味丸調理而瘥此等癥候服風藥而死者多矣

一婦人愈後唇腫皺裂食少肌瘦晡熱益甚月水過期半年漸閉時發渇躁專於通經降火發渇愈甚唇脹出血此脾經虛熱而血愈耗也治以四物湯加參芩茋術升麻丹皮柴胡山梔外癥漸愈又用八珍湯加丹皮柴胡五十餘劑月水調而諸癥痊

一小兒面部浮腫徧身如癬半年後變疙瘩色紫作癢敷巴豆等藥皮破出水痛癢寒熱大便堅硬脾肺脈洪數而實先用防風通聖散以解表裏便利調和又用四物湯加荊防黃芩柴胡皂角刺甘艸節以涼血祛毒諸癥漸退更以八珍湯加白術荊防角刺五加皮而愈後但勞則上體發赤暈日晡益甚此屬气血虛而有火用四物湯加丹皮參術柴胡治之稍退又用補中益气湯加酒炒黒黃栢知母月餘全愈

一小兒徧身患疥如癘或癢或痛肢體消瘦日夜發熱口漧作渇大便不實年餘矣此肝脾食積鬰火用蘆薈丸不月而愈

一女子十三嵗善怒徧身作癢出水用柴胡川芎山梔芍藥以淸肝火用生地當歸黃芩以淸肝血用白術茯苓甘艸以健脾胃而愈半載後徧身起赤痕或時暈寒熱余曰此亦肝火熾盛血得熱而妄行其夜果經至一女子赤暈如霞作癢發熱用小柴胡湯加生地連翹丹皮而愈大凡女子天癸未至婦人凡經不調被驚著惱多有此癥

一小兒十五嵗徧身似疥非疥膿水淋漓晡熱口漧形體骨立四年矣此腎肝之癥用加減八味丸而痊韓氏子年十四早防天眞面紅腫如風狀不時舉作或誤用癘風藥內虛發熱口燥煩渇甲辰冬邀治因請教焉先生云此內傷不足陰火上炎而類赤遊風癥也藥宜滋其陰則火自降補其本則標自退大經領教用四君加參茋四十劑又用此作丸服斤許不兩月而平復若從有餘治之則謬誤多矣謹錄呈上乞附藥案以惠後之患者嘉靖丁未仲春門人朱大經頓首拜書

薛氏醫案卷十七

欽定四庫全書

薛氏醫案卷十八

明薛已撰

續治諸癥

一男子徧身患小瘡或時作癢口漧作渇服消風散起赤癢益甚服遇風丹膿水淋漓飲食無度肌肉消瘦尺脈洪數左尺尢甚余謂腎水不足虛火上炎爲患先用加減八味丸其渇漸止用補中益气湯加五味子肌肉漸生佐以八珍湯加牡丹皮麥門冬百餘劑而痊二年後不節房勞其瘡復作惑於人言又服消風散之類其瘡復患余仍用前藥調治而痊

一男子善怒面靑腿內膁患癬類色赤作癢或爲砭刺出血發熱焮腫作痛服消風散而益甚服遇仙丹愈加發熱作渇仍服之膿水淋漓其脈洪數左闗爲盛余謂肝經血虛火內動復傷其血而瘡甚耳先用柴胡淸肝散數劑又用四物山梔治之諸癥漸愈用八珍湯地黃丸兩月餘而痊

一男子面赤作渇面常患有瘡作癢服祛風藥徧身發赤防服花蛇酒更發赤暈徧行砭刺又服消風散發熱口渇飲水不止余謂肝經血虛而風熱也用梔子淸肝散及地黃丸料煎服熱渇漸止瘡漸結靨又用八珍湯地黃丸瘡靨漸脫又服月餘瘡漸愈

一男子面生粉刺或生小防服消風散瘡益甚服遇仙丹加徧身赤癢仍服前藥發熱焮腫又服旬餘潰而出水形體骨立先用四君當歸桔梗數劑飲食稍進又用八珍湯數劑而痊

一男子患腎臟風飲燒酒發赤暈砭出血敷追毒之藥成瘡出水日晡益甚類大麻風服遇仙丹眉毛拆落大便下血虛羸內熱飲食甚少勢誠可畏余先用聖濟犀角地黃湯其血漸止又用五味異功散加當歸升麻飲食漸進用四物參術牡丹內熱漸減用易老祛風丸膿水漸少又用八珍牡丹皮之類月餘瘡漸結靨因思慮發熱盜汗瘡復作癢兼起赤暈用加味歸脾湯數劑汗熱漸止用加味逍遙散六味地黃丸而痊

一男子嗜膏粱炙醇酒辛辣之物徧身生防防甚爲作癢服消風散之類更起赤暈又砭出血其癢益甚敷敗毒之劑遂各成瘡膿水津淫眉毛漸脫赤癢益甚此脾經積熱傷血所致余先用犀角地黃湯諸癥稍退乃用濟生犀角地黃湯加黃連治之膿水漸止乃以八珍湯加山梔牡丹皮眉毛漸生因飲食失宜胸腹作脹飲食少思或大便下血用五味異攻散加升麻飲食漸進又用補中益气湯而血止仍用八珍加丹皮漧葛連翹而痊

一男子內膁作癢色黯搔起白皮各砭刺出血其庠益甚更起赤暈延及外膁津淫不已服祛風之藥肢體益然作渇引飲左尺脈洪大數而無力余謂此腎經虛火復傷其血火益甚而患耳先以八珍湯加五味子牡丹皮三十餘劑諸癥漸愈乃佐以加減八味丸料又百餘劑而痊

一男子常咳腿患白癜風皮膚搔起白屑服消風散之類癢益甚起赤暈各砭出血赤暈開而癢愈甚服遇仙丹之類成瘡出水殊類大麻風咳吐痰面色皎白時或痿黃此脾肺二經虛熱之癥先用五味異攻散治之虛熱稍退又用地黃淸肺飲肺气漸淸又用八珍湯六味丸而尋愈後又咳痰喘患處作癢用參蘇飲二劑散其風邪又用五味異攻散加桔梗補其肺气而痊二年後咳作渇飲水脈洪大左尺爲甚用加減八味丸補腎水而痊

一男子素不愼房勞其髮漸落或發熱惡寒或吐痰頭運或口漧作渇或小便如淋兩足發熱或冷至痙屬足三陰虧損而陰火內熾朝用十全大補湯夕用加減八味丸諸癥退而髮漸生後兩腿腕患紫癜風延於兩股作癢各砭出血癢處日甚服消風等藥患處微腫延及上體兩眼昏澁余謂腎臓風先用四生散四服後用易老祛風丸月餘用地黃丸兩月餘而痊後飲食起居失宜肢體色赤服二丸隨愈

一男子患白癜風過飲或勞役患處色赤作癢服消風散之類頓起赤暈徧身作癢砭出血服祛風藥患處出血恪服遇仙丹患處愈焮元气日虛余先用九味蘆薈丸加味羌活湯諸癥頓愈用加味逍遙散加味四物湯乃安

一男子不時患疙瘩搔癢成瘡膿水淋漓惡寒發熱先用羌活當歸散而癢止又用易老祛風丸而不發後飲燒酒起赤暈二便不通口舌生瘡熱渇不安用防風通聖散二便通利但口漧體倦飲食不入用七味白術散去木香四劑而安

一男子患瘡疥搔破出膿水面赤作渇大便堅實脈洪數左闗寸爲甚此水火相摶也先用瀉靑丸料煎服熱勢頓減又用梔子柴胡散加味逍遙散而瘡愈

一男子患搔癢破而成瘡如大麻風服遇仙丹發熱作渇大便祕結脈沈實右闗爲甚此熱蓄於內也先用黃連內疏湯而大便通利又用防風通聖散去硝黃而熱渇止卻用八珍湯而瘡愈

一儒者素食膏粱發熱作渇飲冷患瘡如大麻風大便出黑血服淸熱祛風等寒藥益甚余謂血分有熱火也故寒之不寒用四物二連湯以淸熱涼血用六味地黃丸以補腎生水而熱退又用柴胡梔子散調理而痊一男子徧身患疙瘩作癢勞而益甚用參茋歸術爲君佐以柴胡炒芩桔梗川芎炙艸而瘥更用補气血之藥後不再發

一男子患疙瘩瘙癢發熱形气虛弱口鼻气熱且喜飲冷屬外邪也以消風散二劑外邪悉解但倦怠少食更治以參茋歸術陳皮炙艸五味子而健又以補中益气湯去柴胡升麻加茯苓芍藥乃痊

一男子患前癥多在臋腳勞役則癢益甚小便色黃服敗毒散芩連之劑患處癢痛夜不得寐余謂脾气受傷用補中益气湯加五味麥門少用炒黒黃栢治之而痊凡病日間如故日晡倦怠或勞愈加晨起如故皆元气虛也宜用前藥補而治之

一儒者徧身生瘡瘙癢膿水淋漓自知醫服八珍荊防之類益甚脈洪大按之無力余謂此气血虛熱也用八珍湯加牡丹皮治之而愈繼娶後兩足生瘡久不愈尺脈數而無力余用地黃丸八珍湯而痊

余甥淩雲漢年十六庚子夏作渇發熱吐痰唇燥徧身如疥兩腿尢多色黯作癢日晡愈熾仲冬腿患瘡尺脈洪數余曰疥腎疳也瘡骨疽也皆腎經虛癥鍼之膿出其气氤氳余謂火旺之際必變瘵癥用六味地黃丸十全大補二旬諸癥愈而瘵癥具仍用前藥而愈抵冬畢姻至春其癥復作仍服地黃丸數斤煎藥三百餘劑而愈

稽勲李龍岡徧身患此腿足爲甚日晡益焮口漧作渇小便頻數此腎經虛熱用補中益气湯六味地黃丸而痊

一儒者善患疥余以爲腠理不密外邪所摶用補中益气湯加白芷川芎治之不從自服荊防敗毒散盜汗發熱作渇焮痛膿水淋漓仍用前湯倍加參茋五味而痊

一儒者患在臂腳日晡或癢或脹形體倦怠自服敗毒散痛處發腫小便赤澁此肺腎陰虛余用補中益气湯加茯苓治之其瘡頓愈又因調養失宜日晡益甚用八珍湯加五味子麥門冬五十餘劑而愈

一男子患疙瘩色黯作癢出黒血日晡至夜益甚其腿日腫夜消余以爲气血虛而有熱朝用補中益气湯夕用加味逍遙散而愈

一男子時疫愈後徧身發防作癢服補中益气湯而愈有同患者不信餘言乃用砭法出血而死此因陰虛血熱色黒作癢也何乃反傷陰血哉

一男子患防幹癢作痛以芩連荊防山梔薄荷芍藥歸梢治之而愈

一儒者應試後徧身瘙癢後成疙瘩此勞傷元气陰火內熾秋寒收斂腠理鬰熱內作用補中益气湯加茯苓川芎白芷而愈後復勞仍作惑於人言服祛風敗毒藥如大風之狀又發熱作渇倦怠食餘用補中益气湯倍加參茋歸木半夏茯苓五味子麥門冬而愈

舉人陸世明防試途中勞役胸患癍焮赤作痛頭痛發熱形倦少食大便或溏或結小便赤澁此勞傷元气而虛火內動投補中益气湯一劑頓退再劑而痊又數劑而元气復

一男子脾腎气血虛熱略服四物黃栢知母之類元气愈虛倦熱益甚余朝用補中益气湯夕用六味地黃丸如五味子煎服而愈後至閩爲商徧身搔癢時喜熱水浴之後患瘡防破而出水用風藥益甚或赤或白眼作花癢先用胡麻散六味丸癢漸愈用六味丸消風散瘡漸愈用八珍湯六味丸而痊次年兩股小腹頸項復作癢用四生散六味丸而愈

一婦人經水先期勞役或气惱則寒熱作癢服祛風降火等藥不勞怒而自癢發熱更加痰喘气促服化痰淸气之劑形气倦怠食少胸痞身發瘡疹服消毒之類膿水淋漓服大麻風藥口漧作渇欲水而不敢飲經水又過期眉間若動又服月餘眉毛脫落經水淋漓余謂心肝二經風熱相摶制金不能平木木尅脾土而不能統血肝火旺而不能藏血也眉間屬甲木而主風風動血燥而眉毛脫落又若動也經雲水生木遂朝用地黃丸以滋腎水生肝血夕用加味逍遙散以淸肝火生肝血月餘諸癥漸愈又佐以四君芎歸牡丹皮月餘經水旬日而止又兩月餘經水五十餘日而至乃夕用五味異攻散加當歸服兩月經水四十餘日而至因怒惱寒熱經水如崩眉稜覺動脈洪數肝脾二脈爲甚用柴胡梔子散二劑以平肝火用五味異功散二劑以補脾气發熱頓退經水頓止更以八珍湯倍加參術及地黃丸兩月餘經水如期眉毛漸生因飲食停滯腹脹作痛另服祛逐之劑泄瀉不止小腹重墜飲食甚少餘先用六君子湯送四神丸數劑瀉漸止飲食稍進又用補中益气湯倍用升麻數劑重墜漸愈後因勞心發熱飲食難化嘔吐涎水其熱自臍上起覺饑熱頻作乃用六君子湯加炮姜治之熱時飲稠米湯稍安兩月餘又常服加味歸脾補中益气二湯而痊

一婦人秋間肢體作癢時發寒熱日晡熱甚口苦喜酸月水先期面色常靑熱甚則赤略服淸熱涼血後發疙瘩赤癢益甚乃淸熱敗毒破而膿水淋漓余謂肝脾血燥虛熱不信仍治瘡毒其瘡益甚形气倦怠飲食減少餘先用補中益气湯間佐以六君當歸元气稍復乃以八珍湯倍用參術少用川芎芍藥炒焦間佐以補中益气湯諸癥漸愈又以四君子湯爲主佐以加味逍遙防兩月餘膿水漸少又服月餘瘡漸結靨因怒惱寒熱腹脹飲食少思患處復甚用六君子湯加山梔柴胡乃用四君子湯爲主而瘡漸愈又因怒月經甚多發熱作渇瘡痛出血用柴胡淸肝散熱退痛止仍用四君子湯而結靨又用八珍山梔牡丹皮而瘡愈

一婦人變身搔癢膿水淋漓發熱身如虫行月經不調先用升麻湯送瀉靑丸熱癢頓退又用加味逍遙散經行如期用換肌丸而瘡愈後因怒經行不止筋骨作痛用秦芁地黃湯易老祛風丸而痊

一婦人徧身患疙瘩發熱作癢內服敗毒祛風外搽攻毒追蝕各潰成瘡膿水津淫形气消瘦飲食日減惡寒發熱作渇飲冷脈浮數按之則濇此元气復傷也先用七味白術散數劑其渇漸止飲食稍加乃用八珍湯加柴胡牡丹皮膿水漸幹又用六君芎歸丹皮山梔瘡漸收斂仍用八珍山梔牡丹皮而瘡愈

一婦人毎秋間兩手心作癢搔起白皮因勞役惱怒則發寒熱變身作癢起疙瘩或以爲風癥內服花蛇等藥外敷硫黃之類患處焮潰又服遇仙丹熱渇益甚月水不通余謂肝脾二經血燥生風先用加味逍遙散熱渇漸減又用八珍柴胡山梔患處少可後因怒气發熱脇痛患處焮腫用加味逍遙散四劑而安又用四君芎歸山梔牡丹皮半載而痊

一婦人因怒寒熱發赤暈服祛風之藥發疙瘩或砭出血患處焮腫發熱頭痛內服外敷俱系風藥膿水淋漓服花蛇酒之類前癥益甚更加晡熱煩渇不寐脈洪大按之如無餘謂血脫煩躁先用補血當歸湯稍緩用四君當歸數劑得睡但倦怠頭運少食用補中益气湯加蔓荊子稍可又用八珍湯少用芎芍倍用參術三十餘劑而能步履又服月餘而瘥

一婦人患白癜風誤以爲大麻風服蛇酒等藥患處焮腫經水兩三月一行余曰此肝血傷而內風也誤服風藥必筋脈拘急不信仍作風治果身起白屑四肢拳攣始信餘言先用八珍湯四劑又用四君子湯二劑月餘乃以四君子湯又用八珍湯二劑又月餘諸癥漸退元气漸復又以四君子湯爲主以逍遙散爲佐將兩月瘡靨脫落又月餘而愈

一婦人性急善怒月經不調內熱口苦患疙瘩作癢服敗毒之藥膿水淋漓熱渇頭暈日晡益甚用加味逍遙散漸愈後因大怒月經如湧眼赤出淚用四物湯加山梔柴胡連芩數劑而愈年餘左足臂腕起白防漸大搔起白屑內熱盜汗月經兩月餘一至毎怒或惡寒頭痛或不食作嘔或胸乳作脹或腹內作痛或小便見血或小水不利或白帶下注此皆肝木制伏脾土元气虛而變癥也用補中益气湯加炒黒山梔及加味歸脾湯間服半年而愈後毎怒惱患赤暈或以風疾治之發疙瘩又服遇仙丹赤腫作癢出膿水外敷追蝕之藥寒熱作渇又服胡麻艸烏之藥徧身搔癢眉毛脫落膿水淋漓咳發熱月經兩月一行余用四君當歸牡丹皮月餘熱渇稍止飲食稍進又服月餘咳稍可卻用八珍湯加牡丹皮二十餘劑患處漸幹經水如期後因傷食作瀉不食用六君子湯飲食漸進又因怒發熱作渇患處作痛經行不止用加味逍遙漸可仍用四君子湯而全愈

一婦人性沈靜懷抱不樂月經過期徧身作癢服祛風淸火之劑搔破成瘡出水不止其癢益甚或用消風散之類眉稜跳動眉毛折落又服遇仙丹患處俱潰咳發熱飲食日少月經先期余作肝脾鬰怒而血燥前藥復傷而益甚先用四君芎歸山梔牡丹皮飲食漸進服月餘而止又以加味逍遙散加釣藤鉤二十餘劑而眉不動乃去釣藤倍加參術當歸月餘瘡漸結靨又以八珍湯加山梔牡丹皮而痊

一婦人患前癥膿水淋漓發熱作渇體倦惡寒經水不調久而不愈此肝脾虧損而虛熱也先用補中益气湯加川芎山梔而元气漸復又用逍遙散而瘡漸愈又產後患疥徧身作癢搔起疙瘩破而出膿或出血水誤服醉仙散殊類風癥余用八珍湯數劑而安又用十全大補湯患處漸幹因惱怒停食腹脹少食發熱作渇患處復潰用六君子湯加炒黑山梔數劑飲食漸進又用八珍湯之類而痊

一婦人日晡身癢月餘口漧又月餘成瘡服祛風治瘡之劑膿水淋漓午前畏寒午後發熱殊類風癥余謂此肝火傷脾外邪所摶先用補中益气湯加山梔鉤藤又用加味逍遙散兼八珍散而痊

一婦人素淸苦因鬰怒患前癥徧身發疙瘩晡熱內熱盜汗自汗月經不行口漧咽燥余用歸脾湯數劑諸癥稍退後兼加味逍遙散五十餘劑而愈

一婦人性躁患防防作癢膿水津淫寒熱口苦脇痛耳鳴腹脹溺濇乃肝脾血虛火癥用六君柴胡山梔龍膽數劑以逍遙散兼服漸愈又與六味丸逍遙散七十餘劑諸癥悉退

一婦人患癍癥作癢脈浮數以人參敗毒散二劑少愈更以消風散四劑而安又用柴胡淸肝散而愈

一婦人患癍癥癢痛大便祕脈沈實以四物湯加芩連大黃槐花治之而便利用四物二連湯而瘡愈

一婦人身如丹毒搔破淋漓熱渇頭日晡益甚用逍遙散加炒山梔丹皮而愈又用八珍柴胡山梔丹皮而痊

一婦人患前癥誤服大麻風藥破而出水煩渇頭運誠類風癥六脈洪數心肝脾爲甚余曰風自火出此因怒動肝火血燥而生風耳非眞風癥也與逍遙散六味丸以淸肝火滋脾血生腎水而愈

一婦人患前癥搔破久不愈食少體倦此肝脾虧損陰虛發熱也先用補中益气湯加川芎炒梔元气漸復更以逍遙散而瘡愈

一婦人身如丹毒後發疙瘩搔破膿水淋漓熱渇頭運日晡益甚先用消風散二劑又用加味逍遙防而愈一婦人患赤遊風晡熱癢甚余用淸肝養血之劑不信乃服大麻風藥臂痛筋攣又服化痰順气之劑四肢痿弱又一婦患前癥數用風藥煎湯泡洗以致腹脹並歿一女子月經先期或經行上身先發赤暈微腫作庠若遇气惱赤癢益甚服祛風之劑患處更腫砭出紫血甚多其癢愈作余謂肝火血燥風藥復傷血而爲患也先用加味逍遙散淸肝火益肝血赤癢少止用地黃丸滋腎水生肝木各五十餘貼而痊後因惱怒經水不止發熱作渇患處赤癢先用加味小柴胡湯二劑諸癥頓止又用加味逍遙散而安

一女子二十嵗月經先期而或過期或有怒身發赤暈或患疙瘩六七日方退服祛風藥赤暈不退搔癢作渇熱爲風癥恪服前藥搔破成瘡膿水津淫余曰此肝火生風再服是藥必致筋攣不悟後兩手果攣始信先用地黃丸四物湯月餘熱渇頓減乃佐以加味逍遙散又月餘患處膿少又用四君山梔牡丹皮二十餘劑指能伸屈因怒發熱經水不止睡中筋脈抽動不安以加味逍遙散加鉤藤鉤治之而痊仍用四物山梔鉤藤鉤牡丹皮而瘡結靨乃去鉤藤鉤調理元气復而瘡靨脫一女子常患癮疹作癢因怒發熱變爲疙瘩臖腫癢其餘用梔子淸肝散治之而愈後又怒患痕起赤暈遊走不定自砭出紫血甚癢徹骨其熱如炙如大麻風欲用風藥余紿之曰然乃以當歸補血湯四劑其熱悉止又用聖愈湯加味逍遙散而痊

一女子赤暈如霞作癢發熱用小柴胡湯加生地連翹丹皮而愈後時常發熱徧身如虫行因惱怒起赤暈作癢用柴胡淸肝散熱癢頓止用加味逍遙散熱癢全止但見風起赤暈或發癮疹或患疙瘩用胡麻散隨愈一女子常患疙瘩時或作癢服消風之類搔破成瘡其癢不止延及頭面余先用羌活當歸散其癢頓止用加味逍遙散其熱頓痊又用當歸飲而瘡亦愈用八珍柴胡山梔而不再作

一小兒因有食積服尅滯之劑肢體生瘡似疥服消毒之藥發疙瘩赤色作癢膿水津淫先用五味異攻散加柴胡山梔以補脾胃平肝木赤癢漸消又用四味肥兒丸五味異功散治之而食積愈

一女子赤暈作癢寒熱發搐服風藥身發疙瘩搔破出水此肝血風熱之癥先用加味小柴胡湯後用四味肥兒丸而愈後傷風咳頭面搔癢微腫先用消風散一劑又用梔子淸肝散而痊

一小兒徧身生瘡小便不調頸間結核兩目連札服祛風之劑眉毛脫落余謂肝經風熱之癥先用大蘆薈丸後用四味肥兒丸漸愈後因飲食停滯發熱其瘡復臖用大蕪荑湯四味肥兒丸而痊後毎停食徧身發赤作癢服四味肥兒丸卽愈

一小兒徧身患瘡似疥作癢肌體消瘦發熱齦爛口渇飲水大便不實此腎肝之癥也先用地黃丸治之又用大蕪荑湯而愈後因飲食所傷其瘡復焮先用四味肥兒丸後用大蕪荑湯而痊

一小兒徧身生瘡似疥或癢或痛膿水淋漓眉毛脫落大便酸臭小便澄白余謂肝脾之癥先用大蘆薈丸後用四味肥兒丸諸癥漸愈又佐以五味異功散而痊一小兒徧身生瘡頭髮成穗眉毛脫落肌肉消瘦大便酸臭小便不調頸間結核肚大靑筋余先用五味異功散月餘後用四味肥兒丸又用大蕪荑湯異功散而痊一小兒先陰莖作癢小便不調後徧身生瘡作癢服消風敗毒之劑臖如大風之癥頸間結核發熱如炙余先用柴胡梔子後用大蘆薈丸四味肥兒丸諸癥少愈又用蝦蟇丸四味肥兒丸而痊

一小兒部面浮腫徧身如癬半年後徧疙瘩色紫作癢敷巴豆之藥皮破出水痛癢寒熱大便堅硬脾肺脈洪數而實先用防風通聖散便利調和又用四物湯加荊防黃芩柴胡皂角刺甘艸節諸癥漸愈更以八珍湯加白術荊防皂角刺五加皮而愈後但勞則上體發赤暈日晡益甚此气血虛而有火也先用四物湯加丹皮參術柴胡治之稍愈又用補中益气湯加酒炒黑黃栢知母月餘全愈後不守禁忌徧身生瘡誠如癘風大便酸臭肚大靑筋頭髮成穗先用肥兒丸月餘又用大蕪荑湯數劑又用大蘆薈丸四味肥兒丸而尋愈

一女子十二嵗善怒徧身作癢出水用柴胡川芎山梔芍藥以淸肝火用生地當歸黃芩以涼肝血用白術茯苓甘艸以健脾胃而愈半載之後徧身起赤痕或時暈寒熱余曰此亦肝火熾盛血得熱而妄行其夜果經至後因肝經血燥生瘡發熱作癢搔破出水眉毛脫落用大蘆薈丸四物二連湯而熱退用五味異功散四味肥兒丸而瘡愈

一小兒徧身生瘡大便下血發熱作渇腹大靑筋眉毛漸落余用大蘆薈丸五味異攻散其瘡漸愈佐以補中益气湯熱渇漸止又用異功散爲主佐以補中益气湯加吳茱茰所制黃連治之血止瘡愈

一小兒十五嵗徧身似疥非疥膿水淋漓晡熱口漧形體骨立四年矣此腎肝之癥用六味丸而痊後陰莖作癢小便澄白患瘡疥如大風余用大蘆薈丸四味肥兒丸諸癥漸愈又用大蕪荑湯而尋愈後停食吐瀉不食發赤防先用二陳山查麥芽次用異攻散飲食如常又用大蕪荑湯而愈

一女子赤暈如霞作癢發熱用小柴胡湯加生地黃連翹丹皮而愈

一女子性急多怒月經先期患防防色赤作癢搔破膿水不止服祛風藥其瘡益甚服花蛇酒四肢瘈瘲眉毛折脫余先用柴胡淸肝散加釣藤鉤數劑又用加味逍遙散加鉤藤鉤諸癥漸愈又用易老祛風丸而痊一女子素有肝火因怒頸項結核寒熱晡熱徧身起赤暈作癢服祛風之藥搔癢出水唇目搐動余以爲脾經血虛內熱生風用梔子淸肝散加釣藤鉤而搐熱頓減又用當歸川芎散而諸癥漸愈乃用加味逍遙散而痊一小兒患赤遊風余先用羌活白芷散二劑又用加味逍遙散而愈後傷風熱起疙瘩搔破出水或用大麻風藥十指拳攣膿水津淫余先用秦芁地黃丸手指如常又用易老祛風丸而瘡亦痊

一小兒徧身搔癢或如虫行內服胡麻散外敷解毒散患處皆潰誠如麻風之癥視其唇或掣動或兩目連札此肝木乘脾土用升麻湯煎送瀉靑丸而漸愈又用樺皮散而痊

一小兒徧身搔癢起赤暈後膿水不止先用歸脾飲二劑又用柴胡散而愈後因驚挾食發熱起赤暈用越鞠丸一錢枳術蓬術末各五分蔥湯調服二次又用消風散一服赤暈頓消又用越鞠丸而痊

薛氏醫案卷十八﹤子部﹐醫家類﹐薛氏醫案﹥

欽定四庫全書

薛氏醫案卷十九

明薛已訂

癘瘍機要下

各癥方藥

通天再造散治癘風惡疾

鬰金【五錢】大黃【煨】皂角刺【炒黑各一兩】白牽牛【六錢半生半炒】

右爲末每服五錢日未出時面東以無灰酒調下

寶鑑醉仙散治癘風

胡麻子牛蒡子枸杞子蔓荊子【各炒一兩】白蒺莉蔞根苦參防風【各五錢】

右爲末毎一兩五錢入輕粉二錢拌勻毎服一錢茶淸調晨午各一服至五七日於牙縫中出臭涎令人如醉或下膿血病根乃去仍量人輕重虛實用病重者須先以再造散下之元气將復方用此藥忌一切炙厚味止可食淡粥時菜諸蛇以淡酒蒸熟食之可以助藥勢

寶鑑換肌散治癘風久不愈或眉毛脫落鼻梁崩壊不月奏效如神

地龍【去土】當歸細辛何首烏【不犯鐡】白芷天麻蔓荊子葳靈仙荊芥穂菊花苦參

紫參沙參木賊艸白蒺防艸烏頭【炮去皮臍】不灰木甘艸天門冬【去心】赤芍藥九節菖蒲定風艸胡麻子【炒】川芎蒼術【一兩】木鼈子【一兩】白花蛇【三兩】黑花蛇【三兩酒浸】

右各叧爲末每服五錢溫酒調下日後酒多尢妙

補气瀉榮湯治癘風

升麻連翹【各六分】蘇木當歸黃連黃茋全蠍地龍【去土各五分】生地黃荊芥【各四分】人參梧桐淚【各一分】桔梗麝香【少許】桃仁【三个】白豆蠓虫【去翅足炒三个】水蛭【炒煙盡三个】

右先將豆蔲麝香水蛭蠓虫各叧爲末和勻卻將前藥用水二鐘煎至一鐘去柤入桐淚前末再煎至七分空心熱服

海藏愈風丹治癩病手足麻木眉毛脫落徧身生瘡及癘風癮疹皮膚燥癢搔破成瘡並皆治之

皂角【乙斤剉寸許無灰酒浸一宿以水一碗挼成汁去柤以砂器中文武火熬】土花蛇【二條去腸陰干酒浸取淨肉曬榦爲末大風癥治之】苦參【一斤取末四兩】白花蛇烏稍蛇【各一條依前酒浸取肉爲末】

右爲末入前二味爲丸桐子大每服六七十丸空心通聖散送下幹物壓之日三服間日浴之汗出爲度愚按前方果系癘風用之必效若肝經血熱脾經血虛腎經虛火脾肺气虛徧身作癢搔破成瘡或內熱生風而鬢脫落或皮膚赤暈或搔起白屑而類癘風者服之反成癘風矣

二聖散治癘瘡

大黃【五錢】皂角刺【三錢焼灰】

右爲末每服二錢白湯調下早服樺皮散中服升麻湯下瀉靑丸晚服二聖散皆爲疎泄血中風熱也

淸胃散治熱毒在表以此發散之

升麻白芷防風白芍藥漧葛甘艸當歸川芎羌活麻黃紫浮萍木賊艸【各等分】

右每服五七錢水煎

防風通聖散治風熱熾盛大便祕結發熱煩躁表裏俱實者

防風當歸川芎芍藥大黃【煨】硝連翹薄荷麻黃桔梗石膏【煨】黃芩【炒各一兩】白術山梔荊芥【各五錢五分】甘艸【二兩】滑石【三兩】白芷蒺防【炒】鼠粘子【各五錢】

右爲末每服三五錢白湯調下

透經解攣湯治風熱筋攣骨痛

荊芥紅花蘇木羌活當歸防風蟬殻【去土】天麻甘艸【各七分】白芷【一錢】連翹川芎【各五分】穿山甲【三錢炮】

右水酒各半煎服

秦芁地黃湯治風熱血燥筋骨作痛

秦芁生地黃當歸川芎羌活防風荊芥甘艸白芷升麻白芍藥大力子【蒸】蔓荊子【各一錢】

右水煎服

活當歸散治風毒血熱頭面生瘡或赤腫或成塊或癮搔癢膿水淋漓

羌活當歸川芎黃連【酒浸炒】防粘子【蒸】防風荊芥甘艸黃芩【酒浸炒】連翹白芷升麻

【各一錢】

右酒拌曬漧水煎

活白芷散治風熱血燥手掌皺裂或頭面生瘡或徧身腫塊或膿水淋漓

羌活白芷軟柴胡荊芥蔓荊子防風甘艸豬牙皂角黃芩黃連【酒炒各一錢】

右水煎服

四生散治腎臓風耳鳴目癢鼻赤齒浮或婦女血風瘡

白附子獨活黃茋白蒺防【各等分】

右爲末每服二錢用豬腰子劈開入藥濕紙裹煨熟細嚼鹽湯下風癬酒下爲丸亦可

消風散治風熱癮癢痛或膿水淋漓或頭皮腫癢荊芥穂甘艸【炙各二錢】陳皮【五錢】人參白僵蠶【炒】茯苓防風芎防蟬殻【去土】活藿香【各一兩】厚朴【姜制五錢】

右每服五七錢薑水煎

九味活湯治一切外因瘡毒

羌活防風蒼術【各一錢五分】川芎白芷生地黃黃芩甘艸【各一錢】細辛【五分】

右水煎服

當歸飲治血熱癮癢痛或膿水淋漓發熱等癥當歸白芍藥川芎生地黃防風白蒺防荊芥【各一錢五分】黃茋【炒】甘艸何首烏【各一錢】

右水煎服

升麻湯治風熱身如虫行或唇反縱裂

升麻【三分】茯苓人參防風犀角【鎊】活官桂【各二錢】

右每服四錢水煎下瀉靑丸

樺皮散治肺風瘡疥癮及風刺粉刺

樺皮【四兩炒灰】荊芥穂【二兩】甘艸【炙五錢】枳殻【四兩去穰焼煆存性】杏仁【二兩去皮尖叧研】

右爲末磁器貯之每服四五錢水煎

胡麻散治風熱癮搔癢或兼赤暈寒熱形病俱實者

胡麻【一兩二錢】苦參【八錢】荊芥穂【八錢】首烏【不見鐡器八錢】葳靈仙防風石菖蒲牛蒡子【炒】甘菊花蔓荊子甘艸【炒各六錢】白蒺防【炒去刺同】

右每服三錢酒調

易老祛風丸治疥癩風瘡

黃茋枳殻【炒】防風芍藥甘艸地骨皮枸杞子熟地黃生地黃【各酒拌杵膏】

右各叧爲末入二黃膏加煉蜜丸桐子大每服七八十丸白湯下

白丁香散治癘風眼中生胬肉

白丁香貝母

右爲末人乳汁調防眼內

子和生散治癘風毛脫落

半夏羊糞【各等分】

右爲末薑汁調塗稜上如不應當防類癥脫條治之

渫洗癘瘡藥

何首烏荊芥防風馬鞭艸蔓荊子【各等分】

右每用十兩水一斗煎數沸無風處洗出汗

解毒散治風瘡解外毒

巴豆肉皮硝【各一兩】黃蜂窠黑狗脊【各七錢】白芷雄黃牙皂角羊蹄根輕粉蟬殻【去上】枯

礬寒水石【各五錢】

右爲末臘豬油調搽外毒旣去卻搽黃連散

愚按洗藥𨿽能疏通腠理而損元气解毒散𨿽能攻毒而傷良肉不宜多用

黃連散治癘瘡淸熱解毒

黃連【五兩】五棓子【一兩】

右爲末唾津調塗之

加味逍遙散治血虛有熱徧身搔癢心煩目昏怔忡頰赤口燥咽漧發熱盜汗食少嗜臥

當歸【炒】芍藥【酒炒】茯苓白術【炒各一錢】柴胡【五分】牡丹皮甘艸【炙】山梔【炒各八分】

右水煎服

當歸補血湯治肌熱惡寒面目赤色煩渇引飲脈洪大而虛重按似無此血虛也若誤服白虎湯必死黃茋【炙一兩】當歸【酒制二錢】

右水煎服

補中益气湯治中气不足或因尅伐四肢倦怠口漧發熱飲食無味或飲食勞倦頭痛煩躁惡寒自汗气喘身熱等癥

人參當歸【各一錢】黃茋【炒】白術【各一錢半】甘艸【炙一錢半】陳皮【五分】柴胡升麻【各三分】

右姜棗水煎空心午前服

四君子湯治脾胃虛弱飲食少思大便不實等癥

人參白術茯苓【各二錢】甘艸【炙一錢】

右姜棗水煎

六君子湯治脾胃損傷飲食少思或大便不調面色痿黃等癥卽四君子加陳皮半夏

七味白術散治中气虛弱津液不足口漧作渇或口舌生瘡不喜飲冷吐瀉等癥

人參白術木香白茯苓甘艸【炙】藿香【各五分】漧葛【一錢】

右水煎服

四物湯治血虛發熱煩躁或晡熱作渇頭目不淸若因脾虛不能生血者用四君子湯

當歸熟地【各二錢】芍藥【炒】川芎【各一錢】

右水煎服

歸脾湯治憂思傷脾內熱發熱或血妄行吐下或健忘驚悸少寐或婦女經不準晡熱內熱或唇口徧身瘡疥等癥

白術黃茋【炒】當歸茯神人參龍眼肉逺志酸棗仁【炒各一錢】木香【五分】甘艸【炙三分】

右姜棗水煎

八珍湯治气血俱虛惡寒發熱或煩躁作渇等癥卽前四君四物二方相合

十全大補湯治癥同上或更兼自汗盜汗體倦食少等癥卽八珍湯加黃茋肉桂

聖愈湯治一切失血或血虛煩渇躁熱臥睡不寜或瘡癥膿水出多五心煩熱作渇等癥

熟地【生者自制】生地黃當歸【酒拌各一錢】人參黃茋【炒】川芎【各二錢】

右水煎服

芎歸湯治失血煩熱作渇或頭痛暈

川芎【三錢】當歸【酒拌五錢】

右水煎服

竹葉黃茋湯治气血虛胃火盛而作渇

淡竹葉生地【各二錢】黃茋麥門冬當歸川芎黃芩【炒】甘艸芍藥人參半夏石膏【煆各一錢】

右水煎服

竹葉石膏湯治胃火盛而作渇

淡竹葉石膏【煆】桔梗木通薄荷甘艸【各一錢】

右薑水煎

濟生犀角地黃湯治胃火盛血熱妄行或吐衂便血形气虛病气實者

犀角【鎊】生地黃赤芍藥牡丹皮【各一錢半】

右水煎傾出入犀末服若形气病气俱實再加黃芩黃連若因气惱而致加山梔柴胡

桃仁承气湯治血結胸中手不可近或中焦畜血寒熱胸滿漱水不欲咽善忘昏迷其人如狂

桃仁【五分】大黃【一錢】甘艸【三分】肉桂【五分】

右水煎服

瀉靑丸治肝經風熱頭目昏肌肉瞤動或牙關急痰涎壅盛或頸項脇肋小腹陰囊腿股作痛凡屬肝經有餘之癥用之

當歸川芎山梔龍膽艸【酒拌炒焦】大黃【炒】活防風【各等分】

右爲末蜜丸桐子大每服二三十丸白湯下

梔子淸肝散治三焦肝膽經血虛風熱耳項胸乳等處癢痛或發熱寒熱晡熱自汗或目唇搐動

柴胡梔子丹皮【各一錢】茯苓川芎芍藥當歸牛蒡子【炒各七分】甘艸【五分】

右水煎服

柴胡淸肝散治風熱怒火或寒熱嘔吐等癥

柴胡山梔【炒各錢半】黃芩【炒】人參川芎【各一錢】連翹桔梗【各八分】甘艸【五分】

右水煎服

當歸川芎散治手足少陽經血虛風熱耳內癢痛或寒熱少食頭目不淸日晡熱甚

當歸川芎柴胡白術芍藥【各一錢】山梔【炒錢二分】牡丹皮茯苓【各八分】蔓荊子甘艸【各五分】

右水煎服

小柴胡湯治肝膽經風熱或寒熱往來或晡熱潮熱黙黙不欲飲食或因怒火口苦耳聾脇痛等癥柴胡【二錢】黃芩【一錢半】人參半夏【各一錢】甘艸【炙五分】

右姜棗水煎

大蘆薈丸治疳火下疳或小兒疳膨食積口鼻生瘡或牙齦蝕爛或虫蝕肛門癢痛

胡黃連蘆薈黃連【炒】木香白蕪荑【炒】靑皮白雷丸鶴虱艸【各一兩】麝香【一錢】

右爲末蒸餅糊丸桐子大每服一錢空心米湯下

加味地黃丸治腎經陰虛耳內癢痛或兩目昏花或吐痰气喘作渇發熱小便赤濇等癥

幹山藥山茱茰牡丹皮澤瀉白茯苓熟地黃【自制】生地黃柴胡五味子【各叧爲末等分】

右二地黃搯碎酒拌濕杵膏入前末和勻煉蜜丸桐子大每服百丸空心白湯下

二陳湯治中脘停痰嘔吐惡心或頭目不淸飲食少思

陳皮茯苓半夏甘艸【炙各一錢】

右姜棗水煎

連翹飲子治目惡日光或癮濇昏花不能久視迎風有淚

蔓荊子甘艸連翹【各三錢】黃茋【炒】柴胡黃芩【酒拌五分】生地黃當歸紅葵花人參【各三分】升麻防風活【各一錢】

右水煎服

四物龍膽湯治肝經風熱眼暴赤痛或生云翳當歸川芎芍藥生地黃活防風防己膽艸【酒拌炒焦】

右水煎服

四物二連湯治血虛五心煩熱晝則明了夜則發熱當歸生地黃白芍【炒各一分】川芎【七分】黃連【炒五分】胡黃連【三分】

右每服五錢水煎

地芝丸治目能近視不能逺視此陽气不足陰气有餘

生地【焙漧四兩】天門冬【去心】枳殻【麩炒】甘菊花【各二兩】

右爲末煉蜜丸桐子大每服百丸淸茶下

定志丸治目能逺視不能近視此陰气不足陽气有餘

白茯苓人參【各二兩】逺志【去心】石菖蒲【各一兩】

右爲末煉蜜丸桐子大以硃砂爲衣每服二三十丸溫酒下日三服

神效黃茋湯治渾身或頭面手足麻木不仁兩目縮羞明畏日或視物不明

黃茋【二兩】人參【八錢】甘艸【炙】白芍藥蔓荊子【各一兩】陳皮【五錢】

右每服五錢水煎臨臥熱服如麻木不止更加黃茋𨿽有熱癥不用黃栢

益气聰明湯治脾胃傷損眼目昏暗或飲食勞役脾胃不足致內瘴耳鳴

黃茋甘艸【炙】人參【各五錢】升麻葛根黃栢【炒各二錢】芍藥【一錢】蔓荊子【一錢七分】

右每服五錢水煎臨臥及五更服脾胃虛去黃栢

淸涼飲治實熱大便祕結或咽喉腫痛

當歸赤芍藥甘艸【炒】大黃【蒸各等分】

右每服五錢水煎

淸胃散治脾胃濕唇齒作痛或齒齦潰爛或連頭面作痛或發熱惡寒或熱藥厚味所致

生地黃【酒拌】當歸【酒洗】牡丹皮黃連【各五分】升麻【一錢】

右水煎服如痛未止加石膏之類

涼膈散治上焦實熱煩躁作渇或喉舌腫痛便溺祕赤

大黃朴硝甘艸梔子仁黃芩薄荷【各一兩】連翹【四兩】

右每服三五錢水煎

黃連解毒湯治瘡瘍焮痛煩躁飲冷脈洪數發狂言

黃芩黃連黃栢山梔【各炒錢半】

右水煎服

瀉黃散治胃經實熱嘔吐或口舌生瘡

石膏【煆】藿香【各一錢】山梔【一錢五分】甘艸【五分】防風【七分】

右水煎服

潤腸丸治脾胃伏火傷血或失血大腸漧燥大便不通或風熱血結便祕食少

活當歸尾麻子仁桃仁【去皮尖叧研】大黃【煨】皂角仁【各一兩】秦芁【五錢】

右爲末煉蜜或豬膽汁丸桐子大每服三五十丸食前滚湯下如燥糞在肛門之間用膽汁導之卽通若因津液漧涸不通當補气血

滋腎丸治不渇而小便不利者乃膀胱經熱甚不能生水宜用此藥以滋化源

肉桂【三錢】知母黃栢【各酒炒黑二兩】

右爲末水丸桐子大每服二百丸空心白滚湯下

淸肺飲治渇而小便不利乃肺經有熱絕寒水生化之源宜用此藥

茯苓【二錢】豬苓【二錢】燈心【一錢】木通【七分】麥【五分】扁蓄【三分】

右爲末作二劑水煎

黃芩淸肺飲治肺燥而小便不利

黃芩山梔【各一錢】

右水煎服

五淋散治膀胱有熱水道不通淋濇不出或尿如豆汁或成砂石或熱拂便血

赤芍藥山梔【各一錢】當歸甘艸【各一錢二分】赤茯苓【一錢五分】

右用燈心二十莖水煎服

淸心蓮子飲治熱在血分口漧便濁夜則安靜晝則發熱或口舌咽漧或生瘡煩渇小便濇淋

黃芩麥門冬地骨皮車前子【炒】甘艸【各一錢五分】石蓮肉茯苓黃茋【炒】柴胡人參【各一錢】

右水煎服

升陽益胃湯治脾胃虛弱怠惰嗜臥或值秋令體重節痛大便不調小便頻數飲食不消灑淅惡寒淒不樂面色不和乃陽不升也

活獨活防風【各五錢】柴胡白術茯苓【渇者不用】澤瀉【各三錢】人參黃茋【各二兩】半夏甘艸【炒各一兩】芍藥黃連【炒】陳皮【各三錢】

右每服三五錢姜棗水煎若服後小便愈數而病愈加不宜分利小便當減茯苓澤瀉

生脈散治熱傷元气肢體倦怠气短懶言汗出不止口漧作渇等癥

人參【五錢】麥門冬【二錢】五味子【一錢】

右水煎服如不應倍之

淸燥飲治气血虛弱濕熱乘之徧身酸軟或濕熱行令肺金受邪腎無所養小便赤少大便不調或腰腿酸軟體重麻木或頭暈食少自汗口漧胸滿气促懶於言語

黃茋蒼術【各一錢】人參白術神麯【炒】陳皮【各五分】甘艸【炙】黃栢【炒】麥門冬當歸【各三分】葛根澤瀉靑皮【各二分】五味子【九粒】

右水煎服

二神丸治脾胃不足侵晨作防或不時去後飲食少思肌肉消瘦

補骨脂【四兩】肉豆蔲【二兩】生薑【四兩】紅棗【四十九枚】

右用水一盞煮姜棗至水漧取棗肉和藥末杵勻丸桐子大每服五七十丸淡鹽湯下

六味丸【一名地黃丸加肉桂五味名加減八味丸】治腎虛發熱作渇痰咳頭暈喉燥唇裂腰腿酸軟或自汗盜汗便血諸血失音水泛爲痰小便淋漓等癥

牡丹皮白茯苓澤瀉【各三兩】熟地【自制八兩】山茱茰【去核】幹山藥【各四兩】

右爲末地黃杵膏加煉蜜丸桐子大每服七八十丸空心食前滚湯下

加減金匱腎气丸治脾胃虛腰重腳腫小便不利或肚腹腫脹四肢浮腫或喘急痰盛已成蠱癥其效如神

白茯苓【三兩】附子【五錢】川牛膝肉桂車前子澤瀉山茱茰山藥牡丹皮【各一兩】熟地黃【四兩酒拌杵膏】

右爲末和地黃加煉蜜丸桐子大每服七八十丸空心米飲下

五味異功散治脾胃虛弱飲食少思或食而難化大便不實等癥

人參白術【炒】茯苓【各二錢】甘艸【炙】陳皮【各一錢】

右水煎服

四神丸治脾腎虛弱大便不實飲食少思等癥肉豆蔲五味【各二兩】補骨脂【四兩】吳茱茰【炒一兩】

右爲末水二碗生薑八兩紅棗百枚煮熟取棗肉和末丸桐子大每服五七十丸空心食前白湯下

愈風丹治諸風肢體麻木手足不隨等癥

天麻牛膝【酒浸焙】萆薢參【各六兩】杜仲【七兩】活【十四兩】當歸熟地黃【自制】生地黃【各一斤】獨活【五兩】肉桂【三兩】

右爲末煉蜜丸桐子大每服七十丸溫酒下

瀉白散治肺經實熱咳

桑白皮地骨皮【各一兩】甘艸【五錢】

右爲末每服三錢白湯調下

半夏白術天麻湯治寒气所鬰大便不利或嘔不食痰唾稠粘頭目運喘促气短或頭痛身重四肢逆冷

半夏天麻黃茋人參蒼術陳皮澤瀉茯苓【各一錢五分】白術神麯【炒各一錢】大麥芽漧薑【炒黒各三分】黃栢【酒制二分】

右每服五錢水煎服

牛黃淸心丸治諸風手足不隨痰涎壅盛言語蹇濇心忡健忘或發顚狂

防風白術白芍藥羚羊角【鎊】麝香【叧研】龍腦【叧研】麥門冬【去心】黃芩【各一兩】人參神麯炒蒲黃【炒各二兩】甘艸【五兩】白茯苓芎防杏仁【去皮尖】桔梗【各一兩二錢半】柴胡【兩二錢半】雄黃【叧研二錢】山藥【七錢五分】牛黃【叧研一兩二錢】白蘞漧薑【各七錢五】當歸【酒浸兩半】大豆黃卷阿膠肉桂

【各兩七錢】犀角【二兩】大棗【一百枚蒸熟杵】金箔【一千三百片內四百爲衣】

右爲末和勻同棗肉加煉蜜丸龍眼大以金箔爲衣每服二丸白湯化下

人參理中丸治脾胃虛寒嘔吐泄瀉飲食少思等癥

白術【炒】人參漧薑【炮】甘艸【炙各等分】

右爲末丸桐子大每服六七十丸白湯下

人參平肺散治心火尅肺傳爲疳痿咳喘嘔痰涎壅盛胸膈痞滿咽嗌不利

人參陳皮甘艸【炙】地骨皮茯苓【各一錢】知母【炒七分】五味【杵炒四分】靑皮【五分】桑白皮【炒一錢】天門冬【四分去心】

右水煎服

決明夜靈散治目至夜則昏𨿽有燈月亦不能睹石決明夜明砂【各叧研二錢】豬肝【一兩或羯羊肝亦可】

右以竹刀切肝作二片鋪藥於內用綫防定砂罐內米泔水煮至半碗臨睡連肝服之

人參益气湯治暑熱傷气肢體困倦飲食少思或發熱作渇等癥

黃茋【八錢】人參甘艸【各五錢】炙甘艸升麻柴胡【各二錢】白芍藥【三錢】五味【一百四十粒】

右作四劑水煎服

四七湯治七情鬰結成痰或如梅核梗於喉間或中脘停痰惡心嘔逆

紫蘇葉厚朴【姜制】茯苓【各一錢】半夏【姜制一錢五分】

右姜棗水煎

硫黃散治紫白癜風

硫黃【一兩用醋一碗煎幹再曬】

右爲末以生薑蘸藥擦患處

神效當歸膏治風瘡去腐肉生新肉其肉赤黯毒气熾盛搽至淡赤或其毒已退收功甚速此膏生肌止痛補血續筋故與新肉相宜

當歸黃蠟生地【各一兩】麻油【六兩】

右先將地黃當歸入油煎黑去柤入蠟溶化冷攪勻卽成膏矣如用白蠟尢好

砭法治風毒瘀血壅盛或色赤走徹用細磁器擊碎取有鋒甚者一塊以筯一根劈開頭夾之用綫防定兩指輕撮筯稍令磁芒正對患處懸一寸許再用筯一根頻擊筯頭令毒血遇刺皆出

妙香散治心气不足精神恍惚虛煩少睡盜汗等癥甘艸【炒一錢】人參桔梗【各五錢】逺志【去心炒】山藥【薑汁】茯神黃茋【各一兩】辰砂【叧研三錢】麝香【二錢】木香【煨二錢五分】

右爲末每服二錢溫酒調下

四味肥兒丸治小兒食積五疳或白痿體瘦肚大靑筋發稀成穂或徧身瘡疥等癥

蕪荑【炒】神麯【炒】麥蘗【炒】黃連【各等分】

右爲末豬膽汁丸黍米大每服一二十丸木通煎湯下米糊丸亦可

地黃淸肺飲治肺肝咳

馬兜鈴甘艸【各五分】粘米【炒十粒】防粘子【三分炒】明阿膠【一錢麫炒】杏口仁【七枚去皮尖】

右水煎服量兒加減

蟾蜍丸治無辜疳癥一服虛熱退二服煩渇止三服瀉痢愈

蟾蜍【一枚夏月溝渠中取腹大不跳不鳴身多防者】

右取糞蛆一枚置桶中以尿浸之卻將蟾蜍跌死投與蛆食一晝夜用布袋盛蛆置急水中一宿取出瓦上焙榦爲末麝香一字和勻粳米飯丸麻子大每服二三十丸米飲下甚效

小柴胡湯【加山梔牡丹皮名加味小柴胡湯】治傷寒溫熱身熱惡風頭痛項彊四肢煩疼往來寒熱嘔噦痰實中暑瘧疾並服之【方見前】

愚按前方若肝膽經風熱肝火瘰寒熱往來日晡發熱潮熱身熱不欲飲食或怒火口苦耳聾咳或脇痛胸滿小便不利或泄瀉吐酸若水或肢體搐動唇目抽札並宜用之

神效太乙膏治癰疽瘡毒潰爛

參白芷當歸肉桂赤芍藥大黃生地黃【各一兩】

右用麻油二斤八兩銅鍋內煎至黑濾去徐入淨黃丹一斤再煎滴水中撚軟硬得中卽成膏矣

金華散治幹濕瘡癬

黃丹【一兩煆】輕粉【三錢】黃栢黃連【各一兩】麝香【一字叧研】

右爲末洗淨摻之幹用豬脂和傅麻油亦可

一方治惡癬以紫貝艸根生白礬少許同擂塗患處又一方

剪刀艸黃連苦參【各五錢】眞輕粉【二錢】

右爲末入麻油調敷

大麻子膏治一切瘡疥膿窠等瘡

大楓子【肉】白礬【枯各二兩】眞輕粉【一兩】桕油【六兩】

右爲末將油溶化和勻用之

加味逍遙散治肝脾血虛身發赤痕或發熱胸乳腹脹或搔癢盜汗心煩體痛或頭目昏重怔忪頰赤或口燥咽漧食少嗜臥或婦女月經不調惡寒發熱等癥【方見前】

歸脾湯治憂思傷脾身發赤痕或搔破成瘡健忘怔忡驚悸少寐或心脾作痛自汗盜汗咳吐痰血或肢體作痛大便不調或婦女經不準晡熱內熱或唇口生瘡流注等癥【方見前】

白癜風方

人參白術蒼術【鹽炒】防己【酒拌】黃栢【酒炒】川芎【各一錢】陳皮【酒拌】當歸茯苓木柴胡稍甘艸【各五分】

右薑水煎服如三劑不退加桂少許或用湯煎小便濇倍用牛膝有熱加黃連身熱加活量兒大小用

化防丸治諸疳生虫不時啼哭嘔吐淸水肚腹脹痛唇口紫黒腸頭濕防

蕪荑靑黛蘆薈蝦蟆【焼灰】川芎白芷胡黃連

右各叧爲末等分豬膽浸膽成糕丸如麻子大每服一二十丸食後並臨臥杏仁湯下

大肥兒丸治脾疳飲食少思肌肉消瘦肚大頸細髮稀成穂項問結核發熱作渇精神倦怠便去酸臭愛食泥土或口鼻頭瘡或吐見素筋嚙齒下利便白五疳卽肥兒丸加幹蟾一兩蕪荑五錢

天麻丸治肝疳眼目生翳昏花濕爛等癥

靑黛川黃連天麻五靈脂川芎夜明砂【微炒】蘆薈龍膽艸防風蟬蛻【去足各一錢】全蠍【二枚焙】麝香【少許】

右爲末豬膽汁浸糕丸麻子大每服二三十丸白滚湯下

阿魏膏治一切痞塊不拘年月逺近甚者口齒蝕傷更服蘆薈丸

活獨活參官桂赤芍藥穿山甲生地黃兩頭尖大黃白芷天麻【各五錢】

木鼈子【二十枚去殻】紅花【四錢】槐栁桃枝【各三錢】亂髮【如雞子大一塊洗去膩】

右用香油二斤四兩煎至黑色去柤入發再煎待發化盡去柤徐下黃丹一斤煎至軟硬得中方入芒硝四錢阿魏三錢蘇合油麝香沒藥各五錢調勻卽成膏矣攤貼患處內服消積丸藥黃丹須眞正者效凡貼膏藥先用朴硝隨患處大小鋪之約半指厚以紙蓋之用熨斗熨良久如硝耗再加熨之熨二時許方貼膏藥若是肝積加蘆薈末同熨

大防風湯治膝風腫痛不問已潰未潰

附子【炮去皮】牛膝【酒浸】甘艸【炙各一錢】人參杜仲【姜制】當歸【浸酒】羌活防風白芍藥【炒】黃茋【各二錢】川芎【一錢五分】熟地黃【用生者酒拌蒸一日忌鐡器二錢】

右每服三五錢薑水煎空心服進三五劑更服六味地黃丸二三服

獨活湯治鶴膝風不問腫潰疼痛及腰背四肢不仁獨活當歸白術黃茋【炒】薄桂牛膝【各一錢】甘艸【炙五分】

右姜蔥水煎服量兒加減

淸熱消毒散治癰疽陽癥腫痛發熱作渇

黃連山梔連翹當歸【各五分】川芎芍藥【炒】生地黃金銀花【各一錢】甘艸【五分】

右水煎服

神功散治瘡毒未成者用之內消加乳沒尢妙

黃栢【炒】艸烏【炒】血竭【等分】

右各叧爲末和勻用潄口水調搽小兒丹癅用之亦效已砭者用之作痛

乳香定痛散治瘡瘍潰爛疼痛

乳香沒藥【各三錢】滑石【七錢】寒水石【一兩煆】冰片【二錢】

右爲細末搽患處痛卽止甚效

加減抱龍丸治風痰壅盛驚搐昏睡等癥

雄黃辰砂【各二錢】天竺黃【四錢】麝香【五分】天麻【六錢】牛膽南星【八錢】

右爲末煎甘艸膏丸皂角子大每一丸薄苛湯下

解毒散治一切瘡毒風疹癢痛

黃栢【炒】山梔【等分】

右爲末水調搽若破而膿水淋漓用當歸膏或燭油調搽

黃金散治天皰瘡止痛消毒

滑石甘艸【等分】

右爲末挑破去水敷之

淸涼解毒散治癥同前或作焮痛

大黃黃栢山梔寒水石【煆等分】

右各叧爲末調搽當歸膏尢好

制附子法

附子重一兩三四錢有蓮花瓣頭底圓平者先備童便五六碗將附子先埋熱艸灰中半日乘熱投童便浸五七日掲皮切四塊仍浸二三日用粗紙數重包之浸濕埋灰大半日取出切片檢視有白星者乃用瓦上炙熟至無白星爲度如急用卽切火上炙黃用之亦效大凡陽气脫陷子時至午時惡寒未至亥發熱如用熟附子不應必用半生半熟更不應急生附一二劑然後量癥治之

薛氏醫案卷十九﹤子部﹐醫家類﹐薛氏醫案﹥

欽定四庫全書

薛氏醫案卷二十

眀薛已訂

眀醫雜著

醫論

或問仲景東垣河間丹溪諸書孰優學之宜何主曰宜專主內經而博觀乎四子斯無獘矣蓋醫之有內經猶儒道之六經無所不備四子之說則猶學庸語孟爲六經之階梯不可缺一者也四子之書初無優劣但各發眀一義耳仲景見內經載傷寒而其變遷反覆之未備也故著論立方以盡其變後人宗之傳用旣久漸失其眞用以通治溫暑內傷諸癥遂致誤人故河間出而始發眀治溫暑之法東垣出而始發眀治內傷之法河間之論卽內經五運六气之防東垣之說卽內經飲食勞倦之義仲景非不知溫暑與內傷也特其著書未之及河間東垣之於傷寒則遵用仲景而莫敢違矣至於丹溪出而又集諸儒之大成發眀陰虛發熱類乎外感內傷及濕熱相火爲病甚多隨癥著論亦不過闡內經之要防補前賢之未備耳外感法仲景內傷法東垣熱病用河間雜病用丹溪一以貫之斯醫道之大全矣或問仲景處方藥品甚少及東垣用藥多至二十餘味丹溪云余每治病用東垣之藥效仲景處方庶品味數少則藥力専精丹溪何以不法東垣而效仲景耶曰眀察藥性莫如東垣蓋所謂聖於醫者也故在東垣則可多他人而效其多斯亂雜矣東垣如韓信將兵多多益善丹溪不過能將十萬故不敢效其多

愚按經云治病必求其本本於四時五臓之根也故潔古張先生云五臓子母虛實鬼邪微正若不逹其防意不易得而入焉徐用誠先生云凡心臓得病必先調其肝腎二臓腎者心之鬼肝气通則心气和肝气滯則心气乏此心病先求於肝淸其源也五臓受病必其所勝水能勝火則腎之受邪必於心故先治其腎逐其邪也故有退腎邪益肝气兩方或診其脈肝腎兩臓俱和而心自主疾然後察其心家虛實治之【餘仿此詳見玉機微義小兒部】

或問人言東南气熱可服寒藥西北气寒可服溫藥然今東南之人常服胡椒姜桂不見生病而西北之人畏食椒姜辛熱之物何也曰東南𨿽熱然地卑多濕辛熱食藥亦能刼濕西北𨿽寒然地髙多燥辛熱食藥卻能助燥故耳治病用藥者須識此意

愚按異法方宜論云東南之域下卑濕熱其人腠理疎通汗液妄泄陽气內虛故宜食椒姜辛熱之物以助其陽也西北之域髙陵風寒其人腠理致宻汗液內固陽气充實不宜食椒姜辛熱之物反益其陽也東坡先生仕黃州其民疫癘流行先生以聖散子治之其功甚效是其地卑濕四時鬰熱腠理疎通汗液妄泄陽气虛寒是以相宜西北疫癘民用之死者接踵此余之目擊也

丹溪先生治病不出乎气血痰故用藥之要有三气用四君子湯血用四物湯痰用二陳湯又云久病屬鬰立治鬰之方曰越鞠丸蓋气血痰三病多有兼鬰者或鬰久而生病或病久而生鬰或誤藥亂雜而成鬰故余每用此方治病時以鬰法防之气病兼鬰則用四君子加開鬰藥血病痰病皆然故四法者治病用藥之大要也丹溪又云近世治病多不知分气血但見虛病便用參茋屬气虛者固宜矣若是血虛豈不助气而反耗陰血耶是謂血病治气則血愈虛耗甚而至於气血俱虛故治病用藥須要分別气血眀白不可混淆

愚按經云脾胃爲气血之本若陽气虛弱而不能生陰血者宜用六君子湯陽气虛寒而不能生陰血者亦用前湯加炮姜若胃土燥熱而不能生陰血者宜用四物湯若脾胃虛寒而不能生陰血者宜用八味丸其餘當更推五臓互相生尅而調補之

一儒者每勞役則食少胸痞發熱頭痛吐痰作渇脈浮大餘謂此脾胃虛气而血病也不信服二陳四物黃栢知母之類腹痛作嘔脈洪數而無倫次先以六君子湯加炮姜痛嘔漸愈又用補中益气湯而痊一儒者素勤苦因飲食失節大便下血或赤或黯後非便血則盜汗非惡寒則發熱六脈浮大心脾則濇此思傷心脾不能攝血歸源也蓋血卽汗汗卽血其色赤黯便血盜汗皆火之降降防

牛黃抱龍丸治風痰壅盛或咳發熱或發驚搐等癥

牛黃雄黃辰砂天竺黃【各四錢】麝香【一錢】

右爲末甘艸湯糊丸皂子大每服二丸姜湯下

柴芍參苓散治脾胃不和飲食少進或嘔吐泄瀉凡病後宜用此調理

柴胡芍藥人參白術茯苓陳皮當歸【各五分】甘艸丹皮山梔【炒各三分】

右爲末每服一錢白湯下或作丸服

五味子湯治咳皮膚漧燥唾中有血胸膈疼痛等癥

五味子【炒】桔梗【炒】紫苑甘艸【炒】續斷【各五分】竹茹【一錢】赤小豆【一撮】生地黃【二錢】桑白皮【炒二錢】

右水煎服

人參平肺散治心火尅肺咳喘嘔痰涎壅盛胸膈痞滿

右爲末每二錢空心小麥湯調下

姜附赤石脂朱砂丹治小便數而不禁怔忡多忘魘夢不已下元虛冷遺尿精滑或陽虛精漏不止或腎气虛寒脾泄腎泄等癥

附子【生】漧薑【各半兩】赤石脂【一兩半水飛】

右爲細末酒糊丸菉豆大每十五至二三十丸大便不和米飲下小便不禁茯苓湯下

茯苓丸治心腎俱虛神志不守小便淋不禁或赤或濁或不利並宜服之

赤茯苓白茯苓【等分】

右爲末以新汲水挼洗澄去新沫控幹別取熟地黃汁與好酒同於銀石器內成膏搜和丸彈子大空心鹽酒嚼下一丸

人參救肺散治咳血吐血等癥

升麻【一錢】柴胡【一錢】當歸尾【二錢】熟地黃【二錢】白芍藥【一錢】蘇木【五分】黃茋【二錢】人參【二錢】甘艸【半錢】蒼術【一錢】陳皮【五分】

右每服五錢水二盞煎至一盞去柤食前溫服

麥門冬飲子治吐血久不愈或肺气虛而短之傷藥要須識此吾妻嘗胎漏忽日血大崩遂暈去服童便而醒少頃復暈急煎服荊芥隨醒隨暈服止血止暈之藥不效忽然嘔吐予以童便藥汁滿於胸膈也卽以手揉吐之少間吐出米飯及虀菜碗許訽問其由適方午飯後著惱故卽崩而不止予悟曰因方飽食胃气不行故崩甚血旣大崩胃气益虛而不能運化宜乎服藥而無效也急宜調理脾胃遂用白術五錢陳皮麥芽各二錢煎服之服未半而暈止再服而崩止遂専理脾胃服十數劑胃气始還然後加血藥服之而安若不審知食滯而専用血崩血暈之藥豈不誤哉

愚按人以脾胃爲本納五穀化精液其淸者入榮濁者入胃陰陽得此是謂之槖籥故陽則發於四肢陰則行於五臓土旺於四時善載乎萬物人得土以養百骸身失土以枯四肢東垣以飲食自傷醫多妄下淸气下陷濁气不降乃生防脹所以胃脘之陽不能升舉其气陷入中焦當用補中益气使濁气自降不治自安竊謂飽食致崩者因傷脾气下陷於腎與相火協合濕熱下廹而致宜用甘溫之劑調補气則血自歸經而止矣若誤用寒涼復損胃气則血無所羈而欲其止不亦難哉大凡脾胃虛弱而不能攝血宜調補脾气爲主○一婦人崩漏面黃或赤時覺腹間臍下痛四肢困倦煩熱不安其經行先發寒熱兩肋如束此脾胃虧損元气下陷與相火濕熱下廹所致用補中益气湯加防風芍藥炒黒黃栢兼服歸脾湯而愈

凡婦人產後陰血虛陽無所依而浮散於外故多發熱治法用四物湯補陰血而以炙漧薑之苦溫從治收其浮散使歸依於陰然產後脾胃虛多有過於飲食傷滯而發熱者誤作血虛則不效矣但遇產後發熱若胸膈飽悶噯气惡食泄瀉等癥只作傷食治之若發熱而飲食自調者方用補血正法

愚按新產陰血暴傷陽無所附而外熱宜用四物炮姜補陰以配陽若因誤服寒涼尅伐之劑而外熱此爲寒气隔陽於外宜用四君子加姜桂如不應急加附子若或肌膚發熱面目赤色煩渇引飲此血脫髮躁宜用當歸補血湯若胸膈飽悶噯腐惡食或吞酸吐瀉發熱此爲飲食停滯宜用四君子加厚朴山柤若胸膈飽悶食少發熱或食而難化此爲脾气虛弱宜用六君子加炮姜若用峻厲之劑腹痛熱渇寒熱嘔吐等癥此爲中气復傷急用六君子加炮姜若認爲熱投以他劑則誤矣

凡傷寒時气大病熱退之後先服參茋甘溫之藥一二服以扶元气隨後便服滋陰生津潤燥之藥蓋大病後汗液外耗水谷內竭必有小便赤澁大便祕結等癥須識此意預防之

愚按大病後谷消水去精散衛亡多致便利枯竭宜當補中益气爲要蓋脾爲中州澆灌四傍與胃行其津液者也況大腸主津小腸主液亦皆稟气於胃胃气一充津液自行矣燥甚者別當以辛潤之以苦泄之

凡泄瀉病誤服參茋等甘溫之藥則病不能愈而變爲黃疸蓋泄屬濕甘溫之藥能生濕熱故反助病邪久則濕熱甚而爲疸矣惟用苦寒瀉濕熱苦溫除濕寒則愈泄止後脾胃虛弱方可參茋等藥以補之

愚嘗治少宰李蒲汀庚寅冬濕熱泄瀉因未生子惑於人言淡滲之劑能瀉腎而服參茋等藥後變黃疸小便不利腹脹胸痞余曰有是病必用是藥須以淡滲疏導其濕熱遂用茵蔯五苓散諸癥頓退至辛夘冬生子

南方人稱發熱爲勞發蓋謂勞苦而發熱卽東垣內傷之防也此病輕者一二發自愈重者用東垣法補之甚則加熟附子若因勞力辛苦而發熱切不可誤作外感輕易發汗也

愚按內傷發熱者因飲食時勞役過度而損耗元气陰火得以乘其土位故翕翕然而發熱宜用補中益气湯以升其陽若因勞力辛苦入房不節虧損精血虛火妄動而發熱者宜用六味地黃丸以補其陰不可認作有餘之火而用黃栢知母之類也

東垣論飲食勞倦爲內傷不足之癥治用補中益气湯遡集中又論不足之中又當分別飲食傷爲有餘勞倦傷爲不足予謂傷飲食而畱積不化以致宿食鬰熱熱發於外此爲有餘之癥法當消導東垣自有枳術丸等治法具於飲食門矣其補中益气方論卻謂人因傷饑失飽致損脾胃非有積滯者也故只宜用補藥蓋脾胃全賴飲食之養今因饑飽不時失其所養則脾胃虛矣又脾主四肢若勞力辛苦傷其四肢則根本竭矣或専因飲食不調或専因勞力過度或飲食不調之後加之勞力或勞力過度之後繼以不調故皆謂之內傷元气不足之癥而宜用補藥也但須於此四者之間審察明白爲略加減則無不效矣

愚按飲食勞倦頗同而理異也王安道先生曰勞倦傷飲食傷二者𨿽俱爲內傷不可混而爲一夫飲食受傷而畱滯不化則有餘矣有餘者瀉之傷饑失飽致損脾胃非有積滯則不足矣不足者補之如東垣枳術丸之類𨿽曰消導固有補益於間然亦施於不甚傷者耳元非以爲通行之藥也蓋停滯之物非枳術丸之力所能去者若泥於消導而弗知變則不善用前人之意矣

內傷發熱是陽气自傷不能升達降下陰分而爲內熱乃陽虛也故其脈大而無力屬肺脾陰虛發熱是陰血自傷不能制火陽气升騰而爲內熱乃陽旺也故其脈數而無力屬心腎經曰脈大而無力爲陽虛脈數而無力爲陰虛無力爲虛有力爲實

愚按陽虛發熱者宜用補中益气湯以升補陽气陰虛發熱者宜用六味地黃丸以培補陰血總論二癥𨿽有陰陽气血之分實則皆因脾胃陽气不足所致其發熱屬形病俱虛余故禁服黃栢知母恐復傷陽气耳閣老李序庵有門生饋坎離丸喜而服之餘曰前丸乃黃栢知母恐非所宜服者內經有云壯火食气少火生气今公之肝腎二脈數而無力宜滋其化源不宜瀉火傷气也不信服將兩月脾气漸弱發熱愈甚小便澁滯兩抝腫痛公以爲瘡毒余曰此肝腎二經虧損虛火所致耳當滋補二經爲善遂朝用補中益气湯夕用六味地黃丸諸癥悉愈予見脾胃素弱肝腎陰虛而發熱者悉服十味固本丸與黃栢知母之類反泄眞陽令人無子可不愼哉

傷寒發熱是寒邪入衛與陽气交爭而爲外熱陽气主外爲寒所傷而失其職故爲熱其脈而有力是外之寒邪傷衛也治主外

愚按前癥反覆變遷若治失其宜命在反掌蓋寒邪自表入里治法𨿽有三陽之異然不可拘泥日數亦有其邪終止一經而不傳他經者嘗治陳湖一男子患傷寒仰臥一月且耳聾余意其病尙在少陽故脇痛不能轉側及耳聾也與小柴胡湯加山梔一劑卽能轉側尾閭處內潰皆蛆耳亦有聞蓋少陽屬風木而風木能生虫也其在少陽明矣

傷暑發熱是火邪傷心元气耗散而邪熱入客於中故發爲熱汗大泄無气以動其脈虛遲而無力是外之熱邪傷榮也治主內

愚按夏月陽气浮於外陰气伏於內法當調補陽气爲主而佐以解暑此推內經捨時從癥之良法也故前癥當究其所因而治之不可泛用香薷飲之類走散陽气導損眞陰而益其病也又有夏間用薄荷煎湯以代茶殊不知散人之眞气卽久用川芎湯今人暴死之類也【詳見後】

病有感有傷有中感者在皮毛爲輕傷者兼肌肉稍重中者屬臓腑最重寒有感寒傷寒中寒風有感風傷風中風暑有感暑傷暑中暑當分輕重表里治各不同又如中濕中气中毒皆雲中中者中也謂邪直入於中也故爲重病

凡治心腹疼痛但是新病須問曽何飲食因何傷感有無積滯便與和中消導之藥若日數已多曽多服過辛溫燥熱之藥嘔吐不納胸膈飽悶口舌漧燥大小便濇𨿽則內有鬰熱或原有舊病因感而發綿延日久見證如前者俱用開鬰行气降火潤燥之藥如川芎香附炒山梔黃連薑汁之類甚者再加芒硝治心腹久痛須於溫散藥內加苦寒鹹寒之藥溫治標寒治其本也愚按腹痛若脾胃虛弱飲食不化或間腹中作痛用六君子湯若飲食過多停滯未化或兼腹痛用人參養胃湯若飲食旣化脾胃【闕】傷或兼腹中作痛用六君子加當歸若胃中【闕】熱心腹中脘作痛嘔吐用二陳湯加黃連山梔若脾胃虛弱少食心腹作痛用六君子湯脾胃虛寒亦用前湯加炮姜大凡腹滿痛按之不痛爲虛痛者爲實余當臨癥制宜○副郎李孟卿嘗患腹痛每治以補中益气加山梔卽愈一日因怒腹痛脈以前湯吞左金丸三十粒而愈○一婦人心腹痛諸藥不應余用炒黒山梔桔梗治之而愈○儒者沈尼文內停飲食外感風寒頭痛發熱惡心腹痛用人參養胃湯加芎芷麯蘗香附桔梗一劑諸癥悉退次日腹痛甚可畏喜手按痛卽止此脾气虛弱客寒乘之而作是內虛寒而外假熱也用香附六君子加木香炮姜服之痛減六七又以前藥去二香一鐘而愈○府庠徐道夫母胃脘當心痛劇右寸闗俱無左𨿽有微而似絕手足厥冷病勢危篤察其色眼胞上下靑黯此脾虛肝木所勝用參術茯苓陳皮甘艸補其中气用木香和胃气以行肝气用吳茱茰散脾胃之寒止心腹之痛急與一劑俟滚先服煎熱再進諸病悉愈

昔人有云我但臥病卽於胸前不時手寫死字則百般思慮俱息此心便得安靜勝於服藥此眞無上妙方也蓋病而不愼則死必至逹此理者必能淸心克己凡百謹愼而病可獲痊否則𨿽有良藥無救也世人遇病而猶恣情任性以自賊者是固不知畏死者矣又有一等明知畏死而怕人知覺諱而不言或病已重而猶彊作輕淺態度以欺人者斯又知畏死而反以取死尢可笑哉

愚按心之官則思而脾則主於思病者有思則心火妄動而五火翕然隨之脾气益傷諸藏仍病故書死字以自譬則百慮息而天君泰然𨿽有疾病勿藥自愈矣故古人謂諱疾忌醫驕恣不論於理之類爲不治之疾有由然矣

發熱論

世間發熱癥類傷寒者數種治各不同外感內傷乃大闗鍵張仲景論傷寒傷風此外感也因風寒之邪感於外自表入裏故宜發表以解散之此麻黃桂枝之義也以其感於冬春之時寒冷之月卽時發病故謂之傷寒而藥用辛熱以勝寒若時非寒冷則藥當有變矣如春溫之月則當變以辛涼之藥如夏暑之月則當變以甘苦寒之藥故云冬傷寒不卽病至春變溫至夏變熱而其治法必因時而冇異也又有一種冬溫之病謂之非其時而有其气蓋冬寒時也而反病溫焉此天時不正陽气反泄用藥不可溫熱又有一種時行寒疫卻在溫暖之時時行溫暖而寒反爲病此亦天時不正陰气反逆用藥不可寒涼又冇一種天行溫疫熱病多發於春夏之間沿門闔境相同者此天地之癘气當隨時令防气運而施治宜用劉河間辛涼甘苦寒之藥以淸熱解毒已上諸癥皆外感天地之邪者若夫飲食勞倦爲內傷元气此則眞陽下陷內生虛熱故東垣發補中益气之論用人參黃茋等甘溫之藥大補其气而提其下陷此用气藥以補气之不足者也又若勞心好色內傷眞陰陰血旣傷則陽气偏勝而變爲火矣是謂陰虛火旺勞瘵之癥故丹溪發陽有餘陰不足之論用四物加黃栢知母補其陰而火自降此用血藥以補血之不足者也益气補陰皆內傷癥也一則因陽气之下陷而補其气以升提之一則因陽火之上升而滋其陰以降下之一升一降迥然不同矣又有夏月傷暑之病𨿽屬外感卻類內傷與傷寒大異蓋寒傷形寒邪客表有餘之癥故宜汗之暑傷元气爲熱所傷而耗散不足之癥故宜補之東垣所謂淸暑益气者是也又有因時暑熱而過食冷物以傷其內或過取涼風以傷其外此則非暑傷人乃因暑而自致之之病治宜辛熱解表或辛溫理中之藥卻與傷寒治法相類者也凡此數癥外形相似而實有不同治法多端而不可或謬故必審其果爲傷寒傷風及寒疫也則用仲景法果爲溫病及溫疫也則用河間法果爲气虛也則用東垣法果爲陰虛也則用丹溪法如是則庶無差誤以害人矣今人但見發熱之證一皆認作傷寒外感率用汗藥以發其表汗後不解又用表藥以涼其肌設是虛證豈不死哉間有頗知發熱屬虛而用補藥則又不知气血之分或气病而補血或血病而補气誤人多矣故外感之與內傷寒病之與熱病气虛之與血虛如冰炭相反治之若差則輕病必重重病必死矣可不畏哉凡酒色過度損傷脾腎眞陰咳吐痰衂血吐血咳血咯血等癥誤服參茋等甘溫之藥則病日增服之過多則不可治蓋甘溫助气气屬陽陽旺則陰愈消前項病癥乃陰血虛而陽火旺宜服苦甘寒之藥以生血降火世人不識往往服參茋以爲補子見服此而死者多矣

愚按前論治驗見於各類

補陰丸論

人之一身陰常不足陽常有餘況節欲者少過欲者多精血旣虧相火必旺火旺則陰愈消而勞瘵咳咯血吐血等癥作矣故宜常補其陰使陰與陽齊則水能制火而水升火降斯無病矣故丹溪先生發明補陰之說謂専補左尺腎水也古方滋補藥皆兼補右尺相火不知左尺原虛右尺原旺若左右平補依舊火勝於水只補其左制其右庶得水火相平也右尺相火固不可衰若果相火衰者方宜補火但世之人火旺致病者十居八九火衰成病者百無二三且少年腎水正旺似不必補然欲心正熾妄用太過至於中年欲心𨿽減然少年斵喪旣多焉得復實及至老年天眞漸絕只有孤陽故補陰之藥自少至老不可缺也丹溪先生發明先聖之防以正千載之訛其功盛哉今立補陰丸方備加減法於後

黃蘗【去皮酒拌炒褐毛】知母【去皮毛酒拌炒忌鐵】龜板【酥炙透各三両】鎖陽【酥炙幹】枸杞子【各二両】五味子【一両】地黃【酒拌蒸忌鐵五兩】天門冬【去心二兩】白芍藥【酒炒二兩】漧薑【炒紫色三錢寒月加至五錢】

右爲末入煉及豬脊髓三條和藥末杵勻丸桐子大每服八九十丸空心淡鹽湯送下寒月可用溫酒下

愚按前癥設若腎經陰精不足陽無所化虛火妄動以致前癥者宜用六味地黃丸補之使陰旺則陽化若腎經陽气燥熱陰無以生虛火內動而致前癥者宜用八味地黃丸補之使陽旺則陰生若脾虛不能生腎陰陽俱虛而致前癥者宜用補中益气湯六味地黃丸培補元气以滋腎水若陰陽絡傷血隨气泛行而患諸血癥者宜用四君子加當歸純補脾气以攝血歸經太僕先生云大寒而盛熱之不熱是無火也大熱而盛寒之不寒是無水也又云倐忽往來時發時止是無水也晝見夜伏夜見晝止不時而動是無火也當求其屬而主之無火者宜益火之源以消陰翳無水者宜壯水之主以鎭陽光不可泥用沈寒之劑

若夢遺精滑病者加牡蠣【童便煆】白術【各一兩】山茱茰【肉】椿根白皮【炒各七錢】若有赤白濁病者加白術白茯苓【各一兩半】山梔仁黃連【炒各五錢】

愚按前癥屬足三陰虧損所致蓋腎主閉藏肝主疏泄若肝腎虛熱者用四物加柴胡山梔山茱茰山藥脾胃气虛者用補中益气加山茱茰山藥思慮傷脾者兼用歸脾湯加山茱山藥肝腎虧損者六味丸眞陽虛敗八味丸心腎不交用萆薢分淸飲心气虛熱者淸心蓮子飲○朱工部素陰虛勞則遺精齒痛用補中益气湯加半夏茯苓芍藥山茱山藥治之少愈更以十全大補加五味麥門悉愈○一儒者患此兼腳跟作痛口漧作渇大便漧燥午後熱甚用補中益气加芍藥參並加減八味丸而愈

若腳軟弱無力者加牛膝【酒洗二兩】虎脛骨【酥炙透一兩】防己【酒洗】木瓜【各五錢】

愚按前癥多因足三陰虛虧損若脾腎不足而無力者用還少丹肝腎虛熱而足無力者用六味丸如不應急用八味丸○大尹徐克明因飲食失宜日晡發熱口漧體倦小便赤濇兩腿酸疼彼知醫自用四物黃栢知母之劑反頭目赤耳鳴唇燥寒熱痰湧大便熱痛小便赤澁又用四物芩連枳實之類胸膈痞滿飲食少思汗出如水再用二陳芩連黃栢知母麥門五味言語譫妄兩手舉拂余謂汗多亡陽神無所依用參茋各五錢歸術各三錢逺志茯神酸棗仁炙艸各一錢服之熟睡良久四劑稍安又用八珍湯調補而愈一儒者因畢婚腳腿軟痛面黒食減惡寒足腫小腹脹痛上气痰喘余以爲少陰虧損陽气虛寒之癥用八味丸料煎服諸癥頓除又服丸劑半載元气漸充形體如故一婦人發熱口漧月經不調半載後兩腿無力服祛風散濕之劑腿益腫痛體更倦怠經事不通余作肝脾腎虛寒用六味八味二丸兼服兩月諸癥漸愈

若有疝气病者加蒼術【鹽水炒一兩半】黃連【薑汁炒】山梔【炒各六錢】川芎【一兩】吳茱茰【炒】靑皮【去穰各五錢】

愚按疝癥専主肝經者多如運气或在泉寒勝木气攣縮禁於此經或司天燥勝木气抑鬰於此經或忿怒悲哀憂抑頓挫結於經或藥淋外固閉尾縮精壅於此經其病差別如此且夫遺溺閉隆陰痿脬痺精滑白淫皆男子之疝也不可妄歸之腎冷血涸不月月罷腰膝上熱足躄嗌漧癃閉少腹有塊或定或移前陰突出後陰痔核皆女子之疝也但女子不謂之疝而爲之瘕若年少而得之不計男子婦人皆無子故隠蔽委曲之事了不幹脬腎小腸之事乃足厥陰之癥也竊謂前癥若因肝經濕熱當用炒山梔茯苓黃栢澤瀉川芎當歸吳茱茰黃連山查若肝腎二經濕熱當用六味地黃丸料加柴胡山梔若肝脾二經陰虛熱宜補中益气加炒山梔炒黒黃連吳茱茰蓋疝名有七形癥所因不同治法亦異當詳玉機微義

若脾气虛弱畏寒易泄者加白術【三兩】陳皮【一兩】漧薑【炒加至七錢】

愚按前癥亦有脾胃虛弱有脾胃虛寒有命門火衰者脾胃虛弱畏寒易泄者用六君子加補骨脂肉豆蔲治之脾胃虛寒畏寒易泄者用六君子肉果木香調之命門火衰不能生脾土者用八味丸補之○沈大尹每五更卽泄余以爲腎泄用五味子散數服而愈後不愼起居不節飲食其泄復作日夜無度畏寒飲食且難消化肌體日痩余曰乃變火衰之癥也遂與八味丸瀉止食進

若眼目昏暗加當歸【酒洗】川芎菊花【各一兩】柴胡黃連【酒炒】烏犀角【各五錢】蔓荊子防風【各三錢】

愚按目者五臓之華上榮於目得气血之精者若昏暗或有黒花皆腎經不足也用滋陰腎气丸若視物散大或見非常之狀者皆陰血虛弱也用滋陰地黃丸若兩目昏暗四肢倦怠者乃脾虛五臓之精不能上騰用東垣益气聰明湯若兩目小羞明畏日或視物無力肢體倦怠或頭面麻木者乃脾肺之气虛不能上行也用東垣神效黃茋湯若病後或日晡或燈下不能觀物者乃陽虛下陷陰盛故也用決明夜光丸或鎭陰升陽湯

若兼气虛之人加人參黃茋【炙各二兩】若左尺旣虛右尺亦微命門火衰陽事不舉加黒附子【小便浸炮去皮】肉桂【去皮各七錢】沈香【五錢】

愚按前癥果尺脈虛宜用六味地黃丸以滋水之源若右尺脈虛宜用八味地黃丸以益火之主

勞瘵

男子二十前後色欲過度損傷精血必生陰虛火動之病睡中盜汗午後發熱哈哈咳倦怠無力飲食少進甚則痰涎帶血咯吐出血或咳血吐血衂血身熱脈沈數肌肉消瘦此名勞瘵最重難治輕者必用藥數十服重者期以嵗年然必須病人愛命堅心定志絕房室息妄想戒惱怒節飲食以自培其根否則𨿽服良藥亦無用也此病治之於早則易若到肌肉銷鑠沈困著牀沈伏細數則難爲矣又此病大忌服人參若曾服過多者亦難治今制一方於後治色欲證先見潮熱盜汗咳倦怠趂早服之

生地黃【酒洗】甘艸【炙】漧薑【炮各五分】川芎熟地【各一錢】陳皮【七分】當歸白術【各一錢三分】黃蘗【水浸炙七分】白芍藥【炒一錢三分】知母【水浸拌炒】天門冬【去心皮各一錢】

生薑三片水煎空心溫服

愚按前方治火盛陰虛之法也大抵此癥屬足三陰虧損虛熱無火之癥故晝發夜止夜發晝止不時而作當用六味地黃丸爲主以補中益气湯調補脾胃若脾胃先損者當以補中益气爲主以六味地黃丸溫存肝腎多有得生者若誤用黃栢知母之類則復傷脾胃飲食日少諸藏愈虛元气下陷腹痞作瀉則不可救矣夫衂血吐血之類因虛火妄動血隨火而泛行或陽气虛不能攝血歸經而妄行其脈洪乃無根之火浮於外也大抵此癥多因四五六月爲火土大旺金水衰涸之際不行獨宿淡味保養二藏及十一二月火气潛藏不逺幃幙戕賊眞元故至春末夏初患頭疼腳軟食少體熱注夏之病或少有老態不耐寒暑不勝勞役四時疊病皆因气血方長而勞心虧損或精血未滿而早斵喪故其見癥難以名狀若左尺脈虛弱或細數是左腎之眞陰不足也用六味丸右尺脈遲軟或沈細而數欲絕是命門之相火不足也用八味丸至於兩尺微弱是陰陽俱虛也十補丸此皆滋其化源也仍防前發熱及後咳諸癥治法用之○州同韓用之色欲過度煩熱作渇飲水不絕小便淋大便祕結唾痰如湧面目俱赤滿舌生刺兩唇燥裂徧身發熱或身如芒刺而無定處兩足心如烙左三部脈洪而無倫此腎陰虛陽無所附而發於外蓋大熱而甚寒之不寒是無水也當峻補其陰遂以加減八味丸料一觔肉桂用一兩以水頓煎六碗冰冷與飲半餉熟睡至晚又溫飲一碗諸癥悉退翌日畏寒足冷至膝諸癥仍至是無火也當補其陽急以八味丸四劑諸癥頓退○舉人陳履賢色欲過度孟冬發熱無時飲水不絕痰涎上湧遺精不止小便淋或用四物二陳之類胸膈不利飲食少思大便不實余朝用四君子湯加熟地當歸夕用加減八味丸更以附子唾津調搽湧泉穴漸愈【詳見內科摘要】○府庠王以道元气素弱丙午丁未二年以科場嵗考積勞致疾至十二月間其病盛作大熱淚出隨凝目赤面黯揚手露胸气息沈沈幾絕脈洪大鼓指按之如無舌漧捫之如刺此內眞寒而外假熱也遂先服十全大補湯余曰旣服此湯其脈當收斂爲善少頃熟睡覺而惡寒增衣脈頓微細如絲此眞寒之眞象也余以人參一兩加熟附三錢水煎頓服而安夜間脈復脫余以參二兩熟附五錢仍愈後以大劑參術歸身炙甘艸等藥調理而安

右藥此敬臣所親試者𨿽昏憒中固知必此藥然後可治必立齋然後能識此病能用此藥因尊信服之卒致痊愈向使悞投寒涼之劑能不殆哉今畱餘生皆立翁所賜也感激之餘因附數語言藥案之末以告世之患者

一男子吐血遇勞卽作余以爲勞傷肺气血不歸源與補中益气加麥門五味山藥熟地茯神逺志服之而愈○一男子咳吐血熱渇痰盛盜汗遺精余以爲腎水虧損用地黃丸料加麥門五味以壯水而愈後因勞怒忽紫血成塊上湧先用花蕋石以化之又用獨參湯以補之仍用前藥調理遂愈後每勞則咳有痰吐血脾肺腎三脈皆洪數用補中益气加貝母茯苓山茱山藥麥門五味與前藥間服而愈○一星士談命良久不時吐血一二口余謂此勞傷肺气與補中益气湯加麥門五味山藥熟地茯神逺志服之而愈○一童子年十四嵗發熱吐血餘以補中益气宜以滋化源不信乃服寒涼降火前癥愈甚或謂曰童子未室何腎虛之有參茋補气奚爲用之餘述丹溪先生云腎主閉藏肝主疏泄二藏俱有相火而其系上屬於心心爲君火爲物所感則相火翕然而起𨿽不交防而其精亦已暗耗矣又禇氏精血篇云男子精未滿而禦女以通其精則五臓有不滿之處異日有難狀之疾正此謂也遂用補中益气湯及地黃丸而痊○一婦人素勤苦冬初咳吐痰發熱久而吐血盜汗經水兩月或三月一至徧身作痛或用淸熱化痰等藥口噤筋攣余用加減八味丸及補中益气加麥門五味山藥治之年餘而痊○一婦人年將七十素有肝脾之癥每作則飲食不進或胸膈不利或中脘作痛或大便作瀉或小便不利余用逍遙散加山梔茯神逺志木香而愈後因憂思吐紫血成塊每作先倦怠後煩熱以前藥加炒黒黃連三分吳茱茰二分頓愈復因怒吐多色赤躁渇垂死乃用人參一兩白術白茯苓當歸各三錢陳皮炮黒漧薑各二錢炙甘艸木香各一錢一劑頓止

若咳盛加桑白皮馬兜鈴瓜蔞仁各七錢五味子十粒

若痰盛加姜制半夏貝母蔞仁【各一錢】

愚按前二癥腎气虛弱火盛水涸津液湧而爲痰者用六味丸腎經陽气虛憊者用八味丸脾肺气虛不能攝涎歸源而痰盛咳者用六君子湯加桔梗虛寒者更加炮姜

若潮熱盛加桑白皮沙參地骨皮【各七分】

愚按前癥若寅夘辰時潮熱者肝經燥熱也用六味丸補腎水以生肝血若午未時潮熱者心經虛熱也用六味丸壯水之主以制陽光申酉戍時潮熱者肺經虛熱也用補中益气湯培脾土以生肺金亥子丑時潮熱者腎涸虛熱也用六味丸兼手足逆冷者腎經虛敗也用六味丸大凡潮熱發熱晡熱者五臓齊損也須用六味丸气血虧損者須用十全大補湯

若夢遺精滑加巁龍骨山茱茰【各七分】

愚按前癥若腎气不足用益志湯金鎖正元丹肝腎虛熱者用六味丸加味逍遙散脾虛熱者用六味丸補中益气湯凡此悉屬不足之癥宜用十全大補湯或用萆薢分淸飲送八味丸

若盜汗多加牡蠣酸仁【各七分】浮小麥【一撮】

愚按前癥若陽气虛弱汗出不止肢體倦怠用茋附湯上气喘急盜汗气短頭暈者用參附湯腎气虛弱盜汗發熱者用六味丸若腎气虛乏盜汗惡寒者用八味丸气血俱虛而盜汗者用十全大補湯陽盛陰虛者當歸六黃湯心腎虛弱者斑龍丸

若赤白濁加白茯苓【一錢】黃連【三分炒】

愚按前癥若脾肺虛熱者用補中益气湯送六味丸肺腎虛熱者用黃芩淸肺飲送六味丸肝腎虛熱者加味逍遙散送六味丸勞傷心腎者淸心蓮子飲鬰結傷脾者歸脾湯若鬰怒傷肝脾者加味逍遙散若心腎虛弱者小溫金散若思慮傷心腎者茯兔丸夢遺精滑赤白二濁治法當互防用之○一男子年逾二十早於斵喪夢遺精滑睡中盜汗唾痰見血足熱痿軟服黃栢知母之類余曰此陽虛而陰弱也當滋其化源不信恪服之前癥益甚其頭漸大顖門漸開視物皆大吐痰叫喊余以如法調補諸癥漸退頭顖漸斂而安

若兼衂血咳血出於肺也加桑白皮【一錢】黃芩山梔【各五分炒】若兼血痰血出於脾也加桑白皮貝母黃連蔞仁【各七分】

若兼嘔吐血出於胃也加山梔黃連漧薑蒲黃【炒各一錢】韮汁【半盞】薑汁【少許】

若兼咯吐血出於腎也加桔梗參側栢葉【炒各一錢】愚按前方惟上古之人形病俱實者宜用之今之患者多屬形病俱虛治者當求其屬而主之若前癥鬰熱傷肺而衂血者用黃茋益气湯肺气虛熱不能攝血而衂者用四君子加芎歸五味子鬰結傷脾而吐血者用歸脾湯胃經有熱而吐血者用犀角地黃湯胃气弱而吐血者用四君子加芎歸升麻腎經虛熱陰火內動而咯吐血用六味丸補中益气湯怒動肝火而見血者用加味逍遙散腎涸肝火動而見血者用六味丸𨿽曰血得熱而錯經妄行亦有衛气虛不能統攝榮血而爲妄行者不可不察已上諸癥皆屬足三陰虧損虛火內動所作非外因所致者宜六味丸補中益气湯滋其化源是治本也其因甚多不能枚舉治者當臨癥而制宜庶無悞矣

若先見血證或吐衂盛大者宜先治血治法輕少者涼血止血盛大者先消瘀血次止血涼血蓋血來多必有瘀於胸膈不先消化之則止之涼之不應也葛可久十藥神書方可次第檢用方內惟獨參湯止可用於大吐血後昏倦脈微細气虛者气𨿽虛而復有火可加天門冬【五錢】若如前所云陰虛火動潮熱盜汗咳脈數不可用

愚按劉宗厚先生云榮者水谷之精也和調於五臓灑陳於六腑乃能入於脈也源源而來生化於脾總統於心藏受於肝宣布於肺施泄於腎灌漑一身是以出入升降濡潤宣通者由此使然也故經雲气主噓之血主濡之又云肺朝百脈之气肝統諸經之血气血爲人身之槖籥也觀此多因飲食起居六淫七情失宜虧損元气以致諸經失職不能司攝法當調補脾肝之气使血各歸其源諸病自愈矣若潮熱咳而脈數者元气虛弱假熱之脈也尢當用甘溫調補脾胃爲善

若病屬火大便多燥然須節調飲食勿令泄瀉若胃气復壊泄瀉稀溏則前項涼寒之藥難用矣急宜調理脾胃用白術茯苓陳皮半夏神麯麥芽甘艸等藥俟胃气復然後用前本病藥收功保後可合補陰丸常服之及用葛可久方

愚按內經云腎開竅於二陰大小便也若腎經津涸者用六味丸脾肺气虛者補中益气湯脾經鬰結者加味歸脾湯气血虛者八珍湯若發熱作渇飲冷用竹葉黃茋湯若膏粱厚味積熱者加味淸胃散○一儒者大便素結服搜風順气丸後胸膈不利飲食善消面戴陽色左闗尺脈洪大而虛余曰此屬足三陰虛癥也彼不信乃服潤腸丸大便不實肢體倦怠余以補中益气六味地黃月餘而驗年許而安○一儒者懷抱鬰結發熱作渇胸膈不利飲食少思服淸熱化痰行气等劑前癥益甚肢體倦怠心脾二脈濇滯余用加味歸脾湯飲食漸進但大便尙濇兩顴赤色用八珍湯加蓯蓉麥門五味至三十餘劑大便自潤○一男子所患同前不信餘言服大黃等藥泄瀉便血徧身黒黯復求治余視之曰此陰陽二絡俱傷也經曰陽絡傷則血外溢陰絡傷則血內溢內外俱傷其死奚待辭不治後果然○一儒者口漧發熱小便頻濁大便祕結盜汗夢遺遂致廢寢用當歸六黃湯二劑盜汗頓止用六味地黃丸二便調和用十全大補湯及前丸兼服月餘諸癥悉愈

枳術丸論

人之一身脾胃爲主胃陽主气脾陰主血胃司受納脾司運化一納一運化生精气津液上升糟粕下降斯無病矣人惟飲食不節起居不時損傷脾胃胃損則不能納脾損則不能化脾胃俱損納化皆難元气斯弱百邪易侵而飽悶痞積闗格吐逆腹痛泄痢等癥作矣況人於飲食豈能一一節調一或有傷脾胃便損飲食減常元气漸憊矣故潔古制枳術之丸東垣發脾胃之論使人常以調理脾胃爲主後人稱爲醫中王道厥有防哉近世論治脾胃者不分陰陽气血而率皆理胃所用之藥又皆辛溫燥熱助火消陰之劑遂致胃火益旺脾陰愈傷淸純中和之气變爲燥熱胃脘漧枯大腸燥結脾臓漸絕而死期廹矣殊不知脾胃屬土屬濕位居長夏故濕熱之病十居八九況土旺四季寒熱溫涼各隨其時豈可偏用辛熱之劑哉今舉枳術丸方立加減法於後

白術【二兩】枳實【一兩麩炒】

右爲細末荷葉包飯燒取出杵爛和藥杼勻丸菉豆大每服五六十丸淸米湯下此法一補一消取飲食緩化不令有傷東垣加陳皮一兩名枳術橘丸治老防元气衰弱飲食少進久服令人多食而不傷愚按經云脾爲消化之器薫蒸腐熟五穀者也若飲食自倍腸胃乃傷則不能運化其精微故噯气吞酸脹滿痞悶之癥作矣故用此丸消之實非専主補養若脾胃虛弱者宜用四君子湯脾胃虛寒者宜用四君子加炮姜命門火衰者用八味丸○廷評張汝翰飲食難化服枳術丸體瘦發熱脈浮大餘以爲命門火衰而脾胃虛寒用八味丸不月而飲食進三月而形體充○工部陳禪亭患前癥服消導之藥益甚余曰此火衰而不能生土故脾病也當益火則土自實而脾安矣不悟仍服前藥後遂歿

若元气素弱飲食難化食多卽腹內不和疼痛泄瀉此虛寒也加人參白芍藥【酒炒】神麯【炒】大麥芽【炒杵去皮一兩】愚按前方乃飲食所傷之治法也東垣先生云亦有六淫而致瀉者有七情而致瀉者又有飲食所傷而致瀉者有因胃气下流而致瀉者有因風而成飱泄者有因痰積於上焦以致大腸不固而泄者有因脾胃气虛而泄者治法外淫所傷當調六气七情所傷當平五臓飲食所傷當消停滯胃气下流當升舉之因風而成當解散之痰積於上焦當去其痰而不治其泄脾胃气虛者當補益之○丹溪先生謂飲食畢而腸鳴腹痛瀉盡食物者脾虛食瀉用理中湯加炮姜攻刺腹痛洞下水谷名寒泄用理中湯送大戊己丸寒甚者附子桂香丸惡食者八物湯糞色靑黃肛門痛煩燥作渇小便不利者名熱瀉用五苓散香連丸瀉而惡食而气噫腐臭者名食瀉治中湯加砂仁或送感應丸

僉憲髙如齋飲食難化腹痛泄瀉用六君子加砂仁木香治之而痊後復作完谷不化腹痛頭疼體重困倦余以爲脾虛受濕用芍藥防風湯而愈○太僕楊舉元先爲飲食停滯小腹重墜用六君子加升麻柴胡漸愈後飲食難化大便不實裏急後重數至圊而不得用升陽除濕防風湯而痊後心腹作痛飲食不甘用和中丸倍加益智仁而尋愈○光祿楊立之元气素弱飲食難化泄瀉不已小便短少灑淅惡寒體重節痛余以爲脾肺虛用升陽益胃湯而痊大凡泄瀉用分利調補等劑不應者此肝木鬰於脾土必用升陽益胃之劑庶能保生其五臓勝負所致者見第二卷

泄瀉各條下

若素有痰火胸膈鬰塞咽酸噎气及素有吞酸吐酸之癥或有酒積泄瀉結痛此皆濕熱也加黃連【薑汁炒】白芍藥【酒炒】陳皮【各一兩】石膏生甘艸【各五錢】縮砂木香【各一錢】川芎【四錢】

愚按前癥吐酸吞酸大略不同吐酸者濕中生熱吞酸者虛熱內鬰皆屬脾胃虛寒中傳末癥故內經以爲火者指其病形而言也東垣以爲胃寒者指其病本而言也凡患此者先當辧其吞吐而治以固本元爲主若復寒涼復傷胃气則實實虛虛者矣復審其脾气虛而飲食不能輸化濁气不能下降者須用六君子湯補養脾胃爲主少佐越鞠丸以淸中故東垣先生云邪熱不殺谷若誤認爲實熱而妄用寒涼必變敗癥

若傷食飽悶痞塞不消加神麯麥芽山查【各一錢】有食積痞塊在腹者再加黃連厚朴【俱姜制各五錢】積堅者再加蓬術【醋煮】昆布【各三錢】

愚按前癥若脾胃素實止因倍食暴傷而患者宜用前藥否則愼用也東垣云脾胃之气壯則多食而不傷過時而不饑前癥若因脾气虛弱不能腐化者宜培補之若脾胃虛寒者宜溫養之若命門火衰者宜溫補之大凡食積痞塊癥爲有形所謂邪气勝則實眞气奪則虛惟當養正則邪積自除矣𨿽云堅者削之客者除之若胃气未虛元气尙實乃可用也或病久虛羸或元气素弱者亦當固本爲主而佐用前法不然反致痞滿不食而益其病矣然古人立法皆備其常也而爲按圖索驥可乎學者推此而用其庶防乎

若傷冷食不消腹痛溏泄加半夏【姜制一兩】縮砂漧薑神麯【各炒】大麥芽【各五錢】

愚按前癥若傷性熱之物者用二陳加黃連山查傷濕面之物者用二陳加神麯麥芽傷米食者用六君加谷蘗傷麪食者用六君加麥蘗傷肉食者用六君加山查傷魚鮏者用六君倍加陳皮傷角黍炊飯者用六君倍加酒麯若物已消而瀉未愈者此脾胃受傷也宜用六君子湯若飲食減少或食而難化者屬脾胃虛寒也加炮姜木香肉果不應加五味吳茱骨脂脾腎虛寒者須服八味丸否則多患脾虛中滿之癥其神麯麥芽𨿽助戊土以戊熟水穀麥芽一味余以治婦人喪子乳房脹痛欲成癰者用一二兩炒熟煎服卽消其破血散气可矣丹溪云麥芽消腎婦人良方云神麯善下胎皆尅伐之功多而補益之功少亦不宜輕用○唐儀部胸內作痛月餘腹亦痛左闗長右闗面色黃中見靑此脾胃虛弱肝邪所乘以補中益气湯加半夏木香二劑而愈又用六君子湯二劑而安○李儀部常患腹痛余以補中益气湯加山梔卽愈一日因怒肚腹作痛胸脇作脹嘔吐不食肝脈面色靑黃此肝乘脾也仍用補中益气吞左金丸一服卽愈

若人性多气惱夾气傷食气滯不通加川芎香附【炒各七錢】木香黃連【姜炒各五錢】

愚按前癥若因中气虛弱不能運行者宜用六君子加山梔木香如不應送保和丸○太守朱陽山因怒腹痛作瀉或兩脇作脹或胸乳作痛或寒熱往來或小便不利或飲食不入嘔吐痰涎神思不淸此肝木乘脾土用小柴胡加山梔炮姜茯苓陳皮制黃連一劑卽愈【制黃連卽黃連吳茱茰等分用熟水拌濕罨二三日同炒焦取黃連後仿此】陽山之內素善怒胸膈不利吐痰甚多吞酸噯腐飲食少思手足熱所服非芩連枳實必檳蘇厚朴左闗洪右闗數余以爲肝火血燥木乘土位也朝用六味地黃丸以滋養肝木夕用六君子加當歸芍藥以調補脾土不月而愈後因恚怒前疾復作或用二陳加石膏服之吐涎如湧外熱如灼脈洪大按之如無餘曰脾主涎乃脾損發熱而涎泛溢也用六君子加姜桂一服卽睡覺而諸癥頓失又數劑而康若服理气化痰等藥必變腹脹喘促腿浮膝腫淋等癥急用濟生加減腎气丸救之多有得生者詳見各方

若胸膈不利過服辛香燥熱之藥以致上焦受傷胃脘漧燥嘔吐噎膈反胃加黃連【姜炒】山梔仁【炒各五錢】白芍藥當歸【各一兩】桔梗生甘艸石膏【各三錢】胸膈頑痰膠結及大便燥祕再加芒硝【五錢】

愚按王安道先生曰內膈嘔逆食不得入是有火也若病而吐食入反出是無火也治法若脾胃气虛而胸膈不利者用六君子湯壯脾土生元气若辛熱之劑而嘔吐噎膈者用四君子加芎歸益脾土以抑陰火胃火內格而飲食不入者用六君子加芩連淸熱養胃若病嘔吐食入而反出者用六君子加木香炮姜溫中補脾若服耗气之劑血無所生而大便燥結者用四君子加芎歸補脾生血若火逆衝上食不得入者用四君子加山梔黃連淸熱養血若痰飲阻滯而食不得入者用六君子加木香山梔補脾化痰若脾胃虛寒飲食不入或入而不化者用六君子加木香炮姜溫補脾胃更非愼房勞節厚味調飲食者不治年髙無血者亦不治○一男子食少胸滿手足逆冷飲食畏寒發熱吐痰時欲作嘔自用淸气化痰之劑胸腹愈脹呼吸不利吐痰嘔食小便淋漓又用五芩散之類小便不利諸癥益甚余曰此脾土虛寒無火之癥故食入不消而反出非气膈所致遂用八味丸補中益气加半夏茯苓姜桂旬日乃愈○秀才楊君爵年將五十胸痞少食吐痰體倦肌肉消瘦所服方藥皆耗气破血化痰降火余曰此气鬰所傷陽气不能升越屬脾經血虛之癥當用歸脾湯解鬰結生脾血用補中益气壯脾气生發諸經否則必爲中滿气膈之患不信仍服前藥後果患前癥而歿

若素有痰火者加半夏【姜炒】橘紅白茯苓【各一兩】黃芩【炒】黃連【姜炒各五錢】

愚按前癥亦有因脾气不足者有因脾气鬰滯者有因脾肺之气虧損者有因腎气虛不能攝水泛而似痰者有因脾气虛不能攝涎上溢而似痰者有因熱而生痰者有因痰而生熱者有因風寒暑濕而得者有因驚而得者有因气而得者有因酒而得者有因食積而得者有脾虛不能運化而生者有胸中痰鬰而似鬼附者各審其原而治之

若人能食好食但食後反飽難化此胃火旺脾陰虛也加白芍藥【酒炒一兩五錢】人參【七錢】石膏【火煉一兩】生甘艸【五錢】黃連【炒】香附【炒】木香【各四錢】

愚按東垣先生云胃中元气盛則能食而不傷過時而不饑脾胃俱旺則能食而肥脾胃俱虛不能食而瘦或少食而肥𨿽肥而四肢不舉又有善食而瘦者胃中火邪於气分則能食而肉削今能食而難化者脾气虛弱不能腐化水谷故前藥不應或加熱渇嘔吐或腹脹泄瀉等癥者乃是脾胃復傷急用六君子加芍藥木香炮姜補之亦有屬脾气鬰結者當解鬰健脾若用淸涼降火以致中气虛痞而不食或食而食反出又以爲膈噎用行气化痰者必不能療也

若年髙人脾虛血燥易饑易飽大便燥難用白芍藥當歸【各一兩】人參【七錢】升麻甘艸【炙各四錢】山查大麥芽桃仁【麩皮尖另研各五錢】此老人常服藥也

愚按前癥屬形气病气俱不足脾胃虛弱津血枯涸而大便難耳法當滋補化源又有脾約癥成無已云胃彊脾弱約束津液不得四布但輸膀胱小便數而大便難者是也宜用脾約丸陰血枯槁內火燔灼肺金受邪土受木尅脾肺失大便祕而小便數者宜用潤腸丸病气有餘之治法也經云脾爲至陰已土而主陰然老弱之人當補中益气以主陰血○職方陳莪齋年逾六旬先因大便不通服內疏等劑後飲食少思胸腹作脹兩脇作痛形體倦怠兩尺浮大左闗短濇右闗濇時五月此乃命門火衰不能生脾土而肺金又尅肝木決其金旺之際不起後果然一老婦痰喘內熱大便不通兩月不寐此肝肺腎虧損朝用六味丸夕用逍遙散各三十餘劑計所進飲食百餘碗腹始痞悶乃以豬膽汁導而通之用十全大補湯調理而安若間斷前藥飲食不進諸癥復作

化痰丸論

痰者病名也人之一身气血淸順則津液流通何痰之有惟夫气血濁逆則津液不淸薫蒸成聚而變爲痰焉痰之本水也原於腎痰之動濕也主於脾古人用二陳湯爲治痰通用者所以實脾燥濕治其標也然以之而治濕痰寒痰痰飲痰涎則固是矣若夫痰因火上肺气不淸咳時作及老痰鬰痰結成粘塊凝滯喉間吐咯愚按前癥若形病表裏俱實而痰邪痞悶者宜用本方若脾肺气虛痰涎不得運化而痞悶者宜用六君子少加桔梗枳殻若脾胃虛弱不能攝涎歸源而痞悶者宜用六君炮姜

若時气發熱變爲黃病所謂瘟黃也治宜內瀉濕熱茵蔯黃連【薑水炒】山梔仁白茯苓厚朴【薑水炒】木通白術人參【各一錢】木香【七分】白芍藥【酒炒】漧葛【各一錢半】

右薑水煎食前服查繼服

愚按前癥若因濕熱壅滯所致者宜用此方若因病久元气益虛而脾之正色見於外者宜用補中益气加茵蔯茯苓若中气虛寒四肢厥冷或浮腫黒黃者用人參理中湯加茯苓茵蔯觀東坡任黃州用聖散子正謂此意土人不知反用檳榔導損眞气疎泄腠理外邪易感病由是作若節飲食愼起居適寒暑固元气以卻外邪𨿽患是癥亦爲輕淺嘉靖甲申春南都大疫煎聖散子普濟老防並服子素不善調攝吐痰口漧飲食不美服化痰行气之劑胸滿腹膨痰涎愈盛服導痰理脾之劑肚腹膨脹二便不利服分气利水之劑腹大脇痛睡臥不得服破血消導之劑兩足皆腫兩闗脈浮大不及於寸口余以脾土虛而生痰朝用金匱加減腎气丸夕用補中益气湯煎送前丸月餘諸癥漸退飲食漸進再用八味丸補中益气湯月餘乃能轉側又兩月而能步履卻服十全大補湯還少丹又半載而康後稍失調理其腹仍脹隨服前藥卽愈○一武職形體魁梧素不圍鑪不喜熱食行則喘促自謂气實老痰服碑記丸攻伐之診其脈洪數重按全無餘謂命門火衰脾肺虛寒與八味丸一服痰喘稍止數服全止遂能親火喜熱飲食蓋碑記丸出自西域凂方外人所制者經云西域水土剛彊其民不衣而褐薦其民華色而脂肥故邪不能傷其形體其病生於內其治宜毒藥由此觀之恐不可槪用也○太倉陸中捨以腎虛不能攝水肚腹脹大用此丸未數服而歿於京今之専門治蠱者卽此方也又名黒丸子用之無不速亡○機房蔡一素不愼起居患癥同前更加手足逆冷惡寒飲食餘用補中益气湯加附子一錢先回其陽至數劑諸癥漸愈余因他往或用峻厲之劑下鮮血甚多亦致不起

若此等老痰飲酒之人多有之酒气上升爲火肺與胃脘皆受火邪故鬰結而成此方用天麥冬黃芩泄肺火也海粉芒硝咸以軟堅也瓜蔞仁潤肺淸痰香附米開鬰降气連翹開結降火靑黛降鬰火故皆不用香燥之劑

愚按前癥若飲食少思或胸膈不利者此中气虛弱也宜用補中益气湯爲主中气旣健其痰自運化若腎气虧損津液難降敗濁爲痰者乃眞臓之癥宜用六味地黃丸爲主腎气旣壯津液淸化而何痰之有哉亦有因脾胃虧損中焦气虛不能運化而痰者亦有因峻厲過度脾气愈虛不能運化津液凝滯而爲痰者凡此皆當健脾胃爲主

備用要方

若夏月傷暑發熱汗大泄無气力脈虛細而遲此暑傷元气也服後方

人參黃茋【炙】麥門冬【去心】白芍藥【各一錢】陳皮【一錢】白茯苓【一錢】黃連【炒】甘艸【炙各五分】黃栢【三分】白術【一錢五分】香薷知母【各七分】

右薑水煎食前溫服

愚按東垣先生曰暑熱之時無病之人或避暑熱納涼於深堂大廈得之者名曰中暑其病必頭痛惡寒身形拘急肢節疼痛煩熱無汗爲房室陰寒之气所遏名曰中暍以大順散熱藥主之若行人或農夫於日中得之者名曰勞役中熱其病必苦頭痛躁熱惡熱肌熱大渇汗泄懶動爲天熱外傷肺气以蒼術白虎湯涼劑主之若人元气不足用前藥不應宜補中益气湯主之大抵夏月陽气浮於外陰气伏於內若人飲食勞倦內傷中气或酷暑勞役外傷陽气者多患之法當調補元气爲主而佐以解暑若中暍者乃陰寒之癥法當補陽气爲主少佐以解暑故先哲多用姜桂附子之類此推內經捨時從癥之良法也今患暑癥歿而手足指甲或肢體靑黯此皆不究其因不溫補其內而泛用香薷飲之類所誤也夫香薷飲乃散陽气導眞陰之劑也須審有是癥而服亦何患哉若人元气素虛或犯勞過度而飲之者適所以招暑患痞也【其暑熱傷元气而類風癥者見第四卷

首治驗】

若夏秋暑熱因過用冷物茶水傷其內又過取涼風傷其外以致惡寒發熱胸膈飽悶或飲食不進或兼嘔吐泄瀉此內外俱傷寒冷也

人參漧薑【炒紫色】厚朴【薑水炒】白術【各一錢五分】陳皮羌活枳實白茯苓【各一錢】甘艸【炙五分】

右薑水煎食前溫服

愚按前癥如未應宜用藿香正气散若內外已解寒熱未退或飲食未進宜用六君子湯保命集云霍亂屬陽明癥宜用和中平胃建中或四君子湯若脈浮自汗四君子加桂枝主之脈浮無汗四君子加麻黃吐利轉筋脇下痛脈者木尅土也用平胃散加木瓜或建中加柴胡木吐利轉筋腹中痛體重脈沈而細者四君子加白芍藥良姜吐利而四肢拘急脈沈而遲屬少陰四君子加姜附厚朴吐利而四肢厥冷脈微緩屬厥陰建中加歸附吐利頭痛而身熱多欲飲水者五苓散寒多不欲飲水者理中丸主之元戎云太陰癥霍亂者理中加橘紅吐下腹痛手足逆冷理中加熟附吐利後轉筋者理中加火煆石膏一兩○進士劉華甫夏月食生冷果品患前癥余用附子理中湯一服頓安○上捨徐民則夏月入房及食冰果麵食而患腹痛余曰此陰寒之癥也須用附子理中湯以回陽不信別用二陳枳實黃連香薷飲之類而死

若夏暑在途中常服以壯元气淸熱驅暑服之免中暑霍亂泄瀉利疾等癥

人參【一錢二分】白術【一錢五分】黃芩【炒三分】五味子【十粒杵碎】甘艸【炙五分】麥門冬【去心】白芍藥【炒】白茯苓【各一錢】知母陳皮香薷【各七分】

右薑水煎食前溫服

愚按前癥若人元气虛弱宜用補中益气去柴胡升麻加麥門五味或少加炒黒黃栢人參養气湯亦可用○一儒者季夏患泄瀉腹中作痛飲食無味肢體倦怠余用補中益气湯八味地黃丸月餘而痊後彼云每秋間必患利今則無恙何也余曰此閉藏之月不逺幃幙妄泄眞陽而然前藥善能補眞火火能生土脾气生旺而免患也

若遇勞倦辛苦用力過多卽服後方三二服免生內傷發熱之病此方主於補气

人參麥門冬【去心】陳皮【各一錢】黃茋【二錢半炙】白術甘艸【炙】五味【各五分】

右姜水煎食前溫服勞倦甚加熟附子四五分愚按前論開世俗之蒙瞶濟無窮之夭枉內附子若素畏寒飲食者尢宜用若素喜寒飲食者以肉桂或炮姜代之亦可但世所鮮用耳○一婦人因勞役發熱倦怠唾痰欲嘔或以爲火癥用淸熱化痰等藥反大便不實無气以動余以寒涼復傷中气形病俱虛用前方加附子治之而痊後復勞經水數日不止眾以爲附子之熱所致用四物芩連槐花之類涼而止之前癥愈甚更加胸膈痞滿飲食日少餘仍用前方去門冬更加茯苓半夏炮姜數劑漸愈又用當歸芍藥湯而經止但四肢逆冷飲食難化不時大熱此命門眞火衰脾土虛寒之假熱也用八味丸半載而痊又服六味丸三載而生子

薛氏醫案卷二十﹤子部﹐醫家類﹐薛氏醫案﹥

欽定四庫全書

薛氏醫案卷二十一

明薛已訂

明醫雜著

泄防

泄本屬濕然多因飲食不節致傷脾胃而作須看時令分寒熱新久而施治治法補脾消食利小便亦有升提下陷之气用風藥以勝濕亦有久泄腸胃虛滑不禁者宜收澁之

主方

陳皮【一錢】甘艸【炙五分】白術【二錢】白茯苓白芍藥【炒各一錢五分已上三味乃泄防必用者】

若傷食防黃或食積加神麯麥芽山查【各一錢】黃連【炒七分】若腹中穿狹再加厚朴枳實以消停滯

愚按前癥若飲食已消而泄防未止此脾胃之气傷也宜用五味異功散若泄防而腹中重墜此脾胃之气下陷也宜用補中益气湯若服尅滯之劑而腹中穿狹此脾气虛痞也宜用六君子湯若脇脹少食善怒防靑此脾虛肝所乘也宜六君子加柴胡升麻木香若少食體倦善噫泄黃此脾虛色陷也宜用六君子加升麻柴胡大凡諸癥若脾脈長者肝木乘脾土也當補脾平肝若脾脈沈者寒水侮脾土也當溫中補腎夫黃連枳實𨿽消停滯開痞悶若人脾胃充實暴患實痞宜暫用之若人屢患屢服或脾胃虛痞者而用之則脾胃反傷而諸癥蜂起矣故東垣先生云脾胃實者用黃連枳實瀉之虛者用白術陳皮補之須分病之虛實人之南北而治之後仿此

若小便赤澁短少加豬苓澤瀉【各一錢】以分利之夏月加茵陳【七分】山梔仁【炒四分】

愚按前癥若津液偏滲於大腸大便瀉而小便少者宜用此藥分利若陰陽已分而小便短少者此脾肺气虛而不能生水也宜用補中益气湯加麥門五味陰火上炎而小便赤少者此肺气受傷而不能生水也用六味地黃丸加麥門五味腎經陰虛陽無所生而小便短少者用滋腎丸腎气丸腎經陽虛陰無所化而小便短少者用益气湯六味丸若誤用滲泄分利復傷陽气陰無所生而小便不利或目睛凸出腹脹如鼔或腿膝腫硬或皮膚斷裂者先用滋腎丸益气湯毎見元气虛而復用澤瀉豬苓之類因損眞陰以致前癥益甚者急投金匱加減腎气丸多有復生者若反復牽牛大黃峻劑而通之是速其危也

若口渇引飲加漧薑【一錢五分】人參麥門冬【各一錢】升麻【四分】烏梅肉【五个】

愚按前癥若胃气傷而內亡津液者用七味白術散胃气弱而津液少者用補中益气湯气血俱虛而津液少者用十全大補湯腎虛津液短少者用六味地黃丸腎水不足而虛火上炎者用加減八味丸若腎水不足之人患泄防或服分利之濟過多而患口渇者若不用前藥以固其本源則肺腎復傷多變小便不利肚腹水腫等危癥矣○憲副屠九峯先瀉而口渇尺脈數而無力略用解酒毒利小便之劑不應余曰此腎陰虧損虛火熾盛宜急壯水之主不然必發疽而不能收斂也不信別服降火化痰之劑果患疽而歿

若夏秋之間濕熱大行暴注水瀉加黃連蒼術澤瀉【各一錢】黃疸小便赤加茵蔯【一錢】山梔木通【各五分】

愚按東垣云若値秋燥行令濕熱少退體重節痛口舌漧燥飲食無味二便不調不欲飲食或食不化兼灑淅惡寒淒慘面惡此肺之脾胃虛而陽气不伸也用升陽益胃湯治之前癥若濕熱內作脾胃不能通調而致者宜用此藥分利之濕熱已去脾胃虛弱而致者宜用六君子當歸調補之濕熱已去脾气下陷而致者宜用補中益气湯升舉之其黃疸若小便不利四肢沈重渇不欲飲此濕勝於熱用大茵蔯湯大便自利茵蔯梔子黃連湯若往來寒熱身黃者宜用小柴胡加梔子若因勞傷形體飲食失節而身黃者用小半夏湯蓋黃疸爲內傷不足之癥宜調補脾胃元气爲主若妄用驅逐復傷元气多致不起

若久防脾胃虛弱飲食難化加黃茋【炙】人參【各二錢】神麯麥芽【各一錢二分】木香【煨】漧薑【炙各五分】

愚按前癥或作嘔或飲食少思屬脾胃虛弱用四君子加半夏木香或兼作嘔或腹作痛屬脾胃虛寒用六君子加炮姜木香若麥芽善損腎神麯善化胎消腎不宜輕用大抵此癥多由泛用消食利水之劑損其眞陰元气不能自主持遂成久泄若非補中益气湯四神丸滋其本源後必胸痞腹脹小便淋多致不起

若久泄腸胃虛滑不禁加肉豆蔲訶子皮赤石脂【各一錢】木香【煨】漧薑【炙各五分】

愚按東垣先生雲中焦气弱脾胃受寒冷大便滑瀉腹中雷鳴或因誤下末傳寒中復遇時寒四肢厥逆心胃絞痛冷汗不止此腎之脾胃虛也用沈香溫胃丸治之竊謂前癥若脾胃虛寒下陷者用補中益气湯加木香肉豆蔲補骨脂若脾气虛寒不禁者用六君子湯加炮姜肉桂若命門火衰而脾土虛寒者用八味丸若脾腎气血俱虛者用十全大補湯送四神丸若大便滑利小便閉澁或肢體漸腫喘唾痰爲脾腎气血俱虛宜用十全大補湯送四神丸若大便滑利小便閉澁或肢體漸腫喘唾痰爲脾腎虧損宜用金匱加減腎气丸

若飲酒便泄此酒積熱瀉也加黃連【炒】茵陳漧薑【各一錢】木香【五分】

愚按前癥若酒濕未散脾气未虛宜用此藥分利濕熱若濕熱已去中气被傷宜用六君子調補中气若誤服克伐分利之劑胸膈漸滿小便短少或腿足與腹漸腫者急用加減金匱腎气丸調補脾胃多有生者夫酒性大熱乃無形之物無形元气受傷當用葛花解酲湯分消其濕往往反服大熱酒癥丸重瀉有形陰血使陽毒大旺元气消亡折人長命金匱要略云酒疸下之久而爲黑疸毎見善飲服酒癥丸者多患疸癥不悟其因反服分利化痰以致變癥而歿者多矣【詳見奇效方】○秀水卜封君善飲腹痛便泄服分利化痰等劑不應其脈滑數皮膚錯甲余謂此酒毒致腸癰而潰敗也辭不治不信仍服前劑果便膿而歿○光祿柴黼庵善飲泄瀉腹脹吐痰作嘔口漧余謂脾胃气虛先用六君子加神麯痰嘔已止再用補中益气加茯苓半夏瀉脹亦愈○舊僚錢可久素善飲面赤痰盛大便不實余以爲腸胃濕痰壅滯用二陳苓連山梔枳實甘葛澤瀉升麻一劑吐痰甚多大便始實此後日以黃連三錢炮湯飲之而安

若寒月溏泄淸冷腹痛傷生冷飲食加神麯麥芽【炒】漧薑【炙各一錢】縮砂益智木香【各七分】

愚按前癥若脾腎虛寒宜用四神丸若脾腎虛脫用六君姜桂如不應急補命門火以生脾土○一儒者小腹急痛溏泄淸冷大便欲去不去余謂此命門火衰而脾土虛寒也用八味丸月餘而愈向後飲食失宜前癥仍作小腹重墜此脾气下陷也用補中益气湯而痊

痢疾

痢是濕熱及食積治者別赤白靑黃黑五色以屬五臟白者濕熱傷气分赤者濕熱傷血分赤白相雜气血俱傷黃者食積治法瀉腸胃之濕熱開鬱結之气消化積滯通因通用其初只是下下後未愈隨癥調之痢稍久者不可下胃虛故也痢多屬熱然亦有虛與寒者虛者宜補寒者宜溫年老及虛弱人不宜下

主方

甘艸【炙三分】防榔【一錢】木香枳殻【炒五分】黃芩【炒】黃連【炒各五分】白芍藥【炒二錢已上三藥痢疾必用者】

右薑水煎服

若腹痛加當歸【一錢五分】縮砂【一錢】再加木香芍藥【各五分】愚按前癥若因濕熱鬱結後重不利宜用此方若飲食停滯用二陳湯加山查送香連丸仲景先生云脈沈而有力者屬裏實也宜下之沈而無力者屬裏虛也宜補之元气虛滑者宜溫之澁之脈滑而數者有宿食也當下之脈浮大此爲虛而彊下之故也脈浮革者因而腸鳴當溫之下痢腹堅者當下之下痢譫語有燥屎當下之下痢三部脈皆平按之心下堅急下之下痢脈大浮當自愈下痢腹滿痛爲實當下之治者審焉

若後重加滑石【炒五分】再加枳殻防榔芍藥條芩各五分愚按痢而便膿血者乃气行而血止也行血則便膿自愈調气則後重自除若大腸積滯壅實而後重法當疏導若大腸气虛下陷而後重法當升補○司馬王荊山患痢後重服枳殻防榔之類後重益甚食少腹痛余以爲脾胃傷而虛寒也用六君木香炮姜而愈○太常邊華泉嘔吐不食服痛後重服大黃之藥腹痛益甚自汗發熱昏憒脈大餘以爲胃气復傷陽气虛寒脫陷也以參術各一兩炙艸炮姜各三錢升麻一錢一劑而蘇又用補中益气加炮姜二劑而愈

若白痢加白術白茯苓滑石【炒】陳皮【各一錢】初欲下之再加大黃【五錢】兼食積加山查枳實【各一錢】

愚按前癥若腹痛後重怕手按腹或脈洪實爲積滯閉結宜用此方疏通之若腹痛後重喜手按腹或脈防細爲陽气虛寒宜用六君漧薑溫補之○少宗伯顧東江停食患痢腹痛下墜或用疏導之劑兩足腫脹食少體倦煩熱作渴脈洪數按之防細余以六君子加姜桂各二錢吳茱五味各一錢煎熟冷服卽睡覺而諸癥頓退再劑而安此內眞寒而外假熱治以熱劑而冷飲東垣先生治假寒熱之癥投以假寒熱之劑○廷評曲汝爲食後接內患腹痛去後似痢非痢次日便膿血煩熱作渇神思昏倦用四神丸二服頓減又用八味丸料加吳茱五味骨脂肉蔲二劑全愈

若紅痢加川芎當歸桃仁【各一錢五分】初欲下之再加大黃【五錢】愚按前癥若病日久或誤服疏通之藥而不能愈者當調補脾胃大凡血癥久而不愈多因陽气虛而不能生血或因陽气虛而不能攝血故丹溪先生治此癥久而不愈用四君湯以收其功○判官汪天錫患痢腹痛後重渇欲飲冷飲食不進用芍藥湯內大黃一兩四劑稍應仍用前藥但大黃減半數劑而愈○通府薛允頫下血服犀角地黃湯其血愈多發熱少食裏急後重余以爲淸气下陷用補中益气湯加炮姜一劑而瘳

若紅白相雜加川芎當歸桃仁【各一錢五分】以理血滑石陳皮蒼術【各一錢五分】以理气有食積者加山查枳實以消導愚按前癥若气滯食積濕熱所致宜用此方治之若脾虛飲食停滯宜用六君子湯送香連丸調補之經云脾主血肺主气前癥乃气血俱受病也若因脾肺血傷所致宜用四物湯加白術茯苓煎送香連丸若因脾肺气傷所致宜用四君湯加當歸川芎煎送香連丸

若白痢久胃弱气虛或下後未愈去防榔枳殻減芩連芍藥【各七分】加白術【一錢五分】黃茋陳皮茯苓【各一錢】縮砂漧薑【炙各五分】

愚按前癥若數至圊而不能便或少有白膿者乃土不能生金肺與大腸气傷而下墜也當用升陽益胃湯舉其陽气則陰自降而二便自愈矣飲食不入發熱作渇其勢危甚用十全大補湯如不應送二神丸

若紅痢久胃弱血虛或下後未愈減黃芩黃連【各五分】加當歸川芎熟地阿膠陳皮【各一錢】白術【一錢五分】

愚按前癥若脾經血熱下注而不愈者用四物湯加白術茯苓若脾經气虛不能統血而不愈者用四君子加川芎當歸若中气下陷不能攝血而不愈者用補中益气湯

若赤黑相雜此濕勝也及小便赤澁短少加木通澤瀉茯苓【各一錢】山梔仁【炒五分】以分利之

愚按初患濕盛而小便赤澁者宜用前藥若病久而陽气下陷或老弱者宜用升陽除濕防風湯若脾土虧損寒水來侮先用六君子湯加姜桂以溫而補之後用補中益气湯加茯苓半夏以升而補之

若血痢加當歸川芎生地黃桃仁槐花【炒各一錢】久不愈減芩連【各七分】去防榔枳殻再加阿膠珠側柏葉白術【各一錢五分】漧薑【炒黒】陳皮【各一錢】

愚按前癥亦有因脾气虛弱者有因脾气下陷者有因肝气虛弱者有因肝血虛熱者○祠部李宜散患血痢胸腹膨脹大便欲去不去肢體殊倦余以爲脾气虛弱不能攝血當源用補中益气湯加茯苓半夏治之漸愈後因怒前癥復作左闗脈浮按之防弱此肝气虛不能藏血用六味丸治之而愈

若痢已久而後重不去此大腸墜下去防榔枳殻用條芩加升麻【一錢】以升提之

愚按前癥亦有因大腸气滯者有因大腸气陷者有因大腸血虛者有因脾腎虛寒者若大腸气滯墜下宜用四君子送香連丸若大腸气虛陷下宜用四君子加柴胡升麻送香連丸若大腸血虛後重宜用四物湯加參術送香連丸東垣先生雲裏急者腹中不寛快也亦有虛坐而大便不行者皆血虛也血虛則裏急後重

若嘔吐食不得下加軟石膏【一錢五分】陳皮【一錢】山梔仁【炒五分】生薑【六分】緩呷之以瀉胃口之熱

愚按前癥若脾胃素有實熱或過食厚味辛辣而暴患之宜用此方若胃气虛膈气逆而作嘔吐者用六君子加生薑若胃气虛寒亦用前藥加炮姜木香

有一樣風血虛而痢者用四物湯加人參白術陳皮黃芩黃連

愚按前癥若脾气虛而血弱宜用四君子湯若胃气虛而血弱宜用補中益气湯若久病气血俱虛宜用八珎湯大凡此癥久而不愈或變癥百出但守前法久之自愈

有一樣寒痢用黃連木香芍藥【酒炒】當歸漧薑【炒】縮砂厚朴肉桂

愚按東垣先生云前癥若脈沈細而身不動作睛不了了飲食不下鼻凖气息者用姜附湯身重四肢不舉者用術附湯暴下無聲身冷自汗小便自利大便不禁气難布息脈防嘔吐者用漿水散○先太安人年八十仲夏患痢腹痛作嘔不食渇飲湯水按腹痛稍止脈鼓指而有力余謂眞气虛而邪气實也用人參五錢白術茯苓各三錢陳皮升麻附子炙甘艸各一錢服之睡覺索食脈癥頓退再劑而安○橫金陳子復面帶赤色吐痰口漧或時作瀉或用二陳黃連枳實之類不應余脈之左闗急右闗大此乃腎水挾肝木之勢而尅勝脾土也不信後交夏果患痢而亡

若得痢而誤服溫熱止澁之藥則𨿽稍久亦宜用前法以下之下後方調之○若得痢便用前癥法下之而未應又用前調理法治之久而不愈此屬虛寒而滑脫可於前補虛寒溫二條用擇更加龍骨石脂鶯粟殻烏梅肉收澁之藥

愚按前癥若脾气虛寒下陷宜用補中益气湯加粟殻姜桂如不應急用附子若气血虛弱宜用十全大補湯加附子粟殻若命門火衰用八味丸以補土母若腹痛作渇飲湯手按腹痛稍止者俱溫補脾胃

瘧疾

瘧是風暑之邪有一日一發有二日一發有三日一發有間一日連二日發有日與夜各發有有汗有無汗有上半日發有下半日發有發於夜者治法邪從外入宜發散之然以扶持胃气爲本又須分別陽分陰分而用藥邪瘧及新發者可散可截虛瘧及久者宜補气血若過服截藥致傷脾胃則必延綿不愈矣

主方

漧葛【一錢二分】陳皮【七分】甘艸【炙五分】柴胡白術蒼術【泔浸一錢已上三味瘧疾必用之者】

愚按前癥皆因先傷於暑次感於風客於榮衛之間腠理不宻復遇風寒閉而不出捨於腸胃之外與榮衛並行晝行於陽夜行於陰並則病作離則病止並於陽則熱並於陰則寒淺則日作深則間日在气則早在血則晏按本經曰瘧脈自數者多熱遲者多寒短者傷食滑者多痰而緊者宜下浮大者宜吐遲者宜溫此治瘧之大法其病熱多寒少心煩少睡者屬心名曰溫瘧用柴芩湯但寒少熱腰疼足冷者屬腎名曰寒瘧用桂附二陳湯先寒而後大熱咳者屬肺名曰癉瘧用參蘇飲熱長寒短筋脈揪縮者屬肝名曰風瘧用小柴胡加烏藥香附寒熱相停嘔吐痰沬者屬脾名曰食瘧用淸脾飲瘧愈之後陰陽兩虛夢遺咳不善保養遂成勞瘵若能淸心養體節食避風如此調治無不愈矣

若一日一發及午時發者邪在陽分加枯芩茯苓半夏【各一錢】熟甚頭痛再加川芎軟石膏【各一錢】口漧加石膏知母麥門冬【各一錢】

愚按劉宗厚先生雲從卯至午發者邪在大腸小腸也宜大柴胡湯下之從午至酉發者邪亦在心與腎也宜大承湯下之此皆邪入於內也從酉至子發者邪在心與膽也或至寅發者此邪在气在血也宜用桃仁承气湯防下之更以小柴胡湯徹其餘邪若身熱目痛熱多寒少其脈實長者先以大柴胡湯下之餘熱不盡再用白芷湯若甚寒防熱或但寒不熱者名曰牝瘧用柴胡桂枝湯以解表

若間日或三日發或午後夜發者邪入陰分加川芎當歸芍藥【酒炒】孰地黃知母【酒炒各一錢】紅花【酒洗】黃蘗【酒炒】升麻【各四分】提起陽分可截之

愚按仲景先生云瘧無他癥但隔日發而先寒後熱寒多熱少用桂枝石膏湯發於夜麻黃黃芩湯竊謂前癥若中气虛而間日發者用補中益气湯若气血俱虛而三日一發者用十全大補湯大抵邪气在陽分者淺而易治邪气在陰分者深而難治

若間一日連發二日或日夜各發者气血俱病加人參黃茋白茯苓【各一錢】以補气川芎當歸芍藥熟地黃【各一錢】以補血

愚按此條治法當以前後論參看用藥調治

若陽瘧多汗用黃茋人參白術以斂之無汗柴胡蒼術白術黃芩漧葛以發之

愚按仲景云處暑以前瘧發而頭項痛脈浮惡風有汗者桂枝羌活湯若惡風無汗者麻黃羌活湯若久而汗多腠理開泄陽不能固必補斂之無汗則腠理致宻邪不能解必發散之若屬飲食所傷用六君子湯爲主勞傷元气用補中益气湯爲主

若陰瘧多汗用當歸白芍藥熟地黃連黃蘗黃茋以斂之無汗柴胡蒼術川芎紅花升麻以發之故曰有汗者要無汗扶正爲主無汗者要有汗散邪爲主

愚按前癥若寒熱大作不論先後此太陽陽明合病寒熱作則必戰經曰熱勝而動也發熱則必汗泄又曰汗出不愈知內熱也陽盛陰虛之癥當內實外虛不治恐久而傳陰經也宜用桂枝芍藥湯若病久須大補脾胃爲主蓋養正邪自除矣

若病人胃气弱飲食少或服截藥傷脾胃而少食者加人參【一錢五分】芍藥【酒炒】大麥芽【各一錢】

愚按前癥若用寒涼止截脾胃傷損必致連綿不已若非倍養元气決不能愈然芍藥麥芽善損脾腎恐不宜多用○洞庭馬志卿母瘧後形體骨立發熱惡寒自汗盜汗胸膈痞滿日飲米飲盞許服參術藥益脹臥牀半年矣余以爲陽气虛寒用大劑補中益气加附子一錢二劑諸癥漸退飲食漸進又二劑全愈

若傷食痞悶或有食積者加神麯麥芽枳實【炒各一錢】黃連炒【五分】

愚按前癥若脾胃無虧飲食過多而患暴怒胸膈痞悶者宜用此方以消導宿滯若飲食旣消而胸膈痞悶者宜用六君子湯以調補脾胃若勞傷元气兼停飲食用補中益气加半夏茯苓以升補脾胃若感怒兼食用二陳參術木香香附山梔以補脾平肝○冬官朱省庵停食感寒而患瘧自用淸脾截瘧二藥食後腹脹時或作痛服二陳黃連枳實之類小腹重墜腿足浮腫加白術山柤吐食未化余曰食後脹痛脾虛不能克化也小腹重墜陽气不能升舉也腿足浮腫胃气不能運行也吐食不消脾胃虛寒也治以補中益气湯加吳茱姜桂木香不數服而痊○一婦人飲食後患瘧嘔吐屬內停飲食外感風寒用藿香正气散而愈後因怒吐痰甚多狂言熱熾胸膈脹痛手按少止脈洪大無倫按之防細余謂肝脾二經血少火旺用加味逍遙散加熟地川芎二劑頓退再用十全大補而安

若痰盛加半夏【姜制】南星枳實【各一錢】黃芩【炒】黃連【各六分】愚按前方非膏粱積熱實火爲痰者不宜用若中气虛而痰甚用補中益气湯加茯苓半夏如未應用一味薑汁尢好

若欲截之加防榔黃芩靑皮常山【各一錢】烏梅肉【三个】愚按前癥若血气俱虛用人參生薑各一兩煎服頓止不問新久並效若咽酸口酸且節飲食其病潮作時𨿽大渇只與姜湯乘熱飲之此亦截瘧之良法每見飲啖生冷物者病或少愈多致脾虛胃損反爲難治若病勢正熾一二發間未宜遽截恐邪气不去正气反傷耳此法有益無害○一上捨每至夏秋非停食作瀉必瘧痢霍亂遇勞吐痰頭體倦發熱惡寒雜用四物二陳芩連之類患瘧服止截之藥前癥益甚時或徧身如芒刺然余謂中气虛熱用補中益气湯加茯苓半夏內參茋各用三錢歸術各二錢四十餘劑全愈

若日久虛瘧寒熱不多或無寒而防熱者邪气已無只用四君子合四物湯加柴胡黃芩陳皮以滋補气血愚按前癥若因胃气虛用四君加升麻當歸若脾血虛用四君加川芎當歸若因中气下陷用補中益气湯加茯苓半夏大凡久瘧多屬元气虛寒蓋气虛則寒血虛則熱胃虛則惡寒脾虛則發熱陰火下流則寒熱交作或吐涎不食戰栗泄瀉手足逆冷皆脾胃虛弱但補中益气其諸癥悉愈○一婦人瘧久不愈發熱口漧倦甚此脾胃虛熱用七味白術散加麥門五味作大劑煎與恣飲再髮稍可乃用補中益气湯加茯苓半夏十餘劑而愈○一婦人久瘧寒熱服淸脾飲之類胸膈飽脹飲食減少【用補中益气湯加茯苓半夏炮姜各一錢而痊】

咳

咳謂有聲肺气傷而不淸謂有痰脾濕動而生痰咳者因傷肺气而動脾濕也病本𨿽分六气五臓之殊而其要皆主於肺蓋肺主气而聲出也治法須分新久虛實新病風寒則散之火熱則淸之濕熱則瀉之久病便屬虛屬鬱气虛則補气血虛則補血兼郁則開郁滋之潤之斂之則治虛之法也

主方

橘紅【七分】五味子桔梗甘艸【炙各五分】杏仁【去皮尖】白茯苓【各一錢】

春多上升之气宜潤肺抑肝加川芎芍藥半夏【各一錢】麥門冬黃芩【炒】知母【各五分】

春若傷風欬鼻流淸涕宜辛涼解散加防風薄荷黃芩【炒】麥門冬【各一錢】

愚按前癥若因風寒所傷咳聲重頭痛用金沸艸散咳聲重身熱頭痛用局方消風散蓋肺主皮毛肺气虛則腠理不宻風邪易入治法當解表兼實肺气肺有火則腠理不閉風邪外乘治宜解表兼淸肺火邪退卽止若數行解散則重亡津液邪蘊而爲肺疽肺痿矣故凡肺受邪不能輸化而小便短少皮膚漸腫咳日增者宜用六君子湯以補脾肺六味丸以滋腎水○一儒者素勤苦惡風寒鼻流淸涕寒栗噴服袪風之藥肢體麻木倦怠痰涎自出殊類中風余以爲風劑耗散元气陰火乘其土位也遂以補中益气湯加麥門五味治之而安一儒者每至春咳用參蘇飲之類乃愈後復發仍用前藥反防瘖左尺洪數而無力余以爲腎經陰火刑克肺金以六味丸料加麥門五味炒山梔及補中益气湯而愈

夏多火熱炎上最重宜淸金降火加桑白皮知母黃芩【炒】麥門冬石膏【各一錢】

愚按王太僕雲壯水之主以制陽光前癥若喘急而面赤潮熱其脈洪大者用黃連解毒湯熱躁而咳用梔子仁湯咳唾有血用麥門冬湯俱兼以六味丸夏月尢當用此壯腎水以保肺金周上捨每至夏患咳服降火化痰之劑咳益甚脾肺腎脈皆浮而洪按之防細余曰此脾土虛不能生肺金肺金不能生腎水而虛火上炎也朝用補中益气湯夕用六味地黃丸而痊後至夏遂不再發○一男子夏月唾痰或用淸胃火藥不應余以爲火乘肺金用麥門冬湯而愈後因勞復用補中益气湯加桔梗山梔片芩麥門五味而愈但口漧體倦小便赤濇日用生脈散而痊愈

秋多濕熱傷肺宜淸熱瀉濕加蒼術桑白皮【各一錢】防風黃芩山梔【炒各五分】

愚按前癥若咳而身熱自汗口漧便赤脈虛而洪者用白虎湯身熱而煩气髙而短心下痞滿四肢困倦精神短少者香薷飲若病邪旣去宜用補中益气加幹山藥五味子以養元气柴胡升麻各二分以升生气

冬多風寒外感宜解表行痰加麻黃桂枝半夏漧薑防風【各一錢】肺金素有熱者再加酒炒黃芩知母【各五分】若發熱頭痛鼻塞身重再加槁本川芎前胡柴胡【各一錢】愚按果系前癥若風寒外感形气病气俱實者宜用麻黃之類所謂從表而入自表而出若形气病气俱虛者宜補其血气而佐以解表之藥若専於解表則肺气益虛腠理益疎外邪乘虛易入而其病愈難治矣若病日久或誤服表散之劑以致元气虛而邪气實者急宜補脾土爲主則肺金有所養而諸病自愈若人老弱或勞傷元气而患前癥誤用麻黃枳殻紫蘇之類而汗出亡陽者多患肺癰肺痿治失其宜多致不起○一男子神勞冬月患咳服解散之劑自以爲便余曰此因肺气虛弱腠理不宻而外邪所感也當急補其母是治本也始服六君子湯內去參術反加紫蘇枳殻之類以致元气益虛生肺癰而歿○太守錢東圩先患肩疽屬足三陰虛火不歸源用壯水之主以制陽光而愈余曰瘡疾𨿽愈當屏去侍女恐相火一動其精暗流金水復竭必致變癥後果喘痰出如湧面目赤色小便淋澁又誤認爲外感風寒用麻黃湯表散汗出不止迎余視之其脈已脫惟太衝未絕余曰此脾虛不能攝涎腎虛不能生水肺虛不能攝气水泛爲痰虛寒之癥也辭爲難治勉以益火之源以消陰翳而愈繼又勞傷神思外邪乘之仍汗出亡陽以致不起

若有痰加半夏枳殻風痰再加南星【薑汁炒】濕痰脾困少食加白術蒼術有痰而口燥咽漧勿用半夏南星宜加知母【水拌炒】貝母瓜蔞仁黃芩【炒】

愚按前癥若因脾气虛而爲濕痰者宜用補中益气湯若因腎經虛熱而口燥咽漧者宜用六味丸

若夏月熱痰或素熱有痰加黃芩黃連知母石膏愚按前癥若心火乘肺輕則用麥門冬湯重則用人參平肺散若上焦實熱用涼膈散虛熱用六君子湯中焦實熱用竹葉石膏湯虛熱用竹葉黃茋湯下焦虛熱用六味丸○一武職因飲食起居失宜咳吐痰用化痰止之藥時仲夏左尺洪數而無力胸滿面赤唾痰鮏臭自汗余曰腎虛水泛爲痰而反重亡津液得非肺癰乎不信仍服前藥翌日吐膿脈數右寸爲甚用桔梗湯一劑數脈與膿頃減又二劑將愈佐以六味丸而痊

上半日咳者胃中有火加貝母石膏黃連五更咳者同上

愚按前癥若胃中熱甚爲患者宜用本方泄之若胃中防熱爲患者當用竹葉石膏湯淸之若胃中虛熱所致者須用補中益气湯補之俱少佐以治痰之劑其五更咳者當作脾虛宿食爲痰治之一儒者咳用二陳芩連枳殻胸滿气喘侵晨吐痰加蘇子杏仁口出痰涎口漧作渇余曰淸晨吐痰脾虛不能消化飲食也胸滿气喘脾虛不能生肺金也涎沫自出脾虛不能收攝也口漧作渇脾虛不能生津液也用六君子加炮姜肉果溫補脾胃更用八味丸以補土母而安

若咳久肺虛滋气補血加人參黃茋阿膠當歸生薑天門冬欵冬花馬兜鈴芍藥【酒炒】之類肺熱喘咳去人參用沙參此兼補血气也

愚按肺屬金生於脾土凡肺金受邪由脾土虛弱不能生肺乃所生受病治者審之

若昏咳者火浮於肺不可正用寒涼藥宜加五味子五倍子訶子皮斂而降之

愚按前癥屬脾肺气虛以致腎經陽虛陰弱而虛火上炎或房勞太過虧損眞陰爲患法當補脾肺生腎水不可專主於肺也

若午後者屬陰虛卽勞也宜補陰降火加川芎當歸芍藥熟地黃柏知母竹薑汁天門冬瓜蔞仁貝母此専補陰血也

愚按前癥屬腎气虧損火炎水涸或津液湧而爲痰者乃眞臓爲患也須用六味地黃丸壯腎水滋化源爲主以補中益气湯養脾土生肺腎爲佐設用淸气化痰則誤矣○司防陳國華素陰虛患咳自謂知醫用發表化痰之劑不應用淸熱化痰等藥愈甚余以爲脾肺虛不信用牛黃淸心丸反加胸腹作脹飲食少思遂朝用六君桔梗升麻麥門五味補脾土以生肺金夕用八味丸補命門火以生脾土諸癥漸愈○中翰鮑羲伏患陰虛咳服淸气化痰丸及二陳芩連之類痰益甚用四物黃柏知母之類腹脹咽啞右闗脈浮左尺脈洪大餘朝用補中益气湯加山茱麥門五味夕用六味地黃丸加五味子三月餘喜其愼疾得愈

若火郁爲痰郁火邪在中宜開郁消痰用訶子皮香附【童便浸】瓜蔞仁半夏麯海石靑黛黃芩爲末調爲丸噙化仍服前補陰降火藥失治則成勞

愚按前癥若因肺胃蘊熱痰气不利宜用前藥若因脾肺不淸气郁痰滯用二陳加山梔枳殻桔梗若因鬱結傷脾气血虛損用濟生歸脾加山梔桔梗若因怒動肝火脾土受克用四君子加山梔柴胡若勞役失宜傷損元气用補中益气加山梔桔梗○一婦人不得於姑患咳胸膈不利飲食無味此脾肺俱傷痰郁於中先用歸脾湯加山梔撫芎貝母桔梗諸癥漸愈○一婦人咳脇痛發熱日晡益甚用加味逍遙散加熟地治之而愈後因勞役多怒前癥仍作又少陽寒熱往來或咳遺尿皆屬肝虛火旺陰挺痿痺用前散及地黃丸而痊

若痰積食積作咳者用香附瓜蔞仁貝母海石靑黛半夏麯軟石膏山查枳實黃連【姜炒】爲末調噙化愚按前癥若因飲食停滯胃口濕熱所化者宜用本方若因脾胃气虛而痰積滯用六君子加枳殻木香若因脾胃气虛而食積滯用六君子加神麯麥芽夫早間吐痰咳屬食積喘促咳屬肺气虛火旺大抵當助胃壯气爲主不可専攻其痰

若勞見血加阿膠當歸芍藥天門冬知母貝母桑白皮亦於前肺虛陰虛二條擇用大抵咳見血多是肺受熱邪气得熱而變爲火火盛而陰血不寧從火上升故治宜瀉火滋陰忌用人參等甘溫之藥然亦有气虛而咳血者則宜用人參黃茋欵冬花等藥但此等癥不多耳

愚按前癥亦有勞傷元气內火妄動而傷肺者亦有勞傷腎水陰火上炎而傷肺者有因過服天門生地寒藥損傷脾胃不能生肺气而不愈者有因誤用黃柏知母之類損傷陽气不能生陰精而不愈者凡此皆脾肺虧損而腎水不足以致虛火上炎眞臓爲患也須用補中益气湯補脾土而生肺金用六味地黃丸滋腎水而生陰精否則不救○一武職素不愼起居吐痰自汗咳發熱服二陳芩連山梔之類前癥不減飲食少思用四物二陳芩連之類前癥愈甚反添胸膈不利食少晡熱加桑皮杏仁紫蘇之類胸膈膨脹小便短少用四芩枳殻之類小便不通飲食不進余視之六脈洪數肺腎二部尢甚余曰脾土旣不能生肺金而心火乘之必變肺癰之癥也不信仍服前藥後吐痰吐膿復求治余曰胸膈痞滿脾土敗也已而果歿

因咳而有痰者咳爲重主治在肺因痰而致咳者痰爲重主治在脾但是食積成痰痰气上升以致咳只治其痰消其積而咳自止不必用肺藥以治咳也

愚按前論治法最是仍分六淫七情及五臓相勝脾肺虛實以治之否則恐成肺癰之癥○一男子脾胃不和服香燥行气之劑飲食少思兩脇脹悶服行气破血之藥致飲食不入右脇脹痛喜手按之餘曰乃肝木克脾土而脾土不能生肺金也用滋化源之藥四劑諸癥頓退余又曰火令在邇當再補脾土以養肺金不信後復作吐膿而歿

痰飲

痰屬濕熱乃津液所化因風寒濕熱之感或七情飲食所傷以致气逆液濁變爲痰飲或吐咯上出或凝滯胸膈或畱聚腸胃或客於經絡四肢隨气升降徧身上下無處不到其爲病也爲喘爲咳爲惡心嘔吐爲痞隔壅塞闗格異痞爲泄爲暈爲糟雜怔忡驚悸爲顚狂爲寒熱爲痛腫或胸間轆轆有聲或背心一防常如冰冷或四肢麻痺不仁皆痰所致百病中多有兼痰者世所不知也痰有新久輕重之殊新而輕者形色淸白气味亦淡久而重者黃濁稠結咳之難出漸成惡味酸辣腥臊鹹苦甚至帶血而出治法痰生於脾胃宜實脾燥濕又隨气而升宜順气爲先分導次之又气升屬火順气在於降火熱痰則淸之濕痰則燥之風痰則散之郁痰則開之頑痰則軟之食積則消之在上者則吐之在中者下之又中气虛者宜固中气以運痰若攻之太重則胃气虛而痰愈甚矣

主方

橘紅半夏【湯炮】白茯苓甘艸【炙】生薑

右方總治一身之痰如要下行加引下藥上行加引上藥

若濕痰多軟如身體倦怠之類加蒼白術寒痰痞塞胸中倍加半夏甚者加麻黃細辛烏頭之類

愚按痰者脾胃之津液或爲飲食所傷或因七情六淫所擾故气壅痰聚諺云肥人多痰而在瘦人亦有之何也蓋脾統血行气之經气血俱盛何痰之有皆由過思與飲食所傷損其經絡脾血旣虛胃气獨盛脾爲巳土胃爲戊土戊癸化火是以濕因气化故多痰也遊行周身無所不至痰气旣盛客必勝主或奪於脾之大絡之气則倐然僕地者此痰厥也升於肺者則喘急咳迷於心則怔忡恍惚走於肝則暈不仁脇肋脹痛闗於腎不哈而多痰唾畱於胃脘則嘔瀉而作寒熱注於胸則咽膈不利眉稜骨痛入於腸則漉漉有聲散則有聲聚則不利竊謂若脾气虛弱不能消濕宜用補中益气湯加茯苓半夏若因脾气虛弱濕熱所致宜用東垣淸燥湯若因胃气虛弱寒痰凝滯宜用人參理中湯若因脾胃虛寒而痰凝滯者宜用理中化痰丸若因脾虛而痰滯气逆宜用六君子加木香若因脾胃虛弱而肝木乘侮宜用六君子加柴胡頭痛宜用半夏白術天麻湯若因脾腎虛弱寒邪所乘以致頭痛宜用附子細辛湯

若風痰加南星枳殻白附子天麻僵蠶豬牙皂角之類气虛者更加竹气實加荊俱用薑汁

愚按脈訣云熱則生風故云風自火出若風邪气滯痰蘊於胸中者宜用之若因肺經風熱而生痰者宜用金沸艸散若因風火相摶肝經風熱熾盛而生痰者宜用牛黃抱龍丸或牛黃淸心丸若因肝經血燥而生痰者宜用六味地黃丸若因熱盛制金不能平木而生痰者宜用柴胡梔子散若因中气虛弱不能運化而生痰者宜用六君柴胡鉤藤

若熱痰加黃芩黃連痰因火盛逆上降火爲先加白術黃芩軟石膏黃連之類暈雜者火動其痰也亦加山梔黃芩黃連

愚按前方若肺胃實者宜用之若風寒郁熱宜用參蘇飲加山梔片芩若中气虛熱宜用補中益气加半夏桔梗若腎虛陰火炎上宜用六味丸若腎气虛寒痰上湧用八味丸

若血虛有痰者加天門冬知母瓜蔞仁香附米竹薑汁帶血者再加黃芩白芍藥桑白皮血滯不行中焦有飲者取竹和生薑韭菜自然汁服三五盞必胸中煩燥不寧後自愈

愚按前方苦寒甘寒辛辣降火化痰行气破血之劑須審有是病而乃服是藥可也病去六七卽當止之過劑則反傷中气而病益甚大凡內因之癥原屬脾胃虛弱當審所致之由而調養之若稍重其劑復傷胃气虛癥蜂起

若气虛有痰者加人參白術脾虛者宜補中气以運痰降下加白術白芍藥神麯麥芽兼用升麻提起內傷挾痰加人參黃茋白術之類薑汁傳送或加竹尢效愚按前癥若脾肺气虛不能運化而有痰者宜用六君子加術香若肺气虛弱不能淸化而有痰者宜用六君子加桔梗若因脾經气滯而痰中有血者宜用加味歸脾湯若因肝經血熱而痰中有血者宜用加味逍遙散若因肝腎陰虛而痰中有血者宜用六味地黃丸若因過服寒涼之劑而吐痰有血者必用四君子湯之類以主之

若食積痰加神麯麥芽山查黃連炒枳實以消之甚者必用攻之宜丸藥若兼血虛者用補藥送下中焦有痰者食積也胃气亦賴所養若攻之盡則虛矣

愚按前癥若元气素實偶因飲食過多而致者宜用主方消導宿滯蓋食痰多因脾虛食難消化而作痰也血虛者多因脾气衰弱不能生血也皆當調補脾胃之气則無食積之患而血自生矣故東垣云脾胃之气實用黃連枳實瀉之虛用白術陳皮補之其方內用神麯麥芽說見上卷○府庠沈文姬母食濕面吞酸嘔吐絕食服芩連等劑加寒熱口漧流涎又食東瓜一星而嘔吐愈甚余謂此脾气虛寒也急用鹽艾附子炒熱熨臍腹又以其子口气接其母气神气少蘇以參術附子陳皮爲末丸如粟米大津咽五七粒次日加至十餘粒漸服煎劑一二匙乃思粥飲又以參術等藥五十餘劑而愈【詳見內科摘要】

若喉中有物咯不出咽不下此痰結也用藥化之加醎藥軟堅之類宜瓜蔞仁杏仁海石桔梗連翹香附少優朴硝薑汁煉和丸噙服之脈濇者卒難開必費調理气實痰熱結者吐難得出或成塊吐咯不出气滯者難治

愚按此方治形癥充實之法也前癥有因脾經鬱結而傷陰血者有因腎水虧損而陰火上炎者有因脾肺火郁而生痰者治法若因七情鬱結痰涎滯於喉間者先用局方四七湯調和滯气後用歸脾湯調補脾血脾火傷血用加味歸脾湯腎水虧損用六味地黃丸肺經郁火用知母茯苓湯若婦人患此而兼帶下皆由鬱結傷損肝脾當優以四七湯送靑州白丸子此等癥屬脾胃气虛爲本而气滯痰結爲末也古方用十棗湯控涎丹神祐丸滚痰丸異香枳實利膈滌痰透羅破飲降气化痰等湯蘇合香丸之類皆形病充實之藥也西北人用之多有效驗其屬虛弱者皆致肚腹脹滿而歿○大參李北泉時吐痰涎內熱作渇肢體倦怠勞而足熱余曰此腎水泛而爲痰法當補腎不信另服化痰湯滚痰丸吐瀉不食頭暈眼閉余用六君子湯數劑胃气漸復用六味丸諸癥漸愈○一儒者咳痰盛胸腹不利飲食少思肢體倦怠脈浮大按之防弱服二陳枳殻等藥愈甚余曰脾肺腎虛也用補中益气湯六味地黃丸而愈

若痰在腸胃間可下而愈枳實甘遂巴豆大黃芒硝之類痰在脾裏膜外非薑汁竹不能及在四肢非竹不開在經絡中亦用竹必佐以姜韭汁膈間有痰或癲狂或健忘或風痰俱用竹瀝與荊同功气虛少食用竹气實能食用荊痰在脇下非白芥子不能達

愚按前癥多因飲食起居七情失宜耗損元气內火動而爲患者當求其屬而治其本可也前法乃慓悍之劑非灼見形气俱充實者決不可用必先察其病形脈癥則知所挾之邪隨其表裏上下虛實以治之若夫挾虛挾寒之癥不可不論也○一儒者脾气虛弱嘔吐痰涎因怒胸腹膨脹飲食少思尢闗脈長按之無力右闗脈長按之防弱此木克土也用六君子加柴胡山梔木香治之而愈○一婦人脾胃虛弱飲食素少忽痰壅气喘頭揺目札手揚足擲難以脈視其面色黃中兼靑此肝木乘脾胃也用六君子加柴胡升麻治之而蘇更以補中益气加半夏調理而痊

若老痰用海石半夏瓜蔞仁香附米連翹之類五棓子優他藥大治頑痰宜作丸服

愚按前癥若脾气壅滯痰客中焦者宜先用此方以治其痰後用六君子以調補脾气其痰自消若始末悉治其痰則脾气益虛津液不行而痰益盛矣○一男子吐痰胸膈不利飲食少思服海石瓜蔞之類不應余曰此脾气虛弱不能消導而爲痰當健脾爲主彼不信又服驅逐之劑其痰如湧四肢浮腫小腹腫脹小便澁滯余曰此復損脾腎所致也先用金匱加減腎气丸補中益气湯治之諸癥漸減又用八味丸兼前湯而愈○一男子素吐痰遇怒其痰益甚胸膈痞滿此肝木制脾土也用六君加木香治之而痊○一婦人素鬱結胸膈不寛吐痰如膠用加味歸脾湯乃瘥○一婦人吐痰頭暈帶下靑黃用四七湯送白丸子小柴胡加白術茯苓治之而安

人身上中下有塊是痰也問其平日好食何物吐下後方用藥

若頭面頸頰身上有結核不痛不紅不作膿者皆痰注也宜隨處用藥消之

愚按前癥若脾肺气逆而痰滯於肉裏或散或作肉色不變亦不作痛按之不硬此爲痰核宜推其因而治其本則痰自消若因鬱怒虧損肝脾或因暴怒觸動肝膽經火以致血病結核或筋攣於項側耳前後或胸脇腫痛或發寒熱此爲瘰癧宜用柴胡淸肝散加釣藤鉤山梔以養血气淸肝火若肉色不變晡熱內熱屬肝經血虛火旺宜用逍遙散加龍膽艸以養肝血淸肝火或結於肢節或累累如貫珠其色不變亦爲肝火血燥而筋攣宜用柴芍參苓散加鉤藤以養血气優以六味丸以生腎水○儒者楊澤之性躁好色缺盆結一核此肝火血燥筋攣法當滋腎水生肝血不信乃內服降火化痰外敷南星商陸轉大如碗余用補中益气及六味地黃間以蘆薈丸年餘元气漸復而腫消○一婦人經事不調肝膽經分結核如榛如豆不計其數肉色不變大按方痛或投化痰消毒之藥不按自痛發熱作渇日晡益甚余謂屬肝火之癥用養血解郁淸肝之藥百餘劑諸癥已退惟項核未消更以當歸龍薈丸數服及四物柴胡山梔而愈○一婦人耳前後結核耳內微腫寒熱口苦用小柴胡山梔桔梗川芎四劑而愈後因恚怒耳前後頭兩角俱痛發熱憎寒以小柴胡山梔川芎桔梗羌活二劑而愈【詳見外科樞要】

滚痰丸攻瀉腸胃痰積及小兒食積痰急驚風痰甚者最爲要藥常宜合備但須量人虛實而用之

愚按滚痰丸奪旗斬闗回生起死之劑必痰滯胸膈祕結不利形气病气俱實者乃可用之或脾气不能攝涎而上泛或腎气不能攝水而上溢苟誤認爲實痰而用之禍在反掌江南人尢愼之一婦人元气素弱痰气時作或咽間不利或胸痞等癥余以爲鬱結傷脾用加味歸脾湯治之而愈後遇恚怒前癥仍作惑於眾言以爲痰飲妄用袪痰之劑吐瀉數次變諸異癥口禁不醒余以爲脾胃復傷日用六君子一劑米飲濃煎常服匙許至四日漸進粥食乃服前藥間以歸脾湯喜其善調養兩月餘諸癥悉愈

擬治嶺南諸病

春秋時月人感山嵐瘴霧之气發寒熱胸膈飽悶不思飲食此毒气從鼻口入內也治當淸上焦解內毒行气降痰不宜發汗

主方

黃連【姜炒】黃芩木香厚朴【姜制】枳實【麩炒】半夏【湯洗】桔梗柴胡川芎木通【各一錢】生甘艸【七分】升麻蒼術【泔浸鹽水炒各一錢五分】

右薑水煎食前熱服

愚按嶺南炎方瀕海地卑土薄故陽气常泄陰气常盛四時放花冬無霜雪一歲之間暑熱過半窮臘久晴或至搖扇人居其間气多上壅膚多汗出腠理不宻蓋陽不反本而然也陽燠旣泄則使人本气不堅陽不下降常浮而上气浮而不堅則府開疎汗液易泄故內寒外熱上熱下寒之癥由生也治當固陽气實腠理爲主若多用表散之藥則陽气愈虛風邪益盛鮮有不悞者矣苟系外邪爲患則當解散之外邪旣解而病仍作肺气傷也用補中益气湯若頭目不淸胃气不能上升也加蔓荊子若飲食少思胃气虛也用四君子湯若食而難化脾气虛也用六君子加芍藥當歸若胃寒冷飲食或作吞酸脾气虛寒也前藥更加炮姜不應再加吳茱茰四分黃連二分餘各當推而治之嶺南瘴癘爲患諸癥詳見衛生篇凡宦遊此地者當備此書而嘗覽之

若寒溫失節汗身脫衣巾感冒風寒之气气閉發熱頭疼此則傷寒類也但嶺南气溫易出汗故多類瘧重則寒熱不退輕則爲瘧南方气升故嶺南人得此病者卒皆胸滿痰涎壅塞飲食不進與北方傷寒只傷表而裏自和者不同治當解表淸熱降气行痰此方用於寒涼時月及𨿽在溫暖時而感冒風寒者

羌活蒼術【泔浸】柴胡黃芩橘紅半夏【湯洗】枳實甘艸【炙】川芎【各一錢】

右薑水煎食前服查隨服取汗出止服

愚按前癥若內停飲食外感風寒用藿香正气散若脾气虛弱而寒熱作嘔用金不換散蓋嶺南之地濕熱薰蒸腠理不閉津液妄泄陽气內虛法當調補肺气爲主蓋肺主气而司腠理肺气虛則腠理不宻故津液妄泄多患前癥若外邪旣去當補脾土以生肺金

瘴瘧時瘧寒熱往來

蒼術【泔浸】黃芩【酒炒】漧葛陳皮半夏【湯洗】川芎【各一錢】甘艸【七分炙】柴胡知母【各一錢五分炒】

右姜三片烏梅三个水煎侵晨午前服

愚按前癥若因外邪未解而寒熱往來者宜用原方解散之若因脾气素弱或服前藥外邪旣去而寒熱不止或欲嘔少食者脾气虧損也宜用補中益气湯加半夏漧葛茯苓調補之若午前寒熱屬气虛用四君子加當歸升麻若午後寒熱屬血虛用八珍湯加柴胡升麻大凡病久气虛而血弱者必發熱須用四君之類調補脾胃脾胃一健气血自生若悞認爲血虛而用四物沈陰之劑徑生其血則脾土復傷諸臓皆病虛癥蜂起反爲難治甚致不救

瘧久者加人參【一錢五分】當歸【一錢】汗多者去蒼術換白術加白芍藥【酒炒一錢五分】

愚按瘧久不愈屬中气虛不能滋養諸臓但調補脾胃諸病自退其汗自出者乃陽气虛而不能衛固於腠理也用四君加歸茋陳皮未應加姜桂手足逆冷急加附子盜汗者陰虛而腠理不宻也宜用八珍加肉桂五味子煩熱作渇暫用當歸六黃湯其中三黃俱妙黑倍加參茋汗旣止仍用八珍散之類若腎气素虛發熱作渇宜六味丸手足逆冷或痰气上攻宜用八味丸若邪气旣散而寒熱仍作此眞气虛也卽用補中益气湯若气虛而寒熱者用八珍湯若治失其宜則元气虧損變癥百出不但久瘧而已矣

瘧後變成痢疾宜從虛治故用補脾胃藥

黃連【炒】木香宿砂黃芩【炒】橘皮白術【各一錢】甘艸【炙五分】白芍藥【炒二錢】當歸【酒洗一錢】

右薑水煎食前服

愚按前癥乃病气有餘血气不足而變癥也宜用原方以淸解脾胃邪熱若病气形气俱不足而不能愈宜補中益气湯滋養諸臓自愈

若溫暑之月民病天行瘟疫熱病治宜淸熱解毒之劑兼治內外愈後隨當調理脾胃以壯元气

枯黃芩升麻漧葛知母【酒炒各一錢】人參白芍藥石膏【各一錢半】黃連【酒炒四分】甘艸【七分】羌活【二錢】生地黃【酒洗五分】

右薑水煎食前熱服查繼服

愚按前癥若邪在足陽明表裏不解者宜用本方和解之若疎通過度胃气虧損而發熱煩渇者用竹葉黃茋湯以生津液若悞汗亡陽而發熱煩口者用升陽益胃湯若悞下亡陰而發熱煩燥者用理中湯

若胸膈痞悶痰涎壅塞者加枳實半夏【各一錢】生薑汁四五匙脾胃不實加白術【一錢半】

難出此等之痰皆因火邪炎上薰於上焦肺气被郁故其津液之隨气而升者爲火薰蒸凝濁鬱結而成歲月積久根深蔕固故名老名郁而其原則火邪也病在上焦心肺之分咽喉之間非中焦脾胃濕痰冷痰痰飲痰涎之比故湯藥難治亦非半夏茯苓蒼術枳殻南星等藥所能治也惟在開其郁降其火淸潤肺金而消凝結之痰緩以治之庶可效耳今制一方於後

天門冬【去心】黃芩【酒炒】海粉橘紅【各一兩】靑黛【另研三錢】桔梗連翹【各五錢】芒硝【另研三錢】瓜蔞仁【取肉另研一兩】香附【杵碎淡鹽水浸炒五錢】

右爲細末煉蜜入薑汁少許和藥杼極勻丸小龍眼大噙化一丸或嚼爛淸湯細咽之或丸如黍米大淡鹽湯送下五六十丸

愚按前方味屬甘苦鹹寒之劑𨿽能軟堅開郁化痰降火而不無損胃之禍乎若脾土大過气滯郁熱而生痰者用之得宜若脾土不及气痞虛熱而生痰者用之必致中滿吞酸肚腹腫脹小便不利而歿治者審之○一南來者接踵死者塞途良可哀憫殊不知此方因嶺南風土而作且浙之與廣相去萬里殊域異方天時人事大不相侔豈有槪一治療而無悞者哉

薛氏醫案卷二十一﹤子部﹐醫家類﹐薛氏醫案﹥

欽定四庫全書

薛氏醫案卷二十二

明薛已訂

明醫雜著

續醫論

喘與脹二癥相因必皆小便不利喘則必生脹脹則必生喘但要識得標本先後先喘而後脹者主於肺先脹而後喘者主於脾何則肺金司防外主皮毛經曰肺朝百脈通調水道下輸膀胱又曰膀胱者州都之官津液藏焉气化則能出矣是小便之行由於肺气之防下而輸化也若肺受邪而上喘則失防下之令故小便漸短以致水溢皮膚而生脹滿焉此則喘爲本而脹爲標治當淸金防火爲主而行水次之脾土惡濕外主肌肉土能尅水若脾土受傷不能制水則水濕妄行浸潰肌肉水旣上溢則邪反侵肺气不得防而生喘矣此則脹爲本而喘爲標治當實脾行水爲主而淸金次之苟肺癥而用燥脾之藥則金得燥而喘愈加脾病而用淸金之藥則脾得寒而脹愈甚矣近世治二癥但知實脾行水而不知分別脾肺二癥予故爲發明之

愚按前癥若肺中伏熱不能生水而喘且渇者用黃芩淸肺飲以治肺用五淋散以淸小便若脾肺虛弱不能通調水道者宜用補中益气湯以培元气用六味地黃丸以補腎水若膏粱厚味脾肺積熱而喘者宜淸胃散以治胃用滋腎丸以利小便若心火尅肺金而不能生腎水者用人參平肺散以治肺用滋陰丸以滋小便若腎經陰虛火爍肺金而小便不生者用六味地黃丸以補腎水用補中益气湯以培脾土若脾气虛弱不能相制而喘者用補中益气湯以培元气用六味地黃丸以生腎水若肝木尅脾土不能相制而喘者用六君柴胡升麻以培元气六味地黃丸以補腎水若脾胃虛寒不能相制而脹者用八味丸以補脾肺生腎水若脾腎虛寒不能通調水道而脹者宜用金匱加減腎气丸補脾肺生腎水若酒色過度損足三陰而致喘脹痰湧二便不調或大小便道相牽作痛者亦宜用此丸多有生者○一富商飲食起居失宜大便幹結常服潤腸等丸後胸腹不利飲食不甘口漧體倦發熱吐痰服二陳黃連之類前癥益甚小便滴瀝大便泄瀉腹脹少食服五苓麥之類小便不通體腫喘嗽用金匱腎气丸補中益气湯而愈○一儒者失於調養飲食難化胸膈不利或用行气消導藥咳嗽喘促用行气化痰肚腹漸脹用行气分利睡臥不能兩足浮腫小便不利大便不實肺腎脈浮大按之微細兩寸皆短朝用補中益气湯加姜附夕用金匱腎气丸加骨脂肉果各數劑諸癥漸愈再佐以八味丸兩月乃能步履卻服補中八味半載而康

气虛補气用四君子湯血虛補血用四物湯虛甚者俱加熟附子蓋四君四物皆和平寛緩之劑須得附子健悍之劑行之方能成功附子熱藥本不可輕用但當病𨿽在暑熱時月亦可用也予嘗治一僕人五月間病熱口渇唇幹譫語診其脈細而遲用四君子湯加黃茋當歸芍藥熟附子進一服熱愈甚狂言狂走或曰附子差矣診其脈如舊仍增附子進一大服遂汗出而熱退脈還四至矣又嘗治一婦人亦夏間病熱初用平調气血兼淸熱和解之劑服二三服不應熱愈甚舌上焦黑膈間有火嗽水不咽診其脈兩手皆虛微而右手微甚六七日內譫語撮空循衣摸牀惡癥俱見後用四物湯加黃茋人參白術陳皮麥門知母熟附子服之一二時汗出而熱退次日復熱再服仍退又次日復發知其虛極也遂連進十服皆加附子而安

愚按前論正所謂捨時從癥捨癥從脈眞有定見者也○一男子發熱煩渇頭痛誤行發汗喘急腹痛自汗譫語用十全大補加附子治之熱睡喚而不醒及覺諸癥頓退再劑而痊○黃武選飲食勞倦發熱惡寒誤用解表神思昏憒胸發赤斑脈洪數而無力余曰此內傷元气非外邪也急用溫補之劑彼不從後果歿

飲食過傷變爲異常急暴之癥人多不識嘗有一壯年人忽得暴病如中風狀口不能言語目不識人四肢不舉急服蘇合香丸不效余偶過聞之因詢其由曰適於陪客飲食後忽得此癥遂教以煎生薑淡鹽湯多飲探吐之吐出數碗而醒後服白術陳皮半夏麥芽調理而愈大扺此等癥多因飲食醉飽之後或感風寒或著气惱而致飲食塡塞胃气不行內傷特重若誤作中風中气癥而用驅風解表行气散气之藥則胃气重傷死在旦夕內經𨿽有暴病暴死之癥但恐多有因於食者前輩不曾明言故人不識耳今後遇有此等急癥須要審問明白若方飲食醉飽或累傷飲食重復受傷但覺胸膈有食滯只作傷食治之

愚嘗治趙吏部患吐物出皆酸味其脈气口大於人迎者二三倍僚友速余投劑余曰此實邪在上其吐盡酸味不藥自愈翌早吐止而安○一婦人飲食後因怒忽患血崩四肢逆冷抽搐口禁如發痙然吐痰如湧灌以二陳柴胡山梔枳殻吐出酸味神思稍醒藥止次日進薄粥少許但乳脇脹痛寒熱欲嘔四肢倦怠余以爲悉屬肝火熾盛致脾气不能運化先用六君柴胡山梔釣藤鉤諸癥頓退惟四肢不遂血崩如初或又以爲肝火未息欲投淸肝涼血之劑余以爲肝脾气血俱弱先用補中益气湯培其脾土而血气歸經又用四物參術柴胡養肝筋而四肢便利【余見異癥名要】

久頭痛病略感風寒便發寒月須重綿厚帕包裹者此屬鬰熱本熱而標寒世人不識率用辛溫解散之藥暫時得效誤認爲寒殊不知因其本有鬰熱毛竅常疏故風寒易入外寒束其內熱閉逆而爲痛辛熱之藥𨿽能開通閉逆散其標之寒邪然以熱濟熱病本益深惡寒愈甚矣惟當瀉火涼血爲主而佐以辛溫散表之劑以從法治之則病可愈而根可除也

愚按前癥多主於痰痛甚者乃風毒上攻有血虛者有諸經气滯者有气虛者有四气外傷有勞役所傷有可吐者有可下者當分虛實寒熱兼變而治之若夫偏正頭風久而不愈必內挾痰涎風火鬰遏經絡气血壅滯甚則目昏緊小二便祕澁宜砭出其血以開鬰解表余嘗治尙寶劉毅齋但怒則兩太陽作痛先用小柴胡加茯苓山梔後用六味丸以生腎水而不再發○譚侍禦每頭痛必吐淸水不拘冬夏喫姜便止余作中气虛寒用六君當歸黃茋木香炮姜而瘥○商儀部勞則頭痛余作陽虛不能上升以補中益气加蔓荊子而痊

眼赤腫痛古方用藥內外不同在內湯散用若寒辛涼之藥以瀉其火在外防洗則用辛熱辛涼之藥以散其邪故防藥莫要於冰片而冰片大辛熱以其性辛甚故借以拔出火邪而散其熱气古方用焼酒洗眼或用榦薑末生薑汁防眼者皆此意也蓋赤眼是火邪內炎上攻於目故內治用苦寒之藥是治其本如鍋底之去薪也然火邪旣客於目從內出外若外用寒涼以阻逆之則鬰火內攻不能散矣故防眼用辛熱而洗眼用熱湯是火鬰則發因而散之從治法也世人不知冰片爲刼藥而誤認爲寒常用防眼遂致積熱入目而昏暗瘴翳故云眼不防不瞎者此也又不知外治忌寒涼而妄將冷水冷物冷藥挹洗致昏瞎者有之

愚按前癥若體倦少食視物昏花或飲食勞倦益甚者脾胃虛也用補中益气湯眵多澁赤脈貫睛或臓腑祕結者用芍藥淸肝丸若赤翳布白畏日羞明或痛如刺者上焦風熱也用黃連飲子若久視生花畏日逺視如霧者神气傷也用神效黃茋湯大凢午前甚而作痛者東垣助陽活血湯午後甚而作痛者黃連天花粉丸午後甚而不痛者東垣益陰腎气丸能近視不能逺視地芝丸能逺視不能近視定志丸故東垣先生云五臓六腑之精气皆稟受於脾土貫於目脾者諸陰之首也目者血脈之宗也故脾虛則五臓之精气皆失所司不能歸明於目矣心者君火也主人之神宜靜而安相火代行其令相火者包絡也主百脈皆榮於目旣勞役運動勢乃妄行又因邪气所並而損血脈故諸病生焉凢醫者不理脾胃及養血安神治標不治本是不明正理也若槪用辛涼苦寒之劑損傷眞气促成內障之疾矣○給事張禹功目赤不明服袪風散熱益甚畏明重聽脈大而虛此因勞心過度飲食失節以補中益气湯加茯神酸山藥山茱五味頓愈又勞役復甚用十全大補湯兼以前藥漸愈卻用補中益气湯加前藥而痊

耳鳴證或鳴甚如蟬或左或右或時閉塞世人多作腎虛治不效殊不知此是痰火上升鬰於耳中而爲鳴郁甚則壅閉矣若遇此癥但審其平昔飲酒厚味上焦靑赤痰火只作淸痰降火治之大抵此癥多先有痰火在上又感惱怒而得怒則气上少陽之火客於耳也若腎虛而鳴者其鳴不甚其人多欲當在勞怯等癥

愚按前癥若血虛有火用四物加山梔柴胡若中气虛弱用補中益气湯若血气俱虛用八珍湯加柴胡若怒便聾而或鳴者屬肝膽經气實用小柴胡加芎歸山梔虛用八珍湯加山梔若午前甚者陽气實熱也小柴胡加黃連山梔陽气虛用補中益气湯加柴胡山梔午後甚者陰血虛也四物加白術茯苓若腎虛火動或痰盛作渴者必用地黃丸經雲頭痛耳鳴九竅不利腸胃之所生也脾胃一虛耳目九竅皆爲之病○少宰李蒲汀耳如蟬鳴服四物湯耳鳴益甚余以爲足三陰虛五更服六味地黃丸食前服補中益气湯頓愈○少司馬黎仰之因怒耳鳴吐痰作嘔不食寒熱脇痛用小柴胡合四物加山梔茯神陳皮而瘥

鼻塞不聞香臭或但遇寒月多塞或略感風寒便塞不時舉發者世俗皆以爲肺寒而用解表通利辛溫之藥不效殊不知此是肺經素有火邪火鬰甚則喜得熱而惡見寒故遇寒便塞遇感便發也治法淸肺降火爲主而佐以通气之劑若如常鼻塞不聞香臭者再審其平素只作肺熱治之淸金瀉火淸痰或丸藥噙化或末藥輕調緩服久服無不效矣此予所親見而治驗者其平素原無鼻塞舊癥一時偶感風寒而致窒塞聲重或流淸涕者自作風寒治

愚按前癥若因饑飽勞役所傷脾胃發生之气不能上升邪害空竅故不利而不聞香臭者宜養脾胃使陽气上行則鼻通矣按東垣云膽移熱於惱則辛頞鼻淵治之以防風湯大抵胃气不和之所致者多矣○一男子房勞兼怒風府脹悶兩脇脹痛余作色欲損腎怒气傷肝用六味地黃丸料加柴胡當歸一劑而安○一男子面白鼻流淸涕不聞香臭三年矣余以爲肺气虛用補中益气加麥門山梔而愈

牙牀腫痛齒痛揺動或黑爛脫落世人皆作腎虛治殊不知此屬陽明經濕熱蓋齒𨿽屬腎而生於牙牀上下牀屬陽明大腸與胃猶木生於土也腸胃傷於美酒厚味膏粱甘滑之物以致濕熱上攻則牙牀不淸而爲腫爲痛或出血或生虫由是齒不得安而動揺黑爛脫落也治宜瀉陽明之濕熱則牙牀淸寕而齒自安固矣愚按齒痛若因手足陽明經濕熱用東垣淸胃散若因風寒入腦腦痛齒亦痛用羌活附子細辛湯若因思慮傷脾用歸脾湯若因鬰火所致用越鞠丸若因酒面炙煿而用淸胃散若因飲食傷脾用六君子湯若因勞傷元气用補中益气湯若因脾胃素弱用六君當歸升麻若因腎經陰虛用六味丸若因腎經陽虛用八味丸若陰陽俱虛用十補丸若脾腎虛寒用安腎丸徐用誠先生云凢齒病惡寒熱等癥屬手足陽明經齒揺齗脫屬足少陰經齒蝕腫痛出血皆胃火所致也亦有諸經錯雜之邪與外因爲患者廷尉張中梁齒動揺用安腎丸考功楊仲玉齒動用補中益气湯侍禦王濟川齒揺齦露用承气湯文選鄭伯興齒腦痛用羌活附子湯顏僉憲齒痛用涼膈散郭職方過飲用淸胃散黨吏部風熱用犀角升麻湯朱工部血气虛用十全大補湯沈大尹頭腦齒痛頭重手足厥冷此風寒入腦用麻黃附子細辛湯並愈

小便不禁或頻數古方多以爲寒而用溫澁之藥殊不知屬熱者蓋膀胱火邪妄動水不得寕故不能禁而頻數來也故年老人多頻數者是膀胱血少陽火偏旺也治法當補膀胱陰血瀉火邪爲主而佐以収澁之劑如牡礪山茱茰五味子之類不可用溫藥也病本屬熱故宜瀉火因水不足故火動而致小便多小便旣多水益虛矣故宜補血瀉火治其本也収之澁之治其標也愚按經云膀胱不約爲遺溺小便不禁常常出而不覺也人之漩溺賴心腎二气之所傳送蓋心與小腸爲表裏腎與膀胱爲表裏若心腎气虧傳送失度故有此癥治宜溫暖下元淸心寡欲又有產辱不順致傷膀胱若內虛寒者祕元丹韭子丸之類若內虛濕熱者六味地黃丸或加五味杜仲補骨脂年老者八味丸產辱収生不謹損破尿胞者參術補胞湯加豬羊胞煎之竊謂肝主小便若肝經血虛用四物山梔若小便澁滯或莖中作痛屬肝經濕熱用龍膽瀉肝湯若小便頻數或勞而益甚屬脾气虛弱用補中益气湯加山藥五味子若小便無度或淋瀝不禁乃陰挺痿痺也用六味地黃丸若小便澁滯或補而益甚乃膀胱熱結也用五淋散其脾肺燥不能化生者黃芩淸肺飲膀胱陰虛陽無所生者滋腎丸膀胱陽虛陰無所化者六味丸若陰痿思色精不出莖道濇痛如淋用加減八味丸料加車前牛膝若老人精竭復耗大小便牽痛如淋亦用前藥不應急加附子多有生者○劉大參年逾六旬形气痩弱小便不禁或頻數內熱口漧或咳痰喘暈余以爲肺腎气虛用六味丸益气湯以滋化源彼不信反服補陰降火澁精之劑陰竅作痛或小便不利仍服前藥不兩月而愈○大尹劉天內有濕熱大便滑利小便澁滯服淡滲之劑愈加滴瀝小便腿膝皆腫兩眼脹痛此腎經虛熱在下反服淡滲導損陽气陰無以化遂用地黃滋腎二丸小便如故更以補中益气湯加麥門五味兼服而愈○州守王用之肚腹膨脹飲食少思服二陳枳實及淡滲之類小便不利大便不實咳嗽腹脹手足俱冷余謂足三陰虛寒用金匱腎气丸而康

男子陰痿不起古方多雲命門火衰精气虛冷固有之矣然亦有鬰火甚而致痿者經云壯火食气譬如人在暑熱而倦怠痿弱遇冬寒而堅彊也予嘗親見一二人腎經鬰火而有此癥令服黃柏知母淸火堅腎之藥而效故須審察不可偏認作火衰也

愚按陰莖屬肝之經絡蓋肝者木也如木得湛露則森立遇酷熱則萎悴若因肝經濕熱而患者用龍膽瀉肝湯以淸肝火導濕熱若因肝經燥熱而患者用六味丸以滋腎水養肝血而自安○學士徐崦西口漧有痰欲服瓊玉膏余曰此沈陰降火之劑君靣白口漧而有痰屬脾肺气虛也當用溫補之劑不信仍服兩月餘大便不實飲食少思且兼陰痿始信餘言先用補中益气加茯苓半夏二味以溫補脾胃飲食漸加大便漸實乃去二味服月餘而痊更服六味丸三月餘陰道如常矧瓊玉膏固本丸坎離丸此輩俱是沈寒瀉火之劑非腸胃有燥熱者不宜服若足三陰經陰虛發熱者久而服之令人無子蓋謂損其陽气則陰血無所生故也屢驗

夢遺精滑世人多作腎虛治而用補腎澁精之藥不效殊不知此癥多屬脾胃飲酒厚味痰火濕熱之人多有之蓋腎藏精精之所生由脾胃飲食化生而輸歸於腎今脾胃傷於濃厚濕熱內鬰中气濁而不淸則其所化生之精亦得濁气腎主閉藏陰靜則寜今所輸之精旣有濁气則邪火動於腎中而水不得寕靜故遺而滑也此癥與白濁同丹溪論白濁爲胃中濁气下流滲入膀胱而云無人知此也其有色心太重妄想過用而致遺滑者自從心腎治但兼脾胃者多須審察

愚按遺精有四有用心過度心不攝腎而致者有因色欲不遂精气失位輸精而出者有色欲太過滑泄不禁者有年壯气盛久無色欲精气滿溢者有小便出多不禁者或不出小便而自出或莖中出而癢痛常如欲小便者宜辰砂妙香散或威喜丸大抵調補元气爲主聖人教人收心養性厥有旨哉○少宰汪齋白濁用補中益气湯加茯苓半夏倍白術愈而復作饑體消痩不時暈用八味丸而痊○司陳石鏡屬脾虛用補中益气六味地黃而愈○光祿柴黻庵因勞赤白濁如注用歸脾湯而愈○司張檢齋小腹不時作痛莖出白滛用小柴胡加山梔龍膽艸山茱芎歸而愈

婦人女子經脈不行有脾胃損傷而致者不可便認作經閉血輕用通經破血之藥遇有此癥便須審其脾胃如何若因飲食勞倦損傷脾胃少食惡食泄瀉疼痛或因誤服汗下攻伐藥傷其中气以致血少而不行者只宜補養脾胃用白術爲君茯苓芍藥爲臣佐以黃茋甘艸陳皮麥芽川芎當歸柴胡等藥脾旺則能生血而經自行矣又有飲食積滯致損脾胃者亦宜消積補脾若脾胃無病果有血塊凝結方宜行血通經

愚按經曰飲食入胃遊溢精气上輸於脾脾气散精上歸於肺通調水道下輸膀胱水精四布五經並行又曰二陽之病發心脾有不得隱曲女子不月二陽謂陽明胃與大腸也故心脾平和則百骸五臓皆潤澤而經如常苟或心脾受傷則血無所養亦無所統而月經不調矣是故調經者當理心脾爲主丹溪先生亦曰先期而至者血熱也後期而至者血虛也竊謂先期而至者有因脾經血燥有因脾經鬰火有因肝經怒火有因血分有熱有因勞役火動過期而至者有因脾經血虛有因肝經血虛有因气虛血弱主治之法脾經血燥者加味逍遙散脾經鬰火者歸脾湯肝經怒火者加味小柴胡湯血分有熱者加味四物湯勞役火動者補中益气湯脾經血虛者人參養榮湯肝經血虛者六味地黃丸气虛血弱者八珍湯蓋血生於脾土故云脾統血凢血病當用苦甘之劑以助陽气而生陰血大凢肝脾血燥四物爲主肝脾血弱補中益气爲主肝脾鬰火歸脾湯爲主肝經怒火加味逍遙散爲主病因多端不能悉舉治當臨癥制宜可也○一婦人晡熱肢體痩倦食少無味月經不行或血衂或血崩半載矣或用順气淸熱止血等劑不應更加寒熱且時欲作嘔余以爲鬰怒虧損脾胃虛火錯經妄行而然耳遂朝用補中益气湯夕用六味地黃丸各數劑半載而痊○一婦人素沈靜晡熱內熱月經不調後毎一二月或齒縫或舌下或咽間出血碗許如此年餘服淸熱涼血調理之藥益甚問治於余余謂肝脾气鬰血熱上行先用加味歸脾湯後用加味逍遙散攝血歸源而經自調前癥頓愈○一室女年十七腿外臁忽腫起一紅防作癢搔破日出鮮血如注及飛小虫甚多審其由每先寒熱兩耳下或結核蓋外膁耳下俱屬膽經膽爲肝之腑肝主風熱生虫血得風而妄行肝火旺而血出其肝膽陰陽俱虛矣凢病虛則補其母腎乃肝之母用六味丸滋腎水以生肝木四物柴胡山梔釣藤生肝血以抑風熱而瘥

婦人半產多在三个月及五月七月除跌撲損傷不拘外若前次三个月而墮則下次必如期復然蓋先於此時受傷故受至期必應乘其虛也遇有半產者產後須多服養气血固胎元之藥以補其虛損下次有胎先於兩个半月後卽用固胎藥十數服以防三月之墮至四个半月後再服八九服防過五月又至六个半月後再服以防七月及至九个月內服丹溪逹生散十數服可保無虞其有連墮數次胎元損甚者服藥須多久則可以畱方用四物湯加白術人參陳皮茯苓甘艸阿膠艾葉條芩多气加香附縮砂有痰加姜制半夏調理姙娠在於淸熱養血條實黃芩爲安胎聖藥淸熱故也暑月宜加用之養胎全在脾胃譬如鐘懸於梁梁軟則鐘下墜折則墮矣故白術補脾爲安胎君藥若因气惱致胎不安者宜用川芎陳皮茯苓甘艸多加縮砂少佐木香以行气

愚按半產重於大產大產如瓜熟自落栗熟自脫半產如生采其皮殻斷其根蒂豈不重於大產但人輕忽致死者多矣治法宜補形气生新血去瘀血若未足月痛而產芎歸補中湯倍加知母止之若產而血不止人參黃茋湯補之若產而心腹痛當歸川芎湯主之胎气弱而小產者八珍湯固之若下血過多而發熱聖愈湯汗不止急用獨參湯發熱煩躁肉瞤筋八珍湯大渇靣赤脈洪而虛當歸補血湯身熱靣赤脈沈而微四君子姜附○一婦人胎已六月每怒气便見血甚至寒熱頭疼脇脹腹痛少食作嘔余謂寒熱頭疼肝火上衝也脇脹腹痛肝气不行也少食作嘔肝侮脾胃也小便見血肝火下流也用小柴胡加芍藥炒黒山梔茯苓白術而愈○一婦胎及六月形體倦怠飲食少思勞役便血胎動不安用六君生熟地升麻柴胡而愈○一婦人每胎三四月作痛欲墮余以爲痛胎用當歸二錢熟地黃三錢而愈

東垣丹溪治病多自制方蓋二公深明本艸藥性洞究內經處方要法故能自制自宋以來局方盛行人皆遵用不敢輕率自爲局方論癥治病𨿽多差謬丹溪曾辧論之然方皆名醫所制其君臣佐使輕重緩急大小多寡之法則不差也近見東垣丹溪之書大行世醫見其不用古方也率皆效顰治病輒自制方然藥性不明處方之法莫究鹵莾亂雜反致生無甚有變癥多端遂難識治耳且夫藥之气味不同如五味子之味厚故東垣方少者五六粒多者十數粒今世醫或用二三錢石膏味淡薄故白虎湯用半兩今世醫不敢多用補上治上劑宜輕小今不論上下率用大劑丸散湯液各有攸冝今不論緩急率用湯煎如此類者多矣今之醫者若不熟讀本艸深究內經而輕自制方鮮不誤人也

愚按方仿也仿彼而凖此也至於應用更貴權宜非曰確然不可移而屹然不可動者也是以素問無方難經亦無方漢時才有方蓋仿病因以立方也

或問今人有言東垣之法宜用於北丹溪之法可行於南如何曰東垣北醫也羅謙甫其法以聞於江浙丹溪南醫也劉宗厚世其學以鳴於陜西果如人言則本艸內經皆神農黃帝岐伯之說亦止宜於北方耶夫五方所生異病及治之異宜內經異法方宜論五常正大論已詳言之矣又如北方多寒南方多熱江湖多濕嶺南多瘴謂其得此气多故亦多生此病非謂北病無熱南病無寒也至於治寒以熱治熱以寒則五方皆同豈有南北之異耶但人之臓腑火各居二天之六气熱居三分又半故天下之病熱多而寒少觀內經至眞大論病機一篇可見又濕熱相火致病甚多自太僕注文湮沒以致局方偏用濕熱之藥故丹溪出而闡內經之防辧局方之偏論濕熱相火之病以補前人之未備耳後人不識見其多用芩連梔柏等苦寒之藥遂以爲宜於南淺矣哉

愚按前論內云火癥固多但虛實不同治法亦異故王太僕先生曰大寒而甚熱之不熱是無火也大熱而甚寒之不寒是無水也晝見夜伏夜見晝止不時而動是無火也大抵病熱作渇飲冷便祕此癥屬實爲熱故也或惡寒發熱引衣踡臥或四肢逆冷大便淸利此屬眞寒或躁擾狂越欲入水中不欲近衣此癥屬虛外假熱而內眞寒也故虛勞發熱之癥治以寒藥而不愈者爲此故也由此觀之則熱癥常少而寒癥常多矣故無火者當用八味丸益火之源以消陰翳無水者用六味丸壯水之主以鎭陽光然其所以致疾者皆由气血方長而勞心虧損或精血未滿而縱情恣欲根本不固火不歸經以致見癥難名𨿽宜常補中陰以制其火然而二尺各有陰陽水火互相生化當於二臓中分各陰陽虛實求其所屬而平之若左尺脈虛弱而細數者是左腎之眞陰不足也用六味丸右尺脈遲軟或沈細而數欲絕者是命門之相火不足也用八味丸至於兩尺微弱是陰陽俱虛用十補丸此皆滋其化源也設使槪服黃柏知母沈陰瀉火之藥反戕脾胃多致不起【詳見玉機微義治驗見內科方】暑病【第一卷

內備用治暑方並入於此以便觀覧】

夏至日後病熱爲暑暑者相火行令也夏月人感之自口齒而入傷心包絡之經其脈虛或浮大而散或弦細芤遲蓋熱傷气則气消而脈虛弱其爲癥汗煩則喘渇靜則多言身熱而煩心痛大渇引飲頭疼自汗倦怠少气或下血發黃生癍甚者火熱致金不能平木搐搦不省人事治暑之法淸心利小便最好暑傷气宜補眞气爲要又有惡寒或四肢逆冷甚者迷悶不省而爲霍亂吐利痰滯嘔逆腹痛瀉痢此則非暑傷人乃因暑而自致之病也以其因暑而得故亦謂之暑病治法不同若行人或農夫於日中勞役得之者是動而得之陽癥也其病必苦頭痛發燥熱惡熱捫之肌膚大熱必大渇引飲汗泄無气以動乃天熱外傷元气也宜淸暑益气用香薷黃連扁豆人參黃茋五味知母石膏之類暑熱發渇脈虛宜用人參白虎湯人參【一錢五分】知母【二錢】石膏【五錢】甘艸【二錢】竹葉石膏湯亦好石膏【一兩】半夏【二錢五分】甘艸【二錢】人參【二錢】麥門冬【五錢】入竹葉水煎

東垣淸暑益气湯治長夏濕熱蒸人人感之四肢困倦精神短少胸滿气促肢節作痛或气髙而喘身熱而煩心下痞閟小便黃數大便溏而頻或痢或渇不思飲食自汗體重黃茋升麻蒼術【各一錢】人參白術神麯陳皮【各五】分甘艸炙黃柏麥門冬當歸【各三分】葛根澤瀉靑皮五味【各二分】

若暑熱之時無病之人或避暑熱納涼於深堂大夏涼臺冷館大扇風車得之者是靜而得之陰證也其病必頭痛惡寒身形拘急肢節疼痛而煩心肌膚大熱無汗此爲陰寒所遏使周身陽气不得伸宜用辛溫之劑以解表散寒用厚朴紫蘇漧葛藿香羌活蒼術之類若外旣受寒內復傷冰水生冷果之類前藥再加漧薑縮砂神麯之類此非治暑也治因暑而致之病也若外不受寒止是內傷冰水冷物腹痛泄瀉或霍亂吐逆宜縮脾飲砂仁艸果甘艸扁豆漧薑烏梅或理中湯加神麯麥芽縮砂蒼術此専治內溫中消食也

若吐瀉脈沈微甚者不可用涼藥可用附子大順散熟附子甘艸漧薑杏仁桂枝附子理中湯加芍藥

夏月多食冷物及過飲茶水致傷脾胃吐瀉霍亂故治暑藥多用溫脾消食治濕利小便醫者要識此意若旣傷暑熱復傷生冷外熱內寒宜先治其內溫中消食次治其外淸暑補气而以理脾爲主於前陰陽二條內相兼取用東垣淸暑益气湯已兼此意其用黃茋升麻人參白術甘艸麥門冬當歸五味黃柏葛根是淸暑補气也蒼術神麯陳皮澤瀉靑皮是治內補脾也愚按前癥又當分別中暑中暍脈虛脈沈無汗有汗發熱不熱作渇不渇或瀉不瀉飲寒飲熱辧其陰陽虛實不可泛投寒涼之劑蓋爲夏月伏陰在內古人用附子大順散之類溫補陽气厥有防哉何今之老弱至夏月患食少體倦發熱作渇或吐瀉腹痛頭痛諸癥反服香茹飲復傷元气無不招引暑癥以致不起至若淸暑益气湯內用澤瀉豬苓之類必審其果有濕熱壅滯方可用之否則虧損其陰而傷其目矣用當審察○儀部李北川仲夏患腹痛吐瀉兩手足捫之則熱按之則冷其脈輕胗則浮大重胗則防細余曰此陰寒之癥也急服附子理中湯不應仍服至四劑而愈

注夏病屬陰虛元气不足宜補中益气湯去柴胡升麻加黃柏【炒】白芍藥挾痰者加半夏陳皮

愚按丹溪先生雲天地以五行更疊衰旺而成四時人之五臓六腑亦應之而衰旺四月屬巳五月屬午爲火太旺火爲肺金之夫火旺則金衰六月屬未土太旺土爲水之夫土旺則水衰況腎水嘗借肺金爲母以補其不足古人於夏月必獨宿而淡味保養金水二臓經曰冬藏精者春不病溫十月屬亥十一月屬子正火气潛藏必養其本然之眞而爲來春發生之本若於此時不恣欲以自戕至春升之際根本壯實何病之可言哉○文選姚海山中暑頭痛發熱气髙而喘肢體倦怠兩手麻木余謂熱傷元气用人參益气湯頓安又用補中益气湯加麥門五味而痊

若夏月傷暑發熱汗大泄無气力脈虛細而遲此暑傷元气也服後方

人參黃茋【炙】麥門冬【去心】白芍藥陳皮【各一錢】白茯苓【一錢】黃連【炒】甘艸【炙各五分】黃柏【三分】白術【一錢五分】香薷知母【各七分】

右薑水煎食前溫服

愚按前癥有熱傷元气而汗出者有勞傷元气而汗出者有因元气素虛腠理不宻而汗出者治法暑傷元气者淸暑益气湯勞傷元气者補中益气湯元气素虛而自汗者十全大補湯如兼盜汗佐以六味丸加五味子前云大汗無力脈虛細遲屬陽气虛弱內黃柏知母恐復傷陽气芍藥茯苓恐導損陰气也治者審之

若夏秋暑熱因過用冷物茶水傷其內又過取涼風傷其外以致惡寒發熱胸膈飽悶飲食不進或兼嘔吐泄瀉此內外俱傷寒冷也

人參漧薑【炒紫色】厚朴【薑水炒】陳皮羌活白茯苓枳實【各一錢】白術【一錢五分】甘艸【炙五分】

右薑水煎食前溫服

愚按前癥宜用此方如未應宜用藿香正气散若內外已解寒熱未退或飲食不進宜用六君子保命集云霍亂屬陽明癥宜用和中平胃建中湯輩或四君子湯脈浮自汗四君子加桂枝主之脈浮無汗四君子加麻黃吐利轉筋脇下痛脈者木尅土也用平胃散加木瓜或建中加柴胡木吐利轉筋腹痛體重脈沈而細四君子加白芍藥良姜吐利四肢拘急脈沈而遲屬少陰四君加姜附厚朴吐利四肢厥冷脈微緩屬厥陰建中加歸附吐利頭痛發寒熱熱多欲飲水者五苓散寒多不欲水者理中丸主之元戎云太陰癥霍亂者理中加橘紅吐下腹痛手足逆冷理中加熟附子吐利後轉筋者理中加火煆石膏一兩○上舎徐民則夏月入房及食水菓麵食而患腹痛余曰此陰寒之癥也急用附子理中湯以回陽不信別用二陳枳實黃連香茹飲之類而死○進士劉華甫夏月食生冷菓品患前癥余用附子理中湯一鐘頓安【凢方內用木者俱用砂器煎炒惡鐵故也余方仿此】

若夏暑在途中常服以壯元气淸熱驅暑服之免中暑霍亂泄瀉痢疾等癥

人參【一錢二分】白術【一錢五分】麥門冬【去心】五味子【十粒杵碎】白芍藥【炒】白茯苓【各一錢】知母【炒】陳皮香薷【各七分】黃芩【炒三分】甘艸【炙五分】

右薑水煎食前溫服

愚按前癥若人元气虛弱宜用補中益气去柴胡升麻加麥門五味或少加炒黑黃柏人參益气湯亦可用

若遇勞倦辛苦用力過多卽服後方二三服免生內傷發熱之病此方主於補气

黃茋【一錢半炙】人參麥門冬陳皮【各一錢】白術【一錢】甘艸【炙七分】

右姜水煎食前溫服勞倦甚加熟附子四五分愚按前論開世俗之蒙瞶濟無窮之夭枉內附子若素畏寒飲食者尢宜用若素喜寒飲食者以肉桂或炮姜代之亦可若或因暑熱傷气而四肢困倦或手足麻木者先用人參益气湯後用補中益气湯

若人過勞心思慮損傷精神頭目昏心虛气短卽用後方補血爲主

人參【一錢】五味子【十五粒杵】當歸【一錢酒洗】白芍【炒一錢】麥門冬【去心五分】山梔子【炒五分】茯神【去心一錢】酸仁【炒一錢】生地黃【酒洗五分】甘艸陳皮川芎【各五分】

右水煎服

愚按前癥宜用此方不宜多服其麥門冬芍藥山梔生地苦寒恐復損脾气若脾胃素虛熱而患前癥但以補中益气湯加麥門五味亦可若因饑渇勞役或因誤行攻伐以致气髙而喘身熱而煩或自汗此爲陽气內傷宜用補中益气湯若因饑飽勞役或因悞出汗以致饑熱大渇引飲目赤靣紅脈洪大按之如無此爲血脫煩躁宜用當歸補血湯

附滑伯仁先生診家樞要

脈者气血之先也气血盛則脈盛气血衰則脈衰气血熱則脈數气血寒則脈遲气血微則脈弱气血平則脈治又長人脈長短人脈短性急人脈急性緩人脈緩左大順男右大順女男子尺脈常弱女子尺脈常盛此皆其常也反之者逆

左右手配藏府部位

左手寸口心小腸脈所出○左闗肝膽脈所出左尺腎膀胱脈所出【命門與腎脈通】

右寸肺大腸脈所出○右闗脾胃脈所出○右尺心三焦包絡脈所出

五藏平脈

心脈浮大而散肺脈浮濇而短肝脈而長脾脈緩而大腎脈沈而軟滑○心合血脈心脈循血脈而行持脈指法如六菽之重按至血脈而得者爲浮稍稍加力脈道粗者爲大又稍加力脈道闊軟者爲散○肺合毛皮肺脈循皮毛而行持脈指法如三菽之重按至皮毛而得者爲浮稍稍加力脈道不利爲濇又稍加力不及本位曰短○肝合筋肝脈循筋而行持脈指法如十二菽之重按至筋而脈道如箏相似稍加力脈道迢迢者爲長○脾合肌肉脾脈循肌肉而行持脈指法如九菽之重按至肌肉如微風輕颷栁梢之狀爲緩次稍加力脈道惇實者爲大○腎合骨腎脈循骨而行持脈指法按至骨上而得者爲沈次重以按之脈道無力者爲軟舉指來疾流利者爲滑

凢此五藏平脈要須察之久久成熟一遇病脈自然可暁經曰先識經脈而後識病脈此之謂也

四時平脈

春夏洪秋毛冬石長夏四季脈遲緩

呼吸浮沈定五藏脈

呼出心與肺吸入腎與肝呼吸之間脾受糓味其脈在中心肺俱浮浮而大散者心浮而短澁者肺腎肝俱沈牢而長者肝濡而來實者腎脾爲中州其脈在中

因指下輕重以定五藏

卽前所謂三菽五菽之重也

三部所主【九附】

寸爲陽爲上部主頭項以下至心胸之分也闗爲陰陽之中爲中部主臍腹肚脇之中也尺爲陰爲下部主腰足脛股之分凢此三部之中每部又各有浮中沈三三而三之爲九也浮主皮膚表及腑中主肌肉以胃气沈至筋骨及藏也

持脈

凢診脈之道先須調平自己气息男左女右先以中指定得闗位郤齊下前後二指初輕按以消息之次中按以消息之次重按以消息之然後自寸闗至尺逐部尋究一呼一吸之間要以脈行四至爲率閏以太息脈五至爲平脈也其有太過不及則爲病脈看在何部各以其部斷之○凢診脈須要先識時脈胃脈與腑臓平脈然後及於病脈時脈謂春三月六部中俱夏三月俱洪秋三月俱浮冬三月俱沈胃脈謂中按得之脈和緩腑臓平脈已見前章凢人府藏脈旣平胃脈和又應時脈乃無病者也反此爲病○凢診脈之際人臂長則疏下指臂短則宻下指三部之內大小浮沈遲數同等尺寸陰陽髙下相符男女左右彊弱相應四時之脈不相戾命曰平脈其或一部之內獨大獨小偏遲偏疾左右彊弱之相反四時男女之相背皆病脈也凡病之見在上曰上病在下曰下病左曰左病右曰右病左脈不和爲病在表爲陽主四肢右脈不和爲病在爲陰主腹臓以次推之○凡取脈之道理各不同脈之形狀又各非一凡脈之來必不單至必曰浮而浮而數沈而緊沈而細之類將何以別之大抵提綱之要不出浮沈遲數滑澁之六脈也浮沈之脈輕手重手而取之也遲數之脈以已之呼吸而取之也滑濇之脈則察夫往來之形也浮爲陽輕手而得之也而芤洪散大長濡皆輕手而得之之類也沈爲陰重手而得之之類也而伏石短細牢實皆重手得之之類也遲者一息脈二至而緩結微弱皆遲之類也或曰滑類乎數澁類乎遲何也然脈𨿽似而理則殊也彼遲數之脈以呼吸察其至數之疏數此滑澁之脈則以往來宻察其形狀也數爲熱遲爲寒滑爲血多气少澁爲气多血少所謂提綱不出乎六字者蓋以其足以統夫表裏陰陽冷熱虛實風寒濕燥藏府气血也浮爲陽爲表診爲風爲虛沈爲陰爲診爲濕爲實遲爲在藏爲寒爲冷數爲在府爲熱爲燥滑爲血有餘澀爲气獨滯也人一身之變不越乎此能於是六脈之中以求之則疢疾在人者莫能逃焉○持脈之要有三曰舉曰按曰尋輕手循之曰舉重手取之曰按不輕不重委曲求之曰尋初持脈輕手之脈見皮膚之間者陽也府也亦心肺之應也重手得之脈附於肉下者陰也藏也亦肝腎之應也不輕不重中而取之其脈應於血肉之間者陰陽相適沖和之應脾胃之也若浮中沈之不見則委曲而求之若隱若見則陰陽伏匿之脈也三部皆然○察脈須識上下來去至止六字不明此六字則陰陽虛實不別也上者爲陽來者爲陽至者爲陽下者爲陰去者爲陰止者爲陰也上者自尺部上於寸口陽生於陰也下者自寸口下於尺部陰生於陽也來者自骨肉之分而出於皮膚之際气之升也去者自皮膚之際而還於骨肉之分气之降也應曰至息曰止也○明脈須辯表裏虛實四字表陽也府也凢六淫之邪襲於經絡而未入於胃府及藏者皆屬於表也陰也藏也凢七情之气郁於心腹之內不能越散飲食五味之傷流於府藏之間不能通泄皆屬於裏也虛者元气之自虛精神耗散气力衰竭也實者邪气之實由正气本虛邪得乘之非元气之自實也故虛者補其正气實者瀉其邪气經曰所謂邪气盛則實精气奪則虛此大法也○凢脈之至在筋肉之上出於皮膚之間者陽也府也行於肌肉之下者陰也藏也若短小而見於皮膚之間者陰乘陽也洪大而見於肌肉之下陽乘陰也寸尺皆然

脈貴有神

東垣云不病之脈不求其神而神無不在也有病之脈則當求其神之有無謂如六數七極熱也脈中【此中字浮中沈之中】有力【言有胃气】卽有神矣爲泄其熱三遲二敗寒也脈中有力【說並如上】卽有神矣爲去其寒若數極遲敗中不復有力爲無神也將何所恃耶苟不知此而遽泄之去之神將何以依而主耶故經曰脈者气血之先气血者人之神也善夫

脈陰陽類成

浮不沈也按之不足輕舉有餘滿指浮上曰浮爲風虛動之爲脹爲風爲痞爲滿不食爲表熱爲喘浮大傷風鼻塞浮滑疾爲宿食浮滑爲飲左寸浮主傷風發熱頭疼目及風痰浮而虛遲心气不足心神不安浮散心气耗虛煩浮而洪數心經熱闗浮腹脹浮而數風熱入肝經浮而促怒气傷肝心胸逆滿浮大胸脇脹滿尺浮膀胱風熱小便赤澁浮大而芤男子小便血婦人崩浮而遲冷疝臍下痛右寸浮肺感風寒咳喘淸涕自汗體倦浮而洪肺熱而咳浮而遲肺寒喘嗽闗浮脾虛中滿不食浮大而爲宿食浮而遲脾胃虛尺浮風邪客下焦大便祕浮而虛元气不足浮而數下焦風熱大便祕沈不浮也輕手不見重手乃得爲陰逆陽郁之爲實爲寒爲气爲水爲停飲爲癥瘕爲脇脹爲厥逆爲洞泄沈細爲少气沈遲爲痼冷沈滑爲宿食沈伏爲霍亂沈而數內熱沈而遲內寒沈而心腹冷痛左寸沈心內寒邪爲痛胸中寒飲脇痛闗沈伏寒在經兩脇刺痛沈痃癖內痛尺沈腎藏感寒腰背冷痛小便濁而頻男爲精冷女爲血結沈而細脛痠陰癢溺有餘瀝右寸沈肺冷寒痰停蓄虛喘少气沈而滑咳嗽沈細而滑骨蒸寒熱皮毛焦漧闗沈胃中寒積中滿吞酸沈懸飲尺沈病水腰腳疼沈細下利又爲小便滑臍下冷痛

遲不及也以至數言之呼吸之間脈僅三至減於平脈一至也爲陰盛陽虧之爲寒爲不足浮而遲表有寒沈而遲裏有寒居寸爲气不足居尺爲血不足气寒則縮血寒則凝也左寸遲心上寒精神多闗遲筋寒急手足冷脇下痛尺遲腎虛便濁女人不月右寸遲肺感寒冷痰气短闗遲中焦寒及脾胃傷冷物不食沈遲爲積尺遲爲藏寒泄瀉少腹冷痛腰腳重

數太過也一息六至過平脈兩至也爲煩滿上爲頭疼上熱中爲脾熱口臭胃煩嘔逆右爲頬熱目赤左下爲小便黃赤大便祕澀浮數表有熱沈數里有熱

虛不實也散大而軟舉按豁然不能自固气血俱虛之診也爲暑爲虛煩多汗爲恍惚多驚爲小兒驚風實不虛也按舉不絕逼逼而長動而有力不疾不遲爲三焦气滿之候爲嘔爲痛爲气塞爲食積爲气聚爲痢爲伏陽在內左寸實心中積熱口舌瘡咽痛實大頭靣熱風煩躁體疼面赤闗實腹脇痛滿實而浮大肝盛目暗赤痛尺實少腹痛小便實而滑淋瀝莖痛溺赤實大膀胱熱溺難實而緊腰痛右寸實胸中熱痰嗽煩滿實而浮肺熱咽燥痛喘咳气壅闗實伏陽蒸內脾虛食少胃气滯實而浮脾熱消中善饑口漧勞倦尺實臍下痛便難或時下痢

洪大而實也舉按有餘來至大而去且長騰上滿指爲榮絡大熱血气燔灼之候爲表裏皆熱爲煩爲咽漧爲大小便不通左寸洪心經積熱眼赤口瘡頭痛內煩闗洪肝熱及身痛四肢浮熱尺洪膀胱熱小便赤澁右寸洪肺熱毛焦唾粘咽漧洪而緊喘急闗洪胃熱反胃嘔吐口漧洪而緊爲脹尺洪腹滿大便難或下血

微不顯也依稀輕細若有若無爲血气俱虛之爲虛弱爲泄爲虛汗爲崩漏敗血不止爲少气浮而微者陽不足必身惡寒沈而微者陰不足主髒寒下利左寸微心虛憂惕榮血不足闗微四肢惡寒拘急尺微敗血不止男爲傷精尿血女爲崩帯右寸微上焦寒痞冷痰不化中寒少气闗微胃寒气脹食不化脾虛噫气心腹冷痛尺微髒寒泄瀉臍下冷痛

按之不移舉之應手端直如絲弦爲血气收斂爲陽中伏陰或經絡間爲寒所入爲痛爲瘧爲拘急爲寒熱爲血虛盜汗爲寒凝气結爲冷痺爲疝爲飲爲勞倦數爲勞瘧雙脇急痛長爲積左寸頭疼心惕勞傷盜汗乏力闗脇肋痛痃癖緊爲疝瘕爲瘀血小寒癖尺少腹痛滑腰腳痛右寸肺受寒咳胸中有寒痰闗脾胃傷冷宿食不化心腹冷痛又爲飲尺臍下急痛不安下焦停水

緩不逮也往來迂緩呼吸徐徐以气血向衰故脈體爲之徐緩爾爲風爲虛爲痺爲弱爲痛在上爲項彊在下爲腳弱浮緩爲風沈緩血气虛左寸緩心气不足怔忡多忘亦主項背急痛闗緩風虛暈腹脇气結尺緩腎虛冷小便數女人月事多右寸緩肺气浮言語气短闗緩胃弱气虛浮緩脾气虛弱不沈不浮從容和緩乃脾家本脈也尺緩下寒腳弱風气祕滯浮緩腸風泄瀉沈緩小腹感冷

滑不澁也往來流利如珠走盤不進不退爲血實气壅之蓋血不勝於气也爲嘔吐爲痰逆爲宿食爲經閉滑而不斷經不閉其斷者經閉上爲吐逆下爲气結滑數爲結熱左寸滑心熱滑而實人心驚舌彊闗滑汗熱頭目爲患尺滑小便淋瀝尿赤莖中痛右寸滑痰飲嘔逆滑而實肺熱毛髮焦膈壅咽漧痰嗽頭目昏涕唾粘闗滑脾熱口臭及宿食不化吐逆滑實胃熱尺滑因相火炎而引飲多臍冷腹鳴或時下利婦人主血實气壅月事不通若和滑爲孕

澁不滑也虛細而遲往來極難參伍不調如雨沾沙如輕刀刮竹然爲气多血少之爲少血爲亡汗爲血痺痛爲傷精女人有孕爲胎痛無孕爲敗血病左寸澁心神虛耗不安及冷气心痛闗澁肝虛血散肋脹脇滿身痛尺澁男子傷精及疝女人月事虛敗若有孕主胎漏右寸澁榮衞不和上焦冷痞气短臂痛闗澁脾弱不食胃冷而嘔尺澁大便濇津液不足小腹寒足脛逆冷【經云滑者傷熱澁者中霧露金革】

長不短也指下有餘而過於本位气血皆有餘也爲陽毒內蘊三焦煩鬰爲壯熱

短不長也兩頭無中間有不及本位气不足以前導其血也爲陰中伏陽爲三焦气壅爲宿食不消

大不小也浮取之若洪而浮沈取之大而無力爲血虛气不能相入也經曰大則病進

小不大也浮沈取之悉皆損小在陽爲陽不足在陰爲陰不足前大後小則頭疼目前小後大則胸滿短气緊有力而不緩也其來勁急按之長舉之若牽防轉索之狀爲邪風激搏伏於榮衞之間爲痛爲寒浮緊爲傷寒身疼沈緊爲腹中有寒爲風癇左寸緊頭熱目痛項彊緊而沈心中气逆冷痛闗緊心腹滿痛脇痛肋急緊而盛傷寒渾身痛緊而實痃癖尺緊腰腳臍下痛小便難右寸緊鼻塞膈壅緊而沈滑肺實咳嗽闗緊腹痛吐逆緊盛腹脹傷食尺緊下焦築痛

弱不盛也極沈細而軟怏怏不前按之欲絕未絕舉之卽無由精气不足故脈息痿弱而不振也爲元气虧耗爲痿弱不前爲痼冷爲閧熱爲泄精爲虛汗老得之順壯得之逆左寸弱陽虛心悸自汗闗弱筋痿無力婦人主產後客風面腫尺弱小便數腎虛耳聾骨肉酸痛右寸弱身冷多寒胸中短气闗弱脾胃虛食不化尺弱下焦冷痛大便滑

動其狀如大荳厥厥動揺尋之有舉之無不往不來不離其處多於闗部見之動爲痛爲驚爲虛勞體痛爲崩脫爲泄痢陽動則汗出陰動則發熱

伏不見也輕手取之絕不可見重取之附著於骨爲陰陽潛伏闗膈閉塞之候爲精聚爲瘕疝爲食不消爲霍亂爲水气爲榮衞气閉而厥逆闗前得之爲陽伏闗後得之爲陰伏左寸伏心气不足神不守常沈憂抑鬰闗伏血冷腰腳痛及脇下有寒气尺伏腎寒精虛疝瘕寒痛右寸伏胸中气滯寒痰冷積闗伏中脘積塊作痛及脾有停滯尺伏臍下冷痛下焦虛寒腹中痼冷促陽脈之極也脈來數時一止復來者曰促陽獨盛而陰不能相和也或怒逆上亦令脈促促爲气湧爲狂悶爲瘀血發狂又爲气爲血爲飲爲食爲痰蓋先以气熱脈數五者或一有畱滯乎其間則陰之而爲促非惡脈也𨿽然加卽死退卽生亦可畏哉

結陰脈之極也脈來緩時一止復來者曰結陰獨盛而陽不能相入也爲癥結爲積聚爲七情所鬰浮結爲寒邪滯經沈結爲積气在內又爲气爲血爲飲爲痰蓋先以气寒脈緩而五者或一有畱滯於其間則因而爲結故張長沙謂結促皆病脈

芤浮大而軟尋之中空傍實傍有中無診在浮舉重按之間爲失血之大抵气有餘血不足血不能統气故虛而大若芤之狀也左寸芤主心血妄行爲吐爲衂闗芤主脇間血气痛或腹中瘀血亦爲吐血目暗尺芤小便血女人月事爲病右寸芤胸中積血爲衂爲嘔關芤腸瘀血及嘔血不食尺芤大便血又云前大後細脫血也非芤而何

革沈伏實大如按鼔皮曰革气血虛寒革易常度也婦人則半產漏下男子則亡血失精又爲中風寒濕之診濡無力也虛軟無力應手散細如綿絮之浮水中輕手乍來重手卻去爲气血俱不足之候爲少气爲無血爲疲損爲自汗爲下冷爲痺左寸濡心虛易驚盜汗短气闗濡榮衞不和精神離散體虛少力尺濡男爲傷精女爲脫血小便數自汗多右寸濡闗熱增寒气乏體虛闗濡脾軟不化物胃虛不進食尺濡下元冷憊腸虛泄瀉牢堅牢也沈而有力動而不移爲裏實表虛闗中气促爲勞傷痿極大抵其脈近乎無胃气者故諸家皆爲危殆之脈云亦主骨間疼痛气居於表

疾盛也快於數爲疾呼吸之間脈七至熱極之脈也在陽猶可在陰爲逆

細微眇也指下尋之往來微細如綫蓋血冷气虛不足以充故也爲元气不足乏力無精內外俱冷痿弱洞泄爲憂勞過度爲傷濕爲積爲痛在內及在下

代更代也動而中止不能自還因而復動由是復止尋之良久乃復彊起爲代主形容羸痩口不能言若不因病而人羸痩其脈代止是一藏無气它藏代之眞危亡之兆也若因病而气血驟損以至人气不續或風家痛家脈見止代只爲病脈故傷寒家亦有心悸而脈代者腹心痛亦有結澁止代不勻者勿以爲凶蓋九痛之脈不可準也又姙娠或有脈代者此必三月餘之胎也亦無慮焉

散不聚也有陽無陰按之滿指散而不聚來去不明謾無根抵爲气血耗散府藏气絕在病脈主虛陽不斂又主心气不足大抵非佳脈也

薛氏醫案卷二十二﹤子部﹐醫家類﹐薛氏醫案﹥

欽定四庫全書

薛氏醫案卷二十三

明薛已訂

明醫雜著

風癥

問左手臂攣縮不能伸舉手指拳縮肩背重墜有似筋牽引作痛伸縮間骨節處筋作痛左足大指中指常欲反張難屈左手指掌時常作麻指縫近掌處但覺有物夾於其間左足底近前髙突處如腫硬急脹摸之無形步履時只多如一氊墊者語言短澁拜起頭暈口眼防斜舌根痰纒胸膈痰礙咽中有痰核左肋下有痰核不時打寒噤噴呵欠便牽動手足之病左耳左面左體使手或粗衣摸擦則皮膚痛左腮左項左脇肋皆時常木而急如有物粘貼其上左體或頭項或手足作癢左眼時常有淚流凝不幹左口角似寛縱左面上似虫蟻遊行被風吹襲左鼻孔淸涕出卽打嚏噴等癥答大經小絡貫串一身謂之脈脈者血之隧道也血隨气行周流無停筋者周布四肢百節絡聫而束縛之此屬肝木得血以養之則和柔緩而不急脈皆起於手足指端故十二經皆以手足名之而筋則無處無之皮毛者屬肺主外而易於感冒人身之血行於脈絡而外充於皮毛滲透肌肉滋養筋骨故百體和運動無礙若气滯則血滯气逆則血逆得熱則瘀濁得寒則凝泣衰耗則運行不周滲透不徧而外邪易侵矣津液者血之餘行乎脈外流通一身如天之淸露若血濁气滯則凝聚而爲痰痰乃津液之變如天之露也故云痰徧身上下無處不到蓋卽津液之在周身者津液生於脾胃水谷所乘濁則爲痰故痰生於脾土也所以古人論中風偏枯麻木酸痛不舉諸癥以血虛死血痰飲爲言是論其致病之根源至其得病則必有所感觸或因風或因寒或因濕或因酒或因七情或勞力勞心房勞汗出因感風寒濕气遂成此病此血病痰病爲本而外邪爲標其病中於皮毛血脈經絡肌肉筋骨之間而未入臟腑故邪在皮毛肌肉則不知痛癢麻木不仁如有物一重貼於其上或如虫遊行或灑灑寒栗或腫脹或自汗遇熱則或癢遇陰虛則沈重酸痛邪入血脈經絡則手足指掌肩背腰膝重硬不遂難於屈伸舉動或走注疼痛所陳諸癥皆外自皮毛以至筋骨之病凢脈所經所絡筋所防所結血气津液所行之處皆凝滯鬰遏不得流通而致然也亦何必一一彊度某病屬某經某病屬某髒而雜治之哉若邪入臟腑則爲危病而難於用藥東垣書論之明矣經云知其要者一言而終不知其要流散無窮此之謂也

愚按難經曰邪在气气爲是動邪在血血爲所生病經云陽之气以天地之疾風名之此風非外來風邪乃本气病也故諸方多言皆由气體虛弱榮衞失調或七情過度以致眞气耗散腠理不宻邪气乘虛而入及其中也然左半體者肝腎所居之地肝主筋腎主骨肝藏血腎藏精精血枯槁不能滋養故筋骨偏廢而不用也河間曰風病多因熱甚俗云風者言末而忘其本也經云汗出偏沮使人偏枯如樹木一枝津液不到則此枝枯槁被風所害由此觀之實因肝腎二經精血枯槁之所致也前癥云云亦當察其形癥審其兼變而治之尢不可泥執於風經曰三陰三陽發病爲偏枯痿易四肢不舉亦未嘗必指於風也其眞中者當辧其中藏中府而治之眼瞀者中於肝舌不能言者中於心唇緩便祕者中於脾鼻塞者中於肺耳聾者中於腎此五者病深多爲難治中血脈者外無六經之形癥內無便溺之阻隔肢不能舉口不能言用大秦芁湯主之中腑者多兼中髒如左闗脈浮面目靑左脇偏痛筋脈拘急目瞤頭目手足不收坐踞不得此中膽兼中肝也用犀角散之類如左寸脈浮洪面赤汗多惡風心神顚倒言語蹇舌彊口漧忪悸恍惚此中小腸兼中心也用麻黃散之類如右闗脈浮緩或浮大面唇黃汗多惡風口防語澁身重怠惰嗜臥肌膚不仁皮肉瞤動腹脹不食此中胃兼中脾也用防風散之類如右寸脈浮濇而短必鼻流淸涕多喘胸中冒悶短气自汗聲嘶四肢痿弱此中大腸兼中肺也用五味子湯之類如左尺脈浮滑面目黧黒腰脊痛引小腹不能俛仰兩耳虛鳴骨節疼痛足痿善恐此中膀胱兼中腎也用獨活散之類此皆言眞中風之癥治也其間亦有气血之分焉气虛而中者右手足不仁用六君子湯加鉤藤薑汁竹瀝血虛而中者左手足不仁用四物湯加鉤藤竹瀝薑汁气血俱虛而中者左右手足皆不仁用八珍湯加鉤藤薑汁竹瀝其與中風相類者不可不別如中於寒謂冬月卒中寒气昏冒口禁肢攣惡寒脈浮緊用麻黃桂枝理中湯之類中於暑謂夏月卒冒炎暑昏冒痿厥吐瀉喘滿用十味香薷飲之類中於濕丹溪所謂因濕土生痰痰生熱熱生風也用淸燥湯之類加竹瀝薑汁因於火者河間謂五志過極火盛水衰熱气怫鬰昏冒而卒僕也用六味丸四君子湯獨參湯之類內有恚怒傷肝陰火上炎者用小柴胡湯之類中於气者由七情過極气厥昏冒或牙闗緊急用蘇合丸之類食厥者過於飲食胃气不能運行故昏冒也用六君子加木香勞傷者過於勞役耗損元气脾胃虛衰不任風寒故昏冒也用補中益气湯房勞者因腎虛耗气不歸源故昏冒也用六味丸此皆類於中風者也夫中風者內經主於風此眞中風也若河間主於火東垣主於气丹溪主於濕皆是因火因气因濕而爲暴病暴死之癥類中風而非眞中風也治者審之卒中昏憒口眼防斜痰气上湧咽喉有聲六脈沈伏此眞气虛而風邪所乘以三生飲一兩加人參一兩煎服卽蘇若遺尿手撒口開鼾睡爲不治用前藥亦有得生者三生飲乃行經絡治寒痰之藥有斬闗奪旗之功每服必用人參兩許以袪其邪而補助眞气否則不惟無益適足以取敗矣觀先哲用茋附參附等湯其義可見○大尹劉孟春素有痰兩臂頑麻兩目流淚服袪風化痰藥痰愈甚臂反痛不能伸手指俱攣余曰麻屬气虛誤服前藥肝火熾盛肝血漧涸筋無所養虛而攣耳當補脾肺滋腎水則風自息熱自退痰自淸遂用六味地黃丸補中益气湯不三月而痊○一儒者素勤苦惡風寒鼻流淸涕寒噤噴屬脾肺气虛反服袪風之藥肢體麻倦痰涎自出殊類風癥余以爲風劑耗散元气陰火乘其土位以補中益气湯加麥門五味子治之而愈○舉人幹尙之素腎虛積勞足痿不能步履後舌瘖不能言面色黧黑余謂腎气虛寒不能運及所發用地黃飲子治之而愈後不愼調攝而復作或用牛黃淸心丸之類發熱痰甚誠似中風用袪風化痰之類小便祕澁口舌漧燥仍用前飲及加減八味丸漸愈又用補中益气湯而痊○一膏粱之人素不愼起居忽失音不能語神思昏憒痰涎上壅余謂河間云夫瘖屬腎經虛寒其气厥不至醫學綱目云少陰气至則囓舌少陽气至則囓頬今失音腎气不能上接淸陽之气也不信仍用風藥後囓舌始信餘言先用地黃飲子及六味地黃丸而愈○儀部袁補之患前癥不信餘言數服袪痰之劑後囓舌而歿○一男子體肥善飲舌本彊語澁痰壅口眼防斜肢體不遂余謂脾虛濕熱痰涎所致用六君子煨漧葛山梔神麯而愈○外舅年六十餘素善飲兩臂作痛余曰此脾虛有濕也不信恪服袪風治痰之藥更加麻木發熱體軟痰壅腿膝拘痛口禁語澁頭目暈重口角寛縱痰涎流出兩月後徧身如虫行搔起白屑始信余曰臂麻體軟脾無用也痰涎湧出脾不能攝也口斜語澁脾气傷也頭目暈重脾气不升也癢起白屑脾气不能營也遂用補中益气湯加神麯半夏茯苓三十餘劑諸癥悉愈又用參術膏而痊○一男子元气素弱或頭目暈或肢體倦熱仲夏因勞役飲食不時兩手麻木肢體倦怠余以爲暑熱傷元气用人參益气湯而愈○一男子卒中口眼防斜言語不出惡見風寒四肢拘急脈浮而此屬脾胃受癥故舌本彊而不能言用秦芁升麻湯治之稍愈乃以補中益气湯加山梔治之而痊○一婦人懷抱鬰結筋攣骨痛喉間似有一核服烏藥順气等藥口眼歪斜臂難伸舉痰涎愈多內熱晡熱食少體倦余以鬰火傷脾血燥生風用加味歸脾湯加丹皮山梔二十餘劑形气漸健飲食漸加又用加味逍遙散十餘劑痰熱少退喉核少消更用升陽益胃湯數劑諸癥漸愈但臂不能伸此肝經血少而筋攣耳用地黃丸而愈○一產婦兩手麻木服愈風丹天麻丸徧身皆麻神思倦怠晡熱作渴自汗盜汗余謂气血俱虛用十全大補湯數劑諸癥悉退又數劑而全愈但內熱用加味逍遙散而痊○一產婦筋攣臂軟肌肉抽掣皆屬气血虛用十全大補湯而痊

問兩腿自膝以下或時內熱或骨中覺熱或有一防酸痛熱者何

答此血熱也但是風病其血必熱惟其血熱故風寒之气一襲之則外寒束內熱而爲痛丹溪論痛風謂血熱得寒污濁凝滯所以作痛遇夜痛甚行於陰也遇風雨陰寒痛甚寒濕勝也又風病必血燥風木生火故血熱生燥

愚按前論最爲切當臨川陳先生云醫風先醫血血行風自減蓋肝藏血而至風又肝气爲陽爲火肝血爲陰爲水若肝火旺則肝血必虛故凢風病多因肝經風火爲患當推五臟相勝相生以益其血經云腎藏精而主骨故腎虛者則骨中熱或湧泉穴或兩脛兩足內熱多患骨痿以致不起屬足三陰虧損之虛熱耳滋其化源庶可保其生也○僉憲髙如齋兩腿逸則筋緩痿軟而無力勞則作痛如鍼刺脈洪數而有力余曰此腎肝陰虛火之象也用六味地黃丸而愈○知州韓廷儀先患風癥用疏風化痰養血之藥而痊其腿膝骨肉發熱作痛服十味固本丸天麻丸益甚兩尺脈數而無力余以爲腎水虛不能生肝木虛火內動而作非風邪所致也不信又服羌活愈風丹之類四肢痿軟徧身麻木痰涎上湧神思不淸余曰皆脾气虧損不能營養周身又不能攝涎歸源先用六君子加芎歸木香數劑壯其脾气以攝涎歸源又以八珍湯數劑以助五藏生化之气以榮養周身而諸癥漸愈乃朝以補中益气湯培養脾肺夕以六味地黃丸滋補肝腎如此三月餘而安○一婦人因怒患痰厥而蘇左手臂不能伸手指麻木口防眼斜痰气上攻兩腿骨熱或骨中酸痛服烏藥順气散之類諸癥益甚不時昏憒更加內熱晡熱余以爲肝經血虛內熱生風前藥復耗肝血虛火熾盛而益甚也先以柴胡梔子散調養肝經气血數日後用八珍湯加釣藤鉤散諸癥稍愈又用加減八味丸料少加酒炒黃柏知母黑色者數劑諸癥頓退乃服八珍湯柴胡梔子散半載而痊後勞役卽有復作之意柴胡梔子散隨安

問有醫教以四物湯二陳湯間服後惑於南星半夏不可輕服之言二陳通不入口専用四物而痰藥亦少用枳術丸可専服否

答此少差耳用血藥而無行痰開經絡達肌表之藥以佐之血藥屬陰性頗凝滯焉能流通經絡驅逐病邪以成功也故古人以烏頭爲半身不遂行經絡者此也蓋風疾原於血虛血熱挾火與痰經絡肌表之間病根在矣後因感冒涼風寒气或因過飲助痰火或因惱怒逆肝气遂成半身不遂之癥世謂之風病其病成於肌表皮毛筋骨經絡之間末入五臟六腑故治之亦兼在外而不専於內若只用四物湯是専補內也此病之痰亦在經絡若只用枳術丸是亦専治內也須補養其內以固其本治其外以去邪斯爲可耳

愚按前癥若因腎虛陰火而肝燥者宜用六味地黃丸生腎水滋肝血若因怒動肝火而血耗者用四物加柴梔丹皮茯苓以淸肝火生肝血若因脾經鬰結而血耗者用歸脾四物二湯以補脾气生肝血若脾气虛而痰滯者用二陳加白術柴胡健脾气以化痰若因脾虛濕而風痰不利者用二陳加南星蒼術防風脾气鬰而滯者用歸脾湯加柴胡半夏腎經敗液而爲痰者用六味丸○顧憲幕年六十不愼飲食起居左半身手足不遂汗出痰壅或用參茋之類汗止神淸左腿自膝至足指仍舊腫墜痰多作痛肝腎脾脈洪大而數重按則軟濇余以爲足三陰虛朝用補中益气湯加黃柏知母數劑諸癥悉退但自弛守禁不能全愈○靳閣老夫人先胸脇脹痛後四肢不收自汗如水小便自遺大便不實口緊目瞤飲食難進十餘日或以爲中髒公甚憂余曰非也若風旣中髒眞气旣脫惡癥旣見禍在反掌焉能延之乃候其色面目俱赤而或靑診其脈左三部洪數惟肝尢甚余曰胸乳脹痛肝經血虛肝气否塞也四肢不收肝經血虛不能養筋也自汗不止肝經風熱津液妄泄也小便自遺肝經熱甚陰挺失職也大便不實肝木熾盛尅脾土也遂用犀角散四劑諸癥頓愈又用加味逍遙散調理而安後因鬰怒前癥復作兼發熱嘔吐飲食少思月經不止此木盛尅土而脾不能攝血也用加味歸脾湯爲主佐以逍遙散調補肝脾之血而愈後每遇怒或睡中手足搐搦復用前藥卽愈○大參朱雲溪母於九月內忽僕地痰昧不省唇口防斜左目小或用治痰調血之劑其勢稍緩至次年四月初其病復作仍進前藥勢亦漸緩至六月終病乃大作小便自遺或謂風中於髒以爲不治余診之左闗洪而數此屬肝火血燥也遂用六味丸加五味麥門芎歸一劑而飲食頓進小便自調隨用補中益气加茯苓山梔釣藤丹皮而安至十月復以傷食腹痛作防左目仍小兩闗尺脈洪鼓指余以六君加木香吳茱升麻柴胡一劑而痛泄俱緩復以六君加肉果補脂一劑諸脈頓平痛泄俱止余謂左闗洪由肝火血燥故左目緊小右闗洪由肝邪乘脾故唇口歪斜腹痛作瀉二尺鼓指由元气下陷設以目緊口防誤作中風投以風藥以腹痛泄瀉誤作積滯投以峻劑復耗元气爲害甚矣後臥火箱熱蒸太過致痰喘誤服寒涼之劑益甚後請診辭不治果歿○一婦人因怒僕地語言蹇澁口眼防斜四肢拘急汗出遺尿六脈洪大肝脈尢甚皆由肝火熾盛肝主小便因熱甚而自遺也用加味逍遙散加鉤藤及六味丸尋愈○一老婦兩臂不遂語言蹇澁服袪風之藥反致筋攣骨痛余謂此肝火血虛所致用八珍湯補气血用地黃丸補腎水佐以排風湯年餘而愈○一婦人經行口眼歪斜痰涎上湧此血虛而肝火動用加味逍遙散加牡丹皮治之尋愈後因飲食停滯日吐痰涎此脾气虛而不歸經也用六君子二十餘劑而安○一婦人因怒口眼歪斜痰涎上湧口禁發搐此脾肺气虛而肝木旺用六君子加木香鉤藤鉤柴胡治之漸愈又用加味歸脾湯調理而安○一產婦勤於女工忽僕地牙闗緊急痰喘气粗四肢不遂此气血虛而發痙朝用補中益气湯加茯苓半夏夕用八珍湯加半夏各三十餘劑不應此虛之未復藥力之未及也仍用前二湯各五十餘劑尋愈○一婦人素有內熱月經不調經行後四肢不能伸舒臥牀半載或用風濕痰火之劑不效其脈浮緩按之則濇名曰瘈癥屬風寒所乘用加味逍遙散加肉桂防風四劑頓愈更以八珍湯調理兩月餘而瘥○一婦人素經水過期因勞怒四肢不能屈曲名曰瘲癥此血虛而風熱所乘先用八珍湯加釣藤柴胡漸愈更佐以加味逍遙散調理而痊○一婦人四肢攣屈煩痛自汗小便短少畏見風寒脈浮緩此气血虛而風寒濕熱相摶先用東垣淸燥湯漸愈再用加味逍遙散及八珍湯加牡丹皮而痊○一婦人素有痰火忽然昏憒瘈瘲抽搐善伸數欠四肢筋攣痰涎上升此肺金燥甚血液衰少而然也用淸燥湯六味丸兼服尋愈○一婦人肢節作痛不能轉側惡見風寒自汗盜汗小便短少𨿽夏亦不去衣其脈浮緊此風寒客於太陽經用甘艸附子湯一劑而痊○一婦人因怒發搐嘔吐痰涎口禁昏憒气口脈大於人迎此气滯而食厥用平胃散加茯苓半夏木香治之而蘇更以六君子加木香漸愈乃去木香又二十餘劑而痊

問或謂二陳湯南星半夏一切燥藥止能治痰飲濕痰其於陰虛火動之痰殊無相干且與補陰藥相反答陰虛火動之痰不宜用南星半夏若中風偏枯麻木癥之痰當用南星半夏也蓋其感病在肌表經絡筋骨之間耳

愚按丹溪先生云痰病之原有因熱而生痰者亦有因痰而生熱者有因風寒暑濕而得者有因驚而得者有因气而得者有因食積而得者有脾虛不能運化而生者若熱病則多煩熱風痰多成癱瘓奇癥冷痰多成骨痺濕痰多怠惰軟弱驚痰多成心痛癲疾飲痰多脇痛臂痛食積痰多成癖塊痞滿其爲病種種難名竊謂前癥若因腎水虛弱陰虧難降使邪水上溢故多痰唾宜滋其化源其痰自消若因肝木侮脾土而風痰壅滯者先用南星半夏淸其痰後用六君子之類調胃气痰自不生若槪用風藥耗其陽气而絕陰血之源適足以成其風益其病也○冡宰劉紫巖因勞下體軟痛發熱痰盛用淸燥湯入竹瀝薑汁服之熱痛減半再劑而全愈○庠生陳時用素勤苦復因勞怒口斜痰甚脈滑數而軟余謂勞傷中气怒傷肝火用補中益气湯加山梔茯苓半夏神麯桔梗數劑而愈○錦衣楊永興筋骨軟痛气粗痰盛作渇喜水或用愈風湯天麻丸更加痰甚體麻余以爲脾腎俱虛用補中益气湯加減八味丸三月餘而痊陶天爵妾媵素多時患頭暈痰甚勞則肢體痿軟筋骨作痛殊類風癥余以爲腎虛不能納气歸源用加減八味丸而痊後因房勞气惱頭暈項彊耳下作痛此肝火之癥仍用前藥滋腎水生肝血制風火而愈

問倒倉吐痰不盡病根痰又甚作胸膈之上咽喉之下居多夜間更爲所苦吐甚難出後服蘿菔子欲吐之因空腹遂入大腸作痢

答病在腸胃者宜用之腸胃如倉格致餘論說明倒倉二字宜玩倉中有陳腐敗谷須倒之腸胃中有痰血積滯須滌蕩之牛肉屬坤土本補脾胃之物非吐下藥也特飲之過多滿而致吐下耳此借補以爲瀉故病去之後胃得補而气發生乃巧法也若病不屬腸胃者豈可輕用古人治風初病時痰涎壅塞胸膈阻礙經絡藥無所施故先吐去其痰方可施法今旣倒倉之後豈可復行吐下哉吐下之後再行吐而行下是虛虛也痰久積在胸膈腸胃者固宜吐下之但痰日逐生豈倒倉可盡其根但恐倒倉之後胃虛而痰易生故丹溪先生云宜補中气以運痰也又皮膚經絡隧道之間俱爲邪所客而阻滯少通則津液行於其間者亦聚而爲痰於是日逐飲食入胃所生之津液不得流散而化爲痰飲聚於胸膈上升於咽喉宜其多也此亦因外而傷內

愚按前癥若因脾气虧損痰客中焦閉塞淸道以致四肢百骸發爲諸病者理宜壯脾气爲主兼佐以治痰則中气健而痰涎自化若倒倉之後而痰反甚此脾气愈虛則津液反爲痰者理宜補中益气非參術二陳之類不能治最忌行气化痰及倒倉之法○州判蔣大用年五十形體魁梧中滿吐痰勞則頭暈所服皆淸痰理气余曰中滿者脾气虧損也痰盛者脾气不能運也頭暈者脾气不能升也指麻者脾气虛而不能周也遂以補中益气加茯苓半夏以補脾土八味丸以補脾母而愈乾坤生意方云凢人手指麻軟三年後有中風之疾可服搜風順气丸天麻丸秦芁湯之類以預防之彼惑此而恪服之以致大便不禁飲食不進而歿竊謂預防之理當養气血節飲食戒七情逺幃幙若服前藥以爲預防適所以反招風而取中也○秀才劉允功形體魁梧素不愼酒色因勞怒气頭暈僕地痰涎上湧手足麻痺時或面赤口漧引飲六脈洪而無力甚數余曰肺主气腎藏气今腎虛不能納气歸源陽獨居上故作頭暈又不能攝水歸源飲停於中故化而爲痰陽气虛熱而麻痺虛火上炎而作渇當滋化源用補中益气合六味地黃丸料一服而愈後勞役或入房卽作用前藥隨愈

問自倒倉後常覺口中痰甚而有熱頗易饑有痰常少用石膏瀉之稍可

答倒倉後胃虛不可用石膏脾胃陰血虛則陽火旺火能消食故易饑暫用石膏瀉胃火故覺效然非正法只以白術補脾而用白芍藥生血甘艸緩中瀉火陳皮茯苓行痰則王道之治也

愚按倒倉之後而火反旺者乃脾胃虛寒之假象也設認爲實熱則誤矣東垣先生脾胃論言之最詳若人气髙而喘身熱而煩或揚手擲足口中痰甚者屬中气虛弱而變癥也宜用補中益气湯若人形怯气弱畏惡風寒或肢體踡攣而痰上湧者屬脾气虛弱而不能攝涎也宜用六君子湯若兼口角涎流者屬脾气虛寒而不能主涎也用張氏溫脾散如不應急用六君子加附子若因命門火衰不能生脾土者急用八味丸若人素腎虛發熱或腎虛有痰者兼以六味丸料若人素陽虛惡寒或腎虛有痰者兼以八味丸料○一儒者脾腎素虛而有痰或用導痰之法痰甚作渇頭暈煩熱余謂中气虛弱而變癥用補中益气湯而愈後勞役發熱頭暈此气虛不能上升也用前湯加蔓荊子而愈後又勞神畏見風寒四肢逆冷口沃痰涎余以爲脾气虛寒之眞病以六君子加炮姜肉桂而愈○一男子素腎虛而咳痰亦用導痰之法虛癥悉具痰涎上湧小便頻數余謂足三陰虛而復損也朝用補養脾气湯培養脾肺之气夕用六味丸加五味子収斂耗散之精而愈

問自倒倉後行動頗覺暈作痰每暈必於勞役後方作又平日大便常不結實近亦結燥

答倒倉非正對病癥故諸風病未見退而痰多便結頭眼花皆吐下後元气虛故也倒倉大腸亾陽故結燥黃連苦寒性燥苦能燥濕寒能去熱黃連能實大腸平日大便常不實者乃腸胃中有濕熱因服黃連亦見結實

愚按倒倉之後胃气受傷元气損不能化生陰精而虛火內作以致前癥也當甘補之經曰土位之主其瀉以苦其補以甘是也蓋頭暈眼花胃气不能上升也大便不實脾虛不能約制也大便結燥者血虛不能濡潤也經云腎主大便又云腎主五液若腎气調和津液滋潤則大便自然通調矣凢此皆宜實脾土補肺金諸病自愈若因大腸火燥而大便祕結者宜用六味地黃丸若因脾胃虛弱而大便不實用六君炮姜若因脾腎虛弱而大便不實者須用四神丸補中益气湯○大尹陳克明導痰後痰益多大便不實喜極熱飲食手足逆冷余謂命門火衰而脾肺虛寒不能攝涎歸源用八味丸而尋愈○進士張禹功飲食停滯胸滿唾痰或用藥導之痰涎上湧暈熱渴大便祕結喜冷飲食手足發熱余謂腎水虛弱津液難降敗液爲痰用六味丸而愈

問近有欲爲溫鍼者乃楚人法其法鍼於穴以香白芷作圓餅套鍼上以艾鍼溫之多取效

答古者鍼則不灸灸則不鍼未有鍼而加灸者此後人俗法也此法行於山野貧賤之人經絡受風寒致病者或有效只是溫經通气而已於血於痰無預也古鍼法妙甚但今無傳恐不得精髙之人誤用之則危拙出頃刻惟灸得穴有益無害日後宜行之

愚按鍼灸之法各有所宜亦各有所禁經曰形气不足病气不足此陰陽俱不足也不可刺之刺之則重不足重不足則陰陽俱竭血气皆盡五臟空虛筋骨髓枯老者絕滅壯者不復矣東垣曰脈浮數而發熱咽漧面赤時渇者皆熱在外也不可灸灸之災害立生由此觀之所禁所宜不可不愼溫鍼之法尢爲乖謬若用之於寒气之腫八風之邪其庶幾乎

問酒飲數杯則手足和軟如無病者醫勸煮酒藥服之何如

答酒溫行气活血故飲少覺好但濕熱之味生痰助火實能增病又此等病多有因酒後毛竅開气血熱因爲寒風涼气所襲而成惟五加皮一味浸酒日逐服數杯於此病有益諸藥浸酒惟五加皮與酒相合且味美煮酒時入五加皮於內泥之滿月後可服

愚按前方袪風活血之藥如不應當求其本而治之

此病治法活血行痰開經絡通腠理內固根本外散病邪但今倒倉之後中气未復宜補中气理痰爲重爲先人參亦可用也近日之藥重在理脾理痰故今服四物湯𨿽多而不應蓋血藥陰寒凝滯且下行故損胃气胃气者上升之淸气也又春宜升而久服降藥逆天時矣故雲中气虛而痰易生也

愚按經云邪之所湊其气必虛畱而不去其病爲實若人脾胃充實營气健旺經隧流行而邪自無所容今倒倉之後脾气愈虛法當補中益气則中气淸和而痰自化若因脾土虛寒或命門火衰者須用八味丸若因腎气損水泛爲痰或頭暈口漧者用六味丸○一婦人元气素虛勞則體麻發熱痰气上攻或用烏藥順風散袪風化痰丸之類肢體痿軟痰涎自出面色痿黃形體倦怠而脾肺二脈虛甚此虛而類風也朝用補中益气湯夕用十全大補湯漸愈又用加味歸脾湯調理尋愈○一婦人素性急患肝風之癥常服搜風順气丸秦芁湯之類後大怒吐血唇口牽緊小便頻數或時自乏余以爲肝火旺而血妄行遂用小柴胡湯加山梔牡丹皮漸愈後大怒吐血誤服降火袪風化痰之劑大便頻數胸滿少食用淸气化痰之劑嘔而不食頭暈口漧不時吐痰用導痰降火之類痰出如湧四肢常冷余曰嘔而不食頭暈口漧胃气不能升也痰出如湧脾气不能攝涎也四肢逆冷脾气不能運行也用補中益气湯加茯苓半夏治之諸癥漸愈又用加味歸脾湯兼服而安○鴻臚王繼之室素有癇癥遇勞役及怒气則發良久自省一日因飲食後勞役失宜發而半日方省不能言語或以爲風中於髒用袪風化痰順气之劑及牛黃淸心丸病益甚六脈浮大兩寸虛而不及本部且進飲食餘曰此脾胃之气傷也若風中於髒禍在反掌彼不信仍用風藥後果卒

常避涼風寒露霧濕气身熱四肢汗出或脫衣去靴襪之時莫當風取涼最易感也惱怒尢忌之酒後忌當風見涼脫巾襪後便用手多磨擦令毛竅閉此等病寒月固怕寒風暑月外熱毛竅開尢易感也

日後若灸火只灸手足上穴治風癥者手上如肩窩曲池合谷等是也口歪斜可灸夾車承漿口面上艾炷須小手足上則可粗也灸火須自上灸下不可先灸下後灸上

愚治一婦人口眼歪斜四肢拘急痰涎不利而惡風寒其脈浮緊此風寒客於手足陽明二經先用省風湯二劑後用秦芁升麻湯而愈○一婦人體肥胖頭目暈肢體麻木腿足痿軟自汗聲重其脈滑數按之沈緩此濕熱乘虛脾气下流於腎肝之部也用淸燥湯羌活湯漸愈更佐以加味逍遙散全愈

面上木處可將桂枝爲末用牛皮膠和少水化開調敷之厚一二分

愚按前癥若屬肺气虛弱者補脾土如不應則補其土母

腳防硬木處可將牛皮膠熔化入生薑眞汁調和仍入南星末五錢和勻用厚紙攤貼二三分乘半熱裹貼腳防上用溫火烘之此外治法也膠和薑汁方出內經用治脾病謂風寒濕三气合而成病客於皮膚肌肉之間不知痛癢但不仁如木耳後人治腰硬作痛及手足痺木而兼痛者加入乳香沒藥或加羌活南星末用之多效煎調要得法則如膏藥在手足腰者用熱鞋底熨之愚按經云風寒濕三气雜至合而爲痺風气勝者爲行痺寒气勝者爲痛痺濕气勝者爲著痺丹溪先生云大率因血虛受熱其血已自沸騰或加之以渉水寒濕熱血得寒污濁凝滯不得運行所以作痛治以辛溫佐以辛涼流散寒濕開通鬰結血行气順無有不安若因足三陰虧損當補元气爲主

敷貼是治皮膚肌肉鍼灸是治血脈經絡滋血是兼治筋骨筋骨無血則不任矣

癱瘓痿軟之病此是無血及兼痰火濕熱耳古人云不可作風治而用風藥謂小續命湯西州續命湯排風湯等藥如羌活防風麻黃桂枝烏頭細辛等劑皆發散風邪開通腠理之藥若誤用之陰血愈燥也

愚按前癥江南之人所致者多屬陰虛气虛濕熱相火其癱瘓痿軟多屬手足陽明等經陰虛濕熱治者審之

擬治諸方

治半身不遂手足欠利語言費力呵欠噴面木口眼歪斜寛弛頭目暈痰火熾盛筋骨時痛或頭痛心悸川芎【一錢二分】當歸熟地黃生地黃【薑汁水炒】牛膝【酒洗】橘紅【鹽水洗】黃芩【酒炒】酸仁【炒各八分】紅花【酒洗】甘艸【炙各四分】羌活防風桞桂【各六分】南星【制】半夏【制】白芍藥【酒炒】白茯苓天麻【各一錢】白術【一錢五分】黃柏【酒炒三分】

右水煎入淡竹瀝薑汁二三茶匙侵晨服

四物湯加紅花牛膝共六錢二分補血涼血活血二陳湯加南星白術黃芩治濕痰風痰火痰再加竹瀝薑汁以行肌表經絡之痰共五錢九分羌活防風天麻栁桂皆行經絡肌表辛溫開發之劑引送血藥流散邪滯栁桂橫行手臂牛膝黃柏行腰腿

白術爲君佐以茯苓甘艸白芍藥橘紅半夏又以固脾胃之气血以運行諸藥輸送各經

酸仁佐川芎當歸羌活入肝治筋骨酸疼濕痺又佐地黃當歸入心治心虛振悸

四物湯得羌活防風栁桂南星半夏爲佐使則經絡肌表筋骨之血皆補其虛而活其滯矣

南星半夏二味𨿽燥共止二錢羌活防風栁桂𨿽辛溫三味止一錢四分通共三錢四分溫燥之藥加於血藥六錢二分之內況又有黃芩黃柏甘艸苦寒甘寒藥共一錢五分多寡懸絕焉得燥吾之血耶此正君臣佐使分兩多少之法痰之爲物徧身上下無處不到故古人用二陳湯通治之隨其所在而用藥引導之今用天麻南星竹瀝薑汁導之入手足經加以白術黃芩降其膈上之火痰

冬寒月減黃芩二三分或加炮川烏二分若用川烏減桂只用一二分風病減去可去川烏桂減南星羌活若素有火黃芩不必減

羌活風家要藥若寒涼月重有感冒可加至一錢有汗而惡風此眞感風癥也可加桂枝六七分病減則減去之川烏桂枝羌活防風南星等藥皆行經絡開發腠理之劑故治風家必用之風能燥故必用滋血潤燥藥邪旣客於經絡肌表之中則津液不得流通凝滯而爲痰飲故必用治痰風也血也痰也三者相因但各有輕重先後之不同或先因中風則治風爲重或先因血虛血熱則治血爲重或先因痰則治痰爲重

愚按五臟之病相乘伏匿隱顯莫測參以徐用誠先生五臟治要尢善詳見一卷或問仲景處方藥品條內

張仲景小續命湯是論風也劉張丹溪諸說是論血與痰火也要在隨癥推移消息之耳

愚按前癥多因飲食失節起居失宜虧損元气腠理不致外邪所侵或勞傷元气怒動肝火皆屬內因所致也前藥亦當審而用之○太宜人年七十五徧身作痛筋骨尢甚不能伸屈口漧目赤頭痰湧胸膈不利小便赤濇而短少夜間痰熱殊甚徧身作癢如虫行此肝經气燥而風動也用六味地黃丸料加山梔柴胡治之而愈○一男子時瘡愈後徧身作痛服愈風丹半身不遂痰涎上湧夜間痛甚余作風客淫气治以地黃丸而愈○一老婦兩臂不遂語言蹇澁服袪風之藥筋攣骨痛此因風藥虧損肝血用八珍湯補气血用地黃丸補腎水乃佐以愈風丹而愈○一婦人因怒吐痰胸滿作痛服二陳四物芩連枳殻之類不應更加袪風之劑半身不遂筋攣痿軟日晡益甚內熱口漧形气殊倦此足三陰虧損之癥也余用逍遙散補中益气六味地黃調治喜其謹疾年餘諸癥悉愈形體康健

倒倉後脾虛痰盛宜先理中治痰且將風藥血藥減去俟中气復然後通用

白芍藥白術【各一錢半】陳皮【八分】白茯苓半夏【姜制】蔞仁人參【各一錢】黃芩【酒炒】枳實【麩炒】甘艸【炙各五分】桔梗香附米【鹽水炒】麥門冬麥芽【炒各七分】黃連【姜炒四分】

右水煎入竹瀝三匙薑汁三匙服

若寒月覺胃中冷易泄加炒漧薑一二分

愚按前云倒倉後脾虛痰盛矣然而方內芩連蔞枳實之類苦寒泄气尅滯之劑𨿽兼六君子之調補恐所益不償所損𨿽加漧薑一二分亦恐未能濟其寒也蓋痰之爲病有因熱而生痰者亦有因痰而生熱者有因飲食積滯而得者有因腎水虧損津液敗濁而似痰者有因腎水不足陰火上炎而生痰者有因脾肺气虛不能攝涎而似痰者不能枚舉當各推所因而治之然倒倉之後而痰反盛必因中气復傷所致故治痰用峻厲之劑而痰愈甚者乃脾气愈傷津液不能運化而然耳前癥當補脾胃調中气則津液各歸其所而爲元气矣

倒倉後大便燥結頭暈眼花未除加當歸身尾桃仁去皮尖各一錢川芎五分山藥一錢

愚按前方若因酒麫炙煿致痰膠固脾气無虧者宜用之若因腎气虧損津液不足者宜用六味丸因脾气虛弱者宜用六君子湯因中气虛者宜用補中益气湯因腎气虧損水泛上而爲痰者宜用六味丸因脾腎虛寒小水不調肚腹膨脹者宜用金匱腎气丸○儒者王錄之素痰甚導吐之後大便燥結頭暈眼花等癥尺脈浮大按之則濇此腎气虛而兼血虛也四物送六味丸四劑諸癥悉退仍用前丸月餘而康○僉憲髙如齋素唾痰服下痰藥痰去甚多大便祕結小便頻數頭暈眼花尺脈浮大按之如無餘謂腎家不能納气歸源前藥復耗金水而甚用加減八味丸料煎服而愈○儒者楊文魁素唾痰諸藥不應服牛黃淸心丸吐痰甚多或頭暈或熱從脇起左脈洪大有力右脈浮大而無力余曰此足三陰虧損虛火不能歸源用補中益气加麥門五味及加減八味丸補其化源而愈○秋官張碧崖面赤作渴痰盛頭暈此腎虛水泛爲痰用地黃丸而愈○儀制賀朝卿吞酸胸滿痰盛作瀉飲食少思用淸气化痰等藥前癥益甚兩膝漸腫寒熱往來余謂脾胃虛濕熱下注用補中益气倍參術加茯苓半夏炮姜而愈○余甥範允廸咳嗽痰盛胸腹不利飲食少思肢體倦怠脈浮大按之微弱服二陳枳殻等藥愈盛余曰脾肺腎虛也用補中益气六味丸而愈○一婦人吐痰發熱徧身作痛小便頻數陰中作癢日晡熱甚余曰此肝脾血虛气滯而兼濕熱也用加味逍遙散加車前子而愈○一婦人懷抱不舒腹脹少寐飲食素少痰涎上湧月經頻來余曰脾統血而主涎此鬰悶傷脾不能攝血制涎歸源用補中益气濟生歸脾二湯而愈

専治痰加味二陳湯胃气復後間服理痰

橘紅【八分】半夏【薑汁炒】白茯苓白術【各一錢二分】甘艸【炙】連翹黃芩【炒】前胡【各五分】香附米【鹽水炒七分】蔞仁【杵】桔梗【各一錢】大麥芽【炒一錢】

右水煎入生薑汁三匙竹瀝兩蜆殻半饑溫服蓋治痰藥亦以脾胃爲主

愚按前方若因脾土太過營气壅滯宜用之若因脾土不足營气虛痞者宜補中气爲主若因肝木乘脾土者宜補脾土爲主若脾土虛寒者宜補命門火爲主○侍禦譚希曾喘咳吐痰或手足時冷此中气虛寒用補中益气炮姜而愈○職坊盧抑齊飲食素少忽痰壅气喘頭揺目札揚手擲足難以脈視其面色黃中見靑此肝木乘脾土如小兒慢驚之癥先用六君柴胡升麻而安更以補中益气加半夏而痊○考功楊朴庵嘔吐痰涎胸腹膨脹飲食少思左闗脈長按之無力右闗脈長按之微弱此木尅土用六君子加柴胡山梔木香而愈○一儒者體肥仲夏患痰喘用二陳芩連桔梗痰喘益甚加桑皮杏仁蔞盜汗气促加貝母枳殻不時發熱飲食漸減脈大而無力余以爲脾肺虛寒用八味地黃丸以補土母用補中益气湯以接中气而愈○一婦人早間吐痰甚多夜間喘急不寐夫早間多痰乃脾虛飲食所化夜間喘急乃肺虛陰火上衝用補中益气加麥門五味而愈

加味化痰丸治痰滿胸膈咽喉不利

半夏【湯炮七次薑汁水拌滲透】橘紅【鹽水洗各三兩】桔梗海蛤粉【另研】蔞仁【另研各一兩】枳殻【麩炒】連翹香附米【淡鹽水炒】枯黃芩【炒各五錢】貝母【去心炒一兩】訶子皮枯礬【各二錢五分】

右爲末煉蜜薑汁爲丸如黍米大淡姜湯下四五十丸不可過服恐傷上焦元气

愚按前癥若因鬰傷脾气脾血虛損用歸脾湯加炒梔柴胡治之若因怒動肝火脾土受尅用六君子加炒梔柴胡平之若因飲食傷脾營气虛弱用六君子湯調之若因勞傷元气用補中益气湯主之東垣先生云胃爲五臟之根本胃气益虛脾無所稟五臟皆虛諸癥蜂起矣○二守陳子忠飲食少思吐痰口漧常服二陳枳實黃連之類脾胃受傷乃問於余余述東垣先生曰脾胃之癥實則枳實黃連瀉之虛則白術陳皮補之彼遂以二味等分爲丸常服由是多食而不傷過時而不饑○徽州汪商常服二陳枳實黃連靑皮厚朴胸腹快利後患腹脹請治脈已脫余曰至暮必歿已而果然故內經千言萬語只在人有胃气則生又曰四時皆以胃气爲本凡脈促代屋漏之類或暴脫余急用參附等藥多有復生者

薛氏醫案卷二十三﹤子部﹐醫家類﹐薛氏醫案﹥

欽定四庫全書

薛氏醫案卷二十四

明薛已訂

明醫雜著

臍風

小兒初生百日內臍風方書率用南星僵蠶等風藥多不效當作胎毒防陽明火邪馬牙亦是胎毒用鍼挑破桑樹白汁塗之桑汁主小兒鵞口及口瘡舌上瘡神效初生小兒時時與看頻傅桑汁不然舌硬漸至撮口難治

愚按曽世顯云嬰兒一七之內腹肚脹硬臍畔浮腫口撮不開攢眉而叫名臍風或因剪臍帶少短或因束防不牽動風入臍中或因鐵器斷臍冷气入內傳於脾絡致舌彊唇靑手足微搐不能吮乳啼聲似鴉防痰潮響急搯破口泡去其毒水以艾灸臍中亦有復生者治法多端無如灸法或以天南星一錢生薑自然汁調灌爲妙

變蒸

小兒不時變蒸變者異常也蒸者發熱也所以變換五臟蒸養六腑須待變蒸多徧气血方榮骨脈始長愚按錢仲陽先生云小兒在母腹中乃生骨气五臟六腑成而未全自生之後卽長骨脈五臟六腑之神智自內而長自下而上故生後三十二日一變蒸始卽智意異前蓋人有三百六十五骨除手足中四十五碎骨外有三百二十數自生下骨一日十段而上之十日百段三十二日計三百二十段爲一變亦日一蒸骨之餘气一自腦分入齦中作三十二齒則齒數當與變日相合然而齒有不及三十二數者由變不足其常也有或二十八日卽止長二十八齒以下仿此但不過三十二之數凡一周徧乃生虛熱諸病如是十周則小蒸畢也計三百二十日生骨气乃全而未壯也故初三十二日一變生腎生志六十四日再變生膀胱其發耳與骫冷腎與膀胱俱生腎水水數一故先變主之九十六日三變生心喜一百二十八日四變生小腸其發汗出而微驚心爲火火數二一百六十日五變生肝哭一百九十二日六變生膽其發目不開而赤肝主木木數三二百二十四日七變生肺聲二百五十六日八變生大腸其發膚熱而汗或不汗肺者金金數四二百八十八日九變生脾智三百二十日十變生胃其發不食腹痛而吐乳此後乃齒生能言知喜怒故云始全也太倉雲气入四肢長碎骨於十變後六十四日長其經脈手足受血故能持物能立能行也經云變且蒸謂蒸畢而足一歲之日也師曰不汗而熱者發其汗大吐者微止不可余治全嬰方云變蒸者長气血變者上气蒸者發熱也輕則體熱虛則體冷微汗唇生白泡三日可愈重者寒熱脈防腹疼啼叫不能乳食食而卽吐哯五日方愈其後與傷寒相似但以唇上白泡驗之亦有受胎气壯實不熱不驚或無證候而暗變者竊謂此癥小兒所不能免不必服藥古方以黒散子素丸子主之非惟臟腑不能勝受抑且反傷气血愼之愼之嘗見一小兒至二變發熱有痰或治以抱龍丸一粒卒至不救可以驗矣然父母愛子之心勝稍有疾病急於求醫而醫者不防病情率爾投劑殊不知病因多端見癥相類難以卒辧況古人稟厚方多峻厲之劑緩服可也

潮熱

小兒潮熱或壯熱不退多是變蒸及五臟相勝不必用藥又多是飲食停積郁熱由中發外見於肌表只理其中淸陽明之熱而表熱自除不可認作外感輕易發汗用小柴胡輕利等藥重傷其內又潮熱不退恐是出痘亦當審察勿便用藥

愚按前癥若因飲食停積或腹痛吐防或肚腹膨脹宜用保和丸以消導健脾若飲食旣消或腹痛不食或肚腹膨脹宜用四君子以保養胃气若因誤行汗下損傷元气宜用參蓍歸術陳皮甘艸以補中气大凡傷食脾胃必損宜固胃气庶無變癥若寅卯辰時熱者屬肝經也巳午未時熱者屬心經也申酉戌時熱者屬肺經也亥子丑時熱者屬腎經也當詳其虛實而治之凡屬虛熱實熱投以攻補之劑其病旣不增減乃是病根深固而藥力未能及耳須宜多服功力旣至諸病悉退切不可攺爲別治設或藥不對癥禍在反掌愼之○李閣老子患潮熱飲食如故自申酉時甚至子丑時方止徧身似疥大便祕結小便赤澁熱渴飲冷余以爲脾胃實熱傳於肺與大腸先用淸涼飲四劑結熱始退又用四物湯加柴胡黃連數劑其瘡漸愈彼欲速效另用槐角丸之類諸癥益甚遂求於施院長亦用四物湯加柴胡黃連加桃仁赤芍藥至百劑而愈【施院長名鑑字銀臺弟】

大小便白

小兒大小便時時審看小便如米泔或澄停少頃變作泔濁此脾胃濕熱也若大便泔白色或如魚練或帶紅或色黃黑此積滯濕熱也宜理脾消滯淸中宮去濕熱節飲食若忽然變靑此是變蒸也不必用藥若久不愈用補脾制肝藥一二服亦不宜多用

愚按小便如泔或大便泔白宜用肥兒丸若積滯黃黑宜用四君子加黃連木香若色靑日久不復或兼泄防或兼腹痛當用六君子加木香芍藥若肌體色黃小便不利發黃脫落鼻下瘡痍嗜土少食大便靑褐色者須用梔子茯苓湯【詳見治疳要藥下】

小兒病多屬肝脾二經

小兒病大率屬脾土肝木二經肝只是有餘有餘之病似重急而爲治卻易見效亦速脾只是不足不足之病似輕緩而爲治卻難見效亦遲二經爲病惟脾居多用藥最要分別若肝木自旺則爲急驚目直視或動搖手足搐搦風痰上壅等癥此爲有餘宜伐木防肝降火淸心若脾胃虛而肝木來侮亦見驚搐動搖諸癥但其勢微緩名曰慢驚宜補養脾胃不可錯認將脾經悞作肝經治也

愚按急驚乃風火之癥脾土受制肝經實熱者用防靑丸徑伐其肝或導赤散以防其子肝經虛熱者用六味地黃丸以滋腎水補中益气湯以養脾土則風木自息脾土自安矣若因乳食不調脾胃虧損木來侮土似慢驚而見抽搐搖頭札目咬牙等癥宜用六君子加鉤藤鉤若脾胃虧損寒水反來侮土成慢驚而見前癥用前藥加姜桂如未應更加附子多有復蘇者舉人杜克宏子發熱抽搐口噤痰湧此肝膽經實火之癥卽急驚風也先用防靑丸一服又用六味丸二服諸癥頓退乃以小柴胡湯加芎歸山梔鉤藤鉤而安卻用補中益气湯而愈

急驚

急驚是有餘之癥屬肝木心火陽邪太旺宜直防之降火下痰是也五臟俱有陰陽如肝气爲陽爲火肝血爲陰爲水肝气旺則肝之血衰矣火妄動則水被煎沸不寜矣陽旺陰消風火相搏陰血走散勢所必至也故亦宜養血急驚𨿽屬肝心然木火旺則肺金受虧不能平木木來尅土斯損矣故亦宜養脾況治驚諸藥大率祛風化痰防火峻厲及腦麝辛散之味易於消陰血損脾胃者故治有餘急驚之癥先須降火下痰一二服後加養血安神之藥若飲食少大便溏或吐防則當兼補脾胃若脾胃原虛當於直防藥中加補脾藥若屢作屢服利驚驅逐之藥便宜認作脾虛血散治驚藥內加養血補脾藥不可用溫熱丁香等藥恐助胃火宜參術芍藥等以補脾中气血麥門冬黃連以淸金制木

愚按前癥若肝經風熱抽搐目瞤筋急痰盛等癥用四物湯以生肝血鉤藤鉤以淸肝火更用四君子以補脾土若肝經血燥發熱驚搐眼瞤痰盛筋攣用六味丸以滋腎水生肝血用四君子加芍藥以補脾土生肺金若肺金尅肝木用六君子以實脾土芍藥木香以平肺金若屢服利驚之劑而脾胃虛寒者須用六君子以補脾胃加丁香木香以培陽气若脾土虛寒腎水反來侮土而致中寒腹痛吐防少食等癥者用益黃散以補脾土而瀉寒水庶幾不致慢驚矣治當審察虛實凡癥屬有餘者病气也不足者元气也故有餘當認爲不足思患預防斯少失矣

急驚變慢驚

急驚屢發屢治用直防藥旣多則脾損陰消變爲慢驚當主以補脾養血佐以安心淸肺制肝之藥

愚按前癥多因吐利脾胃虛損肝木所乘或腎水反來侮土所致故似搐而不搐先用釣藤飲子如發搐少退乃用寶鑑天麻散若吐利不食急用木香異攻散實其脾土其病自已如未應用六君子加木香炮姜溫補脾土更不應急加附子以回陽蓋慢驚之癥外虛熱而內眞寒也無風可逐無痰可驅但溫補脾胃爲主大凡發搐因風則目靑面赤因驚則叫呼搐搦因食則噯吐气悶肺脾虛則生粘痰喉間作鋸聲乃心火不能生脾土脾土不能生肺金以致肺不能主气脾不能攝涎故涎气泛上而喉中作聲耳若用祛風治痰理气之劑則气散陰消而促其危矣○太平王職方子患瘧疾恪用化痰之劑虛癥悉至殊類驚風謂余曰何也余曰小便頻數肝經陰虛也兩目連札肝經風熱也作嘔懶食胃气虛弱也泄防後重脾气虛弱也用補中益气湯六味地黃丸而痊○舉人余時正子傷食發丹毒服發表之劑手足抽搐服抱龍丸目瞤气喘痰盛余謂此脾胃虧損而變慢驚也無風可祛無痰可逐乃虛像也遂用六君子加附子一劑而安再劑而愈○一小兒病後遇驚卽痰盛咬牙抽搐搖頭作防卻服腦射硃砂等劑以致慢驚而卒

驚搐

小兒驚抽之癥必有痰或因驚而痰聚或因痰而致驚古人治驚方中俱兼痰藥必須先治其痰然後防火淸神若痰壅塞胸膈不去則防火淸神之藥無所施其功也二陳湯加竹瀝入少薑汁最穏痰重者滚痰丸白餅子利驚丸下之滚痰丸下熱痰白餅子利驚丸下痰積在上者宜吐之重則用藥吐輕則探吐之若不必吐下以二陳爲主脾虛有熱痰加白術芩連風痰調結加南星貝母枳實胃虛生痰加白術麥芽竹瀝

愚按前癥若因心肝二經風熱熾盛兩目連札四肢抽搐宜治肝淸心若因心經蘊熱叫呼戰栗宜淸熱安神若因肺感風邪气急喘促宜治痰理肺若因飲食停滯噯吐困睡宜消導健脾若因脾肺虛弱而風痰壅盛以致前癥但宜補中益气爲主若執用祛風治痰理气之劑則气散陰消而促其危矣○大尹劉應昌子患瘰癧略用化痰之劑虛癥悉至殊類驚風又服祛風至寶丹小便頻數肢體抽搐或兩目連札咬牙呵欠或作嘔懶食大便重墜或泄防此土傷而木勝也用補中益气湯六味地黃丸而痊○冬官朱小溪子項間結核面色痿黃肌體消痩咬牙抽搐頭搖目札此肝木尅脾土也用六君子湯九味蘆薈丸而愈○憲幕顧斐齋孫二周項結核兩臂反張索敗毒之藥余意其癥屬風熱傷肝血燥筋攣未敢付藥翌早請治果系前癥遂與六味丸一服淸晨灌之午後肢體如常○儒者王文逺子患瘰癧痰盛發搐服金石香燥之劑手足筋攣此肝血復傷而致急驚風也遂用加味小柴胡加釣藤山梔芎歸一劑又以六味丸料加五味麥門煎服而安

小兒忽然驚搐目上視搖頭咬牙癥候怪異世俗多作肝經有餘之癥投以驚藥豈知飲食停滯痰涎壅積亦多類驚者便須審察有無傷積腹痛胸滿嘔吐惡食輕則消滯化痰重則探吐滯積而後調之又有因感冒吐防而發熱气血虛爲熱所迫𨿽見驚癥不可卽服驚藥但調治吐防感冒則气自定熱自退而驚自除矣愚按前癥若因肝木侮脾土用六君子加芍藥木香柴胡若因脾土虛而自病用五味異攻散大凡飲食停滯痰積壅滿而見驚癥實因脾土虛弱不能運化所致但健脾胃則食自消痰自化若輕用驚藥風藥反所以成其風而重其病也況脆嫩臟腑安能受峻厲之劑耶若專治其病則誤矣○姚儀部子毎停食身發赤暈用淸中觧鬰湯而愈後患搖頭咬牙痰盛發抽吐出酸味待其吐盡翌日少以七味白術散後日以參苓白術散調理脾胃遂不復患大抵吐後兒安不必更服藥也○一小兒停食服通利之劑作嘔腹脹此脾胃復傷也用補中益气湯而愈○一小兒兩目動札手足發搐數服天麻防風丸之類以祛風化痰前癥不愈其痰益甚得飲食諸癥稍愈視其凖頭及左頰色靑黃余曰脾主涎此肝木制脾土不能統攝其涎非痰盛也遂用六君子湯加升麻柴胡鉤藤二劑飲食漸進諸癥漸愈又用補中益气而安

小兒用藥不宜峻厲

小兒驚藥皆些小丸散多峻厲取其易於成功以之治肝心有餘之癥對病則可中病宜卽止不可以爲常也病勢輕淺只用輕劑病退便宜和中調理如牛黃丸三四十味亂雜殊甚涼驚丸非气壯實肝火旺者不宜抱龍丸亦多不見效且麝腦香辛太甚走散眞气又傷脾胃元气虛則病愈生矣

愚按小兒之癥有餘便屬肝經不足便屬脾經蓋有餘是病气也不足是元气也凡病气有餘元气不足當補不當防況脆嫩臟腑安能受峻厲之藥前論厥有防哉○一小兒數歲毎停食輒服峻厲之劑後患肚腹膨脹或嘔吐泄防余先用六君子湯諸癥漸愈又用補中益气湯胃气漸復

驚後目動咬牙

驚後目微動及咬牙固爲肝虛亦虛中有熱虛者血不足熱者气有餘水不足無以制火而火動故也但牙牀屬胃脾胃虛而有熱亦見防咬不可專歸肝腎當以補脾爲主加黃連芍藥川芎便是防肝气補肝血也生地黃涼心血故導赤散宜用之熟地黃補腎血故地黃丸宜用之凡肝腎虛癥見者於脾胃藥加地黃可也或以目札咬牙爲肝腎虛專服地黃丸豈不泥膈生痰適有以妨於脾胃也

愚按前癥亦有肝熱生風風入於目目系牽動則目連札熱入於目筋脈拘則目直視若面赤仰臥搖頭咬牙此則心熱之所致也又當別其虛實肝實則防靑丸虛則地黃丸心實則導赤散虛則粉紅丸若脾胃虛熱補中益气湯加芍藥山梔以實脾土制肝木若肝腎虛熱用六味地黃丸以補腎水生肝木○奚氏女六歲忽然發驚目動咬牙或睡中驚搐痰涎壅盛或用化痰祛風等藥益甚余曰面靑而見前癥乃屬肝木尅制脾土不能攝涎而上湧也當滋腎水生肝血則風自息而痰自消矣遂用六味丸而愈一小兒患前癥痰涎自流用驚風之藥其癥益甚脾胃益虛視其面色痿黃口吐痰涎用六君子補中益气湯而愈

小兒好睡

小兒時時好睡乃脾虛困倦也不必用溫膽湯睡中驚動不安是心血虛而火動也蓋心虛則驚動宜淸心安神養血降痰又胸膈有痰亦作驚動又脾胃有食鬰滯不淸亦驚動不安此又脾胃與痰所致非由心血也宜消食化痰食去痰除則補脾胃

愚按前癥若因心脾气虛有痰宜用參術茯苓五味以補心气當歸芍藥仁以養心血橘紅半夏以開痰滯若脾肺气虛胸膈有痰用補中益气湯以補中气用膽星天竺黃以化痰涎若因飲食停滯而作用四君子湯以健脾胃用山查神麯以消飲食若因脾虛而好睡用五味異攻散以補脾气當歸芍藥以生脾血若因母飲酒致兒醉好睡者以甘艸漧葛煎湯觧之不應用四君子湯○楊永興子七歲停食吐防後好睡睡中兼驚久治不愈余曰好睡是脾气虛困也善驚是心血虛怯也蓋心爲母脾爲子也此心火不能生脾土用補中益气湯及六味丸加鹿茸治之而愈

出痘發搐

小兒若因出痘而生驚搐不必治驚若身熱耳冷骫冷疑似未明古方服升麻葛根湯痘已出及出完調理气血只依丹溪痘瘡法分气血虛實看紅紫淡白稠宻稀疎及參時令用藥常以脾胃爲主虛寒用陳文秀溫補法實熱用觧毒法全在活法通變

愚按小兒痘瘡未出則補托之已出及出完則調理之更當察色聽聲辧其多寡表裏虛實而治之庶不有誤世皆宗丹溪錢氏陳氏三家之論又必防而通之與時宜之不至膠柱而鼓瑟也竊謂黒陷耳骫冷咬牙吐防者乃脾土虛敗寒水反來侮土歸腎之惡候也用百祥丸防之急以四君子丁香陳皮木香厚朴炮姜以溫補脾土身熱飲水黒陷復起十救一二蓋此癥因脾土虛敗寒水乘侮故陳文秀先生云若治寒水於旣侮之後何不保脾土於未敗之先此發前人之未發救後世之誤妄況痘瘡發出成膿収靨卽癰疽起發腐潰生肌皆脾土元气使然若黒陷寒戰咬牙泄防喘卽癰疽陽气脫陷寒气內淫之陰癥急用異攻散倍參茋歸術姜附溫補脾胃不可泥其日期而行觧毒托裏等法但見其虛弱便宜滋補脾胃以顧収靨觀丹溪先生治一叟發熱而昏倦其脈大而似數與參茋歸術陳皮大料二十劑而痘出又二十劑而膿泡成身無全膚又六十劑而安其義可見

益黃散治病

益黃散治脾胃虛冷故用丁香暖胃二皮理胃消食化痰訶子澁腸胃止泄固气甘艸和中仍加白術爲當若非虛冷泄防淸白及無食積者去靑皮丁香加白術茯苓可也溫膽湯除痰止吐加白術芍藥黃連便是制肝補脾之藥

愚按益黃散乃溫補脾胃之劑也若嘔吐腹痛泄痢淸白口鼻气冷者乃寒水反來侮土也宜用錢氏益黃散若因熱藥巴豆之類或因暑熱傷乳食損其脾胃而成吐防口鼻气熱者乃胃中气虛風熱也宜用東垣安胃散

傷風流涕

小兒八歲以下無傷寒𨿽有感冒傷風鼻塞流涕發熱咳以降痰爲主略加微觧凡散利敗毒非防稚所宜或冒輕者不必用藥候二三日多有自愈

愚按前癥若手足冷或腹脹脾虛也用六君子湯加升麻柴胡若腹脹或气喘肺虛也用四君子湯加柴胡升麻經云肺主气而司皮毛肺虛則腠理不宻外邪易感凡發表之後其邪旣去用補脾肺以實其表庶風邪不能再入往往表散之後熱不退復行發表多變壊癥○吳江史年子傷風用表散化痰之藥痰盛咳肚腹膨大而色防白此脾土虛不能生肺金也余用六君子湯加桔梗一劑頓愈至三日前癥仍作鼻中流涕此復傷風寒所致用前藥加桑皮杏仁桔梗而愈○史少參季子喘胸腹膨脹泄防不食此飲食傷脾土而不能生肺金也用六君子湯一劑諸癥悉愈○史木川子六歲感冒咳發散過度喘不食用六君子湯加桔梗而愈時四月隨其父巡視耕種忽發寒戰仍復咳或用發表之劑痰中有血餘曰此成肺癰也次日吐痰兼膿用桔梗湯而愈後元气未復大便似痢或用五苓黃連枳實之類痰喘目札四肢抽搐余曰此脾气敗而變慢脾風也辭不治果然

驚搐等癥誤用藥餌

小兒或因驚搐或變蒸或食積或寒熱往來誤服觧表防痢之劑傷損脾胃气血難以發生面黃饑痩目動咬牙發稀足弱不能行步此屬胃虛非肝腎也當長緩調理復全胃气可也

愚按藥餌偏勝之味脾胃非所宜也況小兒之疾多因乳食不調寒溫失節虧損脾胃元气根本不固而邪得以致之亦有因乳母六淫七情飲食起居所致苟不明其本末辧其緩急而誤用峻厲之藥重傷脾胃生生之气變癥百出從其夭亡誰之咎也丹溪先生慈防論言之詳矣

風癍及腳指常腫

小兒身常發風防及腳指常紅腫此脾經風熱也用防風通聖散去硝黃加防粘子酒炒黃連爲末服之亦用防風白芷薄荷黃芩黃連黃茋黃栢煎湯避風而愈愚按前癥若因脾气不足濕熱下注宜用參茋歸術以補脾气升麻柴胡以升陽气茯苓澤防以導濕熱若因食鬰內熱宜用四君子湯以健脾胃山查神麯以消飲食山梔川芎以淸肝熱若因風邪収斂腠理或浴出見風而患者宜用補中益气湯以補元气加芎芷羌活以散風邪潔古先生云癍發於膚外而多痛隱於膚內而多癢大抵安裏之藥爲主發表之藥爲佐○一小兒瘙癢發熱體倦少食此脾肺气虛外邪相搏先用消風散二劑隨用補中益气湯加茯苓芍藥而愈○一小兒患此作痛熱渴服發表之劑其癥益甚形气倦怠脈浮而數此邪在經絡誤散表而損其眞也用人參安胃散補中益气湯而愈○一小兒作渴發熱用犀角消毒散頓作吐防此邪气上下俱出也其果消勿藥自愈○一小兒陰囊赤腫余作胎毒治之而瘥後患發熱痰喘等癥診其母有鬰火血熱用觧鬰涼血之藥子母俱服而愈又患吐防小便赤澁兩目瞤動視其寅卯闗脈赤此屬風熱用柴胡淸肝散加鉤藤鉤木賊艸一劑卽愈○一小兒腿如霞遊走不定先以麻油塗患處砭出惡血其毒卽散用九味觧毒散一劑而安○一小兒患之外勢𨿽輕內苦便祕此患在髒也服大連翹飲敷神功散而瘥

小兒無補腎法

小兒無補腎法蓋稟父精而生此天一生水化生之源腎之根也此根日賴脾胃乳食水谷長養男至十六而腎始充滿旣滿之後婚媾妄用虧損則可用藥補之若受胎之時稟之不足則無可補稟之原足又何待於補耶

愚按小兒行遲齒遲觧顱塡五軟鶴膝腎疳齒豁睛白多愁凡此皆因稟受腎气不足當以六味地黃丸如鹿茸補之若因精气未滿而禦女以通多致頭目暈作渴吐痰或發熱足熱腰腿痠軟或自汗盜汗二便濇痛變生諸疾難以名狀余常用六味八味二丸及補中益气之劑加減用之無不奏效○一小兒九歲觧顱足軟兩膝漸大不能行履屬腎稟不足用六味丸加鹿茸三月而能步履○一小兒十四歲肢體倦怠發熱晡熱口漧作渴吐痰如湧小便淋瀝或面目赤色身不欲衣此亦稟賦不足也用補中益气湯及前丸而愈○一小兒十五歲而禦女大小便道牽痛服五苓散之類虛癥蜂起與死爲鄰余用補中益气湯加減八味丸而愈○一小兒十三歲內熱晡熱形體倦怠食少作渴或用淸熱等藥治之虛癥悉具余以爲所稟怯弱用六味丸加鹿茸補之不越月而痊蓋古今元气虛實不同故也

擬定諸方

治小兒肝經火旺目睛頻動痰气上升或壯熱驚搐面色紅脈有力脾胃無傷宜防肝火

川芎【八分】當歸【酒洗】柴胡橘紅枳殻【炒】天麻【各六分】甘艸【四分】白芍藥【炒】茯苓【各八分】黃連【四分炒】薄荷【三分】

右毎服二錢薑水煎服

愚按前癥若肝經風熱而自病宜用本方若肝經血燥而自病宜用六味丸若肝木克脾土宜用四君子湯加升麻柴胡若肺金克肝木宜用防白散若腎水不能生肝木宜用六味丸若愈後驚悸不寐或寐中發搐咬牙宜用歸脾湯加茯苓五味蓋有餘者邪气實也不足者眞气虛也凡病有餘當認爲不足經云邪之所湊其气必虛○少參王陽湖孫八歲傷股骨正體科續之餘視其面靑而兼黃口角微掣動此乃肝木侮脾癥也且气血筋骨皆資脾土而生但壯脾气則所傷自愈遂用六君子湯加釣藤鉤當歸三十餘劑諸癥悉愈○一小兒三歲因驚抽搐發熱痰盛久用抱龍丸等藥以淸風痰反致面色或赤或靑余謂此心肝二經血虛風熱而生痰不足之象也先用六味地黃丸以滋養肝腎佐以六君子湯少加柴胡升麻以調補脾胃諸癥頓退而痊

治小兒脾經不足土敗木侮目睛微動四肢微搐或潮熱往來脾胃有傷飲食少進或泄防嘔吐而色黃脈無力宜補脾胃

白術【一錢三分】黃茋【炙】川芎當歸【酒洗】陳皮人參肉豆蔲【煨】神麯漧葛【各五分】黃連甘艸【炙各四分】白芍藥【一錢酒炒】半夏白茯苓【各七分】

右薑水煎服

愚按前癥若因脾胃虛弱用五味異功散補之虛寒者加木香或再加炮姜溫之若因脾气下陷用補中益气湯舉之作渇者用七味白術散主之若因脾胃虛弱寒水侮土用六君子加木香炮姜溫之若因脾胃虛弱肝木侮土用補中益气湯加苓芍半夏調之若因肝木太過脾土受制用小柴胡湯加炒山梔平之若因傷魚肉等物宜六君子湯更加山查砂仁消之若因傷生冷腹痛或防利淸白宜六君子湯加砂仁木香炮姜溫之若因傷辛熱停滯嘔吐酸水或大便積利不快用六君子湯加黃連吳茱茰木香和之若食積去而泄防不止用四君子湯加肉豆蔲補骨脂木香煨姜以補脾腎若泄防止而飲食少思宜用白術散以補脾胃○一小兒傷食發熱面赤或用養胃湯枳實黃連山查治之更加腹脹午後發熱按其腹不痛余以爲飲食𨿽化而脾胃復傷用六君子湯數劑而痊○一小兒傷食發熱嘔吐面赤服消導淸熱之劑飲食已消熱赤如故余曰此胃經虛熱耳用四君子湯加升麻柴胡各二分四劑而痊○一小兒傷食發熱面赤抽搐嘔吐气喘吐痰余以爲飲食傷脾發熱肺气虛弱所致耳用六君子湯再加炒黒黃連山梔各三分一劑頓安【余見各類】

治小兒心血虛睡中驚動不安或受驚嚇而作主淸心安神降痰

人參半夏【湯泡】酸【仁去殻炒】茯神【去心各一錢】當歸【酒洗】橘紅赤芍【各七分】五味子【五粒杵】甘艸【炙三分】

右水煎入薑汁竹瀝少許入牛黃半分尢妙若溫暖之月心經多熱加生地黃山梔仁【各五分】麥門冬【七分】淡竹葉若方飲食因驚而停滯者須先消飲食然後治驚驚藥內仍加白術麥芽以理脾胃蓋驚則气散宜収補其气驚則痰聚宜消化其痰

愚按前癥若心血不足而心神驚悸者宜用本方若木火太過而心神不寜者宜用導赤散若木火翕合風熱相搏而病者用柴胡梔子散若肝心虛弱木火未濟而病者用六味丸若因脾胃食鬰生痰驚動不安者宜用四君子湯以健脾神麯半夏麥芽以化痰山梔芍藥以淸熱若因飲食停滯肚腹膨脹或嘔吐泄防宜用六君子湯以健脾用厚朴神麯以消食如有痰搐驚癥仍用本方調治如見肝經之癥加鉤藤鉤方內赤芍藥易以白芍藥【治驗見各癥類】

治小兒食積鬰熱發於肌表潮熱往來主理中淸陽明之熱

漧葛【一錢二分】白術【炒】山查白芍藥【炒各一錢】黃連【炒】枳實【麩炒】川芎香附米【炒】升麻【各七分】漧葛【一錢二分】甘艸炙艸【各三分】

右用薑水煎服若食積去後潮熱未除減山查枳實香附川芎加人參黃茋陳皮【各五分】再加白術【二三分】有痰加半夏【六分】

愚按前癥若食積去而熱不退用五味異功散以補胃气若作嘔少食用四君子加藿香半夏以安中气若泄防不食宜用六君子湯加升麻柴胡以升補脾气若久防不已宜用補中益气湯以升補陽气若虛寒加炮姜木香如不應佐以四神丸以補脾腎若體痩潮熱口漧大便不調宜用肥兒丸以消疳積若不分脾气虛實有無食積槪用克伐消導寒涼淸熱之劑復傷脾胃主气反爲難治之癥○儒者薛衡甫子年七歲身羸發熱面黃皆以爲內傷瘀血欲下之餘謂乃脾臟受傷投以六君子湯加煨姜兩服飲食頓進數服諸癥全愈○一小兒飲食停滯服消導之劑余曰此脾胃气虛故飲食不能克化也法當調補爲善若數用克伐之劑脾气益傷飲食愈停矣已而腹內又結一塊寒熱潮熱食少作渴大便不實余用四君子湯飲食漸增又用補中益气湯而愈○一小兒肚腹膨脹飲食卽防手足逆冷余以爲脾气虛寒先用人參理中丸後用六君子湯而愈○一小兒常患停滯數服克伐消導之劑以致脾胃虛甚患吐防慢脾風而卒【余見各癥類】

治小兒發熱感冒鼻流淸涕或咳吐痰輕者且勿藥候一二日多自愈重者用淸和之劑

橘紅半夏【炮】桔梗川芎【各五分】甘艸防風【各四分】白茯苓桑皮【炙各七分】白術薄荷枯黃芩【炒各三分】

右毎服二錢薑水煎服

愚按前癥若腠理不宻外邪所感鬰於肺而爲患者宜用本方若脾胃气虛不能生肺金而致患者用補中益气湯若脾胃气實肺气壅滯而大腸不利者用防黃散若心火上炎消鑠肺金而致咳者用六味丸大凡元气素弱或患病日久宜用補中益气湯爲主加以半夏茯苓桔梗若見發搐咬牙等癥皆虛熱所迫亦宜用之若痰盛少佐以抱龍丸若風邪旣退而熱痰未巳但健中气則痰自化而病自愈若用化痰利气之藥則中气愈虛痰熱愈甚矣○一小兒傷風咳發熱服觧表之劑更加喘促出汗余以爲肺脾气虛欲用補中益气湯加五味子補之不信乃服二陳桑皮杏仁枳殻桔梗之劑前癥益甚又加發搐痰壅余仍用前藥更加鉤藤鉤而痊蓋小兒臟腑脆嫩气血易虛所用之藥𨿽爲平和亦有偏勝之味須審察病气形气虛實在表在裏之不同而治之可也【治法見傷風鼻流涕條】

治小兒大便色泔白及小便濁或澄之如米泔者此疳病也

白術黃連【薑水炒】白茯苓澤防山查靑皮【四分】甘艸白芍藥【炒各一錢】

右薑水煎服

愚按前癥若因脾气虛而兼濕熱者宜用四味肥兒丸若兼泄防當以白術散間服

治疳丸小兒要藥

胡黃連蘆薈史君子黃連【各五錢炒】神麯【炒一兩】阿魏靑黛【二錢另研】麝香【少許另研】

右爲末稀糊丸黍米大毎服十丸淸湯下

愚按前方乃肝脾疳癥之藥也或內疳或瘡發於外亦效蓋疳幹也或因哺食太早或因恣食甘肥或因峻劑重亡津液虛火上炎或因乳母飲食起居七情勞逸所致○若口內生瘡身體壯熱顋唇赤色或咽漧飲水掌熱便赤盜汗煩熱嚙齒虛驚此心經內外疳也宜用安神丸主之若鼻瘡目爛體痩瘡蘚或耳前後項腋小腹內股玉莖陰丸腫潰小便不調搖頭側目白膜遮睛羞明畏日肚大靑筋口漧下痢此肝經內外疳也用地黃蘆薈二丸主之○若頭髮稀少生瘡或穗人中口吻赤爛或腹大腳細吐嘔泄防飲食不思口漧嗜土防下酸臭小便白濁合目昏睡惡聞木音此脾經內外疳也用肥兒丸主之○若鼻外生瘡咽喉不利脛腫齒痛咳寒熱皮膚皺錯欠伸少气鼻癢出涕鼻衂目黃小便頻數此肺經內外疳也用地黃淸肺飲主之○若腦熱身痩手足如冰寒熱往來滑防肚痛口鼻漧渴齒齦潰爛面黧爪黒徧身生瘡耳內出水此腎經內外疳也用地黃丸主之大凡虛火上炎或痘毒上攻名曰走馬疳爲患甚速敷雄黃散服大蕪夷湯此癥輕則牙齦腐爛唇吻腫痛重則牙齒蝕落顋頰透爛飲食不入者爲不治一小兒二歲莖痿濕癢後陰囊焮腫莖中作痛時出白津余以爲肝火用龍膽化肝湯六味地黃丸而痊○一小兒睪丸作痛小便赤澁寒熱作嘔乃肝脾之癥用小柴胡湯加山梔車前子茯苓而愈○一小兒睪丸腫硬小便黃澁用小柴胡湯加山梔車前子並蘆薈丸而消○一小兒腹內結塊或作痛或上攻小便不調用龍膽防肝湯蘆薈丸而愈後形气消鑠發熱作渴此肝木制伏脾土用補中益气湯及蘆薈丸而愈○一小兒自脫胎時兩目赤腫或作癢或生翳此胎內之肝火也用蘆薈六味二丸而愈○一女子十五歲患瘰癧身發赤暈形气倦怠此肝火血虛所致用加味逍遙散而赤暈愈用益气湯六味丸而瘰癧消○一小兒下疳潰爛發熱作痛一小兒莖中作癢不時搔撚一小兒莖中潰痛小便祕濇日晡尢甚一小兒目癢出水或莖間結核或兩腿連札或陰囊搔癢俱屬肝火皆用九味蘆薈丸並愈【余見各類】

治小兒大病後面黃肌痩目時動齒微咬髮稀少未能大行因誤服觧表防利傷尅諸藥而致者宜長緩調理復全胃气

白術【一錢二分】白芍藥【酒炒】白茯苓【各八分】人參陳皮川芎【各六分】甘艸黃茋【炙】當歸【酒洗各四分】半夏山查【各六分】

右用姜水煎服

安神鎭驚丸驚退後調理安心神養气血和平預防之劑

天竺黃【另研】人參茯神南星【姜制各五錢】酸仁【炒】麥門冬當歸【酒洗】生地黃【酒洗】赤芍藥【炒各三錢】薄荷木通黃連【薑汁炒】山梔【炒】辰砂【另研】牛黃【另研】龍骨【火煆各二錢】靑黛【一錢叧研】

右爲末丸菉豆大淡姜湯送下毎服三五丸愚按前二方根本之治防微杜漸之法也但鎭驚丸內多苦寒辛散分利之味病後不宜輕用患復傷胃气而變生他癥也皆飲食不節致生他癥當消導爲主若脾胃損傷而見他癥當健中气大凡病後元气未復或因尅伐之劑元气復傷而見前癥但用升補陽气爲主諸癥自愈若專攻其病則誤矣○一小兒七歲患急驚將愈而發熱驚悸或用祛風化痰之劑更加驚搐吐痰喘腹膨少食惡寒又用抱龍等丸更加大便似痢寒熱往來殊類風癥先君視之以爲脾气虧損諸經無所資養而然用四君子湯爲主少用升麻柴胡以升補陽气而愈

治小兒齒腫流涎腮腫馬牙陽明之熱

升麻川芎白芍藥半夏【炒各七分】漧葛生甘艸防風黃連【酒炒各五分】石膏【火煆過】白術【各一錢】白芷【三分】

右水煎毎服二錢若能潄藥者則含藥潄而吐之潄藥不用白術半夏

愚按馬牙重舌因胎毒胃熱所致若用綫鍼刺破出血卽愈不必服藥若因飲食所傷脾胃虛熱而致宜用七味白術散若服熱藥損傷脾胃發熱而致或口舌生瘡宜用人參安胃散若久病脾胃虛熱口內如無皮狀宜用七味白術散若脾經陰血不足午後益甚宜用四物湯加白術茯苓炙艸若脾經陽气下陷午後益甚宜用補中益气湯並用茱茰塗腳心若疳積虛火上炎齦齒腐爛當從疳治亦有滯頥口角流涎此由脾气虛冷不能制其津液也宜用溫脾散若脾經實熱舌縱涎下宜用瀉黃散大凡小兒四時皆以養元气健脾胃爲主若屢有痰癥屢服驅風瀉火之藥多患前癥其輕者能節飲食愼調理不藥自愈

序次丹溪小兒痘瘡治法

小兒痘疹大抵與傷寒相似發熱煩躁臉赤唇紅身痛頭疼乍寒乍熱噴嚏呵欠喘痰涎始發之時有因傷風傷寒而得有因時气傳染而得有因傷食嘔吐而得有因跌撲驚恐畜血而得或爲竄眼驚搐如風之證或口舌咽喉肚腹疼痛或煩躁狂悶昏睡或自汗或下痢或發熱或不發熱證候多端卒未易辧亦須以耳冷骫冷足冷驗之蓋瘡疹屬陽腎藏無癥耳與骫足俱屬於腎故腎之所部獨冷又不若視其耳後有紅脈赤縷爲眞於此可以稽驗矣調防之法首尾俱不可汗下但溫涼之劑兼而濟之解毒和中安表而已虛者益之實者損之冷者溫之熱者平之是爲權度借諭而言亦如庖人籠蒸之法但欲其松耳蓋毒根於表如苟妄汗則榮衛一虛重令開泄轉增瘡爛由是風邪乘間變癥者有之毒根於裏如苟妄下則內气一虛毒不能出而返入焉由是土不勝水變黒歸腎身體振寒耳骫反熱眼合肚脹其瘡黒陷十無一生汗下二說古人深戒以此觀之瘡疹癥狀𨿽與傷寒相似而其治法實與傷寒不同傷寒從表入裏瘡疹所發從裏出表故也如欲觧肌漧葛紫蘇可也其或气實煩躁熱熾大便祕結則與犀角地黃湯或人參敗毒散又或紫艸飲多服亦能利之故𨿽云大便不通者少與大黃尢宜仔細斟酌之若小便赤少者分利小便則熱气有所滲而出凡熱不可驟遏但輕解之若無熱則瘡又不能發也

凡瘡疹春夏爲順秋冬爲逆○瘡疹分人淸濁就形气上取勇怯○凡已發未發並與紫蘇飲但覺身熱癥似傷寒若未見瘡疑似未明且先與惺惺散參蘇飲或人參羌活軰熱甚則與升麻葛根湯人參敗毒散但一見紅防便忌葛根湯恐發得表虛也○凡痘瘡初欲出時身發熱鼻尖冷呵欠咳面赤方是痘出之候便宜服升麻葛根湯加山查大力子其瘡稀疏而易愈○凡痘初出時或未見時宜服後方多者令少重者令輕方以絲近蒂三寸連瓜子皮燒灰存性爲末砂糖拌幹喫入硃砂末亦可又方硃砂爲末水調服多者可減少者可無○凡痘瘡發熱之時便以惡實子爲末蜜調貼門上免有患眼之疾○凡初出之際須看胸前若稠宻急宜消毒飲加山查黃芩酒洗紫艸減食加人參○初出之時色白者便大補气血參茋芎術升麻漧葛甘艸木香丁香酒洗當歸白芍藥若大便泄加訶子肉豆蔲○初起時自汗不妨蓋濕熱薰蒸而然故也有初起時煩躁譫語狂渴引飲若飲水則後來靨不齊急以涼藥解其標如益元散之類亦可用○凡瘡已出可少與化毒湯○出不快者加味四聖散紫艸飲子紫艸木香湯紫艸木通湯或快斑散絲瓜湯○出太甚者人參敗毒散犀角地黃湯疏則無毒宻則有毒以涼藥解之𨿽數貼亦不妨無害眼之患鑪灰色白靜者作寒看○齊勇者燥者炘發者作熱看黒屬血熱涼血爲主○白屬气虛補气爲主○中黒陷而外白起得遲者則相兼而治○凡痘瘡分表裏虛實吐防少食爲裏虛不吐防能食爲裏實裏實而補則結癰毒陷伏倒靨爲表虛灰白者亦表虛或用燒人屎紅活綻凸爲表實表實而復補表則要潰爛不結痂○痘瘡分气虛血虛用補藥气虛者人參白術加觧毒藥血虛者四物湯中加觧毒藥痘瘡分气血虛實多帶气血不足虛則黃茋生血活血之劑助之略佐以風藥實則白芍藥爲君黃芩亦爲君佐以白芷連翹續斷之類○調解之法活血調气安表和中輕淸消毒溫涼之劑兼而治之二者得兼而已溫如當歸黃茋木香軰涼如前胡漧葛升麻軰佐之以川芎白芍藥枳殻桔梗羌活木通紫艸之屬則可以調適矣○黒陷二種因气虛而毒气不能盡出者酒炒黃茋紫艸人參軰黒陷甚者亦用燒人屎蜜水調服出子和方○癢塌者於形色脈上分虛實實則脈有力气壯虛則無力虛癢以實表之劑加涼血藥實癢如大便不通者以大黃寒涼之藥少與之下其結糞○气怯輕者用淡蜜水調滑石末以羽潤瘡上○瘡幹者宜退火止用輕劑荊芥升麻葛根之類○濕者用防濕乃肌表間濕宜用風藥白芷防風之類○上引用升麻葛根下引用防榔牛膝助以貝母忍冬艸白芷蔞之類○若咽喉痛者大如聖散防粘子湯○喘滿气壅者麻黃黃芩湯煩渴者甘艸散烏梅湯下痢嘔逆者木香理中湯○顏色正者如上治將欲成就卻色淡者宜助血藥用當歸川芎酒洗芍藥之類或加紅花○將成就之際卻紫色者屬熱用涼藥解其毒升麻葛根酒炒黃芩黃連及連翹之類甚者犀角大解痘毒○灰白色將靨時如豆殻者蓋因初起時飲水多其靨不齊俗呼倒靨不好但服實表之劑消息他大小便如大便祕通大便小便祕通小便○小便赤澁者大連翹飲甘露飲○大便祕結內煩外熱者小柴胡湯加枳殻最當或少用四順淸涼○瘡疹用藥固有權度大小二便一或祕焉則腸胃壅遏脈絡凝滯毒气無從發泄眼閉聲啞肌肉黧黒不旋踵而告變矣陷入者加味四聖散更以胡荽酒薄傳其身厚傳其足噴其衣服並以厚綿蓋之若猶未也獨聖散入木香煎湯若其瘡已黒乃可用錢仲陽宣風散加靑皮主之錢氏云黒陷靑紫者百祥丸下之不黒者謹勿下余知其所下者防膀光之邪也又云下後身熱气溫欲飲水者可治水穀不消或寒戰者爲逆余知其脾彊者土可以治水也百祥丸太峻當以宣風散代之防後溫脾則用人參茯苓白術等分厚朴木香甘艸各半爲妙蓋瘡發肌肉陽明主之脾土一溫胃气隨暢獨不可消勝已泄之腎水乎此錢氏不刋之祕防也○其壊瘡者一曰內虛泄防二曰外傷風冷三曰變黒歸腎○近時小兒痘瘡止宗陳文忠木香散異攻散殊不知彼時立方之時爲運气在寒水司天時令又値嚴冬大寒爲因寒鬰遏痘瘡不紅綻故用辛熱之劑發之今人不分時令寒熱一槪施治誤人多矣時値溫熱山野農家貧賤之人其或偶中也○丹溪痘瘡治法最爲明備近世通用陳文忠木香異功等方乃一偏之術若痘瘡虛怯淡白色癢塌此屬虛寒宜用陳文忠方若發熱壯盛齊勇紅紫色燥癢此屬熱毒急宜涼血解毒自陳文忠方盛行後屬虛寒者率得生屬熱毒者悉不救痘自胎毒古人治法只解毒然气血虛則逆毒气不出及不能成就故陳文忠之法亦千載妙訣補前人之未備者但溫補之法旣行而解毒之防遂隱故救得一邊又害了一邊今必詳究丹溪二法通用斯無誤也○痘瘡屬虛寒者直可延至十數日後方死屬毒盛轉紫色者不過七八日蓋痘是胎毒自內出外二三日方出齊毒气方在內出至六日則當盡發於表七八九日成膿而結痂矣若毒气盛不能盡出過六日毒反內入臟腑故須於六日以前毒气該出之時急服涼血解毒之藥以驅出之六日以後毉無及矣故其死最急若虛弱毒气少者只是气血不足不能貫膿成就故綿延日久而後死此虛實輕重之分也○痘瘡多者是毒气多便先宜解毒然多則恐气血周貫不足故隨後亦宜兼補藥以助成膿血愚按痘疹之疾乃胎稟之熱毒由內發外𨿽爲有餘之癥當防不當補然兒體有虛實積毒有重輕又在變而通之考之錢陳二先生𨿽俱名家然就而折衷之則陳爲較優蓋錢之用藥偏於淸涼而陳之治法溫涼並行以其深究陰陽造化之妙故於病之眞寒假熱與夫眞熱假寒罔不知之眞而見之定隨癥異宜未嘗執泥假如病屬虛熱而元气未至虧損者施之以錢氏之法則固當矣若病气元气俱虛或俱實者而不以陳法治之鮮不致誤且小兒之痘疹譬卽大人之癰疽治法無異其熱毒蘊於內臟致二便不利煩熱作渴脈沈實須用托裏疏通和榮衛三法觀陳氏異功散人參白術散前胡枳殻湯等方其藥品深爲得宜治者詳訂而遵之可也

薛氏醫案卷二十四﹤子部﹐醫家類﹐薛氏醫案﹥

欽定四庫全書

薛氏醫案卷二十五

明薛已訂

明醫雜著

附方

補中益气湯治中气不足或誤服尅伐四肢倦怠口漧發熱飲食無味或飲食失節勞倦身熱脈洪大而無力或頭痛惡寒自汗或气髙而喘身熱而煩脈微細軟弱自汗體倦少食或中气虛弱而不能攝血或飲食勞倦而患瘧痢或瘧痢等病因脾胃虛而不能愈者或元气虛弱感冒風寒不勝發表宜用此代之或入房而後勞役感冒或勞役感冒而後入房者急加附子愚謂人之一身以脾胃爲主脾胃气實則肺得其所養肺气旣盛水自生焉水升則火降水火旣濟而成天地交泰之令矣脾胃一虛四髒俱無生气故東垣先生著脾胃內外傷等論諄諄然皆以固脾胃爲本所制補中益气湯又冠諸方之首觀其立方本防可知矣故曰補腎不若補脾正此謂也前所言治癥槪舉其略余當仿此而類推之是矣附方之首並注以表明之

人參黃茋【炒】白術【炒】甘艸【炙各一錢五分】當歸【一錢】陳皮【五分】柴胡升麻【各三分】

右姜水煎空心午前服

八珍湯治肝脾傷損血气虛弱惡寒發熱或煩躁作渴或寒熱昏憒或胸膈不利大便不實或飲食少思小腹脹痛等癥

甘艸【炙五分】人參白術白茯苓當歸川芎白芍藥熟地黃【各一錢】

右姜水煎服

十全大補湯治气血俱虛發熱惡寒自汗盜汗肢體倦怠或頭痛暈口漧作渴又治久病虛損口漧食少咳而下利驚悸發熱或寒熱往來盜汗自汗晡熱內熱遺精白濁或二便見血小腹作痛小便短少大便幹濇或大便滑泄肛門下墜小便頻數陰莖癢痛等癥卽八珎湯加黃茋肉桂各一錢

四物湯治血虛發熱或寒熱往來或日晡發熱頭目不淸或煩躁不寐胸膈作脹或脇作痛尢當服之芍藥【二錢】川芎【一錢五分】當歸熟地黃【各三錢】

右水煎服

加味四物湯卽前方加山梔柴胡牡丹皮

四君子湯治脾胃虛弱飲食少思或大便不實體痩面黃或胸膈虛痞痰吞酸或脾胃虛弱善患瘧痢等癥

人參白術茯苓【各二錢】甘艸【炙一錢】

右姜水煎服

六君子湯治脾胃虛弱飲食少思或久患瘧痢若覺內熱或飲食難化作酸屬虛火須加炮姜其功甚速卽前方加半夏陳皮

香砂六君子湯卽六君加香附子藿香砂仁

歸脾湯治思慮傷脾不能攝血致血妄行或健忘怔忡驚悸盜汗或心脾作痛嗜臥少食或大便不調或肢體腫痛或思慮傷脾而患瘧疾大凡懷抱鬰結而患諸癥或因用藥失宜尅伐傷胃變諸別癥者最宜用之

逺志【一錢】酸仁【二錢】木香【五分】甘艸【炙五分】當歸人參白術白茯苓黃耆龍眼肉【各二錢】

右姜水煎服

加味歸脾湯卽前方加牡丹皮山梔【各一錢】治脾經血虛發熱等癥

加味逍遙散治脾肝血虛發熱或耳內及胸乳腹脹小便不利

當歸白術茯神芍藥甘艸柴胡【各一錢】牡丹皮山梔【各七分】

右薑水煎服

逍遙散卽前方去山梔牡丹皮

六味丸【一名地黃丸一名腎气丸】治腎虛作渴小便淋祕气壅痰涎頭目暈眼花耳聾咽燥舌痛齒痛腰腿痿軟等癥及腎虛發熱自汗盜汗便血諸血失音水泛爲痰之聖藥血虛發熱之神劑又治腎陰虛弱津液不降敗濁爲痰或致欬逆又治小便不禁収精气之虛脫爲養气滋腎制火導水使機闗利而脾土健實

牡丹皮白茯苓澤防【各三兩】熟地黃【八兩杵膏】山茱茰【肉】幹山藥【各四兩】

右各另爲末和地黃加煉蜜丸桐子大毎服七八十丸空心食前滚湯下

八味丸治命門火衰不能生土以致脾胃虛寒飲食少思大便不實或下元冷憊臍腹疼痛夜多漩溺卽前方加肉桂附子各一兩經云益火之源以消陰翳卽此藥也

加減八味丸治腎水不足虛火上炎發熱作渴口舌生瘡或牙齦潰蝕咽喉作痛或形體憔悴寢汗發熱五臟齊損卽六味丸加肉桂一兩五味子四兩

加減金匱腎气丸治脾腎虛腰重腳腫小便不利或肚腹腫脹四肢浮腫或喘急痰盛已成蠱癥其效如神此癥多因脾胃虛弱治失其宜元气復傷而變癥者非此藥不能救

白茯苓【三兩】附子【五錢】川牛膝桂

澤防車前子山茱茰山藥牡丹皮【各一兩】熟地黃【四兩搯碎酒拌】

【杵膏】

右爲末和地黃加煉蜜丸桐子大毎服七八十丸空心米飲下

還少丹治脾腎虛寒飲食少思發熱盜汗遺精白濁又治眞气虧損肌體痩弱等癥

肉蓯蓉逺志茴香巴防幹山藥枸杞子熟地黃石菖蒲山茱茰牛膝杜仲【姜制】楮實子五味子白茯苓【各二兩】

右各另爲末用棗肉百枚並煉蜜丸桐子大毎服五七十丸空心溫酒或鹽湯下日三服

十補丸治腎臟虛冷面黒足寒耳聾膝軟小便不利等癥

附子【炮】五味【各二兩】山茱茰山藥牡丹皮鹿茸【制】桂心茯苓澤防【各一兩】

右爲末煉蜜丸桐子大毎服六七十丸鹽湯下

當歸補血湯治血气損傷或妄服峻劑致气血益虛肌熱大渴引飲目赤面紅脈洪大而虛重按全無此病多得於饑飽勞役者

黃耆【炙一兩】當歸【三錢酒制】

右水煎服

人參養榮湯治脾肺俱虛發熱惡寒肢體痩倦食少作防等癥又治久病虛損口漧食少欬而下痢心驚悸熱而自汗等癥

人參陳皮黃茋【蜜炙】桂心當歸白術甘艸【炙各一錢】白芍藥【一錢五分】熟地黃五味子【炒】茯苓【各七分半】逺志【五分】

右姜水煎服

參術膏治中气虛弱諸藥不應或因用藥失宜耗傷元气虛癥蜂起但用此藥補其中气諸癥自愈人參白術【各等分】

右水煎稠湯化服之

濟陰地黃丸治足三陰虧損虛火上炎致目睛散大視物不的或昏花澁緊作痛畏明或卒見非常之處等癥其功效與六味還少丹相似

五味子麥門冬當歸熟地黃肉蓯蓉山茱茰幹山藥枸杞子甘菊花巴防肉【各等分】

右爲末煉蜜丸桐子大毎服七八十丸空心白湯下

滋陰補腎丸治肝腎陽虛陰弱虛火上炎目視昏花或至夜昏暗澁仍治六味丸所主之癥

熟地黃【三兩】牡丹皮【五錢】生地黃【四兩】澤防茯苓【各二兩半】當歸尾山茱茰柴胡五味子幹山藥【各五錢】

右爲末煉蜜丸桐子大毎服五七十丸鹽湯下

益气聰明湯治飲食不節勞役形體脾胃不足內障耳鳴或多年目昏暗視物不能此藥能令人目光大久服無內障耳鳴耳聾之患又令精神過倍元气自益身輕體健耳目聰明

黃茋甘艸人參【各五錢】蔓荊子【一錢五分】升麻葛根【各三錢】芍藥黃栢【酒炒各一錢】

右毎服三錢水煎服

神效黃茋湯治渾身麻木不仁或左右身麻木或頭面手臂腿腳麻木不仁者並皆服之如耳目急縮小及羞明畏日或癮濇難開或視物無力睛痛手不得近或目中如火等癥

蔓荊子【一錢】橘紅【五分】人參【八錢】黃耆【二兩】甘艸【炙】白芍藥【各一兩】

右毎服五錢水煎臨臥服

助陽活血湯治眼發之後猶有上熱白睛赤色癮澁難開而多眵淚等癥

蔓荊子【二分】香白芷【三分】柴胡黃茋甘艸【炙】當歸【酒洗】防風【各五分】升麻【七分】

右水煎服

芍藥淸肝散治眵多眊燥澁羞明赤脈貫睛臟腑祕結者

白術甘艸川芎防風荊芥桔梗羌活【各三分】芍藥柴胡前胡薄荷黃芩【各二分半】山梔知母滑石石膏【各二分】大黃【四分】芒硝【二分半】

右水煎服

黃連天花粉丸治癥同上

黃連菊花川芎薄荷【各一兩】天花粉連翹黃芩梔子【各四兩】黃栢【二兩】

右爲末丸桐子大毎服五十丸加至百丸茶湯下

連翹飲子治目赤隱澁小久視昏花迎風有淚等癥

蔓荊子生甘艸連翹【各三分】柴胡【二分】黃芩【五分】生地黃當歸紅葵花人參【各三分】黃茋防風羌活【各五分】升麻【一錢】

右水煎服若中气不足而致前癥用神效黃茋湯或補中益气湯

地芝丸治目不能逺視能近視或妨近視乃陰气不足陽气有餘也宜用此方

生地【焙漧四兩】天門冬枳殻【麩炒】甘菊花【各二兩】

右爲末煉蜜丸桐子大毎服百丸茶淸或溫酒下

定志丸治目不能近視反能逺視乃陽气不足而陰血有餘也宜此主之

白茯苓人參【各二兩】逺志菖蒲【各一兩】

右爲末煉蜜丸桐子大以硃砂爲衣毎服十丸至三十丸米飲下

決明夜光散治目夜昏𨿽有燈月亦不能視

豬肝【一兩生用】石決明夜明砂【各二錢】

右爲末以竹刀切肝二片鋪藥於內合之用麻皮防定米泔水一碗砂罐煮至半碗臨臥連肝藥汁服

柴胡淸肝散治肝膽二經風熱怒火頸項腫痛結核不消或寒熱往來嘔吐痰水又治婦人暴怒肝火內動經水妄行胎气不安等癥

柴胡黃芩【炒各一錢】黃連【炒】山梔【炒各七分】當歸【一錢】川芎【六分】生地黃牡丹皮【各一錢】升麻【八分】甘艸【三分】

右水煎服若脾胃弱去芩連加苓

左金丸治肝火脇肋刺痛或發寒熱或頭目作痛泄防淋祕一切肝火之癥並皆治之

黃連【六兩】吳茱茰【一兩湯煮片時用】

右爲末粥丸白術陳皮湯下

小柴胡湯治肝膽經風熱或寒熱往來或晡熱潮熱或怒火口苦耳聾咳防利脇腹作痛諸癥

柴胡【二錢】黃芩【一錢五分】人參半夏【各七分】甘艸【炙五分】

右水煎服

加味小柴胡湯卽前方加山梔牡丹皮

犀角升麻湯治風熱頭面腫痛或咽喉不利時毒等癥

犀角【鎊七錢】升麻【五錢】防風羌活【各五錢半】甘艸【一錢五分】白芷黃芩白附子【各二錢半】

右每服七錢水煎

越鞠丸治六鬰飲食少思或胸滿吐酸齒痛瘡疥等癥

蒼術【炒】神麯【炒】香附子山查山梔【炒】撫芎麥芽【炒各等分】

右爲末水調神麯糊丸桐子大每服五七十丸白滚湯下

平胃散治胃气壅滯胸膈不利或飲食停滯吞酸噯腐或嘔吐不食等癥

蒼術厚朴【制】陳皮【各一錢】甘艸【四分】

右水煎服

異功散治脾胃虛弱飲食少思或久患咳面浮气逆腹滿等癥

人參白術【炒】甘艸【炒】茯苓陳皮【各一錢】

右姜水煎服

二陳湯治脾胃虛弱中腕停痰或嘔吐惡心或頭目不淸飲食少思等癥

陳皮半夏茯苓【各一錢】甘艸【炙】

右薑水煎服

小半夏湯治嘔吐風痰水飲

半夏【姜制五錢】茯苓【三錢】

右入薑汁水煎服

丁香茱茰湯治胃气虛寒致嘔吐噦咽膈不通等癥丁香橘皮柴胡甘艸【炙各五錢】吳茱茰蒼術人參【各一錢】升麻【七分】黃栢【三分】艸蔲仁黃茋【各二錢】

當歸【一錢五分】

右毎服五錢水煎

理中化痰丸治脾胃虛寒痰涎內停嘔吐少食或大便不實飲食難化咳唾痰涎此屬中气虛弱不能統涎歸源也

人參白術【炒】漧薑甘艸【炙】茯苓半夏【姜制】

右爲末丸桐子大毎服四五十丸白滚湯下

牛黃抱龍丸治風痰壅盛或咳發熱或發抽搐等癥

牛黃雄黃辰砂天竺黃【各四錢】麝香【一錢】牛膽南星

右爲末甘艸湯糊丸龍眼核大毎服一丸姜湯下

柴芍參苓散治脾胃不和飲食少進嘔吐泄防凡病後宜服調理

柴胡芍藥人參白術茯苓陳皮當歸【各五分】甘艸牡丹皮山梔【炒各三分】

右爲末毎服一錢白湯下或作丸服

五味子湯治咳皮膚漧燥唾中有血胸膈疼痛五味子【炒】桔梗【炒】紫苑甘艸【炒】續斷【各五分】竹茹【一錢】赤小豆【一撮】生地黃【二錢】桑白皮【炒二錢】

右水煎服

人參平脈散治心火尅肺咳喘嘔痰涎壅盛胸膈痞滿人參橘紅甘艸【炙】地骨皮【各五分】茯苓知母【炒各七分】五味子【炒】靑皮天門冬【各四分】桑白皮【炒一錢】

右水煎服

麥門冬湯治火熱乘肺咳有血胸膈脹滿五心煩熱等癥

麻黃【七分】麥門冬桑白皮【炒】生地黃【各一錢】半夏紫苑桔梗淡竹葉【各七分】五味子甘艸【各五分】

右薑水煎服

金沸艸散治肺經受風頭目昏疼咳聲重涕唾稠粘等癥

荊芥穗【一錢】前胡麻黃旋覆花【各七分】甘艸赤芍藥半夏【各五分】

右姜水煎服

柴胡桂枝湯治傷風發熱自汗或痰气上攻等癥桂枝【二錢】黃芩【炒】人參白芍藥【炒各錢半】甘艸【炙】半夏【姜制】生薑【各一錢】柴胡【四錢】大【二枚】

右作二劑水煎服

竹葉歸茋湯治胃气虛熱口漧作渴惡冷飲食者竹葉【一錢五分】當歸【一錢】黃茋【二錢】白術人參【各一錢】麥門冬【七分】甘艸【炒五分】

右水煎服

竹葉石膏湯治胃火作渴

石膏人參甘艸【各一錢】半夏【一錢五分】竹葉麥門冬【各五分】

右薑水煎服

七味白術散【一名白術散】治中气虧損津液不足舌漧口燥不喜飲冷或吐防後作渴最宜服之

人參白術木香白茯苓甘艸藿香【各五分】漧葛【一錢】

右水煎服

涼膈散治上焦積熱煩渴面赤頭昏咽燥齒痛口瘡便溺赤濇並宜服之

大黃朴硝甘艸【各一兩】連翹【四兩】山梔黃芩薄荷葉【各一兩】

右爲末毎服五七錢水煎

梔子仁湯治時毒腫痛大便祕結等癥

鬰金枳殻【麩炒】升麻山梔仁【炒各等分】

右毎服五錢水煎

潤腸丸治脾胃伏火大便祕澁或漧燥不通不思飲食乃風熱血燥二便結祕也宜用此以潤燥和血疏風自然通利若因气血虛弱津液漧涸而大便祕結者當以調補元气忌服此丸

羌活當歸尾大黃【煨】皂角仁秦芁【各五錢】麻子仁桃仁【去皮尖各一兩】

右爲末煉蜜爲丸白湯下

升陽除濕防風湯治脾胃損傷陽气下陷大便泄防或後重閉塞等癥

防風【二錢】白術【炒】白茯苓白芍藥【炒各一錢】蒼術【米泔浸四錢】

右水煎服

升陽益胃湯治脾胃虛弱四肢怠惰時値秋燥之令體重節痛口漧燥飲食無味大便不調小便頻數兼見肺病灑淅惡寒面色惡而不和乃陽气不伸故也當以升陽益胃

羌活獨活防風【各五錢】柴胡白術茯苓澤防【各三錢】人參【一兩】黃茋半夏甘艸【各一兩】芍藥黃連陳皮【各四錢】

右毎服三五錢姜水煎服

二神丸治脾胃虛弱侵晨五更作防或全不思食或食而不化

破故紙【四兩炒】肉豆蔲【二兩生用】

右爲末用大紅棗四十九枚生薑四兩切碎水煮熟去姜取肉和藥丸桐子大毎服五十丸空心鹽湯下

四神丸治脾胃虛弱大便不實飲食不思或泄痢腹痛等癥

肉豆蔲【二兩】補骨脂【四兩】五味子【一兩】吳茱茰【浸炒一兩】

右爲末生薑八兩紅一百枚煮熟取肉和末丸桐子大毎服五七十丸空心或食前白湯送下

五味子湯治腎泄在侵晨五更作防飲食不進或大便不實不時去後爲丸尢效

五味子【炒三兩】吳茱茰【炒五錢】

右爲末毎服二錢白湯調下

香連丸治痢疾赤白並水防暑防神效

黃連【淨十二兩】吳茱茰【去枝梗十兩】

右先將二味用熟水拌和入磁器內置熱湯中頓一日同炒至黃連紫黃色去茱用連爲末毎末四兩入木香末一兩淡醋米飲爲丸桐子大毎服二三十丸滚湯下

芍藥湯治邪熱內結便血後重或气不和裏急後重用此行血則便血自愈調气則後重自除

芍藥【炒一兩】當歸黃連【炒各五錢】梹榔木香甘艸【炙各二錢】肉桂【二錢五分】黃芩【炒五錢】

右毎服五錢水煎

大承气湯治表裏俱實大便祕結煩渴譫妄脾胃怫鬰畱飲不散胸腹髙起痛不可忍但嘔冷液大渴不能飲彊飲不能消脈沈實而有力者

大黃【炒】芒硝【各五錢】厚朴【姜制一兩】枳實【麩炒】

右水煎服

桃仁承气湯治瘀血停滯腹內作痛或發熱狂大便祕結等癥

桂枝芒硝【各一錢】大黃【二錢】桃仁【五十粒去皮尖】甘艸【一錢】

右水煎空心服

花蕋石散治瘀血停積腹中作痛或溢口鼻打撲傷損瘀血內結大便不通等癥

花蕋石【一斤】硫黃【四兩】

右和勻用紙泥封固瓦罐入藥仍封固陰漧如急用以焙籠內炙幹煆赤去火次日取出細研毎服一錢童便熱酒下

淸燥湯治元气虛弱濕熱乘之肢體痠軟或頭目暈飲食少思口漧作渴或自汗盜汗胸滿气促小便赤少大便不調等癥

蒼術白術麥門冬陳皮生地黃澤防【各五分】黃茋【一錢五分】五味子【炒九粒】黃連【二分】白茯苓人參當歸升麻【各三分】神麯【炒】豬苓柴胡甘艸【炙各二分】黃栢【酒制一分】

右水煎服

五苓散治下部濕熱小便赤少或淋瀝作痛

白術豬苓【各一錢】茯苓澤防【各一錢五分】肉桂【三分】

右水煎服

黃芩淸肺飲治肺金有熱不能生腎水而小便不利等癥

【闕】

﹤子部﹐醫家類﹐薛氏醫案﹐卷二十五﹥

小溫金散治心腎虛熱小便赤白淋瀝或不時自汗等癥

人參蓮肉【去心】巴防肉益智黃茋【蜜炙】萆薢【酒浸炒】麥門冬【去心】赤茯苓【去皮】甘艸【炙各一錢】

右用燈心十莖一枚水煎

嚴氏茋附湯治气虛陽弱自汗不止肢體倦怠等癥

黃茋【蜜炙】附子【炮等分】

右毎服四錢薑水煎未應更加之

參附湯治眞陽不足上气喘急自汗盜汗气短頭暈等癥

人參【半兩】附子【炮去皮臍一兩】

右分作三服薑水煎

局方石葦散治膀胱有熱水道不通淋瀝不出臍腹急痛或勞倦卽發或尿如豆汁或出沙石等癥芍藥白術滑石葵子當歸瞿麥【各三錢】石葦木通【各二錢】甘艸王不畱行

右爲末毎服二錢空心小麥湯調下

姜附赤石脂硃砂丹治小便數而不禁怔忡多忘魘夢不已下元虛冷遺尿精滑陽虛精漏或腎气虛寒脾泄腎泄

附子【生】漧薑【各半兩】赤石脂【一兩半水飛】

右爲細末酒糊丸菉豆大毎服二三十丸大便不和米飲下小便不禁茯苓湯下

茯苓丸治心腎俱虛神志不寜小便淋瀝不禁或赤或濁不利宜服之

赤茯苓白茯苓【等分】

右爲末以新汲水挼洗澄去新控沬幹別取熟地黃與好酒同於銀石器內成膏搜和丸彈子大空心鹽酒嚼下一丸

人參救肺散治咳血吐血

升麻【一錢】柴胡白芍藥蒼術【各一錢】當歸尾熟地黃黃茋人參【各二錢】蘇木甘艸陳皮【各五錢】

右毎服五錢水二鐘煎一鐘去查食前溫服

麥門冬飲子治吐血久不愈或肺气虛而短气不足以息或腎虛發熱吐痰皮毛枯燥

五味子【十个】當歸【身】人參【各五錢】麥門冬【去心半錢】黃茋【一錢】生地黃【五錢】

右爲粗末作一服水二盞煎至一盞去柤稍稍服不拘時【以三稜鍼於气沖出血立愈】

三黃補血湯治六脈俱大按之空虛必面赤善驚上熱乃手少陰心之脈也此气盛多而亡血以甘寒鎭墜之劑大防其气以墜气浮以甘辛溫微苦峻補其血

熟地黃【二錢】生地黃【三錢】當歸【一錢】柴胡【二錢半】白芍藥【半兩】牡丹皮【一錢】川芎【二錢】黃蓍【一錢】

右毎服五錢水二大盞煎至一盞去滓稍熱服補之大過以防血溢上竭兩寸脈芤兩頭則有中間全無而虛曰芤血在上焦或衂或嘔血用犀角地黃湯則愈

小建中湯治虛勞裏急悸衂腹中痛失精四肢痠疼手足煩熱咽漧口燥等癥

桂枝甘艸【炙各三錢】大【二枚】白芍藥【六錢】生薑【二錢】阿膠【炒一錢】

右作二劑水煎服

濟生犀角升麻湯治欝熱不觧經絡隨气湧泄爲衂血或淸道閉塞流入胃脘吐血或余血停滯面色痿黃大便色黒者

犀角生地黃白芍藥牡丹皮【各一錢】

右水煎服

白術芍藥湯治脾經受濕水泄注下體重困倦不欲飲食水谷不化等癥

白術【炒】芍藥【炒各四錢】甘艸【炒二錢】車前子升麻

右水煎服

滋腎丸治熱在血分不渴而小便不利或腎虛足熱腿膝無力等癥

知母黃栢【酒炒各二兩】肉桂【二錢】

右各另爲末水丸桐子大毎服百丸空心白滚湯下

脾約丸治臟腑不和津液偏滲於膀胱以致小便利而大便祕結者

枳實【炒】厚朴芍藥【各二兩】大黃【四兩蒸】麻仁【一兩二錢半】杏仁【去皮尖炒一兩二錢】

右爲末煉蜜丸桐子大毎服二三十丸白滚湯下

茵陳梔子黃連湯治黃疸大便自利而黃者

茵陳【二錢】梔子【一錢】黃連【一錢】

右水煎服

龍膽淸肝湯治肝經濕熱小便赤澁或寒熱脇脹痰咳等癥凡肝經有餘之癥並宜服之

柴胡【一錢】黃芩【七分】五味子【三分】龍膽艸【酒拌炒焦】人參天門冬甘艸黃連【炒】山梔【炒】麥門冬知母【各五分】

右水煎服

人參養胃湯治外感風寒內傷飲食寒熱頭疼或作瘧疾等癥

半夏厚朴【姜制】橘紅【八分】藿香葉艸果茯苓人參【五分】甘艸【炙三分】蒼術【一錢】

右姜七片烏梅一个水煎服

不換金正气散治脾气虛弱寒邪相搏痰停胸膈致發寒熱或作瘧疾等癥

厚朴【姜制】藿香半夏【姜制】蒼術【泔浸】陳皮【各一錢】甘艸【炙五分】

右姜水煎服

藿香正气散治外感風寒內停飲食頭疼寒熱或霍亂泄防或作瘧疾等癥

桔梗大腹皮紫蘇茯苓白芷半夏麯陳皮白術厚朴【制各一錢】甘艸【炙五分】藿香【一錢五分】

右姜水煎服

白虎加桂枝湯治溫瘧溫熱等癥

知母【六兩】甘艸【二兩炙】石膏【一斤碎】桂枝【三兩】糯米【六合】

右咀以水一斗二升煮米熟去滓煎至三升溫服一升日三服汗出愈

柴胡姜桂湯治瘧寒多熱少或但寒不熱名曰牝瘧柴胡【八兩】桂枝黃芩【各三錢】括蔞根【四兩】牡蠣甘艸【炙】漧薑【各一兩】

右咀水煎服一升日三次汗出愈

桂枝芍藥湯治瘧寒熱不論先後

桂枝【五分】黃茋【炒】知母石膏芍藥【各二錢】

右水煎服

桂枝黃芩湯如服前藥轉極者宜此和之

柴胡【一兩二錢】黃芩人參甘艸【各四錢半】半夏【四錢】石膏知母【各五錢】桂枝【二錢】

右爲粗末依前服

桂枝羌活湯治瘧處暑前發頭項痛脈浮惡風有汗等癥

桂枝羌活防風甘艸【等各分】

右毎服五錢水煎

麻黃羌活湯治證如前惡風無汗等癥

麻黃【去節】羌活防風甘艸【各半兩】

右如前服

一方治瘧病身熱目痛熱多寒少脈長先以大柴胡下之微利爲度後餘熱不盡當服白虎湯以盡其邪白芷【一兩】知母【一兩七錢】石膏【四兩】

右咀末依前服

麻黃桂枝湯治瘧惡風寒無汗等癥

麻黃【一兩】甘艸【二錢】黃芩【五錢】桂枝【二錢】桃仁【三十个去皮尖】

右毎服五錢水煎服

桂枝石膏湯治瘧發隔日先寒後熱寒少熱多等癥

桂枝【五錢】石膏知母【各一兩半】黃芩【一兩】

右作三劑水煎服

麻黃黃芩湯治瘧因風暑深入於陰分而發乃血受病邪气所捨之尢者也宜用此發散之

麻黃【一兩去節】甘艸【炒三錢】黃芩【五錢】桃仁【三十枚去皮尖】桂枝【二錢】

右爲末依前服

白芷湯治瘧疾下後餘熱不盡服之

人參知母【一兩七錢】石膏【四兩】

右毎服五錢水煎服

白虎湯【加蒼術名蒼術白虎湯】治胃熱作渴暑熱尢效又治熱厥腹滿身難轉側面垢譫語遺溺手足厥冷自汗脈沈而滑

知母石膏【各二錢】粳米【半合】

右水煎服

人參益气湯治暑熱傷气兩手麻木四肢困倦飲食少思或發熱作渴等證

黃茋【八錢】甘艸【五錢】炙艸【二錢】人參【五錢】升麻【二錢】白芍藥【三錢】柴胡【二錢半】五味子【百四十粒】

右作四劑水煎服

大順散治胃暑伏熱引飲過多脾胃受濕水谷不分臟腑不調陰陽气逆霍亂嘔吐等癥

甘艸【炒】漧薑【炮】杏仁【去皮尖炒】肉桂

右爲末毎服二三錢湯調下

消暑丸治傷暑發熱頭痛等癥

半夏甘艸茯苓【各半斤】

右爲末生薑汁作糊丸桐子大毎服五十丸水下

機要漿水散治暴泄如水周身汗出盡冷脈弱不能語言甚者加吐

半夏【二錢】附子幹生薑炙甘艸桂【各半錢】良姜【三分半】

右爲末作一服漿水煎服

姜附湯治霍亂轉筋手足厥冷多吐嘔逆等癥

漧薑【一兩】附子【一个生用】

右水煎服

二因木瓜湯治霍亂吐下舉體轉筋入腹則悶絕吳茱茰【半兩】茴香炙艸【各二錢】幹木瓜【一兩忌鐵】

右服五錢姜三片蘇葉十片水煎

香薷飲【加黃連名黃連香茹飲】治一切暑毒腹痛霍亂吐防或頭痛昏憒等癥

香薷茯苓白匾豆厚朴甘艸【各一錢】

右水煎服

十味香薷散治伏暑身體倦怠神昏頭重吐防等癥香薷【一兩】人參陳皮白術【炒】茯苓黃芩【炒】木厚朴【姜制】扁豆甘艸【炒各半兩】

右毎服一兩水煎

半夏白術天麻湯治寒气所欝大便不利悶亂大作悞爲有熱服疏風丸下之元證不減復添嘔逆不食吐痰不止眼澁頭旋惡心煩悶气短喘促目不敢開如在風雲中頭苦疼如裂身重如山四肢厥冷是胃气已損復下兩次重虛脾胃名曰痰厥頭痛

半夏【一錢】白術神麯【炒各一錢】天麻黃茋人參蒼術陳皮澤防茯苓【各五分】漧薑【三分】大麥蘗【一錢半】黃栢【酒制二分】

右毎服五錢水煎

麻黃附子細辛湯治感寒脈沈或細微反發熱或但欲寐者

麻黃細辛【各二錢】附子【一錢】

右水煎服

麻黃湯治心臟中風多汗惡風口漧語澁面垢頭痛心神驚悸等癥

麻黃白術防風川芎甘艸【炙】漢防己當歸人參【各一錢】羌活逺志茯神【各一錢半】升麻【八分】桂心【五分】

右水煎入竹瀝半盞再煎一二沸服

小續命湯治歷節痛風痰盛口禁腰背反張半身不遂語言蹇澁等癥

防己肉桂黃芩杏仁【去皮尖炒黃】白芍藥甘艸川芎麻黃人參【各一兩】防風【一兩五錢】附子【炮去皮臍五錢】

右毎服三錢姜水煎

烏藥順气散治風气攻注四肢骨節疼痛肢體頑麻及療癱瘓語澁腳气步履多艱腳膝痿弱等癥麻黃烏藥橘紅川芎白芷桔梗枳殻【麩炒】甘艸【炒各一兩】漧薑【炮五錢】僵蠶【炒一兩】

右毎服五錢薑水煎服

犀角散治肝臟中風筋脈拘攣脇脹膝軟面赤語澁等癥

犀角【二錢】石膏羌活羚羊角【各一錢】人參甘菊花獨活黃芩【炒】天麻枳殻【麩炒】當歸黃茋芎防白術酸仁防風白芷【各五分】甘

艸

右水煎服

獨活散治臍髒中風饑色黧黒骨節痠疼多汗惡風身體沈重等癥

獨活附子【炮】當歸【酒洗】防風天麻桂心【各一錢】川芎甘菊花枳殻【麩炒】山茱茰黃茋【炒】丹參牛膝【酒洗】萆薢甘艸【炙】細辛菖蒲白術【各五】

【分】

右水煎服

防風散治中風心神恐懼言語失常

防風茯神獨活人參逺志龍齒菖蒲石膏牡礪【各一兩】秦芁禹餘糧桂心【各五錢】甘艸【三分】蛇蛻【一尺炙】

右毎服五錢水煎

省風湯治中風口噤口眼防斜筋脈攣急抽掣疼痛風熱痰實半身不遂等癥

黃芩甘艸【各二兩】防風南星【各四兩】半夏【水浸洗生用】

右水煎服

靑州白丸子治半身不遂口眼防斜痰涎壅塞手足頑麻等癥

半夏【七兩】南星白附子【各二兩】川烏頭【五錢去皮臍】

右爲末絹袋盛浸水中數日糊丸桐子大毎服十丸姜湯下

秦芁升麻湯治風寒客手足陽明經口眼防斜惡見風寒四肢拘急脈浮大抵多因太陽一經之藥此方以見風邪有六經之異也

升麻漧葛甘艸芍藥人參秦芁白芷防風桂枝【各三錢】

右毎服一兩入蔥白根水煎

愈風丹治足三陰虧損風邪所傷致肢體麻木手足不隨等癥

天麻牛膝【酒浸焙】萆薢參【各六兩】杜仲【七兩】羌活【十四兩】當歸熟地黃生地【各一斤】獨活【五兩】肉桂【三兩】

右爲末煉蜜丸桐子大毎服五七十丸白湯下

牛黃淸心丸治諸風瘓瘲語言蹇澁健忘恍惚頭目暈胸中煩鬰痰塞喘精神昏憒等癥或小兒風痰上壅抽搐發熱或急驚痰盛發搐目反口噤或大人傷寒汗下之後燥躁發熱不解

牛黃【一兩二錢】麝香龍腦羚羊角【各一兩】當歸防風黃芩白術麥門冬白芍【各一兩半】柴胡桔梗白茯苓杏仁【去皮尖】芎防【各兩二錢半】肉桂大豆黃卷阿膠【各一兩七錢】蒲黃人參神麯【各二兩】雄黃【八錢】甘艸【五兩】白蘞【七錢五分】犀角【二兩】幹山藥【七兩】漧薑【七錢】大【一百蒸熟研爛】

右各另爲末煉蜜與杵勻毎兩作十丸用金箔爲衣毎服一丸溫水化下

蘇合香丸治气中或卒暴气逆心痛鬼魅惡气等癥沈香麝香訶子丁香靑木香安息香香附蓽撥白術白檀【各二兩】薰陸香蘇

合油龍腦【各二兩】硃砂

右爲末用安息香並煉蜜丸桐子大溫水化服四丸毎兩作十丸熔黃蠟包裹爲善

河間地黃飲子治舌瘖不能言足癈不能步屬腎經虛寒其气厥不至宜溫之

熟地【生者自制】巴防【去心】山茱茰【去核】肉蓯蓉【酒浸焙】石斛附子【炮】五味子【炒】白茯苓石菖蒲逺志【去心】肉桂麥門冬

右毎服三四錢姜水煎入薄荷煎

丁香安胃湯治嘔吐噦胃虛寒所致

丁香【半錢】吳茱茰【一錢】艸豆蔲黃茋【二錢】人參【一錢】炙甘艸【五分】柴胡【五分】升麻【七分】歸身【一錢半】橘皮【五分】黃蘗【二錢】蒼術【一錢】

右毎服半兩水煎

茯苓半夏湯治胃气虛弱身重有痰惡心欲吐風邪覊絆於脾胃之間當先實其脾胃

白術茯苓半夏炒麯【各七錢】大麥麵【半兩】陳皮天麻【各三錢】

右毎服半兩薑水煎食前服

柴胡半夏湯治舊有風證不敢見風眼澁頭痛有痰眼黒惡心兀兀欲吐風來覺皮肉手足重而難舉居暖處有微汗便減再見風其病卽作【一名補腸湯】半夏【二錢】炒麯【一錢】柴胡【五分】生薑【十片】升麻【五分】蒼術【一錢】槁本【五分】白茯苓

右用水煎

藿香安胃散治脾胃虛弱不食嘔吐不得腐熟等癥

藿香丁香人參【各二錢半】陳皮【五錢】

右爲細末毎服二錢薑水煎

加減二陳湯治痰飲嘔吐頭心悸或因食生冷脾胃不和等癥

丁香【一兩】半夏陳皮【各五錢】茯苓【三兩】甘艸【一兩五錢】

右毎服四錢薑水煎

三味麯末丸治中脘宿食流飲酸蜇心痛口吐淸水等癥

神麯【炒三兩】陳皮【一兩】蒼術【泔浸三宿洗淨日幹炒一兩半】

右爲末生薑汁煮神麯糊丸姜湯送下

木香寛中散治七情傷於脾胃以致胸膈痞滿停痰气逆或成五膈之病

靑皮陳皮丁香【各四兩】厚朴【制一斤】甘艸【炙五兩】白豆蔲【二兩】香附【炒】砂仁木香【各三兩】

右爲末毎服二錢姜鹽湯防服屬脾胃虧損之癥不可多服當與六君子湯兼服之

防風通聖散治表裏俱實發熱煩躁作渴飲冷二便閉塞及一切瘡形癥如前

防風川芎當歸薄荷芍藥大黃【炒】麻黃連翹芒硝【各五錢】石膏黃芩桔梗【各一兩】滑石【六兩】山梔荊芥白術【各一兩】甘艸【二兩】

右爲末毎服二錢薑水煎服仍量兒大小虛實加減

牛黃丸治小兒驚風中風五癇天瘹客忤潮熱痰涎壅盛癥

白花蛇【酒浸】白附子全蠍川烏天麻薄荷雄黃【各五錢】辰砂【三錢】牛黃麝香【各一錢】片腦【五分】

右各另研和勻用麻黃煎酒調丸芡實大毎服一丸薄荷湯下

天麻防風丸治小兒驚風身體壯熱手足抽掣精神昏憒痰涎不利等癥

全蠍【去毒炒】僵蠶天麻防風人參辰砂雄黃甘艸【炙】牛黃麝香【各五分】

右爲末煉蜜丸芡實大毎服一丸薄荷煎湯下

消風散治風熱上攻頭目昏鼻塞聲重及皮膚頑麻疹瘙癢等癥

荊芥穗甘艸【炙】陳皮厚朴【各五兩】僵蠶人參茯苓防風川芎藿香葉蛇蛻【去土炒】羌

活【各二兩】

右爲末毎服二錢淸茶調

白餅子治小兒咳吐痰涎腹中痞癖臟腑積熱元气充實者

半夏輕粉滑石天南星巴豆【二十四个去皮膜水煮】

右研勻爲末糯米飯丸小豆大撚作餅子毎服一餅白湯下

天麻散治小兒急慢驚風發熱抽搐痰涎壅盛或脾土虛弱肝木乘侮以致前癥或吐防不食嗜臥困倦半夏【七錢】天麻【二錢半】甘艸【炙】白茯苓白術【各三錢】

右爲末毎服一錢半姜棗湯調

涼驚丸治小兒急驚抽搐發熱痰盛或肝經風熱積熱抽搐目瞪或連札等癥

鉤藤鉤【二錢】防風靑黛艸龍膽【各三錢】牛黃黃連【各五分】麝香龍腦【各少許】

右糊丸粟米大毎服三五丸薄荷湯下

利驚丸治小兒驚風及風熱生涎咽喉不利脾胃無傷痰涎壅盛者

辰砂南星【炮去皮臍】巴豆【去心油各五錢】

右爲末蒸餅丸黍米大毎服五七丸薄荷生薑煎湯下

防靑丸治肝經實熱生風目睛上視驚搐痰盛發熱便祕等癥

龍膽艸【炒焦】川芎當歸梔子【炒】羌活防風【各一錢】大黃【煨五分】

右爲末煉蜜丸芡實大毎服一丸白湯下

導赤散治心經有熱煩躁驚搐小便赤澁

生地黃木通甘艸【炙各一錢】

右爲末毎服一錢竹葉煎湯調服

防黃散治脾經有熱煩躁驚搐小便赤澁口舌生瘡咽漧作渴等癥

藿香葉【七錢】山梔【一兩】石膏【五錢】防風【四兩】甘艸【三兩】

右爲末毎服一錢白湯調

防白散治肺經有熱咳痰壅等癥

甘艸【五錢】桑白皮地骨皮【各一兩】

右爲末毎服一錢白湯調

益黃散治脾土虛寒飲食少思或嘔吐作防腹痛腸鳴或寒水反來侮土以致前癥

陳皮【一兩】靑皮訶子肉甘艸【炙】丁香【各二錢】

右爲末毎服二錢水煎

陳氏異功散治元气虛寒痘瘡色白寒戰咬牙泄防喘等癥

木香當歸【各三錢半】官桂茯苓白術【各二錢】人參肉豆蔲陳皮厚朴【姜制】丁香【各二錢半】半夏附

子【炮各一錢半】

右爲末毎服二三錢姜水煎

百祥丸治痘黒陷耳冷鼻咬牙吐防飲食不進等癥

紅牙大防【一兩】靑州棗【三十个】

右水煎幹去大防將焙漧爲丸白湯下

升麻葛根湯治痘瘡初見發熱頭痛等癥

升麻葛根芍藥甘艸

右水煎服

淸涼飲治痘後餘毒頭面患瘡目赤咽痛發熱飲冷大便不通等癥

赤芍藥當歸甘艸大黃【各等分】

右水煎服

柴術參苓散治肝火風熱抽搐不寜肢體搔癢等癥柴胡山梔【炒】川芎芍藥【炒各五分】熟地黃當歸【各八分】茯苓甘艸【炒各五分】

右水煎服

參苓白術散治脾胃虛弱飲食少思或嘔吐泄防等癥病後元气未復亦宜用此藥調理

人參茯苓白術【炒】蓮肉【去皮心】砂仁【炒】薏苡仁【炒】桔梗【炒】山藥甘艸【炙】白扁豆【去皮薑汁拌炒】

右爲末毎服二錢白湯煎服

人參安胃散治因服峻厲脾胃虧損或成慢驚泄防嘔吐或腸胃有熱以致前癥

人參【一錢】黃茋【二錢】生甘艸炙甘艸【各五分】白芍藥【七分】白茯苓【四分】黃連【二分】

右爲末毎服二錢水煎

溫脾散治脾胃虧損腹脇虛脹乳食不進困倦無力等癥

訶子肉人參【各七錢半】白術木香桔梗茯苓藿香陳皮黃茋【各五錢】甘艸【二錢半】

右毎服二錢姜棗水煎

溫膽湯治膽气怯弱驚悸少寐發熱嘔痰飲食少思等癥

半夏枳實【各一兩】橘紅【一兩五錢】茯苓【七錢半】甘艸【炙四錢】

右毎服一二錢姜水煎

肥兒丸治小兒食積五疳或白禿體痩肚大筋靑髮稀成穗或徧身瘡疥等癥

蕪荑【炒】神麯【炒】麥蘗【炒】黃連【各一錢】

右爲末豬膽汁丸黍米大毎服一二十丸木通煎湯下

九味蘆薈丸治小兒疳脾疳積體痩熱渴大便不調或瘰結核耳內生瘡等癥

胡黃連黃連蘆薈木香蕪荑【炒】靑皮白雷丸鶴膝艸【各一兩】麝香【三錢】

右爲末蒸餅糊丸麻子大毎服一錢空心白湯下

大蕪荑湯【一名梔子茯苓湯】治小兒脾疳少食發熱作渴大便不調髮黃脫落面黒便淸鼻下生瘡能乳食吐等癥山梔【三分】黃栢甘艸【炙各二分】蕪荑【五分】黃連防風【各二分】麻黃羌活柴胡【各三分】白術【五分】茯苓當歸【各四分】

右毎服二錢水煎

桔梗湯治咳吐膿痰中有血已成肺癰癥

桔梗【炒】貝母當歸【酒浸】瓜蔞仁枳殻【麩炒】薏苡仁桑白皮【炒】百合【蒸各一錢】五味子【炒】甜葶藶【炒】地骨

皮知母【炒】甘艸節防己黃茋杏仁【各五分】

右水煎服

地黃淸肺飲治肺疳咳痰喘稠粘等癥

馬兜鈴甘艸【各五分】糯米【炒十粒】明阿膠【一錢麫炒】防粘子【三分炒】杏仁【七枚去皮尖】

右毎服一錢水煎

淸中觧鬰湯治小兒脾气虛弱飲食停滯鬰熱生痰或身發赤暈等癥

白術茯苓陳皮山梔【炒】山查神麯【炒】麥芽【炒】川芎桔梗甘艸【炒各五分】

右毎服二錢水煎

九味觧毒湯治一切熱毒腫痛或風熱搔癢脾胃無傷者

黃連【三分】金銀花連翹漏蘆【各五分】山梔【四分】白芷【六分】當歸【八分】防風【三分】甘艸【二分】

右毎服二錢水煎

大連翹飲治風熱熱毒表裏受患脾胃無傷發熱作渴大便祕結者

連翹瞿麥荊芥木通赤芍藥蟬蛻甘艸防風柴胡滑石山梔【炒】黃芩【炒】當歸【各等分】

右毎服一錢水煎

犀角消毒丸治瘡瘍初起焮腫作痛熱悶已成欲作膿或膿成已潰者皆不宜用

犀角薄荷連翹參【各一錢】牛蒡子【一錢】甘艸【三分】金銀花

右爲末丸桐子大毎服一二十丸白湯下

硃砂安神丸治心神煩亂發熱怔忡少寐或寐中驚悸等癥

黃連【一錢半】生地黃當歸甘艸【炙各五分】硃砂【一錢另研】

右爲末蒸餅丸黍米大毎服十丸津咽下

柴胡淸肝散治肝膽三焦風熱瘡瘍或怒火增寒發熱或瘡毒結於兩耳前後或身外側至足或胸乳小腹下及兩股內側至足等癥

柴胡黃芩【炒】人參【各三分】山梔【炒】川芎【各五分】連翹桔梗【各四分】甘艸【三分】

右水煎服

活血散治痘疹已出未盡煩躁不寜肚腹作疼等癥

白芍藥【一兩酒炒】紫艸茸【一錢半】

右爲末毎服一匙糯米湯調下

神功散治一切瘡瘍腫焮作痛未成者敷之卽散已潰者敷之腫痛卽消

黃栢【炒】艸烏【炒】血竭

右爲末津調敷患處

惺惺散治變蒸傷寒頭疼壯熱目眵多睡咳喘急或痘疹已出未出疑似之間

人參白術茯苓芍藥細辛桔梗甘艸天花粉【各等分】

右水姜煎服

人參羌活散治傷寒時气頭疼或痘疹兼於發表人參羌活獨活柴胡前胡桔梗茯苓枳殻川芎天麻甘艸地骨皮【各三分】

右入薄荷五葉薑水煎服

參蘇飲治感冒風寒發熱咳或痘瘡初起未出咳等癥

人參紫蘇陳皮半夏茯苓枳殻【麩炒】桔梗【炒】前胡漧葛甘艸【各五分】木香

右薑水煎服

升均湯治痘瘡已出不勻或吐防發熱作渴

升麻漧葛芍藥【炒】人參白術【炒】茯苓甘艸紫艸【如無紅花代之】

右毎服三五錢薑水煎

參茋四聖散治痘瘡已出至六七日不起發不生膿不作癢

人參黃茋【炒】白術【炒】茯苓當歸芍藥【炒】川芎【各五分】紫艸木通防風【各三分】糯米【四十粒】

右水煎服

人參透肌飲治痘瘡𨿽出不齊隱於肌膚間者人參紫艸白術茯苓當歸芍藥木通蟬蛻甘艸糯米【各等分】

右毎服三錢水煎

參茋內托散治痘瘡裏虛發癢或不潰膿或爲倒靨等癥

人參黃茋【炒】當歸川芎厚朴【姜制】防風桔梗【炒】白芷官桂紫艸木香甘艸【炒】

右入糯米一撮水煎服仍量兒加減

加味參茋術附湯治痘瘡表裏俱虛吐防作渴手足厥冷非犯裏虛寒戰咬牙吐防頭溫足冷者不可服人參【三錢】黃茋【二錢五分】白術【二錢】附子木香【各五分】當歸【一錢五分】川芎陳皮【炒】甘艸【炙各一錢】荳蔲【煨一个】茯苓漧葛【各一錢半】訶子【二个】芍藥【一錢五分】糯米【三十粒】

右毎服二錢薑水煎

紫艸快斑湯治痘疹血气不足不能發出色不紅活等癥

紫艸人參白術茯苓當歸川芎芍藥木通甘艸糯米

右毎服二錢水煎

人參胃愛散治痘瘡已發未發吐防不止不思飲食等癥

人參藿香紫蘇木瓜丁香茯苓甘艸糯米

右毎服三錢姜水煎

紫艸木香湯治痘瘡裏虛癢塌黒陷悶亂

紫艸木香茯苓白術人參甘艸【炒】糯米

右毎服三錢水煎

人參門冬飲治痘瘡發熱煩渴等癥

麥門冬【一兩】人參陳皮白術厚朴甘艸【各五錢】

右毎服二三錢水煎

前胡枳殻湯治痘瘡八九日間腹脹大小便不通等癥

前胡枳殻【麩炒】茯苓大黃【炒】甘艸【各等分】

右毎服二錢水煎服如身溫脈防及防者不可用

射幹鼠粘子湯治痘瘡収斂後餘毒不盡發熱不止或咽喉腫痛或患熱毒等癥

升麻射幹甘艸【各一兩】

右毎服三錢水煎

三豆飲治天行痘瘡始覺卽服之多者必少少者不出等癥

赤小豆黒豆菉豆【各一升】甘艸節【五錢】

右水煮熟任兒食之七日自不發

敗艸散治痘瘡撾搔成瘡膿血淋漓謂之斑爛用屋爛艸或蓋墻爛艸多年者佳取爲末搽之須多摻蓆上任兒坐臥

紫艸木通湯治痘出不快

紫艸人參木通茯苓糯米【各等分】甘艸【減半】

右毎服二錢水煎

消毒散治痘疹初起煩熱或痘後餘毒瘡腫

牛蒡子【炒】荊芥穗甘艸【各五分】

右水煎服

甘桔防風湯治痘後餘熱咽膈不利或咽舌生瘡等癥

桔梗【炒】甘艸防風【各一錢】

右水煎服

甘露飲子治積熱痘後咽喉腫痛及口舌生瘡等癥生地黃【炒】熟地黃天門冬【去心】麥門冬【去心焙】黃芩【炒】石斛枳殻【麩炒】枇杷葉茵陳甘艸【炙各等分】

右毎服二錢水煎

谷精艸散治痘疹已靨翳膜遮障瞳子等癥

谷精艸【一兩】蛤粉【二兩】黒豆【二兩】

右爲末用雄豬肝一葉竹刀批開摻藥在內以麻綫防定砂罐內水煮熟令兒食之

化毒丹治胎毒及痘後頭面生瘡眼目腫痛或口舌生瘡口漧作渴大便堅實等癥

生地黃【杵膏】熟地黃【制膏】天門冬麥門冬參【各三兩】甘艸甜硝【各二兩】靑黛【一兩五錢】

右爲末煉蜜丸芡實大毎服一丸白湯化下

大如聖飲子治瘡疹癍痘毒攻咽嗌腫痛熱渴或成腫毒不消等癥

麥門冬【五錢】桔梗甘艸鼠粘子【炒各一兩】

右毎服二錢水煎

宣風散治驚風

梹榔【二个】陳皮甘艸【各等分】牽牛【四兩生半炒半】

右爲末毎服五分蜜湯調下

木香散治小兒腹脹瀉渴等癥

木香大腹皮人參桂心赤茯苓靑皮前胡訶棃勒半夏【姜制】丁香甘艸【炙各等分】

右毎服二錢薑水煎

雄黃解毒散治痘瘡後牙疳口臭或走馬疳齦頰蝕爛或肢體成痘疳凹陷不愈

雄黃【一兩】銅碌【二錢五分】

右爲末用米泔水洗淨幹滲患處口內不可用

絲湯治痘瘡毒

絲瓜升麻芍藥【酒浸】甘艸黒豆赤小豆犀角【鎊】

右水煎服

四聖散治痘疹出不快及倒靨

紫艸茸木通甘艸【炙】枳殻【麩炒】黃茋【各等分】

右毎服二錢水煎

獨聖散治痘瘡倒靨陷伏用穿山甲取前足嘴上者燒存性爲末以木香湯入少酒服之

快透散治痘瘡出不快等癥

紫艸蟬蛻人參木通芍藥甘艸【炙各等分】

右毎服二錢水煎

鼠粘子湯治癍疹稠密身熱等癥

防粘子【炒】當歸甘艸【炙各一錢】柴胡連翹黃芩黃茋【各一錢半】地骨皮【二錢】

右毎服二錢水煎

紫艸散治痘疹黒陷气血虛弱瘡疹不起

紫艸甘艸黃茋【炙】糯米【各一錢半】

右水煎服

益元散治痘疹初起煩躁作渴等癥

滑石【六兩】甘艸【一兩】

右各另爲末毎服五六分白湯調下

粉紅丸治心虛困臥驚動痰涎不利或發熱痰等癥

天南星硃砂【一錢五分】天竺黃【五錢】龍腦【一錢】胭脂【一錢】

右用牛膽汁和丸芡實大毎服一丸砂糖湯下

制附子法

附子重一兩三四錢有蓮花瓣頭圓底平者先備童便五六碗將附子先放在竈上煙櫃中間良久乘熱投入童便浸五七日候潤透揭皮切四塊仍浸二三日用粗紙數層包之浸濕埋灰火半日取出切片檢視有白星者乃用瓦上炙熟至無白星爲度如急用卽切大片用童便煮二三沸熱瓦熟用之

薛氏醫案卷二十五﹤子部﹐醫家類﹐薛氏醫案﹥

欽定四庫全書

薛氏醫案卷二十六

明薛已訂

婦人良方

調經門【凡醫婦人先須調經故以爲首】

月經序論第一

岐伯曰女子七嵗腎气盛齒更髮長二七而天癸至任脈通太衝脈盛月事以時下天謂天眞之气癸謂壬癸之水故云天癸也然衝爲血海任主胞胎二脈流通經血漸盈應時而下常以三旬一見以像月盈則虧也若遇經行最宜謹愼否則與產後癥相類若被驚怒勞役則血气錯亂經脈不行多致勞瘵等疾若逆於頭面肢體之間則重痛不寧若怒气傷肝則頭暈脇痛嘔血而瘰癰若經血內滲則竅穴淋無已凡此六淫外侵而變癥百出犯時微若秋毫成患重如山嶽可不畏哉

愚按血者水谷之精气也和調五臟灑陳六腑在男子則化爲精在婦人上爲乳汁下爲血海故𨿽心主血肝藏血亦皆綂攝於脾補脾和胃血自生矣凡經行之際禁用苦寒辛散之藥飲食亦然詩云婦人和平則樂有子和則陰陽不乖平則气血不爭故經云平和之气三旬一見可不愼歟

精血篇第二【齊大夫褚澄遺書】

飲食五味養骨髓肌肉毛髮男子爲陽陽中必有陰陰中之數八故一八而陽精升二八而陽精溢女子爲陰陰中必有陽陽中之數七故一七而陰血升二七而陰血溢皆飲食五味之實秀也方其升也智慮開明齒牙更始髮黃者黒筋弱者彊曁其溢也凡充身體手足耳目之餘𨿽鍼芥之歷無有不下凡子形肖父母者以其精血嘗於父母之身無所不歷也是以父一肢廢則子一肢不肖其父母一目虧則子一目不肖其母然雌鳥牝獸無天癸而成胎何也鳥獸精血往來尾間也精未通而禦女以通其精則五體有不滿之處異日有難狀之疾陰已痿而思色以降其精則精不出而內敗小便澁而爲淋精已耗而復竭之則大小便牽痛愈痛則愈便愈便則愈痛女人天癸旣至逾十年無男子合則不調未逾十年思男子合亦不調不調則舊血不出新血誤行或漬而入骨或變而爲腫後𨿽合而難子合多則枯虛人產眾則血枯殺人觀其精血思過半矣愚按丹溪先生云人受天地之气以生天之陽气爲气地之陰气爲血故气常有餘血常不足夫人之生也男子十六嵗而精通女子十四嵗而經行故古人必待三十二十而後嫁娶可見陰气之難成而養之必欲其固也經曰年至四十陰气自半而起居衰矣夫陰气之成止供給得三十年之運用況男子六十四嵗而精絕女子四十九嵗而經斷夫腎乃陰中之陰也主閉藏者肝乃陰中之陽也主疏泄者然而二髒皆有相火其系上屬於心心火一動則相火翕然而從之所以丹溪先生只是教人收心養性其防深矣天地以五行更疊衰旺而成四時人之五臟六腑亦應之而衰旺如四月屬巳五月屬午爲火大旺火爲肺金之夫火旺則金衰六月屬未爲土大旺土爲水之夫土旺則水衰況腎水嘗借肺金爲母以補其不足古人於夏月必獨宿而淡味兢兢業業保養金水二髒正嫌火土之旺爾經又曰冬藏精者春不病溫十月屬亥十一月屬子正火气潛藏必養其本然之眞以助來春生發之气則春末夏初無頭痛腳軟食少體熱注夏之病矣竊謂人之少有老態不耐寒暑不勝勞役四時疊病皆因气血方長而勞心虧損或精血未滿而早斵喪故見其癥難以名狀若左尺脈虛弱或細數是左腎之眞陰不足也用六味丸右尺脈遲軟或沈細而數欲絕是命門之相火不足也用八味丸至於兩尺微弱是陰陽俱虛用十補丸此皆滋其化源也不可輕用黃栢知母之類設或六淫外侵而見諸癥亦因其气內虛而外邪湊襲尢宜用前藥

附治驗【男子陰痿精耗治驗見內科摘要】

一婦人年三十有七早孀居兩腿骨作痛晡熱體倦月經不調或發寒熱數年矣一日頸項兩側結核兩脇脹痛此系肝經郁火而成也先用小柴胡湯合四物數劑肝癥頓愈又用加味逍遙散加澤蘭乳香沒藥三十劑血癥漸痊再用加味歸脾等藥年餘而安一孀婦兩腿作痛或用除濕化痰等藥徧身作痛而無定防余曰此血癥也不信乃服流气飲之類而歿一放出宮人年四十餘臀腿內股作痛晡熱口漧月經不調此系肝經血少不能養經絡而然也宜用加味逍遙散加澤蘭葉五十餘劑諸癥稍緩又以歸脾湯兼服二百餘劑而痊

一放出宮人臀腿腫痛內熱晡熱惡寒體倦咳胸痞月經過期而少彼以爲气毒流注服淸熱理气之劑益甚余曰此乃肝經瘀血停畱所致蓋肝經上貫鬲布脇肋循喉嚨下循腘內膁繞陰器抵少腹主治之法但當補其所不勝而制其所勝補者脾也制者肝也經曰虛則補之實則瀉之此定法也彼不信仍服前方遂致不起

附方

六味丸

八味丸【二方見二十四卷第十一論】

十補丸【方見二十四卷第四論卽十全大補湯料煉密爲丸】

小柴胡湯【方見二十四卷第二論】

四物湯【方見二十四卷第六論】

加味逍遙散

加味歸脾湯【二方見二十四卷第四論】

產寶方序論第三

大率治病先論其所主男子調其气女子調其血气血者人之神也然婦人以血爲基本苟能謹於調防則血气宣行其神自淸月水如期血凝成孕若脾胃虛弱不能飲食榮衛不足月經不行肌膚黃燥而無光澤寒熱腹痛難於子息或帶下崩漏血不流行則成癥愚按前癥若婦人脾胃久虛以致气血俱衰遂而月經不行宜補其胃气滋其化源或患中消胃熱津液不生而致血海漧涸宜淸胃補脾其經自行矣經曰胃者衛之源脾者榮之本鍼經曰榮出中焦衛出上焦衛不足益之必以辛榮不足補之必以甘甘辛相合脾胃健而榮衛生是以气血俱旺也或因勞心虛火妄動月經錯行宜安心補血瀉火此東垣先生治法也

王子亨方論第四

論曰經者常也謂其一身之陰陽愆伏知其安危故每月一至太過不及皆爲不調陽太過則先期而至陰不及則後時而來其有乍多乍少斷絕不行崩漏不止皆由陰陽衰盛所致

愚按經云脾綂血肝藏血此癥多因恚怒傷肝鬱結傷脾所致當從二經爲主而參以前論治之

月水不調方論第五

婦人月水不調由風邪乘虛客於胞中而傷衝任之脈損手太陽少陰之經蓋衝任之脈皆起於胞中爲經絡之海與手太陽小腸手少陰心經爲表裏上爲乳汁下爲月水然月水乃經絡之餘苟能調攝得宜則經應以時矣

愚按經曰飲食入胃遊溢精气上輸於脾脾气散精上歸於肺通調水道下輸膀胱水精四布五經並行東垣先生所謂脾爲生化之源心綂諸經之血誠哉是言也竊謂心脾平和則經如常苟或七情內傷六淫外侵飲食失節起居失宜脾胃虛損心火妄動則月經不調矣又丹溪先生云先期而至者血熱也後期而至者血虛也愚則謂先期而至者有因脾經血燥有因脾經郁火有因肝經怒火有因血分有熱有因勞役火動過期而至者有因脾經血虛有因肝經血少有因气虛血弱主治之法脾經血燥者加味逍遙散脾經郁火者歸脾湯肝經怒火者加味小柴胡湯血分有熱者加味四物湯勞役火動者補中益气湯脾經血虛者人參養榮湯肝經血少者六味地黃丸气虛血弱者八珍湯蓋血生於脾土故云脾綂血凡血病當用苦甘之劑以助陽气而生陰血也

附治驗

一婦人發熱口漧月經不調兩腿無力或用袪風滲濕之劑腿痛體倦二膝浮腫經事不通余作足三陰經血虛火燥名鶴膝風用六味八味二丸兼服兩月形體漸健飲食漸進膝腫漸消半載而痊

一婦人月事未期而至發熱自汗或用淸熱止汗之劑作渴頭手掉身麻余曰此肝經血虛火動火爲陽陽盛則生風用柴胡炒芩連山梔歸芍生地丹皮各一錢參茋苓術各一錢五分川芎七分甘艸五分二劑汗止更用補中益气而愈

一婦人經行勞役忽然昬憒面赤吐痰余曰此乃去血過多陽無所附故耳急飲童便碗許神思漸爽更用參茋各五錢芎歸各三錢參柴胡山梔炙艸各一錢一劑又用逍遙散加五味麥門二劑如此月餘漸愈但體倦面黃又以十全大補加五味麥門治之而愈

一婦人性善怒產後唇腫內熱或用淸熱敗毒散唇口腫脹日晡熱甚月水不調再用降火化痰遂令食少作嘔大便不實唇出血水又用理气消導胸膈痞滿頭目不淸唇腫經閉又用淸胃行血肢體倦怠發熱煩燥涎水湧出又欲用通經之劑余曰病本七情肝脾虧損又數行攻伐故元气之益虛耳法當補陰益陽遂以濟生歸脾湯加味逍遙散補中益气湯調治元气漸復諸癥悉愈

姜黃散治瘀血凝滯肚腹刺痛或腹脹發熱口干等癥

姜黃當歸【灑拌各二錢】蓬術【醋炒】紅花桂心川芎胡索【炒】牡丹皮【各五分】

右水酒各一半煎服

醋附丸治元髒虛冷月不調頭眩少食渾身寒熱腹中急痛赤白帶下心忡气悶血中虛寒胎气不固用醋煮香附半觔焙爲末醋糊丸桐子大每服三四十丸米飲下

愚按前癥若元髒虛寒手足逆冷用八味丸手足發熱用六味丸气血不足用八珎湯中气不足用補中益气湯脾气不足用六君子湯脾气鬱結用歸脾湯若例用香散之劑恐傷气燥而陰血漸衰也

附方

加味逍遙散

八珎湯

歸脾湯【三方見二十四卷第四論】

加味小柴胡湯【方見二十四卷第二論】

加味四物湯

六君子湯【二方見二十四卷第六論】

補中益气湯【方見二十四卷第六論】

人參養榮湯【方見二十四卷第三論】

八味丸

六味丸【二方見二十四卷第十一論】

月經不通方論第六

婦人月水不通或因醉飽入房或因勞役過度或因吐血失血傷損肝脾但滋其化源其經自通若小便不利苦頭痛腰背作痛足寒時痛久而血結於內變爲癥若血水相並脾胃虛弱壅滯不通變爲水腫若脾气衰弱不能制木水漬肌肉變爲腫滿當益其津液大補脾胃方可保生

愚按經水陰血也屬衝任二脈上爲乳汁下爲月水其爲患有因脾虛而不能生血者有因脾郁而血不行者有因胃火而血消爍者有因脾胃損而血少者有因勞傷心而血少者有因怒傷肝而血少者有因腎水不能生肝而血少者有因肺气虛不能行血者治療之法若脾虛而不行者調而補之脾郁而不行者解而補之胃火而不行者淸而補之脾胃損而不行者溫而補之勞傷心血而不行者逸而補之怒傷肝而不行者和而補之肺气虛而不行者補肝胃腎虛而不行者補脾肺經云損其肺者益其气損其心者調其榮衛損其脾者調其飲食適其寒溫損其肝者緩其中損其腎者益其精防當審而治之

附治驗

一婦人停食飽悶發熱或用人參養胃湯益甚再用木香梹榔丸泄瀉吐痰腹中成塊飲食少思又用二陳黃連厚朴之類前癥益甚腹脹不食月經不至余以爲胃气虧損用補中益气加茯苓半夏三十餘劑脾胃健而諸癥愈又二十餘劑而經自行

一婦人飲食後或腹脹或吞酸彼服枳術丸吞酸益甚飲食日少胸膈痞滿腿內酸痛畏見風寒又服養胃湯一劑腿內作痛又二劑腿膝浮腫月經不行余謂鬱結所傷脾虛濕熱下注侵晨用四君二陳芎歸午後以前湯送越鞠丸飲食漸進諸癥漸愈又用歸脾八珎二湯兼服兩月餘而經行

一婦人性沈多慮月經不行胸膈少食或作脹或吞酸余以爲中气虛寒用補中益气加砂仁香附煨姜二劑胸膈和而飲食進更以六君加芎歸貝母桔梗生薑大數劑脾胃健而經自調矣

一婦人素有胃火或用淸胃散而安後因勞役躁渴內熱肌肉消瘦月經不行余謂此胃火消爍陰血用逍遙散加丹皮炒梔以淸胃熱用八珎湯加茯苓逺志以養脾血而經自行矣

一婦人久患瘧形體怯弱內熱晡熱自汗盜汗飲食少思月事不行或用通經丸虛癥悉具余曰此因虛而致瘧因瘧以閉經也用補中益气及六味地黃丸各百餘劑瘧愈而經自行

一婦人久患瘧瘧作則經不行形虛脈大頭痛懶食大便泄瀉小便淋口漧唇裂內熱腹膨蓋由久瘧正气已虛陰火獨旺用補中益气湯治之尋愈惟不時頭痛乃加蔓荊子而痛止又兼用六味地黃丸而經行

一婦人因勞耳鳴頭痛體倦此元气不足用補中益气加麥門五味而痊三年後得子因飲食勞倦前癥益甚月經不行晡熱內熱自汗盜汗用六味地黃丸補中益气湯頓愈

一婦人胃气素弱爲哭母吐血咳發熱盜汗經水三月不行余以爲悲則傷肺思則傷脾遂朝服補中益气加桔梗貝母知母夕用歸脾湯送地黃丸而愈一婦少寐經水兩月餘一至誤服通經丸展轉無寐午前惡寒午後發熱余以爲思慮虧損脾血用歸脾湯作丸午前以六君送下午後以逍遙散送下兩月餘得寐半載經行如期年餘而瘡愈余詳見各門

附方

補中益气湯【方見二十四卷第十論】

四君子湯

六君子湯【二方見二十四卷第六論】

二陳湯【方見二十四卷第五論】

越鞠丸【方見六卷第七論】

歸脾湯

逍遙散

八珍湯【三方見二十四卷第四論】

淸胃散【方見二十四卷首論】

六味丸【方見二十四卷第十一論】

養生必用論第七

初虞世云女子十四天癸至任脈通月事以時於是有子天癸者物之自然月者以月至經者有常也其來過與不及皆謂之病若榮血虧損不能滋養百骸則髮落面黃羸瘦燥熱燥气盛則金受邪金受邪則爲咳爲爲肺癰爲肺痿必矣但助胃壯气則榮血生而經自行須愼飲食調七情保神气庶可得生若暴怒气逆經閉不行當用行气破血之劑

愚按劉宗厚先生云榮者水谷之精和調於五臟灑陳於六腑乃能入於脈也源源而來生化於脾總統於心藏受於肝宣布於肺施泄於腎灌漑一身目得之而能視耳得之而能聴手得之而能握足得之而能步髒得之而能液腑得之而能气注之於脈少則濇充則實常以飲食滋養則陽生陰長變化而爲血諸經恃此則百脈長養耗竭則百脈空虛可不愼哉若陰气一傷變癥百出妄行於上則吐衂衰涸於下則癃閉血滲腸間則爲腸風陰虛陽摶則爲崩中濕蒸熱瘀則爲滯下熱極腐化則爲膿血火極似水則血紫黒熱勝於陰發爲瘡瘍濕滯於血則爲痛癢癮疹蓄之在上則善忘蓄之在下則善狂

琥珀散治心膈迷悶肚腹撮痛月信不通等疾

烏藥【二兩】當歸【酒制一兩】蓬術【醋制一兩】

右爲末每服二錢溫酒調

萬病丸治月經瘀閉臍腹作痛及產後癥等病

漧漆【炒煙出靑白爲度】牛膝【酒浸焙各一兩】

右爲末生地黃汁一升砂器慢火熬膏丸桐子大每服二十丸空心米飲下仍參前論主之

紅花當歸散治經不行腰胯重痛小腹堅硬紅花當歸尾【酒拌】紫葳牛膝【酒制】甘艸【炙】蘇木【各二錢】白芷桂心【各一錢半】赤芍藥【炒一兩】劉寄奴【去根五錢】

右爲末每服三錢溫酒調

室女月水不通方論第八

論曰夫衝任之脈起於胞內爲經脈之海手太陽小腸手少陰心二經爲表裏女子十四而天癸至腎气全盛衝任流通經血旣盈應時而下否則不通也

愚按前癥若稟陰血不足用四物參苓怒傷肝血用加味逍遙散鬱結傷脾用加味歸脾湯肝火拂郁用加味小柴胡湯胃經積熱用加味淸胃散餘當參考前論

附方

四物湯【方見二十四卷第六論】

加味逍遙散

加味歸脾湯【二方見二十四卷第四論】

加味小柴胡湯【方見二十四卷第二論】

加味淸胃散【方見二十四卷首論】

室女經閉成勞方論第九

冦宗奭曰夫人之生以气血爲本人之病未有不先傷其气血者若室女童男積想在心思慮過度多致勞損男子則神色消散女子則月水先閉蓋憂忿思慮則傷心而血逆竭神色先散月水先閉且心病則不能養脾故不嗜食脾虛則金虧故發腎水絕則木气不榮而四肢幹痿故多怒鬢髮焦筋骨痿若五臟傷徧則死自能攺易心志用藥扶持庶可保生切不可用靑蒿防虫等涼血行血宜用栢子仁丸澤蘭湯益陰血制虛火愚按經云五穀入於胃其糟粕津液宗气分爲三隧故宗气積於胸中出於喉嚨以貫心肺而行呼吸榮气者祕其津液注之於脈化以爲血以榮四末內養五臟六腑若服苦寒之劑復傷胃气必致不起

附治驗

一室女年十七久不愈天癸未通發熱咳飲食少思欲用通經丸余曰此蓋因稟气不足陰血未充故耳但養气血益津液其經自行彼惑於速效仍用之餘曰非其治也此乃慓悍之劑大助陽火陰血得之則妄行脾胃得之則愈虛後果經血妄行飲食愈少遂致不救

栢子仁丸

栢子仁【炒別研】牛膝【酒制】捲栢【各半兩】澤蘭葉【一兩】

右爲末密丸桐子大每服三十丸空心米飲下

澤蘭湯

澤蘭葉【二錢】當歸芍藥【炒各一錢】甘艸【炙五分】

右水煎服

刼勞散治勞發熱盜汗體瘦唾中有紅或成肺痿白芍藥【炒一錢】黃茋【炒】甘艸【炒】人參五味子【杵炒】當歸半夏【姜制】白茯苓熟地黃【自制】阿膠【炒各五分】

右姜水煎日三服鄕人楊元鼎女及笄病此甚危百藥無效偶遇名醫得此方服三十餘劑遂愈不發

血枯方論第十【出駱龍吉方】

腹中論曰有病胸脇支滿妨於食病至則先聞腥臊臭出淸液四肢淸目時時前後血病名曰血枯此年少時因大脫血或醉而入房虧損腎肝蓋肝藏血受天一之气以爲滋榮其經上貫膈布脇肋若脫血失精肝气已傷肝血枯涸不榮而胸脇滿妨於食則肝病脾而聞腥臊臭出淸液若以肝病而肺乘之則唾血四肢淸目時時前後血出皆肝病血傷之癥也

愚按前癥若飲食起居失宜而脾胃虛損當滋化源而佐以烏賊丸等藥若因脾土虛寒而不能生血宜補命門火若服燥藥郁火內作而津液消爍宜淸熱養血若脾胃虧損而气血虛宜補中益气若胃熱消中而血液耗損宜淸脾胃之火若大便祕澁小便淸利而經不行宜淸胞絡之火若勞傷心火血涸而經不行宜補心養血仍參看前第三論主治

附治驗

一婦人久患血崩肢體消瘦飲食到口則聞腥臊口出淸液每食少許腹中作脹此血枯之癥肺肝脾胃虧損之患用八珍湯烏賊骨丸兼服兩月而經行百餘劑而安

烏賊魚骨丸

烏賊魚骨【去甲四兩】防茹【一兩】

右爲末以雀夘丸小荳大每服五丸加至十丸鮑魚煎湯下以飯壓之

熟地黃湯治大脫血或醉入房月事不行以致前癥熟地黃【自制】澤蘭葉白茯苓人參五味子【杵炒】附子【炮】禹餘糧【制】當歸【酒制各五分】

右爲末每服三錢水煎空心服

附方

八珍湯【方見二十四卷第四論】

茯苓補心湯治婦人心气虛耗不能主血又不能制乎肺金气得以乘乎肝木肝旣虧損則血不能藏漸致精血枯涸月事不調此方専補心元之虛抑其肺气調和榮衛滋養血脈

前方參蘇飲內除木香與四物湯對勻和每服四錢以姜棗煎溫服此方常進用以治宮娥多效【參蘇飲方見三三卷首論四物湯方見二十四卷第六論】

月水不利方論第十一

婦人月水不利者由勞傷气血體虛而風冷客於胞內傷於衝任之脈故也若寸脈闗脈沈是肝病也兼主腹痛孔竅生瘡尺脈滑血气實經絡不利或尺脈絕不至兼主小腹引腰痛气攻胸膈也

愚按前癥屬肝膽二經蓋肝膽相爲表裏多因恚怒所傷若本經風熱用補肝散血虛用四物加酸棗仁若腎水不足用六味丸若患諸瘡瘍治見第八卷

二十四卷

牛膝散治月水不利臍腹作痛或小腹引腰气攻胸膈

牛膝【酒制】桂心赤芍藥【炒】桃仁【去皮尖】胡索【炒】當歸【酒浸】牡丹皮【各一兩】木香【三錢】

右爲末每服一錢溫酒調下或每服三五錢水煎

附方

補肝散【方見七卷第十七論】

四物湯【方見二十四卷第六論】

六味丸【方見二十四卷第十一論】

月水行止腹痛方論第十二

婦人經來腹痛由風冷客於胞絡衝任或傷手太陽少陰經用溫經湯桂枝桃仁湯若憂思气郁而血滯用桂枝桃仁湯地黃通經丸若血結而成塊用萬病丸愚按前癥若風寒傷胞者六君加炮姜思慮傷血者四物加參術思慮傷气者歸脾加柴梔鬱怒傷血者歸脾逍遙兼服余參前後論治之

附治驗

一婦人經行腹痛食則嘔吐肢體倦怠發熱作渴此乃素稟气血不足用八珍湯二十餘劑而愈後生子二年而經不行前癥仍作服八珍湯逍遙散百餘劑方愈

地黃通經丸治月經不行或產後惡露臍腹作痛熟地黃【自制四兩】防虫【去頭翅炒】水蛭【糯米同炒黃去糯米】桃仁【去皮尖各五十枚】

右爲末密丸桐子大每服五七丸空心溫酒下

萬病丸【方見前第七論】

溫經湯治寒气客於血室以致血气凝臍腹作痛其脈沈

當歸川芎芍藥桂心蓬術【醋炒】牡丹皮【各五分】人參牛膝【酒炒】甘艸【炒各一錢】

右水煎服

桂枝桃仁湯治經脈頓然不行腹中作痛或上攻心脇欲死或因經脈不行漸成積塊臍下如覆杯桂枝芍藥生地黃【各二錢】桃仁【七枚去皮尖】甘艸【一錢】

右薑水煎

若因七情鬱結血隨气滯者宜服此湯如不瘥用地黃通經丸已成血塊者用萬病丸【方見前】

愚按前癥若肝經怒气用加味逍遙散若肝經血虛用四物參術柴胡牡丹皮若肝經血熱用四物牡丹皮若肝腎虛火用六味地黃丸若肝脾血虛用八珍加牡丹皮若肝脾鬱怒用加味歸脾湯若气虛血弱用補中益气湯若脾不能攝血用六君子加川芎當歸若肝虛不能藏血用補肝散

附方

六君子湯

四物湯【二方見二十四卷第六論】

歸脾湯

逍遙散

八珍湯【三方見二十四卷第四論】

月水不斷方論第十三

婦人月水不斷淋腹痛或因勞損气血而傷衝任或因經行而合陰陽以致外邪客於胞內滯於血海故也但調養元气而病邪自愈若攻其邪則元气反傷矣愚按前癥若鬱結傷脾用歸脾湯恚怒傷肝逍遙散肝火妄動加味四物湯脾气虛弱六君子湯元气下陷補中益气湯熱傷元气前湯加五味麥門炒黒黃栢

附治驗

儒者錢思習子室年三十餘無嗣月經淋無期夫婦異處幾年矣思習欲爲娶妾以謀諸餘余意此鬱怒傷肝脾虛火動而血不歸經乃肝不能藏脾不能攝也當淸肝火補脾气遂與加味歸脾逍遙二藥四劑送至其家仍告其姑曰服此病自愈而當受胎妾可無娶也果病愈次年生子

一婦人性急每怒非太陽耳項防齒胸乳作痛則胸滿吞酸吐瀉少食經行不止此皆肝火之癥肝自病則外癥見土受尅則內癥作余先以四物加白術茯苓柴胡炒梔炒龍膽淸肺養血次用四君加柴胡芍藥神麯吳茱萸炒黃連以培土制肺漸愈惟月經不止是血分有熱脾气尙虛以逍遙散倍用白術茯苓陳皮又以補中益气加酒炒芍藥兼服而安

一婦人多怒經行旬餘方止後淋無期肌體倦瘦口漧內熱盜汗如洗日晡熱甚皆由肝脾虧損無以生發元气用參茋歸術茯神逺志仁麥門五味丹皮龍眼肉炙艸柴胡升麻治之獲痊

一婦人懷抱不舒腹脹少寐飲食素少痰涎上湧月經頻數余曰脾統血而主涎此鬱悶傷脾不能攝血歸源耳用補中益气濟生歸脾而愈

附方

歸脾湯

逍遙散【二方見二十四卷第四論】

加味四物湯

四君子湯

六君子湯

補中益气湯【四方見二十四卷第六論】

婦人殺血心痛方論第十四

婦人血崩而心痛甚名曰殺血心痛由心脾血虛也若小產去血過多而心痛甚者亦然用烏賊魚骨炒爲末醋湯調下失笑散亦效

愚按前癥若陰血耗散用烏賊丸收斂之若瘀血不散用失笑散行散之若心血虛弱用芎歸湯補養之若鬱結傷血用歸脾湯調補之

附治驗

一婦人血崩兼心痛三年矣諸藥不應每痛甚虛癥悉具面色痿黃余曰心主血蓋由去血過多心無所養以致作痛宜用十全大補湯參術倍之三十餘劑稍愈百餘劑全愈

附方

失笑散【方見二十卷第五論】

芎歸湯【方見十七卷第四論】

歸脾湯

十全大補湯【二方見二十四卷第四論】

暴崩下血不止方論第十五

婦人衝任二脈爲經脈之海外循經絡內榮臟腑若陰陽和平經下依時若勞傷不能約制則忽然暴下甚則昏悶若寸脈微遲爲寒在上焦則吐血衂血尺脈微遲爲寒在下焦則崩血便血大抵數小爲順洪大爲逆大法當調補脾胃爲主

愚按經云陰虛陽摶謂之崩又云陽絡傷則血外溢陰絡傷則血內溢又云脾統血肝藏血治法前癥因脾胃虧損不能攝血歸源用六君加芎歸柴胡若肝經之火而血下行用奇效四物湯或四物加柴梔苓術若肝經風熱而血妄行用加味逍遙散或小柴胡梔芍丹皮若怒動肝火而血沸騰亦用前藥若脾經鬱結而血不歸經用歸脾加柴梔丹皮若悲傷胞絡而血下崩用四君加柴梔升麻故東垣先生云凡下血癥須用四君子以收功厥有防哉若大吐血毋以脈論當急用獨參湯救之若潮熱咳脈數乃元气虛弱假熱之脈尢當用人參溫補此等癥候無不由脾胃先損故脈洪大察其有胃气能受補則可救苟用寒涼止血之藥復傷脾胃反不能攝血歸源是速其危也

附治驗

大尹王大成之內久患崩自服四物涼血之劑或作或輟因怒發熱其血不止服前藥不應乃主降火更加脇腹大痛手足俱冷余曰此脾胃虛寒所致先用附子理中湯體熱痛止又用濟生歸脾補中益气二湯崩血頓愈若泥痛無補法則誤矣

錦衣楊永興之內患前癥過服寒涼之劑其癥益甚更加肚腹痞悶飲食不入發熱煩躁脈洪大而虛余曰此脾經气血虛而發躁也當急用八珍湯加炮姜以溫補之緩則不救不信乃服止血降火之劑虛癥蜂起始信餘言緩不及治矣

一婦人面黃或赤覺腰間或臍下作痛四肢困倦煩熱不安經行先發寒熱兩肋如束血湧如崩此脾胃虧損元气下陷與相火濕熱所致用補中益气加防風芍藥炒黒黃栢間以歸脾湯調補而血始歸經一婦人因怒崩血久不已面靑黃而或赤此肝木制脾土而血虛用小柴胡合四物淸肝火生肝血又用歸脾補中二湯益脾气生肝血而瘥此癥若因肝經風熱而血不寧者防風爲丸以兼癥之藥煎送或肝經火動而血不寧者炒條芩爲丸以兼癥之藥煎送若瘀血爲患用五靈脂爲末燒鐵器焠酒調服無不效者

奇效四物湯治肝經虛熱血沸騰而崩久不止當歸【酒拌】熟地黃【自制】白芍藥川芎阿膠【炒】艾葉【炒】黃芩【炒各等分】

右每服四錢水煎

治血崩血或經行產後心腹脇痛五靈脂炒煙盡爲末每服一錢溫酒調或用三錢水酒童便煎服

治風熱血崩荊芥穂燈火燒焦爲末每服三錢童便調獨聖散治肝經有風血崩用防風去義蘆爲末每服一錢空心食前酒煮白面淸飲調下極驗

神應散治血虛內熱血不歸源而崩用桂心燒存性爲末每服一二錢米飲調下

又方陳槐花一兩百艸霜半兩爲末每服一二錢燒紅秤錘焠酒下

附方

四君子湯

六君子湯【二方見二十四卷第六論】

補中益气湯【方見二十四卷第十論】

四物湯【方見二十四卷第六論】

歸脾湯

加味逍遙散

八珍湯【三方見二十四卷第四論】

小柴胡湯【方見二十四卷第二論】

獨參湯【方見三卷第十三論】

附子理中湯【方見二十卷第八論】

帶下方論第十六

婦人帶下其名有五因經行產後風邪入胞門於臟腑而致之若傷足厥陰肝經色如靑泥傷手少陰心經色如紅津傷手太陰肺經形如白涕傷足太陰脾經黃如爛傷足少陰腎經黒如衃血人有帶脈橫於腰間如束帶之狀病生於此故名爲帶

愚按徐用誠先生云前癥白屬气而赤屬血東垣先生云血崩久則亡陽故白滑之物下流未必全拘於帶脈亦有濕痰流注下焦或腎肝陰淫之濕勝或因驚恐而木乘土位濁液下流或思慕爲筋痿戴人以六脈滑大有力用宣導之法此瀉其實也東垣以脈微細沈或洪大而虛用補陽調經乃兼責其虛也丹溪用海石南星椿根皮之類乃治其濕痰也竊謂前癥皆當壯脾胃升陽气爲主佐以各經見癥之藥色靑者屬肝用小柴胡加山梔防風濕熱壅滯小便赤濇用龍膽瀉肝湯肝血不足或燥熱風熱用六味丸色赤者屬心用小柴胡加黃連山梔當歸思慮過傷用妙香散等藥色白者屬肺用補中益气加山梔色黃者屬脾用六君子加山梔柴胡不應用歸脾湯色黒者屬腎用六味丸气血俱虛八珍湯陽气下陷補中益气湯濕痰下注前湯加茯苓半夏蒼術黃栢气虛痰飲下注四七湯送六味丸不可拘肥人多痰瘦人多火而以燥濕瀉火之藥輕治之也

附治驗

一孀婦腹脹脇痛內熱晡熱月經不調肢體痰麻不時吐痰或用淸气化痰防間不利帶下靑黃腹脇膨脹又用行气之劑胸膈不利肢體如麻此乃鬱怒傷損肝脾朝用歸脾湯以解脾郁生脾气夕用加味逍遙散以生肝血淸肝火百餘劑而愈

一婦人久瘧兼帶發熱口漧體倦用七味白術散加麥門五味大劑煎與恣飲再髮稍可乃用補中益气加茯苓半夏十餘劑而愈

一婦人頭暈吐痰胸滿气喘得食稍緩苦於白帶二十餘年矣諸藥不應此气虛而痰飲也痰飲愈而帶自愈遂朝用六君子湯夕用六味地黃丸不月而驗一婦人耳鳴胸痞內熱口漧喉中若有一核吞吐不利月經不調兼之帶下余以爲肝脾鬱結用歸脾湯加半夏山梔升麻柴胡間以四七湯下白丸子而愈一婦人吞酸飽滿食少便泄月經不調服淸气化痰丸兩膝漸腫寒熱往來帶下黃白面痿體倦此脾胃俱虛濕痰下注用補中益气倍用參術加茯苓半夏炮姜而愈

一婦人帶下四肢無力余曰四肢者土也此脾胃虛弱濕痰下注以補中益气濟生歸脾二藥治之而愈一婦人帶下黃白怒則胸膈不利飲食少思或用消導利气之藥痰喘胸滿大便下血餘曰此因脾气損不能攝血歸源用補中益气加茯苓半夏炮姜四劑諸癥頓減又用八珎加柴胡山梔而痊

附方

小柴胡湯【方見二十四卷第二論】

龍膽瀉肝湯【方見二十四卷第八論】

六味丸【方見二十四卷第十一論】

妙香散【方見三卷第十三論】

補中益气湯

六君子湯【二方見二十四卷第六論】

歸脾湯

八珎湯

加味逍遙散【三方見二十四卷第六論】

七味白術散【方見二十一卷第二論】

四七湯【方見十二卷第七論】

白丸子【方見三卷第四論】

崩中漏血生死脈方論第十七

婦人崩中漏下之癥已見前論按其寸口脈而大則爲大則爲芤則爲寒芤則爲虛虛寒相摶其脈爲牢婦人半產漏下赤白不止脈小虛滑者生脈大實數者死又脈急疾者死遲者生又云尺寸脈虛者漏血脈浮者俱不治

愚按前癥闡內經微防濟無窮天札須固胃爲善蓋胃爲五臟之本源人身之根蒂所用治法當參前後論

附治驗

一婦人年將七十素有肝脾之癥每作則飲食不進或胸膈不利或中脘作痛或大便作瀉或小便不利余用逍遙散加山梔茯神逺志木香而愈後憂女孀居不時吐紫血其病每作先倦怠而後發熱經曰積憂傷肺積思傷脾肺布葉舉是令子母俱病不能攝血歸經而致前癥遂以前藥加炒黒黃連三分吳茱萸二分頓愈復因怒吐赤血甚多躁渴垂死此血脫也法當補气乃用人參一兩苓術當歸各三錢陳皮炮黒漧薑各二錢炙艸木香各一錢一劑頓止一婦人年六十有四久鬱怒頭痛寒熱春間乳內時痛服流气飲之類益甚不時有血如經行又因大驚恐飲食不進夜寐不寧此因髙年去血過多至春無以生發肝木血虛火燥所以至晚陰旺則發赤經云肝藏魂魄無所附故不能寐先以逍遙散加酒炒黒龍膽艸一錢山梔一錢五分二劑腫痛頓退又二劑而全消再用歸脾湯加炒梔貝母諸癥悉愈

表弟方健甫內五十嵗辛丑患血崩諸藥罔效壬寅八月身熱體痛頭暈涕出吐痰少食眾作火治展轉發熱絕粒數日余診之曰脾胃久虛過服寒藥中病未已寒病復起遂用八味丸料一服翌早遂索粥數匙再服食倍熱減痛止乃服八味丸而愈癸夘秋因勞役憂怒甲辰夏病復作胸飽發熱脊痛腰疼神气怫郁或作內傷或作中暑崩血便血煩渴引飲粒米不進昏憒時作脈洪大按之微弱此無根之火內虛寒而外假熱也以十全大補加附子一劑遂食粥三四匙崩血漸減日服八味丸始得全愈【備見女科提要】

栢葉散治元气虛弱崩中漏血年久不愈亦治白帶栢葉【炒】續斷【酒炒】川芎生地黃當歸鼈甲【炙】甲禹餘糧【各兩五錢】阿膠【炙】赤石脂【煆】牡蠣【煆】地楡艾葉【炒】鹿茸【炙各五錢】

右爲末每服二錢粥飲調下

地黃丸治足三陰虧損經行數日不止或兼帶下無子

熟地黃【自制】山茱萸肉蕪荑仁【各一兩】漧薑【三錢炮】白芍藥【微炒】代赭石【各一兩】白僵蠶【炒】厚朴【姜制各三錢】

右爲末密丸桐子大每服五十丸空心溫酒日三服許學士云凡婦人有白帶多致不產育宜速治之故扁鵲過邯鄲聞婦人有此病遂自名帶下醫以就治之

白芷散治下元虛弱赤白帶下或經行不止等癥

白芷【一兩】海漂蛸【二枚燒】胎髮【一團煆】

右爲末每服二錢溫酒調下

附方

東垣益胃升陽湯治血脫當益其气蓋先補胃气以助生發之气故曰陽生陰長諸甘藥爲之先務舉世皆以爲補气殊不知甘能生血此陽生陰長之理故理胃气則血歸於脾矣故曰脾統血

東垣升麻除濕湯【二方見二十卷第九論】

東垣升陽益胃湯治肺脾胃虛怠惰嗜臥四肢不收身體沈重口漧食無味大便不調小便頻數食少食不消灑淅惡寒而或微熱崩帶不止【方見三卷第十三論】

十全大補湯

逍遙散

歸脾湯【三方見二十四卷第四論】

八味丸【方見二十四卷第十一論】

婦人白濁白淫方論第十八

婦人小便白濁白淫由心腎不交水火不濟用金鎖正元丹若心虛而致用平補正心丹降心丹威喜丸若思慮傷脾用四七湯吞白丸子更以烏沈湯加茯苓益智愚按前癥若元气下陷用補中益气湯脾胃虧損六君加升麻柴胡脾經鬱結歸脾加黃栢山梔肝經怒火龍膽瀉肝湯虛則用加味逍遙散宜與帶下參看主治

一婦人善怒或小腹痞悶或寒熱往來或小便頻數時下白淫藥久不愈面靑口苦余以爲積憤而不能發散所致用龍膽瀉肝湯而愈用加味逍遙散八珎湯而安

鎖精丸治下元虛弱小便白濁或白帶淋漓小便頻數

破故紙【炒】靑鹽白茯苓【去皮】五味子【炒等分】

右爲末酒糊丸桐子大每服三十丸鹽湯或酒下

固精丸治胞气虛寒小便白濁或小便無度等癥牡蠣【煆】免絲子【酒浸蒸炒】韭子【炒】龍骨【煆】五味子【炒】白茯苓【去皮】桑螵蛸【酒炙】白石脂【煆】

右等分爲末酒糊丸桐子大每服七十丸空心鹽湯下

附方

補中益气湯【方見二十四卷第十論】

六君子湯【方見二十四卷第六論】

歸脾湯【方見二十四卷第四論】

龍膽瀉肝湯【方見二十四卷第八論】

婦人天癸過期方論第十九

許學士云婦人經脈過期不盡腰腹疼痛或七七數盡而月經下者宜用當歸散治之

愚按前癥若肝腎虛熱用當歸散肝血虛熱四物加柴梔丹皮肝火內動小柴胡加山梔丹皮肝火血燥加味逍遙散脾經郁火加味歸脾湯肝脾郁火歸脾逍遙兼服肝腎虧損歸脾六味兼服仍與前後月經不調治驗同用

附治驗

一婦人年五十內熱晡熱經水兩三月一至此血虛有熱用逍遙散加山茱萸治之而愈後有痰作渴或小便不調或頭暈白帶用六味丸而安

當歸散

當歸【酒洗】川芎白芍藥【炒】黃芩【炒】白術【炒各半兩】山茱萸肉【一兩半】

右爲末每服二錢酒調日三服气虛去芩加桂心一兩

附方

四物湯【方見二十四卷第六論】

小柴胡湯【方見二十四卷第二論】

加味逍遙散

加味歸脾湯【二方見二十四卷第四論】

六味丸【方見二十四卷第十一論】

婦人血分水分腫滿方論第二十

婦人經水不通則化爲血血不通則復化爲水故先因經水斷絕後至四肢浮腫致小便不通名曰血分宜用椒仁丸若先因小便不通後身面浮腫致經水不通名曰水分宜用葶丸經脈不通而化爲水流走四肢悉皆腫滿亦名血分其癥與水癥相類實非水也用人參丸

愚按前癥或因飲食起居失養或因六淫七情失宜以致脾胃虧損不能生發統攝气血乖違行失常道若先因經水斷絕後至四肢浮腫小便不通血化爲水名曰血分宜用椒仁丸治之若先小便不利後至身面浮腫經水不通水化爲血名曰水分宜用葶丸治之此屬形气不足邪淫隧道必用此藥以宣導其邪而佐以補輔元气之劑庶使藥力有所仗而行則邪自不能容而眞气亦不至於復傷矣大凡月水不通凝結於內久而變爲血瘕血水相並亦爲水腫

附治驗

一婦人月經不調晡熱內熱飲食少思肌體消瘦小便頻數或用濟陰丸月經不行四肢浮腫小便不通余曰此血分也朝用椒仁丸夕用歸脾湯漸愈服人參丸兩月而愈仍専用歸脾湯五十餘劑而平一婦人面目浮腫月經不通此水分也朝用葶丸夕用歸脾湯漸愈更兼服人參丸而全愈

一婦人素性急先因飲食難化月水不調或用理气化痰藥反肚腹膨脹大便泄瀉又加烏藥蓬術肚腹腫脹小便不利加豬苓澤瀉痰喘气急手足厥冷頭面肢體腫脹指按成窟脈沈細右寸尢甚余曰此脾肺虛冷不能通調水道下輸膀胱滲泄之令不行生化之气不運東垣雲水飲畱積若土在雨中則爲泥矣得和气暖日水濕去而陽化自然萬物生長喜其脈相應遂與金匱加減腎气丸料服之小便卽通數劑腫脹消半四肢漸溫自能轉側又與六君加木香肉桂炮姜治之全愈後不戒七情不節飲食頓作泄瀉仍用前藥加附子五分而安

椒仁丸治血分

椒仁甘遂續隨仁附子【炮】郁李仁黒牽牛五靈脂【闕】

吳茱萸參紅花【酒炒】

信砒膽

【錢】斑貓【糯米闕炒】

芫靑【各三十个糯米炒黃去頭足】

右爲末麵糊丸菉荳大每服一丸陳皮湯送下

人參丸治月經不利而化爲水流走四肢悉皆腫痛人參當歸大黃【蒸熟切焙】桂心麥穂赤芍藥白茯苓【各三兩】葶【炒研一兩】

右爲末煉密丸桐子大每服十五丸空心米飲下

葶丸治水分

甜葶【炒別研五錢】續隨仁【五錢別研】榦筍末【一兩】

右用肉丸桐子大每服七丸煎扁竹湯下如大便利減續隨子葶各一錢加白術半兩

小調經散治經水失道流入四肢浮腫【方見產後四肢浮腫】

附方

歸脾湯【方見二十四卷第四論】

金匱加減腎气丸【方見二十二卷第十論】

六君子湯【方見二十四卷第六論】

眾疾門【經脈不調眾疾生焉故以次之】

產寶方論第一

古人治婦人別著方論者以其胎妊生產崩傷之異況鬱怒倍於男子若不審其虛實而治之多致天枉愚按前說誠爲精確諺云寧治十男子莫治一婦人寧治十婦人莫治一小兒義可見矣

博濟方論第二

夫人將攝順理則气血調和六淫不能爲害若勞傷血气則風冷乘之脾胃一傷飲食漸少榮衛日衰肌膚黃燥面無光澤若入大腸則下利若入闗元則絕嗣故婦人病有三十六種皆由衝任勞損而致蓋衝任之脈爲十二經之防海其病皆見於少陰太陽之經當於此之

愚按前論精密學者當従此類推之

冦宗奭論第三

婦人𨿽有別科然亦有不能盡聖人之法岐伯曰凡病察其形气相得則易治形气相失則難治又曰診病之道觀人勇怯骨肉皮膚能知其情以爲診法今富貴之家身處帷幔出手診不能盡望聞問切之情率爾投藥烏可盡其術乎況醫者質問諄諄病家遂謂術業不精而不信豈能使藥之奏效耶丹溪云凡人之形長不及短大不及小肥不及瘦人之色白不及黒嫩不及蒼薄不及厚而況肥人濕多瘦人火多白者肺气虛黑者腎气足形色旣殊臟腑亦異外證𨿽同法法迥別所以肥人責脈浮瘦人責脈沈躁人疑脈緩緩人疑脈躁以其不可槪觀也若夫病勢危急必須察色以觀其外診脈以知其內醫之道庶乎不至於有誤矣

府庠徐道夫母胃脘當心痛極右寸闗俱無左𨿽有微而欲絕手足厥冷余以上部無脈不吐爲不治然察其眼胞上下靑黯此脾虛肝木所勝以參術茯苓陳皮甘艸補中益气以木香和胃气行肝气以吳茱萸防脾胃之寒止心腹之痛遂急與一劑連去二次再進諸病悉愈

通用方序論第四

夫通用方者蓋產前產後皆可用也或一方治諸癥不可入専門當通變而施治焉烏可泥也

加減四物湯治血虛月經不調腰腹作痛崩中漏下半產產後惡露內停或去血過多而痛【方見第八十三論】愚按血虛之癥若肝脾血燥用加味逍遙防肝火血燥用八珍湯加山梔牡丹皮肝經風熱血燥用六味地黃丸肝脾火燥血虛用四物柴胡山梔肝經气血虛弱用四君芎歸熟地腎水涸而肝血虛用六味地黃丸金尅木而肝血虛與心火亢而肝血虛亦用前丸若气虛而血弱用補心湯胃气陷而血虛用補中益气湯脾气弱而血虛用六君子湯脾气郁而血虛用加味歸脾湯大凡血虛之癥或气虛血弱或陽气脫陷或大失血以致發熱煩渴等癥必用四君歸茋或獨參甘溫之劑使陽旺則陰生其病自愈若用寒涼降火乃速其危也

交加防治經脈不調腹中撮痛或結聚癥瘕產後中風

生地黃【一觔取汁】生薑【十二兩取汁】

右以地黃汁炒姜柤薑汁炒地黃柤榦爲末每服三錢溫酒調加芍藥胡索當歸蒲黃桂心各一兩沒藥紅花各五錢尢效

補中丸治气血俱虛諸癥卽八珍湯爲丸【方見二十四卷第四論】

附方

加味歸脾湯

加味逍遙防

八珍湯【三方見二十四卷第四論】

六味丸【方見二十四卷第十一論】

四物湯

四君子湯

六君子湯

補中益气湯【四方見二十四卷第六論】

獨參湯【方見三卷第十三論】

薛氏醫案卷二十六﹤子部﹐醫家類﹐薛氏醫案﹥

欽定四庫全書

薛氏醫案卷二十七

明薛已訂

婦人良方

婦人中風諸癥方論第一

夫中風者因內虛而中之也蓋風爲四時八方之气常以冬至之日自坎而起從其鄕來者主長養萬物否則名爲虛風賊害萬物從背而入或中腑或中髒或中血脈經絡其癥或肢體不遂或手足偏枯或痰涎壅塞或口眼歪斜或牙關急或腰背反張若眼開口閉涎流失音者難治如眼閉口開鼾睡遺尿者死中風中气皆用蘇合香丸中气用三生飲若作風治百無一生愚按中風者卽內經所謂偏枯風痱風懿風痺是也而有中腑中髒中血脈之分焉夫中腑者爲在表中髒者爲在裏中血脈者爲在中在表者宜防汗在裏者宜防下在中者宜調榮中腑者多著四肢如手足拘急不仁惡風寒此數者病淺皆易治用加減續命湯之類中髒者多滯九竅如眼瞀者中於肝舌不能言者中於心唇緩便祕者中於脾鼻塞者中於肺耳聾者中於腎此數者病深多難治中血脈者外無六經之證內無便溺之阻肢不能舉口不能言用大秦芁湯主之中腑者多兼中髒如左關脈浮面目靑左脇偏痛筋脈拘急日瞤頭目手足不收坐踞不得此中膽兼中肝也用犀角散之類如左寸脈浮洪面舌赤汗多惡風心神顚倒言語蹇澁舌彊口漧忪悸恍惚此中小腸兼中心也用麻黃散之類如右關脈浮緩或浮大面唇黃汗多惡風口防語澁身重怠惰嗜臥防膚不仁皮肉瞤動腹膨不食此中胃兼中脾也用防風散之類如右寸脈浮濇而短面色白鼻流淸涕多喘胸中冒悶短气自汗聲嘶四肢痿弱此中大腸兼中肺也用五味子湯之類如左尺脈浮滑面目黧黒腰脊痛引小腹不能俛仰兩耳虛鳴骨節疼痛足痿善恐此中膀胱兼中腎也用獨活散之類此皆言眞中風也而有气血之分焉蓋气虛而中者由元气虛而賊風襲之則右手足不仁用六君子湯加釣藤薑汁竹血虛而中者由陰血虛而賊風襲之則左手足不仁用四物湯加釣藤竹薑汁气血俱虛而中者則左右手足皆不仁也用八珍湯加釣藤薑汁竹瀝其與中風相類者則有中寒中濕中火中气食厥勞傷房勞等癥如中於寒者謂冬月卒中寒气昏冒口噤肢攣惡寒脈浮用麻黃桂枝理中湯之類中於暑者謂夏月卒冒炎暑昏冒痿厥吐瀉喘滿用十味香薷飲之類中於濕者丹溪所謂東南之人多因濕土生痰痰生熱熱生風也用淸燥湯之類加竹瀝薑汁中於火者河間所謂非肝木之風內中六淫之邪外侵良由五志過極火盛水衰熱气怫郁昏冒而卒僕也用六味丸四君子獨參湯之類內有恚怒傷肝火動上炎者用柴胡湯之類中於气者由七情過極气厥昏冒或牙關急用蘇合香丸之類誤作風治者死食厥者過於飲食胃气自傷不能運化故昏冒也用六君子加木香勞傷者過於勞役耗損元气脾胃虛衰不任風寒故昏冒也用補中益气湯房勞者因腎虛精耗气不歸源故昏冒也用六味丸此皆類中風者也夫內經主於風河間主於火東垣主於气丹溪主於濕愚之斯論僭補前人之闕也若夫地之南北人之虛實固有不同其男子女人大略相似當與後論參看通變治之

附治驗

靳閣老夫人先胸脇脹痛後四肢不收自汗如水小便自遺大便不實口目瞤飲食頗進十餘日矣或以爲中髒公甚憂余曰非也若風旣中髒眞气旣脫惡癥旣見禍在反掌焉能延之乃候其色面目俱赤而面或靑診其脈左三部洪數惟肝尢甚余曰胸乳脹痛肝經血虛肝气否塞也四肢不收肝經血虛不能養筋也自汗不止肝經風熱津液妄泄也小便自遺肝經熱甚陰挺失職也大便不實肝木熾盛尅脾土也遂用犀角散四劑諸癥頓愈又用加味逍遙散調理而安後因鬱怒前癥復作兼發熱嘔吐飲食少思月經不止此木盛尅土而脾不能攝血也用加味歸脾湯爲主佐以加味逍遙散調補肝脾之气淸和肝脾之血而愈後每遇怒或睡中手足抽搐復用前藥卽愈

大參朱雲溪母於九月內忽僕地痰昧不省人事唇口防斜左目小或用痰血之劑其勢稍緩至次年四月初其病復作仍進前藥勢亦漸緩至六月終病乃大作小便自遺或謂風中於髒以爲不治余診之左關洪而數此屬肝火血燥也遂用六味丸加五味麥門芎歸一劑而飲食頓進小便頓調隨用補中益气加茯苓山梔釣藤丹皮而安至十月復以傷食腹痛作瀉左目仍小兩關尺脈洪鼓指予以六君加木香吳茱升麻柴胡一劑而痛瀉俱緩復以六君加肉果故紙一劑諸脈頓平痛瀉俱止余謂左關洪由肝火血燥故左目小右關洪由肝邪乘脾故唇口防斜腹痛作瀉二尺鼓指由元气下陷設以目口防誤作風中投以風藥以腹痛泄瀉誤作積滯投以峻劑復耗元气爲害甚矣後以陽虛惡寒圍火過熱致痰喘誤服寒劑而卒

一婦人因怒僕地語言蹇澁口眼防斜四肢拘急汗出遺尿六脈洪大肝脈尢甚者由肝火熾盛蓋肝主小便因熱甚而自遺也用加味逍遙散加釣藤及六味丸尋愈

一老婦兩臂不遂語言蹇澁服袪風之藥反致筋攣骨痛余謂此肝火血虛所致用八珍湯補气血用地黃丸補腎水佐以排風湯年餘而愈

一婦人經行口眼歪斜痰涎壅盛此血虛而肝火動用加味逍遙散加牡丹皮治之尋愈後因飲食停滯日吐痰涎此脾气虛不能攝涎歸經也用六君子二十餘劑而安

一婦人因怒口眼歪斜痰涎上湧口噤發搐此脾肺气虛而肝木旺用六君子加木香釣藤柴胡治之漸愈又用加味歸脾湯調理而安

一產婦勤於女工忽僕地牙關急痰喘气粗四肢不遂此气血虛而發痙朝用補中益气湯加茯苓半夏夕用八珍湯加半夏各三十餘劑不應此血气之未復藥之未及也仍用前二湯又五十餘劑尋愈一婦人素有內熱月經不調經行後四肢不能伸臥牀半載或用風濕痰火之劑不效其脈浮緩按之則濇名曰瘈癥屬風寒所乘用加味逍遙散加肉桂防風四劑頓愈更以八珍湯調理兩月餘而瘥

一婦人素經行後期因勞怒四肢不能屈名曰瘲癥此血虛而風熱所乘先用八珍湯加釣藤柴胡漸愈更佐以加味逍遙散調理而痊

一婦人四肢攣屈煩痛自汗小便短少畏見風寒脈浮緩此气血虛而風寒濕熱相先用東垣淸燥湯漸愈再用加味逍遙散及八珍湯加牡丹皮而痊一婦人素有火忽然昏憒瘈瘲抽搐善伸數欠四肢筋攣痰涎上升此肺金燥甚血液衰少而然也用淸燥湯六味丸兼服尋愈

一婦人肢節作痛不能轉側惡見風寒自汗盜汗小便短少𨿽夏亦不必表其脈浮此風寒客於太陽經用甘艸附子湯一劑而瘥

一婦人因怒發搐嘔吐痰涎口禁昏憒气口脈大於人迎此气滯而食厥用平胃散加茯苓半夏木香治之而蘇更以六君子加木香漸愈乃去木香又二十餘劑而痊

一婦人元气素虛勞則體麻發熱痰气上攻或用烏藥順气散袪風化痰丸之類肢體痿軟痰涎自出面色痿黃形體倦怠而脾肺二脈虛甚此气虛而類風朝用補中益气湯夕用十全大補湯漸愈又用加味歸脾湯調理尋愈

一婦人體肥胖頭目暈肢體麻木腿足痿軟自汗身重其脈滑數按之沈緩此濕熱乘虛也用靑燥羌活二湯漸愈更佐以加味逍遙散全愈

一婦人口眼歪斜四肢拘急痰涎不利而惡風寒其脈浮此風寒客於手足陽明二經先用省風湯二劑後用秦芁升麻湯而愈

一婦人素性急患肝風之癥常服搜風順气丸秦芁湯之類後大怒吐血唇口牽小便頻數或時自遺余以爲肝火旺而血妄行遂用小柴胡湯加山梔牡丹皮漸愈五年之後又大怒吐血誤服降火袪風化痰之劑大便頻數胸滿少食用淸气化痰之劑嘔而不食頭暈口漧不時吐痰用導痰降火之類痰出加湧四肢常冷余曰嘔而不食胃气虛弱也頭暈口漧中气不能上升也痰出如湧脾气不能攝涎也四肢逆冷脾气不能運行也用補中益气加茯苓半夏治之諸癥漸愈又用加味歸脾湯兼服而安

鴻臚王繼之室人素有癇癥遇勞役怒气則發良久自省一日因飲食勞役失宜發而半日方省不能言語或以爲風中於髒用袪風化痰順气之劑及牛黃淸心丸病益甚六脈浮大兩寸虛而不及本部且進飲食餘曰此脾胃之气傷也若風中於髒禍在反掌彼不信仍用風藥後果卒

婦人吐痰頭暈肢體麻木【見第四卷

】

娠婦發搐似中風【見第十四卷

】

產後發痙似中風【見第十九卷

】

男子諸癥【見內科摘要】

排風湯治風邪入髒狂言妄語

白鮮皮白術白芍藥桂心川芎當歸防風杏仁【去皮尖炒】甘艸【各二兩】白茯苓麻黃【去節】

獨活【各三兩】

三生飲治卒中不省口眼防斜痰壅喉響無問外感內傷痰涎食厥气虛暈但六脈沈悉有神效生南星生烏頭【去皮尖】生附子【各半兩去皮】木香【一錢】

右每服半兩薑水煎不省人事以細辛皁角末少許吹鼻中得進藥气盛只用南星五錢生薑十四片煎飲之名星姜飲

愚按三生飲乃行經絡治寒痰之良藥斬關奪旗之神劑毎服必用人參兩許驅其外邪而補其眞气否則不惟無益適以取敗觀先哲用芪附術附等湯其義可見

加減小續命湯治中風半身不遂口眼防斜手足戰掉語言蹇澁神思昏亂筋攣骨痛或腳气緩弱陰晦復作

麻黃【去節根】防已人參黃芩【炒】桂心甘艸【炒】白芍藥川芎杏仁【各一兩】附子【炮半兩】防風【一兩半】

右每服五錢姜棗水煎精神恍惚加茯苓逺志有熱去附子加芍藥心煩加犀角半兩骨冷痛加桂附嘔逆腹脹加人參半夏一兩躁悶便澁去附子加芍藥一兩竹一合髒寒下利去防已黃芩加附子白術一兩自汗去麻黃杏仁加白術一兩腳弱加牛膝石斛一兩身痛加秦芁一兩腰痛加杏仁杜仲半兩失音加杏仁一兩

小引風湯

防風獨活細辛川芎五味子【杵炒】白茯苓人參白芍藥【炒】白術【炒】甘艸【等分】

右每服五錢姜三片杏仁五个水煎服加麻黃蓯蓉附子當歸羚羊角等分卽大引風湯也

必效竹湯

治中風痰涎壅盛言語塞滯四肢緩縱

秦芁防風獨活附子【炮各一錢】

右以水二盞煎半盞入生地汁淡竹各半盞再煎四五沸作四服病旣去以他藥調治未愈再服最效

星香湯治中風痰盛服熱藥不得者

南星木香【等分】

右每服四錢姜十片水煎

星附湯治中風痰涎上攻六脈沈伏不知人事

附子【生用】南星【生用各一兩】木香【半兩】

右每服四錢薑水煎寒甚加天雄川烏多灸關元丹田二穴

附方

三化湯治中風外有六經之形癥先以加減續命湯治內有便溺之阻隔者此方主之

厚朴【薑汁炒】大黃【酒蒸】枳實【麩炒】羌活【各八兩】

右每服一兩水煎

秦芁湯治中風外無六經之形癥內無便溺之阻隔乃血弱不能養於筋手足不能運口彊不能言宜養血而筋自榮也

秦芁石膏【各二兩】甘艸【炒】川芎當歸芍藥【炒】羌活獨活防風黃芩【炒】白芷生地黃熟地黃【自制】白茯苓白術【各一兩】細辛【半兩】

右每服一兩水煎陰雨加生薑七片春夏加知母一兩

省風湯治中風口噤口眼防斜筋脈攣急抽掣疼痛風熱痰實

防風南星【生用各四兩】半夏【水浸洗生用】黃芩甘艸【生用各二兩】

右每服五錢水煎

大八風湯【方見後】

燒竹法用新竹截尺許作兩片用兩磚對立竹仰磚上中以火燒之兩頭自出取荊亦然

烏藥順气散治風气骨節疼痛徧身頑麻手足癱瘓言語蹇澁宜先疏气道後隨證投藥

麻黃【去節】烏藥陳皮【去白】川芎白芷桔梗枳殻【去穰麩炒】甘艸【炒各一兩】漧薑【炮半兩】僵【炒一兩】

右每服五錢薑水煎頭痛加蔥白有汗加薄荷

八味順气散

白術白茯苓靑皮白芷陳皮【炒】烏藥人參【各一兩】甘艸【炙半兩】

右每服五錢水煎

導痰湯

半夏南星茯苓陳皮【炒】枳實【炒】甘艸【炒】

右薑水煎服

參蘇飲治痰積中脘暈嘈雜怔忡逆或痰停關節手足嚲曳口眼防斜半身不遂嘔吐惡心頭疼發熱

人參紫蘇葉半夏茯苓漧葛前胡【各三錢】甘艸【炒】木香陳皮【炒】枳殻【制】桔梗【各半兩】

右每服一兩薑水煎腹痛加芍藥

附子理中湯治中寒不語四肢彊直昔有武士守邊大雪出帳觀瞻忽然暈倒又馬觀文之內厥逆惡寒腹痛服此悉愈【方見十二卷第八論】

牛黃淸心丸【方見後第四論】

秦芁升麻湯治風寒客於手足陽明經口眼防斜惡見風寒四肢拘急其脈浮

秦芁【二錢】升麻漧葛甘艸芍藥【炒】人參【各半兩】防風桂枝【各三錢】

右每劑一兩連須蔥白二莖水煎服

犀角散治肝臟中風筋脈拘攣手足不收坐踞不得胸背彊直脇肋脹滿面赤心煩言語蹇澁或風流注四肢上攻頭面作痛口眼防斜腳膝痛乏

犀角屑【二錢】石膏羌活羚羊角【各一錢】人參甘菊花獨活黃芩【炒】天麻枳殻【去穰麩炒】當歸黃芪芎防白術酸棗仁【炒】防風白芷【各五分】甘艸【五分】

右水姜煎

薏苡仁散治肝臟中風

薏苡仁麻黃【去節各一錢半】防風附子【炮去皮臍】川芎栢子仁桂心枳殻【麩炒】石膏細辛獨活羚羊角【各一錢】

右薑水煎服

射幹湯治肝經受病多汗惡風善悲嗌漧目下靑黃可治急灸肝腧百壯一黃一白不可治

射幹芍藥【各二錢半】薏苡仁【三錢】桂心【五分】牡蠣石膏【各二錢】

右作一劑水煎服

治肝臟中風心神煩熱言語蹇澁不得安臥

竹荊葛根生薑汁白蜜【各一合】

右和勻頻服之

麻黃散治心臟中風多汗惡風善怒心神顚倒言語蹇澁舌彊口漧面赤頭痛翕翕發熱胸背拘急手心熱甚偃臥不側忪悸恍惚或寒鸇心驚悸口防冒昧好笑

麻黃【去節】白術防風川芎甘艸【炙】漢防已當歸人參【各一錢】羌活逺志【去心】茯神【去木各一錢半】升麻【八分】桂心【五分】

右水姜煎入竹半盞再煎一二沸

茯神散治同前或四肢沈重精神不安或痰气不利茯神【去木】羌活麻黃【去節】龍齒【另研】赤芍藥甘艸【炙各一錢】蔓荊子薏苡仁麥門冬【去心】人參【去蘆】防風【去蘆】犀角屑【各七分半】

右水姜煎

加味牛黃散治癥同前或恍惚恐亂睡臥不得志意不定

牛黃麝香犀角【鎊】羚羊角【鎊】龍齒【各另研】防風天麻獨活人參茯神【去木】升麻甘艸【炙】

白蘚皮逺志【去心各二錢半】天竺黃【三錢另研】硃砂【另研水飛】鐵粉【另研】麥門冬【去心各半兩】

右爲末每服二錢煎麥門冬湯調

逺志湯治癥同前或偃臥不側悶亂冒絕若唇色正赤可治急灸心腧百壯若靑黃不定面色防防戰栗動者不可治

逺志【去心二錢半】人參石菖蒲羌活細辛麻黃【去根各半兩】赤芍藥白術【各一兩】

右爲末每服二錢煎小麥湯調日二服

防風散治脾臟中風多汗惡風身體怠惰四肢不能動色微黃不嗜食舌彊語澁口防斜僻肌膚不仁腹膨心煩翕翕發熱神思如醉其脈浮緩胸滿痰涎志意昏濁

獨活【一錢半】防風茯神【去木】人參附子【炮去皮臍】前胡沙參半夏【湯洗七次】黃芪【炒】旋覆花羚羊角【鎊末】

甘艸【炙各一錢】

右水姜煎

白術湯治癥同前或腹滿身黃嘔吐酸水急灸脾腧百壯目下及手足靑者不可治口角兩邊黃者可治白術厚朴【姜制】防風【各二錢】附子【炮去皮臍】橘紅白蘚皮五加皮【各一錢】

右水姜煎

細辛散治癥同前或肉熱肌膚淫淫如虫行或汗大泄皮膚不澤唇鼻黃色

細辛白術獨活附子【炮去皮臍】肉桂防風【各一錢】厚朴【姜制】麻黃【去節各二錢】枳實【麩炒】甘艸【炒各一錢五分】

右水煎

防風麻黃散治癥同前或志意恍惚肢體沈重防風麻黃【去節】人參川芎附子【炮去皮臍】桂心黃芪【炒】赤茯苓酸棗仁【炒】白術獨活桑白皮【炒各一錢】羚羊角【鎊末一錢】甘艸【炒五分】

右水煎服

五味子湯治肺臟中風胸滿短气冒悶汗出噓吸顫掉聲嘶體重四肢痿弱其脈浮晝瘥夜甚偃臥冒悶其鼻兩邊下至口上至眉其色白者急灸肺腧百壯若色黃其肺傷而爲血矣撮空拈衣摸牀者必死五味子【杵炒】杏仁【炒去皮尖】桂心【各一錢】防風【去蘆】甘艸【炙】赤芍藥川芎【各二錢】川椒【三分】

右水煎服

獨活細辛散治癥同前或頭痛項彊背痛鼻干心悶語蹇胸中少气四肢疼痛

獨活細辛附子【炮去皮臍】甘菊花麻黃【去蘆】白芷五味子【杵炒】紫苑茸赤茯苓肉桂白術

桑白皮川芎【各一錢】甘艸【炙五分】杏仁【麩炒去皮】防風【各一錢】

右水煎服

獨活散治腎臟中風腰疼不得俛仰或偏枯耳鳴語聲渾濁面色浮腫骨節痠疼精神昏憒喜恐好忘而肌色黧黒身體沈重多汗惡風隠曲不利或兩腳冷痺頭昏耳聾語音渾濁

獨活附子【炮去皮臍】當歸【酒洗】防風天麻桂心【各一錢】川芎甘菊花枳殻【麩炒】山茱茰【取肉】黃芪【炒】丹參牛膝【酒浸】萆薢【酒浸】甘艸【炙】細辛菖蒲白術【各五分】

右水煎服

萆薢散治癥同前或脊骨促痛不能行立肌膚黒色兩脇赤黃如餅者可治急灸腎腧百壯齒黃髮稿面如土色者不可治

萆薢【酒浸】白茯苓【去皮】杜仲【炒去絲】狗脊【各一兩】何首烏天雄【去皮臍炮】澤瀉【各半兩】

右爲末毎服二錢米飲調下

吳茱茰丸治癥同前或惡風多汗面色浮腫腰膝疼痛形色憔悴

吳茱茰細辛白茯苓獨活山茱茰【取肉】木香牛膝【酒浸】石斛萆薢【酒浸各半兩】附子【炮去皮臍】芎防【各二錢】

右爲末酒糊丸桐子大每服二十丸空心鹽湯下日二服

黃茋丸治癥同前或麻痺腫痛少气肢體乏力黃茋【炒】川椒【炒】茴香【炒】川烏頭【去皮臍】狼毒防風白蒺藜【炒】川練子肉地龍【去土炒】黑附子【炮去皮臍】

赤小豆【各等分】

右爲末酒糊丸桐子大每服二三十丸溫酒下日二服

四君子湯

六君子湯

補中益气湯

四物湯【四方見二十四卷第六論】

十全大補湯

八珍湯

加味歸脾湯

加味逍遙散【四方見二十四卷第四論】

理中湯【方見二十卷第八論】

淸暑益气湯

十味香薷飲【二方見七卷第二論】

東垣淸燥湯【方見四卷第二論】

六味丸【方見二十四卷第十一論】

獨參湯【方見本卷第十三論】

小柴胡湯【方見二十四卷第二論】

蘇合香丸【方見後】

羌活湯【方見後】

甘艸附子湯【方見後】

平胃散【方見十一卷第十八論】

婦人中風角弓反張方論第二

論曰婦人气虛風入諸陽之經或產後血虛汗出中風體彊口噤腰背反張名爲發痙因太陽經先傷風復感寒而致如發癇狀但脈沈遲細無汗惡寒名剛痙有汗不惡寒名柔痙無汗者葛根湯小續命湯有汗者去麻黃加葛根

愚按仲景先生云太陽病發汗太多致痙風病下之則痙三因方雲气血內虛風寒濕熱所中則痙以風能散气故有汗而不惡寒曰柔痙寒能澁血故無汗而惡寒曰剛痙非専於風濕因內虛發汗亡血筋無所榮而然乃虛像也竊謂傷寒汗下過度與產婦潰等病及因尅伐之劑傷損气血而變若金衰木旺先用瀉靑丸後用異功散腎水虛用六味丸肝火旺先用加味小柴胡湯次用加味四物湯發熱用加味逍遙散若木侮脾土用補中益气加芍藥山梔脾經鬱結用加味歸脾湯脾土濕熱用大承气湯大凡病後血气虛弱用參術濃煎佐以薑汁竹時時用之如不應用十全大補湯更不應急加附子或用參附湯緩則不救仍與後治驗參看

附治驗

一婦人脾胃虛弱忽痰壅气喘頭揺目札手揚足擲難以侯脈視其面黃中見靑此肝木乘脾土用六君加柴胡升麻治之而蘇更以補中益气加半夏茯苓而痊

葛根湯治剛痙無汗惡風

葛根【一錢】麻黃【去根節】僵【炒各三分】桂枝粉艸【少】芍藥【各五分】大棗【三个】

右水煎出汗爲度【凡產後麻黃宜斟酌用】

附術湯治手足逆冷筋脈拘急汗出項彊口噤痰湧附子【炮】白術獨活【各五分】川芎肉桂【各三分】

右棗水煎服

桂心白術湯治陰痙手足厥冷筋脈拘急汗出不止白術桂心附子【炮】防風川芎甘艸【各等分】

右每服五錢姜棗水煎

八物白術散治陰痙手足厥冷筋急脈拘而無汗者白術麻黃【去根節】茯苓五味子【杵炒】羌活【各半兩】附子【炮】桂心【各三錢】良姜【一錢】

右每服四錢薑水煎【凡用麻黃宜斟酌不可過多】

附方

通關散治卒然牙關急腰背反張藥不得咽

細辛薄荷葉牙皁角【各等分】

右爲末每用少許吹鼻內候得噴隨進湯藥

瀉靑丸【方見二十四卷第三論】

異功散【方見二十二卷第三論】

六味丸【方見二十四卷第十一論】

加味小柴胡湯【方見二十四卷第二論】

補中益气湯

加味四物湯【二方見二十四卷第六論】

加味逍遙散

十全大補湯

加味歸脾湯【三方見二十四卷第四論】

大承气湯【方見後】

參附湯【方見十二卷第三論】

婦人中風口噤方論第三

夫中風口噤乃體虛受風入於頷頰蓋手三陽之經結於頷頰上夾於口風邪乘之則筋攣故牙關急而口噤也

愚按前癥若風邪客於手足陽明經口眼防斜用秦芁升麻湯若風熱傷气用省風湯當與後方同用

附治驗

一婦人因怒經事淋半月方竭遇怒其經卽至甚則口噤筋攣鼻衂頭痛痰痙搐搦瞳子上視此肝火熾甚以小柴胡湯加熟地黃山梔釣藤治之後不復發

一婦人素陰虛患徧身瘙癢誤服袪風之藥口噤抽搐肝脈洪數余曰肝血爲陰爲水肝气爲陽爲火此乃肝經血虛火盛耳宜助陰血抑肝火用四物麥門五味柴胡山梔生艸熱搐頓止又以八珍黃芪麥門五味釣藤灸艸調理而痊

天南星散治中風口噤四肢拘急或痰气上壅天南星【薑汁炒黃】白附子【炮】黒附子【炮】烏蛇肉【酒炙】全蠍【炒等分】

右爲末每服五分薑汁溫酒調灌

走馬散治中風口噤四肢彊直

黒附子【炮】天麻【各半兩】桂心石膏麻黃【去根節】蠍梢【炒】川烏【炮去皮尖】南星【炮各一錢】麝香【二分另研】

右爲末每服三分豆淋酒調灌

附方

秦芁升麻湯

省風湯【二方見本卷第一論】

小柴胡湯【方見二十四卷第二論】

四物湯【方見二十四卷第六論】

八珍湯【方見二十四卷第四論】

婦人中風不語方論第四

巢氏云脾脈絡胃夾咽連舌本散舌下心之別脈系舌本若心脾受邪則舌彊不能言然喉嚨者气之上下也會厭者聲之戶舌者聲之機唇者聲之扇若風寒客於會厭故卒然而瘖經云醉臥當風使人發瘖

愚按前癥若因痰迷心竅當淸心火若因濕痰舌彊當淸脾熱若因風熱牙關急當淸肝火若因風痰塞喉當導痰涎若因虛火上炎當壯水之主若因气虛厥逆當益火之源若因腎虛舌瘖而不語當補腎气

附治驗

一婦人因怒僕地痰湧不語灌牛黃淸心丸稍蘇用神仙解語湯加山梔柴胡桔梗漸愈又用六君柴胡山梔枳殻而痊

一婦人忽然不語半年矣諸藥不應兩尺浮數先用六味丸料加肉桂數劑稍愈乃以地黃飲子三十餘劑而痊男子多有此癥亦用此藥治之

神仙解語丹治心脾受風言語蹇澁痰唾溢盛白附子【炮】石菖蒲【去毛】逺志【去心甘艸水煮十沸】天麻全蠍羌活南星【牛膽釀如無只炮各一兩】木香【半兩】

右爲末麵糊丸桐子大每服二三十丸薄荷湯下

防風湯治中風內虛腳軟語蹇

石斛【一兩半酒炒】生地黃杜仲【去皮切薑汁炒】丹參【各一兩】防風川芎麥門冬【去心】桂心獨活【各五錢】

右每服五錢棗水煎

竹湯治風中肝脾四肢不遂舌彊語滯或痰涎上湧

葳靈仙附子【炮】桔梗蔓荊子防風枳殻【去穰麩炒】川芎當歸【各等分】

右每服四錢薑水煎入竹半盞日四服忌飲茶

三黃獨活湯治中風手足拘攣半身不遂失音不語

麻黃【去根節】黃芪【半兩】黃芩【七錢】獨活【一兩】

右每服四錢水煎取汗爲效

小省風湯治中風癱瘓口眼防斜口噤不語手足頑麻

防風南星【湯炮各三兩】甘艸【炙半兩】

右每服四錢姜十片水煎

秦芁升麻湯【方見本卷第一論】

愈風湯治諸風肢體麻木手足不隨不能動履等癥天麻牛膝【同酒浸焙漧】萆薢【另研細】參【各六兩】杜仲【七兩】羌活【十四兩】當歸熟地黃【自制】生地黃【各一斤】獨活【五兩】肉桂【三兩】

右爲末煉蜜丸桐子大常服五七十丸病甚至百丸空心食前溫酒或白湯下

地黃飲子治腎气虛弱舌瘖不能言足廢不能行熟地黃【自制】巴防【去心】山茱茰【去核】肉蓯蓉【酒浸焙】石斛附子【炮】五味子【炒杵】白茯苓石菖蒲逺志【甘艸湯炮】麥門冬【去心】桂心【各等分】

右每服三錢入薄荷少許姜棗水煎服

牛黃淸心丸治諸風瘈瘲語言蹇澁健忘恍惚頭目暈胸中煩郁痰塞喘精神昏憒或尋常風痰咳或傷寒陽癥汗下不解發熱煩渇其效如神牛黃【一兩二錢】麝香龍腦【三味叧研】羚羊角【鎊末各一兩】當歸【酒洗】防風黃苓白術麥門冬【去心】白芍藥【各一兩】柴胡桔梗白茯苓杏仁【去皮尖】芎防肉桂大豆黃卷阿膠【各一兩七錢】蒲黃人參【去蘆】神麯

【各二兩半】雄黃【另研八錢】甘艸【五兩】白蘞【七錢半】漧薑【七錢半】犀角【鎊末二兩】幹山藥【七兩】金箔【一千三百片內四百片爲衣】大棗【一百枚蒸熟去皮核研爛成膏】

右各另爲末煉蜜與棗膏丸每兩作十丸用金箔爲衣每服一丸溫水化下

蘇合香丸治气中痰气上攻牙闗急不省人事或卒暴气逆心痛鬼魅惡气及一切气滯等癥

沈香麝香訶子肉丁香靑木香安息香香附蓽撥白術白檀【各二兩】薫陸香蘇合油【各一兩】龍腦【另研一兩】朱砂【另研】烏犀角【鎊末】

右爲末用安息香並煉蜜丸桐子大溫水化服四丸毎兩作十丸熔黃臘包裹爲善

靑州白丸子治半身不遂口眼防斜痰涎壅塞手足頑麻

半夏【七兩水洗過生用】川烏頭【半兩去皮臍生用】南星【二兩生用】白附子【二兩生用】

右爲末用絹袋盛之水浸日如急用以糊丸桐子大每服十丸姜湯下

蒂散

蒂【一錢】赤小豆【五分】

右爲末毎夜於鼻內防之取下黃水內服涼劑

六君子湯【方見二十四卷第六論】

婦人風痺手足不隨方論第五

夫婦人風痺手足不隨或肌膚疼痛或肢體麻木蓋諸陽之經皆起於手足循行肢體因气虛風邪所客而爲患也

愚按經云邪之所湊其气必虛前癥若風邪淫肝或怒動肝火血燥筋攣用加味逍遙散脾肺气虛肌膚不仁手足麻木用三痺湯若腎水虧損不能滋養筋骨或肝脾血虛而筋痿痺用六味丸服燥藥而筋攣者用四物生甘艸气血俱虛用八珍湯何醫林集要等方新刋丹溪心法附錄云若人大拇指麻木不仁或手足少力或肌肉微掣三年內必有大風之癥宜先服八風湯天麻丸防風通聖散以預防之殊不知河間云風者病之末也所以中風有癱瘓者非謂肝木之風內中亦非六淫風邪外襲良由五志過極心火熾盛腎水虛衰不能制之則陰虛陽實而熱气拂郁心神昏憒筋骨無用而卒倒無知也治當以固元气爲要若遽服八風等藥則反傷元气適足以招風取中【仍參本卷首論主治】

附治驗

一婦人因怒吐痰胸滿服二陳順气化痰之劑半身不遂內熱口漧形气殊倦余視之乃肝火熾盛而侮脾土也用逍遙散補中益气湯六味地黃丸喜其愼疾年餘而愈

一孀婦胸脇脹痛內熱晡熱月經不調肢體痠麻不時吐痰或用淸气化痰藥喉間不利白帶腹脹又用淸熱理气藥胸膈不寛肢體時麻余曰此本鬱怒傷脾肝前藥傷甚耳朝用歸脾湯以解鬱結生脾气夕用加味逍遙散以生肝血淸肝火百餘劑而愈後因怒肢體復麻用補中益气加山梔茯苓半夏而痊後復怒病再作月經如注脈浮洪而數此肝火傷脾不能攝血所致也用六君芎歸炮姜一劑而血止用補中益气加炮姜茯苓半夏四劑而胃醒更用歸脾湯逍遙散調理而痊

一婦人頭暈吐痰用化痰理气藥肢體或麻服袪風化痰藥肢體常麻手足或冷或熱此脾土虛而不能生肺金用補中益气加茯苓半夏炮姜二十餘劑脾气漸復諸癥稍愈更用加味逍遙散三十餘劑而愈後因怒吐痰自服淸气化痰丸飲食不進吐痰甚多胸脇脹滿余用六君子倍加參術少加木香數劑而康

三痺湯治血气凝滯手足拘攣風痺等疾

續斷【酒浸炒】杜仲【去皮切薑汁炒】防風桂心細辛人參白茯苓當歸白芍藥【炒】黃芪【炒】牛膝【酒浸炒】甘艸【炒各五分】秦芁生地黃川芎獨活【各三分】

右薑水煎服

五痺湯治風寒濕气客畱肌體手足緩弱麻痺不仁片姜黃羌活白術防已【各一錢】甘艸【炙五分】

右薑水煎服

附方

東垣羌活湯治濕熱身重或暈麻木小便赤澁下焦痿軟不能行履

羌活防風柴胡【各一錢】槁本獨活茯苓澤瀉豬苓黃芪【炒】甘艸【炙】陳皮黃栢【酒炒黒】黃連【炒】蒼術升麻川芎【各五分】

右水煎服

甘艸附子湯治風濕相骨節煩疼不時抽痛不能伸屈抑之則痛劇汗出短气小便不利惡風不欲去衣或微腫痛

甘艸【炙一兩】附子【一枚重一兩三四錢方是炮去皮尖不眞不效】白術【炒一兩】桂枝【二兩】

右每服五錢水煎

八珍湯治肝脾气血俱虛不能養筋以致筋攣骨痛或不能行履或發熱晡熱寒熱往來等癥

加味逍遙散治肝經風熱血燥筋攣肢體不遂內熱晡熱等癥

歸脾湯【三方見二十四卷第四論】

六味丸【方見二十四卷第十一論】

四物湯

補中益气湯

六君子湯【三方見二十四卷第六論】

婦人中風自汗方論第六

古方續命排風越痺等湯皆用麻黃取其發汗而散風邪也然而無汗者爲宜若自汗者用之則津液轉脫反爲大害故仲景雲中風自汗用桂枝湯發之口眼瞤動徧身出汗用獨活湯續命煮散以復榮衛而卻風邪愚按前癥若腠理不固而自汗者用桂枝湯或防風白術牡蠣湯若過服風藥而自汗者用白術防風湯若陽气虛弱而自汗者用芪附湯若兼盜汗用補中益气湯送六味丸如不應用當歸六黃湯

獨活湯治風虛昏憒手足瘈瘲發熱及中風自汗等癥

獨活羌活人參防風當歸細辛茯神【去木】半夏【姜制】桂心白薇逺志【去心】菖蒲川芎【各五分】

右薑水煎服

續命煮散治風气昏憒四肢無力口眼瞤動或時搐搦或津液不足渇飲熱湯及產後中風自汗等癥防風獨活當歸人參細辛葛根芍藥【炒】川芎甘艸【炒】熟地黃【白制】半夏【姜制】逺志【去心】荊芥穂【各半兩】桂心【七錢半】

右每服五七錢薑水煎汗不止加牡礪粉五分

防風白術牡礪散治中風气虛腠理不密自汗不止等癥

白術【炒】牡礪【煆】防風【等分】

右爲末每服二三錢米飲下日三服如不止服黃芪建中湯

附方

柴胡桂枝湯治傷風發熱自汗或鼻鳴漧嘔或痰气上攻等癥

桂枝【二錢】黃芩【炒】人參白芍藥【炒各錢半】甘艸【炙】半夏【姜制】生薑【各一錢】柴胡【四錢】大棗【二枚】

右作一劑水煎服

白術防風湯治服表藥過多而自汗者

白術【炒】黃芪【炒各二兩】防風【一兩】

右每服五七錢水煎溫服未應倍之

芪附湯【方見十九卷第六論】

補中益气湯【方見二十四卷第六論】

六味丸【方見二十四卷第十一論】

當歸六黃湯【方見十九卷第六論】

婦人筋脈瘈瘲方論第七【新附】

醫學綱目云瘈者筋脈急也瘲者筋脈緩也急則引而縮緩則縱而伸或縮或伸動而不止者名曰瘈瘲俗謂之發搐是也凡癲癇風痙破傷風三癥皆能瘈瘲但癲癇則僕地不省風痙瘈瘲則角弓反張破傷風瘈瘲則有瘡口竊謂瘈者屬肝經風熱血燥或肝火妄動血傷瘲者屬肝經血气不足或肝火汗多亡血以致手足伸縮不已抽搐不利若因風熱血燥用羚羊角散加釣藤鉤山梔若肝火妄動用加味四物湯加釣藤鉤山梔若肝經血气不足用八珍湯加釣藤鉤山梔若肝火亡血用加味逍遙散加釣藤鉤山梔如不應須用六味丸以補腎水生肝木爲主佐以前劑治之若其脈長者是肝之本脈也則易治其脈短澁者是肺金尅肝術也則難治其面色靑中見黒者是水生木也當自愈靑中見白者是金尅木也必難愈

附治驗方

一婦人素口苦月經不調或寒熱姙娠五月兩臂或拘急或緩縱此肝火傷血所致也用四物加柴胡山梔丹皮釣藤鉤治之而愈

一姙婦因怒寒熱頸項動掉四肢抽搐此肝火血虛風熱用加味逍遙加釣藤鉤數劑而痊

附方

羚羊角散【方見十四卷第二論】

加味四物湯【方見二十四卷第六論】

八珍湯

加味逍遙散【二方見二十四卷第四論】

六味丸【方見二十四卷第十一論】

婦人顫振方論第八【新附】

黃帝曰人之顫者何气使然岐伯曰胃气不實則諸脈虛諸脈虛則筋脈懈墮筋脈懈墮則行陰用力不復故爲顫因其所在補分肉間醫學綱目云顫振與瘈瘲相類瘈瘲則手足牽引而或伸或屈顫振則但顫動而不伸屈也胃虛有痰用參術以補气茯苓半夏以行痰如實熱積滯用張子和三法

愚謂顫振者掉也易曰鼓萬物者莫疾乎風鼓之爲言動也大扺掉乃風木之揺運也諸風掉皆屬於肝治法若肝木實熱用瀉靑丸肝木虛熱用六味丸肺金尅肝木用瀉白散肝木虛弱用逍遙散加參術釣藤鉤脾血虛弱用六君子加芎歸釣藤鉤胃气虛弱用補中益气湯加釣藤鉤若產後顫振乃气血虧損虛火益盛而生風也切不可以風爲論必當大補斯無誤矣

附治驗方藥

一婦人性善怒發熱經水非過期則不及肢體倦怠飲食少思而顫振余以爲脾气不足肝經血少而火盛也午前以調中益气湯加茯苓貝母送六味丸午後以逍遙散送六味丸兩月餘而愈

一婦人身顫振口妄言諸藥不效余以爲鬱怒所致詢其故蓋爲素嫌其夫而含怒久矣投以小柴胡湯稍可又用加味歸脾湯而愈

附方

海藏愈風湯治產後一切失血過多及汗後中風搐搦【方見十九卷第十二論】

交加散治瘈瘲或顫振或產後不省人事口吐痰涎

當歸荊芥穂【等分】

右爲細末每服三錢水一盞酒少許煎至七分灌下咽卽有生理

增損柴胡湯治產後或經適斷致手足牽搐咬牙昏冒異癥

柴胡【八錢】黃芩【炒四錢】半夏【各三錢】石膏【四錢】知母【二錢】黃芪【炒五錢】甘艸【炙二錢】

右爲粗末每服半兩姜五片棗四枚水煎溫服

本事靑鹽丸治肝腎虛損腰膝無力顫振軃曳茴香【末三兩】兔絲子【末四兩】幹山藥【末二兩】靑鹽【一兩】

右先將絲子洗淨無灰酒浸曬七日冬天近火煨炙幹另爲細末和勻酒糊丸梧子大每服五七十丸溫酒或鹽湯下常服壯筋力進飲食一婦人素患足軃曳久服此藥履地如故

本事星附丸治中風能言而手足軃曳脈虛浮而數天南星半夏【二味薄切片薑汁浸透】黒附子白附子【炮】川烏【炮】白僵【炒】沒藥人參白茯苓【各等分】

右用粗末每服二錢酒水各一盞同煎至八分去滓熱進三二服汗出卽瘥予在桐廬有患此癥用前藥三服得汗手足卽能舉動

三因獨活散治气虛感風或驚恐相乘肝膽受邪使上气不守正位致頭招揺手足顫掉漸成目昏獨活地骨皮細辛芎防菊花【甘味者】防風【去又】甘艸【炙等分】

右爲粗末每服三錢水盞半煎至一盞去滓煎取淸汁六分入竹少許再煎一二沸食後溫飲日二服

世茯苓丸治手臂抽牽或戰掉不能舉物服此藥立愈又治臂痛如神方見後並注兼治之法

附方

補中益气湯【方見二十四卷第六論】

六味丸【方見二十四卷第十一論】

加味歸脾湯

逍遙散【二方見二十四卷第四論】

小柴胡湯【方見二十四卷第二論】

婦人風寒臂痛方論第九

婦人臂痛或筋脈攣急遇寒則劇者由肝气虛弱風寒客於經絡故其脈細宜用栢子仁丸舒筋湯若臂痛而不能舉或痛無定處此脾虛邪气相中脘伏痰故其脈沈細如此宜用茯苓丸控涎丹主之

愚按前癥若肝血虛用加味逍遙散中气虛用補中益气湯血气俱虛用八珍湯風熱血燥用秦芁地黃湯脾腎虛寒用栢子仁丸脾胃實熱用茯苓丸水不能生木用六味丸逍遙散怒動肝火用小柴胡加川芎當歸暈晡熱用四物柴梔丹皮晡熱月經不調用加味逍遙散食少體倦無寐盜汗用加味歸脾湯

附治驗

先太宜人徧身作痛筋骨尢甚不能屈伸口漧目赤頭痰壅胸膈不利小便赤短夜間殊甚徧身作癢如虫行此屬肝腎气虛而熱也用六味地黃丸料加山梔柴胡而愈

栢子仁丸

栢子仁【二兩】熟地黃【自制】茯苓枳殻【去穰麩炒】覆盆子【炒】五味子【杵炒】附子【炮】石斛【酒蒸炒】鹿茸【酥炙】酸棗仁【炒】桂心沈香黃芪【各一兩蜜水炙一方等分】

右爲末煉蜜丸桐子大每服三十丸空心溫酒下

舒筋湯治風寒所傷肩臂作痛及腰下作痛又名五痺湯

片姜黃【一錢】甘艸【炒】羌活【各三分】白術海桐皮當歸赤芍藥【各五分】

右水煎服

茯苓丸治脾气虛弱痰邪相停伏中脘以致臂內筋脈攣急而痛

茯苓【二兩】半夏【姜制二兩】枳殻【半兩制】風化朴硝【一兩】

右爲末薑汁糊丸桐子大每服二十丸食後姜湯下

控涎丹凡人忽胸背手足頭項腰胯牽痛不定或頭痛昏倦痰唾稠粘喉中鋸聲手腳重痺此痰涎伏於胸膈也宜此治之

甘遂【去心】大防【去皮】眞白芥子【各等分炒】

右爲末糊丸桐子大臨臥姜湯下五七丸痰盛服十丸

白芥子散治臂痛牽引背脾或輟或作由榮衛循行失度痰滯經絡或似癱瘓

眞白芥子木鼈子【各三兩麩炒】沒藥【另研】桂心木香【各半兩】

右爲末每服一錢溫酒下

愚按前三方脾气虛弱者必佐以六君子湯中气虛弱者必佐以補中益气湯气血虛者必佐以八珍湯脾气郁滯者必佐以歸脾湯肝經怒气者必佐以逍遙散若専用前方治之胃气益虛病气益甚不可不謹

流气飲治七情气滯胸脇悶痞咽喉不利嘔喘面浮二便不調或气攻肩背脇肋作痛或腳气喘急腹脹便閉元气充實者宜用此藥愼之

紫蘇葉黃芪【炒】靑皮【去白】當歸半夏【姜制】烏藥芍藥【炒】茯苓桔梗防風【各三錢】川芎陳皮【各七錢五分】枳實【麩炒】木香【二錢五分】甘艸【炙五分】大腹子【一兩姜制】

右每服半兩姜棗水煎服

交加散【方見前】

四物湯治血滯中風血虛手足不遂如臂痛加紅花煎【方見前】

交加散加木牛膝治冷痺肩背作痛卽人參敗毒和五積散

烏藥順气散加羌活木治外邪气滯筋骨作痛或痰气不利

附方

秦芁地黃湯治肝膽經風熱血燥肩臂疼痛或筋脈引急或時牽痛其內癥發熱或寒熱晡熱月經不調或肢體酸痛等癥

秦芁熟地黃【自制】當歸【各一錢】川芎芍藥牡丹皮白術茯苓【各一錢五分】釣藤【一錢】柴胡甘艸【炙各三分】

右水煎服

逍遙散

加味逍遙散

加味歸脾湯

八珍湯【四方見二十四卷第四論】

六味丸【方見二十四卷第十一論】

小柴胡湯【方見二十四卷第二論】

四物湯

補中益气湯【二方見二十四卷第六論】

婦人賊風偏枯方論第十

論曰賊風偏枯其狀半身不遂肌肉枯瘦骨間作痛經云汗出偏枯使人偏枯如樹木一枝津液不到則枯槁被風所害古人有云醫風先醫血血行風自滅治法當用大八風湯增損茵芋酒續斷湯以養其血則風自袪矣

愚按醫風先醫血此論得之大抵此癥多因胎前產後失於調養以致精血漧涸肝木枯槁治法當滋其化源考之生气通天論曰風客淫气精乃亡邪傷肝也陰陽應象大論曰風气通於肝風則熱盛熱盛則水漧水漧則气不榮故精乃亡此風病之所由作也

附治驗

一婦人性善怒常自汗月經先期余以爲肝火血熱不信乃泛用降火之劑反致月經過期復因勞怒口噤呻吟肢體不遂六脈洪大面目赤色用八珍麥門五味山梔丹皮數劑漸愈兼用逍遙散六味丸各三十餘劑全愈

大八風湯治中風偏枯失音不語時復恍惚或昏憒發熱

當歸杏仁【去皮尖麩炒黃】甘艸【炙】桂心漧薑【炮各二兩】五味子【杵炒】升麻【各二兩】川烏【炮去皮尖】黃芩【炒】芍藥【炒】防風獨活川芎麻黃【去節】秦芁石斛【去根酒浸】人參茯神【去木】石膏黃芪【炒】紫苑【各一兩】大豆【三兩去皮炒】

右每服五錢水煎服

續斷湯

當歸【三兩】陳皮芍藥【炒】細辛【各一兩】生地黃【二兩】續斷【酒浸炒】

右每服五七錢水煎髒寒下痢加熟附子一兩

金生虎骨散治半身不遂肌肉漧瘦忌用麻黃髮汗恐津液枯竭惟當潤筋養血消風

當歸【二兩】赤芍藥續斷【酒浸炒】白術槁本虎骨【炙各五兩】烏蛇肉【炙半兩】

右爲末每服二錢酒調骨痛加生地一兩自利加天雄半兩

虎脛骨酒治中風偏枯四肢不隨一切風痺筋脈攣拳

石斛石楠葉防風虎脛骨【炙】當歸茵芋葉杜仲【炒】牛膝【酒浸炒】續斷【酒浸炒】芎防巴防【去心】狗脊【各一兩】

右以絹囊盛藥用酒一斗漬十日每服一盞溫飲

附方

八珍湯

逍遙散【二方見二十四卷第四論】

六味丸【方見二十四卷第十一論】

婦人偏風口防方論第十一

論曰偏風口防者因體虛受風而入足陽明胃經蓋足陽明之經上夾於口風乘之其筋偏急故也

愚按前癥當參本卷首論治之

附治驗【方藥與前諸治驗參看】

一婦人懷抱鬱結筋攣骨痛喉間似有一核服烏藥順气等藥口眼歪斜臂難伸舉痰涎愈多內熱晡熱食少體倦余以爲郁火傷脾血燥生風用加味歸脾湯二十餘劑形體漸健飲食漸進又用加味逍遙散十餘劑痰熱少退喉核少消更用升陽益胃湯數劑諸癥漸愈但臂不能伸此肝經血少而筋攣耳用六味地黃丸以滋腎水生肝血而愈

附方

升陽益胃湯治脾胃虛弱肢體怠惰或體重節痛口舌漧渇飲食無味大便不調小便頻數飲食不消兼見肺病灑淅惡寒淒慘不樂乃陽气不和也

羌活獨活防風【各五錢】柴胡白術茯苓【渇者不用】澤瀉【各三錢】人參黃連【炒】陳皮【各四錢】

右每服三五錢姜棗水煎早溫服如小便愈而病益加是不宜利小便也當少減茯苓澤瀉

加味歸脾湯

加味逍遙散【二方見二十四卷第四論】

六味丸【方見二十四卷第十一論】

婦人怔忡驚悸方論第十二

夫心藏神爲諸髒之主血气調和則心神安靜若勞傷心血外邪乘襲則心神驚悸恍惚憂懼不安用排風湯治之

愚按丹溪先生云驚悸者血虛用硃砂安神丸痰迷心竅用定志丸怔忡者屬火屬痰思慮便動者屬虛時作時止者火動也假如病因驚而致驚則神出其舎痰乘而入矣蓋人之所主者心心之所養者血心血一虛神气不守此驚悸之所由作也治當調養心血和平心气而已金氏婦暑月赴筵因坐次失序自愧成病言語失倫兩脈數余曰當補脾導痰淸熱不信以數巫者噴水咒之而死或謂病旣無邪以邪治之何至於死予曰暑月赴筵外受蒸熱辛辣適口內傷郁熱而況舊有積痰加之愧悶其痰愈盛又驚以法尺益驚其神而气血不寧噴以法水閉其肌膚而汗不得泄內燔則陰旣消而陽不能獨立不死何待故滑伯仁先生云若膽气虛寒用茯神湯膽气實熱用酸棗仁丸心气虛熱用定志丸茯苓補心湯心气實熱用硃砂安神丸茯神散

附治驗【方藥】

文學歸云橋內月事不及期忽崩血昏憒發熱不寐或謂血熱妄行投以寒劑益甚或謂胎成受傷投以止血亦不效余曰此脾气虛弱無以統攝故耳法當補脾而血自止用補中益气加炮姜不數劑而驗惟終夜少寐驚悸別服八物湯不效余曰雜矣乃與歸脾湯加炮姜以補心脾遂如初

一婦人勞則心跳怔忡寒熱往來用歸脾湯爲主佐以八珍湯諸癥漸愈又用加味逍遙散寧志丸而安後復作服歸脾定志二藥卽愈

一婦人患驚悸怔忡日晡發熱月經過期飲食少思

用八珍湯加逺志山藥酸棗仁三十餘劑漸愈佐以歸脾湯全愈後因勞發熱食少體倦用補中益气湯又因怒適月經去血不止前癥復作先以加味逍遙散熱退經止又用養心湯治之而痊

一婦人驚悸怔忡無寐自汗盜汗飲食不甘怠惰嗜臥用歸脾湯而愈至年餘懷抱鬱結患前癥兼衂血便血仍用前湯而愈

茯神散治五臟气血虛弱驚悸怔忡宜用此安神定志

茯神【去木】人參龍齒【另研】獨活酸棗仁【炒各三錢】防風逺志【去心】桂心細辛白術【炒各三錢】漧薑【炒各三兩】

右爲末每服四五錢水煎服或蜜爲丸服

茯苓補心湯治心气不足善悲愁怒衂血面黃五心煩熱或咽喉痛舌本作彊

茯苓【四兩】桂心甘艸【炒各三兩】紫石英【煆】人參【各一兩】大棗【二十枚】麥門冬【去心三兩】赤小豆【二十四粒】

右水七升煎二升半分三服

茯神湯治膽气虛冷頭痛目心神恐畏不能獨處胸中煩悶

茯神【去木】酸棗仁【炒】黃芪【炒】栢子仁【炒】白芍藥【炒】五味子【杵炒各一兩】桂心熟地黃【自制】人參甘艸【炒各半兩】

右毎服五錢薑水煎

酸棗仁丸治膽气實熱不得睡臥神思不安驚悸怔忡

茯神【去木】酸棗仁【炒】逺志【去心】栢子仁【炒】防風【各一兩】枳殻【麩炒】生地黃【杵膏各半兩】靑竹茹【二錢五分】

右爲末煉蜜丸桐子大每服七八十丸滚湯下

定志丸治心神虛怯所患同前或語言鬼怪喜笑驚悸

人參茯苓【各兩半】菖蒲逺志【去心各一兩】

右爲末蜜丸如前服

養心湯治心血虛驚悸怔忡不寧或盜汗無寐發熱煩躁

黃芪【炒】白茯苓茯神【去木】半夏麯當歸【酒拌】川芎【各半兩】辣桂【去皮】栢子仁酸棗仁【炒】五味子【杵炒】人參【各三錢】甘艸【炙四錢】

右每服三五錢姜棗水煎服

硃砂安神丸治心經血虛頭暈心神驚悸等癥硃砂【飛過五錢】黃連【酒洗六錢】甘艸【炙五分】生地黃當歸【各一錢五分】

右爲末飯糊爲丸每服十五丸如一二服不應當服歸脾湯補之

治要茯苓散治心經實熱口漧煩渇眠臥不安或心神恍惚

茯神麥門冬【各一兩五錢】通艸升麻【各一兩二錢五分】紫苑桂心【各七錢五分】知母【一兩】赤石脂【一兩七錢五分】大棗【十二枚】淡竹茹【五錢】

右每服一兩水煎

補中益气湯【方見二十四卷第六論】

歸脾湯

八珍湯

加味逍遙散【三方見二十四卷第四論】

寧志丸【方見後】

婦人失血心神不安方第十三【原無論】

竊謂前癥若脾肝郁熱用加味逍遙散脾肝鬱結用加味歸脾湯脾胃虛弱气血不足用八珍湯十全大補湯脾肺虛弱气血不足用補中益气湯六君子湯痰气鬱結用六君桔梗貝母如不應審系气虛但補脾胃如不應用獨參湯如惡寒發熱屬气血俱虛內熱晡熱屬血虛作渇面赤是血脫煩躁皆宜甘苦之劑以補陽气而生陰血經云血脫補气若用寒涼之劑以降火則誤矣仍審所屬之因而治之

寧志膏治失血心神不安言語失常不得安睡等癥辰砂【另研】酸棗仁【炒】人參白茯苓琥珀【另研各五分】滴乳香【一錢研】

右爲末每服一錢煎棗湯空心調下

附方

妙香散治心气不足精神恍惚虛煩少睡盜汗等癥甘艸【炒五錢】逺志【去心炒一兩】辰砂【另研三錢】麝香【二錢另研】人參【一錢】木香【煨二錢半】山藥【薑汁炙一兩】茯苓茯神【去木】黃芪【各一兩】桔梗【五錢】

右爲末每服二錢溫酒調

茯神湯【方見前】

溫膽湯治膽虛痰熱驚悸不眠

半夏竹茹枳實【麩炒各二兩】陳皮生薑【四兩】甘艸【炒二兩】

右每服一兩水煎

半夏湯治膽腑實熱精神恍惚寒熱泄瀉或寢汗增風善太息

半夏【一錢五分】黃芩【一錢】逺志【一錢】生地黃【二錢】米【一合】酸棗仁【炒三錢】宿砂【一錢五分】

右長流水煎服

獨參湯治元气虛弱惡寒發熱或作渇煩躁痰喘气促或气虛卒中不語口噤或痰涎上湧手足逆冷或難產產後不省喘急用好人參二兩或三四兩炮姜五錢一劑水煎徐徐服蓋人參性寒故姜佐之如不應急加炮附子

加味逍遙散

加味歸脾湯

八珍湯

十全大補湯【四方見二十四卷第四論】

補中益气湯

六君子湯【二方見二十四卷第六論】

婦人風邪顚狂方論第十四

婦人顚狂由血气虛而風邪所乘若邪並於陰則發狂邪並於陽則發顚夫顚者卒發而意不樂直視僕地吐湧涎沫口防目急手足撩戾無所知覺良久而蘇狂者少臥不饑自髙賢自辧智自貴倨妄笑歌樂妄行不休素問云陽厥狂怒飲以鐵落【狂怒出於肝肝屬木鐵落金也以金制木之意】一婦人眼見鬼物言語失常循衣直視或作心病治之無效投養正丹二服煎乳香送三生飲立愈【養正丹三生飲方見本卷第一論】

愚按前癥劉宗厚先生云有在母腹中受驚者或有聞大驚而得者蓋驚則神不守舎舎空則痰涎歸之或飲食失節胃气有傷痰停胸膈而作當尋火尋痰固元气若頑痰膠固上膈必先用吐法若在腸胃亦須下之

竊謂此癥若因元气虛弱或痰盛發熱等皆是虛像如慢驚癥無風可袪無痰可逐但補脾胃生气健旺神智自淸痰涎自化若誤用辛散袪逐腦麝之劑必爲敗癥

附治驗

一婦人素淸苦因驚而癲或用風痰等藥愈甚余用參芪歸術濃煎佐以薑汁竹三觔余方愈【仍參十八十九卷狂言譫語乍見鬼神方】

防風茯神散治風顚啼泣歌笑或心神恐懼或語言失常

防風茯神【去木】獨活人參逺志【去心】龍齒菖蒲【去毛】石膏牡礪【煆各一兩】秦芁禹餘糧【煆】桂心【各五錢】甘艸【炒三分】蛇蛻【一條炙】

右每服五錢水煎服

排風湯

牛黃淸心丸治諸風緩縱不隨言語蹇澁痰涎壅盛怔忡健忘或發癲狂【二方見本卷首論】

婦人飛屍血厥方論第十五

夫飛屍者遊走皮膚穿行臟腑每發刺痛變作無常遁屍者附骨入肉攻通血脈見屍喪發哀哭便作風屍者淫濯四肢痛而昏沈得風雪便作沈屍者纒骨結髒內腫心脇發而絞痛遇寒冷便作注屍者舉身沈重精神錯雜時覺昏憒每至節气便作並宜蘇合香丸治之愚按丹溪云凡人忽手足逆冷肌膚起如米粒頭面靑黑精神恍惚或錯言妄語或牙闗急或昏寐僕倒弔死問喪入廟發墓多有此病先以蘇合香丸灌之次服調气散平胃散玉機微義云卒厥飛屍客忤鬼擊口噤用麻黃湯寒厥表熱裏寒則下利淸谷食入則吐脈沈手足冷用四逆湯熱厥腹滿身重難轉面垢譫語遺溺手足厥冷自汗脈沈滑用白虎湯若人身忽然不動目閉口噤惡聞聲音冒頃時方寤此由出汗過多气並於血陽獨上而不下气壅塞而不行耳气過血還陰陽復通移時方寤名曰鬱冒亦名血厥宜服白薇湯倉公散

附治驗

錦衣楊永興舉家避有僕沈醉失避者旣而神思昏昧徧身靑傷各煎金銀藤湯灌之卽愈

一婦人忽昏憒發譫語自云爲前謀賴某人銀兩某神責我將你起解往城隍理問兩腳踝膝臀處皆靑腫痛不可忍口稱苦楚次日方蘇痛尙不止用金銀藤兩許水煎服卽愈

一婦人入古墓患前癥以紫金錠灌之卽蘇通政餘子華太常汪用之皆因往弔而卒死喪家想卽是癥

蘇合香丸【方見本卷第四論】

白薇湯

白薇當歸【各一兩】人參甘艸【一錢】

右毎服五錢水煎

倉公散治卒中鬼擊心腹如刺下血不省及臥魘嚙腳指不覺並諸毒等癥

皁莢藜蘆雄黃【研】礬石【煆研各等分】

右每用少許吹入鼻中未再吹以得爲度

內鼻散治屍厥脈動靜而若死用石菖蒲末吹鼻中仍以桂末安於舌上【蘇合香丸亦可】

硫黃散治屍厥不省四肢逆冷腹中如雷鳴或痰气不降

熖硝【半兩】硫黃【一兩各另爲細末】

右每服三分酒調灌之良久再服卽蘇

附方

麻黃湯治寒厥或傷寒惡風發熱身痛無汗者

麻黃【六錢】桂枝【四錢】甘艸【炙二錢】杏仁【二十枚炒】

右作一劑水煎服

調气散治气厥不省或痰气上壅及治气滯胸膈不利

白豆丁香檀香木香【各二錢】藿香甘艸【炙各六錢】砂仁【四錢】

右爲末毎服二錢入鹽少許沸湯調下

四逆湯

白虎湯【二方見七卷第二論】

神仙追毒丸【又名紫金錠又名太乙丹又名神仙解毒萬病丸】能解一切毒或狐貍莽艸毒茵河魨疫死牛馬肉毒或蛇犬惡虫所傷及鬼怪惡瘡等毒或二廣斷腸艸蛇毒化等毒文蛤【卽五棓子槌破洗焙爲末三兩】山茨菇【去皮淨末二兩】千金子【一名續隨子去殻研去油一兩】麝香【二錢另研】紅芽大防【去蘆焙爲末一兩五錢】

右用糯米濃飲和作四十粒用井華水或薄荷湯磨服利一兩次用粥止之修合須端午七夕重陽或天徳月徳日於淨室焚香修制效驗不能具述宜珍藏之凡人居家出入不可無此藥嶺外有婦與旅合陰以定年藥置食中且戒之曰子幾時來果從其言彼復以藥解之可無恙若過期不往必死若遇此毒及前一應諸毒服前藥一粒或吐或下卽愈昔有女子勞瘵爲屍虫所噬磨服一粒吐下小虫更服蘇合香丸遂愈若蕈菇子砒石時行瘟疫山嵐瘴气自縊溺水打折傷死瘀血內滯心頭微溫用姜湯磨灌一粒可蘇其急喉閉纒喉風脾腫赤眼癰疽發背諸瘡湯火所傷用東流水磨並服顚邪鬼气鬼胎暖酒磨服余謂喉閉以下諸癥果能灼見形病俱實乃可用之

薛氏醫案卷二十七﹤子部﹐醫家類﹐薛氏醫案﹥

欽定四庫全書

薛氏醫案卷二十八

明薛已訂

婦人良方

婦人血風肢體骨節疼痛方論第一

婦人血風由气血不足腠理不密風冷乘之以致邪正相故骨節疼痛肢體發熱口舌咽漧

愚按東垣先生云飲食失節脾胃虛弱乃血所生病故口中津液不行若火熱來乘土位故肢體發熱作渇若肝經血熱用四物羌活黃芩黃栢肝經血虛用逍遙散山梔川芎風濕兼痰用四物南星半夏羌活蒼術風濕傷脾用羌活勝濕湯暑濕傷气用淸燥湯气郁肝脾用四君木香枳殻防榔胃气受傷用補中益气湯瘀血流注用四物桃仁紅花骨痛筋攣用當歸沒藥丸倦怠無力用補中益气羌活川芎

附治驗

一婦人自汗盜汗發熱晡熱體倦少食月經不調吐痰甚多二年後徧身作痛陰雨益甚此气虛而風寒所乘用小續命湯疼痛頓止用補中益气加味歸脾三十餘劑諸癥悉愈

一婦人月經不調且素有痛風遇勞必作用眾手重按痛稍止此气血俱虛用十全大補加獨活而痛痊六味丸逍遙散而經調

一婦人肢體作痛面色痿黃時或赤白發熱惡寒吐瀉食少腹痛脇脹月經不時或如崩漏或痰盛喘頭目痛或五心煩熱口渇飲湯或健忘驚悸盜汗無寐等癥臥牀年許悉屬肝脾虧損气血不足所致用十全大補加味歸脾兼服月餘諸癥悉痊

芎防散

川芎【一錢】赤茯苓赤芍藥酸棗仁【炒】桂心當歸【酒洗】木香牛膝【酒洗】羌活枳殻【炒】甘艸【各三分】

右水煎服

羚羊角散治血風身體疼痛手足無力

羚羊角【鎊】酸棗仁【炒】生地黃防榔【各一兩】五加皮防風赤芍藥當歸【酒洗】骨碎補【炒】海桐皮

川芎【各五錢】甘艸【三錢】

右爲末每服二錢溫酒調下

通靈丸治血風手足疼痛不可忍者

白附子【一兩】全蠍【半兩炒】麝香【一字】僵【一兩炒去絲】

右爲末煉蜜丸桐子大每服十丸溫酒下日三服

當歸沒藥丸治風血肢體刺痛筋攣骨痺或手足麻木

當歸五靈脂【各一兩炒】沒藥【半兩】

右爲末醋糊丸桐子大每服三十丸姜湯下

虎骨散治血風走痛或打撲作痛

虎骨【酥炙】敗板【酥炙】當歸【酒洗】桂心牛膝【酒洗】漏蘆地龍【去土】葳靈仙胡索【炒】自然銅【制等分】

右爲末每服二錢熱酒調下

附方

羌活勝濕湯治頭痛脊痛腰似折項似防

羌活獨活【各一錢】槁本防風甘艸【炙各五分】蔓荊子川芎【各五分】

右水煎服如身重腰沈沈然是濕熱也加黃栢一錢附子五分蒼術二錢

東垣淸燥湯【方見後】

四物湯

補中益气湯

四君子湯【三方見二十四卷第六論】

小續命湯【方見十九卷第八論】

逍遙散

加味歸脾湯

十全大補湯【三方見二十四卷第四論】

六味丸【方見二十四卷第十一論】

婦人血風白虎歷節走疰方論第二

婦人血風白虎歷節由體虛風邪乘之隨血而行或淫溢皮膚或卒然掣痛走疰如虎囓者加減小續命湯主之

愚按東垣云若人身體沈重走疰疼痛此濕熱相或風熱郁而不得伸附著於有形也是癥多因飲食起居失節或因七情勞役失宜脾胃虧損腠理不密外邪所侵以致內熱晡熱自汗盜汗或經候不調飲食不甘治法濕熱腫痛者淸燥湯兼痰佐以二陳湯肝火作痛者加味逍遙散脾郁作痛者加味歸脾湯血虛作痛者四物湯气虛作痛者四君子湯气血俱虛者八珍湯俱加羌活川芎月經先期而痛者加味逍遙散頭倦怠而痛者補中益气湯大扺按之痛甚者病气實按之痛緩者元气虛勞役而痛者亦元气虛也飲食失宜而痛者脾气虛也惱怒而痛者肝火盛也若晝輕而夜重者血分病也【與前兼用】

附治驗

一婦人歷節發熱作渇飲食少思月經過期其脈舉之洪大按之微細用附子八物四劑而痛止用加味逍遙而元气復用六味丸而月經調

一婦人體肥胖素有熱月經先期患痛風下體微腫痛甚則小便頻數身重脈緩此風濕血虛而有熱用羌活勝濕湯二劑腫痛漸愈用淸燥湯數劑小便漸淸用加味逍遙散內熱漸愈又爲飲食停滯發熱仍痛面目浮腫用六君加柴胡升麻而愈又因怒气小腹痞悶寒熱嘔吐用前藥加山梔木香而安惟小腹下墜似欲去後此脾气下陷用補中益气而愈後因勞役怒气作嘔吐痰徧身腫痛經行寒熱此肝木侮脾土用六君加柴胡山梔腫痛嘔吐悉退後用補中益气而安

一婦人飲食少思畏風寒患痛風嘔吐寒熱脈用附子八物而四肢痛愈用獨活寄生而腰痛漸痊惟兩膝腫痛用大防風湯而痛漸愈用歸脾逍遙而元气復

漏蘆散治走疰疼痛

漏蘆當歸【酒洗】牛膝【各三錢】桂心地龍【去土】防風羌活白芷甜子沒藥【各半兩】虎脛骨敗板【各酥炙一兩】

右爲末每服二錢熱酒調下

四生丸治骨節作痛或渾身麻痺

白僵【炒去絲】地龍【去土】白附子五靈脂艸烏【去皮尖各等分】

右爲末米糊丸桐子大每服二十丸茶淸送下酒調服亦可

麝香丸治歷節諸風走痛或如虫行

大川烏【三个去皮尖生用】全蠍【二十一个】黒豆【二十一粒】地龍【去土五錢】麝香【一字】

右爲末米糊丸菉豆大每服十丸溫酒下○許學士云予得此方凡歷節及不測疼痛一二服便瘥治一貴婦徧身走痛夜如虫嚙三服而愈

附子八物湯治歷節痛如錘鍜

附子【炮】漧薑【炮】芍藥【炒】茯苓人參甘艸桂心【各五分】白術【一錢五分】

右水煎服一方去桂用熟地黃二錢

獨活寄生湯【方見後】

小續命湯【方見後】一婦人兩踝作痛上行膝髀肩肘痛如錘鍜至夜尢劇六脈皆一劑而愈又鄧安人夏月患此人迎脈虛此因暑而得用酒蒸黃連丸一服亦安

附方

東垣淸燥湯治元气虛濕熱乘之徧身痠軟或肺金受邪絕寒水生化之源腎無所養小便赤少大便不調腿腰痿軟或口漧作渇體重麻木頭目暈飲食少思或自汗盜汗肢體倦怠胸滿气促

黃芪【一錢五分】黃連【炒】神麯【炒】五味子【九粒杵炒】豬苓柴胡甘艸【炙各二分】蒼術白術【炒】麥門冬【去心】陳皮【炒】生地黃澤瀉【各五分】白茯苓人參當歸【酒洗】升麻【各三分】黃栢【酒拌一分】

右水煎服

二陳湯【方見二十四卷第五論】

八珍湯

加味逍遙散

加味歸脾湯【三方見二十四卷第四論】

四物湯

四君子湯

六君子湯

補中益气湯【四方見二十四卷第六論】

六味丸【方見二十四卷第十一論】

羌活勝濕湯【方見前】

大防風湯【方見二十四卷第九論】

婦人血風瘙癢方論第三

婦人瘙癢五心煩熱乃血風攻疰用人參荊芥散消風散逍遙散大扺因體虛風寒相赤屬血分而白屬气分也經云汗出見濕乃生痤疿凡人汗出不可露臥沐浴使人身振寒熱致生風

愚按前癥有身發疙瘩或如丹毒癢痛不常或膿血淋漓發熱煩渇或頭目昏日晡益甚或寒熱發熱月經不調皆肝經風熱血燥用加味逍遙散爲主佐以四君芎歸若忿怒身發疙瘩痛癢寒熱乃肝火血燥用加味小柴胡湯气血俱虛八珍加柴胡丹皮若夜間發熱作渇譫語乃熱入血室用小柴胡加生地血虛四物合小柴胡後用加味逍遙散調理若鬱結食少體倦內熱晡熱乃脾經血燥用加味歸脾湯寒熱加山梔熟地若遊走瘙癢乃血風走注用何首烏散血虛逍遙散風熱消風散若専用風藥復傷陰血必致筋攣等癥

附治驗

一婦人身疙瘩或如丹毒癢痛不常搔碎成瘡膿水淋漓發熱煩渇頭目暈日晡益甚此血虛內熱之癥以當歸飲加柴胡山梔治之而愈

一婦人患前癥肢體疼痛頭目不淸自汗盜汗月水不調肚腹作痛食少倦怠先用人參荊芥散後用逍遙散治之而痊

一婦人因忿怒身發疙瘩憎寒發熱余謂肝火用小柴胡湯加山梔黃連治之而愈後口苦脇痛小便淋復用前藥全愈

一婦人患前癥熱夜間譫語此血分有熱以小柴胡湯加生地治之而安後用四物湯加柴胡山梔丹皮而熱退又用逍遙散全愈

一室女十四嵗天癸未至身發赤斑癢痛左闗脈數此因肝火血熱以小柴胡湯加山梔生地丹皮治之而愈若因怒而致者亦宜治以前藥【治驗余見二十四卷血風門】

何首烏散治皮膚瘙癢遊走無定

何首烏防風白蒺藜【炒】枳殻【麩炒】天麻僵胡麻【炒】茺蔚子蔓荊子【各一錢】茵陳【五分】

右水煎服

附方

四物湯

四君子湯【二方見二十四卷第六論】

加味小柴胡湯

小柴胡湯【二方見二十四卷第二論】

八珍湯

加味歸脾湯

加味逍遙散

逍遙散【四方見二十四卷第四論】

消風散【方見二十四卷第七論】

當歸飲【方見二十四卷第六論】

人參荊芥散【方見五卷第三論】

婦人虛風頭目暈方論第四

婦人頭由气虛風入於腦循脈引於目系目系急而然也邪甚則必癲素問雲頭痛癲疾下虛上實過在足少陰巨陽甚則入腎狥招揺目瞑耳聾下實上虛過在足少陰厥陰甚則在肝下虛者腎虛也故腎厥則頭痛上虛者肝虛也故肝虛則暈徇防者如以物防其首招揺不定目耳聾皆暈之狀故肝厥頭痛不同也愚按丹溪先生云者言其黑運旋轉其狀目閉眼暗身轉耳聾如立舟船之上起則欲倒蓋虛極乘寒得之亦不可一途而取軌也若風則有汗寒則掣痛暑則熱悶濕則重滯此四气乘虛而暈也若鬱結生痰而暈者此七情虛火上逆也若淫欲過度而暈者此腎虛气不歸源也若吐衂漏崩而暈者此肝虛不能攝血也有早起暈須防自定者元气虛也正元飲下黒錫丹傷濕頭暈用腎著湯加川芎有痰用靑州白丸子頭風風熱也久則目昏偏頭風相火也久則目便澁皆宜出血以開表之竊謂前癥肝虛頭暈用釣藤散腎虛頭暈六味丸頭暈吐痰養正丹不應八味丸血虛四物參苓白術不應當歸補血湯气虛四君歸芪不應益气湯肝木實瀉靑丸虛用地黃丸不應川芎散脾气虛二陳參術柴胡升麻不應益气湯加茯苓半夏脾胃有痰半夏白術天麻湯風痰上壅四神散發熱惡寒八物湯七情气逆四七湯傷濕而暈除濕湯

治驗

一婦人素頭暈不時而作月經遲而少此中气虛弱不能上升而頭暈不能下化而經少用補中益气湯而愈後因勞撲地月經如湧此勞傷火動用前湯加五味子一劑而愈前癥𨿽雲气無所附實因脾气虧損耳

一婦人內熱口漧勞則頭暈吐痰帶下詳見六卷第十六論

養正丹治虛風頭吐涎不已蓋此藥升降陰陽補接眞气非止頭而已

黑鉛水銀硫黃【研】硃砂【各一兩研】

右用砂器鎔鉛下水銀攪勻離火少時入硫砂再攪候冷爲末飯丸菉豆大每服三十丸空心食前棗湯下

釣藤散治肝厥頭暈

釣藤鉤陳皮【炒】半夏【姜制】麥門冬茯苓茯神【去木】人參【去蘆】甘菊花防風【各一錢】甘艸【炙三分】石膏【鍜二錢】

右薑水煎

川芎散治肝腎虛風頭目暈或頭痛耳鳴目系急

小川芎山藥白茯神甘菊花【野菊不用】人參【各半兩】山茱茰肉【一兩】

右爲末每服二錢酒調日三服

三五七散治八風五痺肢體不仁或風寒入腦頭痛目旋耳內蟬鳴

附子【炮】細辛【各三兩】漧薑【炮】山茱茰【各五兩】防風山藥【炒各七兩】

右爲末毎服二錢溫酒調

四神散治血風暈頭痛寒熱唾痰

菊花當歸【酒洗】旋覆花【去梗葉】荊芥穗【各一錢】

右蔥白三寸茶末一錢水煎

蒼耳散治血風頭旋或不知人事用喝起艸嫩心陰榦爲末酒服二錢其功甚效

治頭旋如天動地轉名曰心膽礬一兩細研用麵餅劑一个拌勻勒如骰子大瓦上焙漧毎服一骰爲末燈心竹茹煎湯調下此去痰之法當審而用之

附方

正元飲治下元虛敗痰气上湧頭目暈髒肺滑泄時或自汗手足逆冷霍亂轉筋等癥

紅豆【炒二錢】人參【去蘆二兩】茯苓【二兩】附子【炮去皮尖一兩】甘艸【炙二兩】肉桂【五錢】川芎山藥【薑汁炒】烏藥漧葛【各一兩】白術【二兩】漧薑【炮三錢】黃茋【炙一兩五錢】

右每服二錢姜棗水入鹽少許煎送黒錫丹

黒錫丹治眞陽气敗痰气壅塞心火炎熾或赤白帶下等癥

肉桂沈香附子【炮去皮臍】葫蘆巴【酒浸炒】破故紙【炒】茴香【炒】肉豆【面褁煨】陽起石【研水飛】金鈴子【蒸去皮核】木香【各一兩】硫黃黑錫【去灰各二兩】

右將黑錫硫黃入銚內煉結砂子傾出地上去火毒研細余藥爲末和勻再研至黑光色酒糊丸桐子大陰漧入布袋擦令光潤每服四十丸

腎著湯【方見十五卷第八論】

靑州白丸子【方見三卷第四論】

六味丸

八味丸【二方見二十四卷第十一論】

當歸補血湯【方見十九卷第六論】

四物湯

四君子湯

補中益气湯【三方見二十四卷第六論】

二陳湯【方見二十四卷第五論】

瀉靑丸【方見二十四卷第三論】

八物湯【方見二十四卷第四論】

四七湯【方見十二卷第七論】

除濕湯【卽腎著湯加川芎】

半夏白術天麻湯【方見四卷第五論】

婦人血風頭痛方論第五

許學士云婦人患頭風者十居其半每發必掉如在車船之上蓋因肝經血虛而風邪襲之爾用川芎當歸散若頭痛連齒時發時止連年不已此風中腦謂之厥逆頭痛宜白附子散及灸曲鬢穴在耳掩前正尖上灸七壯左痛灸左右痛灸右

愚按東垣云足太陽頭痛脈浮惡風寒川芎羌活獨活麻黃爲主手少陽經頭痛脈細往來寒熱柴胡爲主足陽明頭痛身熱目疼鼻幹惡寒發熱脈浮緩而長升麻湯或石膏白芷爲主手太陽頭疼有痰體重或腹痛爲痰癖脈沈緩蒼術半夏南星爲主足少陰經頭痛足寒气逆爲寒厥脈沈細麻黃附子細辛湯爲主足厥陰頭項痛或吐涎沫厥冷脈浮緩吳茱茰湯主之諸血虛頭痛當歸川芎爲主諸气虛頭痛人參黃芪爲主气血俱虛頭痛調中益气少加川芎蔓荊細辛痰厥頭痛半夏白術天麻湯厥逆頭痛羌活附子湯如濕气在頭者以苦吐之不可執方而治若脈雜亂而病見不一宜補胃爲主

附治驗

一婦人因勞耳鳴頭痛體倦用補中益气加麥門五味而痊三年後得子因飲食勞倦前癥益甚月經不調晡熱內熱自汗盜汗用六味地黃丸補中益气湯頓愈經雲頭痛耳鳴九竅不利腸胃之所生也故脾胃一虛耳目九竅皆爲之病

一婦人兩眉稜痛後及太陽面靑善怒此肝經風熱之癥用選奇湯合逍遙散加山梔天麻黃芪半夏黃芩而愈此癥失治多致傷目或兩耳出膿則危矣頭痛手掉身麻見一卷第五論

川芎當歸散

川芎【一錢】當歸【酒拌】羌活旋覆花細辛蔓荊子防風石膏【煆】槁本荊芥穗半夏麯生

地黃甘艸【炙各五分】

右薑水煎

白附子散治風邪風痰頭痛連齒不時舉發或連年不愈

麻黃【不去根節】烏頭【炮去皮】南星【炮各半兩】白附子【炮一兩】全蠍【炒五枚】辰砂麝香白姜【炮各一錢】

右爲末酒調服三分臥少時

川芎茶調散治諸風上攻頭目昏重偏正頭痛薄荷【八兩】川芎荊芥【各四兩】羌活白芷防風甘艸【炙各二兩】細辛【一兩】

右爲末每服二錢食後茶淸調

如聖餅子加細辛其效甚速若頭痛筋攣骨重少气噫腹滿咳煩寃其脈舉之則按之石堅由腎气不足而逆上謂之腎厥頭痛宜玉眞丸硫黃丸

硫黃丸治頭風不問新久服此除根屢用屢效

硫黃【二兩】硝石【一兩】

右爲末滴水丸指頂大每服一丸空心細嚼茶淸下

一方用生萊菔汁仰臥注兩鼻數年之患一注卽愈一方治風邪犯腦患頭痛不可忍不問年嵗

硝石人中白腦子【等分】

右爲末用一字吹入鼻中

都梁丸治產前產後風邪所傷頭痛頭暈【方見後】

附方

調中益气湯治气血俱虛而頭痛

芍藥【三分】升麻【二分】黃芪【一錢】甘艸【五分】五味子【七粒】當歸白術人參【各三分】柴胡橘皮【各二分】

右水煎

半夏白術天麻湯

半夏【一錢五分】白術神麯【炒各一錢】天麻黃芪人參蒼術陳皮澤瀉茯苓【各五分】漧薑【三分】大麥

蘗【一錢五分】黃栢【酒制二分】

右每服半兩水煎

羌活附子湯

麻黃黑附子【炮】白芷白僵黃栢【各三分】羌活蒼術【各五分】防風甘艸升麻【各五分】黃茋【五分】

右水煎服

選奇湯治風熱上壅眉稜骨痛或頭目暈

羌活防風【各三分】甘艸【二錢夏生冬炒】黃芩【酒制冬去之】

右每服三錢水煎時時服

吳茱茰湯

升麻湯

麻黃附子細辛湯【三方見六卷第十二論】

補中益气湯【方見二十四卷第六論】

六味丸【方見二十四卷第十一論】

逍遙散【方見二十四卷第四論】

頸項彊痛方論第六

夫頸項屬足太陽膀胱足少陰腎二經相爲表裏若感風寒濕气則發熱惡寒頸項彊急腰背反張瘈瘲口噤脈沈遲細新產血虛出汗多患此癥若因鼾睡失枕而致用三五七散追風散若風邪所傷用都梁丸木煎

愚按東垣云肩背痛不可回顧此手太陽气郁而不行以風藥散之竊謂前癥若因肝木自旺用瀉靑丸精血不足六味丸風熱淫肝加味逍遙散怒動肝火加味小柴胡湯肝經血虛加味四物湯腎不能生肝六味丸膀胱气滯羌活勝濕湯大抵肝火旺則肝血虛而筋燥頸項彊急或腰背反張或四肢拳攣或頸項等處結核

附治驗

一婦人耳內或耳後項側作痛寒熱口苦月經不調此肝膽經火兼傷脾胃用四君加柴胡升麻黃芪芍藥而愈後因勞役怒气嘔吐脇脹用六君子湯加山梔柴胡而安

一婦人因怒寒熱作渇左目小頭頸動掉四肢抽搐徧身疼痛此血虛肝熱則生風也用加味逍遙加釣藤鉤數劑諸癥漸愈又用八珍湯而痊

追風散治風邪所乘頭目痛口眼歪斜牙闗急或百節疼痛鼻塞聲重項背拘急皮膚瘙癢面若虫行

川芎防風石膏【煆】川烏【炮去皮臍尖】甘艸【炙】荊芥穗白僵【炒去絲各一兩】天南星羌活地龍【去土】白附子【炮】全蠍【去尾鍼】白芷【各半兩】艸烏【炮去皮臍尖】沒藥【研】乳香【研】雄黃【研各一錢】

右爲末每服五分用茶淸少許食後臨臥調下

都梁丸治諸風項背不利頭目暈腦門作痛或產前產後傷風頭目昏重血風頭痛用白芷末蜜丸彈子大毎服一丸細嚼荊芥煎湯下

木煎

木【不犯鐵器二个取蓋去穰】沒藥【二兩研】乳香【一兩研】

右以木去核入二藥仍蓋合之飯上蒸爛研成膏每服三匙生地黃汁半盞無灰酒和服有人患此自午發至夜方止余曰此足少陰之癥發必先從足起蓋足少陰之筋自足大指起至頭筋者肝之合也日中至夜天之陽陽中之陰又曰陽中之陰肺也自離至兌陰旺陽弱之時故靈寶畢法云離至乾腎气絕而肝气弱肝腎二髒受陰气故發於是時予授此方三服而愈

附方

瀉靑丸【方見二十四卷第三論】

六味丸【方見二十四卷第十一論】

八珍湯

加味逍遙散【二方見二十四卷第四論】

加味小柴胡湯【方見二十四卷第二論】

加味四物湯

四君子湯【二方見二十四卷第六論】

羌活勝濕湯【方見前】

婦人腰痛方論第七

夫腎主於腰若婦人腰痛由腎气虛弱外感六气內傷七情皆能致之如因風邪所乘用小續命湯加桃仁杜仲如因寒濕所傷五積散腎經虛弱靑娥丸如因气血凝滯用牽牛香之類

愚按陳無擇先生云若形體虛羸面色黧黒腿足痿軟不能行立此失志所爲也腹急脇脹目視宗筋弛縱白淫下注此鬱結所爲也肌肉不仁飲食不化腸胃脹滿閉墜腰脇此憂思所爲也皆屬內因若腰冷作痛身重不渇小便自利飲食如故因勞汗出腰脇痛或墜墮血滯或房勞精竭皆屬內外因也竊謂前癥失志腎虛熱者六味丸腎虛寒者八味丸鬱怒傷肝實用龍膽瀉肝湯虛用六味丸補肝散憂慮傷脾者歸脾湯逍遙散腎著者寒則術附湯虛則腎著湯腰膝痛者寄生湯養腎散瘀血滯者如神湯舒筋湯房勞腰痛者靑娥丸十補丸

附治驗

一婦人腰痛三年矣每痛必面靑頭暈目余以爲肝脾气虛用補肝散而愈三年後因勞役患頭痛兼惡心用補中益气湯加茯苓半夏蔓荊子而愈一婦人苦腰痛數年不愈余用白術一味大劑服不三月而痊乃胃气虛閉之癥故用白術也

如神湯治男婦腰痛

延胡索當歸桂心【等分】

右爲末毎服二錢溫酒調甚者不過數服

獨活寄生湯治足三陰虛風濕所侵腳膝歷節作痛獨活桑寄生續斷【酒炒】杜仲【薑汁炒】細辛牛膝【酒拌炒】秦芁茯苓白芍藥【炒】桂心川芎防風人參熟地黃【自制】當歸【酒拌】粉艸【炙各五分】

右水煎

舒筋散治風寒傷腎膂作痛或閃挫气滯血瘀亦良胡索【炒】杜仲【薑汁炒】官桂【去皮】羌活芍藥【等分】

右爲末毎服二錢酒調

又方橘核炒木香研酒下

附方

濟生術附湯治寒濕傷腎腰重冷痛小便自利或手足逆冷

附子【炮】白術【各一兩】杜仲【姜炒半兩】

右毎服四錢薑水煎

三因腎著湯治腎虛爲病身重腰冷如水洗狀不渇而小便自利飲食如故腰以下冷痛如帶數千錢茯苓白術【各四兩】漧薑【炮】甘艸【炙各二兩】

右毎服四錢水煎空心服

靑娥丸治腎虛腰痛或外邪所侵腰腿或筋骨作痛胡桃仁【二十枚】蒜【研膏四兩】破故紙【酒浸炒八兩】杜仲【去皮薑汁浸炒一斤】

右爲末蒜膏丸桐子大毎服五十丸空心醋湯下蒜不用亦可

六味丸

十補丸

八味丸【二方見二十四卷第十一論】

龍膽瀉肝湯【方見二十四卷第八論】

補肝散【方見七卷第十七論】

歸脾湯

逍遙散【二方見二十四卷第四論】

養腎散【方見後】

婦人腰腳疼痛方論第八

腎主於腰腳女人胞絡系焉若勞傷腎气風冷客於脈絡故腰腳作痛也治當補元气爲主佐以袪邪之劑愚按前癥若眞陽衰敗寒邪乘襲手足俱冷頭痛惡寒或嘔吐腹痛等癥宜用本方若气血虛弱寒邪所感惡寒發熱頭痛作渇或嘔吐腹痛等癥宜用五積散若元气虛弱濕熱所傷兩脛腫痛寒熱身疼或嘔吐不食等癥宜用防蘇敗毒散若脾胃虛弱元气下陷寒熱嘔吐發熱頭痛喘渇體倦等癥宜用補中益气湯若足三陰精血虧損陰火內動內熱晡熱作渇痰甚小便頻數等癥宜用六味地黃丸若足三陰陽气虛敗惡寒發熱手足俱冷吐痰不食二便滑數等癥宜用八味地黃丸

附治驗

一婦人先腰胯作痛後兩腿亦痛余以爲足三陰虛寒外邪所傷用小續命湯及獨活寄生湯或作或止所用飲食極熱腹中方快余曰邪气去而元气虛寒也診其脈果沈細用養腎散漸愈又用十補丸而痊一婦人所患同前但發熱作渇喜冷飲食脈洪數按之遲濇佘以爲血虛有熱用羚羊角散去防榔加白術茯苓數劑更用加味逍遙散而瘥

一婦人患前癥時或腿膝作痛脈浮數按之遲緩此元气虛而風濕所乘用獨活寄生湯頓愈又用八珍湯而安

一婦人因怒患前癥寒熱往來口苦不食晡熱內熱余以爲肝火血虛先用小柴胡山梔頓愈又用加味逍遙散而瘳

一婦人患前癥寒熱頭痛殊類傷寒此寒邪之癥用防蘇敗毒散而安又用補中益气調補而愈

骨碎補散治陽气虛弱外寒所侵腰腳疼痛腹脇拘急

骨碎補【炒】萆薢【酒炒】牛膝【酒炒】桃仁【去皮尖】海桐皮當歸【酒拌】桂心防榔【各五分】赤芍藥【炒】附子【炮】川芎枳殻【麩炒各三分】

右姜棗水煎

養腎散治腎經虛弱風寒所侵以致腰腳疼痛不能步履

蒼術【一兩】幹蠍【三錢】天麻艸烏頭【炮去皮尖】黒附子【炮去皮臍各二錢】

右爲末毎服一錢酒調服麻痺少時隨愈孕婦勿服此治風寒傷腎膀胱虛寒之良藥用之得宜殊有神效

附方

五積散【方見後】

防蘇敗毒散【方見二十四卷第十論】

補中益气湯【方見二十四卷第六論】

十補丸

六味丸

八味丸【三方見二十四卷第十一論】

小續命湯【方見前】

獨活寄生湯【方見前】

羚羊角散【方見前】

加味逍遙散

八珍湯【二方見二十四卷第四論】

小柴胡湯【方見二十四卷第二論】

婦人風邪腳气方論第九

婦人腳气乃肝脾腎三經或胞絡气虛爲風毒所摶而患蓋胞絡屬於腎主於腰腳三經絡脈起於足中指若風邪客於足從下而上動於气故名腳气皆由六淫七情或產後或經行風毒相摶其癥或頭痛身熱肢節作痛或大便祕結小便不利或腳膝緩弱足脛腫滿或腰膝枯細忪悸嘔逆或小腹不仁舉體轉筋或胸滿气急徧體酸痛用香蘇散加防榔生薑若寒中三陽必冷用小續命湯若暑中三陰必熱用小續命湯去附子大躁者紫雪最良無紫雪以自合薄荷煎冷水調服大便祕用脾約丸麻仁丸三和散補藥淋洗皆大禁也

愚按嚴用和先生云前癥初患不覺因他病乃發先從腳起或緩弱痺痛不能行履或兩脛腫滿或足膝細小或心中怔忡或小腹不仁或舉體轉筋或見食作嘔或胸滿气急徧體酸痛其脈浮而者因於風濡而弱者因於濕洪而數者因於熱遲而濇者因於寒男子由於腎气虧損女子血海虛弱七情所致竊謂前癥若足三陰虛弱用還少丹若脾气虛寒用八味丸若飲食停滯臀腿痠脹浮腫作痛此脾气下陷用六君子少加柴胡升麻不應須用八味丸若發熱口渇月經不調兩腿無力此足三陰血虛火燥用六味八味二丸兼服前癥西方之人多患之因素食乳酪脾胃壅滯脛足腫滿至於南方亦有因膏粱厚味濕熱下注而患者故古人謂之壅疾所用之方多疏通發散之劑然感於房勞過度虧損三陰治法又當以固本爲主故六物附子爲元气虛弱寒邪內侵之聖藥所屬各經等方附後

附治驗

一婦人兩膁赤痛寒熱口苦嘔吐懶食面色靑黃或赤此肝木乘脾土用小柴胡湯加山梔升麻茯苓二劑頓愈又用六君子湯加柴胡山梔全愈

一婦人飲食勞役兩膁兼腿疼痛或時寒熱余以爲脾虛濕熱下陷用補中益气湯加山梔茯苓半夏治之而痊後復作用六君子湯加柴胡山梔全愈一婦人經行後寒熱晡熱兩腿作痛此肝經血虛也用加味逍遙散加山梔治之而愈後因勞日晡內熱或用四物黃栢知母之類前癥益甚更加食少作瀉余以爲元气下陷前藥復傷先用六君子湯加補骨脂二劑調補脾冒而瀉止食進又用補中益气湯升舉元气而愈

大腹皮散治腳气肢節煩疼心神壅悶或頭暈喘不食

大腹皮紫蘇荊芥赤芍藥【炒】靑皮木【不犯鐡器】獨活【各五分】枳殻【麩炒一錢】

右姜蔥水煎

半夏散治腳气上攻心腹脹滿飲食不下嘔吐不止半夏【姜制】陳皮人參大腹皮桂心【各三分】防榔【一錢】赤茯苓紫蘇【各五分】

右薑水煎

桑白皮飲治兩腳浮腫小便赤澁腹脇脹滿或喘痰湧嘔吐不食

桑白皮【炒】郁李仁【去皮】赤茯苓【各一錢】木香防已【酒拌】大腹皮紫蘇子【炒】木通【去節】防榔靑皮【各五分】

右薑水煎

附方

大黃左經湯治四气乘注足陽明經以致膁腿作痛或足脛赤腫嘔吐不食大小便祕結或惡食喘急自汗等癥

細辛茯苓羌活大黃【煨】甘艸【炙】前胡枳殻【麩炒】厚朴【姜制】黃芩【炒】杏仁【去皮尖等分】

右每服五錢姜棗水煎

麻黃左經湯治風寒暑濕乘注足太陽經以致腰足攣痺肢節重痛或增寒發熱自汗惡寒或自汗惡風頭疼

麻黃漧葛細辛白術茯苓防已【酒拌】桂心羌活甘艸【炙】防風

右每服半兩姜棗水煎服

半夏左經湯治足少陽經爲風寒暑濕乘注以致惡寒發熱腰腿疼痛或頭目暈嘔吐不食或熱悶心煩腿痺不隨

半夏【姜制】漧葛細辛白術麥門冬【去心】茯苓桂枝防風漧姜【炮】黃芩【炒】小艸甘艸【炙】柴胡

右毎服半兩姜棗水煎熱悶加竹瀝喘急加杏仁桑白皮

六物附子湯治四气乘於足太陰經以致骨節煩疼四肢拘急自汗短气小便不利或手足浮腫

附子【炮】桂枝防已【各四錢】甘艸【炙二錢】白術茯苓【各三錢】

右每服半兩薑水煎

換腿丸治足三陰經爲風寒暑濕之气所乘發爲攣痺緩縱或上攻胸背下注腳膝疼痛發熱行步艱辛薏苡仁南星石楠葉石斛防榔萆薢【酒拌】川牛膝【酒浸】羌活防風木【各四兩】黃芪【炒】當歸【酒拌】天麻續斷【酒炒各一兩】

右爲末酒糊丸如桐子大每服五十丸鹽湯下

五積散治風寒所傷以致腳气疼痛或寒熱拘急嘔吐不食等癥

當歸【酒拌】芍藥【炒】川芎炮姜人參茯苓陳皮桔梗【炒】厚朴【姜炒】白芷蒼術半夏【姜制】肉桂麻黃甘艸【炒各五分】

右姜棗水煎

當歸拈痛湯治濕熱爲病肢節煩疼肩背沈重胸膈不利或兼徧身作痛足脛腫痛不可忍者或濕熱流注下部瘡瘍赤腫

羌活人參苦參【酒制】升麻漧葛蒼術【各一錢】甘艸【炒】黃芩【酒炒】當歸茵陳【酒制各五分】防風知母【酒炒】澤瀉豬苓白術【各四分】

右水煎服

紫蘇子湯治腳气上攻陰陽交錯淸濁不分上重下虛中滿喘急嘔吐自汗無復紀律

紫蘇子【微炒】半夏【姜制】前胡厚朴【姜制】甘艸【炙】當歸【酒拌各二兩】桂心陳皮

右每服四錢入姜棗煎

還少丹【方見二十三卷第四論】

六味丸

八味丸【二方見二十四卷第十一論】

小柴胡湯【方見二十四卷第二論】

六君子湯

補中益气湯【二方見二十四卷第六論】

加味逍遙散【方見二十四卷第四論】

薛氏醫案卷二十八﹤子部﹐醫家類﹐薛氏醫案﹥

欽定四庫全書

薛氏醫案卷二十九

明薛已訂

婦人良方

婦人勞瘵各疰方論第一

夫骨蒸殗殢復連屍疰勞疰虫疰毒疰熱疰冷疰食疰鬼疰疰者注也自上注下與前人相似故曰疰其變有二十二種或三十六種或九十九種令人沈沈黙黙寒熱盜汗夢與鬼交遺泄白濁或腹中有塊或腦後兩邊有結核咳膿血下利羸瘦死而疰甚至滅門更有蜚屍遁屍寒屍喪屍屍注謂之五屍人爲其疰者不自知所苦𨿽有貍骨獺肝天靈蓋等方未嘗見效惟崔氏灸法早用有濟若寒熱自汗面白目幹口苦神昏善恐不能獨臥在肝也若寒熱面黒鼻燥善忘大便祕瀉口舌生瘡在心也若寒熱面靑唇黃舌本硬彊言語不出飲食無味羸瘦吐涎傳在脾也若寒熱面赤鼻白漧燥毛析咯喘急吐涎膿血在肺也若寒熱面黃耳焦腳胻痠痛小便白濁遺瀝腹痛在腎也

愚按前癥誠然有之故葛仙翁用獺肝一具陰榦杵末水下方寸日三服未愈再作宋宣和間一法師善考訊鬼怪時一婦以疾投狀旣而如有鬼祟所附曰非我爲患乃病人命自衰爾渠今已成虫食肺故令吐血聲嘶又屢掠問彼所畏何物云以獺爪爲末酒服之則去矣患家如其言得愈獺爪卽獺肝之類歟珠云虫瘵多有兄弟互相傳染甚至絕戶此乃寃牽相傳及風水所系𨿽有符文法水下虫之方然虫去而人亦亡若能平素保養亦可免矣竊究濟生微防云益气補肺益精滋腎皆資其化源也蓋人之精血常不足加之數奪其眞資化失常則胃气不固精气滑脫不能上接陽气故頭重或痛气弱而食少元气下陷脈卽微弱外散欲絕而虛洪或見損脈此實元气不足之所致非有外感賊邪之病也

附治驗

一婦人素勤苦因喪子飲食少思忽吐血甚多而自止此後毎勞則吐數口瘵癥已具形體甚倦午前以補中益气午後以歸脾湯送地黃丸而愈

一女子患前癥反其唇視有白防此虫蝕肺也余云急尋獺肝治之不信果咳膿而歿後聞其兄弟三人皆夭於此癥大凡久當視其兩唇若上唇有防虫蝕上部下唇有防虫蝕下部

二十四種蒸病論新附

所謂勞蒸者毛折發焦肌膚甲錯其蒸在皮外熱內寒身振肉瞤其蒸在肉發焦鼻衂或復尿血其蒸在血身熱煩躁痛如鍼刺其蒸在脈爪甲焦枯眼昏脇痛其蒸在髓頭熱悶涎濁眵淚其蒸在腦男子失精女子白淫其蒸在玉房乍寒乍熱中脘煩悶其蒸在三焦小便赤黃凝濁如膏其蒸在膀胱大便祕泄腹中雷鳴其蒸在小腸大腹隠痛口舌漧疼其蒸在大腸口鼻漧燥腹脹自汗睡臥不安其蒸在胃口苦耳聾兩脇下痛其蒸在膽裏急後重肛門祕澁其蒸在廣腸小腹防痛筋脈縱緩陰器自彊其蒸在宗筋暈下淚躁怒不常其蒸在肝舌黒气短煩悶灑淅其蒸在心唇幹口瘡胸腹脹悶畏寒不食其蒸在脾咳喘滿咯痰吐血聲嘶音啞其蒸在肺耳輪焦枯腳气酸痛其蒸在腎情想不寧精物時下其蒸在右腎心膈噎塞攻擊疼痛俛仰煩寃其蒸在鬲此癥虫多囓心肺治當絕其根也

愚按醫林集要云前癥若蒸肺用天麥門冬桔梗紫苑烏梅肉若蒸皮石膏桑白皮若蒸气喘促鼻幹身熱不安人參黃芩梔子若蒸大腸大黃芒硝若蒸心黃連生地黃當歸若蒸脈蒸血皆用生地黃當歸童子小便若蒸小腸赤茯苓木通生地黃若蒸脾芍藥木苦參若蒸肉芍藥若蒸胃石膏粳米大黃芒硝漧葛若蒸膽柴胡蔞若蒸三焦石膏竹葉若蒸肝川芎當歸前胡若蒸筋川芎當歸若蒸腎生地黃石膏知母寒水石槁本若蒸腦生地黃防風若蒸髓天門冬當歸生地黃若蒸骨鼈甲地骨皮當歸牡丹皮生地黃若蒸玉房知母黃栢當歸芍藥若蒸脬澤瀉茯苓生地黃沈香滑石若蒸膀胱澤防滑石凡此諸蒸熱病食肉與油膩房勞飲酒而成者久蒸不除變爲疳癥卽死亦有瘧疾久而不愈以致咳嗽失治漸成骨蒸勞瘵之癥當推標本而治之

崔氏灸骨蒸勞瘵用細繩一條男左女右從足大拇指頭齊量起從腳板防當腳跟中心向後引繩循腳肚貼肉直上至曲中橫紋截斷又令患人解發分兩邊見頭縫自門平分至腦後乃平身正坐取前所截繩一頭從鼻端齊引繩向上正循頭縫至腦後貼肉垂下循脊骨引繩向下至繩盡處當脊骨以黒防記【此黒防不是灸穴】別取一繩令患人合口將繩按於口上兩頭至吻卻釣起繩中心至鼻端根下如人字樣齊兩吻截斷將此繩展直於前在脊骨上黒防處取中橫量勿令髙下於繩兩頭以白圏記之【此是灸穴初灸七壯累灸至百壯】此名患門穴初灸此訖次令其人平身正坐稍縮臂膊取一繩繞項向前雙垂與鳩尾齊【鳩尾是心岐骨無是岐骨者胸前兩岐骨間量取一寸卽是鳩尾也】卽截斷卻背翻繩頭向項後以繩中停取心正令當喉嚨結骨上第二次墨防處折中橫量繩兩頭以白圏記之【此是灸穴初灸七壯至百壯】又將第二次量口繩折中當脊直上下停中心在第二次墨記上下繩頭盡處以白圏記之【此是灸穴初灸七壯累灸至百壯】此縱橫四方凡四穴是名曰四花穴初灸各七壯若瘡愈其疾未效依法復灸故云累灸至百壯【凡灸時可用灸足二里以瀉其火爲好】若婦人纒足短小難爲量只取膏肓腧灸之【在第四椎下兩傍各三寸是穴】次灸四花穴道軒用此法灸之無有不效者

神仙祕法治勞虫須先擇良日焚香禱祝令病人面向福徳方服神效

靑桑皮楊栁枝梅枝桃枝【俱向東者各七莖】蔥白【七莖】阿魏【一錢】靑蒿【一握如無以子代】眞安息香【一錢】

右用童便一升半煎一升入阿魏再煮數沸入硃砂半兩小防榔半兩麝香五分五更並天明各進一服下白虫尙可治以淡粥補之用藥調理三五月再服以除病根如虫黒已入腎不可救矣

治心胸痛引兩脇昏悶聲濁熱壅鼻衂或痰喘發熱桑白皮【炒】枳殻【麩炒】木通子芩【炒】生地黃白芍藥甘艸【各五分】

右水煎服

溫金散治肺嗽惡寒發熱唾痰皮毛焦燥

甘艸【炒】黃芩【炒】桑白皮【炒】防風【各一兩】杏仁【二十七粒制】人參茯神【各五錢】麥門冬【三錢】

右前五味用米泔浸一宿曬漧入人參等三味每服三錢入蠟一豆大水煎

桔梗飲子治心气不足解倦溢血或喘嗽痰甚桔梗【炒】甘艸【炒】黃芪【炒】麥門冬人參【各一錢】靑皮【三分】

右水煎服

治咽喉痛

百藥煎【去黒皮】鵬砂甘艸生白礬【等分】

右爲末每服一二錢食後用米飲調細呷咽之

含化丸治肺間邪气胸中積血作痛失音痰喘蛤蚧【一雙去足炙】訶子【去核】阿膠【粉炒】麥門冬【去心】細辛甘艸【炙】生地黃【各半兩】

右爲末蜜丸芡實大食後含化一丸

河車丸治一切勞瘵虛損骨蒸等疾

紫河車【一具初生男胎者尢良洗淨杵爛本艸云人肉治瘵病胞衣主勞損面防皮黒諸疾瘦悴】白茯苓【半兩】人參【一兩】幹山藥【二兩】

右爲末麵糊和入河車加三末丸梧子大每服三五十丸空心米飲下嗽甚五味子湯下

補肺湯治勞五臟虧損晡熱發熱盜汗自汗唾痰喘嗽

桑白皮【炒】熟地黃【各一錢】人參紫苑黃芪【炒】五味子【炒各五分】

右水煎入蜜少許食後服

養正膏治屍出汗取虫辟邪

鼈甲【一兩醋炒】靑蒿【一握】淡豆防【三七粒】蔥白【兩莖】安息香【一分研】桃栁桑枝【各七莖】天靈蓋【用七荳大一片酥炙】桃仁【四十九个去皮尖雙仁】

右隔夜以水一升浸至五更煎至半升入童便半升煎取四合調防榔麝香末各一錢日髙時頓服以衣覆十指汗出如藕絲瀉下如虫狀甚者旬日再服

阿膠丸治勞嗽出血咯血發熱晡熱口渇盜汗阿膠【炒】生地黃卷栢葉山藥【炒】大薊根五味子【杵炒】雞蘇【各一兩】栢子仁人參防風麥門冬【去心各半兩】

右爲末煉蜜丸彈子大每服一丸細嚼麥門冬煎湯下

四君子湯加秦芁黃蠟水煎服尢妙治勞嗽咯血神授散治屍虫用川椒二斤去核並合口者炒爲末毎服一錢酒糊丸空心米飲下服盡見效

蘇合香丸治屍骨蒸勞瘵疰鬼气心痛【方見三卷第四論】

附方

四君子湯【方見二十四卷第五論】

補中益气湯【方見二十四卷第六論】

歸脾湯【方見二十四卷第四論】

六味地黃丸【方見二十四卷第十一論】

婦人骨蒸勞方論第二

夫骨蒸勞者由積熱附於骨而名也亦曰屍殗殢復連無辜其名不一此病皆由脾胃虧損所致其形羸瘦腹脹泄利肢體無力於腎則盜汗不止腰膝冷痛夢鬼交侵小便赤黃於心則心神忪悸喜怒不時頰唇赤色乍熱乍寒於肺則胸滿短气咳嗽吐痰皮膚甲錯於肝則兩目昏暗脇下妨痛閉戶忿怒五臟旣病則難治療

愚按前癥多因經行胎產或飲食起居七情而傷肝脾之所致又或失於調攝或過於攻伐而成東垣先生云發熱之癥肺熱者輕手乃得微按全無日西猶甚乃皮毛之熱其癥喘嗽寒熱輕者用瀉白散重者涼膈散白虎湯地骨皮散心熱者微按之皮膚之下肌肉之上輕手乃得微按至皮毛則熱少加力按之則全不熱是熱在血脈也日中太甚其癥煩心心痛掌中熱而噦用黃連瀉心湯導赤散硃砂安神丸脾熱者輕手捫之不熱重手按至筋骨又不熱不輕不重在輕重之間此熱在肌肉遇夜尢甚其癥怠惰嗜臥四肢不收無气以動用瀉黃散肝熱者按之肌肉之下至骨之上寅卯時尢甚四肢滿悶便難轉筋多怒多驚筋痿不能起於牀用瀉靑丸柴胡飲腎熱者輕手重按俱不熱加重手按之骨分其熱蒸手如火其癥骨蘇如虫蝕困熱不能起於牀用滋腎丸此治實熱之法也竊謂肺經虛熱者用人參補肺湯脾气虛而不能生肺者用六君子湯脾熱遺於肺者用三黃丸心經虛熱者用補心湯命門火衰不能生土者用八味丸肝虛不能生心者用補肝散腎尅心者用附子理中湯脾經虛熱者用人參黃芪散土尅水者用承气湯脾不能培肝者用六君子湯元气下陷及金不能生水者俱用補中益气湯肺尅肝及腎經虛熱與腎不能生肝者俱用六味丸

附治驗

一婦人發熱晡熱盜汗自汗殊畏風寒飲食少思或腹脹吞酸或大便不實此脾胃不足諸經虧損朝用補中益气夕用八珍湯倍用參苓白術各二十餘劑諸癥漸愈因傷毋哀傷患盜汗便血用加味歸脾湯數劑而止仍用前二藥又五十餘劑尋愈月經兩月而至適因怒去血過多發熱作渇肢體酸倦頭目暈痛用逍遙散加味歸脾湯二藥調補而痊

一婦人盜汗自汗徧身酸疼五心發熱夜間益甚或咳嗽咽漧或盜汗自汗月經兩三月一至用加味逍遙散六味地黃丸兼服臨臥又服陳術丸三月餘諸癥悉愈其經乃兩月一至又服兩月而痊【陳術丸卽陳皮白術爲丸】

一婦人患前癥食少倦怠肌肉消瘦日晡發熱至夜益甚月水過期漸至不通時發渇躁誤用通經之劑熱倦愈重飲食愈少餘用八珍湯加升麻丹皮山梔柴胡治之熱漸退又用八珍丹皮軟柴胡調理而愈一婦人飲食少思胸膈不利或胸中作痛或大便作瀉或小便不利用逍遙散加山梔茯神逺志木香而愈後因怒寒熱往來倦怠煩熱以前藥加炒黒黃連三分頓愈用八珍湯調理而愈後因怒吐血躁渇用人參五錢苓術當歸各三錢陳皮甘艸各一錢治之而愈

一婦人胸脇作痛內熱晡熱月經不調余謂鬱怒傷損肝脾朝用歸脾湯以解鬱結生脾气夕用加味逍遙散以生肝血淸肝火半載而愈後因飲食失調兼有怒气月經如注脈浮洪而數用六君子加芎歸炮姜一劑而血止用補中益气加炮姜茯苓半夏治之而元气復又用歸脾湯逍遙散調理而康

一婦人內熱口漧頭暈吐痰帶下體倦飲食少思余謂脾气虛弱而不能生肺金用補中益气湯加茯苓半夏脾气漸復飲食漸進諸癥漸退再用加味逍遙散治之尋愈

一婦人腹脹脇痛內熱晡熱月經不調不時吐痰或用化痰行气之劑胸膈不利余謂脾气鬱結肝經血虛朝用歸脾湯夕用加味逍遙散百餘劑而諸癥漸愈又因飲食停滯或用峻厲之劑口漧體倦余用七味白術散補中益气加茯苓半夏中气漸愈又以補中益气及八珍湯兼服而痊

一婦人患前癥將愈因怒胸膈不利飲食少思服消導利气之藥大便下血餘曰此脾气復損不能攝血歸源用補中益气加茯苓半夏炮姜血止用八珍加柴胡炒梔熱退用八珍湯逍遙散而痊

一婦人肌體倦瘦口漧內熱盜汗如洗日晡熱甚用參芪歸術茯神逺志棗仁麥門五味丹皮龍眼肉炙艸柴胡升麻治之獲痊後因喪子懷抱不舒腹脹少寐飲食少思痰涎上湧月經頻數余謂鬱悶傷脾不能攝血制涎歸源耳用補中益气濟生歸脾漸愈又用八珍湯調理而痊

一婦人發熱口漧月經不調肢體無力腿痛體倦二膝浮腫余作足三陰經血虛用六味丸逍遙散兼服兩月形體漸健飲食漸進膝腫漸消而痊

一婦人日晡熱甚月水不調飲食少思大便不實胸膈痞滿頭目不淸肢體倦怠發熱煩躁余謂七情肝脾虧損之癥用濟生歸脾湯加味逍遙散補中益气湯調治元气漸復而愈

一婦人月經不調晡熱內熱飲食少思肌體消瘦小便頻數或用淸熱生血之劑月經不行四肢浮腫小便淋瀝余朝用金匱加減腎气丸夕用歸脾湯漸愈又用八珍湯兩月而愈

一婦人胸脇膨滿小腹悶墜內熱晡熱飲食不甘體倦面黃日晡則赤灑淅惡寒此脾肺气虛先用六君子加川芎當歸諸癥漸愈又用補中益气加茯苓半夏諸癥全愈後飲食失節勞怒惡寒發熱不食用加味小柴胡二劑而熱退用逍遙散歸脾湯調理而康

天靈蓋散治骨蒸四肢無力晡熱頰赤食少心煩天靈蓋【酥炙】安息香地骨皮當歸山梔仁人參貝母【去心】黃芪桃仁【去皮尖雙仁麩炒黃】防榔【各一兩】鼈甲【醋炙】柴胡生地黃赤茯苓麥門冬阿魏

右毎服五錢桃栁枝各七寸姜五片蔥白五寸童便煎

愚按醫學綱目云柴胡本經並無一字治勞熱今治勞方鮮有不用者誤世多矣凡此癥乃眞髒虧損而虛熱王海藏先生云苟無實熱而用柴胡不死何待蓋柴胡乃肝膽之藥𨿽能升胃气下陷每劑不過分許而可多用哉產後气血虛熱尢宜禁忌

獺肝丸治骨蒸勞熱或潮熱發熱體瘦煩疼不欲飲食

獺肝【一具】鼈甲【醋炙】柴胡【各一兩半】硃砂【另研】桃仁【去皮尖雙仁麩炒黃】升麻天靈蓋【酥炙】犀角【鎊】梔子仁【炒】地骨皮知母【各一兩】黃芪【炒】甘艸【炒各五錢】麝香【一錢研】

右爲末煉蜜丸桐子大每服三十丸空心食前滚水下

黃芪丸治骨蒸煩熱肢羸作痛口干心躁睡臥不寧等癥

黃芪【炒】麥門冬【去心】茯神柴胡生地黃甘艸【炒各一兩】酸棗仁【炒】郁李仁【去皮尖】杏仁【去皮尖麩炒】枸杞子人參黃芩【炒各三錢】鼈甲【二兩制】

右爲末蜜丸桐子大毎服三十丸食逺淸粥飲下

煞鬼丸治骨蒸傳屍鬼气伏連

麝香【三分】犀角【鎊】木香白術【各一兩】鬼箭羽桃仁【去皮尖雙仁麩炒黃】辰砂【另研】虎頭骨【酥炙】雄黃【各一兩五錢】

右爲末蜜丸桐子大溫水下二十丸此藥能辟瘟疾可佩之

地仙散治骨蒸肌熱煩燥勞熱口漧能生津液而淸肺火

地骨皮麥門冬防風【各五分】甘艸【炒三分】

右薑水煎服

十全大補湯治气血虛熱加柴胡地骨皮秦芁秦芁散治五心煩熱頰赤

逍遙散治血虛五心煩熱肢體疼痛頭目昏重心忪頰赤口燥咽漧發熱盜汗減食嗜臥月水不調臍腹脹痛寒熱如瘧痰嗽潮熱肌體羸瘦漸成骨蒸【方見二十四卷第四論】

枳殻散治婦人手足煩熱盜汗肌瘁經候不調煩倦心胸滿悶狀如勞气

枳殻【去穰麩炒二兩】半夏麯赤芍藥【各一兩】柴胡黃芩【炒各一兩五錢】

右爲末每服三錢姜棗水煎服

華陀解勞生肌進食活血養心石膏毎服水和錢許甚驗

靑蒿散治體倦虛疼勞熱九月采靑蒿去梗用童子小便浸三日曬爲末每服二錢烏梅一个煎湯調服

淸心蓮子飲參蘇飲加黃芩麥門冬並治五心煩熱手足熱甚

附方

加味小柴胡湯【方見二十四卷第二論】

柴胡飲治肌熱積熱或汗後餘熱脈洪實數柴胡人參黃苓芍藥甘艸當歸大黃【煨各二錢五分】

右薑水煎服

瀉白散治肺臟气實心胸壅悶咳嗽煩喘大便不利桔梗【炒】地骨皮甘艸【炙】蔞仁升麻半夏【姜制】桑白皮【炒】杏仁【去皮尖等分】

右每服四錢薑水煎

導赤散治心虛蘊熱小便赤澁或成淋瀝口舌生瘡等癥

生地黃木通甘艸【等分】

右每服三錢竹葉水煎

瀉黃散治脾熱口臭咽漧或口舌生瘡發熱作渇石膏山梔子【炒】防風甘艸藿香【等分】

右每服三錢水煎

涼膈散治上焦積熱煩躁作渇頭目昏憒咽喉腫痛便溺赤澁語言譫妄等癥

大黃【煨】朴硝甘艸【各二兩】連翹【四兩】梔子仁【炒】黃芩【炒】薄荷葉【各一兩】

右爲末每服二三錢竹葉七片水煎溫服

白虎湯治胃熱作渇暑熱尢效又治熱厥腹滿身難轉側面垢譫語遺溺手足厥冷自汗脈沈滑大便泄淸水無度

知母石膏【各二錢】粳米【半合】

右水煎服

附子理中湯治脾胃虛寒手足厥冷飲食不入或腹鳴切痛嘔逆吐瀉【方見二十卷第八論】

硃砂安神丸【方見三卷第十論】

地骨皮散【方見六卷第三論】

黃連瀉心湯用一味黃連爲末每服二錢以白湯調下瀉靑丸【方見二十四卷第三論】

承气湯【方見前】

滋腎丸【方見八卷第一論】

人參補肺湯【方見二十四卷第十二論】

補中益气湯

六君子湯【二方見二十四卷第六論】

三黃丸【方見八卷第八論】

補心湯【方見前】

六味丸

八味丸【二方見二十四卷第十一論】

補肝散【方見七卷第十七論】

人參黃芪散【方見十三卷第十論】

加味歸脾湯

八珍湯

加味逍遙散

逍遙散

歸脾湯【五方見二十四卷第四論】

七味白術散【方見二十一卷第二論】

金匱加減腎气丸【方見二十一卷第十論】

婦人血風勞气方論第三

婦人血風勞癥因气血素虛或產後勞傷外邪所乘或內有宿冷以致腹中疼痛四肢酸倦發熱自汗月水不調面黃肌瘦當調補肝脾气血爲主

愚按東垣云喜怒不等起居不時有所勞傷皆損其气气衰則火旺火旺則乘其脾土脾主四肢故困熱懶言動作喘乏表熱自汗心煩不安當病之時宜安心靜坐存養其气以甘寒瀉其熱气以酸味收其散气以甘溫補其倦气經曰勞者溫之損者溫之要略云平人脈大爲勞以黃芪建中湯治之

附治驗

一婦人勞則足跟熱痛余以爲足三陰血虛用聖愈湯而痊後徧身搔癢誤服風藥發熱抽搐肝脈洪數此肝家血虛火盛而生風以天竺膽星爲丸用四物麥門五味芩連炙艸山梔柴胡煎送而愈

一婦人素淸苦勤於女工因感風邪自用表散之劑反朝寒暮熱自汗盜汗形气虛甚其脈或浮洪或微細其面或靑白或痿黃此邪去而气血愈虛也用十全大補湯三十餘劑漸愈又用加味逍遙散兼治半載而痊

人參荊芥散治徧身疼痛頭昏目澁心忪煩倦寒熱盜汗頰赤口漧痰胸滿月水不調腹痛癖塊荊芥人參生地黃柴胡鼈甲【醋炙】酸棗仁【炒】枳殻【麩炒】羚羊角【鎊】白術【各七分】川芎當歸【酒拌】桂心防風甘艸【各五分】

右薑水煎日二服

地黃煎治血虛心忪發熱

生地黃熟地黃【自制等分】

右用薑汁和水拌杵丸桐子大每服五十丸空心白湯下日三服若臟腑虛空早間先服八味丸一服愚按前方肝脾血虛發熱內熱晡熱盜汗作渇體倦筋骨疼痛筋脈拘攣血虛發躁虛熱生痰咳嗽之良劑若因肝脾腎精血燥熱生痰胸膈痞滿喘咳作渇及一切虛火癥必用六味丸爲主

乞力伽散治血虛肌熱或早虛蒸熱或內熱寒熱白術白茯苓白芍藥【炒各一錢】甘艸【炒五分】

右姜棗水煎

附方

黃芪建中湯【方見二十卷第四論】

聖愈湯【方見二十四卷第九論】

四物湯【方見二十四卷第六論】

六味丸

加味逍遙散【二方見二十四卷第四論】

六君子湯

補中益气湯【二方見二十四卷第六論】

歸脾湯

十全大補湯【二方見二十四卷第四論】

人參養榮湯【方見二十四卷第二論】

八味丸【方見二十四卷第十一論】

婦人冷勞方論第五

婦人冷勞屬血气不足臟腑虛寒以致臍下冷痛手足時寒月經失常飲食不消或時嘔吐惡寒發熱骨節痠疼肌膚羸瘦面色痿黃也

愚按前癥有內外眞寒然有內外眞熱亦有內眞熱而外假寒者又有內眞寒而外假熱者若飲食難化大便不實腸鳴腹痛飲食畏寒手足逆冷面黃嘔吐畏見風寒此內外眞寒之癥也宜用附子理中湯以回陽八味地黃丸以壯火若飲食如常大便堅實胸腹痞脹飲食喜冷手足煩熱面赤嘔吐不畏風寒此內外眞熱之癥也宜用黃連解毒湯以消陰六味丸以壯水若飲食如常大便堅實胸腹痞脹飲食喜寒手足逆冷面黃嘔吐畏見風寒此內眞熱而外假寒也亦用解毒湯六味丸若飲食少思大便不實吞酸噯气胸腹痞滿手足逆冷面赤嘔吐畏見風寒此內眞寒而外假熱也亦用附子理中湯與八味丸當求其屬而治之經曰益火之源以消陰翳壯水之主以制陽光使不知眞水火之不足泛以寒熱藥治之則舊疾不去新病復生矣夫所謂屬者猶主也謂心腎也求其屬也者言水火不足而求之於心腎也火之源者陽气之根卽心是也水之主者陰气之根卽腎是也非謂火爲心原爲肝水爲腎主爲肺也大扺寒亦抑心熱亦彊腎在治者審之

附治驗方藥

一婦人食少作嘔口吐痰涎面黃腹痛月經不調手足逆冷余謂此內外俱寒之癥遂以六君加附子木香治之而愈

先太宜人忽嘔吐酸水內熱作渇飲食不進惟喜冷水面色靑赤投之以藥入口卽吐此內外眞熱之癥積十餘日以黃連一味煎湯飲之徐加白術茯苓仍加陳皮當歸炙艸至月餘始進米飲稀粥調理而愈一婦人內熱作渇大便祕結畏惡風寒手足逆冷余以爲內眞熱而外假寒先用黃連解毒湯後用六味丸而愈

大方室趙氏初患痰喘熱渴醫以降火散气治之肌日削而气日索延至甲辰木旺痰盛身熱口腐腹脹神昏絕食幾死先生診之云此乃虛熱無火投以壯水生土之劑隨服隨效得以不死竊喜久安忽值戊申夏初坐則頭墜不能起視臥則背冷覺風透體煩熱暈咳嘔痰湧手足麻冷病勢危殆自分必死得先生枉診之曰此內眞寒外假熱之癥也遂以大補姜附之劑飲之不三四服而大勢已平仍以前藥加減而愈則其他以有餘之火治之無怪乎其展轉增劇也微先生則山妻不死於甲辰之春難免於戊申之夏矣大方感慨不已援筆備述求附卷末庶幾醫者之不昧病者之得全先生之恵垂諸無窮豈一世一人之幸哉長洲沈大方頓首拜書

八味丸

六味丸【二方見二十四卷第十一論】

附子理中湯【方見二十卷第八論】

黃連解毒湯【方見六卷第十一論】

六君子湯【方見二十四卷第六論】

薛氏醫案卷二十九﹤子部﹐醫家類﹐薛氏醫案﹥

欽定四庫全書

薛氏醫案卷三十

明薛已訂

婦人良方

婦人熱勞論第一

婦人熱勞由心肺壅熱傷於气血以致心神煩躁頰赤頭疼眼澁唇幹口舌生瘡神思昏倦四肢壯熱飲食無味肢體酸疼心怔盜汗肌膚日痩或寒熱往來當審其所因調補气血其病自愈矣

愚按前癥乃壯火食气虛火煎熬眞陰之所致也王太僕云如大寒而甚熱之不熱是無火也熱來復去晝見夜伏夜發晝止是無火也當治其心如大熱而甚寒之不寒是無水也熱動復止倐忽往來時動時止是無水也當助其腎心盛則生熱腎盛則生寒腎虛則寒動於中心虛則熱收於內竊謂前癥若肝脾血虛用四物參術肝脾鬰怒小柴胡合四物湯脾胃气虛補中益气湯肝脾血虛加味逍遙散肝經風熱加味小柴胡湯心經血虛天王補心丹肺經气虛人參補肺湯肝經血虛加味四物湯大抵午前熱屬气分用淸心蓮子飲午後熱屬血分用四物參術丹皮熱從左邊起肝火也實則四物龍膽山梔虛則四物參術黃茋熱從臍下起陰火也四物參術黃栢知母酒拌炒黒五味麥門肉桂如不應急用加減八味丸不時而熱或無定處或從腳心起此無根虛火也用加減八味丸及十全大補湯加麥門五味主之附治驗

一婦人經行不調飲食少思日晡熱甚余以爲肝脾气血俱虛用十全大補加山茱山藥丹皮麥門五味而愈次年秋寒熱如瘧仍用前藥而愈

一婦人生育多胎月經不調兩足發熱年餘其身亦熱勞則足痠痛又年許唇腫裂痛又半年唇裂見血形體瘦倦飲食無味月水不行此气血俱衰之癥彼誤用通經丸等藥復傷气血遂致不起惜哉

黃茋散治發熱羸痩心燥口漧不欲飲食或盜汗晡熱

人參黃芩【炒焦】當歸【各三錢】柴胡【五分】黃茋【炒】地骨皮白茯苓麥門冬【去心】生地黃白芍藥【炒各一錢】甘

艸【炒三分】

右水姜煎

豬肚丸治熱勞羸痩

柴胡赤茯苓人參黃茋【各一兩】黃連【炒三兩】地骨皮木香【各五錢】桃仁【去皮尖】鼈甲【各一兩】

右爲末用嫩豬肚一枚入藥縫合蒸熟研爛丸桐子大每服三五十丸食前米飲下日二服

附方

淸心蓮子飲治熱在气分口漧小便白濁夜間安靜晝則發熱又治口舌生瘡或口苦咽漧煩躁作渴小便赤澁下淋不止或莖中作痛

黃芩【炒】麥門冬【去心】地骨皮車前子【炒】甘艸【各一錢半】石蓮肉茯苓黃茋【炒】柴胡【去苗】人參【各一錢】

右每服五錢水煎

補中益气湯

加味四物湯

四物湯【三方見二十四卷第六論】

加味小柴胡湯

小柴胡湯【二方見二十四卷第二論】

十全大補湯

加味逍遙散【二方見二十四卷第四論】

天王補心丹寧心保神益血固精壯力彊志令人不忘淸三焦化痰涎祛煩熱除驚悸療咽漧育養心神人參【去蘆】茯苓參丹參桔梗遠志【各五錢】當歸【酒浸】五味麥門冬【去心】天門冬栢子仁酸棗仁【炒各一兩】生地黃【四兩】

右爲末煉蜜丸桐子大用硃砂爲衣每服二三十丸臨臥竹葉煎湯送下一方多石菖蒲熟地黃杜仲百部茯神甘艸此方內天麥門冬參生地𨿽能降火生血化痰然其性沈寒損傷脾胃尅伐生气若人飲食少思大便不實者不宜用

人參補肺湯【方見二十四卷第十二論】

加減八味丸【方見二十四卷第十一論】

婦人客熱方論第二

婦人客熱由元气虛而外熱乘之以致口燥心煩四肢壯熱肌肉消痩治法當審其因而調補之

愚按前癥若客邪所侵用補中益气加川芎防風肝虛血少六味地黃丸胃火飲冷錢氏防黃散胃虛飲湯七味白術散潮熱時熱八珍湯晡熱內熱逍揺散發熱體倦補中益气湯恚怒發熱小柴胡湯鬰怒發熱加味歸脾湯寅卯酉戌時熱升陽益陰湯

附治驗

一婦人素有胃火服淸胃散而安後因勞役躁渴內熱肌肉消痩月經不行此胃火消爍陰血用逍遙散加丹皮炒梔以淸胃熱用八珍湯加茯神遠志以養脾血元气充足而經自行矣

麥門冬散治四肢倦痛煩悶不食或寒熱往來麥門冬【去心】柴胡赤茯苓羚羊角【鎊】赤芍藥桑白皮【炒】黃茋【炒各四分】生地黃甘艸【炒各三分】

右薑水煎

附方

補中益气湯【方見二十四卷第六論】

六味丸【方見二十四卷第十一論】

防黃散【方見五卷第三論】

七味白術散【方見二十一卷第二論】

八珍湯

加味歸脾湯

逍遙散【三方見二十四卷第四論】

小柴胡湯【方見二十四卷第二論】

升陽益胃湯【方見三卷第九論】

淸胃散【方見二十四卷首論】

婦人寒熱方論第三

經曰陽不足則先寒後熱陰不足則先熱後寒皆由勞傷气血陰陽不調寒熱如瘧也當分气血虛實而治之愚按前癥若寸口脈微名曰陽不足則陰气上入於陽中用補中益气湯若尺部脈弱名曰陰不足則陽气下陷入陰中用益陰腎气丸若因气血俱虛用八珍湯若因怒動肝火用小柴胡湯若陰陽俱不足則气血不歸其本部以致寒熱交爭也

附治驗

一婦人年六十有四久鬰怒頭痛寒熱春間乳內時痛服流气飲之類益甚時有血如經行又大驚恐飲食不進夜寐不寧兩乳腫脹兩脇焮痛午後色赤余以爲肝脾鬰怒火燥先以逍遙散加酒炒黒龍膽一錢山梔一錢五分服二劑腫痛頓愈又二劑全愈再用歸脾湯加炒梔貝母諸癥悉愈

地骨皮散治血風气虛時作寒熱或晡熱內熱柴胡地骨皮【各一兩】桑白皮【炒】枳殻【麩炒】前胡黃茋【炒各五分】白茯苓五加皮人參甘艸桂心白芍藥【各三分】

右薑水煎服

柴胡散治寒熱體痛口干心煩飲食少思肌體消痩柴胡黃茋【炒】赤茯苓白術【各一錢】人參地骨皮枳殻【麩炒】生地黃苦梗桑白皮【炒】赤芍藥【各三分】鼈甲【炙二錢】麥門冬【去心一錢】甘艸【三分】

右水姜煎服

益陽腎气丸治諸髒虧損發熱晡熱潮熱盜汗或寒熱往來五心煩熱或口漧作渇月經不調或筋骨痠倦飲食少思或頭目不淸痰气上壅咳嗽晡甚胸膈痞悶或小便赤數兩足熱痛或腳足痿軟肢體作痛等癥此壯水之主以制陽光之劑也

澤防茯苓生地【酒拌杵膏】牡丹皮山藥茱茰【肉】當歸五味子【炒杵】熟地【自制杵膏】

右爲末入二膏加煉蜜丸桐子大硃砂爲衣每服五十丸空心淡鹽湯下

補中益气湯【方見二十四卷第六論】

六味丸【方見二十四卷第二論】

小柴胡湯【方見二十四卷第二論】

八珍湯

逍遙散

歸脾湯【三方見二十四卷第四論】

寡婦寒熱如瘧方論第四

倉公傳與禇氏論皆云師尼寡婦獨陰無陽欲心萌而不遂是以懨懨成病以致乍寒乍熱而類瘧狀久則爲勞又有經閉白淫痰逆頭風膈气痞悶靣防痩瘠等證皆寡婦之病診其脈獨肝脈出寸口而上魚際皆血盛而致經云男子精盛則思室女人血盛則懷胎觀其精血思過半矣

愚按前癥若肝脈出魚際用生地黃丸血虛佐以四物湯若兼怒動肝火而寒熱佐以加味逍遙散若虧損肝經而寒熱佐以八珍湯若虧損元气而寒熱佐以補中益气湯若鬰傷脾气而寒熱佐以濟生歸脾湯

附治驗

一寡婦不時寒熱脈上魚際此血盛之癥用小柴胡湯加生地黃治之而愈但畏風寒此脾胃气虛用加味歸脾補中益气二湯兼服而止

一婦人因夫久出經商發寒熱月經旬日方止服降火涼血藥內熱益甚自汗盜汗月經頻數余曰內熱自汗乃脾气虛弱也月經頻數乃血不歸脾也用歸脾湯六味丸而愈

一室女寒熱肝脈長而出寸口用小柴胡湯加生地烏梅治之而愈旣嫁而諸癥悉痊

一室女久患寒熱月經失期以小柴胡湯加生地治之少愈更以生地黃丸而痊

生地黃丸許學士云有一師尼惡風體倦乍寒乍熱靣赤心煩大小柴胡湯雜進其病益劇予診視之曰三部脈無寒邪但肝脈長而上魚際服此丸而愈柴胡秦芁黃芩【各半兩】赤芍藥【一兩】生地黃【二兩酒濕杵膏】

右爲末煉蜜丸桐子大每服三十丸烏梅湯下日三服

附方

補中益气湯

四物湯【二方見二十四卷第六論】

加味逍遙散

八珍湯

加味歸脾湯

歸脾湯【四方見二十四卷第四論】

小柴胡湯【方見二十四卷第二論】

六味丸【方見二十四卷第十一論】

婦人惡寒方論第五

婦人惡寒有陰陽二證發熱而惡寒者發於陽也無熱而惡寒者發於陰也發於陽者脈浮數宜解表發於陰者脈沈細宜溫裏凡惡寒不可過覆衣被及近火熱若寒熱相摶令人寒甚若寒气入腹血室結聚最難治療愚按前癥若怠惰嗜臥灑淅惡寒乃陽不能伸發用升陽益胃湯若勞傷形气而惡寒乃無陽以防衛用補中益气湯若飲食傷脾胃而惡寒乃元气虛損用六君子湯若加煩躁妄言或欲飲水仍進前劑但加姜桂若體倦煩渇頭痛自汗用補中益气加五味麥門東垣云晝則發熱惡寒是陰气上溢於陽分也夜則惡寒是陰血自旺於陰分也海藏雲六月大熱之气反得大寒之癥當捨時從癥治以姜桂之類丹溪云久病惡寒乃痰鬰於脾抑遏陽气不得外泄治當解鬰

附方

升陽益胃湯【方見三卷第九論】

補中益气湯

六君子湯【二方見二十四卷第六論】

婦人血風煩悶方論第六

婦人血風煩悶由勞傷气虛而風邪乘之血气不和以致肢節熱疼口漧不臥而煩悶也當調補元气爲主愚按前癥多屬肝脾血虛發熱當防照前寒熱方論主治

赤芍藥散治煩悶不食體倦頭身體疼痛等癥赤芍藥【酒炒】白茯苓【各一錢】甘艸【炒】柴胡【各五分】

右姜水煎

婦人血風攻脾不食方論第七

夫脾爲中州意智之髒也諸經皆賴其養與胃爲表裏胃主司納脾主腐化若勞傷眞气外邪乘之諸癥生焉愚按經云胃乃脾之剛脾乃胃之柔傷胃則脾無所稟受傷脾則不能爲胃運化是以脾胃爲之表裏借飲食以滋養百脈者也竊謂前癥若飲食所傷六君子湯勞役所傷補中益气湯若風寒所傷用人參理中湯木旺乘土六君加柴胡嘔吐腹痛或大便不實前湯加木香胸膈虛痞或肚腹不利六君子湯鬰怒傷損肝脾歸脾湯命門火衰八味仍審諸經錯雜之邪而治之假如不能食而肌肉削乃脾胃經本病右闗脈緩而弱乃脾胃之本脈若見或四肢滿閉淋溲便難轉筋此肝之脾胃病也若兼洪大或肌熱煩熱靣赤此心之脾胃病也若兼浮澁或气短而急咳嗽痰盛此肺之脾胃病也若兼況細或善恐善欠此腎之脾胃病也各當於本經藥中加兼癥之藥此東垣先生之治法也

治附驗方藥

一婦人停食飽悶或用人參養胃湯木香檳榔丸而泄防吐痰腹中成塊又與二陳黃連厚朴反加腹脹不食餘以爲脾胃气虛不能消磨用補中益气加茯苓半夏五十餘劑脾胃健而諸癥痊

一婦人飲食每用碗許若稍加非大便不實必吞酸噯腐或用二陳黃連枳實反加內熱作嘔余曰此末傳寒中不信仍作火治虛癥悉至月經不止余用六君加炮姜木香數劑諸癥漸退又以補中益气加炮姜木香茯苓半夏數劑全愈後因飲食勞倦兼以怒气飲食頓少元气頓怯仍用前藥更加發熱脈洪大按之而虛兩尺如無此命門火衰用補中益气加姜桂及八味丸兼服兩月餘諸癥尋愈此癥若因中气虛弱用人參理中湯或六君子加木香炮姜不應用左金丸或越鞠丸虛寒加附子理中湯無有不愈一婦人飲食後或腹脹或吞酸自服枳術丸飲食日少胸膈痞滿腿內酸痛畏見風寒或用養胃湯腿痛浮腫益盛月經不行余以爲鬰結所傷脾虛濕熱下注侵晨用四君芎歸二陳午後以前湯送越鞠丸諸癥漸愈又用歸脾八珍二湯兼服兩月餘而經行一婦人胸滿少食或腹脹吞酸或經候不調此中气虛而不能施化也用補中益气加砂仁香附煨姜而飲食進更以六君芎歸貝母桔梗而經自調

一婦人年三十餘忽不進食日飲淸茶水菓三年餘矣余謂脾气鬰結用歸脾湯加吳茱茰四劑遂飲食如常若人脾腎虛而不飲食當以四神丸治之一婦人不進飲食二年矣日飲淸茶菓品之類肝脾二脈浮按之微而結滯余謂肝脾气鬰用六君木香吳茱下痰積甚多飲食頓進形體始痩臥牀月餘仍服六君之類而康

越鞠丸治鬰傷气滯以致胸膈痞悶或肚腹膨脹或咽喉不淸或痰气不爽或飲食少思或吞酸不腐宜用此藥淸之若人脾胃虛弱用六君子湯爲主大凡中气虛弱變癥百出難以名狀但用四君補其脾胃元气漸復諸癥自退若用治病之藥則誤矣

香附蒼術【炒】川芎梔子【炒】神麯【炒】山查【各等分】

右爲末用神麯糊丸菉豆大每服六七十丸食遠白湯送下

四君子湯

六君子湯

補中益气湯【三方見二十四卷第六論】

八味丸【方見二十四卷第十一論】

人參養胃湯【方見七卷第六論】

二陳湯

左金丸【方見七卷第十七論】

人參理中湯

附子理中湯【二方見二十卷第六論】

歸脾湯

八珍湯【二方見二十四卷第四論】

二神丸

四神丸【二方見八卷第八論】

婦人夢與鬼交方論第八

人稟五行秀气而生承五臟神气而養若調理失節血气虛衰則鬼邪干其正隱避而不欲見人時獨言笑或時悲泣是其候也脈息遲伏或如鳥啄或綿綿而來不知度數靣顏不變亦其候也

愚按前癥多由七情虧損心血神無所防而然也宜用安神定志等藥則正气復而神自安若脈來乍大乍小乍短乍長亦爲鬼祟也宜灸鬼哭穴【以患人兩手拇指相並用綫紮當合縫處半肉半甲間灼艾灸七壯若果是邪祟病者卽乞求免灸云我自去矣】

茯神散治妄有所見言語雜亂時或昬昧痰熱茯神【一兩半炒】茯苓人參石菖蒲【各一錢】赤小豆【五分】

右水煎服

桃仁丸治與鬼魅交通

辰砂【另研】檳榔當歸桃仁【各三錢】水銀【一錢棗肉一个研令星盡】麝香阿魏【面褁煨】沈香【各半兩】

右爲末煉蜜丸桐子大每服十丸空心桃仁湯下

辟瘟丹

虎頭骨【二兩】硃砂雄黃雌黃鬼臼皁莢蕪荑仁鬼箭羽藜蘆【各一兩】

右爲末煉蜜丸彈子大囊盛一丸男左女右系臂上及用一丸當病人戶前燒之一切邪鬼不敢近

妙香散治心气不足精神恍惚夢與鬼交語言錯亂先服此以補气血鎭心安神然後以前方治之【方見三卷第十三論】

婦人傷寒傷風方論第九

傷寒之癥若气口脈盛卽下之人迎盛卽汗之左闗浮亦當發其汗若犯胃熱譫語喜忘小腹滿小便自利用扺當湯胃實譫語用承气湯脈無汗名傷寒脈緩有汗爲傷風熱病脈洪大爲中暑用香薷飲脈細弱爲中暍用白虎湯胃實用承气湯傷寒先服黃龍湯不分男女但姙娠用藥宜淸涼不可輕用桂枝半夏桃仁朴硝等類凡用藥病稍退則止不可盡劑此爲大法愚按前癥當宗仲景先生治法但胎前產後須以安胎補益爲主須臨癥審之

黃龍湯卽小柴胡湯去半夏

桂枝紅花湯治傷寒發熱口燥舌漧經脈不來

桂枝芍藥甘艸【炒各一錢】紅花【二錢】

右姜水煎服良久再進汗出可解

黃芩芍藥湯治婦人內熱口燥咽漧腹滿不食黃芩【炒】芍藥【酒炒】白術【各一錢】熟地黃【自制一錢】

右水煎寒加生薑

當歸湯治傷寒喘急煩燥或戰而作寒此陰陽俱虛不可下宜服此藥

柴胡【一錢】白術【炒七分】人參甘艸赤芍藥當歸【各五分】五味子【杵炒】木通【各三分】

右水姜棗煎

防心三黃湯治傷寒六七日內有燥屎大便祕結譫語目赤毒气閉塞

大黃【煨】黃芩【炒】黃連【炒各一錢】

右水煎服取微利如目赤睛疼加赤茯苓竹葉

燒裩散治女子病新瘥與男子交者名曰陰易其癥則裏急胯痛頭重不舉目中生花或頭靣烘熱耳中蟬鳴胸中煩悶甚者百節解散用男子舊裩襠著左腹者剪取一塊燒灰每日三服白湯下男子病則以女人者如不應用參附湯

婦人熱入血室方論第十

婦人傷寒傷風發熱經水適來晝則安靜暮則譫語有如瘧狀此爲熱入血室治者無犯胃气及上二焦宜服小柴胡湯若脈遲身涼當刺期門穴下鍼病人五吸停鍼良久徐徐出鍼凡鍼期門穴必防勿補肥人二寸痩人寸半也

愚按前癥若因勞役或怒气發熱適遇經行而患前癥者亦用小柴胡加生地黃治之血虛用四物加柴胡若病旣愈而熱未已或元气素弱並用補中益气湯脾气素鬰用濟生歸脾湯血气素虛用十全大補湯

附治驗

一婦人經行感冒風邪晝則安靜夜則譫語此熱入血室也用小柴胡加生地治之頓安但內熱頭暈用補中益气加蔓荊子而愈後因怒惱寒熱譫語胸脇脹痛小便頻數月經先期此肝火血熱妄行用加味逍遙加生地黃而愈

一婦人因怒寒熱頭痛譫語妄言至夜益甚月經暴至此怒動肝火用加味逍遙散加生地黃治之神思頓淸又用補中益气湯而痊

一婦人經行感冒譫語或用發散寒涼之劑前癥益甚月經不止肚腹作痛嘔吐不食痰涎自出此熱入血室而藥復傷胃也用香砂六君及歸脾而痊

漧薑柴胡湯治婦人傷寒經脈方來熱入血室寒熱如瘧或狂言見鬼

柴胡【一錢】桂枝【三分】括蔞根【五分】牡蠣【煆】漧薑【炮】甘艸【炒各二分】

右水煎汗出而愈

海蛤散治婦人傷寒血結胸膈宜服此藥及鍼期門穴

海蛤滑石【煆水飛】甘艸【各二分】芒硝【一兩】

右爲末每服二錢用雞子淸調下小腸通利其結血自散更用桂枝紅花湯發其汗則愈【方見前】

附方

小柴胡湯【方見二十四卷第二論】

四物湯

香砂六君子湯

補中益气湯【三方見二十四卷第六論】

歸脾湯

十全大補湯

加味逍遙散【三方見二十四卷第四論】

婦人咳嗽方論第十一

夫肺爲四髒之華蓋內統諸經之气外司腠理皮毛若外邪入於肺中故令咳嗽當以脈息辧之浮而者起於風濡而弱者起於濕洪而數者起於熱遲而澁者起於寒風者散之濕者燥之熱者涼之寒者溫之虛者補之

愚按丹溪云春是木气上升夏是火气炎上秋是濕熱傷肺冬是風寒外來當發散行痰開腠理用二陳湯加麻黃桔梗杏仁痰飲隨癥加藥勞嗽宜四物加竹瀝薑汁漧咳嗽難治此癥乃痰鬰火邪也用苦梗開之夏用補陰降火不已則成勞上半日多嗽者胃火也用貝母石膏午後嗽者陰虛也用四物加炒黒黃栢知母黃昏嗽者火气浮於肺也用五味子五棓子五更嗽者飲食之火流於肺也以貝母軟石膏肺脹而嗽或左或右不得眠此痰挾瘀血气滯而病宜養血疎肝淸痰用四物加桃仁訶子靑皮竹瀝之類嗽而脇下痛宜疏肝气以靑皮挾痰實者白芥子之類血礙气作嗽者桃仁大黃薑汁丸服治嗽多用生薑以其辛散故也痰因火動逆上作嗽者先治火次治痰以知母止嗽淸肺滋陰降火夜嗽用淸陰分之劑若嗽多用粟殻不必疑但要去病根此乃收後藥也竊謂前癥午前嗽屬胃火盛用竹葉石膏湯胃气虛用補中益气加炒山梔午後嗽屬陰血虛用四物黃栢知母二味酒拌炒黒腎水虛用六味地黃丸黃昏嗽用四物五味麥門並前丸五更嗽用六君子不得眠及內脹而痛用六味地黃補中益气若因气虛腠理不密六淫所浸當去外邪而實脾土若因心火太過當伐肝木而滋肺金若因肺金气虛當補脾土而生肺气若因腎水虧損虛火炎上當補肺腎以滋化源大抵風邪胃火此實熱爲患易治惟肺腎虧損此眞髒爲患最難調治

附治驗

一婦人素勤苦冬初咳發熱吐血盜汗徧身作痛或寒熱往來用化痰降火之藥口噤筋攣此血本虛而藥復損之耳余用八味丸爲主佐以補中益气麥門五味山藥年餘而痊

一婦人咳嗽發熱嘔吐痰涎日夜約五六碗喘咳胸痞燥渇不食崩血如湧此脾土虛寒用八味丸及附子理中湯而愈【全見女科撮要】

一婦人不得於姑患嗽胸膈不利飲食無味此脾肺俱傷痰鬰於中也先用歸脾湯加山梔撫芎貝母桔梗諸癥漸愈後以六君加芎歸桔梗間服全愈一婦人咳早間吐痰甚多夜間喘急不寐余謂早間多痰乃脾虛飲食所化夜間喘急乃肺虛陰火上衝用補中益气加麥門五味而愈

一婦人患咳嗽脇痛發熱日晡益甚余曰此肝脾虛熱而傷肺也用加味逍遙散加熟地治之而愈後因怒气勞役前癥仍作兼太陽痛或寒熱往來或咳嗽遺尿此肺气虛而尿脬失制也仍用前散及地黃丸而瘥

一婦人久咳嗽而色痿黃或時防白肢體倦怠飲食少思稍多則瀉此脾土虛而不能生肺金朝用補中益气湯夕用六君子湯爲主間佐以八珍湯三月餘漸愈後感寒邪喘嗽胸腹作脹飲食不入四肢逆冷此中气尙虛不能充皮毛肥腠理司開闔之所致也遂用六君加生薑桔梗而愈

附方

法制淸气化痰丸順气快脾化痰消食

半夏南星【去皮尖】白礬皁角漧薑【各四兩】

右先將白礬等三味用水五碗煎取水三碗卻入半夏二味浸二日再煮至半夏南星無白防爲度曬漧陳皮靑皮紫蘇子蘿卜子【炒另研】杏仁【去皮尖炒研】葛根神麯【炒】麥蘗【炒】山查子香附子

右爲末蒸餅丸桐子大每服五七十丸臨臥茶湯任下

茯苓湯治胸中有痰飲吐水心胸虛滿不能進食茯苓人參白術【炒各三兩】枳實【炒二兩】橘皮【二兩半】生薑【四兩】

右用水六升煮取二升分三服

加減小柴胡湯治咳嗽寒熱往來

柴胡半夏黃芩【炒各一錢】甘艸【炒】漧薑【炮各五分】五味【炒杵三分】

右水煎服

黃連解毒湯治一切實火喘咳脈洪大或狂言煩躁口漧飲冷喘急鄭聲目睛赤痛

黃連黃芩梔子黃栢【各二錢】

右水煎服

梔子仁湯治喘咳發熱潮熱發狂煩躁靣赤咽痛梔子仁赤芍藥大靑知母【各一錢】升麻黃芩石膏甘艸杏仁【各二錢】柴胡【二錢五分】豆豉【百粒】

右水煎服

麥門冬湯治火熱乘肺咳嗽有血胸脇脹滿五心煩熱

麥門冬【去心】桑白皮【炒】生地黃【各一錢】半夏紫苑桔梗淡竹葉麻黃【各七分】五味子【杵】甘艸【各五分】

右薑水煎服

二陳湯【方見二十四卷第六論】

竹葉石膏湯【方見十三卷第十論】

補中益气湯

四物湯

六君子湯【三方見二十卷第六論】

六味丸

八味丸【二方見二十四卷第十一論】

附子理中湯【方見二十卷第八論】

歸脾湯

加味逍遙散

八珍湯【三方見二十四卷第四論】

咳嗽用溫藥方論第十二【初虞世】

經曰微寒爲嗽寒甚爲腸澼古人立方多用漧薑桂心細辛之屬若熱在上焦而咳虛則爲肺痿實則爲肺癰或因气血不足或因酒色厚味或因重亡津液燥气焚金故脈數發熱咳嗽膿血宜辛溫建中之屬若用柴胡鼈甲門冬葶藶等藥則誤矣

愚按丹溪云陰分嗽者多屬陰虛肺脹不得眠者難治肺痿專主補气養血淸金肺气有餘者宜防之以桑白皮爲主半夏茯苓佐之防其有餘補其不足肺燥者當潤之屬熱者桔梗大力子知母雞子淸聲啞者屬寒細辛半夏生薑肺虛者人參膏阿膠爲主陰不足者六味地黃爲要藥或知母茯苓湯陰虛气喘四物加陳皮甘艸以降其气補其陰竊謂前癥嗽而鼻塞聲重風邪傷肺也用參蘇飲靣赤喘嗽火尅肺也人參平肺散寒熱交作肝气不和也四君加知母柴胡桔梗咳喘短气肺虛也人參補肺湯體倦少食脾虛也參術補脾湯口漧咽燥虛火上炎也六味丸大凡發熱喘嗽或咳唾膿血飲食不入急補脾肺滋腎水多有得生者脈浮大而靣色赤者皆難治脈浮短濇者可療

參蘇飲治外感風寒咳嗽气逆血蘊上焦發熱气促或咳血血或痰嗽不止加黃芩山梔名加味參蘇飲

人參紫蘇【葉去梗】半夏【薑汁拌炒】茯苓陳皮桔梗葛根前胡枳殻【麩炒各一錢】甘艸【炙五分】

右薑水煎服

金沸艸散治肺經受風頭目昏疼咳嗽聲重涕唾稠粘

荊芥穗【一錢】前胡麻黃旋覆花【各七分】甘艸【炙】赤芍藥半夏【各五分】

右生薑棗水煎服

定喘湯治痰喘胸滿坐臥不安聲重鼻塞頭昏半夏麯明阿膠【炒】甘艸【炒各五分】罌粟殻【一錢制】五味子【杵炒】桑白皮【炒】麻黃【去節】人參【各三分】

右姜三片烏梅半个水煎臨臥服

金不換正气散治肺胃虛弱咳嗽不已喘滿涎盛杏仁【制】甘艸枳殻【各五分】罌粟殻【一錢制】

右生薑烏梅水煎

錄驗橘皮湯治肺傷冷濕咳嗽喉中作聲上气頭痛陳皮紫苑麻黃杏仁【制】當歸【各一錢】桂心甘艸【炒】黃芩【各五分炒】

右水煎

華蓋散治肺感寒邪咳嗽聲重胸膈煩滿頭目昏蘇子【炒】陳皮赤茯苓桑白皮【炒】麻黃【各一錢】甘艸【五分】

右薑水煎服

千金五味子湯治咳嗽皮膚漧燥唾中有血胸脇疼痛

五味子【杵炒】桔梗【炒】紫苑甘艸【炒】續斷【各一錢】竹茹【三錢】赤小豆【一撮】生地黃桑白皮【各五錢】

右水煎服

知母茯苓湯治咳嗽不已往來寒熱自汗喘促或肺痿

知母茯苓【各一兩】五味子【杵】人參薄荷半夏柴胡白術款花桔梗麥門冬【去心】黃芩

【炒各五錢】川芎阿膠甘艸【炙各三錢】

右每服一兩薑水煎

小靑龍湯治肺感寒咳嗽喘息加杏仁煎有汗去麻黃細辛發熱頭疼脈沈細或嘔或欬或利或噎或小便不利小腹滿脹喘之聖藥

防白散

桔梗湯

人參平肺散

人參補肺湯

參術補脾湯【五方見二十四卷第十二論】

六味丸【方見二十四卷第十一論】

四物湯

四君子湯【二方見二十四卷第六論】

勞嗽方論第十三

經曰感於寒微則爲咳甚則爲泄蓋肺主气合於皮毛邪傷皮毛則咳爲肺病傳於各髒以時受邪肺爲嫩髒邪易傷而難治其嗽有肺心脾腎肝風寒支飲膽之十種亦有勞嗽者華陀謂之邪嗽孫眞人謂之注嗽此因酒色過度勞傷肺經重者咯唾膿血輕者時發時瘥或先嘔血而後嗽或先咳嗽而吐血此又挾邪傳疰孫眞人用通气丸夢與鬼交用四滿丸蛤蚧天靈蓋桃柳枝安息香之類若肺中有虫入喉癢嗽須以藥含化其虫卽死嗽卽止

愚按仲景先生云咳而兩脇痛不能轉側兩胠滿屬於肝臟用小柴胡湯咳而嘔苦水屬膽腑黃芩半夏生薑湯咳而喉中如梗狀甚則咽腫喉閉屬心臟桔梗湯咳而大便失气屬小腸腑芍藥甘艸湯咳而右胠痛陰引肩背甚則不可動動則咳劇屬脾臟升麻湯咳而嘔嘔甚則出長虫屬胃腑烏梅丸咳而喘息有聲甚則唾血屬肺臟升麻湯咳而失屎屬大腸肺麻黃附子細辛湯咳而遺溺屬膀胱茯苓半夏湯咳而不止三焦受之其狀腹滿不食涕唾靣目浮腫气逆異功散用之對證其效如神仍防五卷看

附治驗

一婦人患前癥晡熱內熱寒熱往來作渇盜汗小便頻數其經兩三月一行此肝脾气血虛損用八珍湯六味丸各六十餘劑諸癥漸愈其經兩月一行仍用前二藥間以加味逍遙散各三十餘劑後恚怒適經行去血過多諸癥悉至飲食少思腹脹气促用十全大補湯數服漸愈仍用前藥調補漸愈復因防子胸腹不利食少內熱盜汗便血無寐用加味歸脾湯仍兼前藥而愈

一婦人患前癥不時發熱或時寒熱或用淸熱之劑其熱益甚盜汗口漧兩足如炙徧身皆熱昏憒如醉良久熱止方蘇或晡熱至旦方止此陰血虛而陽气弱也余朝用六味丸料夕用十全大補湯月餘諸癥稍愈更兼以補中益气湯兩月餘而愈

深師四滿丸治上气嗽飲嗽燥嗽冷嗽邪嗽謂之五嗽

漧薑【炮】桂心躑躅花芎防紫苑【各二兩】芫花根皮【二分】蜈蚣【一枚去頭足炙】細辛甘艸【炙】鬼督郵人參半夏【洗各一兩】

右爲末煉蜜丸大豆許每服五丸米飲下日三服未應加至七八丸

溫金散治勞嗽喘悶咯痰中有血【方見前勞瘵類】

阿膠丸治勞嗽並嗽血咯血【方見前勞瘵類下補遺】

團魚丸治骨蒸勞嗽累效

貝母前胡知母杏仁柴胡【各等分】生團魚【二个】

右藥與魚同煮熟取肉連汁食之將藥焙榦爲末用骨更煮汁一盞和藥丸梧子大每服二十丸煎黃茋六一湯空心送下病旣安仍服黃茋六一湯調理附方

地骨皮散

知母【炒】柴胡甘艸【炒】人參地骨皮茯苓半夏【姜制各一錢】

右薑水煎服

海藏紫苑散治咳中有血虛勞肺痿

人參紫苑知母【炒】貝母桔梗【炒】茯苓阿膠【炒各一錢】五味子【杵三分】甘艸【炙五分】

右薑水煎服

參術調中湯防熱補气止嗽定喘和脾胃進飲食黃茋【四分】桑白皮【五分】人參炙甘艸靑皮白茯苓白術【各三分】五味子【杵五分】地骨皮麥門冬陳皮【各五分】

右水煎服

二陳湯治脾胃虛弱中脘停痰或嘔吐惡心或頭目不淸飲食少思【方見二十四卷第五論】

異功散【方見二十四卷第五論】

六味丸【方見二十四卷第十一論】

八珍湯

加味逍遙散

十全大補湯

加味歸脾湯【四方見二十四卷第四論】

補中益气湯【方見二十四卷第六論】

喘滿方論第十四

岐伯曰夜行則喘出於腎淫气病肺有所墮恐喘出於肝淫气害脾有所驚恐喘出於肺淫气傷心度水跌僕喘出於腎與骨皆因外邪所感而致太陽病則脈浮無汗而喘用麻黃湯陽明病則汗出腹滿喘而潮熱承气湯表邪未解喘促汗出葛根黃芩湯微喘桂枝厚朴杏仁湯汗出而喘麻黃杏仁甘艸石膏湯表邪未解小靑龍湯去麻黃加杏仁感寒伏熱而喘九寶湯气鬰痰盛喘促四七湯涎多而喘千緡湯不得臥而喘神祕湯寒熱喘咳棗膏丸上气喘促神授湯上盛下弱吞黑錫丹若四肢逆冷脈息沈細或寸或尺小胸脹冷汗大便頻數上气喘促此虛極挾寒之陰癥急用返陰丹

愚按東垣云肺金受邪由脾胃虛弱不能生肺乃所生受病故咳嗽气短气上皮毛不能禦寒精神少而渇情不樂皆陽气不足陰气有餘也治法若肺气虛弱用四君枳殻半夏脾虛不能生肺補中益气湯七情气結四七湯脾經鬰結歸脾湯脾气虛弱人參補肺散肺經火盛人參平肺散腎水敗濁六味丸眞陽虛損八味丸或兼小便不利爲害尢速非二丸不能救仍與前十一十二論互用

附治驗

一婦人傷風寒作喘或用表散愈而復患仍用前藥其癥益甚飲食少思胸腹不利此因脾肺气虛也予先用六君子湯加桔梗漸愈又用補中益气湯全愈一婦人患前癥屬命門火虛不能生脾土用補中益气湯八味地黃丸而痊後復患其喘益甚用前藥不應遂用黒錫丹二服喘止仍用前二藥而諸癥痊凡屬邪气有餘者其癥易識治效亦速其屬元气不足者變癥不一效非可以旦夕期也

神祕湯治水气乘肺作喘或支飲喘滿痰嗽不食陳皮【去白】紫蘇葉人參桑白皮生薑【各一錢】

右水煎服

千緡湯

半夏【七枚炮制】甘艸【炙一寸】生薑【如指大】皁角【去皮尖一寸】

右薑水煎服

棗膏丸治息賁在右脇下大如杯令人灑淅寒熱喘咳

甜葶藶【炒研】陳皮苦梗【各等分】

右爲末煮棗肉丸桐子大每服數丸白湯下許學士云余常停飲水積食已必漸喘覺肺系急服此良驗

神授湯治上气喘急不得臥

橘紅苦梗紫蘇人參【各一錢】五味子【杵炒三分】

右薑水煎服

九寶湯治伏熱咳嗽喘急虛勞自汗者不可服薄荷紫蘇大腹皮【洗】甘艸【炒】杏仁【去皮尖】陳皮【各一錢】

右姜十片烏梅一个水煎

四磨湯治七情鬰結上气喘急滿悶痰涎上湧

人參防榔沈香烏藥

右四味各濃磨白沸湯少許溫服

五味子湯治咳嗽皮膚漧燥唾中有血胸脇疼痛五味子【杵炒】桔梗【炒】紫苑甘艸【炒】續斷【各五分】竹茹【一錢】赤小豆【一撮】生地黃【二錢】桑白皮【二錢炒】

右水煎服

附方

六君子湯

四君子湯

補中益气湯【三方見二十四卷第六論】

四七湯【方見十一卷第七論】

歸脾湯【方見二十四卷第四論】

人參補脾散

人參平肺散【二方見二十四卷第六論】

六味丸

八味丸【二方見二十四卷第十一論】

黒錫丹【方見四卷第四論】

婦人風痰積飲咳嗽方論第十五

婦人脾胃虛弱風邪外侵以致痰滯咳嗽眼昏頭經云九竅不利腸胃之所生也無擇云凡屬風熱三生飲化痰丸屬寒冷金沸艸散屬暑熱消暑丸屬气鬰四七湯在上蒂散吐之在下控涎丹利之仍觀人之勇怯脈之虛實

愚按前癥若肝經恚怒用小柴胡湯肝經風熱用釣藤散肝腎气虛用川芎散脾經鬰結用濟生歸脾湯鬰怒傷肝脾用加味逍遙散脾虛痰逆用白術半夏天麻湯脾气虛弱用六君子益气湯肺气鬰滯用二陳貝母桔梗陰虧水泛六味地黃腎虛陰火加減八味丸腎虛火不歸源八味地黃丸仍與前按互相用之

附治驗

一婦人內熱口漧勞則頭暈吐痰帶下或用化痰理气藥前癥益甚肢體或麻又用祛風化痰藥肢體常麻手足或冷或熱此脾土不能生肺金也余用補中益气加茯苓半夏炮姜二十餘劑漸愈又用加味逍遙散三十餘劑全愈後因怒吐痰胸痞或用淸气化痰丸食少痰甚胸脇脹滿脈或浮大或微細余以六君倍用參術少加木香而康

一婦人咳嗽脇痛或用止化痰降火等藥久不愈更加內熱晡熱若兩脇或小腹內熱其咳益甚小便自遺余曰此屬肝經血虛火動用六味丸加五味子滋腎水以生肝血用補中益气生脾土以滋肺金而尋愈

旋覆花湯治風痰嘔逆飲食不下頭目昏悶等癥旋覆花枇杷葉川芎細辛赤茯苓【各一錢】前胡【一錢五分】

右水姜棗煎

大半夏湯治痰飲脾胃不和咳嗽嘔吐飲食不入

半夏白茯苓生薑【各二錢】

右薑水煎服胃痞加陳皮如不應四七湯亦善

導痰湯治痰涎壅盛胸膈痞塞或咳嗽惡心飲食少思

半夏【二錢】南星枳實【麩炒】茯苓橘紅【一錢】甘艸【五分】

右姜十片水煎

附方

川芎散治肝腎气虛頭風運

小川芎山藥白茯苓甘菊花人參【各五錢】山茱茰【肉一兩】

右每服一兩食前空心水煎服或爲末酒調日三服

小柴胡湯【方見二十四卷第二論】

釣藤散【方見四卷第四論】

歸脾湯

加味逍遙散【二方見二十四卷第五論】

白術半夏天麻湯【方見四卷第五論】

六君子湯

補中益气湯【二方見二十四卷第六論】

二陳湯【方見後】

六味丸

八味丸【三方見二十四卷第十一論】

婦人心胸嘈雜方論第十六

婦人嘈雜此脾胃鬰火亡其津液淚汗而成用豬血炒食之乃以血導血而使之歸源爾旋覆花湯尢善愚按前癥若因食鬰用六君山查山梔若因胃熱用二陳姜炒芩連若因六鬰用越鞠丸若因气滯用四七湯桔梗枳殻大抵此癥屬病气元气俱不足須用六君爲主少佐以治痰之藥若以火治之必變吞酸中滿

附治驗

一婦人飲食少思胸中嘈雜頭暈吐痰此中气虛而有熱用六君子湯加炒黒山梔桔梗而愈後因勞碌頭暈發熱吐痰不食用補中益气加半夏茯苓天麻而痊

一婦人中脘嘈雜口中辛辣或咳嗽吐痰發喘面色或白或赤此脾气虛而肺中伏火也用六君子加山梔桔梗柴胡及炒黒片芩治之尋愈

一婦人嘈雜吞酸飲食少思大便不實此脾气虛寒而下陷用補中益气湯加茯苓半夏炮姜漸愈又常服人參理中丸則安

一婦人飲食後嘈雜吞酸此食鬰爲痰用六君子湯送越鞠丸漸愈又用加味歸脾湯而痊後因怒兩脇脹痛中脘作酸用四君湯送左金丸漸安仍用六君子湯送越鞠丸而瘥

旋覆花湯治脾胃虛寒中脘停痰汪洋嘈雜腸鳴多睡嘔吐不食脇肋脹痛脈沈遲細

旋覆花細辛橘紅桂心人參甘艸【炒】苦梗白芍藥半夏【各五分】赤茯苓【三分】

右薑水煎服

余治婦人心胸嘈雜用茯苓補心湯治之而愈【方見前】

附方

補中益气湯

四君子湯

六君子湯【三方見二十四卷第六論】

二陳湯【方見二十四卷第五論】

越鞠丸【方見前第七論】

四七湯【方見十卷第七論】

歸脾湯【方見二十四卷第四論】

人參理中湯【方見二十卷第八論】

薛氏醫案卷三十﹤子部﹐醫家類﹐薛氏醫案﹥

欽定四庫全書

薛氏醫案卷三十一

明薛已訂

婦人良方

婦人嘔吐方論第一

婦人嘔吐良由脾胃不調外邪乘之或胃中虛冷或胃口有熱或中脘停痰或胃經血弱治法胃冷者丁香散理中丸胃熱者小柴胡湯竹茹湯胃虛者藿香正气散停痰者半夏茯苓湯二陳湯血虛者十全大補湯加陳皮半夏藿香

愚按東垣先生云前癥內有故寒與新谷俱入於胃新故眞邪相攻气並相逆復出於胃故爲噦補手太陰防足少陰又云胃因气逆爲噦夫嘔吐噦者俱屬於胃以其气血多少爲異耳如嘔者陽明也陽明多血多气故有聲有物血气俱病也仲景云嘔多𨿽有陽明癥愼不可下孫眞人云嘔家多服生薑爲嘔家之聖藥也气逆者必散之故以生薑爲主吐者太陽也太陽多血少气故有物無聲爲血病也有食入則吐以橘皮去白主之噦者少陽也多气少血故有聲無物乃气病也以姜制半夏爲主若脾胃虛弱寒邪所客飲食所傷者用六君丁香藿香生薑之類若胃中有熱膈上有痰用二陳山梔黃連生薑若久病胃虛嘔而不納谷者用生薑參術黃茋香附之類亦有痰膈中焦食不得下者有气逆而嘔者有气鬰於胃口者有食滯於心肺之分而復出者有胃口有火與痰而嘔者若注船大吐渇飲水者卽死童便飲之最妙前論云血不歸源而嘔用十全大補湯誠發前人之未發愚常用屢效此論與王安道先生源廻集所論少異仍宜參看之

附治驗

太守陽山之內素善怒胸膈不利吐痰甚多吞酸噯腐飲食少思手足發熱數年矣所服非芩連枳實必防蘇厚朴左闗洪右闗數此肝火血燥木乘土位朝用六味地黃丸以滋養肝木夕用六君歸芍以調補脾土而愈乙巳夏因大怒吞酸噯腐胸腹脹滿或用二陳石膏治之吐痰如湧外熱如灼脈洪大按之如無餘曰此脾胃虧損虛陽發越於外脾敗而涎泛出也用六君加姜桂一鐘卽睡覺而諸癥如失又數劑而康

先太宜人飲食後聞外言忤意嘔吐酸水內熱作渇惟飲冷水气口脈大而無倫靣色靑赤此肝脾鬰火投之以藥入口卽吐第三日吐宿食第七日吐酸黃水十一日吐苦水脈亦洪大仍喜飲冷以黃連煎湯冷飲少許至二十日加白術茯苓二十五日加陳皮三十七日加當歸炙艸至六十日始進米飲半盞漸進薄粥調理得痊

一婦人食後因怒患瘧嘔吐用藿香正气散而愈後復怒吐痰狂言熱熾胸脇脹痛手按少得脈洪大無倫按之微細此屬肝脾二經血虛以加味逍遙散加熟地川芎二劑脈癥頓退再用十全大補湯而安矣府庠沈姬文母患脾虛中滿痰發熱又食濕麫冷茶吞酸嘔吐絕食誤服芩蓮靑皮等藥益加寒熱口亁流涎不收聞食則嘔數日矣迎治余曰脾主涎此脾虛不能約制也欲用人參安胃散惑於眾論以爲胃經實火宿食治之病日增劇忽思冬食如指甲一塊頓發嘔吐酸水不止仍服前藥愈劇復邀視之則神脫脈絕瀕死矣惟目睛尙動余曰寒淫於內治以辛熱然藥不能下矣急用鹽艾附子炒熱熨臍腹以散寒回陽又以口气補接母口之气又以附子作餅熱貼臍間時許神气少蘇以參術附子爲末仍以是藥加陳皮煎膏爲丸如粟米大入五七粒於口隨津液咽下卽不嘔二日後加至十粒諸病少退甘液不止五日後漸服前劑一二匙胃气少復乃思粥飲後投以參術等藥溫補脾胃五十餘劑而愈

丁香散治脾胃气弱嘔吐水穀不消

丁香白術縮砂艸菓【各三錢】人參【一兩】當歸白荳蔲藿香甘艸【各半兩炒】橘皮【三分】神麯【炒】呵子【各半兩】

右爲末每服二錢姜棗湯調

竹茹湯治胃熱嘔吐

亁葛【二錢】半夏【姜制三錢】甘艸【五分】竹茹【一彈子大】

右姜棗水煎服

許學士先生云胃熱者手足心熱也政和中一宗人病傷寒得汗身涼數日忽嘔吐藥食不下用丁香藿香滑石等藥下咽卽吐余曰此正汗後餘熱胃脘正宜竹茹湯用之卽愈

許仁則半夏丸治胃冷嘔逆不食

半夏【洗去滑一斤】小麥麵【一斤】

右水和丸如彈子大水煮熟初服四五丸二服加至十四五丸旋煮間服

七味人參丸服前丸不應可服此藥

人參白術【各五兩】厚朴【姜制】細辛【各四兩】生薑橘皮【三兩】桂心【二兩】

右爲末煉蜜丸桐子大米飲下十丸漸加至二十丸

靑金丸治嘔吐不已

硫黃【二錢】水銀【一錢】

右入銚內慢火化以木片撥炒成砂研至黒不見白星薑汁糊丸菉豆大每服二三十丸米飲下

附方

人參安胃散治脾胃虛熱嘔吐泄防或飲食不入人參【一錢】黃茋【炒二錢】生甘艸炙甘艸【各五分】白芍藥【七分】白茯苓【四分】陳皮【三分】黃連【炒】

右水煎服

六君子湯【方見二十四卷第六論】

加味逍遙散

十全大補湯【二方見二十四卷第四論】

六味丸【方見二十四卷第十一論】

藿香正气散【方見二十一卷第九論】

婦人霍亂方論第二

論曰嘔吐而利者名霍亂也因腸胃虛弱飲食過度觸冒風冷淸濁相干所致或先腹痛而吐或先吐而痛或吐利並作當分寒熱而治之飲冷者五苓散飲湯者理中丸四肢逆冷脈微細者用通脈四逆湯加豬膽汁中暑霍亂煩渇飲冷轉筋者用香薷散脈浮洪者易治微遲者難治

愚按賈元良先生云暑者相火行令也夏月人感之自口齒而入傷心胞絡之經其癥頭疼口漧靣垢自汗倦怠少气或背寒惡熱甚者迷悶不省或霍亂吐利嘔痰腹痛或下血發黃生斑等癥治法淸心火利小便爲主若自汗熱甚用白虎湯若頭疼惡寒用十味香薷散泄防煩渇飲水吐逆用五苓散熱甚煩渇用益元散淸之若表解裏熱甚者用黃連解毒湯脈微下利作渇喜溫或厥冷不省人事宜竹葉石膏湯加熟附半枚冷飲次以來復丹五苓散治之故東垣云脾胃虛弱遇夏月淫雨身重短气甚則四肢痿軟腳欹眼黒當滋肺气以補水之源是以五月常服五味子人參麥門冬之劑爲熱傷元气故耳丹溪所謂夏月伏陰在內也蓋人之腹屬地巳月六陽盡出於地之上矣是人之陽气亦浮於肌表散於皮毛而腹中之陽虛矣又加以涼臺水館大扇風車寒泉水菓冰涼之物自內及外不用溫熱病所由生陳無擇云凡中暍切不得用冷藥惟用溫養得冷卽死道途無湯卽以熱土熨臍中溺以熱尿卽蘇槪可見矣內經曰脈虛身熱得之傷暑難經曰傷暑得之爲正邪火自病也當惡臭其病身熱而煩心痛其脈浮大而散傷寒論曰太陽中暍者身熱疼痛而脈微弱或發熱惡寒而脈微細芤遲大抵寒傷形熱傷气蓋傷气而不傷形則气消而脈虛弱故先哲立法夏月宜補良有以也前癥若內有所積外有所感用二陳加減治之或蘿卜子搗碎服而吐之若飲米湯卽死云云同前論若轉筋不住男子以手挽陰女子以手牽乳近兩邊此千金妙法也幹霍亂不得升降死在須當以鹽湯吐之後以二陳湯加川芎蒼術防風白芷姜煎服若登圊而不通加枳殻若食菓飲冷乘風霍亂用六和湯倍加藿香凡中暑而亡者皆因元气虛弱而暑熱乘之以致泄防陽气暴脫實爲陰寒之癥宜急補其陽庶得保生緩則不救其他執爲暑熱投以寒藥鮮不誤事愚故以回陽固本之方繼之於後

附治驗

進士李通甫之內冬間開衣箱其內衣裳乃夏月所曬者開時覺暑气所侵良久患霍亂足指足跟俱轉筋甚惡自分必死用香薷飲一劑急煎下咽卽愈

加減理中丸治肚腹疼痛手足逆冷飲食不入等癥

人參白術漧薑甘艸【各等分】

右爲末煉蜜杵勻每兩作五丸每服一丸白湯化下嘔吐加枳實泄防加漧薑吐防漧嘔加半夏體冷微汗腹寒加炮附子水煎服

四順附子湯治霍亂吐利腹痛手足厥冷脈微絕【方見八卷第十一論】

四逆湯加豬膽汁名四逆豬膽汁湯

甘艸【二兩】漧薑【三兩】附子【一枚生】

右每服五錢水煎入豬膽汁半合作二服

香薷散治吐利腹疼發熱頭痛或霍亂轉筋拘急

香薷【二錢】白匾豆厚朴【姜制】茯苓【各一錢】

右水煎冷服連進二三劑加黃連名黃連香薷飲附方

十味香薷散治伏暑身體倦怠頭疼惡寒或吐防等癥

香薷【一兩】人參陳皮白術【炒】茯苓黃茋【炒】木【不犯鐡器】厚朴【姜制】甘艸【炒各半兩】

右每服一兩水煎

淸暑益气湯治長夏濕熱所蒸四肢困倦精神短少懶於動作胸滿气促支節作疼或气髙而喘身熱而煩心下膨悶小便黃數大便溏頻或防痢作渇不思飲食自汗體重

黃茋【炒】蒼術升麻【各一錢】人參白術神麯【炒】陳皮【各五分】甘艸【炙】黃栢【炒】麥門冬【去心】當歸【各三錢】葛根【二分】澤防【五分】靑皮【二分】五味子【九粒炒杵】

右水煎服

白虎湯治胃熱作渇暑熱尢效又治熱厥腹滿身難轉側靣垢譫語不時遺溺手足厥冷自汗脈沈滑知母石膏【各三錢】粳米【半合】

右水煎服

人參白虎湯治暑熱發渇脈虛等癥

人參【一錢五分】知母【二錢】石膏【半兩】甘艸【一錢】

右入粳米一合水煎服

人參益气湯治暑熱傷气四肢困倦嗜臥少食兩手指麻木

黃茋【炒八錢】甘艸【七錢內炙一錢】人參【半兩】升麻【二錢】白芍藥【炒三錢】五味【百四十个杵炒】柴胡【二錢半】

右防咀分作四服

大順散治冒暑伏熱引飲過多脾胃受濕水谷不分淸濁相干陰陽气逆霍亂嘔吐臟腑不調

甘艸【炒】漧薑【炮】杏仁【去皮尖炒】桂【去皮】

右爲末每服二三錢湯防服

消暑丸治傷暑發熱頭疼或嘔吐泄防二便不分

半夏甘艸【炒】茯苓【各半斤】

右爲末生薑汁和丸桐子大每五十丸水下易簡方薑汁好醋煮半夏末作糊丸服

姜附湯治霍亂轉筋手足厥冷汗出嘔逆腹痛脈欲絕者

漧薑【炮一兩】附子【一个生用】

右爲末每服五錢水煎服

通脈四逆湯治霍亂惡寒腹痛身冷自汗脈沈微如欲絕

吳茱茰【二兩炒】附子【炮一兩】桂心通艸細辛白芍藥【炒】甘艸【炙各半兩】當歸【三錢】

右每服四錢水酒生薑煎如不應更加倍服之以效爲度

半夏解毒湯治一切暑熱毒五心煩躁口舌咽漧

黃栢【炒】黃芩【炒】山梔子【炒】半夏【等分】

右每服五錢水煎

六和湯治冒暑伏熱煩悶霍亂轉筋吐防寒熱交作頭目昏痛嗜臥倦怠小便赤澁不問胎產並服之縮砂半夏【湯炮七次】杏仁【去皮尖】人參甘艸【炙各一兩】赤茯苓藿香木【各二兩】香薷厚朴【姜制】白扁豆【薑汁略炒各四兩】

右每服一兩姜棗水煎服

益元散治中暑身熱小便不利或發熱體痛口漧作渇

滑石【六兩】甘艸【微炒一兩】

右爲末每服三錢加蜜少許湯水任下

二陳湯【方見二十四卷第五論】

來復丹

五苓散【二方見二十一卷第十論】

竹葉石膏湯【方見十三卷第十論】

婦人翻胃吐食方論第三【論新增】

愚按病機云前癥有三曰气積寒也皆從三焦論之上焦吐者從於气气者天之陽也其脈浮而洪食已暴吐渇欲飲水大便燥結气上衝胸發痛其治法當降气和中中焦吐者從於積有陰有陽食與气相假爲積而痛其脈浮而匿其癥或先痛而後吐或吐而後作痛治法當以小毒藥去其積防榔木香行其气下焦吐者從於寒地之道也其脈沈而遲其癥朝食暮吐暮食朝吐小便淸大便祕而不通治法當以毒藥通其閉塞溫其寒气大便漸通復以中焦藥和之不令大便祕結而自愈也王太僕曰食不得入是有火也食入反出是無火也又發明曰噎者六腑之所主陽也气也塞者五臟之所主陰也血也二者皆由陰中伏火而作也劉宗厚先生曰若三焦傳化失常所致主於气也若血虧胃脘幹稿所致因於血也塞猶塡塞不通之義故發明有治幽門不通噎塞不便通幽湯例蓋陽無陰不能通化陰之失位而陽伏其中傳化不變而反上行矣故前癥或由飲食起居七情虧損脾胃痰飲停滯中气不運當以補中益气湯爲主若鬰結傷脾用歸脾湯加枳殻桔梗若恚怒傷肝用小柴胡加梔苓參術脾气虛弱用六君加山梔枳殻气血俱虛用八珍湯加山梔半夏若用行气之藥胸膈痞悶用六君芎歸之類若過用香燥之劑而大便結燥用四物參術之類若飲食不能入用六君山梔吳茱茰制黃連若食入而反出用六君炮姜白豆防黃連制吳茱茰若痰滯而食反出六君枳殼桔梗若飲食少思大便不實胸膈痞悶吞酸噯腐食反不化是爲脾胃虛寒用東垣固眞丸或八味丸若發熱煩熱身惡風寒腹畏熱食或手足俱冷胸滿腹脹是內眞寒外假熱用神效附子丸或八味丸大凡嘔吐善食喜飲冷水是爲有火嘔吐少食喜飲熱湯是爲無火當審其因而治之

附治驗

一婦人患前癥胸腹痞悶得去後或泄气稍寛余曰此屬脾气鬰結而虛弱也當調補爲善不信乃別用二陳枳實黃連之類不應又用香燥破气前癥益甚形气愈虛余用加味歸脾湯調治半載而痊

一婦人患前癥胸脇脹悶或小腹不利或時作痛小便濇滯余曰此肝火血虛也當淸肝火生肝血養脾土生肺金以餘言爲迂別服利气化痰等劑前癥益劇虛癥蠭起余用加味逍遙散加味歸脾湯兼服尋愈

一婦人患吐痰甚多手足常冷飲食少思余曰此肝脾鬰怒兼命門火衰不信另服化痰利气之劑胸腹愈脹又服峻利疎導之劑余曰非其治也必變脾虛發腫之癥急服金匱加減腎气丸庶有可救仍不信反服沈香化气等丸果發腫而歿

白堊散治虛熱翻胃用白堊土一斤米醋一升煆土赤入醋內再煆再入以醋幹爲度取土一兩入炮姜一錢爲末每服一錢米飲下甚者二錢須服四兩有效

治實熱翻胃用黃連五錢生薑汁浸炒山查三錢保和丸三錢同爲末糊丸麻子大胭脂爲衣每服六十丸煎人參湯入竹瀝下之

太倉丸治胃弱翻胃

肉豆砂仁【各二兩】丁香【一兩】陳倉米【一升土炒】

右爲末薑汁糊丸桐子大每服六七十丸姜湯下

靑金丹每服三十丸生薑陳皮煎湯送下【方見前嘔吐類】

附方

東垣補眞丸

肉蓯蓉【酒浸焙】葫蘆巴【炒】附子【炮去皮】陽起石【煆】肉豆蔲【麫褁煨】川烏【炮去皮】沈香兔絲子【淨酒浸蒸】五味子【各五錢】鹿茸【酒浸炒】巴防【去心】鐘乳粉【各一兩】

右爲末用羊腰子兩對治如食法蔥椒酒煮搗爛入酒糊丸如梧子大每服七十丸空心米飲鹽湯任下

神效附子丸治脾腎虛寒嘔吐或翻胃膈噎用黒附子重一兩四五錢端正底平尖圓一枚灰火炮皮裂入生薑自然汁內浸潤曬漧仍炮再入汁浸潤仍曬再炮用盡薑汁半碗爲度卻去皮臍爲末以人參煎膏丸黍米大每服數丸津唾咽下胃气稍復飲食稍進投以溫補之劑

六君子湯

補中益气湯

四物湯【三方見二十四卷第六論】

歸脾湯

加味歸脾湯

八珍湯

加味逍遙散【四方見二十四卷第四論】

八味丸【方見二十四卷第十一論】

二陳湯【方見二十四卷第五論】

金匱加減腎气丸【方見二十二卷第十論】

婦人血膈方論第四

愚按前癥若气逆而血滯用流气飲若恚怒而血逆用小柴胡山梔丹皮血虛用四物參術柴胡山梔丹皮若鬰結而血傷用加味歸脾兼加味逍遙散脾虛不能生血用六君歸芎胃虛不能生血用益气湯若肝虛而不能藏血用補肝散如不應兼以六味丸若因脾肺虛用補中益气湯如不應用六君加芎歸附治驗

一婦人患前癥胸膈痞悶余曰此屬脾經血虛遂用四君芎歸調補脾气尋愈又因怒兼兩脇痞悶頭目不淸月經旬餘未竭用加味逍遙散加鉤藤治之復瘥

一婦人患前癥胸膈作痛靣靑目札小便頻數或時寒熱此肝气滯而血凝先用失笑散二服痛止又用加味逍遙散而愈

一婦人所患同前泛用行气破血之劑以致不起

神功散治血滯胸腹作痛

五靈脂【炒二兩】莪術桂心蕓薹子【炒各半兩】

右每服二錢酒水煎

附方

流气飲【方見三卷第七論】

小柴胡湯【方見二十四卷第二論】

加味歸脾湯

加味逍遙散【二方見二十四卷第四論】

四物湯

補中益气湯

四君子湯

六君子湯【四方見二十四卷第六論】

補肝散【方見本卷第十七論】

六味丸【方見二十四卷第十一論】

失笑散【方見二十卷第五論】

制吳茱茰黃連法用二味等分用熱湯拌濕和勻重湯頓煮使气相通同炒焦各揀出聽用

婦人鼻血方論第五

婦人气血調和則循環經絡若勞傷元气陰虛火動气逆於肺則血隨鼻而防產後尢不可治陳無擇曰亦有因怒气而得者趙恭人鼻防先用蘇合香丸四粒次用五苓散濃煎白茅花湯調服卽止又用芎歸湯調理而安一富男鼻血六脈洪數訊之云曽服丹藥遂用芩連大黃爲末水調服解之而愈

愚按前癥若熱鬰於胃經用犀角地黃湯若伏暑於內用黃連香薷飲若大怒血蓄於上用小柴胡湯若脾損不能攝血歸源用歸脾湯大凡雜癥見血多因陰分鬰熱或內有所傷皆屬五志所動經曰諸見血身熱脈大者難治是火邪勝也身涼脈靜者易治是正气復也仍與後癥同用

附治驗

一婦人經素不調因怒防血此肝火熾盛用加味小柴胡加紅花二劑血止又用加味逍遙散八珍湯兼服三十餘劑經行如期

一婦人鬰結而患前癥用加味歸脾湯其血漸止飲食漸進用加味逍遙散元气漸復寒熱漸止後因怒仍防寒熱往來用小柴胡湯加芎歸丹皮而愈一婦人因勞防血服涼血之劑更致便血或以血下爲順仍用治血餘曰此因脾气下陷而血從之當升補脾气庶使血歸其經不信果血益甚余朝用補中益气湯夕用加味歸脾湯而愈此癥用寒涼止血不補脾肺而死者多矣

刺薊散治血熱鼻防

刺薊生地黃【各二錢】桑耳亂髮灰艾葉【炒各一錢】蒲黃【五分】

右水煎服

犀角地黃湯【方見後】

又方用白茅根汁一合飲之卽止

又方用生蔥心塞鼻中血卽止若刀斧所傷用之血亦止

四物湯加側栢生地黃治虛熱吐血甚效若脾經血虛須用四君加芎歸若脾經气鬰須用歸脾湯若肝腎虧損須用六味丸若气血俱虛須用十全大補湯附方

濟生犀角地黃湯治熱鬰不解泛行經絡或流腸胃隨气湧泄以致防血吐血或爲便血並皆治之犀角【鎊如無升麻代】生地黃白芍藥牡丹皮【各一錢】

右每服四五錢水煎若實熱熾甚加炒黃芩若去血過多或脾肺之气虧損不能攝血歸源者急用四君子湯懷抱鬰結者用歸脾湯

枇杷葉散治暑毒攻心防血嘔血或吐防作渇香薷【二錢】厚朴【姜制錢半】甘艸【炙】麥門冬【去心】木瓜【不見鐵器】白茅根【各一錢】枇杷葉陳皮丁香【各五分】

右末每服三五錢薑水煎

黃連香薷飲治伏暑防血便血不拘四時【方見本卷第二論】小柴胡湯

加味小柴胡湯【二方見二十四卷第二論】

歸脾湯

加味逍遙散

八珍湯

加味歸脾湯【四方見二十四卷第四論】

補中益气湯【方見二十四卷第六論】

婦人吐血方論第六

婦人吐血者由臟腑傷損所致夫气血外行於經絡內榮於臟腑若六淫七情飲食起居有所損傷行失常道逆則吐血也

愚按前癥若脾經鬰熱用犀角地黃湯脾胃伏暑用黃連香薷飲心脾鬰熱用生地黃湯心气耗損用茯苓補心湯脾气勞傷用雞蘇散思慮傷脾用歸脾湯暴怒肝火用加味小柴胡湯久怒肝傷六味地黃丸脾肺虛熱用麥門冬飲肝腎虛熱用六味地黃丸气血俱虛用十全大補湯經云肺朝百脈之气肝綂諸經之血必用甘溫之劑補其陽气使血各歸其經如大吐血病毋論其脈急用獨參湯救之若潮熱咳而脈數者元气虛而假熱之脈也皆由脾胃先損須用人參之類本艸云人參治脾胃不足補中溫中防脾肺中火東垣先生云脾胃虛者心火亢甚而乘土位脾气受邪須用黃茋最多人參甘艸次之脾胃一虛肺气先絕故用黃茋以益皮毛而閉腠理嘗治气血虛弱用十全大補最善若用寒涼止血胃气反傷無不致禍

附治驗

一老婦每作先飲食不進或胸膈不利或中脘作痛或大便泄防或小便不利余以爲肝脾之癥用逍遙散加山梔茯神遠志木香而愈後鬰結吐紫血每作先倦怠煩熱以前藥加炒黒黃連三分吳茱茰二分頓愈復因怒吐赤血甚多燥渇垂死此血脫也法當補气乃用人參一兩苓術當歸各三錢陳皮炮黒漧薑各二錢炙甘艸木香各一錢一劑頓止又用加味歸脾湯調理而痊

一女子懷抱素鬰胸滿食少吐血靣赤用六味丸及歸脾加山梔貝母芍藥而愈

一婦人爲哭母吐血咳嗽發熱盜汗經水不行此悲傷肺思傷脾朝服補中益气加桔梗貝母知母夕用歸脾湯送六味丸而愈

柔脾湯治虛熱吐血防血汗出

甘艸【炒】白芍藥【炒】黃茋【各半兩】熟地黃【自制一兩五錢】

右每服五錢水酒煎一婦人月經不利忽妄行嘔血察其形脈如常用四生丸卽安一女子飽食負重而吐血用前湯及靑餅子而愈世治吐血並用竹茹地黃藕汁亦不可拘泥如陽乘於陰血得熱則流散經水沸溢理宜涼解地黃犀角之類如陰乘於陽所謂天寒地凍水凝成冰須當溫散漧薑肉桂之類

四生丸治陽乘於陰以致吐血防血

生荷葉生艾葉生栢葉生地黃【各等分】

右研丸雞子大每服一丸水煎服陳日華云先公嘗遊靈石寺主僧畱飯設卓一僧見卓不穩急俯穩之舉首卽嘔血明年到寺問舊嘔血者何如主僧言服得四生丸遂愈自得此方屢治有效愚意前癥乃內熱暴患用之有效若人病久本元不足須補脾以滋化源否則虛火上炎金反受尅獲生鮮矣

犀角地黃湯【方見前】

姜艸湯若陰乘於陽寒而嘔血

甘艸【炒】漧薑【各一錢】

右水煎服理中湯亦妙

花蕊石散治瘀血積於內以致大小便不通或血蓄於上而吐不止一婦人苦吐血百藥不效童便酒調不數服而愈【方見胎衣不下】

如聖散治吐血不已每服二錢米飲下【方見十七卷催生中】

附方

濟生雞蘇散治勞傷肺經唾中有血咽防不利雞蘇葉黃茋【炒】生地黃阿膠【炒】貝母白茅根【各一錢】桔梗【炒】麥門冬【去心】蒲黃【炒】甘艸【炒各五分】

右薑水煎服

生地黃散治鬰熱防血咯血吐血陰虛而不能愈者枸杞子柴胡黃連【炒】地骨皮天門冬白芍藥【炒】甘艸【炒】黃芩【炒】黃茋【炒】生地黃熟地黃【自制各五分】

右水煎下血加地楡

三因茯苓補心湯治靣色黃瘁五心煩熱咳嗽吐血半夏前胡紫蘇茯苓人參枳殻【麩炒】桔梗【炒】甘艸【炒】漧葛【各五分】當歸【一錢】川芎陳皮白芍藥【各一錢】熟地黃【自制一錢五分】

右姜棗水煎服

麥門冬飲子治气虛吐血或气虛不能攝血者五味子【杵十粒】麥門冬【去心】黃茋【炒各一錢】當歸身人參生地黃【各半錢】

右水煎服

十全大補湯治胃气虛弱吐血防血便血不止以致外癥惡寒發熱自汗盜汗食少體倦或寒熱作渇頭疼暈而似中風或气血俱虛胸腹脇痛或骨節作痛經不調或寒熱往來發熱晡熱或五心發熱咽漧舌燥或痰嗽喘促胸膈虛痞或嘔吐泄防手足冷熱等癥

歸脾湯

加味逍遙散【三方見二十四卷第四論】

加味小柴胡湯【方見二十四卷第二論】

六味丸

八味丸【二方見二十四卷第十一論】

獨參湯【方見三卷第十一論】

補中益气湯【方見二十四卷第六論】

黃連香薷飲

枇杷葉散【二方見本卷前】

婦人痃癖諸气方論第七

婦人痃癖因元气虛弱而邪气積聚蓋痃者在腹內近臍左右有筋脈急痛如臂如指如弦之狀癖者僻在兩肋之間有時而痛皆陰陽不和經絡痞膈飲食停滯冷气固結而成也

愚按前癥因飲食起居七情失宜虧損臟腑气血乖違陰絡受傷循行失度所致羅謙甫先生曰養正邪自除必先調養使榮衛充實若不消散方可議下但除之不以漸則必有顚覆之害若不守禁忌縱嗜欲其有不喪身者鮮矣

附治驗

一婦人內熱作渇飲食少思腹內初如雞卵漸大四寸許經水三月一至肢體消痩齒頰似瘡脈洪數而虛左闗尢甚此肝脾鬰結之癥外貼阿魏膏午前用補中益气湯午後用加味歸脾湯兩月許肝火少退脾土少健午前以補中益气下六味丸午後以逍遙散下歸脾丸又月餘日用蘆薈丸二服空心以逍遙散下日晡以歸脾湯下喜其謹疾調理年餘而愈一婦人腹內一塊不時上攻或作痛有聲或吞酸痞悶月經不調小便不利二年餘矣靣色靑黃余以爲肝脾气滯以六君加芎歸柴胡炒連木香吳茱各少許二劑卻與歸脾湯下蘆薈丸三月餘肝脾和而諸癥退又與調中益气加茯苓丹皮中气健而經自調

一婦人性多鬰善怒勤於女工小腹內結一塊或作痛或痞悶月經不調略服伐肝之劑內熱寒熱胸膈不利飲食不甘形體日痩牙齦蝕爛此脾土不能生肺金肺金不能生腎水腎水不能生肝木當滋化源用補中益气六味地黃至仲春而愈

松江太守何恭人性善怒腹結一塊年餘上齶蝕透血气虛極時季冬肝脈洪數按之緊或用伐肝木淸胃火之藥余曰眞气虛而邪气實也恐伐肝木至春不能發生耳用八珍湯以生气血用地黃丸以滋腎水肝脈頓退因大怒耳內出血肝脈仍大煩熱作渇此無根之火也仍以前藥加肉桂二劑脈斂熱退復因大怒果卒於季冬辛巳日乃金尅木故也一婦人經過期發熱倦怠或用四物黃連之類反兩月一度且少而成塊又用峻藥通之兩目如帛所蔽余曰脾爲諸陰之首目爲血脈之宗此脾傷五臟皆爲失所不能歸於目也遂用補中益气濟生歸脾二湯專主脾胃年餘而愈

麝香丸治痃癖冷气心腹作痛

麝香【二錢另研】五靈脂【炒】阿魏【五錢麫褁煨令麫熟】桃仁三稜【各二兩醋制】芫花【醋炒】防榔【各一兩】莪術【醋制】桂花沒藥木香當歸【各半兩】

右爲末飯丸桐子大每服十丸淡醋湯下

治痃癖神效以獖豬肝一具重十餘兩用芭豆仁五十枚入肝內用釅醋三碗慢火熬幹研爛量入三稜末丸桐子大每服五丸食前熱酒下

羅安人每經行臍腹痛甚以桃仁桂枝湯一劑而瘥【方見第一卷

十二論】

治經來腹先痛用局方七气湯送來復丹局方積气丸痃癖癥瘕諸气亦效

附方

蘆薈丸治疳癖肌肉消瘦發熱潮熱飲食少思口漧作渇或肝疳食積口鼻生瘡牙齦蝕爛等癥

蘆薈胡黃連黃連【炒焦】木香白蕪荑【炒】靑皮【各五錢】當歸茯苓陳皮【各一兩五錢】甘艸【炒七錢】

右爲末米糊丸桐子大每服七八十丸米湯下

阿魏膏治一切痞塊更服胡連丸

羌活獨活參官桂赤芍藥川山甲生地黃兩頭尖大黃白芷天麻【各五錢】槐柳桃枝【各三錢】紅花【四錢】木鼈【十枚去殻】亂髮【如雞子一團】

右用香油二斤四兩煎黒去柤入髮煎髮化仍去柤徐下黃丹煎軟硬得中入芒硝阿魏蘇合油乳香沒藥各五錢麝香三錢調勻卽成膏矣攤貼患處內服丸藥黃丹須用眞正者效凡貼膏藥先用朴硝隨患處鋪半指厚以紙蓋用熱熨斗熨良久如硝耗再加熨之二時許方貼膏藥若是肝積加蘆薈末同熨

六君子湯

補中益气湯【二方見二十四卷第六論】

八珍湯

加味歸脾湯

歸脾湯

逍遙散【四方見二十四卷第四論】

六味丸【方見二十四卷第十一論】

調中益气湯【方見四卷第五論】

婦人疝瘕方論第八

婦人疝瘕之病由飲食不調气血勞傷或胎產經行風冷相摶所致蓋疝者痛也瘕者假也脈急者生虛弱者死尺脈濇浮牢爲血實气虛腹痛逆气上行此爲胞中有惡血久則結成癥也

愚按子和先生云遺溺閉癃陰痿脬痺精滑白淫皆男子之疝也若血涸月事不行行後小腹有塊或時動移前陰突出後陰痔核皆女子之疝也但女子不謂之疝而謂之瘕

附治驗

一婦人小腹痞脹小便時下白帶小水淋瀝此肝經濕熱下注用龍膽防肝湯而愈

一婦人小腹脹痛小水不利或胸乳作痛或脇肋作脹或气逆心吻余以爲肝火而血傷脾用四物柴胡靑皮胡索木香而愈

一婦人小腹痞悶小便不利內熱體倦懶食用八珍湯加柴胡山梔龍膽艸治之而安

漧漆散治疝瘕脇肋疼痛

漧漆【炒令煙盡】木香芫花【醋炒】赤芍藥桂心當歸川芎琥珀【各半兩】大黃【二兩炒】牛膝【一兩】桃仁【去皮尖一】

【兩另研】麝香【一錢】

右爲末每服一錢溫酒調下

蟠防散治前癥屬寒气不散疼痛甚效【方見二十四卷第八論】

附方

寶鑑蒺藜湯治陰疝小腹作痛小便不利手足逆冷或脇腹悶痛

蒺藜【去刺】附子【炮】梔子【去皮各半兩】

右末每三錢水煎食前溫服

丹溪定痛散治寒疝疼痛速效

枳殻【十五个】山梔子【炒】唐毬子吳茱茰【炒過】荔枝核【炮各等分】

右末用長流水調下一二錢空心服

三因失笑散治小腸疝气痛或血疝肚腹作痛【方見二十卷第五論】

龍膽防肝湯【方見二十四卷第八論】

四物湯【方見二十四卷第六論】

八珍湯【方見二十四卷第四論】

婦人八瘕方論第九

婦人臟腑調和經脈循環則月水以時故能生子而無病若乘外邪而合陰陽則小腹胸脇腰背相引而痛月事不調陰中腫脹小便淋瀝而色黃黒則瘕生矣八瘕者黃靑燥血脂狐蛇鼈是也千金外臺言之詳矣愚按經曰气主噓之血主濡之若血不流則凝而爲瘕也瘕者中𨿽硬而忽聚忽散多因六淫七情飲食起居動傷臟腑而成當與痃癖諸癥治同愼不可復傷元气

桃仁煎治血瘕

桃仁大黃【炒各一兩】防虫【半兩炒黒】朴硝【一兩】

右爲末以醇醋一鐘石器中煮三分下前三味不住手攪煎至可丸下朴硝丸桐子大不喫晚食五更初溫酒下五丸日午下穢物如未見再服仍以調气血藥補之予向在毗陵一婦人小便不通臍腹脹甚予診之曰此血瘕也用前藥一服腹痛下血塊血水卽愈此藥猛烈大峻气血虛者斟酌與之

大硝石丸治七癥八瘕當用此藥去之不令人困

硝石【三兩】大黃【四兩】人參【一錢】甘艸【八分】

右爲末苦酒一升石器中先入大黃煎膏入余藥丸梧子大每服三十丸米飲下三日一服宜下赤物

婦人腹中瘀血方論第十

婦人腹中瘀血者由月經閉積或產後余血未盡或風寒滯瘀久而不消則爲積聚癥瘕矣

愚按前癥若鬰結傷脾用加味歸脾湯若恚怒傷肝用加味逍遙散若產後惡露用失笑散若肝脾虧損用六君柴胡以補元气爲主胃气虛弱用益气湯加茯苓半夏爲主大凡腹中作痛畏手按者此內有瘀血若形體如常屬病气元气俱實用桃仁承气湯直下之若痛而肢體倦怠飲食少思此脾胃受傷屬病气有餘元气不足用當歸散調和之若痛而喜手按腹形體倦怠飲食少思此形气病气俱不足用六君炮姜芎歸純補之若痛而大便不實飲食難化此脾腎虛寒用六君炮姜肉果溫補之若痛而作嘔少食此脾胃虛弱用六君炮姜藿香若痛而嘔吐不食泄防用六君加姜桂若兼手足逆冷自汗更加附子此癥多有因攻伐而致者

附治驗

一婦人耳下腫赤寒熱口苦月經不調小腹內一塊此肝火气滯而血凝也用小柴胡加山梔川芎丹皮治之諸癥悉退

一婦人久患腹痛去瘀血方止而復大痛諸藥不納予以脾胃之气虛寒用參術炮姜丸如黍每用數粒津咽下後以二味濃煎漸呷而愈

桃仁丸治瘀血不利月水不調發熱作渇心腹滿急或肚腹中作痛

桃仁大黃【炒各三兩】防虫【炒去翅足】水蛭【炒焦各四十枚】

右爲末煉蜜丸桐子大每服五六丸空心熱酒下附方

桃仁承气湯治瘀血小腹急痛大便不利或譫語口漧漱水不咽徧身黃色小便自利或血結胸中手不敢近腹或寒熱昏迷其人如狂

桃仁【半兩】大黃【炒一兩】甘艸【二錢】肉桂【一錢】

右薑水煎發日五更服

附方

加味歸脾湯治瘀血已去或脾經失血小腹作痛無寐發熱盜汗或脾傷不能攝血或心脾傷痛嗜臥少食或憂思傷脾血虛發熱或肢軆腫痛大便不調或經不準晡熱內熱

加味逍遙散【二方見二十四卷第四論】

失笑散【方見二十卷第五論】

六君子湯

補中益气湯【二方見二十四卷第六論】

當歸散【方見後卷第五論】

小柴胡湯【方見二十四卷第二論】

婦人癥痞方論第十一

婦人癥痞由飲食失節脾胃虧損邪正相搏積於腹中牢固不動故名曰癥得冷則作痛冷入子藏則不孕入胞絡則月水不通

愚按前癥若脾胃虛弱用六君子加芎歸若肝脾虛弱用補中益气及歸脾湯若肝火鬰滯佐以蘆薈地黃二丸外貼阿魏膏患者須愼七情六淫飲食起居治者不時審察病機而藥之庶幾有效

附方

穿山甲散治癥痞瘀血心腹作痛

穿山甲【灰炒燥】鼈甲【醋炙】赤芍藥大黃【炒】漧漆【炒令煙盡】桂心【各一兩】川芎芫花【醋炒】當歸尾【各半兩】麝香【一錢】

右爲末每服一錢酒調下

六君子湯

補中益气湯【二方見二十四卷第六論】

歸脾湯【方見二十四卷第四論】

六味地黃丸【方見二十四卷第十二論】

蘆薈丸

阿魏膏【二方見本卷第七論】

婦人食癥方論第十二

婦人食癥由臟腑虛弱經行不忌生冷飲食或勞傷元气所致陳無擇云經不行者宜先導之然後固元气爲主

愚按前癥若形气虛弱須先調補脾胃爲主而佐以消導若形气充實當先疏導爲主而佐之補脾胃若气壅血滯而不行者宜用烏藥散散而行之若脾气虛而血不行者宜用四君芎歸補而行之若脾气鬰而血不行者宜用歸脾湯解而行之若肝脾血燥而血行者宜用加味逍遙散淸而行之大抵食積痞塊之癥爲有形蓋邪气勝則實眞气奪則虛當養正辟邪而積自除矣𨿽然堅者削之客者除之胃气未虛或可少用若病久虛乏者不宜輕用

烏藥散【方見後】

婦人積年血癥方論第十三

婦人積年血癥由寒溫失節脾胃虛弱月經不通相結盤牢久則腹脇苦痛宜用三稜煎主之

愚按前癥多兼七情虧損五臟气血乖違而致蓋气主噓之血主濡之脾綂血肝藏血故鬰結傷脾恚怒傷肝者多患之腹脇作痛正屬肝脾二經癥也竊謂羅謙甫先生云養正積自除東垣先生云人以胃气爲本治法宜固元气爲主而佐以攻伐之劑當以歲月求之若欲速效投以峻劑反致有誤右七癥方藥當互相參用

附方

三稜煎治血癥血瘕食積痰滯

莪術【醋浸炒】三稜【各三兩】靑皮【去白】半夏麥芽【炒各一兩】

右用好醋一鐘煮幹焙爲末醋糊丸桐子大每服三四十丸淡醋湯下痰積姜湯下

婦人血气心痛方論第十四

婦人血气心痛由臟腑虛弱風冷所乘蓋心爲諸髒之主若心受傷名眞心痛朝發夕死夕發旦死若心絡傷故痛發乍輕乍甚而成斯癥也

愚按前癥若寒邪所傷溫散之飲食停滯消導之肝火妄動辛平之脾气鬰結和解之仍與後六癥方藥同用

附治驗

一婦人久患心痛飲食少思諸藥到口卽吐予以爲脾土虛弱用白術一味同黃土炒去土每服一兩以米泔煎濃徐服少許數日後自能大飲用三斤余而安

上捨陳履學長子室素怯弱產後患疥瘡年餘不愈因執喪旬月每欲僕一日感气忽患心脾髙腫作疼手不可按而嘔吐不止六脈微細或見其形實誤認諸痛不可補气乃用靑皮木香五味吳茱茰等藥而愈繼復患瘧且墮胎又投理气行血之藥病𨿽去元气轉脫再投參茋補劑不應矣六脈如絲欲絕迎予至診之曰形𨿽實而脈虛極反用理气之劑損其眞气故也連投參茋歸術附子姜桂二劑間用八味丸五日寢食漸甘六脈全復此癥若心脾疼痛時卽服此等藥瘧亦不作矣

附方

烏藥散治血气壅滯心腹作痛

烏藥莪術【醋浸炒】桂心當歸桃仁靑皮木香【各等分】

右爲末每服二錢熱酒調下

靈苑方用生五靈脂爲末每服一錢沸湯下日三服八味丸【方見二十四卷第十一論】

婦人血气心腹疼痛方論第十五

婦人血气心腹疼痛由臟腑虛弱風邪乘之眞邪相摶隨气上下故故心腹作痛也

愚按前癥若气滯血瘀用沒藥散勞傷元气用四物湯肝脾鬰結用四七湯怒動肝火用小柴胡湯肝脾血虛用四物湯脾肺气虛用四君子湯中气虛弱用補中益气湯气血俱虛用八珍湯

附治驗

一婦人每怒心腹作痛久而不愈此肝火傷脾气也用炒山梔一兩生薑五片煎服而痛止更以二陳加山梔桔梗乃不發

一婦人懷抱鬰結不時心腹作痛諸藥不應用歸脾湯倍加炒山梔而愈

陳湖陸小村母久患心腹疼痛每作必胸滿嘔吐手足俱冷面赤唇麻咽漧舌燥寒熱不時月餘竟夕不安其脈洪大眾以痰火治之屢止屢作迨乙巳春發頻而甚仍用前藥反劇此寒涼損眞之故內眞寒而外假熱也且脈息洪而有怪狀乃脾气虧損肝木乘之而然當溫補胃气遂用補中益气湯加半夏茯苓吳茱茰木香一服熟寐徹曉洪脈頓斂怪脈頓除諸癥釋然

附方

琥珀散治气滯心腹撮痛或月經不行小腹疼痛

烏藥莪術【醋浸炒各二兩】當歸【一兩】

右爲末每服二錢溫酒調下

蠲痛散治血气刺痛

荔枝核【燒存性半兩】香附子【一兩】

右爲末每服二錢塩酒調下

菖蒲丸治血積心脾作疼【男六徳續添】

九節菖蒲【六兩】吳茱茰【炒】香附子【各四兩】

右爲末醋調神麯糊丸桐子大每服四五十丸淡姜湯調下

沒藥散治血气不行心腹作痛或行注疼痛或月經不調發熱晡熱並用之

紅花沒藥當歸胡索【炒各等分】

右爲末每服二錢童便酒調下

木香枳術丸破滯气消飲食開胃進食消化痰涎

木香枳實【炒各一兩】白術【二兩】

右每服五錢姜棗水煎服

木香化滯湯治脾胃虛弱飲食停滯腹脹作痛或心下痞滿不思飲食若憂怒飲食而致者尢宜用之

木香紅花【各三錢】橘皮當歸稍【各二錢】柴胡【四錢】艸豆蔲甘艸【炙半兩】半夏【一兩】枳實【炒二錢】

右每服三五錢薑水煎服

補中益气湯

四君子湯

四物湯【三方見二十四卷第六論】

四七湯【方見十一卷第七論】

小柴胡湯【方見二十四卷第二論】

八珍湯

歸脾湯【二方見二十四卷第四論】

二陳湯【方見二十四卷第五論】

婦人血气小腹疼痛方論第十六

婦人小腹疼痛由胞絡受冷搏於血气結於小腹因虛發動故痛也

愚按前癥若气寒血結用葳靈仙散气滯血凝用當歸散肝經血虛用四物湯加參術柴胡肝經濕熱用龍膽防肝湯肝脾气虛用六君子湯加柴胡芍藥肝脾虛寒用六君子湯加柴胡肉桂若兼嘔吐加木香四肢逆冷再加炮姜

附治驗

通府張孟威云其妹小腹痛服附子理中湯附子服過八十餘枚此乃沈寒痼冷之甚不多有者

附方

葳靈仙散凡冷气滯血小腹疼痛或經行遇怒腹脹痛宜用之

葳靈仙【一兩】當歸沒藥木香桂心【各半兩】

右爲末每服一錢熱酒調

當歸散凡血積小腹疼痛或因气逆月經不行肚腹作痛

當歸【炒】赤芍藥劉寄生沒藥枳殻【麩炒】胡索【炒各等分】

右爲末每服一錢熱酒調下

四物湯

六君子湯【二方見二十四卷第六論】

龍膽防肝湯【方見二十四卷第八論】

附子理中湯【方見二十一卷第九論】

婦人兩脇脹痛方論第十七

婦人兩脇脹痛因臟腑虛弱气血不調風冷客於胞絡相搏壅塞故也

愚按東垣先生云胸脇作痛口苦舌漧寒熱往來發嘔發吐四肢滿悶淋溲便難腹中急痛此肝木之妄行也竊謂前癥若暴怒傷血用小柴胡芎歸山梔气虛用四物參術柴梔若久怒傷气用六君芎歸山梔若气血俱虛用六味地黃丸若經行腹痛寒熱晡熱或月經不調發熱痰咳少食嗜臥體痛用八珍柴胡丹皮若脇脹發熱口渇唾痰或小便淋瀝頸項結核或盜汗便血諸血失音用六味丸若兩脇作脹視物不明或筋脈拘急面色靑小腹痛或小便不調用補肝散若槪用香燥之劑反傷淸和之气則血無所生諸癥作焉丹溪先生云右脇痛用推气散小龍薈丸當歸蘆薈丸控涎丹抑靑丸十湯皆病气元气俱實之劑用者審之

附治驗

一婦人性急吐血發熱兩脇脹痛日晡益甚此怒气傷肝气血俱虛也朝用逍遙散倍加炒黒山梔黃栢貝母桔梗麥門冬夕以歸脾湯送地黃丸而愈一孀婦內熱晡熱肢體痠麻不時吐痰或用淸气化痰藥防間不利白帶腹脹用行气散血藥胸膈不利肢體時麻此鬰怒傷肝脾而藥益甚也予則朝用歸脾湯以解脾鬰生脾气夕用加味逍遙散以淸肝火生肝血百餘劑而愈後因怒飲食日少肢體時麻此乃肝火侮土用補中益气加山梔茯苓半夏而痊又飲食失調兼有怒气肢體麻甚月經如注脈浮洪而數此脾受肝傷不能綂血而致崩肝气虧損陰血而脈大繼用六君加芎歸炮姜而血崩止又用補中益气加炮姜茯苓半夏而元气復更用歸脾湯逍遙散調理而康

附方

葳靈仙散治冷气血滯兩脇作痛【方見前】

人參紫荊皮散治心腹刺痛胸膈飽滿不進飲食紫荊皮蒼術石菖蒲【各一兩】香附子【二兩】人參【半兩】木香【三錢】

右爲末米糊丸桐子大每服三十丸食後姜湯下

左金丸【一名四金丸】治肝火胸脇脹痛或發寒熱或頭目作痛或大便不實或小便淋祕或小腹疼痛及一切肝火之癥

黃連【炒六兩】吳茱茰【一兩湯煮片時用】

右爲末粥丸白術陳皮湯下

當歸龍薈丸治肝經實火胸脇脹痛或大便祕結小便澁滯凡屬肝經實火皆宜用之

當歸龍膽艸【炒焦】梔子仁【炒】黃連【炒】黃芩【炒各一兩】大黃【炒】蘆薈靑黛【各五錢】木香【二錢五分】麝香【另研五分】

右爲末用神麯糊丸桐子大每服二十丸姜湯下

補肝散治肝腎二經气血虧損脇脹作痛或脇脹頭暈寒熱發熱或徧身作痛經不調

當歸山藥五味子【炒杵】山茱茰肉黃茋【炒】川芎木【各半兩】熟地黃【自制】白術【炒各一錢】獨活酸棗仁【炒各四錢】

右爲末每服五錢水煎服

小柴胡湯【方見二十四卷第二論】

四物湯

補中益气湯

六君子湯【三方見二十六卷第六論】

六味丸【方見二十四卷第十一論】

八珍湯

逍遙散

歸脾湯

加味逍遙散【四方見二十四卷第四論】

婦人心腹脹滿方論第十八

婦人心腹脹滿由心脾虛損邪气乘之此足少陰腎經之脈起於足小指貫腎絡膀胱入肝肺出絡於心若邪摶三經並結於脾脾虛則心腹脹滿矣

愚按前癥脾胃虛痞用六君子湯脾胃虛寒者用人參理中湯鬰結气滯者用歸脾湯肝侮脾土用六君柴芍脾气壅滯用平胃散肺气壅滯用紫蘇飲宿食壅滯用養胃湯脾血虛痞用四物參術【右六癥當互相防用仍與六卷第七論同用】

附治驗【嘔吐心腹痛見七卷第一論】

一婦人胸膈不利飲食少思腹脹吞酸或用疏利之藥反致中滿不食予以爲脾土虛而肝木勝用補中益气湯加砂仁香附煨姜又以六君子加芎歸桔梗而愈

吳江史年母久病之後遇事拂意忽胸腹脹滿面目微腫兩腿重滯气逆上升言語喘促所服皆淸气之劑不效予曰此脾肺虛寒也先用六君子湯一劑病勢頓減後用補中益气加茯苓半夏漧薑二劑形體頓安後以七情失調夜間腹脹乃以十全大補加木香治之而痊

附方

白術散治脾胃气滯心腹脹滿不欲飲食

白術【炒】艸果訶子茯苓防榔桂心【各五分】陳皮厚朴【姜制】人參【各一錢】甘艸【炒三分】

右姜棗水煎服

愚按前方治胸膈气滯飲食內停之良劑若脾血虛痞須用四物參術脾气虛痞須用四君芎歸

補遺治心腹脹滿予嘗獨用厚朴薑汁炒每服五錢姜七片水煎溫服不拘時間服沈香降气湯得效此病气元气壅實之治法也

附方

平胃散治脾气壅滯胸腹不利或飲食不進停滯嘔吐

蒼術厚朴【姜制】陳皮【各一錢五分】甘艸【炙五分】

右姜棗水煎服

人參養胃湯治脾气壅滯胸膈不利或飲食壅滯胸腹脹悶或兼外感風寒頭痛嘔吐等癥【方見二十一卷第九論】

四物湯

六君子湯

補中益气湯【三方見二十四卷第六論】

人參理中湯【方見二十卷第八論】

十全大補湯

歸脾湯【二方見二十四卷第四論】

紫蘓飲【方見十二卷第八論】

調中益气湯【方見四卷第九論】

薛氏醫案卷三十一﹤子部﹐醫家類﹐薛氏醫案﹥

欽定四庫全書

薛氏醫案卷三十二

眀薛已訂

婦人良方

婦人小便淋瀝不通方論第一

婦人淋瀝由腎虛而膀胱熱也蓋膀胱與腎爲表裏主於水行於脬者爲小便也若腎虛則小便頻數膀胱熱則小便淋瀝甚則不通腹脹喘急當速治之

愚按前癥若膀胱熱結用五淋散若脾肺虛熱用補中益气湯加山藥五味麥門若脾經鬰熱用加味歸脾湯若肺經郁火用黃芩淸肺飲若肝經濕熱用龍膽防肝湯血虛用加味逍遙散陰虛用六味丸加柴胡山梔大抵不渇而不利者熱在下焦血分也用滋腎丸渇而不利者熱在气分也用淸肺飲尺脈數而無力者陰火盛而陽不能化也用六味丸滋腎丸爲主尺脈浮而無力者陽气虛而陰气弱也用加減八味丸滋腎丸爲主

附治驗

一婦人素有前患內熱體倦余以爲肝火血少脾气虛弱用八珍逍遙二散兼服月餘而小便利又用八珍湯而气血復

一婦人患前癥面靑脇脹投之諸藥不應予以爲此肝經气滯而血傷用山梔川芎煎服數劑而愈一婦人小便不利小腹並水道祕悶或時腹脇脹痛余以爲肝火用加味逍遙散加龍膽艸四劑稍愈乃去膽艸佐以八珍散加炒黑山梔兼服而瘥

石韋湯治小便實熱气滯淋瀝

石韋黃芩【炒】木通楡白皮葵子麥甘艸【各五分】

右薑水煎服

雞蘇散治血熱淋瀝

雞蘇葉木通【各二兩】生地黃滑石【各三兩】刺薊根【一兩】

右每服半兩淡竹葉三七片水煎

桃仁煎治血瘕小便如淋臍腹脹痛【方見血瘕門第七卷

第九論】火府丹治心經積熱小便澁及五淋【加甘艸名導赤散】

生地黃【二兩杵膏】木通【爲末】黃芩【炒各一兩】

右加蜜丸桐子大每服三十丸木通煎湯下

許學士云一卒病渇日飲水斗許不食者三月心中煩悶時已十月餘謂心經有伏熱與火府丹數服越二日來謝云當日三服渇止又三服飲食如故此本治淋用以治渇可謂通變也

一方牛膝一合水煎入麝香少許服之鄞縣耿武尉夢得其內患淋下砂石剝剝有聲甚爲苦楚一服而愈附方

滋腎丸治熱在血分不竭而小便不利或腎虛足熱腿膝無力不能履地又下焦陰虛小便不利肚腹腫脹或皮膚脹裂眼睛突出此神劑也

知母【酒炒】黃栢【酒炒各二兩】肉桂【二錢】

右各另爲末水丸桐子大每服二百丸空心百滚湯下

黃芩淸肺飲治肺熱小便不利宜用此藥淸之

黃芩【炒】山梔【炒各一錢】

右水煎服不利加鹽豉二十粒

五淋散治膀胱有熱水道不通淋瀝不出或尿如豆汁或成砂石或如膏汁或熱沸便血

赤茯苓【一錢五分】赤芍藥山梔【各一錢】當歸甘艸【各一錢二分】

右入燈心水煎服

補中益气湯【方見二十四卷第六論】

八珍湯

加味歸脾湯

加味逍遙散【三方見二十四卷第四論】

龍膽防肝湯【方見二十四卷第八論】

加減八味丸

六味丸【二方見二十四卷第十一論】

婦人脬轉小便不利方論第二

婦人脬轉或內熱傳搏於胞或忍小便气逆於內以致小腹急痛不得小便甚者至死

愚按前癥不問男女孕婦轉筋小便不利命在反掌非八味丸不能救余參前後論主治

附治驗

一婦人小便淋澁小腹脹悶胸滿喘急諸藥不應余視爲轉筋之癥用八味丸一服小便如湧而安一婦人因欝怒小便滴瀝漸至小腹腫脹痰咳喘促余用八味丸料煎服小便卽利而痊

一婦人素善怒小便淋瀝不利月經不調半載矣或兩脇脹悶或小腹作痛或寒熱往來或胸乳作痛或咽喉噎塞或兩腳筋攣或肢節結核面色靑黃不澤形气日瘦左闗洪右闗數此欝怒傷肝脾血虛气滯爲患朝用加味歸脾湯以補脾气解脾欝祛肝火夕用滋腎丸生肝散滋腎水以生肝血抑肝火舒筋膜兼服月餘而愈

滋腎生肝飲

山藥山茱萸【肉各一錢】熟地黃【自制二錢】澤防茯苓牡丹皮【各七分】柴胡【三分】五味子【杵炒五分】白術當歸甘艸【各三分】

右水煎服

蔥白湯治气滯小便不通腹脹欲死

橘皮【三兩】葵子【一兩】蔥白【一莖】

右水煎分三服

八味丸治脬轉小便不通殊有神效但世所不用以致誤人多矣【方見二十四卷第十一論】

滑石散治脬轉小便數日不通

滑石【一兩】寒水石【二兩】葵子【一合】

右爲末以水一斗煮至五升時服一升卽利

又方

亂髮【燒灰】葵子車前子【各等分】

右爲末每服二錢酒調下

石韋湯治脬轉小便不通【方見前】

治彊忍小便致脬轉尿不利困篤欲死

滑石【二兩】亂髮灰【一兩】

右爲末每服三錢桃白皮一觔細切熟杵入水三盞絞取汁調服

千金翼用杏仁【二十粒去皮尖】麩炒黃嚼細水送下立通一方皂角爲末吹鼻內取

婦人小便數方論第三

小便乃腎與膀胱主之蓋腎气通於陰若二經虛而熱乘之則小便澁滯虛則頻數也

愚按前癥若肝經火動用逍遙散加龍膽艸車前子膀胱火動六味丸加麥門五味肝腎濕熱龍膽瀉肝湯欝傷肝脾加味逍遙散加味歸脾湯肝脾肺气虛補中益气加麥門五味肝經血虛加味逍遙散腎气虛敗鹿茸散如不應用八味丸

附治驗

一婦人患前癥小便頻數日晡熱甚此肝脾血虛气滯而兼濕熱也用加逍遙散加車前子而愈

一婦人患前癥發熱煩躁面目赤色脈洪大而虛余謂此血虛發躁用當歸補血湯數劑而痊

一婦人久患前癥泥屬於火雜用寒涼止血之劑虛癥悉具余曰此脾胃虧損而諸經病也當補中气爲主遂以六君子補中二湯兼服兩月餘尋愈

方藥

桑螵蛸散治腎气虛寒小便數少或時頻數或夜間尢數

桑螵蛸【三十枚炒】鹿茸【炙】牡蠣【煆】甘艸【炒二兩】黃茋【炒】

右爲末每服二三錢食前空心用姜湯調下日二服

縮泉丸治脬气虛寒小便頻數或遺尿不止小兒尢效

烏藥益智仁【等分】

右爲末酒煎山藥末爲糊丸桐子大每服七十丸鹽酒或米飲下

鹿茸散治腎气虛寒便溺數甚或夜間頻數遺溺鹿茸【炙】桑寄生當歸烏賊魚骨龍骨【煆各二兩】白芍藥【炒】附子【炮各三錢】桑螵蛸【炙三錢】

右爲末每服二錢空心並食前用溫酒調下作丸服亦可凡用附子重一兩三四錢底平頂平周圍有瓣者方是

附方

當歸補血湯

八味丸

六味丸

加減八味丸【四方見二十四卷第十一論】

逍遙散

加味逍遙散

加味歸脾湯【三方見二十四卷第四論】

六君子湯

補中益气湯【二方見二十四卷第六論】

婦人遺尿失禁方論第四

經云膀胱不利爲癃不約爲遺溺乃心腎之气失其常度也故有便道澁而遺者有失禁而不知自遺者亦有生產傷膀胱不時而遺者有脬寒臓冷遺而不知者愚按內經曰胞移熱於膀胱則癃溺血膀胱不利爲癃不約爲遺溺注曰膀胱爲津液之府水注由之然足三焦脈實約下焦而不通則不得小便足三焦脈虛不約下焦則遺溺也靈樞經曰足三焦者太陽之別也並太陽之正入絡膀胱約下焦實則閉癃虛則遺溺竊謂前癥若肝腎虛熱挺孔痿痺用六味丸如不應用加減八味丸陽气虛憊膀胱積冷用鹿茸丸如不應用八味丸若脾气虛弱不能禁止用補中益气湯加山藥山茱五味若肺气虛寒前湯加桂附此癥屬虛熱者多眞寒者少治宜審察

附治驗

一婦人小便自遺或時不利日晡益甚此肝熱陰挺不能約制用六味丸料加白術酒炒黑黃栢七分知母五分數劑諸癥悉愈若誤用分利之劑愈損眞陰必致不起

一老婦患前癥惡寒體倦四肢逆冷余以爲陽气虛寒用補中益气加附子三劑不應遂以參附湯四劑稍應仍以前藥而安附子計用四枚人參三斤許一婦人病愈後小便出屎此陰陽失於傳送名大小腸交也先用五苓散二劑而愈又用補中益气湯而安

鹿茸丸治陽气虛寒小便白濁滑數不禁或臍腹陰冷大便不實

鹿茸【炙】椒紅桂心附子【炮】牡蠣【煆】補骨脂【炒】石斛肉蓯蓉【酒浸】雞防胵【炙】沈香【各一兩】桑螵蛸【炙三錢】

右爲末酒糊丸桐子大每服三十丸空心溫酒下

祕元丹治陽气虛小便不禁或夜多小便頻數

白龍骨【煆三兩】訶子【十个去核】縮砂【去皮一兩】

右爲末糯粥丸桐子大每服五十丸空心鹽酒下

又方鹿角鎊炒爲末每服三五錢空心熱酒調下又方雞防胵炙爲末每服二三錢空心酒調下日二三服

又方桑螵蛸酒炒爲末每服二錢空心姜湯調下

附方

六君子湯

補中益气湯【二方見二十四卷第六論】

六味丸

加減八味丸

八味丸【三方見二十四卷第十一論】

參味湯【方見十九卷第六論】

五苓散【方見二十一卷第九論】

婦人小便出血方論第五

心主於血通行經絡循環臓腑若得寒則凝澁得熱則妄行失其常道則溢滲於脬則小便出血也

愚按前癥肝經血熱者加味逍遙散怒气血傷者加味逍遙散調送髮灰若肝經風熱用前散送子芩丸气血俱虛者八珍散送髮灰膏粱積熱者淸胃散加槐花甘艸風熱傷胃者四君子加防風枳殻胃气不防攝血者補中益气湯鬱結傷脾不能攝血者濟生歸脾湯

附治驗

一婦人尿血因怒寒熱或頭疼或脇脹此肝血虛而肝火盛用加味逍遙散而血脹止補中益气加蔓荊子而頭痛痊後鬱怒腹痛尿血仍用前散加龍膽艸並歸脾湯治之將愈又因飲食所傷復作心忡不寧徹夜不寐仍用前湯而痊

一婦人尿血面黃體倦飲食不甘晡熱作渇此脾胃气虛不能攝血歸經用補中益气以補胃气用歸脾湯以解鬱結更用加味逍遙散以調養肝血而痊一婦人小便出血服四物蒲黃之類更加發熱吐痰加芩連之類又飲食少思虛癥蜂起肝脈而數脾脈而緩此因肝經風熱爲沈陰之劑脾傷不能統攝其血發生諸臓而然也余用補中益气湯六味地黃丸而痊

鹿茸散治勞損尿血發熱內熱或寒熱往來口漧作渇

鹿茸【炙】當歸熟地黃【自制】葵子【炒】蒲黃【炒】續斷【酒炒等分】

右爲末每服二錢酒調下

髮灰散治起居所傷小便尿血或忍尿脬轉臍下急痛小便不通又治肺疽心防內崩吐血舌上出血用亂髮燒灰【本艸云能療瘀血通闗隔利水道破癥瘕癰腫狐疝刺痛疰雜瘡療脬轉通大小便止嗽鼻衂】

右每服二錢以米醋湯調服

生地黃散治血熱小便出血

生地黃【二錢】黃芩【炒五錢】阿膠【炒】栢葉【炒各一錢】

右水煎服

當歸散治血分有熱小便出血或時尿血

當歸羚羊角【鎊】赤芍藥【各半錢】生地黃刺薊葉【各一錢】

右水煎服

又方治血分有熱用生地黃杵取汁每用一小盞日三服

又方治血分有熱小便尿血用炒蒲黃末每服二錢溫酒調下滚湯亦可

又方腎虛鹿角膠二兩炙黃爲末作二服長流水調

附方

八珍散

加味逍遙散

歸脾湯【三方見二十四卷第四論】

子芩丸【方見十二卷第六論】

淸胃散【方見二十四卷第一論】

四君子湯

補中益气湯【二方見二十四卷第六論】

婦人大便不通方論第六

夫大便不通者由臓腑不調寒熱之气結於腸胃或經水過多內亡津液宜用三脘散或四物加靑皮或七宣丸麻仁丸選而用之

愚按前癥或大腸津血漧涸或血虛火鑠不可計其日期飲食數多必待腹滿脹自欲去而不能者乃用豬膽汁潤之若妄服苦寒辛散之劑元气愈傷或通而不止或成中痞之癥大抵血虛火燥用加味逍遙散气血俱虛用八珍湯燥藥傷血用四物連翹甘艸尅伐傷气用四君川芎當歸內熱作渇飲湯脈實用竹葉黃茋湯內熱作渇飲冷脈濇用四物送潤腸丸肝膽尅脾土而不能輸送用小柴胡加山梔郁李仁腸胃气虛而不能傳送用補中益气加芍藥厚味積熱而祕結用淸胃散加芍藥其有熱燥風燥陽結陰結皆不宜損中气治者審之

附治驗

一婦人痰喘內熱大便不通兩月不寐脈洪大重按防細此屬肝脾腎虧損朝用六味丸夕用逍遙散各三十餘劑計所進飲食百餘碗腹始痞悶正前所謂血虛火鑠也以豬膽汁導而通之用十全大補湯調理而安

通神散治大便實熱不通其證心腹脹痛手不得近心胸煩悶而欲飲食者

大黃【炒】芒硝檳榔桃仁【杵】郁李仁【湯浸去皮防炒各一兩】

右爲末每服二錢粥飲調

大麻仁丸治腸胃風結大便常祕而欲飲食者大麻仁【別研如膏】大黃【炒各二兩】防榔木香枳殻【麩炒各一兩】

右爲末入麻仁煉蜜丸桐子大每服二十丸溫水下

皂角丸治大腸經有風大便祕結而不堅實者

皂角【炙去子】枳殻【麩炒等分】

右爲末煉蜜丸桐子大每服七十丸空心米飲下

蘇麻粥順气滑腸用紫蘇子麻子仁水研取汁煮粥食之

潤腸丸治伏火風熱大腸漧燥若因失血或因腎虛當滋腎水最忌此丸

麻子仁桃仁【去皮尖另研各一兩】羌活當歸尾大黃【煨】皂角仁秦芃【各五錢】

右另研爲末煉蜜丸每服五十丸空心白湯送下如直腸幹澁用豬膽汁導之亦忌前藥

附方

加味逍遙散

八珍湯【二方見二十四卷第四論】

補中益气湯

四物湯

四君子湯【三方見二十四卷第六論】

竹葉石膏湯【方見十三卷第十論】

小柴胡湯【方見二十四卷第二論】

淸胃散【方見二十四卷第一論】

瘡科竹葉黃茋湯【方見二十四卷第四論】

婦人老弱風人便祕戒用利藥方論第七

初虞世云肺主气肺气不降則大腸不傳送宜用杏仁枳殻訶子等藥若老弱風人津液短少大便祕澁用胡麻杏仁麻仁阿膠皂角之類每見用駃利之藥大便𨿽通精血復傷反致他病一男子病風淫末疾或用駃藥利之患肺痿咯膿血至大便不通而死惜哉

愚按前癥若胃彊脾弱津液不得四布但輸膀胱小便數而大便難者用脾約丸若陰血枯槁內火燔灼脾肺失傳大便祕而小便數者用潤腸丸此丸若用之於熱甚气實與西北稟厚者無有不效若用於東南及虛熱而气血不足者則脾愈弱而腸愈燥反致虛痞矣此東垣先生之治法也其搜風順气丸中貴及西北人用之多效東南人用之無不致害

附治驗

一老婦大便欲去而難去又不堅實腹內或如故或作脹兩闗尺脈浮大餘以爲腸胃气血虛弱每服十全大補湯加肉蓯蓉去後始快若間二三日不服腹內仍脹大便仍難

搜風順气丸治痔漏腸風風熱閉結元气充實者車前子【一兩五錢】大麻子【防炒】大黃【五錢半生半熟】牛膝【酒浸】郁李仁【湯泡】兔絲子【酒浸蒸杵曬爲末】枳殻【麩炒】山藥【各二錢】

右爲末煉蜜丸桐子大每服三十丸空心白湯送下

子和脾約丸

麻仁【一兩二錢半】枳殻【麩炒】厚朴【姜制】芍藥【各一兩】大黃【四兩蒸】杏仁【去皮尖炒一兩二錢】

右爲末入杏仁膏煉蜜丸梧子大每服三二十丸空心用滚湯送下內杏仁研爛

婦人泄痢祕結方論第八

經云春傷於風夏必飱泄蓋木刑土也土不能滲泄則木气勝故津液燥而祕不可專以風治張氏母年七十患痢頻數腰腳拘攣百方不愈用蒺藜酸棗仁治之卽愈黃魯直苦祕結亦用前藥而愈故受癥有不同也愚按前癥若因足三陰虧損發熱作渇胸膈不利飲食善消面帶陽色脈洪而虛肢體倦怠者用補中益气湯六味地黃丸脾肺气虛補中益气湯脾經鬱結用加味歸脾湯气血俱虛者八珍加肉蓯蓉腎經津液不足者六味地黃丸胃火消鑠津液竹葉黃茋湯肝木侮土小柴胡加山梔郁李仁枳殻膏粱積熱淸胃散加山梔郁李仁枳殻若燥在直腸用豬膽導之附治驗

一老婦大便月餘不通痰喘內熱不得就枕脈洪大重按防細朝用六味丸夕用逍遙散各五十餘劑計進飲食百餘碗小腹始悶此火燥而消鑠也以豬膽汁潤之用十全大補而安後仍不通用八珍倍加蓯蓉常服而通

治風人大便或祕

皂莢子【三百粒破作兩片熳火炒燥入酥一棗大又炒燥又入酥至焦黑爲度】

右爲末蜜丸桐子大每服三十丸煎蒺藜酸棗仁湯空心下良久未利再服漸加至百丸以通爲度

蒺藜湯用蒺藜炒杵去刺三兩酸棗仁炒香一兩每用五錢水一盞煎七分去滓送下前丸

大五柔丸治臓气不調大便難利或爲祕結堅硬大黃【飯上蒸焙末】枳殻【去穰面炒】白芍藥【末】葶藶【炒爲末】牛脂【熬油】蓯蓉【酒浸焙各一兩】桃仁【百枚去皮尖研】杏仁【四十枚去皮尖麩炒黃別杵】

右和勻煉蜜丸桐子大米飲下三十丸日三服以和爲度

二仁丸安康郡太守苦風祕予處此方用之甚效杏仁【去皮尖麩炒黃】麻仁【別研】枳殻【去穣麩炒爲末】訶子【炒去核爲末】

右用煉蜜丸桐子大每服二三十丸溫水下未利增之

蜜兌法用好蜜四五兩石器中防火熬不住手攪候可丸以蛤粉塗手揑如指長三寸許入大孔內以手掩良久卽通未通再作文潞公泄利求速效用石脂龍骨等藥便祕累日甚苦余告曰此燥糞在直腸藥所不及請以蜜導之下結糞四五十枚而愈

通气散治虛人憂怒以致傷肺與大腸不能傳送

陳皮蘇葉枳殻【麩炒】木通【各一錢】

右水煎服

皂角丸蘇麻粥亦佳【見前】

附方

補中益气湯【方見二十四卷第六論】

六味丸【方見二十四卷第十一論】

加味歸脾湯

八珍湯

逍遙散

加味逍遙散

十全大補湯【五方見二十四卷第四論】

竹葉黃茋湯【方見二十四卷第四論】

小柴胡湯【方見二十四卷第二論】

淸胃散【方見二十四卷首論】

婦人泄瀉方論第九

論曰泄瀉之癥因腸胃虛冷而邪气乘之經云春傷於風夏必飱泄蓋風傷肝肝木旺而尅脾土屬外因也若七情不平臓气受傷屬內因也若飲食生冷傷脾屬不內外因也大法寒者溫之熱者涼之滑者澁之濕者燥之

愚按前癥若生冷所傷用六君木香砂仁辛熱所傷用二陳炒連山梔麵食所傷用六君神麯米食所傷用六君谷蘗飲食不時而傷用四君子湯飲食過多而傷用六君子湯飲食停滯人參養胃湯脾气虛弱者六君升麻柴胡脾气虛寒六君木香炮姜肝木乘脾者六君柴胡芍藥肝火尅脾者六君芍藥山梔中气虛而下陷者補中益气湯欝結傷脾者濟生歸脾湯腎气虛者五味子散脾虛者二神丸脾腎虛者四神丸命門火衰者八味丸眞陽虛敗者固眞丸仍與滯下方參用

附治驗

侍禦沈東江之內停食腹痛作瀉以六君加木香炮姜而愈後復作傳爲腎泄用四神丸而安侍禦徐南湖子室瀉屬腎經不信餘言專主滲泄以致不起一婦人年逾五十不食夜飯五更作瀉二十年矣後患痢午前用香連丸午後用二神丸各二服而痢止又以二神丸數服而食夜飯不月而形體如故吳江史年母素有血疾殆將二紀平居泄防飲食少思面黃中滿夏月尢甚治血之藥無慮數百劑未嘗少減余以爲脾腎虛損用補中益气湯送二神丸復用十全大補湯煎送前丸食進便實病勢頓退若泥中滿忌參術痰痞忌熟地便泄忌當歸皆致誤事

桂香丸治虛寒滑泄腹痛或嘔吐不食手足逆冷附子【炮】肉荳防【炮】丁香桂心白茯苓【各一兩】木香【炮】白漧薑【炮各兩半】

右爲末米糊丸桐子大每服五十丸空心米飲下

胃苓散治脾胃所傷吐瀉不止水谷不分卽五苓散合平胃散

右每服五七錢用姜棗水煎空心服仍節飲食

木香散治臓腑虛寒下泄米谷口舌生瘡或嘔吐不食

木香【煨】破故紙【炒各一兩】良姜縮砂【炒】厚朴【制各三錢】赤芍藥【炒】橘紅桂心白術【各半兩】胡椒吳茱萸【泡各一錢】肉荳防【煨】檳榔【一个】

右爲末每服三錢用豬肝四兩批薄以藥摻拌量入水醋鹽蔥姜煮幹空心頓食或丸桐子大每服百丸粥飲下日三服府博趙宜人患泄瀉諸藥無效診之曰此肝腎虛也服前散而愈經曰泄痢前後不止腎虛也又曰諸厥固泄皆屬於下下謂下焦肝腎之气也門戶束要肝之气也肝气厥而上行故下焦不能禁固而泄痢腎爲胃闗門戶不要故倉廩不藏也

香連丸治痢疾並水瀉暑瀉腹痛不問赤白神效

黃連【淨二十兩】吳茱萸【去枝梗十兩】

右先將二味用熱水拌和入磁器內置熱湯頓一日同炒至黃連紫黃色去茱用連爲末每末四兩入木香末一兩淡醋米飲爲丸桐子大每服二三十丸滚湯下久痢中气下陷者用補中益气下中气虛者用四君子下中气虛寒者加姜桂

三黃丸治熱痢腹痛或口舌生瘡咽喉齒痛及一切實火之癥

黃芩黃連黃栢【各炒等分】

右各另爲末水糊丸桐子大每服七八十丸白湯下

芍藥湯治熱痢便血後重經日溲而便膿血此气行而血止也行血則便自愈調气則後重自除

芍藥【炒一兩】當歸黃連【炒各半兩】檳榔木香甘艸【炙各二錢】桂【二錢五分】黃芩【炒五錢】

右每服半兩水煎如不減加大黃此癥多有因中气虛弱脾气鬱結者治當審察

二神丸【加五味二兩吳茱萸四兩名四神凡】治脾腎虛弱侵晨五更作瀉或全不思食或食而不化大便不實神效

破故紙【四兩炒】肉荳防【二兩生用】

右爲末用大紅棗四十九枚生薑四兩切碎同棗用水煮熟去姜取棗肉和藥丸桐子大每服五十丸空心鹽湯下

五味子散治腎經虛弱大便不實或夜間或五更泄漏

五味子【炒二兩】吳茱萸【半兩】

右爲末每服二錢空心米飲調下其效如神米糊爲丸亦可

白術芍藥湯治脾經受濕水泄注下體重腹滿形體倦怠不欲飲食或暴泄無數水谷不化

白術【炒】芍藥【炒各二錢】甘艸【炒一錢半】

右水煎服

茯苓湯治濕熱泄瀉或飲食傷瀉

白術【炒】茯苓【各五錢】

右用水煎食前服一方有芍藥等分名白術散

滲濕湯治寒濕所傷身重腰冷如坐水中或小便祕澁大便溏泄此癥多因坐臥濕地或陰雨所襲而致蒼術白術【炒】甘艸【炒各一兩】漧薑【炮】茯苓【各二兩】陳皮丁香【各二錢半】

右每服四五錢棗水煎

防風芍藥湯治飱泄身熱脈腹痛及頭痛

防風芍藥【炒】黃芩【炒各二錢】

右用水煎服

六君子湯

四君子湯

補中益气湯【三方見二十四卷第六論】

人參養胃湯【方見七卷第十八論】

十全大補湯

濟生歸脾湯【二方見二十四卷第四論】

八味丸【方見二十四卷第十一論】

東垣補眞丸【方見七卷第七論】

婦人脇熱下痢方論第十

論曰下利赤黃米谷不化作渇嘔逆小便不利心胸煩躁脈虛大而數此胃經虛熱津液不分並於大腸所致先用五苓散次用玉粉丹四味阿膠丸主之

愚按前癥若胃气虛弱用補中益气湯肝木侮脾土用六君子湯鬱結傷脾土用歸脾湯命門火衰用八味地黃丸余防各論主之

附治驗

一婦人五月間患痢日夜無度小腹墜痛發熱惡寒餘以爲脾气虛弱用六君子湯送香連丸二服漸愈仍以前湯送四神丸四服全愈至七月終怠惰嗜臥四肢不収體重節痛口舌漧燥飲食無味大便不實小便頻數灑淅惡寒淒慘不樂此肺之脾胃虛而陽气不伸也用升陽益胃湯而痊

玉粉丹

蛤粉硫黃【等分】

右爲末米糊丸桐子大每服五十丸用米飲下

四味阿膠丸

黃連【炒】赤茯苓【二兩】芍藥【炒三兩】阿膠【炒燥一兩】

右爲末以醋丸桐子大每服三十丸食前米飲下附方

補中益气湯

六君子湯【二方見二十四卷第六論】

歸脾湯【方見二十四卷第四論】

八味丸【方見二十四卷第十一論】

婦人滯下方論第十一

經云春傷於風夏生飱泄蓋風喜傷肝然春時肝木反克脾土以致滯下赤白裏急後重先服神術散次用五苓散之類煩渇腹痛小便赤澁脈洪數爲熱用白頭翁湯之類脈虛弱爲伏暑用香薷散之類如風邪下血用胃風湯腹痛嘔逆手足俱冷六脈防細爲臓腑虛寒急服四順附子湯灸气海丹田二穴久痢腸滑用理中湯加肉果訶子或十全大補加木香肉果之屬若一方一郡所患相類者乃屬疫癥

愚按東垣云太陰經受濕水瀉變膿血脾傳於腎者謂之賊邪難愈先痢而後瀉者謂之防邪易痊若厥陰經下痢脈沈遲手足厥逆用麻黃小續命湯汗之若身冷自汗小便自利脈防嘔吐用漿水散溫之若脈疾身動下迫聲響用白術芍藥湯脈沈身靜飲食不入用姜附湯身體沈重四肢不舉用術附湯竊謂前癥若飲食停滯用六君子湯以補脾胃消飲食若胃气下流用補中益气湯以補脾胃升元气若風傷腸胃宜用神術散以補脾胃解外邪若痰積中焦宜用六神丸以補脾胃化痰滯大凡脾胃虛弱宜補中气調飲食

附治驗

一老婦食後因怒患痢裏急後重肛門脫下此脾气下陷用大劑六君加附子肉防煨木香各一錢吳茱五分骨脂五味各一錢五分二劑諸癥悉退惟小腹脹悶此肝气滯於脾也與調中益气加附子木香五分四劑而愈後口內覺醎此腎虛水泛與六味地黃丸二劑頓愈又以飲食失宜大便不實四肢逆冷此脾胃復傷與六君加附子五分八味丸而愈

先太宜人仲夏患痢腹痛去後無度煩渇飲湯手按腹痛稍止脈鼓指而有力此眞气虛而邪气實也急用人參五錢白術茯苓各三錢陳皮炙艸附子升麻各一錢服之卽睡覺而索食脈癥頓退再劑而安此取癥不取脈也其時同患是癥服痢藥者俱致不起惜哉

神術散治春傷於風夏生飱泄或傷風頭痛項背拘急鼻流淸涕

蒼術【炒二錢】槁本川芎【各一錢】羌活粉艸【炒一錢五分】細辛【五分】

右用薑水煎服欲發汗加蔥頭

四順附子湯

生附子【去皮臍】白漧薑【炮】甘艸【炒】人參【各一兩】

右每服四五錢水煎吐瀉腹痛加肉桂半兩小便不利加茯苓半兩若體寒自汗手足逆冷六脈虛弱背寒面垢或面如塗油齒幹煩悶躁渇引飲此爲伏暑宜用小柴胡湯五苓散酒蒸黃連丸

加減參附湯治寒痢陽气脫陷嘔吐不食手足俱冷

大附子【炮】大人參【各二錢】丁香【十五粒】

右用姜十片米一撮水一鐘煎服如不應再加之

治禁口痢甚妙石蓮肉爲末每服二錢陳米飲調下又方幹山藥半生半炒黃爲末不拘時用米飲調下

附方

胃風湯治風冷乘虛客於腸胃以致水谷不化泄瀉注下或腸胃濕毒下如豆汁或下瘀血

人參白茯苓芎防肉桂當歸白芍藥【炒】白術【炒各等分】

右每服三二錢入粟米數粒水煎空心食前熱服

水煮木香丸治久痢裏急後重日夜無度其效如神罌粟殻【去穣三兩】靑皮【去白二兩四錢】甘艸【炒各二兩四錢】訶子【炮去核八兩】當歸木香【各六兩】

右爲末煉蜜丸彈子大每服一丸水煎化空心服

戊巳丸治胃經受熱泄痢不止或飲食不入腹痛不止

黃連【炒】吳茱萸【去梗炒】白芍藥【各五兩】

右爲末麵糊丸桐子大每服三十丸米飲食前下

眞人養臓湯治下痢赤白裏急後重腹痛脫肛粟殻【蜜炙三兩六錢】人參【六錢】白術【六錢】肉桂【八錢】訶子皮【一兩二錢】當歸【六錢】木香【煨二兩四錢】肉豆蔲【面煨半兩】白芍藥【炒一兩半】甘艸【炒一兩八錢】

右每服四錢用水煎臓寒加附子一兩

升陽除濕防風湯如大便閉塞或裏急後重數至圊而不便或有白膿或兼下血此鬱結而不通也以此湯舉其陽則陰气自降矣愼勿利之

蒼術【米泔浸四錢】防風【二錢】白術【炒】白茯苓白芍藥【炒各一錢】

先將蒼術用水一鐘半煎至一鐘內諸藥同煎至八分食前熱服夫飲食入胃其气上升輸精心肺然後下降若脾胃有傷不能上升下流腎肝而成泄利法宜升補中气不可疏下此東垣發前人所未論也

調中益气湯夫脈洪緩而沈按之中下不得一澁其證四肢滿閉肢節煩疼難以屈伸身體沈重煩心不安忽肥忽瘦四肢懶倦口失滋味大小便淸利而數或上飲下便或大便澁滯夏月飱泄或便後見血或下白膿胸滿短气咽膈不通嗜睡無力飲食少思【方見四卷第五論】

麻黃續命湯

防風杏仁【去皮尖各二兩】麻黃【去節二兩】人參黃芩【炒】甘艸【炙】芍藥【炒】防巳肉桂【各一兩】附子【炮去皮臍五錢】

右每服半兩用薑水煎

白術芍藥湯治太陰脾經受濕水泄注下體重防滿困弱無力不欲飲食或暴泄無數水谷不化宜此湯和之

白術【炒】芍藥【炒各一兩】甘艸【炒五錢】

右每服一兩水煎

漿水散治暴利如水周身汗出一身盡冷脈防而弱气短難言甚者吐血此爲惡病急用此藥緩則不救半夏【一兩炮洗】附子【半兩炮】漧薑【一作幹生薑】肉桂甘艸【炙各五錢】良姜【二錢五分】

右爲末每服三五錢漿水煎和滓熱服不應加之

姜附湯治霍亂轉筋手足厥冷或吐逆身冷脈防急用此藥救之

漧薑【一兩】附子【一个生用】

右每服半兩水煎

術附湯治下痢脾气脫陷肢體不動汗出身冷气短喘急或嘔吐不食等癥須急用之

白術生附子【須用好者】

右爲末每服五錢姜水煎和柤服如不應倍用之

六神丸治食積赤白痢疾或腹痛不食或久而不止神麯【爲糊】麥芽【炒】茯苓枳殻【麩炒】木香黃連【炒赤各等分】

右爲末用神麯糊丸桐子大每服五十丸白湯送下

香連丸

六君子湯

補中益气湯【三方見二十四卷第六論】

五苓散【方見二十一卷第十論】

六味丸

八味丸【二方見二十四卷第十一論】

婦人痢後嘔噦方論第十二

滯下咳逆嘔逆古人謂之噦此胃气虛寒之危癥也用橘皮漧薑湯半夏生薑湯丁香柿蒂湯熱證欬逆用小柴胡湯橘皮竹茹湯嘗治一痢欬逆脈沈弱投退陰散兩服而愈又一痢後咳逆灸期門穴三壯而愈【其穴在第六卷

】愚按東垣云如泄痢而嘔者胃气不和也上焦不和用生薑橘皮湯中焦不和用芎歸桂苓下焦不和而寒治以輕劑熱甚而治以重劑亦有胃火上衝而嘔者有積滯而嘔者有陰虛而嘔者丹溪云下痢喫逆自下衝上屬火之象古方悉以胃弱言之殊不知胃弱者脾陰弱也故久病變之乃胃弱脾寒之危癥用半夏一兩生薑半兩或理中湯加枳殻茯苓半夏不效更加丁香柿蒂各十枚胃熱咳逆用橘皮竹茹湯別病忽然而致半夏茯苓湯加枳實半夏木香調气散最佳

附治驗

一婦人痢後嘔噦服降火化痰等劑愈甚脈洪大按之虛細作渇飲湯諸藥到口卽嘔余以爲脾胃虛寒不能司納以參術炮薑末各一錢以飯作丸米飲不時過三五粒至三兩許聞藥不嘔乃以六君加炮姜三十餘劑而安

一婦人患前癥飯食少思胸腹膨脹大便不實所見之癥悉屬虛寒假熱遂朝用補中益气湯加炮姜木香夕用六君子送四神丸漸愈又用八味丸料煎送四神丸而痊

一婦人因怒嘔噦時或昏憒口噤或時舉體肉動其面色或靑或赤余以爲肝火熾盛脾土受侮用小柴胡湯加山梔釣藤治之漸愈又用加味歸脾逍遙二藥調理而痊

橘皮漧薑湯治胃寒嘔噦不食或吐痰腹痛兼瀉橘皮通艸漧薑【炒】桂心甘艸【炒一錢】人參【各一錢】

右水煎服

橘皮竹茹湯治噦逆

橘皮【二錢】竹茹甘艸【炒】人參半夏【各一錢】

右姜棗水煎

豬苓湯治咳而嘔渇心煩不得眠

豬苓赤茯苓澤防阿膠【炒】滑石【各一錢】

右水煎服

半夏湯治噦欲死

半夏【一兩】生薑【切二兩】

右水煎爲二服

丁香柿蒂湯治欬逆

丁香【十粒】柿蒂【十五个】

右水煎熱服

生薑橘皮湯治嘔噦手足厥冷

橘皮【一錢】生薑【四錢】

右水煎服

退陰散治陰毒傷寒手足逆冷或逆咳不止脈沈細頭痛腰重急進三服若傷冷每服一字入正元散內同煎入鹽一撚

漧薑【炮】川烏【炒黃等分】

右每服一錢鹽一撚水煎

倉廩湯治痢疾心煩手足溫頭痛此熱毒上衝宜用此湯卽敗毒散每服四五錢入陳倉米百粒姜五片棗一枚煎若脈防弱或胸腹虛脹手足厥冷或因服罌粟烏梅過多以致作嘔者宜用山藥半生半炒爲末米飲調下日二三服

附方

木香調气散治气滯嘔吐或胸膈不利心服刺痛飲食不思

木香白豆蔲丁香檀香【各二兩】藿香甘艸【炒各六兩】砂仁【四兩】

右爲末每服二錢白湯調服

半夏茯苓湯【方見十二卷第三論】

補中益气湯

竹葉石膏湯

六君子湯【三方見二十四卷第六論】

八味丸【方見二十四卷第十一論】

婦人大便下血方論第十三

婦人臓腑損傷風邪所入以致大便下血或如豆汁或腹中作痛若糞後下血其來逺糞前下血其來近逺近者言病在上下也若面無血色時寒時熱脈浮弱按之如絲者是前癥也

愚按前癥或飲食起居或六淫七情失宜以致元气虧損陽絡外傷若膏粱積熱加味淸胃散怒气傷肝六君柴芍芎歸鬱結傷脾加味歸脾湯脾气虛弱六君子湯思慮傷心妙香散大腸風熱四物側栢荊防枳殻大腸血熱四物丹皮柴胡中气下陷補中益气茯苓半夏心脾不能攝血必補脾肺之源舉下陷之气

附治驗

一婦人下血不已面色痿黃四肢畏冷此中气下陷用補中益气湯送四神丸數服而愈

張淑人下血煩躁作渇大便重墜後去稍緩用二黃湯加大黃至四兩方應後用三黃湯又二十餘劑而愈此等元气百中一二韓地官之內脾胃素弱因飲食停滯服尅伐之劑自汗身冷气短喘急腹痛便血或用諸補劑皆不應余用人參炮附子各五錢二劑稍應卻用六君子每劑加炮附子三錢四劑漸安又用前湯每加附子一錢數劑乃瘥

一婦人因怒胸痞飲食少思服消導利气之藥痰喘胸滿大便下血餘用補中益气加茯苓半夏炮姜四劑諸癥頓愈又用八珍加柴胡炒梔全愈

一婦人瘀血腹痛便血見前

加減四物湯治腸風下血

側栢葉【炒】荊芥槐花【炒】甘艸【炒各五分】枳殻【麩炒】生地黃當歸川芎【各一錢】

右薑水煎

腸風黑神散治腸風下血腹疼後重或肛門脫出

敗棕【燒】木饅頭【燒】烏梅【去核】粉艸【炙各一錢】

右水煎服

愚按前二癥若病久中气虛弱者必用培補脾胃爲主

地楡湯陰結便血【駱龍吉方】

地楡【四兩】甘艸【炒一兩半】縮砂仁【四十七粒】

右每服三錢水煎

防風如神散治風熱气滯糞後下血

防風枳殻【麩炒各等分】

右每服三錢水煎

愚按前二癥若胃气虛不能統血而下用四君中气下陷用補中益气湯脾气鬱結用歸脾湯气血虛弱用八珍湯气血虛寒用十全大補湯

治久下血成片用頭髮燒灰每服一二錢水調下妙香散治心气下血溫酒調下

附方

加味淸胃散【方見二十四卷第六論】

四君子湯

六君子湯

四物湯

補中益气湯【四方見二十四卷第六論】

八珍湯

加味歸脾湯【二方見二十四卷第四論】

二神丸

四神丸

三黃丸【三方見前第八論】

婦人痔瘻方論第十四

婦人痔瘻因鬱怒風熱厚味膏粱所致其名有五肛邊如乳出膿者爲牝痔腫脹出血者爲牡痔癢痛者爲脈痔腫核者爲腸痔登廝出血者爲血痔治宜審之愚按前癥婦人多因胎產經行飲食起居六淫七情失調所致男子多因醉飽入房筋脈橫解精气脫泄熱毒乘虛而患或入房彊固其精木乘火勢而侮金或炙煿厚味陰虛濕熱宜涼血潤燥疏風潰後當養元气補陰精不愈卽成痔漏有串臀串陰穿腸者其腸頭腫塊者濕熱也作痛者風也便燥者火也潰膿者熱勝血也大便作痛者潤燥除濕肛門墜痛者瀉火導濕小便濇滯者淸肝導濕經云因而飽食筋脈橫解腸澼爲痔癥屬肝腎不足故用加味地黃及六味丸有效愼勿敷毒藥及服寒涼之劑

鼈甲散治五種痔漏膿血淋漓或腫痛堅硬下墜鼈甲露蜂房蛇蛻蝟皮豬後懸蹄【五味燒成性各二錢】麝香【一分】

右爲末每服一錢空心生地黃煎湯調下更傅之

又方熱痛用寒水石朴硝爲末以津調搽

附方

六味丸【方見二十四卷第十一論】

加味地黃丸【方見二十四卷第六論】

婦人脫肛方論第十五

夫脫肛者大腸之候也大腸虛寒其气下陷則肛門翻出或因產努力其肛亦然也

愚按前癥若大腸濕熱用升陽除濕湯若血熱用四物條芩槐花血虛用四物白術茯苓兼痔痛用四物槐花黃連升麻中風虛弱用補中益气芍藥白術中气虛寒加半夏炮姜五味腎虛用六味丸虛寒用八味丸夫肺與大腸爲表裏肛者大腸之門肺實熱則祕結肺虛寒則脫出腎主大便故肺腎虛者多有此癥

附治驗

一婦人脫肛用補中益气加味歸脾各百餘劑而愈後因分娩復脫仍以前藥各二百餘劑始愈

姚和眾以鐵粉之良【聖惠方亦治陰脫陰腫】

集驗方以生鐵三斤水一防煮至五升取水洗日二次孫眞人用蝦蟆皮瓶中燒煙燻功效防

一方用五倍子煎湯洗以赤石脂末摻上托入或脫長者以兩牀相並中空尺許以磁瓶盛湯令病人仰臥浸瓶中逐日易之収盡爲度

附方

升陽除濕湯自下而上者引而竭之

升麻柴胡防風神麯【炒】澤防豬苓【各半兩】蒼術【一兩】陳皮甘艸【炙】大麥蘗【各三錢】

右每服五錢水煎空心服胃寒腸鳴加益智仁半夏各半錢姜棗同煎

四物湯

補中益气湯【二方見二十四卷第六論】

六味丸

八味丸【二方見二十四卷第十一論】

婦人陰腫方論第十六

婦人陰腫因胞胳素虛風邪客之乘於陰部血气相搏故也

愚按前癥若气血虛弱用補中益气湯舉而補之肝經濕熱用龍膽瀉肝湯滲而淸之若陰腫陰癢陰冷陰挺當與後論互相防看

附治驗

一婦人陰中腫悶小便澀滯兩脇作腫內熱晡熱月經不調時或寒熱此因肝脾鬱怒元气下陷濕熱壅滯朝用歸脾湯加柴胡升麻解鬱結補脾气升元气夕用加味逍遙散淸肝火生肝血除濕熱各數劑諸癥悉愈又用四君芎歸丹皮調補肝脾而經水如期

菖蒲散治月水澀滯陰間腫痛

菖蒲當歸【各一兩炒】秦芁【二兩】

右每服五錢入蔥白水煎

白礬散治陰腫堅痛

白礬【半兩】甘艸【半錢】大黃【一兩】

右爲末水和用棗大綿裹內陰中日兩換以愈爲度附方

補中益气湯【方見二十四卷第六論】

龍膽防肝湯【方見二十四卷第四論】

婦人陰癢方論第十七

婦人陰癢爲三虫在腸胃之間因臓虛而蝕陰中防則爲癢甚則爲痛也

愚按前癥屬肝經所化當用龍膽瀉肝湯逍遙散以主其內外以桃仁研膏和雄黃末或雞肝納陰中以制其虫

附治驗

一婦人胸膈不利內熱作渇飲食不甘肢體倦怠陰中悶癢小便赤濇此鬱怒傷肝脾所致用歸脾湯加山梔而愈復因怒患處並小腹脹痛用小柴胡加山梔芎歸芍藥痛止用逍遙散加山梔而愈又因勞役患處腫脹小便仍濇用補中益气加山梔茯苓丹皮而痊

一婦人陰內痛癢不時出水食少體倦此肝脾气虛濕熱下注用歸脾湯加丹皮山梔芍藥柴胡生艸主之而安

一婦人陰內癢痛內熱倦怠飲食少思此肝脾鬱怒元气虧損濕熱所致用參茋歸術陳皮柴胡炒梔車前升麻芍藥丹皮茯苓而瘥若陰中有虫癢痛亦屬肝木以桃仁雄黃研納陰中以殺之仍用淸肝解熱之藥有以雞肝納之者乃取虫之法也

一方搗新桃葉綿裹納陰中日三兩易

龍膽瀉肝湯【方見二十四卷第八論】

逍遙散【方見二十四卷第四論】

婦人陰冷方論第十八

婦人陰冷因勞傷子臓風冷客之用五加皮漧薑丹參蛇牀子熟地黃杜仲各三兩鐘乳粉四兩天門冬一兩地骨皮二兩酒十五升漬二宿每服一盞空心食前飲之

愚按前癥屬肝經內有濕熱外乘風冷所致若小便澀滯或小腹痞痛用龍膽防肝湯若內熱寒熱或經候不調用加味逍遙散若寒熱體倦飲食少思用加味四君子若鬱怒發熱少寐懶食用加味歸脾湯附治驗

一婦人陰中寒冷小便黃澀內熱寒熱口苦脇脹此因肝經濕熱用龍膽湯祛利濕熱用加味逍遙散調補血气而安

一婦人所患同前更寒熱嘔吐兩股腫痛先用小柴胡加山梔一劑寒熱嘔吐頓止次用龍膽瀉肝湯一劑腫痛頓消

一婦人陰中寒冷小便澄淸腹中亦冷飲食少思大便不實下元虛寒治以八味丸月餘飲食漸加大便漸實又月餘諸癥悉愈

八味丸治血弱不能榮養臓腑津液枯澀風寒客於子臓以致陰冷

愚按此丸果系肝脾腎虛殊有神效

附方

小柴胡湯【方見二十四卷第二論】

龍膽防肝湯【方見二十四卷第八論】

加味逍遙散

加味歸脾湯【二方見二十四卷第四論】

加味四君子湯【方見二十四卷第六論】

婦人陰挺下脫方論第十九

婦人陰挺下脫或因胞絡傷損或因子臓虛冷或因分娩用力所致

愚按前癥當升補元气爲主若肝脾鬱結气虛下陷用補中益气湯若肝火濕熱小便淸滯用龍膽防肝湯

附治驗

一婦人陰中突出如菌四圍腫痛小便頻數內熱晡熱似癢似痛小便重墜此肝脾欝結蓋肝火濕熱而腫痛脾虛下陷而重墜也先以補中益气加山梔茯苓車前子靑皮以淸肝火升脾气更以加味歸脾湯調理脾胃外以生豬脂和藜蘆末塗之而収

一婦人陰中挺出五寸許悶痛重墜水出淋小便濇澀夕與龍膽瀉肝湯分利濕熱朝與補中益气湯升補脾气諸癥漸愈再與歸脾湯加山梔茯苓川芎黃栢間服調理而愈後因勞役或怒气下部濕癢小水不利仍用前藥卽愈

又方治前癥用麻子仁研塗頂中自吸入卽洗去

附方

補中益气湯【方見二十四卷第六論】

龍膽防肝湯【方見二十四卷第八論】

歸脾湯

加味歸脾湯【二方見二十四卷第四論】

婦人陰中生瘡方論第二十

竊謂前癥乃七情郁火傷損肝脾濕熱下注其外癥陰中出如蛇如菌或如雞冠狀或生虫濕癢或潰爛出水或腫悶墜痛其內癥體倦內熱經候不調或飲食無味晡熱發熱或胸脇不利小便痞脹或赤白帶下小水淋濇其治法腫痛者四物湯加柴梔丹皮膽艸濕癢者歸脾湯加柴梔丹皮淋濇者龍膽瀉肝湯白術丹皮漬腐者逍遙散山梔川芎腫悶墜痛者補中益气湯山梔丹皮佐以外治之法

一婦人腐漬膿水淋漓腫痛寒熱小便赤濇內熱作渇肢體倦怠胸脇不利飲食少思余以爲肝脾虧損用補中益气內柴胡升麻各用一錢加茯苓一錢山梔二錢數劑少愈又與歸脾湯加山梔川芎茯苓三十餘劑諸癥悉退惟內熱尙在再與逍遙散倍用山梔而愈

一婦人素性急陰內痛小便赤濇怒而益甚或發熱或寒熱此肝經濕熱所致用芎歸炒梔柴胡苓術丹皮澤防炒芍車前炒連生艸數劑漸愈乃去黃連澤防又數劑全愈

附方

四物湯

補中益气湯【二方見二十四卷第六論】

逍遙散

歸脾湯【二方見二十四卷第四論】

龍膽防肝湯【方見二十四卷第八論】

小柴胡湯【方見二十四卷第二論】

女人交接傷丈夫頭痛方第二十一

愚按前癥當用補中益气六味地黃以滋化源爲主

來復丹交接相傷四肢沈重頭痛昏暈米飲下

右每服五十丸【方見二十五卷第十論】

附方

補中益气湯【方見二十四卷第六論】

六味丸【方見二十四卷第十一論】

女人交接輒血出痛方第二十二

一婦人每交接出血作痛此肝火動脾而不能攝血用補中益气濟生歸脾二湯而愈若出血過多而見他癥但用前藥調補肝脾

千金方治交接血出

桂心伏龍肝【各等分】

右爲末酒服錢許

附方

補中益气湯【方見二十四卷第六論】

濟生歸脾湯【方見二十四卷第四論】

婦人交接他物所傷方第二十三

一婦人交接出血作痛發熱口渇欲嘔或用寒涼之藥前癥益甚不時作嘔飲食少思形體日瘦余曰癥屬肝木而藥復傷脾所致也先用六君加山梔柴胡脾胃健而諸癥愈又用加味逍遙散而形气復一婦人陰腫下墜悶痛出水胸腹不利小便頻數內熱晡熱口苦耳鳴此肝脾火癥用小柴胡加車前膽艸苓術升麻二劑稍愈又用加味逍遙加升麻數劑漸愈乃以加味歸脾加升麻柴胡井補中益气加山梔數劑頓愈仍用加味逍遙加味歸脾二藥調理全愈

一婦人患前癥熱痛或用寒涼敗毒藥飲食不入時欲作嘔小腹重墜余謂此脾胃復損元气下陷先用補中益气加炮姜二劑重墜頓愈又加茯苓半夏二十餘劑而愈乃以歸脾湯少加柴胡升麻並六味地黃丸而康

又方割雞冠血塗之以赤石脂末摻之五棓子末亦良

附方

六君子湯

補中益气湯【二方見二十四卷第六論】

加味逍遙散

加味歸脾湯

歸脾湯【三方見二十四卷第四論】

六味丸【方見二十四卷第十一論】

治小戶嫁痛方第二十四

愚按前癥當従二十一論互相主治

千金方療小戶嫁痛

甘艸生薑【各五分】白芍藥【四分】桂心【三分】

右以酒二升煎三四沸服

又方海螵蛸燒爲末酒服方寸匕日三服

又方小麥甘艸等分煎湯洗甚效

薛氏醫案卷三十二﹤子部﹐醫家類﹐薛氏醫案﹥

欽定四庫全書

薛氏醫案卷三十三

眀薛巳訂

婦人良方

求嗣門【疾病旣無須知求嗣故以次之】

陳無擇求子論第一

有夫婦則有父子婚姻之後必求嗣續故古人謂不孝有三無後爲大者言嗣續之至重也凡欲求子當先察夫婦有無勞傷痼疾而依方調治使內外和平則有子矣

愚按丹溪先生云人之育胎者陽精之施也陰血能攝之精成其子血成其胞胎孕乃成今婦人無子者率由血少不足以攝精也血之少也固非一端然欲得子者必須補其精血使無虧欠乃可以成胎孕若泛用秦桂丸之劑薰戕臓腑血气沸騰禍不旋踵矣竊謂婦人之不孕亦有因六淫七情之邪有傷衝任或宿疾淹畱傳遺臓腑或子宮虛冷或气旺血衰或血中伏熱又有脾胃虛損不能營養衝任審此更當察其男子之形气虛實何如有腎虛精弱不能融育成胎者有稟賦元弱气血虛損者有嗜欲無度陰精衰憊者各當求其原而治之至於大要則當審男女之尺脈若左尺防細或虛大無力者用八味丸左尺洪大按之無力者用六味丸兩尺俱防細或浮大者用十補丸又巢氏謂夫妻年命制克墳墓不利者理或有之若誤用辛熱燥血不惟無益反受其害【今以素不生育病愈後而得子者附於左】

治驗【余見醫學綱目求嗣部】

一婦人月經淋愈而生子【見一卷月水不斷】

一婦人患陽气虛寒愈而生子【見五卷冷勞第四癥】

一婦人患結核愈而生子【見二十四卷結核類第三癥】

一婦人稟弱經行腹痛愈而生子【見一卷經行腹痛】

一婦人素虛弱患鶴膝風愈而生子【見二十四卷膝風】一婦人患瘰愈而生子【見二十四卷瘰癧一癥】

一婦人患繭蜃愈而生子【見二十四卷瘰癧第一癥】

褚尙書求男論第二

建平孝王妃姬皆麗無子擇民家未笄女子入禦又無子問曰求男有道乎澄對曰合男女必當其年男𨿽十六而精通必三十而娶女𨿽十四而天癸至必二十而嫁皆欲陰陽完實然後交而孕孕而育育而子堅壯彊壽今未笄之女天癸始至已近男色陰气早泄未完而傷未實而動是以交而不孕孕而不育而子脆不壽此王之所以無子也然婦人有所產皆女者有所產皆男者大王誠能訪求多男婦人至宮府有男之道也王曰善未再期生六男夫老陽遇少陰老陰遇少陽亦有子之道也

無子論第三

又無子者其因有三一墳墓風水不利二夫婦年命相尅三夫婦疾病墳墓不利年命相尅此非藥力可致若夫婦疾病必須藥餌然婦人無子或勞傷血气或月經閉塞或崩漏帶下右尺浮則爲陽絕或尺防濇或少陰脈浮或尺寸俱防弱者皆致絕產若調攝失宜飲食不節乘風襲冷結於子臓亦令無子也

千金翼求子方論第四

論曰婦人之居幽閫類多血气不調胎姙生產崩傷之異比之男子十倍難療其或七情失宜或飲食無度或胎瘡未愈而遽合或登厠風入陰戶便成痼疾若欲求子交感之時必天日晴眀神思淸爽气血諧和與天徳福徳相合夫婦本命五行相生並本命帝旺而生者則壽而賢否則不可得也

交防禁忌第五

凡求子宜吉良日交防當避丙丁及望晦朔大風雨霧寒暑雷電霹天地昏冥日月無光虹蜺地動日月薄蝕及日月火光星辰神廟井竈圊厠冢墓屍柩之傍若交防受胎多損父母生子殘疾夭枉愚頑不孝若交防如法則生子福徳智慧驗如影響可不愼哉

男子受胎時日法第六

凡男女受胎皆以婦人經絕一日三日五日爲男仍遇月宿在貴宿日若以經絕後二日四日六日瀉精者皆女過六日皆不成胎又遇旺相日尢吉夜半入房生子者賢眀貴壽餘時皆防

推支幹旺相日法第七

春甲乙夏丙丁秋庚辛冬壬癸春寅夘夏己午秋申酉冬亥子

推每月宿日第八

正月

初一初六初九初十十一十二十四二十一二十四二十九日

二月

初四初七初八初九初十十二十四十九二十二二十七日

三月

初一初六初七初八初十十七二十二十五日

四月

初三初四初五初六初八初十十五十八二十二二十八日

五月

初一初二初三初四初五初六初十十二十三十五十六二十二十五二十八二十九三十日

六月

初一初三初十十三十八二十三二十六二十七二十八二十九日

七月

初一十一十六二十一二十四二十五二十六二十七二十九日

八月

初五初八十三十八二十一二十二二十三二十四二十五二十六日

九月

初三初六十一十六十九二十二十一二十二二十四日

十月

初一初四初九十四十七十八十九二十二十二二十九日

十一月

初一初六十一十四十五十六十七十九二十六二十九日

十二月

初四初九十二十三十四十五十七二十四二十七日

若春合甲寅乙夘夏合丙午丁巳秋合庚申辛酉冬合壬子癸亥與上件月宿日合者佳

求子服藥須知第九

論曰夫人求子服藥須知次第男服七子散女服蕩胞湯紫石英門冬丸及坐導藥則無不效矣

七子散主丈夫气虛精衰少無子

牡荊子五味子絲子車前子蓂子山藥石斛熟地黃杜仲鹿茸逺志

【各八分】附子【炮】蛇牀子川芎【各六分】山茱萸天雄【各五分】桂心【十分】白茯苓牛膝人參黃茋【各五分】巴防【十二分】蓯蓉【七分】鐘乳粉【八分】

右爲末每服錢許日二服酒調一方加覆盆子二錢

慶雲散主丈夫陽气不足不能施化

覆盆子五味子【各二升】絲子【一升】白術【炒】石斛【各三兩】麥門冬天雄【各九兩】紫石英【二兩】桑寄生【四兩】

右爲末食後酒服錢許日三服或米飲調冷去桑寄生加細辛四兩陽事少去石斛加檳榔十五个

蕩胞湯治婦人全不產育

朴硝牡丹皮當歸大黃【蒸一飯久】桃仁【各三兩】細辛厚朴苦梗赤芍藥人參茯苓桂心甘艸牛膝陳皮【各二兩】附子【炮一兩半】防虫【炒焦去翅足】水蛭【炒各十枚】

右每服六錢酒水合盞半煎日三服夜一服少頃下血膿力弱者用一二服惡物不盡方用坐導藥

坐導藥治婦人全不產及斷續更服蕩胞湯

皂角【去皮一兩】吳茱萸當歸大黃晉礬【枯】戎鹽川椒【各二兩】五味子細辛漧薑【各三一方無兩

茱萸有葶藶苦瓢各三分】

右爲末以絹袋盛如指狀入陰中如欲小便去之一日仍易之如子宮有冷水天陰則痛須候下盡而止藥每日早晚用苦菜煎湯薰洗著藥後一日服紫石英丸

紫石英丸

紫石英天門冬【各三兩】紫葳牡蒙【各二兩】粉艸【一兩半】桂心川芎捲栢烏頭【炮】熟地黃【幹】辛夷仁禹餘糧【煆醋淬】當歸石斛【各三兩】烏賊骨牛膝薯蕷【各六分】桑寄生人參牡丹皮漧薑厚朴續斷食茱萸細辛【各五分】栢子仁【一兩】

右爲末蜜丸桐子大每服二十丸溫酒下

續嗣降生丹治婦人五臓虛損子宮冷憊不能成孕當歸桂心龍齒烏藥益智杜仲石菖蒲吳茱萸【各一兩半】茯神牛膝秦艽細辛桔梗半夏防風白芍藥【各三錢】漧薑【一兩半生】

【半炒】附子【重一兩者作一竅入硃砂一錢濕面褁煨爲末】川椒【二兩焙】牡礪【二兩童便浸四十九日卻用硫黃末一兩醋調塗用紙裹之米醋潤濕鹽泥固濟用炭煆赤】

右爲末用糯米糊丸桐子大每服三十丸至百丸空心淡醋溫酒鹽湯任下日二服及治男子精寒不固陽事衰弱白濁夢泄婦人帶下寒熱諸虛百損盜汗气短預服此藥者無不感應

愚按前五方多慓悍之味治當審察病因不可輕用又秦桂養眞白薇茱萸地黃紫英石陽起石暖宮濟陰丹湯藥數方尢爲慓悍不可輕服未敢悉錄

竇禹鈞夜夢其亡祖父謂之曰汝緣無子又且不壽宜修善行自是佩服乃訓復夢祖父謂曰汝名掛天曹以有陰徳特延算三紀錫五子悉皆榮顯

張慶司獄惟務方便年五十始生子亨有一道人丐於門謂慶曰汝本無嗣今聞嬰兒聲非若子乎慶曰偶得一子道人曰信乎陰徳未易量爾之積累善事非一朝一夕今不但有嗣又喜子孫文學之貴宜善保之後果如其言

馮商其妻每勸置妾商取一女已成聞其父因官綱運欠折鬻女以償之商惻然不忍犯更益以資裝送還其父眀年生馮京後登狀元

馬黙未有嗣知登州日奏活沙門島罪人不致枉死一日夢中見符使挾一男女乘空來其前呼曰爾本無嗣以活人數多上帝特賜男女各一言訖不見果如其言時邦美之父老而無子置一妾對暗室悲泣問之乃曰父卒於官鬻妾欲辦喪耳時遂攜金偕往其家殯葬而歸未防生邦美後舉進士官至吏部

袁韶父爲郡吏年五旬置一妾乃宦家女也父歿家貧鬻而歸葬袁知其故卽送還更以嚢資益之眀年生韶旣長爲防知政事

馬涓之父無子置一妾聞其父喪官所無力歸葬故鬻此女卽日訪其母而歸之且厚資助夜夢一羽衣曰天錫爾子慶流涓涓眀年生一子因名曰涓旣長及第人之無嗣或因丈夫陽气之不足不能施化或因婦人陰血衰憊百疾攻之以致然也故先賢立方垂訓以啟後人或者用計百端妾媵無數及皓首終身不能如其意者是皆心行有虧非命也苟能革心之非所行向善積徳累功施恩布惠則上天之報施自然慶流後裔此溫隠居求嗣篇之所由作也予嘗讀聖朝爲善陰隲書因覽竇禹鈞等數人所履皆言此事歷歷可鑑謹錄附贅於此以爲求嗣者勸誡之一助云可爾

溫隠居求嗣保生篇第十

昔東京焦公三世無嫡嗣爲商旅逰翫名山尋訪至人問其因至京都遇一老僧聲淸而神朗談論甚異焦怪而問之曰貧家三世無嫡嗣柰何僧曰無嗣者有三一祖宗無徳自身無行二夫妻年命恐犯禁忌三精神不守妻妾血寒焦公曰血寒有何法術願聞一言僧曰先修徳後修身三年之後到臺山當授異方說畢忽不見焦一遵其言後赴五臺見一行童手持一書言曰老師傳語大夫功成行滿賜方藥名續嗣降生丹依方服之當生富貴之子焦貟外子生子不肖亦赴五臺見行童曰老師昨日見員外何必來問我但依爾父所行愚者自賢焦曰愚豈能賢乎行童曰昔竇氏五子皆不全形後行恩布徳悉登科第焦氏拜謝而歸奉行雕板印施方書不及二十年子孫數人皆貴顯後人収得此行狀及方受持行用求藥者獲其子孫皆有徳行余躬受此方不敢緘黙並錄篇論以告諸賢庶不致異方湮沒耳正統間合肥人羅某年六十無子因連坐謫保安州爲民將至居庸解者逃回羅赴闗自告或者曰放流絕域人所不堪今解者旣去君可無往也羅曰吾罪本爲人所累使予歸復以此累人吾不忍也且皇法不可輕逭遂至州夜有二盜疑其有所攜乃穿穴以取之其妻覺預置沸湯俟其入則沃之旣穴二人將入羅起諭之乃去次日羅至市忽有二人俯伏道傍羅問之乃夜穿穴者也二人曰吾輩相防被傷殞賴公暁諭二命得生公所賜也後羅凡出外二人必爲之守防未幾羅妻卒妾生一子任延安守一女適隆慶衞指揮使王欽禮部尙書沈立齋云有二老一有子而富一無子而貧居址相鄰因居髙岡其上有塋墓二老欲掘墓開窯以取利貧者以告其妻妻曰岡後有墓開以爲窯不惟燒損地脈壊人風水且近墳穴不可爲也遂已之富者開岡見屍則焚之後見骸骨甚多悉棄於水因致巨富乃起岑樓以蓄財物每夜家之眷屬皆居於上去其梯以示賊不能犯不意賊有劉六者卒然晝至其屬不及登樓者則投井而死其登樓者被焚而死人以爲焚屍於火棄屍於水之報也其貧者後致巨富生一子益其家業云

治間京師有黃剛者因無子每嵗夏秋修合痢疾藥施之忽鄰里於靜夜聞人言黃公積善久矣送以一嗣後果有子

治間有張某自太醫院恩生仕至縣尹老而無子在縣篤於惜民已而陞爲郡守民深感其惠在郡生子亦徳政之所致也

正徳間夏誠字純夫吳江縣人錦衣衞籍中順天府鄕試任武城縣尹愛民甚篤因忤上司遂歸老於家舊民到京者懷其徳惠憐其淸苦莫不以財帛助之垂老得子後有繼其政者甚丰斂縣民於中途刼之子女皆被其害

黃善貧而無子傭工爲業富民倪五命其開窯取土因鋤土見屍棺以舊土揜之乃從逺地擔土而歸後倪貧而黃富亦開窯倪亦傭工於黃家黃甚惜之與之共食倪因患時瘡爲人憎棄遂投水而死黃聞之遂収其屍而殯之遂有子且繼其富作善降祥信不誣矣竊聞之書曰惠迪吉從逆防惟影響又曰作善降祥作惡降殃子之有無自王宮至於庶民亦在乎陰徳而已豈可專泥於藥哉

薛氏醫案卷三十三

欽定四庫全書

薛氏醫案卷三十四

眀薛巳訂

婦人良方

胎教門【求嗣已明須知胎教故以次之】

姙娠總論第一

巢氏病源論姙娠一月名胎胚足厥陰脈養之二月名始膏足少陽脈養之三月名始胎手心主脈養之當此之時血不流行形象始化未有定儀因感而變欲子端正莊嚴常口談正言身行正事欲生男宜佩執弓矢欲生女宜佩韋施環佩欲子美好宜佩白玉欲子賢能宜看詩書是謂外像而內感者也四月始受水精以成其血脈手少陽脈養之五月始受火精以成其气足太陰脈養之六月始受金精以成其筋足陽眀脈養之七月始受木精以成其骨手太陰脈養之八月始受土精以成膚革手陽眀脈養之九月始受石精以成毛髮足少陰脈養之十月五臓六腑闗節人神皆備此其大略也又五臓論有稱耆婆者論一月如珠露二月如桃花三月男女分四月形象具五月筋骨成六月毛髮生七月逰其魂兒能動左手八月逰其魄兒能動右手九月三轉身十月受气足更有顱經云一月爲胎胞精血凝也二月爲胎形成脴也三月陽神爲三魂四月陰靈爲七魄五月五行分五臓也六月六律定六腑也七月精開竅通光眀也八月元神具降眞靈也九月宮室羅布以定生人也十月受气足萬象成也今推究數說如五臓論者類皆淺鄙妄托其名至於三蔵佛書且涉怪誕漫不可考今按顱經三卷雲中古巫方所撰其巢氏論姙娠至三月始胎之時欲談正言行正事佩韋執弓矢施環佩佩白玉讀詩書之類豈非胎教之理乎嘗試推巢氏所論云姙娠脈養之理若厥陰肝脈也足少陽膽脈也爲一臓腑之經餘皆如此且四時之令必始於春木故十二經之養始於肝所以養胎在一月二月手心主心胞絡脈也手少陽三焦脈也屬火而夏旺所以養胎在三月四月手少陰手太陽乃心脈也以君主之官無爲而尊也足太陰脾脈也足陽眀胃脈也屬土而旺長夏所以養胎在五月六月手太陰肺脈也手陽眀大腸脈也屬金而旺秋所以養胎在七月八月足少陰腎脈也屬水而旺冬所以養胎在九月又況母之腎臓系於胎是母之眞气子之所賴也至十月兒於母腹之中受足諸臓气脈所養然後待時而生此論奧防而有至理世更有眀之者亦未有過於巢氏之論矣余因述其說

受形論第二【娠子卽姙娠也故以後受形名篇並附其論】

巢氏論曰陽施陰化精气有餘兩胎有俱男俱女者道藏經云婦人月信止後一日三日五日值男女旺相日陽日陽時交合有孕多男若男女稟受皆壯則男子一或怯弱則少子顱經云陽盛發陰當孕成男六脈諸經皆舉其陰又云三陽所防則生男三陰所防則生女葛仙翁肘後方云男従父气女従母气聖濟經雲天之徳地之气陰陽之至和流薄於一體四气而左動則屬陽陽資之則成男因气而右動則屬陰陰資之則成女易稱乾道成男坤道成女此男女之別也凡姙娠有疾投以湯藥衰其大半而已使病去母安胎亦無損矣愚按東垣丹溪雲經水斷後一二日血海始淨精勝其血感者成男四五日後血脈已旺精不勝血感者成女蓋父精母血因感而防精之施也血能攝精故成子此萬物資始於乾元也血之行也精不能攝故成女此萬物資生於坤元也陰陽交媾胚胎始凝所藏之處名曰子宮一系在下上有兩歧一達於左一達於右精勝其血則陽爲之主受气於左子宮而男形成精不勝血則陰爲之主受气於右子宮而女形成此二先生之確論也若夫姙娠藥餌宜禁當參本門考之

受形篇第三

褚氏云男女之合二精交暢陰血先至陽精後衝血開裹精精入爲骨而男形成矣陽精先入陰血後參精開裹血血入爲本而女形成矣陽气聚面故男子面重溺死者必伏陰气聚背故女子背重溺死者必仰走獸溺死仰伏皆然陰陽均至非男非女之身精血散分駢胎品胎之兆父少母老產女必羸母壯父衰生男必弱古之良工首察乎此气受偏瘁與之補之補羸女則養血壯脾補弱男則壯脾節色羸女宜及時而嫁弱男宜待壯而婚此疾外所務之本不可不察也

論胎教第四【馬益卿先生】

論曰胎教產圖之書不可謂之迂而不加信然亦不可狎犯之方今俚俗之家與不正之屬將息避忌略不如儀或藥毒不消或產於風露無產厄而子母均安者亦幸有之若保胎之法須多方豫養方無後患如鄰家有所興修亦或犯其胎气令兒破形殞命如刀犯者形必傷泥犯者竅必塞打擊者色靑黯系縛者相拘攣如此等驗有如指掌不可不愼也

孕元立本章第五

有泰初有泰始混沌一判旣見气矣故曰泰初旣立形矣故曰泰始气初形始天地相因生生化化品物彰矣故曰大哉乾元萬物資始至哉坤元萬物資生

吳禔注云混沌未判則气形俱泯混沌旣判則气形已分旣見气矣是爲太初旣立形矣是爲太始太初者凡有气之所本故天得之以統元气太始者凡有形之所本故地得之以統元形天地交泰相因爲气形生生者得所以生化化者得所以化品物流行而形色名聲彰矣大哉乾元太初之所寓也故以萬物之資始爲言至哉坤元太始之所寓也故以萬物資生爲言惟萬物資始資生於乾坤故乾元則兆象至坤元然後形無不成

有生之初𨿽陽予之正育而充之必陰爲之主

薛左丞注陰陽離合論曰天覆地載萬物方生未出地者命曰陰處名曰陰中之陰出地者命曰陰中之陽陽予之正陰爲之主王冰謂陽施正气萬物方生陰爲之主羣形乃立字說始而生之者天地也育而克之者人也

因形移易日攺月化坤道之代終也

列子周穆篇尹文先生曰因形移易謂之化莊子曰予方篇混元曰消息盈虛一晦一眀日攺月化曰有所爲而莫見其功易坤卦文言曰地道無成而代有終也地之承天其無成而有終也豈迫於不得已耶蓋道之所在萬物失之則死得之則生有生之類聴命於此故無成而代有終者以道言之也

謂之姙陽旣受始陰壬之也壬子謂之姙字說

壬一陽也二陰也陽旣受始陰壬之而謂之姙解曰壬陽水之幹也位在亥子之間陰至亥極矣陽復受始而謂之姙於壬至子然後生

謂之胞已爲正陽陰包之也

已正陽也而陰能包之陰與陽更用事故也已者孟夏之月於卦爲幹純陽用事故詩謂之正月正月者正陽之月也陰方用事而爲物之主則𨿽正陽亦在所包而退聴焉

謂之坯未成爲器猶云坯也

說文瓦未燒者謂之坯胎婦孕一月也字說坯未成爲器猶坯也

謂之胎旣食於母爲口以也

說文胎婦孕二月也字說元胎旣食於母爲口以焉

若娠則以時動也

字說女娠以時動

若懷則以身依之也

字說心所懷則身依焉目焉

天之徳地之气陰陽之至和相與流薄於一體

靈樞經曰天之在我者徳地之在我者气徳流气薄而生者也

惟能順時數謹人事勿動而傷則育之道得矣

自一月積之至於十月所謂時數也保衛輔翼防閒忌愼適其宜所謂人事也

觀四序之運生長収藏代出萬物儀則咸備而天地之气未始或虧者蓋陰陽相養以相濟也

陰陽離合論曰天覆地載萬物方生陽予之正陰爲之主故因春生因夏長因秋収因冬藏失常則天地四塞莊子天地篇曰流動而生物物生成理謂之形形體保神各有儀則謂之性者曽不知此乃欲拂自然之理謬爲求息之術方且推生死於五行蘄補養於藥石以僞勝眞以人助天𨿽或有子孕而不育育而不壽者眾矣昔人論年老有子者男不過盡八八女不過盡七七則知气血在人固自有量夫豈能逃陰陽之至數哉

天眞論帝曰有其年已老而有子者何也岐伯曰此其夭壽過度气脈常通而腎气有餘也此𨿽有子男不過盡八八女不過盡七七而天地之精气皆竭矣注𨿽老而生子子壽亦不能過天癸之數

凝形殊稟章第六

天地者形之大也陰陽者气之大也惟形與气相資而立未始偏廢

莊子則陽篇太公調曰天地者形之大者也陰陽者气之大者也气以形載形以气克惟气與形兩者相待故曰相資而立未始偏廢

男女媾精萬物化生天地陰陽之形气寓焉

系辭曰天地絪緼萬物化醇男女媾精萬物化生

語七八之數七少陽也八少陰也相感而流通故女子二七天癸至男子二八而精通則以陰陽交合而兆始故也

岐伯曰女子二七而天癸至任脈通衝脈盛月事以時下故能有子男子二八腎气盛精气溢瀉陰陽和故能有子傳曰女子十四有爲人母之道四十九絕生育之理男子十六有爲人父之道六十四絕陽化之理

語九十之數九老陽也十老陰也相包而賦形故陰窮於十男能圍之陽窮於九女能方之則以陰陽相生而成終故也

字說陰窮於十圍之者男陽窮於九方之者女九有變也女足以方之十無變也男足以圍之解曰男有室所以圍陰於外女有家所以方陽於內易曰婦人之吉従一而終也夫子制義従婦防也圍圎也君道也夫道也圎則可以制義而行方仁也臣道也婦道也方則從一而已男從圍與規従夫同意女從仁與臣從仁同意

元气孕毓皆始於子自子推之男左旋積嵗三十而至已女右旋積嵗二十而至巳巳爲正陽陰實從之自巳懷壬男左旋十月而生於寅女右旋十月而生於申申爲三陰寅爲三陽而生育之時著矣其稟賦也體有剛柔脈有彊弱气有多寡血有盛衰皆一定而不易也十九難曰男生於寅寅爲木陽也女子生於申申爲金陰也楊氏注云元气起於子人之所生也男從子左行三十女從子右行二十俱至於已爲夫婦懷姙也古者男子三十女年二十然後行嫁娶十月而生者男従巳左行至寅爲十月故男行年起於丙寅女從巳右行至申爲十月故女行年起於壬申

以至分野異域則所產有多寡之宜吉事有祥則所夢各應其類是故荊揚薄壌多女雍冀厚壌多男熊羆爲男子之祥蛇虺爲女子之祥是皆理之可推也

周官職方氏揚州其民三男五女荊州其民一男二女雍州其民三男二女冀州其民五男三女詩斯幹篇名吉夢維何維熊維羆維虺維蛇大人占之維熊維羆男子之祥維虺維蛇女子之祥

胎化之法有所謂轉女爲男者亦皆理之自然如食牡鷄取陽精之全於天產者帶雄黃取陽精之全於地產者

千金方轉女爲男丹參丸用東門上雄鷄頭又方取雄黃一兩縫嚢盛帶之本艸丹雄鷄補虛溫中通神殺毒其肝補腎其冠血益陽雄黃人佩之鬼神不能近毒物不能傷

操弓矢借斧斤取剛物之見於人事者气類潛通造化密移必於三月兆形之先蓋方儀則未具陽可以勝陰變女爲男理固然也

巢氏論云姙娠三月始胎形象始化未有定儀見物而變欲得男者操弓矢食雄鷄

气質生成章第七

具天地之性集萬物之靈陰陽平均气質完備鹹其自爾然而奇耦異數有衍有耗剛柔異用或彊或羸血榮气衞不能逃於消息盈虛之理則稟質之初詎可一槪論耶是以附贅垂疣駢拇枝指侏儒跛蹩形气所賦有如此者瘡瘍癰腫聾盲瘖瘂瘦瘠疲瘵气形之病有如此者然則胚胎造化之始精移气變之後保衛輔翼固有道矣

孝經雲天地之性人爲貴書泰誓曰惟人萬物之靈

天有五气各有所湊地有五味各有所入所湊有節適所入有度量凡所畏忌悉知戒愼資物爲養者理固然也故寢興以時出處以節

六節藏象論曰天食人以五气地食人以五味王冰雲天以五气食人者臊气湊肝焦气湊心香气湊脾鮏气湊肺腐气湊腎地以五味食人者酸味入肝苦味入心甘味入脾辛味入肺醎味入腎也

可以髙眀可以周密使霧露風邪不得投間而入因時爲養者理固然也故必調喜怒寡嗜欲

禮記月令仲夏之月可以居髙眀可以處臺榭脈要精防論云冬日在骨蟄虫周密君子居室夏則順陽在上故可以髙眀冬則順陽气之伏藏故可以周密

作勞不妄而气血従之皆所以保攝姙娠使諸邪不得幹焉

天眞論岐伯曰上古之人其知道者不妄作勞故能形與神俱而盡終其天年通天論曰聖人陳陰陽筋脈和同骨體堅固气血皆従

苟爲不然方授受之時一失調養則內不足以爲中之守外不足以爲身之彊气形弗充而疾疚因之

脈要曰五臓者中之守也得守者生失守則死又曰五臓者身之彊也得彊則生失彊則死

若食唇缺食犬無聲食雜魚而生瘡癬之屬皆以食物不戒之過也

孫眞人養胎法云姙娠食兔肉令子缺唇食犬肉令子無音聲食幹鯉魚令子患瘡癬異法方論云食之使人熱中注云魚發瘡

心气大驚而癲疾

奇病論帝曰人生而病癲疾者何岐伯曰名爲胎病此得之在腹中時其母有所大驚气上不下精气並居故令子發爲癲疾也

腎气不足而解顱

巢氏云解顱者言小兒年𨿽長而門不合頭縫開解是皆由腎气不成故也腎主骨髓而腦爲髓海腎气不成則腦髓不足不能成故頭顱開解

脾胃不和而羸瘦

巢氏曰夫羸瘦不生肌膚皆爲脾胃不和不能飲食故血寒衰弱不能榮於肌膚也凡小兒在胎而遇寒或生而伏熱皆令兒不能食故羸瘦也

心气虛乏而神不足皆由气血不調之故也誠能推而達之使邪气無所乘玆乃生育相待而成者

病源曰肺主气心主脈而血气通榮臓腑循行經絡產則血气傷損臓腑不足而心統領諸臓使其勞傷不足則令驚悸恍惚是心气虛也

故曰天不人不因

法言雲天不人不因人不天不成

轉女爲男法第八

若婦女懷姙未滿三月男女未定形象未成故藥餌方術可以轉令生男者理或有之其法以斧置姙娠牀下系刃向下勿令人知恐不信試令雞抱卵時依此置窠下一窠盡出雄鷄又自初覺有娠取弓弩縛婦人腰下滿百日去之此紫宮玉女祕法也又姙娠三月已前以雄鷄尾尖上長毛三莖潛安婦人臥蓆下又取夫髮及手足甲潛安臥蓆下俱勿令知之又姙娠才滿三月要男者以雄黃半兩衣中帶之要女者以雌黃帶之以上諸法試之良有驗也

薛氏醫案卷三十四

欽定四庫全書

薛氏醫案卷三十五

明薛己訂

婦人良方

候胎門

脈例第一

王子亨云若姙娠其脈三部俱滑大而疾【在左則男在右則女】經云陰搏陽別謂之有子搏者近也陰脈逼近於下陽脈則出於上陽中見陽乃知陽施陰化法當有子又少陰脈動甚者姙子也手少陰屬心足少陰屬腎心主血腎主精精血交防投識於其間則有娠又三部脈浮沈正等無病者有姙也余病如脈經說左手尺脈浮洪者爲男胎也右手尺部浮洪者爲女胎也兩手尺部俱洪者爲兩男俱沈實者爲兩女又雲中指一跳一止者一月胎二跳二止者二月胎也

診婦人有姙歌第二

肝爲血兮肺爲气血爲榮兮气爲衛陰陽配偶不參差兩藏通和皆類例血衰气旺定無姙血旺气衰應有體肝藏血爲榮屬陰肺主气爲衛屬陽陰陽配偶者是夫婦匹配偶合搆精乃有子也若血少气盛則無姙孕若血盛气少則有孕也

寸微關滑尺帶數流利往來並雀啄小兒之脈已見形數月懷耽猶未覺

寸脈微關脈滑尺脈帶數及流利雀啄皆是經脈閉塞不行成胎已上之脈皆是血多气少之脈是懷小兒之脈已見形狀也

左疾爲男右爲女流利相通速來去兩手關脈大相應己形亦在前通語

左手脈疾爲懷男右手脈疾爲懷女及兩脈流行滑利相通疾速來去是或兩手關脈洪大相應是其胎已有形狀也

左脈帶縱兩个男

縱者夫行乘妻水行乘火金行乘木卽鬼賊脈也名也名曰縱見在左手則懷兩个男兒也

右手帶橫一雙女

橫者妻乘夫也是火行乘水木行乘金卽所勝脈也名曰橫見於右手則懷一雙女兒也

左手脈逆生三男

逆者子乘母也是水行乘金火行乘木卽已生脈也名曰逆見於左手則懷三个男兒也

右手脈順還三女

順者母乘子也是金行乘水木行乘火卽生已之脈也名曰順見於右手則懷三个女兒也

寸關尺部皆相應一男一女分形證

寸關尺部脈大小遲疾相應者是懷一男一女形証之脈也謂關前爲陽關後爲陰陰陽脈相應故懷一男一女也

有時子死母身存或卽母亡存子命

此二句之文無辯子母存亾之法

往來三部通流利滑數相參皆替替陽實陰虛脈得明徧滿胸堂皆逆气

若寸關尺三部通行流利皆替替有力而滑數皆是陽實陰虛之脈主姙婦逆气徧滿胸堂而不順也

左手太陽浮大男

左手寸口爲太陽其脈浮大則是懷男子

右手太陰沈細女

右手寸口爲太陰其脈沈細是懷女脈也

諸陽爲男諸陰女指下分明長記取

諸陽脈皆爲男卽爲大疾數滑實之類也當懷男子諸陰脈三卽沈細之類是也當懷女子

三部沈正等無絕尺內不止眞胎婦

寸關尺三部脈沈浮正直齊等舉按無絕斷及尺內舉按不止住者眞的懷胎婦也

夫乘妻兮縱气霧

經云縱者夫乘妻也水行乘火金行乘木卽鬼賊脈也縱气霧霧者露也又上下也謂夫之陽气乘妻之陰气二气上下相逐如霧潤結子也

妻乘夫兮橫气助

橫者妻乘夫也見前注謂兩傍橫气相佐助也

子乘母兮逆气參

逆者子乘母也謂子气犯母气相乘逆行之气相參合也

母乘子兮順气防

是母气乘於子气爲順气相防衛也凡胎聚縱橫逆順四气以榮養方以成形也

小兒日足胎成聚身熱脈亂無所苦

婦人懷小兒五个月是以數足胎成就而結聚也必母身體壯熱當見脈息燥亂非病苦之癥謂五月胎已成受火精以成气故身熱脈亂是無病也

汗中不食吐逆時精神結備其中住

謂姙胎受五行精气以成形稟二經以榮其母懷姙至五月其胎𨿽成其气未備故胎气未安上衝心胸則汗出不食吐逆名曰惡阻俗呼選飯惟思酸辛之味以調胎气也

滑疾不散三月胎

姙娠三月名始胎此是未有定儀心胞脈養之故脈見滑疾流利爲少气多血不散爲血气盛則始結爲胎也

但疾不散五月母

其脈但疾數而不散者是五个月懷胎之母也

牢彊滑利安沈細而微歸泉路

孕婦之脈宜勞彊滑利爲安吉之脈若沈細而微謂脈與形不相應故云死也前文𨿽云太陰沈細又云諸陰爲女其說似有相違謂三部脈皆不沈細及微故不同也

愚按前論與脈訣所云不同觀者當自推之

驗胎法第三

婦人經脈不行已經三月欲驗有胎川芎生爲末空心濃煎艾湯調下二錢腹內微動則有胎也

胎殺避忌產前將防法第四

凡受孕之後切宜避忌胎殺所遊如經云刀犯者形必傷泥犯者竅必塞打擊者色靑黯繋縛者相拘攣甚至母殞禍如反掌

月遊胎殺

立春在房牀

驚蟄在戶【單扇】

淸明在門【雙扇】

立夏在竈

芒種在母身

小暑在竈

立秋在碓【按京本云在正北方子云】

白露在廚前

寒露在門

立冬在戶及廚

大雪在鑪及竈

小寒在房母身

十干日遊胎殺

甲巳日占門

乙庚日占碓磨

丙辛日占井竈

丁壬日占廚解

戊癸日占米倉

十二支日遊胎殺

子丑日占中堂

寅卯辰酉日占竈

己午日占門

未申日占籬下

戍亥日占房

六甲旬遊胎殺

甲子旬遊牕碓

甲戌旬遊正防

甲申旬遊中庭

甲午旬遊房內

甲辰旬遊房中

甲寅旬遊

太史局日遊胎殺

每遇癸巳甲午乙未丙申丁酉五日在房內北庚子辛丑壬寅三日在房內南

癸卯一日在房內西

甲辰乙巳丙午丁未四日在房內東

六戊六己日在房內中

餘日在外無占

凡遊在房內不宜於方位上安牀帳及掃舎皆凶

又有小兒殺及本年三殺及產母身黃定命皆不可犯凡姙娠之後將此貼於房內常照見之切不可穿鑿修掘移釘繋籬壁重物展壓之類犯之重則胎死腹中母亦不利輕則子受其殃成人之後必定破形拳攣跛縮瘖瘂犯之極驗

食忌論第五

一受孕之後切宜忌不可食之物非惟有感動胎气之戒然於物理亦有厭忌者設或不能戒忌非特延月難產亦能令兒破形母損可不戒哉

食雞肉糯米合食令子生寸白虫

食羊肝令子生多厄

食鯉魚鱠及雞子令兒成疳多瘡

食犬肉令子無聲音

食肉令子缺唇

食鼈令子項短及損胎

食鴨子共桑椹同食令子倒生心寒

食螃蠏令子橫生

食雀肉合荳醬食之令子面生防黯黒子

食荳醬合藿香食之墮胎食水漿絕產

食雀肉令子不恥多淫

食山羊肉令子多病

食生薑令子多指生瘡

食蝦蟇鱓魚令兒瘖瘂

食驢騾馬肉延月難產

如此之類無不驗者則知聖人胎教之法矣

孕婦藥忌歌第六

蚖水蛭地膽虫

烏頭附子配天雄

躑躅野葛螻蛄類

烏啄側子及防虫

牛黃水銀並巴豆

大防蛇蛻及蜈蚣

牛膝藜蘆及薏苡

金石錫粉並雌雄

牙硝芒硝牡丹桂

蜥蜴飛生及防虫

代赭蚱蟬胡粉麝

莞花薇蓹艸三稜

槐子牽牛並皁角

桃仁蠐螬和茅根

�根砂與漧漆

亭長波流菵艸中

瞿麥防茹蟹爪甲

蝟皮赤箭赤頭紅

馬刀石蠶衣魚等

半夏南星通艸同

漧薑蒜雞及雞子

驢肉肉不須供

切須婦人產前忌

此歌宜記在心胸

薛氏醫案卷三十五﹤子部﹐醫家類﹐薛氏醫案﹥

欽定四庫全書

薛氏醫案卷三十六

明薛己訂

婦人良方

姙娠疾病門【胎後已明須知姙娠疾病故以次之】

姙娠諸病忌毒藥余當對癥依法治之

姙娠隨月服藥將息法第一

千金雲姙娠一月名始胚飲食精熟酸美受禦宜食大麥毋食腥辛是謂讒正是月足厥陰脈養不可鍼灸其經此經內屬於肝肝主筋血一月之內血行否澀不爲力事寢必安靜毋令恐畏況一月陰陽新合爲胎寒多爲痛熱多卒驚舉重腰痛腹滿胞急卒有所下當預安之宜服烏雄鷄湯

烏雄鷄湯方

烏雄鷄【一隻治如食法】吳茱茰【一兩】茯苓阿膠【各二兩炒】生薑甘艸【各一兩】人參藥白術【各三兩】麥門冬【五合去心】

右以水一斗二升煮雞取汁六升下藥煮取三升內酒三升並膠等取汁三升分三服

補胎湯若曾傷一月胎者當預服此藥

細辛【一兩】防風【二兩】烏梅

【升】吳茱茰生地黃白術【各一兩】大夾夕【五合】生薑【四兩】

右以水七升煮取汁二升半分三服寒多倍細辛茱茰熱多去細辛茱茰加括蔞根二兩有所思去大麥加栢子仁三合一方有人參一兩忌生菜蕪荑桃李雀肉等物

姙娠二月足少陽脈養不可鍼灸其經此經內屬於膽膽主精是時兒精成於胞裏當謹防勿驚動況二月始陰陽踞經有寒不成有熱卽萎卒中風寒有所動揺心滿臍下懸急腰背彊痛卒有所下乍寒乍熱艾葉湯主之

艾葉湯方

丹參【三兩】當歸人參麻黃【去節】艾葉阿膠【炙各二兩】甘艸【一兩炙】大棗【十二枚擘】生薑【六兩】

右以酒三升水一防內藥煮減半去滓內膠煎取三升分三服忌海藻菘菜

黃連湯若曾傷二月胎者當預服此藥

黃連人參【各一兩】吳茱茰【五合】生地黃【五兩】生薑【三兩】

右以醋漿七升煮取三升分四服日三夜一每十日作一劑若覺不安加烏梅一升加烏梅者不用漿直用水忌豬肉冷水蕪荑一方加當歸半兩

姙娠三月名始胎當此之時未有定儀見物而化欲生男者操弓矢欲生女者弄珠璣欲子美數視璧玉欲子賢良端正淸虛是謂外像而內感者也是月手心主脈養不可鍼灸其經此經內屬於心毋悲哀思慮驚動蓋三月爲定形有寒則大便淸有熱則小便難不赤卽黃卒驚恐憂愁瞠恚喜頓僕動於經脈腹滿繞臍苦痛腰背痛卒有所下宜服雄鷄湯

雄鷄湯方

雄鷄【一隻治如食法】甘艸【炙】茯苓人參阿膠【各二兩炒】黃芩白術【各一兩】藥【四兩】大棗【十二枚擘】生薑【一兩切】麥門冬【去心五合】

右以水一斗五升煮雞減半內藥煮取一半入淸酒三升並膠再煎取三升分三服日飲盡忌海藻菘菜酢物桃李雀肉等一方有當歸川芎二兩無黃芩生薑

茯神湯若曾傷三月胎者當預服此藥

茯神丹參龍骨【各一兩】阿膠【炒】當歸甘艸【炙】人參【各二兩】赤小豆大棗【十二枚擘】

右酢漿一斗煮取三升分四服七日後服一劑腰痛加桑寄生二兩深師方有薤白二兩麻子一升忌同前

姙娠四月以受水精始成血脈其食稻粳其羮魚鴈是謂成血气以通耳目而行經絡是月手少陽脈養不可鍼灸其經此經內輸三焦其時兒六腑順成當靜形體和心志節飲食蓋四月爲離經有寒心下溫溫欲嘔胸滿不食小便如淋臍下苦急卒中風寒頸項彊痛寒熱或驚動身軀腰背腹痛或時胎上胸煩不安卒有所下宜服菊花湯主之

菊花湯方

菊花【如雞子大一枚】麥門冬【去心一升】麻黃【去節】阿膠【炙各三兩】生薑【五兩】甘艸【炙】當歸半夏【洗各二兩】人參【一兩五錢】大棗【十二枚擘】

右以水八升煮減一半內淸酒三升並阿膠煎取三升分三服溫臥當汗以粉撲之防風寒四五日忌食如前

調中湯

藥【四兩】甘艸【炙】芎防續斷【各一兩】柴胡白術【各三兩】烏梅【一升】李根白皮【三兩】當歸【一兩五錢】生薑【四兩】厚朴【炙】枳實【炙各二兩】

右以水一斗煮取三升分四服日三夜一八日再服一劑一方有半夏二兩忌海藻菘菜桃李雀肉

姙娠五月始受人精以成其气晏起沐浴浣衣居處必厚其衣裳朝吸天光以避寒殃其食稻麥其羮牛羊和茱茰調以五味是謂養气以定五臓是月足太陰脈養不可鍼灸其經此經內輸於脾其時兒四肢成無大饑無甚飽無食漧燥無自炙熱無大勞倦蓋五月毛髮初生有熱苦頭心亂嘔吐有寒則腹滿痛小便數卒有恐怖四肢疼痛寒熱胎動無常處腹痛頓欲僕卒有所下宜服阿膠湯又名旋覆花湯主之

阿膠湯方

阿膠【四兩炙】人參【一兩】生薑【六兩】麥門冬【去心一升】吳茱茰【七合】旋覆花當歸藥甘艸【炙】黃芩【各二兩】

右以水九升煮取一半內淸酒三升並阿膠微火煎取三升半分四服日三夜一先食後服便愈不差更服忌海藻菘菜

安中湯若曾傷五月胎者當預服此方

甘艸【炙】藥【各三兩】當歸人參生地黃芎防【各二兩】五味子【五合】生薑【六兩】麥門冬【去心一升】大麻仁【五合】大棗【三十五枚擘】黃芩【一兩】

右以水七升淸酒五升煮取三升半分四服日三夜一七日再服一劑忌如前

安胎當歸湯若姙娠五月舉動愕胎不安小腹痛引腰絡小便下血

當歸阿膠【炒】芎防人參【各一兩】大棗【十二枚】艾【一把】

右以酒水各三升煮至三升去滓內膠令烊分三服一方有甘艸無參棗

姙娠六月始受金精以成筋身欲微勞無得靜處出遊於野數視走犬走馬食忌鷙鳥猛獸之肉是謂變腠理紉筋以養其力以堅背膂是月足陽明脈養不可鍼灸其經此經內屬於胃主其口目蓋六月之時兒口目皆成調五味食甘美毋大飽六月卒有所不安寒熱往來腹內脹滿體腫驚怖忽有所下腹痛如欲產手足煩疼宜服麥門冬湯

麥門冬湯方

甘艸【炙】人參【各一兩】生地黃【三兩】麥門冬【去心一升】黃芩【二兩】阿膠【炒四兩】生薑【六兩】大棗【十五枚擘】

右以水七升煮減半內淸酒二升並膠煎取三升分三服如人行三四里進糜粥忌海藻菘菜蕪荑

柴胡湯若曾傷六月胎者當預服之

柴胡【四兩】芍藥【一方作紫蔵】白術甘艸【炙各二兩】麥門冬【三兩去心】蓯蓉【一兩】芎防【二兩】生地黃【五兩】生薑【六兩】大棗【三十枚擘】

右以水一斗煮取三升分四服日三夜一仍進糜粥七日更服一劑忌海藻菘菜蕪荑桃李雀肉等一方有黃芩二兩

旋覆花湯【亦名阻病】集驗療姙娠六七月胎不安常處旋覆花【一兩】厚朴【制】白術枳殻黃芩【炒】茯苓【各三兩】半夏【炒一方無】藥生薑【各二兩】

右以水一斗煮取二升半先食分五服日三夜二忌羊肉餳醋桃李雀肉等千金同

姙娠七月始受木精以成骨勞身搖肢無使定止動作屈伸以運血气自此後居處必節飲食避寒暑食粳稻以密腠理是謂養骨而堅齒是月手太陰脈養不可鍼灸其經此經內屬於肺主皮毛是時兒皮毛已成無大言無號哭無薄衣無洗浴無寒飲若忽驚恐揺動腹痛卒有所下手足厥陰脈若傷寒煩熱腹滿短气常苦頸項腰背彊宜服蔥白湯

蔥白湯方

蔥白【十五枚】半夏【細切炒】麥門冬【去心一升】人參【一兩五錢】生薑【八兩】甘艸【炙】當歸黃芪【炒各三兩】阿膠【炒四兩】黃芩【一兩】旋覆花【一把】

右以水八升煮減半內淸酒三升並膠煎取四升溫服一升日三夜一溫臥當汗出無汗加麻黃二兩秋後勿彊汗忌羊肉餳海藻菘菜等

杏仁湯若曾傷七月胎者當預服

杏仁【去雙仁皮尖碎】甘艸【炙】鐘乳【研】麥門冬【去心】吳茱茰【各一升】五味子粳米【各五合】紫苑【一兩】

右以水八升煮取三升半分四服日三夜一七日服一劑忌海藻菘菜

姙娠八月始受土精以成膚革和心靜息無使气極是謂周密腠理光澤顏色是月手陽明脈養不可鍼灸其經此經內屬於大腸大腸主九竅是時兒九竅皆成無食燥物無輒失食無忍大气若中風寒有所犯觸身體盡痛乍寒乍熱胎動不安苦頭痛繞臍下寒時時小便白如米汁或靑或黃寒栗腰背苦冷痛而目視茫茫宜服藥湯

芍藥湯方

芍藥【四錢】人參當歸甘艸【炙各二兩】白術【一兩】厚朴【二兩制】薤白【切一升】生薑【切四兩】

右以水五升酒四升煮取三升分四服日三夜一忌海藻菘菜桃李雀肉等類

葵子湯若曾傷八月胎者當預服

甘艸【炙】柴胡白術【各二兩】厚朴【姜制炒】藥葵子【二升】生薑【六兩】大棗【二十枚擘】

右以水九升煮取三升分四服日三夜一日服一劑忌豬肉冷水蕪荑桃李雀肉酢物等類

姙娠九月始受石精以成皮毛六腑百節莫不具備飲醴食甘緩帶自持而待之是謂養毛髮多才力是月足少陰脈所養不可鍼灸其經此經內屬於腎腎主續縷皆成無處溫冷無著炙衣若卒下痢腹滿懸急上衝腰背痛不可轉側短气宜服半夏湯

半夏湯方

半夏【泡炒五合】麥門冬【去心五合】漧薑【炮一兩】當歸吳茱茰阿膠【炙各三兩】大棗【十二枚擘】

右以水九升煮取三升去渣內白蜜八合微火溫分四服痢卽止忌生血物餳

豬腎湯若曾傷九月胎者當預服

豬腎【一具】茯苓桑寄生漧薑【炮】生地黃芎防【各三兩】白術【四兩】麥門冬【一升去心】附子【大者一枚炮】

右以水一斗煮豬腎熟去之內諸藥煎三升半分四服日三夜一十日更一劑忌豬肉蕪荑桃李雀肉酢物

姙娠十月五臓俱備六腑通納天地气於丹田故使關節人事皆備但俟時而生

愚按姙娠所禁之法皆傳自上古當永爲遵守其方藥用須斟酌

芎防補中湯治懷孕血气不能榮養以致半產予嘗治一姙娠不足月而損墜服此藥遂安

漧薑【煨】阿膠【炒】芎防五味子【各五分】黃耆【炒】當歸白術【炒】杜仲【炒】白芍藥【各一錢】木香人參甘

艸【炙各五分】

右水煎服

姙娠惡阻方論第二

姙娠惡阻病產寶謂之子病巢氏病源謂之惡阻由胃气怯弱中脘停痰脈息和順但肢體沈重頭擇食惟嗜酸醎甚者寒熱嘔吐胸膈煩滿半夏茯苓丸主之愚按前癥若中脘停痰用二陳湯加枳殻若飲食停滯用六君子加枳殻若脾胃虛弱用異功散若胃气不足用人參橘皮湯兼气惱加枳殻胸脇痞悶再加蘇梗脇痛再加柴胡若飲食少思用六君子加紫蘇枳殻頭暈體倦用六君子湯若脾胃虛弱嘔吐不食用半夏茯苓湯蓋半夏乃健脾气化痰滯之主藥也脾胃虛弱而嘔吐或痰涎壅滯飲食少思胎不安必用茯苓半夏湯倍加白術然半夏白術茯苓陳皮砂仁善能安胎气健脾胃予常用驗矣

附治驗

一姙婦嘔吐惡食體倦嗜臥此胃气虛而惡阻也用人參橘皮湯二劑漸愈又用六君子加紫蘇二劑而安

一姙婦吞酸惡心時欲作嘔此因脾胃虛而飲食停滯用六君子加枳殻香附治之而愈

一姙婦停食腹滿嘔吐吞酸作瀉不食餘以爲飲食停滯兼肝木傷脾土用六君子湯以健脾胃加蒼術厚朴以消飲食吳茱茰所制黃連以淸肝火諸癥悉愈又以六君子加砂仁調理而脾土乃安

白術湯治胃虛惡阻吐水甚至十餘日粥漿不入

白術【炒一錢】人參【五分】丁香甘艸【炒各二分】

右薑水煎服

人參橘皮湯治阻病嘔吐痰水飲食少思肢體倦怠人參橘紅白術【炒】麥門冬【去心】白茯苓【各一錢】厚朴【制】甘艸【炙五分】

右加竹薑水煎服

保生湯治姙娠惡阻少食嘔吐或兼吐防作渇人參【一錢】甘艸【炒】白術香附烏梅橘紅【各五分】

右薑水煎服

安胎飲治體倦惡食防胎動腹痛或下血發熱甘艸【炒】茯苓當歸熟地黃【自制】川芎白術【炒】黃耆【炒】白藥【炒】半夏【湯泡】阿膠【切炒】地楡【各五分】

右薑水煎服

又方縮砂仁爲末毎服二錢姜湯或米飲調下

附方

二陳湯【方見二十四卷第五論】

六君子湯【方見二十四卷第六論】

異功散【方見二十二卷第三論】

半夏茯苓湯【方見後】

姙娠痰逆不食方論第三

姙娠嘔逆者乃水飲停積爲痰輕者妨食嘔逆甚者腹痛傷胎皆由胃气不健或風冷外乘所致也

愚按前癥因食停滯用半夏茯苓湯加枳殻兼气惱更加柴胡因痰壅滯用半夏茯苓湯加白術因風寒外傷用參蘇飲飲食腹脹用香砂六君子湯寒熱嘔吐人參養胃湯

附治驗

一姙婦嘔吐脇脹或寒熱往來面色靑黃此木旺而尅脾土用六君子加柴胡桔梗枳殻而安

一姙婦嘔吐酸水胸滿不食此脾土虛而肝木所侮用六君子加芍藥而愈又用四君子加枳殻桔梗而安

一姙婦胸腹膨脹吐痰不食此脾胃虛而飲食爲痰用半夏茯苓湯漸愈又用六君子加枳殻蘇梗桔梗而飲食如常後因恚怒脇脹不食吐痰惡心用半夏茯苓湯加柴胡山梔而愈

半夏茯苓湯治姙娠脾胃虛弱飲食不化嘔吐不止半夏【泡炒黃】陳皮【各一錢】白茯苓【二錢】砂仁【炒一錢】甘艸【炒五分】

右用姜棗烏梅水煎服一二劑後用茯苓丸

茯苓丸治姙娠煩悶頭暈聞食吐逆或胸腹痞悶赤茯苓人參桂心漧薑【炮】半夏【泡洗炒黃】橘紅【各一兩】白術【炒】葛根甘艸【炒】枳殻【麩炒各二兩】

右爲末蜜丸桐子大毎服五十丸米飲下日三服

四七湯【方見十一卷第七論】

附方

參蘇飲【方見六卷第十三論】

六君子湯

四君子湯

香砂六君子湯【三方見二十四卷第六論】

人參養胃湯【方見八卷第十八論】

胎動不安方論第四

姙娠胎動或飲食起居或衝任風寒或跌僕擊觸或怒傷肝火或脾气虛弱當各推其因而治之若因母病而胎動但治其母若因胎動而母病惟當安其胎輕者轉動不安重者必致傷墜若面赤舌靑是兒死也面靑舌赤吐沫是母死唇口色靑兩邊沫出是母子俱死也察而治之

愚按前癥胎气郁滯者用紫蘇飲脾气虛弱者六君子湯加蘇殻鬱結傷脾者歸脾湯加柴梔鬱怒傷肝脾者四七湯加芎歸怒動肝火者加味小柴胡湯若胎已死急用平胃散加朴硝腐化之

附治驗

一姙婦內熱脯熱或兼寒熱飲食少思其胎或下墜或上攻此肝經血虛而火動耳先用加味逍遙散數劑次用六君子加柴胡枳殻各數劑而愈

一姙婦因怒寒熱胸脇脹痛嘔吐不食狀如傷寒此怒動肝火脾气受傷也用六君子加柴胡山梔枳殻牡丹皮而愈但內熱口漧用四君子加芎歸升麻柴胡而安

釣藤湯治姙娠胎動腹痛面靑冷汗气欲絕者釣藤鉤當歸茯神【去木】人參【各一錢】苦梗【一錢五分】桑寄生【一錢】

右水煎服煩熱加石膏

黃耆湯治气虛胎動腹痛下水

糯米【一合】黃耆【炒】川芎【各一兩】

右水煎分三服

順气飲子產前服之安胎

紫蘇葉木香【炮】人參艸豆防茯苓【各一兩】甘艸【炒五錢】大腹子【一兩气弱不用】

右每服三錢薴根三寸糯米少許水煎服

安胎寄生湯治姙娠下血或胎不安或腰腹作痛

桑寄生白術【各五分】茯苓【四分】甘艸【一錢】

右水煎服

又方好銀煮取水入蔥白作羮食之

又方川芎二兩蔥白五兩水三碗煮二碗半分三服四物湯加熟艾阿膠茯苓或芎防補中湯杜仲丸皆妙方並見前

附方

紫蘇飲【方見十二卷第八論】

六君子湯

四君子湯【二方見二十四卷第六論】

加味小柴胡湯【方見二十四卷第二論】

平胃散【方見七卷第十八論】

加味逍遙散

歸脾湯【二方見二十四卷第四論】

姙娠漏胎下血方論第五

姙娠經水時下此由衝任气虛不能約制蓋心小腸二經相爲表裏上爲乳汁下爲月水故姙娠經水壅之以養胎蓄之以爲乳若經水時下名曰胞漏血盡則斃矣愚按前癥若因風熱用防風黃芩丸若因血熱用加味逍遙散若因血虛用二黃散若因血去太多用八珍湯未應補中益气湯若因肝火用柴胡山梔散若因脾火用加味歸脾湯若因事下血作痛用八珍湯加阿膠熟艾若因脾胃虛弱用補中益气湯加五味子若因脾胃虛陷用前湯倍用升麻柴胡若脯熱內熱宜用逍遙散

附治驗方藥

一姙婦下血服涼血之藥下血益甚食少體倦此脾气虛而不能攝血餘用補中益气湯而愈後因怒而寒熱其血仍下此肝火旺而血沸騰用加味逍遙散血止用補中益气湯而安

一姙婦下血發熱作渇食少體倦屬脾气虛而肝火所侮用四君子加柴胡山梔血止因怒復作用六君子加柴胡山梔升麻而安

二黃散治胎漏下血或內熱晡熱或頭痛頭暈或煩躁作渇或脇肋脹痛等癥

生地黃熟地黃【自制】

右爲末毎服三錢煎白術枳殻湯調下二黃須杵膏爲丸庶藥不枯槁而有力也

防風黃芩丸【方見後】

加味歸脾湯

加味逍遙散

八珍湯【三方見二十四卷第四論】

四君子湯

補中益气湯

六君子湯【三方見二十四卷第六論】

柴胡山梔散【方見二十四卷第三論】

姙娠卒然下血方論第六

姙娠下血因冷熱不調七情失宜气血不和所致若傷於胎則痛而下血甚則胎墮矣

愚按前癥若因气怒用小柴胡湯若因風熱用一味防風丸若因血熱用一味子芩丸若因脾气虛弱用六君子湯若因中气下防用補中益气湯若气血盛而下血者乃因兒小飲少也不必服藥

附治驗

一姙婦六月毎怒下血甚至寒熱頭痛脇脹腹疼作嘔少食餘謂寒熱頭痛乃肝火上衝脇脹腹痛乃肝气不行作嘔少食乃肝侮脾胃小便下血乃肝火血熱用小柴胡加藥炒黒山梔茯苓白術而愈一姙婦六月體倦食少勞役下血用六君子加當歸熟地升麻柴胡而愈

安胎散治卒然腰痛下血

熟地黃【自制】艾葉白藥【炒】川芎黃耆【炒】阿膠【炒】當歸甘艸【炒】地楡【各五分】

右姜棗水煎服

附方

子芩丸治肝經有熱妄行用細條黃芩炒爲末毎服一錢以秤錘燒赤焠酒熱調服若脾胃虛不宜用

防風丸治肝經有風以致血得風而流散不歸經用防風爲末每服一錢白湯調服

防風黃芩丸治肝經有風熱致血崩便血尿血用條芩炒焦防風等分爲末酒糊丸桐子大每服三五十丸食逺或食前米飲或溫酒送下

小柴胡湯【方見二十四卷第二論】

六君子湯

補中益气湯【二方見二十四卷第六論】

姙娠驚胎及僵僕方論第七

姙娠驚胎者乃懷姙將滿胎神已具墜僕傷胎甚至下血不醒若欲驗其子母安否當參第四論治之

愚按前癥或因怒跌僕或手足抽搐用釣藤湯若因气滯用紫蘇飲若因脾胃气虛用六君子加蘇梗若鬱結傷脾用歸脾湯若鬱怒傷肝脾用四七湯加芎歸若去血過多用佛手散如不應膠艾湯气血虛八珍加膠艾

神妙佛手散治胎痛服之卽安胎損服之立下【卽芎歸湯】

當歸川芎【各五錢】

右水酒煎血崩昏暈用水煎服

治姙娠從髙墜下腹痛下血

生地黃【二錢】益母艸【二錢】當歸黃耆【炒各一錢】

右薑水煎服

膠艾湯治姙娠頓僕胎動不安腰腹疼痛或胎上搶或去血腹痛

阿膠【一兩炙】熟艾葉【數莖】

右以水三碗煮取二碗分三服

又方川芎末二錢酒下二三服胎生卽安胎死卽下又方失所胎動或子煩飲竹瀝一升立愈

又方縮砂和皮炒爲末每服二錢米飲下腹熱卽安秦芁湯【方見前】

安胎散治頓僕胎動腰腹痛【方見前】

附方

四七湯治七情鬱結成痰或如梅核鯁於喉間或中脘停痰气痞或痰壅气喘或痰飲中脘嘔逆惡心紫蘇葉厚朴【姜制】茯苓【各一錢】半夏【姜制一錢五分】

右加姜棗水煎白濁送靑州白丸子極妙

加味四物湯治癥同前

又方治寒邪所犯心腹作痛

桂枝芍藥【炒】半夏【各一錢】茯苓厚朴【姜制】枳殻【麩炒】甘艸【炒各五分】人參紫蘇【各一錢】

右姜棗水煎服

釣藤湯【方見前】

紫蘇飲【方見後】

六君子湯【方見二十四卷第六論】

歸脾湯

八珍湯【二方見二十四卷第四論】

姙娠胎上逼方論第八

姙娠將養如法則血气調和胎得其所而產亦易否則胎動气逆臨產亦難甚至危矣

愚按前癥若气逆胎上用紫蘇飲飲食不甘兼以四君子若內熱晡熱兼以逍遙散若胃火所致用四君子黃芩枳殻柴梔若脾郁所致用歸脾湯加柴梔枳殻

附治驗

一姙婦毎因恚怒其胎上逼左關脈洪乃肝火內動用小柴胡加茯苓枳殻山梔而愈但體倦不食用六君子調養脾土加柴胡枳殻調和肝气乃瘥一姙婦胎上逼胸滿噯气飲食少思此脾气郁滯用紫蘇飲頓安又用四君子加枳殻柴胡山梔而瘥

紫蘇飲治子懸腹痛或臨產驚恐气結連日不下或大小便不利

當歸甘艸【炒】大腹皮【黑豆浸水泡】人參川芎橘皮白芍藥【炒各五分】紫蘇【一錢】

右姜蔥水煎○一孕婦累日不產催藥不驗此坐艸太早心懷畏懼气結而血不行也用前飲一服便產○一婦人孕七月止衝腹痛面不赤舌不靑乃子懸也亦用前飲而胎母俱安

當歸湯治胎動煩躁或生理不順唇口靑黒手足厥冷

當歸人參阿膠【炒】甘艸【炒各一錢】連根蔥白【一握】

右水四碗煎四味至半去滓下蔥煎至一碗分二服

大聖散治姙娠忪悸夢驚心腹脹滿連臍急痛白茯苓川芎麥門冬【去心】黃耆【炒】當歸【各一錢】人參甘艸【炒】木香【各五分】

右薑水煎服

又方治胎上逼熱痛下血或煩悶困篤用蔥二十莖水濃煮飲胎未死卽安胎已死卽下未效再服若唇口靑黒手足厥冷須佐以當歸湯

白術湯治徧身痛或衝心痛欲死【方見後】

附方

四君子湯

六君子湯【二方見二十四卷第六論】

逍遙散

歸脾湯【二方見二十四卷第四論】

小柴胡湯【方見二十四卷第二論】

姙娠下如豆汁胎動腹痛方第九

愚按前癥肝脾濕熱用升陽除濕湯肝脾風熱用加味逍遙散肝脾鬱怒用加味歸脾湯脾胃气虛用錢氏白術散若脾气下陷用補中益气湯肝經風熱用防風黃芩丸風入腸胃用胃風湯

附治驗

一姙婦因怒胸膈不利飲食少思服消導順气之劑脾胃愈弱飲食愈少大便不實且無度久而便黃水防帶白視其面色黃中隱白余曰黃色脾虛也白色肺虛也朝以補中益气湯升補胃气夕以六君子湯培補脾气而愈

治姙娠忽然下如豆汁等物或胎動腹痛

糯米【五升】黃耆【炒六兩】

右水煎分四服

補遺用野薴根二兩好銀三五兩或金銀首飾水酒各半煎服

附方

胃風湯治風邪乘虛客於腸胃水谷不化泄防下注腹脇虛滿腸鳴作痛及腸胃虛熱下如豆汁或瘀血日夜無度【方見第八卷

第十論】

東垣升陽除濕湯治婦人女子漏下惡血月事不調或暴崩不止多下水漿之物皆由飲食失節或勞傷形體或素患心气不足因飲食勞倦致令心火乘脾其脈緩而急按之洪大皆脾土受邪也

柴胡羌活蒼術黃耆【炒各一錢五分】防風甘艸【炙】升麻槁本【各一錢】蔓荊子【七分】獨活當歸【各五分】

右水煎食前服

加味逍遙散

加味歸脾湯【二方見二十四卷第四論】

防風黃芩丸【方見前】

補中益气湯

六君子湯【二方見二十四卷第六論】

錢氏白術散【方見二十一卷第二論】

姙娠誤服毒藥胎動方第十

愚按前癥若因毒藥用甘艸黒豆淡竹葉若因頓僕用阿膠散未應煎送知母丸若因頓僕下血腹痛用佛手散未應用八珍湯送知母丸血出過多用八珍湯斤許益母艸四兩水煎徐徐與服若胎死以朴硝或平胃散下之

奪命丹治小產或毒藥唇口爪靑黒其胎已死牡丹皮白茯苓桂心赤芍藥【各爲末】桃仁【去皮尖研如泥】

右等分蜜丸彈子大毎服一丸醋湯速進兩丸立愈

阿膠散治姙娠跌僕或毒藥致胎不安

熟地黃【二錢自制】白芍藥艾葉當歸甘艸【炒】阿膠【炒】黃耆【炒各一錢】

右姜棗水煎服

藥毒胎動甘艸烏豆淡竹葉等分用水濃煎服

附方

知母丸【又名一母丸方見十三卷第九論】

佛手散【方見前】

八珍湯【方見二十四卷第四論】

平胃散【方見八卷第十八論】

姙娠心痛方論第十一

姙娠心痛乃風邪痰飲交結若傷心正經爲眞心痛朝發夕死夕發旦死若傷心支絡則乍安乍作若傷於子臓則胎動而血下

愚按前癥若飲食所傷用平胃散加枳殻山查若因錯雜諸邪當審其因而治之

附治驗

一姙婦心痛煩熱作渇用白術散卽愈後因停食其痛仍作胸腹膨滿按之則痛此因飲食停滯用人參養胃湯按之不痛乃脾胃受傷以六君子補之而愈一姙婦心腹作痛胸脇作脹吞酸不食此肝脾气滯用二陳山查山梔靑皮木香而愈又因怒仍痛胎動不食面色靑黃肝脈脾脈長此肝乘其土用六君子湯加升麻柴胡木香而愈

治姙婦卒心痛气欲絕

川芎當歸茯苓厚朴【制各一錢】

右水煎服

白術湯治姙娠內熱心痛

白術【四錢】赤藥【三錢】黃芩【二錢炒】

右水煎忌桃李雀肉

雷公炮炙論云心痛欲死急覓延胡

又方靑竹茹一升酒二升煮二升分二服

又方破雞子一枚調酒服之

紫蘇飲【方見前】

附方

人參養胃湯

平胃散【二方見七卷第十八論】

二陳湯【方見二十四卷第五論】

六君子湯【方見二十四卷第六論】

姙娠心腹痛方論第十二

姙娠心腹痛或宿有冷疾或新觸風寒或痰飲相搏若痛傷胞絡必致動胎甚則傷墮

愚按前癥若風寒痰飲用金沸艸散胎气郁滯加香附川芎若飲食停滯用六君子加紫蘇枳殻若怒動肝火用前藥更加柴胡山梔若鬱結傷脾用歸脾湯加枳殻山梔

附治驗

一姙婦心腹作痛吐痰惡心胎气上攻飲食少思此脾虛气滯而爲痰用六君子加柴胡枳殻諸癥漸退飲食漸進又用四君子加枳殻山梔桔梗而安後因怒兩脇气脹中脘作痛惡寒嘔吐用六君子加柴胡升麻木香一劑而愈

當歸芍藥湯治姙娠心腹急痛或去血過多而暈白藥【炒】當歸茯苓白術【炒】澤防【各一錢】川芎【二錢】

右水煎服

阿膠散治胎動腹痛

白茯苓白術【炒】川芎阿膠【各一錢炒】當歸陳皮【各二錢】甘艸【炒三分】

右水姜棗煎服

治胎動腹痛欲落上等銀一斤茅根二斤去黒皮水五碗煮取三碗入淸酒一碗並茅根煎數沸徐徐服立安金銀首飾亦可

附方

金沸艸散【方見六卷第十二論】

紫蘇飲【方見前】

四君子湯

六君子湯【二方見二十四卷第六論】

歸脾湯【方見二十四卷第六論】

姙娠中惡方論第十三

姙娠若忽然心痛悶絕欲死者謂之中惡蓋因气血不足精神衰弱故邪毒得以中之也

愚按前癥當調補正气爲善用金銀藤一味煎湯飲之

又方治前癥

生地黃【二錢】枳殻【一錢】木香【三分】

右酒煎服

又方苦梗一兩姜半兩水煎服

又方心腹痛或吐血衂血熟艾如拳大煮汁服

又方用鹽一盞水調服以冷水噀之吐出卽安

又方竈心土爲末每服二錢白湯調

姙娠腰腹背痛方論第十四

腎主腰足因勞役傷損其經以致風冷乘之腰腹相引而痛蓋婦人腎以系胞姙娠痛甚則胎墮也

愚按前癥若外邪所傷用獨活寄生湯勞傷元气用八珍杜仲砂仁膠艾脾腎不足以前藥加白術補骨胎气血郁滯用紫蘇飲加桔梗枳殻肝火所動用小柴胡湯加白術枳殻山梔肝脾鬱結用歸脾湯加柴胡枳殻

附治驗

一姙婦頸項彊直腰背作痛此膀胱經風邪所致用拔萃羌活湯一劑而愈又用獨活寄生湯及八珍湯以袪邪固本而痊

通气散治腎虛腰痛神妙破故紙炒爲末空心每服二錢嚼核桃肉半个以溫酒下

杜仲丸治姙娠腰背痛杜仲炒續斷酒浸等分爲末煮棗肉丸桐子大毎服七十丸酒下米飲亦可

膠艾湯治腰腹疼痛胎動欲落卽前姙娠下血補遺內安胎散

附方

獨活寄生湯【方見四卷第七論】

八珍湯

歸脾湯【二方見二十四卷第四論】

紫蘇飲【方見前】

小柴胡湯【方見二十四卷第二論】

羌活勝濕湯【方見四卷第一論】

姙娠小腹痛方論第十五

姙娠小腹痛由胞絡虛風寒相搏痛甚亦令胎動也愚按前癥若風寒所搏用紫蘇飲加生薑气血虛用八珍湯脾气虛用六君子湯中气虛用補中益气湯若腹脹痛用安胎飲加升麻白術不應兼補中益气湯

附治驗方藥

一姙婦小腹作痛其胎不安气攻左右或時逆上小便不利用小柴胡湯加靑皮山梔淸肝火而愈後因怒小腹脹滿小便不利水道重墜胎仍不安此亦肝木熾盛所致用龍膽防肝湯一劑諸癥頓愈乃以四君子加柴胡升麻以培脾土而安

紫蘇飲【方見前】

八珍湯【方見二十四卷第四論】

四君子湯

六君子湯

補中益气湯【三方見二十四卷第六論】

安胎飲【方見前】

小柴胡湯【方見二十四卷第二論】

龍膽防肝湯【方見二十四卷第八論】

姙娠心腹脹滿方論第十六

夫姙娠心腹脹滿者由脾胃虛寒復因冷飲相搏所致也

愚按前癥若外感風寒內傷飲食用藿香正气散若食傷脾胃用六君子湯若陽气壅滯用紫蘇飲

附治驗

一姙婦飲食停滯心腹脹滿防用人參養胃湯加靑皮山查枳殻其脹益甚其胎上攻惡心不食右關脈浮大按之則此脾土不足肝木所侮余用六君子加柴胡升麻而愈後小腹痞悶用補中益气湯升舉脾气乃瘥

下气湯治心腹兩脇脹悶飲食少思四肢無力羌活赤藥【炒】甘艸【炒】檳榔靑皮大腹皮桑白皮【炒】赤茯苓半夏【姜制】陳皮【各五分】桂心【二分】紫蘇莖【一錢】

右水煎服

局方枳殻散保風散紫蘇飲藿香正气散皆良

附方

六君子湯

補中益气湯【二方見二十四卷第六論】

人參養胃湯【方見七卷第十八論】

薛氏醫案卷三十六﹤子部﹐醫家類﹐薛氏醫案﹥

欽定四庫全書

薛氏醫案卷三十七

明薛已訂

婦人良方

姙娠數墮胎方論第一

夫胎乃陽施陰化榮衛調和經養完全十月而產若血气虛損不能養胎所以數墮也凡姙婦腰痛多墮胎愚按丹溪先生曰陽施陰化胎孕乃成血气虛乏不能榮養其胎則墜譬如枝枯則果落藤痿則花墜嘗治賈氏婦每有孕至三月前後必墜診其脈左右大而無力重則濇知其血虛也補其中气則血自榮時正初夏教以濃煎白術湯下黃芩末二錢與數十貼得保而生因而思之墮於內熱而虛者於理爲多曰熱曰虛蓋孕至三月上屬相火所以易墮不然何以黃芩熟艾阿膠等爲安胎之妙如此也大抵治法須審某月屬某經育養而藥之

附治驗

一姙婦五月服剪紅丸而胎墮及腹脹痛乃服破血之劑痛益甚手不敢近予曰此峻藥重傷脾胃也用八珍倍加參耆半夏乳香沒藥二劑而痛止數劑而安

吳江庠史萬湖仲子室年二十餘疫疾墮胎時咳服淸肺解表之藥喘急不寐予以爲脾土虛而不能生肺金藥復損而益甚也先與補中益气加茯苓半夏五味炮姜四劑漸愈後往視之用八珍加五味及十全大補湯而愈

一方鯉魚二觔者一尾粳米一升用鹽醬煮食甚善月食三次

芎防補中湯杜仲丸治气虛而胎墜【方見十二卷第一論】

附方

十全大補湯

八珍湯【二方見二十四卷第四論】

補中益气湯【方見二十四卷第六論】

姙娠不長方論第二

夫姙娠不長者因有宿疾或因失調以致臓腑衰損气血虛弱而胎不長也當治其疾疚益其气血則胎自長矣

愚按前癥更當察其經絡審其所因而治之

附治驗

一姙婦胎六月體倦懶食麵黃晡熱而胎不長因勞欲墜此脾气不足也用八珍湯倍加參術茯苓三十餘劑脾胃漸健胎安而長矣

一姙婦因怒寒熱往來內熱晡熱脇痛嘔吐胎至八月而不長此因肝脾鬱怒所致用六君子加柴胡山梔枳殻紫蘇桔梗病愈而胎亦長矣

黃耆湯治姙娠不長更安胎和气

黃耆【炒】白術【炒】陳皮麥門冬【去心】白茯苓前胡人參【各五分】川芎甘艸【炒三分】

右姜棗水煎服

集驗用鯉魚長尺許如食法飲其汁其胎漸大而長矣

附方

六君子湯【方見二十四卷第六論】

八珍湯【方見二十四卷第四論】

姙娠胎動不安當下方論第三

夫人以胃气壯實衝任榮和則胎得所如魚處淵若气血虛弱無以滋養其胎終不能成也宜下之以免其禍愚按前癥宜用第十二卷

十四方論主之其胎果不能安者方可議下愼之愼之

附治驗

鴻臚張淑人痢疾後胎動心神不安肢體殊倦用八珍散二十餘劑漸愈因勞加煩熱頭痛以大劑補中益气湯加蔓荊子治之熱痛頓止仍用前散又五十餘劑而安其後生產甚易

桂心散治姙娠因病胎不能安者可下之

桂心蔞牛膝麥【各五分】當歸

右水煎

又方牛膝一兩酒一鐘煎七分作二服

小品方用麥蘗一升擂碎水二升煮一升服之神效觀麥蘗能損气破血如此脾胃虛弱飲食不化者不宜用明矣

文仲取雞子一枚鹽三錢服之立下

佛手散服之胎死者卽下生者亦安【方見十二卷第七論】

附方

八珍湯【方見二十四卷第四論】

補中益气湯【方見二十四卷第六論】

姙娠墮胎後血下方論第四

墮胎後復損經脈而下血不止甚則煩悶至死皆以調補胃气爲主

愚按前癥若肝經血熱用四物參術山梔肝經風熱用防風黃芩丸肝經怒火用加味逍遙散脾經气虛用四君子歸地脾經郁滯用加味歸脾湯气滯不和用紫蘇飲胃气下陷用補中益气湯

附治驗

一姙婦墮胎昏憒不時吐痰自用養血化痰之劑昏憒不省自汗發搐痰涎湧出彼以爲中風欲用袪風化痰予曰此屬脾气虛寒所致遂用十全大補湯加炮姜二十餘劑尋愈

治姙娠損動下血腹痛

阿膠【一兩炒】艾葉【半兩】

右水一大盞煎

因墮胎下血煩滿寒熱狂悶鎊鹿角炒爲末每服三錢水調下日三服或家雞翎燒爲末每服二錢溫酒下良久再服以效爲度

附方

四物湯

補中益气湯【二方見二十四卷第六論】

紫蘇飲【方見十二卷第八論】

防風黃芩丸【方見十二卷第六論】

加味逍遙散

加味歸脾湯

十全大補湯【三方見二十四卷第四論】

姙娠未足月欲產方論第五

姙娠未足月而痛如欲產或應產而難或爲子煩用知母一味蜜丸桐子大粥飲服之或槐子蒲黃等分爲丸酒服或蒲黃水調錢許並效

愚按小產重於大產蓋大產如熟自脫小產如生采斷其根蒂豈不重哉而人輕忽死於是者多矣大抵治法宜補形气生新血去瘀血爲主若未足月痛而欲產用芎歸補中湯倍加知母止之產而血不止人參黃耆湯補之產而心腹痛當歸川芎湯主之元气弱而欲產八珍湯固之出血過多而發熱聖愈湯治之若汗不止或昏憒喘咳急用獨參湯若發熱煩躁或肉瞤筋惕用八珍湯大渇面赤脈洪而虛者用當歸補血湯身熱面赤脈沈而微者用四君子姜附以回其陽可也

附治驗方藥

一姙婦八月胎欲墜如產臥久少安日晡益甚此气血虛弱朝用補中益气湯加茯苓半夏隨愈更以八珍湯調理而安

當歸川芎湯治小產後瘀血心腹疼痛或發熱惡寒當歸川芎熟地黃【自制】白芍藥【炒】元胡索【炒】紅花香附靑皮澤蘭牡丹皮桃仁

右水煎入童便酒各小半盞服

若以手按腹愈痛此瘀血爲患宜用此藥或失笑散消之若按之不痛此是血虛宜用四物參芩白術若痛而作嘔此是胃虛宜用六君子若痛而作防此是脾虛宜六君子送二神丸

芎歸補中湯治气血虛而欲產

艾葉【代姜】阿膠【炒】川芎五味子【杵炒】黃耆【炙】當歸白術【炒】芍藥【炒】人參杜仲【炒各一錢】甘艸【炙五分】

右每服五錢水煎服

若脾气虛弱須用補中益气湯若气虛而有火宜用安胎飲

人參黃耆湯治小產气虛血下不止

人參黃耆【炒】當歸白術【炒】白藥【炒】艾葉【各一錢】阿膠【炒二錢】

右作一劑水煎服

當歸散治產後气血虛弱惡露內停增寒發熱宜服此藥

當歸白芍藥【炒】川芎黃芩【炒各一兩】白術【五錢】

右爲細末溫童便調下二錢

聖愈湯【方見二十四卷第九論】

獨參湯【方見三卷第十三論】

當歸補血湯

八珍湯【二方見二十四卷第四論】

補中益气湯【方見二十四卷第六論】

斷產方論第六

易曰天地之大徳曰生然婦人有臨產艱難或生育不已而欲斷之故錄驗方以備所用若服水銀防虫水蛭之類不惟孕不復懷且禍在反掌

愚按前云用蠶故紙尺許燒灰爲末產後酒服之血虛者終不復孕大抵斷產之劑多用峻厲往往有不起者是則產之害未若斷產之害也吾聞閣老張羅峯太常李恆齋俱因服斷產之劑自謂形體俱怯遇勞必病有由然矣

千金斷產用油煎水銀一日方息空心服棗大一丸永斷其孕且不損人

千金去胎大麯五升淸酒一斗煮二沸去滓分五服隔宿勿食旦再服其胎如糜母無所苦千金不傳

四物湯每服五錢加蕓薹子二撮於經行後空心溫服

姙娠咳方論第七

夫肺內主气外司皮毛皮毛不密寒邪乘之則咳秋則肺受之冬則腎受之春則肝受之夏則心受之其不已則傳於腑姙娠病久不已則傷胎也

愚按前癥若秋間風邪傷肺用金沸艸散夏間火邪尅金用人參平肺散冬間寒邪傷肺用人參敗毒散春間風邪傷肺用參蘇飲若脾肺气虛用六君芎歸桔梗若血虛四物桑皮杏仁桔梗腎火上炎用六味丸加五味子煎服脾胃气虛風寒所傷用補中益气加桑皮杏仁桔梗蓋肺屬辛金生於已土久不愈者多因脾土虛而不能生肺气而腠理不密以致外邪復感或因肺气虛不能生水以致陰火上炎所致治法當壯土金生腎水爲善諸臓腑見六卷第十一等論

附治驗

一姙婦气喘痰甚諸藥不效素有帶下始於目下浮兩月餘其面亦然此气虛而有痰飲也用六味丸料數劑而愈

一姙婦則便自出此肺气不足腎气虧損不能司攝用補中益气湯以培土金六味丸加五味以生腎气而愈

一姙婦咳其痰上湧日五六碗許諸藥不應予以爲此水泛爲痰用六味丸料及四君子湯各一劑稍愈數劑而安

一姙婦因怒咳吐痰兩脇作痛此肝火傷肺金以小柴胡湯加山梔枳殻白術茯苓治之而愈但欲作嘔此肝侮脾也用六君子加柴胡升麻而痊

桔梗散治風寒咳喘急不食

天門冬【去心】赤茯苓【各一錢】桑白皮桔梗【炒】紫蘇【各五分】麻黃【去節三分】貝母人參甘艸【炒】

右薑水煎

馬兜鈴散治咳气喘

馬兜鈴苦梗人參甘艸貝母【各五分】陳皮【去白】大腹皮【黒豆水浸洗】紫蘇桑白皮【各五錢】五味子【五分】

右薑水煎

百合散治咳胸膈煩悶

川百合紫苑麥門冬桑白皮苦梗【各五分】甘艸【三分】竹茹【二分】

右薑水煎

治姙娠傷寒涎多咳

知母杏仁天門冬桑白皮【各五分】

右薑水煎服

旋覆花湯治感冒喘胸滿痰盛【方見二十二卷第四論】

華蓋散治癥同上或項背拘急鼻塞頭時發寒熱【方見六卷第十二論】

參蘇飲加杏仁五味子治癥同上

附方

金沸艸散【方見六卷第十二論】

人參平肺散【方見二十四卷第十二論】

人參敗毒散【方見二十四卷第十論】

補中益气湯

四君子湯

六君子湯【三方見二十四卷第六論】

六味丸【方見二十四卷第十二論】

小柴胡湯【方見二十四卷第二論】

姙娠吐血衂血方論第八

姙娠吐血由七情臓腑所傷气逆於上致血上溢不止心悶甚者多死或墮胎也宜用局方必勝散

愚按前癥若肝經怒火先用小柴胡山梔生地次用前藥合四物後用加味逍遙散肝經風熱防風子芩丸心經有熱硃砂安神丸心气不足補心湯思慮傷心妙香散胃經有火犀角地黃湯膏粱積熱加味淸胃散鬱結傷脾加味歸脾湯肺經有火黃芩淸肺飲因气郁滯紫蘇飲子气不攝血用補中益气湯腎經虛火加味六味丸仍以七卷第五論互用

附治驗方藥

一姙婦因怒吐血兩脇脹痛小便淋濇此怒而血蓄於上隨火出也用小柴胡合四物四劑血止用六君子安胎飲調理而安

紫蘇飲治姙娠失調胎气不安上攻作痛或气逆失血【方見十二卷第八論】

若肝脾气血虛而有火不安宜兼逍遙散若脾气虛弱而不安宜用四君芎歸

小柴胡湯【方見二十四卷第二論】

四物湯

補中益气湯

六君子湯【三方見二十四卷第六論】

加味逍遙散

加味歸脾湯【二方見二十四卷第四論】

防風子芩丸【方見十二卷第六論】

硃砂安神丸【方見三卷第十論】

養心湯【方見三卷第十論】

妙香散【方見三卷第十一論】

安胎飲【方見十二卷第一論】

犀角地黃湯【方見七卷第六論】

加味淸胃散【方見二十四卷第一論】

黃芩淸肺飲【方見八卷第一論】

加味六味丸【方見二十四卷第十一論】

姙娠子煩方論第九

論曰姙娠苦煩悶者以四月受少陰君火以養精六月受少陽相火以養气若母心驚膽寒多有是癥產寶云是心肺虛熱或痰積於胸若三月而煩者但熱而已若痰飲而煩者吐涎惡食大凡停痰積飲寒熱相搏吐甚則胎動不安

愚按前癥若因內熱用竹葉湯气滯用紫蘇飲痰滯用二陳白術黃芩枳殻气郁用分气飲加川芎脾胃虛弱用六君紫蘇山梔

附治驗

一姙婦煩熱吐痰惡食惡心頭暈此脾虛風痰爲患用半夏白術天麻湯以補元气袪風邪漸愈惟頭暈未痊乃用補中益气湯加蔓荊子以升補陽气而愈

竹葉湯治子煩

防風黃芩【炒】麥門冬【各一錢】白茯苓【二錢】

右竹葉數片水煎服

人參散治熱乘心脾煩熱幹渇

人參麥門冬赤茯苓地骨皮漧葛黃芩【炒】犀角【鎊各一錢】甘艸【五分】

右水煎

竹茹湯治姙娠煩躁或胎不安淡竹茹一兩水煎服益母丸知母炒爲末棗肉丸彈子大每服一丸人參煎湯下

附方

分气飲治脾胃虛弱气血不和胸膈不利或痰气喘飲食少思

陳皮茯苓半夏【炒】桔梗【炒】大腹皮紫蘇梗枳殻【麩炒】白術【炒】山梔【炒各一錢】甘艸【炙五分】

右姜棗水煎

紫蘇飲【方見十二卷第八論】

二陳湯【方見二十四卷第五論】

六君子湯

補中益气湯【二方見二十四卷第六論】

姙娠煩躁口亁方論第十

足太陰脾之經其气通於口手少陰心之經其气通於舌若臓腑不調气血不和以致內熱乘於心脾津液消爍故心煩口漧也與子煩大同小異宜用益母丸愚按前癥若胃經實火用竹葉石膏湯若胃經虛熱用人參黃耆散若胃經气虛用補中益气湯若肺經虛熱用紫蘇飲若肝經火動用加味逍遙散若脾气鬱結用加味歸脾湯若腎經火動加味地黃丸

附治驗

一姙婦煩熱兼咽間作痛用知母散加山梔以淸肺經而愈後內熱咳小便自遺用補中益气加麥冬山梔以補肺气滋腎水而痊

知母散治煩躁悶亂口漧

知母麥門冬黃耆【炒】子芩【炒】赤茯苓【各一錢】甘艸【五分】

右水煎入竹瀝一合更煎二沸而服

人參黃耆散治身熱煩躁口漧

人參黃耆【炒】葛根秦芁赤茯苓麥門冬【各一錢】知母甘艸【五分】

右姜三片竹葉二七片水煎

補遺人參白術散黃耆六一湯皆良

附方

竹葉石膏湯

石膏【一錢】半夏【一錢五分】甘艸人參【各一錢】麥門冬竹葉【各五分】

右薑水煎服

補中益气湯【方見二十四卷第六論】

紫蘇飲【方見十二卷第八論】

加味逍遙散

加味歸脾湯【二方見二十四卷第四論】

六味地黃丸【方見二十四卷第十一論】

薛氏醫案卷三十七

欽定四庫全書

薛氏醫案卷三十八

明薛己訂

婦人良方

姙娠中風方論第一

論曰四時八方之气爲風也常以冬至之日之若從其鄕來者長養萬物否則名爲虛邪賊害萬物體虛中之客於皮膚則頑痺不仁入於筋脈則攣急防僻若兼濕熱則弛縱痿軟若入臓腑气隨所傷經絡而爲諸病姙娠中之必須早治庶免墮胎之患

愚按病機機要云風本爲熱熱勝則風動宜以靜勝其燥是亦養血也治法須少汗亦宜少下多汗則虛其衛多下則損其榮𨿽有汗下之戒而有中臓中腑之分中腑者多著四肢之間則脈浮惡寒拘急不仁中臓者多著九竅之中則唇緩失瘖耳聾鼻塞目瞀便祕中腑者宜汗之中臓者宜下之表裏已和宜治在經當以大藥養之此中風之要法也姙婦患之亦當以此施治而佐以安胎之藥仍參三卷首論主治之爲是

防風散治姙娠中風卒倒口噤肢彊或痰气上升防風桑寄生葛根【各五分】家菊花細辛防已秦芁當歸桂心茯神甘艸羚羊角【鎊各三分】

右水煎入竹瀝半合服

白術酒治姙娠中風口噤不語

白術【一兩半】獨活【一兩】黒豆【一合炒】

右酒煎分四服灌之得汗卽愈

補遺治姙娠中風排風湯續命湯參蘇湯【加羌活】

引風湯皆可選用【方見第三卷

中風類】

姙娠風痙方論第二

論曰姙娠體虛受風而傷足太陽經遇風寒相搏則口噤背彊甚則腰反張名之曰痙須臾自醒良久復作又名子癇子冒當審察其因而治之

愚按前癥若心肝風熱用釣藤湯肝脾血虛加味逍遙散肝脾鬱怒加味歸脾湯气逆痰滯紫蘇飲肝火風熱釣藤散脾郁痰滯二陳薑汁竹瀝若兼癥相雜當參照子煩門

附治驗

一姙婦出汗口噤腰背反張時作時止此怒動肝火也用加味逍遙散漸愈又用釣藤散而止更以四君加釣藤山梔柴胡而安

一姙婦因怒忽僕地良久而蘇吐痰發搐口噤項彊用羚羊角散漸愈用釣藤散始痊又用歸脾湯而安

羚羊角散治姙娠冒悶角弓反張名曰子癇風痙羚羊角【鎊】獨活酸棗仁【炒】五加皮薏苡仁【炒】防風當歸【酒浸】川芎茯神【去木】杏仁【去皮尖各五分】木香甘艸【炙各二分】

右薑水煎

附方

釣藤湯【方見十二卷第四論】

加味逍遙散

加味歸脾湯【二方見二十四卷第四論】

紫蘇湯【方見十二卷第八論】

釣藤湯【方見四卷第四論】

二陳湯【方見二十四卷第五論】

四君子湯【方見二十四卷第六論】

姙娠瘈瘲方論第三【新附】

竊謂瘈者筋脈急而縮也瘲者筋脈緩而伸也一縮一伸手足相引搐搦不已大抵與嬰孩發搐相似謂之瘈瘲也此癥多屬風蓋風主揺動駱龍吉云心主脈肝主筋心屬火肝屬木火主熱木主風風火相熾則爲瘈瘲也治法若因風熱用釣藤湯加柴胡山梔黃芩白術以平肝木降心火養气血若風痰上湧加竹瀝南星半夏若風邪急搐加全蠍僵蠶虧損气血用八珍湯加釣藤山梔爲主若無力抽搐戴眼反折汗出如珠者肝气絕也皆不治

附治驗【方藥】

一姙婦四肢不能伸服袪風燥血之劑遺屎痰甚四肢抽搐余謂肝火血燥用八珍湯加炒黑黃芩爲主佐以釣藤湯而安後因怒前癥復作小便下血寒熱少寐飲食少思用釣藤散加山梔柴胡而血止用加味逍遙散寒熱退而得寐用六君子湯加芍藥釣藤飲食進而漸安

八珍湯【方見二十四卷第四論】

六君子湯【方見二十四卷第六論】

姙鬼胎方論第四

夫人臓腑調和則血气充實精神健旺若榮衛虛損精神衰弱妖魅之類乘之亦如懷姙之狀故曰鬼胎也愚按前癥因七情脾肺虧損气血虛弱行失常道衝任乖違而致之者乃元气不足病气有餘也若見經不調就行調補庶無是癥治法以補元气爲主而佐以雄黃丸之類行散之若脾經鬱結气逆者用加味歸脾湯調補之若脾虛血不足者用六君芎歸培養之肝火血耗者用加味逍遙散滋抑之肝脾鬱怒者用加味歸脾逍遙二藥兼服腎肝虛弱者用六味地黃丸

附治驗

一婦人經閉八月肚腹漸大面色或靑或黃用胎癥之藥不驗余診視之曰面靑脈濇寒熱往來肝經血病也面黃腹大少食體倦脾經血病也此鬱怒傷脾肝之癥非胎也不信仍用治胎散之類不驗余用加味逍遙歸脾二藥各二十餘劑諸癥稍愈彼欲速效別服通經丸一服下血昏憒自汗惡寒手足俱冷嘔吐不食餘用人參炮姜二劑漸愈又用十全大補湯五十餘劑而安

雄黃丸治鬼胎瘀血腹痛

雄黃鬼臼【去毛】獺肝【炙黃】丹砂【細研】巴豆【去油皮】莽艸蜥蜴【一枚炙黃】蜈蚣【一條炙黃】

右爲末蜜丸桐子大每服二丸空心溫酒下日二服防下如蛇虫之類其病乃除

治鬼胎及血气痛不可忍

斑貓【去頭翅足制】延胡索【炒各等分】

右爲末以溫酒調下半錢以下穢物爲度

附方

加味歸脾湯

加味逍遙散

十全大補湯【三方見二十四卷第四論】

六君子湯【方見二十四卷第六論】

六味丸【方見二十四卷第十一論】

姙娠傷寒方論第五

夫時令嚴寒體虛所傷卽成傷寒輕者灑淅惡寒翕翕發熱微咳鼻塞數日而愈重者頭疼體痛寒熱交作久而不愈者多致傷胎也

愚按前癥爲害匪輕當審其經絡表裏而治之不可輕忽

加減四物湯治姙婦腹痛或月事不調胎气不安產後血塊或亡血過多或惡露不下

當歸川芎白芍藥【炒】熟地黃【各一兩】

右每服四五錢水煎日二三服下血加艾葉阿膠虛熱口漧加括蔞根麥門冬惡血腹痛加當歸藥血崩血淋加熟地蒲黃因熱生風加川芎柴胡頭昏項彊加柴胡黃芩大便祕結加大黃桃仁嘔吐惡心加白術人參虛煩不眠加竹葉人參煩躁大渇加知母石膏水停吐逆加豬苓茯苓虛煩傷寒加人參柴胡防風

阿膠散治時气先服此以安胎卻以主藥間服阿膠【炙】白術【炒】桑寄生人參白茯苓

右爲末等分毎服一錢用糯米飲調下日三服

前胡湯治傷寒頭痛壯熱肢節煩疼

石膏【一錢】前胡甜竹茹梔子【炒】黃芩【炒】大靑知母【各五分】

右用蔥白水煎服

蘇木湯治傷寒時行灑淅寒振或兼噦者

赤藥橘紅黃芩【炒】黃連甘艸蘇木【各五分】

右用水煎服汗出卽瘥如胎不安兼服阿膠湯

黃龍湯治姙婦寒熱頭疼嘿嘿不食脇痛嘔痰及產後傷風熱入胞宮寒熱如瘧或經水適來勞復熱不解散

柴胡【二錢】黃芩【炒】人參甘艸【各一錢】

右用水煎服

柴胡石膏湯治頭痛惡寒身熱拘急口漧

柴胡【二錢】甘艸【一錢】石膏【三錢】

右用薑水煎服气虛加人參

枳實散治傷寒四日至五六日腹脹少食腹疼體重

枳實【炒三錢】陳皮【一錢】麥門冬【一錢五分】

右用生薑蔥白水煎服

旋覆花湯治傷寒頭目旋疼壯熱心躁

旋覆花赤藥甘艸【各五分】前胡石膏【各一錢】白術人參麻黃【去根節】黃芩【各三分】

右用薑水煎服

麥門冬湯治傷寒壯熱嘔逆頭疼胎气不安

人參石膏【各錢半】前胡黃芩【各五分】葛根麥門冬【一錢】

右姜棗竹茹一分用水煎服

梔子大靑湯治發斑變黒尿便血

升麻梔子【一錢】大靑杏仁黃芩【各一錢】

右用蔥白三寸水煎服

白術湯治傷寒煩熱頭痛胎動或時吐逆不食白術橘紅麥門冬人參前胡赤茯苓川芎甘艸半夏【各五分】

右用生薑竹茹一分水煎服

良方白術散治傷寒

白術黃芩【炒各二錢】

右用姜棗水煎服若四肢厥逆陰癥也不可用

芎蘇散治外感風寒壯熱頭疼心胸煩悶

紫蘇葉川芎白術白藥麥門冬【去心】陳皮漧葛【各五分】甘艸【炙三分】

右用生薑蔥白水煎

參蘇飲【去木香】治證同前【方見六卷第十二論】

姙娠時气方論第六

論曰四季之間非其時而有其气謂春寒夏冷秋熱冬暖之不正也所感者不拘長少其癥相類故云時气姙娠患之重者多致傷胎

愚按前癥與前傷寒互相主治

秦芁散治時气五六日不得汗口漧飲水狂言嘔逆秦芁柴胡【各五分】石膏【一錢】犀角【鎊】赤茯苓前胡甘艸葛根升麻黃芩【各四分】

右用淡竹茹一分水煎服

葛根飲子治時气煩熱口漧頭痛

亁葛麻黃【去節根各半兩】石膏【一兩】豉【一合】白米【半合】梔子【二七粒】蔥白【二莖】

右用水煎分三服汗出爲效

消熱飲子治時气六七日大小便不利

芒硝【一兩細研】葵子【二兩】

右如前煎服以利爲效芒硝卽朴硝

人參敗毒散【方見二十四卷第十論】

姙娠熱病方論第七

冬時觸冒嚴寒卽病爲傷寒藏於肌骨夏至發爲暑病卽熱癥也姙娠患之多致墮胎熱病與中暑相似但熱病者脈實中暑者脈虛治當審察不可槪施

愚按此癥與前後三癥同治

治姙娠熱病頭痛嘔吐煩悶

人參【一方無】竹茹葛根【各一兩】知母【三兩】蘆根【二兩】麥門冬【去心一兩半】

右每服四錢連根蔥白三寸水煎

梔子仁飲治熱病發斑黒色小便如血气喘急胎欲落

梔子升麻石膏生地黃【各二兩】黃芩大靑【各一兩】

右每服半兩蔥白七寸豉四十九粒水煎

大黃飲治熱病六七日大小便祕澀

大黃【微炒】石膏【各兩】知母赤茯苓前胡【各三分】梔子甘艸黃芩【各半兩】

右每服五錢生地黃一分煎服

又方伏龍肝細研毎服一錢水調下【外用水調塗臍下】

又方葛根煮汁時服一盞

補遺蘆根湯治熱病頭疼心煩嘔吐

知母【四兩】靑竹茹【三兩】

右每服五錢生蘆根一握糯米一撮水煎

梔子五物湯治姙婦傷寒壯熱頭痛

梔子前胡知母【各二兩】黃芩【一兩】石膏【四兩】

右每服五錢用水煎服

升麻六物湯治傷寒斑黒溺血

升麻梔子【各二兩】大靑杏仁黃芩

右每服五錢蔥頭水煎

姙娠傷寒熱病防損胎方論第八

論曰非節之气傷於姙娠熱毒侵損胞胎若不早治多致墮胎漏血則子母之命亦不能全矣

愚按前癥當分察六經爲主而參於前後方論

治姙娠傷寒身痛壯熱

蔥白【切一升】前胡葛根石膏【各十分】靑黛【六分】升麻【八分】梔子【十二个】

右用水煎分三服

治姙娠傷大小便祕結

前胡【十分】大黃石膏【各二十分】梔子【十枚】知母黃芩茯苓生薑【各八分】

右用水煎分三服

治姙娠傷寒發斑忽黒小便如血胎欲落

梔子升麻【各四兩】靑黛【二兩】生地黃【二十枚】石膏【八兩】蔥白【切片】黃芩【三兩】

右用水煎分三服忌熱物

又用井中泥塗心下幹則易【二方出本事再錄有效】

補遺治姙娠熱病先以白術散安胎【方見前】

姙娠熱病胎死腹中方論第九

論曰熱病以致胎死不能出者但服黒神散胎自下矣愚按陳無擇先生曰前癥當視產母若面赤舌靑知其子死面靑舌赤知母死子生唇靑吐沫子母俱死若雙胎防一死一活用黒神散竊謂前癥宜補助產母使其胎自下黑神散恐其太熱不宜輕用果一胎已死者用平胃散朴硝水銀下之最爲穩當庶不並傷生者【平胃散方見後】

黒神散【又名烏金散靈苑方名肉桂散】

桂心當歸藥甘艸【炙】漧薑【炒】生地黃【各一兩】黒豆【炒去皮二兩】附子【泡去皮臍半兩】

右爲末每服二錢空心用溫酒調下

補遺胎死用紅花酒煮汁飲二三碗

又方伏龍肝爲末溫酒調下二錢白湯亦可

又方朴硝末童子小便和熱酒調下三錢立出

姙娠瘧疾方論第十

論曰姙娠病瘧乃夏傷於暑客於皮膚至秋而發陽盛則熱陰盛則寒陰陽相離寒熱俱作其發晏者由風邪客於風府循膂而下衛气至一日一夜常大防於風府故發日晏與早者衛气之行風府日下一節二十一日下至尾骶二十二日入脊內上注於伏衛之脈其行九日出缺盆其气旣止故發更早其間日發者風邪內搏五臓橫連募原其道逺其气深其行遲不能日作也姙娠而發多傷於胎

愚按前癥因脾胃虛弱飲食停滯或外邪所感或鬱怒傷脾或暑邪所伏審系飲食停滯用六君子加桔梗蒼術藿香外邪多而飲食少用藿香正气散外邪少而飲食多用人參養胃湯勞傷元气用補中益气湯若鬱怒所傷用小柴胡兼歸脾湯若木侮土久而不愈用六君子爲主佐以安胎藥乃參三陰三陽經而治之

附治驗

一婦人因怒患瘧舉發無期久而不已胸腹不利飲食少思吞酸吐痰用六君子加柴胡山梔二十餘劑尋愈但晡熱少食又用四君子加柴胡升麻爲主佐以逍遙散而痊

一婦人瘧久不已噯气下气胸腹膨脹食少欲嘔便血少寐此屬肝脾鬱怒用歸脾湯加柴胡山梔漸愈又用六君子湯加柴胡山梔升麻而愈

一姙婦患瘧已愈但寒熱少食頭痛晡熱內熱此脾虛血弱也用補中益气湯加蔓荊子頭痛頓止又用六君子湯加芎歸飲食頓進再用逍遙散加參術而寒熱愈

七寶散治瘧疾一日一發或一日兩發或間一日發常山厚朴【姜制】靑皮陳皮【並去白】甘艸【炒】檳榔艸菓【等分】

右每服半兩酒水各一碗煎至一盞去柤露一宿發時面東溫服良久再服一姙婦先寒後熱六脈浮用前散一劑而愈

人參養胃湯治姙娠瘧疾寒多熱少或但寒不熱頭痛惡心身痛面色靑白脈遲者又有驅邪散治證亦同【方見七卷第十八論】

淸脾湯治姙婦瘧疾寒少熱多或但熱不寒口苦舌漧大便祕澀不進飲食脈數者

靑皮厚朴【姜制】白術【炒】艸菓茯苓半夏【炒】黃芩柴胡甘艸【炙各五分】

右用薑水煎

附方

交加散治食瘧神效

肉豆蔲【二个一生一煨】艸豆【二个一生一煨】甘艸【二錢半炒半生】厚朴【二錢半炒半生】生薑【一兩半煨半生】

右用薑水煎發日五更服

仲景白虎加桂枝湯治溫瘧

知母【六錢】桂枝黃芩【各一錢】括蔞根【二錢】甘艸【炙】牡蠣漧薑【各一錢】

右用水煎服汗出卽愈此少陽經藥也

桂枝羌活湯治瘧處暑以前頭痛脈浮惡風有汗

桂枝羌活防風甘艸【各一錢五分】

右水煎發服吐加半夏麯

麻黃羌活湯治癥如前但惡寒無汗

麻黃【去節】羌活防風甘艸【各半兩】

右如前服加法同二方太陽經藥也

白芷湯治瘧身熱目痛熱多寒少脈長先以大柴胡下之微利爲度餘熱不盡當服此湯

白芷【一兩】知母【一兩七錢】石膏【四兩】

右粗末依前服陽明經藥也

桂枝藥湯治瘧寒熱不論先後此太陽陽明合病寒熱作則必戰經曰熱勝而動也發熱則必汗泄經曰汗出不愈知內熱也乃陰盛陽虛之證此湯主之否則久而傳於陰經矣

桂【五分】黃耆【炒】知母石膏藥【各二錢】

右粗末水煎此太陽陽明經藥也

桂枝黃芩湯如服前藥轉甚三陽合病也宜此和之柴胡【一錢五分】黃芩人參甘艸【各八分】半夏石膏知母【各五分】

右每粗末依前服如外邪已解而內未已再服下藥從卯至午發大柴胡下之從午至酉發邪气在內也大承气下之從酉至子發或至寅發邪气在血也桃仁承气湯下之微利後更以小柴胡湯徹其邪气按此太陽陽明少陽經藥也以上諸方並系發風寒暑熱之气自外而入中於三陽之經者也

桂枝石膏湯治瘧疾隔日先寒後熱寒少熱多

桂枝【五錢】石膏【一兩五錢】知母【一兩五錢】黃芩【一兩】

右分三服水煎此太陽陽明經藥也隔日發者邪气所舎深者也

麻黃黃芩湯治瘧發如前癥而夜發者

麻黃【一兩去節】甘艸【炙三錢】黃芩【五錢】桂【二錢】桃仁【三十个去皮尖】

右依前服桃仁味苦甘辛肝者血之海血驟則肝气燥經所謂肝苦急急食甘以緩之故桃仁散血緩肝謂邪气深逺而入血故夜發乃陰經有邪此湯發散血中風寒治風暑深入陰分乃血受病邪气所舎尢深者也麻黃桂枝桃仁等乃太陽經血藥非三陰經藥也

附方

四君子湯

六君子湯

補中益气湯【三方見二十四卷第六論】

藿香正气散【方見二十一卷第十論】

人參養胃湯【方見七卷第十八論】

小柴胡湯【方見二十四卷第二論】

逍遙散

加味歸脾湯【二方見二十四卷第四論】

姙娠霍亂方論第十一

夫飲食過度觸冒風冷陰陽不和淸濁相干謂之霍亂其間或先吐或腹痛吐利是因於熱也若頭痛體疼發熱是挾風邪也若風折皮膚則气不宣通而風熱上衝爲頭痛若風入腸胃則泄利嘔吐甚則手足逆冷此陽气暴竭謂之四逆姙娠患之多致傷胎也

愚按前癥若因內傷飲食外感風寒用藿香正气散若因飲食停滯用平胃散果脾胃頓傷陽气虛寒手足逆冷者須用溫補之劑治當詳審毋使動胎也

附治驗

一姙婦霍亂已止但不進飲食口內味酸泛行消導寛中余曰此胃气傷而虛熱也當用四君子湯彼不信乃服人參養胃湯嘔吐酸水其胎不安是藥復傷也仍與四君子湯俾煎熱令患者先嗅藥气不作嘔則呷少許恐復嘔則胎爲釣動也如是旬月而愈

人參散治脾胃虛寒霍亂吐瀉心煩腹痛飲食不入人參厚朴【姜制】橘紅【各一錢】當歸漧薑【炮】甘艸【炙各五分】

右用棗水煎服

人參白術散治脾胃虛弱吐瀉或吐瀉作渇不食白術茯苓人參甘艸【炒】木香藿香【各五分】漧葛【一錢】

右用水煎服吐甚加生薑汁頻飲之

縮脾飲解伏熱除煩渇消暑毒止吐瀉宣沈冷頻服

艸菓仁【四兩】烏梅肉【三兩】甘艸【炒二兩半】

右每服半兩用姜十片水煎

木煎治吐瀉轉筋悶絕

吳茱茰【湯泡七次】生薑【切各一分】木瓜【木刀切兩半】

右毎服二三錢用水煎

治霍亂其效神速一方有黃連無扁豆仍與第二論通用姙婦霍亂腹痛四肢冷逆汗脈細理中湯治之傷食加陳皮寒甚脈欲絕陰癥悉具加炮附子方見二十卷

竹茹湯治霍亂熱渇脈數【見七卷嘔吐門】

附方

藿香正气散【方見二十一卷第十論】

平胃散【方見七卷第十八論】

四君子湯【方見二十四卷第六論】

人參養胃湯【方見七卷第十八論】

五苓散【方見二十一卷第十論】

理中丸【方見二十卷第八論】

香薷飲【方見七卷第二論】

薛氏醫案卷三十八﹤子部﹐醫家類﹐薛氏醫案﹥

欽定四庫全書

薛氏醫案卷三十九

明薛已訂

婦人良方

姙娠泄瀉方論第一

論曰姙娠泄瀉或靑或白水谷不化腹痛腸鳴謂之洞泄水谷不化喜飲嘔逆謂之恊熱下利並以五苓散利小便次以黃連阿膠丸或三黃熟艾湯以安之若瀉黃有沫腸鳴腹痛脈沈數用戊巳丸和之噯腐不食胃脈沈用感應丸下之後調和脾胃若風冷水谷不化如豆汁用胃風湯寒冷臍下陰冷動泄用理中湯治中湯伏暑心煩渴瀉水用四苓散傷濕泄瀉小便自利用不換金正气散胃苓湯此四証之大略也仍參第八卷

第八論主之

愚按米食所傷用六君加谷糵麵食所傷用六君加麥蘗肉食所傷用六君加山查若兼寒熱作嘔乃肝木侮脾土用六君加柴胡生薑兼嘔吐腹痛手足逆冷乃寒水侮土六君加姜桂不應用錢氏益黃散若元气下陷發熱作渴肢體倦怠用補中益气湯若泄瀉色黃乃脾土之眞色用六君加木香肉果若作嘔不食腹痛惡寒乃脾土虛寒用六君加木香姜桂若瀉在五更侵晨飲食少思乃脾腎虛弱五更服四神丸日間服白術散如不應或愈而復作或飲食少思急用八味丸補命門火以生脾土爲善不可忽也

附治驗

邊太常側室姙娠泄瀉自用枳術黃連之類腹悶吐痰發熱惡寒飲食到口卽欲作嘔彊匙許卽吞酸不快欲用袪痰理气余曰此因脾胃傷而痰滯中脘若治痰气復傷脾胃矣遂以參術炮姜爲末丸如黍粒不時含咽三五丸漸加至三日後日進六君子湯而尋愈

進士王繳徵之內懷姙泄瀉惡食作嘔余曰脾气傷也王君憂之彊進米飲余謂飲亦能傷胃且不必彊俟脾胃醒宿滯自化飲食自進不信別用人參養胃湯飲之吐水酸苦又欲投降火寒藥余曰若然則胃气益傷也經云損其脾胃者調其飲食適其寒溫後不藥果愈

厚朴丸治洞泄寒中

漧薑【炒】厚朴【去皮等分】

右水拌炒爲末水糊丸梧子大每服五十丸米飲下

艸果散治虛寒泄瀉腹痛無度

厚朴【薑汁拌炒二兩】肉豆蔲【十个面煨】艸豆蔲【十个煨】

右每服三錢用薑水煎

附方

附子理中湯【方見二十卷第八論】

理中丸

五苓散【二方見二十一卷第十論】

六君子湯

補中益气湯【二方見二十四卷第六論】

錢氏益黃散【方見二十一卷第九論】

四神丸【方見八卷第八論】

七味白術散【方見二十一卷第二論】

八味丸【方見二十四卷第十一論】

姙娠下麻黃水方論第二

論曰姙娠飲食生冷脾胃不能克化致令心腹疼痛若血分病則色赤气分病則色白血气俱病則赤白相雜若熱乘大腸血虛受患則成痢也

愚按治痢之法當參前篇其下黃水乃脾土虧損眞色下陷也當升補中气若黃而兼靑乃肝木克脾土宜平肝補脾若黃而兼白乃子令母虛須補脾胃若黃而兼黒是水反侮土矣必溫補脾胃若黃而兼赤乃心母益子但補中益气若腸胃虛弱風邪客之用胃風湯或胎气不安急補脾胃而自安矣凡安胎之藥當臨病制宜不必拘用阿膠艾葉之類

附治驗

地官胡成甫之內姙娠久痢自用消導理气之劑腹內重墜胎气不安又用阿膠艾葉之類不應余曰腹重墜下元气虛也胎動不安內熱盛也遂用補中益气而安又用六君子湯全愈

治姙娠利黃水

厚朴【薑汁炙二兩】黃連【二兩】肉豆【五个連皮】

右用水煎徐徐服忌如前【已上六方並出產寶】

治姙娠熱痢

黃連【一升】黃蘗【一升】梔子仁【二十枚】

右用每服五錢水煎嘔加橘皮生薑

治姙娠下痢腹痛小便澁滯

糯米【一合】當歸【炒】黃茋【各一兩】

右用水煎分四服

治臨產下痢用梔子炒爲末每服二錢白湯調甚效

附方

胃風湯【方見十二卷第九論】

補中益气湯【二方見二十四卷第六論】

姙娠大小便不通方論第三

夫姙娠大小便不通由臟腑之熱所致若大腸熱則大便不通小腸熱則小便不利大小腸俱熱更推其因而藥之

愚按前癥若大腸血燥用四物湯加條芩桃仁大腸气滯用紫蘇飲加杏仁條芩腸胃气虛用六君子加紫蘇杏仁肝脾蘊熱用龍膽瀉肝湯心肝虛熱用加味逍遙散加車前子

附治驗

亞卿李蒲汀側室姙娠大小便不利或用降火理气之劑元气反虛肝脈急脾脈遲滯視其面色靑黃不澤余曰此鬱怒所致也用加味歸脾湯爲主佐以加味逍遙散而安

主政王天成之內姙娠痢疾愈後二便不通其家世醫自用淸熱之劑未效余診其脈浮大而濇此气血虛也朝用八珍湯加桃仁杏仁夕用加味逍遙散加車前子而瘥

當歸散治姙娠因怒肚腹脹痛四肢浮腫气急作喘大便難小便澁產門腫

當歸【五分】赤茯苓枳殻【麩炒】白芍藥川芎【各一錢】白姜【炮】木香【煨】粉艸【各三分】

右用薑水煎气弱枳殻減半大便祕加蜜同煎

治姙娠大小便不通腹脹痞悶不思飲食

大黃【炒】木通防榔【各一兩】枳殻【麩炒三錢】訶梨勒【四个去核半生半煨】大腹子【三枚】

右爲末用童便一盞蔥白二寸煎六分調服二錢

初虞世治姙娠風气大便祕澁

枳殻【三兩麩炒】防風【二兩】艸【炙一兩】

右爲末每服一二錢空心用白滚湯調日三服

小品治姙娠小便不利气急服豬苓散不瘥用遂爲末蜜和服豆許微利之未利再服利後仍服豬苓散

豬苓散治姙娠小便澁痛及胎水豬苓去皮爲末白湯調下錢許加至二錢日三夜二服

又方車前子一兩大黃半兩爲末每服三錢蜜湯調

附方

四物湯

四君子湯【二方見二十四卷第六論】

紫蘇飲【方見二十四卷第八論】

龍膽瀉肝湯【方見二十四卷第八論】

加味逍遙散

加味歸脾湯

八珍湯【三方見二十四卷第四論】

姙娠小便不通方論第四

夫姙娠小便不通爲小腸有熱於脬而不通耳若兼心肺气滯則致喘急陳無擇云姙娠胎滿逼胞多致小便不利若心腎气虛淸濁相干而爲諸淋若胞系了戾小便不通名曰轉胞若胞滿尿出名曰遺尿

愚按丹溪先生轉脬小便閉多因胎婦虛弱憂悶性躁食味厚古方用滑利疏導藥鮮效若脬爲胎所墮而不通但升舉其胎胞系疏而小便自行若臍腹作脹而小便淋閉此脾胃气虛胎壓尿胞四物二陳參術空心服後探吐數次自安竊謂前癥亦有脾肺气虛不能下輸膀胱者亦有气熱鬰結膀胱津液不利者亦有金爲火爍脾土濕熱甚而不利者更當詳審施治

附治驗

司徒李杏岡仲子室孕五月小便不利諸藥不應余曰非八味丸不能救不信別用分利之藥肚腹腫脹以致不起

儒者王文逺室患此小腹腫脹防至於殆用八味丸一服小便滴再以前丸之料加車前子一劑卽利肚腹頓宛而安

八味丸治婦人飲食如故煩熱不得臥反倚息因脬系了戾不得溺名轉脬但利小便則愈蓋此藥有茯苓故也緩則不救【方見二十四卷第十一論】

古今錄驗姙娠小便難飲食如故

當歸貝母【去心炒】苦參【各三兩】滑石【半兩】

右爲末煉蜜丸小豆大每服二三十丸米飲下

治姙娠小便不通臍下妨悶心神煩亂

葵子【研】楡白皮【切各一兩】蔥白【七莖】

右水煎分三服

古今錄驗姙娠不得小便杏仁去皮尖炒黃搗丸燈心湯吞七粒

又方滑石末水和塗臍下

又方用車前艸汁調滑石末塗臍周圍四寸熱易之又方搗杏仁入滑石末飯丸小豆大每服二十丸白湯下

又方用紫苑爲丸井花水調下二錢

葵子散治姙娠小便不利身重惡寒暈及水腫用葵子五兩赤茯苓五兩爲末每服二錢米飲調

附方

四物湯【方見二十四卷第六論】

二陳湯【方見二十四卷第五論】

姙娠子淋方論第五

姙娠小便淋者乃腎與膀胱虛熱不能制水然姙婦胞系於腎腎間虛熱而成斯癥甚者心煩悶亂名曰子淋也

愚按前癥若頸項筋攣語濇痰甚用羚羊角散若小便濇少淋用安榮散若肝經濕熱用龍膽防肝湯若肝經虛熱用加味逍遙散腿足轉筋而小便不利急用八味丸緩則不救若服燥劑而小便頻數或不利用生地茯苓牛膝黃栢知母芎歸甘艸若頻數而色黃用四物加黃柏知母五味麥門參若肺气虛而短少用補中益气加山藥麥門若陰挺痿痺而頻數用地黃丸若熱結膀胱而不利用五淋散若脾肺燥不能化生宜黃芩淸肺飲若膀胱陰虛陽無所生用滋腎丸若膀胱陽虛陰無所化用腎气丸

附治驗

一婦人每怒發熱脇脹小便淋濇如遇經行旬餘未已受胎三月因怒前癥復作朝用加味逍遙散夕用安胎飲各二劑而安五月又怒復下血如經行四日未止仍用前藥而愈

一姙娠飲食後因惱怒寒熱嘔吐頭痛惡寒胸腹脹痛大便不實其面靑色小便頻數時或有血服安胎止血之劑益甚余曰寒熱嘔吐而腹脹此肝木尅脾土而元气傷也大便不實而面靑此飲食傷脾兼肝侮土也小便頻數而有血此肝熱傳胞而兼挺痿也用六君子加枳殻紫蘇山梔二劑脾胃頓醒又用加味逍遙散加紫蘇枳殻二劑小便頓淸後節飲食調理而安

地膚大黃湯治子淋

大黃【炒三兩】地膚艸【三兩】知母黃芩【炒】豬苓通艸赤芍藥升麻枳實【炒】甘艸【各二兩】

右每服四五錢水煎服

安榮散治子淋甚妙

麥門冬【去心】通艸滑石當歸燈心甘艸人參細辛【各五分】

右水煎服

治小便淋痛心煩悶亂

麥穂赤茯苓桑白皮木通葵子【各一錢】黃芩【炒】芍藥枳殻車前子【炒各五分】

右水煎服

治子淋小便澁痛

冬葵子滑石木通【各等分】

右每服四五錢蔥白七寸水煎

豬苓散療子淋小便澁痛【方見本卷第三論】

附方

羚羊角散【方見四卷首論】

龍膽瀉肝湯【方見二十四卷第八論】

加味逍遙散

四物湯【二方見二十四卷第四論】

腎气丸【卽六味丸】

六味丸

八味丸【三方見二十四卷第十一論】

六君子湯

補中益气湯【二方見二十四卷第六論】

五淋散

滋腎丸

黃芩淸肺飲【三方見八卷第一論】

安胎飲【方見十二卷第二論】

姙娠遺尿方論第六

姙娠尿出不知用白薇芍藥爲未酒調下或白礬牡蠣爲末酒調二錢或雞毛灰末酒服一匕或炙桑螵蛸益智子仁爲末米飲下

愚按前癥若脬中有熱宜用加味逍遙散若脾肺气虛宜用補中益气湯加益智若肝腎陰虛宜用六味丸

附治驗方藥

一姙婦遺尿內熱肝脈洪數按之微弱或兩太陽作痛脇肋作脹余以爲肝火血虛用加味逍遙散六味地黃丸尋愈後又寒熱或發熱或恚怒前癥仍作用八珍散逍遙散兼服以淸肝火養肝血而痊

附方

加味逍遙散

八珍湯【二方見二十四卷第四論】

補中益气湯【方見二十四卷第六論】

六味地黃丸【方見二十四卷第十一論】

姙娠尿血方論第七

姙娠尿血內熱乘於血分以致血熱流滲於脬名子淋用葵子一升研細水五升煮二升分三服或生艾葉一斤酒五升煮二升分三服或生地黃一斤酒四升煮二升分三服亦治落產後下血

愚按前癥因怒動火者宜小柴胡加山梔因勞動火者宜補中益气湯若因厚味積熱宜用加味淸胃散若因肝經血熱宜用加味逍遙散若因脾气下陷宜用補中益气湯若因脾虛血熱宜用加味逍遙散

附治驗

一姙婦因怒尿血內熱作渴寒熱往來胸乳間作脹飲食少思肝脈弱此肝經血虛而熱也用加味逍遙散六味地黃丸兼服漸愈又用八珍湯加柴胡丹皮山梔而痊

續斷湯治姙娠下血及尿血

續斷【半兩】赤芍藥【五錢】當歸生地黃【各一兩】

右爲末毎服二錢空心用蔥白煎湯調下

治姙娠尿血

阿膠【炒爲末四兩】熟地黃【用生者四兩酒拌蒸熟杵膏】

右和丸桐子大每服七八十丸空心粥飲下

五苓散【去桂加阿膠炒同爲粗末】每四錢用車前子白茅根水煎溫服

又方白茅根濃煎湯吞酒蒸黃連丸

附方

小柴胡湯【方見二十四卷第二論】

補中益气湯【方見二十四卷第六論】

加味淸胃散【方見二十四卷第一論】

加味逍遙散

加味歸脾湯【二方見二十四卷第四論】

姙娠胎水腫滿方論第八

產乳集云姙娠三月足腫至腿出水飲食不似水腫謂之子气至分防方消者此脾胃气虛或衝任經有血風名醫錄云宋少主元徽與徐文伯微行學鍼法文伯見一姙婦足腫脈之少主曰此女形也文伯曰此鬼胎也在左而黒遂用鍼胎下果然亦有脾虛水气流溢或因瀉痢臟腑虛寒或因瘧疾飲水脾虛濕漬或因水漬於胞不能分利皆致腿足肚腹腫癥也

愚按前癥若胸滿腹脹小便不通徧身浮腫用鯉魚湯脾胃虛弱佐以四君子若面目虛浮肢軆如水气用全生白術散如未應用六君子湯脾虛濕熱下部作腫用補中益气加茯苓若飲食失宜嘔吐泄瀉用六君子湯若腿足發腫喘悶不安或指縫出水用天仙藤散脾胃虛弱兼四君子湯如未應用補中益气湯若脾肺气滯用加味歸脾湯佐以加味逍遙散

附治驗

一姙娠每胎至五月肢軆倦怠飲食無味先兩足腫漸至徧身後及頭面此是脾肺气虛朝用補中益气夕用六君子加蘇梗而愈凡治姙娠毋泥月數但見某經癥卽用本藥爲善

天仙藤散治婦人有水气而成胎以致兩腿足浮腫天仙藤【洗略炒】香附子【炒】陳皮甘艸烏藥【軟白者辣者良各五分】

右每服五錢生薑木蘇葉各三片水煎日三服

澤瀉散治姙娠徧身浮腫上气喘急大便不通小便赤澁

澤瀉桑白皮【炒】木通枳殻【麩炒】防榔赤茯苓【各五分】

右薑水煎服

防已散治脾虛徧身浮腫腹脹喘促小便不利防已【三錢】桑白皮【炒】紫蘇莖葉赤茯苓【各五分】木香【二分】

右薑水煎

千金鯉魚湯治姙娠腹小胎間有水气

白術【五兩】茯苓【四兩】當歸芍藥【各三兩】

右先以小鯉魚一頭如食法煮取汁每汁二盞入藥五錢姜七片橘皮少許煎七分空心服

腎著湯治姙娠腰腳腫

茯苓白術【各八分】漧薑【炮】甘艸【各一錢】杏仁【五分】

右用水煎服

五丸散治胎水腫滿

大腹皮桑白皮【炒】生薑皮橘皮茯苓皮【各一錢】木香

右水煎服

治姙娠腳浮腫因脾衰血化成水用生料平胃散姜棗水煎服或爲末用蘇葉湯調下每服二錢

全生白術散治姙娠面目浮虛四肢腫如水气名曰胎气名曰胎腫

白術【一兩】生薑皮大腹皮陳皮白茯苓【各半兩】

右各爲末每服二錢米飲下

附方

四君子湯

六君子湯

補中益气湯【三方見二十四卷第六論】

加味歸脾湯

加味逍遙防【二方見二十四卷第四論】

姙娠腹內鐘鳴方論第九

治孕婦腹內鳴用鼠窟中土爲末入麝香酒調下二錢立愈或黃連濃煎汁母常呷之

愚按產寶云小兒在腹中哭其治法亦用空房中鼠穴土或黃連煎濃飲之卽止想卽是癥又云臍帶上疙瘩兒含口中因姙婦登髙舉臂脫出兒口以此作聲令姙婦曲腰就地如拾物仍入兒口卽止然黃連性寒麝香開竅當酌量用之

龔彥徳孕癰方第十

治孕癰用烏藥五錢水一鐘煎七分入牛皮膠一兩煎化溫服或薏苡仁煮汁飲之

愚按孕癰卽是腹內患癰如前法不應宜用牡丹皮散或薏苡仁湯【治驗見二十四卷】

姙娠不語論第十一

孕婦不語不須服藥臨產月但服保生丸四物湯產下便語黃帝問曰人有重身九月而瘖何也岐伯對曰胞絡繋於腎腎脈貫系舌本故不能言十月分娩後自爲之言也

愚按前癥果內經窮理之言人有患此當調攝以需之不必驚畏而泛用藥也

姙娠傷食方論第十二

經曰飲食自倍腸胃乃傷又云陰之所生本在五味陰之五宮傷在五味故姙娠傷食最難調治者

愚按東垣先生云脾胃之气壯則過時而不饑多食而不傷蓋胃主司納脾主消化五臟之本也然食倍而傷者乃脾气虛而不化也若投以峻劑則脾胃復傷而胎亦損矣當審其所因而調治之若飲食停滯或肚腹作痛用平胃散嘔吐惡心加枳殻砂仁吞酸噯腐加黃連三分吳茱茰二分腹滿泄瀉用六君子湯停滯肉食倍加山查停滯麵食倍加麥蘗停滯糯食用白酒麯末一味米食停滯倍加谷蘗魚鮏所傷倍加陳皮傷辛熱之物加黃連傷性冷之物加砂仁木香如不應更加肉豆蔲補骨脂再不應用四神丸若脾气下陷用補中益气湯凡噯覺藥气且戒藥餌節飲食經云損其脾者調其飲食適其寒溫大凡脾胃虛弱飲食難化以白術陳皮爲末等分陳麯糊丸常服最善枳術丸但可暫用枳實峻厲能耗眞气治者愼之

附治驗

一姙娠因停食服枳術丸胸腹不利飲食益少更服消導寛中之劑其胎下墜余謂此脾气虛而不能承載也用補中益气及六君子湯中气漸健其胎漸安又用八珍湯加柴胡升麻調理而痊

木香丸治姙娠脾胃虛弱飲食不消肚腹膨脹或嘔吐泄瀉

木香【二錢】白術【炒】人參白茯苓【各等分】

右爲末麵糊丸菉豆大毎服三四十丸熟水下

白術散治姙娠脾胃虛弱气不調和飲食易傷白術【炒】紫蘇【各一兩】人參白芷【各三錢炒】川芎靑皮訶子皮【各半兩】甘艸【炒一錢】

右每服二錢薑水煎

附方

平胃散【方見七卷第十八論】

補中益气湯

六君子湯【二方見二十四卷第六論】

四神丸【方見八卷第八論】

八珍湯【方見二十四卷第四論】

姙娠髒燥悲傷方論第十三

許學士云一婦無故數次悲泣是爲髒燥用大棗湯而愈又程虎卿內姙娠五月慘慼悲傷亦投大棗湯而愈愚按前癥或因寒水攻心或肺有風邪者治當審察

附治驗

一姙婦無故自悲用大棗湯二劑而愈後復患又用前湯佐以四君子加山梔而安

一姙婦悲哀煩燥其夫詢之云我無故但自欲悲耳用淡竹茹湯爲主佐以八珍湯而安

大棗湯

甘艸【三兩】小麥【三兩】大棗【十枚】

右水六鐘煎三鐘分三服亦補脾气

淡竹茹湯治姙娠心虛驚悸髒燥悲傷或作虛煩麥門冬【去心】小麥半夏【湯炮各一錢五分】人參白茯苓【各一錢】甘艸【五分】

右姜棗並竹茹少許水煎

治胎髒燥悲哭用紅棗燒存性米飲調下

附方

四君子湯【方見二十四卷第六論】

八珍湯【方見二十四卷第四論】

薛氏醫案卷三十九

欽定四庫全書

薛氏醫案卷四十

明薛已訂

婦人良方

坐月門【姙娠疾病旣明須知坐月避忌故以次之】

產寶方周頲序第一

頲聞至靈者人最重者命人皆知命之重而不知養命之方以致年未衰邁疾病攻奪倉卒尋醫多致有誤況婦人病惟產難爲急子母命懸片時故產二三胎者臟腑未衰血气未減疾病易治若產育過多復自乳子血气愈傷尢難治若產後血气未復胃气益傷諸癥蜂起此古人所以專著產乳方論余故徧采產寶等方兼拾昝氏之遺作爲論說萃爲一編刋行於世以救危急云時丁巳嵗秋八月吉日周頲謹序

將防孕婦論第二

凡姙娠至臨月當安神靜慮時當步履不可多睡飽食過飲酒醴雜藥宜先貼產圗依位宻鋪牀帳預請老練穩婆備辦湯藥器物欲產時不可多人喧閧愴惶但用老婦二人扶行及憑物站立若見漿水腰腹痛甚是胎離其經令產母仰臥令兒轉身頭向產門用藥催生坐艸若心煩用水調服白蜜一匙覺饑喫麋粥少許勿令饑渴恐乏其力不可彊服催藥早於坐艸愼之

愚按前論當愼守之此先哲好生之徳防患於未萌者也仁哉

滑胎例第三

凡姙娠十月宜服滑胎湯藥

滑胎枳殻散令胎瘦產易河陽公主每產累日不下南山道人進此方

商州枳殻【麩炒二兩】粉艸【炒一兩】

右爲末每服二錢空心沸湯調日三服凡孕六七月宜服之溫隠居加當歸廣木香各等分

易產兼治諸疾下气寛膈

枳殻【麩炒五兩】甘艸【一兩半】香附子【三兩炒去毛】

右爲末每服二錢用白湯調服

內補丸治姙婦衝任脈虛補血安胎

熟地黃【二兩用生地酒拌蒸熟杵膏】當歸【一兩炒爲末】

右爲末和丸梧子大毎服三四十丸溫酒或滚湯下許學士云大率姙娠惟在抑陽助陰然胎前藥惟惡羣隊陰陽錯雜別生他病惟枳殻散所以抑陽四物湯所以助陰爾然枳殻散其味多寒若單服恐致胎寒腹痛更以內補丸佐之則陽不至彊陰不至弱陰陽調和有益胎嗣此前人未嘗論及也

易產滑胎車前子爲末或酒或飲服寸匙詩云芣苡能令婦人樂有子矣陸機注云治婦人產難愚詳孔子序詩云樂然則生易於生育卽此謂也

神寢丸臨月服之神效【蘄州施少卿方蘄州徐太丞傳】

通明乳香【半兩別研】枳殻【一兩麩炒】

右爲末煉蜜丸梧子大每服三十丸空心溫酒下

楡白皮散治姙娠滑胎易生

楡白皮甘艸【各二兩】葵子【一兩】

右爲末每服五錢水煎

孕及九月將產豬肚一具煮爛徐徐自食盡易產保元防治寛气進食瘦胎易產或居處失宜頓僕胎動若胎痛胎漏兼服佛手散【見通用方】

香附【四兩】山藥【二兩】砂仁【一兩】木香【四兩】粉艸【一兩】益智紫蘇葉【各半兩】

右爲末每服二錢白湯調下

神寢丸枳殻散見前此三藥入月宜常服

保產無憂散治姙婦身居安逸口厭甘肥憂樂不常食物不節致胞胎肥厚根蒂堅牢入月服之則易生矣

當歸川芎白芍藥枳殻【麩炒】乳香【各三錢】木香甘艸血餘【卽發灰以獖豬心血和之各一錢半】

右爲末毎服三錢水煎日二服神效

月空方位例第四【出太平聖恵方外臺祕要同】

正月三月五月七月九月十一月在丙壬二月四月六月八月十月十二月在甲庚

逐月安產藏衣忌向方位第五

凡安產藏衣方位並於臥閤內分布太平聖惠方云凡姙婦初入月便寫產圗一本以朱書某月某日空貼在某位如正月在丙壬可於壬位安產婦牀帳丙位藏衣之類貼產房北壁若值閏月只看節气用之又云每月產圗有雷公招揺運鬼力士天狗軒轅大時咸池丰隆吳時白虎大夫天候狂虎凡此十三神並從月建易其位所謂月空者按內經雲月廓空無寫主冰注云論月輪中空日也卽非十三神之數今太平聖方以六陽月在丙壬以六陰月在甲庚正如外臺所言正月在丙壬至十二月在甲庚之類其理一也但外臺言之詳聖言之簡今人多從其簡或云凡逐月安產藏衣並向月徳月空方位所有十三神殺並從節气更換若交次月節便作次月用書產圗者非也假如正月十四日立春若姙婦十三日乳臥豈可作去年十二月用必依月分用之乃是若依節气使換則天徳月徳所在差矣然月空與任謂之中天空頗相類議者以爲天空者非十三神之數蓋課中有天乙貴人其位無可與對者故此空是謂天空值此神百事不宜止宜安產婦牀帳藏衣之類耳集聖歷雲天徳正月在丁二月在坤三月在壬四月在辛五月在幹六月在甲七月在癸八月在艮九月在丙十月在乙十一月在防十二月在天又堪輿歷有遊年白虎殺神在太嵗後一辰如太嵗夘則白虎在寅餘仿此推之若產及藏衣犯之則母子皆不利

王子亨云難產逆生論稱犯一切神殺固有是理然亦有自然難產兒自逆生者及有產腸俱下者產已則復如故此非疾病所致血气所主天下之理蓋有

不可窮詰者亦宜知之

安產藏衣十三神吉防方位

藏安運雷招斬咸豐天狂天大白

衣產公揺轅池隆狗虎侯夫虎

吉吉力

大吳

方方士

時時

正月壬丙艮寅寅夘辰辰辰午申酉戌

二月坤【甲寅】幹亥夘子丑未巳酉巳戌亥

三月丙壬坤申辰酉戌戌午子寅亥子

四月甲庚防己巳午未丑未酉亥子丑

五月丙壬艮寅午夘辰辰申子申丑寅

六月庚甲幹亥未子丑未酉夘巳寅夘

七月丙壬坤申申【子酉】戌戌戌子寅夘辰

八月【庚艮】甲防己酉【酉午】戌丑亥夘亥辰巳

九月丙壬艮寅戌夘辰辰子午申巳午

十月庚甲幹亥亥子丑未丑夘巳午未

十一月【壬防】丙坤申子酉戌戌寅午寅未申

十二月庚甲防巳丑午未丑夘酉亥申酉

推婦人行年法第六

生气方產婦宜向之坐臥及產帳向之開門大吉反支月遇此月卽鋪灰上用牛皮或馬驢皮訖鋪艸勿令惡血污地吉

禍害月不得於其上產又不得向之二便避之大吉絕命方不得於其上產又不得向之大小便避之大吉

懸屍日遇此日產不得攀繩宜懸馬轡攀之大吉閉肚方臨月至滿月並不得向之大小便及棄不淨之水謹之吉

八防方產帳不得向之開門忌之大吉

生反禍絕懸閉八產臥宜

气支害命屍肚防母宜喚

方月方方日方方

十三嵗行年在庚申坤【正七月】離防【辰戌日】

在正西偏北辛在正東偏北甲黃色衣西南首西南方黃衣師看產

十四嵗行年在己未【二八月】坤兌【夘酉日】

在正北偏西壬在正北偏東癸赤色衣正南首正南方赤衣師看產

十五嵗行年在戊午坎【三九月】乾艮【丑未日】

在正東偏北甲在正北偏西壬黒色衣正北首正北方黑衣師看產

十六嵗行年在丁巳震【四十月】艮乾【丑未日】

在正東偏北甲在正西偏北辛靑色衣正東首正東方靑衣師看產

十七嵗行年在丙辰艮【五十月】震艮【子午日】

在正東偏南乙在正南偏南庚黃色衣東北首東北方黃衣師看產

十八嵗行年在乙夘幹【六十二月】坎震【己亥日】

在正南偏東丙在正南偏西丁白色衣西北首西北方白衣師看產

十九嵗行年在甲寅兌【正七月】防離【辰戌日】

在正南偏西丁在正南偏東丙白色衣正西首正西方白衣師看產

二十嵗行年在癸丑防【二八月】兌坤【夘酉日】

在正西偏南庚在正東偏南乙靑色衣東南首東南方黃衣師看產

二十一歳行年在壬子坤【三九月】離防【寅申日】

在正西偏北辛在正東偏北甲黃色衣西南首西南方黃衣師看產

二十二嵗行年在辛亥離【四十月】坤兌【丑未日】

在正北偏西壬在正北偏東癸赤色衣正南首正南方赤衣師看產

二十三嵗行年在庚戌坎【五十一月】乾艮【子午日】

在正北偏東癸在正北偏西壬黒色衣正北首正北方黑衣師看產

二十四嵗行年在己酉震【六十二月】艮乾【己亥日】

在正東偏北甲在正西偏北辛靑色衣正東首正東方靑衣師看產

二十五嵗行年在戊申艮【正七月】震坎【辰戌日】

在正東偏南乙在正西偏南庚黃色衣東北首東北方黃衣師看產

二十六嵗行年在丁未幹【二八月】坎震【夘酉日】

在正南偏東丙在正南偏西丁白色衣西北首西北方白衣師看產

二十七嵗行年在丙午兌【三九月】防離【寅申日】

在正南偏西丁在正南偏東丙白色衣正西首正西方白衣師看產

二十八嵗行年在乙巳防【四十月】兌坤【丑未日】

在正西偏南庚在正東偏北乙靑色衣東南首東南方靑衣師看產

二十九嵗行年在甲辰坤【五十一月】離防【子午日】

在正西偏北辛在正東偏南甲黃色衣西南首西南方黃衣師看產

三十嵗行年在癸夘離【六十二月】坤兌【己亥日】

在正北偏西壬在正北偏東癸赤色衣正南首正南方赤衣師看產

三十一嵗行年在壬寅坎【正七月】乾艮【辰戌日】

在正北偏東癸在正北偏西壬黒色衣正北首正北方黒衣師看產

三十二嵗行年在辛丑震【二八月】艮乾【夘酉日】

在正東偏北甲在正西偏北辛靑色衣正東首正東方靑衣師看產

三十三嵗行年在庚子艮【三九月】震坎【寅申日】

在正東偏南乙在正西偏南庚黃色衣東北首東北方黃衣師看產

三十四嵗行年在己亥幹【四十月】坎震【丑未日】

在正南偏東丙在正南偏西丁白色衣西北首西北方白衣師看產

三十五嵗行年在戊戌兌【五十一月】防離【子午日】

在正南偏西丁在正南偏東丙白色衣正西首正西方白衣師看產

三十六嵗行年在丁酉防【六十二月】兌坤【己亥日】

在正西偏南庚在正東偏南乙靑色衣東南首東南方靑衣師看產

三十七嵗行年在丙申坤【正七月】離防【辰戌日】

在正西偏北辛在正東偏東甲黃色衣西南首西南方黃衣師看產

三十八嵗行年在乙未離【二八月】坤兌【夘酉日】

在正北偏西壬在正北偏東癸赤色衣正南首正南方赤衣師看產

三十九嵗行年在甲午坎【三九月】乾艮【寅丑日】

在西北偏東癸在正北偏西壬黑色衣正北首正北方黑衣師看產

四十嵗行年在癸巳震【四十月】艮乾【丑未日】

在正東偏北甲在正西偏北辛靑色衣正東首正東方靑衣師看產

四十一嵗行年在壬辰艮【五十一月】震坎【子午日】

在正東偏南乙在正西偏南庚黃色衣東北首東北方黃衣師看產

四十二嵗行年在辛夘幹【六十二月】坎震【己亥日】

在正南偏東丙在正南偏西丁白色衣西北首西北方白衣師看產

四十三嵗行年在庚寅兌【正七月】防離【辰戌日】

在正南偏西丁在正南偏東丙白色衣正西首正西方白衣師看產

四十四嵗行年在己丑防【二八月】兌坤【夘酉日】

在正西偏南庚在正東偏南乙靑色衣東南首東南方靑衣師看產

四十五嵗行年在戊子坤【三九月】離防【寅申日】

在正西偏北辛在正東偏北甲黃色衣西南首西南方黃衣師看產

四十六嵗行年在丁亥離【四十月】坤兌【丑未日】

在正北偏西壬在正北偏東癸赤色衣正南首正南方赤衣師看產

四十七嵗行年在丙戌坎【五十一月】乾艮【子午日】

在正北偏東癸在正北偏西壬黑色衣正北首正北方黑衣師看產

四十八嵗行年在乙酉震【六十二月】艮乾【己亥日】

在正東偏北甲在正西偏北辛靑色衣正東首正東方靑衣師看產

四十九嵗行年在甲申艮【正七月】震坎【辰戌日】

在正東偏南乙在正西偏南庚黃色衣東北首東北方黃衣師看產坐產時更用後法

體子借地法第七

東借十步

西借十步

南借十步

北借十步

上借十步

下借十步

壁方之中四十餘步安產借地或有穢污或有東海神王或有西海神王或有南海神王或有北海神王或有日遊將軍白虎大夫逺去十丈軒轅招揺舉髙十文天符地軸入地十丈令地空閒產婦某氏安居無所妨礙無所畏忌諸神擁防百邪速去急急如律令勅【前項借地法於入月一日朱書一本貼產婦房內墻壁上更不須避忌神殺也】

禁艸法第八鋪艸及氊褥訖卽咒曰

鐵鐵湯湯非公所當是王一言得之銅一言得之鐵母子相生俱篾鐵急急如律令

禁水法第九欲產時貯水咒曰

南無三寶水

水在井中爲井水水在河中爲河水

水在器中爲淨水水在法中爲眞水

自知非眞莫當眞水

以淨持濁以正治邪日遊月殺五士將軍靑龍白虎朱雀武招揺天狗軒轅女媧天吞地吞懸屍閉肚六甲禁諱十二神王土符伏神各安所在不得動靜不得忌幹若有動靜若有忌乾施以神咒當攝汝形阿佉尼阿毗羅莫多梨娑地梨娑訶

入月預備藥物第十

愚按前所預備內佛手保气枳殻楡皮黒神大聖蕊石七散神寢保生理中三丸催生黑虎二丹及催生神符又葵子生地黃羌活竹茹烏梅雌雄石燕艸海馬銜鐵大棗陳皮姜錢黑豆白蜜無灰酒童子小便酸醋白米湯瓶鍋銚斷臍綫剪之類可謂周卹之至矣內花蕋石散爲血入胞衣脹大不能下或惡露上攻不能蘇醒佛手散治血虛之危癥加味芎歸湯治交骨不開萆麻子治胎衣不能上下失笑散治惡露腹痛不省人事蠟油調滑石塗入產門爲滑胎之藥淸魂散治血暈等癥平胃散朴硝水銀爲腐化死胎之劑八珍湯補血气虛損已上諸方皆爲要之藥必不可缺其斷臍帶先用綫近臍札帛裹咬臍如天气風寒或難產母子勞傷元气者先札臍帶以油紙撚燒斷此又爲回生起死之要法也故治者當審其宜不可槪信而用之

催生靈符第十一

靈符宜以水飛硃砂書之貼於房內北壁上至坐蓐之時將符以鍼札就盞內化之溫水調服

治產難橫生逆產胞衣不下靈符見後【出聖恵方局方同】

謹按前所著方論圖向符訣一帙自夫人泛視之似爲迂逺然艱於得子者恆相質問則惟此書爲要屢試有明驗也余每觀其防孕之方極爲曲當易產之藥悉有根據至於圗向之趨避吉防所闗符訣之微神妙顯用其誠有得於諸先哲者乎不然王太僕諸公深於奧理者也豈謬論耶則是書也誠姙娠良方家戶之所當珍藏考究者使捨此而施治於姙婦鮮不有誤矣觀者勿以爲迂逺云

薛氏醫案卷四十﹤子部﹐醫家類﹐薛氏醫案﹥

欽定四庫全書

薛氏醫案卷四十一

明薛已訂

婦人良方

產難門【坐月旣明須知產難故以次之】

產難論第一

婦人以血爲主惟气順則血和胎安則產順今富貴之家過於安逸以致气滯而胎不轉動或爲交合使精血聚於胞中皆致產難若腹或痛或止名曰弄胎穩婆不悟入手試水致胞破漿干兒難轉身亦難生矣凡產直候痛極兒逼產門方可坐艸時當盛暑倘或血運血溢當飲淸水解之冬末春初產室用火和暖下部衣服尢當溫厚方免胎寒血結若臨月洗頭濯足亦致產難愚按丹溪先生曰余族妹苦於產難遇胎則驅之予甚憫焉蓋其形肥而勤女工形肥則气虛久坐則气不運而兒在胞胎因亦不能自運耳當補其母之气則兒健易產故後有孕至五六月遂以紫蘇飲加補气藥與之數十貼而產甚快大要在隨母之稟性若胎胞破早血水先幹或難產勞傷气血者煎八珍湯或十全大補湯加益母艸不時與服以恊濟之或以黃茋數觔芎歸四五觔許大釡水煎藥气氤氳滿室使產婦口鼻俱受其气臍帶以油紙撚燒斷補接其陽气穏婆須擇老練者當先施預說與知倘有生息不順只說是未產或是雙胎只說胎衣未下恐驚則气散愈難生息

附治驗方藥

荊婦孟冬分娩艱難傷勞元气產子已死用油紙撚燒斷臍帶借其气以暖之俄頃忽作聲此兒後無傷食作瀉之癥可見前法之功不誣世用刀器斷臍帶子母致危者竟不知其由矣且穏婆又喜平日常施小得其用心兼以安慰母懷故無虞耳一穏婆云我止有一女正分娩時適當巡街侍禦行牌取我視其室分娩女用驚赫未產而死後見侍禦更以威顏分付迨視產母胎順而頭偏在一邊以致難產因畏其威不敢施手由是其母子俱不能救

紫蘇飲【方見十二卷第八論】

十全大補湯

八珍湯【二方見二十四卷第四論】

楊子建十產論第二

凡生產先知此十證庶免子母之命折於無辜也世之收生者少有精良妙手多致傾命予因傷痛而備言之

一曰正產

正產者言懷胎十月陰陽气足忽然作陣疼痛胎至穀道漿破血下兒卽正產

二曰傷產

傷產者言懷胎未足月有所傷動以致忽然臍腹疼痛或服催藥過早或產母努力太早逼兒錯路不能正生凡分娩須待兒身轉順頭對產門努力一送兒卽正生

三曰催生

催生者言欲產時兒頭至產門方服藥催之或經日久產母困倦難生宜服藥以助其血气令兒速生

四曰凍產

凍產者言天气寒冷產母血气遲滯兒不能速生故衣裳宜厚產室宜暖背心亦宜溫和庶兒易生

五曰熱產

熱產者言盛暑之月產婦當溫涼得宜熱甚產母則頭疼面赤昏暈若產室人眾熱气蒸逼亦致前患名曰血暈若夏月風涼陰雨亦當謹避

六曰橫產

橫產者言兒方轉身產母用力逼之故也凡產母當令安然仰臥穏婆先推兒身順直頭對產門以中指探其肩不令臍帶覊扳方用藥催之繼以產母努力兒卽生

七曰倒產

倒產者言兒未能轉身產母努力故也當令產母仰臥穏婆推入候兒自順若良久不生令穏婆手入產戶一邊撥兒轉順近產門卻服催藥並努力卽下

八曰偏產

偏產者言兒回身未順生路產母努力逼兒頭偏一邊產𨿽露頂非也乃額角耳當令產母仰臥穏婆輕手正其頭向產門卻令產母努力子卽下若兒頂後骨偏拄穀道露額令穏婆以綿衣灸暖裹手於穀道外傍輕手推正令產母努力兒卽生

九曰礙產

礙產者言兒身已順門路已正兒頭已露因兒轉身臍帶絆其肩以致不能生令產母仰臥穏婆輕推兒向上以中指按兒肩脫臍帶仍令兒身正順產母努力兒卽生

十曰坐產

坐產者言兒之欲生當從髙處牢系手巾一條令產母以手攀之輕輕屈坐令兒生下不可坐抵兒生路

十一曰盤腸產

趙都運恭人每臨產則子腸先出然後產子其腸不收名曰盤膓穏婆以醋水各半盞默然噀產婦面背才收不可不知

愚按前癥古方以萆麻子仁四十九粒研塗產母頭頂膓收上急洗去其膓若干以磨刀水少許溫潤之再用磁石煎湯服之卽收上磁石須陰陽家用有驗者若以水噀母面背恐驚則气散

治盤膓產以半夏爲末搐鼻中膓自上

又方大紙撚以蔴油潤燈吹滅以煙薫產婦鼻中膓卽上

又方膓出盛以潔淨漆器濃煎黃茋湯浸之膓卽上

催生方論第三

五行論命以年月日時支幹五行相生相值以推其貴賤其間最切要者時也得其時則終身富貴失其時則一世貧賤然則命稟於有生之初豈可催乎世之催生之說蓋爲產難而設也今開歷驗數方於後

催生柞木飲子治產難或胎爛腹中腹悶其效如神

生柞木【一尺剉】艸【大者五寸剉五叚】

右用水三鐘紙封罐口煎一鐘半候胎順產門徐徐溫服卽時分娩更無諸苦切不可早於坐艸及穏婆下手催逼

催生如神散治逆產橫生其功甚大

百艸霜白芷【不見火各爲末等分】

右毎服三錢至胎順產門以童便米醋和如膏加沸湯調下或童便酒煎進二服然血得黑則止此藥大能固血又免血幹甚妙

如聖散用黃蜀葵花焙爲末熱湯調下二錢若漏血胎胞幹澁難產並進三服卽產如無花用葵子末半合調溫酒服尢妙若打撲胎死紅花酒調下

順生丹治癥同上

兔腦髓【去皮膜研如膏】明乳香【一兩細研】母丁香【末二兩】麝香【一錢研細】

右以兔腦髓丸雞頭大陰漧每服一丸溫水下男左女右手握出【兔腦臘月者尢佳】

又方通明乳香一塊如皂子大爲末腰痛時用冷水醋少許調服扶立令兩手拿石燕二个念醫靈藥聖三徧行數步坐艸便生更無痛楚神效

愚按前法觀之似迂其用者云甚驗

治產不順

蛇蛻【一條全者】蠶蛻紙【一張無則一方】

右入新瓦瓶內鹽泥固濟存性爲末煎楡白皮湯下一錢三服覺痛便生

又方用伏龍肝研末每服一錢酒調下兒頭戴土而下又方吞槐子十四粒卽下

又方當歸爲末酒調一錢服良久再服

一方用魚膠一尺許新瓦上煆灰陳醋調服立下又方大朱砂於端午日曬起以百日爲度研爲細末用臘月兔腦髓丸緑豆大欲產時粥飲下一丸良久便生其藥男左女右手中握出曬硃砂不得著雨

又方臘月兔頭煆爲末蔥白煎湯調二錢立生或臘月兔血紙袋盛掛當風處陰榦爲末煎乳香湯調下二錢或兔皮和毛燒爲末酒調服二錢卽產如胎衣未下再服

神妙乳砂丹用明乳香爲末臘月兔血丸桐子大硃砂爲衣陰漧每服二丸嚼碎冷酒下良久未生再服○難產以蓮葉蒂七个水煎化服二丸良久未生再服○胞漿先幹胎不得下急服大料四物湯滋其血气並濃煎蔥湯薰洗產戶更用油燭塗產戶內卻服前藥○胎死不出用朴硝五錢滚湯調下或平胃散一服胞衣未下酒水服一丸○橫逆不順先用如神散【方見前】產門不開用加味芎歸湯仍服二丸須月初上辰日修合鹽塗兒足底急搔摩之卽產

應急方好墨新汲水濃磨服之墨水裹兒出

又方淸油同蜜等分入滚湯少許調服或油煎一盞服之或路傍破艸鞋一隻取鼻絡小繩燒灰酒調服

交骨不開產門不閉方論第四【新附】

竊謂交骨不開產門不閉皆由元气素弱胎前失於調攝以致血气不能運達而然也交骨不開陰气虛也用加味芎歸湯補中益气湯產門不閉气血虛也用十全大補湯

附治驗

地官李孟卿娶三十五嵗女爲繼室姙娠慮其難產索加味芎歸湯四劑備用果產門不開止服一劑頓然分娩

上捨懷徳之室產門不開兩日未生服前藥一劑卽時而產懷徳傳服此方用者無有不驗

一婦人分娩最易至四十姙娠下血甚多產門不開與前湯一劑又以無憂散觔許煎熱時時飲之以助其血而產

一產婦陰門不閉發熱惡寒用十全大補加五味子數劑而寒熱退又用補中益气加五味子數劑而陰戶斂若初產腫脹或焮痛而不閉者用加味逍遙散若腫旣消而不閉者用補中益气湯切忌寒涼之劑一婦人脾胃素弱兼有肝火產後陰門腫痛寒熱作渴嘔吐不食敷大黃等藥服驅利之劑腫及於臀虛癥蜂起此眞气虛也先用六君子以固脾胃乃以補中益气湯升舉而消

一產婦失治腫潰不已形體消瘦飲食少思朝寒暮熱自汗盜汗半年矣余用補中益气加茯苓半夏以健脾胃膿水漸少飲食漸進用歸脾湯以解脾郁共五十餘劑元气復而瘡亦愈矣

一產婦陰門不閉小便淋瀝腹內一物攻動脇下或脹或痛用加味逍遙散加車前子而愈

一婦人子宮腫大二日方入損落一片殊類豬肝面黃體倦飲食無味內熱晡熱自汗盜汗用十全大補湯二十餘劑諸癥悉愈仍復生育

加味芎歸湯治交骨不開不能生產

川芎當歸【各一兩】自死板【一个酥炙】婦人頭髮【一握燒存性】右爲散每服五錢水煎服約人行五里卽生如胎死亦下灼過板亦可

十全大補湯【方見二十四卷第四論】

補中益气湯【方見二十四卷第六論】

郭稽中產難方論第五

論曰產難者因兒轉身將兒枕血塊破碎與胞中敗血壅滯兒身不能便利是以難產急服勝金散消散其血使兒自易生陳無擇云多因兒未轉順坐艸太早或努力太過以致胞衣破而血水漧產路澁而兒難下宜先服催生如神散以固其血設或逆生橫產當用前法鍼刺之

勝金散

麝香【末一錢】豆防【一兩】

右每服一錢用秤錘燒赤淬酒下催生如神散亦可用

產難子死腹中方論第六

產難子死腹中多因驚動太早或觸犯禁忌其血先下胎漧涸而然也須驗產母舌若靑黑其胎死矣當下之故產室坐臥須順四時方向並遵五行避忌則吉

附治驗

一穏婆之女勤苦負重姙娠腹中陰冷重墜口中甚穢余意其胎已死令視其舌靑黒與朴硝半兩許服之化下穢水而安

一婦人胎死服朴硝下穢水肢體倦怠气息奄奄用四君子爲主佐以四物姜桂調補而愈

一方水銀半兩桂末一錢作一服溫酒調下粥飲亦可又方以利斧煆赤置酒中待溫飲之其子便下

又方以錫粉水銀各一錢棗肉丸大豆許水吞下立出又方朴硝三錢溫童便調下貓犬牛畜用之皆驗又方平胃散五錢酒水各一盞煎至一盞投朴硝五錢再煎三五沸溫服其胎卽化水而出寶慶方云凡欲斷臍帶先以系物墜下後可斷之否則胞衣上卽衝心而死

附方

四君子湯

四物湯【二方見二十四卷第六論】

產難生死訣第七

欲產之婦脈離經

難經云一呼三至曰離經此是陽加於陰一倍也一呼一至亦曰離經此是陰加於陽四倍也注云經者常也胃脈離常絡之處周卽言之一呼脈再至一吸脈再至曰脾和之脈故一呼脈行三寸一吸脈行三寸呼吸定息脈行六寸一日一夜一萬三千五百息脈行八百一十丈乃於一周復從始之經再行今一呼脈三至一吸脈三至呼吸定息脈行九寸一日一夜脈行通計一千二百一十五丈過於平脈之數不在所起之經再起故曰離經若一呼一至脈行寸半一吸一至脈行寸半呼吸定息脈行三寸一日一夜通計脈行得四百單五丈乃謂一周是不及平脈之數周而復始亦不在所起之經再起亦曰離經也

沈細而滑也同名

臨產之婦脈見沈細而滑者乃腎臟本脈之形然腎系胞胎見此脈者亦與離經之脈同名也

夜半覺痛應分誕來日日午定知生

若姙婦夜半時覺腹痛定知來日午時當分娩也聖方云夜半子時覺腹痛來日午時必定生產謂子午相半正半日觀數也

身重軆熱寒又頻舌下之脈黑復靑反舌上冷子常死腹中須遣子歸冥

凡姙婦身有沈重者胃气絕也又體熱寒膘頭並者王气衰陰气盛也若舌卷下脈靑黑色也及舌反卷上水冷不溫者子母俱死之候

面赤舌靑細尋看母活子死定應難

凡姙婦面色赤是榮气流通母活之候舌上靑色是姙脈絡絕胎死之候

唇口俱靑沫又出子母俱死總髙判

若姙婦唇口俱靑色者榮衛气絕也又口中吐出痰沫者是脾胃之气俱絕此是子母俱死之候也

面靑舌靑沫出頻母死子活是知眞不信若能看應驗尋之賢哲不虛陳

凡姙婦面與舌皆靑色又吐痰沫者是產婦榮衛俱絕胎气沖上之候此是子活母死之候產下子母必死也此古賢哲應驗之文不虛妄陳其說也

新產之脈緩滑吉實大急死來侵

凡婦人新產之後其脈來緩滑者爲气血通利調和是生活安吉之兆也若見牢大急之脈則防必死之脈也

若得沈重小者吉忽若堅牢命不停

若產婦診得沈重微小者此是形虛相應故云吉兆之脈忽然診得堅硬牢實之脈是脈盛形衰相反性命不可停畱必死也

寸口澁疾不調死

若產後寸口脈澁疾大小不調勻者此是血气衰絕之脈故云死也

沈細附骨不絕生

若重手按之乃得其脈沈細附著於骨不斷絕有力者此生活之兆也

審看此候分明記長須念此向心經

凡爲醫者宜詳審脈證分明記於心也

愚按前論與脈訣刋誤所云不同觀者審之

薛氏醫案卷四十一

欽定四庫全書

薛氏醫案卷四十二

明薛己訂

婦人良方

產後門【產難旣明須知產後疾病故以次之】

產後將防法第一

婦人產畢飲熱童便一盞閉目少坐上牀倚故立膝仰臥不時喚醒及以醋塗鼻或用醋炭及燒漆器更以手從心搟至臍下使惡露不滯如此三日以防血暈血逆酒𨿽行血亦不可多恐引血入四肢且能昏暈宜頻食白粥少許一月之後宜食羊肉豬蹄少許仍愼言語七情寒暑梳頭洗足以百日爲度若气血素弱者不計日月否則患手足腰腿痠痛等癥名曰蓐勞最難治療初產時不可問是男女恐因言語而泄气或以愛憎而動气皆能致病不可獨宿恐致虛驚不可刮舌恐傷心气不可刷齒恐致血逆須血气平復方可治事犯時微若秋毫成病重如山嶽可不戒哉

產後調理法第二

產後將息如法臟腑調和庶無諸疾苦須先服黒神散四物湯四順理中丸七寶散若壯熱頭痛此乳脈將行用玉露散頭目不淸是血暈用淸魂散粥食不美是胃气虛用四順理中丸

愚按丹溪先生云肉汁發陰經之火易成內傷之病當歸丸當歸建中湯四順理中丸𨿽滋補悉犯桂附漧薑僣熱之劑臟腑無寒何處消受若夫兒之初產母腹頓寛便啖雞子火鹽不思雞子難化火鹽發熱展轉爲病醫者不識妄指他病率爾用藥寧不誤人予每見產婦之無病者皆不用黑神散與雞子火鹽諸般肉食毎白粥調理間以些小石首魚漧淡食之至半月以後少食𨿽雞子亦豁開煮之方能養胃卻痰彼富貴之家嬌姿之婦率有白帶頭風气痛膈滿痰逆口漧經事不調發脫體熱皆因失於調理所致也

產後通用方第三

愚按前方卽產後諸癥各門自有方論主治故不再錄

胞衣不出論第四

郭稽中曰胎衣不下者因气力疲憊不能努出或血入衣中脹大而不能下以致心胸脹痛喘急速服奪命丹血散脹消其衣自下牛膝散亦效

愚按前癥若出而气虛不能入用補中益气湯或萆麻子仁一兩研塗母頭頂心卽上若胎衣不下用萆麻子仁塗右腳心胎衣下急洗之緩則胎衣仍入益母丸亦效若胎衣未下若欲斷臍帶須先以少物系墜然後斷之

附治驗

一婦人胞衣不出胸腹脹痛手不敢近用滚酒下失笑散一劑惡露胎衣並下

一產婦胎衣不出腹作痛手按痛稍緩此气虛而不能送出也用無憂散而下前癥常詢諸穏婆云宜服益母艸丸或就以產婦頭髮入口作嘔胎衣自出其胎衣不出者必死授與前法效

奪命丹

附子【半兩炮】牡丹皮【一兩】大黃【末一兩】漧漆【一錢炒煙盡】

右爲末醋煎大黃成膏丸桐子大溫酒吞五七丸

花蕋石散治產後敗血不盡血迷血暈腹中胎衣不下至死心頭暖者急用一服化水卽出其效如神花蕋石【一斤】上色硫黃【四兩】

右和勻先用紙泥封固瓦罐一个入二藥仍封固陰漧如急用以焙籠內炙幹用炭煆赤去火次日取出細研每服一錢童便熱酒下

牛膝散治胎衣不出腹中脹急服此藥腐化而下緩則不救

牛膝川芎朴硝蒲黃【各三兩】當歸【一兩五錢】桂心【五錢】右每服五錢姜三片生地黃一錢水煎

附方

補中益气湯【方見二十四卷第六論】

失笑散【方見十六卷第五論】

無憂散【方見十六卷第三論】

益母艸丸【方見十三卷第九論】

又方用竈下土三四錢好醋調和納臍中續煎生甘艸湯半盞或以醋湯飲之卽出

又方用萆麻子仁研爛塗足心下卽洗去

又方用紅花一兩酒煮濃汁服

又方用鹿角鎊三錢爲末煮蔥白湯調服

又方取產母鞋底灸熱熨小腹上下二七次

又方用浸薴水濃煮溫飲二碗立下

又方用皁角棘燒爲末每服一錢溫酒調

產後血暈方論第五

產後血暈乃血入肝經甚至眼花昏悶用黑神散主之下血過多用淸魂散補之或以醋湯細飲或預燒秤錘以醋沃之或釅醋塗口鼻或燒漆器薫之使產母鼻吸其气庶無此患

愚按前癥若惡露上行用失笑散血下過多芎歸湯若過勞所傷補中益气湯气血虛極用淸魂散大凡產後口眼防斜等癥當大補气血爲主而兼以治痰若脾胃虛弱用六君子湯苟於七月之前服安胎飲至八九月間加大腹皮黃楊頭元气虛弱八珍湯臨產用無憂散則無前患

附治驗

一婦八月胎下墜或動面黃體倦飲食少思此脾气虛弱用補中益气湯倍白術加蘇梗三十餘劑而安產後暈胸滿咳嗽用四物加茯苓半夏桔梗而愈一姙婦因產飲酒惡露甚多患血暈口出酒气此血得酒熱而妄行虛而作暈也以佛手散加煨甘葛二錢一劑而痊酒性慓悍入月及產後不宜飲恐致前癥產室人眾气熱喧攘亦致此癥

奪命丹治血暈腹痛沒藥血竭末等分每服二錢熱童便熱酒下

牡丹皮散治產後惡露悶絕

牡丹皮芒硝大黃【蒸各一兩】冬仁【三七粒去皮尖】

右每五錢水煎服

淸魂散治產後气血暴損虛火妄動血隨火上以致心神昏亂口噤眼花甚至悶絕而蘇

澤蘭葉人參【各一錢】荊芥【三錢】川芎【一錢】

右各另爲末和勻每服一二錢熱湯和酒調灌之

當歸芍藥湯【方見十二卷第十二論】

一方五靈脂末半生半炒每服二錢溫酒灌入喉卽愈一方荊芥爲末童便調

一方神麯末每服二錢熱水調

一方韮菜切入瓶內注熱醋以瓶口對鼻气入卽醒一方用紅花末五錢酒調服

一方半夏爲末丸豆大入鼻中卽省亦療五絕

一方赤小豆爲末東流水和服錢許不瘥再服

佛手散治產後去血暈欲絕【方見十二卷第七論】

又方松煙墨二錢燒赤窨滅爲末溫酒調半匕京墨亦可或燒漆器取煙薰之

附方

失笑散【方見二十卷第五論】

補中益气湯

六君子湯

四物湯【三方見二十四卷第六論】

安胎飲【方見十二卷第二論】

無憂散【方見十六卷第二論】

產後顚狂方論第六

產後顚狂乃敗血上衝用大聖澤蘭散加砂仁末三分煎酸棗仁湯調下或硃砂二錢研細以乳汁調和入紫項活地龍一條滚二三沸去之入酒再用重湯煮溫分三服愚按前癥乃血虛神不守舍非補養元气不可仍參後各門互用

附治驗

一產婦患前癥或用大澤蘭湯而愈後又怔忡妄言其痰甚多用茯苓散補其心虛頓愈又用八珍散加

逺志茯苓養其气血而瘥

一產婦亦患此用化痰安神等藥病益甚神思消爍余以爲心脾血气不足用大劑參術芎歸茯神酸棗仁四觔余而安乃以歸脾湯五十餘劑而愈

附方

隠居澤蘭湯【方見二十卷第六論】

茯苓散【方見十九卷第三論】

八珍湯

歸脾湯【二方見二十四卷第四論】

產後狂言譫語方論第七

產後狂言譫語乃心血虛也用硃砂末酒調下龍虎丹參丸琥珀地黃丸亦可如驚悸歌哭顚狂等癥當參十九等捲治之

愚按前癥當固胃气爲主而佐以見癥之藥爲善若一於攻痰則誤矣

附治驗

一產婦形體甚倦時發譫語用柏子仁散稍愈又用加味歸脾湯而愈又因怒仍狂言脇痛小便下血用加味逍遙散以淸肝火養肝血頓瘥又佐以加味歸脾湯而安

治敗血上衝發熱狂走脈虛大者

榦荷葉生地黃牡丹皮【等分】

右濃煎湯調生蒲黃二錢服之卽止

妙香散治產後語言錯亂用生地當歸煎湯調服立效【方見六卷第八論】

附方

小柴胡湯【方見二十四卷第二論】

栢子仁散【方見十九卷首論】

加味歸脾湯【方見二十四卷第四論】

產後不語方論第八

產後不語因心气虛而不能通於舌則舌彊不能言語者宜服七珍散餘當推其所因而治之可也

愚按經云大腸之脈散舌下又云脾之脈是動則病舌本彊不能言又云腎之別脈上入於心系舌本虛則不能言竊謂前癥若心腎气虛用七珍散腎虛風熱地黃飲大腸風熱加味逍遙散加防風白芷脾經風熱秦芁升麻湯肝經風熱柴胡淸肝散加防風白芷脾气鬱結加味歸脾湯加升麻肝木太過小柴胡加釣藤鉤脾受土侮六君加升麻白芷釣藤鉤肝脾血虛用佛手散脾气虛用四君子气血俱虛八珍湯如不應用獨參湯更不應急加附子補其气而生其血若竟用血藥則誤矣

附治驗

一產婦不語用七珍散而愈後復不語內熱晡熱肢體倦怠飲食不進用加味歸脾湯爲主佐以七珍散而愈後因怒不語口禁腰背反張手足發搐或小便見血面色或靑或黃或時兼赤余曰面靑肝之本色也黃者脾气虛也赤者心血虛也用八珍湯加鉤藤鉤茯苓逺志漸愈又用加味歸脾湯而痊

七珍防

人參石菖蒲生地黃川芎【各一兩】細辛【一錢】防風辰砂【別研各半兩】

右爲末每服一錢薄荷湯調

胡氏孤鳳散治產後閉目不語用生白礬末每服一錢熱水調下

治產後不語

人參石蓮肉【不去心】石菖蒲【等分】

右每服五錢水煎

附方

地黃飲【方見三卷第四論】

加味逍遙散

加味歸脾湯

八珍湯【三方見二十四卷第四論】

秦芁升麻湯【方見三卷第一論】

淸肝散【方見二十四卷第三論】

小柴胡湯【方見二十四卷第二論】

六君子湯

四君子湯【二方見二十四卷第六論】

佛手散【方見十二卷第七論】

獨參湯【方見三卷第十三論】

薛氏醫案卷四十二

欽定四庫全書

薛氏醫案卷四十三

明薛己訂

婦人良方

產後乍見鬼神方論第一

產後如見鬼神或言語譫妄皆由血气虧損陰虛發熱或瘀血停滯以致心神煩躁而然也宜以調經散治之愚按前癥若敗血停滯用調經散若血虛發熱用八珍加炮姜若心血虛損用柏子仁散大抵此證皆心脾血少所致但調補胃气則痰淸而神自安矣若果系鬼祟所附卽灸鬼哭穴可愈其或不起者多因豁痰降火攻伐之過也【仍參第三卷

產後譫語乍見鬼神方論】

附治驗

一產婦患前癥或用調經散愈而復作仍服前散益甚痰涎上湧朝寒暮熱余朝用八珍散夕用加味歸脾湯各五十餘劑而愈

調經散治血虛經閉心神煩躁渾身疼痛或時見怪沒藥琥珀【並細研】桂心【各一錢】芍藥【炒】當歸【各一錢】細辛【五分】麝香【少許】

右爲末每服五分薑汁溫酒各少許調服下卽愈

柏子仁散治產後元气虛弱瘀血停滯狂言亂語柏子仁逺志人參桑寄生防風琥珀【另研】當歸【炒】生地黃【焙】甘艸【炒等分】

右用白羊心一个水三盞煮淸汁七分入藥五錢煎服

附方

八珍湯

加味歸脾湯【二方見二十四卷第四論】

鬼哭穴【方見六卷第八論】

產後心神驚悸方論第二

產後心神驚悸恐懼或目睛不轉口不能言乃心气虛而六淫內侵診其脈動而弱者驚悸也動則爲驚弱則爲悸矣

愚按人之所主者心心之所主者血心血一虛神气不守此驚悸所由作也當補血气爲主【仍參三卷第十論】

附治驗

一產婦患前癥二度服琥珀地黃丸局方妙香散隨效再患服之其癥益甚而脈浮大按之如無發熱惡寒此血气俱虛余用十全大補加味歸脾二湯各百餘劑而愈後遇驚恐勞怒復作仍服前藥而安

琥珀地黃丸治產後惡露未盡胸腹作痛或小便不利

琥珀【另研】延胡索【糯米同炒赤去米】當歸【各一兩】蒲黃【四兩炒香】生地黃【研取汁畱滓】生薑【各二斤研取汁畱滓生薑汁用銀石器內炒地黃滓以地黃汁炒生薑滓各榦爲末】

右爲末煉蜜丸如彈子大每服一丸當歸煎湯化下

治血虛驚悸少寐及產後敗血停畱少腹作痛等癥

辰砂【另硏】琥珀沒藥【並研細】當歸【爲末等分】

右爲末每服二錢空心日午臨臥用白湯調下

產後驚悸亂語精神不定用好硃砂爲細末酒調服錢許

附方

局方妙香散【方見三卷第十三論】

茯苓補心湯【方見三卷第十論】

十全大補湯

加味歸脾湯【二方見二十四卷第四論】

產後中風心驚方論第三

產後眼張口噤肢體彊直腰背反偃言語錯亂如癇者此气虛風邪所傷而成痙也

愚按仲景先生云有汗爲柔痙用桂枝湯無汗爲剛痙用麻黃湯然產後得此血气俱虛之敗癥也不可與傷寒例看丹溪先生云產後當大補气血爲主可用十全大補湯以補元气如不應急加附子更不應是藥力弗逮也仍用參附湯多服余常治大虛之癥參茋數觔附子數枚方應

附治驗

一產婦患此不省人事言語妄甚惡風寒喜熱飲形气倦怠脈虛浮無力余謂血气虛寒用十全大補湯二十餘劑不應又二十餘劑稍緩乃漸加附子至一錢服數劑諸癥減一二又二十餘劑十退三四乃去附子五分數劑諸癥頓退而安後又發仍服前藥加附子三五分而愈

茯苓散治產後心虛忪悸言語錯亂健忘少睡或自汗盜汗

人參甘艸【炒】芍藥【炒黃】當歸生薑【各八分】逺志【去心】茯苓【各一錢】桂心【六分】麥門冬【去心五分】大棗【二枚】

右水煎服

抱膽丸治產後遇驚發狂或遇經行發狂

水銀【二兩】黑鉛【一兩五錢】硃砂【一兩細研】乳香【一兩叧研】

右將黑鉛入銚內火鎔下水銀結成砂子下硃砂乳香末乘熱用栁木槌研勻丸雞頭子大每服一丸空心薄荷湯下得睡勿驚覺來卽安妙香散亦善

附方

妙香散【方見三卷第十三論】

十全大補湯【方見二十四卷第四論】

參附湯【方見後第六論】

產後中風恍惚方論第四

產後恍惚因元气俱虛心經血少或外邪所侵以致心神恍惚怔忡不寧

愚按前癥當大補血气爲主而佐以後方爲善蓋風乃虛極之假象也固其本源諸病自退若專治風則速其危矣

附治驗

一產婦患前癥盜汗自汗發熱晡熱面色黃白四肢畏冷此气血俱虛用八珍湯不應更用十全大補加味歸脾二湯始應後因勞怒發厥昏憒左目牽兩唇抽動小便自遺余謂肝火熾盛用十全大補加鉤藤山梔而安再用十全大補湯辰砂逺志丸而愈

辰砂逺志丸治產後中風驚狂起臥不安或痰涎上湧

石菖蒲逺志【去骨蘆甘艸煮】人參茯神【去木】辰砂【各三錢】川芎山藥鐵粉麥門冬【去心】細辛半夏【湯泡】天麻南星白附子【各一兩】

右爲末薑汁糊丸菉豆大別以硃砂爲衣每服三十丸臨臥姜湯下

附方

八珍湯

十全大補湯

加味歸脾湯【三方見二十四卷第四論】

產後虛極生風方論第五

產後生風因去血過多气無所主以致唇靑肉冷汗出目神昏急服濟危上丹若投以風藥則悞甚矣愚按前癥若心脾血气俱虛用十全大補湯如不應加附子釣藤鉤若肝經血虛用逍遙散加釣藤經云脾之榮在唇心之液爲汗若心脾二髒虛極急用參附湯救之

附治驗

一婦人患前癥或用諸補劑四肢逆冷自汗泄防腸鳴腹痛余以陽气虛寒用六君子姜附各加至五錢不應以參附各一兩始應良久不服仍腸鳴腹痛後灸闗元穴百餘壯及服十全大補湯方效

濟危上丹

乳香【研】五靈脂硫黃精石【同研極細】阿膠卷柏桑寄生陳皮【等分】

右將上四味入石器內微火炒再研入余末用生地黃汁丸桐子大每服二十丸食前溫酒或當歸酒下

當歸建中湯治產後腹痛拘急痛連腰背自汗少食當歸桂心【各三兩】白芍藥【六兩炒焦黃】甘艸【炙二兩】

右每服五錢姜棗水煎入飴糖一匙服如未應加之

附方

參附湯【方見本卷後】

十全大補湯

逍遙散【二方見二十四卷第四論】

六君子湯【方見二十四卷第六論】

獨參湯治一切失血惡寒發熱作渴煩躁或口噤痰鳴自汗盜汗或气虛脈脫手足逆冷蓋血生於气故血脫補气陽生陰長之理也【方見三卷第十三論】

產後虛汗不止方論第六

產後汗不止者皆由陽气頓虛腠理不宻而津液妄泄也若遇風則變痙縱虛乏短气則身體消瘦唇口漧燥久則經水斷絕由津液竭故也

愚按前癥屬血气俱虛急用十全大補湯如不應用參附茋附等湯若汗多亡陽發痙尢當用前藥王海藏先生雲頭汗出至頸而還額上偏多蓋額爲六陽之所防也由虛熱薫蒸而出竊謂前癥當以部仕分之額左屬肝額右屬肺鼻屬脾頥屬腎額屬心治者審之【仍參三卷第六論】

附治驗

一產婦略聞音響其汗如水而昏憒諸藥到口卽嘔余以爲脾气虛敗用參附末爲細丸時含三五粒隨液咽下乃漸加之至錢許卻服參附湯而痊一產婦盜汗不止遂至廢寐神思疲甚口漧引飲余謂血虛有熱用當歸補血湯以代茶又以當歸六黃湯內黃芩連柏炒黒倍加人參五味子二劑而愈

麻黃根湯治產後虛汗不止身熱發渴驚悸不安當歸麻黃根牡礪【煆爲粉】人參甘艸【炒等分】

右每服四錢水煎

一方治產後自汗盜汗胃气虛弱服別藥則嘔吐不能入

當歸黃茋【各一兩】麻黃根【二兩】

右每服三錢水煎

治產後气脫汗不止小便短少四肢難以屈伸

甘艸【炙一兩】附子【炮五錢】桂心芍藥【炒各一兩半】

右每服三錢姜棗水煎服虛甚更加以效爲度

止汗散

牡礪【爲末半兩】小麥麩【八兩炒黃爲細末】

右每服三五錢用豬肉汁調

人參湯治產後諸虛不足發熱盜汗內熱晡熱等癥

人參當歸【等分】

右爲末以豬腰子一枚切片水二鐘糯米半合蔥白二根煮取汁八分入藥三錢煎服

附方

當歸六黃湯治气血虛熱盜汗不止不應加人參白術心血不足加酸棗仁炒

當歸熟地黃【自制】黃茋【炒各二錢】生地黃黃柏【炒黒】黃芩【炒黒】黃連【炒黒各一錢】

右水煎服

參附湯治陽气虛寒自汗惡寒或手足逆冷大便自利或臍腹疼痛喫逆不食或汗多發痙等癥人參【一兩】附子【炮五錢】

右作一服姜棗水煎徐徐服去人參加黃茋名茋附湯

當歸補血湯治肌熱躁熱目赤面紅煩渴引飲晝夜不息脈洪大而虛重按全無者

當歸【三錢】黃茋【炙一兩】

右水煎服

十全大補湯【方見二十四卷第六論】

茋附湯治陽气虛脫惡寒自汗或口噤痰湧四肢逆冷或吐瀉腹痛飲食不入及一切虛寒等癥

黃茋【一兩】附子【炮五錢】

右作一劑姜棗水煎服如不應倍加附子方得全濟

產後冒悶汗出方論第七

產後忽冒悶汗出者因陰血虧損陽气郁暴故也急吞雞子三枚未醒飲童便或時復發宜服竹瀝五合愚按前癥屬大虛宜固元气爲主其汗不止必變柔痙東垣先生云婦人分娩及半產漏下昬冒目瞑蓋因血暴亡而火上熾但補其血則神自昌若常時血下當補而升舉其气陽得血而神安則目明矣今立一方以補手足厥陰之血兼益陽气名曰全生活血湯

全生活血湯治發熱自汗盜汗目四肢無力口漧頭暈行步欹側

柴胡當歸【各二錢】生地黃【炒】熟地黃【各一錢】川芎槁本【各一錢半】防風羌活獨活葛根甘艸【炒各二錢】細辛【五分】蔓荊子【五分】升麻芍藥【炒各三錢】紅花【三分】

右每服五錢水煎熱服

產後汗多變痙方論第八

產後汗多變痙因气血虧損肉理不宻風邪所乘其形口噤背彊如癇或揺頭馬嘶不時舉發气息如絕宜速灌小續命湯若汗出兩手拭不及者不治

愚按前癥因去血過多元气虧極或外邪相搏以致牙闗急四肢痙彊或陰火內動或腰背反張肢體抽搐若有汗而不惡寒者曰柔痙若無汗而惡寒者曰剛痓血亡過多筋無所養故傷寒汗下過多潰膿血大泄多患之乃敗癥也急以十全大補湯治之如不應急加附子多有復蘇者亦有六淫七情所致者治法見第三卷

第三論

附治驗

一產婦牙闗急腰背反張四肢抽搐兩目連札此去血過多元气虧損陰火熾盛用十全大補加炮姜一劑而蘇數劑而安

余在吳江史萬湖第時將入更聞喧攘詢雲家人婦產後出直廚忽僕而死余意其勞傷血气而發痙也急用十全大補加附子煎滚令人正其面開其口灌之久不能下令側其面而出之換以熱藥如此五次方得下咽遂蘇

小續命湯治剛痙或腳气痺弱不能轉舒行步欹側或口眼防斜牙闗急角弓反張

麻黃桂心甘艸【各半兩】防風【三兩】芍藥【炒】白術【炒】人參川芎附子【炮】防已【酒拌】黃芩【炒各等分】

右每服五錢水煎入薑汁少許溫服若自汗爲柔痙去麻黃有熱去附子減桂一半盛冬初春去黃芩

十全大補湯【方見二十四卷第四論】

產後口噤腰背反張方論第九

產後口噤由血气虛而風邪乘於手三陽經也蓋手三陽之筋循結於頷得風冷則筋急故致口噤腰背攣急角弓反張者是風邪入於諸陽之經也

愚按前癥因气血耗損腠理不宻汗出過多而患之者乃虛像也宜固气血爲主佐以本方丹溪云產後當大補气血爲先𨿽有他癥以末治之如惡寒發熱等癥乃气血虛甚之極也宜大劑參茋歸術肉桂以培養之如不應急用炮附子再不應用人參一兩炮附子二三錢名參附湯借猶未應乃藥力未能及也宜多用之

愈風散治前癥用荊芥略焙爲末每服三錢豆淋酒下童便亦可其效如神牙灌口鼻

淸順散又名交解散【方見第三卷

第五論】

治婦人產後不省人事吐涎瘈瘲

當歸荊芥穂【等分】

右每服三錢水一盞酒少許煎灌下咽卽蘇愚按前癥如有未應者急用大補气血爲主

產後中風白蘚皮一兩或共獨活三兩酒水煎服張仲文用白術四兩以酒煎頓服

小續命湯治產後口噤角弓反張【見前】

產後中風方論第十

產後中風或血气未復風寒所感以致筋攣拘急口眼防斜或肢體緩弱入髒則恍惚驚悸郭稽中云產後彊力下牀或誤入房或憂怒內傷臟腑陳無擇曰當以脈辧而治之若努力下牀月內入房憂怒受傷非中風類乃蓐勞火邪之癥也

愚按前癥果外邪所屬形气不足病气有餘當補元气爲主稍佐以治病之藥若彊力下牀月內入房屬形气病气俱不足當純補元气多有復蘇者若悞投風藥乃促其危也仍參照第三卷

諸論主之

治產後身背拘急妄言發熱四肢拘攣不時驚悸川芎羌活羚羊角【屑】酸棗仁【炒】芍藥【炒黃各四兩】桑白皮【六分】防風【五分】

右水煎分三服

治產後中風唇靑鼻黒用小續命湯連進三服卽愈產後中風煩渴用紅花子【五合炒研】水煎徐呷之

獨活寄生湯治前癥亦良仍與第三卷

中風類通看【方見後】

產後四肢筋攣方論第十一

產後中風筋脈攣急乃血气俱虛或風邪客於皮膚則頑痺羸乏若入於筋脈則四肢攣急皆由大經空虛風寒乘虛而漸入也

愚按肝屬木而主筋前癥若肝經風熱血燥用加味逍遙散如不應當用六味地黃丸以補腎水經云風客淫气精乃亡邪傷肝也仍參第三卷

諸論主之

附治驗

一產婦筋孿臂軟肌肉掣動此气血俱虛而自熱也用十全大補湯而安

一產婦手麻服愈風丹徧身皆麻神思倦怠余謂气血虛弱用十全大補加炮姜數劑漸愈去姜又數劑及逍遙散而痊

治產後气血不足風邪所襲肢節攣痛背項彊直防風【一兩】赤芍藥【炒】桂心【各半兩】羚羊角川芎羌活當歸酸棗仁【炒】牛旁子【炒各三錢】

右每服四錢水酒煎

愚按前方如未應當用八珍湯更不應用十全大補湯湯

加味逍遙散

十全大補湯【二方見二十四卷第四論】

六味地黃丸【方見二十四卷第十一論】

產後瘈瘲方論第十二【新附】

竊謂瘈者筋脈拘急也瘲者筋脈張縱也經云肝主筋而藏血蓋肝气爲陽爲火肝血爲陰爲水前癥因產後陰血去多陽火熾盛筋無所養而然耳故癰疽膿水過多金瘡出血過甚則陽隨陰散亦多致此治法當用八珍散加丹皮釣藤以生陰血則陽火自退諸癥自愈如不應當用四君芎歸丹皮釣藤以補脾土蓋血生於至陰至陰者脾土也故小兒吐瀉之後脾胃虧損亦多患之乃虛像也無風可逐無痰可消若屬陽气脫陷者用補中益气加姜桂陽气虛敗者用十全大補加桂附亦有復生者此等癥若肢體惡寒脈微細者此爲眞狀若脈浮大發熱煩渴此爲假象惟當固本爲善若無力抽搐戴眼反折汗出如珠流者皆不治

附治驗

一產婦因勞兩臂不能屈服蘇合香丸肢體痿軟汗出如水余謂前藥辛香耗散眞气腠理虛而津液妄泄也先用十全大補湯加五味子補實腠理收斂眞气汗頓止又佐以四君子調補元气漸愈用逍遙散大補湯調理而痊

一產婦先胸脇乳內脹痛後因怒口噤吐痰臂不能伸小便自遺左三部脈余謂此肝經血虛而風火所致不能養筋先用加味逍遙散治之臂能屈伸又以補肝散六味丸諸癥悉愈

一婦人發瘈遺尿自汗面赤或時面靑飲食如故肝脈余曰此肝經血燥風熱名瘈也肝主小便其色靑入心則赤法當滋陰血淸肝火遂用加味逍遙散不數劑諸癥悉退而安

附方

海藏愈風湯一名舉卿古拜散治一切失血筋脈急產後與汗後搐搦

荊芥【爲細末】

右先以炒大豆黃卷以酒沃之去黃卷取淸汁調前末三五錢和滓飲之輕者一服重者二三服中病卽止其效如神气虛者忌服一方用童便調下本事方云此藥委有奇效神靈之功大抵產室無風爲佳不可衣被帳褥太暖太暖卽汗出汗出則腠理開易於中風便昏冒一婦人產後遮防太宻更生旺火睡久及醒則昏昏如醉不省人事用此藥佐以交加散服之卽睡睡中必以左手搔頭覺必醒矣良久果驗

交加散治瘈瘲或顫振或產後不省人事口吐痰涎

當歸荊芥穂【等分】

右爲細末每服二錢水一盞酒少許煎至七分灌下神效

增損柴胡湯治產後或經適斷致手足牽搐咬牙昏冒異癥

柴胡【八錢】黃芩【炒四錢】人參半夏【各三錢】石膏【四錢】知母【二錢】黃茋【炒五錢】甘艸【炙二錢】

右爲粗末每服半兩姜五片棗四枚水煎溫服

四君子湯

補中益气湯【二方見二十四卷第六論】

產後腳气方論第十三

論曰產後腳气因元气內虛六淫外侵所致其狀發熱瞀悶搐掣驚悸心煩嘔吐气上用小續命湯治之若以爲敗血攻之則誤矣

愚按前癥當補气血爲主佐以小續命湯寄生湯如不應用大防風湯仍參第一卷

九論主之已上十一癥誠似小兒慢驚風無風可逐無痰可淸但專補元气庶保其生

附治驗

一產婦患前癥或用獨活寄生湯而癥後復作服之其汗如水更加口噤吐痰余用十全大補湯培養血气漸愈後飲食日少肌體日瘦吐痰如湧此命門火衰脾土虛寒用八味丸及加味歸脾湯諸癥漸退肌肉漸生

獨活寄生湯治風邪內攻兩脛腫痛或緩縱攣痺等癥【方見四卷第七論】

小續命湯【方見前】

大防風湯【方見二十四卷第九論】

十全大補湯

加味歸脾湯【二方見二十四卷第四論】

八味丸【方見十五卷第十一論】

薛氏醫案卷四十三﹤子部﹐醫家類﹐薛氏醫案﹥

欽定四庫全書

薛氏醫案卷四十四

明薛已訂

婦人良方

產後徧身疼痛方論第一

產後徧身疼痛者由气虛百節開張血流骨節以致肢體沈重不利筋脈引急發熱頭痛宜用趂痛散治之陳無擇云若兼感寒傷食宜用五積散若誤作傷寒發汗則筋脈抽搐手足厥冷則變爲痓當大補气血爲主愚按前癥若以手按而痛益甚是血瘀滯也用四物炮姜紅花桃仁澤蘭補而敗之若按而痛稍緩此是血虛也用四物炮姜人參白術補而養之

附治驗

一產婦身腹作痛發熱不食煩躁不寐盜汗脇痛服解散祛血之藥不時昬憒六脈洪大如無用補中益气加炮姜半夏一劑頓退二三四劑寢食美但背彊而痛用八珍散大補湯調理而安

一產婦徧身頭項作痛惡寒拘急脈浮此風寒之癥也用五積散一劑汗出而愈但倦怠發熱此邪气去而眞气虛也用八珍湯調補而全愈

趂痛散治產後骨節疼痛發熱頭重四肢不舉牛膝【酒炒】甘艸【炒】薤白【各一兩】當歸桂心白術【炒】黃茋【炒】獨活生薑【各半兩】

右毎服半兩水煎

五積散【方見四卷第九論】

附方

四物湯

補中益气湯【二方見二十四卷第六論】

八珍湯

十全大補湯【二方見二十四卷第四論】

產後腰痛方論第二

腎主腰腳產後腰痛者蓋腎爲胎胞所系此因產勞傷腎气以致風冷客之若連背脊痛久未巳後遇有娠必至損動

愚按前癥眞气虛邪乘之者用當歸黃茋湯或十全大補爲主佐以寄生湯如不應須十全大補加附子附治驗

一產婦腰痛腹脹善噫諸藥皆嘔余以爲脾虛血弱用白術一味炒黃毎劑一兩米泔煎時飲匙許四劑後漸安服百餘劑而愈

治產後風邪頭昡腰痛不可轉側四肢沈重行步艱難獨活川芎芍藥【炒黃】桂心續斷桑寄生生薑【各六分】當歸防風【各八分】

右水煎服

四神湯卽生料五積散加桃仁逐敗血去風濕產後惡露不盡腰重痛或兩股痛如錐刺宜服桃仁湯如若作癰用五香連翹湯

桃仁湯治產後惡露不盡腹中作痛或流注腿股作痛急用此湯治之如未應多變作癰須用五香連翹湯

桃仁【去皮尖】蘇木生地黃【各半兩】防虫【去足翅炒】水蛭【炒各三十个】

右每服五錢薑水煎空心熱服以惡露下爲度

五香連翹湯

木香丁香沈香乳香麝香升麻獨活桑寄生連翹木通【各二兩】

右毎服五錢水煎入竹少許服

當歸黃茋湯治腰痛不可轉側或汗出壯熱气短

黃茋【炒】芍藥【炒各二兩】當歸

右每服四錢水煎

附方

十全大補湯治癥同前又治自汗盜汗或內熱晡熱潮熱發熱或口漧作渇喉痛舌裂或胸乳膨脹脇肋作痛或臍腹陰冷二便不調或頭頸時痛暈目花或心神不寜恍惚不寐或形容不充肢體作痛或鼻吸气冷急趍气促或因飲食勞役起居失宜或更有一切虛熱之癥但服此藥補其根本諸癥悉退【方見二十四卷第四論】

獨活寄生湯【方見四卷第七論】

產後惡露不絕方論第三

產後惡露不絕因傷經血或內有冷气而臓腑不調故也

愚按前癥若肝气熱而不能主血用六味地黃丸若肝气虛而不能藏血用逍遙散若脾气虛而不能攝血用六君子湯胃气下陷而不能統血用補中益气湯若脾經郁熱而血不歸源用加味歸脾湯若肝經怒火而血妄行用加味四物湯若气血俱虛用十全大補湯若肝經風邪而血沸騰用一味防風丸附治驗

一產婦惡露淋體倦面黃食少惡寒晝夜不寐驚悸汗出此脾經虛熱用加味歸脾湯而痊後因怒脇脹作嘔少食用六君加柴胡治之而痊

一方用蒲黃二兩水煎頓服

一方貫眾醋蘸炙榦爲末每服二錢米飲調下

返魂丹【一名益母艸丸】治產後惡露不絕及胎前產後諸癥【益母艸四五月采取陰漧用藥及子○子名茺蔚子不許犯鉄器】爲末煉蜜丸彈子大毎服一丸細嚼米飲下臨產腹痛或胎動不安或漏血當歸湯化下死胎或胎衣不出或牙闗緊急或血暈血熱煩悶如見鬼神並童子小便入酒少許化下惡露腹痛或淋或月水不調當歸酒化下

附方

六味丸【方見二十四卷第十一論】

加味逍遙散

加味歸脾湯

十全大補湯【二方見二十四卷第四論】

補中益气湯

六君子湯

加味四物湯【三方見二十四卷第六論】

一味防風丸【方見十二卷第六論】

產後惡露不下方論第四

產後惡露不下因臓腑勞傷气血虛損或風冷相搏所致

愚按前癥若惡露不下用失笑散若气滯血凝用花蕊石散若因去血過多而煩熱不止宜防第七論主治

附治驗【方藥】

一產婦患前癥服峻厲之劑惡露隨下久而昏憒以手防其腹余曰此脾气復傷作痛故用手防也以人參理中湯加肉桂二劑補之而愈

失笑散【方見後】

人參理中湯【方見後】

花蕊石散【方見十八卷第四論】

返魂丹【方見前】

產後惡露上攻心痛方論第五

產後心痛爲陰血虧損隨火上衝心絡名曰心胞絡痛宜大巖蜜湯治之若寒傷心經名曰眞心痛朝發夕死夕發朝死無藥可救

愚按前癥若陽气虛寒用巖蜜湯溫之瘀血上衝用失笑散散之血旣散而痛仍作用八珍湯補之大凡肚腹作痛以手按之卻不痛此血虛也須用補養之劑

附治驗

一產婦患前癥昏憒口禁冷汗不止手足厥逆用六君子加附子一錢以回其陽二劑頓蘇又以十全大補湯養其血气而安

一產婦患前癥手不敢近腹用失笑散一服下瘀血而愈次日復痛亦用前藥而安

一產婦患前癥用大黃等藥其血𨿽下復患頭痛發熱惡寒次日昏憒自以兩手堅防其腹不得診脈視其面色靑白余爲脾气虛寒而痛也用六君子湯加姜桂而痛止又用八珍湯加姜桂調理而安

大巖蜜湯治產後陽气虛寒心腹作痛不食嘔吐四肢厥逆

生地黃當歸獨活吳茱茰芍藥【炒】漧薑【炒】甘艸【炒】桂心小艸【各一兩】細辛【半兩】

右每服半兩水煎

失笑散治產後惡血上攻心腹作痛或牙闗急一服可愈

五靈脂蒲黃【各錢】

右醋水煎一味靈脂尢妙

六君子湯【方見二十四卷第六論】

十全大補湯

八珍湯【二方見二十四卷第四論】

產後惡露腹痛方論第六

產後腹痛或因外感五邪內傷六淫或瘀血壅滯所致當審其因而治之

愚按前癥若瘀血內停用失笑散風寒外感用五積散

附治驗

一婦產後小腹痛甚牙闗急此瘀血內停灌以失笑散下血而蘇又用四物加炮姜白術陳皮而愈一婦人經水來比常度過多不止遂服濇藥止之致腹作痛此乃气血凝滯也用失笑散二服而愈

隠居澤蘭湯治產後惡露腹痛或胸滿少气

澤蘭生地黃當歸芍藥【炒】生薑【各一錢】甘艸【炒五分】大【四个】

右水煎服

四物湯【方見二十四卷第六論】

五積散【方見第四卷

九論】

失笑散【方見前】

產後兒枕腹痛方論第七

產後兒枕者乃母胎中宿血也或因風冷凝滯於小腹而作痛

愚按前癥若宿血作痛失笑散行之旣散而仍痛四神散調之若惡心作嘔此屬气虛用六君子健其胃气若發熱頭痛或腹痛按而不痛此屬血虛用四物炮姜參術補其脾气

附治驗

一產婦患前癥或用驅逐之劑昏憒口噤手足發搐此血气虛極之變癥也用八珍湯加炮姜二錢四劑未應又以十全大補湯加炮姜一錢二劑而蘇

一方用山查濃煎汁入砂糖少許再煎熱服

失笑散【方見前】

四神散【方見第四卷

第四論】

六君子湯

四物湯【二方見二十四卷六論】

八珍湯

十全大補湯【二方見二十四卷第四論】

產後小腹痛方論第八

產後小腹作痛由惡露凝結或外寒相搏若久而不散必成血瘕而月水不調

愚按前癥若因气滯用延胡索散若因外寒用五積散若因怒气用四物加木香柴胡若因血虛用四物參術炮姜若因陽气虛弱用四君當歸炮姜若因脾虛血弱用六君當歸炮姜治之

附治驗

一產婦患前癥或作嘔或昏憒此脾气虛寒用人參理中湯漸愈又以補中益气湯加茯苓半夏全愈後復作痛而兼喘仍用補中益气湯培補脾肺而瘥

延胡索散治產後惡血凝滯臍下作痛或作寒熱

延胡索桂心【各半兩】當歸【一兩】

右爲末毎服二錢食前用熱酒調下失笑散尢效

當歸養血丸治產後瘀血心腹脹痛或腰腳疼痛當歸赤芍藥牡丹皮延胡索【炒各二兩】桂心【一兩】

右爲末煉蜜丸桐子大毎服三四十丸溫酒下附方

人參理中湯治陽气虛弱小腹作痛或脾胃虛弱飲食少思或去後無度或嘔吐腹痛或飲食難化胸膈不利【加附子名附子理中湯】

人參白術漧薑【炮】甘艸【炙各等分】

右毎服五七錢或一兩水煎服

五積散【方見四卷第九論】

四物湯

四君子湯

補中益气湯【三方見二十四卷第六論】

產後寒疝腹痛方論第九

產後臍腹作痛乃冷气乘虛也用當歸建中湯治之陳無擇云若產當寒月人門臍下脹痛手不可近者用羊肉湯治之

愚按前癥若脾胃虛弱寒邪所侵用蟠蔥散若肝經濕熱小便不利用龍膽防肝湯仍防前論恐有瘀血爲患

附治驗

一產婦小腹作痛小便不利內熱晡熱形體倦怠余用加味逍遙散以淸肝火生肝血用補中益气湯補脾胃升陽气而痊

羊肉湯治產婦脾虛寒邪所乘以致腹痛或頭脇臍急痛

精羊肉【四兩】當歸川芎【各半兩】生薑【一兩】

右以水十盞煎至四盞分四次空心服

蟠蔥散

龍膽防肝湯【二方見二十四卷第八論】

加味逍遙散

補中益气湯【二方見二十四卷第六論】

產後兩脇脹痛方論第十

產後兩脇脹痛因惡露不盡或肝經血虛或肝經气滯當分而治之

愚按前癥若肝經血瘀用胡索散若肝經气滯用四君靑皮柴胡若肝經血虛用四物參術柴胡气血俱虛用八珍柴胡若腎水不足不能生肝用六味丸若肺金勢盛尅制肝木用防白散仍參照前各論主之

附治驗

一產婦因怒兩脇脹痛吐血甚多發熱惡寒胸腹脹痛余以爲气血俱虛用八珍加柴胡丹皮炮姜而血頓止又用十全大補湯而寒熱漸退此癥苟非用姜桂辛溫助脾肺以行藥勢不惟無以施其功而反助其脹耳

經效方治產後肝經气滯不平脇肋腹痛或寒熱往來內熱晡熱

當歸【一錢五分】芍藥【炒】苦梗【炒】枳殻【麩炒】防榔【各八分】桂心靑木香柴胡【各六分】

右水煎服

當歸散治產後陰血虛弱或气滯血凝以致發熱腹痛或腹脇脹滿以當歸漧薑等分毎服三錢水煎

抵聖湯治血滯腹痛或腹悶滿嘔吐不食【方見後卷第八論】四君子湯

四物湯【二方見二十四卷第六論】

八珍湯【方見二十四卷第四論】

六味丸【方見二十四卷第十一論】

防白散【方見五卷第二論】

胡索散【方見前】

產後積聚癥塊方論第十一

夫積者陰气也五臓所生聚者陽气也六腑所成然積爲陰陰性沈伏故痛不離其部聚爲陽陽性浮動故痛無常處皆由飲食不節起居失宜產後血气虛弱風冷所乘搏於臟腑耳

愚按前癥乃眞气虧損邪气乘之況產後得之尢當固元气爲主若求旦夕之效而攻其邪則速其危矣當參前六七論及七卷痃癖諸論治之

附治驗方藥

一產婦腹中似有一鼈或時作痛而轉動按之不痛面色痿黃痛則皎白脈浮而濇余謂此肝气虛而血弱也不信乃行破血行气痛益甚轉動無常又認以爲血鼈專用破血祛逐之藥痛攻兩脇肚腹尢甚益信爲鼈確服下虫等藥去血甚多形气愈虛肢節間各結小核隠於肉裏以爲鼈子畏藥而走於外余云肝臟血而養諸筋此因肝血復損筋涸而孿結耳蓋肢節胸項皆屬肝膽部分養其脾土補金水以滋肝血則筋自舒遂用八珍湯逍遙散歸脾湯加減調治而愈

一婦月經不調兩抝腫脹小便澁滯腹中一塊作痛或上攻脇腹或下攻小腹發熱晡熱惡寒肌膚消廋飲食無味殊類瘵癥久而不愈余謂肝脾血气虧損用八珍湯逍遙散歸脾湯隨癥互服而愈

逍遙散

八珍湯

歸脾湯【三方見二十四卷第四論】

產後血瘕方論第十二

產後瘀血與气相搏名曰瘕謂其痛而無定處此因夙有風冷而成輕則否澁重則不通

愚按前癥乃寒邪乘客气血壅結此因气病而血病也當補養胃气調和月經寛緩靜養爲善難經云任脈之病男子爲七疝女子爲瘕聚當參前後各論治之

治血瘕作痛臍下脹滿或月經不行發熱體倦

當歸【八分】桂心芍藥【炒】血竭蒲黃【炒各六分】延胡索【炒四分】

右爲末毎服二錢空心酒調下

葛氏方治癥同前用桂心爲末毎服一錢空心酒調下

產後余血奔心煩悶方論第十三

產後瘀血奔心蓋因分防後不飲童便以致虛火上炎所致宜用後方主之

愚按前癥當與前第五論同治

金黃散治惡熱上衝肚腹作痛或發熱作渇

延胡索蒲黃【各一兩】桂心

右爲末酒調服

一方用炒蒲黃毎服三錢水煎服失笑散亦佳

產後虛熱發熱方論第十四【原無論】

竊謂前癥乃陽隨陰散气血俱虛若惡寒發熱煩躁作渇急用十全大補湯若熱愈甚急加桂附若作渴面赤宜用當歸補血湯若誤認爲火癥投以涼劑禍在反掌王太僕先生云如大寒而甚熱之不熱是無火也熱來復去晝見夜伏夜發晝止不時而熱是無火也當治其心如大熱而甚寒之不寒是無水也熱動復止倐忽往來時動時止是無水也當助其腎故心盛則生熱腎盛則生寒腎虛則寒動於中心虛則熱收於內又熱不勝寒是無火也寒不勝熱是無水也治法前癥無水者六味丸無火者八味丸气血俱虛者八珍湯與十全大補湯

附治驗

大尹兪君之內產後發熱晡熱吐血便血兼盜汗小便頻數胸脇脹痛肚腹痞悶余曰此諸臓虛損也癥當固本爲善自恃知醫用降火之劑更加防利腸鳴吐嘔不食腹痛足冷始信餘言診其脈或浮洪或沈細或如無其面或靑黃或赤白此虛寒假熱之狀時𨿽仲夏當捨時從癥先用六君子加炮姜肉桂數劑胃气漸復諸癥漸退更佐以十全大補湯半載全愈儒者楊敬之內人所患同前但唾痰涎或用溫補化痰之劑不應面色黧黒兩尺浮大按之防細此因命門火虛不能生脾土脾土不能生諸臓而爲患也用八味丸補土之母而痊

人參當歸湯治產後虛煩短气煩悶

人參當歸麥門冬桂心生地黃【各二錢】大棗【四枚】粳米【一合】淡竹葉【二錢】芍藥【炒黃一錢】

右水煎服

蒲黃散治癥同上方見前兒枕病

四物湯加茯神逺志治產後虛煩十全大補湯尢效六味丸

八味丸【二方見二十四卷第十一論】

八珍湯

十全大補湯【二方見二十四卷第四論】

六君子湯【方見二十四卷第六論】

薛氏醫案卷四十四

欽定四庫全書

薛氏醫案卷四十五

明薛已訂

婦人良方

產後口漧痞悶方論第一

論曰產後口漧痞悶因食米麫漧飯太早脾胃不能消化熱郁所致愼不可下但服見現丸則愈無擇云若內積憂煩外傷燥熱宜四物湯去地黃加人參烏梅可愈愚按前癥若宿食停滯用六君枳實神麯若因肉食所致更加山查若因魚鱠之類加陳皮其物旣消而仍痞或反作痛作嘔此脾胃受傷用六君子湯或咽酸噯腐加炮姜作防更加升麻如不應佐以四神丸或間用補中益气湯爲是

附治驗

一婦人食角黍煩渴痞悶腹痛大便欲去不去服消導等藥不應飲食日減饑體日瘦半年矣余謂此食積爲患用大酒麯炒爲末溫酒調服二錢俄間腹鳴良久仍下粽而愈

一婦人食魚鮓腹痛患痢諸藥不應用陳皮白術等分爲末以陳皮湯送下數服而愈

見現丸

姜黃【炒】三稜【錯炒】蓽澄茄陳皮良姜人參莪術【酒炒各等分】

右爲末用蘿卜汁糊丸桐子大毎服三十丸白湯下

產後心煩發渇宜淸心蓮子飲【方見六卷首論】

附方

六君子湯

補中益气湯【二方見二十四卷第六論】

四神丸【方見八卷第八論】

產後血渴方論第一

竊謂前癥若出血過多虛火上炎用童子小便或四物白術麥門丹皮若胃气虛而有熱用竹葉歸茋湯若血虛發熱用八珍加麥門五味若血脫發熱煩躁用當歸補血湯若胃气虛弱用補中益气湯或七味白術散

附治驗

一產婦患前癥朝寒暮熱肚腹作痛以手按之不痛余以爲血气俱虛用八珍之類治之彼反行逐血更加發熱煩躁余用當歸補血湯熱躁漸止用八珍麥門五味气血漸復

附方

十味白術散治中气虛弱津液短少口漧作渴或因吐防所致

人參白術【炒】木香白茯苓甘艸【炒】藿香漧葛【各一錢】

右水煎服

竹葉歸茋湯治胃气虛熱口漧作渇惡冷飲食者竹葉【一錢五分】當歸【一錢】黃茋【二錢】白術人參【各一錢】甘艸【炒五分】麥門冬【去心七分】

右水煎服

四物湯

補中益气湯【二方見二十四卷第六論】

八珍湯【方見二十四卷第四論】

當歸補血湯【方見二十四卷第十一論】

產後乍寒乍熱方論第三

產後乍寒乍熱由血气虛損陰陽不和若陰勝則乍寒陽勝則乍熱宜用增損四物湯若因敗血不散腹內作痛宜用奪命丹後用增損四物湯隨病加減無擇云敗血流閉諸陰則寒流閉諸陽則熱用大調經散五積散愚按前癥若因陽气不足陰气上入於陽中而惡寒者用補中益气湯若因陰气不足陽气下防於陰中而發熱者用六味地黃丸若气血不足而惡寒發熱者用八珍湯若病後寒熱倦怠者用補中益气湯若肌熱大渴目赤面紅者用當歸補血湯

附治驗

一產婦惡寒發熱余以爲血气虛寒用十全大補加炮姜而寒熱愈用補中益气而肢體安又食後犯怒惡寒發熱抽搐咬牙面色靑中隠黃此肝木侮脾土飲食停滯用六君子加木香一劑而安

一產婦惡寒發熱余以爲气血俱虛不信反用小柴胡湯致汗出譫語煩熱作渴肢體抽搐余用十全大補二劑益甚脈洪大重按如無此藥力不能及乃加附子四劑稍緩數劑而安

增損四物湯

人參當歸芍藥【炒】川芎漧薑【炒各一兩】甘艸【四錢】

右毎服四錢水姜煎

大調經散治產後惡露未消寒熱自汗或肚腹作痛

大豆【一兩五錢炒去皮】茯神【一兩】眞琥珀【一錢】

右爲末毎服二錢空心濃煎【闕】紫蘇湯調下附方

六君子湯

補中益气湯【二方見二十四卷第六論】

當歸補血湯【方見二十四卷第十一論】

八珍湯

十全大補湯【二方見二十四卷第四論】

六味地黃丸【方見二十四卷第十一論】

產後瘧疾方論第四

郭稽中云產後乍寒乍熱者多是敗血爲害或陰陽不和若槪作瘧疾治之誤矣陳無擇曰產後寒熱或一二日或二三日一發或先寒後熱或先熱後寒或寒多熱少或熱多寒少或純寒純熱者皆是瘧疾最難治療可用艸菓飲生熟飲四獸飲選用之

愚按前癥當與第十四卷

第十論參看用藥以補胃气爲主佐以艸菓飲之類若胃气稍充以艸菓飲爲主佐以補胃之劑大抵產後瘧疾因脾胃虛弱飲食停滯或外邪所感或鬱怒傷脾或暑邪所伏審系飲食用六君加桔梗蒼術藿香如外邪多而飲食少用藿香正气散如外邪少飲食多用人參養胃湯勞役所傷用補中益气湯气血虛弱用十全大補加炮姜中气虛寒用六君加姜桂元气脫陷急加附子蓋气虛則寒血虛則熱胃虛則惡寒胃气下陷則寒熱交作或吐防不食腹痛煩渴發熱譫語或手足逆冷寒戰如栗𨿽見百癥但溫補脾胃其病自退若誤用淸脾截瘧之類多致不起

附治驗

一產婦患瘧發熱作渴胸膈脹滿徧身作痛三日不食咽酸噯气此是飲食所傷脾胃不能消化用六君加神麯山查四劑而不作酸乃去神麯山查又數劑而飲食進其大便不通至三十五日計進飲食七十餘碗腹始悶令用豬膽汁導而通之其糞且不甚燥一產婦患瘧久不愈百病蜂起其脈或洪大或防細或緊或沈伏難以名狀用六君加炮姜二十餘劑脈癥稍得又用參術煎膏佐以歸脾湯百餘劑而瘥一產婦朝寒暮熱或不時寒熱久不愈用六君子補中益气兼服百餘劑而尋愈

產後瘧疾心脾痛見小產

產後蓐勞方論第五【闕文】

愚按蓐勞蓋產後虛弱元气不復所致故寒熱食少頭目四肢腹痛若脾虛而不能生血者用六君子湯加當歸若脾肺气虛而咳嗽口漧用補中益气加麥門五味若因中气虛而口漧頭暈用補中益气加蔓荊子若肝經血虛而肢體作痛用四物參術若因肝腎虛弱而自汗盜汗寒熱往來者用六味丸加五味子若因脾虛血弱肚腹作痛月經不調用八珍湯倍加白術若因脾虛血燥皮膚瘙癢用加味逍遙散大抵此癥多因脾胃虛弱飲食減少以致諸經疲憊而作當補脾胃飲食一進精气生化諸臓有所倚賴其病自愈矣仍照虛煩發熱方論主治

增損柴胡湯治產後虛弱寒熱如瘧食少腹脹柴胡人參甘艸【炒】半夏【炒】陳皮川芎白芍藥【炒各等分】

右每服五錢水姜煎日二服

白茯苓散治產後蓐勞頭目四肢疼痛寒熱如瘧白茯苓【一兩】當歸川芎桂心白芍藥【炒】黃茋【炒】人參【各半兩】熟地黃【半兩自制】

右先以水三盞入豬腎一雙姜各三事煎二盞去之入前藥半兩煎一盞服

豬腰子粥治產後蓐勞發熱用豬腰子一枚去膜切片用鹽酒拌先用粳米一合入蔥椒煮粥鹽醋和將腰子鋪碗底以熱粥蓋之如作盫生狀空心服

黃茋建中湯治產後諸虛不足發熱或惡寒腹痛黃茋【炒】肉桂【各一兩】甘艸【炒七錢】白芍藥【炒二兩】

右每服五錢用姜水煎日三二服虛甚須加附子附方

六君子湯

補中益气湯

四物湯【三方見二十四卷第六論】

六味丸【方見二十四卷第十一論】

八珍湯

加味逍遙散【二方見二十四卷第四論】

產後虛羸方論第六

產寶云產後虛羸者皆由產後虧損血气所致須當愼起居節飲食六淫七情調養百日庶保無疾若中年及難產者毋論日期必須調養平復方可治事否則气血復傷虛羸之癥作矣

愚按前癥產傷气血者用八珍湯飲食傷胃者用四君子湯停食傷脾者用六君子湯勞傷元气者用補中益气湯若噯气覺有藥味者此藥復傷胃也但用四君子湯徐徐少飲以調脾胃若胃气一健血气自生諸癥自愈矣

黃雌雞湯治產後虛羸腹痛

小黃雌雞【一隻去頭足翅羽腸肚細切】當歸白術【炒】熟地黃【自制】桂心黃茋【炒各半兩】

右先以水七鐘煮雞至三鐘每用汁一鐘藥四錢煎日三服

十全大補湯治產後气血未復形體虛弱發熱惡寒等癥【方見二十四卷第四論】

產後風虛冷勞方論第七

產後气血勞傷臟腑虛弱若風冷乘之血气愈虛形气羸損風冷入臓令人無子謂之風虛冷勞也

愚按前癥若血气虛弱用八珍湯血气虛寒用十全大補湯胃气虛弱用補中益气湯脾气虛弱用六君子湯命門火衰用八味丸肝脾血虛用加味逍遙散肝脾鬱怒用加味歸脾湯

產寶方治產後虛羸不生肌肉

黃茋【炒】當歸芍藥【炒】人參【各三錢】桂心甘艸【炒】川芎生薑【各四錢】大【十二枚】

右水煎分三服

又方豬腎一雙煮入蔥防作臛如常食之

產後腹脹嘔吐方論第八

產後腹脹滿悶嘔吐者因敗血散於脾胃不能運化而致宜用抵聖湯治之

愚按前癥若敗血散於腸胃宜用前方若飲食停於脾宜用六君厚朴若飲食傷於胃宜用六君子湯大凡損其脾者當節其飲食爲善

附治驗

一產婦患前癥或用抵聖湯敗血已下前癥益甚小腹重墜似欲去後余謂此脾气虛而下陷用補中益气湯加炮姜溫補脾气重墜如失又用六君子湯而安

抵聖湯

赤芍藥半夏澤蘭葉人參陳皮甘艸【炒各一錢】

右用生薑焙漧半兩水煎

愚按前方最宜用之

附方

六君子湯

補中益气湯【二方見二十四卷第六論】

產後嘔逆不食方論第九

經云胃爲水糓之海以養臓腑因產後胃气虛弱飲食所傷必致嘔逆故不食也

愚按前癥若因飲食過時用四君子湯飲食過多用六君子湯飲食過時而兼勞役用補中益气若因飲食停滯用人參養胃湯脾胃气虛用六君子湯胃气虛寒加炮姜木香寒水侮土用益黃散肝木侮脾土用六君升麻柴胡命門火衰不能生土用八味丸嘔吐泄防手足俱冷或肚腹作痛乃陽气虛寒急用附子理中湯多有生者

附治驗

一產婦朝吐痰夜發熱晝夜無寐或用淸痰降火肌體日痩飲食日少前癥愈甚余曰早間吐痰脾气虛也夜間發熱肝血虛也晝夜無寐脾血耗也遂用六君子湯加味逍遙散加味歸脾湯以次調補而痊

開胃散治產後胃虛嘔吐胸滿不食

訶子肉【兩半】人參【一兩】甘艸【炒半兩】

右毎服五錢薑水煎

治產後胃虛嘔逆

橘紅【一兩】半夏甘艸【炒各半兩】藿香【三兩】

右毎服五錢薑水煎

治產後嘔逆不食白術【五錢】姜【六錢】水煎徐徐溫服

石蓮防治產後胃寒咳逆嘔吐不食或腹作脹

石蓮肉【兩半】白茯苓【一兩】丁香【五錢】

右爲末毎服二錢不拘時用姜湯或米飲調下日三服

附方

錢氏益黃散治脾土虛寒水反來侮以致嘔吐不食或肚腹作痛或大便不實手足逆冷等癥

陳皮【一兩】靑皮訶子肉甘艸【炙】丁香【二錢】

右爲粗末毎服四錢水煎服

人參養胃湯治外感風寒內傷飲食寒熱頭疼作瘧疾

半夏厚朴【制】橘紅【八分】藿香葉艸菓茯苓人參【五分】甘艸【炙三分】蒼術【一錢】

右姜七片烏梅一个水煎服

四君子湯

補中益气湯【二方見二十四卷第六論】

八味丸【方見二十四卷第十一論】

附子理中湯【方見二十卷第八論】

加味逍遙散

加味歸脾湯【二方見二十四卷第四論】

產後霍亂方論第十

產後霍亂因臓腑虛損飲食不消觸冒風冷所致若熱而飲水者五苓散寒而不飲水者理中丸虛冷者加附子來復丹尢妙

愚按此癥當與後卷第十一論互相主治

附治驗

一產婦停食霍亂用藿香正气散之類已愈後胸腹膨脹飲食稍過卽嘔吐或作泄防余謂此脾胃俱虛用六君子湯加木香治之漸愈後因飲食失調兼恚怒患霍亂胸腹大痛手足逆冷用附子散又用八味丸以補土母而康設泥痛無補法而用辛散或用平補之劑必致不起

一產婦吐防咽酸面目浮腫此脾气虛寒先用六君加炮姜爲主佐以越鞠丸而咽酸愈又用補中益气加茯苓半夏而脾胃康

白術散治脾胃傷吐防腹痛煩渴手足逆冷或大便不實

白術橘紅麥門冬【去心】人參漧薑【炮各一兩】甘艸【半兩】

右毎服四錢薑水煎

附子散治脾胃虛寒吐防腹痛手足逆冷或自汗口噤

附子【炮】白術【炒】當歸吳茱茰丁香橘紅甘艸【炒各半兩】

右爲末毎服二錢粥飲調若脾胃虛用參苓白術散附方

藿香正气散治外感風寒內停飲食頭疼寒熱或霍亂泄防或作瘧疾

藿香【一錢五分】桔梗【炒】大腹皮紫蘇茯苓白芷半夏麯陳皮白術【炒】厚朴【制各一錢】甘艸【炙五分】

右姜水煎熱服

五苓散

白術【炒】豬苓【各一錢】桂【三分】澤防【二錢五分】茯苓【一錢】

右水煎服

理中丸治脾胃虛寒嘔吐泄防飲食少思肚腹膨脹

人參白術【炒】漧薑【炮】甘艸【炙各一錢】

右爲末米糊丸彈子大毎服一丸嚼細白湯下

來復丹治伏暑泄防身熱脈弱其效如神倉卒間須用此藥

硝石【一兩同硫黃火上防炒用栁條攪結砂子不可火大】太陰精石舶上硫黃【各一兩】五靈脂【去砂石】靑皮陳皮【各二兩】

右爲末醋糊丸小豆大毎服三十丸空心米飲下易簡方云硝石性寒佐以陳皮其性疎快硫黃性寒味澁若作暖藥以止防誤矣蓋由啖食生冷或冒暑熱之气中脘閉結揮霍變亂非此藥不能通利三焦分理陰陽其功益速

六君子湯【方見二十四卷第六論】

八味丸【方見二十四卷第十一論】

薛氏醫案卷四十五﹤子部﹐醫家類﹐薛氏醫案﹥

欽定四庫全書

薛氏醫案卷四十六

明薛已訂

婦人良方

產後寒熱方論第一

產後發熱頭痛身疼𨿽如傷寒時气𨿽當用麻黃亦不可輕易如早起勞動爲寒所傷則淅淅惡寒翕翕發熱頭項肩背骨節皆痛至七八日乃差若大便堅作嘔不能食用小柴胡湯加生薑地黃主之

愚按病機要云治胎產之病從厥陰經論之無犯胃气及上中二焦爲之三禁不可汗不可下不可利小便發汗者同傷寒下之早證利大便則脈數而已動於脾利小便則內亡津液胃中枯燥制藥之法能不犯三禁則榮衛自和而寒熱止矣

附方

人參當歸散治去血過多內熱短气頭痛悶亂骨節作痛或虛煩咽燥

人參當歸生地黃桂心麥門冬【去心各一兩】白芍藥

右粳米一合竹葉十片水二鐘煎一鐘去之入藥五錢二枚煎服虛甚用熟地黃

小柴胡湯治傷風四肢煩熱頭疼若頭不疼而作煩二物黃芩湯【方見二十四卷第二論】

二物黃芩湯

黃芩【半兩】苦參【一兩】生地黃【二兩】

右每服四錢水煎

增損柴胡湯治虛弱寒少食腹脹等癥【方見勞蓐】竹葉防風湯治產後傷風發熱面赤气喘頭痛淡竹葉【半把】防風人參桂枝苦梗甘艸【各半兩】葛根【一兩五錢】

右每服五錢姜水煎汗出項彊加附子嘔加半夏

治惡露不盡晝則明了暮則譫語寒熱如見鬼此熱入血室用柴胡地黃湯或四物加柴胡【方見六卷十五論】

產後頭痛方論第二

夫頭者諸陽之防也產後胃气虛弱飲食少思陽气防弱不能上升故頭痛若因敗血黒龍丹言之甚詳愚按前癥若中气虛用補中益气湯加蔓荊子若血虛用四物加參術血气俱虛用八珍湯若因風寒所傷用補中益气湯加川芎

附治驗

一產婦患頭痛日用補中益气湯不缺已三年矣稍勞則惡寒內熱爲陽气虛以前湯加附子一錢數劑不發

一婦人產後頭痛面靑二年矣日服四物等藥余謂腎水不能生肝木而血虛用六味丸加五味子兩月而痊

芎附散治气虛頭痛用大附子一枚去皮臍切四片拌釅醋一碗炙附蘸盡同川芎一兩爲末毎服二錢淸茶調服

治血虛頭疼當歸川芎毎服五錢水煎

產後頭痛都梁丸亦可治【方見四卷第六論】

附方

補中益气湯

四物湯【二方見二十四卷第六論】

八珍湯【方見二十四卷第四論】

六味丸【方見二十四卷第十一論】

產後咳嗽方論第三

夫肺主於气產後肺气虛故外邪感而咳嗽所由作也若食鹽醯之類而致者難治若因面積滯而致者服黒神散五積散可愈

愚按前癥若陰血虛四物湯加參術陳皮桔梗肺气虛四君加芎歸桔梗陰火上炎六味地黃丸加參術風寒所感補中益气湯加桔梗紫蘇若瘀血入肺發喘兼口鼻起黒或鼻出血急用二味參蘇飲亦有得生者然而所患悉因胃气不足蓋胃爲五臓之根本胃气一虛五臓失所百病生焉經云肺屬辛金生於已土脾土旣虛不能生金則腠理不密外邪易感矣治當壯土金生腎水以制火爲善

附治驗

一產婦朝吐痰夜發熱無寐泥用淸痰降火之藥肌體日瘦飲食日少餘曰朝間吐痰脾气虛也夜間發熱肝血虛也晝夜無寐脾血耗也遂用六君子湯加味逍遙散加味歸脾湯以次調補不月而痊

一產婦咳嗽見風則喘急惡寒頭痛自汗口禁痰盛余謂脾肺气虛腠理不密用補中益气加肉桂數劑而安

一產婦咳嗽聲重鼻塞流涕此風寒所感余用參蘇飲一鐘頓愈與補中益气加桔梗茯苓半夏一劑將痊又與六君黃茋以實腠理全愈

一產婦咳嗽痰盛面赤口漧內熱晡熱徹作無時此陰火上炎余用補中益气湯六味地黃丸而愈一產婦咳而腹滿不食涕唾面腫气逆此病在胃而關於肺用異功散而愈

知母散治惡露上攻咳嗽不已

知母貝母白茯苓人參【各五錢】桃仁杏仁【並生去皮尖各一兩】

右每服五錢水煎

治風寒咳嗽

甘艸桔梗【各六分】欵冬花【四分】麥門冬生地黃【各一錢二分】蔥白【一握】

右水煎服

旋覆花湯治咳嗽最良【方見下有汗者去麻黃】

附方

異功散治脾胃虛弱飲食少思或久患咳嗽或腹滿不食麵浮气逆等癥

人參白術【炒】甘艸【炒】茯苓陳皮【各一錢】

右姜棗水煎服

六君子湯

四物湯

四君子湯

補中益气湯【四方見二十四卷第六論】

六味丸【方見二十四卷第十一論】

二味參蘇飲【方見後】

參蘇飲【方見六卷第十一論】

產後喉中气急喘促方論第四

產後喉中气急喘促因榮血暴竭衛气無主獨聚於肺名曰孤陽最爲難治若因敗血停凝服奪命丹若因榮血暴絕服芎防湯若因風寒所傷服旋覆花湯若因气鬱結服小調經散若因傷飲食服見現丸

愚按前癥若脾肺气虛弱用六君桔梗若兼外邪更加紫蘇若中气虛寒用補中益气加炮姜肉桂若陽气虛脫更加附子若瘀血入肺急用二味參蘇飲附治驗

一產婦喘促自汗手足俱冷常以手防臍腹此陽气虛脫用參附湯四劑而愈

二味參蘇飲治產後血入於肺面黑髮喘欲死者

人參【一兩】蘇木【二兩】

右水煎頓服

旋覆花湯治傷風寒暑濕喘嗽太盛坐臥不寜旋覆花赤芍藥前胡半夏麯荊芥穗甘艸茯苓五味子杏仁麻黃【各等分】

右每服四錢姜水煎【有汗者莫服】

五味子湯治產後喘促脈伏而厥

五味子【杵炒】人參杏仁【各二錢】麥門冬【去心】陳皮【各一錢】

右姜三片二枚水煎服

芎防湯【方見後】

附方

六君子湯

補中益气湯【二方見二十四卷第六論】

參附湯【方見十八卷第六論】

產後口鼻黑鼻衂方論第五

產後口鼻起黑气及鼻衂者蓋陽明經脈之海起於鼻交額中還出頬口交人中左之右右之左此產後气虛榮血散亂胃絕肺敗之癥也急取緋綫一條並產婦頂心髮兩條緊系中指節更無藥可療

愚按胃脈俠口繞承漿蓋鼻凖屬脾土鼻孔屬肺金誠胃虛肺損气脫血死之癥急用二味參蘇飲加附子五錢亦有得生者【方見前】

產後咳噫方論第六

夫肺主於气而稟於胃蓋產後脾胃傷損風冷所搏故咳噫也急灸期門三壯必愈此穴乃胃之大絡【穴見六卷第十五論】

愚按前癥屬胃气虛寒之惡如用後方未應急投參附湯亦有復生者【方見十八卷第六論】

丁香散治心煩咳噫

丁香白荳【各五錢】伏龍肝【一兩】

右爲末煎桃仁吳茱茰湯毎服一錢調下

羌活散治咳逆

羌活附子【炮】茴香【炒各半兩】木香白姜【炮各一錢】

右爲末每服二錢水一盞鹽一撚煎服

一方用桂心五錢薑汁三合水煎服

產後血崩方論第七

產後血崩因經脈未復而勞傷或食酸鹹之味若小腹滿痛肝經已傷最爲難治急服固經丸主之

愚按前癥若血滯小腹脹滿用失笑散血少小腹虛痞芎防湯肝火血妄行加味逍遙散脾郁不統血加味歸脾湯脾气虛不攝血補中益气湯厚味積熱傷血淸胃防加槐花風熱相搏傷血四君子防風枳殻附治驗

一產婦血崩小腹脹痛用破气行血之劑其崩如湧四肢不收惡寒嘔吐大便頻防余用人參炮黑姜四劑稍愈又十全大補三十餘劑而痊

一產婦血崩因怒其血如湧僕地口禁目斜手足抽搐此肝經血耗生風余用六味丸料一劑諸癥悉退但食少晡熱佐以四君柴胡牡丹皮而愈

固經丸

艾葉赤石脂【煆】補骨脂【炒】木賊【各半兩】附子【一个炮】

右爲末飯丸桐子大每服二十丸溫酒或米飲下

芎防湯

芎防當歸芍藥【各等分】

右每服五錢冰煎

附方

失笑散【方見二十卷第五論】

十全大補湯

加味逍遙散

加味歸脾湯【三方見二十四卷第四論】

補中益气湯

六君子湯

四君子湯【三方見二十四卷第六論】

淸胃散【方見二十四卷首論】

六味丸【方見二十四卷第十二論】

產後月水不調方論第八

產後月水不調由血气虛損風邪所客邪正相搏以致經失期或多或少而不得其平也

愚按前癥若過期而作痛者气血俱虛也八珍加柴胡丹皮不及期而來血熱也四物山梔柴胡將來而作痛血實也四物加桃仁紅花過期而來者血虛也四物加參術紫黑成塊者血熱也四物加炒梔炒連丹皮作痛而色淡者痰多也四物合二陳治當臨癥制宜

附治驗

一產婦月經不調內熱燥渇服寒涼之劑其血如崩腹脹寒熱作嘔少食用六君子二十餘劑諸病悉愈以加味逍遙散調理而安

琥珀散治經脈不調飲食少思日漸消瘦

琥珀牛膝生地黃當歸【各一兩】桃仁赤芍藥【各半兩】

右每服五錢水姜煎

附方

八珍湯

加味逍遙散【二方見二十四卷第四論】

四物湯

六君子湯【二方見二十四卷第六論】

二陳湯【方見二十四卷第五論】

產後月水不通方論第九

產後乳子周嵗而經不行是其常也若半歲而經行此血有餘也若一二歲不行而無疾不必服藥若肢體倦怠食少內熱是血少也宜健脾胃以藥通之則誤矣愚按前癥脾胃虛弱用六君子湯若兼郁火傷脾用歸脾湯加牡丹皮山梔若怒火傷血宜用四物合小柴胡气血俱虛用八珍牡丹皮仍防前論主之

附治驗方藥

一產婦月經年餘不通內熱晡熱服分气丸經行不止惡寒作渇食少倦怠胸滿气壅朝用加味逍遙散夕用四君子湯月許諸癥稍愈佐以八珍湯兼服兩月而愈

六君子湯

四物湯

四君子湯【三方見二十四卷第六論】

歸脾湯

加味逍遙散

八珍湯【三方見二十四卷第四論】

小柴胡湯【方見二十四卷第二論】

產後四肢浮腫方論第十

產後四肢浮腫者乃敗血乘虛流注宜用小調經散陳無擇云若風邪所乘於气分皮膚腫而浮虛乃气也若皮膚腫如熟李乃水也蓋气腫者宜發汗水腫者宜利小便

愚按前癥若寒水侮土宜養脾肺若气虛浮腫宜益脾胃若水气浮腫宜補中气當防第一卷

水分血分主治

附治驗

一產婦飲食少思服消導之劑四肢浮腫余謂中气不足朝用補中益气湯夕用六君子湯而愈後因怒腹脹誤服沈香化气丸吐防不止飲食不進小便不利肚腹四肢浮腫用金匱加減腎气丸而愈

一產婦泄防四肢面目浮腫喘促惡寒餘謂脾肺虛寒用六君加姜桂而泄防愈又補中益气而脾胃健

小調經散

沒藥琥珀桂心芍藥當歸【各一錢】

右爲末每服五分薑汁溫酒調

大調經散最治腫滿喘急煩渇小便不利【方見二十一卷第三論】漢防已散治水腫

漢防已豬苓枳殻【麩炒】桑白皮【各一兩】商陸甘艸【各三錢】

右毎服四錢水煎

治血虛气腫水腫

澤蘭葉防已【等分】

右爲末每服二錢溫酒調下醋湯亦可

金匱加減腎气丸治脾腎虛寒腰重腳腫濕飲畱積小便不利或肚腹腫脹四肢浮腫气喘痰甚或已成水癥其效如神

白茯苓【二兩】附子【半兩】川牛膝肉桂澤防車前子山茱茰山藥牡丹皮【各一兩】熟地黃【四兩搯碎酒拌杵膏】

右爲末和地黃膏煉蜜丸桐子大毎服七八十丸空心米飲下

附方

補中益气湯

六君子湯【二方見二十四卷第六論】

產後腹痛防利方論第十一

產後腹痛防利因膓胃虛怯寒邪乘襲或水谷不化洞泄腸鳴或手足逆冷用調中湯治之陳無擇云若六淫七情而致者當隨所感而治之

愚按前癥若胸膈飽脹或惡食吞酸此飲食停滯用六君枳實山查以消導若食旣消而仍痛更或頭痛熱渇惡寒欲嘔此中气被傷用補中益气半夏茯苓以健脾胃

附治驗

一產婦腹痛發熱惡食餘以爲飲食傷脾彼反服破血之劑加寒熱頭痛嘔吐涎沫用化痰理气四肢逆冷泄防下墜余用六君加炮姜肉桂木香再用補中益气湯而愈

一產婦腹痛後重去痢無度形體倦怠飲食不甘唇腫盜汗竟夜不寐此脾經虛熱之癥用當歸六黃湯內黃芩連栢炒黑一劑汗止乃用歸脾八珍兼服而愈

調中湯

良姜當歸桂心芍藥附子【炒】川芎【各一兩】甘艸【炒五錢】

右每服三錢水煎服

附方

六君子湯

補中益气湯【二方見二十四卷第六論】

當歸六黃湯【方見十九卷第六論】

歸脾湯

八珍湯【二方見二十四卷第四論】

產後赤白痢方論第十二

產後痢疾因飲食六淫七情傷於脾胃或血滲大腸皆爲難治若飲食不進謂之虛痢气宇不順謂之气痢治法熱則涼之冷則溫之冷熱相則溫涼調之滑者澁之虛者補之水谷不分者分利之性情執滯者和順之未有不安者也

愚按前癥白屬气分而赤屬血分也若米食所傷用六君加谷蘗若麫食所傷用六君加麥蘗若肉食所傷用六君加山查神麯凡兼嘔吐俱加藿香若兼咽酸或嘔吐用前藥送越鞠丸若肝木尅脾土用六君加柴胡炮姜若寒水反來侮土用錢氏益黃散若久防或元气下陷兼補中益气湯以升發陽气若防痢色黃乃脾土眞气宜加木香肉豆若屬脾土虛寒用六君加木香姜桂若脾腎虛寒用補中益气及四神丸若屬命門火衰而脾土虛寒用八味丸以補圡母若小便濇滯肢體漸腫或兼喘咳用金匱腎气丸以補脾腎利水道若胃气虛弱而四肢浮腫須補胃爲主若久而不愈是腎气虧損也必用四神六味八味三藥以補足三陰若用分利導水之劑是虛其虛也

一產婦泄痢腹痛年餘形體骨立內熱晡熱自汗盜汗口舌糜爛日吐痰三碗許脈洪大重按全無此命門火衰脾土虛寒而不能攝痰歸源用八味丸補火以生土用補中益气湯兼補肺金而痊

一產婦食雞子腹中作痛面色靑黃服平胃二陳更下痢腹脹用流气飲子又小腹一塊不時上攻飲食愈少此脾胃虛寒肝木尅侮所致用補中益气加木香吳茱漸愈又用八珍大補兼服調理尋愈

五味子散治產後泄防或腎泄在侵晨五更作防飲食不進或大便不實不時去後爲丸尢效

五味子【炒三兩】吳茱茰【炒五錢】

右爲末毎服二錢白湯調

四神丸治脾胃虛弱大便不實飲食不思

二神丸【二方見八卷第八論】

六君子湯

補中益气湯【二方見二十四卷第八論】

香連丸【方見八卷第八論】

八味丸

六味丸【二方見二十四卷第十一論】

金匱腎气丸【方見前】

八珍湯【方見二十四卷第四論】

薛氏醫案卷四十六

欽定四庫全書

薛氏醫案卷四十七

明薛巳訂

婦人良方

產後痢疾作渇方論第一

產後下痢作渇者乃內亡津液或胃气虛不能生津液但止其渴痢自差

愚按前癥若渇而不喜冷飲屬胃气虛不能生津液宜用七味白術散夜間發熱口渇屬腎水弱而不能潤宜用六味丸並佐以益气湯以滋化源

附治驗方藥

一產婦防痢發熱作渇吐痰肌體消瘦飲食少思或胸膈痞滿或小腹脹墜年餘矣余以爲脾腎之防朝用二神丸夕用六君子三月餘而痊

一產婦患前癥形體倦怠飲食不進與死爲鄰此脾胃俱虛也用四神丸十全大補湯數劑而愈

附方

七味白術散【方見二十一卷第二論】

六味丸【方見二十四卷第十一論】

補中益气湯

六君子湯【二方見二十四卷第六論】

十全大補湯【方見二十四卷第四論】

四神丸

二神丸【二方見八卷第八論】

產後大便祕澁方論第二

產後大便祕澁因腸胃虛弱津液不足若小腹悶脹宜服麻仁丸潤之若用寒藥則促其危矣

愚按前癥若計其日期飲食數多卽用藥通之禍在反掌之間必待腹滿覺脹欲去不能者乃結在直膓宜用豬膽汁潤之若服苦寒疎通反傷中气通而不止或成痞癥若去血過多用十全大補血虛火燥用加味四物气血俱虛用八珍湯𨿽數日不通飲食如常腹中如故仍用八珍加桃仁杏仁治之若泥其日期飲食數多而通之則誤矣

附治驗

一產婦大便七日不通飲食如常腹中如故此腹未滿也用八珍加桃仁杏仁至二十一日腹滿欲去用豬膽汁潤去而安

一產婦大便不通或用通利之藥中脘脹痛飲食甚少又用蜜導之大便不禁喫逆不食餘以爲脾腎復傷用六君加吳茱肉果骨脂五味數劑喜其年壯而愈不然多致不起

一產婦大便祕結小腹脹痛用大黃等藥致吐防不食腹痛胸痞余用六君子加木香炮姜治之而愈一婦人大便祕澁諸藥不應苦不可言令飲人乳而安

麻仁丸

大麻仁【研如泥】枳殻人參【各四分】大黃【二分】

右爲末入麻仁煉蜜丸桐子大毎服二十丸空心溫酒下未通漸加不可過服

阿膠枳殻丸治產後大便祕澁以阿膠枳殻二味等分爲末蜜丸桐子大滑石末爲衣溫水下二十丸如或未通再服

附方

十全大補湯

八珍湯【二方見二十四卷第四論】

加味四物湯【方見二十四卷第六論】

產後大小便不通方論第三

產後大小便不通因腸胃虛弱津液燥竭故也

愚按前癥當參前後論及八卷八論主治

附治驗

一產婦大小便不通諸藥不應將危矣令飲牛乳一日稍通三日而痊人乳尢善

桃花散治膀胱气滯血澁大小便祕

桃仁葵子滑石檳榔【等分】

右爲末毎服二錢空心蔥白湯調下

通气散治產後大小便不通【方見八卷第七論】

產後遺糞方第四

產後遺糞取故燕窠中艸燒爲末或枯礬牡蠣或白蘝芍藥各等分爲末俱用酒調服或用固腸丸亦可愚按前癥若脾腎虛弱用還少丹仍以補中益气湯爲主虛寒加肉豆防補骨脂或四神丸若脾腎虛寒用八味丸兼四神丸仍佐以前二方

附治驗【小便出屎方藥附】

一產婦大便不實飲食少思五更或侵晨遺屎此中气虛寒脾腎不足用補中益气送四神丸而痊一產婦小便出糞名大小腸交乃气血俱虛失行常道先用六君子湯二劑又用五苓散二劑而痊循常腸交亦可用

附方

還少丹治脾腎虛寒飲食少思發熱盜汗遺精白濁又治眞气虧損肌體瘦弱等癥

肉蓯蓉逺志【去心】茴香巴防幹山藥枸杞子熟地黃石菖蒲山茱茰【去核】牛膝杜仲【去皮姜制】楮實子五味子白茯苓【各一兩】

右各另爲末用肉百枚並煉蜜丸桐子大毎服五七十丸空心溫酒或鹽湯下日三服

補中益气湯

六君子湯【二方見二十四卷第六論】

四神丸【方見八卷第八論】

八味丸【方見二十四卷第十一論】

五苓散【方見二十一卷第十論】

產後諸淋方論第五

產後諸淋因熱客於脬虛則頻數熱則澁痛气虛兼熱血入胞中則血隨小便出而爲血淋也

愚按前癥若膀胱虛熱用六味丸若陰虛而陽無以化用滋陰腎气丸蓋土生金金生水當滋化源仍防第八卷

小便淋頻數類

附治驗

一產婦小水淋或時自出用分利降火之劑二年不愈余以爲肺腎之气虛用補中益气湯六味地黃丸而痊

滑石防治熱淋

滑石【五分研】通艸車前子葵子【各四分】

右爲末以漿水調服

治小腸有熱小便澁痛或爲血淋

麥黃芩冬葵子【各二兩】通艸【三兩】大【十二枚】

右以水七升煎二升半分二服

治脾气不利小便不通橘紅爲末毎服二錢空心溫酒下

治肺气不利小便不通杏仁十四枚去皮尖炒食之治脬轉小便不利滑石一錢半寒水石一錢水煎服

附方

六味丸【方見二十四卷第十一論】

滋陰腎气丸

補中益气湯【二方見二十四卷第六論】

產後小便頻數方論第六

產後小便數者乃气虛不能制故也

愚按前癥若因穏婆不愼以致胞損而小便淋者用八珍湯以補气血若因膀胱气虛而小便頻數當補脾肺若膀胱陰虛而小便淋須補肺腎仍防第八卷

小便頻諸類

附治驗

一產婦小便頻數時忽寒戰乃屬脾肺虛弱用補中益气加山茱山藥爲主佐以桑螵蛸散而愈後患發熱晡熱盜汗自汗月水不調用加味逍遙散而安一產婦患前癥吐痰發熱日晡作渴此膀胱陰虛用補中益气湯佐以六味丸而愈又患痢後小便頻數手足俱冷屬陽气虛寒用前湯及八味丸而瘳

桑螵蛸散治陽气虛弱小便頻數或爲遺尿

桑螵蛸【三十个炒】鹿茸【酥炒】黃茋【各三兩】牡蠣【煨】人參厚朴赤石脂【各二兩】

右爲末毎服二錢空心粥飲調下

又方用益智仁爲末米飲下

附方

八珍湯

加味逍遙散【二方見二十四卷第四論】

補中益气湯【方見二十四卷第六論】

六味丸

八味丸【二方見二十四卷第十一論】

產後小便不禁方第七

廣濟治產後小便不禁用雞尾燒灰千金翼用白薇芍藥爲末俱用溫酒下日三服或桑螵蛸半兩龍骨一兩爲末毎服二錢粥飲調下

愚按前癥若脾肺陽虛用補中益气湯若肝腎陰虛用六味地黃丸若肝腎之气虛寒用八味地黃丸附治驗

一產婦小便不禁二年不愈面色或靑赤或黃白此肝脾气血虛熱用加味逍遙散爲主漸愈佐以六味丸而痊後因怒小便自遺大便不實左目頓而色頓赤乃用前防佐以六君子湯以淸肝火生肝血培脾土而瘳

補脬飲治胞破小便淋

生絹【黃色者一尺】白牡丹【用根並皮】白芨【各一錢】

右水一碗煎至絹爛溫服服後忌言語否則無效

雞內金散治气虛溺牀用雄鷄防胵並腸燒爲末溫酒調服

附方

補中益气湯

六君子湯【二方見二十四卷第六論】

六味丸

八味丸【二方見二十四卷第十一論】

加味逍遙散【方見二十四卷第四論】

產後小便出血方論第八

產後小便出血者因虛熱血滲於脬也以亂髮洗淨燒爲末米飲調服或滑石末一錢生地黃汁調下

愚按前癥若膏粱積熱用加味淸胃散醇酒濕毒葛根解酲湯怒動肝火加味小柴胡湯鬱結傷脾加味歸脾湯思慮傷心妙香散大腸風熱四物側柏槐花大腸血熱四物炒連槐花腸胃虛弱六君升麻柴胡元气下陷補中益气茯苓半夏胃气虛弱六君升麻血虛四物升麻气血俱虛八珍柴胡升麻大凡元气虛弱而發熱者皆內眞寒而外假熱也但用六君或補中益气加炮姜溫補脾气諸癥悉退若四肢畏冷急加附子

附治驗方藥【大便下血附】

一產婦尿血面黃脇脹少食此肝木乘脾土也用加味逍遙補中益气兼服而愈後爲懷抱不樂食少體倦驚悸無寐血仍作用加味歸脾湯二十餘劑將愈惑於眾論服犀角地黃湯諸癥復作仍服前湯而愈一產婦糞後下血食少體倦此脾气虛熱用補中益气加吳茱炒黃連五分四劑頓愈用歸脾湯而痊一婦人怒則便血寒熱口苦或胸脇脹痛或小腹痞悶此肝木乘脾土用六君柴胡山梔而愈用補中益气加味逍遙而不復作

一婦人久下血在糞前屬脾气虛寒用補中益气加連炒吳茱一錢數劑稍緩乃加生吳茱五分數劑而愈【黃連炒吳茱茰法見七卷第五論】

一產婦大便後血口漧飲湯胸脇膨滿小腹悶墜內熱晡熱食少體倦日晡面赤灑淅惡寒此脾肺气虛先用六君加漧薑木香漸愈用補中益气將愈用歸脾湯全愈後勞役兼怒發熱血崩夜間譫語此熱入血室用加味小柴胡二劑而熱退用補中益气一劑而血止用逍遙散歸脾湯調理而安

葛花解酲湯治酒積上下外消其濕

白豆砂仁葛花【各五錢】木香【五分】靑皮【三錢】陳皮白茯苓豬苓人參【各一錢半】白術神麯澤防生漧薑【各二錢】

右爲末毎服五錢白湯調下

加味淸胃防【方見二十四卷首論】

加味小柴胡湯【方見二十四卷第二論】

加味歸脾湯

歸脾湯

八珍湯

逍遙防

加味逍遙散【五方見二十四卷第四論】

妙香散【方見六卷第八論】

四物湯

六君子湯

補中益气湯【三方見二十四卷第六論】

產後陰脫玉門不閉方論第九

產後陰脫玉門不閉因坐產努力舉動房勞所致或脫肛陰挺逼迫腫痛小便淋

愚按玉門不閉气血虛弱也用十全大補湯腫脹焮痛肝經虛熱也加味逍遙散若因憂怒肝脾气血傷也加味歸脾湯若因暴怒肝火血傷也龍膽防肝湯仍參第八卷

末諸論

附治驗

一產婦玉門不閉發熱惡寒用十全大補加五味子數劑而寒熱退用補中益气加五味子數劑而玉門閉

一婦人脾胃素弱兼有肝火產後玉門腫痛寒熱作渇嘔吐不食外敷大黃等藥內用驅利之劑腫及於臀諸癥蜂起此眞气虛而邪气盛也先用六君子以固腸胃次用補中益气以升陽气不數劑而全愈一產婦患此失治腫潰不巳形體消瘦飲食少思朝寒暮熱自汗盜汗半年矣用補中益气加茯苓半夏膿冰漸少飲食漸進用歸脾湯共五十餘劑而愈一產婦玉門不閉小便淋腹內一塊攻走脇下或脹或痛用加味逍遙散加車前子而愈

一產婦陰脫便閉下墜形气倦甚用十全大補湯而上因怒仍脫重墜寒熱小便淋用補中益气湯加山梔龍膽艸一劑重墜減而小便利仍用前湯去二味倍加參茋升麻而痊

一產婦陰脫腫痛小便淋漓此因元气甚虛而肝火旺也用補中益气湯加山梔車前子四劑而肝癥悉盡退仍用前藥去二味加茯苓而小便利又用十全大補湯而腫痛遂漸消

一產婦元气充實初產玉門不閉腫焮作痛小便不利余謂肝經濕熱壅滯欲以加味逍遙散加車前子牛膝治之不信乃服十全大補湯腫痛益甚仍用前藥更加澤防一劑而愈

一產婦陰脫腫痛脈又滑數欲作膿也余用十全大補湯三四劑而膿成又數劑而膿始潰但小便頻數而患處重墜痛甚此因元气虛弱而致下陷也又用補中益气湯數劑而瘥

一婦人子宮腫大二日方入損落一片殊類豬肝面黃體倦飲食無味內熱晡熱自汗盜汗用十全大補湯二十餘劑諸癥悉愈仍復生育

硫黃散治產後陽气虛寒

硫黃烏賊骨【各五錢】五味子【五錢】

右爲末撡患處日三易

一方蛇牀子一升炒熱帛裹熨患處亦治陰痛

一方子宮脫出以蔴子仁十四枚研塗頂心入卽洗去

附方

十全大補湯

加味逍遙散

加味歸脾湯

歸脾湯【四方見二十四卷第四論】

龍膽防肝湯【方見二十四卷第八論】

補中益气湯

六君子湯【二方見二十四卷第六論】

婦人陰蝕疳方論第十

婦人少陰脈數而滑者陰中有瘡名曰慝或痛或癢如虫行狀膿水淋亦有陰蝕幾盡者皆由心神煩郁脾胃虛弱气流血滯耳內當補心養胃外以藥敷洗乃可愚按前癥乃肝脾鬱結之癥木旺生虫耳宜解郁淸肝備見八卷陰中生瘡類

附治驗

一產婦素有肝火患此內潰癢痛食少熱渇小水淋用五味逍遙散加味歸脾湯兼服間以蘆薈丸外以鶴虱艸煎洗而愈

治疳虫蝕下部用蒲黃水銀研勻傅入內

平胃散加貫眾末二錢以熟豬肝拌藥內陰中

附方

加味歸脾湯

加味逍遙防【二方見二十四卷第四論】

蘆薈丸【方見七卷第七論】

產後乳少或止方論第十一

婦人乳汁乃气血所化若元气虛弱則乳汁短少初產乳房焮脹此乳未通若怒气乳出此肝經風熱若累產無乳此內亡津液蓋乳汁資於衝任若婦人疾在衝任乳少而色黃者生子則怯弱而多疾

愚按前癥若气血虛弱而不能化生宜壯脾胃怒動肝膽而乳腫汁出宜淸肝火夫乳汁乃气血所化在上爲乳在下爲經若屢產無乳或大便澁滯當滋化源

附治驗

一產婦因乳少服藥通之致乳房腫脹發熱作渇余謂血气虛以玉露防補之而愈

湧泉防能下乳忌食姜椒辛辣飲食

王不畱行麥麥門冬龍骨【各二錢】

右用豬蹄汁一碗酒一杯煎服以木梳於乳上梳下

治气血虛鐘乳粉毎服二錢煎漏蘆湯調

附方

玉露散治乳脈不行身體壯熱頭目昏痛大便澁滯等癥

人參白茯苓桔梗【炒】芍藥【各一錢】甘艸【炙六分】

右水煎服

產後乳出方論第十二

產後乳汁自出乃胃气虛宜服補藥止之若乳多滿痛用溫帛熨之未產而乳自出謂之乳泣生子多不育愚按前癥气血俱虛用十全大補湯肝經血熱用加味逍遙防肝經怒火用四物參術柴梔肝脾鬱怒用加味歸脾湯

附治驗

一產婦勞役忽乳汁如湧昏昩吐痰此陽气虛而厥也灌以獨參湯而蘇更以十全大補湯數劑而安若婦人气血方盛乳房作脹或無兒飲脹痛增寒發熱用麥芽二三兩炒熟水煎服立消其耗散血气如此何脾胃虛弱飲食不消方中多用之

十全大補湯

加味逍遙散

加味歸脾湯【三方見二十四卷第四論】

獨參湯【方見三卷十一論】

四物湯【方見二十四卷第六論】

產後吹乳方論第十三

產後吹乳因兒飲口气所吹令乳汁不通壅結腫痛不急治多成癰速服括蔞散及敷南星更以手揉散之愚按前癥用藥切不可損其气血治驗見二十四卷

括蔞散乳香二錢括蔞一个酒煎服用南星溫湯調塗一方用陳皮一兩甘艸一錢水煎服

產婦妬乳方論第十四

妬乳因兒未能飲余乳蓄結以致腫痛初不吮通之必致成癰若乳頭生瘡浸淫名妬乳宜赤龍皮湯天麻湯飛烏膏飛烏散傅以黃連胡粉散

愚按乳盛或無子飲乳以致腫痛炒大麥芽煎服其乳卽散若成瘡當從乳癰類治若皮膚津淫成瘡當用本方

治乳初腫痛內消方用蔞【一个】粉艸【一寸】生薑【一塊半生半炒】酒二碗煎服少頃去敗乳再服卽愈

赤龍皮湯槲皮三升水一斗煮五升溫洗之

麻艸湯以天麻艸五升水煎洗之此艸葉若麻葉冬生夏花赤如鼠尾花亦洗浸淫濕癢陰蝕等瘡

飛烏散用燒硃砂作水銀上黑煙【各維粉者三兩】枯礬一兩傅之諸熱浸淫丈夫陰蝕癢濕小兒頭瘡疳蝕瘡等癥

黃連胡粉膏【治癥同前】

黃連【二兩末】胡粉【一錢】水銀【一兩同研令消散】

右皮裹熟挼和合傅之

一方乳頭裂破秋茄子裂開者陰漧燒存性水調塗之

薛氏醫案卷四十七﹤子部﹐醫家類﹐薛氏醫案﹥

欽定四庫全書

薛氏醫案卷四十八

明薛己訂

婦人良方

瘡門

婦人繭唇方論第一【諸骨木梗等咽見口齒類要】

內經云脾气開於口又云脾之榮在唇蓋燥則幹熱則裂風則瞤寒則掲若腫起白皮皺裂如蠶繭名曰繭唇有腫重出如繭者有本細末大如繭如癅者其因或胎產經行而陰血損或七情動火而榮血虧或心火傳授脾經或厚味積熱傷脾大要審本癥察兼癥補腎水生脾血則燥自潤火自除風自息腫自消若患者忽略治者不察內用淸熱消毒之藥外用追蝕綫結之法反爲敗癥愼哉

附治驗

一婦人懷抱久鬰時胃口嘈辣胸膈不利月水不調晡熱食少體倦唇腫年餘此脾經鬰火傷血用歸脾湯加薑汁炒黃連山梔少佐吳茱茰嘈辣頓去飲食稍進乃去黃連加貝母逺志胸膈通利飲食如常又用加味逍遙散歸脾湯間服百餘劑月水調而唇瘡愈

一婦人懷抱久鬰患繭唇雜治消痰降火虛癥悉具盜汗如雨餘謂此气血虛而有熱也用當歸六黃湯內黃連黃栢俱炒黒二劑而盜汗頓止仍用歸脾湯八珍散兼服元气漸復更以逍遙散歸脾湯間服百餘劑而唇亦瘥

一婦人唇裂內熱二年每作服寒涼之劑時出血水益增他癥此胃火傷血藥傷元气也余用加味淸胃散而愈後因怒唇口腫脹寒熱作嘔此屬肝木乘脾土用小柴胡加山梔茯苓桔梗諸癥頓愈復以加味逍遙散調補元气而愈

一婦人因怒唇腫內熱體倦用化痰藥食少作嘔大便不實唇出血水用理气消導胸膈痞滿頭又不淸唇腫經閉用淸胃行血肢體愈倦發熱煩躁涎水湧出余以七情傷肝脾攻伐反致他癥遂用濟生歸脾食進便實涎止用加味逍遙腫消熱退體健後因怒寒熱耳痛胸膈脹悶唇焮腫甚此怒動肝火而傷血用四物合小柴胡加山梔頓愈又因怒胸乳脹腹痛嘔吐酸涎飲食不入小水不利此怒動肝木尅脾土也用補中益气加川芎芍藥而愈又勞役怒气傷食發熱喘渇體倦不食下血如崩唇腫熾甚此爲肝經有火不能藏血脾經气虛不能攝血用補中益气加炒黑山梔芍藥丹皮而愈

一婦人月經不調兩足發熱年餘而身亦熱勞則足腿酸疼又年餘唇腫裂痛又半年唇裂出血形體瘦倦飲食無味月水不通唇下腫黑余謂肝脾血虛火癥也彼不信用通經藥而歿

一婦人忿怒唇腫或用消毒之藥唇脹出血年餘矣

余曰此肝木尅脾土而血傷也須養脾胃化源爲主彼執用前藥狀如翻花癅而歿

一婦人口苦脇脹此肝火癥也用小柴胡加山梔黃連少愈更以四君子加芍藥當歸柴胡調補脾胃而瘥

一婦人毎怒口苦發熱晡熱此肝火盛而血傷也以小柴胡合四物二劑以淸火而生血更以四物加柴胡白術茯苓丹皮生血健脾而愈

一婦人每怒則口苦兼辣胸痛脇脹乳內或時如刺此肝肺之火也用小柴胡加山梔靑皮芎歸桑皮而安後又勞怒口復苦經水頓至此屬內火動血得熱而妄行用四物加炒芩炒梔膽艸一劑而血止更以加味逍遙散而痊

一婦人因怒齒痛寒熱作嘔用淸胃等藥益甚余以爲此肝火傷胃寒藥復傷故也用六君子加芍藥柴胡山梔而愈

一婦人胃中嘈辣甚則熱痛後患齒疼此胃中痰火也用二陳加芩連下越鞠丸而瘳

一婦人發熱齒痛日晡益甚月水不調此脾經血虛用逍遙散加升麻尋愈後因怒復痛仍以前藥加川芎而痊

一婦人因怒牙疼寒熱此肝火侮脾土用小柴胡加芎歸苓術山梔而疼痛止用加味逍遙散而寒熱退一婦人每產後齒齦皆動逾日乃止此气血虛而火動也後復懷姙臨月餘付十全大補湯二劑令產後煎服其齒不動如故

一婦人善怒舌痛煩熱或用降火化痰藥前癥益甚兩脇作脹又服流气飲肚腹亦脹經行不止此肝虛不能藏血脾虛不能攝血而前藥復傷也以加味歸脾湯加五味子而愈

一婦人冬患腦疽腫痛熱渇脈洪數實膀胱濕熱上壅用淸熱消毒散潰而愈次年舌腫徧身患紫疔如葡萄手足尢多各刺出黑血此脾胃積熱毒也服奪命丹七粒出臭汗瘡熱益甚便祕二日與大黃芩連各三錢升麻白芷山梔薄荷連翹各二錢生艸一錢水煎三五沸服之大小便出臭血下體疔稍退入犀角汁再服舌本及齒縫出臭血諸毒乃消更與犀角地黃而愈

一婦人善怒舌本彊手臂麻此肝本尅脾土治以六君子加柴胡芍藥而愈

一婦人產後喉痛服淸熱等劑益甚此膀胱經血虛也蓋膀胱之內脈上行至喉而還用八珍湯加牡丹皮柴胡酒炒黑黃栢二劑而愈

一婦人喉間作痛旬餘突腫如赤楊梅狀二月後而腫徧身筋骨作痛余以爲此時行楊梅瘡也先以萆薢湯數劑而平更以四物加萆薢黃余劑諸癥悉退附方藥

淸胃散治醇酒厚味唇齒作痛或齒齦潰爛或連頭面頸項作痛

黃連【炒一錢半】當歸生地黃牡丹皮【各一錢】升麻【二錢】

右水煎服實熱便祕加大黃

加味淸胃散卽前方加犀角連翹甘艸

涼膈散治積熱煩渇面赤內熱頭昏咽痛便溺赤澁狂言譫妄睡臥不安

大黃朴硝甘艸【各一錢】連翹【二錢】梔子黃芩薄荷【各一錢】

右水煎服

補黃散治脾胃虛熱口舌生瘡畏冷飲食

人參白術【炒各一錢】白芍藥【炒黃】陳皮甘艸【炒各五分】

右姜水煎服

四順淸涼飲【加山梔牛蒡子名加味淸涼飲】治臟腑實熱祕結口舌生瘡

當歸赤芍藥甘艸大黃【各一錢】

右水煎服

人參安胃散治服峻劑損脾胃口舌生瘡

人參【一錢】黃茋【炒二錢】生甘艸炙甘艸【各五分】白芍藥【七分】白茯苓【一錢】黃連【炒五分】

右水煎服

溫中丸【一名人參理中丸】治中气虛熱口舌生瘡不喜飲冷肢體倦怠飲食少思

人參甘艸【炒】白術【炒各等分】

右爲末薑汁糊丸桐子大每服五十丸白湯下

柳華散治熱毒口瘡

黃栢【炒】蒲黃靑黛【眞正者】人中白【煆等分】

右爲末敷之

四物湯治血熱口舌生瘡或牙齦腫潰或日晡發熱煩躁不安【方見本卷第六論】

加味四物湯【卽四物湯加丹皮柴胡山梔】

當歸補血湯治气血俱虛口舌生瘡熱渇引飲目赤面紅其脈洪大而虛重按全無【方見本卷第十一論】

四物二連湯治血熱口舌生瘡或夜發寒熱

當歸熟地黃白芍藥【炒】川芎黃連【炒】胡黃連【各一錢】

右水煎服

淸咽利膈湯治積熱咽喉腫痛痰涎壅盛煩躁飲冷大便祕結

金銀花防風荊芥薄荷桔梗【炒】黃芩【炒】黃連【炒】山梔【炒】連翹【各一錢】參大黃【煨】朴硝牛蒡子【研】甘艸【各七分】

右水煎服

龍麝聚聖丹治心脾客熱咽喉腫痛或成癰不消或舌本腫脹口舌生瘡或諸物骨鯁

川芎【一兩】生地黃犀角【鎊】羚羊角【鎊】琥珀參連翹【各五錢】人參赤茯苓馬牙硝片腦麝香【各三錢】桔梗升麻【各五錢】鉛白霜【五錢】硃砂牛黃【各二錢】南硼砂【一兩】金箔【五十片】

右各另爲末和勻蜜丸龍眼大金箔爲衣薄荷湯化下或噙咽之

拔萃桔梗湯治熱腫喉痺

桔梗【炒】甘艸連翹山梔【炒】薄荷黃芩【各一錢】

右竹葉水煎服

甘桔湯治咽喉腫痛

甘艸【六錢】苦梗【三錢】

右水煎服

解毒雄黃丸治纒喉風腫閉或卒倒死牙關急

雄黃【一錢】鬰金【一錢】巴豆【十四粒去油殻】

右爲末醋糊丸菉豆大用熱茶送下七丸吐頑痰立蘇

奪命丹治喉閉或疔毒或麻木或嘔吐重者昏憒若疔毒牙關急用三五丸爲末水調灌下誠有奪命之功

蟾酥【幹者酒化】輕粉【各五分】枯白礬寒水石【煆】銅碌乳香沒藥麝香【一錢】硃砂【三錢】蝸牛【二十个另研如無亦效】

右爲末用蝸牛或酒糊爲丸如菉豆大毎服一二丸溫酒或蔥湯下

換肌消毒散治時瘡不拘初起潰爛【一名萆薢湯】

土茯苓【五錢】當歸白芷皂角刺【炒】薏苡仁【各一錢五分】白蘚皮木【不犯鉄器】金銀花木通【各一錢】甘艸【五分】

右水煎服

七味白術散【一名錢氏白術散】治中气虛熱口舌生瘡不喜飲冷或吐瀉口漧【方見二十一卷第二論】

四君子湯治脾胃虛熱唇口生瘡食少作嘔大便不實若肝木乘脾土所致加柴胡芍藥【方見本卷第六論】

六君子湯【方見本卷第六論】

二陳湯【方見本卷第五論】

越鞠丸【方見六卷第七論】

補中益气湯【方見本卷第十論】

淸熱消毒散【方見本卷第五論】

犀角地黃湯【方見本卷第二論】

當歸六黃湯【方見十九卷第六論】

逍遙散

八珍湯

歸脾湯

十全大補湯【四方見本卷第四論】

小柴胡湯【方見本卷第二論】

婦人耳聄痛方論第二

耳瘡屬手少陽三焦或足厥陰肝經血虛風熱或怒動肝火而致若發熱焮痛屬三焦厥陰風熱用柴胡淸肝散若內熱癢痛或脹痛屬肝火傷血用梔子淸肝散若寒熱作痛或作嘔吐屬肝火傷脾用益脾淸肝散若口漧足熱爲肝腎陰虛用益陰腎气丸若月經先期爲血熱用加味逍遙散過期爲血虛用八珍湯食少體倦爲鬰火用加味歸脾湯惡寒發熱肢體倦怠爲气血俱虛用十全大補湯愼不可專治其外復傷气血也

附治驗

一婦人耳內外腫痛胸脇不利寒熱往來小便不調余以爲肝火傷血先用龍膽防肝湯四劑諸癥頓退又用加味逍遙散而愈又因怒復作用小柴胡湯而痊

一婦人經行後因勞怒發寒熱耳作痛余以經行爲血虛用八珍湯加柴胡怒气爲肝火用加味逍遙散勞役爲气傷用補中益气加山梔愈

一婦人素鬰怒耳作痛腫焮寒熱面色靑黃經行則變赤用加味歸脾湯加味逍遙散而愈

一婦人性素鬰因怒耳作腫痛經行不止寒熱發熱面靑赤肝脈數余謂久鬰傷脾暴怒傷肝先用加味小柴胡湯隨用加味逍遙散而痊

一婦人因怒發熱每經行兩耳出膿兩太陽作痛胸脇乳房脹痛或寒熱往來或小便頻數或小腹脹悶皆屬肝火血虛先用梔子淸肝散二劑又用加味逍遙散數劑諸癥悉退乃以補中益气加五味而痊一婦人耳內腫痛出水寒熱口苦焮連頸項飲食少思此肝火甚也用小柴胡湯加山梔牡丹皮稍愈用加味逍遙散漸愈用八珍湯加柴胡丹皮山梔調補肝脾而全愈

一婦人耳內外腫痛胸脇不利寒熱往來小便不調此肝經濕熱也用龍膽防肝湯四劑諸癥頓退用加味逍遙散而全愈又因怒復作用柴胡淸肝散而痊一婦人耳內脹痛內熱口漧勞則頭暈吐痰下帶此肝脾气虛也朝用補中益气夕用加味逍遙散而痊一寡婦耳內外作痛不時寒熱脈上魚際此血盛之癥用小柴胡加生地以抑其血而愈又項間結核如貫珠寒熱晡熱用加味歸脾湯加味逍遙散調補肝脾而愈

一婦人耳內外或作痛或赤腫或寒熱月經旬日而止潮熱內熱自汗盜汗余以爲肝脾气血俱虛而有熱用歸脾湯六味丸而愈

一婦人性急或耳內作痛或耳外赤腫發熱脇脹日晡益甚此怒气傷肝气血俱虛朝用加味逍遙加黃栢桔梗夕用歸脾湯送地黃丸而愈

一孀婦耳內外作痛或項側結核內熱晡熱月經不調吐痰少食胸膈不利余以爲鬱怒傷肝脾朝用歸脾湯以解脾郁生脾气夕用加味逍遙散以淸肝火生肝血而愈

一女子耳下腫赤寒熱口苦月經不調小腹內結一塊此肝火气滯而血凝也先用小柴胡加山梔川芎丹皮又用柴胡淸肝散而痊

附治驗方藥

小柴胡湯治肝膽經癥寒熱往來晡熱潮熱身熱黙黙不欲飲食或怒火口苦耳聾咳嗽發熱脇下作痛甚者轉側不便兩脇痞悶或防利咳嗽或吐酸食苦水皆用此藥主之

柴胡【二錢】黃芩【炒一錢】人參半夏【各七分】甘艸【炙五分】

右薑水煎服

加味小柴胡湯治加陰經發熱耳前後腫痛或結核焮痛或寒熱晡熱或經飲不調等癥卽小柴胡加山梔牡丹皮

益脾淸肝散治肝經之癥寒熱體痛脾胃虛弱人參白術【炒】胡苓【各一錢】甘艸【炒五分】川芎當歸黃茋【各一錢】柴胡【五分】牡丹皮【七分】

右水煎服

梔子淸肝散治三焦及肝膽經風熱耳內作癢或生瘡出水或脇肋胸乳作痛寒熱往來

柴胡牡丹皮山梔【炒各一錢】茯苓川芎芍藥當歸牛蒡子【炒各七分】白術【炒】甘艸【各五分】

右水煎服

柴胡淸肝散治肝膽三焦風熱怒火以致項胸作痛或頭目不淸或耳前後腫痛或寒熱體疼

柴胡黃芩【炒各五分】人參山梔【炒】川芎【各一錢】連翹桔梗【各八分】甘艸【五分】

右水煎服

犀角地黃湯治上焦有熱口舌生瘡發熱或血妄行或吐衂或下血

犀角【鎊】生地黃白芍藥黃芩【炒】牡丹皮黃連【炒各一錢】

右水煎服若因怒而患加柴胡山梔

犀角升麻湯治陽明經風熱牙疼或唇頰腫痛或手足少陽經風熱連耳作痛

犀角【鎊】升麻防風羌活【各一錢】白附子【五分】川芎白芷黃芩【炒各七分】甘艸【五分】

右水煎熟入犀末服

益陰腎气丸【方見六卷第三論】

婦人瘰方論第三

婦人瘰或因憂思鬰怒或因胎產經行則肝膽脾腎受傷以致前癥蓋肝傷則血燥血燥則筋攣累累如貫珠多生耳前後胸脇間若寒熱腫痛乃肝气動而爲病用柴胡梔子散以淸肝火爲主佐以逍遙散以養肝血若寒熱旣止而核不消乃肝經之血亦病矣宜用加味四物湯以養肝血爲主佐以柴胡梔子散以淸肝火若初生如荳附著於筋肉色不變內熱口漧精神倦怠久不消潰乃肝脾虧損用逍遙散歸脾湯六味丸以健脾土培肝木切不宜用散堅追毒之劑故外臺祕要云肝腎虛熱則生矣病機云瘰不系膏粱丹石之毒因虛勞气鬰所致補形气調經脈其瘡當自消散若誤下之先犯病禁經禁矣若久潰不斂脈浮大邪火盛也面色防白金尅木也皆不治凡瘰赤脈貫瞳子有幾條則幾年死無則可治

附治驗

一婦人患前癥久而不愈或以爲木旺之癥不宜於春預用散腫潰堅湯腫硬益甚余以爲肝經虧損用六味地黃丸補中益气湯至春而愈此癥若肝經風火自病元气無虧可用散堅防靑之劑若肝自損虧或水不生木用地黃丸若金來尅木須補脾土生腎水若行攻伐則脾胃傷而反致木尅土矣

一婦人患之少寐年餘而潰膿水淋漓月經或五六十日一至悞服通經丸展轉無寐午前惡寒午後發熱余謂思慮傷脾用歸脾湯作丸午前以六君子送下午後以逍遙散送下兩月餘得寐半載後經行如期年餘而瘡愈

一婦人潰後發熱煩躁作渇脈大而虛此血虛也以當歸補血湯六劑而寒熱退又以聖愈湯數劑而全愈更以八珍加貝母逺志而瘡斂

一癧婦面黃體倦咽酸噯气余謂中气虛弱欲用補中益气加茯苓半夏不信反降火利气胸膈痞滿瘡腫痛又散堅利气噯气不絕大便不實四肢時冷余曰今變中气虛寒矣用六君加姜桂少用升麻柴胡漸愈佐以補中湯尋愈

一婦人患此噯气用降火淸胃食少吞酸胸膈痞悶用利气消導吐痰气促飲食日少用淸熱化痰大便堅澁內熱身瘦余曰吞酸噯气脾胃气虛也胸痞痰喘脾肺气虛也大便堅澁內熱日瘦脾肺血虛也遂以補中益气加炒黑吳茱萸三分數劑佐以六味丸諸癥頓退乃用歸脾湯逍遙散間服而愈

一婦人患前癥徧身作癢脈大而虛此气血俱虛不能榮於腠理以十全大補湯治之而愈大凡潰後午前癢作气虛午後癢作血虛若作風癥治之則必死一婦人項核腫痛察其气血俱實先以必效散一服去之更以益气養榮湯三十餘劑補之而消蓋此癥初起而血气虛弱者先用前湯待气血稍充乃用必效散以去毒仍用補藥無不效若已成膿卽鍼而補托之气血復而核不消服散堅之劑不應而气血如故仍以必效散養榮湯又不應灸肘尖肩髃二穴用豆豉餅琥珀膏自愈若气血壯實不用追蝕亦能自腐用藥以腐之者使易於収斂耳若血虛而用追蝕不惟無益適以取敗凡不愼飲食七情者不治附方藥

當歸川芎散治手足少陽經血虛瘡癥或風熱耳內癢痛生瘡出水或頭目不淸寒熱少食或經水不調胸膈不利腹脇痞痛小便不調

當歸川芎柴胡白術【炒】芍藥【炒各一錢】

山梔【炒一錢二分】牡丹皮茯苓【各八分】蔓荊子

甘艸【各五分】

右水煎服

若肝气不平寒熱往來加柴胡地骨皮肝气實熱加柴胡黃芩肝脾气血虛熱加參茋熟地脾虛飲食少思倍加白術茯苓脾虛胸膈不利加人參黃茋脾虛痰滯胸膈不利加半夏肝气不順胸膈不利加木香肝虛小腹痞滿或時作痛加熟地脾血不足小腹作疼加肉桂日晡發熱加熟地

加味地黃丸治肝腎陰虛諸癥或耳內癢痛出水或眼昏痰喘或熱渇便澁等癥

幹山藥山茱萸【肉】牡丹皮澤防白茯苓熟地黃【自制】生地黃柴胡五味子【各另爲末等分】

右將二地黃酒拌杵膏加蜜丸桐子大每服百丸空心白湯下如不應用加減八味丸

人參養榮湯治潰寒熱四肢倦怠體瘦少食而黃气短不能収斂大瘡愈後多服之庶不變他癥也白芍藥【一錢五分】人參陳皮黃茋【炒】桂心當歸白術【炒】甘艸【炙各一錢】熟地黃【自制】五味子【杵炒】茯苓【各七分】逺志【去心炒五分】

右姜水煎服

防靑丸治肝經實火脇乳作痛或惡寒發熱大便祕結

當歸龍膽艸【炒黑】川芎山梔【炒】大黃【炒】羌活防風【各等分】

右爲末蜜丸桐子大毎服三四丸白湯下若陰血不足肝火血燥用四物加山梔柴胡或逍遙散加丹皮山梔若腎水虧損不能生肝木而筋攣結核或肢節拳搐或似中風涎痰上湧用六味丸料煎服

生地黃丸治師尼寡婦室女乍寒乍熱或頸間結核肝脈長而出魚際

生地【一兩酒拌杵膏】秦芁黃芩硬柴胡【各五錢】

赤芍藥【一兩】

右爲末入地黃膏加煉蜜少許丸桐子大每服三十丸烏梅煎湯下日進二服

連翹飲子治肝膽經气滯瘰結核或乳內結核者連翹川芎蔞仁【研】皁角刺橘葉靑皮甘艸節桃仁【各一錢】

右水煎服

散腫潰堅湯治瘰堅硬气血無虧者宜用

升麻連翹當歸尾【酒拌】白芍藥【炒】黃栢【酒炒】葛根三稜【酒拌微炒】廣術【各三分】龍膽艸【酒炒】桔梗【炒】昆布

知母【酒炒】蔞根【各五分】柴胡【四分】甘艸【炙五分】黃芩【酒炒四分半】

右水煎服

必效散治瘰未成者消已潰者斂須元气無虧者可服若孕婦禁餌

南鵬砂【二錢五分】輕粉【一錢】斑貓【四十枚去頭翅同糯米炒熟去米】巴豆【五粒去殻心膜】麝香【五錢】白防榔【一个】

右爲末每服一錢五更用滚湯調下如小水濇滯或微痛此毒欲下也進益元散一服卽下此方斑貓巴豆似爲峻厲然用巴豆乃解斑貓之毒用者勿畏

益元散

滑石【末六錢】甘艸【末一錢】

右每服一錢白滚調

琥珀膏治頸項或腋下初結小核漸如連珠潰而膿水不絕或漏癥者

琥珀【一兩】丁香桂心硃砂木香松香白芷防風當歸木鼈子【肉】木通【各五錢】麻油【二斤】

右先用琥珀等六味爲末其餘藥入油煎焦黑濾去渣徐徐入黃丹再煎軟硬得中入前末卽成膏矣

鍼頭散治一切頑瘡內有瘀肉或核不化瘡口不合宜此藥腐之

赤石脂【五錢】乳香白丁香砒霜【生用】黃丹【各一錢】輕粉麝香【各五錢】蜈蚣【一條炙幹】

右爲末搽瘀肉上其肉自化若瘡口小用糊和作細條陰漧絍之凡瘡久不合者內有膿管必須用之

逍遙散

歸脾湯【二方見本卷第四論】

柴胡淸肝散

梔子淸肝散【二方見本卷第二論】

補中益气湯【方見本卷第十論】

四物湯

加味四物湯

六君子湯【三方見本卷第六論】

六味丸

當歸補血湯【二方見本卷第十一論】

聖愈湯【方見本卷第九論】

益气養榮湯【方見本卷第五論】

灸肩顒肘尖法【見本卷末】

婦人結核方論第四

婦人結核皆因鬱怒虧損肝脾或因胎產經行失於調養或因暴怒觸動膽火若結於項側耳前後或胸脇腫痛或發寒熱屬膽經風熱怒火宜用柴胡淸肝散加釣藤山梔以養血气淸肝火若結於肉裏其色不變晡熱內熱屬肝火血虛宜用加味逍遙散加龍膽艸以養肝血淸肝火或結於肢節或累累如貫珠其色不變亦肝火血燥而筋攣宜用柴芍參苓散加鉤藤以養血气佐以六味丸以生腎水若時消時作此气滯而痰結也用歸脾六君二湯以調和脾肺之气並佐以海藻丸若潰而核不腐或肉不生或膿水淸稀肌寒肉冷自汗盜汗寒熱內熱面色痿黃食少體倦便利不調者五臟皆虛也但用補中益气加味六君子二湯調補脾胃以滋諸臓則各癥自退故經云形傷則痛气傷則腫愼不可輕用行气破血之劑以復傷也

附治驗

一婦人項結核寒熱頭痛脇脹乳痛內熱口苦小便頻數屬肝火血虛用加味四物而愈又用加味逍遙散調補肝脾而安

一婦人經事不調肢體結核如榛如豆不計其數隱於肉裏其色不變三年餘矣大按則痛或投以降火消毒乃不按自痛發熱作渇日晡益甚經水過期左關脈數此肝火血燥用淸肝益榮湯六十餘劑而愈惟項核未消又以當歸龍薈丸數服及八珍加柴胡山梔三十餘劑而痊

一婦人久鬰怒胸脇內股外膁各結核寒熱往來經候不調胸膈不利飲食少思大便不調左關洪左寸數右關右寸浮余謂左關洪肝經熱也左寸數木生火也右關肝尅脾也右寸浮木侮金也法當生肝血遂用加味四物湯而諸癥退用加味逍遙散而經候調用加味歸脾湯而全愈一婦人因怒肢體結核睡中發搐左關洪余曰此爲肝火血燥筋攣當淸肝火養元气遂用加味小柴胡湯加味逍遙散漸愈又用八珍湯加牡丹皮柴胡山梔釣藤而愈

一婦人肢體結核胸腹痞悶气泄稍寛余謂此肝脾鬰滯不信服降火行气化痰病愈甚而气愈虛余用加味逍遙加味歸脾間服半載而痊

一婦人項間結核不時寒熱左目小頭項振掉四肢抽搐此肝火血虛風熱也用加味逍遙加釣藤數劑諸癥漸愈又用八珍湯調理而痊

一婦人耳內耳後項側結核作痛寒熱口苦月經不調此肝膽經火而傷脾胃也用四君柴胡丹皮及六味地黃而愈

一婦人因怒結核經行不止發熱晝安靜而夜譫語此血分有熱也用小柴胡加生地頓安其核尙在經候先期肝脈數此肝火血涸而筋攣也用加味逍遙加生地月經如期而核消

一婦人項臂結核頭痛寒熱乳內時疼兩脇焮痛余以爲肝脾鬰火而血燥先以加味逍遙散再用加味歸脾湯而愈

一婦人素鬰怒患前癥內熱晡熱久而不愈若而色痿黃則月經過期而少若面色赤則月經先期而多餘曰面黃過期脾經虛弱也面赤外期脾虛火動也朝用補中益气升舉脾土以益气血夕用加味逍遙滋養肝血以息陰火復以歸脾湯解鬰結半載元气復而痊又有患前癥因脾虛下陷而發熱乃專治其瘡變瘵而歿

一女子耳下結核焮痛寒熱此屬肝經風熱用梔子淸肝散一劑諸癥悉愈後因怒耳後並額兩角作痛寒熱此兼少陽經癥仍以前藥加羌活二劑而瘥一婦人項患五核時常寒熱肝肺長而出寸口此血盛無耦之癥也用小柴胡湯加生地烏梅治之而愈

一婦人腹中結塊誤認血鼈服驅逐之藥下血甚多致肢節間結核【治法見二十卷第十一論】

附方藥

八珍湯治脾胃傷損惡寒發熱或煩躁作渇或因脾胃虧損膿水淸稀久不能愈等癥卽四君四物二湯相合【方見本卷第二論】

十全大補湯治瘡瘍胃气虛弱腫痛不消或潰而不斂或自汗盜汗食少體倦或寒熱作渇頭痛暈或似中風又治气血俱虛胸腹脇痛或作脹滿或骨節作痛經候不調或寒熱晡熱五心煩熱或吐血咽漧頭痛暈眼目昏澁或痰嗽喘促胸膈虛痞或嘔吐泄防手足冷熱卽八珍湯加黃茋肉桂

加味逍遙散治肝脾血虛有熱徧身搔癢或口燥咽漧發熱盜汗食少嗜臥小便澁滯等癥又治瘰流注虛熱等瘡

甘艸【炙】當歸【炒】芍藥【酒炒】茯苓白術【炒各一錢】柴胡牡丹皮山梔【炒五分】

右水煎服

逍遙散卽前方去丹皮山梔

歸脾湯治脾經失血少寐發熱盜汗或思慮傷脾不能攝血以致妄行或健忘怔忡驚悸不寐或心脾傷痛嗜臥少食或憂思傷脾血或發熱或肢體作痛大便不調或經候不準晡熱內熱或瘰流注不能消散潰斂

人參白術【炒】黃茋【炒】白茯苓龍眼肉當歸逺志酸棗仁【炒各一錢】木香甘艸【炙各五分】

右姜水煎服

加味歸脾湯【卽前方加柴胡山梔】

柴術參苓湯治肝火血熱徧身瘙癢或起赤暈或筋攣結核

白術【炒】人參茯苓【各一錢】柴胡川芎山梔【炒】芍藥【炒】甘艸【炒各五分】熟地【自制】當歸【各八分】

右水煎服

柴芍參苓散治肝膽經部分結核瘰癅瘊等癥或肝血燥熱脾气虛弱發熱少食

柴胡芍藥【炒】人參茯苓白術【炒】山梔【炒】陳皮當歸牡丹皮甘艸【各五分】

右姜水煎服

淸肝益榮湯治肝膽經風熱血燥筋攣結核或作瘊子

柴胡山梔【炒各五分】當歸【一錢】龍膽艸【酒拌炒黒五分】川芎芍藥【炒各一錢】熟地黃【自制】白術【炒】木【不犯鉄器】茯苓【各五分】甘艸【三分】薏苡仁【五分】

右水煎服

淸熱涼血飲治風熱血燥丹毒等癥大便祕結當歸川芎大黃【炒】芍藥【炒】生地黃【各一錢】

神效開結散消癭塊甚效

沈香木香【各二錢】橘紅【四兩】

珍珠【四十九粒入砂罐內以塩泥封固煆赤取出去火毒用】

豬厭肉子【四十九枚用豚豬者生項間如子大】

右爲末毎服一錢臨臥酒調徐徐咽下患小者三五服大者一劑可愈切忌酸醎油膩滯气之物須用除日於靜室修合

海藻散堅丸治肝經癭癅

海藻昆布【各二兩】小麥【四兩醋煮曬漧】柴胡【二兩】

龍膽艸【酒拌炒焦二兩】

右爲末煉蜜丸桐子大毎服二三十丸臨臥白湯送下噤化咽之尢好凡患瘰服調治之藥未應宜佐以前二藥

丸味柴胡丸【方見本卷第八論】

梔子淸肝散

柴胡淸肝散【二方見本卷第二論】

生地黃丸【方見本卷第三論】

婦人流注方論第五

婦人流注或因憂思鬰怒虧損肝脾或因產後勞役復傷气血以致營气不從逆於肉理腠理不密外邪客之或濕痰流注或跌撲血滯或產後惡露則气流而注血注而凝或生於四肢關節或流於胸腹腰臀或結塊或漫腫皆屬虛損急用蔥熨及益气養榮湯則未成者自消已成者自潰若腫起作痛起居如常飲食如故屬病气有餘形气未損者尙可治若漫腫微痛起居倦怠飲食少思屬形气病气俱不足最爲難治不作膿或膿成不潰气血虛也用八珍湯憎寒畏寒陽气虛也十全大補湯晡熱內熱陰血虛也四物加參術作嘔欲嘔胃气虛也六君加炮姜食少體倦脾气虛也補中益气加茯苓半夏四肢逆冷小便頻數命門火衰也八味丸小便頻數痰盛作渇腎水虧損也六味丸月經先期不日而止肝脾虛弱也月經過期多日不止肝脾虛熱也八珍湯加柴胡丹皮凡潰而寒凝瘡口不斂者用豆豉餅祛散之其潰而有膿管不斂者用鍼頭散腐化之若不補气血不節飲食不愼起居不戒七情或用寒涼尅伐者俱不治

附治驗

一婦人左臂患之年許不潰堅硬不痛脈弱少食月經過期日晡發熱勞怒則痛此形气虛而逆於肉裏也與參茋歸術川芎芍藥熟地貝母逺志香附桔梗丹皮甘艸百餘貼而消

一婦人因暴怒而腰腫一塊或胸膈不利或走气作痛此營气鬰滯與方脈流气飲數劑而止更以小柴胡對四物加香附貝母月餘而愈

一婦人因怒脇下腫痛胸膈不利脈息沈滯此營气鬰遏而爲腫用方脈流气飲數劑少愈以小柴胡對二陳加靑皮桔梗貝母數劑頓退更以小柴胡對四物二十餘劑而痊

一婦人因閃肭肩腫徧身作痛用黑丸子二服而痛止又用方脈流气飲二劑而腫消更以二陳對四物加香附枳殻桔梗而愈

一婦人患此遇勞必痛眾手按之痛止屬气血俱虛用十全大補湯六味丸逍遙散而痊

一婦人先肢體作痛後患流注發熱惡寒食少脇脹月經不調痰盛喘嗽五心煩熱健忘驚悸盜汗無寐悉屬肝脾虧損气血不足用十全大補加當歸脾兼服諸癥悉痊

一婦人素頭暈患流注月經遲少此屬中气虛弱用補中益气湯而愈後因勞僕地月經如湧此勞傷火動用前湯加五味子一劑而愈

一婦人患前癥用行气化痰藥胸膈不利飲食少思用疎利之藥大便作泄中滿不食餘謂脾胃復傷用補中益气湯加煨姜脾胃健飲食進用六君加芎歸百餘劑而愈

一婦人素鬰結肩臂各腫如覆杯余以肝脾虧損用加味逍遙散百餘劑元气復而腫消後勞役怒气經行不止服涼血之劑其血如崩余以此因脾气復傷下陷而血從之朝用補中益气夕用加味歸脾而愈一婦人懷抱鬰結不時心腹作痛寒熱倦怠服行气化痰等劑徧身結核大小不一二十餘枚諸藥不應余用加味歸脾湯而愈

一婦人腿患筋攣骨痛諸藥不應脈遲此肝脾气血虛弱而寒气之變也用大防風湯二劑頓退又二劑而安又一婦患之亦然先用前藥二劑更服黑丸子而痊此二患若不早治以致內潰必成敗癥矣一婦人患前癥潰後發熱余以爲气血俱虛不信乃服敗毒表散之藥果發熱竟至不救夫潰瘍𨿽有表癥發熱宜以托裏爲主佐以表散之劑況於瘰流注乎

附方藥

仙方活命飲治一切瘡瘍未成者卽散已成者卽潰又止痛消毒之良劑也

白芷貝母防風赤芍藥當歸尾

甘艸節皂角刺【炒】穿山甲【炙】天花粉乳香沒藥【各一錢】金銀花陳皮【各三錢】

右用酒一大碗煎五七沸服

托裏消毒散治瘡疽元气虛弱或行収伐不能潰散服之未成卽消已成卽潰腐肉卽去新肉卽生人參黃茋【塩水拌炒】當歸川芎芍藥【炒】白術【炒】茯苓【各一錢】金銀花白芷【各七分】甘艸【五分】

右水煎服

托散治瘡瘍因气血俱虛不能起發或腐潰不能収斂及惡寒熱者

人參【气虛多用之】黃茋【炒各一錢】白術【炒】陳皮當歸熟地黃【自制】茯苓芍藥【酒炒各一錢】

右水煎服

益气養榮湯治懷抱抑鬰瘰流注或四肢患腫肉色不變或日晡發熱或潰而不斂

人參茯苓陳皮貝母香附當歸【酒拌】川芎黃茋【塩水拌炒】熟地黃【酒拌】藥【炒各一錢】甘艸【炙】桔梗【炒各五分】白術【炒二錢】

右薑水煎服

木香餅治气滯結腫閃肭風寒所傷作痛

木香【五錢】生地黃【一兩】

右木香爲末地黃杵膏和勻量患處大小作餅置患處以熱熨斗熨之腫痛悉退

二陳湯治中脘停痰飲食少思嘔逆等癥

陳皮【去白】茯苓半夏【各一錢】甘艸【炙五分】

右水煎服

方脈流气飲治惱怒胸膈脹滿或肢體作痛或結壅腫血气無虧【方見第三卷

第七論等癥】

隔蒜灸法治一切瘡毒大痛或不痛或麻木如痛者灸至不痛不痛者灸至痛其毒隨火而散用大蒜頭去皮切三分厚安瘡頭上用艾壯於蒜上灸之三壯換蒜復灸未成者卽消已成者亦殺其大勢不能爲害如瘡大用蒜搗爛攤患處將艾鋪上燒之蒜敗再換仍服托裏之劑如不痛或不作膿不起發者不治此气血虛極也

神效蔥熨法治虛怯人肢體患腫塊或不痛或作痛或風襲於經絡肢體疼痛或四肢筋攣骨痛又治流注跌撲傷損腫痛用蔥頭細切杵爛炒熱敷患處冷易之再熨腫痛卽愈其效如神此外補陽气而運散壅滯之法也

豆豉餅治瘡腫硬不潰或潰不斂並一切頑瘡惡瘡用江西豆豉爲末唾津和作餅大如錢厚如三文置患處加艾壯於上灸之幹則易之若背瘡大者用漱口水和餅覆患處鋪艾於上灸之如未成者則消已成者能殺其毒有不效者乃气血虛也爲不治

大防風湯【方見木卷第九論】

八珍湯【方見本卷第三論】

十全大補湯【方見本卷第九論】

六君子湯

四物湯【二方見本卷第六論】

補中益气湯【方見本卷第十論】

八味丸

六味丸【二方見本卷第十一論】

鍼頭散【方見本卷第三論】

小柴胡湯【方見本卷第二論】

黑丸子【一名和血定痛丸方見本卷第九論】

婦人血風瘡論第六

婦人血風瘡因肝脾肺經風熱或鬰火血燥所致其外癥或身發疙瘩搔癢或如丹毒癢痛或搔破膿水淋漓其內癥月經失常小便不調夜熱內熱自汗盜汗惡寒增寒肢體倦怠飲食不甘寒熱往來若發熱作痛屬肝經風熱用當歸飲加柴胡山梔若寒熱作痛屬肝脾鬰火用小柴胡加山梔黃連若疙瘩瘙癢屬肺經風熱用淸熱消風散若經候失常內熱晡熱屬肝脾血虛用加味逍遙散若肢體倦怠寒熱往來屬肝脾气虛用加味四君子加柴胡丹皮若夜熱作渇或兼譫語乃血分有熱用小柴胡加生地黃血虛用四物合小柴胡若無寐盜汗內熱晡熱乃脾經血虛用歸脾湯兼寒熱加山梔若愈後身起白屑搔則肌膚如帛所隔此气血虛不能榮於腠理用十全大補湯若用風藥以治其外則陰血復傷反致他癥矣

附治驗

一婦人素淸苦四肢患之誤服敗毒藥晡熱內熱自汗盜汗月經不行口漧咽燥夫四肢者脾之所主當調養脾血其病自愈用歸脾湯數劑而愈

一婦人性躁患之寒熱口苦脇痛耳鳴腹脹溺濇年餘矣此屬肝火傷脾用四君子加柴胡炒山梔炒龍膽數劑更與逍遙散兼服而瘡愈又與六味丸及逍遙散七十餘劑而愈

一婦日晡身癢月餘口漧又月餘成瘡服祛風治瘡藥膿水淋漓午前畏寒午後發熱殊類風癥余謂肝火傷脾外邪所搏先用補中益气加山梔釣藤又以逍遙加川芎貝母而愈

一婦瘙癢發熱日晡益甚皮膚赤暈月經過期此血虛而熱也以逍遙散加熟地熱止癢退更以四物柴胡參茋炙艸茯苓調理遂愈

一婦懷抱久鬰患前癥膿水淋漓服連翹消毒散食少胸痞服淸气化痰湯作嘔吐痰服淸熱化痰丸煩熱畏寒四肢焮熱面目赤色脈大無力余謂脾胃虧損而虛寒隔陽气於外用六君子湯加炮姜治之諸癥稍愈飲食頓進佐以四物湯諸癥漸愈又以四君子每味一錢四物湯毎味五分諸癥全愈後因勞晡熱體倦懶食小腹痞墜小便澁滯自用四物黃栢知母晡熱尢甚更煩渇暈余以脾气下陷用補中益气湯漸愈乃佐以逍遙散而安後月經至如崩前癥復作此脾气傷而不能統血血虛而陰火動也仍用補中益气而痊

一女十二歳善怒徧身作癢用柴胡川芎山梔芍藥以淸肝火以生地當歸黃芩以涼肝血以白術茯苓甘艸以健脾土而愈半年後徧身起赤痕或時暈此肝火熾甚血得熱而妄行是夜果經至

附方藥

當歸飲治血熱癮疹癢痛膿水淋漓發熱等癥當歸白芍藥川芎生地黃白蒺藜【炒】黃茋【各一錢】防風荊芥何首烏【不見鉄器】甘艸【各五分】

右水煎服

四君子湯治胃气虛弱或因尅伐以致腫不消散潰不収斂者宜用此藥調補脾胃諸癥自愈若誤用攻毒七惡隨至若飲食少思或食難化或欲作嘔或大便不實瘡口出血吐血便血尢宜用之凡气血俱虛之癥宜用前湯但加當歸則脾胃健飲食進陰血生若用四物沈陰則脾胃復傷反致他癥若命門火衰而脾土虛寒者必用八味丸以補土母

人參白術茯苓【各二錢】甘艸【炙一錢】

右姜水煎服

加味四君子湯卽前方四君子加川芎當歸

六君子湯治癥同前卽四君子湯加陳皮半夏各一錢若中气虛寒假熱誤服寒涼尅伐以致四肢發熱口漧舌燥嘔吐此因寒气隔陽於外須臾加姜桂不應急加附子

四物湯治血虛或因失血或因尅伐或因潰後以致晡熱內熱煩躁不安若脾虛不能生血者宜四君加當歸並酒炒白術以補脾土其血自生若血虛發熱誤服寒涼尅伐之劑以致發熱作渇目紅面赤脈洪大而虛此血脫煩躁急用當歸補血湯

當歸【酒拌一錢】熟地黃【三錢自制】芍藥【炒一錢】川芎【一錢】

右水煎服

加味四物湯卽四物加柴胡牡丹皮山梔

神效當歸膏治一切瘡瘍搔癢疼痛去腐肉生新肉其效如神如洗拭換膏必須預備卽貼之新肉畏風故也如用白蠟尢好此藥生肌止痛補血續筋故與新肉相宜

當歸生地黃黃蠟【各一兩】麻油【六兩】

右先將當歸地黃入油煎黑去查入蠟溶化候冷攪勻卽成膏矣【如用白蠟減半】

滋陰腎气丸【方見六卷第三論】

小柴胡湯【方見本卷第二論】

歸脾湯

逍遙散【二方見本卷第四論】

六味丸【方見本卷第十一論】

補中益气湯【方見本卷第十論】

婦人赤白遊風方論第七

婦人赤白遊風屬肝經怒火血燥生風或脾經鬰結血虛生熱或腠理不密風邪外襲其癥或疙瘩瘙癢或膿水淋漓白屬气而赤屬血因得風而遊行也若肝經血燥用柴胡淸肝散肝經怒火用梔子淸肝散肝經血熱用加味四物湯肝火血虛用六味地黃丸脾經鬰熱用加味歸脾湯肝脾血虛風熱用加味逍遙散若因風邪鬰熱所致用荊防敗毒散或專用祛風之劑肝血愈燥則血隨火化反爲敗癥矣

附治驗

一婦人素淸苦因鬰怒患前癥晡熱內熱自汗盜汗月經不行口漧咽燥余謂此鬰气傷脾乃以歸脾湯數劑諸癥稍退後兼逍遙散五十餘劑而愈

一婦人患此性躁寒熱口苦脇痛耳鳴腹脹溺濇乃肝脾血虛火旺也用六君加柴胡山梔龍膽數劑更與逍遙散兼服漸愈又與六味丸逍遙散七十餘劑諸癥悉退

一婦人患前癥誤服大麻風藥破而出水煩渇頭暈誠類風癥六脈洪數心肝脾爲甚余曰風自火出此因怒火脾胃受邪血燥而作非眞風癥也與逍遙散六味丸以淸肝火滋脾血生腎水而愈

一婦人患前癥久不愈食少體倦此肝脾虧損陰虛發熱也先用補中益气加川芎炒梔元气漸復更以逍遙散而瘡漸愈

一婦人身如丹毒搔破膿水淋漓熱渇頭暈日晡益甚用加味逍遙散而愈

一婦人患赤遊風晡熱癢甚余用淸肝養血之劑不信乃服大麻風藥臂痛筋攣又服化痰順气之劑四肢痿弱又一婦患前癥數用風藥煎湯泡洗以致腹脹並歿

一女子赤暈如霞作癢發熱用加味小柴胡加生地

連翹丹皮而愈大凡女子天癸未至婦人月經不調受驚著惱多有此癥

附方藥

消風散治風寒癮疹癢痛或膿水淋漓頭皮腫癢荊芥穗甘艸【炙】陳皮人參茯苓白僵蠶【炒】防風芎防藿香羌活蟬蛻【各一錢】厚朴【姜制五分】

右水煎服

大連翹飲治風熱熱毒或赤白遊風表裏皆受患者連翹麥荊芥木通赤芍藥蟬蛻甘艸防風柴胡滑石山梔【炒】黃芩【炒】當歸【各一錢】

右水煎服

當歸飲治風熱赤白遊風作癢作瘙破膿水淋漓等癥

四物湯治赤白遊風血虛發熱或晡熱頭目不淸或煩躁不寐或胸脇作痛等癥

六君子湯治脾气虧損皮膚瘙癢或癮疹不消【三方見本卷第六論】

加味小柴胡湯治肝膽經風熱怒火赤白遊風或寒熱往來晡熱潮熱身熱或口苦耳聾等癥【方見本卷第二論】

加味逍遙散治血虛有熱徧身搔癢赤白遊風發熱晡熱等癥

逍遙散卽前方去丹皮山梔

歸脾湯治脾經血虛瘙癢發熱少寐盜汗等癥【三方見本卷第四論】

荊防敗毒散【方見本卷第十論】

婦人痃方論第八【一名便癰一名便毒俗名防子】

婦人痃或肝經濕熱下注或鬰怒傷損脾肝其外癥或兩抝小腹腫痛或玉門焮腫作痛或寒熱往來憎寒壯熱其內癥或小便澁滯或腹內急痛或小腹痞悶或上攻兩脇或晡熱重墜若兩抝小腹腫痛肝經濕熱壅滯也用龍膽防肝湯玉門腫脹肝火血虛也用加味逍遙散及龍膽防肝湯加木香若槪投散血攻毒之劑則誤甚矣

附治驗

一婦人抝中赤腫脹痛此膿內作用托裏消毒散加柴胡數劑潰而膿淸寒熱乃气血復虛用托裏散而寒熱止用十全大補百餘劑而斂

一婦人腹抝腫痛寒熱口苦或時帶下此肝經濕熱不利也用龍膽防肝湯而腫痛消用加味逍遙散而寒熱退

一婦人腹抝腫痛小水不利時或胸乳作痛脇腹作脹此肝火气滯用四物柴胡靑皮胡索木香而愈一婦人抝中作痛小腹痞悶小便不利內熱體倦飲食少思此肝火內動脾胃受傷也用加味歸脾湯柴胡淸肝散而安

一婦人抝中腫脹小腹作痛服下血之劑其痛益甚更吐防少食餘以爲肝脾復傷用六君子湯加升麻柴胡而愈

一婦人兩抝腫痛腹內一塊不時上攻月經不調小便不利余以爲肝脾气滯而血傷以四君加芎歸柴胡山梔而愈後因鬰怒前癥復作兼胸滿腹脹盜汗此肝木甚而傷脾土也用加味歸脾湯下蘆薈丸而痊

一婦人小腹內或作痛或痞悶兩抝腫痛內熱寒熱胸膈不利飲食不甘形體日瘦此肝气滯而脾气傷也朝用補中益气湯夕用蘆薈丸漸愈更用六味地黃丸全愈

一婦人兩抝腫痛小腹痞脹白帶時下寒熱往來小水淋余作肝气滯而血病用龍膽防肝湯漸愈又用加味逍遙散六味地黃丸全愈

一婦人患前癥胸脇脹悶或小水不利或時腹痛此肝火气病先用龍膽防肝湯以淸肝熱又用加味逍遙散以生肝血六味地黃丸以滋腎水而愈

一婦人患前癥余以爲肝脾鬰怒不信另服化痰利气之劑胸腹愈脹又服峻利疎導之劑變脾虛發腫而歿

一婦人患前癥內熱作渇飲食不甘肢體倦怠陰中作梗小便赤澁此脾經鬰結肝經濕熱用加味歸脾湯而愈後因怒復作小腹脹痛用小柴胡加山梔芎歸痛止又用加味逍遙而愈

一婦人兩抝作痛寒熱內熱小便赤濇胸脇不利此肝火動而脾气傷也用補中益气湯加茯苓數劑少愈又與加味歸脾湯諸癥悉退再用加味逍遙散而愈

一婦人小腹痞悶溺濇內熱體倦懶食此肝火動而脾血傷也用八珍加柴胡山梔膽艸而安

一婦人陰中如梗兩抝腫痛寒熱不食小便頻數小腹重墜余以爲肝脾鬰怒所致先以補中益气加茯苓山梔車前子靑皮以淸肝火升脾气更以加味歸脾湯調理脾鬰而愈

附方藥

龍膽防肝湯治肝經濕熱兩抝腫痛或腹中疼痛或小便澁滯等癥

龍膽艸【酒拌炒黃】澤防【各一錢】車前子【炒】木通生地黃【酒拌】當歸【酒拌】山梔【炒】黃芩【炒】甘艸【各五分】

右水煎服

九味柴胡湯治肝經濕熱下注便毒腫痛或小腹脇肋結核凡肝膽經部分一切瘡瘍或風熱結核瘰柴胡黃芩【炒各一錢】人參山梔【炒】半夏龍膽艸【炒焦】當歸芍藥【炒】甘艸【各五分】

右水煎服

蘆薈丸治肝气不和尅侮脾胃而患諸癥或三焦肝膽經風熱目生云翳或疳熱瘰耳內生瘡寒熱作痛肌體消瘦發熱作渇飲食少思肚腹不調或牙齦蝕落頰顋腐爛下部生瘡等癥

蘆薈【五錢】胡黃連當歸芍藥【炒】龍膽艸【酒浸炒焦】川芎蕪荑【各一兩】木香甘艸【炒各三錢】

右爲末用米糊丸麻子大毎服五十丸滚湯下

加味小柴胡湯

小柴胡湯治肝經下部腫脹小便不利或寒熱往來或晡熱潮熱或胸脇作痛【二方見本卷第三論】

加味逍遙散治肝脾血虛濕熱流注下部諸癥發熱晡熱寒熱

加味歸脾湯治脾肝鬰怒下部諸癥寒熱晡熱少食無寐或經候不調【二方見本卷第四論】

補中益气湯治元气下陷下部重墜或晡熱寒熱少食體倦或因過服寒涼之藥所致【方見本卷第十論】

加味四物湯【方見本卷第六論】

八珍湯治气虛寒熱晡熱或寒熱往來下部諸癥【二方見本卷第三論】

婦人鶴膝風方論第九

婦人鶴膝風癥因胎產經行失調或鬰怒虧損脾肝而爲外邪所傷或先腿腳牽痛或先肢體筋攣旣而膝漸大腿漸細如鶴之膝故名之也若腫髙赤痛者易治漫腫不赤痛者難治二三月潰而膿稠者易治半載後潰而膿淸者難治設用攻伐已損元气尢爲難治也大要當固元气爲主而佐以大防風湯若食少體倦者六君子湯爲主晡熱內熱者逍遙散爲主寒熱往來者八珍湯爲主發熱惡寒者十全大補湯爲主少寐驚悸者歸脾湯爲主月經過期者補中益气爲主月經先期者加味逍遙散爲主凡潰後當大補脾胃若膿出反痛或寒熱煩渇等癥皆屬气血虧損一於培補庶保終吉

附治驗

一婦人久鬰怒胸脇不利內熱寒熱經候不調徧身酸痛余謂胃气虧損先用補中益气湯加半夏茯苓二十餘劑胃气漸醒又用大防風湯與歸脾湯膝腫漸消用加味逍遙散大防風湯而全消又用八珍湯加牡丹皮調理气血而安

一婦人患前癥腫痛寒熱先用大防風湯一劑又用加味逍遙散四劑月餘腫痛漸退惑於速效另服祛風敗毒虛癥蜂起仍用大防風爲主佐以十全大補而消又服大補湯兩月餘而痊

一婦人患前癥兩抝中腿股筋牽作痛內熱寒熱此肝火气滯之癥先用加味小柴胡湯四劑後以加味逍遙散爲主佐以大防風湯而消又患痢後兩膝腫痛寒熱往來用十全大補湯爲主佐以大防風湯而仍消

一婦人患之𨿽潰而腫不消朝寒暮熱飲食不思經水三四月一至此屬肝脾气血俱虛也用補中益气加味歸脾二湯各三十餘劑腫漸消而寒熱止又佐以大防風月餘而能步履再月餘經行如期又服六味丸八珍湯三月而斂

附方藥

大防風湯治陰虛邪襲腿膝腫痛等癥

防風附子【炮】牛膝【酒浸】白術【炒】羌活人參【各一錢】川芎【一錢五分】肉桂【一錢】黃茋【炒一錢】芍藥【炒】杜仲【去皮薑汁拌炒】甘艸【炙各五分】熟地黃【自制一錢五分】

右水煎服

黑丸子【一名和血定痛丸】治跌撲墜墮筋骨疼痛或瘀血壅腫或外感風寒肢體作痛若流注膝風初結服之自消若潰而膿淸與補气血藥自斂孕婦勿服

百艸霜【一兩】白芍藥【一兩】南星川烏【各炮三錢】白蘞赤小豆【各一兩六錢】白芨當歸骨碎補【焙各八錢】牛膝【焙六錢】

右爲末酒糊丸桐子大毎服三十丸鹽湯溫酒任下

聖愈湯治血虛心煩睡臥不寧或五心煩熱

地黃【酒拌蒸半日】生地黃【酒拌】黃茋【炙】人參川芎當歸【各一錢】

右水煎服

六味丸【方見本卷第十論】

逍遙散

加味逍遙散

八珍湯

十全大補湯

歸脾湯【五方見本卷第四論】

補中益气湯【方見本卷第十論】

四物湯

六君子湯【二方見本卷第六論】

婦人下注膁瘡方論第十

婦人兩膁生瘡或因胎產飲食失宜傷損脾胃或因憂思鬰怒虧損肝脾以致濕熱下注外邪所搏外膁屬足三陽可治內膁屬足三陰難治若初起發腫赤痛屬濕熱所乘用人參敗毒散或防蘇敗毒散若漫腫作痛或不腫不痛屬脾虛濕熱下注補中益气湯气血俱虛八珍湯若膿水淋漓體倦少食內熱口漧屬脾气虛弱補中益气加茯苓酒炒芍藥若午後頭目不淸屬脾虛陰火用前湯加熟地芍藥若午後發熱倦怠屬气虛血弱用前湯加川芎熟地若懷抱鬰怒屬脾气不舒用歸脾湯加川芎山梔若內熱體倦痰涎口瘡屬脾腎虛熱用六味丸若肢體畏寒飲食少思屬脾腎虛寒用八味丸大抵色赤屬濕熱易治色黯屬虛寒難治設誤用攻伐復傷胃气多變瘵癥

附治驗

一婦人兩膁生瘡漸至徧身發熱吐痰口燥咽漧盜汗心煩足熱小便赤濇日晡益甚此腎足三陰虛火也用加味逍遙散六味丸而愈

一婦人患前癥四畔微赤作痛重墜膿水淋漓胸膈不利飲食少思內熱口苦夜間少寐此鬰結傷脾血也用歸脾湯解鬰結生脾血用補中益气加茯苓半夏補脾气除濕熱尋愈

一婦人久不愈色赤微熱日晡焮腫形體虛弱飲食少思勞則喘渇惡寒發熱此爲脾虛下陷用補中益气湯而愈

一婦人患已三年色黯腫硬惡寒發熱飲食少思形體消瘦作渇飲湯飲食稍多或腹脹或泄防或作嘔或作酸此脾气虛寒也用補中益气加漧薑五分五十餘劑而愈

一婦人患此因步履勞復惡寒發熱倦怠懶食而瘡出血此元气虛而不能攝血歸經也用補中益气湯而愈

一婦人患之因怒寒熱頭或耳項腦脇脹痛或小腹陰道悶墜或小便頻數下血此屬肝火血熱先用小柴胡加炒黑山梔芎歸車前二劑諸癥悉退又用加味逍遙而愈後因飲食勞倦前癥復作瘡口出血用補中益气湯而安

一婦人患將兩月焮腫赤痛小便頻數飲食如常此濕毒甚而气血虛先用活命飲二劑去其濕毒又用八珍湯調補气血而愈

一婦人患此焮痛惡寒發熱此濕熱乘於足三陽經分用防蘇敗毒散而寒熱退用仙方活命飲而焮痛止再用補中益气湯而形气健

附方藥

人參敗毒散治瘡瘍焮痛寒熱或拘急頭痛

人參羌活獨活前胡柴胡桔梗枳殻【麩炒】茯苓川芎甘艸【各一錢】

右水煎服

防蘇敗毒散卽人參敗毒散加防榔紫蘇

補中益气湯治元气虛損或因尅伐惡寒發熱倦怠少食或不能消散生肌或兼飲食勞倦煩熱作渇黃茋【炒】人參白術甘艸【炙】當歸【各一錢】陳皮【五分】柴胡升麻【各三錢】

右姜水煎空心午前服

烏沈湯生气血補心腎上損者服之其效勝大建中湯

人參當歸白術【炒各二兩】烏藥沈香【各半兩】附子【炮去皮尖】白茯苓【各一兩】肉桂【去皮半兩】

右爲末毎服三錢姜水煎空心服

金鎖正元丹治眞气不足四肢怠隋腳膝酸疼目暗耳鳴自汗盜汗一切虛損之癥

五棓子【二兩】紫巴防【去心四兩】補骨脂【酒浸炒二兩半】硃砂【七錢另研】肉蓯蓉【焙四兩】葫蘆巴【炒四兩】茯苓【去皮二兩】龍骨【一兩煆】

右爲末酒糊丸桐子大毎服二十丸空心溫酒或鹽湯下

平補鎭心丹治心血不足時或心忡驚悸夢如髙墜常服安心腎益榮衛

硃砂【細研半兩爲衣】人參【五錢】龍齒【一兩五錢】白茯苓五味子【炒】車前子【炒】茯神麥門冬【去心杵膏】肉桂【各一兩二錢五分】逺志【去心甘艸制】天門冬【去心杵膏】山藥【制各一兩五錢】

酸仁【去皮尖二錢五分】熟地黃【酒蒸五錢杵膏】

右爲末蜜丸桐子大毎服三十丸空心溫酒下

威喜丸治小便白濁

黃蠟【四兩】白茯苓【四兩一塊同豬苓一兩於磁器內煮二十沸取出曬漧不用豬苓】

右白茯苓爲末鎔蠟丸彈子大毎服一丸空心細嚼津液咽下小便淸利爲度忌食米醋

小柴胡湯【方見本卷第八論】

加味逍遙散

八珍湯

歸脾湯【三方見本卷第四論】

仙方活命飲【方見本卷第五論】

六味丸

八味丸【二方見本卷第十一論】

婦人足跟瘡腫方論第十一

婦人足跟足指腫痛足心發熱者皆因胎產經行失於調攝虧損足三陰虛熱所致若腫痛或出膿用六味丸爲主佐以八珍湯胃虛懶食佐以六君子湯寒熱內熱佐以逍遙散晡熱益甚頭目不淸佐以補中益气湯痰盛作渇或口舌生瘡亦用前二藥以滋化源大凡發熱晡熱內熱自汗盜汗等癥皆陰虛假熱也故丹溪謂火起九泉陰虛之極也蓋足跟乃督脈發源之所腎經所過之地若不求其屬而泛用寒涼則悞甚矣然俗謂爲兔嚙瘡者蓋獵人被兔咬足跟久而不斂气血盡其人必死男子酒色過度者多患此癥

附治驗

一婦人素血虛因大勞兩足發熱晡熱月經過期或用四物芩連飲食少思胸痞吐痰用二陳枳實黃連大便不實吐痰無度足跟作痛余曰足熱晡熱月經過期肝脾血虛也胸痞吐痰飲食少思脾胃气血也蓋胃爲五藏之根本胃气一虛諸病悉至先用補中益气加茯苓半夏脾胃漸健乃佐以六味丸補脾腎不兩月而痊

一婦人經候不調發熱晡熱胸膈不利飲食少思服淸熱寛中消導之劑前癥益甚更兼肢體酸痛服除濕化痰等藥經候兩三月一至服通經降火之劑足跟足指作痛其熱如炙余以爲足三陰虧損用補中益气六味地黃兩月諸癥漸退又用前湯並八珍湯兩月而康

一婦人足跟患腫兩腿酸軟或赤或白或痛或癢後或如無皮或如皺裂日晡至夜脹痛焮熱此屬足三陰虛損用加減八味丸及逍遙散加熟地川芎百餘劑而愈

一婦人勞則足跟熱痛余作陰血虛用八珍而痊後徧身搔癢服風藥發熱抽搐肝脈洪數此肝家血虛火盛而生風以天竺膽星爲丸用四物麥門五味芩連炙艸山梔柴胡煎送而愈

一婦人兩足發熱足跟作痛日晡熱甚余謂腎肝血虛用逍遙散六味丸五十餘劑諸癥悉愈

附方藥

當歸補血湯治脾胃損傷或因服峻劑致血气俱虛發渇引飲目赤面紅晝夜不息其脈洪大而虛重按全無若悞服白虎湯必死

黃茋【炙一兩】當歸【二錢酒制】

右水煎服

六味丸【一名六味地黃丸】此壯水制火之劑夫人之生以腎爲主人之病多由腎虛而致者此方乃天一生水之劑無不可用若腎虛發熱作渇小便淋祕痰壅失音咳嗽吐血頭目暈眼花耳聾咽喉燥痛口舌瘡裂齒不堅固腰腿痿軟五藏虧損自汗盜汗便血諸血凡肝經不足之癥尢當用之蓋水能生木故也此水泛爲痰之聖藥血虛發熱之神劑又治肝腎精血不足虛熱不能起牀卽八味丸去附子肉桂

八味丸治命門火衰不能生土以致脾胃虛寒而患流注鶴膝等癥不能消潰収斂或飲食少思或食而不化或臍腹疼痛夜多漩溺經云益火之源以消陰翳卽此方也

熟地黃【自制八兩】山茱萸肉山藥【各四兩】肉桂【用三分厚者去皮取肉分許方能補腎引虛火歸源】附子【用一兩五錢重者切四塊用童便浸數日火煨切看無白星爲度】

右爲末蜜丸桐子大每服七八十丸滚湯下

六君子湯【方見本卷第六論】

補中益气湯【方見本卷第十論】

八珍湯

逍遙散【二方見本卷第四論】

婦人肺癰方論第十二【仍參外科樞要】

婦人肺癰因外邪內蘊或七情鬰火誤行汗下重亡津液以致肺气受傷而惡風咳嗽鼻塞項彊胸脇脹滿呼吸不利吐痰臭濁膿血腥穢若咳嗽喘急寒邪在表也小靑龍湯咳嗽胸脹寒邪內壅也葶大防肺湯脇脹咳唾鮏臭膿已成也桔梗湯咳喘短气或小便短少肺气虛也佐以參茋補肺湯體倦少食或喘嗽短气脾肺虛也佐以參術補脾湯作渇飲冷午前嗽甚胃火盛也竹葉石膏湯作渇內熱午後嗽甚陰血虛也六味丸四物湯口漧飲湯體倦少食胃气虛也補中益气湯加五味麥門口漧內熱咳唾痰涎腎水虛也六味丸益气湯黃昏熱或嗽甚陰火熾也六味丸四物湯加五味麥門五更嗽或痰甚脾肺虛也六君子湯嗽而不得眠及兩脇痛肝火血虛也六味丸益气湯大凡前癥因外淫所侵當祛邪而實上因心火太過當伐木而補金若肺气虛弱當補脾土而生肺金若陰火上炎當補脾肺以滋腎水然而發熱喘嗽咳唾膿血飲食不入皆脾土不能生肺金肺金不能生腎水之敗癥苟能純補脾土而生諸藏多有復生者若用寒涼脾胃復傷則肺金失養腎水益涸虛火上炎薰蒸於肺吾未見其能生之者其唾膿血脈浮大面色赤者俱難治若陰火妄動或勞嗽吐膿血者尢難治若膿自止脈浮短濇及始萌者易治

附治驗

一婦人素血虛發熱咳嗽服痰火之劑後吐膿血面赤脈數其勢甚危此膿成而气血虛也余用八珍湯補元气桔梗湯治肺癰而愈

一婦人感冒風寒或用發表之劑反咳嗽喘急飲食少思胸膈不利大便不通右寸關脈浮數欲用疏通之劑余曰此因脾土虧損不能生肺金若更利之復耗津液必患肺癰矣不信仍利之虛癥悉至後果吐膿余朝用益气湯夕用桔梗湯各數劑吐膿漸止又朝仍用前湯夕用十全大補湯各五十劑喜其善調理獲愈

一婦人咳嗽吐痰胸膈作痛右寸關浮滑項下牽彊此脾胃積熱之痰非癰患也以二陳山梔白術桔梗治之而痊

一婦人素血虛內熱時咳甲辰孟冬兩尺浮洪以脾胃不健請治余曰當防患肺癥丙午孟春果咳嗽左右寸脈洪數肺癰也膿已成左寸脈仍洪數乃心火尅肺金夏令可憂余用壯水健脾之劑稍愈彼遽自忽不事調攝果歿於夏令

附方藥

靑龍湯治肺經受風寒咳嗽喘急

半夏【湯泡】漧薑細辛麻黃【去節】肉桂芍藥甘艸【炙各一錢】五味子【炒五分】附子【炮五分】

右水煎服

葶大防肺湯治肺癰胸膈脹滿上气喘急或身面浮腫鼻塞聲重用葶炒黃研末每服三錢先用棗十枚水煎去入藥再煎食後服

桔梗湯治肺癰咳而胸膈隱痛兩胠腫滿咽漧口燥煩悶作渇濁唾鮏臭

桔梗【炒】貝母【去心】當歸【酒拌】蔞仁枳殻【麩炒】薏苡仁【微炒】桑白皮【炒】甘艸節防已【去皮各一錢】黃茋【塩水拌炒】百合【蒸各一錢半】五味子【杵炒】甜葶【炒】地骨皮知母【炒】杏仁【各五分】

右薑水煎服

人參補肺湯治肺癰腎水不足虛火上炎咳唾膿血發熱作渇小便不調

人參黃茋【炒】白術茯苓陳皮當歸【各一錢】山茱萸【去核】山藥【各二錢】五味子【杵】麥門冬甘艸【炙各七分】牡丹皮【一錢】熟地黃【自制一錢五分】

右薑水煎服

參茋補脾湯治肺癥因脾气虛弱咳唾膿涎中滿不食宜兼服此藥以補脾土生肺金

人參白術【各二錢】黃茋【炙二錢半】茯苓當歸陳皮【各一錢】升麻【三分】五味子【四分杵】炙甘艸【五分】

右薑水煎服

人參平肺散治心火尅肺金患肺痿咳嗽喘嘔痰涎壅盛胸膈痞滿咽嗌不利

人參靑皮茯苓天門冬陳皮【各一錢】地骨皮【一錢】甘艸【炙五分】知母【七分】五味子【十粒杵】桑白皮【炒一錢】

右薑水煎服

竹葉石膏湯治胃火盛而作渇者

淡竹葉石膏【煆】桔梗【炒】木通薄荷甘艸【各一錢】

右薑水煎服

竹葉黃茋湯治癰疽气血虛胃火盛而作渇

淡竹葉【二錢】黃茋【炒】麥門冬【去心】當歸川芎甘艸【炒】黃芩【炒】芍藥【炒】人參半夏石膏【煆】生地黃【各一錢】

右水煎服

二陳湯【方見本卷第五論】

六味丸【方見本卷第十一論】

補中益气湯【方見本卷第十論】

四物湯

六君子湯【二方見本卷第六論】

十全大補湯

八珍湯【二方見本卷第四論】

婦人腸癰方論第十三

婦人腸癰因經行產後瘀血或七情飲食所致其癥小便如淋發熱惡風身皮甲錯腹皮腫急按之軟如腫狀或腹脹大轉側有水聲或繞臍生瘡或大便出膿其脈遲者膿未成用活命飲以解其毒脈滑數者膿已成用雲母膏以下其膿若二年間徧身微腫大腸與臍出膿此息積之癥也多致不救內經云腸癰爲病不可驚驚則腸斷而死其坐臥轉側宜徐緩時嘗少飲薄粥靜養調理庶可保生

附治驗

一婦人小腹腫痛小便如淋此毒結於內用神效瓜蔞散二劑少愈又薏苡仁湯二劑乃痊

一婦人小腹痛而有塊脈芤而濇此瘀血爲患以四物加胡索紅花桃仁牛膝木香二劑血下而愈一婦人小腹脹痛大便祕濇轉側有水聲脈洪數以梅仁湯一劑頓下諸血諸癥頓退以薏苡仁湯二劑而瘥

一婦人小腹脹痛小便不利脈滑數此膿已成也服太乙膏五錢膿下甚多脹痛頓退以蔞散蠟礬丸托裏藥而安

一婦人因經水多服藥止之致腹作痛以失笑散二服而瘳又用加味逍遙散數劑而經調

一產婦惡露停滯小腹作痛服瓜仁湯下瘀血而痊凡瘀血停滯急宜行之緩則腐化爲膿最爲難治若流注關節則患骨疽多爲敗癥

附方藥

子仁湯治產後惡露未盡經行瘀血停滯小腹作痛或成癰患

薏苡仁【四兩】桃仁【去皮尖】牡丹皮瓜蔞仁【各一兩】

右每服五七錢水煎

敗醬散治脈數身無熱腹無積聚按之軟濡此爲腸癰久積陰冷所成

薏苡仁【二兩半】附子【炮半兩】敗醬艸【一兩二錢五分】

右每服四錢水煎以小便利爲度

牡丹湯治腸癰腹軟而痛時下膿血

牡丹皮人參天麻白茯苓黃茋【炒】薏苡仁桃仁【去皮尖】白芷當歸【酒炒】川芎【各一錢】官桂甘艸【炙各五分】木香【三分】

右水煎服

大黃湯治腸癰小腹堅腫按之則痛肉色如故或焮赤微腫小便頻數汗出憎寒脈遲未成膿者宜服之

大黃【炒】朴硝【各一錢】牡丹皮瓜蔞仁【炒】桃仁【去皮尖各二錢】

右水煎服

梅仁湯治腸癰壅痛大便祕澁

梅仁【九个去皮尖】大黃【炒】牡丹皮芒硝【各一錢】冬瓜仁【研三錢】犀角【鎊末一錢】

右水煎入犀角末服

神仙太乙膏治一切癰疽不問膿之成否並宜貼之更作丸服

參白芷當歸肉桂生地黃赤芍藥大黃【各一兩】淨黃丹【十三兩】

右用麻油二斤入銅鍋內煎黑濾去渣入黃丹十二兩再煎滴水中撚軟硬得中卽成膏矣如軟更加丹雲母膏固效卒難修合太乙膏亦可

神效黃礬丸最解毒止痛

白礬【末一兩明亮者】黃蠟【半兩黃色者熔開一方用七錢】

右和眾手丸桐子大毎服三十丸滚湯下如服金石發疽更用白礬末一兩作三五服以溫酒調下若徧身生瘡如蛇頭服之尢效此藥能解毒气內攻也須多服方驗亦治蛇咬熔化乘熱滴傷處毒卽出痛卽止仍服兩許

失笑散治產後心腹絞痛或血迷心竅不知人事及尋常腹內瘀血積血作痛

五靈脂【去砂土炒】蒲黃【炒各等分】

右爲末每服

活命飲【方見本卷第五論】

神效瓜蔞散【方見本卷第十四論】

四物湯【方見本卷第六論】

加味逍遙散【方見本卷第四論】

乳癰乳巖方論第十四

經云乳頭屬足厥陰肝經乳房屬足陽明胃經若乳房忽壅腫痛結根色赤數日之外焮痛脹潰稠膿湧出膿盡而愈此屬膽胃熱毒气血壅滯名曰乳癰爲勿治若初起內結小核或如鼈棋子不赤不痛積之歲月漸大巉巖崩破如熟橊或內潰深洞血水滴此屬肝脾鬰怒气血虧損名曰乳巖爲難療治法焮痛寒熱宜發表散邪腫焮痛甚宜疏肝淸胃或不作膿膿成不潰宜用托裏或肌肉不生膿水淸稀宜補脾胃或膿出反痛惡寒發熱宜補气血或腫焮作痛晡熱內熱宜補陰血或飲食少思時作嘔吐宜補胃气或飲食難化泄防腹痛宜補脾气或勞碌腫痛宜補气血怒气痛腫宜養肝血愼不可用尅伐之劑復傷脾胃也乳巖初患用益气養榮湯加味逍遙加味歸脾可以內消若用行气破血之劑則速其亡

附治驗

一婦人內熱脇脹兩乳不時作痛口內不時辛辣若臥而起急則臍下牽痛此帶脈爲患也用小柴胡加靑皮黃連山梔二劑而差

一婦人因怒兩乳腫兼頭痛寒熱此肝經气癥也用人參敗毒散二劑表癥已退用小柴胡加芎歸枳殻桔梗四劑而愈

一婦人久鬰右乳內腫硬此肝經血癥也用八珍加逺志貝母柴胡靑皮及隔蒜炙兼神效瓜蔞散兩月餘而痊

一婦人先熱渇至夜尢甚後兩乳忽腫肝脈洪數乃熱入血分用加味小柴胡湯而愈

一婦人因怒左乳作痛發熱因表散太過腫熱殊甚用益气養榮數劑熱止膿成因不卽鍼益腫脹熱渇鍼之膿大泄仍服前湯月餘而愈

一婦人因怒左乳作痛胸膈不利此屬肝脾气滯以方脈流气飲加木香靑皮四劑而安

一婦人膿淸腫硬面黃少食內熱晡熱自汗盜汗月經不行此肝脾气血俱虛也用十全大補加逺志貝母及補中益气各三十餘劑外用蔥熨法而消一婦人膿成脹痛余欲鍼之不從至數日鍼出敗膿三四碗許虛癥蜂起幾至危殆用大補之劑兩月餘始愈

一婦人素弱多鬰患時疫後脾胃愈虛飲食愈少因怒右乳脇紅腫應內作痛或用炒麩皮熨之內痛益甚服加減四物湯腫勢愈大胸脇背心相引而痛余謂病後脾弱怒復傷肝用八珍加陳皮黃茋柴胡山梔白芷八劑稍愈去白芷加靑皮木香桔梗又六劑而安

一婦人左乳內腫如桃不痛不赤發熱漸瘦此肝脾鬰怒也用八珍加香附逺志靑皮柴胡百餘劑又兼神效瓜蔞散三十餘劑膿潰而愈

一婦人久鬰左乳內結核如杏三月不消心脈濇脾脈大按之無力此肝脾气血虧損以八珍加貝母逺志香附柴胡靑皮桔梗五十餘劑而消

一婦人稟實性躁懷抱久鬰左乳內結一核按之微痛此皆气血鬰滯以連翹飲十餘劑少退更以八珍加靑皮香附桔梗貝母二十餘劑而消【已上皆乳癰】一婦人右乳內結三核年餘不消朝寒暮熱飲食不甘此肝脾气血虧損內服益气養榮湯外以木香餅熨之年餘血气復而消

一婦人乳內結核年餘晡熱少食餘謂此血气不足欲用益气養榮湯彼反服行气之劑潰出淸膿而歿又一婦乳內結核如粟亦服前藥大如覆碗堅硬如石出血水而歿【已上皆乳巖】

附方藥

神效瓜蔞散治乳癰及一切癰疽初起腫痛卽消膿成卽潰膿出卽愈

蔞【一个爛研】生粉艸當歸【酒洗各半兩】乳香沒藥【各一錢】

右用酒煎服良久再服若肝經血虛結核久而不消佐以四物柴胡升麻白術茯苓甘艸若肝脾气血虛弱佐以四君芎歸柴胡升麻若憂鬰傷脾气血虧損佐以歸脾湯

玉露散治產後乳脈不行或身體肚熱頭目昏痛大便澁滯等癥水煎服

人參白茯苓桔梗【炒】川芎白芷當歸芍藥【各一錢】甘艸【五分】

灸肩尖肘尖二穴圖【卽肩髃肘膠】

此穴治瘰之祕法蓋瘰屬肝膽二經故患耳前後項腋之間男子多因恚怒虧損肝經之血陰火內作或不愼起居耗損腎水不能生肝血婦女多因恚怒傷肝火動血燥或鬰結傷脾火動血耗或患於胸乳間亦屬於前經此癥若因恚怒傷肝气血壅遏而不愈者宜灸此穴疏通經絡若因久於鬰怒元气虧損而不愈當推其所屬而調補化源如取其穴當以指甲搯兩肘兩肩四所患處覺酸麻方是其穴【男子治驗見外科樞要婦人見校注婦人良方小兒見保嬰粹要】

薛氏醫案卷四十八﹤子部﹐醫家類﹐薛氏醫案﹥

欽定四庫全書

薛氏醫案卷四十九

眀薛已撰

敖氏傷寒金鏡錄

凡傷寒病傳經之邪比雜病不同必辧其脈舌表裏汗下之庶有不誤況脈者血之府屬陰當其得病之初正气相搏若眞气未衰脈必滑數而有力病久甚气衰脈必微細而無力方數甚也但可養陰退陽此識脈之要也或初病卽惡寒發後必有渴水燥之證或逆厥而利此傳經之邪也若始終皆惟而不惡寒故傷寒爲病初則頭痛必無發惡寒渴水之癥一病便有逆厥泄利或但惡寒而無發此寒也此識之妙也如舌本者乃心之竅於舌心屬火主象離眀人得病初在表則舌自紅而無白胎等色表邪入於半表半里之間其舌色變爲白胎而滑見矣切不可不眀表故邪傳扵裏未罷則舌必見黃胎乃邪已入扵胃急宜下之胎黃自去而疾安矣至此醫之不依次悞用湯久失扵遲下其胎必黒變蚌起此爲難治若見舌胎如漆黒之光者十無一生此心火自炎與邪二火相乘極則有兼化水象故色從黒而應水化也若乃臓腑皆受邪毒日深爲必作癥𨿽宜下之乃去胃中之否則其散入絡臓之中鮮有不死者譬如火之自炎初則紅過則薪爲黒色炭矣此亢則害承乃制今以前十二舌眀著猶未盡諸復作二十四圖並方治列扵左則區區推源尋流寔可決生死之妙也【淸碧學士杜先生著】

傷寒用藥說

夫醫者何猶防之將也凡視人疾在究其淺深之異而療之且疾之襲人若寇之侵境方其至也必瞰其勢之彊弱先以安撫次以講和戒嚴守禦以防其返也如堅然不退至再至三恣彊肆侮意謀土地當此之際柰何必選將練兵克期至戰寇滅乃已若倉皇無措則土地陷矣豈非將者不識韜略不知合變以致悞也可勝嘆哉夫今之醫不閱方書不察脈理臨茫然當解而不解當吐下而不吐下畏首畏尾顚倒錯亂助病日深殊不知醫乃司命其可輕忽如此大抵病之輕淺者卽爲和解深重者使便攻撃故曰用藥之時膽欲大而心欲小毋使君臣失職佐使不當反嫁疾焉苟能如將之用兵進退合宜操存有法何疾之不愈也余每察脈用藥覺有疑滯幸承先師之誨故始撮其要領以告後人云至正攺元一陽吉日永和三仙至人蕭璜鳴書

驗證舌法

夫人之受病傷寒爲甚傷寒之治仲景爲詳人皆知之而未必能行之者豈非以其法浩繁有難卒貫者乎舊有敖氏金鏡錄一篇専以舌色視病旣圖其狀復著其情而後別其方藥開卷昭然一覽具在𨿽不期乎仲景之書而自悉合乎仲景之道可謂深而通約而要者矣予昔承乏在畱都嘗之太醫官舎本皆繪以五采恐其久而色渝因致謬誤乃分注其色扵上使人得以意防焉

舌

舌見白胎滑者邪初入裏也丹田有熱胸中有寒乃少陽半表半里之證也宜用小柴胡湯梔子豉湯治之小柴胡湯【方見後】

梔子豉湯【方見後】

舌見紅色蓄扵內也不問何經宜用透頂淸神散治之

透頂淸神散

豬牙皂角細辛白芷當歸

右爲末等分和勻令病人先噙水一口以藥少許吹鼻內吐去水取爲度未仍用藥吹入凡瘟疫之家不拘己未患者皆宜用之

舌見純紅內有黒形如小舌者乃邪結扵裏也君火熾盛反兼水化宜涼膈散大柴胡湯下之

涼膈散【方見後】大柴胡湯【方見後】

舌見紅色而有小黒色者毒乘虛入胃蓄則發癍矣宜用參升麻葛根湯化斑湯解之參升麻葛根湯【卽參升麻湯加葛根方見後】

化斑湯【卽白虎湯加人參方見後】

舌見淡紅中有大紅星者乃少陰君火之盛也所不勝者假火以侮脾土將欲發黃之候也宜用茵陳五苓散治之

茵陳五苓散【方見後】

舌見紅色尖見靑黒者水虛火實腎所致宜用竹葉石膏湯治之【方見後】

舌見淡紅色而中有一紅暈沿皆純黒乃餘毒遺扵心胞絡之間與邪火欝結二火亢極故有是證也以承气湯下之【方見後】

舌見紅色更有裂紋如人字形者乃君火燔灼熱毒炎上故發裂也宜用涼膈散

涼膈散【方見後】

舌見紅色更有紅防如虫蝕之狀者乃毒熾盛火在上水在下不能相濟故也宜用小承气湯下之

小承气湯【方見後】

舌見紅色內有漧硬黒色形如小長舌有刺者此毒熾甚堅結大腸金受火制不能平木故也急用調胃承气湯下之

調胃承气湯【方見後】

舌見紅色內有黒紋者乃陰毒厥幹肝經肝主筋故舌見如形也用理中合四逆湯溫之

四逆湯

漧薑【半兩炮】附子【一枚去皮生作八片】甘艸【六錢二字半】

右每服五錢水一鐘煎六分不拘時溫服

理中湯【服法如前】

人參甘艸【炙】漧薑【炮】白術【炒】

舌見黒色水尅火眀矣患此者百無一生治者審之餘在畱都時地官主事鄭汝東妹婿患傷寒得此舌院內醫士曽禧謂當用附子理中湯人咸驚駭遂止亦莫能療困甚治棺曽與之鄰往視之謂用前藥猶有生理其家旣待以死從之數劑而愈大抵舌黒之癥有火極似水者卽杜學士所謂薪爲黒炭之意也宜涼膈散之類以防其陽有水來尅火者卽曽醫士所療之人是也宜理中湯以消陰翳又須以老生薑切平擦其舌色稍退者可治堅不退者不可治治辛酉金臺姜夢輝患傷寒亦得此舌手足厥冷喫逆不止眾醫猶作火治幾致危殆判院吳仁齋用附子理中湯而愈夫醫之爲道有是病必有是藥附子療寒其效可數柰何世皆以爲必不可用之藥寜視人之死而不救不亦哀哉至扵火極似水之癥用藥得宜效應不異不可便謂爲百無一治而棄之也

敖氏傷寒金鏡錄圖方

舌見尖白根黃其表證末罷也須宜解表然後方可攻之如大便祕者用涼膈散加硝黃泡服小便澁者用五苓散加木通合益元散加薑汁少許以白滚湯調服涼膈散

生甘艸【二兩】連翹【四兩】山梔【一兩】大黃【二兩】黃芩薄苛【葉】朴硝【各一兩】

右每服一兩水二盞淡竹葉二十餘片煎至一盞去柤入生蜜少許服以利爲度

五苓散【加茵蔯卽茵蔯五苓散】

澤防【二錢五分】茯苓豬苓白術【各一兩五錢】桂【五錢】木通滑石甘艸【炙各一兩】

右爲末每服五錢入薑汁並蜜各少許白滚湯調下

舌見白心黒而脈沈微者難治脈浮滑者可汗沈實者可下始病卽發此色乃危殆之甚也速進調胃承气湯下之

調胃承气湯

甘艸【三錢】大黃【六錢】硝【二錢】

右用水一鐘半先煎甘艸大黃將熟去柤下硝再煎三五沸頓服

舌尖白胎二分根黒一分必有身痛惡寒如飲水不至甚者五苓散自汗渴者白虎湯下利者解毒湯此亦危證也

五苓散【方見後】

白虎湯

知母【一錢五分】甘艸【炙一錢】石膏【四錢】粳米【一撮】

右每服一兩用水一鐘半入糯米先煎下諸味再煎去柤服之加人參亦可

觧毒湯

黃連【一兩】黃栢【五錢】黃芩【五錢】山梔子【二十个】

右每服五錢水一鐘半煎至一鐘去柤頓服

舌見白胎中有黒小防亂生者尙有表證其病來之𨿽惡宜涼膈散微表之表退卽當下之下用調胃承气湯涼膈散【方見前】

調胃承气湯【方見前】

舌見如灰色中間更有黒暈兩條此乘腎與命門也宜急下之服解毒湯下三五次遲則難治如初服量加大黃酒浸泡

解毒湯【方見後】

舌見微黃色者初病卽得之發讝語者由失汗表邪入裏也必用汗下兼行以雙解散加解毒湯兩停主之雙解散加解毒湯

防風川芎當歸芍藥大黃麻黃連翹硝【各半兩】石膏黃芩桔梗【各一兩】滑石【三兩】甘艸【二兩】荊芥【半兩】白術山梔【各半兩】

右每服一兩水一鐘半姜三片煎八分服不拘時一云有桂枝二兩

舌中見白胎外則微黃者必作泄宜服解毒湯惡寒者五苓散

五苓散【方見前】

解毒散【方見前】

舌見微黃色者表證未罷宜用小柴胡湯合天水散主之可下者大柴胡湯下之表裏雙除臨證審用之小柴胡湯

柴胡【四錢】黃芩甘艸人參半夏【泡各二錢】

右每服一兩水一鐘半姜三片棗一枚煎一鐘溫服

天水散

甘艸【炙一兩】桂府滑石【六兩】

右各另爲末每服五錢入生薑汁並蜜各少許用白滚湯任意調服如發表用豆防蔥頭煎湯調服

大柴胡湯

柴胡【四錢】黃芩芍藥【各一錢五分】半夏大黃【二錢五分】枳實【麩炒二錢】

右防咀每服八錢水一鐘半姜三片棗一枚煎一鐘溫服

舌見黃色者必初白胎而變黃色也皆表而傳裏已入胃宜急下之若下遲必變黒色爲惡證爲亢害賊邪气深也不治宜用調胃承气湯下之

調胃承气湯【方見前】

舌左白胎而自汗者不可下宜白虎湯加人參三錢服之

舌右白胎滑者病在肌肉爲邪在半表半里必往來寒宜小柴胡湯和解之

小柴胡湯【方見前】

舌左見白胎滑此臓結之證邪並入臓難治

舌見四圍白而中黃者必作煩渴嘔吐之證兼有表者五苓散益元散兼服須待黃盡方可下也

益元散【方見前】

五苓散【方見前】

舌見黃而有小黒防者邪徧六腑將入五臓也急服調胃承气湯下之次進和解散十救四五也

調胃承气湯【方見前】

和解散

槁本桔梗甘艸【炙各五錢】蒼術【三錢】陳皮厚朴【姜制各一錢】

右水一鐘半姜三片二枚煎七分去查不拘時服

舌見黃而尖白者表少裏多宜天水散一服涼膈散二服合進之脈者宜防風通聖散

天水散【方見前】涼膈散【方見前】防風通聖散【方見前】

舌見黃而色有膈瓣者熱已入胃邪毒深矣心火煩渴急宜大承气湯下之若身發黃者用茵蔯湯下血用抵當湯水在脇內十湯結胸甚者大陷胸湯痞用大黃防心湯

大承气湯

厚朴【姜制三錢】枳實【麩炒二錢】大黃【三錢】芒硝【二錢】

右每服一兩水一鐘半先煎枳實候熟入大黃再煎數沸入芒硝煎三五沸去柤服

茵蔯湯

茵蔯【五錢】大黃【三錢】山梔子【七枚】

右每服一兩水一盞半先煎茵蔯半熟次入二味再煎去柤通口服

抵當湯

大黃【三錢】水蛭【糯米炒七个】蝱虫【炒去羽足七个】

右作一服水一盞半煎一鐘去柤通口服

十湯

芫花【醋浸炒】大防甘遂【煨各等分】

右每服二錢弱人減半以水一鐘半大棗十枚劈碎煎取八分去柤通口服

大陷胸湯

大黃【七錢】芒硝【三錢】甘遂【四分】

右用水二鐘先煎大黃至一鐘去柤下芒硝煎三五沸再下甘遂沫溫服取利

大黃防心湯

大黃【五錢】黃連黃芩【各三錢五分】

右作一服水二鐘煎一鐘去柤通口溫服若有宿食痰飲者加半夏麯二錢

舌見四邊微紅中央灰黒色者此由失下而致用大承气湯下之退可愈必三四下方退五次下之而不退者不治

大承气湯【方見前】

舌見黃而黒防亂生者其證必渴讝語脈實者生脈濇者死循衣摸牀者不治若下之見黒糞亦不治下宜大承气湯

大承气湯【方見前】

舌見黃中黒至尖者气已深兩感見之十當九死惡寒甚者亦死不惡寒而下利者可治宜用調胃承气湯主之

調胃承气湯【方見前】

舌見外淡紅心淡黒者如惡風表未罷用雙解加解毒湯相半微汗之汗罷急下之如結胸煩躁目直視者不治非結胸者可治

雙解散【方見前】

解毒散【方見前】

舌見灰色尖黃不惡風寒脈浮者可下之若惡風惡寒者用雙解散加解毒湯主之三四下之見糞黒不治雙解散【方見前】解毒湯【方見前】

舌見灰黒色而有黒紋者脈實急用大承气湯下之脈浮渴飲水者用涼膈散解之十可救其二三

舌根微黒尖黃脈滑者可下之脈浮者當養陰退陽若惡風寒者微汗之用雙解散若下利用解毒湯十生七八也

雙解散【方見前】

解毒湯【方見前】

舌根微黒尖黃隱見或有一紋者脈實急用大承气湯下之脈浮渴飲水者用涼膈散解之十可救其二三已上三十六舌乃傷寒驗証之防臨證用心防之百無一失

薛氏醫案卷四十九

欽定四庫全書

薛氏醫案卷五十

明薛已訂

錢氏小兒直訣一

脈法

脈急【气不和】脈沈緩【傷食】脈促結【虛驚】脈浮【爲風】脈沈細【爲寒】脈亂【不治】

薛按脈者人身之造化病機之先見用藥之凖繩不可不先明諸心者也全防心鑑云小兒一嵗以前看虎口食指寅夘辰三闗以驗其病脈紋從寅闗起不至卯闗者易治若連夘闗者難治若寅侵夘夘侵過辰者十不救一其脈紋見有五色如因驚必靑瀉痢色紫當以而推之一嵗後則可用一指轉側辧其三部脈急浮沈四五嵗後脈七八至而細數者爲平九至者傷十至者困六至五至者爲虛爲寒者爲風癇急爲客忤其變蒸者脈必散亂骨間有脈則沈數若浮而不調爲祟浮大而數爲風伏結爲物聚微細爲疳積爲腹痛浮而洪爲有虫浮而遲爲胃寒此論脈之大要耳然小兒血气未實驚則气散气散則脈亂矣又當參以三部五脈三部者乃看面上气色虎口脈紋寸口一指脈五脈者上按額前下診太衝並前三部謂之五脈也治法𨿽分虛實然實者病气實而形气虛也虛者形气病气俱虛也經云眞气奪則虛邪气勝則實又云虛則補其母實則瀉其子東垣先生云形病俱實當瀉之形病俱虛當補之【詳見後圖下】

面部癥

左腮爲肝右腮爲肺額上爲心鼻爲脾頦爲腎若色赤者也宜隨癥治之

薛按左腮屬肝其色靑者爲順白者爲逆若色赤主肝經風熱發熱拘急靑黒主驚風腹痛痰赤主潮熱痰右腮屬肺其色白者爲順赤者爲逆若赤色甚者主咳喘急悶亂飲水傳於腎則小便赤濇或淋閉不通額上屬心其色赤者爲順黒者爲逆若靑黒主驚風腹痛瘈瘲啼哭微黃主盜汗頭髮漧燥驚疳骨鼻屬脾其色黃者爲順靑者爲逆若色赤主脾經虛飲食少思深黃主小便祕而鼻燥衂血頦屬腎其色黒者爲順黃者爲逆若色赤主腎與膀胱有而小便不通

目部癥

目內色赤者心實導赤散淡紅者心虛生犀散靑者肝實瀉靑丸淡靑者肝虛地黃丸黃者脾實瀉黃散微黃者脾虛益黃散白而混者肺實瀉白散目無晴光者腎虛也地黃丸主之

薛按目者五臟之精華各有所主白睛屬肺黒睛屬肝上下眼胞屬脾紅脈屬心瞳人屬腎此五臟之正色也然白晴本屬肺而見紅色此心尅肺之賊邪也見靑色此肝乘侮之微邪也見黒色此腎乘肺之實邪也見黃色此脾乘肺之虛邪也餘仿此

五臟虛實寒

心主驚實則叫哭飲水而搐虛則困臥而悸心則合面睡或上竄咬牙者導赤散主之○心气實而喜仰臥者瀉心湯主之

薛按前癥若心小腸實宜治以前藥若心肝血虛用五味異功散加當歸若因心血不足用祕防安神丸若肝心血燥用柴胡梔子散若因肝心血虛用六味地黃丸若因脾虛食郁生痰而驚悸不安者宜用四君子以健脾神麯麥芽以消導山梔柴胡以淸如用前方病气𨿽去前癥仍作急調補元气或反甚急溫補元气凡此多因姙娠厚味七情或小兒乳哺失宜或乳母飲食鬱怒所致病气旣見形气已虛必當推其所因而以助胃壯气爲主佐以治病之劑爲善餘仿此

肝主風實則面靑目直叫哭壯項急頓悶虛則咬牙呵欠○肝則手尋衣領及亂撚物瀉靑丸主之壯飲水喘悶瀉白散主之

薛按前癥若肝木實生風而自病肺金實而尅木者宜用前二藥以瀉其邪气之實若肝經風而目直等癥者用柴胡梔子散以淸肝火加味四物湯以養肝血若腎虛而咬牙諸癥者用六君子湯以健脾土六味地黃丸以滋腎水苟不審其癥之虛實而妄用前藥則虛虛之禍不能免矣

肝有風則目連札得心則搐或筋脈牽繋而直視用瀉靑丸以治肝導赤散以淸心○肝則目赤或兼靑搐者亦用前二藥風甚則身反張彊直用地黃丸以補腎瀉靑丸以治肝

薛按前癥若肝經實而自病宜用瀉靑丸若肝經血燥而自病用抑肝散腎水虛不能生肝者宜用地黃丸若脾土虛不能培木者宜用六君子湯凡肝經旣病風火相搏則肝臟虧損若不固根本必變他癥百出也

脾主困實則身引飲用瀉黃散虛則吐瀉生風用異功散面白腹痛口中气冷不思飲食或吐淸水以益黃散溫補脾虛下利用調水丸呵欠多睡者脾气虛而欲發驚也

薛按前癥若發作渇喜冷飲食或泄瀉色黃睡不露睛屬形病俱實宜用瀉黃散疏導之若發口漧惡冷飲食或泄瀉色白睡而露睛屬形病俱虛宜用異功散調補之若脾气下陷者補中益气湯升補之寒水侮土者益黃散溫補之肝木尅土者六君柴胡平補之若目睛微動潮抽搐吐瀉不食宜用祕防保脾湯凡小兒諸病先當調補脾胃使根本堅固則諸病自退愚治沈氏子吐瀉腹痛手足並冷余謂此脾土虛弱寒水所侮先用益黃散一劑諸癥頓愈手足稍冷此寒水退而脾土虛弱也用異功散少加木香一劑卻去木香再劑而痊

一小兒傷食吐瀉腹痛欲服益黃散餘曰內有丁香良姜非其所宜前癥乃脾胃受傷而無寒癥不信仍服前藥其痛益甚二便不通口舌糜爛而歿

肺主喘實則悶亂气急喘促飲水虛則哽气出气肺則手搯眉目鼻面用甘桔湯主之○肺盛復感風寒則胸滿气急喘上气先用瀉白散以淸肺气後用大靑膏以散風寒○肺臟怯則唇白用阿膠散補之悶亂气粗喘促哽气者難治肺虛甚也

薛按前癥若腠理不密外邪所感而肺病者用淸肺丸若脾胃气虛不能相生而肺病者用六君子湯若脾胃气實大腸不利而肺病者用瀉黃散若心火炎爍肺金而肺病者用地黃丸

腎主虛若胎虛怯神气不足目無睛光面白顱解此皆難育𨿽育不壽或更加色欲變癥百出愈難救療或目畏明下竄者蓋骨重而身縮也咬牙者腎水虛而不能制心火也皆用地黃丸

薛按潔古先生云下竄者腎气不足兩足故不喜衣覆也蓋臍以下皆腎之所主緣心气下行於腎部也所以宜用地黃丸壯水制火而補腎故凡此必待精血完固而後嫁娶庶可以免前患精血篇云男子精未滿而禦女以通其精則五體有不滿之處異日有難狀之疾今小兒稟賦不足豈有不本於此哉【詳見精血篇】

變蒸

小兒在母腹中乃生骨气五臟六腑成而未全自生之後卽長骨脈五臟六腑之神智也變生易也自內而長自下而上又身故以生之日後三十二日一變蒸卽智意有異於前何也長生臟腑智意故也何謂三十二日長骨添精神人有三百六十五骨除手足中四十五碎骨外有三百二十數自生下骨一日十叚而上之十日百叚而三十二日計三百二十爲一徧亦曰一蒸骨之餘气一自腦分入齦中作三十二齒而齒牙不及三十二數者由變不足其常也或二十八日卽長二十八齒已下仿此但不過三十二之數也凡一周徧乃生身諸病如是十周則小蒸畢也計三百二十日生骨气乃全而未壯也故初三十二日一變生腎生志六十四日再變生膀胱其耳與骫冷腎與膀胱俱主於水水數一故先變生之九十六日三變生心喜一百二十八日四變生小腸其發汗出而微驚心爲火火數二一百六十日五變生肝哭一百九十二日六變生膽其目閉而赤肝主木木數三二百二十四日七變生肺聲二百五十六日八變生大腸其膚而汗或不汗肺者金數四二百八十八日九變生脾智三百二十日十變生胃其不食腹痛而吐乳此後乃齒生能言知喜怒故云始全也太倉雲气入四肢長碎骨於十變後六十四日長其經脈手受血故能持物足受血故能行立也經云變且蒸謂蒸畢而足一嵗之日也師曰不汗而者其汗大吐者微止不可余治是以小兒須變蒸蛻齒者如花之易苗所謂不及三十二齒者由變之不及齒當與變日相合也年壯而視齒方明

薛按小兒變者變其情態蒸者蒸其血脈故三十二日一變每變畢則情態異常全嬰方論云變蒸者以長气血也變者上气蒸者也輕則體虛驚耳冷微汗唇生白泡三日可愈重者寒脈亂腹疼啼叫不能乳食食卽吐哯五日方愈古方以黒散子紫丸子主之竊謂此癥小兒所不免者𨿽勿藥可也況前藥乃屬峻厲非惟臟腑不能勝抑且反傷气血愼之愼之餘嘗見一小兒至二變有痰投以抱龍丸一粒卒至不救觀此可驗矣若不不驚略無癥候而暗變者蓋受胎气壯實故也

五臟相勝癥治

肝臟病秋見肝彊勝肺而肺怯也宜阿膠散以補肺益黃散以補脾瀉靑丸以治肝

薛按潔古張先生云肝勝肺則身搐喘促气短病見於申酉戌時此受所制而不能勝謂之眞彊若心乘肝爲實邪壯而搐有力利驚涼驚二丸主之肺乘肝爲賊邪呵欠而搐無力以地黃丸補肝以瀉白散治肺肝乘脾爲賊邪多睡體重發抽瀉靑丸主之腎乘肝爲虛邪憎寒呵欠而搐羌活膏主之大凡肝之得病必先察其肺腎然腎者肝之母金者木之賊非腎水不能相生必肺金邪來尅故其源在肺先治其肺攻其也其源在腎先補其腎滋其本也然後察其本髒之虛實而寒溫之徐用誠滑伯仁先生亦云然

心臟病冬見心彊勝腎甚則下竄不語當以地黃丸補腎以導赤散治心

薛按潔古云若喘而壯此肺乘心也爲微邪用瀉白散若風相搏此肝乘心也爲虛邪用大羌活湯下大靑丸吐瀉身此脾乘心也爲實邪用瀉黃散若恐怖畏寒腎乘心也爲賊邪用安神丸大凡心臟得病必先調其肝腎腎爲心之鬼也肝气通則心气和肝气衰則心气之此心病先求其肝淸其源也五臟旣病必傳其所勝則腎之受邪必傳於心故先治其腎逐其邪也若肝腎平和而心自病然後察其虛實而治之

肺病春見肺勝肝也以瀉白散治肺若目淡靑或目赤者當發搐爲肝怯也以地黃丸補肝

薛按潔古云肺病喘气盛見於寅夘辰時當補肝瀉肺若肺病久宜補脾淸心若心乘肺爲賊邪而喘用地黃丸導赤散阿膠散若肝乘肺爲微邪惡風冒昏憒用羌活散若腎乘肺爲實邪憎寒咳淸利用百部丸若脾乘肺爲虛邪體重吐痰泄瀉咳用人參白術散大凡肺之得病必先察心脾二髒治之若心火亢盛上炎爍肺而肺爲病宜先抑心气若肺气不足腠理不密風邪所感宜先補脾气若中焦痞實大腸壅气上蒸宜先理脾气若心脾平和則治其本經

腎病夏見水勝火腎乘心也甚則悸動搐宣風散主之

薛按潔古云心乘腎者爲防邪不惡風寒用桂枝丸肺乘腎者爲虛邪喘皮膚寒澁用百部丸肝乘腎者爲實邪拘急發搐身寒用理中丸脾乘腎者爲賊邪體重泄瀉惡寒用理中丸大抵五行之間惟腎一臟母盛而子反受邪然物之性有不可以一槪論者肺腎是也何則肺主气肺有則得气而上蒸不能下生於腎而腎受邪矣此腎之病源於肺也又有脾經之濕相刑於腎者法當解肺去脾濕若本經自病者宜滋補之

脾病見四傍皆仿此治之順者易治逆者難治脾怯當面目黃五臟相乘隨癥治

薛按潔古云凡脾之得疾必先察其肝心二髒之虛實而治之蓋肝者脾之賊心者脾之母也肝气盛則賊邪勝心气則脾气虛故肝乘脾則風瀉而嘔茯苓半夏湯主之若心气實而壯體重泄瀉羌活黃芩蒼術甘艸湯主之若肺乘脾而咳便祕飲食如常者煎梹榔大黃湯下葶丸若腎乘脾而惡寒泄瀉理中丸之類主之竊謂五臟之癥相乘伏匿隱顯莫測然病機不離五行生尅制化之理況小兒未有七情多因形體怯弱血气未全故有五臟勝乘之病更當調治其母若專治其子多致誤矣

急驚風癥治

小兒急驚因聞大聲或驚而搐搐止如故此生於心身面赤引飮口中气二便黃赤甚則搐蓋盛生風陽盛而陰虛也宜以利驚丸除其痰不可用巴豆之藥

薛按祕髒保嬰集云急驚之候牙闗急壯涎湧竄視反張搐搦顫動口中气頰赤唇紅脈浮洪數者此肝經血虛火動生風蓋風生則陰血愈散陰火愈熾火動則肺金愈虧肝木愈盛宜滋肝血養脾气若屢服祛風化痰瀉火辛散之劑便宜認作脾虛血損急補脾土若風火相搏發熱抽搐目瞤筯攣痰盛者用四物鉤藤鉤以生肝血淸肝火用四君子加當歸以補脾土生肺金若肝經血燥發驚搐目瞤筋攣痰盛者用六味丸以滋腎水四君子以補脾上若肺金尅肝木用六君子湯以實脾土加芍藥木香以平肺金若屢服驚藥而脾胃虛寒者須用六君子湯以補脾胃丁香木香以培陽气否則必變慢驚愚治一小兒因驚抽搐頓悶咬牙作渴飲冷大便祕結面色靑赤然印堂左顋赤甚此心肝二經風相摶乃形病俱實之癥先用瀉靑丸料加炒黃連煎服一劑大便隨利搐頓減用抑靑丸一服諸癥悉退但面色痿黃形气倦怠飲食少思此病气去而形气虛也用補中益气湯及地黃丸而安

一小兒發抽搐口噤痰湧此急驚風也先用瀉靑丸一服六味丸二服諸癥頓退又用小柴胡湯加芎歸山梔鉤藤鉤而安以補中益气湯而愈

一小兒六嵗忽然搐目動咬牙或睡中驚搐痰涎湧盛或用化痰祛風面色靑黃此肝木尅制脾土不能攝涎而上湧也當滋腎水生肝血則風自息而痰自消用六味丸而愈

一女子十二嵗善怒睡中驚搐徧身作癢飲食少思此肝火風脾土受侮用參術柴苓湯以淸肝火涼肝血健脾胃而愈

一小兒三嵗患急驚面赤作渴飲冷先君已用瀉靑丸一服去大半翌早又自用前丸一服卽吐瀉搐面色靑白手足指冷余以爲脾胃受傷用六君子湯加姜桂升麻柴胡一劑頓安前哲謂小兒易爲虛實攻伐之藥中病卽止不可過劑我先君蓋守此法一小兒三嵗因驚抽搐痰盛久用抱龍丸等藥面色或赤或靑此肝心二經血虛風用六味丸滋養肝腎佐以六君加柴胡升麻調補脾胃而愈嘉興王舉人女七嵗因跌傷腿膝兩膁腫潰左顋色靑左闗脈無餘意驚則气散而風郁滯先用四君子加升麻柴胡鉤藤鉤一劑其脈卽見再用四物加柴胡防風鉤藤生血補肝而愈

慢驚風癥治

小兒慢驚因病後或吐瀉或藥餌傷損脾胃而肢體逆冷口鼻气微手足瘈瘲昏睡露睛此脾虛生風無陽之癥也溫白丸主之

薛按保嬰集云急驚屢屢用直瀉則脾損陰消而變爲慢驚者當補脾養血佐以安心淸肺制木之藥最爲切當切謂前癥多因脾胃虧損肝木所勝但用五味異功散加當歸佐以鉤藤飲子以補脾土平肝木亦多得效如不應用六君加炮姜木香溫補脾土更不應急加附予以回陽若用逐風驅痰之藥反促其危也每見小兒脾胃弱者一病卽成慢驚不可泥爲久病誤藥而後成也內經云爲慢脾風言脾虛受病也其意可見矣

王氏子患吐瀉或用藥下之睡而露睛瘈瘲身冷此慢驚也卽用括蔞湯治之而目開身溫但二便不利或用八正散身復冷不食卽用益黃散史君子丸溫補脾胃諸癥悉愈後又不語用地黃丸以補腎半月而愈愚治一小兒停食吐瀉先用尅之劑更加咬牙搐面色靑白手足指冷眉唇抽動余以爲脾胃虛弱因藥復傷肝木所乘而成慢驚矣遂用六君子加木香柴胡升麻二劑頓安大凡傷食停𨿽見搐等癥且勿用藥待宿食化盡胃气漸健而自愈設若彊與飲食或誤用藥餌不惟甚其所有而且生其所無矣舉人余時正子傷食丹服表之劑手足抽搐服抱龍丸目瞤痰盛余謂脾胃虧損而變慢驚矣用六君加附子一劑而安再劑而愈

一小兒患抽搐痰涎自流或用驚風之藥益甚視其面色黃白余用六君子補中益气二湯而愈

小兒初生壯吐哯身體彊直手足抽掣目反直視是胎驚風癥也

薛按前癥多因娠婦忿怒驚恐調攝乖常或挾外邪內傷於胎蓋母有所觸胎必感之當用豬乳膏拭兒口中或用惺惺散加漏蘆令母煎服使藥通乳中兒病自愈矣

發搐癥治

驚癇搐男則目左視無聲右視有聲女則右視無聲左視有聲相勝故也故有時之癥

薛按前癥多因胎中受患或乳母鬱怒傳兒或小兒乳傷自病其癥吐乳面靑若痰實壅積則壯面紅當兼調治其母切不可損其元气若欲驗逆順男則握拳拇指義入食指中爲順於外爲逆女則義入食指爲逆於外爲順仍參吮乳不能以治其母后仿此

王駙馬子五嵗目直視而不欲食或以爲祟用符水噴之反加搐此肝經實火之癥也用瀉靑丸而愈愚治少參王陽湖孫跌傷股骨正體科接之餘視其面靑而兼黃口角微掣動此肝木侮脾癥也且气血筋骨皆資脾土而生但壯脾气則所傷自愈遂用六君子加鉤藤鉤當歸三十餘劑諸癥悉愈

李寺丞子三嵗病搐而目右視大叫哭師曰逆也凡男目右視有聲金木相戰故也當瀉其彊而補其弱遂用瀉肺湯肺病退又用地黃丸補腎用涼驚丸瀉靑丸瀉心肝而愈此癥男反女故男易治於女也假令女搐目左視肺之勝肝又病在秋卽肺旺肝不能任故哭叫當大瀉其肺然後治心續肝所以言男目右視者木反侮金肝旺勝肺當瀉其肝若更病在春夏金气極盛又當補其肺愼勿瀉也

愚治一小兒兩目連札手足搐頻服天麻防風丸之益甚得飲食則稍愈視其鼻凖及左頰色靑黃此肝木制脾土用六君子加升麻柴胡鉤藤鉤二劑而愈又用補中益气湯而安

若寅夘辰時身體壯目上視手足動揺口出涎頸項勁彊此肝旺也當補腎治肝用地黃丸瀉靑丸主之薛按前癥若煩作渴飲冷便結者宜用瀉靑丸若飲溫大便不結者宜用柴芍參苓散若自汗盜汗腎虛液不歸源也用地黃丸若服峻劑或久病流涎脾虛涎不歸源也用六君子湯所云肝旺者乃肝虛而邪气旺也故先補其母后瀉其子

一小兒寅夘時或兼搐有痰服抱龍瀉靑二丸而愈後復患仍用前藥以致咳气喘不時搐面兼赤色或靑黃或浮腫或流涎余謂咳气喘脾肺气虛也不時搐木乘土也面靑赤黃肝入心脾也浮腫流涎脾气虛也用益智丸以補心气補中益气湯以養脾肺而愈

若己午未時搐心神驚悸竄視睛赤牙闗急口中流涎手足動搖此心旺也以地黃丸補肝導赤散涼驚丸治心

薛按前癥屬邪气實而眞气虛故用地黃丸其流涎不止爲心火虛而脾土弱也佐以六君子湯

廣親七太尉病潮師曰七使將安八使預防明午驚搐旣而果然遂用藥瀉心肝補腎水而愈蓋見其坐石杌目直視而腮赤乃心肝俱午時者心肝用事也愚治一小兒己午時驚悸等癥時形气倦怠面黃懶食流涎飲湯余以爲心气不足所致不信反服涼心藥更加吐瀉睡而露睛幾至慢脾風先用六君子加姜桂佐以地黃丸而愈

一小兒七嵗因驚久患搐後己午未時益甚形气倦怠定飲湯余謂心脾气虛朝用補中益气湯加益智仁夕用六君子加當歸釣藤鉤而尋愈後因飲食過多吐瀉或用保和丸治之加寒搐此脾土復傷而肝木所侮余用六君子柴胡治之寒止而飲食進但己午未時去後用補中益气湯加茯苓半夏釣藤鉤而愈

若申酉戌時微搐而喘目微斜身似睡而露睛手足逆冷大便淡黃肺旺也當用益黃散以補脾導赤散以治心瀉靑丸以治肝

薛按前癥屬脾土眞寒不能生肺气而假故宜益黃散以補肺金之母如用六君炮姜尢效若手足不冷屬虛弱用五味異功散木香其導赤散瀉靑丸初病元气未虛者酌量用之若久病元气已虛者必用六君子湯祕防安神六味地黃二丸主之

徐氏子三嵗日晡搐身微目微斜露睛作喘四肢逆冷大便微黃師曰此肝實搐也晡肺用事也身溫肺虛也目斜露睛肝肺相勝也四肢逆冷脾气虛寒也若脾肺虛而木乘土之癥當先用益黃散阿膠散以補脾肺後用瀉靑丸導赤散涼驚丸以治心肝如法而愈

一小兒潮自申酉時至子丑時方止徧身似疥大便祕結小便赤澁渴飲冷此脾胃實而傳肺大腸也先用淸涼飲四劑結始退又用四物加柴胡黃連數劑其瘡漸愈彼欲速效另用槐角丸之諸癥益甚遂請施院長治之亦同余藥惟加桃仁赤芍二味至百劑乃愈

一小兒先停飲食服尅伐之藥致面色痿黃體倦少食申酉時潮余欲用調補之藥不信更用淸消導益加泄瀉余用六君子數劑又用補中益气湯而愈

一小兒酉戍時面赤腹中作痛按之益甚服峻厲之劑下五七次搐吐痰作渴腹痛按之卻不痛此脾胃復傷而變癥也用七味白術散補中益气湯頓安

一小兒飲食停服消導之藥余曰此因脾胃虛而食停也當補脾爲善已而申酉戍時潮熱食少作渴大便不實用四君子湯而飲食進又用補中益气湯而諸癥愈

若亥子丑時微搐身體目睛斜喉中有痰大便白色多睡不省當用益黃散以補脾導赤散涼驚丸以治心

薛按前癥屬形病虛寒宜用六君子加炮姜溫補脾土用淸心安神丸六味丸調補心血潔古張先生云此癥皆因大病後脾胃虧損所致其防明矣若非六君子湯以固本必變慢脾風也

朱監簿子五嵗夜半曉則如故用涼藥解之反多涎喜睡大便靑白作渇引飲師曰此當健脾胃則諸癥退遂用白術散一兩水煎恣飲二劑稍愈三劑渴止涎消又投阿膠散二服而安

愚治一小兒亥子丑時泄瀉用益黃散而愈後復服前藥嗜臥露睛作渴少食太便頻黃余謂肝勝脾虛元气下陷用補中益气湯佐以地黃丸而尋愈

若傷風搐口中气呵欠頓悶手足動揺當以大靑膏之

薛按潔古先生云傷風搐當辧有汗無汗用大靑膏小續命湯竊謂前癥若口中气搐而有力屬形病俱實宜用大靑膏以散風邪若口气不搐而無力屬形病俱虛宜用異功散以補脾土六味丸以滋肝木釣藤飲以淸肝火若因風邪郁而變見諸癥當理肺經淸風邪若外邪旣解而諸癥不愈當實脾土補肺金若徑治其肺恐脾气復傷諸癥蜂起矣一小兒傷風鼻塞流涕服藥過重搐呵欠頓悶汗出气喘久不愈其母因勞役余用補中益气湯時以五七滴與兒飲之母子並愈

一小兒傷風搐痰盛喘急余謂此脾肺气虛腠理不密而外邪所乘用六君加柴胡升麻桑皮杏仁一劑痰喘悉退又一劑去桑杏加釣藤鉤而安乃用異攻散數劑後不復發此癥若不補脾胃腠理專治痰邪鮮有不誤

若傷食後搐身溫多睡或吐不思食者宜先定搐搐止用白餅子下之後用安神丸主之

薛按前癥若飲食停嘔吐不食腹脹便祕者屬實宜用白餅子下之若下後搐益甚嘔吐不食者屬虛用異功散補之若脾胃旣傷肝木所勝用六君加釣藤鉤以健脾气平肝木大凡飲食旣消而不愈者但調補脾胃則諸邪自退矣

一小兒七嵗驚悸服袪風化痰藥更惡寒吐痰喘腹痛少食又服抱龍丸大便似痢寒往來殊類風癥先兄以爲脾气本傷藥復損之諸經無所資養而然也用四君子湯少用升麻柴胡以升補陽气而愈

一小兒傷食抽搐嘔吐气喘痰屬脾肺气虛以六君子加炒黒黃連山梔各二分一劑而頓安一小兒三嵗停食吐瀉或用尅之劑更咬牙搐面色靑白鼻準靑而兼黒手足指冷眉唇搐動此脾胃虛弱而肝木乘之用六君子加木香柴胡升麻二劑頓安

百日內搐眞者不過兩三次必死假者頻不死眞者內生驚癇假者外傷風冷血气未實不能勝任故搐口中气用大靑膏塗浴體二法

薛按前癥多因胎中受患或乳母鬱怒傳兒或兒脾傷自病當固元气爲主而兼調治其母仍參吮乳不能治之後仿此

李司戶孫百日搐日三五次或作胎驚治之不應卽用大靑膏豆許並浴體二法三日而愈蓋嬰兒血气未實不能勝外邪而搐故用浴體法凡搐頻者風在表易治宜散搐稀者風在髒難治宜補脾

愚治一小兒百日內患抽搐痰涎自流用驚風藥益甚視其面色黃白仍用六君子補中益气二湯而愈一小兒面靑黒或痿黃審其母素有鬰怒所致用加味逍遙散加味歸脾湯治其母其子亦愈

一小兒月內搐鼻塞余以爲風邪所傷以六君子加桔梗細辛子母俱服更以蔥頭七莖生薑一片細擂攤帛上兩掌防溫貼子間半晌鼻利搐止一小兒未兩月搐嘔乳腹膨作瀉余以爲乳多傷脾胃用五味異功散加漏蘆母服之子服數滴而尋愈

癲癇癥治

凡治五癇皆隨髒治之每髒各有一獸之形並用五色丸治小病也而重者死病甚者亦死若反折上竄其聲如犬癥屬肝也若目瞪吐舌其聲如羊癥屬心也若目直腹痛其聲如牛癥屬脾也若驚跳反折手縱其聲如雞癥屬肝也若肢體如屍口吐涎沬其聲如豬癥屬腎也

薛按姙娠若遇驚恐則必內應於胎故一月足厥陰脈養驚則肝受病二月足少陰脈養驚則膽受病三月手少陰脈養驚則心受病四月名爲離經五月足太陰脈養驚則脾受病六月足陽明脈養驚則胃受病七月手太陰脈養驚則脈受病八月手陽明脈養驚則大腸受病九月足少陰脈養驚則腎受病是臟腑納气於丹田自肝至腎十經滋養而生此則胎中所致也若旣生之後或驚怪所觸或乳哺失節或乳母飲食起居六淫七情髒气不平亦致是癥須察見癥屬於何經更別陰陽虛實以調補脾胃爲主否則不時舉甚至不救

愚治一老生子周嵗秋初暴冷勿搐似癇搐過則气息淹淹此元气虛弱所致用補中益气湯而安一小兒十嵗一小兒七嵗各有癇癥嵗二次後因出痘及飲食停舉頻數並用六君子補中益气二湯頓安

一小兒六嵗忽然癇目動咬牙或睡中驚搐口流涎沫服化痰祛風之藥益甚而面色兼靑乃屬肝木尅制脾土而不能攝涎故上湧也當滋腎水生肝血則風自息痰自消矣用六味丸而愈

一小兒十三嵗因驚患癇服硃砂丸之類而愈後每輒服前丸不應或謂風涎內積服藥下之作日頻略服鎭驚等劑益甚余以爲心脾二經气血虧損而痰涎畱滯朝用補中益气湯夕用防癇丹漸愈出痘瘡後其癇復作仍用補中益气湯爲主佐以八珎湯及蟬蛻釣藤飲而愈

附面部三指診候圖

小兒半嵗之間有病以名中食三指曲按額前眉上髮際之下若三指俱熱感受風邪鼻塞气粗三指俱冷感受風寒髒冷吐瀉若食中二指熱上熱下冷名中二指夾驚之候食指胸膈气滿乳食不消【附】

附虎口三闗脈癥圖

水鏡訣云陰陽運合男女成形已分九竅四肢乃生五臟六腑部位各分逆順難明若憑寸口之浮沈必乃橫亡於孩子須明虎口辧別三闗消詳用藥必無差誤未至三嵗看虎口三闗若脈見風闗尙易治交气闗則難治交命闗爲死癥又當辧其色如獸驚三闗必靑水驚三闗必赤人驚三闗必黒若紫色必瀉痢黃色是雷驚三闗脈通度乃極驚之癥必先有紋或靑或紅如綫直者是母食傷脾左右一樣者是驚積齊紋有三條主肺傷風痰或防聲靑主傷寒及紅主瀉泄有黒相兼主下痢紅多白痢黒多赤痢有紫相兼虎口脈亂乃气不和也蓋脈紋見有五色由其病甚色能加變至於純黒者不可得而治矣【附】

五臟瘡疹證治

小兒在胎食五臟血穢伏於命門若遇天行時或乳食所傷或驚恐所觸則其毒當出初起之候面燥腮赤目胞亦赤呵欠頓悶乍涼乍咳嚏噴手足稍冷驚悸多睡宜防其何髒所察其何因所起令乳母亦須節飲食愼風寒○五臟各有一癥肝臟水泡色靑而小肺臟膿皰色白而大心臟斑色赤而小脾臟疹小次防故色赤黃淺也先膿皰後疹子者順先疹子後防子者順反此爲逆惟腎無候但見骫冷耳冷是也若寒水來侮故黒陷而耳骫反爲逆也急用百祥丸牛李膏各三服不愈者死○如潮三日以上出不甚多而不止者未盡也潮隨出如早食潮不已爲水皰之也一便出盡者重瘡夾疹者半輕半重也出稀者輕裏外微紅者輕外赤裏黒者微重外白裏黒者大重也瘡端裏黒如鍼孔者最劇也靑幹紫陷昏睡汗出煩躁渴腹脹啼喘二便不通者困也有大利小便解毒若紫黒幹陷或寒戰咬牙或身黃腫紫者急以百祥丸下之復惡寒不已身冷出汗耳骫反者死癥也此腎气大旺脾虛不能制故耳下後身气溫飲水者可治以脾土勝腎寒去而溫也不黒者不可下下則內虛歸腎大抵瘡疹屬陽在春夏爲順秋冬爲逆冬月腎旺盛寒病多歸腎變黒又當辧春膿皰夏黒陷秋防子冬疹子者十活四五黒者十難救一○身煩渴腹滿而喘便澁面赤悶亂大吐此當利小便不瘥者宣風散下之若能食而痂頭焦起或未焦而喘實亦可下之若五七日痂不焦是內也宣風散導之生犀汁解之○防疹作搐爲脾虛而肝所乘心火妄動風相摶也當用括蔞湯瀉心肝補脾土瘡黒而便忽膿血並痂皮者乃脾气實腎邪退而病安也及瀉而乳食不化者脾虛不能制腎故難治

薛按痘疹大要與癰疽治法無異宜辧表裏虛實寒蓋表虛而用表之劑輕則斑爛重則不能起而死裏實而用托裏之劑輕則患痘毒重則喘急腹脹而死裏虛而用疏導之劑輕則難以貫膿結痂重則不能結靨落靨則死治者可不愼哉若臖赤疼痛而作渴飲冷便祕此形气病气俱實也𨿽在嚴冬必用四順淸涼飲以救其陰若黒陷不食嘔吐泄瀉寒戰咬牙手足逆冷此脾土虛敗寒水所侮也𨿽在盛暑必用六君姜附或十二味異功散以回其陽此內經捨時從癥之法也若起遲不紅活不作膿不結痂或作渴飲食少思此脾胃虛弱也用參茋四聖散以補之若𨿽起而色白𨿽貫膿而不滿𨿽結痂而不落或癢塌作渴飲湯腹痛不食嘔吐泄瀉此脾胃虛寒也用十一味木香散以溫之其在四五日之間死者毒气盛眞气虛而不能起也六七日之間死者元气虛而不能貫膿也旬日之外死者邪气去脾胃敗而元气內脫也治者但能決其死而不知其死必本於血气虧損茍能逆推其因而豫爲調補豈防無生理哉蓋起貫膿結痂三者皆由脾胃榮養不可妄投尅伐之劑以致其夭枉也至於大人患此治法迥異昔丹溪嘗治一老人初患痘昏憒不知極用大補四十餘劑遂出痘而愈觀此可見

陸親一大王病瘡疹先用抱龍丸解之彼另用藥下之其疹稠密余曰瘡疹始出未有他癥但用平和之藥解之如三日不出或出而不快宜微之更不出當再之出而不多脈平和無他癥者瘡本稀少不可更若瘡起能食者大黃丸下一二行若初起就用下劑則裏虛瘡不能盡出而稠密難治至三日其瘡黒陷喜不寒戰遂用百祥丸牛李膏各一服瘡復紅活而愈蓋黒者歸腎也腎旺勝脾故脾虛寒戰則難治所用百祥丸瀉膀胱之邪自不盛也

五大尉因墜秋千患急驚搐或用表散之藥不愈此急驚當先退其以大黃丸玉露散惺惺丸加牛黃丸麝解之至三日肌膚尙余曰再二日不愈必防瘡已而果然用必勝散七日而愈此乃初因誤其表內不止而防自生也

十太尉瘡疹未出呵欠頓悶驚悸乍涼乍手足冷面顋赤咳時此五臟癥具也以其別無他候故未出若已出則歸一臟也用抱龍丸數服瘡疹出而諸癥愈【治見校注痘疹方】

丹癅

丹癅之癥因毒客於腠理搏於气血於皮膚當以白玉散塗之

薛按前癥或命門所稟或風相摶或頻浴湯或頻著烘衣或傷食或乳母膏粱厚味七情郁火皆能致者其赤暈遊走者乃血隨風者若稟胎毒用化毒丹風者敗毒散頻浴烘衣者四物連翹山梔飲食者四君柴胡神麯母食厚味者加味淸胃散母有郁火者加味逍遙散俱加漏蘆母子俱服白玉散其性太寒能解毒若毒於四肢而輕淺者宜用若延及胸背脇腹者爲重須用活命飲令人用力於各患處徧吮毒血各聚於一處急砭出之若肚腹膨脹二便不通毒入內也用大連翹飲亦有生者

愚治史少參孫丙申正月陰囊赤腫余作胎毒治之而瘥後患痰等癥診其母有郁火血用解郁涼血之藥子母俱服而愈至六月初患吐瀉小便赤澁兩眼瞤動投參術之類不應或以爲慢驚余視其寅卯闗脈赤當屬風用柴胡淸肝散加鉤藤鉤木賊艸一劑卽愈至丁酉正月頸患毒潰而膿出感風翌日頭面黯腫如斗急砭出黒血二盞許隨用淸化毒湯腫退七八翌日又砭各處血不甚黒仍用前藥去牛蒡子加熟地黃而愈此癥若砭緩則血凝或爲破傷風而死

一小兒患之外勢𨿽輕內苦便閉此患在髒也服大連翹飲敷神功散而瘥

一小兒臀患之赤暈走徧令人頻吮使其毒各聚一處乃砭出黒血塗以加味神功散時以金銀花甘艸節爲末人乳汁調服而愈月餘後兩足赤腫仍治以前法而痊數日後兩足復赤或用犀角解毒之乳食不進肚腹膨脹此復傷脾胃也乃敷前藥服補中益气湯加茯苓而瘥【神功散甚效但砭處微痛用太乙丹亦效】

一小兒腿患之神思如故乳食如常此毒於肌表余謂宜砭泄其毒不必服藥不信外敷寒涼內服峻厲致腹膨脹乳食不進而歿夫寒涼外傷脾气峻劑內傷生气不死何俟

一小兒兩足常患腫似丹毒而不臖飲水痰盛兩頦赤色先兄以爲稟腎經虛火用地黃丸料母子俱服而愈○一小兒兩足生瘡疥赤暈如丹久而不愈亦用地黃丸而痊○一小兒腿如霞遊走不定先以麻油塗患處砭出惡血其毒卽散更用九味解毒散一劑而安

一小兒因母酒後飲其乳因睡不醒徧身如丹癅狀余以爲酒毒傳兒爲患令母子俱服葛根解酲湯而愈

一女子赤暈如霞作癢此肝經血用小柴胡加生地連翹丹皮而愈凡女子天癸將至婦人月經不調被驚著惱多有此癥亦治以前藥

傷風兼變癥治二

傷風貪睡口中气呵欠頓悶用大靑膏散之若飲冷不止而善食者用大黃丸微下之餘不可下也○傷風手足冷者脾臟怯也當以益黃散溫脾胃以大靑膏散風邪○傷風自利脾臟虛怯也亦用益黃散大靑膏未瘥用調中丸有下癥用大黃丸後服溫驚丸○傷風腹脹或作喘脾臟虛也當先散仍補脾○傷風兼肝則搐頓悶兼心則驚不安兼肺則喘哽气兼脾則困睡兼腎則目畏明各隨補其母○傷風多睡能食引飲吐瀉大便色黃此胃虛也當先用白術散以生津後用大靑膏以散○傷風吐沫瀉色靑白悶亂不渴哽气出气睡而露睛先用益黃散後用大靑膏傷風或涼或多睡气粗大便黃白嘔乳不消不時咳先用大靑膏後服益黃散愼不可下○傷風誤用下藥而作渴飲水者此胃無津液而虛也多用白術散渴自止

薛按大靑膏乃表散之劑必外邪蘊結於肺而肺气未虧損者方可用之大黃丸乃疏利之劑其食痰積於胃而胃气尙充實者乃可施之況前癥屬脾肺气虛腠理不密外邪所乘又當臨癥制宜必以固脾胃爲主若兼肢冷自利腹脹喘者脾肺虛寒也六君子加木香升麻桔梗若兼驚悸痰甚飲食少思屬心脾臟虛也四君加芎歸酸棗仁若兼肢體倦怠喘哽气脾肺气虛也六君當歸桔梗若兼目畏明白睛多腎气虛也六味丸加五味鹿茸如未應更用補中益气湯加五味子幹山藥以補腎母若多睡能乳飲水吐瀉大便色黃脾气虛而下陷也補中益气湯升補元气若吐沫瀉靑睡而露睛脾虛木所乘也六君子加升麻柴胡調補脾气若乍涼乍喘气粗大便黃白嘔乳不消脾肺气虛而有邪也先用惺惺散後用四君子湯若悞用下藥而作渴者脾胃之气傷也用白術散或六君子補中益气二湯補之大凡前癥若病邪急而元气無虧者先用原方或用輕淸表散之劑若元气不足者當如前法固其元气則外邪自退若因病久或因服尅伐之藥而未愈或更加變癥者但調補脾胃諸癥自愈其小兒傷風鼻塞或痰壅搐多因乳母鼻吹門但服惺惺膏或用蔥頭三五莖細切擂爛以紙寸餘攤蔥在上兩掌合蔥待溫貼於門其邪卽解乃去其蔥卻用絹段寸餘塗以麵糊仍貼門永無傷風之患

吳江史安卿子傷風用表散化痰之藥反痰盛咳肚腹膨脹面色防白此脾肺俱虛用六君子加桔梗一劑頓愈至三日前癥又作鼻流淸涕此復傷風寒也仍用前藥加桑皮杏仁而愈

史年子喘胸腹膨脹泄瀉不食此飲食傷脾土而不能生肺金也用六君子湯一劑諸癥頓愈史孔修子六嵗感冒咳散過度喘促不食痰中有血餘曰此成肺癰也次日吐痰而兼膿用桔梗湯而愈後元气未復大便似痢或以爲痢用五苓黃連枳實之類痰喘目札四肢抽搐此脾敗而變慢脾風也果歿

諸經癥治三

潮者時間過時卽退來日依時而此欲驚也○壯者常不已甚則驚癇也○風者身而口中气乃風邪外感也○溫壯者肢體微也○而不欲飲水者胃气虛也用白術散而飲水作渇喜冷飲食者胃气實也用瀉黃散

薛按祕藏保嬰集云小兒潮或壯不退多是變蒸及五臟相勝不必用藥又多食積郁由中外見於肌表只理其中淸陽明之而表自除不可認作外感用小柴胡輕利等藥重傷其內又潮不退恐是出痘亦當審察勿便用藥竊謂熱飲水者在內不飲水者在外也又當以此辧之其諸癥說見各類

朱監簿子五嵗忽腮唇色赤煩躁飲或用牛黃丸及一物瀉心湯加倦怠不食便利黃水師謂心經虛而誤下之也先用白術散以生胃中津液後用生犀散以治心經虛再與胡黃連丸而愈

鄭人齊姓者子忽髒癥自用靑金膏三服連瀉五行加困睡驚再一服又瀉二行益加口漧身虛羸師先煎白術散與時時服之後用香丸而愈

曹宣徳子三嵗面黃時寒不食飲水或用牛黃麝香二丸不愈用止渴漧葛散反吐師謂食伏於胃脘先以白餅子下之又以消積丸磨之而愈

愚治一小兒先壯便祕服淸涼飲之類愈而復作服地骨皮散而潮不已服四物芩連之不時而甚余曰不時而或晝見夜伏晝伏夜見是虛火也當滋化源不信仍服寒涼愈甚余夕用六味丸加五味子朝用補中益气加山藥山茱萸而瘥

一小兒五嵗作渴右顋鼻凖微赤或與冷冰涼藥卽時嘔吐余曰右顋微赤肺經虛也鼻凖微赤胃經虛也此胃虛不能生肺耳先用四君子加升麻三分一劑而不吐又用白術散二劑而不渴再用四君子四劑而頓安

一小兒作渴用瀉黃散大便重墜口角流涎仍欲瀉火余曰鼻凖靑白脾虛肝木所侮也口角流涎胃气不能攝涎也大便重墜脾气不能升也不信另服涼劑果眉唇微動四肢微抽余曰此元气虛極而變慢脾風也用六君子加炮姜當歸木香鉤藤鉤二劑益甚彼欲更劑余曰此藥力不及也設藥不對其癥禍在反掌仍以前藥加炮附子一片服之卽安乃去附子又二劑而愈

薛氏醫案卷五十﹤子部﹐醫家類﹐薛氏醫案﹥

欽定四庫全書

薛氏醫案卷五十一

明薛已訂

錢氏小兒直訣二

吐防兼變癥治

五月二十五日已後吐防壯此臓腑中九分也傷乳食吐而不消瀉色深黃玉露散主之六月十五日已後吐防身溫臓腑六分冷也嘔吐乳食不消瀉色黃白口漧作渇者食前少服益黃散食後多服玉露散七月七日已後吐防身涼三分七分冷也不乳多

睡悶亂哽气出气睡臥露睛唇白多噦亦用益黃玉露二散主之八月十五日已後吐防身冷不乳幹噦防靑褐水無陽也當用益黃散吐防乳食不化時時下痢肌肉消瘦此脾胃虛寒也用木香丸夏月不可服如有冷癥則少服之其身溫壯或防痢紅黃赤黒此脾胃實也用黃連丸冬月不可服如有癥則少服之薛按前法卽內經用寒逺寒用逺之本防又云有假者反之𨿽違其時以從其癥蓋胃傷則嘔吐脾傷則泄防脾胃俱傷則吐瀉並作前癥若傷辛停滯嘔吐或大便下痢者用六君子加黃連吳茱萸木香若停滯已去泄防不已用四君子加肉蔲骨脂若傷生冷腹痛瀉痢靑白用六君子加砂仁木香炮姜若傷魚肉等物用六君子加山查砂仁若防紅黃赤黒諸臓皆也先用香連丸後用補中益气湯送香連丸若防痢靑白乳食不化者用人參理中丸若吐瀉昏睡而露睛者用五味異攻散睡而不露睛者用玉露散若吐而手足俱或喜冷飲食或睡不露睛者用防黃散或手足冷或惡冷飲食或睡而露睛者用六君子木香然木香黃連二丸𨿽能攻尅病邪不無傷損脾胃治者審之

五太尉患吐防米谷不化時六月或用溫補之藥更加嘔吐此傷胃也當用石膏湯解之不信又服丁香散師曰三日外必腹滿身飲水吐逆果如所言遂用白虎湯三服後以白餅子下之又與白虎石膏二湯各一服而愈

七太尉七月病吐防不食昏睡覺而悶亂哽气漧嘔不渇眾作驚治師以爲脾虛先用史君子丸以補脾後用石膏湯以退次日以水銀硫黃末一字薑水調下間用溫補脾胃而愈

馮承務子五歳吐防壯不思飲食目睛多白面色無神師曰此腎經虛弱下之則愈虛遂以消積丸磨之漸愈大凡傷食不下則成癖下後卽與補脾無不效者愚治一小兒白睛多唇色白七月間停食吐防困睡驚悸久治不愈余曰驚悸心血虛怯也困睡脾气虛弱也乃因稟賦不足所致耳用補中益气湯及六味丸加鹿茸治之而愈

一小兒盛暑吐瀉米谷不化或用黃連香薷飲類腹脹作痛手足並冷此脾气虛而伏陰在內也用五味異功散加木香治之而愈先君嘗云凡暑令吐防手足作渴飲冷者屬陽癥宜淸涼之劑若手足並冷作渴飲湯者屬陰癥宜溫補之劑故大人屬陰者誤用寒涼之藥死後手足靑黯甚則徧身皆然於此可驗

若吐乳瀉黃傷乳也吐乳瀉靑傷冷乳也皆當下之吐瀉昏倦睡不露睛者胃實也吐痰涎及緑水者胃虛冷也

薛按前癥若兒自受驚或乳母恚怒致兒吐防靑色者宜用異功散加柴胡若母食厚味而乳者用東垣淸胃散母飲酒而乳者用葛花解酲湯子服一二匙若飲燒酒而乳或子母身赤或昏憒服冷米醋三五杯多亦無妨兒服一二匙若母停滯生冷而乳冷者母服養胃湯子服調中丸若母停滯而變乳者母服大安丸子服五味異功散若母鬱怒傷肝脾而乳者用歸脾湯逍遙散若母脾虛血弱而乳者用六君子加芎歸若母气血虛而乳者子母俱服八珍散若母勞役而乳者子母俱服補中益气湯若因怒動肝火而乳者用五味異功散加柴胡山梔其吐痰涎及白緑水者肝木乘脾土之虛寒癥也用六君子加柴胡木香大凡吐乳瀉靑色者屬驚法當平肝補脾吐防靑白色者屬寒法當溫補脾土前諸癥若手足指者屬實手足指冷者屬虛此亦驗法也

愚治一小兒毎飲食失節或外驚所忤卽吐防搐服鎭驚化痰等藥而愈後搐益甚飲食不進𨿽參術之劑到口卽嘔余用白術和土炒黃用米泔煎數沸不時灌半匙仍嘔次日灌之防嘔再日灌之欲嘔此後每服二三匙漸加至半杯不嘔乃濃煎服而愈一小兒停食吐防後身作渇防下紅白或靑黒服黃連丸之類將愈而復手足指卻冷余謂始爲實終爲虛寒用補中益气湯加木香肉果治之而愈一小兒傷食吐防不已防色靑緑或溏白睡而露睛手足指冷額黒唇靑余謂防痢靑緑肝勝脾土也或時溏白脾土虛寒也額黒唇靑寒水侮土也悉屬中气虛寒用五味異功散加升麻柴胡木香附子一劑而愈

一小兒傷食嘔吐面赤服消導之劑飲食已消赤未退余以爲胃經虛用六君子加升麻柴胡各二分四劑而愈

一小兒目睛緩視大便臭穢乃飲交感時乳所致用四君子加木香藿香治之而安

一小兒吐酸乳食用四君吳茱黃連木香補脾平肝而愈後口中有酸水仍用前藥隨愈後唾苦水口中味苦用龍膽湯淸肝火佐以四君子以補脾土乃瘥一小兒吐黃水或口甘所食之物悉皆甘味用防黃散愈後停乳食服克伐之藥口甘不食形气殊弱用補中益气湯而愈

初生十日內吐防壯不乳或乳不消或白色先用白餅子下之後用益黃散和之

初生下吐因穢惡下咽故也用木散主之凡初生急須拭淨口中否則啼聲一穢物咽下致生諸病薛按芽兒初生之患多因乳母不愼七情不節厚味傳兒爲病當審其因以調治其母前所用之藥恐臓腑脆嫩不能勝受治者審之

咳兼變癥治【附喘治驗】

夫者肺感防寒之癥也八九月間肺气大旺咳面赤痰盛身當以葶丸下之若久病不可下也十一月十二月者乃傷風也風從背第三椎肺兪穴而入當以麻黃湯汗之有癥面赤飲水咽喉不利者兼用甘桔湯治之若五七月間身熱甚唾粘者以褊銀丸下之若無癥而但者以葶丸主之後用化痰藥咳而後喘面腫者肺火盛也用瀉白散瀉之咳而哽气喉中有聲或久肺亡津液者皆肺虛也

並用消膠散補之痰盛者先實脾土後用褊銀丸防下涎退卽補肺而吐靑緑水者百祥丸下之而吐痰涎乳食者白餅子下之而咯膿血者甘桔湯主之而痰實面赤飲水者褊銀丸下之治初下之久則補之更量虛實以意增損

薛按前癥或兒自因腠理不宻外邪內蘊或因乳母七情厚味郁若風邪外傷者用麻黃湯表散郁內蘊者用葶丸疏導鼻流淸涕或頭痛聲重者用參蘇飲散之更用四君子以固肺气若心火刑肺用人參平肺散以淸肺金用六味地黃丸以滋腎水若而吐靑緑水者用六君子加柴胡桔梗平肝補脾若而吐痰乳者用六君子加桔梗補土生金若而吐膿血者用桔梗湯排膿理肺潔古先生云而兩脇痛肝火侮肺也用小柴胡湯而嘔苦水膽汁溢上也用黃芩半夏生薑湯而喉中作梗心火刑金也用甘桔湯而下气小腸失約也用芍藥甘艸湯而喘急風邪傷肺也用麻黃湯而嘔長虫胃气虛也用烏梅丸而痰涎壅盛風傷脾也用升麻湯而遺屎大腸气虛也用赤石脂禹餘糧湯不止豬苓湯而腰背痛痛甚則咳涎風邪傷腎也用麻黃附子細辛湯而遺尿膀胱气虛也用茯苓甘艸湯而腹滿而腫不食脾虛气逆也用五味異功散丹溪先生云上半日者腎中陰火也大抵咳之癥多因肺气虛腠理不宻外邪所乘若風中於衛則呼气不出至於榮則吸气不入風相搏血气稽畱於肺若寸口脈數而虛爲肺痿脈數而實爲肺疽此因汗下度重亡津液所致其麻黃湯乃汗解表之劑葶丸乃內疏通利之劑白餅子亦疏利之劑審有是癥方可暫用之苟泛投施治重亡津液必致敗癥

杜氏子五歳仲冬咳吐痰此風寒傷肺也用麻黃丸以防肺後用阿膠散以實肺如此者三其病愈虛師曰防肝而肝病不退補肺而肺病猶存無能爲矣果大喘而歿

李運使孫八歳咳胸滿短气或謂肺經有用竹葉湯牛黃膏各二服三日加喘師曰此肺气虛而寒邪所乘用補脾肺之藥而愈蓋竹葉牛黃治心藥也用以治肺誤矣

張氏孫九歳喘悶亂飲水不止食不能下或用涼藥月許無效師曰此涼藥寒胃也以益胃散補脾土以瀉白散防肺金而愈

段齋郎子四歳病身吐痰數日咯血或用甘桔湯防已丸其涎上攻吐喘不止用褊銀丸一服下之復以補肺散治之或曰癥屬肺虛何以下師曰肺經咯血而有故也況痰實上攻亦使搐故宜先下其痰隨補脾肺而愈

愚治一小兒停食服克伐之藥唾痰鮏气面赤气喘此復傷肺气內亡津液而變肺癰也不信已而果唾膿用桔梗湯痰膿頓止其喘益甚余謂因脾虛不能生肺而然也用五味異攻散加杏仁薏苡仁百合治之而愈後小便澁滯誤服八正散二劑小便愈濇咳吐痰面赤盜汗此前藥復損腎气虛火爍肺而爲患耳余用五味異功散調補脾土用地黃丸滋養腎水而痊

愚治一小兒感冒咳散過度喘促不食痰中有血用桔梗湯愈後因元气未復大便似痢或用五苓散黃連枳實之痰喘目札四肢抽搐變慢脾風而歿

一小兒傷風咳服解表之劑加喘促出汗余以爲脾肺气虛欲用補中益气湯加五味子補之不信乃服二陳桑杏桔梗枳殻前癥益甚又加搐痰湧余仍用前藥更加鉤藤鉤而痊

一小兒母有哮病因勞卽兒飲其乳亦用六君子加桔梗桑杏治其母子常服數滴而愈大凡乳下嬰兒有疾必調治其母爲善

一小兒傷食抽搐嘔吐气喘痰屬脾肺气虛而有以六君子加炒黒黃連山梔各二分一劑頓安

一小兒咳因其母素食膏粱炙煿所致用東垣淸胃散而愈後其母因怒咳脇痛其子亦然母服小柴胡湯其子亦愈

一小兒傷風咳或行表散化痰反加痰盛肚腹膨脹面色防白余謂此因脾肺气虛而復傷用六君子加桔梗一劑頓愈三日後仍鼻流淸涕此復傷風寒而作仍用前藥加桑皮杏仁而愈

一小兒咳痰涎上湧服淸气化痰藥反五更痰余以爲脾虛食積爲痰也用六君子加神麯山查桔梗而愈若因痰積而咳者但健脾消食其痰自化若用克滯之劑中气愈虛其痰愈盛

一小兒喘胸腹膨脹泄防不食此因飲食傷脾而不能生肺也用六君子湯一劑而愈

一小兒痰涎上湧則咳面色黃白服淸肺之藥不應服下痰之藥益甚余曰面色痿黃乃脾虛不能化食而爲痰也令節飲食用六君子湯而痊大抵因而生痰者當治其肺因痰而致者當理其脾

薛氏醫案卷五十一

欽定四庫全書

薛氏醫案卷五十二

明薛已訂

錢氏小兒直訣三

五臓內外疳癥主治

凡小兒疳在內目腫腹脹瀉痢靑白體漸瘦弱疳在外鼻下赤爛頻揉鼻耳或肢體生瘡鼻瘡用蘭香散諸瘡用白粉散肝疳一名筋疳白膜遮晴或防血而瘦用地黃丸心疳面黃頰赤身體壯用安神丸脾疳一名肥疳體黃瘦削皮膚幹澁而有瘡疥腹大嗜土用益黃散腎疳一名骨疳肢體瘦削徧生瘡疥喜臥濕地用地黃丸肺疳一名气疳喘气促口鼻生瘡用益黃散若患潮當先補肝後防心若妄以硝磺諸藥利之若患癖當消磨若誤以巴荳硼砂下之又傷寒誤下皆能成疳其初病者爲疳用黃連丸久病者爲冷疳用木香丸冷相兼者用如聖丸津液短少者用白術散凡此因大病脾胃虧損內亡津液所致當固脾胃爲主而早爲施治則不變敗癥也

薛按疳癥或哺食早或嗜食甘肥或服峻厲之藥重亡津液虛火熾盛或因稟賦或乳母厚味七情致之當各調治其內若口舌蝕爛身體壯顋唇赤色或作腫痛腹膈煩悶或掌咽漧作渇飲水便赤盜汗嚙齒虛驚此心經內外疳也用安神丸之主之若鼻外生瘡眼目赤爛肢體似癬兩耳前後項側

缺盆兩腋結核或小腹內股玉莖陰囊睪丸腫潰小便不調或出白津或咬指甲搖頭側目白膜遮睛羞明畏日肚大靑筋口漧下血此肝經內外疳也用地黃蘆薈二丸主之若頭不生髮或生瘡痂或髮成穗或人中口吻赤爛腹痛吐逆乳食不化口漧嗜土瀉下酸臭小便白濁或合目昏睡惡聞木音此脾經內外疳也用肥兒丸主之若鼻外生瘡咽喉不利頸腫齒痛咳寒皮膚皺錯欠伸少气鼻癢出涕衂血目黃小便頻數此肝經內外疳也用地黃淸肺飲主之或內吐痰手足逆冷寒往來滑瀉肚痛口臭作渇齒齦潰爛爪黒面黧身耳生瘡或耳出水或食自發此腎經內外疳也用地黃丸主之凡疳上攻或痘毒上升爲患甚速名爲走馬疳急敷雄黃散服蟾蜍丸輕則牙齦腐爛唇吻腫痛可治重則牙齦蝕落腮頰透爛不治【世傳方有云有無辜等疳一十二癥補注蟾蜍丸下】愚治陳職方孫面頰患瘡將蝕兩目或用淸之藥久而不愈余用大蕪荑湯二劑淸其肝火而愈陳司防子徧身生瘡面色痿黃腹脹內大便不調飲食少思倦怠口漧用大蘆薈丸治其肝脾不月而愈

兪廷評子目札面靑食少體倦大便滑泄此木乘脾土用芍藥參苓飲而痊

陳工部孫腹內一塊小便不調或以血痞久服行气破血等藥口漧體瘦懶食防成瘵癥余謂面黃兼靑乃肝脾疳癥用補中益气湯煎送大蘆薈丸四服又用前湯加車前子煎送六味丸四服又用淸肝生血之藥而愈

一女子十二歳目生白翳面黃浮腫口漧便澁滯肝脾之癥用四味肥兒丸而愈

一小兒九歳目札畏明年深不愈或以爲實火服防靑丸之益甚求治於余仍欲防肝余謂肝經虛火用地黃丸補之而愈夫肝气爲陽爲火肝血爲陰爲水肝經之癥若非肝火血燥而生風必因肝血虛而火動其初患而病气形气俱實者宜少與瀉靑丸瀉之其久患而病气形气俱虛者當與地黃丸補其腎肝蓋此癥原因肝經血少而生風耳不可輒用瀉靑峻劑經云凡病虛則補其母實則瀉其子前癥果肝經實宜用柴胡黃連之以治心火者審焉一小兒鼻外生瘡不時揉擦延及兩耳又一小兒視物不明鼻內或癢或生瘡用四味肥兒丸漸愈一小兒耳內出水耳外生瘡膿水淋漓經歳不愈余用九味蘆薈丸以治肝用地黃丸以生腎水乃瘥一小兒徧身如瘡或癢或痛肌體消瘦日夜口漧作渇大便不調年餘不愈用蘆薈丸以治肝兼五味異功散以補脾而愈

一小兒數歳腦後並結二核肉色如故而不臖腫正屬膀胱經觀其形狀審其糞色兼屬肝脾腎三經用九味蘆薈丸以淸肝脾佐用地黃丸以補腎水形體漸健不兩月而消

一小兒腹內結塊小便不調余以爲肝經內疳癥用蘆薈丸爲主佐以龍膽瀉肝湯而消

一小兒自脫胎卽兩目赤腫或作癢或作翳此胎稟肝火耳用六味蘆薈二丸而愈

一小兒患瘰小便頻數兩目連札或作嘔少食泄瀉後重此肝經盛而脾土受邪也用補中益气湯六味地黃丸而痊

一小兒面色痿黃眼胞防腫作渇腹脹飲食少思腹中一塊或移動小便澄白大便不實此脾疳之患用四君子加山梔蕪荑兼四味肥兒丸而愈

一小兒嗜食泥土困睡泄防徧身如疥此脾經內外疳也用六君子湯及四味肥兒丸而痊

一小兒面黃頰赤作渇睡中驚悸此心經內疳癥用四君加炒黑黃連芎歸爲主佐以祕防安神丸而痊

一小兒所患同前兼掌心徧身如疥此心經內外疳癥用肥兒丸爲主佐以祕旨安神丸而愈一小兒咳寒咽喉不利鼻上有瘡久不生痂此肺經疳癥用地黃淸肺飲四味肥兒丸而愈

一小兒下疳潰爛爪黑面黧徧身生疥此腎經內外疳癥用地黃丸爲主佐以四味肥兒丸而瘥

史少參防子二歳項後結核不時仰首或以爲瘡內潰用鍼決之服消毒之藥後曲腰啼哭余謂此無辜外弔癥也曲腰而啼內弔癥也果歿

腹痛腫脹諸癥

小兒腹痛體瘦面色防白目無晴光口中气冷不思飲食或嘔利撮口此脾土虛而寒水所侮也用益黃散調中丸主之若口中气溫而色黃白目無睛光或多睡惡食或大便酸臭此積痛也用消積丸甚者白餅子下之後以白術散調補胃气若腹脹而悶亂喘滿者實也用紫霜丸白餅子若不悶亂喘滿者脾虛也誤下之以致目胞腮面四肢浮腫肚腹愈脹以塌气丸主之因下而喘脾气益虛也脾虛不能勝腎水隨肺气行於四肢如水狀若侵浮於肺卽大喘也

薛按腹痛不食口中气冷下利撮口等癥屬形病虛寒也用六君子加炮姜溫補之食積多睡口中气溫惡食麵黃白等癥屬病气實而元气虛也用六君子加神麯山查消導之劑若腹脹喘滿脾肺虛而气不歸源者用補中益气湯若因下脾肺气虛而面目四肢浮腫等癥者用金匱加減腎气丸況此癥有因乳母脾胃宿積飲食傷脾所致其白餅子紫霜丸必形病俱實方可用也塌气丸亦非調補之劑宜審用之愚治一小兒毎停食腹痛赤暈用淸中解鬰湯而愈後患搖頭咬牙痰盛搐吐酸腐待其吐盡翌日少以七味白術散次日又以參苓白術散調理脾胃遂不復患大抵吐後兒安不必更服他藥恐復傷元气也

一小兒傷食腹脹嘔吐面赤服消導淸之劑飲食已消赤未退用六君子加升麻柴胡各二分升補胃气四劑而愈

一小兒五歳停食腹痛面赤或用養胃湯枳實黃連更加腹脹午後甚按其腹不痛余以爲脾虛而藥傷用六君子湯數劑而痊

一小兒數歳毎停食輒服峻厲之藥後肚腹膨脹嘔吐泄瀉先用六君子湯諸癥漸愈又用補中益气湯而安

一小兒肚腹脹飲食卽瀉手足逆冷此脾气虛寒也先用人參理中丸後用六君子湯而愈

一小兒傷食腹脹胸滿有痰用異功散而痊後復傷食腹脹兼痛或用下劑痛𨿽止而脹益甚更加气喘此脾益傷而肺益虛也用六君子湯加桔梗調補而愈

一小兒腹脹惡食惡心殊外感余曰此飲食所傷脾肺虛也用保和丸一服諸癥頓退但腹仍脹用異功散而痊

一小兒傷食腹脹服克伐之劑小便濇滯又服五苓散之飲食漸減小便不通四肢頓腫余朝用加減腎气丸夕用異功散而愈

若腎傳於膀胱甚逆於脾肺脾胃虛而不能制腎水流走四肢而身面皆腫若上勝則刑於肺故令喘也薛按肺主气腎主水前癥因稟賦不足或因大病後或誤行汗下致脾虛不能制水而溢皮膚肺虛不能攝气而气上逆宜用六味丸補中益气湯治之如小便不利用金匱加減腎气丸腎經虛火上炎肺作喘者用六味地黃丸心火熾盛肺作喘者用人參平肺散凡此皆屬腎經陰虛癥用六味丸壯水爲主若用淸分利之藥則誤矣

一小兒稟父腎小便赤澁服五苓散之後患停食服克伐之藥四肢面目浮腫小便不利漸至气喘此誤行滲利脾肺气虛不能攝水而患腫脾腎虛寒不能制水而气喘用六味丸加牛膝車前及補中益气湯而愈

若口吐痰沫或吐淸水面防白心腹痛而有時者虫痛也與癇相似但目不斜手不搐也用安虫散主之薛按虫乃濕所生或木气而化有因臓腑虛弱有因胃冷胃爲人身之固有者其爲患往來攻痛或吐涎水肌體消瘦而無正色但當調補脾胃爲主若虫食上部則上唇有白防虫食下部則下唇有白防腹中之虫朔日之後其頭向上望日之後其頭向下如或用藥先以肉物近兒烹炙使聞香味虫頭皆向上則藥易於奏效丹溪先生云冬月吐虫多是胃气虛寒用錢氏白術散加丁香二粒補之可見小兒之虫皆飲食傷脾所致患瘡疥內生虫虱者皆肝木所主也

辛氏子五歳病虫痛或用巴豆硼砂之哭而俛仰按腹大叫面靑黃而時白目仍靑師曰此病大困更加防則不救次夜大防並下前藥師曰今面靑作瀉此肝木乘脾形病相反當五日篤七日死已而果然

愚治一小兒虫動心腹痛先服蕪荑散下之更加作嘔食少口渇飲湯右顋鼻凖白中兼黃此脾肺气虛也余用異功散二服少愈仍加炮姜一服而安一女子年十三歳面色靑黃頭左生癤頸項結核寒往來大便不利余謂此肝木侮脾元气虧損所致寒非客邪便祕非內實不信仍服雜藥後作泄防癤內出虱余用六君子加升麻柴胡蕪荑爲主佐以九味蘆薈丸諸癥悉退頸核頓消

一小兒面色靑黃心腹作痛時欲嘔吐或小便淋漓或陰莖濕癢余以爲肝經風侮脾不信後徧身生疥出虫虱余用四味肥兒丸六君子湯之尋愈

若腹中有癖不食但飲乳是也當漸用白餅子下之蓋小兒病此良由乳食不消伏於腹中乍冷乍飲水過多卽蕩滌腸胃亡失津液脾胃虛弱不能傳化水谷以致四肢羸瘦肚腹漸大而成疳矣

愚按此癥或因小兒乳食過多致傷脾胃或乳食起居七情六淫失宜所致必先調補元气爲主佐以消散之劑若除之不以漸則必有顚覆之患常治食積旣去而不退或作嘔吐少食用五味異功散脇脹少食善怒防靑用六君子湯加升麻柴胡少食體倦瀉黃用補中益气湯手足冷加炮姜木香如不應佐用四神丸體瘦潮熱口漧大便不調用肥兒丸兼頸項結核口齒腐爛當參前疳條主之

愚治一小兒腹中痞塞略服二陳枳實黃連其痞益甚余謂屬脾經血虛用六君子加當歸數劑胃气漸復乃朝用異功散加升麻夕用異功散加當歸而愈一小兒素嗜肉食腹中作痛大便不調半載之後肚腹膨脹右脇內結一塊不時轉移又三月左脇內亦結一塊胸腹亦脹齦潰作渇小便赤澁或澄白大便色穢不一又半載頷下結核三五枚服消塊行滯等藥元气益虛其塊益甚余用四味肥兒丸五味異功散之類隨癥進退治之熱渇漸止又月餘腹脹漸消更佐以九味蘆薈丸齒齦漸愈乃用四君子爲主佐以蕪荑丸之類而痊

一小兒飲食不節或作瀉或腹痛或腹脹腹中一塊大便不調作渇發熱齦爛口臭専服消導尅滯前癥益甚形體益瘦余曰面色黃中隠靑脾土虧損而肝木所侮也法當調補中气平肝木則脾气自旺虛火自退諸癥自愈遂用沖和湯及大蕪荑之類果愈一小兒患痞服克滯之藥余謂形气有餘病气有餘者當瀉不當補形气不足病气不足當補不當瀉前癥屬形病俱虛非調補中气不愈不信仍行克伐元气虧損虛火上炎齒齦蝕爛頷下結核余用大蕪荑湯及異功散之類尋愈

五臓雜癥主治

自汗者厚衣臥而額汗出也盜汗者肌肉虛而睡中汗出也用止汗散徧身汗用香丸胃虛汗者上至項下至臍也用益黃散六陽虛汗者上至頭下至項難治薛按前癥因小兒元气未充腠理不宻或因飲食停滯鬰熱或厚衣溫暖臓腑生熱而津液妄泄也其自汗屬心經血熱用導赤散血虛用圑參湯其盜汗屬腎經虛熱用五味異功散气血虛弱用人參養榮湯若寒水侮土用益黃散設泛行施治誤損脾胃多成疳瘵其六陽虛汗乃稟賦不足若用參附茋附二湯亦有生者大凡汗多亡陽必至角弓反張頸項勁彊若用十全大補之劑多有生者

張氏三子大者汗出徧身與香丸次者上至項下至胸與益脾散小者但額有汗與石膏湯各五日而愈若槪用麥煎散治之誤矣

愚治一小兒其面色或白或靑或惡寒或發熱鼻間防黃兼白盜汗自汗胸膈不利飲食少思常懷畏懼余以爲脾肺气虛不信又用硃砂安神之類前癥益甚更往來寒熱泄瀉不食餘用六君子湯加黃茋當歸爲主佐以八珍湯之類而痊

一小兒五歳腹痛泄防盜汗鼻間左顋皆白此屬脾肺气虛而食積所致用六君子加山查神麯四劑腹痛頓止去二味又四劑而大便調用四君歸茋二劑而盜汗止

一小兒十二歳形气瘦弱右顋白兩頦赤鼻間隠靑盜汗久不愈此稟足三陰虛而然也朝用補中益气湯夕用六味丸而愈

一小兒三歳盜汗少食聞藥卽嘔此胃傷也用浮麥炒爲末毎服少許以乳調服旬餘嘔止乳進佐以六君子湯而愈

一小兒停食腹痛夜間盜汗此脾虛食積所致用六君子湯數劑腹痛漸愈盜汗亦止後復停食服消積丸作瀉不止自汗盜汗飲食甚少睡而露睛四肢發搐此脾土虛而肝木所勝用六君子少加柴胡治之飲食漸進諸癥漸愈但盜汗不止屬腎虛也佐以地黃丸愈

一小兒發熱呵欠頓悶咬牙盜汗屬肝膽火癥用小柴胡湯加山梔二劑又前用地黃丸料煎服而愈

夜啼者小兒筋骨血脈未成而多哭脾臓冷而痛也當與溫中藥或花火膏主之若虛怯爲冷所乘則唇靑薛按前癥多因小兒稟賦不足或乳母飲食七情虧損所致若面色白白睛多者屬腎气不足至夜則陰盛而腹痛也用六味丸若臉靑唇白或小便黃短屬脾气不足至夜則陰盛而腹痛也用釣藤鉤散若臉紅舌白或小便赤濇小腸熱也用導赤散加辰砂如不應屬腎火用地黃丸唇色靑白口中气冷或肢體冷或泄防曲腰或泄防不乳此脾腎虛弱用六神散兼嘔吐用六君子湯大便不化乳少腹脹用五味異功散加漏蘆令母服之兒病自愈兒亦服四五滴尢妙兒大數滴

愚治一小兒停食腹痛夜啼用大安丸而愈後乳食𨿽入其腹仍痛用六君子加山查神麯痛少止乃去二味又四劑痛全止

一周歳兒痰啼哭或用抱龍丸未止余視其右顋白左顋靑此肺肝二經相勝先用防白散以祛肺邪次用柴胡梔子散以平肝火又用地黃丸以滋腎水而痊

一小兒三歳夜啼面色白黑睛少小便淸此腎脾气虛朝用補中益气湯加山藥五味子夕用地黃丸頓愈

驚啼者邪气乘心也當以安神主之

愚按哭而不啼多淚是驚悸也啼而無淚是痛也若因心血不足用祕防安神丸心火熾盛用導赤散水火相搏用柴胡梔子散肝血不足用六味丸所云十啼者蓋亦大同小異耳

愚治一小兒白睛多面色赤時作啼此稟腎不足用地黃丸半載後忤其意𨿽哭面色不赤丹溪先生云小兒忽大叫必死卽此義也

若浴後拭臍不幹風入作瘡令兒撮口甚者是脾虛也若頻撮口是气不和也益黃散主之

愚按前癥果因浴後拭挹不幹用枯礬爲末搽之卽愈若兼乳母肝脾有熱助兒爲患當用加味逍遙散以治其母若風入作瘡邪傳於脾撮口者其害匪輕七日內患者其厄尢速

弄熱舌者脾臓防熱令舌絡牽時時舒熱當少用瀉黃散或飲水者脾胃虛而津液少也兼面黃肌瘦五心煩熱者疳瘦也用胡黃連丸大病未巳而弄舌者凶愚按小兒舌防露而卽収名弄舌屬心脾虧損用溫脾散補之舌舒長而収緩名吐舌乃心脾積熱少用瀉黃散主之兼口舌生瘡作渇飲冷屬胃經實熱用瀉黃散作渇畏冷屬胃經虛熱用四君子湯食少作渇或大便不實脾胃虛弱也用七味白術散口角流涎或顋頰患腫胃虛風熱也先用人參安胃散後用七味白術散若午後甚者脾血虛也四物湯多加參術茯苓未應用補中益气湯及審相勝其疳瘦癥當參諸疳門【七味白術散卽人參白術散】

解顱者生下顋門不合也長必多愁少笑目白睛多面色防白肢體消瘦皆腎虛也

愚按腎主髓腦爲髓之海前癥因父母精血不足不能榮養宜用地黃丸補之有至七八歳或十四五歳气血旣盛而自合若縱恣食色欲戕賊眞陰亦不能盡其壽矣此癥若在乳下當兼補其母更以軟帛束兒首使其易合亦有顋陷顋塡俱屬稟不足或五疳久病元气虧損者仍參後小便不通類主之愚治一小兒顱解足軟膝大不能行履用六味丸加鹿茸治之三月而能步履

一小兒年十四歳而近女色發熱吐痰至有室兩目羞明頭覺脹大仍不斷欲頭漸大顋門忽開用地黃丸益气湯之類斷色欲年餘而愈

一小兒十三歳患前癥內熱晡熱形體倦怠食少作渇余以爲所稟怯弱用六味丸加鹿茸補之不越月而痊

一小兒十四歳解顱自覺頭大視物皆大畏日羞明先兄以爲腎稟怯弱用六味丸加五味鹿茸及補中益气加山藥山茱萸半載漸愈二載而顋合後畢姻覺顋門開解足心如炙喜其斷色欲戒厚味日服前藥二劑三載而愈

胎肥者生下丰厚白睛粉紅大便幹難時出涎水胎熱者生下有血色時叫哭身熱淡黃目睛多赤大便色黃急欲食乳並用浴體法主之胎怯者生下面白肌肉瘦弱大便白水身無血色哽气多噦亦用浴體法薛按浴體之法乃開發腠理疏泄陽气者也其胎气果熱在暑月庶防可用其或胎怯而用前法恐復傷眞气也然此癥屬有餘者胎肥胎熱也因母食膏粱厚味或怒火郁熱胎怯弱者因父精不足或母气虛弱用八珍湯父精不足用地黃丸俱加漏蘆令母服之子亦服之

急欲乳不能食者此風邪由臍而蘊熱心脾致舌厚唇燥不能吮乳也

薛按前癥果因外邪而唇口撮者名爲臍風多不能救若心脾有熱舌尖痛不能吮乳舌本痛不能送乳者以栁華散敷之若舌下腫如小舌者或舌絡牽痛或齒齦患白星俱用綫鍼刺出毒血亦敷前散若唇腫痛或裂紋作痛以當歸膏調前散敷之若暴病發熱作渇飲冷大便祕結用瀉黃散疏導其熱若病後發熱口渇飲湯大便不實用異功散調補胃气若服攻伐之劑兼嘔吐或腹痛脾胃復傷也用四君子湯或口角流涎或痰气壅盛脾不能攝也用六君子湯若兒自食甘肥或母食酒面致兒口舌生瘡用淸胃散以淸熱若作嘔少食泄瀉用白術散以補脾若手足並冷或腹痛惡寒用六君炮姜以溫中若因乳母飲食勞役失宜發熱致兒用補中益气湯因乳母肝脾二經血虛內熱傳兒用加味逍遙散八珍湯因乳母肝脾鬱怒血傷內熱致兒爲患用加味逍遙散加味歸脾湯俱加漏蘆子亦服數滴仍參前弄舌類【凡鍼重舌以鍼直刺不可橫桃恐傷舌絡則言語不淸】

胸背者由兒生下風客於臍入於骨髓致成背若肺熱脹滿攻於胸膈卽成胸並用尿防其骨節自愈【取尿法用靑蓮葉安在上用鏡照之其尿自出】

薛按小兒元气未充腠理不宻風邪乘之或痰飲蘊熱於肺風熱交攻而致或坐早風入骨髓治當調補脾肺爲主若因乳母厚味辛辣而致者當兼治其母若因稟父肝腎虛熱者用六味地黃丸若稟腎气不足者用八味地黃丸

若患吐瀉或大便後𨿽有聲而不能言又能咽物者非失音此腎怯不能上接於陽也當以地黃丸主之凡口噤不止則失音語遲

薛按前癥多因稟腎不足蓋腎脈繋於舌本非地黃丸不能治故患此癥者若仰首呵欠則如未應須兼以補中益气湯滋其化源若陰火上炎肺金受傷而失音者亦治以前法保嬰集云小兒五六歳腎气不足而不能言者用菖蒲丸口噤不能言者用地黃丸

愚治一小兒言遲患泄瀉聲音不亮雜用淸熱等劑聲音如瘂飲食少思去後多在侵晨朝用地黃丸加五味子夕用補中益气湯其泄頓止卻専服前丸不兩月其言漸亮而愈

一小兒白睛多而黒睛少吐防後喉瘖口渇大便不實朝夕悉服地黃丸而痊後患瀉其喉復瘖仍服前丸遂愈

若大病後身目皆黃者黃病也身痛背彊大小便澁一身盡黃小便黃赤此黃疸也瀉者難治若百日或半年不因病而身黃者胃熱胎疸也若淡黃兼白者胃怯也

薛按大病後身目皆黃或肢體黃胖者脾气虧損而眞臓爲病宜用六君子湯參苓白術散調補元气病後發渇者脾气虛而津液少也用七味白術散若脾經濕熱壅滯二便祕腠理不得疏泄而爲患者名爲黃疸用茵陳湯初生身黃壯熱不乳便祕此爲胎熱用地黃湯若二便赤濇腹脹面赤飲水用茵陳湯調五苓散若淸便自調四肢並冷用益黃散淡黃白用調中丸

愚治一小兒旬日內先兩目發黃漸及徧身用瀉黃散服之瘥

一小兒因母食郁飽脹咽酸而患徧身皆黃余以越鞠丸治其母以泄黃散治其子並愈

長大不行行則腳軟齒久不生生則不固髮久不生生則不黑皆胎弱也

愚按前癥卽五遲之癥也蓋腎主骨齒者骨之餘髮者腎之榮也良由父母精血不足腎气虛弱不能榮養而然耳有肝腎虛長而不能行者有肝气虛而手足拳攣者有肝腎虛而腳不能館展者並用地黃丸滋補之有心气虛而不能言語用參湯補中益气湯培養之若久病或五疳所致者但調補脾胃爲主全嬰方雲頭項手足身軟謂之五軟癥皆稟腎气怯弱也

愚治一小兒體瘦腿細不能行步齒不堅固髮稀短少屬足三陰虛用六味地黃丸補中益气年餘諸癥悉愈形體充實

一小兒三歳言步未能牙髮稀少體瘦骨立發熱作渇目黒睛少服肥兒丸不應此腎虛疳癥也前丸乃脾胃經之藥久服則腎益虛而疳益甚不信果牙髮漸落用六味丸加鹿茸五味子半載而愈

一小兒七歳左腿細短寸許不良於行目睛白多或出盜汗髮黃成穂用地黃丸加鹿茸五味子爲主佐以補中益气湯半載行履如故

一小兒脫肛半載恪服升補元气之藥而愈

薛氏醫案卷五十二﹤子部﹐醫家類﹐薛氏醫案﹥

欽定四庫全書

薛氏醫案卷五十三

明薛已訂

錢氏小兒直訣四

瀉靑丸治肝經實熱急驚搐搦

羌活大黃川芎龍膽艸【炒】山梔仁當歸防風【各等分】

右爲末煉蜜丸芡大毎服半丸煎竹葉湯入砂糖化下

薛按前方足厥陰肝經解散肌邪疏通內臓之苦寒藥也若大便祕結煩渇飲冷飲食如常屬形病俱實宜用此瀉之若大便調和煩渇飲冷屬病气實而形气虛宜用抑靑丸平之若大便不實作渇飲湯飲食少思肢體倦怠屬形病俱虛宜用地黃丸補之若肝經血虛生風先用四物湯加鉤藤鉤以生肝血繼用四君子湯以補脾土若因肝經血燥生痰用地黃丸生腎水益肝血若土不能培木用四君子湯加當歸以補中用地黃丸以滋腎若因肺金尅肝木用六君子湯加芍藥木香實脾土以平肺金若因心虛奪母之气或腎水虛不能生肝木者並用地黃丸主之若屢服峻劑而脾胃虛寒者必用六君子湯加丁香木香補脾胃以培陽气若因乳母恚怒肝火妄動致兒爲患者母服加味小柴胡湯若因乳母肝脾血虛發熱致兒爲患者母服加味逍遙散子亦服數滴

抑靑丸卽前方去山梔大黃

抑肝散治肝經虛熱發搐或發熱咬牙或驚悸寒熱或木乘土而嘔吐痰涎腹膨少食睡臥不安者軟柴胡【五分】川芎【八分】當歸白術【炒】茯苓【各一錢】甘艸【五分】鉤藤鉤【一錢】

右水煎子母同服

瀉心湯治心經實熱

黃連

右爲末每服五分臨臥溫水化下

薛按前癥若叫哭發熱作渇飲水抽搐有力仰面而睡者屬心經實熱宜用瀉心湯或導赤散若發熱飲湯抽搐之力驚竄咬牙合面而睡者屬心經虛熱用補心散若喘面赤壯熱飲水肺乘心也用瀉白散若頭揺目札身熱抽搐肝乘心也用柴胡淸肝散若合目昏睡泄瀉身熱脾乘心也用瀉黃散若竄視驚悸咬牙足熱腎乘心也用安神丸若因乳母致癥亦用前藥以治其母

導赤散治小腸實熱小便祕赤

生地黃木通甘艸【炒各等分】

右爲末毎服一錢入淡竹葉水煎

薛按瀉心湯導赤散瀉心小腸實火之劑蓋心爲脾母脾爲心子然心旣病則脾土益虛矣用者審之

生犀散治心經虛熱

地骨皮赤芍藥柴胡漧葛【各一兩】甘艸【五分】犀角【二錢鎊】

右爲末毎服一二錢水煎

薛按前方云治心經虛熱然其所用多屬防心瀉肝脾之劑蓋虛熱二字恐傳冩之誤假如心經自病而血虛熱者用祕安神丸脾虛奪心之气而熱者用祕防補脾湯肝木不能生心火而虛熱者用地黃丸

祕安神丸治心血虛而睡中驚悸或受驚嚇而作人參半夏【湯泡】酸棗仁【炒】茯神【各一錢】當歸【酒洗】橘紅赤芍【炒各七分】五味子【五粒杵】甘艸【炙三分】

右爲末薑汁糊丸芡大毎服一丸生薑湯下

瀉黃散治脾胃實熱

山梔仁【一兩】石膏【五錢】藿香葉甘艸【各七錢五分】防風【二兩】

右用蜜酒防炒爲末毎服一二錢水煎

薛按前癥若作渇飲冷臥不露睛手足熱甚或徧身發黃屬胃經實熱宜用瀉黃散若作渇飲湯臥而露睛手足並冷屬胃經虛熱宜用異功散若面靑搐搦乳食少思肝乘脾也用祕補脾湯若面赤驚悸身熱昏睡心乘脾也用祕安神丸若面白喘肢體倦怠肺乘脾也用補中益气湯若唇黑泄瀉手足指冷腎乘脾也用益黃散病後津液不足口漧作渇宜用七味白術散若乳母膏粱厚味七情郁火所致當審其因而治其母

五味異功散治脾胃虛弱吐瀉不食

人參茯苓白術甘艸【炒】陳皮【各等分】

右爲末毎服三錢姜水煎

薛按前方補脾胃之聖藥也況人之一身以脾胃爲主若小兒乳食失節寒涼失宜或乳母六淫七情失調兒飲其乳諸病頓起當専以此藥治之其應如響

益黃散治脾土虛寒嘔吐泄瀉

丁香【二錢】陳皮靑皮訶子肉【各五錢】甘艸【炙三錢】

右爲末毎服一二錢水煎

薛按前癥若因脾土虛弱而吐瀉者用五味異功散若因肝木侮脾土而吐瀉者用六君子加柴胡如不應或手足指冷屬脾胃虛寒也更加木香炮姜若因乳母脾土虛而肝木侮亦治以前藥若乳母鬱怒致兒患前癥母服加味歸脾湯

人參安胃散治因服峻厲脾胃虧損或成慢驚泄瀉嘔吐或腸胃有熱以致前癥

人參【一錢】黃茋【二錢】生甘艸炙甘艸【各五分】白芍藥【七分】白茯苓【四分】黃連【二分】

右爲末毎服二三錢水煎

七味白術散治吐瀉或病後津液不足口漧作渇人參白術木香白茯苓甘艸【炙】藿香葉【各一錢】漧葛【二錢】

右爲末毎服二三錢水煎

薛按胃傷則嘔脾傷則瀉故用前藥調補胃气以化生津液如無他癥只因胃气虛而津液不足者用四君子湯尢效

祕補脾湯治久病面黃肌瘦咬牙目札頭髮稀少誤藥所致

人參白術【各一錢】白芍藥【酒炒】白茯苓【各八分】陳皮川芎【各六分】甘艸【炙】黃茋【蜜炙】當歸【酒洗各四分】

右毎服二三錢薑水煎

瀉白散治肺經實熱咳痰喘

甘艸【炙五錢】地骨皮【一兩】桑根白皮【炒一兩】

右爲末毎服一二錢入粳米百粒水煎

薛按活人方云喘者肺气有餘也气盛當認作气衰有餘當認作不足肺气盛者乃肺中之火盛也有餘者肺中之邪有餘也故用前藥以瀉之若土虛不能生肺用補中益气湯火來克金用人參平肺散腎水奪母之气或陰火上炎用地黃丸若肺虛肝木乘侮先用阿膠散後用瀉靑丸若因乳母肺經受癥致兒爲患母服前散若因乳母感冒風寒肺經郁熱致兒爲患用十味參蘇飲若因乳母膏粱醇酒積熱致兒爲患用加味淸胃散

阿膠散治肺虛咳口漧作渇

馬兜鈴【五錢】甘艸【炙一錢】糯米【一兩】杏仁【七个去皮尖】明阿膠【一兩麩炒】防粘子【二錢五分】

右爲末毎服二錢水煎

薛按前癥若因脾胃弱而肺气虛者宜用補中益气湯若肺金自虛者宜用四君子湯

地黃丸治腎虛解顱或行遲語遲等癥

澤瀉【三錢】牡丹皮【三錢】白茯苓【三錢】熟地黃【八錢酒洗】山茱萸【肉】幹山藥【各四錢】

右地黃杵膏余爲末加煉蜜丸桐子大毎服二三十丸空心白湯下

薛按前丸治腎經虛熱作渇小便淋祕痰气上壅或肝經血虛燥熱風客淫气而患瘰結核或四肢發搐眼目瞤動或肺經虛火咳吐血頭目暈或咽喉燥痛口舌瘡裂或心經血虛有火自汗盜汗便血諸血或脾虛濕熱下刑於腎腰膝不利或疥癬瘡毒等癥並用前藥爲主而佐以各臓之藥大抵此藥爲天一生水之劑若稟賦不足肢體瘦弱解顱失音或畏明下竄五遲五軟腎疳肝疳或早近女色精气虧耗五臓齊損凡諸虛不足之癥皆用此以滋化源其功不能盡述

四君子湯治脾气虛弱飲食不化腸鳴泄瀉或嘔穢吐逆

人參白茯苓白術甘艸【炙各五分】

右水煎服

四物湯治肝經血虛發熱日晡益甚或煩躁不寐白芍藥【一錢】川芎【五分】當歸熟地黃【各二錢】

右作二劑水煎服

八珍湯治气血俱虛或因失血過多或因克伐元气以致內熱發熱肢體瘦瘁卽四物四君子二湯合服

十全大補湯治气血虛熱或因病後惡寒發熱或自汗盜汗食少體倦或發熱作渇頭痛運等癥卽八珍湯加黃茋肉桂

六君子湯治脾胃虛弱體瘦面黃或久患瘧痢不思乳食或嘔吐泄防飲食不化或時患飲食停滯或母有前癥致兒爲患

人參白術茯苓【各二錢】陳皮半夏甘艸【炙各一錢】

右毎服二三錢姜水煎

補中益气湯治中气不足困睡發熱或元气虛弱感冒風寒諸癥或乳母勞役發熱致兒爲患

黃茋【炙】人參白術【炒】甘艸【炙】當歸陳皮【各五分】升麻柴胡【各二分】

右姜水煎

香砂助胃膏治胃寒吐瀉乳食不化

人參白術【炒各五錢】白茯苓【五錢】甘艸【炙】丁香【各一錢】砂仁【四十个】幹山藥【一兩】白荳蔲【十四个】肉荳蔲【四个煨】

右爲末煉蜜丸芡大毎服二三丸米飲磨化

人參養胃湯治外感風寒內傷生冷寒熱如瘧或嘔逆惡心

人參厚朴【姜制】蒼術【制】半夏【湯泡】藿香艸果仁茯苓【各五錢】甘艸【炙二錢】橘紅【二錢五分】

右毎服二三錢姜三片烏梅一个水煎

大蕪荑湯治小兒脾疳少食發熱作渇大便不調髮黃脫落面黑便淸鼻下生瘡能乳嗜土等癥

蕪荑山梔【各五分】黃栢甘艸【炙】黃連防風【各二分】麻黃羌活柴胡【各三分】白術茯苓當歸【各四分】

右作二劑水煎

肥兒丸治食積五疳頸項結核髮稀成穗發熱作渇等癥

黃連【炒】神麯【炒各一兩】木香【一兩五錢】檳榔【二十个】豆蔲【二兩炮】史君子【酒浸】麥芽【炒各四兩】

右爲末麵糊丸麻子大毎服四五十丸米飲下良久用五味異功散一服以助胃气

九味蘆薈丸治小兒肝脾疳積體瘦熱渇大便不調或瘰癧結核耳內生瘡等癥

蘆薈胡黃連黃連木香蕪荑【炒】靑皮白雷丸鶴虱艸【各一兩】麝香【三錢】

右爲末蒸餅糊丸麻子大毎服一二錢空心白湯下

黃連丸治疳癆

蔞根烏梅肉杏仁【浸去皮焙】石蓮【各二錢】黃連【五錢膽汁浸曬】

右爲末牛膽汁浸糊丸麻子大毎服一二十丸煎烏梅姜蜜湯下

木香丸治冷疳

木香靑黛檳榔肉豆蔲麝香【各錢五分】續隨子【一兩去油】蝦蟆【三个燒存性】

右爲末蜜丸菉豆大毎服三五丸煎薄荷湯下愚按前方消疳淸熱逐水破气之劑然云冷疳者乃陽气虛而脾胃冷也其檳榔續隨子恐導損眞陰尅伐陽气治當審之

胡黃連丸治熱疳

胡黃連黃連【各五錢】朱砂【二錢另研】

右爲末塡入豬膽內以綫紮懸掛銚中淡漿水煮數沸取出硏入蘆薈麝香各二錢飯和丸麻子大毎服一二十丸米飲下

愚按前癥當以本方爲主佐以四君子加蕪荑脾胃虛甚者以四君子加蕪荑爲主以前丸爲佐

如聖丸治冷熱疳瀉

胡黃連川黃連白蕪荑【炒各二兩五錢】麝香【五分另研】幹蝦蟆【五个酒煮杵膏】

右爲末以蝦蟆膏杵丸麻子大毎服一二十丸煎人參湯下

薛按疳之爲患乃肝脾虛熱津液漧涸之癥前方乃専於治疳淸熱之劑若脾胃虛弱者當佐以六君子湯調補胃使邪气退庶可収全功也

蘭香散治鼻疳赤爛

銅靑輕粉【各五分】蘭香葉【二錢燒灰】

右爲末幹貼

白粉散治諸疳瘡

海螵蛸【三分】白芨【二分】輕粉【一分】

右爲末先用漿水洗拭漧貼

薛按前二方治表之藥如未愈用四味肥兒丸以治其內

四味肥兒丸治食積脾疳目生云翳口舌生瘡牙根腐爛發熱瘦怯徧身生瘡又治小便澄白腹大靑筋一切疳癥

黃連【炒】蕪荑【炒】神麯麥芽【炒各等分】

右爲末水糊丸桐子大毎服一二十丸空心白滚湯下

蟾蜍丸治無辜疳癥一服虛熱退二服煩渇止三服瀉痢愈

蟾蜍【一枚夏月溝渠中取腹大不跳不鳴身多防者】

右取糞蛆一杓置桶中以尿浸之卻將蟾蜍跌死投與蛆食一晝夜用布袋盛蛆置急流中一宿取出瓦上焙榦爲末入麝香一字粳米飲丸麻子大毎服二三十丸米飲下其效如神

蕪荑散治虫動口內流涎

白蕪荑漧漆【炒各等分】

右爲末毎服五六分米飲下

安虫散治虫動心痛

胡粉【炒黃】檳榔川練子鶴膝【各三錢】枯白礬【二錢五分】

右爲末毎服五六分痛時米飲調下

薛按虫動之因多屬胃气虛弱或聞飲食气味而動前二方乃化虫之劑若因脾胃虛弱者須當調補中气

史君子丸治臓腑虛滑及疳瘦下痢腹脇脹滿不思乳食

史君子【肉一兩面煨】甘艸【炙】厚朴【薑汁炙】靑黛【五錢】陳皮【二錢五分】訶子肉【半生半煨】

右爲末煉蜜丸芡大毎服三五丸米飲化下

白玉散治丹癅

白土【二錢五分】寒水石【半兩】

右爲末用米醋或新水調塗

薛按前方性味寒涼六腑受患毒發於表二便調和乳食如常固爲可用若胃气虛弱者反凝滯瘀血益增其患重者須吮毒血各聚於一處砭出以泄之徧身者當隨其患處各吮聚砭之更服仙方活命飲大便不通者更加大黃如不應用大連翹飲治法𨿽多無如砭法爲良百日內患者難治

神功散治瘡瘍腫臖作痛未成者敷之卽散已潰者敷之卽愈丹癅用之尢妙但砭縫作痛

黃栢【炒】蒲黃靑黛【眞正者】人中白【煆各等分】

右爲末敷之

仙方活命飲治一切瘡毒未成內消已成卽潰能消毒排膿止痛之聖藥也若膿出而腫痛不止者元气虛也當補之

穿山甲白芷防風沒藥甘艸赤芍藥當歸尾乳香天花粉貝母【各錢】金銀花陳皮【各三錢】皂角刺【三錢】

右毎服二三錢酒水各半煎

塌气丸治肚腹虛脹

胡椒【一兩】蠍尾【五錢去毒】

右爲末麵糊丸粟米大毎服一二十丸陳米飲下薛按前癥屬脾肺虛水气泛而喘急浮腫必兼溫補脾土以生肺金而气自運行矣但前藥性屬辛熱𨿽能袪散寒邪而恐眞气反傷不可過劑

消積丸治食積大便酸臭發熱

丁香【五个】縮砂【十二个】烏梅肉【三个】巴豆【二粒去皮心膜】

右爲末麵糊丸黍米大毎服五七丸溫水下

薛按前癥若食積旣去而熱不退或作嘔少食宜用五味異功散以補胃气或用四君子加藿香半夏以安中气若兼泄瀉用六君子湯如不應加升麻柴胡以升補脾气若久瀉不已宜用補中益气湯以升補陽气若虛寒加炮姜木香如不應兼以安神丸以補脾腎若體瘦潮熱口渇大便不調宜用肥兒丸以消疳積

保和丸治食積

山查【二兩】神面【二兩】半夏茯苓【各一兩】陳皮連翹蘿卜子【各五錢】

右爲末粥糊丸桐子大毎服一二十丸白湯下

淸中解郁湯治脾气虛弱飲食停滯郁熱生痰或身發赤暈

白術【炒】茯苓陳皮山梔【炒】山查神麯【炒】麥芽【炒】川芎桔梗甘艸【炒各五分】

右毎服二三錢水煎

四神丸治脾腎稟虛泄瀉不食或不時去後不實或乳母患此致兒爲患

肉豆蔲【二兩】補骨脂【四兩】五味子【二兩】吳茱萸【一兩】

右爲末用水二碗生薑八兩紅棗一百枚煮熟取棗肉和末丸麻子大毎服二三十丸空心食前白湯下子母並服

香連丸治赤白痢疾並水瀉暑瀉

黃連【淨二十兩】吳茱萸【去梗十兩】

右先將二味用熱水拌和入磁器內置熱湯中頓一日同炒至黃連紫黃色去茱用連爲末毎末四兩入木香末一兩淡醋米飲爲丸如麻子大毎服四五十丸白滚湯下

五苓散治霍亂吐瀉躁渇飲水小便不利

澤防【五錢】豬苓官桂赤茯苓白術【各三錢】

右爲末毎服一二錢白湯調下

薛按前癥若津液偏滲於大腸大便瀉而小便少者宜用此藥分利若陰陽已分而小便短少者此脾肺气虛而不能生水也宜用補中益气湯加麥門五味虛火上炎而小便赤少者此肺气受傷而不能生水也用地黃丸加麥門五味

大黃丸治風熱便祕飲水

川芎【五錢】甘艸【炙二錢五分】大黃【一錢酒洗蒸曬】黑牽牛【五錢半生半炒】

右爲末糊丸麻子大毎服數丸溫蜜水下

薛按前方乃內疏之峻劑審其因果屬臓內實熱方可用

白虎湯治傷暑煩躁身熱痰盛頭痛口燥大渇知母【一兩五錢】石膏【四兩】白粳米【八錢】甘艸【炙五錢】

右爲末毎服一二錢水煎

羌活散治風邪所傷頭目昏痰涎壅滯肢節煩疼羌活前胡麻黃白茯苓川芎黃芩甘艸【炙】蔓荊子枳殻【麩炒】細辛石膏【另研】菊花防風【各一兩】

右爲末毎服一二錢水煎

地骨皮散治壯熱作渇

地骨皮茯苓甘艸柴胡半夏人參知母【各等分】

右爲末毎服一二錢水煎

大羌活湯

羌活獨活防已防風黃芩黃連蒼術白術甘艸【炙】川芎細辛【各二錢】知母生地黃【各一錢】

右爲末毎服一二錢水煎熱服

人參羌活散治傷寒時气頭疼發熱

人參羌活獨活柴胡前胡桔梗茯苓枳殻【麩炒】川芎天麻【各二分】地骨皮【二分】甘艸【炒一分】

右入薄荷三葉水煎

薛按前方乃解肌發表化痰利气之劑然元气虛者宜用淸肺散

祕淸肺散治感冒發熱鼻流淸涕或咳吐痰輕者勿藥自愈重者用此輕和之劑

橘紅半夏【炮】桔梗【炒】川芎【各五分】白茯苓【七分】甘艸【炙】防風【各四分】薄荷白術【一錢】桑白皮【蜜炙各七分】枯黃芩【炒各三分】

右毎服二三錢薑水煎

薛按前癥若風邪退而痰熱不止但健中气則痰自化而病自愈若専用化痰利气則中气愈虛痰熱愈甚矣

敗毒散治傷風時气寒熱咳

人參茯苓甘艸【炒】前胡川芎羗活獨活桔梗柴胡枳殻【麩炒各等分】

右爲末毎服一二錢生薑薄荷水煎

薛按祕云小兒𨿽有感冒傷風鼻塞流涕發熱咳以降痰爲主略加防解凡散利敗毒非防稚所宜或冒輕者不必用藥一二日自愈竊謂前癥若手足冷或腹脹脾虛也用六君子湯加柴胡升麻若腹脹或气喘肺虛也用四君子湯加柴胡升麻蓋肺虛則湊理不宻外邪易感發表之後其邪旣去卽補脾肺以實其表庶無變癥矣

百部丸治肺寒壅防喘

百部【炒】麻黃【各三分】杏仁【四十个防炒水煮】

右爲末用蜜丸皂子大毎服一二丸姜湯化下

麻黃湯治傷風發熱無汗咳喘急

麻黃【去節三錢水煮去沫漉出曬漧】肉桂【二錢】甘艸【炙一錢】杏仁【七个去皮尖麩炒黃研膏】

毎服一錢水煎服以汗出爲度自汗者不宜服薛按前方乃發表出汗之劑審其寒邪在表宜用若邪旣去宜補脾肺以實其表庶風邪不能再入往往表散之後熱不退復行發表多變壞癥

地黃淸肺飲治肺疳咳痰唾稠粘

阿膠【一錢面炒】馬兜鈴甘艸【炙各五分】防粘子【二分炒】杏仁【七枚去皮尖】糯米【十粒炒】

右毎服一錢水煎

葶藶丸治傷風咳面赤身熱痰盛喘促

黑牽牛【炒】杏仁【炒黃研膏】漢防已【各一兩】甜葶藶【隔紙略炒】

右爲末入杏膏蒸棗肉搗丸麻子大毎服十丸姜湯下

薛按前方行气導濕之峻劑若脾肺虛熱而致諸癥者當調補中气爲主若果系前癥宜用惺惺散參蘇飲淸肺丸茯苓半夏湯選用之

惺惺散治傷寒時气風熱痰壅咳

桔梗細辛人參甘艸【炙】白茯苓白術【炒】蔞根【各等分】

右爲末毎服二錢入薄荷五葉水煎

參蘇飲治感冒風寒或腹脹少食泄防嘔吐或手足並冷喘促痰涎

人參紫蘇陳皮半夏茯苓枳殻【麩炒】桔梗【炒】前胡漧葛甘艸【炒各五分】木香【三分】

右爲末毎服一二錢水煎

茯苓半夏湯治胃气虛弱痰涎惡心或飲食不化嘔吐發搐或睡臥不寜口流痰涎或乳母脾胃虛弱飲食不節以致兒患前癥亦宜用此藥主之

白術【炒】茯苓半夏神麯【炒各一錢】大麥【炒五錢】陳皮天麻【各三錢】

右毎服一二錢水煎

甘桔散治咳吐熱涎咽喉不利

甘艸【炒二兩】桔梗【一兩米泔浸焙】

右爲末毎服二錢入炮阿膠半斤水煎服

薛按前癥若風熱蘊於肺而咳膿血用桔梗湯若心火克於肺而吐痰涎用人參平肺散

桔梗湯治咳吐膿痰中有血已成肺癰癥

桔梗【炒】貝母當歸【酒浸】蔞仁枳殻【麩炒】薏苡仁桑白皮【炒】百合【蒸各一錢五分】五味子【炒】甜葶藶【炒】地

骨皮知母【炒】甘艸節防己黃茋【炒】杏仁【各五分】

右毎服一二錢水煎

人參平肺散治心火尅肺咳喘嘔痰涎壅盛胸膈痞滿

人參橘紅甘艸【炙】地骨皮【各五分】茯苓知母【炒各七分】五味子【炒】靑皮天門冬【各四分】桑白皮【炒一錢】

右毎服一二錢水煎

小柴胡湯治傷寒溫熱患身熱惡風頭痛項彊四肢煩疼寒熱往來嘔噦痰實及治中暑病瘧

柴胡【八錢】半夏【湯炮】黃芩人參【各三錢】甘艸【炙二錢】

右毎服一二錢姜水煎

加味小柴胡湯治乳母肝火發熱等癥致兒爲患卽小柴胡加山梔牡丹皮水煎子母並服以下仿此

加味逍遙散治乳母肝脾气血虛弱發熱致兒爲患當歸白術茯苓芍藥【炒黃各一錢】柴胡牡丹皮山梔【炒】甘艸【炒各五分】

右水煎服

柴術參苓湯治肝火血熱徧身瘙癢或起赤暈或筋攣結核

白術【炒】人參茯苓【各一錢】柴胡川芎山梔芍藥【炒】甘艸【炒五分】熟地黃【自制】當歸【各八分】

右水煎服

芍藥參苓散治肝木克脾土目札面靑食少體倦芍藥【炒】人參茯苓白術陳皮【各七分】柴胡山梔【炒】甘艸【炒各五分】

右薑水煎

梔子淸肝散治三焦或足少陽驚風熱耳內作癢生瘡或出水疼痛

柴胡梔子【炒】丹皮【各一錢】茯苓川芎芍藥當歸牛蒡子【炒各七分】甘艸

右水煎服

龍膽瀉肝湯治肝經濕熱或囊癰便毒小便澁滯車前子【炒】木通當歸尾澤瀉【各三分】甘艸黃芩生地黃山梔龍膽艸【酒炒五分】

右水煎服

茵陳湯治身熱鼻幹汗出二便赤濇濕熱發黃

茵陳【六錢】梔子【二个】大黃【二錢】

右毎服一錢水煎

大連翹飲治積熱大小便不利或痘後餘毒肢體患瘡或丹癅逰走不止

連翹麥荊芥木通赤芍藥當歸防風柴胡滑石蟬退甘艸【各一錢】山梔【炒】黃芩【炒各五分】

右毎服一二錢水煎

淸涼散治消中能食體瘦口漧自汗大便結燥小便頻數

羌活柴胡炙甘艸知母【酒制】黃茋黃芩【酒制各一錢】生甘艸防己生地黃【酒制】防風【各五分】當歸【六分】紅花【少許】桃仁【五个】杏仁升麻【四分】石膏黃栢龍膽艸【各一錢五分】

右毎服一二錢水煎入酒少許服

四順淸涼飲治臓腑有熱頰赤作渇四肢驚掣大便祕濇或風熱結核頭面生瘡目赤咽痛一切有餘之癥

赤芍藥當歸甘艸大黃【各等分】

右毎服一錢水煎

黃連香薷飲

香薷【四兩】厚朴【二兩】黃連【一兩】

右毎服一二錢將朴連同生薑炒令紫色入香薷水酒各一錢煎冷服

金匱加減腎气丸治脾腎虛腰重腳腫小便不利或肚腹腫脹四肢浮腫或喘急痰盛已成蠱者此癥多因脾胃虛弱治失其宜元气復傷而變者非此藥不救

白茯苓【三兩】附子【炮五錢】川牛膝肉桂澤瀉車前子山茱萸山藥牡丹皮【各一兩】熟地黃【四兩搯碎酒拌杵膏】

右爲末和地黃膏加煉蜜杵丸桐子大毎服一二十丸空心米湯下

五色丸治五癇

朱砂眞珠【各五錢】水銀防黃【各一兩】黑鉛【三兩同水銀結成砂】

右爲末煉蜜丸麻子大毎服三四丸煎金銀薄荷湯下

愚按前癥有因驚因風因食之不同𨿽痰迷心竅然當補脾气爲主

斷癇丹治癇差後變癥不止

黃茋【蜜炙】鉤藤鉤細辛甘艸【炙各五錢】蛇退【三寸酒炙】蟬蛻【去土四个】牛黃【一字另研】

右爲末煮棗肉爲丸麻子大毎服五七丸人參煎湯下

宣風散治驚風

檳榔【二个】陳皮甘艸【各五錢】牽牛【四兩半生半炒】

右爲末毎服三五分蜜湯調下

愚按肝气爲陽爲火肝血爲陰爲水故肝气熱則生風風熱搏則驚搐而肝血必損也然有餘當認爲不足若屢服利驚宣風之劑未免虧損脾胃以成慢驚矣愼之

褊銀丸治風涎膈熱及乳食不消腹脹喘促

巴豆水銀【各五錢】麝香【五分另研】黑鉛【二錢半水銀煎】京墨【八錢火燒醋淬研】

右爲末陳米粥丸菉豆大毎服二三丸煎薄荷湯下愚按前方治癲癇驚搐消積下痰之藥也其用牽牛巴豆等蓋以痰飲癖積結聚堅固非此不能除故潔古先生云爲斬關奪旗之將形病俱實者用之誠有回生起死之功必須詳審不可輕率

牛黃丸治驚熱消積疳

雄黃【研水飛】牽牛【各一錢】天竺黃【二錢】

右爲末麵糊丸粟米大毎服五七丸薄荷水下

紫霜丸治驚積

代赭石【二錢水飛】杏仁【卄一个去皮尖】巴豆【二十一粒去皮心膜】

右爲末飯丸粟米大毎服五七丸煎皂角仁湯下

利驚丸治急驚

天竺黃【二錢】輕粉靑黛【各一錢】黑牽牛【炒五錢】

右爲末煉蜜丸豌豆大毎歳一丸薄荷水化下

白餅子治腹中有癖但飲乳而吐痰涎

滑石輕粉半夏【湯浸焙】南星【各一錢】巴豆【二十四粒去皮膜水煮另研】

右爲末糯米飯丸菉豆大撚作餅毎服二三餅煎防白湯下

薛按前四方乃斬關奪門起死回生之重劑也必審形病俱實方可施之恐至失手命在反掌經云邪之所湊其气必虛畱而不去其病乃實實者病气實而形气則虛也東垣先生云形病俱實者當瀉不當補形病俱虛者當補不當瀉治者審焉

涼驚丸治驚疳

龍膽艸【炒焦】防風靑黛【各三錢】鉤藤鉤【二錢】黃連【炒錢二分】龍腦【一錢】牛黃麝香【各二分】

右爲末麵糊丸粟米大毎服十丸煎金銀花湯下薛按前丸心肝二經淸熱袪風化痰散气之寒劑蓋疳者津液漧涸之癥不宜多服恐傷胃气無以滋腎水生肝血也

羌活膏治脾虛肝熱熱盛生風或吐瀉或誤藥變爲慢驚之癥

羌活川芎人參白附子【炮各五錢】赤茯苓【五錢】天麻【一兩】白僵蠶【酒炒】白花蛇【酒浸焙漧】幹蠍【炒去毒】雄黃辰砂【另研各一分】附子【炮】防風麻黃【去節】肉豆蔲雞舌香藿香葉沈香木香【各二錢】輕粉珍珠牛黃【各錢五分】龍腦【二分】麝香【一錢各另研】

右爲末煉蜜丸豆大毎服一二丸薄荷湯化下薛按前方藥味雜亂果脾气虛而成慢驚者當審用之恐發散眞气重損陰血故也

抱龍丸治傷風溫疫身熱昏睡風熱痰實壅又治驚風潮搐及蠱毒中暑

雄黃【二錢五分】

辰砂【五錢另研】

天竺黃【一兩】牛膽南星【四兩】麝香【五分另研】

右爲末甘艸湯丸皂子大每服一丸白湯化下薛按前丸化痰祛邪淸熱之功居多屬肝心實熱而致者用之殊效若脾肺虛弱而見昏睡痰嗽當用實鑑天麻散以調補元气

小續命湯治中風不省人事涎鳴失音肢體反張或時厥冷

麻黃【去節】

人參

黃芩

川芎

芍藥

甘艸【炒】

杏仁【去皮尖研】

漢防己

官桂【各五錢】

防風【七錢五分】

附子【炮去皮臍二錢】

右各另爲末和勻毎服一錢姜水煎有熱減桂附

寶鑑天麻散治急驚脾胃虛弱或變慢驚者

半夏【七錢】

天麻【二錢五分】

甘艸【炙】

白茯苓

白術【各二錢】

右入生薑三錢磁器內水煮榦爲末每服一錢五分姜湯調下

釣藤鉤飲治吐利脾胃虧損虛風慢驚

釣藤鉤【三分】蟬殻防風【炒】人參麻黃白僵蠶【炒】天麻蠍尾【去毒炒各五錢】甘艸【炙】川芎【各二錢五分】麝香【一錢另硏】

右爲末毎服一二錢水煎

薛按慢驚之癥屬脾胃虧損所致前方乃辛溫散表之藥而無調補之功須審用之

大靑膏治傷風吐瀉身溫涼熱

天麻靑黛【各一錢】白附子幹蠍【去毒】朱砂【五分】天竺黃【二錢】麝香【二分】烏稍蛇【肉酒浸焙】

右爲末生蜜和膏毎服一豆粒許月中兒用半粒薄荷湯化服

愚按大靑膏乃表散之劑也必外邪蘊結於肺而肺气之未損者乃可施之況前癥屬脾肺气虛而邪之所湊必以固脾胃爲主否則虛虛之禍恐不能免矣

溫白丸治瀉泄瘦弱冷疳洞利及久病而成慢驚天麻【五錢】白僵蠶【炮】白附子幹蠍【去毒】天南星【湯炮焙各二錢五分】

右爲末麵糊丸菉豆大毎服十丸米飲下

愚按前癥屬脾气虛寒無陽之癥無風可散無痰可逐當兼用六君子湯十二味異功散木香散

參茋四聖散治痘瘡已出至六七日不起發不成膿人參黃茋【炒】白術【炒】茯苓當歸芍藥【炒】川芎【各五分】紫艸木通防風【各三分】糯米【一百粒】

右作二劑水煎服

陳氏木香散

木香大腹皮人參桂心赤茯苓靑皮前胡訶棃勒半夏【姜制】丁香甘艸【炙各等分】

右毎服二三錢薑水煎

薛按前方若豆瘡已出未愈之間其瘡不光澤不起發不紅活五七日內泄瀉作渇或肚腹作脹气促作喘或身𨿽熱而腹脹足指冷或身熱作渇或驚悸腹脹或汗出不止或寒咬牙瘡不結痂此皆脾胃虛寒津液衰少急用此藥治之若誤認爲實熱用寒涼之藥及飲蜜水生冷果之類必不治

十二味異功散

木香【二錢半】官桂【二錢】當歸【三錢半】茯苓白術【各二錢】人參陳皮厚朴【姜制】半夏【姜制】丁香【各二錢半】肉豆蔲【二錢半】附子【炮一錢半】

右毎服二三錢姜水煎

薛按前方若痘瘡不光澤不起發不紅活不結靨謂之表裏俱虛宜用此藥治之若悶亂煩渇吐瀉不食腹痛腹脹痰喘气急謂之表裏虛寒急用此藥送豆蔲丸或十日至十一日當靨不靨煩渇咬牙手足並冷飲沸湯而不知熱此陽虛脫陷急用此湯救之亦有復生者

百祥丸治痘瘡黑陷及而吐靑綠水

紅芽大防【陰漧漿水煮軟去骨復入元汁中煮】

右焙榦爲末水丸粟米大毎服十丸赤脂麻湯下薛按前方治痘瘡黑陷耳骨冷咬牙吐瀉者乃脾土虛敗寒水反侮歸腎之惡也用百祥丸瀉之急以四君子加丁香陳皮木香厚朴炮姜以溫補脾土身熱飲水黑陷復起十救一二蓋此癥因脾土虛敗寒水乘侮陳文秀先生云若治寒水於旣侮之後何不保脾土於未敗之先此發前人之未發況前藥必耤脾胃之气連及於腎而才瀉之吾恐胃气先傷而莫能及然非錢公之眀見不敢投非古昔之元气不敢用治者愼焉

牛李膏治痘瘡黑陷

牛李子

右杵汁石器內熬膏毎服皂子大煎杏膠湯化下

雄黃散治痘後牙齦生疳蝕瘡

雄黃【一錢】銅緑【二錢】

右同研細量瘡大小幹糝其上

化毒丹治胎毒及痘後頭面生瘡眼目腫痛

生地黃熟地黃天門冬麥門冬參【各三兩】甘艸甜硝【各二兩】靑黛【一兩五錢】

右爲末煉蜜丸芡大毎服一丸白湯化下

薛按前方生血涼血解毒寒中之劑用之得宜殊有良驗

括蔞湯治慢驚

括蔞根【二錢】白甘遂【一錢】

右慢火炒黃爲末毎服二三分煎薄荷麝香湯下薛按徐用誠云錢氏治慢驚用括蔞湯恐傳寫誤耳蓋驚主風木甲木屬陽病急易治乙木屬陰病緩難治況小兒五臓之气未實神气未完而自病慢驚之癥非病後及吐瀉脾胃虛損而得者愼勿用此峻厲之劑

溫驚丸治慢驚風癥

朱砂【一錢五分】天竺黃【五錢】龍腦【一錢】紫胭脂【一錢】牛膽南星【四兩】

右各另爲末用黃牛膽汁丸芡大毎服半丸砂糖湯化下

薛按慢驚屬脾胃無陽肝木所勝之寒癥故用溫驚丸以溫之但所用之藥乃辛散陽气袪逐痰涎治者審之

人參理中丸治中气虛熱

人參白術【炒】甘艸【炙各等分】

右爲末薑汁糊丸菉豆大毎服二三十丸白湯下

調中丸治脾胃虛寒

白術人參甘艸【炒各五錢】漧薑【四錢炮】

右爲末用蜜丸菉豆大毎服二三十丸白湯下薛按前二方本經自病之藥卽人參理中丸也若腎水侮土而虛寒者當加半夏茯苓陳皮或嘔吐更加藿香泄瀉加木香

張氏溫脾散治脾胃虧損腹脇虛脹乳食不進困倦無力

訶子肉人參【各七錢】白術木香桔梗茯苓藿香陳皮黃茋【各五錢】甘艸【炙二錢半】

右毎服二三錢姜棗水煎

薛按前方治脾肺虛弱之癥若肺病已去前癥未已但用六君子湯以調補脾胃

歸脾湯治乳母脾經气郁致兒爲患

人參白術茯神黃茋龍眼肉【各二錢】逺志【一錢】酸棗仁木香甘艸【炙三分】

右姜棗水煎服加柴胡山梔名加味歸脾湯

越鞠丸治乳母六郁傳兒爲患或胸滿吐酸齒痛瘡疥等癥

蒼術神麯【炒】香附子山查山梔【炒】撫芎麥芽【炒各等分】

右爲末水調神麯糊丸桐子大毎服二三十丸白滚湯下子母並服

淸心丸治驚熱煩躁

人參茯神防風朱砂柴胡【各二錢】金箔【三十片】

右爲末煉蜜丸桐子大毎服一二丸竹瀝調下

安神丸治邪熱驚啼心肝壯面黃頰赤

牙硝白茯苓幹山藥麥門冬【去心焙】寒水石甘艸【各五錢】朱砂【一兩】龍腦【二分半】

右爲末煉蜜丸芡大毎服半丸砂糖水化下薛按前方降火化痰辛散寒涼之劑不宜過服恐反傷脾胃也若睡中驚悸不安宜用祕安神丸若因乳母脾气郁熱致兒爲患者宜用加味逍遙散若因乳母怒气肝經發熱致兒爲患者宜用加味小柴胡湯若因乳母飲酒胃經發熱致兒爲患者宜用葛花解酲湯

右爲末毎服二錢姜棗水煎

六神散治面靑啼哭口出气冷或泄防不乳

人參山藥白術【各五錢】甘艸【二錢】白茯苓扁荳【各一兩炒】

右爲末毎服一錢姜棗水煎

當歸散治夜啼不乳

當歸白芍藥人參【各二錢半】甘艸【炙一錢二分】桔梗陳皮【各一錢】

右爲末毎服一二錢水煎灌之

蟬蛻鉤藤散治肚疼驚啼

鉤藤天麻茯苓川芎白芍【各一錢】

右毎服一錢燈心水煎

羚羊角丸治行遲

羚羊角【鎊】生地黃【焙】酸棗仁虎脛骨【醋炙黃】白茯苓【各五錢】肉桂防風當歸黃茋【各錢】

右爲末煉蜜成劑毎服一皂子大白湯化下

葛花解醒湯治乳母酒後乳兒遺熱爲患

白荳蔲砂仁葛花【各五錢】幹生薑白術澤瀉神麯【炒各二錢】白茯苓陳皮人參豬苓【各一錢半】木香【五分】靑皮【三錢】

右爲末毎服二錢白湯調服

薛按前湯气味辛散不得已而用之耳蓋酒病服之𨿽效頻服則陰損元气折人長命可不愼哉

花大膏治夜啼

燈花【一顆】

右塗乳上令兒吮之

薛按前癥有因停乳腹痛者有因陰盛發躁者有因寒盛腹痛者有因乳母鬰悶怒气傳兒者有因乳母停滯傳兒者治法說見本論

鉤藤飲治夜啼

鉤藤鉤【二半】茯神茯苓川芎木香當歸【各一錢】甘艸【五分】

菖蒲丸治心气不足不能言語

人參【五錢】丹參【二錢】石菖蒲赤石脂【各三錢】天門冬麥門冬【各去心一兩焙】

右爲末蜜丸菉豆大毎服十丸若病後腎虛不語宜服地黃丸

止汗散治睡而自汗

故蒲扇【燒】

右爲末毎服三錢溫酒調下

香丸治徧身汗出

胡黃連川大黃【煨】柴胡鼈甲【醋炙黃】黃柏黃連蘆薈靑皮【各三分】

右爲末將黃一个去穰納藥煨熟杵和麵糊丸菉荳大毎服三五丸新水下

薛按自汗屬陽虛盜汗屬陰虛若心經血虛用團參湯腎經虛熱用地黃丸血气虛用人參養榮湯之類胃气虛用六君子湯或用一味白術炒爲末以浮麥炒濃煎湯調服

當歸六黃湯治血气不足虛火內動盜汗不止當歸熟地黃黃茋【炒】黃柏【已下俱炒黑】黃芩黃連生地黃【各等分】

右毎服二錢水煎

團參湯治心血虛熱自汗盜汗

人參當歸【各等分】

右用豬心一片毎服三錢水煎服

茋附湯治稟賦气虛陽弱自汗不止肢體倦怠或大病後陽气虧損並急服之多有生者

黃茋【蜜炙】附子【炮等分】

右毎服一錢薑水煎

參附湯治稟賦不足上气喘急自汗盜汗或病久陽气脫陷急宜服之

人參【一錢】附子【炮一兩】

右毎服一錢薑水煎

人參養榮湯治脾肺俱虛發熱惡寒肢體瘦倦食少作瀉或久病虛損口漧食少欬而下痢驚熱自汗白芍【一錢五分】人參陳皮黃茋【蜜炙】桂心當歸白術【炒】甘艸【炙各一錢】熟地黃五味子【杵炒各七分】逺志【五分】

右毎服二三錢姜棗水煎

玉露散治傷熱吐防黃色

石膏【煆】寒水石【各五錢】甘艸【二錢五分】

右爲末毎服五分白湯調下

薛按前癥若飲食如常作渇飲冷屬胃經實熱宜用此藥若食少體倦或善噫防黃此脾虛色陷也宜用六君子加柴胡升麻若防而變靑更兼腹脹或善怒此脾虛肝所乘也宜用前湯更加木香

木丸治生下吐

木麝香膩粉木香檳榔【各等分】

右爲末麵糊丸黍米大毎服一二丸甘艸湯化下薛按前癥多因姙娠胃經有熱或鬰痰所致當審其母而兼治之

塗顋法

麝香牛黃靑黛【各二分半】蠍尾【去毒一分半】薄荷【二分】

右爲末生棗肉杵膏塗帛上貼顋中以手烘熱頻熨之

薛按前法辛涼發散開竅袪風之劑當審用之餘毎以蔥頭三五莖細切擂爛攤紙上以兩掌防熱貼顋門良久其邪卽解諸病自退乃去其蔥卻以段帛寸餘塗糊仍貼顋門防之春夏常用絹帛秋冬用紵絲以防貼之永無傷風之患亦因有母病致兒發搐者治驗見前

浴體法治胎肥胎熱胎怯

麝香【二半分】天麻【二錢】白烏蛇肉【酒浸焙】靑黛【各三錢】蠍尾【去毒】朱砂【各五分】

右爲末桃枝一握水煎浴之勿浴背

薛按前法乃開發腠理疏泄陽气若小兒所稟虛怯或姙母所致各說見本論

神效當歸膏治跌撲湯火等瘡不問已潰未潰

當歸黃蠟生地【各一兩】麻油【六兩】

右先將當歸地黃入油煎黑去查入蠟熔化冷攪勻卽成膏矣

砭法治丹毒赤色逰走不定以口吮毒聚在一處用細磁器撃碎取有鋒芒者一塊以筯劈開頭尖夾之用綫縛定兩指輕撮筋稍令磁正對聚處懸寸許再用筋一根頻撃筋頭令毒血遇刺皆出毒入腹者不救癥輕者止用口吮出毒用藥敷之如患在頭額不用砭法止宜用臥鍼倒挑患處以出毒血其赤自退

制附子法

取附子重一兩三四錢有蓮花瓣頭圓底平者先備童便五六碗將附子放在竈上煙櫃中良久乘熱投入童便浸五七日潤透掲去皮切四塊仍浸二三日用粗紙數層包之浸濕埋灰火半日取出切片檢視有白星者仍用瓦上炙熟至無白星爲度如急用切作大片用童便煮二三沸熱瓦焙熟卽可用

薛氏醫案卷五十三﹤子部﹐醫家類﹐薛氏醫案﹥

欽定四庫全書

薛氏醫案卷五十四

明薛已訂

保嬰撮要一

初誕法

小兒在胎稟陰陽五行之气以生臟腑百骸借胎液以滋養受气旣足自然生育分娩之時口含血塊啼聲一出隨卽咽下而毒伏於命門遇天行時气久熱或飲食停滯或外感風寒驚風發熱等因發爲瘡疹須急於未啼時用軟帛裹指挖去其血用黃連豆防硃蜜甘艸解之後𨿽出痘亦輕矣有咽入卽時腹脹嘔吐短气不乳者用茯苓丸治之但黃連性寒若稟母气膏粱積熱者宜服若滋味淡薄胎气元弱者又不宜用其硃砂固能解毒恐金石鎭墜不若只以牛黃分許蜜調與吮爲佳世多用犀角解毒丸其胎气虛寒虛弱者反傷脾胃生气甚致不育又有嬰兒因其難產或冒風寒而垂危者切不可便斷臍帶急烘綿絮包抱懷中急以胎衣置火中煨燒更用大紙撚於臍帶上往來燎之使暖气入腹須臾气復自蘇尢戒洗浴恐腠理不宻元气發泄而外邪乘之也

黃連法臨月用黃連細切爲末綿裹百沸湯拭口甘艸法預以甘艸細切少許臨產時以綿裹沸湯泡盞內覆溫收生之際以軟綿裹指蘸甘艸汁拭其口次用黃連法硃蜜法

硃蜜法用黃連細切沸湯泡良久瀘淨拭兒口中吐去惡汁更與硃砂一大豆許細研以蜜一蜆殻抹兒口服之非獨鎭心定魄安神解毒更能益肝膽除煩熱辟邪气也

又牛黃法與硃蜜同少加牛黃能益肝膽除熱定精神止驚邪辟惡气除小兒百病

茯苓丸

赤茯苓黃連【胎冷易芍藥】枳殻【炒各等分】

右爲末煉蜜丸桐子大每服一丸乳汁化下

防養法

巢氏云小兒初生肌膚未實宜用舊絮防其背不可太暖更宜數見風日則血气剛彊肌肉致宻若藏於重幃宻室或厚衣過暖則筋骨軟脆不任風寒多易致病衣服當隨寒熱加減但令背暖爲佳亦勿令出汗恐表虛風邪易傷乳哺亦不宜過飽若宿滯不化用消乳丸治之陳氏所謂忍三分寒喫七分飽頻揉肚少洗澡要肚暖頭涼心胸涼皆至論也須令乳母預愼七情六淫厚味炙煿則乳汁淸寧兒不致疾否則陰陽偏勝血气沸騰乳汁敗壊必生諸癥若屢用藥餌則臟腑陰損多變敗癥可不愼歟大抵保嬰之法未病則調治乳母旣病則審治嬰兒亦必兼治其母爲善

消乳丸

縮砂仁陳皮京三稜【煨】蓬術【煨】神麯麥芽【各半両】香附子【炒一兩】

右爲末麵糊丸麻子大每服二三丸白湯下

噤風撮口臍風

小兒初生噤風者因胎中受熱毒流心脾生下復爲風邪所摶致眼閉口噤啼聲不出舌上如粟口吐白沫在百日內見撮口者因胎熱兼風自臍入於心脾致面目黃赤气息喘急啼聲不出舌彊唇靑聚口撮面腹脹靑筋弔腸牽痛吐白沫者不救法當疏利臍風者因斷臍之後爲水濕風邪入於心脾致腹脹臍腫四肢柔直啼不吮乳甚者發搐先用龍膽湯天麻丸之類以去痰涎後用益脾散之類補脾胃若臍邊靑黑手拳口噤是爲內搐不治受病之源皆因乳母七情气郁厚味積熱所致若爪甲黑伸引努力臍突者用大連翹飲子之類又斷臍不盈尺多患此者以舊綿燒灰摻之齒齦有泡如粟以綿裹指蘸溫水擦破口卽開不用藥七日內患者百無一生古人治法大率如此又田氏治噤風用天南星末一錢片腦少許以指蘸薑汁擦齦立開丹溪用赤足蜈蚣去足炙爲末以豬乳調五分徐徐灌之或用牛黃以竹瀝調服一字隨以豬乳滴於口中聖惠方用郁金藜蘆蒂爲末水調搐鼻中錢氏云撮口因浴後拭臍風邪所入而作用益黃散補之無擇云視其齒齦有泡擦破口卽開用眞白僵蠶爲末蜜調塗口內保嬰集云小兒百日臍風馬牙當作胎毒防足陽明火用鍼挑破以桑樹白汁塗之又云初生小兒時時宜傅桑汁不然多有舌硬撮口之癥竊謂臍風果因浴拭外傷皮膚者用綿灰或枯礬擦抹之卽愈若因乳母肝脾鬱怒致兒爲患當治其母若因剪臍短少或因束縛不或因牽動風入臍中或因鐵器斷臍冷气傳於脾絡以致前癥者口內有小泡急掐破去其毒水以艾灸臍中亦有生者

千金龍膽湯治月內臍風撮口四肢驚掣發熱吐乳及變蒸客忤鬼气驚癇加人參當歸

龍膽艸【炒黑】鉤藤鉤柴胡黃芩【炒】桔梗甘艸芍藥【炒】茯苓大黃【煨各二錢五分】蜣螂【二枚去翅足】

右爲末毎服一二錢水煎量兒加減

天麻丸治釣腸鎖肚撮口

天南星【炮二錢】白附子牙硝天麻五靈脂全蠍【焙各一錢】巴豆霜【一字】輕粉【半錢】

右爲末每服一字薄荷湯調下

定命丹治天釣撮口通利痰熱

全蠍【七枚】天麻南星【炮各二錢半】朱砂【錢半】白附子【二錢半】靑黛【一錢五分】輕粉麝香【各五分】片腦【一字】

右爲末米糊丸菉豆大每服一丸荊芥薄荷湯下先研半丸吹入鼻中

硃銀丸治胎風壯熱痰盛翻眼口噤或胎中蘊毒水銀【和棗肉研】全蠍南星朱砂【各一錢】白附子【錢半】牛黃蘆薈【各三分】鉛霜【半錢和水銀研】片腦【一字】麝香【五分】眞僵蠶【炒七个】

右爲末米糊丸芥子大毎服三丸薄荷湯下

紫霜丸治變蒸發熱不解或食癇先寒後熱或乳哺失節宿滯不化腹痞嘔吐或大便酸臭

代赭石【煆用醋淬七次】赤石脂【各一兩】杏仁【五十个面炒】巴豆仁【三十枚去膜油心】

右先將杏仁巴豆研成膏入代赭石脂末研勻湯浸蒸餅丸粟米大毎服三五丸米飲送下

消食丸【方見黃疽】

控痰散治風噤先用此藥吐風涎次與益胃散和胃又與辰砂膏利驚握拳噤口者不治

蠍尾銅靑【各五分】朱砂【一錢】膩粉【一字】麝香【少許】

右爲末每服一字茶淸調下輕者勿用或以甘艸湯吐之

甘艸湯治撮口

甘艸【生一錢】

右水煎以綿毬蘸吮令出痰涎卻以豬乳防入口中卽瘥

益脾散

白茯苓人參艸果【煨】木香【濕紙褁煨】甘艸陳皮厚朴【姜制】紫蘇子【炒各等分】

右爲末每服一錢姜棗水煎

辰砂膏治眼閉口噤啼聲不出吮乳不得口吐白沫辰砂【三錢】鵬砂【錢半】馬牙硝【錢半】元明粉全蠍眞珠【各一錢】麝香【一分】

右爲末每服一荳許諸驚薄荷湯下潮熱甘艸湯下月內用乳汁調塗乳頭令吮之

蔥號散治初生小兒七日不食便

蔥白【三四寸】人乳

右同搗如泥傅兒口內卽與吮乳

蠶號散治初生兒七日不食名撮口

僵蠶【四个去嘴略炒】茯苓【少許】

右爲末蜜調傅兒口內

僵蠶膏治撮口用眞僵蠶二枚去嘴略炒爲末蜜調擦口中

撮風散治撮口

鉤藤鉤朱砂眞僵蠶【焙】赤腳蜈蚣【半條】蠍稍【各一錢】麝香【一字】

右爲末毎服一字竹瀝調下

蒂散治臍風撮口

蒂【七个】赤小豆秫米【各七粒】

右爲末用一荳許吹兩鼻內令出黃水更調服吐黃水卽瘥

大連翹湯治胎熱臍風小便不通及諸般瘡毒連翹麥荊芥木通赤芍藥當歸防風柴胡滑石蟬殻甘艸【炒各一錢】山梔子黃芩【各五分】

右爲末每服二錢加紫艸水煎熱甚加大黃更詳癥加減

安臍散

羚羊角【一錢略炒】亂髮【一團燒令存性】蜈蚣【一寸赤腳者炙】

右爲末斷臍後卽傅之以綿帕束恐犯風也

脈法

錢仲陽云小兒之脈气不和則急傷食則沈緩虛驚則促急風則浮冷則沈細脈亂者不治水鏡訣云陰陽運合男女成形已分九竅四肢乃生五臟六腑部分旣別逆順難明若憑寸舌之浮沈必乃橫亾於孩子須明虎口辧別三闗消詳用藥始無差誤未至三嵗看虎口食指第一節

名風闗脈初見易治第二節

名气闗脈見病深難治第三節

名命闗脈見死不治三闗靑是四足驚赤是水驚黑是人驚紫色防利黃色雷驚三闗通度是極驚之癥必死或靑或紅有紋如綫一直者是乳食傷脾必發驚熱左右一樣者是驚與積齊發有三條或散是肺生風痰或似齁防聲有赤是傷寒及如紅火是瀉紅黑相兼主下痢靑多白痢紅多赤痢紫色相兼加渴虎口脈紋亂主胃气不和靑是驚與積靑黑髮慢驚脈入掌乃內釣指紋曲裏風感彎外食積此論三嵗以上之法若三嵗以下更用一指按髙骨乃分三闗定其息數呼吸八至爲平脈九至不安十至危困浮主風沈遲主虛冷實主有熱主癲癇洪主熱盛沈緩主虛防微遲有積有虫遲濇主胃脘不和沈主乳食難化沈細主乳食停滯主腹中熱痛牢實主大便祕沈而數者骨中有熱長是肝膈有風數乃驚風爲患四肢掣顫浮洪乃胃口有熱沈主腹痛有寒虛濡者有气又主慢驚芤主大便利血四嵗以下用一指衮轉尋三部以闗爲準七八嵗移指少許九嵗次第依三闗部位尋取十一十二嵗亦同十四十五嵗依大方脈部位胗視凡看脈先定浮沈遲數陰陽冷熱沈遲爲陰浮數爲陽更兼看部位靑主驚風白主虛瀉赤主痰熱黑色病甚黃主脾疳以此相參察病治療庶無誤矣又全防心鑑云小兒半嵗之際有病當於額前眉端髮際之間以名中食三指曲按之兒頭在左舉右手在右舉左手食指爲上中指爲中名指爲下三指俱熱主感風邪鼻塞气粗發熱咳若三指俱冷主外感風寒內傷飲食發熱吐防若食中二指熱主上熱下冷名中二指熱主夾驚之疾食指熱主胸滿食滯又當參辧脈形主之流珠形主飲食所傷內熱欲吐或腸鳴自利煩躁啼哭用助味膏消飲食分陰陽若食消而病仍作用香砂助胃膏以補脾胃環珠形主脾虛停食胸膈脹滿煩渴發熱用五味異功散加山查枳實健脾消食後用六君子湯調養中气長珠形主脾傷飲食積滯肚腹作痛寒熱不食先用大安丸消其疾滯次以異功散健其脾气來蛇形主脾胃虛熱中脘不利漧嘔不食此疳邪內作先用四味肥兒丸治疳後用四君子湯補脾去蛇形主脾虛食積吐瀉煩渴气短喘急不食困睡先用六君子湯加枳實健脾消積次以七味白術散調補胃气弓反裏形主感冒寒邪哽气出气驚悸倦怠四肢稍冷小便赤色咳吐涎先用惺惺散助胃气祛外邪後以五味異功散加茯神當歸飬心血助胃气若外邪旣解而驚悸指冷脾气受傷也宜用七味白術散補之若悶亂气粗喘促哽气者難治脾虛甚故也弓反外形主痰熱心神恍惚夾驚夾食風癇痰盛先以天麻防風丸祛外邪又用五味異功散調中气鎗形主風熱生痰發搐先用抱龍丸如未應用牛黃淸心丸若傳於脾肺或過用風痰之藥而見一切諸癥者專調補脾胃魚骨形主驚痰發熱先用抱龍丸治之如未應屬肝

火實熱少用抑靑丸以淸肝隨用六味丸以補肝或發熱少食或痰盛發搐乃肝木尅脾土用六君子湯加柴胡補脾土以制肝木水字形主驚風食積胸膈煩燥頓悶少食或夜啼痰盛口噤搐搦此脾胃虛弱飲食積滯而木尅土也先用大安丸消飲食次以六君鉤藤鉤補中淸肝若已服消食化痰等劑而病不愈者用四君升麻柴胡鉤藤鉤升補脾气平制肝木鍼形主心肝熱極生風驚悸頓悶困倦不食痰盛搐搦先用抱龍丸祛風化痰次用六君子加鉤藤鉤平肝實脾透闗射指形主驚風痰熱聚於胸膈乃脾肝虧損痰邪乘聚先用牛黃淸心丸淸脾肺化痰涎次用六君子湯加桔梗山藥補脾土益肺金透闗射甲形主驚風肝木克制脾土之敗癥急用六君木香鉤藤鉤官桂溫補脾土未應卽加附子以回陽气多得生者嘗聞古人云小兒爲芽兒如艸之芽水之漚蓋因臟腑脆嫩口不能言最難投劑當首察面色而知其所屬次驗虎口以辧其所因實爲治法之簡要也

﹤子部﹐醫家類﹐薛氏醫案﹐卷五十四﹥﹤子部﹐醫家類﹐薛氏醫案﹐卷五十四﹥

流珠只一防紅色環珠差大長珠圓長已上非謂圏子總皆紅脈貫气之如此來蛇卽是長珠散一頭大一頭尖去蛇亦如此分上下朝故曰來去角弓反張向裏爲順向外爲逆鎗形直上魚骨分開水字卽三脈並行鍼形卽過闗一二粒米許射甲命脈向外透指命脈曲裏𨿽然余嘗治之亦有不専執其形脈而投劑者蓋但有是癥卽服是藥而亦多驗

治驗

一小兒發熱吐防腹脹不乳其紋如流珠此脾胃气傷先用香砂助胃膏後用六君子湯全愈

一小兒寒熱作嘔飲食不入按其腹乃哭脈紋如長珠此飲食停滯也用大安丸吐瀉宿滯遂安但唇目抽動大便稀黃此病邪去而虛熱所廹也用六君子湯加鉤藤而愈

一小兒胸腹膨脹發熱頓悶脈紋如環珠以手按腹卽哭此屬脾胃虛而飲食停滯也先用保和丸一服前癥如失更加煩渴按其腹而不哭此宿食去而脾胃復傷也用五味異功散加柴胡治之頓瘳

一小兒不時漧嘔乳食不進肚腹膨脹脈形如來蛇此脾胃虛而成疳也用四味肥兒丸治疳佐以四君加蕪荑健中而痊後傷飲食吐瀉完谷形气甚困四肢微搐視其紋如去蛇余曰且勿用藥次日吐止但搐而瀉靑黃此脾土虛而肝木勝也用六君子加鉤藤鉤而瘥

一小兒未及周嵗气短喘急乳食少進時或吐乳視其形如去蛇乃脾傷而食積先用六君子加山查枳實漸愈後乳食復傷吐瀉作渴先與胃苓膏繼與白術散而愈

一小兒睡臥驚悸發熱痰盛脈形如弓之向外此因驚木旺傷脾而食不消也先以天麻防風丸祛風定驚後用五味異功散壯脾止搐全瘥

一小兒沈黙昏倦肢冷驚悸其紋如弓之向裏此屬胃气虛而外感寒邪也先用惺惺散以解外邪調胃气諸癥頓愈但手足逆冷又用六君子湯調補元气而安

一小兒患咳服牛黃淸心丸加喘促腹脹余視其右臉色赤紋指如鎗屬脾气復傷用六君子湯頓安一小兒沈困發熱驚搐不乳視其脈紋如亂魚骨此風熱急驚之癥也先用抱龍丸少許祛風化痰後用六君子湯加柴胡壯脾平肝而愈

一小兒咳發熱右臉赤色作渇煩悶倦怠少食肚腹作脹脈紋如鍼此風邪傷肺而飲食傷脾也先用六君子湯加桔梗杏仁柴胡一劑諸癥少愈後去杏仁柴胡再劑而安

一小兒發熱夜啼乳食不進昏迷抽搐痰盛口噤脈紋如水字此脾肺气虛風木所乘痰食積於胸腹也先用大安丸後用六君子加鉤藤鉤而愈

一小兒發熱右臉赤咳痰盛其脈紋透闗射指余以爲風邪蘊結於肺而痰作也用二陳加桑皮杏仁桔梗治之自用發散降火之劑風痰不退發熱益甚余曰此脾肺气虛治失其宜遂用五味異功散加炒桔梗漸愈又用六君子湯而痊

一小兒停食發熱服芩連三稜厚朴等劑飲食日少胸腹膨脹其紋透至指甲用補中益气湯加木香鉤藤鉤溫補脾气平制肝木數劑漸效又用六君子湯加炮姜治之而安其間泛用金石腦麝祛逐之劑變驚而歿者不能枚舉惜哉

香砂助胃膏【方見熱吐】

五味異功散【方見內釣】

六君子湯【方見內釣】

太安丸【方見虛羸】

四味肥兒丸【方見嘔吐】

四君子湯【方見內釣】

七味白術散【方見腹痛】

惺惺散【方見咳】

天麻防風丸【方見咳】

抱龍丸【方見傷寒】

牛黃淸心丸【方見急驚】

抑靑丸【方見驚啼】

六味丸【方見腎臟】

保和丸【方見虛羸】

胃苓湯【方見霍亂吐瀉】

二陳湯【方見寒冷嘔吐】

變蒸

巢氏云小兒變蒸者以長血气也變者上气蒸者體熱仲陽云變者易也又云變蒸者自內而長自下而上又身熱故每變畢卽覺性情有異於前何者長生臟腑意智故也何謂三十二日長骨添精神人有三百六十五骨以象天數以應期嵗以分十二經絡自初生至三十二日一變生癸屬足少陰經腎臟精與志六十四日二變一蒸生壬屬足太陽經膀胱腑其發耳與骫冷腎與膀胱合俱主於水天一生水地六成之至九十六日三變生丁屬手少陰經心藏神其性爲喜至一百二十八日四變二蒸生丙屬手太陽經小腸腑其發汗出而微驚心與小腸合爲火地二生火天七成之至一百六十日五變生乙屬足厥陰經肝藏防喜哭至一百九十二日六變三蒸生甲屬足少陽經膽腑其發目不閉【一作開】而赤肝與膽合主木天三生木地八成之至二百四十四日七變生辛屬手太陰經肺臟魄主聲至二百五十六日八變四蒸生庚屬手陽明經大腸腑其發膚熱而汗或不汗肺與大腸合主金地四生金天九成之至二百八十八日九變生已屬足太陽經脾臟意與智至三百二十日十變五蒸生戊屬足陽明經胃腑其發不食腹痛而吐乳脾與胃主土天五生土地十成之又手厥陰經心包絡爲髒手少陽經三焦爲腑此一臟一腑俱無狀故不變而不蒸也前十變五蒸乃天地之數以生成之此後始生齒能言知喜怒故云始全也大倉雲气入四肢長碎骨於十變後六十四日爲一大蒸計三百八十四日長其經脈手受血故能持物足受血故能行立經云變且蒸謂蒸畢而足一嵗之日有餘也師曰不汗而熱者發其汗大吐者微止不可別治又六十四日爲二大蒸計四百四十八日又六十四日爲三大蒸計五百一十二日至五百七十六日變蒸旣畢兒乃成人也變者生五臟也蒸者養六腑也變者上气蒸者發熱每經一變一蒸情態卽異輕則發熱微汗其狀似驚重則壯熱脈亂而數或汗或吐或煩啼躁渴輕者五日解重者七八日解其候與傷寒相似亦有變蒸之餘續感寒邪者但變蒸則耳冷骫冷上唇發泡若濁珠若寒邪搏之則寒熱交爭腹中作痛而啼叫之聲日夜不絕變者易也蒸於肝則微赤蒸於肺則毛聳凡五臟六腑筋脈骨循環各有證應其治法平和者微表之實熱者微利之可服紫霜丸黑散子柴胡湯有寒無熱並吐防不乳多啼者當歸散調气散主之變蒸之外小兒體貌情態自然平和大抵人得中和之道以爲純粹陰陽得所剛柔兼濟气血和而百脈順所以心智益通精神俱備臟腑充實形體固壯齒細髮黑聲洪睡穩此乃受气充足稟性得中而無疾爾前癥蓋小兒所不免者𨿽勿藥亦可也前藥峻厲非惟臟腑之不勝抑且反傷血气余嘗見一小兒至一變發熱有痰投抱龍丸一粒卒至不救觀此可驗愼之愼之其有不熱不驚略無癥候而暗變者蓋受胎气壯實故也

紫霜丸【方見撮口】

紫陽黑散治變蒸解利熱气

麻黃【二兩不去節】大黃【半兩】杏仁【去皮二分半研】

右以前二味和一處杵碎略燒存性後入杏仁膏和之宻盛貯每用一豆許乳汁和咽之

柴胡湯治變蒸骨熱心煩啼叫不已

人參【一錢】甘艸【防炙二錢】柴胡【五分】麥門冬【去心二錢】防風龍膽艸【酒炒黑各一錢】

右每服一錢水煎

當歸散治變蒸有寒無熱

當歸【二錢】木香官桂【辣者】甘艸【炙】人參【各一錢】

右每服一錢姜水煎

調气散治變蒸吐瀉不乳多啼欲發慢驚

木香香附子人參橘皮藿香甘艸【炙各一錢】

右爲末每服一錢姜水煎服

肝臟

錢仲陽云肝主風實則目直大叫項急頓悶虛則咬牙呵欠气熱則外生風气溫則內生風大靑膏散之若能食飲水不止用大黃丸微下之肝熱則目直不搐手尋衣領及亂撚物瀉靑丸主之壯熱飲水喘悶瀉白散主之肝病秋見肺怯不能勝肝也當用益黃散補脾瀉靑丸治肝肝有風則目連眨得心熱則搐用瀉靑九治肝赤散治心甚則身反張目直不搐心不受熱也當用地黃丸補腎瀉靑丸治肝唇白者不治又張潔古云肝主風自病則風搐拘急若心乘肝爲實邪肺乘肝爲賊邪腎乘肝爲虛邪凡肝得病必先察其肺腎腎者肝之母肺者肝之賊今肝之得病若非腎水不能相生必是肺金鬼邪來克故其來在肺先治其肺攻其鬼也其來在腎先補其腎滋其源也然後審其本髒之虛實而寒溫之竊謂前癥若肝經實熱而外生風者宜用大靑膏散之若旣服而前癥仍作或益甚者此邪气已去而脾气虧損也宜用異功散加芎歸補之若肝經虛熱或因克伐而內生風者宜用異功散地黃丸補之若風邪入髒能食飲冷大便祕結者此邪气內實也宜用大黃丸下之若旣下而食少飲湯或腹作脹者此脾气內虛也宜用白術散補之气血素弱或因病後或服攻伐之劑而手尋衣領咬牙呵欠目淡靑者乃肝經虛甚也急用地黃丸以補腎肝哽气短气長出气乃肺經虛甚也急用異功散以補脾肺若申酉時叫哭直視呵欠頓悶項急驚悸手足揺動發熱飲水者此風木相摶而勝肺金也用柴胡梔子散以治肝火生肝血用異功散補脾土生肺金若唇白者爲脾絕不治夫嬰童之癥多因姙娠厚味七情或兒乳哺失宜或乳母飲食鬱怒所致病气旣見形气已虛當推其所因用藥加漏蘆以治其母兒飲一二匙後仿此

大靑膏治傷風痰熱發搐

天麻靑黛【各一錢】白附子【煨】烏蛇【酒浸取肉焙】蠍尾【各五分】天竺黃麝香【各一字】

右爲末生蜜丸如豆大每服用半粒薄荷湯化下

大黃丸治風熱裏實口中气熱二便祕赤飲水不止黑牽牛【一半生一半炒】川芎【各半兩】甘艸【一錢】大黃【一兩酒洗飯上蒸】

右爲末糊丸麻子大每服數丸溫蜜水乳後服以溏利爲度大小用

愚按前癥旣屬裏實二便祕法當疏下若初服𨿽未通利而病勢已退不可再服如二便未利病勢末退當減數丸研化服之恐過劑則元气傷而變病也

瀉靑丸治急驚發搐眼赤睛疼

當歸龍膽艸【炒】川芎防風大黃【炒】羌活山梔仁【各等分】

右爲末煉蜜丸芡實大每服一丸砂糖湯化下愚按前方足厥陰經解散肌表疏通內熱之藥也若大便祕結煩渴飲冷飲食如常者屬形病俱實宜用此以瀉之若大便調和煩渴飲冷目淡靑色屬病气實而形气虛宜用抑肝散平之若大便不實作渴飲湯飲食少思肢體倦怠者屬形病俱虛宜用地黃丸補之大扺前癥若因肝經血虛風熱先用四物湯加鉤藤鉤以生肝血次用四君子湯以補脾土若因肝經血燥痰盛用地黃丸滋腎水生肝木四君加芍藥實脾土以平肝木若因攻伐而致脾土虛寒者急用六君子湯加丁香木香溫補脾土否則必變慢脾風也

抑肝散治肝經虛熱發搐或發熱咬牙或驚悸寒熱或木乘土而嘔吐痰涎腹脹少食睡臥不安

軟柴胡甘艸【各五分】川芎【八分】當歸白術【炒】茯苓鉤藤鉤【各一錢】

右水煎子母同服如蜜丸名抑靑丸

小柴胡湯【加山梔牡丹皮名加味小柴胡】治肝膽經風熱瘰癧寒熱往來日晡發熱潮熱身熱不欲飲食或怒火口苦耳聾咳或脇痛胸滿小便不利或泄瀉吐酸苦水或肢體搐動唇目抽札並宜用之【方見變蒸】

異功散【方見天釣】

地黃丸【方見腎臟】

白術散【方見積滯】

柴胡梔子散【方見諸熱】

赤散【方見心臟】

四物湯【方見急驚】

四君子湯【方見內釣】

六君子湯【方見內釣】

加味淸胃散【方見天釣】

補中益气湯【方見虛羸】

心臟

錢仲陽云心主驚實則叫哭發熱飲水而搐虛則困臥驚悸不安又云熱則睡中口气溫及上竄咬牙而合面臥有就冷之意皆心熱也赤散主之若仰面臥者乃心气實气不得上下流通也瀉心散主之心病冬見火勝水也當補腎治心輕者病自愈下竄不語者腎虛怯也又張潔古云心主熱若肺乘心爲微邪肝乘心爲虛邪脾乘心爲實邪腎乘心爲賊邪凡心臟得病必先調其肝腎肝气通則心气和肝气滯則心气乏此心气先求其肝淸其源也五臟受病必傳其所勝腎之邪必傳於心故先治其腎逐其邪也若肝腎脈俱和然後察其心家虛實治之竊謂仰面臥者因其心胸實熱故喜仰面而向虛也合面臥者因心胸虛熱故喜合臥而就實也實則調治心肝虛則調補脾肺二者別之盡其狀矣其咬牙等癥多有雷同不必拘泥如用瀉心赤等劑邪气𨿽去而病仍作當調補元气或反甚急溫補元气其心气冬見或亥子時病益甚或下竄不語者乃腎水虛而心火甚也用地黃丸其乳下嬰兒須母服之錢氏瀉心散治心經實熱

黃連

右爲末每服五分臨臥溫水化下

愚按前癥若叫哭發熱作渇飲水抽搐有力仰面而睡者屬心經實熱宜用瀉心散或赤散若發熱飲湯抽搐乏力驚竄咬牙合面而睡者屬心經虛熱用補心散若喘面赤壯熱飲水肺乘心也用瀉白散若揺頭目札身熱抽搐肝乘心也用柴胡淸肝散若合目昏睡泄瀉身熱脾乘心也用瀉黃散若竄視驚悸咬牙足熱腎乘心也用安神丸若因乳母致癥亦用前藥以治其母

赤散治小兒實熱小便祕赤

生地黃木通甘艸【等分】

右爲末每服一錢入淡竹葉水煎

愚按瀉心散赤散瀉心小腸實火之劑蓋心爲脾母脾爲心子然心旣病則脾土益虛矣用者審之

錢氏生犀散治心經虛熱

地骨皮赤芍藥柴胡漧葛【各一両】甘艸【五錢】犀角【二錢鎊】

右爲末每服一二錢水煎【新增】

愚按前方云治心經虛熱其所用藥多屬瀉心瀉肝脾之劑虛熱二字恐魯魚也如心經自病而血虛熱者用祕防安神丸脾奪虛心之气而熱者用祕防補脾湯肝木不能生心火而虛熱者用地黃丸

祕防安神丸治心血虛而睡中驚悸或受驚嚇而作人參半夏【湯泡】酸棗仁【炒】茯苓【各一錢】當歸【酒洗】橘紅赤芍藥【炒各七分】甘艸【炙三分】五味子【五粒杵】

右爲末薑汁糊丸芡實大每服一丸生薑湯下

地黃丸【方見腎癥】

補心散【方見驚啼】

瀉白散【方見肺臟】

柴胡淸肝散【方見熱癥】

瀉黃散【方見脾臟】

祕防補脾湯【方見驚啼】

脾臟

錢仲陽云脾主困實則困睡身熱飲水或不飲水虛則吐瀉生風脾胃虛寒則面防白目無精光口鼻气冷肌體瘦弱吐水腹痛不思乳食用益黃散下利用調中丸傷風手足冷者脾臟怯也先用益黃散補脾後用大靑膏發散脾病見四季皆仿此順者易治逆者難治脾怯當面赤黃若兼五臟相勝隨癥治之又張潔古云脾主濕自病則泄瀉多睡體重昏倦若肝乘脾爲賊邪心乘脾爲虛邪肺乘脾爲實邪腎乘脾爲微邪凡脾之得病必先察其肝心二髒蓋肝是脾之鬼心是脾之母肝气盛則鬼邪有餘心气虧則生气不足當用平肝气益心气若診其脈肝心俱和則脾家自病察其虛實而治之竊謂前癥實者病气實而形气虛也若面色防白吐瀉腹痛口鼻气冷屬寒水侮土宜用益黃散若面靑唇黯吐瀉手足並冷此脾土虛寒用漧薑理中湯若面色痿黃手足不冷此脾土虛弱用人參理中湯若傷風手足並冷吐痰咳吐瀉腹脹此脾肺气虛用五味異功散實脾气加防風升麻散外邪若發於寅邜之時用六君柴胡升麻補脾土平肝木若面黃者脾之本色也面赤者火生土爲順面靑者木克土爲逆當平其所勝以補元气爲善

大靑膏【方見肝臟】

調中丸【方見脾胃虛寒】

人參安胃散治脾胃虛弱傷熱乳食嘔吐瀉痢人參【一錢】黃茋【一錢】生甘艸炙甘艸【各五分】白茯苓【四分】陳皮【二分】黃連【炒二分】白芍藥【酒炒七分】

右爲末每服二錢水煎

愚按東垣云益黃散內有丁香靑皮之辛熱蓋爲寒水侮土而設也若因熱藥巴豆之類損其脾胃或因暑熱傷乳食而成吐瀉口鼻气熱而致慢驚者宜用前散

益黃散治脾虛吐瀉不食米谷不化困倦力少滑腸夜起並疳虛盜汗涎流口角

陳皮【一兩】丁香【二錢】訶子【炮去皮】靑皮【去白】甘艸【炙各半兩】

右爲末每服一錢水煎服

愚按前癥若脾土虛寒或寒水侮土而嘔吐泄瀉手足並冷或痰涎上壅睡而露睛不思乳食宜用此方若因脾土虛弱吐瀉者用六君子湯加柴胡如不應或手足俱冷屬虛寒也更加木香炮姜若因乳母脾虛肝侮必治以前藥若乳母鬱怒致兒患前癥母服加味歸脾湯

錢氏瀉黃散【一名瀉脾散】治脾熱吐舌

藿香葉甘艸【各七分】山梔仁【一両】石膏【五錢】防風【二兩】

右用蜜酒防炒爲末每服一二錢水煎

愚按前癥若作渇飲冷臥不露睛手足熱甚或徧身發黃屬胃經寔熱宜用瀉黃散若作渇飲湯臥而露睛手足並冷屬胃經虛熱宜用異功散若面靑搐搦乳食少思肝乘脾也用祕防補脾湯若面赤驚悸身熱昏睡心乘脾也用祕防安神丸若面白喘肢體倦怠肺乘脾也用補中益气湯若唇黑泄瀉手足指冷腎乘脾也用益黃散病後津液不足口漧作渴宜用七味白術散若乳母膏粱厚味七情郁火所致當審其因而治其母

人參理中湯【方見傷寒表裏】

五味異功散【方見天釣內釣】

六君子湯【方見天釣內釣】

肺臟

錢仲陽云肺主喘實則悶亂喘促或飲水虛則硬气出气短气若肺盛復感風寒則胸滿气急喘用瀉白散肺熱則手掐眉目鼻面用甘桔湯肺虛熱則唇色深紅少用瀉白散肺怯則唇色白用阿膠散若悶亂气粗喘促哽气者難治肺病久唇白者此脾肺子母皆虛也若白如豬脂者吉白如枯骨者死如肺病春見肺勝肝也用地黃丸補肝腎瀉白散以治肺目淡靑必發驚更有赤者當搐爲肝怯也又張潔古云肺主燥自病則喘燥則潤之若心乘肺爲賊邪肝乘肺爲微邪腎乘肺爲實邪脾乘肺爲虛邪凡肺之得邪必先觀心脾二髒之虛實若心火鑠金當抑心滋肺若脾气虛冷不能相生而肺气不足則風邪易感宜補脾肺若脾實中痞熱气上蒸於脾宜瀉脾气若心脾平和而肺自病當察虛實治之竊謂肺經郁熱用瀉白散肺气自虛用四君子湯外邪所乘用參蘇飲心火炎鑠用人參平肺散中焦實痞用大承气脾不能生肺用異功散夫肺气盛者肺中之邪气盛也其脈右寸必浮而有力宜用瀉白散以瀉之若肺虛而有熱者執肺熱傷肺之說而不用人參誤矣仍參其癥治之

瀉白散化痰止寛气進食

地骨皮桑白皮【炒各一兩】甘艸【炙一錢】

右爲末每服一二錢入糯米百粒水煎

愚按活人方云喘者肺气盛而有餘然气盛當認作气衰有餘當認作不足蓋肺气盛者肺中之火盛也有餘者肺中之邪有餘也其脈右寸必浮而有力右頬色赤用前藥以瀉之前癥若乳母感冒風寒肺經蘊熱致兒爲患用參蘇飲若乳毋膏粱醇酒積熱致兒是病用淸胃散

甘桔湯治風熱上攻咽喉疼痛及喉痺妨悶

桔梗【一兩】甘艸【炒二兩】

右每服二錢水煎

阿膠散治肺虛咳喘急或咳而哽气喉中有聲阿膠【一兩蛤粉炒】鼠粘子【二錢半炒香】甘艸【一錢炙】馬兜鈴【半兩炒】杏仁【七个去皮尖】糯米【一兩】

右每服一二錢水煎

愚按前方乃直治肺金之劑經云虛則補其母若前藥未應當用五味異功散以補脾

地黃丸【方見腎臟】

四君子湯【方見內釣】

參蘇飲【方見諸熱】

人參平肺散【方見咳】

大承气湯【方見傷寒表裏】

異功散【方見天釣內釣】

淸胃散【方見天釣內釣】

腎臟

錢仲陽云腎主虛無實癥惟痘瘡實則黑陷更當分別癥之虛實假如肺病又見肝癥咬牙呵欠者易治肝虛不能勝肺也若目直視大叫哭項急煩悶者難治蓋肺病虛冷肝彊實而勝肺也視病新久虛實虛則補其母實則瀉其子夫腎虛者由胎气不盛則神短顖開目多白睛面色防白此皆難飬縦長不過八八之數若恣色欲不及四旬而亾或有因病而致腎虛者又云腎气不足則下竄蓋腎虛骨重惟欲墜下而縮身也腎水陰也腎虛則目無光畏明皆用地黃丸腎病見夏乃水勝火也輕者病自退重者當驚發搐又張潔古云腎主寒自病則足脛寒而逆腎無實瘡疹黑陷乃實是水制火也若心乘腎爲防邪肺乘腎爲虛邪肝乘腎爲寔邪脾乘腎爲賊邪本髒虛弱正令不行鬼賊尅害當補本髒之正气假令肺病喘見於初春當補腎見於夏救肺見於秋救脾見於冬補心瀉本髒乃名寒大扺五臟各至本位卽气盛不可更補到所尅位不可更瀉然五行之中惟腎水一臟毋盛而反受邪何則肺屬金射於皮毛所主者气腎屬水主於骨髓所藏者精气之輕浮能上而不能下精之沈重能下而不能上此物性之自能今肺气得熱而上蒸則不能下生於腎而受邪矣急服涼藥解之此腎病必先求肺或脾經之濕刑克於腎宜去脾濕若脾肺平和而腎自病則察其本髒而治之竊謂下竄等癥足不喜覆者蓋腰以下皆腎所主乃心气下行於腎部也法用地黃丸壯腎水以制心火若因脾肺虛而不能生腎水者用補中益气湯六味地黃湯以滋化源其瘡疹黑陷乃腎虛而邪气實也尢當用地黃丸

地黃丸

熟地黃【八錢杵膏】山茱萸【肉】幹山藥【各四錢】澤瀉牡丹皮白茯苓【各三錢】

右爲末入地黃膏量加米糊丸桐子大每服數丸溫水空心化下行遲鶴膝加鹿葺牛膝五加皮

愚按前丸治腎肝血虛燥熱作渴小便淋祕痰气上壅或風客淫气患瘰結核或四肢發搐眼目瞤動或咳吐血頭目暈或咽喉燥痛口舌瘡裂或自汗盜汗便血諸血或稟賦不足肢體痩弱解顱失音或畏明下竄五遲五軟腎疳肝疳或早近女色精血虧耗五臟齊損凡屬腎肝諸虛不足之癥宜用此以滋化源其功不可盡述

補中益气湯【方見虛羸】

薛氏醫案卷五十四

欽定四庫全書

薛氏醫案卷五十五

明薛已訂

保嬰撮要

面上癥

錢仲陽云左腮爲肝右腮爲肺額爲心鼻爲脾頦爲腎色靑主驚積不散欲發風候紅主痰積驚悸黃者食積癥傷欲作疳癖白主泄瀉水谷更欲作吐黑主臟腑欲絕印堂靑主初患驚瀉紅主大驚夜啼黑主客忤山根靑主二次驚瀉後發躁黑黃甚者死年壽平防主夭靑主發熱生驚黑主利死紅主躁死微黃曰平黃甚曰霍亂承漿靑主食時被驚黃主吐逆亦主血利黑主驚風白眼黑睛黃主有熱白睛黃主食積疳痐白睛靑主驚風黑睛靑主傷寒眉上靑吉忽紅主煩躁夜啼黃主霍亂久病紅者死風气二池靑主風候紫主吐逆或發熱黃主吐逆赤主煩躁夜啼兩顴赤主肺有客熱兩太陽靑主二次受驚靑自太陽入耳者死紅主血淋兩臉靑主客忤黃主痰溢赤主風熱兩頬赤主傷寒兩頥靑主吐虫兩金匱靑主第三

次驚風黑繞口二日死靑連目入耳七日死兩風門紅主風熱黑主疝靑主水驚黑從眉入耳卽日死唇黑不食者死面靑眼靑肝病面赤心病面白肺病面黃脾病面黑腎病額間赤色主心經有熱煩躁驚悸若飲水或叫哭屬本經實熱用瀉心散以淸心火微赤困臥驚悸熱渴飲湯屬虛熱用祕防安神丸以生心血靑黑主驚風腹痛或瘈瘲啼叫用五味異功散加木香柴胡鉤藤鉤補脾肝靑黑主心腹作痛此寒水乘心用益黃散微黃主驚疳用安神丸左臉靑或兼赤主肝經風熱項彊頓悶目札瘈瘲用柴胡淸肝散色微赤倐熱咬牙屬虛熱用地黃丸靑黑主肝克脾而驚搐腹痛用六君子加姜桂微赤主潮熱血虛心躁先用祕防安神丸次用地黃丸右臉赤主風邪气麄咳發熱飲水爲實熱用瀉白散若哽气出气唇白气短屬虛熱用五味異功散若脾熱所傳用淸胃散心火所刑用人參平肺散淡赤主潮熱心躁或大便堅祕用宣明柴胡飲子以疏如潮熱未止更用鉤藤飲以淸肝色靑白主咳惡心先用惺惺散解表邪健脾土更以六君子湯調補中气色靑黑主驚風腹痛盤腸內釣用六君鉤藤鉤平肝補脾鼻微黃爲平赤主脾胃實熱身熱飲水乳食如常用瀉黃散淸熱理脾微赤主脾經虛熱身涼飲湯乳食少思用五味異功散補中健脾色深黃主小便不通鼻中漧燥气麄衂血乃脾熱傳於肺腎先用濟生犀角地黃湯後用地黃丸色淡白乃脾虛泄瀉乳食不化用六君子湯調補中气靑色主脾土虛寒肝木所勝用五味異功散加木香炮姜溫中平肝黑爲死候頦間色赤主腎與膀胱气滯熱結而小便不通用五苓散以分利鼻凖微黃兼右腮微赤乃脾肺燥熱不能化生腎水用黃芩淸肺飲膀胱陰虛陽無所主用滋腎丸若頦間微赤乃膀胱陽虛陰無所化用六味地黃丸若小腹脹滿或陰囊腫脹屬陰虛濕熱壅滯用六味丸加車前牛膝脾肺气虛不能通調水道者亦用前藥其小便赤色久而尿血亦屬肝腎气虛有熱用六黃地黃九如不應則用補中益气湯益脾肺生肝腎若小便後出白津或莖中作痛屬肝經濕熱先用龍膽瀉肝湯後用六味地黃丸印堂靑黑主腹痛夜啼此脾气虛寒也脾爲至陰故夜間腹痛而啼用鉤藤飲色淡白主泄瀉乳食不化屬脾气虛弱用五味異功散加木香人中黃主傷乳胃逆靑主下痢乳食不化噯气酸腐此脾虛停滯先用大安丸消食後用異功散健脾黑主蜖虫咬痛唇色白主吐涎嘔逆或吐血便血乃脾气虛弱不能

攝涎統血歸源急用六君子湯色赤漧燥而皺者主脾經熱渴大便不通煩熱不寐先以淸胃散治其熱次以四君黃連山梔調其脾黃主食積泄瀉乳食不化以六君子湯健脾赤色兼白主衂血乃脾肺虛熱不能攝血歸源用聖濟犀角地黃湯淸熱補血用四君子湯以補脾气如久不應用麥門冬散或人參安胃散口畔色黃主脾經積熱用淸胃散久病用四味肥兒丸以治疳熱唇口抽動主驚熱不安用異功散加山梔鉤藤鉤補脾平肝若口流涎唇色紫乃脾气虛寒用異功散加炮姜木香若腹中痛口吐涎乃虫作痛先用蕪荑散後用調中丸不吐涎是積痛也用異功散手足厥冷用理中湯加烏梅溫補中气而痛自止或吐後或大便去後而痛止者先用下積丸後用異功散白主失血死靑主驚風死黑色繞口者不治耳微微赤此少陽經風熱用柴胡飲子淸肝生血微黃主睡中驚悸咬牙用四君子加芎歸升麻以調理脾气耳漧燥主骨疳蒸熱作渇盜汗用地黃丸若小便後出白津或玉莖癢痛屬肝經濕熱先用龍膽瀉肝湯後用地黃丸若稟賦腎气不足或早近女色致小便泄滯或作痛如淋者急用地黃丸補中益气湯滋其化源或大小便去後穀道牽痛者其虛尢甚用前丸加牛膝車前肉桂如手足逆冷或畏寒少食陽气虛寒也急加附子多可得生大抵多因稟賦髒气不平或乳食寒暑失節或姙娠乳母飲食起居六淫七情所致若初病元气無虧乳母如常發熱壯熱二便祕結作渇飲水睡不露睛者悉屬形病俱實當治邪气若病久元气已虧食少發熱口漧飲湯嘔吐泄瀉肢體畏寒而露睛者悉屬形病俱虛當補正气更宜審胎气之虛實臟腑之相勝而治之庶無悞矣

瀉心散【方見心臟】

祕防安神丸【方見心臟】

五味異功散【方見內釣】

朱砂安神丸【方見發搐】

柴胡淸肝散【方見諸熱】

地黃丸【方見腎臟癥】

六君子湯【方見內釣】

瀉白散【方見肺臟】

淸胃散【方見內釣】

補中益气湯【方見虛羸】

人參安胃散【方見脾臟】

宣明柴胡飲子【方見發熱】

鉤藤飲【方見慢驚】

惺惺散【方見咳】

瀉黃散【方見脾臟】

濟生犀角地黃湯【方見便血】

五苓散【方見五淋】

發搐

錢仲陽云驚癇發搐男左視無聲右視有聲女右視無聲左視有聲此相勝也蓋左爲肝部右爲肺部金木相勝故耳若寅邜辰時身熱目上視手足動口流涎項彊急此肝旺也己午未時身熱發搐心神驚悸目上視牙流涎手足搐動此心旺也申酉戌時身熱微搐而喘目防斜睡露睛手足冷大便淡黃水此肺旺也亥子丑時防搐臥而不安身防熱目斜喉中有痰大便色白困睡流涎此腎虛也若握拳拇指在內女爲順拇指在外男爲順順則易治逆則難愈若涎入心肝則不能言用涼心鎭驚下痰逆搐者不治吐瀉後變癥者亦不治如手足冷汗搐眉搐肚日夜不止名眞搐當用人參湯川烏全蠍等藥平其胃气傷風發搐口中气熱呵欠手足動者名假搐用大靑膏發散風邪傷食後發搐身熱困睡嘔吐不思乳食者當先定搐後用白丸子下之百日內發搐眞者內生風二三次必死假者外生風𨿽頻發不死外傷風者用大靑膏塗顖門及浴體法寅邜辰時搐而發熱作渇飲冷便結屬肝膽經虛熱用柴芍參苓散作渇引飲自汗盜汗屬肝膽經血虛用地黃丸口吻流涎屬肝木克脾土用六君子湯己午未時發搐若兼作渇飲水屬風火相搏以地黃丸補肝赤散涼驚丸治心若作渇飲湯體倦不乳土虛而木旺也用地黃丸以補腎六君子湯以補脾申酉戌時防搐畱喘目微斜身似熱睡而露睛大便淡黃屬脾肺虛熱用異功散手足逆冷或喘瀉不食屬脾肺虛寒用六君炮姜木香久病而元气虛者用六君子六味丸二藥主之亥子丑時防搐身熱目睛斜吐瀉不乳厥冷多睡

屬寒水侮土用益黃散未應用六君姜桂傷風發搐口气不熱肢體倦怠用異功散補脾土鉤藤飲淸肝木若因風邪內郁發熱而變諸癥者當理肺金淸風邪若外邪旣解而內癥未除當理肺補脾若肺經虧損而致驚搐等癥者當補脾肺以平肝心則驚搐自止矣若停食發搐嘔吐乳食者宜用消食丸若食旣消而前癥仍作或變他癥者脾土傷而肝木乘之也用六君子加鉤藤鉤以健脾平肝若百日內搐者因胎气所稟亦有乳母七情厚味所致者當兼治其母而以固胃爲先不可逕治其兒也

治驗

一小兒寅卯時發熱痰搐服抱龍丸而愈後復患因自用前藥更加咳气喘不時發搐面赤或靑黃或浮腫或流涎余謂咳气喘乃脾肺气虛不時發搐乃木乘土位面靑而黃赤乃肝助心脾浮腫流涎乃脾气虛弱用益智丸以補心神補中益气湯以養脾肺頓愈

少參王陽湖孫跌傷股骨正體科已續余視其面色靑黃口角防動此肝木侮脾之癥且气血筋骨皆資脾土以生但壯脾气則所傷自愈遂用六君鉤藤當歸三十餘劑諸癥悉痊

一小兒兩目連札手足發搐服天麻防風丸之類每發饑時益甚得飲食稍定此肝木制脾土也用六君升麻柴胡鉤藤鉤二劑而病痊又用補中益气湯而全效

一小兒己午時搐熱驚悸發時形气倦怠而黃懶食流涎飲湯此心火虛而不能生脾土也不信自服涼心之藥更加吐瀉睡而露睛幾成慢脾風用六君姜桂佐以地黃丸而愈

一小兒七嵗驚搐發熱不已己午未時益甚形气殊倦熱定飲湯此心脾气虛朝用補中益气湯加益智仁夕用六君當歸鉤藤鉤尋愈後飲食過多復作吐瀉或治以保和丸反加寒熱發搐此脾土復傷而肝木所侮也用六君柴胡寒熱止而飲食進但午未時仍瀉用補中益气湯加茯苓半夏鉤藤鉤而愈一小兒百日內患搐痰涎自流用驚風藥益甚視其面色黃中隱白乃脾虛不能攝涎也用六君子補中益气二湯而愈後復患兼气喘自欲表散行痰余謂此肺虛不能納气歸源耳用五味異功散加鉤藤鉤柴胡調補脾肺淸理肝火而安

一小兒患前癥面靑黑或痿黃審其母素有鬱怒用加味逍遙散加味歸脾湯治其母而子亦愈

一小兒月內發搐鼻塞乃風邪所傷以六君子湯加桔梗細辛子母俱服更以蔥頭七莖生薑一片細擂攤紙上合置掌中令熱急貼顖門少頃鼻利搐止一小兒未滿月發搐嘔乳腹脹作瀉此乳傷脾胃用五味異功散加漏蘆令母服之子亦服匙許遂愈一小兒驚悸痰盛瀉乳不消此感風邪夾驚肝侮脾而气虛先以天麻防風丸袪風定驚後用五味異功散壯脾止搐而愈

一小兒發熱拘急四肢瘈瘲左腮赤此心肝二經風熱先用柴胡淸肝散次用六味地黃丸而愈

一小兒發搐啼叫手足指冷左腮靑黑此脾土虛弱腎水反所侮也用六君姜桂一劑頓安又以四君芎歸及補肝散而愈

一小兒發熱作渇用瀉黃散大便重墜口角流涎仍欲瀉火余曰鼻凖靑白多而黃色少屬脾胃虛寒肝木所侮蓋口角流涎脾气虛而不能攝也大便重墜脾气陷而不能升也不信另用涼驚之劑果眉唇防動四肢防搐余曰此虛極而變慢風矣始用六君當歸木香炮姜鉤藤鉤二劑未效意欲更藥余曰此藥力未至也仍加附子一片服之卽安後去附子又二劑而愈

一小兒目內靑色發搐目直上視叫哭不已或用牛黃淸心丸更加咬牙頓悶小便自遺余謂此肝脾虛甚用補中益气湯六味地黃丸而愈

一小兒發搐目札屬肝膽經風熱先用柴胡淸肝散以淸肝後用六味地黃丸以補腎而愈

涼驚丸治驚疳熱搐心神驚悸白睛赤色牙闗急潮熱流涎手足動搐

黃連【五錢】龍腦【一錢研】防風龍膽艸【酒拌炒黑】靑黛【研三錢】牛黃麝香【各一字】鉤藤鉤子【二錢】

右各另爲末麫糊丸粟米大每服三五丸至一二十丸煎金銀湯下

愚按前方治心肝二經風熱若心肝虛而見驚搐潮熱用祕防安神丸肝木乘脾者用異功散加柴胡鉤藤鉤心脾虛弱而潮熱流涎者用異功散若虛寒更加木香不應更加炮姜【詳見滯頥】

擦牙通闗散治風搐搦闗竅不通痰塞中脘畱滯百節

南星【二錢】麝香【一字】牙皂【二錢燒存性】赤腳蜈蚣【一條】僵蠶【各二錢】

右爲末薑汁蘸藥少許擦牙或調服二三防涎自出

至聖保命丹治胎驚內釣腹肚硬啼叫不安及急慢驚風眼目上視手足抽掣不省人事

全蠍【十四个去毒】防風【二錢】白附子炮南星蟬殻天麻僵蠶【去絲嘴炒】朱砂【各一錢】麝香【五分】金箔

右爲末米糊和毎兩作四十丸毎服一丸白湯化下有熱者以膽星易炮星

白餅子治傷食嘔吐肚疼噯气先用此藥一服推下食積卻用惺惺散加減參蘇飲不可服冷藥

滑石半夏膽南星【各一錢】輕粉巴豆【二十四粒去皮膜用水一升煮幹研爛】

右以三味爲末入巴豆輕粉研勻飯丸菉豆大毎服三五丸紫蘇湯下忌熱物量兒加減

十味安神丸治驚

人參茯苓麥門冬山藥【各二錢】片腦【二分】朱砂甘艸寒水石【各五分】龍齒【一錢】金箔【二片】

右爲末蜜丸雞豆大燈心湯調下一方有馬牙硝

浴體法

天麻【二錢】蠍尾【去毒】朱砂【各五分】烏蛇【肉酒浸焙】白礬【各二錢】麝香【一字】靑黛【二錢】

右爲末每用三錢水三碗桃枝一握煎至數沸溫浴之勿浴背

塗顖法治發搐

麝香【一字】蠍尾【去毒】薄荷葉【三分】蜈蚣牛黃靑黛末【各一字】

右同研用熟棗肉劑爲膏新綿上塗勻貼上四方可出一指許火上炙手頻熨百日裏外小兒可用此

瀉靑丸【方見肝臟】

赤散【方見心臟】

地黃丸【方見腎臟】

益黃散【方見脾臟】

蘇靑膏【方見慢驚】

大靑膏【方見肝臟】

目睛瞤動

目者肝之竅也肝膽屬風木二經兼爲相火肝藏血血不足則風火內生故目睛爲之瞤動經曰曲直動揺風之象也宜用四物益其血柴胡山梔淸其肝陰血內榮則虛風自息矣若因肝經血燥而自病者用六味丸以滋其源因肺金克肝木者用瀉白散以平金邪若眼眶瞤動者肝木乘脾土也用抱龍丸若愈後驚悸不寐或寐中發搐咬牙目睛瞤動者血虛不能榮筋脈也用補中益气湯或歸脾湯加茯苓五味蓋有餘者邪气實也不足者眞气虛也凡病气有餘當認爲不足況此癥兼屬肝脾多爲漫驚之漸尢當審之

治驗

一小兒三嵗因驚抽搐發熱久服抱龍丸等藥面色或赤或靑余曰始因肝有實邪故宜用前藥今面色靑赤乃肝經虛熱傳心矣遂用六味丸以養肝腎佐以六君升麻柴胡以補脾胃諸癥頓痊

大尹周應昌子患瘰癧恪服化痰之劑虛宜用六君子湯加小柴胡湯若四肢微搐或潮熱往來或泄瀉嘔吐面色痿黃皆脾胃有傷也宜用白術黃茋川芎當歸人參陳皮肉豆神麯漧葛白芍藥黃連炙甘艸白茯苓以補胃气若脾胃虛弱者用六味異功散虛寒加木香炮姜若脾气下陷者用補中益气湯以升其陽作渇者用七味白術散以生津液若肝木侮脾者用補中益气湯加茯苓半夏芍藥以制肝補脾

治驗

一小兒傷食發熱唇動或用養胃湯枳實黃連山查之類更加腹脹午後發熱按其腹不痛余以爲服前藥飲食𨿽化而脾胃復傷也用六君子湯數劑而痊一小兒傷食發熱嘔吐唇口服消淸熱之劑飲食已消熱赤如故余曰此胃經虛而安

瀉靑丸【方見肝臟】

六味丸【方見腎臟】

四君子湯【方見天釣】

瀉白散【方見肺臟】

唇口蠕動

唇爲脾之華口乃脾之竅又陽明之脈環唇口而交人中陽明胃也是以脾胃虛者多有此癥不獨病後而已夫脾主涎脾虛則不能收攝多兼流涎或誤認爲痰而用祛逐之藥則精液益枯不能滋養筋脈遂致四肢抽搐病勢愈甚原其治法與慢脾風相同當用大補脾胃之藥加升麻柴胡切勿用靑皮龍膽艸之類兼察其色黃者脾弱也靑者肝勝也靑黃不澤木來克土也靑赤相兼木火風熱也黑爲寒水反來侮土白爲气虛亾陽凡此宜用六君子湯加小柴胡湯若四肢防搐或潮熱往來或泄瀉嘔吐面色痿黃皆脾胃有傷也宜用白術黃茋川芎當歸人參陳皮肉豆神麯漧葛白芍藥黃連炙甘艸白茯苓以補胃气若脾胃虛弱者用五味異功散虛寒加木香炮姜若脾气下陷者用補中益气湯以升其陽作渴者用七味白術散以生津液若肝木侮脾者用補中益气湯加茯苓半夏芍藥以制肝補脾

治驗

一小兒傷食發熱唇動或用養胃湯枳實黃連山查之類更加腹脹午後發熱按其腹不痛余以爲服前藥飲食𨿽化而脾胃復傷也用六君子湯數劑而痊一小兒傷食發熱嘔吐唇動服消淸熱之劑飲食已消熱赤如故余曰此胃經虛熱耳用四君升麻柴胡四劑而愈

一小兒素面白忽然目唇微動時面色靑黃良久其唇口手足亦微動此脾虛而肝侮之也用五味異功散加鉤藤鉤白附子一劑而面靑少退再二劑唇口動亦止又用異功散加升麻柴胡四劑而痊

一小兒暑月吐瀉目唇微動面色靑白手足並冷仍用玉露散餘謂已變慢脾風也當溫補脾胃不信後果歿

五味異功散【方見天釣內釣】

補中益气湯【方見虛羸】

七味白術散【方見積痛】

六君子湯【方見天釣】

小柴胡湯【方見痓癥】

四君子湯【方見天釣】

驚搐目直

小兒忽然驚搐目直者皆肝之風熱也若肝虛生風則目連札而不搐及多欠咬牙若肝經風實則目直大叫呵欠項急頓悶若肝經有熱則目直視不搐得心熱則搐气熱則外生气溫則內生其癥手尋衣領及亂撚物宜用瀉靑丸壯熱飲水喘悶宜用瀉白散凡病之新久皆能引肝風風內動則上入於目故目爲之連札若熱入於目牽其筋脈兩眥俱不能轉視故目直也亦有飲食停滯中焦致淸陽不升濁陰不降肝木生發之气不得升致生虛風者須詳審之若胸滿腹痛嘔吐惡食輕則消化痰重則探吐滯積更須審其所傷寒物熱物亦有因感冒吐瀉致使土敗木侮而生虛風者不可遽服驚藥宜用六君子加芍藥木香柴胡制肝補脾若因脾土虛而自病者用五味異功散凡飲食停滯痰涎壅滿而見驚癥者寔因脾土虛弱不能生金金虛不能平木故木邪妄動也宜健脾消食其癥自愈若輒用驚風之藥反成其風而益其病也況臟腑脆嫩不可投以峻厲之劑治者愼之

治驗

姚儀部子毎停食則身發赤暈此飲食內停不消郁熱發外用淸中解郁湯而愈後患揺頭咬牙痰盛發搐吐出酸味伺其吐盡翌日少以七味白術散調理脾胃遂不復患

一小兒停食服通利之劑作嘔腹脹此脾胃復傷也用補中益气湯而愈

一小兒兩目動札手足發搐數服天麻防風丸之類前癥不愈其痰益甚得飲食稍愈視其凖頭及左頰色靑黃余曰脾主涎此肝木克脾土不能統攝其涎非痰盛也遂用六君升麻柴胡鉤藤二劑飲食漸進諸癥漸愈又用補中益气湯而安

九味養脾湯治小兒大病後面黃肌瘦目動咬牙發少未能彊步因誤服解表瀉利傷克諸藥而致者宜長緩調理全復胃气

白術【一錢二分】白芍藥【酒炒】白茯苓【各八分】人參陳皮川芎【各六分】甘艸【炙】黃茋【蜜炙】當歸【酒洗各四分】半夏山查麥門冬【各六分】

右用姜棗水煎服

六君子湯【方見天釣】

五味異功散【方見天釣】

淸中解郁湯【方見丹毒】

七味白術散【方見積痛】

參苓白術散【方見虛羸】

補中益气湯【方見虛羸】

天麻防風丸【方見傷風咳】

睡中驚動

小兒睡中驚動由心腎不足所致蓋心主血與神肝藏血與防肺主气與魄腎主精與恐小兒臟腑脆弱易爲驚恐恐則气下驚則心無所依神無所歸且夫人之神气寤則行於目寐則棲於腎今心腎旣虛則不能寧攝精神故睡中驚動也治宜淸心安神用茯苓補心湯加酸仁茯神五味亦有驚嚇而作者因擊動其肝故魂不安也治宜鎭驚定魂用安神鎭驚丸若飲食間因驚而停滯者用六君子加神麯厚朴食旣消而驚未定用茯苓補心湯若木火太過而心神不寜者用赤散風熱相搏者用柴胡梔子散食郁生痰驚動不安者用四君以健脾神麯半夏以化痰山梔芍藥以淸熱

治驗

一小兒夜睡忽然驚動如搐大便酸臭而色靑此飲食傷脾而肝旺也先用異功散加柴胡升麻山梔又用四味肥兒丸而愈

一小兒不時睡中驚動發搐作渴飲冷左顋靑額間赤先用柴胡淸肝散加鉤藤鉤四劑以治肝火後用五味異功散以健脾又用地黃丸補腎肝而安

赤散【方見心臟】

柴胡梔子散【方見諸熱癥卽梔子淸肝散】

六味丸【方見腎臟】

四君子湯【方見天釣】

六君子湯【方見天釣】

五味異功散【方見天釣】

茯苓補心湯【方見瘖】

安神鎭驚丸【方見急驚】

目動咬牙

小兒驚後目防動咬牙者皆病後亡津液不能榮其筋脈也亦有肝經虛熱而生風者當審其气血有餘不足而治之其日中發熱飲冷而動者气有餘也用瀉靑丸夜間盜汗及睡不寧而動者血不足也用地黃丸或因肝經風邪傳於脾腎者亦令咬牙先用柴胡淸肝散次用五味異功散六味地黃丸若因脾胃虛熱用補中益气湯加芍藥山梔實熱用瀉黃散蓋牙牀屬手足陽明故也若肝腎熱用六味地黃丸

治驗

奚氏女六嵗忽然發驚目動咬牙或睡中驚搐痰涎壅盛或用化痰袪風等藥益甚余曰面靑而見前癥乃屬肝木尅脾土不能攝涎而上湧也當滋腎水生肝血則風自息而痰自消矣遂用六味丸而愈一小兒患前癥痰涎自流用驚風之藥其癥益甚脾胃益虛視其面色痿黃口中吐痰用六君子補中益气湯而愈

赤散【方見心臟】

地黃丸【方見腎臟】

瀉靑丸【方見肝臟】

補中益气湯【方見虛羸】

六味地黃丸【方見腎臟】

六君子湯【方見天釣】

揺頭便血

經曰諸風掉皆屬肝木木得風則揺動乃肝經火盛而生虛風也湯氏治鄭都承子揺頭便血七年用祛風藥止血藥百試無效此肝經風熱所乘土受木克不能攝血而潰入大腸故便血不止遂制淸肝益胃湯以平肝益脾祛風熱兼服胃風湯旬餘諸癥悉愈便血者風木揺動則土受淩虐而不能綂血也或食酸味過多以益其肝致令陰結經曰結陰者便血一升再結二升三結三升又邪在五臟則陰脈不和陰脈不和則血畱之結陰之病陰气內結不得外行滲入腸間故便血也間亦有乳母恚怒風熱熾盛或肝木傷脾使淸气不升或風邪侵入大腸者治法若因風熱用柴胡淸肝散若因怒火用加味小柴胡湯若淸气不升脾气下陷者用補中益气湯若風邪侵於大腸者用淸肝益胃丸肝經血熱妄行者用六味地黃丸脾土不能培肝木者用六君柴胡鉤藤鉤肝木勝脾土者用四君芍藥鉤藤鉤結陰者用平胃地楡湯

治驗

一小兒傷風咳痰湧余謂脾虛肺弱腠理不宻風邪外乘用六君子湯加桔梗桑皮杏仁而愈後飲食停滯作瀉腹脹仍用六君子加山查厚朴而安又停食作瀉服消之藥更加咳余謂當調補脾土不信自用發表克滯前癥益甚更加揺頭余以天麻散倍加鉤藤鉤及異功散而愈

一小兒項間結核面色痿黃肌體消瘦咬牙抽搐頭揺目札此肝木尅脾土也用六君子湯及九味蘆薈丸頓愈

一小兒病後遇驚卽痰甚咬牙抽搐揺頭作瀉略服腦麝朱砂等藥以致慢驚而卒

淸肝益胃丸

犀角屑甘艸全蛇蛻【炙黃】鉤藤鉤子麻黃【去節一錢】黃芪【蜜炙】羌活防風白芍藥天花粉【各半兩】

右爲末肉杵丸桐子大毎服五十丸食後薄荷湯下

海藏食療云蛇蛻主去風邪明目治小兒一百二十種驚癇寒熱等癥蠱毒安胎炒用又治風癇弄舌揺頭故前方用之

平胃地楡湯治結陰便血

白術陳皮茯苓厚朴葛根【各五分】地楡【七分】漧薑【五分】炙甘艸當歸炒神麯白芍藥人參益智【各三分】升麻附子【炮各一錢】

右每服一錢水煎服

胃風湯【方見偏風口噤】

柴胡淸肝散【方見諸熱癥】

加味小柴胡湯【方見肝臟】

補中益气湯【方見虛羸】

六味地黃丸【方見腎臟】

瀉白散【方見肺臟】

六君子湯【方見天釣】

四君子湯【方見天釣】

天麻散【方見內】

異功散【方見天釣】

九味蘆薈丸【方見疳癥】

偏風口噤

小兒偏風者屬少陽厥陰肝膽二經證也噤者筋急由風火太甚而乘於脾以勝水濕則筋太燥然燥金主於收斂勁切故也又曰風之爲病善行而數變或左或右其因一也治須審而藥之若足陽明胃經气虛風邪所乘其筋脈偏急者屬外因若足厥陰肝經風熱乘脾筋脈偏急者屬內因若脾肺虛弱腠理不宻外邪所乘或服金石之劑耗損肝血或吐瀉後內亡津液不能養肝致口眼歪斜或半身不遂諸癥皆屬肝血不足肝火生風宜滋腎水養肝血壯脾土治法脾胃虛而動風者異功散加柴胡鉤藤鉤脾肺虛而外邪所乘者用鉤藤飲肝火血燥者用六味地黃丸津液不足者用白術散若兼目上視寒熱往來小便淋瀝面色靑潔兩脇脹痛之類皆肝經之本病也或唇口歪斜腹脹少食目泡浮腫面色靑黃肢體倦怠之類皆肝木乘脾之癥也當審五臓相勝而主之說執其見癥槪投風藥反成壞癥者有矣

治驗

一小兒口眼防邪面色或靑或赤此肝心風火乘脾也朝用柴胡淸肝散夕用異功散加鉤藤鉤而愈其時有患前癥服祛風痰之藥者皆不能起

一小兒痢後患前癥發搐面色痿黃肢體倦怠此元气虛克伐多矣余用補中益气湯加鉤藤鉤子服而漸愈後因乳母七情飲食失宜或兒乳食過多前癥仍作服補中益气湯五味異功散而應

錢氏全蠍散治驚風口眼防邪言語不正手足偏廢不舉

全蠍【去毒炒】僵蠶【眞者炒】川芎黃芩甘艸桂枝麻黃【去節】赤芍藥【各二錢】天麻【六錢】天南星【去臍二錢】

右爲末每服二三錢姜五片水煎服

胃風湯治風冷乘虛入客腸胃水谷不化泄瀉注下及腸胃濕毒下如豆汁或瘀血日夜無度

人參白茯苓芎防桂

當歸白芍藥白術【各等分】

右散毎服二錢入粟米數粒同煎食前服

異功散【方見天釣】

六味丸【方見腎臟】

白術散【方見積痛】

柴胡淸肝散【方見諸熱】

補中益气湯【方見虛羸】

角弓反張

錢仲陽曰角弓反張者由風邪客於太陽經也經曰風從上受足太陽主周身之气其脈起於目內眥而行於背肝屬木主風所以風邪易侵也夫小兒肌膚未宻外邪易傷肝爲相火其怒易發若身反張彊直發熱不搐者風傷太陽也宜用人參活散小續命湯若因暴怒而擊動其肝火者宜用瀉靑丸若飲前劑其癥益甚者此邪气已去而脾气虧也宜用異功散加芎歸補之若因肝經虛熱或因克伐眞气虛熱生風者宜用異功散地黃丸補之若因下而脾气困憊腹肚膨脹者此中气損也宜用白術散補之若气血素弱或服攻伐之劑而手尋衣領咬牙呵欠者肝經虛甚也急用地黃丸以補之仍與肝臟參覽

治驗

一小兒忽腰背反張目上視面靑赤曰靑屬肝主風赤屬心主火此風火相摶用柴胡梔子散倍加鉤藤鉤頓安而痰如舊又用抱龍九而愈

一小兒忽腰背反張服治驚之藥後不時舉發面色黃白肢體甚倦余用五味異功散十餘劑而愈後因驚兼飲食不節不時舉發隨用前藥卽愈遂日以參木末每服五七分炮姜大煎湯調下服至三兩而不發已上二癥元气虛而病气實也若用攻邪之藥皆誤矣

一小兒素患前癥痰盛面色素白而兼靑余謂肺气不能平肝肝气乘脾脾气虛而生痰耳先用抱龍丸二服以平肝隨用六君子湯以補脾肺月餘而痊半年之後復發謂非逐痰不能全愈遂用下劑痰涎甚多而咽喉如鋸聲余曰乃脾不能攝涎也咽間嗚乃肺气虛甚也遂用人參五錢炮姜三分水煎服而醒至第四劑後加二枚人參服數兩而愈後每發非獨參湯不應若執常方鮮不有誤者

人參羌活散【方見驚風】

小續命湯【方見五硬】

瀉靑丸【方見肝臟】

異功散【方見肺臟】

地黃丸【方見腎臟】

柴胡梔子散【方見諸熱卽梔子淸肝散】

抱龍丸【方見傷寒夾驚】

六君子湯【方見天釣】

薛氏醫案卷五十五﹤子部﹐醫家類﹐薛氏醫案﹥

欽定四庫全書

薛氏醫案卷五十六

明薛已訂

保嬰撮要三

急驚

錢仲陽云急驚者因聞大聲或驚而發搐搐止如故此熱生於心身熱面赤引飲口中气熱二便黃赤甚則發搐蓋熱甚生風陽甚而陰虛也宜以利驚丸除其痰熱不可用巴豆之藥蓋急驚者陽癥也俱腑受病而屬實乃少陽相火旺經曰熱則生風風生痰痰熱客於心膈間則風火相搏故抽搐發動經所謂木太過日發生其動掉顚疾是也當用利驚丸赤散瀉靑丸等藥搐止與安神鎭驚丸婁全善亦曰急驚屬木火土實木實則搐而有力及目上視動札頻睫土實則身熱面赤而不吐瀉偃睡合睛治法宜涼宜瀉而用涼驚利驚等丸亦有因驚而發者牙闗緊急壯熱涎潮竄視反張搐搦顫動唇口眉眼貶引口中熱气頬赤唇紅二便祕結脈浮洪數緊此內有實熱外挾風邪當截風定搐若痰熱尙作仍防下之痰熱旣泄急宜調養胃气搐定而痰熱少退卽宜調補脾气東垣云若因外物驚者宜黃連安神丸因气動所驚者宜安神鎭驚丸之類大忌防風丸如因驚而瀉靑色宜朱砂丸大忌涼驚丸蓋急驚者風木旺也風木屬肝盛則必傳尅於脾欲治其肝當先實脾後泄風木若用益黃散則誤矣經曰邪气盛則實正气奪則虛前所雲實者乃病气有餘而形气不足也當先泄而後補虛甚急當補脾爲先少以攻邪之藥佐之其所云虛者乃病气形气俱不足也當純補眞气爲要若肝經風火相搏抽搐目瞤筋急痰盛者當用四物湯以生肝血加鉤藤鉤山梔以淸肝火更用四君子以補脾六味丸以滋腎若肺金克木而兼呵欠者用瀉白散以泄肺邪地黃丸以益肝血若邪入肝則用柴胡淸肝散加龍膽艸亦可邪入心用梔子淸肝散加炒黃連亦通邪入腎用六味地黃丸邪入肺用地骨皮散邪入脾用六君子加柴胡山梔大抵此癥屬肝膽經血虛風火相搏而善行數變者爲多若不養肝血不補脾气純用祛風化痰之藥則脾益虛血益損邪气延綿必轉慢驚矣

治驗

一小兒九嵗因驚發熱抽搐頓悶咬牙作渇飲冷便祕面色靑赤而印堂左腮尢赤此心脾二經風熱相搏乃形病俱實之癥也先用瀉靑丸料炒黃連一劑大便隨利熱搐頓減繼用抑靑丸一服諸癥悉退但面色痿黃肢體倦怠飲食少思此病气去而脾气未復也用補中益气湯及地黃丸而全安

一小兒發熱抽搐口噤痰湧此膽經實火爲驚風也先用瀉靑丸一服六味丸二服諸癥卽退又用小柴胡湯加芎歸山梔鉤藤鉤次以補中益气湯而愈一小兒忽然發熱目動咬牙驚搐痰盛或與祛風化痰藥益甚面色靑黃乃肝木克脾脾之液爲涎虛則涎不能攝上湧而似痰也法當生肝補脾則風自息痰自愈矣遂用六味丸及六君子湯而愈

一女子十二嵗善怒睡中抽搐徧身作癢飲食少思此肝經風熱脾土受克也用參術柴苓湯以淸肝健脾而愈

一小兒三嵗患急驚面赤發熱作渴飲冷用瀉靑丸一服熱衰大半因見得效翌早又自制一服反加吐瀉發搐面色靑白手足指冷此熱旣去而自傷脾也用六君姜桂升麻柴胡一劑得安是以前哲謂小兒易爲虛實攻伐之藥衰其大半乃止不可過之羅謙甫約方約囊之論確矣

一小兒三嵗因驚抽搐發熱痰盛久服抱龍丸等藥面色或赤或靑此心肝二經血虛風熱生痰也用六味丸滋腎生血用六君柴胡升麻調補脾胃而安一小兒潮熱發熱面色靑赤此心肝二經血虛之癥也用祕防安神丸及四物湯加防風酸棗仁治之而愈

一小兒潮熱發搐痰涎上湧手足指冷申酉時左腮靑色隱白用補中益气湯調補脾肺六味丸滋養肝腎而愈

嘉興王一山女七嵗因跌傷腿膝兩膁腫潰面色靑潔左闗無脈余謂驚則气散而風熱郁滯於肝故其脈隱伏用四君升麻柴胡鉤藤鉤一劑脈至隨愈一小兒印堂靑黑至夜啼搐余謂脾土虛寒也用鉤藤飲而安後因驚發搐夜啼仍用前藥一劑諸癥復愈又用異功散而痊

一小兒七嵗患急驚將愈而發熱驚悸誤服袪風化痰之劑更加驚搐吐痰喘腹脹少食惡寒再用抱龍丸大便似痢寒熱往來殊類風癥先君治之以爲脾气虧損諸經無所滋養而然用四君子湯爲主少加升麻柴胡以升補陽气而愈

一小兒驚風後痰不止睡臥不寧諸藥無效余用牛黃淸心丸少許頓止後復傷風邪痰盛喘急飲食不下仍用牛黃丸少許而安再用異功散加桔梗而愈

利驚丸治急驚痰盛發熱潮搐

靑黛輕粉【各二錢】牽牛末【半兩】

右爲末麫糊丸寒豆大每服十丸薄荷湯化下

安神鎭驚丸驚退後調理安心神養气血和平預防之劑也

天竺黃【另研】人參茯神南星【姜制各五錢】酸仁【炒】麥門冬當歸【酒洗】生地黃【酒洗】赤芍藥【炒各三錢】薄荷木通黃連【薑汁炒】山梔【炒】辰砂【另研】牛黃【另研】龍骨【煆各二錢】靑黛【一錢另研】

右爲末蜜丸菉豆大毎服三五丸量兒大小加減淡姜湯送下

四物湯治血虛發熱煩躁或晡熱作渇頭目不淸若因脾虛不能生血者用四君子湯

當歸熟地【各二錢】芍藥川芎【各一錢】

右水煎服

參術柴苓湯

人參白術茯苓陳皮【各一錢】柴胡升麻【各七分】山梔【炒八分】鉤藤鉤【一錢】甘艸【炒五分】

毎服一二錢姜棗水煎

黃連安神丸治心經血虛頭運神魂驚悸

黃連【酒洗六錢】甘艸【炙五分】生地黃當歸【各一錢五分】朱砂【飛過五錢】

右爲末飯糊丸梧子大毎服十五丸空心白滚湯下如二三服不應當服歸脾湯補之

牛黃淸心丸治諸風瘈瘲語言澁健忘恍惚頭目運胸中煩郁痰塞喘精神昏憒等癥或小兒風熱上壅抽搐發熱或急驚痰盛發搐目反口噤或大人傷寒汗下之後煩躁發熱不解並宜服之

牛黃【一錢二分半】麝香龍腦羚羊角【各一錢】當歸防風黃芩白術麥門冬白芍藥【各一錢半】柴胡桔梗白茯苓大豆黃卷芎防肉桂杏仁【去皮尖】阿膠【各一錢二分半】蒲黃人參神麯【各三錢半】雄黃【八分】甘艸【五分】白蘞【七分半】犀角【二錢】幹山藥【七錢】漧薑【三錢】金箔【一百三十片】大棗【十个蒸熟爛研】

右爲末煉蜜丸每兩作十丸金箔爲衣毎服一丸溫水化下

朱砂丸【方見發搐】

瀉靑丸【方見肝臟】

赤散【方見心臟】

抑靑丸【方見肝臟】

補中益气湯【方見虛羸】

地黃丸【方見腎臟】

小柴胡湯【方見發痙】

六君子湯【方見天釣】

祕防安神丸【方見心臟】

異功散【方見天釣】

慢驚

錢仲陽云慢驚因病後或吐瀉或藥餌傷損脾胃肢體逆冷口鼻气防手足瘈瘲昏睡露睛此脾虛生風無陽之癥也溫白丸主之蓋慢驚者陰癥也俱髒受病而屬虛因吐瀉脾肺俱虛肝木所乘而致瘈瘲防搐婁全善所謂木虛則搐而無力經所謂木不及曰委和其病揺頭是也【謂手足搐動泄瀉心悸】火虛則身寒口中气冷土虛則吐瀉睡而露睛治宜溫補脾胃用六君子湯五味異功散之類徐用誠云乙木屬陰乃肝臟病故慢而難治況有夾熱夾食夾痰與外感癥相似者當宗錢氏方主之保嬰集云急驚屢發而屢用直瀉之藥則脾陰愈消而變爲慢驚多矣大率吐瀉痰鳴气喘眼開神緩昏睡露睛驚跳搐搦乍發乍靜或身熱身冷面淡靑白或眉唇靑赤其脈遲沈數緩是也當溫補脾气爲主而佐以安心制肝東垣亦云慢驚風由脾胃虛而生脾虛者由火邪乘其土位火旺能實其木木旺故來克土當於心經中以甘溫補土之源更於脾土中瀉火以甘寒補金以酸涼致脾土中金旺火衰風木自虛矣稟賦不足或久病脾虛及常服克伐之藥者多致此病若因土虛不能生金金不能平木木來侮土而致前癥者以五味異功散加當歸酸棗仁佐以鉤藤飲子補土平木若脾土虛寒者用六君子加炮姜木香不應急加附子以回陽气蓋陰血生於脾土宜四君子當歸酸仁凡元气虧損而致昏憒者急灸百防穴若待下痰不愈而後灸之則元气脫散而不救矣此乃臟腑傳變已極總歸虛處惟脾受之無風可逐無驚可療因脾虛不能攝涎故津液泛而似痰者當依前法自效若不審其因泛用祛風化痰之劑則脾气益傷陰血益損病邪益盛而危矣

治驗

舉人余時正子傷食發丹服發表之劑手足抽搐服抱龍丸目瞤痰盛余謂脾胃虧損而變慢驚也無風可怯無痰可逐只宜溫補胃气遂用六君加附子一劑而愈

一小兒抽搐痰涎自流或用驚風之藥益甚視其面色黃白余用六君子補中益气二湯補脾肺而愈一小兒傷風咳痰湧用六君桔梗桑皮杏仁治之而愈後飲食停滯作瀉腹脹用六君加山查厚朴而安又復停食作嘔或用藥下之更加咳余謂脾肺俱虛宜用調補彼以爲緩自服發表尅滯前癥益甚頭項顫動余用天南星散倍加鉤藤鉤及異功散而愈

一小兒遇驚卽痰盛咬牙發搐揺頭作瀉恪服腦麝朱砂等藥以致慢驚而卒

術附湯治風濕相搏身體煩疼不能轉側不嘔不渴大便堅硬小便自利及風癥頭目重等癥

白術【四両】甘艸【炒二兩】附子【炮去皮臍一兩】

右爲末入附子毎服三錢姜五片棗一枚水煎服愚按附子溫中回陽爲慢驚之聖藥也如元气未脫用之無有不應須用每只重一兩三四錢端正不尖底平周圍如蓮花瓣者佳否則悞用川烏也制法切去皮尖以童便浸之秋冬七日春夏五日毎日一換浸畢切作四塊以濕艸紙包數層防火煨半日取出切開無白星爲度如急用炮至裂紋卽投童便中良久浸透切片如色白再防灸之气脫甚者急生用亦效

太乙保生丹治慢驚尙有陽癥者

全蠍【靑者十四个】白附子【生用】眞僵蠶蟬殻琥珀防風牛膽南星朱砂【各一錢】麝香【五分】

右爲末米糊丸桐子大金箔爲衣毎服一二丸薄荷湯化下

聚寶丹治慢驚

人參茯苓琥珀天麻眞僵蠶全蠍【炙】防風牛膽南星白附子【生用】朱砂【五分】麝香【少許】烏蛇【肉酒浸焙一錢】

右爲末煉蜜丸桐子大毎服二丸菖蒲湯下

金箔鎭心丸治風壅痰熱心神不寧驚悸煩渇唇焦頬赤夜臥不寧譫語狂妄

朱砂【一両】白茯苓人參甘艸【各半兩】山藥【一兩半】片腦牙硝【一錢半】麝香【五分】金箔【十二貼爲衣】艸紫河車【二錢半黑豆煎煮】

右爲末煉蜜丸毎用五錢作十五丸以金箔爲衣毎服一丸薄荷湯化下含化亦得

溫白丸治驅風豁痰定驚

人參防風白附子【生用】眞僵蠶全蠍【各一錢焙】天麻南星【湯洗七次焙各二錢】

右爲末水糊丸桐子大毎服三五丸姜湯下

烏蠍四君子湯卽四君子湯加生川烏全蠍各少許爲末毎服半錢姜棗水煎服次服去川烏

天南星散治慢驚驅風豁痰

南星【重八九錢者一个掘地坑深尺許先用炭五斤燒通紅以好米醋一碗灑坑中卽投南星以火炭宻蓋又用盆覆時許取出】

右爲末入琥珀全蠍各一錢毎服一字煎生薑防風湯下

烏沈湯治慢驚驅風助胃

天麻【二錢】人參眞川烏【生用】全蠍【焙】南星【焙】木香沈香【各一錢】甘艸【炒五分】

右爲末毎服三五分薑水煎服

沈香散治助胃气止吐瀉

茯苓【二錢】沈香丁香木香藿香厚朴【制】甘艸【炙各一錢】

右爲末毎服一字米飲湯調下

蘇靑丸

蘇合香丸【一分】靑州白丸子【二分】

右和勻毎服五分姜湯調下

銀白散治胃虛吐瀉

糯米【炒二兩五錢】匾豆【蒸二兩】藿香【二錢】白術【炒一兩】丁香【二錢】甘艸【炙三錢】

右爲末紫蘇米飲調下直指方加炮白附子全蠍木香石蓮薑水煎

釣藤散治吐利脾胃气虛生風

釣藤鉤【二錢】蟬殻天麻防風蠍尾【去毒】人參【各半兩】麝香【五分】麻黃僵蠶【炒】甘艸【炙】川芎【各二錢五分】

右爲末水煎服虛寒加附子一錢

黑附子湯治慢脾風四肢厥冷

附子【炒去皮三錢】木香人參【各一錢五分】白附子【一錢】甘艸【炙五分】

右爲散每服三錢姜五片水煎若手足旣溫卽止後服

生附四君子湯治吐瀉不思乳食凡虛冷病先與數服以正胃气

人參白術附子木香茯苓橘紅甘艸【各等分】

右爲末每服五七分姜水煎服

辰砂膏治慢脾冷痰壅滯手足冷而防搐者

黑附子【一枚重一両以上者去皮臍頂上穵一孔入辰砂末一錢仍用附子塞之炭火燒存性】白附子【炮】五靈脂蠍稍【各二錢半】牛膽南星【半兩】

右爲末煉蜜丸桐子大每服二三錢生薑汁泡湯下

七寶辰砂丹治風痰奇效慢驚慢脾以辰砂爲主木香佐之用開元錢一个背後上下有兩月片者放鐵匙上炭火內燒少頃成珠子取入盞中作一服用木香煎湯送下人參湯亦可

天麻防風丸【方見臍風】

參苓白術散【方見虛羸】

異功散【卽五味異功散方見虛羸】

四君子湯【方見天釣】

益黃散【方見脾臟】

六君子湯【方見天釣】

補中益气湯【方見虛羸】

驚癇

錢仲陽云小兒發癇因血气未充神气未實或爲風邪所傷或爲驚怪所觸亦有因姙娠七情驚怖所致者若眼直目牽口噤涎流肚膨搐背項反張腰脊彊勁形如死狀終日不醒則爲痓矣如面赤目瞪吐舌囓唇心煩气短其聲如羊者曰心癇面靑唇靑兩眼上視手足攣掣反折其聲如犬者曰肝癇面黑目振吐涎沫形體如屍其聲如豬者曰腎癇面如枯骨目白反視驚跳反折揺頭吐沫其聲如雞者曰肺癇面色痿黃目直腹滿自利四肢不收其聲如牛者曰脾癇五癇通用五色丸爲主仍參以各經之藥心癇屬血虛者用養心湯發熱飲冷爲實熱用虎睛丸發熱飲湯爲虛熱用妙香散肝癇者虛癥用地黃丸抽搐有力爲實邪用柴胡淸肝散大便不通用瀉靑丸腎癇者用地黃丸紫河車丸之類腎無瀉法故經從虛治之肺癇者屬气虛用補肺散面色痿黃者土不能生也用五味異功散面色赤者陰火上衝於肺也用地黃丸脾癇者用五味異功散若面靑瀉利飲食少思用六君子加木香柴胡若發熱抽掣仰臥面色光澤脈浮病在腑爲陽易治身冷不搐覆臥面色黯黑脈沈病在髒爲陰難治凡有此癥先宜看耳後髙骨間先有靑脈紋抓破出血可免其患此皆元气不足之癥也須以紫河車【卽小兒胞也】丸爲主而以補藥佐之設若泛行尅伐復傷元气則必不時舉發久而變危多至不救又有驚風食癇三種詳見後方仍參驚風胎風治之

治驗

一老人生子方周嵗秋初暴冷忽發搐似驚癇過則气息奄奄此元气虛弱所致與補中益气湯而愈一小兒十嵗一小兒七嵗各有癇癥嵗發二次後因出痘及飲食停滯舉發頻數用六君子補中益气二湯而愈

一小兒患前癥毎發吐痰困倦半晌而蘇諸藥不應年至十三而頻發用紫河車生研爛入人參當歸末丸桐子大毎服三五十丸日進三五服乳化下一月漸愈又佐以八珍湯全愈

一小兒七嵗發驚癇毎作先君令其恣飲人乳後發漸疎而輕至十四嵗復發仍用人乳不應余令用肥厚紫河車研爛人乳調如泥日服二三次至數其而愈後常用加減八味丸而安至二十三嵗發而手足厥冷仍用前法佐以八味丸十全大補湯而痊

五癇丸治諸癇

雄黃眞珠【各一両研細】朱砂【水飛半両】水銀【二錢半用鉛三両溶化入水銀炒結候冷】

右爲末煉蜜丸麻子大毎服二三丸金銀煎湯下

錢氏蛇黃丸治驚癇因震駭恐怖叫號恍惚是也蛇黃【眞者三个火煆醋淬】郁金【七分一處爲末】麝香【另入一匙】

右爲末飯丸桐子大毎服一二九煎金銀磨刀水化下

牛黃丸治風癇因汗出解脫風邪乘虛迷悶搐掣涎潮屈指如計數是也

牛膽南星全蠍【焙】蟬脫【各二錢半】防風白附子【生】天麻眞僵蠶【炒各錢半】麝香【半字】

右爲末棗肉和丸水銀半錢研細入藥丸菉豆大毎服一二丸荊芥生薑湯下

妙聖丹治食癇因驚而停食吐乳寒熱大便酸臭是也

赭石【煆醋淬二錢半】巴豆【三个去心油三錢】雄黃蠍稍朱砂【各一錢】輕粉麝香【各一匙】杏仁【防炒二錢】

右爲末棗肉丸梧子大毎服一二丸木賊艸煎湯送下

星蘇散治諸風口噤不語

天南星【略炮剉】

右毎服五七分姜四片紫蘇五葉水煎入雄豬膽少許溫服

斷癇丹治癇瘥後復作癥候多端連綿不除者黃耆【蜜炙】鉤藤鉤細辛甘艸【炙各半両】蛇脫【二寸酒炙】蟬退【四个】牛黃【一錢另研】

右爲末煮肉丸麻子大煎人參湯下毎服數丸量兒加減

消風丸治風癇先宜此藥

牛膽南星【二錢】羌活獨活防風天麻人參荊芥川芎細辛【各一錢】

右爲末蜜丸桐子大毎服二丸薄荷紫蘇湯調化下

袪風保安丸諸風久逺治之並驗

川烏【去皮尖二錢半生用】五靈脂【半両】

右爲末豬心血丸桐子大毎服一二丸姜湯化下

雌黃丸治顚癇搐掣惡聲嚼舌

雌黃黃丹【防炒各半両】麝香【五分】

右爲末用牛乳汁三合熬膏杵丸麻子大毎服二三丸溫熟水下

比金丸治驚癇先用此藥

人參琥珀白茯苓逺志【姜制取肉炒】朱砂天麻川芎石菖蒲【細宻者】南星靑黛【各一錢】麝香【一匙】

右爲末蜜丸桐子大毎服一二丸金銀薄荷湯下

虎睛丸治驚癇邪气入心

虎睛【細研】逺志【薑汁浸】犀角【錢屑】大黃【濕紙包煨】石菖蒲麥門冬【各等分】蜣螂【去足翅炒三枚】

右爲末米糊丸桐子大毎服一二丸竹葉煎湯或金銀薄荷煎湯下

淸神湯治驚癇

犀角【鎊】逺志【姜制焙】白蘚皮石菖蒲人參甘艸【炒各一錢半】

右爲末毎服五七分麥門冬煎湯調下

宻陀僧散治心癇不語及諸驚失音用宻陀僧爲末毎服一匙米醋湯調下大人服一錢熱酒下

蠍虎散治驚癇

褐色生蠍虎【一个連血細研】

右入朱砂麝末少許同研用薄荷湯調作一服數年者亦效蓋癇疾皆心血虛滯生蠍虎管守其血繼服二陳湯若無生蠍以性雄豬心血代用入代赭石散尢妙

代赭石散治陰陽癇

代赭石【煆醋淬研爲末水飛過曬漧】

右爲末毎服五分以金銀煎湯和金箔銀箔調連進二服腳脛上有赤斑乃邪气發出可治無赤斑則難治

化風丹涼風化痰退熱定搐

羌活獨活防風牛膽南星天麻人參川芎荊芥粉艸【各一錢】全蠍【一个】

右爲末煉蜜丸皂角子大毎服一錢薄荷湯化下

茯神湯治膽气虛寒頭痛目心神恐懼不能獨處或是驚癇

茯神酸仁【炒】栢子仁【炒】白芍藥【炒】五味子【炒】黃耆【炒各一両】桂心熟地黃【自制】人參甘艸【炒五分】

右毎二三錢水煎

酸仁丸治膽气實熱驚癇或睡臥不安驚悸怔忡茯神酸棗仁【炒】逺志栢子仁【炒】防風枳殻【麩炒各半兩】生地黃【杵膏半兩】香竹茹【二錢五分】

右各另爲末蜜丸粟米大毎服七八十丸滚湯送下

定志丸治心神虛怯所患同前或語言鬼神喜笑驚悸

人參茯苓【各一兩半】菖蒲逺志【各一兩】

右各另爲末蜜丸如前服

養心湯治心血虛怯驚癇或驚悸怔忡盜汗無寐發熱煩躁

黃耆白茯苓茯神半夏麯當歸川芎桂栢子仁酸仁五味子人參【各三錢】甘艸【炒四錢】

右毎服一二錢姜水煎

妙香散治心气不足驚癇或精神恍惚虛煩少寐盜汗等癥

辰砂【三錢】麝香【一錢】木香【煨二錢半】茯苓山藥茯神逺忐地黃【炒各一兩】桔梗甘艸【炒】人參【各五錢】

右各另爲末毎服一錢溫酒或白湯調服

八味地黃丸【卽六防地黃丸加附子肉桂各一両】治稟賦命門火衰不能生土以致脾土虛寒或飲食少思或食而不化臍腹疼痛夜多漩溺等癥經云益火之源以消陰翳蓋謂此也或乳母命門火衰兒飲其乳致前癥者子母並宜服之【方見驚癇】

加減八味丸治稟賦腎陰不足或吐瀉久病津液虧損口漧作渇或口舌生瘡兩足發熱或痰气上湧或手足厥冷等癥【卽地黃丸加肉桂一両五味子四両】

地黃丸治小兒肝經虛熱血燥或風客淫气而患瘰結核或四肢發搐眼目抽動痰涎上湧又治腎疳腦熱肢體消瘦手足如冰寒熱往來滑泄肚脹口臭漧渴齒齦潰爛爪黑面黧徧身或兩耳生瘡或耳內出水或發熱自汗盜汗便血諸血失音等癥其功不能盡述【卽六味地黃丸方見腎臟】

八珍湯治气血俱虛陰火內熱或因尅伐之劑脾胃虧損肌肉消瘦等癥【卽四君四物二湯方見驚癇】

十全大補湯治气血虛弱或稟賦不足寒熱自汗食減體瘦發熱作渇頭痛暈最宜用之【方見熱癥】

補中益气湯【方見虛羸】

六君子湯【方見內釣】

紫霜丸

天麻丸【二方見臍風】

驚風

驚風者虛愓怔忡气怯神散痰涎來去泄瀉色靑若驚入心則面赤夜啼用梔子淸肝散加黃連入肝則面靑眼竄用柴胡淸肝散入脾則面黃嘔吐虛汗嗜臥用六君加柴胡山梔入肺則面白喘急用異功散加柴胡桔梗入腎則面黑嚙你咬牙用六味地黃丸若因乳母恚怒肝火或膏粱積熱遺兒爲患或兒吐瀉傷脾淸气不升風木陷入太陰傳變等因皆能致此當隨主治否則必成慢脾也須預愼防爲善

治驗

一小兒十五嵗禦女後復勞役考試失意患癇癥三年矣遇勞則發用十全大補湯加味歸脾湯之類更以紫河車生研如膏入蒸糯米爲末丸如桐子大毎服百丸日三五服而痊後患遺精盜汗發熱仍用前藥及地黃丸而愈此癥治不拘男婦老防皆效一小兒周嵗從桌上僕地良久復蘇發抽吐痰沫服定驚化痰等藥遇驚卽復作畢姻後不時發而難愈形气俱虛面色痿黃服十全大補補中益气二湯而愈

至寶丹治諸驚癇心熱及卒中客忤煩躁風涎搐搦或傷寒狂語伏熱嘔吐

生犀角【鎊】生玳朱砂【水飛】雄黃【水飛】琥珀【各一兩】銀箔【五十片】片腦【一匙】金箔【五十片半爲衣】麝香【一錢】牛黃【半兩】安息香【一兩半爲末酒掬去砂取一兩酒煎成膏】

右各另研爲末和勻入安息香膏如幹入熟蜜少許丸桐子大毎服一二丸人參湯化下量兒加減

神妙奪命丹七日內取靑蒿節內虫入朱砂麝爲丸麻子大毎服三五丸姜湯下

人參羌活散治傷風驚熱

羌活獨活前胡柴胡川芎白茯苓桔梗枳殻人參地骨皮天麻【各等分】甘艸【減半】

右生薑薄荷水煎治驚熱加蟬蛻

防風赤散治初驚

生地黃木通【去節】防風甘艸【各等分】

右毎服三錢竹葉少許水煎有熱加黃芩赤芍藥羌活

蟬蛻鉤藤飲治肚疼驚啼

鉤藤鉤天麻茯苓白芍藥川芎【各三錢】甘艸蟬蛻【各一兩】

右入燈心水煎

七寶洗心散治煩熱生瘡兼治驚風

生地黃荊芥穗防風甘艸黃芩羌活赤芍藥【各等分】

右爲末每服一錢燈心薄荷湯調下

神芎丸治風熱壅滯頭目昏口舌生瘡牙齒疳蝕或徧身瘡疥咬牙驚愓怔忡煩躁作渇或大便澁滯或積熱腹滿驚風潮搐等癥

大黃【生】黃芩【各二両】滑石【四両】生牽牛末【一両】黃連薄荷葉川芎【各半両】

右爲末水糊丸桐子大毎服三四丸溫水下

淸心丸治驚熱煩躁

人參茯神防風朱砂柴胡【各二錢】金箔【三十片】

右爲末煉蜜丸桐子大毎服一二丸竹調下

化風丹【方見驚癇】

安神丸【方見心臟】

辰砂膏【方見急驚】

柴胡淸肝散【方見熱癥】

六味地黃丸【方見腎癥】

梔子淸肝散【方見諸熱】

十全大補湯【卽八珍湯加黃蓍內桂】

異功散【方見天釣】

補中益气湯【方見虛羸】

六君子湯【方見天釣】

天釣內釣

天釣者發時頭目仰視驚悸壯熱兩目反張淚出不流手足搐掣不時悲笑如鬼祟所附甚者爪甲皆靑蓋因乳母厚味積毒在胃致兒心肺生熱痰郁滯或外挾風邪爲患法當解利其邪用鉤藤飲上气喘粗者用烏蠍四君子湯內釣者腹痛多喘唇黑囊腫傴僂反張眼尾赤此胎中受風及外驚所致若內臟抽掣作痛狂叫或泄瀉縮腳內癥一作外癥亦然極難調理內癥服聚寶丹外癥服鉤藤飲進乳食者可治若腹痛唇黑囊腫之類用聚寶丹若外驚內臟抽搐之類用鉤藤飲若因乳母醇酒厚味積毒在胃用加味淸胃散若因乳母鬱怒積熱在肝用加味逍遙散加味歸脾湯俱加漏蘆子母俱服凡母食膏粱厚味飼兒之時先擠去宿乳然後吮之

治驗

一小兒因乳母受驚發搐時目赤壯熱腹痛哭而曲腰用四物加柴胡防風又用加味逍遙散加熟地黃以淸肝熱生肝血再用地黃丸滋腎水以生肝木母子俱安

一小兒曲腰而啼面靑唇黑此寒气所乘內釣腹痛也用五味異功散加木香漧薑一劑與母服之頓愈後因母感寒腹痛而啼用人參理中湯一劑與母服其子亦安

一小兒曲腰幹啼手足並冷用六君加漧薑木香服之未應又加肉桂母子俱服而愈

一小兒忽幹啼作瀉睡中搐手足冷此脾土虛寒肝木侮之而作發搐乃內釣也用益黃散一劑而安用四君柴胡升麻乳食漸進而安

一小兒幹啼面靑或赤手足並熱或用淸熱之劑久不愈診其乳母有肝火气滯用加味逍遙散及越鞠丸以治其母時灌子數滴不旬日子母並愈

一小兒患前癥服魏香散而愈後復作服祛風鎭驚之藥上气喘粗此元气虛寒也余先用烏蠍四君子湯稍愈但倦怠殊甚用補中益气湯及五味異功散而痊

一小兒因母每感寒腹痛飲燒酒發熱痰盛面赤手足並熱屬胃經實熱之天釣也用淸胃散子母服之並愈後因傷乳吐瀉面色或靑或白手足並冷屬脾气虛寒用六君木香漧薑而愈三嵗後傷食腹痛唇黑作瀉數去後而無糞或糞少而靑此气虛寒下陷用補中益气湯漸愈

一小兒啼哭陰囊腫大眼目上翻赤脈流淚此肝熱內釣用柴胡淸肝散加鉤藤鉤治之諸癥漸愈又用鉤藤飲而痊後復發或用祛病根之藥致乳食日少肚中脹痛手足浮腫余先用六君升麻柴胡數劑諸癥稍愈又傷乳食吐瀉用平胃散一服卽愈

一小兒因乳母懷抱鬱結腹痛發搐久而不愈用加味歸脾湯加漏蘆母子並服漸愈又母大怒發厥而蘇兒遂食乳腹痛作瀉面靑作嘔先用小柴胡湯二劑母子並服少愈其母又咽酸腹脹用越鞠丸加味歸脾湯佐以加味逍遙散而痊

釣藤膏治腹痛幹啼作嘔名盤腸內釣

乳香沒藥木香姜黃【各一錢】木鼈子【三个去油】

右爲末蜜丸皂角子大釣藤鉤湯磨半丸入蜜服未止再服魏香散

魏香散

阿魏【二錢先用溫酒溶化】術【五錢】

右將術浸阿魏酒中一伏時焙榦爲末每服二三分紫蘇米飲調下

釣藤飲治小兒髒寒夜啼陰極發躁此方主之釣藤茯神茯苓川芎當歸木香甘艸芍藥【各一錢】

右爲末每服一錢姜水煎若心經熱臉紅舌白小便赤澁用釣藤飲去木香加朱砂末一錢木通湯下

乳香丸治驚風內釣腹痛驚啼

乳香【五分】沒藥沈香【各一錢】蠍稍【十四个】雞心梹榔【一錢五分】

右爲末蜜丸桐子大每服二三錢菖蒲鉤藤鉤煎湯下

木香丸治病同前

木香全蠍【各五分】沒藥茴香鉤藤鉤【各一錢】

右各別爲末以大蒜研爛和丸桐子大曬漧每服二丸鉤藤煎湯下

淸胃散治胃火牙痛或連頭面

升麻【五分】生地黃牡丹皮黃連【炒】當歸【各三分】

右水煎服加柴胡山梔卽加味淸胃散

愚按前方治脾胃實火作渇口舌生瘡或唇口腫痛齒齦潰爛焮連頭面或惡寒發熱或重舌馬牙吐舌流涎等癥子母並宜服之若因脾胃气虛寒涼尅伐或虛熱上行口舌生瘡弄舌發熱飲食少思或嘔吐困睡大便不實流涎齦爛者用五味異功散

四君子湯治脾气虛損吐瀉少食

人參白術茯苓甘艸【各等分】

右每服二錢姜棗水煎【新增】

愚按前方若胃气虛弱尅伐傷脾飲食少思或食而難化若作嘔作泄尢宜用之如兼痰气逆肢體倦怠面目浮腫者宜六君子湯

六君子湯卽四君子加陳皮半夏治脾胃气虛吐瀉不食肌肉消瘦或肺虛痰喘促惡寒或肝虛驚搐目自汗諸癥並宜服之以滋化源【方見內釣】

錢氏異功散治吐瀉不食脾胃虛冷者先與數服以益中州之气

人參茯苓白術甘艸【炒】陳皮【各等分】

右爲末每服二三錢姜棗水煎

愚按前方治脾胃虛弱吐瀉不食或驚搐痰盛或睡而露睛手足指冷或脾肺虛弱咳嗽吐痰或虛熱上攻口舌生瘡弄舌流涎若母有癥致兒患此者子母並服之

加味歸脾湯去丹皮山梔卽歸脾湯治脾虛弱損防驚悸等癥

人參茯神【去木】黃耆【各一錢】甘艸白術【炒一錢】木香【五分】逺志【去心】酸棗仁龍眼肉當歸牡丹皮山梔【炒各一錢】

右水煎服

愚按前方若乳母憂思傷脾血虛發熱食少體倦或脾虛不能統攝以致陰血妄行或健防怔忡驚悸少寐或心脾作痛自汗盜汗或肢體腫痛大便不調或婦人經候不調晡熱內熱或繭唇流注等癥致兒爲患者令子母俱服之

加味逍遙散去牡丹皮山梔卽逍遙散治肝脾血虛等癥

當歸甘艸【炙】芍藥【酒炒】茯苓白術【炒】柴胡【各一錢】牡丹皮山梔【炒各七分】

右水煎服

愚按前方若乳母肝脾血虛內熱寒熱徧身搔癢肢體作痛頭目昏重怔忡頬赤口燥咽漧或發熱盜汗食少不寐或口舌生瘡耳內作痛胸乳腹脹小便不利致兒爲患尢宜用之又治婦人陰虛發熱兒飲其乳以致患瘡者

越鞠丸治六郁飲食少思或胸滿吐酸齒痛瘡疥等癥

蒼術撫芎香附神麯【炒】山梔【炒】麥芽【炒】山查【各等分】

右各爲末水煮神麯麥芽末糊丸粟米大每服百丸白湯送下

鎭心丸治急驚化痰鎭心

朱砂龍齒牛黃【各一錢】鐵粉琥珀人參茯苓防風【各二錢】全蠍【七个焙】

右爲末蜜丸桐子大每服一二丸薄荷湯送下

聚寶丹

烏蠍四君子湯【二方見慢驚】

平胃散

益黃散【方見噤風】

人參理中湯【方見傷寒】

補中益气湯【方見虛羸】

六君子湯【方見內釣】

鉤藤散【方見慢驚】

地黃丸【方見腎臟】

柴胡淸肝散【方見熱癥】

四物湯【方見急驚】

小柴胡湯【方見痓癥】

盤腸气痛

小兒盤腸气者痛則曲腰幹啼額上有汗皆由肝經風邪所搏也肝腎居下故痛則曲腰幹啼者風燥其液故無淚也額上有汗者風木助心火也口閉足冷者脾气不營也下利靑糞者肝木乘脾也皆由產下澡洗受風冷所致當服鉤藤膏之類若乳母及兒受寒邪者用沈香湯之類若兒額間有汗口閉腳冷乃虛寒也用當歸散或沈香降气湯之類若面赤唇焦小便不通小腹脹痛者乃小腸熱也用人參湯送下三黃丸若痛不止煎蔥湯淋揉其腹就以熱蔥熨臍腹間良久尿出痛止或以乳香沒藥木香各少許水煎灌匙許若因乳母飲食停滯者用保和丸懷抱气郁者加味歸脾湯怒動肝火者加味逍遙散子母俱服

治驗

一小兒曲腰啼叫右腮靑黑此肚腹內痛因脾土虛寒肝木乘之也用六君子加木香鉤藤鉤卽愈一小兒因乳母大怒亦患前癥面赤而啼小便不利用加味逍遙散加木通車前子母子服之並愈一小兒啼叫面赤手足不冷用鉤藤飲隨愈後因其母飲酒厚味仍作啼手足發熱又用前藥加生地黃而愈後又面靑手冷啼叫吐瀉其糞腥穢用助胃膏一服而安

一小兒患前癥曲腰而啼額間出汗足冷唇靑糞靑先用鉤藤膏治愈後復患仍用鉤藤鉤膏而痛減半又煎蔥湯熨洗其腹腹痛遂安

一小兒唇靑足冷啼聲不絕用助胃膏一服稍安又食生冷之物前癥仍作更泄瀉不止先用六君子加木香漧薑一劑乃去木香漧薑又二劑其瀉頓止又用四君子少加升麻四劑飲食加進

一小兒十四嵗腹痛吐瀉手足常冷肌體痩弱余謂所稟命門火虛也用六君子湯八味九漸愈畢姻後因房勞勤讀感冒發汗繼以飲食勞倦朝冷暮熱飲食不思用六君子十全大補二湯尋愈後不愼飲食起居午前臍下熱起則徧身如灸午後自足寒至腰如冰熱時脈洪大按之如無兩尺防甚寒時則六脈防細如絕湯粥稍離火食之卽腹中覺冷此亦稟命門火衰之癥也用補中益气湯八味丸各百餘服漸愈後大吐血別誤服犀角地黃丸一劑病益甚飲食頓減面色防白手足厥冷或時發熱寒時脈微細而短者陽气虛微也熱時脈洪大而虛者陰火虛旺也余用十全大補及八珍湯六君子之類但能扶持而血不止復因勞役吐血甚多脈洪大鼔指按之如無而兩寸脈短此陽气太虛也用人參一兩附子一錢佐以補中益气湯數劑諸癥漸退乃減附子五分又各數劑脈癥悉退乃每服用人參五錢炮姜五分月餘始愈

當歸散治髒寒腹疼面靑手冷夜啼不乳

當歸白芍藥人參甘艸【炙二分】桔梗橘皮【各一錢去白】

右爲末水煎半盞時時少與服

沈香降气湯治气不升降胸膈痞塞心腹脹滿喘促短气幹噦煩悶咳嗽痰涎口中無味嗜臥不食沈香砂仁【各一錢】甘艸【七錢半】香附子【二兩半】

右爲末每服一錢入鹽少許沸湯防平旦空心服愚按前方若乳母中气郁滯不能升降患此癥致兒作痛者亦用之

三黃丸【方見疝气】

加味歸脾湯

加味逍遙散

鉤藤膏【三方見天釣】

助胃膏【方見熱吐】

魏香散【方見內釣】

方君子湯【方見內釣】

四神丸【方見脫肛】

八味丸

地黃丸【並見腎臟】

補中益气湯【方見虛羸】

胎驚

小兒胎驚風者因姙婦飲酒忿怒驚跌或外挾風邪內傷於胎兒生下卽病也若月內壯熱翻眼握拳噤口出涎腰彊搐掣驚怖啼叫顋縮顖開頬赤面靑眼合者當散風利驚化痰調气及貼顖法甚則以朱銀丸下之若面靑拳搐用保命丹鉤藤散之類切不可悞作脾風妄用溫藥若眉間色赤或虎口指紋曲裏者可治用鉤藤散全蠍散若眉間靑黑或指紋反出外者不治大扺小兒臟腑脆弱不可輒用銀粉鎭墜之劑反傷眞气多致不救者且姙娠每月各有經脈滋飬一月屬肝二月屬膽三月屬心四月屬小腸五月屬脾六月屬胃七月屬肺八月屬大腸九月屬腎十月屬膀胱多因姙娠時受患而作也須察其某月受病病在某經和其陰陽調其脾胃兼以見癥之藥佐之無有不愈

治驗

一小兒患胎驚諸藥不應用紫河車研爛如泥每用錢許乳化服之更以十全大補湯加鉤藤鉤漏蘆與母服兩月餘舉發漸輕服年餘舉發漸稀服年餘不再發至出痘後復發取紫河車研爛入糯米粉丸小荳大每服百丸以乳送下服二具全瘥畢姻又發仍用前丸及十全大補湯六味丸加當歸黃耆肉桂五味子年餘喜其能逺帷幕得痊後因勞役更作又用前丸及十全大補等藥不應用大劑獨參湯服數斤然後舉髮稍緩乃用人參二兩附子一錢數服頓止仍用前藥間用獨參湯而痊

一小兒患胎驚用紫河車丸及十全大補湯及鉤藤膏而愈畢姻後復發用大劑獨參湯六味丸加五味子黃耆當歸煎服半載舉髮稍輕年餘不再發後每勞役怒气仍發卽用前藥隨愈又傷寒愈後復作虛癥悉具莫能名狀用紫河車二具獨參煎湯十餘斤而痊後患傷風咳嗽咽漧內熱用六味地黃丸料加五味子煎服及十全大補湯而痊

十全大補湯【卽八珍湯加黃耆肉桂四物四君合用方見急驚】

八珍湯【加黃耆肉桂卽四君四物二湯是也四君見內釣四物見急驚】

地黃丸【方見腎臟】

硃銀丸【方見噤風撮口】

保命丹【方見發搐】

釣藤散【方見慢驚】

全蠍散【方見偏風口噤】

貼顖法【方見發搐】

釣藤膏【方見天釣】

紫河車丸【方見前癥】

胎風

小兒初生其身有如湯潑火傷者此皆乳母過食膏粱所致也其母宜服淸胃散及逍遙散以淸其气血兒亦飲數滴可也有身無皮膚而不焮赤者皆由產母脾气不足也用粳米粉傅之焮赤發熱者皆由產毋胃中火盛也用石膏傅之經胃脾主肌肉肺主皮毛故知病脾肺也如腦額生瘡者火土相合遂成濕熱下流攻撃腎水也難治如腳上有瘡者陰虛火盛也此不滿五嵗而斃如未滿月而撮口握拳腰軟如隨者此肝腎中邪勝正弱所致也三日內必不治如男指向裏女指向外尙可治眉紅亦不可治可治者用全蠍散釣藤散等類治之若因大病虧損胃气而諸髒虛弱所致者用補中益气湯錢氏地黃丸若面唇赤色正屬腎水不足肝經陰虛火動而內生風熱爾當滋腎水以制陽光其身軟者內稟气不足肌肉未堅也當參五軟而施治之

淸胃散

逍遙散【二方見內釣】

全蠍散【方見口噤】

釣藤散【方見慢驚】

補中益气湯【方見虛羸】

錢氏地黃丸【方見腎臟】

五軟

五軟者頭項手足肉口是也夫頭軟者臟腑骨脈皆虛諸陽之气不足也乃天柱骨弱腎主骨足少陰太陽經虛也手足軟者脾主四肢乃中州之气不足不能榮養四肢故肉少皮寛飲食不爲肌膚也口軟者口爲脾之竅上下齦屬手足陽明陽明主胃脾胃气虛舌不能藏而常舒出也夫心主血肝主筋脾主肉肺主气腎主骨此五者皆因稟五臓之气虛弱不能滋養充達故骨脈不彊肢體痿弱源其要總歸於胃蓋胃水谷之海爲五臟之本六腑之大源也治法必先以脾胃爲主俱用補中益气湯以滋化源頭項手足三軟兼服地黃丸凡此癥必須多用二藥仍令壯年乳母飲之兼愼風寒調飲食多能全形

治驗

吳江史萬湖子七歳患吐瀉顖目頓陷天柱骨倒兼靣赤色余適在彼先用補中益气湯加附子一劑吐瀉止而諸癥愈又用錢氏地黃丸料煎服頓安一小兒七歳夏間過食生冷之物早間患吐瀉面赤作渴手足並熱項軟顖陷午後面色頓白手足並冷脈防欲絕急以六君子湯加附子一劑諸癥頓退顖頂頓起而安小兒元气易虛易實故𨿽危癥若能速用對病之藥亦可回生者

一小兒九歳因吐瀉後項軟面白手足並冷脈防細飲食喜熱余先用六君子湯加肉桂五劑未應更加炮姜四劑諸癥稍愈面色未復尺脈未起佐以八味丸月餘面色防黃稍有胃气矣再用前藥又月餘飲食略增熱亦大減乃朝用補中益气湯食前用八味丸又月餘元气漸復飲食舉首如常又月餘而肌肉充盛諸病悉愈

一小兒十二嵗瘧疾後項軟手足冷飲食少思粥湯稍離火食之卽腹中覺冷用六君子湯加肉桂漧薑飲食漸加每飲食中加茴香胡椒之類月餘粥食稍可離火又用前藥百劑飲食如常手足不冷又月餘其首能舉後飲食停滯患吐瀉項乃痿軟朝用補中益气湯夕用六君子湯及加減八味丸兩月餘而項復舉畢姻後眼目昏花項骨無力頭自覺大用八味丸補中益气湯三月餘元气復而諸癥退後每入房勞役形气殊倦盜汗發熱服後二藥卽愈

一小兒十五歳手足痿軟齒不能嚼堅物內熱晡熱小便澁滯如淋服分利之劑小便如淋服滋陰之劑內熱益甚服燥濕之劑大便重墜余謂此稟腎气不足早犯色欲所致故精血篇云男子精未滿而禦女以通其精五臟有不滿之處異日有難狀之疾老人陰已痿而思色以降其精則精不出而內敗小便澀痛如淋若陰已耗而復竭之則大小便牽痛愈痛則愈便愈便則愈痛正謂此也遂朝用補中益气湯夕用六味丸加五味子煎服各三十餘劑諸癥漸愈後夢遺諸癥復作手足時冷痰气上急用十全大補湯加減八味丸料各八劑二便稍利手足稍溫仍用前二藥三月餘元气漸復飲食如常又飲食停滯吐瀉腹痛按之不疼此脾胃受傷也用六君子湯加木香肉荳治之其吐未巳左尺右闗二脈輕診浮大按之如無經云腎開竅於二陰用五味子散四服大便頓止後又傷食咽酸作瀉大便重墜朝用補中益气湯夕用六君子湯加木香漧薑而痊

一老年得子四肢痿軟而惡風寒見日則喜余令乳母日服加減八味丸三次十全大補湯一劑兼與其子年餘肢體漸彊至二周而能行

一小兒五歳稟父腿軟不便於行早喪天眞年至十七畢姻後腿軟頭自覺開大喜其自謹寓居道捨遂朝服補中益气湯夕用地黃丸料加五味子鹿茸煎服年餘而健

一小兒項軟服前二藥而愈畢姻後患解顱作渇發熱以二藥作大劑煎熟代茶恣飲兩月餘而渇熱減年餘而顱顖合又年餘而肢體彊若非愼疾𨿽藥不起

星附膏治項軟

天南星附子【各防分】

右爲末用生薑自然汁調敷項間幹則潤之

六君子湯【方見天釣】

加減八味丸【卽六味丸加肉桂五味子方見腎臟】

十全大補湯【卽八珍湯加黃肉桂】

補中益气湯【方見虛羸】

地黃丸【方見腎臟】

五味子散【方見】

五硬

五硬者仰頭取气難以動揺气壅作痛連於胸膈腳手心冷而硬此陽气不營於四末也經曰脾主四肢又曰脾主諸陰今手足冷而硬者獨陽無陰也故難治若肚筋靑急者木乘土位也急用六君炮姜肉桂柴胡升麻以復其眞气若系風邪當參驚風治之此癥從肝脾二髒受患當補脾平肝仍參痙癥急慢驚風門治之小續命湯治中風不省人事涎鳴反張失音厥冷麻黃人參黃芩川芎官桂【去皮】甘艸【炒】杏仁【去皮尖炒】漢防已芍藥【各半両】防風【七錢半】炮附子【去皮臍二錢】

每服一錢水煎服

六君子湯【方見天釣】

薛氏醫案卷五十六﹤子部﹐醫家類﹐薛氏醫案﹥

欽定四庫全書

薛氏醫案卷五十七

明薛已訂

保嬰撮要四

風熱風癥

中風之癥西北方有之東南气溫腠理疏泄人患之者皆類中風也況小兒元气未充皮毛不固易虛易實外邪乘之則壯熱抽掣气粗涎湧甚至昏憒口噤卽似中風悞以續命等湯投之多至不救大人且無眞中況小兒乎凡有前癥當辧其因若陽明經气虛風邪所乘筋脈拘急者爲外因足厥陰肝火熾盛筋脈偏急者爲內因脾肺虛弱腠理不宻外邪乘入或驚風過服金石之劑耗損肝血或吐瀉後內亾津液不能養肝致口眼防斜者皆肝血不足肝火生風之類中風之類癥也

治驗方藥【散見各癥】

痙癥

發痙之癥因傷風汗出悞發汗或濕癥汗多所致若項背彊直腰背反張揺頭掣瘲噤口不語發熱腹痛病在足太陽也若靣目赤色無汗惡寒牙闗急肢體反張痰涎壅盛昏憒煩渴小便赤澁先譫語而發者名剛痙當發汗若大便滑泄不語不渇有汗而不惡寒先手足厥冷而發者名柔痙並以小續命湯加減主之剛痙去附子用麻黃柔痙用附子去麻黃若壯熱譫語口漧手足微寒大便滑泄此兼剛柔無汗用葛根湯有汗用桂枝加葛根湯若痰塞气盛用南星半夏茯苓以消痰枳實陳皮紫蘇以順气更審其熱輕者用敗毒散熱盛者用小柴胡湯壯熱有汗胸滿口噤咬牙便閉爲內熱以大承气湯下之後用大柴胡湯解之過三日則難治此皆治六淫外傷元气形病俱實之法也若小兒多因驚駭停食或乳母六淫七情飲食起居失宜所致更當審之兼治其母大要因驚目直呵欠項彊悶屬肝經實熱用抑肝散咬牙呵欠手尋衣領屬肝經虛熱用地黃丸若肺金不能平木用異攻散脾不能養肝用六君子湯水不能生木用地黃丸

治驗

一小兒感冒發熱咳嗽咬牙余以爲脾肺气虛不信乃用解散之藥果項彊口噤汗出不止手足並冷遂用五味異攻散加柴胡木香治之漸愈但日晡防熱睡而露睛用補中益气湯而痊

一小兒因驚發熱誤行表散出汗靣白日晡發痙先兄謂脾肺气虛而肝膽邪盛以六君子加柴胡升麻治之乃發於寅卯時此肝邪自旺也用加味逍遙散一劑其熱退又用補中益气湯六味地黃丸而愈一小兒患瘰潰而發痙悶咬牙寒熱此屬肝經風熱先用柴胡梔子散一劑寒熱止次用四物參茋白術柴胡漸止又用補中益气湯加芍藥茯苓而痊

一小兒頭患瘡潰而發痙或寒熱作渇或手足厥冷其脈洪大浮緩按之皆微細此元气虛而邪气實也用十全大補湯加柴胡山梔數劑諸癥漸退而胍漸斂又十餘劑而愈

一小兒驚風服抱龍丸保生錠吐涎甚多又汗出發痙仍欲袪痰余曰此肝脾血虛而內生風耳吐痰不止脾肺气虛不能攝涎也汗出發痙脾肺气虛而亾陽也用六君子湯加炮姜木香愈又用四君子加歸茋而安

一小兒傷風發熱服解散之藥汗出不止痓癥悉具其脈洪大鼓指按之微細此汗多亾陽脾肺气虛之癥也用異功散加芎歸黃茋其汗止又用補中益气湯而痊

一小兒停食腹痛發熱嘔吐服峻厲之劑更吐瀉汗多手足並冷發痙不止其脈浮洪按之如絲用六君子湯加升麻炮姜痙痓已惟寒熱往來又用四君升麻柴胡而愈

少參王陽湖孫女年八嵗發痙服降火消導之劑其脈浮洪寒熱如瘧余用四君子加升麻柴胡炮姜鉤藤鉤及補中益气湯間服漸愈但脇下作痛去炮姜加木香肉桂而痊

一小兒因乳母大怒發熱脇痛亦患前癥兼汗出作嘔先用小柴胡湯一劑子母俱服愈但日晡潮熱以異功散加升麻柴胡治之並愈

一小兒因乳母發熱吐瀉一小兒因乳母食厥昏憒同患前癥各治其母而子悉愈

桂枝加漧葛湯治頭疼項背彊幾幾汗出惡風者

桂枝芍藥甘艸葛根【四錢】

右每服二錢姜棗水煎

小柴胡湯治身熱惡寒風痙項彊直急胸脇滿痛嘔噦煩渇寒熱往來或身靣皆黃小便不利大便祕澁或驚過不解潮熱不除及差後勞復發熱疼痛如瘧發作有時【方見肝臟】

加味小柴胡湯【卽小柴胡加山梔牡丹皮】

保生錠子治慢驚尙有陽癥

全蠍白附子【炮】僵蠶牛膽南星蟬蛻琥珀辰砂【各一錢】麝香【五分】防風【一錢】

右爲末糊搜和揑成錠子金銀箔爲衣用薄荷湯磨服

大柴胡湯治表裏熱大便祕澁胸滿脇痛

柴胡枳實【各二兩二錢】半夏【一兩五錢】赤芍藥【一兩八錢】黃芩【二兩】大黃【三兩七錢五分】

右生薑紅棗煎不拘時服

小續命湯【方見五硬】

抑肝散【方見肝臟】

地黃丸【方見腎臟】

敗毒散【方見發熱】

六君子湯

五味異功散【二方見內釣】

補中益气湯【方見虛羸】

加味逍遙散【方見內釣】

柴胡梔子散【方見發熱】

四物湯【方見急驚】

十全大補湯【八珍湯加黃茋肉桂卽四君四物二湯合用】

抱龍丸【方見傷寒】

四君子湯【方見內釣】

大承气湯治剛痙胸滿內實口噤咬牙大熱發渇大便祕澁

大黃芒硝【各五錢】厚朴【一兩】枳實

葛根湯治太陽病項彊幾幾惡風無汗及惡寒剛痙

葛根【四兩】麻黃【三錢】桂枝【一兩】

右每服二錢水煎

夜啼

夜啼有二曰脾寒曰心熱也夜屬陰陰勝則脾臟之寒愈盛脾爲至陰喜溫而惡寒寒則腹中作痛故曲腰而啼其靣靑白手腹俱冷不思乳食是也亦曰胎寒用鉤藤散若見燈愈啼者心熱也心屬火見燈則煩熱內生兩陽相摶故仰身而啼其靣赤手腹俱緩口中气熱是也用導赤散若靣色白黑睛少屬腎气不足至夜陰虛而啼也宜用六味丸若兼泄瀉不乳脾腎虛弱也用六神散若兼吐瀉少食脾胃虛寒也用六君炮木香大便不化食少腹脹脾气虛弱也用異功散心血不足者祕防安神丸木火相摶者柴胡梔子散肝血不足者地黃丸大抵此癥或因吐瀉內亾津液或稟父腎陰不足不能滋養肝木或乳母恚怒肝火侮金當用六君子湯補脾土以生肺金地黃丸壯腎水以滋肝木若乳母鬰悶而致者用加味歸脾湯乳母暴怒者加味小柴胡湯乳母心肝熱摶柴胡梔子散仍宜參客忤驚啼覽之

治驗

一小兒發熱夜啼乳食不進昏迷抽搐痰盛口噤此脾肺气虛風木所乘痰食積於胸腹也先用大安丸後用六君釣藤鉤而痊

一小兒三嵗靣白夜啼小便靑而數此肺腎虛弱朝用補中益气湯加肉桂一分夕用地黃丸而愈大凡小兒靣色靑黑睛少或解顱足熱者出痘多在腎經預用地黃丸補腎气多得無恙者

一小兒二嵗夜啼面色赤黑睛色淡小便頻赤朝用補中益气湯加山藥五味夕用地黃丸而愈

龍齒散治抅哭肚疼驚熱

龍齒蟬脫釣藤鉤羌活茯苓【各等分】

右爲末每服一錢水煎服

碧雲散治渾身壯熱夜啼

栢葉【二分】南星僵蠶全蠍鬰金雄黃【各一錢】

右爲末每服一字用薄荷湯入蜜調服

六神散治腹痛靣色靑口中气冷及四肢俱冷曲腰而啼或泄瀉不乳

人參山藥白術【各五錢】甘艸【炒二錢】茯苓扁豆【炒各一兩】

右爲末每服二錢姜二片棗水煎一方有芍藥當歸人參各二錢五分甘艸桔梗陳皮桂各一錢

愚按前癥悉屬脾土虛寒元气下陷本方更加柴胡升麻升提元气而補脾土爲善

神緑散

全蠍【去足翅不拘多少】靑薄荷【焙漧】

右爲末每服五分薄荷湯調下

無擇燈花散治心燥夜啼

燈花【三二顆】

右研細用燈艸煎湯調塗口中乳汁送下日三服一法用燈花塗乳上令兒吮之無燈花用燈艸燒灰辰砂少許亦妙或用燈花七枚鵬砂一字辰砂少許蜜調塗唇上立安

安神散治夜啼

蟬蛻【四十九枚只用後半叚截去前半叚並去足翅】

右爲末分四服用釣藤鉤湯調下

人參黃連散治心經蘊熱夜啼

人參【二錢半】黃連【一錢半炒】炙甘艸【五分】竹葉【二十片】

右薑水煎服

太乙丹治睡驚夜啼靑糞

桔梗【一兩五錢】藿香葉【五錢】川芎【二錢五分】白芷【二錢】白扁豆【五錢炒】

右爲末煉蜜丸櫻桃大辰砂麝香爲衣每服半丸薄荷湯磨下糞色靑棗湯下夜啼燈心釣藤湯下加白術茯苓白芍藥尢妙

地黃散治身熱口漧咳心煩

生地黃【半兩】麥門冬【去心七錢】杏仁【炮去皮尖】欵冬花陳皮【各三錢】甘艸【炙二錢半】

右爲末每服二三錢水煎溫服

釣藤散【方見慢驚】

導赤散【方見心臟】

地黃丸【方見腎臟】

六君子湯

五味異功散【二方見內釣】

祕防安神丸【方見發搐卽十味安神丸】

柴胡梔子散【方見諸熱癥卽柴胡淸肝散】

加味歸脾湯【方見內釣】

小柴胡湯【方見痙癥】

大安丸【卽保和丸加白術方見內釣】

補中益气湯【方見虛羸】

悲哭

悲哭者肺之聲淚者肝之液也若六脈者先以溫湯漬其身取汗次以涼隔散之類淸其內熱此張子和治法如此若因乳母怒火遺熱於肝肝火炎熾反侮肺金金木相擊故悲哭有聲者宜用六君柴胡山梔以補脾淸肝用六味丸以壯水生木有因驚風過服袪風燥血之藥而致者有因吐瀉內亾津液而致者及稟父腎陰不足不能生肝者治各審之若小兒忽然大叫作聲者不治此稟腎陰不足虛火炎上故也用六味丸多有生者仍參覽夜啼客忤驚啼重舌口瘡天釣內釣等癥

治驗

一小兒每忽哭白睛多每悲靣色赤余謂稟賦腎虛火妄動而然也用地黃丸半載後𨿽哭而靣色不赤諸癥皆愈

一周嵗兒痰嗽哭不已用抱龍丸少止良久亦然余視其右顋潔白左顋靑赤此肺肝二經相擊而作先用瀉白散袪肺邪次用柴胡梔子散平肝木後用地黃丸滋腎水而痊

一小兒瘈瘲啼叫額間靑黑此驚風肝木乘脾腹中作痛也先用六君子湯加木香柴胡釣藤鉤啼叫漸緩更加當歸又二劑而安

一小兒發熱夜啼乳食不進昏迷抽搐痰盛口噤脈紋如水字此脾肺气虛風木所乘痰食積於胸腹也先用大安丸後用六君子加釣藤鉤而痊

涼膈散【方見瘡瘍】

防風通聖散【方見風癥】

六君子湯【方見內釣】

六味地黃丸【方見腎臟】

抱龍丸【方見傷寒】

瀉白散【方見肺臟】

柴胡梔子散【方見發熱】

大安丸【卽保和丸加白術方見內釣】

胎癥

小兒胎癥謂胎熱胎寒胎黃胎肥胎弱是也胎熱者初生旬日之間目閉色赤眼胞腫啼叫驚煩壯熱溺黃此在胎中受熱及膏粱內蘊宜用淸胃散之類胎寒者初生百日內或手足攣屈或口噤不開此在胎母過食生冷或感寒气宜用五味異功散之類胎黃者體目俱黃小便祕澁不乳啼叫或腹膨泄瀉此在胎母過食炙煿辛辣致生濕熱宜用生地黃湯之類熱盛者瀉黃散之類胎肥者肌肉稟厚徧身血色彌月後漸瘦五心煩熱大便不利口吻流涎此受母胃熱所致也乳母服大連翹飲兒用浴體法以疏通其腠理胎弱者靣無精光肌體瘦薄身無血色大便白水時時哽气目無精神亦宜用浴體法

消風散治諸風上攻頭目昏項背拘急肢體煩疼肌肉顫動耳若蟬鳴鼻塞多皮膚頑麻瘙癢癮疹目澁昏困

白茯苓芎防羌活荊芥穂防風藿香葉蟬蛻【微炒】白僵蠶【炒去絲嘴】甘艸陳皮【炒】厚朴【去皮薑汁制】

右爲末每服五分茶淸或薄荷湯調下荊芥湯亦可

生地黃湯治姙娠食酒面五辛積熱小兒生下徧體靣目皆黃也乳母仍忌酒面五辛等物

生地黃芍藥川芎當歸【各等分】

右每服五錢水煎產婦服仍滴兒口數滴

大連翹飲【方見噤風撮口】

瀉黃散【方見脾臟】

淸胃散

異功散【二方見內釣】

浴體法【方見發搐】

解顱塡陷

錢仲陽云小兒解顱或久不合者因腎气有虧腦髓不足故兒多愁少喜目睛多白而身瘦蓋人乏腦髓如木無根有數嵗而成廢人者服錢氏地黃丸更用南星微炮爲末米醋調傳緋帛烘熱貼之其栢子仁散三辛散封散俱效夫腎主骨腎气實則腦髓充而早合骨脈盛而齒早生腎气怯則腦髓虛而不合此由父母精血不足宜用地黃丸補之若在乳下當兼補其母更以軟帛束其首使其易合皆虛火上衝當調補脾腎爲善塡陷亦因所稟腎气不足及乳哺失宜脾胃虧損所致夫脾主肌肉气逆上衝而爲塡脹元气下陷而爲陷也並用補中益气湯地黃丸及用狗頭骨炙黃爲末以雞子淸調敷門亦有瀉痢气血虛脾胃不能上充者亦用前法若手足並冷前湯加姜桂未應虛寒甚也急加附子緩則多致不救

治驗

一小兒顱解足軟兩膝漸大不能行履用六味地黃丸加鹿茸治之三月而起

一小兒十四嵗解顱自覺頭大視物昏大畏日羞明此稟賦腎气怯弱用六味丸加鹿茸及補中益气湯加山藥山茱萸半載愈二載而合旣婚之後仍覺門開解足心如炙喜其斷色欲薄滋味日服前藥二劑三載而愈後入房兩腿痿軟又教以服前丸守前戒而愈

一小兒年十四嵗而近女色發熱吐痰至有室兩目羞明頭覺脹大仍不斷欲其頭漸大門忽開用地黃丸益气湯之類斷色欲年餘而愈

一小兒年十三嵗患前癥內熱晡熱形體倦怠食少作渇用六味丸加鹿茸補之不越月而痊

一小兒吐瀉發熱陷作渇用七味白術散母子並服而愈

一小兒久病發熱其或陷或塡手足或溫或冷余用補中益气湯加蔓荊子炮姜治之而安

一小兒陷吐瀉手足並冷用白術散加木香炮姜治之而愈後傷食腹痛手足復冷用六君炮姜治之更加昏憒口角流涎此脾胃虛寒之甚也急加附子遂愈一小兒病後其或陷或塡此脾胃虛熱也朝用補中益气湯加蔓荊子炮姜木香治之而平但作瀉口漧用白術散以生胃气而愈

栢子仁散治門不合

防風【一兩五錢】栢子仁【一兩】

右爲末乳汁調塗門十日自合

三辛散治腦角骨大門不合

細辛桂心【各半兩】漧薑【一錢】

右爲末乳汁調塗上干時再塗

玉乳丹治解顱

鐘乳粉【如法制】熟地黃【自法制各半兩杵膏】栢子仁【研膏】當歸【各半兩】防風補骨脂【各一錢】

右各另爲末入二膏加煉蜜丸黍米大每服一二十丸煎茴香湯送下加黃茋茯苓亦可

封散【方見發搐】

地黃丸【方見腎臟】

濟生當歸散【方見黃疸】

目內癥

經曰目者五臟六腑之精榮衛魂魄之所常營也神气之所常主也又曰諸脈者皆屬於目目得血而能視五臟六腑精气皆上注於目而爲之精故白睛屬肺黑睛屬肝瞳人屬腎上下胞屬脾兩眥屬心而內眥又屬膀胱五臟五色各有所司心主赤赤甚心實熱也用導赤散赤微者心虛熱也用生犀散肝主靑靑甚者肝熱也用瀉靑丸淡靑者肝虛也用地黃丸脾主黃黃甚者脾熱也用瀉黃散淡黃者脾虛也用異功散目無睛光及白睛多黑睛少者肝腎俱不足也用地黃丸加鹿茸晝視通明夜視防見者因稟陽气衰弱遇夜陰盛則陽愈衰故不能視也用沖和養胃湯凡赤脈翳物從上而下者屬足太陽經用東垣選奇湯從下而上者屬足陽明經用局方流气飲蓋翳膜者風熱內蘊也邪气未定謂之熱翳而浮於外邪气已定謂之冰翳而沈於內邪气旣深謂之陷翳宜升發之退翳之藥佐之若上眼皮下出黑白翳者屬太陽寒水從外至內者屬少陽風熱從下至上綠色者屬足陽明及肺腎合病也疳眼者因肝火濕熱上衝脾气有虧不能上升淸气故生白翳閉不開眵淚如糊久而膿流遂至損目用益气聡明湯茯苓瀉濕湯及四味肥兒丸目閉不開者因乳食失節或過服寒涼之藥使陽气下陷不能升舉故目不開用柴胡復生湯若胃气虧損眼無力而不能開者用補中益气湯暴赤腫痛者肝火熾盛也用龍膽瀉肝湯多淚羞明者肝心積熱也用生犀散亦有肝腎虛熱者用地黃丸風沿爛眼者膈有積熱也用淸胃散時時作癢者膿潰生虫也用防藥紫蘇膏眼連札者肝經風熱也用柴胡淸肝散若生下目黃壯熱大小便祕結乳食不思靣赤眼閉者皆由在胎時感母熱毒所致兒服瀉黃散母服地黃丸若乳母膏粱積熱致兒目黃者令母服淸胃散若肢體靣目爪甲皆黃小便如屋塵色者難治又有痘後餘毒未盡上侵於目者屬腎肝虛也用滋陰腎气丸前癥多宜審治其母兼調其兒厥有未盡悉詳原機啟微集中宜參考之

治驗

一女子年十四因恚怒先月經不行寒熱脇痛後兩目生翳靑緑色從外至內余謂寒熱脇痛足厥陰之癥也翳從外眥起足少陽之癥也左闗脈數按之而濇肝經風熱兼血滯也遂以加味逍遙散加防風龍膽艸四服而寒熱脇痛減用六味丸月餘而翳消

一小兒十五嵗兩目白翳腹膈徧身似疥非疥晡熱口漧形體骨立此肝疳之癥也用六味肥兒丸而痊後陰莖作癢小便澄白瘡疥益焮狀如大風用大蘆薈四味肥兒丸諸癥漸愈又用大蕪荑湯而痊一小兒白睛多吐痰發搐先用抑靑丸四服而痰搐止後用地黃丸年許而黒睛多

一小兒白睛多三嵗不能行語聲不暢兩足非熱則冷大便不實朝用補中益气湯加五味子幹山藥以補脾肺夕用地黃丸加五味子牛膝鹿茸補肝腎不三月而瘥

一小兒眼白腿軟兩足熱靣似愁容服地黃丸兩月餘漸健服年餘白睛漸黑出痘無恙

一小兒雀盲眼札服煮肝丸而目明服四味肥兒丸而目不札

一小兒目無光芒視物不了了飲食少思大便不調服大蕪荑湯九味蘆薈丸而愈後飲食停滯妄用消導尅伐之劑目癥仍作至晚尢甚用人參補胃湯漸愈又用五味異功散四味肥兒丸而痊

一小兒九嵗素有肝火兩目生翳服蘆薈肥兒等丸隨愈至十四嵗後遇用心過度飲食不節卽夜視不明用補中益气湯人參補胃湯四味肥兒丸而愈一小兒眼胞防腫咳嗽惡心小便泔白余謂脾疳食積以五味異功散爲主佐以四味肥兒丸而愈後不節飲食夜視不明余曰此脾胃復傷須補養爲主不信乃服峻厲之劑後變風癥竟不起

一小兒因發熱表散出汗眼赤髮搐審其母素有肝火發熱以異功散加柴胡升麻子母並服稍愈又用加味逍遙散其熱退繼用補中益气湯六味地黃丸母子尋瘥

一小兒目赤作痛咬牙寒熱余謂肝經風熱用柴胡飲子一劑而赤痛止又用四物參茋白術柴胡而寒熱退又用補中益气湯而飲食加

一小兒眼素白或靑患眼赤作痛服降火之劑眼如血貫脈洪大或浮緩按之皆微細用十全大補湯加柴胡山梔數劑外癥漸退而脈漸斂又數劑而愈一小兒停食腹痛服巴豆之藥更加目赤作痛寒熱往來飲食少思手足並冷余用六君升麻炮姜諸癥愈惟寒熱未已用四君升麻柴胡而安

一小兒眼赤痛服大黃之藥更加寒熱如瘧余謂脾胃復傷用四君升麻柴胡炮姜釣藤鉤而寒熱愈又用補中益气湯間服而目疾痊

一小兒因乳母恚怒患發熱等癥兒患目痛兼作嘔吐先用小柴胡湯子母俱服安但兒晡熱仍嘔以異功散加升麻柴胡治之瘥

一小兒生下目黃三日靣赤黃一小兒旬日內目黃而漸至徧身此二者胎稟胃熱各用瀉黃散一服皆愈

一小兒旬日靣目靑黃此胃熱胎黃也用瀉黃散以乳調服少許卽愈後復身黃吐舌仍用前散而安一小兒患目黃知其乳母食鬰身黃所致以越鞠丸治母瀉黃散治子並愈

一小兒靣靑寒熱形气瘦弱眼目生翳用九味蘆薈丸五味異功散目翳漸退乃以四味肥兒丸五味異功散而肌肉生

一小兒眼每生翳皆因乳母恚怒而作用九味蘆薈丸柴胡梔子散母子服之並愈

一小兒乳哺失節服藥過劑腹脹少食大便不調兩眼生花服治眼之藥漸生浮翳余用異功散加當歸柴胡飲食漸進便利漸調少佐以九味蘆薈丸其眼漸明乃用人參補胃湯肥兒丸而痊

一小兒未周嵗目內有翳余謂此稟母肝火所致詢其母果素多恚怒見患瘰目疾自乳其子余用地黃丸治之其母稍愈後彼無此藥其子遂瞽

一小兒十二嵗傷寒咳嗽發熱服發散之藥目漸不明服降火等藥飲食日少目漸生翳余謂中气虛用人參補胃湯飲食漸進又用千金補肝丸及薰眼之法而痊

一女子十二嵗目生白翳靣黃浮腫口漧便泄用四味肥兒丸而痊

一小兒目羞明癮澁兩足發熱大便不實食少時咳仍欲治肝袪風余曰兩足發熱小便不調腎肝虛也大便不實食少時咳脾肺虛也朝用補中益气湯夕用六味地黃丸元气漸復乃佐以四味肥兒丸又月餘而瘥

一小兒目痛恪服瀉火治肝之藥反加羞明癮澁睡中驚悸悲啼此肝經血虛火動傷肺也用五味異功散加山梔補脾肺淸肺金用地黃丸滋腎水生肝血而安乃兼服四味肥兒丸而瘥

一小兒目靑發搐直視叫哭或用牛黃淸心丸加咬牙悶小便自遺余謂肝經血气虛甚也用補中益气湯及六味地黃丸而痊

一小兒發搐目札屬肝膽經風熱先用柴胡淸肝散治其肝後用地黃丸補其腎而愈

一小兒目痛兼癢因膏粱積熱仍口渇飲冷便祕先用瀉靑丸疏導肝火更用淸胃散煎熟磨生犀角服之以解食毒又用四味肥兒丸以治肝癥而瘥一小兒目疾久不愈用大蕪荑湯五劑蟾蜍丸數服又用四味肥兒丸而愈

一小兒十四嵗用功勞苦半載後自汗盜汗形體殊倦朝用補中益气湯加五味子蔓荊子夕用十全大補湯尋愈姻後因唾痰頭運恪服淸痰理气之藥忽目不能開余用地黃丸十全大補湯三月餘而痊吳江史萬湖之孫自乳兒時患目疾年二十目札頭揺用金匱腎气丸愈而復作兩目生翳用聡明益气湯並前丸旣愈而復發形體消瘦脈數洪大用補中益气湯及前丸而瘥

一小兒因驚眼札或搐先用加味小柴胡湯加蕪荑黃連以淸肝熱又用地黃丸以滋腎生肝而痊一小兒兩目連札或色赤或時拭眉此肝經風熱欲作肝疳也用四味肥兒丸加龍膽艸而瘥

一小兒白睛多吐痰發搐用地黃丸爲主佐以抑靑丸而搐止後用世傳方地黃丸而黑睛多

一女子十四嵗兩目作痛或發癢或頭運或頭痛或兩脇作痛或寒熱內熱口渇少食經候不調此肝脾二經气血虛而有熱也用補中益气湯柴胡淸肝散而愈後左上結一核如荳許漸大如栗腐而作痛此肝經火燥而血病也用加味逍遙月餘腐肉自脫乃用八珍湯及前藥而愈

一小兒十三嵗目久痛漸生靑綠翳後赤爛左闗脈數用九味蘆薈丸加味逍遙散而愈畢姻後復發用滋陰腎气丸爲主佐以加味逍遙散而痊

一小兒十五嵗因大勞目赤作痛發熱作渴脈洪大而虛用八珍湯加炒黑山梔一劑諸癥退又用補中益气湯而痊後因夢遺目仍赤痛用六味地黃丸料加五味子二劑而痛止又三十餘劑而復明

生犀散治心經虛熱

生犀【取末二錢】地骨皮赤芍藥柴胡漧葛【各一兩】甘艸【半兩】

右每服二錢水煎

生熟地黃散治眼初患之時因悞築到蹙肝受驚風致目腫赤痛癢

生地黃【洗】熟地黃【各一兩】麥門冬【半兩】當歸甘艸【炙】防風枳殻【米泔浸麪炒】赤芍藥杏仁【湯泡去皮尖用麪炒赤色各二錢五分】

右每服一錢黑豆七粒水煎

犀角飲治脾火眼疼

犀角【一兩】射漧艸龍膽【炒】黃芩【炒各半兩】人參【二兩】茯苓【二錢五分】甘艸【三錢】釣藤鉤【七錢半】

右每服一錢水煎

牛黃丸治肝受驚遂致患目

牛黃白附子肉桂全蠍芎防石膏【各二錢半】白芷藿香【各半兩】辰砂麝香【各少許】

右各另爲末煉蜜丸桐子大每服三丸臨臥薄荷湯化下乳母亦忌熱物之類

世傳方地黃丸治腎虛目睛多白

鹿茸【半兩】澤瀉茯苓山茱萸熟地黃牡丹皮牛膝【各一兩】

右爲末蜜丸桐子大每服二十丸鹽湯下

羅氏煮肝丸治疳眼翳瘼羞明大人雀目甚效

夜明砂靑蛤粉谷精艸【各一兩】

右爲末每服二錢以豬肝批開攤藥在內麻纒定米泔水半碗煮肝熟取出湯傾椀內薰眼湯溫分肝三服嚼喫就用肝湯下一日二服

龍膽飲子治疳眼流膿生翳此濕熱爲病

靑蛤粉【半兩】炒黃芩【二錢】羌活艸龍膽【各二錢】蛇蛻【五分】麻黃【二錢五分】谷精艸【五分】

右爲末每服二錢茶淸調下

東垣人參補胃湯治勞役飲食不節內障眼痛神效黃茋根人參【各一兩】炙甘艸【八錢】蔓荊子【一錢】白芍藥【炒】黃栢【各三錢酒拌炒四次】

右每服二三錢水煎稍熱服臨臥三五服

千金治雀盲

地膚子【五兩】決明子【一升】

右爲末以米飲和丸每服二三十丸

世傳治雀目

蒼術【四兩米泔浸切片四兩焙】

右爲末豬肝二兩批開摻藥在內用麻擊定粟米一合水一碗砂鍋內煮熟薰眼溫臨臥每服三錢大效

聖【闕】治雀目不計時月用蒼術一兩爲末每服一錢本事治小兒赤熱腫眼

大黃白礬【各等分】

右爲末冷水調作餅子貼眼立效

東垣廣大重明湯治兩臉或兩眥赤爛熱腫痛疼及眼胞癢極防之至破爛赤腫眼楞生瘡痂目多眵淚隠澁難開

艸龍膽防風生甘艸根細辛苗葉【各一錢】

右水一碗半煎龍膽至七分入余藥再煎至半碗熱洗日五七次洗畢合眼湏臾瘥

東垣助陽和血補气湯治發後熱壅白睛紅多眵淚隠澁此過服涼藥而眞气不能通九竅也

防風【七分】黃茋【一錢】蔓荊子【二分】白芷【二分】升麻【七分】甘艸【炙】當歸身【酒洗】柴胡【各五分】

潔古治眼赤暴發腫

防風羌活黃芩【炒】黃連【炒各等分】

右每服一錢水煎服如大便祕加大黃二分痛甚加川歸地黃各二分煩躁不得臥加梔子仁三分

保命防眼藥除昏退翳截赤定痛

當歸黃連【各二錢】防風【一錢五分】細辛【五分】甘艸【一錢】

右水一大碗文武火熬滴水中不散爲度入熟蜜少許防用

千金補肝散治目失明

靑羊肝【一具去膜薄切以新瓦炙幹】決明子蓼香【合熬令香】

右爲末每服方寸匕日二服久而有驗

本事治太陽寒水陷翳膜遮睛

白蒺蔾防風【各一兩】羌活【一兩半】甘菊【三兩】

右爲末每服二錢入鹽少許百沸湯防服

保命羚羊角散治冰翳久不去

羚羊角升麻細辛【各等分】甘艸【減半】

右爲末一半蜜丸桐子大每服五七十丸一半泔水煎吞送丸子焮發陷翳亦羚羊角散之類用之在人消息若陰虛有熱者兼服神仙退云丸

東垣補陽湯治陽不勝其陰乃陰盛陽虛則九竅不通今靑白翳見於大眥乃足太陽少陰經中鬰遏厥陰肝經之陽气不得上通於目故靑翳內阻也當於太陽少陰經中是九泉之下以益肝中陽气沖天上行此乃先補其陽後於足太陰標中瀉足厥陰之火下伏於陽中內經曰陰盛陽虛則當先補其陽後瀉其陰每日空心服升陽湯臨臥服瀉陰丸須預期調養體气和平天气晴明服之補其陽使上升通於肝經之末利空竅於目矣

羌活獨活甘艸稍當歸身【酒洗焙漧】熟地黃人參黃茋白術【各一兩】澤瀉橘紅【各半兩】生地黃【炒】白茯苓知母【炒黃色各三錢】柴胡【二兩】肉桂【一錢】防風白芍藥【各半兩】

右每服半兩水煎空心服藥力行盡方可飲食

東垣羌活退翳湯

柴胡甘艸黃茋【各三錢】羌活黃連五味子升麻當歸【各二錢】防風【一錢五分】黃芩黃栢【酒浸】芍藥艸龍膽【酒洗各五錢】石膏【二錢五分】

右分二服水煎入酒少許臨臥熱服忌言語

謙甫五秀重明丸治眼翳膜遮睛隠澁昏花常服淸利頭目

甘菊花【五百个】木賊【去節五百根】荊芥【五百穂】楮實【五百根】

右爲末蜜丸桐子大每服五十丸白湯化下

沖和養胃湯治內障初起視覺微昏空中有黑花神水變淡綠色次則視岐覩則成二神水變淡白色久則不覩神水變純白

柴胡【七錢】人參當歸炙艸幹生薑升麻葛根白術羌活【各一兩】防風【五錢】黃耆【一兩半】白茯苓【三錢】白芍藥【六錢】五味子【二錢】

右每服二錢水煎

滋陰腎气丸治神水寛大漸散昏如霧露中行漸覩空中有黑花視物二體久則光不收及內障神水澹白色者

熟地黃【三兩】歸尾牡丹皮五味子幹山藥柴胡【各五錢】茯苓澤瀉【各二錢半】生地【酒炒四兩】

右爲末蜜丸桐子大辰砂爲衣每服十丸空心滚湯化下

瀉熱黃連湯治內障有眵淚眊矂

黃芩生地黃黃連【並酒洗】柴胡【各一兩】升麻【五錢】龍膽艸【三錢】

右每服一錢水煎午後服

柴胡復生湯治紅赤羞明淚多眵少腦嵿沈重睛珠痛應太陽眼無力常欲垂閉久視則酸疼翳陷下者

槁本蔓荊子川芎羌活獨活白芷【各二分半】白芍藥【炒】炙艸薄荷桔梗【各四分】蒼術茯苓黃芩【各五分炒】柴胡【六分】五味子【十二粒杵】

右每服二錢水煎食後服

黃連羊肝丸治目中赤脈洪甚眵

黃連【爲末】白羯羊肝【一具】

先以羊肝竹刀刮下如糊除去筋膜再擂細入黃連丸桐子大每服十丸茶淸化下

茯苓燥濕湯治小兒易饑而渴腹脹生瘡目痛生翳不開眵淚如膿俗謂疳毒眼

白術人參甘艸【炒】枳殻【麩炒】茯苓蔓荊子薄荷【各二分】蒼術前胡獨活【各三分】川芎羌活【各三分半】柴胡【四分】澤瀉【一分半】

右每服二錢水煎

局方菊睛丸治脾腎不足眼花昏暗

甘菊花【四兩】枸杞子蓯蓉【酒浸炒】巴防【去心各一兩】

右爲末蜜丸梧子大每服十丸空心白湯化下

抑靑丸【方見驚啼】

加味逍遙散【方見內釣】

大蕪荑【方見疳癥】

九味蘆薈丸【方見諸癥】

異功散【方見內釣】

小柴胡湯【方見痙癥】

柴胡梔子散【方見發熱】

蟾蜍丸【方見諸疳】

耳癥

耳者心腎之竅肝膽之經也心腎主內癥精血不足肝膽主外癥風熱有餘或聾瞶或虛鳴者稟賦虛也或脹痛或膿癢者邪气客也稟賦不足宜用六味地黃丸肝經風熱宜用柴胡淸肝散若因血燥用梔子淸肝散未應佐以六味丸間服九味蘆薈丸若因腎肝疳熱朝用六味丸夕用蘆薈丸若因食積內熱用四味肥兒丸若因乳母膏粱積熱而致者宜加味淸胃散脾經鬰結而致者加味歸脾湯肝經怒火而致者加味逍遙散皆令乳母服之兼與其兒少許不可専於治外不惟閉塞耳竅抑亦變生他癥延畱日久遂成終身之聵矣愼之

治驗

一小兒耳內出膿穢不可近連年不愈口渇足熱或靣色微黑余謂腎疳癥也用六味地黃丸令母服加味逍遙散而愈後因別服伐肝之藥耳癥復作寒靣靑小便頻數此肝火血燥也用柴胡梔子散以淸肝六味地黃以滋腎遂痊

一小兒耳內出膿久不愈視其母兩臉靑黃屬乳母鬰怒致之也遂朝用加味歸脾湯夕用加味逍遙散母子皆愈

一小兒十二嵗素虛羸耳出膿水或癢或痛至十四稍加用心卽發熱倦怠兩腿乏力八年矣用補中益气湯及六味地黃丸稍愈畢姻後朝寒暮熱形气倦怠兩足心熱气喘唾痰仍用前二藥佐以六君子湯而愈因後不守禁忌惡寒發熱頭運唾痰余謂腎虛不能攝水而似痰淸气不能上升而頭運陽气不能防守肌膚而寒熱遂用補中益气湯加蔓荊附子一錢四劑不應遂用人參一兩附子一錢二劑而應乃用十全大補湯百餘劑而痊又因大勞入房喉瘖痰湧兩腿不遂用地黃飲子愈仍用十全大補湯而安後又起居失宜朝寒暮熱四肢逆冷气短痰盛兩寸脈短用十全大補湯加附子一錢數劑而愈乃去附子用人參三錢常服始安

一小兒耳中流膿項中結核眼目或札或赤痛小便或癢或赤澀皆肝膽經風熱之癥也用四味肥兒丸悉愈

一小兒因乳母恚怒兼經行之後多食炙煿兒遂耳內作痛出膿余先用加味小柴胡湯次用加味逍遙散令其母服之子母並愈

一小兒耳出穢水屬肝腎不足先用九味蘆薈丸而痊畢姻後靣黃發熱多病又用黃栢知母等藥更胸膈痞滿飲食少思痰涎上壅又利气化痰加噫气下气余用六君子補中益气二湯漧薑木香等味治之尋愈

田氏紅玉散治小兒聤耳

枯礬麝香幹胭脂【各等分】

右爲末研勻先以綿杖子撚膿淨摻入少許

湯氏龍黃散治如前

枯礬龍骨黃丹【各半兩】麝香【一錢】

右制法同前

愚按前二方可以治腑癥之輕者若系肝經風熱血燥等癥必依前方論內服合宜之藥外用此以收膿濕亦無不可若専泥外攻而失內治謬矣

六味地黃丸【方見腎臟】

柴胡淸肝散

梔子淸肝散【方見熱癥】

九味蘆薈丸

四味肥兒丸【方見嘔吐】

加味淸胃散【方見內釣】

加味歸脾湯【方見內釣】

加味逍遙湯【方見內釣】

柴胡梔子散

加味小柴胡湯

六君子湯【方見內釣】

四君子湯【方見內釣】

地黃丸【方見腎臟】

七味白術散【方見積滯】

補中益气湯【方見虛羸】

二陳湯【方見寒吐】

鼻塞鼻防

巢氏云鼻乃肺之竅皮毛腠理乃肺之主此因風邪客於肺而鼻塞不利者宜用消風散或用蔥白七莖入油膩粉少許擂攤絹帛上掌中防溫貼門因驚僕气散血無所覊而鼻衂者用異功散加柴胡山梔左臉靑而兼赤者先用柴胡淸肝散後用地黃丸右臉赤乃肺大腸實熱也用瀉白散鼻色赤乃脾胃實熱也用瀉黃散防赤乃脾經虛熱也用異功散加升麻柴胡色深黃用濟生犀角地黃湯後用楊氏地黃丸淡白色用六君子湯頦間色赤用四物湯加山梔赤甚用五淋散小便赤色用六味丸補中益气湯唇色白用六君子湯久不愈用麥門冬飲子若初病元气未虧乳食如常發熱壯熱二便祕結作渇飲水臥不露睛者悉屬形病俱實當治邪气若病久元气已虧食少發熱口漧飲湯嘔吐泄瀉肢體畏寒臥而露睛者悉屬形病俱虛當補正气爲要

治驗

一小兒咳嗽惡心鼻塞流涕右腮靑白此乃脾肺气虛而外邪所乘也先用惺惺散咳嗽愈但飲食不思手足指冷用六君子少加升麻一劑而痊

一小兒潮熱鼻衂煩渇便祕气促咳嗽右腮色赤此肺與大腸有熱也用柴胡飲子一服諸癥退後因驚復作防搐悶此肝脾气血虛也用四君子加芎歸釣藤鉤而愈

一小兒徧身生疥穵鼻出血因肝脾有熱用四味肥兒丸而愈後食炙鼻血復出瘡疥復發先用淸胃散二劑又用四味肥兒丸月餘而瘥

一小兒鼻衂滯頥作渇時汗乃胃經實熱也先用瀉黃散二服而滯頥止又用四味肥兒丸數服而鼻血愈後鼻不時作癢發渇便血用聖濟犀角地黃湯四劑母子並服別令兒更服四味肥兒丸月餘而愈一小兒鼻衂發熱作渇右腮色靑余謂肝火乘脾先用加味逍遙散母子並服熱渇漸止另用五味異功散少加柴胡升麻與子服之而愈

一小兒鼻衂服止血之劑反見便血右腮色黃或赤此脾气虛熱不能統血也用補中益气湯又用五味異功散加柴胡升麻而愈

一小兒鼻衂久不愈四肢倦怠飲食少思惡風寒此脾肺虛也先用五味異功散而鼻血止又用補中益气湯而不畏風寒繼用四君少加柴胡升麻而全愈一小兒鼻衂兩頦赤余謂稟賦腎气不足虛火上炎也不信別服淸熱涼血之藥病益甚余用地黃丸果效畢姻後虛癥悉至用八珍湯地黃丸料尋愈一小兒鼻衂作渇喘嗽靣赤此心火刑肺金也用人參平肺散及地黃丸料加五味子麥門冬煎服而痊

楊氏地黃散治勞中有熱肺壅鼻衂

生地黃赤芍藥當歸身川芎【各等分】

右每服二三錢水煎熟入蒲黃少許春夏衂入地黃汁蒲黃各少許秋冬防用車前艸汁少許

麥門冬飲子治吐血久不愈者

五味子【十粒】麥門冬【去心】黃茋【各一錢】當歸身人參生地黃【各五分】

右水煎服

補中益气湯【方見虛羸】

淸胃散【方見內釣】

異功散【二方見內釣卽五味異功散】

人參平肺散【方見咳嗽】

柴胡淸肝散【方見熱癥】

瀉白散【方見肺臟】

瀉黃散【方見脾臟】

犀角地黃湯【卽聖濟犀角地黃湯方見便血髒血】

五淋散【方見五淋】

四君子湯【方見內鉤】

八珍湯【卽四君四物二湯合服也四君見天鉤四物見急驚】

四物湯【方見急驚】

惺惺散

柴胡飲子【二方見熱癥】

四味肥兒丸【方見嘔吐】

加味逍遙散【方見內鉤】

六味地黃丸【方見腎臟】

龜胸龜背

仲陽曰龜胸者肺熱脹滿攻於胸膈或乳母多食酸辛及兒食宿乳而成當用龜胸丸或松蕋丹百合丹之類治之龜背者令兒早坐因客風吹脊入於骨髓所致以龜尿防背間骨節【取龜尿之法當置龜於荷葉上龜眼四顧急用鏡照之其尿自出】又法當灸肺兪穴【在第三椎骨下兩傍各開一寸五分】心兪穴【在第五椎骨下兩傍各開一寸五分】膈兪穴【在第七椎骨下兩傍各開一寸五分】用艾如小荳大灸三五壯此多因小兒元气未充腠理不宻風邪所乘或痰飲蘊結風熱交攻而致法當調補脾肺爲主而以淸熱消痰佐之若因乳母膏粱厚味者當以淸胃散治其母子亦服少許

胸丸

大黃【一錢煨】天門冬【去心焙】百合杏仁【麩炒】木通枳殻【麩炒】桑白皮【蜜炙】甜葶藶【炒】朴硝【各半兩】

右爲末煉蜜丸芡實大每服一丸溫水食後化下

枳殻防風丸

枳殻【麩炒】防風獨活大黃【煨】前胡當歸【酒洗】麻黃【去節各一錢】

右爲末麪糊丸黍米大每服十丸食後米湯下

松蕋丹治背

花松枳殻防風獨活【各一兩】麻黃大黃前胡桂心【各半兩】

右爲末蜜丸黍米大每服數丸粥飲下量兒加減【新增】

百合丹治胸背

百合【一兩】木通朴硝桑白皮【蜜炙】杏仁【去皮尖炒雙仁不用】大黃【煨】天門冬【各半兩】

右爲末煉蜜丸菉荳大每服十丸食前溫酒化服

薛氏醫案卷五十七﹤子部﹐醫家類﹐薛氏醫案﹥

欽定四庫全書

薛氏醫案卷五十八

明薛已訂

保嬰撮要五

鶴膝行遲

錢仲陽云鶴膝者乃稟受腎虛血气不充致肌肉瘦薄骨節呈露如鶴之膝也行遲者亦因稟受肝腎气虛肝主筋腎主骨肝藏血腎藏精血不足則筋不榮精不足則骨不立故不能行也鶴膝用六味地黃丸加鹿茸以補其血气血气旣充則其肌肉自生行遲用地黃丸加牛膝五加皮鹿茸以補其精血精血旣足則其筋骨自堅凡此皆肝腎之虛也虛而熱者用六味地黃丸虛而寒者用八味丸若手拳攣者用薏苡仁丸足拳攣者用海桐皮散脾胃虧損腎臟虛弱寒邪所乘而膝漸腫者佐以補中益气湯及大防風湯

治驗

一小兒體瘦腿細不能行齒不堅髮不茂屬足三陰經虛也用六味丸補中益气湯服年餘愈

一小兒六嵗靣色防白眼白睛多久患下痢忽聲音不亮腿足無力先用四神丸止其痢後用地黃丸加牛膝五加皮鹿茸補其腎兩月餘漸能行半載後其聲響亮後停食另用消食丸連瀉五七次去後益頻五更侵晨爲甚聲音復瘖步履復難而腿足作痛仍服前丸兼補中益气湯而愈

一小兒七嵗左腿自膝下至脛細小行步無力用地黃丸加鹿茸五味子牛膝爲主佐以補中益气湯半載腿膝漸彊而能步畢姻後其腿內熱足心如炙唾痰口渇余謂當補脾腎不信另用滋陰丸痰熱益甚服四物黃栢知母之類飲食日少服二陳靑皮枳殻之類胸滿吐血服犀角地黃湯唾血不時大便頻數復請視仍泥實火余辭不能治略服犀角地黃湯而唾血益甚不時發熱後復懇治余曰兩足心熱唾痰口漧腎虛水泛也飲食少思胸膈痞滿唾血不止脾虛失攝也晝發夜伏夜作晝止不時而熱無根虛火也遂用四君子及八珍湯地黃丸間服而愈

四神丸治脾虛胃弱大便不實飲食不思或泄利腹痛等癥【方見驚瀉】

薏苡仁丸治稟受肝气怯弱致兩膝攣縮兩手伸展無力

當歸【焙】秦芁薏苡仁酸仁防已羌活【各一兩】

右爲末煉蜜丸雞豆大每服一丸麝香荊芥湯下

海桐皮散治稟受腎气不足血气未榮腳指拳縮不能伸展

海桐皮牡丹皮當歸【酒浸】熟地黃牛膝【酒浸各一兩】山茱萸補骨脂【各五錢】

右爲末每服一錢蔥白煎湯食前服

五加皮散治四五嵗不能行

眞五加皮川牛膝【酒浸二日】木幹【各等分】

右爲末每服二錢空心米湯調下一日二服服後再用好酒半盞與兒飲之仍量兒大小

益气養榮湯治气血損傷四肢頸項等處患腫不問輭硬赤白痛否日晡發熱或潰而不斂者並宜服之人參茯苓陳皮貝母香附當歸【酒拌】川芎黃茋【塩水拌炒】熟地黃【酒拌】芍藥【炒各五分】甘艸【炙】桔梗【炒】柴胡【各三分】白術【炒一錢】

右薑水煎服大人倍用

八珍湯【卽四君四物二湯四物見急驚四君見內釣】

四神丸【方見驚瀉】

六味丸

八味丸【卽六味丸加肉桂附子二方見腎臟】

消食丸【方見嘔吐乳】

補中益气湯【方見虛羸】

大防風湯【方見鶴膝癰】

四君子湯【方見內釣】

齒遲

經云齒者腎之標骨之餘也小兒稟受腎气不足腎主骨髓虛則髓脈不充腎气不能上營故齒遲也用地黃丸主之

治驗

一小兒三歲言步未能齒髮尢少體瘦艱立發熱作渇服肥兒丸不應余曰此腎虛疳癥也蓋肥兒丸脾胃經之藥久服則腎益虛其疳益甚不信牙髮漸落余用地黃丸加鹿茸五味子半載而元气壯健一小兒體瘦腿細行步艱辛齒不堅固髮稀短少用六味地黃丸補中益气湯年餘諸癥悉愈形體壯實

芎防散治齒生遲或齒嚼物少力

芎防生地黃山藥當歸芍藥【炒】甘艸【各等分】

右各另爲末每服二錢白湯調

地黃丸【方見腎臟】

補中益气湯【方見虛羸】

咬牙

夫齒屬足少陰腎經牙牀屬手足陽明經小兒寤寐不時咬牙其所致之經不同或本於心經之熱或本於肝經之熱或本於脾肺腎經之熱若發熱飲水叫哭而搐者心經實熱也睡困驚悸合靣而臥者心經虛熱也靣靑目札呵欠項彊煩悶者肝經實熱也手尋衣領及亂撚物者肝經虛熱也發搐目靑靣赤肝經風熱也煩悶喘促見於申酉時者肺經熱也胸滿气急喘嗽上气肺感風寒也見於亥子丑時者腎經熱也眼目畏明及無睛光或解顱下竄胎稟腎虛也飲水口中气熱胃經實熱也飲湯口中气冷胃經虛熱也發搐呵欠靣黃脾虛發驚也心經實熱用瀉心湯虛熱用導赤散肝經實熱先用柴胡淸肝散治肝火後用六味丸生肝血肝經風熱亦用前藥虛熱則用六味丸肺經實熱用瀉白散虛熱用保肺湯腎經實熱用六味丸減茱萸二兩以生地易熟地虛用地黃丸胃經實熱用瀉黃散虛用異功散脾虛發驚用五味異功散若乳母多食膏粱厚味致兒咬牙者用淸胃散

治驗

一小兒七歲素喜食甘味兩手發熱夜睡咬牙用瀉黃散而愈後不守戒仍作用大黃等藥前癥益甚更滯頥弄舌手足冷余謂此脾胃復傷而虛甚也用六君子加柴胡升麻治之漸愈又用五味異功散加柴胡升麻而痊

一小兒靣素痿黃或時變靑飲食過多睡而咬牙服尅伐之劑口舌生瘡大便泄靑發搐痰盛唇靑手冷用六君加木香柴胡升麻數劑而安但飲食後腹膨作噯用四君子湯爲細末不時煨姜湯調服少許月餘而痊

一小兒十五嵗盜汗靣赤睡中咬牙自服淸胃散前癥益甚更遺精晡熱口漧倦怠余用六味地黃丸補中益气湯而痊

一小兒十四嵗素食膏粱炙睡中咬牙此脾胃積熱先用淸胃散及二陳黃連山查犀角各數劑間服補中益气湯而愈

一女子十四嵗發熱作渇月經先期睡中咬牙此肝脾二經虛熱也用加味逍遙散而安後因怒前癥俱作用柴胡梔子散而瘥

一小兒夜間咬牙或盜汗或便血審其母懷抱鬱結又兼便血用加味歸脾湯加味逍遙散與母兼服其子亦愈

一小兒因母食膏粱醇酒睡中咬牙或時鼻防右腮鼻凖色赤先用加味淸胃散加味逍遙散與母服兒亦愈

一小兒病後不語睡中咬牙驚悸飲水困倦少食用化痰鎭驚等藥益甚余謂屬心脾腎陰虛用六味地黃丸爲主佐以五味異功散祕防安神丸諸癥愈一小兒感冒風邪咳嗽喘逆不時咬牙右腮色赤此肺經客熱用潔古黃蓍湯一劑而痊後因停食腹脹咳嗽鼻塞咬牙用六君子湯加桔梗桑皮杏仁一劑而愈

一小兒咬牙審知因母大怒先用小柴胡湯加山梔牡丹皮治之母子並愈

潔古黃茋湯

人參黃茋茯苓白術芍藥【各一錢】漧薑陳皮藿香【各五分】

保肺湯【方見傷風咳嗽】

柴胡梔子散

柴胡淸肝散【二方見發熱】

補中益气湯【方見虛羸】

小柴胡湯【方見痙癥】

二陳湯【方見寒吐】

瀉黃散【方見脾臟】

瀉心湯

導赤散

祕防安神丸【三方見心臟】

瀉白散【方見肺臟】

地黃丸【方見腎臟】

六君子湯

歸脾湯

四君子湯

加味逍遙散

淸胃散

異功散【六方見內釣】

語遲

錢氏云心之聲爲言小兒四五歲不能言者由姙母卒有驚動邪乘兒心致心气不足故不能言也有稟父腎气不足而言遲者有乳母五火遺熱閉塞气道者有病後津液內亡防厭漧涸者亦有脾胃虛弱淸气不升而言遲者心气不足用菖蒲丸腎气不足用羚羊角丸閉塞气道用加味逍遙散津液內亡用七味白術散脾胃虛弱用補中益气湯

治驗

一小兒言遲泄瀉聲音不亮雜用分利淸熱等劑喉音如瘂飲食少思朝用地黃丸加五味子夕用補中益气湯其瀉漸止遂専服前丸兩月喉音漸響一小兒白睛多瀉後喉瘖口渴兼吐大便不實朝夕服地黃丸而痊後患瀉喉復瘖仍服前丸而愈此皆稟賦腎气不足故用是藥

一小兒五歲不能言咸以爲廢人矣但其形色悉屬肺腎不足遂用六味地黃丸加五味子鹿茸及補中益气湯加五味子兩月餘形气漸健將半載能發一二言至年許始音聲如常

菖蒲丸治心虛語遲

石菖蒲丹參【各一錢】赤石脂【三錢】人參【半兩】天門冬【去心焙一錢】

右爲末煉蜜丸麻子大食後溫水服二三十丸

羚羊角丸治行遲

羚羊角【鎊】生地黃【焙】酸仁虎脛骨【醋炙黃】白茯苓【各五錢】肉桂防風當歸黃茋【各二錢五分】

右爲末煉蜜成劑每服一皁子大白湯化下

七味白術散【方見腹痛】

補中益气湯【方見虛羸】

六味地黃丸【方見腎臟】

加味逍遙散【方見內釣】

瘖

經云舌者音聲之機也喉者音聲之闗也小兒卒然無音者乃寒气客於防厭則厭不能發發不能下致其門闔不致故無音也若咽喉音聲如故而舌不能轉運言語則爲舌瘖此乃風冷之邪客於脾之絡或中於舌下亷泉穴所致也蓋舌乃心之苖心發聲爲言風邪阻塞其經絡故舌不能轉運也若舌本不能轉運言語而喉中聲嘶者則爲喉瘖此亦爲風冷所客使气道不通故聲不得發而喉無音也然或風痰阻塞或因心經气虛或因脾之脈絡受風或因風痰滯於脾之絡或因脾气不足或胃中淸气不升皆足以致瘖大抵此癥亦有稟父腎气不足不能言者有乳母五志之火遺兒薰閉淸道不能言者或兒病津液耗損防厭漧涸不能言者或腎气不充虛火上炎傷肺不能言者有驚風中風不能言者若遺熱與津液耗者用七味白術散淸气不升者用補中益气湯稟腎不足與虛火傷肺者用六味地黃丸若仰首咳嗽肢體羸瘦目白睛多或兼解顱呵欠咬牙等癥悉屬腎虛非地黃丸不能救也

治驗

一小兒靣色目睛多白兩足脛常熱所患之癥悉屬腎虛畢姻後唾痰口漧頭運久瀉忽然失音先君云此亦腎虛也用補中益气湯八味四神二丸補之尋愈

一小兒亦靣色目睛多白大便頻泄侵晨作瀉肌體骨立食少唾痰先君謂腎气不足之故不信後加頭運聲瘖足脛逆冷復請治仍欲袪痰又雲頭運聲瘖中气不能上升也足脛逆冷陽气不能充逹也遂用補中益气湯及四神八味二丸以補命門之火而愈一小兒患泄瀉聲音不亮雜用淸熱等劑聲音如瘂飲食少思去後多在侵晨朝用地黃丸加五味子夕用補中益气湯其泄止卻専服前丸不兩月聲亮而愈

一小兒目睛白多黑少吐瀉後喉瘖口渇大便不實朝夕悉服地黃丸而痊後患瀉其喉復瘖仍服前丸遂愈

一小兒十一歲形羸骨立靣皎口漧白睛多而黑睛少不能頓言用六味地黃丸補中益气湯其形漸充年餘而能言

一小兒解不言其形屬腎虛而兼疳癥先用六味地黃丸以補腎水又用補中益气湯以補肺金半載漸愈年餘疳病痊而能言

一小兒喉音不亮至十九歲咽仍不響靣色赤白睛多畏明畢姻後頭覺脹視物皆大作渇飲冷亦用前二藥喜其逺幃幙戒厚味二年諸癥悉愈其聲響亮

世傳通關散治驚風愈後聲啞不能言者以大南星一个炮爲末毎服二分豬膽汁調下便能言語

治要茯苓補心湯治心气不足善悲愁怒防血靣黃五心煩熱或咽喉痛舌本作彊

茯苓【四錢】桂心甘艸【炒各三分】紫英石【煆】人參【各一錢】大【二枚】麥門冬【去心一錢】

右水煎服

導痰湯

半夏南星茯苓陳皮【炒】枳實【炒】甘艸【炒】

右薑水煎服

防風散治脾臟中風多汗惡風身體怠惰四肢不能動色微黃不嗜食舌彊語澁口眼防斜或肌膚不仁腹膨心煩翕翕發熱神思如醉其脈浮緩胸滿痰涎志意昏濁

獨活【一錢五分】防風茯神【去木】人參附子【炮去皮臍】前胡沙參半夏【湯洗七次】黃茋【炒】旋覆花羚羊角【鎊】甘艸

右水煎服

半夏湯

甘艸半夏桂枝【各等分】

右水煎細細呷之

雞頭丸治小兒諸病後不能語

雄鷄頭【一个炙】鳴蟬【三个炙焦】大黃【錦紋者濕紙褁煨】甘艸【炙一兩】木通人參【各半兩】當歸黃茋川芎逺志【去心薑汁制略炒】麥門冬【去心焙各三分】

右爲末煉蜜丸小豆大平旦米飲下五丸日三服兒大者加之久服取效

射幹湯治夏秋暴寒喘咳喉啞失聲喉中如梗半夏【五錢湯泡】生薑【四錢泡】杏仁【三錢去防仁皮尖】射幹甘艸【炙】紫苑肉桂枳實【炒】當歸橘皮獨活麻黃【去節泡各二錢】

右每二三錢水煎服

菖蒲丸【方見語遲】

錢氏全蠍散【方見偏風噤】

地黃丸【方見腎臟】

七味白術散【方見積痛】

補中益气湯【方見虛羸】

二陳湯【方見吐】

滯頥

小兒滯頥者涎流出而漬於頥間也脾之液爲涎由脾胃虛寒不能收攝耳治用六君子湯加木香凡作渇飲冷者屬實熱宜瀉胃火作渇飲湯者屬虛熱宜補中气若脾經實熱而亷泉不能約制者用牛黃淸心丸脾經虛熱而亷泉不能統攝者用六君子加木香胃經實熱而虫動津液流出者用瀉黃散虛熱用五味異功散大便祕結用淸涼飲中气下陷用補中益气湯食積內熱用大安丸仍參口瘡顋腫條互覽之

治驗

一小兒滯頥靣色痿黃余謂當調補中气不信用淸熱之劑更加弄舌乃用五味異功散漸愈後因停乳吐防復作先用大安丸消其宿乳次用五味異功散補其中气而痊

一小兒滯頥靣色赤手指熱用瀉黃散一服而愈後因乳母飲酒其子復患前癥用東垣淸胃散加漧葛神麯麥芽母子並服而愈

一小兒停食腹痛用疏導之藥痛止左項筋動口角涎流靣色痿黃肢體微腫先用六君柴胡升麻山梔四劑次用異功散加升麻而痊

一小兒停食腹痛服峻利之藥吐瀉自汗厥冷滯頥用六君升麻柴胡而愈

一小兒十一歲滯頥兼噯气下气時常停食服淸熱之劑大便不實小腹重墜此脾气下陷也用六君升麻柴胡飲食漸進大便漸實又用四神丸而愈一小兒滯頥靣色白或黧腹痛手足時冷脈微細此肺腎虛寒也宜先培其脾土用溫胃散二服腹痛止又六君子湯諸癥並愈後停食挾驚吐瀉發搐滯頥腹痛復作用六君加柴胡釣藤鉤四劑而痊一小兒吐舌流涎余謂心脾有熱用導赤瀉黃二散而愈後自服淸熱化痰等藥更加弄舌余用異功散加釣藤鉤而安又用六君湯而愈

一小兒滯頥靣色白或赤目札咬牙此稟肝腎气不足內熱而生虛風也用地黃丸以滋腎水異功散以補脾土而安

一小兒滯頥靣靑手按其腹則叫痛此夾食與驚也用異功散加枳實升麻二劑而愈後又停食吐瀉滯頥發搐靣色靑黃此脾虛而肝木乘之也用異功散加升麻柴胡釣藤鉤而愈

溫胃散治脾冷涎多流滯於頥

丁香【一兩】人參半夏肉荳白術漧薑甘艸【各半兩】

右爲末每服一錢薑水煎

愚按此方治脾胃虛寒涎流不止或嘔吐腹痛之良劑也脾气稍溫但服五味異功散

六君子湯

錢氏異功散

四君子湯

淸胃散【四方見內銷】

四順淸涼飲

補中益气湯【方見虛羸】

大安丸【保和丸加白術方見虛羸】

瀉黃散【方見脾臟】

牛黃淸心丸【方見急驚】

四神丸【方見驚瀉】

導赤散【方見心臟】

腹痛

小兒腹痛口中气冷不思飲食脾土虛寒也用調中丸主之口中气溫大便酸臭積痛也用下積丸治之靣赤壯熱或手足並熱實熱也用瀉黃散瀉之靣黃微熱或手足並溫虛熱也用異功散補之若作渇飲湯胃气虛熱也用白術散若痛連兩脇肝木乘脾也用四君子湯加柴胡芍藥若腹痛重墜脾气下陷也用補中益气湯加升麻若手足指冷或喫逆泄瀉寒水侮土也用六君炮姜肉桂不效急加附子若服尅滯之藥致腹作痛按之不痛脾气復傷也用五味異功散中脘痛者屬脾少腹痛者屬腎按之痛者爲積滯不痛者爲裏虛積滯者消之裏虛者補之

治驗

一小兒停食腹痛發熱靣赤或用養胃湯枳殻黃連山查反加腹脹午後發熱按其腹不痛此脾虛而尅伐傷之也用六君子湯數劑而瘥

一小兒七嵗發熱驚悸用化痰藥反抽搐惡寒吐痰喘嗽腹痛少食用抱龍丸大便似痢寒熱往來殊類風癥余以爲脾气復損用四君子湯少加升麻柴胡治之月餘而愈

一小兒肚腹膨痛食後卽瀉手足逆冷此脾气虛寒也先用人參理中丸後用六君子湯而愈

一小兒九嵗常患腹痛至冬月因食生冷之物其腹仍痛服理中丸之類輒效至十六嵗秋初畢姻後腹痛又作唇靣黯爪甲靑余先君用八味丸補火隨愈服四兩許痛不再作至二十嵗外痛復作服前丸不應乃服附子理中湯而止仍用八味丸而安

一小兒腹痛吐舌流涎作渇飲冷便祕用淸涼飲下之頓安余謂小兒元气易虛易實病勢稍安不必再藥不信自用三黃丸一服果吐瀉發搐余用白術散加釣藤鉤補脾平肝而愈

四七气湯治七气所傷痰涎結聚心腹作痛不能飲食

半夏【制焙五兩】人參辣桂【去皮各一兩】甘艸【半兩】

右每服三錢姜棗水煎

指迷七气湯治七情相干陰陽不升降气道壅滯攻衝作痛

靑皮陳皮桔梗蓬術辣桂益智仁【各一兩】香附子【一兩五錢】甘艸【炙三分】半夏【制三分】

右每服三錢姜水煎

異功散治小兒諸般釣癥角弓反張胸髙臍凸以透明沒藥爲末姜湯調下【方見內釣卽錢氏異功散】

桔梗枳殻湯治气壅痞結腹脇疼痛

枳殻【炒】桔梗【各二兩】甘艸【炙半兩】

右每服二三錢薑水煎

七味白術散治積痛和胃气生津液【方見積痛】愚按前方若脾胃气虛作渇飲湯或因吐瀉津液虧損煩渇引飲或脾胃虛弱腹脹瀉渇弄舌流涎手足指冷並宜服之以溫補脾气化生津液【方見積滯】

六君子湯治脾胃气虛吐瀉不食肌肉消瘦或肺金虛痰嗽喘促惡寒或肝虛驚搐運自汗諸癥並宜服此以滋化源【方見內釣】

瀉黃散【方見脾臟】

四君子湯【方見內釣】

補中益气湯【方見虛羸】

八味丸【方見腎臟】

附子理中湯

人參理中丸【二方見冷瀉卽理中湯】

益黃散【方見脾臟】

調中丸【方見脾胃虛冷】

腹脹

東垣云寒脹多熱脹少皆主於脾胃虛者宜用六君子湯若喘而气短者脾肺气虛也用異功散補之若服尅伐之類而喘脹益甚者脾肺之气復傷也用前湯加半夏升麻若旣下而不喘則邪气去而肺气寜也不必用藥或病久小便不利或四肢浮腫者脾肺之气虛不能通調水道也用金匱加減腎气丸主之或手足逆冷睡而露睛脾胃虛寒也用六君子加炮姜手足不冷睡而露睛脾胃虛弱也用六君子湯若靣色靑木尅土也用六君木香柴胡更當調治乳母節其飲食恐藥餌過劑復傷胃气故也

治驗

一小兒腹脹靣赤痰喘大便祕壯熱飲冷此形病俱實用紫霜丸一服諸癥益甚靣色白飲湯不絕余以爲邪气退而眞气復傷故靣白而喜湯用白術散大劑煎湯令恣飲良久而睡翌日安

一小兒傷食腹脹胸滿有痰余治以異功散而痊後復傷食腹脹兼痛或用藥下之痛脹益甚而加气喘此脾胃傷而致肺虛也用六君子加桔梗調補而痊一小兒腹脹惡食發熱惡心癥類外感余曰此飲食停滯也用保和丸一服諸癥頓退惟腹脹用異功散而痊

一小兒傷食腹脹服尅伐之劑小便澁滯又服五苓散之類飲食漸減小便不通四肢頓腫余朝用金匱腎气丸去附子夕用補中益气湯而安

一小兒傷風咳嗽痰湧用六君桔梗桑皮杏仁而愈復飲食停滯作瀉腹脹仍用六君山查厚朴而安後停食作嘔或用藥下之更加咳嗽余謂此屬脾肺俱虛欲行調補彼以爲緩乃發表尅滯前癥益甚更加搖頭余用天麻散倍加釣藤鉤及異功散尋愈一小兒五歳食粽後咬牙欲吐頃間腹脹昏憒鼻靑黃赤此脾土傷而食厥也令用雞翎探吐出酸物頓醒節其飲食勿藥而愈

一小兒胸腹脹發熱悶以手按腹卽哭此飲食停滯也先用保和丸一服前癥卽愈更加煩渇按其腹不哭此宿食去而脾胃復傷也用五味異功散加柴胡治之頓瘳

一小兒腹脹大便靑白腹左一塊靣色痿黃齒齦赤爛食少滯頥余用異功散調補中气爲主佐以大蕪荑湯淸疳治熱月餘諸癥稍愈仍服異功散及蚵蟆丸外貼阿魏膏兩月塊消左脇微痛用四君子湯九味蘆薈丸而愈

褐子丸治疳腫脹

蘿卜子【一兩微炒】陳皮靑皮【炒】防榔五靈脂蓬術【煨】赤茯苓黑牽牛【頭末各半炒】木香【二錢五分】

右爲末麵糊丸菉荳大每服十五丸紫蘇湯下

金匱加減腎气丸

熟地黃【八兩】幹山藥【四兩】山茱萸【四兩】白茯苓牡丹皮澤瀉【各三兩】肉桂附子【炮】車前子【炮】牛膝【酒微炒各一兩】

右各另爲末米糊丸小豆大每服三四十丸空心食前白湯下

紫霜丸【方見噤風】

大柴胡湯【方見痙癥】

五苓散【方見五淋】

保和丸【方見虛羸】

天麻散【方見百晬內嗽】

大蕪荑湯

蚵蟆丸

九味蘆薈丸【三方見疳癥】

癖塊痞結

錢仲陽云癖塊者僻於兩脇痞結者否於中脘此因乳哺失調飲食停滯邪气相摶而成或乳母六淫七情所致古人多用尅伐痞癖旣久飲食減少脾气必虛久而不愈必先以固胃气爲主使養正則積自除若欲直攻其結不惟不能善消抑亦損其脾土虧凡脾土虧損必變癥百出矣當參各類及隨見癥而主治之

治驗

一小兒患痞癖服防榔術枳實黃連之類痞益甚余曰此脾經血虛痞也不可尅伐遂用六君子加當歸數劑胃气漸復諸癥漸愈乃朝用異功散加升麻柴胡夕用異功散加當歸芍藥而愈

一小兒素嗜肉食腹痛大便不調半載後右脇結一塊三月後左脇又結一塊腹脹食少作渇小便赤濇大便色穢又半載後頷下亦結一核妄服消塊行滯等藥而元气益虛用四味肥兒丸五味異功散之類熱渇漸止腹脹漸可佐以九味蘆薈丸結核漸消後用四君子爲主佐以四味肥兒丸之類三月餘而痊一小兒停食吐瀉後飲食不節作瀉腹痛膨脹腹中結塊作渇發熱齦爛口臭服消導尅滯之藥而前癥益甚形體益瘦視其靣色黃中隱靑乃脾土虧損而肝木所侮也法當調補中气兼平肝木遂用沖和湯及大蕪荑湯之類半載而愈

一小兒患痞結服尅滯之藥余謂屬形病俱虛當補中气彼不信仍行尅伐遂致虛火上炎齒齦蝕爛頷下結核余用大蕪荑湯及異功散加減用之而安一小兒患痞結久而四肢消瘦肚腹漸大寒熱嗜臥作渇引飲用白術散爲主佐以四味肥兒丸月餘諸癥漸愈又以異功散加當歸並六味地黃丸又月餘而愈

一小兒患痞結身熱如火病狀多端不可盡述朝用五味異功散夕用四味肥兒丸月餘諸癥稍愈佐以地黃丸自能行立遂朝用地黃丸夕用異功散及蝦蟇丸數服而愈

挨痞丸治乳癖谷癥腹中塊痛

代赭石【火煆醋淬研細】靑皮生地黃木香蓬術【煨各】

【三錢】巴豆【去油淨六錢】

右爲末醋糊丸麻子大每服二三丸食後姜湯下

甘遂破結散

甘遂【二錢五分煨黃】靑皮【焙】黃芩【炒】大黃【炒各半兩】

右爲末每服一錢水煎服仍量兒加減利後以粥補之

進食丸治乳食不消心腹脹滿壯熱喘粗嘔吐痰逆腸鳴泄瀉或食癥乳癖痃气痞結並皆治之

巴豆霜當歸【米泔浸炒】朱砂代赭石【醋煆淬七次】枳殻【炒】木香【各五錢】麝香【一分】

右爲末糊丸麻子大每服一二丸溫米飲下更量兒加減

枳術丸

白術【四兩】枳實【二兩】

右爲末荷葉包煨爛飯爲丸桐子大每服四五十丸空心白滚湯下

阿魏膏治一切癖塊痞結更服胡連丸

羌活獨活參官桂赤芍藥穿山甲生地黃兩頭尖大黃白芷天麻【各五錢】槐栁桃【枝各三錢】紅花【四錢】木鼈【十枚去殻】亂髮【如雞子大一團】

右用香油二斤四兩煎黑去渣入髮煎化仍去渣徐下黃丹煎軟硬得中入芒硝阿魏蘇合香油乳香藥各五錢麝香三錢調勻卽成膏矣攤貼患處內服丸藥黃丹須用正眞者效凡貼膏藥先用朴硝隨患處鋪半指厚以紙覆上用熱熨斗熨良久如硝耗再加熨之二時許方貼膏藥若是疳積加蘆薈末同熨

六味地黃丸【方見腎臟】

四君子湯

異功散

六君子湯【三方見內釣】

四味肥兒丸【方見嘔吐】

大蕪荑湯【一名沖和丸】

蝦蟇丸

九味蘆薈丸【三方見疳癥】

白術散【方見積痛】

積滯

經曰五臟之積曰積六腑之積曰聚凡小兒積滯或作痛皆由乳哺不節過餐生冷脾胃不能尅化停滯中脘久而成積或因飽食卽臥脾失運化畱而成積其癥靣目黃腫腹痛膨脹肚熱足冷嗜臥不思乳食大便醙臭或閟澁小便如油若吐乳瀉乳所出酸臭者爲乳積腹脹作瀉嘔吐噦气者爲食積初患元气未損之時或腹脹作痛大小便不利者先用白餅子或木香防榔丸下之下後以白術散或五味異功散和之渇加漧葛吐加半夏下而熱不退或作嘔作瀉飲食不思此脾胃俱傷也用六君子湯手足指冷喜飲熱湯此脾胃虛寒也前方加炮姜木香靣色黃白目無精光脾肺俱虛也用四君子加柴胡升麻腹痛泄利下重或小便不利者用四逆散發熱晡熱或瀉未已脾气下陷也潮熱口渇大便不調欲變疳癥也並用補中益气湯佐以肥兒丸經云邪之所湊其气必虛畱而不去其病乃實必以調脾爲主而以消導佐之古人所謂養正積自除正此意也

治驗

一小兒每停食身發赤暈用淸中解郁湯而愈後患揺頭咬牙痰盛發搐吐出酸腐待其吐盡翌日先與七味白術散次與參苓白術散遂不復作若吐後兒安更不必服藥也

一小兒飲食積滯患嘔吐發熱服消導等劑飲食已消而熱未退余以爲胃經虛熱用六君升麻柴胡各二分四劑而愈

一小兒七歲停食後腹痛服尅伐之劑而益加按之不痛此脾气復傷也用六君子湯而愈後復傷食服保和丸及三稜防榔之類而更腹痛服瀉黃散體重善噫此脾气虛而下陷也仍用六君升麻柴胡木香而愈

一小兒數歲間每停食輒服峻利之藥後肚腹膨脹嘔吐泄瀉先用六君子湯諸癥漸愈又用補中益气湯而安

一小兒腹脹飲食後卽防手足逆冷此脾气虛寒也先用人參理中丸後用六君子湯而愈

一小兒腹痛以手按之痛益甚此乳食停滯也用保和丸末一錢防榔末三分下酸臭糞而安後患腹痛別服峻利之劑其痛益甚手按則已靣色黃白此因飲食失宜脾气不調土虛不能生金也用六君子湯而愈

一小兒久患腹痛診其母右闗脈緩乃木尅土也用六君子湯加木香柴胡母子並服而愈

一小兒停食腹痛靣色白黑睛少手足常冷大便不實口鼻吸气腹中陰冷此稟命門火衰不能溫蒸中州之气故脾胃虛寒也用八味丸補中益气湯而愈一小兒患前癥服驅逐之劑更惡寒發熱余朝用補中益气湯夕用五味異功散尋愈後飲食停滯腹痛便祕別用疏導之劑朝寒暮熱大便頻數余用五味異功散月餘飲食漸進乃佐以八珍湯內芍藥炒焦川芎些少又兩月寒熱漸愈後又傷風服參蘇飲汗出喘嗽發熱服淸熱化痰之劑更煩熱不寐尋衣撮空先用六味地黃丸料水煎服諸癥退再劑而安卻用五味異功散八珍湯而痊後因傷食吐防大便欲去而不去欲了而不了先用補中益气湯數劑不應攺用人參五錢白術三錢陳皮甘艸各七分升麻四分漧葛五分三劑又手足並冷急用人參一兩附子五分姜水煎一日服二劑手足始溫又二劑諸癥漸退仍用前人參五錢之方治之而愈

七味白術散治吐防作渇

人參【二錢五分】白茯苓白術藿香葉【各半兩】木香【二錢】甘艸【一錢】漧葛【半兩渇加一兩】

右每服一二錢水煎熱渇甚去木香肚痛加芍藥

四逆散治少陰病或腹中痛泄痢下重

枳實【炒黃】甘艸【炒】柴胡芍藥

右爲細末每服二錢空心米飲調下

白餅子【方見發搐】

木香防榔丸【方見積滯】

五味異功散

六君子湯【二方見內釣】

補中益气湯【方見虛羸】

薛氏醫案卷五十八﹤子部﹐醫家類﹐薛氏醫案﹥

欽定四庫全書

薛氏醫案卷五十九

明薛已訂

保嬰撮要六

發熱癥

小兒之熱有心肝脾肺腎五臟之不同虛實溫壯四者之不一及表裏血气陰陽浮陷與夫風濕痰食各當詳之心熱者頟上先赤心煩心痛掌中熱而噦或壯熱飲水己午時益甚肝熱者左頰先赤便難轉筋尋衣撚物多怒多驚四肢困倦寅卯時益甚脾熱者鼻上先赤怠惰嗜臥身熱飲水遇夜益甚肺熱者右頰先赤手搯眉目喘咳寒熱飲水日西熱甚腎熱者頦下先赤兩足熱甚骨蘇蘇如虫蝕熱甚不能起於牀夜間益甚仍當辧其虛實實則靣赤气粗口燥唇腫作渇飲冷大小便難或掀衣露體煩啼暴叫伸體而臥睡不露睛手足指熱宜用表下虛則靣色靑白恍惚神緩口中虛冷噓气軟弱喜熱惡寒泄瀉多尿或乍涼乍溫怫鬰驚悸上盛下泄夜則虛汗屈體而臥睡而露睛手足指冷宜用調補壯熱者肢體大熱熱不已則發驚癇溫熱者肢體微熱熱不已則發驚搐陰虛則內熱陽盛則外熱以手輕捫之則熱重按之不熱此皮毛血脈之熱熱在表也重按之筋骨之分則熱輕手則不熱此筋骨之熱熱在裏也不輕不重按之而熱此肌肉之熱熱在表裏之間也以虛實分屬表裏而言之壯熱惡風寒爲元气不充表之虛熱也壯熱不惡風寒爲外邪所客表之實熱也壯熱飲湯爲津液短少裏之虛熱也壯熱飲水爲內火銷鑠裏之實熱也若夫內外皆熱則喘而渇齒幹煩寃腹滿四肢熱逢風寒如炙於火能冬不能夏是皆陽盛陰虛也脈尺寸俱滿爲重實尺寸俱弱爲重虛脈洪大或緩而滑或數而鼓此熱盛拒陰𨿽形癥似寒實非寒也熱而脈數按之不鼓此寒盛格陽𨿽形癥似熱實非熱也發熱惡熱大渇不止煩燥肌熱不欲近衣其脈洪大按之無力或兼月痛鼻幹者此血虛發躁也當補其血如不能食而熱自汗者气虛也當補其气仲景論內外不足發熱自汗之癥禁不可發汗如飲食勞役𨿽病發熱誤發其汗則表必虛也身熱而汗出者風也發熱身疼而身重黃者濕也增寒發熱惡風自汗脈浮胸痞者痰也發熱頭痛脈數者食也寸口脈微爲陽不足陰气上入陽中則惡寒尺脈弱爲陰不足陽气下入陰中則發熱陰陽不歸其分則寒熱交爭也晝則安靜夜則發熱煩躁是陽气下陷入陰中也晝則發熱煩躁夜則安靜是重陽無陰也當亟瀉其陽峻補其陰至若身熱脈數戰栗而不惡寒者癉瘧也發熱惡寒脈浮數也溫病也若四肢發熱口舌咽漧是火熱乘土位濕熱相合故煩躁悶亂也若身體沈重走注疼痛乃濕熱相摶風熱郁而不得伸也心熱則用瀉心湯導赤散安神丸肝熱則用瀉靑丸柴胡飲子脾熱則用瀉黃散肺熱輕則用瀉白散重則用涼膈散及地骨皮散腎熱則用滋腎丸實熱則宜疏下虛熱則宜調補壯熱者導赤散溫熱者防黃散若肢體熱輕則用惺惺散重則用羌活散之類大便祕者二黃犀角散餘熱不退者地骨皮散骨節疼痛者梔子仁湯宿滯內作者紫霜丸肝火內熱者龍膽艸湯陰盛隔陽而熱者人參理中湯肝經血虛生風而搐者用四物天麻釣藤鉤若熱蘊便祕者四順淸涼飲熱而二便調和風邪蘊結於表而發者用惺惺散加麻黃汗之汗後血虛而熱益甚者六神散加粳米汗後气虛而惡寒發熱者補中益气湯汗後陰虛陽無所附而熱者用四物湯加參茋汗後陽虛陰無所附而熱者用四君湯加芎歸嬰兒諸熱其因別癥而作者當從所重而治之或乳母七情厚味飲食停積遺熱於兒或兒嗜食甘肥衣衾過暖或頻浴熱湯積熱於內爲患者各當詳之蓋小兒臟腑脆弱元气易虛補泄宜用輕和之劑庻無變癥若乳下嬰兒當兼治其母仍參諸熱癥治之

治驗

一小兒夜間發熱天明如故或小腹作痛飲食少思靣色痿黃熱時靣赤不時飲湯此食積所致用下積丸治之而消又用白術散調理而安

一小兒飲食停滯腹痛作嘔用大安丸而愈飲食𨿽進其腹仍痛用六君山查神麯痛少止余以爲脾气傷而飲食難化乃去前二味服六君子四劑而愈後又傷食仍服前藥痛止而至暮發熱用六君柴胡升麻而痊此由脾虛下陷不能升發故至暮發熱也一小兒發熱飲食少思大便不實常服蘆薈等丸視其鼻赤此寒涼之劑復傷脾至而虛熱也用五味異功散數劑而愈

一小兒十三歲內熱晡熱形體倦怠食少作渇此稟賦怯弱之虛熱也用地黃丸異功散補之不越月而痊

一小兒十四歲而近女色發熱吐痰至有室兩目羞明頭覺脹大用地黃丸料加五味子當歸黃茋煎服及補中益气湯得愼疾而瘥

一小兒十四歲肢體倦怠發熱晡熱口漧作渇吐痰如湧小便淋瀝靣目赤色身不欲衣此稟腎不足而虛熱也用補中益气湯六味丸而愈

一小兒五歲發熱作渇右顋鼻凖微赤或與冷水涼藥卽時嘔吐余曰右顋微赤肺經虛熱也鼻凖微赤胃經虛熱也先用四君升麻一劑吐止又用白術散二劑而不渇更用四君子湯四劑而安

一小兒九歲發熱作渇用瀉黃散大便重墜口角流涎彼欲瀉火余曰鼻凖靑白脾胃虛寒肝木所侮也口角流涎脾气不能攝也大便重墜胃气不能升也不信竟服涼藥眉唇微動四肢微搐復求治余曰此虛極而變慢脾風矣用六君炮姜當歸木香釣藤鉤二劑益甚欲求更劑余曰藥力未及耳又加炮附子一片卽安後去附子二劑而愈

一小兒四歲停滯腹痛發熱用大安丸而飲食進又用六君山查神麯四劑而痛止復傷食至暮復熱用六君柴胡山梔升麻而痊此脾虛兼肝火之治法也一小兒發熱體瘦夜間遺尿日間頻數此稟脾腎不足用補中益气湯加補骨脂及地黃丸加鹿茸治之而痊畢姻後小便頻數作渇發熱服補陰丸等藥發熱尢甚小便如淋用補中益气湯六味地黃丸而愈一小兒體瘦腹大發熱嗜臥作渇引飲先用白術散爲主佐以四味肥兒丸諸癥漸愈又用異功散六味丸而愈

一小兒十四歲傷食發熱服消食丸胸腹膨脹發熱作渇此脾气復傷也先用四君升麻柴胡飲食漸進用補中益气湯而愈後因勞心發熱少食用四君升麻柴胡而愈

一小兒傷風咳嗽服參蘇飲加痰盛喘急腹脹不食此脾肺虛而復傷也用六君柴胡桔梗一劑諸癥頓愈用六君子湯而痊

一女子十四歲發熱至夜益甚久不愈左闗脈數右闗脈微按之亦此肝火血熱脾胃虛弱先用四物二連湯加柴胡山梔牡丹皮二劑熱稍退又二劑熱頓退再用加味逍遙散白術加三錢數劑而痊嘉靖癸丑閏三月渠下第北歸犬子麟孫方病瀉不食徧體如焚胸滿腹冷痛日夜不成寢或投以山查枳殻中气愈弱瀉愈甚不食至累月日進米飲一半甌或糕餌栗少許稍過節度則肢體熱益壯腹痛不解奄奄喘息旦暮不保矣立齋先生枉視之則曰此胃虛不能納脾濕不能運病在戊巳深且久兼木气所乘脫服攻治之藥則殆矣亟用補中益气湯數里熱稍退防不食如初先生復曰此勿亟惟胃气漸復濕漸除當自得效耳攺用六君兼補中湯仍服八味丸生命門火以滋脾土如是三月諸癥悉退納谷倍常日惟稍遇形役或記誦心勞則潮熱遄發先生復授以歸脾方加梔柴二種熱尋止形气日充甲寅七月偶觸暑飲冷前癥復作間發瘧疾熱晝夜不止先生曰此虛寒偪陽法當舎時從癥用補中湯多加炮姜益以生薑二兩及口而瘧止靣色靑黃相錯更患痢或謂參茋炮姜不宜先生哂之且曰此固虛弱自利耳往嘗謂戊巳受病木气乘之此靑黃二色非正形耶仍用補中益气多加柴胡參術數日而痢止余癥亦漸解脫惟吾兒𦇤褓失母渠每姑息之故其惟外溫而中易怒渠少孤遭家多難藜藿恆不充兒防多病失調養故形怯而胃弱致疾之原其所由來者漸矣先生洞微燭幽知其病深且久而堅持獨見以袪攻治之惑吾兒再造之慈何幸得此於先生哉先生之曾大父與先廷評公爲中表兄弟先君與先生同宦防京師末年尢惇泉石之雅先生盛徳及於犬子能使先人後嗣永存區區志感誠不能盡萬分之一也是嵗冬十月望眷晚生張慕渠頓首頓首嘉靖甲寅敬臣之女年十二患脾胃素弱自夏入秋時防時止小腹微痛至八九月間遂成疳積之癥發熱凡二十餘日不止汗泄熱解汗已復熱自中脘至小腹膨脹堅直大便溏气喘咳嗽作噯俱晝輕夜重徹夜煩躁不睡鼻塞眼暗讝語其母以爲必死矣立齋先生診之曰脈浮大而無根此大虛證也非獨參湯不可乃用參一兩加熟附三分煨生薑三片日進二劑仍並渣煎服之大下疳積其气甚腥腹漸寛熱漸減脈漸斂然手猶尋撚不已鼻孔出血先生曰此肝證也煎六味丸料與一服如脫乃晝服獨參參姜附湯夜服六味丸料脈漸有根諸證漸退先此手足恆熱至是乃始覺寒先生喜曰此病邪盡退而眞气見矣然猶飲食不進乃單用六君子湯加炮姜遂能食咳嗽獨甚與補中益气湯嗽遂止夜始有睡凡弱女之得生皆先生力也向非先生卓有定見専治其本而其末自愈則奄奄一息之軀豈堪雜劑之攻擊哉其爲丘中之骨蓋必然矣敬臣感激之餘無由以報敬書施療之顚末以附醫錄庶不泯先生之功且以告同患此者幸無所悞亦推廣先生一念之仁於萬一云爾孟冬望日眷晚生王敬臣首拜書

敗毒散治傷風瘟疫風濕頭目昏四肢作痛增寒壯熱項彊睛疼或惡寒咳嗽鼻塞聲重

柴胡前胡川芎枳殻【炒】羌活獨活茯苓桔梗人參【各一兩】甘艸【半兩】

右每服二錢生薑薄荷水煎

滋腎丸治腎熱

黃栢【酒拌炒焦三錢】知母【二錢】肉桂【五分】

右爲末熟水丸桐子大每服二十丸至三十丸食前百沸湯下

四順淸涼飲治小兒血脈壅實臟腑蓄熱頰赤作渇五心煩熱睡臥不安四肢驚掣及因乳哺不時寒溫失度令兒血气不順腸胃不調大小便澁欲發驚癇或風熱結核頭靣生瘡目赤咽痛瘡疹餘毒一切壅滯挾熱泄瀉不止加木香煨大黃

赤芍藥當歸甘艸大黃【各等分】

右每服一錢水煎作兩服

消風散治小兒解脫致令風邪客於皮毛入於臟腑則令惡風發熱胸膈痰涎目澁多睡【方見驚癇胎癥】

小柴胡湯治傷寒溫熱身熱惡風頭痛項彊四肢煩疼往來寒熱脇痛耳聾嘔噦痰實中暑瘧疾並服之【方見天釣】

愚按前方若肝膽經風熱肝火瘰癧寒熱往來日晡發熱潮熱不欲飲食或怒火口苦耳聾咳嗽或脇痛胠滿小便不利或泄瀉吐酸苦水或肢體搐動唇目抽掣及乳母有前癥致兒爲患者並宜服之

抑肝散治肝經虛熱發搐或發熱咬牙或驚悸寒熱或木乘土而嘔吐痰涎腹脹少食睡臥不安【方見肝臟】

梔子淸肝散【一名柴胡梔子散】治三焦及足少陽經風熱發熱耳內作癢生瘡或腹中作痛或胸乳間作痛寒熱往來

柴胡梔子【炒】牡丹皮【各一錢】茯苓川芎芍藥當歸牛旁子【炒各七分】甘艸【三分】

右水煎服

柴胡淸肝散治肝膽三焦風熱怒火或乍寒乍熱往來寒熱發熱或頭髮瘡毒等癥

柴胡【一錢五分】黃芩【炒】人參川芎【各一錢】山梔【炒一錢半】連翹甘艸【各五分】桔梗【八分】

右水煎服

柴胡飲子解肌熱蒸熱積熱或汗後餘熱脈洪實數大便堅實

黃芩【七分】甘艸【四分】大黃【八分】芍藥【七分】柴胡人參【各五分】當歸【一錢】

右每服一錢薑水煎

當歸補血湯治肌熱躁熱目赤靣紅煩渇晝夜不息其脈洪大而虛重按全無此脈虛血虛也若悞服白虎湯必死宜此主之

黃茋當歸【各等分】

右水煎服

三黃丸治三焦積熱眼目赤腫頭項腫痛口舌生瘡心膈煩躁不美飲食大小便祕澁五臟實熱或下鮮血瘡癤熱癥

黃連黃芩大黃【煨各等分】

右爲末煉蜜丸桐子大每服三十丸白滚湯下量大小加減服

白虎湯治傷寒或吐或下後七八日邪毒不解熱結在裏表裏俱熱時時惡風大渇舌上干燥而煩欲飲數升者宜服之又治夏月中暑汗出惡風寒身熱而渇

知母【三兩】甘艸【一兩炙】石膏【八兩另研】糯米【三合】

右每服二三錢水煎至米熟爲度

瀉黃散【方見脾臟】

瀉心湯【方見心臟】

地黃散【方見腎臟】

淸涼飲

柴苓散

二黃犀角散

牛黃散

黃龍湯

牛黃膏

梔子仁湯

六物黃芩湯

五物人參飲

地骨皮散【十方見潮熱】

惺惺散

理中湯【二方見咳嗽加人參卽人參理中湯】

龍膽湯

紫霜丸【二方見噤風撮口】

四物湯【方見急驚】

六神散【方見夜啼】

白術散【方見積痛】

羌活散【方見驚風】

下積丸【方見積滯】

補中益气湯

大安丸【卽保和丸加白術二方】

六君子湯

四君子湯

加味逍遙散

異功散【四方見內釣】

瀉白散【方見肺臟】

瀉靑丸【方見肝臟】

涼膈散【方見瘡瘍】

八珍湯【方見寒熱】

潮熱

錢仲陽曰潮熱者時間發熱過時卽退來日依時而至有風寒疳積食癖之分陰陽虛實五臟之異如汗出身熱呵欠靣赤者風熱也傷寒時疫陰陽相勝外感熱也肌瘦口漧骨蒸盜汗疳熱也大小便閟澁汗下不解積熱也腹背先熱夜發旦止食熱也涎嗽飲水乳食不消癖熱也又有煩熱者气麄喘促心躁不安頰赤口瘡兼發癇癥瘡疹熱者耳鼻尖冷血熱者己午間發至夜則涼虛熱者困倦少力發於病後陽邪干心則來去不定陰陽相勝則寒熱如瘧前癥在小兒有因乳母或姙娠七情厚味遺熱或飲食停積衣衾過暖及頻浴熱湯而爲患若寅卯辰時熱而力盛飲水者肝經實熱也用柴胡淸肝散熱而力怯飲湯者肝經虛熱也用六味地黃丸己午時熱心經也實用導赤散虛用祕防安神丸申酉戌時熱肺經也實用瀉白散虛用祕防保脾湯亥子丑時熱腎經也用地黃丸大凡壯熱飲水大便祕結屬實熱用二黃犀角散下之熱渇飲湯大便如常屬血虛用四物湯補之若下後陰虛陽無所附而仍熱用四物參茋汗出陽虛陰無所生而仍熱用四君芎歸若汗下後煩渇靣赤血虛發躁也當歸補血湯若見驚搐等癥肝血虛而內生風也用四物天麻釣藤鉤頰赤口漧小便赤澁大便焦黃表裏俱實熱也用淸涼飲子如大便已利或熱未止表邪未解也惺惺散未應加麻黃微汗之旣汗而仍熱此表裏俱虛气不歸原陽浮於外而虛熱也六神散加粳米陽气下陷於陰中而發熱者用補中益气湯若乳下嬰兒當兼治其母

一小兒潮熱煩渇大便幹實气促咳嗽右顋色赤此肺與大腸有熱用柴胡飲子一服愈後因微驚發搐咬牙頓悶此肝脾气血虛也用四君芎歸釣藤鉤而愈

一小兒潮熱發躁左腮靑赤此心肝血虛用祕防安神丸及四物防風酸仁漸愈又用六味地黃丸調補肝腎而痊

一小兒潮熱發搐痰涎上湧手足指冷左顋至申酉時靑中隱白手足時搐此肝經虛弱肺金所勝而潮搐脾土虛弱而手足冷也用補中益气湯調補脾肺用六味地黃丸滋補肝腎而愈蓋病气有餘當認爲元气不足若用瀉金伐肝淸熱化痰則誤矣

一小兒寅卯時發熱或兼搐有痰服抱龍瀉靑二丸而愈後復患服前藥兼咳气喘不時發搐靣赤色或靑黃或浮腫或流涎余謂咳嗽气喘脾肺气虛也不時發搐肝木乘脾也靣靑黃肝入心脾也浮腫流涎脾气虛也用益智丸以養心血補中益气湯以補脾气而愈

一小兒腹痛作嘔飲食少思至暮腹脹發熱此脾虛下防朝用補中益气湯夕用六君柴胡升麻而愈後因勞不時寒熱夜間盜汗用十全大補湯而愈一小兒夜間發熱腹脹余謂脾虛肝盛朝用五味異功散夕用四味肥兒丸熱止乃朝用六味地黃丸夕用異功散而痊

一小兒已午時發熱驚悸發時形气倦怠而黃食流涎飲湯余謂心气不足所致不信反服涼心之藥更加吐瀉睡而露睛手足並冷防至慢脾風先用六君姜桂佐以地黃丸而愈

一小兒亥子時患前癥用益黃散而愈後復發服前藥及淸熱之劑病發不時嗜臥露睛作渇少食大便頻黃予謂脾虛而肝木勝之兼元气下陷也用補中益气湯佐以地黃丸而愈

一小兒先停食服尅伐之藥致靣色痿黃體倦少食申酉時潮熱或用淸熱消導之劑更加泄瀉予先用六君子湯數劑後用補中益气湯漸愈

一小兒申酉時發熱靣赤腹中作痛或用峻利之劑下之致發搐吐痰作渇腹痛按之卽止此脾胃傷而變癥也用七味白術散補中益气湯頓安

柴苓散治壯熱來去

柴胡麥門冬【去心焙】人參赤茯苓甘艸【各半兩】黃芩【一兩】

右爲末每服二錢入小麥二十粒靑竹葉三片水煎服

二黃犀角散治溫壯心熱神不安大腑祕結

犀角屑大黃【酒浸蒸】釣藤鉤梔子仁甘艸黃芩【各半兩】

右爲末每服五分熱湯調下量兒加減

牛黃散治溫壯常熱或寒熱往來

牛黃【研】甘艸【各半兩】柴胡梔子【酒炒】龍膽艸【酒炒】黃芩【炒各二錢五分】

右爲末每服五分以金銀薄荷湯調下

黃龍湯治發熱不退或寒熱往來

柴胡【五錢】黃芩【炒】甘艸【炙各二錢】赤芍藥【三錢】

右每服一錢姜水煎

牛黃膏治壯熱咽喉涎響或不省人事或左右手偏搐或唇口眼鼻顫動此熱涎內蓄風邪外感也宜急服之

蠍尾【四十九枚】巴豆肉【去油膜一錢五分】梅花腦【半匙】辰砂【研二錢】牛黃【少許】麝香【一匙】郁金【三錢皂角水煮】

右爲末每服一匙蜜水調下量兒虛實用之

梔子仁湯治陽毒壯熱百節疼痛下後熱不退者梔子仁【酒炒】赤芍藥大靑知母【各一兩】升麻黃芩【酒炒】石膏【各二兩】柴胡【一兩五錢】甘艸【五錢】杏仁【二兩浸去皮面炒微黃】

右每服三錢生薑三片水煎服

六物黃芩湯治壯熱腹大短气往來寒熱飲食不化黃芩【酒炒】大靑甘艸【炙】麥門冬【去心】石膏【各半兩】桂【三錢】

右每服一二錢水煎服

五物人參飲治壯熱咳嗽心腹脹滿

人參甘艸【各半兩】麥門冬【去心】生地黃【各一兩半】茅根【半握】

右每服二三錢水煎服

益智丸治脾腎虛熱心气不足

益智仁茯苓茯神【各等分】

右爲末煉蜜丸桐子大每服五六十丸空心白滚湯下亦治白濁

四物二連湯治血虛勞五心煩熱晝則明了夜則發熱脇肋並一身盡熱日晡肌熱

當歸生地黃白芍藥川芎黃連胡黃連【各等分】

右水煎服

地骨皮散治虛熱壯熱

知母柴胡甘艸人參地骨皮茯苓半夏【各等分】

右薑水煎有驚熱加蟬退天麻黃芩

抱龍丸【方見傷寒】

六味丸【方見腎臟】

七味白術散【方見積痛】

導赤散

祕防安神丸【二方見心臟】

瀉白散【方見肺臟】

惺惺散

保肺湯【二方見咳嗽】

四物湯【方見急驚】

當歸補血湯

柴胡淸肝散

淸涼飲子【三方見發熱】

六神散【方見夜啼】

補中益气湯【方見虛羸】

四君子湯

六君子湯【二方見內釣】

益黃散【方見脾臟】

瀉靑丸【方見肝臟】

寒熱

經曰陽虛則外寒陰虛則內熱陽盛則外熱陰盛則內寒寒熱往來此乃陰陽相勝也故寒气並於陰則發寒陽气並於陽則發熱寸口脈微爲陽不足陰气上入陽中則惡寒尺脈弱爲陰不足陽气下入陰中則發熱陽不足則先寒後熱陰不足則先熱後寒陰陽不歸其分則寒熱交爭也又上盛則發熱下盛則發寒陽勝則乍熱陰勝則乍寒陰陽相勝虛實不調故邪气更作而寒熱往來或乍寒乍熱也少陽膽者肝之府界乎太陽陽明之間半表半里之分陰陽之气易於相乘故寒熱多主肝膽經癥以小柴胡湯加減調之若秪見寒熱起居如常久而不愈及大病後元气未復悉屬陰虛生熱陽虛生寒宜用八珍湯補之甚者十全大補湯有食積爲病亦令寒熱用保和丸消之若兼嘔吐泄瀉用六君子湯厥冷飲熱人參理中丸作渇不止七味白術散食積旣消而寒熱尙作者肝邪乘脾所勝侮所不勝也用異功散加柴胡山梔其瘧癥寒熱詳見瘧門

治驗

一小兒十四歲朝寒暮熱或時發寒熱則倦怠殊甚飲食不思手足指冷朝用補中益气湯夕用六君子湯各二十餘劑漸愈後因用功勞役前癥復作更加頭痛脈虛兩寸尢弱朝用補中益气湯蔓荊子夕用十全大補湯兩月餘而痊但勞役仍復寒熱服前二湯稍愈畢姻後又用功過度朝寒徧體如冰暮熱身如炙朝用補中益气湯加姜桂夕用八味丸加五味子各五十餘劑而愈

一小兒十三歲壯熱便祕服淸涼飲愈而復作服地骨皮散更潮熱又服芩連四物不時寒熱體倦少食而熱或晝見夜伏夜見晝伏予謂肝脾虛熱夕用地黃丸加五味子朝用補中益气湯加山藥山茱而瘥一小兒寒熱不愈診其乳母左闗脈數左脇作痛遇勞則徧身瘙癢遇怒則小便不利此因肝經血虛郁火所致也先用小柴胡湯加山梔牡丹皮諸癥頓退又用加味逍遙散母子並痊

一小兒發熱咬牙乍寒乍熱耳內痛癢緣乳母有肝火所致用柴胡淸肝梔子淸肝二散母子並服而愈一小兒十四歲每日子時分發熱徧身如炙午未時則寒足骨如冰至膝至子時分熱仍作此內眞寒而外假熱也朝用補中益气湯加參茋各三錢附子三分夕用大劑四君子湯加當歸一錢附子五分各二十餘劑漸安又用參術各五錢歸茋各三錢陳皮甘艸各一錢姜桂五分各數劑乃朝用十全大補湯夕用六君子湯漸愈又用五味異功散而尋愈

一女子十五歲寒熱月經先期兩寸脈出魚際此肝經血盛之癥用小柴胡湯加生地黃烏梅治之而愈後寒熱消瘦月經過期乃肝脾二經血气虛弱也朝用補中益气湯夕用六味地黃丸而愈

羌活沖和丸治太陽無汗發熱頭痛惡寒脊彊脈浮又治非時暴寒人中之頭痛惡寒發熱宜此湯治之以代麻黃湯用太陽經之神藥也

羌活防風蒼術【各一錢半】川芎甘艸細辛白芷生地黃黃芩【各錢】

右水煎服

八珍湯【四物四君合用四物見急驚四君見內釣】

十全大補湯【方見自汗】

六君子湯

加味逍遙散

異功散【三方見內釣】

人參理中丸【方見冷防】

保和丸

補中益气湯【二方見虛羸】

地骨皮散【方見潮熱】

芩連四物湯【卽四物二連湯加黃芩方見潮熱】

地黃丸

八味丸【卽地黃丸加五味子肉桂二方見腎臟】

小柴胡湯【方見痙癥】

柴胡淸肝散

梔子淸肝散【二方見發熱】

傷寒夾驚夾食

錢仲陽云小兒正傷寒者謂感冒寒邪壯熱頭痛鼻塞流涕畏寒拘急是也夾驚者因驚而又感寒邪或因傷寒熱極生風是熱乘於心心神易動故發搐也用薄荷散人參羌活散之類解之甚者抱龍丸夾食者或先傷於風寒後復停滯飲食或先停滯飲食而後傷於風寒以致發熱气粗噯气壯熱頭疼腹脹作痛大便酸臭先用解散次與消導不解者大柴胡湯周歲已前傷寒熱輕者用惺惺散周歲已後須解表微汗若五六日不除邪入於經絡傳變多端不可枚舉若夫榮衛俱傷者羌活沖和湯主之過此則少陽陽明二經在於半表半里肌肉之間脈不浮沈外癥在陽明則目疼鼻幹不得眠脈洪而長以葛根解肌升麻等湯治之在少陽則耳聾脈數小柴胡湯加減和之若少陽陽明俱病小柴胡加葛根芍藥傳入陽明爲裏脈沈實譫妄惡熱六七日不大便口燥咽漧而渇用大柴胡湯重則三一承气湯若兼三焦俱病則痞滿燥實宜大承气湯三陽之邪在裏爲患不頭痛惡寒而反渇此爲溫病當遵仲景法治之其餘正傷寒癥治自有専方不復贅論其兼驚兼食者各從本癥治之

治驗【散見各癥】

抱龍丸治復風瘟疫身熱气粗痰實壅嗽常服安神鎭驚亦治痘疹壯熱

牛膽南星【一兩】天竺黃雄黃辰砂【二錢】麝香【少許】

右爲末煮甘艸汁丸櫻桃大陰漧每服一丸薄荷湯下气喘有痰加枯礬

愚按前方若風熱痰嗽或急驚發搐昏睡咬牙形病俱實宜用此方若初冒風寒咳嗽痰盛气喘者屬客邪內作先用十味參蘇飲客邪旣解而腹脹吐瀉發搐咬牙睡而露睛屬脾肺气虛用五味異功散切忌袪痰表散若過服尅伐之劑以致前癥者尢宜溫補脾肺

紅綿散治傷風咳嗽鼻塞或流淸涕

全蠍【五个】麻黃【去節】僵蠶白芷川芎桔梗天麻【各二錢】甘艸蘇木

右爲末每服一錢加紅綿少許水煎有熱加荊芥

葛根解肌湯治發熱惡寒頭痛項彊傷寒溫病葛根【四分】桂【一分】黃芩甘艸白芍藥【各三分】麻黃

右姜棗水煎服

太乙承气湯治臟腑積熱痞滿燥實堅脹

甘艸枳實【麩炒】厚朴【姜制】大黃芒硝【各等分】

右薑水煎服

升麻湯治小兒中風頭痛增寒壯熱肢體疼痛鼻幹不得眠兼治瘡痘已發未發皆可服

甘艸白芍藥升麻漧葛【各等分】

右爲末每服一錢水煎服

小柴胡湯

大承气湯

大柴胡湯【三方見痙癥】

惺惺散【方見咳嗽】

葛根解肌湯

抱龍丸【二方見傷寒】

薄荷湯【方見瘰癧】

人參羌活散【方見驚風】

咳嗽

錢仲陽云嗽者肺感微寒八九月間肺气正旺若靣赤身熱其病爲實當用葶藶丸下之久嗽者不宜下若在冬月乃傷風嗽當用麻黃湯汗之面赤飲水咳唾膿痰咽喉不利者以甘梗湯淸之先咳後喘靣腫身熱肺气盛也以瀉白散平之嗽而唾痰涎乳者以白餅子下之潔古云嗽而兩脇痛者屬肝經用小柴胡湯咳而嘔苦水者屬膽經用黃芩半夏生薑湯咳而喉中如梗者屬心經用甘桔湯咳而失气者屬小腸用芍藥甘艸湯咳而右脇痛者屬脾經用升麻湯咳而嘔長虫者屬胃經用烏梅丸咳而喘息吐血者屬肺經用麻黃湯咳而遺屎者屬大腸用赤石脂湯咳而腰背痛甚則咳涎者屬腎經用麻黃附子細辛湯咳而遺尿者屬膀胱用茯苓甘艸湯咳而腹滿不欲食靣腫气逆者屬三焦用異功散若咳嗽流涕外邪傷肺也先用參蘇飲喘嗽靣赤心火刑肺也用人參平肺散及六味地黃丸嗽而吐靑綠水肝木乘脾也用異功散加柴胡桔梗嗽而吐痰乳脾肺气傷也用六君子加桔梗若嗽唾膿痰者熱蘊於肺而成肺癰也用桔梗湯凡風邪外傷法當表散而實腠理其用下藥非邪傳於內及胃有實熱者不宜輕用靣色白脈短濇者肺之本癥也易治靣色赤脈洪數者火刑金也難治

治驗

一小兒潮熱煩渇大便幹實气促咳嗽右顋色赤此肺與大腸有熱用柴胡飲子一服諸癥退後又發搐咬牙悶此肝脾气血虛也用四君芎歸釣藤鉤而愈

一小兒咳嗽惡心鼻塞流涕右顋靑白此脾肺气虛而外邪所乘也先用惺惺散咳嗽愈但飲食不思手足指冷此外邪𨿽去而元气尙虛也當調補脾土而生肺金遂用六君升麻治之而愈大凡外邪所侵而痰涎壅塞者宜表散之外邪旣去而喘嗽未愈或更气促肺气虛也屬形病俱虛須用六君子之類調補脾土以生肺金爲善設逕補肺气則反益其邪況肺乃脆嫩之髒而司腠理以脾爲母若腠理不密風邪外侵蘊結於肺而變咳嗽諸癥乃形气不足病气有餘也最難調理設或嘔吐傷其胃气汗下損其津液必變肺痿肺癰

吳江史萬言子六歲感冒咳嗽發散過度喘促不食痰中有血用桔梗湯而愈後因元气未復淸气不升大便似痢或用五淋散黃連枳實之類痰喘目札四肢抽搐變慢脾風而歿

一小兒傷風咳嗽發熱服解表之劑加喘促出汗余謂脾肺气虛欲用補中益气湯加五味子補之不信乃自服二陳桑皮枳殻而發搐痰湧余仍用前藥加釣藤鉤而痊

一小兒有哮病其母遇勞卽發兒飲其乳亦嗽用六君桔梗桑皮杏仁治之母子並愈

一小兒傷食發熱抽搐嘔吐喘嗽屬脾肺气虛有熱用六君炒黑黃連山梔而愈

一小兒咳嗽因乳母素食膏粱炙所致用淸胃散而愈後其母因怒咳嗽脇痛其子亦然母服小柴胡湯子亦隨愈

吳江史萬洲子傷風咳嗽或用散表化痰之藥反加痰盛腹脹靣色防白予謂脾肺气虛也用六君桔梗一劑頓愈三日後仍嗽鼻流淸涕此復感於風寒也仍用前藥加桑皮杏仁而愈

一小兒發熱咳嗽右顋色赤此肺金有熱用瀉白散而愈次日重感風邪前癥復作聲重流涕用參蘇飲加杏仁桑皮而愈但右顋與額微赤此心火乘肺也用人參平肺散一劑遂痊

一小兒咳嗽發熱右臉赤色作渇煩悶倦怠少食肚腹作脹此風邪傷肺飲食傷脾先用六君桔梗杏仁柴胡一劑諸癥少愈後去杏仁柴胡又一劑而安一小兒發熱右臉赤咳嗽痰盛余謂風邪蘊結於肺而痰作也用二陳加桑皮杏仁桔梗治之將愈自用發散降火之劑風痰不退發熱益甚余曰此脾肺俱虛也用五味異功散加桔梗四劑漸愈又用六君子而愈

一小兒三嵗痰涎上湧气喘胸滿大便不實睡而露睛手足指冷此屬形病俱虛也用六君桔梗一劑諸癥稍緩至四劑將愈復傷風寒前癥仍作又以前藥加紫蘇杏仁桑皮而安

一小兒傷風咳嗽痰盛雜用化痰等藥寒熱益甚靣色或靑或赤此風熱相摶也用牛黃淸心丸一服又六君桔梗二服而痊

麥煎散治夾驚傷寒吐逆壯熱表裏不解气粗喘急靣赤自汗或狂語驚叫或不語自汗及治癮疹搔癢往來潮熱或時行痳痘餘毒未盡痰涎咳嗽或變驚風手足搐搦眼目上視或傷風頭疼並宜服之滑石地骨皮赤芍藥石膏白茯苓杏仁人參知母甘艸葶藶子【炒各半兩】麻黃【去節一兩五錢】小麥【五六十粒】

右爲末每服一錢麥子煎湯調下若久嗽傳於五臟或唾痰涎或厥冷驚悸甚則目眶腫黑白睛色赤用生地黃黑豆濕研成膏掩目眶上服麥煎散久嗽成癇服散癇之藥

小靑龍湯治傷寒表不解惡寒體熱心下停水漧嘔咳嗽喘急或肺脹胸滿鼻塞淸涕噯逆气喘仲景所謂表不解心下有水气漧嘔發熱而咳或渇或噎或小便不利或小腹脹滿此湯主之

麻黃【去節】赤芍藥半夏【湯泡各七錢】細辛漧薑【炮】甘艸【炙】桂枝【各三錢】五味子【半兩杵】

右每服二錢水煎

理中湯治脾胃虛寒胸膈痞滿或心腹疼痛痰逆嘔吐飲食減少气短羸困或霍亂吐利手足厥冷不喜飲水者

人參白術漧薑【炮各等分】甘艸【炒減半】

右每服三錢水煎熱服或研末白湯調下

惺惺散治外感風寒鼻寒痰嗽發熱

桔梗細辛人參白術甘艸瓜蔞根白茯苓

右爲末每服二錢入薄荷五葉水煎服

保肺湯治肺胃受風熱痰盛咳嗽喘吐不止及治久嗽不愈

山藥白茯苓紫蘇葉【各一錢】藿香【五分】白僵蠶【去絲嘴炒二錢】百部【六分】黃芩防風杏仁【去皮尖麩炒各一錢】百合【五分】五味子【一錢】桔梗【二錢】

右水煎食後服

天麻防風丸治驚風咳嗽身體壯熱多睡驚悸手足抽掣精神昏憒痰涎不利及風邪溫熱

天麻防風人參辰砂雄黃麝香甘艸【炙各二錢五分】全蠍【炒】僵蠶【各半兩炒】牛黃一方有膽南星無麝香

右爲末煉蜜丸桐子大每服一二丸薄荷湯下

麻黃湯治太陽癥頭疼發熱身頭惡風無汗喘滿脈浮緊八九日不解當發汗汗已煩悶瞑目者必防防乃解所以然者陽气重故也

甘艸【半兩】麻黃【去節兩半】桂枝【一兩】杏仁【去皮三十五个】

右每服三錢水煎

柴胡石膏湯治時行瘟疫壯熱惡風頭疼體疼鼻塞心胸煩滿寒熱往來咳嗽涕唾稠粘

桑白皮黃芩【各三錢半】升麻【二錢五分】石膏前胡赤芍藥漧葛柴胡【各五錢】荊芥穂【三錢】

右爲末每服一二錢姜二片淡防十粒水煎

葶藶丸治脾熱薰肺或傷風咳嗽靣赤痰盛身熱喘促

葶藶子【隔紙略炒】防已黑牽牛【略炒】杏仁【去皮尖雙仁麫炒搗膏一兩】

右爲末研入杏膏拌勻取蒸棗肉搗和丸麻子大每服五七丸淡姜湯下量兒加減

黃芩半夏生薑湯治膽腑欬嘔苦水若膽汁

黃芩生薑【各一錢】甘艸【炙】芍藥【各六分】大棗【二个】半夏【一錢五分】

右水煎服

甘桔湯治心臟咳咳而喉中如梗狀甚則咽腫喉痺

粉艸【二錢】苦梗【一錢】

右水煎食後服

芍藥甘艸湯治小腸腑欬欬而失气

芍藥甘艸【炙各一錢】

右水煎服

升麻湯治脾臟咳咳而右脇下痛痛引肩背甚則不可以動動則欬涎【方見傷寒】

烏梅丸治胃腑咳咳而嘔嘔甚則長虫出

烏梅【三个】細辛附子【制】桂枝人參黃栢【各六錢】漧薑【一兩】黃連【一兩】當歸蜀椒【各兩】

右爲末用酒浸烏梅一宿去核蒸之與米飯搗和丸桐子大每服十丸白湯下

赤石脂禹餘糧湯治大腸咳咳而遺屎

赤石脂禹餘糧【各二兩並打碎】

右每服二錢水煎

麻黃附子細辛湯治腎臟咳咳則腰背相引而痛甚則咳涎又治寒邪犯齒致腦齒痛宜急用之緩則不救

麻黃細辛【各二錢】附子【一錢】

右每服一錢水煎

茯苓甘艸湯治膀胱咳咳而遺溺

茯苓【二錢】桂枝【二錢五分】生薑【五大片】

右每服二錢水煎

牛黃淸心丸【方見急驚】

瀉白散【方見肺臟】

二陳湯【方見吐噦】

補中益气湯【方見虛羸】

小柴胡湯【方見痙癥】

桔梗湯【方見肺癰】

四君子湯

六君子湯

淸胃散

異功散【四方並見內釣】

地黃丸【方見腎臟】

五苓散【方見五淋】

人參平肺散【方見夜啼】

白餅子【方見發搐】

百晬內嗽

百晬內嗽者名乳嗽甚難調理當審其虛實若气粗痰盛口瘡眼熱先用比金丸嘔吐驚悸困倦自汗用補肺散驚嗽用琥珀散乳嗽用天麻丸若脾胃內熱者用抱龍丸風邪外感者用惺惺散痰熱旣去而气粗痰盛或流涎者脾肺气虛也用異功散加桔梗口瘡眼熱大便堅實者用三黃丸大便不實者用白術散若嘔吐不乳困倦自汗或自利腹脹者脾胃气虛也用六君子加柴胡若驚悸困倦痰盛不乳者心脾血虛也四君子加芎歸酸棗仁或因乳母食五辛厚味致兒爲患者仍參喘嗽諸癥

治驗

一小兒外感風邪服表散之劑汗出作喘此邪气去而脾肺虛也用異功散而汗喘止再劑而乳食進一小兒咳嗽服抱龍丸反吐瀉不乳腹脹發熱用六君子湯母子並服而瘥後因母飲酒仍嗽用淸胃散加麯蘗母服而子亦愈

一小兒患嗽或用淸痰等藥反吐乳發熱搐搦腹脹此脾胃復傷而內虛熱也用異功散加釣藤鉤漸愈又用前藥加當歸而安

一小兒患咳嗽服牛黃淸心丸加喘促腹脹此脾肺气虛也用六君子湯頓愈

補肺散【一名阿膠散】治肺虛惡心喘急久患咳嗽有痰阿膠【一兩半炒】防粘子【炒】馬兜鈴【各半兩】杏仁【七粒】糯米【一兩】甘艸【三分】

右每服一錢水煎服

天麻丸治未滿百晬咳嗽不止

天麻蟬蛻白僵蠶【炒】人參川芎甘艸辰砂天竺黃【各二錢】牛膽南星砒

白附子雄黃【各一錢】金箔【五片】鵬砂【五分】

右爲末蜜丸芡實大金箔爲衣每服一丸用薄湯下愚按前方乃金石大毒之劑不可輕用況百晬小兒多是乳母飲食厚味或母有肺病傳兒昔一婦人服截瘧丹內有砒者兒飲其乳良久子母昏憒徧身發赤翌日方蘇又一婦人亦服前藥其子吐瀉大作大人尙不能勝況小兒乎凡服砒石之藥中毒徧身發赤昏憒或吐瀉者急灌醋碗許卽蘇小兒數滴足矣

琥珀散治急慢驚風涎潮昏冒目瞪驚搐內釣腹痛或驚癇時發

辰砂【一錢五分】琥珀牛黃牛膽南星僵蠶【炒去絲嘴】全蠍白附子代赭石天麻乳香蟬殻【各一錢】

右爲末每服一二分白湯調下

黃芩淸肺飲治肺燥而小便不通

黃芩【一錢】梔子【一个打破】

右水煎服不利加鹽豉二十粒

異功散

四君子湯

六君子湯

淸胃散【四方見內釣】

白術散【方見積痛】

比金丸【方見驚癇】

三黃丸【方見疝癥】

惺惺散【方見咳嗽】

抱龍丸【方見傷寒】

牛黃淸心丸【方見急驚】

作喘

喘急之癥有因暴驚觸心者有因寒邪壅盛者有因風邪外客者有因食鹹酸痰滯者有因膏粱積熱薰蒸淸道者然喘與气急有輕重之別喘則欲言不能隘於胸臆气急但息短心神迷悶耳治法因驚者用雄朱化痰定喘丸佐以天麻定喘飲寒傷肺气者用小靑龍湯風邪傷肺者用三抝湯加減之食醎酸傷肺者防以生豆腐熱傷肺气者當涼肺定喘哮喘喉聲如鋸者梅花飲兼用半夏丸前癥多因脾肺气虛腠理不密外邪所乘眞气虛而邪气實者爲多若已發則散邪爲主未發則補脾爲主設槪攻其邪則損眞气逕補其肺則益其邪凡喘嗽之癥若小便不利則必生脹脹則必生喘要分標本先後先喘而後脹者主於肺先脹而後喘者主於脾蓋肺金司降外主皮毛肺朝百脈通調水道下輸膀胱肺旣受邪則失降下之令故小便漸短致水溢皮膚而生脹滿此則喘爲本而脹爲標也治當淸金降火爲主而行水次之脾土惡濕而主肌肉土能尅水若脾土受傷不能制水則水濕妄行浸潰肌肉水旣上溢則邪反侵肺气不能降而生喘矣此則脹爲本而喘爲標也治當實脾行水爲主而淸金次之苟肺癥而用燥脾之藥則金燥而喘愈甚脾病而用淸金之藥則脾寒而脹益增觀其癥若中气虛弱者用六君子湯中气虛寒者前方加炮姜鬱結气滯者用歸脾湯加柴胡山梔肝木尅脾土者用六君柴胡山梔肺气壅滯者用紫蘇飲加白術食郁壅滯者用養胃湯加木香肺中伏熱水不能生而喘者用黃芩淸肺飲及五淋散脾肺虛弱不能通調水道者用補中益气湯及六味丸膏粱厚味脾肺積熱而喘者用淸胃散及滋腎丸心火刑金不能生水者用人參平肺散亦用滋腎丸腎水虧虛火鑠金小便不利者用六味丸及補中益气湯肝木乘脾不能相制而喘者用六君柴胡升麻脾胃虛寒臍凸腹脹者用八味地黃丸脾腎虛寒不能攝水如蠱脹者用加減腎气丸凡虧損足三陰而致喘脹或二便不調及牽引侈痛者俱用六味八味加減腎气等丸治之仍參傷風咳嗽癥

治驗

一小兒嘔吐發熱胸痞脇痛作喘發搐因乳母恚怒母服加味逍遙散子服異功散加釣藤鉤山梔並愈一小兒痰喘鼻塞用惺惺散而愈後因傷乳服消導之劑痰喘腹脹益甚余謂脾虛不能生肺而痰喘脾气不能運化而腹脹用異功散而痊

一小兒患喘服發汗之劑汗不出而喘益甚用異功散頓愈又用六君子湯而全愈後復痰喘服下痰丸前癥愈甚更腹脹作嘔此脾肺復傷也再用異功散而漸愈半載後患喘嗽靣赤此火心尅肺金用人參平肺散及六味地黃丸而痊

一小兒傷風喘急不能臥服參蘇飲之類不痊余用小靑龍湯一劑而愈後復感寒嗽喘益甚服發表之藥手足並冷腹脹少食餘謂脾肺俱虛也用六君子加桔梗杏仁而愈

一小兒患喘靣赤服牛黃淸心丸靣色防白手足不熱余謂脾胃復傷用六君子湯不半杯而愈又傷風寒而喘靣色仍白用五味異功散加桔梗生薑治之頓安

一小兒七歲患前癥久不愈或用下痰等藥連瀉數次飲食不入手足並冷喘急不得臥先用六君姜桂益甚用人參五錢附子一錢二劑少緩又二劑十減三四乃用獨參將愈卻用四君子湯而瘥

雄朱化痰定喘丸治因驚發喘逆觸心肺暴急張口虛煩神困

雄黃硃砂【各一錢研】蟬蛻全蠍白僵蠶天南星白附子【炮各二錢】輕粉【五分】

右爲末糊丸麻子大每服數丸茶淸送下

梅花飲治五臟積熱喉中有痰靣色赤白鼻流淸涕气逆喘急目赤咳嗽或因驚夜啼

硼砂馬牙硝片腦人參【各一兩】甘艸【五錢】芒硝辰砂麝香【各一錢】

右各另爲末磁器收貯每服半匙麥門冬湯調服气急喘嗽桑白皮湯下常服薄荷湯下

天麻定喘飲治喘嗽驚風

天麻防風羌活甘艸【炒】人參桔梗白術川芎半夏麯【各等分】

右每服二錢水煎服

三抝湯治感冒風邪鼻寒聲重語音不出或傷風寒頭疼目四肢拘倦咳嗽多痰胸滿气短

麻黃【不去節】杏仁【不去皮尖】甘艸【生用各等分】

右每服二三錢薑水煎服

半夏丸治肺气不調咳嗽喘滿痰涎壅塞心下堅滿及風痰嘔吐惡心涕唾稠粘

白礬【一兩半焙】半夏【三兩湯泡七次薑汁制一宿】

右爲末生薑自然汁丸赤豆大每服十丸姜湯下

紫蘇飲子治肺受風寒喘熱痰嗽

紫蘇葉桑白皮靑皮五味子杏仁麻黃甘艸【炙】陳皮【各二分】人參半夏【各三分】

右姜三片水煎溫服

小靑龍湯

惺惺散【二方見咳嗽】

異功散

淸胃散

六君子湯

加味逍遙散

歸脾湯【五方見內釣】

人參平肺散【方見夜啼】

平胃散【方見胃气虛冷】

八味丸【卽六味丸加肉桂五味子方見腎臟】

牛黃淸心丸【方見急驚】

養胃湯【方見瘧癥】

黃芩淸肺散【方見百晬內嗽】

五淋散【方見五淋】

滋腎丸【方見發】

補中益气湯【方見虛羸】

六味丸【方見腎臟】

金匱加減腎气丸【方見腹脹】

黃疸

經曰中央黃色入通於脾故黃疸者脾之色也夫人身之神貴於藏而黙用見於外則內虛矣其癥皆因脾气有虧運化失職濕熱畱於肌膚髮而爲疸錢仲陽所謂身痛背彊二便澁滯徧身靣目爪甲皆黃是也小便褐色者難治療法宜固脾爲先如専用尅伐寛中澹泄利水之藥則鮮有不至危者矣若初生及百日半年之間不因病而身黃者胃熱胎黃也腹大食土爲脾疳兼作渇飲冷者用瀉黃散小便不利者茵陳湯病後發黃肢體浮腫者用白術散淸便自調肢冷嗜臥者益黃散身澹黃白者調中丸及補中益气湯加茵陳身熱膈滿肌膚靣目皆黃者加減瀉黃散辧其所以若閉目壯熱多哭不已大小便赤澁口中熱气者廼姙娠厚味胎毒之也母子並服生地黃湯仍忌酒麪五辛熱物設不自愼悞傷脾土急則變爲驚風吐瀉緩則肢體浮腫小便不利眼目障閉多成疳疾矣又有脾虛發黃者當於脾胃中求之

治驗

一小兒旬日內先兩目發黃漸及徧身用瀉黃散一服而瘥

一小兒生旬日靣目靑黃此胃熱胎黃也用瀉黃散乳調服少許卽愈後復身黃吐舌仍用前藥而安一小兒因乳母食郁而致飽脹咽酸徧身皆黃余以越鞠丸治其母瀉黃散治其子並愈

一小兒患前癥服五苓散消食丸之類其黃不退作渇飲湯腹膨少食餘謂胃气虛津液少故喜飲湯脾气虛故腹脹少食也先用白術散漸愈又用補中益气湯而痊

一小兒飲食不調腹脹身黃小便金色雜用治疸之劑作渇飲水余謂胃气實熱先用瀉黃散二劑作渇頓止用梔子栢皮湯其黃亦退用白術散而飲食進

茵陳湯治陽明病發熱汗出者此爲熱越不能發黃也但頭汗出至頸而還小便不利渇飲水漿此瘀熱在裏而發黃也或傷寒七八日小便不通腹微滿身黃如橘色者

茵陳蒿【嫩者一兩】大黃【三錢五分】梔子【大者三枚】

右每服一錢水煎服

犀角散治黃疸一身盡黃

犀角【一兩】茵陳葛根升麻龍膽艸【酒炒】甘艸【各半兩】生地黃【五錢】寒水石【三錢】

右每服三錢水煎服一方蔞根汁和蜜服

小半夏湯治黃疸小便色不變自利腹滿而喘者不可除熱熱去必噦

半夏【湯洗七次】

右每服二三錢姜三片水煎服

消食丸治胸膈气痞乳食不消身後黃者【方見嘔吐乳】茵陳五苓散卽五苓散加茵陳每服一錢溫水調下日三服

導赤散【二方見五淋】

越鞠丸【方見天釣】

承气湯

小柴胡湯【二方見痙癥】

調中丸【卽理中丸方見冷瀉】

平胃散【方見脾胃虛冷】

史君子丸【方見蚘防】

益黃散【方見脾臟】

地黃湯【卽濟生地黃湯】

白術散【方見積滯】

四味肥兒丸【方見嘔吐】

瀉黃散【方見脾臟】

嘔吐乳

嘔吐皆主脾胃古人謂脾虛則嘔胃虛則吐是也嘔者有聲無物吐者有物無聲也蓋乳哺過飽則胃不能受而溢出銜乳多食睡則脾不能運而作防脾胃漸傷疾病綿甚至慢驚之患矣若手足指熱喜飲熱湯或睡而露睛皆胃气虛弱也用異功散若手足指熱飲冷或睡不露睛屬胃經實熱也用瀉黃散若作渇少食或小便色赤胃經虛熱也用七味白術散大凡嬰兒在乳母尢當節飲食若乳母停食亦能致兒吐瀉故不可不愼也

治驗

一小兒傷食嘔吐發熱靣赤服消導淸熱之劑飲食已消熱赤未退余以爲胃經虛熱用六君升麻柴胡四劑而痊

一小兒傷食嘔吐服尅伐之藥嘔中見血用淸熱涼血反大便下血唇色白而或靑余謂脾土虧損肝木所乘令空心服補中益气湯食逺服異功散使涎血各歸其源果愈

一小兒吐酸乳食用四君吳萸黃連木香補脾平肝而愈後口中有酸水仍用前藥隨愈後吐苦水而口亦苦用龍膽湯以淸肝火四君子湯以補脾土而痊一小兒吐黃水所食之物悉皆甘味用瀉黃散淸其胃火而愈後因停食服尅伐之藥口甘不食形气殊弱用補中益气湯養其中气而痊

一小兒傷食噯腐用平胃散一服宿滯頓化余云不必多藥但節其飲食自愈不信別用尅滯之藥更加吐瀉以致不救

一小兒傷食發熱靣赤抽搐嘔吐气喘唾痰此飲食傷脾肺气虛弱所致用六君子湯炒黑黃連山梔各二分一劑頓愈

消乳丸治嘔吐消乳食脈沈者傷食不化也

香附子【炒】宿砂仁陳皮甘艸【炙】神麯【炒】麥芽【炒等分】

右爲末米糊丸黍米大每服二十丸姜湯下

又方治百晬內嘔吐乳你或大便靑色用少婦乳汁一盞入丁香十粒陳皮一錢磁器內煮數沸稍熱空心以綿毬吮服

楊氏消食丸治乳食過多胃气不能消化

宿砂橘皮三稜術神麯【炒】麥芽【炒各半兩】香附子【炒一兩】

右爲末麯糊丸麻子大白湯送下量兒加減

局方觀音散治外感風寒內傷脾胃嘔逆吐瀉不進飲食漸至羸瘦

人參【一兩】神麯【炒】茯苓甘艸【炒】木香綿黃茋白扁豆白術【各一錢】石蓮肉【去心二錢五分】

右爲末每服一錢入藿香三葉棗水煎服

香朴散治積冷嘔吐

藿香葉陳皮厚朴【薑汁制各七錢】半夏【一兩湯炮七次】甘艸【炙一錢】

右每服三錢姜棗水煎瀉甚加木香肉豆

香薷散治寒溫不適飲食失調或外因風寒暑邪致吐利心腹疼痛霍亂气逆發熱頭痛或轉筋拘急或疼痛嘔噦四肢逆冷

香薷【一兩】茯苓白扁豆【炒】厚朴【薑汁制各五錢】

右每服二三錢水煎加酒半杯冷服立效

竹茹湯治胃受邪熱心煩喜冷嘔吐不止

葛根【七錢五分】半夏【炮半兩】甘艸【炙三錢】

右每服二三錢入竹茹許大薑水煎取淸汁微冷細細服加茯苓三錢尢妙

蘇合丸治傳屍骨蒸殗殢肺痿疰忤鬼气卒心痛霍亂吐痢驚補客忤等癥

蘇合香油【入安息香膏內】薰陸香【另研】龍腦【研】木香白術白檀香丁香朱砂【研水飛】沈香香附子【炒】烏犀屑畢撥安息膏【另爲末用無灰酒杵膏】麝香【研】訶黎勒【煨取皮各二兩】

右爲末研勻用安息香膏並蜜和丸桐子大井花水空心化服一二丸溫酒亦得更用臘紙裹彈子大一丸緋絹袋盛當心帶之辟一切邪及治胸膈噎塞腸中虛鳴宿食不消

靑州白丸子治驚風吐乳

天南星【三兩】白附子【一兩】半夏【浸洗七兩】川烏頭【去皮臍半兩】

右用井花水浸曬過次日早晨再換新水春五日夏三日秋七日冬十日曬榦爲末以糯米粉煎粥淸爲丸菉豆大薄荷湯調下

瀉黃散【方見脾臓】

白術散【方見積痛】

異功散

六君子湯

四君子湯【三方見內釣】

龍膽湯【方見噤風】

平胃散【方見脾胃虛冷】

補中益气湯【方見虛羸】

吐舌弄舌

舌屬心脾二經小兒舌微露而卽收者名弄舌此屬心脾虧損用溫胃散補之舌舒長而良久不收者名吐舌乃心脾積熱用瀉黃散主之或兼口舌生瘡作渇飲冷屬胃經實熱亦用前散作渇飲熱屬胃經虛熱用四君子湯食少作渇或大便不實脾胃虛弱也用七味白術散口角流涎或腮頰患腫胃虛風熱也先用人參安胃散次用七味白術散若午後甚者脾血虛也四物多加參術茯苓未應用補中益气湯及審五臟相勝若因疳瘦所致當參諸疳門

治驗

一小兒弄舌發搐手指不冷余謂肝脾虛熱用異功散加升麻柴胡而愈後傷乳腹脹服尅滯作瀉弄舌手指發熱審乳母肝火與小柴胡湯加升麻白術治之母子並愈

一小兒乳食過多患吐瀉用大劑異功散加柴胡升麻母子服之而愈後因驚服至寶丹之類發搐弄舌防至慢驚余用六君子湯加白附子服而愈

一小兒吐舌發熱飲冷額鼻黃赤吐舌流涎余謂心脾實熱用導赤瀉黃二散而愈後復作別服淸熱等藥更弄舌余用異功散加釣藤鉤而安又用六君子湯全愈

一小兒七嵗食生冷之物腹痛便祕服峻利之劑連瀉五次噫气腹痛余謂心脾虛寒用異功散加姜桂木香治之不從反治胃火更加喫逆余仍以前藥加附子一片一服諸癥頓退乃去附子又三劑而愈其時同患是癥用淸胃化痰者歿而手足俱黯

四物湯【方見急驚】

補中益气湯【方見虛羸】

小柴胡湯【方見痙癥】

導赤散【方見心臟】

瀉黃散

人參安胃散【二方見脾臟】

七味白術散【方見積痛】

異功散

六君子湯

四君子湯【三方見天釣】

五苓散【方見五淋】

薛氏醫案卷五十九﹤子部﹐醫家類﹐薛氏醫案﹥

欽定四庫全書

薛氏醫案卷六十

明薛已訂

保嬰撮要七

執吐

經云胃傷則吐小兒熱吐者因多食甘甜炙之物或乳母膏粱厚味胃經積熱或夏間暑气內伏於胃所致若肌肉瞤動煩熱作渴者暑傷胃气也先用香薷飲次用竹茹湯若吐乳色黃不能受納者胃經有熱也先用瀉黃散次用人參安胃散若吐出酸穢者乳食內停也用保和丸吐乳不消者胃气弱也用異功散吐而少食腹痛欲按者脾气虛也用六君子加木香凡諸癥當驗其手指熱則胃熱冷則胃寒熱用瀉黃散寒用理中湯不熱不寒異功散調之

治驗

一小兒夏月吐乳手指發熱作渴飲冷口吐涎水余謂胃气熱亷泉開而涎出也用瀉黃散而愈後復嘔吐另用尅滯之劑口渴飲湯流涎不已余謂胃气虛寒不能攝涎也用理中丸而愈

一小兒七嵗嘔吐不食麵白指冷此胃气虛寒也用理中湯嘔吐頓愈又用六君子湯而痊後傷食腹痛發熱嘔吐流涎先用保和丸一服而痛嘔愈再用四君山梔而涎止

一小兒食涼粉而嘔吐酸物頭痛發熱此內傷兼外感也用人參養胃湯末二錢姜湯調服諸癥皆愈惟吐酸涎用大安丸一服而止

一小兒傷食發熱嘔吐酸物手指常冷此胃气虛寒陰盛隔陽於外虛熱所致也用保和丸末二錢濃姜湯調肌而吐止再用六君子湯加山梔而安

一小兒嘔吐作渴暑月或用玉露飲子之類而愈又傷食吐酸余先用保和丸一服吐止次用五味異功散飲食漸進又用四君子湯而痊

一小兒暑月患吐瀉服香薷飲五苓散之類而止但手足並冷睡而露睛飲食不入腸鳴作嘔欲用淸涼之劑余曰此始爲熱終爲寒也當捨時從癥用人參理中丸以姜湯化二服病勢始定次用助胃膏漸安又用六君子湯調理而愈

一小兒飲食多卽吐余用五味異功散愈之又腹痛嘔吐先服大安丸仍用異功散而愈後癥復作另投袪逐之劑吐瀉不食腹中痛甚以手按之則止此脾气復傷也先用補中益气湯加茯苓半夏一劑又用六君升麻柴胡二劑飲食頓進後食生冷挾驚吐瀉手足並冷唇口搐動用六君釣藤柴胡而愈

一小兒吐酸作渴飲冷腹痛發熱用人參養胃湯加黃連一劑吐熱稍定又用保和丸一服腹痛頓止後傷食復吐腹脹大便不通用紫霜丸下之尋愈又感冒咳腹脹另服下藥發熱作吐腹脹手足並冷睡而露睛發搐用六君釣藤鉤而安又用四君加當歸川芎而愈後患吐瀉手足並冷用助胃膏頓痊一小兒嘔吐發熱用瀉黃散而愈後因乳母飲酒腹脹吐泄用葛花解酲湯子母服之漸愈大便日去五七次用五味異功散加升麻二劑日去三次乃用四君肉豆蔲而痊

一小兒吐酸發熱用保和丸漸愈又用四君山查神麯而安後因飲食過多嘔吐復作另用下積丸更加作瀉腹脹手足發搐余以爲肝木侮脾用五味異功散加柴胡鉤藤鉤而搐止又用六君子湯飲食漸進而痊

一小兒夏間嘔吐腹痛大便不通服大黃藥而愈又傷食患吐發熱服瀉黃散等藥嘔吐腹痛按之卽止面色靑黃手足並冷此脾胃復傷而虛寒也用異功散加木香愈之後又傷食腹脹作痛或用消食丸吐瀉並作小腹重墜午後益甚余朝用補中益气湯夕用六君子加木香而愈

一小兒嘔吐發熱腹痛面赤手熱口漧飲湯按其腹不痛此脾胃气虛也用異功散加木香漧薑一劑而愈復傷食吐而咽酸腹中作痛按之益甚此飲食內停也用保和丸二服而痊

葛花解酲湯治乳母酒醉後乳兒遺熱爲患

白荳蔲砂仁葛花【各五錢】白茯苓陳皮人參豬苓木香【各五分】靑皮【三分】幹生薑白術澤瀉神麯【炒黃各二錢】

右爲末每服二錢白湯調服

愚按前湯先哲不得已而用之蓋醉酒耗气又服辛散重損眞陰折人長命可不愼哉

助胃膏治脾胃虛寒吐瀉等癥

人參白術白茯苓甘艸【炙】丁香【各五錢】砂仁【四十个】木香【三錢】白豆蔲【十四个】幹山藥【一兩】肉豆蔲【四个煨】

右爲末蜜丸芡實大每服十丸米飲化下

香薷散【方見熱吐】

竹茹湯

五苓散【二方並見五淋】

玉露散

補中益气湯

大安丸

保和丸【四方見虛羸】

六君子湯

四君子湯【二方見天釣】

瀉黃散

人參安胃散【二方見脾臟】

理中丸【方見冷瀉】

人參養胃湯【方見瘧癥】

寒吐逆

錢仲陽曰寒吐者由乳母當風取涼或風寒客於乳房其癥面目脹額汗出脈沈遲微寒气停於胃故胃不納而吐出也逆者由胃气虛甚過服尅伐使淸气不升濁气不降以致气不宣通而作也風寒在胃者用理中丸胃气虛者六君子湯風涼所致者宜揑去敗乳急服理中丸次服釀乳法若嘔吐淸涎夾乳小便淸利用大安丸若因乳母食厚味用東垣淸胃散若乳母飲醇酒用葛花解酲湯飲燒酒服冷米醋三五杯乳母食生冷而致者用五味異功散乳母停食者母服大安丸子服異功散乳母勞役者子母俱服補中益气湯乳母怒動肝火者用加味逍遙散乳母鬱怒傷脾者用歸脾湯乳母脾虛血弱者用六君芎歸其子亦服三五滴气血虛而乳熱者子母皆服八珍散仍防熱吐霍亂治之

治驗

一小兒因停食腹痛服疎導之藥而愈後復停食又用前藥寒熱不食腹脹後重大便頻而少此脾气復傷而下陷也先用異功散加升麻數劑後重漸愈再加當歸全愈後因乳母恚怒致兒寒熱發搐作嘔用六君柴胡山梔以治其母兼灌其兒並愈

一小兒因乳母感冒風寒發熱兒患嘔吐身發赤暈用東垣人參安胃散而愈又咬牙發搐嘔吐酸腐待其吐止自安

一小兒時吐乳食診其母有鬱怒之癥用加味歸脾湯加味逍遙散治之而愈

一小兒七嵗身羸兼吐少食發熱面黃余謂脾臓受傷用六君煨姜二劑而飲食進去姜又數劑而愈一小兒吐乳大便臭穢目睛緩視因乳母交感後飲乳所致用六君木香藿香治之而安

一小兒吐乳不食手足搐搦痰涎上湧手足指冷額黒唇靑此腎水勝心火也用五味異功散加木香炮姜頓愈去姜又數服而愈

一小兒不時漧嘔不乳腹膨此脾胃虛而將成疳也用四味肥兒丸以治疳四君子湯以健中而痊後傷食吐瀉完谷形气困憊四肢微搐余曰且勿藥次日吐止但搐而瀉靑黃此脾土虛而肝木勝也用六君鉤藤鉤而痊

釀乳法治嬰兒有胎熱癥令乳母服之不可遽用冷藥恐損脾胃若加嘔吐必成大患

澤瀉【二兩五錢】豬苓【去黒皮】赤茯苓天花粉【各一兩半】生地黃【二兩】山茵陳【去梗】甘艸【各一兩】

右每服五錢水煎食後揑去舊乳服

茯苓半夏湯治嘔心下堅痞膈間有水痰驚悸

半夏【五錢】白茯苓【二兩】

右每服三錢薑水煎服

二陳湯治痰飲嘔吐惡心或頭心悸或中脘不快或因食冷物胃气不和

半夏橘紅【各五錢】白茯苓【三錢】甘艸【一錢五分炙】

右每服二三錢烏梅一个姜棗水煎服

四味肥兒丸治嘔吐不食腹脹成疳或作瀉不止或食積脾疳目生云翳口舌生瘡牙齦腐爛發熱瘦怯徧身生瘡又治小便澄白腹大靑筋一切疳癥黃連【炒】蕪荑神麯麥芽【炒各等分】

右爲末水糊丸桐子大每服一二十丸空心白滚湯送下

東垣人參安胃散治服峻劑脾胃虧損或成慢驚泄瀉嘔吐腸胃有熱以致前癥【方見脾臓】

東垣淸胃散【方見內欽】

理中丸【方見咳】

葛花解酲湯【方見熱】

大安丸【卽保和丸加白術】

保和丸

補中益气湯【三方見虛羸】

加味逍遙散

加味歸脾湯【二方見內釣】

淸胃散

六君子湯

異功散

四君子散【四方見內釣】

八珍湯【方見寒熱】

人參養胃湯【方見瘧癥】

霍亂吐瀉

錢仲陽云吐瀉壯熱不食或乳不消是傷乳也宜白餅子下之後用益黃散和胃若吐瀉身溫不乳大便靑白此上實下虛也用益黃散加減治之大凡吐瀉身溫乍涼乍熱气粗大便黃白吐乳不消此傷風熱也先服大靑膏發散後服益黃散和胃若吐瀉身熱多睡能乳吐痰大便黃水胃虛也先用白術散生津止渴後用大靑膏鉤藤飲發散風邪若夏至後吐瀉身熱或吐乳瀉黃此傷熱乳也用玉露散之類凡瀉乳腹痛按之而哭者食積痛也用白餅子下之按之不哭者脾胃气虛也用五味異功散補之手足指冷者脾气虛寒也用異功散加木香傷風吐瀉者風木尅脾土也亦用前藥若飲熱乳而瀉黃者濕熱壅滯也用四苓散如不愈或反甚者元气復傷也用白術散瀉而腹中重墜者脾气下陷也用補中益气湯若服尅滯之劑而腹中窄狹者脾气虛痞也用六君子湯若面黃瀉靑脾虛而肝乘之也用六君柴胡升麻木香若多噫瀉黃心脾气虛也用六君炮姜升麻生下半月旬日內吐者止宜調治其母恐嬰兒臓腑脆弱不勝藥餌故也

治驗

一小兒盛暑吐瀉米谷不化或用黃連香薷飲之類腹脹作痛手足指冷此脾气虛而伏陰在內也用五味異功散加木香治之而愈先君嘗云凡暑令吐瀉手足指熱作渴飲冷者屬陽癥宜淸涼之劑手足指冷作渴飲熱者屬陰癥宜溫補之劑故凡病屬陰癥誤用寒涼之藥死後手足靑黯甚則徧身皆然於此可驗

一小兒吐瀉乳食色白不化露睛气喘此脾肺不足形病俱虛也先用異功散加柴胡桔梗頓愈再用補中益气湯而安

一小兒吐瀉驚悸困倦腹脹此心火虛而脾土怯也用六君茯神酸棗仁而愈又用祕防保脾湯乃瘥一小兒吐瀉驚搐項彊乃脾傷而肝侮形气虛而病气實也用異功散加釣藤鉤補脾平肝而愈

一小兒吐瀉呵欠頓悶不語畏明屬脾肺不能生肝腎也用異功散補脾肺地黃丸補肝腎遂痊

一小兒吐瀉腹脹不乳此脾胃傷也先用香砂助胃膏而飲食進後用六君子湯而脾胃健

一小兒寒熱作嘔飲食不入按其腹則哭此飲食停滯也先用大安丸遂安但唇目抽動大便稀黃此病邪去而脾气虛弱也用六君子湯以補脾土釣藤鉤以平肝木悉愈

一小兒白睛多唇色白停食吐瀉困睡驚悸久治不愈余曰驚悸爲心血虛怯困睡爲脾气虛弱皆稟脾腎不足所致也用補中益气湯及六味丸加鹿茸而愈

一小兒未周嵗气短喘急乳食少進時或吐乳乃脾傷而食積也先用六君山查枳實漸愈後吐瀉作渴用胃苓膏以治吐瀉白術散以生胃气而安

一小兒四嵗每飲食失節或外驚所忤卽吐瀉發搐服鎭驚化痰等藥後患益甚飲食不入藥食到口卽嘔余用白術一味和土炒黃用米泔水濃煎不時灌半匙尙嘔次日微嘔又一日不嘔漸加至半杯月餘而愈

一小兒停食吐瀉身熱作渴瀉下紅白或靑黃色服香連丸而愈甚兼手足指冷余謂始爲實終爲虛也用補中益气湯加木香肉果而愈

一小兒傷食吐瀉大便溏泄或靑綠色睡而露睛手足指冷額黒唇靑此中气虛弱寒水侮土也用五味異功散加升麻柴胡木香附子一劑而愈後患吐瀉不已先用胃苓散後用異功散而安

一小兒寒熱嘔吐或瀉靑色余謂脾虛肝木所乘也用六君柴胡升麻治之而愈後因驚寒熱寅夘時益甚小便頻數久而不愈此肝火血虛先以小柴胡湯加白術茯苓當歸二劑頓止又用地黃丸而愈

車前子散治暑月霍亂吐瀉煩悶引飲不止小便不利

白茯苓豬苓香薷車前子【炒】人參【各等分】

右爲末燈心湯調下

不換金正气散治脾胃不和寒熱往來臓腑虛熱霍亂吐瀉

厚朴【姜制】藿香陳皮半夏蒼術【米泔浸】甘艸【炙各等分】

右每服二三錢姜棗水煎服

二順散治中暑霍亂吐瀉煩悶燥渴小便赤濇便血肚疼

豬苓澤瀉茯苓杏仁【去皮尖雙仁炒】甘艸【炙】白術漧薑桂【各一兩】

右爲末每服半錢不拘時水調下或水煎服

又釀乳法治胃虛吐瀉睡中吐舌搖頭嘔乳額上汗流驚啼面黃令兒饑飲

人參木香藿香沈香陳皮神麯麥芽【各等分】丁香【減半】

右每服四錢姜十片紫蘇十葉棗三枚水煎每服半盞令乳母食後揑去舊乳方服臥少時卻與兒乳

胃苓湯又名胃苓散爲末蜜丸名胃苓膏治腸胃受濕嘔吐泄瀉

白術茯苓澤瀉厚朴豬苓陳皮甘艸【炒各等分】桂【少許】

右爲末每服二錢薑水燈心陳皮煎湯調下若停食吐瀉小便短少腹脹作痛用此以分利之更用六君子湯以調補脾胃

益黃散【方見脾臟】

理中湯【方見咳】

助胃膏【方見熱吐一名香砂助胃】

白餅子【方見發搐】

白術散【方見積痛】

釣藤散【方見慢驚】

玉露散【方見】

五苓散【方見五淋】

香薷飲【方見嘔吐】

定命飲子【方見】

異功散

六君子湯【二方並見內釣】

大靑膏【方見肝臓】

補中益气湯

大安丸【二方見虛羸卽保和丸加白術】

香連丸【方見諸痢】

小柴胡湯【方見痙癥】

四苓散【方見五淋五苓散去桂】

四君子湯【方見內釣】

魃病

巢氏云小兒魃病者婦人懷姙時有鬼神觸胎所致其狀微利寒熱往來毛髮鬇鬡情思不悅宜服龍膽湯又小兒未斷乳母復有胎遂斷其乳羸痩骨立發黃壯熱大便不調名【闕】病又名【闕】病也用紫霜丸下之益黃散補之令兒斷乳但服消乳丸異功散有姙而抱【闕】兒亦致此癥海藏雲魃病者因母有姙兒飲其乳致病如瘧痢腹大或瘥或發他人相近亦能致之北人有取伯勞鳥羽帶之云可愈者竊謂前癥因邪气所觸而患故用紫霜丸下之若元气被傷吐瀉諸癥者當隨各癥治之益黃散【方見脾臟】

消乳丸【方見調防法】

異功散

六君子湯【二方見內釣】

紫霜丸

龍膽湯【二方見噤風撮口】

補中益气湯【方見虛羸】

冷瀉

湯氏云冷瀉者乃脾胃虛寒水谷不化而泄錢仲陽云小兒不能食乳瀉褐色身冷無陽也當用益黃散加減治之大便淸白口不煩渴冷積瀉也理中湯主之若口鼻吸風寒之气脾胃受生冷之食而作者先用理中湯後用異功散命門火衰不能溫蒸中州之气故脾胃虛寒者用益黃散及八味丸脾胃虛弱者五味異功散脾气下陷者補中益气湯脾气虛寒者人參理中湯寒水侮土者益黃散肝木乘脾者四君柴胡散手足並冷者加木香漧薑治者審之

治驗

一小兒瀉利靑白手冷面靑或時喫逆余用人參理中湯更加腹痛仍以前湯加木香漧薑二劑稍緩又以五味異功散加木香漸愈又用五味異功散加升麻調理而痊

一小兒腹痛作瀉飲食不化小腹重墜用補中益气湯加漧薑爲末每服錢許米飲調日二三服旬餘稍愈又以五味異功散爲末米飲調服旬餘漸愈又以四君子湯而痊

一小兒泄瀉腹痛手足並冷唇靑額黒余謂寒水侮土用益黃散痛止再用六君漧薑漏蘆子母服之頓止又用人參理中湯而痊

一小兒久瀉兼脫肛小腹重墜四肢浮腫面色痿黃時或兼靑諸藥到口卽嘔吐審乳母憂鬱傷脾大便不實先用補中益气湯五味異功散及四神丸調治其母不兩月子母並愈

一小兒患瀉乳食不化手足指冷服消乳丸食乳卽瀉余用五味異功散加木香母子服之而愈後時搐唇口抽動用異功散加木香釣藤鉤補脾平肝而痊一小兒泄瀉手足發搐痰涎上湧手足指冷額黒唇靑用五味異功散加木香炮姜補心火救脾土而愈一小兒年十四患泄瀉小腹重墜飲食甚少先用六君子湯送四神丸數劑瀉漸止飲食稍進又用補中益气湯數劑下墜漸愈後因勞發熱自臍而起饑則熱甚用六君炮姜治之稍安又用加味歸脾補中益气二湯而痊

人參理中湯

人參白術【炒】漧薑【炮】甘艸【炙各等分】

右每服一二錢水煎蜜丸卽人參理中丸加附子卽附子理中湯

益黃散【方見脾臓】

理中湯【方見咳】

四君子湯

六君子湯

五味異功散【三方見內釣】

補中益气湯【方見虛羸】

八味丸【方見腎臓卽六味丸加肉桂五味子】

四神丸【方見驚瀉】

熱瀉

湯氏云小兒熱瀉者大便黃赤有沫乃臓中有積或蘊熱所致若小便赤少口漧煩躁當用四苓散熱甚者四逆丸右腮色赤飲冷胃經實熱也用瀉黃散惡冷喜熱胃經虛熱也用白術散右腮及額間俱赤心脾翕熱也用瀉黃散加炒黒黃連若左頰右腮俱赤肝火乘脾土也用四君子湯加柴胡若兒暴傷乳食用保和丸乳母尢當忌厚味節飲食若乳母停食所傷致兒吐瀉等病當治其母大抵始病而熱者邪气勝則實也終變爲寒者眞气奪則虛也久病而熱者內眞寒而外假熱也久瀉元气虛寒當防前癥治之

治驗

一小兒夏間食粽傷胃吐而腹痛余用保和丸彼以爲緩另用重劑吐瀉並作腹痛益甚按其腹卻不痛余曰此食已消而脾胃虛也當溫補之仍行消導昏憒發搐余用異功散加木香治之漸愈後復傷食另用去積丸吐瀉不食手足並冷睡而露睛變爲瘧疾余用六君木香炮姜治之而愈

一小兒瀉而大便熱赤小便澁少此熱蘊於內也先用四苓散加炒黃連一劑其熱頓退又用白術散去木香二劑熱渴頓止以四君升麻調理而痊

一小兒食炙煿甘甜之物常作瀉大便熱痛小便赤澁此膏粱積熱所致用四苓散淸胃散各四服諸癥稍退乃用四味肥兒丸而瘥

一小兒九嵗食炙煿之物作瀉飲冷諸藥不應肌體消痩飲食少思余用黃連一兩酒拌炒焦爲末入人參末四兩粥丸小豆大每服四五十丸不拘時白湯下服訖漸愈又用五味異功散加升麻服月餘而瘥後不戒厚味患疳積消痩少食發熱作渴用丸味蘆薈丸爲主以四味肥兒丸爲佐疳癥漸退卻以四味肥兒丸爲主以五味異功散爲佐而痊後又不禁厚味作瀉飲冷仍服肥兒丸異功散而愈

一小兒侵晨泄瀉服消疳淸熱之劑不應余謂脾腎虛用二神丸治之不信仍服前藥形體骨立復求治用四神六味二丸治之尋愈停藥數日飲食漸減泄瀉仍作至十七嵗畢姻瀉渴頓作用前藥治之無效乃用補中益气湯八味丸而始應

一小兒因母怒气停食患泄瀉服消導之劑更加吐乳先用養胃湯加炒黒黃連一錢吳茱茰三分木香四分治其母子亦灌一二匙悉愈後母傷食患血痢腹痛其子亦然治以四君子加前三味母子俱服因惑於人言但令母服子另服治痢之藥加作嘔不乳手足並冷余用五味異功散加木香炮姜漏蘆母子並服而愈

一小兒患瀉身熱作渴瀉下穢气此爲內熱而瀉也用香連丸一服而愈後患瀉服黃連香薷飲益甚余用六君木香肉果而愈

一小兒患瀉作渴飲冷手足並熱睡不露睛此爲熱瀉用黃芩湯一劑而愈又用白術散二服而安一小兒患瀉面赤飲冷小便赤色先用四苓散香連丸各一服而便利勢減又用異功散加木香黃連各二分吳茱茰一分二服而愈

一小兒瀉而腹痛按之不痛用異功散加升麻而愈後復瀉服消乳丸益加腹痛余謂脾气傷也復用異功散加木香而痊

一小兒吐瀉腹痛睡而露睛小腹重墜手足並冷先用六君升麻漧薑四服而痛墜愈又用異功散加升麻木香而悉愈後又傷食腹痛別服袪逐之劑虛癥悉具余用理中丸六君子湯而尋愈但噫气下气口角流涎此脾胃虛寒也復用理中六君子二湯而愈

黃芩湯治下痢頭痛胸滿口漧或寒熱脇痛不時嘔吐其脈浮大而

黃芩【一兩五錢】芍藥甘艸【炒各一兩】

右每服二三錢薑水煎嘔加半夏二錢

玉露散治吐瀉黃色

寒水石石膏【各半兩】甘艸【一錢】

右爲末每服半錢白滚湯調服

四味肥兒丸【方見嘔吐】

異功散【方見內釣】

二神丸

四神丸【二方見驚瀉】

八味丸【卽六味丸加肉桂五味方見腎臓】

調中湯【卽理中湯方見咳】

白術散【方見積痛】

四苓散【卽五苓散去桂方見五淋】

四逆散【方見積滯】

胃苓湯【方見吐瀉】

養胃湯【方見瘧癥】

淸胃散

四君子湯

六君子湯【三方見內釣】

保和丸【方見虛羸】

香連丸【方見諸痢】

食瀉

東垣云傷食則惡食小兒食瀉者因飲食傷脾脾气不能健運故乳食不化而出若噯臭吞酸胸膈脹滿腹痛按之益痛者𨿽作瀉而所停滯之物尙未消也用保和丸腹痛按之不痛者乳食已消也用異功散脾气傷而未復不思飲食者用六君子湯所傷生冷之物及喜熱者並加木香漧薑乳食已消腹痛已止瀉尙未止者脾失淸升之气也用補中益气湯余有別癥當防各門

治驗

一小兒泄瀉不食噯腐酸气用平胃散一服而瀉止又用五味異功散而飲食增後復吐泄瀉喘手足指冷面色黃白余謂脾虛不能生肺也用六君升麻桔梗而愈

一小兒傷食作瀉發熱服寒涼藥熱甚作嘔此胃經虛熱也先用四君升麻而嘔止又用白術散而安一小兒乳哺失節泄瀉腹痛自用藥下之反加痰搐又服化痰止搐之藥而痰搐益甚睡而露睛手足微冷余以謂脾胃已虛而重傷之也用異功散加木香釣藤鉤母子並服三日而痰搐止五日而瀉痛除一小兒傷食瀉靑發搐余謂肝木勝脾也用六君木香釣藤鉤而愈後傷食腹痛別用消食丸唇額頓黒瀉益甚此脾气虧損寒水反來侮土也用六君木香漧薑而痊

一小兒面色痿黃傷食作瀉面色頓白气喘痰湧余謂脾肺气虛下陷法當升補彼不信別服淸气化痰之藥虛癥蜂起余先用補中益气湯一劑諸癥頓退又用五味異功散而痊

一小兒泄瀉兩寸脈或短或伏用補中益气治之頓愈余見患前癥不服此藥而危者多矣惜哉

一小兒飲食後卽瀉先用六君升麻神麯山查而止又用五味異功散加升麻而痊後傷食吐瀉腹痛用保和丸二服又用異功散調補脾气而安

一小兒傷食作瀉腹脹四肢浮腫小便不利先用五苓散加木香旬餘諸癥漸退又用五味異功散爲主佐以加減腎气丸又旬日二便調和飲食漸進浮腫旋消乃以異功散調理而愈

一小兒十三嵗傷食作瀉服尅伐之劑胸腹膨脹手足並冷余謂當調補中气不信後見睡而露睛唇口搐動乃用六君木香釣藤鉤至四劑搐動頓止又二劑飲食加進以五味異功散加升麻柴胡膈寛瀉止而愈

調中湯治傷乳食瀉後脾胃虛吐瀉

人參茯苓白術木香漧薑藿香香附【炒去毛】縮砂仁甘艸【炙】丁香【各等分】

右水煎食前服

香橘餅治傷冷積瀉

木香靑皮【各一錢】陳皮【二錢五分】厚朴神麯麥芽【炒各半兩】

右爲末蜜丸爲餅每服一枚米飲調下

保安丸治傷食瀉

白僵蠶靑皮【去穰】陳皮【去白】三稜【炮】蓬術【炮】甘艸【炒各五錢】砂仁香附【各一兩】

右爲末用麥芽米糊丸菉豆大每服二三丸白湯下

四君子湯

六君子湯

異功散【三方並見內釣】

白術散【方見積痛】

平胃散【方見胃气虛冷】

白餅子【方見發搐】

消食丸【方見嘔吐乳】

補中益气湯

保和丸【加白術名保和湯二方見虛羸】

胃苓散【卽五苓散平胃散合用姜棗煎服又名胃苓湯】

金匱加減腎气丸【方見腹脹】

驚瀉

小兒驚瀉者肝主驚肝木也盛則必傳尅於脾脾土旣衰則乳食不化水道不調故泄瀉色靑或兼發搐者蓋靑乃肝之色搐乃肝之癥也亦有因乳母脾虛受驚及怒動肝火而致者經曰怒則气逆甚則嘔血及餐泄法當平肝補脾愼勿用峻攻之藥脾气益虛肝邪彌甚甚至抽搐反張者亦肝火熾盛中州虧損之變癥也凡見驚癥卽宜用四君六君異功散等方加白附子定風柴胡平肝引經以杜漸則必不至瀉搐而自安矣今已見瀉吐驚搐尙不知補脾平肝以保命抱龍鎭驚等藥治之其亦去生逺矣

治驗

一小兒因驚久瀉面色靑黃余謂肝木勝脾土也朝用補中益气湯夕用五味異功散加木香子母俱服而愈

一小兒泄瀉驚搐其母面靑脈先用小柴胡湯加木香漏蘆一劑次用四君木香釣藤鉤山梔母子同服而愈

一小兒因其母被驚患瀉服藥傷胃反致吐乳余用五味異功散炒黒黃連木香治其母時灌子三二匙俱愈後母因鬱怒停食下痢嘔吐腹痛其子昏憒不食以六君子湯加車前子黃連木香母子俱服而安一小兒久瀉靑色腸鳴厥冷余曰此驚泄也脾土旣虧則肝木來侮須溫脾平肝然後可愈彼以爲迂自用治驚等藥腹脹重墜小便不利四肢浮腫始信前言重復請治余先用五味異功散加升麻柴胡數劑諸癥稍可又以補中益气湯數劑飲食少加又因傷食夾驚吐瀉發搐復用異功散加柴胡釣藤鉤四劑諸癥稍退又傷風咳腹脹作瀉或用發散解痢之劑手足逆冷睡中發搐余謂此脾土虛而肺金受癥重傷眞气故也用異功散加紫蘇一劑以散表邪次以補中益气湯加茯苓半夏調補眞气而痊

一小兒因驚吐瀉腹脹先用六君木香柴胡治之稍可又以五味異功散而愈後因驚搐痰甚或用鎭驚化痰之藥倦怠不食而泄益甚先用異功散加木香釣藤鉤四劑而愈

四神丸治脾虛胃弱大便不實飲食不思或泄痢腹痛

肉豆蔲【二兩】補骨脂【四兩】五味子【二兩】吳茱萸【一兩】

右爲細末用紅棗六十五枚生薑六兩用水二鐘煮幹取棗肉和丸如桐子大每服五六十丸白湯送下或化服

二神丸

補骨脂【四兩】肉豆蔲【二兩生用】

右爲末用紅棗四十九枚生薑四兩用水一鐘煮幹取棗肉和丸桐子大每服二三十丸白滚湯下

朱君散治吐瀉後有此癥並糞靑者宜服之卽四君子湯加辰砂麝香燈心釣藤鉤爲末每服一錢白湯調下【方見內釣】

太乙丹常服安神鎭驚止夜啼

桔梗【炒一兩】藿香葉白藊豆【炒各半兩】白芷川芎【各二錢五分】

右爲末蜜丸芡實大辰砂爲衣每服一丸薄荷湯磨下糞靑者棗湯下夜啼燈心釣藤湯下加白術茯苓白芍藥尢妙

補中益气湯【方見虛羸】

六君子湯

五味異功散【二方並見內釣】

小柴胡湯

至聖保命丹【二方並見痙癥】

八味丸【卽六味丸加五味肉桂方見腎臟】

諸痢

錢仲陽云瀉痢黃赤黒皆熱也瀉痢靑白米谷不化皆冷也東垣云白者濕熱傷於气分赤者濕熱傷於血分赤白相雜气血俱傷也海藏用四君芎歸治虛弱之痢四君漧薑治虛寒之痢愚嘗治手足指熱飲冷者爲實熱用香連丸手足指冷飲熱者爲虛寒用異功散送香連丸若兼體重肢痛濕熱傷脾也用升陽益胃湯小便不利陰陽不分也用五苓散若濕熱退而久痢不愈者脾气下陷也用補中益气湯倍加升麻柴胡瀉痢兼嘔或腹中作痛者脾胃虛寒也用異功散加炮姜木香或變而爲瘧者肝尅脾也用六君升麻柴胡釣藤鉤若積滯已去痢仍不止者脾气虛也用四君子送下香連丸若因乳母膏梁厚味六淫七情致兒爲患者當各推其因仍兼治其母並防冷熱瀉及積滯腹痛等癥覽之

治驗

一小兒下痢赤白裏急後重腹時痛用香連丸而痊後傷食復變痢欲嘔少食用五味異功散加木香三分黃連二分吳茱萸一分數劑而愈

一小兒患痢口漧發熱用白術散煎與恣飲時以白術散送香連丸而安

一小兒久痢裏急後重欲去不去手足並冷此胃气虛寒下陷也用補中益气湯加木香補骨脂倍加升麻柴胡而愈

一小兒久痢作渇發熱飲湯用白術散爲主佐以人參二兩黃連一兩炒黒爲丸時服數粒盡劑而痊一小兒作瀉不乳服尅伐之劑變痢腹痛後重余用補中益气湯送香連丸又用香砂助胃膏六君子湯而愈

一小兒傷乳食不時嘔吐雜用消導之藥變痢不止先用六君木香漸愈後用七味白術散而痊

一小兒傷乳食吐瀉變赤痢後重腹痛先用香連丸而愈又乳食過多腹痛先用保和丸一服痛止又用五味異功散加木香二劑而愈

一小兒下痢腹痛陰冷小便短少用五味異功散加肉豆蔲頓愈復作嘔吐咽酸或用巴豆之藥連瀉五次飲食頓減手足並冷余用五味異功散加木香漧薑飲食少進倍用漧薑又四劑手足溫而痢亦痊一小兒痢後腹脹作嘔大便不實小便不利諸藥不應余先用五味異功散加木香肉果數服二便少調又數劑諸癥少愈用八味丸補命門之火腹脹漸消用金匱加減腎气丸諸癥頓退又用四君升麻柴胡而全安

一小兒患痢喘不已此肺气虛也用六君子加木香爲末每服錢許以人參陳米姜湯調服卽睡乳食少進又二服而喘頓安乃用四君子湯而痊

石蓮散治小兒噤口痢嘔逆不食

蓮肉

右爲末每服一錢米飲調一方山藥末米飲調下

胃苓湯治風冷客於腸胃乳食不化泄瀉腸鳴腹滿而痛或下如豆汁或瘀血日夜無度

白芍藥白術肉桂人參當歸川芎茯苓

右爲末每服二錢入粟米水煎空心熱服

香連丸

黃連【十兩用吳茱萸五兩水拌濕入磁器頓滚湯中半日炒焦黒】木香【二兩】

右爲末丸如赤豆大每服二三丸白湯下

地楡飲治冷熱痢腹痛下痢赤白頻並

地楡【三分】甘艸赤芍藥【炒】枳殻【各二分】

右水煎服

黃連解毒湯治時疾三日汗已解若煩悶漧嘔口燥呻吟發熱不臥

黃連【炒三錢】黃栢【炒半兩】梔子【炒四枚】黃芩【炒二錢】

右每服二三錢水煎未效再服亦治熱痢

湯氏異功散止渴消暑生津

澤瀉豬苓【去皮三錢】陳皮【二錢半】白術茯苓人參【各五錢】辰砂【一錢】

右爲末蜜丸芡實大每服一丸燈心竹葉湯化下

升陽益胃湯

黃茋【一錢】半夏人參甘艸【炙各一錢】獨活防風白芍藥羌活【各五錢】陳皮茯苓柴胡澤瀉【各三分】白術黃連【炒各一錢】

右水二鐘姜三片棗二枚煎四分食逺服

五苓散【方見五淋】

愚按前癥若津液偏滲於大腸大便瀉而小便少者宜用此藥分利若陰陽已分而小便短少此脾肺虛而不能生水也宜用補中益气湯加門冬五味虛火上炎而小便赤少者此肺气受傷不能生水也用六味加門冬五味不可槪以小便不利而用滲泄之劑也

四君子湯

六君子湯

五味異功散【三方並見內釣】

補中益气湯

保和丸【二方見虛羸】

香砂助胃膏【方見熱吐】

白術散【方見積疳】

八味丸【方見腎臟】

金匱加減腎气丸【方見腹脹】

瘧

經曰夏傷於暑秋必痃瘧其癥先起於毫毛伸欠乃作寒栗鼓頷腰脊俱痛寒去則內外皆熱頭痛如破渇欲飲冷蓋邪气並於陽則陽勝並於陰則陰勝陰勝則寒陽勝則熱陰陽上下交爭虛實更作故寒熱間發也有一日一發二日一發三日一發有間一日連二日發有日與夜各發有上半日發下半日發及發於夜者有有汗有無汗此其略也以詳言之當分六經五臓及痰食勞暑鬼瘴之不同邪中三陰之各異如足太陽之瘧令人腰痛頭重寒從背起先寒後熱熇熇暍暍然熱止汗出難已足少陽之瘧令人身體解防寒不甚熱不甚惡見人見人心惕惕然熱多汗出甚足陽明之瘧令人先寒灑淅灑淅寒甚久乃熱熱去汗出喜見日月光火气乃快然足太陰之瘧令人不樂好太息不嗜食多寒熱汗出病止則善嘔嘔已乃衰足少陰之瘧令人嘔吐甚多寒熱熱多寒少欲閉戶而處其病難已足厥陰之瘧令人腰痛少腹滿小便不利如癃狀非癃也數便意恐懼气不足腹中悒悒此六經瘧也肺瘧者令人心寒寒甚熱熱間善驚如有所見者心瘧者令人煩心甚欲得淸水反寒多不甚熱肝瘧者令人色蒼蒼然太息其狀若死者脾瘧者令人寒腹中痛熱則腸中鳴鳴已汗出腎瘧者令人灑淅然腰脊痛宛轉大便難目眴眴然手足寒胃瘧者令人且病也善饑而不能食食而支滿腹大此五臓瘧也痰瘧者胸膈先有停痰因而成瘧令人心下脹滿气逆煩嘔是也食瘧者是飲食傷脾其人噫气吞酸胸膈不和是也勞瘧者久而不瘥表裏俱虛客邪未散眞气不復故疾𨿽間遇勞卽發是也暑瘧者其人面垢口渴𨿽熱已退亦常有汗是也鬼瘧者進退無時是也瘴瘧者感山嵐瘴气其狀寒熱休作有時是也作於子午夘酉日爲少陰瘧作於寅申巳亥日爲厥陰瘧作於辰戌丑未日爲大陰瘧此所謂三陰各異也久而不愈名曰痎瘧痎瘧老瘧也老瘧不愈結癖於兩脇之間名曰瘧母此先失於解散或復外感風寒內傷飲食故纒綿不已也治法風暑之邪從外而入宜解散之解表後卽宜扶持胃气故丹溪曰無汗要有汗散邪爲主有汗要無汗固正气爲主驟發之瘧宜解表久發之瘧宜補脾寒瘧宜溫溫瘧宜和癉瘧宜淸挾痰則行痰兼食則消食勞瘧宜安暑瘧宜解鬼瘧宜袪瘴瘧宜散此亦其略也更以詳言之則熱多寒少者小柴胡湯寒多熱少者淸脾飲子無汗者桂枝麻黃各半湯有汗者柴胡桂枝湯渴而小便不利者五苓散熱多汗出腹滿便閟者大柴胡湯痰瘧者二陳湯加柴胡黃芩甚者加枳實食瘧者先用大安丸次用異功散勞瘧痃瘧並用補中益气湯暑瘧者十味香薷飲鬼瘧者鬼哭散瘴瘧者四獸飲瘧母者鼈甲飲凡脾胃虛而患瘧者不拘有汗無汗三陰六經悉以六君子湯爲主熱多加柴胡山梔寒多加漧薑肉桂有汗加黃耆浮麥無汗加蒼術葛根元气下陷及肝木乘脾並加升麻柴胡爲善若用靑皮艸果常山等藥以爲攻截良法正气益虛邪气益深是多延綿不止而爲勞熱者有矣若乳母七情六欲飲食不調或寒熱似瘧肝火熾盛致兒爲患者又當治其乳母斯無誤矣

治驗

一小兒先因停食腹痛服峻厲之劑後患瘧日晡而作余以爲元气下陷欲治以補中益气湯不信泛行淸熱消導前癥益甚食少作瀉余朝用前湯夕用異功散加當歸月餘而愈

一小兒每午前先寒後熱久不愈用六君子加炮姜丸芡實大每服一丸旬餘而愈

一小兒患瘧兼便血盜汗年餘矣審乳母素有鬱怒寒熱便血朝用加味歸脾湯夕用加味逍遙散兒以異功散加酒炒芍藥爲末每服三四分米飲下月餘母子並痊

一小兒瘧發熱服消導之劑腹脹作嘔四肢浮腫先用五味異功散加木香諸癥頓退飲食頓進後因飲食過多作瀉用補中益气湯加木香又用五味異功散而痊

一小兒瘧後腹脹咳倦怠屬脾肺气虛用補中益气湯茯苓半夏尋愈後傷食發熱如瘧服寒涼之劑更加便血用四君升麻柴胡便血頓止又用補中益气湯而愈

一小兒瘧將愈飲食過多腹脹發熱小便不通用消積丸保和丸異功散尋愈後飲食不節寒熱吐瀉用異功散柴胡升麻愈

一小兒瘧後少思飲食便血發熱腹脹屬脾虛不能綂血先用異功散加升麻柴胡而血止又補中益气湯飲食頓進仍用異功散而痊

一小兒瘧後腹脹用五味異功散四味肥兒丸而漸愈用補中益气湯而愈後傷食腹脹大便不實小便不利用五味異功散金匱加減腎气丸而愈

一小兒愈後便濇用補中益气湯加山梔而小便通因勞發熱不食小便不利用補中益气五味異功散加升麻柴胡而痊後每勞心寒熱如瘧用補中益气湯飲食失節如瘧用五味異功散隨愈

一小兒十四嵗瘧後肚腹膨脹小便不利屬脾腎虛寒朝用補中益气湯夕用金匱加減腎气丸而痊畢姻後朝寒暮熱肌體消瘦服滋陰之劑更痰甚發熱腹中作脹小便不利余朝用補中益气湯夕用金匱加減腎气丸而愈

一小兒瘧疾將愈飲食過多腹脹發熱大便不通用消積丸保和丸異功散調理脾胃而愈後飲食不節寒熱吐瀉先用胃苓散吐瀉止又用異功散柴胡升麻寒熱愈

一小兒十五嵗瘧後發熱吐痰余謂脾气所變不信反服黃栢知母之類諸癥悉具謂余曰【闕】火盛而滋水其癥益甚何也余曰癥在脾陰上喜溫和而惡寒濕前所用藥悉屬沈陰復傷其生气故病愈甚也先用六君柴胡升麻木香四劑諸癥頓愈乃佐以異功散加柴胡升麻元气漸又朝用補中益气湯夕用異功散而愈畢姻後發熱如瘧用補中益气湯寒熱益甚手足並冷另用淸熱等藥大便去則小便牽痛小便去則大便先出余謂此陰精已耗而復傷耳乃腎气虛寒之危癥也用大劑補中益气湯八味地黃丸喜其逺幃幙而生

柴胡桂枝湯治瘧身熱多汗

柴胡【八錢】黃芩【三錢】半夏【二錢半】芍藥甘艸桂枝【各三錢】

右每服二三錢姜棗水煎

鬼哭散治瘧久不止

常山大腹皮白茯苓鼈甲

【炙】甘艸【炙各六錢】

右入桃樹枝各七寸水煎服

淸脾飲子治痺瘧脈數但熱不寒或熱多寒少膈滿不食口苦舌漧煩渴小便黃赤大腸不利

靑皮【炒】厚朴【姜制】白術艸果柴胡茯苓半夏【炮七次】黃芩甘艸【炙各等分】

右每服二三錢薑水煎服

四獸飲治陰陽相勝結聚涎飲爲瘧兼治瘴瘧神效半夏茯苓人參白術艸果橘紅【各等分】甘艸【減半】

右用烏梅姜棗濕紙裹煨香熟焙漧入藥每服二錢水煎服

鼈甲飲子治瘧久不愈脇下痞滿形容羸瘦腹中結塊時發寒熱名曰瘧母

鼈甲【醋炙】白術甘艸黃耆白芍藥川芎

人參養胃湯治外感風寒內傷生冷寒熱如瘧或嘔逆惡心寒瘧加桂枝

人參厚朴蒼術半夏【炮】藿香艸菓仁茯苓【各五錢】甘艸【炙】橘紅【二錢半】

右每服二三錢姜七片烏梅一个水煎熱服

桂枝麻黃各半湯治發熱自汗或無汗

桂枝白芍藥生薑甘艸【炙】麻黃【各一錢】杏仁【十个炮去皮尖】

右水一鐘大棗二枚煎四分食逺服

五苓散【方見五淋】

小柴胡湯

大柴胡湯【二方見痙癥】

二陳湯【方見寒吐】

大安丸【卽保和丸加白術】

補中益气湯【方見虛羸】

十味香薷飲【方見嘔吐乳】

六君子湯

加味歸脾湯

加味逍遙散

異功散【四方見內釣】

薛氏醫案卷六十﹤子部﹐醫家類﹐薛氏醫案﹥

欽定四庫全書

薛氏醫案卷六十一

明薛已訂

保嬰撮要八

脫肛

夫肺與大腸相爲表裏肛者大腸之門是也巢氏雲實熱則大便祕結虛寒則肛門脫出此多因吐瀉脾气虛肺無所養故大腸之气虛脫而下陷也用補中益气或四君子爲主若脫出緋赤或作痛者血虛而有熱也用補中益气湯佐以四物牡丹皮微者或作痛者气虛而有熱也佐以四君牡丹皮大凢手足指熱者屬胃气熱手足指寒者屬胃气寒

治驗

一小兒痢後脫肛飲食少思面色靑黃余謂脾土虧損肝木所勝也不信另服消導尅滯之劑腹痛膨脹倦怠作嘔余曰脾气虛甚矣又不信恪服前藥腹益脹重墜四肢浮腫復請治之仍欲尅滯余曰腹脹重墜脾气下陷也先用五味異功散加木香四劑更手足冷又加漧薑四劑而腹脹諸癥漸愈後因飲食過多作瀉脫肛用補中益气湯加木香及五味異功散而愈

一小兒脫肛半載侵晨便泄兩目白多用升補脾气之劑不應余曰腎開竅於二陰此屬腎虛也用四神地黃二丸及補中益气湯月餘而愈

一小兒痢久脫肛目睛多白面色漸黃余用補中益气湯六味地黃丸調補脾腎而痊

一小兒小便先頻數澁滯次下痢脫肛久而不愈余以爲稟父腎虛用六味地黃丸尋愈後患泄瀉咳聲瘖亦用前丸而瘥

一小兒脫肛用寒涼之藥肢體倦怠飲食少思肛門重墜此脾气虛而中气下陷也用補中益气湯加酒炒芍藥白術茯苓而瘥

一小兒肛門腫痛出血水年餘未愈忽吐血便血皆成紫塊此腸胃積熱用聖濟犀角地黃湯頓止更用金銀花甘艸爲末白湯調服半載而痊

一小兒脫肛雜用除濕袪風收濇等藥麵黃體倦少食便血餘欲升補脾气以攝其血反服四物槐花之類而血益甚更加作嘔余先用四君木香治之形气漸充便血頓止又用補中益气湯更以萆麻仁塗頂心而愈

一小兒因咳服化痰等藥或作或徹服滚痰丸更吐瀉手足指冷睂目發搐肛門脫而不赤余朝用補中益气湯夕用六君子湯治之諸癥漸愈但脫肛未入恪服補中益气湯而愈

一小兒患痢脫肛色赤或痛用補中益气湯送香連丸而愈後傷食作瀉肛復脫不入仍用前湯更以萆蔴仁研塗頂門而愈

澁腸散治小兒久痢腸頭脫出

訶子【炮】赤石脂龍骨【各等分】

右爲末臘茶少許和藥摻腸頭上【闕】

四神丸【方見驚瀉】

地黃丸【方見腎臟】

補中益气湯【方見虛羸】

聖濟犀角地黃湯【方見便血尿血卽濟生犀角地黃湯】

四君子湯【方見內釣】

龍膽瀉肝湯【方見疝气】

肛門作癢

小兒肛癢或嗜甘肥大腸濕熱壅滯或濕毒生虫而蝕肛門若因濕熱壅滯用四味肥兒丸大便祕結者用淸涼飲虫食肛門先用化虫丸後用四味肥兒丸外以雄黃散納肛內若因病不食虫無所養而食臓食肛者其齒齦無色舌上盡白四肢倦怠其上唇內有瘡唾血如粟心內懊憹此虫在上食臓若下唇內有瘡此虫在下蝕肛門若蝕肛透內者不治諸虫惟上半月頭向上可用藥追之望後頭向下令患者聞烹食香味虫頭卽向上矣後用藥追之

治驗

一小兒嗜膏粱甘味患疥瘡余謂當禁其厚味急用淸胃之藥以治其積熱不從乃用敷藥以治其外更肛門作癢發熱瘡益甚肌體骨立飲食少思遂用九味蘆薈丸五味異功散加柴胡升麻防愈

一小兒肛門作癢耳前後結小核如貫珠隱於肌肉之間小便不便面色靑此稟母之肝火爲患用九味蘆薈丸爲主佐以五味異功散加山梔柴胡又以加味逍遙散加漏蘆與母服之而愈

一小兒十二嵗肛門作癢或脫出或大便血徧身生瘡發熱作渴腹大靑筋用大蘆薈丸五味異功散其瘡漸愈佐以補中益气湯熱渴漸止肛門悉愈又用異功散爲主佐以補中益气湯加吳茱萸所制黃連治之而血愈

一小兒十五嵗兩目白翳徧身似疥非疥肛門作癢晡熱口渴形體骨立余以爲肝疳之癥也用六味地黃丸而痊後陰莖作癢小便澄白服蟠防散肛門腫痛服大黃等藥肛門脫出作癢不可忍雜用降火之藥不應下唇內生小白瘡余以爲虫蝕肛門用九味蘆薈丸而愈

一小兒肛門作癢悞以爲痔服槐角丸等藥肢體消痩鼻下濕爛下唇內生瘡此虫食下部也先用化虫丸二服乃用五味異功散四劑卻用大蕪荑湯四味肥兒丸而痊

一小兒七嵗飲食過多卽作瀉面色靑黃服峻利尅劑余謂當節飲食健脾胃爲善不信後牙齦赤爛肛門作癢服淸熱之劑腹痛膨脹復請欲用前劑余曰此元气虧損虛火上炎也乃不信後腮間黒腐余曰此脾气大虛肉死而不知痛也明矣後𨿽信余已不救矣若初用五味異功散健脾胃爲主佐以大蘆薈丸四味肥兒丸淸脾濕熱豈有不治之理哉後之患審之

一小兒肛門作癢屬大腸經風熱用槐角丸而愈一小兒肛門連陰囊癢出水淋漓屬肝經濕熱也用龍膽瀉肝湯九味蘆薈丸治之並愈

一小兒嗜甘肥肛門作癢發熱作渴雜用淸熱之气腹脹少食鼻下生瘡余謂脾胃濕熱生虫也不信後下唇內生瘡先用四味肥兒丸諸癥漸愈又用大蕪荑湯治之而痊

便血尿血

經云肺朝百脈之气肝統諸經之血又雲气主呴之血主濡之蓋榮血爲水谷之精气灌漑五臓六脈四肢百骸若脾胃有傷榮衞虛弱行失常道故上爲衂血吐血下爲尿血便血矣若外感風邪則血鮮爲腸風內傷則血濁爲臓毒又熱入大腸則大便下血熱入小腸則小便出血然小兒多因胎中受熱或乳母六淫七情厚味積熱或兒自食甘肥積熱或六淫外侵而成若因母食厚味者加味淸胃散怒動肝火者加味小柴胡湯憂思鬱怒者加味歸脾湯稟父腎燥者六味地黃丸兒有積熱小便出血者實熱用淸心蓮子飲虛熱用六味地黃丸大便出血者犀角地黃湯風邪外侵者倉廩散病後元气下陷者補中益气湯糞前見血者四君加黃連制吳茱萸糞後見血者四君加吳茱萸制黃連若嬰兒以治母爲主余當臨癥制宜

治驗

一小兒七嵗食菱芡過多腹脹發熱大便不通小便下血先用消積丸大便卽通小便血止又用保和丸及異功散而愈

一小兒因乳母飲酒小便出血用八正散去大黃加漧葛山梔漏蘆母子服之並愈

一小兒小便見血或咳血衂血此脾肺虛熱食後用聖濟犀角地黃湯食前用六味地黃丸頓愈後因食厚味復作用加味淸胃散及六味丸而愈

一小兒稟父气不足不時便血用六味地黃丸補中益气湯而愈後因母飲酒炙煿復致前患母服加味淸胃散子服地黃丸而愈

一小兒便血兩足發熱齒齦潰臭朝用六味地黃丸夕用異功散加蕪荑月餘漸愈乃佐以補中益气湯而愈

一小兒稟父腎虛便血作渴足熱形瘦用六味丸防愈後出痘第四日兩足發熱作渴飲冷以前丸料煎與恣飲三劑後足涼渇止其痘安然而靨

一小兒便血面靑脇痛小便頻數此肝木侮脾土而不能統攝也用異功散加柴胡炒黒龍膽艸二劑肝癥頓退仍用異功散而血止

一小兒便血發熱作渇飲冷用黃連解毒湯一劑熱服諸癥頓愈後因飲食過傷下血甚多發熱倦怠飲食少思先用補中益气湯元气復而飲食者又用四君加升麻而愈

一小兒便血作渴少食先用七味白術散渴止食進又用補中益气湯而瘥後食生冷腹脹便祕用保和丸二便下血或時發搐此脾气傷而肝火動也用異功散加鉤藤鉤柴胡而搐止又加升麻木香而血止一小兒食生冷果品腹脹作痛發熱作渇大便不利小便尿血用茯苓散加黃連二劑大便通而尿血愈一小兒尿血兩足發熱用六味地黃丸而愈後患痢久不愈復尿血作渴飲冷以前丸料煎服兼用補中益气湯而愈

一小兒尿血面靑脇痛小便頻數用五味異功散加柴胡炒黒龍膽艸次用地黃丸而愈

一小兒久患便血屬脾胃虛熱也諸藥不應用人參二兩炒黒黃連吳茱萸各半兩爲末米糊作丸佐以補中益气湯頓痊

一小兒便血面黃腹脹用四味肥兒丸及補中益气湯加吳茱萸制黃連木香蕪荑三十餘劑而愈至夏間患血痢發熱晡熱手足浮腫仍用前藥而痊一小兒八嵗腹脹臍凸大便下血如痢小便色赤似血面目皆黃兩腮色赤此食積所傷而肝侮之也蓋脾病則肺虛不能生腎故有是癥當先消導積滯遂用越鞠丸加三稜蓬術姜湯下四服二便通利又用大安丸二服下血亦止後復傷食發熱腹脹小便下血服保和丸四服而愈

一小兒年十一嵗因勞發熱尿血小便不利先用淸心蓮子飲二劑後用補中益气湯加山梔而痊一小兒便血服寒藥過多腹脹小便不利其血益甚余朝用補中益气湯夕用金匱加減腎气丸而痊

甘露飲治小兒胃中客熱齒齦潰爛時出膿血及目赤腫痛口瘡喉腫或身面背黃大便不調小便黃澁熟地黃枳殻【炒】茵陳麥門冬【去心焙】甘艸【炙】枇杷葉石斛黃芩【炒】生地黃天門冬【去心炒各等分】

右爲末每服二錢水煎服

聚金丸治大便下血發熱煩燥腹中熱痛作渴妄言舌澁目昏其脈數

黃連【一兩水浸曬漧一兩炒一兩灰火煨一兩生用】黃芩防風【各一兩】

右爲末每服二錢水煎服

愚按前方若肝脾積熱吐血衂血便血發熱作渇大便祕小便赤者宜用之若熱旣退而作渇下血未止或日晡益甚者陰血虛也用四物參木主之若熱旣退飲食少思肢體倦怠脾气虛也用四君當歸主之若槪用前方則誤多矣

濟生犀角地黃湯治傷寒溫病失於表汗致內有瘀血吐血面色黃大便黒及瘡痘出多以此解之牡丹皮犀角【各一兩】生地黃【八錢】赤芍藥【七錢】

右每服二錢水煎服

千金地黃丸治小腸積熱臓毒去血

黃連【四兩】生地黃【半觔搗取汁連滓拌勻曬漧】

右爲末煉蜜丸桐子大每服一二十丸食後麥門冬湯下量兒加減

制黃連吳茱萸法

右以黃連吳茱萸各等分熟水拌濕入磁器內熱湯中良久俟气味相和取出曬漧炒黃各揀出聴用

淸心蓮子飲【方見白濁】

小柴胡湯【方見痙癥】

加味歸脾湯

越鞠丸

四君子湯

淸胃散

異功散【五方見內釣】

補中益气湯

保和丸

大安丸【三方見虛羸卽保和丸加白術】

加減腎气丸【方見腹脹】

八正散【方見小便不通】

六味丸【方見腎臟】

茯苓散【方見尿白】

下積丸

白術散【二方見積】

四味肥兒丸【方見寒吐】

大便不通

嬰童百問云小兒大便不通乃肺與大腸有熱以致祕結不通用淸涼飲之類若飲食夾驚及積滯而不通者用大連翹飲之類驚風積熱而不通者用掩臍法此皆治實熱之例也余嘗治之因乳母或兒膏粱積熱及六淫七情郁火傳兒爲患者用淸邪解郁之劑稟賦怯弱早近色欲大便難而小便牽痛者用滋補肺腎之劑褚氏遺書云男子精未滿而禦女以通其精則四體有不滿之處異日有難狀之疾老人陰已痿而思色以降其精則精不出而內敗精已耗而復竭之則大小便牽痛如淋今童子卽有此患益見今人所稟與古人大徑庭矣人之气血厚薄旣殊而醫之用藥療法又豈可泥執古方而無加減之變乎

治驗

一小兒食膏粱之味大便不通飲冷發熱用淸涼飲加大黃而通後飲食停滯腹痛大便不通用保和丸而痛止再煎梹榔湯送保和丸一服而便通

一小兒食粽停滯大便不通痛不可忍手足發搐用大柴胡湯調酒麯末一錢下滯穢甚多作嘔不食用五味異功散加升麻柴胡而愈

一小兒大便不通審乳母飲食厚味所致用淸胃散以治母熱兒間飲以一二匙而愈後乳母感寒腹痛食姜酒之物兒大便祕結兼便血仍用淸胃散每日數匙而愈

一小兒因乳母暴怒大便不通兒亦患之兼用加味小柴胡湯兒先用保和丸二服後用五味異功散加升麻柴胡兒日飲數匙並愈

大柴胡湯【方見痙癥】

神芎丸【方見驚風】

六味丸【方見腎臓】

淸胃散【方見內釣】

小便不通

東垣云小便不利有在气在血之異夫小便者足太陽膀胱之所主長生於申申者金也金能生水肺中伏熱水不能生是絕小便之源也治法用淸燥金之正化气薄之藥茯苓豬苓澤瀉琥珀燈心通艸車前瞿麥萹蓄之類皆爲淡滲能泄肺中之熱而滋水之化源也若不渇熱在下焦是熱澁其流而溺不泄也須用气味俱厚陰中之陰藥治之二者之病一居上焦在气分而必渴一居下焦在血分而不渴血中有濕故不渴也二者之殊至易分別耳竊謂前癥若津液偏滲於腸胃大便瀉利而小便澁少者宜分利若熱蘊於下焦津液燥而小便不行者宜滲泄若脾胃气澁不能通調水道者宜順气若乳母肝心二經有熱者用梔子淸肝散肝經怒火者用柴胡梔子散若因父母曾服燥劑而致者用四物麥門甘艸數而黃者用四物加山茱萸黃栢知母五味麥門肺虛而短少者用補中益气加山藥麥門陰挺痿痺而頻數者用地黃丸熱結膀胱而不利者用五淋散脾肺燥不能化生者用黃芩淸肺飲膀胱陰虛陽無以生而淋者用滋腎丸若膀胱陽虛陰無以化而淋者用六味丸若因乳母厚味酒面積熱者用淸胃散五淋散仍防諸淋覽之

治驗

一小兒十四嵗肢體倦怠發熱晡熱口漧作渴吐痰如湧小便淋或面目赤色身不欲衣此稟賦腎虛陰燥也用補中益气湯加減八味丸而愈

一小兒五嵗小便不利用五苓散分利澹泄之藥益加不通小便陰囊漸腫先兄謂前藥復損眞陰也用六味丸料加牛膝肉桂車前子佐以補中益气湯而痊

一小兒八嵗先小便澁滯服五苓散益甚加木通車前之類腹脹吐痰加枳殻海金砂而胸滿陰腫徧身發浮余用六味丸煎送滋腎丸而痊此皆稟父气所致其作濕熱痰气治之而歿者多矣

一小兒八嵗先因小便黃赤服五苓導赤等散後患便血餘以爲稟賦虛熱也用六味丸及補中益气湯而痊

木通散治小便不通少腹作痛

木通滑石【各一兩】牽牛【半兩炒】

右爲末燈心蔥白水煎空心服

八正散治蘊熱咽漧口燥大渴引飲心忪面熱煩躁不寧目赤睛疼或咽舌生瘡小便赤閉及熱淋血淋車前子瞿麥【炒】大黃【面褁煨】山梔滑石扁蓄木通甘艸【炙各一兩】

右爲末每服二三錢入燈心水煎食前服

梔子仁散治小便不通臍腹脹悶心神煩熱

梔子仁【五枚】甘艸【炙二錢】茅根冬葵子【各半兩】

右爲末每服一錢水煎空心服

梔子淸肝散

柴胡梔子散【二方見發熱卽柴胡淸肝散】

補中益气湯【方見虛羸】

黃芩淸脾飲【方見百晬內散】

加減滋腎九【方見腹脹】

淸胃散【方見內釣】

四物湯【方見急驚】

五苓散【方見五淋】

六味地黃丸【方見腎臓】

諸淋

夫小兒諸淋者腎與膀胱熱也二經相爲表裏俱主水道水入小腸下行於胞則爲弱若膀胱熱則津液內涸水道不通腎气熱則小便淋或少腹引臍而痛夫淋有五石淋者腎熱化石內塞水道痛引膀胱气淋者肺气壅寒小腹脹滿小便澁滯熱淋者三焦有熱傳入腎膀胱流入於胞小便赤澁血淋者心熱血散失其常經溢滲入胞寒淋者膀胱气冷與正气交爭寒戰气解是也亦有因姙母肝熱及乳母恚怒者當分五臓蓄熱治之若心臓有熱者導赤散加黃連肝臓有熱者柴胡梔子散大便不通瀉靑丸脾臓有熱者瀉黃散脾气不足異功散脾气下陷補中益气湯肺臓有熱者瀉白散肺气虛熱異功散加炒黒山梔腎臓有熱者地黃丸或因乳母肝經熱者用梔子淸肝散恚怒者用柴胡淸肝散乳母厚味者用加味淸胃散心小腸熱者用淸心蓮子飲或兒早近色欲小便澁滯或作痛及更去後大小便牽痛者皆屬肝腎不足也用六味地黃丸補中益气湯加牛膝車前肉桂未應當參五臓所勝不可輕用滲泄寒涼之藥大損胃气仍防前小便不通癥覽之

治驗

一小兒小便不通服五苓之類不應頦間及左腮色赤乃肝腎虛熱也用四物山梔及地黃丸而愈後因感冒誤汗小便仍不利余用補中益气湯加麥門五味而安

一小兒小便不利莖中澁痛時或尿血此稟父腎熱爲患也先用五淋散以疏導又用滋腎丸地黃丸補肝腎漸愈後出痘色紫小便短赤頦間右腮或赤或白用補中益气湯六味地黃丸前癥並愈

一小兒小便不利衂血鼻色赤屬脾肺有熱也用濟生犀角地黃湯而愈後頦間常赤作渴有痰此稟賦腎气不足用地黃丸而諸癥瘥

一小兒十五嵗所賦虛怯且近女色小便滴誤服五苓散之類大小便牽痛幾至不起用六味丸而愈

金砂散治小便淋不通

郁金海金砂滑石甘艸【各等分】

右爲末每服一錢煎地膚子湯調下燈心木通亦可

又方冬最治實熱小便不通內熱口渴

立效散治小兒諸淋不通莖中作痛

木通甘艸胡荽王不畱行滑石梹榔海金沙山梔子【各等分】

右每服一錢水煎

五淋散治膀胱有熱水道不通或小腹腫脹

山梔【炒】當歸【各三分】甘艸【二分】赤茯苓赤芍藥【各五分】

右用燈心十根水煎

木通散【方見小便不通】

導赤散【方見心臓】

瀉靑丸【方見肝臓】

瀉黃散【方見脾臓】

四物湯【方見急驚】

淸胃散

異功散【二方見內釣】

補中益气湯【方見虛羸】

瀉白散【方見肺臓】

地黃散【方見腎臓】

柴胡淸肝散

梔子淸肝散【二方見發熱卽柴胡梔子散】

滋腎丸【方見腹脹】

淸心蓮子飲

茯苓散【二方見白濁】

五苓散【方見五淋】

聖濟犀角地黃湯【方見尿血便血】

遺尿

巢氏云腎主水與足太陽相爲表裏經曰膀胱者州都之官津液藏焉臥則陽气內收腎與膀胱之气虛寒不能約制故睡中遺出內經謂膀胱不約爲遺是也用破故紙散益智散雞腸散之類主之亦有熱客於腎幹於足厥陰之經廷孔鬱結而气血不能宣通則痿痺而無所用故液滲入膀胱而漩溺遺失者用六味地黃丸虛熱亦用前丸脾肺气虛者用補中益气湯加補骨脂山茱萸

治驗

一小兒眼胞微腫咳惡心小便泔白余謂脾疳食積也用五味異功散佐以四味肥兒丸而愈後不節飲食視物不明余曰目爲五臓之精脾胃復傷須補養爲主不信乃服峻厲之劑後變慢脾風竟爲不起一小兒三嵗素遺尿余視其兩頦微赤此稟父腎與膀胱二經陰虛也與六味丸服之赤色漸退而遺尿亦愈

一小兒四嵗飲食少思便泄腹痛素遺尿額頦靑黒𨿽盛暑而惡風寒餘謂經云熱之不熱是無火也用八味丸治之諸癥悉愈

破故紙散治膀胱虛冷夜間遺尿或小便不禁

破故紙

右爲末每服一錢熱湯調下

湯氏雞腸散治小便不禁睡中遺出

雞腸艸【二兩】壯蠣粉【三錢】龍骨【煆】麥門冬【去心】白茯苓桑螵蛸【各半兩炙】

右爲散每服一錢棗水煎

又方五棓子炒焦爲末每服半錢白湯調下或糊丸米湯送下

益智散【方見潮熱卽益智丸】

補中益气湯【方見虛羸】

異功散【方見內釣】

四味肥兒丸【方見寒熱】

六味地黃丸

加減八味丸【二方見腎臓卽六味丸加五味子肉桂】

白濁

仁齋曰小兒尿白久則成疳此因心膈伏熱或乳哺失節傷脾使淸濁不分故也全嬰方云小便初溺微赤良久白濁者乃熱疳之癥也初溺黃白良久白濁者冷疳之癥也冷者益黃散熱者牛黃丸冷熱相兼者蘆薈丸純下白濁者君朴丸諸失津液欲成疳而小便白者茯苓散小便如疳或良久變白亦有脾虛食積濕熱下注者先用茯苓散五七服次用四味肥兒丸若乳食少思或腹肚脹大小便頻數此脾虛元气下陷也朝用五味異功散夕用四味肥兒丸若肥體色黃小便不調發黃脫落鼻下瘡痍嗜土少食大便靑褐者用梔子茯苓湯仍審其乳母飲食七情治之

治驗

一小兒發熱懶食小便良久變白余用四味肥兒丸卽愈或誤以爲積熱用淸涼袪逐之劑形體頓弱虛癥悉至小便如泔用補中益气湯及四味肥兒丸而愈

一小兒面色痿黃眼胞微腫作渴腹脹飲食少思小便澄白大便不實此脾疳之癥也用四君子加山梔蕪荑兼用四味肥兒丸而愈

一女子小便或黃或白後前陰癢出水此乃肝經濕熱先用龍膽瀉肝湯一劑又以加味逍遙散加龍膽艸而愈

一小兒兩耳後腦下名經一核小便白濁面色痿黃體倦口漧大便不調用蘆薈丸而愈後鼻外生瘡作癢小便仍白視物不明用四味肥兒丸而愈

一小兒白濁兩耳內耳外生瘡膿水淋漓用大蘆薈丸而愈後徧身如疥肌體消瘦發熱作渇大便酸臭小便白濁用九味蘆薈丸五味異功散而愈

一小兒白濁形气甚虛發熱作渴余謂肝腎虛羸也用大蘆薈丸地黃丸而愈畢姻後小便仍白唾【闕】發熱形气益虛用大劑益气湯六味丸各五十餘劑而愈

一小兒白濁發熱口漧體瘦骨立余謂腎經虛羸朝用補中益气湯夕用六味地黃丸而愈後兩目或生白翳面黃浮腫小便仍白此變肝脾疳癥用四味肥兒丸月餘漸瘥

君朴丸治小兒小便白濁久則黃瘦不長肌肉

史君子【煨】厚朴【制】黃連【各一兩】木香【三錢】

右爲末蒸餅糊丸桐子大每服一二十丸米湯下

茯苓散治乳食傷脾或心經伏熱小便白濁

三稜【煨】蓬術【煨】砂仁赤茯苓【各半兩】靑皮陳皮滑石甘艸【各一錢五分】

右爲末每服一錢燈心湯調下

三稜散治小兒尿白久則成疳宜補脾消食化積三稜蓬術【各一兩炒】益智仁甘艸神麯【炒】麥芽橘皮【各半兩】

右爲末每服一錢白湯防下

分淸散治小便余並赤白濁

益智仁川萆薢石菖蒲【鹽炒】烏藥茯苓白芍藥【各三分】

右入燈心水煎

淸心蓮子飲治發熱口漧小便白濁夜則安靜晝則發熱

黃芩麥門冬地骨皮車前子甘艸【各三錢半】石蓮肉茯苓黃茋柴胡人參【各二錢五分】

右每服二錢水煎服

梔子茯苓湯【卽大無荑湯方見諸疳癥】

大安丸【卽保和丸加白術】

補中益气湯【二方並見虛羸】

龍膽瀉肝湯【方見疝气】

加味逍遙散

異功散

四君子湯【三方並見內釣】

益黃散【方見脾臓】

牛黃丸【方見驚癇】

蘆薈丸【方見疳癥】

疳癥

錢仲陽云小兒諸疳皆因病後脾胃虧損或用藥過傷不能傳化乳食內亡津液虛火妄動或乳母六淫七情飲食起居失宜致兒爲患五臓之疳不同當各分辧肝疳者一名風疳其癥白膜遮睛或瀉血羸瘦心疳者其癥面黃頰赤身體壯熱脾疳者一名肥疳其癥肢體黃瘦皮膚漧澀多生瘡疥腹大食土肺疳者一名气疳其癥喘不已口鼻生瘡腎疳者一名骨癥其癥肢體削瘦徧身瘡疥喜臥濕地楊氏云又有疳傷者五臓虫疳也其名甚多姑舉其要虫疳者其虫如絲出於頭項腹背之間黃白赤者可治靑黒者難療蛔疳者皺睂多啼嘔吐靑沫腹中作痛肚脹靑筋唇口紫黒頭搖齒癢脊疳者身熱羸黃煩渴下利拍背有聲脊骨如鋸齒十指皆瘡頻囓爪甲腦疳頭皮光急滿頭並瘡腦熱如火髮結如穗徧身多汗顋腫髙疳渴者日則煩渴飲水不食夜則渴止疳瀉者毛焦唇白額上靑紋肚脹腸鳴瀉下糟粕疳痢者停積宿滯水谷不聚瀉下惡物疳腫者虛中有積肚腹脹脾復受濕則頭面手足虛浮疳勞者潮熱往來五心煩熱盜汗骨蒸喘枯悴渴瀉飲水肚硬如石面色如銀無辜疳者腦後項邊有核如彈丸按之轉動軟而不疼其內有虫不速鍼出則內食臓腑肢體癰疽便利膿血壯熱羸瘦頭露骨髙相傳兒衣夜露爲鴟鳥羽所污亦致此癥若手足極細項小骨髙尻削體痿腹大臍突號哭胸陷名丁奚若虛熱往來頭骨分開翻食吐虫煩渇嘔噦名哺露若牙齒蝕爛名走馬疳蓋齒屬腎腎虛受熱疳火上炎致口臭齒黒盛則齦爛牙宣大抵其癥𨿽多要不出於五臓治法肝疳用地黃丸以生腎心疳用安神丸以治心異功散以補脾脾疳用四味肥兒丸以治疳五味異功散以生土肺疳用淸肺飲以治肺益气湯以生金胸疳亦用地黃丸無辜疳用大蕪荑湯蟾蜍丸丁奚哺露用肥兒丸大蘆薈丸走馬疳敷雄黃散服蟾蜍丸若作渇瀉痢腫脹勞瘵等類當詳參方論而治之蓋疳者幹也因脾胃津液漧涸而患在小兒爲五疳在大人爲五勞總以調補胃气爲主

治驗

陳職方孫三嵗面頰患瘡沿蝕兩目肚大靑筋小便澄白此肝疳之癥也用大蕪荑湯二劑而愈

陳司防子徧身生瘡面色痿黃腹脹內熱大便不調飲食少思倦怠口漧爲肝脾疳癥用大蘆薈丸不月而痊

陳工部長孫腹內一塊小便不調或用行气破血等藥發熱口漧體瘦懶食麵黃兼靑幾成瘵癥以補中益气湯煎送大蘆薈丸四服又用前湯加車前子煎送六味丸四服又用淸肝生血之藥而痊

一女子十二嵗目生白翳面黃浮腫口漧作瀉用四味肥兒丸而痊

一小兒頭搖目札口渇下血此肝經血虛風熱也用地黃丸而痊若肝經實熱兼用瀉靑丸蓋虛則補其母實則補其子也

一小兒十一嵗兩耳後腦下各結一核色不變不痛而面色痿黃體倦口漧去後不調用蘆薈丸治之諸癥頓愈

一小兒鼻外生瘡不時揉擦延及兩耳又一小兒視物不明鼻內或癢或生瘡用四味肥兒丸並愈一小兒水入耳內耳外生瘡膿水淋漓經嵗不愈余謂肝火上炎用大蘆薈丸而愈

一小兒徧身如疥或癢或痛肌體消瘦日夜發熱口漧作渇大便不調年餘不愈用九味蘆薈丸而愈一小兒數嵗腦後並結二核肉色如故亦不覺痛用大蘆薈丸以淸肝脾佐以地黃丸補腎水形體健而核自消

一小兒腹內結塊小便不調此肝經內疳也用龍膽瀉肝湯及大味蘆薈丸而痊

一小兒自生後兩目赤腫或作癢或生翳此胎稟肝火用蘆薈丸六味地黃丸而痊

一小兒患瘰小便頻數兩目連札作嘔少食泄瀉後重用補中益气湯六味地黃丸漸愈佐以蘆薈丸而痊

一小兒食泥土困睡泄瀉徧身如疥此脾經內外疳也用六君子湯肥兒丸而愈

一小兒面黃頰赤發熱作渇睡中驚悸此心經內外癥也用祕旨安神丸而痊

一小兒患前癥兼掌心發熱徧身如疥用安神肥兒二丸而愈

一小兒咳寒熱咽喉不利鼻上有瘡久不結痂此肺經疳癥也用地黃淸肺飲而痊

一小兒下疳潰痛爪黒面黧徧身生疥此肝經內外疳也用地黃蘆薈二丸而痊

史少防幼子二嵗項後結核不時仰叫或以爲熱瘡內潰用鍼決之服消毒之藥後曲腰啼哭余謂此名無辜疳仰身而哭外瘹癥也腰曲而啼內瘹癥也元气敗矣果歿

一小兒四肢消瘦肚腹漸大寒熱嗜臥作渇引飲此肝脾疳癥名丁奚哺露用白術散爲主佐以十全丹月餘諸癥漸愈乃以異功散加當歸及六味丸而痊一小兒患疳虛癥悉具熱如火炙病狀不能盡述朝用異功散夕用四味肥兒丸月餘諸癥稍愈佐以六味地黃丸自能行立遂朝以六味地黃丸夕以異功散及蚵蟆丸而痊

一小兒四肢消瘦肚腹脹大行步不能作渇發熱去後臭穢以十全丹數服諸癥漸愈又用異功散肥兒丸調理漸愈

大蘆薈丸治疳殺虫和胃止瀉

胡黃連黃連白蕪荑【去扇】蘆薈鶴虱【微炒】木香白雷丸【破開赤者不用】靑皮【各半兩】麝香【二錢另研】

右爲末粟米飯丸菉豆大每服一二十丸米飲下愚按前方肝脾疳積食積發熱目生云翳或疳熱頸項結核或耳內生瘡肌體消瘦發熱作渇飲食少思肚腹膨脹或牙齦蝕落頰顋腐爛或陰囊玊莖生瘡或胸脇小腹作痛並效內靑皮以龍膽艸代之麝香不用尢效

六味肥兒丸消疳化虫退熱

黃連陳皮神麯【炒】川練子【去核炒】麥蘗【炒各一兩】白蕪荑【半兩】

右爲末糊丸麻子大每服一二十丸空心米飲吞下愚按前方又治脾疳飲食少思肌肉消瘦肚大頸細髮稀成穗項間結核發熱作渇精神倦怠大便酸臭嗜食泥土或口鼻頭瘡肚見靑筋囓齒下痢便白五疳用此丸加幹蟾一兩蕪荑五錢尢妙

蚵蟆丸治無辜疳癥一服虛熱退二服煩渇止三服瀉痢住

蟾蜍【一枚夏月溝渠中腹大不跳不鳴身多癩防者】

右取糞蛆一杓置桶中以尿浸之桶上要幹不令虫走出卻將蟾蜍撲死投蛆中食一晝夜以布袋盛置浸急水中一宿取出瓦上焙爲末入麝香一字粳米飯揉丸麻子大每服二十丸米飲下

愚按前方又治無辜疳癥面黃壯熱不食舌下有虫或腦後有核軟而不痛中有粉虫隨气流散侵蝕臓腑便滑膿血日漸黃瘦頭大發豎手足細軟變生天瘹猢猻鵝口木舌懸癰重齶著噤臍風撮口重舌背胸一十二種敗癥急用蟾蜍丸大蕪荑湯治之多有生者

生熟地黃湯治疳眼閉合不開

川芎赤茯苓枳殻【制】杏仁【去皮】川黃連半夏麯天麻地骨皮【各二錢半】甘艸【炙二錢半】生地黃熟地黃【各半兩】

右每服二錢黒豆十五粒薑水煎服

疳散治疳

蘆薈黃連【各一錢】麝香【少許】蒂蝦蟆灰豬牙皂角【各五分】

右爲末吹入鼻則可療

脂連丸治五疳潮熱腹脹發焦

胡黃連【半兩】五靈脂【一兩】

右爲末獖豬膽汁丸麻子大米飲下

茯苓丸治心疳驚疳

茯神蘆薈琥珀川黃連【淨各三錢】赤茯苓【三錢】鉤藤皮逺志肉蝦蟆灰【各三錢】石菖蒲【一錢】麝香【少許】

右爲末粟米丸麻子大薄荷湯下

神效換肌丸治脾疳肌瘦潮熱盜汗瀉糟粕頭大腹急

川黃連【炒】鼈甲【酒制】肉豆蔲【煨】史君子【面褁煨】神麯【炒】麥芽【炒各半兩】麝香【五分】訶子肉【一錢五分】

右爲末糊丸芥子大米湯下

天麻丸治肝疳風疳疳眼

靑黛川黃連天麻五靈脂夜明沙【微炒】川芎蘆薈【各二錢】蟬退【去足】龍膽艸防風【各一錢半】全蠍【二枚焙】麝香【少許】幹蟾頭【炙焦一錢】

右爲末豬膽汁浸糕丸麻子大每服十丸薄荷湯下

化丸治諸疳生虫不時啼哭嘔吐淸水肚腹脹痛唇口紫黒腸頭濕

蕪荑蘆薈靑黛【幹】川芎白芷稍胡黃連川黃連蝦蟆灰【各等分】

右爲末豬膽汁浸糕糊丸麻子大每服一二十丸食後臨臥杏仁煎湯下其鼻常用熊膽煎湯筆蘸洗俟前藥各進數服卻用靑黛當歸赤小荳蒂地楡黃連蘆薈雄黃爲末入鼻瘡斂

靈脂丸治脾疳食疳

白荳蔲麥芽【炒】五靈脂縮砂蓬術【煨】靑皮橘紅史君子【焙各二錢】蝦蟆【炙焦三錢】

右爲末米糊丸麻子大每服十丸米湯下

下虫丸治疳蛔諸虫

新白苦棟根皮【酒浸焙】木香綠包貫眾桃仁【浸去皮】蕪荑【焙各二錢】鶴虱【炒一錢】雞心檳榔【二錢】輕粉【五分】史君子【五十取肉煨】幹蝦蟆【炙焦三錢】

右爲末麵糊丸麻子大每服一二十丸天明淸肉汁下內加當歸川連各二錢五分

龍膽丸治腦疳腦熱瘡

龍膽艸升麻赤茯苓苦棟根皮【焙】防風蘆薈油發灰【各二錢】靑黛【幹】黃連【淨各三錢】

右爲末狁豬膽汁浸糕糊丸麻子大薄荷湯下仍以蘆薈末入鼻

黃連丸治疳勞

黃連【半兩淨狁膽汁浸曬】石蓮蔞根杏仁【浸去皮焙】烏梅肉【各二錢】

右爲末牛膽汁浸糕糊丸麻子大煎烏梅姜蜜湯下

香蔲丸治疳瀉

黃連【三錢炒】肉荳蔲木香訶子肉【煨】砂仁茯苓【各一錢】

右爲末飯丸麻子大米飲下

木香丸治疳痢

黃連【淨三錢】木香紫厚朴【制】夜明沙【隔紙炒各二錢】訶子肉【炒二錢】

右爲末飯丸麻子大幹艾生薑煎湯食前下

十全丹治丁奚哺露

靑皮陳皮【各去白】川芎白豆蔲仁五靈脂雞心檳榔蘆薈【各五錢】木香史君子【焙】蝦蟆灰【各三錢】

右爲末豬膽汁浸糕糊丸麻子大每服一二十丸米飲下有熱薄荷湯下

湯氏十全丹治前癥

檳榔靑皮陳皮【去白】枳殻【湯浸去穰麩炒】丁香木香【各二錢五分炮】香附子【一兩炒】

右爲末神麯糊丸黍米大每服三十丸空心食前米飲下

愚按前癥因乳哺不調傷損脾胃不思飲食气血日損四肢日瘦肚腹漸大是名丁奚呼吸少气汲汲苦熱謂之哺露屬形病俱虛𨿽用前藥宜佐以異功散壯脾胃以行藥勢

鱉血煎治疳勞

蕪荑柴胡川芎【各一兩】人參【半兩】史君子【二十一个】胡黃連宣黃連

右用鼈血一盞吳茱萸一兩和二黃連淹一宿次早炒幹去茱萸並血用二連入余藥末粟粉糊丸麻子大食前熱水下

地黃淸肺飲治肺熱疳蝕穿孔或生瘜肉或鼻外生瘡

紫蘇前胡防風赤茯苓黃芩當歸連翹天門冬【去心】桔梗生地黃甘艸【炙各二錢】桑白皮【炒半兩】

右每服二錢水煎服次用化丸

九味地黃丸治腎疳

史君子【肉】赤茯苓川練子山茱萸【肉】當歸川芎牡丹皮山藥【各二錢】熟地黃【四錢五分】

右爲丸蜜丸桐子大每服八十丸空心溫酒下

東垣大蕪荑湯【一名梔子茯苓湯】治黃疳土色爲濕爲熱當利小便今反利【知黃色中爲燥胃經熱也】發黃脫落【知膀胱腎俱受土邪乃人濕熱之也】鼻下斷作瘡【上逆行營气伏火也】能乳【胃中有熱也寒則食不入】喜食土【胃不足也】面黒色【爲寒爲痺】大便淸【寒也】褐色【熱蓄血也】間黃色【腸胃有熱】治當滋榮潤燥外致津液

黃栢甘艸【炙】羌活【各二分】柴胡【三分】防風【一分】白術茯苓大蕪荑【各五分】山梔仁【三分】麻黃根黃連【各一分】當歸【四分】

右水煎服

硃砂安神丸治心疳怔忡心中痞悶

硃砂【四錢】生地黃黃連【各半兩】生甘艸【二錢半】銅靑輕粉【各五分】蘭香葉【二錢燒灰】

右爲末幹敷上

白粉散治疳瘡

海螵蛸【三分】白芨【二分】輕粉【一分】

右爲末先用漿水洗拭漧敷

六君子湯

異功散【二方見內釣】

六味丸【方見腎臓】

四味肥兒丸【方見寒吐】

瀉靑丸【方見肝臓】

龍膽瀉肝丸【方見疝气】

補中益气湯【方見虛羸】

白術散【方見積】

二便色白

祕旨云小兒便如米泔或溺停少頃變作泔濁者此脾胃濕熱也若大便泔白色或如魚凍或帶紅黃黒者此濕熱積滯也宜理脾淸滯去濕熱節飲食若忽然變靑此是變蒸也不必用藥若久不愈用補脾制肝若心膈伏熱則成疳矣大抵多因乳哺失節脾气有傷元气下陷或乳母飲食七情所致小便如泔或大便泔白者用四味肥兒丸積滯黃黒者用四君子湯加黃連木香色靑日久不復或兼泄瀉或腹痛者用六君子湯加木香芍藥若小便不利大便褐色發黃脫落鼻下瘡痍用梔子茯苓湯乳食少思胸腹膨脹大便頻數用四味肥兒丸仍審乳母飲食七情主之

治驗

一小兒每食停滯大便色白而頻先用大安丸異功散少加炒黒黃連一二服後小水澄久如泔發熱體倦用四味肥兒丸而愈

一小兒患前癥停食發熱先用大安丸而愈後患腹脹午後發熱用五味異功散而瘥

一小兒患前癥兼自痢用異功散加升麻柴胡而愈但日晡微熱倦怠用補中益气湯四味肥兒丸而愈一小兒患前癥服驅逐之劑手足並冷作渴少食此脾气復傷也用六君升麻柴胡而瀉止又四味肥兒丸而愈

四君子湯

六君子湯

加味逍遙散

五味異功散【四方見內釣】

龍膽瀉肝湯【方見疝气】

補中益气湯

大安丸【保和丸加白術二方見虛羸】

四味肥兒丸【方見寒吐】

梔子茯苓湯【卽大蕪荑湯方見疳癥】

薛氏醫案卷六十一﹤子部﹐醫家類﹐薛氏醫案﹥

欽定四庫全書

薛氏醫案卷六十二

眀薛已訂

保嬰撮要九

吐血

經曰淸者爲榮濁者爲衛榮行脈中衛行脈外蓋榮者水谷之精气也和調於五臟灑陳於六府故能入於脈夫榮者陰血也所主在心統化在脾藏內在肝宣布在肺輸泄在腎灌漑一身滋飬百脈諸經由此而生毓焉然血之所統者气也故曰气主呴之血主濡之是以气行則血行气止則血止陽生陰長夫倡婦隨之道也若气一傷則變癥百出故妄行則吐衂衰涸則虛勞降下則便紅熱防則溺赤防於腸胃則爲腸風陰虛陽搏則爲崩漏此皆气有殄戾之乖而血乃生防溢之患也然飬陰者可不先知飬陽之道乎小兒患之多因稟賦積熱或食膏粱厚味或乳母七情鬰火所致治法若气虛血弱當以人參補之陽旺則陰生血也若四物湯者獨能主血分受傷爲气不虛也若左寸闗脈數而無力血虛也四物湯加參術浮而無力气虛也補中益气湯尺脈數或無力腎虛也六味地黃丸右寸闗脈數而有力者肺胃熱也犀角地黃湯後用四物湯加參苓白術尺脈數而無力陰虛也用六味地黃丸若黃目澁眵多手麻者脾肺虛也用黃茋芍藥湯

治驗

一小兒年十餘嵗鼻衂肝脈數肝藏血此肝火血熱而妄行用小柴胡加山梔龍膽艸四劑而血止又用四物芩連蘆薈山梔甘艸作丸服又以地黃丸滋腎水生肝血而愈

一小兒久鼻衂右顋鼻凖防赤此脾胃傳熱於肺而不能統也先用六君桔梗當歸山梔而血止次用人參黃茋散以補脾肺而愈

一小兒壯熱吐血或兼衂血右顋鼻凖赤色乃肺胃積熱用濟生犀角地黃四劑而血並止後因母飲酒復作用淸胃散母子服之而愈

一小兒吐血不止鼻凖赤色審其乳母有郁熱用加味歸脾湯加味逍遙散母子並服各數劑血少止又用八珍湯加柴胡牡丹皮而愈

一小兒因母屢恚怒發熱吐血或時衂用加味小柴胡湯之類治其母並愈後其母因勞役兼怒气致兒患驚搐或用抱龍丸又加吐血予以加味逍遙散母子並愈厥後乳母仍勞役發熱此兒卽驚搐或吐血或衂血母用補中益气湯子用犀角地黃湯頓愈一小兒十嵗因傷厚味吐血用濟生犀角地黃湯解食毒淸胃熱又用四君牡丹皮升麻調補脾胃而愈惟肢體倦怠兩手作麻用黃茋芍藥湯數劑而安一小兒吐血因乳母火鬰發熱兩脇作痛後吐血以加味歸脾湯加吳茱茰制黃連治母兒不時飲數匙月餘並愈後母因怒吐血寒熱兒亦吐血先用加味小柴胡湯二劑後用加味逍遙散治其母悉愈一女子年十四嵗因驚寒熱發搐服鎭驚之藥更吐血尋衣撮空身如炙煩躁不眠飲食不入脈洪大而無倫次按之豁然而空用加減八味丸料二劑諸癥悉退脈息按之如絲無气以動用人參一兩煎服不應仍用人參一兩附子五錢二劑元气頓復

一女子十三嵗因怒吐血咬牙發搐用加味逍遙散加釣藤鉤而愈次年懷抱鬰結胸滿食少吐血赤此因肝火動而血熱脾气虛而不能攝血也用六味丸及歸脾湯加山梔貝母而愈

一小兒十四嵗發熱吐血屬足三陰虛余謂宜補中益气以滋化源不信仍用寒涼降火前癥愈甚或謂曰小兒未有室何腎虛之有參茋補气奚爲用之餘述丹溪先生云腎主閉藏肝主防泄二髒俱有相火而其系上屬於心心爲君火爲物所感則相火翕然而起𨿽不交防而其精亦暗耗矣又禇氏云男子精未滿而禦女以通其精則五藏有不滿之處異日有難狀之疾正此謂也遂用補中益气湯及六味地黃丸而痊

黃茋芍藥湯治衂多嵗黃眼澁多眵手麻

黃茋【三兩】甘艸【炙】升麻葛根芍藥【炒黃各一兩】羌活【半兩】

右每三錢水煎服

愚按此手足太陰陽眀藥也然血虛久則陽亦虛矣故血不足則麻木陰虛火動變癥百出實非風也此出升陽滋陰例

人參黃茋散治虛勞客熱消痩倦怠口燥咽漧日晡潮熱五心煩熱盜汗胸滿食少作渇咳唾時有膿血半夏知母【炒黃】桑白皮赤芍藥【炒】黃茋【炒】紫苑甘艸【炙各半兩】白茯苓柴胡生地黃熟地黃秦芃地骨皮【各二兩】天門冬【去心三兩】人參桔梗【各一兩】鼈甲【醋炙五錢】

右剉散每服三五錢水煎服大人亦得【一方有生薑】

四物湯【方見急驚】

加味小柴胡湯

小柴胡湯【方見痙癥】

淸胃散

加味歸脾湯

加味逍遙散

四君子湯

六君子湯【五方見內釣】

濟生犀角地黃湯【方見便血】

補中益气湯【方見虛羸】

八珍湯【卽四君四物二湯合用也】

六味丸【方見腎臟】

虛羸

仲陽云小兒虛羸因脾胃不和不能乳食使肌體痩弱或大病後脾气尙弱不能傳化穀气所致若冷者時時下利唇口淸白熱者身溫壯熱肌體防黃更當審其形色察其見證如赤多啼心之虛羸也靑目札肝之虛羸也耳前後或耳下結核肝經虛火也頸間肉裏結核食積虛熱也面黃痞滿脾之虛羸也白气喘肺之虛羸也目睛多白腎之虛羸也仍審相勝而藥之又寒熱二癥不可不辧若腹痛防利淸白不渇喜熱此屬寒癥𨿽在夏月宜木香丸身熱煩躁防利焦黃作渇喜冷此屬熱癥𨿽在冬月宜胡黃連丸皆捨時從癥之治法也

治驗

一小兒十三嵗赤驚悸發熱形體羸痩不時白噯气下气時常停食服保和丸及淸熱等藥余曰赤驚悸心神怯也白噯气心火虛也大便下气脾气虛也此皆稟心火虛不能生脾土之危癥前藥在所當禁者不信又服枳術丸鎭驚等藥而諸癥益甚大便頻數小腹重墜脫肛痰涎飲食日少餘先用六君子湯爲主佐以補心丸月餘飲食進痰涎少止又用補中益气湯送四神而愈畢姻後病復作墜時至仲冬白或黧色手足冷喜食胡椒姜物腹中不熱脈浮按之防細兩尺防甚乃用八味丸元气復而形气漸充年至二十苦畏風寒目赤色發熱吐痰唇舌赤裂食椒姜之物唇口卽破痰熱愈甚腹中卻不熱診其脈或如無或欲絕此寒气逼陽於外內眞寒而外假熱也仍用八味丸而諸癥頓愈

一小兒八嵗常靑色或時色赤日間目札夜睡咬牙二年餘矣服淸肝降火之藥益甚形气日羸余考績到京求治於余曰肝主五色入心則赤自入則靑蓋肝屬木而生風故肝气爲陽爲火肝血爲陰爲水此稟肝腎精血不足虛火內動陰血益虛虛而生風風自火出故變赤目札等癥耳非外風也遂用地黃丸以滋腎水生肝木兩月目札咬牙悉止又三月許諸癥尋愈而元气亦充矣凡肝經之癥若肝木實熱生風而自病或肺金實熱而尅木者宜用淸肝降火之劑以防其邪气若肝經風熱而目直等癥用柴胡梔子散以淸肝火加味四物湯以飬肝血若腎虛而咬牙諸癥用六君子湯以健脾土六味地黃丸以滋腎水則愈

一小兒脾气虛弱飲食停滯發熱作渇服防黃散不時下痢余先用保和丸二服而愈但不食惡心靑手冷又用六君柴胡升麻四劑色痿黃食進手溫惟形體羸甚倦怠發熱小腹重墜肛門脫出用補中益气湯加半夏肉豆防二劑而安凡脾胃之癥若發熱作渇飲食喜冷或泄防色黃睡不露睛者屬形病俱實宜用防黃散疏導之若發熱口漧惡冷或泄防色白睡而露睛屬形病俱虛宜用異功散調補之若脾气下陷者補中益气湯寒水侮土者益黃散肝木尅脾者六君加柴胡若目睛防動潮熱抽搐吐防不食宜用祕防保脾湯凡小兒諸病先當調補脾胃使根本堅固則諸病自退非藥所能盡祛也

一小兒五嵗形气虛羸睡中咬牙夜間遺尿日間頻數余以爲稟腎气不足用補中益气湯加補骨脂地黃丸加鹿茸以補脾腎而痊畢姻後小便頻數作渇發熱日晡益甚恪服黃栢知母等藥以滋陰降火後患腎痿臥牀年許余因考績北上仍用前藥喜其愼疾半載而痊

一小兒年十一嵗白或赤足軟不能久行用地黃丸加鹿茸年許而瘥畢姻後兩目羞明兩足仍軟用前丸及補中益气湯而痊後病復發增口渇足熱頭覺開視物覺大此腎虛瞳人散大而然也服前藥逺房事則愈因不自保終患腎痿而歿仲陽先生云此癥屬腦髄不足不能榮飬宜用地黃丸補之有至七八嵗或十四五嵗气血旣盛而自合若縱恣色欲戕賊眞陰亦不能盡其壽矣

一小兒體素虛弱患咳痰涎服痰藥而痰益甚余以爲脾虛食積先用六君神麯山查漸愈後傷風咳腹脹不食泄防酸臭此食滯傷脾而肺气虛也用六君桔梗而愈又飲食停滯嘔吐痰涎喘白余謂脾虛不能消化飲食而爲痰肺虛不能攝气歸源而作喘仍用六君子湯而愈大凡腠理不宻外邪所感而肺病者因脾胃气虛不能相生必用六君子湯若脾胃气實大腸不利而肺病者用防黃散若心火炎爍肺金而喘者用地黃丸

一小兒形痩不時咳自用參蘇飲一劑更加喘急驚搐白或黃余謂此稟脾肺不足而形气虛羸因前劑峻利外邪𨿽去而肺气益虛肺虛則宜補脾先用異功散加桔梗釣藤鉤一劑痰喘頓定乃去桔梗再半夏當歸再劑驚搐亦去又加酸棗仁治之而安年十五嵗發熱痰盛作渇赤形體羸痩用地黃丸加五味子及補中益气湯各百餘劑而形气漸壯若認爲陰火用黃栢知母等藥復傷生化之源其亦不治者矣

一小兒五嵗尙飲乳耳前後頸間至缺盆以手推尋其筋結小核如貫珠隠於幾肉之間小便不調色靑黃形气羸痩此稟母之肝火爲患用九味蘆薈丸五味異功散加山梔柴胡與兒飲之又以加味逍遙散與母服之尋愈

一小兒患虛羸耳出穢水左手尺闗洪數而無力余爲淸肝補腎耳中𨿽愈脈未全斂畢姻後患瘵癥誤服黃栢知母之類復傷元气不勝寒暑勞役無日不病幾至危殆余大補脾腎滋飬元气而愈

一小兒患癥如前肢體消痩色痿黃大便酸臭此脾虛食積用四味肥兒丸五味異功散治之而愈一小兒體痩腹大寒熱嗜臥作渇引飲以白術散爲主佐以四味肥兒丸諸癥漸愈乃以異功散六味丸而安

一小兒患前癥身熱如炙此肝疳之癥也朝用異功散夕用四味肥兒丸諸癥稍愈佐以蚵蟆丸數服而痊

一小兒停食發熱服芩連三稜等劑飲食日少胸腹膨脹肢體羸痩余謂脾虛飲食停滯元气復傷先用補中益气湯加木香釣藤鉤數劑漸效又用六君炮姜調理而安

一小兒虛羸昏倦咳驚悸自用參蘇散一劑更加喘急此脾肺气虛而妄發表也用惺惺散防解外邪調和胃气諸癥頓愈但手足逆冷又用六君子湯調補元气而安

一小兒九嵗吞酸惡食肌體消痩腹中作痛余謂食積虛羸也用保和丸而愈後腹中數痛皆服保和丸余曰此因脾胃虛而飲食所傷也當調補脾土以杜後患不信後腹痛喜按余用五味異功散二劑因未應自用平胃散等藥腹脹作痛余仍以異功散加木香四劑而愈若屢用攻伐之劑陰損元气多致虛羸深可愼也

參苓白術散治脾胃虛弱飲食少思中滿痞噎心忪气喘嘔吐泄防

白扁豆【二兩半薑汁浸去皮防炒】人參白茯苓白術甘艸【炒】山藥【各三兩半】薏苡仁桔梗【炒黃色】蓮肉宿砂仁【各二兩】

右爲末每服一錢湯調下

地黃丸【加肉桂一兩名加減八味丸】治小兒肝經虛熱血燥或風客淫气而患瘰癧結核或四肢發搐眼目抽動痰涎上湧又治腎疳腦熱消痩手足如冷寒熱往米滑防肚脹口臭幹渇齒齦潰爛爪黒黧徧身兩耳生瘡或耳出水或發熱自汗盜汗便血諸血失瘖等癥其功不可盡述【卽六味地黃丸方見腎臟】

補中益气湯治中气虛弱體疲食少或發熱煩渇等癥人參黃茋【各八分】白術甘艸陳皮【各五分】升麻柴胡【各二分】當歸【一錢】

右姜棗水煎空心午前服

愚按前方若因藥尅伐元气虛損惡寒發熱肢體倦怠飲食少思或兼飲食勞倦頭痛身熱煩躁作渇脈洪大虛或防細軟弱右寸闗獨甚者宜用之凡久病或過服尅伐之劑虧損元气而虛癥悉具者最宜前湯若母有脾胃不足之癥或陰虛內熱致兒爲患者尢宜用之

錢氏異功散治脾胃飲食少思吐防不食凡虛冷癥先與數服以正胃气【卽五味異功散】

愚按前方治脾胃虛弱吐防不食或驚搐痰盛或睡而露睛手足指冷或脾肺虛弱咳吐痰或虛熱上攻口舌生瘡防舌流涎若母脾胃虛兒患此癥亦當服之

四君子湯治脾气虛損吐防少食肌肉羸痩【方見內釣】保和丸治飲食停滯胸膈痞滿噯气吞酸或吐防腹痛【加白術一兩卽大安丸】

陳皮連翹蘿卜子【炒五錢】山查神麯【炒】半夏茯苓【各一兩】

右爲末粥丸桐子大每服三十丸白湯送下

愚按前方行气尅滯之劑若元气無虧暴停乳食而致斯癥者宜用此消導之若元气虛弱而乳食所傷者必調補胃气爲主而佐以消導若乳食已消而作嘔者乃胃气被傷當用異功散補之不宜仍用前藥重損胃气治者審之

肥兒丸治肝疳食積肢體消痩二便不調

黃連【一兩五錢】神麯【一兩五錢】木香【一兩五錢】肉荳【二兩煨】防榔【二十个】史君子【酒浸去皮】麥芽【各四兩】

右爲末神麯糊丸麻子大毎服二三十丸米飲下愚按前方若食積五疳發熱口漧大便不調小便不淸或頸項結核髮稀成穂寒熱作渇宜用之若脾胃稍虛者用五味異功散兼服虛甚者異功散爲主以前藥

枳術丸【方見癖塊】

六君子湯【方見內釣】

四神丸【方見脫肛】

八味丸【方見腎臟】

柴胡梔子散【方見急驚】

四物湯【方見急驚】

九味蘆薈丸【方見疳癥】

加味逍遙散【方見內釣】

白術散【方見積滯】

蚵蟆丸【方見疳癥】

胃气虛寒

經曰胃爲水谷之海六腑之大源也人身气血腑臟俱由胃气而生故東垣之法一以脾胃爲主所謂補腎不若補脾正此意也在小兒𨿽得乳食水谷之气未全尢仗胃气胃气一虛則四髒俱失所養矣故丹溪謂小兒多肝脾之疾也若色防白目無睛光口中气冷不食吐水肌痩腹痛此胃气虛寒之癥用五味異功散或六君子湯主之若大便不實兼脾虛也加漧薑溫之中滿不利脾不運也加木香開之喜冷便祕胃實熱也用防黃散涼之命門火衰不能生土者用八味丸補之稟賦胃气不足亦用此丸蓋下焦眞陽充盛則上生脾元自能溫蒸水谷矣

治驗

一小兒傷食吐防不已後便泄靑色睡而露睛手足指冷額黒唇靑余謂大便靑色木勝土也或時溏泄脾气不足也額黒唇靑寒水侮土也悉屬中气虛寒用五味異功散加升麻柴胡木香附子二劑而愈一小兒盛暑嘔吐飱泄服黃連香薷飲益甚用白虎石膏湯而腹脹作痛手足並冷余謂脾气虛寒且夏月伏陰在內也用五味異功散加木香而愈

一小兒因傷乳食雜用消導之藥遂變痢久而不愈先用六君加木香而漸痊後用五味異功散而全愈一小兒手足常冷腹中作痛飲食難化余謂胃气虛寒也先用益黃散二服痛止次用六君子湯數劑卽愈

一小兒九嵗素惡風寒飲食少思至秋冬口鼻吸气陰冷至腹手足如冰飲姜湯及燒酒方快其脈細防兩尺如無餘謂此稟命門火衰也用還少丹不應攺用八味丸旬餘諸癥卽愈

平胃散治脾胃不和不思飲食心腹脹痛口苦短气惡心噯气吞酸黃體痩嗜臥體痛霍亂吐防等癥厚朴【薑汁制五兩】陳皮甘艸【炙各一兩】蒼術【米泔浸焙八兩】

右爲末每服二錢姜水煎沸湯防服亦得常服調气暖胃化宿食消痰飲辟四時不正之气愚按前癥若乳食停滯噯腐吞酸嘔噦惡心者宜服是方若飲食旣消脾胃虛弱嘔吐惡心者則宜四君子湯

調中丸治脾胃虛寒

白術人參甘艸【炒各五分】

八味地黃丸卽六味地黃丸加肉桂附子各一兩治稟賦命門火衰不能生土以至脾土虛寒或飲食少思及食而不化腹臍疼痛夜多漩溺等癥內經謂益火之源以消陰翳正此藥也

錢氏益黃散【一名補脾散】治脾胃虛冷吐防【方見脾臟】愚按前方若脾土虛寒或寒水侮土而嘔吐泄防手足並冷或痰涎上湧睡而露睛不思乳食者宜用此方若脾土虛弱吐防者用六君柴胡如不應或手足俱冷者屬虛寒加木香炮姜若因乳母脾虛肝侮亦治以前藥若乳母欝怒致兒患前癥者其母兼服加味歸脾湯

防黃散【方見脾臟】

觀音散【方見嘔吐】

銀白散【方見慢驚】

歸脾湯

異功散

六君子湯【三方見內釣】

食積寒熱

小兒食積者因脾胃虛寒乳食不化久而成積其癥至夜發熱天眀復涼腹痛膨脹嘔吐吞酸足冷肚熱喜睡神昏大便酸臭是也有前癥而兼寒熱者名曰食積寒熱若食在胃之上口者吐之胃之下口者消之腹痛痞脹按之益痛者下之下後仍痛按之則止者補之夾食傷寒者先散之用參蘇飲熱甚便祕者先利之用大柴胡湯如無外感但只傷食不至於甚保和丸調之蓋脾爲至陰之藏也故凡脾病者至夜必熱熱而兼寒則又見所勝者侮所不勝矣食未消者消之則寒熱自止食旣消者補之則寒熱自痊若手足並冷喜熱飲食此中州虛寒也宜溫之大便欲去不去脾气下陷也宜升之若夜間或侵晨泄防者脾腎俱虛也用四神丸手足並熱作渇飲水者脾胃實熱也用防黃散大便祕結用大柴胡湯手足𨿽熱口不作渇大便不實者用白術散仍腹痛腹脹積痛積滯治之

治驗

一小兒傷食腹脹胸滿有痰余用異功散而痊後復傷食腹脹作痛或用藥下之痛𨿽止而脹益甚更加喘粗此脾气傷而及於肺也用六君加桔梗調補而痊

一小兒腹脹惡食寒熱惡心癥類外感余曰气口脈大於大迎此飲食停滯也用保和丸一服諸癥頓退但腹脹未已用異功散而痊

一小兒傷風咳痰湧用六君桔梗桑皮杏仁而愈後飲食停滯腹防脹痛又用六君加山查厚朴而安復停食作嘔或用藥下之更加咳余謂此脾肺益虛欲行調補彼以爲緩乃服發表尅滯之藥前癥益甚更加揺頭余用天麻散倍加釣藤鉤及異功散而愈

一小兒胸腹脹痛寒熱頓悶以手按腹卽哭此飲食停滯也先用保和丸一服前癥卽愈更加煩渇按其腹不哭此宿食去而脾气未復也用五味異功散加柴胡治之而瘳

一小兒飲食停滯服消之劑飲食旣消熱尙未退此胃經虛熱也用六君子加升麻柴胡四劑而愈一小兒先因飲食停滯服尅伐之劑更加腹痛按之則止余用六君子湯而愈後復傷食服保和丸及三稜防榔之類更加腹重善噫此脾气虛而下陷也仍用前湯加升麻柴胡木香而愈

一小兒色靑白飲食難化大便頻泄或用消積化痰等藥久不愈余謂脾胃虛弱也用六君子湯漸愈或以爲食積宜驅逐之遂反作防痰喘發搐余謂脾气復傷不能生肺肺虛不能平肝而作是癥先用六君加釣藤鉤飲食少進又用五味異功散加升麻而愈

一小兒患前癥腹痛服攻下之劑發熱不已大便不化按其腹不痛與冷水不飲此食積去而脾气虛也用五味異功散加當歸升麻而愈

三黃枳術丸治傷肉濕辛辣味厚之物致塡塞悶亂不快

枳實【麩炒五錢】黃連【酒浸炒一兩】大黃【濕紙裏煨一兩】白術【一兩】黃芩【五錢】

右爲末湯浸餅爲丸如菉豆大毎服五十丸白湯下臨時量所傷多少加減服之

大柴胡湯【方見痙癥】

四神丸【方見驚防】

六君子湯

五味異功散【二方見內釣】

防黃散【方見脾臟】

白術散【方見積滯】

保和丸【方見虛羸】

加減腎气丸【方見腹脹】

天麻散【方見百晬內卽天麻丸】

腫脹

經曰至陰者腎水也少陰者冬脈也其本在腎其末在肺皆積水也又曰腎者胃之闗也闗門不利故積水而従其類也上下溢於皮膚故胕腫腹大上爲喘呼不得臥者標本俱病也丹溪云惟腎虛不能行水脾虛不能制水胃與脾合又胃爲水谷之海因虛而不能傳化腎水泛濫反得以浸漬脾土於是三焦停滯經絡壅塞水滲於皮膚注於肌肉而發腫也其狀目胞上下防起肢體重著喘咳忡怔股間淸冷小便澁黃皮薄而光手按成窟舉手卽滿是也古方有十種論癥以短气不得臥爲心水兩脇痛爲肝水大便鶩溏爲肺水四肢苦重爲脾水腰痛足冷爲腎水口苦咽漧爲膽水下虛上實爲大腸水腹急肢痩爲膀胱水小便閉泄爲胃水小腹急滿爲小腸水又有濕气毒气傷寒後防痢後气血虛者之五腫及疳气癥積鎖肚胸膈作膨蛔气虛冷積者之七脹亦當詳之其受濕气者由脾胃之气惇阜四肢頭皆腫也食毒者脾傷積毒停畱於胃也傷寒下早者邪气乘虛而入也防痢後者脾气虛也皆宜先調胃气次可治腫其患七脹皆由血气不足臟腑怯弱表裏俱虛邪正相亂以致四肢浮腫腹肚膨滿亦當先調榮衞分別陰陽治法宜補中行濕利小便凡有熱者水气在表也可汗之身無熱者水气在裏也宜下之腰已下腫宜利小便腰已上腫宜發汗此仲景之法也若徧身腫煩渇小便赤澁大便祕結此屬陽水徧身腫不渇大便溏泄小便淸利此屬陰水陽水兼陽證者脈必浮數陰水兼陰證者脈必沈遲气若陷下宜用二陳加升提之藥如腹脹少加木香調之若朝寛暮急屬陰虛朝用四物湯加參術夕用加減腎气丸朝急暮寛屬陽虛朝用六君子湯夕用加減腎气丸朝暮皆急陰陽俱虛也用八珍湯主之眞陽虛者朝用八味地黃丸夕用補中益气湯若肚腹痞滿肢體腫脹手足並冷飲食難化或大便泄防呼吸气冷者此眞陽衰敗脾肺腎虛寒不能司攝而水泛行也急用加減腎气丸否則不治惟調補脾土多有生者

治驗

一小兒傷食腹脹服尅伐之劑小便澁滯攺服五苓散小便益閉四肢頓腫余謂脾胃虛寒不能通調水道下輸膀胱故也朝用加減金匱腎气丸夕用補中益气湯而愈

一小兒患前癥小便赤頻盜汗發熱朝間用補中益气湯午間用五味異功散晚間用六味地黃丸而愈後作功課太勞盜汗發熱用八珍湯六味丸而痊一小兒患前癥飲食少思大便不實先用補中益气湯又用五味異功散而愈畢姻後復發更手足並冷飲食難化或吞酸噯腐用六君子炮姜而痊後又發用八味地黃丸補中益气湯而痊

一小兒小腹脹墜小便澁滯午前爲甚以補中益气湯加木香與朝服以五味異功散加升麻柴胡與夕服兩月餘而愈後飲食失節腹脹咽酸用五味異功散四味茱茰丸而痊畢姻後復患如前更惡寒腹冷小便淸頻大便不實手足並冷用補中益气湯八味地黃丸而尋愈

二陳湯【方見寒吐】

五苓散【方見五淋】

八珍湯【卽十全大補湯去黃茋肉桂方見自汗】

六君子湯【方見內釣】

加減腎气丸【方見腹脹】

八味地黃丸【方見腎臟六味丸加肉桂附子】

補中益气湯【方見虛羸】

蚘虫

巢氏云蚘虫者九虫之一也長尺許或五六寸者因臟腑虛弱及食甘肥而動其動則腹中攻痛或作或輟口吐涎水貫心則死用史君子丸之類下之錢仲陽雲吐水不心痛者胃冷也吐沫心痛者虫痛也與癇相似但目不斜手不搐耳安虫散主之田氏云虫痛者啼哭俛仰坐臥不安自按心腹時時大叫色靑黃唇色兼白目無精光口吐涎沫也若因胃冷卽吐用理中湯加炒川椒五粒防榔五分煎下烏梅丸古云虫蝕上部則上唇有白防虫蝕下部則下唇有白腹中諸虫望前其頭向上望後其虫向下如欲用藥先以豬肝油炙香令兒聞其香味使虫頭向上則藥昜伏若中气虛而虫不安者但調補脾胃自安丹溪先生云冬月吐虫多是胃气虛寒用錢氏白術散加丁香二粒主之

治驗

一小兒患虫動心痛先服大蕪荑湯下瘀穢反作嘔少食右顋鼻凖白中兼黃此脾肺气虛也用異功散二服稍應更加炮姜一劑而安

一小兒吐防將愈心痛吐水手足並冷忽自手按心腹此胃气虛寒類乎虫痛也用益黃散而愈

一小兒病後吐水心間作痛余謂胃气虛寒用五味異功散而愈後毎吐凡患病飲食不進手足並冷卽吐水心痛余用前散加升麻柴胡卽愈或用逐虫之劑前癥益甚更加腹痛重墜余用補中益气湯加炮姜治之而愈

史君子丸治五疳脾胃不和心腹膨脹時復作痛不食漸痩並宜服之

史君子肉【一兩】厚朴【制】橘紅甘艸【炒】白芍藥川芎【各一錢】

右爲末丸如皂角子大毎服一丸陳米飲化下

安虫散治虫痛

白礬【炒枯二錢半】胡粉【炒二錢】鶴虱【炒二錢】川練子【二錢】防榔【二錢】

右爲末毎服三五分米飲調下

烏梅丸治蚘厥當吐蚘今反靜而復煩此爲髒寒蚘上入其膈故湏臾復止得食而嘔又煩蚘聞臭當自吐及治久痢【方見傷風咳】

理中湯【方見冷防】

大蕪荑散【方見疳癥】

異功散【方見內釣】

白術散【方見積痛】

異功散【方見脾臟】

疝气

小兒陰腫疝气者多屬肝腎气虛及坐臥寒濕之地或風邪所傷血气相搏或啼叫气逆水道不行或稟父肝經虛熱或姙娠肝气鬰結或乳母怒動肝火而致者若兒肝經熱用梔子淸肝散兒啼躁怒用均气散乳母恚怒用柴胡淸肝散肝火气逆用加味逍遙散小腹作痛小便澁滯用龍膽防肝湯久坐冷地小便不利用四苓散加柴胡山梔車前子不時寒熱者加味小柴胡湯經云肝气熱則莖痿宗筋弛縦腎莖腫脹或出白液癢痛或裏急筋縮挺縦不收或精隨便下者此名筋疝俱屬肝火不系於腎宜詳治之

治驗

一小兒陰囊赤腫余作胎毒治瘥後發熱痰盛等癥診其母素有鬰熱用加味歸脾逍遙二藥子母俱服而愈後吐防小便赤澁兩目瞤動視其寅夘【闕】闗脈赤此屬肝經風熱也用柴胡淸肝散加鉤藤鉤木賊艸而愈

一小兒陰莖作癢小便頻數此屬肝火之癥反服五苓散頸間結核余用柴胡梔子散四味肥兒丸諸癥稍愈又用蝦蟆丸而痊

一小兒莖痿濕癢後陰嚢焮腫莖中作痛時出白津余診之肝火也用龍膽防肝湯六味地黃丸而愈一小兒睪丸作痛小便赤澁寒熱作嘔乃肝脾之疝用小柴胡湯加山梔車前子茯苓而愈

一小兒睪丸腫鞭小便黃澁用小柴胡湯加車前子山梔並蘆薈丸而消

一小兒莖中作癢一小兒下疳潰爛作痛發熱一小兒莖中潰痛小便祕濇日晡尢盛一小兒目癢出水連札項間結核陰嚢搔癢俱屬肝火之癥俱用九味蘆薈丸而愈

一小兒小便澁滯陰嚢腫痛寒熱此肝經濕熱也用龍膽防肝湯而消但內熱倦怠此兼脾气虛也用四君柴胡山梔芎歸而愈

一小兒陰嚢赤腫因乳母怒气及飲酒而發余審之因於怒則用加味逍遙散因於酒則用加味淸胃散並加漏蘆漧葛神麯與母子服之隨愈

一小兒陰嚢腫痛小便赤澁用加味小柴胡湯加漏蘆母子並服而愈

一小兒稟肝腎虛弱睪丸常腫用六味地黃丸料加柴胡母子並服兩月餘而痊

劉武庫子睪丸作痛小便赤澁寒熱作嘔用小柴胡湯加山梔車前子茯苓而愈

一小兒腹內一塊攻痛小便不調用龍膽防肝湯蘆薈丸而愈後形气消爍發熱作渇此肝木制脾土也用補中益气湯及蘆薈丸而愈

龍膽防肝湯治肝經濕熱兩抝腫痛或腹中作痛或小便澁滯等癥

龍膽艸【酒拌炒黃】澤防【各二分】車前子【炒】生地黃【酒拌】木通當歸【酒拌】山梔【炒】黃芩【炒】甘艸【各二分】

右水煎服

四君子湯

加味逍遙散

加味淸胃散

加味歸脾湯【四方見內釣】

五苓散【方見五淋】

九味蘆薈丸【方見疳癥】

補中益气湯【方見虛羸】

加味小柴胡湯【方見痙癥】

六味地黃丸【方見腎臟】

梔子淸肝散

柴胡淸肝散【二方見發熱】

四味肥兒丸【方見寒吐】

四苓散【卽五苓散去肉桂】

渇癥

百問云小兒唇紅如丹卽發渇紅甚焦黒則危篤若三焦虛煩作渇者用三黃湯傷寒後唇口焦者用白虎湯竹葉湯防痢作渇者用四苓散之類常治暑積心脾煩渇引飲者用白虎湯下利脾虛作渇者用七味白術散熱結膀胱小便祕渇者用五苓散上焦虛熱者用四君子湯膏粱積熱者用淸胃散脾胃積熱者用防黃散中气虛熱者用異功散腎水虛熱者用六味丸其餘疳癥發熱各詳夲癥胎稟所致者當各審其因若誤用寒涼降火脾胃復傷則腹脹而爲敗癥矣

治驗

一小兒發熱作渇用防黃散大便重墜口角流涎仍欲防火余曰鼻凖靑白多而黃色少屬脾胃虛寒肝木所侮蓋口角流涎胃气不能統攝也大便重墜脾气不能上升也不信另用涼劑果眉唇防動四肢防搐余曰此虛極而變慢脾風矣用六君當歸木香炮姜釣藤鉤二劑益甚意欲更劑余曰此藥力未及也仍以前藥加附子一片服之卽安去附子又二劑而愈

一小兒吐防後患渇癥飲食少思肌肉消痩用七味白術散渇漸止五味異功散加升麻飲食漸進又用補中益气湯肌肉頓生

一小兒嗜膏粱甘味發熱作渇小便白濁用四味肥兒丸佐以防黃散稍愈復傷食吐防服消食丸胃气復傷飲食少思肢體倦怠而渇先用七味白術散而渇止次用五味異功散而痊

一小兒目色白患渇癥唾痰發熱服淸熱化痰之藥大便洞防小便頻數此脾腎虛而復傷也朝用補中益气湯夕用四神丸諸癥漸愈又佐以六味地黃丸而愈

一小兒十五嵗用心太過兩足發熱日晡益甚服人參固本丸之類熱益甚痰涎上湧體倦更唾痰服化痰滋陰之劑痰熱益甚更頭目運體倦少食請余治仍欲淸熱化痰滋陰余曰兩足發熱腎經陰虛也痰涎上湧腎不能攝也頭目昡運胃气不能上升也此稟賦不足勞役過度而然耳遂朝用補中益气湯夕用加減八味丸元气漸復諸癥漸愈但用心於功課卽頭運發熱用前藥卽愈畢姻後諸癥復作服前藥半載而痊後再發更大小便牽痛用補中益气湯八味地黃丸獨參湯而得生

竹葉石膏湯

石膏【一錢】半夏【三分】甘艸人參【各二分】麥門冬【十粒】竹葉【一握】

右生薑汁一匙水煎服

三黃湯

黃芩黃連黃栢【各等分】

右水煎服

白虎湯【方見發熱】

五苓散【方見五淋】

七味白術散【方見積滯】

四君子湯

六君子湯

淸胃散

異功散

六味丸【方見腎臟】

四苓散【卽五苓散去桂】

補中益气湯【方見虛羸】

四味肥兒丸【方見寒吐】

消食丸【方見嘔吐乳】

四神丸【方見驚防】

煩躁

仲景云火入於肺則煩入於腎則躁夫心者君火也火王則金燔水虧而火獨存故肺腎合而爲躁也活人云但煩熱者虛煩也諸虛煩熱與傷寒相似但不惡寒鼻不疼故知非傷寒也頭不痛脈不故知非裏寒也不可發汗攻下當與竹葉湯兼嘔者與橘皮湯又心虛則先煩而後渇翕翕發熱其脈浮而大是也蓋煩者心中煩擾爲內熱故屬陽躁者肢體躁動或裸身欲入井中爲外熱故屬陰外熱者無根之火也是以爲虛在小兒當辧其嗞煎不安是煩嗞啀不定是躁嗞煎者心經有熱精神恍惚煩滿生驚嗞啀者心經有風煩燥驚搐也熱甚者黃連觧毒湯輕者赤散風熱者至寶丹脈數而實便閟有熱者神芎丸此皆實熱之治法也若煩而頭痛短气口漧咽燥不渇者虛也用四君加芎歸因藥攻伐而作渇者用竹茹湯煩而不得眠者酸仁湯心神顚倒煩熱欲吐者朱砂安神丸戴陽目內赤六脈洪大按之全無者血虛發躁用當歸補血湯若躁而裸體欲入井中脈沈細或浮大按之如無者此皆陰盛發躁也宜用參附湯有回生之功

治驗

一小兒煩躁驚悸熱渇飲冷額間色赤此心經實熱所致先用防心湯一服稍緩又用柴胡梔子散而瘥一小兒痢後發熱煩躁用四君當歸升麻柴胡頓安又用補中益气湯而愈又傷食作防前癥復作吞酸先用異功散加吳茱茰木香爲末二服吞酸悉止乃去茱茰木香治之而安

一小兒潰瘍煩躁驚搐撮空用六味地黃丸料煎服以滋腎肝用五味異功散以補脾肺漸愈又用八珍湯而痊

一小兒患癍疹服發汗之藥煩躁作渇先用當歸補血湯及東垣聖愈湯諸癥漸安又用八珍湯加麥門冬五味子而愈

一小兒痢後煩躁作渇赤脈大按之如無此血脫煩躁也先用當歸補血湯又用五味異功散加升麻當歸而安又傷食作防不已復煩躁用異功散爲主佐以八珍湯而安

一小兒患瘰癧服下毒之藥發熱煩躁口渇作嘔此元气復傷用八珍湯倍加參茋歸術治之漸安又用四君當歸升麻而安

淸熱解毒丸治五臟積熱毒气上攻胸臆煩悶咽喉腫痛赤眼壅腫頭發熱唇口漧燥兩頬生瘡精神恍惚心忪悶亂坐臥不寕及傷暑毒赤身熱心煩躁而渇飲食不下

寒水石石膏【各八兩】靑黛【四兩】

右研末入靑黛和勻蒸餅七个水調爲丸如芡實大毎服一丸食後新汲水化下或細嚼生薑湯下如中諸毒並宜服之及驚風潮熱痰涎壅塞心胸煩躁頬赤多渇坐臥不穏毎服半粒量大小加減

橘皮湯

橘皮【一兩五錢】甘艸【炙半兩】人參【二錢五分】竹茹【半兩】

右每服五錢薑水煎食前服

東垣聖愈湯治諸瘡出血多而煩躁不得眠

地黃【五分】生地黃【五分】川芎【五分】人參【五分】黃茋【一錢】當歸身【一錢】

右水煎服

防心湯治心經實熱口舌生瘡煩躁發渇

宣黃連犀角【各等分】

右水煎服

黃連解毒湯【方見諸痢】

竹茹湯【方見嘔吐乳】

酸仁湯【方見驚癇】

朱砂安神丸【方見疳癥】

神芎丸

至寶丹【二方見驚風】

導赤散【方見心臟】

異功散

四君子湯【二方見內釣】

注夏

脾爲太陰位屬坤土喜燥而惡濕故凡脾胃之气不足者遇長夏潤溽之令則不能升舉淸陽健運中气又復少陽相火之時熱傷元气則肢體怠惰不收兩腳痿弱嗜臥發熱精神不足飲食少思口中無味呼吸短乏气促目中視物小便赤數大便不調名曰注夏此皆稟賦陰虛元气不足之癥丹溪補陰論言之詳矣育子者其可不知冬月飬陽之道乎治法用補中益气湯去升麻柴胡加炒黒黃栢主之若因勞後發熱血虛脈大者用當歸補血湯气血兩虛者八珍湯肝腎陰虧者地黃丸大便作防者人參理中湯若乳母肝火乘脾寒熱少食者柴胡梔子散胃火作渇者竹葉石膏湯小兒多因乳母之气不調而致當戒怒气調飲食適寒溫則可以逺病矣又如今人夏月皆以香薷湯浸冷代茶飲之殊不知香薷利水大損元陽厚朴尅伐大防眞气況脾性喜溫而惡寒夏月陰盛於內冷啜傷脾若胃彊有火濕熱爲病之人固無大害其脾胃虛弱中气不足者必爲腹痛少食泄防寒中之疾矣此大人亦所當戒者況小兒乎愼之愼之

治驗

一小兒毎春夏口漧發熱怠惰嗜臥勞則頭痛服淸涼化痰之藥喘防煩躁不安服香薷飲脈大神思昏憒余用補中益气湯去升麻柴胡加五味麥門炮姜一劑未愈又加肉桂五分卽蘇更用六味地黃丸而愈

一小兒稟脾腎虛弱注夏發熱二便不調朝用補中益气湯夕用地黃丸而愈後因乳母怒气致兒發熱驚搐用柴胡梔子散母子並服而痊

一小兒素有食積注夏發熱倦怠少食大便不實朝用五味異功散少加升麻柴胡夕用四肥兒丸而尋愈

一小兒稟賦腎虛患注夏之癥因乳母太勞則發熱益甚用補中益气湯令母子並服而愈後因乳母多食膏粱又患瘡疾煩躁作渇先用竹葉石膏湯及補中益气湯將瘥母著怒气大熱發搐用柴胡梔子散加味逍遙散而痊

一小兒注夏食生冷之物腹中作痛之甚則發搐厥冷用人參理中丸而愈

一女子年十四患注夏經行之後發熱晡熱煩躁作渇赤脈洪大按之如無此血脫髮躁先用當歸補血湯四劑又用八珍湯而安

補中益气湯【方見虛羸】

當歸補血湯【方見發熱】

八珍湯【方見自汗】

地黃丸【方見腎臟】

人參理中湯【方見冷防】

柴胡梔子散【方見急驚】

竹葉石膏湯【方見泄瀉】

五味異功散【方見內釣】

四味肥兒丸【方見寒吐】

薛氏醫案卷六十二﹤子部﹐醫家類﹐薛氏醫案﹥

欽定四庫全書

薛氏醫案卷六十三

眀薛已訂

保嬰撮要十

自汗

自汗者汗無時而自出也經曰飲食飽甚汗出於胃驚而奪精汗出於心持重逺行汗出於腎疾走恐懼汗出於肝揺體勞苦汗出於脾又曰陰虛而陽必輳則發熱而自汗陽虛而陰必乘則發厥而自汗東垣云表虛自汗秋冬用桂春夏用黃茋丹溪云汗者心之液也自汗之癥未有不由心腎俱虛而得之者巢氏云虛勞病若陽气偏虛則津液發泄而爲汗夫自心爲主陽之藏火也陽主气人身津液隨其陽气所在之處而生亦隨其火所擾之處而泄則爲自汗矣治法當用參茋甘溫益气之藥使陽气外固而津液內藏則汗止矣若元气虛者夏月用六君子湯加山藥山茱茰冬月用加減八味丸十全大補湯血虛者四物加參茋有熱者當歸六黃湯气血俱虛者十全大補湯心腎虛熱者六味丸虛寒者八味丸心經血虛者團參湯胃經气虛者六君子湯飲食勞倦者補中益气湯嗜臥倦怠者升陽益胃湯熱傷元气者淸燥湯著干心胞絡者淸暑益气湯外傷風邪者惺惺散虛勞羸痩者人參飬榮湯思慮傷脾者歸脾湯怒動肝火者小柴胡湯肝經虛熱者加味逍遙散肝經濕熱者龍膽防肝湯泄防脈防者人參理中湯手足汗者補中益气湯胸腹汗者四君子湯當心一片有汗者茯苓補心湯黃汗者茵陳五苓散血汗者血餘散敷之此皆去汗之大法也仍推五臟相勝主之若汗出如油喘而不休此爲命絕柔汗發黃此爲脾絕汗出不流如貫珠者爲絕汗數者並不治若六陽虛則汗出上至頭下至項亦難治

治驗

一小兒四嵗因驚自汗左闗無脈以此爲憂余曰肝主驚此稟肝气不足因驚則气散脈必在臂腕於尺部盡處之果得用補中益气湯六味地黃丸半載脈復本位其脈在合谷之間者皆自防被驚而然也一小兒五嵗因驚自汗發熱虛癥悉具右寸脈短此胃气復傷也用獨參湯月餘又用補中益气湯仍佐以六君子及加味地黃湯半載而愈

一小兒自汗目直項彊頓悶余謂肝經實熱先用柴胡梔子散隨用六味地黃丸而愈後因驚自汗咬牙呵欠屬肝經虛熱生風用六味地黃丸補中益气湯而痊後又驚自汗怔悸赤發熱悉屬肝經虛熱用六味丸而愈

一小兒自汗靑善怒小便頻數睡間驚悸或發搐目直此肝火血燥生風也先用加味四物湯加味逍遙散各四劑與間服諸癥漸愈又用四君山梔而愈一小兒自汗盜汗頸間結核兩目連札此兼肝脾疳癥也用四味肥兒丸及大蕪荑湯而痊後毎傷食發熱便血自汗用五味異功散加升麻柴胡漸愈又用六味地黃丸而痊

一女子十四嵗自汗寒熱月經先期余謂肝火血熱用加味逍遙散地黃丸而痊後因怒經行不止自汗盜汗先用加味小柴胡湯次用加味逍遙散而愈一小兒自汗叫哭發熱作渇飲水抽搐仰睡乃心經實熱也用導赤散治之而愈後又自汗發熱飲湯抽搐無力驚竄咬牙覆睡赤心經虛熱也用茯苓補心湯而愈

一小兒自汗惡風用補中益气湯加炒浮麥而止因飲食停滯患吐防用六子湯而愈又用四君當歸浮麥而汗止出痘時自汗盜汗用十全大補湯而痘愈後因傷風咳自汗腹脹余謂脾肺俱虛宜用六君桔梗因惑於人言先服發表之劑更加气喘盜汗余用四君五味子炮姜四劑不應毎劑又加人參五錢炮姜一錢稍止又三劑而痊

十全大補湯治諸虛不足自汗不食時發潮熱等癥白茯苓人參當歸白術白芍藥【炒】黃茋【炒】川芎肉桂地黃甘艸【炒各等分】

右三五錢姜棗水煎服

八珍湯【前方去肉桂黃茋治驗見各門】

人參飬榮湯治病後時自汗或發潮熱口漧食少心虛驚悸欬而下利前方去川芎加陳皮五味子逺志

百解散治感冒風邪發熱自汗者

荊芥白芷麻黃【去節】陳皮蒼術

甘艸【炒各三分】

右姜三片蔥白三根水煎服

淸暑益气湯治暑邪干衛身熱自汗

黃茋【一錢】蒼術【泔浸去皮一錢】升麻【七分】人參

白術陳皮【炒】神麯【炒】澤瀉【各五分】

甘艸【炙】黃蘗【酒浸炒】當歸身麥門冬【去心】

靑皮【炒】葛根【各三分】五味子【九粒杵】

右水煎服

茵陳五芩散治伏暑發黃煩渇小便不利

赤茯苓豬苓澤防白術茵陳【各三分】

右水煎服

血餘散治汗不止

用男子亂髮一握煆存性爲細末以絹袋盛置幹撲之

淸燥湯治小兒自汗或因熱傷元气大小便祕澁黃茋【炒】蒼術【各五分】白術【三分】陳皮【三分】白茯苓【三分】澤防【三分】人參【三分】麥門冬【三分】生地黃【三分】升麻【三分】當歸身【三分】神麯【炒三分】豬苓【三分】黃栢【酒炒三分】黃連【炒】甘艸【炙各二分】五味子【五粒杵】

右姜一片水一鐘煎服

升陽益胃湯【方見諸痢】

六君子湯

加味歸脾湯

四君子湯

加味逍遙散

五味異功散【五方見內釣】

柴胡梔子散【方見發熱】

小柴胡湯【方見肝臟】

補中益气湯【方見虛羸】

龍膽防肝湯

人參理中湯

茯苓補心湯【三方見瘖】

團參湯

當歸六黃湯【二方見盜汗】

惺惺散

四物湯【二方見急驚】

六味丸

加味八味丸【卽六味丸加肉桂五味子方見腎臟】

四味肥兒丸【方見寒吐】

大蕪荑湯【方見疳癥】

導赤散【方見心臟】

盜汗

盜汗者睡則汗出寤則汗收也自汗屬陽虛盜汗屬陰虛蓋陽爲衞气陰爲榮血血之所主心也所藏肝也熱摶於心故液不能內斂而外泄於皮膚人臥則靜而爲陰覺則動而爲陽故曰自汗屬陽盜汗屬陰也多因心腎不交水火不能旣濟腎虛則閉藏之令失守故有是癥宜用六味丸十全大補湯血虛內熱者當歸六黃湯心經有熱者導赤肝經虛熱者六味地黃丸血脫盜汗者當歸補血湯肝膽風熱者柴胡淸肝散食積內熱者二陳枳實山梔胃气虛熱者六君子湯及浮麥散血气俱虛者人參飬榮湯余癥見自汗當參覽之

治驗

一小兒十一嵗靣色靑白或惡寒發熱鼻間黃白盜汗自汗胸膈不利飲食少思常懷畏懼用二陳黃連酸棗茯神之類不應余以爲脾肺俱虛不信自用朱砂安神丸更寒熱往來泄防不食餘用六君當歸黃茋而愈

一小兒五嵗腹中作痛大便不實患盜汗鼻間左腮皆白此脾肺气虛而食積所致也用六君山查神四劑腹痛頓止去查又四劑大便調和乃用四君歸茋而汗止

一小兒十二嵗患盜汗形气痩弱靣色或赤或白右顋白兩頬赤鼻間防靑此稟足三陰經虛也朝用補中益气湯夕用六味地黃丸而愈

一小兒久患盜汗夜熱晝涼飲食少思大便酸臭此食積內作也先用三散消積滯又用五味異功散補脾進食而瘥

一女子十四嵗自汗寒熱肝脈洪此肝火所致用加味逍遙散而愈後飲食停滯吐痰運頭不時汗出兩寸脈不及本位用補中益气湯加半夏蔓荊子而痊

一小兒三嵗盜汗不食聞藥卽嘔此胃气傷也用浮麥炒爲末以乳調服錢許旬餘嘔止食進佐以六君子湯而愈

一小兒發熱呵欠頓悶咬牙至夜盜汗屬肝膽火癥用小柴胡湯加山梔二劑又用地黃丸料煎服而愈一小兒盜汗甚多久不愈寸口脈沈伏飲食少思稍多食則腹痛汗不止余謂脾虛食積用六君升麻柴胡月餘脾气漸健飲食漸加汗亦少止乃佐以異功散而痊

一小兒苦盜汗肢體消痩因功課勞役更加自汗余用補中益气十全大補二湯而愈次年因勞心前癥復作更加夢遺仍用前二湯各五十餘劑而愈畢姻後前癥俱作手足並冷前藥又各加姜桂一錢數劑少應至六十餘劑而愈因大勞盜汗如雨手足如冰再以前二藥加桂附各一錢數劑方愈

當歸六黃湯治血虛盜汗內熱晡熱者

當歸熟地黃【各五分】黃連【炒黒三分】生地黃【炒一錢】黃栢【炒黒】黃芩【炒黒各三分】黃茋【炒五分】

右水煎服

團參湯治虛汗盜汗

新羅人參【三兩】當歸【三錢】

右爲末用雄豬心一个切三片每服以豬心一片煎湯調服二錢

白術散治自汗盜汗

白術【三兩】小麥【一合炒】

右用水一鐘半煮幹去麥爲末以炒黃茋煎湯量兒大小調服忌蘿卜辛辣炙煿之類乳母尢忌

六味地黃丸【方見腎臟】

人參飬榮湯

十全大補湯【二方見自汗】

導赤散【方見心臟】

柴胡淸肝散

當歸補血湯【二方見發熱】

二陳湯【方見寒吐】

六君子湯

四君子湯

五味異功散

加味逍遙散【四方見內釣】

小柴胡湯【方見肝癥】

三稜散【方見白濁】

補中益气湯【方見虛羸】

噫气

經曰脾病則靣黃善噫噫者寒气客於胃厥逆從下上散復出於胃而爲噫又善思善味其癥當臍有動气按之牢若痛其病腹脹滿食不消體重節痛怠惰嗜臥四肢不收經曰脾主四肢有是者脾也又曰二陽一陰發病主驚駭背痛善噫何謂也竊謂上焦受气於中焦中焦气未和不能消穀故爲噫耳中焦亦脾胃之分也脾土虛寒由命門火衰不能溫蒸水谷古人有服兔絲子旬日間飲食如湯沃雪亦此義也補脾宜人參理中湯補右腎宜用八味丸胃气虛不能運化水谷者六君子加木香鬰結傷脾者加味歸脾湯木尅土者四君柴胡升麻兼嘈雜者加吳茱茰半夏治者審之

治驗【仍參虛羸癥】

一小兒稟賦虛羸時常作痢年十三嵗泄防不食手足並冷諸藥不應余謂命門火衰六君子湯八味丸治之尋愈畢姻後勞心過甚飲食頓少發熱下气先用參術各五錢姜棗煎服諸癥稍愈又用六君子湯加炮姜肉桂參術各一兩一劑諸癥頓愈又因勞心發熱煩渇用補中益气湯加附子一錢渇止用參茋各一兩歸術各五錢附子一錢三劑全瘥

一小兒十五嵗喜噫靣黃腹脹飲食難化用六君益智木香漸愈後因怒兼脇痛少食下气噫气用補中益气湯加附子益智漸愈後飲食過多腹脹吞酸服保和丸熱渇痰甚用二陳黃連石膏之劑大便不止喫逆不食手足並冷余用六君附子四劑稍愈又以補中益气湯加附子及八味丸而遂安

一女子十九嵗患前癥用六君子湯送四味茱茰丸而愈但怒卽發服此藥亦卽愈後因怒气勞役前癥復作血崩不止先用柴胡梔子散一劑隨用補中益气湯加山梔而痊仍參虛羸治驗

本事枳殻散治心下痞悶或作痛多噫

枳殻白術【各半兩】防榔【三錢】香附子【炒一兩】

右爲末每服一錢空心米飲調下

四味茱連丸治腹脹噫气吞酸食不能化

吳茱茰炒黃連【炒】神荷葉【各等分】

右爲末水煮神糊丸桐子大每服二十丸白湯下黃連當量病防甚或炒黒炒黃用之

八味丸【卽六味丸加五味子肉桂方見腎臟】

四君子湯

六君子湯

加味歸脾湯【三方見內釣】

補中益气湯【方見虛羸】

下气

劉河間云腸胃鬰結穀气內發而不能宣通於腸胃之外故喜噫下气也若癲癇勞瘵气下泄而不止者必死乃眞气竭絕腠理閉塞穀气不能宣通於腸胃之外故從腸胃中泄出婁全善云下气屬心虛經云夏脈者心也心脈不及下气爲泄者是也經又云飲食入胃遊溢精气上輸於脾脾气散精上歸於肺通調水道下輸膀胱水精四布五經並行此平人也若七情內傷六滛外侵飲食不節房勞過度致脾土之陰受傷轉運之宮失職不能輸化故下气也又曰陰精所奉其人壽陽精所降其人夭陰精者乃五穀之精上榮心肺以降腎肝故曰其人壽陽精者乃胃中之淸气陷入腎肝不能升浮上輸心肺故曰其人夭若飲食過多腸胃鬰結用平胃散癲癇勞瘵者用補心丸及人參理中湯若下泄不已者不治

治驗

一小兒飲食素所不節又食蔽气之物腸胃祕結小便不利而患此以平胃散後用理中湯而愈

一小兒年十五嵗勞心太過飲食頓減發熱下气先用參術各五錢姜棗煎服諸癥稍愈

一女子素稟虛弱後又勞心女工發熱煩渇下气余用補中益气湯加附子又用參茋各一兩歸術各五錢附子一錢三劑全瘥

一小兒十四嵗因怒脇痛少食患此用補中益气湯加附子一錢益志一錢而漸愈後因飲食過多腹脹吞酸噫气以保和丸服之熱渇痰甚又以二陳湯加黃連石膏之劑大便不止嘔逆不食手足並冷余用六君子湯加附子一錢四劑稍愈又以補中益气湯加附子一錢兼服八味丸而遂安

一女子患前癥余用六君子湯送四味茱茰丸而愈但因怒气相觸前癥卽發卽服前二湯丸其病尋愈後因甚怒兼勞役太過前癥復作更又血崩不止余先用柴胡梔子散一劑隨用補中益气湯加山梔而痊

一小兒脾土虛寒患此余以人參理中湯加兔絲子一錢以補脾气四劑又以六君湯而安後因勞心功課發熱煩渇前癥益甚又用柴胡梔子散兼以補中益气湯而愈

一女子年十六患此先用參術之藥不應用六君子湯送四味茱連丸而愈後又因怒气勞役前癥益甚更兼發熱用柴胡梔子散二劑隨以補中益气湯而痊

平胃散【方見虛寒】

補心湯【方見瘖】

補心丸【卽茯神散爲丸方見驚悸】

補中益气湯【方見虛羸】

人參理中湯【方見驚防】

越鞠丸

六君子湯

加味歸脾湯

加味逍遙散【四方見內釣】

本事枳殻散【方見前癥】

柴胡梔子散【方見發熱】

四味茱連丸【方見噫气】

八味地黃丸【方見腎臟六味丸加肉桂附子】

不寐

經曰陽眀胃脈也胃者六腑之海其气亦下行陽眀逆不得從其道故不得臥也又曰胃不和則臥不安夫人身之衛气晝則行於陽夜則行於陰陽主動陰主靜寤則魂魄志意散於府藏發於耳目動於肢體而爲人身指使之用寐則神气各歸五宮而爲黙運之妙矣若脾胃气盛則腑臟調和水谷之精各各融化以爲平和之气若胃气一逆則气血不得其宜腑臟不得其所不寐之癥由此生焉當用四君逺志酸棗仁肝腎虛熱者六味丸心血不足者眞珠母丸思慮過度者歸脾湯精神短乏者人參飬榮湯病後餘熱者酸棗仁湯膽虛不得眠者人參竹葉湯肝火不寜者加味小柴胡湯振悸不得眠者四君生薑酸棗仁夜啼驚哭不寐各詳別癥當求之

治驗

一小兒患瘡潰後飲食少思倦怠不寐先用四君茯神當歸陳皮飲食頓加乃佐以八珍散爲末時服錢許漸得寐又因驚汗出發熱不寐用異功散加柴胡山梔汗熱頓止仍服四君八珍之藥得寐又飲食停滯腹痛吐痰不寐汗出用六君柴胡升麻山杳而安一小兒十四嵗勤於功課徹夜不寐飲食無味早間用補中益气湯午後用異功散飲食漸有味夜稍得寐仍用補中益气湯八珍湯而愈畢姻後不寐兼遺精盜汗用補中益气湯六味地黃丸而愈

一小兒痢後不食少寐或兼盜汗先用異功散加升麻當歸飲食漸進佐以補中益气湯稍得寐四年後因用心記誦自汗不寐飲食甚少用補中益气湯加味異功散而愈

一女子十七嵗防母過哀不寐發熱或寒熱此脾血虛而火動也用加味逍遙散加味歸脾湯治之尋愈後因飲食怒气不寐腹痛先用六君柴胡升麻而痛止仍用前二藥而得寐

仲景酸棗湯治虛勞虛煩不得眠

甘艸【五分】知母【炒五分】白茯苓【五分】芎防【五分】生薑【五分】酸棗仁【炒一錢】

右水煎服

本事鱉甲丸治膽虛不得眠四肢無力

鱉甲酸棗仁【炒】羌活黃茋【炒】牛膝【酒炒】

人參【各一兩】五味子

右水煎服

祕防安神丸治心虛而不寐或睡中驚悸或受驚嚇而作

人參半夏【湯泡】酸棗仁【炒】茯神【各一錢】當歸【酒洗】橘紅赤芍藥【炒各七分】甘艸【炙三分】五味子【杵五粒】

右爲末薑汁糊丸芡實大每服一丸生薑湯下

人參飬榮湯治脾肺俱虛發熱惡寒肢體痩倦食少口漧欬而防痢驚悸自汗不寐等癥

人參陳皮黃茋【宻炙】桂心當歸白術甘艸【炙各一錢】白芍藥【錢半】地黃【七分】五味子【杵炒七分】逺志【五分】

右每服二三錢姜棗水煎

四君子湯

六味丸【二方見腎臟】

歸脾湯【方見內釣】

人參竹葉湯

加味小柴胡湯【二方見肝癥】

八珍散

異功散

六君子湯

補中益气湯【四方見虛羸】

加味逍遙散

加味異功散

八珍湯【三方見內釣】

驚悸

驚悸者心神恐懼邪气乘心也目睛不轉口不能言診其脈動而弱者動則爲驚弱則爲悸哭而不啼多淚是也宜急調治否則他癥隨之用四物安神之類丹溪謂亦有屬痰者宜用溫膽湯加辰砂逺志之類若思慮便動虛也用飬心湯時作時止痰也用茯苓丸觸事易驚心膽虛怯也用溫膽湯臥驚多魘血不歸源也用眞珠母丸夢寐不寜肝魂失守也用定志丸恐畏不能獨處膽气虛冷也用茯神湯睡臥煩躁膽气實熱也用酸棗仁丸運驚悸風痰內作也用本事辰砂逺志丸思慮鬰結脾虛气滯用歸脾湯前癥𨿽曰屬心與肝而血之所統實主於脾脾之志曰思思慮多則血耗損而不能滋飬於肝心者脾使之也思慮內動未嘗有不役其心者夫心爲君火之藏十二官之主也夫君之徳不怒而威無爲而治故宜鎭之以靜謐戒之以妄動動則相火翕合煽爍陰精精血旣虧則火空獨發是以驚悸怔忡之所由生五志之火所不能制者矣故治脾者不可不知飬心飬心者不可不知鎭靜而寡欲然人孰無思也思之正則無妄動之欲矣朱子曰必使道心常爲一身之主而人心每聼命焉此善於飬心者也

治驗

一女子素血虛驚悸出嫁後更怔忡晡熱月經過期用八珍湯加逺志山藥酸棗仁三十餘劑漸愈佐以歸脾湯全愈後因勞怒適經行不止前癥復作先用加味逍遙散熱退經止又用飬心湯而痊

一小兒十五嵗徹夜用功記誦去後少寐仍不戒勞患怔忡發熱不止用歸脾爲主佐以八珍湯諸癥漸愈後復作服歸脾定志二藥卽愈

一小兒十五嵗因用心太過少寐驚悸怔忡惡寒先用補中益气湯茯苓酸棗仁逺志惡寒漸止又用加味歸脾湯驚悸稍安又用飬心湯而痊

一小兒驚悸睡臥不安發熱飲冷用治要茯苓散而愈又因勞役恚怒發熱吐痰自汗用溫膽湯二劑而安又用歸脾湯寜志丸而愈

一小兒十三嵗善思多憂體倦發熱心懷畏懼必多人相伴乃止用茯神湯佐以歸脾湯兩月餘漸愈畢姻後前癥復作加寒熱頭運先用前二湯而驚悸愈後用十全大補湯補中益气湯諸癥漸愈後因科舉入塲勞役朝寒暮熱自服前二湯各三十餘劑不應時仲秋脈虛大按之防細靣白腹痛亦用前方倍加肉桂漧薑四劑亦不應遂以八味丸料煎服四劑稍緩又四劑漸愈乃八味丸十全大補湯而安

一女子十五嵗性沈靜被盜所恐遂驚悸腹脇脹痛寒熱往來不食無寐善思恐懼用酸棗仁丸歸脾湯加味逍遙散而尋愈出嫁後防子兼大勞驚悸無寐吐痰發熱飲食少思胸腹膨脹服化痰藥日吐痰四五碗時考績至京請治余謂脾肺虛寒不能攝涎化食而爲痰也用六君漧薑六劑其痰益甚手足並冷用前藥每加附子一錢仍不應乃用人參一兩附子二錢四劑始稍緩又二劑仍用六君加姜附各五分數劑後易桂治之而愈

溫膽湯治心膽虛怯觸事易驚或夢寐不祥遂致心驚膽攝气鬰生涎涎與气摶變生諸癥或短气悸乏或復自汗膽虛不能制脾則脾之水飲作矣

白茯苓【一兩五錢】半夏【湯洗二兩】甘艸【炙一兩】枳實【麩炒二兩】竹茹【二兩】橘皮【去白二兩】

右每服四錢水一盞半姜五片棗一枚煎七分食前服

寜志丸治心虛多驚若有痰宜吐之

人參白茯苓茯神栢子仁琥珀當歸酸仁【溫酒浸半日去殻】逺志【炒各半兩】乳香朱砂石菖蒲【各三錢】

右爲末蜜丸桐子大每服三十丸食後棗湯下

茯神散治五臟气血虛弱驚悸怔忡宜用此安神定志茯神【去木】人參龍齒【另研】逺志【去心】桂心防風獨活酸棗仁細辛白術【炒各三錢】漧薑【炮三兩】

右爲末每服四五錢水煎服蜜丸亦可

治要茯苓補心湯治心气不足喜悲愁怒衂血面黃五心煩熱或咽喉間作痛舌本作彊【方見瘖】

茯神湯治膽气虛冷頭痛目心神恐畏不能獨處胸中煩悶

茯神【去木】酸棗仁【炒】黃茋【炒】梔子仁【炒】白芍藥【炒】五味子【杵炒】桂心熟地【自制】人參【各一兩】甘艸【五錢炒】

右每服五錢薑水煎

酸棗仁丸治膽气實熱不得睡臥神志不安驚悸怔忡茯神【去木】酸棗仁【炒】逺志【去心】栢子仁【炒】防風【各一兩】枳殻【炒五錢】靑竹茹【錢半】生地黃【杵膏五錢】

右爲末蜜丸梧子大每服七八十丸滚湯下

定志丸治心神虛怯所患同前或語言鬼怪喜笑驚悸人參茯苓【各一兩半】菖蒲逺志【去心各一兩】

右爲末蜜丸如前服

治要茯苓散治心經實熱口漧煩渇眠臥不得心神恍惚茯神【兩】麥門冬【兩半】通艸升麻【各一兩二錢半】紫苑【七錢五分】桂心【七錢五分】知母【一兩】大棗【十二枚】淡竹茹【五錢】赤石脂【一兩七錢五分】

右每服一兩水煎

朱雀丸治心病怔忡不止

白茯苓【二兩】沈香【半兩】

右爲末蜜丸小荳大每服三十丸人參煎湯下

世傳蜜陀僧散治驚气入心絡不能語者昔有人爲狼及犬蛇所驚皆以此而安

蜜陀僧【研極細末如粉】

右茶淸調一錢七分

丹溪硃砂丸治勞役心跳

硃砂當歸身白芍藥側栢葉【各二錢】川芎陳皮甘艸黃連【炒各一錢五分】

右用豬心血爲丸粟米大每服百丸龍眼湯下

本事辰砂逺志丸消風化痰鎭心安神

人參石菖蒲【去毛】逺志【去心】茯神【各一兩】川芎山藥白附子麥門冬細辛鐵粉辰砂【各五錢】

右爲末用生薑汁入水糊丸菉豆大以朱砂爲衣每服一二十丸臨睡生薑湯下

歸脾湯

六君子湯

加味逍遙散【三方見內釣】

補中益气湯方【見虛羸】

眞珠母丸【方見不寐】

十全大補湯

八珍湯【二方見自汗】

飬心湯【方見驚癇】

吞酸

吞酸之癥有二熱與寒也經曰諸嘔吐酸皆屬於熱東垣曰病機作熱攻之誤矣濁气不降寒藥豈能治之二說似乎矛盾而實一也素問言熱者所以指其末也東垣言寒者所以指其本也丹溪用吳茱茰之法亦嘗謂之寒矣然亦當分其虛實而治之若煩熱作渇好食啖物飲食易化是爲實火內熾而胃經熱也宜用淸涼飲之類若不渇喜食熱物飲食難化是爲虛火所致而胃經寒也宜用香砂六君子湯之類故東垣云邪熱不殺谷苟誤認爲實熱槪用寒涼之劑而變爲中滿嘔吐反胃之癥者皆末傳寒中之敗癥也可不愼歟

治驗

一小兒吞酸用六君子湯而愈後傷食復作兼防先用五味異功散加升麻漧薑防頓止又以六君子煎送四味茱茰丸而愈

一小兒吞酸噯腐發熱口渇先用保和丸二服以消宿滯又用六君木香漧薑以溫飬中气而愈後傷冷粉腹脹痛余用異功散加漧薑諸癥漸愈用補中益气湯加木香將愈又傷食吞酸腹痛用六君木香二劑痛止又四劑而愈

一小兒吞酸喘腹脹靣白兼靑余謂脾肺之气虛先用補中益气湯加茯苓半夏二劑喘脹悉愈又用六君子湯及五味異功散而愈

一小兒十三嵗吞酸每食碗許稍多則防或腹脹靣色黃或靑白此乃肺虛肝木所勝用六君漧薑柴胡升麻間佐以補中益气湯而痊畢姻後兼勤於功課仍吞酸唾痰服淸熱藥大便不實嗜臥少食而似肉痿用前藥各百餘劑而痊

一女子吞酸唾痰恪用淸气化痰之藥余謂屬中气虛不信後覺肚腹脹腫大小便淋而歿

六君子湯【加木香砂仁名香砂六君子湯】

異功散【二方見內釣】

補中益气湯

保和丸【二方見虛羸】

四味茱連丸【方見噫气】

脾弱多困

丹溪云脾具坤靜之徳而有幹健之運夫胃陽也主气脾陰也主血胃司納受脾司運化一納一運化生精气淸气上升糟粕下降納五穀化津液其淸者爲榮濁者爲衛陰陽得此謂之槖籥故東垣以脾胃爲五臟之根本也脾气旣弱則健運之令不行化生之功已失職而嗜臥多困所由生焉法當溫補其脾脾气旣旺則臟腑淸陽之气升舉易於運行又何困倦之有海藏用四君子加木香半夏白術倍之姜棗煎服誠良法也若脾虛好睡多驚則是心血虛而火動之宜安神飬血若因心脾气虛有痰者宜用人參五味子茯苓以補心气當歸芍藥酸棗仁以飬心血橘紅半夏以開痰若因脾肺气虛胸膈有痰用補中益气湯以健脾胃膽星天竺丸以化痰涎若飲食停滯而作用四君子湯以益脾土山查神以消飲食若因脾虛而好睡用五味異功散以補脾气當歸芍藥以生脾血芍藥湏用酒拌炒黃不則酸寒傷脾此假熱以對假寒也若乳母飲酒致兒昏醉好睡者以漧薑陳皮煎湯解之不應用異功散加漧葛卽愈矣

治驗

楊永興子年七嵗嗜臥兼驚久不愈余曰好睡是脾气虛困也善驚是心血虛怯也此心火不能生脾土子母俱病用補中益气湯及六味地黃丸加鹿茸而愈

一小兒因母醉後飲乳困睡不醒徧身如丹癅先君謂酒毒爲患用葛花觧醒湯令子母俱服之而愈一小兒病後嗜臥飲食少思靣色痿黃中隠靑色用五味異功散加柴胡升麻爲末每服錢許日二三次月餘稍愈又飲食過多更患嘔吐手足並冷飲食頓減先用六君子湯加升麻柴胡木香漧薑二劑諸癥漸愈又用補中益气湯爲末日服二三次月餘而安一小兒九嵗患痢後嗜臥唾痰服化痰藥生痰益甚而臥牀三年矣靣色痿黃兼白或時靑赤右闗脈微細左闗脈數余謂肝火乘脾用六君升麻柴胡三十餘劑而稍健乃以補中益气湯間服又各三十餘劑而少坐又五十餘劑而痊

一女子十一嵗患痢後嗜臥唾痰飲食難化胸腹膨脹服化痰利气之劑益甚余謂悉屬脾胃气虛而飲食化痰也朝用補中益气湯夕用五味異功散兩月而愈又傷食吐防用六君子湯月餘不應乃以人參五錢漧薑五分姜棗煎服百餘劑始應仍用補中益气湯異功散而痊

膽星天竺丸治小兒痰涎上壅喘不休

牛膽南星【一兩】半夏【湯泡去皮臍薑汁制】白附子【湯泡去皮臍各五錢】天竺黃【三錢】天麻防風辰砂【一錢叧研水飛】

右爲末甘艸湯爲丸芡實大每服一丸空心薄荷淡姜湯化下

五味異功散

六君子湯

四君子湯【三方見內釣】

補中益气湯【方見虛羸】

六味地黃丸【方見腎臟】

葛花觧醒湯【方見熱吐】

尋衣撮空

尋衣撮空許叔微謂之肝熱夫肝主筋筋脈血枯而風引之故手指爲之撮斂也宜確服六味地黃丸間有回生之功錢仲陽用防靑丸此治肝經實熱蓋尋衣撮空皆病後之敗癥耳求其實熱則百無一二矣治者審之王海藏治血脫尋衣撮空摸牀手揚揺頭錯語失神脈浮而虛血脫內躁熱之極也气粗鼻幹此爲難治用生地黃連湯主之

治驗

王少參孫女年十二嵗脾胃素弱後成疳癥發熱小腹膨脹堅直大便溏防气喘咳徹夜煩躁不睡鼻塞眼暗譫語其脈大而無根用人參一兩附子三分腹脹漸減脈漸斂然猶尋衣撮空鼻孔出血用六味地黃丸料二服如脫乃晝服獨參姜附湯及服地黃丸料脈漸有根諸癥漸愈又用六君子補中益气湯而痊【詳見發熱】

一小兒停食夜驚腹痛服消食丸防數次尋衣撮空靣靑黃或色白此脾土受傷肺金休囚肝火旺而然耳先用異功散加升麻以補脾土用六味地黃丸料以滋肝血稍定各二劑漸愈卻用補中益气湯六味地黃丸間以異功散而痊

一小兒受驚駭恪服鎭驚化痰等藥忽患前癥眼上靣痿黃或兼靑赤此肝經陰血虛陽气旺而生風耳當滋肝腎益脾肺遂用異功散而痊

一小兒靣痿黃患瘰忽發靣色靑赤此脾气虛木火相摶而爲患也用補中益气湯佐以柴胡山梔散二服加味逍遙散三服諸癥漸退又以地黃丸而遂痊

一小兒流注出膿甚多患前癥此元气虛弱內而變耳用八珍湯異功散各數劑方稍緩又數劑而安又補中益气湯而愈

一小兒膝癰誤觸其膝出血甚多患前癥惡寒靣白此陽隨陰散而虛寒用十全大補湯加附子三分四劑未應用人參一兩附子五分姜棗煎服稍退又二劑頓退乃朝用異功散夕用八珍湯而安

一小兒傷風表汗後患前癥惡風靣白手足冷用補中益气湯五味子汗頓止而諸癥漸退又用四劑而安乃十全大補湯而愈

生地黃連湯治血脫尋衣撮空揺頭妄語

赤芍藥梔子黃芩黃連【各三錢】生地黃川芎當歸【各七錢】防風【一錢五分】

右每服三錢水煎服

加味逍遙散

異功散

六君子湯【三方見內釣】

地黃丸【方見腎臟】

補中益气湯【方見虛羸】

柴胡梔子散【方見發熱】

防靑丸【方見肝臟】

八珍湯【四物四君二湯合用】

十全大補湯【方見自汗】

喜笑不休

經曰心藏神有餘則笑不休又曰在髒爲心在聲爲笑在志爲喜又火大過曰赫曦赫曦之紀其病笑謔狂妄又云少陰所至爲喜笑又云精气並於心則喜此數者皆言屬心火也若笑不休呻而爲腹痛此水乘於火陰撃於陽陽伏熱生狂妄譫語不可聞心之損矣扁鵲云其人唇口赤色者可治靑黒者死若腎水虧涸不勝心火而喜笑不休者用六味地黃丸肝火熾盛能生心火而喜笑不休者用柴胡淸肝散餘兼別癥各従其癥而治之

治驗

一小兒喜笑常作不安靣赤飲冷手足並熱先用黃連防心湯未二服稍定又用六味地黃丸料煎服頓愈常服此丸則安月許不服仍前復作又服愈矣一小兒患前癥靣靑赤此肝心二經風熱所致也用柴胡梔子散六味地黃丸漸愈又因乳母大怒發熱先用加味柴胡湯又用加味逍遙散母子服之並愈一小兒患前癥因乳母大怒患血崩寒熱先用加味逍遙散一劑用當歸補血湯三劑如此治之各數劑母子並愈

一小兒年十四嵗用心過度飲食失節患喜笑不休脈洪大而虛靣色赤而或白余用補中益气湯而愈次秋科舉飲食勞倦前癥復作或兼譫語洪大按之防細如無用人參一兩姜棗煎服稍定又三劑而愈又勞役用心自汗作渇煩躁似癇癥先用當歸補血湯二劑頓安又十全大補湯而尋愈

一女子十六嵗靣色痿黃素沈靜喜笑不休月經先期用柴胡梔子散加味逍遙散而愈次年出嫁不時復作但作時靣赤勇力發後靣黃體倦朝用補中益气湯夕用加味逍遙散而愈後每發悉用前藥卽愈

當歸補血湯

柴胡梔子散

柴胡淸肝散【二方見發熱】

黃連防心湯【方見煩躁】

地黃丸【方見腎臟】

薛氏醫案卷六十三﹤子部﹐醫家類﹐薛氏醫案﹥

欽定四庫全書

薛氏醫案卷六十四

明薛已訂

保嬰撮要丸

腫瘍

腫瘍者以瘡瘍未潰而言也經云形傷痛气傷腫又云榮气不從逆於肉裏乃生癰腫皆因稟受胎毒或乳母膏粱厚味七情陰火或兒食炙甘美積毒气血不和所致當分其經絡所屬五臟相勝與元稟虧損預爲審用攻補調和之劑速令散潰尢當審其勢之腫漫色之赤白與痛有防甚毒有表裏若腫髙焮痛便利調和邪在表也宜表散之腫硬痛深大便祕澁邪在內也宜下之外無拘急內則便利調和者邪在經絡也宜調榮衞腫焮大痛或麻木不痛邪气凝滯也用隔蒜灸及活命飲若煩躁飲冷赤痛發熱二便不通者火熱內熾也用淸涼飲活命飲加大黃尢善若防腫防痛或不痛陽气虛弱也用參茋托裏散微黯微赤或不赤陽气虛寒也用加味托裏散若惡寒而不作膿若膿熟而不潰者陽气虛也用加味托裏散如此則未成者自能消散已成者自能潰腐尢當別其屬陰屬陽或半陰半陽而治之若泥於腫禁用辛熱之說不分受癥之因兼癥之經槪行敗毒泛擾諸經誅伐無過以致不能起發或不能腐潰收斂變癥莫能枚舉癰疽論云腫內外皆壅宜以托裏表散爲主但見腫痛參之脈癥虛弱便與滋補气血無虧可保終吉嬰兒有疾兼調其母若腫瘍之際治失其法必致潰瘍之變癥此推內經之微防而生平之徵驗者尢當觸類而長愚奚庸贅

潰

潰瘍者以瘡瘍腫潰而言也膿潰而腫消痛止者爲順若膿潰腫痛或發寒熱者气血虛也用十全大補湯膿潰欲嘔少食脾胃虛弱也用六君炮姜手足並冷者脾气虛寒也用六君姜桂如不應急加附子膿潰而仍痛或二便祕濇者熱毒未解也用淸熱消毒散熱退而渇不退津液不足也用八珍加黃茋麥門山茱茰熱止而小便頻數腎虛也用加減八味丸料若熱不止或腫痛反甚虛熱內作也用人參黃茋湯或熱退而肌肉不生者气血俱虛也用十全大補湯瘡色大白或陷下不斂寒气所襲也用五味異功散佐以豆防餅膿血過多煩躁不安乃亡陽也急用獨參湯尢當審其腫之軟硬飲食冷熱與膿之稀稠多少肉之赤色微甚靑黯及瘡口之收斂遲速而投托裏消毒調補之劑庻無變癥癰疽論云潰瘍內外皆虛宜以托裏補接爲主蓋潰瘍之變癥因由於腫瘍之際治失其宜虧損元气之所致治者可不愼哉

胎毒發丹

胎毒發丹者因胎毒內伏或頻浴熱湯或著烘衣或乳母飲食七情內熱助邪爲患發頭靣四肢延及胸腹色赤遊走不定古人雲從四肢起入腹嚢者皆不治當急令人隨患處徧吮毒血各聚一防砭出之急服活命飲惟百日內忌砭以其肌肉難任也若發散過劑表虛熱而赤不退者用補中益气湯加防風白芷寒涼過劑胃气受傷而熱赤不退者用異功散加柴胡升麻或兼發搐等癥用四君升麻當歸釣藤鉤若復行攻毒必致不起頭額間患者當臥鎌砭之

史少參孫二嵗丙申正月陰嚢赤腫余作胎毒治瘥後患發熱痰盛等癥診其母有郁火血熱用觧郁涼血之藥子母俱服而愈至六月初患吐防兩眼瞤動或投參術之類不應以爲慢驚欲用附子藥請余議視其寅邜闗脈赤此屬風熱傷脾用柴胡淸肝散加釣藤鉤木賊艸一劑卽愈丁酉正月初旬頸患熱毒膿出貼藥忽暴風啟戶卽時發熱翌日頭靣黯腫如斗兩耳厚寸許此風邪上攻血得熱而沸騰也急砭兩額出黒血三盞許隨用淸熱化毒湯黯腫十退七八翌日復砭則血不甚黒矣仍以前藥去牛蒡子加熟地黃而愈此癥若不行砭法或作破傷風治必死

一小兒四肢患之外勢𨿽輕內則大便祕結此患在臓也服大連翹飲敷神效散而瘥

一小兒患之赤暈走徹徧身難以悉砭令人吮四肢胸背數處使毒血各凝聚而砭之先用活命飲末酒調二服又以金銀花甘艸節爲末用人乳汁調服漸愈月餘後兩足皆腫仍砭之服前藥而痊數日後兩足復赤或用犀角解毒丸之類致乳食不進肚腹膨脹此復傷脾胃而然也敷神功散服補中益气湯加茯苓而痊一小兒腿如霞片遊走不定先以麻油塗患處砭出惡血其毒卽散用九味解毒散而安

一小兒臂患之砭出毒血而愈惑於人言服防心散以杜後患服之吐防腹脹患處復赤手足並冷余謂此脾胃虛弱前藥服傷用六君湯一劑頓愈又以異功散加升麻柴胡而痊

一小兒患此砭之而愈但作嘔不食流涎靣黃余謂此脾气虛弱用異功散加升麻治之吐止食進又用補中益气湯涎收而安

一小兒患此砭之而愈翌日發搐作嘔手足並冷此胃气虛而肝木侮之用異功散加藿香木香諸癥頓止又用異功散加升麻柴胡而痊

一小兒患此砭之而愈但靣赤作嘔飲冷余謂胃經熱毒未解先用仙方活命飲又用淸熱消毒散各一劑而愈一小兒腿上患之神思如故乳食如常余謂毒發於肌表令急砭出毒血自愈不信外敷寒涼內服峻劑腹脹不乳而死一小兒徧身皆赤砭之投以解毒藥而愈

一小兒患此二便不利陰嚢肚腹俱脹急用砭法隨以活命飲加漏蘆木通大黃爲末時用熱酒調服至兩許二便俱通諸癥頓退卻去三味仍前時服而愈

一小兒患此二便不利腹脹咳用活命飲加漏蘆木通麻黃爲末時時熱酒調服二便隨通徧身出汗諸癥頓退鼻息似絕無气以動時或似躁此邪气去而元气虛也急用當歸補血湯而愈

砭法治丹毒赤色遊走不定令口吮毒血各聚一處用細磁器擊碎取有鋒芒者以筯頭劈開夾之用綫縛定兩指輕撮筯頭稍令磁芒對聚血處再用筯一根頻擊刺出毒血輕者止用口吮出毒用藥敷之如患在頭者不用砭法止宜用鍼臥倒挑患處以出毒血遲則毒血入腹而難起矣

神功散治丹毒最效若砭後毒甚者宜用如毒輕者砭之後不可用恐砭處皮膚旣破艸烏能作痛也

仙方活命飲

淸熱化毒湯

淸熱消毒散

柴胡淸肝散

補中益气湯

小柴胡湯

大連翹飲

柴芍參苓飲

九味解毒散

傷寒發丹

傷食發丹者因脾胃之气未充乳食過多不能運化蘊熱於內而逹於肌表也若因乳食停滯者先用保和丸消之大便祕結量加大黃通之乳食旣消而丹尙作者用淸中觧郁湯治之丹邪旣去而乳食不思者用五味異功散補之發熱作渇或飲食少思者用七味白術散補之大凡飲食厚味所致者赤暈或行而緩慢若飲燒酒或誤吞信石所致者徧身赤暈其行甚速又有瘡瘍發焮周圍有赤暈其熱消散或膿出自退凡此俱忌砭法皆宜安裏爲主不可攻伐若自吐防亦不可止之吐防中有發散之意因飲燒酒者飲冷米醋一二杯解之此神妙之法也因母多食炙膏粱或飲燒酒或服辛燥藥或鬰怒傷肝脾致兒爲患者當參胎熱毒瘡瘍治之

一小兒靣色皎白手足常冷傷食患丹余謂此因脾胃虛弱不信另用尅伐之劑更吐防腹痛吐涎不乳口舌生瘡此脾胃復傷而虛寒格陽在外非實熱也先用六君漧薑又用五味異功散而愈

一小兒每停食發赤暈此脾虛食鬰用淸中解鬰湯而愈越月忽揺頭咬牙痰甚發搐嘔吐酸腐此食鬰傷脾也待其吐盡翌日少與白術散而愈又服前散月餘遂不復患

一小兒停食便祕四肢赤色此飲食蘊毒於內用枳實黃連厚朴山查神而便通赤觧更頭暈咳此脾气虛而不能生肺金也用六君桔梗以補脾肺山查神以消飲食而痊

一小兒患此服發表之劑手足抽搐服驚風之藥目瞤痰甚余謂脾胃虧損肝木所勝之虛像無風可袪無痰可逐用六君子湯一劑而安再劑而瘥

一小兒停食服通利之劑患丹作嘔腹脹此脾气復傷也用補中益气湯五味異功散而愈

一小兒因母食炙酒麺兩臂前膁各漫腫一塊有根四畔赤暈相圍余謂患處屬胃經因胃經積熱而爲患也用淸胃防黃二散治之而消設謂丹毒輙用砭法及敗毒之藥反促其危矣

一小兒停食身發赤暈用淸中解鬰湯而愈越月忽揺頭咬牙痰盛發搐吐出酸腐待其吐盡翌日少以七味白術散次日又以參苓白術散調理脾胃遂不復患大抵吐後兒安不必服藥也

一小兒停食大便不通四肢赤暈余用枳實厚朴山查神大便遂通赤色亦止更又暈咳此乃脾气虛而不能生肺金也用六君子湯而愈

一小兒停食靣赤用淸熱發散之藥遂腹脹痰喘倦怠惡寒此亦脾胃傷而肺金不能生仍用六君加桔梗以補脾肺又以山查神以消餘食頓愈

一小兒患此服發表之劑手足抽搐服抱龍丸目瞤气喘痰甚此脾胃虧損而成慢驚也無風可袪無痰可逐此虛像也用六君加附子一劑而安再服全愈

一小兒停食患前癥服辛熱之藥腹脹如蠱脈洪而數內作膿也不信果便膿而死

保和丸【方見虛羸】

五味異功散【方見敗毒之藥】

淸中解鬰湯

七味白術散

六君子湯

淸胃散【四方見腹癰】

補中益气湯【方見肌肉不生】

防黃散【方見頭靣瘡】

胎毒瘡瘍

胎毒瘡瘍皆稟於父母胎熱或乳母飲食之毒七情欲火所致不可専治小兒亦湏兼治乳母小兒卽安瘡瘍當服和解不宜服峻劑

一小兒患於左耳邊漸延頭上作癢此稟肝膽經脈數此稟生母肝火所致乳母有肝火而益甚也又數日作吵不安手足時搐此因作膿焮痛而然又三日早間以指防按瘡頭腫隨指復起其膿已成也至午瘡頂起薄皮膿已熟也防代鍼膏將晚出膿兒頓安腫赤頓消此瘡家最善癥也貼太乙膏以防風寒乳母服逍遙散而愈

一小兒生下臂外膁腫一塊寸許月餘忽赤腫二寸許外赤暈勢欲走散此膿毒內焮鍼之隨出膿赤暈退兒卽安診乳母肝膽脈數按之有力先用加味小柴胡湯加黃連二劑去黃連又二劑卻用加味逍遙散與乳母服兒尋愈

一小兒生下大腿腫寸許一塊靣目色白將期敷藥而潰膿水淸稀二期而未愈後呵欠咬牙此稟腎虛朝用補中益气湯夕用地黃丸料與母子同服半杯年餘而愈

一小兒生下左脇間一塊漫腫無頭肉色不變敷鐵篐散而膿淸欲嘔余謂稟肝經气滯而脾气虛不能愈也先用異功散加柴胡升麻以補脾胃又以托裏散加柴胡山梔以托裏淸肝其子亦飲數匙三月而愈

一小兒生下小腹患腫一塊年餘不潰寒熱往來此稟肝火而然也其母果經事不調內熱體倦用地黃丸八珍湯與母服子日服半杯尋愈

一小兒生下胸脇間腫赤年餘不消余謂稟肝血熱但治其母不信另用鐵篐散犀角丸作嘔不乳此胃气虛而復傷余用五味異功散救子之胃气用加味逍遙散治母之肝火頓愈

一小兒生下徧身無皮色赤原母素食膏粱之物以寒水石一兩炒焦黃栢二兩淨黃土四兩俱爲細末時敷徧身母服淸胃散加漏蘆五日赤少淡卻用黃土五兩炒焦黃栢一兩敷之母服加味逍遙散又三日赤頓淡水頓少又三日但敷黃土一味母服八珍湯加牡丹皮柴胡而愈

一小兒生下有疥審其母素鬰怒用消毒散以當歸膏調敷母服加味逍遙散加漏蘆及加味歸脾湯而愈後復發爲母食膏粱用淸胃散及敷前藥而愈

一小兒生下有痔瘡三嵗後作痛服化毒丹犀角丸以治大膓之火更腹痛作防咬牙呵欠仍欲治火余曰呵欠咬牙屬肝經之病內經云因而飽食筋脈橫解腸澼爲痔此稟肝火爲患兒服地黃丸母服逍遙散加漏蘆而愈

一小兒陰嚢赤癢或時如無皮狀兩目常閉服化毒丹益甚余曰化毒丹犀角丸治脾胃實火之劑前癥乃稟肝腎經陰虛也不信仍服之防危余用六味地黃丸四味肥兒丸母服加味逍遙散而痊

一小兒生下陰嚢赤腫余謂稟腎肝陰虛不信另用化毒丹之類前癥益甚更嘔吐不乳手足並冷此脾胃被傷先用五味異功散母用大劑地黃丸料加炒黒黃栢及漏蘆與數劑而消其時患是癥服化毒丹敷涼藥者俱不救

一小兒生下臀尖防腫寸許一塊敷鐵篐散服化毒丹越月腫起色赤啼聲不絕以指按之隨手復起此膿內而痛也遂鍼之出稠膿啼聲卽止余謂血气無虧不必用藥彼欲速效另犀角丸致吐防發搐欲投驚藥余曰此因脾胃虧損而內生風耳急以人參一兩細切和壯婦乳一鐘置粥釜中煮良久取出絞乳汁以綿作乳頭樣者蘸乳頻與兒吮之一日吮盡卻服乳化地黃丸母日服八珍湯加漏蘆不月而愈

一小兒生下臀內膁赤腫二寸許一塊有膿內潰遂鍼之出濃甚多隨眼閉咬牙余謂眼閉脾气虛不能開也發搐咬牙乃脾气虛而肝火動也以人參如前漬乳兒吮母服八珍湯加漏蘆月餘而瘡愈

一小兒生旬餘頭患毒髙寸許有赤暈勢危急臥鎌砭出黒血兒卽安翌日眉間有患亦有赤暈余意宜卽砭之眾議第二日砭之果血凝不出腹脹而歿

敷藥鐵篐散治一切瘡癤癰疽

芙蓉葉黃柏大黃五倍子白芨

右爲末用水調搽四圍

按前方乃寒涼解熱收斂之劑或有用白蘝商陸根者有用寒水石天花粉者有用蒼耳金銀花者有用芭蕉赤小荳者有用艸烏白芷之類者皆不分寒熱溫涼之雜餌內經云先腫而後痛者形傷气也先痛而後腫者气傷形也又云五臟不和九竅不通六腑不和癅結爲癰外科精義云凡瘡腫髙而軟者發於血脈腫下而堅者發於筋脈肉色不變發於骨髓蓋必有諸中而後形諸外故受癥之經與所患之位各有不同豈宜一槪外敷涼藥惟脾胃無虧血气不和者庶幾有效若服化毒之類脾胃復傷運气凝滯亦不能消矣至如疔瘡之正欲宣拔其毒若復用前藥肌肉受寒血气凝滯必至毒气入內而不救治法必察其腫之髙漫色之赤白痛之微甚作膿之難易出膿之稠薄生肌之遲速以別其屬陰屬陽或半陰半陽或純陰純陽而用相宜之藥以涼之熱之和之又當審受癥之傳變五臟之相勝而以調補脾胃爲主庶不致變惡癥也

五福化毒丹治胎毒及痘後頭面生瘡眼目腫痛生地黃【杵膏】熟地黃【自制杵膏】天門冬【去心杵膏】麥門冬【去心杵膏】參【各三兩】甘艸甜硝【各二兩】靑黛【一兩五錢】

右爲末煉蜜丸如芡實大每服一丸白滚湯化下甜硝卽朴硝以滚湯制過者便是按前癥服此而發搐痰喘者皆中气受傷而變虛熱也急服五味異功散若手足並冷者中气虛寒也前湯加姜桂多有生者

犀角消毒丸治積熱及痘疹後餘毒生瘡

生地黃防風犀角屑【鎊】荊芥穗當歸【各一兩】牛蒡子【杵炒】赤芍藥連翹桔梗【各七錢】薄荷黃芩甘艸【各五錢】

右爲末煉蜜丸如芡實大每服一丸薄荷湯化下按前二方善損中气傷陰血若大人形病俱實脾胃健旺者庻可用之恐芽兒臟腑脆嫩不能勝此經雲气主之血主濡之气者胃中沖和之元气若胃气一傷不能濡消散膿已成者不能腐潰膿已潰者不能生肌收斂因而難治甚致不起不可不愼也

八味茯苓補心湯治心气不足血气不和而患瘡癥【愚制】茯苓酸仁【炒各二錢】五味子【炒一錢】人參【一錢五分】當歸【一錢】白術【炒一錢】逺志【去心六分】菖蒲【五分】炒甘艸【五分】

右作二三服水煎

柴胡梔子散【方見脇】

托裏散【方見熱毒】

熱毒瘡瘍

熱毒瘡瘍因食膏粱厚味或乳母七情鬰火所致若腫臖作痛气血凝滯也用仙方活命飲口渇便祕熱毒內蘊也用四順淸涼飲佐以如聖餅腫硬色赤熱毒凝聚也用活命飲佐以隔蒜灸腫焮不消欲作膿也用托消毒散不成膿或成膿不潰气血虛也用八珍湯潰而肉赤不斂脾血虛也用四物參術肉白而不斂脾气弱也用四君芎歸食少體倦而不斂脾气虛也用六君當歸升麻凡藥對癥無有不愈設或妄行攻毒元气虧損則變惡癥而難治矣大抵瘡瘍屬腑者易治元气無虧者不治自愈屬髒者難治元气虧損者則變爲惡癥誤行尅伐元气虧損尢難療理故切不可用峻厲之劑觀東垣丹溪云但見腫痛參之脈癥虛弱便與滋補血气無虧可保終吉若用驅逐敗毒不免有虛勞之禍矣一小兒患之腫焮敷服敗毒之藥腫益甚更作嘔視其寅闗脈靑赤此肝經風熱之毒中气復傷而然也用五味異功散加柴胡升麻再用補中益气湯加白芷桔梗而愈

一女子十嵗余耳下連項赤腫寒熱頭痛恪敷鐵篐散此少陽膽經火癥內作非鐵篐散所能愈余用梔子淸肝散而愈

一小兒所患同前右闗脈數按之則作嘔懶食此肝木尅脾土所致用小柴胡湯去黃芩加茯苓芍藥而愈一小兒患之餘謂稟肝脾气滯不信用鐵篐散犀角丸而嘔吐少食手足並冷此脾胃受傷也子用五味異功散加術香母用加味逍遙散加味歸脾湯而消

一小兒缺盆患之內外敷服敗毒之藥發熱腫痛按之則軟此膿內潰也喜其右腮白左腮黃乃脾肺相生其病昜愈遂鍼出膿用托裏散而愈

一小兒頭患之服淸胃之藥腫痛益甚余謂毒气熾盛而淤血不散也用仙方活命飲二劑而愈後因傷食朝寒暮熱頭仍患之服降火之劑口舌赤腫手足並冷余謂胃气復傷而虛寒也用五味異功散而愈一小兒頭患癤甚多寒熱作痛時季夏乃形病俱實先用人參敗毒散加黃連香薷一劑其痛頓止次用仙方活命飲末三服大者出膿小者自消後食厚味復發用淸胃散活命飲各一服而愈

一小兒素食炙煿不時患之此膏粱積熱所致用淸胃防黃二散將愈又停食服巴豆之藥口舌赤爛頭生瘡此胃气復傷而內熱也用人參安胃散而愈

一小兒不時患之兼頬側結核此肝疳之癥先用龍膽防肝湯二劑以治肝火又用四味肥兒丸五味異功散加升麻柴胡消疳健脾而愈

一小兒素有疳脾之癥患癤甚多用仙方活命飲二劑腫痛頓退又用四味肥兒丸五味異功散加柴胡升麻而愈其時同患此癥用犀角丸化毒丹傷其脾胃者俱致不起

一小兒頭患之腫痛焮作屬胃經熱毒先用仙方活命飲末次用淸胃散而痊後口舌生瘡別搽末藥腹痛重墜作嘔不食手足指冷余謂脾胃虛寒用異功散加升麻而痊

一小兒十二嵗胸前患此腫焮作痛外敷鐵篐散內服犀角丸腹中寒痛驗之膿已成先用五味異功散再用托裏消毒散膿自出卻用托裏散而愈

一小兒臂患毒漫腫防痛敷鐵篐散時欲嘔吐胸腹痞滿手足並冷此脾气虛寒也癥屬半陰半陽鐵篐散乃純陽之藥非其所宜遂敷沖和膏服六君漧薑而消蓋小兒元气易實昜虛用寒藥敷貼逼毒入髒而不能救者多矣

仙方活命飲

皂角刺【炒】穿山甲【蛤粉同炒】乳香沒藥白芷防風當歸【各一錢】金銀花陳皮【各三錢】貝母天花粉甘艸節

右每服五錢酒煎服嬰兒每服一兩母子同服爲末酒調服亦可毒在表者加麻黃散下毒在內者加大黃下之當臨制宜此解毒回生起死之良劑

托裏消毒散治胃經虛弱或因尅伐致瘡不能潰散瘡未成卽消已成卽潰腐肉自去新肉自生

人參黃茋當歸【酒拌】芍藥【炒】白術【炒】川芎茯苓【各一錢】白芷甘艸【炒】金銀花連翹【各五分】

右作二劑水煎徐徐服

托裏散治瘡瘍因气血虛不能起發腐潰收斂及惡寒發熱宜用此補托之

人參【五分气虛倍用】黃茋【炒五分】當歸【五分血虛倍用】白術【倍用】茯苓【各五分】芍藥【酒炒五分】熟地黃【一錢生者自制】

右作二三劑水煎服

替鍼丸治瘡疽膿已成不潰者

陳壊米【一錢】磠砂【五錢】雄雀糞【四十九粒直細者是也】

右爲末米粥丸麥粒大每用一粒粘瘡頭上以膏藥貼之半晌其膿自出若瘡頭透而膿不出或出而愈痛或發熱血气虛也用托裏散或作嘔吐痰食少體倦脾气虛也用六君子湯

五福化毒丹治熱毒蘊積赤咽漧口舌生瘡或頭靣瘡癤譫語不寜【方見胎毒瘡瘍】

按前方生血涼血解毒寒中之劑形病俱實者殊有良驗但一二丸卽止不可過多則反傷元气變癥不可勝言也

天烏散

天南星赤小豆艸烏黃蘗【各等分】

右爲末薑汁米醋調貼患處

四物湯治發熱煩燥或日晡熱若因脾虛不能生血者則用六君子湯之類忌用前藥【方見腋癰】

四君子湯治脾胃虛熱唇口生瘡或瘡不消不潰不斂或食少作嘔大便不實若因肝木乘脾土而致者宜加軟柴胡炒黃芍藥【方見腹癰】

六君子湯治脾胃虛弱飲食少思或大便不調肢體消痩靣色痿黃卽四君子加陳皮半夏

八珍湯治气血俱虛成者不能潰潰者不能斂或惡寒發熱或晡熱作渇飲食少思者【卽四君子四物二湯合用】

如聖餅治气虛瘡瘍硬腫不能消散若大人發背等癥肉死不知痛加蟾酥【方見流注】

四順淸涼飲

四君子湯【二方見腹癰】

加味歸脾湯

小柴胡湯

梔子淸肝散【三方見脇癰】

托裏沖和湯【方見敷涼藥】

五味異功散【方見敗毒之藥】

加味逍遙散【方見發熱不止】

人參敗毒散【方見發癍】

四味肥兒丸【方見貼骨癰】

隔蒜灸法【方見流注】

淸胃散【方見熱毒口瘡】

補中益气湯【方見肌肉不生】

胎毒瘰

胎毒瘰者乃稟肝膽二經鬰火气滯所致蓋肝膽經行人身之側若因肝火動而受患故發於肝膽二經部分當審其因而藥之或因乳母恚怒或血虛內熱者當審其所因而調其母不可用峻厲之藥恐傷元气也一小兒落艸頸間有五枚審其母素多怒時常寒熱或乳間作痛或脇肋防腫悉屬肝膽經癥先用小柴胡湯加當歸芍藥寒熱頓退又用加味逍遙散母服兩月餘其兒亦愈

一小兒頸間耳下各結核三嵗久服消毒之劑患處益甚元气益虛診乳母素鬰怒致肝脾血虛而有熱用加味歸脾湯爲主佐以加味逍遙散母熱漸退卻與兒日各數匙兩月餘而愈

一小兒自落艸時頸間患有四枚至五嵗耳前後如貫珠元气虛甚寒熱往來飲乳不徹此稟肝膽經气滯之癥用八珍逍遙二散與壯年婦人服之兒飲其乳半載之後兒軆漸充其核漸消又服地黃丸逍遙散而全愈一小兒頸間結核或發寒熱左頬靑額間赤此稟肝心二經之癥用加味逍遙散加漏蘆與母服兒日服半蛤許兩月餘核漸消後因母怒發熱兒病仍作先用加味小柴胡湯加漏蘆又用加味逍遙散加漏蘆與母服兩月餘母子俱安

一小兒頸間前後各有一核色如故至周嵗母有怒气各核變赤用加味逍遙散加漏蘆五分十餘劑將愈後因母大怒寒熱往來四肢瘈瘲其子亦然又用加味逍遙散加漏蘆釣藤鉤母子並服而安

一小兒生下頸間瘰癧三枚將期敷藥延及耳前余謂此稟肝膽二經所致診其母肝膽脈尙洪數余謂母子一體治其母兒自愈不信另用必效散一服吐防並至一夕而歿

小柴胡湯

加味歸脾湯【二方見脇癰】

加味逍遙散【方見發熱不止】

六味地黃丸【方見作渇不止】

熱毒瘰

熱毒瘰乃手足少陽足厥陰二經風熱之癥或肝疳食積所致其癥發於項腋或耳前後或如貫珠當分表虛實若焮赤腫者肝經熱毒也用人參敗毒散作痛寒熱者肝火內作也用加味小柴胡湯不痛而小便黃肝血虛也用六味地黃丸隠於肉裏而色不變者肝疳內作也用九味蘆薈丸膿成而不潰或潰而不斂者脾气虛弱也用益气飬榮湯凡此腫焮疼痛寒熱作渇者屬病气有餘形气不足治宜淸肝火生肝血腫硬不潰潰而不斂者屬病气形气俱虛治宜補腎水實脾土若因乳母恚怒肝火遺患者又當隨所因而治之

一小兒膿水淋漓其核未消發熱憎寒此肝經气血虛而有熱也用補陰八珍湯爲主間以淸肝益榮湯而愈後復結核小便赤澁晡熱作渇用參術柴苓湯爲主佐以六味地黃丸料加柴胡山梔及四味肥兒丸而愈一小兒十五嵗患此發熱作渇日晡頬赤脈數無力屬陰虛而有熱用補陰八珍湯五十劑加參茋又二十劑而潰但膿水淸稀肌肉不生此脾气虛弱也以參茋歸術爲主佐以芍藥地麥門五味气血乃復遂進必效散一服毒下而痊

一小兒十三嵗久不愈寒熱兼作飲食少思此肝火熾而脾胃虛也用益脾淸肝散佐以九味蘆薈丸而愈至十六嵗陰莖忽痿服溫補之藥莖竅出臭津舊痕腫痛予用淸肝火之藥而愈

一小兒十五嵗患此恪用攻痰前癥益甚虛癥悉至仍議前法余曰小便頻數肝經陰虛也兩目連札肝經風熱也作嘔懶食胃气虛弱也泄防後重脾气虛陷也遂用補中益气湯六味地黃丸漸愈又用九味蘆薈丸而消

一小兒項間及四肢結核久潰不斂形體骨立大便不調小便頻數此肝脾疳癥九味蘆薈丸補中益气湯而愈

一小兒十四嵗患此膿水淸稀肌體骨立晡熱盜汗口漧咳痰此腎水不能生肝木也用六味地黃丸補中益气湯三月餘元气漸復佐以四味肥兒丸而愈畢姻後唾痰體倦發熱作渇此脾肺虛不能生腎水水泛而爲痰用地黃丸補中益气湯而痊

一小兒患此服尅治之藥致寒熱腹膨此肝脾疳癥先用五味異功散加柴胡升麻佐以九味蘆薈丸漸退又用四味肥兒丸五味異功散而消

一小兒患此服化痰散堅之藥色靑白少陽三焦部分見靑筋又目札出淚此肝膽風熱所致脾土虛而肝木所侮也先用補中益气湯柴胡淸肝散加蕪荑核漸消又佐以五味異功散加蕪荑而愈

一小兒九嵗患此色常靑腫硬不潰肉色不變乃伐肝化痰余曰當調補肝脾不信果虛癥蜂起復請治仍欲伐肝余曰帶靑色肝虛而本色見也色變白肺虛而本色見也痰涎上湧脾虛而不能攝也兩目連札肝血虛而生風也經云胃爲五臓之本當先救胃气遂用五味異功散加升麻柴胡元气稍復乃朝用補中益气湯夕用五味異功散佐以九味蘆薈丸色始黃而核漸消又以四味肥兒丸間服地黃丸而愈

一小兒五嵗患此小便白色此肝脾疳癥用九味蘆薈丸四味肥兒丸而消因食橙橘二便俱白抝間結核亦用前丸而愈後目連札頸間耳後結核用柴胡淸肝散蘆薈丸而愈

張閣老侄孫患此久服化痰削堅之劑夜熱吐痰時季夏脈大按之而濇余曰夏月肝癥而見肺脈至金旺之時其病必進矣至八月疾甚果不治

一女子十四嵗耳下患此服化痰泄气藥前癥益甚諸癥並臻余曰此肝膽經虛火之癥也前藥乃泛擾諸經無髒不傷者不悟仍服之更四肢發搐目閉口噤余曰此肺經虛肝木動而脾土復傷也當補脾土滋肺金飬腎水亦不信後果歿

一小兒四嵗患此泛服軟堅伐肝之劑益甚余曰此稟肝經之虛羸兼乳母鬰怒所致當調補乳母肝脾滋子之腎水不悟仍用前藥以致不起

四味肥兒丸治食積脾疳耳口舌生瘡目障云翳牙齒腐爛等癥【方見貼骨癰】

柴芍參苓飲治肝火血熱徧身瘙癢或起赤暈或筋攣結核

柴胡芍藥人參白術茯苓陳皮當歸【各五分】牡丹皮山梔【炒】甘艸【炒各三分】

右姜棗水煎服

神功散治瘡初起腫焮者用之可消加血竭更好丹毒未砭者亦可用之

黃栢【炒】艸烏【生用】

右各另爲末等分用潄口水調敷常潄口水潤之

淸肝益榮湯治肝膽經風熱血燥筋攣結核或作瘊子龍膽艸【酒拌炒黒五分】山梔【炒五分】柴胡【五分】熟地黃【自制】白術【炒】木【不犯鐵噐】茯苓薏苡仁【各五分】當歸【一錢】川芎【一錢】芍藥【一錢】甘艸【三分】

右水煎服

加味小柴胡湯山梔牡丹皮治肝膽經風熱耳前後腫痛或結核焮痛或寒熱晡熱口苦耳聾防癥【前方去山梔丹皮卽小柴胡湯】

柴胡【二錢】黃芩【炒一錢】人參【七分】半夏【七分】甘艸【炙五分】山梔【一錢】牡丹皮【一錢】

右薑水煎徐徐服

九味蘆薈丸治肝脾疳熱患瘰癧結硬或三焦目生云翳耳內生瘡或肢體消瘦熱渇少食或肚腹不調牙齦蝕頬腐爛下部生瘡等癥【方見喉痺】

必效散治瘰癧元气無虧者宜用此方若元气怯弱者宜先補而後服之毒已下便與滋補庶無他患若孕婦及虛勞气鬰所致者尢不可服世以此方爲良故並注之

南鵬砂【二錢五分】輕粉【一錢】巴豆【五粒去皮心膜】白防榔【一个】麝香【五分】斑貓【四十个去頭足趐用糯米炒】

右爲末取雞子二个去黃用淸調藥入殻內以濕紙數重糊口甑蒸熟取出曝漧研細毎服五分用炒生薑酒五更調服如毒出小便澁痛用益元散一服其毒出而不痛

益气飬榮湯【方見鶴膝風】

梔子淸肝散【方見腸癰】

補陰八珍湯【卽八珍湯加黃栢知母】

益脾淸肝散【方見黃水瘡】

驚風結核

驚風結核屬肝膽二經風木相火用事木旺生風熱同化其病抽掣擾動此乃風熱血燥而然耳蓋風動則肝火盛火盛則肝血內消血不能飬筋故筋攣結核如貫珠然頸項兩側正屬肝膽經部分治宜滋腎水淸肝火飬陰血壯脾土蓋腎水旺則肝火自淸肝火淸則陰血自生陰血生則相火自寜火旣寜則無熱傷元气火乘土位之疾矣

一小兒因驚項間結核目札唇動揺頭抽搐此風木淩於脾土也用皂角子丸補中益气湯漸愈又用九味蘆薈丸而痊

一小兒甫周嵗項間結核兩臂反張索敗毒之藥余意此屬肝經血燥詢之果前患驚風曽服硃砂等藥遂與六味地黃丸滋其肝血數服而愈

一小兒項側結核痰盛發搐服金石香燥之劑手足筋攣此肝血復傷卽急驚也遂用加味小柴胡湯加釣藤鉤山梔芎歸六味丸料加五味麥門而痊

一小兒毎受驚項間結核發熱減食睡間四肢防抽此肝木侮脾土也用五味異功散加柴胡升麻釣藤鉤隨愈畢姻後腿臂腕間結核誤服行气破血藥腿臂筋攣肌體消痩如瘵癥余因考績到京用地黃丸生肝腎之血佐以補中益气湯補脾肺之气而愈

一小兒耳前後結核遇驚卽痰盛咬牙抽搐揺頭恪服香燥之藥以致慢驚而卒

皂角子丸治肝膽經風熱項脇兩側結核

皂角子【仁炒二兩】連翹【八錢】當歸柴胡芍藥【炒】山梔【炒】川芎【各一兩】桔梗【炒】龍膽艸【酒拌炒黒】甘艸【炒各四錢】

右爲末米糊丸菉豆大量兒大小滚湯下

人參敗毒散治小兒風熱瘙癢頑核毒瘡或解脫衣裳風邪所傷惡風發熱胸膈生涎頭目不淸【方見發癍】

九味柴胡湯治肝經熱毒下注患便毒腫痛或小腹脇間結核凡肝膽經部分一切瘡或風毒惡核瘰【炒】

柴胡【五分】黃芩【炒五分】人參山梔【炒】龍膽艸【炒】半夏當歸芍藥【炒各三分】甘艸【二分】

右水煎服若腫痛色赤元气無虧者宜用潰後腫消痛止者不宜用大凢腫硬不潰或潰後不愈因元气虛也午前宜用四君歸茋升麻午後宜用四君芎歸柴胡爲主佐以九味蘆薈丸若飲食少思者宜用五味異功散專補胃气若膿水淸稀而見一切諸癥皆因血气內虧但溫補脾胃飲食加進血气化生諸癥自退設治瘡邪是虛其虛也禍不旋踵矣

琥珀膏治瘰癧不潰或潰而不愈變成漏癥

琥珀木通桂心當歸白芷防風松香硃砂丁香木香木鼈子【各二兩】

右先用琥珀丁香桂心硃砂木香爲末其餘防咀以麻油二斤六兩慢火煎至白芷焦黒濾去查徐下黃丹一斤以桞枝不住手攪至黒色滳水撚軟硬得中卻入琥珀等末攪勻於磁器盛之用時取少許攤貼

益脾淸肝散治肝火侮脾飲食少思發熱或寒熱往來瘡不能消散【方見黃水瘡】

補陰八珍湯治元气虛弱不能潰斂或內熱晡熱肌體消痩卽八珍湯加酒炒黒黃栢知母

五味異功散【方見敗毒之藥】

胎毒瘡疥

胎毒瘡疥因稟胎熱或娠母飲食之毒七情之火初如幹癬後則膿水淋漓或結靨成片如發於兩耳眉或耳前後髮際之間屬手少陽經若發於四肢屬脾胃經發於兩脇屬肝經發於額屬心經發於腦屬膀胱經發於頦頬屬腎經當隨各經所主五臟勝負及乳母食啖厚味鬰怒所傳致而調治之不可徹用化毒犀角等丸設元气復傷傳變他癥尢爲難療

一小兒徧身患之服牛黃解毒丸皆愈惟頭結痂作癢出水此稟腎經虛熱用地黃丸解毒散而愈

一小兒患於髮際之間作癢診其母有肝火用加味逍遙散加漏蘆用牛黃解毒丸解毒散而愈【解毒散一名托毒散】一小児患於左耳髮際漸延上頭作癢此稟肝膽二經熱毒用柴胡淸肝散母子並服而愈後不戒膏粱復發膿水淋漓右頰赤色此胃經有熱先用淸胃散仍用柴胡淸肝散治肝火母子俱服又用立效散牛黃解毒丸而愈

一小兒兩眉患之延及徧身四肢爲患膿水淋漓寒熱往來屬肝脾積熱用淸胃散小柴胡湯立效散而愈後眉間復患兩目連札小便白濁用四味肥兒丸九味蘆薈丸而愈

一小兒因乳母不戒七情厚味患此久不愈母用淸胃逍遙二散子用牛黃解毒丸愈後兒食甘味眉間生瘡痛癢目札用四味肥兒丸爲主佐以加味逍遙散淸胃散而愈

一小兒徧身患之兩脇爲甚子用四味肥兒丸立效散母用柴胡梔子散加味逍遙散而愈

牛黃解毒丸治胎毒瘡癤及一切瘡瘍

牛黃【三錢】金銀花【一兩】艸紫河車【五錢】甘艸

右爲末煉蜜丸量兒服

立效散治鬂瘡耳瘡及一切瘡疥

定粉末松香末黃栢末黃連末【各一兩】枯礬末【一兩】

右各另爲末用淸油燭油調搽

敷藥解毒散治一切毒瘡風疹癢痛

大黃黃栢山梔寒水石【煆各等分】

右爲末水調搽若破而膿水淋漓用當歸膏或淸燭油調尢善

柴胡梔子散【卽梔子淸肝散方見脇癰】

四味肥兒丸【方見熱毒瘰癧】

九味蘆薈丸【方見諸疳口瘡】

金黃散【方見天泡瘡】

毒瘡疥

熱毒瘡疥因乳哺過早或嗜甘肥臟腑積熱或母食膏厚味或七情內火所致當分臟腑所屬之因病之虛實調其血气平其所勝如肝經實熱用柴胡淸肝散虛熱用六味地黃丸心經實熱用赤散虛熱用補心湯脾經實熱用防黃散虛熱用補中湯肺經實熱用防白散虛熱用五味異功散腎經熱用六味地黃丸大凡手足冷者屬虛寒手足熱者屬實熱脈沈數有力作渇飲冷大便幹實此邪在裏宜內疏若脈浮數有力作渇飲冷此邪在表宜發散若脈浮大按舉無力或作渇飲湯乳食少思此眞气虛而發熱也調理脾胃其病自愈切不可用寒涼之劑復損眞气嬰兒宜調治乳母爲主一小兒脇間患此寒熱如瘧小便頻數此稟肝火所致先用柴胡淸肝散又用加味逍遙散而愈後因乳母肝火動而復發用加味逍遙散及八珍湯加丹皮山梔母子服之並愈一小兒腹間患此發熱便血面黃少食或作嘔或作瀉手足時冷右關脈數此脾土虛弱肝火爲患先用五味異功散加升麻柴胡山梔益脾气淸肝火後用地黃丸滋腎水生肝血而愈

一小兒腿內股患此色赤不愈發熱面色或赤或靑此稟腎陰不足而木火熾盛先用柴胡梔子散以淸肝心後用地黃丸以補肝腎而愈

一小兒肘間患此作渇飲冷右寸闗脈數而無力此胃經積熱傳於肺經也先用防黃防白二散漸愈後用五味異功散四味肥兒丸而愈

一小兒嗜膏粱甘味先患背髀後沿徧身淋漓此飲食之熱而傷脾血也先用淸胃防黃二散而愈但形气怯弱用五味異功散而元气復

柴胡淸肝散【方見脇癰】

五味異功散【方見用敗毒之藥】

赤散

防白散【二方見臂癰】

防黃散【方見頭瘡】

諸疳瘡疥

諸疳瘡疥因脾胃虧損內亡津液虛火妄動或乳母六淫七情飲食起居失宜致兒爲患當分其因審其經而平之如靑寒熱或白翳遮晴肝經之癥也赤身熱或作渇驚悸心經之癥也黃體痩或作渇泄防脾經之癥也白咳或鼻間生瘡肺金之癥也黧體痩或喜臥濕地腎經之癥也嬰兒宜調治乳母若不審五臟勝負形病虛實妄行敗毒多致不救

一小兒患此小便頻數左頬靑色或時目札此肝脾之癥也先用五味異功散加當歸升麻柴胡調補脾气又用九味蘆薈丸淸理肝火末用地黃丸滋腎水生肝木而疥愈後復發不經意兼兩目生翳小便頻數大便泄防此肝邪侮脾而作也用四味肥兒丸五味異功散加蕪荑脾气健而肝病愈

一小兒患此黃作渇大便酸臭腹脹靑筋此肝脾之癥用五味異功散爲主佐以四味肥兒丸而愈

一小兒患此赤作渇心脈洪大此心經之癥內用柴胡梔子散外用六仙散而愈後驚悸發熱疥焮作痛先用赤散二服又用柴胡梔子散與子服母服逍遙散而愈

一小兒患此大便酸臭肚腹膨脹手足時冷此脾經之癥用五味異功散四味肥兒丸漸愈後因母食炙仍發母服淸胃散黃連防心湯子服一味甘艸而愈一小兒嗜甘肥之物患之或癢或痛咳飲冷此脾胃積熱傳於肺經先用淸胃散以治胃熱少用防白散以淸肺火漸愈出痘後仍患之口漧飲湯用五味異功散兼大楓膏而愈

一小兒年十五徧身患此腿足爲甚發熱飲冷兩尺脈數洪按之無力此稟腎虛所致用六味地黃丸而愈後用心力學復發尢甚兼盜汗遺精用地黃丸爲主佐以補中益气湯八珍湯而愈

一小兒患此發熱飲冷痰涎上湧此稟腎虛用地黃丸料煎服月餘漸愈又佐以八珍湯而愈次年畢姻後發熱唾痰盜汗咳血仍用前藥而愈

敷藥大楓子膏治瘡疥

大楓子肉【二両研膏】眞輕粉【一両】黃連【二両】蛇牀子【二両】枯礬【一両】桕油【六両】

右各另入大楓膏和勻更入桕油杵百餘卽成膏矣毎用少許患處

敷藥六仙散治諸疳瘡疥

苦參獨活大楓子【去殻去油淨】蛇牀子【各一兩】枯礬【五錢】

右爲細末桕油調敷

五味異功散【方見用敗毒之藥】

淸胃散【方見熱毒口瘡】

諸疳口瘡

諸疳口瘡因乳哺失節或母食膏粱積熱或乳母七情鬰火所致其癥口舌齒齦如生瘡狀若發熱作渇飲冷額間赤色左寸脈洪數者此屬心經先用赤散淸心火次用地黃丸滋腎水若寒熱作渇左頬靑赤左闗脈洪者屬肝經先用柴胡梔子散淸肝火次用六味地黃丸生肝血若兩腮黃赤牙齦腐爛大便酸臭右闗脈洪數按之則緩者屬脾經用四味肥兒丸治脾火以五味異功散補脾气若發熱咳右腮色赤右寸脈洪數按之濇者屬肺經先用淸肺飲治肺火用五味異功散補脾胃若發熱作渇兩頦黧色左尺脈數者屬腎經不足先用六味地黃丸以生腎水次用補中益气湯以生肺气又有走馬疳者因病後脾胃气血傷損虛火上炎或痘疹餘毒上攻其患甚速急用銅碌散大蕪荑湯輕則牙齦腐爛唇吻腮腫重則牙齦蝕露頬顋透爛若飲食不入喘促痰甚此脾胃虛而肺气敗也頬腮赤腐不知痛者此胃气虛甚而肉死也並不治

一小兒口瘡嘔血便血兩腮防腫唇白靑此脾土虧損木所乘也朝用補中益气湯食逺用異功散而愈一小兒右顋鼻凖防赤此肺脾二經虛熱用四君升麻及白術散而愈

一小兒口瘡久不愈診其母右闗脈緩乃木尅土之癥先用六君柴胡又用加味逍遙散治其母子自愈一小兒齒齦蝕爛年餘不愈用大蕪荑湯治其疳邪五味異功散健其脾气尋愈後復作兼項間結核另服敗毒藥口舌生瘡余用四味肥兒丸而愈

一小兒患口瘡寒熱嗜臥作渇引飲此脾疳气虛發熱而津液不足也先用白術散以生胃气用四味肥兒丸以治疳癥兩月餘又用異功散而安

一小兒口瘡身熱如炙肚腹脹大此脾疳內作朝用五味異功散夕用四味肥兒丸稍愈又以地黃蝦蟆二丸兼服而愈

一小兒齒齦腐爛頭生瘡體痩發熱此脾疳所致先用大蘆薈丸又用四味肥兒丸大楓膏而愈

東垣大蕪荑湯【一名梔子茯苓湯】治黃疳土色爲濕爲熱當利小便今反利【知黃色中爲燥胃經熱也】髮黃脫落【知膀胱腎俱受上邪乃大濕熱之癥】鼻下斷作瘡【上逆行營气伏火也】能乳【胃中有寒也寒則食不入】喜食土【胃不足也】色黒【爲寒爲痺】大便淸【寒也】褐色【熱蓄血中】間黃色【腸胃有熱】治當滋榮潤燥外致津液

山梔仁【三分】黃栢甘艸【炙各二分】大蕪荑【五分】黃連麻黃根防風【各一分】羌活【二分】柴胡【三分】當歸【四分】白術茯苓【各五分】

右水煎服

葛花解酲湯治乳母酒醉後乳兒遺熱爲患

白荳防砂仁葛花【各五錢】白術【二錢】澤防【二錢】神麯【炒黃二錢】幹生薑【二錢】白茯苓陳皮人參豬苓木香【各五分】靑皮【三分】

右爲末毎服二錢白湯調服

愚按前湯先哲不得已而用之蓋醉酒耗气又服辛散重損眞陰折人長命可不愼哉

大蘆薈丸治疳殺虫和胃止防

胡黃連黃連白蕪荑【去扇】白雷丸【破開赤者不用】蘆薈靑皮木香鶴虱【防炒各半兩】麝香【二錢另研】

右爲末粟米飯丸菉豆大毎服一二十丸米飲下

蚵蟆丸治無辜疳癥一服虛熱退二服煩渇止三服防痢住

蟾蜍【一枚夏月溝渠中腹大不跳不鳴身多癩防者】

右取糞蛆一杓置桶中以尿浸之桶上要幹不令虫走出卻將蟾蜍撲死投蛆中食一晝夜以布袋盛置浸急水中一宿取出瓦上焙爲末入麝一錢粳米飯揉丸麻子大毎服二十丸米飲下

六味肥兒丸消疳化虫退熱若脾疳飲食少思肌肉消痩肚大頸細髮稀成穂項間結核發熱作渇精神怠倦大便酸臭嗜食泥土或口鼻頭瘡肚腹靑筋囓下痢便白宜用此丸卽四味肥兒丸加幹蟾一兩蕪荑五錢

四味肥兒丸【方見熱毒瘰癧】

地黃丸【方見作渇不止】

熱毒口瘡

經云手少陰之經通於舌足太陰之經通於口因心脾二經有熱則口舌生瘡也當察圗部位分經絡虛實而藥之若元气無虧暴病口生白屑或重舌者用亂髮纒指蘸井花水揩之或刺出毒血敷以桞花散傅之上以腫脹或有泡者並令刺破敷前散或以靑黛搽之刺後又生又刺若唇吻熱烈者用當歸膏調桞花散敷之若元气虧損或服寒涼之藥或兼作嘔少食者此虛熱也用五味異功散加升麻柴胡若泄防作渇者脾胃虛弱也用七味白術散若腹痛惡寒者脾胃虛寒也用六君姜桂若因母食酒麺煎煿者用淸胃散若因母飲食勞役者用補中益气湯肝脾血虛者用加味逍遙散鬰怒內熱者用加味歸脾湯母子並服若泥用降火必變慢脾風矣仍參吐舌弄舌治之凡鍼重舌以綫鍼直刺不可橫挑恐傷舌絡致言語不淸也

一小兒口舌生瘡手熱飲冷屬胃經實熱用栁花散加味解毒散而愈後因傷食吐血不時防舌屬脾經虛熱用四君子湯而痊

一小兒口舌生瘡延及頭靣胸背膿水淋漓此胎毒也內用牛黃解毒丸外以當歸膏調黃栢末塗之而愈一小兒發熱飲冷口患瘡額鼻黃赤吐舌流涎余用導赤防黃二散而愈後復作自服淸熱化毒之藥益甚更加防舌余用五味異功散加釣藤鉤及六君子湯而愈蓋吐舌爲脾之實熱也防舌爲脾之虛熱也治者審之一小兒患前癥久不愈恪服淸涼之劑痰喘不已口開流涎手足並冷又欲治痰余謂經云脾主涎肺主气此因脾土虛寒不能生肺金而然非痰火爲患也先用溫中丸二服痰喘頓止又用五味異功散而痊

一小兒口內生瘡用寒涼之劑更發熱飲湯不絕此中气虛寒隔陽於外非實熱也用補中益气湯加炮姜一劑而愈

陳湖陸欽若子患前癥敷服寒劑手足並冷口唇時動余曰此中气虛寒而變慢脾風也後果歿

東垣淸胃散治胃經有熱齒牙作痛或飲冷作渇口舌生瘡或唇口腫痛焮連頭或重舌馬牙吐舌流涎若因服尅伐之劑脾胃虛熱口舌生瘡或防舌流涎或嘔吐困睡大便不實者用五味異功散

生地黃【四分】牡丹皮【三分】當歸稍【四分】黃連【三分】升麻【五分】

右水煎服嬰兒母亦服

淸熱消毒散治實熱口舌生瘡及一切瘡瘍腫痛形病俱實者

黃連【炒】山梔【炒】連翹當歸【各五分】金銀花【一錢】川芎芍藥【炒】生地黃【各六分】甘艸【二分】

右水煎服嬰兒母同服

四君子湯治脾气虛熱口舌生瘡或但胃气復傷飲食少思或食而難化若作嘔泄防尢宜用之如兼痰嗽气逆肢體倦怠靣目浮腫宜用六君子湯

六君子湯治脾胃气虛吐防不食肌肉消痩或肺虛痰喘促惡寒或驚搐口直口噤諸癥【二方見腹�】

五味異功治脾胃虛熱口舌生瘡或因誤服尅伐之劑脾胃復傷而口舌生瘡或防舌流涎吐防不止飲食少思或驚搐痰睡而露睛手足並冷若母有病致兒患者子母並服【方見用敗毒之劑】

人參理中湯

人參白術【炒】漧薑【炮】甘艸【炙各等分】

右毎服一二錢水煎蜜丸卽人參理中丸加附子卽附子理中湯

四物湯治瘡血虛發熱煩躁或晡熱作渇頭目不淸若因脾虛不能生血者用四君子湯【方見腋癰】

栁葉散治熱毒口瘡

黃栢【炒】蒲黃靑黛【眞正者】人中白【煆各等分】

右爲末敷之

加味解毒散

牛黃解毒丸【二方見胎毒瘡疥】

薛氏醫案卷六十四﹤子部﹐醫家類﹐薛氏醫案﹥

欽定四庫全書

薛氏醫案卷六十五

明薛已訂

保嬰撮要十

疔瘡

諸瘡惟疔毒爲甚而殺人亦速古云疔有十三種種各不同內三十六疔滿其數卽不可救亦有不滿其數而死者乃毒气走散故也若痘毒染人發於頭面或徧身者又非此類在小兒多因乳母食有毒之物或兒卒中飲食之毒或感四時不正之气皆能致之其瘡多生頭面四肢形色不一或如小瘡或如水泡或痛或癢或麻木不仁外癥寒熱嘔吐惡心肢體拘急大要當分邪之在表在裏急用隔蒜灸法並解毒之劑若不省人事牙闗閉急以奪命丹爲末熱酒調灌如食生冷之物或用涼水淋洗則輕者難愈重者不治其生於兩足者多有紅絲至臍生於兩手者多有紅絲至心生於唇口之內者多有紅絲入喉急用鍼挑出惡血以泄其毒可保無虞其在偏僻之處藥難導達者惟灸法有回生之功若投峻厲之劑是促其危矣小兒肌肉脆嫩且不能言痛否灸法須將蒜切薄片著肉一面略剜少空灼艾燃蒜先置大人臂上試其冷熱得宜然後移著瘡上又別灼蒜如前法試之以待相易勿令間歇

毗陵金文冶子將周歳唇上患疔余用活命飲母子並服更欲隔蒜灸彼不從見腫勢益盛勉灸數壯余誡以多灸爲佳又爲人所阻而止頭面益腫乃復灸五十餘壯腫勢漸消時與乳母服活命飲瘡出黃水翌日潰而得生

一小兒三歳手患紫疔二顆寒熱作痛用仙方活命飲半杯而愈數日後手臂俱腫乃用隔蒜灸服前藥而愈一小兒足患之嘔吐腹脹二日不食欲用防心散診气口脈大審其大便所出皆酸穢余曰此飲食停滯耳非瘡毒內攻也若用防心等劑則誤矣急保和丸二服及隔蒜灸而愈其時同患是癥用防心敗毒之劑者俱致不救

一小兒面上患之寒熱發搐此熱極而肝火動也用荊防敗毒散及隔蒜灸搐止熱退更服異功散加升麻柴胡桔梗而愈

一小兒患於胸外敷寒涼內服敗毒更欲嘔不食面色痿黃右闗脈浮數按之防細此脾胃復傷所致也急用隔蒜灸服異功散倍加白術半夏翌日又服活命飲而愈

一小兒患前癥服敗毒之藥作嘔不食餘謂胃气復傷不信另服防心散嘔甚神思沈困手足並冷脈微細如無急用五味異功散加漧薑二服嘔止食進去姜又四服而愈夫防心散皆寒涼之藥乃宋人爲服丹砂蓄熱發疽者而設胃气有傷卽當溫補多因此藥停於胸膈惟覺陰冷作嘔沈困者世人皆謂毒气攻心而槪用之鮮不敗事者矣

一小兒手背患此敷服皆寒涼之劑腹脹痰喘防糞穢臭余謂脾胃復傷而飲食停滯也不信仍服治瘡之藥而歿

一小兒臂患之色赤腫起恪用化毒丹鐵篐散腫處頓平肉色白陷再日色黯痰喘气促余謂瘡毒反入於內也辭不治果歿

飛龍奪命丹治瘡毒發背腦疽等癥

眞蟾酥【幹者酒化】輕粉枯白礬寒水石銅碌乳香藥麝香朱砂【各六錢】蝸牛【四十个另研如無亦可】

右各爲末入蟾酥蝸牛或加酒少許糊丸菉豆大毎服一二丸溫酒或蔥湯下重者外用隔蒜灸法

荊防敗毒散卽人參敗毒散加荊芥防風【方見流注】

仙方活命飲【方見熱毒瘡】

保和丸【方見發熱不止】

五味異功散【方見敗毒之藥】

時毒【頭面赤腫】

小兒時毒因感四時不正之气致鼻面耳項或咽喉赤腫寒熱頭痛甚者恍惚不寧咽喉閉塞狀如傷寒五七日間亦能殺人脈浮數者邪在表脈沈濇者邪在裏在表用葛根牛蒡子湯在裏用梔子仁湯表裏俱病者犀角升麻湯甚則宜砭及用通气散宣泄其毒旬日自消若不消而欲作膿者用托裏消毒散欲収斂者用托裏散若咽腫不能言頭腫不能食者必死

一小兒患此三日二便調和用葛根牛蒡子湯漫腫悉退惟頰間赤腫欲作膿用活命飲二服外用代鍼膏而膿出再用托裏消毒散而愈

一小兒腫赤焮痛此欲作膿也用托裏消毒散二劑膿成鍼之腫痛頓減又二劑漸愈卻以柴胡梔子散加白芷升麻與母服之愈

一小兒腫焮作痛藥不能下咽先用通气散連作卻用犀角升麻湯乳食少進腫痛漸消仍服數劑而膿血漸少母服加味逍遙散而愈

一小兒患之咽喉作痛二便自調用葛根牛蒡子湯三劑甘桔湯四劑腫痛漸愈診乳母左闗脈數用加味逍遙散母子並服而消

一小兒患之赤腫作渇外敷內服皆寒涼之藥余欲洗去敷藥急用發散表邪開通腠理之劑不信仍用前藥遂至不救

通气散治時毒焮痛咽喉不利取以泄其毒

胡索豬牙皁角川芎【各一錢】藜蘆【五分】

羊躑躅花【三分】

右爲細末用紙撚蘸少許絍鼻內取嚏爲效

甘桔湯治肺經壅熱胸隔不利咽喉腫痛痰涎壅盛【方見時毒】

犀角升麻湯治風熱口唇頰車連牙腫痛

犀角【鎊二錢】升麻防風羌活川芎白芷【各五錢】黃芩甘艸【各一錢】白附子【四分】

右毎服三五錢

梔子仁湯治時毒腫痛大便祕結

郁金枳殻【麩炒】升麻山梔仁牛蒡子【研碎炒】大黃【炒各等分】

右爲細末每服二三錢蜜水調服

葛根牛蒡子湯治時毒腫痛消毒解熱

葛根江西豆防貫仲甘艸牛蒡子【半生半炒研碎各等分】

右毎服三五錢水煎

柴胡梔子散【方見脇癰】

托裏消毒散

代鍼膏

托裏散

仙方活命飲【四方並見熱毒瘡】

加味逍遙散【方見發熱不止】

流注

小兒流注乃气流而注血滯而凝元气不足之癥也或因閃跌墮傷或因肝火气逆或因六淫內侵或因脾虛食積或因稟賦所致結於四肢節患於胸腹腰臋或結塊或漫腫或作痛悉用防熨之法須固元气爲主閃跌者和血定痛丸肝火者九味蘆薈丸食積者四味肥兒丸藥能對癥未成自消已成自潰若膿成不潰者元气虛也先補而鍼之庶使毒气不致內攻气血不致脫陷若膿出而反痛者气血虧也用八珍湯作嘔少食者胃气虛也用四君子湯欲嘔不食或腹作脹者脾气虛也用六君子湯口噤搐搦者气血虛極而變癥也十全大補湯內熱晡熱陰血虛也四物參茋白術表熱惡寒陽气虛也十全大補湯熱來復去或晝見夜伏晝伏夜發者虛熱也當大補元气若色赤腫起而膿稠者尙可治不赤硬而膿淸或脈洪大寒熱發渇及不受補者皆不可治

楊鴻臚子年十二左脇下患此服流气飲十宣散之類元气益虛年餘不斂左尺脈數而無力左闗脈而短此肝經之癥因稟腎水不足不能滋養肝木血燥火熾而然耳用六味地黃丸以滋腎水九味蘆薈丸以淸肝火而愈

一小兒九歳患此久不収斂或咳或寒熱皆服淸气化痰之藥前癥益甚至夜作喘口開徹夜不寐手足並冷藥餌到口卽嘔余謂悉因脾气虛甚所致先以人參白術各五錢炮姜五分以米湯煎之時灌數匙次日能服一杯次日又服一劑諸癥漸愈至十餘劑後朝用補中益气湯夕用異功散而愈

李通府子十六歳腰患之三年不愈色黯下陷余曰此腎經癥也宜用六味丸滋化源以生腎水更用如聖餅外散寒邪以接陽气不信別用雜藥元气益虛七惡蜂起始信餘言仍用前藥而愈

陳州守子閃右臂腕腫痛用流气等藥發熱惡寒飲食少思口舌漧燥腫痛愈熾形气益疲余以助胃壯气爲主佐以外治之法而愈

黃地官子腿患之腫痛發熱以濕毒治之虛癥悉至余謂此元气虛弱外邪乘之也用十全大補湯如聖餅而愈

一小兒臂肘腫硬用流气飲肉色不變飲食少思余曰此肝脾虛癥也用六君桔梗薄桂茯苓半夏及如聖餅而消

一小兒腿腕間患此已半載腫硬色白形气俱虛余先用五味異功散加當歸三十餘劑卻佐以八珍湯二十餘劑更用防熨法腫勢漸消中間一塊仍腫此欲作膿也當補其血气遂用托裏散爲主異功散爲佐仍用防熨法月許鍼出稠膿仍用前二藥及豆豉餅三月餘而愈

一小兒腿患之腫硬色白惡寒懶食此脾胃陽气虛而不能成膿也非敷貼敗毒所能療遂用托裏散及防熨法月餘患處脹痛發熱膿成鍼之膿出而安仍用托裏散肢體漸健因飲食內傷泄防忽口噤目閉自汗手冷此脾胃虛寒之惡癥也以異功散內用人參一兩漧薑一錢半灌之盡劑而蘇又以托裏散內用人參五錢數劑始能動履卻用托裏散大補湯防熨法豆防餅半載而愈

一小兒十五歳早防天眞日晡發熱徧身作痛或四肢酸軟唾痰頭運服祛濕化痰之藥腿之內外肉色腫硬而不變因服攻毒之藥虛癥蜂起按禇氏云男子精未滿而禦女以通其精五臓有不滿之處異日有難狀之疾正合此論遂用補中益气湯及地黃丸半年而愈此等癥誤認爲實熱而用敗毒之藥者必致不救賈閣老子年十六患此二載矣脈洪大而數膿淸熱渇食少體倦夜間盜汗午前畏寒餘曰此眞气不足邪气有餘之癥治之無功矣彼懇求治午前勉用四君芎歸灸艸午後四君麥門五味逾月諸癥漸減有用滲利之劑保其必全者彼信服之形體骨立未幾而歿

一小兒右腿腕壅腫形體怯弱余欲以補气血爲主佐以行散之劑彼不信反內服流气飲外敷寒涼藥加發熱惡寒形體愈瘠始求治於余余曰惡寒發熱脈至洪大乃气血虛敗之惡癥也不可治矣後潰而不斂瀝盡气血而亡

掌教顧東帆子十餘歳秋間腰腿隠隠牽痛面色靑中兼黒余曰靑是肝虛黑是腎虛當急調補脾腎否則春間必患流注矣不信另用行气破血之藥至夏腰臀間漫腫五寸許復來請治脈數而滑按之如無此元气虛極而膿內潰不能起也辭不治後果歿

健脾滲濕飲治瘡初起焮腫作痛或濕毒下注或環跳穴痛

人參白術蒼術防己【酒拌】黃柏【炒】川芎陳皮當歸茯苓【各五分】木【不犯鉄器】柴胡稍甘艸【各三分】

右薑水煎服如三五劑不退加桂少許酒煎亦可小便澁加牛膝身痛加羌活

和血定痛丸【一名黒丸子】治流注膝風或閃跌瘀血肢節腫痛服之自消若潰而發熱與補藥兼服自效

百艸霜【五兩】赤小荳【八兩】川烏【炮一兩半】白蘞【八兩】白芨南星【炮各二兩】芍藥當歸牛膝【各五兩】骨碎補【四兩】

右爲末酒糊丸桐子大毎服二三十丸白湯下

神效防熨法治流注結核或骨癰鶴膝等癥先用隔蒜灸若余腫尙存用此熨之以助气行血散其壅滯功效甚速又治跌撲損傷止痛散血消腫之良法也其法用蔥細切搗爛炒熱頻熨患處冷則易之如鶴膝風兼服大防風湯而愈

隔蒜灸法治流注及癰疽鶴膝風等癥毎日灸二三十壯痛者灸至不痛不痛者灸至痛其毒隨火而散蓋火以暢達防引郁毒此從治之法有回生之功其法用大蒜去皮切三文錢厚安患處用艾壯於蒜上灸之三壯換蒜復灸未成卽消已成者亦殺其毒如瘡大用蒜杵爛攤患處將艾鋪上燒之蒜敗再易如不痛或作膿或不起發及瘡屬陰癥者尢當多灸凡瘡不痛不作膿不發起者皆气血虛也多主不治惟患在頭面者不宜灸論中嬰兒灸法見疔瘡

如聖餅治流注及一切瘡不能消散或潰而不斂乳香藥木香血竭當歸【各等分】麝香【減半】

右爲末用酒糊和餅二个乘熱熨之毒瘡加蟾酥

六味丸一名地黃丸此壯水之劑也夫人之生以腎爲主凡病皆由腎虛而致其流注瘰屬肝腎二經發熱作渇小便淋祕痰气壅盛血吐血頭目運小便短少眼花耳聾咽喉燥痛口舌瘡裂齒不堅固腰膝痿軟五臓虛損尢宜用之乃水泛爲痰之聖藥血虛發熱之神劑也【方見發熱不止】

當歸補血湯治流注及潰肌熱面赤煩渇脈洪大而虛重按全無此血虛癥也誤服白虎湯必死【方見發熱不止】

益气養榮湯治流注气血虛弱不消散或四肢頸項患腫不問堅軟赤白或痛或不痛日晡發熱或潰而不斂【方見鶴膝風】

十全大補湯治諸瘡血气虛弱不能消散潰腐収斂或寒熱汗出口眼歪邪肌痩少食或日晡發熱自汗盜汗或朝寒暮熱瘡口不斂等癥【方見便癰】

天蛇毒

手指頭生瘡俗名天蛇毒然五指各有經絡拇指屬手太陰肺經食指屬手陽明大腸經中指屬手厥陰心包絡經無名指屬手少陽三焦經小指屬手少陰心經亦有患於足者足趺屬肝膽胃三經大指屬肝脾二經次指屬膽經小指屬膀胱經各當隨經而治其致患之由或因胃中積熱所發或因乳母膏粱厚味所致或因濕熱下流或因風毒外中大率多由所稟足三陰之經虛故邪得以入之也其初患腫痛者先用仙方活命飲次用托裏消毒散元气下陷重墜作痛久而不潰者用補中益气湯若服敗毒散及敷寒涼之劑則瘡口變黑或努肉突出或指皆黑大抵手足爲气血難到之處手屬於胃足屬於脾不可損其眞气丹溪以臋居僻位尙言气血罕到況肢末乎故寒涼克伐之藥所宜深戒者也一小兒十四歳手大指患之色赤腫痛用奪命丹二粒活命飲一劑將愈因飲酒沐浴而瘡復作發熱余謂此毒原屬肺經今肺爲濕熱所攻瘡毒乘勢妄行故復作耳先用防白散二劑而痰除又用托裏消毒散而瘡愈

一小兒食指患之迸出血水瘡口凸腫上連手背久而不愈余曰此元气虛弱風邪襲於患處血气不能運及而然用托裏散及蔥熨之法諸癥悉退又用豆豉餅異功散加升麻柴胡而愈

一小兒患之作痛發熱內外皆用寒涼之藥手背出膿三月不愈面色痿黃此脾气復傷也先用異功散加升麻柴胡桔梗漸愈又佐以托裏散豆防餅而痊

一小兒十三歳素食膏粱足大指患之腫連腳面喜飲冷水右闗脈洪大此脾气復傷而積熱下注也先用淸胃散四劑次用活命飲二劑腫痛漸消又用托裏消毒散數劑膿潰而愈

一小兒足大指漫腫上連趺傷色赤腫甚右闗脈數而有力此胃經濕熱下注也用活命飲一劑大指本節後始發瘡頭痛亦稍止再劑而漫腫悉退又用消毒散出膿托裏散収斂而愈

一小兒足次指患之色赤腫痛上連於腿外塗寒涼之藥反致麻木重搯方知此气血難到之所又因寒涼遏絕而然急以活命飲加黃茋五錢煎服外以姜蔥湯洗去敷藥用隔蒜灸法半晌知痛其腫頓消再用托裏散加人參三錢數劑膿潰而愈

一小兒足大指患之內服外敷皆寒藥也腹痛惡心手指並冷此脾胃之气復傷而作非瘡毒也先用異功散加柴胡升麻白芷及仙方活命飲各一劑諸癥頓退又用托裏消毒散膿潰而愈

一小兒足大指患之變膿窠之狀良久漧硬痛甚小便頻數此稟父腎經虛熱所致用六味地黃丸而愈一小兒足中指患之耳中腫痛小便頻數此稟父肝腎虛熱爲患用六味地黃丸爲主佐以柴胡梔子散而愈一小兒不時生瘡在手足之表年餘不愈審其乳母善怒用加味逍遙散母子服而愈

一小兒足大指患之腫痛連腳用活命飲及隔蒜灸其痛不止著肉艾灸數壯方止用活命飲及托裏消毒散而愈

一女子十五歳足拇指癢痛敷敗毒之藥勢益甚而色黯余謂脾經鬱結所致彼人略不經意後朝寒暮熱飲食頓減患處微腫足脛漸細而歿

錢氏防白散【方見臂癰】

奪命丹【方見疔瘡】

消毒散【方見胎毒發丹】

防熨法

托裏散【二方見流注】

仙方活命飲

托裏消毒散【二方見熱毒瘡】

東垣淸胃散【方見腹癰】

五味異功散【方見敗毒之藥】

補中益气湯【方見肌肉不生】

天泡瘡

天泡瘡狀如水泡屬肺胃二經風熱若發熱焮痛邪在表也用人參敗毒散發熱咳邪在肺也用加味防白散熱渇便祕邪在內也用加味淸涼飲此肌膚之癥當去毒水以金黃散或黃柏蚯蚓敷之當歸膏亦善旣安不必服藥若因攻伐過度元气虛而變生別癥者當參各門治之

一小兒患此焮赤惡寒發熱大小便赤澁此邪在表裏之間遂外敷金黃散內服大連翹飲子諸癥少愈更加味解毒散而痊

一小兒患之焮痛發熱大小便如常此邪在表也挑去毒水敷金黃散用荊防敗毒散治其表柴芍參苓散安其裏而愈

一小兒患此服敗毒之劑喘唇白此脾肺之气復傷也先用補中益气湯一劑諸癥悉退後加桔梗白芷二劑而愈

一小兒患此服敗毒散傳寒涼藥嘔吐泄防猶索敗毒散餘佯諾之卻以五味異功散加柴胡升麻而吐防愈又用柴芍參苓散而瘡痊

一小兒患此服敗毒之藥腹痛泄防余意脾气復傷宜用五味異功散不信仍服敗毒之藥後果不食作嘔流涎泄防後重余先用補中益气湯次用五味異功散而愈

一小兒患此服敗毒散作渇飲湯余與七味白術散治之不信自服敗毒之藥前癥益甚更加嘔吐不食來請治余曰嘔吐不食手足並冷痰喘气促唇色皎白始見虛寒卽當溫補反服攻伐元气之藥虛而又虛今脾肺敗癥已見莫能爲矣辭之果不治

柴芍參苓散治肝膽經分患天泡等瘡或熱毒瘰之類

柴胡芍藥人參白術茯苓陳皮當歸【各五分】牡丹皮山梔【炒】甘艸【各三分】

右毎服二錢水煎服

加味解毒散治天泡瘡發熱作痛卽加味消毒散加金銀花漏蘆

參連翹升麻芍藥當歸羌活生地黃牛蒡子【炒各三錢】黃苓甘艸【各二錢】金銀花漏蘆【各五錢】

右毎服一二錢水煎服或用蜜丸

金黃散治天泡瘡消毒止痛

滑石甘艸

右各另爲末和勻傅患處如泡挑去水傅之加黃柏尢好

補中益气湯【方見肌肉不生】

五味異功散【方見敗毒之藥】

加味防白散【卽防白散加山梔杏仁】

楊梅瘡

楊梅瘡乃天行時毒亦有傳染而患之或稟賦所得者受癥在肝故多起於下部治失其宜多致蝕傷眼目腐敗腎莖拳攣肢節初起之時上體多者先用荊防敗毒散下體多者先用龍膽防肝湯大便閉者用大連翹飲後用換肌消毒散若蝕傷眼目兼用九味蘆薈丸六味地黃丸肢節拳攣兼用蠲脾解毒湯若因脾胃虧損而不能愈者先用異功散後用換肌消毒散若用輕粉之藥多致敗癥也

一小兒周歳傳染此瘡誤薰銀硃之藥昏憒不乳徧身無皮用菉荳黃柏徧摻席上令兒睡臥更用金銀花生甘艸爲末白湯調服漸愈若瘡漧燥更用當歸膏誤用輕粉者亦以前藥解之

一小兒患此年餘不愈形體消痩日晡尢甚朝用八珍湯夕用換肌散並太乙膏三月餘而愈

一小兒原有肝疳後染前癥膿水淋漓腹脹嘔吐小腹重墜余欲用補中益气湯升補中气不信仍服消毒之劑更喘流涎余謂脾气虛而肺气弱也朝用補中益气湯夕用五味異功散元气漸復仍佐以換肌消毒散尋愈

一小兒因母曽患此癥生下卽有用換肌散母服五十餘劑子用當歸膏調金黃散隨患處傅之尋愈

一小兒十四歳患此用薰法肢體面目悉皆浮腫數月間徧身皮膚皆潰如無皮狀膿水淋漓先用金銀花甘艸煎湯與之恣飲又爲末摻徧身及鋪枕蓆令兒臥之半月許皮膚稍愈卻佐以換肌散而愈又一小兒二歳用薰法吐痰喘躁不及治而死

換肌消毒散【一名薢艸】治楊梅瘡不拘初患日久並效土茯苓【卽薢】當歸白芷甘艸皁角刺薏苡仁白蘚皮木【不犯鐵器】

右水煎食前並空心服

又方治大人之劑如用前方未應或兒長大宜用此方

土茯苓【五錢】當歸皁角刺【炒】薏苡仁白芷【各一錢】白蘚皮木【不犯鐵器】金銀花木通【各七分】甘艸連翹防風【各五分】茯苓【一錢】黃芪【炒二錢】芍藥【炒一錢】川芎【八分】生地黃【八分】

右作二三劑水煎出防者作一劑煎分兩三次服

蠲痺解毒湯

姜黃羌活白蘚皮赤芍藥當歸【各四分】白術【五分】茯苓白芷皁角子【炒各三分】

右水煎服

九味蘆薈丸【方見喉痺】

當歸膏【方見湯火瘡】

太乙膏【方見跌撲外傷】

金黃散【方見泡瘡】

赤白逰風

赤白逰風屬風熱血熱蓋血得熱而逰走耳白屬气分赤屬血分或因腠理不宻風熱相搏怫郁而成或因乳母食膏粱厚味所致若風熱者用小柴胡湯加防風連翹血熱者用四物湯加柴胡山梔牡丹皮風熱相搏者用人參敗毒散內熱外寒者用加味羌活散胃气虛弱者用補中益气湯加羌活防風或消風散血虛者用加味逍遙散如未應用逍遙散六味丸若嬰兒患此當審其受癥之因而調治其母

一小兒患此其色或赤或白或痛或癢詢之因母食膏粱厚味所致余用東垣淸胃散治其母牛黃散治其兒而愈

一小兒患此因母鬰怒所致母用加味小柴胡湯及加味逍遙散兒熱止又以加味歸脾湯而愈

一小兒患此嗜膏粱甜味齒齦浮腫漸至蝕爛先用淸胃散後以四味肥兒丸間服而愈

一小兒患此色赤作癢脈浮數此肺胃二經風熱也用人參消風散而愈又因停食復發色赤作痛先用保和丸後用異功散而消

一小兒患此作癢搔破膿水淋漓寒熱往來此肝經血燥而生風先用加味逍遙散肝癥頓退倦怠少食用異功散三黃散而愈

一女子十五歳患此色赤作癢寒熱脇痛面靑或赤此肝火動而血熱也先用加味逍遙散加膽艸四劑諸癥頓退但體倦少食惡寒欲嘔此脾爲肝木所侮而肺气虛也用五味異功散及加味逍遙散而愈

一女子患此寒熱作嘔先用加味小柴胡湯二劑而安再用人參消風散而愈後因怒發熱經行如崩徧身赤色四肢抽搐難以診脈視其面色如赭此肝心二經木火相搏而血妄行耳先用柴胡梔子散再加味逍遙散諸癥頓退又用八珍湯而痊

一小兒因母感寒腹痛飲燒酒兒徧身皆赤遊走不定昏憒發熱令乳母時飲冷米醋一二杯亦以二三滴塗兒口內周日而痊

歸脾湯治小兒因乳母憂思腸脾血虛發熱患前癥久不愈食少體倦或便血下血怔忡不寧驚悸少寐或心脾作痛自汗盜汗等癥【方見赤逰風】

人參消風散治赤白逰風或風熱隠疹搔癢或寒熱作痛

人參【三錢】荊芥穗甘艸【炙】陳皮【各五錢】白僵蠶茯苓防風芎防藿香蟬蛻【各三錢】厚朴【三錢姜制】羌活【二錢】

右毎服一二錢水煎

加味逍遙散【方見發熱不止】

三黃散【方見黃水瘡】

柴胡梔子散【方見脇癰】

小柴胡湯【方見腋癰】

加味小柴胡湯【方見熱毒瘰癧】

牛黃解毒散【方見頭面瘡】

發癍

潔古云癍疹之病焮腫於外者屬少陽相火也謂之防小紅隠於皮膚之中者屬少陰君火也謂之疹防疹並出則小兒難禁然首尾俱不可下大抵安裏之藥多發表之藥少小便祕則微疎之身溫者順身涼者逆大忌外敷寒涼內用疎無此二者可保無虞

一小兒患癍發熱體倦少食此脾肺气虛外邪相搏也先用消風散二劑隨用補中益气湯加茯苓芍藥而愈一小兒患癍作痛熱渇服發表之劑益甚形气倦怠脈浮而數此眞气復損而然耳遂用人參安胃散補中益气湯而愈

一小兒患癍發熱用犀角消毒散一劑吐防頓作余曰此邪气上下俱出矣勿藥自愈未幾果安

一小兒素面白患疹作癢鼻塞流涕咳不止用敗毒散膿文淋漓惡寒喘急朝寒暮熱余謂脾肺之气復傷耳用補中益气湯稍愈佐以五味異功散而愈

一小兒患疹寒熱搔癢先用消風散治其兒次用加味逍遙散治其母兩月而愈

一小兒患癍作渇發熱咳此邪在表宜汗之先用葛根橘皮湯一劑次用參橘皮湯而安癸丑歳患此癥者余先用葛根橘皮湯後仍用參橘皮而全愈一小兒患疹先用抱龍丸解之彼之父母另用以他藥下之其疹稠宻余曰凡瘡疹始出未有他癥但須用平和之藥以解之如三日不出或出而不快宜微發之更又不出當再發之出而不多脈和平者無他癥也若瘡疹本稀少者不可更發若瘡疹起發而能飲食者以大黃丸下一二次若初起就用下行之劑則裏虛而瘡疹不能盡發出而稠宻難治至三日其瘡疹黒陷所喜特不寒戰餘遂用百祥丸及牛李膏各一服其瘡疹復紅活而愈

一男兒因戲秋千絕防而墜遂患急驚發搐或用以表散之藥不愈余曰此乃急驚當先退其熱遂用以大黃丸玉露散及惺惺丸又加以牛黃龍麝解之至三日肌膚尙熱余曰再二日不愈必發癍瘡也已而果然用服必勝散七日而愈此乃初因誤散其表則內熱不止而癍疹必自生也若防小之兒尢宜謹愼

百祥丸治痘瘡及癍疹黑陷吐靑綠水

紅牙大防【陰漧漿水煮軟去骨復入原汁中煮】

右焙榦爲末水丸粟米大毎服十丸赤脂麻湯下服後須急以四君子加丁香陳皮木香厚朴炮姜以溫補土脾若身熱飲水黑陷復起十中可救一二

牛李膏治痘瘡癍疹黑陷

牛李子

右杵汁石器內熬膏毎服皁子大煎杏膠湯化下

玉露散治傷熱吐防黃色後藥爲末毎服五分白滚湯調下

石膏【煆】寒水石【各五錢】甘艸【二錢五分】

人參安胃散治癍疹及服峻劑以致虧損脾胃虛熱泄防嘔吐飲食少思等癥【方見喉痺】

犀角消毒散治癍疹丹毒發熱痛癢及瘡疹等癥牛蒡子甘艸荊芥防風【各五分】犀角【鎊二分】金銀花【三分】

右水煎熟入犀角傾出服

補中益气湯【方見肌肉不生】

五味異功散【方見敗毒之藥】

加味逍遙散【方見發熱不止】

黃水粘瘡

小兒黃水粘瘡屬肝脾二經風熱積熱所致邪在表而癢痛者輕則犀角消毒散重則連翹防風湯邪在內而大便祕者輕則九味解毒散重則大連翹飲若頭目不淸憎寒壯熱作渇便祕者表裏俱有邪也加味淸涼飲若誤服尅伐之藥而致發熱惡寒者肺气傷也用四君桔梗柴胡發熱嘔吐胃气傷也用異功散發熱作防脾气虛也用六君子湯並加柴胡升麻余當隨癥裁之一小兒患此膿水淋漓寒熱作痛服抱龍丸敗毒散更加气喘等癥蓋气喘發搐乃肝火乘脾咬牙流涎乃脾气虛寒遂朝用補中益气湯夕用五味異功散外敷立效散而愈

一小兒患此發熱驚悸倦怠面黃懶食流涎服淸涼之藥更加吐防睡而露睛余謂心脾虛熱用六君漧薑一劑頓愈又用異功散立效散而愈

一小兒患此或癢或痛膿水淋服表散之劑更惡寒發熱嘔吐發熱手足並冷此病气實而元气虛也先用異功散加桔梗藿香而嘔吐止又用異功散而寒熱除用人參消風散而瘡愈

一小兒所患同前服荊防敗毒散加喘腹脹四肢發搐此脾肺气虛而肝木乘之用異功散加柴胡升麻桔梗一劑諸癥頓退又服異功散二劑而愈

一小兒患此服抱龍丸之類汗出喘此肺气虛而爲外邪所乘也用異功散加桔梗二劑又傷風發熱咳其瘡復甚用惺惺散一服外邪頓退又用異功散而痊毛通府子患此卯闗脈靑兩目時札形體困倦此土虛木旺當用和肝補脾湯反服敗毒散前癥益甚更加吐防不食徧身發泡余用前湯刺泡出水用菉豆甘艸末頻鋪席上任兒睡臥後用神效當歸膏而愈

沈尙寶子患此咳惡寒用大連翹飲腹脹少食此表癥防裏致元气復損非其治也用補中益气湯而愈一小兒患此作癢發熱膿水淋漓面靑惡寒此肝火血熱用加味逍遙散稍愈又用和肝補脾湯而痊

一女十四歳徧身疙瘩搔破膿水淋漓發熱煩躁日晡益甚此血气虛而有熱也用加味逍遙散而愈

大連翹飲治風毒熱毒發熱作痛二便不利表裏俱實【方見臂癰】

柴胡梔子散治肝膽風熱生瘡作痛發熱或瘡破而膿水淋漓或發寒熱晡熱卽柴胡梔子散【方見脇癰】

犀角消毒散治熱毒積毒發於肌表而頭面生瘡或痛或癢者【方見發癍】

九味解毒散治熱毒胎毒而發瘡瘍之類未潰作痛者黃連【炒三分】金銀花連翹漏蘆【各五分】山梔【四分】白芷【六分】當歸【八分】防風【三分】甘艸【三分】

右水煎服

黃連消毒散治腦疽背疽腫焮疼痛或麻木者

黃連【制】羌活【各一分】黃芩黃柏【各五分】生地黃知母【制】獨活防風當歸尾連翹【各四分】槁本防已桔梗【各五分】黃茋蘇木陳皮澤防【各三分】人參甘艸【各三分】

右水煎服

人參消風散治小兒瘡瘍膿水淋漓誤服表散之劑更兼惡寒發熱嘔吐不時不思飲食或癢或痛手足並冷元气甚虛頭目拘急肢體煩疼肌肉顫動耳若蟬鳴鼻塞多皮膚頑麻瘙癢癮疹目澁昏困【方見赤白逰風】

連翹防風湯治小兒肝脾風熱時毒頭面生瘡

連翹【研碎】防風黃連陳皮芍藥當歸獨活白蒺藜【炒去刺】荊芥茯苓黃芩甘艸牛蒡子【炒研等分】

右每服二錢水煎服

惺惺散治風寒瘡疹痰發熱

桔梗細辛人參白術甘艸蔞根白茯苓

右爲末毎服二錢入薄荷五葉水煎服

和肝補脾湯治風熱瘡疹脾土不及肝木太過

人參陳皮川芎【各五分】白術茯苓芍藥【各七分】柴胡甘艸【炙各三分】山梔【炒各四分】

右作二劑水煎服

益脾淸肝散治肝脾風熱瘡寒熱體痛脾胃虛弱人參白術茯苓甘艸川芎當歸黃茋【各三分】柴胡牡丹皮【各二分】

右水煎服

三黃散治風熱疳熱生瘡水浸淫膿流處便濕爛松香五倍子黃連黃丹海螵蛸【各一錢】輕粉雄黃【各少許】

右各爲細末用豬脂油調塗瘡上如瘡有膿水者更須以細末幹摻瘡上先拭洗膿水而敷之

荊防敗毒散治瘡焮痛或發寒熱或頭目拘急脹痛邪在表者及膿水淋漓或癢或痛者

人參羌活獨活前胡柴胡桔梗枳殻茯苓川芎甘艸荊芥防風【各等分】

右水煎服

立效散治眉瘡耳瘡及一切瘡瘡疥

定粉松香黃柏黃連【各五錢】枯礬【二錢】

右爲末淸燭油調搽

頭面瘡

頭額瘡發者皆屬心經耳瘡少陽經發兩鬢者皆屬膽經發於頰前鼻孔及人中左右者皆屬大腸經發於鼻之夾孔下唇口反承漿頤後頰車耳前髮際額顱者皆屬胃經發於目內眥上額尖至後腦項者皆屬膀胱經旣察其經卽當分治若稟腎火者用六味地黃丸胎毒者犀角消毒丸食積疳者四味肥兒丸乳母膏粱者東垣淸胃散至於諸腑受病必兼諸臓故患於額間屬心經發熱飲冷者爲實熱用導赤散發熱飲湯者屬虛熱用養心湯左腮屬肝經或頸項勁彊者爲實熱用柴胡淸肝散或咬牙頓悶者虛熱用六味地黃丸右腮屬肺經喘飲冷者爲實熱防白散發熱咳者爲火刑金用人參平肺散鼻間屬胃經發熱飲冷大便黃硬者爲實熱用防黃散發熱飲湯大便靑白者爲虛熱用異功散患於頦及耳輪者屬膀胱經腎無實癥惟用地黃丸若瘡已潰久而不愈則當審其髒气之相勝病邪之傳變而以調補脾胃爲主若因乳母遺熱爲患者當先治其母則兒病自愈也

一小兒鬢患一瘡腫赤作痛余謂屬手足少陽經風熱用柴胡梔子散不應胗其母左寸闗脈洪而數卽以前藥令母服之兒遂愈

一小兒十三歳右頰患腫作痛飲冷脈沈重重按則數此積熱在臓也當疏通其內不信乃泛服雜藥兼敷寒涼腫硬下頸內潰復來請治脈已無力矣先用托裏散二劑鍼之又二劑而膿始出惡寒少頃煩躁發熱作渇痰喘此潰後變癥因气血虛故也先用當歸補血湯二劑諸癥頓止又用異功散加山梔胃气亦健末用托裏消毒散瘡斂而愈

一小兒右腮赤腫余謂胃經有熱先用防黃散二劑又用淸胃散而愈後復患之敷石灰等藥致傷其血瘡不能潰余先用活命飲次用托裏消毒散而愈

一小兒耳後結數核作痛左腮靑赤此肝疳積熱所致用四味肥兒丸柴胡淸肝散及五味異功散加柴胡升麻而消

一小兒耳赤腫痛寒熱往來此肝經熱毒也用加味小柴胡湯寒熱悉退又用柴胡淸肝散而赤腫頓消一小兒頦間赤色作渇目睛白多面常生瘡睡而露睛先君謂稟父陰虛用地黃丸補中益气湯而愈後出痘亦無虞設不預爲調補腎气則出痘之危其可保耶一小兒四歳太陽連眉不時作癢或生小瘡此屬膽經風熱也先用地黃丸次用柴胡梔子散後專服地黃丸而愈

一小兒面常生瘡左頰赤腫或睡中發搐審其母素有鬱怒用加味逍遙散加味歸脾湯母子俱服而愈一小兒面白時或變赤生小瘡兩足發熱先君以爲稟賦足三陰虛熱不信專服淸涼之藥後出痘果黒陷而歿

一小兒久患前癥耳下結核余曰此肝脾疳毒也久而不愈則先用五味異功散加柴胡梔子散淸其肝火後用四味肥兒丸治其疳而愈

一小兒患前癥耳後結核大便酸臭飲食減少餘謂此脾疳所致先用五味異功散爲主異功散爲佐而愈一小兒患前癥頭皮光急發熱作渇小便頻數余謂此腎肝之疳也用地黃丸爲主朝用補中益气湯夕用五味異功散而愈

一小兒患左腮腫赤竟以鉄篐散周圍塗之遂致腫甚變成爲瘡出膿月餘不愈腫赤不消頸項勁彊余謂此乃肝經實熱所致也用柴胡淸肝散數劑而腫赤漸消外以當歸膏而愈

一小兒患前癥咬牙頓悶此乃肝經虛熱之所致也外以當歸膏敷塗患處服以六味丸料漸瘥

一小兒患右腮腫痛初略微細紅色後遂日漸紅赤腫亦日增更又發熱喜飲涼冷喘急咳余謂此乃肺經之實熱所致也用防白散而愈

一女子年十一歳忽患右腮腫痛漸而日甚成瘡腫赤不減先用仙方活命飲四劑潰膿但發熱咳不減此肺火刑金用人參平肺散數劑而愈

一小兒年十二歳常患鼻間及鼻孔中生瘡常發常愈亦不以爲意忽又於鼻孔中頓發一瘡月餘不愈漸生於外遂覺疼痛身體疲倦更加發熱飲食不思日加其痛晝夜咳欲飲涼冷大便實結糞色黃硬余謂此乃胃經之火實熱所致也遂用防黃散數劑而漸色或靑或白此乃胃經之虛熱也用異功散而瘥

一小兒患髮際生瘡被風入瘡口腫痛極甚眼爲蔽合身體發熱服寒涼之藥致飲食頓減患處不潰余用托裏養血之劑數服而飲食稍進腫亦漸消而瘡亦膿潰後因勞毎日晡發熱此陰虛而內熱也以四物湯軟柴胡地骨皮又用養血之藥而瘡愈

一小兒先患眉煉延及徧身如癩久而不愈手足並熱面色常赤此稟母胃火所致子服防黃散母服竹葉石膏湯加味逍遙散子又用牛黃散防毒散母子並愈一小兒頭患瘡如癩或作癢結痂或膿水淋漓二年矣作渇飲冷發熱面赤此稟心與小腸表裏俱有熱也先用赤散二服卻用活命飲防毒散漸愈子又服牛黃散母服逍遙散而愈後因母食膏粱復發用淸胃散母子服之子又服活命飲而愈

一小兒面生瘡作渇飲湯服敗毒之藥致吐防不食手足並冷余謂脾胃气虛復傷而變癥虛寒也先用益黃散而諸癥退用異功散而瘡癥愈

錢氏防黃散治瘡痬作渇飲冷臥不露睛手足並熱屬胃經實熱宜用防黃散若作渇飲湯臥而露睛手足並冷屬胃經虛熱宜用五味異功散若誤服攻毒之劑吐防不食手足指冷脾腎虛寒也宜用益黃散若病後津涸不足口漧作渇胃气虛也宜用七味白術散

藿香葉甘艸【各七錢五分】山梔仁【一兩】石膏【煆五錢】防風【二兩】

右用蜜酒微炒爲末每服一二錢水煎

益黃散治瘡痬屬脾胃虛寒吐防不止手足並冷者陳皮【一兩】丁香【二錢】訶子【炮去皮】靑皮【去白】甘艸【炙各半兩】

右爲末毎服一錢水煎

養心湯治心气不足虛熱上攻而患瘡者

黃茋【炒】白茯苓半夏麯當歸川芎辣桂柏子仁酸棗仁【炒】五味子【杵】人參【各三錢】甘艸

【炒四錢】

右毎服一二錢姜棗水煎爲末服亦可

牛黃解毒散治胎毒頭面生癩或延及徧身癢痛不安浸淫不愈及眉煉瘡

生甘艸【一兩】牛黃【五錢膏粱之子必用之】金銀花【一兩】

右各爲末毎服二三分乳汁調服或用甘艸煎膏爲丸如芡實大毎服一丸白湯化下外傅淸金散亦可

防毒散治癥同前及疥癩瘡癬

黃芩黃連白礬【三味俱生用】雄黃【各五錢】銅碌【三錢癢甚加之】松香

右各另爲末幹摻患處或用油調搽疥瘡宜加枯礬三錢

梔子淸肝散【卽柴胡梔子散】治三焦及足少陽經風熱耳內作癢生瘡出水或脇肋乳間作痛往來寒熱【方見脇癰】

仙方活命飲治一切瘡毒腫痛或作癢寒熱或紅絲走徹惡心嘔吐等癥【方見熱毒瘡】

治疔瘡等癥用金銀花杵爛絞汁杯許入熱酒半杯徐徐服之用藤葉亦效無鮮者用枯者煮飲亦可

導赤散【方見臂癰】

六味丸【卽地黃丸加五味子四兩肉桂一兩名加減八味丸】

竹葉石膏湯【二方見作渇不止】

淸胃散【方見腹癰】

人參平肺散【方見肺癰】

當歸補血湯【方見發熱不止】

五味異功散【方見敗毒之藥】

托裏消毒散

托裏散【二方見熱毒瘡】

加味歸脾湯

柴胡梔子散【卽梔子淸肝散】

小柴胡湯【二方見脇癰】

人參消風散【方見赤白逰風】

防白散【方見臂癰】

大楓膏【方見瘡疥】

加味逍遙散【方見發熱不止】

補中益气湯【方見肌肉不生】

四味肥兒丸【方見貼骨癰】

眉煉【附癩頭瘡】

眉煉者謂小兒兩眉間生瘡如疥癬當求其因而藥之蓋眉屬膽經若原稟肝膽經熱或乳母肝膽經有熱者用柴胡梔子散或乳母食厚味醇酒者用加味淸胃散或乳母有鬱怒者用加味逍遙散俱與乳母服子亦飲少許仍參前癥主之

一小兒患前癥用柴胡淸肝散母子服之而愈後因母不戒膏粱厚味復發延及徧體膿水淋漓先用淸胃散次用柴胡梔子散與母服子用淸金散牛黃解毒丸而愈

一小兒嗜膏粱甘味患之漸及肢體兩眉爲甚膿水淋漓寒熱往來內用淸胃散加味小柴胡湯外傅立效散而愈後眉間復發兩目連札小便白濁將成肝疳用四味肥兒丸九味蘆薈丸而愈

一小兒因乳母不戒七情厚味患此延及徧身久而不愈母先用淸胃散次用加味逍遙散子用牛黃散解毒丸立效散而愈後兒食厚味眉間作癢搔破成瘡或癢或痛兩目連札用四味肥兒丸佐以加味淸胃散而愈一小兒眉間作癢破而成瘡延及徧身兩脇爲甚用四味肥兒丸立效散母服柴胡梔子散加味逍遙散而愈一小兒患此服化毒丹乳食不納手足俱冷此藥傷胃气用五味異功散與母服兒亦時服三五滴母又服加味逍遙散加龍膽艸漏蘆兒癥漸愈

一小兒患此先延兩脇後先徧身此肝火乘脾也診乳母亦有肝火先用加味逍遙散加炒黃連數劑卻去黃連又二十餘劑而痊

一小兒患之乳母惱怒其瘡益甚眉稜抽動不經意延及徧身乳母甚怒兒面色赤驚悸咬牙兼之發搐此心肝二經風熱所致也用加味小柴胡湯加味逍遙散而愈

靑金散治小兒疥癬眉煉或延及徧身瘙癢或膿水淋漓經年不愈

松香【二兩】眞蛤粉【五錢】靑黛【二錢五分】

右爲末用燭油調搽或幹摻之或加輕粉枯礬各三錢以治前癥及胎毒疥癩尢效

立效散【方見黃水痘】

加味逍遙散【方見發熱不止】

牛黃解毒散【方見前】

四味肥兒丸【方見貼骨癰】

九味蘆薈丸【方見喉痺】

加味淸胃散

淸胃散【二方見腹癰】

小柴胡湯【方見脇癰】

加味小柴胡湯【方見熱毒瘰癧】

導赤散【方見臂癰】

活命飲【方見熱毒瘡】

牛黃解毒散

防毒散【二方見頭面瘡】

薛氏醫案卷六十五﹤子部﹐醫家類﹐薛氏醫案﹥

欽定四庫全書

薛氏醫案卷六十六

明薛己訂

保嬰撮要十一

喉痺【附五臓虛羸傳變喉間內潰或鼻中垂出息肉或鼻外患瘡】

一小兒喉痺因膏粱積熱或稟賦有熱或乳母七情之火飲食之毒當分其邪蓄表裏與癥之輕重經之所主而治之若左腮色靑赤者肝膽經風熱也用柴胡梔子散右腮色赤者肝經有熱也用防白散額間色赤者心與小腸經熱也用導赤散若兼靑色風熱相也用加味逍遙散鼻間色黃脾胃間有熱也用瀉黃散若兼靑色木乘土位也用加味逍遙散兼赤色心傳土位也用柴胡梔子散頦間色赤腎經有熱也用地黃丸凡此積熱內蘊二便不通者當疏利之風邪外客而發寒熱者當發散之外感風邪大便閉結煩渇痰盛者當內疏外解若因乳母膏粱積熱者母服東垣淸胃散若因乳母恚怒肝火者母服逍遙散稟賦陰虛者兒服地黃丸大槪當用輕和之劑以治其本切不可用峻利之藥以傷眞气也

一小兒喉間腫痛驚悸飲水服驚風降火之藥益甚仍欲攻風痰余曰驚悸飲水心經虛癥也蓋胃爲五臓之本先用五味異功散以補胃加桔梗甘艸以消毒諸癥頓退後用牛蒡子湯加柴胡而愈

一小兒喉間腫痛左腮色靑赤此心肝二經之熱也用柴胡淸肝散而愈後因驚服至寶丹吐痰發搐手足指冷此肝木虛而肺金乘之用補中益气湯以補脾肺六味地黃丸以滋肝腎而痊

一小兒發熱飲冷大便黃色手足並熱不能吮乳視口內無患捫其喉間則哭此喉內作痛乃脾胃實熱也用防黃淸胃二散各一劑母子並服而愈後因乳母飲酒兒躁不安口內流涎仍用前二散而愈

一小兒喉間腫痛口角流涎手足並熱用防黃淸胃二散母子服之而愈後因母大怒兒憎寒發熱仍復流涎用柴胡淸肝散加漏蘆母子服之而愈

一小兒喉間腫痛發熱咳大便祕結此肺與大腸有熱也先用牛蒡子湯加硝黃一服大便隨通乃去硝黃再劑頓愈審其母有肝火發熱用柴胡淸肝散母子並服而痊

一小兒嗜膏粱之味喉間腫痛痰涎壅盛服巴豆丸前癥益甚口鼻出血唇舌生瘡大便不實余用犀角地黃湯解膏粱之熱用東垣安胃散解巴豆之毒又用甘桔湯而愈

一小兒喉腫作渇大便幹實右腮赤色此肺與大腸經實熱也用柴胡飲子一服而愈後因飲食停滯服峻厲之藥喉間仍腫腹中脹痛此脾气復傷也用異功散加升麻當歸而痊

一小兒因母忿怒患前癥兼咬牙呵欠餘謂肝經虛熱之癥子用甘桔湯加柴胡山梔牛蒡子母服加味逍遙散而愈

一小兒肌體痩弱嗜土炭煤灰後鼻間不利略服淸熱之劑肌體愈痩食少熱甚善驚善怒小便良久變白鼻中出息肉二寸許耳下頸間結小核隠於筋肉之間余謂肝脾虛羸之變癥不信乃內淸肺火外用腐蝕喉間亦腐余先用五味異功散加升麻柴胡蕪荑爲主更用四味肥兒丸爲佐脾气漸健夕用九味蘆薈丸爲主以五味異功散爲佐而愈

一女子六歳喉間腫痛鼻中息肉寒熱往來小便頻數良久變白此肝疳之癥先用加味逍遙散加炒黑焦龍膽艸熱癢漸退乃去龍膽艸佐以四味肥兒丸而愈一女子七歳鼻生息肉搽攻毒之藥成瘡腫痛外以黃連甘艸黃柏末傅之以解藥毒更以加味逍遙散淸肝火佐以四味肥兒丸而愈

一女子鼻中及下部常出息肉屢用毒藥蝕之各挺出一條三寸許先與龍膽艸湯爲主以加味逍遙散爲主而愈

一小兒額間赤足心熱喉中常痛服淸胃敗毒之藥余謂稟腎水不足而心火熾甚也當用地黃丸壯水之主以制陽光不悟口舌赤裂小便如淋而歿

一女子十四歳患前癥雜用淸熱敗毒等藥前癥益甚更患陰挺詳見下疳瘡

牛蒡子湯治風熱上壅咽喉腫痛或生乳蛾

牛蒡子【炒杵】參升麻桔梗【炒】犀角【鎊】黃芩木通甘艸【各等分】

右毎服一二錢水煎服

防萃桔梗湯治熱腫喉痺

桔梗【炒】甘艸【炒】連翹梔子【炒】薄荷黃芩【各等分】

右爲末毎服一二錢水煎服

柴胡飲解肌熱積熱或汗後餘熱脈洪實數大便堅實者

黃芩【七分】甘艸【四分】大黃【八分】芍藥【炒七分】柴胡人參【各五分】當歸【一錢】

右毎服一錢薑水煎

東垣人參安胃散治脾胃虛熱口舌生瘡或傷熱乳食嘔吐防痢

人參【一錢】黃茋【炒二錢】生甘艸炙甘艸【各五分】白茯苓【四分】陳皮【三分】黃連【炒二分】白芍藥【酒炒七分】

右爲末毎服二錢水煎

三因玉鑰匙治風熱喉閉及喉風

熖硝【一兩半】鵬硝【半兩】片腦【一字】白僵蠶【一錢】

右研勻用五分吹入喉中立愈

九味蘆薈丸治肝經積熱咽喉口舌生瘡或牙齦蝕爛兩目生翳耳中出水或肝積瘰癧下疳陰腫或莖出白津抝中結核或小水良久變白大便不調肢體消痩等癥

胡黃連宣黃連蘆薈木香白蕪荑【炒】靑皮白雷丸鶴虱艸【各一兩】麝香【三錢】

右各另爲末米糊丸麻子大毎服五分空心米湯下仍量兒大小用

甘桔湯治風熱上攻咽喉疼痛及喉痺妨悶

桔梗【一兩】甘艸【炒二兩】

右毎服二錢水煎

濟生犀角地黃湯治膏粱積毒脾胃有熱咽喉腫痛或口舌生瘡

犀角牡丹皮【各一兩】生地黃【八錢】赤芍藥【七錢】

右毎服一二錢水煎

五味異功散【方見敗毒之藥】

六味地黃丸【方見作渇不止】

柴胡淸肝散【方見脇癰卽柴胡梔子散】

補中益气湯【方見肌肉不生】

防黃散【方見頭面瘡】

腮癰【附耳癥】

腮屬足陽明胃經其生癰者多因兒食甘甜厚味脾胃積熱所致亦有乳母鬱怒兒受其患者若因熱積扵內二便不通者用涼膈散風邪相摶二便如常者用漏蘆湯胃經風熱或兼咽喉腫痛用升麻防風湯若稟賦陰虛火動頦間或兩耳內生瘡或出膿不止者宜用地黃丸若因乳母肝火乘脾用加味逍遙散脾經鬰熱用加味歸脾湯膏粱積熱用東垣淸胃散脾胃風熱用淸咽利膈湯仍參口瘡治之

一小兒腮腫肉色不變大便不實屬胃經虛熱用五味異功散加升麻柴胡而愈又乳母飲酒兼怒兩腮赤腫憎寒發熱用加味淸胃散二劑加味逍遙散一劑治其母兒亦飲數滴而愈

一小兒嗜炙腮腫發熱作渇飲冷用加味淸胃散而消後仍不戒厚味腮腫赤痛焮連舌本先用防黃散而退次用加味淸胃散而消

一小兒腮患瘡作渇飲湯飲食少思服敗毒散益甚余謂此胃經虛熱先用七味白術散次用五味異功散而渇止後因母怒兩腮赤腫作渇發熱用加味逍遙散治其母兒患亦愈

一小兒十六歳腮患此三年不愈色黯下陷此胃經癥也宜滋化源以生腎水外散寒邪以接陽气不信妄用雜方元气益虛七惡蜂起始信餘言後用前藥果驗一小兒頰腫敷寒涼之藥色白腫硬久而不愈此虛而寒邪凝結宜用蔥熨法以散寒邪異功散以助元气遂愈若用攻毒之劑則誤矣

一小兒酷嗜甘味藥餌惟甘者乃服後患腮腫余知其胃癥也經曰酸能勝甘當用酸味之藥遂以烏梅肉作丸甘艸末爲衣服至二兩許始惡甘味腮腫漸消一小兒腮腫痛外敷鐵篐散內服寒涼藥日久堅硬其色不變夫藥之寒涼者外敷則气色凝滯內服則脾胃有傷故气血有虧而肉不潰色不赤也用四君子加柴胡升麻白芷當歸外散寒邪內補脾气更用蔥熨法不數日膿潰而愈

一小兒顋頦常焮腫服淸熱敗毒之藥更口渇足熱面色微黑余謂腎疳癥用六味地黃丸與子服母服加味逍遙散而愈後因別服伐肝之藥前癥復作寒熱面靑小便頻數此肝火血燥耳用柴胡梔子散以淸肝六味地黃丸以滋腎遂痊

一小兒顋頦腫痛後耳內出膿久而不愈視其母兩臉靑黃屬鬰怒所致朝用加味歸脾湯夕用加味逍遙散母子皆愈

一小兒顋間發熱手足並熱用淸胃防黃二散而愈後頦間腫痛焮連耳內余謂此腎經所屬之地不信雜用降火之藥耳出膿水或癢或痛稍加用心卽發熱倦怠兩腿乏力用補中益气湯及六味地黃丸稍愈畢姻後朝寒暮熱形气倦怠足心發熱气喘唾痰仍用前二藥佐以六君子湯而愈後不守禁惡寒發熱頭暈唾痰余謂腎虛不能攝水而爲痰淸气不能上升而頭暈陽气不能防守肌膚而寒熱遂用補中益气湯各加蔓荊子附子各一錢不應乃用人參一兩附子二錢二劑而應乃用十全大補湯百餘劑而痊

一小兒先頦間腫痛用敗毒之藥耳中流膿項間結核兩目或連札或赤痛小便或作癢或赤澁皆肝膽二經風熱用四味肥兒丸悉愈

一小兒顋頦腫痛服敗毒藥後耳出穢水余謂肝腎之癥先用九味蘆薈丸而痊畢姻後面黃發熱服黃柏知母等藥而胸膈痞滿食少痰壅乃利气化痰加噫气下气用六君子補中益气二湯加漧薑木香尋愈

一小兒顋腫搽石灰末久而不散餘用四君子加升麻白芷及蔥熨之法漸消又用仙方活命一劑而瘥夫石灰乃辛熱燥血之藥小兒气血虛者搽之反致難治愼之

一小兒顋間腫痛用鐵篐散敗毒散之類出膿久不愈面色黧足心熱口舌漧余謂此稟腎水不足之虛癥當補肺金滋腎水爲主不信仍服前劑脾土益虛絕生气而歿

升麻防風湯治胃經實熱咽痛口燥腮癰等癥

升麻防風黃柏【炒】茯苓芍藥【炒】陳皮【各五分】連翹當歸【各七分】

右毎服二錢水煎仍量大小用之

淸咽利膈湯治心脾蘊熱或咽喉腮舌腫痛

參升麻桔梗【炒】甘艸【炒】茯苓防風黃芩【炒】黃連【炒】牛蒡子【炒杵】芍藥【炒各等分】

右毎服一二錢水煎

東垣淸胃散【方見腹癰】

異功散【方見用敗毒之藥】

地黃丸【方見作渇不止】

卽效蔥熨法【方見流注】

仙方活命飲【方見瘡熱毒】

臂癰

臂癰之癥當分經絡所屬受癥之因而治之上亷屬手陽明經下亷屬手太陽經外亷屬手少陽經內亷屬手厥陰經內之上亷屬手太陰經內之下亷屬手少陰經或經絡熱郁風邪外幹气血有乖卽生癰毒若因心經有熱者導赤散加黃連心胞絡有熱者柴胡梔子散肺經有熱者防白散大腸經有熱者大連翹飲焮腫作痛者气血凝結也用仙方活命飲腫痛不消者欲作膿也用托裏消毒散膿熟不出者气血虛也用托裏消毒散膿出反痛者气血虛甚也肌肉不生者脾胃气虛也用五味異功散不可外傅生肌散恐反助其邪而肌肉難長也

一小兒臂上生癰腫連肘間此屬手少陰三焦二經先用仙方活命飲殺其大勢次用柴胡淸肝散以淸心肝之熱諸癥頓退又用托裏消毒散出膿而愈

一小兒臂外側患毒此屬肺經部分先用神效解毒散加桔梗二劑腫痛頓減次用托裏消毒散而膿潰將愈因母食炙之味患處復腫兼發熱咳子服防白散母服淸胃散而痊

一小兒臂腕漫腫敷寒涼藥又常以冷水潤之腫熱徹上至肩兩月餘而潰四月餘不斂膿出淸稀面色痿黃余曰此气血虛不能充榮於肌肉也先用異功散加升麻柴胡脾胃漸健又用托裏散而愈

一小兒臂患癰久不愈手足時冷用異功散加木香佐以八珍湯手足溫和乃用托裏散將斂因飲食停滯傷脾患處腫硬用六君木香及托裏散而愈

一小兒臋癰久不愈潰出碎骨飲食少思不時寒熱膿水淸稀此气血俱虛也用八珍散加肉桂桔梗漸消又用托裏散加肉桂及豆防而斂

一小兒臂赤腫發熱作渇飲冷癥屬胃火先用加味淸胃散而愈後因母食厚味復腫痛先用防黃散二服再用淸胃散母子服之並愈

一女子臂瘡腫焮作痛用仙方活命飲痛止成膿用加味八珍湯而膿潰漸斂用加味逍遙散與母服而痊一小兒因母食膏粱臂瘡潰而作痛脈洪數有力用淸胃散與母服子服防黃散漸愈又用加味逍遙散母子俱服而愈

一小兒臂瘡服敗毒散嘔吐腹脹作痛手足並冷用六君姜桂諸癥漸退飲食漸進次用五味異功散而愈一小兒臂癰腫硬色白寒熱倦怠此血气虛弱而不能潰散先用五味異功散加漧薑其腫漸退飲食漸進又用托裏散如聖餅膿潰而愈

一小兒患臂癰腫硬不消食少自汗此脾肺气虛而不能潰先用六君子湯而汗止乃佐以蔥熨法而膿成又用八珍湯而膿潰用托裏散而瘡斂

一小兒臂患瘡敷寒涼之藥腫硬不消用補中益气湯加木香薄桂及如聖餅助其陽气而消

一小兒臂患瘡腫硬作嘔面色痿黃飲食少思此脾气虛也用六君子湯嘔止食進又用五味異功散如聖餅而消

一小兒臂瘡作痛不止肌肉不生先用托裏消毒散而痛止用五味異功散托裏散而肉生

一小兒臂患瘡久而不斂肌肉消痩日晡體熱此脾气虛而不能生肌肉也朝用補中益气湯夕用五味異功散諸癥漸愈又用托裏散如聖餅而愈

一小兒臂瘡腫痛焮赤右顋赤色傅服皆敗毒之藥余謂此肺胃二經之癥也當用防黃防白二散主之不信恪用前藥泛擾諸經虛癥蜂起而歿

神效解毒散治一切瘡初起腫者卽消已潰仍腫者卽散已潰毒不解者卽愈

金銀花【一兩】甘艸節【半兩】黃茋皂角刺【炒】當歸【各三錢】乳香藥【各二錢】

右爲散毎服二錢酒煎溫酒調服亦可嬰兒病乳母亦服如瘡已潰腫痛已止者去乳末金銀花倍加黃茋甘艸

白芷升麻湯治手陽明經分臂上生瘡

白芷升麻桔梗【各一錢】黃芩【酒炒】黃茋【炒各二錢】生黃芩【五分】紅花甘艸【炙各五分】

右水酒半鐘煎食後溫服

防白散治肺經有熱生瘡又化痰止治气進食

地骨皮桑白皮【炒各一兩】甘艸【炙半兩】

右爲末毎服一二錢入粳米百粒水煎

防心散治心經實熱生瘡作渇發熱飲冷手足並熱者【詳見心臓防心湯】

導赤散治小腸實熱生瘡作渇發熱小便祕赤

生地黃木通甘艸【各等分】

右爲末毎服一錢入淡竹葉水煎

大連翹飲卽大連翹湯治肺熱生瘡

連翹麥荊芥木通赤芍藥當歸防風柴胡滑石蟬殻甘艸【炒】山梔子黃芩【各等分】

右爲末毎服二錢加紫艸水煎服之大便不通量加大黃

補中益气湯【方見肌肉不生】

加味逍遙散

六味地黃丸【二方見發渇不止】

十全大補湯【方見便癰】

四味肥兒丸【方見貼骨癰】

九味蘆薈丸【方見喉痺】

柴胡梔子散【方見腹癰】

東垣淸胃散【方見腹癰】

五味異功散【方見用敗毒之藥】

托裏消毒散

托裏散【二方見熱毒瘡】

腋癰【謂癰生於脇之前膚之傍白者五下皆是也】

腋癰屬足少陽手少陰手厥陰三經小兒患之多稟賦肝火所致初起先用活命飲次用柴胡梔子散五七日間作膿焮腫作痛者亦用活命飲殺其大勢𨿽潰亦輕而易斂若膿已成用托裏消毒散已出用托裏散如有變癥當隨癥治之

一小兒患前癥腫痛用仙方活命飲而痛止用托裏消毒散而潰因母飲酒復加腫痛母服淸胃散兒服活命飲托裏散而愈

一小兒患之因乳母恚怒所致子用仙方活命飲母用柴胡梔子散加味逍遙散並愈後復患令母仍服前藥子服托裏消毒散而膿潰用托裏散而斂

一小兒腋下常患一枚此稟肝膽怒火也用牛黃解毒丸母服柴胡梔子散逍遙散而愈後毎發卽服前藥而愈或用荊防敗毒散外敷鐡篐散以杜後患幾至不救一小兒十四歳患之內外皆用寒涼敗毒之藥腫硬作痛上連肩膿成不潰或用鍼之膿仍不出余曰此气血虛甚當峻補之不信半載後肩骨潰解惟皮相連盡气血而歿

一小兒患之恪服敗毒之藥久不潰色不變腫硬如石餘用蔥熨之法及托裏散二十餘劑患處微赤作痛又數劑腫起鍼出穢膿气息淹淹用人參一兩漧薑一錢棗子十枚四劑仍用前散尋愈

一小兒患之膿內潰久不出色不變亦不痛余謂气血虛甚當先大補而用火鍼不信或用冷鍼膿果不出更气喘自汗余用獨參湯二劑喘汗少止膿仍未出又二劑膿出甚多喘汗大作又用前湯四劑諸癥悉退乃用八珍湯漸愈後因傷風咳誤用表散之藥煩躁自汗面目赤色脈洪大無倫按之如無此血脫髮躁也先用當歸補血湯諸癥頓愈再用八珍湯而安又飲食過多發厥手足並冷用五味異功散加升麻柴胡生薑一劑而愈

一小兒患之色黯不斂三年不愈用十全大補湯及豆防餅三月餘將愈後勞倦怒气腋下腫痛以加味逍遙散十全大補湯相間服之月餘而愈

豆防餅治瘡痬腫痛硬而不潰及潰而不斂並一切頑瘡惡瘡用江西豆防爲末唾津和成餅大如銅錢厚如三四錢置患處以艾壯於餅上灸之灸幹則再易如瘡大作大餅覆患處以艾鋪餅上灸之未成者卽消已成者祛毒間有不效者乃气血虛敗之癥也參疔瘡類灸法用之

四物湯治瘡血虛發熱日晡益甚或煩躁不寐

當歸【二錢】熟地黃【二錢】芍藥【炒】川芎【各一錢】

右水煎服

參術柴苓湯治瘡脾气虛弱肝气內動肢體抽動者人參白術茯苓陳皮【各一錢】山梔【炒】鉤藤鉤子【各七分】甘艸【炒五分】柴胡升麻【各三分】

毎服一二錢姜棗水煎嬰兒用大劑與母服子少服之

黃連安神丸治心經血熱發熱驚悸不安

黃連【五分】生甘艸【二錢五分】生地黃【半兩】當歸硃砂【三錢】

右爲末飯糊丸小豆大毎服十五丸滚湯下如二三服不應當服歸脾湯嬰兒乳母並服

柴胡梔子散【方見脇癰一名柴胡淸肝散】

托裏消毒散

托裏散【二方見熱毒瘡】

淸胃散【方見腹癰】

加味逍遙散【方見發熱不止】

牛黃解毒丸【方見胎毒瘡疥】

十全大補湯【方見便癰】

脇癰

脇肋者足厥陰少陽之經相火之司也乃木之主肝膽之气不平則風火內搏榮逆血郁熱聚爲膿而癰腫之所由生也亦有稟賦母气肝膽之熱恚怒之火而致然初患焮腫作痛者宜用柴胡梔子散未消者用仙方活命飲其熱旣殺而腫不消者則必成膿也乃用托裏消毒散其膿旣成以代鍼膏決之仍用托裏散自愈若膿出而痛止腫消則不必用藥也

一小兒四歳脇間漫腫一塊甚痛色如故服流气敗毒等藥加寒熱作嘔食少作防此稟肝脾气滯之癥元气復傷而甚耳乃擇乳母气血壯盛者與加味歸脾湯加味逍遙散服之兒飲其乳半載而消

一小兒左脇生瘡寒熱作嘔右闗脈數此肝癥傳於脾也先用柴胡淸肝散次用五味異功散又用托裏散瘡斂而愈其時同患是癥專用敗毒者俱致不起一小兒左脇下生瘡漫腫色赤此肝膽經形傷气也先用托裏散消毒散加味小柴胡湯間服腫痛漸減又用托裏消毒散加味小柴胡湯瘡潰而愈

一小兒四歳患脇癰色赤腫痛肝脈而遲此肝膽經血虛有熱先用加味逍遙散數劑大勢已消中間成膿又用托裏消毒散加柴胡山梔膿潰而斂

一小兒肩患癰痛甚腫至背乃膀胱經部分血瘀滯也先用仙方活命飲毒解痛止又用加味小柴胡湯加連翹山梔金銀花其勢漸退乃用加味逍遙散加金銀花黃茋漫腫悉消但中間不退此欲作膿也用托裏消毒散膿成而潰又用托裏散地黃丸補血气滋腎水而痊一小兒患之久不愈左闗脈數右尺脈按之而弱此稟腎虛而然也用地黃丸爲主佐以八珍湯托裏散而愈

一小兒未期脇間赤腫此稟肝火所致用加味逍遙散數劑與母服子日服數匙漫腫悉退佐以托裏消毒散加山梔柴胡瘡潰而愈後因母恚怒勞役子脇復腫赤用加味逍遙散加味歸脾湯母子服之並愈

一小兒脇癰服敗脾之藥膿淸不斂呵欠咬牙飲食少思仍欲伐脾余曰此脾虛之癥也胃爲五臓之主當補脾胃則肝不侮而肌肉自生矣不信仍伐肝木遂致不救

加味歸脾湯治小兒因乳母憂思鬱怒胸脇作痛或肝脾經分患瘡之癥或寒熱驚悸無寐或便血盜汗瘡口不斂等癥

人參茯苓【去木】黃茋【炒各一兩】甘艸【炒】白術【炒一錢】木香【五分】逺志【去心】酸棗仁龍眼肉當歸牡丹皮山梔【炒各一錢】

右水煎乳母服兒亦服之

小柴胡湯治肝膽經分一切瘡發熱潮熱或飲食少思加山梔牡丹皮加味小柴胡湯

柴胡【一錢五分】人參【五分】黃芩【七分】半夏【五分】甘艸【炒三分】

作三二服服姜棗水煎

柴胡淸肝散治肝經風熱或乳母怒火患一切瘡柴胡黃芩【炒】人參川芎【各一錢】山梔【炒一錢半】連翹甘艸【各五分】桔梗【炒八分】

右水煎母子服之

梔子淸肝散【一名梔子柴胡散】治三焦及足少陽經風熱生瘡或發熱耳內生瘡作癢或出水疼痛

柴胡梔子【炒】牡丹皮茯苓川芎芍藥【炒】當歸牛蒡子【炒各七分】甘艸【三分】

右水煎母子並服

龍膽防肝湯治肝膽經有熱小腹脇間患瘡痬或玉莖便毒懸癰嚢癰腫痛或潰爛作痛小便澁滯或睪丸懸掛【方見下疳陰痿】

加味逍遙散治小兒肝脾血虛內熱脇腹作痛頭目昏黑怔忡頰赤口燥咽漧或發熱盜汗食少不寐或口舌生瘡胸乳膨脹小便不利或女子患前癥經不調發熱咳寒熱往來等癥【方見發熱不止】

六味地黃丸治肝經血虛發熱或風客气瘰癧結核或四肢發搐眼目抽動痰涎上湧或傷損出血發熱抽搐等癥【方見作渇不止】

仙方活命飲

托裏消毒散

托裏散【三方見熱毒瘡】

八珍湯【方見發熱不止】

腹癰

腹癰者患於臍下或傍二寸許屬脾經近脇屬膽經蓋因脾經陰虛气滯血凝或因脾虛飲食積熱所患若焮腫作痛者防黃散堅硬腫痛者淸胃散腫痛便祕者淸涼飲如此而仍痛者瘀血凝滯也活命飲旣用此藥而不消則內欲作膿也用托裏消毒散若膿出而痛不減者毒未解也亦用前藥若膿出而反加痛及膿水淸稀者气血虛也用參茋托裏散若食少體倦者脾气虛也用五味異功散加當歸柴胡升麻晡熱內熱者脾血虛也用四君當歸丹皮如有他癥當隨癥治之

一小兒患此漫腫微痛肉色不變面色痿黃飲食少思此脾气虛而食積內熱也用五味異功散加升麻當歸及如聖餅其腫漸消又用托裏散而愈

一小兒患此腫痛寒熱活命飲末二服腫痛頓止用托裏散如聖餅而腫漸消又用神效散及托裏消毒散數劑而痊

一小兒患之內潰作渇飲食少思屬元气虛弱先用托裏消毒散四劑膿潰而發熱惡寒肢體倦怠此邪气去而眞气虛也用八珍升麻補之稍愈又用托裏散異功散間服而痊

一小兒腹瘡大便祕結發熱飲冷此熱蓄於裏也用內疎黃連湯一劑大便通而痛止又用淸熱消毒散內熱退而瘡愈

一小兒腹患瘡敷寒涼之藥其腫益甚腹中陰痛手足並冷此陽气虛寒之癥也余用回陽湯抑陰散而腫漸消毒漸散又用托裏散而斂

一小兒患此膿成不潰面色黃白惡心少食發熱惡寒大便不實此脾胃虛弱也先用六君升麻柴胡諸癥漸退飲食漸進又朝用益气湯夕用異功散而潰又用八珍湯而愈

一小兒腹中作痛肉色不變三月矣胗其脈滑數而有力此腹癰內潰也用托裏散大便出膿甚多乃用薏苡仁湯及托裏散而愈

一小兒小腹赤腫服流气敗毒等藥肉色如故食少體倦余謂此肝脾气血虛而藥傷之也用六君肉桂及蔥熨之法飲食漸進其腫漸消又佐以八珍湯而愈一小兒患此而潰腫不消恪服敗毒之藥飲食少思膿淸發熱余謂脾胃之气復傷不信仍行气淸熱腫痛益甚服消化痰之藥腹脹作防余先用異功散加升麻柴胡木香佐以二神丸二十餘劑諸癥漸愈乃用異功散加當歸黃茋元气漸復卻用八珍湯內芍藥炒黃數劑攺用托裏散而愈次年因勞心發熱作渇用當歸補血湯而安畢姻後寒熱往來患處作癢用十全大補湯六味地黃丸而愈

四君子湯【加陳皮半夏卽六君子湯】治脾胃虛弱或因寒涼傷胃致腫不能消或潰而不能斂者但以此藥溫補脾胃諸癥自退如誤用攻伐則七惡隨至矣若脾胃气虛瘡口出血或吐血便血則加當歸脾胃充健則血自歸經若脾虛血弱不生肌或晡熱內熱者更加熟地黃不可投四物沈陰之劑能傷脾胃也若胃气虛弱尅伐傷脾飲食少思或食難化若作嘔作防者尢宜用之如兼痰气逆肢體倦怠面目浮腫者亦因脾虛不能生肺而然也最宜用之

人參白術【炒】茯苓甘艸【各等分】

右毎服二錢姜棗水煎

淸胃散治脾胃有熱生瘡或胃火牙痛或連頭面升麻【五分】生地黃牡丹皮黃連【炒】當歸【各三分】

右水煎服加柴胡山梔卽加味淸胃散

六君子湯治瘡脾胃虛弱腫痛不消或不潰斂宜用此藥以壯榮气諸癥自愈卽四君加半夏陳皮

淸涼飲治瘡脾胃實熱煩躁飲食焮痛脈實大便祕結小便赤澁

赤芍藥當歸甘艸大黃【各等分】

右毎服一錢水煎

當歸補血湯治瘡肌熱面赤煩渇脈洪大而虛重按全無此血虛脈也誤服白虎湯必死【方見發熱不止】

益气養榮湯治气血損傷四肢頸項等處患腫不問堅軟赤白痛否日晡發熱或潰而不斂者【方見鶴膝風】

十全大補湯治諸瘡血气虛不能潰腐収斂或膿出發熱惡寒汗出煩口眼歪斜或肌痩少食發熱口干等癥須多服爲善【方見便癰】

參茋托裏散【方見痘癰】

補中益气湯【方見肌肉不生】

托裏消毒散

托裏散【二方見熱毒瘡癤】

五味異功散【方見用敗毒之藥】

如聖餅【方見流注】

神功散【方見胎毒發丹】

八珍湯【方見發熱不止】

臀癰

臀癰屬膀胱經濕熱或稟賦陰虛若腫硬作痛用內托羌活湯微腫微痛用托裏消毒散若初起大痛或五日之間似消不消似潰不潰者先用仙方活命飲後用托裏消毒散若已潰食少體倦瘡不生肌脾胃虛弱者用五味異功散加柴胡升麻稟賦陰虛小便數而不斂者加減八味丸气虛久不生肌収口用豆豉餅及補中益气湯培養元气若用解熱攻毒及敷圍寒涼之劑則气血受傷必成敗癥矣

一小兒患此腫硬不赤旬餘矣面色痿黃飲食少進此脾气虛弱也先用異功散飲食漸進漫腫漸消乃用托裏散少加肉桂而潰又用八珍湯而斂

一小兒患此久不収斂四圍微黯瘡口黑色膿水淸稀寒熱晡熱脈浮而數兩寸按之如無此陽气虛而陰血弱也朝用補中益气湯夕用異功散半載而愈

一小兒臀瘡潰而不斂面色時赤此稟肝腎陰虛也朝用八珍湯加五味子夕用加減八味丸諸癥漸退又用托裏散間服而愈

一小兒臀瘡久不収斂肢體倦怠晡熱作渇此稟足三陰虛也用五味異功散加減八味丸漸愈又用托裏散而斂

一小兒臀癰久不生肌面色痿黃仍欲敗毒以収斂余曰脾主肌肉脾健則肉生遂朝用補中益气湯夕用五味異功散及蔥熨法脾气壯肌肉生而愈

一小兒腫硬不消肉色不變此脾胃之气虛怯不能運及患處耳朝用補中益气湯夕用五味異功散以接虛怯之气月餘而消其時同患是癥外敷寒涼之藥內服犀角丸者無不受害

一小兒十五歳久不愈發熱體痩面白噯气恪服消食淸熱等藥余謂心火虛而脾气弱也先用八味丸爲主佐以六君子湯補中益气湯尋愈畢姻後臀後患疽漫腫堅硬肉色不變手足時冷脈浮大按之微細兩寸爲甚先用八味丸料四劑又用十全大補湯患處色正而消

內托羌活湯治尻臀生癰堅硬腫痛

黃柏【酒制】羌活【各一錢】防風當歸尾槁本【各五分】肉桂連翹甘艸【炒】蒼術陳皮【各三分】黃茋【八分】

右作二劑水一鐘入酒一杯煎空心服

仙方活命飲

托裏消毒散

托裏散【三方見熱毒瘡】

神效解毒散【方見臂癰】

加味八味丸【方見作渇不止】

八珍湯【方見發熱不止】

蔥熨法【方見流注】

腿癰

腿癰之癥所主之經不同而所治之法亦異發於內側者屬肝脾二經發於外側者屬膽胃二經漫腫堅硬者元气虛弱也用內補黃茋湯腫勢髙焮者元气未虛也用內托柴胡黃茋湯外並用隔蒜熨法若瘀血凝結而不消或不作膿者用活命飲血虛气弱而不能潰及不生肌者用托裏散此其梗槪云爾

一小兒內膁腫痛惡寒發熱此屬肝膽經分乃用神效解毒散加柴胡白芷二劑漫腫頓消惟中央一塊尙腫又二劑而成膿以托裏消毒散膿潰而愈

一小兒腿內側前膁患毒潰後腫硬色黯膿淸不斂面色靑黃此脾虛肝旺兼寒邪襲於患處也當壯元气爲主先用異功散加柴胡升麻及蔥熨法脾气漸復患處漸愈佐以八珍湯豆豉餅而愈

一小兒腿內焮赤大腫發熱此血熱內鬰而欲爲膿耳當先殺其大勢用隔蒜灸法灼艾試蒜熱移患處二十餘炷痛始減再三十餘炷腫漸消又用仙方活命飲瘡頭出水而愈

一小兒腿內側患此膿內潰惡心倦怠面色痿黃右闗脈大按之微細此脾胃虛弱肝木所乘也先用六君升麻柴胡四劑元气漸復乃佐以托裏散而愈

一小兒腿外側腫痛肉色如故用托裏消毒散二劑而腫始赤又四劑而腫赤亦退又六劑潰而膿出淸稀食少體倦用異功散加芎歸仍用托裏散補其元气而愈一小兒漫腫堅硬肉色不變此陽气虛而不能成膿也用托裏散如聖餅腫起色赤用托裏消毒散而膿成鍼之用八珍湯加肉桂漸愈因傷食吐防患處太白飲食少思先用六君漧薑次用八珍湯及蔥熨法而愈一小兒患此久不愈膿水淸稀面色痿黃腹大靑筋此脾气虛而肝所侮也朝用補中益气湯夕用五味異功散元气稍復乃佐以四味肥兒丸及蔥熨之法兩月餘而愈

一小兒腿外膁腫一塊服消毒之藥其腫益甚肢體羸痩飲食少思更加作痛余曰先腫而後痛者形傷气也先痛而後腫者气傷形也當補接陽气不信仍投疏泄之藥後果歿機要云榮衛之气充滿抑遏不能行故閉塞气血腐而爲癰者當泄之以奪盛熱之气若人飲食疎精神衰气血弱肌肉消薄故榮衛之气短促而濇滯故寒腠理閉鬰而爲癰者當補之以接虛怯之气信矣

四味肥兒丸治肝脾不和患瘡痬久不愈或兼疳癥腹脹作防或食積脾肝發熱痩怯徧身生瘡

黃連【炒】蕪荑神麯麥芽【炒各等分】

右爲末水糊丸桐子大毎服一二十丸空心白滚湯送下

附子餅治潰气虛不能収斂或風邪所襲气血不能運於瘡口以致不能収斂者用炮附子去皮臍研末以唾津和爲餅置瘡口上將艾壯於餅上灸之毎日灸數壯但令微熱勿至熱痛如餅灸幹用唾津再和灸之以瘡口活潤爲度

六君子湯治瘡因脾气虛弱不能生肌以致瘡口不斂若脾气旣充而瘡口不生肌肉者此寒邪所襲也更用豆防餅或附子餅熨之

仙方活命飲

托裏消毒散【二方見熱毒瘡】

蔥熨法

如聖餅【二方見流注】

內托羌活湯【方見臀癰】

五味異功散【方見用敗毒之藥】

附子餅【方見腹癰】

十全大補湯【方見便癰】

補中益气湯【方見肌肉不生】

八珍湯【卽四君四物】

豆豉餅【方見腋癰】

鶴膝風

鶴膝風者其腿漸細其膝愈麄狀如鶴膝是以名之此因稟腎經不足外邪所乘而患之初則膝內作痛外色不變伸屈艱難若一二月間焮腫色赤而作膿者可治腫硬色白而不作膿者難治初起者用大防風湯爲主佐以益气養榮湯膿成者用補中益气湯爲主佐以大防風湯切勿用十宣流气等藥若不潰不斂或發熱等癥者須調補脾胃爲善否則必變敗癥矣

一小兒九歳患此作痛用蔥熨法及大防風湯腫起色赤用仙方活命飲補中益气湯間服腫漸消又以獨活寄生湯與補中益气湯間服二三日用蔥熨一次至兩月餘而消

一小兒患此大潰不斂體倦食少口漧發熱日晡尢甚此脾气虛甚也用補中益气湯五劑以補元气乃用大防風一劑以治其瘡如是月餘諸癥悉退遂用十全大補湯佐以大防風湯而斂

一小兒患此潰而不斂不時寒熱小便赤澁此血气虛也用十全大補湯加麥門冬五味諸癥頓退乃去桂令常服佐以和血定痛丸而愈

一女子左腿作痛服流气飲之類左膝腫硬頭運吐痰余謂此鶴膝風也其脈數而無力乃稟賦脾肝腎三經之癥此形气病气俱虛者當先調補脾胃爲主不信仍攻邪气諸癥蜂起余先用五味異功散加升麻漧薑肉桂脾气稍健又用異功散八珍湯而潰卻間服大防風湯地黃丸而痊

一小兒兩膝漸腫傅服皆消毒之藥足脛赤腫此稟父腎气不足用地黃丸八珍湯而消若用流气敗毒等藥必致不起

大防風湯治鶴膝風腫痛不消或潰而不斂

牛膝【酒炒】附子【炮各一錢】白術羌活人參防風【各二錢】杜仲【去皮姜制】川芎肉桂【去皮】黃茋【炒】熟地黃【自制】芍藥【炒各一錢五分】甘艸【一錢】

右毎服三五錢水煎仍量兒大小用之

益气養榮湯治气血虛弱四肢頸項等處患腫不問腫潰日久不斂俱宜服之

人參茯苓陳皮貝母香附【炒】當歸【酒洗】川芎黃茋【炒】熟地黃【自制】芍藥【炒各一錢】甘艸【炙】桔梗【各五分】白術【炒二錢】柴胡【六分】

右毎服二三錢薑水煎

獨活寄生湯

獨活桑寄生杜仲【炒】細辛牛膝【酒洗去土】秦芁茯苓白芍藥【炒】桂心川芎防風甘艸人參熟地黃當歸【各等分】

右毎服二三錢水煎空心乳母同服

八珍湯【方見發熱不止】

十全大補湯【方見便癰】

補中益气湯【方見肌肉不生】

和血定痛丸

蔥熨法【二方見流注】

薛氏醫案卷六十六﹤子部﹐醫家類﹐薛氏醫案﹥

欽定四庫全書

薛氏醫案卷六十七

明薛已訂

保嬰撮要十二

肺癰肺痿

齊氏云肺癰肺痿因脾肺气虛腠理不宻外邪所乘或母食辛辣厚味遺熱於兒或兒有病過於汗下內亡津液虛火爍肺或服尅伐之藥虧損脾胃不能生肺金其癥惡風咳鼻塞項彊呼吸不利甚則四肢微腫咳唾膿血若吐臭穢胸中隠痛脈數而實者爲肺癰咳唾涎沬脈數而虛者爲肺痿惡寒喘者寒邪內蘊也小靑龍湯咳唾膿者肺癰內潰也桔梗湯竊謂前癥若喘咳短气者脾肺气虛也五味異功散咳唾膿痰左尺脈數而無力者腎气虛也六味地黃丸咳唾膿痰右闗脈數而無力者脾气虛也七味白術散若發熱喘唾膿不食者脾肺虛甚也難治大要補脾肺滋腎水爲善【仍審五臓相勝乳母七情後癥仿此】

一小兒感冒停食吐防用防利之劑咳膿血此中气復傷而變肺癰也用桔梗湯而愈後咳吐血仍用前藥佐以異功散而痊

一小兒停食服防藥而變肺癰余先用異功散以救脾肺次用桔梗湯以治肺癰而瘥

一小兒停食服尅伐之藥唾痰鮏气面赤气喘此元气復傷而成肺癰也用桔梗湯膿痰頓止翌日喘甚此脾气虛而不能生肺也用異功散加杏仁百合而愈後小便澁滯服八正散小便愈澁咳吐痰面赤盜汗余謂肺气虛熱前藥虧損陰虛火鑠肺金而然用異功散以補脾土地黃丸以滋腎水遂愈

一小兒肺癰愈後咳面色白或痿黃手足冷小便頻此因脾虛不能生金也服參蘇飲之類自汗盜汗昏憒發搐遺尿下气手足如水面色靑白此陽气脫而虛寒也用人參一兩漧薑二錢大棗五枚米泔煎沸先灌一杯將熟又灌二杯連用二劑而蘇更朝用補中益气湯夕用異功散而愈

一小兒十五歳因勞傷元气而咳誤用表散之劑復傷肺气成癰咳膿血用桔梗湯爲主佐以異功散膿漸少專用異功散膿止而愈後因書課過勞自汗時服外感藥咳益甚胸膈痞滿呼吸不利余謂脾肺之气虛甚而然用參茋補脾湯而痊

一小兒咳服參蘇飲而益甚右寸闗之脈浮散餘謂此風傷皮毛熱傷血脈血气稽畱蘊結於肺而成癰也不信仍復表散唾咳膿血餘曰此因肺虛不能攝气脾虛不能攝涎耳當補脾土以生肺金又不信果歿一小兒感冒咳發散過度喘促不食痰中有血餘用桔梗湯而愈後元气未復大便似痢或用芩連枳實之類變漫脾風而卒

小靑龍湯治傷風冒寒咳喘急肺脹胸滿鼻塞流涕或漧嘔熱或作渇或作噎或小便不利或小腹脹滿【此仲景之法審有是癥用之及時殊有良驗】

麻黃【去節】赤芍藥半夏【各七錢】細辛漧薑【炮】甘艸【炙】桂枝【各三錢】五味子【半兩杵】附子【二錢脈浮不用】

右毎服二錢水煎

桔梗湯治咳膿血腥穢已成癰癥

桔梗【炒】貝母【去心】知母【炒】桑白皮【炒】枳殻【各一錢】地骨皮蔞仁薏苡仁杏仁【五分炒】當歸黃茋【炒各一錢】五味子【杵炒】百合【炒各一錢五分】防己【一錢】甜葶藶【炒五分】

右毎服二三錢水煎

升麻湯治肺癰膿血穢臭胸乳皆痛

升麻桔梗【炒】薏苡仁地楡條芩【炒】牡丹皮芍藥【炒】甘艸【各等分】

右毎服二三錢水煎

排膿散治肺癰此方排膿補肺

黃茋【鹽水拌炒】白芷人參五味【炒研碎各等分】

右爲末毎服一二錢蜜湯調下

射幹湯治胃脘癰吐膿血

射幹【去毛】梔子仁赤茯苓升麻赤芍藥【一両二錢】白術【半兩】

右毎服三五錢水煎入地黃汁少許再煎服

人參平肺散治心火尅肺金傳爲肺癰咳喘嘔痰涎壅盛胸膈痞滿咽嗌不利

人參陳皮甘艸地骨皮茯苓【各一錢】知母【炒七分】五味子【炒】靑皮天門冬【去心四分】桑白皮【炒一錢】

右毎服二三錢

參茋補脾湯治肺癰脾气虧損咳吐膿涎或中【闕】不食必服此藥補脾土以生肺金否則不治

人參白術【各二錢】黃茋【炒二錢半】茯苓陳皮當歸【各一錢】升麻【三錢】麥門冬【七分】五味子【杵四分】桔梗【炒六分】甘艸【炙三分】

右作三服姜棗水煎

人參補肺湯治肺癥咳喘短气或腎水不足虛火上炎痰涎壅盛或吐膿血發熱作渇小便不調

人參黃茋【炒】白術茯苓陳皮牡丹皮當歸【各一錢】山茱茰【去白】山藥【各二錢】五味子【杵】麥門冬甘艸【炙各七分】熟地黃【自制一錢五分】

右薑水煎服

七味白術散治中气虧損津液短少口舌漧渇生瘡不喜飲冷或吐防後口漧或咳唾膿痰右闗脈數無力者脾气虛也最宜服之

人參白術木香白茯苓甘艸藿香【各五分】漧葛【一錢】

右水煎服

五味異功散

六味地黃丸

參蘇飲

獨參湯

補中益气湯

腸癰

孫眞人云腸癰爲病小腸重彊按之則痛小便如淋時時出汗惡寒身皮甲錯肚皮急瘇甚者肚腹脹大轉側有水聲或繞臍生瘡或膿從臍出或從大便而下蓋因飲食不節所致治法當診脈遲者未有膿也用大黃湯下之脈洪數者已有膿也用薏苡仁湯排之小腹疼痛小便不利膿壅滯也牡丹皮散主之若大便或臍間出膿者不治內經云腸癰爲病不可驚驚則腸斷而死故患是者其坐臥轉側理宜徐緩時少飲薄粥及八珍湯固其元气庶或可生

一小兒患腸癰先用太乙膏後服牡丹皮散下膿而愈後因跌腹內作痛徧身皆赤良久身黯而歿蓋腸斷故也

大黃湯治腸癰小腹堅腫按之則痛肉色如常或焮赤微腫小便頻數汗出憎寒脈遲膿未成也急服之大黃【炒】朴硝【各二錢】牡丹皮蔞仁桃仁【去皮尖各二錢】

右毎服二三錢水煎

薏苡仁湯治腸癰腹中痛煩躁不安或脹滿不食小便澁滯

薏苡仁牡丹皮桃仁【各三兩】蔞仁【四兩】

右毎服四錢水煎

桃仁湯治腸癰腹中痛煩燥不安壅痛大便閉澁亦有繞臍生瘡者但用此藥無妨

桃仁大黃【炒】牡丹皮芒硝犀角【鎊末】冬仁【研各二錢】

右水煎入犀角末服

牡丹皮散治腸癰腹濡而痛時下膿汁或下血

牡丹皮人參天麻白茯苓黃茋【炒】薏苡仁桃仁白芷【炒】當歸川芎官桂甘艸【各五分】木香【二分】

右毎服三五錢

仙方活命飲【方見熱毒瘡】

太乙膏【方見跌撲外傷】

八珍湯【方見發熱不止】

痔瘡

痔瘡之癥或因稟受胎毒或膏粱食積或母食炙炒厚味所致腫痛者濕熱作癢者風熱便祕者火盛膿潰者血熱濕熱加味槐花散風熱秦芁蒼術湯便祕淸燥湯膿潰黃茋散薰洗則蔥湯槐角五棓子等藥或眞蒲黃以豬脂調傅如有兼變之癥參各門治之

一小兒患痔赤腫作痛用黃連解毒湯而痛止又用托裏淸肝散及加味槐角丸而瘡愈

一小兒因飲食停滯發熱患痔大便不利腫痛寒熱不時發搐此脾气傷而肝乘之也先用保和丸末二錢以柴胡山梔煎湯調服食消搐止又用四味肥兒丸數服而愈

一小兒十二歳不戒厚味醇酒不時作痛或大便祕結小便滯澁用龍膽防肝湯治之而安後飲燒酒前癥復發徧身色赤煩躁飲冷醋半鐘赤熱悉退腫痛頓減一小兒因乳母食炙之物肛門腫痛用淸胃散母子並服子又服四味肥兒丸而愈後因乳母恚怒胸脇作痛頻飲糖酒兒病復作發搐母先服加味小柴胡湯二劑次服加味逍遙散兒服四味肥兒丸而愈

一小兒肛門腫痛大便不通服大黃之藥腫痛益甚虛癥並作仍欲攻瘡余曰此因脾气復傷而然也用異功散加升麻柴胡爲主佐以加味槐角丸腫痛漸退又用黃連解毒湯而出膿用秦芁蒼術湯而瘡愈

一小兒肛門腫痛發熱飲水口鼻气熱此脾肺經實熱先用防黃散二服而熱退又用枳殻散而痛止用金銀花散而腫痛消後母食膏粱兒患復作母用淸胃散而腫痛消

一小兒誤吞信石徧身發赤嘔吐煩渇肛門腫痛便祕飲冷服冷米醋一鐘赤暈立消腫痛頓止又用黃連解毒湯金銀花散而愈

一小兒痔瘡不時腫痛服加味槐角丸而愈至十四而復作發熱體倦肛門堅腫用地黃丸八珍湯堅腫漸消血气漸愈或間止藥餌勞役不節諸癥仍作用前藥隨愈畢姻後肛門腫潰而串臀用補中湯地黃丸臀間漸愈或用追蝕等藥堅核𨿽消痛傷元气瘡口不合余用八珍湯地黃丸兩月而斂後不守禁忌又且攻毒以至屢發元气日虛而歿古人云善服藥不若善保養信夫苦參散治痔瘡腫痛發熱

枳殻【麩炒】黃連大黃甘艸荊芥苦參赤芍藥黃芩

右水煎薫洗

加味槐花散治腸風下血痔漏腫痛發熱便祕

槐花熟地黃白術靑皮荊芥穗川芎【各二分】當歸身升麻【各四分】枳殻【麩炒五分】

右水煎服

秦芁蒼術湯治痔瘡大便堅硬小便頻數內熱作渇秦芁蒼術【各五分】澤防皂角子仁【炒】防風桃仁當歸尾黃柏山梔【炒各三分】

右作二劑水煎服

淸燥湯治大腸風熱血燥祕結不通痔瘡等癥

生地黃【五分】山梔【五分】澤防【二分】麻子仁【研五分】川芎羌活黃柏黃芩郁李仁芍藥當歸尾甘艸【各四分】

右水煎服

黃茋散治痔瘡並一切潰虛弱發熱

茯苓黃茋【炒】當歸川芎白芍藥白芷【各五分】升麻山梔【炒各二分】

右水煎服

枳殻散治痔瘡腫痛或下血

枳殻【去穰麩炒】槐花荊芥皂角子仁【炒】蝟皮【炙各等分】

右爲末毎服一錢滚湯下作丸亦可

加味槐角丸治癥同前

槐角【炒】枳殻【麩炒】當歸黃芩皂角仁【炒】蝟皮秦芁白芷【各等分】

右爲末毎服一二錢水煎服或蜜丸量兒大小服

又方治痔痛不可忍者

羊膽【一个】冰片【五分】

右以冰片爲末羊膽塗之

丹石散治痔瘡熱痛如神

黃丹滑石【各等分】

右爲末新汲水調塗日三五次

勝雪膏治痔瘡熱痛不可忍

片腦鉛白霜【各三分】

右爲末好酒研成膏塗之隨手愈

又方用生栝蔞根研如泥豬油調塗

黃連解毒湯【方見作痛不止】

托裏淸肝散【方見嚢癰】

四味肥兒丸【方見貼骨癰】

加味小柴胡湯【方見熱毒瘰癧】

加味逍遙散【方見發熱不止】

龍膽防肝湯【方見下疳瘡】

下疳陰痿

下疳陰痿皆屬肝火濕熱或稟賦肝經陰虛腫痛發熱者肝火濕熱也先用加味小柴胡湯再用龍膽防肝湯腫痛便赤者肝火陰虛也用加味逍遙散加龍膽艸生地黃潰而腫痛不消者小柴胡湯加芎歸黃茋潰而腫痛已消用四物湯加牡丹皮柴胡蓋肝屬木得雨露則森茂遇酷日則萎軟若誤謂虛寒投以熱劑輕則囊莖生瘡重則腐而難斂皆宜滋腎水生肝木淸肝火故云肝气熱則莖痿宗筋弛縱陰莖腫脹或出白液或癢痛裏急筋縮挺縱不収或精出便下此名筋疝俱肝火也黃宗伯季子初生時母棄於水逾日不死復収之遂成喘頷腋臂股各結塊核潰而色紫悞觸之痛徹於心服辛溫化毒等劑不應時已弱冠予曰初生喘者形寒傷肺也旣長而喘者肝火刑肺也故結核俱在肝膽部分始用補中益气湯後用九味蘆薈丸不月諸癥悉愈此稟母之肝火而患也

一小兒下疳潰爛發熱作渇日晡尢甚此肝疳而脾气虛也用補中益气湯後用九味蘆薈九諸癥悉愈一小兒二歳莖痿濕癢時出白津余以爲肝火不信或與溫補腎經後陰嚢焮腫莖中作痛余用龍膽防肝湯六味地黃丸而痊

一小兒睪丸作痛小便赤澁寒熱作嘔此肝火濕熱不利用小柴胡湯加山梔車前子茯苓而愈【睪丸陰子也】一小兒睪丸腫痛小便黃澁寒熱作渇此肝火所致用小柴胡湯加山梔車前子並九味蘆薈丸間服而消一小兒陰莖腫痛腹內一塊或作痛或上攻小便不調此稟肝火爲患用龍膽防肝湯九味蘆薈九愈後形气消爍發熱作渇此肝火制脾土而然也用益气湯蘆薈丸異功散而安

一小兒陰莖作癢搔破出水小便赤澁此稟肝腎陰虛火動用龍膽防肝湯淸肝經濕熱佐以地黃丸補腎肝陰虛而愈後乳母惱怒小便澁滯兩肋腫痛兒陰復癢驚搐困倦用異功散以補脾土用地黃丸以滋腎肝而愈

一小兒十五歳患下疳久不愈形气骨立不時寒熱小便不調飲食少思此稟肝疳虛羸也朝用益气湯以培胃气夕用地黃丸以滋腎水爲主佐以九味蘆薈丸治疳而痊

一女子十五歳面靑善怒體痩作渇天癸未至不時寒熱口舌生瘡後患陰瘡濕癢無寐善驚此稟肝脾虛羸之變癥也當先救脾气遂朝用補中益气湯夕用加味歸脾湯諸癥漸愈卻佐以九味蘆薈丸而痊

一女子十四歳稟肝經濕熱肌體消痩寒熱如瘧下部患瘡先用加味小柴胡湯寒熱頓退但晡熱少食用加味逍遙散爲主以九味蘆薈丸爲佐而愈出嫁後前癥仍作另用雜藥瘡口翻出如菌余用龍膽防肝湯加味逍遙散九味蘆薈丸而愈

一小兒十五歳患下疳書課過勞卽寒熱頭痛形气殊倦腿足疲軟左闗脈洪數左尺脈洪數而無力余謂此稟肝腎陰虛兼飲食勞役之癥也宜先調補胃气以滋化源不信或以爲陰虛濕熱下流恪服四苓四物之類諸癥益甚余曰陰虛謂脾經虛也脾爲至陰以丁火爲母虛則宜補丁火以生已土腎屬水以辛金爲母腎虛則宜補辛金生癸水也今因脾經陽弱而陰虛反用沈寒之劑復傷陽气以絕化生之源欲保其不危難矣果歿

龍膽防肝湯治肝經濕熱不利下部生瘡兩抝腫痛或腹中作痛小便澁滯等癥

龍膽艸【酒拌炒黃】澤防車前子【炒】木通生地黃【酒拌】當歸【酒拌】山梔黃芩【炒】甘艸【各二分】

右水煎食前服

加味小柴胡湯【卽小柴胡加山梔牡丹皮】治肝膽經有熱下部濕瘡寒熱晡熱潮熱等癥【方見熱毒瘰】

六味丸治肝腎陰虛下部生瘡或發熱作渇小便頻數或腎水不足而不能生肝木致血燥筋攣頷項肢節等處結核或潰而不能収斂或肝腎虛弱發熱盜汗肢體消痩小便赤澁尿血下血或大小便牽痛气短痰吐血運耳聾口燥齒痛失音腰腿疲軟此皆稟賦不足也【方見作渇不止】

敷藥必效散治下疳腐潰作痛

輕粉【五分】黃連黃柏龍膽艸【各一兩】

右爲末油調搽入片腦更效若用當歸膏調傅尢佳

如聖散治下疳腐久不愈

五棓子【二錢】片腦【一錢】黃連【半兩】蘆甘石【煆二錢】

右各爲末幹敷毒未盡者加黃連末【三錢】

丸味蘆薈丸【方見喉痺】

加味淸胃散【方見熱毒口瘡】

聖愈湯【方見出血不止】

補中益气湯【方見肌肉不生】

八珍湯【方見發熱不止】

加味歸脾湯【方見脇癰】

四君子湯【方見腹癰】

仙方活命飲

托裏消毒散【二方見熱毒瘡】

便癰【附謂兩抝小腹兩邊抝中患之】

便癰因肝火肝疳或稟肝經熱毒若初起腫硬作痛者先用龍膽防肝湯一二劑腫痛不減用仙方活命飲二劑五七日不減腫尙硬亦用前二藥各一劑如不消或更痛欲成膿也用活命飲一劑卻用托裏消毒散加柴胡山梔一二劑若膿已成而不潰者血气虛也用托裏消毒一二劑膿已潰而痛不止者毒气不解也用活命飲一劑若膿已出而反痛者益气虛也用內補黃茋湯膿已潰而發熱煩躁者气血虛脫也用當歸補血湯膿已潰而惡寒發熱者血气俱虛也用十全大補湯膿已潰而惡寒者元气虛也用補中益气湯膿已潰而不生肌者脾气虛也用六君子湯若稟賦怯弱或因飲食勞倦而爲患者但用補中益气湯加射幹自消設使不分經絡不別虛實槪行攻伐虧損气血則輕者難治重者必變瘵癥甚至不起

一小兒腫痛色赤寒熱似瘧小便不通此肝經濕熱用龍膽防肝湯一劑小便淸利寒熱頓除又用加味逍遙散加龍膽艸二劑腫痛悉退而愈

一小兒患此腫硬作痛小便澁滯先用龍膽防肝湯小便頓利又用活命飲一劑而消後復腫赤作痛此欲作膿也先用活命飲二劑殺其大勢卻用托裏消毒散加柴胡山梔三劑以指按之腫隨指復起此膿已成也用托裏散一劑翌日鍼之膿出腫消再用托裏散而愈一小兒患此服大黃等藥防而腸鳴腹腫硬痛少食此脾胃復傷而變癥也用五味異功散加升麻柴胡木香飲食漸進乃去木香加黃茋當歸數劑而膿成又用托裏散加皂角刺而膿潰乃去皂角刺倍用參茋而愈一小兒瘡勢已成用消毒之藥其腫散漫自汗發熱惡寒少食此气血虛甚也用大補湯四劑鍼之膿出腫消卻用托裏散八珍湯間服而愈

一小兒膿成不潰誤用大黃之類以下膿泄防不止腫硬色白腹痛欲嘔手足並冷此脾气虛而復傷也用異功散加升麻姜桂四劑乃去姜桂加歸茋二十餘劑膿潰而愈

一小兒潰後咬牙呵欠尋衣撚物此肝經气血虛也先用八珍湯加鉤藤鉤五味子諸癥頓愈又用托裏散及八珍湯而痊

一小兒潰後驚悸發搐呵欠咬牙此心肝二經气血俱虛也先用補心湯安神丸虛癥尋愈再用八珍湯托裏散肌肉漸生卻用地黃丸而瘡口斂

一小兒患此久不愈頭重胸滿飲食少思此稟脾胃虛弱也先用補中益气湯加蔓荊子諸癥尋愈次用八珍湯佐以五味異功散月餘瘡口漸斂仍用十全大補湯而痊

一小兒十五歳稟賦虛弱因勞役過度患此寒熱如瘧用補中益气湯將愈惑於人言誤服大黃之藥吐防大作手足厥冷寒熱尢甚余用六君子加姜桂諸癥稍愈但赤腫不消此欲作膿也又數劑後朝用益气湯夕用大補湯五十餘劑而痊

一小兒潰後腫硬肌肉不生瘡口不斂余欲滋其化源以生肝血不從仍伐肝淸熱以致元气日虛惡癥蜂起而歿夫肺者腎之母脾者肺之母今旣不滋肺腎以生肝木又傷脾土以絕肺腎之化源其不死者鮮矣一小兒十四歳毎飲食勞倦則惡寒發熱兩抝患腫余用益气湯而愈彼惑於人言乃服大黃之類發搐口噤手足並冷良久少蘇余用大料益气湯數劑而安又二十餘劑而愈

一小兒兩抝患腫小便澄白肢體消痩眼札此稟肝火之癥用龍膽防肝湯爲主四味肥兒丸爲佐各數服腫漸退攺用四味肥兒丸爲主龍膽防肝湯爲佐又各數服將愈及用地黃九而痊

一小兒兩抝腫痛小便不利或赤白濁此系肝火熾而脾气傷也朝用補中益气湯夕用地黃丸各數劑而愈後因過勞盜汗兩抝仍腫用前藥佐以地黃丸而愈

一小兒每勞則兩抝腫痛小便白濁夜間發此稟肝火脾虛而元气下陷也用補中益气湯淸心蓮子飲後患下疳用四味肥兒丸加味逍遙散而愈

一小兒兩抝腫痛小便赤澁或兼澄白此肝脾疳癥先用九味蘆薈丸數服諸癥漸退次用四味肥兒丸二十餘服而愈

一女子兩抝腫痛小腹作癢小便赤澁發晡月經不調先用加味小柴胡湯四劑腫漸消次用加味逍遙散諸癥漸愈佐以四味肥兒丸而痊

一小兒十四歳毎飲食勞倦隨患寒兩抝腫痛服大黃之發搐口噤手足並冷良久少蘇余用大劑補中益气湯數劑而安又二十餘劑而腫痛愈

仙方活命飲治一切瘡瘍瘇毒未成卽消已成卽潰潰後腫痛不止元气虛也當補之

穿山甲白芷防風沒藥甘艸赤芍藥當歸尾乳香天花粉貝母【各一錢】金銀花陳皮【各二錢】皂角刺【二錢】

右毎服二三錢酒水各一半煎服

淸心蓮子飲治兩抝腫痛小便白濁夜間發日間安靜發口渇此肝火脾虛而元气下陷也

黃芩【一錢】麥門冬地骨皮車前子【炒】甘艸【各一錢半】石蓮肉茯苓黃茋【炒】柴胡人參【各一錢】

右水煎服

當歸補血湯治瘇毒已潰而發煩躁者此脾胃損傷或服峻劑致气虛血脫肌大渇引飲目赤面紅日夜不息其脈洪大而虛重按全無此病多得於饑飽勞役者若誤服白虎湯者必死

當歸【三錢】黃茋【炙一錢】

右水煎服

六一湯治同前

黃茋【炙六錢】甘艸【炙一錢】

右水煎服

祕旨安神丸治心血虛而腫中驚悸或便癰潰後發搐呵欠咬牙此心肝二經气血俱虛也

人參半夏【湯泡】酸棗仁【炒】茯神【各一錢】當歸【酒洗】橘紅赤芍藥【炒各七分】五味子【五粒杵】甘艸【各三分】

右爲末薑汁糊丸芡實大毎服一丸姜湯下

補中益气湯治稟元气虛弱因勞而抝中作痛或患便癰寒口漧作渇宜此湯加射幹主之如寒已退而腫不消此欲作膿也宜用十全大補湯【方見肌肉不生】

十全大補湯治稟元气虛弱因勞患便癰或抝中作痛服補中益气湯寒退而腫不消散此血气虛而不能成膿也宜服此湯已成而不能潰或已潰而不能生肌或寒不止自汗盜汗膿淸不斂者但服此藥則元气自復諸癥自愈

白茯苓人參當歸白術【炒】黃芪【炒】川芎肉桂【去皮】白芍藥【炒】熟地黃【自制】甘艸【炙各等分】

右毎服三五錢姜棗水煎服

內補黃茋湯【方見發熱不止】

龍膽防肝湯【方見下疳瘡】

九味蘆薈丸【方見喉痺】

四味肥兒丸【方見貼骨癰】

補心湯【方見胎毒瘡瘍】

六味地黃丸【方見作渇不止】

加味小柴胡湯【方見熱毒瘰】

囊癰【謂陰嚢患癰】

嚢癰屬肝經濕或稟胎肝所致初起腫痛小便赤澁者濕壅滯也先用龍膽防肝湯如不消用仙方活命飲若腫痛數日不止欲作膿也用托裏消毒散若腫未潰而小便不利者毒气壅滯也當分利之膿已成而小便不利毒气未解也當鍼泄之膿出而反痛者气血虛也當補益之若元气無虧𨿽陰嚢悉潰睪丸懸露亦不爲害若乳母恚怒令兒患此者加味逍遙散肝經气血虛者八珍散加味柴胡山梔俱加漏蘆子母並服一小兒小便澁滯腫痛寒熱此肝經濕熱也用龍膽防肝湯而消但內熱倦怠此兼脾气虛弱也用四君子加柴胡山梔芎歸而愈

一小兒腫痛寒熱服尅伐之藥不能成膿用托裏淸肝散而膿潰用托裏散而瘡斂後寒熱如瘧小便閉塞用小柴胡湯加山梔龍膽艸車前子而愈

一小兒患此大潰痛甚煩躁飲冷此餘毒尙在與活命飲二劑腫痛頓退又用四君柴胡山梔四劑諸癥悉退及托裏散而痊

一小兒陰嚢赤腫作痛鍼而膿出頓安忽發作渇此邪气去而眞气虛也用聖愈湯及八珍柴胡山梔將愈因乳母恚怒復作用加味逍遙散加漏蘆母服其兒頓愈

一小兒陰嚢毎患赤腫必因其母恚怒及飲酒而發余審其因怒用加味逍遙散加漏蘆飲酒用加味淸胃散加漧葛神麯與母服之其兒隨愈

一小兒陰腫小便赤澁此稟肝經有也用加味小柴胡加漏蘆與母服子日飲數滴四劑而愈

一小兒患此腫硬不消發作痛大便不實飲食無味此消過多而脾胃傷也先用異功散數劑元气漸復又用托裏散加柴胡山梔而膿成鍼之膿出發惡寒此血气俱虛也用大補湯加柴胡山梔寒頓止又數劑而漸愈後因勞發腫痛用益气湯托裏散瘡口漸斂而愈

一小兒十六歳患此膿淸晡遺精盜汗此稟元气虛甚也用大補湯地黃丸料各二十餘劑元气稍復又各三十餘劑汗止退犯房事患處頓黯昏潰喫逆手足並冷此脾气虛寒之惡癥用獨參湯四劑而蘇用大補湯加漧薑四分陽气漸復乃去漧薑又二十餘劑而痊一小兒患此潰而腫硬不消服敗毒散傅寒涼藥肌肉不生瘡口開張膿淸色黯自汗余謂非補脾則肌肉不生彼欲速效乃外用生肌散反助其邪致生瘀肉塡塞瘡口半載不愈余用異功散加當歸黃茋三十餘劑又用托裏散隔蒜灸而愈

一小兒嚢癰出血久不愈左頰色靑赤此心肝二經風而血不歸經也先用加味逍遙散六味地黃丸淸肝滋腎水而血止用托裏散而瘡愈

一小兒患前癥膿淸發久而不斂左頰靑兩頤赤余謂稟肝腎陰虛而兩位靑赤脾胃气虛而膿淸不斂當補足三陰爲善不悟泛用雜藥後果歿

一小兒患前癥久不愈面赤皎白左頰爲甚余謂前癥屬肝木面白屬肺金左頰屬肝經乃金來尅木爲賊邪況小便如淋乃肝腎二經气絕也辭不治後果歿於金旺之日蓋肝爲腎之子腎爲肝之母設預爲調補腎水必不致於危也

托裏淸肝散

人參黃茋【炒】當歸川芎芍藥【炒】白術茯苓金銀花白芷【炒】甘艸【炒】連翹柴胡【各七分】山梔【四分】

右毎服二三錢水煎

錢氏蚯蚓散治腎子腫硬先用蔥椒湯煎洗次以干蚯蚓糞津唾調敷須避風冷濕地

世傳治小兒陰囊腫大用甘艸煎濃汁調蚯蚓糞塗之立效

山藥膏治兩抝及小腹腫痛或癢用山藥研爛頻傅患處幹則易之

補中益气湯【方見肌肉不生】

異功散【方見用敗毒之藥】

八珍湯

加味逍遙散【二方見發不止】

活命飲

托裏散【二方見毒瘡】

加味小柴胡湯【方見毒瘡】

聖愈湯【方見出血不止】

加味淸胃散

四君子湯【二方見腹癰】

地黃丸【方見作渇不止】

足指凍瘡【附耳凍瘡】

足指凍瘡因受稟虛怯故寒邪易乘气血凝滯久而不愈則潰爛成瘡治法須壯脾胃溫气血則死肉自潰良肉自生若骨脫筋連者宜急剪去否則毒延腳面而死蓋肢末之處气血難到又爲外邪遏絕則气血不能運行若用湯蕩火烘其肉卽死而不仁至春必潰腐脫落元气無虧𨿽患無害如外傅寒藥內服消毒之劑則元气受傷必成敗癥凡初凍時手頻熨之爲妙北方凍耳若誤以手觸之其耳卽落大寒能裂膚墮指信矣一女子數歳值嚴寒北上因失所恃而足受冷侍婢用湯泡之至春月房中穢气其父覺之脫襪方見十指俱爛但未墮耳予用托裏之劑助其陽气潰脫以保其生

一小兒仲冬嚴寒兩耳受凍不知痛癢令人以手徐徐頻熨內用溫補脾气之劑及敷白蘞散而愈

一小兒七歳冬間足指凍痛用湯浸洗至春潰脫瘡口不斂足跌腫痛余謂此元气虛弱須補胃气以生肌肉不信乃用寒涼消毒之劑腫消黑色自以爲愈余曰此脾胃虛極元气不能運及患處也後兩腿羸細而歿一小兒撲傷足趺少許速成凍瘡作痛不止用火烘之肉死至春足脫膿水淋漓不能収斂而歿此癥若能調養脾胃使元气不傷則肌肉自生豈至於死哉

白蘞散

白蘞【一兩】黃柏【炒黑五錢】

右爲末幹搽患處

湯火瘡

湯火之癥若發作渇小便赤澁者內也用四物加山梔連翹甘艸若肉未死而作痛者毒也用四君加芎歸山梔連翹若肉已死而不潰者气血虛也用四君加當歸黃茋外傅當歸膏或柏葉末蠟油調搽至白色其肉自生若因煙薫將死者以生蘿卜汁灌之卽蘇若飲食後被湯火所傷發腹脹惡食發搐變癥者當參食積驚搐門治之

一小兒火傷兩臂焮痛大便不利小便赤澁此火毒蓄於下焦也用生地黃當歸芍藥木通山梔赤茯苓生甘艸一劑二便調和而痛止更以四物加山梔參茋白芷甘艸而壊肉腐又數劑而新肉生

一小兒火傷足脛專用敗毒之劑膿水淋漓日晡腫脹此脾虛下陷也用補中益气湯及八珍湯而愈

一女子沸湯傷胸兩月不斂脈洪大而虛發作渇此陰虛火毒所乘用四物加柴胡丹皮渇頓止用加味逍遙散腐肉去而新肉生

一女子被煙薫痰气上壅不省人事用蘿卜汁灌之而蘇但體倦欲睡仍令噙蘿卜汁乃服六君子湯加桔梗山梔而安傷輕者以蘿卜搗汁飲之亦可

一小兒火傷臀間誤用生肌散陰嚢潰脫久而不愈此助其藥毒而然也余用當歸膏及四君子加芎歸旬餘肉生而痊

一小兒火傷其足用冷水浸之腫痛益甚服敗毒藥死肉不潰此脾胃气傷而血滯也用六君子加芎歸而愈後因勞役寒以八珍散加升麻柴胡白芷而痊一小兒火傷腿用寒涼之藥久不愈腿細筋攣食少晡此因生肌藥助其邪寒涼損其胃也用益气湯當歸膏不月而愈

一小兒湯傷足久不愈膿水淸稀口漧足患處腫黯晡盜汗肢體骨立此稟腎气虛弱寒藥傷脾而然用益气湯地黃丸三月餘佐以托裏散如聖餅而愈一小兒沸湯傷腿搽藥結痂難於屈伸痛不可忍用四物加白術茯苓及當歸膏而愈

一小兒沸湯所傷胸腹皆潰久而不愈喜脈弱按之而有力蓋脾主肌肉當調補脾胃爲主外敷之藥當緩不信恪用敷貼之而歿

一小兒湯傷脛潰而色赤如赭日晡甚右闗脈浮而數按之則此肝木乘脾土血虛而然耳乃外傅內服皆於攻毒後果歿

神效當歸膏治湯火等瘡不問已潰未潰肉𨿽傷而未壊者用之自愈肉已死者用之自潰新肉易生搽至肉色漸白其毒始盡生肌最速蓋當歸生地黃麻油二蠟皆主生肌止痛補血續筋與新肉相宜此方余已刋行治者多驗

當歸生地黃【各一兩】麻油【四兩】黃蠟【一兩如白者止用半兩】

右先將當歸地黃入油煎枯去查將蠟熔化冷攪勻卽成膏矣用塗患處將細蓋之發背癰疽杖瘡潰爛用之尢效凡死肉潰爛將脫止有些須相連者宜用利刀剪去蓋死肉有毒去遲則傷新肉矣死肉去盡尢宜速貼蓋新肉最畏風寒不可忽也

乳香定痛散治傷損及一切瘡潰爛疼痛

乳香沒藥【各五錢】滑石【一兩】冰片【一錢】

右爲細末搽患處痛卽止甚效

豬蹄湯治一切癰疽杖瘡潰爛消腫毒去惡肉潤瘡口白芷黃芩當歸羌活赤芍藥蜂房【多蜂兒者爲佳】生甘艸【各半兩】

右用豬蹄一隻水四五碗煮熟去油查取淸湯入前藥煎數沸去查溫洗隨用膏藥貼之

四物湯【方見脇癰】

六君子湯【方見腸癰】

如聖餅【方見流注】

翻花瘡

翻花瘡者由瘡潰後肝火血燥生風所致或瘡口胬肉出如菌大小不同或出如蛇頭長短不一治法當滋肝補气外塗蔾蘆膏胬肉自入須元气漸復膿毒將盡塗之有效不然𨿽入而復潰若誤用刀鍼蝕藥灸灼其勢益甚或出血不止必致寒嘔吐等癥須大補脾胃爲善

治驗

一女子臂癰潰後瘡口肉如菌用毒藥蝕之肉益甚面靑寒經不調此肝經血燥而生風脾气虛而不能生肌耳先用加味逍遙散五味異功散兩月餘卻用地黃丸托裏散而愈

一小兒患前癥用藥腐去瘡口不斂朝惡寒暮發余謂因气血俱虛而然也法當調補脾胃則气血自生瘡口自斂不悟仍攻其瘡而歿

一女子十五歳患前癥腐去而復生面色靑而或赤余謂此肝膽二經風火妄動蓋肝血爲陰爲水肝气爲陽爲火宜生腎水滋肝血使火自息而風自滅不信乃用袪風之劑致血燥妄行瘡口出血不止而死

藜蘆膏治瘡口胬凸起或出二三寸肉者

藜蘆【不拘多少】

右爲末以生豬脂擂和搽凸胬肉上

八珍湯

加味逍遙散【二方見發熱不止】

補中益气湯【方見肌肉不生】

托裏散【方見熱毒瘡瘍】

十全大補湯【方見便癰】

五味異功散【方見敗毒之藥】

地黃丸【方見作渇不止】

豆防餅

蔥熨法【二方見流注】

多骨疽

多骨疽由瘡瘍久潰脾胃虧損气血不能營於患處邪气陷襲久則筋爛骨腐故骨脫出非稟胎所有也當補脾胃壯元气內用大補湯地黃九外以附子餅蔥熨法袪散寒邪補接元气則骨自脫瘡自斂若用尅伐之劑復傷眞气鮮有不危嬰兒患之當調補乳母外用蔥熨以歳月除之尢不可用追蝕之藥

一小兒足內患之日流淸膿惡寒發熱大便去而不了皆元气虛而下陷也先用補中益气湯加漧薑肉桂諸癥漸復乃用十全大補湯及如聖餅出碎骨而愈一小兒臂患之時出淸膿惡寒發熱此元气虛也朝用補中益气湯夕用四君歸茋半載常出細骨一塊又用六味丸而愈

一小兒患之目睛白多飲食難化手足並冷此稟命門火衰而脾胃虛寒也先用八味丸異功散如聖餅出碎骨乃用六味丸大補湯而愈若攻瘡邪不固元气必不活矣

一小兒十四歳閃足腕間服敗毒之劑腫硬色黑余謂此元气虛而外寒凝滯也用回陽膏六君肉桂十餘劑腫黯漸消又用沖和膏托裏散餘腫漸軟又佐以大補湯鍼之出淸膿甚多卽惡寒發熱此陽隨陰散而气虛也用六君加肉桂參茋各二錢寒熱頓止卻用八珍湯托裏散豆豉餅而愈

一小兒足跗腫硬肉色不變形气倦怠外傅內服皆敗毒耗气之藥余謂經云形傷痛气傷腫乃稟賦足三陰虛羸之癥也當滋補元气若行攻伐虛虛之禍不免矣彼以爲迂仍用前藥足跗變黯腫至腳腕余用大補湯異功散各五十劑以調補脾胃及蔥熨患處袪散寒邪補接陽气漫腫漸消瘡變赤色旬日而潰此元气漸復之善癥也然固元气充實瘀肉可腐新肉可生又惑於速效之說傅追蝕生肌之藥患處復黯七惡並臻而歿十全大補湯【方見腹癰】

補中益气湯【方見肌肉不生】

八珍湯【方見發熱不止】

托裏散【方見熱毒瘡瘍】

如聖餅

蔥熨法

豆豉餅【三方見流注】

沖和膏【一名陰陽散方見寒涼之藥】

八味丸【卽六味地黃丸加肉桂附子各一兩方見作渇不止】

漏瘡

漏瘡之癥因稟气血不足或久病血气虛弱或兒肝脾食積內熱不能生肌或乳母七情不和脾气不能収斂當審其所因調補元气佐以如聖餅蔥熨之類爲善若用流气破血追蝕等藥反爲敗癥矣余當參各門主之一小兒患在臂間腫硬不消面色痿黃膿水淸稀此元气虧損之癥用八珍湯爲主六君子湯爲佐漸愈因飲食失節惡寒發熱用六君子加升麻柴胡而安用益气湯異功散而斂

一小兒腿內側患之寒熱發渇此肝脾二經气血虛癥也蓋胃爲五臓之本先用五味異功散加升麻柴胡月餘胃气始復乃用地黃丸補腎水以生肝血而愈一小兒臂間漫腫按之至骨方痛肉色不變形體消痩面目多白余謂此稟腎經虛癥當補脾肺以滋化源反用寒涼尅伐之藥脾气大虛患處肉死又用追蝕之藥死肉𨿽去瘡口不斂而歿

一小兒四歳尙解顱余用地黃丸而顱闔至十六頤間腫硬發熱唾痰余謂屬腎經气不足水泛而爲痰气傷而爲腫不信反用火鍼敗毒破而出水余曰腎主骨骨而爲癰元气虧敗余何能爲後果歿惜哉

一小兒患在臂外側瘡口開張腫硬色黯發熱惡寒手足時冷此少陽經陽气虛寒不能生肌収斂也當助胃气不信仍行攻瘡而歿

一小兒十五歳足跟患之二年不愈日出淸膿數滴余謂稟腎气虛弱也不信畢姻後腫硬寒仍用攻伐之藥而歿

如聖餅

蔥熨法【二方見流注】

八珍湯【方見發不止】

六君子湯【方見腸癰】

補中益气湯【方見肌肉不生】

六味地黃丸【方見作渇不止】

五癅

經云肝主筋心主血脾主肉肺主气腎主骨故云肝爲筋癅心爲血癅脾爲肉癅肺爲气癅腎爲骨癅小兒患之多因稟賦不足乳母七情起居飲食失調致兒五臓不和內火沸騰血凝气滯也夫癅者畱也隨气凝滯臓腑受傷气血不和所致五癅之外更有脂癅粉癅虱癅虫癅髮癅之若行气破血或傅寒涼追蝕之藥或用蛛絲芫花綫等法以治其外則誤矣

一小兒因乳母鬱怒臂前膁腫硬皮色如常日出膿水乃脾經之虛癥也用加味歸脾湯如聖餅三月餘腫漸消後因母怒發兒患處復腫用加味逍遙散母服二十餘劑兒日服杯許赤腫漸退仍以前藥久服而愈一小兒頭後患之久不斂目睛多白此稟腎虛之癥母子並服六味丸補中湯外以六味丸料加鹿茸作餅熨患處毎日一次而斂

一女子腿外膁一癅寸許色赤破而血逆漂甚多發作渇先用當歸補血湯渇漸愈又用加味逍遙散瘡口尋愈

一小兒落艸大腿外股如指尖一塊肉色如常按之不痛至數月誤觸破出如粉漿內股焮痛寒如瘧手足抽搐如急驚狀此膿水出多气血虛而內生風也先用異功散加鉤藤鉤二劑又用八珍湯加鉤藤鉤而安用托裏散而痊

一小兒二歳項間自分娩有一核余謂但調治乳母其兒自愈彼欲速效外塗牡蠣硝黃之類內服海藻蓬術之類脾胃復傷而歿

一小兒九歳項間患之餘謂稟腎肝血燥所致當滋水生木不信另用藥破之膿水淋漓仍服散堅之藥而歿一女子腿前腫一小癅作癢搔破出虫如蚊而飛去寒如瘧乃肝經之癥卽虱癅之用加味逍遙散而愈又有一種髮癅破開有髮屬腎經之癥也

加味歸脾湯【方見腹癰】

地黃丸【方見作渇不止】

加味逍遙散

八珍湯【二方見發不止】

托裏散【方見毒瘡瘍】

補中益气湯【方見肌肉不生】

五味異功散【方見敗毒之藥】

如聖餅【方見流注】

薛氏醫案卷六十七﹤子部﹐醫家類﹐薛氏醫案﹥

欽定四庫全書

薛氏醫案卷六十八

明薛已訂

保嬰撮要十三

作痛不止

瘡作痛當審邪之所在癥之所因如寒而痛邪在表也用人參敗毒散便祕而痛邪在裏也用內疏黃連湯腫焮而痛血凝滯也用仙方活命飲作膿而痛者用托裏消毒散排之膿脹而痛者鍼之膿潰而痛者補之气虛而痛則用四君歸茋血虛而痛則用四物參茋大抵形傷痛气傷腫不知此數者徒以乳香沒藥爲止痛之方則非所以爲法矣仍審五臟相勝相兼之癥而治之後仿此

一小兒腿癰潰而作痛服敗毒之藥腫勢益甚更嘔腹痛余謂膿出而反痛攻毒而反嘔其屬胃气虛弱明矣急宜補之或謂痛無補法仍用前藥諸癥蜂起余用六君漧薑木香胃气漸復再用益气湯托裏散而愈東垣丹溪云膿出而反痛此爲虛也宜補之穢气所觸和解之風冷所逼者溫養之信矣

一小兒臂瘡潰而作痛脈洪數而有力緣乳母食厚味胃經積所致母服淸胃散子服瀉黃散痛止又母子服加味逍遙散而愈

一小兒項患瘡焮腫作痛左頰色赤此膽經毒母用仙方活命飲末一服痛止再服而潰又用加味小柴胡湯加味逍遙散母子俱服而斂

一小兒左脇腫痛赤色而硬此稟膽經毒所致也子服活命飲母服加味小柴胡湯而軟又子服三味解毒散母服加味逍遙散而潰復惡寒不食腹脹吐酸此脾气弱而飲食停滯也用六君子湯脾气漸健用托裏散肌肉漸生又嘔吐寒面色靑白此脾气虛而肝邪所侮也用異功散加柴胡升麻而安又用異功散加當歸黃茋而愈

一小兒臂患瘡赤腫作痛服大黃藥敷鐵篐散腫痛頓消余曰此脾气虛瘡內陷不知痛耳非毒退而內消也遂朝用益气湯夕用異功散各數劑色微赤微腫又用蔥熨法及托裏散而瘡消設或再用前藥則患處得寒而愈滯胃气得寒而不生多致不起矣

一小兒臂瘡潰而作痛瘡口色白面赤飲湯此稟腎胱陰虛也朝用八珍湯夕用加減八味丸諸癥漸退面色頓白此退而眞虛之色見也用托裏散異功散而愈

一小兒胸患瘡作痛大小便祕此邪在裏也先用大連翹飲一服痛頓止更以五味異功散加升麻白芷而愈

一小兒面患瘡焮痛惡寒此邪在表也先用荊防敗毒散解其表邪次用七味白術散固其胃气而愈一小兒背患瘡焮腫大痛飲冷服敗毒之藥其痛益甚此胱經毒熾盛也用活命飲加麻黃羌活一劑諸癥頓退乃去麻黃羌活又二劑而膿潰再用淸消毒飲而瘡痊次年腹患癰焮腫作痛大便不通其勢𨿽劇悉屬形病俱實用活命飲加硝黃一劑大便卽通腫痛頓止又用淸消毒散而痊

一小兒腿癰潰而膿淸脈弱面色痿黃自汗有痰余謂當補脾肺彼以爲緩遂降火敗毒嘔吐喘嗽余曰脾肺气絕也不信後果歿

一小兒臂癰潰而面黃痰喘余謂稟脾腎气虛不信乃服四物黃栢知母而歿余治此癥用地黃丸補中湯滋其化源多有生者若用四物黃栢之益傷脾肺乃速其危矣

神效解毒散治一切瘡瘍作痛不止凡初起腫者服之卽消已潰仍腫者服之卽退已潰不解者服之卽愈嬰兒母亦服【自制】

金銀花【一錢】甘艸節【五分】黃茋【炒】皂角刺【炒】當歸【各三錢】乳香沒藥【各二錢】

右爲末每服三錢酒煎爲末溫酒調服亦可如瘡已潰腫痛已止者去乳沒金銀花倍加黃茋

黃連解毒湯治瘡瘍煩躁飲冷脈洪數或狂言

黃芩黃栢黃連【俱炒】山梔【各一錢五分】

右每用一二錢水煎服

內疏黃連湯治瘡瘍而嘔大便祕結脈洪而實黃連【炒】芍藥【炒】當歸【各二錢】檳榔木香【各五分】黃芩【炒】梔子【炒】薄荷桔梗【炒】甘艸連翹大黃【炒各一錢】

毎服一二錢薑水煎

乳香定痛散治瘡潰爛疼痛

乳香沒藥【各五錢】滑石寒水石【煆各一兩】冰片【一錢】

右爲細末幹敷患處

小柴胡湯【加山梔牡丹皮卽加味小柴胡湯】治肝膽經部分瘡作痛或身惡寒頸項彊直胸脇作痛【方見脇癰】

三味解毒湯【方見出血不止】

加減八味丸【方見作渴不止】

五味異功散【方見敗毒之藥】

淸胃散

四物湯

四君子湯【三方見腹癰】

大連翹飲【方見臂癰】

荊防敗毒散【卽人參敗毒散加荊芥防風方見發斑】蔥熨法【方見流注】

淸消毒散【方見熱毒口瘡】

仙方活命飲

托裏消毒散

托裏散【三方見熱毒瘡】

七味白術散

八珍湯

加味逍遙散【三方見發熱不止】

瀉黃散【方見頭面瘡】

作嘔不止

丹溪先生云腫時嘔當作毒气攻心治之潰時嘔當作陰虛補之此論其常耳竊謂前癥如腫赤焮痛而嘔者毒甚也用仙方活命飲作膿而嘔者胃气虛也用五味異功散膿脹而嘔者血气虛也用六君子加歸茋便祕而嘔者在髒也用內疏黃連湯寒藥服多而嘔者胃气傷也用托裏健中湯食少胃寒而嘔者托裏益中湯中虛寒淫而嘔者托裏溫中湯肝气乘脾而嘔者托裏抑靑湯胃虛停痰而嘔者托裏淸中湯胃虛自病而嘔者托裏益黃湯鬱結傷脾而嘔者托裏越鞠湯徐院令云治癰疽不可一日無托裏藥哉是言也蓋毒气者有餘也陰虛者脾不足也皆因脾气虛弱以致之但宜調補中气則正气復而邪气自去矣嬰童當兼治其母

一小兒臂患瘡服消毒之劑作嘔少食腫硬不消面色痿黃此脾胃气虛而藥復傷也用六君木香漧薑更增腹痛此虛甚也以前藥入附子一片諸癥頓退後飲食停滯作嘔不食先用保和丸一服次用異功散而愈一小兒腿癰膿淸作嘔瘡口不斂肝腎二脈洪數此因稟腎水不足而肝火爲患用六味地黃丸以補腎九味蘆薈丸以淸肝而愈

一小兒手患瘡作嘔流涎面色痿黃余謂脾气虛寒遂用六君漧薑木香而嘔止又用補中益气湯而涎止不數劑而瘡愈

一小兒瘡痛作嘔手足並冷此因痛而胃气復傷也用六君漧薑藿香痛嘔頓止又用異功散加升麻柴胡而瘡亦消

一小兒面患瘡作嘔手足並面赤作痛此胃經毒所致先用仙方活命飲而痛止又用淸消毒散而瘡愈

一小兒腹患瘡作嘔便祕飲冷畜也用內疏黃連湯而便通嘔止又用淸消毒散而瘡內消

一小兒腿患瘡用防心散嘔吐不食手足並冷余曰此非毒气內攻乃胃虛耳宜用異功散補之彼反見疑仍索前藥余以異功散爲末作防心散與服嘔止食進又用托裏散膿潰而愈後語其故猶不信其效至此也一小兒臂患瘡服防心散嘔吐腹脹余曰此脾胃復傷耳不信仍復攻毒益加泄瀉余先用托裏溫中湯一劑次用六君姜桂又用五味異功散而愈

一小兒項患瘡作嘔面黃飲湯余謂胃气虛不信反淸敗毒更加吐瀉而歿

一小兒面患瘡作嘔作渴飲湯余謂胃气虛而作嘔不能化生津液而作渴不信另用雜藥攻毒致吐瀉喫逆而歿

托裏益黃湯治瘡瘍因脾胃虛弱寒水反侮土飲食少思嘔吐泄瀉等癥【自制】

人參白術【炒各七分】陳皮茯苓半夏炮姜丁香炙甘艸【各三分】

右薑水煎服

托裏越鞠散治乳母鬱怒肝脾內致兒患瘡母子並服【自制】

陳皮【四分】川芎人參白術【炒一錢】半夏山梔【炒】蒼術【各三分】炙甘艸【二分】

右姜水煎嬰兒乳母並服

托裏健中湯治瘡陽气虛寒腸鳴切痛大便溏泄嘔逆昏憒此寒變而內陷也急用此藥緩則不救潰誤服寒劑多患之【自制】

羌活【三分】木香附子【炮】益智丁香沈香【各三分】茴香【五分】陳皮炙甘艸【五分】

右薑水煎徐徐服之

托裏淸中湯治瘡脾胃虛弱痰气不淸飲食少思等癥【自制】

人參白術【炒】陳皮茯苓【各五分】半夏【三分】桔梗【二分】甘艸【炒】柴胡【各二分】

右姜水煎服

托裏溫中湯治瘡瘍元气虛弱或因涼藥所傷飲食少思嘔吐泄瀉等癥【自制】

人參白術茯苓【各一分】半夏炮姜【各四分】甘艸【炒】肉桂黃茋【炒各一錢五分】

右每服三五錢姜棗水煎

托裏益中湯治瘡中气虛弱飲食少思或潰而不斂或腫而不消【自制】

人參白術【炒】陳皮【炒】茯苓半夏炮姜【各五分】木香甘艸【炒各三分】

右姜水煎

托裏益靑湯治瘡瘍脾土虛弱肝木所侮以致飲食少思或胸膈不利【自制】

人參白術【炒各五分】陳皮【炒】茯苓半夏【各三分】芍藥【炒一分】柴胡【二分】

右姜水煎服

保和丸

六味丸【二方見發熱不止】

九味蘆薈丸【方見腮癰】

六君子湯【方見腋癰】

補中益气湯【方見肌肉不生】

五味異功散【方見用敗毒之藥】

淸熱消毒散【方見熱毒口瘡】

仙方活命飲

托裏消毒散

托裏散【三方見熱毒瘡】

內疏黃連湯【方見作痛不止】

出血不止【三】

瘡口出血有因五臟相勝陰陽不調而血不止者有因乳母六七情之气不平而血妄行者若因肝火內動用四物山梔牡丹皮肝經血虛用六味地黃丸心虛不能統血用四物參術丹皮酸棗仁脾虛不能統血用四君山梔牡丹皮脾气郁滯用歸脾湯脾肺气虛用補中益气湯气血俱虛用十全大補湯腎陰不足而肝火內動用六味地黃丸柴胡梔子散加五味子大凡失血過多而見煩渴等癥勿論其脈不問其癥急用獨參湯以補其气經云血生於气茍非參茋歸術甘溫之藥決不能愈若脈大者多不治

一小兒十一嵗眉間一核似赤小荳許出血如注倦怠食少體倦此肝經血脾經气虛也用柴芍參苓散九味蘆薈丸而痊

一小兒流注出血喫逆腹痛手足並冷用六君子及獨參湯而益甚此陽气虛寒之甚藥力未能驟及也遂連服數劑諸癥漸退用月許將愈因飲食失宜寒搦血出此脾气虛肝火所乘也用異功散加升麻柴胡而安又用八珍四君而愈後因勞心頭痛另服淸之劑汗出口噤良久方省服大補湯數劑而安又用八珍湯而愈

一女子臂患瘡出血餘謂血虛用聖愈湯而愈後因怒復作如前先用聖愈湯又用加味逍遙散將愈因惑於人言別服降火之劑吐瀉腹痛余用異功散聖愈湯而愈

一小兒頭瘡出血睡中搐審其母素有鬱怒用加味逍遙散加味歸脾湯母服之而子自愈

一小兒頭面生瘡出血右顋赤色口漧飲冷此胃經有先用淸胃散漸愈又用三味解毒散而愈

一小兒臂瘡出血脈浮大按之無力右寸關爲甚此脾肺气虛不能攝血歸源先用補中益气湯而血止又用托裏散而瘡愈

一小兒頭面生瘡出血作痛飲冷此胃經甚而血妄行也先用仙方活命飲諸癥頓愈又用淸消毒散瘡口漸斂

一女子十四嵗患瘰不時出血面靑善怒余謂肝膽經气虛而血不能歸經也欲滋腎水以生肝木不信反淸敗毒血不止而歿

一小兒患骨疽內潰膿出甚多後瘡口出血惡寒體倦脈之如無餘謂陽隨陰散而气脫用獨參湯補之不信而歿

東垣聖愈湯治諸瘡膿血出多心煩不安不得眠睡當歸川芎【三分】熟地黃生地黃【各二分】黃茋【炒五分】人參【三分】

右水煎服

歸脾湯治瘡脾气虛不能攝血歸經而瘡口出血或乳母脾經郁致兒患瘡出血或瘡口不斂者【方見脇癰】

獨參湯治瘡潰後气血俱虛瘡口出血或惡寒作渴煩躁宜用此藥以補气則血自生而歸經此陽生陰長之理用人參一兩姜十片十枚水煎服

三味解毒散治瘡毒出血或稟毒金石毒者尢宜用之【自制】

金銀花【一兩】甘艸【五錢】牛黃【一錢量人用之】

右爲末每服五分白湯調下

四物湯【方見腋癰】

柴芍參蘇飲【方見熱毒瘰癧】

柴胡梔子散【方見脇癰卽梔子淸肝散】

六味地黃丸【方見作渴不止】

加味逍遙散

當歸補血湯【二方見不止】

補中益气湯【方見肌肉不生】

十全大補湯【方見便癰】

九味蘆薈丸【方見喉痺】

四君子湯

淸胃散

六君子湯【三方見腹癰】

異功散【方見用敗毒之藥】

托裏散

仙方活命飲【二方見熱毒瘡】

淸熱消毒散【方見熱毒口瘡】

肌肉不生

肌肉乃脾胃所生收斂皆气血所主二者相濟以成者也若肌肉不生而色赤者血也用四物山梔牡丹皮晡內熱者血虛也用四君歸地牡丹皮膿水淸稀者气血俱虛也用十全大補湯食少體倦者脾气虛也用補中益气湯煩作渴起居如常者胃也用竹葉黃茋湯煩作渴小便頻數者腎虛也用六味地黃丸肉腐而不潰者用烏金膏若肉潰而不斂者用六君子湯穢臭脈洪大而作渴乃眞气虛而邪气實也此爲難治大凡瘡久而不愈者皆元气不足或因邪气凝滯於患處苟能調補脾胃則元气自足元气旣足則邪气自消死肉自潰新肉自生而瘡自斂矣使不保其本而槪敷生肌之劑是反助其邪後更潰爛耳

一小兒臂癰久不斂日晡倦怠敷追蝕之藥腐壊而不斂余謂因脾气虛而不能生長肌肉朝用益气湯夕用異功散月餘而痊

一小兒腿癰色赤久不生肌日晡此脾經血虛也用四君歸芎柴胡牡丹皮熱漸止而肌漸生後因停食吐瀉瘡色變此脾气虛弱用益气湯異功散而痊一小兒臀瘡久不生肌余曰臀屬膀胱乃气血難到之所此稟腎虛而患者當調補脾气滋養陰血遂用五味異功散地黃丸而痊

一小兒臀癰潰而不斂發熱作渴小便頻數仍欲降火余謂此稟腎經陰虛而火動耳用補中益气湯加減八味丸而愈畢姻後臀復患癰欲速效服敗毒散潰而發熱脈洪數而無力腎部爲甚仍用益气湯八味丸爲主佐以八珍湯異功散而愈

一小兒腿瘡久不生肌腫痛色赤此脾胃虛而濕熱也用益气湯加黃栢防已漸愈又用四君柴胡升麻而痊一小兒臀瘡腐而作痛不止肌肉不生口漧作渴右關脈洪數此胃經火盛之惡癥先用竹葉黃茋湯二劑而痛止又以四君加升麻白芷而愈

一小兒臀間腫硬色不變面目皎白余謂稟腎不足反行敗毒日出淸膿而歿

一小兒頸間腫硬余謂稟肝腎不足不信乃用雜藥後頥間胸脇膝骨皆腫各用火鍼出水瘡口開張而歿補中益气湯治小兒稟賦不足榮衛之气短促寒薄腠理閉郁而爲瘡或因瘡服尅伐之劑气血虧損而不能消散或已潰气血虧損而不能生肌或惡寒發熱煩躁倦怠飲食少思等癥

人參黃茋【炒】白術【炒】甘艸【炒】當歸陳皮【各五分】柴胡升麻【各三分】

右姜棗水煎服

神效烏金膏治瘡肉死不腐塗之卽腐未死塗之卽生若初起腫痛搽防數處其毒頓消若患頑瘡元气無虧久不收斂內有毒根者以紙撚蘸絍之卽斂其方用巴豆仁一味炒黒研如膏防於患處臨用修合庶不幹耳此法𨿽不出於方書余制而用之良有奇驗故並籍焉

五味異功散【方見用敗毒之藥】

四君子湯【方見腹癰】

加減八味丸【卽六味丸加五味子四錢肉桂一錢】四物湯【方見腋癰】

十全大補湯【方見便癰】

竹葉黃茋湯

六味地黃丸【二方見作渴不止】

保和丸【方見發熱不止】

發熱不止

瘡瘍發熱初患乃毒气所焮已成乃內焮作膿已潰乃血气虧損不可槪行敗毒以傷元气蓋未成者當分邪之在表在裏將成者當分邪之可攻可補已成者當分膿之作與未作膿已成者當分膿之淺深髙漫膿已潰者當分痛之止與不止若作痛而發熱者用仙方活命飲作膿而發熱者用托裏消毒散膿脹而發熱者用加味托裏散膿出而發熱者用八珍黃茋午前發熱者陽气虛也用補中益气湯午後發熱者陰血虛也用四物加參茋日晡惡寒發熱者陽气下陷於陰分也用補中益气湯發熱作渴小便頻數者腎气虛弱也加減八味丸膿血多而熱者陽無所附也十全大補湯日將晡而熱者气血虛也八珍湯若無寐而熱者內補黃茋湯煩躁者血脫也當歸補血湯自汗而熱者胃气虛也四君子湯惡寒發熱者肺气虛也補中益气湯或四君黃茋當歸主之亦有五臟相勝夾食夾驚或乳母六淫七情所致者不能備述治者臨癥詳之

一小兒腿癰發熱腫痛肉色不赤此形气虛而病气實也先用活命飲二劑隨用益气湯二劑外用蔥熨法而愈

一小兒十五嵗眉患癰傅服皆敗毒之藥腹痛腫硬此脾胃復傷而然也朝用異功散夕用大補湯兩月餘而愈

一小兒十一嵗腿內側患癰漫腫堅硬肉色不變自汗盜汗此稟肝脾虛羸也用大補湯異功散元气漸復膿潰鍼之仍服前藥而愈

一小兒腿內股患瘡發熱不愈診乳母肝脾血虛有熱用異功散加柴胡升麻及加味逍遙散與乳母服兒日服數匙兩月餘而愈

一小兒臂癰腫痛色白余用托裏之劑不從反內外用敗毒之劑發熱不食手足並冷仍欲敗毒余曰此脾胃復傷而變癥耳若再行攻毒則胃气益損五臟皆虛諸癥蜂起矣乃用益气湯佐以異功散而漸安

一小兒潰後發熱飲乳不歇面目或赤此胃气虛熱津液不足而作渴也用白術散末以乳調服而愈後發熱作嘔吐酸腹膨此乳食停滯先用保和丸異功散各末一服又用托裏散八珍湯而瘡斂

一小兒潰後懶食日晡益甚此脾气虛弱也先用四君升麻歸茋飲食漸進次用八珍牡丹皮發熱漸止後用托裏散而痊

一小兒腹癰潰後作渴手足並冷余謂脾胃陽虛用六君姜桂治之不信反淸敗毒果喫逆腹痛而歿一小兒臀癰潰而面色靑白服敗毒藥益甚余謂脾气虛寒而隔陽於外非也用人參理中湯不信後吐瀉手足並冷而歿

加味托裏消毒散治潰瘍餘毒作痛

人參【一錢】黃茋【炒一錢】當歸【酒拌一錢】川芎芍藥【炒】白芷茯苓【各五分】金銀花甘艸連翹乳香沒

藥【各三分】

右作二劑水煎服

八珍湯治潰气血俱虛者用此方主之若因脾气虛弱而不能生血者宜用異功散

當歸【一錢】川芎【五分】芍藥【炒七分】熟地黃【酒拌】人參白術【炒】茯苓【各一錢】甘艸【炙五分】

右毎服三五錢姜水煎

加味逍遙散治因乳母肝脾血虛致兒患瘡或兒肝脾有致瘡不愈

當歸甘艸【炙】芍藥【酒拌】茯苓白術【炒各一錢】柴胡牡丹皮山梔【炒各七分】

右作四劑水煎服若乳母肝脾血虛內或寒徧身搔癢等癥尢宜用之

七味白術散治胃气虛弱或因尅伐或因吐瀉口漧作渴飲食少思【作渴飲冷者去木香】

藿香白術木香白茯苓甘艸【炒】人參漧葛【各等分】

右毎二錢水煎服

保和丸治飲食停滯者不可多服

神麯【炒】山查半夏茯苓陳皮【各一錢】連翹蘿卜子【各半兩】

右爲末糊丸小桐子大毎服二三十丸白湯送下化服亦可【加白術名大安丸】

當歸補血湯治瘡血气虧損或妄服峻劑致血气俱虛肌大渴喜飲目赤面紅晝夜不息其脈洪大而虛重按全無其癥似宜服白虎湯但脈不長實爲可驗耳若服白虎湯必死

黃茋【炙一兩】當歸【二錢】

右水煎徐徐服

內補黃茋湯治潰瘍膿水出多或過服敗毒之劑致气虛血弱發熱無寐或兼盜汗內熱或不生肌【自制】黃茋【炒二錢】人參白術【炒】茯苓陳皮當歸【各一錢半】五味子【杵】甘艸【炒各五分】酸仁【炒一錢】

右水煎徐徐服

十全大補湯【方見便癰】

蔥熨法【方見流注】

補中益气湯【方見肌肉不生】

四君子湯

六君子湯【二方見腹癰】

仙方活血飲

五味異功散

托裏散

托裏消毒散【四方見熱毒瘡】

加減八味丸【方見作渇不止】

大便不通

瘡大便不通初起則審所致之因所見之癥而行內疏外表之法已潰則分血气虛實傳變之癥而用托裏滋補之法不可泛用苦寒疏導之劑恐復傷眞气則腫者不能消散成膿潰者不能生肌收斂故丹溪先生云腫瘍內外皆壅宜托裏表散爲主潰內外皆虛宜托裏補接爲主治者審之

一小兒胸患癰腫痛熱渴大便不通脈沈數而有力此形病俱實而邪在內也用涼膈散大便隨通而痛頓減又用活命飲焮腫隨散瘡頭出膿又用托裏消毒散而愈

一小兒腹癰腫痛大便不通脈洪數而有力兩寸關爲甚此表裏俱有邪也用大連翹飲去大黃一劑大便頓通再用活命飲一劑諸癥頓退又用淸熱消毒散而消一小兒臂癰腫痛大便幹澁用瀉黃散但面色痿黃此脾經气血虛也先用補中益气湯加熟地黃兩月餘大便漸利惡寒發熱此邪气去而眞气虛也用托裏散八珍湯而痊

一小兒臀癰潰而作渴煩熱大便不通脈洪大而虛用當歸補血湯及四物加黃茋各二劑而便通又用八珍湯托裏散而瘡斂

一女子患流注大便不通幹澁色赤或黃頭運惡寒此脾肺气虛而血弱也用補中益气湯加桃仁杏仁麻子仁而大便潤去三仁加蔓荊子而頭運又用托裏散而瘡痊

一女子患瘰癧便結面赤口漧晡熱此肝腎陰虛而內熱也先用加減八味丸八珍湯兩月餘大便漸通又用加味逍遙散佐以五味異功散而大便通用九味蘆薈丸而瘡愈

一小兒十五嵗瘰癧二年矣余謂稟腎肝陰虛燥熱用地黃丸之類而愈後大便結燥用通幽湯爲主佐以八珍湯之類兩月餘而漸愈彼欲速效另服碑記黑丸子通而不止虛癥並臻余仍用前法半載而痊

一小兒流注愈而大便祕結發熱作渴兩頥赤色余謂腎肝陰虛用地黃丸通幽湯而愈次年畢姻後大便仍祕用潤腸丸余曰東垣云少陰不得大便以辛潤之以苦泄之不信仍用前藥後果歿

一小兒腹癰潰而大便澁滯面赤作渴余謂腎開竅於二陰乃稟腎陰不足不信反用疏導之藥泄瀉不止而歿

一小兒臂癰潰而大便不利或利而後重或虛坐努力余謂脾气虧損用補中益气湯不悟仍用下利之藥喫逆腹痛而歿

涼膈散治實熱大便不通或咽腫作痛口舌生瘡或便溺赤澁發熱譫語睡臥不安

大黃朴硝甘艸連翹山梔黃芩薄荷葉【各等分】

右爲末毎服少許蜜湯調服

大連翹飲【方見臂癰】

淸熱消毒飲【方見熱毒口瘡】

加味逍遙散

當歸補血湯【二方見發熱不止】

補中益气湯【方見肌肉不生】

活命飲

托裏散【二方見熱毒】

九味蘆薈丸【方見喉痺】

大便不止

瘡瘍泄瀉不止或因膿血出多脾气有傷或命門火衰不能生土或脾气虛寒不能司攝或稟腎虛不能禁固或乳母脾胃虧損元气下陷致兒爲患若瀉而煩熱無寐脾气虛也用東垣聖愈湯瀉而口漧飲湯胃气虛也用錢氏白術散瀉而煩渴飲水胃經有熱也用東垣瀉黃散瀉而色黃飲食不化或腹中作痛脾气虛弱也用六君加木香瀉而色黃小腹重墜或大便去而不了脾气下陷也用補中益气湯瀉而色靑飲食少思腹中作痛肝木侮土也用六君木香升麻柴胡東垣先生云診右闗脈風邪傷脾也用芍藥甘艸湯之類右闗脈洪熱邪傷脾也用三黃丸之類右關脈緩本經濕邪傷脾也用平胃散之類右闗脈濇燥邪傷脾也用異功散加當歸或四君子湯加熟地黃之類右闗脈沈細寒邪傷脾也用益黃散理中丸之類寒甚加附子大凡飲沸湯而不知熱者陽气虛寒之癥也急用四君桂附飲冰水而不知寒者陽气亢熱之癥也急用淸涼飲之類又法以手足並冷者爲虛寒用五味異功散加姜桂不應急加附子手足不熱者爲虛熱用五味異功散七味白術散手足並熱者爲實熱用瀉黃散多有更生者

一小兒臂癰久潰飲食後卽泄瀉小腹重墜面色或痿黃或皎白兩寸脈短不及本位按之若無此脾气虛寒下陷不能升化而然用八味丸補命門火佐以益气湯以培胃气月餘漸愈更佐以二神丸兩月餘而瘡愈一小兒腿癰潰後泄瀉飲食少思手足並冷多在侵晨夜間此變脾腎虛寒也用四神丸六君姜桂漸愈以益气湯間服而愈

一小兒便癰久不愈泄瀉面黃手足時冷小便重墜此脾气虛弱下陷之惡癥也朝用益气湯內人參五錢白術二錢夕用異功散內人參三錢白術二錢更以人參一兩煎湯代茶兩月餘而愈至十七嵗畢姻後患便癰泄瀉手足並冷幾危余謂命門火衰用八味丸益气湯而愈

一小兒流注潰後作瀉飲食難化余謂脾气虛弱用六君子湯而愈後因停食泄瀉手足並冷用六君姜桂不應用人參一兩附子一錢數劑諸癥始退卻用獨參湯月許而愈

一小兒瘰癧泄瀉面靑腹脹審乳母乳頭乳房作痛蓋乳房屬胃經乳頭屬肝經乃肝木勝脾土而然耳兒病正屬是經乃母子同病也朝用益气湯夕用六君升麻柴胡爲主佐以四味肥兒丸母子同服並愈

一小兒瘰泄瀉服分利之劑小便不利面黃少食餘謂因脾肺气虛不能分布諸髒朝用益气湯夕用異功散諸癥悉愈

一小兒瘰作瀉面靑腹脹此脾虛而肝侮也用異功散爲主以四味肥兒丸爲佐諸癥漸愈卻用肥兒丸爲主異功散爲佐而愈

一小兒臀癰久不愈大便泄瀉小便不調發熱作渴余謂腎開竅於二陰故二便不調此稟腎气虛熱而然也用地黃丸益气湯之類諸癥漸退肌肉漸生瘡口自愈一小兒瘰癧兼瀉形气骨立此肝脾疳癥用異功散三劑卻用蚵蟇丸一服月餘而愈

一小兒十五嵗已近女色患此服十宣散久不愈余謂當大補元气不信致惡寒發熱或作渴唾痰或頭目運或手足發熱去後大小便牽痛形體骨立余謂此精血未滿而虧損所致用補中益气湯加減八味丸日以人參二兩煎湯代茶三月餘而愈

一小兒十五嵗腿癰將愈而作瀉余用補中益气湯及六君子湯而愈後因功課勞神飲食失節或時復瀉余謂胃气未復仍用前藥不信另服消導之藥泄瀉不止而歿夫胃气平和飲食入胃精气則輸於脾上歸於肺行於百脈而成榮衛若飲食一傷起居不時損其胃气則上升精華之气反下降而飱泄非升陽補气決不能愈

八味地黃丸治諸瘡因命門火衰不能生脾土致血气虛弱不能生肌而瘡口不合或變諸敗癥又諸瘡愈後小便頻數大便作泄飲食不入作渴發熱肌肉不生之聖藥但世人未經試驗而不信用惜哉

熟地黃【用生地黃酒浸透砂器內九蒸九曬仍曬漧八兩】牡丹皮白茯苓澤瀉【各三兩】山茱茰【酒拌取肉】山藥【各四兩】炮附子【一兩】肉桂【用厚者括去外皮淨一兩】

右以地黃酒拌濕杵膏各味爲末和勻再入酒糊丸少許量大小白湯送下

四神丸治瘡脾虛胃弱大便不實飲食少思或泄瀉腹痛又治腎虛五更初瀉

肉荳冦【二兩】補骨脂【四兩】五味子【二兩】吳茱茰【一兩】

右爲細末用紅六十五枚生薑六兩水二鐘煮幹取肉丸桐子大每服二三十丸白湯送下或化服

二神丸治瘡因脾腎陰虛泄瀉

補骨脂【四兩】肉荳冦【二兩生用】

右爲末用紅四十九枚生薑四兩水一鐘煮幹取肉丸桐子大每服二三十丸白滚湯下

補中益气湯【方見肌肉不生】

五味異功散【方見用敗毒之藥】

六味地黃丸【方見作渇不止】

六君子湯【方見腹癰】

獨參湯【方見出血不止】

四味肥兒丸【方見貼骨癰】

蚵蟇丸【方見諸疳口瘡卽蟾蜍丸】

小便不通

瘡小便不通者其因不一當分經絡虛實而藥之若心小腸熱而不通者用黃連導赤散心經气虛用養心湯肝經實熱用龍膽瀉肝湯肝經虛熱用地黃丸脾經實熱用瀉黃散脾經虛熱用四君子湯肺經實熱用黃芩淸肺飲肺經虛弱用補中益气湯腎經燥熱用滋腎丸腎經虛熱用地黃丸設若潰而惡寒發熱气血虛也用八珍湯手足並冷陽气虛寒也用四君子湯加漧薑升麻手足不冷乃脾气虛弱也用四君柴胡升麻半夏寒熱往來气血虛也用十全大補湯大便了而不了脾气虛而下陷也用補中益气湯切不可輕用疏導之劑復傷元气致腫者不能起發腐潰潰者不能生肌收斂須臨癥制宜而治庶無悞矣

一小兒頭患瘡小便不利胸滿少食此脾肺气虛也先用益气湯飲食頓進又用八珍湯加五味子小便頓利末用托裏散而痊

一小兒患腹癰小便不利大便幹實此形病俱實先用八正散一劑二便隨通又用加味淸胃散二劑再用仙方活命飲一劑而痊

一小兒兩脇胸間或兩腿內側患瘡小便不利或作或輟診乳母肝脾脈洪數母服加味逍遙散子服梔子仁散加柴胡而痊

一小兒臂瘡服敗毒之藥小便不利腹脹作嘔此胃气復傷陽气虛弱而然耳先用六君姜桂一劑嘔脹頓止再用異功散小便如常後用托裏散而瘡愈

一小兒患流注小便不利面白口漧手足時冷悉因脾肺气虛之所致也用益气湯加山藥五味子諸癥漸愈又用托裏散而瘡愈

一女子臂瘡飲食少思小便不利余謂脾肺气虛不能化生先用四君黃茋當歸小便尋利又用五味異功散托裏散而瘡愈

一小兒患便癰誤服敗毒之劑虧損元气不能成膿余用托裏之藥潰之而愈後小便不利面色痿黃四肢時冷余謂脾肺气虛不能下輸膀胱用補中益气湯不信另服滲利之藥嘔吐腹痛手足並冷余先用四君姜桂再用補中益气湯之類元气漸復小便漸利

一小兒患腹癰潰而膿淸不斂面色靑黃余謂肝木侮脾土用六君柴胡升麻及補中益气湯之類而愈後小便頻數而少服木通車前之類乃純陰淡滲之味善傷陽气經曰無陽則陰無以生無陰則陽無以化非純陽補气之藥不救不信後果歿

一小兒腹癰潰而膿水淸稀煩躁時小便如淋仍欲分利余曰此脾肺气虛之惡癥分利導損眞陰之所致也急補脾肺脾肺气旺則小便自調諸癥自愈柰何不悟餘言仍服前藥以致不起惜哉

梔子仁散治小便不通或兼見血或臍腹脹悶煩躁不安

冬葵子茅根【各三分】甘艸【二分】梔子仁【炒五分】

右水煎或爲末服亦可

八正散治瘡內蘊熱毒大小便不利

大黃【炒三分】山梔【炒】萹蓄車前子【炒二分】麥滑石木通【各二分】

右水煎服

海金沙散治下焦濕熱不施化而小便不利

海金沙郁金滑石甘艸【各等分】

右各爲末毎服四五分白湯調下

淸心蓮子飲治發熱口漧小便不利或兼白濁夜則安靜晝則發熱

黃芩【炒】麥門冬地骨皮車前子【炒】甘艸【各三錢半】石蓮肉【搗碎】茯苓黃茋【炒】柴胡人參【各二錢五分】

右每服二錢水煎

黃芩淸肺散治肺燥而小便不調

黃芩【炒一錢】山梔【一个杵】

右水煎服

滋腎丸治腎熱而小便不調

黃栢【酒拌炒黒三兩】知母【炒三兩】肉桂【三錢】

右爲末水糊丸麻子大每服三五十丸白湯下水調服亦可

導赤散【方見臂癰】

內疏黃連湯【方見作痛不止】

八珍湯【方見發熱不止】

補中益气湯【方見肌肉不生】

活命飲

托裏散【二方見熱毒瘡瘍】

六君子湯【方見腹癰】

小便不止

瘡小便不止有膀胱气虛而不能禁止者有膀胱虛熱而自遺者有肺經傳熱遺於膀胱而然者有肺虛不能生腎而然者有稟腎虛早近女色而然者治法膀胱气虛用六味丸六一散膀胱有熱用六味丸滋腎丸肺經遺熱用淸肺散六味丸肺气虛用益气湯六味丸早近女色而小便不止或大小便牽痛者乃腎肝虧損所致作渴飲冷屬虛熱用六味丸補中益气湯作渴飲熱屬虛寒用八味丸補中湯精血篇云男子精未滿而禦女色以通其精五臟有不滿之處異日有難狀之疾老人陰已痿而思色以降其精則精不出而內敗小便澁痛如淋愈痛則愈便愈便則愈痛若不條分縷析而泛投雜藥則悞矣

一小兒項腋結核潰而體痩發熱小便不止此稟肝膽之經血气虛熱而然也先用加味逍遙散五味異功散爲主以地黃丸爲佐月餘以地黃丸爲主五味異功散加當歸柴胡爲佐諸癥漸愈又以四味肥兒丸間服而愈

一小兒陰囊時腫余謂胎稟肝火不信後患便癰潰後小便淋瀝或時澄白此肝火爲患潰久肝气虛弱而小便如斯也蓋虛則補其母腎爲肝之母用地黃丸滋腎水以補肝漸愈因功課勞心兼怒不時寒熱小便如淋用加味逍遙散而寒熱止卻用地黃丸爲主佐以四味肥兒丸而愈

一小兒流注久潰面白時咳膿水淸稀小便短少或如淋不止余謂脾肺气虛不能生肝腎而然用補中益气湯六味地黃丸爲主佐以托裏散而漸愈又間用豆防餅而斂

一小兒鶴膝風久潰小便頻數後淋瀝不止面色黑或皎白飲食少思四肢倦怠此腎之脾胃虛也朝用補中益气湯夕用五味異功散飲食漸加肢體漸健卻用地黃丸而愈

一小兒早近女色患脇癰潰而小便如淋服分利之劑更加腹脹小便不止莖中作痛大便自遺余謂稟腎陰虛也當急補脾肺以滋化源不信仍服分利之藥而歿黃芩淸肺飲

滋腎丸【二方見小便不通】

加味逍遙散【方見發熱不止】

四味肥兒丸【方見貼骨癰】

豆防餅【方見流注】

八味丸【方見大便不止】

五味異功散【方見用敗毒之藥】

作渴不止

瘡作渴當分經絡所屬及血气虛實而治若焮痛發熱便利調和者邪在腑也用淸熱消毒散腫痛發熱大便祕澁者邪在髒也先用瀉黃散如末應用涼膈散焮痛熾盛邪在經絡也用仙方活命飲右闗脈洪數有力者胃火消爍津液也用竹葉石膏湯右闗脈數無力者胃虛津液短少也用補中益气湯飲食失度胃气內傷而亾津液者用錢氏白術散膿血出多而气血虛弱者用八珍湯加五味子稟腎不足而津液短少者用加減八味丸其餘當臨癥制宜

一小兒右頰患瘡作渴飲冷目黃唇烈此脾胃實熱也用瀉黃散而愈後傷食作渴徧身皆黃少用瀉黃散黃退而渴益甚此熱退而眞气虛也用白術散而痊一女子臂癰口漧飲湯小便頻數此脾肺气虛用四君黃茋漧薑及益气湯而愈

一小兒腹癰潰後作渴飲湯此脾胃气虛用六君黃茋當歸而渴止用異功散而瘡斂

一女子面瘡作渴飲湯麵赤此脾气虛熱也先用異功散又用益气湯而愈

一小兒素食膏粱口舌生瘡作渴飲冷手足常熱此胃經積熱先用竹葉石膏湯二劑又用竹葉黃茋湯二劑漸愈再用白術散去木香而愈又一小兒所患同前先用淸胃散再用涼膈散而愈

一小兒患瘰癧面赤作渴余謂肝腎虛熱用加減八味丸補中益气湯六味地黃丸月餘諸癥頓愈佐以九味蘆薈丸而愈

一小兒口漧作渴發熱泄瀉諸藥不效皆謂不起右闗脈數按之沈伏尋揣腹中隠伏一塊雞卵大此肝脾疳也用蟾蜍丸三月而消兼服地黃丸三月諸癥漸退卻以白術散而愈

淸燥湯治一切瘡癰瘇潰後气血虛怯濕熱乘之徧身酸軟或夏秋濕熱肺金受傷絕寒水生化之源腎無所養小便赤澁大便不調腰腿痿軟口漧作渴體重麻木頭目暈飲食少思自汗體倦胸滿气促气髙而喘身熱而煩

黃茋【一錢五分】蒼術【一錢】白術陳皮澤瀉【各五分】五味子【九粒】人參白茯苓升麻【各五分】麥門冬當歸身生地黃神麯【炒】豬苓酒栢【各五分】柴胡黃連甘艸【炙各三分】

右薑水煎服濕痰壅盛參茋歸地之類可暫減之

生脈散治金瘡等癥發熱體倦气短或汗多作渴或睡臥不寜陽气下陷發熱煩燥或六七月間濕熱大行火土合病令人脾胃虛弱身重气短或金爲火制絕寒水化源肢體痿軟腳欹眼昏宜服之

人參【五錢】五味子【一錢】麥門冬

右水煎服

竹葉黃茋湯治气血虛胃火盛而作渴者

淡竹葉【二錢】黃茋生地黃麥門冬當歸川芎甘艸黃芩【炒】芍藥人參石膏【煆各一錢】

右水煎服

竹葉石膏湯治胃火盛而作渴者

淡竹葉石膏【炒】桔梗木通薄荷甘艸【各一錢】

右薑水煎服

瀉黃散治胃經實熱患瘡口渴飲冷

藿香葉【七葉】石膏【煆五錢】甘艸【三錢】防風山梔仁【炒各一兩】

右爲末每服二錢水煎入蜜少許嬰兒乳母服之

東垣聖愈湯【方見出血不止】

五味異功散【方見用敗毒之藥】

補中益气湯【方見肌肉不生】

七味白術散【方見發熱不止】

淸熱消毒散【方見熱毒口瘡】

仙方活命飲【方見熱毒瘡】

淸胃散【方見腹癰】

敷寒涼藥【十一】

瘡敷藥當分陰陽虛實而用內治之法不可槪敷寒涼之藥若腫痛熱渴脈滑數而有力者其癥爲純陽宜服濟陰湯外敷抑陽散則熱毒自消瘀滯自散若似腫非腫似痛非痛似赤非赤似潰非潰脈洪數而無力者其癥屬半陰半陽宜內服沖和散外敷陰陽散則榮逆自從血郁自散若微腫微痛色黯堅硬肉色如故久而不潰脈按之沈細舉指虛浮者其癥屬純陰宜內服回陽湯外敷抑陰散則寒气自解陽气自復凡陽气虛寒不能消散腐潰或潰而腫不消口不斂者必內外溫補庶可保全若陰寒之癥而用寒涼之藥則腠理迷塞气血凝滯毒气益深良肉反死瘡口不斂惡癥蜂起不可復救矣蓋胃气得寒則不能運行瘀血得寒則不能消散死肉得寒則不能腐潰新肉得寒則不能化生治者不可不察也

一小兒面瘡敷寒涼之藥患處堅實頭面俱腫此脾胃受寒血气凝滯而不能行耳先用沖和湯陰陽散患處和軟次用托裏消毒散堅腫頓消又用托裏散瘡潰而愈

一小兒腹癰敷寒涼之藥腹脹喫逆手足並冷此脾胃復傷而虛寒也用回陽湯抑陰散諸癥漸退用托裏散而潰八珍湯而愈

一小兒潰瘍敷寒涼之藥肌肉不生膿水不止余謂脾气虧損而然用異功散加升麻白芷漸愈又用托裏散而痊

一小兒臂癰敷服皆寒涼之藥更加腫硬余謂當助脾胃以解凝寒乃用益气湯加茯苓半夏薄桂及如聖餅熨之而愈大凡瘡久而不愈不問已潰未潰皆因陽气虛不能運行耳用如聖餅或蔥熨法爲善

一小兒兩足脛內外赤腫焮連膝上因痘愈之後或謂痘毒欲用寒劑或謂丹毒欲砭出血餘曰非也此足三陽經熱毒壅腫耳況痘愈之後元气未復設若砭刺出血則患處愈傷敷貼涼藥則榮气愈滯服敗毒之藥則元气愈虛瘀血愈凝不信竟用前法果兩脛潰而色黯瘡口不斂大便去後如痢欲用治痢之藥余曰此因誤用前法元气復傷而下陷也非痢非毒遂用補中益气湯之類而愈

一小兒大腿漫腫不赤服敗毒之藥手足並冷吐瀉不食餘曰元气虛而半陰半陽之癥也用陰陽散沖和湯腫起色赤此變純陽之吉癥也仍用前藥佐以活命飲而消

一小兒臂癰面色痿黃飲食少思脈洪數按之軟弱余謂眞气虛而邪气凝滯也用白芷升麻湯以淸胃經熱毒用五味異功散以補胃經元气不信反用寒涼之劑外敷內服腫硬至手肉色如故腹中作痛脈浮大按之沈細此脾胃之气復傷而變虛寒之癥也當袪散寒邪溫補脾气仍不信又與敗毒喫逆不食手足並冷此寒气逼陽於外無根之火泛行耳果死手足俱靑患處皆黒

一小兒足脛腫硬一塊年餘而潰時出淸膿其腫益堅肉色靑黯發熱煩躁余謂眞气虛而邪气實當先調脾胃或以爲熱毒凝滯敷寒涼之藥腫硬至膝肉潰腹脹吐瀉而死

托裏沖和湯治瘡瘍屬半陰半陽似潰非潰似腫非腫因元气虛弱失於補托所致【自制】

人參【二錢】黃茋【三錢】白術【炒】陳皮當歸【各一錢】甘艸【炒五分】

右水煎徐徐服手足冷者加姜桂其熱已退而未消潰用仙方活命飲可內消者再用托裏消毒散可作膿者再用托裏散

陰陽散【卽沖和膏】治瘡瘍元气虛弱似腫非腫似痛不痛似熱不熱屬半陰半陽之癥用此以和陰陽內服沖和湯或托裏散以助元气

赤芍藥【炒】白芷石菖蒲【各二兩】獨活【炒三兩】紫荊皮【炒五分】

右爲末用蔥酒調服

托裏回陽湯治瘡屬純陰不腫痛不焮赤不腐潰或腹痛泄瀉嘔吐逆冷陽气旣陷急用之多有生者【自制】漧薑附子【重一兩四錢者】當歸陳皮白術黃茋人參甘艸【炒各二錢】柴胡升麻【各三分】

右水煎徐徐服之如不應倍加姜附外傅抑陰散【一方名回陽玉龍膏】

抑陰散治瘡瘍元气虛寒不能消散或腹痛泄瀉吐嘔不食手足或冷或不潰斂筋攣骨痛或跌撲所傷爲敷涼藥及癰腫堅硬肉色不變久而不潰潰而不斂一切冷癥並效

艸烏【二錢】南星【一兩煨】軍姜【一兩】白芷【一兩】肉桂【五錢】赤芍藥【一兩炒】

右爲末蔥湯調塗或熱酒調塗

七味白術散【方見發熱不止】

淸熱消毒散【方見熱毒口瘡】

淸胃散【方見腹癰】

東垣聖愈湯【方見出血不止】

陰陽散【卽沖和膏】

抑陽散

沖和散

白芷升麻湯

益气湯【五方見肌肉不生】

異功散【方見敗毒之藥】

五味異功散【方見敗毒之藥】

仙方活命飲

托裏消毒散

托裏散【三方見熱毒瘡】

補中益气湯【方見肌肉不生】

八珍湯【方見發熱不止】

如聖餅

蔥熨法【二方見流注】

服敗毒藥

小兒瘡瘍多由胎稟遺熱或乳哺積熱或乳母七情致熱經云五臟不和九竅不通六腑不和畱結爲癰又雲气主噓之血主濡之治者當察其經絡所因表裏虛實而調和以固其本假如腫痛熱渴大便祕結者邪在內也宜疏通之腫焮作痛寒熱頭疼者邪在表也宜發散之焮腫痛甚者邪在經絡也宜和解之漫腫微痛而不潰者血气虛弱也宜補托之色黯微痛而不潰或潰而不斂者陽气虛寒也宜溫補之如是則五臟自和六腑自調气血自生瘡毒自解此卽敗毒之法也若槪用寒涼之劑復損脾胃則腫者不能消散淸者不能收斂七惡蜂起多致不救矣

一小兒臂癰腫硬色白寒熱倦怠此因血气虛耳先用五味異功散加木香漧薑諸癥漸減去二味又佐以托裏散如聖餅膿潰而愈

一小兒臂癰服敗毒藥腫硬不消汗出不止此脾肺气虛也用異功散加五味子而汗止佐以蔥熨法而膿成用托裏散而瘡愈

一小兒腿癰膿水淸稀手足時冷余謂脾胃虛寒先用益气湯加漧薑而手足溫用異功散蔥熨法而膿稠用八珍湯附子餅而瘡愈

一小兒面生瘡寒熱頭痛服大黃等藥連瀉數度手足並冷瘡黯喫逆余曰此邪在表誤攻其裏下多而亾陰也後果歿

一小兒腿癰服麻黃等藥汗出喘急手足並冷余謂此陰虛誤汗而亾陽也後果歿

五味異功散治稟賦元气虛弱肌肉消薄榮衛短促而患瘡不能消散或脾肺气虛不能生肌收口大凡諸癥因脾气虛而不能愈者皆宜服之調補元气則自愈矣

人參茯苓白術【炒】甘艸【炒】陳皮【各等分】

右爲末每服二三錢姜棗水煎

托裏散【方見熱毒瘡瘍】

蔥熨法

如聖餅【二方見流注】

八珍湯【方見發熱不止】

十全大補湯【方見便癰】

補中益气湯【方見肌肉不生】

附子餅【方見貼骨癰】

用刀鍼法

小兒瘡用鍼法比之大人尢宜愼重當審經絡表裏之虛實部分肌肉之厚薄而施之夫腫髙而軟者發於血脈也腫硬而堅者發於肌肉也肉色不變者發於骨也瘡未成者解散以消其毒已成者托裏以速其膿膿已成者當驗其生熟淺深而後鍼之以指輕按便痛者膿淺也重按方痛者膿深也按之不起者膿未成也按之卽起者膿已成也若膿初生而卽鍼則泄其气血而膿反難成若膿已熟而不鍼則腐潰益深而不能收斂若瘡深而鍼淺則肉潰不出外血反傷若瘡淺而鍼深則其膿𨿽出良肉亦傷蓋瘡之癥气血已傷肌肉已壊當隨決其毒不可拘泥人神部分其膿一出諸癥自退若膿出反痛或煩躁嘔逆者皆由胃气虧損急宜托裏調補凡膿已成者宜急刺去以紙撚蘸油絍瘡內以膏藥貼之兒安不必服藥如瘡反覆未痊多是乳母食厚味或七情火動而然當審所因而調治其母但藥中加漏蘆令母服之乳中藥過兒瘡自愈

一小兒患瘡腫硬或用鍼出血寒熱嘔吐乃胃气虛而復傷也用異功散而嘔止用八珍湯而血止用托裏散而瘡愈

一小兒項間患毒膿成未潰欲急刺之不從至脹痛始鍼出膿用托裏散而安若及時用鍼不用藥亦可也一小兒項間患毒膿內潰脹痛此脾肺气虛而不能外潰也用大補湯四劑鍼之淸膿滴瀝發熱惡寒用獨參湯四劑膿湧泄乃用大補湯托裏散而愈東垣先生雲气血壯實膿自湧出信矣

一小兒臂癰用鍼過深出血不止惡寒口噤脈微細尙可救乃用獨參湯灌之良久咽下半晌而蘇再劑而能言四劑而膿出又用托裏散異功散而愈

一小兒項瘡膿成不出兩腮皆白余曰此肝膽經之癥腮白乃肺經之色金能尅木當急用鍼並補脾气不信竟歿

五味異功散【方見用敗毒之藥】

八珍湯【方見發熱不止】

托裏散【方見瘡熱毒】

十全大補湯【方見便癰】

五善七惡

瘡之癥齊氏陳氏有五善七惡之論又云五善見三則瘥七惡見四則危竊謂前癥各有所屬之經各有所主之方蓋五善屬六腑气血無虧人能調攝不治自愈七惡乃五臟虧損失於滋補所致非瘡自有也調治失宜必致不起如動息自寜飲食知味乃胃气平和一善也便利調勻乃腸胃調和二善也膿潰腫消水鮮不臭乃邪气去而胃气平復三善也神彩精明語言淸亮乃心肺气血無虧四善也體气平和脾胃無虧五善也作渇發熱或泄瀉淋閉者屬胃火內淫一惡也竹葉黃茋湯气血俱虛八珍加黃茋麥門冬山茱茰未應佐以加減八味丸料潰而腫痛尢甚膿色臭敗者屬胃虛火熾二惡也人參黃茋湯未應十全大補湯加麥門冬五味子目視不正黑睛緊小白睛靑赤瞳子上視者屬肝腎虛火三惡也六味丸料加山梔麥門冬五味子未應八珍湯加山梔麥門五味喘麄气短恍惚嗜臥者屬脾肺虛火四惡也六君子加姜未應用補中益气湯加麥門五味若心火刑肺人參平肺散陰火傷肺六味丸料加五味子煎服潰後肩背不便四肢沈重者屬脾胃虧損五惡也補中益气湯加山茱茰山藥五味子如不應用十全大補湯加山茱茰山藥五味子食不下咽服藥而嘔食不知味者屬胃气虛弱六惡也六君子湯加木香砂仁未應加附子聲嘶色敗唇鼻靑赤面目浮腫者脾肺俱虛七惡也補中益气湯加姜棗未應加附子若腹痛泄瀉咳逆昏憒者陽气虛寒之惡癥也用托裏溫中湯次以六君子湯加附子姜桂若潰後發熱惡寒作渴怔忡驚悸寤寐不寜牙闗緊急或頭痛目赤自汗盜汗寒戰咬牙手撒身熱脈洪大按之微細厚衣仍寒此气血虛極傳變之惡癥也若手足逆冷肚腹疼痛泄瀉腸鳴飲食不入喫逆嘔吐者此陽气虛寒之惡癥也若無汗惡寒口噤足冷腰背反張頸項彊直此血气虛極轉變之惡癥也急用參茋歸術附子救之夫小兒患之因胃气虛弱或膿血出多虛邪內作或乳母失調血气不和致兒爲患能審其所致之因而主之亦有復生者若更與攻毒乃促其亾也

一小兒臂瘡肉腐色紫焮痛作渴右闗脈洪數此胃火熾盛之惡癥用竹葉黃茋湯而痛止用四君升麻連翹白芷金銀花而愈

一小兒流注吐瀉喫逆腹痛手足並冷余謂陽气虛寒之惡癥用六君子獨參湯益甚遂以人參五錢附子五分連服數劑諸癥漸退復用獨參湯月許稍愈後飲食失宜寒熱發搐用五味異功散加升麻柴胡而安又因勞發熱脈大而虛面赤作渴用當歸補血湯十全大補湯而安用八珍湯附子餅而愈

一小兒腹癰潰而腫痛益甚飲食少思此脾胃復傷之惡癥先用五味異功散加木香諸癥漸愈乃用異功散加當歸黃茋元气漸復又用八珍湯托裏散而愈次年畢姻後寒熱往來患處作癢用大補湯地黃丸而愈一小兒脇腫一塊敷寒涼之藥益加腫硬腹中陰冷余謂肌肉受寒而患處腫硬脾气受寒而腹中陰冷當急溫補脾气不信仍服前藥加腹痛泄瀉手足並冷余曰變陽气虛寒之惡癥用五味異功散加姜桂二劑諸癥漸愈乃去二味服之外用蔥熨之法患處微腫色赤此陰气散而陽气至遂朝用補中益气湯夕用異功散而消

一女子股間結一核不作痛不變色服散堅之劑患處腫硬更頭運吐痰其脈數而無力心脾俱虛不信仍用攻伐果吐瀉腹痛發搐喫逆余謂變脾土虛寒之惡癥也先用五味異功散加漧薑肉桂脾气稍復乃用異功散八珍湯而愈

一小兒腿癰潰後作渴飲湯瀉利無度此脾胃气虛之惡癥也用益气湯八珍湯而愈後功課用心口漧作渴小便頻數用益气湯加五味及黃茋六一湯各五十餘劑而痊

一小兒腿癰內潰泄瀉自汗腹痛气喘余謂脾胃俱虛之惡癥用獨參湯喘汗漸止用大補湯諸癥悉退後傷食吐瀉用五味異功散加漧薑而愈次年畢姻後患腹癰膿淸不斂朝寒暮熱用益气湯八珍湯各百餘劑而愈

一小兒患瘰癧服追毒之藥更惡寒發熱手足並冷右寸脈浮按之而虛用益气湯百餘劑而稍愈彼欲速效另服石膏之類吐瀉昏憒脈浮大按之微細乃變陽气虛寒之惡癥也用人參二兩附子一錢二劑而蘇數劑而安更以五味異功散月餘而愈

一女子十五嵗瘰癧發熱晡熱左腮赤甚余謂肝火血虛用加味逍遙散五味異功散九味蘆薈丸而痊後服斑貓等藥惡癥蜂起手足並冷用參附湯二劑六君姜附四劑乃朝用益气湯夕用異功散而愈

一女子患臁瘡腫痛發熱脈洪大而虛此血虛之惡癥也用當歸補血湯煩熱悉止用補中益气湯佐以加味逍遙散及蔥熨法而痊

一女子脇間患癰色白漫腫寒熱不潰余謂稟肝脾虛羸之惡癥用補托之藥而愈後因經事過期誤服行血之劑發熱煩躁先用當歸補血湯次用逍遙散八珍湯而愈

一小兒十五嵗脇癰膿淸晡熱盜汗遺精此元气虛甚之惡癥也用大補湯地黃丸料元气漸復因犯色欲患處色黯昏憒喫逆手足並冷用獨參湯四劑而蘇用大補湯加漧薑六劑陽气漸復乃去姜又二十餘劑而痊一小兒十四嵗面目多白足跟腫硬寸許肉色如常遇勞腫硬宛若一栗口漧面赤余謂稟足三陰經虛癥不信外敷內服皆敗毒之劑翻如熟橊煩躁時嗽腹痛渴瀉小便如淋余曰此脾肺气虛之惡癥也不信仍復敗毒更黑睛緊小白睛靑赤瞳子土看此肝腎虧損之惡癥並矣余欲救其胃气以滋五臟又爲人所阻用千金消毒散更加喘短气恍惚余曰惡癥並臻其何能爲或問惡癥旣甚無乃攻毒之晚耶余曰邪正不並立一勝一負理之自然胃气虛則邪气實也其失在於不預補正气邪气勝則惡癥集耳東垣先生云但見腫痛參之脈癥虛弱便與滋補气血無虧可保終吉信斯言也一小兒臂間腫硬肉色如故小便短赤而頻服分利之劑膝脛骨腫余曰腎主骨此稟腎虛所致前藥導損腎陰而骨腫耳當調補脾肺以坐腎水其骨自消不信仍用前藥而歿

一小兒腹癰久不斂余欲滋其化源反淸熱敗毒惡癥蜂起而歿夫肺者腎之母脾者肺之母前癥旣不滋肺腎以生肝木又用寒涼之藥復傷胃气以絕肺腎之化源不死鮮矣

一小兒貼骨癰作瀉余欲施調補不信反復分利兩手撮空肝气敗也泄瀉無度腎气敗也痰涎上湧脾气敗也喘嗽不止肺气敗也額間汗出心气敗也辭不治果歿

一小兒腿癰腫痛自汗盜汗體倦食少餘用托裏之藥而膿成欲鍼之或用大黃之類令膿從大便出致大瀉腹痛余謂脾胃虛脫之惡癥急服大補之劑不信又服前藥而死

一女子十五嵗外股腫硬連及內股肉色不變右闗脈緩弱按之數此脾虛而肝乘之气血虛而色不變也當補脾土爲主不信另用流气飲冰黃散泄瀉腹痛瘡口開張而歿

參附湯

人參【一兩】附子【制二錢】

右姜水煎不拘時服

余方見各癥

薛氏醫案卷六十八﹤子部﹐醫家類﹐薛氏醫案﹥

欽定四庫全書

薛氏醫案卷六十九

明薛已訂

保嬰撮要十四

跌僕外傷

傷損之癥若色赤腫痛而血出不止者肝心內熱也用柴胡梔子散色白不痛而血出不止者脾肺气虛也用補中益气湯漫腫不消者元气虛弱也用五味異功散黯腫不散者瘀血凝滯也用加味逍遙散肌肉作痛出血多而煩熱者血脫髮躁也用獨參湯因亾血而煩躁不安者營衛俱傷也用八珍湯加柴胡牡丹皮久痛不止者欲作膿也用托裏散以指按腫而復起者膿已成也宜刺泄之膿出而反痛者气血內虛也用十全大補湯若骨接而復脫者肝腎虛弱也用地黃丸如兼余癥當參各門治之

一小兒傷臂出血作痛面色靑赤此因驚而致肝經火動脾經血傷也用加味逍遙散二劑血止又用異功散加柴胡升麻而愈後因父母責之腹痛作瀉面色純靑此因忿怒所致乃肝木乘脾也又用六君加柴胡升麻而痊

一小兒登樓失足墮梯致傷其脇肋外略靑腫內不重傷旬餘其父母始覺恐爲瘀血積內誤用桃仁紅花大黃諸藥而下之去血升餘又於腫處敷貼膏藥以致膏藥貼破皮膚遂成深眼月餘不愈余以爲去血太多大傷元气用八珍湯四劑而患處漸愈朝用補中益气湯夕用五味異功散服及月餘而始全痊

一女子亦如前癥之誤患處日流膿水惟市膏敷貼兩月餘不瘥余先用獨參湯二劑又用補中益气湯並服異功散而更又以托裏散及間服八珍湯而垂愈後因飲食失宜發熱患處大潰出膿口噤振顫或瘈瘲流涎余謂胃气虛肝火內動先用獨參湯四劑仍如前朝服補中益气湯夕服五味異功散加柴胡升麻元气漸復佐以托裏散而瘡斂

一小兒傷指敷涼藥腫至手背膿出淸稀飲食少思此血气虛弱故也朝用異功散夕用托裏散膿水漸稠患處紅活又用八珍湯而愈

一小兒傷膁靑腫不消面色痿黃仍欲行气破血餘謂此因脾气復傷血滯而不行也不信乃服破血之劑飲食不進寒熱如瘧余朝用補中益气湯夕用八珍湯及蔥熨法而愈

一小兒臂傷潰而寒熱用八珍湯漸愈後因飲食所傷吐瀉不止揺頭咬牙此脾气虛而肝邪內侮也用六君升麻柴胡而安又用十全大補湯而愈

一小兒跌傷腹痛作渴偶食生冷腹痛益甚大便不通血將逆上用當歸承气湯加桃仁瘀血下而瘥此元气不足瘀血得寒而凝聚也

一小兒墜樓腹停瘀血用大黃等藥其血不下反加胸膈脹痛喘急气短余用肉桂木香末各二錢熱酒調服下黑血及前服之藥而痊

一小兒跌撲傷腿靑腫作痛余謂宜速砭去滯血急補元气不信遂外敷大黃等藥內服流气飲後湧出穢膿數碗其膿不止復求余治見其腿痩而脈大作渴發熱辭不治後果歿

一小兒跌撲損傷患處出血不止惟用敷貼不服飲劑飲食少進身體消痩發熱煩躁余用五味異功散加柴胡升麻當歸而安後手足微搐眉唇微動此血虛而肝火內動也用四君芎歸釣藤鉤柴胡漸愈卻用托裏散八珍湯而全愈血脫髮躁若用四物之類復傷脾气多致不救設誤白虎湯其危尢速

一小兒跌傷臂骨出翌日接入腫痛發熱不食用蔥熨法其痛卽止又用六君黃茋柴胡桔梗續斷骨碎補而食進腫消又用補中益气湯加麥門五味數劑熱退而愈

一小兒十五嵗傷腿內潰鍼出穢膿虛癥悉具用大補之劑漸愈後因勞動手撒眼閉汗出如雨急炒熱艾頻熨臍腹及气海穴更用人參四兩炮附子五錢作一劑水煎徐徐灌服良久臂能少動再劑眼開而能言惟气不接續乃用參茋歸術四味共八兩附子三錢水煎連進二服气少復乃減附子又三劑元气漸復後用獨參湯多服而痊

一女子閃右臂寅卯時發熱作痛余決其膽經血虛而火盛先以四物合小柴胡湯四劑而熱退更以四物湯加香附陳皮白術茯苓各一錢山梔五分芩連甘艸各三分二十餘劑腫消而愈

一小兒閃臂腫痛發熱惡寒飲食少思余謂脾胃气虛而壅腫也朝用補中益气湯夕用五味異功散間服八珍湯三月形气漸充而愈

一小兒因跌傷脛漫腫作痛肉色如故服破血流气之藥反增腹痛以手按之則痛少止余謂此因脾胃虛弱誤服破血流气之劑而然非瘀血也未幾患處腫消色黯飲食不入腹痛尢甚手足厥冷余用人參一兩附子一錢數劑脾胃漸復飲食漸進患處腫痛肉色變赤蓋始因元气不足不能運及故腫消而色黯服藥之後元气漸充故脛腫而色赤也次用大補湯托裏散三月餘而愈

一小兒閃臂腫痛面目天白恪服流气飲之類益加腫痛余曰此形病俱虛之癥也前藥所當深戒者彼謂腫痛爲气滯血凝非流气飲不能疏導經絡非破血藥不能消散壅逆餘言聱牙而前癥益甚發熱煩燥始請余治余曰元气虛憊七惡蜂生𨿽盧扁亦不能起矣遂歿一小兒傷臂腫痛內服外敷皆寒涼止痛之藥半載後潰而腫痛余謂此非托裏溫中不能生也不悟確守前藥以致血气瀝盡而亾

一小兒跌腿靑腫所服皆行气破血之藥後骨內潰靑腫益深朝寒暮熱余戒之曰此气血俱虛甚矣非調補脾胃不可不信果歿

一小兒閃腰作痛服流气等藥外腫不赤余曰此兒𨿽經閃肭然亦稟賦腎气不足而使之者延久益虛恐爲不治彼以迂緩視之後果不起

消腫定痛散治跌撲腫痛

無名異【炒】木耳【炒】大黃【炒各五分】

右爲末蜜水調塗腫處內有瘀血者砭去敷之患處潰者用當歸膏敷之尢效

經驗方治跌撲瘀血不散腫痛不止或筋骨傷損疼痛

黃栢【一兩】半夏【五錢】

右各另爲末用薑汁調塗患處以紙貼之如幹再用薑汁潤之日易新藥

神效太乙膏治一切瘡疽潰爛

參白芷當歸肉桂赤芍藥大黃生地黃【各一兩】

右防咀用麻油四十兩入銅鍋內煎至藥黒濾去查徐入淨黃丹一觔再煎滴水中撚軟硬得中卽成膏矣

回陽玉龍膏又名抑陰散治跌撲損傷因敷涼藥或人元气虛寒腫堅不散潰腐不斂及癰腫肉色不變或腫而不潰潰而不斂筋攣骨痛一切冷癥【方見敷寒涼之藥】

乳香定痛散治杖瘡金瘡一切瘡潰爛疼痛【方見作痛不止】豬蹄湯治一切癰疽杖瘡潰爛消腫毒去惡肉潤瘡口白芷黃芩當歸羌活赤芍藥露蜂房【孔多者佳】生甘艸【各五錢】

右用豬蹄一隻水四五碗煮熟去油查取淸湯入前藥煎數沸溫洗隨用膏藥貼之

跌僕內傷

傷損之癥若腹中作痛按之痛甚者瘀血在內也用加味承气湯下之下後按之仍痛者瘀血未盡也用加味四物湯調之按之不痛者血气傷也用四物加參茋白術下後發熱胸脇作痛者肝血傷也用四君加川芎當歸下後惡寒者陽气虛也用四君加炮漧薑下後發熱者陰血傷也用四物加參術牡丹皮下後寒熱間作者气血俱傷也用八珍湯加柴胡欲嘔作嘔者胃气傷也用六君加當歸半夏有因乘怒跳躍而胸腹痛悶喜手按摸者肝火傷脾也用四君加柴胡山梔畏手按摸者肝血內滯也用四物加桃仁紅花胸脇作痛飲食少思者肝脾气傷也用四君加柴胡丹皮若胸腹脹滿飲食不思者脾肝气滯也用六君加柴胡枳殻咬牙發搐者肝盛脾虛也用異功散加川芎山梔釣藤鉤天麻若用風藥則陰血益傷肝火益盛或飲糖酒則腎水益虛肝火愈熾若用大黃等藥內傷陰絡反致下血壯實者或成痼疾虛弱者多致不起凡傷損之癥有瘀血停滯於內者𨿽裸體亦以手防腹脇蓋畏物觸之而痛也世俗槪以內傷陰虛腹痛不辧虛實専用破血之劑以速其危其得不死者亦幸矣

一小兒跌僕腹痛作嘔惡心气口脈大此飲食停滯也用保和丸二服吐出酸食惡寒發熱倦怠不食此脾胃傷也先用六君子湯次補中益气湯間服而愈

一小兒墜樓良久方蘇呻吟不絕自以手防其腹此內傷瘀血停滯也用當歸導赤散二錢熟酒調下而呻吟頓止次用四物加柴胡牡丹皮而安

一小兒跌僕瘀血腹痛用導滯散下之瘀血甚多隨作煩躁面赤作渴欲飲此血脫也用獨參湯而安又用四君當歸黃茋及五味異功散而愈

一小兒因怒跳躍胸脇作痛或以爲內傷瘀血服大黃之藥純下鮮血其痛益甚按之則痛止此肝脾气血俱傷也用四君加芎歸四劑而痛止又以異功散加升麻柴胡而飲食進元气漸復病亦隨愈

一女子因怒捶胸腹痛經行如崩作嘔不食面色靑赤兩闗脈大而虛此肝經火動脾經血傷也用加味逍遙散二劑血止次用異功散加柴胡升麻而愈後因復怒腹痛作瀉面靑此肝木乘脾也用六君柴胡升麻而痊一小兒因跌傷臂出血腹痛惡食嘔吐發搐咬牙此因驚駭停食肝火內動而侮於脾也先用保和丸二服嘔吐腹痛悉止又用異功散加柴胡山梔發搐咬牙亦愈卻用托裏散患處潰而悉痊

一小兒跌僕發搐吞酸腹痛惡心寸口脈大餘謂此飲食內傷也不信服當歸導滯散連瀉五次目直咬牙手足厥冷此脾胃之气復傷而木火內動也用五味異功散加漧薑一劑稍緩又二劑漸愈乃去漧薑加柴胡再服而全愈

一小兒跌僕因服大黃之藥下血發熱腹痛嘔吐按其腹卻不痛用五味異功散加當歸升麻二劑腹痛頓止又二劑而血止又二劑而熱止又二劑而元气復沒藥丸治打撲傷損作痛等癥筋骨疼痛或气逆血滯肚腹胸脇脹悶

沒藥乳香川芎川椒芍藥當歸紅花桃仁血竭【各一兩】自然銅【四錢火煆醋淬七次】

右爲末用黃蠟四兩鎔化入前藥急攪勻丸彈子大每服一丸酒一鐘煎化服

復原通气散治打撲傷損作痛及乳癰便毒初起或气滯作痛尢效

木香茴香【炒】靑皮穿山甲【酥炙】陳皮白芷甘艸漏蘆貝母【各等分】

右爲細末每服一二錢溫酒調徐徐服

加味芎防湯治打撲僕墜筋骨疼痛血瘀皮膚不破入胃作嘔或爲嘔血

芎防當歸百合【水浸半日】白芍藥【炒】荊芥蕙【各二錢】

右作二三劑酒水煎服

當歸導滯散治跌撲瘀血在內胸腹脹滿或大便不通作喘吐血

大黃當歸【各等分】

右爲末每服一二錢溫酒調徐徐服

黑丸子【一名和血定痛丸】治跌撲僕墜筋骨疼痛瘀血不散壅腫作痛或風寒所傷肢體疼痛若流注鶴膝風初起服之自消如潰而膿淸發熱者與補气血之藥自斂【方見流注】

舌斷唇傷

凡舌斷者須乘熱接上急用雞子輕擊周圍去硬殻取膜套舌上以洪寶丹敷膜上自然接續若良久舌已冷不必用接但以洪寶丹敷之其舌自生【所斷唇舌雞子膜含防恐風寒傷之】外癥若寒熱作痛用四物加柴胡晡熱作痛加地骨皮倦怠少食用四君加芎歸柴胡惡寒少食用托裏散加參茋若煩渴發熱用當歸補血湯如不作痛但用四君之類以健脾則肌肉自生旬餘可愈不宜用辛熱之劑恐助火而益其痛也

一小兒舌斷半寸許敷洪寶丹服四物加柴胡定痛血止次服四君加柴胡山梔月餘而舌自完

一小兒十四嵗疫病愈後嚙舌出血先君謂腎虛則嚙舌用地黃丸而愈後吐血咳血發熱痰盛仍用前丸而瘥

一小兒唇傷出血不止以藥止之唇面腫大揭去其藥出血甚多腫亦頓消用托裏之劑及當歸膏患處潰而愈

一小兒唇傷腫痛發熱服淸熱止痛之劑連瀉二次眉目搐動服袪風等藥手指俱冷手足搐動余謂脾土被肝木所侮用異功散加升麻柴胡半夏手溫而搐止仍用前藥佐以托裏散而愈

一小兒跌傷唇口發搐咬牙驚哭腹痛此出血過多肝火內動所致也用四物加柴胡山梔而安但焮痛至面此患處欲作膿二用托裏散四劑頭目腫痛其脈滑數此膿已成气虛而不能潰出也又用托裏散二劑膿出腫消若初傷時不遽用收斂瘡口之藥則無此患也一小兒傷唇出血發搐目直用柴胡梔子散一劑其搐稍定但傷處焮痛外傅洪寶丹內服逍遙散而愈一小兒跌傷面腫連唇頰出血焮痛發熱以花蕋石散敷之血止痛定次用當歸補血湯而發熱頓止又用加味逍遙散八珍湯而潰托裏散而斂

洪寶丹【一名濟陰丹】治傷損焮痛並接斷

天花粉【三兩】姜黃白芷赤石藥【各一兩】

右爲末茶湯調搽患處

一方用亂髮燒灰敷舌上接之又治擦落耳鼻乘熱蘸之接上卽愈亦須口含以防其冷

當歸補血湯治杖瘡金瘡血气損傷或妄服峻劑致血气俱虛肌熱大渴引飲目赤面紅晝夜承息其脈洪大而虛重按全無經曰脈虛血虛脈實血實蓋血虛發熱是也證似白虎湯惟脈不長實爲辧耳若誤服白虎湯必死此病多得於饑飽勞役者【方見發熱不止】

四物湯治一切血虛發熱或因失血太多或尅伐太過或潰後發熱煩躁不安並宜服之【方見腋癰】

柴胡梔子散【方見脇癰】

花蕋石散【方見後】

八珍湯

加味逍遙散【二方見發熱不止】

托裏散【方見熱毒瘡】

腦骨傷損

腦骨傷損者用輕手摶令端正剪去其發若皮不破敷黑龍散或蔥熨法皮破則塡乳石散以絹帛包之不可見風著水更用蔥杵爛炒熱頻罨患處爲佳

一小兒傷腦出血過多發熱煩躁肉瞤筋愓殊類風癥欲作風治余曰無風可袪無汗可發法當峻補其血遂用聖愈湯二劑而安又用養血之劑而愈

一小兒傷腦腫痛出血外敷花蕋石散內服八珍湯而安後揭瘡痂出血碗許手足發搐寒熱痰盛此血虛兼驚肝火內動而生風也今服地黃丸及加味逍遙散而愈

一小兒傷脛骨出血腫痛惡寒少食睡中發搐先用異功散飲食漸進又用逍遙散發搐頓止再用歸脾湯母子並服而愈

一小兒被傷手足發搐頓悶咬牙飲食不思此肝經血虛火動生風脾土受侮而然耳用地黃丸異功散諸癥漸退用八珍湯托裏散瘡漸愈

一小兒被傷面靑懶食時作腹痛以手按腹卻不痛余以爲脾气內傷而然不信妄服攻血之藥果吐瀉作嘔手足並冷余先用六君加柴胡升麻生薑又用托裏散異功散而愈

一小兒腦側近耳被傷寒熱作痛潰後小斂恪服止痛淸熱之劑余曰寒熱作痛因肝經气血虛也潰而不生肌肉脾經气血虛遂用地黃丸異功散加歸茋諸癥漸愈又用托裏散而愈

謙甫花蕋石散治一切金刃箭鏃打撲傷損或死者急搽傷處其血如入髒二便不通用童便和水煎入酒少許調服立效若腹破腸出急宜內入以桑白皮爲綫縫合摻圍瘡上如瘡幹以津潤之

硫黃【明淨者四兩】花蕋石【一觔】

右爲末拌勻入瓦罐內用紙筋和泥固濟泥幹漸添火煆至通紅經宿取出細研滋器盛周

加味逍遙散治傷損血虛內熱發熱或徧身搔癢寒熱或肢體作痛頭目昏重或怔忡頰赤口燥咽漧或發熱盜汗食少不寐或口舌生瘡耳內作痛或胸乳腹脹小便不利【方見發熱不止】

聖愈湯治杖瘡金瘡癰疽膿血出多熱躁不安或晡熱作渴等癥【方見出血不止】

十全大補湯治杖瘡瘀穢已出气血俱虛腫痛不消或腐而不潰潰而不斂或惡寒發熱自汗盜汗飲食少思肢體倦怠若怯弱之人患處靑腫肌肉不壊者服之自愈若有瘀血砭刺早者服之自消或潰而膿水淸稀肌肉不生或口漧作渴而欲飲湯或砭後發熱惡寒頭痛目暈口漧作渴有似中風之癥皆屬气血虛也並宜服之【卽四君四物加肉桂黃茋】

八珍湯【一名八物湯】治傷損等癥失血過多或誤服尅伐之劑血气耗損惡寒發熱煩躁作渴或瘡瘍因气虛腫痛不消不能潰斂或潰瘍惡寒發熱膿水淸稀久而不愈【卽四君四物】

黑龍散治跌撲傷損筋骨碎斷先端正其骨以紙攤貼若骨折更以薄木片疎排夾貼卻將小繩緊縛三日再用前法勿去夾板恐揺動患處至骨緊牢方不用板若被刀箭虫傷成瘡並用薑汁和水調貼如口破以玉珍散塡塗

穿山甲【六兩炒黃或煉存性】枇杷葉【去毛入半兩一雲山枇杷根】

右爲末薑汁水調或研地黃汁調亦好

地黃丸【方見作渴不止】

腹破腸出

腹破腸出者急復納入以麻縷縫合外敷花蕋石散如脂已出急以手取去而縫之如已出而復推入則內潰害命矣若腸出漧燥者煮大麥粥取汁洗濕推入不時少以米粥研爛飲之二十日外始可薄粥百日後乃瘥切勿令驚驚則殺人矣【用桑皮綫尢佳】

一小兒持碗跌僕腹破腸出卽納入以麻綫縫完敷花蕋石散而愈

一小兒持刀而戱僕地刀入腹腸屎並出不救【因腸破故不救也】

一小兒傷腹發熱作嘔焮痛外敷內服皆止痛淸熱之劑日晡益甚余謂脾經气血益虛朝用補中益气湯夕用四物參茋歸術諸癥漸愈乃用托裏散瘡口自斂一小兒脇傷成瘡膿淸不斂寒熱發渴余朝用補中益气湯培益脾气夕用六味地黃丸滋補肝血漸愈卻用托裏散異功散而肌肉自生

一小兒傷腹血出發熱煩燥先用當歸補血湯而安卻用聖愈湯患處頓愈又用托裏散八珍湯而全愈花蕋石散【方見前】

益气湯【方見肌肉不生】

托裏散【方見熱毒瘡】

地黃丸【方見作渴不止】

當歸補血湯【方見發熱不止】

聖愈湯【方見出血不止】

陰囊被傷

陰囊皮破出血作痛者敷當歸膏初傷出血不可驟止之血瘀於內則作膿或傷口原小血出不盡而內潰甚至睪丸露出或陰囊盡潰者內服托裏之劑外敷當歸膏則囊自生其外傷腐潰及內傷瘀血作膿者皆同囊癰治之惟睪丸碎者不治

一小兒傷陰莖出血作痛寒熱發搐咬牙頓悶唇口牽動手足時冷欲用破傷風藥余謂出血諸癥肝經主之唇動諸癥肝木侮脾土也遂用異功散加升麻柴胡天麻治之頓愈

一小兒陰嚢被傷腫痛不愈朝寒暮熱飲食少思余謂脾胃復傷之癥當用參術歸茋等藥治之不信別用淸熱之藥果作瀉欲嘔手足並冷余先用六君加柴胡升麻而漸愈又用異功散加柴胡升麻而全愈

一小兒持碗僕地誤傷陰囊睪丸露出血出不止寒熱時搐此肝經血虛而火動耳隨敷當歸膏服柴胡淸肝散加熟地黃茋及六味丸而愈

一小兒被竹傷破陰囊出血甚多腹痛發搐咬牙流涎七日矣气口脈大於人迎二三倍此因驚停食也切忌風藥余用五味異功散加柴胡釣藤鉤而安凡傷損之癥小兒患之多有夾驚夾食者夾食則气口脈大於人迎或作嘔吐吞酸腹痛瀉穢等癥夾驚則左闗洪而軟或作頓悶咬牙目直項急等癥日久不治若成破傷風疾則禍在反掌之間矣

一小兒陰莖被傷斷而皮相連寒熱作痛血出不止余謂急當剪去調補肝腎二經則熱自安痛自止矣遂用補中益气湯加麥門五味子而愈

一小兒因跌小腹皮破服破血之劑陰囊脹腫作痛發熱按其腹卻不痛余謂當用補血之藥不信遂致不起補中益气湯治跌撲等癥傷損元气或過用尅伐惡寒發熱肢體倦怠或潰後血气虛弱不能生肌收斂或兼飲食勞役頭痛身熱煩躁作渴脈洪大虛或微細濡弱自汗飲食少思尢瘡瘍虛損之聖藥也【方見肌肉不生】

柴胡淸肝散【方見脇癰】

地黃丸【方見作渴不止】

金木所傷

傷損之癥皆肝經主之若靑腫不痛或腫不消者气血虛弱也用十全大補湯血出腫痛或作寒熱者血傷而肝火內動也用四物柴胡山梔血出不止或發寒熱者气虛而肝火內動也用四君芎歸柴胡寒熱而內痛益甚者此欲潰膿也用參茋內補散若膿出而反痛者气血虛也用八珍湯瘡口赤而肉突者血虛而肝火生風也用柴胡梔子散若膿出不止瘡口白而肉突者气虛而寒邪外凝也用補中益气湯若膿潰而仍痛或潰而不斂皆脾胃虛弱也用六君子湯若不固元气或敷服寒涼則肉黯不潰或潰而不斂多成敗癥矣可不戒哉一小兒傷手腫不消日出膿水少許飲食不思發熱惡寒面色痿黃此脾胃气虛也朝用補中益气湯夕用五味異功散加升麻月餘漸愈因飲食停滯服尅伐之劑患處漫腫更作嘔惡寒餘謂脾胃復傷用六君子湯加升麻柴胡治之而愈

一女子因怒僕復傷患處出血經行不止臂面靑赤右闗脈數此肝脾二經火動不能統攝其血也先用小柴胡湯二劑又用加味逍遙散二劑血止而安

一小兒傷內膁成瘡色黯久而不愈此肝脾气血虛也先用補中益气湯後用八珍湯加柴胡升麻漸愈再用地黃丸而全愈

一小兒傷臂成瘡久而不愈寒熱作渴瘡口靑白不合膿水時流先用參茋歸術寒熱漸愈又用托裏散患處色和再用十全大補湯而愈

一小兒傷足成瘡外傅寒涼藥內服敗毒散久不潰腐余謂至陰之處血气罕到又服尅伐之劑所以難腐也𨿽腐而不能斂也遂用托裏散加肉桂數劑稍知痛而色漸赤減桂又數劑而潰因飲食過多連瀉二日乃用五味異功散加升麻柴胡而瀉止仍用托裏散而愈一女子十五嵗傷手成瘡日出淸膿少許日晡發熱此元气虛也先用五味異功散加當歸升麻月餘元气漸復乃用加味逍遙散及八珍湯異功散而愈

一女子十四嵗修指甲誤傷焮痛妄傅寒涼及服敗毒之藥遂腫至手背肉色不變余先用內消托裏散手背漸消次以托裏散爲主八珍湯爲佐服兩月餘而愈其時有同患誤傷成瘡不固元气専攻其傷者俱至不起沒藥降聖丹治傷損筋骨疼痛或不能屈伸及外邪內傷筋骨緩縱皮內刺痛肩背拘急身體倦怠四肢無力

沒藥【另研】當歸【酒洗炒】白芍藥骨碎補【撏去毛】生地黃川烏【去皮臍】川芎【各半兩】自然銅【火煆醋淬十二次研末水飛淨一兩】

右爲細末以生薑自然汁與煉蜜和丸每一兩作十丸每服一丸槌碎用水酒各半鐘入蘇木少許煎至八分去蘇木空心服

萬金膏治傷損筋骨疼痛

龍骨鼈甲【炙】苦參烏賊魚骨黃栢黃芩黃連豬牙皂角白芨白蘞厚朴木

鼈子仁艸烏川芎白芷沒藥【另研】乳香【另研】當歸【各半兩】淸油【四斤】槐枝栁枝【各四寸長二十一條】黃丹【一斤半炒過淨】

右除乳沒黃丹外將諸藥於油內慢火煎黑色去查每油一斤入丹半斤不住手攪令黑色滴水中不粘手乃下乳沒再攪如硬入油些少以不粘手爲度

接骨散治骨折碎或骨出先整端正卻服此藥飛禽六畜所傷亦能治之

鵬砂【一錢五分】水粉當歸【各一錢】

右爲末每服二錢煎蘇木湯調服後但飲蘇木湯立效

又方皮破筋斷以膠香塗之或以金沸艸汁頻塗自然相續

生蔥【切斷一方生薑】荊芥土當歸

右煎湯溫洗或止用蔥一味煎洗亦可

潔古沒藥散止血住痛

定粉【一兩】風化灰【一兩】枯白礬【三錢另研】乳香【五分另研】沒藥【一字另研】

右爲末搽之

塞上治撲損瘀血在內煩悶以熱酒調服蒲黃二錢勝金丹治肌膚傷損靑腫用茄子通黃極大者切如指厚新瓦上焙榦爲末臨臥酒調服二錢一夜消盡無痕迹也

肘後治骨節傷損瘀血不出生鐵一斤酒三升煎取一升飲之若肝經實熱血瘀則肝木自甚或兼口眼牽掣手足抽搐者宜用生鐵借其金气制之若血虛肝燥生風宜用四物柴胡釣藤鉤補而淸之若肝气本虛金來尅木宜用瀉白散以淸肺六味丸以補肝若腎虛不能生肝亦用六味丸以滋腎水生肝木不可槪用

本事內消散治打撲傷損及一切癰腫未破

生地黃【研如泥】木香【各等分】

右以地黃膏隨腫大小攤紙上摻木香一層又依前攤地黃貼腫上三五度卽愈

治金瘡出血不止以五棓子爲末幹貼卽止神效又方用石灰韮菜石橊寄奴五棓之類乃澁滯收斂止血之劑气血未耗內無火者用亦有效若血虛內熱宜犀角地黃湯之類凡金瘡出血不止素怯弱者當補气素有熱者當淸血有怒气者當平肝煩熱作渴昏憒不寜者當補脾气筋攣搐搦者當養肝血不應用地黃丸以滋腎水自愈

治鍼入肉不出用臘螻蛄槌爛塗上或硫黃中末以紙覆之覺癢時其鍼卽出用雙杏仁搗爛以車脂調敷以紙貼之二日一換三五次或烏翎三五枚炙焦爲末醋調塗之或用白梅入水研爛調象牙末傅之或以象牙和敷之其鍼皆卽出

治魚刺入肉嚼吳茱茰封之自爛出

丹溪治破傷風血凝心鍼入肉遊走三癥用生寒水石爲末調塗之其痛立止

補中益气湯治跌撲等癥損傷元气或過用尅伐惡寒發熱肢體倦怠或潰後血气虛弱不能生肌收斂或兼飲食勞倦頭痛身熱煩燥作渴脈洪大虛或微細濡弱自汗飲食少思瘡气血損之聖藥也【方見肌肉不生】

神應蔥熨法治跌撲傷損腫痛用蔥頭細切杵爛炒熱敷患處如冷易之再熨腫痛卽止其效如神

二味參蘇飲治出血過多瘀血入肺靣黑喘促

人參【二兩】蘇木【二兩】

右毎服五錢水煎服

桃仁承气湯【加當歸卽歸承湯】治傷損血滯作痛或發熱發狂等癥

桃仁【研】硝甘艸【炙各一錢】大黃【酒蒸二錢】

右作二劑水煎更量虛實用之

復元活血湯治從髙墜下惡血流於脇肋疼痛不已柴胡【五錢】當歸【三錢】甘艸【二錢】穿山甲大黃【酒浸一兩】桃仁【去皮尖五十个研爛】紅花【一錢】蔞仁【二錢】

右每服二三錢水酒煎五分熱服以利爲度利後痛或不止服乳香神應散

消毒定痛散治跌撲腫痛

無名異【炒】木耳【炒】大黃【炒各五分】

右爲末蜜水調塗如內有瘀血砭去敷之腐防更用當歸膏敷之尢好

藥蛆方治傷損成瘡潰爛生蛆用皂礬煆過爲末幹摻其內蛆卽死

參茋內補散

人參黃茋當歸白術【各一錢】白芷防風【四分】川芎【六分】肉桂甘艸【炒各五分】

右水煎作二三服

八珍湯【方見發熱不止】

十全大補湯【方見便癰】

蔥熨法【方見流注】

四物湯【方見腋癰】

六君子湯

四君子湯【二方見腹癰】

柴胡梔子散

小柴胡湯【二方見脇癰】

逍遙散【方見發熱不止】

地黃丸【方見作渴不止】

托裏散【方見熱毒瘡】

五味異功散【方見用敗毒之藥】

漆瘡

夫漆屬木木生火而能尅土惟脾虛之人多染之若徧身浮腫或嘔吐者用小柴胡湯加白術陳皮茯苓若徧身或面目作癢者用前胡湯加連翹山梔若膿水淋漓或癢或痛者用柴胡山梔散若嘔吐不食或泄瀉腹滿者用四君升麻其外治之法當用鐵秀末調搽或蟹黃塗之或用麻油或浸芒硝淋塌患處或礬石末紫蘇末擦之或人乳汁潤之或無名異末水調敷或用好花椒煎湯洗之或生薑汁敷之或榦荷葉濃煎湯洗之並效

風犬傷【附蛇虫痛傷】

丹溪衍義云犬屬陽其性熱大抵熱極生風風熱相搏則爲顚狂驚駭之狀此物理之自然者今人治風犬咬傷反以巴豆斑貓等燥熱之劑瀉毒從小便出如犬之形狀殊不知以熱濟熱血被傷而然非犬之毒也切宜愼之餘見吳中凡被犬傷或出血發熱者輒服斑貓巴豆等藥或至發搐咬牙卽以爲毒甚服之益堅遂致殞喪殊不知凡被傷受驚之癥皆肝經所主肝屬木木生火火生風故發搐咬牙之疾被犬驚傷所致爲多不必風犬爲然也若爲風邪所襲牙闗緊急腰背反張宜用定風散童便調服更以潄口水洗淨傷處搽之若出血不止用燈艸貼之其有他癥從破傷風法治丹溪之戒不可不知若眞爲猘犬所傷則斑貓巴豆之藥亦當暫用蓋以毒攻毒理勢自然毒旣內中非此不去但病去卽止便與調補可保無虞不宜確服耳大凡猘犬之狀必吐舌流涎尾垂眼赤誠爲易辧其被傷病甚之時必作犬吠亦自不同不可一槪施治也

一小兒犬咬出血抽搐痰盛敷玉珍散服抱龍丸而愈一小兒素怯弱犬咬出血惡寒發熱過服斑貓之藥殊類破傷風與玉珍散敷之服十全大補湯倍加釣藤鉤而愈

一小兒被犬傷面靑發搐咬牙此因驚所致或謂風犬致傷用斑貓等藥而歿

一小兒犬傷牙闗緊急兼熱發搐余以爲急驚風不信乃服斑貓等藥而歿

一方治風犬咬用斑貓七个去頭翅足將糯米一撮同炒米黃色爲度爲末空心用水調服

又法用朱砂雄黃各五錢爲末空心香菜油調下玉珍散【一名奪命散】治傷損傷風頭疼角弓反張

天南星【炮】防風【去蘆梗各等分】

右爲末凡破傷風病用藥傅貼瘡口卽以溫酒調下一錢服之如牙闗緊急童便調服二錢垂死心頭溫者急服三錢用童便一盞煎服

治蛇蠍蜈蚣等惡虫所傷用大蒜切片置痛以艾壯於灸之毒气頓解痛卽止

又方用白礬於燈上燒汁滴於痛處或用貝母末酒調服之神效或用南星末醋調上擦之或黃蠟燒滴患防亦妙

治蛇入人竅用艾灸蛇尾卽出又法以刀破蛇尾少許入花椒自出卽用雄黃朱砂爲末煎人參湯調灌之內毒卽解用白芷末或貝母末酒服尢效

治蛇人身不解以熱湯淋之或就以身臥倒滚轉亦可解

治蛇骨刺人毒气作痛燒鼠屎爲末敷之或食熱酒大蒜亦效

治蜈蚣入咽中被咬未死殺雞血灌之更灌以香油探吐血虫並出

治誤吞水蛭用田中幹泥一塊小死魚三四个去頭骨和巴豆十粒去殻研爛入泥爲丸菉豆大用田中冷水吞下十丸小兒三五丸須臾瀉出卻以四物湯加黃茋煎服以生血气自愈

治蠷螋尿防人生瘡如粟粒四圍赤中有白汁令人惡寒壯熱匝身卽磨犀角汁塗之或燕窠中土豬脂苦酒敷之立效鹽湯浸洗亦可

治蜘蛛咬一身生癩羊乳一味飲之

治蚯蚓呵陰囊腫脹及咬人甚者如大風狀眉髯脫落夜聞蚯蚓之聲鳴於身濃煎鹽湯浸洗卽安

治螻蛄咬用石灰醋和塗之

治毒蟻螫人用雄黃一錢麝香五分研細生麻油調塗之

治蛇虫刺人用豬牙中垢塗痛處

治蜴蜥囓人用靑麻心以手按解取汁塗之

治諸虫入耳用豬肉炙香置耳邊虫聞香卽出如虫死在耳中用細蘆筒或鵞翎管令人吸出之

瘡發痙

瘡發痙因气血虧損外邪所摶或內虛郁火所致其癥牙闗緊急四肢勁彊腰背反張肢體抽搐有汗不惡寒者名曰柔痙風傷衛故有汗也無汗而惡寒者名曰剛痙寒傷榮故無汗也皆因亾血過多筋無所養傷寒汗下過多及潰瘍產後者多患之此乃敗癥也若大補气血多有復生如作風治速其危矣況在嬰兒尢難調理宜審其稟賦及乳母所致者而治之

一小兒瘡潰後患此形气殊倦用十全大補湯二劑稍緩佐以補中益气湯數劑而痊

一小兒患瘰癧變痙面靑或赤此脾經血虛而有熱也用八珍湯加柴胡牡丹皮熱汗漸止又用十全大補湯寒熱漸止又用托裏散附子餅而愈後傷食服尅伐藥仍發痙手足如冰余用人參理中丸五味異功散而愈一小兒感冒發散變痙汗出不止手足並冷用補中益气湯加肉桂四劑而愈

一小兒金刃傷腳面出血過多口噤目直此出血過多肝火內動而變癥用四物參術釣藤鉤四劑其勢稍定又用五味異功散加當歸柴胡變癥悉愈又用托裏散八珍湯患防潰而痊

一小兒傷手出血煩躁口噤昏憒气息奄奄先用東垣聖愈湯而安又用托裏散而潰佐以八珍湯而斂一女子十五嵗傷手指出血口噤如痙脈浮數肝脾爲甚先用加味歸脾湯四劑稍緩又數劑漸蘇卻佐以加味逍遙散月餘而蘇卻用歸脾湯爲主八珍湯爲佐而愈此等癥用袪風化痰之藥而死者不可枚舉十全大補湯【方見便癰】

補中益气湯【方見肌肉不生】

人參理中湯

五味異功散【方見用敗毒之藥】

附子餅【方見貼骨癰】

托裏散【方見熱毒瘡】

歸脾湯【方見脇癰】

八珍湯

加味逍遙散【二方見發熱不止】

破傷風

潔古云風癥者善行而變數入髒甚速死生反掌之間耳急宜分表裏虛實而治之邪在表者宜羌活防風湯半表半里者頭有汗而身無汗宜羌活湯傳入者甚則舌彊口噤項背反張筋惕搐搦痰涎湧盛胸腹滿悶或便溺赤閉時或汗出其脈洪數而者宜大芎黃湯然其汗初出者由風熱郁甚於裏故表熱稍解腠理疎而汗出也宜除熱散結若熱已退臟腑已和而汗仍出者表虛也以白術防風湯實其表牙闗緊急者須撅開口灌之更不時灌以粥飲然小兒患之多因夾驚肝火內熱生風所致夫肝主五色屬木生風察其面色入肝爲靑入心爲赤入脾爲黃入肺爲白入腎爲黒肝經者用柴胡淸肝散心經者用梔子淸肝散加黃連腎經者用地黃丸加柴胡脾經者用六君加柴胡山梔爲主而佐以大補脾胃之藥爲善

一小兒十四嵗患瘰癧因勞心功課頭痛發熱目以爲傷風用姜蔥發汗忽腰背反張口噤不語脈浮大按之如無此气血虛極而變痙非破傷風也灌十全大補湯一劑良久方蘇又數劑而愈後又勞復厥冷汗出如注良久不省用前湯加附子五分一劑而蘇乃去附子服至三十餘劑而愈

一小兒患流注面色痿黃忽舌彊口噤脈洪大而虛按之如無此脾肺气虛而變癥也先用補中益气湯四劑稍緩又用十全大補湯數劑而痊

一小兒臂癰久不收斂因驚發搐口噤用托裏散內參術各用三錢柴胡五分釣藤鉤一錢五分四劑而安後停食驚駭目直發搐口噤流涎手指逆冷用五味異功散此肝木旺脾土受侮飲食內作而然用五味異功散加釣藤鉤木香漧薑而蘇

一小兒潰瘍變痙如前面色靑赤此心肝二經血虛而有熱也先用八珍湯加柴胡牡丹皮稍定又用加味逍遙散加五味子漸愈又用八珍湯而安

一小兒潰忽汗出不止手足並冷先用補中益气湯加肉桂五味子數劑諸癥漸愈又因飲食過多口噤作嘔用異功散加升麻四劑而安

一小兒十六嵗癧瘡久不斂因過勞口噤目直脈洪數左闗脈而無力余謂肝經气血虛而火內動也用地黃丸料四劑而安卻用補中益气湯以補脾肺用地黃丸以補腎肝爲主佐以九味蘆薈丸以治肝疳而癧瘡愈

一小兒十六嵗流注久不愈因勞兼怒忽僕地昏憒殊類破傷風面色皎白無气以動用補中益气湯內用人參五錢加肉桂一錢不應加漧薑一錢又不應此陽气虛甚藥力不能勝之也急加附子一錢稍定乃去附子服十餘劑而元气漸復卻佐以八珍湯豆豉餅半載而痊畢姻後因入試塲勞傷元气前癥復發亦類破傷風脈浮大按之如無用參附湯四劑而蘇八珍湯地黃丸料各百餘劑而痊

羌活防風湯治破傷風初病邪在表者急服此藥以解之

羌活防風甘艸【炙】川芎槁本當歸芍藥【各四兩】地楡細辛【各二兩】

右每服五錢水煎熱服

防風湯治破傷風表癥未傳入裏急服此

防風羌活獨活川芎【各等分】

右毎服五錢水煎調蜈蚣散大效

蜈蚣散

蜈蚣【一對】鰾【三錢】

右爲末用防風湯調下

羌活湯治破傷風半表半里者急宜服此

羌活菊花麻黃川芎石膏【煆】防風前胡黃芩細辛甘艸枳殻白茯苓蔓荊子【各一兩】薄荷白芷【各五分】

右每服五錢生薑水煎日二三服

地楡防風散治破傷風在半表半里頭微汗身無汗不可發汗表裏兼治

地楡防風地丁艸馬齒莧【各等分】

右爲末毎服三錢溫米湯調服

大芎黃湯治破傷風在內急宜服此湯疏導之

川芎羌活黃芩大黃【各一兩】

右每服五錢水煎溫服以臟腑通和爲度

白術防風湯治表藥過多有自汗者

白術黃茋【各一兩】防風【二兩】

右每服五七錢水煎溫服無時臟腑和而自汗者可服此藥若臟腑祕小便赤自汗者宜速下之用大芎黃湯

白術湯治破傷風汗不止筋攣搐搦

白術葛根【各兩】二升麻黃芩芍藥甘艸【二錢五分】

右每服五錢水煎服無時

玉眞散治破傷風【方見風犬傷】

日凡子治一切風疾壅盛手足頑麻或牙闗緊急口眼歪斜半身不遂等癥

半夏【七兩生用】川烏【去皮臍生用半兩】南星【二兩】

右爲末用生薑汁調糊丸桐子大每服一二丸用淡姜湯下

柴胡淸肝散治肝膽三焦風熱怒火以致項胸作痛頭目不淸或耳前後腫痛寒熱體疼

柴胡黃芩【炒五分】人參山梔【炒】川芎【各一錢】連翹桔梗【各八分】甘艸【五分】

右水煎服

梔子淸肝散治三焦及肝膽經風熱耳內作癢或生瘡出水或脇肋胸乳作痛寒熱往來

柴胡山梔【炒】牡丹皮【各一錢】茯苓川芎芍藥當歸牛蒡子【炒各七分】甘艸白術【各五分】

右水煎服

地黃丸【方見作渴不止】

六君子湯

除熱散

十全大補湯【三方見便癰】

補中益气湯

托裏散

五味異功散【三方見敗毒之藥】

八珍湯

加味逍遙散【二方見發不止】

瘈瘲

瘈者筋脈急而縮也瘲者筋脈緩而伸也一縮一伸手足相引搐搦不已大抵與發搐相似者此癥多屬風蓋風主揺動心主脈肝主筋心屬火肝屬木火主熱木主風風火相熾則爲瘈瘲也

一女子停食服消導之劑傷脾而患此告於余余曰經云脾之榮在唇口又云脾主四肢又云脾主涎此因前藥妄下胃气復傷肝木侮土以致前癥也當先救胃气以養五臟因眾議不一尙未用藥翌早果咬牙呵欠困臥驚悸哽气短气面色防白始信餘言遂先用五味異功散次用補中益气湯而愈

一女子瘰癧將愈因勤於女紅忽作瘈瘲此胃气未實而勞傷筋脈耳用補中益气湯及五味異功散俱加釣藤鉤而愈後勞役怒气經行顫振用加味逍遙散及補中益气湯俱加釣藤鉤而愈

一小兒僕傷潰後患前癥面靑或赤服風痰之藥咬牙目直仍欲治風余曰凡傷損之癥皆肝主之故面色靑而瘈瘲咬牙目直皆屬肝經血气虧損風木翕合火動而生風也無風可袪無痰可逐遂用地黃丸及補中益气湯而愈

一小兒跌傷臁出血誤服大黃等藥患前癥或時煩躁自汗手欲撮空此因肝經血虛肝火熾盛耳用地黃丸補中益气湯而愈【方見前各癥】

顫振

顫振與瘈瘲相類瘈瘲則手足牽引或伸或屈顫振則但顫動而不伸屈也內經云因胃气不實諸脈空虛行陰用不復因其所在補肉分間然小兒瘡瘍潰腐或損傷膿血出多屬脾胃气虛血弱用補中益气湯五味異功散加白術當歸升麻主之肝經虛熱用六味丸脾血虛弱用四君子加芎歸胃气虛弱用補中益气湯一小兒腿癰內潰出膿碗許卽時顫振面白汗出此陽气虛脫非大補不可也遂用人參黃茋當歸白術四劑而盜汗顫振漸止又以十全大補湯數劑而癰亦全愈一小兒患流注唾痰气促其父自恃知醫用化痰理气等劑半載而潰用托裏散等劑膿水淋漓腫痛不消寒熱往來飲食少思肌肉消痩大便不實手足時冷而顫振兩脈浮大按之防細余曰此屬命門火衰當用八味地黃丸不信乃服參茋歸術之類更加痰喘泄瀉余以八味丸補中益气湯二方間服年餘而痊

一小兒年十三嵗患癰腫硬不潰脈弱時欲作嘔有欲飲服敗毒等藥余謂腫硬不潰乃陽气虛弱嘔吐而不思飲食患此者乃因胃气虛寒以致若此法當溫補脾胃大抵腫赤痛甚煩燥脈實作嘔爲有餘當下之腫硬不潰脈弱作嘔爲不足法當補之若痛傷胃气或感寒邪穢气而作嘔者𨿽腫猶當助胃壯气彼不信余之言仍服功伐之劑後而果歿

一小兒禦女甚蚤素有陰虛背忽患疽用參茋大補而不斂內熱發熱舌燥唇裂小便頻數口漧飲湯嘔吐瀉利耳閉目盲仰首暈顫振脈浮大而數余曰瘡口不斂脾土敗也舌燥唇裂腎水枯也小便頻數脈气衰也內熱發熱虛火上炎也口漧飲湯眞寒之象也嘔吐瀉利眞火衰敗也耳閉目盲肝木枯也仰首暈顫振腎气已絕也余辭不治後果歿

一女子患瘰癧素性縱食生冷之物者且善怒經水非過期則不及而至肢體發熱倦怠飲食少思而顫振不時余以爲脾气不足肝經血少之故火盛而致此也余遂用以補中益气湯加釣藤鉤炒山梔又用加味逍遙散加釣藤鉤而愈又因飲食停滯吐瀉酸臭更加發搐用五味異功散加釣藤鉤而愈

一女子患流注發熱而顫此肝脾气血不足經水過期虛火生風之癥也先用補中益气湯加釣藤鉤漸愈又用加味地黃丸而全愈

一女子不得繼母之心久而鬱怒遂患顫振面赤發熱先用加味小柴胡湯次用加味歸脾湯及加味逍遙散前後間服而尋愈但面色時靑又用地黃丸逍遙散而安

一女子腹癰患此手足或急或縱先用四物加柴胡山梔丹皮釣藤鉤以養血淸肝火又用地黃丸以滋腎生肝血而愈【方見前各癥】

薛氏醫案卷六十九﹤子部﹐醫家類﹐薛氏醫案﹥

欽定四庫全書

薛氏醫案卷七十

明薛已訂

保嬰撮要十五

痘疹受病之由

痘疹之由因兒在胎食母五臟血穢伏於命門或至天行時气或驚駭跌撲或飲食所傷因而發之狀類傷寒其癥面燥腮赤目胞亦赤呵欠頓悶乍涼乍熱咳噴足稍冷耳冷尻冷多睡睡驚耳後有紅絲赤脈此其候也五臟各具一證肝藏水皰肺藏膿皰心藏斑脾藏疹歸腎變黑蓋以太陽起於右腎之下煎熬左腎足太陽膀胱寒水夾脊上流上頭下額逆手太陽丙火不得傳道逆於面上故顯是諸癥蓋壬癸寒水尅丙丁熱火故也凡瘡疹初起一發便出盡者必重瘡夾疹者半輕半重稀少者輕裏外防紅者輕外黑裏赤者防重外白裏黑者大重瘡端裏黑防如鍼孔者勢劇也靑幹紫陷睡昏汗出不止煩躁熱渇腹脹啼喘大小便不通者困也

痘疹正狀

痘瘡正病蒸熱一日稍涼現癍一日至三日足心齊漸大如珠結成膿窠飽滿漸至蒼蠟色自初紅癍爲始計七日當成靨結痂此則言其大略也人有虛實之不同病有淺深之各異脾胃充實血气調和皆依期而愈若調治失宜虧損脾胃或寒暄失度必致遷延大扺形勢旣正而無他癥不必用藥此先哲之格言也鄭氏云凡瘡痘欲出先發熱輕者三日次五日逺者不過七日此約法也一日太陽傳膀胱二日陽明傳胃三日少陽傳膽四日太陰傳脾五日太陰傳腎六日厥陰傳肝七日還經五臟六腑傳徧故七日而止也又有因傷寒至七日以後或已汗或未汗或吐下後熱不除此毒气盛而未發熱毒入胃發於皮膚成斑者狀如蚊虫所嚙赤者十生一死黑者十死一生及有胃熱發黃者狀如橘色下利者死又有成隱疹者或白泡者此皆傷寒熱毒不除多變此疾故發癍不可用表汗藥也

痘瘡輕重

輕者作兩三次出大小不等頭面稀少胸前眼中皆無根窠紅活肥滿光澤形似水珠不渇防不煩躁○重者一齊出宻如蠶種頂陷如茱萸樣或平頭灰白色渴防煩躁頭溫足冷身熱不除治之如法十全八九

輕變重所犯者七

不忌口味不愼飲食致傷脾胃○先曾泄防裏虛毒气不能發出○冒風寒所謂春夏之气爲順秋冬之气爲逆大忌感冒風寒損表○犯房室○餌涼藥宜用滋補血气壯脾之藥不宜淸涼宣利之劑裏寒則毒气不能攻出○穢气相觸血气聞香則順聞臭則逆順則易出易靨逆則難愈○生人輒至恐外人由生產房室或臨防而來或帶醉或食鮏气因此穢惡之觸皆爲害也

重變輕所愼者五

謹避風寒及房內有風亦宜避之惟夏不忌如遇狂風輒寒亦宜避之○常和暖寒則添衣熱則減去務得中和毋令太過不及○節飲食忌柿橘西菱角水蜜等冷物恐內傷胃气尢忌肥肉油膩恐泄防忌醎物恐作渇忌酒蔥蒜魚羊等腥物恐致瘡癢務使脾胃充實其瘡易出易靨也○大便稠飲食調和不致泄防一日二日一次爲調日行二三次爲利三四日不行爲祕○依方調理避風寒節飲食詳癥用藥庶不致輕變爲重矣

不治五癥

咳聲啞飲食挫喉○腹脹气促悶亂不寧○渇瀉不止咬牙寒戰○瘡嫩易破癢塌不止○紫黑灰色頂陷喘渇

三日必出定已後身反發熱悶亂煩渴者凶

瘡已飽滿如膿窠將收漸至蒼蠟色有等無膿有黃白色自放標一日爲始至七日收靨至十日收完此爲正病有遷延八九日方靨至十四五日方完亦有之但不防渴悶亂其瘡飽滿無陷手按之堅硬皆好將收時漸退紅腫或瘡中收靨覺有黃蠟色或外面先靨根下皺皮男従面收至頭背女從面收至胸腹收後離肉不粘易脫俱好有防渇癢痛有身收完足收遲亦不妨身防熱不能食者亦有之只怕瘡嫩易破悶亂癢塌者凶

靨瘡疹收靨之後預宜調理就有出外不避風寒不節飲食偏無病者莫非胃實體壯亦宜仔細

後病初痊臟腑初安脾胃尙弱動止飲食過度復余病喘咳腹脹必凶又血气尙弱動止太早病復皆凶況肌肉嬌嫩冒風易得感寒頭痛身熱則

癥則難治矣

腹脹气促根窠不赤之癥

陳文宿先生云痘瘡已出未愈之間或防渇腹脹气促其瘡不光澤不起髮根窠不紅謂之表虛也先與十一味木香散以和五臟之气後與十二味異功散送七味肉豆蔲丸以助臟腑之气竊謂痘瘡旣出不光澤不起發不紅活或泄瀉作渇或肚腹作脹或气促作喘寒戰咬牙或手足指冷肢體攣縮作渇飲湯陽气虧損內虛寒而外假熱也用十二味異功散若作渇飲湯手足不冷者脾胃虛弱也用五味異功散凡痘瘡先出不如式後出而紅活或成片色赤而穢气者俱無妨

一小兒出痘四日腹脹瀉渇脾胃虛寒也用十二味異功散一劑又用參茋內托散貫膿靨而忽寒熱咬牙此膿貫而陽气虧損也用參附湯獨參湯而愈

一小兒痘四日腹脹瀉渇气促體倦此脾气虛也用人參白術散加木香煎送四神丸一服諸癥頓止但膿遲作渇此表裏血气俱虛用參茋四聖散大補湯而愈一小兒痘瘡作渴腹脹小便不利此邪气壅滯也用木通芍藥湯一劑諸癥稍愈用參茋四聖散其漿漸貫用參芪內托散結靨而愈

一小兒痘瘡將愈腹脹手足或冷或熱此陽气虛寒也先用十二味異功散手足不冷此陽气漸復也乃用五味異功散加木香而愈

一小兒痘瘡大便利而小便祕腹脹作喘手足並冷此脾气虛也先用葶藶木香散一劑又用五味異功散加木香二劑而愈後腹脹不食口角流涎仍用五味異功散而痊

一小兒痘瘡將愈忽腹脹泄防侵晨爲甚飲食不化余謂脾腎虛弱朝用人參白術散夕用二神丸而防止又用參茋內托散兼托裏散而靨

一小兒痘瘡腹脹泄防飲食不化此脾腎气虛用人參白術散豆蔲丸而愈

參茋內托散治脾虛發癢瘡不潰倒靨

人參黃茋【炒】當歸川芎厚朴【姜制】防風【各五分】桔梗白芷官桂【各三分】紫艸【五分】木香甘艸【各三分】

右入糯米一撮水煎量服之【寒戰咬牙飲水防渴亦宜服之】

參茋四聖散治痘瘡已出六七日不能長不生膿或癢塌

當歸芍藥【炒】黃茋川芎【各五分】白術茯苓木通紫艸【如無紅花代之】防風【各三分】糯米【二百粒】

右水煎母同服

葶藶木香散治大便自利小便澁滯喘嗽腹脹不能食多服爲妙

豬苓澤瀉茯苓白術官桂【各五分】滑石【二錢】葶藶木通木香甘艸【各五分】

右水煎量大小服之

木通芍藥湯治痘瘡作渇腹脹小便不利

木通芍藥白術【各五分】川芎陳皮漧葛【各三分】甘艸【二分】

右水煎服

十全大補湯

當歸川芎白芍藥【炒】熟地黃人參白術白茯苓甘艸【炒】黃茋【炒】官桂【各等分】

右水煎量兒大小服

參附湯治痘疹陽气虛寒咬牙寒戰手足並冷或吐瀉不食飲沸湯不知熱用獨參湯加好眞附炮如法者每劑先加一錢未應多加之更不應加至四五錢或等分亦無妨但用之以運其陽气如已脫者不治

獨參湯治陽气虛弱痘瘡不起發不紅活或膿淸不滿或結痂遲緩或痘痕色白或嫩軟不固或膿水不幹或時作癢或畏風寒用好人參一兩生薑五片大五枚水二鐘煎八分徐徐溫服嬰兒乳母亦服

胡荽酒

用胡荽一把以好酒二鐘煎一兩沸令乳母含噴兒徧身頭面並房中須燒胡荽香能辟除穢气使痘癥出快若痘疹已出而飲食少思宜用棗子燃炙兒聞棗香尢能開胃進飲食解毒气若因飲食停滯未及消導者不宜用

托裏消毒散

托裏散【二方見痘癰】

七味白術散【卽人參白術散方見痘瘡屬陰屬陽】十一味木香散

十二味異功散【二方見痘灰白色】

五味異功散【方見痘寒戰咬牙】

肉豆蔲丸

二神丸

四神丸【三方見瀉渇咬牙】

發熱口渇煩躁不止之癥

陳文宿先生云瘡疹始出一日至十日渾身壯熱大便黃稠是表裏俱實其瘡必光澤起發必肥滿必易靨而不致損傷也又云痘瘡發熱口渇煩躁不止者切不可與冷水蜂蜜柿子西等生物及淸涼飲消毒散等藥恐內損脾胃以致腹脹喘滿寒戰咬牙則難治竊謂前癥若二便自調飲食溫和口渇飲湯手足不熱是謂虛熱不可食生冷之物若二便祕結飲食喜冷口渇飲水手足並熱是爲實熱可與冷水飲之凡痘出而熱未止者旣出盡則熱自止

一小兒腹脹發熱宻而根顆不明色不紅活漿不滿先君謂脾气虛而毒未盡也用參茋四味散痘果復出熱止紅活分明又用參茋內托散而靨

一小兒腹脹作渇發熱成片先君謂脾气虛弱痘毒未盡用參茋四聖散二劑先出者貫漿後出者穢气而愈一小兒痘腹脹二便自利手足並冷先君云脾胃虛寒用十二味異功散一服又用五味異功散加木香二劑卻去木香又一服而痊

一小兒痘瘡發熱作渇此痘出未盡脾胃虛而熱也用人參麥門冬散一劑痘復出而熱渇止用人參白術散而飲食進用參茋四聖散而漿潰用托裏散而瘡靨一小兒痘腹脹足冷內熱作渇此胃气虛而津液不足也余先用五味異功散二劑又用參茋四聖散膿貫用人參白術散而靨

一產婦出痘寒戰咬牙腹脹作渇足冷身熱此脾胃內虛寒而外假熱先用十全大補湯加桂附四劑乃去附易漧薑又四劑卻用參茋四聖散五味異功散加歸茋而靨

一姙婦出痘發熱足冷腹脹此脾气虛弱而毒未發也用紫艸木香散及用八珍散而貫膿倍加參茋又數劑而愈

人參麥門冬散【一名麥門冬散】治痘瘡發渇

麥門冬【一兩】人參甘艸陳皮白術厚朴【姜制各半兩】

右每服三錢水煎量兒大小加減

按前方若因熱毒作渴宜用之若因中气虛弱作渇當用人參白術散

紫艸木香散治痘瘡裏虛癢塌黑防發熱

紫艸茯苓甘艸白術木香人參【各等分】糯米

右每服三錢水煎

淸涼飲【方見大便不通】

人參白術散【方見發熱屬陰屬陽】

托裏散【方見痘癰】

十全大補湯【方見腹脹气促】

十一味木香散

十二味異功散【二方見痘灰白色】

參茋四聖散【方見腹脹气促】

八珍湯【方見頂防灰白色】

痘瘡出遲屬各經所主

陳文宿先生云痘瘡出不快誤言毒气壅盛用藥宣利解散致臟腑受冷榮衛澁滯則气血不能充貫其瘡不起發不光澤不充滿不結實不能成痂多致癢塌煩躁喘渇而死竊謂海藏雲痘瘡出不快如身後出不快者足太陽經也用荊芥甘艸防風湯身前出不快者足陽明經也用升麻葛根湯身側出不快者足少陽經也用防風芍藥甘艸湯若便利調和而出不快者熱在表也宜葛根湯防發之又有上中下三部先上部次中部又次下部才出齊而自愈又有作三次而出者錢氏云三日不快不出用消毒之藥仍不出脈平靜者本稀也不必服藥大凡五六日間當解毒補托以盡發於表七八日間毒气不能盡出而反入於內必用藥驅出之痘疹方云瘡出遲而小便澁滯咳嗽有痰用仙聖散出而不長隠於肌膚用人參透肌散色赤而出不快用紫艸透肌散出而不勻用升均湯出而不長不貫用參茋四聖散出而色不紅活用紫艸快癍湯出而小便赤澁用紫艸木通湯出而漿不回用參茋內托散若色赤而兼癢者屬血虛有熱用四物牡丹皮色白而兼癢者屬气虛有熱用五味異功散加當歸木香若發熱大便祕者用犀角消毒散發熱大便調和者用人參麥門冬飲寒戰渇防飲沸湯口不知熱用十二味異功散作渇飲冰雪口不知寒用四順飲地黃丸手足不冷飲湯溫和者用五味異功散或托裏散

一小兒發熱痘出身涼根顆紅活余謂表裏血气皆實而不用藥後果然凡三四日前先發熱而痘出或熱一次涼一次而痘出者毒勢輕也皆不必用藥其血气實而托裏血气虛而宣毒者多致有誤

一小兒痘出不快色次紅活此血气虛弱用參茋四聖散出而色赤再劑色紅活起發又用透肌散而靨一小兒第九日痘漿靨而熱不止脈滑而數皆爲不治先君謂痘未盡耳非敗癥也遂用快癍湯一劑果出一畨至十七日而痂落

一男子發熱咳嗽噴面燥腮頰目胞皆赤徧身赤防余謂此心臟痘疹之狀也彼因疑惑而未用藥餌旬餘赤防皆爲膿皰且紅活起發余謂痘疹明矣旣紅活發起不必服藥至十七日大便下膿血瘡痂而痊

紫艸透肌散治痘瘡色赤不快或癢塌

紫艸蟬蛻木通芍藥甘艸【炙各等分】

右每服三錢水煎

人參透肌散治痘瘡虛而有熱𨿽能出快而不齊整隠於肌膚間者

人參紫艸【如無紅花代之】白術茯苓當歸芍藥木通蟬蛻甘艸糯米【各等分】

右每服三錢水一盞半煎半盞徐徐服

紫艸木通湯治痘疹出不快小便赤澁

紫艸木通人參茯苓糯米【各等分】甘艸【減半】

右每服二錢水煎

防風芍藥甘艸湯

防風芍藥甘艸

右每服一二錢水煎

荊芥甘艸防風湯

荊芥甘艸防風【各等分】

右每服一錢水煎

升均湯治痘瘡已出不均或吐瀉熱渇

升麻漧葛芍藥人參白術茯苓甘艸紫艸茸【如無紅花代之】

右每服三五錢薑水煎量服之

四物湯治痘瘡血虛發熱或煩躁不寐作癢色赤芍藥【炒】川芎【各一錢】當歸熟地黃【各二錢】

右水煎服

仙聖散治痘出不快小便赤澁咳嗽有痰

紫艸枳殻黃茋甘艸木通【各等分】

右每服二錢水煎

十二味異功散【方見頂陷灰白】

葛根湯

參茋內托散【二方見腹脹气促】

升麻葛根湯【方見水痘庥痘】

紫艸快癍湯【方見大便不通】

四物湯【方見痘瘡出遲】

人參麥門冬散【方見前】

參茋四聖散【方見腹脹气促】

五味異功散【方見寒戰咬牙】

犀角消毒散【方見】

淸涼飲【方見大便不通】

地黃丸【方見痘瘡發熱屬陰屬陽】

泄瀉咬牙作渇之癥

陳文宿先生云痘瘡防水谷或白色或淡黃者宜服十一味木香散送肉豆蔲丸若防多津液內耗血气不榮其瘡𨿽起發亦不能結靨如身溫腹脹咬牙喘渇者難治緣津液枯耗而飲水不止蕩散眞气故多死也速與十一味木香散救之如不愈急用十二味異功散竊謂荳蔲丸治陽气虛寒滑瀉之澁劑蓋腎主大便若因腎气不固而致前癥者宜用十一味木香散或六君子湯送四神丸若欲瀉不瀉脾气虛而下陷也用補中益气湯加肉荳蔲飲食不化手足並冷脾气虛寒也用四君子湯加附子

一小兒出痘泄瀉腹脹煩渇飲沸湯而不知熱先君謂陽气虛寒用十一味木香散二劑泄防頓止飲湯嫌熱此陽气復也乃用六君漧薑木香歸茋而靨

一小兒痘瘡愈後泄防飲食不化此脾腎气虛用六君補骨脂肉荳蔲瀉止用參茋四聖散接補元气而痊一小兒發熱飲冷唇舌皺烈瀉糞穢臭先君以爲內蘊用前胡枳殻散一劑稍愈又用竹葉石膏湯加漏蘆乳母服之其兒頓安

一小兒痘後作瀉久不愈而肌體骨立此脾腎虛弱也用二神丸五味異功散漸愈因停食吞酸作瀉肚腹重墜此脾气下陷也先用補中益气湯爲主佐以五味異功散漸愈又用參茋四聖散治其瘡而痊

一小兒出痘發熱燥渇色黯出血足熱腰痛此脾腎虛熱用聖濟犀角地黃湯一劑卻用地黃丸料數劑而貫又用參茋內托散而痊

一小兒痘瘡將愈侵晨泄瀉飲食不化余以爲腎瀉朝用補中益气湯夕用二神丸而愈

四神丸治脾腎虛弱大便不化飲食不思或泄瀉腹疼等癥

肉豆蔲【二兩】補骨脂【四兩】五味子【二兩】吳茱萸【浸炒一兩】

右爲末用水一鐘生薑八兩紅棗一百枚煮熟取棗肉丸小豆大每服二三十丸食前白湯下去五味子吳茱萸名二神丸

二神丸治瘡因脾腎陰虛泄瀉

補骨脂【四兩】肉豆蔲【二兩生用】

右爲末用紅棗四十九枚生薑四兩水一鐘煮幹取棗肉丸桐子大每服二三十丸白滚湯下

肉荳蔲丸治瀉水谷或白或淡黃不能止者

白龍骨【煆】訶子肉【半兩】木香縮砂仁【各二錢】肉荳蔲【半兩】赤石脂【七錢半】枯白礬【七錢半】

右爲末糊丸黍米大一周歲每服三五十丸三嵗兒服百丸米飲下防甚者煎木香散或異功散送下

竹葉石膏湯治痘瘡胸中煩熱小便赤澁口漧作渇兼有赤癍者亦宜服犀角散【方見頂陷心煩】

七味白術散【卽人參白術散方見後】

六君子湯

四君子湯

十一味木香散

十二味異功散【四方見痘灰白色】

托裏散【方見痘癰】

五味異功散【方見寒戰咬牙】

前胡枳殻散【方見涕唾稠粘】

痘瘡發熱屬陰屬陽之異

陳文宿先生云痘瘡之癥有陽盛陰虛有陰盛陽虛陽盛者飲冰雪而不知寒陰盛者飲沸湯而不知熱陽盛則補陰用木香散加丁香官桂陰盛則補陽用異功散加木香當歸竊謂經云大寒而甚熱之不熱是無火也當益火之源以消陰翳大熱而甚寒之不寒是無水也當壯水之主以鎭陽光若前癥發熱作渇手足並冷大便自利喜飲熱湯此陰盛也宜用十二味異功散八味丸若發熱作渇大便祕結手足並熱喜飲冷水此陽盛也宜用四順散六味丸若煩熱作渇面赤睛白此爲腎經虛熱宜用地黃丸之類治之及時亦有生者京師小兒出痘或作渇喜飲冷水者恣與飲之再不服藥如期而愈亦無痘毒之患蓋北方人臥火坑飲燒酒有熱與水相搆而然也小兒面色目睛多白者乃稟腎气虛也出痘必作渇用地黃丸煎與恣飲多有生者

一小兒痘寒戰咬牙瀉渇腹脹手足並冷時當仲夏飲沸湯而不知熱此脾胃虛寒之極也先用十二味異功散一劑頓安又用六君附子一劑後用五味異功散而愈

一男子出痘色紫作渇飲水腰痛足熱耳聾此稟腎气不足用加減八味丸料煎與恣飲熱渇頓止佐以補中益气湯加五味子麥門冬滋其化源而愈

一小兒十四歲出痘色黯兩足及腰熱痛便祕咽漧口渇引飲先君謂稟腎不足用加減八味丸料作大劑煎與恣飲至二觔諸癥悉退又佐以益气湯及八珍湯各十餘劑而痊

一小兒痘瘡發熱作渇腹脹寒戰咬牙飲冰雪而不知寒悉似火癥但兩足並冷此陽气虛寒也先用十二味異功散一劑隨用五味異功散加姜桂漸愈乃去桂又二劑而痊

六味地黃丸治腎虛痘瘡發熱作渇等癥

熟地黃【八兩杵膏】幹山藥山茱萸【肉各四兩】澤防白茯苓牡丹皮【各三兩】

右爲末入地黃膏量加米糊丸如小豆大煎服尢好

七味白術散【一名人參白術散】治胃气虛弱或因尅伐或因吐防口漧作渇飲食少思如飲冷者去木香

藿香白術木香白茯苓甘艸【炒】人參漧葛

右每服五錢水煎徐徐服

八珍湯

十一味木香散

十二味異功散【三方見痘灰白色】

補中益气湯

五味異功散【二方見寒戰咬牙】

加減八味丸【卽六味地黃丸加五味子肉桂】

淸涼飲【方見大便不通】

痘瘡大便不通之癥

陳文宿先生云痘瘡四五日不大便以肥豬脿白水煮熟切豆大五七塊與食之滋潤臟腑瘡痂易落切不可妄投宣利之藥恐眞气內虛瘡毒入裏如六七日身壯熱不大便其脈緊盛與三味消毒飲防利之竊謂前癥若毒在肌肉而未能盡發脈浮而者最宜此藥疏解其毒若脈沈而者宜用前胡枳殻散疏通毒气以絕其源若口舌咽喉腫痛瘡毒甚也用射幹鼠粘子湯若大便旣通作渇飲湯脾胃气虛也用人參白術散凡燥糞在直腸不能下者宜用豬肝汁導之忌用疏利之劑恐復傷胃气則瘡未出者不能發出已出者不能貫靨大抵分辧虛實當以手足冷熱或飲水飲湯驗之一小兒大便不通痘赤作痛發熱口渇手足並熱此餘毒內作用前胡枳殻散一劑大便隨通諸癥頓退又與六味活血散而愈

一小兒痘瘡發熱作渇焮赤脹痛大便祕結此熱毒在內先用淸涼飲一劑諸癥稍退又用鼠粘子湯一劑諸癥全退再用紫艸快癍湯而貫膿更用消毒飲而痘靨一小兒痘赤狂喘大便不利此胃經有熱先君治以犀角地黃湯芹艾汁而痊

四順淸涼飲治瞔熱頰赤作渇四肢驚掣大便祕澁

赤芍藥當歸甘艸大黃【各等分】

右每服一錢水煎

按淸涼飲乃苦甘防瀉內熱之劑若熱毒在內大便不通表無他癥宜用之連翹飲乃苦寒發表內疏之劑若表裏實熱煩渇飲冷大便不通小便祕結者宜用之不可過劑恐妄發則成癍爛妄下則成虛脫也

消毒飲

荊芥【二錢】甘艸【一錢】防風牛蒡子【各一錢半】

右水煎量服之

射幹鼠粘子湯【方見痘咽痛】

三味消毒散

人參白術散【二方見靨發熱】

前胡枳殻散【方見涕唾稠粘】

六味活血散【方見痘癰】

紫艸快癍湯

淸涼飲

消毒飲【三方見大便不通】

犀角地黃湯【方見頂陷心煩】

欲靨不靨欲落不落之癥

陳文宿先生云痘瘡自始出至十三日當忌外人恐有卒暴風寒穢惡或狐臭之气觸之父母仍忌房事若痘欲靨不靨其痂欲落不落若腹脹煩渇忌食水蜜生冷之物若食之轉渇而死急與木香散救之如身熱煩渇者宜服人參麥門冬散身熱大渇人參白術散如不愈仍服木香散竊謂前癥乃脾胃气虛津液不足所致非實熱爲患也如身熱煩躁手足發熱脾胃有熱也用人參麥門冬散身熱作渇手足防冷者脾胃气虛也用人參白術散腹脹泄瀉或寒戰咬牙脾胃虛寒也用十一味木香散泄防气促手足並冷脾气脫陷也用十二味異功散凡瘡結痂作靨皆由元气充實而內融也若審見虛弱便與滋補血气無虧可保終吉若見不靨而投補劑恐不及而誤矣

一小兒十二嵗出痘不靨腹脹泄防不食手足並冷先君謂脾气虛寒用十一味木香散一劑諸癥頓愈再劑不時索食但惡寒此脾气猶虛也用五味異功散加木香及六君子湯而諸癥愈又用參茋內托散而痂脫一男子三十歲徧身發熱作痛有赤顆旬餘始知爲痘用參茋四聖散托裏散各四劑欲靨不靨用十全大補湯數劑而痂脫

一姙婦出痘月餘欲靨不靨面赤晡熱此肝脾血虛而有熱也先用加味逍遙散熱退又用八珍牡丹皮而熱止但气血皆虛用十全大補湯而痂脫

一小兒出痘貫膿不靨癥如實熱余謂血气虛甚之假熱也用十全大補湯數劑漸愈忽又惡寒餘又曰此邪气退而眞气遂見虛像也仍用前藥內參茋各五錢數劑而愈

十全大補湯治稟賦不足寒熱目汗食少體瘦發熱作渇頭痛運【方見气促】

逍遙散【卽加味逍遙散去牡丹皮山梔】治乳母肝脾有熱致痘瘡欲靨不靨欲落不落

當歸甘艸【炙】芍藥【酒炒】茯苓白術【炒】柴胡【各一錢】

右水煎母子同服

十一味木香散

十二味異功散【二方見痘灰白色】

六君子湯【方見痘灰白色】

五味異功散【方見寒戰咬牙】

人參麥門冬散

人參白術散【方見靨發熱】

參茋托裏散

托裏散【二方見痘癰】

涕唾稠粘大便堅實之癥

陳文宿先生云瘡痘涕唾稠粘身熱鼻幹大便如常小便黃赤用人參淸膈散如痰實壯熱胸中煩悶大便堅實臥則喘急用前胡枳殻散竊謂前癥若肺胃實熱气郁痰滯或大便祕結小便赤澁煩渇飲冷宜用人參淸膈散表散外邪防通內熱使邪不壅滯若毒蘊臟腑大便祕結用前胡枳殻散疏導其裏調和榮衛使邪自解散若痰嗽涕唾鼻塞不利宜用惺惺散或參蘇飲發散外邪庶元气不傷痘瘡輕而易愈

一小兒痘瘡涕唾稠粘鼻塞不利此風邪所傷肺用參蘇飲一劑稍愈又用惺惺散而痊

一小兒痘赤壯熱痰甚煩躁飲冷此脾肺實熱用人參淸膈散頓退又用芹菜汁而靨

一小兒痘瘡作渇飲冷痰涎不利此上焦熱毒所致先君用人參淸膈散犀角地黃湯各一劑熱退痰淸又用四聖散而痘起漿貫用參芪四聖散漿回痂脫

一小兒涕唾稠粘大便黑屎此胃經熱毒先君用聖濟犀角地黃湯芹菜汁而痊

一小兒痘愈後涕唾口漧飲湯腹脹此胃气虛熱而津液不足也先用人參白術散二劑後用五味異功散而愈又用參茋四聖散參茋內托散而痊

一小兒涕唾稠粘痰喘作渇大便不利此熱毒蘊於內用前胡枳殻散一劑諸癥頓退又用濟生犀角地黃湯二劑而愈

前胡枳殻散治涕唾稠涎痰實壯熱胸中煩悶大便堅實臥則喘急

前胡枳殻【麩炒】赤茯苓大黃【炒】甘艸【炙各等分】

右每服三錢水煎如身溫脈防並防者不可服按前方若肺實胃熱气郁痰滯大便祕結小便赤澁煩渇飲冷脈數宜用此方以表散外邪疏通內臟使邪气不壅滯且痘瘡輕而易愈

紫艸四聖散治痘瘡出遲倒靨或小便赤澁發熱

紫艸木通甘艸【炒】黃茋【炒各等分】

右每服二三錢水煎服加欵冬花桔梗等分名仙聖散

參蘇飲治時气傷風發熱惡寒咳未明痘癥疑似之間此藥甚爲穏當

前胡人參紫蘇葉漧葛半夏茯苓【各三分】枳殻陳皮甘艸【炙】桔梗【各二分】

右水煎服

人參白術散治胃气虛弱涕唾稠涎或因尅伐吐瀉口漧作渇飲食少思【方見屬陰屬陽卽七味白術散】

五味異功散【方見寒戰咬牙】

人參淸膈散【卽十六味淸膈散】

犀角地黃湯【二方見頂陷心煩】

四聖散【方見發熱屬陰陽】

參茋四聖散

參茋內托散【二方見腹脹气促】

惺惺散【方見】

頂陷灰白瀉渇之癥

陳文宿先生云痘瘡出二三日始出如粟米狀或菉豆大似水珠光澤明淨根窠紅者不須服藥若四五日大小不等根窠光澤明淨者亦不須服藥如陷頂灰白防渇者服木香散丹溪先生云痘瘡灰白色淨者怯者作寒看燥者勇者焮發者作熱看若初出之時色白者便須大補气血參茋芎歸術芍甘艸升麻木香丁香瀉者加訶子肉荳蔲若白色將靨如豆殻者蓋因初起飲水過多其靨不齊俗呼倒靨不妨但服實表之劑自愈如毒郁於裏大小便祕者隨通利之竊謂前癥不起發不紅活者此因脾肺气虛用參茋四聖散頂陷灰白防渇者脾肺虛寒用木香散異功散若灰白色或癢而膿不貫用紫艸四君木香色赤或癢而膿不貫用紫艸木通湯貫而膿淸稀用參茋內托散不應加附子緩則不救已上危癥如出贈痘多有生者

一小兒色淡白癢塌此脾肺气虛血弱也用紫艸快癍湯參術各三錢二劑稍應又二劑紅活起發又用托裏散參術各三錢貫膿而愈

一小兒九嵗痘色白手足冷此脾胃虛弱用六君子湯加木香當歸紫艸四劑又用參茋四聖散加參茋各三錢而靨至十七日發熱煩渇脈洪大而虛用八珍湯而愈

一小兒十六歲痘色白脈虛浮按之甚防而短形气倦怠飲食少思此血气虛弱用紫艸木香散內人參五錢十劑色防赤又用獨參湯而貫乃用十全大補湯補中益气湯共用參二斤余而靨隨入科舉畢發熱痕癢淡赤昏倦不食急灌以獨參湯而蘇又用斤余卻用十全大補湯補中益气湯而安

一小兒痘瘡七日變灰白色手足並冷腹痛瀉渇先君謂陽气虛寒用十二味異功散不信已而飲沸湯不知熱始投前藥二劑陽气頓復卻用獨參湯參茋四聖散而愈

一小兒十五歲因科舉勞傷元气出痘色白貫膿不靨眼閉昏憒飲食與之則食手指輕揑不冷重按良久則冷其脈輕診而浮重按如無不及兩寸此陽气虛弱而無邪耳用人參一兩漧薑一錢五枚二日進四劑結靨眼開又二劑其眼常開呻吟不絕再劑卻佐以補中益气湯二十一日始言但气短云徧身痛如錐索食月餘而靨始末悉用前二湯更無他餌

一孕婦發熱墜胎昏憒徧身見痘灰白色飲食藥餌到口卽作嘔惟灌熱湯則飲之乃擇壯年婦乳灌之不輟日灌數碗旬餘省索食云胸腹脹滿此脾气虛而乳食壅滯令細呷濃茶半鐘胸滿卽寛四十餘日而靨後因勞心發熱如炙用君參茋炮姜而痊

一男子年三十發熱頭痛四肢拘急服解表之藥熱益甚徧身紅防漸成膿窠已灰白此痘瘡因气虛耳用參茋四聖散托裏散色赤膿貫而靨

一小兒第十日不紅活漿不滿先君謂气血虛弱用參芪托裏散數劑出贈痘紅活起發又用十全大補湯而愈

十一味木香散

木香大腹皮人參桂心赤茯苓靑皮前胡訶黎勒【去核】半夏丁香甘艸【炙各三錢】

右每服三錢生薑三片水煎量大小服

十二味異功散

木香官桂【各三錢去粗皮】當歸【三錢半】人參茯苓陳皮厚朴白術【各三錢】半夏丁香肉荳蔲【二錢半】附子【炮去皮一錢】

右每服三五錢姜五片棗三枚水煎量大小服此藥家傳五世累經效驗

愚嘗治癰疽陰癥凡雜癥陽气脫陷與寒气逼陽於外者發熱煩躁口漧作渇投以姜桂附子之類津液頓生煩熱頓退其應如響人但不習而察之耳

八珍湯治痘瘡气血俱虛者此方主之若因脾气虛弱而不能生血者宜用異功散

當歸【一錢】川芎【五分】芍藥【炒七分】熟地黃【酒拌】人參白術【炒】茯苓【各一錢】甘艸【炙五分】

右每服二三錢姜棗水煎

豆防丸【方見咬牙】

內托散【卽托裏散方見痘癰】

紫艸快斑湯【方見大便不通】

四君子湯

六君子湯【二方見不靨】

參芪內托散【方見腹脹气促】

紫艸木香散【方見大便不通】

補中益气湯【方見寒戰咬牙】

四聖散【方見痘出不快】

參茋四聖散

十全大補湯

獨參湯【三方見腹脹气促】

紫艸木通湯【方見痘出遲】

寒戰咬牙飲水防渇之癥

陳文宿先生云痘瘡六日至七日肥滿紅活光澤八日至九日肥滿蒼蠟色者皆不須服藥如身溫气促口漧肚脹足冷寒戰咬牙飲水防渇者急用木香散加官桂丁香服之如不愈服異功散蓋咬牙者齒稿也竊謂前癥若手足並冷渇飲熱湯大便泄防者陽气虛寒也宜熱補之手足不冷大便不利渇飲溫湯者脾气虛熱也宜調補之手足不熱大便不利渇飲熱湯者脾胃虛弱也宜溫補之治者審焉

一小兒出痘寒戰咬牙四肢倦縮大便自利手足並冷喜飲熱湯此陽气虛寒也用十二味異功散末二錢諸癥頓退又用人參白術散參茋四聖散而靨

一小兒十四歲面色忽赤忽黑出痘寒戰咬牙作渇煩熱喜飲熱湯此陽气虛寒也用十全大補湯散煩渇頓止乃以八珍倍加參茋至膿貫又作渇面赤此膿成而血气虛也用當歸補血湯八珍湯而靨至月餘面赤煩渇或時昏憒痘痕如赭或時作癢脈洪大按之如無此血脫也用大劑當歸補血湯而安

一小兒痘瘡寒戰咬牙內熱作渇形气倦怠𨿽起發而欠紅活此陽气虛弱也用參茋四聖散而結痂忽作防發熱此脾气虛也用人參白術散參芪內托散而靨一小兒痘瘡咬牙面黃飲湯此陽气虛弱也用五味異功散加木香而愈後仍咬牙面赤作渇至夜爲甚此脾腎陰虛也用地黃丸大補湯而愈

一小兒膿不貫兼寒戰咬牙腹脹屬脾胃虛弱用四君肉桂歸茋肉豆防又用參茋四聖散而痊後用托裏散四君子湯而靨

一小兒癢塌寒戰咬牙喜飲溫湯手足不熱屬陽气虛弱也用參茋四聖散諸癥已退用參茋托裏散其漿漸貫用十全大補湯其痂頓靨

一小兒十四嵗痘將愈忽寒戰手足並冷脈防細而不及兩寸乃脾气虛熱用五味異功散獨參湯十全大補湯而愈

一婦人愈後寒戰脈浮大按之防細此血气虛也用十全大補湯三十餘劑而愈後因勞寒熱往來寒時手足如冰熱時手足如炙脈浮大重按則細此陽气虛甚也朝用補中益气湯加桂附各一錢夕用八味丸料倍加桂附各五十餘劑而安

一小兒咬牙作渇面色忽白忽赤脈洪數按之無力左闗尺爲甚此屬腎虛也用地黃丸補中益气湯尋愈後因驚面靑目赤呵欠咬牙手尋衣領此肝經虛熱用加減八味丸料煎與恣飲頓安又用補中益气湯而痊一小兒咬牙作渇飲冷大便防祕寒戰痘赤多在身側此屬膽經虛熱也用小柴胡湯柴胡麥門散各一劑又用加味四物湯而痊

當歸補血湯治痘瘡血气虧損或妄服峻劑致血气俱虛肌熱大渇喜飲目赤面紅晝夜不息其脈洪大而虛重按全無其癥似宜服白虎湯但脈不長實爲可驗耳若服白虎湯必死

黃茋【炙一兩】當歸【二錢】

右水煎徐徐服

補中益气湯

人參黃茋【炒】白術甘艸當歸陳皮【各一錢】柴胡升麻【各二分】

右姜棗水煎徐徐服

五味異功散

人參茯苓白術【炒】甘艸陳皮

右每服二三錢姜棗水煎爲末調服亦可

加減八味丸【卽六味丸加五味子四兩肉桂一兩】治腎經陰虛虛火上炎作渇咬牙或口舌生瘡或痰涎湧盛

六味地黃丸【加肉桂附子各一兩名八味丸二方見發熱屬陰屬陽】

獨參湯【方見腹脹气促】

小柴胡【方見癍癥】

十一味木香散

十二味異功散【二方見痘灰白色】

十全大補湯【方見腹脹气促】

八珍湯

柴胡麥門冬散【二方見頂陷灰白】

參茋四聖散【方見頂陷心煩】

七味白術散【方見痘發熱卽人參白術散】

薛氏醫案卷七十﹤子部﹐醫家類﹐薛氏醫案﹥

欽定四庫全書

薛氏醫案卷七十一

明薛已訂

保嬰撮要十六

不靨悶亂哽气腹脹之癥

陳文宿先生云痘瘡十一日至十二日當靨不靨身熱悶亂不寧臥則硬气腹脹泄瀉寒戰咬牙急用異功散加木香當歸以救陰陽表裏助其収靨竊謂前癥若手足並冷屬脾胃虛寒宜用十二味異功散手足防冷屬脾胃虛弱宜用五味異功散加木香若手足熱大便祕屬脾胃實熱宜用淸涼飲救其陰以抑其陽

一小兒痘寒戰咬牙瀉渇腹脹手足冷時仲夏飲沸湯口不知熱先君謂脾气虛寒用十二味異功散一劑頓安又用五味異功散調補而愈再用參茋四聖散而愈一小兒痘不結痂發熱飲湯哽气腹脹此脾气虛弱用五味異功散參茋四聖散而愈後噫气下气欲服枳殻之類余謂噫气屬心火虛下气屬脾气虛朝用六君子湯加姜桂夕用補中益气湯而愈

一小兒哽气喘咳腹脹下气手足不冷不熱此脾虛不能攝气而腹脹下气肺虛不能攝气而哽气喘咳用五味異功散加升麻而愈

一小兒痘將愈足冷哽气腹痛手冷至臂唇靑面白屬脾胃虛寒也用五味異功散加附子二劑足稍溫又用六君姜桂二劑諸癥漸退乃去姜桂服之而痊

一小兒痘不結痂作渇飲冷大便祕結此腸胃有熱也先用淸涼飲末一錢大便和而頓靨又用人參麥門冬散八珍湯而痊

一小兒痘不結痂用補中益气湯地黃丸料煎服而愈次年畢姻後寒熱作渇頭運脈洪數按之防細此脾腎虛火上炎也以前藥各加肉桂五分引火歸經而愈一小兒痘不靨發熱因乳母有肝火用加味逍遙散人參白術散母子俱服而熱止又用柴胡麥門冬散而痊一小兒十五歲久而結痂寒熱往來脈洪數按之無力用十全大補湯而痊後因勞寒熱復發用補中益气湯而安

六君子湯治脾气虛弱或因尅伐之劑虧損中气飲食少思或痘瘡不起發灌漿結痂

人參白術【炒】茯苓陳皮【炒】半夏【湯洗】甘艸【炒各等分】

右三五錢姜棗水煎徐徐服

四君子湯【卽六君子湯去陳皮半夏】

四順淸涼飲王海藏先生云痘疹膿貫而不焦者由治失淸涼之法內外熱毒無以收斂辟如五穀得陽气而成熟得陰气而成實用淸涼飲子下之【方見大便不通】

十二味異功散【方見頂陷灰白】

人參麥門冬散【方見發熱口渇】

柴胡麥門冬散【方見作癢搔破】

加味逍遙散【方見欲靨不靨】

補中益气湯

五味異功散【二方見寒戰咬牙】

參茋四聖散

十全大補湯【二方見腹脹气促】

人參白術散【卽七味白術散】

地黃丸【二方見發熱屬陰陽】

兩目生翳痕黯凹凸之癥

陳文宿先生云痘瘡十二日至十三日瘡痂漸落其瘢猶黯或凹或凸肌肉尙嫩不可洗澡並忌五辛煎之物恐熱毒上薰肝膈眼生瘴翳或有是患用糓精艸散治之竊謂前癥目爲肝之竅或肝經風熱或肝經血虛或肝經熱毒或肝經寒熱相摶或肝疳內熱或乳母肝經有熱或食膏粱厚味故多犯其目若失扵早治多成廢疾

一小兒出痘兩眼不開先君謂肝經有熱用消毒化癍湯母子服之而愈

一小兒兩目不開先君謂肝經熱毒先用柴胡麥門冬散又用四物湯加山梔而愈

一小兒痘瘡目赤腫痛此肝火爲患用柴胡麥門冬散谷精散而愈

一小兒痘將靨目不開脈浮而無力右闗按之緩弱此脾气虛耳用補中益气湯加蔓荊子二劑去蔓荊子又數劑而愈後每勞役目中作脹不能開合朝用補中益气湯夕用五味異功散而愈

一小兒眼痛不開屬肝經風熱用柴胡麥門冬散犀角地黃湯加柴胡各一劑開而見赤翳迷漫仍用前藥加谷精艸而愈

一小兒出痘目閉二十餘日用淸肝解熱之藥兩目𨿽開其睛已傷此失於早治也

一小兒目中出痘作痛肝脈洪有力先用小柴胡加龍膽艸生地黃一劑而痛稍止乃用四物柴胡山梔一劑痛全止再用加味逍遙散蟬菊散而愈

一小兒目中出痘肝脈數此木火相摶用四物山梔牡丹皮柴胡二劑再用加味逍遙散二劑肝脈平和又用四物牡丹皮而靨但目有靑翳用蛇蛻散三味�精艸散而痊

一小兒素食膏粱目中出痘作痛口渇大便堅實左右關洪數有力長此形病脈俱實先用柴胡梔子散瀉黃散各一服又用柴胡梔子散柴胡麥門冬散而痊一痘兒眼不開肝脈數按之有力同柴胡梔子散子母服之眼漸開又因母勞怒仍閉用加味逍遙散而愈後復閉用柴胡麥門冬散而痊

一小兒目中生翳診其肝腎疳癥用九味蘆薈丸六味地黃丸及粉丹散翳漸退又用柴胡麥門冬散而痊羊肝散治痘毒入眼或無辜疳入目

宻防花靑箱子決明子車前子

右爲末用宻防花末三錢余藥各一錢以羊肝一葉薄批摻上濕用紙裹煨熟空心食之

蛇蛻散治痘毒目翳

蛇蛻【二錢爲末】蔞仁【五錢研爛】

右爲末用羊肝一片批開入末二錢用綫紥米泔煮熟頻與兒食外用粉丹散

三味谷精艸散治痘疹翳膜遮睛瘴瞳子

谷精艸【一兩】蛤粉黑豆【各二兩】

右爲末用雄豬肝一葉竹刀批開摻藥在內以麻綫防定砂礶內水煮熟令兒食之

蟬菊散治癍痘入眼或病後生翳障

蟬蛻【洗】白菊花【各等分】

右每服一錢水煎入蜜少許量兒服

二味谷精艸散治痘瘡已靨目翳膜障瞳神隠澁淚出久而不退

谷精艸【一兩】生蛤粉【二兩】

右爲末用獖豬肝一葉竹刀批片子摻藥在內以綿紮入砂器內水煮令兒熟食之

粉丹散【卽吹耳丹】治眼生翳膜

輕粉黃丹

右爲末竹筒吹耳內左眼有翳吹右耳右患吹左耳卽退

通神散治癍瘡入目內生翳障

白菊花菉荳末【生用】谷精艸【各等分】

右爲末每服一錢幹柿一个米泔水一盞煮榦末不拘時但食柿餅五七次至七日可見效

黃柏膏治痘瘡初出就塗面則痘瘡不生於面目用之若遲𨿽出亦稀

黃栢【一兩】菉豆甘艸【各四兩生用】

右爲細末淸油調如膏従耳前眼唇面並塗之日三五度

羊肝丸治痘瘡入目不能開

羯羊肝【一具生用】黃連【炒爲末】

右先將羊肝去筋膜於石器內搗爛入黃連末丸如桐子大毎服二三十丸食後淸茶送下

蟬蛻散治癍疹入目半年已過者一月取效

蟬蛻【一兩】豬懸蹄甲【二兩瓦罐內用鹽泥封燒存性】

右二味爲末入羚羊角末五錢每服五分白湯調下

九味蘆薈丸治肝經積熱面目生翳耳中出水大便不調肢體消瘦等癥【方見疳蝕癥】

小柴胡湯【方見瘢癥】

柴胡麥門冬散【方見作癢搔破】

四物湯【方見痘瘡出遲】

六味地黃丸【方見痘瘡發熱屬陰屬陽】

瀉黃散【方見靨後發熱咽痛】

消毒化癍湯【卽消毒救苦湯方見夾疹痘】

加味逍遙散【方見欲靨不靨】

柴胡梔子散【卽柴胡淸肝散方見作癢搔破】

補中益气湯

五味異功散【二方見寒戰咬牙一名小異功散】

靨後發熱咽痛不利之癥

陳文宿先生云痘瘡收靨之後渾身壯熱經曰不除別無他癥用柴胡麥門冬散如不退服人參白術散若風熱咳嗽咽喉不利用桔梗甘艸防風湯竊謂前癥有因熱毒未解者有因胃气虛熱者有因胃气實熱者其因不能枚舉當臨癥制宜而藥之

一小兒咽痛壯熱痘痕色赤手防熱此餘毒未解用柴胡麥門冬散而安七日之後復熱手指初揑似熱久揑則冷此脾气虛也用五味異功散而痊

一小兒痘咽痛大便不實口渇飲湯手足不熱此脾胃虛弱也用人參白術散而大便實但不時寒熱用加味逍遙散而愈

一小兒痘咽痛發熱作渇面赤飲冷此胃經實熱也用射幹鼠粘子湯而愈因食厚味復發手足並熱用防黃散一劑而痊

一小兒痘咽痛發熱飲冷大便黃色手足指熱此脾胃實熱也用防黃淸胃二散各一劑而愈後因乳母食厚味兒口角流涎不能吮乳仍用前藥治母而愈

一小兒痘咽痛足熱余謂此稟足三陰虛而無根之火上炎也古人有云痘歸腎經必不可救當用壯水之劑亦有生者柰彼不悟翌日果腰痛咽啞始信餘言乃用大劑地黃丸料加五味子並補中益气湯而愈

一男子出痘上體甚熱兩足俱冷喉痛作渇瘡亦不起發此稟腎經虛熱也以六味地黃丸料煎與恣飲漸愈又用八珍湯而痊

一小兒面色素白出痘咽痛發熱面赤作渇飲湯手足指冷此稟足三陰虛也用大劑加減八味丸料煎與恣飲又以益气湯助其脾肺以滋化源痛止熱退而愈射幹鼠粘子湯治痘疹咽喉作痛及痘疹後癰疽瘡毒鼠粘子【卽牛蒡子】甘艸升麻射幹【各二錢】

右水煎量服之

瀉黃散治脾胃實熱患瘡口渇飲冷

藿香葉【七葉】石膏【煆五錢】甘艸【三錢】防風山梔仁【炒各一兩】

右爲末每二錢水煎入蜜少許嬰兒乳母服之

六味地黃丸【方見痘瘡發熱屬陰屬陽】

淸胃散【方見痘不結痂】

八珍湯【方見頂陷灰白】

人參白術散【卽七味白術散方見痘瘡發熱屬陰屬陽】

柴胡麥門冬散【方見作癢破】

加減八味丸【卽六味丸加五味子肉桂】

加味逍遙散【方見欲靨不靨】

五味異功散

補中益气湯【二方見寒戰咬牙】

頂陷心煩狂躁气喘之癥

陳文宿先生云痘紫色頂陷心煩狂躁气喘妄語或如見鬼神內熱便祕者宜用龍腦膏子豬尾膏如無內熱大便不實不可輕服竊謂前癥多因初起熱盛之時失於解利所致亦有因痘毒未盡有因胃經有熱有因肺胃有熱有因心脾有熱煩躁痘裂出血便血衂血屎黑痕赤詳見各癥大凡作渇發熱手足指冷或大便祕結者內有熱也切不可禁其飲水觀張子和述水中兒事良可驗矣蓋熱極故得水而生也

一小兒痘疹狂喘熱渇飲冷痰涎不利先君用十六味淸膈飲犀角地黃湯而痊

一小兒痘紫發熱小便不利手足發熱此肺經有熱用人參淸肺飲小便隨利又用犀角地黃湯而靨

一小兒痘紫作渇手足並熱余謂胃經有熱用竹葉石膏湯一劑諸癥頓退而愈用人參白術散而痊

一小兒痘紫作痛其頂欲陷發熱飲冷作渇痰喘小便祕結此肺胃有熱用十六味淸膈散一劑諸癥頓減又用葛根麥門冬散一劑而愈

一小兒出痘發狂作渇飲冷此上焦熱熾也用黃連解毒湯芹菜汁而止又用紫艸快癍湯將靨因間藥餌三日色黑倒靨用紫艸散渇止又用人參白術散而痊一小兒出痘喘咳面赤其脈洪數右寸脈尢甚此心火尅肺金用人參平肺散以淸心肺再用地黃丸以壯腎水喘嗽頓止

一小兒痘將愈喘躁作渇面赤此稟足三陰虛也用地黃丸料數劑諸癥稍可又佐以益气湯諸癥漸愈後因沐浴出汗仍喘咳煩躁面赤脈洪大按之如無此汗多亾陽也用當歸補血湯而愈畢姻後喘咳音啞用地黃丸益气湯各百餘劑得逺幃幙而生

一小兒痘愈後時發狂兼喘發過面色黃白手足並冷此脾胃虛弱也余用補中八珍二湯各三十餘劑或云當先降火邪而後補元气乃服芩連朴硝之類汗吐不止而歿

十六味淸膈散治涕唾稠粘喘痰盛身熱鼻幹大便如常小便黃赤

人參柴胡當歸芍藥知母桑白皮白術黃茋紫苑地骨皮茯苓甘艸桔梗黃芩【炒半兩】石膏【煆】滑石

右每服三錢薑水煎量服之

葛根麥門冬湯治痘疹胃經熱甚頭疼悶煩或痘後餘毒

麥門冬漧葛人參赤芍藥升麻茯苓【各二分】石膏末【五分】甘艸【二分】

右水煎服

犀角地黃湯治郁熱不解气血湧爲衂血或流入胃脘而吐血或余血停滯面色痿黃大便色黑

犀角生地黃白芍藥牡丹皮【各一錢】

右水煎乳母同服

人參平肺散治心火尅肺金傳爲癰痿咳嗽喘嘔痰涎壅盛胸膈痞滿咽嗌不利

人參陳皮甘艸地骨皮茯苓【各一錢】知母靑皮【四分】五味子【炒一錢】天門冬【去心四分】桑白皮

右水煎徐徐服

竹葉石膏湯治痘瘡胸中煩悶小便赤澁口漧作渇兼有赤癍又宜服犀角散【方見泄瀉咬牙】

龍腦膏子治時气踠痘瘡及赤疹子未透心煩狂躁气喘妄語或見鬼神或已發而陷伏宜速治否則毒入髒必死

生龍腦

右研細滴雄豬心血丸菉豆大每服一丸心煩狂躁紫艸湯下瘡陷伏溫酒化下一方加辰砂五分尢妙服後少時心神淸爽得睡瘡疹發透

豬尾膏治痘瘡黑陷倒靨

用小豬尾尖刺血兩三防入腦子少許辰砂末一錢同研膏以木香湯化下

紫艸快癍湯治痘疹下血不止不能發出血气不足色不紅活等癥【卽紫艸湯】

紫艸人參白術茯苓當歸川芎芍藥木通甘艸糯米

右每服二錢水煎

人參淸肺散【方見痘喘】

八珍湯【方見頂陷灰白瀉渇】

黃連解毒湯【方見癍癥】

地黃丸【卽六味地黃丸】

人參白術散【卽七味白術散二方見發熱屬陰陽】

補中益气湯

當歸補血湯【二方見寒戰咬牙】

作癢抓破膿水淋漓之癥

陳文宿先生云痘瘡作癢抓破成瘡膿水淋漓者由血气衰肌肉虛也宜用木香散加丁香肉桂及敗艸散切忌用牛糞灰竊謂前癥皆因气血虛弱所致預爲調防使气血和平庻無此患又必察其外癥色白者用四君之類色赤者用四物之類若因醎味宜用蟬蛻散之類一小兒口漧作渇脈浮而數此血气虛而有熱也用參茋四聖散加蟬蛻而癢止用托裏散加蟬蛻而膿貫又用托裏散將靨忽發熱作渇而癢此血虛也用八珍湯當歸補血湯而愈

一小兒痘赤作癢脈按之則數此乃肝火血燥生風先用柴胡麥門冬散加蟬蛻而癢止又用托裏散而痂脫後仍癢痕白用八珍湯倍加參茋而愈

一小兒痘瘡作癢色赤心肝二脈數而此風熱相持而血熱也用四物黃連柴胡丹皮而癢止用八珍湯當歸補血湯而瘡愈

一小兒痘後作癢夜甚不寐此脾經气血俱虛用四君歸茋數劑而止後傷食作瀉復癢不寐仍用前藥及五味異功散而愈

一小兒痘瘡愈後身癢膿水淋漓內熱口漧用四君歸茋及補中益气湯並六味地黃丸而愈

一小兒痘痕作癢服祛風藥徧身皆癢膿水淋漓口禁發搐面色皎白此气血俱虛余用大補湯參芪四聖散而愈

一小兒痘瘡已愈而犯色欲徧身作癢痘痕赤色气息淹淹脈洪數無力左尺爲甚先用大補湯內用人參五錢數劑形气稍復佐以大劑加料八味丸料又五十餘劑而痊

一小兒痘將靨身癢脈浮數按之無力此眞气不能榮於腠理用補中益气湯漸愈因功課勞心自汗用六一湯而愈後煩躁面赤自汗如雨用當歸補血十全大補二湯而愈

一小兒汗出如雨手足發熱作渇飲冷右闗洪數有力此胃經實熱也用淸胃散一劑頓退因食膏粱復癢發熱飲冷用瀉黃散末一錢渇止又用白術散去木香而痊一女子靨後身癢脈浮大此脾肺气虛也朝用補中益气湯夕用黃茋六一湯而愈經行復癢發熱用加味逍遙八珍湯而痊

一男子痘愈而入房身癢昏憒脈大而無倫次按之如無用獨參湯十五劑而蘇又大補湯二十餘劑脈斂又二十餘劑脈防細而畏寒此火歸經又五十餘劑而痊一婦人痘方愈因勞發癢服消風散口噤流涎余謂曰此因元气復傷不信仍服前藥更四肢發搐余用十全大補加味逍遙而愈

一小兒痘愈後作癢服消風散四肢發搐口噤流涎余謂脾土虧損而肝木所尅果歿

一小兒痘膿未滿面赤作癢余謂气血虛而有熱欲行溫補不信乃服淸熱之藥而歿

柴胡麥門冬散治肝膽經有熱靨後不解

柴胡麥門冬【各一錢】人參參龍膽艸【各五分】甘艸【炒】

右水煎量兒大小服

參茋四聖散治痘瘡不能長滿生膿或色白作癢【方見腹脹气促】五味異功散治稟賦元气虛弱肌肉消薄榮衛短促而患瘡瘍不防消散或脾肺气虛不能生肌収口大凡諸癥因脾气虛而不能愈者皆宜服之調補元气則自愈矣【方見寒戰咬牙】

黃茋六一湯治瘡瘍後气虛作渇愈後復渇尢宜服之

黃茋【炙六錢】甘艸【炙一錢】

右水煎服

柴胡梔子散治肝膽經有熱瘡毒不愈或發熱不止柴胡牡丹皮山梔【各一錢】川芎芍藥茯苓【各七分】白術【炒】甘艸【各五分】當歸牛蒡【炒各七分】

右水煎母子同服

十全大補湯

獨參湯

參茋四聖散治痘瘡不起不能長滿生膿或作癢【三方見腹脹气促】

補中益气湯治痘瘡中气虛弱或因尅伐以致身癢惡寒發熱煩渇體倦飲食少思或不能結痂作癢者

當歸補血湯【二方見寒戰咬牙】

加味逍遙散【方見欲靨不靨】

四君子湯【方見不靨悶亂】

六味地黃丸【方見痘瘡發熱屬陰陽】

四物湯【方見痘瘡出遲】

托裏散【方見痘癰】

八珍湯【卽四君四物二方相合】

瀉黃散【方見靨後發熱咽痛】

加減八味丸【卽六味加用五味子肉桂肉】

淸胃散【方見痘癰】

風邪摶於肌肉患疳蝕之癥

陳文宿先生云痘疹已靨未愈之間五臟未實肌肉尙虛血气未定忽被風邪摶扵肌肉膚腠之間則津液澁滯故成疳蝕瘡也宜用雄黃散綿繭散治之久而不愈則潰蝕筋骨以致殺人竊謂雄黃散淸肝殺防解毒綿繭散治膿水淋漓皆治外之良方內無餘毒者宜用此法若因肝脾疳火上炎或食甘肥而胃火內動或手足陽明經蘊熱或腎經虛熱各有不同皆元气不足病气有餘乘虛而發也焮痛作腫用仙方活命飲大蕪荑湯疳熱爲患用大蕪荑湯四味肥兒丸腎經虛熱用地黃丸當臨癥制宜分五臟相勝審乳母之气何如扶助胃气爲善

一女子患疳癥因浴熱湯發熱如炙體彊如痓此腠理間泄邪熱乘虛而內作用十全大補湯一劑頓安同時亦有患此癥不用補劑者甚至不救

一小兒痘後徧身津淫作癢此兼因疳爲患用大蕪荑湯及蟾蜍丸而愈後作渇口中作痛用蟾蜍丸人中白散而安

一小兒痘後毒蝕腮余謂肝脾有熱助疳而患也用大蕪荑湯大蘆薈丸爲主以五味異功散爲佐月餘漸愈卻以五味異功散佐以大蕪荑湯而痊

一小兒臀間痘毒蝕爛略敷雄黃散益甚余謂兼肝脾疳也先用大蕪荑湯活命飲各二劑又用九味蘆薈丸爲主以五味異功散爲佐月餘諸癥漸愈

一小兒患前癥發熱作渇兩足晡熱余謂稟腎經陰虛不信恪服淸熱敗毒而歿

一小兒痘出甚宻先四肢患毒膿潰而愈後口患疳涎蝕牙齦余先用大蕪荑湯活命飲各一劑又用蟾蜍丸人中白散而安

一小兒痘毒蝕陷敷雄黃散服加味解毒散而愈一小兒臉患之作痛用仙方活命飲又敷雄黃散大蕪荑湯而愈

韶粉散治痘瘡毒气未散瘡痂𨿽落其瘢猶黯或凹或凸此藥塗之

韶粉【一兩】輕粉【一兩】

右煉豬脂油拌勻如膏塗之如痘痂欲落不落當用後方

羊骨髓

右入輕粉研成膏塗之如痘癢搔成瘡及瘡痂欲落不落用上等白蜜塗之其痂自落亦無瘢痕神效

雄黃散治痘毒牙齦生疳蝕瘡

雄黃【一錢】銅緑【二錢】

右硏細量瘡大小幹摻

綿繭散治痘毒蝕瘡膿水不絕

出蛾綿繭【不拘多少】

右用生礬末碎貫繭內以炭灰燒礬汁幹取出爲末幹貼之

九味蘆薈丸治痘毒成疳齒蝕爛齦或透頰顋或肝脾疳熱結核耳內生瘡兩目生翳耳中出水或小便出津抝中結核或大便不調肢體消瘦等癥

胡黃連宣黃連【炒】蘆薈木香白蕪荑【炒】靑皮白雷丸鶴虱艸【各一兩】麝香【三錢】

右各另爲末糊丸麻子大每服五分空心米湯下仍量兒用之

大蕪荑湯【一名梔子茯苓湯】治痘毒上攻口齒成疳發熱作渇大便不調髮黃脫落面黑便淸鼻下生瘡乳食嘔吐等癥

山梔仁【三分】黃栢甘艸【炙各二分】大蕪荑【五分】黃連麻黃根【一分】羌活【二分】柴胡【三分】防風【一分】白術茯苓【各五分】當歸【四分】

右水煎服

導赤散

生地黃木通甘艸【各等分】

右爲末每服一錢淡竹葉水煎

敗艸散治痘瘡撾搔成瘡膿血淋漓用屋爛艸或蓋墻爛茅年逺者佳如無曠野生者尢佳爲末搽之如徧身患者須多摻鋪蓆上令兒坐臥其瘡卽愈

丹粉散治痘毒膿水淋漓

輕粉黃丹【各二錢】黃連末【三錢】

右研勻搽患處

立效散治一切胎毒瘡疥及風疹痛

大黃黃栢山梔寒水石【煆各等分】

右爲末用淸油燭調搽若破而膿水淋漓用當歸膏

大楓膏治一切瘡疥

黃連大楓子肉【研膏各二兩】眞輕粉枯礬蛇牀子【各一兩】桕油【六兩】

右各另爲末入大楓膏和勻更入桕油杵百餘卽成膏矣每用少許塗患處

加味小柴胡湯【方見癍疹】

加味逍遙散【方見欲靨不靨】

人參平肺散

犀角地黃湯【二方見頂陷心煩】

柴胡梔子散【方見作癢抓破】

三黃散【方見癍爛】

八珍散【方見頂陷灰白】

地黃丸【方見發熱屬陰陽】

十全大補湯【方見腹脹气促】

補中益气湯

當歸補血湯

五味異功散

竹葉石膏湯【四方見泄瀉咬牙】

四味肥兒丸

加味解毒散

人中白散

東垣消毒救苦湯【四方見夾疹痘】

蟾蜍丸

淸胃散

仙方活命飲【三方見痘癰】

癍癥

陳文宿先生云癍疹之癥俗言疹子是肺胃有熱或時气所作發於皮膚徧體狀如蚊蚤所咬凡色赤者十生一死色黑者十無一生錢氏云癍癥初發類似傷寒發熱五六日或七八日而出或乍涼乍熱或咳嗽泄防不食麵赤眼光如水生眵或噴痰涎或熱渇漧嘔或大便急而小便澁余竊謂前癥若身熱煩渇者用升麻湯自汗煩渇者化癍湯煩渇熱瀉白虎蒼術湯熱盛譫語導赤散咳不已生地黃散吐血衂血或大小便血犀角湯喉間作痛甘桔防風湯咽喉腫痛參升麻湯乍涼乍熱小柴胡湯喘嗽不已柴胡五味子湯小便不利柴芩湯熱盛漧嘔解毒湯停食嘔吐或腹脹作瀉平胃散大便不通加枳實飲食已消或仍作嘔四君子湯大便祕或喘滿者先用前胡枳殻湯下之乃用春澤湯瘥後熱毒不除葛根黃連湯餘毒成瘡射幹鼠粘子湯消毒飲又有夾痘而出者其勢最速乃血乘其勢而爲患也如大便哽用淸涼飲少許下之癍退四君歸茋固其元气肢體疼痛用活命飲一服殺其毒气仍用托裏散治之

一小兒七日不消頭痛發熱防其內陷此表邪未解用葛根麥門冬湯一劑頓解再劑而痊

一小兒惡寒發熱頭痛拘急先用人參羌活散一劑外邪頓散又用五味異功散而安

一小兒月餘不消增實壯熱頭痛拘急此表邪未解也用人參敗毒散一劑而表邪退再用惺惺散而痊一儒者年逾二旬患前癥煩渇飲冷用竹葉石膏湯化癍湯各一劑熱渇頓愈用快癍湯痘瘡頓起用八珍湯而痊

一產婦患此乃風熱所致用惺惺散而風熱散用六味活血湯而瘡起發用八珍湯而痊

一小兒患此鼻塞聲重發熱身癢用人參消風散而表癥愈後發熱搔破膿水淋漓脈浮大按之無力此脾胃气虛不能榮扵腠理朝用補中益气湯夕用黃茋六一湯而愈後因感冒服表散之劑煩躁發熱面目俱赤脈大而虛用當歸補血湯而痊

一小兒發熱作渇二便祕澁用大連翹飲二便隨通但嘔吐痰涎腹痛不食此邪气去而眞气復傷也用五味異功散而痊

惺惺散治風熱時气瘡疹頭疼壯熱目澁多睡咳嗽喘麄

桔梗眞細辛人參甘艸白茯苓川芎白術【各五分】薄荷

右水一盞姜三片煎服

黃連解毒湯治疹毒吐血漧嘔

黃連黃栢黃芩梔子【各三錢】

右水煎量大小服

柴胡五味子湯治癍疹喘【卽小柴胡湯內加五味子】

小柴胡湯治癍疹乍涼乍熱似瘧喘嗽

柴胡【三錢】人參黃芩【各二錢】半夏【一錢二分】甘艸【一錢】

右生薑三片水一盞煎至六分溫服

柴苓湯治痘疹小便不利

柴胡黃芩豬苓澤瀉茯苓白術【各一錢五分】

右薑水煎量大小服

人參消風散治癍疹等癥

人參【三錢】荊芥穂甘艸【炙】陳皮【各五錢】白僵蠶茯苓防風芎防藿香蟬蛻【各三錢】厚朴【姜制三錢】羌活【二錢】

右每服一錢水煎服

人參敗毒散治癍疹發熱惡寒咳嗽等癥

人參茯苓川芎羌活獨活前胡柴胡枳殻【麩皮炒】桔梗甘艸【炒各等分】

右每服二三錢水煎

生地黃散治痘疹煩熱咳嗽

杏仁陳皮【各一錢】生地黃麥門冬【各一錢半】甘艸【五分】

右水煎服忌酒醋鹽酸之物

白虎蒼術散治痘疹癍癥

參升麻湯

化癍湯【三方見水痘麻痘】

升麻葛根湯【方見後】

漧葛麥門冬湯

犀角湯【二方見頂陷心狂】

快癍湯【方見頂陷心煩】

六味活血散

活命飲【二方見痘癰】

大連翹飲

春澤湯

人參羌活散

葛根黃連湯【四方見夾疹痘】

五味異功散

當歸補血湯

補中益气湯【三方見寒戰咬牙】

黃茋六一湯【方見作癢抓破】

竹葉石膏湯【方見泄瀉咬牙】

射幹鼠粘子湯【方見靨後發熱】

桔梗防風湯【方見痘寒戰】

前胡枳殻湯【方見痘涕唾稠粘】

四君子湯【方見不靨悶亂】

四順淸涼飲【方見大便不通】

水痘麻痘

陳文宿先生雲水痘之癥身熱二三日而止或咳嗽面赤眼光如水或噴咳唾稠粘與痘不同易出易靨不能爲害湯民望先生云麻痘乃天行時气熱積扵胃胃主肌肉故發扵徧身狀如蚊子所嚙色赤者十生一死色黑者十死一生此癥亦與癍癥不同其癍癥如錦紋而但空缺處如雲路之狀麻癥乃徧身而無空處但以疎宻之不同耳麻痘漸出咳嗽煩悶嘔逆淸水眼赤咽喉口舌痘瘡用黃連杏仁湯若催出而成斑爛如錦紋或膿水鮏臭心胸咳悶嘔吐淸水不時身熱用黃芩知母湯初起發熱疑似之間可用升麻湯然麻癥始終宜用麻黃湯表之痘癥表與下皆不可大抵發熱煩渇用升麻葛根湯發熱咳嗽人參麥門冬湯發熱煩躁小便不通大連翹飲冬寒腠理閉塞葛根橘皮湯

一小兒患之發熱作渇徧身作痛大小便幹澁此熱毒郁滯於內用葛根麥門冬湯一劑頓安又用解毒散而愈

一小兒患此身痛發熱煩躁此風邪摶扵表也用參升麻湯諸癥頓解但倦怠發搐此脾虛爲肝所侮也用和肝補脾湯而安

一小兒患此腹痛煩渇面赤咳嗽痰涎用升麻湯一劑徧身如錦用化癍湯一劑而安又用人參麥門冬散而愈

一小兒痘隱於肉裏而不現煩渇躁熱衂血吐血或便血用解毒湯犀角湯各一劑而血止又用導赤散而愈一小兒患此寒熱漧嘔先用小柴胡湯加生地黃而寒熱止用解毒湯而發用生料四物湯而全愈

一小兒患此五日不消發熱煩躁右闗脈洪數而有力此胃經實熱先用化癍湯一劑又用參滑散而愈三豆飲治天行痘瘡始覺卽服之多者必少少者不出小赤豆黑豆菉豆【各一百粒】甘艸節【五錢】

右水煮熟任食之七日自不發

參滑散治水痘

地骨皮麻黃【去節一分】人參滑石大黃【煨一分】知母羌活甜葶藶【炒一分】甘艸【炙半分】

右爲末每服五分水一小盞小麥七粒煎數沸每服三五匙不可多服

按前方發表散邪疏通內熱之峻劑若徧身作痛壯熱煩躁作渇飲冷大便祕結小便澁滯喘嗽等癥宜用此方然水痘多屬表邪或發熱引飲小便赤澁者當用升麻葛根湯如無他癥不必用藥

和肝補脾湯治風熱瘡疹脾土不及肝木太過

人參陳皮川芎【各五分】白術茯苓芍藥【各七分】柴胡甘艸【炙各三分】山梔【炒四分】

右作二劑水煎服

白虎蒼術湯

石膏【四錢】蒼術【一錢五分】知母【一錢】甘艸【五分】粳米【一撮】

右水煎服

黃連杏仁湯治麻痘漸出咳嗽煩悶嘔逆淸水眼赤咽喉口舌生瘡作瀉

黃連【一兩】陳皮杏仁【去皮尖麩炒】麻黃【去莭】枳殻【炒】葛根【各五錢】

右每服二錢作瀉者加厚朴甘艸

黃芩知母湯治麻癥癍爛隠疹如錦紋或膿鮏臭心胸閉悶嘔吐淸水溫壯不時

葛根知母【洗】黃芩麻黃【去節】陳皮杏仁【去皮尖】甘艸【各等分】

右每服二錢若不嘔逆去陳皮加芍藥如吐則用之

升麻葛幹湯治瘡疹初起發熱咳嗽似傷寒未辧麻疹白芍藥川升麻甘艸漧葛【各等分】

右水煎每服三錢

化癍湯治癍疹渇熱最良

人參知母【各一錢】甘艸【五分】石膏末【四錢】

右加粳米一撮水煎量服之

葛根橘皮湯治發癍煩悶嘔吐淸汁兼治麻痘等癥葛根陳皮杏仁【去皮尖】麻黃【去節】知母【炒】甘艸黃芩【各半兩】

右每服二三錢水煎

參升麻湯治癍疹已發未發或身如錦紋甚則語言煩躁喉閉腫痛

參升麻甘艸【炙各等分】

右每服二三錢水煎服

烏梅丸

烏梅【三十个酒浸肉研爛】細辛附子【炮】漧薑【各一兩】黃連【一兩】當歸蜀椒【各四兩】

右爲末烏梅肉與米飯和丸桐子大每服數錢白湯下

羌活散【卽人參敗毒散加天麻地骨皮】

葛根麥門冬湯【方見頂陷心煩】

解毒散

小柴胡湯【二方見癍疹】

四物湯【方見癍痘出遲】

犀角湯【方見頂陷心狂】

升麻葛根湯【方見痘寒戰】

人參麥門冬湯【一名麥門冬散方見發熱口渇】

大連翹飲【方見夾疹痘】

導赤散【方見疳蝕之癥】

痘瘡生癰毒治之癥

陳文宿先生云痘疹首尾不宜與水喫若悞與之瘡靨之後其痂遲落或生癰腫鍼之而成疳蝕以致難愈蓋脾胃外主肌肉飲水過多濕損脾胃摶扵肌膚則津液衰少气血不能周流凝結不散故瘡痂遲落而身生癰腫也張潔古先生云癰腫發於身前手陽明經也發扵四肢足陽明經也丹溪先生云痘癰多是餘毒血熱所致當分上下用藥而以涼血爲主大便燥實加大黃如不應當分經絡所屬血气虛實其膿成否竊謂前癥初起未成膿者用活命飲隔蒜灸治而消之欲成膿者用四君子湯加當歸黃茋以補托元气大凡痘瘡始末皆系脾腎之气所主若飲食藥餌一有失宜必致多變他癥凡扵飲食少思內熱晡熱者皆屬脾腎气虛血弱之故也宜佐以四君子加川芎當歸黃茋升麻或飲食如常有發熱作痛亦屬气血虛弱餘毒爲患亦宜佐以射幹鼠粘子湯若飲食如常發熱作痛大便祕結者系屬熱毒內蘊宜用大連翹飲如或不應仍用仙方活命飲若根赤而作癢者是血虛也宜用四物湯加以牡丹皮色白而作癢者亦血虛也宜以四君子加當歸芍藥若色赤而作痛者是血熱也宜以四物湯加連翹與金銀花若腫而不潰者乃气血兩虛之故也須用托消毒散若潰而不愈者皆因脾气虛弱也宜用六君子湯以滋補之

一小兒痘毒蝕陷敷以雄黃散及服加味解毒散而愈一小兒痘毒徧身腐潰膿水淋漓以經霜茅艸研細末鋪於寢席之上令小兒睡臥於上更服九味解毒散頓愈又用神效當歸膏敷之而痊

一小兒痘毒之後更患腿膝腫痛極甚此乃脾腎虛而毒流注宜先用仙方活命飲服服過四劑其腫痛頓減大半再用補中益气湯及六味丸而痊

一小兒腿膝腫潰膿水不止內熱晡熱體倦肌瘦余以爲元气復傷用八珍湯兼六味丸服三月而愈

一小兒痘瘡已愈兩目昏閉余用鼠粘湯加山梔龍膽犀角目開而有赤白翳佐以蛇蛻散外用二粉散而安一小兒痘毒潰而腫不消煩躁作渇小便如淋手數尋空此肝脾虛熱也用八珍湯加減八味丸料各二劑而安又用大補湯而愈

一小兒痘毒腿膝腫此脾腎虛而毒流注也用如聖餅及活命飲四劑腫痛頓減再用益气湯地黃丸而痊一小兒腿膝腫潰膿水不止晡熱體倦先君謂元气復傷陰虛所致用補陰八珍湯地黃丸而愈

一小兒痘毒敷寒涼藥內潰不愈淸膿甚多此元气虛也朝用益气湯夕用八珍湯各五十餘劑佐以豆豉餅而愈

一小兒腮患毒用活命飲腫痛已退肢體甚倦此邪气去而元气虛也用聖愈湯元气少復用托裏散而痊一小兒左耳下連項赤腫作痛此少陽膽經火癥用梔子淸肝湯治其母用活命飲治其子而痊後復作誤服敗毒散潰而不斂瘡口色白余用托裏散而痊

一小兒出痘七日寒熱作渇兩脇及臂外患痘疔此屬膽經也挑出黑血以小柴胡湯加生地黃一劑熱渇頓止又用活命飲而痊

一小兒患此面腫肉色如故脈浮而大按之防細余謂此元气虛而邪従之也當補元气爲善不信反服犀角丸化毒丸而歿

神效隔蒜灸法治痘癰大痛或麻木痛者灸至不痛不痛者灸至痛其毒隨火散用大蒜頭切三分厚安上用小艾炷於蒜上灸之每五壯易蒜再灸痛不止尢宜多灸小兒須將蒜切片著肉一面略剜小空灼艾燃蒜先置大人臂上試其冷熱得宜然後著瘡上又別灼如前法試之以待相易勿令歇

仙方活命飲治痘疔痘毒及一切瘡毒未成卽消已成卽潰此消毒敗膿止痛之聖藥

金銀花陳皮【各三錢】皂角刺【炒】穿山甲【用蛤粉炒】乳香沒藥白芷防風當歸【各一錢】貝母天花

粉甘艸節【各七分】

右每服五錢酒煎嬰兒母同服爲末酒調服亦可若勢甚而邪在表者加麻黃散之而毒在內者加大黃下之當臨癥制宜此解回生起死之劑但元气脫者不治

六味活血散治癰疽瘡痛初起紅腫不散

當歸川芎赤芍藥生地黃紅花蘇木【各等分】

右水煎量服之

托裏散治痘毒元气虛弱不能潰散未成用之自消已成用之自潰

人參黃茋【炒各二錢】當歸【酒洗】白術陳皮熟地黃茯苓芍藥【炒各一錢五分】甘艸【炙五分】

右三五錢水煎服

托裏消毒散治痘毒气血虛弱不起發腐潰收斂或發寒熱肌肉不生

人參黃茋當歸【酒洗】川芎芍藥【炒】白術陳皮茯苓【各一錢】金銀花連翹白芷【各七分】甘艸【五分】

右每服三五錢水煎

東垣聖愈湯治膿潰心煩無寐體倦少食

熟地黃【自制者佳】生地黃【各二分】川芎人參【各三分】當歸黃茋【各五分】

右水煎服

濟生歸脾湯治脾血虛損健忘驚悸或心气虛不能攝血歸源以致妄行或吐血下血或因乳母心脾二經有熱瘡不結痂或瘡痕赤色加柴胡山梔卽加味歸脾湯

人參白術黃茋白茯苓龍眼肉當歸逺志酸棗仁【炒各二錢】木香【一錢】甘艸【五分】當歸身【一錢】

右姜棗水煎母子同服

東垣淸胃散治胃經有熱齒牙作痛或飲食作渇口舌生瘡或唇口腫痛焮連頭面或重舌馬牙吐舌流涎若因服尅伐之劑脾胃虛熱口舌生瘡或弄舌流涎或嘔吐困睡大便不實者用五味異功散

升麻【五分】生地黃【四分】黃連牡丹皮【各三分】當歸稍【四分】

右水煎服嬰兒母亦服

替鍼丸治痘癰膿已成不潰

陳壞米【一錢】碙砂【五錢】雄雀糞【四十九粒眞雄雀糞直者是也】

右爲末米粥丸如麥粒大每用一粒粘瘡頭上以膏藥貼之半晌其膿自出若瘡頭透而膿不出或出而愈痛或發熱血气虛也用托裏散或作嘔吐痰食少體倦脾气虛也用六君子湯

神效太乙膏治一切瘡疽潰爛

參白芷當歸肉桂赤芍藥大黃生地黃【各一兩】

右咬咀用麻油四十兩入銅鍋內煎至藥黑攄去查徐入淨黃丹一斤再煎滴水成珠撚軟硬得中卽成膏矣

神效當歸膏治痘毒津淫或湯火等癥及瘡腐不能生肌收斂者

當歸生地黃黃蠟【各一兩】麻油【六兩】

先將當歸地黃入油煎去渣入蠟熔化候溫攪勻卽成膏矣

豆豉餅治瘡瘍腫痛或硬而不潰及潰而不斂並一切頑瘡毒癤用江西豆豉爲末唾津和成餅大如銅錢厚如三四錢置患處以艾鋪餅上灸之未成者卽消已成者袪逐餘毒間有不效者乃气血虛敗之癥參疔瘡論灸法用之

神功散治瘡瘍初起腫痛者用之可消加血竭更效

黃栢【炒爲末二錢】艸烏【生爲末二兩】

右用漱口水調敷常以漱水潤之

飛龍奪命丹治痘疔痘毒痘癰或麻木嘔吐重者昏憒咬牙

眞蟾酥【幹者酒化】輕粉【各一錢】枯白礬寒水石銅碌乳香沒藥麝香【各二錢】朱砂【六錢】蝸牛【四十二个另研】

【如無亦可】

右各爲末入蟾酥蝸牛或加酒少許糊丸菉豆大每服一丸溫酒或蔥湯送下重者外用隔蒜法灸甚者多灸或著肉灸

五福化毒丹治痘毒實熱腫痛

生地黃熟地黃天門冬【去心】麥門冬【去心】參【各二兩】甘艸甜硝【各三兩】靑黛【一兩五錢】

右爲末蜜丸芡實大每服一丸白湯化下

犀角消毒丸治痘疹餘毒一切瘡毒

生地黃荊芥當歸犀角【屑】防風牛蒡子【杵炒】赤芍藥連翹桔梗【各七錢】薄荷黃芩甘艸

右爲末蜜丸芡實大每服一丸白湯化下

按化毒丹降火涼血解毒寒中之劑消毒丸淸熱解毒破血之劑蓋小兒臟腑脆嫩元气易傷況痘後气血皆虛豈能勝當此劑若胃气一傷則未成者不能消散已成者不能腐潰已潰者不能生肌殊不知痘瘡乃臟腑所發徧身之血皆化爲膿況此方愈而患此乃脾胃虛怯肌肉消弱榮衛短濇所致治者審之

蟾蜍丸

蟾蜍【一枚夏月溝渠中腹大不跳不鳴身多癩防者】

右取糞蛆一杓置桶中以尿浸之桶上要幹不令虫走出卻將蟾蜍撲死投蛆中食一晝夜以布袋盛置浸急流水中一宿取出瓦上焙爲末入麝一字粳米飯丸麻子大每服二十丸米飲下

八珍湯【方見頂陷灰白】

小柴胡湯【方見癍癥加生地黃山梔卽加味小柴胡湯】

梔子淸肝散【卽柴胡梔子散方見作癢搔破】

十全大補湯【方見腹脹气喘】

當歸補血湯

補中益气湯【二方見寒戰咬牙】

六味地黃丸【加五味子肉桂名加減八味丸】

四君子湯【方見痘不靨悶亂】

加味逍遙散【方見欲靨不靨】

加味歸脾湯【方見痘疳】

加味淸胃飲【方見痘不結痂】

大蘆薈丸【方見風邪摶扵肌膚】

人中白散

如聖餅

補陰八珍湯【三方見夾疹痘】

痘疔

痘疔又謂之賊痘或三五枚或五七枚間雜扵諸痘之間其色紫黯作痛不寧以致諸癥蜂起不能貫膿甚至不救乃熱毒勢甚並結也用仙方活命飲如二便祕澁量加大黃徧身拘急加麻黃外必用綫鍼挑破出黑血或吮出毒血以泄其毒余痘才得貫膿否則其毒無從而解必致不起如未應急用隔蒜灸若毒气盛者或不知痛者不用蒜隔就著肉灼艾灸之若灸後瘡頭紅腫發焮用鍼挑破出毒血灼艾尢好𨿽此法未出方書予屢用屢驗者世多用至寶丹之類亦不可恃

一小兒有疔二枚諸痘焮赤作癢而不貫先君以鍼挑破隔蒜灸至五十餘炷而貫又十餘壯而痛止用活命飲末二錢熱酒調服出紫血又二服疔毒悉退痘漿悉貫更用犀角消毒散而愈

一小兒患痘疔挑出毒血服活命飲而痘愈但疔處或癢或痛用活命飲隔蒜灸而愈用參茋四聖散而靨一小兒痘內有疔數枚𨿽挑出毒血餘毒不解先君用仙方活命飲一劑徐徐灌之毒解漿貫而愈

一小兒患痘疔徧身焮如丹毒內紫色者三枚用活命飲隔蒜灸其勢漸退又用活命飲末二錢漿漸貫更用四聖散犀角消毒散而愈

一小兒出痘第七日寒熱作渇兩脇及臂外側膽經各患痘疔先用鍼挑出黑血乃用小柴胡湯加生地黃一劑熱渇頓止又用活命飲一劑而痊

一小兒出痘稠宻痛甚色赤翌日變黑索水飲之神思稍淸先用活命飲末冷酒調服三錢痛𨿽稍緩其痘如指色赤腫髙又用奪命丹一粒腫痛十減六七又用活命飲末一服溫酒調又得減三四再服而漿貫卻用四聖散而痊

犀角消毒散治癍疹丹毒發熱痛癢及瘡疹等癥牛蒡子甘艸荊芥防風【各五分】犀角【鎊二分】金銀花【三分】

右水煎熱入犀角傾出服

仙方活命飲

飛龍奪命丹

隔蒜灸法【三方見痘癰】

四聖散【方見腹脹气促】

小柴胡湯【方見癍癥】

夾疹痘

夫疹乃風邪外患痘爲胎毒內發二癥並作臟腑俱病也二者相雜赤暈發焮痘瘡愈盛誤謂痘出太宻多不可救然此乃疹夾痘也當治以人參羌活散疹毒卽解痘勢亦退其元气虧損不能結痂當補解胃爲急也人參羌活散治時气痘疹兼於發表

人參羌活獨活柴胡前胡桔梗茯苓枳殻川芎天麻甘艸地骨皮【各三分】

右入薄荷五葉薑水煎服

東垣消毒救苦湯治癍疹悉自消化使令不出已出稀者再不生癍十一月立此方隨四時加減通造化明藥性者能之

麻黃根羌活防風升麻【各五分】柴胡川芎槁本葛根【各二分】酒黃芩【二分】生地黃【二分】細辛

生黃芩【各一分】黃連酒黃栢紅花【少許】蘇木當歸身吳茱茰【五分】白術蒼術【二分】生甘艸【一分】橘皮連翹【半分初出減出太盛者加之】

右每服五錢水煎熱服

人中白散

人中白【煆一兩】黃栢【炒黒三錢】

右爲末搽口內

如聖餅治一切瘡硬腫不能消散或毒不能解散乳香沒藥木香血竭當歸【等分】麝香【少許】

右各另爲末酒糊和爲餅炙熱頻熨患處惡瘡加蟾蜍等分

四味肥兒丸【一名小肥兒丸】治食積脾疳目生云翳口舌生瘡牙齦腐爛發熱瘦怯徧身生瘡等癥或痘後患之黃連【炒】蕪荑【炒】神麯【炒】麥芽【炒等分】

右爲末水糊丸桐子大每服二三十丸空心白湯下

加味解毒散治癍疹癢痛寒熱甚者煩躁譫語並痘毒發熱咽漧

犀角【鎊五錢】連翹【炒二錢】牛蒡子【炒三錢】薄荷【一錢】甘艸【五分】

右爲末每服一二錢滚湯調下

補陰八珍湯【卽八珍湯加黃栢知母炒黒】

葛根黃連湯治疹後身熱不除

葛根【五錢】黃連【三錢】黃芩【二錢】甘艸【一錢半】

右水煎服

獨參湯【人參一兩姜同煎】

春澤湯

人參白術茯苓澤瀉豬苓

右水煎服

大連翹飲

連翹黃芩瞿麥木通滑石柴胡防風荊芥赤芍藥甘艸蟬蛻山梔

右每服三四錢水煎服

薛氏醫案卷七十一﹤子部﹐醫家類﹐薛氏醫案﹥

欽定四庫全書

薛氏醫案卷七十二

眀薛已訂

保嬰撮要十七

痘稠密

張潔古先生云一發稠密如鍼頭者形勢重也輕其表而涼其內連翹升麻湯主之然稠密之處各有經絡部分所屬額主心面主胃腹與四肢主脾脇主肝兩腋主肺下部主腎肩背主膀胱當隨見癥治之若面色黃大便黒煩躁喘渴或腹脹者瘀血在內也用犀角地黃湯或抱龍丸生犀角汁但根窠分眀肥滿者無妨竊謂前癥若屬心經用導赤散之類胃經用犀角散之類肝經用柴胡湯之類大凡稠密者熱毒熾盛也若密而不痛用東垣消毒散若密而作痛用仙方活命飲若密而小便不通用八正散若密而大便不通用承气湯若密而惡寒發熱用麻黃甘艸湯

一小兒十三嵗痘瘡稠密而痛脈洪數而有力先君用仙方活命飲二劑先出者痛頓止後出者隠於肉裏用東垣消毒散二劑隠者悉消又用活命飲一劑脈靜身安而痊

一小兒痘稠密身側尢甚焮赤呻吟飲乳不徹先君謂肝膽之火助邪爲患故身側尢多乃乳母肝火傳變也用柴胡梔子散治其母子飲數滴而靨

一小兒痘瘡甚密身側尢甚貫膿不滿不紅活或云當歿於十二日余以爲气血虛弱用八珍湯加糯米百粒數劑至十五日而愈

一小兒痘密而灰白色始末悉用補托之藥安後飲食過多嘔吐面靑白唇目牽動先君以爲慢脾風癥之漸不信翌日手足時搐用五味異功散加木香漧薑而愈一小兒痘稠密色赤先君以爲熱毒用東垣消毒散一劑初出者頓起後出者悉沒再劑如斯而靨

一小兒稠密色黒煩躁喜冷手足並熱先君謂火極似水令恣飲芹汁煩熱頓止先用犀角地黃湯次用地黃丸料服之而愈

一小兒稠密出遲用四聖散而起發用參茋內托散而靨後發熱惡寒用八珎湯而愈

一小兒痘密而痛用東垣救苦湯一劑痛頓止用紫艸木通湯而愈

一小兒痘密身痛如刺用活命飲一劑其痛卽止又用犀角消毒散而愈

一小兒痘初出密痛用東垣救苦湯痛頓止又用四聖散而發用犀角消毒散而愈

麻黃甘艸湯治表實痘毒焮盛稠密

麻黃生甘艸

右水煎服

柴胡梔子散【方見作癢抓破】

甘桔防風湯【方見痘咳】

紫艸甘艸枳殻湯【方見痘喘】

東垣消毒散【一名救苦湯方見痘身痛】

紫艸木通湯【方見小便不利】

仙方活命飲【方見痘癰】

六味地黃丸【方見痘瘡發熱屬陰陽】

小柴胡湯【方見癍癥】

四聖散【方見痘腹脹气促】

紫艸散【方見頂陷心煩】

抱龍丸【方見痘癇搐】

犀角消毒散【方見痘疔】

柴胡淸肝散【卽柴胡梔子散一方見痘潮熱】

痘吐瀉

痘疹方云痘疹吐瀉蓋因脾胃不和飲食不調煩渴嘔吐泄瀉並用白術散然瘡疹皆賴脾土脾土實則易出易靨萬物得土气溫暖而生吐瀉則傷脾土遂有更變之癥夏月中暑煩渴瀉或腹痛或欠筋用五苓散加藿香傷食吐瀉用小異功散手足並冷者用益黃散豆防丸頂陷灰白用木香散瘡正出而吐瀉者或見血者俱爲逆癥難治竊謂前癥𨿽因脾胃不和然邪實上焦則宜吐邪實下焦則宜瀉如吐瀉噯腐吞酸皆宜宣發但防甚不同耳張翼之云若痘疹吐瀉少食爲裏虛陷伏倒靨灰白爲表虛二者俱見爲表裏俱虛合用十二味異功散救之甚至姜附靈砂亦可用若止裏虛去官桂止表虛減肉荳防若能食便祕倒靨爲裏實而補當用錢氏及丹溪法下之皆爲能食爲裏實裏實而補則結癰毒紅活綻凸爲表實表實而補則潰爛不結痂凡痘見癍便忌葛根湯恐發表虛也如有更變當隨癥治之一小兒痘初出忽吐瀉飲乳不歇屬脾胃虛弱用人參白術散作大劑母子並服又用五味異功散爲末時以乳調服吐瀉止而靨

一小兒出痘作瀉手足並冷用十二味異功散稍愈又用五味異功散加姜桂一劑而止又用姜加木香一劑再用參茋四聖而靨

一小兒痘瘡愈而作瀉不食此脾气內虛先用五味異功散而瀉止食進後又傷食吐瀉發搐仍以五味異功散加天麻柴胡而愈

一小兒痘後作瀉腹中疼痛手足並冷此脾气虛也用五味異功散加漧薑一劑乃去姜又數劑而痛止又用六君子湯加柴胡而瀉止

益黃散治瘡疹因煩渴飲水過多而傷脾胃吐瀉丁香訶子【煨】靑皮陳皮木香【各等分】

右爲末每服一錢水煎

橘皮湯治嘔吐不止飲食不入

陳皮生薑【各一錢】人參【五分】

右水煎作三四次服之

生气散治脾胃气虛吐瀉肚腹膨脹飲食不化或腹痛不止

丁香甘艸【各五分】白術靑皮木香人參【各七分】

右水煎徐徐服

五苓散【方見小便不利】

五味異功散【方見寒戰咬牙】

對金飲治傷食吐瀉【方見不靨悶亂】

豆防丸【方見泄瀉咬牙】

十一味木香散

十二味異功散【二方見發熱屬陰陽】

參茋四聖散【方見腹脹气促】

六君子湯【方見不靨悶亂】

自汗

痘疹方云初起時自汗不妨蓋濕熱薫蒸而然也竊謂前癥因邪在經絡自能發散使邪气外泄若見此癥不當用茋桂之屬以實腠理且自汗則痘熱已輕升麻葛根之類在所當禁恐發泄太甚則津液內耗陰隨陽散難以收靨靨後最宜審治若血虛者用當歸補血湯气虛者用四君子加黃茋气血不足者十全大補湯若飲食自汗者異功散楊氏云痘瘡一見紅防升麻葛根便不可用此語甚是但此爲表虛及無表癥者而論若或邪在表痘赤綻焮者又當用麻黃甘艸湯汗之腫焮作痛者用活命飲加麻黃散之蓋自汗盜汗爲病不同自汗者汗無時而自出也屬陽虛盜汗者睡則汗出寤則汗收也屬陰虛汗者血之所化陰气不能閉藏所以睡則汗出也痘家當以補血爲主若當歸補血湯六味地黃丸八珎湯人參養榮湯之類皆可因證施治又有胃虛者宜用四君及浮麥散食積內熱者宜用四君麯蘗未靨之際恐致气血虛而不能結痂旣靨之後尢防血脫陰虛陽無所附矣

一小兒痘將出自汗作渴發搐此心肝二經熱甚用柴胡麥門冬散而熱癥退用紫艸快癍湯痘悉見又用四聖散而結靨

一小兒痘出自汗發搐流涎此木火侮土先用五味異功散加釣藤鉤諸癥頓減次以五味異功散加柴胡而安

一女子出痘色赤自汗發搐作嘔此肝火侮土先用五味異功散加柴胡釣藤鉤熱搐悉愈又用托裏散漿貫而愈

一小兒痘出自汗面赤作渴手足並熱大便亁黃此腸胃皆熱用瀉黃散末一服諸癥頓退又用五味異功散加山梔麥門冬而痊

人參飬榮湯治气血俱虛發熱惡寒肢軆痩倦食少作瀉或久病虛損口亁欬而下痢驚熱自汗盜汗人參陳皮黃茋【炒】桂心當歸白術【炒】甘艸【炙各一錢】白芍藥【炒錢半】逺志【五分】熟地黃【自制】五味子【杵炒各七分】

右每服二三錢姜棗水煎

麻黃甘艸湯

麻黃甘艸【等分】

右每服一錢水煎

浮麥湯

浮麥不拘多少【炒香】

右每服三五錢水煎

當歸六黃湯治血气不足虛火內動煩躁自汗盜汗不止【方見煩躁】

癢塌

陳文宿先生云痘瘡癢塌若臓腑調和血气充實外常溫暖內無冷气必無此癥設服宣利之藥所致宜用異功散治之丹溪云痘疹癢塌者於形色脈上分之實則脈有力气壯虛則脈無力气怯虛癢則實之更加涼血藥實癢則大便祕結以涼藥下之竊謂前癥若色赤而兼癢者屬血虛有熱用四物牡丹皮色白而兼癢者屬气虛有熱用四君加芎歸若發熱大便祕結者用犀角消毒散發熱大便調和者用麥門冬飲寒戰渴瀉喘嗽聲啞气急先用十一味木香散如未應用十二味異功散外用敗艸散敷之若寒戰咬牙煩熱喘渴足冷灰白內陷腹脹渴瀉者皆不治

一小兒出痘六日癢塌寒戰錢密庵謂血气虛寒用十一味木香散二劑而漿貫用參茋托裏散而靨脫後痕作癢用大補湯而痊

一小兒第七日癢塌少食手足俱冷發熱惡寒先君謂陽气虛寒用十二味異功散一劑而癢止又用托裏散加肉桂四劑而漿貫用十全大補湯而結靨後痕赤作癢此血气虛熱用八珍湯二十餘劑而愈

一婦人出痘熱數日而發見用紫艸快癍湯𨿽紅活而癢塌詢其素勤勞元气頗不充實用八珍湯煩熱漸止又用托裏散而靨

一小兒十六嵗第九日痘塌口漧發癢手冷腹痛先君謂脾胃气血虛弱用五味異功散加歸茋姜桂四劑癢漸止又用十全大補湯六劑漿貫用八珍湯數劑而靨後徧身不時作癢或痘痕色赤用補中益气湯而痊一小兒痘漿不滿面赤作癢余謂血气虛而有熱欲與溫補不信服淸熱之藥至十三日瘡痕色赤煩渴腹脹不食手足逆冷而歿

五味異功散治痘瘡脾胃气虛癢塌【方見寒戰咬牙】

紫艸快癍湯【方見頂陷心煩】

四物湯【方見痘瘡出遲】

四君子湯【卽六君子湯出陳皮半夏方見不靨悶亂】

托裏散

犀角消毒散【二方見痘癰】

十全大補湯【方見腹脹】

八珍湯

十一味木香散

十二味異功散【三方見頂陷灰白】

倒靨

丹溪先生云痘疹倒防因眞气虛而毒气不能盡出者用黃茋人參紫艸酒制治之若將成就之際卻淡色者屬血虛用當歸川芎之類或加紅花紫艸屬熱毒者用升麻芩連梗翹之類甚者用犀角屑大解痘毒竊謂前癥若熱毒方出忽被風寒閉塞肌竅血脈不行身體作痛或四肢防厥癍防不長或變靑紫黒色者此爲倒靨若胃气虛弱不能補接榮衛出而復沒者謂之陷伏誤用解毒之藥必致陷塌若喜熱飲食手足並冷者乃脾胃虧損陽气虛寒之癥宜用辛熱之劑補之喜冷飲食手足並熱乃陽气實熱之癥宜用苦寒之劑瀉之外感風寒者溫散之毒入腹者分利之陽气虛者溫補之外寒觴犯者薫解之陳宿州先生用十二味異功散以預保脾土於未敗之先實發前人之未發開萬世之蒙瞶也

一小兒痘將愈忽黒陷余謂气血虛用紫艸散加人參當歸又用參茋托裏散而愈

一小兒將愈而倒靨咬牙寒戰手足並冷飲沸湯而不知熱用十二味異功散一劑諸癥頓退卻用五味異功散倍用參術數劑而愈

一小兒痘飲食多而作吐服枳術丸色黒將陷用五味異功散加漧薑二劑貫漿而靨

一男子發熱昏憒數日發紅防用快癍湯托裏散貫漿將靨忽發熱惡寒瘡黒倒靨手足並冷口渴飲湯此陽气虛寒也用獨參湯四劑諸癥漸愈而靨

一小兒兼嘔手足並冷余謂脾气虛寒欲用十二味異功散不信另用雜藥而歿

成都方士禹太和治痘瘡黒陷垂死者用壁間喜蛛如黃豆大者一枚擂爛一嵗兒用雄黃一分二嵗二分十嵗者用一錢入蛛蜘內研勻用好焼酒調服愚意此卽木香散異功散之類也若因陽气虛寒不能榮運周身以致四肢逆冷腹脹唇靑黒陷者宜用焼酒若因元气虛弱色白隠於肌膚而不能起發者宜用陳酒亦不可拘泥於焼酒也若小兒未及周嵗或兒大者宜酌量與之不可拘於杯許也又有一等癥气血俱虛者或色淡紅不光澤不起發或驚悸咬牙者加紫艸紅花以用之七味白術散【方見發熱屬陰陽】

十一味木香散

十二味異功散【二方見痘灰白色】

癍爛

聞人氏云痘癍爛之癥因當發散而不發散則毒气閉塞以致喘促悶亂不當發散而誤發散則毒隨陽气暴出於外徧身皮膚潰爛治宜調脾胃進飲食大便調和榮衛健旺毒气自解而無目赤咽痛口瘡吐防等癥竊謂前癥若發表過甚大便自利急用理中丸豆防丸以救其裏亦有痘疹如蚊所囓而色黒乃危癥也若大小便祕結煩躁用山梔子湯獖獖尾血調腦子治之自利不食者不可用蓋毒發於表而妄汗之則腠理開泄榮衛益虛轉增瘡爛由是風邪乘虛變癥者有之若毒根於裏而妄下之則內气愈虛毒不能出而返入焉由是土不勝水變黒歸腎身體振寒兩耳尻冷眼合肚脹其瘡黒陷十無一生治者審之

一小兒患此發熱作渴手足並冷此脾經熱毒先用瀉黃散五分又用七味白術散而愈

一小兒患此但惡寒發熱體倦頭痛人迎脈大於寸口二三倍此風邪外傷用補中益气湯加川芎蔓荊子愈而自靨

一小兒患此口舌生瘡手足並冷余謂此中气虛而內熱耳用五味異功散議論不一猶豫未服翌日腹痛口噤余用前藥更加漧薑一劑諸癥稍緩再劑而愈一小兒患此或癢或痛發熱口渴先用白術散次用補中湯而愈後因作課勞心發熱頭痛痘痕焮赤用補中湯加蔓荊子及八珎湯而愈

一小兒患此作痛喜飲熱湯發熱惡寒手足並冷余謂此中气虛而外假熱也用補中湯加參茋各三錢四劑而愈

一小兒患之多在兩脇時發寒熱此肝經之癥用加味逍遙散而寒熱退又二劑而脇痛止及立效散而痊一小兒患之作渴發熱額間爲甚此心經有熱先用導赤散母服漸愈又用柴胡梔子散傅三黃散而痊一小兒患之發熱作渴面目多白尺脈數而無力此稟足三陰虛也用地黃丸補中湯尋愈畢姻後患瘵癥服黃栢知母等藥防危余仍用前藥而痊

一小兒患此體倦惡寒此脾胃气虛也用補中益气湯數劑而愈後因飲食停滯發熱而痘痕復赤先用參術陳皮神麯山查消食仍用補中益气湯調補脾胃而愈若誤用敗毒之劑決不起矣

一小兒痘愈後因勞痘痕作癢搔破膿水淋漓面色皎白脈浮大按之如無餘用補中益气湯漸愈或云先攻其邪其後補之乃用消風散變痓汗出口噤而死惜哉山梔子湯治痘疹及癍毒狀如蚊蚤囓毒盛黒色者梔子仁【一兩】白蘚皮赤芍藥升麻【各一兩】寒水石甘艸【炙各五錢】

右爲末每服一錢水八分入紫艸

三黃散治疳熱生瘡膿水浸淫膿流處便濕爛

松香五倍子黃連海螵蛸黃丹【各一錢】輕粉雄黃

右爲末用瑩肌散煎洗滲之幹者香油傅

豆防丸【方見泄瀉咬牙】

五味異功散

補中益气湯【二方見寒戰咬牙】

柴胡梔子散【卽柴胡淸肝散】

加味逍遙散【方見欲靨不靨】

地黃丸【卽六味地黃丸】

七味白術散【二方見發熱屬陰陽】

瀉黃散【方見靨後發咽痛】

導赤散

立功散【二方見風邪搏於肌膚】

痘癇搐

錢氏云痘疹癇搐由內相勝也惟心癍脾疹能作搐蓋疹爲脾所主脾虛而不勝土風熱相摶而動於心神心喜熱神气不安因搐成癇癍爲心所生心主熱熱生風風屬於肝二藏相摶風火相爭故發搐當瀉心肝若涼驚用涼驚丸溫驚用粉紅丸海藏雲諸痛癢瘡瘍皆屬心火無論虛實皆從心火土說脾虛則肝气乘之與心火相合耳若脾土實心火旺而逆乘以致癇者此實邪也便結者瀉靑丸便軟者瀉心湯潔古云未出而發搐者是外感風邪之寒內發心火之熱所作也當用解毒丸犀角地黃丸主之世傳云瘡疹欲出身熱煩躁忽發驚搐宜用驅風膏小如聖飲小便不通八正散痰涎壅盛利驚丸抱龍丸丹溪云欲發瘡疹先身熱驚跳搐搦此非驚風宜用發散之藥竊謂前癥痘疹未見而先發搐者乃毒气自心經出也若病勢輕緩或形气虛弱者不宜用峻厲之劑恐元气內損則毒气內陷而瘡不能起發也或外感風寒之邪內因瘡疹之熱而相搏或肝血虛火動而內生風當補元气爲主佐以見癥之劑然前方多峻厲之劑審有是癥方可用湏察其色赤白而以脾胃爲主虛則用溫補實則用解毒若先發搐而後發瘡多有生意瘡已瘥而發搐或吐瀉者難治

一小兒痘痂脫盡因其穢气用蔥椒煎湯浴之發搐痰喘用八珍加白僵蠶蟬蛻一劑痰喘頓止又用四君芎歸釣藤鉤而搐止

一小兒痘瘡色赤四肢發搐眉唇牽動此心肝二經熱甚乘脾所致也用四君防風釣藤鉤而痊

一小兒痘後四肢發搐眉稜尢動小便頻數臉目靑赤此肝經風熱用四物柴胡山梔少愈但四肢倦怠飲食少思大便不實此脾气受傷而未復也用四君升麻當歸而痊

一小兒痘後寅卯申酉時熱甚或兼搐余謂寅卯時發熱此肝火本癥申酉時發搐乃肝木侮金先以四物白術茯苓釣藤鉤煎送柴胡二連丸而愈夕用地黃丸朝用四君山梔柴胡及四君子加當歸而痊

一小兒痘瘡色赤發搐痰盛服抱龍丸而頓愈又因母大怒兒仍搐母服柴胡梔子散加味逍遙散母子並愈一小兒痘愈後發搐左額靑赤唇口牽動余謂肝心二經風熱所致先用柴胡梔子散加釣藤鉤後用加味逍遙散而搐止再用五味異功散而痘愈

一小兒痘將愈發搐痰湧頭目不淸脾气虛弱肝木侮之先用五味異功散加柴胡釣藤鉤搐愈而靨

柴胡二連丸治肝經實火

柴胡宣黃連胡黃連

各末糊丸桐子大每服二三十丸白湯下

補中益气湯【方見寒戰咬牙】

六君子湯【方見不靨悶亂】

四神丸【方見泄防咬牙】

十一味木香散【方見頂陷灰白】

痘風

丹溪先生曰痘風分气血虛實虛則黃茋生血之劑主之佐以風藥實則白芍黃芩爲君連翹白芷斷續之類爲佐竊謂前癥更當分痘瘡已出未出已靨未靨外邪所傷內虛火動若未出而搐搦熱毒內蘊也紫艸快癍湯加釣藤鉤已出紅綻而搐搦熱毒作痛也東垣逍毒散加釣藤鉤貫膿而搐搦血气虛也參茋四聖散加釣藤鉤若靨後而搐搦血气尢虛也八珍湯加釣藤鉤或目瞤或直視者風火相摶也柴胡梔子散或六味地黃丸加柴胡山梔或口角流涎者木乘土也五味異功散加升麻柴胡釣藤鉤或目赤眵淚者肝血虛而生風也四物湯加柴胡釣藤鉤或角弓反張者水不生木也六味地黃丸加柴胡當歸隨用補中益气湯加天麻釣藤鉤不可直用治風之藥蓋風藥能燥血散气必驗其手足冷熱溫和三癥而用補瀉調理之法庶無誤矣如嬰兒當審乳母而治之

一小兒痘瘡將愈發搐服牛黃淸心丸更口噤流涎此脾胃復傷肝木所侮而涎不能歸經耳先用五味異功散加釣藤鉤諸癥頓減次以五味異功散加柴胡而安一婦人出痘因怒發搐痘痕赤色發躁作渴面目皆赤此汗多亡陽血脫而然也先用當歸補血湯二劑躁渴頓止又用八珎柴胡牡丹皮釣藤鉤熱搐悉愈又用八珎湯而痊

一婦人痘瘡將愈因怒發搐口噤頭痛如裂痘痕皎白用補中益气湯加蔓荊子釣藤鉤頓愈又因怒發搐頭運不食先用補中益气湯加天麻又六君柴胡而安當歸補血湯治痘瘡血气虧損發搐熱渴喜飲脈洪大而虛重按如無者【方見寒戰咬牙】

抱龍丸治痘瘡風熱發搐或痰甚者

膽星【四兩】天竺黃【一兩】雄黃硃砂【各五錢】麝香【少許】

右爲細末用甘艸一觔煎膏爲丸每一兩作二十丸用薄荷或燈心湯化下

按前方肝經淸熱豁痰利气祛風之藥過劑則脾肺復傷而反甚或更加胸腹作脹食少作嘔者宜用人參白術散倍補中气

造牛膽南星法蠟月南星中大者爲末用黃牛膽汁拌勻仍入膽殻內以綫紮口懸掛當風處陰漧隔年方可用重制二三次者尢妙

小柴胡湯【方見癍癥】

柴胡二連湯【方見前】

六味地黃丸【方見發熱屬陰陽】

四物湯【方見痘瘡出遲】

十全大補湯【方見腹脹气促】

痘潮熱

張潔古先生云痘疹未有不因潮熱而出者觀其熱之時知自何臓發出寅卯辰時屬肝出水泡己午未時屬心出癍瘡申酉戍時屬肺爲膿泡亥子丑時屬脾出疹子惟腎獨居腑下不受穢濁故無癥耳竊謂前癥當察其虛實若壯熱飲水便祕屬實熱也少用淸涼飲下之發熱飲冷大便不祕屬虛熱也宜人參白術散補之若下而發熱愈甚此陰虛而陽無所附也用四物參茋之類補之若下而潮熱面赤者血气發躁也用當歸補血湯補之若見驚搐等癥乃肝虛而內生風也用四物天麻釣藤鉤補之用發散之劑而熱愈甚此表虛而外熱也用四君當歸黃茋補之

一小兒先潮熱午前甚面靑痘赤出而熱不止或時發搐手足不熱不冷此陽明胃經癥爲肝木所侮先用補中益气湯加釣藤鉤四劑而熱止痘色紅活乃去釣藤鉤又四劑而貫漿用八珎湯而痊

一小兒痘紅活寅卯時潮熱作渴此肝經風熱癥用柴胡梔子散末三服熱止漿貫又用八珍湯山梔丹皮而靨

一小兒靨後潮熱手足防冷余謂胃气虛弱用五味異功散佐以補中益气湯而愈因飲食過度前癥復作更腹脹大便不實小腹重墜此脾虛也用補中益气湯而痊

一小兒痘後不時寒熱噫气飲食吞酸服二陳枳實黃連更寒熱如腹墜下气此中气復傷而下陷也朝用補中益气湯夕用五味異功散各加漧薑木香而愈一孺者先潮熱出痘面靑脇痛此肝經之癥用四君柴胡當歸山梔二劑脇痛稍緩又佐以加味逍遙散而痛止卻用托裏散漿貫而靨後又潮熱用地黃丸而愈一婦人患此誤服寒涼之劑煩躁作渴飲沸湯而不知熱脈洪數按之防細此血气俱虛用大劑十全大補湯加姜桂四劑更惡寒咬牙此虛極而藥力未能及也於前藥內更加附子一片二劑諸癥頓退乃去附子又二劑將安去姜桂常服而痊

一小兒痘愈後潮熱飲食少思面色痿黃久治不愈熱後面與手足如冰余謂脾气虛寒當用六君姜桂不信而死手足皆黑惜哉

柴胡梔子散治痘瘡肝經有熱寅卯時發熱或寒熱往來或發熱驚搐或咬牙不止四肢勁彊【方見濃水淋】

加味逍遙散【卽逍遙散加牡丹皮山梔】治因乳母肝脾血虛發熱致兒發潮熱瘡不能愈者【方見欲靨不靨】

人參白術散

六味地黃丸【二方見發熱屬陰陽】

八珍湯【方見頂陷灰白】

淸涼飲【方見大便不通】

托裏散【方見痘癰】

十全大補湯【方見腹脹气促】

四君子湯【方見不靨悶亂】

當歸補血湯

補中益气湯

五味異功散【三方見寒戰咬牙】

四物湯【方見痘出遲】

痘吐逆

世傳方云痘瘡吐逆無痰益黃散有痰二陳湯或橘皮湯半夏湯不止加丁香若吐而瀉者亦宜益黃散及陳氏木香散異功散吐而身熱煩渴腹滿气促大小便澁而赤者當利小便竊謂前癥若手足並冷渴飲熱湯或腹作痛中气虛寒也宜用益黃散手足不冷吐逆痰涎中气虛弱也宜用橘皮半夏湯手足並熱熱毒壅滯也宜用導赤散口漧飲乳不徹胃經气熱也宜用竹薷湯吐逆不乳或吐乳酸穢此脾气虛而乳食停滯也宜用枳術丸

一小兒痘不紅活手足防冷此陽气虛弱也先君用五味異功散加漧薑肉桂二劑乃去姜桂加木香又二劑而愈

一小兒十一嵗出痘第九日吐逆不食手足並冷此陽气虛寒之極也用十二味異功散一劑頓愈用五味異功散而安用參茋四聖散而靨

一小兒吐逆作渴手指並熱此胃經有熱也用竹茹湯而熱稍止用人參胃愛湯而吐亦止用化毒湯而貫膿四聖散而結靨

一小兒吐逆作瀉腹脹煩渴痘出不快手指防冷用七味白術散而諸癥退用四聖散而諸痘出用人參蟬蛻散而諸痘靨

一小兒吐逆腹脹發熱作渴大便幹臭此因腸胃實熱用竹茹湯加黃連枳殻諸癥稍退用紫艸快斑湯瘡勢頓發如期而靨

一小兒痘出甚密嘔逆飲冷手足並熱此胃經熱甚先用葛根麥門冬散一劑熱癥頓退又用瀉黃散未一錢用米飲調服而安用白術散而痊

人參胃愛散治痘瘡已發未發吐瀉不止不思飲食或吐逆等癥

人參藿香紫蘇甘艸【炒】丁香茯苓木【各等分】糯米

右每服三錢姜棗水煎

葛根麥門冬散治熱毒斑疹頭疼壯熱必神煩悶亂逆嘔者【方見頂陷心煩】

按此陽明胃經之藥也外除表邪內淸胃火兼補元气若非發熱作渴表裏俱實者不可用若表裏俱虛而發熱作渴宜用人參麥門冬散

七味竹茹湯

橘紅半夏【各等分】白茯苓【二分】甘艸竹茹黃連【姜炒】葛根【各二分】

右薑水煎服

人參蟬蛻散治小便不利痘瘡不發煩躁作渴咬牙喘滿

人參蟬蛻白芍藥木通赤茯苓甘艸紫艸茸

右每服三四錢水煎

橘皮半夏湯

橘皮半夏【等分】

右每服三錢薑水煎

化癍湯【方見水痘麻痘】

紫艸快癍湯【方見痘陷心煩】

六君子湯【方見痘腹脹】

導赤散【方見風邪搏於肌肉】

十一味木香散

十二味異功散【二方見痘灰白色】

六味地黃丸

七味白術散【二方見發熱屬陰陽】

四聖散【方見涕唾稠粘】

五味異功散【方見寒戰咬牙】

咳嗽

痘疹方云痘瘡未出之先咳嗽升麻湯頭疼身熱惡寒咳參蘓木嘔吐痰涎白術湯時气頭疼咳嗽或靨後餘毒咳嗽惺惺散瘡不起發升麻湯感寒頭痛悶亂咳嗽木香散發熱嗽甚別無他癥生地黃散風熱咳嗽五味子湯咽防不利甘桔防風湯竊謂痘疹未出欲出之際乃熱毒上薫淸道肺气不寕宜用惺惺散若已出之後則屬元气虛弱不能固衞腠理風邪乘虛而襲宜用五味異功散加桔梗五味子以補脾肺

一男子咳嗽噴腮頰赤目胞皆赤徧身赤癗余謂此心臓痘疹彼疑惑而未用藥旬餘皆紅活起發余謂旣紅活起發不必服藥至十七日大便下血未數日而痊一小兒痘疹壯熱咳嗽痰甚煩熱作渴用人參淸脾散

諸癥頓退日用芹菜汁旬餘而靨

一小兒痘漸愈咳嗽肺脈大而無力用參蘇飲咳嗽漸愈因母飲酒又復咳用五味異功散加桑白皮杏仁山梔母子並服而愈

一小兒痘瘡十二日患咳嗽唾痰胸中隠痛肺脈數滑余曰此兼患肺癰也當用桔梗湯不信翌日果吐膿血用桔梗湯而愈

一小兒十四嵗痘愈後咳嗽脈數而無力朝用補中益气湯夕用六味丸料各數劑漸愈畢姻後咳嗽發熱仍用前藥及八珍等藥而痊

一小兒痘將愈咳嗽面色黃白嗽甚則赤用五味異功散調補而愈

生地黃散治小兒癍疹身熱口亁咳嗽心煩等癥生地黃【半兩】杏仁欵冬花陳皮【各三錢】甘艸【炙二錢半】麥門冬【去心七分】

右每服三五錢水煎徐徐服兒大加之若痰气痘熱內作宜用桔梗甘艸防風湯若痰上壅者佐以抱龍丸

桔梗湯治久嗽肺气傷而吐痰有血痰或腥穢或咳吐膿血肺癰等癥

桔梗【炒】貝母【去心】知母桑白皮枳殻【各一錢】地骨皮蔞仁薏苡仁杏仁【各五分】黃茋【防炒】當歸【各一錢】五味子【一錢半】百合【炒錢五分】防已【一錢】葶藶【炒五分】

右每服三五錢水煎服

甘桔防風湯治痘癥餘毒瘡毒咽痛

桔梗甘艸防風

右水煎服

六味地黃丸

七味白術散【二方見發熱屬陰陽】

五味異功散

補中益气湯

當歸補血湯【三方見寒戰咬牙】

十六味淸膈散【卽人參淸膈散方見頂陷心煩】

惺惺散【方見防癥】

五味子湯【卽小柴胡湯加五味子】

參蘇飲【方見涕唾稠粘】

喘癥

痘疹方若云痘瘡已出未靨之間喘渴白術散甚者木香散收靨後腹脹喘渴大便利小便澁葶藶木香散喘嗽五味子湯喘渴靨後餘毒不除大便堅實前胡枳殻散頭疼身熱惡寒防喘是有表邪也用參蘇飲竊謂前癥若因脾肺虛弱宜用白術散脾肺虛寒宜用木香散熱毒內蘊紫艸甘艸枳殻湯風邪外感用參蘇飲內外壅滯人參淸膈散大便自利小便澁滯葶藶木香散大便堅實前胡枳殻散

一小兒痰喘痘赤作痛熱渴喜飲冷水大便不利此胃經實熱先用前胡枳殻散諸癥漸退又用犀角地黃湯而靨

一小兒面赤有痰口亁作渴右寸口脈洪數此心火刑肺金用人參平肺散一劑又用地黃丸料四劑而痊一小兒痘赤而痛喘嗽作渴脈洪數左尺右寸爲甚此腎火上炎乘肺爲患用地黃丸料煎與恣飲如期而靨一小兒十四嵗痘方愈而喘促咳嗽余謂脾肺气虛用五味子湯而愈後停食發熱喘嗽用五味異功散而安用補中益气湯而痊

一男子出痘愈而喘嗽面赤服參蘇飲面色痘防皆白此脾肺气虛而復傷也用補中益气五味異功散而痊一小兒喘渴面白手足時冷此脾肺气虛用人參白術散五味異功散而愈

一小兒痘將愈喘渴腹脹大便不結小便澁此脾肺气虛而然也先用葶藶木香散又用人參白術散而愈一小兒痘出气喘大便祕結手足並熱作渴飲冷用前胡枳殻散而安但飲食少面白此邪气去而眞气虛也用補中益气湯五味異功散而愈

一小兒十四嵗痘方愈而喘手足不熱余謂脾肺气虛用補中益气湯而愈後停食發熱手足不冷余謂脾胃虛熱而喘嗽用五味異功散二劑而熱退又用補中益气湯而愈

一小兒痘瘡狂喘躁熱作渴飲冷痰涎不利先君謂熱毒壅滯用人參淸膈散犀角地黃湯各一劑頓愈又用當歸補血湯而愈

一男子痘愈而喘嗽面赤服發表之劑喘嗽益甚面色痘防皆白手足並冷余謂脾肺之气復傷而虛寒也用補中益气湯加亁姜一劑元气漸復卻佐以八珎湯而痊

一男子痘愈而患喘發熱惡寒餘用十全大補湯不信反服淸熱之劑汗出如兩身熱如炙面目痘防如赭赤余曰汗多亡陽而虛熱也不信後果歿

六味涼血消毒散

牡丹皮當歸生地黃赤芍藥犀角【如無用升麻】生甘艸【等分】

右每服三五錢水煎

紫艸甘艸枳殻湯

紫艸甘艸枳殻【各等分】

右每服一二錢水煎

五味子湯

參蘇飲

前胡枳殻散【三方見涕唾稠粘】

六味地黃丸

人參白術散【一名七味白木散二方見發熱屬陰陽】

聖濟犀角地黃湯

人參淸膈散【卽十一味淸膈散方見頂陷心煩】

十一味木香散【方見痘灰白色】

葶藶木香散【方見腹脹气促】

薛氏醫案卷七十二﹤子部﹐醫家類﹐薛氏醫案﹥

欽定四庫全書

薛氏醫案卷七十三

明薛已訂

保嬰撮要十八

小便不利

痘疹方云痘疹未出之先熱盛恐欲起驚小便不利導赤散防解之熱入膀胱如有血淋犀角湯初出不快小便赤色生聖散已出未愈之間白術散或五苓散加木通收靨之後小便不利煩熱而渴豬苓湯竊謂前癥當分所因若小腸熱結用導赤散肝經熱用柴胡麥門冬湯脾經熱用犀角湯肺經熱用生地黃湯腎經熱地黃丸靨後气血虛弱用八珎湯中气虛弱用五味異功散一小兒小便不利口舌生瘡漧渴用導赤散加味四物湯而膿貫又用白術散去木香治之而愈

一小兒小便不通口舌如靡作渴面赤左尺脈數此膀胱熱結先用五淋散而小便利又用地黃淸肺飲參茋四聖散而愈

一小兒小便數而欠利面赤口渴両足發熱此稟陰虛也地黃滋腎二丸煎服用四劑而愈又用地黃丸料加黃茋當歸而痊愈

一小兒痘將愈小便不利服五苓散之類小便愈少喘咳唾痰此脾肺復傷也先用補中益气湯三劑送滋腎丸卻用補中異功二藥而痊

八正散治下焦積熱大小便不通或小便淋澁脈癥俱實者

大黃【酒炒】車前子【炒】瞿麥萹蓄山梔【炒】木通【各一錢】滑石【煆二錢】甘艸【一錢】

右每服二錢水煎

滋腎丸爲末水糊

黃栢【炒黑】知母【炒黒各二兩】肉桂【二錢】

益元散治痘疹初起煩躁作渴小便不通

滑石【六錢】甘艸【一錢】

每服五六分白湯調下

導赤散治小腸實熱生瘡作渴發熱小便祕赤或小便不利者【方見作癢搔破】

柴苓湯治疹瀉小便不利【方見癍癥】

五苓散

茯苓豬苓白術澤瀉【各等分】肉桂【減半】

右爲末每服四分白湯下

黃芩淸肺飲

黃芩【炒】山梔【炒等分】

右每服二錢水煎

生地黃湯

生地黃【五錢】麥門冬【七錢】杏仁【去皮尖二錢】欵冬花陳皮【各三錢】甘艸【二錢五分】

右每服二三錢水煎

紫艸木通湯治痘疹出不快小便不利

紫艸人參木通茯苓糯米【各等分】甘艸【減半】

柴胡麥門冬散【方見作癢抓破】

犀角湯【方見頂陷心灰】

仙聖散【方見痘瘡出遲】

加味四物湯【方見痘入口】

白術散【卽七味白術散】

六味地黃丸【二方見發熱屬陰陽】

痘便血或黒屎

聞人氏云痘瘡大便下血或黒糞若睡而不醒是爲惡乃內熱盛也用犀角地黃湯抱龍丸小柴胡湯加生地黃主之竊謂前癥若寒熱作渴小柴胡加生地黃發熱體倦用五味異功散加當歸口漧作渴用人參白術散大凡作渴引飲發熱者屬實熱作渴飲湯手足不熱者屬虛熱手足逆冷者屬虛寒治者審之

一小兒出痘便血痘赤痛如錐或瘡內出血餘謂肝火熾盛用小柴胡湯加生地黃一劑隨用犀角地黃湯一劑而痊

一小兒痘瘡下血且不起發先君謂气血不足用紫艸快癍湯加參茋歸術血頓止瘡頓起用八珍湯而愈一小兒痘瘡下血小便赤色瘡色如赭發熱飲冷二便不利先君謂心小腸實熱用八正散後用解毒防風湯及飲芹菜汁而痊

一小兒痘疹便血倦怠作渴飲湯余謂倦怠便血脾虛下防也少食作渴津液枯涸也用五味異功散加紫艸而愈

一小兒便血腹脹困倦身熱口漧飲渴四肢逆冷先君謂脾气虛寒不能攝血用五味異功散加丁香炮姜二劑血止痘貫而靨

一小兒痘將愈而便血面白惡寒大便欲去而不去余謂此元气虛而下陷也用益气湯不信服涼血之劑致吐瀉腹痛而歿

一小兒痘將愈患便血面白惡寒手足並冷脈沈細如無餘謂陽气虛寒欲用人參姜桂不從翌日而死手足靑黒惜哉

解毒防風湯治痘瘡毒气熾盛便血

防風地骨皮黃茋白芍藥【炒】荊芥牛蒡子【各等分】

右每服四錢水煎或爲末白湯調下

紫艸快癍湯治痘疹下血不能起發出不快色不紅活等癥【卽紫艸湯方見頂陷心煩】

聖濟犀角地黃湯治熱毒內蘊煩躁作渴面色赤大便黒屎或神昏便血【方見痘作渇】

小柴胡湯治肝經有熱不能藏血而便血【方見痘身痛】五味異功散治脾胃气虛不能統血而大便下血【方見寒戰咬牙】

八珍湯治气血不能攝血而便血【方見頂陷灰白】

八正散治心小腸有熱小便赤澁大便下血【方見痘小便不利】七味白術散【卽人參白術散方見痘發熱】

痘瘡焮裂出血

聞人氏云痘瘡大便不通小便如血或結癰毒身痘破裂乃內火熾盛失於解利急用犀角地黃湯小柴胡湯加生地黃四順飲之類治之竊謂前癥若心脾熱盛用犀角地黃湯心肝熱盛用小柴胡湯加生地黃若大便不通先用四順飲次用犀角湯若色赤焮痛二便不通急用活命飲加硝黃若色赤焮痛惡寒發熱用活命飲加麻黃若因乳母怒火用加味逍遙散加味歸脾湯一小兒痘根赤色寒熱作痛此肝經有熱也先用加味小柴胡湯二劑諸癥漸退又用加味逍遙散一劑而貫膿末用八珍湯而靨

一男子痘根赤痛發熱作渴服紫艸飲痘裂出血餘謂心肝二經風火相先用小柴胡湯加生地黃犀角二劑用聖濟犀角地黃湯而愈

一小兒患前癥大便不利小便赤澁作渴飲冷先君謂脾胃實熱先用涼膈散一劑漸愈又用犀角地黃湯芹菜汁而痊

一小兒患此診乳母有欝火用加味逍遙散加味歸脾湯而痊同時患是癥而用雜藥者俱致不救涼膈散治上焦實熱煩渴面赤咽燥喉痛便溺赤濇狂言譫語睡臥不安

大黃朴硝甘艸連翹山梔黃芩薄荷葉【各等分】

右爲細末每服少許煎竹葉密湯調乳母同服

加味淸胃散【方見痘癰】

加味逍遙散【方見痘潮熱】

犀角地黃湯【方見頂陷心灰】

加味小柴胡湯【卽小柴胡湯加山梔生地黃方見痘身疼】

八珎湯【方見頂陷灰白】

聖濟歸脾湯【方見痘癰】

痘防血吐血

痘疹方云若痘發之際正宜防見與發汗同體然血與汗𨿽殊其源則一蓋痘疹乃穢血所發邪結肺胃毒气自然上越也若見此癥不可妄投以藥恐治失其宜瘀蓄者不出而已出者復傷反生變癥也若作渴飲冷手足並熱此毒气熾盛而血上溢也宜用聖濟犀角地黃湯若肺經熱毒而鼻防用地黃淸肺飲胃經熱毒而吐血亦用聖濟犀角地黃湯若腸胃熱毒而便血亦用之作渴飲湯手足不熱者脾肺气虛不能攝血而妄行也宜用五味異功散若出血作渴煩躁面赤色者血脫也宜用當歸補血湯

一小兒出痘三四日大便下血日有數滴至八日不能止瘡不能起禦醫錢春林謂其脾气虛寒用木香散二劑加丁香十一粒人參五錢次日痘起有膿由是血止二十餘日而愈

一小兒痘瘡紅活但不時作癢口渴便血面赤先君謂腸胃有熱用聖濟犀角地黃湯加柴胡一劑諸癥漸退用四君加當歸紅花而愈

一小兒痘瘡赤痛煩熱作渴或便血防血先君用犀角地黃湯而血止又用紫艸快癍湯而痛愈後瘡防色白用四君黃茋當歸而痊

一小兒防血右寸脈數此肺金有火也用瀉白散而血止但四肢倦怠用益气湯而愈

一小兒痘痛赤色吐血發熱此胃經熱毒也先用聖濟犀角地黃湯諸癥漸愈又用五味異功散而痊

一小兒痘後防吐面色黃白因脾肺气虛弱用麥門冬散而愈後因勞防血發熱痘防赤色用四君歸茋而防血止用五味異功散而熱退

一小兒痘後防血發熱則防赤熱止則防白此脾胃气虛也朝用補中益气湯加漧薑夕用五味異功散加當歸而愈

一小兒痘後防血頭運唇白惡心此中气虛而淸陽不能上升也用補中益气湯加蔓荊子稍愈去蔓荊子又數劑而痊

一小兒痘後非防血卽便血痘防赤白靡定手指冷熱無常余謂此元气虛而無根之火倐往倐來也朝用補中益气湯夕用五味異功散各二十餘劑而愈後因勞心復發仍用前二藥爲主佐以十全大補湯而愈瀉白散

桑白皮【炒】甘艸地骨皮

右每服二三錢水煎

人參竹葉湯治虛煩不得寐或兼自汗

人參竹葉甘艸【各二錢】半夏【二錢五分】小麥麥門冬【各一錢半】

右每服二三錢姜二片粳米一撮水煎服

八珍湯

十一味木香散【二方見頂陷灰白】

五味異功散

當歸補血湯【二方見寒戰咬牙】

紫艸快癍湯【方見便血屎黑】

四君子湯【卽六君子湯去陳皮半夏方見不靨悶亂】

十全大補湯【方見腹脹气促】

痘煩躁

東垣云火入於心則煩入於腎則躁皆心火爲之蓋火旺則金爍水虧故心腎合而爲躁也宜用梔子豆防湯凡痘瘡盛作之時必令心火有所導引苟或毒气出而未盡遂生煩躁以生黒豆煎湯或生犀磨汁飲之亦可若津液不足虛煩不得臥者活人酸棗仁湯此癥多因脾胃气虛或服克伐之劑所致但當調補中气爲善一小兒患此飲冷不止或作脹痛余謂胃火所致用犀角地黃湯芹菜汁而頓愈

一小兒煩躁作渴飲冷不止先君謂脾胃熱毒用犀角地黃湯而愈後復作喜飲熱湯面目赤色用當歸補血湯而痊惟倦怠少食用白術散而愈

一小兒貫膿之際煩躁不寕肝脾脈數用聖濟犀角地黃湯一劑稍止用八珎湯加牡丹皮而止又一劑漿漸貫卻用內托散倍用參茋歸術而靨

一小兒痘將貫膿煩躁面赤脈數大而虛此气血虛也先用參茋四聖散又用當歸補血湯而愈

一小兒出痘煩躁作渴面赤口漧脈洪而大按之無力兩尺爲甚此稟腎不足陰虛而火動也用大劑地黃丸料加五味子煎與恣飲諸癥頓減乃佐以補中益气湯二劑痘齊乃用參茋四聖散而靨

一小兒出痘煩躁作渴飲湯面目赤色脈數無力兩尺爲甚此稟足三陰虛也用益气湯及地黃丸料加五味子大劑始末服而靨

一男子出痘煩躁作渴虛癥不能悉舉先君用益气湯地黃丸料加五味子各三十餘劑更用人參五觔煎湯代茶飲兩月餘而靨又用歸茋參術各數斤半載始能步履得元气充實且愼調攝而痊

一小兒十五嵗痘將愈而煩躁脈數而無力勞則益甚且無寐或驚悸余用歸脾補中二湯漸愈後因勞仍作或用四物化痰之劑前癥益甚更發熱惡寒頭運而歿一小兒痘愈後煩躁面赤脈洪大按之如無餘謂血虛朝用補中湯夕用歸脾湯將愈因飲食過多功課勞心吐瀉腹痛頭運惡寒反服藿香正气散發熱如炙汗出如雨手足並冷而歿

活人酸棗仁湯治痘疹虛煩驚悸不得眠

酸棗仁【炒】甘艸【炙】知母【炒】白茯苓麥門冬【去心】川芎漧薑【炒各三分】

右水煎服兒大倍之

梔子豆豉湯

山梔【四个】豆防【半兩】

右水二盞先煮梔子一盞內豆防煎至七分去滓溫服得快吐卽止後服

當歸六黃湯治血气不足虛火內動或煩躁盜汗不止當歸熟地黃黃茋【炒】黃栢【已下俱炒黒】黃芩黃連生地黃

右每服三五錢水煎

八珍湯治气血俱虛或用克伐之劑脾胃虛損肌肉消痩發熱惡寒飲食少思等癥【方見頂陷灰白】

補中益气湯

當歸補血湯【二方見寒戰咬牙】

六味地黃湯【方見痘發熱屬陰陽】

聖濟犀角地黃湯【方見頂陷心煩】

內托散【卽托裏散方見痘癰】

七味白術散【方見痘發熱屬陰陽】

痘腹痛

婁全善先生云痘腹痛多是熱毒爲患當臨癥消息之又云痘出腹痛或身痛脈洪數者用解毒涼藥加芍藥甘艸竊謂前癥若痘未出而發熱煩躁或作渴飲冷大便堅實此熱毒壅滯也用疏利之藥若痘已出而不熱躁不飲冷大便不實此元气虛弱也用白術散之類補之若噯腐吞酸大便穢臭乳食停滯也用保和丸消之凡腹痛作渴飲冷手足並熱者屬實熱作渴飲湯手足並冷者屬虛寒虛寒者當溫補脾胃虛弱者當調補脾胃

一小兒善食作渴腹痛便祕痘防赤色先用加味四物湯而愈後仍痛惡食此脾胃受傷用白術散而痊一小兒痘將靨腹脹發熱面赤午後益甚按其腹不痛余謂脾虛用五味異功散而痊

一小兒出痘腹痛大便似利寒熱往來余以爲脾气虛用白術散而痊

一小兒出痘腹痛作渴飲食如常光澤紅活此胃經實熱先用瀉黃散一劑頓安又用白術散而痊

一小兒痘後腹痛作渴飲冷便祕用淸涼飲末五分頓安後腹痛吐瀉發搐用白術散加釣藤鉤而愈

一小兒出痘腹痛噯腐吞酸此飲食停滯先用保和丸二服續用五味異功散而痛止又用托裏散而靨人參理中湯治脾胃虛寒胸膈痞滿或心腹疼痛痰逆嘔吐少气或霍亂吐利手足厥冷不喜飲水加附子理中湯【名附子理中湯】

人參白術漧薑【炮各等分】甘艸【炒減半】

右每服三錢水煎或研末白湯調下

五味異功散治小兒諸般釣癥角弓反張胸膈臍凸以透明沒藥爲末姜湯調下

桔梗枳殻湯治气壅痞結腹脇疼痛

桔梗枳殻【炒各一両】甘艸【炙】

右每服二三錢薑水煎

七味白術散治肚腹作痛和胃气生津液若脾胃气虛作渴飲湯或因吐瀉津液虧損煩渴引飲或脾胃气虛腹脹瀉渴弄舌流涎手足指冷並宜服之以溫補脾气化生津液【方見發熱屬陰陽】

保和丸治飲食停滯腹痛或惡寒發熱不可多服神【炒】山查半夏茯苓陳皮【各一両】連翹蘿卜子【各五錢】

右爲末粥飯丸小豆大毎服二三十丸白湯送下化服亦可加白術名大安丸

六君子湯治脾胃气虛肚腹作痛或吐瀉不食或肺虛痰喘气促惡寒或肝虛驚搐眩暈自汗諸癥並宜服卽四君子湯加陳皮半夏【方見不靨悶亂】

瀉黃散【方見痘防渇】

五味異功散【方見寒戰咬牙】

聖濟犀角地黃湯【方見頂陷心煩】

托裏散【方見痘廱】

四物湯【方見痘瘡出遲】

淸涼飲【方見痘瘡大便不通】

痘腰痛

經曰腰者腎之腑若痘瘡而見前癥者皆因腎經虛怯相火內燥眞陰不能勝邪故腰作痛也急服地黃丸以防變黒歸腎乃克有濟大抵此痘因稟賦腎家精气不足故目睛多白俗謂之拆腰痘是也若平素面白眼白睛多行遲語遲者出痘必歸腎經預爲調補腎气庶免此患

一小兒十三嵗眼睛多白或時面赤常患頸痛尺脈洪數先君謂稟腎气虛用地黃丸料煎服而愈至十五嵗出痘先君云須多服前藥仍用地黃丸益气湯更作倦怠乃以地黃丸大劑煎與恣飲又用大劑八珎湯痘漸出如式恪服前藥至期嵗二藥計十七斤余而愈先君每見嬰兒白睛多面色白或色赤令其預補脾腎以防出痘但信者少耳

一小兒出痘腰痛足熱發渴此稟腎虛火動也先君用大劑加減八味丸料煎與恣飲諸癥漸退佐以大劑八珎加紫艸糯米數劑膿漸貫仍用前藥而結痂用八珎湯而靨

一小兒出痘將愈因停食泄瀉作渴腰痛此脾腎虛弱也先君用加減八味丸料及五味異功散渴瀉頓止又與六味丸料及八珎湯而靨

一小兒出痘愈後腰足作痛此稟足三陰虛也用六味丸料煎服及補中益气湯而愈後又傷食作瀉腰痛用四神丸六味而愈

一小兒面色常白目睛多白時常腰痛兩足時熱冬不衣綿年九嵗先君謂稟腎虛令每日服地黃丸至十嵗出痘腰痛發渴面赤飲冷用地黃丸每劑加肉桂半錢煎與恣飲數劑之後熱渴頓止腰痛頓愈卻去肉桂仍與服之至五十餘劑而靨

一小兒痘愈後腰痛口渴兩足生瘡飲水不絕此稟足三陰虛先君用地黃丸益气湯至畢姻後不愼起居復患瘰以致不起

一小兒面素白發熱作渴或面生瘡先君謂腎虛用加味地黃丸補中益气湯而愈後出痘腰痛仍用前藥而痊次年畢姻患腎痿而卒

加味地黃丸

熟地黃【酒浸蒸丸曬漧八両酒拌杵膏】山茱茰【肉】亁山藥五味子【炒各四両】澤瀉白茯苓牡丹皮鹿茸【炙各三両】肉桂【厚者去皮取肉一両發熱者以此加之引虛火歸腎經而熱自止也】

右各另爲末入地黃和勻量入米糊丸服煎服更好

六味地黃丸【方見發熱屬陰陽】

五味異功散

補中益气湯【二方見寒戰咬牙】

八珎湯【方見頂陷灰白】

八味丸【卽六味丸加附子肉桂各一兩方見痘作渇】

二神丸

四神丸【二方見痘作防】

痘面靑

聞人氏云痘疹屬火癥其面色赤者爲順甚者爲熱若肝木尅制脾土致面色靑者是爲逆也急用四君升麻柴胡調補脾胃色正才治竊謂前癥若傷食而嘔吐搐搦脾气受傷而瀉利搐搦或厥逆皆慢脾風之漸也用人參理中湯加柴胡釣藤鉤治之或有少誤多致不起若有痘毒內外欝蒸發出遇風寒相凝滯於肌肉徧身皮膚靑色者用透肌散胃傷則生風嘔吐脾傷則生風厥逆用五味異功散加天麻若瘡密熱盛便祕飲冷面赤者用犀角解毒散貫漿之後發熱煩躁作渴面赤者用當歸補血湯足熱腰痛目睛赤者地黃丸皆要法也

一小兒痘瘡紅活起發因飲食過多吐瀉腰痛唇面靑色手足並冷此脾胃虛寒而受尅也先君用六君姜桂一劑前病不退痘色欠赤再劑加附子二分諸癥頓退翌日用參茋四聖散二劑將愈更用八珍湯內參茋各五錢四劑而靨

一小兒出痘飲冷過多腹痛面靑手足並冷此寒邪傷脾而虛寒也用附子理中湯一劑而痛止用人參一兩姜一錢二劑而膿貫又用人參煎湯代茶與飲月餘而靨

一小兒出痘面靑腹痛手足並冷此脾气虛寒也先用五味異功散加木香肉桂又用內托散參茋四聖散貫膿痂靨

一小兒出痘面靑腹痛手足並冷此脾土虛寒也先服益黃散末三錢再以六君木香而安又傷食作瀉面靑用五味異功散而痊

一小兒出痘面色靑手足冷此寒水侮土非十二味異功散不能救不信乃服疏通之藥歿而徧身皆靑悔無及矣

六君子湯

四君子湯【二方見不靨悶亂】

人參理中湯【加附子名附子理中湯方見痘腹痛】

五味異功散

當歸補血湯【二方見寒戰咬牙】

內托散【卽托裏散方見痘癰】

十二味異功散【方見頂陷灰白】

參茋四聖散【方見腹脹气促】

六味地黃丸【方見發熱屬陰陽】

犀角地黃湯【方見頂陷心煩】

痘防赤白

痘防赤白各有所因治法亦異凢防赤而作癢血虛而有熱也用四味牡丹皮赤而作痛餘熱也用四君連翹金銀花若發熱而大便調和者脾胃虛熱也用五味異功散若發熱而大便祕結者腸胃內熱也用聖濟犀角地黃湯若母有肝火用加味逍遙散若母有鬰怒用加味歸脾湯佐以加味逍遙散治之防白者多屬气虛而血衰也宜固元气爲本癢而作渴者气血俱虛也十全大補湯之類乳食減少四肢倦怠者中气虛也五味異功散之類气虛發熱者補中益气湯之類血虛發熱者當歸補血湯之類須參兼變之證治之此癥若服藥而漸紅活者可治色不轉者不治𨿽經年後多患瀉痢而死若妄投攻伐禍在反掌

一小兒痘瘡如期而愈防赤如赭余謂此乳母有熱也診之果有肝脾郁火先用加味逍遙散四劑與母服之子各飲少許而並愈

一小兒痘防色赤作痛熱渴喜冷大便不利先用前胡枳殻散便利渴止再用聖濟犀角地黃湯而安又用芹菜汁而靨

一小兒痘防色赤大便不利小便赤澁作渴飲冷此上焦實熱也先君用瀉黃散一劑頓愈又用濟生犀角地黃湯及芹菜汁而痊

一小兒痘愈而防赤作痛內熱作渴二便不利先君謂胃經熱毒用濟生犀角地黃湯及芹菜汁而痊

一小兒痘防色白時痛時癢作渴飲湯大便稀溏此脾胃虛熱也用五味異功散加當歸黃茋而瘥

一小兒十六嵗痘防白用獨參湯數斤色漸如舊又用地黃丸大補湯而安

一小兒痘後因母怒防赤時或作痛先用加味小柴胡湯加味逍遙散治其母而愈

一小兒因乳母食膏粱之味痘防色赤用淸胃散治其母而兒自愈

一小兒痘防色白作癢發熱大便不實諸藥不應余用五味異功散每劑用人參一兩四劑之後其熱稍退仍用前藥兼服四神丸而愈

一小兒痘防白色時或作癢先君謂气血俱虛不信反服解毒之藥後變慢脾風而歿

一男子患此色白作癢搔破膿水淋漓惡寒體倦余謂脾肺气虛不信反袪風敗毒果發搐而死

一小兒患此惡寒發熱或癢或痛或白或赤余謂气血俱虛不悟反降火袪風發痙而死

一小兒痘防色白服尅伐之劑致瀉不止余謂此脾气下陷也不信果歿徧身如白傅粉信气虛矣

葛花解醒湯治乳母酒醉後乳兒遺熱爲患

白豆防砂仁葛花【各五錢】亁生薑白術【炒】神麯【炒黃】澤瀉【各二分】白茯苓陳皮人參豬苓木香【各五分】靑皮【三分】

右爲末每二錢白湯調服

四順淸涼飲治血脈壅實臓腑蓄熱頰赤作渴五心煩熱睡臥不安四肢驚掣或頭面生瘡目赤咽痛痘疹餘毒【方見大便不通】

四君子湯【方見不靨悶亂】

加味逍遙散【方見痘潮熱】

獨參湯

十全大補湯【二方見腹脹气促】

四物湯【方見痘出遲】

犀角地黃湯【卽聖濟犀角地黃湯方見頂陷心煩】

前胡枳殻湯【方見痘涕唾】

瀉黃湯【方見痘防渇】

六味地黃丸【方見發熱屬陰陽】

五味異功散【方見寒戰咬牙】

聖濟歸脾湯

淸胃散【二方見痘癰】

痘瘖

王海藏先生云痘疹初出後聲音洪亮形病而气不病也痘疹未發聲音不出形不病而气病也瘡疹旣發聲音不出形气俱病也宜用八風湯或涼膈散去硝黃主之竊謂前癥若心火上炎刑爍肺金者宜用人參平肺散若津液不足虛火薫蒸者宜用六味地黃丸凡小兒面素白善哭足熱腰痛或解顱面白黒睛淡者出腎虛痘面靑善怒或兩頥赤者出肝脾虛也蓋邪之所湊其气必虛當預爲調補若在乳下尢當補其母及愼飲食起居爲善此余之親驗者也

一小兒仲冬出痘呻吟煩躁焮痛作渴音啞便實先君謂心肺實熱之癥令急與水飲之遂恣啜始定大便稍和更食梨子數枚得生夫梨者利也能令人作瀉今食之而安乃內有實熱而應用也

一小兒痘愈而聲瘖面赤足心發熱小便赤少先君謂腎經虛熱用地黃丸益气湯而愈其時患是癥者用淸熱解毒之藥俱致不起

一小兒痘愈而聲瘖面白兩睛多白兩足發熱作渴飲湯脈浮數左尺更數而無力余謂稟腎經陰虛朝用益气湯夕用地黃丸加五味子兩月餘聲漸出又服兩月餘而愈

一小兒出痘聲瘖脈息如前余用前藥治之聲漸復淸又飲食過多泄瀉復瘖朝用益气湯夕用異功散地黃丸聲始如舊

一小兒痘後聲瘖半載以爲廢人余詢之但雲頭運其聲卽瘖脈浮而緩按之不及兩寸此中气虛不能上接淸陽之气耳用補中益气湯地黃丸俱加五味子不半載聲音漸復

一男子痘後患瘖惡寒體倦勞則頭運余謂元气虛而不能上升不信乃服淸痰降火之藥而歿

一小兒十四嵗痘後勞而喉瘖頭運脈洪數而無力惡寒發熱大便欲去而不去余謂元气下陷也宜用益气湯不悟乃雜用疏導之藥泄瀉不止而歿

八風散【卽八風湯】

藿香【半兩去土】白芷【一兩】前胡【去蘆一兩】黃茋【二兩】甘艸【炙二兩】人參【二兩】羗活【三兩】防風【三兩】

右爲末每服入薄荷少許煎湯調服

涼膈散【方見痘瘡焮裂】

人參平肺散治心火尅肺金而聲瘖【方見頂陷心煩】

六味地黃丸治腎虛聲瘖【方見發熱屬陰陽】

補中益气湯治中气不足不能上接淸陽之气而瘖五味異功散【二方見寒戰咬牙】

痘瘡痛

王海藏先生云痘瘡出而煩痛用木香五物主之更用芒硝爲末以豬膽汁調敷之若身後痛屬膀胱經也用羌活荊芥甘艸湯身前痛屬肺經也用升麻葛根紫艸湯身側痛屬膽經也用連翹防風湯四肢痛屬胃經也用防風芍藥甘艸湯以急止之蓋恐叫號傷气忍痛傷血而變癥也若熱毒盛者用東垣消毒散或仙方活命飲食雞魚蒲萄酒物者用東垣淸胃散生犀汁若發熱飲冷大便調和用四物連翹牡丹皮若發熱飲冷大便祕結脾胃實熱也用淸涼飲若發熱作渴飲湯者脾胃虛熱也用七味白術散大凢痘切不可食毒物恐作痛致傷元气輕者反重重者難治大人亦然

一小兒痘瘡作痛色赤飲冷此熱毒熾盛也用活命飲末二服痛止用東垣消毒散一服諸癥悉退而瘥若非此藥必作疔毒之類

一小兒痘焮痛出血診其母有肝火用小柴胡湯加山梔生地母子服之頓愈又用加味逍遙散而痊

一小兒痘痛不止色淡欲陷此痛傷元气也先用仙方活命飲一劑而痛止用八珍湯而靨

一婦人時疫將愈出痘發熱體倦痛甚昏憒飲湯脈洪數按之如絲用十全大補湯調硃砂末一錢二劑其痛頓止食進體健仍用前湯十餘劑而愈

一男子痘瘡痛甚先用仙方活命飲一劑其痛頓止又用東垣消毒散一劑精神如常而靨

一小兒痘瘡痛甚脈有力此邪气實也用活命飲末二錢痛止起發又用東垣消毒散而靨

一小兒痘赤痛用活命飲末二錢痛止用當歸黃茋金銀花將愈用四君當歸芍藥而靨

一小兒痘赤痛發熱飲冷大便不通脈洪數而有力用活命飲加大黃一服痛赤頓減更用東垣消毒散一服如期而愈

一小兒痘瘡紅活焮痛作渴飲冷手足並熱余謂此痘屬形病俱實非淸熱解毒不能殺其勢當用活命飲化癍湯不信另服鼠粘子湯痘焮脹大其色如赭先用前藥二劑腫痛悉止乃用鼠粘子湯而愈

一小兒痘瘡焮痛服鼠粘子湯之類患痘疔三枚甚苦用隔蒜炙服活命飲痛止貫膿又用東垣消毒散而靨一小兒徧身發熱兩足尢甚作渴飲湯脈洪數而無力此稟腎經虛熱也用地黃丸料加當歸黃茋大劑煎與恣飲三日服數劑熱渴全止又數劑而愈

一小兒痘瘡熱痛服敗毒藥四肢患痘癰寒熱發渴余謂當補元气不信果歿

木香五物湯治出痘煩痛

靑木香【四兩】丁香【一兩】薫陸香白礬【各一兩】麝香【一錢】

右每服五錢水煎熱盛加犀角一兩施銀防常用此方其效如神

防粘子湯治痘瘡欲出未透皮膚發熱眼赤心煩咽痛不利等癥【減地骨防風名消毒散】

鼠粘子【四錢炒杵】荊芥【二錢】甘艸防風【五分】地骨皮【一錢】

右爲末每服一二錢白湯調下

仙方活命飲治痘瘡焮痛熱盛者服之頓衰勢弱者服之頓愈眞聖藥也

東垣淸胃散

托裏消毒散【二方見痘癰】

東垣消毒散【方見炙疹痘一名救苦湯】

射幹鼠粘子湯【方見痘咽痛】

羌活荊芥甘艸湯【卽此三味等分】

柴胡山梔連翹防風湯【卽此四味等分】

連翹防風湯【方見痘疔】

防風芍藥甘艸湯【卽此三味等分】

化癍湯【方見水痘麻痘】

淸涼飲

消毒散【二方見大便不通】

四聖散【方見痘出不快】

犀角消毒散

隔蒜灸法【二方見痘疔】

痘身疼

經云癢則爲虛痛則爲實內快外痛爲外實內虛外快內痛爲內實外虛今痘瘡身痛者是膚厚理密或外寒相或熱毒內作或血虛不能榮養若熱毒而血瘀者先用活命飲次用東垣消毒散血虛而瘀者用四物湯之類徧身囓而色黒者毒气壅滯而血凝也乃是危癥若二便祕結喘急煩躁用梔子仁湯或豬尾膏血調片腦治之自利不食者不治

一小兒痘未發徧身作痛余謂熱毒勢盛先用仙方活命飲一劑痛緩痘出用東垣消毒散一劑末用四聖散而靨

一小兒痘未出透徧身作痛此熱毒鬰滯而未盡發於外也先用活命飲一劑而痛愈用參茋四聖散而結靨一小兒痘瘡徧身作痛用東垣消毒散而痛愈用紫艸快癍湯而膿貫用托裏散而愈

一小兒痘癰肢體作痛發熱惡寒此气虛而寒邪客於表也用人參羌活散而表解用參茋四聖散而起發用參茋內托散而膿潰

一姙婦發熱作渴徧身疼痛用活命飲二劑諸癥稍愈形气甚倦用紫艸木香散痘出少許用白術散貫膿而愈

一男子出痘根窠赤痛發熱作渴痘裂出血肝火熾也用小柴胡湯加生地犀角諸癥頓減又用聖濟犀角地黃湯而結痂

黃茋六一湯治痘瘡气虛作渴愈後作渴尢宜服之

黃茋【炙六錢】甘艸【炙一錢】

右水煎服

參茋四聖散

參茋內托散治痘瘡疼痛或裏虛發癢或不潰膿或爲倒靨等癥【二方見寒戰咬牙】

小柴胡湯【加牡丹皮生地黃卽加味小柴胡湯】治發熱惡風身痛或四肢勁彊寒熱往來【方見癍癥】

紫艸快癍湯【方見便出血或黒屎】

七味白術散【方見發熱屬陰陽】

四物湯【方見痘出遲】

八珎湯

聖濟犀角地黃湯【二方見頂陷心煩】

仙方活命飲

托裏散

東垣消毒散【三方見夾疹痘】

五苓散【方見小便不利】

制附子法

將附子重一兩三四錢有蓮花瓣頭圓底平者先備童便五六碗將附子放在竈上熱處或炭火烘炙乘熱投童便中浸五七日候潤透揭去皮切四塊用粗紙濕裹數層埋灰火中煨候熟取出切片如有白星瓦上炙至無星爲度如急用切大片用熱瓦炙熱亦可

薛氏醫案卷七十三﹤子部﹐醫家類﹐薛氏醫案﹥

欽定四庫全書

薛氏醫案卷七十四

明薛已訂

外科精要上

療發背癰疽灸法用藥第一

經云諸痛癢瘡瘍皆屬心火前輩又謂癰疽多生於丹石房勞之人凡人年四十已上患發背等瘡宜安心早治此癥如虎入室禦而不善必至傷人宜先用內托散次用五香連翹湯更以騎竹馬法或隔蒜灸並明灸足三里以發泄其毒蓋邪之所湊其气必虛畱而不去其病乃實故癰疽未潰臓腑畜毒一毫熱藥斷不可用癰疽已潰臓腑旣虧一毫冷藥亦不可用猶宜忌用敷貼之藥閉其毫孔若熱渴便祕脈沈實洪數宜用大黃等藥以泄其毒後國老膏萬金散黃礬丸逺志酒之類選而用之

愚按前癥若熱毒蘊於內大便祕結元气無虧者宜用大黃等藥泄其熱毒若陰虛陽湊精虛气節脾胃虛弱者宜用甘溫之劑培其本源若瘡不焮腫不作膿者𨿽未潰仍須溫補若瘡已潰而腫不退痛不止者仍宜淸涼之劑治之若病急而元气實者先治其標病緩而元气虛者先治其本或病急而元气更虛者必先治本而兼以治標大抵腫髙焮痛膿水稠粘者元气未損也治之則易漫腫微痛膿水淸稀者元气虛弱也治之則難不腫不痛或漫腫腫黯不潰者發於陰也元气虛甚理所不治若腫髙焮痛者先用仙方活命飲後用托裏消毒散漫腫微痛者宜托裏散如不應加姜桂若膿出而反痛气血虛也八珍散不作膿不腐潰陽气虛也四君加歸茋肉桂不生肌不收斂脾气虛也十全大補加姜桂晡熱內熱陰血虛也四物加參術欲嘔作嘔胃气虛也六君加炮姜自汗盜汗五臓虛也六味丸加五味子食少體倦脾气虛也補中益气加茯苓半夏喘促咳脾肺虛也前湯加麥門五味欲嘔少食脾胃虛也人參理中湯腹痛泄防脾胃虛寒也附子理中湯小腹痞足脛腫脾腎虛弱也十全大補加山茱山藥肉桂泄防足冷脾腎虛寒也前藥加桂附熱渴淋閉腎虛陰火也加減八味丸喘淋閉肺腎虛火也補中益气湯加減八味丸凡此變癥皆因元气虧損失於預補所致故丹溪先生云但見腫痛參之脈癥虛弱便與滋補气血無虧可保終吉防哉斯言蓋古今虛實不同因時施治不無少異是集治論義悉類此

附治驗

上林陳靜面患疔脈洪數有力屬邪气蘊結餘用淸熱消毒散二劑未應或用黃蓍肉桂等藥二劑反益其勢致耳目唇口俱腫閉頭面如斗由邪气外實也前脈按之無力由元气內虛也連進托裏消毒之藥及數砭患處出黑血碗許已而膿與腐肉並潰而出復用托裏之藥瘡勢漸愈七日後復因調防失宜以致煩渴不食兩尺脈如絲欲絕急用八味丸料煎服其脈頓復手足自溫使非砭以泄其外托裏散以補其內八味丸以回其陽則治之失宜必致不救愼之愼之

憲副陳魯山居官勤苦勞傷元气背患疽漫腫中央色黯四畔微赤微痛脈浮大按之微細左寸短而右寸若無十餘日腫未全起此病气元气虛寒朝用參蓍姜桂歸術陳皮半夏炙艸溫補其陽夕用加減八味丸滋其肝腎各四劑而腐潰但膿水淸稀盜汗自汗內熱晡熱脈浮而數攺用八珍湯復發熱而夜陽舉此腎虛而火動仍用加減八味丸料煎服而安又因怒動肝火瘡出鮮血二盞許左關數右關弱此肝木侮脾以致肝不能藏血脾不能統血用十全大補兼前藥各二劑而血止再用前藥調理而痊一武職患腦疽內潰熱渴頭面腫脹如斗胸背色焮如塗丹煩熱便祕此表裏俱實若非苦寒之劑內疏外泄不救遂鍼周項出膿及用淸涼飲一劑內大黃用五錢再用消毒散而愈

節推王器之背患疽瘡頭如黍焮痛背重脈沈而實此毒在內服黃連內疏湯二劑少退更與仙方活命飲而愈

舉人劉華甫焮腫作痛脈浮而數此毒蓄於經絡用內托復煎散二劑而焮腫減用仙方活命飲四劑而腫痛止更用托裏藥而痊

一儒者患背疽腫焮痛甚此熱毒蘊結而熾盛用隔蒜灸而痛止服仙方活命飲而腫消更與托裏藥而潰愈

一男子背患疽腐肉𨿽潰而新肉不生此毒气解而脾胃之气虛也用六君子加芎歸五味黃茋漸愈用十全大補湯全愈

一男子背患疽肉腐膿淸肌肉不生此邪去而气血俱虛也用十全大補湯月餘而斂

一男子背患疽腫痛赤暈尺餘背如負石其勢當峻攻其脈又不宜遂砭赤處出紫血碗許腫痛頓退更用神功散及仙方活命飲二劑瘡口及砭處出血水而消

儒者周在魯懷抱久鬰背脊患疽肝脈洪脾脈浮大按之微細以補中益气加桔梗貝母少用銀花白芷二劑肝脈頓退脾脈頓復乃以活命飲二劑膿潰腫消肝脈仍此毒𨿽去而胃气復傷仍用前湯加半夏茯苓而愈用銀花白芷非爲治瘡乃解患者之疑耳

癰疽備論第二

初虞世云凡癰疽始作須以大黃等藥亟轉利之勿以困苦爲念若與其潰爛而死不若利之而死況有生道哉古人立法率用五香連翹漏蘆等藥貧乏者單煎大黃湯以利之至於膿潰乃服黃茋等藥以排膿千金外臺備矣世以瘡發於外不行轉利而死者多矣悲夫愚按前癥若腫髙焮痛臓腑閉結屬內外俱實當用前藥瀉之若漫腫微痛臓腑不實屬內外俱虛當用內托補之若患腫無頭肉色不變當助胃壯气令其內消若疼痛不止焮腫不消當用人參黃茋散以托裏排膿若飲食少思肌肉不生當用參茋托裏散以補養脾胃丹溪云癰疽因積毒在臓腑當先助胃壯气使根本堅固次以行經活血藥佐之參以經絡時令使毒气外泄治之早者可以內消此內托之防也又云腫瘍內外皆壅宜以托裏表散爲主如用大黃寧無孟浪之非潰瘍內外皆虛宜以補接爲主如用香散未免虛虛之失此蓋古今气稟不同治宜審之

癰疽灸法論第三

陳無擇云癰則皮薄腫髙疽則皮厚腫堅初發並宜灼艾惟癰膿成則宜鍼疽膿成則宜烙當審察其癥疏利其毒補托其裏然癰疽冠於雜病之首治失次序多致枉天故集得效灸法以貽學者庶不致妄投也

愚按前癥若發熱煩渴大便祕結者由邪蓄於內宜黃連內疏湯以泄內毒若頭痛拘急發熱惡寒者由邪客於外宜人參敗毒散以散表邪若腫痛焮赤發熱作渴此毒气凝於肉裏宜仙方活命飲解散其毒若食少體倦發熱惡寒此中气虛弱宜六君子湯以補脾胃

騎竹馬灸法第四

治一切瘡瘍卽用此法無有不愈其法令病人以肘憑凡竪臂腕要直用一條自臂腕中曲處橫紋男左女右貼肉量起有至中指尖盡處截斷爲則不量指甲卻用竹杠一條令病人脫衣正身騎定前後用兩人杠起令病人腳不著地又令二人扶之勿令傴僂卻將前所量臂從竹杠坐處尾骶骨盡處直貼脊背量至盡處爲則用墨筆防定此只是取中非灸穴也卻用薄作則子量病人中指節相去兩橫紋爲則男左女右截爲一則就前所防記處兩邊各量一則盡處卽是灸穴兩穴各灸五七壯疽發於左則灸右疽發於右則灸左甚則左右皆灸蓋此二穴心脈所過之處凡癰疽皆心火畱滯之毒灸此則心火流通而毒散矣起死回生之功屢試屢驗

愚按前癥若毒旣解而肌肉不生當求其屬而補之

第三圖

先令病人脫去衣服以大竹杠一條跨定令兩人徐徐扛起足要離地五寸許兩傍更以兩人扶定毋令揺動不穩卻以第一圖則子貼定竹扛從尾閭起貼脊量至則子盡以墨防定記之非灸穴也此是取中穴止處卻以第二圖取同身寸則取兩寸平折自中穴量之以中分取兩傍各一寸方是灸穴也

論隔蒜灸得效第五

李氏云治疽之法灼艾之功勝於用藥蓋使毒气外泄譬諸盜入人家當開戶逐之不然則入室爲害矣凡瘡初發一二日須用大顆獨蒜切片三分厚貼疽頂以艾隔蒜灸之每三壯易蒜痛者灸令不痛不痛者灸之令痛瘡潰則貼神異膏如此則瘡不開大肉不敗壞瘡口易斂一舉三得此法之妙人所罕知若頭項見疽則不可用此法【五府極觀碑載】

愚謂瘡瘍之癥有諸中必形諸外在外者引而拔之在內者疎而下之苟或毒气鬰結瘀血凝滯輕者藥可解散重者藥無全功是以灼艾之功爲大凡灸法未潰則拔引鬰毒已潰則補接陽气每治四肢患瘡气血無虧者只以前法灸之皆愈若中气虛弱不灸而服敗毒之藥復傷中气未有不敗者也其頭項患者亦宜灸之但艾炷宜小而少其壯數爲善

背疽腫漫尋頭灸法第六

李氏云凡患背疽漫腫無頭者用濕紙貼腫處但一防先漧處乃是瘡頭可用大蒜十顆淡鼓半合乳香錢許研爛置瘡上鋪艾灸之痛否皆以前法爲度

愚按前癥或附骨疽及臀腿諸毒初起未明者尋頭用灸多自內消其毒熾盛更服活命飲其功尢防若气血虛弱必以補托爲主若背疽大潰欲驗穿透內膜者不可用皂角取法但以紙封患處令病者用意呼吸如紙不動者未穿透也倘用取鼓動內膜反致穿透愼之愼之

蒜餅施用分其輕重第七

伍氏曰凡用蒜餅灸者蓋蒜味辛溫有毒主散癰疽假火勢以行藥力有只用艾炷灸者此可施於頑疽痼發之類凡赤腫紫黒毒甚者須以蒜艾同灸爲妙

愚按前法誠有回生之功若頑瘡痼疾脾胃虛弱營气不能滋養患處以致寒邪內襲而不愈宜用小艾炷頻灸瘡口以祛寒邪補接營气其內補之法說見首論及三十二論

灸法要論第八

伍氏方論曰夫癰疽發背皆有所因前篇言之詳矣凡初覺赤腫先從背脊骨第二陷中兩傍相去同身寸各一寸五分名熱腑穴二處各灸七壯此能疏泄諸陽熱气永無癰疽之苦或隔蒜灸不論壯數則邪無所容而眞气不損但頭項見瘡宜用騎竹馬法及足三里灸之愚按前論誠爲良防其調理之法當求首論中

史氏引證

甲戌年瘍醫常器之診太學史氐之母云內有蓄熱防其作疽至辛巳六月果背脾微癢瘡粒如黍灼艾卽消隔宿復作用膏藥覆之暈開六寸許痛不可勝歸咎於艾適遇一僧自云病瘡甚危嘗灸八百餘壯方蘇遂用大艾壯如銀杏者灸瘡頭及四傍各數壯痛止至三十餘壯赤暈悉退又以艾作團如梅杏大者四十壯乃食粥安寢瘡突四寸小竅百許患肉俱壞而愈

愚按灼艾之法必使痛者不痛不痛者痛則其毒隨火而散否則非徒無益而又害之

附治驗

秋官髙竹眞患背疽色黯堅硬重如負石神思昏憒可畏其親廷評鄭沙村請同往治鄭云竹眞先任湖廣某縣時以某河渉險不便竹眞爲整治有功其民爲立生祠凡渡河者無不禱祭竹眞患此悉疑立祠致祟余曰不然病因元气虛寒積毒熾盛所致遂以杵蒜攤患處用錢大艾炷灸二十餘壯尙不知乃攤蒜補艾灸亦不知乃著肉灸良久方知再灸方痛內服參附大補之劑而起

癰疽灼艾痛癢論第九

伍氏曰凡治癰疽發背疔瘡不痛者必灸使痛痛者必灸使不痛若初灸卽痛者由毒气輕淺灸而不痛者乃毒气深重悉宜內服追毒排膿外傳消毒之藥大抵癰疽不可不痛又不可大痛悶亂不知痛者難治

愚按前論惟疔瘡一癥其狀不一其色不同或如小瘡或如水泡或作痛或麻木或有紅絲或寒熱頭疼或嘔吐惡心或肢體拘急其候多端非前灸法並解毒之劑卒難濟事若不省人事或牙關急者卽以奪命丹爲末灌之若生兩足多有紅絲至臍生於兩手多有紅絲至心生於唇面多有紅絲入喉俱難治若鍼其紅絲出血多有生者若患於肢末之處毒愈凝滯藥難導達艾灸之功爲大如妄服疏利之劑耗損眞气不惟無以去毒而害反隨之矣

附治驗

操江都憲張恆山左足次指患之痛不可忍急隔蒜灸三十餘壯卽能舉步彼欲速愈自敷涼藥遂致血凝肉死毒气復熾再灸百壯服活命飲出紫血其毒方解腳底通潰腐筋爛肉甚多將愈予因考績北上又誤用生肌藥反助其毒使元气虧損瘡口難斂予回用托裏藥補之喜其稟實且客處至三月餘方瘥表甥居富右手小指患之或用鍼出血敷以涼藥掌指腫三四倍六脈洪大此眞气奪則虛邪气勝則實也先以奪命丹一服活命飲二劑勢稍緩余因他往或又徧刺出血腫延臂腕如大瓠手指腫大數倍不能消潰乃眞气愈虛邪气愈盛余回用大劑參茋歸術之類及頻灸徧手腫勢漸消後大便不實時常泄气此元气下陷以補中益气湯加補骨脂肉豆防吳茱茰五味子又以生脈散代茶飲大便漸實手背漸潰又用大補藥五十餘服漸愈

一男子唇患之有紫脈自瘡延至口內余曰此脈過喉則難治矣須鍼紫脈並瘡頭出惡血以泄其毒則可不信乃別用解毒之劑頭面俱腫復請治脈洪數按之全無惡癥悉具余曰無能爲也彼求治甚篤時口內腫脹鍼不能入爲砭腫處出血勢𨿽少退終至不起

腦疽灸法第十

李氏云腦疽及脛項有疽不可用隔蒜灸恐引毒上攻宜灸足三里穴五壯气海穴三七壯仍服涼血化毒之藥或以騎竹馬穴法灸之凡頭項咽喉生疽古法皆爲不治若用此法多有生者加五香連翹漏蘆等湯國老膏萬金散皆可選用

愚按前癥屬膀胱經或濕熱上壅或陰火上炎若因濕熱則病气有餘元气不足當用黃連消毒散以除濕毒用補中益气湯以滋化源若因陰火則元气病气俱不足當用補中益气湯及六味地黃丸以滋腎水若腎水漧涸中傳末癥急用加減八味丸及補中益气湯以固根本引火歸源若色黯不潰或潰而不斂名曰腦爍不治大凡腫焮痛甚宜活命飲隔蒜灸之解散瘀血拔引鬰毒但艾炷宜小而少若欲其成膿腐潰生肌收斂並用托裏爲主

附治驗

一婦人患頭項俱腫痛不可當發熱作渴喜冷內服淸熱外敷寒涼色黯不焮胸中气噎此陽气虛寒彼泥素有痰火不受溫補余用參茋各五錢姜桂各二錢一劑腫頓起而潰又用大補藥而愈凡瘡疽腫髙痛甚煩渴飲冷此病气元气俱有餘宜用淸熱消毒散仙方活命飲爲主若腫髙痛甚口漧飲熱此病气有餘元气不足宜用托裏消毒散參茋四補散爲主若漫腫微痛食少體倦此病气元气俱不足宜用六君補中二湯壯其脾胃則未成者消已成者潰已潰者斂矣

儒者胡本中之內冬患之腫痛熱渴脈洪數實用淸熱消毒之藥潰膿而愈次年三月其舌腫大徧身患紫疔如葡萄不計其數手足尢多各刺出黑血此脾胃受毒先服奪命丹七粒出臭汗瘡熱益甚便祕二日與大黃芩連各三錢升麻白芷山梔薄荷連翹各二錢生甘艸一錢水煎三五沸服之大小便出臭血甚多下體稍退乃磨入犀角汁再服舌本及齒縫出臭血諸毒頓消更用犀角地黃湯而愈

癰疽旣灸服藥防臓腑論第十一

李氏云背疽之方𨿽多得效者殊少今擇用驗者錄之庶不致誤人如防心散凡有疽疾早進數服使毒气外出而無嘔吐之患否則咽喉口舌生瘡或黑爛如茵若瘡發四五日之後宜間用別藥治之

愚按防心散乃解金石發疽之藥若發熱焮腫作渴飲冷而嘔者宜用若發熱焮腫作渴飲湯而嘔者不宜用若脾虛停痰或寒邪內侵或痛傷脾胃宜用六君子湯若喉舌生瘡或口漧作渴或小便頻數宜用六味丸大凡諸瘡作嘔若飲冷便祕是熱毒也黃連消毒散解之飲冷便和是胃火也竹葉石膏湯淸之懶食飲湯是胃虛也補中益气湯以補之大便不實喜飲熱湯是脾胃虛寒也六君加炮姜以溫之常見脾胃虛弱者用前散反心間陰冷無不致嘔其喉舌生瘡乃腎水枯涸虛火炎上其癥甚惡急用加減八味丸亦有得生者

附治驗

通府張廷儀背患癰作嘔焮痛大便祕結口漧作渴此內蘊熱毒用竹葉石膏湯二劑諸癥頓退用托裏消毒散四畔腫消用仙方活命飲瘡亦尋愈

上捨李通甫腿患瘡作痛少食作嘔惡寒餘以爲痛傷胃气用六君子湯加當歸四劑疼痛少止飲食加進又以十宣散加白術茯苓陳皮數劑膿成鍼而出之又以前散去防風白芷數劑而痊

舉人邊云衢腋下患毒嘔逆不食腸鳴切痛四肢厥冷脈沈而細余謂中气不足寒邪內淫用托裏溫中湯一劑頓愈更以香砂六君子治之彼謂腫瘍時嘔當作毒气攻心治之潰瘍時嘔當作陰虛補之餘曰此丹溪大槪之言也卽諸痛癢瘡皆屬心火之意假如赤腫痛甚煩躁脈實而嘔爲有餘法當下之腫硬不痛不潰脈弱而嘔爲不足法當補之亦有痛傷胃气或感寒邪穢气而作嘔者𨿽腫瘍尢當助胃壯气彼執不信用攻伐之藥病愈甚復請診其脈微細而發熱余謂熱而脈靜脫血脈實汗後脈躁者皆難治後果歿

防心散

菉豆末【一兩】明乳香【細研半兩】

右煎生甘艸湯調時時服之令藥常在膈間

五香連翹湯

乳香木香沈香丁香連翹射幹升麻黃茋木通獨活桑寄生甘艸【各三分】

右水煎服

愚按是方說見前論

凡癰疽不可用生肌斂口之藥合用麥飯石膏瘡口自斂或因毒藥或爲刀割重者兼服沈麝湯

愚按前云凡瘡不可用收口藥者恐毒气未盡反助其惡蓋肌肉脾之所主但托裏健脾則餘毒自解瘡口自合若毒發於外气血無虧麥飯石膏亦可倚仗若元气虧損必當補助其脾禁用刀鍼說見第四十三

沈麝湯

木香麝香沈香藿香乳香連翹【各等分】

右每服二錢水煎

五香去大黃加人參黃茋犀角湯

木香沈香乳香丁香【各五錢】粉艸人參【各四錢】黃茋【一兩】犀角末【二錢】麝香【一錢】

右每服四錢水煎

漏蘆湯

黃茋甘艸連翹沈香漏蘆【各半兩】大黃【一兩微炒】

右每服二錢姜水煎

愚按三方詳見首論其斂口之法附見第三十三

柞木飲子治一切癰疽未成自消已成自潰甚效榦柞葉【四兩】萱艸根荷葉蒂甘艸節地楡【各一兩】

右每服五錢水煎一碗作二劑早晚進

愚按荷葉蒂去惡血萱艸解毒柞葉善袪逐地楡甘艸節淸血消毒

阿膠飲子治一切癰疽癤毒

牛膠【剉蛤粉炒如珠】粉艸【各一兩】橘紅【半兩】

右作三劑水煎服

牛膠飲截治癰疽毒不內攻不傳惡癥有益無損

牛皮膠【用明者四兩】

右用酒一碗重湯煮化服加酒至醉不能飲加白湯愚按二飲消毒殊有良驗

神仙黃礬丸服至一兩以上最止疼痛不動臓腑

白礬【一兩明亮者研】黃蠟【五錢黃色者熔開一方用七錢】

右丸桐子大每服十丸漸加至二十丸熟水或溫酒送下未破內消已破自合如服金石所致更用礬末一兩徐以溫酒送下有人徧身生瘡其狀如蛇頭服此卽效但日服百粒方能禦毒不致內攻又治蛇咬熔礬熱滴傷處痛卽止毒卽出

愚按前法果有良驗余常以白礬三錢爲末糊丸以蔥湯連進二服其功尢速故名千金化毒湯本用礬末蔥湯調下因末難服故作爲丸此藥解金石固臓腑有益無損用力少而成功多偏僻之處不可不知

國老膏治一切癰疽預服消腫逐毒其功不能盡述

粉艸

右以河水浸二宿揉取汁砂器煎膏服一二匙無灰酒或白湯下最解丹毒

愚按前方誠爲解毒之劑但元气虛弱者當深戒之

萬金散治一切癰疽已潰未潰者

括蔞【一个杵細】大甘艸節【二錢】沒藥【一錢研末】

右用酒二碗煎一碗去查入沒藥服

愚按前散有消毒破血之功無腐潰生肌之力

逺志酒治一切癰疽因憂怒气滯所致

逺志【米泔浸洗去土去心】

右爲末每服三錢酒一盞調和澄淸飲之柤傅患處愚按逺志酒誠有解郁消毒之功而無托裏補益之效

忍冬酒治一切癰疽甚效仍以麥飯神異二膏傅貼

忍冬藤【生取五兩】大甘艸節【一兩】

右用水二碗煎一碗入無灰好酒一碗再煎數沸去查分三服一晝夜用盡病重晝夜兩劑至大小便通利爲度【另用忍冬藤一把爛研入酒少許傅四圍】

又水蓮四十九片握去毛研細酒解溫服其功與忍冬艸同

又龍鱗薜荔一握細研以酒解汁溫服利惡物爲妙紅內消用水砂器煎熟入酒與藥相半再煎數沸去查時時服之查焙爲末酒糊丸桐子大每服三十丸空心溫酒下爲常服之蓋力輕故也藥產建昌者良

愚按前三藥因其簡易解毒而用之略無內托之功也若毒旣去而眞气虛者必須補托以收全功

馬益卿先生癰疽論第十二

論曰夫人有四肢五臓一覺一寐呼吸吐納精气往來流而爲榮衞暢而爲气色發而爲聲音陽用其形陰用其精此又常數之所同也至其失也蒸則生熱否則生寒結而爲癅贅陷而爲癰疽凝而爲瘡癬憤則結癭怒則結疽又五臓不和則九竅不通六气不和則流結爲癰皆經絡澁滯气血不流暢風毒乘之而致然也愚按此論可謂善言人身之造化瘡瘍之情狀者矣治法當參詳前論

癰疽敍論第十三

論曰癰疽之癥若七情虧損气血經絡壅結而成者屬內因若六淫外侵气血受傷寒化而爲癰者屬外因若服丹石補藥膏粱酒麫房勞所致者屬內外因也又曰陰滯於陽則發癰陽滯於陰則發疽脈浮洪滑數爲陽沈緩遲濇爲陰陰則熱治陽則冷治初覺宜淸熱拔毒已潰宜排膿止痛故用逺志大黃甘艸此三因之法也治當寒者溫之熱者淸之虛者補之實者防之導之以鍼石灼之以艾炷破毒潰堅各遵成法以平爲期愚按前癥脈沈實大便祕結者屬內因也宜疏利之脈浮大便調和者屬外因也宜托裏之脈不浮不沈者屬不內外因也宜調和榮衞此亦治三因法也若焮腫大痛煩熱飲冷大便祕結脈洪數實者爲純陽宜苦寒之劑淸熱拔毒若不腫不痛防利不食嘔吐足冷是爲純陰宜辛熱之劑大補陽气【不拘嚴寒盛暑當捨時從】癥若微腫微痛似潰不潰時出淸膿者爲半陰半陽宜辛熱之劑溫補胃气此亦治陰陽癥法也治驗詳見首論

素問良用要論第十四

素問云陽气湊襲寒化爲熱熱甚則肉腐爲膿凡發背多因服金石而發者有因上伐曾服而發者其候多發於脾起如粟或痛或癢多致不救外面如拳【古人云外面如麻裏面如】有數十孔以手按之諸孔出膿尋時失瘖凡有此癥可用淨土水調量大小作餅厚分許以艾炷灸之內服五香連翹湯及鉄漿醋調蚌殻灰塗之更以騎竹馬法灸之甚良

愚按前癥仍參首論主治恐其表裏熱毒之不同元气虛實之不一也

千金良用備要方論第十五

千金雲癰疽始作或大痛或小痛或發如米粒卽便出膿宜急斷口味利去其毒用騎竹馬灸法或就患處灼艾重者四面中央總灸一二百壯更貼寒藥其效甚速愚按前癥若因元气虧損或因气血相滯而患者更當調補其內

別脈辧癥論第十六

伍氏云癰疽之疾有二十餘癥熛發痼發石發巖發蜂窠發蓮子發椒眼發連珠發竟體發有腸癰內發腦背發眉髮顋頷發肺癰瓠發大率隨病淺深內外施治不可遲緩初發如傷寒脈浮而是其候也

愚按前癥其名𨿽殊處治之法詳具各論其肺癰胃脘癰別載外科樞要

癰疽脈癥第十七

陳無擇云癰疽脈數身無熱反灑淅惡寒若有痛處乃發爲癰以手掩上若熱者爲有膿不熱者爲無膿若脈不數不熱而疼者發於陰也尢爲惡癥凡熱甚脈數用漏蘆散並單煮大黃等湯不甚熱脈緩弱投五香連翹湯仍依四節八事次序三因以藥之無有不濟者也愚按前癥灑淅惡寒有屬瘡之表邪者有屬脾肺之气虛者若潰後焮腫作痛惡寒發熱煩渴脈數乃眞气虛而邪气實也仍參詳首論主之

治癰疽用藥大綱第十八

李氏云余之所著方論靡不周備但欲使治者一玩味次第用之無有不效今略書用藥要領節次於後一初患癰疽便服內托散以免後來口舌生瘡仍用騎竹馬或隔灸

一服五香連翹湯如大便防快卽止仍量人虛實一癰疽潰後宜服排膿內補散若嘔逆用木香湯下一癰疽初作便宜灼艾及麥飯石膏塗四圍中畱口出毒如瘡小通傅之旣潰用神異膏貼之

一癰疽已潰日用豬蹄湯淋洗將愈之際三日一次一癰疽將斂宜用神異膏如毒未盡不可遽用生肌之劑

一癰疽將安宜用加味十全湯補其气血庶肌肉易生一背疽多先渴而後發或先疽而後渴不救多矣若服加減八味丸非特杜絕渴疾抑且大滋气血生長肌肉

愚按前癥及諸治法各附四十七等論當審用之

一癰疽嘔逆有二一因初發不服內托散伏熱在心一因脾气不正若因伏熱在心者心煩身熱焮腫作痛宜用內托散三兩服若因脾气不正者則不煩熱或聞穢气作嘔宜用嘉禾散如有寒熱用不換金正气散五更初兼服山藥丸以補腎

愚按前癥治法當與第十一論參看

論癰疽嘔逆癥第十九

李氏云癰疽嘔逆是毒气沖心非脾胃之冷當服內托散楊氏云鼻防初愈不曾表汗毒在經絡則背發大疽自肩下連腰脇腫硬如石其色紫黑以涼藥投之終夜大嘔連進托裏散嘔止瘡潰赤水淋漓四十日而愈又有患者痛過徹嘔服此卽止今有病疽不服此藥者故引楊氏之言以解世人之惑

愚按用藥之法有是病必用是藥但今之脾胃虛寒气逆痰滯而嘔吐者十居八九熱毒內攻而嘔吐者十才一二當參首論及第十一論主之

論癰疽之源第二十

夫癰疽之源因於气或因於熱以僕之管見亦有因於膏粱房勞金石等藥故治法用菉豆犀角礬石國老膏追毒丸其屬毒明矣華陀中藏所言是毒服宣熱敗毒之藥不必疑矣

愚按前癥若因金石所致元气充實者誠宜此法若膏粱積熱房勞過度脾腎虧損者當滋其化源不可拘執

華陀論癰疽瘡腫第二十一

夫癰疽瘡腫之作皆五臓六腑蓄毒不流非獨因榮衞壅塞而發也其行也有處其主也有歸假令發於喉舌者心之毒發於皮毛者肺之毒發於肌肉者脾之毒發於骨髓者腎之毒發於下者陰中之毒發於上者陽中之毒發於外者六腑之毒發於內者五臓之毒故內曰壞外曰潰上曰從下曰逆發於上者得之速發於下者得之緩感於六腑則易治感於五臓則難瘳又近骨者多冷近膚者多熱近骨者久不愈則化成血虫近膚者久不愈則傳气成漏成虫則多癢少痛或先癢後痛成漏則多痛少癢或不疼不癢內虛外實者多痛少癢血不止則多死潰膿則多生或嘔逆無度飲食無時皆癰疽使然癥候多端要當詳治

愚按瘡瘍生虫乃肝經風熱其成漏乃元气虛弱其出血乃脾虛有火其潰膿乃元气充實至於嘔逆等癥屬脾胃虧損所致當調補元气庶保無虞

論背疽其源有五第二十二

一天行二痩弱气滯三怒气四腎气虛五飲冷酒食炙服丹藥

愚按前癥所因𨿽殊其治法亦當別經絡陰陽虛實表裏腫潰以助胃壯气爲主使根本堅固庶保無虞

追毒丸

轉毒散

單煮大黃湯

神仙截法

祕傳連翹湯

千金漏蘆湯

六味車螯散

止痛靈寶散

神效麻仁丸

淸心內固散

淸膻竹葉湯

豬蹄湯

神硝散

聖效散

神仙陷脈散

右方見中卷

麥飯石膏

神異膏

神驗血竭膏

壓熱神白膏

牡蠣地黃膏

大川烏丸

二烏丸

蚣蠍散

琥珀犀角膏

犀角散

內托黃茋丸

不換金正气散

梔子黃芩湯

加減八味丸

忍冬丸

黃茋六一湯

桑枝湯

五味子湯

加味十全湯

人參內補散

神效托裏散

內補十宣散

人參順气散

茯苓開胃散

陷脈散

桂附丸

神效蔞散

立效散

獨聖散

梅花散

替鍼丸

緑雲散

宣毒散

小五香湯

塞裏散

托裏散

淸涼膏

碧油膏

神效酒煎散

蜞鍼法

癰疽經驗方

甲疽代指嵌甲方

金瘡竹木湯火傷方

右方見下卷

薛氏醫案卷七十四﹤子部﹐醫家類﹐薛氏醫案﹥

欽定四庫全書

薛氏醫案卷七十五

明薛已訂

外科精要中

癰疽分表裏證論第二十三

伍氏曰癰疽皆因喜怒不測飲食不節陰陽不調臓腑不和腠理不密寒气客於經絡或榮血受寒則濇而不行衞气從之與寒相摶壅遏不通或陽气蘊積則生寒熱寒熱不散皆致前癥又曰五臓六腑兪穴皆在背凡患瘡癥易傷臓膜多致不救腑气浮行於表故癰腫浮髙爲易治臓血沈寒主裏故疽腫內陷爲難治又曰癤者節也癰者壅也疽者沮也一寸至二寸爲癤三寸至五寸爲癰五寸至一尺爲疽一尺至二尺爲竟體疽若脈洪數者難治脈微濇者易治初覺宜淸熱拔毒已潰則排膿止痛膿盡則長肌敷痂當酌量輕重形證順逆而審治之

愚按前癥若飲食少思用六君子湯以補脾胃如不應加姜桂以溫補之使邪气自退其不起者由邪气盛正气虛不能發也於旬日之外見之若已發出用托裏消毒散以壯元气助令潰腐不應須溫補脾胃其不起者由眞气虛不能潰也於二旬之外見之若已腐潰用托裏散以補气血生肌肉不應當專補脾胃又不應須溫補脾胃其不起者乃脾气虛不能收斂也於一月之外而見之凡此治法竊嘗用驗詳具首論

察疽發有內外之別第二十四

李氏云疽初發一粒如麻豆發熱腫髙熱痛色赤此爲外發勢𨿽熾盛治得其法可保其生若初時不發熱體倦怠患處如故數日不腫痛內臓已壞𨿽有盧扁之藥亦末如之何矣

愚按前癥有因元气虛而不能發出者有因敷貼寒藥而不能發出者有因攻伐過傷气血而不能發出者凡有因熱毒內蘊而失疏托者審而治之多有生者

附治驗

進士申天益臂患癰寒熱頭痛形气虛弱此手足陽明經風邪之癥用桔梗升麻湯二劑外邪頓散用托裏消毒散二劑腫痛頓退乃用補中益气湯調理形气漸復而愈

秋官錢可容腹患癰焮瘇作痛煩渴飲冷大便不通脈沈數實此熱毒蘊於內用淸熱消毒散加大黃二錢一劑諸癥悉退但形气頓虛用托裏消毒散去金銀花白芷倍加參茋歸術而安

一男子股內患毒欲求內消其脈滑數膿已成矣因气血虛而不潰遂鍼之膿出作痛以八珍湯治之漸可但膿水淸稀更以十全大補湯加炮附子五分數劑漸愈乃去附子又三十餘劑而愈

一童子腋下患癰久不斂膿淸脈大怠倦懶食自汗口漧用內補黃茋湯及豆防餅兩月而愈凡瘡潰而膿淸或瘡口不合或聚腫不潰肌寒肉冷自汗色脫者皆气血虛極也非大溫補不可

一男子肩患毒焮痛飲冷煩躁便祕脈數而實以淸涼飲二劑少愈以金銀花散四劑悉退又以十宣散去桂加天花粉金銀花數劑瘡潰而痊此脈與癥皆屬有餘也

一男子背瘡潰而瘀血不散此陽气虛弱也用參茋歸術峻補更以桑枝灸又用托裏散加肉桂瘡口自斂此補接陽气之法也

上捨毛體仁素陰虛春初咳胸中隱痛腎脈洪數肺脈數而時不見余曰內當結癰先用六味地黃丸料一劑服之翌早來謂余曰昨得良劑嗽愈六七務求一方到監調理余曰此陰火上炎患癰之癥苐因元气虛弱未能發出因其易忽余辭不能乃別用降火化痰等劑愈甚月餘復請診之脈洪滑而數余曰膿已成矣當請常治者同議鍼之且免內潰之患仍不決又月餘請視他醫已先開瘡孔偏上兜膿不出仍內潰脈愈洪大餘曰脈洪滑而數視其舌靑黯內臓已壞無能爲矣後果然

辧癰疽陰陽淺深緩急治法第二十五

曾氏云凡癰疽其脈浮數洪腫焮作痛身熱煩渴飲食如常此六腑不和毒發於外而爲癰其勢𨿽急投以涼劑多保全生其脈沈細伏初發甚微或無瘡頭身不熱而內躁體重煩疼情緒不樂胸膈痞悶飲食無味此五臓不和毒畜於內而爲疽急投五香連翹湯甚者轉毒散神仙截法黃礬丸國老膏防托毒气免致變癥內攻尢宜當頭隔蒜灸若塗毒藥迷其腠理投諸涼藥虛其眞气故其善惡之癥在乎醫之工拙耳或气噫痞塞咳逆身冷自汗目瞪耳聾恍惚驚悸語言顚倒背惡癥也五善見三則瘥七惡見四則危五善並至則善無以加七惡並臻則惡之劇矣

愚按前癥善者乃五臓未傷病微邪淺使能愼起居節飲食勿藥自愈惡者乃五臓虧損之癥前篇𨿽云不治若能補其脾胃固其根本多有可生者豈可以其惡而遂棄之耶

附治驗

鄰人蘇子遇之內左手指患疔麻癢寒熱惡心左半體皆麻脈數不時見余曰凡瘡不宜不痛不可大痛煩悶者不治今作麻癢尢其惡也用奪命丹二服不應又用解毒之劑麻癢始去乃作痛腫余曰勢𨿽危所喜作痛但毒气無從而泄欲鍼之適值望日其家俱言凥神不從勢愈腫甚余彊鍼之諸癥頓退又用解毒之劑其瘡全愈

辛丑孟夏餘至四明有屠壽卿氏當門齒忽如所擊痛不可忍脈洪大而余曰洪相摶將發瘡毒也先用淸胃散加白芷銀花連翹一劑痛卽止至晚鼻上發一瘡面腫黯痛用前藥加犀角一劑腫至兩額口出穢气脈益洪大惡寒內熱此毒熾血瘀藥力不能敵也乃數砭患處出紫血服犀角解毒之劑翌日腫痛尢甚又砭患處與唇上並刺口內赤脈各出毒血再服前藥至數劑而愈

一婦人背患流注內潰脹痛服流气化痰之劑自汗盜汗脈大而弱此元气虧損之癥也與參茋各一兩歸術各五錢肉桂二錢服而鍼之至夜半始出稀膿二碗許翌日大汗倦甚煩熱作渴揚手气促脈洪大而數仍用前藥加附子一錢炙甘艸二錢二劑脈癥悉退又以六君加姜桂二十餘劑始離牀褥後因勞復寒熱作渴汗出時仲冬寢幃气出如霧用十全大補加桂附二劑而痊

中翰鄭朝用疽潰發熱吐痰飲食無味肌肉不生瘡出鮮血餘曰此脾气虧損不能攝血歸源也法當補脾彼不信用消毒涼血之劑加惡寒嘔吐始悟餘言用六君加炮姜半夏茯苓數劑諸癥悉退又用十全大補瘡口漸斂後因飲食稍多泄防成痢此脾胃虛寒下防用補中益气送四神丸而痢止繼以六君子湯而瘡愈

一婦人癸卯冬失物發怒缺盆內微腫甲辰春大如覆碗左肩脾亦腫肉色如故或鍼出鮮血三碗許腹痛如錐泄防不止四肢逆冷嘔吐惡寒或時發熱絕食已七日矣其脈洪大時或微細此陽气脫陷也用六君加炮姜三錢附子二錢早服至午不應再劑加附子五錢熟睡覺來諸癥頓退六七少進稀粥再四劑諸癥悉退飲食如故缺盆始痛鍼出淸膿二碗許諸癥復至此虛極也以十全大補加姜桂附各一錢三劑而安後減漧薑桂附各五分與歸脾湯兼服五十餘劑而愈

一男子背瘡漫腫微痛食少體倦余曰癥屬形病俱虛法當補元气爲主彼不信乃用攻毒之劑中央肉黯五寸許惡癥悉具復求治余曰此胃气虛寒而變癥作矣當急溫補脾胃則惡癥自退黯肉自生仍不信乃割死肉祛惡癥遂致不起

毛礪庵側室肚患癰月餘矣色黯不腫內痛作嘔飲食不入四肢逆冷其脈或脫絕或浮大雜用定痛敗毒之劑余曰此气血俱虛而作痛內決無膿不治之癥也彊用大溫補之藥二劑痛止色赤飲食少進余謂但可延日而已人皆以爲有膿復彊鍼之又用大補之劑始出淸膿少許眾仍以爲毒結於內用攻膿保其必生殊不知乃速其死耳惜哉

論善惡形癥第二十六

問曰五善七惡可得聞乎曰飲食如常一善也實熱而大小便濇二善也內外病相應三善也肌肉好惡分明四善也用藥如所料五善也渴發而喘眼角向鼻大小便反滑一惡也气綿綿而脈濡與病相反二惡也目不了了睛明內陷三惡也未潰肉黑而陷四惡也已潰靑黑腐筋骨黑五惡也發痰六惡也嘔吐七惡也

愚按善惡形癥治法見附錄

論生死形癥第二十七

問曰病有甚而至生有微而至死病癥難辧死生何從決乎答曰發背潰透內膜者死【此言肝兪已上】未潰內陷面靑唇黑便污者死【此言臓壞便瘀血】潰喉者不治陰患入腹者不治入囊者不治鬂深數寸者不治在頤後一寸三分名銳毒亦不治無此者生流注𨿽多療之必愈

愚按前癥有因元气虛弱而毒气內陷者有因初作失於內疏托裏和榮衞者有因毒盛失於消解者有因虛弱失於補托者有因膿成失於鍼刺者有因腐潰失於補養者若發背腦疽屬濕熱上壅者黃連消毒散補中益气湯以除濕毒補脾肺滋腎水若鬂疽銳毒屬風熱者柴胡山梔散以淸肝火養肝血若陰虛用六味地黃丸以生腎水滋化源若患於小腹補足三陰之血養脾胃之气庶可保其生也其流注之癥或因飲食勞倦房室陰虛或七情內動六淫外侵以致血虛互相凝滯或產後血瘀隨虛流注或結塊或漫腫宜用益气養榮湯以固元气佐以蔥熨解散凝滯更以豆豉餅祛散寒邪潰久內有瘀肉用鍼頭散腐之多有生者設若不守禁調攝多致不起愼之

形癥逆順務在先明第二十八

論曰癰疽潰後形有逆有順白睛黑小一惡也不能下食納藥而嘔食不知味二惡也傷痛渴甚三惡也體項不便四肢沈重四惡也聲嘶色脫唇鼻靑黑面目浮腫五惡也煩躁時嗽腹痛渴甚瀉利無度小便如淋六惡也膿血大泄腫痛尢甚膿色敗臭七惡也喘粗气短恍惚嗜臥八惡也未潰黑陷面靑唇黑便污九惡也气噎痞塞咳嗽身冷自汗無時目瞪耳聾恍惚驚悸語言顚倒十惡也又腦爲諸陽所防頸項近咽喉腎兪皆致命之所俱不可灼艾

愚按前癥未潰黑陷面靑唇黯便污者臓腑內潰之惡癥也气噎痞塞咳嗽身冷自汗者脾肺虛敗之惡癥也不食便防腸鳴耳聾目瞪者脾腎虛敗傳變之惡癥也治法詳見附錄

審內癥用藥附

自防嘔吐不進飲食腎脈最虛如是之疾古人皆以爲不治然亦有救療之理焉耳

愚按前論發內經之微防開萬世之聾瞶其惠博矣此癥實命門火衰不能生脾土而虛寒以致自瀉嘔吐或胸膈不利或食而不化或大便不實宜用八味丸及六君子加姜附若因房勞過度眞陽衰敗或原稟不足不能生脾土而飲食不進者用補中益气加附子姜桂並東垣補眞丸多有得生者若用參苓之類直補脾胃鮮有不誤若或以爲毒气內攻而治者俱致不起

附治驗

通府李廷儀患流注唾痰气促自恃知醫用化痰理气等劑半載而潰用托裏等劑膿水淋漓腫硬不消寒熱往來飲食少思肌肉消痩大便不實手足時冷兩尺脈浮大按之微細余曰此屬命門火衰當用八味丸不信乃服參茋歸術之類更加痰喘泄瀉服八味丸益气湯年餘而痊

禦醫王介之室背疽不起發不焮赤泄防欲嘔飲食少思手足厥冷脈息如無此陽气虛寒用大補之劑加附子二錢姜桂各一錢不應附子加至三錢二劑泄防愈甚又以附子一枚姜桂各三錢參茋歸術各五錢作一劑腹內始熱嘔吐始止手足始溫脈息始復仍用大補加姜附四劑乃潰三十劑得愈六年後仍歿虛寒之癥

大尹陳國信素陰虛背患疽用參茋大補而不斂內熱發熱舌燥唇裂小便頻數口漧飲湯嘔吐防利耳閉目盲仰首暈脈浮大而數余曰瘡口不斂脾土敗也舌燥唇裂腎水枯也小便頻數肺气衰也內熱發熱虛火上炎也口漧飲湯眞寒之象也嘔吐防利眞火衰敗也耳閉目盲肝木枯敗也仰首暈腎气絕也辭不治後果歿

一男子患癰腫硬不潰脈弱時嘔彼欲用敗毒等藥余謂腫硬不潰乃陽气虛弱嘔吐少食乃胃气虛寒法當溫補脾胃大抵腫赤痛甚煩躁脈實而嘔爲有餘當下之腫硬不潰脈弱而嘔爲不足當補之若痛傷胃气或感寒邪穢气而嘔者𨿽腫瘍猶當助胃壯气彼不信仍服攻伐之藥而果歿

發背治貴在早論第二十九

伍氏曰夫癰發背者皮薄腫髙多有椒眼數十粒疽發背者皮膚頑硬狀如牛頸之皮二癥皆宜灼艾癰成膿則宜鍼其鍼當以馬銜鉄爲之形如薤葉樣兩面皆利可以橫直裂開五六寸許取去毒血其病頓輕須先灸而後裂可服神仙追毒丸利去毒根次服排膿托裏等藥調治疽成膿則宜烙用銀箆大寸許長六寸燒赤頻烙患處以膿出爲效大抵癰疽難於諸科非心傳契妙其可以易治耶

愚按前癥若气血充實其膿旣成宜速鍼之勿藥可愈若气血虧損膿不能出或膿出反痛須托裏養胃庶保終吉詳見第四十

瘡出未辧用津潤墨圍論第三十

伍氏曰但覺背兩脾間赤癢腫痛或有白粒且以津唾時潤令濕切勿抓破大抵在背微有赤腫防或因跋涉入浴犯水或因飲酒膾炙而作初未辧癥且以津潤時用墨圍之若腫赤急就圍中灼艾最善人皆疑以火熱太過多致延漫誤者眾矣

愚按疽發背胛若有瘀肉腐爛膿水淋漓腫痛仍作者此處有筋一層間隔內膿不出故也宜用鍼引之老弱者若待其自潰多致不救治者審之

附治驗

水部曹文兆背胛患之半月餘瘡頭如粟且多內痛如刺其脈歇止此元气虛而疽蓄於內非灸不可遂灼二三十餘壯飲以六君加藿香歸數劑瘡勢漸起內痛頓去胃脈漸至但瘡色紫瘀肉不潰此陽气虛也燃桑枝炙患處以解散其毒補接陽气仍以前藥加參茋歸桂色赤膿稠瘀肉漸腐兩月而愈夫邪气沈伏眞气怯弱不能起髮須灸而兼大補若投以常藥待其自潰鮮有不誤者

上捨陳履學之內先從左肩下一防寒三日後右肩下發一白腫如甌中紅如酒盞自用消解涼藥一劑不散次投十宣散四劑加痛略紅次連投參茋丁桂防芷之劑膿潰後惡心嘔吐頭暈不止厥逆寒戰鼓牙虛汗頂平膿淸此投解散涼劑之誤急洗去圍藥投以參茋歸術地黃姜附大劑一服原從左肩下舊寒一防先熱起又進一服徧腫浮熱腫髙膿稠兼絍烏金膏數日出腐筋如脂膜大小數片日進前藥二服參茋投至八錢逾兩月始安愈後時以勞厥卽投參茋歸術姜附大劑乃蘇

看色灼艾防蔓論第三十一

伍氏曰瘡腫色赤按之色不變者此膿已成矣按之隨手赤色者其亦有膿也按之白者良久方赤此遊毒已息可就赤白盡處灸斷赤腫自消凡癰疽以手按之若牢防未有膿也若半軟半防已有膿也又按腫上不熱者爲無膿熱甚者爲有膿宜急破之

愚按瘡瘍毒气已結而不發者法當補其血气使膿速成而鍼之其膿旣潰宜培養脾胃以生肌斂口大凡瘡瘍膿血旣潰當大補血气爲先惟有他癥當以末治

附治驗

二守施希祿項患毒膿已成因畏鍼焮延至胸色赤如霞其脈滑數飲食不進月餘不寐肢體甚倦此气血虛而不能潰也余鍼之膿出卽睡覺而思食用托裏藥兩月而愈

州守胡廷器膿熟不潰倦怠發熱余爲鍼之膿遂湧出已而發熱惡寒大渴不止此虛之極也服人黃茋湯二劑熱愈甚又二劑始應再以當歸補血湯數劑漸痊

一老人腿患癰膿自潰忽發昏瞀脈細而微此气血虛極也以大補之劑而蘇

一弱人流注內潰出敗膿五六碗是時口眼歪斜以獨參湯加附子二錢二劑少愈更以十全大補之劑月餘而痊大抵瘡瘍膿血旣泄當大補气血爲先𨿽有他癥當以末治之

論瘡口冷濇難合第三十二

治癰久不合其肉白而膿少者此气血俱虛不能潮運而瘡口冷濇也每日用艾葉一把煎湯避風熱洗及燒松香煙薰之更以神異膏貼之必須守禁調理否則不效

愚案前癥果因寒邪凝滯气血不能榮衞宜用斯法祛散寒邪補接陽气其功甚大若因气血虛弱不能潮防瘡口必用補脾胃生气血爲善丹溪先生云諸經惟少陽厥陰之生癰疽宜預防之以其多气少血也血少而肌肉難長瘡久未合必成敗癥苟反用驅利毒藥以伐其陰分之血楇不旋踵矣

附治驗

地官李孟卿環跳穴患疽內服外敷皆敗毒寒劑因痛極刺之膿瘀大泄瘡口開張其色紫黯右關脈浮大此胃气復傷不能榮於患處也余以豆豉餅六君子加藿香砂仁炮姜數劑由是胃气醒而飲食漸進患處暖而肌肉漸生再以十全大補湯而愈

大尹都承慶患附骨疽內痛如錐外色不變勢不可消喜其未用寒劑只因痛傷胃气而不思飲食用六君子湯治之飲食少進更以十全大補三十餘劑而膿成鍼去仍以大補湯倍用參茋歸術加麥門五味逺志貝母數服膿漸止而瘡亦愈按二癥蓋因濕熱滯於肉理眞气不能運化其始治宜實脾土和气血隔蒜灸而疽自消矣

治背疽糝藥方

李氏雲龍遊有患背疽者大潰五臟僅隔膜耳自謂必死用鯽魚去腸實以羯羊糞烘焦爲末幹糝之瘡口自收此出洪氏方屢用有效故附於此須候膿少欲生肌肉時用之

附治驗

黃汝耘患發背用生肌藥益潰大便泄防其脈微緩余謂脾胃虛先用二神丸以止其防次用大補藥以固其本更用豬蹄湯洗患處用黃茋末以塗其外喜其初起曾用艾灸毒不內攻兩月而愈

許鴻臚發背十餘日腫硬木悶肉色不變脈沈而實此毒在內先以黃連內疏湯更以消毒托裏散其毒始發柰欲速愈急用生肌藥患處如負石身如火焮遂致不起

用藥溫涼須防祕泄論第三十三

伍氏曰凡瘡家皆宜宣去其毒蕩滌陳莝宜用神仙追毒丸六味車螯散五香連翹湯千金漏蘆湯更當詳辧稟賦彊弱臨時加減大抵治瘡要法須臓腑堅而不祕通而不泄則眞气不耗邪無所畱如祕結神效麻仁丸凡瘡潰後尙覺虛熱可與五香湯加大黃朴硝且如治瘡溫藥先用桂以通血脈宣導百藥冷藥必用地黃補不足益气塡膸近用乳香散乳香消毒菉豆淸熱眞良藥也

愚按大腸祕結果因血燥胃气不虛最宜前藥若因精血枯涸用八珍桃仁麻仁其潰後發熱若因气虛用四君黃茋當歸血虛用四物白術茯苓气血俱虛用八珍黃茋若大便祕小便赤用四物麥門五味如不應急用加減八味丸或六味丸若下後元气傷而發熱用六君當歸胃气虛【闕】

用補中益气湯大凡二便肝腎主之經云腎【闕】液開竅於二陰若津液滋潤大便通利若津液不足必因脾气虧損當培養化源

附治驗

儒者顧大有年幾六旬仲冬背疽初起入房患處黑死五寸許黯暈尺餘漫腫堅硬背如負石發熱作渴小便頻數兩耳重聽揚手露體神思昏憒脈沈而細右手爲甚便祕廿七日計進飲食百餘碗腹內如常眾欲通之餘曰所喜者此耳急用大劑六君加姜附肉桂三劑瘡始焮痛自後空心用前藥午後以六味丸料加參茋歸術五劑復用活命飲二劑鍼出黑血甚多瘀膿少許背卽輕軟仍用前藥便亦通利余他往四日神思復昏瘡仍黑陷膿水淋漓飲食不進急以參茋歸術各一兩炮附子五錢姜桂各三錢服之卽索飲食並鴨子二枚自後日進前藥二劑肉腐膿潰而愈

錦衣傅允承母年逾七十腰生一防作癢異常脈浮數而反惡寒餘曰此瘡疽之癥也未潰而先弱何以收斂況大便不通則眞气已竭治之無功其子懇請不得已用六君加藿香神麯數劑飲食漸進大便始通更用峻補之劑潰而膿淸作渴再用參茋當歸麥門五味熟地而渴止允承喜曰吾母可無虞矣余曰尙難收斂先日之言也彼疑遂延他醫卒致不起

生白痂切防勿觸論第三十四

伍氏曰癰潰之後敗肉漸去新肉漸生日見堆阜方成白膜新肉當滋養平復無虞大凡瘡口未可速合日用豬蹄湯洗去惡濁外敷生肌膏神異膏毒膿出盡可用聖效散以合瘡口更愼起居節飲食戒七情否則虛癥蜂起多致不救愼之

愚按前癥敗肉去而新肉生者須先微赤四沿漸生白膜者此胃中生气也用四君子湯以培補之若赤甚者血虛而有火也用四物加參茋白術以調補之若赤而不生膜者气虛也用四君加當歸黃茋若色白而無神者气血俱虛也用十全大補加姜桂如不應急加附子大凡瘡疽潰後敗肉漸去新肉漸生此乃脾胃之气充實也若惡濁已去宜用當歸膏

體察愛防論第三十五

伍氏曰癰疽一癥病人當自體察凡初作先以墨圍患處卻視浮沈聚散膿出視其多少肉生視其闊狹飲食視其美惡臓腑防其祕泄瘡口防其奢裂宜戒怒節勞調補元气保愛體察愼不可忽

愚按前論卽丹溪先生所云癰疽當先助胃壯气使根本堅固東垣先生敎人以飲食有節起居有時素問反覆言之可不愼哉大凡泄防易損元气腫瘍犯之不能成膿潰瘍犯之不能生肌患者審之

附治驗

太守朱陽山之內年五十二四月四日當背心生疽如粟三日漸大根盤五寸許不腫痛不寒熱脈微而沈余曰實則痛虛則癢不發不治潰而不斂亦不治乃與大補陽气之劑色白而黯瘡勢如故神疲食減小便淋濇乃與大補气血加姜桂二劑瘡仍不起十五日渉怒嘔防並作復與大補藥一劑瘡仍不起畱前藥二劑昏憒不服或勸之省悟依方連進七劑十六日瘡起而潰色紅而淡十九日與大補二十餘劑後因勞自汗口漧舌彊太陽髮際腦頂俱脹此血气俱虛肝膽火上炎用補中益气加山梔芍藥頓愈但內熱少睡手足發熱不時霍熱用逍遙散加山梔熱退復用歸脾湯瘡亦愈計瘡發及斂凡四十二日未嘗一日用攻瘡之藥

江陰舉人陳鳴岐寓京患背疽用大補之劑而愈翌日欲回先期設席作謝對談如常是晚得家信大拂其意惱怒發熱作渴食梨子少許至夜連防數次早促余視脈已脫矣竟至不起夫梨者利也疏利下行之物凡脾胃虛寒產婦金瘡者皆當忌之

用香藥調治論第三十六

伍氏曰气血聞香則行聞臭則逆大抵瘡瘍多因營气不從逆於肉理郁聚爲膿得香味則气血流行故當多服五香連翹湯萬金散金粉散凡瘡本腥穢又聞臭觸則愈甚若毒入胃則咳逆古人用之可謂有理且如飲食調令香美以益脾土養其眞元可保無虞矣

愚按前癥說見第十八十九

飲食居處戒忌第三十七

李氏云病疽之人當戒酒麫炙腌臘法酒生冷油膩雞鵞魚鮏之類起居七情尢當深戒臥室潔淨馨香使气血流暢仍忌僧道孝子產婦經婦雞犬貓畜若背疽難於隱幾宜用菉豆十斗作一袋隱伏其上解毒涼心也

愚論前論愼起居薄滋味恐病者好動四體甘嗜性熱性寒之物使火益熾而胃气益衰則所患淹滯不愈又誰咎哉不若預爲之防當以古人之言爲戒如菉豆性寒主丹毒煩熱風或金石所發實熱煩渴飲食如常癥屬純陽者宜用否則不可用也

論醫者更易良方第三十八

李氏云嘗見世間醫者每有妙方祕而不傳或更攺以惑人誠可惡也餘思西華麥飯石膏守死不傳其立心私刻君子責之矣昔趙公宣敎字季修來宰龍泉兼程而進患鼻防日出數升時家兄敎以服藕汁地黃膏趙叩諸醫云此爲戒服之劑乃數易醫無效家兄陰餽前汁服三日而疾愈兄曰此卽前所獻之方趙驚嘆曰向非醫者譎計以惑我早信此方豈久受此困耶今以屢試屢驗不可易者如因熱毒衝心而嘔用內托散【一名萬全散】因脾胃虛弱而嘔嘉木散熱毒腫痛麥飯石膏陰虛作渴加減八味丸此四方屢爲醫人惑使人勿用深憫患者之受苦故舉趙公之事以例之

愚竊以爲方者仿也仿病因以立方非謂內經無方也若執古方以治今疾猶拆舊宇以對新宇其長短大小豈有捨匠氏之手而能合者乎設或有合以爲亙古不易之方此又先王普濟之神術奚必祕而私之耶余嘗觀太無先生治滇南一僧逺遊江浙思親成疾先生惠之以飲食藥餌復贈金一鎰以資其歸此固我醫道之當然也今之醫者或泥古或吝祕或嗜利以惑人其得罪於名敎多矣

神仙追毒丸【一名聖後丹一名玉樞丹又名解毒丹又名萬病丸又名紫金錠】

治癥見後

文蛤【卽五倍捶破洗焙末三兩】山茨菇【去皮淨末二兩】麝香【三錢另研】千金子【一名續隨子去殻研去油取霜一兩】紅牙大防【去蘆焙榦末一兩半】

右用糯米煮濃飲爲丸分爲四十粒每服一粒用井花水或薄荷湯磨服利一二次用粥止之合時用端午七夕重陽或天徳月徳日須淨室焚香修置效驗不可盡述凡人出入不可無此藥兩廣山谷間有艸曰胡蔓又曰斷腸亦有感蛇毒致生惡菌名爲定年藥有淫婦與北人交好者別時陰以藥置飲食中仍戒之曰子必某時來若依期而至彼復以藥解之若過期不往必死故謂之定年藥如服前藥一粒其病卽瘥昔有一女久病勞瘵爲屍虫所噬磨服一粒吐下小虫甚眾更服蘇合香丸遂愈如菌蕈菇子砒石毒藥死牛馬河魨魚及時行瘟疫山嵐瘴气喉閉喉風自縊溺水撲死但心頭微溫未隔宿者生薑蜜水磨灌一粒卽蘇癰疽惡瘡湯火蛇虫犬獸所傷東流水磨塗並服顚邪鬼气鬼胎暖酒磨服無不效者愚意此藥果能有積毒中毒毒虫滯深固誠有神效若病自內出者尢當審其虛實而用之

轉毒散治一切癰疽利去毒根以免傳變之癥

車螯【紫背光厚者以鹽泥固濟煆赤淨末一兩】輕粉【五分】甘艸【一分】

右每服四錢括蔞一枚杵細煎酒五更初調服下惡物爲度未應再服功在五香連翹之上緩用五香連翹湯急用神仙截法

愚按前二方果積毒於內元气不虛宜用仍當審之

孫眞人單煮大黃湯宣熱拔毒治大便祕結熱毒蓄於內

錦紋大黃【酒浸去皮】

右水煎服此快利要法也

愚按前方寒涼祛毒之劑仍審元气虛實癥屬內外而用之

附治驗

僉憲申天益兄背患疽脈沈而實腫硬木悶大便祕結此毒蓄於內用大黃白芷名萬全散一服去瘀血瘡頓消

鄺進士患癰將痊大便祕結服大黃等藥反廢飲食餘用補气血之劑加桃仁麻仁未效更以豬膽汁深納穀道續以養血气而愈

神仙截法治癰疽發背一切惡瘡預服則毒气不入內

眞蔴油【一斤銀石器內煎熬十數沸候冷】

右用酒兩碗入油五盞通口熱服一日用盡緩則數日服之吳安世云吾家三世用之無有不驗又聞獵者云凡中藥箭急飲麻油藥毒卽消鄭學諭徳甫屢用之甚驗

愚按麻油下三焦熱毒通大小腸滯气若瘡瘍初起毒蓄於內大便祕結者用之以疏通其毒誠爲良法大便不實三焦虛熱恐非所宜用者審之

祕傳連翹湯

連翹升麻朴硝【各一兩】參芍藥白蘞防風射幹【各八分】大黃【一兩二錢】甘艸【炙五錢】杏仁【八十个去皮尖同面炒黃另研】

右每服四錢水煎服下惡物後服內托散之類

漏蘆湯治癰疽發背丹時行熱毒赤腫焮痛

漏蘆白芨黃芩麻黃【去節】白薇枳殻【麩皮炒】升麻芍藥粉艸【炙各二兩】大黃【蒸三兩】

右每服四錢水煎服以利爲度若實熱而便祕倍加之

千金漏蘆湯

漏蘆黃芩白蘞連翹枳殻【去穰麩炒】升麻粉艸麻黃【去節】大黃【濕紙包煨】朴硝【各一兩】

右每服五錢薑水煎去查空心服下惡物爲妙愚按三方發表攻裏行气解毒之劑想當時因有是癥而用是藥也

六味車螯散

車螯【四个黃泥固濟火煆】燈心【三十莖】甘艸節【二錢】蔞【一个杵】

右用酒二盞煎八分入蜜一匙車螯二錢膩粉少許空心服下惡血爲妙

愚按前方瘡瘍積毒於內大便祕結元气充實者宜用

止痛靈寶散

鬼系腰【生於陰濕竹籬石岸絡石而生者其藤柔細兩葉相對形生三角用藤葉一兩洗淨曬漧】皂角刺【一兩剉新瓦上炒黃】蔞【大者一个杵炒用仁】甘艸節【五分】沒藥明乳香【各三錢叧研】

右每服一兩水酒各半煎

愚按前方治腫瘍毒气凝聚作痛之藥潰後愼之鬼系腰卽薛蘿也又名絡石

神效麻仁丸

火麻仁【研細】大黃【煨三兩】人參【二錢】訶子【煨肉一兩】

右爲末入麻仁煉蜜丸桐子大每服三十丸滚水下愚按前方潤大腸結燥之藥血液枯涸者不可用𨿽有人參訶子亦難倚仗

淸心內固金粉散【一名金花散】

辰砂【另研】白茯苓人參甘艸【各三錢】菉豆【四兩】雄黃【一錢】朴硝【另研】荳防仁【各五錢】腦子麝香【另研各一錢】

右爲末每服一錢半蜜湯調

愚按前方若熱焮腫痛飲食如常者乃可用之

豬蹄湯治一切潰瘍消熱毒去惡肉解穢惡甚效白芷甘艸羌活露蜂房【有蜂兒者】赤芍藥當歸【各等分】

右先將豬蹄一隻以水五碗煮取淸湯入前藥三五兩煎數沸去查洗患處

洗藥神效散

蛇牀子【二兩】朴硝【一兩】

右每用五錢水二碗煎數沸洗淨拭漧糝後散

聖效散

黃栢【炒黑】川山甲【炒黃一兩】檳榔木香雞內金【二枚】

右爲末每用少許搽瘡口內日五七次方效

愚按前方若毒气已盡宜用之否則反益其邪用當歸膏爲善

神祕陷脈散

黃茋人參川芎當歸【酒洗】赤芍藥粉艸地骨皮五加皮忍冬葉橘紅【各一兩】乳香沒藥【各五錢】

右每服五七錢水酒各半煎連進五七服甚效愚按前方乃托裏消毒行气破血之劑也若曰補益之功實少焉

騎竹馬灸法圖

內托散

五香連翹湯

沈麝湯

五香湯

漏蘆湯

柞木飲

阿膠飲

牛膠飲

黃礬丸

國老膏

萬金散

逺志酒【已上方見上卷】

薛氏醫案卷七十五

欽定四庫全書

薛氏醫案卷七十六

明薛已訂

外科精要下

論癰疽用麥飯石膏治效第三十九

李氏云麥飯石膏治發背癰疽神妙惜世罕知有患者因膿不潰以毒藥罨之其勢益甚毒延咽喉腳膝皆爲不治余用此膏一夕頓潰凡疽得膿其毒始解或有不潰者須用此膏故錄之俾精擇修合以取十全之功也愚按前癥屬腑屬陽而气血未損者用前膏敷之固無不愈然亦有屬臓屬陰而气血有虧者當審其因而調治其內可也大凡瘡瘍之作由胃气不從瘡瘍之潰由胃气腐化瘡瘍之斂由胃气營養余嘗治初結未成膿者托而散之已成欲作膿者托而腐之膿成未潰者托而開之膿已潰者托而斂之東垣先生云胃气乃生發之源爲人身之本丹溪先生亦謂治瘡當助胃壯气使根本堅固厥有防哉【詳見附錄用藥加減之法】

麥飯石膏

白麥飯膏【炭大煆醋淬數次研極細二兩】鹿角【生取帶腦骨者斷之用炭大燒煙盡研極細四兩】

右用米醋調和入砂器煎以竹片不住手攬成膏先以豬蹄湯洗淨以鵞翎拂塗四圍幹則以醋潤之若腐爛用布帛攤貼之

論癰疽敷神異膏功用第四十

凡疽癥先以麥飯石膏塗之俟瘡根漸收卻敷神異膏斂之夫癰疽之發有淺深故收斂之功有遲速斷不可早用收口之藥恐毒气未盡後必復發爲患匪輕但麥飯膏難於修合用神異膏亦效

愚按前癥若毒已解而不生肌收斂者元气虛也用六君子湯壯其脾胃則肌肉自生設有餘毒亦能自解【詳見附錄用藥關鍵】

神異膏

露蜂房【蜂兒多者一兩】參【五錢】蛇蛻【鹽水洗一兩】黃丹【水飛砂五兩】麻油【一斤】杏仁【一兩】亂髮【男子者如雞子大】

右先將麻油入砂器煎髮熔盡下杏仁更煎黑入蜂房蛇蛻仍煎黑濾去入黃丹急攪試軟硬得中卽成膏矣其丹不必拘定前數凡膏藥用日久必老硬煎時預取嫩膏少許如硬量和之

愚按神異膏乃解毒生肌之良劑若毒旣解而肌不生當治其內不可泥爲有餘之癥率用攻伐以致毒在內者不能發散在外者不能收斂其爲禍不淺夫有餘者熱毒也虛火也不足者陰虛也營气也瘡毒特其形耳

家藏神驗血竭膏

當歸【酒洗】白芷大黃【生用】黃連黃蘗木鼈子【去殻】皂角露蜂房杏仁【各一兩】乳香沒藥血竭【各三兩】亂髮【男子者一兩】麻油黃丹【水飛細者炒曬】

右除乳沒血竭余入油煎焦去查入髮熔化下丹將栁枝不住手攪候軟硬得中入乳香等攪勻卽成膏矣

愚按血竭膏取其以毒攻毒也若瘀惡已去毒气旣消宜用神效當歸膏以其生肌續筋也

厭熱神白膏

大黃白蘞黃栢【生用】南星赤小荳黑蛤粉【各一兩】

右爲末用芭蕉汁調塗如幹仍以汁潤之

愚按神白膏藥味多寒而南星之性辛溫佐之有效加艸烏尢妙

牡蠣地黃膏

大黃【一兩爲末】牡蠣【用鹽泥封固煆赤出大毒研細二兩】生地黃【水浸】

右研生地黃汁調塗患處如幹更用汁潤之

愚按前膏苦寒醎寒之劑癥屬純陽用之殊效然此癥亦有屬純陰者亦有屬半陰半陽者【治法見附錄用藥關鍵】

李氏云疽疾旣成先服取毒之藥外敷麥飯石膏五七日後病漸減合用川烏二烏丸以活血气生肌肉排宿膿祛風邪後服內補十宣散

川烏丸治發背活經絡

木鼈子【去殻】當歸赤芍藥大川烏【去皮尖】蘇木獨活羌活【各一兩】沒藥【另研】五靈脂【去砂微炒】穿山甲【蛤粉炒各一兩】

右各另爲末酒糊丸桐子大每服三十丸溫酒下

二烏丸治發背托裏定痛祛風涼血

薄荷葉羌活【各三兩】川芎參地楡麻黃【去根節】蔓荊子旋覆花荊芥蕙防風天麻白芷白僵蠶【直者去絲足嘴炒用】牛蒡子【炒】甘菊花【各二】

【兩】大川烏【去皮尖炮】何首烏【不見鐡器】粉艸【炙各四兩】蟬蛻【洗去土足半兩】

右爲末煉蜜丸彈子大每服一丸細嚼茶酒任下愚按前二丸用之對癥固善然病有多端而所因不同恐不可槪施也治者審之

論癰疽口小硬論第四十一

李氏云大抵疽口小而硬者蓋因風毒所勝合用蚣蠍散摻瘡口以神異膏貼之

蚣蠍散

赤足蜈蚣【一條去頭足】全蠍【三个去足生用】

右爲末用豬蹄湯淨洗搽之

愚按前癥乃風寒滯於瘡口而未傳於內也凡傷損之癥尢多此患經云風癥善行數變入臓甚速死生在乎反掌當急分表裏虛實而治之其邪在表者善伸數欠筋脈拘急惡寒搦脈浮而宜羗活防風湯和解之傳於裏者舌彊口噤項背反張筋惕搐搦痰涎壅盛胸腹滿悶或便溺閉赤時或汗出脈洪數而宜大芎黃湯防導之其汗初出者由風熱鬰於裏亦宜大芎黃湯之類下之若熱旣退臓腑已和而汗仍出者表虛也宜白術防風湯以實其表然解散和解疏導三法此治暴患之癥气血未損者若膿瘀內焮而見前癥者宜鍼之急投十全大補或口噤遺尿乃气血虛極亦用十全大補加炮附子大抵此癥若因膿血去多宜以補中益气加羌活主之或人素多痰因傷損而見風癥宜二陳白術芎歸梔子芩連气虛加四君血虛加四物血气俱虛內熱甚而生風者宜四物參術柴芩梔子若因怒傷而見前癥宜小柴胡湯倍加川芎山梔天麻釣藤鉤若患破傷風至三五年忽然復發或跌撲而患者皆气虛有痰所致也用二陳參術芎歸主之【治驗見正體部】

論癰疽喉舌生瘡如菌第四十二

李氏云癰疽不服內托散或失宣內毒致咽喉口舌生瘡甚則生紅黑菌害人甚速當用琥珀犀角膏治之向有患此癥者諸法不效余用此藥一日而安

愚按前癥多因酒色過度虧損腎水虛火上炎或五疳元气消爍虛火上攻而致治當滋其化源最忌黃栢知母之類恐復傷胃气也

附治驗

大尹王汝鄰兩足發熱吐痰如湧左尺數而無力余謂足三陰虛彼反服四物二陳黃栢知母之類喉舌作痛又服淸熱敗毒之劑其舌如赤桃脈洪數而無力此脾肺復傷腎經虧甚虛火上炎水泛而爲痰也當滋化源以生腎水遂用補中益气湯六味地黃丸而愈

二守韓宗器不愼起居舌脹如菌痰湧便祕服芩連二陳之類脈浮而數欲鍼出血餘謂此足三陰虧損之癥且有形而不痛者陽之類也法當峻補其陰母損其血況虛浮之脈乎遂朝補脾肺夕滋腎肝而愈後因大勞面目俱赤徧身搔癢時已仲冬餘曰大熱而甚寒之不寒是無水也乃用制火壯水之劑而愈揺城金允文舌脹吐痰反服降火化痰鍼刺出血便祕痰甚余診之左尺關洪數右寸關數用滋腎水生肝血益脾胃之劑諸癥少愈因近火頓面赤身癢六脈數余謂此水竭火升之象難免於春二月矣於次年淸明日果卒

琥珀犀角膏

眞琥珀【研】犀角【鎊各一錢】辰砂【研極細】茯神【去皮心各二錢】片腦【研一字】人參【三錢】酸棗仁【去皮炒二錢】

右爲末煉蜜丸彈子大每服一丸麥門冬煎湯化下愚按前方𨿽有人參茯神酸仁安神補气但琥珀等四品气味辛散恐虧損眞气須審癥而用之可也

李氏云癰疽之癥不服托裏之藥熱毒內攻喉舌生瘡甚至黑爛當服犀角散以解其毒

犀角屑參升麻黃茋赤芍藥麥門冬【去心】生粉艸當歸【各一兩】大黃【微炒三兩】

右爲粗末每服三錢水煎

愚按前方破血降火內疏之劑也若其脈沈實大便祕結發熱作渴喜飲冷者屬熱蓄於內方可用之若其脈虛浮大便不結發熱作渴畏飲冷者乃屬血虛於外可用當歸補血湯若尺脈洪數而無力發熱作渴小便頻數者屬腎水不足虛火上炎宜用加減八味丸蓋此癥多因腎水虧損虛火上炎故也

論癰疽膿成用替鍼丸第四十三

曾氏曰癰疽膿熟塗以替鍼丸瘡口自開古人云癰疽能殺人若鍼藥得其宜則生失其宜則死可不愼哉愚按瘡瘍之癥若毒气已結腫赤熾盛中央肉死黯黑者內用托裏健脾之劑外用烏金膏塗之則黯處漸低赤處漸起至六七日間赤黯之界自有裂紋如刀劃狀其黯漸潰若用鈹鍼利剪徐去猶好須使不知疼痛不見鮮血爲善若膿未流利宜用鍼於紋中引之若膿水已出腫痛仍作乃內筋間隔亦用鍼引之若元气虛弱誤服尅伐之劑患處不痛或肉死不潰者急溫補脾胃亦有復生矣後須純補脾胃庶能收斂若妄用鍼刀去肉出血使陽隨陰散是速其危也若膿潰而煩痛未痊脈洪滑粗散者眞气虛而邪气實也爲難治脈微濇遲緩者邪气虛而眞气將復也爲易治

論癰疽割傷第四十四

李氏云癰疽有悞搽毒藥或鍼刀開割瘡口不合不可用澁斂之藥宜用豬蹄湯兆艾湯間洗傳貼神異膏及服內補十宣散內托黃茋丸

愚按經云脾主肌肉脾健則肉自生然其熱熾甚宜用前藥以消其毒毒將盡宜用四物湯以養脾【詳見附錄用藥關鍵】

內托黃茋丸

治鍼砭所傷惡寒發熱膿水不止肌肉不生瘡口不斂

黃茋【八兩】當歸【洗焙三兩】肉桂【去外皮】木香乳香【另研】沈香【各一兩】菉荳末【四兩】

右爲末用薑汁荳末糊丸熟水下

愚按前癥若肌肉傷而瘡口不斂用六君子湯以補脾胃若气虛惡寒而瘡口不斂用補中益气湯以補脾肺若血虛發熱而瘡口不斂用四物參術以滋肝脾若膿多而瘡口不斂用八珍湯或十全大補湯以養血气經云脾主肌肉如前藥未應但用四君歸茋以補脾胃更不應乃屬命門火衰急用八味丸以壯火生土若脈數發渴者難治以眞气虛而邪气實也

論癰疽寒熱多汗用藥第四十五

李氏云近有數人病背疽或先寒後熱先熱後寒或連日或間日必嘔痰大汗而止皆用柴胡恆山不應余謂此因脾气不正復感寒邪痰盛而作遂先用不換金正气散次用排膿內補散木香湯三日卽愈

愚按前癥若外邪旣去而仍作宜用六君子湯以補脾胃大凡胃气虛而作嘔者必喜溫熱毒內攻而作嘔者必喜寒治當辧之【詳見附錄用藥關鍵】

家傳不換金正气散治感冒風寒或傷生冷或瘴瘧或疫癘

蒼術【米泔浸炒四兩】厚朴【薑汁拌炒四兩】粉甘艸【炙二兩】橘紅【焙三兩】藿香葉【二兩】半夏【姜制二兩】木香【濕紙裹煨】人參白茯苓【各一兩】

右每服五錢姜水煎

論癰疽食毒物發熱第四十六

李氏論云凡癰不可食牛羊雞鵝鰕魚酒面炙之物犯之必發熱宜服梔子黃茋湯大凡臓腑已利瘡毒已潰气血旣虛最當調防若發熱而服涼藥無不致禍梔子黃茋湯

漏蘆連翹山梔子【炒】防風苦參【炒】人參犀角【鎊】甘艸【炒】白茯苓石葦【如無桑皮代之各三錢半】

右每服五錢水煎

愚按前癥若飲食傷脾胃而發熱用六君神麯山查若陰血不足而發熱用四物參術黃茋若膿血出多而發熱用十全大補湯東垣先生云胃爲五臓之根本胃气一傷諸臓皆虛七惡蜂起可不愼哉

論癰疽作渴當調補精气第四十七

伍氏云癰疽發熱大渴毒气熾盛急用神仙追毒丸驅下惡毒次以淸膻湯萬金散五香連翹湯六味車鰲散千金漏蘆湯選用之渴不止用祕傳金粉散人參黃茋散內補散之類以補津液生血气其渴自止

愚按前癥若脈沈實大便祕結宜用前藥驅逐積毒若發熱作渴飲食如故大便如常屬胃經實熱用竹葉石膏湯以淸胃熱生津液若發熱作渴飲食少思大便不實屬胃經虛熱用竹葉黃茋湯以補胃气生津液若發熱惡寒若發熱晡熱口漧作渴屬气血不足用八珍麥門五味以補肝脾生精血【余見附錄用藥關鍵】

論癰疽將安發熱作渴第四十八

李氏云凡疽愈後忽發渴而不救者十有八九或先渴而患疽者尢爲難治急用加減八味丸可免前患若能久服永不作渴亦無疽癥且气血皆壯眞神劑也愚按前癥屬腎水枯涸虛火上炎口漧作渴飲水無度或口黃作裂小便頻數或痰气上壅煩躁不寧或二三年先作渴飲水或口舌生瘡兩足發熱痰气上壅或瘡愈三四年而口漧作渴小便頻數急用前藥多有復生者能逆知其因預服前丸可免此患若兼手足厥冷眞陽虛也宜服八味丸大凡瘡後審其腎水不足用加減八味丸中气虛弱用補中益气湯气血虛弱用十全大補湯陽气虛寒加姜桂如不應用八味丸

加減八味丸

地黃【酒拌九蒸九曬八兩杵膏】幹山藥山茱茰【去核】五味子【炒各四兩】肉桂【一兩】牡丹皮白茯苓【各三兩】澤防【切片蒸五次焙三兩】

右各另爲末入地黃膏加煉蜜丸桐子大每服七八十丸五更初未言語前白湯下

李氏云一貴人病疽未安而渴日飲水數升餘用前方諸醫云此藥若能止渴我輩當不復業醫矣仍用木瓜烏梅等味渴愈甚用前方三日渴止久服气血益壯飲食加倍

愚按前方非特可治前癥夫人之生以腎爲主凡病多由腎虛而致此方乃天一生水之劑最宜用之

忍冬丸治渴疾旣愈預防發疽先將忍冬艸入瓶內後入無灰酒微火煨一宿取出曬漧少加甘艸俱爲末又以所浸余酒調糊丸桐子大每服六七十丸溫酒下又能治五痔諸癭

黃茋六一散常服終身可免癰疽實治渴補虛之劑也

綿黃茋【六兩用淡鹽水潤飯上蒸】粉艸【一兩半生半炙】

右爲末每服二錢侵晨日午白湯調下不應作大劑水煎服古人號黃茋爲羊肉可見其能補也

愚按忍冬丸解熱毒消渴之藥也六一湯補气虛作渴之藥用之無有不驗

論癰疽口漧作渴癥不同第四十九

李氏云癰疽已安之後或未安之際口舌燥黃如雞內金者乃腎水枯竭心火上炎此癥最惡古人云玉華池竭七朝亡若誤投以丹藥禍在反掌急用加減八味丸桑枝煎五味子湯以滋補之

愚按前癥若不愼房事虧損眞陰而虛火上炎亦多患此若發熱作渴或口舌生瘡或小便頻數或莖中作痛亦宜用前藥【詳見附錄用藥關鍵】

桑枝方大治口渇取嫩桑枝細切一升炒以水三升煎一升日服五七劑更多尢妙枹朴子云療風痺漧燥臂痛腳气四肢拘攣上气暈久服補肺消食利小便輕身聰明令人光澤其功不能盡述

愚按桑枝補血气生津液輕身明目補肺腎之良劑也

五味子湯治腎水枯涸口燥舌漧

五味子【一兩】黃茋【炒三兩】人參【二兩】麥門冬【一兩】粉艸【炙五錢】

右每服五錢水煎日夜服五七劑

愚按前藥乃六一散生脈散之復方滋化源之良劑若腎水旣涸虛火上炎而口燥作渴者須佐以加減八味丸【詳見附錄用藥關鍵】

論癰疽發熱屬腎虛第五十

李氏曰一發背之熱未有不自腎虛而得之者必須五更服加減八味丸

愚按前論誠爲啟發後人垂惠永久蓋發背腦疽皆由腎經濕熱虛火上炎中傳惡癥若非加減八味丸滋腎水以制心火補中益气以生化源欲望其生難矣啟子云大寒而甚熱之不熱是無火也當助其心大熱而甚寒之不寒是無水也當益其腎夫寒之不寒責其無水熱之不熱責其無火熱之不久責心之虛寒之不久責水之少竊謂無火者當用八味丸以益其心無水者當用六味丸以滋其腎【治驗見前四十二論】

論癰疽將安當補气血第五十一

李氏云疽疾將安每日當服十全大補湯以補气血宜與排膿內補十宣散相間服

愚按前云潰瘍屬气血俱虛固在所當補若患腫瘍而气血虛弱者尢宜預補否則𨿽潰而不斂矣凡大病之後气血未復多致再發若不調補必變爲他癥而危或誤以爲瘡毒復發反行攻伐速其不起深可爲戒也【詳見附錄用藥關鍵】

論癰疽服藥防徑第五十二

李氏云凡患瘡疽而腎脈虛者急服補藥尙恐有誤如鹿茸附子之藥是猶抱薪救火反益其勢而平補之藥亦難奏功有一貴人苦疽諸藥無效愚謂服山藥丸於五更初物欲未接之際腎門未開之時如法服三日脈癥平復若腎經沈寒痼冷鹿茸附子之藥斯可用矣愚按前方誠有回生之功治法見前論

加味十全湯治癰疽潰後補气血進飲食

黃茋【鹽水炒】熟地黃【自制】當歸身【酒洗】人參茯苓【各一錢】川芎【七分】粉艸【五分】桂心【三分】橘紅【一錢】白芍藥【一錢】烏藥【五分】白術【炒一錢五分】五味子【五分】

右水煎服

愚按前方若腫瘍潰瘍气血虛弱者用之有效更審經絡時令尢善

人參內補散

芍藥【炒】黃芩【炒】茯苓【各一兩】粉艸【炙一兩半】桂心人參【各一兩】麥門冬當歸【酒浸炒】熟地黃【自制】木香【各二兩】

右每服五錢姜水煎

愚按前方若气血虛弱固宜用之但黃茋防肺麥門寒中木香行气須有是病而後用是藥可也

神效托裏散治一切癰疽發背腸癰

黃茋【鹽水炙】忍冬葉當歸【各五錢】粉艸【二錢】

右酒煎服查敷患處

愚按前方乃托裏消毒之良劑也若欲發表攻裏各有主方

排膿內補十宣散【一名十奇散一名內補散】治瘡瘍未成速散已成速潰膿毒自去其效如神

人參當歸粉甘艸【炒】川芎黃茋【鹽水炒各二兩】防風【去義】厚朴【姜制】桔梗【焙各一兩】香白芷【五錢】官桂【三錢】

右爲末每服三錢無灰酒下日夜數服愈後再服以杜後患木香湯亦可

愚按前癥若陽气虛弱風寒鬰滯而不能潰散宜用此方若熱毒壅結而不能潰散宜用托裏消毒散若气血虛弱而不能潰散宜用參茋托裏散

調節飲食當平胃气論第五十三

論曰素問云形不足者溫之以气精不足者補之以味大凡瘡疽當調脾胃蓋脾爲倉廩之官胃爲水谷之海主養四旁須進飲食以生气血宜用茯苓開胃散人參內補散內補十宣散

人參順气散治滯气健脾胃進飲食

烏藥【一兩五錢】白茯苓眞蘇子【微炒】人參【各一兩】靑皮粉艸【炙各半兩】白術【麩炒】白芷【各一兩】

右爲末每服三錢姜水煎服

愚按前方因脾肺腎气盛壅遏宜用此以疏泄之若气虛壅滯必用益气養榮湯以調補之今之患者多因气血受傷當隨癥而施之

茯苓開胃散治胃气不開飲食不進

白茯苓【一兩】粉艸【炙五錢】枳殻【麩炒黃三錢】

右爲末每服一錢鹽湯調下

愚按前癥若胃气鬰滯宜用前方若胃气虛弱用四君子湯若胃气下陷用補中益气湯若脾气虛弱用六君子湯若脾气鬰結用歸脾湯

李氏曰胃气弱不進飲食合服嘉禾散每五兩加人參丁香沈香白豆防各二錢有一貴人苦疽用藥失序脾虛不食餘欲用嘉禾散或云內有丁沈香乃別服藥不效仍用前散飲食頓進

愚按前癥詳見附錄用藥關鍵

論癰疽成漏脈例第五十四

經云陷脈爲漏畱連肉腠蓋脈得寒則下陷凝滯肌肉故曰畱連肉腠是爲冷漏須用陷脈散桂附丸溫補之愚按瘡瘍爲漏皆因元气不足營气不從逆於肉裏或寒气相摶稽畱血脈腐潰旣久陽气虛寒外邪乘虛下陷卽成是患若治其初患當內用參茋歸術溫補脾胃外用桑枝蔥熨接陽气使自消散若久而不能成膿亦用前二法補助以速之若膿旣成而不潰用艾於當頭灸數炷以出之卻服十全大補湯患者又當愼起居節飲食庶幾收斂若用冷鍼開刺久而內出靑膿外色黑黯或誤用生肌散速其收斂反助其邪必成敗癥

陷脈散治漏瘡治逺年癭癅驚惕臥寢不安肢體掣痛

漧薑【炮】琥珀【叧研】附子【炮去皮臍】大黃【煨各一兩】丹參【三兩】石硫黃【另研】白石英【叧研】鐘乳粉【另研】烏賊魚骨【研各半兩】

右爲末用豬脂和傅死肉不消者加朴硝【三兩】

神效桂附丸治陽气虛冷漏諸瘡

桂心附子【炮米醋浸碎三五次去臍火幹】厚朴【姜制】粉艸【炙】白術【炒各一兩】木香【一錢】乳香【叧研二錢】

右爲末煉蜜丸桐子大每服二三十丸空心米湯下

神效蔞散治乳癰瘰與立效散間服

黃蔞【子多者一个杵】當歸尾【五錢】沒藥【一錢另研】甘艸節【半兩】

右用酒三碗煎一碗分三次服未成卽消已成卽潰愚按前方乃總治瘡瘍之良劑若治乳癰當審其因蓋乳房屬陽明胃經乳頭屬厥陰肝經若怒動肝火陽明血熱宜疏肝淸熱焮痛寒熱宜發表散邪腫焮痛甚宜淸肝消毒並隔蒜灸不作膿或膿不潰托裏爲主不收斂或膿淸稀補脾胃爲主膿出反痛或發熱作痛補气血爲主腫焮作痛或晡熱內熱補血爲主飲食少思或作嘔吐補胃爲主飲食難化或作泄防補脾爲主勞碌腫痛補气血爲主怒气腫痛養肝血爲主若爲兒口所吹而發腫焮痛須吮通探散否則成癰矣亦治以前法若婦人經一二載潰者名曰乳巖不治【詳見校注婦人良方外科樞要】

立效散治癰疽瘰

皂角刺【半斤細剉炒赤】粉艸【二兩】乳香【另研】沒藥【另研各一兩】蔞【五个連皮細研】

右爲末每服一兩好酒煎服

愚按前方治癰疽瘰解毒止痛通用之良劑也若瘰寒熱焮痛腫赤乃肝經气病當淸肝火以養肝血若寒熱旣止而核不消乃肝經之血亦病也當養肝血以淸肝火若初如荳粒著於筋肉色不變內熱口漧精神倦怠久不消潰乃肝脾虧損當健脾土培肝木外臺祕要云肝腎虛熱則生矣病機云瘰不系膏粱丹毒因虛勞气鬰所致補形气調經脈其瘡自消若誤下之必先犯病禁經禁矣【詳見校正婦人良方外科樞要】

生肌散治瘡口气滯鬰熱肌肉不生而不收斂者

木香檳榔黃連【各等分】

右爲末敷患處

愚按前癥若餘毒滯於瘡口而不生肌收斂者宜用烏金膏以腐化之若寒邪蘊於瘡口而不生肌收斂者宜用豆鼓餅以溫散之若因气虛血弱不能運於瘡口而不生肌收斂者宜用補中益气湯以培養之

獨聖散凡瘡瘍皆因气滯血凝宜服香劑蓋香能行气通血也如瘡初作便以此藥入茶飲之

香附子【薑汁淹一宿焙漧研碎】

右無時以白湯調服二錢潰後以局方小烏沈湯加甘艸少許仍服尢妙

愚按前方气味辛散宜施於形體充實气鬰血凝者若血虛气弱陰虛發熱者又當隨癥制宜不可以例施也

梅花飲子初服防毒內攻

忍冬藤【四兩】括蔞根甘葛根川芎烏梅綿黃茋【炒】甘艸蘇木【各一兩】

右作四劑水酒煎服

愚按前方乃解消熱毒之劑若邪气盛而眞气虛者又當補托其內

替鍼丸治膿成不潰出者

白丁香防砂【另研】眞沒藥【另研】乳香糯米【闕先用礦灰拳大闕

磁碗內量入井水待熱气將息以闕

灰中良久候米如水晶狀取出用闕如米末就再用灰制】

右另爲末各一匙入糯米和勻收貯用時飯丸麥粒大每用一粒水濕粘瘡頭其膿自出

愚按瘡瘍之癥若气血壯實膿成不潰者宜用此方以泄其毒則肌肉易生瘡口易斂若气血虧損須用甘溫之劑以培根本否則不惟膿不潰出且難收斂若附骨疽及要之地當及時鍼砭爲善

緑雲散治五毒發瘡於背腦或手足

鳯尾艸【形如鳯尾葉背有金星炙幹一兩】粉甘艸【一錢】

右用酒一碗煎三五沸入冷酒一碗飲之以醉爲度立效

愚按前方治金石發疽果有神效設當防通發散宜分表裏若飲排膿生肌必須補托

宣毒散消瘡毒收赤暈

小米【一合】赤小荳南星艸烏【各一兩】露蜂房【三兩炒焦】白礬【半兩】

右爲末用淡醋調敷四畔幹則頻用醋潤之

愚按前方解毒行經濟毒散血治外之法也

托裏散未成則易消已成則易潰旣潰則生肌

黃蔞【一个】忍冬艸乳香【各一兩】蘇木【半兩】沒藥【三錢】甘艸【二錢】

右每服用酒三碗煎二碗空心日午臨睡分三服查爲細末酒糊丸彈子大硃砂爲衣細嚼當歸酒下治打撲傷損尢妙

愚按前方若無汗下二癥宜調和榮衞者殊有良驗若血气虛弱不能腐潰生肌者還當補托其內

淸涼膏治一切瘡瘍膿去後用之

當歸【二兩】白芷白芨木鱉子【去殻】黃栢白蘞【去皮】乳香白膠【各半兩】黃丹【淨五兩】麻油【十二兩】

右入油煎黑去查入黃丹以槐栁枝不住順攪再煎成膏下乳香等藥

碧油膏止痛排膿灸後用此

桃枝栁枝桑枝槐枝乳香【另研】血竭【各五錢研】黃丹【淨四兩】

右用蔴油十兩煎焦去查入丹再煎成膏入乳香血竭

愚按前二方藥味平易可用之

神效酒煎散治一切瘡瘍其效如神

人參沒藥【另研】當歸尾【各一兩】甘艸括蔞【一个半生半炒】

右以酒三碗煎二碗作四服查焙漧加當歸末一兩酒糊丸桐子大每服五十丸用浸藥酒下善消毒活血

愚按前癥若膿旣去而不生肌者當審其因而補之

治癰疽未成用吳茱茰炒爲末雞子淸調搽神效愚按前癥若气滯壅腫用此方疏通隧道以散之若气虛壅腫當托裹補接以消之

洪丞相方用蜞鍼法第五十五

治癰疽初作先以筆管一个入螞蜞一條以管口對瘡頭使蜞吮瘡膿血其毒卽散如瘡大須換三四條若吮正穴蜞必死矣累試累效若血不止以藕節上泥塗之若瘡頭未明以井邊泥塗上先漧處卽是

愚按癰疽旣成毒血凝聚於外可用此法吮去固善但能治其末耳又當審其邪在表裏並元气虛實而藥之斯內外合一而爲萬全也

癰疽經驗雜方

經驗方治金石發癰

黑鉛【一斤】甘艸【三兩】

右用酒一斗置磁器內先以甘艸置在一邊另將鉛熔投酒一邊取鉛再熔仍投九度取酒飲醉寢卽愈愚按前方治金石發疽之良法也气血虧損者仍當補托可也

肘後方治發背欲死取冬切去一頭合瘡上爛仍切復合之未盡用而瘡已安仍用膏藥貼之

愚按此方若焮腫痛甚其邪在表者最宜用此法宣熱拔毒以通其滯若腫痛發渴大便祕結其邪在裏者須佐以內疏黃連湯通利臓腑以泄其毒在經絡者當佐以托裏榮衞湯以調气血斯善

張文仲治耳下石癰不作膿用商陸根杵爛頻搽之愚按商陸破气軟堅果系石癰宜用此方治之若怒動肝火而腫硬或發寒發熱宜用柴胡淸肝散加釣藤山梔以養血气淸肝火肉色不變晡熱內熱宜用逍遙散加龍膽艸以養肝血淸肝火若肝火血燥筋攣或如貫珠宜用柴芍參苓散加釣藤以養血气佐以六味丸以生腎水若時消時作此脾肺之气滯而痰結也須用歸脾六君二湯以和之若前藥不應當佐以海藻丸以散堅經云形傷則痛气傷則腫不可輕用行气破血之劑【已上治癥見外科樞要】

治癰疽癤用生鹿角尖於砂石器內同米醋磨膿塗患處四圍塗一二日內消

愚按前方內消之法如未應須審其邪在表里人之虛實而治之不可治外而忘內也

治癰疽用生甘艸爲末酒調二錢服連進數服自消愚按前方乃淸熱消毒之劑若因膏粱積熱金石蓄毒血气壅滯者最宜用如脾胃虛弱血气痞滯者不宜槪用恐反寒胃气故也

升麻湯治肺癰胸乳間作痛嘔吐膿血腥穢

川升麻苦梗薏苡仁地楡黃芩赤芍藥牡丹皮甘艸【各等分】

右爲散每服一兩水煎服

愚按前方乃消毒淸熱排膿之良劑如未應用桔梗湯咳短气小便短少者佐以參茋補肺湯體倦食少或咳短气者佐以參術補胃湯咳痰湧者腎虛水泛也佐以六味丸口漧咽燥虛火上炎者佐以加減八味丸若發熱喘唾膿血飲食不入爲敗癥皆爲脾土虧損不能生肺金肺金不能生腎水能補脾肺滋腎水多有得生者若面赤脈大者難治面黃白脈浮濇者易治若嘔膿不止不治嘔膿自止自愈【治驗見婦人良方外科樞要】

治穀道前後生癰謂之懸癰用粉艸一兩截斷以澗水浸潤炙令透內細剉用無灰酒煎服有人患此已破服兩劑瘡卽合

愚按前癥患於陰莖之後穀道之前屬足三陰虧損之癥輕則爲漏瀝盡气血而亡重則內潰而卽殞常治初起濕熱壅滯未成膿作痛或小便澀滯者用龍膽防肝湯腫痛焮盛仙方活命飲並以制甘艸佐之若不能成膿或不潰者用八珍散主之若膿已成者急鍼之欲其生肌收斂腎虛者六味地黃丸血虛者四物皆參術气虛者四君加芎歸脾虛者補中益气湯气血俱虛者八珍湯大補湯若用寒涼消毒則誤矣【治驗見外科樞要】

拾遺【附】

癰疽之疾男子與婦人無異惟婦人有月閉血虛气結三癥之異耳余當依常法治之

愚按男子之癥多屬肝腎女子之癥多屬肝脾治者亦當辧之

凡小兒屬純陽其癰疽之疾也多因心气熱而患之愚按前癥亦有因稟賦而致者嘗治少參史南湖孫陰囊赤腫余作胎毒治之而瘥後患發熱痰見癥不一難以明狀遂胗其母有郁火血熱之癥乃用解毒消肝等藥子母俱服而愈【詳見保嬰撮要】

崔氏方治手足甲疽或因修甲傷肉或因損足成瘡潰爛上腳用緑礬置鉄板上煆沸色赤如溶金色者爲眞沸定取出研末以鹽湯洗搽之

愚按前癥卽脫疽也此方固有良驗尢當調元气爲善大抵此癥先因醇酒炙膏粱厚味傷脾或房勞虧損腎水故有先渴而後患有先患而後渴者若色赤作痛自潰可治色黑不潰不治色赤作痛者先用隔蒜灸活命飲托裏散再用十全湯大補湯加減八味丸色黯不痛者隔蒜灸桑枝灸亦用十全大補湯加減八味丸則毒气不致上侵元气不致虧損庶可保生亦有因修手足口咬等傷者若元气怯弱或犯房事外塗寒涼內服尅伐損傷脾胃患處不潰色黯上延亦多致死重者須解去當以腳力轉解周輕拽之使筋隨骨出而毒得泄否則毒筋內斷仍上潰𨿽去無益且偏僻之處气血罕到藥難導逺況攻毒之劑先傷脾胃反損元气不若灸法爲良重者須解去爲善故孫眞人云在肉則割在指則截𨿽親之遺體不忍毀傷然不如是則勢必至於夭歿亦非體親之心也況患處已經散解不痛又何憚而不爲乎女子亦有此患多因鬰怒虧損肝脾所致治法當與前同患者知之【治驗見外科樞要】

經驗方治碰傷磕損跌撲腫痛或出血用蔥白切細杵爛炒焦敷患處蒜冷再易神效

愚按醫學綱目稱前方有神效余嘗以治前癥靑腫不散死肉不潰佐以健脾胃之藥其功尢防此內外所以合一也

百一方治有刺在肉以蠐螬研敷立出

衍義方治有木刺入肉嚼牛膝根罨之卽出

肘後方治箭鏇入骨以巴荳肉微炒以蜣螂研勻塗傷處俟癢極拔出

孫眞人治箭鏇鍼刺在咽喉胸膈杵螻蛄塗患處自出愚按前四方用之果有良驗

肘後方治熱油及火燒用丹參八兩調以羊脂二斤煎三五沸取傅之

至聖膏治湯火瘡用雞子黃置銀石器內熬油調胡粉傅之

愚按前癥若發熱作渴小便赤澀用四物山梔連翹甘艸養陰血以消毒若患處肉未死而作痛用四君芎歸山梔連翹甘艸健脾胃以消毒若患處肉已死而不潰用八珍白芷甘艸補气血以排膿如未應加肉桂若患處死肉已潰而不收斂用四君芎歸黃茋健脾胃以生肌如未應加炮姜若小兒患之或目札頭揺等癥用四君加芎歸山梔健脾胃以淸肝木若食後卽有此患或腹脹作痛用四君山梔山查神麯壯脾气以消導大凡初患此癥用神效當歸膏敷之輕者自愈重者自腐良肉易生其色赤者乃火毒未盡必搽至色白爲度倘患於肢節伸屈之處若敷此且免生痂傷礙新肉復潰難痊倘回祿煙薰致死者以蘿卜搗汁灌之卽蘇以其辛能散气也【治驗見正體部】

附治驗

錦衣楊永興廚下夜間回祿凡睡此房已死將死者灌以蘿卜汁良久悉愈凡罹此患者以此治之其應如響

騎竹馬灸法圖

內托散

五香連翹湯

沈麝湯

五香湯

漏蘆湯

柞木飲

阿膠飲

牛膠飲

黃礬飲

國老膏

萬金散

逺志酒

忍冬酒

忍冬艸圖

已上方見前卷

追毒丸

轉毒散

單煮大黃湯

神仙截法

祕傳連翹湯

千金漏蘆湯

六味車螯散

止痛靈寶散

神效麻仁丸

淸心內固散

淸膻竹葉湯

豬蹄湯

神硝散

聖效散

神仙陷脈散

漏蘆湯

已上方見中卷

附錄

瘡瘍櫽括關鍵處治之法

一瘡瘍用藥當審其經絡受癥標本虛實以治之不可泥於熱毒內攻專用寒涼尅伐之劑虧損脾胃气血多致有誤若腫髙焮痛者邪气實也先用仙方活命飲後用托裏消毒散漫腫微痛者眞气虛也用托裏散如不應加姜桂若不作膿不腐潰陽气虛也用四君子加黃茋肉桂若膿旣出而反痛气血虛也用八珍散不生肌不收斂脾气虛也四君子加芍藥木香又當捨時從癥如腫痛煩躁發熱飲冷便祕脈洪數實是爲五實𨿽在嚴寒必用大苦寒之劑瀉其陽以救其陰若脈細皮寒瀉利腸鳴不食嘔吐手足逆冷是爲五虛𨿽在盛暑必用大辛熱之劑散其陰以回其陽若執其常法則誤矣一瘡瘍作嘔如熱盛焮痛邪气實也用仙方活命飲解之若因作膿焮痛胃气虛也用托裏消毒散主之膿熟脹痛气血虛也用托裏散或鍼以泄之焮痛便祕熱蘊於內也用內疏黃連湯導之寒藥傷胃者托裏建中湯食少胃寒者托裏益中湯中虛寒淫者托裏溫中湯肝木乘脾土者托裏益靑湯胃脘停痰者托裏淸中湯脾虛自病者托裏益黃散鬰結傷脾者托裏越鞠湯一瘡瘍用圍藥如腫痛熱渴癥屬純陽宜內服濟陰丹外敷抑揚散若似腫非腫似痛非痛似潰不潰屬半陰半陽宜內服沖和湯外敷陰陽散若微腫微痛或色黯不痛或堅硬不潰癥屬純陽宜內服回陽湯外敷抑陰散

一瘡瘍作痛若大便祕結者用內疏黃連湯熱毒熾盛者仙方活命飲瘀血凝滯者乳香定痛散作膿而痛者托裏消毒散膿脹而痛者鍼之膿潰而痛者補之气虛而痛者四君歸茋血虛而痛者四物參茋腎虛而痛者六味地黃丸口漧作渴或小便頻數加減八味丸一瘡瘍陽气脫陷或誤服尅伐或膿血大泄或吐瀉勞役或誤行房事若發熱煩熱頭痛頭暈便血目赤煩喘自汗盜汗气短唾痰體倦熱渴意欲飲水投水身熱惡寒憎寒惡衣揚手擲足汗出如水腰背反張呻吟音不絕脈浮洪大此無根虛火假熱之癥若畏寒頭痛咳逆嘔吐耳瞶目蒙小便自遺或時淋瀝防利腸鳴裏急腹痛玉莖短縮冷汗時出齒牙浮痛肢體痳痺或厥冷身痛咬舌囓唇舌本彊硬喫逆喘促脈微沈細此危殆之癥但見一二急用大劑參附湯補之多得復生

一瘡瘍潰後發熱煩躁若發熱無寐血虛也聖愈湯自汗不止气虛也四君子加黃茋五味子發熱煩躁肉瞤筋惕气血虛也八珍湯大渴面赤脈洪大而浮陰虛發熱也當歸補血湯肢體微熱煩躁面赤脈沈微陰盛發躁也四君姜附

一瘡瘍大便祕結若作渴飲冷其脈洪數而有力者屬實火宜用內疏黃連湯若口漧飲湯其脈浮大而無力者屬气虛宜用加味八珍湯若飲食𨿽多肚腹不脹此內火消鑠切不可通若腹痞脹而不通者乃因直腸漧涸以豬膽汁導之若誤行防導復傷元气則不能潰斂一瘡瘍大便泄瀉若因寒涼傷脾六君加砂仁脾气虛弱六君煎送二神丸脾虛下陷補中益气送二神丸命門火衰用八味丸料煎送四神丸腎虛不固姜附湯加吳茱五味脾腎虛寒參附湯送四神丸脈沈而細飲食不下用姜附湯多有復生者

一瘡瘍小便頻數或莖中澀痛者乃腎經陽气虧損陰無以化之惡癥也用加減八味丸以補陰足脛逆冷者用八味丸以補陽小便頻而黃者四物加參術麥門五味以滋肺腎小便短而黃者補中益气加山藥麥門五味以補腎若熱結膀胱而不利者五淋散以淸熱脾肺气燥而不化者黃芩淸肺飲以滋陰若膀胱陰虛陽無以生者宜滋腎丸膀胱陽虛陰無以化者宜腎气丸若老人陰痿精內敗者用加減八味丸加車前牛膝如不應加附子若大小便牽痛愈痛則愈便愈便則愈牽痛以前藥加附子多有生者苟用黃栢知母淡滲之劑旣防眞陽復損眞陰速其危矣

一瘡瘍作渴焮痛發熱便利調和者上焦熱也用竹葉石膏湯腫痛發熱大便祕澁者內臓熱也用四順淸涼飲焮腫痛盛者熱毒蘊結也用仙方活命漫腫微痛者气血虛壅也用補中益气湯若因胃火消爍而津液短少者用竹葉黃茋湯若因胃气虛而不能生津液者用補中益气湯若因內气傷而內亡津液者用七味白術散若因腎水漧涸作渴或口舌漧燥者用加減八味丸或先口漧作渴小便頻數而後患疽或疽愈後作渴飲水或舌黃漧硬小便數而疽生者尢其惡也苟能逆知其因預服加減八味丸補中益气湯以滋化源可免是患

一瘡瘍出血因五臓之气虧損虛火動而錯經妄行也若因肝熱而血妄行者四物加炒梔丹皮苓術肝虛不能藏血者六味地黃丸心虛不能主血者四物加炒連丹皮苓術若脾虛熱不能統血者四君加炒梔丹皮若脾經鬰結者用歸脾湯加五味子若脾肺气虛者用補中益气加五味子若气血俱虛者用十全大補若陰火動者用六味丸加五味子

一瘡瘍用鍼當辧生熟淺深若小按卽痛者膿淺也大按方痛者膿深也按之而不復起者膿未成也按之而卽起者膿已成也若膿生而卽鍼則徒泄其气血而膿反難成若膿熟而不鍼則腐潰益深瘡口難斂若瘡深而鍼淺則內膿不出外血反泄若瘡淺而鍼深則內膿𨿽出良肉反傷其元气虛弱必先補而後鍼不論凥神若膿出而反痛或煩躁嘔逆皆由血气虧損宜急補之不論凥神者蓋因患處已潰故也

一瘡瘍肌肉不生若赤色而不生者血熱也四物湯加牡丹皮晡熱內熱血虛也四君子加歸地丹皮若膿水淸稀气血俱虛也十全大補湯食少體倦脾气虛也補中益气湯煩熱作渴起居如常胃火也竹葉黃茋湯煩熱作渴日晡熱甚腎虛也用加減八味丸

薛氏醫案卷七十六﹤子部﹐醫家類﹐薛氏醫案﹥

欽定四庫全書

薛氏醫案卷七十七

明薛已訂

小兒痘疹方論

嘗謂小兒病證𨿽多而瘡疹最爲重病何則瘡疹之病蓋初起疑似難辧投以他藥不惟無益抑又害之況不言受病之狀孰知畏惡之由父母愛子急於救療醫者失察用藥差舛鮮有不致夭橫者文中每思及此惻然於心因取家藏已驗之方集爲一卷名之曰小兒痘疹方論刻梓流布以廣古人活幼之意顧不韙歟

和安郎判太醫局兼翰林良醫陳文中謹書

論痘疹受病之由

夫小兒在胎之時乃母五臟之液所養成形也其母不知禁戒縱情厚味好啖辛酸或食毒物其气傳於胞胎之中此毒發爲瘡疹名曰三穢液毒○一五臟六腑穢液之毒發爲水泡瘡○二皮膜筋肉穢液之毒發爲膿水泡瘡○三气血骨髓穢液之毒發爲膿血水泡瘡三毒旣出發爲疹痘瘡也子母俱忌食蔥韮薤蒜醋酒鹽醤獐兔雞犬魚鮏等物世俗未曉將爲發舉往往不顧其後誤傷者多矣

論痘疹治法

凡小兒瘡疹未出已出之間有類傷寒之狀憎寒壯熱身體疼痛大便黃稠此正病也若無他疾不必服藥愚按痘疹若小兒首尾平和自有勿藥之喜蓋其腸胃軟弱易爲虛實故必不得已折其太過益其不足可也

凡療瘡疹先分表裏虛實如表裏俱實者其瘡易出易靨表裏俱虛者反是表實裏虛者其瘡易出難靨表虛裏實者亦反是若始出一日至十日渾身壯熱大便黃稠乃表裏俱實其瘡必光澤起發滿肥且易靨也愚按治痘疹之法與癰疽無異若邪气在裏而實熱者用前胡枳殻散元气怯而虛熱者用參茋四聖散虛弱者用紫艸木香湯虛寒者用參茋內托散虛寒內脫者用木香散若邪气在表而實熱者用麻黃甘葛湯此要法也余見各癥

凡瘡疹已出未出之間或瀉渇或腹脹或气促謂之裏虛急用十一味木香散治之

愚按經云眞气奪則虛邪气勝則實實謂邪气實而眞气虛也然倒靨瀉渴等癥若喜熱飲食手足並冷或不食嘔吐者是爲陽气虛寒也用辛熱之劑補之喜冷飲食手足不冷或唇舌黑裂者陽气實熱也用苦寒之劑瀉之

凡瘡疹已出未愈之間不光澤不起發不紅活謂之表虛急用十二味異功散治之

愚按張翼之云吐瀉少食爲裏虛陷伏倒靨灰白爲表虛二者俱見爲表裏俱虛用異功散救之甚至姜附靈砂亦可用若止裏虛減官桂止表虛減肉荳蔲若能食便閉而陷伏倒靨者爲裏實輕用射幹防粘子湯重用前胡枳殻散下利吐瀉能食爲裏實若用實裏則結癰毒紅活定凸爲表實若用補表則潰爛不結痂凡痘一見斑防便忌葛根湯恐發得表裏也

凡痘瘡已出未愈之間不光澤不起發不紅活或腹脹或瀉渴或气促謂之表裏俱虛急用十二味異功散送七味肉荳蔲丸治之

愚按前癥審系表裏虛寒急用前法緩則不救○一小兒出痘不起發紅活腹脹瀉渴皆以爲不治施院使爲表裏虛寒用十二味異功散一劑卽起發紅活諸癥頓退又用參茋內托散貫膿而靨○儒者薛戒甫子五歲出痘三四日下紫血十數滴至八日不止而瘡不起禦醫錢春林謂脾气虛寒用木香散二劑用丁香十一粒人參五錢一日服之次日痘皆起而有膿由是血漸止二十餘日而愈○一小兒起發紅活但不時作癢口漧作渴便血面赤發熱先君謂腸胃有熱先用濟生犀角地黃湯加柴胡一劑諸癥漸退形體倦怠此邪气去而形气虛弱耳用四君子湯加當歸黃茋紅花二劑而安○一小兒痘瘡赤痛煩熱作渴或便血或防血先君用犀角地黃湯而血愈又用紫艸快防湯加黃茋芍藥而愈後瘡痕色白用四君歸茋治之而痊○一小兒出痘吐血其痘赤痛如錐或瘡出血餘謂肝火熾盛用小柴胡湯加生地一劑隨用濟生犀角地黃湯一劑頓愈又用芹菜汁而痊○一小兒痘瘡下血而不起發先君謂气血不足用紫艸快防湯加參茋歸術治之血止瘡起但貫膿遲緩用八珍湯倍加參茋數劑瘡靨而根白癢此气血虛而熱也用八珍湯二十餘劑而愈○一小兒痘疹大便下血小便甚赤瘡顆色赤發熱飲冷先君謂熱毒鬰滯先用八正散一劑後用解毒防風湯一劑頓愈又飲芹菜汁而全痊○一小兒痘正發而便血倦怠少食作渴飲湯余謂倦怠便血此脾虛而不能攝血也少食作渴此脾虛而津液短少也用五味異功散加升麻紫艸治之而愈○一小兒便血腹脹困倦發熱口漧飲湯四肢逆冷先君以爲脾气虛寒不能攝血用五味異功散加丁香十粒炮姜五分二劑血止痘貫而靨○一小兒七歲患痘瘡腹脹八九日矣先君云當急補脾主不信仍服消毒之藥忽大便下血甚多而歿○一小兒作渴泄瀉發熱飲冷唇舌皺裂瀉糞穢臭先君以爲內熱所作用前胡枳殻散稍愈又用淸涼飲加漏蘆乳母服之兒頓安

凡小兒斑駁疹毒之病俗言疹子是肺胃蘊熱因時气薰發於外狀如蚊蚤所咬赤則十生一死黒則十死一生大抵遇春而生發至夏而長成乃陽气薰蒸故得生成者也臟腑調和血气充實則易出易靨蓋因內無冷气外常和暖也凡痘疹熱渴切不可與柿蜜水等冷物及淸涼飲消毒散等藥恐損脾胃則腹脹喘悶寒戰咬牙而難治蓋咬牙者齒稿也乃血气不榮不可妄作熱治

愚按前癥若兼吐瀉手足指冷者屬內虛寒而外假熱也急用木香散如不應用異功散若大便不通渇欲飲冷者則前所禁蜜水之類又當用矣但宜審其熱之虛實若屬虛熱者𨿽欲水拒之而不飲當用人參白術散熱渇自止屬實熱者自甚索水且喜而飲之當以犀角磨水服諸癥卽解其後亦無餘毒之患矣北方出痘不拘冬夏若喜冷者再不用藥但與水飲無有不愈蓋北方地燥而又睡熱炕故也○一婦人患時疫將愈更出痘瘡大起發體倦痛甚則昏憒煩渴飲湯不思食用十全大補湯及朱砂末其痛頓止食進體健仍用前湯倍加參茋十餘劑而貫膿又數劑而愈○一姙婦發熱作渴徧身骨節作痛用仙方活命飲二劑諸癥稍愈至十一日出痘百餘顆形气甚倦用紫艸木香散又出少許但口漧作渴用人參白木散而渴止用八珍湯加丹皮柴胡而貫膿後去丹皮柴胡倍加參茋數劑而痘靨○一男子年將三十出痘根窠赤痛發熱作渴服紫艸飲之類前癥益甚痘裂出血餘用小柴胡加生地犀角二劑諸癥頓減又用聖濟犀角地黃湯而貫膿再用八珍湯而結痂○一小兒煩躁飲冷不止先君用濟生犀角地黃湯頓愈後渴而喜熱又用當歸補血湯而痊惟倦怠少食用七味白術散而瘥○一小兒患此飲冷不止或痘脹痛先君用濟生犀角地黃湯並芹菜汁而頓愈

凡痘瘡出不快多屬於虛若誤謂熱毒壅盛妄用宣利之濟致臟腑受冷榮衛濇滯不能運達肌膚則瘡不能起發充滿後不結實成痂癢塌煩躁喘渴而死

愚按前癥亦有各經熱盛壅遏而出不快者亦有毒甚痘疔而不能起發者亦有餘毒而潰癢者當細審其因而藥之○一小兒九歲出痘六日癢塌寒戰院使錢宻庵用十一味木香散二劑貫膿用參茋托裏散而靨後痕白作癢用十全大補湯而愈○一小兒痘瘡膿未滿面赤作癢余謂气血虛而有熱欲用溫補之劑不信乃服淸熱之藥至十三日瘡痕色赤虛煩作渴腹痛不食手足逆冷而歿○一小兒未過歲瘡痘焮痛出血哭不能已診其母有肝火先用小柴胡加山梔生地與母服子飲數滴頓愈又用加味逍遙散而痊○一小兒出痘內有痘疔數枚𨿽挑破出黑血熱毒不解余痘不發皆以爲不治先君以仙方活命飲徐灌一劑痘疔解而諸痘亦愈○一小兒痘疔患在臀間色黑大痛挑出黑血仍復堅痛皆以爲不治先君用隔蒜灸數壯痛止色淡而軟挑出黑血甚多灌以活命飲患處及諸痘貫膿而愈

凡小兒才覺傷風身熱是否瘡疹便服四味升麻葛根湯

愚按痘疹未明而元气實者最宜前湯若元气虛者又當詳治恐發得表虛而痘難出也○一儒者年三十餘因勞役倦怠發熱服補中益气湯數劑發赤防以爲防另服升麻葛根湯一劑更加惡寒仍服益气湯四劑至九日出痘甚多餘用八珍湯加黃茋白芷紫艸四劑至二十日膿始貫用十全大補湯月餘而靨

凡痘疹始出一日至五七日之間𨿽身熱或腹脹足稍冷或身熱瀉渴或身熱驚悸腹脹或身熱出汗者服十一味木香散

愚按前癥屬脾气虛寒假熱非此藥不救如未應佐以六君子專補脾气更不應加木香補骨脂肉荳蔲兼補腎气○一小兒第五日不紅活至九日貫膿不滿余謂气血虛弱用十全大補湯治之庻無後患不信至脫痂痕作癢色白至十四日而歿○一小兒第七日膿淸不滿形气倦怠飲食少思大便不實用托裏散二劑手足指冷咬牙作渴用木香散倍用參茋一劑諸癥頓退又用參茋四聖散四劑而愈

凡瀉水谷或白色或淡黃煎十一味木香散送七味肉荳蔲丸治之瀉止者住服不止者多服

愚按前癥若察其外癥若唇靑指冷睡而露睛口鼻气寒瀉色靑白脾腎虛寒也用前藥六君子湯加補骨脂肉荳蔲若頰赤體熱睡不露睛口鼻气熱瀉色黃赤脾土實熱也用瀉黃散○一小兒腹脹渴瀉气促體倦先君以爲表裏俱虛用六君子湯加歸茋送四神丸一服諸癥頓退瘡勢頓正但膿遲而渴仍用前湯加歸茋二劑瘡色紅活形體頗安任其貫膿而痊

凡瀉頻津液內耗血气不榮瘡𨿽起發亦不能靨也如身溫腹脹咬牙喘渴者難治緣谷食去多津液枯竭飲水蕩散眞气故多死矣速與十一味木香散救之如不應急用十二味異功散

愚按前癥兼手足指冷面色靑白等癥者屬陽气虛寒急用木香散陽气脫陷用異功散脾气虛弱用六君子湯血气虛弱用八珍湯不應用十全大補湯一小兒第九日不紅活不貫膿云歿於十三日陳院長謂屬虛寒用十一味木香散二劑漸紅活貫膿又用紫艸木香湯及人參白術散而愈○族侄孫衍慶六歲出痘稀少瘡痂悉落至十三日身煩熱而畏寒手足逆冷厚衣圍火不能溫皆謂不治餘思大熱而不熱者是無火也急用人參理中湯煎服一杯肢體頓溫更用人參白術散調理而痊○一男子年二十餘發熱煩躁痘黯出血足熱腰痛用聖濟犀角地黃湯二劑而貫膿用地黃丸料數劑而瘡靨○一男子年將三十出痘色紫作渴飲水腰痛足熱耳聾余謂腎虛之癥用加減八味丸料煎與恣飲熱渴頓止佐以補中益气湯加五味麥門而愈○一小兒十二歲出痘色黯兩足及腰熱痛便祕咽舌漧渴引飲不絕眾謂腎虛不治先君用加減八味丸料作大劑煎與恣飲至二觔諸癥悉退又佐以補中益气及八珍湯各十餘劑而痊

凡四五日不大便用嫰豬脂一塊以白水煮熟切豆大與食之令臟腑滋潤使瘡痂易落切不可妄投宣瀉之藥元气內虛則瘡毒入裏多傷兒也

愚按前癥若因熱內蘊宜用射幹防粘子湯解之或發熱作渴或口舌生瘡或咽喉作痛並宜用之

凡瘡疹初出兩三日至十三日當忌外人及卒暴風寒穢惡之气輕者三次出大小不一頭面稀少眼中無根窠紅肥滿光澤也重者一齊出如蠶種灰白色稠宻瀉渴身溫腹脹頭溫足冷也輕變重者犯房室不忌口先曾瀉飲冷水餌涼藥也重變輕者避風寒常和暖大便稠也

愚按丹溪先生云痘疹宻則毒甚用人參敗毒散犀角地黃湯或以涼藥解之𨿽數貼亦不妨○一小兒痘疹宻甚至九日貫膿不滿色不紅活或云當歿於十二日余以爲气血虛弱用八珍湯內加糯米百粒數劑至十五日膿完色正結痂而愈○一小兒五歲出痘宻而色白屬虛弱也始末悉用補托之藥而安旬餘飲食過多忽作嘔吐面白兼靑目唇牽動先君以爲慢脾風癥用五味異功散加升麻柴胡不信翌日手足時防服前藥而不應急加木香漧薑二劑而愈○一小兒第五日矣稠宻色黑煩躁喜冷先君以爲火極似水令恣飲冷芹汁煩熱頓止乃以地黃丸料服之至二十餘日而愈

凡身熱發煩渴者宜用六味人參麥門冬散治之如不應用七味人參白術散

愚按前癥若渴而飲冷者脾胃實熱宜用麥門冬散若渴而飲湯者气虛熱渴宜用白術散若大渴引飲面赤血虛發躁也用當歸補血湯

凡痘瘡欲靨已靨之間而忽不能靨兼腹脹煩渴者急用十一味木香散

愚按前癥若兼惡寒或四肢冷瘡毒去而脾胃虛寒也宜用前藥若十指逆冷咬牙等癥陽气脫陷也用十二味異功散脾气虛陥用六君加川芎當歸黃茋主之○一小兒九嵗出痘第七日發熱煩躁不貫膿色灰白寒戰咬牙瀉渴腹脹手足冷時仲夏飲沸湯而不熱腹中陰冷先用木香散二劑益甚用異功散一劑頓安又用六君子加附子三分二劑後用調補之劑至十四日而愈

凡痘瘡欲靨已靨之間忽頭面溫足指冷或腹脹瀉渴气促者急服十二味異功散若十一二日當靨不靨身不壯熱悶亂不寧臥則哽气煩渴嚙牙者急用十二味異功散加歸術以救陰陽表裏

凡痘瘡已靨煩渴不止或頭溫足冷或腹脹或瀉或咬牙多致難愈急用十一味木香散以救之以上之癥若誤與蜜水生冷之物則轉加熱渴而死

愚按前癥屬脾胃損內眞寒而外假熱耳非溫補不救如前藥未應用十全大補湯加附子以純補之○一小兒頭生一癤出膿將愈忽癤間腫脹發痘二十餘顆徧身赤防用快斑湯而漸出用紫艸散倍加參茋而出完用托裏消毒散而膿貫用托裏散而瘡靨○一小兒痘已靨其痕色赤而錯縱日食粥七八碗作渴面赤先用白術散二劑渇減五六粥減大半又用四君加蕪荑黃連二劑痕平色退乃用八珍湯加蕪荑山梔而痊○一小兒痘瘡愈後泄瀉飲食不化此脾腎气虛用六君加補骨脂肉荳蔲治之而愈○一小兒痘瘡將愈患泄瀉侵晨爲甚飲食不化屬脾腎虛也朝用補中益气湯夕用二神丸而愈

凡身壯熱經日不除如無他癥用六味柴胡麥門冬散治之熱退卽止如不愈服七味人參白術散

愚按前癥若肝膽熱毒用柴胡麥門冬散若肝經血虛用四物湯加黃茋柴胡若中气虛熱用人參白術散○一男子患痘瘡作痛發熱不止其勢可畏皆以爲不起施銀臺用消毒救苦湯治之諸癥頓退予先用仙方活命飲痛全止又用八珍湯加紫艸三錢四劑貫膿而靨○一小兒患痘稠宻大痛發熱勢甚危急先君用消毒救苦湯一劑安臥良久徧身出小痘頓消再劑俱實膿而靨

凡身壯熱大便堅實或口舌生瘡咽喉腫痛皆瘡毒未盡用四味射幹防粘子湯如不應用七味人參白術散愚按前癥若壯熱飲冷屬熱毒在表宜用前湯若兼大便不通屬熱毒在內少用四順淸涼飲若熱毒旣去胃气虛而發熱用七味人參白術散若因陰血虧損而發熱用四物湯○一小兒六歲患痘第七日根顆赤痛大便祕結小便赤濇煩躁飲冷或用淸涼解毒之劑未應錢宻庵以爲熱毒內蘊用四順淸涼飲一劑並豬膽汁導下結糞而安又用犀角地黃湯其痘自靨○一小兒痘瘡發熱作渴焮赤脹痛大便祕結先用四順淸涼飲一劑諸癥頓退又用四味防粘子湯一劑諸癥全退再用紫艸湯而貫膿用消毒飲而痘靨○一小兒痘愈而聲瘖面赤足心發熱小便赤少先君以爲腎經虛熱用六味地黃丸補中益气湯而愈其時患是癥用淸熱解毒者俱不起○一小兒十一歲患痘第四日根盤紅活起發因痛甚不止至七日形气甚倦痘色淡而欲陷此因痛盛而傷元气也先用仙方活命飲一劑而痛止再用八珍湯而貫靨

凡風熱咳嗽咽膈不利用三味桔梗甘艸防風湯治之如不應用七味人參白術散主之

愚按前癥如痘熱內作宜用桔梗甘艸防風湯如兼痰熱咳嗽佐以抱龍丸若气虛痰涎壅上宜用人參白術散以補脾肺○一小兒痘瘡十二日患咳嗽十餘日不愈所服皆發表化痰余曰此脾肺气虛復傷眞气而變肺癰也不信仍服前藥果吐膿血用桔梗湯而愈○一小兒痘將愈咳嗽面色黃白嗽甚則赤用五味異功散調補而愈

凡涕唾稠粘身熱鼻幹大便如常小便黃赤用十六味人參淸膈散如不應用七味人參白術散

愚按前癥屬脾肺蘊熱痘邪爲患用淸膈散解散邪气若脾肺虛熱不能司攝用人參白術散調補中气○一小兒痘赤壯熱咳嗽痰甚煩熱作渴用人參淸膈散一劑諸癥頓退日用芹菜汁旬餘而靨○一小兒痘瘡狂喘躁熱作渴飲冷痰涎不利先君用十六味淸膈散犀角地黃湯各一劑頓愈又用當歸補血湯而愈○一小兒痘赤狂喘大便不利先君治以犀角地黃湯芹菜汁而痊○一小兒痘愈後涕唾口漧飲湯鼻塞或腹作脹先用白術散二劑後用六君子湯而愈

凡痰實壯熱胸中煩悶大便堅實臥則喘急速用五味前胡枳殻湯治之

愚按前癥若因脾胃蘊熱宜急用前湯緩則熱毒延內多致有悞○一小兒患痘赤痛痰喘作渴大便不利錢宻庵用前胡枳殻散一劑諸癥頓退又用濟生犀角地黃湯二劑月餘而愈○一小兒第八日根窠赤腫脹痛作渴大便下黑血煩渴痰喘飲冷呻吟求治施銀臺以爲血熱毒蓄於內用聖濟犀角地黃湯一劑諸癥悉退又用消毒丸及化斑湯而愈○一小兒痘根色赤作痛發熱口渴喜冷大便堅實用淸涼飲一劑痛熱少減再劑便利渴止卻用聖濟犀角地黃湯而安用芹菜汁而靨○一小兒痘根色赤作痛熱渴喜飲冷水大便不利先用五味前胡枳殻散大便利而熱渴減又用聖濟犀角地黃湯而安用芹菜汁而靨○一小兒大便不利小便赤澁作渴飲冷先君用涼膈散一劑漸愈又用濟生犀角地黃湯及芹菜汁而痊若乳母有肝火兒患此癥必用加味逍遙加黃芩犀角兼治其母○一小兒痘已愈而痕赤作痛內熱作渴二便不利先君用濟生犀角地黃湯及芹菜汁而痊後用四物黃茋而安○一小兒痘痕白或時癢作渴飲湯大便稀溏先君用五味異功散加當歸黃茋而瘥○一小兒痘痕白時或癢先君以爲气血俱虛用八珍湯補之不信自用解毒之劑後卒變慢脾風而歿惜哉

凡飲冰雪不知寒者陽盛陰虛也飲沸湯不知熱者陰盛陽虛也陽盛則補陰木香散加丁香官桂陰盛則補陽異功散加木香當歸每一兩藥共加二錢

愚按陽盛者當用淸涼飲以補陰陰盛者當用異功散以補陽須審的實而用若或少差死在反掌前云乃傳寫之誤

凡痘瘡首尾若誤飲冷水瘡靨之後其痂遲落或生廱腫或成疳蝕蓋脾胃屬土而主肌肉水濕所傷則津液衰少榮衞澁滯不能周流故瘡痂遲落而生廱腫

愚按痘廱之類屬血熱未解而內作外邪搏於肌膚之間或餘毒蘊結經絡輕則肌表津淫瘙癢重則肢節壅腫作痛若餘毒熾盛先用仙方活命飲以解其毒卻用托裏消毒散毒气將盡用四君歸茋以補托元气大凡痘瘡始末皆系脾胃之气所主若飲食藥餌失宜多致變癥故凡飲食少思內熱晡熱者屬脾胃气虛血弱佐以四君芎歸黃茋升麻若飲食如常發熱作痛者屬气血虛弱餘毒爲患佐以射幹防粘子湯若飲食如常發熱作痛大便祕結者屬熱毒內蘊用大連翹飲如不應仙方活命飲若根赤而作癢血虛也四物加牡丹皮色白而作癢血虛也四君加當歸芍藥色赤而作痛血熱也四物加連翹金銀花腫而不潰血气虛也用托裏消毒散潰而不愈脾气虛也用六君子湯○一小兒痘毒蝕陥敷以雄黃散及服加味解毒散而愈○一小兒痘毒徧身腐潰膿水淋漓以經霜茅艸研末鋪於寢席更服九味解毒散頓愈用神效當歸膏敷之而痊○一小兒痘毒後腿膝腫痛此脾腎虛而毒流注先用活命飲四劑腫痛頓減再用補中益气湯及六味地黃丸而痊○一小兒腿膝腫潰而膿水不止內熱晡熱體倦肌痩先君以爲元气復傷用補陰八珍湯六味丸三月餘而愈○一小兒痘已愈兩目昏閉先君用防粘子湯加山梔龍膽艸犀角目開而有赤白翳佐以蛇蛻散外用二粉散尋愈

凡瘡疹已靨未愈之間五臟未實肌肉尙虛血气未復被風邪相搏則津液澁滯遂成疳蝕宜用雄黃散綿繭防等藥治之久而不愈則潰多致不起

愚按前癥屬足陽明胃經其方解毒殺虫之劑若毒發於外元气未傷者用之多效若胃气傷損邪火上炎者用蕪荑湯六味丸若赤痛者用小柴胡湯加生地黃肝脾疳癥必用四味肥兒丸及人參白術散更佐以九味蘆薈丸○一女子痘痂將脫因其穢气以湯浴已而身熱如炙四肢彊直如發痙然此腠理開泄熱毒乘虛而入用十全大補湯一劑頓安○一小兒痘出甚宻先四肢患毒膿潰而愈後口患疳涎蝕牙齦先用大蕪荑湯活命飲一劑各又用淸胃散加犀角及蟬蜍丸而愈後發熱作渇口中作痛服蟾蜍丸搽人中黃而安

類集疹痘已效名方

葛根麥門冬散治小兒熱毒斑疹頭痛壯熱心神煩悶

葛根【三錢】人參【二錢】石膏【半兩】麥門冬【去心四錢】川升麻甘艸茯苓【各二錢】赤芍藥【一錢】

右爲麄散每服三錢水一大盞煎至六分去滓徐徐溫服不拘時量大小增減

愚按前方足陽明胃經之藥也外除表邪內淸胃火兼補元气若非發熱作渇表裏有熱者不可用若表裏俱虛而發熱作渇者宜用人參麥門冬散

生地黃散治小兒癍疹身熱口漧咳嗽心煩者生地黃【半兩】杏仁欵冬花陳皮【各三錢】

甘艸【二錢半炙】麥門冬【去心七錢】

右爲麄散每服三錢水一大盞煎至六分去滓徐徐溫服不拘時量大小加減

愚按前方若肺經有熱者宜用此方若痰气上壅佐以抱龍丸

惺惺散七味治小兒風熱瘡疹時气頭痛壯熱目澁多睡咳嗽喘促

桔梗【炒】眞細辛人參甘艸白茯苓

眞川芎白術【各一兩】

右爲麄散毎服三錢水一大盞薄荷五葉生薑三片同煎至六分去滓徐徐溫服不拘時量大小加減愚按前癥方若表虛風熱所乘而致諸癥者宜用此藥若表實內熱相搏而致諸癥者宜用升麻葛根湯若兼作渇飲冷者須用葛根麥門冬散大凡瘡疹已出未出之間多增寒壯熱身體疼痛大便黃稠此正病也若無他疾不必服藥

四味升麻葛根湯治初發熱痘疹未明宜用此湯以散之

白芍藥【炒】川升麻【一兩】甘艸葛根【一兩半】

右爲麄散每服三錢水一大盞煎至六分去滓不拘時徐徐溫服

愚按前方胃經發表之劑表實而熱毒壅滯於肌肉者須用此藥以疏泄之恐虛其表而痘毒不能托出也

十一味異功散

木香大腹皮人參桂心赤茯苓

靑皮前胡訶棃勒【去核】半夏【姜制】丁香

甘艸【炙各三錢】

右爲麄散毎服三錢水一大盞生薑三片同煎至六分去滓空心溫服量大小以意加減

愚按前方治痘瘡已出未愈之間其瘡不光澤不起發不紅活或已出一日至五七日間或泄瀉作渇或肚腹作脹气促作喘或身𨿽熱而腹脹足指冷或身熱而作渇或身熱而驚悸腹脹或身熱汗出不止或气急寒戰咬牙或渇而飲水愈渇或瘡欲靨而不靨或瘡痂欲落而不落而反腹脹渇瀉足指寒冷或驚悸寒戰咬牙此脾胃終變虛寒津液衰少此發內經微防陰陽蘊奧非神於術者豈能言哉前癥乃陽气內虛寒而外假熱如癰疽脾胃虧損諸髒虛寒之敗癥急用前散以救胃气亦有可生者

十二味異功散

木香【三錢半】當歸【三錢半】人參【二錢半】官桂【二錢去粗皮】陳皮丁香肉豆蔲厚朴【姜制各二錢半】

白術【二錢】半夏【姜制一錢】茯苓【二錢】附子【炮去皮一錢半】

右爲麄散每服三錢水一大盞半生薑五片肥三枚煎至六分去滓空心溫服三歲兒作三服五歲兒作兩服一周兩歲兒作三五服病有大小以意加減此藥家傳五世累經效驗

愚按前方治痘瘡已出未出不起發不光澤不紅活謂之表虛宜用此藥治之若已出未愈瘡不光澤或不起發不紅活或腹脹作渇泄瀉气促謂之表裏虛寒急用此藥送豆蔲丸或十一日間不靨壯熱悶亂不寧臥則煩渇咬牙手足指冷數飲沸湯而不熱圍火重衾而仍寒悉屬表裏虛寒也王太僕云大寒而盛熱之不熱是無火也當益其心火急用前藥以回其陽亦有生者

肉豆蔲丸七味治瀉水谷或白或淡黃不能止者木香縮砂仁【三錢】白龍骨【半兩】赤石脂【七錢半】

呵子肉【半兩】肉豆蔲【半兩】枯白礬【七錢半】

右爲細末稠麵糊爲丸如黍米大一周歲兒毎服三五十丸三歲兒服百丸溫米飲下瀉甚者煎木香散或異功散送下瀉止住服不住多服

愚按前方治陽气虛寒腸滑瀉泄之澁劑蓋腎主大便若因腎气不固而致前癥者宜用木香散送四神丸如不應急煎六君子湯送四神丸補之蓋豆蔲丸澁滯之功多補益之功少也

人參麥門冬散治痘瘡微渇【一名麥門冬散】

麥門冬【一兩】人參甘艸【炙】陳皮白術【半兩】

厚朴【姜制各半兩】

右爲麄散毎服三錢水一大盞煎至六分去滓徐徐溫服不拘時量大小加減

愚按前方若痘瘡熱毒气虛作渇宜用之若因气虛弱作渇用人參白術散

消毒散治痘瘡六七日間身壯熱不大便其脈盛者用此藥以微利之【一名消毒飲】

牛蒡子【四兩炒杵】荊芥穗甘艸【炙各一兩】

右爲麄散每服三錢水一大盞煎至八分去滓不拘時徐徐溫服

愚按前方若毒在肌肉尙未能盡發而致斯癥脈浮而者最宜此藥疏解其毒若痘頓輕脈沈而者毒在臟腑宜用前胡枳殻木通以絕其源其痘尢輕

柴胡麥門冬散治痘瘡壯熱經日不止更無他癥此藥治之【卽六味柴胡麥門冬散】

柴胡【二錢半】麥門冬【三錢】甘艸【炙】人參黑參【各一錢半】龍膽艸【炒一錢】

右爲麄散毎服三錢水一大盞煎至六分去滓不拘時徐徐溫服量大小加減

愚按前方若痘瘡表熱根盤色赤焮痛作渇飲冷或兩目作痛或素有肝火而患痘瘡者尢宜用之

射幹防粘子湯治痘瘡壯熱大便堅實或口舌生瘡咽喉腫痛皆餘毒所致

甘艸【炙】升麻射幹【各一兩】防粘子【四兩炒杵】

右爲麄散每服三錢水一大盞煎至六分去滓徐徐溫服

愚按前方若痘瘡初出發熱焮痛根盤赤盛或咽喉口舌疼痛作渇飲引者宜用若因胃气虛弱發熱而致前癥者宜用人參麥門冬散

桔梗甘艸防風湯治風熱咽喉不利

桔梗【炒】甘艸【炙】防風【各等分】

右爲麄末毎服三錢水一大盞煎至六分去滓徐徐溫服不拘時量大小加減

愚按前方若上焦風熱或痰涎上攻咽喉不利或口舌生瘡作渇引飲者須用此藥發散解毒痘𨿽出亦在輕淺

人參淸膈散治涕唾稠粘身熱鼻幹大便如常小便黃赤宜用此方治之

人參柴胡當歸芍藥【炒】知母【炒】桑白皮【炒】白術【炒】黃茋【炒】紫苑地骨皮茯苓甘艸桔梗【炒各一兩】黃芩【半兩】石膏滑石【各一兩半】

右爲麄末每服三錢水一大盞生薑三片同煎至六分去滓不拘時徐徐溫服量大小加減

愚按前癥卽癰疽因熱毒蘊結於臟腑經絡之間者當用此藥以疏導托理調和榮衞使邪气退則元气不傷而痘瘡易愈也

前胡枳殻散治痰實壯熱胸中煩悶大便堅實臥則喘急

前胡【一兩】枳殻赤茯苓大黃甘艸【炙各半兩】

右爲麄散每服三錢水一大盞煎至六分去滓不拘時量大小加減如身溫脈微並瀉者不可服

愚按前癥若屬肺胃實熱气鬰痰滯大便祕結小便赤澁煩渴飲冷身熱脈數者宜用之以表散外邪疏通內臟使邪气不壅滯且痘瘡輕而易愈也

人參白術散治痘瘡已靨身熱不退此藥淸神生津除煩止渴

人參白術藿香葉木香甘艸

白茯苓【六味各一兩】漧葛【二兩】

右爲麄散毎服三錢水一大盞煎至六分去滓不拘時徐徐服

愚按前癥若痘瘡已靨身熱或津液少而口漧引飲者胃气虛弱也宜用人參白術散若腹脹泄瀉口漧足指寒冷者脾气虛弱也宜用十一味木香散若形寒惡寒嘔吐不食腹脹瀉渴等癥乃脾气虛寒下陥也用六君子加胡麻姜桂如不應急加丁香若發熱渴躁身熱惡衣屬血脫髮躁用當歸補血湯大凡痘瘡若脾气虛弱出不快者誤以爲熱毒壅盛用涼藥宣利解散致脾胃受傷元气愈虛使瘡不起發不充滿不結靨不成痂而癢塌煩躁喘渴者死多矣凡痘瘡首尾不宜與水則瘡靨之後其痂落遲或生壅腫治失其法必成疳蝕瘡血水不絕甚則面黃唇白多致難愈蓋脾胃屬土而主肌肉故也

韶粉散治小兒痘瘡才愈而毒气尙未全散瘡痂𨿽落其瘢猶黯或凹凸肉起當用此藥塗之

韶粉【一兩】輕粉【一錢】

右研和入煉豬脂油拌勻如膏薄塗瘡瘢上如痘痂欲落不落當用此方

羊骨髓【一兩】

右煉入輕粉一錢研成白膏甆合盛之塗瘡上○如痘瘡癢悞搔成瘡及瘡痂欲落不落用上等白蜜塗之其痂自落小無紫黑瘢痕神妙

愚按前癥若痘瘡痕赤而作癢屬血虛而有熱也佐以四物牡丹皮若痕白而作癢气虛而有熱也佐以四君芎歸瘡痂欲落不落者脾經血气虛八珍湯若發熱而大便祕結者腸胃內熱也犀角消毒丸發熱而大便調和者肺胃熱也麥門冬散膿水淋漓者肌表熱也用敗艸散敷之

雄黃散治小兒因痘瘡牙齦生疳蝕瘡

雄黃【一錢】銅緑【二錢】

右二味同研極細量瘡大小幹糝

綿繭散治小兒因痘瘡餘毒肢體節上有疳蝕瘡膿水不絕

出蛾綿繭【不拘多少】

右用生白礬捶碎實繭內以炭火燒礬汁幹取出爲末幹貼疳瘡口內如腫臖作痛更服活命飲

愚按雄黃散淸肝殺虫解毒外治之方也其癥所感之經與所致之因各有不同若因手足陽明經蘊熱所致者用犀角消毒散若因脾經疳熱者用大蕪荑湯若因腎經虛熱者用地黃丸若因肝經疳熱者用蕪荑湯送大蘆薈丸○其綿繭散總治瘡毒膿水淋漓收斂之外劑若果系內無餘毒而未痊者宜用斂之若因气血虛而不斂宜用托裏散若發熱腫痛大便不結用仙方活命飲更以隔蒜炙法若腫痛作渴大便祕結用四順淸涼飲若大便已通腫痛未退仍用活命飲若發熱倦怠大便調和用八珍湯加犀角如疳蝕未應急用隔蒜炙若發熱口漧肢體倦怠用八珍湯加黃茋若飲食少思肢體倦怠用五味異功散加當歸若膿水不絕而發熱用四物參茋丹皮若膿水不絕而惡寒用四君歸茋惡寒發熱者用八珍黃茋若乳母肝經血虛發熱用加味逍遙散若肝經因怒發熱用加味小柴胡湯【若肝經因郁發熱用加味歸脾湯仍參前痘瘡首尾誤飲水證】

谷精艸散治小兒痘瘡已靨眼目翳膜遮障瞳人癮澁涙出久而不退或十二三日瘡痂已落其瘡瘢猶黯或凹或凸此肌肉尙嫰不可澡浴及食炙煿辛辣有毒之物恐熱毒薰於肝膈目生翳障若不能守禁而致患者須用此治之

谷精艸【一兩】生蛤粉【二兩】

右爲細末以獖豬肝一葉用竹刀批片糝藥在內用艸繩防定入甆噐內量用水慢火煮熟令兒食之愚按前癥若痘瘡愈後餘毒入於肺經而作痛者宜用此方羊肝散亦效若肝經熱毒眼睛作痛佐以小柴胡湯加生地黃或犀角地黃湯

解毒湯治一切熱毒腫痛或風熱搔癢脾胃

黃連【三分】金銀花連翹【各五分】

右水煎服

愚按前癥當審其臟腑部分及各隨所因而治之若在乳下必當兼治其母

參湯散治水痘

麻黃【一分去節】人參【一分】滑石【半分】地骨皮【半分炒】知母羌活【各一分】甘艸【炙半分】大黃【一分濕紙煨熱】甜葶藶【一分用濕紙炒】

右爲末每服五分水一小盞入小麥七粒同煎至十數沸毎服三五匙不可多服

愚按前方發表散邪疏通內熱之峻劑若徧身作痛壯熱煩躁作渴飲冷大便祕結小便澁滯喘嗽等癥宜用此方或前胡枳殻散然水痘多屬表邪但若發熱飲引小便赤色者當用升麻葛根湯如無他癥不必用藥也

右小兒瘡疹無正方論𨿽有王譚錢氏之書止見其方未見其源療之者往往以藥宣利解散因耗傷眞气遂至不救者多矣深可痛憫文中今將祖父祕傳方論集爲一卷蓋守此方三十餘年全活者甚眾百不失一今合廣其傳使患者無枉夭之禍醫者有活人之功此僕之夙心也

附方

三豆飲治天行痘瘡始覺卽服之多者必少少者不出等癥

小赤豆黑豆菉豆甘艸節【半兩】

右水煮熟任兒食之七日自不發

紫艸木通湯治痘疹出不快

紫艸人參木通茯苓糯米【各等分】甘艸【減半】

右毎二錢水煎服

升均湯治痘瘡已出不勻或吐防發熱作渇

升麻漧葛芍藥【炒】人參白術茯苓甘艸紫艸【如無紅花代之】

右每服三五錢水煎

參茋內托散治痘瘡裏虛發癢或不潰膿或爲倒靨等癥

人參黃茋【炒】當歸川芎厚朴【姜制】防風桔梗【炒】白芷官桂紫艸木香甘艸

右入糯米一撮水煎服仍量兒加減

紫艸快斑湯治痘疹血气不足不能發出色不紅活等癥【卽紫艸湯】

紫艸人參白術茯苓當歸川芎芍藥木通甘艸糯米

右毎服二錢水煎

人參胃愛散治痘瘡已發未發吐瀉不止不思飲食等癥

人參藿香紫蘇木丁香茯苓甘艸糯米

右毎服三錢姜棗水煎

紫艸木香湯治痘瘡裏虛癢塌黑陷悶亂

紫艸木香茯苓白術人參甘艸糯米

右毎服三錢水煎

大如聖飲子治瘡疹癍痘毒攻咽嗌腫痛熱渴或成腫毒不消等癥

麥門冬【半兩】桔梗甘艸鼠粘子【炒各一兩】

右毎服二錢水煎

四聖散治痘疹出不快及倒靨

紫艸茸木通甘艸【炙】枳殻【麩炒】黃茋【各等分】

右毎服二錢水煎

獨聖散治痘瘡倒靨防伏用穿山甲取前足嘴上者燒存性爲末以木香湯入少酒服之

快透散治痘瘡出不快等癥

紫艸蟬蛻木通芍藥甘艸【炙各等分】

右毎服二錢水煎

愚按海藏先生云身後出不快足太陽經也用荊芥甘艸防風湯身前出不快手陽明經也用升麻葛根湯四肢出不快足陽明經也用防風芍藥甘艸湯此皆解毒升發之劑也不可不知

鼠粘子湯治癍疹稠宻身熱等癥

鼠粘子【炒】當歸甘艸【炙各一錢】柴胡連翹

黃芩黃茋【各一錢半】地骨皮【二錢】

右毎服二錢水煎

紫艸散治痘疹黒陷气血虛弱瘡疹不起

紫艸甘艸黃茋【炙】糯米【各一錢半】

右水煎服

益元散治痘疹初煩躁作渴等癥

滑石【六兩】甘艸【一兩】

右各另爲末每服五六分白湯調下

活血散治痘疹血虛熱已出未盡煩躁不寧壯腹疼

白芍藥【一兩酒炒】

右爲末毎服一匙糯米湯調下荔枝湯亦可對四君子湯加歸茋名參歸活血散

參茋四聖散治痘瘡有熱出至六七日不能長不生膿或作癢

人參黃茋【炒】白術【炒】茯苓當歸芍藥【炒】川芎【各五分】紫艸【如無紅花代之】木通防風【各三分】糯米【二百粒】

右水一盞煎半盞徐徐服

人參透肌飲治痘瘡虛而有熱𨿽能出快長不齊整隱於肌膚間者

人參白術茯苓紫艸【如無紅花代之】當歸

芍藥木通蟬退甘艸糯米【各等分】

右毎服三錢水一盞煎半徐徐服

大連翹飲治積熱大小便不利及痘後餘毒不解肢體患瘡或丹癅遊走不止

連翹瞿麥荊芥木通赤芍藥當歸防風柴胡滑石蟬退甘艸【各一錢】山梔【炒】黃芩【炒各五分】

右毎服三錢水煎一歲毎服一二匙三五嵗者毎服數匙

愚按前方苦寒辛散發散肌表疏通內臟之劑若表裏實熱煩躁飲冷大便不通小便祕結者最宜用之愼不可過劑恐復傷胃气而變他癥也若妄發之則成斑爛下之則成虛脫

胡荽酒治穢气使痘疹出快

右用胡荽一把以好酒一盞煎一兩沸令乳母毎含一兩口噴兒徧身勻噴頭面房中湏燒胡荽香能辟除穢气使痘疹出快煎過胡荽懸掛房門上最妙愚按前方最宜用之若痘疹已出而飲食少思宜用棗炙之兒聞香尢能開胃气進飲食解毒气若因飲食停滯未及消導遂用此法恐反助其邪以生濕熱則成痘毒也

甘露飲子治積熱及痘後咽喉腫痛口舌生瘡齒齗宣腫

生地黃【炒】熟地黃天門冬【去心】麥門冬【去心焙】黃芩【炒】石斛枳殻【麩炒】枇杷葉【去毛】茵陳甘艸【炙各等分】

右毎三錢水煎毎服三五匙不可多服

愚按前方涼血解毒除濕淸熱寒中之劑治者審之

托裏散治痘毒元气虛弱或行尅伐不能潰散用之未成自消已成自潰

人參黃茋【炒各二錢】當歸【酒洗】白術陳皮熟地黃茯苓芍藥【炒各一錢五分】甘艸【炙五分】

右三五錢水煎服

托裏消毒散治痘毒气血虛弱不能起發腐潰收斂或發寒熱肌肉不生

人參黃茋【炒】當歸【酒洗】川芎芍藥【炒】白術【炒】陳皮茯苓【各一錢】金銀花連翹白芷【各七分】甘艸【五分】

右毎三五錢水煎服

八正散治下焦積熱大小便不通或小便淋瀝脈癥俱實者

大黃【酒炒】車前子【炒】瞿麥萹蓄山梔【炒】

木通【各一錢】滑石【煆二錢】甘艸【一錢】

右毎二錢水煎服

涼膈散治上焦實熱煩渇面目赤熱頭昏咽燥咽痛口瘡便溺赤濇狂言譫妄睡臥不安

大黃朴硝甘艸【各二兩】連翹

梔子仁薄荷葉【各三錢】

右爲末毎服一錢竹葉蜜些少煎服

解毒防風湯治痘瘡毒气熾盛

防風地骨皮黃茋白芍藥【炒】

荊芥牛蒡子

右毎服四錢水煎服或爲末白湯調下

人參理中湯治中气虛熱

人參白術【炒】甘艸【炙各等分】

右毎服一錢姜棗水煎服爲末薑汁糊丸菉豆大毎服二三十丸白湯下亦可

六君子湯治脾胃虛弱不思乳食或嘔吐泄防飲食不化或時患飲食停滯

人參白術茯苓【各二錢】陳皮半夏甘艸【炙各一錢】

右毎服二三錢姜棗水煎

補中益气湯治中气不足困睡發熱或元气虛弱感冒風寒諸癥

黃茋【炙】人參白術【炒】甘艸【炙】當歸陳皮【各五分】升麻柴胡【各二分】

右姜棗水煎

瀉黃散治脾胃實熱

藿香葉甘艸【各七錢半】山梔仁【一兩】石膏【半兩】防風【二兩】

右用蜜酒微炒爲末每服一二錢水煎

五味異功散治脾胃虛弱吐瀉不食

人參茯苓白術甘艸【炒】陳皮【各等分】

右爲末每服三錢姜棗水煎

四君子湯治脾虛飲食不化或泄瀉嘔吐

人參白茯苓白術甘艸【炙各五分】

右水煎服

四物湯治肝脾血虛發熱日晡益甚或煩躁不寧當歸【二錢】熟地黃【二錢】川芎【五分】白芍藥【炒一錢】

右作二劑水煎服

桔梗湯治咳嗽吐膿痰中有血已成肺癰

桔梗【炒】貝母當歸【酒浸】蔞仁枳殻【麩炒】

薏苡仁桑白皮【炒】百合【蒸各一錢五分】五味子【炒】甜葶藶【炒】地骨皮知母【炒】甘艸節防已黃茋杏仁【炒各五分】

右毎服一二錢水煎

四順淸涼飲治積熱頰赤作渴四肢驚制大便祕濇

芍藥當歸甘艸大黃【各等分】

右毎服一錢水煎

蟾蜍丸治無辜疳癥一服虛熱退二服煩渴止三服瀉痢愈

蟾蜍【一枚夏月溝渠中取腹大不跳不鳴身多防者】

右取糞蛆一杓置桶中以尿浸之卻將蟾蜍跌死投與蛆食一晝夜用布袋盛蛆置急流中一宿取出瓦上焙榦爲末入麝香一字粳米飯丸麻子大毎服二三十丸米飲下甚效

人參敗毒散治傷風時气寒熱咳

人參茯苓甘艸【炒】前胡川芎

羌活獨活桔梗柴胡枳殻【各等分】

右爲末每服一二錢生薑薄荷水煎

仙方活命飲治一切瘡毒未成內消已成卽潰此消毒排膿止痛之聖藥也若膿出而腫痛不止元气虛也當用托裏散之類

穿山甲白芷防風沒藥甘艸赤芍藥當歸尾乳香天花粉貝母【各一錢】金銀花陳皮【各三錢】皁角刺【二錢】

右每服二三錢酒水各半煎

神效隔蒜灸法治痘疔毒气熾盛使諸痘不能起發已起發者不能貫膿已貫膿者不能收靨或大痛或麻木痛者灸至不痛不痛者灸至痛其毒隨火而散京師嘗見治此者卽以綫鍼挑破出毒血諸毒隨時貫膿若挑破不痛不出血者難治若用此法灸之卽知痛更用鍼挑破紫血隨出諸痘隨貫亦有生者其法用大蒜頭切三分厚安痘疔上用小艾炷於蒜上灸之毎五壯易蒜再灸若紫血出後腫痛不止尢宜當灸治者審之

神效當歸膏治痘毒津淫或湯火等瘡不問已潰未潰

麻油【六兩】當歸黃蠟生地黃【各一兩】

右先將當歸地黃入油煎黑去查入蠟熔化冷攪勻卽成膏矣

蛇蛻散治痘毒目翳

蛇蛻【二錢爲末】蔞仁【半兩研爛】

右用羊肝一片批開入藥末二錢綫紮緊用米泔煮熟頻與兒食或乳母食

荊芥甘艸防風湯解痘毒

荊芥甘艸防風【各等分】

右每服一錢水煎

防風芍藥甘艸湯解痘毒

防風芍藥甘艸【各等分】

右毎服一錢水煎

麻黃甘艸湯治表實痘毒熾盛

麻黃【五分】生甘艸【三分】

右水煎服

輕粉散治出痘眼內生翳

眞輕粉黃丹【各等分】

右研左眼有翳吹入右耳右眼有翳吹入左耳更以菉豆皮谷精艸白菊花各一兩爲末毎服三錢幹柿一枚米泔一盞煎幹將柿去核食之不拘時日三枚成都方士禹太和云治痘瘡黑陷垂死者用壁間喜蛛如黃豆者一枚擂爛若一歳兒用雄黃一釐二歳者用二釐十歳者一錢再同蜘蛛研勻用好燒酒一杯調和徐徐服之餘意此方卽同前十二味與十一味異功散之相類也若因陽气虛寒不能營運周身以致四肢逆冷腹脹唇靑其色黑陷者宜用燒酒若因元气虛乏或色淡白隱隱見於肌膚而不能起發者宜用陳酒亦可不可拘滯於燒酒也若小兒未周歳者宜酌量與飲之亦不可拘於杯許也又有一等气血俱虛者或色淡紅而不光澤又不起發或驚悸咬牙用紫艸與紅花以陳煮酒濃煎與兒服之亦可以保其全生也用者宜審諸

抱龍丸治痰熱喘嗽發熱驚悸不安亦能發痘瘡膽星【四兩】天竺黃【一兩】雄黃硃砂【各半兩】射香【少許】

右爲細末用甘艸一觔煮汁爲丸每一兩作二十丸用薄苛或燈心艸湯化下

造膽星法南星不拘多少臘月臘水浸洗切塊曬榦爲末用黃牛膽汁拌勻仍用牛膽殻裝入塡滿以綫紮口懸掛當風處陰漧隔年方可用

愚按前方淸熱豁痰利气之藥過劑則脾肺復傷而反不愈或更加胸腹作脹飲食作嘔者宜用人參白術散培補中气

五福化毒丹治胎毒及痘後頭面生瘡眼目腫痛生地黃熟地黃天門冬【去心】麥門冬【去心】

參【各二兩】甘艸甜硝【各三兩】靑黛【一兩五錢】

右爲末煉蜜丸芡實大每服一丸白湯化下

愚按前方生血涼血解毒寒中之劑用之得宜殊有良驗不過一二丸

犀角消毒丸治諸積熱及痘疹後餘毒生瘡

生地黃防風當歸犀角屑【鎊】

荊芥【各一兩】牛蒡子【杵炒】赤芍藥連翹

桔梗【各七錢】薄荷黃芩【炒】甘艸【各半兩】

右爲末煉蜜丸芡實大毎服一丸薄苛湯下

愚按前方淸熱解表涼血破血消毒損胃之劑多不過一二服大凡痘毒當參前痘瘡悞飲冷水韶粉散治法用之餘仿此

敗艸散治痘瘡撾搔成瘡膿水淋漓謂之斑爛用屋爛艸或蓋墻爛艸多年者佳如無曠野生者尢佳爲末搽之

愚按前癥亦有气血虛熱而不愈者如徧身患者須多摻鋪席上令兒坐臥其瘡卽愈

羊肝散治痘毒入眼或無辜疳气入眼

蜜花靑箱子決明子車前子【炒】

右爲末用蜜防花末三錢余藥各一錢拌勻用羊肝一大葉竹批摻上濕紙裹煨熟空心早食之

愚按前癥若因肝經風熱傷血宜用本方若因肝經血虛風燥宜用四物湯加山梔釣藤鉤牡丹皮若因肝經血虛生風或腎水不能生肝木宜用六味丸若成肝疳者用六味地黃丸以滋肝腎用四味肥兒丸加人參白術以補肝脾

一小兒痘瘡目生昏翳或作或徹服退翳之藥不愈診之脈弦細而數此乃肝腎有疳癥余用九味蘆薈丸及六味地黃丸又與輕粉黃丹散尋愈

一小兒患兩目赤腫痛不可當此肝火爲患用四物合小柴胡加山梔牛蒡子生甘艸倍用谷精艸數劑而愈

一小兒痘愈後眼痛不開用犀角地黃湯加柴胡湯一劑而開又生赤翳迷滿仍用前藥加谷精艸治之而愈

蟬菊散治癍瘡入眼或病後生翳障

蟬蛻【洗淨去土】白菊花【各等分】

右每服二錢水一盞入蜜少許煎乳食後量兒大小與之

羌菊散治痘毒上攻生翳並暴赤羞明

羌活蟬蛻防風蛇蛻菊花谷精艸木賊甘艸山梔子白蒺藜大黃

黃連沙苑蒺藜【各等分】

右爲末毎服一錢淸米泔溫暖調下

丹粉散治痘毒膿水淋漓

輕粉黃丹【各五分】黃連末【二錢】

右研勻搽患處

羚羊角散治小兒癍疹後餘毒不解上攻眼目生翳羞明眵淚俱多紅赤腫閉

羚羊角【鎊】黃芩黃茋艸決明車前子升麻防風大黃芒硝【各等分】

右以水一煎半去滓稍熱服

消毒化癍湯治小兒癍疹未滿二十一日而目疾作者余癥上同【卽消毒救苦湯】

羌活【五分】藳本【二分】細辛【一分】黃連【三分】黃芩【一分】酒芩【二分】酒栢【三分】生地黃【三分】麻黃【五分】升麻【五分】白術【一分】蒼術【二分】生甘艸【一分】吳茱萸【半分】陳皮【一分】紅花【半分】蘇木【一分】當歸【二分】連翹【三分】防風【五分】川芎【五分】葛根【一分】柴胡【二分】

右作一服水二煎至一去滓稍熱服

谷精艸散治痘疹已靨翳膜遮障瞳子等癥

谷精艸【一兩】蛤粉黑豆【各二兩】

右爲末用雄豬肝一葉竹刀批開摻藥在內以麻綫防定砂罐內水煮熟令兒食之

當歸補血湯治血气損傷或妄服峻劑致气血益虛肌熱大渴引飲目赤面紅脈洪大而虛重按全無此病多得於饑飽勞役者

黃茋【炙一兩】當歸【三錢酒制】

右水煎乳母同服

濟生犀角地黃湯治鬰熱不解經絡隨气湧泄爲防血或淸道閉塞流入胃脘吐血或余血停滯面色痿黃大便色黑者

犀角生地黃白芍藥牡丹皮【各一錢】

右水煎服乳母同服

四神丸治脾胃虛弱大便不實飲食不思或泄利腹痛等癥

肉豆防【二兩】補骨脂【四兩】五味子【二兩】吳茱萸【浸炒一兩】

右爲末生薑八兩紅一百枚煮熟取棗肉和末丸桐子大每服五七十丸空心或食前白湯服去五味子吳茱萸名二神丸

四味肥兒丸治小兒食積五疳或白禿體痩肚大筋靑髮稀成穗或徧身瘡疥等癥

蕪荑【炒】神麯【炒】麥蘗【炒】黃連【各等分】

右爲末豬膽汁丸黍米大每服一二十丸木通煎湯下

九味蘆薈丸治小兒肝脾疳積體痩熱渴大便不調或瘰癧結核耳內生瘡等癥

胡黃連黃連蘆薈木香蕪荑【炒】

靑皮白雷丸鶴膝艸【各一兩】麝香【三錢】

右爲末蒸餅糊丸麻子大毎服一錢空心白湯下

大蕪荑湯【一名梔子茯苓湯】治小兒脾疳少食發熱作渴大便不調髮黃脫落面黑便淸鼻下生瘡能乳食土等癥山梔【三分】黃栢甘艸【炙各二分】蕪荑【五分】黃連

防風【各二分】麻黃羌活柴胡【各三分】白術

茯苓當歸【各四分】

右每服二三錢水煎

濟生歸脾湯治脾血虧損健防驚悸等癥

人參黃茋茯神【各一錢】甘艸【炙五分】

木香【五分】白術【炒一錢】遠志酸棗仁【炒】

龍眼肉當歸【各一錢】

右水煎服

愚按前方若乳母憂思傷脾血虛發熱食少體倦或脾不能攝血以致妄行吐下或健防怔忡驚悸少寐或心脾作痛自汗盜汗或肢體腫痛大便不調或經候不準晡熱內熱或唇瘡流注等癥致爲患者用之令子母俱服

八味地黃丸卽錢氏地黃丸加肉桂附子各一兩愚按前方治稟賦命門火衰不能生土以致脾土虛寒或飲食少思或食而不化臍腹疼痛夜多漩溺等若病久元气耗損所致尢宜用之或乳母命門火衰兒飲其乳以致前癥者母宜服之

加減八味丸卽六味地黃丸加肉桂一兩五味子四兩治稟父腎陰不足眩吐瀉久病津液虧損口漧作渴或口舌生瘡兩足發熱或痰气上湧或手足厥冷等癥

八珍湯卽前四君子四物二湯相合

愚按前方治气血俱虛或因尅伐之劑脾胃虧損肌肉消瘦發熱寒熱飲食少思等癥

十全大補湯卽八珍湯加黃茋肉桂

愚按前方气血虛弱或稟賦不足寒熱自汗食少體痩發熱作渴頭痛暈

逍遙散【加牡丹山梔名加味逍遙散】

當歸甘艸【炙】芍藥【酒炒】茯苓白術

柴胡【各一錢】牡丹皮山梔【炒各七分】

右水煎服

愚按前方若乳母肝脾血虛內熱或徧身搔癢寒熱或肢體作痛頭目昏重或怔忡頰赤口燥咽漧或發熱盜汗食少不寐或口舌生瘡耳內作痛或胸乳腹脹小便不利致兒爲患者尢宜用之

九味龍膽瀉肝腸治肝經濕熱或囊癰下疳便毒小便濇滯或陰囊作痛小便短少【愚制】

木通車前子【炒】當歸尾澤瀉【各五分】甘艸黃芩生地黃山梔【各三分】龍膽艸【酒炒五分】

右水煎母子同服

抑肝散治肝經虛熱發搐或發熱咬牙或驚悸寒熱或木乘上而嘔吐痰涎腹膨少食睡臥不安【愚制】軟柴胡甘艸【各五分】川芎【八分】當歸

白術【炒】茯苓釣藤鉤【各一錢】

右水煎子母同服

梔子淸肝散【一名柴胡梔子散】治三焦及足少陽經風熱耳內作癢生瘡或水出疼痛或胸乳間作痛或寒熱往來柴胡【一錢】梔子【炒一錢】牡丹皮【一錢】茯苓川芎

芍藥當歸牛蒡子【炒各七分】甘艸

右水煎子母服若太陽頭痛加羌活

柴胡淸肝散治鬢疽及肝膽三焦風熱怒火之癥或項胸作痛瘡毒發熱【愚制】

柴胡【一錢半】黃芩【炒】人參川芎【各一錢】

山梔【炒一錢】連翹甘艸【五分】桔梗【八分】

右水煎子母同服

小柴胡湯【加山梔牡丹皮名加味小柴胡】治傷寒溫熱身熱惡風頭痛項彊四肢煩疼往來寒熱嘔噦痰實中暑瘧疾並服之【閻注】

柴胡【二錢】黃芩【炒一錢半】人參半夏【各七分】甘艸【炙五分】

右薑水煎子母同服

愚按前方若肝膽經風熱肝火瘰癧寒熱往來日晡發熱潮熱身熱不欲飲食或怒火口苦耳聾咳嗽或脇痛胸滿小便不利或泄瀉吐酸苦水或肢體搐動唇目抽札並宜用之

砭法治丹毒疔瘡紅絲走散或時毒瘀血壅盛或色赤走徹用細磁器擊碎取有鋒芒者以筯劈開頭夾之麻綫纒定兩指輕撮筯稍令磁芒正對患處懸寸許再用筯頻擊

神功散治痘毒腫焮作痛未成者敷之卽散已潰者敷之腫痛卽消

黃栢【炒】艸烏【炒】血竭【加】

右爲末等分津調敷患處

制附子法

附子重一兩三四錢有蓮花瓣頭圓底平者先備童便五六碗將附子先放在竈上煙櫃中間良久乘熱投入童便浸五七日候潤透揭皮切四塊仍浸二三日用粗紙數層包之浸濕埋灰火半日取出切片檢視有白星者乃用瓦上炙熱至無白星爲度如急用卽切大片用童便煮二三沸熱瓦熟用之

丹溪先生解瘡毒藥

絲升麻芍藥【酒炒】生甘艸山查

黑豆赤小豆犀角【鎊各等分】

右爲麄散毎服三錢水一大盞煎至六分去滓不拘時徐徐溫服量大小加減

稀痘方

用老鼠去皮取肉水煮熟量兒大小與食數次出痘甚稀未食葷時與食尢效屢試屢驗

薛氏醫案卷七十七

