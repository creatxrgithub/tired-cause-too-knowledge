

張氏醫通淸張璐

自序

齊一變至於魯。魯一變至於道。道之興廢。靡不由風俗之變通。非達道人。不能達權通變。

以挽風俗之獘也。今夫醫道之變至再至三。豈特一而已哉。餘生萬曆丁巳。於時風俗𨿽漓。古道未泯。業是道者。各擅專科。未嘗混廁而治也。甲申世變。黎庶奔亡。流離困苦中病不擇醫。

醫隨應請。道之一變。自此而始。當是時也。HTHT火孑遺。托迹靈威丈人之故墟。賴有醫藥種樹之書消磨歲月。因循﹑十有餘載。身同匏系。聊以著書自娛。歲己亥賦歸故園。篋中輯得方書一通。

因名醫歸。大都吻合準繩。其間匯集往古傳習諸篇。多有不能暢發其義者。次第以近代名言易之。

艸創甫成。同人速予授梓。自揣多所未愜。難以示人。僅以傷寒纘緒二論先行問世。頗蒙宇內頷之。壬寅已來。儒林上達。每多降志於醫。醫林好尙之士。日漸聲气交通。便得名噪一時。於是醫風大振。比戶皆醫。此道之再變也。嗟予固陋。不能與世推移。應機接物而外。時與先聖晤對一堂。無異手提面命。遞年已來。穎禿半牀。稿凡十易。惜乎數奇不偶。曩因趨赴孝伯耿公之招。

攜至川公署。失去目科一門。先是內侄顧惠吉。持去痘疹一冊。久假不歸。竟成烏有。知機不偶。已將殘編置之髙閣。無復行世之心矣。近聞懸壺之士。與垂簾之侶。互參恆徳之術。聖門之教無違。炎黃之徳不顯。道之三變。匪特自今。吾於志學之年。畱心是道。迄今桑楡入望。歷世頗多。每思物壯則老。時盛必衰。欲挽風俗之獘。寧辭筆削之罪知。因是仍將宿昔所述之言。

從頭檢點。爰命倬兒補輯目科治例。柔兒參入痘疹心傳。足成全編。易以通名。標諸簽額。書未竟。適逢客至。隨手開函而語予曰。在昔韓氏醫通名世已久。今子亦以是名。得無名實相混之慮乎。予謂不然。吾聞元氏集名長慶。白氏之集亦名長慶。二集並驅。後世未嘗因名混實。

奚必拘拘於是耶。客莞然而退。遂以醫通定名。迨夫三變之術。法外之法。非可言語形容也。

康熙乙亥季夏石頑張璐時年七十有九

凡例﹝六則﹞

一醫學自軒岐仲景。一脈相承。而近世名家。視素問爲迂遠不切。傷寒論爲古法不可以治今病。至於靈樞金匱。並其書而未聞也。是編首列靈素病機。次則金匱治例。以冠諸論。第文辭質奧。非膚淺輩可知。故詳加釋義。以明其旨。獨不及傷寒論者。以傷寒纘緒二論。先梓行世故也。

一藝術之學。惟醫林最繁。汗牛充棟。莫可名諭。然靈素金匱而外。求其理明辭暢。如王安道﹑趙嗣眞﹑趙養葵﹑張景嶽﹑諭嘉言者。指不多屈。卽歷代名醫。造藝各有所長。文理不能兼善。

故選擇方論。如披沙揀金。況多支辭復義。彼此互引。不得不稍爲筆削。其文气有不續處。略加短語以貫之。辭義有不達處。聊易數字以暢之。一切晦滯難明者。𨿽出名賢。槪置不錄。

一各證治例。類次系諸論之後。皆從古相承。未能逐一辧其出自某某。有例𨿽明確。而治未允當者。或經治驗。或加體會。易以對證方藥。非故爲舉措。變亂成則也。然亦不過如匠氏之繩墨。又必臨病審察。隨其所稟之偏勝。形志之苦樂而爲處方。所以一例後有主二三方者。如金匱例云。短气有微飲。當從小便去之。苓桂術甘湯主之。腎气丸亦主之。病溢飲者。當發其汗。大靑龍湯主之。小靑龍湯亦主之。小便不利蒲。灰散主之。滑石白魚散﹑茯苓戎鹽湯並主之。所謂醫不執方。合宜而用者。其斯之謂歟。

一古今治按。如儒者之歷科程文。而諸家所輯方書。都未之及。且從古立言。止就一端而論。

人之所患。都兼並不一。

非詳究古人治驗。不能識治法之奧。故於諸按中。擇其可以爲法者。附列論例之末。非若類按之泛引稗官野史。以混耳目。

一論中所用諸方。祖方各歸其源。專方各隸本門。更有不專一門。不歸一源之方。曾采用於前者。以後但著見於某門。不復疊載。祖方則循序貫列。令知某湯中加某藥。卽爲某方治某病。

究其出入增減之意。便獲古人用藥心法。蓋臨病制方。原非作意師古。卽如善於奕者。下手輒成譜勢。與醫者之投劑不殊。然古方中有極峻厲。極迅烈。難於輕試者。有順逆反正配合。寒熱補瀉互用。深奧難明其理者。有故用相反之性。激其成功者。有奇兵暫用。隨手轉關者。各於方後發明其義。則極峻厲。極奇奧諸方。皆爲常勝之師。庶學人胸中不膠執古方不可治今病之說。斯不愧乎大方。洵非專守藥性用藥者。可同日而語也。間有古方因病雜合。而制難於取法者。稍爲更易。以合本條治例。方下標名攺定。不敢混廁以浼先哲也。

一是編證類次第。悉如準繩。而所輯方論。更疊出入。肇是甲申。迄今癸酉。歲逾五甲。稿凡十易。勒成一十六卷。而所選不欲太繁。繁則郢書燕說。讀者愈滋其惑。又不能太簡。簡則井蛙鼴鼠。臨證罔知所措。務在廣搜歷覽。由博反約。千古名賢至論。統敍一堂。八方風气之疾。

匯通一脈。俾後世修性命之學人。昭然共由。而趨世騖名者。歧路攸分。請毋事此。

卷一中風門

中風﹝類中導入﹞

靈樞云。身半以上者。邪中之也。身半以下者。濕中之也。邪之中於人也無有常。中於陰則澑於府。中於陽則澑於經。中於面則下陽明。中於項則下太陽。中於頰則下少陽。其中於膺背兩脇。亦中其經。中於陰者。常從臂始。其陰皮薄。其肉淖澤。故俱受於風。獨傷其陰。足陽明之筋病。卒口僻。急者目不合。熱則筋縱目不開。頰筋有寒則急。引頰移口。有熱則筋弛縱。緩不勝收。故僻。治之以馬膏摩其急者。以白酒和桂以塗其緩者。以桑鉤鉤之。卽以生桑灰置之坎中。髙下以坐等。以膏熨急頰。且飲美酒。啖炙肉。不飲酒者自彊也。爲之三拊而已。口頰僻。

乃風中血脈也。手足陽明之經絡於口。會太陽之經絡於目。寒則筋急而僻。熱則筋弛而縱。故左中寒。則逼熱於右。右中寒。則逼熱於左。寒者急而熱者緩也。急者皮膚頑痺。營衛凝滯。故用馬膏之甘平柔緩。以摩其急。以潤其痺。以通其血脈。用桂酒之辛熱急束。以塗其緩。以和其營衛。以通其經絡。桑能治風痺。通節竅也。病在上者。酒以行之。甘以助之。故飲美酒。啖炙肉。

若不飲者。自免彊飲之。爲之三拊者。再三拊其急處。使气血流動。其病自已也。

素問云。風中五臟六腑之兪。亦爲臟腑之風。各入其門戶所中。則爲偏風。故風者百病之長也。

至其變化。乃爲他病也。三陽三陰發病。爲偏枯痿易。四肢不舉。汗出偏沮。使人偏枯。偏枯痿厥。

肥貴人膏粱之疾也。脛有大小。髀大疲。易偏枯。內奪而厥。則爲喑痱。虛邪客於身半。其入深。營衛衰則眞气去。邪气內畱。發爲偏枯。胃脈沈鼓澀。胃外鼓大。心脈小堅急。皆鬲。偏枯。

男子發左。女子發右。不喑舌轉可治。三十日起。其從者喑。三歲起。年不滿二十者。三歲死。

趙以徳曰。胃與脾爲表裏。胃之陽虛。則內從於脾。從於脾則脾之陰盛。故胃脈沈鼓澀。澀者。少血多气之診也。胃之陽盛。則脾之陰虛。虛則不得與陽主內。反從其胃越出部分。而鼓大於臂之外。大者。多气少血之候也。心者。元陽君主之宅。生血生脈。今因元陽不足。陰寒乘之。

故心脈小堅急。小者陽不足。堅急者陰寒之象也。夫心胃之三等脈。見一卽爲偏枯。心乃天眞神機開發之本。胃乃穀气充天眞之原。一有相失。則不能制其气而宗气散。故分布不周。不周於經脈則偏枯。不周於五臟則喑。喑者腎與包絡內絕也。張景嶽曰。胃脈沈鼓澀。陽不足也。胃外鼓大。陰受傷也。心脈小堅急。陰邪勝也。胃气旣傷。血脈又病。故心下痞鬲。半身偏枯也。

金匱云。夫風之爲病。當半身不遂。或但臂不遂者。此爲痺。脈微而數。中風使然。

半身不遂者。偏風所中也。但臂不遂者。風遂上受也。風之所客。凝澀營衛。經脈不行。分肉筋骨俱不利。故曰此爲痺。今因風著爲痺。營遂攺微。衛遂攺數。故脈見微數。蓋微者陽之微。

數者風之熾也。此卽內經風論所謂各入其門戶所中者之一證也。千金補金匱之不逮。立附子散。

治中風手臂不仁。口面僻。專以開痺舒筋爲務也。

寸口脈浮而緊。緊則爲寒。浮則爲虛。寒虛相搏。邪在皮膚。浮者血虛。絡脈空虛。賊邪不瀉。

或左或右。邪气反緩。正气卽急。正气引邪。僻不遂。邪在於絡。肌膚不仁。邪在於經。卽重不勝。邪入於腑。卽不識人。邪入於髒。舌卽難言。口吐涎。

寒邪之脈緊束。故浮緊並見於寸口。絡脈從經脈左右雙行。當邪入之時。不治。至邪隨絡脈流行。緩急牽引。故口眼斜不遂。邪在於絡。則不營於肌膚。故不仁。邪在於經。則外不滋於肉。

故身重而不勝。所謂入腑入髒者。以胃爲六腑之總司。心爲五臟之君主。諸腑經絡受邪。變極則歸於胃。胃得之則熱甚。津液壅溢爲痰涎。閉塞其神气出入之竅。故不識人也。諸髒受邪。極而變者。亦必歸於心。心得邪。則神散而樞機息。舌者心之竅。機息則舌縱廉泉開。舌縱則難以言。

廉泉開則口流涎也。主以侯氏黑散。祛之從外而散。取菊花之甘寒杜風。兼牡蠣﹑礬石之澀。使藥積腹中。以助祛風之力也。

寸口脈遲而緩。遲則爲寒。緩則爲虛。營緩則爲亡血。衛緩則爲中風。邪气中經。則身癢而癮疹。心气不足。邪气入中。則胸滿而短气。

寸口脈遲。知營气不及而爲亡血。寸口脈緩。知衛虛邪入而爲中風。衛不外布於經。則爲癮疹身癢。營不內榮於心。則客邪混郁於胸中。害其宗气之布息。故胸滿而短气。治以風引湯。引之從內而泄。故用大黃引領甘寒諸藥鎭攝虛風。卽以石脂﹑牡蠣塡塞復入之路。靈樞所謂久塞其空。謂之良工是也。

中風痱。身體不能自收持。口不能言。冒昧不知痛處。或拘急不得轉側。古今錄驗續命湯。

痱病者。營衛气血不養於內外。故身體不用。機關不利。精神不治。然是證有虛有實。虛者自飲食房勞七情得之。內經所謂內奪而厥。則爲喑痱是也。實者是風寒暑濕感之。虛者不可以實治。

治則愈散其气血。此方明言治中風痱。乃營衛之實邪。故用續命。卽麻黃湯之變方。加漧薑開血受寒痺。石膏解肌受風痺。當歸和血。人參益气。芎行血散風。其並治咳逆上气面浮者。亦爲風寒而致也。

中風手足拘急。百節疼痛。煩熱心亂。惡寒。經日不欲飲食。千金三黃湯。

此六气斂束筋經。陽气不布。內搏於心。則神亂而煩熱。以熱郁於內。不得達表。所以惡寒。

經日而不發熱。以邪气內賊。故不欲飲食耳。方以千金取名。寶之至也。觀千金方引用。明注仲景三黃湯。其爲金匱原名可知。用麻黃爲君者。以其能通陽气而開痺也。痺非得汗不開。然內虛當慮。故以大劑黃佐之。而虛復有寒熱不同。虛熱則用黃芩。虛寒則加附子。不易之定法也。

風虛頭重眩。苦極。不知食味。暖肌補中益精气。近效白術附子湯。

腎气虛乏之人。外風直入無禁。而挾腎中濁陰之气。厥逆上攻。其頭間重眩之苦。至極難耐。

兼以胃气亦虛。不知食味。故處方全不用風藥。但用附子暖其水髒。白術﹑甘艸暖其土髒。水土一暖。則濁陰之气盡趨於下。而頭苦重眩食不知味之證除矣。

千金雲。岐伯曰。中風大法有四。一曰偏枯。二曰風痱。三曰風懿。四曰風痺。夫諸急卒病多是風。初得輕微。人所不悟。宜速與續命湯。根據輸穴灸之。夫風者百病之長。岐伯所言四者。

說其最重也。

偏枯者。身半不隨。肌肉偏不用而痛。言不變。志不亂。病在分腠之間。溫臥取汗。益其不足。

損其有餘。乃可復也。﹝甲乙經云。溫臥取汗。則巨鍼取之。﹞

風痱者。身無痛。四肢不收。志亂不甚。言微知。則可治。甚則不能言。不可治。

風懿者。奄忽不知人。咽中塞窒窒然。﹝巢氏。作噫噫然有聲。﹞舌彊不能言。病在臟腑。先入陰。後入陽。治之先補於陰。後瀉於陽。發其汗。身轉軟者生。汗不出身直者。七日死。﹝巢氏。作眼下及鼻人中左右白者可治。一黑一赤吐沫者不可治。﹞

風痺者。風寒濕諸痺類風狀。風勝則周身走注疼痛。寒勝則骨節掣痛。濕勝則麻木不仁。﹝此言賊風諸痺痛風之大綱也。﹞

石頑曰。千金述岐伯中風大法有四。方治頗繁。今每例采一專方。爲逐証之綱旨。如偏枯用八風續命湯。風痱用竹瀝飲子。風懿用獨活湯。風痺用附子散。此大略宗兆。余方不能具載。千金所謂變動枝葉。各根據端緒以取之。端緒愈紛。則探求愈惑。圓機之士。諒不能固守成則也。

趙養葵云。河間所謂中風癱瘓者。非謂肝木之風實甚而卒中之。亦非外中於風。良由平日飲食起居動靜失宜。心火暴甚。腎水虛衰不能制之。則陰虛陽實。而熱气怫郁。心神昏冒。筋骨不用而卒倒無知也。亦有因五志有所過極而卒中者。夫五志過極。皆爲熱甚。俗云風者。言末而忘其本也。觀河間之論。則以風爲末。而以火爲本。世之尊劉氏者。專守主火之說。殊不知火之有餘。水之不足也。劉氏原以補腎爲本。觀其地黃飲子之方可見矣。故中風又當以眞陰虛爲本。但陰虛有二。有陰中之水虛。有陰中之火虛。火虛者。專以地黃飲子爲主。水虛者。又當以六味丸爲主。

果是水虛。辛熱之藥。與夫參﹑之品。俱不可加。

東垣云。有中風者。卒然昏憒。不省人事。痰涎壅盛。語言謇澀。六脈沈伏。此非外來風邪。乃本气自病也。凡人年逾四旬。气衰之際。或憂喜忿怒傷其气者。多有此證。壯歲之時無有也。若肥盛者。亦間有之。形盛气衰故也。觀東垣之論。當以气虛爲主。縱有風邪。亦是乘虛而襲。當此之時。豈尋常藥餌。能通達於上下哉。急以三生飲一兩。加人參兩許煎服。夫三生飲乃行經治痰之劑。斬關奪旗之將。必多用人參駕馭其邪。而補助眞气。否則不惟無益。適足取敗。觀先哲用參﹑附。其義可見矣。若遺尿手撒口開眼合鼻鼾。爲不治證。然用前藥。多有得生者。

丹溪云。人有气虛。有血虛。有濕痰。左手脈不足。及左半身不遂者。四物加薑汁﹑竹瀝。

右手脈不足。及右半身不遂者。四君子佐薑汁﹑竹瀝。如气血兩虛而挾痰盛者。二陳加星﹑半﹑竹瀝﹑薑汁之類。觀丹溪之論。平正通達。人盛宗之。但持此以治。多不效。或少延而久必斃者。

何也。蓋半身風廢。須察脈辧證。兼痰兼熱爲是。乃指左爲血病。右爲气病。教人如此認證。內經則無此說也。左半𨿽血爲主。非气以統之則不流。右半𨿽气爲主。非血以麗之則易散。故肝膽居左。其气常行於右。脾臟居右。其气常行於左。往來灌注。周流不息。豈可執著哉。凡治一偏之病。法宜從陰引陽。從陽引陰。從左引右。從右引左。盍觀樹木之偏枯者。將漑枯者乎。抑灌其未枯者使之榮茂。而因以條暢其枯者乎。至若一味攻擊其風痰死血。是相引喪亡而已。

諭嘉言曰。河間指火爲訓。是火召風入。火爲本。風爲標矣。東垣指气爲訓。是气召風入。

气爲本。風爲標矣。丹溪指痰爲訓。是痰召風入。痰爲本。風爲標矣。然一人之身。每多兼三者而有之。曷不曰陽虛邪害空竅爲本。而風從外入者。必挾身中素有之邪。或火或气或痰而爲標耶。

治法。風邪從外入者。必驅之使外出。然挾虛者。非補虛則風不出。挾火者。非淸熱則風不出。挾气者。非開郁則風不出。挾濕者。非導濕則風不出。挾痰者。非豁痰則風不出。王安道謂審其爲風。則從內經。審其爲火爲气爲痰。則從三子。徒較量於彼此之間。

得非拘泥而執一耶。

王節齋曰。古人論中風偏枯麻木酸痛不舉諸證。以血虛亡血痰飲爲言。是論其致病之根源。

至於得病。則必有所感觸。或因六淫七情。遂成此病。此血與痰爲本。而外邪爲標。其病中於皮膚血脈經絡肌肉筋骨之間。而未入臟腑。故邪在皮膚肌肉。則不知痛癢。麻木不仁。如有物一重貼於其上。或如虫蟻遊行。或灑灑振寒。或腫脹。或自汗。遇熱則或癢。遇陰寒則沈重酸痛。邪入血脈筋絡。則手足指掌肩背腰膝重硬不遂。難於屈伸舉動。或走注疼痛。皆外自皮毛以至筋骨之病。凡脈所經所絡。筋所會所結。血气津液所行之處。皆凝滯郁遏。不得流通而致然也。亦何必一一彊度某病屬某經。某病屬某髒而雜治之哉。

薛立齋云。邪在气。气爲是動。邪在血。血爲所生病。經云。陽之气。以天地之疾風名之。

此非外來風邪。乃本气自病也。故諸方多言皆由气虛體弱。營衛失調。腠理不密。邪气乘虛而入。

然左半體者。肝腎所居之地。肝主筋。腎主骨。肝藏血。腎藏精。精血枯槁。不能滋養。故筋骨偏廢而不用也。風病多因熱甚。惟其血熱。故風寒之气一襲之。則外寒束內熱而爲痛。故有治風先治血。血行風自滅之語。其眞中風者。當辧其中髒中腑而治之。眼瞀者中於肝經。舌不能言者中於心經。唇緩便祕者中於脾經。鼻塞者中於肺經。耳聾者中於腎經。此五者病深。多爲難治。

然五臟𨿽中風邪。皆其經絡受病。若傷其眞髒。百無一生矣。中血脈者。外無六經之形證。內無便溺之阻隔。肢不能舉。口不能言。中腑者。多兼中髒。如左關脈浮弦。面目靑。左脇偏痛。筋脈拘急。目頭眩。手足不收。坐踞不得。此中膽兼中肝也。如左寸脈浮洪。面赤汗多惡風。心神顚倒。語言謇澀。舌彊口漧。忪悸恍惚。此中小腸兼中心也。如右關脈浮緩或浮大。面唇黃。汗多惡風。口語澀。身重怠惰嗜臥。肌膚不仁。皮肉動。腹脹不食。此中胃兼中脾也。如右寸脈浮澀而短。鼻流淸涕。多喘。胸中冒悶短气。自汗聲嘶。四肢痿弱。此中大腸兼中肺也。如左尺脈浮滑。面目黧黑。腰脊痛引小腹。不能俯仰。兩耳虛鳴。骨節疼痛。足痿善恐。此中膀胱兼中腎也。議其臟腑經脈之病。可因人隨證而施。不必拘其方藥也。

繆仲淳曰。凡言中風。有眞假內外之別。西北土地髙寒。風气剛猛。眞气空虛之人。卒爲所中。

中髒者死。中腑者。飲食便溺艱澀。中經絡者。重則成廢人。輕可調理而瘳。治之之法。先以解散風邪爲急。次則補養气血。此眞中外來風邪之候也。若大江以南。天地之風气旣殊。人之所稟亦異。其地絕無剛猛之風。而多濕熱之气。質多柔脆。往往多熱多痰。眞陰旣虧。內熱彌甚。煎熬津液。凝結爲痰。壅塞气道。不得通利。熱甚生風。亦致卒然僵僕。類中風證。或不省人事。

或語言謇澀。或口眼斜。或半身不遂。其將發也。外必先顯內熱之候。或口漧舌苦。或大便閉澀。小便短赤。此其驗也。河間所謂此證全是將息失宜。水不制火。丹溪所謂濕熱相火中痰中气是也。此卽內虛暗風。確系陰陽兩虛。而陰虛者爲多。與外來風邪迥別。法當淸熱順气開痰以治標。次當補養气血以治本。設若誤用眞中風風燥之劑。則輕者變重。重則必死。故凡內燥生風。

及痰中之證。治痰先淸火。淸火先養陰。最忌燥劑。

張介賓曰。風之爲病最多。誤治者。在不明其表裏耳。蓋外風者。八方之所中也。內風者。五臟之本病也。八風自外而入。必先有發熱惡寒。頭疼身熱等證。顯然可察也。五風由內而病。則絕無外證。而忽病如風。其由內傷可知也。𨿽旣非外感。而經曰諸暴彊直。皆屬於風。諸風掉眩。

皆屬於肝。何也。蓋肝主風而藏血。血病則無以養筋。筋病掉眩彊直。

諸變百出。此皆肝木之化。故云皆屬於風。後世不明此義。不惟類風認爲眞中。而且以內奪暴厥等證俱認爲風。誤亦甚矣。夫外感者。邪襲肌表。故多陽實。內傷者。由於七情。故多陰虛。凡髒气受傷。脾病者。病在肢體。或多痰飲。腎病者。或在骨髓。或在二陰。心病者。或在血脈。

或在神志。肺病者。或在營衛。或在聲音。肝病者。或在筋爪。或在血脈。此五臟之類風。未有不由陰虛而然者。惟東垣獨得其義。曰。有中風者。卒然昏憒。不省人事。此非外來風邪。乃本气自病也。人年四十而陰气自半。起居衰矣。故多犯之。豈非陰虛之病乎。夫人生於陽。而根於陰。根本衰。則人必病。根本敗。則人必危。所謂根本者。眞陰也。人知陰虛惟一。而不知陰虛有二。如陰中之水虛。則病在精血。陰中之火虛。則病在神气。蓋陽衰則气去。故神志爲之昏亂。

非火虛乎。陰虧則形壞。故肢體爲之廢弛。非水虛乎。今以神離形壞之證。乃不求水火之源。而猶以風治。鮮不危矣。試以天道言之。其象亦然。凡旱則多燥。燥則生風。是風木之化從乎燥。

燥則陰虛之候也。故凡治類風者。專宜培補眞陰以救根本。則風燥自除矣。然外感者。非曰絕無虛證。气虛則虛也。內傷者。非曰必無實證。有滯則實也。治虛者。當察其在陰在陽而直補之。

治實者。但察其因痰因气而暫開之。此於內傷外感。及虛實攻補之間。是當審其有無微甚而酌其治也。甚至有元气素虧。卒然僕倒。上無痰。下失禁。瞑目昏沈。此厥竭之證。尢與風邪無涉。

設非大劑參﹑附。安望其復眞气於將絕之頃哉。倘不能察其表裏。又不能辧其虛實。但以風之爲名。多用風藥。不知風藥皆燥。燥復傷陰。風藥皆散。散復招風。以內傷作外感。以不足爲有餘。

是促人之死也。景嶽全書曰。凡類中風之多痰者。悉由中虛而然。夫痰卽水也。其本在腎。其標在脾。在腎者。以水不歸源。水泛爲痰也。在脾者。以食飲不化。土不制水也。故治痰而不知實脾堤水。非其治也。余嘗聞之俗傳云。痰在周身。爲病莫測。

凡癱瘓螈。半身不遂等證。皆伏痰畱滯而然。若此。痰飲豈非邪類。不去痰邪。病何由愈。余曰。汝知痰之所自乎。凡經絡之痰。蓋卽津血之所化也。使果營衛和調。則津自津。血自血。何痰之有。惟是元陽虧損。神機耗敗。則水中無气。而津凝血敗。皆化爲痰耳。此果痰也。果津血也。豈以津血之外。而別有所謂痰者耶。若謂痰在經絡。非攻不去。則必並津血而盡去之。庶乎可也。否則安有獨攻其痰。而津血自可無動乎。津血復傷。元气愈竭。隨去隨化。痰必愈甚。此所以治痰者不能盡。而所盡者惟元气也。矧復有本無痰气。而妄指爲痰。以誤攻之者。又何其昧之甚也。故凡治痰之藥。在元气無傷而有壅滯者。乃可暫用分消。豈云無效。若病及元气。而但知治標。則未有日用而不日敗者矣。李士材曰。凡中風須辧血脈腑臟。中血脈則口眼斜。中腑則肢節廢。中髒則性命危。三者之治各不同。中血脈。外有六經之形證。則從小續命加減。中腑。

內有便溺之阻隔。宜三化湯通利之。若表裏證俱見。先與解表。而後攻裏。若外邪已解。內邪已除。而語言謇澀。半身不遂。未能卽愈。以六君子加黃﹑桂心﹑歸﹑芍。久久服之。營衛自和。

卽古所稱大藥也。因脾胃虛而四肢不舉者。愼不可雜以風藥。風熱痰盛者。但加薑汁﹑竹瀝。肥人多濕痰。少加制附子行經。病在半表半里。外無六經之形證。內無便溺之阻隔。知爲血弱不能養筋。故手足不能運動。舌彊不能語言。古法用大秦艽湯。然不若十全大補﹑大建中﹑人參養榮選用。腎臟虛熱生風。天麻丸。大抵治風之法。初得之盒飯順气。及其久也。卽當治血。若先不順气。遽用烏﹑附。又不活血。徒用羌﹑防﹑天麻輩。吾未見其能治也。然順气之藥則可。破气降气之藥則不可。若老人虛人。治須少汗。亦宜少下。多汗則虛其衛。多下則損其營。宜治在經。

當以大藥養之。凡治風須分陰陽。陰中者。面色靑。或白或黑。痰喘昏亂。眩暈多汗。甚者手足厥冷。陽中者。面色赤。唇焦。牙關緊急。上視彊直。

掉眩煩渴。陰中危者多見脫證。宜三生飲倍加人參及竹瀝﹑薑汁灌之。陽中劇者多見閉證。若初中痰涎壅盛。昏憒不省。語言謇澀。螈不遂。一切痰气閉塞。牛黃淸心丸。若暴中神昏不語。

痰塞心包。口角涎流。煩熱气急。一切痰熱閉遏。淸心牛黃丸。寒熱互結。痰气壅塞。局方至寶丹。然中气之證。亦多卒倒昏迷。不省人事。不可誤用牛黃丸。宜蘇合香丸。姜湯調化灌之。抉口不開。不可進藥。以細辛﹑牙皂爲末。吹鼻取嚏卽蘇。無嚏不治。痰涎壅盛者宜吐之。用稀涎散三四錢。溫水調灌。不大嘔吐。但微微令涎自口角流出卽蘇。或橘紅一味。大劑煎湯灌之。卽吐。凡中風。或未蘇。或已蘇。或初病。或久病。忽然吐紫紅色者死。卒然中倒。輕者實時蘇醒。

重者不省人事。愼不可以滴水入喉。入則其涎永系於心絡不去。卽成廢人。俟稍蘇醒。察其有表證。小續命湯加減。痰涎壅盛而脈數有熱。省風湯。痰逆嘔泄而脈沈厥冷。大省風湯。不效。頑痰愈盛。或轉增困重。三生飲。肥人多有中病。以其气盛於外。而歉於內也。元气素弱。或遇勞役嗜欲而卒然厥僕。狀類中風。手必撒。口必開。非大劑參﹑。豈能回元气於無何有之鄕哉。

亦有不僕。而但舌彊語澀痰壅。口眼斜。肢體不遂者。作中風治必殆。六君子湯加天麻﹑薑汁﹑竹瀝治之。中後體虛有痰。亦用上法。中而口眼斜。先燒牙皂煙燻之以逐外邪。次燒乳香燻之以順血脈。若前證多怒。此風動肝气。宜小續命加羚羊角。熱渴。去附子加秦艽。恍惚錯語。加茯神﹑遠志。不得睡。加熟棗仁。不能言。加竹瀝。脈虛無力。去麻黃加茯苓。口眼斜耳鼻常靜。故風息焉。口目常動。故風生焉。風淫則血液衰耗。無以榮筋。故筋脈拘急。口目爲僻。

靈樞云。足陽明之筋病。頰筋有寒則急。引頰移口。有熱則筋弛縱。緩不勝收。故僻。按左寒右熱。則左急而右緩。右寒左熱。則右急而左緩。蓋左中寒。則逼熱於右。右中寒。則逼熱於左。

陽气不得宣行故也。又金匱云。極寒傷經。極熱傷絡。則知經受寒而急。則絡必熱而緩。卽素問大筋軟短。小筋弛長之謂也。凡口之。灸地倉。目之斜。

灸承泣。苟不效。當灸人中。去气虛風入則爲偏。上不得出。下不得泄。眞气爲風邪所陷。故宜灸。經曰。陷下者灸之。至於用藥。宜潤燥。則風自息。古法用大秦艽湯。今攺用十全大補。尢妥。又曰。足之陽明手之太陽經急。則口目爲僻。急不能卒視。又口眼斜。須分左右。蓋邪盛則急。正虛則緩。左急者。屬血中有邪。舒筋三聖散加姜﹑棗。病久气虛者。去延胡索加人參。

名參歸三聖散。易人參者以正虛不勝耗血之品。故借陽生陰長之力。流動經脈。勿疑左半屬血。

不當用參以助其气。右急者。屬气分受邪。八味順气散去靑皮加羌活。又法。桂枝三兩。酒煎濃液。以布漬之。左搭右。右搭左。若口眼斜而一臂不仁者。千金附子散。

口噤不開千金謂之風懿。經云。足陽明頷頰之脈急。則口噤不能開。肝風乘胃故也。皂莢﹑乳香﹑黃﹑防風煎湯燻之。然須大作湯液。如蒸如霧。乃得力耳。風邪乘虛。入其筋則攣。

故令口眼斜。牙關急而口噤也。秦艽升麻湯。風寒客於會厭。卒然無音。虛則地黃飲子。痰則滌痰湯。實則涼膈散加犀角﹑黃連。一法。南星﹑半夏爲末。擦其牙齦。郁金﹑藜蘆搐鼻。

痰涎壅盛此證宜先吐之以稀涎散。後用星香﹑二陳﹑導痰﹑滌痰之類。蓋治痰以順气爲先也。挾虛者。必用參﹑﹑竹瀝。挾寒者。加桂﹑附﹑薑汁。上盛下虛。痰涎壅盛者。六君子加星﹑香。送黑錫丹。

語言謇澀經曰。足太陰之脈。連舌本。散舌下。是動則病舌本彊。又心之別脈。系舌本。

又曰。足少陰之脈。其直者循喉嚨。挾舌本。又曰。所謂入中爲喑者。陽盛已衰。故爲喑也。內奪而厥。則爲喑痱。此腎虛也。少陰不至者。厥也。千金雲。心脾二髒受風邪。舌彊不得語者。獨活湯。專治風懿不能言。四肢不收。手足曳。腎虛而腎絡與胞絡內絕。不通於上則喑。腎脈不上循喉嚨挾舌本。則不能言。二絡不通於下。則痱厥矣。

急宜地黃飲子。庶可挽回一二。如脾土不足。痰涎壅盛而謇澀者。是痰火壅塞上竅。气虛不能上營。則舌機不轉。宜六君子加星﹑香﹑菖﹑遠﹑枳實﹑竹茹。若口眼斜不能言。遇風寒則四肢拘急。脈浮而緊。此手足陽明經虛風所乘。秦艽升麻湯。若口喑不能言。足痿不能行。屬腎气虛弱。名曰痱證也。地黃飲子。卒然暈倒。口眼斜。口角流涎者。气虛挾痰也。六君子加秦艽﹑天麻﹑薑汁﹑竹瀝。血弱舌痿不能言。手足不能舉。十全大補湯。風熱上壅。痰盛不能言。涼膈散加菖蒲﹑遠志﹑辰砂。驚痰堵塞。舌本彊硬。語言不正。正舌散加薄荷。舌麻語澀不能言。省風湯加沈香。脾緩舌彊不能言。半身不遂。解語湯。脈虛無力。加參﹑苓﹑白術。心血衰少。驚悸不能言。得之於暴者。祛風定志湯。血衰心失滋養。語言不出。叩之不應。十全大補加菖蒲﹑遠志。痰迷心竅。昏憒口噤不能言。滌痰渴。有熱。加芩﹑連﹑薑汁﹑竹瀝。舌喑脈洪。口角流涎。

喜笑不休者。導痰加白術﹑芩﹑連﹑竹瀝﹑薑汁。肥人舌根彊硬。作濕痰治。瘦人舌根彊硬。作心火治。𨿽病久正虛。不可純用補藥。壅滯經絡中之痰火。若飲食如常。但失音不語。俗呼啞風。

小續命去桂﹑附加菖蒲﹑直中心經。啞不能言。口開面赤者。必死勿治。

左癱右瘓左半身不遂。或傷血。致目昏耳聵頭眩乏力。四物加羌﹑防﹑肉桂﹑紅花﹑桃仁﹑生薑。病久气虛不應。宜參歸三聖散。右半身不遂。四肢無力。痰涎壅盛。或一臂不遂。時復轉移一臂。千金附子散。下半體疼重軟弱。甄權防風湯。並用鍼灸法。偏風。其脈沈細。是風與痰飲在上焦。並宜導痰湯加羌活﹑白術。不應。宜六君子湯加當歸。寒。加桂心。熱。加竹瀝。半身不遂。口眼斜。手足戰掉。語言謇澀。明顯風從外入。身熱無汗惡寒。宜小續命加減。自汗。

不宜服。然又有病發左半。口往右者。蓋大筋短縮。筋屬肝。肝病故左半身不遂。舌筋亦短而謇於言。左畔之小筋弛長。故口從左而於右。治宜從右引左。大理右半脾胃之气。以運出左半之熱痰虛風。當以四君子加羚羊角﹑柴胡﹑薑汁﹑竹瀝。冬月稍加炮姜﹑熟附以從治。夏月須用知母﹑石膏。此正治也。半身不遂而多汗神昏。痰涎上湧者。大劑參﹑。補中益气﹑十全大補﹑人參養營﹑大建中選用。半身不遂。骨節離解。口面邪。便利無度。麻黃附子湯加桂心﹑漧薑﹑芎。

然又有身半以上俱無恙。身半以下軟弱麻痺。小便或澀或遺。此足三陰虛證也。當用地黃飲子補其下元。愼不可用澡濕攻痰藥。若果痰盛。星香散﹑二陳湯。濕盛。薏苡仁湯。兼气虛者。六君子湯。兼血虛者。大秦艽湯。皆爲合劑。又酒濕爲病作痺證。口眼斜。半身不遂。渾似中風。

舌彊不正。當瀉利濕熱。不可作風治而汗之也。

角弓反張風气乘虛入於諸陽之經。則腰背反折。攣急如角弓之狀。宜小續命加減。千金治賊風口噤。角弓反張。用倉公當歸湯。更參痙證治之。

四肢不舉脈緩大有力。而四肢不舉者。土太過也。當瀉其濕。胃苓湯。脈細小無力。而四肢不用者。土不及也。當補其气。補中益气湯隨證加減。瘦人血枯筋急。土旺風淫者。四物湯加鉤藤﹑秦艽﹑防風。肥盛色白痰多者。六君子加秦艽﹑天麻﹑竹瀝﹑薑汁。

麻瞀不仁虛風之證。能食麻瞀。牙關引搐。目內蠕。升麻胃風湯。麻痺不仁。鼻額間痛。唇口頰車髮際皆痛。口不可開。言語飲食妨礙。左額頰上如糊急。手觸之則痛。此足陽明經受風。气血凝滯不行。犀角升麻湯。一切風气攻注。四肢骨節疼痛。徧身頑麻。手足癱瘓。言語謇澀。無汗气實。烏藥順气散。十指並面麻瞀。乃气虛風襲。補中益气去白術﹑當歸﹑橘皮加白芍﹑五味。麻瞀體軟。癢起白屑。乃脾气不榮。補中益气加地黃﹑芍藥。

風濕相搏。手足麻痺者。千金排風湯。手足麻瞀。膈塞體痛。寒熱眩暈。風成爲寒熱也。千金解風散。

表虛自汗虛風傷衛而汗出者。黃建中湯。陽气虛者。加附子。若兼寒熱者。小柴胡渴。

气虛。補中益气湯。每夜發熱自汗。爲血虛。當歸補血湯。酒客輩多濕熱人。兼房勞汗出中風。

下體多汗。不能勞。衣常濡。口漧善渴。十全大補加熟附﹑防風﹑黃柏﹑澤瀉。凡中風自汗而小便少者。不可以藥利之。旣已自汗。則津液外亡。小便應少。若利之。使營衛枯竭。無以制火。

煩熱愈甚。當俟熱退汗止。小便自行。且此證屬陽明經。大忌利小便。

神气昏冒虛火妄動。挾痰气逆衝。心主被障。所以昏不知人。須大劑人參﹑芎﹑歸兼柴胡﹑山梔。審系中在心包。而非中腑。閉證而非脫證。牛黃丸。虛人。六君子加星﹑香﹑菖﹑遠﹑竹瀝﹑薑汁。若狂言語亂。精神恍惚。痰涎壅盛。導痰湯加芩﹑連﹑竹瀝﹑薑汁。

遺尿不禁脾虛下陷而膀胱不約者。補中益气湯加益智。腎虛不能攝者。地黃飲子。若卒中有此。兼諸惡證者。爲腎絕。不治。

不治諸證發直吐沫。搖頭上攛。魚口气粗。直視。眼小目瞪。喉聲如鋸。面赤如妝。汗出如珠。循衣摸牀。神昏不語。頭面手足爪甲靑黑。大吐大瀉。吐血下血。其脈堅躁急疾短澀者。

皆不治。

石頑曰。中風一門。爲雜證開卷首義。其分經絡。定腑臟。與傷寒無異。非精達南陽至理。難以語此。如西北爲眞中風。東南爲類中風。又爲諸病開一辧別方宜大綱。而傷寒主治。𨿽無一不具。未嘗昭揭其旨也。夫水土之剛柔。非特指中風而言。當知西北爲眞中風一語。原是因東南水土孱弱。𨿽有卒倒昏迷。皆是元气疏豁。爲虛風所襲。不可峻用祛風猛劑而設。其西北爲眞中風一語。原是對待東南類中而言。以其風气剛暴。

得以直犯無禁。則有卒然倒僕之患。未嘗言西北之人。絕無眞气之虛而中之者。內經明言陽之气。

以天地之疾風名之。卽此一語。可證風從內發。但以西北資稟剛暴。風火素盛。加以外風猛厲易襲。所以西北中風。較之東南倍劇也。余嘗究心斯道。五十年來。歷診西北之人。中風不少。驗其喑痱遺尿。詎非下元之憊。而從事地黃飲﹑三生飲等治乎。僻不遂。詎非血脈之廢。而從事建中﹑十全等治乎。東南類中。豈無六經形證見於外。便溺阻隔見於內。卽從事續命﹑三化等治乎。若通聖﹑愈風。卽西北眞中。曾未一試也。讀古人書。須要究其綱旨。以意逆之。是謂得之。

若膠執其語。反成窒礙。豈先哲立言之過歟。諸病各有經脈腑臟之分。而卒然倒僕。猶須審諦。

嘗考先哲論中風。首雲中血脈則口眼斜。中腑則肢節廢。夫肢節廢與口眼斜。皆屬六經形證。

若中腑則有便溺阻隔之患矣。中髒則性命危。此亦不過論其大綱。中髒豈絕無可治。而一槪委之不救乎。

﹝診﹞石頑曰。中風之脈。皆眞气內虧。風邪得以斬關直入。卽南方類中卒倒。𨿽當分屬虛屬火屬痰。總由腎气衰微。不能主持。是以脈不能沈。隨虛風鼓激而見浮緩之象。昔人有云。中風之脈。每見沈伏。亦有脈隨气奔指下洪盛者。當知中風之人。皆體肥痰盛。外似有餘。中實不足。

加以房室內賊。遂致卒倒昏迷。其國中之時。周身之气。閉滯不行。故多沈伏。少頃气還微省。

則脈隨气奔而見洪盛。皆風火痰濕用事也。大都中風之脈。浮小緩弱者生。堅大急疾者危。蓋浮緩爲中風之本脈。兼緊則多表邪。兼大則多气虛。兼遲則多虛寒。兼數則多虛熱。兼滑則多痰濕。皆爲可治之脈。惟兼澀者。爲脈不應病。多爲危兆。以痰證脈澀。爲正气虛衰。經絡閉滯。難於搜滌也。

所以中風之脈。最忌伏澀不調。尢忌堅大急疾。素問云。胃脈沈鼓澀。胃外鼓大。心脈小堅急。

皆鬲。偏枯。男子發左。女子發右。不喑舌轉可治。則知堅急澀伏。皆難治之脈。況見聲喑舌機不轉。腎气內衰之證乎。

羅謙甫治太尉忠武史公。年近七旬。十月初。侍國師於聖安寺。丈室中有煤炭水一在左側。

遂覺左頰微汗。因左頰疏緩。被風寒客之。左頰急而口於右。脈得浮緊。按之洪緩。先於左頰上灸地倉一七壯。次灸頰車二七壯。後於左頰上熱手熨之。以秦艽升麻湯發散風寒。數服而愈。

趙以徳治陳學士敬初。因醮事跪拜間。就倒僕。汗注如雨。診之脈大而空虛。年當五十。新娶少婦。今又從拜跪之勞役。故陽气暴散。急煎獨參湯。連飲半日而汗止。神气稍定。手足俱。

喑而無聲。遂於獨參湯中加竹瀝。開上湧之痰。次早悲哭。一日不已。因以言慰之。遂笑。復笑五七日無已時。此哭笑爲陰火動其精神魂魄之藏。相並故耳。在內經所謂五精相並者。心火並於肺則喜。肺火並於肝則悲是也。稍加連﹑柏之屬瀉其火。八日笑止手動。一月能步矣。

李士材治徽商汪華泉。忽然昏僕。遺尿撒手。汗出如珠。口不能言。法在不治。然大進參﹑附。或救萬一。用人參三兩。熟附五錢。濃煎灌之。至晚而汗減。再劑身體轉動。更用參﹑附﹑白術加薑汁﹑竹瀝。數日漸爽。調補半年而康。

石頑治春榜趙明遠。平時六脈微弱。己酉九月。患類中風。經歲不痊。邀石頑診之。其左手三部弦大而堅。知爲腎臟陰傷。壯火食气之候。且人迎斜內向寸。又爲三陽經滿。溢入陽維之脈。

是不能無顚僕不仁之虞。右手三部浮緩。而气口以上微滑。乃頑痰湧塞於膈之象。以淸陽之位而爲痰气占據。未免侵漬心主。是以神識不淸。語言錯誤也。或者以其神識不淸。語言錯誤。口角常有微涎。目睛恆不易轉。以爲邪滯經絡。而用祛風導痰之藥。殊不知此本腎气不能上通於心。心藏虛熱生風之證。良非風燥藥所宜。

或者以其小便淸利倍常以爲腎虛。而用八味壯火之劑。殊不知此證𨿽虛。而虛陽伏於肝臟。所以陽事易舉。飲食易饑。又非益火消陰藥所宜。或者以其向患休息久痢。大便後常有淡紅漬沫。而用補中益气。殊不知脾气陷於下焦者。可用升舉之法。此陰虛久痢之餘疾。有何淸气在下可升發乎。若用升﹑柴升動肝腎虛陽。鼓激膈上痰飲。能保其不爲喘脹逆滿之患乎。是升舉藥不宜輕服也。今舉河間地黃飲子助其腎。通其心。一舉而兩得之。但不能薄滋味。遠房室。則藥𨿽應病。

終無益於治療也。惟智者善爲調攝。爲第一義。

又治禦前侍衛金漢光如夫人。中風四肢不能舉動。喘鳴肩息。聲如拽鋸。不能著枕。寢食俱廢者半月餘。方邀治於石頑。診其脈。右手寸關數大。按久無力。尺內愈虛。左手關尺弦數。按之漸小。惟寸口數盛。或時昏眩。或時煩亂。詢其先前所用諸藥。皆二陳﹑導痰。雜以秦艽﹑天麻之類。不應。又與牛黃丸。痰涎愈逆。危殆益甚。因疏六君子。或加膽星﹑竹瀝。或加黃連﹑當歸。甫四劑而喘息頓除。再三劑而飲食漸進。稍堪就枕。再四劑而手足運動。十餘劑後。屏幃之內。自可徐行矣。因思從前所用之藥。未常不合於治。但以痰涎壅盛。不能擔當。峻用參﹑術開提胃气。徒與豁痰。中气轉傷。是以不能奏績耳。

又治漢川令顧莪在夫人。髙年气虛痰盛。邇因乃郎翰公遠任廣西府。以道遠抑鬱。仲春十四夜。忽然下體墮牀。

便舌彊不語。肢體不遂。以是日曾食濕面。諸醫羣議消導。消導不應。轉增困憊。人事不省。頭項腫脹。事在危急。急邀石頑診之。六脈皆虛濡無力。諸醫尙謂大便六七日不通。擬用攻下。余謂之曰。脈無實結。何可妄攻。莪在喬梓。皆言素有脾約。大便常五七日一行。而艱苦異常。乃令先小試糜飲。以流動腸胃之樞機。日進六君子湯。每服用參二錢。煎成燉熱。分三次服。四劑後。

自能轉側。大便自通。再四劑。手足便利。自能起坐。數日之間。倩人扶掖徐行。因切囑其左右謹防。毋使步履有失。以其气虛痰盛。不得不防杜將來耳。

又治松陵沈云步先生。解組歸林。以素稟多痰。恆有麻木之患。防微杜漸。不無類中之虞。

乃謀治於石頑。爲疏六君子湯。服之頗驗。而性不喜藥。入秋以來。漸覺肢體不遂。復邀延醫。

脈軟滑中有微結之象。仍以前方除去橘皮。加歸﹑﹑巴戟。平調半月而安。然此證首在節愼起居。方能永保貞固。殊非藥力可圖萬全也。

卷二諸傷門

傷寒

傷寒雜病。世分兩途。傷寒以攻邪爲務。雜病以調養爲先。則知工傷寒者。胸中執一汗下和解之法。別無顧慮正气之念矣。雜病家寧不有攻邪之證耶。只緣膠執己見。不能圓通。以致傷寒一切虛證壞證。不敢用補。雜病一切表證實證。不敢用攻。舉俗所見皆然。病家亦寧死無怨。良由聖教久湮。邪說橫行之故。是不得不以傷寒入門見證定名眞訣。一句喝破。令雜病家粗知分經辧腑。不致妄爲舉措。寧無小補於世哉。姑以陰陽傳中冬溫溫熱時行大綱。辧述如下。

陰陽傳中如交霜降節後。有病發熱頭痛。自汗。脈浮緩者。風傷衛證也。以風爲陽邪。故只傷於衛分。衛傷。所以腠理疏。汗自出。身不疼。气不喘。脈亦不緊。如見惡寒發熱頭疼。骨節痛。無汗而喘。脈浮緊者。寒傷營證也。以寒爲陰邪。故直傷於營分。營傷。所以腠理固閉。

無汗而喘。身疼骨節痛。而脈不柔和。如見發熱惡寒。頭痛身疼。汗不得出而煩躁。脈浮緊者。

風寒並傷營衛也。以風爲陽邪。無竅不入。風性善動。法常有汗。寒爲陰邪。萬類固閉。寒气斂束。郁遏腠理。所以不得外泄。熱勢反蒸於裏而發煩躁也。上皆太陽經初病見證。有桂枝﹑麻黃﹑靑龍鼎峙三法。若交陽明之經。則惡寒皆除。但壯熱自汗而脈浮數。以陽明內達於胃。多气多血。邪入其經。蒸動水谷之气。故皆有汗但以能食爲陽邪屬風。不能食爲陰邪屬寒辧之。若交少陽之經。則往來寒熱。口苦脇痛。以其經居表裏之半。邪欲入則寒。正與爭則熱。所以只宜和解。而有汗下利小便三禁。至其傳變。𨿽有次第。本無定矩。有循經而傳者。有越經而傳者。有傳徧六經者。有傳至二三經而止者。有犯本者。有入府者。有邪在太陽不傳陽明之經卽入陽明之府者。有陽明經府相傳者。有從少陽經傳入陽明府者。所以仲景有太陽陽明。正陽陽明。少陽陽明之異。或云。少陽無逆傳陽明之理。殊不知胃爲十二經之總司。經經交貫。且少陽之經在外。而陽明之府在內。何逆之有。

至若傳入陰經。亦有轉入胃府而成下證者。太陰臟腑相連。移寒移熱最易。少陰亦有下利淸水色純靑。心下痛。口漧燥者。厥陰亦有下利譫語者。此皆陰經入腑之證。少陰更有移熱膀胱之府一身手足盡熱小便血者。厥陰亦有轉出少陽嘔而發熱者。二經接壤故也。又有轉出太陽表證者。如下利後。淸便自調。身疼痛。此陰盡復陽也。夫所謂犯本者。太陽經邪入膀胱之本。如煩渴引飲。

水入卽吐。小便不利者。風傷衛之犯本也。如熱結膀胱。其人如狂。或下血者。此寒傷營之犯本也。所以仲景有五苓﹑桃核承气之分。邪熱入胃。則當詳三陽明之原。而與三承气緩急分治。蓋陽明居中。萬物所歸。無所復傳。至此悉宜攻下。但須俟結定。則熱邪盡歸於胃。然後下之。若結未定而下早。則有結胸痞硬挾熱利等證。以邪熱歸並中土未盡。乘機內入而爲變矣。故傷寒家有汗不厭早。下不厭遲。發表不開。不可攻裏之戒。邪在少陽。入犯膽府。則胸滿驚煩。小便不利。一身盡重不可轉側。或入血室。則晝日明了。夜則譫語如見鬼狀。皆宜按證求治。但此經之要。全重在於胃气。所以小柴胡中必用人參。仲景云。胃和則愈。胃不和則煩而悸之語。乃一經之要旨也。至傳三陰。太陰則腹滿時痛。少陰則腹痛自利下重。小便不利。甚則口燥心下痛。

厥陰則寒熱交錯。寒多熱少則病進。熱多寒少則病退。大抵少陰傳經熱邪。必從太陰而入。厥陰必從少陰而入。非若陰證有一入太陽不作郁熱便入少陰之理。當知傷寒傳經之證。皆是熱邪。經中邪盛而溢入奇經。故其傳皆從陽維而傳布三陽。陰維而傳布三陰。與十二經臟腑相貫之次第無預也。其邪必從太陽經始。以冬時寒水司令。故無先犯他經之理。但有他經本虛。或爲合病。或爲越經或陷此經不復他傳。非若感冒非時寒疫之三陽混雜也。大抵寒疫多發於春時。春則少陽司令。風木之邪。必先少陽。而太陽陽明在外。病則三經俱受。以是治感冒之方。若香蘇﹑芎蘇﹑參蘇﹑正气﹑十神之類。皆三經雜用不分耳。試觀夏暑必傷心包。秋燥必傷肺絡。總不離於司運之主令也。其有誤治而成壞證者。證類多端。未能悉舉。卽如結胸痞滿。良由誤下表邪內陷。故脈必有一部見浮。蓋寒傷營。營屬血。而硬痛者爲結胸。風傷衛。衛屬气。而不痛者爲痞滿。然痞滿之基。多由其人痰濕內蘊。非若結胸之必因下早而陽邪內陷。此大小陷胸﹑五種瀉心分司結胸痞滿諸治也。至於懊諸證。無結可攻。無痞可散。惟梔子豉湯可以開發虛人內陷之表邪。一湧而迅掃無餘。卽勞復食復。但於方中加枳實一味。其溫熱時行。亦可取法乎此也。至於陰證。

卽無熱邪气蒸。萬無傳經之理。卽有陰邪。陰主靜。斷不能傳。原其受病。必先少陰。或形寒飲冷傷脾。則入太陰有之。其厥陰之證。無不由少陰而病。所以少陰溫經之藥。峻用姜﹑附﹑四逆。

厥陰風木之髒。內伏眞火。𨿽有陰寒。不過萸﹑桂之屬。若當歸四逆加吳茱萸換肉桂足矣。不必姜﹑附也。然仲景厥陰例中。非無四逆等治也。當知厥陰之寒。皆是由少陰虛寒而來。故用姜﹑附合少陰而溫之。所謂腎肝同治也。卽太陰未嘗不用四逆也。亦是命門火衰。不能生土致病。故必兼溫少陰。所謂治病必求其本也。夫治傷寒之法。全在得其綱領。邪在三陽。則當辧其經腑。病入三陰。則當分其傳中。蓋經屬表。宜從外解。腑屬裏。必須攻下而除。傳屬熱。𨿽有陽極似陰。

厥逆自利等證。但須審先前曾發熱頭痛。至四五日或數日而見厥利者。皆陽邪亢極。厥深熱深之證。急當淸理其內。誤與溫藥必死。但淸之有方。須知陽極似陰之證。其人根气必虛。卽與救熱存陰。須防熱去寒起。間有發汗太過而成亡陽之候。亦有攻下太過而陰陽俱脫者。不妨稍用溫補。

然脫止陽回。卽當易轍。不可過劑以耗其津。況此證與眞陰受病不同。中屬寒。𨿽有陰極似陽。

發熱躁悶等證。但須審初病不發熱無頭痛。便嘔吐淸水。蜷臥足冷。自利腹痛。脈來小弱。至四五日或六七日。反見大熱躁亂。欲坐臥泥水中。渴欲飲水而不能下喉。脈虛大不能鼓激者。此陰盛格陽之假熱。陽欲脫亡之兆。峻用參﹑附無疑。有卒暴中寒。厥冷不省者。此眞陽大虛。寒邪斬關直入之候。丹溪所謂一身受邪。難分經絡是也。非頻進白通﹑通脈不能挽回。更有少陰中風。

𨿽不發熱。亦無自汗厥冷嘔吐下利等證。但覺胸中痞滿不安。不時心懸若饑。自言腹滿。他人按之不滿。手足自溫。六脈小弱而微浮者。此爲陰經陽邪。人罕能識。惟宜黃建中稍加人參﹑熟附溫散其邪。若挾飲食。則气口澀滯。亦有模糊不淸者。當與枳實理中。手足微冷。加附子。若誤與發散。必死。破气寬中。亦死。消克攻下。亦死。若峻用四逆。傷犯眞陰。多有咳逆血溢之虞。此證初時不以爲意。每每委之庸師。所以犯之百無一生也。

冬溫冬時天气大暖。而見發熱咳嗽者。此爲冬溫。以伏藏之令而反陽气大泄。少陰不藏。

非時不正之气。得以入傷少陰之經。陽气發外。所以發熱。熱邪傷气。所以咳嗽。其經上循喉嚨。

所以喉腫。下循腹裏。所以感之深者。則自利也。冬溫本秋燥之餘气。故咽漧痰結。甚則見血。與傷風之一咳其痰卽應不同。咳則顱脹者。

火气上逆也。咳甚則臟腑引痛者。火气內郁也。其脈或虛緩。或虛大無力。亦有小弱者。熱邪傷气故也。若腎气本虛。則尺中微弦。暮則微寒發熱。素常气虛。則气口虛大。身熱手足微冷。或有先傷冬溫。更加暴寒。寒郁熱邪。則壯熱頭痛。自汗喘咳。脈來浮。舉則微弦。中候則軟滑。

重按則少力。𨿽有風寒。切不可妄用風藥升舉其邪。輕則熱愈甚而咳愈劇。重則變風溫灼熱而死。

亦不可用辛散。多致咽喉不利。唾膿血。痰中見血。甚則血溢血泄。發斑狐惑。往往不救。又不可用耗气藥。多至咳劇痛引周身。面熱足冷而致危候。惟宜加減蔥白香豉湯調之。兼有風寒外襲。

則加羌活﹑紫蘇。寒邪盛極而發煩躁者。但於前藥中稍加麻黃五七分﹑石膏錢許。或葳蕤湯本方主之。緣此證見於冬時。舉世醫流。莫不以傷寒目之。而與發散致夭枉者不可枚舉。曷知西北二方。

患眞中風傷寒者最多。患冬溫者絕少。間有傷於火炕者。亦有傷於火而復傷於寒者。可與越婢湯﹑桂枝二越婢一湯。以其地濃質實。可勝攻伐。非若東南之稟气孱弱也。至如大嶺以南。陽气常泄之地。但有瘴癘之毒。絕無傷寒之患。卽使客遊他處。感冒風寒。僅可藿香正气之類。若麻黃﹑靑龍。絕不可犯。誤用而發動身中素蘊之瘴濕。則壯熱不止。每致殞命。不可不愼。

溫病有冬時觸犯邪气。伏於經中。至春分前後。乘陽气發動而爲溫病。素問所謂冬傷於寒。

春必病溫是也。其證不惡寒。但惡熱而大渴。其脈多數盛而渾渾不淸。越人所謂溫病之脈。行在諸經。不知何經之動。絕不似傷寒浮緊之狀。且右尺與气口。必倍於人迎。信非人迎緊盛之比。

此證大忌發汗。若誤與表散。必躁熱無汗。悶亂不寧而死。以其邪伏經中。日久皆從火化而發。

其熱自內達外。必用辛涼以化在表之熱。苦寒以泄在裏之熱。內气一通。自能作汗。有服承气。大汗淋漓而愈者。有大渴飲水。通身汗出而熱頓除者。有渾身壯熱。服黃芩湯﹑蔥白香豉湯得汗而解者。有發熱自利。服葛根黃芩黃連湯而愈者。有舌漧便祕。服涼膈散而安者。

故古諺有溫熱病誤下不爲大害。誤汗爲害。

有非時寒疫。間雜其間。不可不審諦明白而爲治療。蓋暴感風寒之說。初時畏寒不渴。至二三日。熱邪傷耗津液方渴。與溫病熱病之一病便昏昏不爽大熱煩渴不同。其脈多浮盛而見於左手。

與溫病之右脈數盛亦異。若兼右脈滑盛。或澀滯模糊者。必停飲食之故。故治寒疫。當先發散爲主。卽有宿滯。兼與橘﹑半﹑枳﹑朴。不得濫用裏藥。倘邪未入裏而誤與攻下。不無引賊破家之虞。故其治與伏气迥乎不類也。

熱病伏气之發於夏至後者。熱病也。其邪乘夏火郁發。從少陰蒸徧三陽。與傷寒之逐經傳變不同。亦有兼中而發者。其治與中無異。𨿽熱毒暴中。皆緣熱耗腎水。汗傷胃汁。火迫心包。故用白虎之知母以淨少陰之源。石膏以化胃府之熱。甘艸﹑粳米護心包而保肺胃之气。與熱病之邪伏少陰。熱傷胃汁。火迫心包不殊。故可異病同治而熱邪皆得渙散也。若熱毒亢極不解。

腹滿气盛者。涼膈﹑雙解﹑承气﹑解毒。兼苦燥而攻之。或三黃﹑石膏﹑梔子豉湯汗之。用法不峻。投劑不猛。必不應手。非如傷寒。待陽明胃實而後可攻下也。

時行時行疫癘。非常有之病。或數年一發。或數十年一發。多發於饑饉兵荒之後。發則一方之內。沿門闔境。老幼皆然。此大疫也。亦有一隅偶見數家。或一家止一二人或三五人。病證皆同者。此常疫也。卽如痘疹麻斑之類。或越一二年。或三五年一見。非若大疫之盛行。所以人不加察耳。卽如軟腳瘟證。醫者皆以香港腳目之。撚頸瘟證。醫者皆以喉痺目之。絞腸瘟證。醫者皆以臭毒目之。楊梅瘟證。醫者皆以丹腫目之。黑骨瘟證。醫者皆以中毒目之。瓜瓤瘟證。醫者皆以蓄血傷寒目之。惟疙瘩瘟之闔門暴發暴死。大頭瘟之驟脹熱蒸。穢气徧充。不敢妄加名目也。其常疫之气。皆是濕土之邪郁發。治宜表裏分解。隨邪气所在而攻之。孫眞人云。疫气傷寒。三日以前不解。蔥白香豉湯加童便熱服汗之。不汗。少頃更服。

以汗出熱除爲度。三服不解而脈浮。尙屬表證。則用白虎。見裏證則宜承气﹑解毒。表裏不分。

則宜涼膈﹑雙解。汗下後復見表證。再與白虎。復見裏證。更與承气。表裏勢熱。則宜三黃石膏﹑三黃梔子豉湯汗之。有汗下三四次而熱除者。有熱除後忽復壯熱。不妨再汗再下。若見脈證皆虛。

法無更攻之理。惟與淸熱解毒湯﹑人中黃丸﹑人中黃散之屬調之。非如傷寒有下早變証之慮。亦非溫熱不可頻下之比。大率以熱除邪盡爲度。不當牽制其虛也。惟下元虛人。非生料六味補其眞陰。則不能化其餘熱。又不可拘於上說也。至於大疫。則一時詳一時之證。一方用一方之法。難可預爲擬議也。以上所述。不過爲雜病家開一辧證法門。其間肯綮。不遑繁述。

湖廣禮部主事範求先諱克誠。寓金閶之石窩庵。患寒傷營證。惡寒三日不止。先曾用過發散藥二劑。第七日躁擾不寧。六脈不至。手足厥逆。其同寓目科方耀珍。邀石頑診之。獨左寸厥厥動搖。知是欲作戰汗之候。令勿服藥。但與熱姜湯助其作汗。若誤服藥。必熱不止。後數日枉駕謝別。詢之。果如所言。不藥而愈。

一童姓者。伏气發於盛暑。其子跪請求治。診時大發躁擾。脈皆洪盛而躁。其婦云大渴索水二日。不敢與飲。故發狂亂。因令速與。連進二盞。稍寧。少頃復索。又與一大盞。放盞。通身大汗。安睡熱除。不煩湯藥而愈。同時有西客二人寓毛家。亦患此證。皆與水而安。

文學範鉉甫孫振麟。於大暑中患厥冷自利。六脈弦細芤遲。而按之欲絕。舌色淡白。中心黑潤無苔。口鼻气息微冷。陽縮入腹。而精滑如冰。問其所起之由。因臥地晝寢受寒。是夜連走精二度。

忽覺顱脹如山。坐起暈倒。便四肢厥逆。腹痛自利。胸中兀兀欲吐。口中喃喃妄言。與濕溫之證不殊。醫者誤爲停食感冒。而與發散消導藥一劑。服後胸前頭項汗出如漉。背上愈加畏寒。而下體如冰。一日昏憒數次。此陰寒挾暑。入中手足少陰之候。緣腎中眞陽虛極。所以不能發熱。遂擬四逆加人參湯。方用人參一兩。熟附三錢。炮姜二錢。炙甘艸二錢。晝夜兼進。三日中進六劑。

厥定。第四日寅刻陽回。是日悉屏姜附。攺用保元。方用人參五錢。黃三錢。炙甘艸二錢。加麥門冬二錢。五味子一錢。淸肅膈上之虛陽。四劑食進。攺用生料六味加麥冬﹑五味。每服用熟地八錢。以救下焦將竭之水。使陰平陽祕。精神乃治。

徐君育素稟陰虛多火。且有脾約便血證。十月間患冬溫發熱咽痛。裏醫用麻黃﹑杏仁﹑半夏﹑枳﹑橘之屬。遂喘逆倚息不得臥。聲颯如啞。頭面赤熱。手足逆冷。右手寸關虛大微數。此熱傷手太陰气分也。與葳蕤﹑甘艸等藥不應。爲制豬膚湯一甌。令隔湯燉熱。不時挑服。三日聲淸。

終劑而痛如失。

國學鄭墨林夫人。素有便紅。懷妊七月。正肺气養胎時。而患冬溫咳嗽。咽痛如刺。下血如崩。脈較平時反覺小弱而數。此熱傷手太陰血分也。與黃連阿膠湯二劑。血止。後去黃連加葳蕤﹑桔梗﹑人中黃。四劑而安。

太倉州尊陳鹿屏夫人。素患虛羸骨蒸。經閉少食。偶感風熱咳嗽。向來調治之醫。誤進滋陰淸肺藥二劑。遂昏熱痞悶異常。邀石頑診之。脈見人迎虛數而气口濡細。寸口瞥瞥而兩尺搏指。

此肝血與胃气皆虛。復感風熱之象。

與加減蔥白香豉湯。一服熱除痞止。但咳則頭面微汗。更與小劑保元湯調之而安。

同道王公峻子。於四月間患感冒。昏熱喘脹。便祕。腹中雷鳴。服硝﹑黃不應。始圖治於石頑。其脈气口弦滑而按之則芤。其腹脹滿而按之則濡。此痰濕挾瘀。濁陰固閉之候。與黃龍湯去芒硝易桂﹑苓﹑半夏﹑木香。下瘀垢甚多。因宿有五更咳嗽。更以小劑異功加細辛調之。大抵腹中奔響之證。𨿽有內實當下。必無燥結。所以不用芒硝。而用木香﹑苓﹑半也。用人參者。借以資助胃气。行其藥力。則大黃輩得以振破敵之功。非謂虛而兼補也。當知黃龍湯中用參。則硝﹑黃之力愈銳。用者不可不愼。

貳尹閔介眉甥媳。素稟气虛多痰。懷妊三月。因臘月舉喪受寒。遂惡寒不食。嘔逆淸血。腹痛下墜。脈得弦細如絲。按之欲絕。與生料漧薑人參半夏丸二服。不應。更與附子理中。加苓﹑半﹑肉桂調理而康。門人問曰。嘗聞桂﹑附﹑半夏。孕婦禁服。而此並行無礙。何也。曰。舉世皆以黃芩﹑白術爲安胎聖藥。桂﹑附爲隕胎峻劑。孰知反有安胎妙用哉。蓋子气之安危。系乎母气之偏勝。若母气多火。得芩﹑連則安。得桂﹑附則危。母气多痰。得苓﹑半則安。得歸﹑地則危。母气多寒。得桂﹑附則安。得芩﹑連則危。務在調其偏勝。適其寒溫。世未有母气逆而胎得安者。亦未有母气安而胎反墮者。所以金匱有懷妊六七月。胎脹腹痛惡寒。少腹如扇。用附子湯溫其髒者。然認證不果。不得妄行是法。一有差誤。禍不旋踵。非比芩﹑術之誤。猶可延引時日也。

館師吳百川子。年二十餘。素有夢交之疾。十月間患傷寒。頭疼足冷。醫用發散消導。屢汗而昏熱不除。反加喘逆。更一醫。用麻黃重劑。頭面大汗。喘促愈甚。或者以爲邪熱入裏。主用芩﹑連。或者以爲元气大虛。議用冬﹑地。爭持未決。始求治於石頑。診之六脈瞥瞥。按之欲絕。正陽欲脫亡之兆。急須參﹑附。庶可望其回陽。

遂疏回陽返本湯。加童便以斂陽。一劑稍寧。三啜安臥。攺用大劑獨參湯加童便。調理數日。頻與稀糜而安。

洪徳敷女。於壬子初冬。發熱頭痛。胸滿不食。已服過發散消導藥四劑。至第六日。

周身痛楚。腹中疼痛。不時奔響。屢欲圊而不可得。口鼻上唇。忽起黑色成片。光亮如漆。與玳瑁無異。醫者大駭辭去。邀石頑診之。喘汗脈促。而神气昏憒。𨿽證脈俱危。喜其黑色四圍有紅暈鮮澤。若痘瘡之根腳。緊附如綫。他處肉色不變。許以可治。先與葛根黃芩黃連湯。加犀角﹑連翹﹑荊﹑防﹑紫荊﹑人中黃。解其肌表毒邪。俟其黑色發透。乃以涼膈散加人中黃﹑紫荊﹑烏犀。

微下二次。又與犀角地黃湯加人中黃之類。調理半月而安。此證書所不載。惟龐安常有玳瑁瘟之名。而治法未備。人罕能識。先是牙行徐順溪患此。誤用發散消克藥過多。胃气告匱。辭以不治。

又綢鋪王允吉侄。患此瀕危。始邀予往。其口目鼻孔皆流鮮血。亦不能救。一月間。親歷此證十餘人。大抵黑色枯焦不澤。四圍無紅暈。而灰白色黯者。皆不可救。其黑必先從口鼻至顴頰目胞兩耳及手臂足脛。甚則胸腹俱黑。從未見於額上肩背陽位也。有武員隨任家丁黃姓者。患傷寒半月。道經吳門。泊舟求治。詢其同伴云。自渡淮露臥受寒。恣飲燒酒發熱。在京口服藥。行過兩次。熱勢略減。而神昏不語。不時煩擾。見其唇舌赤腫燥裂。以開水與之則咽。不與則不思。察其兩寸瞥瞥虛大。關寸小弱。按久六脈皆虛。曰。此熱傳手少陰心經也。與導赤瀉心湯。一啜神識稍寧。泊舟一日夜。又進二帖。便溺自知。次早解維。復延往診。而脈靜神安。但與小劑五苓去桂易門冬二帖。囑其頻與稀糜。可許收功也。錢順所素有內傷。因勞力感寒。發熱頭痛。醫用表散藥數服。胸膈痞悶不安。以大黃下之。痞悶益甚。更一醫。用消克破气藥過傷胃气。遂厥逆昏憒。勢漸瀕危。邀石頑診之。六脈縈縈如蜘蛛絲。視其舌上。焦黑燥涸異常。此熱傷陰血。不急下之。眞陰立槁。救無及矣。因以生地黃黃連湯。去黃芩﹑防風。

加人中黃﹑麥門冬﹑酒大黃。另以生地黃一兩酒浸搗汁和服。夜半下燥矢六七枚。天明復下一次。

乃與生脈散二帖。以後竟不服藥。日進糜粥調養。而大便數日不行。魄門迸迫如火。令用導法通之。更與異功散調理而安。

陳瑞之七月間患時疫似瘧。初發獨熱無寒。或連熱二三日。或暫可一日半日。發熱時煩渴無汗。熱止後則汗出如漉。自言房勞後乘涼所致。服過十味香薷﹑九味羌活﹑柴胡枳桔等十餘劑。

煩渴壯熱愈甚。因邀石頑診之。六脈皆洪盛搏指。舌胎焦枯。唇口剝裂。大便五六日不通。病家𨿽言病起於陰。而實熱邪亢極。胃府剝腐之象。急與涼膈加黃連﹑石膏﹑人中黃。得下三次。熱勢頓減。明晚復發熱煩渴。與白虎加人中黃﹑黃連。熱渴俱止。兩日後左頰發頤。一時卽平。

而气急神昏。此元气下陷之故。仍與白虎加人參﹑犀角﹑連翹。頤復發。與犀角﹑連翹﹑升柴﹑甘﹑桔﹑鼠粘﹑馬勃二服。右頤又發一毒。髙腫赤亮。另延瘍醫治其外。調理四十日而痊。同時患此者頗多。良由時師不明此爲濕土之邪。初起失於攻下。槪用發散和解。引邪泛濫而發頤毒。

多有腫發綿延。以及膺脇肘臂數處如流注潰腐者。縱用攻下解毒。皆不可救。不可以爲發頤小證而忽諸。

山陰令景昭侯弟介侯。遼東人。患時疫寒熱不止。舌苔黃潤。用大柴胡下之。煩悶神昏。雜進人參白虎﹑補中益气。熱勢轉劇。頻與芩﹑連﹑知母不應。因遣使兼程過吳。相邀石頑到署。診之左脈弦數而勁。右脈再倍於左。而周身俱發紅斑。惟中脘斑色皎白。時湖紹諸醫羣集。莫審胸前斑子獨白之由。因論之曰。良由過服苦寒之劑。中焦陽气失職。所以色白。法當透達其斑。兼通气化。無慮斑色不轉也。遂用犀角﹑連翹﹑山梔﹑人中黃。

晝夜兼進二服。二便齊行。而斑化熱退。神淸食進。起坐徐行矣。昭侯曦侯。同時俱染其气。並進蔥白﹑香豉﹑人中黃﹑連翹﹑薄荷之類。皆隨手而安。

吳介臣傷寒。餘熱未盡。曲池雍腫。不潰不消。日發寒熱。瘍醫禁止飲食。兩月餘。日服淸火消毒藥。上气形脫。倚息不得臥。渴飲開水一二口。則腹脹滿急。大便燥結不通。兩月中用蜜導四五次。所去甚難。勢大瀕危。邀石頑診之。其脈初按繃急。按之絕無。此中气逮盡之兆。豈能復勝藥力耶。乃令續進稀糜。榻前以鴨煮之。香气透達。徐以汁啜之。是夕大便。去結糞甚多。

喘脹頓止。飲食漸進。數日後腫亦漸消。此際𨿽可進保元﹑獨參之類。然力不能支。僅惟谷肉調理而安。近松陵一人過餌消導。胃气告匱。聞穀气則欲嘔。亦用上法。不藥而痊。徽商黃以寬。

風溫十餘日。壯熱神昏。語言難出。自利溏黑。舌苔黑燥。唇焦鼻煤。先前誤用發散消導藥數劑。

煩渴彌甚。恣飲不徹。乃求治於石頑。因諭之曰。此本伏气郁發。更遇於風。遂成風溫。風溫脈气本浮。以熱邪久伏少陰。從火化發出太陽。卽是兩感。變患最速。今幸年壯質彊。已逾三日六日之期。證𨿽危殆。良由風藥性升。鼓激周身元气。皆化爲火。傷耗眞陰。少陰之脈不能內藏。

所以反浮。考諸南陽先師。原無治法。而少陰例中則有救熱存陰承气下之一證。可借此以迅埽久伏之邪。審其鼻息不鼾。知腎水之上源未絕。無慮其直視失溲也。時歙醫胡晨敷在坐。相與酌用涼膈散加人中黃﹑生地黃。急救垂絕之陰。服後下溏黑三次。舌苔未潤。煩渴不減。此杯水不能救車薪之火也。更與大劑涼膈。大黃加至二兩。兼黃連﹑犀角。三下方得熱除。於是專用生津止渴。大劑投之。舌苔方去。而津回渴止。此証之得愈者。全在同人契合。無分彼此。得以挽回。設異論紛紜。徒滋眩惑。安保其有今日哉。上仁淵祖道臺時疫大義。謹按時疫之邪。皆從濕土鬱蒸而發。土爲受盛之區。平時污穢之物。無所不受。適當歲气並臨。則從分野疏豁之隅。蒸騰郁發。不異瘴霧之毒。

或發於山川原陸。或發於河井溝渠。人觸之者。皆從口鼻流入募原。而至陽明之經。脈必右盛於左。蓋濕土之邪。以類相從。而犯於胃。所以右手脈盛也。陽明居太陽之裏。少陽之外。爲三陽經之中道。故初感一二日間。邪犯募原。但覺背微畏寒。頭額暈脹。胸膈痞滿。手指酸麻。此爲時疫之報使。與傷寒一感便發熱頭痛不同。至三日以後。邪乘表虛而外發。則有昏熱頭汗。或咽腫發斑之患。邪乘裏虛而內陷。或挾飲食。則有嘔逆痞滿。嘈雜失血。自利吐蛔之患。若其人平素津枯。兼有停滯。則有譫語發狂。舌苔黃黑。大便不通之患。平素陰虛。則有頭面赤熱。足膝逆冷。至夜發熱之患。至於發呃發噦。冷汗喘乏。煩擾螈等證。皆因誤治所致也。大抵傷寒之邪。自表傳裏。溫熱之邪。自裏達表。疫癘之邪。自陽明中道。隨表裏虛實而發。不循經絡傳次也。以邪旣伏於中道。不能一發便盡。故有得汗熱除。二三日復熱如前者。有得下裏和。二三日得見表熱者。有表和復見裏證者。總由邪气內伏。故屢奪屢發。不可歸咎於調理失宜。復傷風寒飲食也。外解無如香豉﹑蔥白﹑連翹﹑薄荷之屬。內淸無如滑石﹑芩﹑連﹑山梔﹑人中黃之屬。

下奪無如硝﹑黃之屬。如見發熱自利。則宜葛根﹑芩﹑連。胸膈痞滿。則宜枳﹑桔﹑香附。嘔吐呃逆。則宜藿香﹑芩﹑連。衄血下血。則宜犀角﹑丹皮。發斑咽痛。則宜犀角﹑牛蒡。煩渴多汗。

則宜知母﹑石膏。愈後食復勞復。則宜枳實梔豉。隨證加葳蕤﹑茯苓﹑丹皮﹑芍藥之類。皆爲合劑。而香豉﹑人中黃又爲時疫之專藥。豉乃黑豆所。得濕熱之气。釀成敗穢之質。故能引領內邪。從巨陽蒸汗而解。人中黃本甘艸所制。漬以滓穢。專解臟腑惡毒。從下而泄。同气相求之妙。莫過於此。以其總解溫熱時行。

外內熱毒也。當知其證𨿽有內外之殊。一皆火毒爲患。絕無辛溫發散之例。每見窮鄕無醫無藥之處。熱極恣飲涼水。多有浹然汗出而解者。此非宜寒涼不宜辛熱之明驗乎。況當庚申金運。北政少陽相火司天之歲。目今又在三气之中。主令客气。俱屬相火。一切風燥辛熱。皆不可犯。每見時師用羌﹑獨﹑柴﹑前﹑蒼﹑芷﹑芎﹑防之類引邪上逆亢熱彌甚者。以風燥之藥。性皆上升橫散。

如鑪冶得鼓鑄之力也。用朴﹑半﹑檳榔﹑靑皮﹑木香等耗气之藥胸膈愈加痞滿者。揠苗助長之道也。有下證已具。而遲疑不敢攻下。屢用芩﹑連不應者。此與揚湯止沸不殊也。至於發狂譫語。

舌苔焦黑。而大便自利。證實脈虛。不可攻者。及煩熱痞悶。冷汗喘乏。四肢逆冷。六脈虛微不受補者。皆難圖治也。時疫變證多端。未能一一曲盡。謹陳大略數則。庶不負憲恩之澤及黎庶。

垂問芻蕘也。

飛疇治鄭月山女。寡居二十載。五月間忽壯熱多汗。煩渴。耳聾脇痛。月山爲女科名宿。謂證屬傷寒。委之他醫。用柴﹑葛﹑桂枝等劑。其熱彌甚。汗出不止。胸滿昏沈。時時噫气。邀予診之。右脈數大。左脈少神。舌苔微黑。此伏气自內少陽發出。故耳聾脇痛。法當用白虎淸解。

反行發表。升越其邪。是以熱渴轉甚。汗出多。故左脈無神。胃液耗。故昏沈胸滿。其噫气者。

平素多郁之故。今元气已虛。伏邪未解。與涼膈去硝黃易栝蔞根﹑丹皮﹑竹葉。一服熱減得睡。

但汗不止。倦難轉側。或時欲嘔。此虛也。以生脈加棗仁﹑茯神﹑白芍。扶元斂陰。兼進粥飲以扶胃气。渴止汗斂。而脈轉虛微欲絕。此正气得補。而虛火潛息之眞脈也。復與四君﹑歸﹑地。

調補而痊。

卷二諸傷門

暑﹝參緒論暑證﹞

素問云。因於暑。汗煩則喘喝。靜則多言。

暑气內擾於營則汗。上迫於肺則煩喘。內幹於心則多言。總不離乎熱傷心胞。而蒸肺經之證也。

金匱云。太陽中。發熱惡寒。身重而疼痛。其脈弦細芤遲。小便已。灑灑然毛聳。手足逆冷。小有勞。身卽熱。口開前板齒燥。若發其汗則惡寒甚。加溫鍼則發熱甚。數下之則淋甚。

太陽中。發熱惡寒。身重而疼痛。此因暑而傷風露之邪。手太陽標證也。太陽小腸屬火。

上應心胞。二經皆能制金爍肺。肺受火刑。所以發熱惡寒。似乎足太陽證。其脈或見弦細。或見芤遲。小便已。灑灑然毛聳。此熱傷肺胃之气。陽明本證也。發汗則惡寒甚者。气虛重奪其津也。

溫鍼則發熱甚者。重傷經中之液。轉助時火肆虐於外也。數下之則淋甚者。劫其在裏之陰。熱勢乘機內陷也。此段經文。本無方治。東垣特立淸暑益气湯。足補仲景之未逮。

太陽中熱者。是也。汗出惡寒。身熱而渴。白虎加人參湯主之。

此無形之熱。傷肺胃之气。所以多汗惡寒而渴。故用白虎以化熱。人參以益气也。

太陽中。身熱疼重而脈微弱。此以夏月傷冷水。水行皮中所致也。一物瓜蒂湯主之。

此因冷水灌汗。有形之水。郁遏皮毛。閉其汗濕。所以身熱疼重。故用一物瓜蒂湯湧吐。則陽气發越。汗大泄而熱愈矣。後人不敢效用。每以五苓散加蔥豉。或梔子豉湯並用。探吐皆效。

王節齋曰。夫暑者。相火行令也。夏月人感之。自口齒而入。傷心胞絡之經。其脈多虛。或浮大而散。或弦細芤遲。蓋熱傷气。則气消而脈虛弱。其證身熱汗出而喘。煩渴多言。倦怠少气。或下血發黃生斑。甚者火熱爍金。致金不能平木。搐搦不省人事。治暑之法。以去濕熱淸心利小便爲主。气傷宜補眞气爲要。又有惡寒。或四肢逆冷。甚者迷悶不省。而爲霍亂吐利。痰滯嘔逆。腹滿瀉利。此非暑傷。乃因暑而自致之病也。若行人或農夫於日中勞役得之。此熱傷陽證也。必苦頭痛發熱汗泄。肌膚大熱而渴。乃天熱外傷元气也。宜益元散﹑白虎湯﹑竹葉石膏湯選用。若避暑熱於涼亭水閣得之。此暑傷陰證也。必頭痛惡寒。身形拘急。肢節疼痛而煩心。肌膚大熱無汗。

此爲陰寒所遏。使周身陽气不得伸越。宜消暑十全散。或腹痛水瀉者。胃與大腸受之。局方香薷飲。惡心者。胃中有痰飲也。香薷飲下消暑丸。伏暑大熱水瀉脈數。可用黃連香薷飲。若外旣受寒。內復傷冰水生冷。腹痛泄瀉。霍亂吐逆。藿香正气散﹑養胃湯選用。若飲食過多。吐瀉腹痛。

脈沈微者。大順散。若眞陽虛人。房室不愼。復傷生冷。腹痛極瀉利。脈沈弦者。冷香飲子。甚則霍亂吐利。通身冷汗不止。脈伏或脫者。急用漿水散救之。庶可十全一二。暑气攻裏。腹內刺痛。小便不通。生料五苓散加木香。小便血者。導赤散加辰砂。伏暑霍亂。腹痛泄瀉如水。身熱足冷者。五苓散下來復丹。傷气困倦。身有微熱。頭重吐利。小便赤澀。十味香薷飲。傷暑咳嗽發寒熱。盜汗不止。脈數者。熱在肺經。淸暑益气湯。冷水澡浴。致暑濕相搏。一身盡痛。自汗發熱。五苓加羌活。吐瀉者。五苓與正气和服。冒暑縱飲。及飲冷酒。引暑入腹。大熱而小便如血。五苓減桂加黃連。日間冒暑經營。夜間露臥門窗。此先感暑而後感寒。去衣則凜。著衣則煩。

或鼻流淸涕。或寒熱如瘧。六和湯加羌活。無汗。加紫蘇。嘔吐。加藿香。兼食。加艸豆蔻﹑砂仁。冒暑作勞。乘汗冷浴。身痺如鍼刺。間有赤腫處。或發水泡者。六和湯加蒼術﹑荊﹑防。甚則加桂。若身熱頭痛。躁亂不寧。或身如鍼刺。此熱傷肉分也。白虎湯加蒼術。虛。加人參。或咳嗽發寒熱。盜汗不止。脈數者熱在肺經。淸燥湯。秋暑瀉利。消暑丸。疰夏病。屬陽虛元气不足。宜補中益气加半夏﹑茯苓。其人傷濕。因而中暑。名曰濕溫。兩脛逆冷。胸滿頭目疼重。妄言多汗。脈陽濡而弱。陰小而急。及煩渴引飲者。切不可汗。

汗之必死。蒼術白虎湯。

諭嘉言曰。體中多濕之人。外暑蒸動內濕。二气交通。最易中暑。所以肥人濕多。夏月百計避暑。反爲暑所中者。不能避身之濕。卽不能避天之暑也。益元散驅濕從小便出。夏月服之解暑。體盛濕多則宜之。淸無濕之人。津液爲時火所耗。當用生脈散充其津液。

若用益元散妄利小水。竭其下泉。枯槁立至。故凡汗多之人。卽不可利其小便也。小半夏茯苓湯。

治暑專治其濕也。少加甘艸。卽名消暑丸。是消暑在消其濕。理明辭正矣。又如益元散加辰砂。

則並去其熱。五苓散加人參則益虛。加辰砂減桂則去熱。白虎湯加人參則益虛。加蒼術則勝濕也。

中暑必顯躁煩熱悶。東垣仿仲景竹葉石膏湯制方。名淸燥湯。仍以去濕爲首務。夫燥與濕。相反者也。而淸燥亦務除濕。非東垣具過人之識。不及此矣。古方治暑風。用蘇合香丸。大非。今人治暑。槪用香薷飲。大謬。按香薷辛淡。辛能發散。淡能滲泄。乃夏月解表利水之劑。果身熱煩躁嘔吐。小便不利者。合黃連以解暑。靡不應手獲效。若气虛胃弱之人。食少體倦。自當多服參﹑。豈能堪此發泄。苟誤用之。是虛其虛也。至於奔走勞役而中熱者。用此溫散之劑復傷其气。

如火益熱矣。今人不分虛實當否。夏月少有不快。一槪用之。所謂習俗成訛也。

夏月無故卒例。昏不知人。面垢。冷汗自出。手足微冷搐搦。或吐瀉。或喘渴。此君相二火內外相煽。兼之素有痰郁。因火鼓動窒礙心竅故也。宜先以熱土熨臍中。或研蒜水灌鼻中。皆取其通竅也。石頑曰。按中寒卒然倒僕如中風者。乃盛寒之气卒犯少陰。而厥逆無脈。此陽气大虛。不勝陰寒厲气也。必口鼻气冷而無痰聲。𨿽盛暑中亦有之。以其人眞陽素虛之故。不可拘於時月也。中暑卒然暈倒如中風者。

乃酷暑之气鼓運其痰壅塞心胞。此腎水素虧。不勝時火燔灼也。必喘乏而無痰聲。若中風卒倒。

則必手足搐引。痰聲湧塞於喉中。甚則聲如拽鋸。爲中風之眞候。以此辧之。萬無差誤也。

或問。暑用白虎﹑淸暑﹑香薷等法。何以爲辧。石頑曰。中用白虎湯。熱傷形之治也。

用人參白虎湯。兼傷無形之气也。中暑用生脈散。暑傷無形之气也。用淸暑益气。暑傷於气兼挾風熱乘虛而傷其經也。傷暑用十味香藿。風熱濕雜合而傷形气也。偏於表。則變香薷飲爲消暑十全。偏於裏。則變香薷飲爲六和湯。此夏月鼎峙三法也。其用消暑丸者。上盛之濕泛濫而爲痞滿也。用益元散者。下盛之熱阻滯而爲溺澀也。用大順散者。冰果內傷於脾也。用冷香飲者。冷食內傷於腎也。用來復丹者。陰气固結於下也。用五苓散者。陽气遏絕於內也。近世醫人。治夏月諸病。

不論虛實寒熱。槪用香薷飲。旣開汗孔。復利水道。且克中气。況於方中必除去人參。增入枳殼﹑檳榔輩重耗其气。而痞滿發熱煩躁愈劇。此際補之不可。瀉之不可。惟梔子豉湯隨證加入甘艸﹑生薑等味以和之。夜甚者。導赤散加丹皮﹑白芍以調之。次以生料六味調之。虛甚躁渴者。合生脈以滋金水之源。此前賢未之及也。當知治暑諸證。汗液大泄。中气先傷。𨿽有膈滿潮熱。最忌攻下。

以無形之熱不能隨藥下散也。卽有頭額重痛。最忌發汗。凡表藥皆能升舉痰食濁气支撐膈上也。

而肥人濕熱素盛。加以暑气相搏。則爲濕溫。證必自汗足冷漉漉如從水中出。脈𨿽沈細。而小便必赤澀。不可誤認陰寒而與溫藥。亦不可因其頭重身疼而與發汗。誤汗身靑面色變者。大劑竹葉石膏湯可救之。亦有因其痞滿喘脹誤與下藥者。大劑桂苓丸可療之。惟誤用附子者。𨿽有合劑。

不能起矣。至於觸熱勞形。卒然倒僕。方書用道途中熱土置當臍。更使聚溺其腹。並搗生蒜汁注鼻孔。其立法最精。惜乎未經闡發。世都不解。殊不知此𨿽酷烈爲患。良由其人眞元素虧。加以時火亢極。鼓激命門之虛陽。然離根。非藉道途中之熱土。往來人之熱溺。不能護衛其陽使之歸源。用蒜汁注鼻孔者。取蒜以開竅。溫散其郁閉之熱。所謂熱因熱用。溫能除大熱也。若與冷水灌之之漬之。則气隨焰息。而暴絕不返矣。間有元气不大虛人。眞火原未離根。不勝亢而倒者。用水灌漬。亦有得蘇者。因是愚夫一見熱倒。便以水灌。旣灌不蘇。𨿽盧扁不能復圖矣。

﹝診﹞經去。脈虛身熱。得之傷暑。此暑傷元气也。仲景以弦細芤遲爲傷暑。以暑傷气而不傷形。所以气消而脈虛弱也。大抵脈來虛大無力。或小弱。皆本气虛而爲暑所中。不足之證也。若得洪盛數疾之脈。皆熱气燔灼而爲時气所傷。爲有餘之邪。至若內傷寒冷。及中寒脈沈緊之類。

𨿽當夏月。卻與暑證無預。

羅謙甫治一人。夏月胸項多汗。兩足逆冷譫語。關前濡。關後急。當作濕溫治。經曰。濕溫之脈。陽濡而弱。陰小而急。濡弱見於陽部。濕气搏暑也。小急見於陰部。暑气蒸濕也。蓋先傷濕而後傷暑。暑濕相搏。是名濕溫。先與白虎加參。次換蒼術。三日而愈。

又治一蒙古百戶。因食酒肉乳。得霍亂吐瀉。從朝至午。精神憒乏。脈皆浮數無力。知所傷之物已出。卽於墻陰掘地約二尺。貯新汲水。攪動一時澄定。用淸者一杯。調桂苓白術散。徐徐服之。吐瀉遂止。翌日微煩渴。遂與錢氏白術散。時時服之而愈。

滑伯仁治一人。病自汗如雨。目赤身熱。口燥心煩。盛暑中帷幕周密。以至亡陽。服術附數劑。脈虛而洪數。舌上苔黃。曰。前藥誤矣。令撤幔開窗。以黃連解毒﹑人參白虎。三進而汗止。

渴。用冰水調益元散。七日而愈。

石頑治禮部員外申菽。觸熱過梁溪。歸而眩暈麻瞀。發熱便閉。服黃連﹑香薷不應。用涼膈散。便通。或時昏眩不省。或時四肢淸冷。而晡時爲甚。邀石頑診之。脈得弦細而芤。此暑傷心包。陽气郁伏。所以有似陰寒也。與生脈合保元。淸理肺胃。則包絡自寧矣。

卷二諸傷門

濕﹝濕熱﹞

經云。諸濕腫滿。皆屬於脾。地之濕气。感則害人皮肉筋脈。陽受風气。陰受濕气。身半以下者。濕中之也。傷於濕者。下先受之。聲如從室中言。是中气之濕也。濕勝則濡瀉。因於濕。

首如裹。濕熱不攘。大筋短。小筋弛長。短爲拘。弛長爲痿。因於气爲腫。四維相代。陽气乃竭。

首爲諸陽之會。其位髙。其气淸。其體虛。故聰明系焉。卻被濕土之獨气燻蒸。淸道不通。

故沈重不利。似乎有物蒙之。失而不治。濕郁爲熱。熱畱不去。熱傷血不能養筋。故爲拘攣。濕傷筋不能束骨。故爲弱痿。素嘗气疾。濕熱加之。气濕熱爭。故爲腫。諸陽受气於四肢也。今人見膝間關節腫痛。全以風治者誤矣。

風寒暑皆能中人。惟濕气積久。畱滯關節。故能中。非如中風寒暑之暴也。外中濕者。或山嵐瘴气。或天雨濕蒸。或遠行涉水。或久臥濕地。則濕從外中矣。其證關節疼重。頭重體疼。腹脹煩悶。昏不知人。或四肢倦怠。腿膝腫痛。身重浮腫。大便泄瀉。小便黃赤。羌活勝濕湯。若一身盡痛。爲風濕相搏。除風濕羌活湯。肢體煩疼。頭重鼻塞。或見泄利。或下淸血。爲風木之邪內幹濕土。神術湯。濕毒下血。大便泄瀉。四肢沈重。升陽除濕防風湯。若腰以下重著。爲濕滯經絡。滲濕湯。然病有傷中之不同。傷濕者。足太陽膀胱經也。中濕者。足太陰脾經。或足少陰腎經。傷膀胱則煩渴引飲。

小便不利而腫脹。五苓散。著脾則四肢浮腫。不能屈伸。大便多溏。此醇酒濃味水濕等物所傷。

濕從內中也。除濕湯。著腎則腰疼身重。小便不利。此醉臥濕地。或下體濕衣所傷。濕從外中也。

腎著湯。濕盛身疼。小便不利。體重發渴者。五苓散加羌活。治濕在上在外者當微汗。羌活勝濕湯。在下在內者。當利小便。五苓散。東垣云。治濕不利小便。非其治也。然亦不可過治。病去六七。卽當攺用理脾之劑。如水去其地猶濕。若過用之。腎水受虧矣。

羅謙甫云。春夏之交。病如傷寒。其人汗自出。肢體重痛。轉側難。小便不利。此名風濕。

非傷寒也。陰雨之後卑濕。或引飲過多。多有此證。但多服五苓散。小便通利。濕去則愈。切忌轉瀉發汗。小誤必不可救。初虞世云。醫者不識。妄作傷風治之。發汗死。下之死。己未京師大疫。正爲此。羅得其說。救人甚多。大抵五苓散能分水去濕。胸中有停飲及小兒吐欲作癇。五苓散最妙。以中有桂。辛溫能散肝脾之結耳。戴復庵云。五苓散。仲景本治太陽汗濕之邪自經犯本。故取治風濕自汗。肢體重痛。渴而小便不利者最宜。若無煩渴小便不利者。此邪猶在經。宜用羌活勝濕湯。或除風濕羌活湯選用。不必拘於前說也。

戴人曰。夏月人之腠理疏豁。元气不閉。故易於傷風傷濕。如汗出未拭而風閉之。則爲風濕。

素有熱而濕臨之。則爲濕熱。濕久菀亦然也。元气素虛而受濕。則爲寒濕。或受於地。或受於天。或受於酒酪乳。治者宜分別之。如風濕。小建中加黃﹑白術﹑羌活﹑防風。濕熱。苓桂術甘湯。寒濕。小靑龍加減。陽虛者。去麻黃加熟附﹑白術。或麻黃加術湯。濕家無汗身煩疼者。麻黃加術湯。傷濕而兼感風。則眩暈嘔逆煩熱。惡風不欲去衣被。或額上微汗。或身體微腫。汗漬衣濕。當風坐臥。多有此證。麻黃杏仁薏苡甘艸湯。或羌活勝濕湯。令微發汗。若大發汗。則風去濕在。已得汗而發熱不去者。敗毒散加蒼術﹑防己。傷濕又兼感寒。則拳攣掣痛。無汗慘慘煩痛。五積散。風濕脈浮。身重汗出惡風者。防己黃湯緩脈。風濕相搏。身重煩疼。不能自轉側。不嘔不渴。脈浮虛而澀者。桂枝附子湯。若其人大便硬。小便自利者。白術附子湯。骨節煩疼掣痛。不得屈伸。近之則痛劇。汗出短气。小便不利。惡風不欲去衣。或身微腫者。甘艸附子湯。

諭嘉言曰。人身陽盛則輕矯。濕盛則重著。乃至身重如山。百脈痛楚。不能轉側。而此不用附子回陽勝濕。更欲何待。在表之濕。其有可汗者。用附子合桂枝湯以驅之外出。在裏之濕。其有可下者。用附子合細辛﹑大黃以驅之下出。在中之濕。則用附子合白術以溫中而燥脾。今之用白術。雜入羌﹑防﹑枳﹑朴﹑梔﹑橘等藥。且無濟於事。況用檳榔﹑滑石﹑舟車﹑導水等法乎。濕家不可發汗。以身本多汗。易至亡陽。故濕溫之證。誤發其汗。名曰重。故爲深戒。若久冒風涼。以水灌汗。抑鬱其陽者。又不得不微汗之。濕家當利小便。此大法也。而眞陽素虛之人。汗出小便滴瀝。正泉竭而陽欲出亡之象。若以爲濕熱。恣膽利之。眞陽無水維附。頃刻脫離而死矣。

濕熱賈眞孫曰。濕爲土气。熱能生濕。故夏熱則萬物濕潤。秋涼則萬物漧燥。濕病本不自生。因熱而怫郁。不能宣行水道。故停滯而生濕也。況形盛气弱之人。易爲感受。豈必水流而後爲濕哉。人只知風寒之威嚴。不知暑濕之炎喧。感於冥冥之中也。原病式曰。諸痙項彊。皆屬於濕。或腫體寒而有水气。必小便赤少或渴。是蓄熱入裏極深。非病寒也。治法。宜理脾淸熱利小便爲上。治濕不利小便。

非其治也。濕證有二。濕熱證多。濕寒證少。當以脈證明辧之。如脈滑數。小便赤澀。引飲自汗。

爲濕熱證。若小便自利淸白。大便瀉利。身疼無汗。爲寒濕也。濕熱身黃如橘子色。而小便不利。

腹微滿者。茵陳蒿湯。身黃小便不利而渴者。五苓散加茵陳。煩熱小便不利而渴者。桂苓甘露飲。

濕熱相搏者。淸熱滲濕湯。肩背沈重疼痛。上熱胸膈不利。及徧身疼痛者。屬外因之濕熱。當歸拈痛湯。其人平素陰虛多火。加之走精者。濕襲精竅也。虎潛丸。或拈痛加龜板﹑白術﹑牡蠣。

濕熱之屬於裏者。則水腫小便不利。當與五苓﹑神芎輩。分輕重以泄之。後用實脾之劑調理。若夫陰水腫脹。另詳水腫本門。

石頑曰。昔人有云。濕熱一證。古所未詳。至丹溪始大發其奧。故後世得以宗之。殊不知其悉從東垣痺證諸方悟出。然其所論。皆治標之法。絕無治本之方。及讀仲景書至痞論中。則濕熱治本之方具在。蓋傷寒誤下。則有痞滿之變。然亦有不經攻下而痞者。皆由痰气逆滿之故。故仲景特立瀉心湯諸法。正以祛逆上之濕熱也。濕熱證類最多。如鼓脹水腫。嘔逆吞酸。黃癉滯下。

腰腿重痛。香港腳痺著等候。悉屬濕熱爲患。然皆別有所致而然。咸非濕熱之本病也。嘗見蒼黑肥盛之人。及酒客輩。皆素多濕熱。其在無病之時。卽宜常服調气利濕之劑。如六君子加黃連﹑沈香﹑澤瀉之類。夏秋則淸燥湯。春夏則春澤湯加薑汁﹑竹瀝。使之日漸消弭。此謂不治已病治未病也。

及乎五旬內外。气血向衰。漸至食少體倦。或胸腹痞滿。或肢體煩疼。或不時舉發。或偶有所觸而發。忽然胸髙喘脹。煩悶嘔遂。甚至上下不通者。須乘初起元气未衰。急投控涎丹十餘粒。不下。少頃再服。當此危急之時。不下必死。下之庶或可生。此系專攻濕熱痰涎之藥。不可與硝﹑黃輩同視也。世醫捨此而用香燥之劑。未有不相引喪亡而已。以與身偕老之固疾。因元气衰憊而驟然僭發。已爲九死之候。更兼誤治。必無生理。

愼勿復藥。自貽其咎也。又有素稟濕熱而挾陰虛者。在膏粱輩。每多患此。以其平時嬌養。未慣馳驅。稍有憂勞。或縱恣酒色。或暑濕气交。卽虛火挾痰飲上升。輕則胸脇痞滿。四肢乏力。重則周身疼重。痰嗽喘逆。亦有血溢便祕。面赤足寒者。甚則痿厥癱廢不起矣。大抵體肥痰盛之人。

則外盛中空。加以陰虛。則上實下虛。所以少壯犯此最多。較之中年以後觸發者更劇。而治又與尋常濕熱迥殊。若用風藥勝濕。虛火易於僭上。淡滲利水。陰津易於脫亡。專於燥濕。必致眞陰耗竭。純用滋陰。反助痰濕上壅。務使潤燥合宜。剛柔協濟。始克有賴。如淸燥湯﹑虎潛丸等方。

皆爲合劑。復有陰陽兩虛。眞元下衰。濕熱上盛者。若乘於內。則不時喘滿眩暈。溢於外。則肢體疼重麻瞀。見此卽當從下眞寒上假熱例治之。否則防有類中之虞。卽如痰厥昏僕。舌彊語澀。

或口角流涎。或口眼斜。或半肢傾廢。非內熱招風之患乎。歷觀昔人治法。惟守眞地黃飲子多加竹瀝﹑薑汁。送下黑錫丹。差堪對證。服後半日許。乘其气息稍平。急進大劑人參入竹瀝﹑薑汁﹑童便。時中。分三次服之。喘滿多汗者。生脈散以收攝之。若過此時。藥力不逮。火气復升。

補气之藥。又難突入重圍矣。服後元气稍充。喘息稍定。更以濟生腎气丸。雜以黑錫丹一分。緩圖收功可也。至於但屬陽虛。而陰不虧者。斷無是理。𨿽有邪濕幹之。亦隨寒化。不能爲熱也。

卽使更感客邪。自有仲景風濕寒濕治法可推。不似陰虛濕熱之動輒扼腕也。其濕熱挾外感諸例。

另詳緒論本條。

﹝診﹞石頑曰。濕脈自緩。得風以播之。則兼浮緩。寒以束之。則兼沈細。此皆外傷於濕之診也。若濕中三陰。則脈有沈緩沈細微緩之分。治有術附﹑姜附﹑桂附之異。蓋沈緩沈細。爲太少二陰寒濕之本脈。人所易明。獨厥陰脈見微緩。世所共昧。今特申之。夫厥陰爲風木之藏。內藏生陽。𨿽有濕著。風气內勝。鼓激其邪。流薄於經絡之中。所以脈不能沈。而見陽浮陰緩之象。

是知微緩。亦厥陰受邪之本脈。觀仲景厥陰例中。可以類推。至於濕襲經中。得人身濁气。蘊釀而爲濕熱。則脈多軟大。若浮取軟大。而按之滑者。濕並在胃之痰也。浮取軟大。而按之澀者。

濕傷營經之血也。濕寒濕熱之辧。大略不出乎此。

羅謙甫治中山王知府子。年十三。六月中豪雨水泛。戲水濕衣。至精神昏憒。怠惰嗜臥。次日頭痛身熱。腿腳重。一醫用和解發散。重衾覆之。致苦熱不禁。遂發狂言。欲去其衾而不得。

汗至四更。濕透其衾。明日循衣撮空。又以承气下之。語言不出。四肢不能收持。有時項彊。手足螈搐急而攣。目左視而白睛多。口唇肌肉蠕動。羅視之。具說前由。蓋傷濕盛暑之時。過發其汗。更復誤下。虛熱生風發痙也。與保元湯加升﹑柴﹑芍藥﹑五味﹑甘艸。二日語聲漸出。四肢柔和。飲食漸進而愈。

丹溪治一人。患濕气。背如負二百斤重。以腎著湯加桂心﹑豬苓﹑澤瀉﹑酒芩﹑木通﹑蒼術。

服之而愈。

又治一人。腰似折。胯如冰。用除濕湯加附子﹑半夏﹑濃朴﹑蒼術而愈。

石頑治沈汝子。夏月兩膝脛至腳痛極。僵挺不能屈者十餘日。或用敷治之法。不效。其脈軟大而數。令拭去敷藥。與當歸拈痛湯二劑。汗出而愈。

卷二諸傷門

燥

原病式云。諸澀枯涸。幹勁皴揭。皆屬於燥。乃陽明燥金。肺與大腸之气也。蓋風熱火。同陽也。寒燥濕。同陰也。然燥金𨿽屬秋陰。而異乎寒濕。反同其風熱也。故火熱勝。則金衰而風生。風熱勝。則水竭而爲燥也。燥之爲病。皆屬燥金之化。然能令金燥者。火也。故系辭曰。燥萬物者。莫乎火。夫金爲陰之主。爲水之源。而受燥气。寒水生化之源。竭絕於上。而不能灌漑周身。榮養百骸。色幹而無潤澤皮膚者。有自來矣。或大病克伐太過。或吐利津液內亡。或養生誤餌金石。或房勞致虛。補陽燥劑。辛熱太多。皆能偏助狂火而損眞陰。陰中伏火。日漸煎熬。

血液衰耗。使燥熱轉甚。而爲諸病。在外則皮膚皴揭。在上則咽鼻生幹。在中則水液衰少而煩渴。

在下則腸胃枯涸。津不潤而便難。在手足則痿弱無力。在脈則細澀而微。此皆陰血爲火熱所傷。

法當治以甘寒滋潤之劑。甘能生血。寒能勝熱。陰陽滋而火殺。液得潤而燥除。源泉下降。精血上榮。如是則陰液宣通。內神茂而外色澤矣。

盛啟東云。浚治之法。其理不出乎滋榮潤燥。流通血气而已。且人身之中。水一火五。陽實陰虛。皆緣嗜欲無節。以致腎水受傷。虛火爲患。燥渴之病生焉。或前後祕結。或痰在咽喉幹咯不出。此皆津液不足之故。而火動元傷。腎虛惡燥也。理宜補養水中金。使金水相生。出入升降。

浚澤流通。何燥之有。

諭嘉言曰。燥之與濕。有霄壤之殊。春月地气動而濕勝。秋月天气肅而燥勝。故春分以後之濕。秋分以後之燥。各司其正。柰何內經獨遺燥气。詳病機諸气郁。皆屬於肺。諸痿喘嘔。皆屬於上。二條明指燥病而言。生气通天論謂秋傷於燥。上逆而咳。發爲痿厥。燥病之要。可一言而終。只緣內經失卻長夏傷於濕句。致誤傳秋傷於燥爲傷濕。而解者競指燥病爲濕病。宜乎經旨之不明也。戴人有云。休治風兮休治燥。治得火時風燥了。斯治燥之要。亦一言而終也。老人多有大便後寒熱。發作有時。頗似外感。實非外感也。大便努掙傷气。故便出則乘於陽而寒。頃之稍定。則陽勝陰而熱。若果外感之寒熱。何必大便後始然耶。世醫遇此證。每謂濕熱內蘊。而用滑利之劑以驅之。不知瘦人身中。以濕爲寶。

有濕則潤。無濕則燥。今指燥爲濕。是欲出而反閉其戶也。

石頑曰。夫燥有臟腑之燥。有血脈之燥。燥在上必乘肺經。故上逆而咳。宜千金五味子湯。

若外內合邪者。千金麥門冬湯。風熱心煩。脾胃熱壅。食不下者。千金地黃煎。積熱煩渴。日晡轉劇。喘咳面靑。能食便祕者。生地黃煎主之。燥於下必乘大腸。故大便燥結。然須分邪實津耗血枯三者爲治。邪實則大煩渴。躁悶腹脹。通幽湯﹑潤燥湯﹑淸涼飲﹑四順淸涼飲﹑麻仁丸。大腸風祕血燥。潤腸丸加郁李仁﹑防風。名潤燥丸。潤而下之。能食熱盛。可用豬膽導法。津耗者。

屢欲便而不可得。圊欲了而不了。便出仍是大塊。異功散加二冬﹑沈香。用麻仁擂水煎服。兼嚼蘇子﹑胡麻之類。外用蜜煎導。或削陳醬瓜導之亦佳。血枯者。嘔逆食不下。大便日漸燥結如栗。

生料六味丸去山萸。加生何首烏﹑當歸煎服。或生料六味丸加肉蓯蓉﹑桃仁擂水煎服。兼食人乳酥蜜之類。但蓯蓉咸腐。服之每令嘔吐。不可不知。老人气血俱耗竭者。固本丸作膏服。若至嘔逆不食。便如羊矢。不可治矣。燥在血脈。多見風證。木無所畏也。燥本火气之餘。故以滋燥養營湯治外。大補地黃湯治內。潤燥養陰爲第一義。火熱亢甚。津液耗竭。不能榮養百骸。手足痿弱。不能收持。反似痺濕之證。養陰藥中。必加黃柏以堅之。如虎潛丸之類。若誤作風治則殆矣。

﹝診﹞凡物近火則潤。離火則燥。猶金之投入烈火而化爲液也。故燥證多有反似痺弱之證者。

熱傷陰血也。燥有內外諸證。不能盡述。其在皮膚。則毛焦皴揭。在大腸。則脾約便難。在肺經。

則漧咳痰結。在肺臟。則悲愁欲哭。證𨿽各異。而脈之微細澀小則一。間有虛大數疾浮芤等狀。

以意察之。重按無有不澀不細不微者。則知諸燥之證。皆肺金之一气。亦不出肺金之一脈也。

卷二諸傷門

火

經云。壯火之气衰。少火之气壯。壯火食气。气食少火。壯火散气。少火生气。亢則害。承乃制。制則生化。外列盛衰。害則敗亂。生化大病。

火在丹田之下者。是爲少火。少火則生气。離丹田而上者。是爲壯火。壯火則食气。食气之火。是爲邪火。生气之火。是爲眞火。故少火亢極。則爲壯火。夫五行之道。亢極則承。亢而過甚。則害乎所勝。而承其下者。必從而制之。此天地自然之理也。六气𨿽屬外因。而火气郁發。

未有不因諸內者。內經除亢則害一說。屬諸六气勝復。餘皆不離身中偏勝之機也。

丹溪云。火水木金土。各一其性。惟火有二。曰君火。人火也。曰相火。天火也。見於天者。

出於龍雷則木之气。出於海則水之气也。具於人者。寄於肝腎。肝屬木而腎屬水也。膽者肝之腑。

膀胱者腎之府。心包絡者腎之配。三焦司肝腎之分。皆陰而屬火也。天非此火不能生物。人非此火不能有生。或曰。相火天火所同。何東垣謂爲元气之賊。蓋相火易起。五性厥陽之火相煽則妄動矣。火起於妄。變化莫測。無時不有。煎熬眞陰。陰虛則病。陰絕則死。故曰。相火元气之賊。岐伯歷舉病機一十九條。而屬火者五。原病式曰。諸風掉眩。皆屬於肝。火之動也。諸气郁。皆屬於肺。火之升也。諸濕腫滿。皆屬於脾。火之勝也。諸痛癢瘡。

皆屬於心。火之用也。是火皆出於臟腑者然也。按心爲君火。而又有相火寄於肝腎。卽內經所謂一水不能勝二火也。五性之火。爲物所感而動。卽內經所謂一水不能勝五火也。又凡動皆屬火。

故气郁火起於肺。大怒火起於肝。醉飽火起於脾。思慮火起於心。房勞火起於腎。此五臟所動之火也。然而六腑皆然。如牙痛齦宣。腮頰頤腫。此胃火之所傷也。目黃口苦。坐臥不寧。此膽火之所動也。舌苔喉痛。便祕不通。此大腸之火動也。癃閉淋瀝。赤白帶濁。此小腸之火動也。小腹作痛。小便不利。此膀胱之火動也。頭眩體倦。手足心熱。此三焦之火動也。凡人一身。只陰陽二气。陽气生發。陰气皆化爲血。陽气不足。陰气皆化爲火矣。陰虛火動者難治。如八味丸桂附之類。虛火可補。如保元湯參之類。實火可瀉。如解毒湯三黃之類。郁火可發。如火郁湯升柴之類。凡火盛者。不可驟用寒涼。必兼辛散。如瀉陰火升陽湯﹑升陽散火湯之類。气壯脈實。

火盛顚狂者。可用硝﹑黃正治。如虛火盛而狂亂。以生薑湯從治之。若投以硝﹑黃正治。立危。

一切壯火狂陽痰气上衝膈膜。流入心包。諸藥不效。內外熱熾者。和劑紫雪可以平之。積熱咽腫。

口舌生瘡。煩躁妨悶。水漿不下。碧雪主之。好餌丹石。藥毒迅發。壯熱不已者。千金朴硝煎主之。凡气有餘便是火。气從左邊起者。肝火也。佐金丸﹑當歸龍薈丸。從臍下起者。陰火也。八味丸﹑黑錫丹。五志過度。喜怒悲思不節。正气亢郁。變而爲火者。於郁門求之。此治火之大略也。

趙養葵云。以火言之。有陽火。有陰火。有水中之火。有土中之火。有金中之火。有木中之火。陽火者。天上太陽之火。生於寅而死於酉。陰火者燈燭之火。生於酉而死於寅。此對待之火也。水中火者。霹靂火也。卽龍雷之火。無形而有聲。得雨而益熾。見於季春而伏於季夏。原夫龍雷之見也。以五月一陰生。水底冷。上天熱。龍爲陽物。故隨陽而上升。冬至一陽來復。故龍亦隨陽下伏。雷亦收聲。人身腎中相火。亦猶是也。以平日不能節欲。致命門火衰。腎中陰虛。龍火無藏身之位。故遊於上而不歸。是以上焦煩熱咳嗽等證。善治者以溫腎之藥。從其性而引之歸源。行秋冬陽伏之令。而龍歸大海。此至理也。柰何今之治陰虛火者。以黃柏﹑知母爲君。而愈寒其腎。益速其斃。良可悲哉。

若夫陰虛火旺者。此腎水漧枯而火偏盛。宜補水以配火。亦不宜苦寒之品以滅火。壯水之主以制陽光。正此謂也。如燈燭火。亦陰火也。須以膏油養之。不得雜一滴寒水。得水則滅矣。獨有天上火入於人身。如六气溫熱之病。及傷熱中之疾。可以涼水渥之。可以苦寒解之。其餘鑪中火者。乃灰土中無焰之火。得木則煙。見濕則滅。須以灰培。實以溫燼。人身脾土中火。以甘溫養其火而火自退。經曰。勞者溫之。損者溫之。甘能除大熱。溫能除大熱。此之謂也。又空中之火。

附於木中。以常有坎水滋養。故火不外見。惟漧柴生火燎原。可以止遏。力窮方止。人身肝火內熾。鬱悶煩躁。須以辛涼之品發達之。經曰。木郁達之。火郁發之。使之得遂其炎上之性。若以寒藥下之。則愈郁矣。熱藥投之。則愈熾矣。金中火者。凡山中金銀之礦。或五金埋瘞之處。夜必有光。此金郁土中而不得發越。故有光輝於外。人身皮毛竅中。自覺鍼刺蚊咬。及巓頂如火炎者。此肺金气虛。火乘虛而現。肺主皮毛故也。東方木實。因西方金虛也。補北方之水。卽所以瀉南方之火。𨿽曰治金中之火。而通治五行之火。無餘蘊矣。臟腑𨿽皆有火。總不離於君相。蓋君火爲陽火。可以直折。相火爲龍火。僅可溫順。導之歸源。又何患乎。今人率以知﹑柏治相火。

殊不知相火寄在肝腎之間。乃水中之火。龍雷之火也。若用苦寒。則龍雷之火愈發矣。龍雷之火。每當濃陰驟雨之時。火焰愈熾。其勢誠不可遏。惟太陽一照。火自消滅。此得水則熾。得火則滅之一驗也。惟八味丸桂附與火同气。

直入腎中。據其窟宅而招之。同气相求。相火安得不引之歸源耶。且人身豈可一刻無火。譬之元宵之鰲山走馬燈。拜者舞者。飛者走者。無一不具。其中間惟是一火耳。火旺則動速。火微則動緩。火熄則寂然不動。而拜舞飛走之軀殼。未嘗不存也。是以老人以火爲用。而少年惟恐多火。

髙年惟恐無火。無火則運化艱而易衰。有火則精神健而難老。是火者老人性命之根。未可以水輕折也。昔賢治喉幹。謂八味丸爲聖藥。譬之釜底加薪。則釜中津气上騰。理則然矣。可見下虛者。

不但眞陰虛。究竟眞陽亦虛耳。命門之火。乃水中之火。相根據而永不相離也。火之有餘。緣眞水之不足也。毫不敢去火。只補水以配火。壯水之主以制陽光。火之不足。因見水之有餘也。亦不必瀉水。就於水中補火。益火之源以消陰翳。

﹝診﹞石頑曰。按脈法云。浮而洪大爲虛火。沈而實大爲實火。其說似是而實紕繆。火性燔烈。

抑之則空。𨿽有虛實之分。絕無沈實之脈。詳內經二火五火之說。無不本諸三焦。三焦配合心主。

代心司化育之令。卽謂之君。而命門獨操其權。故謂之相。若相火妄臨五位。則爲五志之火。其實一气之亢。初無彼此。但以洪盛滿指者爲實火。或炎膈上。卽爲心肺之火。或迫中宮。卽爲脾胃之火。或結下焦。卽爲小腸膀胱之火。分其部位以推之。隨其微甚而調之。若弦細而數。按之益堅。爲少火气衰。而見肝腎眞脈。非火使然。夫下焦之火。龍火也。水盛則蟄藏不見。其脈自平。今弦細且數。乃冰雪陰淩之象。虛勞見此。最爲劇候。或反虛大數疾。爲食气之火。耗竭眞陰。虛陽飛越之兆。久病得此。百不一生。惟暴脫元气者。猶可峻補以斂固之。大抵火証之脈。

但有虛大。按之必空。斷無實大之理。其火郁中焦。惡寒戰栗。則有六脈小匿者。此火气郁伏灰燼。不得發光舒焰。反兼寒水勝己之化矣。熱結胃口。咳吐結痰。亦有寸口滑實者。熱遺下焦。淋濁溺痛。多有尺內洪滑者。皆胃中濕濁上逆下滲之候。終與火無預也。當知火盛之脈。浮取𨿽洪盛滑疾。中按則軟闊不堅。重按則豁然中空。尋之脈見指傍。舉指澀澀然如輕刀刮竹之狀。方是無形之火象。若中宮有物阻礙。則關上屈曲而出。膈上有痰凝滯。則寸口屈曲而上。總謂之鉤。如無阻礙。則無屈曲之象矣。若洪盛而中按重按益實。指下累累如循貫珠薏苡子狀者。皆有形之濕熱。蘊積於經脈之中。不當於火門求治也。

東垣治一人。傷寒目赤而煩渴。脈息七八至。按之不鼓擊。經曰。脈至而從。按之不鼓。諸陽皆然。此陰盛格陽於外。非熱也。與姜﹑附之劑。汗出而愈。按此與海藏治狂言發斑。身熱脈沈細陰證例同。

丹溪治一婦。患心中如火燒。一燒便入小腸。急去小便。大便隨時亦出。脈滑數。此相火送入小腸。以四物加芩﹑連﹑香﹑木通四劑。三年之患頓愈。

石頑治太史張弘蘧精气下脫。虛火上逆。怔忡失血證。診其右關气口獨顯弦象。左尺稍嫌微數。餘皆微細搏指。明系陰火內伏之象。診後。乃尊惟一詳述病情。云自去冬勞心太過。精气滑脫。加以怵惕恐懼。怔忡驚悸不寧。都門之醫。峻用人參﹑桂﹑附。至歲底稍可。交春復劇如前。

遂乞假歸吳。吳門諸醫。咸效用參﹑附導火歸源。固斂精气之藥。略無一驗。轉覺委頓異常。稍稍用心。則心系牽引掣痛。痛連脊骨對心處。或時痛引膺脇。或時巓頂如掀。或時臂股手足指甲皆隱隱作痛。怔忡之狀。如碓杵。如牽繩。如簸物。如繃絹。如以竹擊空。控引頭中。如失腦髓之狀。夢中嘗自作文。覺時成篇可記。達旦倦怠睡去。便欲失精。精去則神魂如飛越之狀。觀其气色鮮澤。言談。總屬眞元下脫。虛陽上擾之候。細推脈證。始先𨿽屬陽气虛脫。而過餌辛溫峻補之劑。致陽暴亢而反耗眞陰。當此急宜轉關以救垂絕之陰。庶可挽回前過。爲疏二方。煎用保元合四君。丸用六味合生脈。服及兩月後。諸證稍平。但倦怠力微。因自檢方書得補中益气湯爲夏月當用之劑。於中加入桂﹑附二味。一啜卽喉痛聲喑。復邀診候。見其面顏精采。而聲音忽喑。莫解其故。詢之乃尊。

知爲升﹑柴﹑桂﹑附升動虛陽所致。卽以前方倍生脈服之。半月後。聲音漸復。日漸向安。但起居調攝。殊費周折。衣被過暖。便咽漧痰結。稍涼則背微畏寒。或啜熱飲。則周身大汗。怔忡走精。此皆宿昔過用桂﹑附。餘熱內伏而尋出路也。適有石門董載臣。謂其伏火未淸。非芩﹑連不能解散。時值嘉平。不敢輕用苦寒。仲春載臣復至。坐俟進藥。可保萬全。服數劑。形神爽朗。

是後堅心服之。至初夏。反覺精神散亂。气不收攝。乃盡出從前所服之方。就正於予。予謂桂﹑附陽藥。火毒之性。力能上升。得參以濡之。故可久伏下焦。與龍潛水底不異。若究其源。惟滋腎丸一方。爲之正治。但旣經芩﹑連折之於上。豈堪復受知﹑柏侵伐於下乎。從頭打算。自春䢐夏。不離苦寒。苦先入心。必從火化。何敢兼用肉桂引動虛陽。發其潛伏之性哉。端本澄源。仍不出六味合生脈。經歲常服。不特壯水制陽。兼得金水相生之妙用。何憚桂﹑附之餘毒不化耶。

卷二諸傷門

傷飲食

內經云。五臟者。藏精气而不瀉也。故滿而不實。六腑者。傳化物而不藏。故實而不滿也。

气口何以獨爲五臟主胃者水谷之海。六腑之大源也。五味入口。藏於胃以養五臟气。气口亦太陰也。是以五臟六腑之气味。皆出於胃。變見於气口。

經言。水谷之寒熱。感則害人六腑。又曰。陰气者。靜則神藏。躁則消亡。飲食自倍。腸胃乃傷。此乃混言之也。分之爲二。飲也。食也。飲者水也。因而大飲則气逆。形寒飲冷則傷肺。

肺病則爲喘咳。爲腫滿。爲水瀉。輕則發汗利小便。上下分消其濕。如重而蓄積爲滿者利下之。

食者物也。因而飽食。筋脈橫解。腸爲痔。又飽食勞力。傷太陰厥陰。則气口滑大於人迎兩倍三倍。或嘔吐痞滿。或下利腸。當分寒熱輕重治之。輕則內消。重則除下。亦有宜吐者。所謂在上者因而越之也。然不可過劑。過則反傷脾胃。蓋先飲食自傷。加之藥過。脾胃復傷而气不能化。食愈難消也。

趙養葵云。今方家治傷飲食者。以平胃散爲主。出入增減。以爲脾胃之準繩。平胃者。胃中有髙阜。則使平之。一平卽止。不可過劑。過劑則平地反成坎矣。而枳術丸尢勝。今人以此丸爲補脾藥。朝服暮餌。更有益之橘﹑半﹑香﹑砂者。則又甚矣。至若山楂﹑神曲﹑麥芽三味。舉世所常用者。蓋山楂能化肉積。產婦兒枕痛者。用炒黑山楂。砂糖水煎服。兒枕立化。其性消積破血。豈可輕用。曲者。以米與水在瓷缸中。心藉曲以釀成酒。必藉以釀成糖。脾胃在人身。

非瓷缸比。原有化食之能。今食不化者。其所能者病也。只補助其能而食自化。何必用此消克之藥哉。大凡元气完固之人。多食不傷。過時不饑。若人先因本气不足。致令飲食有傷。前藥一用。

飲食𨿽消。但脾胃旣已受傷。而復經此一番消化。愈虛其虛矣。明後日食復不化。猶謂前藥已效。

藥力欠多。湯丸並進。展轉相害。羸瘦日增。良可悲哉。

東垣論飲食勞倦。爲內傷不足之證。而王安道又分飲食傷爲有餘。法當消導。東垣自有枳術丸等方。勞倦傷爲不足。專立補中益气湯主治。其傷食之證。胸膈痞悶。吐逆咽酸。噫敗卵臭。

畏食頭疼。發熱惡寒。病似傷寒。但气口脈大於人迎。身不痛耳。宜豁痰運脾。二陳加枳﹑術﹑曲﹑﹑山楂﹑香附之類。挾气脈沈。加木香﹑靑皮。停食感冒。芎蘇散加消導一二味。食滯中宮。胸膈痞悶噯气。發熱頭痛。有類外感。藿香正气散。若七八日不大便。口漧煩躁。臍上硬痛。枳實導滯丸。因憂气食濕粘結於中脘。發熱。

腹皮底微痛。心下痞滿。不思飲食。食之不化。常常痞气。木香化滯湯。食積痞滿。消瘦發熱。

保和丸。虛。加白術二兩。名大安丸。調理之。食滯心下。初起不可驟用苦寒。必兼辛散。二陳﹑平胃消導之。及枳實﹑白術﹑靑皮﹑陳皮﹑山楂﹑曲﹑之類。以食得寒則凝。得熱則腐也。日久成積發熱者。加薑汁炒川連﹑連翹之屬淸利之。若已成糟粕。日久生熱。燥結不行。方可用承气輩攻下之。如冷物停滯作吐。二陳加炮姜﹑白豆蔻﹑蒼術﹑濃朴﹑神曲﹑藿香之類。甚則廣術﹑巴豆之屬。若冷食停蓄。心腹暴痛作脹。當用紅丸子﹑備急丸溫下之。痰飲結聚。谷不得入。冷痰宿食在上脘者。用白散湧吐之。痰食已消。中焦未和。不思飲食。或吐或瀉。倦怠面黃。按之心下軟。脾胃受傷也。六君子加木香﹑砂仁。燥渴。用七味白術散。老人虛人。易於傷食。或膨脹痞悶。或腹滿作瀉。當消補兼施。宜九味資生丸常常服之。若口淡思食。而見食不甘。食過則厭。兼惡心胸膈不快。胃虛挾痰飲也。六君子加枳實﹑香﹑砂。若不思飲食。食不克化。食後反飽。脾虛不能健運也。枳實理中丸。病後飲食不調。中脘隱隱作痛。有時得食則已。有時得食轉加。此胃中火燎作痛。得食以壓其勢。故痛少安。若飲食稍過。气不能運轉其食。故痛轉加。連理湯加沈香。靈樞云。夫胃滿則腸虛。腸滿則胃虛。更實更虛。其气乃居。若醉飽過度。或感風寒。或著气惱。以致塡塞胸中。胃气不行。忽然厥逆昏迷。口不能言。肢不能舉。此名食厥。若誤作中風中气治之。必死。宜煎姜鹽湯探吐之。風寒者。藿香正气散。气滯者。八味順气散。吐後別無他證。只以蒼術﹑白術﹑陳皮﹑濃朴﹑甘艸之類調之。如遇此卒暴之病。必須審問明白。或方食醉飽。或飲食過傷。但覺胸膈痞悶。痰涎壅塞。气口脈緊盛者。宜作食滯治之。

傷諸肉食。用艸果﹑山楂。挾外感風寒。山楂須用薑汁炒黑。則不酸寒收斂。兼能破血和傷。

消導食積更速。傷麵食。炒萊菔子。傷麩筋粽子等物。諸藥不能消化。俱用本物拌綠礬燒灰。砂糖酒下。二三服效。傷糯米粉食。炒酒藥。或酒曲。砂糖調。淡姜湯服。傷索粉。用杏仁炒黑。

研如脂。砂糖拌。姜湯服。傷生冷果菜。宜木香﹑砂仁﹑炮姜﹑肉桂。傷蟹腹痛者。丁香﹑紫蘇﹑生薑。傷蛋滿悶。薑汁﹑蒜泥。傷肉生魚。必用生薑﹑艸果﹑炮黑山楂。積久生熱。口漧噫气。

二陳加薑汁炒川連及消導藥。

傷酒經曰。因而大飲則气逆。酒入於胃。則絡脈滿而經脈虛。脾主爲胃行其津液者也。

若飽以入房。气聚於脾中不得散。酒气與穀气相搏。熱盛於中。故熱徧於身。內熱而溺赤也。東垣云。酒者。大熱有毒。气味俱陽。乃無形之物也。若傷之。止當發散。汗出則愈。其次莫如利小便。使上下分消其濕。今之病酒者。或以雄黃﹑巴豆﹑蠍梢大熱之藥下之。或用牽牛﹑大黃﹑甘遂大寒之藥下之。是無形元气受病。反下有形陰血。則眞水愈弱。陽毒太旺。反增陰火。是以元气消爍。折人長命。患此者。不得已用葛花解酲湯。或五苓散加人參﹑艸豆蔻。傷酒食積發熱。

者曲丸。腹滿虛脹。合塌气丸。不應。神保丸﹑酒癥丸。並加酒炒黃連。胃气虛者。上法俱不可用。惟獨參湯助其胃气立蘇。神驗。

諭嘉言曰。夫酒者。淸洌之物。不隨濁穢下行。惟喜滲入者也。滲入之區。先從胃入膽。膽爲淸淨之府。同气相求。然膽之攝受無幾。其次從胃入腸。膀胱滲之。化溺爲多。逮至化溺。則所存者。酒之餘質。其烈性惟膽獨當之。每見善飲者。

必淺斟緩酌。以俟腹中之滲。若連飛數觥。則傾囊而出耳。靈樞云。怯士之得酒。怒不避勇士者。

其气悍。入於胃中則胃脹。气上逆滿於胸中。肝浮膽橫。當是之時。同比於勇士。气衰則悔。

名曰酒悖。蓋膽之府。原無輸瀉。善飲者。膽之熱恆移於腦。則爲鼻淵。或頭間多汗。腦熱大泄。

或注於腸。則大便時溏。濕熱下泄。俱不爲大患也。如膽之熱汁滿而溢出於外。以漸滲於經絡。

則身目皆黃。爲酒癉之病。以滲而出也。轉驅而納諸膀胱。從溺道而消也。

﹝診﹞气口脈浮大。按之反澀者。有宿食也。脈數而滑者。有宿食也。脈遲而滑者。宿食作脹也。气口脈緊。寒食停滯胃中。溫消而下之。气口脈沈緊而細。冷食傷脾。溫補兼消之。兩手脈皆模糊不淸。此宿食結滯。胃气不行。急下奪之。傷食脈有滑澀之異。脾虛不能鼓運。胃虛不能熟腐。故其脈不滑而澀。澀甚則模糊不淸矣。若人迎緊盛而气口滑者。停食感冒也。

許叔微治一酒客。感冒風寒。倦怠不思飲食。已半月矣。睡後發熱。徧身疼如被杖。微惡寒。

六脈浮大。按之豁然。作極虛受寒治之。用六君子加黃﹑當歸﹑葛根。大劑與之。五服後徧身汗出如雨。得睡。諸證悉平。

江南仲治一人。冬月覆舟。盡力救貨。忍饑行五十里。遇族人縱飲靑樓。遂發熱四肢如火。

左脇一點疼痛。小便赤澀。五日不更衣。醫作傷食治。不效。脈弦數無力。气口倍於人迎。此醉飽竭力傷肝所致。內經所謂數醉飽以入房。气聚於脾中不得散。酒气與穀气相搏。熱盛於中。故熱徧於身。內熱故溺赤。酒气悍。腎气日衰。陽气勝故手足爲之熱也。與四君子加神曲﹑枳殼﹑白芥子。二服熱退。調理而愈。

石頑治幼科汪五符。夏月傷食。嘔吐發熱顱脹。自利黃水。徧體肌肉捫之如刺。六脈模糊。

指下尋之似有如無。足脛不溫。自認陰寒而服五積散。一服其熱愈熾。昏臥不省。第三日自利不止。而時常譫語。至夜尢甚。乃舅葉陽生以爲傷暑。而與香薷飲。遂頭面汗出如蒸。喘促不寧。足冷下逆。歙醫程郊倩以其證大熱而脈息模糊。按之殊不可得。以爲陽欲脫亡之候。欲猛進人參﹑附子。雲間沈明生以爲陰證斷無汗出如蒸之理。脈𨿽虛而證大熱。當用人參白虎。爭持未決。取證於石頑。診其六脈𨿽皆澀弱模糊。而心下按之大痛。舌上灰刺如芒。乃食塡中宮。不能鼓運其脈。往往多此。當與涼膈散下之。諸醫正欲藉此脫手。聽余用藥。一下而神思大淸。脈息頓起。當知傷食之脈。𨿽當气口滑盛。若屢傷不已。每致澀數模糊。乃脾不消運之兆也。此證設非下奪而與參﹑附助其壯熱。

頃刻立斃。可不詳愼。而妄爲施治乎。

又診葉新宇停食感冒。而兩寸關皆澀數模糊。兩尺皆沈弦。而按之益堅。𨿽其人尙能行走。

而脈少沖和。此必向有陳气在少腹。詢之果患寒疝數年。因緩辭不便用藥。是夜卽腹暴滿而逝。

門人問曰。葉子偶抱小恙。何以知其必死而辭之。曰。凡人胃滿則腸虛。腸滿則胃虛。更實更虛。

其气乃居。今胸有嘏而腹有積。上下俱困。能保其不交攻爲患乎。當知厥疝入腹。香港腳衝心等疾。

皆是陰邪搏結。郁積旣久。則挾陰火之勢而上升。若胸中陽气有權。則陰邪仍歸陰位而止。今胸中先爲宿食塡塞。腹中陳气不逆則已。逆則上下俱滿。正气無容身之地。往往有暴絕之虞。所以不便用藥。實未知其卽死也。故凡診六部中病脈有不相應處。卽當審其有無宿病。不可輕忽。以招誹謗也。

癸卯元夕。周徐二子。過石頑齋頭縱飲。次日皆病酒不能起。欲得葛花湯解酲。余曰。東垣葛花解酲湯。𨿽爲傷酒專劑。然人稟气各有不同。周子縱飲。則面熱多渴。此酒气皆行陽明肌肉之分。多渴知熱傷胃气。

豈可重令開泄以耗津液。與四君子湯去甘艸加藿香﹑木香﹑煨葛根﹑澤瀉。下咽卽蘇。徐子久患精滑。飲則面色愈靑。此素常肝膽用事。腎气並傷。酒气皆行筋骨。所以不上潮於面。葛花胃藥。

用之何益。與五苓散加人參倍肉桂。服後食頃。溲便如皂角汁而安。

卷二諸傷門

勞倦

經曰。飲食不節。起居不時。陰受之。陰受之則入六腑。身熱不時臥。上爲喘呼。陰虛生內熱者。有所勞倦。形气衰少。穀气不盛。上焦不行。下脘不通。而胃气熱。熱气燻胸中。故內熱。

陽盛則外熱者。因上焦不通。則皮膚致密。腠理閉塞。玄府不通。衛气不得發泄。故外熱。勞則喘且汗出。內外皆越。故气耗矣。

東垣云。夫喜怒不節。起居不時。有所勞倦。皆損其气。气衰則火旺。火旺則乘其脾土。脾主四肢。故困熱。無气以動。懶於語言。動作喘乏。表熱自汗。心煩不安。經言勞者溫之。夫勞之爲病。其脈浮大。手足煩熱。春夏劇。秋冬瘥。以黃建中湯治之。人受水谷之气以生。所謂淸气營气運气衛气春升之气。皆胃气之別名也。夫胃爲水谷之海。脾胃气虛。則下澑肝腎。陰火得以乘其土位。故脾病。始得則气髙而喘。身熱而煩。脈洪大而頭痛。或渴不止。其皮膚不任風寒而生寒熱。若陰火上衝。則气髙而喘。煩熱。爲頭痛。爲渴。而脈洪。脾胃之气下澑。使穀气不得升浮。是春升之气不行。而無陽以護其營衛。使不任風寒。乃生寒熱。此皆脾胃之气不足所致也。然與外感風寒之證。頗同而實異。內傷脾胃。乃傷其气。外感風寒。乃傷其形。傷其外則有餘。有餘者瀉之。傷其內則不足。不足者補之。

汗之下之吐之克之之類。皆瀉也。溫之和之調之養之之類。皆補也。內傷不足之病。苟誤認作有餘之證而反瀉之。則虛其虛也。惟當以辛甘溫劑。補其中而升其陽。甘寒以瀉其火則愈矣。以陽气下陷。故用味薄气淸之品。若升麻﹑柴胡之類舉而揚之。使地道左旋。升於九天之上。倘陰气不降者。用黃柏﹑澤瀉之類抑而降之。使天道右遷。而入於九地之下。此東垣補中益气。爲萬世無窮之利。不必降也。淸升濁自降矣。血中伏火。日漸煎熬。如气浮心亂。朱砂安神丸鎭固之。

以手捫之。而肌表熱者表證也。只服補中益气湯一二服。得微汗則已。非正發汗。乃陰陽气和。

自然汗出也。如腹中痛。惡寒而脈弦者。是木來克土也。小建中湯。如脈沈結。腹中痛。理中湯。

如脈緩體重節痛。腹脹自利。米谷不化。是濕勝也。平胃散燥克之。脇下縮急。加柴胡。臍下急。

加肉桂。身體疼重者濕也。合五苓散。如風濕相搏。一身盡痛。加羌﹑防﹑本﹑升麻﹑蒼術。

勿用五苓。所以然者。爲風藥已能勝濕。別作一服與之。內傷有虛實之分。如飲食失節。勞役所傷。發熱自汗。倦怠乏力。乃虛中之證。應補益中和之劑調治。無施解表。若飲食過飽。乃虛中之實。爲其所傷飲食。積滯不消。以致心胸痞悶。仍發寒熱。惡心惡食。須用消導之劑。俟其消克。心胸舒泰。仍用益脾之藥。使無重虛元气。有宿食不消。日晡熱气實者下之。亦要詳審。無過妄利。故虛人飲食所傷。及外感暴病新愈之後。皆當用六君子理胃爲主。內傷勞倦。及久病之後。用補中益气理脾爲主。理脾則百病不生。不理脾則諸病續起。久之仍入於胃也。

內外傷辧人迎脈大於气口爲外感。气口脈大於人迎爲內傷。外則寒熱俱作而無間。內則寒熱間作而不齊。外感惡寒。𨿽近火不除。內傷惡寒。得暖則解。外感惡風。乃不禁一切風寒。內傷惡風。卻惡門隙中賊風。外感證顯在鼻。故鼻息不利。而气擁有力。𨿽不能食。而不惡食。內傷證顯在口。故口不知味。而腹中不和。

怯弱妨食。惡聞食气。外感則邪气有餘。發言壯厲。先輕而後重。內傷則元气不足。出言懶怯。

先重而後輕。外感頭痛。常常而痛。多見於腦後額上。以及徧身肢體腰脊筋骨攣痛。內傷頭痛。

時作時止。不離兩太陽額顱。多兼肩背胸脇腰腿骨節酸疼。外感則手背熱而手心不熱。內傷則手心熱而手背不熱。外感小便赤澀而痛。終日難得。內傷小便黃赤。必短而頻。外感燥結。則發熱腹中硬痛。內傷祕澀。則虛坐常見些少白膿。外感胸腹結痛。則痛不可按。內傷有時胃脘當心而痛。上支兩脇。外感則手足動搖。煩擾不寧。內傷則四肢不收。倦怠嗜臥。東垣辧法如此。然或二者兼病。則其脈必並見而難辧。尢宜細心求之。若內證多者。則內傷重而外感輕。宜補養而兼散邪。補中益气加羌活。若外感多者。則外感重而內傷輕。宜和營而邪自解。黃建中加當歸。

內傷始爲熱中病似外感陽證頭痛大作。气髙而喘。身熱而煩。上气鼻息不調。四肢困倦不收。無气以動。無气以言。或煩躁悶亂。心煩不安。或渴或不渴。心火上炎克肺經則渴。血脈中有濕則不渴。或表虛不任風寒。目不欲開。口不知味。气口脈大於人迎兩三倍。但急大而時見一代。此內顯脾气不續之脈也。補中益气湯。若有宿食。則右關獨沈而滑枳術丸。

內傷末傳寒中病似外感陰證腹脹胃脘當臍痛。四肢與兩脇拘急。膈噎不通。或涎唾。或淸涕。或多溺。足下痛。不能任身履地。骨乏無力。喜睡。兩丸多冷。陰陰作痛。或妄見鬼狀。腰背肩胛脊膂皆病。不渴不瀉。脈盛大以澀。名曰寒中。宜枳實理中加附子﹑肉桂﹑益智﹑艸豆蔻。

兼腎臟火衰。面黑足寒。小便不利者。八味丸加鹿茸﹑五味子內傷似外感陽明中熱證有天气大熱時。勞役得病。與陽明傷熱白虎湯證相似。此脾胃大虛。

元气不足之證。因饑困勞役之後。肌熱躁悶。煩渴引飲。口鼻气促。目赤面紅惡熱。晝夜不息。

脈大而虛。重按全無。經曰。脈虛則血虛。血虛則發熱。誤服白虎必危。當歸補血湯。

內傷似外感惡風寒證有因勞役辛苦。腎中陰火沸騰。後因脫衣或沐浴歇息於陰涼處。其陰火不行。還歸皮膚。腠理極虛無陽。被風與陰涼所遏。以此表虛不任風寒。與外感惡風相似。其證少气短促。懶於言語。困弱無力。不可同外感治。補中益气加紫蘇﹑羌活。甚者加桂枝最當。

勞倦所傷虛中有寒脾胃虛弱。不能運化。致寒物冷痰膠固於中焦。時時痞悶。不覺饑飽。

其脈𨿽弦而按之不鼓。當溫暖以助脾健運。淸理中宮。理中丸。若臍下築者。腎气動也。去術加桂。吐多者。气上壅也。去術加生薑。下多者。气泄而不收也。還用術。悸者飲聚也。加桂﹑苓。

渴欲飲水者。津液不足也。倍用術。腹中痛者。倍人參。寒多。倍漧薑。腹滿者。去術加附子。

勞倦所傷虛中有熱饑飽勞役。損傷脾胃。元气不足之人。其脈多弦。或洪緩。按之無力中時一澀。其證身體沈重。四肢困倦。百節煩疼。胸滿短气。膈咽不通。心須不安。耳聾耳鳴。目熱如火。視物昏花。口中沃沫。飲食失味。忽肥忽瘦。怠惰嗜臥。溺色變赤。或淸利而數。或上飲下便。或時飧泄。腹中虛痛。不思飲食。調中益气湯。如時顯熱躁。是下元眞火蒸蒸然發也。

加生地﹑黃柏。如大便虛坐不得。或大便了而不了。腹中常逼迫。气血虛澀也。倍歸身。如無以上證。只服黃﹑人參﹑甘艸﹑橘皮﹑柴胡﹑升麻﹑蒼術﹑酒黃柏。飲食不節。勞倦所傷。腹脇滿悶短气。遇春則口淡無味。遇夏𨿽熱猶有惡寒。饑則常如飽。不喜食冷物。升陽順气湯。勞倦所傷。寒溫不適。身熱頭疼。自汗惡寒。脈微而弱。黃建中湯。饑飽勞役。胃气不足。脾气下澑。气短無力。不時寒熱。早飯後轉增昏悶。須要眠睡。怠惰嗜臥。四肢不收。懶倦動作。五心煩熱。先服升陽補气湯二三劑。後服補中益气湯。脾胃虛弱。喘促少气。衄血吐血。門冬淸肺飲。

脾胃之气俱病似痿弱證脾胃虛則怠惰嗜臥。四肢不收。時值秋燥令行。濕熱少退。體重節痛。口漧舌燥。飲食無味。不欲食。食不消。大便不調。小便頻數。兼肺病。灑灑惡寒。慘慘不樂。而色槁不和。乃陽气不伸故也。升陽益胃湯。王安道曰。經云。陰虛生內熱柰何。曰。有所勞倦。形气衰少。穀气不盛。上焦不行。下脘不通。胃气熱。熱气蒸胸中。故內熱。嗟夫。此內傷之說之原乎。夫人身之陰陽。有以表裏言者。有以上下之分言者。有以气血言者。有以身前身後言者。有以臟腑言者。有以升降呼吸之气言者。餘如動靜語默起居之類甚多。不必悉舉。此所謂陰虛之陰。其所指與數者皆不同。蓋勞動太過。則陽气皆亢極而化爲火矣。況水谷之气又少入。

故陽愈甚而陰愈衰。此陰虛之陰。蓋指身中之陰气。與水谷之味耳。或以下焦陰陽爲言。或以腎水眞陰爲言。皆非也。夫有所勞役者。過動屬火也。形气衰少者。壯火食气也。穀气不盛者。勞傷元气。則少食而气衰也。上焦不行者。淸陽不升也。下脘不通者。濁陰不降也。夫胃受水谷。

故淸陽升而濁陰降。以傳化出入。滋榮一身也。今胃不能納而穀气衰少。則淸無升而濁無降矣。

故曰。上焦不行。下脘不通。然非謂絕不行不通也。但比之平常無病時。則謂之不行不通耳。上不行下不通。則郁矣。郁則少火皆成壯火。而胃居上焦下脘兩者之間。故胃气熱則上炎燻胸中而爲內熱也。東垣所言。正與經旨相合。固宜引此段經文。於內外傷辧以爲之主。乃反不引此。卻謂火乘土位。此不能無疑者也。又經曰。勞者溫之。溫者養也。東垣以爲溫涼之溫。謂用溫藥以補元气而瀉火邪。又攺損者益之。爲損者溫之。又以溫能除大熱爲內經所云。而徧考內經。並無此語。亦不能無疑者也。然溫藥之補元气瀉火邪者。亦惟气溫而味甘者斯可矣。蓋溫能益气。甘能助脾而緩火。故元气復而火邪息也。夫宜用溫藥以爲內傷不足之治則可。以爲勞者溫之之注則不可。苟以補之除之抑之舉之散之等說。比類而觀。則其義自著矣。

陸麗京曰。內傷之原有三。曰勞役傷脾。曰饑飽傷胃。曰負重傷血。三者虛實懸殊。所謂勞役傷脾者。證必發熱頭痛。惡風畏食。自汗喘乏。脈必气口虛大。平昔未慣勞役人多此。東垣補中益气證也。饑飽傷胃者。證必黃腫痞滿。喘嗽惡食。發熱身疼。脈必气口粗大。藜藿勞苦人多此。

平胃散加棗礬。負重傷血者。在胃口則咳嘔血腥。痞滿少食。膈間隱隱刺痛。脈必气口見弦。飽食奔馳人多此。犀角地黃湯加酒大黃。稍奪其勢。卽當因病制宜。余積不攻而去矣。

周愼齋云。內傷左脈常細而澀。右脈多浮而大。陽气下陷不能生陰。故血枯而左脈細澀。脾胃虧損。不能生金。故气虛而右脈浮大。內傷寸口大於尺內。此陽盛脈也。保元加歸﹑芍引下。

則大脈去而陽气亦內收也。此從陽引陰之法。肝脈細。余脈和緩。補中加枸杞。以枸杞補肝血故也。脈气不足。用四君子。脈气有餘。用平胃散。有餘則瀉。不足則補。五臟皆然。病重藥宜輕緩。劑宜減小。只以固中劑三四味。以俟胃气之復。脾气虛而脈弦者。服補中益气湯。後必發瘧。

脾气虛而濕勝。服補中益气湯。後必患痢。此邪尋出路。仍服前湯自愈。淸陽下陷。陰火上升。

若用寒藥。則陽愈陷。火愈熾。火尋出竅。虛者受之。或目痛。或耳聾。或齒痛。從其虛而散也。

脾脈豁大。須防作瀉。虛陽作瀉。遇此脈必難愈。凡胸前作脹痛者。皆陽气不達於胸。陰气塡塞故也。蓋陽則气化通達。陰則痰凝气滯。淸陽下陷。陰火上升。則爲气逆。濁气凝滯。則爲痰厥。所謂脾气下澑。乘於腎肝。而成痰厥气逆之漸也。香港腳上升則爲淸陽。下行則爲邪气。內傷中虛表熱。或潮熱自汗。補中正方。表熱。加羌﹑防。腹中滿。加附子。中气不和。加靑皮﹑神曲。間用八珍調理。气血俱虛。十全大補。陰虛火動。脈洪大而不作瀉。六味丸。惡寒。八味丸。腹痛少食。理中丸。作瀉。六味去熟地加遠志﹑沈香﹑砂仁。不應。加補骨脂﹑肉豆蔻。倘病顚倒難明。必從脾胃調理。凡用補中。病熱已退。

升﹑柴不可用也。若大便燥結。小便不利。或平常見此證。此淸气下陷。補中𨿽數帖無妨。如熱甚不去者。甘艸少故也。如用補中。汗少肺气不開。加用黃。汗多里气不守。加用人參。熱不退。加用甘艸。臍以下無汗。加酒黃柏三分。渾身拘急作脹。系風寒。宜加羌﹑防。但作脹不拘急。爲內寒。宜加附子。內傷大便閉者。補中加蘇子﹑枳殼﹑杏仁。小便不利。加牛膝。汗多。

加白芍減升麻。口漧。加煨葛根﹑五味子。無汗。加用升麻。久病而熱不退。气短促。用保元﹑桂﹑附。煩躁﹑加當歸﹑白芍﹑麥冬﹑五味。大便欲去而不去。或著而不出爲气虛。了而不了爲血虛。俱宜補中。气虛。加用人參。血虛。加用當歸。裏急後重。初起皆屬於熱。日久作陽气虛陷治之。前湯加用升﹑柴。內傷久而不愈。潮熱微汗咳嗽。不思飲食。補中加漧薑﹑五味自愈。

不必理痰治嗽。正气足。則痰嗽自除矣。凡用補中。下體痿軟。或虛弱者。不可用。當與八味丸。

凡內傷作瀉。藏附子於白術中。令其守中以止瀉也。表熱。藏附子於黃中。欲其走表以助陽也。

凡內傷調理脾胃。必用羌活散其肝邪。此爲正治。內傷用補中。十餘劑而無汗。及汗不至足者。

難治。然亦有服至二三十劑而汗出者。若服後徧身疼痛者。亦難治。气虛作脹而脈虛。用補中等和中藥。脈反有力者。不治。內傷寒熱間作。气血兩虛。一不宜頭痛。二不宜便祕。三不宜絕谷瀉利。三者皆難治。凡內傷誤用竹葉石膏。須防失血。過二十日必有反復。誤服黃柏﹑知母等藥。須防泄瀉嘔吐。二三日便見。內傷身無大熱。頭不甚疼。胸膈飽悶。

大便不通。庸醫下之而閉。閉而復下。下而不愈。陽已將去。或徧身疼痛。不能轉動。腹脹內有積血。𨿽神气淸爽。飲食可進。亦不能治。或問素有病患。過勞役動作。反覺精神彊健何也。曰。

此陰火沸騰。扶助於內。不覺元气之不足也。若靜養調適。反覺神倦气弱。此陰火已退。陽無以復。本相透露故也。

﹝診﹞气口脈大而虛者。爲內傷於气。气口脈大而時顯一澀者。爲內傷於血。气口脈大而澀。

人迎及尺弦者。爲醉飽入房。肝脾气血俱傷。人迎脈弦而數者。爲瘀血。气口脈滑而實者。爲宿食也。

汪石山治一人。形長而瘦。色白而脆。年三十餘。得奇疾。徧身淫淫如虫行。從左腳腿起。

漸次而上至頭。復下至右腳。自覺虫行有聲之狀。醫多不識爲何病。汪診其脈浮小而澀。按之不足。兼察形視色。知其爲虛。仲景曰。身如虫行。汗多亡陽也。遂用補中益气倍參﹑術。加酒炒黃柏五分。服至二十餘劑而愈。

卷二諸傷門

虛損﹝傳屍﹞

素問云。邪之所湊。其气必虛。陰虛者陽必湊之。邪气盛則實。精气奪則虛。脈气上虛尺虛。

是謂重虛。气虛者。言無常也。尺虛者。行步然。脈虛者。不象陰也。此滑則生。澀則死也。

形不足者。溫之以气。精不足者。補之以味。

金匱云。勞之爲病。其脈浮大。手足煩。春夏劇。秋冬瘥。陰寒精自出。酸削不能行。

其脈大者。勞傷陽气也。手足煩者。脾主四肢也。春夏陽气升騰而陰火僭逆。故劇。秋冬陰气收藏而虛陽斂遏。故瘥。皆勞傷元气之證。下言陰寒精自出。酸削不能行。此則勞傷精气。腎肝失職之候也。

夫失精家。少腹弦急。陰頭寒。目眩發落。脈極虛芤遲。爲淸谷亡血失精。脈得諸芤動微緊。

男子失精。女子夢交。桂枝龍骨牡蠣湯主之。

脈虛芤遲者。亡血失精。本虛之脈也。芤動微緊者。本虛中伏有微邪。肝气內動。所以魂夢不寧也。夫亡血失精。皆虛勞內因之證。舉世皆用滋補血气之藥。而仲景獨舉桂枝湯。其義何居。

蓋人身之气血。全賴後天水谷以資生。水谷入胃。其淸者爲營。濁者爲衛。營气不營。則上熱而血溢。衛气不衛。則下寒而精亡。是以調和營衛爲主。營衛和。則三焦各司其職。而火自歸根。

熱者不熱。寒者不寒。水谷之精微輸化。而精血之源有賴矣。以其亡脫旣慣。恐下焦虛滑不禁。

乃加龍骨﹑牡蠣以固斂之。蓋龍骨入肝斂魂。牡蠣入胃固精。皆收斂精魂之品。後世鮮有用之者。

每每疑其止澀而非之。殊不知二味入於石脂﹑鐘乳﹑巴戟﹑蓯蓉﹑金櫻﹑益智之類。則爲劫劑。

入於桂枝湯中。則爲固蟄封藏之本藥也。至於虛勞失精。悸衄腹痛。煩熱口燥。則於本方加膠飴爲小建中。虛勞裏急。爲營衛枯槁。更加黃爲黃建中。此皆後天不足所致。故以調和營衛爲主治也。後人專用滋陰降火誤治。遺害未至於劇者。用此悉能挽回。若夫先天腎虛致病者。又當八味腎气丸。其虛煩不得眠。主以酸棗湯。內有幹血。主以大黃虫丸。以上諸治。除酸棗湯外。

後世皆所切禁。非特不敢效用。亦無齒及之者。良可慨夫。

虛勞裏急悸衄。腹中痛。夢失精。四肢酸疼。手足煩熱。咽漧口燥。小建中湯主之。虛勞裏急諸不足。黃建中湯主之。

上條言虛勞失精。而裏急腹痛。煩熱悸衄。明系陽气內奪之候。故用小建中以和之。下條言虛勞裏急諸不足。較上條虛證更劇。故於前方更加黃以大補衛中陽气也。按虛勞而至於亡血失精。消耗津液。枯槁四出。難爲力矣。內經於鍼藥莫制者。調以甘藥。金匱遵之。而用小建中湯﹑黃建中湯以急建其中气。俾飲食增而津液旺也。後人樂令建中。並用前胡﹑細辛以退表熱。十四味建中。兼用熟附﹑蓯蓉以補下虛。均失建中之義。

虛勞腰痛。少腹拘急。小便不利者。八味腎气丸主之。

治虛勞腰痛。少腹拘急。純屬腎肝虛寒無疑。而小便不利一證。又似虛中有熱。豈桂﹑附所宜用乎。殊不知肝旣失其疏泄之權。腎亦傷其生發之气。水道自難流利。故以八味腎气之桂﹑附以導火歸源。設非辛溫蒸其至極之陽。則沈沍有加無已。乃於補陰藥中稍加陽藥。使陰陽適均。

無偏勝之虞。斯其所以爲至治也。

虛勞諸不足。風气百疾。薯蕷丸主之。

按薯蕷丸專主表邪不解。誤用涼藥。傷犯肺胃自上而下之虛勞。若房勞傷精。郁火傷神。自下而上由中所發之證。咸非所宜。其立方全以桂枝湯和營散邪。合理中丸兼理藥誤。君以薯蕷大理脾肺。毫不及乎補益腎肝。醫門法律以爲虛勞不足。最易生風生气。殊失金匱立方本旨。

虛勞虛煩不得眠。酸棗湯主之。

虛煩者。肝虛而火气乘之也。故特取棗仁以安肝膽爲主。略加芎調血以養肝。茯苓﹑甘艸培土以榮木。知母降火以除煩。此平調土木之劑也。

五勞虛極羸瘦。腹滿不能飲食。食傷。憂傷。飲傷。房室傷。饑傷。勞傷。經絡營衛气傷。內有幹血。肌膚甲錯。兩目黯黑。緩中補虛。大黃虫丸主之。

舉世皆以參﹑﹑歸﹑地等爲補虛。仲景獨以大黃﹑虫等補虛。苟非神聖。不能行是法也。

夫五勞七傷。多緣勞動不節。气血凝滯。郁積生熱。致傷其陰。世俗所稱幹血勞是也。所以仲景乘其元气未漓。先用大黃﹑虫﹑水蛭﹑虻虫﹑蠐螬等蠕動啖血之物。佐以干漆﹑生地﹑桃﹑杏仁行去其血。略兼甘艸﹑芍藥以緩中補虛。黃芩以開通熱郁。酒服以行藥勢。待幹血行盡。然後純行緩中補虛收功。其授陳大夫百勞丸一方。亦以大黃﹑虫﹑水蛭﹑虻虫爲主。於中除去漧漆﹑蠐螬﹑桃﹑杏仁。而加當歸﹑乳香﹑沒藥以散血結。卽用人參以緩中補虛。兼助藥力以攻幹血。

梔子以開通熱郁。服用勞水者。取其行而不滯也。仲景按證用藥。不慮其峻。授人方術。已略爲降等。猶恐誤施。故方下注云。治一切勞瘵積滯疾。不經藥壞者宜服。可見愼重之至也。

李士材病機沙篆云。古稱五勞七傷六極二十三蒸。證狀繁多。令人眩惑。但能明先天後天二種根本之證。無不痊安。夫人之虛。非气卽血。五臟六腑。莫能外焉。而血之源頭在乎腎。气之源頭在乎脾。脾爲肺母。肺爲生气之宮。故肺气受傷者。必求助於脾土。腎爲肝母。肝爲藏血之地。故肝血受傷者。必借資於腎水。補腎補脾。法當並行。然以甘寒補腎。恐妨腎气。以辛溫扶脾。恐妨腎水。須辧緩急而爲之施治。或補腎而助以沈香﹑砂仁。或扶脾而雜以山藥﹑五味。機用不可不活也。

虛勞之證。扶脾保肺。多不可缺。然脾性喜溫喜燥。而溫燥之劑。不利於保肺。肺性喜涼喜潤。而涼潤之劑。不利於扶脾。兩者並列而論。脾有生肺之機。肺無扶脾之力。故曰土旺而生金。勿拘拘於保肺。瀉火之亢。

以全陰气。壯水之主。以制陽光。法當並行。然瀉火之劑。多寒而損陽气。壯水之劑。多平而養陰血。兩者並列而論。苦寒過投。將有敗胃之憂。甘平恆用。卻無傷中之害。故曰。水盛而火自熄。勿汲汲乎寒涼。

治虛邪者。當先顧正气。正气存。則不致於害。且補中自有攻意。蓋補陰卽所以攻熱。補陽卽所以攻寒。世未有正气復而邪不退者。亦未有正气竭而命不傾者。如必不得已。亦當酌量緩急。

暫從權宜。從少從多。寓戰於守。斯可矣。此治虛之道也。治實證者。當去其邪。邪去則身安。

但法貴精專。便臻速效。此治實之道也。惟是假虛之證不多見。而假實之證最多也。假寒之證不難治。而假熱之治多誤也。然實者多熱。虛者多寒。如丹溪曰。气有餘便是火。故實能受寒。而余續之曰。气不足便是寒。故虛能受熱。世有不辧眞假本末。而曰知醫者。則未敢許也。

凡陰虛多熱者。最嫌辛燥。恐助陽邪也。尢忌苦寒。恐伐生气也。惟喜純甘壯水之劑。補陰以配陽。虛火自降。而陽歸於陰矣。陽虛多寒者。是嫌涼潤。恐助陰邪也。尢忌辛散。恐傷陰气也。只宜甘溫益火之品補陽以消陰。沈寒自斂。而陰從乎陽矣。不知者。惟知以熱治寒。以寒治熱。所以陰虛不宜降者。則服寒反熱。陽虛不宜耗者。則服熱反寒。此無他。皆以專治旺气。故其病反如此。春夏之令主生長。秋冬之令主肅殺。人知之矣。殊不知藥之溫者。行天地發育之徳。

藥之寒者。象天地肅殺之刑。如四物湯加黃柏﹑知母。名坎離丸。舉世奉之以爲滋陰上劑。降火神丹。不知秋冬之气。非所以生萬物者。涼血之藥常膩膈。非痰多食少者所宜。涼血之藥多滋潤。

多用必致泄瀉。嘗見虛勞之死。多死於泄瀉。泄瀉之因。多因於淸潤。況黃柏苦寒。苦先入心。久而增气。反能助火。至其敗胃。所不待言。川芎上竄。非火炎上气者所宜。知母滑腸。豈元气下陷者可服。丹溪云。實火可瀉。虛火可補。試問虛勞之火。屬之虛乎。

屬之實乎。瀉之可乎。昔人云。畏知﹑柏如鴆毒。恐其伐我命根耳。𨿽然。病初起而相火正隆。

苦燥渴。而右尺滑大。暫投亦是無妨。久用斷乎不可。故用溫補。病不增。卽是減。內已受補故也。用寒涼病不減。卽是增。內已受伐故也。蓋溫暖之藥。像陽明君子。苟有過。人皆見之。寒涼之藥。類陰柔小人。國祚已危。人猶莫覺其非。虛損之證。皆下寒上熱。所謂水火不交者也。

其重感於寒者則下焦作痛。不感寒者則不痛。至於上焦燥熱則一也。上焦方苦煩熱。得寒涼之藥則暫快。遂以爲藥有功。故喜服之。不知寒涼之藥。不久下注。則下元愈寒。火爲寒逼上行。則上焦之熱愈甚。展轉反復。遂至沈錮而不救。是以寒涼補陰。非徒無益。而且有損也。

气有餘便是火。補虛而用益气之藥。能無助火爲害乎。夫火與元气。勢不兩立。一勝則一負。

正气旺則邪無所容矣。卽血虛而用血藥。亦必兼气藥爲主。經曰。無陽則陰無以生。血脫者益气。

爲血不自生。須得陽和之藥乃生。陽生則陰長也。若單用血藥。血無由而生。反有傷犯中州之患矣。東垣云。人參甘溫。補肺气。肺气旺。則四髒之气皆旺。精自生而形自盛也。白飛霞云。人參多服。回元气於無何有之鄕。凡病後气虛及肺虛喘嗽者。並宜用之。人參補气。功載本艸。人所共知。王好古謂肺熱還傷肺。王節齋謂虛勞服參﹑必死。以故天下皆稱有毒如蠍。殊不知肺家本有火。右寸大而有力。東垣所謂郁熱在肺者。誠當勿用。若肺虛而虛火乘之。肺方被難。非人參何以救之。古方治肺寒以溫肺湯。肺熱以淸肺湯。中滿以分消湯。血虛以養營湯。皆用人參。

自內經以至諸賢。諄諄言之。以气藥有生血之功。

血藥無益气之理。可謂深切著明。人亦柰何不悟耶。

內經論風寒暑濕燥火六气之變。皆能失血。各當求責。若不察其所因。槪與涼藥折之。變乃生矣。服寒涼後。證𨿽大減。脈反加數者。陽郁也。宜升宜補。大忌寒涼。而執迷不省復用寒涼不徹者。必死而後已。七情妄動。形體疲勞。陽火相迫。致血錯行。脈洪多熱。口漧便澀。宜行涼藥。若使气虛挾寒。陰陽不相爲守。血亦妄動。必有虛冷之狀。蓋陽虛陰必走是也。更驗其血之色。必瘀晦不稠。非若火盛迫血妄行之血色。濃濃紫赤也。宜理中加肉桂收攝之。因气而發者。

加木香﹑烏藥。或飲食傷胃。逆上吐衄。加香﹑砂﹑楂﹑曲。咳嗽有紅。用固本丸﹑集靈膏。脾胃虛而大便不實者。瓊玉膏。勞嗽吐紅。上熱下寒。四味鹿茸丸﹑濟生鹿茸丸選用。腎虛風襲。

下體痿弱。骨節疼痛。喘嗽失精。腰腹腿膝脛踝作痛不能起立者。安腎丸。久病虛勞失血。血枯發熱及女人經閉血枯者。宜素問四烏賊骨一蘆茹丸。或四物換生地加桃仁﹑虻虫。作丸服。吐血成升斗者。花蕊石散。然必陽虛不能制陰。陰气暴逆者爲宜。著气盛血隨火湧者。誤用必殆。宜十灰散。若胃脘蓄血上溢。犀角地黃湯加大黃下逐之。吐血初起。多宜大黃下之。失血以下行爲順。上行爲逆。又言亡血虛家禁下。何也。大抵宜行者。行之於蓄妄之初。禁下者。禁之於亡脫之後。不可不明察也。積勞吐血者。血病之餘吐血者。吐血多而久不止者。並宜獨參湯主之。气虛有熱。保元湯加童便﹑藕汁。卽有血亦無礙。一切失血。或血虛煩渴。躁熱不寧。五心煩熱。

聖愈湯。血證旣久。古人多以胃藥收功。異功散加丹皮﹑山藥﹑澤瀉。咳嗽更加葳蕤。此虛家神劑也。凡失血。無論衄血出於經。咳血出於心。嗽血出於肺。吐血出於胃。咯血出於腎。嘔血出於肝。唾血出於脾。但以色紫黑者。爲瘀積久血。色鮮紅者爲暴傷新血。色淡淸者爲气虛挾痰。

總屬炎火沸騰。故治血以降火下行爲首務。不可驟用酸寒收斂。使瘀積發熱。轉增上炎之勢。先用瑞金丹。

次用童眞丸。引血與火下行最速。若血色正赤。吐出卽凝。剔起成片如柿皮者。此守藏之血。因眞陰受損而脫。𨿽能食倍常。必驟脫而死。若吐淡紅如肉如肺者。謂之咳白血。此肺胃並傷𨿽淹歲月。亦終不救。

虛勞精滑無度。或交寅刻夢泄。气少力微。日漸瘦削。目視不明者。因房勞太過。督任不交。

不能約制陰火也。陽虛者鹿茸丸﹑龜鹿二仙膏。陰虛者六味丸加鰾膠﹑五味或六味丸雜聚精丸一分合服。飲食減少。難於克運者。納气丸。陰陽俱虛者。十補丸。脾胃陰陽俱虛者。香茸八味丸。

皆兼補先後天藥也。男子精未充滿。色欲過度。泄出多有半精半血者。此竭力傷肝。肝傷不能藏血也。蓋少陰常少血多气。厥陰常多血少气。少陰之精气旣竭。則厥陰之血气亦傷。是以並血泄出。腎主閉藏。肝司疏泄。气竭肝傷。中空無主。所以二髒俱辟。其治總不出上法也。若夫思欲不遂。郁火無制。精爲火擾而亡脫者。又當淸利瀉火爲主。設與固斂。其滑愈甚矣。

沈朗仲曰。陰虛多火人。偶感客邪。其蒸熱咳嗽。𨿽異平時。然察其脈。不能便顯浮緊之象。

但較平時必然稍旺。愼勿輕用疏風散表。以風藥性皆上升。嗽喘咸非所宜。亦不可妄與淸肺止嗽。

轉傷胃气。爲害不淺。當此宜暫停補藥。靜以養陰。邪自退聽。內本多火。腠理必疏。或啜熱湯稀飲。汗气隨通。邪卽解散。先哲有云。陰虛火旺人。元气傷損。𨿽有客邪。切忌羌﹑防﹑柴﹑葛等升發散表之劑。設不知此。誤用風藥。則風乘火勢。火助風威。以煽動其陰邪。輕則虛陽擾亂不寧。重則气隨汗脫而斃。蓋邪气方張。如日之初升。𨿽有合劑。遏之愈逆。不獲已而用藥。只宜小劑蔥白﹑香豉以解散之。若陰火原不太盛。小建中﹑黃建中。亦無妨礙。誤用保肺藥。必咳嗽益甚。卽於建中湯稍加葳蕤﹑細辛以搜散之。俟其勢衰脈虛。確遵趙以徳甘寒杜風淸熱之例。庶無差誤。如六味合生脈。去萸肉。倍地黃﹑人參。加葳蕤。大劑作湯。晨夕兼進。合標本而爲施治。服後咳嗽稍減。蒸熱未除。此虛陽不能斂制也。加牛膝﹑鱉甲以滋下源。分先後而爲處裁。然鱉甲非九肋者。必不能應手也。若因飲食過度者。亦宜暫停補藥以觀其勢。愼勿輕與消導。戕伐其胃。以招虛虛之謗。惟枳實理中﹑甘艸漧薑二湯。分別本元及所停多少而裁用可也。因勞役饑飽者。補中益气去升麻加煨葛。提挈脾胃之淸陽。則邪火自降。若陰虛火炎。斷無升舉之理。後人不審。每以升﹑柴治陰虛火旺。無不蒙其害者。虛勞不足。汗出而悶。脈結心悸。行動如常。不出百日危。炙甘艸湯主之。千金翼法也。

若少年稟气不足。因飲食饑飽所傷。致成虛損。日晡潮熱。形體羸弱。腹脹气急。脈來弦數者。

白鳳膏最當。此葛可久法也。

大約咳嗽發熱。始先以泄气爲主。若久嗽不止。必然气虛火旺。一切耗气之藥。俱不可用。

如桔梗﹑杏仁﹑橘紅﹑蘇子。皆主疏泄。非久嗽所宜。若气耗甚者。又當以保元﹑生脈收斂之。

此新久虛實。不同治也。

有郁證發熱喘咳。誤用寒折。致心火淫肺。肺被火淫。勢不得不奔迫大腸而成泄瀉。愼不可用溫補脾胃藥。惟逍遙散隨證加減。多服乃效。思慮不遂。心神耗散。日漸發熱。肌肉瘦削而成風消。內經所謂二陽之病發心脾。以風熱勝气。日益消瘦也。宜多服逍遙散。後用歸脾湯調理。

婦人血旣滿而失合。男子精未充而思室。多成是證。婦人則經閉血溢。男子則亡血失精。並宜巽順丸。專調衝任。兼散瘀血。瘀血散。後更與烏骨雞丸調補之。若誤用苦寒涼血藥。致脾胃滑脫者不治。

嫠婦師尼。所欲未遂。陰陽離絕。郁火亢極。不得發泄而成失合證者。較之房勞更甚。始則肝木郁熱。繼則龍火上煽。

致心肺受病而喘嗽煩熱。甚則迫血驟亡者有之。經閉不行而吐衄者有之。此證宜開郁降火。增損柴胡湯﹑加味逍遙散選用。陰火亢極者。可用滋腎丸﹑玉燭散光瀉郁火。後服滋養之藥。如烏骨雞丸之類。若郁火不泄。血气不榮而發癰疽者。去生遠矣。

劉默生云。虛勞多起於郁。郁則其熱內蒸。內蒸則生虫。虫侵蝕髒則咳。初起早爲杜絕。不致蔓延。若遷延日久。咳嗽不止。痰如白沫。聲啞喉痛。不可治矣。脾胃泄瀉。六脈細數而堅急。

久臥牀褥。煩躁血多者不治。如六脈平緩。重按有神。飲食不減。大肉未消。二便調適者。可用貝母﹑麥冬消痰寧嗽。功多開郁。蛤蚧透骨追虫。佐以百部。殺虫獨步。兼地骨皮﹑薄荷以淸內熱。橘紅﹑甘艸調中和營爲主。如寒熱不止。加靑蒿﹑鱉甲。骨蒸無汗。加牡丹皮。每夜發熱不已。加酒浸白芍。血虛有傷。加茜根。气虛少食。加人參。脾虛大便不實。加茯苓。燥結。加杏仁。小便不利。加茯苓﹑澤瀉。但覺脊中熱痛不已。或時淫淫作癢者。皆是瘵虫爲患。宜用向東南桃頭四五十个﹑生艾一握。雄黃豆大一塊﹑麝香二分。搗爛烘熱。擦脊骨膏肓百勞肺兪等穴。

及四肢關節間。七日一次。亦有用桃葉斤許。同艾葉一二兩。分二囊盛。以陳酒三斤煮。乘熱熨背脊膏肓百勞等處。不過二三次。虫從魄門而下。下後以六味丸合生脈散調理。傳屍勞瘵亦宜用之。凡骨蒸以多汗爲易治。气虛血尙未竭也。若干熱無汗爲難治。气血內涸。不能外通也。骨蒸勞嗽。而見脈弦細數疾。面赤如妝。面黧色枯。目睛無神。眼眶陷下。汗出如珠。天柱不正。指瘦如籩。聲啞咽痛。嗽而加汗。嗽而上喘下泄。嗽而左不得眠。肝脹。嗽而右不得眠。肺脹。肉脫骨痿而熱甚。泄瀉無度而畏寒。失血發熱而脈數實。咳吐白血。及嘔血聲散。骨肉相失。陽事不禁。暮熱如焚。身熱面色夭然白。及下血。寒熱脫形。脈堅搏者。皆不可治。如病久痞閉。忽得气血沖和。心腎交媾。陽事必舉。尢宜切戒房室。犯之必復。愈難調治也。大抵虛勞起於斫喪者。

肝腎過勞。多致亡血失精。彊中陰竭而死。起於鬱結者。內火爍津。多致血結漧咳。嗜食發癰而死。

起於藥誤者。脾肺受病居多。多致飲食減少。喘嗽泄瀉而死。此證多患於膏粱。不但所稟柔脆。

且性喜服藥。小病必然變重。展轉戕賊。不至傷殘不已。試觀貧居村野。有病何嘗服藥。所以得盡天年。明哲保身。胡不自省。而甘委之庸術哉。

面色不衰。肌膚日瘦。外如無病。內實虛傷。俗名桃花疰。其證必蒸熱咳嗽。或多汗。或無汗。或多痰。或無痰。或經閉。或泄精。或吐血。或衄血。或善食。或泄瀉。須察其所現何證。

何髒受傷而治之。然此皆爲陰火煎熬之證。治多不效。室女過時不嫁。男子過時不娶。及少寡者。

多犯此證。以陰火𨿽乘陽位。非但不能消爍陽分之津液。陰分之津液。反竭力上供陽火之消爍。

故肢體日削。而面色愈加鮮澤也。輕者嫁娶後漸愈。重者𨿽暫愈一兩月。向後必死。以其軀體柔脆。精气先枯。不能勝其發泄也。惟少寡再醮者。每多自愈。以其軀體堪任也。郁火旣散。津液旣通。可不藥而愈矣。

傳屍熱毒積久。則生惡虫。虫蝕人臟腑。故沈沈嘿嘿。不知所苦。無處不苦。經年累月。

漸就羸瘦。其證蒸熱咳嗽不止。胸背痛。兩目不明。四肢無力。腰膝酸疼。臥而不寐。或面色脫白。或兩頰時紅。常懷忿怒。夢與鬼交。同气連枝。多遭傳染。至於死亡。又傳傍人。至於滅門。

又傳他姓。慘毒之禍。聞者駭心。辧之之法。燒眞安息香。病患吸煙嗽不止者。乃傳屍也。若嗽不甚者。非也。瘵虫最易傳人。能謹戒七情。嚴避六气。常遠房室。愼節飲食。虫不得傳也。惟縱欲恣情。精血內耗。邪祟外乘。凡覺元气稍虛。或腹饑餒。勿入勞瘵之家。或女病思男。男病思女。一睹其面。隨卽染傷。不可不知。治療之法。固本爲先。祛虫次之。安息﹑阿魏﹑蘇合﹑沈香﹑冰片﹑麝香﹑犀角﹑龍齒﹑獺肝﹑獺爪﹑朱砂﹑雄黃。皆有祛邪伐惡之靈。更以天靈蓋助之。然各有所宜。若能食便祕面赤者。合用獺肝﹑獺爪。食少便滑面靑者。合用天靈蓋。其夫死傳妻。妻死傳失。毒邪深入腎肝二髒者。用骨殖中水。以生甘艸末收曬九次丸服。服後必大瀉數行。則熱邪自大便而下也。其蘇合香丸﹑芎歸血餘散﹑鱉甲生犀散﹑傳屍丸。

皆治瘵之專方。若病入膏肓。不能起枯骨也。

愼柔師訓云。嘗治虛損。脈和緩而五六至。但咳嗽發熱。無惡寒咽痛喉哽等證。以爲可治。

服保元﹑四君之類十餘劑。咳嗽略可。熱亦微退。至二十劑外。咳嗽反盛。熱復如前。而身反不能轉側。足漸無力。至不能行而蜷。此何也。緣下焦腎气衰憊。無津液滋養百骸。陽气不能四運。

脾肺之气不能下輸。故足無力而蜷。藥𨿽有效。病𨿽暫減。終不可治。若初服四君﹑保元十餘劑。

而脈細如絲。其數不攺。決不可治。如細而不數者。此猶有胃气。無腹痛作瀉而飲食如常。可用保元﹑參﹑術調理。須二三年方愈。若服藥後。數脈漸減。和緩有神。𨿽曰可治。亦得三月見功。

年半方可全愈。又須看年力之衰壯。精神脾胃之彊弱斷之。若服藥後。脈𨿽和緩。而腿漸無力。

如前所述。且痰嗽不止。脈𨿽緩。治之無益。又或如前證。足𨿽無力。而熱退嗽減。飲食如平人。

此脾胃尙彊。猶可遷延歲月。又有如前證。六脈俱和緩。服前劑熱退。而脈漸弦。反作瀉下血。

此平時火熱煎熬。血畱經絡。得補藥气血流通。邪不能畱而下。下後半月十日自愈。下血時能食者不死。不能飲食。精神倦怠者。死可立待。吐血後反驟能食者。亦不可治。若見腹痛。理中湯。

惡心飲食少。六君子湯。無此二證。用四君﹑保元服之。蓋下血者邪從下竅而出也。又有變作傷風狀者。邪從上竅而散也。當服補肺助脾之藥。亦須半月而愈。凡病求汗不得汗者不治。虛損六脈俱數。服滋陰降火之劑。不及四五十劑者。猶可治之。如服至百劑。眞元耗盡。脈洪數而無神。

𨿽用補劑。而洪數變爲細數。必漸痿困不起而斃矣。又或服寒涼未多。用保元﹑四君加生薑一二十劑。求汗不出。而洪數之脈不退。亦難救治。或𨿽無汗而洪脈漸減。病亦漸去。且能飲食。此爲可治。如此之脈。大抵秋冬易治。春夏難療。凡虛損脈六七至。若逢春夏火令。津液枯槁。腎水正行死絕之鄕。肺絕脾燥。無有不死者。若秋冬火令已退。金水正旺。脈𨿽數可治也。設病者骨立聲啞。喉痛寒熱。腹疼作瀉。而脈細數。亦屬不治。凡病延至三四月。服藥已多。其不效者。必過用寒涼。五臟愈虛。邪火愈熾。初用補藥數帖。邪火一退。反覺頭眩惡心。骨疼腳酸。神气昏懶。不思飲食。倘脈不細數而帶和緩。急用保元﹑四君。大劑連服。便安寢半月。睡覺精神頓爽。再服再寢。飲食漸增。則爲可治。倘脈細如絲。腹痛昏憒者難治。凡久病患脈。大小浮沈弦滑而三部不勻。或寸浮尺沈。或尺浮寸沈。但見病脈。反屬可治。如久病浮中沈但和緩。細察無神。而體倦甚者必死。再看其面色光潤。此精神皆發於外。死期速矣。凡虛損見數脈。爲胃气不足。若轉緩弱。爲胃气生發之兆。乃少陽春升之气也。凡虛損病久。脈𨿽和緩。未可決其必療。蓋久病之人。元气虛弱。脈反和緩。假气也。遇七八月間。服補劑。病得漸減。

此生機也。或延至十一月。一陽初動。陽气漸升。內气空虛。無以助生發之气。則變憎寒壯熱。服補劑十餘帖。寒熱漸退。猶可延挨調理。至二三月不變則生。否則不治。緣春夏木旺。脾肺久虛。

气衰不能敵時命耳。凡醫新病初時有邪。脈浮數。服按病藥數劑。數脈卽退。病已向安。再數劑則倦。脈反浮數。此時不可爲尙有邪也。蓋邪退而神气初轉。故浮。只宜保元湯調養元气。浮數之脈。

得微汗而退。倘不識此。仍以祛邪之藥治之。則變虛勞矣。久病服藥後。六脈俱和。偶一日診。或細或數或虛弱。或變怪異常。卽當細問起居之故。或因一夜不睡而變者。或因勞役惱怒。或因感冒風寒。各隨其感而治之。久病咳嗽气喘。若脈數者。不可用補藥。如服之虛火一退。多令人痿倦不起。須先用獨參湯。稍加陳皮以接其气。數日後。脈數漸退。方與調理。

﹝診﹞石頑曰。金匱云。男子平人脈大爲勞。極虛亦爲勞。脈浮者。裏虛也。脈虛浮弦爲短气。

目瞑衄血。脈大者。春夏劇。秋冬瘥。男子脈浮弱而澀者。爲無子。精气淸冷。虛弱微細者。善盜汗出。脈沈小遲者。溏泄。食不化。脈虛芤遲。及諸芤動微緊。男子失精。女子夢交。緊數之脈。表裏俱虛。緊爲寒傷營。數爲血不足。脈見短數。則無胃气。細數緊數。俱非吉祥。脈洪大按之虛者。須防作瀉。凡見數脈難治。病久脈數。尢非所宜。脈忽浮澀而數。忽沈弱而緩。變易不常。虛火之故也。虛損轉潮熱泄瀉。脈短數者不治。虛損脈浮大者。屬陽虛。細數者。屬陰虛。

芤爲失血。若兩手俱芤。而中有一部獨弦者。爲有瘀蓄未盡。當散瘀爲先。不可驟補。若見數大者。爲火旺。必難治。若見澀脈來至者。亦不可治也。弦數爲骨蒸。自上而下者。必寸口浮數。

自下而上者。必尺中弦急。若關尺俱弦細而急。如循弦縷者不治。又尺中弦彊者。必因房室發熱。

加之誤服寒涼。故脈如是。然虛損之人。𨿽遠房室。其尺脈之弦彊。必不能便軟。若更犯房室。

明日反和。此陰陽得交。故爾暫軟。後日診之。其弦彊必愈甚。診察之際。不可不辧也。石頑治牙行陶震涵子。傷勞咳嗽失血。勢如泉湧。服生地汁﹑墨汁不止。余及門周子。用熱童便二升而止。邀石頑診之。脈得弦大而虛。自汗喘乏。至夜則煩擾不寧。與當歸補血湯四帖而熱除。時覺左脇刺痛。按之漉漉有聲。此少年喜酒負气。嘗與人鬥狠所致。與澤術麋銜湯。加生藕汁調服。

大便卽下累累紫黑血塊。數日乃盡。後與四烏骨一蘆茹爲末。分四服。入黃牝雞腹中煮啖。畱藥蜜丸。盡劑而血不復來矣。

又治顏汝玉女。病虛羸寒熱。腹痛裏急。自汗喘嗽者三月餘。屢更醫藥不愈。忽然吐血數口。

前醫轉邀石頑同往診。候其气口虛澀不調。左皆弦微。而尺微尢甚。令與黃建中加當歸﹑細辛。前醫曰。虛勞失血。曷不用滋陰降火。反行辛燥乎。余曰不然。虛勞之成。未必皆本虛也。大抵多由誤藥所致。

今病欲成勞。乘其根蒂未固。急以辛溫之藥提出陽分。庶幾挽回前失。若仍用陰藥。則陰愈亢而血愈逆上矣。從古治勞。莫若金匱諸法。如虛勞裏急諸不足。用黃建中。原有所祖。卽腹痛悸衄。亦不出此。更兼內補建中之制。加當歸以和營血。細辛以利肺气。毋慮辛燥傷血也。遂與數帖。血止。次以桂枝人參湯數服。腹痛寒熱頓除。後用六味丸。以棗仁易萸肉。或時間進保元﹑異功﹑當歸補血之類。隨證調理而安。余治虛勞。嘗屏絕一切虛勞之藥。使病气不致陷入陰分。深得金匱之力也。門人進問虛損之治。今人恆守肝只是有餘。腎只是不足二語。咸以淸熱平肝爲務。

吾師每以扶脾益肝建功。其旨云何。石頑答曰。夫嗽𨿽言肺病。而實本之於胃。內經咳論有云。

其本在胃。頗關在肺。其義可見。至於平肝之說。關系匪輕。肝爲生發之髒。主藏精血。精血內充。證脈俱無由見也。凡虛勞裏急。亡血失精。煩熱脈弦諸證。良由生气內乏。失其柔和而見乖戾。似乎邪熱有餘之象。是須甘溫調補。以扶生發之气。審系陰虧。則壯水以制陽。陽虛則培土以濃載。使之榮茂而保其貞固。詎可復加削伐而損旣病之胃气乎。

復問虛損之宜於扶脾益肝。敬聞命矣。先哲治按中。多有三黃﹑四物等方者。何也。答言風土不同故也。西北之人。恆食煤火。煤爲水土之精英。得水益熾。作食食之。能助眞火。眞火過極。則爲壯火。壯火散气。是以西北之人。患中風者多。虛羸者少。卽或有之。惟以苦寒淸火爲務。𨿽有虛證。無藉辛溫也。東南之人。惟食薪火。薪稟水土之悍。得水卽滅。作食食之。專助龍火。龍火飛騰。則爲邪火。是以東南之人。患中風者少。虛羸者多。縱有肝邪。最忌苦寒傷中之劑。𨿽有木郁。難於升發也。然西北之人。豈無眞陽虛劇。宜用姜﹑附者。東南之人。豈無邪熱亢極。宜用芩﹑連者。當知北人稟賦𨿽彊。以水爲事。眞陽耗竭。非峻投辛烈。烏能扶元气於無何有之鄕。南人稟賦𨿽薄。恣情自恃。邪火暴逆。非暫用苦寒。何以救眞陰於將竭之頃哉。

庸師但知辛熱有助陽之功。曷知有損陰之患。苦寒有傷中之慮。曷知有救陰之力歟。

卷三寒熱門

發熱

東垣云。仲景論內外不足。發熱自汗之證。大禁發汗。若飲食勞倦。雜病發熱。自汗表虛之證。認作有餘。誤用表藥發之。汗大出而表益虛也。身盡熱。先太陽也。從外而之內者爲外傷。

手足不和。兩脇俱熱如火。先少陽也。從內而之外者爲內傷。傷食令人頭痛。脈數發熱。但左手脈平和。身不疼痛是也。人迎气口俱緊盛。或舉按皆實大。發熱而惡寒。腹不和而口液。此內外俱傷也。夏月火乘土位。濕熱相合。病多煩躁悶亂。四肢發熱。或身體沈重。走注疼痛。皆濕熱相搏。郁而不伸。故致熱也。發熱身疼。而身如燻黃者。濕熱也。一身盡痛發熱。日晡所劇者。

風濕也。汗出而身熱者。風熱也。身熱脈弦數。戰栗而不惡寒者。癉瘧也。中脘有痰。令人憎寒發熱。惡風自汗。寸口脈浮。胸膈痞滿。有類傷寒。但頭不疼。項不彊爲異。虛煩與傷寒相似。

身熱脈不浮緊。不惡寒。但熱而煩。頭不痛。香港腳爲病。大便堅。腳膝兩脛腫痛。或枯細者。當其發時。亦發熱憎寒嘔惡。有似傷寒也。春夏之交。發熱而渴。或微惡寒。右手脈來數盛者。溫病也。身熱頭疼。自汗多眠。陽脈浮滑。陰脈濡弱者。風溫也。夏月大熱而渴。脈盛躁者。熱病也。夏月脈虛。身熱而喘乏者。傷暑也。四肢發熱。口舌咽漧。煩躁悶亂者。心與小腸之火。

乘脾土之位。脾主四肢。爲諸陽之本。脾熱故四肢發熱。每日晡時憎寒壯熱。脈數盛而有痛處者。癰毒之將發也。

李士材治夏彜仲太夫人。年屆八十。因彜仲遠仕閩中。憂思成疾。忽發熱頭疼。醫以傷寒發散禁食。一劑而汗如浴。喘促神昏。其脈大無力。卽令進食。而投參﹑﹑白術﹑橘紅﹑甘艸﹑煨姜。一劑而喘汗差減。倍用參﹑術至一兩。證愈七八。惟食未彊。此火衰不能生土。加熟附﹑漧薑。服二月而痊。

卷三寒熱門

熱

經云。熱至則身熱。吐下霍亂。癰疽瘡瘍。瞀郁注下。螈腫脹。嘔。鼽衄頭痛。骨節變。

肉痛。血溢血泄。淋閉之病生矣。病機云。諸風掉眩。皆屬於肝。諸寒收引。皆屬於腎。諸气郁。

皆屬於肺。諸濕腫滿。皆屬於脾。諸痛癢瘡。皆屬於心。﹝五條分屬五臟證。﹞諸厥固泄。皆屬於下。﹝謂下焦肝腎之病。﹞諸痿喘嘔。皆屬於上。﹝謂上焦心肺之病。﹞諸熱瞀螈。皆屬於火。

﹝手少陽三焦經。﹞諸禁鼓栗。如喪神守。皆屬於火。﹝手少陰心經。﹞諸痙項彊。皆屬於濕。

﹝足太陽膀胱經。﹞諸逆衝上。皆屬於火。﹝手厥陰心胞絡經。﹞諸脹腹大。皆屬於熱。﹝足太陰脾經。﹞諸躁狂越。皆屬於心。﹝足陽明胃經。﹞諸暴彊直。皆屬於風。﹝足厥陰肝經。﹞諸病有聲。鼓之如鼓。皆屬於熱。﹝手太陰肺經。﹞諸病腫。疼酸驚駭。皆屬於火。﹝手陽明大腸經。﹞諸轉反戾。水液混濁。皆屬於熱。﹝手太陽小腸經。﹞諸病水液。澄澈淸冷。皆屬於寒。

﹝足少陰腎經。﹞諸嘔吐酸。暴注下迫。皆屬於熱。﹝足少陽膽經。﹞

按病機十九條。邵元偉分屬經髒。前五條各屬五臟之病。次二條兼該上下之病。後十二條分隸十二經證。而河間原病式從未論及。皆偏言盛气實邪。立言若此。虛者何堪。故樓氏指其治法之偏。誠非過也。觀十九條中。除五臟上下外。其間屬火者五。屬熱者四。其外惟風寒濕三气而已。況五臟中之心臟。豈非亦屬火乎。

今以全節類諸熱門。使學人比例而觀。庶寒熱熱盛之機。可了然無惑矣。

盛啟東云。治熱須辧眞假。夫眞熱則發熱惡寒。脈數有力。按之更實。煩躁口渴。大便燥。

小便赤澀。或利臭積。發言壯厲。不欲近衣者是也。親乎表者宜發散。親乎裏者宜通泄。假熱亦發熱惡寒。而足必不熱。脈大而虛。按之微弱。身𨿽熾熱而不躁不渴。或見虛狂躁渴而不能引飲。

發過頃之卽止。終不及聲髙詈罵者也。經曰。寒熱有眞假。治法有逆從。此之謂也。

雜病發熱。陰虛於下也。經云。陰虛則發熱。夫陽在外。爲陰之衛。陰在內。爲陽之守。精神外馳。嗜欲無節。陰气耗散。陽無所附。遂致浮散於肌表間而發熱也。實非有熱。當作陰虛治。

而用補養之法可也。

丹溪論晝夜發熱。晝重夜輕。口中無味爲陽虛。午後發熱。夜半則止。口中知味爲陰虛。陽全陰半。陽得以兼陰。陰不得以兼陽也。至於或晝或夜。或作或止。不時而發者。此脾胃气血俱虛。火气不寧之證。不可拘於晝夜之候也。陽虛責在胃。陰虛責在腎。蓋饑飽傷胃。勞役則兼傷脾。陽气虛矣。房勞傷腎。竭力則傷肝。陰血虧矣。

腎虛火不歸源。遊行於外而發熱者。煩渴引飲。面目俱赤。徧舌生刺。兩唇黑裂。喉間如煙火上衝。兩足心似烙。痰涎壅盛。喘急气促。脈洪大而數疾無倫。按之微弱者是也。法當導火歸源。誤用寒涼必殆。卽或知其本虛而用補益。不辧陰虛陽虛。漫投參﹑術。則陽愈盛。而陰愈虛。

壯熱轉增。八味﹑桂﹑附之屬愈不敢施。不得已用知﹑枯﹑芩﹑連折之。必至燥渴咽痛腹痛泄瀉而死。

凡暴熱不止。脈滑數。或洪盛。皆爲實熱。宜隨表裏孰輕孰重而淸理之。或脈𨿽沈而按之實堅者。

爲裏實。必用苦寒下奪之。若熱久不止。脈來虛數無力。服調補藥不應。飲食無味。或至夜煩渴。

或反加漧咳者。此必陰血受傷。當以血藥調補其陰。則陽熱自化。陰陽虛盛之機。不可不審而急爲轉關也。

﹝診﹞脈數爲熱。浮數表熱。沈數里熱。無力虛熱。有力實熱。滑數心下結熱。緩而滑爲熱中。

牢爲脾胃盛熱。若發熱而脈反沈細。或數疾無力者。病脈相反也死。病熱有火者生。心脈洪是也。

浮而澀。澀而身有熱者死。熱而脈靜者難治。脈盛汗出不解者死。脈虛熱不止者死。脈弱四肢厥。

不欲見人。食不入。利下不止者死。

卷三寒熱門

潮熱

潮熱有作有止。若潮水之來。不失其時。一日一發。若日三五發者。卽是發熱。非潮熱也。

有虛有實。惟傷寒日晡發熱。乃胃實。別無虛證。其餘有潮熱者。當審其虛實。若大便堅澀。喜冷畏熱。心下然。睡臥不著。此皆气盛。所謂實而潮熱也。涼膈散﹑大柴胡輩下之。若胃气消乏。精神憔悴。飲食減少。日漸羸。病𨿽暫去。而五心常有餘熱。此屬虛證。宜逍遙散﹑小柴胡等加減。有每遇夜身發微熱。病患不覺。早起動作無事。飲食如常。旣無別證可疑。只是血虛陰不濟陽。朝用加味逍遙散。暮用六味丸。不應。用當歸補血湯﹑加減八味丸。有潮熱似瘧。胸膈痞塞。背心疼痛。气弱脈弦。服補藥不效者。此屬飲證。隨气而潮。故熱亦隨飲而潮。於痰飲門求之。气口脈滑。內有宿食。常暮發熱。明日復止者。於傷飲食門求之。

卷三寒熱門

惡寒﹝背惡寒﹞

經云。陽虛則外寒。柰何。曰。陽受气於上焦。以溫皮膚分肉之間。今寒气在外。則上焦不通。

而寒气獨畱於外。故寒栗。惡寒者。𨿽當夏月。若遇風霜。欲得重綿。時覺凜凜戰栗如喪神守。

此熱伏於裏。而反覺自冷。實非寒也。或曰。往往見有服熱藥而愈者。何也。曰。病熱之人。其气炎上。郁爲痰飲。抑遏淸道。陰气不升。病熱尢甚。積痰得熱。亦爲暫退。熱勢助邪。其病益深。或曰。寒勢如此。誰敢以寒涼藥與之。非殺而何。曰。古人遇戰栗之證。有以大承气湯下燥屎而愈者。惡寒戰栗。明是熱證。但有虛實之分耳。

有衛气虛衰。不能實表分肉而惡寒者。有上焦之邪隔絕營衛。不能升發出表而惡寒者。有酒熱內郁。不得泄而惡寒者。背惡寒是痰飲。仲景云。心下有畱飲。其人背惡寒。冷如冰。指迷茯苓丸。身前寒屬胃。經云。胃足陽明之脈。气虛則身以前皆寒栗。掌中寒者腹中寒。魚上白肉有靑血脈者。胃中有寒。理中丸。表虛惡賊風。上焦不通。陽气抑遏。而皮膚分肉無以溫之。故寒栗。升陽益胃湯。開發上焦。以升陽明。出外溫之也。外感。內傷。傷食。濕痰。火郁。皆有惡寒。

非獨陽虛也。若脈浮緊。頭痛拘急。身疼微惡寒熱起。是外感。審時令輕重發散之。脈緩弱。或气口虛大。按之無力。兼見倦怠。手心熱。是內傷元气證。補中益气湯加桂﹑附二三分。以行參﹑之力。且益陽气也。脈弦滑。惡心頭痛。飽悶溢酸。是內傷宿食。從傷食治。或脈來澀伏。腹滿煩熱喘促者。是冷食結滯於內也。當與溫消。枳實理中湯。審系肉食。加炮黑山楂一二錢。脈滑或沈。周身疼痛而惡寒者。屬濕痰。乃痰在上焦。遏絕陽气而然。肥人多此。宜二陳加二術﹑羌﹑防。少佐桂枝。甚者先吐之。惡寒非寒。不戰而栗。從火郁治。火郁湯。若郁遏陽气於脾土。令人惡寒者。東垣升陽散火湯。內虛裏急。惡寒少气。手足厥冷。少腹攣急。足脛疼酸。此陽不足也。

大建中湯。背惡寒。脈浮大而無力者。爲气虛。脈弦緊。寒熱兼作。乃瘡腫之候。須問身中有無腫處。大抵惡寒證。除陽虛外。屬表證者多。乃表中陽气不得發越而然。須辛散之。惡寒家不可過覆近火。寒熱相搏。脈道沈伏。愈令病患寒不可遏。但去被撤火。兼以和營之藥。自然不惡寒矣。婦人惡寒。尢不可近火。寒气入腹。血室結聚。鍼藥所不能治矣。

祝仲寧治一貴婦病惡寒。日夜以重裘覆其首。起躍入沸湯中不覺。醫以爲寒。祝持之曰。此痰火上騰。所謂陽極似陰也。非大下之則火不殺。下經宿而撤裘。呼水飲之。旬日气平乃愈。

李士材治吳文邃眩暈三載。𨿽戰栗惡寒而不喜飲熱湯。五月向火。數外家擁居帷幔。屢服姜﹑桂不效。脈浮之細小。沈之搏堅。是郁火內伏。不得宣越也。用金花湯加柴胡﹑甘艸﹑生薑。乘熱飲之。移時而惡寒減。再劑而撤火鑪。逾月而起。更以人參湯進六味丸。兩月全安。

石頑曰。凡病但惡寒而不發熱者。多屬火郁之證。舉世一以陽虛爲治。誤人多矣。如墅關謝君宣之病。七月間寒熱如瘧。因服芩﹑知﹑石膏輩。稍間數日。後因小便。精大泄。遂腦痛如破。

惡寒振振欲擗地。醫用八味﹑六君。三倍參﹑附而寒不除。繼用大建中。每服人參五錢。熟附二錢。其寒益甚。春旺人日。始延治於余。診之脈僅三至。弦小而兩寸俱伏。但舉指忽覺流利。審其證。𨿽五襲重裘。大畏隙風如箭而不喜近火。惡寒𨿽劇而忽重忽輕。口鼻气息全冷而胸中時覺上衝。小腹堅滿而塊壘如石。大便堅硬而欲了不了。小便短數而時白時黃。陽道𨿽痿而緩縱不收。

气色𨿽憔悴而不晦暗。此證起先本屬陽虛。因加用參﹑附陽藥過多。壯火不能化陰。遂郁伏土中。

反致眞陰耗竭。是以二便艱澀。所謂陰虛自致泉竭也。法當升發其陽。先與火郁湯六服。繼進升陽散火﹑補中益气。而惡寒微除。重裘漸解。肢體微汗。口鼻气溫。脈復五至。二便調適。小便微和。陽亦漸舉。嗣後令服六味丸﹑生脈散。異功散。調理而康。

背惡寒背爲陽位。背上惡寒。陽受病而陰邪亢逆也。其病有七。一者暴中陰寒。四肢厥冷而背惡寒。脈必沈細。附子湯溫散之。一者素稟陽衰而背上常微畏寒。脈來微弱。八味丸溫補之。

一者熱邪內伏。煩渴引飲而背惡寒。脈多沈滑。或伏匿。此火郁於內也。熱病初發多此。白虎湯解散之。一者中暑熱。亦多有背惡寒。人參白虎﹑淸暑益气。按證淸解之。一者濕痰內郁。肢體疼重而痞悶頭汗。其人必肥盛。其脈或緩滑。或澀滯。滑則指迷茯苓加膽星。澀則苓桂術甘加半夏﹑廣皮分解之。一者瘀血內滯而頭汗目黃。小便淸利。大便溏黑。小腹偏左或左脇中脘有疼處。脈必關尺弦緊。或帶芤狀。桃核承气﹑犀角地黃。隨上下虛實淸理之。一者無故脈數。而背惡寒疼重寒熱者。爲發癰疽之兆。膏粱多此。不可疑似而遲延難療也。

卷三寒熱門

振寒

經言虛邪之中人也。灑灑動形。正邪之中人也。微見於色。不知其身。又曰。陽明所謂灑灑振寒。陽明者。午也。五月盛陽之陰也。陽盛而陰气加之。故灑灑振寒。當瀉陽者也。又云。陽气客於皮膚。陰气盛。陽气虛。故振振寒栗。當補陽者也。如六脈弦細而澀。按之空虛。此大寒證。亦傷精气。當溫補者也。瀉陽。白虎加人參湯﹑竹葉石膏湯。補陽。黃建中湯。若夫眞陽虛證。但寒栗耳。不作振也。或兼風寒則振。桂枝加附子湯。

卷三寒熱門

戰栗

經云。腎之變動爲栗。原病式曰。戰栗動搖。火之象也。陽動陰靜。而水火相反。故厥逆禁固。屈伸不便。爲病寒也。栗者寒冷也。或言寒戰爲脾寒者。未明變化之道也。此由心火熱甚。

亢極而戰。反兼水化制之。故寒栗也。寒栗由火盛似水。實非兼有寒气也。以大承气下之。多有燥屎。下後熱退。則寒栗愈矣。若陽虛則但畏寒。陽郁則振寒戰栗。有火無火之分也。亦有暴感寒邪。惡寒脈伏而戰栗者。麻黃湯發散之。

卷三寒熱門

寒熱

經云。因於露風。乃生寒熱。陽勝則熱。陰勝則寒。重寒則熱。重熱則寒。風气客於皮膚之間。內不得通。外不得泄。風者善行而數變。腠理開則灑然寒。閉則熱而悶。其寒也則衰飲食。

其熱也則消肌肉。故使人栗而不能食。名曰寒熱。

寒熱如瘧。表裏不和者。小柴胡爲主藥。至夜轉甚者。加丹皮﹑山梔。日久虛勞。寒熱不除者。柴胡四物湯﹑加味逍遙散。脾病則血气俱不寧。寒熱往來。無有休息。故脾病如瘧狀也。元气虛人。遇勞卽發寒熱。此元气下陷之故。或勞力而發寒熱。腿縫中結核作痛。謂之勞發。俱宜補中益气湯。病寒熱間作。腕後有斑三五點。鼻中微血。兩脈沈澀。胸膈四肢按之殊無大熱。此脾胃气虛而挾微邪。理中湯去人參。加茯苓﹑煨葛根。鬱怒而發寒熱。逍遙散。內傷瘧疾寒熱。各具本門。傷寒寒熱。不在此例。

外熱內寒外寒內熱皮寒而燥者。陽不足。皮熱而燥者。陰不足。皮寒而寒者。陰盛也。

皮熱而熱者。陽盛也。仲景云。病患身大熱反欲得近衣者。熱在皮膚寒在骨髓也。黃建中湯汗之。病患身大寒反不欲近衣者。寒在皮膚熱在骨髓也。越婢湯發之。若雜證外熱內寒者。理中湯斂之。外寒內熱者。火郁湯散之。

上熱下寒上寒下熱熱發於上。陽中之陽邪也。熱發於下。陰中之陽邪也。寒起於上。陽中之陰邪也。寒起於下。陰中之陰邪也。脈經云。陽乘陰者。腰以下至足熱。腰以上寒。梔子豉湯吐以升之。陰气上爭。心腹滿者死。陰乘陽者。腰以上至頭熱。腰以下寒。桂苓丸利以導之。

陽气上爭。得汗者生。若雜證上熱下寒。旣濟湯。兼大便祕。旣濟解毒湯。火不歸源。八味丸。

上寒下熱。五苓散送滋腎丸。虛陽下陷者。加減八味丸。

卷三寒熱門

瘧

經云。瘧先寒而後熱者。夏傷於大暑。其汗大出。腠理開發。因遇夏气淒滄之水寒。藏於腠理皮膚之中。秋傷於風。則病成矣。夫寒者陰气也。風者陽气也。先傷於寒而後傷於風。故先寒而後熱也。病以時作。名曰寒瘧。先熱而後寒者。此先傷於風而後傷於寒。故先熱而後寒也。亦以時作。名曰溫瘧。其但熱而不寒者。陰气先絕。陽气獨發。則少气煩冤。手足熱而欲嘔。名曰癉瘧。溫瘧者。得之冬中於風。寒气藏於骨髓之中。至春則陽气大發。

邪气不能自出。因遇大暑。腦髓爍。肌肉消。腠理發泄。或有所用力。邪气與汗皆出。此病藏於腎。其气先從內出之於外也。如是者。陰虛而陽盛。陽盛則熱矣。衰則气復反入。入則陽虛。陽虛則寒矣。故先熱而後寒。名曰溫瘧。癉瘧者。肺素有熱。气盛於身。厥逆上衝。中气實而不外泄。因有所用力。腠理開。風寒舍於皮膚之內分肉之間而發。發則陽气盛。陽气盛而不衰。則病矣。其气不及於陰。故但熱而不寒。气內藏於心而外舍於分肉之間。令人消爍肌肉。故命曰癉瘧。

足太陽之瘧。令人腰痛頭重。寒從背起。先寒後熱然。熱止汗出。足少陽之瘧。令人身體解。寒不甚。熱不甚。惡見人。見人心惕惕然。熱多。汗出甚。足陽明之瘧。令人先寒灑淅。

灑淅寒甚久乃熱。熱去汗出。喜見日月光火气。乃快然。足太陰之瘧。令人不樂。好太息。不嗜食。多寒熱汗出。病至則善嘔。嘔已乃衰。足少陰之瘧。令人嘔吐甚。多寒熱。熱多寒少。欲閉戶牖而處。其病難已。足厥陰之瘧。令人腰痛。少腹滿。小便不利如癃狀。非癃也。數便。意恐懼。气不足。腹中悒悒。凡治瘧先發時食頃。乃可以治。過之則失時也。

金匱云。師曰。陰气孤絕。陽气獨發。則熱而少气煩冤。手足熱而欲嘔。名曰癉瘧。若但熱不寒者。邪气內藏於心。外舍分肉之間。令人消爍肌肉。

瘧之寒熱更作。因陰陽之气互爲爭並。若陰衰離絕其陽。而陽亦不並之陰。故陽獨發。但熱而已。其少气煩冤者。肺主气。肺受火抑故也。手足熱者。陽主四肢。陽盛則四肢熱也。欲嘔者。

火邪上衝。胃气逆也。內藏於心者。陽盛則火气內藏。而外舍分肉之間也。消爍肌肉者。火盛則肌肉爍也。此條合後條溫瘧觀之。亦可以白虎湯治癉瘧也。

白虎專於退熱。其分肉四肢。內屬脾胃。非切於所捨者乎。又瀉肺火。非救其少气煩冤者乎。設其別有兼證。豈不可推加桂之例而加別藥乎。

溫瘧者。其脈如平。身無寒。但熱。骨節煩疼。時嘔。白虎加桂枝湯主之。

內經言溫瘧先熱後寒。仲景言溫瘧則但熱不寒。有似癉瘧而實不同也。癉瘧兩陽合邪。上燻心肺。所以少气煩冤。消爍肌肉。溫瘧脈如平人。則邪未合而津未傷。陽受病而陰不病。以其人素有痺气。營衛不通。故瘧發於陽不入於陰。所以骨節煩疼。時嘔。邪气插格之狀有如此者。惟用白虎湯以治陽邪。而加桂枝以通營衛。斯陰陽和。血脈通。得汗而愈矣。至於傷寒前熱未除而復感風寒。脈陰陽俱盛之溫瘧。與其脈如平者。迥乎不同也。

瘧多寒者。名曰牝瘧。蜀漆散主之。

邪气內藏於心。則但熱而不寒。是爲癉瘧。邪气伏藏於腎。故多寒而少熱。則爲牝瘧。以邪气伏結。則陽气不行於外。故外寒。積聚津液以成痰。是以多寒。與素問少陰經証之多熱少寒不同。方用蜀漆和漿水吐之以發越陽气。龍骨以固斂陰津。雲母從至下而舉其陽。取山川雲霧開霽之意。蓋雲母卽陽起石之根。性溫而升。最能祛濕運痰。稍加蜀漆。則可以治太陰之濕瘧。方後有云。濕瘧。加蜀漆半分。而坊本誤作溫瘧。大謬。此條本以邪伏髓海。謂之牝瘧。趙以徳不辧亥豕。注爲邪在心而爲牡。諭嘉言亦仍其誤而述之。非智者之一失歟。

瘧病發渴者。柴胡去半夏加栝蔞湯。亦治勞瘧。

渴者陽明津竭。而所以致陽明津竭者。本少陽木火之勢。劫奪胃津而然。故瘧邪進退於少陽。

則以小柴胡進退而施治也。至於勞瘧之由。亦木火盛而津衰致渴。故亦不外是方也。

瘧寒多微有熱。或但寒不熱。柴胡桂姜湯。服一劑如神。

是證𨿽與牝瘧相類。以方藥論之則殊。牝瘧邪伏少陰气分。而此邪伏少陽營血之分。夫邪气入營。旣無外出之勢。而營中之邪。亦不出與陽爭。所以多寒少熱。或但寒無熱也。小柴胡湯本陰陽兩停之方。可隨瘧之進退。加桂枝﹑漧薑則進而從陽。若加栝蔞﹑石膏則退而從陰。可類推矣。

丹溪治六經瘧。悉以二陳爲主。各加引經藥。可見無痰不成瘧也。大法。先熱後寒者。柴胡桂枝湯。先寒後熱者。小柴胡湯。多熱但熱者。白虎加桂枝湯。多寒但寒者。柴胡桂姜湯。𨿽多寒但寒。脈洪實者。當作實治。不得便用桂﹑姜。𨿽多熱但熱。脈虛軟者。當作虛治。不得便用白虎。寒多熱少。或少食易饑。惡心吐痰。人參養胃湯。熱多寒少。口苦咽漧。小便赤澀。或傷食成瘧。淸脾飲。勞役所傷。飲食失節成瘧。則虛弱自汗。補中益气加半夏。瘧疾自汗日甚。不能止。此表虛不能衛護也。人參實衛加桂枝。風瘧。自感風而得。惡風自汗。煩躁頭痛。風。陽邪也。故先熱後寒。宜半夏﹑柴胡﹑羌活﹑紫蘇﹑細辛﹑生薑。寒瘧。暑月乘涼沐浴。自感寒而得。無汗惡寒。攣痛面慘。寒。陰邪也。故先寒後熱。宜羌活﹑紫蘇﹑桂枝﹑柴胡﹑艸果﹑濃朴。

暑瘧亦名癉瘧。但熱不寒。裏實不泄。煩渴而嘔。肌肉消爍。小柴胡加香薷﹑黃連﹑竹葉。盛暑發者。白虎湯。虛者。加人參。秋涼後發者。小柴胡湯。此肺素有熱。陰气先絕。陽气獨發。故但熱不寒也。溫瘧。由冬受非時之邪。伏藏骨髓之中。至春夏濕熱气蒸而發。發則先熱後寒。或但熱不寒。春用小柴胡。夏用白虎加桂枝。以邪熱勢盛。故不惡寒而便發熱。熱發於表之後。正气內虛。反微似是寒之狀。非惡寒也。牝瘧。邪伏於腎。濕瘧。則久受陰濕而邪伏太陰。皆但寒不熱。並宜蜀漆散。邪伏血分而多寒少熱。慘慘振振。柴胡桂姜湯。勞瘧大渴。柴胡去半夏加栝蔞湯。汗出澡浴。身體重痛。肢節煩疼。寒熱而嘔逆者。亦屬濕瘧。胃苓湯加羌活﹑紫蘇。食瘧。因飲食不節。中脘生痰。加以風气乘之。故善饑而不能食。食而支滿。腹大善嘔。實者二陳加枳殼﹑艸果。因饑飽勞役而發。日久不止。脈虛者理中湯加枳實﹑靑皮。素有陰虛勞嗽。或因瘧成勞。但於調理本藥中。稍加桂枝﹑姜﹑棗可也。不可純用祛風豁痰藥。若表邪勢盛。可用小建中﹑黃建中爲主。後與生料六味丸加桂枝﹑鱉甲。凡瘧發於午前。是陽分受病。易愈。發於午後。陰分受病。難愈。瘧發日宴。爲邪气下陷於陰分。必用升﹑柴升發其邪。

仍從陽分而發。補中益气加桂枝。瘧發日早。爲邪气上越於陽分。宜因勢利導之。小柴胡加枳﹑桔。

夜瘧俗名鬼瘧。此邪入血分。宜升散血脈之邪。千金內補建中加升﹑柴﹑生首烏。脾胃素虛人。

補中益气加首烏﹑桂枝﹑芍藥。瘴瘧。山嵐溪澗之毒。須用祛瘴滌痰之藥爲主。疫瘧。夏秋之間。

沿門闔境皆是也。其證壯熱多汗而渴。宜達原飲。煩熱大渴。有表證。桂枝白虎湯。譫妄狂悶。

涼膈散加艸果。寒熱便祕。大柴胡湯。虛人發散後熱不止。人參敗毒散。有郁證似瘧者。寒熱與瘧無異。但口苦嘔吐淸水。或苦水。面靑脇痛。耳鳴脈澀。逍遙散倍柴胡加吳茱萸﹑川連。痢後發瘧。邪從少陽循經外泄也。小柴胡去黃芩加桂枝。或補中益气倍升﹑柴。升散則愈。

大抵瘧初起。宜散邪消導。日久宜養正調中。所謂气虛則惡寒。血虛則發熱也。日數𨿽多。

飲食未節者。未可便斷爲虛。須禁食消導。憑脈下手可也。形盛气虛人多濕痰。發則多惡寒。日久不已。脈軟而沈帶滑。用補中益气加苓﹑半。兼用熟附子二三分。瘧後不喜食。四肢倦怠。面色痿黃。六君子加山楂﹑黃連﹑枳實。久瘧不止。元气虛盛者。用人參﹑常山各五錢。銼碎。微火同炒。去常山。只以人參煎湯。未發前服。屢驗。瘧發四五徧後。曾經發散者。何首烏散。壯實者。可用七寶飲。至夜熱不止而脈實邪盛者。此邪干血分也。常山飲截之。

瘧發已久。徧治無功。度無外邪。亦無內滯。惟人參一兩。生薑一兩。加桂枝少許。冬月無汗。

稍加麻黃。發前五更時服。溫覆取微汗必止。甚者連進三日。無不愈者。愈後亦易康復。如在貧家。

人參減半。合白術五錢代之。此方不特虛人久瘧。治三日瘧更宜。夜發則加當歸﹑首烏。無不應手取效。然發於嚴冬之時。有屢用此方。及補中益气不效者。必待仲春。仍用前藥加桂枝汗之卽愈。

丹溪云。瘧者。三陰瘧也。三日一發。發於子午卯酉日者。少陰瘧也。發於寅申巳亥日者。

厥陰瘧也。發於辰戌丑未日者。太陰瘧也。更須以脈證參之。然後決其經而與法治。按內經云。

時有間二日或至數日而發者。邪气與衛气客於六腑。而有時相失。不能相得。故休數日乃作也。

李士材釋云。客。猶會也。邪在六腑。則气遠會稀。故間二日或休數日也。觀此。則丹溪辰戌丑未日爲太陰瘧。非矣。子午𨿽曰少陰。而卯酉則陽明矣。巳亥𨿽曰厥陰。而寅中則少陽矣。丑未𨿽曰太陰。而辰戌則太陽矣。三日發者。猶可以此爲言。數日發者。又將何以辧之。大抵三日瘧。

初起發於夏秋者。宜用二陳去橘皮。加生術﹑檳榔﹑常山。逐去痰癖爲先。稍加穿山甲以透經絡。

至於暑結營分。又當以香薷﹑鱉甲﹑茯苓﹑半夏﹑甘艸﹑當歸﹑生薑﹑大棗祛暑爲要。而前藥爲無益也。若元气大虛。只用補正。宜六君加艸果﹑烏梅。名四獸飲。兼本經引使藥。若元气下陷。

日發漸晏者。補中益气湯大劑參﹑術﹑姜﹑棗爲治。如常山﹑檳榔﹑山甲﹑艸果。皆爲戈戟矣。

瘧母者。頑痰挾血食而結爲瘕。鱉甲煎丸。或小柴胡加鱉甲﹑蓬術﹑桃仁俱用醋制。其鱉甲用栗灰湯煮糜爛入藥。尢效。此金匱法也。病气俱實者。瘧母丸。虛人久瘧。時止時發。芎歸鱉甲飲。不應。脾虛也。急用補中益气加鱉甲。少食痞悶。胃虛也。四獸飲加鱉甲﹑當歸﹑蓬術﹑肉桂。虛人瘧母。必用補益。蓋緣治之失宜。邪伏肝經。而脇下有塊。仍寒熱時作。不可以癖積治之。每見急於攻塊者。多致不救。久瘧不愈。必有畱滯。須加鱉甲消之。如無畱滯。只宜補益。凡寒熱有常期者。瘧也。無常期者。雜證也。瘧證諸經有邪。總不離乎肝膽也。

石頑曰。經言夏暑汗不出者。秋成瘧。此論固是。然其輕重之殊。今昔迥異。良由天運使然。以北方風气營運於南故也。夫瘧疾一證。向來淮泗以北最劇。大江以南甚輕。康熙壬子。吾吳患此者。比戶皆然。自夏䢐秋。日盛一日。其勢不減淮北。證皆痞滿嘔逆。甚則昏熱譫語。脈多渾渾。不顯弦象。亦有關尺微弦者。但其熱至晨必減。不似熱病之晝夜不分也。時醫不察。混以傷寒目之。因而誤藥致斃者。日以繼踵。原其寒熱之機。又與往歲不同。有一日連發二三次者。

有晨昏寒熱再見者。有連發數日。中間二三日復發如前者。有先熱後寒者。有獨寒無熱者。有獨熱無寒者。有今日但寒明日但熱者。證𨿽變易無常。總不越和營散邪等法。但須分虛實寒熱輕重治之。歷觀用劫劑及祝由之法者十無一驗。間有寒熱止而昏熱不休者。又須隨所稟形气之偏勝。

病气之盛衰而爲調適。全在機用靈活。不可專守成則。而舉世治瘧。必先禁止飲食。槪用疏風發散。兼消克痰食寬膈破气之劑。消克不已。繼進硝黃。胃气愈傷。濁邪愈逆。正气何由得行。而振祛邪之力乎。余治久瘧壞證。每令續進稠飲。繼與稀糜。使胃气輸運。可行藥力。然後施治。

如此挽回者。未遑枚舉。更有愈而復發。發而復愈。愈而又發者。又須推原所發之由而爲淸理。

若常山﹑艸果﹑檳榔﹑濃朴﹑枳殼﹑靑皮﹑石膏﹑知母等傷犯中州之藥。咸非所宜。逮至仲秋以後。不特白虎當禁。縱不犯石膏﹑知母。邪气內陷而變腸者甚多。有先瘧後痢者。有瘧痢齊發者。嘗徧考昔人治例。惟補中益气一方。𨿽未能盡合肯綮。然一隅之舉。餘可類推。庸師不審。但守通因通用之法。致成夭紮者多矣。

﹝診﹞瘧脈自弦。弦數者多熱。弦遲者多寒。弦小緊者下之瘥。弦遲者可溫之。弦緊者可發汗鍼灸也。浮大者可吐之。弦數者。風發也。以飲食消息止之。

丹溪治一少年。冬月患瘧。自卯足寒。至酉方熱。寅初乃休。因思必爲接內感寒所致。用人參大補加附子行經散寒以取汗。數日不得汗。以足跗道遠。藥力難及。再以蒼術﹑川芎﹑桃枝煎湯。盛以髙桶。扶坐浸足至膝。食頃。以前藥服之。汗出通身而愈。

汪石山治一少年。六月因勞病瘧。取涼夢遺。遂覺惡寒。連日慘慘不爽。三日後頭痛躁悶。

家人診之。驚曰。脈絕矣。議作陰證。欲進附子湯未決。汪曰。陰證無頭痛。今病如是。恐風暑乘虛入於陰分。故脈伏耳。非絕也。若進附子湯。是以火濟火。安能復生。姑待以觀其變。次晚果寒熱頭痛。躁渴痞悶。嘔食自汗。脈皆濡小而數。脾部兼弦。遂用淸暑益气湯減蒼術﹑升麻。

二十餘劑而愈。

李士材治陳眉公三日瘧。浹歲未瘥。素畏藥餌。尢不喜人參。其脈浮之則濡。沈之則弱。營衛俱衰。故延不已。因固請曰。素不服參者。天畀之丰也。今不可缺者。病魔之久也。先服人參錢許。口有津生。腹無煩滿。遂以人參一兩。何首烏一兩煎成。入薑汁鐘許。一劑勢減七八。再劑而瘧遂截。

石頑治廣文張安期夫人。先是其女及婿與婢。數日連斃三人。其僕尙傳染垂危。安期夫人因送女殮。歸亦病瘧。雜治罔效。遂成壞病。勉與生薑瀉心湯救之。

故友李懷玆乃郎幼韓。觸鄧氏疫瘧之气。染患月餘不止。且左右乏人。失於調理。以致愈而復發。加以五液注下。瘧痢兼並。水谷不入者半月有餘。當此𨿽有合劑。亦難克應。乃攜歸齋中。

日與補中益气。兼理中﹑六君﹑萸﹑桂之屬。將養半月而康。

貳守金令友之室。春榜蔣曠生之妹也。曠生喬梓。見其亢熱昏亂。意謂傷寒。同舟邀往。及診視之。是瘧非寒。與柴胡桂枝湯四劑而安。

貳尹吳丹生。濕盛體肥。嘔逆痞脹。寒熱昏眩。與涼膈散加黃連下之。五日而止。越半月復發。亦五日而止。

貳守湯子端。惡寒發熱。面赤足冷。六脈弦細而數。自言不謹後受寒。以爲傷寒陰證。余曰。

陰證無寒熱例。與柴胡桂姜湯二服而痊。

文學顧若雨之女與甥女。先後並瘧。皆先熱後寒。並與桂枝白虎湯而瘥。

太學鄭墨林夫人。懷孕七月。先瘧後痢。而多鮮血。與補中益气加吳茱萸制川連而愈。每見孕婦病瘧。胎隕而致不救者多矣。

鄕飲張怡泉。恆服參﹑附﹑鹿角膠等陽藥而眞陰向耗。年七十五。七月下浣病瘧。時醫誤進常山止截藥一劑。遂致人事不省。六脈止歇。按之則二至一止。舉指則三五至一止。惟在寒熱之際診之則不止歇。熱退則止歇如前。此眞气衰微。不能貫通於脈。所以止歇不前。在寒熱之時。

邪气沖激經脈。所以反得開通。此虛中伏邪之象。爲制一方。用常山一錢酒拌。同人參五錢焙漧。

去常山但用人參。以助胸中大气而祛逐之。當知因常山傷犯中气而變劇。故仍用常山爲向導耳。晝夜連進二服。遂得安寢。但寒熱不止。脈止如前。乃令日進人參一兩。分二次進。並與稀糜助其胃气。數日寒熱漸止。脈微續而安。

玉峯春榜顧玉書。瘧發卽昏熱譫語。痞脹嘔逆。切其气口。獨見短滑。乃有宿滯之象。與涼膈散易人中黃。加艸果仁。一劑霍然。

督學汪緘庵之女。患前證。以桂枝白虎湯易人中黃。加蔥﹑豉。四服而安。

中翰金淳還乃郎。八月間患瘧。發於辰戌丑未。至春。子午卯酉每增小寒熱。直至初夏。始延治於石頑。診其六脈如絲。面靑唇白。乃與六君子加桂﹑附。四服不應。每服加用人參至一兩。

桂﹑附各三錢。又四服。而辰戌丑未之寒熱頓止。子午卯酉之寒熱更甚。此中土有權而邪並至陰也。仍與前藥四服。而色榮食進。寒熱悉除。後與獨參湯送八味丸調理而安。

文學顧大來。年逾八旬。初秋患癉瘧。昏熱譫語。喘乏遺尿。或者以爲傷寒譫語。或者以爲中風遺尿。危疑莫定。予曰無慮。此三陽合病。譫語遺尿。口不仁而面垢。仲景暑證中原有是例。

遂以白虎加人參。三啜而安。同時文學願次占夫人。朔客祁連山。皆患是證。一者兼風。用白虎加桂枝。一者兼濕。用白虎加蒼術。俱隨手而痊。若以中風遺尿例治。則失之矣。是日坐間有同道問及今歲瘧脈不弦之故。予謂之曰。瘧屬少陽經證。其脈當弦。而反不弦如平人者。以邪气與正气混合不分。故絕不顯弦象。金匱有云。溫瘧者。其脈如平。身無寒但熱。骨節煩疼。時嘔。

白虎加桂枝湯主之。曷知脈卽不弦。便非風木之邪。卽不當用柴胡等少陽經藥。豈可以常法施治乎。

飛疇治沈子嘉。平昔每至夏間。臍一著扇風則腹痛。且不時作瀉。六脈但微數。無他異。此腎臟本寒。閉藏不密。易於招風也。下寒則虛火上僭。故脈數耳。曾與六味去澤瀉。加肉桂﹑肉果﹑五味﹑白蒺作丸服。因是臍不畏風。脾胃亦實。明秋患瘧。醫用白虎﹑竹葉石膏等。瘧寒甚而不甚熱。面靑足冷。六脈弦細而數。用八味地黃三倍桂﹑附作湯。更以四君合保元早暮間進。二日瘧止。調理而愈。

卷三寒熱門

厥

經云。厥之爲病也。足暴淸。胸將若裂。腸若以刀切之。煩而不能食。脈大小皆澀。寒熱客於五臟。厥逆上泄。陰气竭。陽气未入。故卒然痛死不知人。气復反則生矣。

按厥論云。厥之寒熱者。何也。陽气衰於下。則爲寒厥。陰气衰於下。則爲熱厥。曰陽厥者。因善怒而得也。曰風厥者。手足搐搦。汗出而煩滿不解也。曰痿厥者。痿病與厥雜合。而足弱痿無力也。曰痺厥者。痺病與厥病雜合。而香港腳頑麻腫痛。世謂香港腳衝心者是也。曰厥痺者。臥出而風吹之。血凝於膚者爲痺。凝於脈者爲泣。凝於足者爲厥是也。今人又以忽然昏暈。不省人事。

手足冷者爲厥。仲景論傷寒。則以陽證傳陰。手足寒者爲熱厥。主以四逆散。陰證惡寒。手足寒者爲寒厥。主以四逆湯。內經厥論之義則不然。蓋足之三陽。起於足五指之表。三陰起於足五指之裏。故陽气勝則足下熱。陰气勝則從五指至膝上寒。其寒也不從外。皆從內也。論得寒厥之由。

以其人陽气衰。不能滲榮其經絡。陽气日損。陰气獨在。故手足爲之寒也。附子理中湯。論得熱厥之由。則謂其人必數醉若飽以入房。气聚於脾中。

腎气日衰。陽气獨勝。故手足爲之熱也。加減八味丸。

經云。陽气者。煩勞則張精絕。﹝張主也。煩勞則主精絕。﹞辟積於夏。使人煎厥。﹝夏暑傷气而煎厥。气逆也。﹞目盲不可以視。耳閉不可以聽。淸暑益气湯。陽气者。大怒則形气絕。

而血菀於上。使人薄厥。﹝血積胸中不散。气道阻礙不行。故爲暴逆。﹞犀角地黃湯。二陽一陰發病。名曰風厥。﹝肝木克胃。風勝其濕。不制腎水。故令上逆。﹞地黃飲子。又骨痛爪枯爲骨厥。兩手指攣急。屈伸不得。爪甲枯厥爲臂厥。身立如椽爲肝厥。此皆內虛气逆也。並宜八味丸。

喘而。狂走登髙。爲陽明厥。此爲邪實。承气湯下之。厥而腹滿不知人。卒然悶亂者。皆因邪气亂。陽气逆。是少陰腎脈不至也。名曰屍厥。卒中天地戾气使然。急以二气丹二錢。用陳酒煎。

如覺焰硝起。傾放盆內蓋著溫服。如人行五里許。又進一服。不過三服卽醒。若膏粱本虛之人。

用附子一枚。人參三兩。酒煎分三次服。並灸百會穴四十九壯。气海丹田三百壯。身溫灸止。艾炷止許綠豆大。粗則傷人。暴厥脈伏。不省人事。莫辧陰陽。急用雞子三枚。煮熟乘熱開豆大一孔。襯粗紙一層。亦開孔對當臍。令熱气透達於內卽蘇。然後按脈證療之。如連換三枚不應。不可救矣。

張介賓曰。厥証之起於足者。厥發之始也。甚至卒倒暴厥。忽不知人。輕則漸蘇。重則卽死。

最爲急候。後世不能詳察。但以手足寒熱爲厥。又有以香港腳爲厥者。謬之甚也。𨿽仲景有寒厥熱厥之分。亦以手足爲言。蓋彼自辧傷寒之寒熱耳。實非內經之所謂厥也。觀大奇論曰。暴厥者。

不知與人言。調經論曰。血之與气。並走於上。則爲大厥。厥則暴死。气復反則生。不反則死。

繆刺論曰。手足少陰太陰足陽明五絡俱竭。令人身體皆重。而形無知也。其狀若屍。或曰屍厥。若此者。豈止於手足寒熱及香港腳之謂耶。今人多不知厥證。而皆指爲中風也。夫中風者。病多經絡之受傷。厥逆者。直因精气之內奪。表裏虛實。病情當辧。名義不正。無怪其以風治厥也。醫中之害。莫此爲甚。

﹝診﹞脈沈微不數爲寒厥。沈伏而數爲熱厥。沈細爲气厥。芤大爲血虛。浮滑爲痰。弦數爲熱。

浮者外感。脈至如喘。名曰暴厥。寸脈沈而滑。沈爲气。滑爲實。實气相搏。血气入髒。唇口身冷。死。如身和汗自出。爲入腑。此爲卒厥。

孫兆治一人。自汗。兩足逆冷至膝下。腹痛不省人事。六脈小弱而急。問其所服之藥。皆陽藥也。此非受病重。藥能重病耳。遂以五苓散﹑白虎湯十餘劑而安。凡陰厥脛冷則臂亦冷。今脛冷臂不冷。則非下厥上行。所以知是陽厥也。

汪石山治一人卒厥。暴死不知人。先前因微寒數發熱。面色痿黃。六脈沈弦而細。知爲中气久郁所致。與人參七气湯一服。藥未熟而暴絕。汪令一人緊抱。以口接其气。徐以熱姜湯灌之。禁止喧鬧移動。移動則气絕不返矣。有頃果蘇。溫養半月而安。不特此證爲然。凡中風。中气。中暑。中寒。暴厥。俱不得妄動以斷其气。內經明言气復返則生。若不諳而擾亂其气。不得復返。

致夭枉者多矣。

卷三諸气門上

气

沙篆曰。經云。諸痛皆因於气。百病皆生於气。子和曰。天地之气。常則安。變則動。人並天地之气。五運佚侵於外。七情交戰於中。是以聖人嗇气如持至寶。庸人役物而反傷太和。此軒岐所謂諸痛皆因於气。百病皆生於气。遂有九气不同之說。气本一也。因所觸而爲九。怒喜悲恐寒熱驚思勞也。蓋怒則气上。怒則气逆。甚則嘔血及餐泄。故气上矣。喜則气緩。喜則气和志達。營衛通利。故气緩矣。悲則气消。悲則心系急。

肺布葉舉。而上焦不通。營衛不散。熱气在中。故气消矣。恐則气下。恐則精卻。卻則上焦閉。

閉則气還。還則下焦脹。故气不行矣。寒則气收。寒則腠理閉。气不行。故气收矣。炅則气泄。

炅則腠理開。營衛通。汗大泄。故气泄矣。驚則气亂。驚則心無所根據。神無所歸。慮無所定。故气亂矣。勞則气耗。勞則喘息汗出。外內皆越。故气耗矣。思則气結。思則心有所存。神有所歸。

正气畱而不行。故气結矣。嘗考其爲病之詳。變化多端。如怒气所至爲嘔血。爲餐泄。爲煎厥。

爲薄厥。爲陽厥。爲胸滿脇痛。怒則气逆而不下。爲喘渴煩心。爲消癉。爲肥气。爲目暴盲。耳暴閉。筋緩。發於外爲癰疽。喜气所至。爲笑不休。爲毛革焦。爲內病。爲陽气不收。甚則爲狂。

悲气所至。爲陰縮。气並於肺而肝木受邪。金太過則肺亦自病。恐傷腎。腎屬水。恐則气並於腎而心火受邪。水太過則腎亦自病。思傷脾。脾屬土。思則气並於脾而腎水受邪。土太過則脾亦自病。寒傷形。形屬陰。寒勝熱則陽受病。寒太過則陰亦自病。熱傷气。气屬陽。熱勝寒則陰受病。

熱太過則陽亦自病。凡此數者。更相爲治。故悲可以治怒。以愴惻苦楚之言感之。喜可以治悲。

以謔浪褻狎之言娛之。恐可以治喜。以迫遽死亡之言怖之。怒可以治思。以污辱欺罔之言觸之。

思可以治恐。以慮彼志此之言奪之。凡此五者。必詭詐譎怪。然後可以動人耳目。易人視聽。若胸中無才識之人。亦不能用此法耳。

丹溪云。冷气滯气逆气。皆是肺受火邪。气得炎上之化。有升無降。燻蒸淸道。甚則轉成劇病。局方類用辛香燥熱之劑以火濟火。咎將誰執。气無補法。世俗之言也。以其爲病。痞滿悶塞。

似難於補。不思正气虛者不能營運。邪滯著而不出。所以爲病。經云。壯者气行則已。怯者則著而成病。苟或气怯。不用補法。气何由行。气屬陽。無寒之理。上升之气。覺惡寒者。亢則害。承乃制也。气有餘。便是火。自覺冷气從下而上者。非眞冷也。蓋上升之气。自肝而出。中挾相火。自下而上。腎熱爲甚。火極似水。陽亢陰微也。

諭嘉言曰。人之體中肌肉丰盛。乃血之榮旺。極爲美事。但血旺易致气衰。久而彌覺其偏也。

夫气與血。兩相維附。何以偏旺耶。蓋气爲主則血流。血爲主則气反不流。非眞气之衰也。气不流有似乎衰耳。所以一切補气之藥。皆不可用。而耗气之藥反有可施。緣气得補而愈錮。不若耗之以助其流動之勢。久之血仍歸其統握之中耳。

七气所致。三因方論最詳。喜怒憂思悲恐驚。謂之七气所傷。有少痰在咽喉間。如綿絮相似。

咯不出。咽不下。並宜四七湯爲末。煉蜜和薑汁爲丸噙化。及局方烏沈湯﹑諸七气湯。分虛實選用。盛怒成疾。面色靑黃。或兩脇脹滿。沈香降气散﹑木香調气散。或四七湯加枳殼﹑木香。虛加人參﹑石菖蒲。肥人气滯。必有痰。以二陳﹑蒼術﹑香附。燥以開之。瘦人气滯。必有火且燥。

宜蘇子﹑山梔﹑當歸﹑芍藥﹑丹皮。降以潤之。老人胸膈气滯。痞滿不舒。或作痛。或不能食。

脈𨿽數實滑大。當作虛治。愼不可用耗气藥。宜理中丸。或六君子加香﹑砂之類。气不歸源。補骨脂爲主。白術﹑沈香佐之。一切冷气。及婦人血气攻擊。心腹撮痛。局方烏沈湯最捷。婦女性執多偏屬陰。气易於動。如痞悶脹痛。上湊心胸。或攻築脇肋。腹中結塊。月水不調。或眩暈嘔吐。往來寒熱。一切气候。先用加味逍遙散。或蘇子降气﹑沈香降气﹑四磨﹑六磨選用。气從左邊起者。肝火也。气刺痛。皆屬火。當降火藥中加枳殼。气郁不舒而痛者。木香調气散。憂而痰郁。導痰湯加香附﹑烏藥。因死血而痛者。桃仁﹑紅花﹑歸頭。食積寒痰流入脇下背膂刺痛。諸藥不效者。神保丸。久患气結。諸藥不開者。先服沈香化气丸三五服以開其結。後用六君子送降气散調之。暴怒气厥。不省人事者。

蘇合香丸灌之。諸气爲患。須分暴病久病。暴怒傷陰。陽气獨亢。气厥不省者。可用辛香破气以通陰閉。若久抱抑鬱。气不宣通。營衛不和者。又當辛溫散結以調營衛。始爲合宜也。

枳殼利肺气。多服損胸中至髙之气。靑皮瀉肝气。多服能損眞气。木香調諸經气兼瀉肺。能使上焦之气下達。陰火上衝禁用。砂仁醒脾气而能上升。然後滯气得以下通。白豆蔻能溫肺气而使下行。然後陽气得以上達。香附快滯气。陳皮泄逆气。烏藥﹑紫蘇﹑川芎俱能散气。使濁气從汗散也。濃朴瀉胃气。前胡下气推陳。檳榔瀉至髙之气能使濁气下墜。後重有積者宜之。藿香之馨香。上行胃气。沈香升降諸气。腦麝散眞气。蘇子﹑杏仁下气潤燥。气滯有火者宜之。豆蔻﹑丁沈﹑檀﹑麝俱辛熱。能散鬱气。暴郁者宜用。稍久成火者忌之。稟壯气實。气不順而刺痛。當用枳殼﹑烏藥。不已。加木香。若肥人气刺痛。用二陳加濃朴﹑枳殼。气虛脈微弱者。卽當用異功加枳殼﹑木香。

石頑曰。舉世皆言气無補法。局方三因七气﹑四磨﹑六磨等方。其中俱用人參。能無助气爲患乎。古人立方用參。非盡爲補而設也。如局方七气。原以肉桂﹑半夏爲主。而借人參引入气分以散气。豈用補之謂耶。其三因七气。純是辛散。卽用一味人參。但可隨諸藥建行气之功。不致傷气足矣。何暇逞其補性乎。至於四磨﹑六磨。不過賴以資應敵之需。尙恐不及。安能望其補益哉。

﹝診﹞下手脈沈。便知是气。其或沈滑。气兼痰飲。沈極則伏。澀弱難治。皆由大气郁滯不舒。

以故脈顯沈伏。大都沈實有力。則宜辛散。沈弱少力。則宜溫養。气主煦之。總不離乎辛溫散結也。

汪石山治一孀婦。年四十餘。患走气徧身疼痛。或背脹痛。或脇插痛。或一月二三發。發則嘔盡所食方快。飲食不進。久伏牀枕。或用流气飲﹑二陳湯。益甚。汪診之。脈皆細微而數。右脈尢弱。曰。此憂思傷脾而气郁也。當補脾散郁。以人參三錢。黃二錢。歸身一錢半。川芎八分。香附﹑黃連﹑甘艸﹑漧薑﹑砂仁各五分。數劑稍緩。再以參﹑﹑川芎﹑香附﹑山梔﹑甘艸﹑神曲糊丸服而愈。

飛疇治一婦。平昔虛火易於上升。因有怒气不得越。致中滿食減。作酸噯气。頭面手足。時冷時熱。少腹不時酸痛。經不行者半載余。其脈模糊。快而無力。服諸破气降气行血藥不效。不知此蘊怒傷肝。肝火乘虛而克脾土。脾受克則胸中之大气不布。隨肝火散漫肢體。當知气從濕騰。

濕由火燥。惟太陽當空。則陰霾之气自散。眞火令行。則鬱蒸之气自伏。又釜底得火則能腐熟水谷。水谷運則脾胃有權。大气得歸而諸證可愈矣。因用生料八味倍桂﹑附。十日而頭面手足之冷熱除。間用異功而中寬食進。如是出入調理。兩月經行而愈。

卷三諸气門上

郁

金匱云。婦人咽中如有炙臠。半夏濃朴湯主之。﹝卽四七湯。﹞

上焦。陽也。衛气所治。貴通利而惡閉郁。郁則津液不行而積爲痰涎。膽以咽爲使。膽主決斷。气屬相火。遇七情至而不決。則火郁而不發。火郁則焰不達。焰不達則气如焰。與痰涎聚結胸中。故若炙臠。千金作胸滿。心下堅。咽中帖帖如有炙臠。吐之不出。吞之不下。證𨿽稍異。

然亦以郁而致也。用半夏等藥。散郁化痰而已。

經云。木郁達之。火郁發之。土郁奪之。金郁泄之。水郁折之。然調其气。過者折之。以其畏也。所謂瀉之。夫所謂達者。通暢之也。當以輕揚之劑舉而達之。發者。升發之也。當以升發之劑汗而發之。奪者。攻下之也。當以鹹寒之劑攻而奪之。泄者。開發之也。當以疏散之劑湧而泄之。折者。制禦之也。當以苦寒之劑伐而折之。此皆論六气之郁也。至於五志之郁。又非上法所宜。經云。嘗貴後賤。𨿽不中邪。病從內生。名曰脫營。嘗富後貧。名曰失精。及婦人情志不遂。悒郁不舒。而致經閉不調。發熱咳嗽。師尼寡婦。種種諸患。各推其源而治之。

趙養葵云。郁者。抑而不通之義。內經五法。爲因五气所乘而致郁。不必作憂鬱之郁。憂乃七情之病。但憂亦在其中。丹溪云。气血沖和。百病不生。一有怫郁。諸病生焉。又制爲六郁之論。立越鞠丸以治郁。而以香附﹑撫芎﹑蒼術開郁利气爲主。謂气郁而濕滯。濕滯而成熱。熱郁而成痰。痰滯而血不行。血滯而食不化。此六者相因而爲病者也。此說出而內經之理始晦。內經之旨。又因釋注之誤而復晦。所以郁病之不明於世久矣。蓋東方生木。木者生生之气。卽火气附於木中。木郁則土郁。土郁則金亦郁。金郁則水亦郁。五行相因。自然之理。惟其相因也。予以一方治其木郁。諸郁皆因而愈。逍遙散是也。甚者。方中加佐金丸。以黃連治心火。吳茱萸气臊。

肝之气亦臊。同气相求。而佐金以制木。此佐金之所以得名也。

凡寒熱往來。似瘧非瘧。惡寒惡熱。嘔吐吞酸嘈雜。胸痛痛。小腹脹悶。頭暈盜汗等證。

以逍遙散出入加減。此對証之方。無不獲效。倘一服卽愈。少頃卽發。或半日或一日又發。發之愈頻愈甚。此必下寒上熱之假證。此方不宜復投。當攺用溫補之劑。如陽虛。以四君子加溫熱藥。

陰虛。以六味地黃丸作湯加溫熱藥。甚者又須寒因熱用。少以冷藥從之。用熱藥冷探之法。否則拒格不入。非徒無益。而反害之也。

石頑曰。郁證多緣於志慮不伸。而气先受病。故越鞠﹑四七始立也。郁之旣久。火邪耗血。

豈蒼術﹑香附輩能久服乎。是逍遙﹑歸脾繼而設也。然郁證多患於婦人。內經所謂二陽之病發心脾。及思想無窮。所願不得。皆能致病。爲證不一。或發熱頭痛者有之。喘嗽气乏者有之。經閉不調者有之。狂癲失志者有之。火炎失血者有之。骨蒸勞瘵者有之。疽生虫者有之。治法總不離乎逍遙﹑歸脾﹑佐金﹑降气﹑烏沈七气等方。但當參究新久虛實選用。加減出入可也。

﹝診﹞郁脈多沈伏。或結或促。或沈或澀。郁在肝腎則見於左。郁在心脾則見於右。气血食積痰飲一有畱滯於其間。脈必因之而止澀矣。但當求其有神。何害之有。所謂神者。胃气也。郁脈𨿽多沈伏結促。不爲患也。所慮在牢革弦彊不和耳。蓋沈伏結促。有气可散。气通則和。若牢革弦彊則正气先傷。無气可散。卽從事調補。尙難克效。況復誤行耗气之藥乎。所以郁證得弦彊脈者。往往多成虛損也。

易思蘭治一婦。患渾身倦怠。呵欠口漧。經月不食。彊之不過數粒而已。有以血虛治之者。

有以气弱治之者。有知爲火而不知火之源者。用藥雜亂。愈治愈病。至冬微瘥。次年夏間。諸病復作。肌消骨露。三焦脈洪大侵上。脾肺二脈微沈。餘部皆平和。此肺火病也。以梔子仁薑汁浸一宿。炒黑研極細末。用人參﹑麥冬﹑烏梅煎湯調下。進二服。卽知饑喜食。旬日肢體充實如常。

後因久病不孕。眾皆以爲血虛。而用參﹑之品。半月胸膈飽脹。飲食頓減。至三月餘而經始通。

下黑穢不堪。或行或止。不得通利。其苦萬狀。易復以四烏湯換生地。加陳皮﹑蘇梗﹑黃芩﹑山梔﹑靑皮﹑枳殼十數劑。一月內卽有孕。

卷三諸气門上

痞滿

丹溪云。痞與否同。不通泰也。由陰伏陽蓄。气與血不運而成。處心下。位中央。滿痞塞者。皆土之病也。與脹滿有輕重之分。痞則內覺痞悶而外無脈急之形也。有中气久虛。不能營運精微爲痞者。有過服消克。不能舒化飲食爲痞者。有濕熱太甚。痰气上逆陽位爲痞者。古方治痞。

用黃連﹑黃芩﹑枳實之苦以泄之。濃朴﹑生薑﹑半夏之辛以散之。人參﹑白術之甘以補之。茯苓﹑澤瀉之淡以滲之。旣痞同濕治。惟宜上下分消其气。如果有內實之證。庶可略與消導。世人痞塞。

喜行利藥以求速效。𨿽臨時快通。痞若再作。危殆滋甚。天地不交而成痞。此脾之淸气不升而下澑。胃之濁气不降而上逆。當用補中益气加豬苓﹑澤瀉。蓋升麻﹑柴胡從九地之下而升其淸气。

豬苓﹑澤瀉從九天之上而降其濁气。卽所以交痞而爲泰矣。諸痞塞及噎膈。乃痰爲气激而上。气爲痰膩而滯。痰與气搏。不得流通。並宜連理湯﹑漧薑黃芩黃連人參湯﹑黃連湯﹑諸瀉心湯選用。

气滯痞脹。用五膈寬中散。不應。丁沈透膈湯。應諸痞塞脹滿。胸膈不利。或气上逆。或腹疼痛。

並宜指迷七气湯。胃虛。加參術。气滯。加木香。大便祕。加檳榔。面目浮。加蘇葉。四肢腫。

加木瓜。虛痞。只用局方七气﹑局方烏沈二湯最妙。鬱怒暴痞。面目浮腫。心腹脇滿。二便祕澀。

四肢脹大。增損流气飲。膈上諸般冷气。嘔逆不食。不問痞塞疼痛。且與薑汁探吐。然後用藥。

痰飲尢宜。邪气作痞。宜用疏劑。若气不順。逆上爲痞。此乃虛痞。愈疏而痞愈作。宜於收補中微兼疏通之意。不可過用香劑。古人治瀉後膈痞。用理中丸。卽此意也。痞塞諸藥不效。大便不通。脈數實者。小陷胸湯﹑三黃湯選用。

甚則寶鑑木香檳榔丸通利之。若肥人痰痞風。大便不通者。禦藥院木香檳榔丸疏解之。肥人心下痞悶。內有濕痰也。二陳湯加枳實﹑芩﹑連。然不若小陷胸湯尢捷。瘦人心下痞悶。乃郁熱在中焦。三黃加枳實以導之。心下痞而寒熱不除者。小柴胡加枳﹑桔。如飲食後感冒風寒。飲食不消。或食冷物而作痞悶。宜溫中化滯。二陳加縮砂﹑紫蘇﹑藿香。或平胃加藿香﹑艸豆蔻之類。

虛人停滯不散。心下痞。或寬或急。常喜熱物者。枳實理中湯。老人虛人。脾胃虛弱。轉運不及。

飲食不化而作痞者。九味資生丸。飽悶常嚼一丸。或六君子加香﹑砂﹑山楂﹑曲﹑之類。胸中气塞短气。橘皮枳實生薑湯。有酒積雜病。過下傷脾。脾虛不運作痞。養胃兼和血。參﹑術﹑歸﹑芍兼升﹑柴。稍佐陳皮﹑枳殼之類。大怒之後成痞。或痰中見血。或口中作血鮏气。是瘀血。用丹皮﹑紅曲﹑香附﹑桔梗﹑降香﹑紅花﹑蘇木﹑山楂﹑麥芽﹑童便。甚則加大黃﹑桃仁泥。有痰挾瘀血成窠囊作痞。脈沈澀。日久不愈。多郁人悲哀過度有之。宜從血郁治。桃仁﹑紅花﹑香附﹑丹皮﹑韭汁之類。舉世治中滿痞脹。不問虛實。咸禁甘艸。殊不知古人所謂中滿勿食甘者。指實滿而言也。若自覺滿而外無腹脹之形者。當以甘治之。

﹝診﹞脈弦急而滑。驟然胸中痞悶。乃肝气與食滯而成。爲實。脈弦。或沈弦。或澀。或虛大無力。气口爲甚。此日久脾胃受傷。或過服克伐藥所致。爲虛。胸膈痞悶而寸口脈沈滑。或遲滑者。爲有停滯。

羅謙甫治眞定趙客。六月間乘涼傷濕面。心下痞滿。躁熱時作。坐臥不安。宿於寺中。僧以丸藥十數丸下之。下十餘行。痞稍減。越日困睡。爲盜劫其貲。心動。遂躁熱而渴。飲酒一甌。

是夜臍腹脹痛。僧再以前藥復下十餘行。病加困篤。四肢無力。躁熱身不寧。喜冷水。米谷不化。

痢下如爛魚腸腦。赤水相雜。全不思食。彊食則嘔。痞甚於前。噫气不絕。足冷。小腹不任其痛。診之。脈浮數七八至。按之空虛。曰。予溯流尋源。蓋暑熱已傷正气。以熱毒之劑下之。一下之後。其所傷之物已去無餘。遺巴豆之气。畱毒於腸胃間。使嘔逆而不能食。胃气轉傷而然。及下膿血無度。大肉脫下。皮毛枯槁。脾气弱而衰矣。舌上赤澀。口燥咽漧。下多亡陰之所致也。陰旣已亡。火獨旺。故心胸躁熱。煩亂不寧。經曰。獨陽不生。獨陰不長。夭之由也。遂辭去。易一醫。不審脈究源。惟見痞滿。以枳殼丸下之。病添喘滿。利下不禁而死。金匱云。不當下而彊下之。令人開腸洞泄。便溺不禁而死。正此謂也。

石頑治內兄顧九玉。頒詔假道歸吳。大暑中患胸痞顱脹。脈得虛大而濡。气口獨顯滑象。此濕熱泛濫於膈上也。與淸暑益气二劑。顱脹止而胸痞不除。與半夏瀉心湯減炮姜。去大棗加枳實。

一服而愈。

家弟曾余。𨿽列賢書。最畱心於醫理。弟婦鄭氏。乃世傳女科中山之女。昆弟俱爲時醫。戊申夏患嘔逆。不食者月餘。服寬膈理气藥二十餘劑。幾至絕粒。而痞脹異常。邀余診之。脈得虛大而數。按仲景脈法云。大則爲虛。數則爲虛。此胃中陽气大虛。而濁陰塡塞於膈上也。因取連理湯方。用人參三錢服之。四劑而痞止食進。後與異功散調理數日而康。

別駕吳蛟水公祖夫人。患痞眩嘔逆。向因下體畏寒。肢肘麻瞀。久服八味﹑參﹑附不徹。六脈弦滑而按之則濡。此中焦素蘊痰濕。陽气不能周於四末之象。得桂﹑附辛熱之力有時𨿽可暫開。

究非眞陽之虛。且有地黃之滯。所以痞暈漫無止期。遂疏局方七气湯加沈香。一服豁然。再劑神爽食進而安。

內翰繆鈞間尊大人子長老先生。靑年罷職。樂志林泉。偶因小憤。遂眩暈痞悶。三月來服豁痰利气藥不應。反覺疲倦。飲食日減。下元乏力。至七月下浣。邀石頑診之。六脈似覺有餘。指下略無沖和之气。气口獨滯不調。時大時小。兩尺俱濡大少力。此素多痰濕。漸漬於水土二經。復加剝削之劑屢犯中气。疲倦少食。迨所必至。法當先調中气。輸運水谷之精微。然後徐圖溫補下元。爲疏六君子湯加當歸兼調營血。庶無陽無以化之虞。其如夫人久患崩淋。徧服諸血藥罔效。以補中益气加制香附﹑烏梅。升舉其陽兼調其气。所謂病在下取之上。端不出古聖之成則耳。

卷三諸气門上

腹滿

經云。太陰所至爲中滿﹐諸濕腫滿。皆屬於脾。諸脹腹大。皆屬於熱。淸气在下。則生飧泄。

濁气在上。則生脹。金匱云。趺陽脈微弦。法當腹滿。不滿者必便難。兩疼痛。此虛寒從下上也。當以溫藥服之。

趺陽以候內因。寸口以候外因。趺陽脾胃之脈而見微弦。爲厥陰肝木所侵。侮其陰气。橫聚於腹。法當脹滿有加。設不滿。陰邪必轉攻而上。決無輕散之理。蓋陰邪卽聚。不溫必不散。陰邪不散。陰竅必不通。故知其便必難。勢必逆攻兩而痛。較腹滿更進一步也。虛寒之气從下而上。由腹而。才見一斑。亟以溫藥服之。使陰邪從陰竅走散而不至上攻則善矣。

病者腹滿。按之不痛爲虛。痛者爲實。可下之。舌黃未下者。下之黃自去。

腹滿時減復如故。此爲寒。當與溫藥。腹滿不減。減不足言。當須下之。宜大承气湯。

腹滿不減。減不足言。當須下之。宜大承气湯一條。已見傷寒陽明府實證。此腹滿時減復如故。爲虛寒。當溫之。蓋腹滿𨿽因中气虛寒。然下焦之眞陽未滅。有時而升。則有時而減。然終屬虛寒。故復如故。而當與溫藥也。

按之心下滿者。此爲實也。當下之。宜大柴胡湯。

邪從胸脇而入於陽位。合用大柴胡兩解之。與臍腹硬痛承气證不同。

病者痿黃。躁而不渴。胸中寒實而利不止者死。

寸口脈弦者。卽脇下拘急而痛。其人嗇嗇惡寒也。

此論外因之腹滿。故脈辧於寸口也。寸口脈弦而脇下拘痛者。其人表气微虛。不能外禦其邪。

俾風邪卽與水气相合。而爲脇下拘痛。表中陽虛故嗇嗇惡寒也。

夫瘦人繞臍痛。必因風冷。穀气不行。而反下之。其气必衝。不衝者。心下則痞。

瘦人本無痰濕痺著。而繞臍痛者。爲肌肉疏薄。風冷得以直入。幹於脾土之陰分。土气傷則不能轉運。是以穀气不行。若反下之。徒虛其腸胃。邪气愈逆。因而上衝。經曰。气上衝胸。邪在大腸故也。不衝者。邪在於胃。客气上逆。則心下痞也。

病腹滿。發熱十日。脈浮而數。飲食如故。濃朴七物湯主之。

腹滿者。邪气入於裏也。發熱者。陽气達於外也。𨿽病經十日而脈浮數。邪猶未全入裏。況能食以證胃气之有權。故用小承气合桂枝去芍藥湯。兩解表裏之法。較之桂枝加大黃湯。多枳﹑朴而少芍藥。以枳﹑朴專泄壅滯之气。故用之。芍藥專收耗散之陰。此腹但滿而不痛。與陰血無預。故去之。

腹中寒气。雷鳴切痛。胸脇逆滿嘔吐。附子粳米湯主之。

腹中寒气奔迫。上攻胸脇。以及於胃。而增嘔逆。頃之胃气空虛。邪無所砥。輒入陽位則殆矣。是以除患之機。所重全在胃气。乘其邪初犯胃。尙自能食。而用附子﹑粳米之法。溫飽其胃。

胃气溫飽。則土濃而邪難上越。胸脇逆滿之濁陰。得溫無敢畱戀。必還從下竅而出矣。

痛而閉者。濃朴三物湯主之。

痛而閉塞。無雷鳴嘔逆之證者爲實。當下之。卽用小承气。倍濃朴。而易其名。以其無亢極之火。故不用承气二字。與理中湯之易名人參湯一義。

東垣曰。經云。諸脹腹大。皆屬於熱。此八益之邪。有餘之證。自外而入。風寒之邪。傳入於裏。寒變爲熱。而作胃實。日晡潮熱。大渴引飲。譫語脹滿者。承气湯下之。下之則脹已是也。

五臟六腑俱有脹滿。更以脹家寒熱多少較之。胃中寒則脹滿。濁气在上。則生脹。胃中寒濕菀遏故也。太陰之厥。則腹滿脹。後不利。不欲食。食則嘔。不得臥。按所云寒脹多如此。亦有膏粱之人。醇酒濃味之濕熱不得施化。郁於內而成脹滿者。此熱脹之謂也。調經篇云。因飲食勞倦。損傷脾胃。始受熱中。末傳寒中。皆由脾胃之气。不能運化精微。致水谷聚而不散。遂成脹滿。又有飲食過傷而成脹飧泄者。經云。淸气在下。則生飧泄。濁气在上。則生脹。此陰陽反作。病之逆從也。夫飲食不節。起居不時者。陰受之。陰受之則入五臟。入五臟則閉塞不通而成脹矣。此皆飲食自倍。腸胃乃傷所致。治脹務在調其虛實。適其寒溫。兼寒熱補瀉之法於戰守之間。從少從多。各從其類。可一言而盡也。

張三錫曰。脹滿悉屬脾虛。運化不及。濁气塡塞所致。初起微佐以消化。舒郁爲先。勢甚而二便澀滯者。微利之。弱人或稍久。一切病後產後瘡疽後。必用參﹑術﹑﹑芍大補脾气爲主。

而佐以消化。濃朴﹑木香﹑黃連之類。然王道無近功。必數十帖以漸取效。每見粗工專守下之則脹已一法。用商陸﹑牽牛等。一瀉卽消。三日後復起。然眞气因瀉而下脫。邪气必復聚而成脹。

遂致不救。可勝道哉。

腹脹諸證。𨿽屬寒者多。屬熱者少。然世治脹。喜用辛溫散气之藥。卽使濕熱作脹。亦必賴辛溫之品以散气。气散則脹滿亦寬。但須以去濕熱之藥爲主。而兼辛溫爲引導則可。然又有火盛陰虛。熱乘血分者。其腹𨿽脹而不甚大。按之益堅。小便黃赤。大便祕澀。至夜則微熱。其脈數實而細小。不可誤作食積濕熱治。蓋消導則陰愈傷。去濕則津愈涸矣。宜用極苦極寒之藥。如當歸龍薈丸。或四物湯加宣胡二連﹑蘆薈。俱用醋制。可一服而效也。有气虛不能裹血。血散作脹。

必其人大便不堅。或時結時溏。溏則稍減。結則漸加。小便淸利。甚則渾白如泔。其脈緩大而滯。

气口益甚。愼不可用辛溫耗气之藥。宜四君子去白術。加木香﹑澤瀉﹑當歸﹑芍藥。以固其气中之血。有血虛不能斂气。气散作脹。必其人煩熱便燥。小便黃數。其脈浮數而弦。人迎尢甚。愼不可用苦寒傷胃之藥。宜四物湯去地黃。加黃﹑肉桂﹑甘艸﹑煨姜以和其血中之气。外因六气成脹。藿香正气散。內因七情成脹。沈香降气散。憂思過度致傷脾胃。心腹膨脹。喘促煩悶腸鳴。

气走漉漉有聲。大小便不利。脈虛而澀。局方七气湯。濁气在上。則生脹。生薑瀉心湯加木香﹑濃朴。脾胃不溫不能腐熟水谷而脹。附子理中湯。腎臟虛寒不能生化脾土而脹。濟生腎气丸。中滿腹內堅硬如盤。不能坐臥。大小便澀滯。上气喘促。面色痿黃。通身虛腫者。此寒熱錯雜。膠固於中。營衛血气凝滯於內也。分消湯﹑分消丸。詳寒熱多少。或加減用之。諸七气選用亦可。

气口脈緊滑。惡心飽悶。口漧內熱者。是食積。枳實導滯丸。飽食奔走。或跌撲凝血不散。或婦人血聚而成腫脹。腹上有靑紫筋。腹中按之疼。脈來弦澀。當作蓄血治之。怒甚气逆。腹脇脹滿。

兩手脈弦。靑皮﹑陳皮﹑木香﹑山梔﹑柴胡﹑枳殼﹑歸尾﹑桃仁﹑芍藥﹑薄桂。嗜酒之人。病腹脹如斗。前後溲便俱有血。用利藥轉加。其脈數而澀。此得之濕熱傷脾陰。不能統血。胃𨿽受谷。

脾不輸運。故成痞脹。當理脾气。祛濕熱。兼養血之劑。如枳實﹑黃連﹑炮姜﹑半夏﹑茯苓﹑當歸﹑芍藥﹑阿膠﹑烏梅﹑砂仁之類。白芍﹑烏梅收脾陰。黃連﹑枳實瀉脹滿。歸﹑膠補營血。苓﹑半去涎飲。砂仁醒脾气也。倘觸動平昔所蓄之濕熱。脹滿逆上喘急者多死。下利不止者亦死。

﹝診﹞脈來緩大者屬气虛。弦數者爲血熱。气口緊盛或滑爲停滯。濡滑爲濕熱。弦細爲肝邪乘脾。人迎浮弦爲風气內乘。弦細而數爲陰邪上逆。若虛大無根。爲脾胃气衰。沈細短澀。爲腎臟气絕。

石頑治太史錢宮聲媳。去秋瘧久大虛。飲食大減。經水不調。季冬略行一度。今春時發寒熱。

腹滿不食。服寬脹利水藥不應。擬進破血通經之劑。邀石頑相商。其脈左寸厥厥動搖。右關與兩尺𨿽微弦。而重按久按。卻滑實流利。惟右寸左關虛濡而數。尋之澀澀少力。此陰中伏陽之象。

洵爲胎脈無疑。良由中气虛乏。不能轉運其胎。故爾作脹。前醫曰。自結迄今。距十二載。從來未曾受孕。病後元气大虛。安有懷娠之理。石頑曰。向之不孕。必有其故。今病後餘熱畱於血室。因而得妊。亦恆有之。細推病機。每粥食到口。輒欲作嘔。惟向晚寒熱之際。得熱飲入胃。其寒熱頓減。豈非胃气虛寒。水精不能四布。畱積而爲涎液。汪洋心下乎。俗名惡阻是也。其腹滿便難之虛實。尢須明辧。金匱有云。趺陽脈微弦。法當腹滿。不滿必便難。乃虛寒從下上也。當以溫藥服之。況大便之後。每加脹急。以裏气下通。濁陰乘機上擾。與得下臨時寬快迥殊。其治𨿽當安胎爲主。但濁陰之气。非藉辛溫不能開導其結。遂疏四君子湯。益入歸﹑芍以收營血之散。

稍借肉桂爲濁陰之向導。使母气得溫中健運之力。胎息無濁陰侵犯之虞。桂不傷胎。龐安常先有明試。余嘗屢驗之矣。服後寒熱漸止。腹脹漸寬。飲食漸進。胎息亦漸形著而運動於臍上。至仲夏。因起居不愼。而胎漏下血。前醫猶認石瘕而進破積之方。乃明諭脈證。左寸動滑。斷屬乾象。

而與扶脾藥得安。後產一子。舉家稱快。設不審而與通經破血。能保子母雙全之慶乎。

飛疇治謝元海。因夏月常飲火酒。致善食易饑。半月後。腹漸脹滿。大便艱澀。而食亦日減。

醫用削克淸火俱不效。左脈細數。右脈澀滯。此始爲火助胃彊而善食。繼爲火灼胃液而艱運。艱運則食滯而脹滿。脹滿則食減。今宜斷食辛烈。乘元气未漓。祛其滯而回其液。日久則費調理也。

因用枳實導滯湯去黃連﹑白術。加葛根。一服大便通利而滯行。又用健脾理气。三日後以小劑生脈加葳蕤﹑煨葛根。不半月而愈。

卷三諸气門上

水腫

經云。肺移寒於腎爲湧水。湧水者。按腹不堅。水气客於大腸。疾行則鳴濯濯。如囊裹漿。

水之病也。

水始起也。目窠上微腫。如新臥起之狀。其頸脈動。時咳。陰股間寒。足脛腫。腹乃大。其水已成矣。以手按其腹隨手而起。如裹水之狀。此其候也。

邪气內逆。則气爲之閉塞而不行。不行則爲水脹。

三陰結。謂之水。

平治權衡。去菀陳。微動四極。溫衣。繆刺其處。開鬼門。潔淨府。精已時復。五陽已布。

故精自生。形自盛。骨肉相保。巨气乃平。

此言土虛不能制水之病。平治權衡者。使陰陽各得其平也。菀者積也。陳者久也。者腐也。

陰陽平治。水气自去。微動四極者。運動四肢也。溫則水气易行。故須溫衣。不拘隧穴。名曰繆刺。腠理謂之鬼門。膀胱謂之淨府。開者發汗也。潔者滲利也。陽气旣和。陰精時復。由是五陽宣布。陰水盡滌。精血自生。形肉自盛。骨肉與衣相保。大气平矣。金匱云。師曰。病有風水。

有皮水。有正水。有石水。有黃汗。風水其脈自浮。外證骨節疼痛。惡風。皮水其脈亦浮。外證腫。按之沒指。不惡風。其腹如鼓。不渴。當發其汗。正水其脈沈遲。外證自喘。石水其脈自沈。外證腹滿不喘。黃汗其脈沈遲。身發熱。胸滿。四肢頭面腫。久不愈。必致癰膿。

風水者。腎本屬水。因風而水積也。經云。並浮爲風水。傳爲腫。又曰。腎風者。面然壅。害於言。不能正偃。正偃則咳。名曰風水。其本在腎。其末在肺。皆積水也。上下溢於皮膚。故爲腫。今止言外證骨節疼痛惡風。不言腫。脫文也。腎外合於骨。水則病骨。肝外合於筋。風則筋束關節。故骨節痛。脈浮惡風者。知其風水之在外也。皮水者。皮膚腫是也。蓋肺主气以行營衛。外合皮毛。皮毛病甚則肺气郁。當發其汗。散皮毛之邪。外气通而郁解矣。

正水者。腎經之水自病也。經曰。腎者。胃之關也。關門不利。故聚水成病。上下溢於皮膚。

腫腹大。上爲喘呼。不得臥。標本俱病也。石水者。乃水積小腹胞內。堅滿如石。經曰。陰陽結邪。陰多陽少名石水。又曰。腎肝並沈爲石水。水積胞內。下從足少陰。故不發喘。黃汗者。病水身黃。汗出如柏汁。由陽明胃熱。故見色於外。今之發熱胸滿。四肢頭面腫者。正屬足陽明經脈之證也。熱久在肌肉。故化癰膿。

風水脈浮。身重汗出惡風者。防己黃湯主之。腹痛者加芍藥。風水惡風。一身悉腫。脈浮不渴。續自汗出。無大熱。越婢湯主之。

水主腎病。腎脈本沈。以其肝木過盛。火熱生風。水勢乘風上湧。所以風水之脈反浮也。素問云。腎肝並浮爲風水。蓋腎肝同處。腎爲陰主靜。其脈常沈。肝爲陽主動。其脈常浮。二髒俱有相火。動於腎者。猶龍火之出於海。動於肝者。猶雷火之出於澤。龍起而水隨。風發而波湧。

今水從風湧。是以腎肝並浮也。水旣從風而脈浮。其病在表也。骨節疼痛。表之虛也。身重。水客分肉也。汗出惡風。衛气虛也。防己療風腫水腫。通腠理。黃溫分肉。補衛虛。白術治風主汗。甘艸和藥益土。姜﹑棗辛甘發散。腹痛者。肝邪气塞。不得升降。再加芍藥以收陰也。若見一身悉腫而脈浮不渴。續自汗出。無大熱。此風气鼓搏其水。向外。當與越婢湯發之。此因勢利導之法。且中有石膏化熱。而無上逆喘滿之虞也。

皮水爲病。四肢腫。水气在皮膚中。四肢聶聶動者。防己茯苓湯主之。厥而皮水者。蒲灰散主之。

風水脈浮。用防己黃湯矣。而皮水卽仿佛用之。前脈論中。同一開鬼門。而標中之本則微有分。風水下郁其土气。則用白術崇土。姜﹑棗和中。皮水內合於肺。肺病則气病。故又名气水。金郁泄之。水積於皮。以淡滲之。故以茯苓易白術。加桂枝解肌以散水於外。不用姜﹑棗和之於中也。況四肢聶聶。

風在營衛。觸動經絡。桂枝安得不用耶。若皮水而見厥逆。知水漬入腎。胃病不能行陽气於四末。

故手足諸陽之本先病也。與傷寒厥而心下悸。當先治水。藥𨿽異而理則同也。

水之爲病。其脈沈小屬少陰。浮者爲風水。虛脹者爲气水。發其汗卽已。脈沈者宜麻黃附子湯。浮者宜杏子湯。

此論少陰正水之病。其脈自見沈小。殊無外出之意。若脈見浮者。風發於外也。虛脹者。手太陰气郁不行。而爲虛脹也。風气之病。發其汗則已。卽脈沈無他證者。當效傷寒少陰例。用麻黃附子甘艸。蕩動其水以救腎邪。若見外證喘滿。知水气之在上而不在下。卽於前方除去附子。

而加杏仁以救肺邪。此治金水二髒之正法也。

裏水者。一身面目黃腫。其脈沈。小便不利。故令病水。假令小便自利。此亡津液。故令渴也。越婢加術湯主之。甘艸麻黃湯主之。

裏水卽石水。水積膀胱內胞。而小腹硬滿如石也。首條言其脈自沈。外證腹滿不喘。腎肝並沈之象。其水潛伏於裏。然不動。非借風水越婢湯之法。不能激之四汽也。此言一身面目黃腫。

脈沈小便不利。𨿽顯陽邪內動。究竟脈沈不鼓。不能破陰邪之堅壘。必需前湯加術以發越脾气。

俾陰邪從陽。裏邪從表。一發而陰霾迅掃。此內經開鬼門法也。夫小便不利而水積爲患。理固宜然。設小便自利而水道順趨。可無病水之慮矣。何至亡津作渴耶。不知金匱設以爲例。意謂此證皆由小便不利所致。卽使溲溺忽利。反加煩渴。此必陽邪內擾。迫其陰津下亡。當非寒去欲解之比。故證𨿽變而治不殊。總不出越婢加術之範圍也。按正水與石水似同而實異。正水則外證自喘。其本在腎。其末在肺。石水其脈自沈。外證腹滿不喘。其水之藏伏於下。積結如石可知。求其如風水皮水之脈浮。殊不可得。非用麻黃﹑石膏重劑發之。永無解散之期也。甘艸麻黃湯卽越婢湯之變法。病气本輕。但需開發肺气於上。則膀胱气化行矣。

問曰。黃汗之爲病。身體腫。﹝一作重﹞發熱汗出而渴。狀如風水。汗沾衣色正黃如柏汁。

脈自沈。何從得之。師曰。以汗出入水中浴。水從汗孔入得之。宜芍桂酒湯主之。溫服一升。

當心煩。服至六七日乃解。若心煩不止者。以苦酒阻故也。黃汗之病。兩脛自冷。假令發熱。此屬歷節。食已汗出。又身常暮臥盜汗出者。此營气也。若汗出已。反發熱者。久久其身必甲錯。

發熱不止者。必生惡瘡。若身重汗出已輒輕者。久久必身。卽胸中痛。又從腰以上必汗出。

下無汗。腰髖弛痛。如有物在皮中狀。劇者不能食。身疼重。煩躁。小便不利。此爲黃汗。桂枝加黃湯主之。須臾。飲熱粥一升餘以助藥力。溫覆取微汗。若汗不出。更服。

黃汗皆由營气不和。水气乘虛襲入。所以有發熱汗出。身體重痛。皮膚甲錯。肌肉動等證。

至於脛冷髖弛。腰下無汗。內經所謂身半以下。濕中之也。脈沈遲者。水濕之气滲於經脈。而顯遲滯不行之狀。證𨿽多歧。觀其所治。咸以桂﹑芍和營散邪。卽兼黃司開闔之權。杜邪气復入之路也。按仲景於瘀熱壅滯之候。每云甲錯。卽肌若魚鱗之狀。故發熱不止則瘀熱潰腐而爲惡瘡。

每言身。乃經脈動惕之兆。故發汗不已。則營气內乏。而胸中痛也。

气分。心下堅大如盤。邊如旋杯。水飲所作。桂枝去芍藥加麻辛附子湯主之。當汗出如虫行皮中卽愈。心下堅大如盤。邊如旋盤。水飲所作。枳術湯主之。腹中軟。卽當散也。

肺主一身之气而治節行焉。今气分心下堅大如盤。邊如旋杯。水飲所作。形容水飲久積胸中不散。傷其氤氳之气。乃至心下堅大如盤。遮蔽大气。不得透達。只從旁邊轆轉。如旋杯之狀。

正舉空洞之位。水飲占據爲言。其用桂枝去芍藥加麻黃﹑附﹑辛。以通胸中陽气。陽主開。陽盛則有開無塞。而水飲之陰可見耳。若胸中之陽不虧。當損其有餘。則用枳﹑術二味。開其痰結。

健其脾胃。而陽分之邪。解之自易易耳。人但知枳實太過。而用白術和之。不知痰飲所積。皆由脾不健運之故。苟非白術豁痰利水。則徒用枳實無益耳。

夫水病患。目下有臥蠶。面目鮮澤。脈伏。其人消渴。病水腹大。小便不利。其脈沈絕者。

有水。可下之。諸有水者。腰以下腫。當利小便。腰以上腫。當發汗乃愈。

張介賓曰。水本畏土。因土虛不能制水。則寒水侮所不勝。反乘脾土。泛濫爲邪。其始起也。

必從陰分。漸次而升。按肉如泥。腫有分界。夫水𨿽制於脾。而實主於腎。腎本水髒。而元气寓焉。若腎中陽虛。則命門火衰。旣不能自制陰寒。又不能溫養脾土。陰陽不得其正。則化而爲邪。

夫气卽火也。精卽水也。气之與水。本爲同類。但在化與不化耳。故陽旺則化。而精卽是气。陽衰則不化。而水卽爲邪。凡火盛水虧則病燥。水盛火虧則病濕。故火不能化。則陰不從陽而精气皆化爲水。所以水腫之證。多屬陽虛。

諭嘉言曰。病機之切於人者。水火而已。水流濕。火就燥。水柔弱。火猛烈。水泛溢於表裏。

火遊行於三焦。拯溺救焚。可無具以應手乎。經謂二陽結謂之消。三陰結謂之水。手足陽明熱結而病消渴。火之爲害固已。而三陰者。手足太陰脾肺二髒也。胃爲水谷之海。水病莫不本之於胃。乃以屬之脾肺者何耶。使脾足以轉輸水精於上。

肺足以通調水道而下。則胃無病水之虞矣。惟脾肺二髒之气結而不行。後乃胃中之水日蓄。漸漬表裏。無所不到也。是則脾肺之權。可不伸耶。然其權尢重於腎。腎者胃之關也。腎司開闔。腎气從陽則開。陽太盛則關門大開。水直下而爲消。腎气從陰則闔。陰太盛則關門常闔。水不通而爲腫。經又以腎本肺標。相輸俱受爲言。然則水病以脾肺腎爲三綱矣。於中節目。尢難辧晰。金匱分五水之名。及五臟表裏主病。徹底言之。後世漫不加察。其治水輒宗霸術。不能行所無事。

可謂智乎。治气之源有三。一曰肺气。肺气淸。則周身之气下行也。一曰胃气。胃气和。則胸中之气亦易下行也。一曰膀胱之气。膀胱之气旺。則能吸引胸中之气下行也。經曰。膀胱者州都之官。津液藏焉。气化則能出矣。又云。上焦如霧。言其气之氤氳如霧也。又云。膻中者臣使之官。

言其能分布胸中之气而下傳也。夫膻中者。與上焦胸膈同位。膀胱位於腹內。膀胱之气。空洞善容。而膻中之气得以下運。若膀胱之气不化。則腹已先脹。膻中之气安能下達耶。然欲膀胱之气化。其權在於保腎。腎以膀胱爲府也。腎气動。必先注於膀胱。屢動不已。膀胱脹滿。勢必逆奔於胸膈。其窒塞之狀。不可名言。治法。補腎水而致充足。則精气深藏而膀胱之脹自消。膀胱而令气旺。則腎邪不蓄而輸化之機自裕。所以然者。以腎不補則不能藏。膀胱不補則不能瀉。凡治水腫喘促。以順肺爲主。肺气順則膀胱之气化。而水自行矣。試以格物之理論之。凡禽畜之類。

有肺者有尿。無肺者無尿。故水道不利而成脹滿。以淸肺爲急。此義前人闡發不到。後人以五苓﹑五皮等方治水者。總之未明此旨。至於車水放塘。種種劫奪膀胱之劑。則殺人之事矣。

水腫有陰陽之辧。陽水者。脈息浮數。徧身腫。煩渴。小便赤澀。大便多祕。急宜疏鑿飲﹑禹功散﹑浚川散﹑神芎丸﹑神丸選用。小便不通。危急旦夕者。沈香琥珀丸。陰囊腫脹。二便不通者。三白散。然驟發便劇。元气未衰者。可用上法。若病後脾虛發腫。只宜輕劑投之。如六君﹑五苓﹑理苓之類。俱可應用。陰水者。脈沈遲。或細緊。徧身腫。不煩渴。大便自調。或溏泄。

小便𨿽少而不赤澀。實脾散加減。小便頻數者。濟生腎气丸。小便有時黃赤。有時不赤。晚則微赤。此陰本陽標。未可據用溫補。先與五苓散淸理其標。次與復元丹。陰陽結邪。多陰少陽爲石水。越婢加術湯發之。腎肝並沈爲石水。眞武湯溫之。小便涓滴不通。諸藥不應。急用金液丹。

竈心赤土煎湯送半錢。誤用峻利。小便不通者。理苓湯和之。經云。結陽者腫四肢。四肢爲諸陽之本。陽結則不行其陰。故畱結爲之肢腫。五苓散分利之。水腫暴發。脈浮喘滿。咳逆煩熱者。

小靑龍湯。上熱戴陽。下虛足冷。小靑龍去麻黃換肉桂。加熟附子四五分。面目四肢浮腫屬濕熱。

五皮散。初起脈實气盛。五子五皮湯。面獨腫而气急。蘇子降气湯。煎成磨沈香調服。有一身惟面與足腫。早則面甚。晚則足甚。蘇子降气合除濕湯各半帖和服。右半邊腫甚者。肺胃中有積滯也。導气爲先。大忌琥珀﹑郁金﹑蘇木﹑五靈之類。左半邊腫甚者。肝腎間有瘀血也。散血爲要。

大忌胃苓。非特蒼術性燥能阻滯惡血。卽白術亦須生用。生則有逐濕散血之功而無壅滯之患。皮水四肢腫而聶聶動者。防己茯苓湯。感濕而腫者。其身𨿽腫。而腰以下至腳尢重。防己黃湯加黑黃牛尿。輕者除濕湯加木瓜﹑大腹皮。因於气爲腫者。脈必沈伏而腫滿喘急。增損流气飲。大腹水腫喘脹。大小便祕者。葶藶木香散。不服水土而腫。胃苓湯。病後腰腳浮腫。爲有水气。胃苓湯加黃連。因患瘡。用幹瘡藥太早而致身腫。上半身甚者。羌活勝濕湯加升麻﹑白芷﹑蘇葉。下半身甚者。五苓散換茅術。加木瓜﹑大腹皮。婦人經水先斷。後至四肢浮腫。小便不通。通身皆腫。此血化爲水。名曰血分。此病乃七情乖違。脾胃虧損。不能統攝而成。最爲難治。日用歸脾湯下椒仁丸一丸。藥𨿽峻厲。數日當效。畏而不用。有養病害身之患。若先小便不利。後至身面浮腫。

經水不通者。血爲水敗也。名曰水分。用歸脾湯送葶藶丸七丸。其經脈不通而化爲水。流走四肢。

悉皆腫滿者。亦曰血分。其證與水腫相類。而實非水也。歸脾湯送人參丸十五丸。皆形气不足。

邪淫隧道。必用此藥以宣導其邪。佐以調補元气。庶藥力有所仗而行。則邪自不能容。而眞气亦不致於觸傷矣。

水腫死證。見一卽危。傷肝唇黑及腫。傷心缺盆平。掌無紋。傷脾臍突。傷腎足底平。傷肺背平肩聳。如卵縮向上。陰囊無縫。及莖腫腐者死。大便滑泄。水腫不消者死。加以喘滿。𨿽暴病。亦必不治。泄後腹脹而有靑筋者死。鼻煽目靑。耳焦面黑。破脫肉者。死期迫矣。先起於腹。後散於四肢者可治。先起於四肢。後歸於腹者死。如肺气不能下行。兩足腫潰而小水全無。

腹中之痛不可名狀。以手揉左則痛攻於右。揉右則痛攻於左。當臍揉熨則滿腹俱痛。叫喊不絕。

利水敷臍之藥俱不效。無可治矣。

開鬼門之劑。麻黃﹑羌活﹑防風﹑柴胡﹑蔥白。及柳枝煎洗。潔淨府之劑。澤瀉﹑木通﹑通艸﹑防己﹑葶藶﹑茯苓﹑豬苓。秋石代鹽。去菀陳之劑。商陸﹑大戟﹑甘遂﹑芫花﹑牽牛。宣布五陽之劑。附子﹑肉桂﹑漧薑﹑吳茱萸。血腫之劑。琥珀﹑郁金﹑劉寄奴﹑蘇木。丹方。治水腫用竈心赤土升許。燒紅。乘熱以陳三白酒或火酒淋。澄淸。空腹食之愈。血腫。紅酒淋服。虛人。用伏龍肝煎湯澄淸。每日煮粥食之。血腫脈證俱實。大便閉者。生萊菔搗汁半盞。和白蜜少許。隔湯燉熱食之。生牛膝搗絞汁服亦通。但精滑人禁用。丹方。治水腫用蝦蟆七隻。去頭皮足。白酒漂淨。同獨蒜四五十枚入豬肚中。白酒煮爛。去蝦蟆。食豬肚。食後溲便頻。腫卽消。又方。活鱧魚一枚。去腸垢。入獨蒜滿腹。白酒煮食。食後大小便與矢气齊通。卽消。虛人。灰分三次砂糖調服。亦消。

消後復脹者。過三四日再服一次。三次必盡。後以健脾理气及溫腎藥調之。水腫小便不通。諸藥不應。用車前艸葉搗爛。絞自然汁一盞。入燒酒半杯燉熱。空心通口服。不過七日效。病久虛極。

不勝開泄者。用薏苡四兩。湯泡煮數沸。頻與熱服卽通。勿過熟。過熟卽不效。赤豆煮湯代茶良。

鯉焦重斤許者。和冬瓜﹑蔥白煮汁食。鯽魚亦佳。鱧魚作羹。用醋勿用鹽。而千金水腫。蒜醋皆忌。以其性味之濁也。而血腫尢忌。綠頭鴨。或白鴨。同赤豆煮汁。空腹食之。切忌鹽醬。入口病必轉甚。以鹽能助腎水之邪。豆﹑麥助濕發熱也。不能戒者。用赤豆﹑大麥麵成黃。以伏龍肝水澄淸。化靑鹽下之。靑鹽產砂土。與煮海水成鹽不同。能淸心滋腎而無助水之患也。忌豬羊雞鵝蝦蟹麩面及一切生冷炙爆。尢戒房室憂勞醉飽。

﹝診﹞脈沈主水。沈而滑。浮而遲。弦而緊。皆水腫。水病腹大。脈實大者生。浮虛者死。水病腹閉。其脈沈實弦者生。沈細虛小者死。水病一身悉腫。瀉利厥逆。脈沈實者急溫之。虛大者必死。加以喘迫。此爲命絕。

李士材治錢賞之徧體腫急。臍突背平。法在不治。舉家堅請用藥。以金匱腎气丸料大劑煎服。

兼進理中湯。五日不效。乃以人參一兩。生附三錢。牛膝﹑茯苓各五錢。小便忽通進食。計服人參四斤。附子﹑姜﹑桂各斤余而安。

劉默生治汪去塵脾虛水逆傷肺。喘嗽不食。小水不通。脈虛不勝補瀉。用茯苓五錢。澤瀉﹑橘紅各一錢五分。防風﹑肉桂﹑熟附各五分。二服水去。後加入參調理而安。

石頑治王庸若嘔逆水腫。溲便涓滴不通。或用五苓﹑八正不應。六脈沈細如絲。因與金液丹十五丸。溺如泉湧而勢頓平。後以濟生腎气培養而安。

卷三諸气門上

鼓脹

靈樞脹論云。其脈大堅以澀者。脹也。水脹云。膚脹者。寒气客於皮膚之間。然不堅。

腹大。身盡腫。皮濃。按其腹。而不起。腹色不變。此其候也。腹脹身皆大。大與膚脹等。色蒼黃。腹筋起。此其候也。夫脹者。皆在於臟腑之外。排臟腑而郭胸脇。脹皮膚。故命曰脹。

五臟六腑。各有畔界。其病各有形狀。營气循脈。衛气逆爲脈脹。衛气並脈循分爲膚脹。三里而瀉。近者一下。遠者三下。無問虛實。工在疾瀉。夫心脹者。煩心短气。臥不安。肺脹者。虛滿而喘咳。肝脹者。脇下滿而痛引小腹。脾脹者。善噦。四肢煩。體重不能勝衣。臥不安。腎脹者。腹滿引背。央央然腰髀痛。胃脹者。腹滿胃脘痛。鼻聞焦臭。妨於食。大便難。大腸脹者。

腸鳴而痛濯濯。冬日重感於寒則飧泄不化。小腸脹者。少腹脹。引腰而痛。膀胱脹者。小腹滿而气癃。三焦脹者。气滿於皮膚中。輕輕然而不堅。膽脹者。脇下痛脹。口中苦。善太息。凡此諸脹。其道在一。明知逆順。鍼數不失。補虛瀉實。神歸其室。久塞其空。謂之良工。

按諸脹統言無問虛實。工在疾瀉。次云補虛瀉實。神歸其室。二說相左。其義何居。原夫諸脹之因。良由衛气僭逆。故宜疾瀉以下其气。气下則脹消矣。衛爲水谷之悍气。常行脈外。不能入於脈。今以僭逆過甚。乃並居營分而入於脈。則爲脈脹。衛气並脈。循分肉間。則爲膚脹。故昭揭於臟腑諸脹之前。且言凡此諸脹。其道在一。故其治。總不越鍼三里以疾瀉之也。明知逆順者。知胃逆之甚與不甚也。鍼數不失者。隨近遠之一下三下也。

素問云。有病心腹滿。旦食則不能暮食。名爲鼓脹。治之以雞矢醴。一劑知。二劑已。其有時復發者。何也。此飲食不節。故時有病气聚於腹也。胃脈實則脹。脾气實則腹脹。涇溲不利。

濁气在上。則生脹。中滿者。瀉之於內。下之則脹已。﹝論實證。﹞飲食起居失節。入五臟則腹滿閉塞。﹝論虛證。﹞腹滿脹。支鬲脇。下厥上冒。過在足太陰陽明。

太陰之厥。則腹滿脹。後不利。不飲食。食則嘔。不得臥。胃中寒則脹滿。髒寒生滿病。

胃風鬲塞不通。腹善滿。失衣則脹。﹝論寒證。﹞熱勝則腫。諸脹腹大。皆屬於熱。諸病有聲。

鼓之如鼓。皆屬於熱。﹝論熱證。﹞

丹溪曰。單腹脹。乃脾虛之甚。必用大劑參﹑術。佐陳皮﹑茯苓﹑蒼術﹑濃朴之類。或曰。

腹已脹矣。反用參﹑術何耶。曰。乃內經塞因塞用之法。正气虛而不能營運。濁气滯塞於中。今扶助正气。使之自然健運。邪無所畱。而脹消矣。

盛啟東云。凡下气虛乏。中焦气壅。欲散滿則恐虛其下。欲補下則滿甚於中。況少服則資壅。

多服則宣通。當以啟峻湯峻補其下。疏啟其中。故气旣得峻補。則上行而啟其中。中焦營運之令。

使之疏通。則中滿自消。下虛自實。乃塞因塞用也。補脾藥必佐姜制濃朴。以其溫能益气。辛能寬脹也。

張介賓曰。按五臟六腑。𨿽皆有脹。然無不本於脾肺腎三髒。脾屬土主運化。肺屬金主五气。

腎屬水主五液。故五气所化之液。鹹本於腎。五液所行之气。鹹本於肺。轉輸於金水二家。以制水而生金者。鹹本於脾。是以腫脹之病。無不由此三者。但陰陽虛實。治法各殊耳。大抵陽證必熱。熱者多實。陰證必寒。寒者多虛。先脹於內後脹於外者多實。先脹於外後脹於內者多虛。小便黃赤大便祕結者多實。小水淸白大便稀溏者多虛。脈滑數有力者多實。脈細微無力者多虛。形色紅黃气息粗大者多實。容顏枯槁音聲喘促者多虛。脹起於經年累月。由食少多瀉而致者。虛也。當補中爲主。脹起於旬日之間。忽因七情六气而成者。實也。當疏利爲主。朝寬暮急。血虛。暮寬朝急。气虛。朝暮皆急。气血俱虛。余於脹滿。察其實者。直淸陽明。反掌收功。若涉虛者。溫補脾腎。漸次康復。其有不大實亦不大虛者。先以淸利見功。繼以補中調攝。

又有標實而本虛。瀉之不可。補之無功。極爲危險。在病名有鼓脹與蠱脹之殊。鼓脹者。中空無物。腹皮繃急。多屬於气也。蠱脹者。中實有物。腹形充大。非蠱卽血也。在治法有理脾理肺之殊。先喘而後脹者治在肺。先脹而後喘者治在脾。然脹則必喘。喘則必脹。二者相因也。脾不運而濁火上炎。肺不得淸則喘。肺气被郁。喘而不得下降則脹。治分新久虛實。初起脈實大。二陳﹑蘇子﹑葶藶泄之。二便通暢。喘脹俱減。其功易易也。

諭嘉言曰。從來腫脹。徧身頭面俱腫。尙易治。若只單單腹脹。則難治。徧身俱腫脹者。

五臟六腑各有見證。故瀉肝瀉脾。瀉膀胱大小腸。間有取效之時。單單腹脹久窒。而淸者不升。

濁者不降。互相結聚。牢不可破。實因脾胃之衰微所致。而瀉脾之藥。安敢漫用乎。且腫脹之可瀉者。但可施之於壯盛。及田野之流。豈膏粱老弱所能受。設爲腫病。爲大滿大實。必從乎瀉。

則久病後腫與產後腫。將亦瀉之耶。後人不察。槪從攻瀉。其始非不遽消。其後攻之不消矣。其後再攻之如鐵石矣。不知者見之。方謂何物邪气。若此之盛。自明者觀之。不過爲猛藥所攻。卽此身之元气。轉與身爲難。有如驅良民爲盜賊之比。明乎此。則有培養一法。補益元气是也。則有招納一法。宣布五陽是也。則有解散一法。開鬼門潔淨府是也。三法是不言瀉。而瀉在其中矣。

夫脹皆脾胃之气虛弱。不能運化精微。致水谷聚而不散。故成脹滿。飲食不節。不能調養。

則消气下降。濁气塡滿。胸腹濕熱相蒸。遂成此證。小便短澀。其病膠固。難以治療。用半補半瀉之法。健脾順水寬中爲主。

不可過用猛烈。反傷脾胃。病再復脹。不可治也。宜分消湯﹑分消丸。隨寒熱虛實加減治之。脹滿得之未久。或脹或消。腹皮稍軟。不泄不喘。隨治隨愈。若臍心凸起。利後脹復急。久病羸乏。

喘急不得安者。名曰脾腎俱敗。無有愈期。至咳嗽失音。靑筋橫絆腹上。及爪甲靑。卒腫。頭面蒼黑。嘔吐頭重。上喘下泄者。皆不治。蓄血成脹。腹上靑紫筋見。或手足有紅縷赤痕。小水利。

大便黑。金匱下瘀血湯。不應。抵當丸去水蛭。加樗雞作丸。空腹日進梧子大三丸。血下止後服。

輕則散血消脹湯。肥白人腹脹。多是濕痰。二陳﹑六君﹑平胃﹑五苓參酌。瘦人腹滿是熱。用炒川連﹑濃朴﹑白芍﹑香附。婦人血腫。煩躁漱水不欲咽。神昏善忘。小便多。大便黑。散血消脹湯。虛人血蠱。琥珀人參丸。或因產崩血虛。或瘀血不散。亦成腫脹。其人必脈澀面黑。不可作水濕治之。腹脹便血。其脈大。時絕者死。腹大脹。四末淸。形脫泄甚。上气喘息者死。腹脹誤用攻藥暫寬。復脹者皆不治。先脹於內後脹於外。小便赤澀大便祕結。气色紅亮聲音髙爽者。實也。木香﹑沈香﹑砂仁﹑枳實﹑濃朴﹑蒼術﹑大腹皮。以治脾也。桑皮﹑葶藶﹑蔻殼﹑蘇子﹑桔梗枳﹑橘。以治肺也。木通﹑防己﹑茯苓﹑車前﹑澤瀉﹑豬苓。以利小便也。麻黃﹑防風﹑羌活﹑葛根。以發汗也。如气壯能食。年少新病者。大黃﹑芒硝皆可應用。先脹於外後甚於內。小便淡黃大便不實。气色枯白語言低怯者。虛也。參﹑苓﹑白術﹑陳皮﹑甘艸。以補脾也。人參﹑黃﹑桔梗﹑苡仁。以補肺也。沈香﹑枳殼﹑木香。以理气也。桂﹑苓﹑澤瀉﹑豬苓﹑白術以利小便。

升麻﹑柴胡以開鬼門。如虛甚多寒。桂﹑附﹑姜﹑萸。俱宜取用。金匱腎气丸。益火消陰。脈沈者。誠爲切要之藥。然必小腹脹極。而後旁及於上者爲宜。試觀冰盤冷气。必從下滲。冰壇脹滿。

則從上而裂矣。小建中湯。於土中瀉木。必脈浮而弦彊者。乃爲合劑。亦須脇下脹急而後旁及於中者。方可投之。蓋風木之邪起於東方。土敗木賊。然後中央受困耳。脹而本虛證實。攻補兩難者。丹方。

用陳香櫞去穣。入溺白過。水腫用通艸湯。气腫用砂仁湯。血腫濃煎土牛膝湯。虛極用人參湯。每日空腹服二錢。此方能散積滯而不大傷元气也。脹而虛實莫辧。宜用火酒熱飲。覺辣喉者。

屬實熱。當進苦寒燥濕攻堅之劑。若飲熱火酒如啜冷水者。屬虛寒。參﹑術﹑姜﹑桂須大劑頻投。

方可救援。金蟾散。治一切實脹。用大蝦蟆一隻。以砂仁堆滿腹中。鹽泥固濟。令紅透。煙盡去泥研末﹑陳酒下三錢。並治小兒疳積腹脹。米湯下一錢。腫脹服藥。最忌鹽﹑醬﹑糟物。愈久欲食。須用開鹽醬法。用大鱧魚一个破開。入五苓散。放瓦上對合。上下俱用火炙黃焦存性。爲末。加麝香少許。空心姜﹑棗湯服之。水腫亦然。惟火脹不忌鹽﹑醬。如面色枯槁。肢體消瘦。

單腹脹急而塊壘不平者。皆屬火脹。此非水腫。無慮助腎水之邪也。若脈弦細澀。𨿽能飲食。終亦必亡。火腫誤服金匱腎气等藥。急投連﹑柏﹑金鈴﹑白芍之類。仍用桂﹑附少許。爲熱因熱用之向導。庶可挽回。若喘瀉肢枯。脈無胃气者不救。

﹝診﹞脈弦爲肝克脾胃。脈實則脹。此屬實。關上脈虛卽脹滿。此屬虛。洪數爲熱脹。遲弱爲陰寒。浮爲虛滿。緊爲中實。虛數者不可治。實大浮洪者易治。沈微細小者難痊。盛而緊大。堅以澀。遲而滑。皆脹滿多熱。脈浮大。腹脹爲逆。發熱不休。或寒熱如瘧。皆不可治。腹大脹。

四肢冷。泄瀉。不及一時而死。腹脹便血。脈大時絕爲逆。脹而上則喘咳。下則泄瀉。脈浮大沈細。皆不治。

項彥章治一女。腹脹如鼓。四體骨立。眾醫或以爲妊爲蠱爲瘵。診其脈。告曰。此气薄血室。

其父曰。服芎﹑歸輩積歲月。非血藥乎。曰。失於順气也。夫气道也。血水也。气一息不運。則血一息不行。經曰。气血同出而異名。故治血必先順气。俾經隧得通。而後血可行。乃以蘇合香丸投之。三日而腰作痛。曰。血欲行矣。急以芒硝﹑大黃峻逐之。下污血累累如瓜者數十枚而愈。緣其六脈弦滑而數。弦爲气結。滑爲血聚。實邪也。

故行气而血大下。又一女病同而診異。項曰。此不治。法當數月死。向者脈滑爲實邪。今脈虛。

元气奪矣。又一女病亦同。而六脈俱弦。項曰。眞藏脈見。法當逾月死。後皆如之。

諭嘉言治一血蠱。服藥百日後。大腹全消。左脇始露病根一條。如小枕狀。以法激之。嘔出黑污血斗許。余從大便泄去始消。每思蠱脹不論气血水痰。總必自開一宇。如寇賊蟠據。必根據山傍險。方可久聚。內經論五歲之積。皆有定所。何獨於六腑之積久爲患。如鼓脹等類者。遂謂漫無根柢區界乎。

石頑治文學顧若雨。鼓脹喘滿。晝夜不得寢食者二十餘日。吾吳名醫。用大黃三下不除。技窮辭去。更一醫先與發散。次用消克破气二十餘劑。少腹至心下。遂堅滿如石。腰脇與中。皆疼痛如折。亦無措指而退。彼戚王墨公邀余往診。脈得弦大而革。按之漸小。舉指復大。詢其二便。則大便八九日不通。小便𨿽少而淸白如常。此因克削太過。中气受傷。濁陰乘虛。僭據淸陽之位而然。以其濁气上逆。不便行益气之劑。先與生料六味丸加肉桂三錢。

沈香三分。下黑錫丹二錢。導其濁陰。是夜卽脹減六七。胸中覺饑。侵晨便進糜粥。但腰胯疼軟。

如失兩腎之狀。再劑胸腹全寬。少腹反覺微硬。不時攻動。此大便欲行。津液耗竭。不能卽去故也。診其脈。僅存一絲。攺用獨參湯加當歸﹑枳殼。大便略去結塊。腰痛稍可。少腹遂和。又與六味地黃。仍加肉桂﹑沈香。調理而安。

卷三諸气門上

積聚

經云。寒气客於小腸膜原之間。絡血之中。血澀不得注於大經。血气稽畱不得行。故宿昔而成積矣。

有身體髀股皆腫。環臍而痛。名曰伏梁。此風根也。其气溢於大腸而著於肓。肓之原在臍下。故環臍而痛也。不可動之。動之爲水溺澀之病。

病脇下滿气逆。二三歲不已。名曰息積。此不妨於食。不可灸刺。積爲導引服藥。藥不能獨治也。

按息積乃气息痞於脇下。不在臟腑營衛之間。積久成形。气不幹胃。故不妨於食。

婦人重身。大積大聚。毒可犯也。衰其大半而止。過乃死。

腸覃。寒气客於腸外。與衛气相搏。气不得營。因有所系。癖而內著。惡气乃起。肉乃生。

其始生也。大如雞卵。稍以益大。至其成如懷子之狀。久者離歲。按之則堅。推之則移。月事以時下。此其候也。

石瘕。生於胞中。寒气客於子門。子門閉塞。气不得通。惡血當瀉不瀉。以畱止。日以益大。狀如懷子。月事不以時下。皆生於女子。可導而下。

金匱云。奔豚病。從少腹起上衝咽喉。發作欲死。復還止。皆從驚恐得之。

驚則傷心。恐則傷腎。心傷气虛。而腎邪乘之。從少腹起上衝咽喉。腎脈所循之處也。其水邪逆上淩心。故發作欲死。少頃邪退還止也。

奔豚。气上衝胸。腹痛。往來寒熱。奔豚湯主之。

气上衝胸腹痛者。陰邪上逆也。往來寒熱者。邪正交爭也。奔豚𨿽曰腎積。而實衝脈爲患。

衝主血。故以芎﹑歸﹑芍﹑艸﹑苓﹑半﹑生薑散其堅積之瘀。葛根以通津液。李根以降逆气。並未嘗用少陰藥也。設泥奔豚爲腎積而用伐腎之劑則謬矣。卽使果有水气淩心。不過桂﹑苓之類。

千金成法可師。不必如東垣奔豚丸之用巴豆﹑烏﹑附等耗水傷津藥也。

心胸中大寒。痛嘔不能飲食。腹中寒。上衝皮起。出見有頭足。上下痛而不可觸近。大建中湯主之。

大寒塡塞於胸膈之間。不能出納。是以痛嘔不能飲食也。腹中有寒。則汁沫溢於腸胃之外。

是以上衝皮起。出見有頭足。痛不可觸。乃有形之積。聚於空郭之間。故當大建其中。使邪不敢內幹於藏也。漧薑﹑人參﹑膠飴大溫補其中土。蜀椒補心气而散胸中之寒。又能消皮膚中之陰聚。

總取其辛散耳。

脇下偏痛發熱。其脈緊弦。此寒也。以溫藥下之。宜大黃附子湯。

脇下偏痛發熱。其脈緊弦。寒在厥陰少陰之分也。邪在下。當從下解。然寒邪之在陰分。故當以溫藥下之。附子驅少陰之寒。細辛達厥陰之气。用大黃通泄其積。此寒熱並施之妙用也。

寒气厥逆。赤丸主之。

寒气逆於上下。則陰陽之气不相順接。是以厥逆而不知也。烏頭驅上逆之寒。茯苓導心气下降。細辛發腎气上升。半夏散寒飲結聚。眞朱爲色。有坎離相生之義。世俗以烏﹑半相反。殊失此方之奧。

難經云。气之所積名曰積。气之所聚名曰聚。故積者五臟所生。其始發有常處。其痛不離其部。上下有所終始。左右有所窮處。聚者六腑所成。其始發無根本。上下無所畱止。其痛無常處。

肝之積。名曰肥气。在左脇下。心之積。名曰伏梁。在臍上。上至心下。脾之積。名曰痞气。在胃脘。肺之積。名曰息賁。在右脇下。腎之積。名曰賁豚。發於少腹上至心下。若豚狀。或上或下無時。者。按之應手。亦如五積之不移。瘕者。假物成形。如血鱉石瘕之類。者。皮濃也。

在肌肉之間而可見者也。癖者。僻也。內結於隱僻。外不得見者也。

李士材曰。按積之成也。正气不足。而後邪气踞之。然攻之太急。正气轉傷。國中末之三法。

不可不講也。初者病邪初起。正气尙彊。邪气尙淺。則任受攻。中者受病漸久。邪气較深。正气較弱。任受且攻且補。末者病根經久。邪气侵淩。正气消殘。則任受補。蓋積之爲義。日積月累。

匪朝伊芳夕。所以去之亦當有漸。太急則傷正气。正傷則不能運化。而邪反固矣。余嘗用陰陽攻積丸通治陰陽二積。藥品𨿽峻。用之有度。補中數日。然後攻伐。不問其積去多少。又與補中。待其神壯而復攻之。屢攻屢補。以平爲期。經曰。大積大聚。毒可犯也。衰其大半而止。過者死。

故去積及半。純與甘溫調養。使脾土健運。則破殘之餘積。不攻自走。必欲攻之無餘。其不遺人夭殃者鮮矣。經曰。壯者气行則已。怯者則著而成病。潔古云。壯人無積。惟虛人則有之。皆由脾胃怯弱。气血兩衰。四气有感。皆能成積。若遽以磨堅破積之藥治之。疾似去而人已衰。藥過則依然。气愈消。痞愈大。竟何益哉。善治者。當先補虛。使血气壯。積自消也。不問何藏。先調其中。使能飲食。是其本也。𨿽然。此爲輕淺者言耳。若夫大積大聚。不搜而逐之。日進補養。

無益也。審如何經受病。何物成積。見之旣確。發直入之兵以討之。何患其不愈。兵法曰。善攻者。敵不知其所守。是亦醫中之良將也夫。

五積六聚。隨气上下。發作有時。心腹痛。上气窒塞。小腹滿大。小便不利。大七气湯用鐵洛飲煎服。形羸气弱者禁用。有飲癖結成塊。在脇腹之間。病類積聚。用破塊藥多不效。此當行其飲。六君子合五苓散最妙。更加旋復﹑前胡﹑枳實﹑白芍。卽海藏五飲湯。若在膜外者。宜導痰湯主之。何以知其飲。其人先曾病瘥。口吐涎沫淸水。或素多痰者是也。又多飲人。結成酒癖。

肚腹積塊。脹急疼痛。或全身腫滿。肌黃食少。宜大七气湯紅酒煎服。腹中似若瘕癖。隨气上下。

未有定處。二陳加當歸﹑杏仁﹑桂心﹑檳榔。名散聚湯。若气作痛。遊走心腹間。攻刺上下如雷鳴。或已成積。或未成積。宜木香通气散。肉積妨礙飲食。四味阿魏丸。石瘕。利血通經湯。不應。見丸。虛人。十全大補湯送下。腸覃。阿魏麝香散。伏梁環臍而痛。金匱三物大建中湯加桂﹑苓。息積气逆而不妨於食。內服三因化气散。外用良方阿魏膏。此膏熨貼一切痞積並效。食魚鱉成痞。雌丸。瘧痞寒熱。阿魏化痞散。喬氏陰陽攻積丸。可代東垣五積諸方。局方。治七種癖塊。五種癲病。十種疰忤。七種飛屍。十二種蠱毒。五種黃病。十二種瘧疾。十種水病。八種大風。十二種痺。及五臟滯气壅閉。心腹脹滿。諸蠱積聚。時定時發。十年二十年不瘥者。

千金耆婆萬病丸悉主之。好食茶葉成癖。面黃少力者。用椒紅二兩。茶葉一兩爲末。飛羅面炒香。

打糊爲丸。茶淸送下三十丸。又方。苦艸二兩。加茶葉一兩。如好食米谷土炭紙布之類。卽以其物加入。並用其物煮湯送下。瘧痞丹方。月明淨雄黃。醋煮研細。神曲爲丸。空心溫酒送下四五分。勿令間斷。消盡乃止。血積。桃仁﹑穿山甲。漧漆﹑大黃﹑虻虫。瘀血。蓬術﹑瓦壠子。痰積。半夏﹑南星。白術﹑枳實﹑礞石﹑硝石﹑風化硝﹑白芥子。老痰。海石﹑蛤粉。水積。大戟﹑甘遂﹑蕘花﹑芫花。酒積。漧葛﹑神曲﹑砂仁﹑豆蔻﹑黃連﹑漧薑﹑甘遂﹑牽牛﹑茶積。姜黃﹑茱萸﹑椒﹑姜。癖積。三稜﹑蓬術﹑巴霜﹑大黃。肉積。山楂﹑阿魏﹑硝石。

虫積。雄黃﹑錫灰﹑檳榔﹑雷丸﹑蕪荑﹑使君子﹑鶴虱。瘧積。桃仁﹑鱉甲﹑艸果。

﹝診﹞脈來細而附骨者。積也。積脈堅彊者生。虛弱者死。沈而有力爲積。沈緊者爲寒積。脈弦而牢積聚。弦而伏者。腹中有。不可轉也。不治。小沈而實者。胃中有積聚。不下食。食卽吐。脈沈重而中散者。因寒食成。脈左轉而沈重者。气結在胸中。右轉出不至寸口者。內有肉也。

諭嘉言治一人。少腹臍傍三塊。堅硬如石。以手拊之痛不可忍。其脈止兩尺洪盛。余俱微細。

此由見塊醫塊。不究其源而誤治也。初起時塊必不堅。以峻猛之藥攻之。致眞元內亂。轉助邪爲害。故迸緊不散。其實全是空气聚成。非如女子月經。凝而不行。卽成血塊之比。觀兩尺脈洪盛。

明是腎气傳於膀胱。姑用補中藥一劑。以通中下之气。後用大劑藥。內收腎气。外散膀胱。先以理中湯加附子五分。塊減十之三。再用桂﹑附大劑。腹中奔气響甚。三塊一時頓沒。更用補腎藥加桂﹑附調理而愈。

顧晉封夫人患痞在脇下。或令用膏藥。加阿魏一分。麝香半分貼之。五六日間。遂下鮮血血塊甚多。二三日方止。是後每歲當貼膏時。必發。近鄰嫗亦用阿魏膏貼痞。下血如前。世以阿魏﹑麝香爲痞塊必用之藥。外用爲患若此。況服食乎。因爲拈出。以爲虛人漫用攻擊之戒。

卷四諸气門下

痰飲﹝唾﹞

金匱云。問曰。夫飲有四。何謂也。師曰。有痰飲。有懸飲。有溢飲。有支飲。問曰。四飲何以爲異。師曰。其人素盛今瘦。水走腸間。瀝瀝有聲。謂之痰飲。飲後水流在脇下。咳唾引痛。

謂之懸飲。飲水流行。歸於四肢。當汗出而不汗出。身體疼重。謂之溢飲。咳逆倚息。短气不得臥。其形如腫。調之支飲。

痰飲爲患。十人居其七八。金匱論之甚詳。分別而各立其名。後世以其名之多也。徒其未而忘其本。曾不思聖人立法。皆從一源而出。無多歧也。蓋胃爲水谷之海。五臟六腑之大源。飲入於胃。遊溢精气。上輸於脾。脾气散精。上歸於肺。通調水道。下輸膀胱。水精四布。五經並行。以爲常人。金匱卽從水精不四布五經不並行之處以言其患。隨證分別淺深。誨人因名以求其義。淺者在於軀殼之內。臟腑之外。其飲有四。一由胃而下流於腸。一由胃而傍流於脇。一由胃而外出於四肢。一由胃而上入於胸膈。始先不覺。日積月累。水之精華。轉爲混濁。於是遂成痰飲。必先團聚於呼吸大气難到之處。故由腸而脇。而四肢。至漸漬於胸膈。其勢愈逆。則痰飲之患。未有不從胃起見者矣。夫五臟藏神之地也。積水泛爲痰飲。包裹其外。詎非人身之大患乎。

凡水飲蓄而不散者。皆名畱飲。畱者畱而不去也。畱飲去而不盡者。皆名伏飲。伏者伏而不出也。隨其痰飲之或畱或伏。而用法以治之。始爲精義。今試言之。由胃而上胸脇心肺之分者。驅其還胃。或下從腸出。或上從嘔出。而不至於伏匿。若由胸膈而外出肌膚。其淸者。或從汗出。其濁者。無可出矣。必有伏匿肌膚。而不勝驅者。若由胸膈而深藏於背。背爲胸之府。更無出路。豈但驅之不勝驅。且有挾背間之狂陽壯火。發爲癰毒者。伏飲之艱於下出。易於釀禍。其誰能辧之。誰能出之耶。水在心。心下堅築短气。惡水不欲飲。水在肺。吐涎沫。欲飲水。水在脾。少气身重。水在肝。脇下支滿。嚏而痛。

水在腎。心下悸。夫心下有畱飲。其人背惡寒。冷如掌大。畱飲者。脇下痛引缺盆。咳嗽則輒已。

﹝一作轉甚。﹞胸中有畱飲。其人短气而渴。四肢歷節痛。脈沈者有畱飲。膈上病痰。滿喘咳吐。

發則寒熱。背痛腰疼。目泣自出。其人振振身而劇。必有伏飲。夫病患飲水多。必暴喘滿。凡食少飲多。水停心下。甚者則悸。微者短气。脈雙弦者寒也。皆大下後善虛。脈偏弦者飲也。肺飲不弦。但苦喘短气。支飲亦喘而不能臥。加短气。其脈平也。病痰飲者。當以溫藥和之。心下有痰飲。胸脇支滿。目眩。苓桂術甘湯主之。小便則利。

靈樞曰。包絡是動。則病胸脇支滿。痰飲積其處而爲病也。心下有痰。水精不上注於目。故眩。茯苓治痰水。伐腎邪。桂枝通陽气。開經絡。白術治痰水。除脹滿。然中滿勿食甘。反用甘艸。何也。蓋桂枝之辛。得甘則佐其發散。和其熱。而使不僭上。甘艸有茯苓。則不支滿而反滲泄。甘能下气除滿也。

夫短气有微飲。當從小便去之。苓桂術甘湯主之。腎气丸亦主之。

微飲而短气。由腎虛水邪停蓄。致三焦之气升降呼吸不前也。二方各有所主。苓桂術甘湯主飲在陽。呼气之短。

腎气丸主飲在陰。吸气之短。蓋呼者出心肺。吸者入腎肝。茯苓入手太陰。桂枝入手少陰。皆輕淸之劑。治其陽也。地黃入足少陰。山萸入足厥陰。皆重濁之劑。治其陰也。必視其人形體之偏陰偏陽而爲施治。一證二方。豈無故哉。

病者脈伏。其人欲自利。利反快。𨿽利。心下續堅滿。此爲畱飲欲去故也。甘遂半夏湯主之。

畱飲堵塞竅隧。胃气不得轉輸。故脈伏不顯。若畱飲旣下。胃气受傷。必欲自利。自利而反快者。中焦所塞暫通也。通而復積。故續堅滿。必更用藥盡逐之。然欲直達其積飲。莫若甘遂快利用之爲君。欲和脾胃除心下堅。又必以半夏佐之。然芍藥停濕。何畱飲用之。甘艸與甘遂相反。

何一方並用。蓋甘艸緩甘遂之性。使不急速。徘徊逐其所畱。芍藥治木郁土中而成堅滿。又佐半夏以和胃消堅也。

脈沈而弦者。懸飲內痛。病懸飲者。十棗湯主之。

懸飲結內作痛。故脈見沈弦。用芫花之辛以散飲。甘遂﹑大戟之苦以泄水。大棗之甘入脾而勝水也。

病溢飲者。當發其汗。大靑龍湯主之。取微似汗。汗多者溫粉粉之。小靑龍湯亦主之。

水飲溢出於表。營衛盡爲不利。猶傷寒之營衛兩傷。故必發汗以散水而後營衛經脈始行。四肢之水亦得消矣。表郁實熱者。用大靑龍以發之。內蓄寒飲者。用小靑龍以發之。𨿽皆表散之法。

而微有不同。不可不辧。

膈間支飲。其人喘滿。心下痞堅。面色黧黑。其脈沈緊。得之數十日。醫吐下之不愈。木防己湯主之。虛者卽愈。實者三日復發。復與。不愈者。木防己湯去石膏加茯苓芒硝湯主之。微利則愈。

支飲在膈間。气血皆不通利。气不利。則與水同逆於肺而發喘滿。血不利。則與水雜揉結於心下而爲痞堅。腎气上應水飲。腎水之色黑。血凝之色亦黑。故黧黑之色而見於面也。脈沈爲水。緊爲寒。非別有寒邪。卽水气之寒也。醫𨿽以吐下之法治。然藥不切於病。故不愈。用木防己以散畱飲結气。石膏主心肺逆气。人參以助胃祛水。桂枝以和營開結。且支飲得溫則行。若邪客之淺在气分多而虛者。服之卽愈。若邪客之深在血分多而實者。則愈後必再發。以石膏爲气分藥。故去之。芒硝爲血分藥。能治痰軟堅。茯苓伐腎利水。而爲芒硝之佐。故加之。

心下有支飲。其人苦冒眩。澤瀉湯主之。

支飲阻其陽之升降。郁久化火。火動風生而冒眩也。故用澤瀉開關利水以泄支飲。白術和中燥濕。則陽自升而火自息矣。

支飲胸滿者。濃朴大黃湯主之。

此卽小承气。以大黃多。遂名濃朴大黃湯。若濃朴多。則名濃朴三物湯。此支飲胸滿者。必緣其人素多濕熱。濁飲上逆所致。故用蕩滌中焦藥治之。

支飲不得息。葶藶大棗瀉肺湯主之。

支飲畱結。气塞胸中。故不得息。葶藶破結和飲。大棗通肺和中。以其气壅則液聚。液聚則熱結。所以與肺癰同治也。

嘔家本渴。渴者爲欲解。今反不渴。心下有支飲故也。小半夏湯主之。卒嘔吐。心下痞。膈間有水。眩悸者。小半夏加茯苓湯主之。

嘔本有痰。嘔盡痰去而渴者爲欲解。與傷寒服小靑龍湯已渴者。寒去欲解同義。今反不渴。

是積飲尙畱。去之未盡。故用半夏散結勝濕。生薑散气止嘔。千金方更加茯苓佐之。卽與治卒嘔吐。心下痞。膈間有水眩悸者同法也。

腹滿口舌漧燥。此腸胃間有水气。己椒藶黃丸主之。口中有津液渴者。加芒硝半兩。

水積腸間。則肺气不宣。郁成熱。而爲腹滿。津液遂不上行。而口舌漧燥。用防己﹑椒目﹑葶藶利水散結气。而葶藶尢能利腸。然腸胃受水谷之气者。邪實腹滿。非輕劑所能治。必加大黃以瀉之。若口中有津液而仍作渴者。此痰飲聚於血分。必加芒硝以祛逐之。

先渴後嘔。爲水停心下。此屬飲家。小半夏茯苓湯主之。

先渴者。因痰飲占據中宮。津液不得灌注於上。肺失其潤而然。後嘔者。胃中所積之飲。隨气逆而上泛也。故用姜﹑半以滌飲。茯苓以滲濕。濕去則嘔止津通而渴自已。此與傷寒心下有水气。咳而微喘。發熱不渴。服小靑龍湯已而渴之義懸殊。彼以津液耗損而渴。此以痰气積阻而渴。

渴之先後變見。可以推飲之盛衰也。世以半夏性燥。渴家禁用。曷知其有主渴之妙用哉。

假令瘦人臍下有悸。吐涎沫而巓眩。此水也。五苓散主之。

瘦人本無痰濕。今巓眩吐涎。明是水積臍下而悸。故用五苓。藉桂之辛溫以散之。

久咳數歲。其脈弱者可治。實大數者死。其脈虛者必苦冒。其人本有支飲在胸中故也。治屬飲家。

下半條專補心下支飲冒眩之脈法。冒屬風虛。必無脈實之理。治屬飲家。不特澤瀉湯一方也。

丹溪曰。痰之源不一。有因痰而生熱者。有因熱而生痰者。有因气而生者。有因風而生者。

有因驚而生者。有積飲而生者。有多食而成者。有因暑而生者。有傷冷物而成者。有脾虛而成者。

有嗜酒而成者。其爲病也。驚痰則成心包痛。顚疾。熱痰則成煩躁驚悸。風痰成癱瘓。大風眩暈。

飲痰成嘔吐脇痛。四肢不舉。食痰成瘧痢口臭。痞塊滿悶。暑痰成嘔逆眩冒。冷痰成骨痺气刺痛。

四肢不舉。酒痰多成脇痛臂痛。飲酒不消。但得酒次日又吐。脾虛生痰。食不美。反胃嘔吐。濕痰多倦怠軟弱。气痰攻注走刺不定。婦人於驚痰最多。結成塊者爲驚痰。必有一塊在腹。發則如身孕。轉動跳躍。痛不可忍。又有老痰凝結膠固。非借溫藥引導。必有拒格之患。龐安常有言。

人身無倒上之痰。天下無逆流之水。故善治痰者。不治痰而治气。气順則一身之津液。亦隨气而順矣。痰屬濕熱。乃津液所化。因風寒濕熱之感。或七情飲食所傷。以致气逆液濁。變爲痰飲。

或吐咯上出。或凝滯胸膈。或畱聚腸胃。或客於經絡四肢。隨气升降。徧身上下無處不到。其爲病也。爲喘爲咳。爲惡心嘔吐。爲痞膈壅塞。關格異病。爲泄爲眩暈。爲嘈雜怔忡驚悸。爲顚狂。

爲寒熱。爲痛腫。或胸間漉漉有聲。或背心一點常如冰冷。或四肢麻痺不仁。皆痰所致。百病中皆有兼痰者。世所不知也。痰有新久輕重之殊。新而輕者。形色淸白。气味亦淡。久而重者。黃濁稠粘。咳之難出。漸來惡味。酸辣腥臊鹹苦。甚至帶血而出。治法。痰生於脾胃。宜實脾燥濕。

又隨气而升。宜順气爲先。分導次之。又气升屬火。順气在於降火。熱痰則淸之。濕痰則燥之。

風痰則散之。郁痰則開之。頑痰則軟之。食痰則消之。在上者吐之。在下者下之。又中气虛者。宜固中气以運痰。若攻之太重。則胃气虛而痰愈甚矣。

諭嘉言曰。內經云。諸气郁。皆屬於肺。蓋肺郁則成熱。熱盛則生痰。痰挾瘀血。遂成窠囊。膈間脹滿痞悶。𨿽夏月。痰飲積處無汗。而冷痰淸飲。積滿窠囊。必大嘔逆。此盈科而進也。

多由濃味積熱。腸胃枯涸。又加怫郁。胃脘之血爲痰濁所滯。日積月累。漸成噎膈反胃之次第。

若用燥劑。其結轉甚。惟竹瀝﹑薑汁﹑韭汁可以治之。日飲三五杯。必胸中煩躁不寧乃妙。後用養血健脾潤燥藥。治痰之法。曰驅。曰導。曰滌。曰化。曰湧。曰理脾。曰降火。曰行气。前人之法不爲不詳。至於窠囊之痰。如蜂子之穴於房中。如蓮實之嵌於蓬內。生長則易。剝落則難。

其外窄中寬。任行驅導滌湧之藥。徒傷他藥。此實閉拒而不納耳。夫人身之气。經盛則注於絡。

絡盛則注於經。窠囊之來。始於痰聚胃口。嘔時數動胃气。胃气動。則半從上出於喉。半從內入於絡。胃之絡貫膈者也。其气奔入之急。則衝透膈膜。而痰得以居之。痰入旣久。則阻礙气道。

而气之奔入者。復結一囊也。然痰飲結聚於膈膜而成窠囊。淸气入之。渾然不覺。每隨濁气而動。

乃至寒之亦發。熱之亦發。傷酒傷食亦發。動怒動欲亦發。總由動其濁气。濁气隨火而升。轉使淸气逼處不安也。故治窠囊之痰甚難。必先凝神入气。以靜自調。薄滋味以去胃中之痰。使胃經之气。不急奔於絡轉虛其胃。以聽絡中之气返還於胃。逐漸以藥開導其囊。而滌去其痰。則自愈矣。後世治痰飲有四法。曰實脾。燥濕。降火。行气。實脾燥濕。二陳湯加蒼白二術。最爲相宜。

若陰虛則反忌之矣。降火之法。須分虛實。實用苦寒。虛用甘寒。庶乎可也。若夫行气之藥。諸方漫然。全無著落。謹再明之。風寒之邪。從外入內。裹其痰飲。惟宜小靑龍湯。分其邪從外出而痰飲從下出也。濁陰之气。從下入上。裹其痰飲。金匱半夏濃朴湯。﹝卽四七湯。﹞分其濁气下出而痰飲從上出也。若多欲之人。則腎气上逆。直透膜原。結壘萬千。脹重墜。不可以仰。

用桂苓丸引气下趨。痰飲始豁也。又虛寒痰飲。少壯者十中間見一二。老人小兒十中常見四五。若果脾胃虛寒。飲食不思。陰气痞塞。嘔吐涎沫者。宜溫其中。眞陽虛者。更補其下。淸上諸藥不可用也。再按痰飲總爲一證。而因則有二。痰因於火。有熱無寒。

飲因於濕。有熱有寒。卽有溫泉無寒火之理也。痰飲膠結於胸中。爲飽爲悶。爲頻咳而痰不應。

總爲脾失其健。不爲胃行其津液。而飲食卽以生痰。漸漬充滿肺竅。咳不易出。𨿽以治痰爲急。

然治痰之藥。大率耗气動虛。恐痰未出而風先入也。惟是確以甘寒之藥。杜風消熱。潤燥補虛豁痰。乃爲合法。驚痰堵塞竅隧。肝肺心胞絡間無處不有。三部脈虛軟無力。邪盛正衰。不易開散。

欲用湧劑。正如兵家劫營之法。安危反掌。欲導之下行。竅隧之痰。萬不能導。徒傷脾气。計惟理脾爲先。脾气者人身健運之陽气。如天之有日。陰凝四塞者。日失其所。痰迷不醒者。脾失其權。理脾則如烈日當空。片雲纖翳。能掩之乎。其理脾之法。須藥餌與飲食相參。不但滑膩雜食當禁。卽飯食粥飲亦須少減。則脾气不用以消穀。轉用之消痰。較藥力萬萬耳。膏粱過濃之人。

每多味痰。尢宜淸理脾胃爲主。夫五味入口而藏於胃。胃爲水谷之海。五臟六腑之總司。人之食飲太過而結爲痰涎者。每隨脾气之健運而滲灌於經隧。其間往返之機。如海潮然。脾气行則潮去。

脾气止則潮回。所以治沈錮之法。但取辛熱微動寒凝。以後止而不用。恐痰得熱而妄行。爲害不淺也。不但痰得熱而妄行。卽脾得熱亦過動不息。如潮之有去無回。其痰病之決裂。可勝道哉。

從來服峻利之藥者。深夜亦欲飲食。人皆不知其故。反以能食爲慶。曾不思愛惜脾气。令其晝運夜息。乃可有常。況人身之痰。旣由胃以流於經隧。則經隧之痰。亦必返之於胃。然後可從口而上越。從腸而下達。此惟脾气靜息之時。其痰可返。故凡有痰證者。早食午食而外。但宜休養脾气不動。使經隧之痰。得以返之於胃。而從胃气之上下。不從脾气之四迄。乃爲善也。試觀痰病輕者。夜間安臥。次早卽能嘔出泄出。痰病重者。昏迷復醒。反能嘔出泄出者。豈非未嘗得食。脾气靜息。

而與痰以出路耶。世之喜用熱藥峻攻者。能知此乎。噫。天下之服辛熱而轉能夜食者多矣。能因此而三復否。

李士材云。先哲論脾爲生痰之源。肺爲貯痰之器。又曰。治痰不理脾胃。非其治也。以脾土虛。則淸者難升。濁者難降。畱中滯膈。淤而成痰。故治痰先補脾。脾復健運之常。而痰自化矣。

析而言之。痰有五。飲亦有五。治法因之而變。在脾經者。名曰濕痰。脈緩面黃。肢體沈重。嗜臥不收。腹脹食滯。其痰滑而易出。二陳加枳﹑術。挾虛者。六君子湯。酒傷者。加白豆蔻﹑漧葛。在肺經者。名曰燥痰。又名气痰。脈澀面白。气上喘促。灑淅寒熱。悲愁不樂。其痰澀而難出。利金湯去枳殼加葳蕤﹑姜用蜜煎。在肝經者。名曰風痰。脈弦面靑。肢脇滿悶。便溺祕澀。

時有躁怒。其痰淸而多泡。十味導痰湯。用漿水煎服。甚則千緡湯加川芎﹑大黃。在心經者。名曰熱痰。脈洪面赤。煩熱心痛。口漧唇燥。時多喜笑。其痰堅而成塊。涼膈散加苓﹑半下之。在腎經者。名曰寒痰。脈沈面黑。小便急痛。足寒而逆。心多恐怖。其痰有黑點而多稀。桂苓丸加澤瀉﹑車前。腎虛水泛爲痰。八味丸。其人素盛今瘦。水走腸間。漉漉有聲。名曰痰飲。心下冷極。苓桂術甘湯和之。飲後水流在脇下。咳唾引痛。名曰懸飲。十棗湯下之。飲水流於四肢。當汗不汗。身體疼重。名曰溢飲。內經所謂溢飲者。渴。暴多飲。而溢入肌皮腸胃之外也。小靑龍湯汗之。咳逆倚息。短气不得臥。其形如腫。名曰支飲。五苓散﹑澤瀉湯利之。膈滿嘔吐。喘咳寒熱。腰背痛。目淚出。其人振振惡寒。身惕者。名曰伏飲。倍術丸加茯苓﹑半夏。更有一種非痰非飲。時吐白沫不甚稠粘者。此脾虛不能約束津液。故涎沫自出。宜用六君子湯加炮姜﹑益智仁以攝之。嗟乎。五痰五飲。證各不同。治法迥別。至於脾肺二家之痰。尢不可混。脾爲濕土。

喜溫燥而惡寒潤。故白術﹑半夏﹑茯苓爲要藥。肺爲燥金。喜涼潤而惡溫燥。故門冬﹑貝母﹑桔梗爲要藥。二者誤治。鮮不危困。每見世俗畏半夏之燥。

喜貝母之潤。一見有痰。便以貝母投之。若是脾痰。則土气益傷。飲食漸減矣。卽使肺痰。毋過於涼潤以傷中州。稍用脾藥以生肺金。方爲善治。故曰。治痰不理脾胃。非其治也。信夫。

凡人身中有塊。不癢不痛。或作麻木。名敗痰失道。宜隨處用藥消之。如忽患手足胸背頭項腰膝疼痛不可忍。及連筋骨牽引弔痛。坐臥不安。走易不定。頭疼困倦。手足重墜痺冷。脈伏。

此乃涎飲頑痰。伏在心胸上下。發爲此疾。非風非毒。導痰湯加羌﹑防﹑白芷﹑薑汁﹑竹瀝。痰火相煽於膈上。胸中時覺痞滿眩暈。或目齒疼。飲食後稍覺快爽。少間復加迷悶。大便或結或瀉。

小便或赤或淸。此皆痰飲或開或聚之故。治宜健脾以運痰。淸肺以潤燥。六君子加蘇子﹑栝蔞﹑薑汁﹑竹瀝之類。老痰積於胸膈作痞。或流滯於經絡四肢者。靑礞石丸。壯物理濃之人。可用薑汁﹑竹瀝下滚痰丸。然後用理脾行气藥調理。濕痰積於脇下。隱隱作痛。天陰疼軟更甚。輕則二陳湯加白芥子。重則控涎丹緩攻之。痰挾死血。隨气攻注。流走刺痛。有時得熱則止。有時得熱轉劇。此本寒痰阻塞。故得熱則止。若痛久火邪傷血。則得熱轉劇。控涎丹加胡椒﹑蠍尾﹑木香﹑鯪鯉甲。痛定時。局方七气湯與六君子。並加竹瀝。相間服之。痰在脇下。非白芥子不能達。痰在四肢及在皮裏膜外。非竹瀝﹑薑汁不行。二味治陰虛有痰。大有奇驗。但食少脾胃不實者。不可輕用。以其寒滑能走大便也。枳實治痰。能衝墻倒壁。黃芩﹑花粉。大降膈上熱痰。然能郁遏火邪。傷損中气。脾胃虛寒及有外感者切忌。痰在膈間。使人顚狂健忘。四肢偏枯。及類中風痰。

俱用竹瀝。痰在腸胃。可下而愈。枳實﹑大黃﹑芒硝之類。膈上痰熱痞悶。小陷胸湯加枳實﹑茯苓﹑薑汁﹑竹瀝。中脘畱伏痰飲。臂痛難舉。手足不能轉移。

背上凜凜畏寒者。指迷茯苓丸。痰飲流入四肢。令人肩背酸痛。兩手軟痺。若誤以爲風。則非其治。導痰湯加姜黃﹑木香。不應。加桂枝以和營气。眼黑而行步呻吟。舉動艱難者。痰入骨也。

非用萆﹑苦參不除。其病徧體骨節疼痛。審气血加化痰藥。濕痰痞塞。胸中不快。气不宣通。

及痰火吐痰不見血者。沈香化痰丸。肥盛多濕熱人。痰濕膠固於中外。動則喘滿眩暈者。運痰丸。

老痰不化。喉中常覺哽塞。咯之不出者。消痰餅子。喉中有物。咯不出。咽不下。或作刺痛。此是郁痰。四七湯。脈澀者。卒難得開。必費調理。多思慮人。胃中虛寒。飲聚食減者。局方七气湯﹑深師消飲丸選用。心胸中有寒痰宿水。自吐出水後。心胸間虛。气滿不能食。外臺茯苓飲。

寒涎沃膽。時吐痰水。不得眠。或時眩暈。溫膽湯。多驚。加蠍尾。痰火盛於上焦。气盛喘促。

有時能食。有時不能食。或周身走痛。飽悶痞脹者。用滚痰丸。西北人倒倉法最妙。病患久虛。

內有宿積痰飲。用參﹑術補之。久乃吐出臭痰。或綠色痰者難治。蓋積之旣久。而脾胃虛熱不運。

且有積熱。故郁臭耳。急用二陳加枳﹑術﹑黃連﹑竹瀝。庶可十全一二。若肺癰吐臭痰膿血。不在此例。脾肺气虛。不能運化而有痰者。六君子加木香。肺胃气虛。不能淸化而有痰者。六君子加桔梗。脾气虛。不能運化而生痰者。理中丸加半夏﹑茯苓。脾中气滯。而痰中有血者。加味歸脾湯去木香﹑遠志。加牡丹皮﹑砂仁。肝經血熱。而痰中有血者。加味逍遙散去柴胡﹑煨姜。加童便﹑藕汁。肝腎陰虛。而痰中有血者。六味丸加烏骨﹑茜根。若過服寒涼。唾痰有血者。異功散加炮姜。痰飲結聚腹脇之間。有類積聚。但按之不甚堅。而時時口吐涎沫者。六君子合五苓加枳實。平居無事。但有痰數口。或淸或堅。宜小半夏茯苓湯。不應。加人參以健胃气。則痰自不生矣。陰血不足。相火上炎。肺受火乘。不得下行化令。由是津液凝滯。生痰不生血。當用潤劑。如二冬膏﹑六味丸之類滋其陰。使上逆之火得返其宅而息。則疾自消。投以二陳等湯。立見其殆。瘦人多此。腎虛不能納气歸源。出而不納。則爲積滯。積滯不散。則痰生。八味丸。肥人多此。老人腎虛水泛爲痰上湧者。八味丸以攝之。不應。用眞武湯。凡尺脈浮大。按之則澀。气短有痰。小便赤澀。足跟作痛。皆腎虛不能行濁气。凝聚而爲痰也。腎气丸。脈來細滑或緩。痰涎淸薄。身體倦怠。手足酸軟。此脾虛挾濕。六君子加炮姜。或補中益气加半夏﹑茯苓。然痰病須辧有火無火。無火者純是淸水。有火者中有重濁白沫耳。內傷中气。虛而有痰。必用參﹑術。佐以薑汁傳送。甚者加竹瀝。

脾气虛。宜淸中气以運痰。使之下行。六君加枳﹑術。兼用升﹑柴以提淸气。脈濡緩。身體倦怠。

體濃人屬濕痰。二陳加生術﹑羌活。气虛。佐參﹑術。脈沈滯。或滑。證兼惡心。心下飽悶。屬郁痰。宜開郁行气。脈滑見於右關。時常惡心吐淸水。痞塞。就吐中以鵝翎探之。蓋熱痰在膈上。

瀉亦不去。必用吐。膠固稠濁。非吐不開。浮滑宜吐。脈澀年髙虛人不可吐。痰在經絡中。非吐不可。吐中猶有發散之意。須先升提其气乃吐。如瓜蒂﹑防風﹑川芎﹑桔梗﹑芽茶﹑齏汁之類。

晴明時於不通風處以布緊勒其肚。乃吐。腎虛水泛爲痰。有用腎气丸屢未得效。因思痰本陰類。

復用地黃助陰。良非所宜。當於方中減熟地黃﹑山茱萸。加菖蒲﹑沈香開通其气。自效。大抵陰虛痰燥。切忌二陳﹑六君輩香燥益气藥。陽虛飲泛。切戒四物﹑六味滋陰膩膈藥。此歧路攸分。

不可不辧。大凡痰飲變生諸證。不當爲諸證牽掣作名。且以治飲爲先。飲消諸證自愈。如頭風眉稜骨痛。累用風藥不效。投以痰劑收功。如患眼赤羞明而痛。與涼藥弗瘳。畀以痰劑獲效。凡此之類。不一而足。散在各門。不復繁引。

﹝診﹞脈沈者有畱飲。雙弦者寒也。偏弦者飲也。肺飲不弦。但苦喘滿短气。支飲亦喘不得臥。

短气。其脈平也。病患一臂不遂。時復移在一臂。其脈沈細。非風也。必有飲在上焦。痰得澀脈難愈。陳無擇云。飲脈皆弦細沈滑。左右關脈浮大而實者。膈上有稠痰也。宜吐之。病患百藥不效。關上脈伏而滑者。

痰也。眼胞上下如煤黑者。亦痰也。

唾唾者。坐處不時多唾。此胃中寒也。以胃气虛寒不運。故病後多有是證。理中湯或六君子湯加益智仁攝之。

虞恆徳治一婦。因多食靑梅得痰病。日間胸膈痛如刀錐。至晚胸中痛止。而膝KT大痛。此痰飲隨气升降故也。服丁﹑沈﹑姜﹑桂﹑烏﹑附諸藥皆不效。乃以萊菔子研汁與半碗。吐痰半升。

至夜痛尢甚而厥。此引動其猖狂之勢耳。次日。用參蘆一兩逆流水煎服。不吐。又次日。苦參煎湯服。亦不吐。又與附子尖﹑桔梗蘆。皆不吐。後一日淸晨。用藜蘆末一錢。麝香少許。酸漿水調服。始得大吐稠痰升許。其痛如失。調理脾胃而安。

錢仲立治一人。素患痰火。外貌𨿽。稟气則實。醫者誤認虛火而用補中益气。气喘上升幾殆。遂用二陳探吐。出痰碗許。始得安寢。仍用二陳去半夏。加硝﹑黃。下結糞無數。其熱始退。

調理脾胃而安。

王中陽治江東富商。自奉頗濃。忽患心驚。如畏人捕。聞脂粉气。卽便遺泄。坐臥欲人擁護。

逼身紅暈紫斑。兩腿連足淫濕損爛。膿下不絕。飲食倍常。酬應不倦。屢以驚悸虛脫風瘡治皆不效。王診得六脈俱長。三部有力。此系太過之脈。心腎不交。而上悸下脫。皆痰飲畱積所致。風瘡亦是痰飲流入經隧。內濕招風之故。先以滚痰丸逐去痰毒。三日一次。然後用豁痰藥。加減調理而安。

薛立齋治一人。背腫一塊。按之則軟。肉色如故。飲食如常。勞則吐痰。此脾虛而痰滯。用補中益气加茯苓﹑半夏﹑羌活。外以香附末﹑薑汁調餅。灸之而散。後因勞役頭眩作嘔。仍以前藥減羌活。加蔓荊子而愈。

李士材治秦景明。素有痰飲。每歲必四五發。發卽嘔吐不能食。此病久結成窠囊。非大湧之弗愈也。須先進補中益气。十日後以瓜蒂散頻投。湧如赤豆沙者數升。已而復得水晶色者升許。

如是者七補之。七湧之。百日而窠囊始盡。專服六君子﹑八味丸。經年不輟。

又治朱文哉。徧體如虫螫。口舌糜爛。寅卯必見異物。其脈兩關弦滑且大。定爲痰飲之。

投滚痰丸一服。微有所下。更以控涎丹下痰及積。身痛減半。更以參﹑術煎湯送控涎丹。復下數行而愈。

石頑治周又韜張使。本燕人。體肥痰盛。善肉善飯。而患痰鳴喘嗽數年。食傷恆發。則六脈遲滑。時見歇止。聲如拽鋸。徧地皆痰。每歲或一二發。或三五發。深秋初冬尢甚。遂用倒倉法。

自言肢體皆輕。前證遂不復作。二年後。因不禁牛肉。復發。然其勢較前不過十一。是亦不愼口腹所致耳。

卷四諸气門下

咳嗽

素問云。肺之令人咳。何也。五臟六腑。皆令人咳。非獨肺也。皮毛者。肺之合也。皮毛先受邪气。邪气以從其合也。其寒飲食入胃。從肺脈上至於肺則肺寒。肺寒則外內合邪。因而客之。

則爲肺咳。肺咳之狀。咳則喘息有音。甚則唾血。心咳之狀。咳則心痛。喉仲介介如梗狀。甚則咽腫喉痺。肝咳之狀。咳則兩脇下痛。甚則不可以轉。轉則兩下滿。脾咳之狀。咳則右脇下痛。

陰陰引肩背。甚則不可以動。動則咳劇。腎咳之狀。咳則腰背相引而痛。甚則咳涎。五臟之久咳。

乃移於六腑。脾咳不已。則胃受之。胃咳之狀。咳而嘔。嘔甚則長虫出。肝咳不已。則膽受之。

膽咳之狀。咳嘔膽汁。肺咳不已。則大腸受之。大腸咳狀。咳而遺矢。心咳不已。則小腸受之。小腸咳狀。咳而失气。气與咳俱失。腎咳不已。則膀胱受之。膀胱咳狀。咳而遺溺。久咳不已。則三焦受之。三焦咳狀。

咳而腹滿。不欲食飲。此皆聚於胃。關於肺。使人多涕唾而面浮腫气逆也。

岐伯𨿽言五臟六腑皆令人咳。其所重全在肺胃。而尢重在外內合邪四字。人身有外邪。有內邪。有外內合邪。此云五臟之久咳乃移於六腑。是指內邪郁發而言。若外邪入傷肺合而咳。原無臟腑相移之例也。

金匱云。咳逆倚息不得臥。小靑龍湯主之。靑龍湯下已。多唾口燥。寸脈沈。尺脈微。手足厥逆。气從小腹上衝胸咽。手足痺。其面翕熱如醉狀。因復下流陰股。小便難。時復冒者。與桂苓五味甘艸湯治其沖气。沖气卽低。而反更咳胸滿者。用桂苓五味甘艸湯去桂。加漧薑﹑細辛。

以治其咳滿。咳滿卽止。而更復渴。沖气復發者。以細辛﹑漧薑爲熱藥也。服之當遂渴。而渴反止者。爲支飲也。支飲者。法當冒。冒者必嘔。嘔者。復內半夏以去其水。水去嘔止。其人形腫者。加杏仁主之。其證應內麻黃。以其人遂痺。故不內之。若逆而內之者必厥。所以然者。以其人血虛。麻黃髮其陽故也。若面熱如醉。此爲胃熱上衝燻其面。加大黃以利之。

按金匱治咳。敍之痰飲之下。以咳必因之痰飲。而五飲之中。獨膈上支飲。最爲咳嗽根底。

外邪入而合之因嗽。卽無外邪。而支飲漬入肺中。自足令人咳嗽不已。況支飲久蓄膈上。其下焦之气。逆衝而上。尢易上下合邪也。夫以支飲之故。而令外邪可內。下邪可上。不去支飲。則咳終無寧宇矣。其曰咳逆倚息不得臥。小靑龍湯主之。明外內合邪之證。惟小靑龍湯爲的對耳。然用小靑龍湯。其中頗有精義。須防沖气自下而上。重增濁亂。其咳不能堪矣。

傷寒用小靑龍湯。無少陰證者可服。雜證用小靑龍湯。亦恐少陰腎气素虛。衝任之火易於逆上。

衝任火上。無咳且增煩咳。況久咳不已。顧可動其沖气耶。蓋衝任二脈。與腎絡同出胞中。腎虛不能固守於下。則二脈相挾從少腹逆衝而上也。蓋腎气本虛之人。卽素無痰飲。才感外邪。則衝任之火便乘勢上淩膈上。迫津液而爲痰飲。支塞淸道。必至咳逆倚息不得臥也。倚息者。倚伏而喘息。陰火內應外邪。爲證最急。不得不以小靑龍爲務也。只緣眞元素虧。縱有合劑。不能逞迅掃之力。所以余邪得以久持。致有如下變證也。多唾。飲上溢也。口燥。津液傷也。寸脈沈。

尺脈微。手足逆冷。衛中陽气耗也。气從少腹上衝胸咽。陰火逆也。手足痺。營血虛也。其面翕熱如醉狀。陽明胃熱也。因復下流陰股。小便難。陰火下流膀胱也。時復冒。太陽余邪未散也。

然證𨿽屢變。皆爲沖气逆上之故。且有時復昏冒一證。卽定太陽表證。確守冒家汗出自愈之例。

故反復出入。不離小靑龍加減。所以用桂苓五味甘艸湯先治沖气。沖气卽低。而反更咳胸滿。因水在膈間不散。再變前方。去桂加漧薑﹑細辛以治其咳滿。咳滿卽止。第三變。而更復渴沖气復發者。以細辛﹑漧薑爲熱藥也。服之當遂渴。而渴反止者。爲支飲也。支飲者。法當冒。冒者必嘔。嘔者。復納半夏以去其水。水去嘔止。第四變。其人形腫者。以水尙在表也。加杏仁主之。

其證應納麻黃。以其人遂痺。故不納之。若逆而納之必厥。所以然者。以其人血虛。麻黃髮其陽故也。第五變。若面熱如醉。此爲胃熱上衝燻其面。加大黃以利之。前四變。隨證加減施治。猶未離本來繩墨。至第五變。其證頗似戴陽。而能獨斷陽明胃熱。乃加大黃以利之。按陽明病面合赤色。不可攻之。爲其腎虛陽气不藏。故以攻下爲戒。而此平昔陰虧血虛。反用大黃利之者。以其證變疊見。𨿽有面熱如醉。脈見寸沈尺微。洵非表邪怫郁。而爲胃中熱蘊無疑。竟行滌飲攻熱。恬不以陰虛爲慮而致扼腕也。嗟夫。仲景治咳。全不從咳起見。治其支飲。下其逆气沖气。

法中之法。遊刃有餘矣。

咳而上气。喉中水雞聲。射幹麻黃湯主之。咳而脈浮者。濃朴麻黃湯主之。咳而脈沈者。澤漆湯主之。

上气而作水雞聲。乃是痰礙其气。气觸其痰。風寒入肺之一驗耳。發表下气潤燥開痰四法。

萃於一方。用以分解其邪。若咳而脈浮。則外邪居多。全以散邪爲主。用法。卽於小靑龍湯中除去桂枝﹑芍藥﹑甘艸。加濃朴﹑石膏﹑小麥。仍從肺病起見。以桂枝之熱。芍藥之收。甘艸之緩。

槪示不用。而加濃朴以下气。石膏以淸熱。小麥以引入胃中。助其升發之气也。若咳而脈沈。爲邪在營分。卽肺之裏也。熱過於營。吸而不出。其血必結。血結則痰气必外裹。故用澤漆之破血爲君。加入開痰下气。淸熱和營諸藥。俾壘一空。元气不損。制方之妙若此。

火逆上气。咽喉不利者。止逆下气。麥門冬湯主之。

此胃中津液漧枯。虛火上炎之證。凡肺病有胃气則生。無胃气則死。胃气者。肺之母气也。

故於竹葉石膏湯中。偏除方名二味。而用麥冬數倍爲君。兼參﹑艸﹑粳米以滋肺母。使水殼之精微。皆得上注於肺。自然沃澤無虞。當知火逆上气。皆是胃中痰气不淸。上溢肺隧。占據津液流行之道而然。是以倍用半夏。更加大棗。通津滌飲爲先。奧義全在乎此。若濁飲不除。津液不致。

𨿽日用潤肺生津之劑。烏能建止逆下气之績哉。俗以半夏性燥不用。殊失仲景立方之旨。

戴人云。肺爲諸咳之門戶。每爲六气所乘。如風乘肺者。日夜無度。汗出頭痛。痰涎不利。熱乘肺者。喘急而嗽。面赤潮熱。甚者熱甚於中。手足反寒。熱移於下。便泄無度。火乘肺者。咳喘上壅出血。甚者七竅血溢。燥乘肺者。气壅不利。百節內痛。頭面汗出。寒熱往來。皮膚漧枯燥癢。大便祕。痰膠血腥。

寒乘肺者。嗽急而喘。惡寒無汗。鼻塞身疼。發熱煩躁。濕乘肺者。痰涎不利。面腫喘急。至於濕痰內動爲咳。又必因風因火因熱因寒。所挾各不相同。至於乘肺則一也。咳嗽外感六气郁而成火。必六淫相合。內傷五臟相勝。必五邪相並。有此不同。而中間又有斂散二法。斂者。謂收斂肺气也。散者。謂解散寒邪也。宜散而斂。則肺受寒邪。一時斂住。爲害非輕。宜斂而散。則肺气怯弱。一時發散而走泄正气。害亦非小。且如感風咳嗽。已經散後。其表虛。復感寒邪。虛邪相乘又爲喘嗽。若欲散風則愈虛其肺。收斂則愈滯其邪。當先輕解。漸收斂之。肺不致虛。邪不致滯。咳嗽自止矣。

經言臟腑皆有咳嗽。嗽屬肺。何爲臟腑皆有之。蓋咳嗽爲病。有自外而入者。有自內而發者。

風寒暑濕。先自皮毛而入。皮毛者肺之合。故𨿽外邪欲傳髒。亦必先從其合而爲嗽。此自外而入者也。七情鬱結。五臟不和。則邪火逆上。肺爲气出入之道。故五臟之邪上蒸於肺而爲咳。此自內而發者也。然風寒暑濕有不爲嗽者。蓋所感者重。竟傷臟腑。不畱於皮毛。七情亦有不爲嗽者。

蓋病尙淺。止在本髒。未卽上攻。所以傷寒以有嗽爲輕。而七情鬱結之嗽久而後見。治法。當審脈證三因。若外因邪气。止當發散。又須原其虛實冷熱。若內因七情。與气口脈相應。當以順气爲先。下痰次之。

戴復庵云。咳嗽因風寒者。鼻塞聲重惡寒者是也。火者。有聲痰少面赤者是也。勞者。盜汗出。兼痰者。多作寒熱。肺脹者。動則喘滿。气急息重。痰者。嗽動便有痰聲。痰出嗽止。五者大槪耳。亦當明其是否也。

趙養葵曰。咳謂無痰而有聲。肺受火爍也。嗽是有聲而有痰。脾受濕傷也。𨿽分五臟六腑之殊。而其要皆主於肺。蓋肺爲淸虛之腑。一物不容。毫毛必咳。又肺爲嬌髒。畏熱畏寒。火刑金爍故嗽。水冷金寒亦嗽。故咳嗽者。必責之肺。而治法不在於肺而在於脾。不專在脾而反歸重於腎。蓋脾者肺之母。腎者金之子。故虛則補其母。虛則補其子也。勞嗽見血。有勞傷元气。內火妄動而傷肺者。亦有勞傷腎水。陰火上炎而傷肺者。有因過服天冬﹑生地黃等寒藥。損傷脾胃。

不能生肺气而不愈者。有因誤服知﹑柏之類。損傷陽气。不能生陰精而不愈者。凡此皆脾肺虧損而腎水不足。以致虛火上炎眞髒爲患也。須用異功散加門冬﹑五味補脾土而生肺金。用六味丸滋腎水而生陰精。否則不救。凡陰虛火盛。漧咳少痰。及痰咯難出之嗽。妄用二陳湯。轉劫其陰。

而生大患矣。

張介賓云。大法。咳嗽治表邪者。藥不宜靜。靜則畱連不解。變生他病。故忌寒涼收斂。經所謂肺欲辛者是也。治裏證者。藥不宜動。動則虛火不寧。燥癢愈甚。故忌辛香燥熱。所謂辛走气。气病無多食辛是也。然治表者。𨿽宜動以散邪。若形病俱虛者。又當補中气而佐以和解。倘專於發散。則肺气益弱。腠理益疏。邪乘虛入。病反增劇也。治內者。𨿽當靜以養陰。若命門火衰不能歸元。則參﹑姜﹑桂﹑附在所必用。否則气不化水。終無濟於陰也。至若因於火者宜淸。

因於濕者宜利。因痰者降其痰。因气者理其气。隨其所見之證而兼以調之。大抵風邪胃火。此實熱爲患。易治。惟肺腎虧損。此眞髒爲患。最難治。在老人虛人。皆宜溫養脾肺。稍兼治標爲當。

石頑曰。經云。勞風法在肺下。其爲病也。使人彊上冥視。唾出若涕。惡風而振寒。此爲勞風之病。治之以救俯仰。巨陽引。﹝句﹞精者三日。中年者五日。不精者七日。咳出靑黃涕。其狀如膿。大如彈丸。從口中若鼻中出。不出則傷肺。傷肺則死也。此段奧義。從無正釋。今特明之。夫人勞力則肺气脹滿。兪穴大開而汗泄。斯時感冒。風邪乘其兪穴之開。直入肺下。少頃兪穴仍閉。其邪有入無出。郁閉不通。而生痰聚飲。流入膺胸肩背經絡竅隧之中。故使人彊上冥視。彊上者。身半以上爲風所中。而胸背彊戾。但可仰臥而不能俯。非若腎風之不能正偃也。冥視者。邪害空竅。所以目睛反戾。半開不動。不能視物也。唾出若涕者。痰飲上溢之徵也。惡風振寒者。肺气受困。木邪反肆爲虐也。風寒之邪。必由巨陽而尋出路。今邪在肺下。逼近胃口。旣不能從表而解。又非實熱燥結。可攻下而除。勢必借資膀胱陽气。上吸胸中。使陰鬱閉之邪。庶得從上解散。本乎天者親上。故涕從口鼻而出。其色靑黃。

其狀如膿者。風邪挾肝膽而乘脾胃之候也。大如彈丸者。乃久已支塞肺竅之結痰。見邪蓄之盛也。

設不急治。則傷肺而死矣。故治此證者。當急使巨陽之上引。則肺气淸肅下行。而風邪痰涕方得上出。胸中旣空洞無餘。自然俯仰無礙矣。又須知此證邪气入深。卽使治得其當。𨿽精壯之人。

亦必服藥三日。始得見效。若治中年者。及不精壯者。更須五日七日爲期。設遇羸老困憊之人。

胃气浸衰。不能行其藥力。何能計日取效哉。治此者。惟金匱桂苓五味甘艸湯加薑汁﹑竹瀝。瘥堪對證。蓋桂枝上散肺下邪風。下通膀胱陽气。茯苓先升後降。專祛肺下濁飲。五味約束桂枝辛散。使津液不隨气外泄。而爲巨陽之向導。甘艸之甘緩。使三味緩畱膈上。共成匡濟之功。若痰逆勢甚者。又當用桂枝二越婢一湯﹑小靑龍加石膏湯。稟气素虛者。炙甘艸湯。皆爲合劑。柰何守眞宣明論。特舉芎枳丸。專治此證。未審何所見而云然。是予不敢附會也。凡咳嗽。飲水一二口而暫止者。熱嗽也。呷熱湯而暫停者。冷嗽也。治熱嗽。以小柴胡加桔梗。冷嗽。理中湯加五味。感風者。鼻塞聲重。傷冷者。淒淸怯寒。挾熱爲焦煩。受濕爲纏綿。瘀血則膈間腥悶。停水則心下怔忡。或實或虛。痰之黃白。唾之稠粘。從可知也。感風而嗽者。脈浮惡風自汗。或身體發熱鼻塞。或鼻流淸涕。欲語未竟而咳。宜桂枝湯加香豉﹑細辛。然火嗽亦有鼻流淸涕。語未竟而咳者。但風則一嗽便多稠痰。

火則頓咳無痰。爲明辧耳。感寒而嗽者。脈緊惡寒。發熱無汗鼻塞。遇寒則咳。內有郁熱痰結也。

華蓋散。兼喘。九寶湯。暴感風寒。二气相兼而咳嗽。鼻塞聲重者。芎蘇飲。肺感風寒咳嗽。倚息不得臥。背寒則嗽甚。小靑龍湯﹑桂苓五味甘艸湯。各隨方下變證加減。客邪傷肺。久嗽不止。

寧嗽化痰湯。形寒飲冷咳嗽。兼腹痛脈弦者。小建中湯加桔梗以提肺气之陷。寒熱自汗。加黃。

冬月嗽而發寒熱。謂之寒嗽。小靑龍湯加杏仁。冷熱嗽。因增減衣裳。寒熱俱感。遇乍寒乍熱亦嗽。飲熱飲冷亦嗽。脈浮。風重。金沸艸散。脈數或澀。熱重。葳蕤湯去川芎。加香豉三錢。入房汗出中風。嗽而面赤。內經謂之內風。脈浮緊。小靑龍。脈沈緊。眞武湯。飲酒中風。多汗而嗽。謂之漏風。桂枝湯加澤瀉﹑術﹑麻黃根。水腫脈浮自汗。喘嗽便祕。小靑龍加葶藶﹑木香。

喘嗽脈沈畏寒。生料濟生腎气丸煎服。有先傷風。咳嗽未除。更傷於熱而咳嗽聲嘶者。爲熱包寒。

葳蕤湯加減。有素咳嗽人。更感於寒。而咳嗽聲啞者。爲寒包熱。金沸艸散去芍藥加石膏。不應。

用越婢湯。熱嗽失音。多服寒劑。聲愈不出者。古今錄驗續命湯發之。輕則消風散去僵蠶﹑蟬蛻。

加桔梗﹑薄荷。以生薑汁調服。冷熱嗽失音尢宜。夏月嗽而發熱者。小柴胡加石膏﹑知母。但手足心熱而不發熱者。瀉白散加橘紅﹑桔梗。不應。涼膈散去硝﹑黃。加葳蕤﹑蜂蜜。傷熱而嗽者。

脈數煩渴引飲。咽喉幹痛。鼻出熱气。喉聲不淸。咳唾稠粘。其痰屢咳而難出。色黃且濃。或帶血縷。或出血鮏臭。或堅如蜆肉。不若風寒之嗽。痰淸而白也。葳蕤湯。風熱相兼。加減蔥白香豉湯。凡咳嗽面赤。胸腹脇常熱。惟手足乍有涼時。其脈洪者。熱痰在膈上也。小陷胸湯。感濕嗽者。脈細而緩。身體重著。

骨節煩疼。或自汗。或小便不利。麻黃加術湯。有一嗽痰卽出者。胛濕勝而痰滑也。有連嗽十數聲。痰不卽出者。肺燥勝而痰澀也。咳而無痰者。以甘寒潤其肺。痰多致嗽者。以辛平燥其脾。

形盛自汗。脈緩體重嗜臥之人咳者。脾濕勝也。二陳加防己﹑黃﹑白術之類。兼食積痰垢壅塞不利者。千緡湯蕩滌之。兼食積痰气蘊釀火邪者。二陳加枳﹑術﹑黃連消導之。秋深傷熱咳嗽而灑淅惡寒發熱者。千金麥門冬湯。但嗽無寒熱。痰不得出。極力咯之乃得一絲粘痰者。千金五味子湯。咳而無聲者。肺气傷而不淸。乃痰郁火邪在中不能上出。此肺燥也。桔梗湯加貝母﹑葳蕤﹑蜜炙枇杷葉。潔古云。咳而無痰者。以辛甘潤其肺。蜜煎姜﹑橘。蜜燒連皮胡桃。虛人當用人參同蜜燒胡桃。不時細嚼。或二味煎服最妙。卽觀音應夢散。久嗽聲颯者。古法用酥蜜膏。今攺用生地黃煎。取辛以潤之。咳嗽聲啞。气促滿悶。語聲不出者。心包火盛而肺气受傷也。古法用通聲膏。今攺用千金地黃煎。取潤以泄之。蓋聲颯𨿽云金實不鳴。久嗽多緣肺气枯槁。是當淸潤爲主。實則二陳﹑桔﹑薄﹑葳蕤。蜜煎姜﹑橘之類。枯則生脈﹑二冬﹑款冬﹑竹茹。亦加蜜煎姜﹑橘。又當詳形气之肥瘠。時令之寒喧而爲施治。聲啞須分暴久。暴多寒郁熱邪而肺絡壅塞。久多熱傷肺痿而眞气受傷。壅則麻杏甘石。苓﹑半﹑姜﹑橘等。隨微甚以搜滌之。傷則異功﹑生脈﹑保元。參脈證以培養之。若風熱心煩。咳喘便祕。脾胃熱壅。食不下者。千金地黃煎主之。不可拘於成則而廢活法也。若喘咳失血。聲颯音啞。食少便泄之金破不鳴。岐彭不能圖治也。其生薑治咳嗽聲啞。惟暴嗽寒郁。肺气不通者爲宜。若久嗽熱傷肺气而喑者。𨿽二冬﹑二母﹑二地﹑黃芩﹑花粉等。寒涼斂肺。爲之禁劑。而麻﹑杏﹑辛﹑桂辛散耗气。亦爲戈戟。其訶子﹑五味酸澀固气。尢須愼詳。壅嗽聲重痰稠。或咳有血。以薄荷﹑生胡麻各一撮細嚼。煎蘇子降气湯送下。

七情饑飽嗽。動傳臟腑正气。致邪上逆。結成痰涎。肺道不利。四七湯加杏仁﹑五味﹑人參﹑阿膠﹑麥冬。勞心思慮。心血耗散。人每有思慮。則心火上乘。必發漧咳。此爲神傷。𨿽服藥亦難取效。以歸脾湯加麥冬﹑五味。作膏蜜收。

其木香或減半。或換砂仁。另爲細末。離火加入。不時滋養方妙。大抵漧咳。乃燥气乘肺。屬火郁證。乃痰郁火邪在肺。先用逍遙散加苦桔以開之。後用六味丸加五味以補之。不已。則成勞。

此證不得志者有之。咳嗽痛引肩背。𨿽久不已。不可誤認爲虛。此屬三焦郁火。加味逍遙散。濁痰。加味導痰湯。如咳而脇痛。宜疏肝气。枳殼煮散。或去川芎加靑皮﹑柴胡﹑香附﹑薑汁之屬。

肥盛气實者。二陳湯加白芥子。火熱咳嗽。喉啞痰濃。或大便祕結者。涼膈散加桔梗。凡內傷气虛不能上輸於肺。而時嗽時止。其人黃白少神。脈亦虛微少力。補中益气去升麻。加煨葛根﹑麥冬﹑五味。或兼腎水不足。前湯送下都气丸。咳嗽痰中見血而脈細者。此火邪傷血分也。歸脾湯。

若痰中微有少血。或血絲。此肝血傷也。補中益气去升麻。加白芍﹑丹皮。前後心脹。喉中有血鮏气。气口脈澀。此膈間有蓄血也。試法。呷熱姜湯作呃者。瘀血也。犀角地黃湯加童便﹑桃仁﹑大黃攻散之。或平胃合越鞠。加韭汁﹑童便消伐之。气竭肝傷而咳嗽血腥者。四烏骨一蘆茹丸。

內傷瘀積在胃。不時吐血者。其人面色槁而滯。脈多弦澀。當先與百勞丸去瘀。後用異功﹑六君調補。有兼停飲食而咳。須用消化之方。不可用烏梅﹑粟殼酸澀藥。其寒邪未除。宜用發散之劑。

不可便用補藥。咳嗽而面白。悲。嚏。或咳白痰白沫。屬肺胃虛寒。若胸脇逆滿。牽引背痛。心腹冷痛。飲食卽吐者。溫肺湯。口甘涎沫流。脈沈弦細遲。屬中寒。口出淸水。心下汪洋作嘈雜。

胸脇脹痛不食。屬冷凍飲料停於胃中。攻肺則咳。半夏溫肺湯。兼蘆吸散亦妙。嗽而聲喑气乏。寒從背起。口中如含冰雪。甚則吐血。此肺气不足。胃气虛寒也。千金補肺湯。嗽而聲啞脈細者屬寒。

宜半夏﹑生薑﹑細辛以辛散之。

如飲冷熱酒。傷肺致嗽。謂之湊肺。或兼煎爆傷胃。咳嗽咽癢。痰多唾血。喘急脇痛。不得安臥。

攺定紫菀茸湯。咳嗽嘔吐並作。爲肺胃俱病。先安胃气。二陳加蘆根﹑薑汁﹑姜制枇杷葉。虛者。

六君子加桔梗。有咳嗽吐痰與食俱出者。此飲食失節。脾气不利。淸濁相干。二陳加枳﹑術﹑杏仁﹑細辛。有食積痰嗽發熱。其人面靑白黃色不常。面上有黃白紋痕者。二陳加香附﹑枳殼﹑曲﹑。食積發熱。加薑汁炒川連。停寒食作嗽。加炮姜。嗽而得食卽緩者。脾虛也。異功散。有痰。

六君子。外感咳嗽與陰虛咳嗽。尢宜辧晰。外感咳嗽則聲盛而濁。先緩後急。日夜無度。痰涎稠粘而喘急。陰虛勞嗽則聲怯而槁。先急後緩。或早甚。或暮甚。淸痰少气而喘乏也。陰虛脈弦而數。或細數。或澀。證兼盜汗。下午作寒熱。面色純白。兩頰赤。多淸痰漧咳者。勞也。屬陰虛火盛。夜服六味丸。晨服異功散。久嗽之人。發散淸肺俱不應。胸膈不利。咳唾膿血。坐臥不寧。

語言不出者。將成肺痿之候也。紫菀散。肺熱頓嗽。肌膚灼熱。面赤如醉者。紫菀膏微利之。治嗽須分新久虛實。如久嗽脈弱。或𨿽洪大按之不鼓。屬肺虛。宜門冬﹑五味子﹑款冬﹑紫菀之類斂而補之。酒色過度。虛勞少血。津液內耗。心火自炎。致令燥熱乘肺。咯唾膿血。上气涎潮。

其嗽連續不已。加以邪客皮毛。入傷於肺。而自背得之尢速。當與炙甘艸湯。或黃建中加丹皮。

蓋丹皮辛香。調和營气。治無汗骨蒸。故陰虛人解表。以丹皮爲向導。好色之人元气素弱。咳嗽不愈。喉中血腥。腸中隱痛。瓊玉膏。不應。加減八味丸。久服乃效。有暴嗽。諸藥不效。服生料鹿茸丸。卽愈。此乃腎虛所致。不可以暴嗽而疑遽補之非。有便溺如常。飲食不妨而咳嗽不安。

或兼血腥。年久不愈者。此肺胃虛熱也。異功散加丹皮﹑山藥。有肺胃虛弱。咳嗽喘促。或時吐血衄血。自汗盜汗者。門冬淸肺飲。勞嗽。卽火郁嗽。因火傷迫。遂成郁遏脹滿。一邊不得眠者難治。咳嗽吐粉紅痰。謂之吐白血。僅可綿延歲月。若血色正赤如朱。濃濃如漆。爲守藏血。不治。有經年累月久嗽。服藥不瘥。余無他證。此是風寒客邪。久伏肺胃也。與勞嗽不同。三拗湯。佐以千緡湯。瘦人多火禁用。若饑時胸中大痛。唇面上有白點如粞。咽喉或癢或痛。而咳不可忍。脈極數。或忽大忽小。此必肺中有寸白虫。饑則虫上求食。痛嗽不寧也。一味百部熬膏。略加檳榔﹑烏梅。上半日嗽多。屬胃中有火。竹葉石膏湯降泄之。胃气虛者。補中益气或五味異功。並加山梔。午後嗽多。屬陰虛。六味丸加麥冬﹑五味以斂之。黃昏嗽者。火浮於肺。不宜用涼藥。都气丸斂而降之。五更嗽甚者。胃中有食積也。二陳湯加枳實﹑川連以消導之。虛者。六君子加薑汁炒川連。增補素問五臟六腑咳治例。肺咳。千金五味子湯去續斷﹑地黃﹑赤小豆。加麥門冬﹑葳蕤﹑細辛。心咳。涼膈散去硝﹑黃。加黃連﹑竹葉。肝咳。枳殼煮散去芎﹑防。加肉桂﹑橘紅﹑蘇子。脾咳。六君子湯加枳殼﹑桔梗。腎咳。都气丸加麥門冬﹑人參。胃咳。異功散加蜀椒﹑黃連﹑烏梅。膽咳。小柴胡湯加蘆根汁。大腸咳。補中益气湯去升麻加桔硬。小腸咳。桔梗湯加人參﹑茯苓﹑橘紅﹑五味。膀胱咳。

五苓散加人參。三焦咳。局方七气湯加黃連﹑枳實。久嗽服藥不應。可用燻法。款冬花將蜜拌潤。

焙漧。入有嘴壺中燒。吸煙咽之。若胸中悶。舉起頭。以指掩定煙。稍間再吸。杏仁散肺中風熱。

然肺實有火。因風寒者爲宜。桑皮瀉肺气。然性不純良。虛寒者當戒。補肺多用生薑。以其辛能發散也。栝蔞仁甘能潤肺。寒能降火。治熱嗽之要藥。陰虛血虛者勿用。以其能作嘔作瀉也。咳而吐痰。膺乳痛。當看痰色如何。若濃濁如膿。或帶血絲而臭。當從肺癰例治之。

﹝診﹞咳嗽之脈。浮爲風。緊爲寒。洪數爲熱。濡細爲濕。寸關澀難而尺內弦緊。爲房勞陰虛。

右關濡大。爲飲食傷脾。左關弦數。爲疲極肝傷。右寸浮短爲傷肺。遲澀肺寒。咳嗽洪滑爲多痰。

弦澀爲少血。肺脈微急。咳而唾血。脈或沈或浮。聲不損者。易治。脈來洪數。形瘦面赤。腎臟气衰。不能上循於喉而聲啞者難療。亦有肺絡支塞而聲啞者。不在此例。暴病咳嗽。睡臥不下。爲肺脹。可治。久病喘嗽。左側不能臥者。爲肝傷。若精力未衰者可治。右邊不能臥者。爲肺損。無問新久。皆不可治。久嗽脈弱者生。實大數者死。咳而脫形身熱。脈小堅急以疾爲逆。不出十五日死。咳脫形。身熱脈疾。不過五日死。

咳溲血。形肉脫。脈搏者死。咳嘔腹脹。且飧泄。其脈絕。不及一時而死。咳嗽形羸。脈形堅大者死。沈緊及伏匿者死。浮直者可治。浮軟者易治。咳而嘔。腹滿泄瀉。脈弦急欲絕者死。久嗽數歲。其脈弱者可治。實大數者死。其脈虛者必苦冒。其人本有支飲在胸中故也。治屬飲家。

石頑療吳江邑侯華野郭公。仲秋喘嗽气逆。診之兩尺左關弦數。兩寸右關澀數。弦者腎之虛。

澀者肺之燥。夏暑內伏肺絡。遇秋燥收之令。而發爲咳嗽也。診後公詳述病情。言每歲交秋則咳。

連發四載。屢咳痰不得出則喘。至夜坐不得臥。咳劇則大便枯燥有血。先曾服令髙徒施元倩越婢湯。嗽卽稍可。數日間堂事勞心。復咳如前。時元倩歸苕。松陵諸醫。治之罔效。因求洞垣之鑑。

起我沈。答曰。公本東魯。腎气素彊。因水虧火旺。陰火上爍肺金。金燥不能生水。所以至秋則咳。咳劇則便燥有血。肺移熱於大腸之明驗也。合用千金麥門冬湯。除去半夏﹑生薑之辛燥。

易以葳蕤﹑白蜜之甘潤。藉麻黃以鼓舞麥冬﹑生地之力。與越婢湯中麻黃﹑石膏分解互結之燥熱同一義也。郭公曰。松陵諸醫。咸詆麻黃爲發汗之重劑。不可輕試。僅用杏仁﹑蘇子﹑甘﹑桔﹑前胡等藥。服之其咳轉甚何也。答言。麻黃𨿽云主表。今在麥門冬湯中。不過借以開發肺气。原非發汗之謂。麻黃在大靑龍湯﹑麻黃湯﹑麻杏甘石湯方。其力便峻。以其中皆有杏仁也。杏仁𨿽舉世視爲治嗽之通藥不。問虛實渾用。然辛溫走肺。最不純良。耗气動血莫此爲甚。熬黑入大陷胸丸。佐甘遂等搜逐結垢。性味可知。公首肯以爲然。連進二劑。是夜便得安寢。次早復診。其脈之弦𨿽未退。而按之稍。气口則虛濡乏力。因與六味﹑生脈。加葳蕤﹑白蜜作湯四服。其嗽頓減。郭公復云。向聞元倩有言。六味﹑八味丸中。不可雜用參﹑術。而先生居之不疑。用之輒應。其義云何。答曰。六味爲塡補眞陰藥。與人參同用。原非正理。此兼麥冬﹑五味。緣合肺腎金水相生。當無畱中戀膈之慮。善後之策。卽以此方制丸。三時恆服不徹。

至秋庶無復嗽之虞。先是公子柔痙。予用桂枝湯。及六味作湯。鹹加蠍尾。服之而瘥。其後夫人素有敗痰失道。左右兩脇俱有結塊。大如覆杯。發則咳嗽喘逆。腹脇掣痛。六脈止促而按之少力。

余用六君子加膽星﹑枳實﹑香附﹑沈香二劑。服之。大吐稠痰結垢一二升。因嘔勢太甚。甲夜渡湖速往。黎明至暑候之。嘔止嗽寧。脈息調勻。不必更進他藥矣。

江右督學何涵齋媳。內翰範秋濤女。素常咳嗽不已。痰中間有血點。恆服童眞丸不徹。秋濤歿後。哀痛迫切。咳逆倍常。而痰中雜見鮮血。因與瑞金丹四服。仍以童眞丸﹑烏骨雞丸調補而安。

又治通政勞書紳太夫人。年五十餘。素稟气虛多痰。數日來患風熱咳逆。咳甚則厄厄欲吐。

且宿有崩淋。近幸向安。法當先治其咳。因以桔梗湯加葳蕤﹑白薇﹑丹皮﹑橘皮﹑蜜煎生薑四劑撤其標證。次與六君子加葳蕤以安其胃气。繼進烏骨雞丸方療其固疾。而夫人以久不茹腥。不忍傷殘物命。攺用大溫經湯加麋茸﹑角作丸。藥𨿽異而功則一也。

卷四諸气門下

肺痿﹝肺脹﹞

金匱云。問曰。熱在上焦者。因咳爲肺痿。肺痿之病。從何得之。師曰。或從汗出。或從嘔吐。或從消渴小便利數。或從便難又被快藥下利。重亡津液。故得之。曰。寸口脈數。其人咳。

口中反有濁唾涎沫者何。師曰。爲肺痿之病。若口中辟辟燥。咳卽胸中隱隱痛。脈反滑數。此爲肺癰。咳唾膿血。脈數虛者爲肺痿。數實者爲肺癰。

兩手寸口。原爲手太陰肺脈。此云寸口脈數。云滑數。云數虛。云數實。皆左右三部統言也。

其人咳。口中反有濁唾涎沫。頃之徧地者爲肺痿。言咳者口中不漧燥也。若咳而口中辟辟燥。則是肺已結癰。火熱之毒出見於口。咳聲上下觸動其癰。胸中卽隱隱而痛。其脈必見滑數有力。邪气方盛之徵也。數虛數實之脈。以之分別肺痿肺癰。是則肺痿當補。肺癰當瀉。隱然言表。

肺痿吐涎沫而不咳者。其人不渴。必遺尿。小便數。所以然者。以上虛不能制下故也。此爲肺中冷。必眩。多涎唾。甘艸漧薑湯以溫之。若服湯已渴者。屬消渴。

肺熱則膀胱之气亦熱。小便必赤澀而不能多。若但吐涎沫而不咳。復不渴。反遺尿而小便數者。明非熱在上焦之肺痿。亦非重亡津液之所致。必系上焦虛冷。不能制下。以故小便無所收攝耳。此爲肺中冷。陰气上逆侮其陽气故必眩。陰寒之气凝滯津液故多涎唾。宜與甘艸漧薑湯之甘辛以溫其脾肺也。若始先不渴。服溫藥卽轉渴者。明是消渴飲一溲二之證。消渴又與癰疽同類。

更當消息之矣。

諭嘉言曰。肺痿其積漸。已非一日。其熱不止一端。總由胃中津液不輸於肺。肺失所養。轉枯轉燥。然後成之。於是肺火日熾。肺熱日深。肺中小管日窒。咳聲以漸不揚。胸中脂膜日幹。咳痰艱於上出。行動數武。气卽喘鳴。衝擊連聲。痰始一應。金匱治法非不彰明。但混在肺癰一門。

況難解其精意。大要緩而圖之。生胃津。潤肺燥。下逆气。開積痰。止濁唾。補眞气。以通肺之小管。散火熱。以復肺之淸肅。如半身痿廢。及手足痿軟。治之得法。亦能復起。𨿽云肺病。近在胸中。呼吸所關。可不置力乎。然肺癰屬在有形之血。血結宜驟攻。肺痿屬在無形之气。气傷宜徐理。兼潤肺燥。然肺𨿽燥而多不渴。勿以其不渴而用燥熱之藥。此辧證用藥之大法也。

肺痿涎唾多。心中溫溫液液者。炙甘艸湯主之。此外臺法也。肺痿虛寒。羸瘦緩弱戰掉。噓吸胸滿。千金生薑溫中湯。肺痿咳唾。涎沫不止。咽燥而渴。千金生薑甘艸湯。肺痿咳嗽有痰。

午後熱。並聲嘶者。古法用人參養肺湯。今攺用紫菀散加丹皮﹑姜﹑棗。心火克肺。傳爲肺痿。

咳嗽喘嘔。痰涎壅盛。胸膈痞滿。咽喉不利者。古法用人參平肺湯。今攺用紫菀散加葳蕤﹑橘紅﹑姜﹑棗。肺痿咳嗽不已。往來寒熱。自汗煩渴者。古法用知母茯苓湯。今攺用紫菀散加知母﹑銀州柴胡﹑姜﹑棗。蓋咳嗽聲嘶。咽喉不利。皆是火郁痰滯。必用生薑之辛以散之。然須蜜制。藉甘以潤之。此標本兼該之義也。劉默生言。痿本虛燥。總不離壯水淸金。滋補气血津液。消痰止嗽。宜天冬﹑麥冬﹑生地﹑熟地﹑知母﹑人參﹑葳蕤。紫菀爲主。痞結。去天冬﹑生地。加橘紅﹑蘇子。泄瀉。去天冬﹑生地﹑知母。加山藥﹑茯苓。並用固本丸。不時噙化。肺痿咳嗽。痰中有紅絲。盜汗發熱。熱過卽冷。飲食減少者。劫勞散。虛勞肺痿失音。咳唾腥血稀痰。或面上生瘡。

人參蛤蚧散。丹方治肺痿。每日用人參細末一錢。入豬肺管內。砂鍋中煮爛。加蔥酒服效。肺痿咳唾。咽燥欲飲水者自愈。

張口短气者危。咳而口中自有津液。舌白苔滑。此爲肺寒。甘艸漧薑湯。肺痿屬熱。如咳久肺KT。

喉啞聲嘶咯血。此屬陰虛。多不可治。肺痿六脈沈澀而急。或細數無神。脈口皮膚枯漧。而气髙息粗者死。

金匱云。上气喘而躁者。屬肺脹。欲作風水。發汗則愈。

肺脹而發其汗者。卽內經開鬼門之法。一汗而令風邪外泄於肌表。水無風戰。白順趨而從下出也。

咳而上气。此爲肺脹。其人喘。目如脫狀。脈浮大者。越婢加半夏湯主之。肺脹咳而上气。

煩躁而喘。脈浮者心下有水气。小靑龍加石膏湯主之。

接二方分治肺脹。皆以其脈浮。當從汗解之例。越婢方中有石膏無半夏。小靑龍方中有半夏無石膏。觀二方所加之意。全重在半夏﹑石膏二味協力建功。石膏淸熱。藉辛溫亦能豁痰。半夏豁痰。藉辛涼亦能淸熱也。觀麥門冬湯方中。下气止逆。全藉半夏入生津藥中。此二方又藉半夏入淸熱藥中。仲景加減成方。無非生心化裁。後學所當神往矣。

上气面浮腫。肩息。其脈浮大。不治。又加利。尢甚。

上气之候。而至面目浮腫。喘息動肩。是肺气壅逼。上而不下。加以脈浮大。气方外出。無法可令內還而下趨。故云不治也。加利則上下交爭。更何以堪。

肺脹而咳。左右不得臥。此痰挾瘀血礙气而脹。當歸﹑丹皮﹑赤芍﹑桃仁﹑枳殼﹑桔梗﹑半夏﹑甘艸﹑竹瀝﹑薑汁﹑如外邪去後宜。半夏﹑海石﹑香附﹑栝蔞﹑甘艸爲末。薑汁蜜調噙之。

諭嘉言治施眉蒼。肺痿喘嗽吐淸痰。肢體痿軟。不能舉動。脈來虛數。以蛤蚧二十枚。酒浸酥炙。人參﹑黑參各十兩。蜜丸。時噙化。不終劑而痊。

石頑治陸去非。肺痿聲颯吐痰。午後發熱自汗。左脈細數。右脈虛濡。平昔勞心耽色所致。

先與生脈散合保元湯。次與異功散加黃。並加姜﹑棗。與都气丸晨夕兼進。調補半月而熱除痰止。月餘方得聲淸。

又治孫起柏肺脹。服耗气藥過多。脈浮大而重按豁然。飲食不入。幸得溺淸便堅。與局方七气。每劑用人參三錢。肉桂﹑半夏曲﹑炙甘艸各一錢。生薑四片。四劑霍然。蓋肺脹實證居多。

此脈虛大。不當以尋常論也。

又治一尼肺脹。喘鳴肩息。服下气止嗽藥不應。漸至胸腹脹滿。脈得气口弦細而澀。此必勞力气上。誤飲冷水傷肺。肺气不能收斂所致也。遂與越婢湯減麻黃。加細辛﹑葶藶大瀉肺气而安。

又治一酒客。嚴冬醉臥。渴飲冷茶。肺脹喘嗽。脈得气口沈緊搏指。與小靑龍去芍藥。加葶藶﹑半夏。一劑而痊。則知肺脹喘滿。當以葶藶爲向導也。

卷四諸气門下

肺癰

金匱云。問曰。病咳逆。脈之何以知爲肺癰。當有膿血。吐之則死。其脈何類。師曰。寸口脈微而數。微則爲風。數則爲熱。微則汗出。數則惡寒。風中於衛。呼气不入。熱過於營。吸而不出。風傷皮毛。熱傷血脈。風捨於肺。其人則咳。口漧喘滿。咽燥不渴。多唾濁沫。時時振寒。

熱之所過血。爲之凝滯。蓄結癰膿。吐如米粥。始萌可救。膿成則死。

肺癰之脈。旣云滑數。此復云微數者。非脈之有不同也。滑數者已成之脈。微數者初起之因也。初起以左右三部脈微。知衛中於風而自汗。左右三部脈數。爲營吸其熱而畏寒。然風入衛。

尙隨呼气而出。不能深入。所傷者不過在於皮毛。以漸捨肺兪。而咳唾振寒。玆時從外入者。從外出之易易也。若夫熱過於營。卽隨吸气深入不出而傷其血脈矣。衛中於風。得營中之熱畱戀。

固結於肺葉之間。乃致血爲凝滯。以漸結爲癰膿。是則有形之敗濁。必從瀉肺之法而下驅之。安在始萌不救。聽其膿成。而致肺葉腐敗耶。

咳逆上气。時時唾濁。坐不得眠。皂莢丸主之。

火熱之毒。結聚於肺。表之裏之。淸之溫之。曾不少應。堅而不可攻。惟此無堅不入。聿成蕩滌之功。不可以藥之微賤而忽諸。若因外感所觸而成。當取用千金桂枝去芍藥加皂莢湯最佳。

足可補仲景之未迨也。

咳而胸滿振寒。脈數。咽漧不渴。時吐濁唾鮏臭。久久吐膿如米粥者。爲肺癰。桔梗湯主之。

此上提之法也。癰結肺中。所以濁唾鮏臭。乘其新造未固。提而出之。如其勢已入裏。又當引之從胃入腸。此法殊不中用矣。所以宋人附以十六味桔梗湯。兼合葶藶瀉肺之意。外內合邪之治也。

肺癰喘不得臥。葶藶大棗瀉肺湯主之。

此治肺癰喫緊之方也。肺中生癰不瀉其肺。更欲何待。然日久癰膿已成。瀉之無益。日久肺气已索。瀉之轉傷。惟血結而膿未成。當亟以瀉肺之法奪之。若一身面目浮腫。鼻塞淸涕出。爲表證未罷。當先與小靑龍湯一劑。後乃服之。

石頑曰。肺癰危證。乘初起時。極力攻之。庶可救療。金匱特立二方。各有主見。如患人平昔善飲嗜啖。痰濕漸漬於肺。宜皂莢丸。肥盛喘滿多痰。宜葶藶大棗瀉肺湯。千金補所不足。復立桂枝去芍藥加皂莢湯以治風寒客邪感觸發熱之證。葦莖湯以治心脾過勞。肺气不化。水道不利之疾。功效最速。宋人又有十六味桔梗湯。𨿽未盡善。亦可以備諸治之采用。若畏其峻。而守王道之方。眞養癰以待斃耳。明眼者辧治宜早也。

凡咳嗽吐臭稠痰。胸中隱痛。鼻息不聞香臭。項彊不能轉側。咳則遺尿。自汗喘急。呼吸不利。飲食減少。脈數盛而芤。惡風毛聳。便是肺癰之候。蓋由感受風寒。未經發越。停畱肺中。

蘊發爲熱。或挾濕熱痰涎垢膩。蒸淫肺竅。皆能致此。愼不可用溫補保肺藥。尢忌發汗傷其肺气。

往往不救。金匱皂莢丸﹑葶藶大棗瀉肺湯﹑千金桂枝去芍藥加皂莢湯﹑葦莖湯。宋人十六味桔梗湯。俱肺癰專藥。初起用葦莖湯。此方大疏肺气。服之使濕瘀悉趨溺孔而去。一二服卽應。脈浮表熱。加蔥白﹑香豉。气口脈盛。加犀角﹑竹茹。痰多。加貝母﹑蔞仁。蛤粉。引痛。加紫菀﹑白蜜。初起咳逆不利。二味桔梗湯加貝母﹑紫菀。多汗。加防己﹑黃。潰後唾膿血不止。葶藶薏苡瀉肺湯隨證加減。咳有微熱煩滿。胸中塊壘甲錯者。千金用合歡皮一味。日取掌大一塊煎湯服。平昔勞心思慮多郁火人。唾臭痰鮮血。此屬陰火。但與生料六味丸加麥冬﹑紫菀之類。若誤投參﹑補气補火。臭痰轉甚者。急宜上法加童便。服之自淸。初起疑似未眞。生大豆絞漿飲之。

不覺鮏气。便爲眞候。大抵聲音淸朗。膿痰稀澤。或間有鮮血。飲食知味。胸脇不疼。或咳則微痛。痛在右畔肺之長葉。而坐臥得寧。形色如常。便溺自調者可治。若潰後大熱不止。時時惡寒。

胸中隱痛。痛在左畔肺之短葉。此金气淺薄。潰後最難平復。而喘汗面赤。坐臥不安。飲食無味。

膿痰腥穢不已者難治。若喘鳴不休。唇反。咯吐膿血。色如敗鹵。臭異常。正气大敗。而不知痛。坐不得臥。飲食難進。爪甲紫而帶彎。手掌如枯樹皮。面艷顴紅。聲啞鼻煽者不治。肺癰初起。脈不宜數大。潰後最忌短澀。脈緩滑面白者生。

脈弦急面赤者死。肺癰已破。入風者不治。卽濃煎蔥白香豉湯頻服之。然多不救。

肺癰丹方。初起唾臭痰沫。用陳年芥齏汁。溫服灌吐最妙。一方。用荷葉濃煎。稍入白蜜。

不時服之。不問已潰未潰皆效。又方。以豬肺去心。竹刀剖去垢沫。取接骨木二兩。缶器中煮熟淡食。日服無間。五七日當效。潰後排膿。用金鯉湯。以小活鯉魚去腸垢。入貝母末三錢。隔水童便煮。和汁食之。日服一枚。皆屢驗。然不若薏苡根搗汁。燉熱服之。其效最捷。下咽其臭卽解。有虫者虫卽死出。薏苡爲肺癰專藥。然性燥气滯。服之未免上壅。不及根汁之立能下奪。已潰未潰。皆可挽回。諸方皆不及也。肺癰潰後。膿痰漸稀。气息漸減。忽然臭痰復甚。此餘毒未盡。內气復發。必然之理。不可歸咎於調理服食失宜也。但𨿽屢發。而勢漸輕可。可許收功。若屢發而痰穢轉甚。脈形轉疾者。終成不起也。

卷四諸气門下

喑

經云。邪入於陰則喑。人卒然無音者。寒气客於厭。則厭不能發。發不能下。至其開闔不致。

故無音。失音大都不越於肺。然須以暴病得之。爲邪鬱气逆。久病得之。爲津枯血槁。蓋暴喑總是寒包熱邪或。本內熱而後受寒。或先外感而食寒物。並宜辛涼和解。稍兼辛溫散之。消風散用薑汁調服。緩緩進之。或只一味生薑汁亦可。冷熱嗽後失音尢宜。若咽破聲嘶而痛。是火邪遏閉傷肺。昔人所謂金實不鳴。金破亦不鳴也。古法用淸咽寧肺湯。今攺用生脈散合六味丸作湯。所謂壯水之主以制陽光也。肥人痰濕壅滯。气道不通而聲喑者。二陳導痰開滌之。一切滋補。皆爲禁劑。至若久病失音。必是气虛挾痰之故。宜滋肺腎之化源。非生脈散下都气丸不可。凡咽漧聲槁者。潤肺爲主。生脈散合異功散。若膈內作痛。破瘀爲先。代抵當丸最妥。更有舌喑不能言者。亦當分別新久。新病舌喑不能言。必是風痰爲患。類中風例治之。

若肥人舌短不能言。或舌根彊硬。導痰湯爲主。若久病後。或大失血後。舌萎不能言。大虛挾寒例治之。要在臨證審察病因無誤。然中風暴病失音。多緣少陰眞气久虛而得。更兼遺尿五絕證見。

不可治矣。若冬月咳嗽。寒痰結於咽喉。語聲不出者。此寒气客於會厭。故卒然而喑也。麻杏甘石湯。或古今錄驗續命湯選用。若失音不語。已經發散潤肺而不應者。生脈散。並童眞丸噙化之。

若咳喘气促。而胸中滿悶。聲喑不出者。肺胃气燥。不能祛散餘邪也。紫菀散主之。亦有叫罵聲嘶而喉破失音者。十全大補湯。若肺气虛寒。爲厲風所傷。喘咳聲嘶。或先傷熱。而寒郁熱邪聲喑不出者。千金酥蜜膏。又咽痛起於四五日間。或因咳劇而得。或多稠痰結痰而咽喉上腫痛。

其聲𨿽啞而尙有音破濁。脈大緩而右寸尢甚。此熱結於肺也。宜用辛涼之劑。如桔梗湯加蔥白﹑香豉﹑荊芥﹑薄荷。兼有風寒客邪。更須桂枝﹑芍藥﹑姜﹑棗﹑膠飴之類。並以姜蜜制黃柏噙之。

愼不可驟用斂降之藥。若暴啞聲不出。咽痛異常。卒然而起。或欲咳而不能咳。或無痰。或淸痰上溢。脈多弦緊。或數疾無倫。此大寒犯腎也。麻黃附子細辛湯溫之。並以蜜制附子噙之。愼不可輕用寒涼之劑。二證寒熱天淵。不可不辧也。胎前產後失音。另詳本門。

石頑治西客王如嵩。觸寒來蘇。忽然喘逆聲喑。咽喉疼腫。察其形體丰盛而飲啖如常。切其脈象浮軟而按之益勁。此必寒包熱邪。傷犯肺絡也。遂以麻杏甘石湯。加半夏﹑細辛。大劑葳蕤。二服喘止聲出。

但呼吸尙有微疼。更與二陳﹑枳﹑桔﹑葳蕤之類。調理而安。

王惟一數年前𨿽有血證。而年壯力彊。四月間忽患咳嗽。服發散藥後。痰中見血數口。繼服滋陰藥過多。遂聲颯而啞。時覺胸中气塞。遷延月餘。乃兄勤中鼎中。邀余往診。脈𨿽沈澀。而按之益力。舉之應指。且體丰色澤。絕非陰虛之候。因論之曰臺。翁之聲啞。是金實不鳴。良非金破不鳴之比。因疏導痰湯加人中黃﹑澤瀉方。專一滌痰爲務。四劑後。痰中見紫黑血數塊。其聲漸出。而颯未除。更以秋石兼人中黃。棗肉丸服。經月而聲音淸朗。始終未嘗用淸理肺气。調養營血藥也。

飛疇治郭代工。午日少食角黍。倦怠作瀉。曾用消克不效。因圊時跌僕。卽昏迷不省。數日後邀予診視。六脈虛微欲脫。右臂不能轉動。聲喑無聞。時有用大黃消克之劑者。予急止之。此脾肺虛憊。安能任此。今縱有合劑。恐胃气告匱。烏能行其藥力。惟粥飲參湯。庶爲合宜。所謂漿粥入胃。則虛者活。遂確遵予言以調之。瀉止神寧。聲音漸出而蘇。能食後。亦惟獨參湯調養。

不藥而愈。

卷四諸气門下

喘﹝短气﹑少气﹑逆气﹑哮﹞

經曰。諸病喘滿。皆屬於熱。﹝寒則息遲气微。熱則息數气粗。﹞咳嗽上气。厥在胸中。過在手陽明太陰。气有餘則喘咳。上气不足則息利少气。肺气虛。則鼻塞不利。少气。實則喘喝。

胸盈仰息。秋脈不及。則令人喘。呼吸少气。勞則喘息汗出。邪入六腑。則身熱不得臥。上爲喘呼。夜行則喘出於腎。淫气病肺。有所墮恐。喘出於肝。淫气害脾。有所驚恐。喘出於肺。淫气傷心。渡水跌僕。喘出於腎與骨。肝脈若搏。因血在脇下。令人喘逆。喘咳者。是水气並陽明也。不得臥。臥則喘者。是水气之客也。起居如故而息有音者。此肺之絡脈逆也。二陽之病發心脾。其傳爲息賁者。死不治。﹝二陽陽明也。土不能生金。而心火復刑之則肺傷。故息上奔而喘。﹞乳子中風熱。喘鳴肩息者。脈實大而緩則生。急則死。﹝乳子。

言產後以乳哺子時。非嬰兒也。﹞戴復庵云。有痰喘。有气急喘。有胃气虛喘。有火炎上喘。痰喘者。凡喘便有痰聲。气急喘者。呼吸急促而無痰聲。胃气虛喘者。擡肩擷項。喘而不休。火炎上喘者。乍進乍退。得食則減。食已則喘。大槪胃中有實火。膈上有稠痰。得食入咽。墜下稠痰。

喘卽暫止。稍久食已入胃。助其濕火。痰再升上。喘反大作。俗不知此。作胃虛治。治以燥熱之藥者。是以火濟火也。

趙養葵曰。喘與短气分。則短气是虛。喘是實。然喘多有不足者。短气間有有餘者。新病亦有本虛者。不可執論也。如實喘者。气實脈盛。呼吸不利。肺竅壅塞。右寸沈實。宜瀉肺。虛喘者。先覺呼吸气短。兩脇脹滿。右尺大而虛。宜補腎。此腎虛證。非新病虛者乎。邪喘者。由寒邪伏於肺中。關竅不通。呼吸不利。若寸沈而緊。此外感也。亦有六部俱伏者宜發散。則身熱退而喘定脈出此郁證。人所難知。非短气中之有餘者乎。又一等似火非火。似喘非喘者。諸陽气浮。

無所根據歸。故上气而喘也。其人平日若無病。但覺气喘。非气喘也。乃气不歸源也。不知者。以其有火也誤以涼藥淸之。以其喘急難禁也又用四磨之類寬之。下咽之後。似覺稍寬。少頃依然。

豈知寬一分。更耗一分矣。惟大劑參﹑補劑。加補骨脂﹑阿膠等以鎭於下。後以八味丸加五味﹑鹿茸。不時服之。又一等火郁之證。六脈俱澀。甚至沈伏。四肢悉寒。甚至厥逆。拂拂气促而喘。卻似有餘。而脈不緊數。欲作陰虛。而按尺鼓指。此爲蓄郁已久。陽气拂遏。不能營運於表。以致身冷脈微。而悶亂喘急。當此之時。不可以寒藥下之。又不可以熱藥投之。惟逍遙散合佐金丸之類宣通蓄熱。得汗而愈。後仍以六味丸養陰和陽可也。

諭嘉言曰。喘病無不本於肺。惟兼三陰者爲最劇。而三陰又以腎爲最劇。有此證者。首重在節欲。收攝腎气。不使上攻可也。故喘病兼少陰腎者爲最劇。腎火動則水气升。其次則太陰脾。

脾火動則濕气升。又次則厥陰肝。肝火動則風气升。是故治喘以治火爲先也。然濁气旣隨火而升。

火降而气不降者何耶。以濁气𨿽居於下。而肺之窠囊。可以僑寓其中。轉使淸气逼處不安。是𨿽以治火爲先。然治火而不治痰無益也。治痰而不治窠囊之痰。𨿽治與不治等也。惟薑汁﹑竹瀝。

可以透窠囊耳。

李士材曰。內經論喘。其因眾多。究不越於火逆上而气不降也。𨿽然。火則一。而虛實攸分。

每見世俗一遇喘家。純行破气。於太過者當矣。於不及者可乎。余嘗論證。因虛而死者十九。因實而死者十一。治實者攻之卽效。無所難也。治虛者補之。未必卽效。須悠久成功。其間轉折進退。良非易也。故辧證不可不急。而辧喘證尢爲急也。巢氏嚴氏。止言實喘。獨王海藏雲。肺气果盛。則淸肅下行。豈復爲喘。皆以火爍眞气。气衰則喘。所謂盛者非肺气也。肺中之火也。斯言髙出前古。惜乎但舉其端。未能縷悉。請得其詳而言之。气虛而火入於肺者。補气爲先。生脈散。有痰。六君子湯。陰虛而火乘金不得臥者。壯水爲急。六味丸。虛則合生脈散。風寒者解其邪。華蓋散。濕气勝者利其水。滲濕湯。暑邪者滌其煩。白虎湯。痰壅者消其痰。二陳湯。气郁者疏其郁。四七湯。肺脹者散其邪。脈浮大者。越婢加半夏湯。脈浮者。小靑龍加石膏湯。腎虛火不歸源。八味丸。腎虛水邪泛濫。濟生腎气丸。此治喘之大法也。

喘嗽气從臍下衝上。而尺脈洪盛或數。兼見盜汗潮熱。屬陰虛。六味丸作湯。加補骨脂﹑五味子。送下靈砂丹。誤用四磨必死。若作痰治亦危。有因气而喘者。遇惱便發。脈必沈弦。此气滯其痰也。蘇子降气湯。若但喘不嗽。不分遠近。前湯吞靈砂丹。秋冬感寒。每夜連嗽不絕。大喘至天明方緩。脇動痞悶者。麻黃蒼術湯。肺虛受寒而喘。參蘇溫肺湯。寒郁熱邪。而喘中有積痰。遇冷卽發。麻黃定喘湯。遠年咳逆上气。胸滿痞塞。聲不出者。人參定喘湯。虛冷上气。勞嗽喘乏。千金用半夏一升。人參﹑生薑﹑桂心﹑甘艸各一兩。水煎。分三次服。喘咳上气不得臥。

生薑﹑橘紅﹑人參﹑紫蘇各一錢。五味數粒。煎服。腎與肺胃俱虛。喘嗽乏力。人參一錢。核桃肉三枚連皮蜜炙。煎服神驗。腎气上逆而喘。用連皮核桃肉三枚。生薑三片。臨臥細嚼卽安。七情鬱結。上气喘急。四磨湯﹑四七湯選用。肥盛多痰。喘不得休。不能臥。人扶而坐數日者。千緡湯一服卽安。或千緡湯合導痰湯尢妙。然惟元气未衰者宜之。虛人未可輕試也。喘而諸藥不效。

腹堅脈實者。神保丸大。便溏者勿用。气實人誤服參﹑而喘者。三拗湯瀉之。但伏不得臥。咳逆上气。面目浮腫者。古今錄驗續命湯。气盛有餘。脈來滑實者勿用。經年喘嗽。遇寒更甚者。

九寶湯﹑寧嗽化痰湯選用。一切喘證。屬有餘者。治之卽愈。若屬虛證。誤與泄气。禍不旋踵。

卽暴喘腹脹。大便實者。方可用藥。加以溏泄。必死勿治。此陰火暴逆於手足太陰。所以喘脹。

腎气失守。所以便溏。其人𨿽彊。不久當嘔血而死。

﹝診﹞脈宜浮遲。不宜急疾。喘逆上气。脈數有熱。不得臥者難治。上气面浮腫。肩息脈浮大者危。上气喘息低昂。脈滑手足溫者生。脈澀手足寒者死。右寸沈實而緊。爲肺感邪。亦有六部俱伏者。宜發散。大抵喘屬肺中火盛。脈浮滑者可治。若沈滑爲腎虛陰火上逆難治。

短气短气者。一屬支飲。脈必弦滑。平人無寒熱。冒眩。短气不足出息者。實也。金匱云。

短气有微飲。當從小便去之。苓桂術甘湯主之。腎气丸亦主之。仲景並出二方。分呼吸之短而治。

妙義益彰。呼气之短。用苓桂術甘湯以通其陽。陽气化。則小便能出矣。吸气之短。用腎气丸以通其陰。腎气通。則小便之關門利矣。又云。咳逆倚息。不得臥。小靑龍湯。脹滿者。濃朴大黃湯。﹝卽小承气湯。﹞一屬气虛。東垣云。短气者。肺主諸气。五臟之气皆不足。而陽道不行也。

气短小便利者。四君子去茯苓加黃。如腹中气不轉者倍甘艸。肺气短促或不足者。倍參加白芍。

使肝膽之邪不敢犯之。若失血後陰火上乘而短气不足以息。或腎虛發熱唾痰者。生脈散加歸﹑﹑生地。病後產後。一切瘡疽潰後。气虛不能接續。及年髙病久。正气耗散之人。𨿽有痰火。不可作有餘治。誤用耗气之藥。禍不旋踵。須大劑生脈散爲君。少佐陳皮。扶接元气爲主。

少气少气者。气少不足以言也。經曰。怯然少气者。是水道不行。形气消索也。又云。言而微。終日乃復言者。此奪气也。又云。气虛者。言無常也。又云。脾脈搏堅而長。其色黃。當病少气。其治法不離獨參湯﹑生脈散﹑保元湯﹑異功散之類。

逆气經曰。人有逆气。不得臥而息有音者。是陽明之逆也。足三陽下行。今逆而上行。故息有音也。陽明者胃脈也。胃者六腑之海。其气亦下行。陽明逆不得從其道。故不得臥而息有音也。

夫起居如故而息有音者。是肺之絡脈逆也。絡脈不得隨經上下。故畱經而不行。絡脈之病患也微。

故起居如故而息有音也。夫不得臥臥則喘者。是水气之客也。夫水者。循津液而流也。腎者水髒。主津液。主臥與喘也。若四磨湯﹑七气湯。皆治陽明之气逆。杏子湯﹑小靑龍湯﹑越婢湯﹑蘇子降气湯。皆治肺絡之气逆。麻黃附子細辛湯﹑腎气丸﹑靈砂丹。皆治腎气之逆。

哮哮證多屬寒包熱邪。所以遇寒卽發。喉中水雞聲。有積痰在肺絡中。必用吐法以提散之。

不可純用寒涼。常須兼帶辛散。小靑龍湯探吐最妙。年髙气弱人忌吐。凡喘未發時。以扶正气爲主。旣發時。以散邪爲主。哮喘遇冷則發。其法有二。一屬中外皆寒。溫肺湯﹑鐘乳丸﹑冷哮丸選用。並以三建膏護肺兪穴最妙。一屬寒包熱。越婢加半夏湯﹑麻黃定喘湯。表散其邪。平時用蘆吸散亦妙。古人治寒包熱邪。預於八九月未寒之時。用滚痰丸下其熱痰。後至冬無熱可包。則不發矣。丹方治冷哮痰喘。用胡椒四十九粒。入活蝦蟆腹中。鹽泥存性。臥時。分三次醇酒服之。羸者涼分五七服。用之輒效。若有伏熱者誤用。喘逆倍劇。不可不辧。冷哮灸肺兪膏肓天突。

有應有不應。夏月三伏中。用白芥子塗法。往往獲效。方用白芥子淨末一兩。延胡索一兩。甘遂﹑細辛各半兩。共爲細末。入麝香半錢。杵勻。薑汁調塗肺兪膏肓百勞等穴。塗後麻瞀疼痛。切勿便去。候三炷香足。方可去之。十日後塗一次。如此三次。病根去矣。遇濃味則發者。用萊菔子炒研一兩。豬牙皂莢燒存性三錢。共爲細末。薑汁調蒸餅爲丸。綠豆大。每服五十丸。沸湯或枳實湯下。名淸金丹。消其食積。則肺胃自淸。仍當薄滋味以淸肺胃之气。傷鹹冷凍飲料食而喘者。用白面二錢。砂糖二錢。飴糖餅化汁。撚作餅子。鑪內炸熟。劃出。加輕粉四錢。令患人食盡。吐出病根卽愈。年幼體虛者。分三四次服之。蓋鹹哮肺胃受傷。白面﹑砂糖﹑膠飴甘溫戀膈。使之畱連病所。引領輕粉搜滌淤積之痰上湧。三湧三補。屢建奇功。補用五味異功稍加細辛服之。醋嗆而嗽。甘艸二兩。中半劈開。用豬膽汁五枚。浸五日。火炙爲末。蜜丸。茶淸吞二錢。臨臥服之。凡哮證見胸凸背駝者。此肺絡敗。爲痼疾。不治。

飛疇治韓順溪內子。患喘證月餘。服破气寬胸豁痰淸火等藥。不效。發表利水亦不應。其疾轉急。稍動則喘難休息。診之。六脈細數。而面赤戴陽。用大劑六味地黃作湯。加靑鉛兩許。一服而緩。二服而止。

卷四諸嘔逆門

噎膈

靈樞云。气爲上膈者。食飲入而還出。虫爲下膈。下膈者食時乃出。

食飲入而還出。气壅膈上。謂之上膈。然有虛實之分。若實而气壅。則食無所容。虛而气塞。

則食不得化。皆令人食入卽出也。至若食時乃出。虫寒積聚而謂下膈。不過言膈證中有此一證耳。

然有命門火衰不能生土。脾胃虛寒。多致食時乃出者。豈非下膈之證乎。讀者不可專以虫爲下膈而膠執也。

素問云。三陽結謂之膈。

三陽結者。大腸小腸膀胱結熱也。小腸結熱。則血脈燥。大腸結熱。則後不圊。膀胱結熱。

則津液涸。三陽俱結。前後祕澀。下旣不通。必反上逆。此所以噎食不下。從下而逆於上也。

飲食不下。膈塞不通。邪在胃脘。

不通者。濁气在上。腎肝吸入之陰气。不得下而反在上也。病在於胃。故飲食不下。

膈塞閉絕。上下不通。則暴憂之病也。

此言噎膈皆起於鬱結不舒。胃气不能敷布所致。張雞峯所謂神思間病是也。

薛立齋曰。內膈嘔逆。食不得入。是有火也。病久而吐。食入反出。是無火也。若脾胃气虛而胸膈不利者。六君子加丁﹑沈二香壯脾土以生元气。若用辛熱之劑而嘔吐噎膈者。異功散加當歸﹑川斛益土以抑陰火。胃火內膈而飲食不入者。四君子加酒炒芩﹑連淸火養胃。若脾胃虛寒。

飲食不入。或食入反出者。六君子加木香﹑炮姜溫中補脾。如過服潤劑養血有傷於中州者。治法亦無越此。若內有實積。指迷七气湯。污血在胃者。局方七气湯加桃仁。與漧漆同炒。去漆用之。

若誤服耗气之藥。血無所生。噎膈而大便燥結者。四君子加當歸﹑芍藥補脾生血。若火逆衝上。

食不得入者。四君子加山梔﹑川連淸火養血。若痰飲阻滯而食不得入者。六君子加木香﹑山梔。

補脾化痰。若不愼房勞。不節濃味。不戒气怒者。不治。年髙無血亦不治。噎而白沫大出。糞如羊矢。不治。胸腹嘈痛如刀割者。死期迫矣。

李士材云。噎膈反胃。總是血液枯槁。二證皆名爲膈。內經總有三陽結謂之膈一語。潔古分吐證爲三端。上焦吐者。皆從於气。食則暴吐。中焦吐者。皆從於積。或先吐而痛。或先痛而吐。

下焦吐者。皆從於寒。朝食暮吐。暮食朝吐。大抵气血虧損。復因憂思悲恚。則脾胃受傷。血液漸耗。鬱气生痰。痰則塞而不通。气則上而不下。如礙道路。飲食難進。噎塞所由成也。脾胃虛傷。營運失職。不能熟腐五穀。變化精微。食𨿽可入。良久復出。反胃所由成也。二者皆膈間受病。故通名爲膈也。噎塞之吐。卽潔古之上焦吐。反胃之吐。卽下焦吐也。王太僕云。食不得入。

是有火也。食入反出。是無火也。噎膈大都屬熱。反胃大都屬寒。然亦不可拘也。脈大有力。嘔吐酸臭。當作熱治。脈小無力。嘔吐淸水。當作寒醫。

色之黃白而枯者爲虛寒。紅赤而澤者爲實熱。能合色脈。庶乎無誤。此証之所以疑難者。方欲健脾理痰。恐燥劑有妨於津液。方欲養血生津。恐潤劑有礙於中州。審其陰傷火旺者。當以養血爲先。脾傷气虛者。當以溫補爲主。此皆虛實陰陽之辧。臨証之權衡也。冬三月。陰气在外。陽气內藏。外助陽气。不得發汗。內消陽火。勿令瀉泄。此固閉密之大要也。夏三月。陽气在外。陰气在內。噎病值此時。天助正气而銼其邪气。不治自愈。或不愈者。陰气熱盛。正气不升耳。四君子湯送開關利膈丸。每飲食入胃。便吐涎沫如雞子白。蓋脾爲涎。脾虛不能約束津液。故涎沫自出。非人參﹑白術﹑訶子﹑益智仁不能攝也。古人指噎膈爲津液漧枯。故水液可行。幹物梗塞。

爲槁在上焦。愚竊疑之。若果津枯。何以食才下咽。涎隨上湧乎。故知膈咽之間。交通之气不得降者。皆衝脈上行。逆气所作也。惟气逆。故水液不能居潤下之常。隨气逆從耳。若以津枯而用潤下之劑。豈不反益其邪乎。宜六君子加減。挾寒脈遲細者。加肉桂﹑附子。挾熱脈滑數者。加枳實﹑黃連。若噎而聲不出者。加五味子﹑竹茹。喉中有一塊。食物不下者。痰气也。加海石﹑訶子。膈間作痛。多是瘀血。歸尾﹑桃仁﹑韭汁﹑童便。甚者加大黃微利之。千金方治胸中久寒。

嘔逆气上。飲食不下。結气不消。用五噎丸。若飲食不得下。手足冷。上气咳逆。用五膈丸。血槁者。地黃﹑麥冬煎膏。入藕汁﹑人乳﹑童便﹑蘆根汁﹑桃仁泥和勻。細細呷之。因火逆而噎。

梨汁﹑藕汁等分熬膏蜜收。不時噙熱咽之。有痰。加竹瀝。因七气致病。而中挾冷熱食積。胃气不和而噎膈者。諸七气湯選用。食物下咽。屈曲自膈而下。梗塞作微痛。此污血在胃口也。用四物加韭汁﹑薑汁﹑竹瀝﹑童便﹑驢尿﹑牛羊乳﹑蜂蜜煎膏潤利之。後以代抵當丸下之。若火盛作嘈痛者忌薑汁。胃虛欲嘔吐者忌韭汁。犯之必轉劇。有冷積結滯者。用理中加川烏頭﹑蜀椒﹑川連﹑巴豆霜﹑皂莢末蜜丸。涼水送下十五丸。暫服五七服。

後以四君子加黃﹑橘紅﹑砂仁調理。如大便燥結。不時進開關利膈丸二三十丸以微導之。丹方。

治噎膈吐逆不食。用啄木鳥。去毛熬膏。和骨搗爛。入麝香一錢。蜜收。瓷罐盛好。晝夜不時嗅之。嗅過卽蓋。勿令散气。以其性善入木。專泄肝郁。然在初起時。用之輒應。若病久元气槁竭。

𨿽服峻補。尙難爲力。況外治乎。

﹝診﹞脈緊而芤。緊則爲寒。芤則爲虛。虛寒相搏。脈爲陰結而遲。其人則噎。然多有至死脈不變者。以胃中痰飲濕熱膠固。脈常和軟。然細察之。必兼弦象也。

易思蘭治一人膈滿。其證胸脇胃脘飽悶。臍下空虛如饑不可忍。腰腿酸疼。坐立戰搖。大便燥結。每日進淸粥一二鐘。食下卽嘔酸吐水。服藥二年不效。診之。左右寸關俱沈大有力。兩尺自浮至沈。三候俱緊。按之搖擺之狀。此气膈病也。須開導其上。滋補其下。兼而行之。遂與越鞠去山梔。加連翹﹑桔梗﹑木香。侵晨令服八味丸百粒。服至半月。動履如常。

諭嘉言治一婦。病膈二十餘日。飲粒全不入口。尺脈已絕不至。詢其二便。自病起至今。從未一通。一味痰沫上湧。待盡。診得上部有脈。下部無脈。是吐則未必死也。但得天气下降。

則地道自通。然婦人尺脈全無。莫可驗其受孕。萬一傷之。呼吸立斷。用六君子加旋復花。煎調赤石脂末。服下嘔卽稍定。三日後漸漸不嘔。又三日後粥飲漸加。舉家欣快。但病者全不大便。

刻刻以通利爲囑。曰。髒气久結。食飲入胃不多。積之旣久。自然通透。若以歸﹑地潤腸。恐滯膈而作嘔。硝﹑黃通腸。恐傷胎而殞命。姑弗其請。堅持三五日。气下腸通。腹中之孕。果漸形著。而病全瘳矣。

又治一人患膈气。粒米不入。始吐淸水。次吐綠水。次吐黑水。次吐臭水。呼吸將絕。一晝夜先服理中湯六劑。不令其絕。來早轉方。一劑而安。金匱有云。噫气不除者。旋復代赭石湯主之。吾於此病分別用之者有二道。一者以黑水爲胃底之水。此水且出。則胃中之津久已不存。不敢用半夏以燥其胃也。一者以將絕之气止存一系。以代赭墜之。恐其立斷。必先以理中分理陰陽。

使气易於降下。然後代赭得以建奇奏績。乃用旋復花一味煎湯。調代赭石末二匙與之。才入口。

卽覺其轉入丹田矣。但困倦之極。服補藥二十劑。將息二月而愈。

李士材治張孟端夫人。憂憤交乘。食下輒噎。胸中隱隱痛。陽脈滑而陰脈搏。痰血互凝之象。

以二陳湯加歸尾﹑桃仁。郁金﹑五靈脂。四劑未效。因思人參與五靈脂同用。善於浚血。卽以前劑入人參三錢。倍用五靈脂。再劑血從大便而出。十劑噎止。彌月而愈。

又治金元之之內患噎。胸腹奇痛。經阻。醫認瘀血。察其脈細爲气衰。沈爲寒痼。況自下及上。處處皆痛。明非血矣。用參﹑﹑白術﹑木香﹑姜﹑桂。煎成。和醇酒進之。甫入口便快。

服理中湯半月而痛止。

石頑治朱彥眞酒膈。嘔逆不食。每日惟痛飲熱酒一二觥。少頃卽作酸嘔出。膈間大痛。雜治經年不效。良由平昔好飲熱酒所致。此卽丹溪所謂好飲熱酒。死血畱胃口之候。授以人參散。方用人參一兩。煎成。加麝香半分。冰片三釐。三劑便能進食。蓋麝片善散胃口之痰與瘀血耳。十劑後攺服柏子仁湯。半月而安。二方出自云岐。人多未知。每以予爲尙異。何可爲之辧耶。

又治沈蕃。平昔大便燥結。近患噎膈。不能安谷者月餘。𨿽素稟丰腴。近來面色皎白。大非往昔。時方谷雨。正此證危殆之際。始求治於石頑。診得六脈沈澀。按久則衰。幸舉指卽應。爲疏六君子湯。下一味狗寶作散調服。甫十劑而嘔止食進。再十劑而谷肉漸安。更十劑起居如故。惟是大便尙覺艱難。乃以六味丸去澤瀉。加歸﹑芍﹑首烏作湯。服至月餘。便溺自如。秋深更服八味丸三月而康。大抵噎膈之人。體肥痰逆者可治。枯津衰者多不可治。同時有同道王公峻患此。稟气病气。與沈相類。誤信方士。專力委之而致不起。顧人月亦患此證。自謂脈急不當用參。日服仙人對坐艸而斃。

郭孝聞八月間噎食艱進。六脈弦勁搏指。延至來春三月告殂。然瘦人間有可療者。昔秦伯源噎膈嘔逆。而形神枯槁。神志郁抑。且不能勝湯藥之費。予門人鄒恆友。令其用啄木鳥入麝熬膏。時嗅其气以通其結。內服逍遙散加香﹑砂以散其郁。不數劑所患頓除。厥後海貨行陳君用噎膈。亦用此法而愈。兩君至今色力尙彊。又一農人。噎膈不食。時嘔淸涎如赤豆沙水。此屬血淤於內可知。庸師不審。誤用消克破气藥。而致絕粒不食。殆所必至。其鄰叟憐其貧。乃述其病苦。求救於予。遙擬一方。用桂苓飲加當歸﹑桃仁﹑丹皮﹑牛膝。用熬枯黑糖。和虫漿調服。下溏黑如污泥者甚多。當知農人戮力受傷。血郁於內而致嘔逆。但當攻其積血。嘔逆自已。孰謂治病不求其本。而可輕議其藥哉。

卷四諸嘔逆門

反胃

金匱云。問曰。病患脈數。數爲熱。當消穀引食。而反吐者。何也。師曰。以發其汗。令陽微膈气虛。脈乃數。數爲客熱。不能消穀。胃中虛冷故也。脈弦者。虛也。胃气無餘。朝食暮吐。

變爲胃反。寒在於上。醫反下之。今脈反弦。故名曰虛。

凡脈陽盛則數。陰盛則遲。其人陽气旣微。何得脈反數。脈旣數。何得胃反冷。此不可不求其故也。蓋脈之數。由於誤用辛溫發散而遺客熱。胃之冷。由於陽气不足而生內寒。醫不達權通變。見其脈數。反以寒劑瀉其無辜。致上下之陽俱損。其脈遂從陰而變爲弦也。上之陽不足。日中以前。所食亦不消化。下之陽不足。日暮以後。陽亦不入於陰。而糟粕不輸於大小腸。從口入者。惟有從口出而已。故曰胃气無餘。言胃中之陽气。所存無幾。所以反胃而朝食暮吐也。

寸口脈微而數。微則無气。無气則營虛。營虛則血不足。血不足則胸中冷。

上條以汗下之故。而致病脈若此。此條以上焦營衛不逮。亦致反胃之證。故不復敍。惟言脈之陰陽本象。今微而數。微乃失陽之象。數乃失陰之體。奚止客熱而已。胸中者。營衛之海。營衛虛。不統於胸中。故胸中冷矣。夫營衛之气。出入臟腑。健運周身。本生於穀。復消磨其谷。

營衛非谷不充。谷非營衛不化。所以胸中冷者。亦必致胃不納谷也。𨿽然。當以正气不足論之。

若以熱治寒。不惟反助客熱。且復耗其气。損其陰矣。世人治是病。非丁﹑附則姜﹑桂。孰知正气爲何如哉。

趺陽脈浮而澀。浮則爲虛。澀則傷脾。脾傷則不磨。朝食暮吐。暮食朝吐。宿谷不化。名曰胃反。脈緊而澀。其病難治。脾气運動。則脈不澀。胃气堅固。則脈不浮。今脈浮是胃气虛不能腐熟水谷。脈澀是脾血傷不能消磨水谷。所以陽時食入陰時反出。陰時食入陽時反出。蓋兩虛不相參合。故莫由轉輸。下入大小腸也。河間謂趺陽脈緊。內燥盛而中气衰。故爲難治。可見浮脈病成。必變緊脈也。況緊而見澀。明是亡血之象。上脘亡血。膈間漧澀。食不得入。

下脘亡血。必並大小腸皆枯。食不得下。故難治也。

嘔而脈弱。小便復利。身有微熱。見厥者難治。四逆湯主之。

谷入於胃。長气於陽。脈道乃行。今胃不安於谷而成嘔。嘔則陰气不資於脈。故脈弱。弱則陽气虛不能充於內外。下焦虛。則小便自利。上焦虛。則濁气上升。逼迫其浮陽於外。外𨿽假熱。

內實眞寒。證成厥逆。頃刻決離而不返矣。治之誠難。非四逆湯不能挽回也。

諸嘔吐。谷不得下者。小半夏湯主之。

諸嘔吐。谷不得下。指暴病嘔吐而言。故以半夏﹑生薑滌除胃中痰飲。水谷自無阻礙矣。

胃反嘔吐者。大半夏湯主之。

胃反嘔吐。爲脾胃气虛而飲積。故用半夏之燥濕。卽兼人參以補胃气也。蜜者性滯滋濕。用之何哉。以胃之上脘燥。故食難入。𨿽食亦不得下中脘。用之以潤胃燥。揚之水者。佐蜜以潤上脘之燥也。

胃反吐而渴。欲欲水者。茯苓澤瀉湯主之。

胃反吐。津液竭而渴也。欲飲水以潤之。無小便不利而用澤瀉。何哉。觀外臺以此治消渴脈絕。胃反嘔食。則知水𨿽入而不散於脈。脈之陰體絕矣。澤瀉者。不惟利膀胱之溺。亦能引桂﹑姜之辛入膀胱。行布水精於五經。故凡渴欲飲水者。多用行水之劑。豈獨防其水停而已哉。正欲行水布散經脈。滋潤表裏。解其熱郁耳。茯苓之淡行其上。澤瀉之鹹行其下。白術﹑甘艸之甘布其中。桂﹑姜之辛開其道。通其气。導其水。以令四布而和營衛也。

反胃系眞火式微。胃寒脾弱不能消穀。朝食暮吐。暮食朝吐。或一兩時而吐。或積至一日一夜。腹中脹悶。不可忍而復吐。𨿽曰脾胃虛寒。然致病之由。必有積滯於內。千金治反胃初起。

用金匱茯苓澤瀉湯。去白術換漧薑。加人參﹑橘皮﹑大黃﹑靑竹茹。得利。去大黃。爲胃虛反食。

下喉便吐之主方。若吐出原物。酸臭不化。此飲食入胃。旣抵胃之下脘。復返而出也。宜理中湯爲主。甚則加丁﹑附﹑川連。若脈數而邪熱不殺谷。乃火性上炎。多升少降。應與異功散加沈香﹑川連﹑歸﹑芍﹑生地。食物之後。冷涎不已。隨卽反出。或心腹覺疼。藿香安胃散。或六君子加丁者﹑藿香。咽喉阻塞。胸膈滿悶。暫用香﹑砂﹑枳﹑朴以開其結滯。然破气藥過多。中气因而不運。異功散加香﹑砂使气旺自能運化。气滯痞塞實痛。平胃散加藿香﹑砂仁。胃虛中气不運而噎塞者。四君子加黃﹑橘紅﹑砂仁。反胃而渴欲飲水。金匱茯苓澤瀉湯。千金去白術﹑生薑加半夏。小便不利。桂苓丸加半夏﹑澤瀉﹑甘艸﹑生薑作湯服。虛人反胃多渴。七味白術散。反胃食入一日半日。吐出如故。乃胃气虛弱而有痰。不能消化。隨气逆上也。二陳加丁香﹑藿香﹑雞內金。虛。加白術﹑炮姜。大便燥結。久閉不通。似屬血熱。不可頓攻。止可淸熱潤燥。小制湯丸。漸次加之。關扃自透。開關利膈丸。然服通利之劑過多。血液耗竭。轉加閉結者。宜用人參固本丸料煎膏。時時服之。胃反上气。食卽吐出。屬熱者。千金用蘆根﹑茆根等分煎服。不應。

加竹茹﹑生薑。反胃倦怠無力。垂死者。以人參一二兩濃煎。加薑汁頓服。屬寒者。加桂附少許。

下焦虛寒。不能生土。食久反出。用附子一枚。切去尖上一片。鏤成一孔。入丁香四十九粒。仍將切下者掩上紮定。搗取生薑自然汁煮熟焙榦爲末。每用一匙置舌上。徐徐以津唾送下。若煩渴則頻與糜粥。忌油膩生冷。此孫兆祕傳。累效。虛甚者。加人參一兩駕馭之。郁悒失意人。或孤寡。初起自當舒郁。逍遙散。久之必兼補養。歸脾湯。命門火衰。不能生土。食久反出。其脈沈遲。八味丸加丁﹑沈。間進黑錫丹。精衰不能蒸騰於上。咽喉閉塞。水谷艱進。彊食則吐者。六味丸加肉桂﹑五味。不應。加沈香﹑砂仁。有陽虛不能統運。

嘔逆便祕。用人參﹑大黃﹑附子攻之卽通。然眞气竭者。終不可救。瘀血在膈。阻滯气道而成者。

代抵當丸作芥子大。服二錢。去枕仰臥。細細咽之。但飲熱湯及椒﹑姜輒呃者。卽瘀血也。反胃而胸中嘈雜不寧。或作或止。其人懊。面上有白點者。作虫積治之。丹方。治噎膈反胃。用虎酥炙爲末。每服二錢。獨參湯送下。或貓胞一具。炙脆爲末。稍加腦﹑麝。陳酒服之。虎啖生人。貓食生鼠。其性則一。故可代用。若胃中寒痰。不能納食者。狗寶爲末。每服五七分至一錢。陳酒服之。以上三方。輕者一服。重者三服。劇者不過七服。後以理中﹑四君﹑八味等調之。

又方。用陳香櫞一枚。去瓤。入生薑汁拌生附子末一兩。外以姜滓。濕紙裹煨。透焙燥爲末。

每服五七分至一錢。濃煎獨參湯服之。此孫兆變法也。反胃初愈。切不可與粥飲。每日與獨參湯。少加炒陳米。不時煎服。旬日後方可小試稀糜。往往卽食飯者。多致復病而危。凡反胃而致大吐白沫如雞子淸者。是肺胃俱虛。矢如羊糞。則大腸血槁。卽大補气血。終亦必亡而已。

﹝診﹞胃反脈數無力爲血虛。脈緩無力爲气虛。數而有力爲有熱。數而滑疾爲有痰。緊而滑者。

寒飲上逆。小弱而澀。血虛胃反。寸緊尺澀。其人胸滿。不能食而吐。吐止者爲下之。故不能食。

設言未止者。此爲胃反。故脈微澀。滑伯仁治一婦反胃。每隔夜食。至明晚皆吐出不消。其脈沈而弱。他醫以暖胃藥罔效。滑遲疑未決。一日讀東垣書。謂反胃有三。气積寒也。上焦吐者從於气。中焦吐者從於積。下焦吐者從於寒。脈沈而遲。朝食暮吐。暮食朝吐。小溲利。大便祕。爲下焦吐也。法當通其祕。溫其寒。復以中焦藥和之。滑得此說。遂以萸﹑茴﹑丁﹑桂﹑半夏。二十餘劑而安。所謂寒淫所勝。平以辛熱也。

石頑治湯伯幹子。年及三旬。患嘔吐經年。每食後半日許。吐出原物。全不穢腐。大便二三日一行。仍不燥結。渴不喜飲。小便時白時黃。屢用六君子﹑附子理中﹑六味丸。皆罔效。日濱於危。逮後延余診之。其兩關尺弦細而沈。兩寸皆澀而大。此腎臟眞陽大虧。不能溫養脾土之故。

遂以崔氏八味丸與之。或謂附子已經服過二枚。六味亦曾服過。恐八味亦未能克效也。余曰不然。

此證本屬腎虛。反以姜﹑附﹑白術伐其腎水。轉耗眞陰。至於六味。𨿽曰補腎。而陰藥性滯。無陽則陰無以生。必於水中補火。斯爲合法。服之。不終劑而愈。

卷四諸嘔逆門

嘔吐噦

﹝漧嘔漏气走哺嘔苦中酸吐酸嘔水吐沫吐蛔﹞

經云。諸逆衝上。皆屬於火。諸嘔吐酸。皆屬於熱。﹝胃熱則嘔。﹞寒气客於腸胃。厥逆上出。故痛而嘔也。人之噦者。谷入於胃。胃气上注於肺。今有故寒气與新穀气。俱還入於胃。新故相亂。眞邪相攻。气並相逆。復出於胃。故爲噦。病深者其聲噦。

金匱云。病患欲吐者。不可下之。

欲吐者。陰邪在上也。若下之。不惟逆其陽气。反傷無故之陰。變害莫測。豈獨反胃而已。

嘔而胸滿者。吳茱萸湯主之。

傷寒論用是方。治食穀欲嘔之陽明證。以中焦有寒也。茱萸能治內寒。降逆气。人參補中益陽。大棗緩脾。生薑發胃气。且散逆止嘔。逆气降。胃之陽行。則胸滿消矣。此脾藏陰盛逆胃。與夫肝腎下焦之寒上逆於中焦而致者。卽用以治之。故漧嘔吐涎沫頭痛。亦不出是方也。

嘔而腸鳴。心下痞者。半夏瀉心湯主之。

是證由陰陽不分。塞而不通。畱結心下爲痞。於是胃中空虛。客气上逆爲嘔。下走爲腸鳴。

故用是湯分解陰陽。水升火降。則畱者散。虛者實也。

嘔吐而病在膈上。後思水者解。急與之。思水者。豬苓散主之。

嘔而思水者。水飲逆於胸中也。故用豬苓之味淡。從膈上滲其所積之飲。更以白術利水生津。

使水精四布。而嘔自除矣。

嘔而發熱者。小柴胡湯主之。

嘔而發熱。邪在半表半里。逆攻而上也。𨿽非傷寒之邪。而病勢則一。故卽以小柴胡湯和之。

食已卽吐者。大黃甘艸湯主之。

胃素有熱。食復入之。兩熱相衝。不得停畱。用大黃下熱。甘艸和胃。按仲景旣云。欲吐者不可下。又用大黃甘艸湯。治食已卽吐。何也。曰。欲吐者。病在上。因而越之可也。逆之使下。

則必憒亂而益甚。旣吐矣。吐而不已。有升無降。當逆折之。使其下行。故用大黃。丹溪云。凡病吐者。切不可下。近於困矣。

吐後渴欲得水。而貪飲者。文蛤湯主之。汗出卽愈。兼主微風脈緊頭痛。

是方卽大靑龍湯。無桂枝有文蛤。大靑龍主發散風寒兩感。今是證初不言外邪。而用取汗。

何哉。蓋因陽明經中有實熱。所以貪飲。故用麻黃﹑杏仁開發腠理。甘艸﹑姜﹑棗調和營衛。石膏解利郁熱。文蛤直入少陰。散水止渴。爲太陽少陰二經散邪滌飲之聖藥。故又主微風脈緊頭痛之疾。

漧嘔噦。若手足厥者。橘皮湯主之。

漧嘔而噦。手足厥逆。乃胃中陽气。爲痰飲阻塞。不得流布四末。故用橘皮﹑生薑之辛以開痰利气也。

噦逆者。橘皮竹茹湯主之。

中焦气虛。則下焦之風木得以上乘。穀气因之不宣。變爲噦逆。用橘皮升降中气。人參﹑甘艸補益中焦。生薑﹑大棗宣散逆气。竹茹以降膽木之風熱耳。

漧嘔吐逆吐涎沫。半夏漧薑湯主之。

漧嘔吐逆吐涎沫者。由客邪逆於肝脾。寒主收引。津液不化。遂聚爲涎沫。用半夏。漧薑之辛溫中燥濕。漿水之酸收而行之。以下其逆也。

蛔虫之爲病。令人吐涎心痛。發作有時。毒藥不止。甘艸粉蜜湯主之。

徐忠可云。此論蛔病之不因寒者也。故其證獨心痛吐涎。而不吐蛔。然其痛發作有時。謂不恆吐也。則與虛寒之綿綿而痛者遠矣。毒藥不止。則必治气治血攻寒逐積之藥。俱不應矣。故以甘艸粉蜜主之。白粉殺虫。蜜與甘艸。旣以和胃。又以誘虫也。

嘔吐噦。皆屬於胃。但有气血多少之異。嘔屬陽明。多血多气。故有聲有物。气血俱病也。

气逆者散之。所以生薑爲主。吐屬太陽。多血少气。故有物無聲。乃血病也。以橘紅主之。噦屬少陽。多气少血。故有聲無物。乃气病也。以半夏主之。三者皆因脾虛。或寒气客胃。飲食所傷。

致上逆而食不得下也。

治嘔吐。以二陳湯爲主。如气滯者。加白豆蔻﹑砂仁。熱吐。加黃連。冷涎吐。加丁香。气升嘔。加沈香。气不和。加木香。入薑汁少許。食頃卽吐者。半夏﹑生薑煎服。食入卽嘔。橘皮﹑生薑煎服。食已則吐。橘皮﹑半夏﹑生薑煎服。食久而吐爲反胃。脈沈無力。理中湯。或三物大建中湯去漧薑。加白術﹑桂心﹑橘皮。脈滑而實。旦食暮吐。暮食朝吐。此下焦實。半夏﹑大黃等分爲末。薑汁和丸。微利之。嘔吐谷不得下。小半夏湯。逆气心中煩悶。气滿嘔吐。千金半夏湯。卽金匱小半夏湯加桂心。少气。加甘艸。夫半夏﹑生薑之辛。但治上焦气壅表實。若胃虛者。

惟宜益胃。推揚穀气而已。忌用辛瀉。故服小半夏湯不愈者。服大半夏湯立愈。久寒胸膈逆滿不能食。吳茱萸湯加桂心﹑半夏﹑甘艸﹑小麥。酒煎服。寒吐者。喜熱惡寒。肢冷。脈細而滑。用理中湯加枳實。或二陳加丁香﹑炮姜。並須微溫與服。熱吐者。喜冷惡熱。煩渴小便赤澀。脈洪而數。二陳加梔﹑連﹑竹茹﹑枇杷葉﹑葛根﹑薑汁﹑蘆根汁。怒中飲食嘔吐。胸滿膈脹。關格不通。二陳加靑皮﹑木香。未效。丁﹑沈﹑木香﹑砂仁﹑濃朴﹑神曲。更不效。有瘀血也。當從蓄血例治。中脘素有痰積。遇寒卽發。俗名冷涎泛。宜丁香﹑豆蔻﹑砂仁﹑漧薑﹑陳皮﹑半夏﹑生薑﹑白芥子。嘔痰而致厥者。乃寒痰逆悶。謂之痰厥。姜附湯加術﹑半﹑細辛。痰滿胸喉。粥藥到口卽吐。先用生薑湯下黑錫丹以鎭墜之。候藥可進。則以二陳加枳﹑術﹑砂仁﹑濃朴﹑薑汁。

虛。加人參。有一等肝火逆證。亦嘔而不食。但所嘔者。或酸水。或苦水。或靑藍水。惟大小便不祕。亦能作心痛。此是火郁木郁之候。木郁達之。火郁發之。須用萸﹑連濃煎。細細呷之。再服逍遙散。脾胃本虛。機關不利。不能運化。

而水到咽管輒便嘔出者。六君子加砂仁﹑炮姜。使中央之樞軸轉。機關利。自不嘔矣。丹溪云。

凡嘔家禁服栝蔞實﹑桃仁﹑萊菔子﹑山梔。一切有油之物。皆犯胃作吐。凡藥中帶香藥。行散方效。

噦者。胃中虛冷。或停水飲之故。胃虛宜溫胃。理中爲主。停水。宜橘皮半夏湯。小便不利。

加桂心﹑茯苓。胃虛不食。加人參。肺胃有水。喘咳上气。小靑龍加減。亦有失於攻下。胃中實熱而噦者。證必腹滿。仲景云。噦而腹滿。視其前後。知何部不利。利之則愈。承气湯﹑豬苓湯是也。噦逆屬虛熱。橘皮竹茹湯。噦而虛寒。橘皮漧薑湯。寒甚。去通艸。加丁香﹑附子。寒熱錯雜者。去甘艸。加丁香﹑柿蒂。傷寒後胃熱嘔噦。千金通艸橘皮湯。傷寒後嘔噦反胃。漧嘔食不下。千金蘆根飲子。春夏時行傷寒。寒傷於胃。胃冷變者。千金用橘皮﹑桂心﹑葛根各二兩。

白茅根一升。水煎服。有熱。去桂心。噦聲頻密相連爲實。攻熱爲主。若半時噦一聲者爲虛。溫補爲主。如腹滿不尿。脈散頭汗。目瞪而噦者。死在旦夕。

千金雲。凡服湯嘔逆不入腹者。先以甘艸一兩水煎服之。得吐。消息定。然後服余湯。便不吐也。凡嘔者。多食生薑。此是嘔家聖藥。

﹝診﹞上部有脈。下部無脈。其人當吐。不吐者死。脈陽緊陰數爲吐。陽浮而數亦吐。寸緊尺澀。胸滿而吐。寸口脈數者吐。緊而澀者難治。緊而滑者吐逆。脈弱而嘔。小便復利。身有微熱。

見厥者難治。病患欲嘔吐者。不可下之。嘔吐大痛。吐出色如靑菜色者危。

漧嘔漧嘔者。有聲無痰。然不似噦聲之濁惡而長也。宜橘紅煎湯。入薑汁﹑白蜜少許。細細呷之。胃虛。加人參。胃寒。加炮姜。胃虛濁气上逆。吳茱萸湯。漧嘔發熱者。黃芩湯。漧嘔而利者。黃芩加半夏生薑湯。

漏气身背熱。肘臂牽痛。其气不續。膈間厭悶。食入則先嘔而後瀉。名曰漏气。此風熱閉其腠理。上焦之气。悍滑疾。遇開卽出。經气失道。邪气內著。故有此證。千金麥冬理中湯主之。肥盛多痰者。澤瀉湯主之。

走哺下焦實熱。其气內結。不下泌糟粕。而淤濁反蒸於胃。故二便不通。气逆不續。嘔逆不禁。名曰走哺。人參湯主之。食已暴吐。脈浮而洪。此上焦火逆也。宜橘﹑半﹑枳﹑桔﹑濃朴﹑檳榔﹑茯苓﹑白術。气降則火自淸。吐漸止。乃以人參﹑芍藥補之。下閉上嘔。亦因火在上焦。

宜枳﹑桔﹑陳皮﹑濃朴﹑檳榔﹑大黃﹑木香微利之。

嘔苦邪在膽經。木善上乘於胃。吐則逆而膽汁上溢。所以嘔苦也。宜吳茱萸﹑黃連﹑茯苓﹑澤瀉﹑生薑。邪在膽。逆在胃。膽液泄則口苦。小柴胡湯。胃气逆則嘔苦。吳茱萸湯。

中酸濕熱郁積於肝。肝火逆上。伏於肺胃之間。飲食入胃。被濕郁遏。不得傳化。故作中酸。所謂曲直作酸是也。佐金丸。薛立齋云。吞酸噯腐。多屬脾虛木旺。證多面色痿黃。胸膈不利舉。世好用淸气化痰之藥。多致大便不實。食少體倦而危。當用六君子加炮姜﹑木香﹑吳茱萸。

脾腎俱虛。六君子加肉豆蔻﹑補骨脂。中气虛弱者。理中湯加吳茱萸。郁火。連理湯。不應。補中益气加木香﹑炮姜。送佐金丸。中气虛寒。必加附子。或附子理中湯。無有不愈。凡中酸不宜食粘滑油膩者。謂气不通暢也。宜食疏淡諸物。使气通利。

吐酸內經以諸嘔吐酸。皆屬於熱。東垣又以爲寒者。何也。若胃中濕气郁而成積。則濕中生熱。從木化而爲吐酸。久而不化。肝木日肆。胃土日衰。當平肝扶胃。逍遙散服佐金丸。若宿食滯於中脘。平胃散加白豆蔻﹑藿香﹑砂仁﹑神曲。

嘔水渴欲飲水。水入卽吐者。名曰水逆。五苓散。气虛。四君子去甘艸。加枳﹑橘﹑生薑。

不應。六君子換赤茯苓。用伏龍肝煮湯。澄淸代水煎藥。

吐沫胃中虛寒不能約束津液。故吐涎沫。宜六君子加益智﹑生薑。或理中湯加益智以收攝之。

吐蛔﹝音回﹞吐蛔有寒有熱。有寒熱交錯。寒則手足厥逆。吐出之蛔色淡白者。理中湯加烏梅﹑黃連﹑蜀椒。甚則蛔死而形扁者危矣。熱則蛔色赤而多。且跳動不已。安蛔丸主之。寒熱交錯。則病者靜而復時煩。得食而嘔。蛔聞食臭出。其人當自吐蛔。烏梅丸主之。大抵吐蛔。寒熱交錯者多。方中都用川椒﹑黃連﹑烏梅之類。蓋蛔聞酸則靜。得苦則安。遇辣則伏而不動也。

若誤服消克及攻虫諸藥。不應。甘艸粉蜜湯主之。

石頑曰。夫病有不見經論之異證。則其治亦必有不由繩墨之異法。如王禦九仲君。因驚恐受病。時方晚。卽兀兀欲吐而不得出。遂絕粒不食。而起居自如。半月以來。醫禱不靈。舉家無措。向後醇酒膏粱。略無陰礙。惟是穀气毫不可犯。犯之輒嘔。吳中名師從未有一識其爲何病者。

然各逞臆見。補瀉雜陳。丹方疊進。牛黃﹑狗寶﹑虎﹑貓胞。總無交涉。兩三月來。濕面亦得相安。但完谷一試。𨿽極糜爛。立時返出。延及八月。莫可誰何。偶遇一人謂言。此病非藥可除。

合用生鵝血。乘熱飲之。一服便安。此𨿽未見於方書。揆之於理。諒無妨礙。一陽之夜。遂宰一鵝。取血熱飲。下咽有聲。忍之再三。少頃嘔出瘀血升許。中有血塊數枚。是夜小試稀糜。竟不吐出。其後漸能用飯。從少至多。無藉湯藥而安。常思此病之不可解者。胃旣不安稼澀。何反勝任血肉之味。今飲鵝血。嘔出宿瘀頓愈。因考本艸言。鵝性涼。利五臟。千金方云。射工毒虫。鵝能食之。可知其有祛風殺虫。解毒散血之功也。今用其血以開其結。確有至理。逆推受病之源。原因驚恐所致。驚則气亂。載血上逆。而兀兀欲吐。若彼時吐出。卻無菀積於中。胃气阻逆之患矣。胃气阻逆。谷神得不困憊乎。其血肉可啖者。正賴脂膏。以攸利臟腑之气也。然臟腑之气。非谷不安。而安谷全賴乎血。血者。神气也。故取善消穀气之血。乘其生气未離。是可直透關鑰引領宿積之瘀。一湧而胸次蕩然。𨿽屬尋常食品。而涼利五臟之功。洵不尋常。先是有人患此。絕粒三載。得此頓愈。其後中翰金淳還公郎。太史韓慕廬東坦。咸賴此霍然。遠近相傳。凡噎膈嘔逆。用之輒效。當知噎膈嘔逆。𨿽屬胃中血枯。若中無瘀結。何致捍格不入。故取同气相感之力。一湧而蕩散無餘。眞補中寓瀉之良法。

詳鵝血可以激發胃中宿滯。則生鴨血未爲不可。生黃牛血亦未爲不可。總取以血攻血。而無峻攻傷胃之虞。昔喬三餘治一總戎。患噎膈。百藥不應。喬以法激之。嘔出瘀積數升而安。諭嘉言治一血虫。用法激之上湧。然後用藥。法皆祕而不宣。由是類推。可以默識其旨。此與勞傷吐血之日宰鴨血。衝熱酒服。同源異。深得肘後經奧旨。足補夏子益奇方之未逮。

虞恆徳治一中年婦。產後傷食。致脾虛不納谷。四十餘日。聞穀气則惡心。聞藥气則嘔逆。

用異功散加藿香﹑砂仁﹑神曲﹑陳倉米。先以順流水煎沸。調伏龍肝。攪渾澄淸取二盞。加姜﹑棗煎服。遂不吐。別以陳倉米煎湯。時時咽之。服前藥二三劑漸安。

薛立齋治一婦。年三十餘。忽不進飲食。日飲淸茶三五碗。少用水果。經三年矣。經水過期而少。此思虛傷脾。脾气鬱結所致。用歸脾湯加吳茱萸。不數劑而飲食如故。

又治一婦。因肝脾郁滯。而不飲食二年。面部微黃浮腫。仍能步履。但肢體倦怠。肝脾二脈浮弦。按之微而結滯。用六君子加吳茱萸。下痰積甚多。飲食頓進。形體始瘦。臥牀月餘。仍以六君子加減。調理而安。

周愼齋治一人。飲食如常。每遇子時卽吐。大便祕。詢其人必有苦慮憂思。脾气鬱結。故幽門不通。宜扶脾開竅爲主。用人參﹑白術以蒼術拌炒﹑茯苓各一錢。炙甘艸五分。附子煮烏藥三分。水煎服愈。

石頑療吳江署篆張公。年壯體丰。恆有嘔逆痰涎之恙。六脈每帶濡滑。惟二陳加枳﹑術﹑石斛輩。服之應手。良由政務繁冗。心力俱勞所致耳。

卷四諸嘔逆門

霍亂﹝幹霍亂﹑吐利﹞

經云。淸气在陰。濁气在陽。營气順行。衛气逆行。淸濁相干。亂於腸胃。則爲霍亂。厥气上逆則霍亂。

傷寒吐利。由邪气所傷。霍亂吐利。由飲食所傷。其有兼傷寒之邪。內外不和。加之頭痛發熱而吐利者。是傷寒霍亂也。原仲景之意。豈非在飲食。如爲是病。彼以寒邪傳入下焦。胃气因之不和。陰陽痞膈者。安得不有以致之乎。不然。何以用理中﹑四逆治之耶。此病多發於夏秋之交。在寒月亦間有之。昔人云。多由伏暑所致。然亦未必皆爾。大抵濕土爲風木所克則爲是證。

故嘔吐瀉泄者。濕土之變也。轉筋者。風木之變也。合諸論而求之始爲活法。然多有鬱結傷脾。

飲食停滯。一時停塞。气不升降而然。夏月霍亂吐瀉作渴。胃苓湯加半夏﹑藿香。面赤口漧。加炒川連。春夏秋三時。飲食後觸冒暴寒成此證者。藿香正气散。若吐利轉筋。爲風木行脾。平胃散加木瓜。夏秋感冒。吐瀉霍亂。六和湯爲要藥。身熱煩渴。气粗喘悶。或吐瀉厥逆躁擾者。此傷暑霍亂。宜香薷飲沈冷服。甚則手足厥逆少气。唇面爪甲皆靑。六脈俱伏。而吐出酸穢。瀉下臭惡。便溺黃赤者。

此火伏於厥陰也。爲熱極似陰之候。急作地漿。煎竹葉石膏湯。誤作寒治必死。夏秋霍亂。多食冷水瓜果所致。宜木香﹑藿香﹑陳皮﹑濃朴﹑蘇葉﹑生薑。四肢重著。骨節煩疼。此兼濕也。二術﹑二苓﹑濃朴﹑陳皮﹑澤瀉。七情鬱結。宜烏藥﹑香附﹑木香﹑濃朴﹑枳殼﹑陳皮﹑紫蘇。夏秋之交。傷暑霍亂。大忌術﹑附﹑姜﹑桂種種燥熱之藥。誤服必死。凡夏秋霍亂。有一毫口渴。

卽是伏熱。不可用溫理脾胃藥。如燥渴小便不利。五苓散爲主。本方中肉桂亦宜酌用。惟泄瀉不渴。二便淸利。不甚臭穢者。方可用理中溫之。吐瀉不止。元气耗散。病勢危篤。或水粒不入。

或口渴喜冷。或惡寒戰栗。手足逆冷。或發熱煩躁。揭去衣被。此內虛陰盛。不可以其喜冷去被爲熱。宜理中湯。甚則四逆湯。加食鹽少許。若暴瀉如水。周身汗出盡冷。脈弱不能言語。急投漿水散。並須冷服。若冒暑伏熱。腹痛作瀉。或利或嘔者。木瓜﹑吳茱萸。食鹽同炒。煎湯溫服。

胎前產後霍亂。另詳本門。凡霍亂新定。周時內愼勿便與穀气。多致殺人。以胃气反逆。不能平復也。如吐瀉已多。元气耗極。審無邪者。方與米飲補養。舉世治霍亂吐利。不問虛實寒熱。槪用藿香正气。不知此方專主胃气不和。陰陽錯亂。或夏秋寒熱交加。飲食冷熱並進。及水土不伏之吐利霍亂。固爲合劑。如見厥逆冷汗。虛煩喘噦。面赤戴陽。脈來虛微。弦細無力。此脾腎俱虛。火衰不能生土。虛陽失守之候。在嚴冬見之。尢爲最劇。猛進理中﹑四逆。尙恐不救。況堪從事藿香正气等耗气之劑乎。

﹝診﹞脈伏或微澀者霍亂。脈長爲陽明本病。霍亂脈洪大吉。虛微遲細兼喘者凶。气口脈滑。乃膈間有宿食。𨿽吐猶當以鹽湯探吐之。吐盡。用和中藥。凡吐瀉脈見結促代伏。皆不可便斷爲死。霍亂之後。陽气已脫。或遺尿不知。或气怯不語。或膏汗如珠。如躁欲入水。或四肢不收。舌捲囊縮。皆爲死候。

幹霍亂心腹脹痛。欲吐不吐。欲瀉不瀉。煩躁悶亂。俗名攪腸痧。此土郁不能發泄。火熱內熾。陰陽不交之故。或問方論皆言宿食與寒气相搏。何以獨指爲火耶。曰。昏亂躁悶。非諸躁狂越之屬火者乎。每致急死。非暴病暴死之屬火者乎。但攻之太過則脾愈虛。溫之太過則火愈熾。

寒之太過則反捍格。須反佐以治。然後火可散耳。古法有鹽煎童便。非但用之降火。且兼取其行血。不可廢也。一法。以鹽湯探吐。並用鹽塡臍中。以艾灸二七壯屢效。

吐利吐利者。言嘔吐而利是也。上吐下利。煩擾躁亂。乃謂之霍亂。與但稱吐利者有異。

蓋暴於旦夕者爲霍亂。可延至數日者爲吐利耳。有吐瀉及痢疾。進湯藥太驟。以致嘔逆。二陳加豆蔻﹑砂仁。甚則加沈香。有熱。加薑汁炒川連。漧嘔而利者。黃芩加半夏生薑湯。上吐下瀉不止。當渴而反不渴。脈微細而弱者。理中湯。或渴不能飲。脈細數。連理湯。夏月泄瀉。或嘔吐。

生薑汁調天水散。有痰積泄利不止。甚則嘔而欲吐。利下不能飲食。由風痰羈絆脾胃之間。導痰湯加羌﹑防。瀉屬脾。宜升胃。補中益气湯。吐屬胃。宜醒脾。六君子加香﹑砂。吐瀉並作。宜升胃醒脾。二湯各半和服。

卷四諸嘔逆門

關格

靈樞云。陰气太盛。則陽气不能營也。故曰關。陽气太盛。則陰气弗能營也。故曰格。陰陽俱盛。不得相營。故曰關格。關格者。不得盡期而死也。

陰陽易位。病名關格。多不可治。若邪气畱著而致者。猶可治之。舌上苔白而水漿不下曰格。

格則吐逆。熱在丹田。小便不過曰關。關則不得小便。必用吐以提其气之捍格。不必在出痰也。

鹽湯探吐。並以牙皂湯浴其小腹及陰。或以鹽熨臍中俱妙。有痰宜吐者。二陳湯探吐之。吐中便有升降。有中气虛不運者。補气藥中升降。先以四君子換參蘆探吐。後用人參散﹑柏子仁湯調理。

脈沈細。手足厥冷者。旣濟丸。勞役後气虛不運者。補中益气湯加木香﹑檳榔。心脾疼後。小便不通。皆是痰隔於中焦。气滯於下焦。二陳加木通﹑枳殼。服後探吐之。寒在上。熱在下。黃連湯。桂枝易肉桂。熱在上。寒在下。生料八味丸。加牛膝﹑車前。關格不通。不得尿。頭無汗者可治。有汗者死。

石頑曰。按內經所言。人迎與寸口俱盛四倍以上爲關格。是以陽經取決於人迎。陰經取決於寸口也。越人云。遂上魚爲溢。爲外關內格。遂入尺爲覆。爲內關外格。仲景亦謂在尺爲關。在寸爲格。關則不得小便。格則吐逆。皆以陽分取決於寸口。陰分取決於尺內也。所以難經又言上部有脈。下部無脈。其人當吐。不吐者死。仲景又有趺陽脈伏而澀。伏則吐逆。水谷不化。澀則食不得入。名曰關格。則知關格之脈證不一也。而馬仲化釋內經謂關格之義。非隔食癃閉之證。

而張介賓類經。直將越人仲景之言。一槪非之。獨執人迎在頸。爲陽明之表脈。遂詆東垣丹溪。

皆仍叔和脈經。左爲人迎。右爲气口之謬。嗚呼。內經固爲聖經。確宜遵從。而越人仲景之書。

未常不爲聖經也。蓋人迎气口。所以分表裏之陰陽。寸口尺內。所以分上下之陰陽也。人一身表裏上下之气化。皆肺所司。血脈皆心所主。故凡气血之盛衰。靡不變見於气口。气口實爲肺經之一脈。不過分其部位。以候他髒之气耳。卽如仲景所指。趺陽少陰𨿽主於足。然未嘗不於關尺推之。則內經所言人迎气口。候之左右。亦無不可也。醫道貴乎圓通。若執中無權。猶執一也。故釋內經之關格。但當言是表裏陰陽否絕之候。不當與上吐下閉之關格混同立論則可。若言上吐下閉。當稱隔食癃閉。不得名爲關格則不可。或言關格之證。其脈未必皆然則可。若言關格之脈。必無在尺在寸之分則不可。試觀仲景趺陽脈伏而澀。亦主關格。又有上微頭小者。則汗出。下微本大者。則爲關格不通等例。其義自明。

卷四諸嘔逆門

呃逆﹝噫气﹑諸逆衝上﹞

劉宗濃曰。呃逆有虛有實。有火有痰有水气。不可專作寒論。蓋傷寒發汗吐下後。與瀉利日久。及大病後。婦人產後有此證。皆屬脾胃大虛。若因痰水停積心下。或因暴怒气逆痰厥。或傷寒熱病失下。則皆屬熱也。夫水性潤下。火性炎上。今其气自下衝上。非火而何。大抵治法。虛則補之。虛中須分寒熱。如因汗吐下後。誤服寒涼過多。當溫補之。如脾胃陰虛。火逆上衝。當平補之。挾熱者。當涼補之。若實者。如傷寒失下。地道不通。因而呃逆。當寒下之。如痰飲停蓄。或暴怒气逆痰厥。此等必形气俱實。別無惡候。隨其邪之所在。湧之泄之。淸之利之。胃虛木挾相火。直衝淸道而上者。異功散加肉桂。甚則加黃柏﹑附子。送六味丸。吐利後。胃气虛寒者。理中湯加附子﹑丁香﹑柿蒂。吐利後。胃虛熱者。橘皮竹茹湯。呃逆嘔吐多者。屬胃虛有痰。

半夏﹑茯苓﹑生薑。兼食結痰積則膈間飽悶。枳﹑術﹑半夏﹑生薑。平人飲熱湯及食椒﹑姜卽呃者。此胃中有寒痰死血也。死血。用韭汁﹑童便下越曲丸。虛人﹑用理中湯加蓬術﹑桃仁。痰。

加茯苓﹑半夏。蓋呃逆皆是寒熱錯亂。二气相搏使然。故治亦多用寒熱相兼之劑。如丁香﹑柿蒂並投之類。試觀平人冷呃。令其思想則止。思則脾火气乘。而胃气和矣。呃逆𨿽多有屬火者。然病後久虛發呃。皆屬於寒。宜用半夏一兩。生薑一兩。水煎熱服。或用丁香數十粒。柿蒂十枚。滚水泡服。或理中湯加枳殼﹑茯苓﹑半夏。不應。加篛蒂﹑丁香。若胃中寒甚。呃逆不已。或復嘔吐。丁香煮散。或附子粳米湯加炒川椒﹑丁香。暴怒呃逆。神昏吐涎。此肝火逆上。防有血積膈間。若按之痛者。藕汁﹑麻油。服少頃。卽探吐之。不痛者。陳皮二兩。煎湯探吐之。產後呃逆。最爲惡候。急灸期門左穴。艾炷如小豆大。宜服四逆加人參湯﹑羌活附子散。或桂心五錢。薑汁三合。和水煎服。

石頑曰。呃逆在辧寒熱。寒熱不辧。用藥立斃。凡聲之有力而連續者。𨿽有手足厥逆。大便必堅。定屬火熱。下之則愈。萬舉萬全。若胃中無實火。何以激搏其聲逆上而衝乎。其聲低怯而不能上達於咽喉。或時鄭聲𨿽無厥逆。定屬虛寒。苟非丁﹑附。必無生理。若胃中稍有陽气。何致音聲餒怯不前也。蓋胃中有火則有聲。無火則無聲。誤以柿蒂﹑蘆根輩治之。倉扁不能復圖矣。

又有始熱終寒者。始本熱邪。因過用苦寒。寒郁其熱。遂至呃逆。急宜連理湯加姜﹑半主之。五六日大便不通者。削陳醬姜導之。若眞陽素虛人。誤用苦寒通其大便。必致熱去寒起。多成不救。

復有飲熱飲冷而呃。背微惡寒。目睛微黃。手足微冷。大便溏黑者。屬瘀血。若飲熱則安。飲冷則呃。𨿽有背惡寒。手足冷。大便溏等證。此屬濕痰。肥人多此。須推瘀血痰飲例治之。

噫气靈樞云。寒气客於胃。厥逆從下上散。復出於胃。故爲噫。保命集云。噫者。胸中气不交也。仲景云。噫气不除者。旋復代赭石湯主之。則知噫气爲中气不治。土不制水。水飲上泛。

故用旋復﹑半夏以散痰飲。人參﹑甘艸﹑姜﹑棗以溫胃气。代赭以鎭墜逆气而引參力下行也。若老人噫气。乃胃中虛寒痰逆而然。止宜理中丸溫助胃气爲主。或加枳實﹑香附﹑砂仁之類助其消化。𨿽然。眞气已衰。卽使調理得宜。終不能過五年矣。

諸逆衝上气逆衝上。火气炎上故也。經云。逆气象陽。凡气逆。必證象陽盛。面赤脈洪。

當以法降其逆乃愈。若以气象陽盛。而用寒藥攻之。則不救矣。气上衝咽不得息。喘息有聲不得臥。調中益气湯加吳茱萸。觀厥气多少用之。如夏月有此證爲大熱也。宜以酒炒川連﹑知﹑柏。

少加肉桂爲末。酒丸服二錢。仍多飲湯。少時以美壓之。使直至下焦。以瀉衝脈之逆也。蓋逆者。寒熱之气逆而不順也。當隨四時寒熱溫涼以制之。厥陰气上衝心。咽不得息。治法見傷寒厥陰病條。戴復庵云。虛炎之證。陰陽不升降。下虛上盛。气促喘急。宜蘇子降气湯下黑錫丹。

卷四諸嘔逆門

胃脘癰

內經病能論云。人病胃脘癰。當候胃脈。其脈當沈細。沈細者气逆。逆者人迎甚盛。甚盛則熱。人迎者。胃脈也。逆而盛。則熱聚於胃口而不行。故胃脘爲癰也。

馬仲化云。胃爲水谷之海。其經多气多血。脈見右關。本宜洪盛。今反沈細。則是胃气已逆。

人迎者。胃經穴名。在結喉兩傍。動脈應手。其脈見於左手。今右關脈沈細。人迎甚盛。則是熱聚胃口而不行耳。靈樞經脈篇謂。人迎大三倍於寸口。則胃經爲實。卽此驗之。而知胃脘癰之脈也。

仲景云。嘔家有癰膿者。不可治嘔。膿盡自愈。此不言癰之所在。而言嘔膿者。以其但嘔而不咳。知非肺癰。而爲胃脘癰明矣。內經曰。熱聚於胃口而不行。胃脘爲癰。胃脘屬陽明。陽明气逆。故膿不自咳出。而從嘔出。膿亦不似肺癰之如米粥者。此出自胃脘。從濕化而聚結成膿。有結痰如蜆肉也。謂不可治嘔。言不得用辛香溫胃止嘔之劑。以膿之瘀濁。燻蒸穀气。故嘔。若膿出則嘔自愈。夫癰之在胃脘之上者則然。若過乎中。在膈之下。則膿從大便而出。輕則金匱排膿湯。重則大黃牡丹湯﹑涼膈散選用。若膿自上而吐。輕則金匱排膿散。重則射幹湯。或犀角地黃湯加忍冬﹑連翹。皆因勢利導之法也。膿稀嘔止。

後用太乙膏作丸服。虛人。宜八珍加黃﹑忍冬﹑連翹之類調補之。凡舌苔經久不退。色黑垢膩。

口中作甜。其气穢濁。卽是胃脘發癰之候。明眼辧之。毋俟癰成而致莫救也。

石頑治談仲安。體肥善飲。初夏患壯熱嘔逆。胸膈左畔隱痛。手不可拊。便溺澀數。舌上苔滑。食後痛嘔稠痰。漸見血水。脈來澀澀不調。與涼膈散加石斛﹑連翹。下稠膩頗多。先是瘍醫作肺癰治不效。予曰。肺癰必咳嗽吐腥穢痰。此但嘔不嗽。洵爲胃病無疑。下後四五日復嘔如前。

再以小劑調之。三下而勢甫平。後以保元﹑苓﹑橘平調二十日而痊。先時有李姓者患此。專以淸熱豁痰解毒爲務。直至膈畔潰腐。膿水淋漓。纏綿匝月而斃。良因見機不早。直至敗壞。悔無及矣。

卷五諸血門

諸見血證

經云。太陽厥逆僵僕。嘔血善衄。陽明厥逆。喘咳身熱。善驚衄嘔吐。血气者。喜溫而惡寒。

寒則泣不能流。溫則消而去之。失血气於气。異名同類。營衛者。精气也。血者。神气也。故奪血者無汗。﹝奪血者不可復發其汗。奪汗者不可復取其血。﹞脾移熱於肝。則爲驚衄。脈至而搏。

血衄身熱者死。脈來懸鉤浮爲常脈。﹝言脈來虛浮。按之傍指屈曲而出。形容芤脈之象也。﹞大怒則形气絕。而血菀於上。﹝菀積也。﹞悲哀太甚則胞絡絕。胞絕則陽气內動。發則心下崩。數溲血也。胞移熱於膀胱。則癃溺血。

金匱云。師曰。尺脈浮。目睛暈黃。衄未止。暈黃去。目睛慧了。知衄今止。

尺以候腎。腎虛則相火擾其陰血。從膀胱而升。故脈浮也。腎之精。上營瞳子。膀胱之脈下額中。二經中有不歸經之血。故暈黃。黃退則血亦散。所以知衄止也。明理論云。傷寒衄血。責邪在表。雜病衄血。責邪在裏。此曰尺浮。不言寸浮。知爲腎虛血逆。非外邪也。

病患面無色。無寒熱。脈沈弦者衄。浮弱手按之絕者下血。煩渴者必吐血。﹝一作病患面無血色。﹞

面者血之華。血統則華鮮。若有寒熱。爲傷其血而致。今無寒熱。則是因血脫而然矣。夫脈浮以候陽。沈以候陰。若但見沈弦。輕取絕無者。是無陽也。無陽知血之上脫。若止見浮弱。重按絕無者。是無陰也。無陰知血之下脫。而煩渴嘔血者。以火气擾亂則神煩。火動於膈則咳逆。咳則湧血而上越也。然則沈之無浮。浮之無沈。何便見爲脫血乎。以其面無血色而脈弦弱也。

男子脈虛沈弦。無寒熱。短气裏急。小便不利。面色白。時目瞑兼衄。小腹滿。此爲勞使之然。

脈虛沈弦者。以按之則少神。且無寒熱。明非外感之邪也。其短气裏急。少腹滿。小便不利。

而面色白。皆內傷於气之候。故𨿽時目瞑而衄。洵爲勞役所致而然也。

男子面色薄者。主渴及亡血。卒喘悸。脈虛者。裏虛也。

心主血。心虛則脈虛。上句以面色薄。而主心血不榮於外。下句以喘悸脈浮。而主心气不充於裏。皆由心神耗散。血亡津傷所致也。

夫吐血咳逆上气。其脈數而有熱。不得臥者死。

此金水二髒不足故也。水不足。則火獨光。而金傷矣。夫陰血之安養內外者。皆腎水主之也。

腎水虛。則不能安靜。而血被火逼。遂溢出。血出則五臟內外之陽皆失其配。失配之陽。無根之狂陽也。有升無降。炎爍肺金而爲咳逆上气。肺腎之陰。有絕無復耳。脈數身熱。陽獨勝也。不能臥。陰已絕也。陰絕則陽不能獨生。故曰死。

夫酒客咳者。必致吐血。此因極飲過度所致也。

酒性大熱傷胃。胃气不守。亂於胸中。中焦之血。不布於經絡。因熱射肺而爲咳逆。隨气溢出也。此卽千金所謂由傷胃吐血也。

吐血不止者。柏葉湯主之。

夫水者。遇寒則堅冰潛於地中。遇風則洶湧起於平陸。人之吐血。皆風火使然。柏葉稟西方金气。可制肝木之逆。則血有所藏。艾葉之溫。可使火反歸陰而宿藏於下。用馬通以降血逆。尢屬相宜。家祕多阿膠三錢。時珍綱目有阿膠無艾。總取辛溫之力以和苦寒之性。不獨治吐血不止。

而下血者亦可用之。

病患胸滿。唇痿舌靑口燥。但欲漱水不欲咽。無寒熱。脈微大來遲。腹不滿。其人言我滿。

爲有瘀血。

凡內外諸邪。有血相搏。積而不行者。卽爲瘀血。血積則津液不布。是以唇痿舌靑口燥。但欲漱水以潤其燥。血爲陰邪。且內無熱。故不欲咽也。脈大爲熱。遲爲寒。今無寒熱之病而微大者。乃气並於上。故胸滿也。遲者。血積膈下也。積在陰經之隧道。不似气積於陽之肓膜。然陽道顯。陰道隱。气在肓膜者。則壅脹顯於外。血積隧道。惟閉塞而已。故腹不滿。因閉塞自覺其滿。所以知瘀血使然也。

病者如熱狀。煩滿。口漧燥而渴。其脈反無熱。此爲陰伏。是瘀血也。當下之。

血陰也。配於陽。气得之以和。神得之以安。咽得之以潤。經脈得之以行。身形之中。不可斯須離也。今因血積。神無以養則煩。气無以和則滿。口無以潤則燥。胃無以澤則渴。是皆陽失所配。營衛不布。津液不化。而爲是證也。非陽之自彊而生熱比。故曰如熱狀。脈反無熱。陰邪不能鼓激其脈。故爲陰伏。

下血先便後血。此遠血也。黃土湯主之。亦止吐血衄血。

經言大腸小腸皆屬於胃。又云。陰絡傷則血內溢。今因胃中寒邪。並傷陰絡。致淸陽失守。

迫血下溢二陽。遂成本寒標熱之患。因取白術附子湯之溫胃助陽祛散陰絡之寒。其間但去姜﹑棗之辛散。而加阿膠﹑地黃以固護陰血。其妙尢在黃芩佐地黃分解血室之標熱。竈土領附子直溫中土之本寒。使無格拒之虞。然必血色瘀晦不鮮者爲宜。若紫赤濃濃光澤者。用之必殆。斯皆審證不明之誤。豈立方之故歟。千金用續斷止血湯。方用續斷﹑當歸﹑桂心﹑蒲黃﹑阿膠﹑甘艸﹑漧薑﹑生地黃八味。附此以備按證取用。

下血先血後便。此近血也。赤小豆當歸散主之。

此方在狐惑例中。治脈數無熱微煩。默默但欲臥。汗出。初得之三四日。目赤如鳩眼。七八日目四黑。全是濕熱傷血。菀化爲膿之候。此先血後便。乃小腸熱毒流於大腸。爲火克金之象。

故亦主此方。以赤小豆之淸熱利水爲君。且浸令芽出以發越蘊積之毒。使丙丁之火。疾趨水道而降。佐以當歸司統握之權。使血有所歸。而不致於散漫也。千金用伏龍肝湯。卽治先便後血之黃土湯中除去術﹑附。加漧薑﹑牛膝﹑地楡﹑發灰。與金匱主治則有寒熱之殊。不可不辧。可見治血。但使歸經。不必論其遠近也。

心气不足。吐血衄血。瀉心湯主之。

心气不足。言陰津不足。非心火之不足也。故以大黃導蘊結之火。芩﹑連瀉心下之熱。而血自安矣。

趙養葵曰。凡腎經吐血者。俱是下寒上熱。陰盛於下。逼陽於上之假證。世人不識。而爲所誤者多矣。吾獨窺其微。而以假寒治之。蓋眞陰失守。命門火衰。火不歸源。陰邪逼其浮游之火於上。上焦咳嗽气喘。惡熱面紅。嘔吐痰涎出血。

此系假陽之證。須用八味丸引火歸源。水探冷服。下嗌之後。冷性旣除。熱性始發。因而嘔噦皆除。卽仲景人尿豬膽汁加於白通湯中以通格拒之意也。倘一服寒涼。頃刻立化。愼之哉。

人有偏陰偏陽者。此气稟也。太陽之人。𨿽冬月身不須綿。口常飲水。色欲無度。大便數日一行。芩﹑連﹑知﹑柏﹑硝﹑黃。恬不知怪。太陰之人。𨿽暑月不離復衣。食飲稍涼。便覺腹痛泄瀉。參﹑術﹑姜﹑桂。時不絕口。一有欲事。呻吟不已。此兩等人。各稟陰陽之一偏者也。與之談醫。各執其性之一偏。面目爲全體。今之爲醫者。不鑑其偏之獘。而制爲不寒不熱之方。舉世宗之。以爲王道。豈知人之受病。以偏得之。感於寒則偏於寒。感於熱則偏於熱。以不寒不熱之劑投之。何以補其偏而救其獘哉。故以寒治熱。以熱治寒。此方士之繩墨也。然苦寒頻進而積熱彌熾。辛熱比年而沈寒益滋者何耶。此不知陰陽之屬也。凡治血證前後調理。須按心脾肝三經用藥。心主血。脾裹血。肝藏血。歸脾湯一方。三經之藥也。遠志﹑棗仁補肝以生心火。茯神補心以生脾土。參﹑﹑甘艸補脾以固肺气。木香者。香先入脾。總欲使血歸於脾。故曰歸脾。凡有鬱怒傷肝。思慮傷脾者尢宜。火旺者。加山梔﹑丹皮。火衰者。加肉桂﹑丹皮。又有八味丸以培先天之根。治無餘法矣。血溢血瀉。諸蓄妄證。其始也。宜以行血破瘀之劑折其脫气。而後區別治之。或問失血復下。虛何以當。答曰。血旣妄行。迷失故道。不去蓄利瘀。則以妄爲常。曷以禦之。且去者自去。生者自生。何虛之有。失血家須用下劑破血。蓋施之於蓄妄之初。亡血虛家不可下。蓋戒之於亡失之後也。

或問人身陽气。爲陰血之引導。陰血爲陽气之根據歸。何爲淸濁相干。亂於中外。而致血不歸經。則有上溢下脫之患。其血或從吐出。或從嘔出。或從咯出。或從鼻出。或從眼耳齒舌出。或從津唾而出。或從肌膚而出。或從二便而出。復有蓄積不行者。爲患各有不同。願一一顯示至理。條分臟腑經絡之源。以啟學人蒙昧。石頑答曰。

經言血之與气。異名同類。𨿽有陰陽淸濁之分。總由水谷精微所化。其始也混然一區。未釐淸濁。

得脾气之鼓運。如霧上蒸於肺而爲气。气不耗。歸精於腎而爲精。精不泄。歸精於肝而化淸血。

血不瀉。歸精於心。得離火之化。而爲眞血。以養脾臟。以司運動。以奉生身。莫貴乎此。𨿽經有上注於肺。乃化爲血之說。而實不離五行之气化。轉注如環也。如上所云。不過統論營衛血气之大端。乃節文耳。夫營衛者精气也。血者神气也。气主煦之。血主濡之。𨿽气稟陽和。血稟陰質。而陰中有陽。陽中有陰。不能截然兩分。其至淸至純者。得君主之令。以和調五臟。藏而不失。乃養髒之血也。其淸中之濁者。秉輸運之權。以灑陳六腑。實而不滿。則灌注之血也。其淸中之淸者。會營周之度。流行百脈。滿而不泄。此營經之血也。其源則一。析而爲三。各有司屬。

若各守其鄕。則陰平陽祕。安有上溢下脫之患乎。蓋緣人之稟賦。不無偏勝。勞役不無偏傷。其血則從偏衰偏傷之處而滲漏焉。夫人稟賦旣偏。則水谷多從偏勝之气化。而勝者愈勝。弱者愈弱。

陽勝則陰衰。陰衰則火旺。火旺則血隨之而上溢。陰勝則陽微。陽微則火衰。火衰則火失其統而下脫。其上溢之血。非一於火盛也。下脫之血。非一於陽衰也。但以色之鮮紫濃濃則爲火盛。色之晦淡無光卽爲陽衰。究其所脫之源。或緣髒气之逆。或緣腑气之乖。皆能致病。後上溢者。勢必假道肺胃。從下脫者。勢必由於二腸及從膀胱下達耳。蓋出於肺者。或緣龍雷亢逆。或緣咳逆上奔。血必從之上溢。多帶痰沫及粉紅色者。其出於心包。亦必上溢。色必正赤如朱漆光澤。若吐出便凝摸之不粘指者。爲守藏之血。見之必死。出於脾者。或從胃腕上溢。或從小腸下脫。亦必鮮紫濃濃。但不若心包血之光澤也。出於肝者。或從上嘔。或從下脫。血必靑紫稠濃。或帶血縷。或有結塊。出於腎者。或從咳逆。或從咯吐。或稀痰中雜出如珠。血𨿽無幾。色𨿽不鮮。其患最劇。間有從精竅而出者。若气化受傷。則從膀胱溺孔而出。總皆關乎髒气也。其出於胃者。多兼水液痰涎。吐則成盤成盞。

汪洋滿地。以其多气多血。𨿽藥力易到。不若藏血之篤。然爲五臟之本。亦不可忽。其衄血種種。

各有所從。不獨出於鼻者爲衄也。鼻衄皆火乘肺金。亦有陰盛迫其虛陽而脫者。𨿽經有臟腑諸衄不同。然不離手太陰之經。所以治有從陰從陽。順治逆治之辧別。證有久衄暴衄。宜補宜瀉之懸殊。其齒衄。有陽明少陰及風熱之辧。但從板齒出者爲牙宣。屬陽明。齒動搖者爲骨病。屬少陰。

齦腫上壅者。少陽風熱也。耳衄則有肝腎二經之殊。但以常有不多不腫不疼者。爲少陰之虛。暴出疼腫者。則厥陰經火也。眼衄亦屬厥陰。但以卒視無所見者爲實火。常流血淚者。素患之風熱也。其有諸竅一齊湧出。多緣顚撲驟傷。或藥毒所致。若因肝腎疲極。五臟內崩。多不可活。舌衄皆手厥陰心包之火旺。但以舌尖破碎者爲虛火。脈大滿口者。挾龍雷之勢而上侮君主也。涎中見血爲唾衄。足太陰經气不約也。汗孔有血爲肌衄。足陽明經气不固也。如上諸衄。皆緣營气之逆滿。衛气之疏豁。不能固護而行淸道。總無關乎髒气也。其下行之血。見於魄門者。則以便前便後分遠近。近則大腸。遠則小腸也。以濺灑點滴分風濕。濺則風淫。滴則濕著也。以鮮紫淸晦分陰陽。鮮則陽盛。晦則陽衰也。與腸之血。痔漏之血。婦人經癸胎產之血無異。𨿽由二腸。

頗關經絡。是以隨經下趨。各有不同。至於崩淋下脫。倒經上溢。𨿽下上之歧路攸分。然皆衝脈爲病。而崩淋皆脾气下陷。倒經則肝血上逆。以脾爲身之津梁。衝爲肝之血海。是皆關乎髒气。

更有肝脾受傷。血𨿽不下。而气色痿黃。大便稠黑。乃蓄血之徵驗。爲患種種。難以悉陳。如內傷發黃。鼓脹喘滿。腹大靑筋。及產後敗血流於經絡。皆蓄血致病。但證有虛中挾實。治有補中寓瀉。從少從多之活法。貴乎臨病處裁。大抵血气喜溫而惡寒。寒則泣不能流。溫則消而去之。此軒岐密旨。但世之名於醫者。一見血證。每以寒涼濟陰爲務。其始非不應手。而取效於一時。屢發屢折。而旣病之虛陽愈衰。必致嘔逆喘乏。奪食泄瀉。尙以爲藥力未逮。猛進苦寒。在陰不濟陽而上溢者尙爲戈戟。況陽不統陰而亡脫者。尢爲砒鴆。蓋因陽藥性暴。稍有不順。下咽立見其害。不若陰柔之性。

至死不知其誤。而免旁人譏謗也。噫。醫之獘。僅爲知己道。難爲世俗言也。

卷五諸血門

衄血

﹝大衄舌衄齒衄耳衄眼衄肌衄﹞

衄者。血從經絡中滲出而行於淸道也。傷寒衄血。責熱在表。有麻黃﹑越婢等法。雜病衄血。

責熱在裏。經絡熱甚。陽气壅重。迫血妄行而出於鼻。從無發散之理。若因七情喜怒。勞役過傷而致者。無論是何經絡。並宜茅花煎湯。調止衄散。或四物加犀角﹑丹皮﹑沈香。六脈弦細而澀。

按之空虛。色白不澤者。脫血也。此大寒證。理中湯加黃。六脈俱大。按之空虛。心動面赤。

善驚上熱。乃手少陰心火旺。而上燻於肺脈也。三黃補血湯。實熱衄血。脈實大便祕者。犀角地黃湯加木香﹑大黃。衄血過多。屢服犀角地黃湯不止。此內虛寒而外假熱也。千金當歸湯。兼標本而治之。若至夜發。此因多汗。衛气大虛。不能固其營血也。當歸補血湯。不效。加木香。更不效。必是血虛火旺。大劑保元湯。若誤用涼血藥。致瘀熱內結。胸中作痛者。一味木香酒磨。

頓服錢許立效。內傷勞役之人。喘嗽面赤。發熱頭痛而衄。此肺經气虛。失護衛之職。致心包火炎。經脈熱甚。故行淸道。當歸補血湯加薄荷﹑荊芥。不應。補中益气倍黃。愼不可用辛熱之藥。兼有風寒。小建中加蔥﹑豉。淸道閉塞。流入胃脘。吐出淸血。或衄血不盡。瘀積停畱。致面目痿黃。大便黑色者。犀角地黃湯。撲而衄不止。小烏沈湯調黑神散。伏暑而衄。五苓散加茅花。久衄不止。

熱在下焦血分。六味丸加五味子作湯。不效。加童便。有先因衄血。衄止而變生諸證。或寒熱間作。或喘急無寐。病狀不一。漸成勞憊。當於虛損諸證詳之。曾病衄。後血因舊路。或一月三四衄。又有洗面卽衄。日以爲常。並宜止衄散。茅花煎湯調下。大衄不止。面浮腫者。蘇子降气湯。

使血隨气下。得力全在肉桂一味。久衄不已。須加气藥。如木香﹑香附之類。蓋血無气引。則血不歸經也。有頭風才發。則衄不止。用童便浸川芎一兩。童便制香附二兩。炙甘艸半兩。共爲末。

每服三錢。淸茶調下。間用搐鼻法。

﹝診﹞衄血脈浮大數者。爲邪伏於經。宜發汗。大而虛者。爲脾虛不能統攝。宜補气。小而數者。爲陰虛火乘。宜攝火。弦澀爲有瘀積。宜行滯。凡衄血之脈。數實或堅勁。或急疾不調。皆難治。久衄脈虛大。頭額痛甚。鼻流淡黃水者死。

大衄大衄血者。口鼻俱出也。此積勞傷脾所致。補中益气倍黃﹑當歸。不應。歸脾湯加童便﹑藕節。

舌衄舌上忽出血如綫。先用蒲黃煎湯漱之。次用槐花炒研摻之。黃六一湯合生脈散服之。

熱壅舌上出血如泉。用文蛤一味爲散摻之。虛熱舌脹大。出血不止。生榦薑末﹑蒲黃末摻之。

齒衄血從齒縫中或齒齦中出者。曰齒衄。又謂牙宣。有風壅。有腎虛。有胃火。風壅者。

或齒齦微腫。或牽引作痛。消風散加犀角﹑連翹。外擦靑鹽﹑本末。腎虛者。口不臭。齒浮動。

齒縫中點滴而出。若隱隱作痛者。虛風襲入腎經。腎主骨。齒乃骨之餘也。宜鹽湯下小安腎丸。

不痛。腎虛而有火也。六味丸加骨碎補。外用靑鹽炒香附末擦之。胃熱者。牙疼而齦間出血如湧。

齒不動搖。其人必好飲。或多啖炙爆所致。口臭不可近。宜淸胃散。甚者服調胃承气湯。

耳衄耳中出血爲耳衄。兩關弦數。飲酒多怒人屬肝火。柴胡淸肝散。尺脈弱或躁。屬陰虛。

生料六味丸加五味子。更以龍骨燒灰。吹入卽止。

眼衄血從目出。乃積熱傷肝。或誤藥擾動陰血所致。暴病發熱見此。梔子豉湯加犀角﹑秦皮﹑丹皮﹑赤芍。誤藥成壞病見之。𨿽用獨參﹑保元﹑生料六味。皆不可救。

肌衄血從毛孔出者爲肌衄。脈數。當歸補血湯。脈浮。黃建中湯。脈弱。保元湯。脈盛。

當歸六黃湯。滑伯仁治一婦。體肥气盛。因無子。常服暖子宮藥。積久火盛迫血。上行爲衄。衄必升餘。醫者猶以爲上實下虛。用丹劑鎭墜之。經云。上者下之。今血气俱盛。溢而上行。法當下導。柰何實實耶。卽與桃核承气三四下。瘀積旣去。繼服旣濟湯二十餘劑而愈。

一膏粱過飲致衄。醫曰。諸見血爲熱。以淸涼飲子投之卽止。越數日其疾復作。又曰。藥不勝病故也。遂投黃連解毒湯。或止或作。易數醫。皆用苦寒之劑。向後飲食起居。漸不及初。肌寒而躁。言語無聲。口气穢臭。其衄之餘波未絕。或曰。諸見血爲熱。熱而寒。正理也。今不愈而反害之。何耶。蓋醫惟知見血爲熱。而以苦寒攻之。不知苦寒專瀉脾土。脾土爲人之本。火病而瀉其土。火未除而土已病。病則胃虛。虛則營气不能滋榮百脈。元气不循天度。气隨陰化。故聲不揚而肌寒也。惟當甘溫大補脾土。斯可向安矣。

石頑治朱聖卿。鼻衄如崩。三日不止。較之向來所發之勢最劇。服犀角﹑地黃﹑芩﹑連﹑知﹑柏﹑石膏﹑山梔之屬轉盛。第四日邀余診之。脈弦急如循刀刃。此陰火上乘。載血於上。得寒涼之藥。轉傷胃中淸陽之气。所以脈變弦緊。與生料六味加五味子作湯。另用肉桂末三錢。飛羅麵糊。分三丸。用煎藥調下。甫入喉。其血頓止。少頃。口鼻去血塊數枚而愈。自此數年之患。絕不再發。

卷五諸血門

吐血

﹝嘔血唾血咳血咯血血溢九竅出血﹞

繆仲淳曰。吐血有三訣。宜行血。不宜止血。血不循經絡者。气逆上壅也。行血則循經絡。

不止自止。止之則血凝。血凝則發熱惡食。病日痼矣。宜補肝。不宜伐肝。經曰。五臟者。藏精气而不瀉者也。肝主藏血。吐血者。肝失其職也。養肝則肝气平而血有所歸。伐肝則肝虛不能藏血。血愈不止矣。宜降气。不宜降火。气有餘便是火。气降則火降。火降則气不上升。血隨气行。

無溢出上竅之患矣。降火必用寒涼之劑。反傷胃气。胃气傷。則脾不能統血。血愈不能歸經矣。

今之療吐血者。大患有二。一則專用寒涼之味。如芩﹑連﹑山梔﹑四物﹑知﹑柏之類。往往傷脾作瀉。以致不救。一則專用人參。肺熱還傷肺。咳嗽愈甚。亦有用參而愈者。此是气虛喘嗽。气屬陽。不由陰虛火熾所致。然亦百中一二也。劉默生曰。吐血一證。人惟知气逆血溢。火升血泛。

不知血在臟腑。另有膈膜隔定。其血不能滲溢。夫膈膜者。極薄極脆。凡有所傷則破。破則血溢於上矣。故有陽絡傷則血上溢。陰絡傷則血下滲。已傷之膜。若有復傷。其吐必多。膈膜𨿽傷。

傷處有瘀血凝定。血來則緩。若陰火驟衝破瘀積之血。血來如潮之上湧。自覺瀝瀝有聲。彼時喘息不定。面赤如醉。煩躁不寧。心神昏亂。一皆龍雷之勢。脈亦急疾難憑。少頃火退神淸。面白气平。血亦漸止。方可診切。用藥須乘此時。瘀積蕩盡。緩緩淸理。徐徐調補。然不可驟壅。亦不可用耗气之藥。悉知此義。治血有本矣。吐血者。一吐則傾盆盈碗。或鮮散中兼紫黑大塊。吐後不卽凝結。蓋吐血出於胃。胃爲水谷之海。多气多血。所以吐多而不卽凝。以中雜水谷之气也。皆勞力內傷中气而得。亦有醉飽接內而致者。治法。不可驟止。止則使敗血畱積。爲瘀血之根。不時舉發。爲害非輕。亦不宜峻攻。復傷其血。只宜淸理胃气以安其血。如犀角地黃湯。隨證加桃仁﹑茜根﹑橘紅﹑木香﹑大黃﹑童便之屬。吐久不止。內虛寒而外假熱。千金當歸湯。不應。用十灰散遏之。若血色瘀晦如污泥。爲陽不制陰。宜花蕊石散溫以散之。吐血初起。脈俱洪數者。屬外因。須用參蘇飲加歸身倍茯苓。蓋茯苓能守五臟眞气。

瀉腎中伏火。去脾胃中濕。二三劑後。脈數退而洪不退者。用六味地黃丸加沈香以納气歸元。若洪退弱極。用四君子加橘紅以補脾生肺。愼不可用涼藥。蓋火載上行。逆也。復用涼藥彊爲降下。

豈非逆而又逆乎。不若發散之爲愈也。上膈壅熱。胸腹滿痛。吐血。脈洪大弦長。按之有力。精神不倦。或覺胸中滿痛。或血是紫黑塊者。用當歸﹑丹皮﹑荊芥﹑阿膠﹑滑石﹑酒大黃﹑玄明粉﹑桃仁泥之屬從大便導之。此釜底抽薪之法。不知此。而從事於芩﹑連﹑知﹑柏之屬輔四物而行之。

使气血俱傷。脾胃多敗。百不一生也。吐血在暑天。病患口渴面垢。頭暈漧嘔。五苓散。或桂苓甘露飲。並加麥冬﹑五味﹑藕節汁。酒後悶嘔。血從吐後出者。新定紫菀茸湯。飲酒過多。傷胃吐血。六君子加香﹑砂﹑漧葛。傷胃吐血。因飲食太過不能消化。煩悶彊嘔。因傷胃口吐血。腹中絞痛自汗。其脈緊而數者難治。枳實理中湯加丹皮﹑扁豆灰。諸失血後。倦怠昏憒。面失色。

懶於言語。濃煎獨參湯加橘皮。所謂血脫益气也。勞心太過。吐血不止。歸脾湯去木香。加門冬﹑阿膠。婦人倒經。血溢於上。蒸熱咳嗽不除。及男子精未充而禦女。而成虛勞失血。並宜烏骨雞丸﹑巽順丸選用。若血色晦淡不鮮。無論上吐下失。俱當用溫熱之劑。如甘艸漧薑溫理中气。切禁寒涼。若至血血水。難已。胃中熱甚。迫血妄行。犀角地黃湯加大黃灰﹑木香﹑桃仁。吐血勢不可遏。胸中覺气塞滯。吐紫黑血者。桃仁承气加茜根。千金翼治吐血。用生地汁半升。煎三兩沸。調生大黃末一方寸匙。分三服。治熱毒吐血有效。有時吐血兩口。隨卽無事。數日又發。經年累月不愈者。小烏沈湯送黑神散。不時常服。吐甚不止者。柏葉﹑漧薑等分。加艾少許。入童便服。失血後。頭暈發熱者。往往有之。此是虛火上炎外擾之故。不可誤認外感而用風藥。吐血發渴。名曰血渴。十全大補湯。

或生脈散加黃﹑煨葛根﹑枇杷葉。量胃气虛實用之。暴吐血新止後。丹方用燕窩菜﹑冰糖各四錢。同煮服之。連服五七日。永不復發。吐血脈以微細爲順。洪大爲逆。血若暴湧如潮。喉中不止。脈見虛大。此火勢未斂。不可便與湯藥。急以熱童便。或藕汁灌之。俟半日許。脈勢稍緩。可進調養之劑。倘寸關𨿽弱而尺中微弦。爲陰虛。以防午後陰火上升。上午宜服獨參﹑保元以統其血。午後與六味丸加童便﹑牛膝以濟其陰。服後脈漸調和。飲食漸進。肢體輕捷。面色不赤。足膝不冷。身不灼熱。額無冷汗。溲便如常。𨿽有紫黑血塊。時欲咯出而無鮮血上行。方許可治。血𨿽止而脈大不減。或𨿽小而弦細數疾。或弦硬不和。愼勿輕許可治。亦有他部柔和而左手關尺弦彊者。爲陰虛火旺。最爲危兆。其變有三。一則陰火引血復上而暴脫。一則虛陽發露而發熱。一則火上逼肺而喘咳。此終不救。脫血用大劑人參益气以固血。惟血色鮮明或略兼紫塊者宜之。若見晦淡者爲血寒而不得歸經。須兼炮黑漧薑。或大劑理中溫之。尺部脈弦。大劑生料六味加肉桂引之。亦有用肉桂爲末。和獨參湯服者。若血色如朱。光亮如漆。吐出卽幹。以指甲剔之成片而起者。𨿽能食不倦。後必暴脫而死。若血中見似肉似肺。如爛焦腸。此胃中脂膜爲邪火所爍。凝結而成。方書咸謂必死。然吐後凝結旣去。而不發熱。能進飲食。令服小劑異功﹑保元。

大劑六味﹑都气。多有得生者。不可盡委之於無救也。此證宜與前虛損門參看。

嘔血嘔血者。血從腹脇而上。大嘔而出。乃肝火內旺。鼓激胃中之血上湧。猶龍奮於澤而波濤爲之沸騰也。嘔血證治有三。一屬暴怒火逆傷肝。其證胸脇痛甚則厥逆。柴胡疏肝散加酒大黃。一屬極勞奔馳傷肝。其證徧身疼痛。或時發熱。犀角地黃湯加當歸﹑肉桂﹑桃仁泥。一屬竭力房勞傷肝。其證面赤足冷。煩躁口渴。生脈散合加減八味丸。陽衰不能內守而嘔者。異功散研服八味丸。然不戒房室思慮勞役。終不救也。房室勞憊。气竭傷肝而有幹血者。四烏骨一蘆茹丸。兼童便﹑藕汁之類。

唾血平時津唾中有血如絲。或浮散者。此屬思慮傷脾。脾虛不能統血也。有兼心兼腎兼胃之不同。兼心。加味歸脾湯。兼腎。六味丸加五味子﹑肉桂。兼胃。四君子湯加黃山藥﹑粟米。

名七珍散。食少痰淸者。異功散加枇杷葉﹑白扁豆灰。胃中痰食不淸吐血。加半復﹑生薑。卽白扁豆散。

咳血咳血者。因咳嗽而見血。或漧咳。或痰中見紅絲血點一兩口。气急喘促。此𨿽肺體自燥。亦爲火逆。咳傷血膜而血隨痰出也。其脈微弱平緩易治。弦數急實。气促聲嘶。咽痛者不治。

得此證者。若能靜養。庶有生理。治宜六味丸加門冬﹑五味淸金壯水爲生。略兼阿膠﹑貝母﹑百合﹑款冬﹑紫菀潤肺止咳之劑。血止後胃虛少食。气息不續者。劫勞散去半夏加紫菀茸。及瓊玉膏調理之。咳血久而成勞。或勞而咳血。肌肉消瘦。四肢倦怠。五心煩熱。咽漧頰赤。心衝潮熱。

盜汗減食。異功散加阿膠。或四君子加黃﹑鱉甲﹑麥冬﹑五味。陰虛火動而咳血。或痰中有血星如珠者。生料六味丸加茜根﹑烏賊骨﹑童便。咳血不止。至夜發熱吐痰。或帶血絲者。六味丸加蛤粉﹑童便。臨臥服。肥盛酒客輩。痰中有血。滚痰丸搜滌之。咳唾膿血。咳卽胸中隱隱痛。脈反滑數。或數實者。此爲肺癰。

更於本門求之。

咯血咯血者。不嗽而喉中咯出小塊或血點是也。其證最重。而勢甚微。常咯兩三口卽止。

蓋緣房勞傷腎。陰火載血而上。亦有兼痰而出者。腎虛水泛爲痰也。陰虛多火。黑瘦之人。是忌犯此。初起宜紫菀﹑麥冬﹑茯苓﹑棗仁﹑山藥﹑白芍﹑丹皮﹑童便以淸手足少陽厥陰諸經遊散之火。後以六味丸加牛膝。滋補腎陰。以安其血。愼不可用攻血藥也。滑伯仁曰。咯血爲病是重。

以肺爲淸肅之髒。金爲陰火所制。水虧火旺。迫而上行。以爲咯血。逆之甚矣。經謂上气見血。

下聞病音者。言喘出於腎。而咯出於肺也。余嘗用生料六味丸加麥冬﹑五味。下靈砂丹治之。是得內經之旨也。然多有兼挾風寒飲食而發者。不可誤認本病而與前藥。若兼風寒。則人迎浮虛。

或見弦緊。飲食則气口短滑。或反伏澀。風寒則黃建中。飲食則枳實理中。不可妄用他藥。

諭嘉言曰。夫血病有新久微甚。無不本之於火。然火有陰陽不同。治法因之迥異。經云。暴病非陽。則其爲火也。卽非陽火甚明。陽火者五行之火。何暴之有。設其暴也。復可以五行之水折之。惟夫龍雷之火。潛伏陰中。方其未動。不知其爲火也。及其一發。暴不可禦。以故載陰血而上溢。故凡用涼血淸火之藥。未有不轉助其虐者。大法惟宜溫補其陽。以制陰火之僭。經謂咯血者屬腎。明乎陰火發於陰中。其血咯之成塊而出。不比咳嗽痰中帶血爲陽火也。此義從前未有發明。惟仲景云。誤發少陰汗。動其經血者。下厥上竭。爲難治。後人隨文讀去。總置不講。不知下厥者。陰气逆於下也。上竭者。陰血竭於上也。蓋气與血。兩相維附。气不得血。則散而無統。血不得气。則凝而不流。故陰火動而陰气不得不上奔。陰气上奔而陰血不得不從之上溢而竭矣。血旣上溢。其隨血之气。散於胸中。不得復返於本位。

則下厥矣。陰旣逆於下。勢必龍雷之火應之。血不盡竭不止也。仲景所以斷爲難治者。非直不治也。吾爲大辟其扃。則以健脾中之陽气爲第一義。健脾之陽。一舉有三善。一者脾中之陽气旺。

而龍雷之火潛伏也。一者脾中之陽气旺。而胸中窒塞。如太空不畱纖翳也。一者脾中之陽气旺。

而飲食運化精微。復生其已竭之血也。今方書妄引久嗽成勞。痰中帶血之陽證。不敢用健脾增咳爲例。不思咯血卽有咳嗽。不過气逆。气下則不咳矣。況原無咳嗽者乎。古方治龍雷之火。每用桂﹑附引火歸元之法。然施之於暴血之證。可暫不可常。蓋已虧之血。恐不能制其悍。而未動之血。恐不可滋之擾耳。此以崇土爲先。土濃則濁陰不升。而血患自息也。

血溢原病式云。血溢者。上出也。心主血。熱甚則血隨火而妄行。或謂嘔吐紫凝血爲寒者。

誤也。此非冷凝。由熱甚銷爍而爲稠濁。熱甚則水化制之。故赤兼黑而爲紫也。瀉心湯。蓋火性急速。故至溢脫。從未見有屬陰寒者耳。或偶觸破傷。血遂泉湧不止。惟用十全大補湯。頻頻多服。外用杏仁研細。拌白面水調塗之。

九竅出血是證非中毒。卽跌撲受傷。中毒者。用生羊血等法。受傷者。觀其人不發熱。尙能飲食者。頻灌熱童便。無故發熱。九竅出血者。肝腎疲極。五臟內崩也。多不可治。若見血水必死。若因勞傷者。補中益气倍參﹑。或胎發灰﹑大薊汁。人參湯調服。或血餘灰。每服二錢。

以茅根﹑車前艸煎湯調下。

气有餘便是火。血隨气上。補水則火自降。順气則血不逆。阿膠﹑牛膝﹑丹皮。補水之藥也。

蘇子﹑橘紅﹑沈香。順气之藥也。童便者。引血歸下竅。兼有行瘀之能。藕汁者。達血使無滯。

而有止澀之力。脈來沈實。腹中滿痛。或吐血塊。或爲瘀血蓄血。當歸﹑桃仁﹑赤芍﹑延胡索﹑蓬術﹑大黃之屬。怒傷肝木。則血菀於上。使人薄厥。沈香﹑木香﹑靑皮﹑芍藥﹑丹皮之屬。

勞心。蓮肉﹑棗仁﹑薯蕷﹑茯神﹑紫菀﹑柏仁﹑丹參之屬。房勞。熟地﹑枸杞﹑牛膝﹑杜仲﹑鹿茸﹑人參之屬。血熱。地骨﹑丹皮﹑犀角。血寒。桂心﹑附子。血熱不止。山梔灰﹑黃連灰。血瘀。發灰﹑大黃灰﹑漧漆灰。血寒。漧薑灰。血滑。棕櫚灰﹑蓮房灰。血虛。地黃灰。三七﹑郁金行血中之气。側柏涼血中之熱。大小薊行血中之滯。茅根導之使下行也。

﹝診﹞經曰。安臥脈盛。謂之脫血。失血脈數大爲陽盛。澀細爲少血。細數爲陰火郁於血中。

芤爲失血。血虛气不歸附也。弦緊脇痛爲瘀結。諸血皆屬於肝也。脈來寸口大。尺內微。爲肺中伏火。尺中盛而寸口虛大。爲腎虛陰火。尺滑而疾。爲血虛有熱。右手虛大。爲脾胃之火。左手數盛。爲肝膽之火。大抵失血。脈微弱細小而和緩者易治。洪數實大弦急。或𨿽小。按之如引葛。

如循刀。及衄血身熱。脈至而搏。嘔血胸滿引背。脈小而疾者。皆不治。

汪石山治一中年人。面色蒼白。平素內外過勞。或爲食傷。則咯硬痰而帶血絲。因服寒涼淸肺消痰藥。至五十餘劑。聲漸不淸。而至於啞。夜臥不寐醒來口苦舌漧。而常白苔。或時喉中梗痛。或胸膈痛。或噯气。夜食難化。或手靠物。久則麻木。常畏寒。不怕熱。前有疝。後有內痔。遇勞卽發。初診。左脈沈弱而緩。右脈浮軟無力。續後三五日一診。或時心肺二部浮虛。按不應指。或時脾脈輕按格指。重按不足。又時或數或緩。或浮或沈。或大或小。變動無常。夫脈無常。血气虛而隨火用事也。譬之虛僞之人。朝更夕攺。全無定準。以脈參證。其虛無疑。蓋勞則气耗而傷肺。肺傷則聲啞。又勞則傷脾。脾傷則食易積。前疝後痔。遇勞則發者。皆因勞耗其气。气虛下陷。不能升降故也。且脾喜溫惡寒。而肺亦惡寒。故曰。形寒飲冷則傷肺。以旣傷之脾肺。復傷於藥之寒涼。則聲安得不啞。舌安得不苔。苔者。仲景謂之胃中有寒。丹田有熱也。

夜不寐者。由子盜母气。心虛而神不安也。痰中血絲者。由脾傷不能固血也。

胸痛噯气者。气虛不能健運。食郁於中而噯气。或滯於上則胸痛。遂以參﹑各四錢。麥冬﹑當歸﹑貝母各一錢。遠志﹑棗仁﹑丹皮﹑茯神各八分。菖蒲﹑甘艸各五分。有食則加山楂﹑麥芽。

隨病出入。服年餘而漸愈。此病屬於燥熱。故白術尙不敢用。況他燥劑乎。

又診一人。年二十餘。形瘦色脆。病咳血。醫用滋陰降火淸燥之藥。延及三年不減。又一醫用參蘇飲去人參。服之病益劇。延汪診之。脈𨿽五至而細。其證皆逆不可治也。或曰。五至平和之脈。何不可治。汪曰。五臟已衰。六腑已竭。九候𨿽調。猶死也。視其形證。皆屬死候。經曰。

肉脫熱甚死。嗽而下泄上喘者死。嗽而左不得眠肝脹。右不得眠肺脹。俱爲死證。今皆犯之。𨿽能飲食。不爲肌膚。去死近矣。越五日果死。凡患虛勞。犯前數證。又或嗽而聲啞。喉痛不能藥食。或嗽而肛門發者。皆在不救。醫者不可不知。

諭嘉言治一人。素有失血病。晨起陡暴一口。傾血一盆。喉間气壅。神思飄蕩。壯熱如蒸。

頸筋粗勁。診其脈尺中甚亂。曰。此昨晚大犯房勞也。因出驗血色。如太陽之紅。再至寢所謂曰。

少陰之脈系舌本。少陰者腎也。今腎家之血。洶湧而出。舌本已硬。無法可以救急。不得已用丸藥一服。鎭安元气。若得气轉丹田。尙可緩圖。因濃煎人參湯下黑錫丹三十粒。喉間有聲。

漸入少腹。頃之舌柔能言。但聲不出。急用潤下之劑以繼前藥。遂與阿膠一兩溶化。分三次熱服。

半日服盡。身熱漸退。頸筋漸消。進粥。與補腎藥。多加秋石。服之遂愈。

石頑治刑部湯元洲。年八十二。而痰中見血。服諸寧嗽止血藥不應。脈得气口芤大。兩尺微緊。面色槁白。屢咳痰不得出。咳甚方有黃色結痰。此精气神三者並虧。兼傷於熱。耗其津液。

而咳動肺胃之血也。因其平時多火。不受溫補。遂以六味丸合生脈散加葳蕤。煎膏服之。取金水相生。源流俱澤。而咳血自除。不必用痰血藥也。

又治錢曙昭。久咳吐血。四五日不止。不時哄熱面赤。或時成盆成碗。或時吐粉紅色痰。至夜則發熱自汗。一夕吐出一團。與魚腸無異。雜於鮮血之中。薄暮驟湧不已。神气昏昏欲脫。灌童子小便亦不止。同道相商無策。因思瘀結之物旣去。正宜峻補之時。遂猛進獨參湯。稍定。緣脈數疾無力。略加肉桂﹑炮姜﹑童便少許。因勢利導。以斂虛陽之逆。一夜中盡參二兩。明晨其勢稍定。血亦不來。而糜粥漸進。脈息漸和。攺用六味丸作湯。調補眞陰。半月而安。同時有胡又曾。亦患虛勞吐血。一夕吐出如守宮狀者一條。頭足宛然。色如櫻桃。不崇朝而斃。

陸晦庵曰。昔余患吐血。暴湧如潮。七八日不已。吾吳諸名家。莫能救止。有雲間沈四雅寓吳中。延請調治。慨然擔當。求其定方。用人參三兩。附子一兩。肉桂一錢。舉家惶惑。未敢輕用。越二日。其血益甚。更請診視。求其攺用稍緩之方。彼云。病勢較前更劇。前方正欲攺定。

始克有濟。更加人參至五兩。附子至二兩。親戚見之愈驚。彼曰。喘嘔脫血。數日不止。且頭面哄熱。下體厥冷。正陽欲脫亡之兆。命在呼吸。若今日不進。來日不可爲矣。子侄輩懇其稍裁參﹑附。彼堅持不允。力諭放膽煎服。僕當坐候成功。親友見予勢急。且見其肯坐候進藥。料可無虞。

遂根據方求服。彼欣出熟附二十餘塊授咀。面稱二兩。同人參五兩。煎成入童便﹑地黃汁一大碗。

調肉桂末冷服。服後少頃。下體至足微汗。便得熟睡。睡覺血止喘定。周身柔和。漸可轉側。因饋十二金。求其收功。不受。加至二十金始受。愈後。盛見垣先生見其一劑而效。心甚疑駭。詢其居常無病時。恆服人參兩許無間。今𨿽五兩峻補。止煎數沸。其味未盡。猶可當之。至於血證。

用附子二兩。從古未聞。因密貽其制藥者。云慣用附子汁收入甘艸。其附已經煎過十餘次。𨿽用二兩。不抵未煎者二三錢。始知方士之術如此。

飛疇治蘇天若乃郎賓旭。新婚後。於五月中暴吐血數升。昏夜邀視。湯藥不及。命煎人參五錢。入童便與服。明晨諸醫咸集。以爲人參補截瘀血。難以輕用。議進生地﹑山梔﹑牛膝等味。

予曰。六脈虛微而數。無瘀可知。血脫益气。先聖成法。若謂人參補瘀。獨不思血得寒則凝。反無後患耶。今神魂莫主。轉側昏暈。非峻用人參。何以固其元气之脫乎。遂進參一兩。二服頓安。

次與四君﹑保元﹑六味等間服。後以烏骨雞丸調理而痊。

卷五諸血門

溲血

經云。胞移熱於膀胱。則癃溺血。可知溺血之由。無不本諸熱者。多欲之人。腎陰虧損。下焦結熱。血隨溺出。脈必洪數無力。治當壯水以制陽光。六味加生牛膝。溺血不止。牛膝一味煎膏。不時服之。有气虛不能攝血者。玉屑膏最妙。方用人參﹑黃等分爲末。以白萊菔切片蜜炙。

不時蘸末食之。豈非虛火宜補宜緩之意歟。然痛屬火盛。則謂之血淋。不痛屬虛。謂之溲血。二者不可不辧。溲血。先與導赤散加桂﹑苓作湯。若服藥不效。此屬陰虛。五苓散加膠﹑艾。下四味鹿茸丸。小便自利後有血數點者。五苓散加桃仁﹑赤芍。暴病脈滑實者。加大黃﹑滑石﹑甘艸﹑延胡索下之。溲血日久。元神大虛而挾虛熱。所下如砂石而色紅。有如石淋之痛。神砂妙香散加澤瀉﹑肉桂。病久滑脫者。去黃﹑山藥﹑桔梗﹑木香。加飛龍骨﹑益智仁。卽王荊公妙香散。

虛寒。以此湯吞四味鹿茸丸。老人溲血。多是陰虛。亦有過服助陽藥而致者。多難治。惟大劑六味丸加紫菀茸作湯服之。咳而溲血脫形。脈小勁而搏。逆也。溲血日久。形枯六味加五味子作湯。另用肉桂末三錢。飛羅麵糊。分三丸。用煎藥調下。甫入喉。其血頓止。少頃。口鼻去血塊數枚而愈。自此數年之患。絕不再發。

卷五諸血門

吐血

﹝嘔血唾血咳血咯血血溢九竅出血﹞

繆仲淳曰。吐血有三訣。宜行血。不宜止血。血不循經絡者。气逆上壅也。行血則循經絡。

不止自止。止之則血凝。血凝則發熱惡食。病日痼矣。宜補肝。不宜伐肝。經曰。五臟者。藏精气而不瀉者也。肝主藏血。吐血者。肝失其職也。養肝則肝气平而血有所歸。伐肝則肝虛不能藏血。血愈不止矣。宜降气。不宜降火。气有餘便是火。气降則火降。火降則气不上升。血隨气行。

無溢出上竅之患矣。降火必用寒涼之劑。反傷胃气。胃气傷。則脾不能統血。血愈不能歸經矣。

今之療吐血者。大患有二。一則專用寒涼之味。如芩﹑連﹑山梔﹑四物﹑知﹑柏之類。往往傷脾作瀉。以致不救。一則專用人參。肺熱遠傷肺。咳嗽愈甚。亦有用參而愈者。此是气虛喘嗽。气屬陽。不由陰虛火熾所致。然亦百中一二也。劉默生曰。吐血一證。人惟知气逆血溢。火升血泛。

不知血在臟腑。另有膈膜隔定。其血不能滲溢。夫膈膜者。極薄極脆。凡有所傷則破。破則血溢於上矣。故有陽絡傷則血上溢。陰絡傷則血下滲。已傷之膜。若有復傷。其吐必多。膈膜𨿽傷。

傷處有瘀血凝定。血來則緩。若陰火驟衝破瘀積之血。血來如潮之上湧。自覺瀝瀝有聲。彼時喘息不定。面赤如醉。煩躁不寧。心神昏亂。一皆龍雷之勢。脈亦急疾難憑。少頃火退神淸。面白气平。血亦漸止。方可診切。用藥須乘此時。瘀積蕩盡。緩緩淸理。徐徐調補。然不可驟壅。亦不可用耗气之藥。悉知此義。治血有本矣。吐血者。一吐則傾血之在身。有陰有陽。陽者順气而行。循流脈中。調和五臟。灑陳六腑。如是者謂之營血也。陰者居於絡脈。專守臟腑。滋養神气。濡潤筋骨。若是髒感內外之邪傷。則循經之陽血。至其傷處。

爲邪气所阻。漏泄經外。或居絡之陰血。因著畱之邪擗裂而出。則皆滲入腸胃而泄矣。世俗每見下血。率以腸風名之。不知風乃六淫中之一耳。或有風從腸胃經脈而入客者。或外淫風木之邪內乘於腸胃者。則可謂之腸風。若其他不因風邪。而腸胃受火熱二淫。與寒熱燥濕。怫郁其气。及飲食不節。用力過度。傷其陰絡之血者。亦謂之腸風可乎。蓋腸風所下之血。淸而色鮮。四射如濺。乃風性使然。素問所謂久風入中。則爲腸風飧泄是也。先與瀉靑丸一二劑。後與逍遙散。加酒煮黃連﹑羌﹑防﹑烏梅。虛人。人參胃風湯最捷。人所不知。若肛門射血如綫。或點滴不已者。

乃五痔之血。當詳本門治之。血濁而色黯者爲髒毒。蘊積毒瓦斯。久而始見也。宜小烏沈湯下黑神散。脈實便祕勢盛者。髒連丸。腸風挾濕毒者。下如豆汁兼紫黑瘀血。此醇酒濃味所釀之濕。由足陽明隨經入胃。淫溢而下也。脈細有寒者。升陽除濕防風湯。脈數有熱者。去二術加黃連﹑當歸﹑甘艸。腸風下血。以劉寄奴半兩。芽茶一兩。墨灰三錢爲散。分三服。烏梅湯送下。其血立止。後宜多服歸脾湯調理。腸風下血。其血另作一派濺出。遠射四散如篩。腸中作痛。乃陽明气沖熱毒所作也。人參敗毒散。不應。用升陽除濕和血湯。宿有血證。因時熱下紫黑血。乃濕毒腸。陽明少陽經證也。升陽益腎湯。下血久而不已。面色痿黃。下元虛憊者。四君子加黃﹑歸﹑芍。下斷紅丸。虛甚。十全大補湯去茯苓加防風。潔古云。下血。防風爲上使。黃連爲中使。地楡爲下使。千金雲。先見血後見便爲遠血。宜服黃土湯。先見便後見血爲近血。宜服赤小豆當歸散。﹝金匱以先便後血爲遠血。先血後便爲近血。傳寫之誤。因胃中受冷不能統血。失其營運而下。故宜黃土湯溫之。若大腸受熱不能攝血。營行過疾而下。故宜赤小豆當歸散淸之。﹞色鮮紫者爲熱傷陰絡。槐花炒研。米湯服之。槐角煎膏尢妙。色稀淡者爲脾虛。一味白術。米湯丸服。色瘀晦者爲積血。以亂髮二兩。紅花四兩。入煬成罐中過。去紅花灰。止用發灰。研細分三服。空心炒黑地楡煎湯送下。三日必效。下血𨿽曰大腸積熱。亦當分虛實。不可純用寒涼。必加辛散爲主。久之不愈。宜理胃气。兼升舉藥。故大便下血。多以胃藥收功。不可徒用苦寒也。戴復庵曰。色鮮紅爲熱。色瘀淡爲寒。

寒血因腸胃受冷。營行失度而下。四物加炮姜﹑炙甘艸。熱血因熱毒之气。蘊於腸胃。或飲酒過度。及啖炙爆所致。四物加茜根﹑槐花﹑酒黃連﹑炒黑山梔之類。因冷凍飲料中寒。或雜食生冷。血爲寒凝而下。必腹痛色晦淡。宜附子理中倍炮姜加酒連。陰結便血者。厥陰肝血內結。不得陽气統運。滲入腸間而下。非謂陰寒內結也。補中益气倍黃加炮姜。上二證。諸家悉采寶鑑平胃地楡湯﹑結陰丹。從無言及其非者。敢力正之。內傷瘀血。胸脇小腹急痛。桃仁承气湯﹑代抵當湯。

隨痛之髙下選用。大黃俱宜童便浸透。更用韭汁制。虛人。可略加桂﹑附二三分。若瘀滯色晦不鮮者。久當用溫血藥。始得奏效。血枯大便燥結而下鮮紫血者。此大腸燥結而下也。一味槐角膏涼潤之。又方。眞麻油衝入腐花。空腹食之。三日卽愈。腸風便血。一味旱蓮花。濃煎蔥白湯過口。一服立效。又方。治腸風便血。劉寄奴半兩。松蘿茶一錢。烏梅肉一枚。煎服效。中蠱臟腑敗壞。下血如雞肝。如爛肉。心腹絞痛者是也。治用馬藺根末。水服方寸匙。隨吐而出。

李士材治一人。患腸風下血。久用四物﹑芩﹑連﹑槐花之屬。屢發不止。面色痿黃。診其脈。

惟脾部浮而緩。此土虛而風濕交乘也。遂用蒼術三錢。茯苓﹑人參﹑黃﹑升麻﹑柴胡﹑防風各一錢。四劑而血止。攺用十全大補湯。調理而愈。石頑治吳興韓晉度春捷錦旋。患腹痛泄瀉下血。

或用香連丸。遂飲食艱進。少腹急結。𨿽小便癃閉。而不喜湯飲。

面色痿黃。晝夜去血五十餘度。邀余診之。气口脈得沈細而緊。詢其所下之血。瘀晦如莧汁。與理中加肉桂二錢。一劑溺通。小腹卽寬。再劑血減食進。四劑泄瀉止三四次。去後微有白膿。與補中益气加炮姜。四劑而康。

卷五諸血門

蓄血

夫人飲食起居。一失其節。皆能使血瘀滯不行也。衄者。血蓄上焦。犀角地黃湯。心下手不可近者。血蓄中焦。桃核承气湯。臍腹下腫大便黑者。血蓄下焦也。抵當湯丸﹑下瘀血湯。及代抵當湯。隨輕重選用。三焦蓄血。俱見左脈。以肝主諸血故也。登髙墜下。重物撞打。箭簇刃傷。

胸腹積血不散。以童便同酒煎大黃。隨輕重下之。或香殼散加童便。腰脇滯痛。復元通气散去牽牛。加枳殼﹑柴胡﹑牡丹皮。惡血畱於腹脇。痛不可忍。復元活血湯。挾血如見祟狀。當歸活血湯。醉飽入房。竭力傷肝。蓄血在胃口者。韭汁﹑童便下越鞠丸。不應。合平胃散去蒼術加桃仁﹑丹皮相和服。虛人。理中﹑越鞠相和服。在少腹。代抵當丸加熟附子三分。虛者。必加人參錢許以助藥力。身有寒熱發黃。脈弦細而伏。服補瀉諸藥不應。千金用大黃﹑芒硝﹑歸尾﹑桃仁﹑人參﹑桂心爲散。酒服二方寸匙。藉參﹑桂之力以攻之。膏粱肥盛。多味痰濕熱。血蓄胃口。或兼脇滿。或少腹結痛。朝用浚血丸。兼培胃气。夕用變通抵當丸。專散蓄血。方得峻藥緩攻之妙。

虛人𨿽有瘀血。其脈亦芤。必有一部帶弦。宜兼補以去其血。桃核承气加人參五錢。分三服緩攻之。可救十之二三。又中气虛人。胃脘有死血。每食姜湯必呃。宜人參﹑云術各二兩爲末。桃仁一兩。同漧漆炒。去漆研細。蜜丸彈子大。早晚細嚼一丸。醇酒下。

石頑曰。蓄血下黑如漆。最爲危殆。但下後神气稍寧。脈無變異。卽爲可療。若下後神气昏憒。脈見虛脫。加以厥冷呃逆。多不可救。如鍼工戚文郁。停食感冒後。大便下黑如漆。煩擾不寧。脈來弦勁而數。此瘀垢未盡。與歸﹑丹﹑苓﹑桂﹑牛膝﹑鯪鯉之屬。復下瘀黑升許而瘥。嚴文式泰山。﹝失記姓氏。﹞積勞發熱。七八日間。亦下黑如漆。兩日後神識稍安。脈來濡弱。知瘀黑已盡。與獨參湯﹑童便。調補而痊。目科鄒泰甫。怒气傷肝。嘔逆不食。五六日後下血如漆。

脈得弦小而疾。按之則衰。此瘀去而肝气未平也。沈香降气散疏之愈。禮科姜如農。气竭肝傷。

而下瘀血。光亮如漆。三四日連綿不已。神識昏迷。時加微呃。脈來弦大而芤。此正气告匱。脈隨虛陽鼓激而見虛大也。𨿽倉扁復生。奚益哉。

李士材治張鳴之。吐血兩年。面色痿黃。潮熱咳嗽。膈有微痛。脈數而沈且搏。其痛不可按。

而甚於夜分。是堅血蓄積。非大下之不可。又以久病未敢峻攻。用郁金﹑降眞﹑歸﹑地﹑山甲﹑蓬術﹑人參。下血如漆者數次。而痛減。月餘復痛。此病重而藥輕也。乃以大黃﹑漧漆﹑蓬術﹑郁金﹑山甲﹑肉桂﹑歸尾﹑桃仁﹑虻虫爲丸。每日服參﹑之劑。午後服丸藥錢許。十日。血積大下。數次而安。

盧不遠治來熙庵廉憲乃侄。身體丰碩。傷寒已二十八日。人事不省。不能言語。手足揚擲。

腹脹如鼓而熱烙手。目赤气粗。齒槁舌黑。參﹑附﹑石膏﹑消﹑黃﹑芩﹑連。無不徧服。諸名公已言旋矣。診之。脈濁鼓指。用大黃一兩。佐以血藥一劑。下黑臭血一二斗少蘇。四劑始淸。夫治病用藥。譬之飲酒。滄海之量。與之涓滴。則喉唇轉燥矣。顧若大軀體。病邪甚深。不十倍其藥。何能克效哉。

卷五諸痛門

諸痛

素問云。寒傷形。熱傷气。气傷痛。形傷腫。故先痛而後腫者。气傷形也。先腫而後痛者。

形傷气也。寒气客於脈外則脈寒。脈寒則縮蜷。縮蜷則脈絀急。脈絀急則外引小絡。故卒然而痛。

得炅則痛立止。因重中於寒則痛久矣。寒气客於經脈之中。與炅气相搏則脈滿。滿則痛而不可按也。寒气稽畱。炅气從上。則脈充大而血气亂。故痛甚不可按也。寒气客於腸胃之間。膜原之下。

血不得散。小絡急引故痛。按之則血气散。故按之痛止。寒气客於俠脊之脈則深。按之不能及。

故按之無益也。寒气客於衝脈。衝脈起於關元。隨腹直上。寒气客則脈不通。脈不通則气因之。

故喘動應手矣。寒气客於背兪之脈。則血脈澀。脈澀則血虛。血虛則痛。其兪注於心。故相引而痛。按之則熱气至。熱气至則痛止矣。寒气客於厥陰之脈。厥陰之脈者。絡陰器。系於肝。寒气客於脈中。則血澀脈急。故脇肋與少腹相引痛矣。厥气客於陰股。寒气上及少腹。血澀在下相引。

故腹痛引陰股。寒气客於小腸膜原之間。絡血之中。血澀不得注於大經。血气稽畱不得行。故宿昔而成積矣。寒气客於五臟。厥逆上泄。陰气竭。陽气未入。故卒然痛死不知人。气復返則生矣。

寒气客於腸胃。厥逆上出。故痛而嘔也。寒气客於小腸。小腸不得成聚。故後泄腹痛矣。熱气畱於小腸。腸中痛。癉熱焦渴。則堅幹不得出。故痛而閉不通矣。

岐伯歷舉卒痛一十三條。屬熱者止一條。餘皆屬寒。辧之之法。當知按之痛緩者爲純寒。痛甚不可按者爲寒伏火邪。以能閉塞陽气最甚也。

張介賓曰。後世治痛之法。有曰諸痛屬實。痛無補法者。有曰通則不痛。痛則不通者。有曰痛隨利減者。互相傳授。皆以爲不易之定法。不知形實病實。便閉不通者。乃爲相宜。或形虛脈弱。食少便泄者。豈容混治。觀王荊公解痛利二字曰。治法云。諸痛爲實。痛隨利減。世俗以利爲下也。假令痛在表者。實也。痛在裏者。實也。痛在血气者。亦實也。故在表者。汗之則愈。

在裏者。下之則愈。在气血者。散之行之則愈。豈可以利爲下乎。宜作通字訓則可。此說甚善。

已得治實之治矣。然痛證亦有虛實。治法亦有補瀉。辧之不可不詳。須知痛而脹閉者。多實。不脹不閉者。多虛。扼按者。爲實。可按者。爲虛。喜寒者。多實。愛熱者。多虛。飽則甚者。多實。饑則甚者。多虛。脈實气粗者。多實。脈虛气少者。多虛。新病年壯者。多實。久病年衰者。

多虛。補而不效者。多實。攻而愈劇者。多虛。痛在經者。脈多弦大。痛在髒者。脈多沈微。故表虛而痛者。陽不足也。非溫經不可。裏虛而痛者。陰不足也。非養營不可。上虛而痛者。心脾傷也。非補中不可。下虛而痛者。肝腎敗也。非溫補命門不可。亦泥痛無補法。則殺人矣。

卷五諸痛門

頭痛

﹝頭風雷頭風眉稜風痛眞頭痛頭重頭搖頸項彊痛天白蟻﹞

經云。風气循風府而上。則爲腦風。新沐中風。則爲首風。首風之狀。頭面多汗惡風。當先風一日則病甚。頭痛不可以出內。至其風日則病少愈。頭痛數歲不已。當有所犯大寒。內至骨髓。

髓者以腦爲主。腦逆。故令頭痛齒亦痛。名曰厥逆。頭痛巓疾。下虛上實。過在足少陰巨陽。甚則入腎。心煩頭痛。病在膈中。過在手巨陽少陰。頭痛耳鳴。九竅不利。腸胃之所生也。眞頭痛。頭痛甚則腦盡痛。手足寒至節。死不治。難經曰。手三陽之脈受風寒。伏畱而不去。則名厥頭痛。入連在腦者。名眞頭痛。

按。頭者。天之象。陽之分也。六腑淸陽之气。五臟精華之血。皆朝會於髙巓。天气所發。

六淫之邪。人气所變。五賊之運。皆能犯上而爲災害。或蔽覆其淸明。或墜遏其經隧。與正气相搏。郁而成熱。則脈滿而痛。若邪气稽畱。亦脈滿而痛。是皆爲實也。若寒濕所侵。𨿽正气衰微。

不與相搏而成熱。然邪襲於外。則血凝而脈縮。收引小絡而痛。得溫則痛減。是爲虛也。因風而痛者。抽掣惡風。或汗自出。因暑而痛者。或有汗。或無汗。皆惡熱而耳前與額脹痛。因濕而痛者。頭必重。遇陰天尢甚。因痰飲而痛者。亦昏重而痛。憒憒欲吐。因寒而痛者。絀急惡寒。因气虛而痛者。遇勞則甚。其脈大。因血虛而痛者。痛連魚尾。善驚惕。其脈芤。或沈數。頭痛自有多因。而古方每用風藥者。蓋髙巓之上。惟風可到。味之薄者。陰中之陽。自地升天者也。在風寒濕者。固爲正用。卽虛與熱者。亦假引經耳。

薛立齋云。按頭痛除風寒外。多主於痰。痛甚者。乃風毒上攻。有血虛者。有气虛者。有諸經气滯者。有六气外傷。有勞役內傷。有可吐者。有可下者。當分虛實寒熱兼變而治之。痰多。

加味導痰湯。風毒。消風散。血虛。芎歸湯加蔥﹑豉﹑全蠍。气虛。六君子加蔥﹑豉。气滯。蘇子降气湯。痰多宜吐者。稀涎散。或梔子豉湯加蔥白。火郁宜下者。涼膈散加淸酒。痰火俱盛者。

滚痰丸。頭痛諸藥不效。其痛更甚者。此督脈爲病也。宜茸朱丹。上熱頭痛目赤。下寒足爲甚。

大便微祕。卽濟解毒湯。大寒犯腦。內至骨髓。則頭痛齒亦痛。羌活附子湯。頭痛漧嘔吐涎沫。

吳茱萸湯。風气循風府而上。則爲腦風。項背惡寒。腦戶極冷。當歸四逆湯。因發散太過。頭痛轉劇。小建中加當歸﹑童便。風火相煽。額與眉稜俱痛。選奇湯加蔥﹑豉。徇蒙招尢。目瞑耳聾。肝虛風動也。六君子加鉤藤﹑羌﹑防﹑芎﹑歸﹑甘菊。頭痛耳鳴。九竅不利。腸胃之所生。或勞役動作則痛。此气虛火動也。補中益气加川芎﹑蔓荊子。胃熱火炎。動作則痛。煩渴引飲。面赤便祕者。川芎茶調散加酒炒芩﹑連﹑梔子﹑石膏。勢盛脈實者。酒炒大黃末五錢。濃茶調服。血虛痛連魚尾。四物加人參﹑細辛﹑蔓荊。有黴瘡毒發頭痛。頤下左右如蚯蚓徐行入耳。頂上起疙瘩塊。冷則痛甚者。山牛湯。不應。作結毒治之。頭與腹俱痛有五。臭毒頭痛。則與腹俱痛。一味香附。煎成放涼服。傷酒傷濕。亦有頭腹俱痛但。傷酒食。則兼嘔逆眩暈。外臺茯苓飲加煨葛根。傷濕則腹隱隱痛。頭重不能舉。羌活勝濕湯。外用瓜蒂散搐鼻。有不伏水土頭腹俱痛者。藿香正气散。有瘡毒入腹。頭與腹俱痛者。

黃連解毒湯加臘茶。有頭痛止則腹痛。腹痛止則頭痛。此屬脾陰血虛。胃中有火。隨气輒上輒下而然。芎﹑歸﹑芍藥﹑黃連﹑木香。不應。加童便﹑香附﹑蔥白。

﹝診﹞寸口脈中手短者曰頭痛。寸口緊急。或短或弦或浮皆頭痛。浮滑爲風痰。易治。短澀爲虛。難治。浮弦爲風。浮洪爲火。沈細或緩。爲濕。寸弦曰頭痛。寸口脈浮。中風發熱頭痛。

頭風薛立齋云。偏正頭風。久而不愈。乃挾痰涎風火。郁遏經絡。气血壅滯。甚則目昏緊小。

二便祕澀。宜砭其血以開郁解表。逍遙散。偏左。加黃芩﹑蔥﹑豉。偏右。加石膏﹑蔥﹑豉。郁甚。合越鞠。兼濕。瓜蒂散搐鼻。兼風火而發。選奇湯加石膏﹑蔥﹑豉﹑芽茶。夜甚。加酒白芍。

或川芎茶調散加細辛﹑石膏﹑甘菊。凡怒則太陽作痛者。先用小柴胡加茯苓﹑山梔。後用六味丸。

常服以滋腎降火。永不再發。凡頭痛必吐淸水。不拘冬夏。食姜卽止者。此中气虛寒。六君子加當歸﹑黃﹑木香﹑炮姜。煩勞則頭痛。此陽虛不能上升。補中益气加蔓荊子。頭風宜熱藥者多。

間有挾熱而不勝熱劑者。

消風散。或川芎茶調散加酒黃芩。輕者只用薑汁收入。陳茶葉內煎服汗。出卽愈。此屢驗者。凡風熱頭痛。並宜用之。與選奇湯不殊。頭風多汗。當先風一日則痛甚。至其風日則病少愈者。半夏蒼術湯。濕熱頭風。遇風卽發。選奇湯加川芎﹑柴胡﹑黃連。名淸空膏。不拘偏正並用。偏正頭風作痛。痛連魚尾。常如牽引之狀。發則目不可關。眩暈不能擡舉。芎辛湯。每服加全蠍五个。

覺上膈有熱。川芎茶調散加片芩。有痰濕頭痛。其人嘔吐痰多。發作無時。停痰上攻所致。導痰湯加減。或合芎辛湯尢妙。寒痰厥逆頭痛。三因芎辛湯。一切偏正頭風攻注。屬虛寒者。大追風散。腎气厥逆頭痛。四肢逆冷。胸膈痞悶多痰者。玉眞丸。有腎臟陽虛之人。素有頭風。發動則挾濕熱上攻。頭面腫脹。項後兩向筋緊作痛。甚則牽引腰脊。其脈虛細而數。千金大三五七散。

並用金匱頭風摩散。愼不可用淸熱敗毒等藥。有風痰頭痛。發時面頰靑黃暈眩。目不欲開。懶言身體重。兀兀欲吐。此欲成頭風也。二陳湯加膽星﹑天麻﹑蠍尾。痰厥頭痛。兩寸脈滑而弦。眼重頭旋。惡心煩亂。吐淸水。气短促。心神不安。語言顚倒。目不敢開。如在風露中。頭疼如裂。

身重如山。胸滿嘔逆。四肢厥冷。半夏白術天麻湯。有肥白气虛多痰人。卒然頭痛。脈沈細。四肢厥逆。痰響吐涎。星香湯加生附子。熱厥頭痛。數年不愈。𨿽當嚴冬。猶喜風寒。其痛便止。

略近溫暖。稍見煙火。其痛便甚。或爲灸火。或爲熱藥所致。宜選奇湯加川芎﹑柴胡﹑黃連﹑生地﹑當歸﹑黃柏﹑知母﹑荊芥﹑芽茶。風熱伏於血分。加以寒邪外郁。卽痛劇熱甚。寶鑑石膏散。

濕熱頭痛。脈數而濡。或兩寸脈沈伏而數。身重肢節痛。或四肢面目浮腫。此證多見於酒客。宜散濕解熱。二陳﹑二術﹑酒芩﹑羌﹑防之類。不已。用透頂散搐鼻取涎。隨左右搐之。涎出卽安。

丹方。治頭風用蛇蛻炙脆爲末。每服一錢。蔥﹑豉煎數沸。和滓熱服。不拘偏正皆效。後發漸輕。

再發再服。或加蜈蚣末三分。或加全蠍末三分。皆取截風之力也。每發輕者一服。重不過二服也。

偏頭風者。其人平素先有濕痰。加以邪風襲之。久而郁熱爲火。總屬少陽厥陰二經。有左痛忽移於右。右痛忽移於左者。風火擊動其痰濕之气。所以互換也。痛久不已。令人喪目。目者肝之竅。肝風內動。則害空竅也。蓋木邪亢盛。則生風生火。鼓動胸中之痰積。皆隨火上逆爲患耳。

先以川芎茶調散吐之。吐訖。可服川芎﹑薄荷等辛涼淸上搜風之劑。偏頭風。亦先風一日卽發。

濕痰與火伏頭中。𨿽夏月常欲包裹。越婢湯加減。濕。加泔制蒼術。黑豆制川烏。火。加薑汁炒山梔。左。加酒黃芩。右。加薑汁﹑石膏。濕熱甚。連目腫者。加酒大黃。有邪風。加細辛﹑川芎。防風之類。婦人頭風。兼白帶甚者。用白蜀葵花七朵去蒂。川芎﹑當歸各一錢。蘄艾八分。

水酒各半煎成。乘熱先燻後服。頭風兼嘔涎者。白槿樹花。陰漧焙脆爲末。每服三錢。熱酒調服。

或用荷葉蒂七枚。生薑七片。陳芽茶一撮。水酒各半煎服。覆汗瘥。頭風腦中空痛。用當歸﹑川芎各三錢。黃牛腦子一个。和勻分三次。熱酒送下。盡醉臥醒卽愈。頭風諸藥不效。用大附子一隻切片。同綠豆一升煮熟。去附子。但服綠豆及汁卽愈。偏頭風。左屬風者則浮腫。荊芥﹑薄荷。

左屬血者則疼熱。川芎﹑當歸。右屬痰者必體肥。蒼術﹑半夏。左屬熱者必形瘦。黃芩﹑石膏。

產後須倍用芎﹑歸。遇寒卽痛者。屬寒伏於腦。用金匱頭風摩散。一法。用川烏末。醋調塗痛處。

又法。蓽茇﹑細辛爲末。豬膽汁調搐鼻中。蓖麻子五錢去皮。大棗十五个擘。共搗爛。塗紙上。

用箸捲之。去箸納鼻中。良久取下淸涕卽止。或牙皂末吹鼻中取嚏。又法。以紅娘子七枚。茴香七瓣。研爲細末。同蔥白頭七个。連須研爛。塗痛處。痛止。永不再發。不拘偏正皆效。又外用諸方。如搐鼻瓜蒂散﹑透頂散﹑篦麻貼法﹑一字散﹑一滴金﹑火筒散等。皆應用之藥。然不若用蒸法最效。方用川芎半兩。晚蠶砂二兩。僵蠶如患者年歲之數。以水五碗。煎至三碗。就砂鍋中以濃紙糊滿。中開錢大一孔。取藥气燻蒸痛處。每日一次。𨿽年久者。不過三五次。永不再發。平時置新鮮木瓜於枕邊。取香气透達。

引散肝風。亦良法也。

雷頭風頭痛而起核塊者。雷頭風也。或頭中如雷之鳴。爲風客所致。淸震湯。腫塊宜刺出血。亦有因痰熱生風者。半夏用牙皂薑汁制。取淨一兩。大黃酒浸透紙包煨。再浸再煨。熟極爲度。淨二兩。白僵蠶﹑連軺﹑橘紅﹑桔梗﹑天麻各五錢。片芩七錢。薄荷三錢。硝靑礞石﹑白芷﹑炙甘艸各一錢。蒸餅丸綠豆大。臨臥茶吞二餞。

眉稜骨痛此證多屬陽明風熱。有虛實二途。虛而痛者。見光明卽發。選奇湯加歸﹑芍。實則眼不可開。晝靜夜劇。選奇湯加蔥﹑豉。風盛。加葛根。火盛。加石膏。按戴復庵云。二證皆屬於肝火。虛則地黃丸。實則導痰湯。大抵此證淸火散風不應。卽當滋陰。若泛用風藥。則火熱上升。其痛愈甚矣。痛久成頭風。發則眉稜骨痛者。選奇湯加川芎﹑白芷﹑荊芥﹑柴胡。

眞頭痛天門眞痛。上引泥丸。旦發夕死。夕發旦死。腦爲髓海。眞气所聚。卒不受邪。受邪則不可治。古法。用黑錫丹。灸百會穴。猛進參﹑附。可救十中之一。然天柱折。手足寒至節。

必死不治。

頭重濕熱上攻。所以頭重。秋冬春俱宜羌活勝濕湯。夏暑蒼術白虎湯。並瓜蒂搐鼻。若時行疫癘之時。患頭重者。敗毒散加蒼術﹑本。內傷元气。頭重气乏。補中益气加蒼術﹑蔓荊子。

頭搖頭搖有二證。風火相煽。卒然頭搖。項背彊痛。少陽經證也。小柴胡去參加防風。裏實腹痛。不大便而頭搖者。陽明府證也。涼膈散﹑大柴胡選用。若老人及病後辛苦人。因气血虛。

火犯上而鼓動者。十全大補湯﹑大建中湯並加羌活。

頸項彊痛邪客於三陽則痛。寒搏則筋急。葛根湯。風搏則筋弛。桂枝湯加葛根。然多有挾痰。難以回顧者。乃痰客太陽。二陳加酒芩﹑羌活﹑紅花。

天白蟻頭內如虫蛀響者。名天白蟻。多屬於火。亦有因痰濕在上者。丹溪云。瘦人皆屬於火。宜薄荷﹑梔子﹑茯苓﹑甘艸﹑細辛﹑川芎﹑黃芩﹑石膏﹑芽茶之類。肥人皆屬濕痰。半夏﹑茯苓﹑枳實﹑黃連﹑天麻﹑膽星﹑蒼術﹑黃柏﹑芽茶之類。戴復庵云。頭中鳴響。有虛有實。實者用涼膈散﹑礞石丸下奪之。虛者非獨參﹑保元﹑六味﹑八味﹑茸朱丹﹑鹿茸丸等藥調補不應也。

丹方。用茶子爲細末。吹鼻中。蓋響屬火。茶子輕淸。行淸道。散遏伏之火故也。凡頭風藥中必用茶引。卽此可悟。

程文彬治一婦患頭風。𨿽盛暑必以帕蒙首。稍見風寒。痛不可忍。百藥不效。蓋因腦受風寒。

气血兩虛。气不能升。故藥不效。令病患口含冷水仰臥。以薑汁灌入鼻中。痛立止。與補中益气加細辛﹑川芎﹑蔓荊﹑白芍。數服而愈。用薑汁滴鼻中。開久郁之風寒也。若寒濕郁痛。用獨顆蔥汁滴之。火郁頭痛。以白萊菔汁滴之。左患滴右鼻。右患滴左鼻良。

李士材治顧淡之。勞神之後。躁熱甚。頭角掣痛。時作時止。醫禁其食而解表。四日議攻裏。

診之脈不浮緊。安得表邪。又不沈實。安得裏邪。只手太陰大而無力。爲神勞太過。乃虛煩類傷寒也。先飲糜粥。用大劑歸脾湯而愈。

卷五諸痛門

面痛

面爲陽明部分。而陽維起於諸陽之會。皆在於面。故面痛皆因於火。而有虛實之殊。暴痛多實。

久痛多虛。髙者抑之。郁者開之。血熱者涼之。气虛者補之。不可專以苦寒降火爲事。許學士治鼻間痛。或麻痺不仁。如是數年。忽一日連口唇頰車髮際皆痛。不能開口言語。飲食皆妨。在與頰上常如糊。手觸之則痛。此足陽明經絡受風毒。傳入經絡。血凝滯而不行。故有此證。或以續命與之不效。以犀角升麻湯與之。數目愈。夫足陽明胃也。胃中鮏羴五味。無所不納。其腐熟水谷之毒。皆聚於胃。故方以犀角爲主。升麻佐之。專解飲食之毒。餘皆滌除風熱之藥也。有老人過勞。饑則面痛。補中益气加芩﹑梔﹑連翹﹑鼠粘﹑黑參。因鬱結積成胃熱。遂患面痛。越鞠丸加山梔﹑連翹﹑貝母﹑橘紅之類。

卷五諸痛門

心痛胃脘痛﹝心疝﹑心瘥﹞

靈樞云。邪在心則心痛。喜悲時眩僕。﹝此言胞絡受邪。在腑不在髒也。﹞手少陰之脈動。

則病嗌干心痛。渴而欲飲。﹝此言別絡受邪。在絡不在經也。﹞厥心痛。與背相控。善。如從後觸其心。傴僂者。腎心痛也。腹脹胸滿。心痛尢甚。胃心痛也。如以錐鍼刺其心。心痛甚者。

脾心痛也。色蒼蒼如死狀。終日不得太息。肝心痛也。臥若徒居。心痛間。動作痛益甚。色不變。

肺心痛也。眞心痛。手足靑至節。心痛甚。旦發夕死。夕發旦死。

五臟之滯。皆爲心病腎心痛者。多由陰火上衝之故。胃心痛者。多由停滯。脾心痛者。多由寒逆中焦。肝心痛者。多由木火之郁。病在血分。肺心痛者。多由上焦不淸。病在气分。若知其在气則順之。在血則行之。郁則開之。滯則通之。火多實。則或散或淸之。寒多虛。則或溫或補之。必眞心痛者。乃不可治。否則但得其本。則必隨手而應也。

金匱云。九痛丸治九種心痛。兼治卒中惡腹脹痛。口不能言。又治連年積冷。流注心胸痛。

並冷衝上气。落馬墜車。血疾等皆主之。忌口如常法。

仲景於胸痺後附此方。治九種心痛。以其久著之邪不同暴病。故藥則加峻。而湯攺爲丸。取緩攻不取急蕩也。九種心痛。乃久客之劇證。卽腎水乘心。香港腳攻心等別名也。痛久血瘀。陰邪團結。故用參﹑附溫气散邪。藥中加生野狼芽﹑巴豆﹑吳茱萸驅之使從陰竅而出。以其邪據胃中。

結成堅壘。非直搗其巢。終不去也。後人心痛分爲九種。曰飲。曰食。曰气。曰血。曰冷。曰熱。

曰悸。曰虫。曰疰。𨿽祖此義。而實未詳內經金匱之旨也。

論曰。諸心痛者。皆手少陰厥气上衝也。有熱厥心痛者。身熱足寒。痛甚則煩躁而吐。額上自汗。其脈洪大。知爲熱也。先宜越婢湯汗之。次用金鈴子散淸之。有火實心痛者。因受時气。

卒然發痛。大便或祕。久而注悶。心腹髙起。按之愈痛。不能飲食。急以涼膈散利之。不應。爲食積痰飲畱結也。煮黃丸﹑水煮金花丸選用。有寒厥心痛者。手足逆而通身冷汗出。或大便利而不渴。气力微弱。其脈沈細。急以術附湯溫之。寒厥暴病非久病也。朝發夕死。當急救之。久痛非寒。暴痛非熱。不可不察。凡言心痛。都屬胃脘。丹溪云。外受寒者。當溫散。內受寒者。當溫利。病久屬郁。郁則熱。用山梔爲熱藥之向導。必佐以生薑汁。多用臺芎開之。或二陳加川芎﹑蒼術。倍加薑汁炒山梔。如痛甚者。加炮姜。爲從治之法也。外吸涼風。內傷冷物。寒客於胃。

則卒然而痛。二陳加艸豆菀﹑漧薑﹑吳茱萸。日久發熱。加薑汁炒川連﹑山梔。心腹絞痛如刺。

兩脇脹滿。千金髙良姜湯。脈實堅。按之心下滿痛者爲實。大柴胡湯。脈弦數者。是木克土也。

治之以小建中湯。取芍藥味酸。於土中瀉木。如脈沈細。是水來侮土。治以理中湯。取漧薑味辛。

於土中瀉水。大寒客於心胸作痛。則嘔逆不能食。腹中寒气上衝。痛不可按者。金匱三物大建中湯。上散濁飲寒气。

下安太陰。寒气作痛。綿綿不絕。無增無減。術附湯加艸豆蔻﹑濃朴。風冷邪气。入乘心絡。或腑臟暴感寒气。上乘於心。卒然心痛。或引背膂。經久不瘥。崔氏烏頭丸。凡心痛脈沈而遲者易治。堅大而實。浮大而長滑數者難治。因冷積痰气而痛者。理中湯去人參。加苓﹑半﹑丁香﹑木香﹑白豆蔻。或四七湯加木香﹑肉桂。痛而气上急者。蘇子降气湯去前胡加木香。痰涎壅盛而痛。

小半夏茯苓湯加枳實。間進半硫丸。郁痰作痛。或因恚怒勞力酒食而發。發則自下逆衝而上。後必作寒熱。以郁必從少陽而發出於外。其脈必數。其熱與痛忽重忽輕。其證多渴而大便祕。治宜淸中蠲痛湯。痰積作痛。脈滑而實。惡心煩滿。時吐酸水。此因气滯。礙其道路。不得營運而作痛。淸中湯加香附﹑蒼術﹑南星﹑滑石﹑木香﹑海石之類。如痰甚者。導痰湯加白螺螄殼過一錢。停飲惡心煩悶。時吐黃水。腹中轆轆有聲而痛。胃苓湯。胸痛短气者。水气在臟腑也。輕者五苓散。重者用子和法取之。有痰。二陳湯加薑汁。气郁脈沈伏。或結或弦。胸中气壅。攻刺脹痛。沈香降气散。中气虛。按之則痛定。二陳加炮姜。不應。理中湯。病久服耗气藥太過。脈大或數無力。亦爲中气虛。六君子加炮姜。心膈大痛。發厥嘔逆。諸藥不納者。趁勢以鵝翎探吐。

痰盡而痛愈。凡按之痛減者爲虛。宜酸收。不宜辛散。心痛屬火。不時舉發者。山梔薑汁炒黑。

少加炮姜﹑甘艸。一服立止。平日好飲熱酒。致死血畱於胃口作痛。脈必澀或芤。飲下作呃。口中作血鮏气。手拈散加桔梗開提其气。胃气虛人。不能行其藥力者。加人參二三錢。用相反之味。

激其性以搜血也。壯盛者代。抵當丸加漧漆灰。虛弱人。四物湯加桃仁﹑穿山甲﹑桂心﹑蓬術﹑赤降香煎服。卒中惡心痛。用苦參一兩。酢煮頓服。老弱者。分二三服。若脈微欲絕。手足逆冷。

肉桂一兩。水煮分三服效。虫痛。鶴虱一味爲末。蜜丸。蜜湯下四五十丸。愼酒肉。取有形滓以入虫口也。胃脘痛吐虫。

曾服打積藥不愈。是中气傷。當調中气爲主。虫痛面有白斑。唇紅能食。或口中沫出。當以祛虫法治之。因蛔作痛。痛有休止。令人吐蛔。蛔動故也。用川椒﹑烏梅﹑黃連﹑檳榔煎服。膈上隱隱作痛。坐不得臥。而吐臭穢痰涎。當作肺癰治之。膈間腫痛。不能進食。但喜飲水。或咽腫。

人迎盛而气口緊者。當作胃癰治之。

心疝腎气逆上攻痛。必從臍下上升。小便難。此名心疝。生韭汁和五苓散。以茴香煎湯下。

或有疝气沖心而痛者。當於疝門求治。亦有香港腳攻心而痛者。則於香港腳門求治可也。

心瘥因胃口熱。食易消。故瘥。素問謂之食瘥。爲痰火鼓動所致。亦類中消。小半夏茯苓湯加枳實。胃中火蘊而瘥。二陳加川連。或五苓散加辰砂。亦有病瘥。呷姜湯數口。或進漧薑溫劑而愈。此膈上停寒。中有伏飲。見辛熱則消也。

﹝診﹞心脈微急爲痛。短而數心痛。澀則心痛。脈浮大弦長者死。沈細者生。胃脈微滑爲痰飲。

滑實爲宿食。沈緊爲冷積。沈澀爲气滯。數爲火。浮爲風。弦爲血。忽大忽小者。爲虫也。

東垣治一妊婦。冬至因慟哭。口吸風寒。忽病心痛不可忍。渾身冷气欲絕。曰。此乃客寒犯胃。故胃脘當心而痛。急與艸豆蔻﹑半夏﹑生薑﹑炙甘艸﹑益智仁之類。或曰。半夏有毒。重妊服之可乎。曰。乃有故而用也。岐伯曰。有故無隕也。服之遂愈。

滑伯仁治一婦。盛暑洞泄。厥逆惡寒。胃脘當心而痛。引腹引脇。轉爲滯下。嘔噦不食。醫以中暑霍亂治之益劇。脈三部俱微短沈弱。不應呼吸。曰。此陰寒極矣。不亟溫之。則無生理。內經𨿽曰用熱遠熱。又曰有假其气。則無禁也。於是以姜﹑附溫劑三四進。間與來復丹。脈稍有力。厥逆漸退。更與姜﹑附七日。諸證悉去。遂以丸藥除其滯下而安。江應宿治一人。心脾痛。積十年矣。時發則連日呻吟減食。徧試諸方罔效。診之。六脈弦數。曰。此火郁耳。投薑汁炒川連﹑山梔瀉火爲君。川芎﹑香附﹑橘皮﹑枳殼開郁理气爲臣。反佐炮姜從治爲使。一服而愈。再與平胃散加薑汁炒川連﹑山梔。神曲糊丸。以刈其根。不復舉矣。

李士材治張侗初。善怒善郁。且酬應繁劇。胸中痛甚。夜不成寐。醫用菖蒲﹑枳﹑朴﹑木香﹑豆蔻。殊不知此證屬虛。虛則濁陰不降。神气失守。故痛且寤也。遂以歸脾湯。倍用人參﹑當歸。

不十劑而胸次快然安寢。

又治宋敬夫心腹大痛。傴僂不能仰。日服行气和血藥罔效。其脈左滑而急。其气不能以息。

偶一咳攢眉欲絕。爲心疝無疑。以生薑飲粥。取小香﹑川楝子﹑靑木香﹑廣木香﹑吳茱萸﹑木通﹑延胡索﹑歸身﹑靑皮。一服而痛減。五日而安。

卷五諸痛門

胸痺

金匱云。師曰。夫脈當取太過不及。陽微陰弦。卽胸痺而痛。所以然者。責其極虛也。今陽虛知在上焦。所以胸痺心痛者。以其陰弦也。

陽微在胸中气分上看。故曰陽微知在上焦。陰弦在陰脈上看。如陰寒之脈。上於胸中气分。

則爲胸痺。如陰脈上乘於心。則爲心痛也。

平人無寒熱。短气不足以息者。實也。

上條是言不及。此則言太過也。平人。蓋言無內困虛勞。外因感冒。而患短气不足以息者。

當是胸中邪气窒塞。腎中陽气不得上通於胸中。故爲實也。

胸痺之病。喘息咳唾。胸背痛。短气寸口脈沈而遲。關上小緊數。栝蔞薤白白酒湯主之。

寸口脈沈遲者。陽气衰微也。關上小緊者。胃以上有陰寒結聚。所以胸中喘息咳唾。胸背痛而短气。栝蔞性潤。專以滌垢膩之痰。薤白臭穢。用以通穢濁之气。同气相求也。白酒熟谷之液。

色白上通於胸中。使佐藥力上行極而下耳。

胸痺不得臥。心痛徹背者。栝蔞薤白半夏湯主之。

心痛徹背者。胸中痰垢積滿。循脈而溢於背。背者胸之府。故於前藥但加半夏。以祛痰積之痺逆也。

胸痺心中痞痛。气結在胸。胸滿。脇下逆搶心。枳實薤白桂枝湯主之。人參湯亦主之。

痰气結聚於胸中。胸滿溢於經脈。故從脇下逆上以搶心也。二湯一以治胸中實痰外溢。用薤白桂枝以解散之。一以治胸中虛痰內結。卽用人參理中以淸理之。一病二治。因人素稟而施。兩不移易之法也。

胸痺胸中气塞。短气。茯苓杏仁甘艸湯主之。橘皮枳實生薑湯亦主之。

夫短气不足以息者。實也。故二方皆利气之劑。一以疏利肺气。一以疏利胃气也。

胸痺緩急者。薏苡附子散主之。

胸中爲陽气所居之位。今胸中之陽。痺而不舒。其經脈所過。非緩卽急。失其常度。總由陽气不運故也。用薏苡舒其經脈。附子復其胸中之陽。則大气一轉。陰濁不畱。胸際曠然若太空矣。

心中痞。諸逆心懸痛。桂枝生薑枳實湯主之。

心中痞者。心气逆於上也。上气逆。則中下亦逆。气逆則經脈亦逆。故爲諸逆也。上下气逆。

脈不交通。心主孤懸於上。不得營气以和之。故心懸痛也。桂枝行心气以散痞。姜﹑棗疏中焦以通經也。

心痛徹背。背痛徹心。烏頭赤石脂丸主之。

心痛徹背。背痛徹心。乃陰邪厥逆。而上干胸背經脈之間。牽連痛楚。亂其血气。紊其疆界。

此而用气分之藥。則轉益其痛。勢必危殆。仲景用蜀椒﹑烏頭一派辛辣。以溫散其陰邪。然恐胸背旣亂之气難安。卽於溫藥隊中。取用漧薑﹑赤脂之澀。以塡塞厥气攻衝之經隧。俾胸之气自行於胸。背之气自行於背。各不相犯。其患乃除。今人但知有溫气補气行气散气諸法。不知有塡塞邪气攻衝之竇也。

千金治胸痺達背痛。用細辛散。胸中逆气。心痛徹背。少气不食。用前胡湯。胸中如滿。

噎塞習習如癢。喉中澀燥唾沫。服橘皮枳實生薑湯。不應。用治中湯。胸痺腹背閉滿。上气喘息。

用下气湯。胸背疼痛。用熨背散。足補金匱之未逮。

病患胸中似喘不喘。似嘔不嘔。似噦不噦。徹心中憒憒然無柰者。生薑半夏湯主之。千金加橘皮﹑吳茱萸。名通气散。治胸滿短气而噎。

此卽胸痺一門之證。必編者之差誤。入於嘔吐噦中。今並論於此。蓋陽受气於胸中。以布气息。今陰乘陽位。阻其陽气布息。呼吸往來之道。若喘若嘔若噦。心捨神者也。聚飲停痰。則炎熾不寧。徹心憒亂。無可柰何。故用半夏﹑生薑之辛溫。以燥飲散寒。則陽得以布。气得以調。

而胸際始曠也。其用橘皮﹑吳茱萸。及加竹茹﹑人參。皆此例也。諭嘉言曰。按胸痺之證。人所通患。金匱出十方論治。然未明言其故。蓋胸中如太空。其陽气所過。如離照當空。曠然無外。

設地气一上。則窒塞有加。故知胸痺者。陽气不用。陰气在上之候也。然有微甚不同。微者但通其上焦不足之陽。甚者必驅其下焦厥逆之气。通胸中之陽。以薤白﹑白酒。或栝蔞﹑半夏﹑桂枝﹑枳實﹑濃朴﹑漧薑﹑白術﹑人參﹑甘艸﹑茯苓﹑杏仁﹑橘皮。擇用對證三四味。卽成一方。不但苦寒不入。卽淸涼盡屏。蓋以陽通陽。陰分之藥。所以不得預也。甚者。則用附子﹑烏頭﹑蜀椒大辛熱。以驅下焦之陰。而復上焦之陽。補天浴日。在醫之手眼。柰何后世總不知胸痺爲何病耳。

卷五諸痛門

腹痛

﹝小腹痛腹中窄狹當臍痛﹞

東垣云。腹中諸痛。皆由勞役過甚。飲食失節。中气受傷。寒邪乘虛入客。陽气不通所致。

故卒然而痛。經云。得炅則痛立止。中脘痛屬太陰。理中湯。臍腹痛屬少陰。眞武湯。小腹痛屬厥陰。當歸四逆湯加吳茱萸。若夫熱病腹痛。熱則芍藥甘艸湯﹑黃芩湯。寒則理中湯。若脾胃素虛人。飲食不能消克者。六君子加香﹑砂。若兼外感宿食者。藿香正气散。若但少腹硬滿而痛。

小便利者。卽是蓄血之證。桃核承气湯。小便不利者。卽是溺澀之證。五苓散。有心腹大痛。欲吐不得吐。欲瀉不得瀉。是名霍亂。急以鹽湯灌之。其或淸痰畱滯於胸膈之間。食積鬱結於腸胃之內。

皆能令人腹痛。痰則控涎丹。食積枳實導滯丸。

凡治腹痛。必用溫散。如臺芎﹑蒼術﹑香附之類。白芍能治血虛腹痛。惟脈弦發熱者爲宜。

其性酸寒收斂。無溫散之功。若气虛者服之。反傷脾胃也。綿綿而痛無增減。欲得熱手按。及喜熱飲食。脈沈遲者。寒也。理中湯加肉桂﹑香﹑砂。腹痛用溫藥不效。痛愈甚。大便祕者。微利之。平胃散加藿香﹑半夏﹑紫蘇﹑木香﹑大黃。虛人。人參養胃湯。時痛時止。熱手按而不減。

脈洪數者。熱也。二陳湯加濃朴﹑枳實﹑芩﹑連﹑山梔。腹中水鳴。乃火擊動其水也。二陳加芩﹑連﹑木香﹑枳實﹑木通。虛人。六君子加香﹑砂﹑豬苓﹑澤瀉。感暑而痛。或瀉利並作。脈必虛豁。十味香薷飲。感濕而痛。小便不利。大便溏泄。胃苓湯。如腹中常有熱而痛。此爲積熱。調胃承气湯下之。因客寒作痛者。脈必弦緩。小建中加炮姜。兼气郁脈沈者。更加臺芎﹑蒼術﹑香附。因熱作痛。脈必數疾。二陳湯加芩﹑連﹑芍藥。痛甚。稍加炮姜從治之。若時痛時止。口漧惡心頭眩。或瀉黃沫者。火也。前藥勿用炮姜。加大黃微利之。脈沈結或伏。必腹痛。痛引兩脇及肩背。皆不得俯仰者。气滯也。二陳加川芎﹑木香﹑枳殼﹑香附。不應。有血也。加蓬術﹑穿山甲。七情內結。心腹絞痛。不能飲食。時作時發。發卽欲死。七气湯選用。酒積作痛。曲丸。

食積作痛。保和丸。虫痛者。懊作痛。上下不定。痛有休止。或有塊梗起。痛則嘔吐淸水。當從虫積治之。因疝致痛者。必引睪丸。或小腹有一條梗起。宜從疝治。因觸穢致痛。得熱湯飲轉劇者。是臭毒攻逆也。另詳本門。

小腹痛小腹痛滿有三。皆爲內有畱著。非虛气也。小腹正中爲少陰任衝之分野。兩傍爲厥陰肝經之分野。一屬燥結大腸。其證五六日大便不通。按之堅滿。繞臍攻痛。小便𨿽利而黃赤。其脈數實有力。爲府邪實結而痛滿。大承气下之。若因津血枯澀而結者。其脈𨿽數而不甚旺。麻仁丸﹑通幽湯之類。

無故而大便不通。少腹微滿。尺脈𨿽數。而必微弱者。蜜煎導之。夏月可用豬膽導。愼不可用攻裏之藥。攻之胃气受傷。必生他患也。一屬熱結膀胱。其證溺閉不通。按之𨿽滿而不甚堅。彈之有聲激指。其脈數盛有力。而煩渴引飲者。晝甚。五苓散。夜劇。豬苓湯。一屬血結膀胱而腹滿。

其證善忘如狂。或渴欲漱水而不能飲。或喜熱飲。仍不能多。小便淸利。或反倍於平時。或數欠而不淸。大抵邪結膀胱陽分。熱邪傷血。𨿽有蓄血。其人眞陰不虛。則小便自淸。尺脈必盛。代抵當丸。若反倍於常時者。爲邪據下焦。眞陽外亡之候。本方去硝減黃倍桂加熟附六七分救之。

若緣醉飽入房。彊力忍精而致少陰與任督受傷。血結陰分者。此眞陰虧損。必致小便澀數。脹滿如淋也。生料濟生腎气丸。紅酒煎服。有婦人經行之時。交合受傷。時時不淨而少腹滿痛者。此衝脈受傷也。十全大補湯倍用肉桂。若有塊絞痛。喜熱按。此气血虛而有瘀積也。當歸生薑羊肉湯加肉桂﹑吳茱萸﹑茯苓﹑芍藥。不應。加人參。又有本來下元虛人。勉力勞役而致受傷。蓄血小腹滿痛者。此肝經受傷。其滿必偏見於左傍也。調肝散﹑代抵當丸。審微甚選用可也。然亦有右傍偏滿者。此必飽食奔馳。脾陰下澑。食積痰膩畱結也。當於積滯門求之。其臭毒腹痛嘔逆。

另詳雜門。

﹝診﹞陰弦腹痛。細小緊急。皆爲腹痛。滑爲痰飲。弦爲冷食。陰弦或緊宜溫。沈弦滑實可下。沈伏者。爲气滯。細小緊急腹中刺痛。尺脈緊臍下痛。弦急小腹痛。尺脈伏瘕痛。細小而遲者易治。堅大疾者。數而緊者。浮大而長者。爲病不應脈皆難治。痛甚而喘。臍下急大痛。人中黑者死。

腹中窄狹肥人乃是濕痰畱滯。气不升降。當行气燥濕。越曲﹑平胃爲主。瘦人乃是陰虛火旺。燻蒸臟腑。逍遙﹑佐金降火開郁爲主。肥人腹中轆轆有聲。須作痰治。二陳﹑二術爲主。气虛者。加人參。

當臍痛當臍痛爲腎虛任脈爲病。六味丸加龜板灰。傷寒陽脈澀。陰脈弦。法當腹中急痛。

此爲本虛受寒。小建中湯和之。

虞恆徳治一壯年。寒月入水网魚。饑甚遇涼。粥食入腹大痛。二晝夜不止。醫以大黃丸不通。

又以承气下糞水而痛愈甚。診其六脈沈伏而實。面色靑黑。此大寒證。而下焦又有燥屎作痛。先與治中湯加丁﹑附一帖。又灸气海二十一壯。痛減半。繼以巴豆﹑沈香﹑木香作丸。如綠豆大。

生薑湯下五七丸。下五七次而愈。

又治一人。六月投淵取魚。至深秋雨涼。半夜小腹痛甚大汗。脈沈弦細實。重取如循刀責責然。夫腹痛脈沈弦細實。如循刀責責然。陰邪固結之象。便不當有汗。今大汗出。此必瘀血畱結。

營气不能內守而滲泄於外也。且弦脈亦肝血受傷之候。與大承气加桂二服。微利痛減。連日於未申時。復堅硬不可近。與前藥加桃仁泥。下紫血升餘痛止。脈𨿽稍減而責責然猶在。又以前藥加川附子。下大便四五行。有紫黑血如破絮者二升而愈。

汪石山治一老婦病腹痛。初從右手指冷起。漸上至頭。如冷水澆灌。而腹大痛。痛則徧身大熱。熱退則痛止。或過食或不食皆痛。每年發一二次。近來二三日一發。遠不過三五日。用四物﹑四君﹑二陳﹑七气。皆不應。汪診之。脈皆微弱。似有似無。或二三至一止。或四五至一止。乃陽气大虛也。用獨參五錢。入陳皮七分煎服。十數帖而愈。夫四肢者諸陽之本。頭者諸陽之會。

經曰。陽虛則惡寒。今指梢冷。逆上至頭。則陽虛陰盛可知。陽虛不能健運而痛大作。

痛作而復熱者。物極則反也。及其陰陽气衰。兩不相爭。則熱歇而痛亦息矣。故以獨參湯補之。

數年之病遂愈。

卷五諸痛門

脇痛

﹝季脇痛腋下腫痛﹞

經云。肝病者。兩脇下痛引小腹。令人善怒。肝病內捨胸脇。邪在肝。則兩脇下痛。肝熱病者。脇滿痛。膽動。病心脇痛。不可反側。肝所生病。腋下腫脇痛。肺病傳肝。脇痛出食。

肝捨於脇。故脇痛多屬於肝。然經筋所過挾邪而痛者。自有多端。不可執一。且左右者。

陰陽之道路。故肝主陰血而屬於左脇。脾主陽气而隸於右脇。左脇多怒傷或畱血作痛。右脇多痰積或气郁作痛。其間七情六郁之犯。飲食勞動之傷。皆足以致痰凝气聚。血蓄成積。𨿽然。痰气亦有流於左脇者。然必與血相持而痛。血積亦有傷於右脇者。然必因脾气衰而致。其間虛實治法。

可默悟矣。

傷寒少陽脇痛。用小柴胡湯。硬滿。加薄桂。不大便。加枳殼。兼胸脇滿痛。加枳﹑桔。若不因傷寒而脇痛。身體微熱。枳殼煮散。蓋枳殼爲治脇痛專藥。諸方皆用之。寒气引脇下痛。枳實理中湯。戴復庵云。腹納諸般冷痛。枳實理中湯加減。作無限用。脇痛而气喘。分气紫蘇飲﹑增損流气飲選用。有脇痛而吐血者。此熱傷肝也。小柴胡去半夏﹑黃芩。加丹皮﹑鱉甲。兩脇腫痛。或腹痛。或小便澀滯者。屬濕熱。龍膽瀉肝湯。脈弦痛在左屬肝火。宜柴胡山梔﹑當歸﹑靑皮﹑芍藥。不已。加吳茱萸炒川連。甚則加酒炒龍膽艸。如果肝气實。當歸龍薈丸。因怒傷肝。

肝气郁甚。柴胡疏肝散。气滯作痛。兩手脈沈伏或弦。痛引胸脇。不得俯仰屈伸。二陳加枳殼﹑香附﹑木香。左脇痛者。木气實也。抑靑丸。火盛者。佐金丸從治之。有蓄血偏著左脇而痛者。復元活血湯。右脇痛。乃悲傷肺气所致。推气散加桔梗。或只用川芎﹑枳殼二味作湯服之。脇下偏痛發熱。其脈緊弦。此寒也。以溫藥下之。宜金匱大黃附子湯。兩脇走痛。脈沈弦而滑。乃濕痰流注在脇下。導痰湯加白芥子﹑枳殼﹑香附﹑木香。甚則控涎丹導而下之。食積寒痰。流於脇下。痛若錐刺。手不可近。諸藥不效者。神保丸。

食積脇痛發寒熱。痛引心下。惡心惡食。必有一條扛起。有脈必滑。二陳加香﹑砂﹑枳﹑術﹑曲﹑朴﹑楂﹑芽。甚則加吳茱萸制川連。結積痰癖冷痛。煮黃丸。气弱人脇下痛。脈弦細或緊。多從勞役怒气得之。六君子加木香﹑芎﹑歸﹑桂心。肥白人气虛發熱而脇痛。用參﹑﹑柴胡﹑黃芩﹑枳殼﹑木香之類。甚則加桂。瘦弱人陰虛寒熱。脇下痛多怒。必有瘀血。宜桃仁﹑紅花﹑柴胡﹑靑皮﹑丹皮﹑鱉甲之類。甚則加大黃。咳嗽引脇下痛。爲水飲停蓄。小靑龍湯。脇下硬滿引痛。

漧嘔短气。汗出不惡寒。有時頭痛心下痞者。十棗湯。漧咳引脇下痛。發寒熱。爲鬱結所致。逍遙散。若脇下有塊痛。乃過飽勞力所致。逍遙散加木香﹑丹皮﹑靑皮。死血作痛。日輕夜重。或午後熱。脈短澀。桃核承气湯。易肉桂。加穿山甲﹑鱉甲﹑靑皮。不應。加熟附子一片。如跌撲脇痛。亦宜上方。凡內傷脇痛不止者。生香油一盞。生蜜一杯。和勻服。一二次卽止。房勞腎虛之人。胸膈脇肋多隱隱微痛。乃腎虛不能納气。气虛不能生血之故。宜補骨脂﹑杜仲﹑牛膝補腎。

當歸﹑熟地和血。及七味丸調理。

季脇痛經云。冬脈不及。則令人心懸如病饑。中淸。脊中痛。少腹滿。小便變。又足少陽之筋。引脇外轉筋。膝不可屈伸。筋急。前引髀後引尻。卽上乘。季脇痛。按季脇痛。無不因腎虛者。加減八味丸﹑腎气丸選用。

腋下腫痛少陽濕熱畱薄。則腋下腫痛。小柴胡加撫芎﹑枳殼。實人。去參加艸龍膽。體肥痰盛。加白芥子。有痰飲搏聚而痛者。加味導痰湯加柴胡爲向導。

﹝診﹞脈雙弦者。肝气有餘。兩脇作痛。弦數有力。爲肝盛有餘。弦數無力。爲肝虛有火。弦小而細爲飲。脈沈爲气。浮弦爲風。弦小而弱者。爲陽虛。沈細爲陰虛。

劉默生治諸葛子立。脇痛連腰脊不能轉側。服六味丸加杜仲﹑續斷。不效。或者以爲不能轉側。必因閃挫。與推气散轉劇。劉診之曰。脈得弦細乏力。虛寒可知。與生料八味加茴香。四劑而安。

卷五諸痛門

腰痛

﹝腰酸腰軟腰胯痛﹞

經云。腰者腎之府。轉搖不能。腎將憊矣。巨陽虛則頭項腰背痛。﹝此二條言証之虛。﹞膀胱之脈。挾脊抵腰。故挾脊痛。腰似折。﹝此一條言邪之實。﹞

按內經言太陽腰痛者。外感六气也。言腎經腰痛者。內傷房勞也。假令腎臟眞气布護。六气焉能爲害。惟腎臟虛傷。膀胱之府安能獨足。又有膏粱之人。久服熱劑。醉以入房。損其眞气。

則腎臟熱。腰脊痛。久則髓減骨枯。發爲骨痿。此爲本病。其有風寒濕熱閃挫瘀血滯气痰積。皆爲標病。而腎虛則其本也。風痛者。脈浮。或左或右。痛無定處。牽引兩足。小續命加減。寒痛者。其腰如冰。其脈必緊。得熱則減。得寒則增。漧薑附子湯加肉桂﹑杜仲。外用摩腰膏。兼風寒者。五積散熱服微汗之。內蓄風熱痛者。脈必洪數。口渴便閉。小柴胡去半夏。加羌活﹑續斷﹑黑豆。若大便閉者。先用大柴胡微利之。濕痛者。如坐水中。腎屬水。久坐水濕。或著雨露。以致腰下冷痛。脈必弦緩。小便自利。飲食如故。

天陰頭必重。體必沈重。滲濕湯。腎虛由臥濕地。流入腰腳。偏枯冷痺疼重。千金獨活寄生湯。

兼風濕者。攺定三痺湯。如挾寒濕。並用摩腰膏。虛寒甚而挾濕者。術附湯。挾濕熱者。羌活勝濕湯合二妙散。腎气虛寒而受寒濕。腰疼不得立。用燒羊腎主之。此千金法也。閃挫痛者。跌撲損傷。肝脈搏堅而長。兩尺實。忽然不可俯仰。復元通气散。不效。必有惡血。復元活血湯。气滯而痛。脈沈弦或結伏。初起烏藥順气散。不應。八味順气散。痰注而痛。脈滑或沈伏。動作便有痰。或一塊作痛。導痰湯加香附﹑烏藥﹑枳殼。脈實。加大黃。肝气不條達。睡至黎明。覺則腰痛。頻欲轉側。曉起則止。宜柴胡疏肝散。或二妙散加柴胡﹑防風。卽東垣蒼術湯。腰痛如以帶束引痛。此屬帶脈爲病。用辛味橫行而散帶脈之結。甘味舒緩帶脈之急。調肝散。腰痛牽引足膝。靑娥丸加蠍尾最妙。以補腎兼補肝也。兩腰僂廢。乃熱邪深入。血脈久閉之故。桃核承气多用肉桂。少加熟附行經。但痛者可治。僂廢而不痛者。不可治也。諸般腰痛。皆由腎虛。若兼六淫。須除其邪。如無他證而腰肢痿弱。隱隱作痛。身體疲倦。腳膝酸軟者。總屬腎虛。然須分寒熱主治。脈細而軟。或虛浮。力怯短气。小便淸利。屬陽虛火衰。腎气丸加肉蓯蓉﹑補骨脂﹑巴戟﹑鹿茸之類。脈大而軟。或細數。小便黃。屬陰虛火炎。六味丸加龜板﹑當歸﹑杜仲﹑續斷之類。

腰酸腰痛尙有寒濕傷損之異。腰酸悉屬房勞腎虛。惟有峻補。男子用靑娥丸。或八味丸加補骨脂﹑杜仲。有熱。去附子加五味。走精。用六味丸去澤瀉。加鰾膠﹑沙苑蒺藜﹑五味子。大便不實。加肉果﹑補骨脂。山藥粉糊代蜜。婦人用六味加杜仲﹑續斷。有帶。去熟地加艾﹑附。

經候不調。加當歸﹑阿膠。

腰軟濕气襲於少陽經絡之中。則爲腎著。金匱用甘姜苓術湯。後世更名爲腎著湯。或滲濕湯選用。斫喪太過者。八味丸。腎虛風襲。腰背軟痛。安腎丸。

腰胯痛寒濕流注於足少陽之經絡。則爲腰胯痛。蓋腰乃膽經之所過。因受寒濕。結滯於骨節而痛。滲濕湯去橘紅加肉桂。有痰滯經絡。導痰湯加減。若腎肝伏熱。用薑汁炒黃柏﹑酒防己。

少加肉桂。若腰胯連腳膝曉夜疼痛者。腎虛風毒乘之也。用虎骨散加補骨脂。老人腎虛腰痛連膝痛者。二至丸。

﹝診﹞脈大爲肝腎陰虛。尺沈爲腎臟陽虛。浮緩爲虛風。弦細爲寒濕。或弦或澀爲瘀血。或滑或伏爲痰飲。沈弦而緊爲寒。沈弦而細爲濕。沈弦而實爲閃肭。若腎憊及盛怒傷志。則腰失彊。

不能轉搖者死。

石頑治沈云步媳。常有腰疼帶下之疾。或時勞動。日晡便有微熱。診其兩尺皆弦。而右寸關虛濡少力。此手足太陰气衰。敷化之令不及也。合用異功散加當歸﹑丹皮調補胃中營气。兼杜仲以壯關節。澤瀉以利州都。則腰疼帶下受其益矣。

江蘇總藩張公。嚴冬腰腹疼重。甲夜延石頑診候。脈得沈滑而快。遂取導痰兼五苓之制。一劑而腹痛止。三啜而腰弛縱自如。未嘗用腰腹痛之藥也。

卷五諸痛門

脊痛脊彊﹝尻痛﹞

脊者。督脈之經。與膀胱之經。皆取道於脊也。故項脊常熱而痛者。陰虛也。六味丸加麋茸。

常寒而痛者。陽虛也。八味丸加鹿茸。有腎气攻背。而項筋痛連脊髀。不可轉移者。此地气從背而上入也。椒附散。太陽經脊痛項彊。腰似折。

項似拔。羌活勝濕湯。脈浮緊爲傷寒。麻黃湯。沈緩爲風濕。五苓散換蒼術﹑桂枝。加羌活。打撲傷損。從髙墜下。惡血在太陽經中。腰脊痛不可忍。地龍湯。

尻痛尻乃足少陰與督脈所過之處。兼屬厥陰。若腎虛者。六味丸加肉桂。不愈。加鹿茸。

肥人屬濕痰。二陳合二妙。有因死血作痛者。當歸﹑赤芍﹑牡丹﹑桃仁﹑延胡索﹑生牛膝﹑穿山甲﹑肉桂之類淸理之。不應。加地龍﹑生附子。

卷五諸痛門

肩背痛

經云。背者胸中之府。背曲肩隨。府將壞矣。肺病者。喘咳逆气。肩背痛汗出。肺盛有餘。

則肩背痛。風寒汗出中風。

小便數而欠。气虛則肩背寒。少气不足以息。溺色變。邪在腎。則肩背痛。是腎气上逆也。

東垣云。肩背痛不可回顧。此手太陽气郁不行也。以風藥散之。通气防風湯。若面白脫色。

短气者勿服。宜逍遙散加人參。火郁熱盛。東垣升陽散火湯。形气虛甚。十全大補湯。肩背痛。

脊彊。腰似折。項似拔。此足太陽經气不行也。羌活勝濕湯。風寒汗出中風。肩背痛。小便數而欠者。風熱乘其肺而肺气郁甚也。當瀉風熱。消風散去僵蠶﹑蟬蛻加枳﹑桔。寒熱少气不足以息而肩痛。小便遺失者。補中益气加門冬﹑五味。濕熱相搏。肩背沈重而痛。當歸拈痛湯。

當肩背一片冷痛。背膂疼痛。古方用神保丸愈者。此有寒積也。有因寒飲伏結者。近效白術附子湯。亦有因痰气畱伏者。指迷茯苓丸。素有痰飲流注。肩背作痛。導痰湯。有腎气不循故道。

气逆挾脊而上。致肩背痛。沈香﹑肉桂﹑茯苓﹑牛膝﹑茴香﹑川椒﹑靑鹽。或觀書對奕久坐而至脊背痛者。補中益气加羌﹑防。肥人喜捶而痛快者屬痰。宜除濕化痰。兼補脾胃。六君子加木香。瘦人多是血少气虛。宜養血淸火。聖愈湯。背痛須加羌﹑防引經。肥人少佐附子。瘦人須佐芩﹑連﹑丹皮。有素虛人及病後房勞後。婦人產後。經行後。心膈間痛。或牽引乳脇。或走注肩背痛。並宜十全大補隨證加減。

﹝診﹞寸口脈促上擊者。肩背痛。洪大爲熱。浮大爲風。沈而滑者背膂痛。必有寒飲伏結也。

丹溪治一人。忽患肩胛縫有一綫疼起。上循肩至胸前側脇而止。晝夜不息。其脈弦而數。重按豁大。左大於右。夫胛小腸經也。胸脇膽經也。此因謀事不遂。思慮煩心。心不病而小腸之火乘膽所致。以人參四錢﹑木通二錢煎湯。下龍薈丸。數服而愈。

李士材治兪元濟。背心一點痛。久而漸大。服行气和血藥不效。其脈濡滑。遇天陰痛輒甚。

其爲濕痰無疑。以胃苓湯加半夏三錢。數劑而痛消。

卷五諸痛門

臂痛﹝手痛﹑手气﹞

東垣云。臂痛者。有六道經絡。各加引經藥乃驗。以兩手伸直垂下。大指居前。小指居後而定之。臂之前廉痛者屬陽明。升麻﹑白芷﹑漧葛爲引經。後廉屬太陽。本﹑羌活。外廉屬少陽。

柴胡﹑連翹。內廉屬厥陰。柴胡﹑當歸。內前廉屬太陰。升麻﹑白芷﹑蔥白。內後廉屬少陰。細辛﹑當歸。

臂痛爲風寒濕所搏。或因飲液流入。或因提挈重物。皆致臂痛。有腫者。有不腫者。除飲證外。其餘諸痛。並宜五積散﹑蠲痺湯選用。虛人必加人參以助藥力。若坐臥爲風濕所搏。或睡後手出被外。爲寒所襲而痛者。

五積散。審知是濕痺經絡。血凝气滯作痛。蠲痺湯。挈重傷筋。以致臂痛。宜和气調血。十全大補湯。痰飲流入四肢。肩背酸疼。兩臂軟痺。導痰加木香﹑片子姜黃﹑姜制白術。若作風治誤矣。

中脘畱伏痰飲。臂痛難舉。手足不能轉移。指迷茯苓丸。丹溪治臂痛。以二陳湯加酒炒黃芩﹑蒼術﹑羌活。

手痛經云。手屈不伸者其病在筋。薏苡仁湯。伸而不屈者其病在骨。近效白術附子湯﹑十味銼散選用。

手气手腫痛曰手气。或指掌連臂膊痛。悉屬風熱挾痰。蠲痺湯。薄桂味辛淡。能橫行手臂。

引調气血。藥至痛處。片子姜黃。能引至手臂。惟濕痛最妙。又有腫痛時常脫骱者。此屬濕痰。

倍用蒼術乃效。

石頑治禮科姜如農次媳。春初患發熱頭疼腹痛。咳逆無痰。十指皆紫黑而痛。或用發表順气不效。延余診之。脈來弦細而數。右大於左。曰。此懷抱不舒。肝火郁於脾土而發熱。熱蒸於肺故咳。因肺本燥。故無痰。脾受木克。故腹痛。陽气不得發越。故頭疼。四肢爲諸陽之本。陽气不行。气凝血滯。故十指疼紫。其脈弦者。肝也。數者。火也。細者。火郁於血分也。遂以加味逍遙散加桂枝。於土中達木。三劑而諸證霍然。十指亦不疼紫矣。

卷五諸痛門

腿痛﹝大股痛﹞

腿痛亦屬六經。前廉爲陽明。白芷﹑升麻﹑漧葛爲引經。後廉太陽。羌活﹑防風。外廉少陽。

柴胡﹑羌活。內廉厥陰。靑皮﹑吳茱萸。內前廉太陰。蒼術﹑白芍。內後廉少陰。獨活﹑澤瀉。

痛有血虛血寒。寒濕風濕。濕熱流注。陰虛陽虛。腎虛風襲之殊。

血虛者。足不任地。行則振掉。脈細弱。六味丸加巴戟﹑續斷﹑杜仲﹑鹿茸。血寒者。經急。脈沈。喜湯火。嚴冬尢甚。舒筋三聖散。濕者兩腿隱隱痛。或麻瞀作腫身沈重。肢節疼痛。惡風不欲去衣。脈浮澀。或浮細。除風濕羌活湯。脈沈。白術附子湯。肥人。導痰湯加減。濕熱者。痛自腰胯以至足脛。或上或下。或紅或腫。小便赤澀。脈濡大而數。當歸拈痛湯。流注者。郁痰畱於腰脇有塊。互換作痛。惡心頭眩。脈沈滑或弦。二陳湯加羌活﹑白術。陰虛者。肌體羸瘦。足心及脛熱痛。左尺細數。或兩尺數盛。虎潛丸去橘皮加肉桂。陽虛者。兩足浮腫無力。大便瀉。

小便短少。痛不能動。左尺虛大。或兩尺浮遲。脾與命門俱虛。先用補中益气加桂﹑附。後用八味丸。腎虛風襲。則下體痿弱。骨節疼痛。喘咳失精。腰腹腿脛俱痛。尺中浮大而數。安腎丸。

大股痛痛而喜按者。肝腎虛寒而濕气痺著也。四斤丸二方選用。痛不可按者。敗血也。川芎肉桂湯。或舒筋三聖散。酒調服。婦人產後多有此證。宜加穿山甲﹑桃仁。虛人。十全大補湯加附子﹑穿山甲。有濕熱者。痛虛心腫。而沈重不能轉側。二妙散加羌﹑防﹑升﹑柴﹑術﹑艸之類。或除濕湯﹑滲濕湯選用。寒熱而膽痛者。須防發癰。

卷五諸痛門

膝痛﹝足跟痛﹑足心痛﹞

經云。膝者筋之府。屈伸不能。行則僂俯。筋將憊矣。故膝痛無有不因肝腎虛者。虛則風寒濕气襲之。又曰。身半以以下者。濕中之也。故治膝脛之病。又須以去濕爲主。大抵痛在筋者。多挾風熱。則屈不伸而腫。二妙散加羌﹑防﹑升﹑柴。兼陰虛者則熱而不腫。虎潛丸。或二妙加牛膝﹑肉桂。因臥濕地。流入腳膝。痺弱疼重。千金獨活寄生湯。夏月濕熱沈重而痛。當歸拈痛湯。痛在骨者多兼寒飲。重而屈伸不利。常若拭不幹狀。附子丸﹑川芎肉桂湯﹑活絡丹﹑鐵彈丸選用。虛寒挾風濕而痛。虎骨四斤丸。如肝腎虛熱。筋骨痿弱。顫掉而痛。鹿茸四斤丸。若痛在衝陽及肉者。屬足陽明經。痛在委中腸者。屬足太陽經。在外廉者。屬少陽。在內廉者。屬三陰。隨其經而取之。

足跟痛腎臟陰虛者。則足脛時熱而足跟痛。六味丸加龜板﹑肉桂。陽虛者。則不能久立而足跟痛。八味丸。挾濕者。必重著而腫。換骨丹﹑史國公藥酒。肥人濕痰流注。導痰湯加木瓜﹑萆﹑防己。虛人。用補中益气﹑十全大補湯。並少加附子爲引。凡下部痛。多用藥酒。殊不知病甚於冬者。爲寒濕。故宜用酒。若春夏甚而秋冬減者。此屬濕熱。若用藥酒。是反助其濕也。

足心痛足心及踝骨熱疼者。爲腎虛濕著。命門火不歸經。腎著湯。下八味丸。肥人多濕痰流注。足心作痛。但久坐臥。起則痛甚。行動則緩。宜腎著湯合二妙散。愼不可用補骨藥及血藥助陰。愈增其劇。

戴人治一人。兩膝臏屈伸有聲剝剝然。此筋濕也。濕則筋急。有獨緩者不鳴。急者鳴也。乃一湧一泄。上下去其水。水去則自然無聲矣。

卷五諸痛門

身體痛

體痛爲一身盡痛。傷寒霍亂。中暑陰毒。濕痺痛痺。皆有體痛。但看兼證。及問因診脈而別之。治法分見各門。其流連難已者。於此求之。寒而身痛。痛處常冷。或如濕狀。甘艸附子湯。

內傷勞倦。兼風濕相搏。一身盡痛。補中益气加羌﹑防﹑本﹑蒼術。濕熱相搏。肩背沈重。疼痛上熱。胸膈不利。徧身上下沈重疼痛。當歸拈痛湯。風濕相搏。一身盡痛。陰濕中汗出。懶語。四肢困倦乏力。走注疼痛。乃下焦伏火不得泄。

而躁熱常微汗出。而熱不解。麻黃復煎湯。身體拘急。皆屬虛寒。與寒濕風濕。小續命隨證加減。

發寒熱而周身作痛。胸脇痞悶不舒。肝血虛而郁火用事也。逍遙散加羌活﹑桂技。小便不利。加山梔﹑丹皮。天暑衣濃。則腠理開汗出。邪畱於分肉之間。聚沫則爲痛。六和湯加羌活。徧身皆痛如勞證者。十全大補去白術﹑熟地。加羌活﹑附子。下體痛。宜分利小便。五苓﹑二妙爲主。

下體腫痛。脈浮自汗。惡風者。防己黃湯。溫覆微汗之。痛而大便不通者。濃朴七物湯。微利之。丹溪曰。因濕痰濁血流注爲痛。若在下焦。道路深遠。非烏﹑附不能下達。少加引經用之。

若以爲主治。非徒無益。而反害之也。善治者。必行气流濕。疏風導滯。滋養新血。升降陰陽。

治有先後。須分腫與不腫可也。肢節腫痛。痛屬火。腫屬濕。蓋爲風寒所郁。而發動於經絡之中。

濕熱流注於肢節之間而無已也。先宜微汗以散之。故羌活﹑桂枝爲肢節痛之要藥。身體疼痛及重者。濕也。五苓散汗之。如風濕相搏。一身盡痛。加羌﹑防﹑升﹑柴﹑本﹑蒼術。風能勝濕故也。痛家不可食濃味與肉。大能助火。若食肉濃味痛愈盛者。並魚鮏面醬酒醋。皆斷去之。丹溪曰。環跳穴痛不已。防生附骨癰。掘地成坑。以火赤。沃以小便。赤體坐其上。以被圍繞下體。

便熱蒸腠理開。血气暢則愈。

﹝診﹞傷寒六脈俱緊。爲太陽表證。身如被杖。脈沈緊。爲陰毒。發汗後脈弦遲。身體痛。爲气血不和。一身關節盡痛。而脈沈弦。爲中濕。肢體重痛。微腫。汗出惡風。關節不利。不可轉側。而脈緩。爲風濕。徧身疼痛。脈弦小。或豁大。爲气血虛損。

卷六痿痺門

痺

經云。風寒濕三气雜至。合而爲痺。風气勝者爲行痺。寒气勝者爲痛痺。濕气勝者爲著痺。

以冬遇此者爲骨痺。以春遇此者爲筋痺。以夏遇此者爲脈痺。以至陰遇此者爲肌痺。以秋遇此者爲皮痺。

行痺者。病處行而不定。走注歷節疼痛之類。當散風爲主。禦寒利气。仍不可廢。更須參以補血之劑。蓋治風先治血。血行風自滅也。痛痺者。寒气凝結。陽气不行。故痛有定處。俗名痛風是也。治當散寒爲主。疏風燥濕。仍不可缺。更須參以補火之劑。非大辛大溫。不能釋其凝寒之害也。著痺者。肢體重著不移。疼痛麻木是也。蓋气虛則麻。血虛則木。治當利濕爲主。祛風解寒。亦不可缺。更須參以理脾補气之劑。蓋土彊自能勝濕。而气旺自無頑麻也。骨痺者。卽寒痺痛痺也。其證痛苦攻心。四肢攣急。關節浮腫。筋痺者。卽風痺行痺也。其證遊行不定。與血气相搏。聚於關節。筋脈弛縱。或赤或腫。脈痺者。卽熱痺也。臟腑移熱。復遇外邪客搏經絡。

畱而不行。其證肌肉熱極。皮膚如鼠走。唇口反裂。皮膚色變。肌痺者。卽著痺濕痺也。畱而不移。汗出四肢痿弱。皮膚麻木不仁。精神昏塞。皮痺者。卽寒痺也。邪在皮毛。癮疹風瘡。搔之不痛。初起皮中如虫行狀。以上諸證。又以所遇之時而命名。

非行痺痛痺著痺外。又有皮脈筋肌骨之痺也。

故骨痺不已。復感於邪。內捨於腎。筋痺不已。復感於邪。內捨於肝。脈痺不已。復感於邪。

內捨於心。肌痺不已。復感於邪。內捨於脾。皮痺不已。復感於邪。內捨於肺。所謂痺者。各以其時重感於風寒濕之气也。肺痺者。煩滿喘而嘔。心痺者。脈不通。煩則心下鼓。暴上气而喘。

嗌漧善噫。厥气上則恐。肝痺者。夜臥則驚。多飲數小便。上爲引如懷。腎痺者。善脹。尻以代踵。脊以代頭。脾痺者。四肢懈惰。發咳嘔汁。上爲大塞。

肺痺則肺气不淸。胃熱上逆。故煩喘而嘔。心痺則脈道不通。心火內衰。濕气淩心。故恐。

肝痺則血液阻滯。水飲客之。故上爲引急。如有所懷也。腎痺則胃之關門不利。故善脹。濁陰濕邪傷其陽气。所以腳攣不能伸。身僂不能直也。脾痺則陽气不運。故四肢懈惰。上焦痞塞也。

腸痺者。數飲而出不得。中气喘爭。時發飧泄。

腸者。兼大小腸而言。腸間病痺。則下焦之气不化。故𨿽數飲。而小便不得出。則本末受病。

故與中气喘爭。蓋其淸濁不分。故時發飧泄也。

胞痺者。少腹膀胱按之內痛。若沃以湯。澀於小便。上爲淸涕。

胞者膀胱之脬也。膀胱气閉。則水道不行。故按之內痛。若以熱湯沃之。小便得外熱之助。

方得稍通。而猶滯澀不利。則治宜溫助气化。可知膀胱之脈。從巓入絡腦。故上爲淸涕。以太陽經气不固而精气上脫。又須溫補無疑。蓋緣精泄之後。寒气乘虛入於膀胱之內。而致小便淋瀝不通。莖中痛引穀道。甚則臍腹脹痛此。屬津液枯竭之故。

誤與利水藥。必致喘逆脹急而死。老人陰虛泉竭。多有此證。曾見膀胱脹破。淋瀝無度。時𨿽暫寬。不久卽斃。諸痺不已。亦益內也。其風气勝者。其人易已也。其入髒者死。其畱連筋骨間者疼久。其畱皮膚間者易已。凡痺之類。逢寒則虫。逢熱則縱。

寒從中生者。是人多痺气也。陽气少。陰气多。故身寒如從水中出。

人有身寒。湯火不能熱。濃衣不能溫。然不能凍栗。是人素腎气勝。以水爲事。太陽气衰。

腎脂枯不長。一水不能勝兩火。腎者水也。而生於骨。腎不生。則髓不能滿。故寒甚至骨也。所以不能凍栗者。肝。一陽也。心。二陽也。腎。孤髒也。一水不能勝二火。故不能凍栗。病名骨痺。是人當攣節也。

素腎气勝。言稟气本充也。以水爲事。言嗜欲無節。傷其眞陽。無陽則陰無以生。故腎脂枯不長。無陰則陽無以化。故寒甚至骨也。

病在陽者。命曰風。病在陰者。命曰痺。陰陽俱病。命曰風痺。

陽受風气。故在陽者命曰風。陰受濕气。故入陰則命曰痺。

風痺淫濼。病不可已者。足如履冰。時如入湯中。股脛淫濼。煩心。頭痛。時嘔時。﹝悶同。﹞眩已汗出。久則目眩。悲以喜恐。短气不樂。不出三年死也。

寒痺之爲病也。畱而不去。時痛而皮膚不仁。剌布衣者。以火淬之。刺大人者。以藥熨之。

以醇灑二十斤。蜀椒一升。漧薑一斤。桂心一斤。凡四種。皆咀。漬酒中。用綿絮一斤。細布四丈。並納酒中。置酒馬矢中。蓋封塗。勿使泄。五日五夜。出布綿絮曝漧之。幹復漬。以盡其汁。每漬必其日。乃出幹。幹並用滓與綿絮。復布爲復巾。長六七尺。爲六七巾。則用之。生桑炭炙巾。以熨寒痺所刺之處。令熱入至於病所。寒。復炙巾以熨之。三十徧而止。汗出以巾拭身。亦三十徧止。起步內中。無見風。每刺必熨。如此病已矣。此所謂內熱也。

內。納同。謂溫其經。使熱气內入。血脈流通也。布衣血气澀濁。故當以火淬之。卽近世鍼挑艾熨之類。周痺者。在於血脈之中。隨脈以上。隨脈以下。不能左右。各當其所。風寒濕气客於分肉之間。迫切而爲沫。沫得寒則聚。聚則排分肉而分裂也。分裂則痛。痛則神歸之。神歸之則熱。熱則痛解。痛解則厥。厥則他痺發。發則如是。此內不在藏。而外未發於皮。獨居分肉之間。眞气不能周。故命曰周痺。

金匱云。問曰。血痺病。從何得之。師曰。夫尊榮人骨弱肌膚盛。重因疲勞。汗出。臥不時動搖。加被微風。遂得之。但以脈自微澀在寸口。關上小緊。宜鍼引陽气。今脈和。緊去則愈。

血痺。陰陽俱微。寸口關上微。尺中小緊。外證身體不仁。如風痺狀。黃桂枝五物湯主之。

血痺者。寒濕之邪。痺著於血分也。辛苦勞之人。皮腠致密。筋骨堅彊。𨿽有風寒濕邪。

莫之能客。惟尊榮奉養之人。肌肉丰滿。筋骨柔脆。素常不勝疲勞。行臥動搖。或遇微風。則能痺著爲患。不必風寒濕之气雜至而爲病也。上條言脈自微澀。而關寸小緊。爲濕痺血分。所以陽气不能外行。故宜鍼引陽气以和陰血。下條言陰陽俱微。而尺中小緊。爲營衛俱虛。所以身體不仁。故宜藥通營衛。行散其痺。則緊去人安而愈矣。夫血痺者。卽內經所謂在脈則血凝不流。仲景直發其所以不流之故。言血旣痺。脈自微澀。然或寸或關或尺。其脈見小急之處。卽風入之處也。故其鍼藥所施。皆引風外出之法也。

腎著之病。其人身體重。腰中冷如坐水中。形如水狀。反不渴。小便自利。飲食如故。病屬下焦。身勞汗出。衣裏冷濕。久久得之。腰以下冷痛。腹重如帶五千錢。甘姜苓術湯主之。

此證乃濕邪中腎之外廓。與腎臟無預也。𨿽腰中冷如坐水中。實非腎臟之眞气冷也。今邪著下焦。飲食如故。不渴。小便自利。且與腸胃之府無預。況腎臟乎。此不過身勞汗出。衣裏冷濕。

久久得之。但用甘艸﹑漧薑﹑茯苓﹑白術。甘溫淡滲行濕足矣。又何取暖腎壯陽哉。

諸肢節疼痛。身體羸。腳腫如脫。頭眩短气。溫溫欲吐。桂枝芍藥知母湯主之。

此卽總治三焦痺之法。頭眩短气。上焦痺也。溫溫欲吐。中焦痺也。腳腫如脫。下焦痺也。

肢節疼痛。身體羸。筋骨痺也。由是觀之。當是風寒濕痺其營衛筋骨三焦之病。然濕多則腫。

寒多則痛。風多則動。用桂枝治風。麻黃治寒。白術治濕。防風佐桂枝。附子佐麻黃﹑白術。其芍藥﹑生薑﹑甘艸。亦如桂枝湯之和其營衛也。知母治腳腫。引諸藥下行。附子以行藥勢。開痺之大劑也。

戴人云。痺病以濕熱爲源。風寒爲兼。三气合而爲痺。其脈沈澀。柰何治此者。不問經絡。

不分臟腑。不分表裏。便作寒濕香港腳。烏之附之。乳之沒之。種種燥熱攻之。中脘灸之。臍下燒之。三里火之。蒸之熨之。湯之炕之。以致便溺澀滯。前後俱閉。虛躁轉甚。肌膚日削。飲食不下。𨿽遇扁華。亦難措手。若此者何哉。胸膈間有寒痰故也。痺病本不死。死於醫之誤也。

景嶽全書云。觀痺論曰。風寒濕三气雜至。合而爲痺。而壽夭剛柔論又曰。在陽者命曰風。

在陰者命曰痺。何也。蓋三气之合。乃專言痺証之所因也。曰在陽爲風。在陰爲痺。又分言表裏之有殊也。如風之與痺。本皆由感邪所致。但外有表証之見。而見發熱頭疼等證。或得汗卽解者。

是皆有形之謂。此以陽邪在陽分。是卽傷寒中風之屬也。故病在陽者命曰風。若旣受寒邪。而初無發熱頭疼。又無變證。或有汗。或無汗。而筋骨之痛如故。及延綿久不能愈。而外無表証之見者。是皆無形之謂。此以陰邪直走陰分。卽諸痺之屬也。故病在陰者命曰痺。其或旣有表證。而疼痛又不能愈。此卽半表半里。陰陽俱病之證。故陰陽俱病者命曰風痺。此所以風病在陽而痺病在陰也。然則諸痺者。皆在陰分。亦總由眞陰衰弱。精血虧損。故三气得以乘之。而爲此諸證。

經曰。邪入於陰則痺。正謂此也。是以治痺之法。最宜峻補眞陰。使血气流行。則寒邪隨去。若過用風濕痰滯等藥。而再傷陰气。必反增其病矣。

行痺者。走注無定。風之用也。經言病在陽者。命曰風。在陰者。命曰痺。陰陽俱病。命曰風痺。越婢加術附湯。輕則羌﹑防﹑歸﹑艽﹑葛﹑桂﹑赤茯﹑甘艸﹑威靈仙﹑蒼術﹑黃柏。若病久大虛。非大補气血不可。如日從事乎散風淸火。則脾肺必敗。終致不起。痛痺者。痛有定處。

乃濕气傷腎。腎不生肝。肝風挾濕。流走四肢。肩疼痛。拘急浮腫。金匱烏頭湯加羌活﹑官桂。

服後啜熱稀粥助其作汗乃解。身體痛如欲折。肉如錐刺刀割。千金附子湯。著痺者。痺著不仁。

經曰。營气虛則不仁。衛气虛則不用。營衛俱虛則。不仁且不用。靈樞云。衛气不行。則爲麻木。

東垣治麻痺。必補衛气而行之。渾身麻木不仁。或左或右。半身麻木。或面或頭。或手臂或腳腿。

麻木不仁。並宜神效黃湯。皮膚間麻木。此肺气不行也。本方去蔓荊倍黃加防風。如肌肉麻。

營气不行也。去蔓荊加桂枝﹑羌防。手足麻痺。臂痛不能舉。多眠昏冒者。支飲也。气口脈滑。指迷茯苓丸。脈浮者。二陳湯加桂枝﹑枳﹑桔。若手麻乃是气虛。十指麻乃是濕痰死血。

手指麻木是气不行。有頑痰死血也。導痰湯加烏藥﹑蒼術。風吹手足酸疼而腫。是寒濕。桂枝附子湯。因於風者。百節走痛。烏藥順气散加羌活﹑南星﹑蒼術。因於濕者。天陰卽發。身體沈重酸疼。除濕蠲痛湯。在上痛者。加桂枝﹑桔梗。在下痛者。加防己﹑木通。多汗。加黃﹑防風。

自汗身重。防己黃湯。寒濕不可屈伸者。烏頭湯﹑活絡丹選用。並外用摩風膏。因火者。五苓散加酒芩﹑黃柏﹑竹瀝﹑薑汁。因濕熱者。肢節疼痛。肩背沈重。胸膈不利。下注足脛痛腫。當歸拈痛湯。熱毒流入肢節疼痛。患處必熱。千金犀角散。血瘀者。芎﹑歸﹑桃仁﹑紅花﹑威靈仙。

煎成入麝少許。血痺者。邪入於陰也。經云。人臥則血歸於肝。汗出而風吹之。血凝於膚者爲痺是也。黃桂枝五物湯。晝輕夜重。加當歸。痺而身寒如從水中出者。屬寒濕。附子丸。血气凝滯。手足拘攣疼重。風寒濕三气雜至者。攺定三痺湯。周痺者。眞气不能周於身。故周身痺痛。

用蠲痺湯。行痺上半身甚。用烏藥順气散。下半身甚。用虎骨散。痛痺。用烏頭湯。著痺。用除濕蠲痛湯。不應。用補中益气加熟附子﹑羌活﹑蒼術﹑黃柏。有痺徧身走痛無定。二陳湯加羌活﹑風化硝。薑汁糊丸服。痺在骨。安腎丸。痺在筋。羚羊角散。痺在脈。人參丸。痺在肌肉。神效黃湯。痺在皮。越婢湯加羌活﹑細辛﹑白蒺藜。痺在腸。吳茱萸散。痺在胞。腎瀝湯。虛寒。

茯苓丸。虛寒甚者。巴戟丸。熱痺。千金犀角散。冷痺。巴戟天湯。寒痺。宜以蜀椒﹑漧薑﹑桂心各四兩。醇酒五斤。絮四兩。布五尺。馬矢火煨一伏時。將絮布曝漧收盡。炙熱熨之。著痺不移。肉破。身熱脈澀者。不治。

凡治痺證。不明其理。以風門諸通套藥施之者。醫之過也。夫痺證非不有風。然風入在陰分與寒濕互結。擾亂其血脈。致身中之陽不通於陰。故致痺也。古方多有用麻黃﹑白芷者。以麻黃能通陽气。白芷能行營衛。然已入在四物﹑四君子等藥之內。非顓發表明矣。至於攻裏之法。則從無有用之者。以攻裏之藥皆屬苦寒。用之則陽愈不通。其痺轉入諸府而成死證多矣。可無明辧而深戒歟。

﹝診﹞脈大而澀爲痺。脈急亦爲痺。肺脈微爲肺痺。心脈微爲心痺。右寸沈而遲澀爲皮痺。左寸結而不流利爲血痺。右關脈舉按皆無力而澀爲肉痺。左關弦緊而浮沈有力爲筋痺。

卷六痿痺門

痛風﹝歷節﹞

靈樞云。賊風邪气之傷人也。令人病焉。今有不離屏蔽。不出室穴之中。卒然病者。不離賊風邪气。其故何也。曰。此皆嘗有所傷於濕气。藏於血脈之中。分肉之間。久畱而不去。若有所墮墜。惡血在內而不去。卒然喜怒不節。飲食不適。寒溫不時。腠理閉而不通。其開而遇風寒。

則血气凝結。與故邪相襲。則爲寒痺。其有熱則汗出。汗出則受風。𨿽不遇賊風邪气。必有因加而發焉。其毋所遇邪气。又毋怵惕之所志。卒然而病者。其故何也。惟有因鬼神之事乎。曰。此亦有故邪畱而未發。因而志有所惡。及有所慕。血气內亂。兩气相搏。其所從來者微。視之不見。

聽而不聞。故似鬼神。金匱云。寸口脈沈而弱。沈卽主骨。弱卽主筋。沈卽爲腎。弱卽爲肝。汗出入水中。如水傷心。歷節黃汗出。故曰歷節。盛人脈澀小。短气。自汗出。歷節疼。不可屈伸。

此皆飲酒汗出當風所致。

病歷節不可屈伸疼痛。烏頭湯主之。並治香港腳疼痛不可屈伸。

烏頭湯治歷節不可屈伸疼痛。復治香港腳疼痛不可屈伸。二者之病。皆是風寒傷於筋。麻黃開汗孔。

通腠理。散寒邪。解風痺。芍藥以理血痺。甘艸通經脈以和藥。黃益衛气。气壯則邪退。烏頭善走。入肝逐風寒。故筋脈之急者。必以烏頭治之。然以蜜煎。取緩其性。使之畱連筋骨。以利其屈伸。且蜜之潤又可益血養筋。兼制烏頭燥熱之毒。丹溪云。痛風者。大率因血受熱。已自沸騰。其後或涉冷水。或立濕地。或扇取涼。或臥當風。寒外搏熱。血得風寒。汗濁凝澀。所以作痛。夜則痛甚。行於陰也。治法。以辛熱之劑疏散寒濕。開發腠理。其血得行。與气相和。其病自安。然有數種。治法稍異。痛風而痛有常處。其痛上赤腫灼熱。或渾身壯熱。此欲成風毒。宜敗毒散。如肢節痛。須用羌活。去風濕亦宜用之。肥人肢節痛。多是風濕痰飲流注。宜導痰湯。

瘦人股節痛。是血枯。宜四物加羌﹑防。老人性急作勞。患兩腿痛。動則痛甚。或血痢用澀藥。

惡血流入經絡隧道而變痛風。並宜四物加桃仁﹑陳皮﹑牛膝﹑生甘艸。煎入生薑。研潛行散。有瘀積者。加酒熱服。並刺委中出血。然非二三十帖不效。壯年人性躁。兼嗜濃味。患痛風攣縮。

此挾痰與气證。導痰湯加牛膝﹑枳殼﹑通艸﹑桃仁。煎入生薑。研潛行散熱服。亦須多服乃效。

按濕熱痰火死血郁於經絡。四肢麻痺。或痛或癢。輕而新者。可以緩治。久而重者。必加烏﹑附驅逐痰濕壯气行經。大便阻滯。必用大黃。昧者畏其峻攻。多致狐疑。不知邪毒流滿經絡。非烏﹑附豈能散結。燥熱結滯腸胃。非硝﹑黃豈能潤燥。要在合宜耳。

歷節景嶽全書曰。歷節風痛。以其痛無定所。卽行痺之屬也。病源云。歷節風痛是气血本虛。或因飲酒腠理開。汗出當風所致。或因勞倦。調護不謹。以致三气之邪。徧歷關節。與气血相搏。而疼痛非常。或如虎之咬。故又有白虎歷節之名。中藏經曰。歷節疼痛者。因醉犯房而得之。此其槪也。大都痛痺之證。多有晝輕而夜重者。正陰邪之在陰分也。其有遇風雨陰晦而甚者。此正陰邪侮陽之證也。或得暖遇熱而甚者。此濕熱傷陰之火證也。

有火者宜從淸涼。有寒者宜從溫熱。若筋脈拘滯。伸縮不利者。此血虛血燥證也。非養血養气不可。徧身骨節疼痛。肢節如槌。晝靜夜劇。如虎嚙之狀。乃痛風之甚者也。必飲酒當風。汗出入水。遂成斯疾。寒則倉公當歸湯﹑千金大棗湯﹑防己湯選用。熱則千金犀角湯﹑當歸拈痛湯加薑汁炒黃柏。掣者爲寒。腫者爲濕。汗者爲風。三气雜至。傷於血脈之中。營衛澀滯不行。故痛。

用虎骨﹑犀角﹑沈香﹑靑木香﹑當歸﹑羌活﹑桂枝﹑秦艽﹑牛膝﹑骨碎補﹑桃仁﹑甘艸。水煎入麝少許。歷節風毒攻注。骨節疼痛。發作不定。烏藥順气散。不應。五積散。四肢歷節疼。其人短气脈沈。爲畱飲。導痰湯加減。身體腫痛。一味木通。用二兩煎服。身必發出紅丹。汗出至足。

頃時卽愈。外治之法。以蘄艾斤許。先以一半焙漧。攤痛處。外鋪燈心艸一層。以指甲在痛傍。

不時攢之。冷則更遞焙用。三次少歇。又頃如前再用。自四五度效。不可撫摩。撫摩則七竅閉郁也。又法。好陳醋五大碗。煎沸。入蔥白一斤。將蔥裹痛處熨之。著卽麻木也。

石頑曰。按痛風一證。靈樞謂之賊風。素問謂之痺。金匱名曰歷節。後世更名白虎歷節。多由風寒濕气。乘虛襲於經絡。气血凝滯所致。近世邪說盛行。而名之曰箭風。風毒腫潰。乃謂之曰箭袋。禁絕一切湯藥。恣行艾熨鍼挑。此𨿽靈樞刺布衣之法。而藥熨之方。世絕不聞。使旣病之肌肉。復受無辜之痛楚。柰何懵懂無知。甘受其惑。良可慨夫。

卷六痿痺門

麻木﹝與痺證參看﹞

營衛滯而不行則麻木。如坐久倚著。壓住一處。麻不能舉。理可見矣。麻則屬痰屬虛。木則全屬濕痰死血。一塊不知痛癢。若木然是也。脈沈滑。體濃人屬痰與濕。二術﹑二陳。先少佐羌﹑獨﹑桂枝等風藥一二味。

次兼參﹑補气。脈微弱。或弦大無力。病久體羸者。屬气虛。補中益气加熟附子一片。夏月對生脈散。或淸燥湯。一塊不知痛癢。陰寒益甚。或日輕夜重。脈澀而芤或弦。屬痰挾死血。宜活血行气。二陳加芎﹑歸﹑桃仁泥﹑紅花﹑牛膝﹑韭汁之類。大便見黑而不作瀉者。小劑桃核承气湯微利之。十指麻木。屬胃中濕痰死血。二陳加二術﹑桃仁﹑紅花。少加附子行經。濕熱下流。

兩腳麻木。或如火燎者。二妙加牛膝作丸。不應。少加肉桂。東垣治閉眼則渾身麻木。開眼則漸退。久而方止。晝減夜甚。爲陽气衰而濕伏陰分也。三痺湯去烏頭。加蒼術﹑黃柏。又合眼則麻。

開眼卽不麻。近火則頭旋眩暈者。風气下陷於血分。不得升越而作也。三痺湯去烏頭。加羌活﹑麻黃。凡婦人素有郁悒者。當舒郁。逍遙散加補气行濕藥。

薛立齋治劉孟春有痰。兩臂作麻。兩目流淚。服祛風化痰藥。痰愈甚。臂反痛不能伸。手指俱攣。薛曰。麻屬气虛。因前藥而復傷肝。火盛而筋攣耳。況風自火出。當補脾肺滋水則風自退。

痰自淸。遂用六味丸﹑補中益气湯。三月而愈。

石頑治洋客巴慈明婦。產後眩暈心悸。神魂離散。若失臟腑之狀。開眼則徧體麻木。如在雲霧之中。必緊閉其目。似覺稍可。晝日煩躁。夜則安靜。專事女科者。用四物等血藥。則嘔逆不食。更一醫用姜﹑附等熱藥。則躁擾不寧。其脈虛大而數。按之則散。舉之應指。此心火浮散之象。因艱產受驚。痰飲乘虛襲入心包絡中。畱伏膈上。有入無出。所以綿延不已。蓋目開則諸竅皆開。痰火堵塞心竅。所以神識無主。目閉則諸竅俱閉。痰火潛伏不行。故得稍安。與東垣所言。

合眼則陽气不行之麻木迥殊。況晝甚夜輕。明是上焦陽位之病。與理痰淸火之劑。諸證漸寧。然或因驚恚。或因飲食。不時舉發。此伏匿膈上之痰。無從搜滌也。乘發時。用獨參湯下紫雪開通膈膜。仍與前藥。調補半載而康。

卷六痿痺門

痿﹝痿厥﹞

素問云。肺熱葉焦。則皮毛虛弱急薄。著則生痿也。心气熱。則下脈厥而上。上則下脈虛。

虛則生脈痿。樞折挈脛縱而不任地也。肝气熱。則膽泄口苦。筋膜幹。筋膜幹則筋急而攣。發爲筋痿。脾气熱。則胃幹而渴。肌肉不仁。發爲肉痿。腎气熱。則腰脊不舉。骨枯而髓減。發爲骨痿。

戴人云。痿之爲狀。兩足痿弱不能行。皆由腎水不能勝心火。心火上爍肺金。肺受火制。六葉皆焦。皮毛虛弱。急而薄者。則生痿。者。足不能伸而行步然也。腎乃肺金之子。今腎水衰少。隨火上炎。腎水旣衰。則骨髓衰竭。由使內太過所致。直斷曰。痿病無寒。故痿之作也。

五六七月。皆其時也。故病痿之人。其脈浮軟。今之行藥者。凡見腳膝痿弱難於行步。或一足不伸。便作寒濕香港腳治之。驟用烏﹑附﹑乳﹑沒﹑威靈仙之類。燔鍼艾火。湯蒸袋蒸。痿弱轉加。

如此而死。豈非夭乎。夫治痿與治痺頗異。風寒濕痺。猶可蒸湯灸燔。時或一效。惟痿用之轉甚者。何也。蓋痿以肺熱葉焦而成。以此傳於五臟。豈有寒者歟。若痿作寒治。是殺之也。夫痿病不死。死者皆藥之誤也。

石頑曰。痿證臟腑病因。𨿽曰不一。大都起於陽明濕熱。內蘊不淸。則肺受熱乘而日槁。脾受濕淫而日溢。遂成上枯下濕之候。舉世靡不以腎虛爲事。陽明濕熱。從無齒及之者。或云。痿病旣屬濕熱。何古方多用附子辛熱而愈者。殊不知濕熱沈滯旣久。非借辛熱之力。不能開通經隧。原非爲腎臟虛寒而設。若眞陽未衰。槪行溫補。而不知淸熱滲濕。寧無反助濕熱之患耶。

凡人自覺兩足熱如火炙。自足踝下上衝膝腿。且痿弱軟痛。能行而不能久立。脈濡而數。乃陰虛而挾濕熱也。虎潛丸。不應。少加附子。骨痿不能起於牀者。金剛丸。經言骨痿者。生於大熱也。有所遠行勞倦。逢大熱而渴。渴則陽气內伐。內伐則熱捨於腎。腎者水髒也。今水不勝火。

則骨枯而水虛。足不任身。發爲骨痿。此濕熱成痿。多發於夏。令人骨乏無力。故治痿獨取陽明。

東垣獨得其祕。而用淸燥之劑。主以淸暑益气湯。屬濕痰者。手足軟弱。脈沈滑。兼腰膝麻木。

或腫。二陳湯加二術﹑羌活﹑黃柏﹑竹瀝﹑薑汁。黑瘦人脈澀弱。或左脈大而無力。行步艱難。

或兼盜汗陰虛等證者。是血虛有火。四物加牛膝﹑肉桂﹑黃柏﹑蒼術。陰血衰弱。不能養筋。筋緩不能自收持。故痿弱無力。補血榮筋丸。气虛痿弱無力。四君子加蒼術﹑黃柏﹑肉桂﹑黃。

肥白人脈沈緩。或滑。惡心。胸膈不利。屬气虛有痰。六君子加蒼術﹑黃柏﹑竹瀝﹑薑汁。兼食積。卽气口弦滑。腹脹惡食。是食積妨礙。脾气不得運於四肢。導痰湯加楂﹑曲﹑木瓜﹑防己。

挾死血者。脈沈澀或弦。而按之則芤。爲惡血流於腰膝。或因產後。或跌撲傷損而得者。不可作虛治。

痿厥足痿弱不收爲痿厥。有二。一屬腎與膀胱。經云。恐懼不解則傷精。精傷則骨酸痿厥。

精時自下。是腎傷精脫也。都气丸。審系陽虛。用八味丸。又云。三陽爲病發寒熱。下爲癰腫。

及爲痿厥。是膀胱在下發病也。五苓散。一屬脾濕傷腎。經云。凡治痿厥發逆。肥貴人膏粱之疾也。腎著湯加萆。又云。秋傷於濕。上逆而咳。發爲痿厥。小靑龍湯去麻黃加羌浩。腎虛之人。六七月之間。濕令大行。濕熱相合。痿厥之病大作。脈沈濡而數。小水赤澀。或作腫痛。

腰以下痿軟不能動。行走不正。兩足欹側。淸燥湯。伸不能屈。屈不能伸。腰膝腿腳腫痛。行步艱難。安腎丸。目中流火。視物昏花。耳鳴耳聾。困倦乏力。寢汗憎風。行步不正。兩腳欹側。

臥而多驚。腰膝無力。腰以下消瘦。加味虎潛丸。凡老人痿厥。累用虎潛丸不愈。卽於本方加附子立愈。蓋附子有反佐之力也。又有腳膝痿弱。下尻臀皆冷。陰汗臊臭。精滑不固。脈沈數有力。

此爲膏粱濃味所致。火郁於內。逼陽向外。卽陽盛拒陰。滋腎丸苦寒下之。肥盛蒼黑人。足膝痿。皆屬濕熱。潛行散﹑二妙散。誤用溫補必殆。

子和云。風痺痿厥四證。本自不同。而近世不能爲辧。一槪作風冷治之。下虛補之。此所以曠日彌年而不愈者也。夫四末之疾。動而或勁者爲風。不仁或痛者爲痺。弱而不用者爲痿。逆而寒熱者爲厥。其狀未嘗同也。故其本源又復大異。風者必風熱相兼。痺者必風寒濕相合。痿者必火乘金。厥者或寒或熱。皆從下起。今治之者。不察其源。見於手足曳。便謂之風。左傳𨿽謂風淫末疾。不知風暑燥濕火寒六气。皆能爲四末之疾也。

祝仲寧治一人。病腰膝痺痛。皆以爲寒。率用烏﹑附﹑蛇酒藥。盛暑猶著綿。如是者三載。

祝診之。曰。此濕熱相搏而成。經所謂諸痿生於肺熱也。卽令褫其綿。與淸燥湯飲之。曰。疾已深。又爲熱藥所誤。非百帖不效。服三月餘而痊。李士材治兵尊髙玄圃。患兩足酸軟。神气不足。

向服安神壯骨之藥不效。攺服滋腎牛膝﹑薏苡﹑二妙散之屬。又不效。純用血藥。脾胃不實。診之。脈皆沖和。按之亦不甚虛。惟脾部重取之。澀而無力。此土虛下陷。不能制水。則濕气墜於下焦。故膝脛爲患耳。進補中益气倍用升﹑柴。數日卽愈。夫脾虛下陷之證。若誤用牛膝等下行之劑。則愈陷。此前藥之所以無功也。

卷六痿痺門

百合

金匱云。論曰。百合病者。百脈一宗。悉致其病也。意欲食。復不能食。常默默。欲臥不能臥。欲行不能行。飲食或有美時。或有不欲聞食臭時。如寒無寒。如熱無熱。口苦小便赤。諸藥不能治。得藥則劇吐利。如有神靈者。身形如和。其脈微數。每溺時頭痛者。六十日乃愈。若溺時頭不痛。淅淅然者。四十日愈。若溺時快然。但頭眩者。二十日愈。其證或未病而預見。或病四五日而出。或病二十日。或一月微見者。各隨證治之。

百合病發汗後者。百合知母湯主之。百合病下之後者。滑石代赭湯主之。百合病吐之後者。

百合雞子湯主之。百合病不經吐下發汗。病形如初者。百合地黃湯主之。百合病一月不解。變成渴者。百合洗方主之。百合病渴不瘥者。栝蔞牡蠣散主之。百合病變發熱者。百合滑石散主之。

百合病見於陰者。以陽法救之。見於陽者。以陰法救之。見陽攻陰。復發其汗。此爲逆。見陰攻陽。乃復下之。此亦爲逆。

所謂百脈一宗。言周身之血。盡歸於心主也。心主血脈。又主火。若火淫則熱蓄不散。流於血脈。故百脈一宗。悉致其病也。人身气陽而血陰。若气盛則熱。气衰則寒。今病在血。不幹於气。所以如寒無寒。如熱無熱。欲食不食。欲臥不臥。欲行不行。皆陽火爍陰。無可柰何之狀也。

又上熱則爲口苦。下熱則爲便赤。亦陽火爍陰之患也。藥𨿽治病。然必藉胃气以行之。若毒血在脾胃。經脈閉塞。藥𨿽入而胃弱不能行。故得藥轉劇而吐利也。病不在皮肉筋骨。則身形如和。

惟熱在血。故脈微數也。脈數血熱。則心火上炎。不下交於腎。而膀胱之經亦不得引精於上。上虛則溺時淅然頭眩。甚則爲頭痛。以此微甚。可卜其愈日之遠近也。其治法咸用百合爲君。以安心補神。能去血中之熱。利大小便。導滌瘀積。然必鮮者。始克有濟。若汗之而失者。佐知母以調其上焦之津液。下之而失者。佐滑石﹑代赭以理其下焦之痺結。吐之而失者。佐雞子黃以補其中焦之榮血。若不經吐下發汗。但佐生地黃汁以涼血。血涼則熱毒解而蘊積自行。故大便出如黑漆矣。

其一月不解。百脈壅塞。津液不化而成渴者。故用百合洗之。則一身之脈皆得通暢。而津液行。

渴自止。勿食鹽豉者。以味鹹而凝血也。若洗後渴不瘥。是中無津液。則以栝蔞﹑牡蠣主之。若變發熱。乃脈郁而成熱。佐滑石以通利之。百合病皆持兩端。不表不裏。爲其熱行血脈之中。非如傷寒可行汗下等法。所以每多誤治之失。往往有綿延經歲不已者。愈期不復可拘也。至於誤行汗下。變證救治。大略不逾上法。但當隨所稟虛實偏勝而調之。切勿誤認下元虛弱而用溫補之法也。按百合病。卽痿証之暴者。傷寒後得此爲百合。肺病日久而得者。爲痿。

石頑治內翰孟端士尊堂太夫人。因端士職任蘭臺。久疏定省。兼聞稍有違和。虛火不時上升。

自汗不止。心神恍惚。飲食不能食。欲臥不能臥。口苦小便難。溺則灑淅頭暈。自去歲迄今。歷更諸醫。每用一藥。輒增一病。用白術則窒塞脹滿。用橘皮則喘息怔忡。用遠志則煩擾哄熱。用木香則腹熱咽漧。用黃則迷悶不食。用枳殼則喘咳气乏。用門冬則小便不禁。用肉桂則顱脹咳逆。

用補骨脂則後重燥結。用知﹑柏則小腹枯癟。用芩﹑梔則臍下引急。用香薷則耳鳴目眩。時時欲人扶掖而走。用大黃則臍下築築。少腹愈覺收引。遂致畏藥如蠍。惟日用人參錢許。入粥飲和服。

聊藉支撐。交春虛火倍劇。火气一升則周身大汗。神气欲脫。惟倦極少寐。則汗不出而神思稍寧。

覺後少頃。火气復升。汗亦隨至。較之盜汗迥殊。直至仲春中浣。邀石頑診之。其脈微數。而左尺與左寸倍於他部。气口按之。似有似無。診後。款述從前所患。並用藥轉劇之由。曾徧詢吳下諸名醫。無一能識其爲何病者。石頑曰。此本平時思慮傷脾。脾陰受困。而厥陽之火。盡歸於心。

擾其百脈致病。病名百合。此證惟仲景金匱要略言之甚詳。本文原云。諸藥不能治。所以每服一藥。輒增一病。惟百合地黃湯爲之專藥。柰病久中气虧乏殆盡。復經藥誤而成壞病。姑先用生脈散加百合﹑茯神﹑龍齒以安其神。稍兼萸﹑連以折其勢。數劑稍安。卽令勿藥。以養胃气。但令日用鮮百合煮湯服之。交秋天气下降。火气漸伏。可保無虞。迨後仲秋。端士請假歸省。欣然勿藥而康。後因勞心思慮。其火復有升動之意。或令服佐金丸而安。嗣後稍覺火炎。卽服前丸。第苦燥之性。苦先入心兼。之辛臊入肝。久服不無反從火化之虞。平治權衡之要。可不預爲顧慮乎。

卷六痿痺門

香港腳

千金論云何以得之於腳問曰。風毒中人。隨處皆得作病。何偏著於腳也。答曰。夫人有五臟。心肺二髒經絡。所起在手十指。肝腎與脾三髒經絡。所起在足十趾。夫風毒之气。皆起於地。

地之寒暑風濕。皆作蒸气。足常履之。所以風毒之中人也。必先中腳。久而不瘥。徧及四肢腹背頭項也。微時不覺。痼滯乃知。經云。次傳間傳是也。

論得已便令人覺否凡香港腳病皆由感風毒所致。得此病。多不令人卽覺。會因他病一度。乃始發動。或奄然大悶。經三兩日不起。方乃覺之。諸小庸醫。皆不識此疾。漫作余病治之。莫不盡斃。故此病多不令人識也。始起甚微。食飲嬉戲。气力如故。惟卒起腳屈弱不能動。有此爲異耳。黃帝云。緩風濕痺是也。

論風毒相貌夫有腳未覺異。而頭項臂膊已有所苦。有諸處皆悉未知。而心腹五內已有所困。

又風毒之中人也。或見食嘔吐。憎聞食臭。或腹痛下痢。或大小便祕澀不通。或胸中衝悸。不欲見光明。或精神昏憒。或喜迷妄。語言錯亂。或壯熱頭痛。或身體酷冷疼煩。或覺轉筋。或腫不腫。或腿頑痺。或時緩縱不隨。或復百節攣急。或小腹不仁。此皆香港腳狀貌也。亦云風毒香港腳之候也。其候難知。當須細意察之。不爾必失其機要。一朝病成。難可以理。婦人亦爾。又有婦人產後。春夏取涼。多中此毒。深宜愼之。其熱悶掣。驚悸心煩。嘔吐气上。皆其候也。又但覺臍下冷痞。然不快。兼小便淋瀝。不同生平。卽是香港腳之候。頑弱名緩風。疼痛爲濕痺。

論得之所由凡四時之中。皆不得久立久坐濕冷之地。亦不得因酒醉汗出。脫衣靴襪。當風取涼。皆令香港腳。若暑月久坐久立濕地者。則熱濕之气蒸入經絡。病發必熱。四肢酸疼煩悶。若寒月久坐久立濕冷地者。卽冷濕之气上入經絡。病發則四體酷冷轉筋。若當風取涼得之者。病發則皮肉頑痺。諸處動。漸漸向頭。凡常之日。忽然暴熱。人皆不能忍得者。當於此時。必得頓取於寒以快意也。卒有暴寒。復不得受之。皆生病也。世有勤功力學之士。一心注意於事。久坐行立於濕地。不時動轉。冷風來擊入於經絡。不覺成病。故風毒中人。或先中手足十指。因汗毛孔開。腠理疏通。風如急箭。或先中足心。或先中足趺。或先中膝以下脛表裏者。若人初覺。

卽灸所患處二三十壯卽愈。不復發也。黃帝云。當風取涼。醉已入房。能成此疾。

論冷熱不同問曰。何故得者。有冷有熱。答曰。足有三陰三陽。寒中三陽。所患必冷。暑中三陰。所患必熱。故有表裏冷熱不同。熱者治以冷藥。冷者療以熱藥。以意消息之。脾受陽毒卽熱頑。腎受陰濕卽寒痺。

論須療緩急凡小覺病候有異。卽須大怖畏。決意急治之。勿緩。气上入腹。或腫或不腫。

胸脇逆滿。气上肩息。急者死不旋踵。寬者數日必死。不可不急療也。但看心下急。气喘不停。

或自汗數出。或乍寒乍熱。其脈促短而數。嘔吐不止者皆死。

論虛實可服藥不可服藥凡香港腳之疾。皆由气實而死。終無一人以服藥致虛而殂。故香港腳之人。

皆不得大補。亦不可大瀉。終不得畏虛。故預止湯不服也。如此者皆死不治。

論脈候法凡香港腳𨿽殊。診候不異。而三部之脈。要須不違四時者爲吉。其逆四時者勿治。

餘如脈經所說。此中不復具載。其人本黑瘦者易治。肥大肉濃赤白者難愈。黑人耐風濕。赤白不耐風冷。瘦人肉硬。肥人肉軟。肉軟則受疾至深。難愈也。

論腫不腫凡人久患香港腳。不自知別。於後因有他疾發動。治之得瘥。後直患嘔吐而復腳弱。

余爲診之。乃告爲香港腳。病者曰。某平生不患腳腫。何因名爲香港腳。不肯服湯。余醫以爲石發。

孤疑之間。不過一旬而死。故香港腳不得一向以腫爲候。亦有腫者。有不腫者。其以小腹頑痺不仁者。腳多不腫。小腹頑後。不過三五日。卽令人嘔吐者。名香港腳入心。如此者死在旦夕。凡患腳气到心難治。以其腎水克心火故也。

論須愼不愼凡香港腳之病。極須愼房室。羊肉牛肉。魚蒜蕺菜。菘菜蔓靑。瓠子酒面。酥油乳麋。豬雞鵝鴨。有方用鯉魚頭。此等並切禁。不得犯之。並忌大怒。惟得食粳粱粟米。醬豉蔥韭薤。椒姜橘皮。又不得食諸生果子。酸酢之食。犯者皆不可瘥。又大宜生牛乳生栗子。

論灸法凡香港腳初得腳弱。便速灸之。並服竹瀝湯。灸訖可服八風散。無不瘥者。惟急速治之。若人但灸而不能服散。服散而不灸。如此者半瘥半死。𨿽得瘥者。或至一二年復更發動。覺得。便根據此須速灸之及服散者。治十十愈。此病輕者。𨿽不卽死。治之不當。根源不除。久久期於殺人。不可不精以爲意。初風市穴灸百壯。重者五六百壯。勿令頓灸。三報之。次伏兔穴灸百壯。亦可五十壯。次犢鼻穴灸五十壯至百壯。次膝眼穴灸百壯。次三里穴灸百壯。次上廉穴灸百壯。次下廉穴灸百壯。次絕骨穴灸百壯。凡此諸穴灸。不必一頓灸盡壯數。可日日報灸之。三日之中灸令盡壯數爲佳。凡病一腳則灸一腳。病兩腳則灸兩腳。凡腳弱病。皆多兩腳。又一方云。

如覺腳惡。便灸三里及絕骨各一處。兩腳惡者。合四處灸之。多少隨病輕重。大要𨿽輕。不可減百壯。不瘥速以次灸之。

論服湯藥色目風毒之气。入人體中。脈有三品。內外證候相似。但脈有異耳。若脈浮大而緩。宜服續命湯。兩劑應瘥。若風盛。宜作越婢湯加白術四兩。胡洽云。若惡風者。更加附子一枚。若脈浮大緊轉快。宜作竹瀝湯。若病患脈微而弱。宜服風引湯。此脈多是因虛而得之。若大虛短气力乏。其間可作補湯。隨病冷熱而用之。若未愈。更服竹瀝湯。若病患脈浮大而緊快。此是三品之中最惡脈也。或沈細而快者。此脈正與浮大而緊者同是惡脈。浮大者病在外。沈細者病在內。治當消息以意逆之。𨿽其形尙可。而手腳未至弱極。數日之中。气上。卽便命終。如此之脈。往往有人得之。無一存者。急服竹瀝湯。日服一劑。切要湯勢常令相及。勿令半日之中空無湯也。此湯竹汁多服之。若不極熱。輒停在胸心。更爲人患。每服當使極熱。若服竹瀝湯得下者。

必佳也。續命湯治風毒病初得。似時行毒病而脈浮緩。

終不變快。此不治。或數日而死。或十日而死。或得便不識人。或發黃。或發斑。或目赤。或下部穿爛者。此最急。得之卽先服續命湯一劑。須服葛根﹑麻黃湯下之。若此不折。更與續命湯兩三劑必瘥。夫香港腳之病。先起嶺南。稍來江東。得之無漸。或微覺疼痺。或兩脛腫滿。或行起澀弱。或上入腹不仁。或時冷熱。小便祕澀。喘息气沖喉。气急欲死。食嘔不下。气上逆者。皆其候也。若覺此證。先與犀角旋復花湯。宜久服之。以气下小便利爲度。

按東垣云。香港腳實由水濕。然有二焉。南方卑濕。淸濕襲虛。則病起於下。此是外感。北方常食膻乳。又飲酒太過。脾胃有傷。不能運化。水濕下流。此因內而至外者也。香港腳兩脛腫。是爲壅疾。皆當疏下。然太過則損脾。不及則病不去。南方多見兩足粗大。與疾偕老者。初起治宜檳榔湯。或四七湯﹑香蘇散。並加檳榔﹑橘皮以宣通其气。不使其壅。壅旣成者。砭去惡血。然後服藥。經云。蓄則腫熱。砭石之也。

香港腳之病。初起甚微。飲食如故。人多不覺。惟卒然腳膝屈弱。或腫。或不腫。或頑痺。或緩縱。或攣急。皆是濕邪爲患。其腫者爲濕香港腳。不腫者爲幹香港腳。香港腳之發。必身痛發熱大。

類傷寒。不可妄用傷寒等藥。若卒起腳弱。或少腹不仁。或轉筋嘔逆。或腹痛下利。或二便祕澀。

或驚悸妄錯。但兩脛腫赤。便作香港腳治。風勝者。自汗走注。脈浮弦。越婢加術湯。寒勝者。無汗攣急掣痛。脈遲澀。酒浸牛膝丸。濕勝者。腫痛重著。脈遲細。除濕湯。冷痺惡風者。非術﹑附﹑麻黃並用。必不能開。越婢加術附湯汗之。或麻黃附子細辛湯加桂枝﹑白術亦妙。腳痺冷痛。

或時哄熱。不可屈伸者。千金獨活湯。風冷腳痺疼痛。攣弱不可屈伸。千金烏頭湯。暑勝者。煩渴身熱。或成水泡瘡。脈洪。淸燥湯。香港腳頭疼身熱。肢節疼痛。或一腳偏患軟弱曳。狀如偏風者。小續命加木瓜。三陽經受熱。毒瓦斯流腳踝上。赤腫痛。

寒熱如瘧。自汗惡風。或無汗惡寒。敗毒散加蒼術。三陰受寒。濕著於腳膝上。枯瘦色淡。少腹不仁。腹急疼痛。上气喘急。八味丸加沈香。香港腳上入腹。腹急上衝胸。气欲絕。千金半夏湯。

香港腳衝心。疼痛腫滿。大小便祕。沈香導气湯。香港腳徧身腫痛。喘促煩悶者。木通散。因香港腳而服補劑太過小便不通者。薑汁炒黑山梔﹑木通﹑赤芍﹑赤茯苓﹑當歸﹑生甘艸梢。不時煎服。腳气初發。一身盡疼。或肢節腫。便溺阻隔。此屬濕熱。先以羌活導滯湯導之。後以當歸拈痛湯除之。香港腳上入少腹不仁。崔氏八味丸。香港腳入腹。喘急腹脹。蘇子降气湯。佐以養正丹。下气甚捷。香港腳迫肺。令人喘嗽。小靑龍湯加檳榔。香港腳嘔逆。惡心畏食。生料平胃散加木香。大便祕。

加煨大黃。香港腳風毒。生瘡腫痛。心神煩熱。犀角散。香港腳衝心。火气逆上也。金鈴子散加茴香﹑酒黃柏。另以附子末。津調敷湧泉穴。香港腳初發。從足起至膝脛骨腫疼者。千金蓖麻葉裹法。腳气注踝成孔。至下半日疼甚者。此香港腳流成漏也。以人中白火炙。敷瘡口良。香港腳衝心。礬石一兩。酸漿水一斗五升。煎三五沸。浸腳良。活人書云。凡香港腳服補藥。及用湯藥渫洗。逼邪入於經絡。皆醫之大禁也。大抵香港腳腫痛。並屬濕熱。或兼風兼暑。當詳春夏病因六淫治之。至於枯瘦而熱者。屬陰虛。瘦弱而寒者。屬陽虛。當作本證治之。

﹝診﹞脈浮弦起於風。濡弱起於濕。洪數起於熱。遲澀起於寒。沈而伏。毒在筋骨也。指下澀澀不調。毒在血分也。夏暑腳膝冷痛。其脈陽濡陰弱。濕溫也。香港腳多從暑濕得之。

石頑治文學褚廷嘉精脫气傷。喘汗蒸熱如淋。六脈浮芤。按之乏力。勢不得不從事溫補。遂猛進黃建中。易桂心加人參。數帖而安。因有香港腳痼疾。恆服腎气丸不徹。六七年來。宿患未除。堅懇石頑鏟絕病根。乃匯取術附﹑桂附﹑附﹑參附等法。兼采八風散中菊花。鱉甲湯中鱉甲﹑貝齒﹑羚羊﹑犀角。風引湯中獨活﹑防己。竹瀝湯中薑汁﹑竹瀝爲丸。共襄祛風逐濕之功。服後必蒸蒸汗出。不終劑而數年之疾頓愈。

非深達法存千金妙義。烏能及此。

卷六痿痺門

鶴膝風

鶴膝風者。脛細而膝腫是也。經云。膝者筋之府。屈伸不能。行則僂俯。筋將憊矣。治宜祛風順气。活血壯筋。十全大補加杜仲﹑牛膝﹑羌活。或五積散加松節。血少虛寒而痛者。四物加荊芥﹑牛膝。送活絡丹。气血流動。更服八味丸加鹿茸﹑牛膝調理。正气旺而患自除矣。兼風濕者。換骨丹。下利後膝腫痛。風邪乘虛入三陰經也。大防風湯。服藥不能應手者。外用雷火鍼法。

每日淬之。不必著傷肌肉也。方用蘄艾五錢。丁香五分。麝香三分。合研勻。入紙筒中。痛處襯粗紙三五層。點火淬之。以筋脈活動爲度。數日自效。又鶴膝風初起。漫腫不紅。屈伸不便者。

乘未潰時。用陳年芥菜子研細。以薑汁﹑蔥涕和白蜜。調塗一伏時。患處起。幹脫皮自愈。

上二法。若膿成者。不可用也。婦人鶴膝風證。因胎產經行失調。或鬱怒虧損肝脾。而爲外感所傷。或先肢體筋攣。繼而膝漸大。腿漸細。如鶴膝之狀。若腫髙赤痛者易治。漫腫不赤痛者難治。

二三月潰而膿稠者易治。半載後潰而膿淸者難治。誤用攻伐。復傷元气。尢爲難治也。大要當固元气爲主。若食少體倦者。六君子湯。晡熱內熱。寒熱往來者。逍遙散。發熱惡寒者。十全大補湯。少寐驚悸者。歸脾湯。月經過期者。補中益气湯。月經先期者。加味逍遙散。腎水虛弱者。

六味地黃丸。腎虛風襲者。安腎丸﹑腎气丸參用。凡潰後當大補脾胃。若膿出反痛。或寒熱煩渴等證。皆屬气血虧損。一於培補。庶保終吉。

諭嘉言曰。鶴膝風者。卽風寒濕之痺於膝者也。如膝骨日大。上下肌肉日枯。且未可治其膝。先養血气使肌肉漸榮。後治其膝可也。此與治偏枯之證。大同小異。急漑其未枯者。使气血流行而復榮。倘不知此。但用麻黃﹑防風等散風之藥。鮮有不全枯者。故治鶴膝風而急攻其痺。必並其足痿而不用矣。古方治小兒鶴膝風。用六味地黃丸加鹿茸﹑牛膝。不治其風。其義是善。蓋小兒非必爲風寒濕所痺。多因先天所稟腎气衰薄。陰寒凝聚於腰膝。故以六味丸補腎中之水。以鹿茸補腎中之火。以牛膝引至骨節而壯其裹擷之筋。此治本不治標之良法也。

卷六諸風門

癘風

經云。癘者。營气熱。其气不淸。故使鼻柱壞而色敗。皮膚瘍潰。風寒客於脈而不去。名曰癘風。風气與太陽俱入。行諸脈兪。散於分肉之間。與衛相干。其道不利。故使肌肉而有瘍。衛气有所礙而不行。故其肉有不仁也。病骨節重。須眉落。名曰大風。脈風成爲癘。癘風者。

數刺其腫上已。刺以銳鍼鍼其處。按出其惡气。腫盡乃止。常食方食。毋食他食。觀內經之論。

當分營衛爲治。古方𨿽多。但混瀉其風熱於營衛。又無先後之分。至東垣丹溪始分之。活法機要云。先樺皮散。從少至多。服五七日。灸承漿穴七壯。灸瘡愈再灸。三灸之後。服再造散。祛血分之風熱。戒房室三年病愈。此先治其衛。後治其營也。丹溪云。癘風須分在上在下。看其疙瘩。

先見在上體多者。气受之也。以醉仙散取臭毒惡血於齒縫中也。先見在下體多者。血受之也。以再造散取惡物虫積於穀道中出。所以𨿽有上下道路之異。然皆不外於陽明一經而已。若上下同得者。气血俱受也。用必勝散上下兼取。陽明主胃與大腸。無物不受故也。夫气爲陽爲衛。血爲陰爲營。身半以上陽先受之。身半以下陰先受之。故再造散治其病在陰者。用皂角刺出風毒於營血中。肝主血。惡血畱止。其屬肝也。虫亦生於厥陰風木所化。必用是法治其髒气。殺虫爲主。以赤檳榔出營分毒邪。白牽牛出衛分毒邪。大黃引入腸胃。利出瘀血惡物。醉仙散治病在陽者。用鼠粘子出風毒徧身惡瘡。亞麻逐風。滋肺潤皮膚。

蒺藜主惡血身體風癢。通鼻气。防風爲諸風之引導。栝蔞根治瘀血。消熱腫。枸杞和血。消風熱。散瘡毒。蔓荊子主賊風。苦參治熱毒風。皮膚肌肉煩躁生瘡。赤癩眉脫。八味藥治功固至。

然必銀粉爲使。銀粉乃下膈通大腸之要劑。用以驅諸藥入陽明經。開其風熱怫郁。逐出惡風臭穢之毒。殺所生之虫。循經上行。至牙齒軟薄之分。而出其臭毒之涎水。服此藥。若有傷於齒。則以黃連末揩之。丹溪取二方。爲破敵之先鋒。必勝散。則兼二方之妙用。但須愼口味戒房室。服之必效。治癘風五法。一出汗。用麻黃﹑荊﹑防﹑羌﹑獨﹑皂﹑角﹑苦參﹑全蠍之類。熱服覆汗。

二燻浴。先用黃柏﹑黃連﹑薄荷爲末。水調塗眼四圍。次用荊芥﹑苦參﹑風藤﹑枳殼﹑蒼耳﹑羌活﹑桑槐桃柳枝﹑連根蔥。煎湯燻浴。浴起。用木通﹑石菖蒲﹑大黃爲末。加麝少許。擦患上。

三敷擦。用白礬﹑川槿皮﹑五倍子﹑全蠍爲末。加斑螫少許。香油調敷。野狼油尢妙。燥癢用大楓肉﹑番木鱉﹑烏柏仁﹑黑芝麻﹑黑豆﹑杏仁﹑木棉子。共搗一處。入煬成罐內。以鐵盞蓋上。鐵綫紮定。鐵釘旋緊。糠火中煨一夜。取其藥油調後藥。預用胡椒﹑川椒各二兩。枯礬﹑輕粉各六錢。爲細末。入前藥油。調勻擦患處。數日如蛇蛻脫下。再擦二次效。肥人用川烏﹑艸烏﹑細辛﹑杏仁﹑白附子﹑雄黃﹑白芥子爲末。加麝少許。生薑蘸擦。頑濃者。加斑螫﹑白砒。不時擦之。

擦時須覓空房。用紙糊好。勿見風。七日後。又換別靜房居之。以前房便溺臭穢不堪也。七日後。日擦一次。至病痊爲度。如有一處不知痛癢。卽是病根。如前但擦其處。日三五次。

四湯液。用涼膈﹑雙解﹑消風散之類。五丸散。用九龍丸﹑漆黃丸﹑丸﹑白花蛇丸﹑鵝翎散﹑蜈蚣散選用。癘風諸藥不效。千金耆婆萬病丸。極有神驗。癘風面目蠕動。升麻胃風湯。並用桃柳槐桑枝煎湯燻洗。面腫。服消風﹑涼膈之類。外用硫黃﹑雄黃﹑乳香﹑沒藥﹑血竭﹑輕粉﹑枯礬﹑麝香﹑烏賊骨爲散。香油調敷腫處。七日不得洗面。效。癘風腳底穿。用番木鱉酥炙三錢。

薴麻一斤。燒灰存性爲散。空心酒下一錢。重者。不過一月效。如過服惡寒作嘔者。胡椒湯服之卽止。癘風眉毛脫落。用鹿角銼炒存性六錢。皂角灰存性一兩。姜蘸擦眉上。日三五次。又方。

用骨碎補去毛炙幹。生半夏爲末等分。生薑蘸擦。日五七次。內服一味皂角刺。炒脆爲末。食後白酒釀或茶淸服二錢。白瘢風者。血虛不能濡潤經絡。毒邪傷犯肺經气分也。聖惠方用桑枝十斤。

茺蔚艸穗三斤。煎膏溫酒調服。外用雄黃﹑硫黃﹑黃丹﹑南星﹑枯礬﹑密陀僧等分。姜蘸擦之。

擦後漸黑。再擦則愈。一方。無黃丹﹑南星。用白茄子。切去一頭蘸擦。紫雲風。气滯不能統運血脈。毒邪蘊結肝經血分也。服用葉一斤。漆葉半斤。俱蜜潤九制。丸如彈子大。白湯調服。

又方。用苦參﹑何首烏﹑大胡麻﹑白蒺藜﹑菖蒲﹑赤莖﹑薄荷﹑漆葉煎服。外用硫黃﹑官粉。

雞子淸調搽。鵝掌風。用核桃殼﹑鴿糞。煎湯頻洗效。又方。用生桐油塗指上。以蘄艾燒煙燻之。

七日不可下水效。癘瘍砭刺一法。子和謂一汗抵千鍼。蓋以砭血不如發汗之周徧也。然奪汗者無血。奪血者無汗。二者一律。若惡血凝滯肌表經絡者。宜刺宜汗。汗用一味浮萍。曝榦爲末。每服三錢。以黑豆淋酒。食遠臨臥調服。溫覆取汗。禁食動風發毒之物。彊者。連日服之。元气稍弱者。須服一日。間二三日。與地黃丸間服。以病退七八爲度。癘風初起。麻木不仁。用萬靈丹汗之。以散凝滯風毒。此與豆淋酒下浮萍之意不殊也。惡血蘊結於髒。非蕩滌其內則不能瘥。若毒在外者。非砭刺徧身患處及兩臂腰尻。兩手足指縫及委中。各出血。其毒必不能散。若表裏俱受毒者。非外砭內泄。其毒決不能退。如有寒熱頭疼等證。當須大補气血。服輕粉之劑。若腹痛去後。兼有膿穢之物。不可用藥止之。若口舌腫痛。

穢水時流作渴。發熱喜冷。此爲上焦熱毒。瀉黃散。若寒熱往來。小柴胡加知母。若口縫出血。

發熱而大便祕結。此爲熱毒內淫。黃連解毒湯加犀角﹑連翹。若大便調和。犀角地黃湯。若癘風气。下焦腳弱。或腠理開汗大泄者。越婢加術湯。若穢水𨿽盡。口舌不愈。或發熱大渴而不能飲冷。此爲虛熱也。七味白術散。

丹方。治癘風赤腫。屬血病者。以鯪鯉甲。隨患先起處。取甲塗生漆於裏面。砂內炙脆爲末。

淸晨陳酒調服七八分。三服效。七日愈。隨處取甲治之。

薛立齋曰。癘風多由勞傷气血。腠理不密。或醉後房勞沐浴。或登山涉水。外邪所乘衛。气相搏。濕熱相並。血隨火化而致。眉毛先落者。毒在肺。面發紫泡者。毒在肝。腳底先痛或穿者。

毒在腎。徧身如癬者。毒在脾。目先損者。毒在心。此五臟受病之重者也。一曰皮死麻木不仁。

二曰肉死鍼刺不痛。三曰血死爛潰。四曰筋死指脫。五曰骨死鼻柱壞。此五臟受傷不可治也。大抵風自頭面起者爲順。自足心起者爲逆。若聲啞目盲。尢爲難治。治當辧本證兼證變證類證。陰陽虛實而斟酌焉。若妄投燥熱之劑。膿水淋漓。而肝血愈燥。風熱愈熾。腎水愈枯。相火愈旺。

反爲壞證矣。口目斜。若手足牽搐。或眉稜癢動。或面發紫泡。或成塊。屬肝經血虛風熱。用加味逍遙散﹑六味地黃丸以生肝血。滋腎水。若寒熱往來。或耳聾脇痛。屬肝木熾盛。用柴胡四物湯以淸肝火。生肝血。若筋攣骨痛。不能動履。用六味丸﹑補中益气以滋化源。身上虛癢。此血不營於腠理。所以癢也。四物加酒芩煎服。調紫背浮萍末。癢甚。加荊芥﹑蟬蛻。夏秋濕熱行令。若飲食不甘。頭目眩暈。徧體酸軟。而兩腿麻木。口漧自汗。

气促身熱。小便黃數。大便稀溏。濕熱傷元气也。淸燥湯。身起疙瘩。搔破膿水淋漓。若寒熱往來者。肝經气血虛而有火也。加味逍遙散。若肌腠搔如帛隔者。气血不能外營也。人參養胃湯。

若面部搔之麻癢者。气血不能上營也。補中益气湯。口舌生瘡。或咽喉作痛。或飲食喜冷。大便祕結者。實熱也。四順淸涼飲。肌熱惡熱。煩渴引飲者。血虛也。當歸補血湯。牙齒作痛。或牙齦潰爛。若喜寒惡熱。屬胃火。淸胃散爲主。舌赤裂。作渴引飲。或小便頻數。不時發熱。或熱無定處。或足心熱起者。乃腎水漧枯。心火亢盛。用加減八味丸。若誤用寒涼。必變虛寒而死。

﹝診﹞脈兩寸浮而緊。浮而洪。陽脈浮弦。陰脈實大。浮緩者易治。洪大而數。或沈實者難愈。

脈沈而病在上。脈浮而病在下。及無汗者。皆爲不治之證也。

卷六諸風門

胃風

經云。胃風之狀。頸多汗惡風。食飲不下。鬲塞不通。腹善滿。失衣則脹。食寒則泄。診形瘦而腹大。

胃風者。頭面腫起。右關脈弦緩帶浮。多因飲食後乘涼所致。諭嘉言曰。胃風變證有五。一曰風成爲寒熱。以風入於胃。必左投肝木而從其類。風气通於肝也。肝木盛則侮脾土。故生寒熱。

庸醫認爲外感者此也。宜小柴胡湯。一曰癉成爲消中。癉者熱也。熱積胃中。善食而易饑。火之害也。宜白虎加人參。一曰厥成爲巓疾。厥者逆也。謂胃气逆而上行。成巓頂之疾。如眩暈之類是也。宜芎辛湯。一曰久風爲飧泄。言胃中風熾。飧已卽泄。不畱停也。若風气入血分。則下鮮血。挾濕熱。則下如豆汁。人參胃風湯。有血。加防風。一曰脈風成爲癘。言胃中之風。醞釀旣久。則營气熱。其气不淸。故使其鼻柱壞而色敗。肌肉之間。漸至潰爛。輕則肌體麻木。目蠕動。牙關緊。面腫能食。升麻胃風湯。此五者。總爲胃風之病也。

卷六諸風門

破傷風

破傷風證。因擊破皮肉。風邪襲入。而發熱腫脹。治法與感冒不異。又諸瘡潰後。風邪乘虛內襲。其候最急。往往視爲尋常。致變種種。多有不可救療者。亦有瘡熱鬱結。多著白痂。瘡口閉塞。气難宣通。而熱甚生風者。或有用湯淋洗。濕气從瘡口中入。其人昏迷沈重者。或有用艾灸火烘。火气逼入而煩躁發熱者。但須辧瘡口平無汁者。破傷風也。瘡口邊出黃水者。破傷濕也。

瘡口腫赤色。破傷火也。其湯火之毒。亦與破傷風無異。其爲證也。皆能傳播經絡。燔爍眞气。

是以寒熱間作。甚則口噤目斜。身體彊直。如角弓反張之狀。死在旦夕。當同傷寒處治。有在表在裏。半表半里之不同。河間曰。太陽在表者汗之。陽明在裏者下之。少陽在表裏之半者和解之。

但患處復加腫赤。神昏少食。不分經絡者。穿山甲一錢匙。蜈蚣末半錢匙。麝香一字。濃煎蔥白香豉湯服之。患上用蔥涕調炒飛面塗之。其但言三陽而不及三陰者。意謂風邪在三陽之經。便宜按法早治而愈。若待傳入三陰。其證已危。惟天靈蓋一錢匙。穿山甲半錢匙。麝香一字爲散。

濃煎蔥白香豉湯服之。或腹滿自利。或口燥咽漧。舌捲囊縮。額上汗珠不流。身上汗出如油。

眼小目瞪。肢體痛劇而不在傷處者。皆死證也。破傷風邪在表者。九味羌活湯。半表半里者。小柴胡湯。大汗不止。筋攣搐搦。升麻湯加黃。若服蜈蚣等風藥過多。有自汗者。白術﹑黃﹑防風﹑生甘艸作湯溫服。大便祕結。小便赤澀。或用熱藥自汗不休。宜速下之。先用芎黃湯二三服。後以大芎黃湯下之。若不愈。反作痙狀。用羌獨活﹑防風﹑杏仁﹑地楡水煎頻服。名蠲痙湯。

大便閉者。用膽導蜜導法。病久衰弱。當養血。以四物加本﹑防風﹑細辛﹑白芷。瘡瘍破傷風邪。身體疼痛。風邪攻注攣急。皮膚搔癢。麻木不仁。頭昏牙緊。以防風﹑本﹑羌活﹑地骨皮﹑荊芥穗爲末。酒調服。瘡痂壅塞。內熱生風者。九味羌活湯。傷濕而瘡口常有稀膿者。先服除濕湯二三劑。後用一味白術膏。或浸酒亦可。傷火腫赤色。時頭病發熱。甚則煩躁者。芎黃湯加薄荷﹑荊﹑防。不應。加酒黃連四五分。黑山梔二錢。兼小便不利。合導赤散。牙關緊急不開。

用蜈蚣一條。焙漧研細末。擦牙。吐涎立蘇。或服左龍丸亦得。破傷腫不能透膿。用朱砂﹑南星﹑獨活﹑穿山甲﹑人指甲。炒研爲末。酒調服二三次。外用南星﹑防風爲末。薑汁調敷患處。

石頑曰。破傷一證。金瘡跌撲。與潰瘍迥殊。金瘡跌撲受傷。則寒熱頭痛。面目浮腫。胸膈痞悶。

六脈浮弦。或模糊不淸。其傳經與傷寒不異。其勢較傷寒更劇。故可用疏表之法。然亦不可峻用風藥。以其經中之血。先以受傷。所謂奪血者無汗是也。若潰瘍破傷。則患處忽復腫脹。按之不知疼痛。周身肌肉不仁。緩急引痛。胸膈痞滿。神思不淸。六脈弦細。或虛大模糊。𨿽風引毒瓦斯攻注周身。切不可用攻表藥。汗之必肉筋惕。甚則發痙。所謂瘡家不可發汗。發汗必致痙也。

輕者。蔥白香豉湯加鯪鯉甲﹑白芷﹑蜈蚣之屬。重則蔥白香豉湯加黃﹑肉桂﹑遠志﹑防風﹑鯪鯉甲﹑犀角之類。甚則萬靈丹。蔥豉煎湯調服。嘔逆不食者。此風引邪毒攻心也。急與護心散。

外用蔥熨法分解其邪。如大便不通者。切不可用芎黃湯。惟宜蜜煎導之。其勢稍退。盒飯用保元。仍加遠志﹑肉桂﹑犀角﹑鯪鯉甲等解散餘毒。兼使參﹑無壅滯之患。其間瀉補。各隨其人所稟之偏以爲權衡。貴在臨証之活法耳。

﹝診﹞脈浮而無力太陽也。脈長有力陽明也。浮而弦者少陽也。洪數者傷火也。沈細者傷濕也。

虛細脈澀皆不治。虞恆徳治一人。因勸鬥毆。眉稜骨被打破。得破傷風。頭面大腫發熱。以九味羌活湯取汗。外用杏仁研爛。入白面少許。新汲水調敷瘡上。腫消熱退而愈。後屢試屢驗。

卷六諸風門

跌撲

經云。人有墮墜。惡血畱內。腹中脹滿。不得前後。先飲利藥。金匱治馬墜及一切筋骨損方。

大黃一兩。另用酒一大盞浸。及桃仁﹑蒲黃﹑甘艸﹑發灰。以童子小便煎成。納大黃。去滓。分溫三服。先以敗蒲席煎湯浴之。浴後服藥。以衣被蓋覆。斯須通利數行。痛楚立瘥。傷損气血凝滯則腫。或紫或靑。痛不可忍。宜活血行气。最忌惡血攻心與破傷二證。凡血上逆者。卽以逐瘀爲急。口噤牙關緊。卽是胃風。根據破傷治之。傷損著寒。痛不可忍。用蔥杵爛炒熱罨上。其痛立止。冷則溫之。惡血上攻。韭汁和童便飲半杯。卽下。從髙墮下。腹中瘀血滿痛不得出。短气。

二便不通。千金桃仁湯。挫閃气血不順。腰脇疼痛。或發寒熱。香殼散加桃仁﹑蘇木。脇痛。

加柴胡﹑川芎。跌撲閃挫。瘀結腹脇。大便不通。調營活絡飲。跌撲損傷。瘀蓄大便不通。紅腫靑紫。疼痛昏悶。內壅欲死者。當歸導气散。跌撲閃挫。腰脇气滯。牽引掣痛。復元通气散。從髙墜下。惡血流於脇中。痛不可忍。復元活血湯。被打傷破。內有瘀血腹脹。蒲黃生者篩取一升。當歸﹑肉桂各二兩。酒服方寸匙。日三服。丹方。治折臂斷筋損骨。生地﹑大黃搗汁。

和酒服一月卽接連。仍以滓炒熱貼之。虫擂酒服亦可。焙榦爲末。每服一錢。入麝少許。溫酒調服。接骨神效。跌折或金刃傷骨。用老鴉眼睛藤。和根葉細搗。封貼傷處。令患者痛飲至醉。

此續骨法也。若筋斷取筋相對。用旋花根﹝卽纏枝牡丹。﹞杵汁滴傷處。將渣封瘡上。半月筋自續。此續筋法也。又方。治筋絕取生蟹肉及黃。搗塗傷處。筋卽續。亦治骨斷。以蟹生搗和酒痛飲。並以滓。幹卽再塗。骨連筋續乃止。諸傷損瘀血凝聚。痛不可忍。以大黃一兩切。杏仁三十粒。研細。酒煎服。瘀血卽下。若恐气絕。取藥不及。先以熱小便灌之。外用大黃末。薑汁調塗。一夜靑紫卽變。瘀積日久。靑黑痛極。以附子一枚咀。豬脂煎數沸。去滓取脂。和醋塗之。

墮墜重傷。危在旦夕。用烏雞連毛搗爛。和醋烘熱。隔布熨之。甚則破牛馬腹納入。浸熱血中救之。金傷腸出。以豬脂抹手推入。急用桑皮綫縫合。卽以熱雞血塗之。次入燒人屎拌塗尢妙。從髙墜下。或行車走馬。跌折筋骨。骨傷。自然銅散。筋傷。乳香定痛散。金刃出血不止者。紫金丹敷之。跌撲致衄。或吐血不止。濃煎蘇木湯去滓。煎小烏神湯。下黑神散。促筋脫骱。用槿樹皮搗爛。拌臘糟焙熱塗紮。損傷一證。專從血論。但須分有瘀血停積與亡血過多之證。蓋打撲墮墜。皮不破而內損者。必有瘀血。若金刃傷皮出血。或致亡血過多。二者不可同法而治。有瘀血者。宜攻利之。若亡血者。兼補調之。須察其所傷上下輕重淺深之異。經絡气血多少之殊。惟宜先逐瘀血。通經絡。和血止痛。然後調气養血。補益胃气。無不效也。

﹝診﹞金瘡出血太多。其脈虛細小者生。數實而浮大者死。砍瘡血不止。脈來或大或止者死。

細滑者生。從髙顚僕。內有血。腹脹滿。脈堅彊者生。小弱者死。

卷六諸風門

痙﹝與纘結二論痙例參看﹞

經云。諸痙項彊。皆屬於濕。肺移熱於腎。傳爲柔痙。金匱云。太陽之病。發熱無汗。反惡寒者。名曰剛痙。太陽病。發熱汗出。而不惡寒者。名曰柔痙。太陽病。發熱脈沈而細者。名曰痙。爲難治。太陽病。發汗太多。因致痙。風病下之則痙。復發汗。必拘急。瘡家𨿽身疼痛。不可發汗。汗出則痙。病者身熱足寒。頸項彊急。惡寒。時頭熱。面赤目赤。獨頭動搖。卒口噤。

背反張者。痙病也。若發其汗者。寒濕相搏。其表益虛。卽惡寒甚。發其汗已。其脈如蛇。暴腹脹大者。爲欲解。脈如故。反復弦者痙。夫痙脈按之緊如弦。直上下行。脈經云。痙家脈伏。直上下行。痙家有灸瘡者難治。太陽病。其證備。身體彊KTKT﹝音殊。﹞然。脈反沈遲。此爲痙。栝蔞桂枝湯主之。太陽病。無汗而小便反少。气上衝胸。口噤不得語。欲作剛痙。葛根湯主之。痙爲病。胸滿口噤。臥不著席。腳攣急。必齒。可與大承气湯。合上十一條推之。則痙病之屬表者。宜用桂枝﹑葛根。屬裏者。可用承气。是爲邪實者設也。若首二條之葛根﹑桂枝。所不待言。第三條無汗。麻黃附子細辛湯。有汗。桂枝附子湯。四條。眞武湯。五條。附子湯。六條。芍藥甘。艸附子湯。七條。未發汗前。桂枝加附子湯。發其汗已。其脈如蛇。甘艸附子湯。

八條。漧薑附子湯。九條是統言痙病之脈。無證可驗。不得擬方。第十條言痙病之不宜用灸。灸則艾火助虐。一切辛烈。槪不可施。所以難治。惟腹脹便祕者。庶可行下奪一法。虛者可用炙甘艸湯。其脈經云一條與第九條不異。演文無疑。按痙病與金匱開卷第一證治。論證最詳。而方治最略。以其證最危逆。難於造次也。觀其論中。惟出太陽陽明邪實三方。不及三陰虛証之治者。

以痙病之脈。皆弦勁伏匿。證多反張厥逆。是難議攻發。易於溫散也。若不通篇體會。烏知先聖立言之旨。

陳無擇曰。夫人之筋。各隨經絡退出於身。血气內虛。外爲風寒濕熱之所中則痙。蓋風散气。

故有汗而不惡寒。曰柔痙。寒泣血。故無汗而惡寒。曰剛痙。原其所因。多由亡血。筋無所營。

故邪得以襲之。所以傷寒汗下過多。與夫病瘡人。及產後致斯疾者。槪可見矣。診其脈。皆沈伏弦緊。但陽緩陰急。則久久拘攣。陰緩陽急。則反張彊直。二證各異。不可不別。

張景嶽曰。痙之爲病。彊直反張病也。其病在筋脈。筋脈拘急。所以反張。其病在血液。血液枯燥。所以筋攣。觀仲景曰。太陽病。發汗太多。因致痙。風病下之則成痙。瘡家不可發汗。

汗之亦成痙。只此數言。可見病痙者。多由誤治之壞證。其虛其實可了然矣。自仲景之後。惟陳無擇能知所因。曰多由亡血。筋無所營。因而成痙。則盡之矣。但惜其言之旣善。而復未有善者。

曰。气血內虛。外爲風寒濕熱所中則痙。斯言不無有誤。若其所云。則仍是風濕爲邪。而虛反次之。不知風隨汗散。而旣汗之後。何復言風。濕隨下行。而旣下之後。何反致濕。蓋誤汗者。必傷血液。誤下者。必傷眞陰。陰血受傷。則血燥。血燥則筋失所滋。筋失所滋。則爲拘爲攣。而反張彊直之病。勢所必至。又何待風寒濕熱之相襲而後爲痙耶。且仲景所言。言不當汗而汗也。

不當下而下也。汗下旣誤。卽因誤治而成痙矣。豈誤治之外。必再受邪而後成痙。無邪則無痙哉。

此陳氏之言。不惟失仲景之意。而反致後人疑惑。用持兩端。故凡今人之治此者。未有不以散風去濕爲事。亦焉知血燥陰虛之證。尙能堪此散削否。此千古不明之疑竇。不可不爲辧察。故列陳子之論於前。以資後學之印證。痙證甚多。而人多不識者。在不明其故。而鮮有察之者耳。蓋凡以暴病而見反張戴眼。口噤拘急之類。皆痙病也。觀仲景以汗下爲言。謂其誤治亡陰。所以然也。予因類推。則常見有不因誤治。

而凡屬陰虛血少之輩。不能營養筋脈。以致搐攣僵僕者。皆是此證。如中風之有此者。必以年力衰殘。陰之敗也。產婦之有此者。必以去血過多。衝任竭也。瘡家之有此者。必以血隨膿出。營气涸也。小兒之有此者。或以風熱傷陰。遂爲急驚。或以汗瀉亡陰。遂爲慢驚。凡此之類。總屬陰虛之證。蓋精血不虧。則𨿽有邪干。亦斷無筋脈拘急之病。而病至堅彊。其枯可知。故治此者。必當先以气血爲主。而邪甚者。或兼治邪。若邪微者。通不必治邪。蓋此証之所急者在元气。無气復而血脈行。則微邪自不能畱。何足慮哉。柰何今人但見此證。必各分門類。而悉從風治。不知外感之風。

客邪證也。治宜解散。內生之風。血燥證也。止宜滋補。矧此數者。總由內證。本無外邪。旣以傷精敗血枯燥而成。而再治風痰。難乎免矣。故予詳筆於此。以明痙証之要。仲景云。痙止屬太陽。

而不及他經者何也。蓋痙必反張。其病在背。背之經絡。惟太陽督脈耳。言太陽則督在其中矣。此其義也。然仲景止言其表。而未詳其裏。考內經之經脈篇曰。足少陰之脈。貫脊屬腎。其直者。從腎上貫肝膈。經筋篇曰。足少陰之筋。從脊內挾膂上至項。結於枕骨。與足太陽之筋合。又曰。足太陽之筋病。脊反折。項筋急。足少陰之筋病。主癇螈及痙。陽病者腰反折不能俯。陰病者不能仰。

由此觀之。則痙之爲病。乃太陽少陰之病也。蓋腎與膀胱爲表裏。膀胱爲津液之腑。而腎爲藏精之髒。病在二經。水虧可知。故治此者。最常以眞陰爲主。

薛立齋曰。痙以有汗無汗辧剛柔。又以厥逆不厥逆辧陰陽。仲景𨿽曰痙皆身熱足寒。然陽證不厥逆。其厥逆者。皆陰也。剛痙無汗惡寒。項背彊。腳攣急。手足搐搦。口噤切牙。仰面開眼。

甚則角弓反張。臥不著席。脈來弦長勁急。葛根湯。柔痙自汗惡風。四肢不收。閉眼合面。或時搐搦。脈來遲濡弦細。桂枝湯加栝蔞。血虛之人發痙。或反張。或只手足搐搦。或但左手足動搖。十全大補湯加鉤藤﹑蠍尾。風熱痰壅。發痙不省。或只手足搐搦。或只右手足動搖。宜祛風導痰湯。痙病胸滿。口噤切牙。腳攣急。臥不著席。大便硬者。可與大承气湯。若一邊牽搐。一眼斜者。屬少陽。及汗後不解。乍靜乍亂。直視口噤。往來寒熱。小柴胡加桂枝﹑白芍。足三陰痙。俱手足厥冷。筋脈拘急。汗出不止。項彊脈沈。厥陰則頭搖口噤。附湯加當歸﹑肉桂。太陰則四肢不收。術附湯加甘艸﹑生薑。少陰則閉目合面。參附湯加甘艸﹑漧薑。古法。用附子散通治三陰諸痙。多汗。去川芎﹑獨活。加黃﹑當歸。賊風口噤。角弓反張成痙。倉公當歸湯。產後發痙。詳婦人本門。

﹝診﹞太陽病發熱。脈沈而細者。名曰痙。爲難治。痙脈伏。按之緊如弦。直上下行。痙病發其汗已。其脈如蛇。暴腹脹大者爲欲解。脈如故。反伏弦者痙。

卷六諸風門

螈

螈者。筋脈拘急也。者。筋脈弛縱也。俗謂之搐。小兒吐瀉之後。脾胃虧損。津液耗散。

故筋急而搐。爲慢驚也。俗不知風乃虛像。因名誤實。反投牛黃﹑抱龍等祛風藥致夭枉者。不知其幾。大抵發汗後失血後產後癰疽潰後。气血津液過傷。不能養筋而然。與筋惕肉顫振相類。

分气血緩急。兼補養爲治。庶有生理。若妄加灼艾。或飲以發表之劑。死不旋踵矣。

螈之證。多屬心脾肝三經。若自汗少气。脈急按之則減小者。此心气之虛也。辰砂妙香散。若气盛神昏。筋攣。脈滿大。此心火之旺也。導赤散。加芩﹑連﹑山梔﹑茯神﹑犀角。若體倦神昏不語。脈遲緩。四肢欠溫者。脾虛生風也。歸脾湯加鉤藤﹑羌活。若寒熱往來。目上視搖頭。脈弦急者。肝熱生風也。加味逍遙散加桂枝。熱傷元气。四肢困倦。手指麻木。時時螈。補中益气湯去白術加白芍﹑五味。暑風搐搦。如小兒驚風狀。緣先傷於暑。毛孔開而風乘之。局方香薷飲加羌﹑防﹑﹑芍。風虛昏憒。不自知覓。手足螈。口眼動。或渴或自汗。續命煮散。癰疽膿水過多。金瘡出血過多。及嘔血衄血下血後。或虛弱人誤汗誤下。气血津液受虧而致此者。

大劑保元湯加芎﹑歸﹑鉤藤。兼生陰血。則陽火自退。不應。六君子加芎﹑歸﹑鉤藤。以補脾土。

故小兒吐瀉之後。脾胃虧損。亦多患之。乃虛像也。無風可逐。無痰可消。當大補脾土爲急。若陽气脫陷者。補中益气加姜﹑桂。陽气虛敗者。十全大補湯加姜﹑附。亦有得生者。然筋搐顫掉。肢體惡寒。脈微細。人皆知爲虛也。是爲眞象。至於脈大無力。發熱煩渴。是爲假象。惟當固本爲善。若無力抽搐。戴眼反折。汗出如珠。俱不治。產後陰血去多。多有螈。詳婦人本門。

﹝診﹞螈之脈。虛微緩弱者可治。弦緊急疾者難愈。在暴病得之。爲風痰及肝火襲於經脈之象。卽久病見之。亦屬痰火乘虛肆虐之兆。凡新病得之。脈滿大數實者。搜滌風痰。最爲要著。

久病得之。補中寓搜。在所必需。設久病而脈實滿。暴病而脈虛微。法無可療之機也。

卷六諸風門

顫振

經云。寒气客於皮膚。陰气盛。陽气虛。故爲振寒寒栗。深師曰。振乃陰气爭勝。故爲戰。

栗則陽气不復。故爲顫。骨者髓之府。不能久立。行則振掉。骨將憊矣。顫振與螈相類。螈則手足牽引。而或伸或屈。顫振則但振動而不屈也。亦有頭動而手不動者。蓋木盛則生風生火。

上衝於頭。故頭爲顫振。若散於四末。則手足動而頭不動也。經曰。諸風掉眩。皆屬於肝。若肝木實熱。瀉靑丸。肝木虛熱。六味丸。肝木虛弱。逍遙散加參﹑術﹑鉤藤。挾痰。導痰湯加竹瀝。

脾胃虛弱。六君子湯加芎﹑歸﹑鉤藤。衛虛多汗惡寒。加黃二錢。附子五分。脾虛。補中益气加鉤藤。心血虛少而振。平補正心丹。心气虛熱而振。本方去肉桂﹑山藥﹑麥冬﹑五味。加琥珀﹑牛黃﹑黃連。名琥珀養心丹。心虛挾痰而振。本方去龍齒﹑肉桂﹑山藥﹑麥冬﹑五味。加琥珀﹑川芎﹑膽星﹑麝香﹑甘艸。爲祕方補心丹。心虛挾血而振。龍齒淸魂散。腎虛而行步振掉者。八味丸﹑十補丸選用。實熱積滯。可用汗吐下法。戴人治馬叟。手足振掉。若綫提傀儡。用湧法。

出痰數升而愈。此必痰證痰脈。而壯盛气實者。不可不知。

﹝診﹞顫振之脈。小弱緩滑者可治。虛大急疾者不治。間有沈伏澀難者。必痰濕結滯於中之象。

凡久病脈虛。宜於溫補。暴病脈實。宜於峻攻。若久病而脈反實大。暴病而脈反虛弱。決無收功之理也。

卷六諸風門

攣

內經言。攣皆屬肝。肝主筋故也。有熱有寒。有虛有實。熱攣者。經所謂肝气熱則筋膜幹。

筋膜幹則筋急而攣。六味丸加牛膝﹑當歸之類。因於濕。首如裹。濕熱不攘。大筋短。小筋弛長。短爲拘。弛長爲痿。先搐瓜蒂散。次與羌活勝濕湯。虛邪搏筋。則筋急。五積散。血虛則筋急。增損四物湯。劇勞筋脈拘急。疼痛少眠者。黃丸。更於暖室中近火按摩爲佳。虛風襲於經脈。手足拘攣。屈伸短縮。腹痛。爪甲唇俱靑。轉筋。不思飲食。甚則舌捲囊縮。木瓜散。拘攣癱瘓。口目斜。骨節疼酸。行步不正者。舒筋三聖散。痺濕筋攣骨痛者。續斷丸。誤汗漏風。筋攣縮急。或方士用木鱉發汗。見風筋脈拘攣者。

並宜桂枝湯倍桂加歸﹑附。病初起者。分表里治。如戴人用甘遂末三錢。豬腎一枚。細批破。

少用鹽椒淹透。摻藥末在內。荷葉包裹煨熟。溫酒細嚼。則上吐下瀉而愈。

石頑曰。攣證人悉知爲寒。不知亦有屬血枯而熱者。蓋寒則脛逆而痛。熱則脛熱而枯。至於濕熱下流。又爲實證。則疼腫便祕。以此辧之。虛實寒熱。可判然胸臆矣。

﹝診﹞攣者拘攣。浮緩屬風。沈細爲濕。洪緩濕熱。澀細寒濕。虛大气衰。小弱血虛。尺中弦弱。腎虛精竭。若久病而脈反實彊。乍病而見虛澀。𨿽有合劑。難於圖治也。

石頑治包山勞俊卿。年髙攣廢。山中諸醫用木瓜﹑獨活﹑防己﹑﹑威靈仙之類。將半年餘。乃致跬步不能動移。或令服八味丸。亦不應。診其脈。尺中微浮而細。時當九夏。自膝至足。

皆寒冷如從水中出。知爲腎虛風雨所犯而成是疾。遂授安腎丸方。終劑而能步履連。服二料。終無痿弱之狀矣。

卷六諸風門

眩暈

經曰。因於風。欲如運樞。起居如驚。神气乃浮。內經論眩。皆屬於木。屬上虛。仲景論眩。

以痰飲爲先。丹溪論眩。兼於補虛治痰降火。

戴復庵云。有頭風證。耳內常鳴頭。上如有鳥雀啾啾之聲。切不可全謂耳鳴爲虛。此頭腦挾風所致。有眩暈之甚。擡頭則屋轉。眼常黑花。觀見常如有物飛動。或見物爲兩。宜三五七散。

或祕旨正元散加鹿茸。兼進養正丹。不效。一味鹿茸。每服半兩。酒煎去滓。入麝少許。緣鹿茸生於頭。頭暈而主以鹿茸。蓋以類相從也。曾有服頭痛藥不愈。服茸朱丹而效。此爲虛寒也。若實者用之。殆矣。故丹溪曰。眩暈不可當者。大黃三次酒炒榦爲末。茶調下。每服一錢至二錢。

劉宗濃曰。眩暈乃上實下虛所致。所謂虛者。血與气也。所謂實者。痰涎風火也。經云。上虛則眩。又云。徇蒙招尢。目瞑耳聾。下實上虛。則與劉氏所稱。無乃冰炭乎。蓋邪之所湊。其气必虛。畱而不去。其病爲實。亦何冰炭之有。然當以脈法辧之。寸口大而按之卽散者爲上虛。以鹿茸法治之。寸口滑而按之益堅者爲上實。以酒大黃法治之。外感六淫。內傷七情。皆能眩暈。然無不因痰火而作。諺云。無火不動痰。無痰不作暈。須以淸火豁痰爲主。而兼治六淫之邪。無不愈者。風寒在腦。或感邪濕。頭眩重痛欲倒。嘔逆不定。三因芎辛湯。冒雨或中濕。眩暈嘔逆。

頭重不食。本方去細辛﹑芽茶加半夏﹑茯苓。惡風眩暈。頭旋眼黑惡心。見風卽復作者。半夏蒼術湯。風虛眩暈多痰。導痰湯加天麻。腎气素虛而逆者。沈香降气下養正丹。不應。八味丸。風熱眩暈眼掉。川芎茶調散。痰厥眩暈。半夏白術天麻湯。痰火眩暈者。二陳湯加白術﹑川芎﹑天麻。有熱。更加山梔﹑黃芩。七情郁而生痰。亦令頭眩。但見於郁悒之人。及婦女輩。二陳加木香﹑丁香﹑白術﹑砂仁。早起眩暈。須臾自定。乃胃中老痰使然。古方用黑錫丹劫之。不若靑礞石丸鎭墜。後用理中丸調理。痰結胸中。眩暈惡心。牙皂末和鹽湯探吐。吐定。服導痰湯。勞役過度。眩暈發熱者。補中益气湯加天麻。兼嘔逆。六君子湯。气虛而喘。加黃。陰虛火炎痰盛。少加熟附子。

煎成加薑汁﹑竹瀝。因虛致眩。𨿽定後。而常欲向火。欲得暖手按者。陽气不足故也。附子理中湯。淫欲過度。腎與督脈皆虛。不能納气歸源。使諸逆奔上而眩暈。六味丸加沈香﹑鹿茸。名香茸八味丸。肥白人眩暈。淸火降痰爲先。而兼補气藥。黑瘦人眩暈。滋陰降火爲要。而帶抑肝之劑。胸中有死血。作痛而眩。飲韭汁酒良。產後血暈。見婦人本門。

﹝診﹞左手脈數熱多。脈澀有死血。浮弦爲肝風。右手滑實痰積。脈大是久病。虛大是气虛。

石預治司業董方南夫人。體𨿽不盛。而恆有眩暈之疾。診其六脈皆帶微弦。而气口尢甚。蓋緣性多鬱怒。怒則飲食不思。恆服消導之味。則中土愈困。飲食皆化爲痰。痰從火化而爲眩暈矣。

豈平常肥盛多濕之痰可比例乎。爲疏六君子方。水泛爲丸。服之以培中土。中土健運。當無數化不及。畱結爲痰而成眩暈之慮。所謂治病必求其本也。

朔客梁姓者。初至吳會。相邀石頑往診。時當夏月。裸坐盤餐。倍於常人。而形偉气壯。熱汗淋漓於頭項間。診時不言所以。切其六脈沈實。不似有病之脈。惟兩寸略顯微數之象。但切其左。則以右掌抵額。切其右。則易左掌抵額。知其肥盛多濕。而夏暑久在舟中。時火鼓激其痰。

而爲眩暈也。詢之果然。因與導痰湯加黃柏﹑澤瀉﹑茅術﹑濃朴二服而安。

又治松陵貢士吳友良。年逾古稀。頭目眩暈。乃弟周維。素擅岐黃。與補中益气數服。始用人參一錢。加至三錢。遂痞滿不食。坐不得臥。三晝夜。喃喃不休。仲君孝廉謙六。相延石頑往候。見其面赤。進退不常。左頰聶聶動。診其六脈皆促。或七八至一歇。或三四至一歇。詢其平昔起居。云。是知命之年。便絕欲自保。飲啖自彊。此壯火爍陰而兼肝風上擾之兆。與生料六味除去茱萸。易入鉤藤。大劑煎服。是夜卽得酣寢。其後或加鱉甲。或加龍齒。或加棗仁。有時妄動怒火。達旦不寧。連宵不已。則以秋石湯送靈砂丹。應如桴鼓。盛夏酷暑。則以小劑生脈散代茶。後與六味全料調理。至秋而安。

卷六神志門

癲

經曰。人生而病癲疾者。名爲胎病。此得之在母腹中時。其母有所驚。气上而不下。精气並居。故令子發爲癲疾也。病初發。歲一發。不治。月一發。不治。月四五發。名曰癲。癲疾脈搏大滑。久自已。脈小堅急。死不治。癲疾之脈。虛則可治。實則死。搏陰則爲癲疾。

癲𨿽爲陰。若得搏大滑脈。故自已。若得小堅急。爲陰脈之極也。故不治。虛則邪气未盛。

故可治。實則純乎邪矣。故死。

難經曰。重陰者癲。癲病始發。意不樂。直視僵僕。其脈三部陰陽俱盛是也。

脈經曰。陰附陽則狂。陽附陰則癲。陽附陰者。腰以下至足熱。腰上寒也。陰附陽者。腰以上至頭熱。腰下寒也。

癲之爲證。多因郁抑不遂。傺無聊所致。精神恍惚。語言錯亂。或歌或笑。或悲或泣。如醉如狂。言語有頭無尾。穢潔不知。經年不愈。皆由郁痰鼓塞心包。神不守舍。俗名痰迷心竅。安神豁痰爲主。先以控涎丹湧出痰涎。後用安神之劑。怒動肝火。風痰上盛而發癲狂。導痰湯加芩﹑連﹑菖﹑遠。煎成入朱砂﹑沈香磨汁調服。言語失倫。常常戲笑。不發狂者。心虛也。定志湯加薑汁﹑竹瀝。膈間微痛者。

兼有瘀血。加琥珀﹑郁金。﹝如無郁金。蓬術代之。﹞因思慮而得者。先與稀涎散。後用歸脾湯加辰砂末調補之。心經蓄熱。或時發躁。眼鼻覺熱者。定志丸加芩﹑連﹑麥冬﹑牛黃。實者。涼膈散加川連﹑麥冬﹑菖蒲。癲病語言錯亂。神气昏惑者。千金防己地黃湯。因思慮妄想不遂。致神不守舍而妄言妄見。若神祟所憑。初起用半夏茯神散。數服自愈。若日久爲湯藥所汨。神出捨空。非大劑獨參加薑汁﹑竹瀝塡補其神。不能克應。有病癲人。專服四七湯而愈。蓋气結爲痰。

痰飲郁閉其神識也。癲疾旣久。動轍生疑。面色痿黃。或時吐沫。默默欲眠。此虫積爲患。妙功丸。若癲哭呻吟。爲邪所憑。非狂也。燒蠶紙酒水下方寸匙。

李士材治張少椿女。以喪子悲傷。忽當雷雨交作。大恐。苦無所避。旦日或泣或笑。或自語。

或罵詈。如中鬼祟。診其心脈浮滑。餘皆沈細。此气血兩虧。憂恐傷心。心傷則熱。熱積生風也。

以滚痰丸。用桔梗﹑延胡索﹑陳皮﹑杏仁煎湯送下。出痰積甚多而愈。

卷六神志門

狂

經云。狂始生。先自悲也。喜忘苦怒善恐者。得之憂饑。狂始發。少臥不饑。自髙賢也。自辯智也。自尊貴也。善罵詈。日夜不休。狂言。驚善笑。好歌樂。妄行不休者。得之大恐。狂。

目妄見。耳妄聞。善呼者。少气之所生也。狂者。多食善見鬼神。善笑而不發於外者。得之有所大喜。足陽明之脈病。惡人與火。聞木音則惕然而驚。病甚則棄衣而走。登髙而歌。甚至不食數日。逾垣上屋。四肢者諸陽之本也。陽盛則四肢實。實則能登髙也。

熱盛於身。故棄衣欲走也。陽盛則妄言。罵詈不避親疏。而不欲食。不欲食故妄走也。有怒狂者。

生於陽也。陽者因暴折而難決。故善怒也。病名陽厥。陽明者常動。巨陽少陽不動。不動而動大疾。此其候也。奪其食則已。夫食入於陰。長气於陽。故奪其食則已。使之服以生鐵洛爲飲。夫生鐵洛者。下气疾也。

此陽气怫郁。不得疏越。少陽膽木挾三焦相火。太陽陰火上逆。故使人易怒如狂。奪其食者。

不使火助邪也。飲以生鐵洛者。金以制木。木平則火降。故曰下气疾也。

狂之爲病。皆由阻物過極。故猖狂剛暴。若有邪附。妄爲不避水火。罵詈不避親疏。或言未嘗見之事。非力所能。病反能也。上焦實者。從髙抑之。生鐵洛飲。陽明實則脈伏。大承气湯去濃朴加當歸﹑鐵洛飲。以大利爲度。在上者。因而越之。來蘇膏。或戴人三聖散湧吐。其病立安。

後用洗心散﹑涼膈散調之。形證脈气俱實。當湧吐兼利。勝金丹一服神效。𨿽數年狂癡。無不克應。但不可誤施於癲癇之證。經云。悲哀動中。則傷魂。魂傷則狂妄不精。不精則不正。當以喜勝之。以溫藥補魂之陽。龍齒淸魂散。經云。喜樂無極則傷魄。魄傷則狂。狂者意不存。當以恐勝之。以涼藥補魄之陰。淸神湯。肺虛喘乏。加沙參。胃虛少食。加人參。肝虛驚恐。加羚羊角。

熱入血室。發狂不識人。小柴胡加犀角﹑生地黃。挾血如見祟狀。當歸活血湯加酒大黃微下之。

肝盛多怒狂妄者。鍼大惇。在足大指上。屢驗。

一婦人狂言叫罵。歌笑非常。似祟憑根據。一邊眼與口角弔起。或作癇治。或作心風治。皆不效。乃是舊有頭風之疾。

風痰作之使然。用芎辛湯加防風。數服頓愈。

婦科鄭靑山。因治病不順。沈思輒夜。兼受他醫諷言。心甚懷憤。天明病者霍然。憤喜交集。

病家設酌酬之。而諷者已遁。憤無從泄。忽然大叫發狂。同道諸名家治之罔效。一日。目科王道來往候。索已服未服等方視之。一並毀棄。曰。此神不守舍之虛證。豈豁痰理气淸火藥所能克效哉。遂令覓上好人參二兩。一味煎湯服之頓安。三啜而病如失。更與歸脾湯調理而康。

卷六神志門

癇

脈經云。前部左右彈者。陽蹺也。動則苦腰痛癲癇。惡風偏枯。僵僕羊鳴。身彊皮痺。從少陽斜至太陽者。陽維也。動則苦癲癇。僵僕羊鳴。手足相引。甚者失音不能言。從少陰斜至厥陰者。陰維也。動則苦癲癇。尺寸俱浮。直上直下。此爲督脈。腰背彊痛。不得俯仰。大人癲病。

小兒風癇。脈來中央浮。直上直下者。督脈也。動則苦腰背膝寒。夫癲。小兒癇也。巢氏妄立五癇之說。曰陽癇。曰陰癇。曰風癇。曰濕癇。曰馬癇。證治雜出。殊不知癲癇之發。皆由肝腎龍雷上衝所致也。

癇病與卒中痙病相似。但癇病發時昏不知人。卒然眩僕倒地。甚則螈抽搐。目上視。或口眼斜。或口作六畜聲。將醒時吐涎沫。醒後又復發。有連日發者。有一日三五次發者。若中風中寒中暑中熱。則僕時無聲。醒時無涎沫。醒後不復發也。剛痙柔痙亦屢發。然身體彊直。角弓反張。不似癇之身軟。或爲六畜聲也。癇証之發。由腎中龍火上升。而肝家雷火相從挾助也。惟有肝風。故作搐搦。搐搦則通身之脂液逼迫而上。隨逆气而吐出於口也。陰气虛。不能寧謐於內。則附陽而上升。故上熱而下寒。陽气虛。不能周衛於身。則隨陰而下陷。故下熱而上寒。

丹溪主痰與熱。以星﹑半﹑芩﹑連爲主。熱多者。涼膈散加川連﹑麥冬以泄之。痰多者。戴人三聖散以吐之。如驚者。東垣安神丸以平之。可下。以承气湯下之。然後用安神平肝之劑。歸﹑地﹑牛黃﹑朱砂﹑靑黛﹑柴胡﹑川芎之類。心熱痰迷心竅者。淸神湯。病久而成窠囊。窠囊日久。

必至生虫。妙功丸神效。旣與行痰滌熱。癇證已愈。然須防其再發。宜十全大補加棗仁﹑遠志﹑麥冬。稟气素虛者。鹿角膠經年常服。六味丸加遠志﹑沈香。亦不可缺。風癇驟發。項彊直視。

不省人事。此肝經有熱也。或有切牙者。瀉靑丸合導赤散治之。如病發者。可用輕粉﹑白礬﹑代赭石。發過米飲調下。重劑以鎭之也。若起於郁者。四七湯加木香﹑南星。發時用前藥下靈砂丹。

不得臥。用養正丹。多嘔。下黑錫丹。痰多者。導痰湯加木香﹑竹瀝。癇病晝發。灸陽蹺。宜補中益气加益智。夜發。灸陰蹺。宜六味丸加鹿角膠。丹礬丸治五癇諸證。方用黃丹一兩。白礬二兩。銀罐中通紅爲末。入臘茶一兩。不落水豬心血爲丸。綠豆大。朱砂爲衣。每服三十丸。茶淸送下。久服其涎自便出。服一月後。更以安神藥調之。久患气虛。痰气壅塞。須防卒變。不可妄許以治也。凡見目瞪如愚者不治。治之亦必無功。

石頑曰。癇證往往生於鬱悶之人。多緣病後本虛。或復感六淫。气虛痰積之故。蓋以腎水本虛不能制火。火气上乘。痰壅臟腑。經脈閉遏。故卒然倒僕。手足搐撚。口目牽掣。乃是熱盛生風之候。斯時陰陽相薄。气不得越。故迸作諸聲。證狀非一。古人𨿽分五癇。治法要以補腎爲本。

豁痰爲標。隨經見證用藥。但其脈急實。及虛散者不治。細緩者𨿽久劇可治。

﹝診﹞脈浮滑洪數爲風癇。細弦微緩爲虛癇。浮爲陽癇。沈爲陰癇。虛弦爲驚。沈數爲實熱。

沈實弦急者不治。

卷六神志門

煩躁﹝與緒論參看﹞

經云。气亂於心則煩。蓋熱客於肺則煩。入於腎則躁。大抵心火旺。則水虧金爍。惟火獨熾。

故肺腎合而爲煩躁也。煩躁俱作。有屬熱者。有屬寒者。先哲治獨煩不躁者多屬熱。惟悸而煩者爲虛寒。治獨躁不煩者多屬寒。惟火旺脈實者爲熱。蓋煩者胸中煩。爲內熱也。躁者身體手足躁擾。或裸體不欲近衣。或欲投井中。爲無根之外熱。急以附子﹑理中﹑四逆﹑姜附輩熱藥治之。

若誤認爲熱。投以涼藥。則周身之火。得水則升走。頃刻喘汗。外脫而死也。凡表證不得汗。內外皆熱而躁亂不寧。取汗則定。裏實熱郁。大便不通。無論傷寒雜證。心神不安。脈數實有力者。

下之則定。火客心包。或酒客膏粱。上焦不淸。令人煩躁。宜芩﹑連﹑山梔等涼藥爲君。稍用炮姜爲使。甚則涼膈散下之。汗下後熱不止而發狂煩躁。面赤咽痛者。此熱乘少陰之經也。葶藶苦酒湯探吐之。

卷六神志門

虛煩﹝與緒論參看﹞

經云。夏脈者。心也。其不及者。令人煩心。肝虛腎虛脾虛。皆令人體重煩冤。是知煩多生於虛也。大法。津液去多。五內枯燥而煩者。八珍湯加竹葉﹑棗仁﹑麥冬。營血不足。陽盛陰微而煩者。當歸補血湯下朱砂安神丸。或生脈散加歸﹑地﹑棗仁﹑竹茹之屬。腎水下竭。心火上炎而煩者。大劑生料六味丸。少用肉桂爲引導。

肥人虛煩。不眠不飲。溫膽湯。大病後有餘熱。嘔吐咳逆。虛煩不安。竹葉石膏湯。五心煩熱。

口漧唇燥。胸中熱悶。千金竹葉湯。虛煩懊。顚倒不安。梔子豉湯。不應。加犀角﹑黑參。久病餘熱不止。虛煩不安。臥寐不寧。六味丸加棗仁。煩而小便不利。五苓散加辰砂﹑滑石。煩而嘔。不喜食。金匱橘皮竹茹湯。胎前產後諸煩。見婦人本門。

卷六神志門

妄

譫。多言也。言爲心聲。由火燔而鳴。故心熱則多言。猶醉而心熱。故多言也。或寐而多言者。俗云睡語。熱之徵也。若熱甚𨿽寤而神昏不淸。則譫語也。妄。虛妄也。火爲陽。故外淸明而內濁昧。其主動亂。故神志失常。如見鬼神也。夫血气者。身之神也。神旣衰乏。痰客中焦。

妨礙升降。不得運用。以致十二官各失其職。視聽言動。皆有虛妄。蓋虛病痰病。有似鬼祟。宜淸神湯。或平補鎭心丹去肉桂﹑山藥﹑五味。加琥珀﹑膽星﹑麝香。大便不通。心腹脹滿刺痛。

口噤气急者。此爲實。涼膈﹑承气選用。若作邪祟。治之以金石。必死。產後譫妄。見婦人本門。

石頑治文學黃稚潔諱振藻。譫妄顚僕。數月以來。或六七日一發。或二三日一發。或一日二三發。發則大吐涎水血沫。或一日半日而蘇。或二三時而蘇。醫禱不靈。近於邪祟。晝夜恆見亡婢僕婦。或時昏憒不省。或時妄言妄見。精气不時下脫。不能收攝。服二冬﹑二地﹑連﹑柏﹑金櫻﹑石蓮之屬無算。反加作瀉不食。後延石頑診之。脈來寸盛尺微。前大後小。按之忽無。舉之忽有。知爲神气浮散之候。因與六君子加龍齒﹑菖蒲﹑遠志。送養正丹。間續而進。前後共六七服。自後譫妄顚僕。絕不復發。邪祟亦不復見。惟夢泄爲平時固疾。不能霍然。更與平補鎭心丹。兩月而安。其尊人及昆弟親戚。咸謂金石之藥。能鎭鬼神。曷知從前譫妄。皆神气浮散之故。得養正鎭攝之功。當無神魂飛越之患矣。因識此。以破杯影弓蛇之惑。

卷六神志門

循衣摸牀

循衣撮空摸牀。多是大虛之候。不問雜病傷寒。以大補之劑投之。多有得生者。許學士謂肝熱風淫末疾。故手爲之循衣撮空。其人必譫語妄言。經謂肺入火爲譫妄是也。海藏雲。婦人血風證。因大脫血崩漏。或前後失血。因而枯燥。其熱不除。循衣撮空摸牀。閉目不醒。揚手擲足。

搖動不寧。錯語失神。脈弦浮而虛。內躁之極也。生地黃黃連湯主之。熱極神昏。十餘日不大便。

腹脹喘滿。气粗鼻幹不潤。上下通燥。脈沈實而滑。此地道阻塞不通之故。急宜涼膈﹑承气下之。

若熱乘肺金。气虛不能主持。叉手冒心。循衣撮空。譫語昏沈。不省人事。節庵升陽散火湯。小便利者可治。不利者不治。按涼膈﹑承气。气藥也。自外而入內者用之。生地黃黃連湯。血藥也。

自內而至外者用之。升陽散火湯。气虛火乘藥也。內外合邪者用之。三方俱治不大便者。病患手循衣縫。譫語者。不可治。病患陰陽俱絕。掣衣摸空妄言者死。撮空。服承气。下之後。脈弦者生。澀者死。

卷六神志門

喜笑不休

經云。神有餘則笑不休。精气並於心則喜。心主手厥陰之脈。是動則病目黃。喜笑不休。

河間云。喜笑者。皆心火之盛也。五行之中。惟火有笑。昔治人笑不休口流涎。用黃連解毒湯加半夏﹑薑汁﹑竹瀝。而笑止。

戴人治一婦。病喜笑不休。已半年矣。以鹽塊二兩。燒令通赤。放冷研細。河水煎服。探吐出熱痰五升。次服降火之劑。不數日而笑定。內經曰。神有餘則笑不休。此所謂神者。火是也。

火得風而成焰。笑之象也。

倪惟徳治一婦。病气厥。笑哭不常。人以爲鬼祟所憑。診之。六脈俱沈。胃脘必有積。遂以二陳湯導之。吐痰升許而愈。此積痰類祟也。

卷六神志門

怒

經云。暴怒傷陰。怒則气逆。陰出之陽則怒。血並於上。气並於下。心煩冤善怒。

怒屬肝膽。經云。在藏爲肝。在志爲怒。又云。肝藏血。血有餘則怒是也。生鐵洛飲﹑大小柴胡﹑柴胡疏肝﹑四七﹑四磨﹑越鞠﹑七气﹑沈香降气等。皆治善怒致病之藥。丹溪治怒方。香附末六兩。甘艸末一兩。和勻。白湯調下二錢。日再服。

卷六神志門

悲

經云。精气並於肺則悲。在藏爲肺。在志爲悲。悲。肺之志也。金本燥。能令燥者。火也。

心火主於熱。善痛。故悲痛苦惱者。心神煩熱躁亂而非淸淨也。所以悲哭而五液俱出者。火熱亢極。而反兼水化制之也。

金匱云。婦人髒燥。善悲傷欲哭。有如神靈所作。數欠伸。甘麥大棗湯主之。

髒燥者。火盛爍津。肺失其潤。心系了戾而然。故用甘艸緩心系之急而潤肺燥。大棗行脾胃之津。小麥降肝火之逆。火降則肺不燥而悲自已也。

戴人云。少陽相火。淩爍肺金。金受屈制。無所投告。肺主悲。故但欲痛哭爲快耳。

石頑石。凡肺燥悲愁欲哭。宜潤肺气降心火爲主。余嘗用生脈散﹑二冬膏。並加姜﹑棗治之。

未嘗不隨手而效。若作顚疾。用金石藥則誤矣。

卷六神志門

驚

經云。東方靑色。入通於肝。開竅於目。其病發驚駭。諸病腫。疼酸驚駭。皆屬於火。足陽明之脈病。惡人與火。聞木音則惕然而驚。驚則心無所歸。慮無所定。故气亂矣。身體日減。

气虛無精。病虛無气。灑灑然如驚。驚者平之。

夫驚𨿽主於心。而肝膽脾胃皆有之。驚是火熱爍動其心。心動而神亂也。若因內气先虛。故觸事易驚。或卒然聞響大聲。目擊異物。遇險臨危。皆使人有惕惕之狀也。驚則气亂。郁而生火生涎。涎與气搏。變生諸證。或短气。或自汗。或眠多異夢。隨卽驚覺。並宜溫膽湯加熟棗仁。

如遠志丸妙香散﹑平補正心丹﹑龍齒淸魂散皆可選用。臥多驚魘。口中有聲。溫膽湯下遠志丸。臥多驚魘遺溲者。補膽防風湯加羌活﹑桂枝。此下焦風寒。宜風藥行經也。若气郁生痰而驚悸不眠者。四七湯加茯神﹑遠志石﹑菖蒲。大抵驚則神出於捨。捨空則痰飲乘虛襲入。其神不得歸焉。亦有肝虛風襲之者。本事方治臥則魂夢飛揚。驚悸多魘。通夕不寐。

先用獨活湯數劑。後用珍珠母丸神效。蓋因肝臟本虛。虛風內襲。所以魂遊無定。肝藏魂者也。

風气水飲。乘虛襲入於肝。是以魂不寧而飛揚。若離體狀。若作心血虛治必殆。此證最易慍怒。

小怒則驚悸轉劇。虛火不時上升。豈非肝臟受困之驗歟。二方非深明木盛生風。木槁生火之理。

不能識其奧妙。不能用以建功也。

﹝診﹞寸口脈動爲驚。驚者其脈止而復來。其人目睛不轉。不能呼气。

石頑治河南督學汪緘庵媳。產後病虛無气。灑灑然如驚。常時咳靑黑結痰。欲咳則心中大動。咳則渾身麻木。心神不知所之。偶聞一聲響。則頭面哄熱微汗。神魂如飛越狀。專事婦科者屢用補養心血之劑罔效。虛羸轉劇。邀石頑診之。脈浮微弦而芤。獨左寸厥厥動搖。此必胎前先傷風熱。坐艸時迸力過甚。痰血隨气上逆。衝過膈膜而流入心包也。朝用異功散加童便淬蛤粉。以淸理痰气。夕用大劑獨參湯下來復丹。以搜滌瘀積。蓋痰在膈膜之上。非焰硝無以透之。

血在膈膜之上。非五靈無以浚之。然非藉人參相反之性。不能激之使出也。服數日。神識漸寧。

形神漸旺。攺用歸脾湯加龍齒﹑沈香。調理而康。

又治吳昭如室。年壯體丰。而素有嘔血腹脹脾約便難之恙。兩遭回祿。憂恚頻承。近於失血之後。忽然神气憒亂。口噤目瞠。乃尊周渭文秉燭相邀。診其气口數盛而促。人迎弦大而芤。形神不能自主。似有撮空之狀。渭老以爲證犯條款。不出五日當斃。予謂不然。若是撮空。必然手勢散漫。今拈著衣被。盡力扯摘。定爲挾驚挾怒無疑。爪者筋之餘。非驚怒而何。況脈來見促。當是痰气中結。殊非代脈之比。詢其病因。驚怒俱有。遂勒一方。用鉤藤鉤一兩。煎成入竹瀝半盞。薑汁五匕。連夜制服。明日復延往候。云服藥後。卽得安寐。六脈亦已稍平。但促未退。仍用前方減半。調牛黃末一分。其夕大解三度。共去結糞五六十枚。腹脹頓減。脈靜人安。稀糜漸進。數日之間。平復如常。

卷六神志門

悸

金匱云。寸口脈動而弱。動則爲驚。弱則爲悸。

驚自外邪觸入而動。故屬陽。陽變則脈動。悸自內恐而生。故屬陰。陰耗則脈弱。

心下悸者。半夏麻黃丸主之。

此形寒飲冷。經脈不利。水停心下而致動悸。故用麻黃以散營中寒。半夏以散心下水。與傷寒水停心下用小靑龍湯無異。首論以脈弱爲悸。而此湯用麻黃﹑半夏散寒治水。知其脈必不弱。

非弦卽緊。蓋脈弱爲心气不足。豈此藥所宜用乎。用丸不用湯者。取緩散水。不取急汗也。

卒嘔吐。心下痞。膈間有水。眩悸者。半夏茯苓湯主之。

嘔逆痰飲爲胸中陽气不得宣散。眩亦上焦陽气不能升發所致。故半夏﹑生薑並治之。悸則心受水淩。非半夏可獨治。必加茯苓以去水。水去則神安而悸愈矣。

假令瘦人臍下有悸。吐涎沫而顚眩。此水也。五苓散主之。

瘦人火水之盛。爲水邪抑鬱。在陰分不得升發。故於臍下作悸。及至郁發。轉入於陽。與正气相擊。在頭爲眩。在頂爲顚。腎液上逆爲吐涎沫。故用五苓以伐腎邪。利水道。水去火自安矣。

悸卽怔忡之謂。心下惕惕然跳。築築然動。怔怔忡忡。本無所驚。自心動而不寧。卽所謂悸也。心虛而停水。則胸中滲漉。水旣上乘。心火惡之。心不自安。使人有怏怏之狀。常築築然動。

是則爲悸。蓋水衰火動則爲煩。水乘火位則爲悸。原病式曰。水衰火旺。必煩渴引飲。水停心下而爲悸也。心下悸有气虛血虛。屬飲屬火之殊。夫气虛者。由陽气內微。心下空虛。內動爲悸。

心气不定。五臟不足。甚者。憂愁悲傷不樂。忽忽喜忘。驚悸狂眩。千金定志丸﹑千金茯神湯。

或六君子加菖蒲﹑遠志。血虛者。由陰气內虛。虛火妄動。歸脾湯加丹參﹑麥冬。停飲者。水停心下。侮其所勝。心主畏水。不能自安。故惕惕而動。半夏茯苓湯﹑茯苓甘艸湯。或二陳湯加白術﹑豬苓﹑澤瀉。有表邪挾飲。半夏麻黃丸﹑小靑龍湯選用。火旺者。因水不能制火。故時悸時煩。跳動不寧。天王補心丹。不應。六味丸加五味﹑麥冬﹑遠志。有邪气攻擊而悸者。宜審其何邪而後治之。有營衛涸流。脈來結代者。必補气益血生精。炙甘艸湯。因痰飲而悸。導痰湯加棗仁。有時作時止者。痰因火動也。溫膽湯加川連。其臍下悸動。腎气上淩也。五苓散加辰砂。有所求不遂。或過誤自悔。懊嗟吁。獨語書空。若有所失。溫膽湯加人參﹑柏子仁。胸中痞塞。

不能飲食。心中常有歉。愛居暗處。或倚門後。見人則驚避無地。此卑之病。藿香正气散。虛者。人參養榮湯。有眞心跳。乃血少。非驚悸也。又或夢中如墮巖崖。或睡中忽自身體跳動。此心气不足也。歸脾湯下朱砂安神丸。肥人多屬痰飲。瘦人多屬血虛與陰火上衝。夫悸之證狀不齊。總不外於心傷而火動。火郁而生涎也。若夫虛實之分。气血之辧。痰與飲。寒與熱。外感六淫。內傷七情。在臨證辧之。

﹝診﹞沈細屬飲。結代者。虛而有飲。虛弱者。屬气虛。沈數者。爲血熱。尺中弦緊。爲腎气淩心。寸口脈動而弱。動則爲驚。弱則爲悸。

石頑治老僧悟庵。心悸善恐。徧服補養心血之藥。不應。天王補心丹服過數斤。悸恐轉增。

面目四肢。微有浮腫之狀。乃求治於石頑。察其形。肥白不堅。診其脈。濡弱而滑。此气虛痰飲侵漬於膈上也。遂以導痰湯稍加參﹑桂通其陽气。數服而悸恐悉除。更以六君子加桂。水泛作丸。

調補中气而安。

卷六神志門

恐

經曰。心怵惕思慮則傷神。神傷則恐懼自失。﹝神傷則心怯。火傷則畏水。﹞膽病者驚惕。

心下。恐人將捕之。肝病者如人將捕之。腎病善怒。心惕惕如人將捕之。心胞絡是動。心中大動。精气並於腎則恐。胃爲恐。﹝土邪傷水故也。﹞恐則精卻。卻則上焦閉。閉則气還。

還則下焦脹。故气不行矣。﹝恐則熱傷其腎。故精虛志不足也。﹞

恐者。似驚悸而實非。忽然心中恐懼。如人將捕之狀。屬腎本髒。而傍及於他髒。治法則有別焉。治腎傷者。宜補精髓。六味丸加枸杞﹑遠志。治肝虛者。宜養陰血。六味丸加棗仁﹑龍齒。

治陽明者。壯其气。四君子加木香。治心包者。鎭其神。遠志丸加朱砂﹑琥珀﹑犀角。頭眩而恐。

脈弦無力。屬膽虛。六君子加柴胡﹑防風﹑當歸。兼進加減八味丸。膽虛目暗。喉痛數唾。眩冒五色所障。夢見爭訟。恐懼面色變者。補膽防風湯。勞心思慮傷魂者。羸瘦善恐。夢寐不寧。一味鹿角膠。酒溶多服效。腎臟陽虛善恐。八味丸。

卷六神志門

健忘

經云。上气不足。下气有餘。腸胃實而心肺虛。虛則營衛畱於下。久之不以時上。故善忘也。

按內經之原健忘者。俱責之心腎不交。心不下交於腎。濁火亂其神明。腎不上交於心。精气伏而不靈。火居上。則因而爲痰。水居下。則因而生躁。躁擾不寧。是以健忘也。治法。心气不足。妄有見聞。心悸跳動。恍惚不定。千金茯神湯。思慮過度。病在心脾者。歸脾湯。挾虛痰者。

加薑汁﹑竹瀝。精神短少。人參養榮湯送遠志丸。痰迷心竅者。導痰湯加木香。上虛下熱。天王補心丹。心火不降。腎水不升。神明不定而健忘。六味丸加五味﹑遠志。心气不定。恍惚多忘。

四君子去白術加菖蒲﹑遠志﹑朱砂。等分。蜜丸服。心气不足。精神恍惚。少睡。夜多盜汗。怔忡健忘。辰砂妙香散。瘀積於內而善忘如狂。代抵當丸。

石頑曰。因病而健忘者。精血虧少。或爲痰飲瘀血所致。是可以藥治之。若生平健忘。乃心大竅疏之故。豈藥石所能療乎。故凡開鑿混沌之方。悉行裁汰。

卷六神志門

入魔走火

人天境內。三教同源。入聖超凡。趨捨各異。醫司蒼生之命。體法王之心。凡三教九流。疾厄之苦。如萃一身。皆當貫徹其旨。庶無自欺之獘。嘗聞師尼寡婦之治。與常人有別。豈衲子參堂打七之入魔。煉士坐功運气之走火。與常人無異耶。余𨿽不敏。業嘗究心斯道。徧考方書。從無及此。每見呆修行人見性不眞。往往入於魔境。或喪志如木偶。或笑啼癲妄。若神祟所憑。良由役心太甚。神心捨空。痰火乘淩所致。詳推治例。與不得志人郁悒傺之候。不甚相遠。但其間多挾五志之火。𨿽有虛證虛脈。一切溫補助陽澀精藥。槪不可施。多有滌痰安神不應。服大劑獨參湯而愈者。有安神補气不應。服六味地黃兼滋腎丸而愈者。有滌痰降火不應。後服天王補心丹經歲不輟而愈者。然此皆下根人。執迷不省。隨其所著而流入識神矣。更有業種魔根。詭遇名師。

爲藏身悔過之地。始焉非不勇猛。善知識見其略有見地。稍加策厲。安知其進銳者其退速。未幾本性熾然。恣行貪著。集成異端。嗔癡暴戾。淫殺盜妄。靡所不至。此宿世定業。𨿽諸佛不能化導。豈藥石能治乎。至於修眞煉气之士。不求自然之旨。刻以吐納爲務。乃至气亂於中。火熾於外。而爲怔忡痞逆。躁擾不寧等患。愼不可妄行耗气散表之藥。爲害莫測。況有不能祕精嗇神。

眞气不能外廓內充。爲風寒所侵。水谷所犯。惟黃建中﹑枳實理中爲正治。其餘七情六气。以意逆之。或有過劑傷中。虛火爲患者。大劑獨參湯以斂之。卽有得其術者。眞气初調之時。一身陰气趕散。腹痛腸鳴不已。虫垢悉從魄門而出。自後眞气方得內守。可以結胎。可以辟穀。當此切勿誤認爲病而餌湯藥以耗眞气。不特前功盡廢。且有性命之慮。亦有居處失宜。不能調制其火。

胎息不安者。獨參湯送養正丹。取丹砂﹑鉛汞之同气相求。自然胎息安和。醫師不諳。見其灼熱燔蒸。誤認客邪散表。勢必昆飛焰。玉石俱焚矣。不特發表當禁。一切辛散走气。苦寒傷陽。

沈降助陰藥。咸宜遠之。

大抵煉气之道。以陽爲寶。純陽爲仙。純陰則鬼。此理之最顯者。用藥不可不知。近世醫術淺陋。

藥石無功。多有沿襲坐功卻病之法。不過欲斷除妄念。勘破關頭。昧者不能果決。每致壯火飛騰。

頭面赤熱。膈塞心忡。喘逆蒸汗而成上脫之候。亦有陰气消亡。彊陽不制。精髓不固。二便引急而成下脫之候。急乘欲脫未脫時。峻投保元湯下靈砂丹。以救上脫。數進生料六味下黑錫丹。以固下脫。屢奏奇功於反掌間。當知精津血液。總藉神气之統攝也。曷觀世俗三教所習。趨捨𨿽異。

而致病之由。皆不離於色相。苟能靜究其理。妄希圖治。而曰無賊於人。吾未敢信以爲然。

卷六神志門

養性論

養性之道。從古醫林未之及也。惟孫眞人千金方後。述之頗詳。近予衍釋其義。三復讀之。

要非予心所謂養性之旨也。夫所謂養性者。務竭己靈。以開天下後世學道人之心眼。則吾性常畱宇宙間。庶得養之之道。若從事乎煉形食气。徒資一己之私。烏得謂之道耶。嗟予素稟蒙昧。不逢名師之點勘。賴有先哲遺言。得以煥發性靈。以資利濟之用。因於千金方中檢得二方。一爲耆婆大士萬病丸。一爲西嶽眞人靈飛散。迥出意表。其萬病丸方。業經收入局方。𨿽有癲疰蠱毒。

黃腫水病。痺瘧痢。種種諸治。詳其方下。首治七種痞塊。因以隸諸積聚門中。予嘗以療歷年不愈。諸治不效。蔭入骨髓諸病。靡不隨手取應。不特方下諸治也。至靈飛散方。僅見雲笈七箋。

方書曾未采錄。方中雲母。功專扶陽。力能辟除三尸。蕩練五臟。佐以鐘乳之補眞陽。人參之安五臟。茯苓之守正气。桂心之利關節。柏仁之益聰明。菊花之淸神气。續斷之續筋骨。地黃之塡骨髓。天門冬之滋津液。與雲母同。爲殺三虫伏尸之專藥。考諸本經。一皆輕身延年之仙品。洵爲修心養性靜功服食之首推。孫子餌之尸解。良由雲母性善靈飛使然。較之彭祖麋角丸。專取血肉之味。培理血肉之軀。宗旨懸殊。趨捨各別。第以石藥性悍。服之恐有未安。不無遺誤將來之慮。於是力行修制。親爲嘗試。但初服兩三月間。或時稍有頭旋眼黑。服及半載。漸覺步履輕捷。足膝不能自主。此藥力僭上。無以統攝其下也。服至年餘。視聽斯聰。

應酬無倦。卽有六淫外侵。五味內泊。得此溫養之力。力能自散。無取他藥攻發也。予初服此。

見者莫不以之爲誕。迄今三易星霜。而筋力猶然與往昔無異。是以親屬交知。互相效尢。間有服食之初。鼻中微衄二三次而止者。亦有腹中微痛。圊下虫血而安者。此靈藥攻逐三尸積蔭之故。

積蔭蠲除。眞陽日長。色力日增。靈根日固。觸境遇緣。無非至道。道在日用常行。又何必離隔陰陽。煉形食气。方爲至道哉。

卷七大小府門

泄瀉

靈樞云。夫中熱消癉則便寒。寒中之屬則便熱。胃中熱則消穀。令人懸心善饑。臍以上皮熱。

腸中熱則出黃如糜。臍以下皮寒。胃中熱則腹脹。腸中寒則腸鳴飧泄。胃中寒腸中熱。則脹而且泄。胃中熱腸中寒。則疾饑。小腹痛脹。

世醫治病。但知熱以寒治。寒以熱治。外此總不講也。設病中熱消癉而見懸心善饑。洵爲熱證無疑。然必審其臍以上皮熱。方是胃中熱气蘊隆。若出黃如糜。不但胃中有熱。而腸中亦爲熱邪奔迫可知。倘臍以下皮寒而見腹脹。有似乎實熱固結。實爲胃中虛寒之候。或見腸鳴飧泄。非特胃中有寒。且移寒於二腸矣。蓋熱泄則腸垢黃赤。寒泄則溏淸冷。此病機之最顯著者。可以明辧。況有脹而泄利黃赤。此脹爲胃寒陽气不布之脹。泄爲腸熱便垢之泄。復有消穀易饑小腹脹痛之病。豈非胃中有熱腸中有寒之一驗乎。若此種種。苟未明仲景三瀉心湯﹑黃連湯﹑漧薑黃芩黃連人參湯﹑濃朴生薑半夏甘艸人參湯﹑漧薑人參半夏丸等法。必不可以語至治也。

經云。春傷於風。夏生飧泄。﹝風木之邪內乘濕土也。﹞邪气畱連。乃爲洞泄。﹝邪气畱連旣久。則中气失職而爲洞泄無度矣。﹞淸气在下。則生飧泄。﹝下焦虛寒。火不生土。則中气不治而爲飧泄食不化也。﹞大腸小腸。皆屬於胃。胃脈虛則泄。﹝脈者气血之先。脈虛則胃虛。二腸失其上源而爲泄瀉矣。﹞濕勝則濡泄。﹝脾惡濕。濕勝則綿綿而瀉無止期矣。﹞諸厥固泄。皆屬於下。﹝脾腎俱虛則陽气不能運於四末。故厥冷沈固而泄瀉淸冷也。﹞暴注下迫。皆屬於熱。

﹝暴泄而肛門迸迫。此屬火化。若暴泄而肛門不禁。卽屬陰寒。久泄而肛門不禁。又屬陽虛。所謂暴泄非陽。久泄非陰是也。諸病水液。澄澈淸冷。皆屬於寒。﹝火气炎上。寒性潤下。加以澄澈淸冷。安得不爲寒乎。﹞

原病式曰。瀉白爲寒。靑爲風。黃赤黑皆爲熱也。大抵瀉利。小便淸白不澀。谷不化而色不變者。寒也。谷𨿽不化而色變黃赤。煩渴小便赤澀者。熱證也。寒泄而消化者。未之有也。或火性急速。傳化失常。谷𨿽不化。而暴泄臭穢色黃者有之。仲景云。邪熱不殺谷。以熱得濕。則飧泄也。

東垣云。夏間淫雨陰晦。時行瀉利。予一日體重肢痛。泄利而小便閉澀。思其治法。必用淡滲以利之。今受寒濕之邪。若從淡滲。非暮年所宜。行年五十以上。降气多而升气少。得淡滲之劑。是降之又降。陽气愈弱。精神愈短矣。合用風藥。以羌﹑獨﹑升﹑柴﹑甘﹑防同煎。所謂濕寒之勝。以風平之。又曰。下者舉之。是因曲而爲之直也。若不達升降之理而一槪施治。安得愈乎。李士材云。內經之論泄瀉。或言風。或言濕。或言熱。或言寒。此明四气皆能爲泄也。又言淸气在下。則生飧泄。此名脾虛下陷之泄也。統而論之。脾土彊者。自能勝濕。無濕則不泄。故曰濕多成五泄。若土虛不能制濕。則風寒與熱。皆得幹之而爲病。治法有九。一曰淡滲。使濕從小便而去。如農夫治澇。導其下流。𨿽處卑監。不憂巨浸。經云。治濕不利小便。非其治也。又云。在下者引而竭之是也。一曰升提。气屬於陽。性本上升。胃气注迫。輒爾下陷。升﹑柴﹑羌﹑葛之類。鼓舞胃气上勝。則注下自止。又如地土淖澤。風之卽幹。故風藥多燥。且濕爲土病。風能勝濕。所謂下者舉之是也。一曰淸涼。熱淫所至。暴注下迫。苦寒諸劑。用滌燔蒸。猶當溽暑鬱蒸之時。而商颯然倏動。則炎如失矣。所謂熱者淸之是也。一曰疏利。痰凝气滯。食積水停。皆令人瀉。隨證祛逐。勿使稽畱。經云。實者瀉之。又云。通因通用是也。一曰甘緩。瀉利不已。急而下趨。愈趨愈下。泄何由止。甘能緩中。善禁急速。且稼穡作甘。甘爲土味。所謂急者緩之是也。一曰酸收。瀉下有日。則气散而不收。無能統攝。注泄何時而已。酸之一味。能助收攝之權。經云。散者收之是也。一曰燥脾。土徳無慚。水邪不濫。故瀉皆成於土濕。濕皆本於脾虛。倉廩得職。水谷善分。虛而不培。濕淫轉甚。經云。虛者補之是也。

一曰溫腎。腎主二便。封藏之本。𨿽屬水。而眞陽寓焉。少火生气。火爲土母。此火一衰。何以營運三焦。熟腐水谷乎。故腎虛者必挾寒。脾虛者必補母。經云。寒者溫之是也。一曰固澀。注泄日久。幽門道滑。𨿽投溫補。未克奏功。須行澀劑。則變化不愆。揆度合節。所謂滑者澀之是也。以上九治。治瀉之大法。至於先後緩急之權。豈能豫設。須臨証之頃。圓機靈變耳。

戴復庵云。瀉水而腹不痛者。濕也。升陽除濕湯或胃苓湯。飲食入胃。輒後便完谷者。气虛也。香砂六君子。或枳實理中湯。腹痛瀉水腸鳴。痛一陣。瀉一陣者。火也。黃芩芍藥湯。痰畱於肺。大腸不固。或時瀉。或時不瀉。或多或少者。痰也。脈必弦滑。其人神色不瘁。二陳加蒼術﹑木香。或探吐之更佳。腹痛甚而不泄。泄後痛減者。食積也。保和丸消導之。餐泄者。史記名迥風。水谷不化。濕兼風也。風邪干胃。木來賊土。淸气在下。升陽除濕湯。若飲食下嗌而輒出不畱者死。溏泄者。污積粘垢。濕兼熱也。黃芩芍藥湯加香﹑連。溏者。中寒糟粕不化。色如鴨糞。所以澄澈淸冷。小便淸白。濕兼寒也。附子理中湯。洞泄者。卽名濡泄。體重軟弱。瀉下多水。濕自盛也。胃苓湯。水液去多。甚而轉經血枯。故筋急也。升陽除濕湯。滑泄者。久下不能禁。濕勝气脫也。四柱飲。不應。用六柱飲。熱瀉。糞色赤黃。彈響作疼。糞門焦痛。糞出穀道。猶如湯熱。煩渴小便不利。五苓散。瀉水多者亦必用之。若去桂。卽不效。寒瀉。腹脹泄注。食卽嘔吐。理中湯加肉桂﹑訶子﹑升麻。食久窘迫。大便色白。腸鳴切痛。脈沈遲。身冷不渴。溲淸。或綿綿腹痛。附子理中湯加肉果。夏暑暴瀉如水。周身疼痛汗出。脈弱少气。甚者加吐。此名緊病。漿水散。盛暑逼於外。陰冷伏於其中。非連理湯不可。气虛而瀉。四君子加升﹑柴﹑肉果﹑訶子。傷食泄瀉。必噯气如敗卵臭。保和丸。虛者。治中湯加減。積滯泄瀉。腹必絞痛方泄者是也。平胃散加磨積藥。傷酒瀉。葛花解酲湯。痰瀉。則頭暈惡心。胸腹迷悶。或時瀉甚。或時不瀉。二陳湯加海石﹑香附﹑星﹑香﹑芩﹑連。薑汁調。神曲糊丸服。有人患早起泄瀉。

或時有血。午後仍便結糞。能食善飲。此是酒積作瀉。二陳加炮姜﹑酒炒川連﹑紅曲。陳酒曲糊丸。烏梅湯下。有血。去半夏加麝少許。晨夕各一服。日間無事。將晡腹膨。一夜腸鳴不得寬泰。

次早洞泄。此名頓瀉。是脾虛濕盛也。胃苓湯加木香﹑砂仁。虛者。理苓湯加木香。气泄。腸鳴失气。胸膈痞悶。腹急而痛。瀉則腹下稍安。須臾又急。亦有腹急气塞而不通者。此由中脘停滯。

气不流轉。水谷不分所致。木香調气散。水漬入胃。名爲溢飲滑泄。渴能飲水。水下復泄。泄而大渴。茯苓甘艸湯。五苓散。並灸大椎三五壯立已。乃督脈之病也。泄而口渴引飲。小便短澀。

此爲津液內亡。錢氏白術散。腎水不足之人患泄。或過服分利之劑而渴者。加減八味丸。失治。

必致小便不利。水腫脹滿等證成矣。凡大便泄。服理中湯。小便不利。大便反泄。不知气化之故。

本肺不傳化。以純熱之藥治之。是以轉泄。少服則不止。多服則愈。熱所以不分。五苓散加人參﹑炙甘艸。名春澤湯。經云。膀胱者。州都之官。津液藏焉。气化則能出矣。瀉而腹熱。脈滑堅者。

屬實。當與消導。不應。是食積發熱也。加香連。更不應。加大黃微下之。瀉而經年不止者。屬寒積。備急丸神效。泄瀉惡心欲吐。或水土不伏。或感山嵐瘴气而瀉。藿香正气散。脾胃虛弱。

內挾風冷。泄瀉注下。水谷不化。臍下痛。腹中雷鳴。乃積寒久利。腸滑不禁。木香散。若藥與食入口卽瀉下者。名直腸瀉。難治。本方加人參﹑白術。用伏龍肝湯煎服。憂思太過。脾气結而不能升舉。陷入下焦而成泄瀉者。逍遙散去歸加升麻﹑木香。或越鞠﹑枳術相和服。不應。用補中益气加木香。久瀉穀道不合。或脫肛。乃元气下陷。大腸不行收令而然。補中益气加訶子﹑肉果﹑五味。烏梅肉爲丸。或四君子加防風﹑升麻。

老人消運不及。而膨脹作瀉。九味資生丸加木香。善飲者。加澤瀉﹑肉桂。凡瀉多因於濕。分利小水爲上。若老人气虛下陷。又宜風藥以勝之。如補中益气加羌﹑防之類。或升陽除濕湯升舉脾胃。所謂下者舉之。濕寒之勝。以風平之是也。大瀉气脫而不知人。口眼俱閉。呼吸欲絕。急灸气海穴。大進參﹑附輩溫補之。稍遲卽不可救。

五更瀉。是腎虛失其閉藏之職也。經曰。腎司開闔。腎開竅於二陰。可見腎不但治小便。而大便之開闔。皆腎操權也。今腎旣衰。則命門之火熄而水獨治。故令人水瀉不止。其瀉每在五更。

天將明時。必洞泄二三次。以腎旺於亥子五更之時。故特甚也。惟八味丸以補其陰。則腎中之水火旣濟。而開闔之權得宜。況命門之火旺。則能生土。而脾亦彊矣。有用六味丸加沈香﹑砂仁。

以山藥末打糊。代蜜爲丸。以攝火歸源而愈者。有用六味丸加遠志﹑益智。兼調脾腎而愈者。有用六味丸七分。雜二神丸三分。服之而愈者。有用五味子煎湯送四神丸者。有用二神丸加五味子﹑山茱萸﹑肉桂﹑茴香。陳米飲糊爲丸服者。亦有屬酒積食積者。蓋一日進取之物。至此時皆下大府而急奔也。但食積之瀉。其腹必脹滿。瀉後則頓減。瀉下皆是稀糞。酒積瀉下。都是稀沫。或有兼血積者。與腎瀉之純淸水液。迥乎不同也。審系何積。卽以何積治之。

石頑曰。泄瀉諸治法頗詳。何獨不及虛損之泄瀉也。蓋腎臟眞陰虛。則火邪勝。火邪上升。必傷肺而爲咳逆。眞陽虛則水邪勝。水气內溢。必漬脾而爲泄瀉。旣嗽且泄。上下俱病先後天之气並傷。故虛損關捩。全系乎此。余嘗用理中丸加五味子以治下泄。異功散加細辛以治上咳。每每獲效。若服之作脹發熱者。終難挽回。不可以其咳瀉俱緩。輕許其治也。

﹝診﹞內經云。脈細。皮寒气少。泄利前後。飲食不入。是謂五虛。死。其漿粥入胃。泄注止。

則虛者活。泄而脈大者難治。大便赤瓣。飧泄脈小者。手足寒難已。飧泄脈小。手足溫者易已。

脈經云。泄注脈緩。時小結者生。浮大數者死。又洞泄食不化。脈微小畱連者生。緊急者死。脈滑按之虛者。必下利。腎脈小甚爲洞泄。脾脈小爲泄瀉。仲景云。下利日十餘行。脈反實者死。

腹鳴而滿。四肢淸。診其脈。洪大者死。腹大脹。四肢淸。脫形。泄甚。不及一時而死。下則泄瀉。上則吐痰。皆不已。爲上下俱脫。死。

滑伯仁治一人年老色蒼。夏月與人爭辧。冒雨勞役受饑。且犯房事。夜半忽病發熱惡寒。上吐下瀉。昏悶煩躁。頭身俱痛。因自發汗。汗遂不止。脈皆洪數。蓋吐瀉內虛。汗多表虛。兼之脈不爲汗衰瀉減。法在不治。姑以大劑參﹑。兼白術﹑漧薑﹑甘艸﹑茯苓﹑陳皮。水煎不時服。

至七劑見面赤。四肢發出紅斑。凡斑證自吐瀉者吉。謂邪從上下出也。但傷寒發斑。胃熱所致。

今之發斑。由胃虛而無根之火遊行於外。可補不可泄。可溫不可涼。若用化斑﹑升麻﹑黑參之類。

則死生反掌矣。仍服前方十餘劑而愈。

又治一人。每日早起大瀉。或時腹痛。或不痛。空心服熱藥不效。令至晚食前服卽效。以暖藥一夜在腹。可勝陰气也。與酒客濕泄。服湯藥不效。服丸散卽效同意。

石頑治總戎陳孟庸。瀉利腹脹作病。服黃芩﹑白芍之類。脹急愈甚。其脈洪盛而數。按之則濡。气口大三倍於人迎。此濕熱傷脾胃之气也。與濃朴生薑甘艸半夏人參湯二劑。痛止脹減。而瀉利未已。與漧薑黃芩黃連人參湯二劑。瀉利止而飲食不思。與半夏瀉心湯二劑而安。

卷七大小府門

痢

內經云。賊風虛邪者。陽受之。飲食不節。起居不時者。陰受之。陽受之則入六腑。陰受之則入五臟。入六腑。則身熱不時臥。上爲喘呼。入五臟。則滿閉塞。下爲飧泄。久爲腸。

賊風不雲實邪。而言虛邪者。以邪之所湊。其气必虛也。設陽气充盛。𨿽有賊邪。莫能爲害也。起居不時者。非特勞役失宜。而飲食失節。亦在其中矣。陽受之則入六腑者。言六腑之經气受邪於外則營衛气塞。而身熱不時臥上爲喘呼者。邪並於气之象也。陰受之則入五臟者。言五臟之神气受傷於內則水谷不能克運。畱於腸胃而腹滿飧泄也。久爲腸者。言髒气久滯。不能統運津液。乃至移於二腸而爲積崩迫。此則陰气受傷所致也。腸便血。身熱則死。寒則生。

腸爲腸胃受病。不當更見表熱。表熱則內外俱困。陽無所根據。故云熱則死。寒則生耳。

腸下白沫。脈沈則生。浮則死。

腸下白沫。爲裏气不守。反見脈浮。中宮無主。安得不死。

腸下膿血。脈懸絕則死。滑大者生。腸之屬。身不熱。脈不懸絕。滑大者生。弦澀者死。

以藏期之。

懸絕弦澀。皆气血殆盡之脈。故主死。滑大爲邪實可攻之象。故主生。

脾脈外鼓沈。爲腸。久自已。肝脈小緩。爲腸。易治。

脾脈外鼓沈。言气口脈盛。而按之有力。𨿽久可治。肝脈小緩。謂人迎緩而不大。無客邪乘脾之候。故易治。

腎脈小搏沈。爲腸下血。血溫身熱者死。心肝亦下血。二髒同病者可治。其脈小沈澀。

爲腸。其身熱者死。熱見七日死。

腎脈小搏沈而乏陽和之气。且見血溫身熱。爲眞陰下脫。故死。心肝亦下血。卽前外鼓沈及小緩之脈證。以脾爲心之子。心爲肝之子。故二髒同病者可治。若見脈小沈澀。爲營血內竭。

加以血溫身熱。不出七日必死也。

腎移熱於脾。傳爲虛。腸。死。不可治。

土衰不能制水。先後天脾胃俱敗也。

陰陽虛。腸。死。

陰虛則血溫身熱。陽虛則支冷不食。

泄而脫血。脈實。皆曰難治。

下脫而見脈實。脈證相反。純屬邪气用事。故爲難治。

仲景云。夫六腑气絕於外者。手足寒。上气腳縮。五臟气絕於內者。利不禁。下甚者。

手足﹑不仁。下痢脈沈弦者。下重。脈大者爲未止。脈微弱數者。爲欲自止。𨿽發熱不死。

下利手足厥冷。無脈者。灸之不溫。若脈不還。反微喘者死。少陰負趺陽者爲順也。下痢有微熱而渴。脈弱者令自愈。下痢脈數。有微熱。汗出令自愈。設脈緊爲未解。下痢脈數而渴者。命自愈。設不瘥。必淸膿血。以有熱故也。下痢脈反弦。發熱身汗者自愈。下痢气者。當利其小便。

下痢寸脈反浮數。尺中自澀者。必淸膿血。下痢淸谷。不可攻其表。汗出必脹滿。下痢脈沈而遲。

其人面少赤。身有微熱。下痢淸谷者。必鬱冒汗出而解。病患必微厥。所以然者。其面戴陽。下虛故也。下痢後脈絕。手足厥冷。時脈還。手足溫者生。脈不還者死。下痢腹脹滿。身體疼痛者。

先溫其裏。乃攻其表。﹝以上金匱要略。﹞下痢脈滑而數。有宿食。當下之。下痢不欲食者。有宿食。當下之。下痢而腹痛滿。爲寒實。當下之。下痢腹中腎者。當下之。下痢脈遲緊。爲痛未欲止。

當溫之。得冷者。滿而便腸垢。下痢身軀疼痛。急救裏。諸溫之屬。可與理中﹑四逆﹑附子湯熱藥。急投之美。下痢大孔痛者。當溫之。下痢脈大浮弦。下當已。下痢舌黃。燥而不渴。胸中實。

下不止者死。下痢已瘥。至其年月日時復發者。此爲下不盡。更下之愈。風寒重者不可下。下之後。

心下堅痛脈遲。此爲寒。但當溫之。脈沈緊。下之亦然。脈大浮弦。下之當已。下痢脈浮大。此爲虛。以彊溫之故也。設脈浮革者。因爾腸鳴。當溫之。﹝以上千金參補。﹞下痢三部脈皆平。

按之心下堅者。急下之。宜大承气湯。下痢脈遲而滑者。實也。痢未欲止。急下之宜大承气湯。下痢脈反滑者。當有所去。下乃愈。宜大承气湯。下痢譫語者。有燥屎也。小承气湯主之。下痢便膿血者。桃花湯主之。熱痢下重者。白頭翁湯主之。下痢後更煩。按之心下濡者。爲虛煩也。梔子豉湯主之。下痢淸谷。裏寒外熱。汗出而厥者。通脈四逆湯主之。下痢肺痛。紫參湯主之。气痢。訶梨勒散主之。保命集云。膿血相雜而脈浮大。愼不可以大黃下之。下之必死。謂气下竭。而陽無所附也。凡陰陽不和。惟當分利陰陽。經云。暴泄非陽。久泄非陰。大便完谷下。有寒有熱。熱者。脈疾。身多動。音聲響亮。

暴注下迫。此陽也。寒者。脈沈而細。身不動作。目睛不了了。飲食不下。鼻準息微者。姜附湯。

若身重四肢不舉。術附湯證也。

東垣云。飲食一傷。起居不時。損其胃气。則上升淸陽之气。反下降而爲飧泄。久則太陰傳少陰而爲腸。寒冷之物傷於中。滿而脹。傳爲飧泄。宜溫熱以消導之。濕熱之物傷於中而下膿血者。宜苦寒以疏利之。風邪下陷者升舉之。濕气內盛者分利之。裏急者下之。後重者調之。

腹痛者和之。洞泄腸鳴。脈細微者。溫之收之。膿血稠粘。數至圊而不能便。脈洪大有力者。下之寒之。此治痢之大法也。

張介賓曰。腸一證。卽今之所謂痢疾也。其所下者。或赤或白。或膿或血。有痛者。有不痛者。有裏急後重者。有嘔惡脹滿者。有噤口不食者。有寒熱往來者。𨿽其變態多端。然總不外乎表裏寒熱。而於虛實之辧。尢爲切要。凡邪因表者。必有表證。但兼其表而行散之。表邪解則痢自愈。如無表證。則必由口腹。悉屬內傷。但傷於內者極多。因於表者。則間或有之。此內外之不可不辧也。以寒熱言之。則古以赤者爲熱。白者爲寒。至劉河間而非之曰。如赤白相兼者。

豈寒熱俱甚於腸胃而同爲痢乎。至丹溪則因之曰。赤痢乃是小腸來。白痢乃是大腸來。皆濕熱爲本。自二子之言出。則後世莫敢違之者。愚見則有不然。夫痢起夏秋。濕蒸熱郁。本乎天也。因熱求涼。過吞生冷。由於人也。气壯而傷於天者。郁熱居多。气弱而傷於人者。陰寒爲甚。須知寒者必虛。熱者必實。更以虛實細詳之。而寒熱愈明矣。如頭疼身熱。筋骨酸痛者。實也。脹滿惡食。急痛拒按者。實也。煩渴引飲。喜冷畏熱者。熱也。脈彊而實者。實也。脈數而滑者。熱也。外此則靡非虛寒矣。而相似之際。尢當審察。如以口渴爲實熱似矣。不知凡系瀉痢。必亡津液。液亡於下。則津涸於上。安得不渴。更當以喜熱喜冷別虛實也。以腹痛爲實熱似矣。不知痢出於內。腸胃必傷。膿血稠粘。安能不痛。更當以痛之緩急。按之可否。髒之陰陽。腹之脹與不脹。脈之有力無力。分虛實也。以小便之黃赤短少爲實熱似矣。

不知水從痢去。溲必不長。溲以陰亡。溺因色變。更當以便之熱與不熱。液之涸與不涸。色之澤與不澤。分虛實也。以裏急後重爲實熱似矣。不知气陷則倉廩不藏。陰亡則門戶不閉。更當以病之新久。質之彊弱。脈之盛衰。分虛實也。至於治法。須求何邪所傷。何髒受病。如因於濕熱者。

去其濕熱。因於積滯者。去其積滯。因於气者。調之。因於血者。和之。新感而實者。可通因通用。久病而虛者。可塞因塞用。皆是常法。獨怪世之病痢者。十有九虛。而醫之治痢。百無一補。

气本下陷。而再行其气。後重不益甚乎。中本虛寒。而復攻其積。元气不愈竭乎。濕熱傷血者。

自宜調血。若過欲推蕩。血不轉傷乎。津亡作渴者。自宜止泄。若但與滲利。津不轉耗乎。世有庸工專守痛無補法。且曰。直待痛止。方可補耳。不知因虛而痛者。愈攻則愈虛愈痛矣。脈來微弱者可補。形色虛弱者可補。口腹素愼者可補。胸膈寬快者可補。病後而痢者可補。因攻而劇者可補。後重之可補者。陷則升而補之。熱則涼而補之。腹痛之可補者。滑泄則澀而補之。虛寒則溫而補之。然而尢有至要者。則在脾腎二髒。如瀉而後痢。脾傳腎爲賊邪。難療。痢而後瀉。腎傳脾爲微邪。易醫。是知腎爲胃關。開竅於二陰。未有久痢而腎不損者。故治痢不知補腎。非其治也。凡四君子﹑補中益气。皆補脾虛。若病在火乘土位侮母。設非桂﹑附大補命門。以復腎中之陽。以救脾家之母。則飲食何由而進。門戶何由而固。眞元何因而復耶。若畏熱不前。僅以參﹑術補土。多致不起。大可傷已。

諭嘉言曰。內經云。下痢發熱者死。此論其常也。仲景云。下痢手足不逆冷。反發熱者不死。

此論其暴也。蓋暴病有陽則生。無陽則死。故虛寒下痢。手足不逆冷。反發熱者。或其人髒中眞陽未漓。或得溫補藥後。眞陽隨返。皆是美徵。此但可收拾其陽。協和其陰。若慮其發熱。反如常法。行淸解之藥。鮮有不殺人者矣。金匱申下痢發汗之禁。謂下痢淸谷。不可攻表。汗出必脹滿。蓋以下痢一傷其津液。發汗再傷其津液。津液去則胃气空。而下出之濁气。隨勢上入胃中。

遂成脹滿。求其下痢。且不可得。寧非大戒乎。傷寒厥痢發熱。與下痢發熱。迥然不同。傷寒厥而且痢。爲虛寒之極。所以反能食者則死。反發熱者不死。若痢證則能食者不死。發熱者多死也。

周愼齋曰。凡生病處。皆爲陰爲火。爲陽气不到。若陽气所到之處。斷無生病之理。痢疾不發於夏。而發於秋者。蓋夏時陽气盡發於表。太陰主裏。濕土用事。純陰無陽。或過食生冷。積而不化。積久成熱。痢之所由起也。不發於夏者。無陽則陰不運。發於秋者。陽气入裏。攻之使然也。治法。宜以苦寒之藥。燥濕滌熱。佐以辛熱助陽。開郁達气。故曰。行血則便紅自愈。調气則後重自除。𨿽然。亦有虛實之辧。淺深之別。未可以槪治也。心者。血之主也。肺者。气之主也。凝滯則傷气。郁熱則傷血。气旣病。則心肺亦病矣。而小腸者。心之合也。大腸者。肺之合也。二經皆出納水谷。轉輸糟粕之官也。而胃又爲大小腸之總司。肺移病於大腸。則气凝澀而成白痢。心移病於小腸。則血凝澀而成赤痢。大小俱病。則赤白互下。胃土傳濕熱於大小腸者。

痢色兼黃。如胃中先傷冷物。以致胃寒不能遊溢精气上輸於脾。脾卽不能散精以上歸於肺。則津液畱滯於胃。卽爲胃家之積。其證嘔逆惡心。其狀色如桃膠而不臭。右關脈沈細而緊。宜用濃朴﹑木香﹑漧薑﹑肉桂﹑吳茱萸等。虛人可用附子理中湯。非大小腸積之可比也。至於色之黑者。分爲二種。如焦黑之黑者。此熱極反兼勝己之化也。黃芩芍藥湯下香連丸。如漆黑之光者。

此瘀血凝久而然也。桃核承气湯。丹溪謂仲景可下者。悉以承气下之。大黃之寒。其性善走。佐以濃朴之溫。善行滯气。緩以甘艸之甘。飲以湯液。蕩滌腸胃。滋潤輕快。積行則止。局方例用熱藥爲主。澀藥爲臣。用之於下痢淸白者猶可。其裏急後重者。皆屬於火。又加以溫熱之藥。非殺而何。大凡熱痢。仲景𨿽有用大承气者。然皆指傷寒熱邪傳裏致病。非滯下之謂。蓋大黃專攻濕熱。在所必需。芒硝專攻燥結。滯下總有裏急後重。其積滯已是下注。故無復用芒硝之理。若系寒積。又須姜﹑桂﹑吳茱萸以溫之。以寒積多屬於虛也。至於通因通用。原有兩法。有酒蒸大黃。有蠟丸巴豆。分析甚明。況滯下多因寒滯郁熱而成。世俗恆用姜茶煎。赤。倍芽茶。白。倍生薑。往往獲效。豈可偏執爲熱哉。積有新舊之分。舊積者。气血食痰所化也。新積者。舊積已去。未幾而復生也。然舊積宜下。新積禁下。其故何也。蓋腸胃之熟腐水谷。轉輸糟粕者。皆營衛灑陳於六腑之功。今腸胃有邪。則營衛營運之度。爲之阻滯。不能施化。故衛气郁而不舒。營血澀而不行。於是飲食結痰停於胃。糟粕畱於腸。與气郁血澀之積。相挾而成滯下矣。必當下之以通其壅塞。旣下之後。升降仍不行。淸濁仍不分。則衛气復郁。營血復澀。又成新積。烏可復下乎。但理衛气。和營血。以調順陰陽。則升降合節。積亦不滯而自化矣。然舊積亦有不可下者。

或先因脾胃之虛。不能轉輸其食積。必當調補脾胃。兼行气之藥。俾虛回而痢自止。世俗治痢。

只守淸熱破气攻積涼血利水等法。𨿽朝夕更醫。出入增減。不過如此。已瀕於危。猶曰血色依然。

腹痛未減。誰敢溫補。死無後悔。傷哉。痢初起時。便見膿血者。宜調气和血。气分藥必不可少。

若但見白膿。宜調气消積。不可用血藥。引邪入於血分。必變膿血也。白痢初起。裏急後重。頻欲登圊。及去而所下無多。才起而腹中復急。皆濕熱凝滯所致。胃苓湯加木香﹑砂仁。血痢初起。腹痛迸迫。或脈數大。身有微熱者。

先與小建中湯和之。中有肉桂。伐肝和營最捷。膿血稠粘。勢甚不可遏者。黃芩﹑芍藥﹑延胡索﹑木香﹑砂仁。腹痛。少加肉桂以和之。血積稠濃。可用黃連。若略見少血。或稀淡者。不可便用苦寒。戕犯胃气。爲害不淺也。凡血色紫黯。屢服涼藥。而所下愈多。作冷痢治。故血色如豬肝。

如紫艸。如莧菜汁者。非炮姜不治。理中湯去參。加肉桂﹑木香﹑肉果﹑烏梅。純下血而色鮮濃濃者。此心脾伏熱也。大黃黃連瀉心湯。有食積。枳術丸加濃朴﹑黃連﹑木香﹑延胡索。赤痢初起。宜加延胡。最散血積。小兒八歲已內者。作食積治。風入腸胃。純下淸血。或濕毒下血。胃風湯加枳殼﹑荊﹑防。風入腸胃。下痢靑綠雜色。神術湯。下痢腹痛異常。脈沈而緊。無熱證者。

先以姜﹑桂之類溫之。後理積滯。裏急而至圊反不能卽出者。气滯也。疏通爲主。重則小承气。

輕則黃芩芍藥湯。裏急而頻見污衣者。气脫也。補中益气去當歸加木香。濕熱下痢後重。升陽除濕湯。虛滑而後重者。圊後不減。以得解愈虛故也。養髒湯。白痢初起。但腹痛後重。不能食。

小便卻淸痢者。爲虛寒。二陳湯加炮姜﹑焦術﹑濃朴﹑木香﹑砂仁。能滌除痰積。宜加用之。後重本因邪壓大腸墜下。是以用大黃﹑檳榔輩。此實也。若久痢後重不除。此脾气下陷之故。宜升﹑柴以升提之。檳榔﹑枳殼皆當禁用。若肺气郁在大腸。腹痛後墜。理气藥中。須加桔梗以開之。

亦有積已去而過食濃味生冷復重者。建脾兼消導爲主。痢如膠凍。或如鼻涕。或如魚腦。此爲冷痢。先用木香﹑焦術﹑豆蔻﹑砂仁﹑濃朴。次用理中湯加木香。不應。更加訶子﹑粟殼。下痢脈遲緊。腹痛未欲止。當溫消之。枳實理中湯。下痢淸白。手足厥冷。腹痛不已。附子理中湯。積久冷痢。少腹酸痛。結滯不爽。及下久連年不止。千金溫脾湯。冷痢。去甘艸。加桂心。倍香附﹑人參。熱痢。去桂心。加大黃一錢。姜﹑附﹑人參各減一錢。久痢不瘥。𨿽所下漸減。而津血枯槁。肛門澀滯者。千金羊脂煎潤以導之。羊脂。本經專主下痢脫肛。腹中絞痛。而世罕知用。惜哉。暴下積日久不止。千金附子湯。久痢虛冷滑脫。

脈細。皮寒少气。畏食不能言。或時發虛熱者。附子理中湯加肉桂﹑肉果﹑訶子。下痢臍下攪痛。

桃花丸。下痢久脫。虛冷白滯。大桃花湯。熱痢二三年不止者。濃朴湯。久痢。所食之物皆不化。

四肢沈重。肌肉消盡。椒艾丸。下痢發熱。自汗脈弦者。是伏邪所發。法當從表解散。倉廩湯。

有一方長幼相染者。謂之時疫痢。亦宜倉廩湯。一種陰虛痢疾。切戒攻積之藥。凡見痢下五色。

膿血稠粘。滑泄無度。發熱煩渴。臍下急痛。至夜轉劇而惡食。或下鮮血者。便屬陰虛。急宜救熱存陰爲主。如駐車丸﹑阿膠丸﹑歸連丸﹑阿膠梅連丸﹑千金黃連湯﹑黃連阿膠湯﹑白頭翁加甘艸阿膠湯等方選用。下痢至夜發熱。煩渴引飲。爲津液受傷。內水虧竭。燎原之火自焚。不得不引外水以濟急。切不可用香燥之藥。錢氏白術散加烏梅。下痢失气者。當利小便。陰气前通。則陽气自化矣。五苓散加木香。痢仍不止。以訶子﹑濃朴﹑橘皮等分。丸服。下痢大孔痛。宜溫之。

黃建中加木香﹑當歸。痢後大便祕澀。裏急後重。數至圊而不能便。或少有白膽。此爲气虛下陷。愼勿利之。但舉其陽。則陰自降矣。補中益气湯加防風。下痢後裏急後重不除。風邪傷衛。

衛气不行也。非三奇散不愈。蠱注毒痢。血如雞肝。心煩腹痛者。茜根丸。虛人。理中湯加黃連﹑烏梅。不應。用烏梅丸。下利後徧身浮腫。五苓散。用生術﹑肉桂。加升﹑柴。利後虛浮。六君子加木香﹑肉桂。初利膿血稠粘。勢甚宜下者。一味大黃。酒蒸爲丸。赤多。用溫酒下百丸。白多。用淡姜湯下七十丸。以奪其勢。然後調理則易愈。冷熱不調。下利赤白。兼冷食食積者。連理湯加枳實﹑砂仁。下利漧嘔者。胃虛而寒熱錯雜也。外臺黃芩湯。先前白利。後變膿血者。戊己丸。先前白利。後變鮮血者。四物湯去地黃。加炮姜﹑炙甘艸﹑木香。先前膿血。後變赤白靑黑。腹痛倍常者。駐車丸。先前膿血。後變白沫白膿者。補中益气加炮姜﹑赤石脂。下利日百度。精神委頓。反不痛者。此邪气勝。正气微。不能鼓激也。難治。有患利晝夜不及數度。而反發熱。心下痞悶。不能食而嘔。其有晝夜不止百度。

反脈靜身涼而能食。何也。曰。利之邪客於下焦。由橫連竟傳大腸。原無反熱之理。以中焦無病。

𨿽下利無度。不礙飲食。惟邪發於中焦。由橫連入胃。以胃受病。自不欲食也。凡風寒傷於營衛之中。則爲瘧。飲食傷於腸胃之內。則爲利。而世有瘧後痢。痢後瘧者。此則表气不固。邪气內犯而致也。若瘧邪發泄已盡。必無復爲利疾。皆由元气下陷。脾气不能升舉。故風寒暑濕。得以襲入而爲利耳。又有利後似瘧非瘧。乃陰陽兩虛。陽虛則惡寒。陰虛則發熱。故寒熱交戰似瘧也。

又有瘧利齊發。瘧止而痢甚者。皆是脾胃之气虛陷所致。並宜先與黃建中。加木香﹑濃朴之類。

次與補中益气加姜﹑桂。若服後痢減而瘧作。此陽气得補而與陰爭也。再與補中益气少加桂﹑附。

助陽祛陰則愈。凡久痢年髙。與產後病後。諸瘡疽及瀉後作痢。愼不可用攻伐之劑。急宜醒脾崇土。補中益气加炮姜﹑木香。有血。加烏梅﹑芍藥。下痢六七日。經盡。當有結糞。若至十三日再經。結糞不出者。此胃气告匱也。愼不可更與攻克之劑。惟培養正气。庶有生機。下痢以胃气爲本。胃失生長。故惡物而不欲食。但得思食。無分何物。與之遂獲愈者。此胃气勝故也。凡痢下如魚腦。或如豬肝。皆半死半生。下如塵腐色。大孔開如竹筒不收者。或如屋漏水。或純下鮮血。及如赤豆汁。唇如朱紅者。皆不可治。

石頑曰。腸之證。內經原有下血。下白沫。下膿血之異。推詳脈證。大抵以白沫屬寒。其脈應沈。膿血屬熱。脈應滑大。

若見白沫而脈反浮。見膿血而脈反弦澀懸絕。爲脈不應病。故皆主死。其扼要尢在身熱則死。寒則生。爲大關捩。以腸胃受病。不當更見表熱。表熱則外內俱困。將何所恃而與攻救邪。更詳臟腑諸痢。咸以脈沈小爲可治。血溫身熱主死。內經大義如此。再推仲景論痢。以身熱手足溫。爲陽回可治。厥逆不返。爲陽絕主死。此蓋指傷寒陰證而言。不可與夏秋腸並列而論也。然下痢豈無身熱得生者。凡挾邪之痢。與時行疫痢。皆有身熱。但當先撤表邪。自然身涼痢止。當知內經所言血溫身熱。乃陰虛之本證。此則兼並客邪耳。及觀先輩論痢。並以白沫隸之虛寒。膿血隸之濕熱。至守眞乃有赤白相兼者。豈寒熱俱甚於腸胃。而同爲痢之說。丹溪從而和之。遂有赤痢從小腸來。白痢從大腸來。皆濕熱爲患。此論一出。後世咸爲痢皆屬熱。恣用苦寒攻之。蒙害至今未已。卽東垣之聖於脾胃者。猶言濕熱之物。傷於中而下膿血。宜苦寒以疏利之。膿血稠粘。數至圊而不能便。脈洪大有力者下之。亦認定膿血爲熱。曷知血色鮮紫濃濃者。信乎屬熱。若瘀晦稀淡。或如瑪瑙色者。爲陽虛不能制陰而下。非溫理其气。則血不淸。理气如鑪冶分金。最爲捷法。設不知此。槪行疏利之法。使五液盡隨寒降而下。安望其有寧止之日哉。嘗見屢服黃連。虛陽迫外。而反發熱發斑者。亦有虛陽內擾。忽發除中。反驟能食者。有頻用大黃。開腸洞泄。甚至發呃吐蛔者。有大黃下咽。反脹閉不通。陰气上逆。而變中滿鼓脹水腫者。凡此之類。未遑枚舉。夫天气之熱。四時之正令也。因熱而恣傷冰水瓜果。是逆其正气。腑臟爲寒物所傷而爲患也。

以逆正气之病。又以逆病情之藥治之。何怪變證百出乎。𨿽是歲之熱。較他歲倍常。是以患腸者。較他歲亦倍常。其間總輕重不同。所見之積。一皆五色。良由五臟之气化並傷。是以五色兼見。按五色痢。古人皆爲腎病。以腎爲藏精之室。所居之位。最下最深。深者旣病。其淺而上者。

安有不病之理。

精室旣傷。安能任蟄藏之令乎。仲景所謂五液注下。臍築湫痛。命將難全者是也。夫以精室受傷。

五液不守之患。不知益火消陰。實脾堤水。兼分理其气。使失於气化之積隨之而下。未失气化之津統之而安。卽口噤不食者。亦不出乎此法。蓋腸之屬。皆緣傳化失職。津液受傷。而致奔迫無度。豈可恣行攻伐。以爲不易之定法乎。歷觀時師治痢。無髙下賢愚。必用橘皮﹑枳殼﹑濃朴﹑檳榔之屬。稍有赤沫。卽用芩﹑連﹑芍藥。水道不利。便與木通﹑車前。口噤不食。不出黃連﹑石蓮。況世所謂石連者。皆粵中艸實僞充。大苦大寒。與本艸所言蓮子墮淤泥中。經歲取出者迥異也。凡遇五色噤口。及瘀晦淸血諸痢。每用甘艸﹑漧薑。專理脾胃。肉桂﹑茯苓。專伐腎邪。

其效如鼓應桴。初起腹痛後重者。則兼木香﹑檳﹑朴以泄之。飲食艱進者。則兼枳實﹑焦術以運之。陰气上逆。漧嘔不食者。則兼丁香﹑吳茱萸以溫之。嘔吐涎水者。則兼橘﹑半﹑生薑以豁之。

膿血稠粘者。則兼茜根﹑烏梅以理之。水道不通者。則兼升﹑柴以舉之。身熱不除者。則兼桂枝﹑芍藥﹑姜﹑棗以和之。陰虛至夜發熱痛劇者。則兼熟地﹑黃﹑阿膠﹑歸﹑芍以濟之。若數日不已而腹痛後重轉甚者。必須參﹑術﹑升﹑柴兼補而升之。久痢噤口不食。此胃气告匱。最爲危候。

較之初起口噤。尙有濁气可破。積沫可驅。迥乎不同。非大劑參﹑術。佐以茯苓﹑甘艸﹑藿香﹑木香﹑煨葛根之屬。大補胃气。兼行津液。不能開之。但得胃气一轉。飲食稍進。便宜獨參湯略加橘皮或制香附。緩緩調補。兼疏滯气。最爲合劑。如茯苓之淡滲。木香之耗气。葛根之行津。

皆當屏除。卽如久痢後重用三奇散。取黃﹑防風以致開闔。枳殼以破滯气。以爲卓識不羣。然後重稍減。盒飯攺用補中益气。轉關妙用。全在乎此。若濃朴﹑枳﹑橘﹑砂仁等耗气之藥。皆戈戟也。凡脈見弦細小弱。或六部沈小。皆當準此。間有脈來滑大數實者。方可用芩﹑連﹑芍藥﹑澤瀉之屬。挾熱後重煩渴者。當與白頭翁﹑秦皮﹑黃連﹑白芍之類。誤用大黃。變成腫脹。若其人元气未憊。大劑人參﹑桂﹑附散其濁陰。尙可救其一二。洞泄不止。服大劑參﹑術。不應。用養髒湯。亦不應。惟附子理中湯調赤石脂末。間有得生者。卽發呃吐蛔。尙有四逆﹑參附﹑吳茱萸湯﹑漧薑黃芩黃連人參湯﹑烏梅丸等法。然非平日相信之眞。縱有生機。亦勿許治。若至發斑發躁。久痢不食。忽發除中。從無救治之法也。嘗見痢久虛脫。六脈弦細。厥逆冷汗。煩渴躁擾。

呃逆不寧。峻用理中﹑四逆﹑白通﹑通脈之類。𨿽日進人參二三兩。服之非不暫安。脈來微續。

手足漸溫。稀糜稍進。去後亦稀。三四日後必然驟變。此根气已絕。燈盡復明之兆。切勿因其暫安。輕許以治。徒爲識者鄙笑耳。至於婦人臨產下痢。最爲危殆。鄭氏有胎前下痢。產後不止。

七日必死之例。予嘗用甘艸漧薑湯加濃朴﹑茯苓﹑木香。治妊娠白痢。千金三物膠艾湯。治妊娠血痢。連理湯加膠﹑艾。治赤白相兼之利。駐車丸﹑千金黃連湯﹑白頭翁加甘艸阿膠湯。胎前產後五色諸痢。皆可選用。若胎前下痢。產後不止。勢莫挽回者。用伏龍肝湯丸。隨證加減。未嘗不隨手獲效也。世醫治痢。專守通因通用。痛無補法之例。不知因气病而腸中切痛。非溫理其气則痛不止。因气陷而濁气下墜。非升舉其气則後重不除。因气傷而津液崩脫。非調補其气則積不已。因陰虛而至夜微熱腹痛。非峻補其陰則痢痛不息。世人見余用參﹑術﹑姜﹑桂溫補气血之藥。

以爲可駭。更有用黃﹑地黃滋陰膩滯之藥。益怪甚矣。且有用石脂﹑漧薑溫澀固脫之藥。以爲劫劑。而大誹之。不知內經中原有澀因澀用之法。蓋裏急後重。數至圊而不能便。非澀而何。況因澀而過用利气。乃致滑脫不收。安得不用澀以固之耶。更有不知調气。但見下痢日久。便行止澀。輕以粟殼﹑訶子投之。閉其滯气。迫痛愈加。愈劫愈甚。此與殺之無異也。

痢不納食俗。名噤口。如因邪畱胃中。胃气伏而不宣。脾气因而澀滯者。香﹑連﹑枳﹑朴﹑橘紅﹑茯苓之屬。熱毒衝心。頭疼心煩。嘔而不食。手足溫暖者。甘艸瀉心湯去大棗易生薑。此證胃口有熱。不可用溫藥。若陽气不足。宿食未消。噫而不食。枳實理中加砂仁﹑陳皮﹑木香﹑豆寇。或山楂﹑曲﹑之類。肝乘脾者。戊己丸加木香﹑肉桂。有水飲停聚者。心下必悸動不寧。五苓散加薑汁。有火炎气沖者。黃連解毒湯去黃柏加枳殼﹑木香。有胃虛挾熱而嘔逆者。連理湯。有積穢太多。惡气燻蒸者。大黃黃連瀉心湯加木香。丹溪用人參﹑川連﹑石蓮子﹑粳米﹑薑汁。煎湯細細呷之神效。如吐。再作服之。但得一呷下咽便開。石蓮子眞者絕無。余常以藕汁煮熟。稍加糖霜頻服。兼進多年陳米稀糜。調其胃气必效。此卽石蓮之意也。治噤口痢。多有用黃連者。此正治濕熱之藥。苦而且降。

不能開提。況非胃虛所宜。不可輕用。大抵初痢噤口。爲濕瘀胃口。故宜苦燥治之。若久痢口噤。

則胃气虛敗。卽大劑獨參﹑理中。恐難爲力也。久痢不止。諸藥不應。貧人無力服參者。烏梅﹑大棗各數枚。煎服屢效。

休息痢此證多因兜澀太早。積熱未盡。加以調攝失宜。不能節食戒欲。所以時止時作。補中益气加肉果﹑木香。吞駐車丸。亦有陰虛多火。不能勝任升﹑柴﹑木香﹑白術者。只用駐車丸加人參﹑肉桂﹑烏梅之類。有積。可加枳實﹑炮黑楂肉。有服補中益气數服。不應。反下鮮紫血塊者。此久風成飧泄。風气通於肝。肝傷不能藏血也。三奇湯倍防風加羌﹑葛﹑升﹑柴。其一切利水破气藥。皆爲切禁。

蟯虫痢其證腹大。皮膚黃粗。循循戚戚然。得之於寒濕。寒濕之气。菀篤不發。化爲虫。

此九虫之一。其形極細。胃弱腸虛。則蟯虫乘之。或癢。或從穀道中溢出。倉公以芫花一撮主之。

烏梅丸﹑黃連犀角散亦主之。然虫盡之後。卽用六君子加犀角﹑黃連﹑烏梅肉丸服。以補脾胃。

兼淸濕熱。庶不再發。若一味攻虫。愈攻愈盛。漫無止期也。

痢後風因痢後不善調攝。或多行。或房勞。或感風寒。或受濕气。致兩腳痿軟腫痛。用大防風湯。痢後變成痛風。皆調攝失宜所致。補中益气加羌活﹑續斷﹑虎骨。

痢後呃噦此乃胃气虛寒之極。最爲惡候。急宜橘皮漧薑湯主之。下痢而渴。誤食冷物水果而噦者。理中湯加丁香十五粒。柿蒂五枚。水煎熱服。兼寒熱往來者。小柴胡加丁香。血痢嘔噦而渴。心煩不得眠。小便不通者。豬苓湯。白痢嘔噦。用五苓散。以中有肉桂可通逆气也。

﹝診﹞下痢白沫。初起脈小滑。能食者易治。洪大急疾。四肢厥冷者難治。久痢脈微弱小細者卽愈。數實或虛大無根者危。下痢膿血。初起脈小滑。或弦軟。身不熱者易治。數實滑大而身熱者。勢𨿽甚。猶或可治。若先不熱。五六日後。反發熱脈大者必死。久則脈宜芤遲虛細。不宜數盛滑實。或身熱不止。口噤不食者皆死。久痢脈結代。反驟能食。爲除中者必死。大抵下利之脈。

初起𨿽實大不妨。六七日後最忌彊盛。凡下痢脈浮身熱。作風治。脈沈身重。作濕治。下痢爲腸胃病。𨿽頻迸而能食則吉。若噤口痢。初起脈數實可治。久痢而反不能食。脈見有餘者死。惟小弱流利者。當作胃虛治之。

海藏治楊師。屢大醉後渴飲冷水冰茶。後病大便鮮血甚多。先以吳茱萸溫藥。次與胃苓湯。

血止後白痢。又與溫下藥四服乃止。或曰。何不用黃連之類以解毒。反用溫熱之劑。曰。血爲寒所凝。漬入腸間而便下。得溫乃行。若用寒涼。卽變證難療矣。

汪石山治一婦。病痢半載余。服四物﹑香連愈劇。腹痛後重。咳嗽煩熱。脈皆細弱而數。以補中益气去歸。加茯苓﹑芍藥爲散。日用米飲調下。三次而安。

吳茭山治一婦。長夏患痢。痛迫。下黃黑。曾服香薷﹑枳殼﹑黃連愈劇。其脈兩尺緊澀。此寒傷血也。問其由。乃行經時渴飲冷水一碗。遂得此證。與桃仁承气加延胡索一服。次早下黑血升許痛止。次用調脾活血之劑而痊。此蓋經凝作痢。不可不察也。

李士材治屯田孫侍禦夫人。久痢不止。口漧發熱。飲食不進。猶服香﹑連等藥。完谷不化。尙謂邪熱不殺谷。欲進芩﹑連。數日不食。熱甚危迫。診之。脈大而數。按之極微。詢之小便仍利。

腹痛而喜手按。此火衰不能生土。內眞寒而外假熱也。小便利則無熱可知。腹喜按則虛寒立辧。

急進附子理中湯。待冷與服。一劑而痛止。連進二十餘劑。兼進八味丸而康。

石頑治春榜項鳴先尊堂。下痢血色如莧汁。服消克苦寒芩﹑連﹑大黃之類愈甚。不時發熱痞悶。六脈瞥瞥虛大。右關獨顯弦象。然按之則芤。此气虛不能統血之候。與補中益气加炮姜﹑肉桂。四劑而安。

又治郭然明之室。患五色痢。晝夜數十次。兼帶下如崩。誤服大黃﹑黃連之屬十餘劑。遂隔塞不通。口噤不食者半月餘。至夜必大發熱躁渴。六脈弦細而疾。此足三陰俱虛之候。與理中加桂﹑苓﹑木香﹑烏梅以調其胃。次與加減八味作湯。導其陰火而痊。

刑部郎中申勗庵髙年久痢。色如莧汁。服芩﹑連﹑芍藥之類二十餘劑。漸加呃逆。乃甥王勤中。邀石頑往診。六脈弦細如絲。惟急進辛溫峻補。庶合病情。遂疏理中加丁香﹑肉桂方。諸醫咸謂血痢無用姜﹑桂﹑人參之理。遲疑不敢服。

仍啜芩﹑連﹑芍藥。遷延五日。病愈甚而驟然索粥。舉家及諸醫。皆以能食爲慶。復邀石頑相商。

而脈至如循刀刃。此中气告竭。求救於食。除中證也。世人但知下痢能食爲向愈。曷知其有除中之例乎。因表出以爲後學之鑑。

褚某水尊堂。深秋久痢。口噤不食者半月餘。但飲開水及爪瓤汁。啜後必嘔脹腸鳴。絞痛不已。煩渴悶亂。至夜轉劇。所下皆膿血。晝夜百餘次。小水涓滴不通。諸醫束手告辭。始邀石頑。

切其六脈。皆弦細乏力。驗其積沫。皆瘀淡色晦。詢其所服。皆芩﹑連﹑檳﹑朴之類。因謂之曰。

所見諸證俱逆。幸久痢脈弱。尙宜溫補。姑勒一方。用理中加桂﹑苓﹑紫菀調之。服後小便卽通。

便得稍寐。三四日間糜粥漸進。痢亦漸減。更與理中倍參。伏龍肝湯泛丸。調理而痊。

又治同川春榜陳穎雍。觸熱錦旋抵家。卽患河魚腹疾。半月以來。攻克不效。遂噤口粒米不入。且因都門久食煤火。肩背發癰。不赤不疼。陷伏不起。發呃神昏。勢日瀕危。內外醫科。互相推委。因命楫相邀石頑。就榻診之。六脈弦細欲絕。面有戴陽之色。所下之物。瘀晦如爛魚腸腦。證𨿽危殆。幸脈無旺气。气無喘促。體無躁擾。可進溫補。但得補而癰腫發。便可無虞。

遂疏保元湯。每服人參三錢。生黃二錢。甘艸﹑肉桂各一錢。伏龍肝湯代水煎服。一啜而稀糜稍進。再啜而後重稍輕。三啜而癰毒賁起。另延瘍醫敷治其外。確守前方。服十餘服而安。前後未嘗更易一味也。

一大兵船上婦胎前下痢。產後三日不止。惡露不行。發熱喘脹。法在不救。有同道誤許可治。

與藥一服。次早反加呃逆。計無所施。乃同兵丁。托言貨船。拉石頑往診。其脈三至一代。直以難治辭之。彼則畱住前醫。不使上涯。方知其意原欲巧卸。恐余不往。故不明言其故。當此急迫之際。不與解圍。必致大傷體面。因謂之曰。此證𨿽危。尙有一綫生機。必從長計議。庶可圖治。彼聞是言。始放其醫抵家。而求藥於余。遂與盞一枚。錢數文。

令習砂糖熬枯。白湯調服。旣可治痢。又能下瘀。且不傷犯元气。急與服之。彼欣然而去。其醫得脫。閉戶挈家而遁。直至數日。大兵去後寧家。卽過我而謝曰。若非金蟬脫殼。不免爲螳臂所執也。

飛疇治朱元臣子。患五色痢。二十餘日。胸膈脹滿。而粥飲不進。服藥罔效。別延兩醫診視。

一用大黃。一用人參。元臣不能自主。因執治於予。予曰。用大黃者。因其脈滿脈大也。用人參者。因其痢久不食也。痢久不食。大黃斷斷難施。膈滿作脹。人參亦難遽投。今擬伏龍肝爲君。

專溫土髒。用以濃煎代水。煎焦術﹑茯苓﹑甘艸﹑廣藿﹑木香﹑炒烏梅。一劑痢減食進。再劑而止。遂不藥調理而起。

卷七大小府門

大小便不通

經曰。脈盛。皮熱。腹脹。前後不通。瞀悶。此謂五實。夫脾胃气滯不能轉輸。加以痰飲食積阻礙淸道。大小便祕澀不快。二陳湯加升﹑柴﹑二術。數服。能令大便潤而小便長。濕熱痰火結滯。脈洪盛。大小便祕赤。肢節煩疼。涼膈散﹑小承气湯選用。陰囊腫脹。二便不通。三白散。

大小便俱不通。小腹膨脹。乃膀胱溺滿。支撐回腸。故並大便不得出。用二陳倍茯苓加澤瀉﹑木通先利小便。回腸得通。而大便隨出矣。風閉。用燒皂肉灰爲末。粥淸調下。或燒湯蒸下部良。

冷閉。用連根蔥一二莖。帶土生薑一塊。淡豆豉二十一粒。鹽二匙。同研爛作餅。烘熱掩臍中。

以帛紮定。良久於餅上灸之。熱閉。用田螺搗爛。加麝香一分。冰片半分。入臍中。以帛束之。

如人行十里卽通。

石頑曰。肥人素多痰飲濕熱結聚。因病每致大小便不通。腹滿不食。气逆喘急。勢盛不得不下。

有屢下不得通利者。有再三下而始通者。有下之利不止者。大抵濕熱素盛之人。大便不行。日數𨿽多。結糞甚少。所下不過溏糞垢膩。甚至驟下不可遏者。多有熱去寒起。正气隨脫。卽變呃逆之證。以此本屬濕熱。溫補仍助本病。苦寒徒乏胃气。每至不可救藥。若始先知其濕熱痰積。用導痰湯多加薑汁﹑竹瀝。下滚痰丸。甚則下控涎丹。方爲合法。若遲則濕熱上湧勢劇。胃中津液盡變濁穢。𨿽有合劑。不能取效也。凡大便不通而腹中雷鳴者。下之必無結糞。蓋肥人下後。多有脫泄不止之虞。瘦人汗後。每多幹熱不止之患。不可不知。

丹溪治一老人。因內傷挾外感。自誤發汗。脈浮數。年髙誤汗。必有虛證。乃與參﹑術﹑歸﹑﹑甘艸﹑陳皮等。自言從病不曾更衣。今虛迸痛不堪。欲用利藥。朱謂非實祕。气因誤汗而虛。

不得充腹。無力可努。仍用前藥。間與肉汁及鎖陽粥。濃煎蔥椒湯浸下體。下軟塊五六枚。脈大未斂。血气未復。又與前藥。二日。小便不通。小腹滿悶煩苦。仰臥則點滴而出。朱曰。補藥未至。倍參﹑術。服二日。小便通。半月而愈。

又治一婦人脾疼。後患大小便不通。此是痰隔中脘。气聚上焦。二陳加木通。初服探吐。再服而愈。

汪石山治一婦。因憂懼勞倦。小腹脹滿。大小便祕結不通。醫以硝﹑黃三下之。隨用隨祕。

反增胸腹胃脘脹痛。自汗食少。汪診之。脈皆濡細而數。曰。此勞倦憂懼傷脾也。蓋脾失健運之職。故气滯不行。前藥但利血而不能利气。遂用人參二錢。歸身錢半。陳皮﹑枳殼﹑黃芩各七分。

煎服而愈。

諭嘉言治一人。大小便俱不通。因新秋病瘧。三五發後。用藥截住。遂覺胸腹間脹滿日增。

不旬日外。腹大胸髙。上气喘急。二便全無。食飲不入。能坐不能臥。能俯不能仰。屢服下藥不應。商用大黃二兩作一劑。

諭曰。此名何病。而敢放膽殺人耶。醫曰。傷寒腸結。下而不通。惟有大下一法。何謂放膽。曰。

世間有不發熱之傷寒乎。傷寒發熱。津液枯槁。腸胃幹結。故用下藥以開其結。然有不轉失气者不可攻之戒。正恐誤治太陰之腹脹也。此因腹中之气。散亂不收。津水隨气橫決四溢而作脹。全是太陰脾气不能統攝所致。一散一結。相去天淵。再用大黃猛劑大散其气。若不脹死。定然腹破。

遂以理中湯少加黃連。疾勢略減。次日用五苓散本方。藥才入喉。病者卽索穢桶。小便先去。大便隨之。腹中原是大黃推落之泄糞。其所以不出者。以膀胱脹大。腹內難容。將大腸撐緊。無隙可出耳。石頑治楊松齡。夏月感冒。曾服發散藥十餘劑。大小便俱閉澀不通。更一醫。用硝﹑黃下之。少腹左畔遂脹起如墩。不赤不熱。有時嘩嘩作聲。復延瘍醫。以敷藥治其外。以解毒利水藥治其內。藥未進而躁擾不寧。因延石頑診之。六脈緊細而快。此過汗津液大傷。又與苦寒攻裏。

致陰邪內結。膀胱不化。溺積不通。法在不救。幸胃气有權。形神未槁。尙能稍進糜飲。姑許以治。因與濟生腎气大劑。煎成入有嘴壺。托起其項。徐徐仰灌升許。頃令轉側。以鵝翎探吐。卽時溲便如注。少腹頓平。更與十全大補調理而安。此證前後患者四五人。或小便淋瀝。或遺溺不止。或形羸气脫。皆立辭不治。

卷七大小府門

大便不通

經曰。北方黑色。入通於腎。開竅於二陰。﹝可知大便閉結專責之少陰。證狀𨿽殊。總由津液枯竭也。﹞腎苦燥。急食辛以潤之。﹝當歸肉蓯蓉之類。﹞

腎主五液。津液盛則大便如常。房欲過度。精血耗竭。多致祕結。或饑飽勞役。損傷胃气。

或辛熱濃味。漸漬助火。伏於血中。耗散眞陰。津液虧少。致令大便結燥。髙年血不充。每患是疾。故古人有胃實脾虛。風祕气祕痰祕。冷祕熱祕。虛祕實祕之分。臨證所當細察詳問也。胃實而祕。善飲食。小便赤澀。麻仁丸。脾虛不能運化。倦怠懶於言動。補中益气倍升﹑柴﹑當歸。

煎成調生蜜﹑麻油。淸气一升。濁气自降。有脾虛下祕者。以此湯下麻仁丸。風祕者。風入大腸。

傳化失職。羌﹑防﹑蘇子﹑枳殼﹑麻仁﹑杏仁﹑皂角灰。煎服潤腸丸。气祕者。气不升降。穀气不升。其人多噫。枳殼﹑沈香﹑蘇子﹑檳榔﹑烏藥﹑陳皮。煎服降气散。或四磨﹑六磨選用。痰祕者。痰飲濕熱阻礙。气不升降。頭汗喘滿。胸脇痞悶。眩暈腹鳴。半夏﹑茯苓﹑木香﹑檳榔﹑枳實﹑橘紅﹑香附﹑白芥子﹑薑汁﹑竹瀝。不應。加大黃﹑黃連。甚則控涎丹下之。冷祕者。六脈沈遲。面白或黑。凝陰固結。胃气閉塞。腸內气攻。腹中喜熱惡冷。藿香﹑濃朴﹑姜﹑桂﹑枳殼﹑陳皮﹑生薑。煎服半硫丸。熱藥多祕。惟硫黃性緩而通。冷藥多泄。惟黃連濃腸止泄。如陰寒祕結。當與陽藥冰冷服之。然數服中。間與淸潤藥一服。不令結祕。若病本虛寒。標顯躁熱。

亦宜助陽藥中少加苦寒以去熱躁。躁止勿加。熱祕者。六脈數實。面赤口漧。身熱腸胃脹悶。時欲得冷。或口舌生瘡。二腸熱結。蘇子﹑黃芩﹑生地﹑芍藥﹑杏仁﹑枳殼。煎服潤腸丸。或四順淸涼飲。虛祕者。不能飲食。小便淸白。或年髙。或病久。或脾虛津枯血少。歸身﹑熟地﹑蓯蓉﹑參﹑﹑沈香﹑松子仁﹑桃仁﹑麻仁﹑蜂蜜。或麻仁﹑枳殼﹑當歸﹑人參。蜜丸服之。瘦人血枯火祕。通幽湯煎成。入蜜服之。老人津枯。婦人產後去血過多。及發汗利小便。病後血气未復。

虛勞骨蒸。皆能作祕。惟當益气補水養血。不可用硝﹑黃利藥。巴豆﹑牽牛。尢在所禁。有一種大便不通。腹中脹悶。求通不得。頻頻登廁。努力太過。虛气被掙下注。肛門裏急後重。時不可忍。气逆嘔惡。渴而索水。飲食不能。呻吟不絕。欲與通利。則气以下脫。欲與升提。則气以上逆。嘔惡難堪。人參﹑枳殼﹑當歸煎服。加陳香櫞皮尢效。腎臟血虛。大腸風祕。生何首烏搗自然汁一盞。和白蜜。燉熱服之。六味丸加蜜調服亦通。

固本丸作膏常服亦妙。古方治老人燥結。多用蓯蓉。不知胃气虛者。下口卽作嘔吐。肥人胃中多有痰濕。尢非所宜。惟命門火衰。開闔失職者。方爲合劑。然須丸服。若作湯。亦必作吐。以其味鹹气濁也。丹方。治腎肝風祕。至夜微發寒熱者。用生何首烏兩許頓煎。服之神應。若暴病熱邪固結。及中有畱滯者禁用。以其純陰味澀。無養正祛邪之力也。失血後煩渴。大便不通。一味生地黃搗汁服之。大病後不得寐。大便不通。一味熟棗仁。擂水去滓。煮粥頻食。血枯燥結。恆用熟地黃蜜煎常服。或熬膏亦佳。又老人血枯便閉。用生地黃﹑當歸身﹑鮮首烏各四兩。廣皮一兩。熬膏燉熱服半小杯。不通。三五次效。實祕者。能飲食。小便赤澀。枳實﹑檳榔﹑木香﹑砂仁﹑蓬術﹑大黃﹑皂肉灰之屬。气滯腹急。大便祕澀。六磨湯加大黃。諸祕服藥不通。或虛人畏服利藥者。宜蜜煎導﹑削醬姜導。分寒熱選用。其豬膽導。非傷寒邪熱。不可輕試。病患胃气虛者。用之往往有呃逆之虞。不可不愼。

或問幹結之甚。硝﹑黃亦可暫用否。曰。承气湯用硝﹑黃。乃傷寒邪熱入裏。胃液漧枯。腎水涸竭。故宜急下以救陰津爲務。若老人虛人。及病後腎水本虧。以致燥結。再用硝﹑黃下之。

是虛其虛。目下取快一時。來日復祕愈甚。欲再下之。𨿽鐵石不能通矣。倘遇此證。當勸慰之。

緩圖奏效。切勿性急。自貽其咎也。

﹝診﹞陽結脈沈數。或促。陰結脈遲伏。或結。老人虛人便祕。脈多沈伏而結促不勻。若見雀啄者不治。

卷七大小府門

小便不通﹝閉癃﹞

經云。三焦者。決瀆之官。水道出焉。膀胱者。州都之官。津液藏焉。气化則能出矣。下焦者。別回腸。注於膀胱而滲入焉。故水谷者。常並居於胃中。成糟粕。俱下於大腸。而成下焦。

滲而俱下。濟泌別汁。循下焦而滲入膀胱焉。膀胱之胞薄以懦。得酸則縮蜷。約而不通。水道不行。故癃。陰者。積筋之所終也。故酸入而走筋矣。飲食入胃。遊溢精气。上輸於脾。脾气散精。

上歸於肺。通調水道。下輸膀胱。

經云。至陰虛。天气絕。至陽盛。地气不足。夫腎肝在下。地道也。心肺在上。天道也。脾胃居中。气交之分也。故天之陽絕而不安於地者。則白露不下。在上之陽不交於陰。則在下之陰無以爲化。水道其能出乎。此上焦之气化也。仲景曰。衛气行。則小便宣通。又曰。脾病則九竅不通。此中焦之气化也。東垣云。在下之陰虛。在上之陽盛。致腎气不化。必宣其陽而舉之。則陰可得而平也。故丹溪云。以吐法通小便。上竅通而下竅之水出焉。然升提止可施於涓滴不通者。

若溺澀短少。或淋漓作痛者。非所宜也。由經言及諸論觀之。未有不主於气化者。不審乎此。轉行疏利之劑求功。多見其不知量也。

東垣云。小便不通。皆邪熱爲病。分在气在血而治之。以渴與不渴而辧之。渴而不利。或黃或澀者。熱在上焦气分也。小便者膀胱所主。若肺熱不能生水。是絕其寒水生化之源。宜淸肺而滋化源。故當從肺分助其秋令。宜茯苓﹑澤瀉﹑車前﹑木通之類淡味滲泄之藥。水自生焉。如不渴而小便不通者。熱在下焦血分。腎與膀胱受熱。閉塞其流。須知﹑柏之類苦寒气味俱陰之藥以除其熱。稍兼肉桂辛溫散結之陽藥以泄其閉。若服淡滲之味。則陽無以化。而陰愈閉塞不通矣。气分熱。渴而小便閉。或黃或澀者。黃芩淸肺飲。血分熱。小便閉而不渴者。滋腎丸。不應。並中焦亦有熱也。加連﹑柏﹑甘艸。等分煎服。陰虛血熱人。渴而小便不通。或澀痛淋瀝者。切禁五苓燥劑。宜導赤散。津液偏滲於大腸。大便泄瀉。小便澀少。或水停心下。不能下輸膀胱者。五苓散滲泄之。若六腑客熱轉於下焦而不通者。用益元散以淸之。若气迫閉塞。升降不通者。二陳湯去半夏。加木通﹑滑石﹑柴胡﹑升麻以提之。汗出過多。小便赤澀。

此五內枯燥。愼勿用利水之劑。生脈散加黃﹑當歸。若右寸獨數大。小便點滴而下者。此金燥不能生水。气化不及州都。生脈散去五味子。易大劑紫菀。可一服而愈。小便不通。腹下痛悶難忍如覆碗者爲實。亦分在气在血。气壅於下者。四磨﹑六磨選用。血污於下者。代抵當丸。有火虛者。非與溫補之劑則水不能行。如金匱腎气丸。元气下陷而水道不通者。補中益气湯加木通﹑車前。升淸以降濁也。小便不利。審是气虛。獨參湯少加廣皮如神。凡小便不通。用獨蒜塗臍法。

以獨囊蒜一枚。梔子三枚。鹽少許。搗爛。攤紙貼臍。良久卽通。未通。塗陰囊上立效。或用食鹽半斤。炒熱布包熨之。天行熱病。小便不通。用蚯蚓泥升許。以水浸澄淸。渴卽與飲。不應。

用地龍數枚。同蘆根。搗汁飲之。

閉癃閉癃者。溺閉不通。淋瀝點滴也。惟肝與督脈三焦膀胱主之。經云。膀胱之胞薄以懦。

得酸則縮蜷。約而不通。水道不行。故癃。又云。膀胱不利爲癃。不約爲遺溺。蓋實則閉癃。虛則遺溺。遺溺則補之。閉癃則瀉之。然遺溺閉癃。不取膀胱兪者。蓋膀胱但藏溺。其主出溺者。

皆從三焦及肝與督脈也。閉癃者。合而言之。一病也。分而言之。有暴久之殊。蓋閉者。暴病。

爲溺點滴不出。俗名小便不通是也。可用疏通利竅之劑。甚則用吐法以提其气自通。若補中益气﹑二陳﹑五苓。俱可探吐也。癃者。久病。爲溺癃淋瀝。點滴而出。一日數十次。名淋病是也。

惟宜滋養眞陰。兼資气化。如六味﹑生脈之類。亦可合用。若疏泄利气之藥。皆爲戈戟矣。夏秋熱傷癃閉。以滑石調水飲之卽通。但陰虛泉竭者禁用。

卷七大小府門

淋

金匱云。淋之爲病。小便如粟狀。小腹弦急。痛引臍中。趺陽脈數。胃中有熱。卽消穀引食。

大便必堅。小便卽數。小便不利者。有水气。其人苦渴。栝蔞瞿麥丸主之。小便不利。蒲灰散主之。滑石白魚散﹑茯苓戎鹽湯並主之。渴欲飲水。口漧舌燥者。白虎加人參湯主之。脈浮發熱。

渴欲飲水。小便不利者。豬苓湯主之。淋家不可發汗。發汗則便血。

金匱論淋證四條。一曰小便如粟狀。小腹弦急。痛引臍中。此肝移熱於膀胱。因肝熱甚。失其疏泄之令而然也。一曰胃中有熱。消穀引食。大便堅。小便數。此因胃熱熾甚。消爍津液。腸胃膀胱之源俱涸也。一曰有水气。其人苦渴。此膀胱气化不行。水積胞中爲患也。一曰小便不利。

用蒲灰散等治。此因膀胱血病。血屬陰。陰病則陽亦不能施化也。其用栝蔞瞿麥丸者。蓋緣肺气不化。膀胱不通。致水漬則津液不行。而胃中燥渴。故用栝蔞根以生津。薯蕷以補肺。茯苓疏肺气下行。瞿麥逐膀胱癃結。然欲散下焦之結。又需陽藥始得開通。故少加附子爲使。必水積而腹中冷者。方可用之。若𨿽有水气而腹中不冷。卽當效五苓之法。以桂易附。或因積熱閉癃。又當攺附子爲知﹑柏也。其蒲灰散等三方。悉治膀胱血滯气不化而小便不利之證。蒲灰滑石者。薄灰治瘀血。滑石利竅也。亂髮滑石白魚者。發灰消瘀血。白魚去水气也。茯苓戎鹽者。咸潤走血。佐茯苓淡滲利小水。白術兼利腰臍間血也。三方亦有輕重。亂髮爲重。蒲灰次之。戎鹽又次之。至於渴欲飲水。

口漧舌燥。明系熱在上焦。故用白虎以蕩滌膈上之熱。加人參以救津液也。渴欲飲水。小便不利。

乃熱結膀胱。津液固結之候。而見脈浮發熱。太陽熱邪循經發外也。故用豬苓湯以導熱滋燥。愼勿因其發熱而與發汗。重傷其陰。必致便血。故爲切戒。

諸淋所發。皆腎虛而膀胱生熱也。水火不交。心腎气郁。遂使陰陽乖舛。淸濁相干。蓄在下焦。故膀胱裏急。膏血砂石。從水道出焉。於是有淋瀝不斷之狀。甚者窒塞其間。令人悶絕。凡小腸有气。則小便脹。小腸有血。則小便澀。小腸有熱。則小便痛。制劑之法。並宜流行滯气。

疏利小水。淸解熱邪。其於平調心火。又三者之綱領焉。心淸則小便自利。血不妄行。最不可用補气之藥。气得補而愈脹。血得補而愈澀。熱得補而愈盛。水竇不行。加之穀道閉遏。未見其有能生者也。𨿽然。腎气虛弱。囊中受寒而成淋澀者有之。其證先寒栗而後溲血。蓋冷气與正气交爭故也。又有胞系轉戾不通者。其證臍下急痛。小便不通。凡彊忍小便。疾行走馬。或忍尿入房。

使水气逆上。气迫於胞。故屈戾而不得舒張也。胞落則殂。

石淋者。臍腹隱痛。小便難。痛不可忍。溲如砂石。或黃赤。或混濁。色澤不定。正如湯瓶久受煎熬。底結白碱。宜淸其積熱。滌其砂石。如麥冬﹑葶藶﹑木通﹑葵子﹑滑石﹑車前﹑連翹﹑瞿麥﹑知母。澀痛甚者。爲膀胱蓄血。加琥珀﹑肉桂﹑大黃辛溫以散之。加味葵子茯苓散。專治石淋之聖藥。紫雪亦佳。勞淋者。遇勞卽發。小便淋瀝不絕。如水滴瀝而不斷。有脾勞腎勞之分。勞於脾者。補中益气加車前﹑澤瀉。勞於腎者。六味丸加麥冬﹑五味。血淋者。𨿽主實主血而與小腸爲表裏。然須看血色分冷熱。色鮮紫者。爲小腸實熱。小腸熱甚而血滲胞中。與溲俱下。大劑生牛膝爲主。兼車前﹑山梔﹑生地﹑紫菀﹑犀角﹑桃仁﹑蘆根汁﹑生藕節汁。血虛而熱。用生地黃三兩。黃芩﹑阿膠各半兩。柏葉少許。水煎服之。此千金法也。若色瘀淡者。屬腎與膀胱虛冷。生料六味丸加肉桂。蘆根搗水煎。候冷服。若兩尺脈沈弦而數。必有瘀血停蓄。犀角地黃湯加紫菀﹑牛膝。若琥珀﹑麝香﹑當歸﹑川芎﹑萆﹑木通﹑白術﹑木香﹑香燥破血利水耗气之類切禁。气淋者。气化不及州都。胞中气脹。小腹滿堅。溺有餘瀝。宜沈香﹑肉桂﹑茯苓﹑澤瀉。佐以木通﹑瞿麥﹑葵子﹑山梔﹑石葦之類。實則气滯不通。臍下妨悶。加香附﹑木香。不應。加硝﹑黃。溺後疼痛。去石葦﹑木通﹑瞿麥﹑葵子﹑山梔。加秋石﹑生甘艸梢﹑藕汁。气淋服利水藥不能通者。沈香降气﹑四磨湯選用。膏淋者。儼若脂膏。或便中有如蜓蚰之狀。此名肉淋。乃精溺俱出。精塞溺道。故便欲出不能而痛。宜茯苓﹑秋石﹑沈香﹑海金沙﹑澤瀉﹑滑石。

如不甚痛者。須固澀其精。愼勿誤與通利。鹿角霜﹑肉蓯蓉﹑菟絲子﹑蓮須﹑芡實﹑山藥之類。

或桑螵蛸﹑菟絲子等分。澤瀉減半。蜜丸服。後以六味丸合聚精丸調補之。冷淋者。寒气客於下焦。水道不宣。滿於胞內。淋澀而白。先發寒栗。而後便數成淋。宜金匱腎气丸加鹿茸﹑沈香。

戴氏云。進冷劑愈甚者。此是冷淋。牛膝半兩煎湯。加麝少許。下八味丸。冷淋小便閉澀。數起不通。竅中苦痛。憎寒凜凜。或因煩渴飲水過多。水積胞中不行。生附子散。不應。用栝蔞瞿麥湯。熱淋者。心肺蘊熱。不能滋其化源。小便赤澀如血而少。煩渴引飲者。導赤散加黃芩。躁熱不渴者。滋腎丸。或淡竹葉煎湯調辰砂益元散。凡人服金石大毒。以助入房。敗精流入胞中。及飲食痰積滲入者。則皆成淋。或忍精不泄。停凝作痛而致淋者。木通﹑車前﹑牛膝﹑澤瀉﹑茯苓﹑滑石﹑甘艸。或湯或丸俱效。有膏粱太過。食積成痰。流注爲淋。宜尿浸山楂﹑川連﹑丹﹑皮海石﹑玄明粉之類。小便艱澀如淋。短而不作痛者。虛也。六味丸加鹿茸﹑肉蓯蓉。如莖中不痛而癢者。此屬精虛。八味丸。小便淋瀝。莖中痛不可忍。相引脇下痛。參苓琥珀散。有服五苓散不效。用生料鹿茸丸卻愈。此皆下元虛冷之故。胞痺小便淋瀝澀痛。腎虛膀胱積熱也。腎瀝湯。胞痺不得小便。小腹痛。

若沃以湯。則小便𨿽澀而略通者。此膀胱虛寒也。茯苓丸。虛寒甚者。巴戟丸。老人精气已衰。

猶不絕欲。小便淋瀝。小腹脹閉而牽引穀道。或溺血梗痛。腎气丸加牛膝。熱極成淋。莖中痛。

五苓散減桂大半。加滑石﹑木通﹑生甘艸梢。口苦咽漧。小便赤澀。或欲成淋。淸心蓮子飲。伏暑成淋。五苓和益元散。虛人。生脈散。不時服之。小便自淸。後有幾點血者。五苓散加牛膝﹑熟地﹑紫菀。有因怒而致淋者。非靑皮﹑沈香﹑山梔﹑木通不能已也。有因思慮成淋者。歸脾湯和五苓散並進。汗多而小便痛。暑月常有之。盛暑冷凍飲料旣多。上停爲飲。外發爲汗。津液不通。

小腸閉塞。五苓散加人參﹑甘艸。名春澤湯。最爲合劑。老人气虛下陷成淋者。補中益气加木通﹑澤瀉。以升麻﹑柴胡升九地之陰。木通﹑澤瀉降九天之陽。服之殊驗。心脾血虛。歸脾湯﹑辰砂妙香散選用。淡秋石治血淋莖中熱痛。降火最捷。但元气下陷。小便多者禁用。血淋服諸藥不效。

一味薏苡根搗汁服之。血淋每日用黃繭絲二兩。煮湯飲之。七日必效。畱絲灰存性。蜜丸服之。

並主婦人血崩。又生雞子黃。每日淸晨沸湯調服二枚。其血自淸。牛膝三兩。煮成。入麝少許頓服。名地髓湯。此治血淋要劑。但淋久不止。元气下陷者。又爲切禁。且虛人能損胃气。及崩淋下血不止者。皆不宜服。以其滑精故也。朴硝雪白者。治痛淋殊效。每服二錢。血淋。用冷水下。

气淋。木通湯下。石淋。炒研用溫水下。石膏火。同琥珀滑石。乃石淋之要藥。然須質壯初起者宜之。老人絕欲太早成淋。生綠豆水浸。擂汁服之。然不若淡秋石擂水飲之。其效如神。一切淋濁屬實熱者。

應手獲效。稍涉陰虛。甚於砒鴆。不可不愼。

﹝診﹞少陰脈數。婦人則陰中生瘡。男子則气淋。盛大而實者生。虛小而澀者死。

薛立齋治一人。素膏粱。小便赤數。口漧。吐痰稠粘。右寸關數而有力。此脾肺積熱移於膀胱。先用黃芩淸肺飲淸理脾肺。次用滋腎丸﹑六味丸以滋腎水而安。

又治一儒者。發熱飲水不絕。每如廁。小便澀痛。大便牽痛。此精竭復耗所致。用補中益气送都气丸而安。

石頑治內閣文湛持。夏月熱淋。醫用香薷飲﹑益元散。五日不應。淋澀轉甚。反加心煩不寐。

乃弟廣文彥可。相邀往診。見其唇赤齒燥。多汗喘促。不時引飲。脈見左手微細。右手虛數。知爲熱傷元气之候。遂疏生脈散方。頻進代茶。至夜稍安。明日復苦溲便澀數。然其脈已向和。仍用前方不時煎服。調理五日而痊。

又治太史沈韓倬。患膏淋。小便頻數。晝夜百餘次。晝則滴瀝不通。時如欲解。痛如火燒。

夜𨿽頻迸。而所解倍常。溲中如脂如涕者甚多。先曾服淸熱利水藥半月餘。其勢轉劇。面色痿黃。

飲食艱進。延石頑診之。脈得弦細而數。兩尺按之益堅。而右關澀大少力。此腎水素虧。加以勞心思慮。肝木乘脾所致。法當先實中土。使能堤水。則陰火不致下澑。淸陽得以上升。气化通而疼澀廖矣。或云。邪火亢極。反用參﹑補之。得無助長之患乎。曷知陰火乘虛下陷。非開提淸陽不應。譬諸水注。塞其上孔。傾之涓滴不出。所謂病在下。取之上。若用淸熱利水。則气愈陷。

精愈脫。而溺愈不通矣。遂疏補中益气方。用人參三錢。服二劑。痛𨿽稍減。而病者求其速效。

或進四苓散加知母﹑門冬﹑沙參﹑花粉。甫一服。徹夜痛楚倍甚。於是專服補中益气。兼六味丸。用紫河車熬膏代蜜調理。補中原方。服至五十劑。參盡斤余而安。

卷七大小府門

小便不禁﹝小便頻數遺溺﹞

王節齋曰。小便不禁。或頻數。古方多以爲寒。而用溫澀之藥。殊不知陰虛屬熱者多。蓋火邪妄動。水不得寧。故不能禁而頻數也。是以老年人多頻數者。是膀胱血少。陽火偏旺也。治法宜滋腎水眞陰。補膀胱津液爲主。而佐以收澀之劑。六味丸加麥冬﹑五味之類。不可用溫藥也。

戴氏云。小便多者。乃下元虛冷。腎不攝水。以致滲泄。宜八味丸﹑生料鹿茸丸。若小便常急偏數。𨿽多而所出常少。放了復急。不澀痛。卻非淋證。亦有小便畢。少頃將謂已盡。忽再出些少者。多因從忍尿行房事而然。宜生料五苓散加阿膠。吞加減八味丸。小便不禁而淋瀝澀痛者。

此眞陽不固而下滲也。固脬丸。不應。用加減桑螵蛸散。晝甚者。爲陽虛。補中益气加熟附子。

夜甚者。爲陰虛。八味丸。脬气不足。小便頻數。晝甚於夜者。縮泉丸。或時淸利過多。或時頻數赤澀者。舊用萆釐淸飲。多不應。攺用加減八味丸效。若夜起小便多者。八味丸加五味子。

數而少爲實熱。宜滲之。五苓減桂加滑石﹑甘艸。數而色黃。虛熱也。宜滋陰六味丸。數而多。

色白體羸。爲眞陽虛。升气少而降气多。須補右腎相火。八味丸加補骨脂﹑鹿茸。病後服苦寒泄利藥太過。小水不禁。或如稠泔色者。加減八味丸。

小便頻數。勞而益甚者。屬脾气虛弱。補中益气湯加山藥﹑五味。若小便澀滯。補之益甚者。乃膀胱熱結也。

赤芍﹑赤茯苓﹑黑山梔﹑生甘艸﹑木通﹑滑石﹑淡竹葉。目白睛黃。加茵陳。有血。加當歸﹑延胡索。脈滑數盛。加大黃二錢。芒硝一錢。大便通。小便亦利也。其脾肺气燥不能化生者。黃芩淸肺飲。膀胱陰虛陽無以生者。滋腎丸。腎與膀胱俱虛。或肺气不化。水泉澀數者。六味丸加麥冬﹑五味。

若小便澀滯。或莖中痛。屬肝腎濕熱。龍膽瀉肝湯。

遺溺經云。督脈生病爲遺溺。肝所生病爲遺溺。膀胱不約爲遺溺。仲景云。下焦不歸則遺溺。天寒則腠理閉。气濕不行。水下流於膀胱。則爲溺與气。故多溺而寒也。至於不禁。虛寒之甚。非八味丸﹑固脬丸﹑加減桑螵蛸散不效。然亦有熱客腎部而遺尿者。經曰。淫气遺溺。痺聚在腎。此系熱證。其證發熱作渴。或時閉澀。或時自遺。或陰挺不能約制。午前小劑補中益气加黑山梔。午後大劑生料六味丸加五味子。常服自效。夏月暑病遺尿者。白虎加人參湯。一服卽應。

有先因病淋。服利藥太多。致溺不禁者。補中益气少佐熟附子。有所傷損。污血蓄於胞中。亦令遺失。鹿角屑炙黃爲末。和桃仁泥等分。酒調三錢。咳而遺溺屬膀胱。茯苓甘艸湯。不應。五苓散。小兒胎中受冷遺尿。一味補骨脂炒研。臨臥紅酒調服。卽不遺。孕婦及產後遺尿。見婦人門。

石頑治吳興閔少江。年髙體丰。患胞痺一十三年。歷治罔效。一日偶述其證於張涵髙。涵髙曰。此病隱曲難明。非請正於石頑張子。不能測識也。少江素忝交知。因是延余。備陳所患。凡遇勞心嗔恚。或飲食失宜。則小便頻數。滴瀝澀痛不已。至夜略得交睫。溺卽滲漉而遺。覺則阻滯如前。十三年來。服人參﹑鹿茸﹑紫河車無算。然皆平穩無礙。獨犯牡丹﹑白術。卽脹痛不禁。

五犯五劇。究竟此屬何疾。余曰。病名胞痺。惟見之於內經。其他方書不載。是以醫不加察。並未聞其病名。此皆膏粱積熱於上。作彊傷精於下。濕熱乘虛。結聚於膀胱之內胞也。素問云。胞痺者。小腹膀胱按之內痛。若沃以湯。澀於小便。上爲淸涕。詳此節經文。則知膀胱虛滯。不能上吸肺气。

肺气不淸。不能下通水道。所以澀滯不利。得湯熱之助。則小便澀澀微通。其气循經蒸發。肺气暫開。則淸涕得以上泄也。因舉腎瀝湯方。服之其效頗捷。但原其不得寧寢。寢則遺溺。知肝虛火擾。而致魂夢不寧。疏泄失職。所以服牡丹疏肝之藥則脹者。不勝其气之竄。以擊動陰火也。

服白術補脾之藥亦脹者。不勝其味之濁。以壅滯濕熱也服。人參﹑鹿茸﹑河車溫補之藥。平穩無礙者。虛能受熱。但補而不切於治也。更擬加減桑螵蛸散。用羊腎湯泛丸服。庶有合於病情。然八秩年髙。猶恃體丰。不遠房室。藥𨿽中。難保前證不復也。

又治徽友黃元吉。年六十餘。因喪明蓄外家。而患小便淋澀。春間因顚僕昏憒遺尿。此後遂不時遺溺。或發或止。至一陽後。其證大劇。晝日苦於溺澀不通。非坐於熱湯。則涓滴不出。交睫便遺之不禁。因求治於石頑。其脈或時虛大。或時細數。而左關尺必顯弦象。此腎气大虧。而爲下脫之兆也。乃與地黃飲子數服。溺澀稍可。遺亦少間。後與八味丸去丹皮﹑澤瀉。加鹿茸﹑五味﹑巴戟﹑遠志。調理而痊。

又治陜客亢仁軒。年壯色蒼。體丰善啖。患胞痺十餘年。諸省名醫。俱藥之不應。亦未有識其病名者。癸丑夏。泊吳求治。其脈軟大而澀澀不調。不時蹲踞於地。以手揉其莖囊則溲從穀道點滴而滲。必以熱湯沃之始得稍通。寐則有時而遺其。最苦者。中有結塊如橘核之狀。外裹紅絲。

內包黃水。雜於脂膩之中。與向所治髙參議田孟先無異。此因恣飲不禁。酒濕乘虛襲入髓竅。故有是患。因令堅戒煙艸火酒。濕面椒蒜。糟醋雞豕。炙爆等味。與半夏﹑茯苓﹑豬苓﹑澤瀉﹑萆﹑犀角﹑竹茹作湯。四劑不應。省其故。以西北人慣食等味。不能戒口。所以不效。乃令其堅守勿犯。

方與調治。仍用前藥四劑。勢減二三。次與腎瀝湯加萆數服。水道遂通。溲亦不痛。但覺食不甘美。後以補中益气加車前﹑木通。調之而安。此與髙參議田孟先證𨿽同而治稍異。髙則因遠遊。

恣樂妓館致病。故用腎瀝湯﹑加減八味丸收功。田由陰虛多火。故用腎瀝湯﹑生脈散合六味丸收功。若萆釐淸滲水傷精之味。鹹爲切禁。此則肥盛多濕。故先與淸胃豁痰之藥。然後理腎調脾。

爲治不得不異耳。

又治禦前侍衛金漢光。年逾花甲。初夏誤飲新酒致病。前有淋瀝澀痛。後有四痔腫突。此陰虛熱陷膀胱也。先與導赤散。次進補中益气。勢漸向安。惟庭孔澀痛未除。或令服益元散三服。

遂致遺溺不能自主。投劑不應。直至新秋。脈漸弱。因采腎瀝之義。以羯羊腎制補骨脂。羊脬制菟絲子。濃煎桑根皮汁制螵蛸。甫進三日。得終夜安寢。涓滴靡遺矣。

卷七大小府門

小便黃赤

內經曰。諸病水液混濁。皆屬於熱。夫小便黃赤有四。一屬肝熱。經曰。肝熱病者。小便先黃是也。二屬胃熱。經曰。胃足陽明之脈。气盛則身以前皆熱。消穀善饑。溺色黃是也。三屬肺虛。經曰。肺手太陰之脈。气虛則肩背痛。寒則少气不足以息。溺色變是也。四屬腎虛。經曰。

冬脈者腎也。冬脈不及。則令人中淸。脊中痛。少腹滿。小便變是也。汗多而小便赤澀。夏月多有此證。盛暑汗旣多。膀胱閉澀。則水不運下。四君子合五苓散。或五苓合生脈。或生脈合保元。或消暑丸﹑淸燥湯選用。有小便赤短。體倦食少。缺盆痛。此脾肺腎俱虛也。補中益气下六味丸。滋其化源自愈。誤用滲利必危。已經分利。或病後有此。屬脾肺气虛。不能施化。補中益气加麥冬﹑五味。尺脈數大。

陰火上炎。而小便赤少者。六味丸加麥冬﹑五味。肝熱者。頻欲解而赤澀梗痛。時覺凜凜。或發寒熱。六味丸多加牛膝。脈盛气實者。龍薈丸。胃熱者。口中幹淡引飲。肌膚壯熱。竹葉石膏湯。

膀胱熱甚者。滋腎丸。

卷七大小府門

遺精

經曰。怵惕思慮則傷神。神傷則恐懼流淫而不止。腎者。主蟄。封藏之本。精之處也。

五臟主藏精者也。傷則失守。謂一臟之眞不得其正。則一臟之病作矣。厥气客於陰器。則夢接內。厥陰主筋。故諸筋統系於肝也。腎爲陰。主藏精。肝爲陽。主疏泄。故腎之陰虛。則精不藏。肝之陽彊。則气不固。若遇陰邪客於其竅。與所彊之陽相感。則精脫而成夢矣。所謂陽彊者。

乃肝藏所寄之相火彊耳。故治以腎肝爲主。亦有不在腎肝。而在心肺脾胃之不足者。然必傳於腎肝而後精方走也。治法若從他髒而起。則以初感病者爲本。腎肝聚病者爲標。若由腎肝二髒自得者。獨治腎肝。陰陽離決。水火不交通者。則旣濟之。陰陽不相抱負者。則調和之。陽虛者補其气。陰虛者補其血。陽彊者瀉其火。有正治反治。從少從多。隨其攸利。夢與人交接爲夢遺。相火之彊爲患。不因夢感而自遺者。爲精滑。心腎之傷居多。因思想無窮。所願不得而爲白淫者。

治法有五。神气浮游。宜補中益气湯加菖蒲。下朱砂安神丸。思久成痰。迷於心竅。宜先服四七湯以豁其痰。後用豬苓丸﹑威喜丸調之。思想傷陰。八味丸去附子。加酒黃柏以滋養之。用心太過。心不攝腎以致失精者。遠志丸。因思欲不遂。則耳聞目見。其精卽出。名曰白淫。辰砂妙香散。色欲過度。下元虛憊。滑泄不禁。六味丸加鹿茸﹑五味﹑龍骨。失精夢泄。亦有因郁火而得。

故壯年火盛。多有流溢者。若以虛冷用熱劑。則精愈失。滋腎丸加生地﹑茯神﹑棗仁﹑菖蒲。夢遺爲肝熱膽寒。以肝熱則火淫於外。魂不內守。故多淫夢失精。或時心悸。肥人多此。宜淸肝。

不必補腎。溫膽湯加人參﹑茯神﹑棗仁﹑蓮肉。遺精腰疼。六味丸加杜仲﹑五味﹑菟絲﹑蓯蓉。

中年以後。還少丹。精气不足。吸吸短气。遺精盜汗。濟生鹿茸丸。斫喪太過。滑泄不禁。兼心脾气虛。飲食少進者。金鎖玉關丸加參﹑。脾腎俱虛。敗精失道。精滑不固者。九龍丹去當歸。

加萆。五味。然不若萃仙丸尢妙。所謂敗精失道者。非敗精不泄而有所蓄滯也。以精竅屢開。

不能閉密。失其常度而流溢不止。故宜止澀之劑。小便過多。而便後常有滑精者。補中益气湯下縮泉丸。痛而小便頻數者。禁用縮泉。以益智壯火。烏藥耗气。非陰虛多火人所宜。遺精莖中癢而水道不禁。是陽虛有火。加減八味丸。脾虛不能堤水。水虧不能制火者。聚精丸加參﹑術﹑芡實﹑蓮須﹑五味。常服有效。大抵夢遺多是陰虛火气用事。苟非確系陽虛。桂﹑附﹑鹿茸等助陽之藥。愼勿輕用。非確系气虛。參﹑術﹑遠志輩益气之味。不可漫施。試觀夢遺。必在黎明陽气發動之時。其爲陰虛陽擾可知矣。凡身有熱而脈洪滑。皆因於熱。犀角﹑山梔﹑麥冬﹑茯神﹑竹葉﹑木通﹑豬苓﹑生地﹑蓮肉。凡屬郁滯積熱等證。貴在疏泄。醫者不知。但用固澀。反增其疾矣。宜滋腎丸﹑豬苓丸淸利之。肥盛之人遺濁。滚痰丸下之最妙。脾胃濕熱之人。及飲食濃味太過。與酒客輩痰火爲殃。多致不夢而遺泄。宜二陳﹑二術。加濃朴﹑黃柏﹑升﹑柴。使淸升濁降。

脾胃健。而遺滑止矣。仲景治失精夢交。少腹弦急。脈虛遲。或芤動微緊。用桂枝龍骨牡蠣湯。

及手足煩熱。咽漧口燥。或悸或衄。此陽上升而不降。陰獨居內而爲夢。用小建中湯和之。此世俗所昧也。

陸麗京曰。遺精之源有三。有斫喪太過。腎气不藏。無夢而遺者。當益精以壯火。如鹿茸丸﹑安腎丸﹑聚精丸﹑九龍丹﹑金鎖玉關丸之類。有勞心太過。心腎不交。酣臥而遺者。當實土以堤水。

如歸脾湯﹑妙香散﹑遠志丸。補中益气湯﹑朱砂安神丸之類。有思想無窮。所願不得。妄夢而遺者。當瀉火以寧水。如滋腎丸﹑威喜丸﹑本事豬苓丸﹑淸心蓮子飲之類。三者其源各異。若當淸利而反補澀。滋患愈甚。當補澀而反淸利。陽气愈微。當升補而反滋陰。元气愈陷。不可不求其故。而爲施治也。

丹溪治一人二十餘歲。攻舉子業。四鼓猶未就枕。於臥間。玉莖但著被與股便夢交接脫精。

飲食日減。倦怠少气。此用心太過。二火俱起。夜不得睡。血不歸肝。腎水不足。火乘陰虛。入客下焦。鼓其精房。則精不得聚藏而欲走。因玉莖著物。猶厥气客之。故作接內之夢。於是上則補心安神。中則調理脾胃。升舉其陽。下則益精生陰固陽。不三月而瘥。

沈朗仲治王雨泉。壯年气弱。溺後精水淋漓不斷。服六味丸不應。易八味丸。反加澀痛。兩尺脈數而气口虛大。此土虛不能堤水也。與補中益气加麥冬﹑五味。十劑而痊。

宗伯學士韓慕廬三公郎祖昭。素稟淸。宿有精滑不禁之恙。邀石頑診之。脈得微弦而數。

尺中略有不續之象。此不但腎气不充。抑且气祕不調。愈不能司封藏之令耳。爲疏六味丸去澤瀉加鰾膠﹑五味。略兼沈香於補中寓宣。法𨿽如此。但久滑竅疏。難期速應。毋怪藥之不力也。

卷七大小府門

赤濁白濁﹝白淫筋疝﹞

濁之爲證。莖中熱痛。如火灼刀割。溲溺自淸。惟竅端時流穢濁如膿。淋瀝不斷。初與溲溺不相混濫。時醫不知其故。多以利水之劑。雜投不已。因而增劇者。往往有之。蓋由敗積瘀腐者十中六七。由濕熱下注與脾虛下陷者。十常三四。必先補中气。兼升舉之。而後分其臟腑气血。

赤白虛實以治。與夫他邪所傷者。固在瀉熱補虛。設腎气虛甚。或火熱亢極者。則不宜純用寒涼。

必反佐治之。在達人觀變耳。色白如泔。或如腐花腐漿。而馬口不幹結者爲濕。色黃赤而馬口漧靨者爲火。此皆爲濁。胃中濕熱下流也。又濁而淸者爲濕。痛者濕兼熱也。有溺時結塊阻滯作痛。

塊中內蓄水泡者。此必醉酒使內。酒濕乘虛襲入精竅也。粘膩如膠。或心動輒遺。或溺後遺下者。

皆精病。與濁無干。肥人白獨白帶。多是胃中濕熱。濁痰下流。滲入膀胱。謂之便濁。與腎絕不相干。𨿽溺後便出濁塊。卻不牽膩。用二陳加川萆﹑澤瀉﹑薑汁炒黃柏。濁物中有水泡者。二陳倍半夏加豬苓﹑澤瀉﹑滑石﹑麝香﹑赤小豆﹑竹瀝﹑薑汁之類。赤者。去半夏加琥珀﹑延胡索﹑赤芍藥﹑椿根皮。若腎虛淫火易動。精離其位而成精濁者。其精牽膩如膏。𨿽不便溺。亦常有之。

用九龍丹收攝之。若忍精不泄。流入竅隧而患白濁。用五苓散。赤濁。用豬苓湯。並加麝少許。

小便頻數。莖中痛。調下益元散。赤者。少加朱砂。晝甚者。屬上焦燥熱。气化不行。益智﹑烏藥。皆不可用。宜淸心蓮子飲。虛者。妙香散二方選用。心經伏暑而赤濁者。五苓散減桂合生脈散。肥人濕痰成濁。二陳加二術﹑黃柏﹑神曲。黑瘦人脈洪數。五心煩熱。頰赤唇幹。小便赤濁。

龍膽瀉肝湯。曾見白濁人。服涼藥不效。一味生白果卽愈者。以其專祛濕濁污垢故也。脾虛下陷者。補中益气加半夏﹑茯苓。有小便如常。放流濁物。兩尺脈沈弱。足膝痿弱。白濁頻數。

凝白如油。光彩不定。漩腳澄下如膏糊。六味丸加萆﹑麥冬。莖中大痛。便赤口渴。脈來滑數者。宜與淸熱利水。津液自行。四苓散加生地﹑麥冬﹑芩﹑梔﹑知﹑柏之類。丹方。治白濁。用枸杞一錢五分。菟絲﹑車前﹑韭子各一錢。蓮子去心二十一粒。入豬尿脬內。煮一伏時。加蔥酒啜汁。並食豬脬﹑蓮子。連服二三次效。

白淫者。一時流放白水。火郁故也。加味逍遙散。小腹急痛。便溺失精。溲出白液。桂枝加龍骨牡蠣湯。脾風傳腎。小腹痛。冤熱出白液。名曰蠱。左傳以喪志名爲蠱病。乃眞元不守也。

當歸內補建中湯加黃。

筋疝者。莖中作痛。筋急縮。或作癢。或腫。或筋緩不收。白物如精。隨溺而下。此腎不虛。

而肝經濕熱火旺也。龍膽瀉肝湯。

﹝診﹞濁證脈大而澀。按之無力。或微細。或沈緊而澀爲虛。動滑爲實。尺脈虛浮急疾者。皆難治。遲者易治。

卷七大小府門

前陰諸疾

﹝陰縮陰縱陰痿陰冷陰腫痛陰中癢﹞

前陰所過之脈有二。一曰肝脈。二曰督脈。經云。足厥陰之脈。入毛中。過陰器。抵少腹。

是肝脈之所過也。又云。督脈者。起於少腹以下骨中央。女子入系廷孔。循陰器。男子循莖下至篡。與女子等。是督脈之所過也。

陰縮陰縱經曰。足厥陰之筋。傷於寒則陰縮入。傷於熱則挺縱不收。治在行水淸陰器。陰縮。謂前陰受寒入腹內也。本虛。四逆湯加人參﹑肉桂。挾表邪發熱。黃建中加熟附三五分。

挾食。枳實理中湯加熟附五七分。發熱面赤戴陽。稍加黃連三四分。陰縱者。謂前陰受熱。挺縱不收也。小柴胡湯加酒黃柏。濕熱。龍膽瀉肝湯。彊中有肝火盛彊。有金石性發。其證莖盛不衰。精出不止。多發消渴癰疽。若因下焦伏火。宜用知母﹑生地﹑麥冬﹑黃芩﹑黑參﹑甜桔梗﹑黃連﹑栝蔞根﹑地骨皮﹑石膏﹑生甘艸﹑大豆﹑豬腎之類。以解毒爲主。若因腎虛肝熱。宜用熟地﹑龜板﹑丹皮﹑茯苓﹑黑參﹑沙參﹑天冬﹑麥冬﹑澤瀉﹑五味之類。以補陰爲主。夏子由奇方。治玉莖長硬不痿。精出。捏之則脆癢如刺鍼。

方用補骨脂﹑家韭子各一兩爲末。每服三錢。水煎日三。

陰痿。當責之精衰。斫喪太過所致。經云。足厥陰之經。傷於內則不起是也。仲景八味丸特妙。甚者。加人參﹑鹿茸。或加巴戟﹑蓯蓉﹑鎖陽﹑枸杞。然亦有郁火甚而致痿者。經云。壯火食气。譬人在夏暑而倦怠。遇冬寒而堅彊。予嘗治腎經郁火。令服滋腎丸而效。故須審察。不可偏認火衰也。薛立齋云。按陰莖屬肝之經絡。若因肝經濕熱而患者。用龍膽瀉肝湯。以淸肝火。

導濕熱。若因肝經燥熱而患者。用六味丸。以滋腎水。養肝血。而痿自起。陰痿弱而兩丸冷。陰汗如水。小便後有餘滴臊气。尻臀並前陰冷。惡寒而喜熱。膝亦冷。此肝經濕熱。宜龍膽瀉肝湯﹑柴胡勝濕湯選用。腎脈彊盛。右尺尢甚。此相火盛而反痿。宜滋腎丸﹑六味丸。

婦人陰冷。肥盛者。多是濕痰下流所致。二陳加二術﹑羌﹑防。男子外腎冷。兩髀樞陰汗。

前陰痿弱。陰囊濕癢臊气。柴胡勝濕湯。

陰腫痛。乃風熱客於陰經。腎虛不能宣散而腫。發歇疼痛。宜桂枝湯加羌﹑防﹑荊芥﹑當歸﹑細辛﹑通艸。但腫而不痛者。是濕熱。防己茯苓湯加羌活﹑澤瀉。但痛而不腫者。瘀積火滯。舒筋三聖散加歸尾﹑赤芍﹑生甘艸梢﹑婦人產後受風。多有此證。芎﹑歸﹑羌﹑防﹑荊芥﹑乳香﹑沒藥。煎湯燻洗之。

陰中癢。亦是肝家濕熱。小柴胡湯下滋腎丸。瘦人燥癢屬陰虛。六味丸三錢。滋腎丸一錢和服。外用蛇牀子煎湯洗之。丹方。治婦人陰痿。甘蔗楂燒灰。入冰片擦之立止。尺脈數。婦人陰中生瘡。下部。久之有虫。用豬肝煮熟。切長條。蘸鶴虱末。﹝卽天名精子。﹞納陰中。引虫出。乃殺虫要藥。婦人瘕聚。陰中腫痛不可忍。有物如茄突出。與男子之疝無異。因濕熱者。柴胡淸肝散﹑龍膽瀉肝湯選用。外以枳實切碎炒熱。帛包熨之。冷再易。但是陰痛俱效。

卷七大小府門

疝

經云。任脈爲病。男子內結七疝。女子帶下瘕聚。從少腹上衝心而痛。不得前後爲衝疝。邪客厥陰之絡。則卒疝。厥陰之陰盛。脈脹不通。爲癃疝。肝所生病爲狐疝。腎脈大急沈。肝脈大急沈。皆爲疝。心疝。心痛引少腹。上下無定。溲便難者。取厥陰。

金匱云。腹痛。脈弦而緊。弦則衛气不行。卽惡寒。緊則不欲食。邪正相搏。卽爲寒疝。寒疝繞臍痛。若發則自汗出。手足厥冷。其脈沈緊者。大烏頭煎主之。

寒疝繞臍痛。其脈陽弦陰緊。陽弦。故衛气不行而惡寒。陰緊。故胃中寒盛不殺谷。今寒入營中。與衛相搏。則繞臍腹痛。自汗出。手足厥冷。陽微陰盛。其候危矣。故用烏頭之溫。合蜜之甘入。胃以建其中。而緩其痛。使營中之陽旺。則衛中之邪自不能畱。亦不使虛寒自下上之微旨也。

寒疝。腹中痛。及脇痛裏急者。當歸生薑羊肉湯主之。

寒積迫於厥陰衝脈。故用當歸以通衝脈之急。生薑以散中外之寒。羊肉以補精血之虛也。

寒疝。腹中痛。逆冷。手足不仁。若身疼痛。灸刺諸藥不能治。抵當烏頭桂枝湯主之。

腹中痛。乃少陰與任脈寒證。逆冷手足不仁。身疼痛。營衛之气亦不調矣。灸刺諸藥不效者。

邪不在經而在腎與任脈也。故用烏頭蜜煎以溫少陰任脈之經。合桂枝以調營衛之气。方後有云。

知者如醉狀。營衛得溫而气行也。得吐者爲中病。陽气內復。則陰邪無容息之地而上出矣。

巢氏所敍厥疝癥疝。寒疝气疝。盤疝疝野狼疝。戴人又立寒疝水疝。筋疝血疝。气疝狐疝疝之名各七。然皆謬立多名。殊非切要。大抵疝之爲證。受熱則緩縱不收。受寒則牽引作痛。受濕則腫脹累垂。虛者亦然。三者之間。分其孰多孰少。而爲施治。在血分者不移。在气分者多動。

往往有左丸偏脹而移於右丸者。亦有右丸偏脹而移於左丸者。皆是气分之病。若積年痛發。不脹大而不能動移者。方是血分之病。屢發屢更其處者。當是厥陰風木爲患。腫極而不甚痛者。當是太陰濕土爲患。又上引者。宜用桂枝﹑吳茱萸﹑茴香等辛熱治之。下墜者。宜用川楝﹑黃柏﹑蒼術﹑香附苦燥治之。又痛處熱而不欲人按者。濕熱也。痛處寒而喜人按摩者。寒積也。以此明辧。

萬無差誤矣。丹溪云。睪丸連小腹急痛。或有形。或無形。或有聲。或無聲。皆以爲經絡有寒。

收引則痛。不知始於濕熱壅遏在經。又感外寒。濕熱被郁。不得疏散。故作痛。若只作寒論。恐爲未備。蓋大勞則火起於筋。醉飽火起於胃。房勞火起於腎。大怒火起於肝。火郁之久。濕气便盛。濁液凝聚。並入血隧。流入厥陰。肝性急速。爲寒所束。宜其痛甚。當用枳實﹑桃仁﹑山梔﹑吳茱萸﹑山楂﹑生薑。濕勝成疝。加荔枝核。痛甚。加鹽炒大茴香。痛處可按者。加桂。此亦前人未備之旨也。

古方治疝。多用溫劑。丹溪獨用涼劑。然更有寒熱兼施者。如烏頭梔子湯治疝瘕少腹緩急。痛處按之則減。因其人素有濕熱。外束寒邪。故用黑山梔﹑川烏頭等分爲末。薑汁糊丸。川烏治外束之寒。梔子治內郁之熱。殊有奇效。元气衰弱者。加人參﹑白術。佐以木香﹑砂仁。臍下撮急。

周身皆痛。小便數而淸。諸脈洪緩。獨腎脈弦急無力。此邪客於腎。名曰腎疝。酒煮當歸丸。凡疝气帶下。皆厥陰風木之病。全蠍治風之要藥。川楝﹑茴香皆入小腸。當歸﹑延胡活血止痛。疝气帶下。皆寒邪積聚於小腸。總郁化爲熱。非附子不能開之。丁香﹑木香爲引導也。若有瘀血結滯作痛。又當以桃仁﹑赤芍導之。衝疝者。气上衝心下。二便不通。乃寒濕之邪。固結於內郁。

積爲熱。加以客寒觸之而發。天臺烏藥散加鐵銹水調服。甚則禹功散加炮姜﹑枳實﹑靑皮下之。

衝疝歲久不除。漸成衝心疝气。證與蠱脹無異。誤用攻伐。脹必轉劇。惟辛溫健運。庶爲合宜。

然亦取效良難。至於調理。尢宜詳愼。每見食塡中脘。濁陰之气上逆。頃刻告變。業嘗見之。此與衝心香港腳不殊也。

狐疝者。臥則入腹。立則出腹。仲景云。陰狐疝气。偏有大小。時時上下。蜘蛛散主之。若寒束熱邪。疝瘕攻痛。酒煮當歸丸。

疝者。少腹控卵。腫急絞痛。靈樞刺節篇所謂去瓜是也。睪囊腫大。如斗如栲栳。甚者與身齊等。而不作痛。中髒穢液甚多。此濕邪也。最爲難治。但覺微痛者可治。桂苓丸加蒼術﹑濃朴﹑黃柏﹑川烏。

水疝。腎囊腫痛。陰汗如流。囊如水晶。小腹內按之作聲。得之飲酒使內。更感風寒。濕畱囊中所致。五苓散換蒼術。加楝實﹑柏皮。

木腎。則陰丸腫大作痛。頑痺結硬。皆嗜欲內戕。腎經虛憊。濕熱凝滯其間。故頑痺結硬。

腫大作痛。二妙散加肉桂﹑吳茱萸﹑半夏﹑枳實﹑生薑。荊芥穗一兩。朴硝﹑蘿卜各二兩。蔥七莖煎湯淋洗。

厥疝者。厥气上衝心腹。肝經素有火邪。加以寒气外郁。寶鑑當歸四逆湯。若陰疝牽引小腹痛。房勞痛不可忍者。此肝經素虛挾熱。而外挾風寒也。烏頭梔子湯。加蔥白二三莖。煎成入紅酒調服。痛定。用八味丸加茴香。

瘕疝。脾傳之腎。少腹冤熱而痛出白。卽巢氏之癥疝。子和之筋疝也。丹溪所謂內郁濕熱者。

與此疝相似。龍膽瀉肝湯去生地。加橘核﹑桃仁﹑吳茱萸。

偏墜初起。香橘散加穿山甲。或穿山甲﹑茴香二味爲末。酒調下。幹物壓之。患久藥之不效。

或一核縮入少腹。痛不可忍。用手按捺。方得還舊者。木香楝子散。外用牡蠣灰﹑良姜等分爲末。

唾津調塗腫大一邊。須臾如火熱。痛卽安。陰虛偏墜。一味敗龜板爲末。茴香湯或溫酒調服。不應。風入厥陰也。加醋炒蠍梢三分。小腸气者。小腸經爲病。小腹引睪丸連腰脊而痛。蓋小腸虛則風冷乘間而入。厥而上衝肝脈。控引睪丸。上而不下。痛衝心肺。病名控睪。天臺烏藥散。小腸气。及腎虛腰痛者。喝起丸。若濕熱內郁。小便不通。爲膀胱實熱。加味通心散。

膀胱气者。膀胱經爲病。小腹腫痛。不得小便是也。宜五苓散加川楝子﹑蔥白﹑茴香。煎成入鹽少許。熱服。疝因食積爲患者。必因飲食而發。痛處有塊梗起。宜立效散。疝因瘀血爲患者。

必因奔馳受寒而發。痛處手不可拊。按之刺痛如錐。宜酒煮當歸丸去丁香加桃仁。疝因風與濕熱而發者。必連陰囊腫痛。九味蟠蔥散。疝急作痛者。用黃柏酒炒爲君。醋炒靑皮﹑延胡索﹑益智﹑桃仁爲臣。蒼術﹑香附﹑茴香俱鹽水炒爲佐。附子﹑甘艸爲使。研末作湯。服後一痛過。更不再作。七疝痛不可忍。灸大惇穴。穴在足大拇指聚毛處。

去甲一韭葉。灸七壯。屬厥陰井也。須用濃蒜瓣襯。不可貼肉。貼肉則傷指甲。一種因肺气不化。

膀胱爲熱邪所滯。而小便不通。小腹與睪脹痛。一味沙參。大劑煎服。肺气化而小便通。一服卽愈。但小便不閉者不可服。寒疝用茴香一斤。生薑二斤。搗絞自然汁浸一夜。收盡。入靑鹽二兩。

炒燥爲末。酒丸。空心酒或蔥湯下二錢。小腸疝气。用四制香附﹑鹽炒茴香等分爲末。空心酒下三錢。婦人陰腫堅硬。靑橘皮一斤。炒燥爲末。分二分。絹包焙熱熨。頻頻易之。寒疝引急。痛連小腹。及睪丸偏縮者。以胡椒十餘粒爲細末。摻黑膏上烘熱。貼陰囊片時。其痛卽止。若睪丸偏縮者。貼偏小半邊。蓋縮卽寒。而墜則熱也。患疝之人。每浴時忍小便不去。入湯揉令腸中和暢。出浴卽去小便。使所郁寒濕。乘熱發泄。又有疝气入湯。致逼上升者。此奔豚證也。人常有之。而俗醫不能辧耳。小兒啼哭不止。動於陰器。結聚不散。則陰核腫大而成疝。用桂枝湯加細辛﹑當歸﹑木香﹑蠍尾。小兒啼哭。陰囊腫大。丹方。用全蠍一分。連皮核桃肉十分。蜜丸彈子大。日服一丸。米湯化下屢效。石頑曰。疝證多用辛散苦降。以解寒熱錯綜之邪。然厥陰一經。

內藏龍火。稍涉辛溫。如烏頭﹑桂枝﹑肉桂﹑茴香之類。每致濕熱郁發而爲囊癰腫潰者多矣。因爲拈出。以警將來。

﹝診﹞脈數而弦者。當下其寒。脈緊大而遲者。必心下堅。脈大而緊。陽中有陰也。可下之。

脈弦急搏皆疝。弦數宜淸熱。弦緊宜溫經。兼浮宜兼汗。兼實宜兼下。弦細爲寒濕。弦濡爲濕熱也。

卷七大小府門

交腸

交腸之病。大小便易位而出。或因醉飽。或因大怒。遂致遂髒气乖亂。不循故道。法當宣吐以開提其气。宜五苓散加木香以探之。肥盛多痰者。二陳湯加枳實﹑木香以探之。使闌門淸利。得司泌別之職則愈矣。

石頑曰。交腸證。𨿽見於方書。而世罕見。緣石山詹石匠之婦。產後五六日。惡露不行。腹脹喘滿。大便從前陰而出。省其故。緣平昔酷嗜煙酒。所產之兒。身軟無骨。因而驚駭。遂患此證。余以芎歸湯。加莪術﹑肉桂﹑炒黑山楂一服。惡露通而二便如常。又陸聖祥之女。方四歲。

新秋患血痢。而稀糞出於前陰。作冷熱不調食積治。與五苓散服香連丸。二劑而愈。又錢吉甫女。

年十三。體肥痰盛。因鄰居被盜。發熱頭痛。嘔逆面靑。六脈弦促。而便溺易位。此因驚气亂。

痰襲竅端所致也。與四七湯下礞石滚痰丸。開通痰气而安。

卷七大小府門

腸鳴

內經腸鳴有五。一曰脾虛。經云。脾虛則腹滿腸鳴。飧泄食不化。枳實理中湯加木香。二曰中气不足。腸爲之苦鳴。六君子湯加木香。三曰邪在大腸。經云。腸中雷鳴。气上衝胸。邪在大腸。半夏瀉心湯。四曰土郁。經云。土郁之發。腸鳴而爲數後是也。平胃散加半夏﹑木香﹑茯苓。

五曰熱勝。經云。少陰在泉。熱淫所勝。病腹中腸鳴。气上衝胸。葶藶木香散。金匱云。腹中寒气。雷鳴切痛。胸腹逆滿嘔吐。附子粳米湯。東垣云。如胃寒泄瀉腸鳴。於升陽除濕湯中加益智﹑半夏各五分。生薑﹑大棗和煎。丹溪云。腹中鳴者。病本於胃。乃火激動其水也。二陳加芩﹑連﹑山梔。不應。用胃苓湯加減。肺移寒於腎。爲湧水。湧水者。按腹不堅。水气客於大腸。疾行則鳴濯濯。如囊裹漿。水之病也。葶藶丸加木香。

卷七大小府門

腸癰

金匱云。腸癰之爲病。其身甲錯。腹支急。按之濡如腫狀。腹無積聚。身無熱。此爲腸內有癰膿。薏苡附子敗醬散主之。詳腸癰始發。證未昭著。但以腹之支急。按之如腫。或身有塊壘。

便爲眞候。若腹無積聚。身無熱。洵爲沈寒固結。𨿽下無濟。故用薏苡附子敗醬散。專以破散沈寒爲務也。周禹載云。附子辛散以破結。敗醬苦寒以排膿。務令膿化。仍從水道而出。將血病解而气亦開矣。

腸癰者。少腹腫痞。按之則痛如淋。小便自調。時時發熱。自汗出。復惡寒。其脈遲緊者。

膿未成。可下之。當有血。脈洪數者。膿已成。不可下也。大黃牡丹湯主之。

詳上條用薏苡附子敗醬散。是主寒沫初搏於腸。未郁爲熱。腹濡滿而脈不洪數。身無熱而甲錯如鱗。故當用辛熱以散其結。卽內經腎移寒於脾。則爲癰膿是也。若癰已成。又非此方所宜。

觀次條言脈遲緊。膿未成。可下之。當有血。則知膿未成時。其脈尙帶遲緊。盒飯下而不可溫矣。

下法。用桃核承气。可不言而諭。至於脈洪數者。膿已成。不可下也。大黃牡丹湯主之。夫旣曰不可下。而仍用大黃者。何也。蓋癰膿旣成於內。不下。毒從何泄。以意逆之。非謂槪不可下也。

必得排膿破瘀之劑。始爲合宜。但戒泛用下藥耳。

病者脈數無熱。微煩默默。但欲臥。汗出。初得之三四日。目赤如鳩眼。七八日。目四黑。

若能食者。膿已成也。赤小豆當歸散主之。

脈數而煩熱。邪之徵也。何反無熱耶。脈法有云。無故脈數。必生癰疽。今癰發於內。故無熱。瘀蓄於內。故汗出。初得三四日。毒邪內盛。勢必上蒸。故目赤如鳩眼。至七八日。膿成而滯。未得下泄。故四黑。毒勢方張。故默默不欲食。毒邪將化。故漸能食。方用赤小豆令芽出。

以通營分之熱毒。當歸以散腸胃之積血。用散不用湯者。取有質之物。以迅掃在下之膿血也。金匱此條。向在狐惑例中。並治腸癰便毒。及下部惡血諸疾。

千金雲。卒得腸癰。而不曉其病候。愚醫治之錯則殺人。腸癰之爲病。小腹重而彊。抑之則痛。小便數似淋。時時汗出。復惡寒。其身皮皆甲錯。腹皮急如腫狀。其脈數者。已有膿也。其脈遲緊者。未有膿也。甚者腹脹大。轉側聞水聲。或繞臍生瘡。或膿從臍中出。或大便出膿血。

一羽軍官婦病。醫脈之。知腸中有膿。下之卽愈。何以知之。曰。寸口脈滑而數。滑則爲實。數則爲熱。滑則爲營。數則爲衛。衛數下降。營滑上升。營衛相干。血爲濁敗。小腹痞堅。小便或澀。或復汗出。或復惡寒。膿爲已成。設脈遲緊。卽爲瘀血。血下卽愈。

腸癰下血。腹中痛。其始發熱惡寒。欲驗其證。必小腹滿痛。小便淋澀。反側不便。卽爲腸癰之確候。無論已成未成。俱用大黃牡丹湯加犀角急服之。小腹痛。若腫滿不食。小便不利。

膿壅滯也。用薏苡﹑丹皮﹑桃仁﹑蔞仁。煎服以排之。若至反側作水聲。此膿已成熟也。千金托裏散下太乙膏。若膿從大便出者。爲直腸癰。可治。若從臍中出者。爲盤腸癰。多不治。經云。

腸癰爲病不可驚。驚則腸斷而死。

卷七大小府門

脫肛﹝穀道癢痛﹞

難經云。出者爲虛。肛門之脫。非虛而何。況大腸與肺爲表裏。肺臟蘊熱則閉。虛則脫。須升舉而補之。愼不可用墜气之藥。產育及久痢用力過多。小兒气血未壯。老人气血已衰。故多患此疾。是气虛不能約束禁固也。大劑補中益气湯爲主。升麻須用醋煮。瀉痢後大腸气虛。肛門脫出。不腫不痛。屬气血虛。補中益气加伏龍肝。赤腫有痛。宜兼涼血祛風。加羌﹑防﹑芍藥。裏急下重有膿血。加木香﹑烏梅。大腸熱甚而脫。升麻湯加羌﹑防﹑芩﹑連。腸風下血而脫。人參胃風湯。老人虛人。用力過度而脫者。十全大補湯。腸胃燥澀。大便祕結。努掙太過。因而脫肛者。人參固本丸加槐角涼補以潤之。有腸頭作癢。卽腹中有虫。丈夫因酒色過度所致。大腸者傳道之官。腎者作彊之官。蓋腎虛則泄母气。肺熱則大腸不收。故成脫肛。治法。內服黃連犀角散。

外用朴硝煎湯洗之。大腸虛而挾熱。肛門紅腫。槐花﹑槐角等分。羊血拌。炙熟爲末。以酒送下。

大腸受熱則赤腫。受寒則白滑。皆能脫出。當審其因證。寒者。以香附﹑荊芥﹑胡蔥煎湯洗之。

熱者。以五倍子﹑朴硝﹑白礬煎湯洗之。風熱。以荊芥﹑薄荷﹑朴硝煎湯洗之。緋赤腫痛。不可用熱湯燻洗。尢忌五倍子等酸澀收斂。湯气蒸發。則愈腫愈痛。宜熊膽磨水點之。或田螺去靨。

入冰片少許。埋地一宿。化水點之。病勞人脫肛。骨肉相失。聲散嘔血。陽事不禁。夢寐交侵。

呼吸不相從。晝涼夜熱者死。唾膿血者亦死。其脈不數而有根蒂。及頰不赤者生。小兒脫肛。鱉頭燒灰塗之。

穀道癢痛。多因濕熱生虫。欲成痔。宜以雄黃入艾綿燒煙燻之。治穀道虫赤腫。或癢或痛。

用杏仁搗作膏敷之。

或炒令黃。以綿蘸。塗穀道中。外臺治下部虫嚙。杵桃葉一斛蒸之。令極熱。內小口器中。坐定燻之。虫立死。治肛門腫痛。用木鱉子肉四五枚。研極細。沸湯泡洗。另用少許塗患處。

卷七大小府門

痔﹝漏﹞

內經曰。因而飽食。筋脈橫解。腸爲痔。又曰。督脈生病。癃痔。或醉飽入房。精气脫捨。

其脈空虛。酒毒乘之。流注於脈。或淫極而彊忍不泄。前陰之气。歸於大腸而痔。或以藥固精。

停畱不化。流著篡間。從其所過肛門而爲痔也。其證有七。肛邊發露肉珠。狀如鼠乳。時出膿血。

妨於更衣者。曰牡痔。肛邊腫痛。生瘡突出。腫五六日自潰。出膿血者。曰牝痔。肛邊生瘡。顆顆發。癢而復痛。更衣出淸血者。曰脈痔。腸內結核。痛而有血。寒熱往來。登混脫肛者。曰腸痔。因便而淸血隨下不止者。曰血痔。每遇飲酒發動。瘡痛流血。曰酒痔。憂恐鬱怒。立見腫痛。大便艱難。彊力肛出而不收。曰气痔。名色種種。各當審其因而治之。其形有如蓮花雞冠核桃。或如牛乳雞心鼠乳櫻桃之狀。或藏肛門之內。或突出於外。久而不瘥。變爲也。潰有血膿。

都爲熱甚。至若潰出黃水。則爲濕熱矣。久而不愈。血气衰弱。以致穿穴成漏。又無痔而肛門左右。別有一竅。流出膿血者。俱當戒酒遠色。少勞茹淡方妙。立齋云。痛二便祕。宜淸熱涼血潤燥疏風。若寒涼損中者。調養脾胃。滋補陰精。若漏而穿臀穿腸者。宜養元气。補陰精。大便祕者。潤燥養血。肛門墜下作痛。瀉火除濕。或作癢者。祛風勝濕。腫痛小便不澀。瀉肝導濕。

若疝與痔俱患。用六味丸﹑補中益气並進。痔証之方不一。東垣𨿽分濕熱風燥四治。大都不離蕩滌瘀熱之藥。如皮﹑皂角﹑檳榔﹑大黃﹑桃仁之類在所必用。兼風毒則加羌﹑防﹑升﹑柴。甚則麻黃﹑本汗之。兼燥气則加秦艽﹑當歸﹑黃。濕勝則加蒼術﹑黃柏﹑澤瀉﹑茯苓。兼熱甚則加芩﹑連﹑郁李﹑生地。膿血則加甲片﹑歸尾。酒痔則加葛根﹑赤小豆﹑地﹑芍﹑苓﹑半。气痔則加枳﹑橘﹑木香﹑紫蘇。食積則加黃連﹑枳實﹑曲﹑。痛極則加乳﹑沒。血多則加發灰。气虛則加參﹑。血虛則加膠﹑艾。不必拘執古方也。惟血痔諸藥不應。石煤﹑槐花。空心烏梅湯服神效。陳毓仁云。諸痔欲斷其根。必須枯藥。當實其竅。必戒房勞百日方妙。凡治內痔。先用通利藥。蕩滌臟腑。後以喚痔散塡入肛門。其痔卽出。欲用枯痔散。先以護痔膏圍護四邊好肉。然後上之。上枯藥後。色黑堅硬裂縫。則以落痔湯洗之。脫落後孔竅不收者。以生肌散摻之。至於穿腸久漏者。另有胡連追毒丸﹑黃連閉管丸主之。諸痔及五癭六癅。凡蒂小而頭大者。俱用煮綫方治之。洗痔法。用生蚌劈開取水點。卽用煮湯燻洗效。痔赤腫痛。

以眞熊膽研水點之。腫痛自消。點痔。用大螄螺一个挑去靨。入麝香﹑冰片少許。過一宿。化水點之。又法。用大蝸牛一个去殼。生銀杏肉一枚。同研爛。入冰片半分研勻。點上卽收。

漏經云。陷脈爲。畱連肉腠。因瘡穿膿汁不盡。復感七情四气而成。近則常淡紅。或微腫。或小核。久則上而槁白。內而黑爛。淫虫惡臭生焉。治法宜補气生血。外以黑附子爲末。唾津和作餅如錢濃。以艾灸之。隨漏大小作炷。但灸微熱。不可使痛。幹則易。困倦則止。來日再灸。直至內平爲效。仍須補藥常服。丹方治痔漏。以積年琉璃洗淨油膩。火研細。以紅酒服四錢。不過七日。其管自去。丹方。以鰾膠一味。炒研爲散。日用一錢匙。砂糖調服。服久痔自枯落。一法。以降藥紙條撚進。黑膏掩之自脫。以干漆灰撚進亦脫。或生漆塗入亦脫。以漆能破瘀血也。大抵漏瘡。孔中多有惡穢之物。以露蜂房﹑白芷﹑苦參煎湯無風處燻洗。日三次良。有痔漏人。每日侵晨食狗肉。勿令間斷。取其性溫益腎。腎主二便。百日中管自消。不藥而愈。又法。外用土墼燒赤。放罐中。以亂髮燒煙。

日燻二三次。無論新久痔漏。日漸管脫焦枯而愈。

卷八七竅門上

目疾統論

內經曰。五臟六腑之精气。皆上注於目。而爲之睛。睛之窠爲眼。骨之精爲瞳子。筋之精爲黑眼。血之精爲絡其窠。气之精爲白眼。肌肉之精爲約束。裹擷筋骨。血气之精而與脈並爲系。

上屬於腦。後出於項中。﹝後世五輪八廓蓋本諸此。﹞是故瞳子黑眼法於陰。白眼赤脈法於陽。

陰陽合傳而精明也。東方靑色。入通於肝。開竅於目。藏精於肝。人臥則血歸於肝。肝受血而能視。心合脈。諸脈皆屬於目。目者宗筋之所聚。上液之道也。泣不止。則液竭。液竭則精不灌。

精不灌。則目無所見矣。气脫者。目不明。目外決於面者。爲銳。﹝屬少陽。﹞近鼻上爲內。上爲外。﹝屬太陽。﹞下爲內。﹝屬陽明。﹞赤脈從上下者。太陽病。從下上者。陽明病。從外走內者。少陽病。邪客陽蹺之脈。令人目痛。從內始。

東垣曰。經云。諸脈皆屬於目。目得血而能視。又云。心事煩冗。飲食失節。勞役過度。故脾胃虛弱。心火大盛。則百脈沸勝。血脈逆行。邪害空竅。夫五臟六腑之精气。皆稟受於脾土。

而上貫於目。目者血之宗也。故脾虛則五臟之精气皆失所司。不能歸明於目。心者君火也。主人之神。宜靜而安。相火代行其令。相火者。胞絡也。主百脈。皆榮於目。旣勞役運動。勢乃妄行。

及因邪气所並。而損其血脈。故諸病生焉。凡醫者不理脾胃。及養血安神。治標不治本。不明正理也。

子和云。目不因火則不病。如气輪變赤。火乘肺也。肉輪赤腫。火乘脾也。黑水神光被醫。火乘肝與腎也。赤脈貫目。火自甚也。能治火者。一句可了。故內經云。熱勝則腫。治火之法。在藥則鹹寒。吐之下之。在鍼則神庭。上星。囟會。前頂。百會。血之翳者。可使立退。痛者可使立已。昧者可使立明。腫者可使立消。惟小兒不可刺囟會。爲肉分淺薄。恐傷其骨。然小兒水在上。

火在下。故目明。老人火在上。水不足。故目昏。內經云。血實者宜決之。又云。虛者補之。實者瀉之。如雀目不能夜視。及內障。暴怒大憂之所致也。皆禁出血。止宜補肝養腎。目暴腫。隱澀難開者。以三稜鍼刺前頂百會穴。出血大妙。宜淺勿深。深則傷骨。惟後頂彊間腦戶風府四穴。

不可輕用鍼灸。以多忌犯故也。目忽盲不見物。此相火也。太陽陽明气血俱盛。乃刺其鼻中攢竹穴與頂前五穴。大出血立明。他經出血。其病轉劇。故曰。刺太陽陽明則目愈明。刺少陽陽明則目愈昏。近世有以光明艸於上下胞打出血絲。往往獲效。卽三稜鍼刺血之法。惟可施之於有餘暴發耳。

外障屬風熱上壅。上下胞肉。蓓蕾磨蕩其睛。久之生翳蔽其睛明。當消風散熱。外用點藥退之。

內障屬虛挾气郁。黑水神光昏翳。外似好眼而不能照物。不痛不癢。惟不能睹。須分气血脾胃治。

銀海精微曰。夫眼者。乃五臟之精華。如日月麗天。昭明而不可掩者也。其首尾赤屬心。

其滿眼白睛屬肺。其烏睛裹擷屬肝。其上下肉胞屬脾。而中間一點黑瞳如漆者。腎實主之。是隨五臟各有證應。然論所主。則瞳子之關系重焉。何以言之。目者肝之外候也。肝取木。腎取水。

水能生木。子肝母腎。焉有子母而能相離者哉。故肝腎之气充。則精彩光明。肝腎之气乏。則昏蒙眩暈。烏輪赤暈。刺痛浮漿。此肝熱也。眼生新淚。枯黃繞睛。此肝虛也。瞳神開大。淡白偏斜。此腎虛也。瞳神緊小。或帶微黃。此腎熱也。一虛一實。以此驗之。凡熱衝發於眼。皆當淸心補肝。又不可拘執其水生木之說。析而論之。則拘急牽颼。瞳胞白癢而淸淚。不赤不痛。是謂風眼。烏輪突起。胞硬紅腫。眵淚濕漿。裏熱刺痛。是謂熱眼。眼昏而淚。胞腫而軟。上壅朦朧。

酸澀微赤。是謂气眼。其或風與熱並。則癢而浮赤。風與气薄。則癢而昏沈。血熱交聚。故生淫膚粟肉紅縷偸鍼之類。气血不至。故有眇視胞垂雀目盲障之形。淡紫而隱紅者。爲虛火。鮮紅而赤者。爲實熱。兩逞露。生肉者。此心熱血旺。白膜紅膜如拘輪者。此气滯血凝。熱證瞳神肉壅。白睛帶濕。色浮而赤者也。冷證瞳神靑綠。白睛枯槁。气沈而濁也。眼熱經久。復有風冷所乘。則赤爛。眼中不赤。但爲痰飲所注。則作痛。肝气不順而挾熱。所以羞明。肝熱蓄聚而傷胞。所以胞合。此外証之大槪。然而五臟不可缺一。脾與肺獨無預。何也。曰。白睛帶赤。或紅筋者。其熱在肺。上胞下瞼。或目胞間如疥點者。其熱在脾。脾主味也。五味榮養諸中。則精神發於外。肺主气也。水火升降。榮衛流轉。非气孰能使之。前所云五臟各有證應。於此又可推矣。𨿽然。眼之爲患。多生於熱。其間用藥。大抵以淸心涼肝。調血順气爲先。有如腎家惡燥。

設遇虛證。亦不過以當歸﹑地黃輩潤養之。輕用溫藥不可也。至於退翳一節。尢關利害。凡翳起肺。肺家受熱。輕則朦朧。重則生翳。如珍珠。如碎米者易散。翳狀如梅花者難消。𨿽翳自熱生。

然治法先退翳而退熱。若謂熱極生翳。先去赤熱。則血爲之冰。而翳不能去矣。其有赤眼。涼藥與之過多。又且滌之以水。不反掌而水凝矣。眼特一團水。且水性澄淸。尢不可拘拘於點洗。喜怒失節。嗜欲過度。窮役眼力。泣涕過多。淩寒衝風。當暑觸熱。不避煙火。飲啖熱多。此皆患生於臟腑者也。專事點洗可乎。有能靜坐澄神。愛護目力。放懷息慮。心逸目休。調和飲食以養之。斟酌藥餌以平之。明察秋亳。斷可必矣。

五輪八廓所屬。五輪者。肝屬木。曰風輪。在眼爲黑睛。心屬火。曰血輪。在目爲二。脾屬土。

曰肉輪。在目爲上下胞。其上屬脾。而下屬胃。肺屬金。曰气輪。在目爲白仁。腎屬水。曰水輪。

在目爲瞳神。此爲眼目之根本。又藉血爲之胞絡也。逮夫八廓。有名無位。膽之府爲山廓。又名淸淨廓。大腸之府爲天廓。又名傳送廓。膀胱之府爲澤廓。又名津液廓。肝之府爲風廓。又名養化廓。腎之府爲水廓。又名會陰廓。命門之府爲火廓。又名抱陽廓。脾胃之府爲地廓。又名水谷廓。小腸之府爲雷廓。又名關前廓。此𨿽眼目之源派。而實無關於治療也。五臟或蘊積風熱。或有七情之气。鬱結不散。上攻眼目。各隨五臟所屬而見。或腫而痛。羞澀多淚。或生冷翳障膜。

昏暗失明。治之須究其源。風則散之。熱則淸涼之。气結則調順之。切不可輕用鍼刀鉤割。偶得其愈。出乎僥幸。倘或不然。終身之害。又目不可過用寒涼。恐冰其血。凝而不流。亦成痼疾。

當量人之老少。气體虛實用藥。又有腎虛者。亦令人眼目無光。或生冷翳。當暖腎經。北方之人患服。皆是目冒飛沙。夜臥熱炕。二气交蒸。治宜多用涼藥。稟气與南方不同也。又痘疹之後。

毒瓦斯郁於肝。气不能瀉。發於眼目。傷於瞳神者。素無治法也。

卷八七竅門上

開導說

開導之法。蓋由陰虛火盛。經絡郁滯。不得通暢而設。其處有五。謂迎香。內睥。上星。耳際左右。兩太陽穴也。內睥。正隊之衝鋒也。其功𨿽遲。漸收而平順。兩太陽。擊其左右翼也。

其功次之。上星穴。絕其餉道也。內迎香。抵賊之巢穴也。成功𨿽速。乘險而徵。耳際。擊其遊騎耳。道遠功卑。智者不取。此實極危之良術。挫敵之要機。與其閉門捕賊。不若開門逐之爲良法也。若病淺而邪不勝正者。固內治而邪自退矣。倘或六陽炎熾。不若開導通之。縱使其虛。𨿽有所傷。以藥內治。而補其所虧。庶免瘀滯至極。而有潰爛枯凸之患。

卷八七竅門上

點服藥說

病有內外。治各不同。內疾已成。外證若無。點之何益。外有紅絲赤脈。若初發乃微邪。退後乃餘賊。點亦可消。服之猶愈。內病始盛而不內治。只泥外點者。不惟徒點無功。且有激發之患。內病旣成。外病已見。必須內外夾攻。點服並行。柰何人多愚拗。有喜服而畏點者。有喜點而畏服者。不知內證旣發。非服不除。外疾旣成。非點不退。外障服而不點者。病初發。浮嫩未定者亦退。旣已結成者。服𨿽不發不長。所結不除。當內外夾攻。方盡其妙。

卷八七竅門上

鉤割鍼烙說

鉤割鍼烙四者。猶斬刈之刑。剪戮凶頑之法也。如鉤。先須識定何處。皮肉筋脈浮淺。而手力亦隨病輕重行之。如鍼。先須識定內障證候可鍼。歲月已足。气血寧定者。方與之鍼。庶無差誤。鍼後當照證內治其本。或補或瀉。各隨其証之所宜。若止治其標。不治其本。則气不定。不久復爲害矣。割。如在气血肉三輪者可割。而大一塊紅肉。乃血之英。心之華也。若誤割之。

則目盲。傷重者死。有割傷因而惹風。則爲燥爲潰爛。爲漏爲目枯。凡障若掩及風輪之重濃者可割。如攀睛肉。雞冠蜆肉。魚子石橊。赤脈虯筋。肉睥粘輪等證可割。凡鉤割見血。及鍼犯血絡。須以綿漬墨水之。余病及在風輪之淺者誤割之。則珠破而目損矣。烙能治殘風潰眩。瘡爛濕熱。久不愈者。輕則不須烙而能自愈。若紅障血分之病割去者。必須烙定。否則不久復生。在气分之白者。不須用烙。凡鍼烙皆不可犯及烏珠。𨿽有惡障濃者。鉤割亦宜輕輕淺淺。披去外邊。其內邊障底。只點藥緩伐。久自潛消。若鐮割風毒流毒瘀血等證。當以活法審視。不可拘於一定。鍼瞳神發白。一切內障。在心融手巧。輕重得宜。須口傳目見。非筆下可形容也。

卷八七竅門上

金鍼開內障論﹝造金鍼法﹞

張飛疇曰。內障一證。皆由本虛邪入。肝气沖上。不得外越。凝結而成。故多患於躁急善怒之輩。初起之時。不痛不癢。視物微昏。或朦朧如輕煙薄霧。次則空中常見黑花。或如蠅飛蟻垂。

睹一成二。瞳神漸漸變色。而至失明。初時一眼先患。次則相牽俱損。能睹三光者可治。若三光已絕。𨿽龍樹復出。亦難挽回。古人𨿽立多名。終不越有水無水之辧。若有水而光澤瑩徹者易明。

無水而色不鮮明者難治。忽大忽小。收放如气蒸動者。鍼之立明。若久視定而不動者爲死翳。縱水未枯。治之亦難全復。翳色白或帶靑。或如鑪灰色。糙米色者易明。若眞綠正黃色者不治。凡翳不拘何色。但有稜角。撥卽難落。翳狀破散。及中心濃重者。非撥可除。若猶能視物者。其翳尙嫩。不可便鍼。俟翳老。然後鍼之。又一種翳色𨿽正。水縱不枯。目珠軟塌者。此必不治。不可輕用金鍼。如一眼先暗。而三光已絕。其後眼續患。亦難鍼治。若夫瞳神散大。或緊小。或渾黑。或變色而無障翳。至不睹三光者。此內水虧乏。不在證治。倪仲賢所云。圓翳冰翳。滑翳澀翳。散翳浮翳。沈翳橫翳。棗花翳。白翳黃心。黑水凝翳。驚振內障等證。金鍼撥之。俱可復明。

但鍼後數日中。宜服磁朱消翳等藥。後則常服補腎調養气血之劑。以助其光。其翳狀龍木論中已悉。不暇再述。姑以鍼時手法言之。若江西流派。先用冷水洗眼。使翳凝定。以開鋒鍼先刺一穴。續進圓鍼撥翳。

或有開孔撥翳。俱用鴨舌鍼者。云𨿽龍樹眞傳。但鍼粗穴大。每至痛極欲暈。余所用毫鍼。細而尖銳。取穴輕捷。全無痛楚。然必擇吉日。避風雨陰晦日。酷暑嚴寒日。令病患先食糜粥。不可過飽。少停向明端坐。一人扶定其首。禁止傍人喧雜。醫者凝神澄慮。愼勿膽怯手顫。以左手大次二指。按開眼胞。使其轉睛向鼻。睜目如努出狀。右手大次中三指。撚正金鍼鑲處之上。看準穴道。從外一邊。離黑珠約半米長許。平對瞳神。下鍼最便。必須手準力完。一鍼卽進。切勿撓動。使之畏忍。所以開單瞽。須遮蔽好眼。方可進鍼。進鍼之後。以下唇略抵鍼柄。輕輕移手於鍼柄盡處。徐徐撚進。第一宜輕。稍重則痛。俟鍼進約可撥至瞳神時。以名指曲附大指次節。

承其鍼柄。虛虛拈著。向上斜回鍼鋒至瞳神內夾道中。貼翳內面往下撥之。翳卽隨落。若不落。

再如前手法。從上往下撥之。倘三五撥不下。須定穩念頭。輕輕撥去自落。惟死翳撥之不動者忌撥。有撥落而復起者當再撥之。其翳隨鍼捺於黑珠之下。略頓起鍼。緩緩撚出。但元气虛人。鍼後每多作嘔。以托養神膏者屬胃气也。須預備烏梅之類。勿使其嘔爲妙。嘔則防翳復上。上則一兩月後復鍼。翳旣盡。不可貪功多撥。多撥則有傷損神膏。嘔動胃气之害。凡翳嫩如漿。不沾鍼首。而不能撥下。或撥下而復泛上滿珠者。服補養兼消翳藥自明。先與千金磁朱丸七服。次與皂莢丸。生熟地黃丸並進。否則俟凝定再鍼。不可限以時日。有種翳𨿽撥落。圓滑而捺下復滚上者。

必略縮鍼頭。穿破其翳。捺之自下。不下。亦如前用藥自消。或有目珠難於轉內者。鍼內亦得。

此名過梁鍼。取穴較外稍遠一綫。鍼法與外無異。但略覺拗手。然鼻梁髙者。難於轉鍼。不可彊也。若鍼右眼外。下鍼之後。換左手轉鍼撥翳。手法亦須平日演熟。庶無失誤。出鍼之後。令病者垂垂閉目。用綿紙五七重。量紙濃薄。及天時寒暖封固。更以軟帛裹黑豆數粒。以綫系定鎭眼。使目珠不能動移。

動則恐翳復上。是以咳嗽之人不宜用鍼。亦是此意。又肝虛人時有淚出。勿用黑豆。宜以決明子代之。則無脹壓珠痛之患。然覺緊則宜稍松。覺寬則宜稍收。以平適爲主。封後靜坐時許。然後輕扶。髙枕仰臥。不須飲食。若饑則不妨少與。周時後以糜粥養之。戒食震牙之物。及勞動多言。

不可扳動露風。露風則疼痛。疼痛則復暗。不可不愼。過七日方可開封看物。切勿勞視。亦有鍼時見物。開封時反不見者。本虛故也。保元湯﹑六味丸。補養自明。鍼後微有咳嗽。難用黃者。

以生脈散代之。若形白气虛者。大劑人參以補之。肥盛多痰濕者。六君子加歸﹑芍以調之。一月之內。宜美味調攝。毒物禁食。不得髙聲叫喚。及洗面勞神。百日之中。禁犯房勞惱怒。周年勿食五辛酒面等物。若犯前所禁諸條。致重喪明者。不可歸罪於醫也。其有進鍼時。手法遲慢。目珠旋轉。鍼尖劃損白珠外膜之絡而見血。及傷酒客輩。目中紅絲血縷者。𨿽爲小過。切勿驚恐。

如法鍼之。所謂見血莫驚休住手是也。又進鍼後觸著黃仁。而血灌瞳神。急當出鍼。而服散血之藥。所謂見血莫鍼須住手是也。法𨿽若此。醫者能無咎乎。又年髙衛气不固。鍼時神膏微出者。

卽與保元湯調補之。開卦時白睛紅色。勿訝。以封固气閉。勢使然也。其用鍼未熟者。量鍼穴與瞳神。相去幾許。以墨點鍼上。庶指下無過淺過深之惑。凡初習鍼時。不得以人目輕試。宜鍼羊眼。久久成熟。方可治人。諺云。羊頭初試。得其輕重之宜。正初習金鍼之要法。不可以其鄙而忽諸。

造金鍼法用上赤不脆金。抽作金絲。粗如底鍼。約長三寸。敲作鍼形。以小光鐵槌。在鐓上緩緩磋之。令尖圓若繡鍼狀。亦不可太細。細則易曲易斷。如覺柔軟。再磋令堅。不可銼擊。恐脆則有傷。斷入目中。

爲害不淺。緣金銀之性。經火則柔。磋擊則堅。務令剛柔得宜。以堅細中空慈竹三寸作柄。則輕便易轉。且不滑指。柄中以蠟入滿。嵌入大半。畱鋒寸餘。鍼根用銀鑲好。無使動搖。鍼鋒以銀管護之。先用木賊艸擦令圓銳。更以羊肝石磨令滑澤。穿膚不疼。則入目不痛。方可用之。造成後。亦宜先鍼羊眼。試其柔脆。庶幾無失。

飛疇治畫師吳文玉母。年五十四。失明數年。諸治罔效。余偶見之曰。此內障眼。可以復明。

何棄之也。曰。向來力能給藥。治而不靈。今縱有仙術可回。力莫支也。予曰。無汝費。但右眼之翳尙嫩。遲半載可撥。遂先與鍼左眼。鍼入撥時。其翳下而珠尙不淸。卦後因與磁朱丸七日。

開封視物模糊。又與皂莢丸服而漸明。其後自執鄙見。謂一眼復明。已出望外。若命犯帶疾而全療之。於壽有阻。遂不欲更治右眼。𨿽是知足。誠亦愚矣。

又治孫搗。年七十。茹素五十餘年。內障失明四載。余用金鍼。先鍼左眼。進鍼時外膜有血。

鍼入微有膏出。觀者駭然。余於膏血中進鍼。撥去翳障。次鍼右眼。出鍼兩眼俱明。遂與封固。

用黑豆包系鎭眼。因向來肝虛多淚。是夕淚濕豆脹。不敢寬放。致右眼痛而作嘔。明晨告予。令稍寬其系。先以烏梅止其嘔。用六味丸調服。以補其肝。遂痛止安谷。至七日開封。其右眼因嘔而翳復上。侵掩瞳神之半。視物已灼然矣。許其來春復撥。以收十全之功。但鍼時有神膏漏出。

稠而不粘。知壽源無幾爲惜耳。

又治徐天錫。內障十五年。三載前曾有醫鍼之。其翳撥下復上。如是數次。翳不能下。委之不治。乃甥周公來。見余鍼吳之寰內障。兩眼俱一撥而明。因詳述其故。予曰。此圓翳也。遂同往與鍼。其翳撥下。果復滚上。卽縮鍼穿破其翳。有白漿灌滿風輪。因謂之曰。過七日其漿自澄。設不澄。當俟結定再鍼。則翳不復圓也。過七日開封。已能見物。但瞳神之色不淸。其視未能了了。令多服補腎藥。將三月而視淸。

又沈倩若。年二十五。患內障年餘。翳狀白潤而正。能辧三光。許其可療。臨時見其黑珠不定。鍼下覺軟。遂止鍼不進。曰。風輪動。是肝虛有風。目珠軟。是神水不固。辭以不治。病者惻然曰。予得遇龍樹。許可復明。今辭不治。則終爲長夜之人也。免慰之曰。汝姑服藥。俟元气充足。方可用鍼。後聞一醫不辧而與鍼治。翳韌不能撥下。終屬無功。胡似不鍼之爲上也。

又治楚商馬化龍。患內障三月。色含淡綠。白珠紅赤而頭痛。究其根。是舟中露臥。腦受風邪而成。因其翳色低。不欲與鍼。復思本風而致。靑綠有之。且證未久。猶爲可治。遂先與疏風。

次與淸肝。頭痛止目赤退。然後鍼之。其翳難落。稍用力始開。內泛黃綠沙於風輪。似屬難愈。

服補腎養正藥兩月。翳色變正。再撥而明。

又陳彥錫夫人內障。何宇昭內障。李能九內障。陳順源內障。俱年遠一撥卽明。但服磁朱消翳藥。後之調治各異。彥錫夫人多郁不舒。散結養神爲主。字昭肥白多痰。理脾滲濕養神爲主。

能九勞心沈默。宣達補血養神爲主。順源善飲性暴。開封時風輪紅紫。瞳神散闊。視物反不若鍼時明了。此火盛燔灼。瞳神散漫。平肝降火斂神爲主。凡此不能枚舉。總在臨證變通。非執成見之可獲全功也。

又治趙嫗內障。進鍼一撥。漿泛風輪全白。兩目皆然。服消翳藥。一月後能視。此屬包漿內障。與圓翳似同而別。並識以曉未經歷者。

卷八七竅門上

目痛

目痛有二。一謂目白眼痛。一謂目珠黑眼痛。蓋目白眼痛屬陽。故晝則疼甚。點苦寒藥則效。經所謂白眼赤脈法於陽是也。目珠黑眼痛屬陰。故夜則疼甚。點苦寒藥反劇。經所謂瞳子黑眼法於陰故也。

樓全善云。夏枯艸散。治目珠痛。至夜則疼甚者神效。血熱。本方加當歸﹑芍藥。虛人。四物湯換生地加羌活﹑香附。下咽則疼減。風熱瞳痛甚。瀉靑丸﹑洗肝散選用。

白眼痛多有赤脈。若惡寒脈浮爲在表。選奇湯。脈實有力。大府閉爲在裏。瀉靑丸加薄荷﹑甘艸。亦有不腫不紅。但沙澀昏痛者。乃脾肺气分隱伏之濕熱。秋天多有此患。故俗謂之稻芒赤。

瀉靑丸加黃﹑甘艸。

天行赤熱證目赤痛。或睥腫頭重。怕熱羞明。涕淚交流。里巷老幼相傳。治法前後不可鐮洗。

只用童子小便煎黃連溫洗。日三五徧。更用宣胡二連﹑白礬﹑雄黃。共研細調。薑汁點大。通其惡淚。其痛立止。先服洗心散一劑。次用洗肝散一二服。此證只气候瘴毒之染。全屬外因。𨿽有赤絲亂脈。赤腫痛甚。終不傷損瞳神也。二七日不愈。必犯本虛之故防變他證。

暴露赤眼證此證與天行赤熱眼同。而天行能傳染。此但患一人。而無傳染。天行𨿽痛腫而無翳。此則痛而生翳。爲不同耳。切不可鐮洗。亦不可用補。先宜酒煎散發散。次與大黃當歸散疏通血气。洗以黃連﹑當歸﹑赤芍滚湯泡。乘熱燻洗。冷卽再溫。日三五次。

暴風客熱證卒然而發。其證白仁壅起。包小烏睛。疼痛難開。此肺經受毒風不散。熱攻眼中。致令白睛浮腫。𨿽有腫脹。治亦易退。非若腫脹如杯之比。宜服瀉肺湯。腫濕甚者。稍加麻黃三四分。赤腫甚者。加黃連半錢。生地黃一錢。

火脹大頭證目赤痛而頭目浮腫。夏月多有此患。有濕熱風熱。濕熱多淚而睥爛。風熱多脹痛而憎寒。普濟消毒飲隨證加減。若失治則血滯於內。𨿽得腫消。而目必變也。

羞明怕熱證熱亮之處。則目痛澀。畏避不能開。火郁於上也。病在心肝脾三經。火燥血熱。

偏在陽分。蓋己之精光弱而不能敵彼之光者。生料六味丸換生地去山萸。加決明﹑羌活﹑芩﹑連。

若風气攻注。眵淚羞明。密蒙花散。風痛日久。漸變作火而羞明畏熱。頭目脹痛。若以風藥與之則火愈熾。此風火相煽。選奇湯倍加蔥白。怕熱皆有餘證。羞明有不足證。患久不已。此風從火化也。還睛丸。若目不赤痛而羞明者。乃血不足。膽汁少也。神效黃湯。今人皆稱怕日羞明。

俗傳音近之誤。

瞼硬睛疼證不論有障無障。但或頭痛者尢急。乃風熱痰火。及頭風夾攻。血滯於睥內所致。

先用香油調薑粉擦之。稍軟翻睥開導。若堅硬之甚。其脹日髙。𨿽治不退不軟。此頭風欲成毒也。

石膏散加羌活﹑全蠍。不應。用通肝散。若有障膜。絳雪膏﹑石燕丹選用。

赤熱如邪證眼不赤不疼。乍痛如神祟者。陰陽升降不和。气血偏勝相攻使然。或有血虛者。

下午痛。大黃當歸散。或有气虛火旺者。上晝痛甚。助陽和血湯。

气眼痛才怒气則目疼。肝火過旺也。石決明﹑艸決明﹑楮實﹑香附﹑木賊﹑甘艸﹑川芎﹑蟬蛻等爲末。淸茶調下。

珠痛如鍼證病屬心經實火。若驀然一二處如鍼刺。目𨿽不赤。亦是心經流火。宜洗心散。

然此證多有體疲目勞。營气不上潮於目而如鍼刺之痛者。宜養其營。若降火則殆矣。

熱結膀胱證目病小便不通利而頭疼寒熱者方是。若小便淸利者非也。宜先利其水。後治其目。五苓散加車前﹑滑石之類。血熱。導赤散合益元散。

肝風目暗證肝腎虛熱。生風疼痛。舉發無時。眼睛墜疼。頗有赤澀淚出。眼前多花發。一物如見兩般。白蒺藜散﹑還睛丸選用。

大小雷頭風證不論偏正。但頭痛倏疾而來。疼至極而不可忍。身熱頭旋。惡心嘔吐。目痛便祕。若失治。禍變不測。目必損壞。輕則HT凸。重則結白如珠而變內障。淸震湯。

左右偏頭風證久則左發損左目。右發損右目。有左損反攻右。右損反攻左而二目俱損者。

若外有赤痛淚熱等病。則外證生。若內有昏眇眩暈等病。則內證生矣。痛從內起止於腦。則攻害遲。痛從腦起止於內。則攻害速。若痛從中發。及眉梁內上星中發者。兩目俱害也。從頭風例治之。

陽邪風證額板眉稜骨痛也。發則多於六陽用事之時。元气弱者。則有內証之患。若兼火者。

則有證外之病。選奇湯﹑淸空膏﹑還睛丸選用。

陰邪風證腦後枕骨痛也。多發於六陰用事之時。發則虛暈耳鳴。久而不治。內障成矣。三因芎辛湯。

巓頂風證頂骨內痛極如錘如鉆也。夾痰濕者。每痛多眩暈。若痛連及目珠而脹急瘀赤者。

外証之惡候。若昏眇則內證成矣。外證用羌活勝風湯。內證沖和養胃湯。痰濕。礞石滚痰丸。

卒腦風證太陽內如槌似鉆而痛也。若痛及目珠。珠外有赤脂縱貫及瘀滯者。外証之惡候也。

若珠不赤痛。自覺視如雲遮霧障漸漸昏眇者。內證成矣。治法如巓頂風證。急早治之。以免後慮。

遊風證頭風痛無常位。一飯之頃。遊易數徧。若痛緩而珠赤。必變外障。痛甚而腫脹緊急者。必有瘀滯之患。久而失治。不赤痛而昏眇者。內證成矣。

邪風證人素有頭風。因而目病。內經所謂風入系頭則爲目風眼寒是也。發則頭痛目亦病。

目病頭亦痛。輕則一年數發。重則連綿不已。先用羌活勝風湯。次與還睛丸。目中常若風吹狀者。

此火气內伏。陽气不行於外也。大追風散。若無赤痛而止內脹昏眇者。內證成矣。

卷八七竅門上

目赤

目赤有三。一曰風助火郁於上。二曰火盛。三曰燥邪傷肝。戴復庵云。赤眼有三。有气毒。

有熱壅。有時眼。無非血壅肝經所致。屬表者。羌活勝風湯。屬裏者。瀉肝散等藥。赤久生翳膜者。春雪膏﹑蕤仁膏選用。並用碧雲散吹鼻。目赤腫。足寒者。必用時時溫洗其足。並詳赤脈處屬何經治之。王節齋云。眼赤腫痛。古方用藥。內外不同。在內湯散。用苦寒辛涼之藥以瀉火。

在外點洗。用辛熱辛涼之藥以散邪。故點藥莫要於冰片。而冰片大辛大熱。因其性辛甚。故借以拔出火邪而散其熱气。世俗不知冰片爲劫藥。誤認爲寒。常用點藥。遂致積熱入目。昏暗障翳。又不知忌寒涼而妄將寒涼冷藥挹洗。常致昏暗者。比比皆是。赤眼腫痛。脾虛不能飲食。肝脈盛。脾脈弱。用涼藥治肝則脾愈虛。暖藥暖脾則肝益甚。惟於平和藥中。倍加肉桂殺肝而益脾。

一舉兩得。經云。木得桂而枯。更以芍藥制之。散熱存陰之捷法也。人乳點眼。久病昏暗極效。

以乳與血液同源。目得血而能視也。凡赤而腫痛者。當散濕熱。赤而幹痛者。當散火毒。赤而多淚者。當散風邪。赤而不痛者。當利小便。先左赤而傳右者。爲風熱挾火。散風爲主。勿兼涼藥。涼能郁火也。先右赤而傳左者。痰濕挾熱。瀉火藥中。必兼風藥。風能勝濕也。凡赤甚腫痛。於上睥開出惡血。則不傷珠。

瘀血灌睛證此證爲病最毒。若人偏執己見。不用開鐮者。其目必壞。初起不過紅赤。次後紫脹。及後則白珠皆脹起。在睥則腫脹如杯。在珠則白輪湧起。失治必有靑黃牒出HT凸之禍。

凡見白珠赤紫。睥腫虯筋紫脹。傳點不退。必有瘀滯在內。可翻睥內視之。若睥內色暈。泛浮椒瘡。或粟瘡者。皆用導之。導後服宣明丸。

血灌瞳神證因毒血灌入金井瞳神水內也。淸濁相混。時痛澀。紅光滿目。如隔絹。看物若煙霧中。此證有三。者肝腎血熱灌入瞳神者。多一眼先患。後相牽俱損。最難得退。有撞損血灌入者。𨿽甚而退速。有鍼內障。失手撥著黃仁。瘀血灌入者。三證治法頗同。用大黃當歸散。

有翳退翳。活法治之。

赤脈貫睛證不論粗細多少。但貫到風輪。經過瞳外接連气輪者。最不易治。細者稍輕。粗者尢重。貫過者有變證。絲粗及有傍絲虯亂者有變證。凡各障外有此等脈罩者。𨿽在易退之證。

亦退遲也。貫𨿽未連。而侵入風輪。皆不易退。起於大者。心之實火也。宜洗心散。筋脈大者。

用小鋒鍼挑撥。起於小者。心之虛火也。宜導赤散。不必挑。又有暴橫嗜酒之人。赤脈灌睛。乃生相也。不在此例。

赤絲亂脈證病生在气輪白珠上。有絲脈縱橫。或稀密粗細不等。有痛不痛。有淚無淚。羞明不羞明。但常常如是。久而不愈也。非若天行客風暴壅。赤脈貫睛之比。當驗其大脈從何部分而來。或穿連其位。卽別其所患在何經絡以治之。治外者。細脈易退。大脈虯紫者。退遲。必須耐久去盡。庶無再來之患。不然。他日犯禁。其病復發。凡絲脈沿到風輪上者。病最重而能變。

凡見絲脈虯紫。內服外點。點時細縮。不點卽脹。久久亦然。及因而激動病變者。珠𨿽不紫。睥𨿽不腫。亦有積滯在絡中幽深之處。揭開上睥深處看之。其內必有不平之色在焉。略略導之。不可過。過則有傷眞血。水虧膏澀。目力昏弱之患。點以石燕丹。服用大黃當歸散﹑酒煎散之類。

白睛黃赤證人有白睛漸漸黃赤者。皆爲酒毒。脾經濕傷。肝膽邪火上溢肺經故也。五苓散加茵陳。甚則黃連解毒加山梔﹑膽艸。

卷八七竅門上

目靑

目之白睛變靑藍色者。病在至急。蓋气輪本白。被郁邪蒸逼。走散珠中膏汁。遊出在气輪之內。故色變靑藍。瞳神必有大小之患。羌活除翳湯去麻黃﹑川椒﹑薄荷﹑荊芥。加升麻﹑川連﹑甘艸﹑桔梗。然當各因其病而治其本。如頭風者。風邪也。因毒者。毒瓦斯所攻也。餘仿此。

卷八七竅門上

目腫脹

腫脹如杯證水火之邪。傳脾土而爲炎燥之病。其珠必疼。而睥方急硬。若暴風客邪作腫者。

必然淚多而珠疼稍緩。然風熱外感。治之易愈。若水火內自攻擊。重則疼滯閉塞。血灌睛中。而變證不測矣。輕則敷治而退。重則必須開導。敷治不退。開導不消。消而復發。痛連頭腦。而腫愈髙睥愈實者。此風熱欲成毒也。洗肝散﹑龍膽飲選用。脹有胞脹珠脹不同。胞脹多屬濕勝。治其濕熱爲主。珠脹多屬火淫。治當去火爲先。故治珠脹。𨿽挾風邪。不宜輕用麻黃﹑木賊之類。

恐有烏珠脹裂之患。不可不愼。

形如蝦座證有半邊脹起者。有通珠俱被脹起蓋定烏珠者。又有大內近鼻柱處。脹出一片。

如皮如肉。狀似袋者。乃血脹從額中落來。不可割。爲血英。在此處誤割者。爲漏爲瞽。不可不辧。急宜開導。血漸去而皮漸縮。小脹出如袋者亦然。在肺部是重。久則移傳於肝。而風輪有害也。宣明丸。

狀如魚脬證气輪努脹。不紫不赤。狀如魚脬。乃气分之證。金火相搏所致。不用鐮導。惟以淸涼自消。瀉肺湯。若有微紅及赤脈者。略略於上睥開之。若頭痛淚熱。及內燥而赤脈多者。

防有變證。宜早導之。庶無後患。

鶻眼凝睛證此驟然而起。五臟皆受熱毒。致五輪壅起。頭疼面赤。目脹不能轉動。若鶻之睛。乃三焦陽邪亢極之害。先用香油調薑粉汁。於額臉項上摩擦。急服酒煎散。覆蓋出汗。其眼卽活動。而用燈火燒斷風路。其迎香太陽兩睥上星等要隘處。並舉而劫治之。此證多是小兒急驚。

大人少有此患。

因風成毒證初發時乃頭風濕熱。瘀血灌睛。瞼硬睛疼等病。失於早治。或治不得其法。遂至邪盛。搏夾成毒。睥與珠脹出如拳。連珠帶腦。痛不可當。先從烏珠爛起。後爛气輪。有爛沿上下瞼並腦。及顴上肉盡空而死。若患頭疼腫脹珠凸等證。治退復發。再治再發。痛脹如前者。

卽成此患。若已成者。𨿽治之脹少退。痛少止。決又發。發時再治。至於數四。終當一發。不復退矣。惟初起時。急用石膏散加羌活﹑細辛﹑川芎﹑薄荷﹑赤芍。若至珠爛。治無及矣。

旋臚泛起證气輪自平。水輪自明。惟風輪泛起也。或半邊泛起者。亦因半邊火盛。火郁風輪。故隨火脹起。服用涼膈散。點用石燕丹。非旋螺突起。已成證而頂尖俱凸。不可醫治之比也。

旋螺突起證烏珠髙而綻起如螺。爲肝熱盛。必有瘀血。急宜石燕丹﹑絳雪膏點之。或調鱔血點尖處。若年久須用鋒鍼對瞳神量淺深橫入。放出惡水。紙封避風。忌口數日。先服守眞雙解散。後以六味丸加知﹑柏急救少陰伏匿之邪。若初起失於正治之法。則瘀𨿽退而气定。膏不復平矣。

神珠自脹證此陰峻利害之證。因五臟毒風所蘊。熱極充服。與旋螺突起不同。初起麻木疼痛淚出。其勢莫測。急投大黃當歸散。宜退五臟熱毒。搗蔥﹑艾熨五輪之突起。洗以白芷﹑細辛﹑麻黃﹑防風﹑羌活。未可與點。或突起髙寸許者。須鋒鍼鍼出惡水。疼方得止。

珠突出眶證此烏珠忽然突出眶也。與鶻眼證因滯而漫漫脹出者不同。有因精華衰敗。癢極揩擦而出者。其人不久必死。有酒醉怒甚。及嘔吐極而綻出者。有因患火證熱盛。關格亢極而脹出者。有因打撲而出者。凡此𨿽離兩瞼而脈皮未斷者。乘熱捺入。𨿽入。脈絡損動。終是光損。

須用淸涼膏。若突出閣在瞼中而含者易入。光不損。若離瞼。脈絡皮俱斷者不救。

卷八七竅門上

目癢

目癢因風寒者。薑粉和白蜜點之。風熱。四生散。或黃﹑防風﹑蒺藜﹑羌活﹑蟬蛻﹑黃芩﹑甘艸之類。因火者。於赤痛條求降火之劑。因血虛而癢者。四物湯加羌﹑防﹑蒺藜﹑黃。

癢若虫行證乃癢不可忍。非若常時之小癢也。爲病不一。如有障無障。皆有癢極之患。病源非一。有風邪之癢。有血虛气動之癢。有虛火入絡邪气行動之癢。有邪退火息气血得行脈絡通暢而癢。大凡有病之目不治。不治而自作癢者。癢一番則病重一番。若醫治後而作癢。病必去速。

若癢極難當自覺低陷者。命亦不久。急宜溫補。庶或可圖。若癢而淚多者。血虛夾火。大抵癢屬虛火。治宜薑粉﹑枯礬﹑硼砂。津唾調如米大。時將一丸納大。及鹽湯蒸洗。不應。於大小旁去一韭葉許。各灸七壯。其癢立止。如蟹睛黑翳如珠等證作癢。俱可用灸。但痛甚者。皆屬實火。不可誤用艾灼。反增其劇也。

卷八七竅門上

外障

外障在睛外遮暗。凡赤脈翳。初起從上而下者屬太陽。以太陽主表。其病必連腦項痛。治宜溫之散之。赤脈翳初從下而上。或從內出外者。皆屬陽明。以陽明主裏。其證多熱。或便實是也。治宜寒之下之。赤脈翳初從外入內者屬少陽。以少陽主半表半里。治宜和之解之。翳膜者。風熱重則有之。或斑入眼。此肝气盛而發在表也。翳膜已生。在表明矣。宜發散而去之。若反疏利。則邪气內陷。爲翳益深。邪气未定。謂之熱翳而浮。邪气已定。謂之冰翳而沈。邪气牢而深者。謂之陷翳。當以發之物。使其邪气再動。翳膜乃浮。佐之以退翳之藥自去。病久者不能速效。以歲月除之。新翳。東垣羌活除翳湯。有熱。萬應蟬花散加犀角﹑白蒺藜﹑木賊。發陷翳。用保命集羚羊角散。翳盡。至其年月日期復發者。有畱積也。皂莢丸。

倪仲賢云。風熱不制之病曰翳。如雲霧。如絲縷。如秤星。或一二點。多至數十點。如螺蓋。

爲病久不去。治不如法。服寒涼藥過多。脾胃受傷。生气不能上升。以漸而致也。羌活勝風湯專主風熱去翳。自內而出者加蔓荊。自銳而入者加膽艸﹑本。自上而下者加黃連倍柴胡。自下而上者加木通。熱甚者。兼用治濕熱之藥。搐鼻碧雲散。大抵如開鍋法。搐之隨效。然力少而銳。宜不時用之。去星。用阿魏搐鼻法。又論奇經客邪之病。經曰。邪客於足陽蹺之脈。令人目疼從內始。故陽蹺受邪者。內卽赤。生脈如縷縷俗。呼攀睛是也。撥云退翳丸﹑萬應蟬花散選用。外用點藥。如春雪膏﹑蕤仁膏專祛風熱暴翳。如去老翳。則以石燕丹﹑絳雪膏﹑熊膽膏選用。若宿翳冰凝者。當以照水丹。蠍附散助之。

石頑曰。外障諸證𨿽殊。究其本。不出風火濕熱內蘊。故必以滌熱消翳爲務。然初起者。但於除風熱藥中。略兼消翳。其翳自去。若去宿障。自當專力攻翳。但必兼助脾胃行其藥力。始克有濟。諦觀外障內治之藥𨿽多。咸以神消散﹑皂莢丸二方爲主。外治之藥不一。莫如石燕丹爲最。

今之專於此者。能識斯意。守是法而行之。亦可以爲中工矣。

血翳包睛證此乃心經發熱。肝虛受邪。致令眼赤腫痛淚出。常時舉發。久則赤筋結濃。遮滿烏睛。服瀉心火破血涼肝之劑。痛時用破血藥。兼硝﹑黃下之。

紅霞映日證眼赤澀腫痛年深。有紅翳於烏睛上。濃淚如紅霞映日之狀。乃肝膈風熱上攻所致。治宜去風散血淸涼之劑。

黃膜上衝證在風輪下際。神膏之內。有翳色黃。與凝脂翳同一气脈。但凝脂翳。在輪外生。

點藥可去。此在膏內邪熱蒸起。點藥所不能除。若漫及瞳神。其珠必損。此經絡阻塞極甚。三焦關格。火土邪實。故大便祕。小便澀。而熱蒸膏內作膿也。失治者。有HT凸之患。神消散﹑皂莢丸選用。諸外障。俱可用石燕丹吹之。絳雪膏點之。碧雲散搐之。

黃膜下垂證此脾胃熱結。血凝气滯。膏脂窒塞。故生是證。發歇無時。痛澀淚出。漸生黃膜下垂。發則膜長遮滿瞳神。甚至滿目皆黃。不辧人物。治宜蟬花散加石膏﹑膽艸﹑大黃。點以石燕丹。有淚者退易。無淚者退遲。濃者宜挑剪。

赤膜下垂證初起甚薄。次後甚大。有赤脈貫白輪而下。烏珠上半邊近白際起障一片。仍有赤絲牽絆。障大絲粗。虯赤淚澀。珠疼頭痛者。病急而有變。絲細少。色微赤。珠不疼。頭不痛者。緩而未變。或於障邊絲下。仍起星數點。此星亦是凝脂之類。皆火內滯之患。其病尙輕。蓋無形之火。潛入膏內。故作是疾。非比有形血熱之重也。若障上有絲。及星生於絲梢。皆是退遲之病。翳薄細。絲赤不甚者。只用善逐之。甚者不得已而開導之。若貫過瞳神者。不問粗細聯斷皆退遲。此濕熱在腦。幽隱之火深潛在絡。一有觸動。則其患迸發。輕者消散。重者開導。此定法也。內服神消散去二蛻。加皂莢﹑石決明。外點絳雪膏。次用皂莢丸。

凝脂翳在風輪上。有點初起如星色白。中有HT如鍼刺傷。後漸長大。變爲黃色。HT亦漸大爲窟者。有初起便帶鵝黃色。或初起便成一片如障。又於障內變出一塊如黃脂者。或先有痕HT後變出凝脂一片者。所變不一。禍則一端。大法不問星障。但起時能大色黃。善變速長者。

卽此證也。甚則爲窟爲漏。爲蟹睛。內潰精膏。外爲枯凸。或气極有聲。爆出稠水而破者。此皆郁遏之極。蒸爍肝膽二絡。不過旬日。損及瞳神。若四圍見有瘀滯者。因血阻道路。淸汁不得升運之故。若四圍不見瘀赤者。其內絡深處。必有阻滯之故。此證當急用神消散﹑皂莢丸。曉夜治之。若遲待長大蔽滿烏珠。𨿽救得珠完。珠上必有白障。終身不得脫。凡有此證。但是頭疼珠痛。

二便燥澀。卽是急之極甚。若二便通暢。禍爲稍緩。

花翳白陷證因火燥絡內。而膏液蒸傷。凝脂從白輪之際生來。四圍髙。中間低。此金克木之禍也。或就於脂內下邊起一片黃膜。此二證夾攻尢急。亦有上下生起。名順逆障。此火土郁之禍也。亦有細條如翳。或細顆如星。四散生起。長大牽連。此木火禍也。以上三者。必有所滯。

輕則淸涼之。重則開導之。若漫及瞳神。不甚濃重者。速救亦可挽回。但終不得如舊。止可救其HT凸而已。龍膽飲去黃連。加赤芍藥。

蟹睛證眞珠膏損。凝脂翳破壞風輪。神膏綻出。黑顆小如蟹睛。大則如黑豆。甚則損及瞳神。至極則靑黃凸出者。此證與黑翳如珠。狀類而治不同。夫黑翳如珠。源從膏內生起。此因破而出。中挾虛火。所以時時奇癢。或時掣痛酸澀。古法用小鋒鍼。鍼出惡水。流盡卽平。以鑪甘石散。不用腦﹑麝點之。內服防風瀉肝散。次用六味丸加蒺藜﹑車前調之。然終未免瘢靨之患。

斑脂翳證其色白中帶靑黑。或焦黃微細。有細細赤絲絆者。則有病發之患。結在風輪邊傍。

大則掩及瞳神。𨿽有神手。不能除去。治者但可定其不垂不發。亦須神消散﹑皂莢丸﹑石燕丹﹑絳雪膏內外夾攻。得气血定久。瘢結牢固。庶不再發。若治不固。或卽縱犯。則斑迹發出細水泡。

時起時隱。甚則發出大泡。起而不隱。又甚則於本處作痛。或隨絲生障。或蟹睛再出矣。

黃油證生於气輪。狀如脂而淡黃浮嫩。乃金受土之濕熱也。不腫不疼。目亦不昏。故人不求治。略有目疾發作。則爲他病之端。揭開上脾。气輪上有黃油者。是濕熱從腦而下。先宜開導上睥。卽與神消散﹑皂莢丸之類。有頭風證者。石膏散兼皂莢丸。若癘風目上有此者最重。當從癘風證治。

狀如懸膽證有翳從上而下。貫及瞳神。色靑或斑。上尖下大。薄而圓長。狀如懸膽。蓋膽有瘀熱。肝膽膏損。變證急來之候。若眼帶細細赤脈紫脹者最急。頭疼者尢惡。內必有滯。急向四圍尋其滯而導之。庶免損壞之患。服用石膏散﹑皂莢丸。點以石燕丹。

玉粒分經生於气輪者。燥熱爲重。生於睥者。濕熱爲重。其形圓小而顆堅。淡黃如白肉色。

初起不疼。治亦易退。亦有輕而自愈者。若恣酒色。嗜辛熱。多忿怒。及久而不治因而積久者。

則變堅大而疼。或變大而低潰。如爛瘡相似者尙輕。宜神消散去二蛻。加皂莢﹑石決明。燥熱。

去蒼術加當歸﹑杏仁。若復不知禁忌。且犯戒者。則爛深而變爲漏矣。不可誤認爲粟瘡。

銀星獨見烏珠上有星。獨自生也。蓋人之患星者。由火在陰分而生。故不能大。若能長大者。必是各障之初起也。卽如凝脂一證。初起白顆。小而圓嫩。儼然一星。不出一二日間。漸漸長大。因而觸犯。遂至損目。若誤認爲星。則謬矣。大凡見珠上有星一二顆。散而各自生。至二三日。看之不大者方是。若七日而退者。火數盡也。若連萃貫串相生。及能大者。皆非是也。凡星見靑色者爲風。其人必頭痛。蟬花散去蒼術。加白蒺藜﹑谷精艸。並用碧雲散。祛風爲主。星久不退。恐其成翳。

阿魏搐鼻法。每夜搐之。星見陷下者。或小點亂生者。爲腎虛。其人必因夢泄。或房勞之故。宜生料六味丸加谷精艸﹑白蒺藜﹑車前子。凡去星之藥。非谷精不應也。

聚開障證其障或圓或缺。或濃或薄。或如雲似月。或數點如星。痛則見之。不痛則隱。聚散不一。來去無時。或月數發。或年數發。乃腦有濕熱之故。大約治法。不出鎭心火。散瘀血。

消痰飲。逐濕熱而已。

聚星障證烏珠上有細顆。或白色。或微黃。或聯綴。或團聚。或散漫。或頓起。或漸生。

初起者易治。生定者退遲。白者輕。黃者重。聚生而能大作一塊者。有凝脂之變。聯綴四散。傍風輪白際而起。變大而接連者。花翳白陷也。若兼赤脈絆者。或星翳生於絲盡頭者退遲。此證多由痰火之患。能保養者庶幾。斫喪犯戒者。變證生焉。先服羚羊角散。後服補腎丸。

垂簾障證生於風輪。從上而下。證有數般。緩急各異。一肉初生。一偃月侵睛。一赤膜下垂。治各不同。此只白障漫生。自上而下。爲混障。間有微紅。因其觸犯。搏動其火。方有變證。其病從上而下。本當言順。何以逆稱。蓋指火而言。火本炎上。今反下垂。是謂逆矣。生熟地黃丸﹑羚羊角湯選用。虛者。兼進補腎丸。

湧波翳證障從輪外自下而上。故曰湧波。非黃膜上衝。從內向上急甚之比。白緩赤急。亦有激犯變出黃膜。宜涼膈散先去上衝。後以四物換生地﹑赤芍。加犀角﹑甘艸﹑丹皮治之。

逆順障證白赤而脹。及絲脈赤亂。見於風輪際處。由白珠而來。粗細不等。周遭侵入黑睛。

障起昏澀者。卽此證。必有瘀滯在內。滯於左則從左而來。滯於右則從右而來。宜先導去惡血。

後用皂莢丸﹑生熟地黃丸。點用石燕丹。若色浮嫩能大。或微黃者。乃花翳白陷也。若燥澀甚者。

則下起一片。變爲黃膜上衝。若頭疼珠痛脹急者。病尢重而急。

陰陽翳證烏珠上生二翳。俱白色。一中虛。一中實。兩翳連串。如陰陽之圖。若白中略帶焦黃色。或有細細紅絲絆者。皆不能盡去。內服蟬花散﹑皂莢丸。外點石燕丹﹑熊膽膏。此證非心堅耐久。不能得效。

瑪瑙內傷證其障如瑪瑙之雜色。是𨿽生輪外。實是內傷。肝膽眞气淸液受傷。結成此翳。

皂莢丸﹑絳雪膏。久久耐心醫治。方得減薄。終不能除盡也。

連珠外翳證與聚星相似。蓋聚星在可治之時。此則凝定之證。𨿽妙手久治。難免迹滯如冰瑕之患。

冰瑕翳證或片或點。生於風輪之上。色白而薄。如冰上之瑕。時常淚出。眵滿蔽瞳神。

發歇往來。風輪有痕HT。如凝脂聚星等證。初發點服不得盡去。或點片腦過多。皆爲此證。與魚鱗障不殊。𨿽治不能速去。內與六味丸加菟絲子﹑白蒺藜。外點石燕丹。必須堅守。久而方退。

圓翳外障證薄而色白。大小不同。間有濃者。亦非堆之比。又名遮睛障。以其光滑深沈。

病最難治。治與冰瑕翳證不殊。𨿽堅心久治。亦難免終身之患。

水晶障證淸瑩見內。但髙濃滿珠者。看𨿽易治。得效最遲。乃初起膏傷時。內服寒涼太過。

外點冰片太多。致精液凝滯。結爲此病。若傍斜細看。則白透睛瞳內。陰處與日中看。其形不同。治法須分新久。若有進退。紅腫有淚。發歇未定。用石燕丹則眼淚帶藥流出。此翳必能漸退。若發年久。無進退紅腫。縱有撥云墜翳聖藥。終不能取效也。服藥與冰瑕同。

風輪釘翳證乃勞傷肝經所致。其證赤澀難開。病牽頭腦。淚出羞明。釘翳日深。接引黃仁。

根深不移。治宜退熱去風散血。頭痛熨以蔥﹑艾。外以琥珀﹑龍腦﹑朱砂﹑玄明粉點之。避風戒房室。不痛者不治。

魚鱗障證色𨿽白而不光亮。狀帶欹斜。故號魚鱗。乃气滯膏凝。結如凝脂。病已甚。不得已大用寒涼及多用冰片點者。往往結爲此也。用靑鹽黃泥固濟。煨熟研細。以羽毛蘸點。一日一次。內服退翳之藥。

馬蝗積證兩頭尖薄。中間髙濃。肉紅色。若馬蝗狀。橫臥於中。乃血分之病。久久方成。

難去易來。風疾人每多此患。必先用鉤割。十去五六。方用殺伐之藥則有功。然割須用烙其根處。

不爾。則朝去暮生。枉受痛楚。多有激邪之禍。外𨿽劫治。內須平治。不然。外𨿽平而內心發也。

肉攀睛證多起於大。如膜如肉。漸侵風輪。甚則掩過瞳神。初起可點而退。久則堅韌難消。必用鉤割。以鍼從上邊肉中道。挑起穿過。先揭起風輪邊。後揭至大邊。鉤定。沿割去。畱則復長。過則傷。適當爲妥。若血出。用軟紙蘸墨之則止。肉四沿𨿽粘。中則浮也。有用綫穿掛割。亦能去之。但延緩爲累。去後用點藥消其根。內服和血淸火之劑。

肺瘀證由大而起。貫過气輪。如皮筋橫帶風輪。甚則掩及瞳神。初起如薄薄黃脂。或赤脈數條。後漸大濃。赤者少。白者多。𨿽赤者。亦是白者所致。蓋先有白而不忌火毒辛熱。故傷血而赤。必須殺伐。用殺伐之法。一割卽烙。見其再發。大抵眼科鉤割一法。惟此最爲得效。

雞冠蜆肉二證形色相類。經絡相同。治亦一法。多生睥之間。然後害及气輪。而遮掩於目。治須用割。亦用烙定方好。宜三黃丸加芒硝噙化。外用絳雪膏去麝加阿魏點之。其目大內有紅肉一塊。如雞冠蜆肉者。乃心經血部之英華。若誤割者。輕則損目。重則喪命。愼之。

魚子石橊二證經絡不異。治法亦同。其狀生肉一片。如橊子綻露於房。障滿神珠。血部瘀實。目疾之惡證。治用割。割後見三光者可治。服用皂莢丸。點以絳雪膏。若三光瞑黑者。內必瞳神有損。不治。

輪上一顆如赤豆證气輪有赤脈灌注。風輪上有顆積色紅。內有瘀血之故。念宜開導。血漸通。顆亦漸消。然至此十有九損。若白珠上獨有顆鮮血者。亦是瘀滯。上下無絲脈接貫者。吹點自消。若有貫接者。必絡中有血灌來。向所來之處尋看。量輕重導之。

睛中一點似銀星證白點一顆。如星光滑。當睛中蓋定。𨿽久不大。傍視瞳神在內。乃目痛時不忌房事。及服滲泄下焦寒涼之藥過多。火𨿽退而腎絡受傷所致。終身之患也。

五花障證生於神珠之上。斑斑雜雜。蓋五臟經絡間之气俱傷。結爲此疾。其色斕駁雜不一。若中有一點黑色者。乃腎絡气傷。𨿽治不能盡去。此狀與斑脂翳。瑪瑙內傷。形略相似。斑脂翳乃破而結成瘢痕不能去者。瑪瑙內傷乃小而薄未掩瞳神之輕者。此則髙濃顯大。生在膏外可退。故不同耳。宜神消散﹑皂莢丸。並用點藥。

混睛障證有赤白二種。赤者畏赤脈外絆。白者畏光滑如苔。一種白睛光赤而後癢痛迎風有淚。閉塞難開。或時無事。不久亦發。年深則睛變成碧色。滿目如凝脂赤露。如橫赤絲。此毒風積熱所致也。宜服補肝調血之劑。血行則風自息。外用吹點則翳漸退。

黑翳如珠證非蟹睛木疳之比。蟹睛因破流出。此則肝气有餘。欲泛起之患。故從風輪際處發起。黑泡如珠。多寡不一。其火實盛者痛。虛緩者不痛。治法用小鋒鍼。逐个橫穿破其黑翳。

中有惡水。流出卽平。挑後用鑪甘石散去腦﹑麝點之。先服羚羊角飲子去五味加赤芍藥。次用六味丸。後服補腎丸。設若不諳此法。服涼劑點涼藥。鮮能奏效也。

卷八七竅門上

內障

內障在睛裏昏暗。與不患之眼相似。惟瞳神裏有隱隱靑白者。樓全善曰。內障先患一眼。次第相引。兩目俱損者。皆有翳在黑睛內遮瞳子而然。今詳通黑睛之脈者目系也。目系屬足厥陰足太陰手少陰三經。蓋此三經。臟腑中虛。則邪乘虛入。經中鬱結。從目系入黑睛內爲翳。龍木論所謂腦脂流下作翳者。卽足太陽之邪也。所謂肝气沖上成翳者。卽足厥陰之邪也。治法。以鍼言之。則當取三經之兪穴。以藥言之。則當補中。疏通此三經鬱結。使邪不入目系而愈。

倪仲賢云。心者五臟之專精。目者其竅也。又爲肝之竅。腎主骨。骨之精爲神水。故肝木不平。內挾心火。乘勢妄行。火炎不制。神水受傷。上爲內障。此五臟病也。膀胱小腸三焦膽脈。俱上循於目。四腑一衰。則精气盡敗。邪火乘之。上爲內障。此六腑病也。初起時視覺微昏。常見空中有黑花。神水淡綠。次則視歧。睹一成二。神水淡白。可與沖和養胃湯﹑益气聰明湯。有熱。兼服黃連羊肝丸。久則不睹。神水純白。永爲廢疾也。

內障小靑白翳。大亦微顯白翳。腦痛。瞳子散大。上熱惡熱。大便澀難。遇熱暖處。頭疼睛脹。日沒後天陰暗則昏。六味丸加麥冬﹑五味。

石頑曰。內障諸證。其翳皆生於烏珠裏面。故宜金鍼撥之。撥後用滋養之劑以助其光。如六味丸﹑磁朱丸之類。气虛者佐以八珍湯﹑神效黃湯。若翳嫩不可撥者。只與用藥。治法縱各不同。大意不出乎皂莢丸﹑生熟地黃丸。其間虛實寒熱。輕重隨證出入。活法在心。非筆可盡。有肚腎陰虛。絕無翳膜者。惟宜滋養眞陰。切勿誤與消翳等藥也。有偏正頭風。久而生翳。以蛇蛻炙脆爲末。每服一錢。黑豆炒香淋酒一盞。入蔥白三莖。同煎去蔥。和滓日服效。

靑風內障證視瞳神內有气色昏蒙。如晴山籠淡煙也。然自視尙見。但比平時光華則昏蒙日進。急宜治之。免變綠色。變綠色則病甚而光沒矣。陰虛血少之人。及竭勞心思。憂鬱忿恚。用意太過者。每有此患。然無頭風痰气夾攻者。則無此證。病至此危在旦夕。急用羚羊角湯。

綠風內障證瞳神濁而不淸。其色如黃雲之籠翠岫。似藍靛之合藤黃。乃靑風變重之證。久則變爲黃風。𨿽曰頭風所致。亦由痰濕所攻。火郁憂思忿怒之故。此病初患。則頭旋兩額角相牽。

瞳神連鼻內皆痛。或時紅白花起。或先後而發。或兩眼同發。肝受熱則先左。肺受熱則先右。肝肺同病則齊發。羚羊角散。

黑風內障證與綠風相似。但時時黑花起。乃腎受風邪。熱攻於眼。宜先與去風熱藥三四劑。

如荊﹑防﹑羌活﹑木賊﹑蒺藜﹑甘菊之類。後用補腎磁石丸。

黃風內障證瞳神已大。而色昏濁爲黃也。病至此十無一人可救。

銀風內障證瞳神大成一片。雪白如銀。其病頭風痰火人偏於气忿怒郁不得舒而傷眞气。此乃痼疾。金丹不能返光也。

絲風內障證視瞳神內隱隱然。若有一絲橫經。或斜經於內。自視全物亦如有碎路者。乃絡爲風攻。郁遏眞气。故視亦光華有損。宜六味丸加細辛﹑白蒺藜。間與皂莢丸。延久變重。內證篤矣。

烏風內障證色昏濁暈滯气。如暮雨中之濃煙重霧。風痰人嗜欲太多。敗血傷精。腎絡損而膽汁虧。眞气耗而神光墜矣。

偃月內障證瞳神內上半邊。有隱隱白气一灣。如新月覆垂而下。乃內障欲成之候。成則爲如銀翳。腦漏人及腦有風寒。陰气怫郁者患之。先與芎辛湯。後與消內障丸劑。此與偃月侵睛。

在輪膜中來者不同。

仰月內障證瞳神下半邊。有白气隱隱一灣。如新月仰而從下向上也。久而變滿。爲如銀內障。乃水不足。木失培養。金反有餘。故津液虧。乃火气郁滯於絡而爲病也。補腎丸﹑補腎磁石丸等選用。

如銀內障證瞳神內白色如銀。輕則一點白亮如星。重則瞳神皆白。一名圓翳。有仰月偃月變重爲圓者。有一點從中起而漸變大失明者。乃濕冷在腦。郁滯傷气。故陽光爲其閉塞而不得發現也。非銀風內障已散大而不可復收之比。血气未衰者撥治之。先服羚羊補肝散。次用補腎丸。庶有復明之理。

如金內障證瞳神不大不小。只是黃而明瑩。乃濕熱傷元气。因而痰濕陰火攻激。故色變易。

非若黃風之散大不可治者。神消散﹑皂莢丸﹑羚羊角補肝散主之。

綠映瞳神證瞳神乍看無異。久之專精熟視。乃見其深處隱隱綠色。自視亦漸覺昏眇。病甚始覺深綠。蓋痰火濕熱害及淸純之气也。先服黃連羊肝丸。後與補腎磁石丸﹑皂莢丸之類。久而不治。爲如金靑盲等證。其目映紅光處。看瞳神有綠色。而彼自視不昏者。乃紅光爍於瞳神。照映之故。不可誤認爲綠風。此但覺昏眇而瞳神綠色。明處暗處。看之皆同。气濁不淸者。是此證也。

雲霧移睛證自見如蠅飛花墮。旌旆條環。空中撩亂。或靑黃黑白。仰視則上。俯則下也。

乃絡間津液耗澀。郁滯淸純之气而然。其原皆屬膽腎。黑者膽腎自病。補腎磁石丸。或白或黃者。

因痰火傷肺脾淸純之气也。皂莢丸。

圓翳內障證黑睛上一點圓。初患之時。但見蠅飛蟻垂。薄煙輕霧。先患一眼。次第相牽。

若油點浮水中。日中看之差小。陰處看之則大。或明或暗。視物不明。醫者不曉。以冷藥治之。

轉見黑花。此因肝腎俱虛而得。先與皂莢丸合生熟地黃丸。次與羚羊補肝散﹑補腎丸。

冰翳內障證如冰凍堅實。傍觀透於瞳神內。陰處及日中看之。其形一同。疼而淚出。此因膽熱攻腦而然也。皂莢丸合生熟地黃丸。

滑翳內障證有如水銀珠子。但微含黃色。不疼不痛無淚。遮繞瞳神。皂莢丸﹑生熟地黃丸。

澀翳內障證微如赤色。或聚或開。而傍微光。瞳神上有凝脂色。時復澀痛而無淚出。皂莢丸﹑生熟地黃丸。

散翳內障證形如鱗點。乍靑乍白。或瞼下起粟子而爛。日夜痛楚。瞳神最疼。常下熱淚。

或生散翳。形如爛綿。皂莢丸﹑生熟地黃丸。

浮翳內障證上如冰光。白色環繞瞳神。初生目小頭至黑珠上細看方見。不癢不疼。無血色相混。皂莢丸﹑生熟地黃丸。

沈翳內障證白藏在黑水下。向日細視方見。或兩眼相傳疼痛。則早輕夜重。間或出淚。皂莢丸﹑生熟地黃丸。右圓翳以下七證。𨿽有治法。然皆難於奏效。惟金鍼撥之爲善。

偃月侵睛證風輪上半。气輪交際。隱隱白片。薄薄蓋下。其色粉靑。從膜中而來。爲害最遲。

每每忽之。乃腦有風濕郁滯。火激腦脂滴下而成。羚羊補肝散。

劍脊翳證亦名橫翳。色白或如糙米色者。或微帶焦黃色者。但狀如劍脊。中髙邊薄。有似鋒芒。橫於風輪之外。濃薄不等。濃者𨿽露上下風輪。而瞳神被掩。視亦不見。薄者瞳神終是被掩。視亦昏。縱色嫩根浮者。亦有瘢痕。若微微紅絲罩絆者。尢爲難退。非需之歲月。必無功耳。皂莢丸﹑生熟地黃丸。

棗花障證薄甚而白。起於風輪。從白膜之內。四圍環布而來。𨿽有棗花鋸齒之說。實無正形。

初患時。微有頭旋眼黑。時時癢痛。凡性躁急及患痰火傷酒濕熱之人。多有此證。久則始有目急漧澀。昏花不爽之病。犯而不戒。則瞳神細小。火入血分。昏淚赤痛者。亦在變證例。宜皂莢丸﹑生熟地黃丸。

白翳黃心證四邊皆白。中心一點黃。大小頭微赤。時下澀淚。團團在黑珠上。乃脾肺相傳。停畱風熱。皂莢丸合生熟地黃丸。

黑花翳證又名黑水凝翳。初患時頭旋眼澀見花黃黑不定。其翳凝結靑色。大小頭澀。頻頻下淚。口苦不喜飲食。蓋肝受風寒所致。羚羊角散﹑皂莢丸﹑生熟地黃丸。

五風變成內障證初患時。頭旋偏腫。痛甚。或一目先患。或因嘔吐雙目並暗。瞳神結白如霜。卻無淚出。乃毒風腦熱所致。先與除風湯。次用皂莢丸﹑生熟地黃丸。

卷八七竅門上

瞳神散大

瞳神散大者。風熱所爲也。火性散。挾風益熾。神光怯弱不能支。亦隨而散漫。猶風起而水波也。亦有過服辛散而致者。治宜苦宜酸宜涼。如四物去川芎。加芩﹑連﹑甘艸﹑五味。或六味丸加五味﹑石決明。大忌辛熱。當瀉木火之邪。飲食中常如此理。尢忌食冷水大寒之物。能損胃气也。藥中不可用茺蔚﹑靑葙﹑川芎﹑蔓荊之類。以味辛反助火也。當歸味亦辛甘。而不去者。

以其和血之聖藥也。又有瞳神散大而風輪反窄。甚則一周如綫者。乃邪熱鬱蒸。風濕攻激。以致神膏走散。若初起收放不常者易斂。緩則气定膏散。不可復收。未起內障。止是散大者。直收瞳神。而光自生。散大而有內障起者。於收瞳神藥內量加攻內障藥。如補腎磁石丸﹑補腎丸﹑千金磁朱丸之類。大抵瞳神散大。因頭風攻痛者多。乃水中伏火之發。最難收斂。如他證傷寒瘧疾痰火等熱邪。蒸壞神膏。內障來遲。而收亦易斂。若風攻則內障卽來。且難收斂。而光亦損耳。亦有常人因勞役。或觸熱而偶然瞳神覺大者。勿誤呼爲散大也。

卷八七竅門上

瞳神緊小

瞳神漸漸細小如簪腳。或如芥子。又有神水外圍。相類虫蝕。漸覺臊羞澀。視尙有光。極難調理。早治可以挽住。經久則難。因病目不忌淫欲。相火彊搏腎水。肝腎俱傷。元气衰弱。不能升運精汁。以滋於膽。膽中之精有虧。所輸亦乏。故瞳神亦日漸耗損。甚則陷沒俱無。而終身疾矣。治當抑陽緩陰。先與黃連羊肝丸數服。次與六味地黃丸換生地加二冬。兼進滋腎丸。不應。

加熊膽。亦有頭風熱證攻走。蒸漧津液而細小者。皆宜乘初早救。以免噬臍之悔也。

卷八七竅門上

瞳神欹側

瞳神欹側。謂瞳神歪斜。或如杏仁桃核。三角半月。此肝腎灼爍。水槁火炎而耗損瞳神。宜六味丸加蒺藜﹑當歸及淸火藥。若輪破損。神膏流綻而欹側者。瞳神將盡矣。急宜補腎。若輪外有蟹睛者。蟹睛𨿽平。瞳神不得復圓。外有脂翳。終身不脫。

卷八七竅門上

目昏

經曰。肝虛則目KTKT無所見。又曰。腎足少陰之脈。是動則病坐而欲起。目KTKT無所見。又曰。少陰所謂起則目KTKT無所見者。陰內奪。故目KTKT無所見也。此目疾而犯房勞所致。大率於房勞後尢甚。夜光椒紅丸。倪仲賢云。經曰。足厥陰肝主目。在志爲怒。怒甚傷肝。傷脾胃。則气不聚。傷肝則神水散。神水亦气聚也。其證無眵淚。痛癢羞明緊澀。初但昏如雲霧中行。漸覺空中有黑花。又漸則睹物成二體。久則光不收。遂爲廢疾。蓋其神水漸散。散而又散。終則盡散也。此病勿作痰治。

但當養肝腎陰血。然必積以歲月。無饑飽勞役。七情五賊。庶幾易效。若久病光不收者。不可治也。一證因爲暴怒。神水隨散。光遂不收。永不復治。又一證爲物所擊。神水散。如暴怒之證。

亦不復治。俗名爲靑盲者也。病者始不經意。及成。醫亦不識。直曰熱致。竟以涼藥收之。殊不知涼爲秋爲金。又傷肝木。往往致廢而後已。

睛黃視眇證風輪黃亮如金色。而視亦微眇。爲濕熱重而濁气燻蒸。淸陽之气升入輪中。故輪亦色變。好酒嗜食。濕熱燥膩之人。每有此疾。治其濕痰則愈。五苓散加茵陳﹑膽艸。甚則梔子柏皮湯之類。

卷八七竅門上

暴盲

暴盲者。倏然盲而不見也。致病有三。曰陽寡。曰陰孤。曰神離。乃痞塞關格之病。病於陽傷者。緣忿怒暴悖。恣酒嗜辣。久病熱病痰火人得之。則煩躁祕渴。病於陰傷者。多嗜色欲。或悲傷哭泣之故。患則類中風中寒之起。傷於神者。因思慮太過。用心罔極。憂傷至甚。驚恐無措者得之。患則其人如癡病發之狀。屢見陰虛水少之人。因頭風痰火眩暈發後。醒則不見。能保養者。亦有不治自愈。气大虛者。急服大劑人參膏。血虛者。大劑黃﹑當歸煎湯。調服人參膏。

患濕者。白術爲君。黃﹑茯苓﹑陳皮爲臣。附子爲佐。三者治目暴盲。皆爲气病。故用參﹑術。

卽血虛者。亦須人參。方有陽生陰長之功。經謂气脫者目不明。卽其證也。是忌金石鎭墜之藥。以其神气浮散於上。犯之必死。

卷八七竅門上

靑盲

靑盲有二。須詢其爲病之源。若傷於七情。則傷於神。獨參湯。或保元湯加神﹑砂﹑麝香﹑門冬﹑歸身。若傷於精血。則損於膽。六味丸加棗仁﹑柴胡。皆不易治。而失神者。尢難取效。

能保其眞者。屢有不治而愈。若年髙及病後。或心腎不充者。𨿽治不愈。世人但見目盲。便呼爲靑盲者謬甚。夫靑盲者。瞳神不大不小。無缺無損。仔細視之。與好眼一般。只是自看不見。方爲此證。若瞳神有何气色。卽是內障。非靑盲也。

卷八七竅門上

雀盲

雀盲。俗稱也。亦曰雞盲。本科曰髙風內障。至晚不見。至曉復明也。方書以爲木生於亥。

旺於卯而絕於申。至酉戌之時。木气衰甚。故不能睹。至日出於卯之時。木气稍盛。故復明。蛤粉丸﹑煮肝散﹑決明夜靈散。效後常服六味丸加當歸﹑沙參。永保終吉。按內經云。目得血而能視。血虛肝失所養。則不能視。夜屬陰。人之血屬陰。陰主靜而惡躁擾。陰虛則火必盛。弱陰不能勝彊火。故夜轉劇。昏暗而不能睹。天明以陽用事。陽主動。火邪暫開。故稍明。治以補气養血爲主。食以牛豬之肝卽愈。益見其元气弱而陰不足也。

卷八七竅門上

眞睛膏損

眞睛膏損。乃熱傷其水。以致神膏缺損。其狀風輪有證。或痕或HT。長短大小不一。或HT小如鍼刺傷者。或HT大如簪腳刺傷者。或痕如指甲刻傷者。或風輪周匝有痕長甚者。凡有此等。

皆肝膽絡分有郁滯。熱蒸之甚。爍壞神膏之故。並宜六味丸加當歸﹑石決明﹑白蒺藜及八珍﹑補中之類。急須早治。勿使深陷爲窟。爲蟹睛突出。爲翳滿如冰瑕等患。必久服峻補之劑。方得水淸膏復。若治間怠。則白暈終身難免。

卷八七竅門上

膏傷珠陷

膏傷珠陷。謂珠覺低陷而不鮮綻也。非若靑黃凸出諸漏之比。所致不一。有恣色而竭腎水者。

有嗜辛燥而傷津液者。有因風痰濕熱久郁而蒸損睛膏者。有不當出血而誤傷經絡。及出血太多。

以致膏液不得滋潤涵養者。有哭損液汁而致者。大抵皆元气弱而膏液不足也。治當溫養血气爲主。

愼不可用淸涼之劑。凡人目無故而自低陷者。死期至矣。若外有惡證。內損睛膏者不治。

卷八七竅門上

神水將枯

神水將枯。視珠外神水漧澀不潤。如蜒蚰之光。乃火气鬱蒸。膏澤內竭之候。凡見此證。必成內障。若失調理。久久瞳神緊小。內結云翳。漸成瞽疾。蓋瞳神小者。肝熱腎虛。瞳神大者。肝虛腎熱。此爲肝熱腎虛。

初起珠頭墜痛。大微紅。猶見三光者。六味地黃丸加麥冬﹑五味。切忌吹點。若小兒素有疳證。

糞如鴨溏而目疾。神將枯者死。熱結膀胱證。神水將枯者。蓋下水熱蒸不淸。故上亦不淸。澄其源而流自淸矣。

卷八七竅門上

轆轤轉關

目病六气不和。或有風邪所擊。腦筋如拽神珠。不待轉運而自驀然察上。驀然察下。下之不能上。上之不能下。或左或右。倏易無時。輕則气定脈偏而珠歪。如神珠將反之狀。甚則翻轉而爲瞳神反背矣。治用薑汁調香油。摩擦目睥及迎香上星風池風府太陽等穴。若暴起者。宜用裏藥。

兼升補卽愈。如神效黃湯﹑補中益气湯並加羌活。風熱勢盛。通肝散。

卷八七竅門上

神珠將反

神珠將反者。謂目珠不正。𨿽欲轉而不能轉。乃風熱攻腦。筋絡牽急。弔偏神珠。是以不能運轉。甚則其中自聞聒聒有聲如響。石膏散﹑通肝散選用。血分有滯者。目赤腫痛。酒煎散加五靈脂。失治。有反背之患。

卷八七竅門上

瞳神反背

瞳神反背者。因風熱搏擊其珠。而斜翻轉側。通肝散加全蠍﹑鉤藤。或黃建中加羌活﹑歸身﹑蠍梢。虛則神效黃﹑補中益气皆可取用。或云卽是瞳神發白。北人聲韻相似也。蓋發白卽是內障。故宜金鍼撥之。若前所言。卽神珠將反之暴者。非眞反背也。安有目系內系而能反背之理。醫者審之。

卷八七竅門上

靑黃凸出

靑黃凸出者。風輪破碎。內中膏汁綻出也。有自破而脹出不收者。有因外障。以寒涼逐退內火。外失平治而凸起者。縱有妙手。不復可救。但用皂莢丸入硼砂少許。免其HT凸而已。

卷八七竅門上

珠中气動

气動者。視瞳神深處。有气一道。隱隱裊裊而動。狀若明鏡遠照一縷淸煙也。患頭風痰火人。

郁久火勝。則搏擊其絡中之气。遊散飄忽。宜以頭風例治之。動而定後光冥者。內證成矣。

卷八七竅門上

倒睫拳毛

倒睫拳毛者。由目緊皮縮所致也。久則赤爛。神水不淸。以致障結澀礙淚出之苦。人有拔去剪去者。有醫以竹板夾起上睥。七日連皮脫下者。得效𨿽速。殊不知內病未除。未幾復倒。譬之艸木枯槁。則枝葉萎垂。卽朝摘黃葉。暮去枯枝。徒傷其本。不若培益水土。則黃者翠而垂者聳矣。此證內伏火熱而陰气外行。當瀉其熱。眼皮緩則毛自出。翳膜亦退。用手法扳出內瞼向外。速以三稜鍼出血。以左手爪甲迎其鋒立愈。又目眶赤爛。亦當以三稜鍼刺目眶瀉其濕熱。後服防風飲子。搐鼻。碧雲散。亦宜兼用。起倒睫法。

以木鱉一枚爲末。綿裹塞鼻中。左塞右。右塞左。一夜其毛自直。若內邊另出一層短毛撩於珠上者。鑷去。以虱血塗。則不復生矣。

卷八七竅門上

睥急緊小

睥急緊小。謂眼楞緊縮。乃倒睫拳毛之漸也。若不因治而漸自縮小者。乃膏血津液澀耗。筋脈緊急之故。若因治而急小者。多因睥寬倒睫。屢次夾去上睥。失於內治。或不當割導而頻數開導。致血液耗而緊小者。當乘時滋養。神效黃湯。小角偏緊。去陳皮。加連翹﹑生地﹑當歸。

若絡定气滯。𨿽治不復愈矣。樓全善云。陽虛則眼楞緊急。陰虛則瞳子散大。故東垣治眼楞緊急。

用參﹑補气爲君。佐以辛味疏散之。而忌芍藥﹑五味之類。酸收故也。治瞳子散大。用地黃補血爲君。佐以酸味收斂之。而忌茺蔚子﹑靑葙子之類。辛散故也。

睥肉粘輪目內睥之肉與气輪相粘不開。宜服瀉濕熱藥。如防風﹑細辛﹑膽艸﹑苦參﹑蠍梢﹑牛蒡子之類。以風藥能於土中瀉水故也。

胞肉膠粘證兩睥粘閉。夜臥尢甚。必得潤而後可開。其病重在脾肺濕熱。當以淸涼滋潤爲主。𨿽有障在珠。亦是濕熱內滯之故。非障之愆。久而不治。則有瘡爛之變。

睥翻粘瞼證乃睥翻轉貼在外瞼之上。此气滯血壅於內。皮急系弔於外。故不能復轉。皆由風濕之滯所致。故風疾人患此者多。宜用鐮剔開導之法。

風牽出瞼證乃脾胃受風毒之證。瞼受風而皮緊。睥受風而肉壅。淚出水漬於瞼而濕爛。此土陷不能堤水也。治法。先用香油調薑汁粉摩散風邪。翻轉瞼皮。烙三五度。若眼有紅筋貫上。

黑睛有翳膜者。吹以丹藥。斜者。灸頰車耳門。開口取之。太陽人中承漿。右灸左。左灸右。近患者易退。年久者難愈。又大風人面部所牽。多受是病。難以調治。

血瘀睥泛謂睥內之肉。紫瘀浮泛。甚則如細泡無數。相連成片。蓋睥絡血滯又不忌火毒燥膩。致積而不散。或碎睥出血冒風所致。宜活血爲主。並用開導。

睥虛如球謂目睥浮腫如球也。以兩手掌擦熱拭之。少平。頃復如故。可見其血不足。而虛火壅於气分也。補中益气湯去升麻加葛根﹑木通﹑澤瀉。

卷八七竅門上

風沿爛眼

風沿眼系。上膈有積熱。自飲食中挾怒气而成。頑痰痞塞。濁气不降。淸气不升。由是火益熾而水益降。積而久也。眼沿因膿積而腫。於中生細小虫絲。遂年久不愈。而多癢者是也。服柴胡飲子。點蕤仁膏。

迎風赤爛證目不論何風。見之則赤爛。無風則痞。蓋赤者木中火證。爛者土之濕證。此專言見風赤爛之患。與後見風淚出諸證不同。川芎茶調散。

赤爛證謂目爛惟有之。目無別病也。赤勝爛者多火。乃勞心憂鬱忿悖。無形之火所傷。

爛勝赤者濕多。乃恣燥嗜酒。風熱燻蒸。有形之濕所傷。病屬心絡。甚則火盛水不淸。而生瘡於邊也。洗肝散加麻黃﹑蒺藜﹑川連。並用赤芍﹑防風﹑五倍子﹑川連煎湯。入鹽﹑輕粉少許洗之。點用鑪甘石散。及晚蠶砂香油浸月餘。重綿濾過點之。

卷八七竅門上

目淚不止

經云。風气與陽明入胃。循脈而上至目內。其人肥則風气不得外泄。則爲熱中而目黃。人瘦。則外泄而寒。則爲寒中而泣出。其目黃屬熱。淚出屬寒也明矣。

東垣雲。水乘木勢。上爲眼澀爲眵爲冷淚。此皆由肺金之虛。而肝木寡於畏也。凡目見西北二風。則澀痛淚出。乃肝虛受克之病。止淚補肝散。並灸睛明二穴。見東南二風。則澀痛淚出。

乃肝自病。菊花散。若不論何風。見則流冷淚者。乃肝腎經中有伏飲。血液不足。竅虛風入。因邪引邪之患。夜光椒紅丸。或四物換赤芍﹑生地。加防風﹑肉桂﹑羌活﹑木賊。又不論何風。見則流熱淚。乃肝腎經中有伏火。虛竅不密。因風引出其淚。川芎茶調散﹑菊花散選用。龐安常云。

頭風冷淚。用菊花﹑決明﹑白術﹑白芷﹑細辛﹑羌活﹑荊芥煎服並洗。若目不赤不痛。別無病苦。

不因見風。亦時常流出冷淚。甚則視而昏眇。乃肝膽气弱。腎水不足。八味丸用椒制地黃加芎﹑歸。產後悲泣太過者。十全大補加川椒﹑細辛。若熱淚不時常流。乃內火激動其水。因肝腎精血耗竭。陽火易動而傷其液也。六味丸加川椒﹑制熟地。倍丹皮哭泣太傷者。八珍湯加川椒﹑五味。又肺臟久冷。不時冷淚積於淚堂。此淚通於肺。難治。久流令人目昏。又有睥內如痰。白稠膩甚。拭之卽有者。是痰火上壅。脾肺濕熱所致。故好酒嗜燥悖郁者。每患此疾。逍遙散去柴胡﹑陳皮。加羌﹑防﹑菊花。若覺睥腫及有絲脈虯赤者。必滯入血分。防瘀血灌睛等變。

卷八七竅門上

目瘡疣

實熱生瘡。有痛癢輕重不同。重則堆髙濃。紫血膿爛。而鮏臭如瘀滯之證。膏混水濁。每每流於睥成瘡。血散而瘡自除。別無痛腫證者。輕而無妨。若火盛瘡生。堆重帶腫痛者。又當急治。恐濁气沿入而病及於珠也。治宜瀉心火。解熱毒。有瘡處仍用開導洗點。椒瘡生於睥內。

累累如椒。紅而堅者是也。有則砂擦難開。多淚而痛。今人皆呼爲粟瘡誤矣。粟瘡亦生在睥。但色黃軟而易散。此則堅而難散。醫者卒以龍須出血取效。甚則累累連片。疙瘩不平。不得已而導。

中病卽止。若退而復來者。乃內有瘀滯。必須再導。更服祛風熱藥以治其內。粟瘡生於兩睥。細顆黃而軟。若目病頭疼者。必有變證。是濕熱郁於土分。須服退濕熱藥。若睥生痰核者。乃痰因火滯而結。生於上睥者多。屢有不治自愈。有恣嗜辛辣熱毒。酒色斫喪之人。久而變爲癭漏重疾者有之。

卷八七竅門上

五疳證

木疳證生於風輪者多。其色藍綠靑碧。有虛實之別。虛者大而昏花。實者小而澀痛。非比蟹睛因破而出。乃自然生者。大小不一。隨其變長也。實者。瀉靑丸。虛者。通肝散。

火疳證生於睥及气輪。在气輪者。火邪克金。爲害尢急。初起如椒瘡癅子一顆。小而圓如小赤豆。次後漸大。痛者多。不痛者少。不可誤認作輪上一顆如赤豆。爲易消之證。此則從內而生也。三黃湯﹑導赤散。分虛實治之。

土疳證謂睥上生毒。俗呼偸鍼眼。有一目生又一目者。有止生一目者。有邪微不出膿血而愈者。有犯辛熱燥膩。風沙煙火。爲漏爲弔者。瀉黃散。初起以入大內邊淚堂竅中撚之。淚出卽消。無不立愈。

金疳證初起與玉粒相似。生於睥內。必礙珠澀痛。以生障翳。生於气輪者。則有珠痛淚流之苦。子後午前。陽分气升之時則重。午後入陰分。則病略寧。久而失治。違戒反觸者。有變漏之患。瀉肺湯。

水疳證忽然一珠。生於睥气輪之間者多。若在風輪。目必破損。有虛實大小之殊。實者小而痛甚。虛者大而痛緩。狀如黑豆。亦有橫長而圓者。頭風人多有此患。淸空膏﹑神芎丸選用。

此證與木疳相似。但部分稍異。色亦不同。黑者屬水。靑綠藍碧者屬木。久而失治。必變爲漏。

以風郁久勝。精膏走散。隨其所傷之絡。結滯爲疳。濕熱相搏而爲漏矣。

卷八七竅門上

漏睛

漏睛者。頭結聚生瘡。流出膿汁。或如涎水粘睛。上下不痛。仍無翳膜。此因風濕停畱瞼中所致。久而不治。致有烏珠墜落之患。

大漏證大之間生一漏。時流血水。紫暈腫脹而痛。病在心火實毒。金花丸加羌活﹑蠍尾。

小漏證小間生一漏。時流血色鮮紅。病由心胞絡而來。相火橫行之候。導亦散加透風淸熱藥。

陰漏證不論何部生漏。但從黃昏至天曉。則痛脹流水。作靑黑色。或鮏臭不可聞。日間則稍可。乃幽陰中有伏火爲患。四物加細辛﹑香附﹑連翹之類。

陽漏證不論何部生漏。但日間脹痛流水。其色黃赤。遇夜則稍可。乃陽絡中有濕熱畱著所致。人參漏蘆散去當歸。加羌﹑防﹑生甘艸。

正漏證生於風輪。或正中。或略偏。爲肝腎風熱伏陷所致。若初發破淺。則流出如痰白膏。

日久而深。則流出靑黑膏汁。瞳神已損。急用瀉肝藥。如龍膽﹑羌活﹑生地﹑大黃之類下奪之。

偏漏證生於气輪。痰濕流於肺經而成。較正漏爲害稍遲。其流如稠粘白水。重則流膿。急用瀉肺藥。如貝母﹑桔梗﹑桑皮﹑生甘艸﹑黃芩﹑山梔之類涼解之。久而失治。水泄膏枯。目亦損矣。

外漏證生於兩睥之外。或流稠膿。或流臭水。脹痛則流出。不脹則略止。先與人參漏蘆散。

後用千金托裏散加蔥白。

竅漏證乃目傍竅中流出薄稠水。如膿鮏臭。拭之卽有。久則目亦模糊也。嗜燥耽酒。痰火濕熱者。每多患此。竹葉瀉經湯﹑千金托裏散。先後收功。久不治。亦有暗傷神水。耗損神膏之患。

卷八七竅門上

不能近視

東垣云。能遠視不能近視者。陽气有餘。陰气不足。少年窮役眼神所致也。海藏雲。目能遠視。知其有火。不能近視。責其無水。法當補腎。加減地芝丸。或六味丸加減。祕要云。陰精不足。陽光有餘。病於水者。故光華發見。散亂而不能收斂近視。治之在心腎。若貪淫恣欲。饑飽失節。形體甚勞。過於悲泣。皆斫喪陰精。精虧則陽火盛。火性炎而發見。陰精不能制伏挽回。

故越於外而遠照不收。治之而反觸激者。有內障之患。

卷八七竅門上

不能遠視

東垣云。能近視不能遠視者。陽气不足。陰气有餘。此老人桑楡之象也。海藏雲。目能近視。

知其有水。不能遠視。責其無火。治當補心。加味定志丸﹑八味丸。早暮間服。祕要云。此證非謂稟受生成近覷之病。乃平昔無病。素能遠視而忽然不能者也。蓋陽不足陰有餘。病於火者。故光華不能發越於外。而偎斂近視耳。治之在膽腎。若耽酒嗜燥。頭風痰火。忿怒暴悖者。必傷損神气。陰陽偏勝。而光華不能發達矣。

卷八七竅門上

目妄見

素問云。夫精明者。所以視萬物。別黑白。審長短。以長爲短。以白爲黑。如是則精衰矣。

人之目者。心之使也。心者神之舍也。故精神亂而不轉。卒然見非常處。精神魂魄。散不相得。故曰惑也。如神光自見。則每如電閃。黑夜精明。則晦冥之中。倏忽見物。視正反邪。則物本正而目見爲邪。視定反動。則物本定而目見爲動。視物顚倒。則觀物皆振動倒植。視一爲二。則一物而目視爲二。視瞻有色。則常見螢星雲霧及大片靑綠藍碧之色。視赤如白。則視物卻非本色。或視粉墻如紅如碧。或看黃紙似綠似藍之類。光華暈大。則視日與燈燭皆生紅暈而大。此陰精虧損。陽光飛越之候。總補養爲主。

如加減駐景丸﹑益气聰明湯之類。久而不治。不無內障之虞。

報國澄和尙患眼疾二年。服祛風淸熱藥過多。致耳鳴嘈嘈不止。大便常苦燥結。近來左眼上有微翳。見燈火則大如斗。視月光則小如螢。嘗詢諸方家。俱莫能解。因以質之石頑。石頑曰。

此水虧而陰火用事也。試以格物之理參之。如西洋玻璃眼鏡。人但知宜於老人。不知原爲望气者而設。其最精者。咸以十二鏡編十二支爲一套。無論老少。其間必有一者。能察秋毫。則知人眼有十二種偏勝。故造眼鏡者。亦以十二等鉛料配之。取鉛以助陰精。料以助陽气也。少年气血本旺。原無藉此。若鉛料之輕重。與眼之偏勝不相當。則得之反加障礙矣。老人气血皆衰。但借此以籠住其光。不使散漫。不必論其鉛料之孰重孰輕也。卽如所言視月甚小者。月乃至陰之精。眞水內涸。不能泛濫其光。所以視之甚小。設加之以鉛重者。則視月必大矣。見燈火甚大者。燈本燃膏之焰。專擾乎陰。不能勝其灼爍。所以見之甚大。設加之以料重者。燈火必愈大矣。合脈參證。知爲平昔勞傷心脾。火土二髒過燥。並傷腎水眞陰也。遂疏天王補心丹與之。他如中翰徐燕及。見日光則昏瞇如蒙。見燈火則精彩倍常。此平昔恆勞心腎。上盛下虛所致。蓋上盛則五志聚於心包。暗侮其君。如權黨在位。蒙蔽九重。下虛則相火失職。不能司明察之令。得燈燭相助其力。是以精彩勝於常時。此與嬰兒胎寒夜啼。見火則止之義不殊。未識專事眼科者。能悉此義否。

卷八七竅門上

目閉不開

足太陽之筋。爲目上綱。足陽明之筋。爲目下綱。熱則筋縱目不開。助陽和血湯。然又有濕熱所遏者。則目胞微腫。升陽除濕防風湯。眞陽不能上升者。則喜暖怕亮。補中益气湯。肝虛者則閉目不欲見人。金匱腎气丸。各求其本而治之。

卷八七竅門上

目爲物所傷

被物撞損者。或打跌撞破傷胞瞼也。積血紫靑。撞破白仁。傷其硬殼。此不爲害。惟撞破黃仁風輪。血灌瞳神。與水輪混雜。是爲利害。或𨿽不破。而淚多苦如柏汁者難治。急宜酒煎散去防己﹑牛蒡。加羌活﹑木賊。熨以蔥﹑艾。護以淸涼膏。或專以生地黃搗爛作餅。烘熱貼太陽穴及眼胞上。一日一換。以散其血。如無生地黃。用芙蓉葉搗爛烘貼。幹者用雞子淸調之。若眼眶靑黑。搗生萊菔護貼。切宜避風忌口。痛甚。酒煎散加沒藥。漸生翳障者。犀角地黃湯換赤芍。

加大黃﹑當歸﹑柴胡﹑連翹﹑甘艸。若至血散。變生白翳不痛。爲不治也。

驚振外障證目被物撞觸而結爲外障也。與傷在膏上急者不同。初撞目時。亦有珠疼澀脹之苦。爲其傷輕。而瘀自潛消。故痛𨿽止而不戒禁。有所觸發其火。致水不淸。气滯絡澀而生外障者。神消散去蒼術。

加石決明。兼皂莢丸。凡外障結而珠疼。致頭疼及腫脹者。皆是惡證。防變。急宜治之。

驚振內障證因病目再被撞打。變成內障。日夜疼痛。淹淹障生。赤膜繞目不能視三光。亦如久病內障。皂莢丸合生熟地黃丸。

物損眞睛證謂被物觸打在風輪。傷有大小。色有黃白。黃者害速。白者稍遲。若觸膏及破者。必有膏汁。或靑黑。或白如痰者流出。爲患最急。縱然急治。瞳神𨿽在。亦難免欹側之患。

如艸木刺。金石屑。苗葉尖。鍼尖。觸在風輪。必曉夜疼痛難當。急宜取出。遲則結成黃白顆。

如粟瘡銀星之狀。綠膏水結滯而障生。先去物而治障。若傷在气輪皮內。取遲者必有瘀血灌睛。

取去物而先導之。後治余證。若視昏者。瞳神有大小欹側之患。久而失治。目必枯凸。大凡此病。

不論大小黃白。但有淚流赤脹等證者。急而有變。珠疼頭重者尢急。素有風熱痰火斫喪之人。病已內積。因外傷激動其邪。乘此爲害。痛甚便澀者最凶。

飛絲入目證謂風揚遊絲。偶然觸入目中而作痛也。若野蠶蜘蛛木虫之絲患尙遲。若遇金蠶老鸛絲。其目不出三日迸裂。治飛絲入目方。用頭垢點入眼中。柘樹漿點過。綫裹箸頭。蘸水於眼上繳拭涎毒。火麻子一合。杵碎。井水一碗浸攪。卻將舌浸水中。涎沫自出神效。一方。用茄子葉碎杵。如麻子法亦妙。飛絲入目。目脹如瞇。痛澀不開。鼻流淸涕。用京墨濃磨。以新筆塗入目中。閉少時以手張開。其絲自成一塊。看在眼白上。用綿輕輕卷下。未盡再塗。

物偶入睛證謂偶然被物落在目中而痛也。切不可乘躁便擦。須按住性。待淚來滿而擦。則物潤而易出。如物性重。及有芒刺而不能出者。急令人取出。不可揉擦。擦則物愈深入而難取。

至若入深。輕翻上睥取之。不取則轉運阻礙。气滯血凝而病變。芒刺金石稜角之物。失取礙久。

及擦重者。則壞損輪膏。如痕HT凝脂等病。輕則血瘀水滯。爲痛爲障等病。有終不得出而結於睥內者。必須翻之尋看。因其證而治之。

瞇目飛揚證因出行間。風吹沙土入目。頻多揩拭。以致气血凝滯而爲病。初起淚出急澀。

漸重結爲障翳。常辧形證施治。初起將綿捲簪腳。撚撥出塵物。久者翻轉睥瞼。看有積處。鐮洗至平。不須吹點。物落眼中。用新筆蘸繳出。治稻麥芒入眼。取蠐螬以新布覆目上。待蠐螬從布上摩之。其芒出著布上。又法。以鴨倒懸。取涎滴入目中。其芒自出。

卷八七竅門上

傷寒愈後之病

傷寒病愈後。或有目復大病者。以其淸陽之气不升。余邪上走空竅也。其病癮澀赤脹。生翳羞明。頭腦骨痛。當助淸陽上出則愈。最忌大黃﹑芒硝。苦寒通利。犯之不可復治。

卷八七竅門上

經逆赤腫

女人逆經。血灌瞳神。滿眼赤澀者。乃血熱經閉。過期不行。則血逆行於上。如有肉。切不可鉤割。只用四物加行气破血通經藥。經行則血翳自退。勢甚。必加酒大黃下奪其勢。去火所以存陰。正爲肝虛血少。不得不以退火爲急務。火不下奪。則淩爍眞陰。陽愈亢而陰愈竭矣。人但如四物之補血。孰知大黃爲補血哉。若因其虛而用補藥。非徒無益。眞是抱薪救焚矣。

卷八七竅門上

妊娠目病

妊娠目病。須分气分血分。气分則有旋臚泛起。瞳神散大等證。血分則有瘀血凝脂等病。蓋其陰陽澀滯。與常人不同。內伐恐傷胎泄气。不伐則病又不除。然必善施內護外劫之法。則百發百中矣。

卷八七竅門上

產後目病

產則百脈皆動。邪易以乘。肝部發生之气甚弱。而膽失滋養。精汁不盛。則目中膏液。皆失化源。所以目病者多皆內不足所致。大抵產後。病宜早治。莫待其久。久則气血定而病深。治亦不易。其外證易知者。人皆知害而早治。其內證害緩者。人多忽之。比其成也。悔無及矣。

卷八七竅門上

痘疹餘毒證

痘瘡入眼。其痘瘡初生。眼閉不開。眼上卽有痘瘡。點在黑暗上者。急取益母艸煎湯燻洗。

日三度。更以鱔血點之。忌口及夜啼。乳母亦忌口。須痘瘡痊可。其眼漸開。眼中之痘亦愈矣。初起痘瘡入眼。決明散﹑密蒙散。痘瘡入眼成翳者。谷精散﹑神功散選用。丹方。用望月砂末。生雞肝研爛。飯上蒸熟。每日空心食之效。大抵治之早。則易退而無變。遲則退遲。今人但見痘後目疾。便謂不治。不知但瞳神不損者。縱久遠。亦有可治之理。惟久而血定精凝。障翳沈滑澀損者爲不治耳。倪仲賢云。

斑疹餘毒所害者。與風熱不制之病。稍同而異。總似羚羊散主之。便不硬者。減硝﹑黃。未滿二十一日而病者。當消毒化斑爲主。斑後風熱翳膜。气暈遮睛。瀉靑丸瀉之大效。痘疹瘡痂落盡。

肌體肥壯。眼中忽然紅色。乃餘毒鬱結而發出。此證最劇。失治多能害目。只用車前艸擂水。頻頻灌之。滌卻肝經之熱毒。洗以益母艸。點以鱔魚血。

胎風赤爛證此證有三。一爲血露入眼。洗不漧淨而赤爛。生萊菔搗汁點之。一爲在母腹中時其。母多食壅毒辛熱。生後百日而赤爛。犀角地黃湯加黃連。母子俱服。一爲乳母壯盛。乳頭脹滿。乳汁灑射兒眼中而赤爛。黃連湯拭淨。一味過鑪甘石吹點。

小兒疳眼證皆由過食傷脾腹脹。午後發熱。至夜方退。日久發稀作瀉。瀉甚則渴。食積發熱旣久。則肝膽受傷。白仁紅色。漸生翳膜。遮滿黑珠。突起如黑豆如香菇之狀。決明雞肝散。

或羊肝蘸夜明砂食。或綠礬一兩。饅頭去餡裹煨。外黑盡。內通紅。取出用密陀僧。夜明砂等分爲末。煮棗肉搗丸黍米大。每服二三十丸。量兒大小。空心米湯下。切宜忌口。膜用人乳頻點自去。若至聲啞口漧。腳手俱腫。十難救一。

卷八七竅門上

因風證

因風者。謂患風人病目也。風在五行爲木。在髒爲肝在竅爲目。本乎一气。故患風人。未有目不病者。然必因其故而發。有日淺而郁未深。爲偏歪斜者。有入脾而睥反濕勝赤爛者。有血虛筋弱而振搐者。有不禁而反傷精神。及恣燥嗜熱。蘊郁而爲內障者。有風盛血滯。結爲外障。

如肉等證者。各因其證而伐其本。內外治法不同。大抵風病目者。當去風爲先。風不去。目病終無不發之理。

卷八七竅門上

因毒證

因毒者謂人生瘡瘍腫毒累及目病也。若病目在病毒之時。治毒愈而目亦愈。若毒愈而目不愈者。乃邪入至髙之深處。難以自退。當浚其本。澄其源。因而觸激甚者。有瘀滯之變。

卷八七竅門上

因他證

因他證而害及目。所致不同。如傷寒陽證熱郁。蒸損瞳神。內證也。熱盛血滯。赤痛淚澀者。

外證也。陰證脫陽目盲。內證也。服姜﹑附溫熱之劑多而火燥赤澀者。外證也。瘧疾之熱損瞳神。

內證也。火滯於血而赤澀。外證也。瀉利後昏眇。爲穀气乏。气傷不能發生。內證也。山嵐瘴气目昏者。邪气蒙蔽正气。外證也。蠱脹中滿赤痛者。陰虛難制陽邪。內證也。气證多郁。弱證多昏花。皆內證也。痰証之膩沫。火証之赤澀。皆外證也。當尋其源而治之。

卷八七竅門上

時復證

目病不治。忍待自愈。或失其宜。有犯禁戒。傷其脈絡。遂至深入。又不治之。致搏夾不得發散。至其年月如期而發。當驗其形證絲脈。別何部分。然後治之。

卷八七竅門下

耳

﹝耳鳴耳腫痛耳疹耳中癢耳膿耵聹虫入耳中﹞

經云。腎气通於耳。腎和則耳能聞五音矣。蒙招尢。目冥耳聾。下虛上實。過在足少陽厥陰。甚則入肝。所謂耳鳴者。陽气萬物盛上而躍。故耳鳴也。所謂浮爲聾者。皆在气也。趙以徳曰。耳者腎之竅。足少陰經之所主。然心亦寄竅於耳。在十二經脈中。除足太陽。手厥陰外。其餘十經脈絡。皆入於耳中。蓋腎治內之陰。心治外之陽。合天地之道。精气無不變通。故淸淨精明之气上走空竅。耳受之而聽斯聰矣。靈樞云。腎气通於耳。腎和則耳聞五音矣。五臟不和。則七竅不通。故凡一經一絡。有虛實之气入於耳中者。皆足以亂主竅之精明。而兼至聾聵。此言暴病者也。若夫久聾者。於腎亦有虛實之異。左腎爲陰。主精。右腎爲陽。主气。精不足。气有餘。

則聾爲虛。其人瘦而色黑。筋骨健壯。此精气俱有餘。固藏閉塞。是聾爲實。乃髙壽之兆也。此皆稟賦使然。不須治之。又有乍聾者。經云。不知調陰陽七損八益之道。早喪之節也。其年五十體重。耳目不聰明矣。此亦無治也。惟暴聾之病。與陰陽隔絕之未甚。經脈欲行而未通。衝擊其中。鼓動聽戶。隨其气之微甚而作嘈嘈風雨諸聲者。則可隨其邪以爲治。外此又有耳觸風邪。與气相擊。其聲嘈嘈。眼如見火。謂之虛鳴。熱气乘虛。隨脈入耳。

聚熱不散。膿汁出焉。謂之膿耳。人耳間有津液。輕則不能爲害。若風熱搏之。津液結硬。成核塞耳。亦令暴聾。謂之耵耳。前是數者。腎脈可推。風則浮而盛。熱則洪而實。虛則澀而濡風爲之疏散。熱爲之疏利。虛爲之調養。邪气並退。然後以通脈調气安腎之劑治之。羅謙甫云。夫暴聾者。由腎虛風邪所乘。搏於經絡。隨其血脈上入耳。正气與邪气相搏。故卒聾也。風虛耳聾。

排風湯﹑桂辛散。腎臟風虛。黃丸。兼气虛。去附子加肉桂﹑人參。肝腎虛火。姜蠍散。風熱耳聾。犀角飲子。厥聾。經云。暴厥而聾。偏閉塞不通。內气暴薄也。復元通气散去白牽牛。加全蠍﹑石菖蒲﹑川芎﹑生薑﹑蔥白。吞養正丹凡治耳聾。皆當調气。肝气逆則頭痛耳聾頰腫。四物湯加肉桂吞龍薈丸降火。及復元通气散調气。耳聾有濕痰者。滚痰丸下之。耳聾面頰黑者。爲精脫腎虛。燒腎散。耳聾多恐者。爲肝虛。溫膽湯下養正丹。外治。用通神散﹑蓖麻丸。一方。

用地龍三枚。鹽少許。同入蔥管內。化水滴耳中。三五日效。一法。用磁石豆大一塊。鯪鯉甲三片。燒存性。綿裹塞耳中。口銜生鐵少許。覺耳中如風雨聲卽愈。

耳鳴經云。耳者。宗脈之所聚也。故胃中空則宗脈虛。虛則下澑。脈有所竭。故耳鳴。又云。液脫者。腦髓消。筋酸耳數鳴。凡此皆耳鳴之屬虛者也。經云。太陽所謂耳鳴者。陽气萬物。

盛上而躍。故耳鳴也。又云。厥陰之脈。耳鳴頭眩。又云。少陽所至爲耳鳴。治以涼寒。凡此皆耳鳴之屬實者也。王汝明曰。耳鳴如蟬。或左或右。或時閉塞。世人多作腎虛治不效。殊不知此是痰火上升。郁於耳中而鳴。郁甚則閉塞矣。若平昔飲酒濃味。上焦素有痰火。淸痰降火爲主。大抵此證先因痰火在上。又感惱怒而得。怒則气上。少陽之火客於耳也。若腎虛而鳴者。其鳴不甚。其人多欲。當見虛勞等證。諭嘉言曰。凡治髙年腎气逆上而耳鳴。當以磁石爲主。以其重能達下。但性主下吸。不能制肝木之上吸。更以地黃﹑龜膠羣陰之藥輔之。五味﹑山萸之酸以收之。令陰气自旺於本宮。不上觸於陽竅。由是空曠無礙。豈更艱於遠聽哉。丹溪取通聖散治飲酒過度而耳鳴。亦無確見。惟滚痰丸一方。少壯用之多效。以黃芩﹑大黃﹑沈香之苦最能下气。礞石之重墜。大約與磁石相仿也。薛立齋云。若血虛有火。用四物加山梔﹑柴胡。

若中气虛弱。補中益气加山梔﹑丹皮。若因怒便聾。而或耳鳴。屬肝膽气實。小柴胡加芎﹑歸﹑山梔。若午前甚者。陽气實熱也。小柴胡加黃連﹑山梔。午後甚者。陰血虛也。四物加白術﹑茯苓。若腎虛火動。耳中哄哄然。是無陰也。加減八味丸。腎虛耳中潮聲蟬聲。無休止時。妨害聽聞者。當墜气補腎。正元散下黑錫丹。間進安腎丸。腎臟虛風耳鳴。夜間睡著如擂戰鼓。四肢掣痛。耳內覺有風吹奇癢。黃丸﹑四生散選用。

耳腫痛屬少陽相火。犀角飲子加腦﹑麝爲丸。經云。少陽之勝耳痛。治以辛寒是也。耳內痛生瘡。用鼠粘子﹑連翹﹑歸﹑芍﹑芩﹑連﹑甘﹑桔﹑生地﹑桃仁﹑黃﹑柴胡﹑艸龍膽之類。耳濕腫痛。用涼膈散加羌﹑防﹑荊芥。外用龍骨﹑黃丹等分。枯礬減半。加麝少許吹入。或龍骨﹑黃丹﹑幹胭脂爲末亦佳。或用五倍子燒灰。同枯礬吹之。

耳疹耳疹屬少陽三焦。或足厥陰肝經血虛風熱。或怒動肝火而致。若發熱痛。屬三焦厥陰風熱。用柴胡淸肝散﹑梔子淸肝散之類。愼不可專治其外復傷气血也。有因腎虛風熱作癢。挖傷成瘡者。六味丸加白蒺藜。

耳中癢。腎家有風。四生散。每作時服二三劑卽瘥。

耳膿者濕熱聚於耳中也。復元通气散如前加減。外以五倍子﹑全蠍﹑枯礬爲末。入麝少許吹入。或橘皮燒灰存性。入麝少許。先以綿拭耳內。膿淨吹之。如壯盛之人。積熱上攻。耳中出膿水不瘥。涼膈散瀉之。

耳中耵聹。耳鳴耳聾。內有污血。外用萊菔搗汁。研麝少許滴入。余法與耳聾相參治之。

虫入耳中。將生薑擦貓鼻。其尿卽出。取尿滴耳中。虫卽出。或用炒芝麻枕之。虫亦出。耳中有物不可出。以弓弦或錢串繩。剪令頭散蘸好膠著耳中。使其物粘之。徐徐引出效。薛立齋治一男子。每交接。耳中癢痛或水出。以銀簪探之。甚喜陰涼。此腎經虛火。用加減八味丸而愈。

又治一婦因怒發。每經行。兩耳出膿。兩太陽作痛。以手按之痛稍止。怒則胸脇乳房脹痛。

或寒熱往來。小便頻數。或小腹脹悶。皆屬肝火血虛。加味逍遙散十劑。諸證悉退。以補中益气加五味而痊。

卷八七竅門下

鼻

﹝鼻鼻鼽鼻淵鼻肉鼻瘡鼻疳蝕鼻痛鼻赤鼻紫黑﹞

經曰。肺開竅於鼻。肺气通於鼻。肺和則鼻能知臭香矣。五气入臭。藏於心肺。心肺有病。

而臭爲之不利也。西方白色。入通於肺。開竅於鼻。藏精於肺。肺主臭。在藏爲肺。在竅爲鼻。

陽明之脈。挾鼻絡目。膽移熱於腦。則辛鼻淵。

經云。其宗气走於鼻而爲臭。夫宗气者。胃中生發之气也。因饑飽勞役損其脾胃則營運之气不能上升。邪塞孔竅。

故鼻不利而不聞香臭也。麗澤通气湯。時值寒月。必須髮散。或加麻黃﹑細辛之類於升麻湯內。

春夏可用蔥白﹑白芷之屬。佐以枯芩﹑蘇葉。多加桔梗爲舟楫。庶或成功。已經發散。未得全開。

脈洪有力。口漧鼻燥者。君以辛涼淸之。酒芩﹑梔子﹑薄荷之屬。仍佐荊﹑防﹑升﹑芷。不可驟用寒涼也。丹溪云。鼻爲肺竅。肺家有病。而鼻爲之不利也。有寒有熱。暴起爲寒。久郁成熱。

寒傷皮毛。气不得利而壅塞。熱壅淸道。气不宣通。先以蔥白﹑白芷﹑香豉﹑羌﹑防﹑紫蘇﹑細辛﹑辛荑之屬表散。後以酒炒芩﹑連﹑薑汁炒黑山梔﹑生甘艸﹑石膏﹑薄荷﹑川椒之屬淸火自愈。

近世以辛荑仁治鼻塞不聞香臭。無問新久寒熱。一槪用之。殊不知肺胃陽气虛衰。不能上透於腦。

致濁陰之气。上干淸陽之位而窒塞者。固宜辛荑之辛溫香竄以通達之。若濕熱上蒸。蘊釀爲火而窒塞者。非山梔仁之輕浮淸燥不能開發也。至於風寒暴窒。重則麗澤通气。輕則蔥白﹑香豉﹑細辛﹑羌活﹑薄荷﹑荊芥之屬。隨寒熱輕重而施。可不審權度而混治哉。王汝言曰。鼻塞不聞香臭。

或遇冬月多塞。或略感風寒便塞。不時舉發者。世俗皆以爲肺寒。而用解表通利辛溫之藥不效。

殊不知此是肺經素有火邪。火郁甚。故遇寒便塞。遇感便發也。治當淸肺降火爲主。而佐以通利之劑。若如常鼻塞不聞香臭者。再審其平素。只作肺熱治之。淸金瀉火消痰。或丸藥噙化。或末藥輕調。緩服久服。無不效也。若其平素原無鼻塞舊證。一時偶感風寒而致窒塞聲重。或流淸涕者。作風寒治。薛立齋云。前證若因饑飽勞役所傷。脾胃生發之气不能上升。邪害孔竅。故不利而不聞香臭。宜養脾胃。使陽气上行。則鼻通矣。補中益气加辛荑﹑山梔。

鼻肺气注於鼻。上榮頭面。若風寒客於頭腦。則气不通。久而郁熱。搏於津液。濃涕結聚。則鼻不聞香臭。遂成。芎散。外用千金搐鼻法。或瓜蒂﹑黃連﹑赤小豆爲散。入龍腦少許。吹鼻中。水出郁火卽通。不應。非火也。乃濕也。瓜蒂﹑藜蘆﹑皂莢爲散。入麝﹑腦少許。吹鼻中去水以散其濕。

鼻鼽鼻出淸涕也。風寒傷皮毛。則腠理郁閉。宜疏風淸肺。香蘇散加川芎﹑蜀椒﹑細辛﹑辣桂﹑訶子。不應。非風也。乃寒也。辛夷散去木通﹑防風﹑升麻。本。加桂﹑附﹑蔓荊﹑訶子﹑白術。如血與涕俱出。謂之鼽衄。宜和營降火。當歸內補建中湯加香豉﹑童便最捷。後以六味合生脈調之。鼻塞腦冷淸涕出。千金通艸辛荑搐鼻法。鼽鼻鼻中肉不得息。用礬石藜蘆散吹之鼻淵鼻出濁涕。卽今之腦漏是也。經云。膽移熱於腦。則辛鼻淵傳爲衄瞑目。要皆陽明伏火所致。宜風藥散之。辛荑散加蒼耳﹑薄荷。夏月。加黃芩﹑石膏。不應。非火也。膈上有濁痰。濕熱也。雙解散加辛荑。鼻淵鼻鼽。當�寒熱。若涕濃而臭者爲淵。屬熱。淸涼之藥散之。

若涕淸而不臭者爲鼽。屬虛寒。辛溫之劑調之。鼻中時時流臭黃水。甚者腦亦時痛。俗名控腦砂。

用絲瓜藤近根三五尺許。燒存性。爲細末。酒調服卽愈。鼻淵腦漏。用生附子爲末。煨蔥涎。和如泥。夜間塗湧泉穴。一方。以老少年陰漧。有嘴壺內燒煙。以壺嘴向鼻燻之。左漏燻右。右漏燻左。一方。以石首魚腦過。和生白礬﹑腦麝搐之。一法。用白鯗頭一枚。炙燥爲末。放火在有嘴壺內。蓋好。以嘴向鼻。吸煙燻之。分七日燻。燒完卽愈。

鼻肉上焦積熱郁久而生。有諸中而形諸外。必內服淸火利膈藥。宜涼膈散加減。須斷酒濃味。韓氏云。富貴人鼻中肉贅。臭不可近。痛不可搖。束手待斃者。但以白礬末。加阿魏﹑腦﹑麝少許。吹其上。頃之。化水而消。內服勝濕瀉肺之藥。此濃味擁熱。蒸於肺門。如雨霽之地。

突生芝菌也。肉與鼻痔大同小異。痛極而不下垂者爲肉。此血熱勝也。阿魏爲血積之向導。白礬爲滌垢之專藥。兼腦﹑麝以開結利竅也。鼻痔則有物下垂而不痛。乃濕熱勝也。胃中有食積熱痰流注。內服星﹑半﹑蒼術﹑酒洗芩﹑連﹑神曲﹑辛荑﹑細辛﹑白芷﹑甘艸。消痰積之藥。外用膽礬﹑枯礬﹑辛荑仁﹑細辛﹑杏仁爲散。入腦﹑麝少許。雄黑狗膽。

或豬脂和研。綿裹內鼻中。頻換自消。鼻中生瘡。用雄黃﹑白礬﹑瓜蒂﹑細辛爲散搐鼻。若鼻中窒塞不通。用苦丁香﹑母丁香﹑赤小豆。爲散吹鼻中。皆外治良法也。

鼻瘡內服甘露飲加犀角﹑胡連﹑柴胡。虛。加人參。外用黃柏﹑苦參﹑檳榔爲末。豬脂調敷。或靑黛﹑槐花﹑杏仁﹑輕粉﹑枯礬研敷。

鼻疳蝕內用椿根﹑蔥白﹑豆豉﹑川椒。以淸泔水三升。和醋一杯煎成。入鹽少許服。有惡物下卽效。外用艸烏燒灰。麝香等分。研極細。以少許敷瘡上。

鼻幹無涕。宜犀角﹑黃﹑木通﹑杏仁﹑麥冬﹑炙甘艸﹑升麻﹑葛根﹑桑皮﹑石膏﹑朱砂。

積熱。加牙硝﹑大黃。

鼻痛風火郁於上則痛。初宜升麻﹑葛根﹑蔥白﹑白芷散之。有气道壅塞而痛。宜川芎﹑葛根﹑甘艸﹑苦梗﹑山梔﹑薄荷﹑姜﹑棗﹑蔥白。痛久服藥不應。時痛劇。時向安。或兼兩顴紫赤。

此爲濕熱瘀滯。宜犀角﹑玄參﹑連翹﹑山梔﹑丹皮﹑赤芍﹑生甘艸之類。肺受風。面枯色。頰時赤。皮膚漧燥。鼻塞幹痛。此爲虛風。白鮮皮﹑麥冬﹑茯苓﹑杏仁﹑桑皮﹑白芷﹑細辛﹑石膏煎服。卒食物從鼻中縮入。腦仲介介痛不出。以牛脂或羊脂。如指大。納鼻中。以鼻吸取脂入。須臾脂消。則物隨脂俱出也。

鼻赤俗名酒鼻。乃血熱入鼻也。多飲酒人。邪熱燻蒸肺竅。伏畱不散。故見於鼻。或肺素有風熱。𨿽不飲酒。其鼻亦赤也。宜用枇杷葉拭去毛。生煎濃湯。候冷調消風散。食後臨臥服。

或服瀉靑丸。或同薑汁炒黑山梔﹑杏仁泥等分。蜜丸服之。並用白鹽時時擦之。外治。以生白礬﹑硫黃﹑玄明粉等分爲散。入麝少許擦之。

或用硫黃﹑輕粉﹑杏仁爲散。臨臥時以津唾調塗鼻上。或用硫黃入大菜頭內。煨碾塗之。或用生礬研末。每洗面時。置掌中滴酒擦患處。數日卽白。或用硫黃一兩。輕粉﹑白礬各五分。爲末。

用燒酒一碗。入酒壺。將藥盛絹囊中。懸空壺內。熱湯浸壺。慢火燉一二時。取出放冷。日用燒酒塗。夜用沈底藥末敷。

鼻紫黑諸陽皆聚於頭。則面爲陽中之陽。鼻居面之中央。而陽明起於中。爲至淸至精之分。多酒之人。酒气燻蒸。面鼻得酒。血爲極熱。熱血得冷。爲陰所搏。結滯不行。故先紫後黑。

當用山梔仁薑汁浸炒黑二兩。入漧薑炮黑二錢。連翹仁一兩。爲末蜜丸。臨臥燈心湯服二錢半。

以淸肺家血中之熱也。江應宿治一人。鼻塞气不通利。濁涕稠粘。屢藥不效。已經三年。其脈兩寸浮數。曰。此火郁也。患者曰。向作腦寒主治。子何懸絕。經云。諸气郁。皆屬於肺。越人云。肺熱甚則出涕。乃熱郁滯气壅塞不通也。投以升陽散火湯。數劑而病如失。

卷八七竅門下

口

口者。脾之所主。胃與大腸脈之所挾。經云。脾气通於口。脾和則口能知五味矣。此脾之主於口也。又云。胃足陽明之脈。挾口。下交承漿。又云。大腸手陽明之脈。挾口交人中。此胃與大腸之脈挾於口也。脾熱則口甘。肝熱則口酸。心熱則口苦。肺熱則口辛。腎熱則口咸。胃熱則口淡。口甘。經云。有病口甘者。此五臟之溢也。名曰脾癉。治之以蘭。除陳气也。蘭香飲子。若脈弦滑。兼嘈雜。屬痰火。滚痰丸。此指實火而言。平人口甘欲渴。或小便亦甜而濁。俱屬土中濕熱。脾津上乘。久之必發癰疽。須斷濃味气惱。服三黃湯加蘭葉﹑白芍﹑生地。燥渴甚者。爲腎虛。日服加減八味丸。可保無虞。中消。脾液上乘口甘者。蘭香飲子。老人虛人。脾胃虛熱不能收斂津液而口甘者。當滋補脾气。補中益气去升﹑柴。加蘭香﹑煨葛根。

口苦。經云。有病口苦。名曰膽癉。夫膽者中精之府。五臟取決於膽。咽爲之使。此人數謀慮不決。故膽虛气上溢而口爲之苦也。龍膽瀉肝湯。或小柴胡加麥冬﹑棗仁。不應。本方加川連﹑膽艸。口酸。肝膽實熱也。佐金丸加神曲﹑艸龍膽。口辛。肺气上溢也。生脈散加桑皮﹑地骨皮﹑黃芩。口鹹。腎液上乘也。六味地黃丸加五味﹑烏骨。口淡爲胃熱。而有虛實。實則甘露飲加廣藿香。病後胃虛口淡。六君子加黃﹑當歸。口澀。肝邪逆於肺。气虛火旺也。黃芩﹑葛根﹑防風﹑薄荷﹑栝蔞﹑茯苓。口瘡。經云。膀胱遺熱於小腸。膈腸不便。上爲口糜。蓋小腸者。心之府也。此舉邪熱之一端耳。心屬君火。主五臟六腑之火。故諸經之熱。皆應於心。心脈布舌上。

脾脈布舌下。二經之火爲病。皆當用寒涼施治。但有涎者。兼取其涎。若元藏虛冷。上攻頭熱。

足冷口瘡。用附子理中湯﹑連理湯。並用當歸﹑附子蜜煎含咽。有用生附子末塗腳心者。若此之類。皆是治龍火之法。陰邪上迫。心肺之陽不得下降。故用溫熱主治。或散於上。或散於下。隨其攸利。胃中有熱。脈洪大而實者。服涼膈散﹑金花丸。並用黃柏一味蜜炙含之。忌犯酒醋。犯之難愈。又好飲酒人。多有此證。易老用五苓散﹑導赤散。相和治之。服涼藥不愈者。此酒色過度。勞役不睡。舌上光滑而無皮。或因憂思損傷中气。虛火泛上無制。必用理中湯。甚者加附子。

並用蜜煎附子噙之。口瘡以甘艸半寸。白礬錢許。含化咽津。口瘡久不愈。以五倍子末摻之。或煎湯漱。或煎湯泡白礬漱。蓋酸能收斂也。口瘡甚者。含焰硝﹑硼砂。勿開口。並用南星末。醋調貼足心湧泉穴以引熱下行。又方。五倍子一兩。

蜜炙黃柏﹑滑石各半兩。銅綠三錢。麝香少許。爲末摻之。舌瘡口破疼痛。以巴豆半枚。生研。

和米飲一豆大。杵和。貼印堂對額間。約半刻許。覺紅就去。不可泡起。小兒減半。隨卽痊愈。

戴復庵云。下虛上盛。致口舌生瘡。宜用鎭墜之藥。以蘇子降气湯。或鹽湯下養正丹。口臭。年髙水弱。奉養太過。濃味。及服食補陽藥。口糜臭不可近。甘露飲加犀角﹑茵陳。及濃煎香薷汁含之。徐徐咽下。口中如膠而臭。知母﹑地骨皮﹑桑皮﹑山梔﹑麥冬﹑甘艸﹑食鹽。煎湯噙下。

壯盛之人。涼膈散甚佳。痰壅气濁而臭。宜鹽湯探吐之。

子和治一男子。二十餘歲。病口中气出。臭如登廁。夫肺金本主腥。金爲火所乘。火主臭。

應使如是也。久則成腐。腐者腎也。此亢極反兼水化也。病在上。宜湧之。以瓜蒂散湧而去其七分。夜以神丸﹑浚川散下五七行。比旦而臭斷。但藥性獷悍。不宜輕用。

卷八七竅門下

齒﹝齲蛀﹑骨槽風﹞

齒統屬足少陰腎經。分上下齦。上齦屬足陽明胃經。下齦屬手陽明大腸經。男子八歲腎气實。

發長齒更。三八眞牙生。五八齒槁。八八則齒髮去。女子以七爲數。蓋腎主骨。齒乃骨之餘。髓之所養。故隨天癸之盛衰也。東垣云。齒者腎之標。口者脾之竅。諸經多有會於口者。下齦乃手陽明大腸脈之所過。惡熱飲而喜寒。上齦乃足陽明胃脈之所貫。喜熱飲而惡寒。牙者腎之標。實則堅牢。虛則浮動。熱則袒動。作痛不已。其痛不一。有惡熱而作痛者。有惡寒而作痛者。有惡寒又惡熱而作痛者。有牙齒動搖而作痛者。有齒袒而作痛者。有齒齦爲疳所蝕缺少血出而作痛者。有齒齦腫起而作痛者。有脾胃中有風邪。但覺風而作痛者。有胃中气少。不柰於寒。

袒露其齒作而痛者。有爲虫蝕色變而作痛者。有牙齒疼痛而臭穢之气不可近者。痛旣各異。豈可一藥而盡之哉。

薛立齋云。濕熱甚而痛者。承气湯下之。上下牙痛不可忍。牽引入腦。或喜寒惡熱。脈洪數有力者。涼膈散倍酒蒸大黃瀉之。大腸熱而齒齦腫痛。淸胃散。火郁而痛者。越鞠丸解之。腎經虛而痛者。六味丸加骨碎補。腎經虛寒而痛者。八味丸加細辛。其屬風熱者。羌﹑獨﹑荊﹑防﹑芎﹑辛﹑薄荷﹑生地之類。水煎漱咽。不愈。茵陳散。風毒及熱壅上攻牙齦痛。或齦縫有紅肉努出。消風散。臨臥半漱半服。風寒入腦者。羌活附子湯。牙痛用淸涼藥更甚者。從治之。畢茇﹑川椒﹑薄荷﹑細辛﹑龍腦﹑靑鹽。爲末擦之。得熱而痛。得涼則止者。小承气湯加甘艸﹑川連。

凡齒痛。遇勞卽發。或午後甚者。皆脾胃虛熱。補中益气下六味丸。若齒齦腫痛。赤腮頰。此胃經風熱。犀角升麻湯。若善飲者。齒痛腮頰腫。此胃經濕熱。淸胃散加葛根。因服補胃熱藥。

致上下牙疼痛不可忍。牽引頭腦。滿面發熱大痛。乃手陽明經中熱甚而作。其齒喜冷惡熱。淸胃散加蘭香。寒熱皆痛。當歸龍膽散。上邊痛。倍升麻。下邊痛。倍白芷。胃中實熱太甚。口臭不可近。牙根疳蝕血出。乃恣食肥甘美酒所致。淸胃散加茵陳﹑香薷。少佐白豆蔻。先以熟大黃瀉一二次。使胃中濕熱去。而齒自安矣。腎虛牙浮而痛。甚則憎寒壯熱。如欲脫之狀。下安腎丸﹑還少丹。間進黑錫丹。有房勞惱怒。牙卽動搖長出。服補腎淸胃藥俱不效者。此腎經火邪盛也。

宜酒黃柏三錢。靑鹽﹑升麻各一錢。且漱且咽以攝之。或生地黃兩許。骨碎補三錢。同細辛一分。

秦椒七粒。酒水浸搗。略煎入靑鹽少許。如上且漱且咽服之良。牙疳腫腐作痛。

人中白﹑靑黛﹑冰片﹑玄明粉爲散摻之。小兒好食糖霜生疳。治之不愈者。以石蜜不時嚼之。糖因煎煉而助濕熱。石蜜不經火熬。其性本寒。故能化疳。專取同气之相感也。

齲蛀齲蛀數年不愈。當作陽明蓄血治。桃核承气爲細末。煉蜜丸如桐子大服之。好飲者多此。屢服有效。局方引涎止痛方。川椒﹑露蜂房微炙。等分爲末。水煎入鹽少許。乘熱頻漱。冷卽吐出。或用蟾酥﹑銀朱摻和爲丸。如萊菔子大。每用一丸搽患處。便不疼。至三丸。吐濃涎數口卽愈。又用不蛀皂角一莢。去皮子。於皂子處安巴豆一粒。鹽泥固濟。燒灰研細末。用剜耳子抄少許。塡入蛀孔內。白芷﹑細辛煎漱。或溫米醋。漱出虫自愈。或用食鹽之滴鹵漱二三次。以攝其虛陽。其痛卽止。但可暫用。以其能損齒也。

牙齒動搖。還少丹常服。或六味丸加骨碎補。陰虛內熱者。甘露飲。外用五倍子散﹑烏金散﹑長春牢牙散。齒間肉壅。口不能開。水漿難入。以牙硝煎湯漱之。一法。用皂白二礬湯漱之。一法。用五倍子煎湯漱之。一法。以熱醋漱之。

骨槽風生於耳前腮頰。痛引筋骨。寒熱如瘧。牙關緊閉。不能進食。不待腐潰而齒便脫落。

此風毒竄入骨槽所致。初則堅硬難消。急宜艾灸其外。鍼刺齒齦以泄其毒。用冰﹑硼﹑玄明粉。

爲散吹搽。內服降火化痰消腫之劑。久則瘡口難合。非參﹑﹑歸﹑芍補托。兼肉桂﹑冬﹑味之類。不能破結斂肌。其治法。外科正宗頗詳。瘍醫宜參究之。若腐腫不消。虛熱不退。形焦體削者不治。

卷八七竅門下

髭發

經云。腎者。封藏之本。精之處也。其華在發。多食甘則骨痛而發落。髭須黃者。多熱多气。白者。少血多气。黑色者。多血少气。美眉者。太陽多血。通髯極須者。少陰多血。美須者。

陽明多血。發黃白。七寶美髯丹。發白須黃。發落不生。脈弦。皮毛枯槁。是營衛气衰。黃建中下六味丸。發脫落。及臍下痛。是脾腎气衰。不能生長眞陰。四君子加熟地。染須。用烏金散﹑烏金丹﹑赤金散。皆不傷髭而極效。一法。揀上好茄棵。畱初生第一枚茄子。傍蒂上面挖去一塊。

嵌入水銀三分。仍以挖下者掩上。拴好。餘花摘去。勿令結子。久之茄中悉化爲水。取貯鉛罐中。

以水浸罐之半。勿令幹。須梢一沾。全須盡黑。

卷八七竅門下

唇

唇屬足太陰陽明脾胃。又屬手少陰太陰。心脈挾口。統屬衝任二脈。上唇挾口。屬足陽明。

下唇挾口。屬手陽明。唇燥則幹。熱則裂。風則。寒則揭。若唇腫起白皮。皺裂如蠶繭者。名曰繭唇。有唇腫如繭如癅者。或因七情火動傷血。或因心火傳脾。或因濃味積熱傷脾。大要審本證。察兼證。淸胃气。生脾津。或兼滋腎。則燥自潤。火自降。風自息。腫自消。若患者忽略。

治者不察。妄用消熱淸毒之藥。或用藥綫結去。反爲翻花敗證矣。腎虛唇繭。時出血水。內熱口漧。吐痰體瘦。六味丸去萸加麥冬。不應。用加減八味丸。肝經怒火。風熱傳脾。唇腫裂。或患繭唇。柴胡淸肝散。胃火血燥。唇裂爲繭。或牙齦潰爛作痛。淸胃散。風客於脾經。唇燥裂無色。

犀角升麻湯去白附子。加枳殼﹑石斛。婦人鬱怒。肝脾受傷。多有此證。逍遙﹑歸脾﹑小柴胡選用。唇燥口漧。生瘡年久不愈。外用橄欖燒灰研末。豬脂調塗。治唇緊裂生瘡。靑皮燒灰敷之。唇者肉之分也。唇反者。肉先死。唇靑者。爲筋死。

石頑曰。唇靑有二。若唇與爪甲俱靑而煩渴引飲者。爲熱伏厥陰。竹葉石膏湯。若唇靑厥冷而畏寒。振振欲擗地者。爲寒犯少陰。眞武湯。唇淡爲脫血。宜十全大補輩。唇赤中帶黃色。爲脾熱。黃芩芍藥湯。唇赤而腫濃。漯漯然者。𨿽曰心火亢盛。實脾胃中有濕熱。當從淸胃散加減治之。

卷八七竅門下

舌

張三錫曰。心開竅於舌。心火盛則舌漧或破。脈洪實有力者。黃連瀉心湯加減。右脈虛大。

四肢倦怠。而舌瘡破不愈。屬勞役過度。虛火上炎爲患。補中益气湯。口舌唇疼有瘡。皆心火炎盛。涼膈散。舌瘡風熱。口中漧燥。舌裂生瘡。甘露飲。酒客膏粱。積熱內盛。上焦痰實。舌脹腫。涼膈散瀉之。須脈實有力。气壯乃可。舌彊硬如豬脬。以鍼刺舌兩邊大脈血出卽消。勿刺中央。令人血不止。此病患多不識。失治則死。凡舌腫。舌下必有如虫形。有頭有尾。可燒釘烙頭卽消。上焦痰熱壅遏。勢挾相火。則病速而危。毒瓦斯結於舌下。復生一小舌。名子舌脹。但脹大而彊無小舌者。名木舌脹。大都痰火爲患。緩者用辛涼利气化痰藥。重者砭去其血卽平。勞神不睡。口舌破者。自當安神養心。作心虛治。心之本脈。系於舌根。脾之絡脈。系於舌傍。肝脈絡於舌本。少陰脈系舌本。風寒傷於心脾。憎寒壯熱。齒浮舌腫痛。金沸艸散漱口。吞一半。吐一半。經驗方。治舌脹大。塞口不能飲食。用眞蒲黃一味。頻刷舌上。甚則加榦薑末從治之。若能服藥。卽以川連一味。煎濃汁呷之。以瀉心火。甚者。加漧薑從治。舌上有竅。出血不止。炒槐花末摻舌重舌。宜三黃丸。及生蒲黃摻之。舌出不收。心經熱甚。及傷寒熱毒攻心。與傷寒後不調攝。往往有之。宜珍珠末﹑冰片﹑火人中白敷之。舌暴腫退場門。用巴豆霜。以紙捲納鼻中。舌自收。此取辛烈開竅散火。引毒流散之意。與小兒口疳貼囟同法。平人舌上稠黑胎垢。拭之不淨。經久不退。且口甜气穢。便是胃脘發癰之候。與傷寒暴病。府邪內實迥異。急宜涼膈散下之。

卷八七竅門下

面

靈樞云。十二經脈三百六十五絡。其血气皆上於面而走空竅。其精陽气。上走於目而爲睛。

其別气走於耳而爲聽。其宗气出於鼻而爲臭。其濁气出於胃走唇舌而爲味。其气之津液。皆上燻於面。而皮又濃。其肉堅。故天气甚寒。不能勝之也。風邪入皮膚。痰飲積腑臟。則面黯。脾肺二經風濕。搏而爲熱濕。故面生瘡。面腫曰風。兩頰赤腫。其狀如痱。酒調消風散。食後服之。

或用羌活﹑防風﹑升麻﹑白芷﹑牛蒡子之屬。甚則涼膈散﹑生薑﹑蔥豉汗之。外杵杏仁如膏。加玄明粉﹑硫黃敷之。風熱面腫而痛。升麻湯加犀角﹑黃連﹑白芷﹑川芎﹑薄荷﹑荊芥。風熱面腫痛。或咽喉不利者。犀角升麻湯。虛風證。能食麻瞀。牙關急搐。目內動。胃中有風。故面獨腫。升麻胃風湯。

面熱面寒飲食不節則胃病。胃病則气短精神少而生大熱。有時火上行而獨燎其面。鍼經云。

面熱者足陽明病。調胃承气湯加犀角﹑川連。脈數實有力。精神茂澤。升麻湯加川連。甚者。涼膈散。咳逆倚息不得臥。面熱如醉。此爲胃熱上衝燻其面。桂苓五味甘艸湯加大黃利之。左半邊面及耳熱耳鳴。

覺從少腹左脇衝上者。屬肝火。實則當歸龍薈丸。虛則加減八味丸。虛甚。地黃飲子。面寒爲陽虛。陰寒郁遏所致。升麻湯加熟附子。甚者。附子理中湯。陽明經虛。面熱而赤者。補中益气加熟附子二三分。面赤爲邪气怫郁在經。宜表不宜下。面戴陽。下虛也。傷寒用四逆湯。雜證用地黃飲子。面白善嚏。脈緊者寒也。羌活﹑防風﹑甘艸﹑本四味。瀉足太陽。少加附子以通其脈。

悲恐者。更加桂﹑附。面目浮腫。或紫黑。或風刺癮疹。消風散加減。面上風癢。或如火丹。鼠粘子散。不應。加人參一錢。數服卽效。面部生瘡。或鼻臉赤。風刺粉刺。百藥不效。及面上細瘡。常出黃水者。並宜硫黃膏塗之。上焦風熱。則面生小瘡。通聖散。脾胃虛。或吐瀉後面目浮腫者。脈必緩弱。或气口虛大。六君子湯加減。面靑肝虛。面白肺虛。面黃脾虛。兩頰紅陰虛。

面如漆柴。手足少陰气俱絕。爲血先死。若面黑而不至於枯者。六味丸。面塵脫色。爲肝木失榮。

人參養榮湯。面色忽黑。乃因臭气所衝而成。或頭痛。或腹痛。或嘔吐。或腹脹。一味香附末。

淡鹽湯下三錢。面上豆痕。或斑密陀僧細末。夜以人乳調敷。面上雀斑。白丁香﹑鷹屎白﹑密陀僧。唾調搽之。面上赤斑癬。鹿角灰豬脂調塗。指爪破面。輕粉研細。生薑汁調敷。無瘢痕。

肋腫屬風熱。漧葛﹑甘﹑桔﹑升麻﹑薄荷。濕熱脈洪大者。羌活勝濕湯加甘﹑桔﹑黃芩。腮。

赤小豆末。雞子淸調敷。井底泥亦得。三因方。凡伸欠頰車蹉。但開不能合。以酒飲之令大醉。

睡中吹皂角末搐鼻。嚏透卽愈。正後以補中益气加骨碎補調之。

卷八七竅門下

咽喉﹝哽﹞

經云。咽喉者。水谷之道也。喉嚨者。气之所以上下者也。會厭者。音聲之戶也。懸雍者。

音聲之關也。咽與喉。會厭與舌。此四者同在一門。而其用各異。喉以納气。故喉气通於天。咽以納食。故咽气通於地。會厭管於其上。以司開闔。掩其厭則食下。不掩其喉必錯。以舌抵上。

則會厭能閉其喉矣。四者交相爲用。缺一則飲食廢而死矣。凡經言喉痺者。謂喉中呼吸不通。言語不出。而天地閉塞也。云咽塞。云嗌痛者。謂咽喉不能納唾與食。而地气閉塞也。云喉痺咽嗌痛者。謂咽喉俱病。天地之气並閉塞也。咽喉二竅。同出一脘。異途施化。喉在前主出。咽在後主吞。喉系堅空。連接肺本。爲气息之路。主出而不納。咽系柔空。下接胃本。爲飲食之路。主納而不出。當食言語。則水谷乘气送入喉脘。遂嗆而咳矣。經云。足少陰所生病者。口渴舌漧。

咽腫上气。咽漧及痛。其證內熱口漧面赤。痰涎湧上。尺脈必數而無力。蓋緣腎水虧損。相火無制而然。須用六味丸加麥冬﹑五味。大劑作湯服之。又有色欲過度。元陽虧損。無根之火遊行無制客於咽喉者。須八味腎气丸。大劑煎成。冰冷與飲。引火歸源。庶幾可救。乳鵝纏喉。二種不同。腫於喉兩傍者爲雙鵝。腫於一邊者爲單鵝。治法。用鵝翎蘸米醋攪喉中。去盡痰涎。後以鵝翎探吐之。令著實一咯。咯破喉中。紫血卽潰。或玉樞丹磨服。毒甚不散者。上以小刀刺出紫血卽愈。古法有刺少商穴甚好。刀鍼刺血。急則用之。然但腫不痛者。切不宜用。蓋有形而無痛者。

陽之類也。當峻補其陰。若刺之。反傷陰血必死。纏喉風證。先兩日頭目眩暈。胸膈緊塞。气息短促。驀然咽喉腫痛。手足厥冷。气閉不通。飲食不下。痰毒壅盛爲纏喉風。其證最急。又有兩塊結於喉傍。甚則大如雞卵。气塞不通。痰鳴不止者。爲鎖喉風。其證更劇。愼勿砭破。急用土牛膝。

選粗者兩許。勿經水。勿犯鐵。折斷搗汁。和米醋半盞。雞翅毛蘸攪喉中。如牙關緊閉者。蘸攪兩腮自開。開後喉中頻攪以通其气。若喉兩傍有塊者。涎出自消。後以人中白過。入冰片少許吹喉中。日吹一次。不過三四日愈。或硼砂丹湧去頑痰。或荔枝艸搗汁。和醋含漱。或天名精搗自然汁。鵝翎掃入去痰。或用馬鞭艸搗汁灌漱。倘腫塞不得下者。灌鼻取吐。以奪其勢然不若土牛膝汁最捷。若兩塊湊合。喉中痰鳴。懸壅上縮不見。气塞不通。神丹不可救矣。用土牛膝醋攪後。以拇指捺其脊上七節兩傍。如疼痛者易已。甚者以膝墊其當背。以手抄兩脇下。向上扳兩缺盆。令胸前凸起。則气伸而得上泄。若出涎後。涕淚稠粘者。風熱也。無涕淚者。風寒也。胸中有結塊者。宿食也。隨證治之。此證𨿽系時毒邪气。多有因跌撲飲食停滯而起者。宜用荊﹑防﹑甘﹑桔﹑連翹﹑牛蒡﹑薄荷﹑黑參﹑山楂內解其毒。蓋山楂能消食散血。破結塊中火。與消風散中濃朴同意。又有喉疼忽愈。毒攻胸脇。痛不可忍。气促身熱。不能臥者。牛蒡子﹑貝母﹑醋炒升麻﹑黃藥子﹑幹浮萍﹑黑參﹑生甘艸。蜜丸噙化。七日以後。毒深喘甚。手足指甲紫者。難治。

吹藥用紫口蛤蜊七枚。橄欖核七枚。文火過。研細入枯礬一錢。以大靑魚膽一枚。置鐘內曬漧。

再加膽汁。三膽爲度。加冰片吹之。然須戒茶百日。後無復發之虞。一切喉痺腫痛及重舌木舌等證。烏龍膏。急者惟鍼刺血。最爲上策。咽喉腫痛。作渴飲冷。大便祕結。六脈俱實。涼膈散下之。喉痺脈浮。惡寒發熱。多是暴寒折熱。表邪勢盛。非但寒涼藥食能凝閉毒邪。卽硼砂﹑白礬﹑白梅等酸收之品。及膽礬點喉。俱不可犯。惟當輕揚開發其表以泄火毒。急砭患處。並刺少商出血。最爲要訣。走馬喉風。若有頭痛發熱。先與一味香豉濃煎。加蔥涕探吐。後用荊﹑防﹑牛蒡﹑甘﹑桔﹑連翹﹑薄荷﹑犀角之類。如口不開者。以牙皂末吹鼻取嚏。方可下藥。鎖喉風證。有用牙皂煎湯湧吐頑痰。每至皮毛脫落。大傷胃气。甚至激動其痰。鎖住不能吐出。頃刻立斃者。其走馬喉痺。有用巴豆綿裹塞鼻。每至發其毒。不可不愼。

乳鵝。用硼砂﹑白梅。應手獲效。然性最辛烈。𨿽假酸收。終是以火濟火。每令不時舉發。人皆未省其故也。時气咽腫。普濟消毒飲去芩﹑連苦寒之味。熱服以散表爲先。喉痺傳染是疫癘。荊防敗毒散。隨證加減。陰虛咳嗽。久之喉中痛者。必有肺花瘡。難治。桔梗湯送都气丸。切勿用冰片吹點。證劇不勝湯藥者。日用雞子生調米飲衝服。稍緩其疼。終亦必亡而已。脾肺有熱。虛火上壅。咽喉生瘡。本事利膈湯。咽痛服涼藥反甚者。宜用薑汁。咽中如有炙臠。或如梗狀。痰火客於上焦也。半夏濃朴湯。﹝卽四七湯。﹞懸壅腫痛。不可飲食。黑參﹑升麻﹑大黃﹑射幹﹑甘艸煎服。咽痛。諸藥不效者。此非咽痛。乃鼻中生紅絲如發。懸黑泡如癭珠。垂掛咽門。致飲食不入。杜牛膝根洗淨。入好醋三五滴。同研汁。就鼻孔滴入。絲斷珠破卽安。懸壅痛不下食。

卽會厭垂長。而懸壅塞。妨礙飲食者。燒鹽箸蘸點之。乳鵝紅腫不消。杜牛膝根研爛。用乳點納鼻。諸哽在喉。當審何物。以所勝能制者治之。如鸕橄欖治魚哽。狗涎治骨哽。鵝涎治稻芒哽。

鴨涎治螺螄哽。磁石治鐵哽。水銀灰治金銀哽。要在變通。諸物哽塞。薴麻根杵爛。丸如彈子大。

將所哽物煎湯吞下。吞釘鐵金銀銅錢等物。用烊銀罐中炭。爲末。銀匠油槽內油調服卽出。並多食肥肉。助其潤下。錢哽。荸薺生嚼多食效。或加茨菇汁。不應。用羊脛骨。存性。荸薺汁調服自化。諸哽。用薤白煮半熟。以綿縛定。手執綫頭。少嚼薤白咽。度薤至哽處。便牽引。哽卽隨出。又法。用絲綿一小團。如上法亦妙。誤吞魚釣。以串咽下拽之。有綫在外者。以綿紙剪數百層穿在綫。徐徐咽下。少頃引之上出。

羅謙甫治徵南元帥。七旬。至楚上。因過飲腹痛。腸鳴自利。日夜約五十行。咽嗌腫痛。耳前後腫。舌本彊。涎唾稠粘。欲吐不能。以手拽之方出。言語艱難。反側悶亂。夜不得臥。其脈浮數。按之沈細而弦。先以砭刺腫上。出紫黑血。頃時腫勢消減。遂用桔梗﹑甘艸﹑連翹﹑鼠粘子﹑酒黃芩﹑升麻﹑防風。水煎令熱漱。冷卽吐出勿咽。恐傷脾胃也。再漱而涎淸腫散。語聲自出。後以辛熱丸劑。以治中寒化宿食而燥脾胃。取丸之不卽施行。而不犯其上熱。至其病所而後化。乃治以緩也。不數服利止痛定。後胸中閉塞。作陣而痛。復以異攻散加升麻溫養脾胃。升順正气而愈。

卷九瘡瘍門

癰疽

﹝腫瘍潰瘍作痛不止作嘔不止出血不止肌肉不生發熱不止大便不通小便不通作渴不止自汗不止下痢不止敷寒涼藥用刀鍼法﹞

癰疽一科。自有專擅其術者。以是手輯醫通。獨略此門。然有兼患內證。瘍醫不能措指者。

因取靈素金匱明之新甫等數條。列之本門。諸凡治例。未遑徧述。庶免瘠環同類之誚云。

靈樞云。夫血脈營衛。周流不休。上應星宿。下應經數。寒邪客於經絡之中則血泣。血泣則不通。不通則衛气歸之。不得復反。故癰腫。寒气化爲熱。熱勝則肉腐。肉腐則爲膿。膿不瀉則爛筋。筋爛則傷骨。骨傷則髓消。不當骨空。不得泄瀉。血枯空虛。則筋骨肌肉不相榮。經脈敗漏。燻於五臟。髒傷則死矣。癰發於嗌中。名曰猛疽。猛疽不治化爲膿。膿不瀉。塞咽半日死。

其化爲膿者。瀉則合豕膏冷食。三日而已。發於頸。名曰天疽。其癰大以赤黑。不急治則熱气下入淵液。前傷任脈。內燻肝肺。十餘日而死矣。陽气大發。消腦畱項。名曰腦爍。其色不樂。項痛。如刺以鍼。煩心者死。發於肩及。名曰疵疽。其狀赤黑。急治之。此令人汗出至足。不害五臟。癰發四五日逞之。發於腋下赤堅者。名曰米疽。治之以砭石。欲細而長。疏砭之。塗以豕膏。六日已。勿裹之。其癰堅而不潰者。爲馬刀挾癭。急治之。發於胸。名曰井疽。其狀如大豆。三四日起。不早治。下入腹。不治。七日死。發於膺。名曰肝疽。色靑。其狀如谷實﹑栝蔞。

常苦寒熱。急治之。去其寒熱。半歲死。死後出膿。發於脇。名曰敗疵。敗疵者女子之病也。灸之。其狀大癰膿。治之。

其中乃有生肉。大如赤小豆。銼﹑翹艸根各一升。﹝零連翹根各一升也。﹞以水一斗六升。

煮之竭。爲取三升。則彊濃衣。坐於釜上。令汗出至足已。發於股脛。名曰股脛疽。其狀不甚變。而癰膿搏骨。不急治。三十日死。發於尻。名曰銳疽。其狀赤堅大。急治之。不治。三十日死。發於股陰。名曰赤疽。不急治。六十日死。在兩股內。不治。十日當死。發於膝。名曰疵癰。

其狀大癰。色不變。寒熱。如堅石。勿石。石之者死。須其柔乃石之者生。諸癰疽之發於節而相應者。不可治也。發於陽者百日死。發於陰者三十日死。發於脛。名曰兔嚙。其狀赤至骨。急治之。不治害人也。發於內踝。名曰走緩。其狀癰也。色不變。數石其輸。而止其寒熱不死。發於足上下。名曰四淫。其狀大癰。不急治。百日死。發於足傍者。名曰癘癰。其狀不大。初如小指。

發急治之。去其黑者。不消輒益。不治。百日死。發於足指。名脫癰。﹝一名脫疽。﹞其狀赤黑。

死不治。不赤黑不死。不衰。急斬之。不則死矣。

營气稽畱於經脈之中。則血泣而不行。不行則衛气從之而不通。壅遏而不得行。故熱。大熱不止。熱勝則肉腐。肉腐則爲膿。然不能陷。骨髓不爲焦枯。五臟不爲傷。故命曰癰。熱气深甚。下陷肌膚。筋骨枯。內連五臟。血气竭。當其癰下筋骨良肉皆無餘。故命曰疽。疽者。上之皮夭以堅。上如牛領之皮。癰者。其皮上薄以澤。此其候也。病有形而不痛者。陽之類也。無形而痛者。陰之類也。無形而痛者。其陽完而陰傷之也。

急治其陰。無攻其陽。有形而不痛者。其陰完而陽傷之也。急治其陽。無攻其陰。陰陽俱動。乍有形。乍無形。加以心煩。命曰陰勝其陽。此爲不表不裏。其形不久。身有五部。伏兔一。腓二。

腓者也。背三。五臟之兪四。項五。此五部有癰疽者死。喜怒不測。飲食不節。陰气不足。陽气有餘。營气不行。乃發爲癰。陰陽不相通。兩熱相持。乃化爲膿。其白眼靑。黑眼小。是一逆也。內藥而嘔。是二逆也。

腹痛渴甚。是三逆也。肩項中不便。是四逆也。音嘶色脫。是五逆也。除此五者爲順矣。

素問云。膏粱之變。足生大疔。受如持虛。汗出見濕。乃生痤痱。營气不從。逆於肉理。乃生癰腫。气傷痛。形傷腫。先痛而後腫者。气傷形也。先腫而後痛者。形傷气也。

金匱云。諸浮數脈。應當發熱。而反灑淅惡寒。若有痛處。當發其癰。師曰。諸癰腫。欲知有膿無膿。以手掩腫上。熱者爲有膿。不熱者爲無膿。

發熱而脈見浮數。證脈相應也。脈見浮數而反灑淅惡寒。是火郁不得發越。若有痛處而飲食如常。必發癰腫之候。腫熱未甚。尢可消散。腫熱已劇。癰膿已成。後世用濕紙貼腫上。候其癰腫之頭。亦不出乎此意。

浸淫瘡。從口流向四肢者可治。從四肢流來入口者不可治。浸淫瘡。黃連粉主之。﹝方缺﹞

病機機要云。瘰者結核是也。或在耳後。或在耳前。或在耳下連及頤頷。或在頸下連缺盆。

皆謂瘰。或在胸之側。或在兩脇。皆謂之馬刀。手足少陽主之。此本膏粱丹毒火熱之變。因虛勞气郁所致。止宜補形气。調經脈。其瘡當自消。蓋不待汗之下之而已也。其不詳脈證經絡受病之異者。下之先犯病禁經禁。故致失手。且有兼痰兼气兼血兼陰虛等證者。病本不同。治當求責。

瘡瘍者火之屬。須分內外以治其本。內之外者。其脈沈實。發熱煩躁。外無赤。痛深於內。其邪气深矣。故疏通臟腑以絕其源。外之內者。其脈數。腫在外。形證外顯。恐气極而犯內。故先托裏也。內外之中者。外無惡之气。內亦臟腑宣通。知其在經。當和營衛也。用此三法之後。

𨿽未愈。必無變證。亦可使邪气峻減而易愈。

外科精要云。熱發於皮膚之間。浮腫根小。至大不過二三寸者爲癤。六腑積熱。騰出於肌肉之間。其發暴盛腫。皮肉光軟。根腳廣大爲癰。五臟風毒積熱。攻肉骨。風毒猛暴。初生一如蓓蕾。形自焦枯。觸之應者乃疽也。夫五善七惡者。動息自寧。飲食知味。一善也。便利調勻。

二善也。膿稠腫消不臭。三善也。神采精明。語聲淸爽。四善也。體气平和。五善也。煩躁時嗽。

腹痛渴甚。或泄利無度。小便如淋。一惡也。膿血大泄。腫尢甚。膿色敗臭。痛不可近者。二惡也。喘粗短气。恍惚嗜臥。三惡也。目視不正。黑睛緊小。白睛靑赤。瞳子上視者。四惡也。

肩背不便。四肢沈重。五惡也。飲食不下。服藥而嘔。食不知味。六惡也。聲嘶色敗。唇鼻靑。

面目四肢浮腫。七惡也。五善見三則瘥。七惡見四則危。然則病有源同七惡者。乃皮緊急而知善也。病有源同五善者。乃皮緩虛而知惡也。是豈凡醫所知哉。

凡人初見發背。欲結未結。赤熱腫痛。先以濕紙覆其上。立視候之。其紙先漧處。卽是結癰頭也。取大蒜切成片。如三錢濃薄。安於頭上。用大艾炷灸之。三壯卽換一蒜片。痛者灸至不痛。

不痛者灸至痛時方佳。最要早覺早灸爲上。一日二日。十灸十活。三日四日。六七活。五六日。

三四活。過七日則不可灸矣。若有十數頭作一處生者。卽用大蒜研成膏。作薄餅鋪頭上。聚艾於蒜餅上燒之。亦能活也。若背上初發赤腫一片。中間有一片黃粟米頭子。便用獨蒜切去兩頭。取中間切三錢濃。正安瘡上。著艾灸十四壯。多至四十九壯。此謂癰疽初發。宜灸之也。然諸瘡患久成漏者。常有膿水不絕。其膿不臭。內無反肉。尢宜用附子浸透。切作大片。濃三二分。於瘡著艾灸之。仍服內托之藥。隔二三日再灸之。不五七次。自然肌肉長滿矣。至有膿水惡物。漸漬根深者。郭氏用白面﹑硫黃﹑大蒜三物一處搗爛。看瘡大小撚作餅子。濃約三分。安瘡上。用艾灸二十一壯。一灸一易。灸後四五日。方用挺子入瘡內。歹肉盡去。好肉長平。然後貼收斂之藥。內服應病之劑。調理卽瘥矣。蓋不止宜灸於瘡之始發也。惟發於頭腦者。皆不可灸。頭爲諸陽之會。灸之反助其火毒耳。

腫瘍薛立齋曰。腫瘍者。以疳瘍未潰而言也。經云。形傷痛。气傷腫。又云。營气不從。

逆於肉理乃生癰腫。皆因膏粱濃味。七情陰火。或炙爆甘美積毒。气血不和所致。當分其經絡所屬。五臟相勝。與元稟虧損。預爲審用攻補調和之劑。速令散潰。尢當審其勢之腫漫。色之赤白。

與痛有微甚。毒有表裏。若腫髙痛。便利調和。邪在表也。宜表散之。腫硬痛深。大便祕澀。

邪在內也。宜下之。外無拘急。內則便利調和者。邪在經絡也。宜調營衛。腫大痛。或麻木不痛。

邪气凝滯也。外用隔蒜灸。內服活命飲。或歸飲尢效。無問何部分。但赤腫者必消。若煩躁飲冷。赤痛發熱。二便不通者。火熱內熾也。用四味淸涼飲。或活命飲加大黃尢善。若微腫微痛或不痛。陽气虛弱也。參內托散。微黯微赤或不赤。或惡寒而不作膿。或膿熟而不潰者。陽气虛寒也。並用千金托裏散。如此則未成者自能消。已成者自能潰。尢當別其屬陰屬陽。或半陰半陽而治之。若泥於腫瘍禁用辛熱之說。不分受証之因。兼証之經。槪行敗毒。泛擾諸經。誅伐無過。

以致不能起發。或不能潰腐收斂。變證莫能枚舉。癰疽論云。腫瘍內外皆壅。宜以托裏表散爲主。

但見腫痛。參之脈證虛弱。便與兼補。气血無虧。可保終吉。若腫瘍之際。治失其法。必致潰瘍之變證。此推內經之微旨。而生平之徵驗者。尢當觸類而長。愚奚庸贅。

潰瘍潰瘍者。以瘡瘍膿潰而言也。膿潰而腫消痛止者爲順。若膿潰腫痛。或發寒熱者。气血虛也。十全大補湯。膿潰欲嘔少食。脾胃虛弱也。六君子加炮姜。手足並冷者。脾气虛寒也。

六君子加姜﹑桂。不應。急加附子。膿潰而仍痛。

或二便祕澀者。熱毒未解也。淸熱消毒湯。熱退而渴不退。津液不足也。八珍加黃﹑麥冬﹑山茱萸。熱止而小便頻數。腎虛也。加減八味丸料。若熱不止。或腫痛反甚。虛熱內作也。保元湯加淸心涼血之劑。或熱退而肌肉不生者。气血俱虛也。十全大補湯。瘡色夭白。或陷下不斂。寒气所襲也。五味異功散。佐以豆豉餅。膿血過多。煩躁不安。乃亡陽也。急用獨參湯尢當。審其腫之軟硬。飲食冷熱。與膿之稠稀多少。肉之赤色靑黯。及瘡口之收斂遲速。而投托裏消毒調補之劑。庶無變證。癰疽論云。潰瘍內外皆虛。宜以托裏補接爲主。蓋潰瘍之變證。由於腫瘍之際。

治失其宜。虧損元气所致。治者可不愼歟。

作痛不止瘡瘍作痛。當審邪之所在。証之所因。如寒熱而痛。邪在表也。人參敗毒散。便祕而痛。邪在裏也。淸熱消毒湯加白蜜。腫而痛。血凝滯也。活命飲。作膿而痛者。托裏消毒散。排膿脹而痛者鍼之。膿潰而痛者補之。气虛而痛。四君子加歸﹑。血虛而痛。四物湯加參﹑。大抵形傷痛。气傷腫。不知此數者。徒以乳香﹑沒藥爲止痛之方。則非所以爲法矣。仍審五臟相勝相兼之證而治之。後仿此。

作嘔不止丹溪云。腫瘍時嘔。當作毒瓦斯攻心治之。潰瘍時嘔。當作陰虛補之。此論其常耳。

如腫赤痛而嘔者。熱毒甚也。活命飲。作膿而嘔者。血气虛也。六君子加歸﹑。便祕而嘔者。

熱在髒也。淸熱消毒湯去生地﹑金銀花加檳榔﹑木香。寒藥服多而嘔者。胃气傷也。六君子加桔梗﹑柴胡。有肝气乘脾而嘔者。有胃虛停痰而嘔者。有鬱結傷脾而嘔者。皆由脾胃虛弱。毒瓦斯蓄聚。治宜調補中气。則正气復而邪气去矣。

出血不止瘡口出血。有因五臟相勝。陰陽不調。而血不止者。有因六淫七情之气不平。而血妄行者。若因肝火內動。四物加山梔﹑丹皮。肝經血虛。六味丸。心虛不能統血。四物加參﹑術﹑丹皮。酸棗仁。

脾虛不能統血。四君子加山梔﹑丹皮。脾虛郁滯。歸脾湯。脾肺气虛。補中益气湯。气血俱虛。

十全大補湯。腎气不足而肝火內動。六味丸﹑梔子淸肝散加五味。大凡失血過多而見煩熱發渴等證。勿論其脈。不問其證。急用獨參湯以補其气。經云。血生於气。苟非參﹑﹑歸﹑術甘溫之藥。決不能愈。若發熱脈大者多不治。

肌肉不生肌肉乃脾胃所生。收斂皆气血所主。二者相濟以成者也。若肌肉不生而色赤。血熱也。四物加山梔﹑丹皮。晡熱內熱。血虛也。四君子加歸﹑地﹑丹皮。膿水淸稀。气血虛也。

十全大補湯。食少體倦。脾气虛也。補中益气湯。煩熱作渴。起居如常者。胃熱也。竹葉黃湯。

煩熱作渴。小便頻數者。腎虛也。六味丸。肉腐而不潰者。烏金膏。若肉潰而不斂者。六君子湯。

外用珍珠散敷之。臭穢脈洪大而作渴。乃眞气虛而邪气實也。此爲難治。大凡瘡瘍久而不愈者。

皆元气不足。或因邪气凝滯於患處。苟能調補脾胃。則元气自足。元气旣足。則邪气自消。死肉自潰。新肉自生。而瘡自斂矣。若不保其本。而槪敷生肌之劑。是反助其邪。後更潰爛耳。

發熱不止瘡瘍發熱。初患乃毒瓦斯所。已成乃內作膿。已潰乃血气虧損。不可槪行敗毒。

以傷元气。蓋未成者。當分邪之在表在裏。將成者。當分邪之可攻可補。已成者。當分膿之作與未作。膿已成者。當分膿之淺深髙漫。膿已潰者。當分痛之止與不止。若作痛而發熱者。活命飲。

作膿而發熱者。托裏消毒散。膿出而發熱者。八珍加黃。午前發熱者。陽气虛也。補中益气湯。

發熱作渴。小便頻數者。腎气虛弱也。加減八味丸。膿血多而熱者。陽無所附也。十全大補湯。

日將晡而熱者。气血虛也。八珍湯。若無寐而熱者。內補黃湯。煩躁者。血脫也。當歸補血湯。自汗而熱者。

胃气虛也。四君子湯。惡寒發熱者。肺气虛也。補中益气湯。或四君子加黃﹑當歸。亦有五臟相勝。夾食夾寒。六淫七情所致者。不能備述。臨證詳之。

大便不通瘡瘍大便不通。初起則審所致之因。所見之證。而內聯疏外表之法。已潰則分气血虛實傳變之證。而用托裏滋補之法。不可泛用苦寒疏導之劑。恐復傷眞气。則腫者不能消散成膿。潰者不能生肌收斂。故丹溪云。腫瘍內外皆壅。宜托裏表散爲主。潰瘍內外皆虛。宜托裏補接爲主。治者審之。

小便不通瘡瘍小便不通。其因不一。當分經絡虛實而藥之。若潰而惡寒發熱。气血虛也。

八珍湯。手足並冷。陽气虛寒也。四君子加炮姜﹑升麻。手足不冷。乃脾气虛弱也。四君子加升﹑柴﹑半夏。寒熱往來。气血虛也。十全大補湯。大便了而不了。脾气虛而下陷也。補中益气湯。

切不可輕用疏導之劑。復傷元气。致腫者不能復起發腐潰。潰者不能生肌收斂。須臨證制宜而治。庶無誤矣。

作渴不止瘡瘍作渴。當分經絡所屬。及血气虛實而治。若痛發熱。便利調和者。邪在表也。淸熱消毒湯。腫痛發熱。大便祕澀者。邪在裏也。涼膈散。痛熾盛。邪在經絡也。活命飲。

右關脈洪數有力。胃火消爍津液也。竹葉石膏湯。右關脈數無力。胃虛津液短少也。補中益气湯。

飲食失度。胃气內傷而亡津液者。參苓白術散。膿血出多而气血虛弱者。八珍湯加五味。稟腎不足而津液短少者。加減八味丸。余當臨證制宜。

自汗不止瘡瘍潰後多汗。衛虛元气外泄。大非所宜。其稟質肥盛者。濕熱外泄。猶無大患。

若形槁色枯。胸中多气。血液衰少者。乃火熱亢極。爲害彌甚。故治肥盛之人。潰瘍多汗。則宜托裏消毒散加減。气虛形盛者。則宜六君子爲主。酒客則加麋銜﹑澤瀉之屬。形瘦之人。潰瘍多汗。則宜保元湯加歸﹑芍。或生料六味加棗仁救其津液。庶免火气內燔。咽燥噎塞。煩擾喘咳之患。大抵潰瘍多汗。一切苦寒傷胃。膩滑奪食。

辛熱耗气之藥。皆當切禁。

下痢不止癰疽潰久。瘡口不收。膿水淸稀。而見泄利驚溏。皆爲脾气衰弱之候。理中﹑補中﹑四柱﹑六柱﹑二神﹑四神。並可選用。如下痢白沫。此脾气下陷。補中益气加姜﹑桂﹑吳萸﹑木香之類。若見膿血下滯。須詳血色之鮮晦。鮮者則宜連理湯之姜﹑連並進以和其中。晦者則宜理中湯稍加桂﹑附以溫其下。赤白兼下如瑪瑙色者。亦宜上法。倘數服不應。又當補中益气加辛溫之品兼升舉其陽。若下痢淸血。則加茜根﹑烏骨﹑烏梅﹑白芍。苟非夏秋濕熱下注。則黃連﹑濃朴﹑枳殼﹑檳榔﹑澤瀉等藥。皆爲戈戟也。

敷寒涼藥瘡瘍敷藥。當分陰陽虛實而用內治之法。不可槪敷寒涼之藥。若腫痛熱渴。脈滑數有力。其證純陽。宜內服解毒之劑。外敷寒涼之藥。則熱毒自消。瘀滯自散。若似腫非腫。似痛非痛。似赤非赤。似潰非潰。脈洪數無力者。證屬半陰半陽。宜內服助胃托裏。兼行解毒。外敷寒涼藥中兼辛熱藥一分。則營逆自從。血郁自散。若微腫微痛。色黯堅硬。肉色如故。久而不潰。脈按之沈細。舉指虛浮者。其證屬陰。宜內服回陽之劑。外敷辛熱之藥。則陰毒自解。陽气自復。凡陽气虛寒。不能消散腐潰。或潰而腫不消。口不斂者。必內服溫補藥。外用生附子摻瘡口。則歹肉自去。新肉方生。若陰寒之證而用寒涼之藥。則腠理閉塞。气血凝滯。毒瓦斯益深。良肉反死。瘡口不斂。惡證蜂起。不可復救矣。蓋治病必求其本。假如腫痛熱渴。大便祕結者。邪在內也。疏利之。腫作痛。寒熱頭疼者。邪在表也。發散之。腫痛甚者。邪在經絡也。和解之。漫腫微痛而不潰者。血气虛弱也。急補托之。色黯微痛而不潰。或潰而不斂者。陽气虛寒也。溫補之。如是則五臟自和。六腑自調。气血自生。瘡毒自解矣。

用刀鍼法瘡瘍用鍼。當審經絡表裏之虛實。部分肌肉之濃薄而施之。夫腫髙而軟者。發於血脈也。腫硬而堅者。發於肌肉也。肉色不變者。發於骨也。瘡未成者。解散以消其毒。已成者。

托裏以速其膿。膿已成者。當驗其生熟淺深而後鍼之。以指輕按便痛者。膿淺也。重按方痛者。

膿深也。按之不起者。膿未成也。按之卽痛者。膿已成也。若膿初生而卽鍼。則腐潰益深而不能收斂。若瘡深而鍼淺。則內潰不出。外血反傷。若瘡淺而鍼深。則其膿𨿽出。良肉亦傷。蓋瘡之證。气血已傷。肌肉已壞。當隨決其毒。不可拘泥人神部分。其膿一出。諸證自退。若膿出反痛。

或煩躁嘔逆者。皆胃气虧損。急宜托裏調補。凡膿已成者。急刺去。以紙撚蘸油瘡內。以膏藥貼之。如瘡反復未痊。多是濃味七情火動而然。當審所因而調治。亦有膿淸不斂。乃胃气虛弱之故。又當兼飲食調補之。若小兒患瘡腫。藥中加漏蘆。令母服之。乳中藥過。兒瘡自愈。

陳毓仁曰。腫瘍初起。頂髙根活。色赤發熱。腫疼痛。日漸髙腫者順。已成腫。皮薄光亮。飲食如常。二便調勻。身溫和者順。已潰膿稠。色鮮不臭。腐肉自脫。腫易消。身輕者順。

潰後膿濃稠黃。新肉易生。瘡口易斂。食飲漸進者順。初起頂平根散。色黯漫腫。不熱不疼。身體倦怠者逆。已成腫堅色紫。不作膿。不腐潰。口漧多煩躁者逆。已潰皮爛肉堅。不腐腫。仍不消。痛仍不減。心煩者逆。潰後膿水淸稀。腐肉𨿽脫。新肉不生。瘡口如凍。色敗臭穢者死。治法。初起毋論陰陽表裏。知痛不知痛。起發不起發。但未成膿者。俱宜灸之。旣灸不知痛者。再灸之。赤發熱疼痛。有時脈來浮數。無便祕者。宜藥托之。身體拘急。脈緊惡寒。飲食就暖者。

邪在表也。宜汗之。腫硬痛深。口漧便利。身熱脈實者。邪在裏也。宜下之。痛勢甚。煩躁飲冷。舌漧口燥者。火在上也。宜淸之。腫痛堅硬。背如負石。

惡心漧嘔。邪毒在內。宜解拔之。腫痛日深。內膿不出。瘀肉窒塞瘡口者。急開導之。軟漫不作膿。不腐潰。及潰後瘡口散大。不生肌肉者。陽气虛也。壯脾助胃以溫補之。身涼自汗。手足並冷。六脈虛細。便泄陽脫者急溫之。遲則不效。西航曰。凡癰腫須觀稟質气血調治。惟黴瘡結毒。

非專方不應。但驗病患身上有塊。不時掣痛者。卽爲黴毒無疑。當與三白丹疏滌之。元气虛寒者。

加味三白丹最妙。虛甚不勝三白丹者。五寶丹亦能療之。腫處用精豬肉貼之。若更發熱頭疼。或手足顫振。筋脈縮急者。此復感風寒。觸發經中郁毒也。先與萬靈丹三服汗之。次用調和血气之劑。俟胃气稍復。然後用三白﹑五寶治之。有用三白丹後。餘毒未盡者。此胃虛不能行其藥力也。

仍與調和气血之劑。俟能飲食起居。更與五寶丹。無不愈者。此因銀粉劫劑。致成結毒。非仍用水銀不能拔去病根也。用精豬肉貼者。豬爲水獸。取其通達腎气。而無瘢痕之患。

﹝診﹞身重脈緩爲濕勝。身熱脈大。心躁時熱。乍來乍去。當逐熱。諸痛眩暈動搖。脈弦。宜祛風。气澀气滯。漧燥亡津液。脈澀。須調气補血。寒勝則浮。食不得入。便溺多。惡寒脈緊細。

應於水中補火。凡癰疽初起。腫赤硬。脈浮數者易澀。洪大急疾者難治。弦緊沈細者危。膿成脈洪滑者易治。虛大澀滯者難治。弦小沈澀者不治。已潰膿水未盡。脈緩滑者易治。數盛弦硬者難治。澀數不調。及虛大者危。膿盡後。脈小弱緩滑者易治。遲澀虛細者難治。反洪盛或弦急者不治。潰久不斂。有歹肉漧膿。脈緩滑流利者易治。弦細小弱者難治。反數盛急疾。或虛大澀者不治。

卷九雜門

汗

﹝汗出不治盜汗頭汗手足汗陰汗半身汗出﹞

經云。陽气有餘。爲身熱無汗。陰气有餘。爲多汗身寒。飲食飽甚。汗出於胃。驚而奪精。

汗出於心。持重遠行。汗出於腎。疾走恐懼。汗出於肝。搖體勞苦。汗出於脾。腎病者。寢汗出。

憎風。津脫者。汗大泄。汗出偏沮。使人偏枯。飲酒中風。則爲漏風。入房汗出中風。則爲內風。

景嶽全書曰。汗出一證。有自汗者。有盜汗者。自汗者。然無時。而動作則益甚。盜汗者。寐中通身汗出。覺來漸收。諸古法云。自汗者屬陽虛。腠理不固。衛气之所司也。人以衛气固其表。衛气不固。則表虛自汗。而津液爲之發泄也。治宜實表補陽。盜汗者。屬陰虛。陰虛者陽必湊之。故陽蒸陰分則血熱。血熱則液泄而爲盜汗也。治宜淸火補陰。此其大法。然自汗亦有陰虛。盜汗亦多陽虛者。如遇煩勞大熱之類。最多自汗。如飲食之火起於胃。勞倦之火起於脾。

酒色之火起於腎。皆能令人自汗。若此者。非陽盛陰衰而何。又若人之寤寐。總由衛气之出入。

衛气者。陽气也。人於寐時。則衛气入於陰分。此其時非陽虛於表而何。然則陰陽有異。何以辧之。曰。但察其有火無火。則或陰或陽。自可見矣。蓋火盛而汗出者。以火爍陰。陰虛可知也。

無火而汗出者。以表气不固。陽虛可知也。知斯二者。則汗出之要。無餘義矣。汗由血液。本乎陰也。經曰。陽之汗。以天地之雨名之。其義可知。然汗發於陰而出於陽。此其根本則由陰中之營气。而其啟閉則由陽中之衛气。故凡欲疏汗而不知營衛之盛衰。欲禁汗而不知橐之牝牡。吾知其不敗不已也。汗證有陰陽。陽汗者。熱汗也。陰汗者。冷汗也。人但知熱能致汗。而不知寒亦致汗。

所謂寒者。非曰外寒。正以陽气內虛。則寒生於中。而陰中無陽。陰中無陽。則陰無所主。而汗隨气泄。故凡大驚大恐大懼。皆能令人汗出。是皆陽气頓消。眞元失守之兆。至其甚者。則如病後產後。或大吐大瀉失血之後。必多有汗出者。是豈非气怯而然乎。故經曰。陰勝則身寒。汗出身常淸。數栗而寒。寒則厥。厥則腹滿死。仲景曰。極寒反汗出。身必冷如冰。是皆陰汗之謂也。

故凡治陰汗者。但當察气虛之微甚。微虛者。略扶正气。其汗自收。甚虛者。非甘﹑姜﹑桂﹑附。

速救元气不可。

自汗𨿽由衛气不固。胃中之津液外泄。而實關乎臟腑蒸發使然。心之陽不能衛外而爲固。則自汗出。包絡之火郁發也。腎之陰不能退藏於密。則盜汗出。陰火乘虛蒸發也。肺气衰則表不能衛而自汗出。必喘乏少气。胃虛水穀气脫散者汗自出。必气虛少食。陰虛者。陽必湊。故發熱自汗。當歸六黃湯。陽虛者。陰必乘。故發厥自汗。黃建中湯。甚者少加附子。營血不足自汗。

黃建中加當歸。甚者加熟地。衛外之陽不固而自汗。附湯。脾中之陽衰微而自汗。術附湯。

腎中之陽浮游而自汗。參附湯。身冷自汗陰躁。欲坐泥水中。脈浮而數。按之如無。經云。脈至而從。按之不鼓。諸陽皆然。此陰盛格陽。眞武湯冷服。肺气虛者。固其皮毛。玉屏風散。脾虛者。壯其中气。補中益气湯。心虛者。益其血脈。當歸補血湯。肝虛者。理其疏泄。逍遙散。腎虛者。助其封藏。都气丸。火气炎上。胃中之濕亦能作汗。可用涼膈散。脾胃不和。外挾風濕。

身重汗出。羌活勝濕湯。風濕相搏。時自汗出。防己黃湯。惡風自汗。桂枝湯。又有漏風證。

一名酒風。不論冬夏。額上常有汗出。此醉後當風所致。經曰。有病身熱懈惰。汗出如浴。惡風少气。病名酒風。治之以澤瀉﹑術各十分。麋銜五分。合以三指撮爲後飯。又曰。飲酒中風。則爲漏風。漏風之狀。多汗。常不可以單衣。食則汗出。甚則身汗喘急。惡風衣常濡。口漧善渴。不能勞事。先宜五苓散熱服取汗。後與黃建中加白術﹑澤瀉。汗出日久。用參﹑﹑術﹑附等藥不效。汗幹仍熱。此風邪伏於經絡。暫與參蘇飲。病已止服。此反治也。汗出不止。名曰亡陽。以附子理中加黃。外用溫粉撲之。痰證汗自出。痰消汗自止。二陳加桂枝﹑枳﹑桔﹑香附﹑貝母。多汗惡風。食則汗出如油。久不治。必成消渴。玉屏風散。少加牡蠣。病餘气血俱虛而汗。服諸止汗藥不應。用十全大補湯半劑。加熟棗仁五錢。若胸膈煩悶。不能勝陰藥者。生脈散加黃二錢。當歸六分。熟棗仁三錢。一服卽驗。別處無汗。獨心胸一片有汗。此思傷心也。其病在心。名曰心汗。歸脾湯倍黃。或生脈散加當歸﹑棗仁。豬心湯煎服。

汗出不治證汗出而喘甚者不治。汗出而脈脫者不治。汗出而身痛甚者不治。汗出發潤至顚者不治。汗出如油者不治。汗出如珠者不治。汗出如膠。膠粘如珠之凝。及淋漓如雨。揩拭不逮者。皆不可治。

盜汗金匱云。男子平人脈虛弱微細者。善盜汗出。蓋平人脈虛弱微細。是衛虛不能鼓其脈气於外。所以不能約束津液。當衛气行陰。目瞑之時。血气無以固其表。腠理開則汗。醒則行陽之气復散於表。則汗止矣。名曰盜汗。亦名寢汗。此屬本虛。與傷寒邪在半表不同。先與當歸補血湯加炒棗仁半兩。數服後與都气丸調補之。酒客睡中多汗。此濕熱外蒸也。二妙散加白術﹑防風﹑牡蠣。血熱盜汗。當歸六黃湯爲專藥。虛人。多加參﹑減芩﹑連。身熱。加地骨皮。肝虛。

加棗仁。肝實。加龍膽艸。煩心。加竹葉﹑辰砂﹑麥冬。脾虛。去芩﹑連加白術﹑芍藥。傷寒陽明少陽證盜汗。柴胡﹑葛根隨證主治。溫熱三陽合病。目合則汗。白虎湯。

頭汗頭爲諸陽之會。額上多汗而他處無者。濕熱上蒸使然。或蓄血結於胃口。迫其津液上逆所致。蓄血頭汗出。劑頸而還。犀角地黃湯。頭汗小便不利。而渴不能飲。此瘀蓄膀胱也。桃核承气湯。胃熱上蒸。額汗發黃。小水不利者。五苓散加茵陳。甚則茵陳蒿湯微利之。傷寒脇痛耳聾。寒熱口苦。頭上汗出。劑頸而還。屬少陽。小柴胡加桂枝﹑苓﹑術和之。凡頭汗。服和營衛逐濕豁痰理气散瘀藥。或發寒熱。下體得汗者。爲營衛气通。日漸向愈之機也。食滯中宮。熱气上炎。亦令頭汗。生料保和丸。倍用薑汁炒川連。病後產後。悉屬陽虛。誤治必死。傷濕額上汗出。下之微喘者死。下後小便不利者亦死。傷寒陰毒等證額汗。見緒論。

手足汗脾胃濕蒸。傍達於四肢。則手足多汗。熱者。二陳湯加川連﹑白芍。冷者。理中湯加烏梅。弱者。十全大補去芎加五味子。

陰汗陰間有汗。屬下焦濕熱。龍膽瀉肝湯加風藥一二味。風能勝濕也。或當歸龍薈丸。及二妙散俱效。陰囊濕者。以鑪甘石過撲之。密陀僧末亦佳。

半身汗出夏月止半身出汗。皆气血不充。內挾寒飲所致。偏枯及夭之兆也。大劑十全大補﹑人參養榮﹑大建中輩加行經豁痰藥治之。若元气稍充。卽間用小續命湯一劑以開發其表。或防己黃湯加川烏以散其濕。此證𨿽屬血虛。愼不可用四物陰藥。以其閉滯經絡故也。

石頑曰。汗之源不一。有因於衛气疏者。有因於營气熱者。有因於營衛不和者。蓋風邪干衛。

則腠理疏。營气乘表虛而外泄。則自汗。治當散邪爲急。宜從仲景桂枝湯﹑小建中輩。遲則營气外亡。邪气內入。必變府實潮熱矣。又宜三承气湯選用。此皆外感自汗也。若郁熱內蒸。亦必從空竅發泄。或從腸胃下奔。或從皮毛外達。則郁熱得散。然外泄輕於下奔。蒸熱勝於幹熱。以此驗營衛之枯與不枯也。當從內傷虛損例治之。

至於邪正交加。非汗不解。故少陽挾熱。或爲盜汗。或腋汗脇汗。須知從陰陽交互時。及陰陽交互處發泄者。皆陰陽不和。半表半里證。小柴胡﹑逍遙散。皆合劑也。及乎挾風邪痰濕之類。亦多有之。至如頭汗。或爲濕熱上攻。或爲瘀血內結。亦屬陰陽不和。其於陰汗股汗。又爲肝家濕熱下滲之徵驗。豈可一槪施治乎。

﹝診﹞汗家腠理疏豁。其脈必緩。兼浮則爲風。兼滑則爲痰。兼大則爲熱。兼弱爲衛虛。兼芤爲失血。兼遲爲气虛。兼細爲陰虛。經云。肺脈軟而散者。當病灌汗。肺脈緩甚爲多汗。尺澀脈滑。謂之多汗。病風人脈緊數。浮沈有力。汗出不止。呼吸有聲者死。不然。則主病气。

東垣治一人。二月陰雨寒濕。又因勞役所傷。病解之後。汗出不止。沾濡數日。惡寒重添濃衣。心胸間時煩熱。頭目昏憒。上壅食少。此乃胃中陰火熾盛。與外天雨之濕气相合。而汗出不休。遂用羌活勝濕湯。以風藥去其濕。甘寒瀉其熱。一服而愈。

滑伯仁治一婦。暑月自汗。口漧煩躁。欲坐水中。脈浮而數。按之豁然虛散。得之食生冷乘涼所致。以眞武湯。一進汗止。再進躁退。三進全安。

飛疇治陳子濃媳。八月間因產不順。去血過多。產後惡露稀少。服益母艸湯不行。身熱汗出。

產科用發散行血更劇。自用焦糖酒一碗。遂周身絡脈箠楚難堪。惡露大下。昏沈戴眼。汗出如浴。

但言心痛不可名狀。此血去過多。心失其養故痛。肝主筋。爲藏血之地。肝失其榮。故絡脈箠楚不堪。且汗爲產後之大禁。若非急用人參。恐難保其朝夕也。用四君合保元加白芍﹑五味。一劑汗止。因其語言如祟。疑爲瘀血未盡。

更欲通利。予曰。聲怯無神。此屬鄭聲。且腹不疼痛。瘀何從有。此神气散亂不收之故。前方加入棗仁﹑龍齒。諸證漸平。後服獨參湯。至彌月而安。

卷九雜門

不得臥﹝多臥嗜臥﹞

靈樞云。衛气不得入於陰。當畱於陽。畱於陽。則陽气滿。陽气滿。則陽蹺盛。不得入於陰。

則陰气虛。故目不瞑。﹝衛气行陽則寤。行陰則寐。此其常也。失其常則不得靜而藏魂。所以目不得瞑也。﹞壯者之气血盛。其肌肉滑。气道通。營衛之行不失其常。故晝精而夜瞑。老者之气血衰。

其肌肉枯。气道澀。五臟之气相搏。其營气衰少。而衛气內伐。故晝不精。夜不瞑。素問云。陰虛故目不暝。補其不足。瀉其有餘。調其虛實。以通其道。而去其邪。飲以半夏湯一劑。陰陽已通。其臥立至。病新發者。覆杯則臥。汗出則已矣。久者三飲而已也。胃不和。則臥不安也。臥則喘者。是水气之客也。

不寐有二。有病後虛弱。有年髙人血衰不寐。有痰在膽經。神不歸舍。亦令人不寐。虛者。

六君子加棗仁。痰者。靈樞半夏湯。虛勞煩熱不得眠。酸棗湯。或酸棗仁一兩炒研。水煎絞取汁。

下米二合煮糜。以生地五錢搗汁入。更煮過。時時服之。大病後虛煩不得眠。竹葉石膏湯。水停心下不得眠。茯苓甘艸湯。婦人肥盛多郁不得眠者吐之。從鬱結痰火治。大抵膽气宜靜。濁气痰火擾之則不眠。溫膽湯。用豬膽汁炒半夏曲加柴胡三錢。炒棗仁一錢五分。立效。蓋驚悸健忘失志心風不寐。皆是痰涎沃心。以致心气不足。若涼心太過。則心火愈微。痰涎愈盛。惟以理痰順气爲第一義。導痰湯加石菖蒲。有寐中覺魂魄飛蕩驚悸。通夕不得安眠。是肝虛受邪也。其人易怒。

魂不歸肝。是以飛揚。獨活湯﹑珍珠母丸。次第服之。喘不得臥。以喘法治之。蘇子﹑橘紅﹑甘艸﹑桔梗﹑竹茹。厥不得臥。以香港腳法治之。牛膝﹑丹皮﹑木通﹑沈香﹑觀桂。虛勞咳嗽。形脫不得臥。不可治。煩不得臥。諸藥不效者。梔子豉湯下朱砂安神丸。不應。用益元散加牛黃。更不應。虛火用事也。補中益气湯下朱砂安神丸。間進六味丸。恆服方效。有病久餘熱不止。久不得臥者。六味丸滋其眞陰。自然熱止安臥矣。脈數滑有力不眠者。中有宿滯痰火。此爲胃不和。

則臥不安也。心下硬悶。屬宿滯。半夏﹑白術﹑茯苓﹑川連﹑枳實。病後。及汗下後。與潰瘍不得眠。屬膽虛。人參﹑茯苓﹑炒棗仁﹑陳皮﹑麥冬﹑圓眼肉爲主。有火。脈數口漧。加知母﹑川連﹑竹茹。心煩。用炒黑山梔。

石頑曰。平人不得臥。多起於勞心思慮。喜怒驚恐。是以舉世用補心安神藥。鮮克有效。曷知五志不伸。往往生痰聚飲。飲聚於膽。則膽寒肝熱。故魂不歸肝而不得臥。是以內經用半夏湯滌其痰飲。則陰陽自通。其臥立至。一少年因恐慮兩月不臥。服安神補心藥無算。余與溫膽湯倍半夏﹑柴胡。一劑頓臥兩晝夜。竟爾霍然。復有一人遺精煩擾不得臥。與六味丸料加棗仁。數服而安寢如常。更有一人。潰瘍久不收斂而不得臥。瘍醫不能療。令用大劑十全大補而安。大抵因病不得臥。當詳所因。亦不專主膽病也。

多臥經云。卒然多臥者。邪气客於上焦。上焦閉而不通。已食若飲湯。衛气久畱於陰而不行。故卒然多臥焉。膽虛不眠。寒也。酸棗仁一兩炒爲末。醇酒調服。膽實多臥。熱也。酸棗仁一兩生爲末。茶淸調服。

嗜臥東垣云。脈緩怠惰。四肢不收。或大便泄瀉。此濕勝。從胃苓湯。食入則困倦。精神昏冒而欲睡者。脾虛也。

六君子加曲﹑﹑山楂。時值秋燥。怠惰嗜臥。兼見肺病。灑淅惡寒。不嗜食者。此陽气不伸也。升陽益胃湯。

卷九雜門

不能食﹝惡食﹑饑不能食﹞

經云。人之善饑而不嗜食者。精气並於脾。熱气畱於胃。胃熱則消穀。故善饑。胃气逆上。則胃脘寒。故不嗜食也。東垣云。太陰所謂惡聞食臭。胃無气。故惡食臭也。胃中元气虛。則能食而不傷。過時而不饑。脾胃俱旺。則能食而肥。脾胃俱虛。則不能食而瘦。故不能食。皆作虛論。若傷食惡食。自有本門。不在此例。病患脈緩。怠惰。四肢重著。或大便泄瀉不食。此濕勝也。胃苓湯。病患脈弦。气弱自汗。四肢發熱。或大便泄瀉不食。皮毛枯槁發脫。黃建中湯加減。病患脈滑。气口盛於人迎。或澀滯不調。其人痞滿。嘔逆不食。此有宿食。保和丸﹑枳術丸消導之。病患脈虛气弱。脾胃不和。或兼惡心不食。六君子﹑枳實理中選用。有痰。用導痰湯。

虛而有痰。用人參四兩。半夏一兩。薑汁浸一宿。曬爲末。麵糊丸。食後生薑湯下。

許學士云。有人全不進食。服補脾藥皆不效。授以二神丸服之。頓能進食。五更腎瀉尢宜。

此病不可全作脾气治。蓋腎气怯弱。眞元衰削。是以不能消化飲食。譬之釜底無薪。水谷不能腐化也。

惡食惡食有虛實之分。實則心下悶痛。惡心口苦。二陳加黃連﹑枳﹑術。虛則倦怠。色痿黃。心下軟。異功散加砂仁﹑木香。有痰惡心。六君子加香﹑砂。

饑不能食此證有二。一屬胃中虛熱。六君子加薑汁炒川連。一屬陰火乘胃。六味丸加赤桂﹑五味。又熱病後餘熱未盡。脈虛洪不實者。人參白虎湯。

石頑曰。胃主出納。脾司運化。故不食皆爲中土受病。然胃之土。體陽而用陰。脾之土。體陰而用陽。胃實則痞滿气脹。胃虛則飲食不甘。胃熱則饑不能食。胃寒則脹滿不食。胃津不布。

則口淡無味。胃中火盛。則消渴易饑。有痰則惡心嘔涎。脾虛則食後反飽。脾津不藏。則口甘畏食。脾挾肝熱。則吞酸吐酸。此皆中土受病也。至於腎臟陽虛。不能腐熟水谷。又當歸重於命門。

火爲土母故也。

諭嘉言治一人。病後胃中隱隱作痛。有時得食則已。有時得食轉加。大便甚難。小水不暢。

蓋因脾中津液。爲邪火所爍。津液未充。火勢內蘊。易於上燎。所以得食以壓其火則安。若食飲稍過。則气不能轉運其食。而痛亦增。是火不除。則气不復。气不復。則胃中淸濁混亂。不肯下行。而痛終不免也。於是爲訂降火生津。下气止痛方。爲常用之藥。務先收攝腎气不使外出。然後濁气之源淸。而膀胱得吸引。上中二焦之气以下行矣。

石頑治孝廉徐俟齋尊閫。不得寐。不能食。心神恍惚。四肢微寒。手心熱汗。至晚則喉間熱結有痰。兩耳時如充塞。徧服安神淸火藥罔效。邀石頑診之。六脈縈縈如蜘蛛絲。而微顯弦數之象。此中气久郁不舒。虛火上炎之候也。

蓋緣俟齋索居澗上。自鼎革三十年來。繭足杜門。粥不繼。乃閫克相夫志。力竭神勞所致。

本當用歸脾湯以補心脾之虛。柰素有虛痰陰火。不勝﹑圓之滯。木香之燥。遂以五味異功。略加歸﹑芍。肉桂以和其陰。導其火。不數服而食進寢寧。諸證釋然矣。

卷九雜門

不能語

人有一生不能言者。此肺竅窒塞。腎气不能上通於咽。如管鑰之固閉其竅。不能通呼吸之气也。若因病而不能語者。惟中風傷寒暴病有之。近有顧允祥之婦。暴怒傷食。喘脹嘔逆不止。醫者誤認風邪。而與表藥。遂昏憒目瞪不語。呼之不省。乃求救於石頑。其脈六部澀伏。知爲痰因气閉所致。本當因勢利導。探吐以通其竅。緣病家畏其吐劇。遂與導痰湯加菖蒲﹑遠志。一啜便能語言。更與前藥加檳榔﹑鐵落。得下而安。門人問曰。此病旣當探吐。何下之亦能取效。因謂之曰。治病貴乎圓活。但得開通經絡。管鑰自空。設用橘皮濃煎。亦可探吐。參蘆濃煎。亦可灌吐。薑汁﹑竹瀝。亦可取吐。在丰稔之家。局方至寶丹﹑牛黃丸﹑蘇合香丸。皆可取用。奚必拘於何藥方爲合劑耶。

卷九雜門

消癉

經云。二陽結。謂之消。﹝二陽者陽明也。手陽明大腸主津。病消則目黃口漧。是津不足也。

足陽明胃主血。熱則消穀善饑。血中伏火。乃血不足也。結者津液不足結而不潤。皆燥熱爲病也。﹞

癉成爲消中。心移熱於肺。傳爲鬲消。﹝鬲上煩渴。飲水多而善消。肺气不化小便反少也。﹞心移寒於肺。肺消。肺消者飲一溲二。死不治。﹝君火失政。則陰火乘之。故肺金𨿽有客熱消水。

而下焦眞陽失守。溲便反多。故死不治。﹞大腸移熱於胃。善食而瘦。謂之食。﹝食謂食移易而過。胃熱不生肌肉。津液內爍而消見於外也。若胃移熱於膽而食。則有煩熱口苦之患矣。﹞

腎熱病者。先腰痛酸。苦渴數飲身熱。有口甘者。病名脾癉。五味入口。藏於胃。脾爲之行其精气。津液在脾。故令人口甘也。此人必數食甘美而多肥。肥者令人內熱。甘者令人中滿。故其气上溢。轉爲消渴。治之以蘭。除陳气也。熱中消中。不可服膏粱芳艸石藥。石藥發癲。芳艸發狂。芳艸之气美。石藥之气悍。二者其气急疾堅勁。非緩心和人。

不可以服。熱气畱於小腸。腸中痛。癉熱焦渴。則堅幹不得出。故痛而閉不通矣。消癉脈實大。

病久可治。脈懸小堅。病久不可治。金匱云。男子消渴。小便反多。以飲一斗。小便一斗。腎气丸主之。

腎主藏精以施化。若精泄無度。火動不已。則肺气傷燥而思水。水入於胃。不得肺气之化。

不復上歸下輸。腎病則气不約束調布。豈不飲一斗而出一斗乎。故用腎气丸。全賴桂﹑附之辛溫。

蒸發津气。以潤臟腑百骸。豈云專補其腎哉。

脈浮小便不利。微熱消渴者。宜利小便發汗。五苓散主之。

此言水气不化之渴。與渴欲飲水。水入卽吐。名曰水逆之渴。證𨿽稍異。而水气阻礙津液則一。

故並宜五苓以輸散之。水散則津液灌漑。而渴自已耳。

渴欲飲水不止者。文蛤散主之。

文蛤治傷寒冷水灌。意欲飲水。反不渴者。是治表之水寒。今治裏熱而渴飲水不止者。亦取其鹹寒退火。有益水潤燥之功。一味而兩得之。若治心移熱於肺。傳爲鬲消者尢宜。趙養葵云。

上消者。舌上赤裂。大渴引飲。逆調論謂心移熱於肺。傳爲鬲消者是也。以白虎加人參湯治之。

中消者。善食而瘦自汗。大便硬。小便數。癉成爲消中者是也。以調胃承气湯治之。下消者。煩躁引飲。耳葉焦漧。小便如膏。此腎消也。六味丸治之。古人治三消之法。詳別如此。余又有一說焉。人之水火得其平。气血得其養。何消之有。其間調攝失宜。水火偏勝。津液枯槁。以致龍雷之火上炎。熬煎旣久。腸胃合消。五臟漧燥。令人四肢瘦削。精神倦怠。故治消之法。無分上中下。先治腎爲急。惟六味﹑八味﹑加減八味。隨證而服。

降其心火。滋其腎水。則渴自止矣。白虎與承气。非其所治也。總之是下焦命門火不歸元。遊於肺則爲上消。遊於胃卽爲中消。以八味腎气丸引火歸元。使火在釜底。水火旣濟。气上燻蒸。肺受濕潤。而渴疾愈矣。或�。人有服地黃湯而渴仍不止者。何也。曰。心肺位近。宜制小其服。

腎肝位遠。宜制大其服。如上消中消。可以用前丸緩治。若下消已虛。大渴大燥。須加減八味丸料一斤。肉桂一兩。水煎六七碗。恣意冰冷服之。熟睡而渴病如失矣。處方之制存乎人之變通耳。

有等渴欲引飲。但飲水不過一二口卽厭。少頃復渴。飲亦不過若此。但不若消渴者之飲水�厭也。

此是中气虛寒。寒水泛上。逼其浮游之火於咽喉口舌之間。故上焦一段。欲得水救。若到中焦。

以水見水。正其所惡也。治法。如面紅煩躁者。理中湯送八味丸。

諭嘉言曰。消渴之患。常始於微而成於著。始於胃而極於肺腎。始如以水沃焦。水入猶能消之。旣而以水投石。水去而石自若。至於飲一溲一。飲一溲二。則燥火劫其眞陰。操立盡之勢而成矣。內經有其論。無其治。金匱有論有治也。而集書者。采傷寒論厥陰經消渴之文湊入。

後人不能決擇。斯亦不適於用也。蓋傷寒傳經熱邪。至厥陰而盡。熱勢入深。故渴而消水。及熱解則不渴。且不消矣。豈雜證積漸爲患之比乎。謹從內經擬議言之。經謂治消癉僕擊。偏枯痿厥。

气滿發逆。肥貴人則膏粱之疾也。此中消之所由來也。肥而不貴。食弗給於鮮。貴而不肥。餐弗過於饕。肥而且貴。醇酒濃味。孰爲限量哉。久之食飲釀成內熱。津液漧涸。求濟於水。然水入尙能消之也。愈消愈渴。其膏粱愈無已。而中消之病成矣。夫旣癉成爲消中。隨其或上或下。火熱熾盛之區。以次傳入矣。上消者。胃以其熱上輸於肺。

而子受母累。心復以其熱移之於肺。而金受火刑。金者。生水而出髙源者也。飲入胃中。遊溢精气而上。則肺通調水道而下。今火熱入之。髙源之水。爲炎威所逼。合外飲之水。建瓴而下。飲一溲二。不但不能消外水。且並素醞水精。竭絕而盡輸於下。較大府之暴注暴泄。尢爲甚矣。故死不治也。至於胃以其熱由關門下傳於腎。腎或以石藥耗其眞。女勞竭其精者。陽彊於外。陰不內守。而小溲混濁如膏。飲一溲二。腎消之病成矣。故腎者胃之關也。關門不開。則水無輸泄而爲腫滿。關門不閉。則無底止而爲消渴。消渴屬腎一證。金匱原文未脫。其曰飲一斗溲一斗者。

腎气丸主之。於此蒸動精水。上承君火。而止其下入之陽光。此正通天手眼。張子和輒敢詆之。

旣詆仲景。復諛河間。謂其神芎丸。以黃芩味苦入心。牽牛﹑大黃驅火气而下。以滑石引入腎經。

將離入坎。眞得黃庭之祕。顚倒其說。阿私所好。識趣卑陋若此。又何足以入仲景之門哉。何柏齋消渴論中已辧其非。吾觀戴人吐下諸按中。從無有治消渴一案者。然以承气治壯火之理。施之消渴。又無其事矣。故以下消之火。水中之火也。下之則愈燔。中消之火。竭澤之火也。下之則愈傷。上消之火。燎原之火也。水從天降可滅。徙攻腸胃。無益反損。夫地气上爲云。然後天气下爲雨。是故雨出地气。地气不上。天能雨乎。故亟升地气以慰三農。與亟蒸腎水以漑三焦。皆事理之必然者耳。內經曰。心移熱於肺。傳爲鬲消。戴人謂膈消猶未及於肺。至心移寒於肺。乃爲肺消。如此泥文害意。非能讀內經者也。要識心肺同居膈上。肺爲嬌髒。移寒移熱。總之易入。

但寒邪入而外束。熱邪入而內傳。均一肺消。而治則有分矣。腎消之病。古曰彊中。又謂內消。

多因恣意色欲。或餌金石。腎气旣衰。石气獨在。精髓失養。故常發虛陽。不交精出。小便無度。

唇口漧焦。加減八味丸。用生脈散下。千金雲。有人苦熱不已。皆由服石所致。種種服餌。不能制止。惟朴硝煎。可以定之。男子消渴。飲一斗。溲一斗者。腎气丸。飲一溲二者難治。渴家誤作火治。涼藥亂投。促人生命。宜多服生脈散滋養之。上焦蘊熱消渴。小便赤澀。淸心蓮子飲。心膈有熱。久則引飲爲消渴。名曰鬲消。胃滿煩心。津液短少。宣明麥門冬飲子。老弱之人大渴。易老門冬飲。

消中能食而瘦。口舌漧枯。大渴引飲自汗。大便祕燥。小便頻數。蘭香飲子。煩熱大渴。引飲不止。脈大滑實。甘露飲子。胃熱口臭。煩渴引飲。面赤唇幹。气口脈短滑者。瀉黃散。食已如饑。

胃熱消穀。陽明脈盛。心火上行。面黃肌瘦。胸滿脇脹。小便赤澀。七味白術散。心膈有熱消渴。

咽漧面赤。生料固本丸加黃﹑甘艸﹑石斛﹑澤瀉﹑枇杷葉。脈浮小便不利。微熱消渴。或渴飲水多停。蓄不散。心下轆轆有聲。小便不利者。並宜五苓散。若熱渴不止。加人參。三消久而小便不臭。反作甜气。此脾气下脫。爲病最重。七味白術散。有溺桶中浮在面上如豬脂濺在桶邊。

或如地瀝靑者。此腎虛不能約制。脾胃之膏液下流。用白術散﹑腎气丸。可救十之一二。脾消之證。

飲食入腹。如湯沃雪。隨小便而出。出於混僻溝渠。皆旋結如白。肌膚日消。用熱藥則愈甚。用涼藥則愈虛。不能起止。精神恍惚。口舌焦漧。或陽彊興盛。不交而泄。不久當斃。孫眞人云。

消渴之人。愈與未愈。常須思慮有大癰。何者。消渴之人。必於大骨間發癰疽而卒。所以專慮發大癰也。

﹝診﹞石頑曰。經言消癉脈實大。病久可治。脈懸小堅。病久不可治。見消證脈顯實大。爲證脈相符。𨿽久可治。若見懸小而堅。不但脈不應病。且眞髒發露。其可療乎。設消證脈小。而不至於虛懸堅勁。又當從仲景腎气丸正治矣。然歷診消癉之脈。無有不帶數象者。但須察浮數沈數。

在左在右。尺甚寸甚。及有餘不足。兼見何脈。而爲審治。又須詳南北風土之彊弱。病患稟气之濃薄。合脈象而推之。庶幾無虛虛之誤矣。大抵北人消癉。脈多沈石滑數。以北方寒水司權。且素食煤火。腎气多濃。故用劉張寒瀉之法。往往獲效。然間有恃力作彊。以水爲事。

乃致虛陽不守。封藏不固。而見右尺數大。爲下消者。亦有眞陰耗竭。腎气不升。肺臟枯燥。而見寸口數盛。爲上消者。又有竭力房室。服食悍。火土太彊。恣意飲啖。而見气口動滑。爲中消者。又不可限以風土。急須導火壯水。除陳气等法。若大江以南。木气始生之界。患消癉者。

從無沈石之脈。卽有滑數。按之必濡。多有尺內見弦。及气口命門大數。或兩寸浮滑者。以東南水土孱薄。虛陽屬動。腎水易虧。當確遵金匱東垣養葵。猶恐不及。況可效用劉張之法乎。至若庾嶺而南。消癉之脈。亦絕無沈石之候。多見浮大數盛。外示有餘。中實不足。以其陽气泄而不藏。腎气溢而不滿。故其治僅可用辛涼以淸其熱。甘寒以滋其陰。若辛熱導火。苦寒瀉气等藥。

總無於預也。至於臨病審察。又當隨左右尺寸之太過不及。而爲決斷。太過見於寸口。多爲气病。

不及見於尺內。多爲腎虛。又在左偏弦。爲精髓受傷。在右偏旺。爲虛陽發露。然其邪皆自內發。

故表證表脈絕少。卽金匱五苓散一條。亦是水气不化。津液不行而渴。故顯脈浮。小便不利。微熱消渴之證。見消癉𨿽有浮脈。亦是客邪爲患。非此証之本脈。故特表而出之。

石頑治太學趙雪訪。消中善食。日進膏粱數次。不能敵其饑勢。丙夜必進二餐。食過卽昏昏嗜臥。或時作酸作甜。或時夢交精泄。或時經日不飲。或時引飲不徹。自言省試勞心所致。詢其先前所服之藥。屢用安神補心。滋陰淸火。俱不應。延至麥秋。其證愈劇。始求治於石頑。察其聲音。濁而多滯。其形𨿽肥盛色蒼。而肌肉綿軟。其脈六部皆洪滑而數。惟右關特甚。其兩尺亦洪滑。而按之少神。此腎气不充。痰濕挾陰火泛溢於中之象。遂與加味導痰加蘭香。數服。其勢大減。次以六君子合佐金。枳實湯泛丸服。後以六味丸去地黃。加鰾膠﹑蒺藜。平調兩月而康。

又治朔客白小樓。中消善食。脾約便艱。察其形。瘦而質堅。診其脈。數而有力。時喜飲冷气酒。

此酒之濕熱內蘊爲患。遂以調胃承气三下。破其蘊熱。次與滋腎丸數服。滌其餘火而安。

又治粵客李之。上消引飲。時當三伏。觸熱到吳。初時自汗發熱。煩渴引飲。漸至溲便頻數。飲卽气喘。飲過卽渴。察其脈象。惟右寸浮數動滑。知爲熱傷肺气之候。因以小劑白虎加人參。三服。其勢頓減。次與生脈散。調理數日而痊。

又治薛廉夫子。彊中下消。飲一溲二。因新娶繼室。眞陰灼爍。虛陽用事。陽彊不倒。恣肆益甚。乃至气息不能相續。精滑不能自收。背曲肩隨。腰胯疼軟。足膝痿弱。寸步艱難。糜粥到口卽厭。惟喜膏粱方物。其脈或時數大少力。或時弦細數疾。此陰陽離決。中空不能主持。而隨虛火輒內輒外也。峻與八味﹑腎气﹑保元﹑獨參。調補經年。更與六味地黃。久服而瘥。

又牙行邵渭賓。仲夏與一婢通。因客至驚恐。精气大脫。卽凜凜畏寒。翕翕發熱。畏食畏飲。

小便淋瀝不禁。邀石頑診之。六脈弦細如絲。責責如循刀刃。此腎中眞陽大虧之兆。令服生料六味。稍加桂﹑附以通陽气。其左右親戚。咸謂夏暑不宜桂﹑附。另延一醫。峻用人參﹑附子月餘。

飲食大進。猶謂參﹑附得力。恣餌不徹。遂至日食豚蹄雞鴨七八餐。至夜預治熟食。聽其飽餐二次。如此又兩月餘。形體丰滿備常。但苦時時嘈雜易饑。常見靑衣羣鬼。圍繞其側。徧禱不靈。

復邀石頑延醫。其脈皆滑數有力。而右倍於左。察其形色多滯。且多言多笑。而語多不次。此味痰壅塞於中。復加辛熱助其淫火。始本陰虛。末傳中消之患也。不急祛滌。必爲狂癡之病。爲制湧吐之劑。遲疑不進。未幾。

忽然大叫發狂。妄言妄見。始信餘言之非謬也。

卷九雜門

痰火

石頑曰。痰火一證。方書罕及。近惟郢中梁仁甫國醫宗旨。專爲立言。然皆泛引膚辭。且所用方藥。專事降泄。略無切於病情。殊非指南之謂。夫所謂痰火者。精髓枯涸於下。痰火憑陵於上。有形之痰。無形之火。交固於中。良由勞思傷神。嗜欲傷精。加以飲食不節。血肉之味。蘊釀爲痰爲火。變動爲咳爲喘。其在平居無恙之時。貯積窠囊之中。或時有所觸發。則衝膈透膜。

與潮宗之泛濫無異。觀其外顯之狀。頗有似乎哮喘。察其內發之因。反有類乎消中。消中由陰邪上僭。攝之可以漸疼。哮喘由表邪內陷。溫之可以暫安。此則外內合邪。兩難分解。溫之燥之升之攝之。咸非所宜。況乎觸發多端。治非一律。何怪時師之茫無統緒乎。予由是而因病制宜。特立玉竹飲子一方。爲是証之專藥。臨證以意增減。庶幾款洽病情。其有兼挾客邪者。又須先徹標證。然後從本而施。自然信手合轍。如因感風寒而發。則香蘇散爲至當。略加細辛以開肺气。香豉以通腎邪。散標最捷。蓋香﹑蘇性降。可無升舉濁垢之虞。他如麻黃﹑桂枝﹑柴﹑防﹑升﹑葛﹑羌﹑獨﹑川芎等味。能鼓動痰气。薄荷﹑荊芥﹑橘皮﹑蘇子等味。能耗散眞气。芩﹑連﹑知﹑柏﹑赤白芍﹑栝蔞根﹑石膏等味。能斂閉邪气。皆宜遠之。因飲食而發。只宜金匱枳術湯。隨所傷之物而爲參用。谷傷曲﹑。酒傷煨葛。肉傷炮楂。麩面傷加艸果。雞鴨卵傷加杏仁。痰食交結。

則加橘﹑半。食積發熱。必加黃連。黃連與枳實同用。善消痞滿。半夏與白術同用。專運痰濕。

然須生用力能豁痰。痰去則津液流通。熱渴自解。非蒼術﹑南星燥烈傷津之比。因惱怒而發。沈香降气散和滓煎服。不但理气化痰。亦可消運食滯。其或兼冒微風。另煎香蘇散以協濟之。原其觸發之因。

不出風食气三者爲甚。然皆人所共知。惟是觸感風熱而發者。世所共昧。蓋寒傷形而不傷气。气本乎肺。肺气受傷。咳嗽喘滿。勢所必致。而寒客皮毛。皮毛爲肺之合。邪從皮毛而入傷於肺。

咳嗽喘滿。亦勢所必致。何怪舉世醫師。一見喘咳。槪以表散爲務。良由不辧內因外因之故耳。

曷知外因從表而傷有形之津。證屬有餘。故一咳其痰卽應。而痰沫淸稀。內因從肺而傷無形之气。

證屬不足。故屢咳而痰不得出。咳劇則嘔。此不但肺病而胃亦病矣。是予玉竹飲子方中。茯苓﹑甘艸專爲胃家預立地步也。至於標證散後。餘火未淸。人參未宜遽用。玉竹飲子。尢爲合劑。病勢向衰。卽當滋養肺胃。異功散加葳蕤。取橘皮爲宣通气化之報使。气虛不能宣發其痰。又需局方七气湯。借肉桂爲熱因熱用之向導。若其人形體𨿽肥。而色白气虛。則以六君子湯加竹瀝﹑薑汁。卽有半夏。亦無妨礙。食少便溏者。竹瀝又爲切禁。宜用伏龍肝湯代水煎服。脾气安和。津液自固。可無傷耗之慮矣。瘦人陰虛多火。六味地黃去澤瀉合生脈散。使金水相生。自然火息痰降。去澤瀉者。以其利水傷津也。若命門脈弱。眞火式微。或不時上衝。頭面哄熱。又須六味地黃加肉桂﹑五味子以攝火歸陰。陰平陽祕。精神乃治。須知治痰先治火。治火先養陰。此爲治痰治火之的訣。然後有眞气浮散之極。艸根木實。無濟於用。又須金石以鎭固之。予嘗借服食方中靈飛散。取雲母以攝虛陽。鐘乳以通肺竅。菊花以淸旺气。兼天冬﹑地黃﹑人參之三才。以固精气神之根本。卽修內丹。不外乎此。所謂知其要者。一言而終。不知其要。流散無窮。敢以此言質之梁子。

梁仁甫云。病痰火者。或吐血。或衄血。或喉疼身熱溺黃。皆熱證也。庸醫妄投苦寒瀉火之劑。不知苦寒能瀉脾胃。脾胃土也。乃人身之本也。今火病而瀉其土。火未嘗除而土已病矣。土病則胃虛。因而飲食減少。

甚至泄瀉肌肉消瘦。不可救藥矣。世俗謂病痰火者。服童便最好。余治痰火。每禁服童便。蓋童便降火𨿽速。而損胃多矣。故治火病。以理脾爲主。此眞訣也。

﹝診﹞痰脈沈弦細滑。大小不勻。皆痰气爲病。左右手關前脈浮大而實者。膈上有稠痰也。關上脈伏而大者。淸痰也。丹溪云。人得澀脈。痰飲膠固。脈道阻滯。卒難得開。必費調理。

卷九雜門

黃癉﹝目黃﹞

經云。身痛而色微黃。齒垢黃。爪甲上黃。黃癉也。安臥小便黃赤。脈小而澀者。不嗜食。

溺黃赤安臥者。曰黃癉。食已如饑者。曰胃癉。目黃曰黃癉。

金匱云。諸病黃家。但利其小便。假令脈浮。當以汗解之。宜桂枝加黃湯主之。

黃家一證。大率從水濕得之。治濕之法。當利小便爲第一義。然脈浮者。知濕不在裏而在表。

又當以汗解之。設表濕乘虛入裏而作癃閉。又當利其小便也。故下條云。黃癉病。茵陳五苓散主之。活法在心。可拘執乎。黃癉病。茵陳五苓散主之。

夫病酒黃癉。必小便不利。其候心中熱。足下熱。是其證也。

酒黃癉者。或無熱。靖言了了。腹滿欲吐。鼻燥。其脈浮者。先吐之。沈弦者。先下之。酒癉心中熱。欲吐者吐之愈。

酒黃癉。心中懊。或熱痛。梔子大黃湯主之。

此卽枳實梔子豉湯之變名也。大病後勞復發熱。服枳實﹑梔子﹑豉三味。覆令微汗。使餘熱從外而解。若有宿食。則加大黃從內而解。此治酒癉之脈沈弦者。用此方以下之。其脈浮當先吐者。則用梔子豉湯。可不言而諭矣。蓋酒癉傷胃發黃。無形之濕熱。故宜梔子豉湧之。與谷癉之當用茵陳蒿者。涇渭自殊。卽此湯亦自治酒食並傷之濕郁。故可用下。觀枳實梔子豉湯之加大黃。

亦是因宿食而用也。更有梔子柏皮湯治身黃發熱一證。又以苦燥利其滲道也。合此比例而推。治黃之法。無餘蘊矣。

酒癉下之。久久爲黑癉。目黃面黑。心中如啖蒜齏狀。大便正黑。皮膚爪之不仁。其脈浮弱。

𨿽黑微黃。故知之。金匱治酒癉。用或吐或下之法。言𨿽錯出。義實一貫。蓋酒之積熱。入膀胱則气體不行。必小便不利。積於上焦。則心中熱。積於下焦。則足下熱。其無心中足下熱者。則靖言了了而不神昏。但見腹滿欲吐鼻燥三證。可知其膈上與腹中。陰陽交病。須分先後治之。當辧脈之浮沈。以定吐下之先後。若但心中熱欲嘔吐。則病全在上焦。吐之卽愈。何取下爲哉。其酒熱內結。心神昏亂。而作懊及痛楚者則。不可不下。故以梔子﹑香豉。皆治其心中懊。大黃蕩滌實熱。枳實破結。逐去宿垢也。但以此劫病之法。不可久用。久久下之。必脾肺之陽气盡傷。不能統領其陰血。其血有日趨於敗而變黑耳。然酒癉之黑。非女勞癉之黑也。女勞癉之黑。

爲腎气所發。酒癉之黑。爲敗血之色。因酒之濕熱傷脾胃。脾胃不和。陽气不化。陰血不運。若更下之。久久則運化之用愈耗矣。气耗血積。敗腐瘀濁。色越肌面爲黑。味變於心。咽作嘈雜。

心辣如啖蒜齏狀。營血衰而不行。痺於皮膚。爪之不仁。輸於大腸。便如漆黑。其目黃與脈浮弱。皆病血也。仲景於一酒癉。臚列先後次第。以盡其治。其精而且詳如此。

谷癉之爲病。寒熱不食。食卽頭眩。心胸不安。久久發黃爲谷癉。茵陳蒿湯主之。

額上黑。微汗出。手足中熱。薄暮卽發。膀胱急。小便自利。名曰女勞癉。腹如水狀。不治。

女勞之癉。惟言額上黑。不言身黃。簡文也。然黑爲北方陰晦之色。乃加於南方離明之位。

以女勞無度。而脾中之濁陰。下趨入腎。水土互顯之色。乃至微汗亦隨火而出於額。心之液且外亡矣。手足心熱。內傷皆然。日暮陽明用事。陽明主闔。收斂一身之濕熱。疾趨而下膀胱。其小便自利。大便黑時溏。又是膀胱蓄血之驗。腹如水狀。實非水也。正指蓄血而言。故爲不治。

黃家日晡所發熱。而反惡寒。此爲女勞得之。膀胱急。小腹滿身盡黃。額上黑。足下熱。因作黑癉。其腹脹如水狀。大便必黑時溏。此女勞之病。非水也。腹滿者難治。硝石礬石散主之。

此治女勞癉之急方也。夫男子精動。則一身之血俱動。以女勞而傾其精。血必繼之。故因女勞而尿血者。其血尙行。猶易治也。因女勞而成癉者。血瘀不行。非急去膀胱少腹之瘀血。萬無生路。乃取皂礬以滌除瘀垢。硝石以破積散堅。二味相胥。銳而不猛。此方之妙用也。

黃癉腹滿。小便不利而赤。自汗出。此爲表和裏實。當下之。大黃硝石湯。

黃瘴最難得汗。自汗則表從汗解。故曰。此爲表和裏實。方用大黃﹑硝石解散在裏血結。黃柏專祛下焦濕熱。梔子輕浮。能使裏熱從滲道而泄也。

諸黃。豬膏發煎主之。

詳此治瘀血發黃之緩劑。以諸黃𨿽多濕熱。然經脈久病。不無瘀血阻滯也。肘後方以此治女勞癉。身目盡黃。發熱惡寒。少腹滿。小便難。以大熱大寒女勞。交接入水所致。用發灰專散瘀血。和豬膏煎之。以潤經絡腸胃之燥。較硝石礬石散。𨿽緩急輕重懸殊。散瘀之旨則一也。

癉而渴者。其癉難治。癉而不渴者。其癉可治。發於陰部。其人必嘔。陽部。其人振寒而發熱也。

癉爲濕熱固結。阻其津液往來之道。故以渴與不渴。證津液之通與不通也。嘔爲腸胃受病。

振寒發熱。爲經絡受傷。於此可證其表裏陰陽而治也。

黃癉者。色如燻黃。一身盡痛。乃濕病也。色如橘子黃。身不痛。乃癉病也。癉分爲五。黃汗。黃癉。谷癉。酒癉。女勞癉。黃汗者。其證兩脛自冷。從腰以上必汗出。下無汗。腰髖弛痛。

如有物在皮中狀。劇者不能食。身疼重。煩躁小便不利。此爲黃汗。宜芍桂酒湯。晝熱。加防風。夜熱。加當歸。食少。加白術﹑茯苓。黃癉有幹有濕。漧黃者。肺燥也。小便自利。四肢不沈重。渴而引飲。梔子柏皮湯。濕黃者。脾濕也。小便不利。四肢沈重。似渴不欲飲者。麻黃連軺赤小豆湯。身黃如橘子色。小便不利。腹微滿者。茵陳蒿湯。渴者。茵陳五苓散。谷癉者。食畢卽頭眩。心中怫郁不安。徧身發黃是也。小柴胡去參加白術﹑炮姜﹑膽艸﹑枳實。二便祕者。茵陳蒿湯。胃癉食已如饑。胃熱消穀。面黃瘦。胸滿脇脹。小便祕赤。補中益气加豬膽汁炒川連﹑酒黃柏﹑澤瀉。酒癉者。身目發黃。腹如水狀。心下懊而熱。不能食。時時欲吐。足脛腫。小便黃。面發赤斑。此因饑中飲酒。大醉當風入水所致。梔子大黃湯。酒癉下之。久久爲黑癉者。

前方去大黃合犀角﹑地黃。不應。去地黃加桂心﹑桃仁﹑穿山甲。色癉者。身黃額上微黑。小便利。大便黑。此因房事過傷。血蓄小腹而發黃。故小腹連腰下痛。大黃附子湯去細辛加肉桂。若神思困倦。頭目昏重。

脾气不運。大便不實者。四君子湯下硝石礬石丸。陰黃者。厥冷脈沈。或服寒涼過多。變爲陰黃。

或因過食寒物而成。四肢皮膚皆冷。心下痞硬。眼澀不欲開。自利蜷臥。茵陳附子漧薑湯。或茵陳四逆湯加白術。冷食不化。腹中結痛。去甘艸加枳實﹑白術﹑艸豆蔻。小便不利。加桂﹑苓﹑澤瀉。有瘀血發黃。大便必黑。腹脇有塊或脹。脈沈或弦。大便不利。脈稍實而不甚弱者。桃核承气湯。下盡黑物則退。失血後崩後。一切病後。脾胃肺元气大傷。面色痿黃。或淡白色。悉屬虛。從內傷治。不可誤認作癉。食勞疳黃。俗名黃胖。夫黃癉者。暴病也。疳黃者。宿病也。至有久不愈者。溫中丸﹑棗礬丸。然此僅可治實人。及田家力作之輩。若膏粱柔脆之人。未可輕試也。戴氏云。食積發黃。量其虛實而下之。其餘但利小便。小便淸利。則黃自退。諭嘉言曰。

夏月天气之熱。與地气之濕交蒸。人受二气。內結不散。發爲黃癉。與醬無異。必從外感汗吐下之法去其濕熱。然夏月陽外陰內。非若冬月傷寒人气伏藏難動之比。其谷癉酒癉女勞癉則純是內傷。與外感無涉。仲景補內經之闕。曲盡其微。至於陰癉一證。仲景之方論已亡。千古之下。

惟羅謙甫茵陳四逆湯一方。治過用寒涼陽癉變陰之證。有合往轍。此外無有也。今人但云陽癉色明。陰癉色晦。此不過气血之分。辧之不淸。轉足誤人。如酒癉變黑。女勞癉額上黑。豈以其黑遂謂陰癉。可用附子﹑漧薑乎。夫女勞癉者。眞陽爲血所壅閉。尙未大損。瘀血一行。陽气卽通矣。陰癉則眞陽衰微不振。一任濕熱與濁气敗血團聚不散。必復其陽。固結始開。倘非離照當空。

幽隱何由畢達耶。黃癉得之外感者。誤用補法。是謂實實。得之內傷者。誤用攻法。是謂虛虛。

陰癉誤從陽治。襲用苦寒者。皆醫殺之也。

在半陰半陽之證。其始必先退陰復陽。陰退乃從陽治。若以附子﹑黃連合用。況且有害。柰何純陰無陽。輒用苦寒耶。

石頑曰。黃癉證中。惟黑癉最劇。良由酒後不禁。酒濕流入髓藏所致。土敗水崩之兆。始病形神未槁者。尙有濕熱可攻。爲祛癉之向導。若病久肌肉消爍。此眞元告匱。不能回榮於竭澤也。

中翰汪先於病癉。服茵陳五苓不應。八月間。邀石頑診之。弦大而芤。腎傷挾瘀。結積不散所致。

急乘元气尙可攻擊時。用金匱硝石礬石散兼桂苓丸之制。以洗滌之。遲則難爲力矣。汪氏有業醫者。以爲藥力太峻。不便輕用。旋值公郎鄕薦。繼以公車。未免縈心。不及調治。迨至新正二日。

復邀石頑相商。脈轉弦勁而革。眞元竭盡無餘。半月以來。日服人參數錢。如水投石。延至正月下浣。遣內使竊問。予謂之曰。挨至今日小主場事。可無礙矣。其後安公聯捷。不及殿試而返。

信予言之不謬也。同時有伶人黑癉。投以硝石礬石散作丸。晨夕各進五丸服。至四日。少腹攻絞。

小便先下瘀水。大便繼下溏黑。至十一日瘀盡。次與桂﹑苓﹑歸﹑芍之類。調理半月而安。或問近世治癉。多用艸頭單方。在窮鄕絕域。猶之可也。城郭愚民。亦多效尢。仁人鑑此。豈不痛歟。

嘗見有服商陸根﹑苦匏酒﹑過山龍﹑雪裏靑﹑鹿蔥等汁。吐利脫元而死者。指不勝屈。曾有孕婦病黃。誤用瓜蒂搐鼻。嘔逆喘滿。致胎息上衝。慘痛叫號而斃。設當此際。得何法以救之耶。答言。是皆與飛蛾觸火無異。欲救之者。惟廣行刊布。垂誡將來。勿蹈前轍。庶不失仁人之用心。

若欲手挽旣覆之車。吾末如之何也。

目黃目黃曰黃癉。亦有目黃而身不黃者。經云。風气與陽明入胃。循脈而上至目內。其人肥。則風气不得外泄。則爲熱中而目黃。煩渴引飲。宣明用靑龍散。殊失經旨。合用越婢加術湯﹑桂枝二越婢一湯選用。病久屬虛者。理苓湯倍用桂﹑苓。凡黃癉目黃不除。或頭重。以瓜蒂散搐鼻。後用茵陳五苓散淸利之。

﹝診﹞脈沈渴欲飲水。小便不利者。皆發黃。脈洪大。大便利而渴者死。脈微小。小便利不渴者生。凡黃家。候其寸口近掌無脈。口鼻气冷。並不可治。癉毒入腹。喘滿者危。凡年壯气實。

脈滑便堅者易愈。年衰气弱。脈虛澀而便利者難痊。

卷九雜門

嘈雜﹝噯气﹑KT﹞

嘈雜與吞酸一類。皆由肝气不舒。木挾相火乘其脾胃。則谷之精微不行。濁液攢聚。爲痰爲飲。其痰亦從木气化酸。肝木搖動中土。故中土擾擾不寧。而嘈雜如饑狀。每求食以自救。苟得少食。則嘈雜少止。止則復作。蓋土虛不禁木所搖。故治法必當補脾運痰。土濃載物。則風木自安。不必用伐肝之劑。六君子湯爲專藥。火盛作酸。加吳茱萸﹑川黃連。若不開郁補土。務攻其痰。久久而虛。必變反胃泄瀉。痞滿眩暈等病矣。嘈雜或食後。腐化酸臭。心中煩雜者。保和丸。

濕痰气滯。不喜飲食者。保和丸二錢。越鞠丸一錢和服。脈洪大者火多。二陳加薑汁炒山梔﹑川連。滑大者痰多。導痰加芩﹑連﹑山梔。脈弦細身倦怠者。六君子加撫芎﹑蒼術﹑薑汁炒山梔。

不應。合佐金丸。又有用消克藥過多。饑不能食。精神漸減。四君子加白芍﹑陳皮﹑薑汁炒川連。

心懸懸如饑狀。欲食之時。勿與飲食。常以枳術丸三分。抑靑丸一分和服。中脘有飲則嘈。有宿食則酸。故常噯宿腐气逆咽酸水。亦有每晨吐酸水數口。日間無事。膈常如酸熱者。皆中宮不淸所致。越鞠丸合佐金丸服最妙。婦人悒郁。多有此證。逍遙散下佐金丸。腎肝陰虛。不能納气歸元而作嘈雜。噯气。痞滿。脈必澀弱。服補中﹑二陳諸藥不效者。臨臥用四神丸加川連。侵晨用六味丸加沈香。

噯气噯气皆屬胃中窒塞。气不宣通。上迫而出也。然有飲食太過。噯出如敗卵气者。則當審所傷何物而消導之。亦有胃弱不能克化而然者。此宜兼補兼消。不可純用克伐也。

KT胃中津气枯槁則KT。若平時飲食常KT者。爲反胃之漸。不可不知。

卷九雜門

欠嚏

經云。腎爲欠爲嚏。气郁於胃。故欠生焉。胃足陽明之脈。是動。則病振寒。善伸數欠。二陽一陰發病。主驚駭。背痛。善噫善欠。

胃爲二陽。腎爲一陰。以胃虛气郁於中則爲噫。腎虛經郁於下則爲欠。內經𨿽以欠隸諸胃。

然必由少陰經气下郁。不能上走陽明。胃气因之不舒而頻呼數欠。以泄其气。舒其經。若少陰气不下應。胃气𨿽虛。郁上泄。則但呼而不欠也。

人之嚏者。陽气和利。滿於心。出於鼻。故爲嚏。

金匱云。夫中寒家善欠。其人淸涕出。發熱色和者善嚏。中寒。其人下利。以裏虛也。欲嚏不能。此人肚中寒。

中气虛寒。不能上溫肺气。則善呼。不能下引腎气。則善欠。故呼欠。𨿽主胃气不舒。實緣腎气郁伏所致。若中寒而加火迫津气。或風激水液。皆淸涕出。縱由士虛不能禦邪之故。設兼客邪發熱。而色和善嚏者。此表气尙彊。逼邪上走空竅也。亦有裏虛不能拒邪而爲下利者。知其人必有陳寒。無陽气以發越其邪。故欲嚏而不能也。

河間曰。嚏者鼻中因癢。而气噴作於聲也。鼻爲肺竅。癢爲火化。外風欲入而內火拒格。故發爲嚏。有嚏則風邪隨气而散。不能入傷於經。是以傷風有嚏爲輕。

石頑曰。內經金匱。𨿽有嚏欠之因。卻無方藥主治。守眞以傷風有嚏爲輕者。其人陽气和利。

𨿽有風邪。自能隨气鼓散。可無藉於湯藥也。於此有人素蘊濕熱。加以客邪。鼻塞不聞香臭。服細辛﹑辛夷等藥百餘劑。每當微風。卽嚏不已。三嚏之後。淸涕如注。腦戶隱隱掣痛。諸治罔效。

因思金匱中寒家淸涕善嚏之說。遂取鐘乳專溫肺气之品。助以人參溫中。黃實衛。鹿茸固髓。

黃牛腦和丸。空腹服三十丸。餌及兩月。數年之病。隨手而愈。

卷九雜門

身重﹝解﹞

經曰。肝虛腎虛腳虛。皆令人體重煩冤。

身重多屬於濕。宜用健脾行濕之劑。如除濕湯﹑滲濕湯﹑胃苓湯之類。虛人補中益气加羌﹑防﹑茯苓﹑澤瀉。隨其攸利。仲景云。風濕脈浮身重。汗出惡風者。防己黃湯。夏月中風濕。

身重如山。不能轉側。消暑十全散加羌活﹑蒼術。腎著身體重。甘姜苓術湯。

石頑曰。身重無非濕證。濕證多歸重於脾土。爲脾病是矣。又腎爲水髒。腎虛則邪水用事。

故又主腎虛。至於肝虛。亦令人體重煩冤者。何也。蓋肝虛則不能勝土。土無風气。亦必郁熱上蒸而爲病矣。然肝則重於煩冤。脾則重於腫重。

腎則重於痿弱。不可不辧。

解尺脈緩澀。謂之解。又云。腎脈太過。則令人解。腎气郁熱。精不運而解惰。煩熱气乏不欲言。此腎經虛熱有餘也。河間用利腎湯大謬。宜虎潛丸﹑淸燥湯之類。肥人夏月多此。皆濕熱爲患也。

卷九雜門

脫營失精

石頑曰。嘗讀內經有脫營失精之病。方家罕言。近惟陳毓仁癰疽圖形。僅見失營之名。究無方論主治。故粗工遇此。靡不妄言作名。爲害不淺。夫脫營者。營气內奪。五志之火煎迫爲患。

所以動輒煩冤喘促。五火交煽於內。經久始發於外。發則堅硬如石。毓仁所謂初如痰核。久則漸大如石。破後無膿。惟流血水。乃百死一生之證。是以不立方論。良有以也。其形著也。或發膺乳腋脇。或發肘腕脛膝。各隨陰陽偏阻而瑕聚其處。久而不已。五气畱連。病有所並。則上下連屬。如流注然。不可泥於毓仁之耳前後及項間。方目之爲失營也。以始發之時。不赤不痛。見證甚微。是以病者略不介意。逮至腫大硬痛。蟠根錯節已極。豈待破後無膿。方爲百死一生之證哉。

原夫脫營之病。靡不本之於郁。若郁於臟腑。則爲噎膈等證。此不在臟腑。病從內生。與流注結核乳巖。同源異。推其主治。在始萌可救之際。一以和營開結爲務。而開結全賴胃气有權。方能營運藥力。如益气養營之制。專心久服。庶可望其向安。設以攻堅解毒淸火消痰爲事。必至腫破流水。津復外滲。至此日進參﹑。徒資淋瀝。其破敗之狀。有如橊子之裂於皮外。蓮實之嵌於房中。與翻花瘡形像無異。非若流注結核之潰後。尙可圖治。亦不似失精之筋脈痿也。詳脫營失精。經𨿽並舉。而死生輕重懸殊。脫營由於嘗貴後賤。𨿽不中邪。精華日脫。營旣內亡。瑕復外聚。攻補皆爲扼腕。

良工無以易其情志也。失精由於先富後貧。𨿽不傷邪。身體日減。內𨿽菀結。外無瑕聚。投劑略無妨礙。醫師得以施其令澤也。然二者之病。總關情志。每每交加。而有同舟敵國。兩難分解之勢。故毓仁以失營二字括之。惜乎但啟其端。而肯綮示人之術。則隱而不發。何怪粗工謬言爲道。

妄用砭石。寧免五過四失之咎歟。

卷九雜門

脫

諭嘉言曰。夫人之身。陰陽相抱而不相離。是以百年有常。故陽欲上脫。陰下吸之。不能脫也。陰欲下脫。陽上吸之。不能脫也。卽病因非一。陰陽時有亢戰。旋必兩協其平。惟大醉大勞。

亂其常度。使魂魄不能自主。精神上下離決矣。蓋上脫者。皆是思慮傷神。其人多汗。面如渥丹。

妄見妄聞。如有神靈。閉目轉盼。覺身非己有。恍若離魂者然。下脫者。多緣房勞傷精。其人翕翕少气。不能飲食。大便滑泄無度。小便淸利倍常。或夢寐走泄。晝夜遺精。或精血並脫。不能自主。復有上下俱脫者。良由上盛下虛。精華外脫。其人必嗜肥甘。好酒色。而體肥痰盛。往往有類中之虞。嘗見有壯歲無病。一笑而逝者。此上脫也。少年交合。一注而傾者。此下脫也。顚僕遺尿。喘鳴大汗者。此上下俱脫也。治法。要在未脫之先。尋其罅漏緘固之。若不識病因。而搏搜以冀弋獲。𨿽日服人參。徒竭重資。究鮮實益。總不解陰陽離決之機。何髒使然。若能洞鑑隔垣。隨上下援救。使陰平陽祕。精神乃治。烏有暴脫之患乎。

石頑曰。脫之一證。內經𨿽有精脫者耳襲。气脫者目不明。難經又有脫陽者見鬼。脫陰者目盲等說。咸非諭子所言之暴脫也。夫暴脫之患。每嘗見於膏粱充飫之家。藜藿艱虞之輩。未之有也。其於百藝之中。惟鳴於醫者。殫心竭力。以博虛聲。非他伎術。但勞形而神气無傷之比。昔沈朗仲先生。抱病赴髙澹遊之招。歸卽喘汗而脫。兒科趙蕙田。輕舟應鳴先項公之請。比及到崖。舟子呼之不應。脫然而逝。吳羽仁先生。先予而候如農姜公。適予踵至。時方瘀血大下。气亂脈喘。難以議藥。姑待平旦气淸之時診決。庶無差誤。握手言別。切切囑予。歸當謹察病機。毋失气宜。訂期明晨早至。

共圖竭厥之治。詰朝坐候。吳子不至。詢之姜使。云是昨暮復過半塘。坐脫肩輿之中。因思所囑之言。乃知仁人之用心。直至形離神散而不自覺。又安能於未脫之先。尋罅漏而爲緘固耶。嗟予朽落。一息僅存。尙不能謝此煩勞。因書以爲前車之鑑。並爲同人保生之勸。

卷九雜門

過饑胃竭

人賴水谷以生。水谷敷布則五臟安和。水谷阻逆。則百病叢生。水谷廢絕。則性命傾危。以胃爲水谷之海。五臟之本也。惟是病邪結於胃。不能行出納之令者。切勿彊與。以益病邪。以胃中邪熱蘊隆。痰食阻滯。故𨿽一旬一气不食。不足爲慮。非若無病之人。脾气時時消磨。不可旦晚缺食也。故越人有平人不食水谷七日則死之說。而最爲切禁者。傷寒之無汗脈緊。爲寒傷營證。及汗不得出而煩躁之營衛俱病。其胃中營气爲寒邪所傷。旣郁遏而爲熱矣。若不奪其飲食。

必轉助邪爲虐。爲害不淺。更有揮霍撩亂胃气反戾之證。誤進穀气。禍不旋踵。至於自汗脈緩之風傷衛證。𨿽同感客邪。只傳經絡。不傳胃府。便無禁食之例。觀仲景桂枝湯後云。啜熱稀粥以助藥力。於此可見。不當槪爲禁止也。非特桂枝湯用熱稀粥以助藥力也。卽寒傷營之尺中微弱者。用小建中。取膠飴之稼穡作甘。引桂枝之辛溫。畱戀中焦。以助胃祛邪。卽是熱稀粥之變法。且釀去渣滓。無質滯著。則不助邪熱。故寒傷營亦得用之。較熱稀粥之法。更進一層矣。仲景爲傷寒立法之祖。必無誕妄之言。欺誤後世之理。只緣聖法久湮。故近世醫流。凡遇發熱頭痛。有似外感之類。無論病之虛實。

証之表裏。熱之眞假。槪以傷寒目之。必先禁止飲食。混與通套疏風消克之藥。在質壯气實人得之。𨿽未中。稍借行表之勢。便可熱退身涼。安知胃气有權者。感邪不深。𨿽不服藥。自能蒸發正汗。所謂壯者气行則已也。苟元气虛人。胃中津液本少。且復奪其飲食。藥𨿽中病。尙難作汗。況堪恣行表藥。重傷本虛之胃气乎。曷知脾胃之气。全賴水谷資其轉運。與車輪戽水不異。

今以旣病垂絕之胃。尙欲俟其胸膈開爽。始進穀气。猶埋輪旱麓。待水漲而後戽之。則苗之不槁也幾希矣。縱僥幸不死。元气削伐殆盡。少年者日漸羸。多成虛損。髙年者暗損元神。促其天年。皆由習俗好用攻克。罔顧正气所致。蓋病之有發熱頭痛者。未必盡爲傷寒。假如內傷勞倦。

陰虛火炎。槪以傷寒法治之。是速其夭紮也。予業擅傷寒專科。六十年來。目擊誤奪飲食。至劇致斃者。未遑枚舉。嘗見餓久之人。脾气不運。𨿽經旬累月。愈不思食。庸工不知。以爲尙有宿食。猛進寬胸破气之藥。每每激其虛陽。上浮外泛。而致頭面不時哄熱。醫者復認表邪未盡。重與發散。硝﹑黃﹑柴﹑葛﹑枳﹑橘之屬。恣無忌憚。不死不已。亦有腸胃久絕穀气。大便枯竭不行。而欲妄議攻下者。此胃气虛極。無論攻伐之藥不能勝任。卽調補藥亦難勝任。但當頻與粥湯。

微助胃气。以俟津回。庶或可救。而餓久之人。粥食到口。𨿽極甘美。然多有食下作嘔者。或食下少頃作酸者。或膈間迷迷不爽者。或腹中隱隱作痛者。或腸中聲響不已者。此皆三脘閉約。痰气阻礙之故。病家不明此理。往往惑於師巫及親朋左右之言。猶豫不敢進食。因循日久。終成不救者多矣。曷知胃气久虛之人。卽有不時哄熱。非助以穀气。則虛火不除。則有胸膈痞滿。非助以穀气。則大气不運。卽有大便枯約。非助以穀气。則津液不回。蓋新穀气運。則宿滯始能下通。若能認定關頭。頻與稀糜。俟胃气稍復。漸以獨參﹑保元﹑四君﹑異功之類調之。如此而獲保全者。亦頗不少。但不可猛進彊進。

及添水復熱者。搪塞一時。重傷衰竭之胃气。反歸咎於調治也。經云。漿粥入胃。則虛者活。所以往往令其勿藥。以收十全之功耳。

飛疇治一婦。嘔惡胸滿身熱。六脈弦數無力。形色倦怠。渴不甚飲。云自遊虎邱暈船吐後。

汗出發熱頭痛。服發散四劑。頭痛𨿽緩。但脹暈不禁。復用消導三四劑。胸膈愈膨。聞穀气則嘔眩。因熱不退。醫禁粥食已半月。惟日飲淸茶三四甌。今周身骨肉楚痛。轉側眩暈嘔噦。予曰。

當風嘔汗。外感有之。已經發散矣。吐則飲食已去。胃气從逆。消克則更傷脾气。脾虛故脹甚。

今無外感可散。無飲食可消。脾絕穀气則嘔。土受水克則暈。卽使用藥。亦無胃气行其藥力。惟與米飲。繼進稀糜。使脾胃有主。更議補益可也。因確守予言。竟不藥而愈。

卷九雜門

藥蠱

藥之治病。不得已也。古人以不服藥爲中醫。厥有旨哉。嘗聞古聖垂誨。靡不反復詳愼。至立方之下。每雲中病卽止。不必盡劑。其鄭重有如此者。近世丰裕之家。略有小病。卽從事於醫藥。元气堅固者。無論治之中與否。但得開通病气。元神自復。若稟質素弱。及病後產後。亡血脫瀉之後。不能卽愈。日以湯藥爲務。多致輕者重而重者劇。病气日增。飲食日減。以致寒熱咳嗽。吐痰吐血。諸證百出。而猶以爲藥力未逮。邪熱未除。日以淸火消痰爲務。遂成藥蠱之病矣。夫人之胃气。全賴水谷滋養。胃气旺。則諸病不生。縱有賊邪侵犯。

气復自已。原無急於調治也。嘗見世人不得盡其天年者。大都皆醫藥之誤耳。今旣病之胃。轉爲藥力所侵。不至四大分崩不已。末流之挽。𨿽日事參﹑苓﹑﹑術。如以漏器承漿。漫無盈滿之期。況堪克任偏勝性味乎。凡虛羸之疾。治之不能卽應。當暫爲休息。以俟胃气之復。不特藥蠱爲然也。其藥蠱之患有三。一者胃气爲藥所汨。飲食不爲肌屑。而骨不支牀。一者藥毒流於坎陷。

少火不能五內。而煩蒸髓極。一者脾傷不能收精。髒气固結不舒而羸瘦腹大。𨿽有脾胃之分。所重全在胃气。胃爲五臟之本也。此性膏粱豢養者有之。在藜藿勞之人。未之見也。其治藥蠱之病。當屏絕一切苦寒降泄。辛熱升發。气味濃烈之藥。只宜小劑參﹑。甘溫養胃之品。庶爲合宜。如獨參﹑保元之類。以圖陽生陰長之功。若虛火僭逆。稍加秋石以引參﹑之力入於陰分。

爲止逆下气之首藥。無寒涼傷胃。奪食作瀉之虞。若晡熱自汗不止。當歸補血﹑六味地黃。少少與之。一爲血虛發熱。一爲陰虛發熱之專劑。勿以迂緩而忽諸。若貪功而妄行雜治。則與抱薪救焚不殊也。況有中气久爲藥憊。畏食泄瀉。或下利膿血。無論寒熱補瀉。卽獨參﹑理中。下咽必增煩劇。卽宜屏除藥石。但與稀糜養其胃气。次以肴核助其气血。五穀爲養。五肉爲助。未嘗不爲軒岐要旨也。當知樂蠱傷胃。則胃之畏藥。所不待言。惟使谷神敷布。日漸向安。經云。安谷者昌。安谷者過期。未聞服藥得以長生也。操司命之權者。何不思之甚耶。

卷九雜門

臭毒

臭毒。俗名發痧。皆由中气素虧之故。蓋脾胃之所喜者香燥。所惡者臭濕。今脾胃眞气有虧。

或素多濕郁。所以不能主持。故臭惡之气。得以直犯無禁。發則腹痛。不能飲食。或上連頭額俱痛。或下連腿及委中俱痛。甚至有欲吐不吐。欲瀉不瀉。或四肢厥逆。面靑脈伏。或徧體壯熱。

面紫脈堅。此平昔火衰火盛之別也。有痛死不知人。少間復蘇者。有腹痛不時上攻。水漿不入。

數日不已者。欲試眞否。但與生黃豆嚼之。覺香甜者。卽是臭毒。覺腥者非也。舉世有用水搭肩背及臂者。有以薴麻水濕刮之者。有以瓷碗油潤刮之者。有以瓷鋒鍼刺委中出血者。有以油紙點照。視背上有紅點處皆烙之者。總欲使腠理開通之意。又有以冷水咽椒數十粒者。有以白礬生研冷水。調服二三錢者。然椒性辛散。誤餌無妨。礬性酸澀。苟非臭毒。爲禍不淺。多有誤認食積。

屢攻不愈。綿延十日半月而死者。常見有大飲冷水。而變下痢者。亦有飲水停於肺中。而變水腫者。有誤服礬水。呃逆嘔噦不止者。有刺委中去血過多。移時而死者。亦有傷寒陰證腹痛。誤刺委中。及飲冷水。而致不救者。又有內傷冷食腹痛。誤刺委中。而致轉劇者。誠可憫也。按此腹痛。乃陰邪穢气。郁遏脾胃中伏火。兩邪相擊而致。每苦時常舉發。藥之不應。古法。有初得病時。飲以艾湯試吐。卽是此證。有以蠶蛻紙泡湯飲之。溫覆取汗。蓋蠶性豁痰祛風利竅。其紙已經鹽過而順下最速也。余嘗謂此證旣屬中土气衰。穢气內賊。盒飯用利气藥以散穢濁之气。合用一味香附。童便浸曬爲末。停湯頓服四五錢立效。或越鞠丸﹑沈香降气散亦佳。又脾虛挾火。兼犯穢气。則心腹擾痛。上下不通。俗謂之幹霍亂。近世謂之絞腸痧。以穢气在外。固結不散。火邪在內。攻擊不開。故爲證最急。急以鹽置刀頭燒紅。淬水中。攪勻灌吐。以升提郁閉之气。然後以藿香正气散。放溫與之。曾見有熱服湯藥而斃者。有服玉樞丹﹑蘇合香丸而愈者。然不若鹽湯和童便爲最。點眼砂亦佳。

但凡臭惡腹痛。脈或伏。或細小緊澀。或堅勁搏指中而帶促結。皆是陰逆陽伏之象。不可誤認陰寒而投熱藥。致動其火。爲害不可勝言。非但熱藥當禁。卽砂仁辛溫香竄。生薑辛辣上升气。酒辛烈助火。皆當忌之。熱湯亦切勿與。熱浴尢爲大忌。熱則上衝莫制也。若見面靑唇黑。脈勁搏指。厥逆喘促者。多不可救也。

卷九雜門

番痧

嘗考方書。從無痧証之名。惟觸犯臭穢。而腹痛嘔逆。世俗以瓷器蘸油刮其脊上。隨發紅斑者。謂之曰痧。甚則欲吐不吐。欲瀉不瀉。漧嘔絞痛者。曰絞腸痧。近時有感惡毒異气而驟發黑痧。俗名番痧。卒然昏倒腹痛。面色黑脹。不呼不叫。如不急治。兩三時卽斃。有微發寒熱。腹痛麻瞀。嘔惡神昏者。或汗出。或隱隱發斑。此毒邪發於表也。亦有發卽瀉利厥逆。腹脹無脈者。此毒邪內伏。不能外發也。所患最暴。多有不及見斑而殂者。經謂大气入於臟腑。𨿽不病而卒死是也。初覺先將紙撚點淬頭額。卽以蕎麥焙燥。去殼。取末三錢。溫湯調服。重者。少頃再服卽安。蓋蕎麥能煉腸胃滓穢。降气寬胸而治濁滯。爲痧毒之專藥。但服過蕎麥者。後患別病。藥中有綠礬者。切勿犯之。其毒甚面黑者。急於兩膝後委中穴。砭出黑血。以泄毒邪。蓋驟發之病。勿慮其虛。非此急奪。束手待斃。以此病起於漠北。流入中原。故以番痧目之。原夫此病與瘴癘相似。瘴則觸冒山嵐瘴气。此則觸冒惡毒異气。與時行疫癘不殊。但時行則沿門闔境傳染。此則一人驟感。死於一日半日之間。不似時行之可以遷延數日也。又此病與傷寒之伏气相似。

伏气發溫。熱毒自裏達表。此則一身驟感異气。無分表裏臟腑。亦不似中寒暑。本虛不勝寒暑之暴也。又此病與揮霍撩亂相似。霍亂是客邪與水谷之气相並。此則正气暴逆。不能與邪相亢也。又此病與關格相似。

關格是上下不通。病純屬裏。此則兼有斑痧表證也。大略與臭毒相類。然臭毒所觸穢气。此則觸冒惡毒。較之癘疫尢劇。初起昏憒不省。脈多沈匿不顯。或渾渾不淸。勿以腹痛足冷而與溫藥。

倘蕎麥一時難得。或服之不應。卽宜理气爲先。如香蘇散加薄荷﹑荊芥。辛涼透表。次則辟邪爲要。梔子破湯加牛蒡﹑生甘艸。解毒安中。表熱勢甚。淸熱爲急。黃芩湯加連翹﹑木通。分利陰陽。如見煩擾腹脹。脈來數疾。急投涼膈散。如局方以竹葉易生薑。則毒從下奪。熱劇神昏。𨿽合三黃。多不可救。煩渴引飲遺尿。速淸陽明。白虎湯加蔥﹑豉。使毒從表化。以上諸法。在未經誤藥。庶可挽回一二。若病家疑信未眞。愼毋輕治。脫或變生反掌。取咎未便。曾見一商。初到吳會。暢飲酣歌。席間霎時不安。索生薑湯一啜而逝。又有朔客到楓。覓混澡浴。忽然眩暈嘔逆。到舟卽斃。繼有醫者。飯後寒熱腹痛。手足逆冷。不終夕而告殂。更有文學。鄕居到郡作弔。

歸卽腹痛。坐立不寧。語言不次。然見客猶能勉力作揖。診之。六脈模糊。是夜卽便捐館。邇來卒患腹痛死者。比比皆然。𨿽無斑現。靡不謂之番痧。近有年少新婚。陡然腹痛麻瞀。或令飲火酒半甌。而腹痛轉劇。旋增顱脹。身發紅點。與蘆根汁得吐乃解。復有鼻衄口燥。胸腹略見紅斑。

啜童子小便稍寧。醫與蔥白﹑香豉濃煎。仍入童便。續續與之。得大吐汗出而痊。若斑點深赤。

毒在血分者。濃煎茺蔚。少投生蜜。放溫恣服。取效最捷。以其專下惡血也。或加生萊菔汁半杯。

總取散血之功。且有誤認傷寒而與發散。周身紫如雲而死者。亦有誤認麻疹而與檉柳﹑櫻桃核湯。咽痛失音而死者。況有停食感冒。誤認番痧。而與寒涼解毒。反減去衣被。不愼風寒。煩熱躁擾而死者。以其卒犯惡毒異气。無以脈診。故辧治尢難。是以近世多用火淬砭刺之法。須知因感惡毒異气而致者。此屬外因。火淬爲當。

因觸臭毒穢气而致者。屬不內外因。非砭刺不足以奪其勢。然刺之無血。不可救也。

卷九雜門

嶺南瘴毒

嶺南炎方瀕海。地卑土薄。故陽气常泄。陰气常虧。四時放花。冬無霜雪。一歲之間。暑熱過半。窮腦久晴。或至搖扇。人居其間。气多上壅。膚多汗出。腠理不密。蓋陽不返本而然也。

陽燠旣泄。則使人本气不堅。陽不下降。常浮而上。气浮而不堅。則汗府開疏。津液易泄。故內寒外熱。上熱下寒之證。所由生也。治當固陽气。實腠理爲主。若多用表散之藥。則陽气愈虛。

風邪益盛。鮮有不誤者矣。確系外邪爲患。則當蒼術芩連湯解散之。春秋時月。人感山嵐瘴霧之气發寒熱。胸膈飽悶。不思飲食。此毒瓦斯從鼻口入內也。治當淸上焦。解內毒。行气降痰。不宜發汗。蒼術芩連湯。頭痛甚者。去木通﹑黃連。加本﹑蔥﹑豉。若寒溫失節。汗身坦露。感冒風寒之气。气閉發熱頭痛。此則傷寒類也。但嶺南气溫易汗。故多類瘧。南方气升。得此病者。

卒皆胸滿。痰涎壅塞。飲食不進。與北方傷寒只傷表。而裏自和者不同。治當解表淸熱。降气行痰。蒼術羌活湯。若內停飲食。外感風寒者。藿香正气散。若脾气虛弱而寒熱作嘔。平胃散加半夏﹑木香。名不換金正气散。瘴瘧寒熱往來者。蒼術柴胡湯。瘧久者。加人參﹑當歸。汗多者。

去蒼術易白術加白芍。大凡病久而气虛血弱者必發熱。須用四君之類調補脾胃。脾胃一健。气血自生。若認爲血虛而用四物沈陰之劑。則脾土復傷。諸髒皆病。虛證蜂起。反爲難治。甚至不救。

瘧後變成痢。宜從虛治。補中益气湯。有熱。加芩﹑連。有食。加木香﹑砂仁。若溫暑之月。民病天行瘟疫熱病。治宜淸熱解毒之劑。蒼術白虎湯加人中黃。若時气發熱。變爲黃病。所謂瘟黃也。治宜淸熱利濕。茵陳五苓加人中黃﹑連﹑柏。若中气虛寒。四肢厥冷。或浮腫黑黃者。用理中湯加茵陳﹑桂﹑苓。飛疇曰。粵西傍交趾一帶。豬雞之屬。俱煮湯潑去。更煮食之。其米亦然。且不能多食。稍過則脹悶。總由瘴毒漸毓所致。其日出時。有气如蘭香。日中時有气如茉莉香。日沒時有气如炊新米香。如此每日三气。急掩口鼻勿語言以避之。其觸之者。寒熱如瘧。三四日死。元气稍旺者。數日死。當此急服藿香正气﹑蒼術羌活湯。猶可救之。予戚官其地。不三月而只存一口。乃元气充裕者。然亦病幾於危。故仕任及客遊其處者。切須知之。否則無不蒙其害者矣。

中霧气者。心內煩悶少气。頭痛項急。起則頭眩。或身微寒。戰掉不安。時復憎寒。心中欲吐。漧嘔無物。此淸陽之位。受濁陰之邪气也。不可耗气傷津。梔子豉湯加蔥白湧散之。頭痛甚。

加本。煩悶。加木香﹑藿香之類。繆仲淳經疏。只用本﹑木香水煎服。大抵蒸發之邪。必中在上在表。故宜湧之。總無關於臟腑也。

卷九雜門

虫

虫由少陽風木。濕熱鬱蒸而成。觀日中有雨。則禾節生虫。人患虫積。多因饑飽失宜。中脘气虛。濕熱失運。故生諸虫。小兒最多。大人間有。其候心嘈腹痛。嘔吐涎沫。面色痿黃。眼眶鼻下有黑。嗜食米紙茶葉泥炭之類。沈沈默默欲眠。微有寒熱。治宜隨證用方。如心腹中痛。上下往來。發作有休時。喜涎出者。虫也。烏梅丸。胃脘咬痛。發歇有時。痛發則吐涎沫。金匱九痛丸。狐疑善惑者。妙功丸。噎膈嘔吐者。剪紅丸。肚腹常熱者。化虫丸。四肢常冷者。集效丸。

腹中虫積。萬應丸。膈上痰濕虫積。遇仙丹。穀道生瘡。虫蝕癢痛。膠艾葙歸湯。外用雄黃兌法。

隨證取用。無不克應也。千金方用豬膽一枚。苦酒半升和之。火煎令沸。三上三下。藥成放溫。空腹飲三滿口。虫死便愈。治蛔攻心痛神應。仁齋云。血入於酒。則爲酒鱉。血凝於气。則爲气鱉。敗血雜痰。則爲血痰。掉頭掉尾。上侵胃脘。食人脂膜。或附脇背。或隱胸腹。惟蕪荑炒煎服之。然必兼養胃益血理中。乃可殺之。若徒用雷丸﹑錫灰。不能去也。

治虫之藥。必在夏月龍蛇起陸之時。服之方易奏功。若在萬類蟄藏之際。𨿽有合劑。不能取效也。丹溪以上半月。虫頭向上。易治。當以上半日爲是。先以糖蜜﹑肉汁﹑香甜物引起。後用殺虫藥。然須爲散。以渣滓可入虫口也。痔漏中虫蝕下部。肛盡穿腸者。取蝦蟆靑背者一枚。入蘆薈一錢。用生雄鷄脛骨二莖。入滿雌黃並用鹽泥固濟。燒存性。合和爲散。入腦﹑麝﹑硼砂各少許。再研極細。先以豬蹄甲三枚。胡蔥七莖。煎湯日洗。紙撚幹。吹下部孔內。令深入。外以黑膏蓋之。日吹一次。以管盡爲度。如或希奇怪病。除痰血外。百治不效者。卽是虫爲患。視其經絡虛實。參脈證消息治之。虫在肝。令人恐怖。眼中赤壅。在心。心煩發躁。在脾。勞熱。

四肢腫急。在肺。咳嗽气喘。醫者不察。謬指凡動屬火屬痰。寒涼轉傷脾胃。卒至夭枉。自非垣視一方者。烏能辧哉。婦人陰蝕之虫。詳婦人本門。

石頑曰。虫之怪證多端。遇之卒不能辧。昔人治例。有雷丸治應聲虫之說。近有女子咳逆腹痛後。忽喜呼叫。初時呀呷連聲。漸至唔不已。變易不常。或如母雞聲。或如水蛙鳴。或如舟人打號。每作數十聲。日發十餘次。忍之則胸中悶悶不安。此爲叫虫。卽應聲虫之類也。復有一人患發熱痞滿後。常兀兀欲吐。吐中必有虫數枚。狀如蝦形。跳躍不已。諸治不應。或令服銅綠湧之。不過二三度。遂絕不復見矣。

卷九雜門

蠱毒﹝射工溪毒諸中毒﹞

南粵蠱毒有數種。曰蛇毒。蜥蜴毒。蝦蟆毒。蜣螂艸毒。金蠶等毒。皆是變亂元气。人有過造作之者。卽謂之蠱也。多於飲食內行之。與人禍患。禍患於他。則蠱主吉利。所以人蓄事之。

中其毒者。心腹絞痛。如有物嚙。或吐下血。皆如爛肉。或好臥暗室。不欲光明。或心性反常。

乍嗔乍喜。或四肢沈重。百節酸疼。或乍寒乍熱。身體習習而痺。胸中滿悶。或頭目痛。或吐逆不定。或面目靑黃。甚者十指俱黑。診其脈。緩大而散。皆其候也。然其毒有緩有急。急者倉卒。或數日便死。緩者延引歲月。遊走腸內。蝕五臟盡則死。其死時皆從九孔中。或於脇下肉中出。所以出門。須帶雄黃﹑麝香﹑丹砂辟惡之藥。卽百蠱狐貍老物精魅不敢著人。彼處之人。亦有灸法。國中虫毒。卽於心下捺定。便大炷艾灸百壯。又於足小指尖上灸三壯。當有物出。卽愈。

欲驗之法。當令病患唾水。沈者是蠱。不沈者非蠱也。初覺中蠱。急服玉樞丹。或吐或利。隨服便痊。南方有毒蠱之鄕。於他人家飲食。卽以犀角攪之。白沫起。卽爲有毒。無沫者。卽無毒也。

凡嶺南蠱毒之鄕。卒患血痢。或赤或黑。無問多少。皆是蠱毒。或偏身腫滿。四肢如故。小便不甚澀滯。粗醫不察。誤作痢治水治。日復增加。奄至殞歿。以敗鼓皮燒作末。飲服方寸匙。令其解散自愈。又有以蛇涎合作蠱藥。飲食中使人得此瘕疾。生大豆末。酒漬絞汁服半斤。凡國中毒。

在膈者。歸魂散吐之。以下膈者。雄朱丸下之。一切蠱毒心腹脹滿。不得喘息。或下利膿血。太乙追命丹﹑耆婆萬病丸救之。吐利後。惟覺後心刺痛拘急。咽中如矛刺者。此是取利後气乏故也。更不須再服吐利藥。但用一味苦梗爲散。每服三錢。米飲調下。日三服。多服自然平復。

使毒日漸消散。不致再發。

丹方。用皮燒灰。桃根皮煎湯。服方寸匙。蠱便出。又方。用苦瓠一枚。苦酒二升。或水煮一升。服之當下蠱毒。及一切蝦蟆蝌斗之狀。一月後乃盡。

射工溪毒孫眞人曰。南方有射工毒虫。一名短狐溪毒。一名蜮。形如甲虫。無目利耳。有一長角在口前如弩。以气爲矢。因水勢以射人。人或聞其水中鉍鉍作聲。要須得水沒其口。便以口中毒射人。此虫畏鵝。鵝能食之。其初見證。有似傷寒。先惡寒。寒熱筋急。亦如中風。便口噤不能語。朝蘇暮劇。寒熱悶亂。是其證也。如得三四日。急以五香散治之。稍遲者七日死。射著人影者。不卽作瘡。先病寒熱。自非其地之人。不知其證。便謂傷寒。每多誤治。中人頭面尢急。腰以上去人心近多死。腰以下稍緩。不治亦死。

孫眞人云。凡山水有毒虫。人涉水之時中人。似射工而無物。其初得之。惡寒微頭痛。目眶疼。心中煩懊。四肢振。腰背百節皆彊。兩膝痛。或翕翕而熱。但欲眠睡。旦醒暮劇。手足逆冷至肘膝。二三日腹中生虫。蝕人下部。肛中有瘡。不痛不癢。令人不覺。不急治之。過六七日。

下部出膿。虫上蝕人五臟。熱盛毒煩。下痢不禁。八九日。良醫不能治矣。其毒有陰陽之異。覺得之。急視其下部。若有瘡正赤如截肉者。爲陽毒最急。瘡如鯉魚齒者。爲陰毒稍緩。要皆殺人。

不過二十日也。欲知是水毒與非者。當以小蒜五升。投湯中浴之。是水毒。身體必發赤斑。急服解水毒飲子。多磨生犀汁調服。東南郡縣。山谷溪源。有水毒病。亦名溪瘟。亦有陰陽之辧。脈洪大而數者爲陽。先宜發汗及浴。脈沈細而遲者爲陰。急當攻裏。凡解澗水毒。生犀角磨水。調雄黃末二三錢。頻以麻油灌之。稍久則用牽牛﹑大黃﹑雄黃﹑蜈蚣﹑蠍梢末。宰生羯羊血調灌之。

欲審是中水毒者。手足指必冷。若不冷者非也。

諸中毒一切毒中。𨿽各因气味而歸諸臟腑。然必胃先受之。而後流及其髒也。金匱云。凡煮藥飲汁以解毒者。𨿽云救急。不可熱飲。諸毒病得熱更甚。宜冷凍飲料之。食自死六畜肉中毒。燒大屎。酒服力寸匕。或大豆煮汁飲數升。或水浸豆豉絞汁旋飲之。食馬肝中毒。以雄鼠屎二七粒爲末。水和日再服。食馬肉中毒。血洞下欲死。以香豉﹑杏仁爲散服之。或煮蘆根汁飲之。食牛肉中毒。野狼牙燒灰取方寸匕水服之。食犬肉不消。堅滿腹脹。大渴如狂。以杏仁一升。合皮研煮。

分溫三服。利下肉片大驗。食漏脯中毒。搗生韭汁服之。生大豆汁亦得。凡肉在器中。密蓋不泄气者。謂之郁肉。食之傷人。燒狗屎末方寸匕。水調服之。食毒箭射死鳥獸中毒。以大豆煮汁及鹽服之。食魚中毒。面腫。煩亂。橘皮煮汁。停冷服之。食多不消。結爲病。濃朴﹑大黃煮汁服之。或馬鞭艸一味搗汁飲之。或姜搗汁飲之。食中毒。以蘆根煮汁服之。食蟹中毒。以冬瓜汁服之。或紫蘇煮飲之。食諸果中毒。以豬骨燒灰服之。食諸菌中毒。及食楓樹上菌而笑不止。人糞汁飲之。土漿亦可。或嚼生大豆吐之。鉤吻與芹菜相似。誤食殺人。以薺煮汁服之。

又甘艸煮汁飲之。通除諸毒藥。中石藥毒。白鴨屎﹑人乳解之。中雄黃毒。防己解之。中砒毒者。

煩躁如狂。心腹攪痛。欲吐不吐。羊血不拘多少灌之。或淸油﹑糞淸亦可。切戒與酒。火酒尢忌。

中巴豆毒者。其人大瀉。或吐煩渴。急以黃連煎湯。或甘艸湯冷凍飲料。倉卒權飲冷水亦好。忌食熱物。並熱性藥物。中斑蝥﹑芫靑毒者。吐逆不止。急煎綠豆湯。或黑豆湯溫服。豬膏﹑地漿﹑葵子汁並解之。中大黃毒者。泄瀉不止。腹中寒痛。先用姜湯熱飲。次以理中湯理胃祛寒。中大戟毒。菖蒲解之。中甘遂毒。大豆煮汁服之。中半夏﹑南星毒者。其人喉間麻痺。急用薑汁細呷。

並飲甘艸湯。中躑躅毒。梔子煮汁服之。中野芋毒。地漿﹑人糞汁解之。中杏仁毒。藍汁解之。

中芫花毒。防己﹑防風﹑甘艸﹑桂汁解之。中野葛毒。地漿解之。中藜蘆毒。蔥湯下咽便愈。中射罔毒。藍汁﹑大小豆汁﹑生羊血並解之。中蜀椒毒。人尿﹑地漿﹑冷水並解之。中莨菪毒。甘艸﹑藍汁解之。中川烏﹑附子毒者。

必煩悶。唇裂血流。頭重如斗。急與生萊菔汁解之。童便亦可。次煎綠豆﹑黑豆湯。二三沸卽與冷服。然不若甘艸湯入腹卽定。誤服伏火丹砂中毒。則毒歸心臟。其舌灰黑脹大。急宜童子小便飲之。次以金汁及人中黃解之。或濃煮黑豆汁解之。或搗生綠豆汁解之。或生羊血。或磨犀角水並解之。服風藥多汗。悶亂不醒。先以醋湯灌之。次煎甘艸湯。同薑汁頓服。夏秋間誤食停宿之物。中有蜈蚣﹑蛇虫等毒。則心腹膨悶。雄黃磨水細飲。玉樞丹磨服亦效。蜀椒閉口者有毒。誤食戟人咽喉。气欲絕。急以地漿水解之。六畜肝藏常有毒。驢馬更甚。自死者尢毒。用豆豉以水浸。絞取汁旋飲之。馬嚙人。及人。毒腫熱痛作瘡。馬鞭梢﹑鼠屎燒灰。豬膏塗之。馬嚙人陰。

卯脫出。急令推入。桑皮綫縫。研生烏雞肝塗上。欲小便忍之。牛馬嚙人。及馬骨刺傷人。竈灰淋汁熱漬。數易汁勿令瘡爛。馬血入瘡中。婦人月水。或人糞塗之。剝死馬骨傷人。毒攻欲死。

便取馬腸中屎塗之。中河豚魚毒。急取蘆根搗汁服之。輕則淸油多灌。使毒物盡吐出。亦須遇時而愈。或橄欖搗自然汁。甚則糞淸灌之。食鱉中毒。漧薑﹑山楂煮汁飲之。誤食蛇穴中蟹鱉。令人頭旋目眩。腹痛而死。急磨玉樞丹救之。凡蟹重一斤外者大毒。食之殺人。誤吞蜈蚣。胸腹絞痛。先飲生雞血。須臾以淸油灌吐。其蜈蚣滚在血中同出。繼以雄黃細研。水調服。誤吞水蛭。

生雞血調黃土丸服自下。或以鹽梅水灌之則化。中漆毒。生蟹搗汁塗之。治諸食中毒。磨犀角汁飲之。無不治也。或苦參酒煮服之。解一切藥毒。不問艸石。始覺便以蔥﹑豉﹑生麥門冬。煮取汁服之。

卷九雜門

藥對解法

凡藥相對者誤服。以防解救諸法。附列於下。

鐘乳對術。其治主肺。上通頭胸。術動鐘乳。胸塞短气。鐘乳動術。頭痛目疼。又鐘乳𨿽不對海蛤。海蛤能動鐘乳。然鐘乳與術爲患。不過此也。發動之始。體中有異。與上患相應。速宜服蔥白﹑香豉﹑甘艸﹑吳茱萸湯解之。才服便令人按摩搖動。口中嚼物。然後仰臥覆汗。汗出去覆。服湯熱歇。卽用冷淘飯壓之。若服不解。復用前湯去萸加桂。若已解。肺家尙有餘熱。第二方加麥門冬。

硫黃對防風。又對細辛。其治主脾腎。通主腰。防風動硫黃。煩熱腳疼腰痛。或嗔忿無常。

或下痢不禁。防風﹑細辛能動硫黃。硫黃不能動彼。始覺發。便宜服杜仲﹑枳實﹑甘艸﹑香豉﹑梔子﹑李核仁。服如上法。不解。復服大麥奴﹑甘艸﹑人參﹑芒硝﹑桂心﹑麥門冬。若服此已解。

猶有餘熱气。或冷。復服人參﹑漧薑﹑附子﹑甘艸﹑當歸。

白石英對附子。其治主胃。通主脾腎。附子動白石英。煩熱腹脹。白石英動附子。嘔逆不得食。或口噤不開。或手足疼痛。始覺宜服麥門冬﹑甘艸﹑麻黃﹑香豉。不解再。服大黃﹑香豉﹑梔子﹑甘艸。服如上法。頻服湯。下便止。不下再服。若熱勢未除而渴。復服栝蔞根﹑大麥奴﹑甘艸﹑蔥﹑豉。若已解。胃中有餘熱。復服芒硝﹑桂心﹑通艸﹑甘艸﹑白術﹑大棗﹑李核仁。

紫石英對人參。其治主心肝。通主腰腳。人參動紫石英。心急而痛。或驚悸不得眠臥。恍惚忘誤。失性發狂。乍寒乍熱。耳聾目暗。始覺宜服人參﹑白術﹑甘艸﹑桂心﹑細辛﹑香豉。服如上法。若嗔盛。加大黃﹑黃芩﹑梔子。若忘誤狂發未除。復服蔥白﹑香豉﹑麥門冬﹑甘艸﹑人參。服如上法。溫覆。使身稍汗便解。若有餘熱。更服人參﹑防風﹑桂心﹑白術﹑生薑。

赤石脂對桔梗。其治主心。通主胸背。桔梗動石脂。心痛寒噤。手足逆冷。心中煩悶。赤石脂動桔梗。頭痛目赤。身體壯熱。始覺發。便宜溫酒飲之。須酒勢行則解。或大麥炒令汗出。勿焦。搗篩細末。冷水和服。

礬石無所偏對。其治主胃。發則令人心急口噤。骨節彊痛生瘡。始覺發。卽服蔥白﹑香豉﹑甘艸湯。若發身體卽便生瘡。宜服麥門冬﹑人參﹑甘艸﹑桂心﹑蔥白﹑香豉。

附子對白石英。亦對赤石脂。附子發則嘔逆腳疼體彊。骨節痛面腫。發則飲酒服熱面自愈。

與白石英同解。

赤石脂﹑紫石英發。宜飲酒。得酒則解。凡藥發。或有宜飲熱酒。不可一槪也。

以上解救發對八則。出千金方。

金太傅孫古修。誤服伏火丹砂。中毒。懇治於石頑。察其本元素虧。近因虛火上炎。吞下腫脹。延及兩頤。醫用苦寒淸熱太過。神思不寧。藥中每服加丹砂五錢。甫進一劑。覺胸中有物觸有數次。次早請政於醫。復出丹砂視之。色黑而晦。丹鑪中伏火砂也。醫令易砂。更服四劑。晝夜煩躁不寧。背時灑淅惡寒。頭面哄熱大汗。脛膝逆冷如冰。忽忽气逆欲絕。醫目瞪無措。乃延石頑診之。六脈澀數模糊。次驗唇舌。俱色如污泥。而腫濃濕滑。若系熱極似陰。必無濕滑之理。

若系寒犯三陰。必無反濃之理。惟酒食內蘊。黴醬色現有之。審其二便調適。胸腹柔和。決無實停胃府之理。證𨿽危疑。而懇致最切。以脈合證。洵爲陰受熱郁。今所最急者。恐其喘汗欲脫。

不獲已以生脈﹑六味合劑。庶幾金水相生以救肺腎之垂絕。進一服。神思稍安。自汗稍斂。再一服人事稍知。稀糜稍進。方能略述從前所患之病。出從前所用之方。猶未言及伏火砂也。見其舌沿稍轉微紅。而气微足冷如故。於前方中益入桂心五分。五味數粒。服後足稍溫和。气稍接續。語稍有次。方詳述伏火丹砂之誤。因以前方減去地黃﹑桂心﹑五味。易入棗仁﹑秋石﹑人中黃。專解丹砂之毒。三服舌轉微紅。𨿽未鮮潔。

而伏毒漸解。緣兩尺弦細。乃去人中黃。仍用地黃以塡補下元。數日之間。或去人中黃而用地黃。

或去地黃而用人中黃。隨脈證而更疊出入。二味不兼用者。恐人中黃味甘戀膈。載地黃之膩。不能速達下焦也。下元𨿽虧。調補藥中。寧用鹿茸﹑河車。不敢用桂﹑附者。慮其鼓舞丹砂之餘烈也。

卷九雜門

急救治例

自縊凡救自縊死者。急須按定其心。勿截繩。抱起。徐徐解之。心下尙溫者。令人以口接气入其腹內。無令气泄。再令兩人吹其兩耳。半日許。縊者噫。噫卽勿吹也。

熱取道上熱土壅心中。少冷卽易。气通止。切勿與水。得冷卽死。余見暑門。

溺水以竈灰布地。令濃半尺許。以甑或木凳。將溺死人伏臥其上。使頭小垂下。炒鹽二方寸匙。納竹管中。吹下孔中。當吐水。水下。去甑。下溺死者。著暖灰壅身。使出鼻口卽活。如灰濕。暖灰易之。又法。但埋溺死者於暖灰中。頭足俱掩。惟開七孔。又法。屈兩腳。著生人肩上。

以背向背。負持走行。吐出水便活。又冬月溺水凍死。以暖灰囊薄心上。冷卽易之。心暖气通。

目轉口開。可與溫飲稍稍吞之。若不先溫其心。便持火烘。冷气與火爭卽死。

凍死令人以熱體偎臥。暖被覆之。勿著火。烘卽死。卒中寒肢體厥冷。四逆理中救之。

火燒凡火燒損。愼勿以冷水洗之。得冷火毒更深入骨。初被火傷。急向火更灸。𨿽大痛忍之。須臾乃止。火燒悶絕不識人。以尿乘熱飲之。和蜜亦佳。口噤挖開與之。後用梔子﹑白芨﹑黃芩各五兩。以水五升。油一合。煎去滓。待微溫。令漬傷處去火毒。則肌得寬。或急以火酒浸之。其痛立止。醇酒亦佳。一切火燒湯潑。用鱉甲燒灰。研極細。羅淨香油調敷。其痛亦止。或用水中溺死鼠一枚。以臘月豬膏煎令消盡敷之。幹卽再敷。與油浸小鼠無異。或柏白皮細切。以豬膏煎四五沸。色變去滓敷之。若已成爛瘡者。末楊梅皮糝之卽瘥。湯火所損。晝夜啼呼不止。

用松脂細研。和蠟溶化。再加豬膏﹑羊脂塗之。

金瘡箭頭在肉中。用白蘞﹑生半夏爲散。酒下方寸匙。日三服。瘡淺十日出。瘡深二十日出。

外以蜣螂生搗塗患上。如無蜣螂。以栝蔞搗塗箭簇上卽出。不出。搗鼠肝塗之。中射罔箭毒。昏迷腫疼。取藍子五合。升麻﹑王不畱行﹑甘艸各三兩。爲散。水服三方寸匙。日三夜二服。又以水和塗瘡。幹卽易之。鍼折肉中。以吸鐵石生搗細末。濃著鍼處卽出。或刮象牙屑爲細末。水和。

塗折鍼上亦出。

漆瘡。以柳葉搗爛。煮汁。適寒溫洗之。

蛇虫毒乘涼睡熟。蛇入人口。並七孔者。割豬尾血。以器盛血。傍蛇瀉入口中出之。卒爲蛇繞不解。以熱湯淋之。急迫無湯。令人以尿溺之。蛇蠍螫痛。小蒜搗爛絞汁。服之。以滓薄傷處。又方。以雄黃爲末敷上。日一易之。又方。搗生豆葉絞汁服之。以滓塗之良。入山辟眾蛇。

漧薑﹑麝香﹑雄黃爲末。以小絳囊盛帶之。蛇螫以蜜和塗傷處。又常燒羊角使煙出卽去。虎野狼皆去。如無羊角。燒水羊角亦可。蠷虫尿著人。便起作聚。四邊中央。有白膿如黍粟。初得之。磨犀角水塗之。或羊須燒灰。臘月豬脂和封之。或酥和胡粉塗之。

犬傷凡犬咬人。七日輒應一發。三七日不發。腹中不作小犬吠聲。則無害。要過百日。

乃得免。終身禁食犬肉﹑蠶蛹。食此則發。瘡未愈時。禁食生魚及諸肥膩冷食。又不宜飲酒。禁一年乃佳。治法。先以熱童便洗去惡血牙垢。便解被傷發。看有紅者拔去之。卽以發灰﹑皮灰水和服之。並以韭搗絞汁飲一升。日三。瘡愈止。外以杏仁五合熬令黑。研爛成膏敷之。

卷十婦人門上

經候

﹝崩漏失血心痛經閉不行帶下淫濁淋瀝淋辧泄瀉小便血師尼寡婦寒熱子嗣胎教﹞

經曰。女子手少陰脈動甚者妊子。

婦人以血爲主。故手少陰動甚爲懷身之象。胎稟在下。反以上部動甚爲胎脈之驗者。蓋陽神气旺。與尺內陰搏陽別。同一胎脈。而有左右上下陰陽男女之辧。是以內經特爲昭揭。

二陽之病發心脾。有不得隱曲。女子不月。其傳爲風消。其傳爲息賁者。死不治。

手足陽明。皆曰二陽。不得隱曲。言情欲不遂。而病發心脾也。風消者。發熱消瘦。胃主肌肉也。賁黃者。喘息上奔。胃气上逆也。此節𨿽言病發心脾。而實重在胃气。心爲胃之母。胃爲脾之府。且與大腸一气貫通。焉有母傷而子獨安。髒病而腑不病之理。

有病胸脇支滿者。妨於食。病至則先聞腥臊臭。出淸液。先唾血。四肢淸。目眩。時時前後血。病名血枯。此得之年少時。有所大脫血。若醉入房中。气竭肝傷。故月事衰少不來也。治之以四烏骨。一茹。二物並合之。丸以雀卵。大如小豆。以五丸爲後飯。飲以鮑魚汁。利腸中。及傷肝也此段經文。全重在气竭肝傷四字。爲通節之綱旨。胸脇。肝部也。支滿。肝病也。妨於食。木邪淩土也。病則先聞腥臊臭。脾喜芳香。今脾土爲木邪淩虐。病則先聞腥臊。臊乃肝之旺气也。出淸液。脾虛不能敷化水精也。先唾血。脾傷不能統運營血也。四肢淸。陽衰不能傍達四末也。目眩。陽不充而水上溢於經也。前後血。陰受傷而血內溢於絡也。血枯。內有幹血。血不歸經而結胞門也。良由年少不禁。气竭肝傷。而致月事衰少。或不來也。治以烏骨四分。取其味鹹走腎。

性溫達肝。配以茹一分。取其辛散內風。溫去惡血。二物並合。功專破宿生新。丸以雀卵。取其溫補助陽。能調子髒精血。以五丸爲後飯者。先藥後飯。使藥徐行下焦。力貴專攻。五丸不爲少也。飲以鮑魚汁。利腸垢。和肝傷。取其臭穢之味。佐烏骨而辟宿積之血也。烏血黑如墨。

用之書契。則有賊人之害。故又名烏賊。入腎走血。而不傷伐眞元。功在虻﹑蛭之上。考諸本艸。

茹卽是茜根。功專散血。不可誤認茹。茹辛寒有毒。功專外科。觀本經主治可知。

金匱云。婦人之病。因虛積冷結气。爲諸經水斷絕。至有歷年血寒。積結胞門。寒傷經絡凝堅在上。嘔吐涎唾。久成肺癰。形體損分。在中盤結。繞臍寒疝。或兩脇疼痛。與髒相連。或結熱中。痛在關元。脈數無瘡。肌若魚鱗。時著男子。非止女身。在下未多。經候不勻。令陰掣痛。

少腹惡寒。或引腰脊。下根气街。气沖急痛。膝脛疼煩。奄忽眩冒。狀如厥癲。或有憂慘。悲傷多嗔。此皆帶下。非有鬼神。久則羸瘦。脈虛多寒。審脈陰陽。虛實緊弦。行其鍼藥。治危得安。

其𨿽同病。脈各異源。

婦人經閉諸病。無不由虛寒而成。經閉𨿽屬虛寒。則崩漏之屬虛熱。從可識矣。夫經水歷年斷絕。則瘀積結於胞門。寒气凝於經絡。蓋下焦寒積結聚。則中上二焦。皆不得通暢。所以在上則寒沫結聚而爲咳。

咳久熱結而爲肺癰。在中則寒飲結聚而爲疝。疝久熱結。亦爲內癰。大抵內癰皆起於結血。故申之以脈數無瘡。肌若魚鱗。昭揭病形。然此不但婦人也。男子亦有是證。總由經絡郁閉。寒從火化所致。至於在下。則經候𨿽不調。而不至斷絕。所瘀亦爲不多。其證𨿽久。但少腹气街。引急寒痛也。其或膝脛疼煩者。以四肢爲諸陽之本。寒結於內。則在下之陽。不能上入。故膝脛反熱而痛也。至如奄忽狀如厥癲。或時憂慘悲嗔。有若鬼神所憑。此皆陽神虛寒。不能統攝濁陰。發爲帶下之候。故以久則羸瘦。脈虛多寒証之。然多寒。言屬寒者多。非絕無屬熱者。假如羸瘦而脈數。又爲陰虛多熱矣。設形盛而脈虛。豈不爲气虛多寒乎。形盛而脈濡。寧不爲濕熱固結乎。

斯其所以爲同脈異源也。

寸口脈弦而大。弦則爲減。大則爲芤。減則爲寒。芤則爲虛。寒虛相搏。此名爲革。婦人則半產漏下。旋復花湯主之。

脈弦而大。按之減小而芤者。爲表裏失血之候。以其脈弦大無力而少徐緩沖和之气。故謂之革。言胃气近於革除也。蓋弦爲陽气少。芤爲陰血虛。婦人得之。主半產漏下。以旋復花湯主之。

本艸謂旋復花主結气。蔥白主寒熱。新絳乃絲帛之染緋者。主活血。三味入肝理血。除邪散結。

豈非以气少無陽則寒。血虛無陰則熱。兩虛相搏。以害其肝之生化歟。若不明其相搏。止謂之虛。

何以用旋復花﹑蔥白皆解客熱之邪者。而不用溫補其虛乎。

婦人陷經漏下。黑不解。膠姜湯主之。

气暢而血從。則百脈流動。以候天癸。苟有邪以阻之。則血不從其气。而自陷於血海。血海者。腎主之。腎者。寒水也。其色黑。是以漏下黑矣。猶內經所謂結陰下血也。林億云。臣億等。

較諸本無膠姜湯方。當是妊娠中膠艾湯。

婦人少腹滿如惇狀。小便微難而不渴。生後者。此爲水與血俱結在血室也。大黃甘遂湯主之。

其血當下。水有淸濁。淸則入經化血。濁則爲溺爲唾。苟因气化之亂。濁者入之。則不能化血。

而爲血害也。水性惟能潤下。下流不通。入與血居。必停於脈。隨其所止。止於肌表者。作身腫。

止於筋骨者。作肢節腫。此止於血室。故作少腹如惇狀。然血室𨿽與膀胱異道。膀胱是行水之府。

水蓄血室。气有相感。故膀胱之气亦不化。而小便微難。水與血皆陰類。𨿽有畱積。不能發熱。

故不渴。若渴則爲膀胱結熱而非水血矣。若小便自如。而少腹之如惇者。亦不謂之水並。當是他邪血積可知矣。生後者。言曾生育過之婦。則有此患。非指產後而言。若室女則無是疾也。用甘遂取其直達水停之處。大黃蕩滌瘀血。阿膠爲血室之向導也。

婦人經水不利下。抵當湯主之。亦治男子膀胱滿急。有瘀血者。

傷寒陽明證。其人喜忘者。必有瘀血。大便色黑。抵當湯主之。發熱下之不解。六七日不大便者。有瘀血。亦抵當湯主之。傷寒有熱。少腹滿。應小便不利。今反利者。爲有血也。宜抵當丸。三者有病證。而後立方。今止雲經水不利。然經水不利。豈盡血蓄不通。而無虛損者哉。此必有蓄血形狀。而出是方也。

婦人經水閉不利。髒堅癖不止。中有幹血。下白物。礬石丸主之。

子宮血積。不與气和。故新血不至。遂成幹血堅癖。外連子戶。津液不行。化爲白物。是用綠礬消堅癖。破幹血。杏仁利气開閉。潤髒之燥。蜜以佐之。納子戶而藥气可直達於子宮矣。設幹血在衝任之海者。必服藥下之。納之不能去也。

婦人腹中諸疾痛。當歸芍藥散主之。

此腹痛者。由中气虛。脾土不能升運陰陽。致二气乖離。肝木乘克而作痛。故用是湯。補中伐木。通行陰陽也。婦人腹中痛。小建中湯主之。

小建中專主風木勝脾之腹痛。而婦人善怒。易動肝火。木邪乘土。多有腹痛經水妄行之疾。

故以此湯主之。帶下經水不利。少腹滿痛。經一月再見者。土瓜根散主之。陰腫亦主之。

此亦因瘀血而病者。經水𨿽不利。但一月再見之不同。皆衝任脈瘀血之病。土瓜根消水飲。

芍藥開血痺。桂枝通血脈。虫破血積。更需以酒行之。至於腫。非惟男子之睪丸。婦人之陰戶亦有之。多在產時。瘀血流入作痛。下墜出戶也。

問曰。婦人年五十。所病下利數十日不止。暮卽發熱。少腹裏急。腹滿。手掌煩熱。唇口漧燥。何也。師曰。此病屬帶下。何以故。曾經半產。瘀血在少腹不去。何以知之。其證唇口漧燥。

故知之。當以溫經湯主之。亦主婦人少腹寒。久不受胎。兼治崩中去血。或月水來過多。及至期不來。

問下利不止。答屬帶下。何也。婦人年已五十。經絕胞門閉塞。衝任不復輸瀉之時。所積血自胞門化爲帶下。無所從出。大便屬陰。故就大便爲下利。是卽以帶下例治之。

王節齋曰。婦人女子。經脈不行。有脾胃損傷而致者。不可便認作經閉血死。輕用通經破血之藥。遇有此證。便須審其脾胃何如。若因飲食勞倦損傷脾胃。少食惡食。泄瀉疼痛。或因誤服汗下攻伐藥。傷其中气。以致血少而不行者。

只宜補養脾胃。用白術爲君。茯苓﹑芍藥爲臣。佐以黃﹑甘艸﹑陳皮﹑肉桂﹑川芎﹑歸身﹑柴胡等藥。脾旺則能生血。而經自行矣。又有飲食積滯。致損脾胃者。亦宜消積補脾。若脾胃無病。

按其少腹。果有血塊凝結。方宜香附﹑蘄艾﹑桂心﹑桃仁行血通經等劑。

經云。飲食入胃。遊溢精气。上輸於脾。脾气散精。上歸於肺。通調水道。下輸膀胱。水精四布。五經並行。故心脾和平。則經候如常。苟或七情內傷。六淫外侵。飲食失節。起居失宜。

脾胃虛損。則月經不調矣。若先期而至者。有因肝脾血燥。有因脾經郁滯。有因肝經怒火。有因血分有熱。有因勞役火動。其過期而至者。有因脾經血虛。有因肝經血少。有因气虛血弱。治法。

因肝脾血燥者。加味逍遙散。脾經郁滯者。歸脾湯。肝經怒火者。小柴胡加生地。血分有熱者。

四物湯加白術﹑茯苓﹑柴胡﹑丹皮。勞役火動者。補中益气湯。脾經血虛者。十全大補湯。肝經血少者。六味丸。气虛血弱者。八珍湯。經候不調。無他證而不受胎。六味丸全料減澤瀉一兩。

加童便制香附四兩。醋煮蘄艾一兩。調理最妙。若有別證兼見。隨證制湯送下。婦人勞傷气血。

衝任虛損。月水過多。淋漓不斷。或過期不來。崩中下血。或白帶白淋。四物湯加丁香﹑膠﹑艾。

若曾傷胎。瘀血停畱。小腹急痛。五心煩熱者。大溫經湯。月水不調。陰虛潮熱。或寒熱如瘧。

盜汗痰嗽。漸成骨蒸者。血熱相搏也。加味逍遙散。月水準信不受孕者。其故有三。肥白腹不痛者。閉子宮也。因痰。導痰湯。甚則間一二日。送滚痰丸二三服。腹多痛者。必食生冷過多。且又多气。宜溫熱藥。七气湯。如咳嗽形瘦。色赤多火陰血虛者不宜服。只以四物加陳皮﹑香附﹑肉桂作丸。亦有血少不能攝精者。十全大補湯。兼寒。金匱溫經湯。或曰。經正而子宮寒者非也。

若子宮寒。其經必過期矣。豈有準信而曰寒乎。黑瘦多火人。經少。色深紫而不受孕者。爲胞血枯而精被爍也。四物換生地加芩﹑連。瘦弱而不能受孕。子宮無血。精气不聚故也。十全大補之類。經水不準。必不受胎。然參前受胎者有之。此是血熱。抑有參前落後互兼者。將爲寒熱並乎。

大抵婦人受气則气亂。經期亦亂。故調經以理气爲先。歸附丸。气盛者。宜抑气以行血。血盛則气行矣。經不調而血淡如水。宜補气血。保元湯加芎﹑歸﹑肉桂﹑香附。腹痛。加膠﹑艾﹑延胡。

虛。加姜﹑附。經水有先期而來者。多屬熱。其證有二。血熱者腹多不痛。身多熱。此火也。其色必紫。脈必洪數。四物湯中川芎減半。易生地加條芩﹑丹皮﹑香附。虛熱者。四物合保丸。不應。加炮姜﹑宣連炒黑﹑香附。幹嗽者。逍遙散。气多血虛者。腹必疼。藿香正气散加芎﹑歸﹑香附。愼用涼藥。若婦人年四十餘。經水每月二三至者。此少年恣意太過。後必崩淋。經水後期來者。多屬寒。其證有三。血虛腹多不痛。微微身熱。間亦有痛者。乃空痛也。脈必大而無力。

或浮澀濡細。宜調气生血。八物加香附。虛則四物加參﹑術﹑黃﹑升麻﹑陳皮。气滯血虛者。

四物加丹皮﹑香附。肥盛多痰。去地黃再加橘﹑半﹑茯苓。血寒脈必沈遲弦緊。歸附丸。過期色淡者。痰多也。二陳加柴胡﹑香附﹑肉桂。若過期兼白帶者。艾煎丸加香附。若咳。忌香附。逍遙散加丹皮。嗽而瀉者。養胃湯。血澀滯者。胸飽腰腹痛。醋煎散。或七气湯加減。衝任虛損。

少腹有寒。月水過期不能受孕者。溫經湯。年老無病。而月水如期不斷者。气血有餘也。若反多。

或一月兩至者。气虛不能統血。欲成崩淋也。旣絕復來者。气病也。或傷損。或瘀血。皆以脇腹急痛爲辧。並宜四烏湯用赤芍。若其勢可止。宜大劑八物湯。能食者。加芩﹑連。不能食者。加炮姜止之。服藥得效者。十有二三。虛甚者。多不能效。經水將來。腰疼腹痛。乃郁滯有瘀血。

四物加紅花﹑丹皮﹑蓬術﹑延胡索﹑香附﹑木香。實熱。加黃連。發熱。加柴﹑芩。將來小腹先痛。气血澀滯也。四烏湯加莪術﹑桃仁。經前先腹痛。脈浮弦者。小建中加丹皮﹑桃仁。經候欲行。身體先痛。气血不足也。桂枝湯加芎﹑歸。稍用熟附二三分。經後痛者。𨿽曰虛寒當補。然气散亦能作痛。須視其受補否。不受補。四物加炮姜﹑艾﹑附。受補者。八物加炮姜﹑艾﹑附。瀉者先治瀉。

久有經行四五日腹中綿綿作痛者。此經行時因气滯而止。未盡故也。四烏湯加木香﹑蓬術﹑砂仁。

每遇經行。輒頭疼气滿。心下怔忡。飲食減少。肌膚不澤。此痰濕爲患也。二陳加當歸﹑炮姜﹑肉桂。經水愆期。胸脇腰腹刺痛。虛浮寒戰。此衝任衰弱。髒气虛冷故也。溫經湯加減。一切气上湊心。心腹攻築。脇肋刺痛。月水不調者。用香附三錢。烏藥一錢。陳皮﹑蘇葉各六分。漧薑四五分煎服。經水有紫黑色。腹痛者。乃气血相並也。腹不痛者。血熱也。淡紅色者。血虛也。

其來必皆不準。腹痛者。四烏湯加蓬術﹑川連。不痛者。但加川連。色淡者。增損四物湯。色如黃漿水。心胸嘈雜汪洋。乃胃中有濕痰也。六君子加肉桂﹑木香﹑蒼術。曾經下利。若汗出小便利者。爲亡津液。故經水反少。補脾和胃。血自生矣。經行之際。禁用苦寒辛散之藥。飲食亦然。

經水不止。如左尺按之空虛。是气血俱脫。輕手其脈數疾。舉之弦緊或澀。此是陽脫陰亡。或見熱證於口眼鼻。或渴。是名陰躁。陽欲先去也。急用大建中湯。或十全大補送腎气丸以補命門之下脫。痰多占住血海。因而下多者。目必漸昏。肥人多此。南星﹑蒼術﹑川芎﹑香附作丸服。肥人不及日數而多者。痰多血虛有熱。亦用前丸更加黃連﹑白術。肥盛飲食過度而經水不調者。乃是濕痰。宜蒼術﹑半夏﹑茯苓﹑白術﹑香附﹑澤瀉﹑芎﹑歸。軀脂滿而經閉者。以導痰湯加川連﹑川芎。不可服四物。以地黃泥膈故也。血枯經閉。四物加參﹑﹑肉桂。切禁桃仁﹑紅花。因郁火者。逍遙﹑歸脾間服。陰虛經脈不通。小便澀。身體疼痛。以四物倍芍藥。加肉桂﹑丹皮﹑香附﹑甘艸。經行之際。與產後一般。將理失宜。爲病不淺。若被驚則血气錯亂。漸止不行。或逆於上而從口鼻中出。或逆於身而爲血分勞瘵。若其時勞力太過。則生虛熱。亦爲疼痛之根。若鬱怒則气逆。气逆則血滯於腰腿心腹背肋之間。遇經行時則痛而重。

經過則安。若怒極而傷於肝。則又有目暈嘔吐之證。加以血不循經。遂成淋漓不止。凡此之類。

感風則病風。感冷則病冷。久而不治。崩漏帶下。七八瘕。皆從此而成矣。

薛立齋治一婦。腹內一塊不時上攻。或痛作聲。吞酸痞悶。月經不調。小便不利。面色靑黃相兼。已二年餘。此肝脾气滯。以六君子加芎﹑歸﹑柴胡﹑炒川連﹑木香﹑吳茱萸二劑。次與歸脾湯下蘆薈丸。月餘肝脾和而諸證退。又與補中益气加茯苓﹑丹皮。中气健而經自調。

又治一中年婦。素性急。先因飲食難化。月經不調。服理气化痰藥。反肚膨脹。大便泄瀉。

又加烏藥﹑蓬術。肚腹愈脹。小便不利。加豬苓﹑澤瀉。痰喘气急。手足厥冷。頭面肢體腫脹。

指按沈而屈。脈沈細。右寸爲甚。此脾肺之气虛寒。不能通調水道下輸膀胱。滲泄之令不行。生化之气不運。東垣所雲。水飲畱積。若土之在雨中。則爲泥矣。得和風暖日。水濕去而陽化。自然萬物生長。喜其證脈相應。遂與加減腎气丸。小便卽通。數劑腫滿消半。四肢漸溫。自能轉側。又與六君子加木香﹑肉桂﹑炮姜而愈。

崩漏經云。陰虛陽搏謂之崩。又云。陰絡傷則血內溢。又云。脾統血。肝藏血。崩之爲患。

或脾胃虛損。不能攝血。或肝經有火。血熱妄行。或怒動肝火。血熱沸騰。或脾經鬱結。血不歸經。或悲傷胞絡。血崩下脫。治療之法。脾胃虛弱者。六君子加芎﹑歸﹑柴胡。脾胃虛陷者。補中益气加酒炒白芍。肝經血熱者。四物湯加柴胡﹑山梔﹑丹皮。肝經怒火。小柴胡加山梔﹑芍藥﹑丹皮。脾經郁火。歸脾湯加山梔。故先哲云。凡下血證。須用四君子收功。斯言厥有旨哉。若大脫血後。毋以脈診。急用獨參湯加當歸救之。其發熱潮熱。咳嗽脈數。乃是元气虛弱。假熱之脈也。尢當加用人參。此等證候。無不由脾胃先損而患。故脈洪大。察其中有胃气。受補可救。誤投寒涼之藥。

復傷脾胃生气。使血反不歸源也。暴崩下血不止者。乃血不歸經。陰血隨陽盛之勢。妄行下漏也。

身熱不痛者。逍遙散加熟地﹑川芎。不應。此血熱沸騰也。四物加芩﹑連﹑肉桂。按東垣云。經漏不止有二。皆由脾胃有虧。下陷於腎。與相火相合。濕熱下迫。經漏不止。其色紫黑。如夏月腐肉之臭。中有白帶者。脈必弦細。寒伏於中也。有赤帶者。其脈洪數。病熱明矣。必腰痛。或臍下痛。臨經欲行。先寒熱往來。兩脇急縮。兼脾胃證見。或四肢困熱。煩不得眠。心中急。補中益气加茯苓﹑芍藥。大補脾胃而升降气血。可一服而愈。或先貴後賤。先富後貧。心气不足。

其火大熾。旺於血脈之中。形質肌肉顏色似不病者。此心病也。經水不時而下。或適來適斷。暴下不止。治當先說惡死之言勸論。令懼死而心不動。以補中益气下安神丸。補養脾胃。鎭墜心火。

更以人參養榮。補陰制陽。經自止矣。暴崩下血腹痛有二。有瘀血有空痛。瘀血者。體必作寒。

脈必弦。如空痛者。不寒。少腹上喜熱按。脈微弱。但瘀血當去。空痛當補。有因內傷。若少腹不痛。八物湯加芩﹑連。如痛者。四烏湯加莪術。年髙而崩者。法在不治。治亦無功。經候不調。

血气成塊。崩中下漏者。此是血海虛寒。外乘風冷。搏結不散。醋煎散加麝香。血虛气損。或凝積塊。七八瘕。上則气逆嘔吐。下則泄下五色。金匱溫經湯加姜﹑桂。以艾煎酒溫服。血崩之人。有服前藥不效者。火也。三補丸。卽三黃丸去大黃用黃柏。風入胞門。忽時崩下鮮血者。一味防風丸。金匱旋復花湯送下。風熱入肝經。崩下發熱。手心灼熱者。一味子芩丸。小建中湯送下。崩漏淋瀝。衝任衰弱。臟腑虛冷故也。千金茯苓補心湯。如小腹急痛。兼下赤白帶者。艾煎丸。若下血過多。血气不足。四肢倦怠乏力。增損四物湯。有去血𨿽多。間有崩漏水下。時有鮮血者。四物加丁香﹑膠﹑艾﹑香附﹑丹皮。失血血崩白淋及經事來多者。四物加參﹑﹑膠﹑艾﹑椿根皮。去血過多。虛勞發熱有痰者。補中益气加苓﹑半。

有熱。少加芩﹑連。﹝原缺﹞加烏藥﹑桂心。口漧。去升麻加煨葛根。

東垣論崩漏並不言熱。其主在寒。卽使有熱證。亦是虛熱。若以寒藥治之。卽瘀血愈凝結。

經血愈不止矣。四物加炮姜調理。因勞者。用參﹑帶升補藥。血崩甚而腹痛。人多疑惡血未盡。

及見血色瘀晦。愈信惡血之說。不敢便止。大凡血之爲患。欲出未出之際。停在腹中。卽成瘀色。

未必盡爲瘀熱。又曷知瘀之不爲虛冷乎。若必待瘀血淨後止之。恐並其人而不存矣。且腹痛更有說。積而腹痛。血通則痛止。崩而腹痛。血住則痛止。千金治崩淋帶下。五崩熱病下血。寒熱下血。經行犯房室下血。經來舉重傷任脈下血。產後髒開經利下血。外實內虛之病。用小牛角散。

若崩中去血不斷。本方去禹餘糧﹑漧薑﹑烏骨﹑龍骨﹑赤小豆。加甘艸﹑地楡﹑小薊根﹑丹參﹑漧地黃﹑芎﹑赤石脂﹑龜甲﹑柏子仁。名角鹿茸散。積冷崩中去血不止。腰背痛。四肢沈重虛極。小牛角散去鹿茸﹑阿膠﹑烏骨﹑赤小豆。加漧地黃﹑桑耳﹑白術﹑赤石脂﹑礬石﹑附子﹑人參﹑蒲黃﹑防風。名大牛角散。崩中去赤白。或如豆汁。千金伏龍肝湯。膀胱虛傷。不能攝血。而崩下不止者。單方用新絲綿燒灰爲末。空心酒調一錢。或雞子黃蘸食。數日必效。崩血經年不止者。用香附二兩炒黑。蓮房五枚燒存性。爲細末。空心陳酒調下二錢。或用陳棕櫚燒灰存性。黑糖調。酒下一錢。卽止。此劫法也。崩漏過多。服補瀉藥皆不效者。用黃牛角存性。空心酒服二三錢。虛寒血色稀淡者。同鹿茸服尢效。蓋牛屬坤土益脾。角走肝主血。神農本經云。下閉血瘀血。補女人帶下血崩。燔之酒服。宗曰。燒灰主婦人血崩。大便下血。血痢虛人。獨參﹑保元皆可送下。此血脫益气之良法也。古方有用白馬蹄燒灰存性酒服方寸匙者。

有用桑樹上耳燒灰酒服者。皆千金決也。又用五靈脂生炒各半酒服者。此大傷中气。𨿽藜藿亦難輕試。崩證多用醋炒荊芥﹑升麻。醋能收斂故也。血崩日久。純下臭黃水。或帶紫黑筋塊腥穢不堪者不治。腹滿不能飲食。不受參﹑術補益者不治。服大劑補中。人參每日服至兩許不應。反加寒熱口燥。面目足脛浮腫者不治。瘀污崩脫。少腹不疼。後變陰戶腫突。痛如刀割者。死期迫矣。

﹝診﹞漏下赤白。日下血數升。脈急疾者死。遲者生。漏下赤白不止。脈小虛滑者生。數盛者死。漏下脈弦勁者死。澀澀不調。按之不來者死。下血脈虛者。脈浮者。俱不治。然峻實其下。

亦有得生者。寸口脈遲。爲寒在上焦。則吐血衄血。尺脈微遲。爲寒在下焦。則崩血便血。大抵數小爲順。洪大爲逆。大法。當調補脾胃爲主。

薛立齋治一婦。久患血崩。肢體消瘦。飲食到口。但聞腥臊。口出津液。彊食少許。腹中作脹。此血枯之證。用八珍湯。四烏骨一茹丸兼服。兩月經行而愈。

一婦老年患崩。諸藥罔效。身熱肢痛。頭暈涕出。吐痰少食。眾作火治。轉致絕粒數日。僅存呼吸。診之。乃脾腎虛寒。用生料八味丸一劑。翌早遂索粥。再劑熱減痛止。服八味丸。愈後因勞役憂怒。至夏崩復作。胸飽發熱脊痛。腰不可轉。神气怫郁。脈洪無倫。按之微弱。此無根之火。內眞寒而外假熱也。以十全大補加附子。一劑暈止。崩血漸減。日服八味丸而愈。

汪石山治一婦。年逾四十。形色蒼紫。忽病血崩。醫者或用涼血。或用止澀。俱罔效。診之六脈皆沈澀而緩。按之無力。乃胃病非血病也。當用甘溫之劑健脾理胃。使胃气上騰。血循經絡。

則無復崩矣。遂用補中益气多加參﹑。兼服參苓白術散而愈。

失血心痛婦人血崩而心痛甚。名曰失血心痛。心主血。心脾血虛。無以榮養。故痛如刀刺。

崩甚則痛甚。崩緩則痛緩。若小產去血過多而心痛甚者亦然。若小腹喜按而下淡色血水。爲陰血耗散。先用烏骨炒爲末。醋湯調下收斂之。次與補中益气湯升舉之。若小腹中有塊而按之作痛。

血色紅紫。中有結塊。爲瘀血不散。先用失笑散。後與十全大補峻補之。若心脾血弱。或鬱結傷血。用歸脾湯調補之。

經閉不行經水陰血也。屬衝任二脈。上爲乳汁。下爲血水。其爲患。有因脾盛不能生血。

或鬱結傷脾而血損者。有因冒火而血爍者。有因勞傷心神而血耗者。有因積怒傷肝而血閉者。有因腎水不能生肝而血少者。有因肺气虛傷。不能統血而經不行者。治療之法。損其肺者。益其气。

損其心者。調其營衛。損其脾胃者。調其飲食。適其寒溫。損其肝者。緩其中。損其腎者。益其精。審而治之。庶無誤矣。室女婦人諸病。以調經爲先。調經以理气爲要。蓋气不和則血不流。

效經閉。然其證不一。小腹疼痛。血海虛寒也。或潮熱頭目昏沈。肢體勞倦。五心須熱。怔忡面赤。口燥唇裂。盜汗身疼者。血气虛損也。並宜溫經湯。腹中結塊。腰腿重痛。及少腹痛如錐刺者。瘀血凝滿也。四物加肉桂﹑蓬術。貌本壯實。飲食減少者。胃气不調也。蓋胃气不和。亦令經水不調。逍遙散下歸附丸。經水三月不至。其脈右浮大而左反弱。其經當下。此爲居經。非妊也。當抑气養血。又經水絕後。一朝而圊血。二三日不止者。不須治。當自止。經水常五日至者五日愈。下利而經斷者。利止自來。蓋下利則亡津液。故經絕。利止津液復。經當自下。若脈微澀者。𨿽二三月不行。非胎。當養血。經自行。以脈澀故知非胎也。經水不通而逆行者。或吐血。

或衄血。或唾血。或血腥。通宜四物加韭汁﹑童便。甚則從虛勞例。用巽順丸﹑烏骨雞丸治之。室女經水旣來而復不通。其說有三。

面色不黃。飲食如故。身不熱者。名歇。非病也。不須藥。面黃肌瘦身熱。爲虛勞。診其肝脈。

弦出寸口魚際。非藥所能治。急與婚配。自然經行而愈。藥則加味逍遙散。漧咳。用蜜制白術﹑橘皮﹑生薑。又有气血不足。面黃肌瘦。身熱不甚者。不可用桃仁﹑紅花通血藥。宜六味丸去山茱萸加麥門冬。兼進異功散調補之。婦人經閉不通。視其脈不足。當補气血。四物湯加參﹑﹑術﹑艸之類。脈有餘而气相並者。四烏湯加肉桂﹑橘皮之類。婦人經候漸少。以致不通。手足骨肉煩疼。日漸羸瘦而生潮熱。其脈微數。此陰虛血弱。陽往乘之。當養血益陰。愼勿以毒藥攻之。

女人虛羸。有鬼胎塊。經候不通等證。當隨證辧治。丹方有服芫花下黑物而效者。苟非實證。

未可輕試也。婦人月經不利。臍下气脹。上攻欲嘔不得睡。加減四物湯。或用當歸身一兩。穿山甲炒﹑蒲黃各五錢。辰砂一錢。麝香少許。共爲細末。食前熱酒調下二錢。婦女骨蒸痰嗽。診其脈七八至。或細而數。視其肌肉消瘦之極。面反嬌赤者。此必死候。更加泄瀉喘逆。不能右臥者。

死期尢促。若室女經水不調。尢當開郁爲主。室女年及笄。天癸不至而色不黃。飲食如故。此名石女。不在經閉論。亦有至十七八而經自來者。婦人經閉。肥白者多痰。去痰經自行。二陳加芎﹑歸﹑川連﹑南星﹑枳實﹑生薑﹑竹瀝。稟濃恣於酒食者。平胃散加薑汁炒川連﹑歸尾﹑半夏﹑薑汁。黑瘦者多血枯。四物加參﹑﹑香附﹑丹皮。經閉脈沈弱。少腹痛。屬寒結。四烏湯。芍藥用桂酒制。烏藥用附子制。寡婦尼姑經閉。郁也。加味逍遙散加無灰酒﹑竹瀝。娼妓本無經閉之理。間或有之。勞也。十全大補中肉桂可用二三錢。血枯一證。與血隔相似。皆經閉不通之候。

然而枯之與隔。則相反有如冰炭。夫枯者枯竭之謂。血虛之極也。隔者阻隔之謂。血本不虛。而或气或寒或積。有所逆也。病發於暫。其證或痛或實。通之則血行而愈。可攻者也。枯者其來也漸。衝任內竭。其證無形。必不可通者也。嘗見今人之於此證。聽其言。則明曰血枯經閉。察其治。則每用四物﹑桃仁﹑紅花。甚至硝﹑朴﹑稜﹑莪之類。無所不至。夫血旣枯矣。只當補養陰气。使其血充。則弗招自至。奚俟通也。若勉彊逼之。則枯之愈枯。不死何待。或問一婦哮喘發後。必便血二三日。其喘方止。每歲常十餘發。

無不皆然。經閉數年不通。而不成虛勞之病。何也。答曰。此肺移熱於大腸。熱得下泄。故喘嗽止。經血從大便間道而出。𨿽閉而無畱結之患。故不成勞。

﹝診﹞凡經閉不調與胎產之病。其脈要滑實重按有力。崩漏不止與產後之病。其脈要虛濡小弱畱連。調經及安胎。𨿽以順气爲主。又須補脾爲要。治崩及產後。𨿽以散血爲先。又當扶虛爲本。

諭嘉言治楊季登女。經閉年餘。發熱少食。肌削多汗而成勞怯。醫見汗多。誤爲虛也。投以參﹑術。其血愈錮。診時見汗出如蒸籠气水。謂曰。此證可療處。全在有汗。蓋經血內閉。止有從皮毛間透出一路。以汗卽血之液也。設無汗而血不流。則皮毛槁而死矣。宜用極苦之藥。斂血入內而下通於衝脈。則熱退經行而汗自止。非補藥所能效也。於是以龍薈丸日進三次。月餘經血略至。汗熱稍輕。姑減前丸。只日進一次。又一月經血大行。淋漓五日。而諸證全瘳矣。

帶下帶下之證。起於風气寒熱所傷。入於胞宮。從帶脈而下。故名爲帶。有五色。不只赤白。白帶者屬气虛。甚則腰痛。如虛不甚則不痛。若气郁甚。則腰痛頭疼眼花。此虛證也。千金內補當歸建中湯加醋制香附。或萆釐淸飲。量肥瘠選用。赤帶多腰痛。艾煎丸加續斷﹑杜仲。

若肥盛蒼黑而肌肉堅者。爲濕熱下注。平胃散加姜制星﹑半。酒炒芩﹑連。赤白帶下。艾煎丸。隨證加气血藥治之。五色帶下。十全大補湯加熟附﹑龍骨﹑赤石脂﹑禹餘糧。酒丸服。或因六淫七情。或因醉飽房勞。或因膏粱濃味。或服燥劑所致。脾胃虧損。陽气下陷。或濕痰下注。蘊積而成。皆當壯脾胃升陽气爲主。佐以各經見証之藥。陽气下陷。補中益气湯。

濕熱下注。加苓﹑半﹑蒼術﹑黃柏。气虛痰飲下注。局方七气湯送腎气丸。丹溪云。帶下赤白。屬於大腸小腸之分。赤屬血。白屬气。主治燥濕爲先。漏與帶俱是胃中痰積流下。滲入膀胱。無人知此。

只宜升提。甚者必用吐以升提其气。次用二陳湯加二術﹑升﹑柴丸服。肥人多是濕痰。越鞠丸加滑石﹑海石﹑蛤粉﹑星﹑半﹑茯苓﹑椿皮。作丸服。瘦人多是熱。以大補丸加滑石﹑海石﹑椿皮﹑龜版灰。作丸服。必須斷濃味。帶下脈浮惡寒。鮏臭不可近者。難治。

淫濁小便白淫白濁。皆由勞傷於腎。故心腎不交泰。水火不升降。腎主水。開竅在陰。陰爲便溲之道。胞冷腎損。故有淫濁之證。白淫者。或一時放白水。孀尼多有此疾。乃郁火也。逍遙散加炒黑山梔﹑酒炒黃柏。白濁者。混濁如膿。此膀胱經熱。失治當生癰疽。淸心蓮子飲加萆。

淋瀝經水淋瀝不斷。其故有三。有因月戒來而行房。致傷胞絡。先服活血藥。小腹痛者。

四物加香附﹑烏藥。不痛。四物加膠﹑艾﹑黃。气虛下陷。小腹喜溫按者。四物加參﹑術﹑黃﹑升麻﹑陳皮。有多气所致者。甚則胸膈飽悶。肚腹疼痛。用正气散。若肚腹不疼者。逍遙散加熟地。當臍痛者。尢宜。飲食少者。增損四物湯加焦白術。禁用芩﹑連。若勞傷气血。衝任虛損。四物加丁香﹑膠﹑艾。小腹急痛。溫經湯。月水至老不斷。必成淋證。補中益气。或八珍並加香附﹑細辛。仍須戒气。方可治療。否則崩淋難治也。

淋辧淋證皆由腎虛膀胱積熱所致。腎虛則小便數。膀胱熱則小便澀。適遇經行時候。或澀數淋漓。腹中時痛。其脈沈細。皆因寒熱邪气客於胞中。故衝任不調而成此證。宜服歸附丸。白淋者。起於郁。多屬虛寒。小腹不疼。與去血過多空痛者。俱宜人參養榮湯。香附不可缺。或補中益气湯下歸附丸。如痛者。四烏湯。白淋變爲黃水。將成血淋。八物湯加減。血淋者。月事三五日一至。積數月不愈者是也。腹痛則四烏湯加莪術﹑木香。甚則醋煎散。尙恐有瘀血未盡也。

去多不痛。善飲食者。八物湯加芩﹑連。或補中益气加黃柏。如飲食少進者。芩﹑連﹑黃柏禁用。

若少腹痛而脾胃不實。或痛而欲得按者。八珍湯加膠﹑艾。或逍遙散加熟地﹑膠﹑艾。如瀉者。

先實脾胃。大抵治淋先治脾胃爲上。此證多腰痛。𨿽屬血亦因气所致也。沙淋者。淋下則沈積如沙一層。有赤白二種。白屬气。赤屬血。不可根據書用芩﹑連。多不克效。當知婦人之疾。𨿽有濕熱。止宜調經。不可與苦寒之藥。以其月事時下。多虛少實。故養榮湯治白淋而效。以有桂也。

艾煎丸亦然。以有艾也。惟赤淋不可服熱藥。艾煎丸亦禁用。宜八珍加芩﹑連﹑香附。誤用溫補。

必致躁渴引飲。加以水飲停蓄而成腫脹者。加味逍遙散加芩﹑連﹑枳﹑朴﹑澤瀉﹑橘皮。先治其脹。然後徐徐治本。愼勿驟補。驟補則气壅腹脹也。年老患血崩淋證。不拘痛與不痛。脾胃實與不實。皆以八珍加膠﹑艾﹑黃﹑澤瀉。若遽用芩﹑連以傷脾胃。更何恃以祛病乎。

泄瀉經行時先泄瀉者。此脾虛也。脾統血而惡濕。經水將動。脾血先注血海。然後下流爲經。脾血旣虧。不能營運其濕。所以必先作瀉。補中益气加炮姜。有熱。兼黃連。若飲食減少。

六君﹑理中選用。

石頑治一薛姓婦。每遇經行。必先作瀉二三日。其脈左手關尺弦細如絲。右手關上小快而滑。

服姜﹑桂﹑萸﹑附。則大渴腹痛。泄瀉轉劇。服苓﹑澤﹑車前之屬。則目暗如盲。此肝血虛寒。而脾胃有伏火也。俟經將行作瀉時。朝用理中加黃連。作湯服五六劑。暮與加減八味加紫石英。作丸常服。不終劑而數年之疾頓除。

小便血婦人尿血。或因膏粱炙爆。或因醉飽入房。或因飲食勞役。或因六淫七情。以致元气虧損。不能收攝歸源。若因怒動肝火者。加味逍遙散調送發灰。肝經風熱者。送一味子芩丸。

久而血虛者。八珍湯送發灰。膏粱積熱者。淸胃散加槐花﹑甘艸。房勞所傷者。六君子加升﹑柴。

風熱所傷者。四君子加防風。凡久而虧損元气者。補中益气爲主。鬱結傷脾者。歸脾湯爲主。

師尼寡婦寒熱療師尼寡婦。宜別制方藥。謂獨陰無陽。致血气交爭。寒熱如瘧。或腰背作痛。而寒熱經閉白淫。痞悶咳逆。面瘦削。久則成勞。其肝脈弦出寸口上魚際。是其證也。若室女出嫁愆期而寒熱。或旣嫁不得於夫者亦然。蓋男子精盛則思室。女子血盛以懷胎。此天地自然之理也。治宜開郁理气。其經自調。逍遙散加無灰酒﹑竹瀝。名酒瀝湯。專主尼寡寒熱。肥人用越鞠合二陳最宜。若兼怒動肝火而發熱。佐以小柴胡加減。若兼鬱結傷脾而寒熱。佐以歸脾湯。

此證多兼經候不調。當審緩急治之。婦人形瘦肉脫。胸中常想著一事而百計不解者。勿與醫治。

後必成癲。凡婦人鬱怒發寒熱。逍遙散加丹皮﹑香附。脾气不運。痰气畱著。結爲痰癖。發則其塊上升。气逆喘促。嘔吐酸水。初起元气未傷者。四七湯加枳實﹑黃連。虛人。香砂六君加柴胡﹑白芍。下佐金丸。大抵郁證皆虛火用事。故多骨蒸寒熱。經閉不調。喘咳失音等證。當詳虛損例治。但須兼調鬱气。亦有陰血虧損。不勝香燥者。惟降火滋陰爲首務耳。

千金雲。凡人無子。當爲夫妻俱有五勞七傷。虛羸百病所致。故有絕嗣之患。夫治之之法。

男服七子散。女服紫石門冬丸。無不有子也。若丈夫陽气不足。不能施化。慶雲散主之。婦人立身以來全不產。及斷乳後。十年二十年不產。此胞門不淨。中有瘀積結滯也。朴硝蕩胞湯主之。

婦人月水不利。閉塞絕產者。白薇丸主之。

子嗣子嗣一門。古方悉用辛熱壯火之劑。若施之於气虛精寒之人。固所宜然。設槪用於火旺精傷者。得不愈伐其陰乎。竊謂男子之艱於嗣者。一如婦人經病調理。然有不生不育之不同。

大意在於補偏救獘。往往有體肥質實。偏生無子者。豈可一槪歸於虛寒耶。蓋濕勝則气滯。气滯則精𨿽至而不能衝透子宮。故爾不能成孕。惟宜行濕耗气。助其流動之勢。如二陳﹑二妙﹑七气﹑平胃之屬。皆可選用。甚則控涎丹先行向導。最爲要訣。愼勿拘於世俗溫補壯陽之說也。且人之所稟不同。勇怯各異。有因男子眞火式微者。有因濕熱傷精者。有因婦人胞門濁膩者。有因血海虛寒者。有因子宮枯燥者。至如生而不育。亦自不同。有金石藥毒伏於髓中者。有酒客濕熱混於髓內者。有欲勤精薄者。有得胎後不戒房室頻泄母气者。有妊娠不愼起居而致胎病不育者。有男子精髓𨿽衝。而督脈气衰。陽气不振。但生女不生男者。此豈一法所可治乎。歷檢古方中。惟葆眞丸﹑千金種子丹﹑五子衍宗丸等方。治男子陽道不振。精气寒薄。與夫斫喪太過及年老無子者。

咸爲得宜。若精髓稀薄。陽气不固。聚精丸是佳。陽衰。更加人參﹑鹿茸尢妙。生女不生男者。

當大補督脈益陽气。鹿茸四具。人參一斤。遠志四兩。醇酒丸服。其有膏粱富貴。飽飫肥甘。恣情房室。气竭精傷。不能生子者。但服煉眞丹。勿令斷絕。𨿽在耄耋之年。每多生育。然非素享濃。形體丰盛人。服之無預也。至於婦人子宮諸證。當詳經帶例治。俟經正無病。隨其虛實寒熱調理。自然生育。大率婦人肥盛者。多不能孕。以中有脂膜閉塞子宮也。𨿽經事不調。當與越鞠﹑二陳抑气養胃之類。有熱。隨證加黃連﹑枳實。

瘦弱不能孕者。以子宮無血。精气不聚故也。當與四君﹑六味加蘄艾﹑香附調之。子戶虛寒不攝精者。秦桂丸最當。婦人多有气郁不調。兼子髒不淨者。加味香附丸。男服聚精丸。若因瘀積胞門。子宮不淨。或經閉不通。或崩中不止。寒熱體虛。而不孕者。局方皺血丸爲專藥。若帶下少腹不和。或時作痛者。千金大黃丸蕩滌之。子戶虛熱。𨿽結而不能成實者。四物換生地加芩﹑連。

然此皆由气血偏沮。是可以藥奏功。若夫稟賦陰陽偏絕。𨿽日用參﹑術峻補。終無回天之力也。

丹溪曰。無子之因。多起於父气之不足。豈可獨歸罪於母血之虛寒。況母之血病。奚止虛與寒而已哉。然古方治婦人無子。惟秦桂丸一方。其性熱。其辭確。今欲得子者。率皆服之無疑。夫求子於陰血。何至輕用熱劑耶。今得此丸。經血必轉紫黑。漸成衰少。或先或後。始則飲食驟進。

久則口苦舌漧。陰陽不平。血气不和。焉能成胎。縱使有成。子亦多病。以其能損眞陰也。按東垣云。李和叔中年得一子。至一歲。身生紅絲癅而死。後三四子。至三歲。皆病癅而死。乃腎中伏火。精气中多有紅綫。以气相傳。生子故有此疾。俗名胎癅是也。遂以滋腎丸數服。以瀉腎中火邪。補眞陰不足。忌酒辛熱之物。其妻用六味地黃丸以養陰血。受胎五月之後。以黃芩﹑白術二味作散服。後生子至三歲。前證不復作矣。

胎教胎教之說。世都未諳。妊娠能遵而行之。不特無產難之虞。且生子鮮胎毒殤夭之患。

誠爲廣嗣要旨。姑以大槪陳之。婦人經後四十餘日不轉。卽謹房室。愼起居。薄滋味。養性情。

刻刻存心。與執持寶玉無異。舉趾必徐。行立勿仰。坐不實其前陰。臥不久偏一側。不得耽坐嗜臥。使气血凝滯爲第一義。𨿽不可負重作勞。然須時時小役四體。則經絡流動。胎息易於動運。

腰腹漸粗。飲食不宜過飽。茶湯更須節省。大熱大涼。總非所宜。犬羊鱉蟹等一切有毒之物。固宜切禁。卽椒姜常用之品。亦須少嘗。其豕肉醇酒濕面之類。縱不能屏絕不食。亦不可恣啖。歸精於胎。過於蕃長。致母臨蓐難產。而子在胞中。稟質肥脆。𦇤褓必多羸困。卽如沃壤之艸木。移植土。枝葉得不凋委乎。甫交三月。卽當滿裹其腹。胎气漸長。僅可微松其束。切勿因其气急滿悶而頓放之。在夏澡洗。須避熱湯。冬時寤寐。勿迫鑪炭。其最甚者。尢在不節交合。淫火盡歸其子。以釀痘疹疥癩之毒。然須妊娠稟性安靜。不假彊爲。力遵實濟。若彊制以違其性。則郁火彌熾。此與恣情無禁者。𨿽截然兩途。而熱歸胎息則一。嘗見有切於求嗣者。得孕卽分處房幃。而子仍歿於痘。豈非彊制其火彌熾之明驗乎。蓋人之志欲匪一。苟未能起出尋常。

又須曲體母情。適其自然之性。使子气安和。是卽所謂胎教也。當知胎教原非一端。若懷子受驚。

則子多胎驚。懷子抱郁。則子多結核流注。懷子恐懼。則子多癲癇。懷子常起貪妄之念。則子多貪吝。懷子常挾憤怒之心。則子多暴狠。懷子常造綺語詭行。則子多詐僞。非但懷子之後。當檢束身心。而輕淨交感。愼毋恣肆。以遺胎息之患。若大醉後媾精。精中多著酒濕。則子多不育。

大怒後媾精。精中多挾怒火。卽子多乖戾。大勞後媾精。精中不滿眞气。則子多孱弱。若夫熱藥助戰。作意祕精。精中流行毒悍。則子多異疾。至於風雨雷電媾精。感觸震气。則子多怪類。以此言之。則三元五臘。宜確遵禁戒。誕育自是不凡。宗祧重務。安得視爲嬉戲哉。

卷十婦人門上

胎前

﹝脈辧驗胎養胎惡阻胎動漏胎下血驚胎僵僕胎上逼安胎半產胎不長養過期不產咳嗽子煩類中風傷風傷寒瘧痢子淋遺尿諸血吐衄諸痛子腫不語譫語子懸子癇乳泣腹啼鬼胎下私胎法斷子法﹞

經云。何以知懷子之且生。身有病而無邪脈也。人有重身。九月而喑。此胞絡之脈絕也。胞絡者。

系於腎。少陰之脈貫腎。系舌本。故不能言。無治也。當十月復。婦人重身。毒之何如。曰。有故無殞。亦無殞也。

言有是病而用是藥。藥𨿽峻克。可無傷於胎息也。

金匱云。師曰。婦人得平脈。陰脈小弱。其人渴。不能食。無寒熱。名妊娠。桂枝湯主之。

於法。六十日當有此證。設有醫治逆者。卻一月。加吐下者。則絕之。

平脈者。言其無病之脈也。惟陰脈小弱。以其營气不足耳。凡感邪而營气不足者。則必惡寒發熱。今無寒熱。妨於食。是知妊娠矣。妊娠血聚气搏。經水不行。至六十日始凝成胎。斯時營气並於胎元。而胃气不足。津液少布。故其人渴不能食。宜桂枝湯和營益胃。設有醫以他治。反加吐下者。此爲惡阻。則絕之。謂絕止醫治。候其自安。不可用藥更傷其胃气也。樓全善云。嘗治一婦惡阻病吐。愈治愈逆。因思仲景絕之之旨。遂停藥月餘自安。

婦人宿有病。經斷未及三月。而得漏下不止。胎動在臍上者。爲痼害。妊娠六月動者。

前三月經水利時。胎也。下血者。後斷三月也。所以血不止者。其不去故也。當下其。桂心茯苓丸主之。宿有痼。謂婦人行經時遇冷。則余血畱而爲。然病婦人恆有之。或不礙子宮。則仍行經而受孕。𨿽得血聚成胎。胎成三月而經始斷。斷未三月而病復動。遂漏下不止。

在下。迫其胎。故曰痼害。胎以臍上升動不安。洵爲眞胎無疑。若是鬼胎。卽屬陰气結聚。

斷無動於陽位之理。今動在於臍上。是胎已六月。知前三月經水𨿽利。而胎已成。後三月經斷。

而血積成。是以血下不止。故用桂心﹑茯苓﹑丹皮﹑桃仁以散其。芍藥以護其營。則血方止而胎得安。世本作桂枝茯苓丸。乃傳寫之誤。詳桂枝气味俱薄。僅堪走表。必取肉桂之心。方有去。之功。安常所謂桂不傷胎。勿疑有礙於妊。觀下條子髒開用附子湯。轉胞用腎气丸。俱用桂﹑附。內經所謂有故無殞是也。婦人懷妊六七月。脈弦發熱。其胎愈脹。腹痛惡寒者。少腹如扇。所以然者。子髒開故也。當以附子湯溫其髒。妊娠脈弦爲虛寒。虛陽散外。故發熱。陰寒內逆。故胎脹。腹痛惡寒者。其內無陽。子髒不能司閉藏之令。故陰中覺寒气習習如扇也。用附子湯以溫其髒。則胎自安。世人皆以附子爲墮胎百藥長。仲景獨用以爲安胎聖藥。非神而明之。

莫敢輕試也。

師曰。婦人有漏下者。有半產後。因續下血。都不絕者。有妊娠下血者。假令妊娠腹中痛。

爲胞阻。膠艾湯主之。行經與結胎。皆屬衝任。衝任𨿽持乎陰陽交合。爲肝腎之用事。然長養成胎。皆坤土所資。蓋陰陽抱負則不泄。坤土堤防則不漏。若宿有瘀濁客於衝任。則陰自結。不得與陽交合。故有時漏下半產不絕也。凡妊娠胎气。陽精內成。陰血外養。今陰血自結。與胎阻隔。

不得相和。獨陰在內。作腹中痛下血。皆陰陽失於抱負。坤土失於堤防。此方皆治之。芎﹑歸宣通其陽血。芍﹑地宣通其陰血。阿膠血肉之質。同類者以養之。甘艸緩中解急。此方調經止漏。

安胎養血。然加減又必從宜。若脈遲緩。陰勝於陽。則加漧薑。或見數大。陽勝於陰。則加黃芩。

可不言而諭矣。婦人懷娠。腹中痛。當歸芍藥散主之。

此與胞阻痛者不同。因脾土爲木邪所克。穀气不舉。濕淫下流以滯陰血而痛。故君以芍藥。

瀉肝利滯。佐以芎﹑歸補血止痛。苓﹑澤滲濕益脾。則知內外六淫。皆能傷胎成痛。不獨濕也。

妊娠嘔吐不止。漧薑人參半夏丸主之。

此卽後世所謂惡阻病也。先因脾胃虛弱。津液畱停蓄爲痰飲。至妊二月之後。濁陰上衝。中焦不勝其逆。痰飲遂湧。中寒乃起。故用漧薑止寒。人參補虛。半夏﹑生薑治痰散逆也。

妊娠小便難。飲食如故。當歸貝母苦參丸主之。

此小便難者。膀胱熱郁。气結成燥。病在下焦。所以飲食如故。用當歸以和血潤燥。貝母以淸肺開郁。苦參以利竅逐水。並入膀胱以除熱結也。

妊娠有水气。身重。小便不利。灑淅惡寒。起卽頭眩。葵子茯苓散主之。小便利則愈。

膀胱者內爲胞室。主藏津液。气化出溺。外利經脈。上行至頭。爲諸陽之表。今膀胱气不化。

水溺不得出外。不利經脈。所以身重灑淅惡寒。起卽頭眩。但利小便。則水去。而經气行。表病自愈。用葵子直入膀胱。以利癃閉。佐茯苓以滲火道也。

婦人妊娠。宜常服當歸散主之。常服卽易產。胎無疾苦。產後百病悉主之。

內經曰。陰搏陽別。謂之有子。尺脈搏擊者。由子宮之气血相搏。而形於脈也。故妊娠之血。

不可以靜。靜則凝泣。虧少則虛。皆不能與化胎之火相合。要其胎孕生化。必先和其陰陽。利其气血。常服養胎之藥。非惟安胎易產。且免胎後諸患。芎﹑歸﹑芍藥之安胎補血。白術之補胃養胎。其胎外之血。因寒濕滯者皆解之。黃芩化壯火而生气。故爲常服之劑。然當以脈證虛實加減。

有病則服。否則不必也。

妊娠養胎。白術散主之。但苦痛。加芍藥。心下毒痛。倍加芎。心煩吐痛。不能食飲。加細辛一兩。半夏大者二十枚。服之後。更以醋漿水服之。若嘔。以醋漿水服之。復不解者。小麥汁服之。以後渴者。大麥粥服之。病𨿽愈。服之勿置。

本方四味。本艸皆謂能去惡血。而養胎用之何也。蓋血聚而後成胎。少遇邪。則所聚之血。

將宿而不運。反類惡血。必開陳。然後胎可安也。養胎不惟在血。而胎系於腎。養之又在於胃。

所以補腎調胃。以固精和中。用白術調胃。秦椒開痺。痺開則陽精至。牡蠣治崩。崩止則陰精固。

川芎下入血海。運動胎血。破舊生新。或陰血不利。肝木爲害。在內抑屈而痛者。瀉以芍藥之酸寒以通其陰。設直衝過而痛者。散以芎之辛溫以通其陽。或挾瘀惡之气。上逆於胃。而胃中吐煩不能食者。用細辛溫中去痰下气。半夏治心下急痛。和胃進食。止吐逆。若嘔而不止者。由肝木妄動。用小麥飲養其本气以安之。大麥主消渴益气調中。故中气不足而渴者用之。

問曰。婦人病。飲食如故。煩熱不得臥。而反倚息者。何也。師曰。此名轉胞。不得溺也。

以胞系了戾。故致此病。但利小便則愈。宜腎气丸主之。

此方在虛勞中。治腰痛小腹拘急。小便不利。此治腎虛轉胞不得溺。皆用此利小便也。轉胞之病。爲胞居膀胱之室內。因下焦气衰。水濕在中。不得气化而出。遂致鼓急其胞。因轉筋不止。

了戾其溺之系。水旣不出。經气遂逆。上衝於肺。故煩熱不得臥而倚息也。用此補腎。則气化水行。濕去而胞不轉。胎自安矣。𨿽然。轉胞之病。豈盡由下焦腎虛所致耶。或中焦气虛。土濕下干害其胞。與上焦肺气壅塞。不化於下焦。或胎重壓其胞。或忍溺入房者。皆足以成此病。必各求其所因以治之。

脈辧婦人經水二三月不來。診其脈微滑而數。略無間斷於其間。𨿽身有病而無邪脈。不澀不伏。不弦勁。卽胎脈也。辧男女法。古人咸以左大爲男。右大爲女。然多有素稟偏大偏小者。

惟寸口滑實爲男。尺中滑實爲女。最爲要訣。如兩寸俱滑實爲雙男。兩尺俱滑實爲二女。尺右左寸俱滑實爲一男一女。此屢驗者。若脈沈細。腹重而不時微痛。𨿽有形如抱甕狀。滿腹不動。但當臍下翕翕動。按之冰冷。又兩尺乍大乍小。乍有乍無。或浮或沈。或動或止。早暮不同者。乃鬼胎也。須連視三四日乃見。宜補气活血。若脈來急如風雨。少停復來如初者。夜叉胎也。亦有關部微似雀啄之形者。又有大小不勻。而指下弦勁不和者。皆夜叉之兆也。若脈來沈細。腰腹痛。

胎伏不動。或反覺上搶心悶絕。按之冰冷。卽非好胎。更察舌紋靑色。此胎已死也。若並唇亦靑。

連母都不可救。但伏而不動者。亦有好胎。宜服順气和血之藥。

驗胎婦人經候不行已三月。欲驗有胎否。生川芎二錢爲末。空心濃煎。艾湯調下。腹內微動則胎也。

養胎婦人受孕一月。足厥陰脈養。其陰陽新合。名曰始胚。大集經云。胎成七日。初不增減。二七日如薄酪。三七日如生酪。四七日如熟酪是也。二月足少陽脈養。陰陽居經。名曰始膏。

經霜五七日如生酥。六七日如息肉。七七日如段肉。八七日其堅如壞是也。三月手心主脈養。初有定形。名曰始胞。經調九七日變五泡。兩肘兩髀及頭。十七日續生五泡。兩手腕兩足及頸。十一七日復生二十六泡。十手指。十足指。及眼耳口鼻。十二七日泡相成就是也。四月手少陽脈養。

始受水精以成血脈。而形體成。經謂十三七日現腹相。十四七日生五臟。十五七日生大腸。十六七日生小腸是也。五月足太陰脈養。始受火精以成其气。而肢節充。經謂十七七日有脾處。十八七日生三脘。十九七日生手掌足趺臂節。二十七日生陰臍頤乳是也。六月足陽明脈養。始受金精以成其筋。而骨榦立。

經謂二十一七日有三百柔軟骨。如初生瓠。二十二七日如未熟瓠。二十三七日堅如胡桃。二十四七日生一百筋是也。七月手太陰脈養。始受木精以成其骨。而毛髮生。經謂二十五七日生七千脈。

尙未具成。二十六七日成如藕絲。二十七七日有三百六十三筋。二十八七日始生肌膚是也。八月手陽明脈養。始受土精以成膚革。而臟腑具。經謂二十九七日肌膚稍濃。三十七日方有皮像。三十一七日皮轉濃堅。三十二七日皮革轉成是也。九月足少陰脈養。始受石精以成皮毛。而穀气入胃。石稟五气之餘。臟腑百骸俱實。故謂之石。經謂三十三七日耳鼻唇指膝節成。三十四七日生九十九萬毛髮孔。猶尙未成。三十五七日毛孔具足。三十六七日爪甲成就是也。十月五臟俱備。六腑齊通。納天地之气於丹田。經謂三十七七日母腹中有風起。通其七竅。三十八七日隨其宿世善惡。分香臭二種風。以定容貌骨節貴賤。右千金述徐之才養胎法。與大集經吻合。求其細。則受胎在母腹。七日一變。展轉相成。然多有不足月產。而能長育長年者。此各經榮養與七日之變。皆不及期。而養胎之气仍周徧也。若經脈榮養未周。總屬半產。非正產也。

惡阻經候不行兩三月。精神如故。喜酸惡食。或嗜一物。或大吐。或時吐痰與淸水。肢體沈重。頭目昏眩。此名惡阻。不可作病治。四君子加烏藥﹑香附﹑橘皮。咳而渴者。加橘紅﹑五味﹑生薑。若胸中憒悶。四肢沈重。怠惰不能轉舒。惡聞食气。喜鹹酸。胎動不安。嘔逆不食者。

理中湯加茯苓﹑木香﹑半夏。若中脘停痰。二陳加枳殼。若飲食停滯。香砂六君子加枳殼。若脾胃虛弱。異功散。兼气惱。加枳殼﹑砂仁。若飲食少思。六君子加紫蘇﹑桔梗。頭暈體倦。六君子湯。若嘔吐不食。倍苓﹑半。蓋半夏乃健脾气化痰濕之主藥也。今人以半夏有動胎之性。鮮有用之者。以胎初結。慮其辛散也。樓全善云。余治妊娠阻病。累用半夏。未嘗動胎也。千金用半夏茯苓湯二劑。次用茯苓丸。懷妊愛酸。

乃肝臟之虛。不能榮養其肝。肝虛故愛酸物。戴氏云。惡阻者。謂婦人有妊惡心。阻其飲食也。

肥者有痰。二陳加枳﹑術。瘦者有火。異功加芩﹑連。

胎動懷胎數動。此胎气熱。所以逆上而作喘急也。急用條芩﹑香附﹑白術之類。腹中滿痛叉心。不得飲食。千金用黃芩﹑白術﹑芍藥煎服。令微下水則易生。月飲一劑爲善。因惱怒而胎動不安者。沈香降气散。或四制香附一味爲君。加歸﹑艾爲散。鹽酒煎。和滓服。虛者。八珍去茯苓加黃芩﹑紫蘇﹑陳皮。名安胎飲。又气虛少食。四君子加紫蘇﹑陳皮。血虛多熱。四物加黃芩﹑白術。胎气郁滯。紫蘇飲。脾气虛弱。六君子。鬱結傷脾。歸脾湯。鬱怒傷肝脾者。四七湯加芎﹑歸。怒動肝火者。小柴胡加術。安胎之法有二。有因母病以致胎動者。但治母病。其胎自安。八珍湯加膠﹑艾﹑黃。气滯者。去茯苓加蘇﹑橘﹑黃芩。因胎動而致母病者。安胎而病自愈。紫蘇飲加茯苓﹑白術﹑阿膠﹑砂仁。千金治妊娠二三月至七八月胎動不安。腰痛已有所見者。

用膠艾湯服之則安。身有微熱。去艾葉﹑甘艸加續斷﹑蔥白。以蔥能散客邪。兼安胎也。鄭虛庵曰。治胎前下血不止。用大劑參﹑術以安胎。芎﹑歸﹑熟地﹑黃芩﹑白芍﹑阿膠以止血。砂仁行气以止痛。不可行動。但安臥養胎自愈。若傷動胎气而下血不止。急用紫蘇飲。若胎未損。服之可安。已損。服之可下。若純用四物湯陰藥。不得陽生陰長之功。非但胎不能安。每致腹痛少食。

脾胃愈虛而愈不安矣。

漏胎下血妊娠經水。壅之以養胎。蓄之以爲乳。若經水時下。此衝任气虛。不能約制而然。

千金雲。妊娠血下不止。名曰漏胞。血盡則死。宜服漧薑地黃散。气虛乏力少食者。宜益气固胎。

切勿泛用養血之劑。四君子去茯苓加膠﹑艾﹑芎﹑歸﹑黃﹑砂仁。若漏血腹痛者。芎﹑歸﹑人參﹑阿膠﹑大棗煎服。若因鬱怒發熱內熱。

加味逍遙散。若血虛至夜發熱。當歸補血湯。勞動脾火。加味歸脾湯。若因房事下血過多作痛。

八珍湯加膠﹑艾。脾胃虛陷。補中益气倍升﹑柴。風熱。加防風﹑黃芩。月數將滿而漏血者。此必不守禁忌所致。亦有瘀血凝滯。不能轉運而下者。气血先傷。後必難產。宜服紫蘇飲。或用益母艸熬膏。肥人。砂仁湯調下。虛人。人參湯調下。妊娠三月。其經月來三五次。但不多。飲食精神如故。此血气有餘。兒大自不來矣。若作漏胎治之。其胎必墮。胎漏黃漿。或如豆汁。若肝脾濕熱。用升陽除濕湯。肝脾風熱加味逍遙散。肝脾鬱結。加味歸脾湯。脾胃气虛。七味白術散。

脾气下陷。補中益气湯。肝經風熱。防風﹑黃芩作丸服。風入腸胃。胃風湯。大全方治妊娠忽然下黃汁如膏。或如豆汁。胎動腹痛。用黃一兩。川芎一錢。糯米一合煎服。暴下水者。其胎必下。若徐徐而下者。可用補气安胎藥主之。

驚胎僵僕妊娠負重跌撲。凝血作痛。欲服活血藥則恐傷胎。不服則傷血不去。治之當辧胎之死生。如無別證。只用黑糖熬枯。入紅酒童便調服。細嚼連皮胡桃肉過口。死者當下。生者其痛卽止。如余傷未盡。痛未止。四烏湯加延胡﹑木香。傷去而胎气未安。紫蘇飲加童便﹑砂仁。

傷重者。香殼散加熟地﹑當歸以護胎。勢劇者。下瘀血湯加芎﹑歸酒煎以去血。血去則胎自安。

然須詳愼。若昏睡語言如狂。此血迫心包。當歸活血湯。如腹中重墜。按之冰冷。此胎气已傷。急用香桂散加酒大黃﹑生附子下之。若口中覺穢气者。急用平胃散加芒硝。下逐之。若因怒跌僕。

或手足抽搐者。紫蘇飲加鉤藤鉤子。去血過多。八珍湯去茯苓加膠﹑艾﹑黃。

胎上逼妊娠胎動气逆。皆由調養失宜。致胎逆上。紫蘇飲爲必用之藥。飲食不甘。兼四君子。有熱。加芩﹑梔﹑歸﹑芍。

若惱怒傷肝。致胎逆上。加味逍遙散。因鬱結傷脾。胎气不安。加味歸脾湯。大抵胎气逆上。皆屬火旺。急用芩﹑術﹑香附之類。不可服大寒之藥。反致他變。妊娠徧身痛。或衝心欲死。不能飲食。緣胎有水致痛也。千金鯉魚湯。或用白術五錢。黃芩二錢。白芍四錢。入活鯉魚約重半斤外一尾。煮湯代水煎服。妊娠胎動。晝夜呼叫。口噤唇搴。及下重痢不息者。用艾葉五兩。以好酒五升。同煮三升。去滓更煎。取一升服。口閉者。開口灌之。藥下卽瘥。臨月胎上逼心。嘔噦欲死。急用童子小便灌之卽下。或烏梅肉十枚。研爛入生薑三片。煎湯灌之亦下。取酸以降斂之。兼辛以散火气之逆也。

陳良甫治一婦。孕七月。忽然胎上衝心而痛。坐臥不安。醫治不效。又作死胎治。而用蓖麻﹑麝香研貼臍中。命在垂亡。陳診之。兩尺脈皆絕。他脈和平。曰。此子懸也。若是胎死。必面赤舌靑。今面不赤。舌不靑。其子未死。是胎上逼心。以紫蘇飲治之。十服而胎安矣。

安胎婦人半產。多在三个月及五月七月。除跌撲損傷外。因內熱而虛者爲多。曰熱曰虛。

當分輕重。若前次三个月而墮。則下次必如期復然。蓋先於此時受傷。故復至期必應。乘其虛也。

遇有半產者。須多服養气血固胎息之藥。以補其虛損。下次有胎。先於兩个月後。卽用固胎藥十數服。以防三月之墮。其有連墮數次。胎滑甚者。服藥須多。久則可畱。八珍加陳皮﹑膠﹑艾﹑條芩。多气。加香附﹑砂仁。肥盛有痰。加半夏。若瘦而多渴者禁用。懷妊三四月。肥盛色白气虛者。用白術一倍。人參﹑續斷﹑山藥﹑香附各半倍。枳實湯泛爲丸。朝暮砂仁湯下三錢。肥盛色蒼气實者。不須服藥。至七八个月。但服砂仁湯或紫蘇湯足矣。瘦而色白虛弱者。白術二倍。

人參一倍。山藥﹑續斷﹑芎﹑歸各半倍。陳米飲和丸。朝暮沸湯下三錢。瘦而色蒼血熱者。酒煮條芩。四制香附各一倍。四物各半倍。蜜丸。朝暮沸湯下四錢。至八九月。肥盛色蒼者。必用枳殼﹑蘇梗以順其气。愼不可用補气之藥。非但參﹑術當禁。濃味亦宜節省。肥白气虛者。則人參﹑白術必當加用。但補气藥中。必兼香附﹑砂仁以流動其气。若色白怯弱者。全以補養气血爲主。非但枳殼﹑蘇梗輩不可用。卽砂仁亦不宜也。誤耗其气。必致難產。若色蒼形瘦者。此气血流薄。當無難產之患。或久抱鬱結之气。間或有之。

多服逍遙散可也。有誤服行胎毒藥胎動不安者。古法用生甘艸﹑黑豆﹑淡竹葉煎服。若發熱。用香豉。然不若頻與熱童便尢良。以其能解藥毒也。血下不止。或上溢而爲吐衄者。四物換生地加阿膠﹑山梔﹑炒黑蒲黃。若胎傷不安者。消息緩急虛實治之。凡妊娠脈宜滑利數實。大忌遲澀浮緩。

半產半產俗名小產。蓋由衝任气虛。不能攝養。或撲閃墜。致气血損動。或因熱病溫瘧之類。薛立齋云。半產重於大產。蓋大產如果熟自脫。小產如生采。破其皮殼。斷其根蒂。豈不重於大產。但人輕忽致死者多。治法。宜補形气。生新血。去瘀血。若未足月。痛而欲產。八珍去茯苓﹑熟地。加膠﹑艾﹑﹑艸。若胎下而血不止。參﹑﹑術﹑艸﹑膠﹑艾﹑歸﹑芍之類。

有熱。加炮姜﹑茯苓。半產而心腹痛。或發寒熱。以手按之愈痛者。宜散瘀血。芎﹑歸﹑延胡﹑桃仁﹑香附﹑丹皮﹑澤蘭﹑童便之屬。若按之則痛緩。是血虛。八珍去芍加炮姜。若痛而嘔吐作瀉。是胃虛。六君子加炮姜。凡胎气弱欲小產者。八珍湯固之。若出血過多而發熱。聖愈湯。汗不止。急用保元湯。發熱煩躁肉筋惕。十全大補湯。大渴面赤。脈洪而虛。當歸補血湯。身熱面赤。脈沈而微。四君子加姜﹑附。

東垣云。婦人分娩。及半產漏下。昏冒不省。瞑目無所知覺。蓋因血暴亡。則心神無所養。

心包絡火上熾。故令昏冒火。

勝其肺。故令瞑目不省人事。愼不可用寒涼瀉火之藥。蓋瞑目之病。悉屬於陰。卽如傷寒鬱冒。

得汗而解。必當補而升舉之。古法用全生活血湯。其間風藥龐雜。而無陽生陰長之功。宜補中益气加門冬﹑五味。或大劑獨參湯尢妥。血若暴下。是秋冬之令太旺。今舉而升之。助其陽則目張而神不昏矣。

石頑治一婦。懷孕六月。因喪子悲哭動胎。醫用黃芩﹑白術輩安胎藥二服不應。攺用枳殼﹑香附﹑紫蘇﹑砂仁理气。一服胎遂上逼心下。脹悶喘急。口鼻出血。第三日午後來請石頑。薄暮往診。其脈急疾如狂風驟雨。十餘至則不至。頃之復至如前。因諭之曰。此孕本非好胎。安之無益。不若去之。以存母命。因思此胎。必感震气所結。震屬木。惟金可制。令以鐵斧烈火燒紅。

醋淬。乘熱調芒硝末一兩灌之。明日復來請云。夜半果下異胎。下後脈息微和。神思恍惚。所去惡露甚多。又與安神調血之劑。數服而安。

胎不長養石頑曰。胎之長養。皆賴母之脾土輸气於其子也。脾爲一身之津梁。主周身之運化。在髒爲土。長養萬物。莫不由此。故胎之生發。𨿽主腎肝。而長養實關乎脾。所以治胎气不長。必用八珍﹑十全﹑歸脾﹑補中之類。助其母气。其胎自長。多有延至十二三月而產者。觀瘠薄之土。𨿽藝不獲。得沃澤灌漑。便能成實。義可見矣。亦有妊母气血自旺而胎不長者。此必父气之孱弱。又當大劑保元專補其气。不得雜一味血藥助母。則子气方得受益。復有胎气因妊母舉動失措。致兒內失榮養。不能長髮。仍不隕墜者。此與果實榦萎在枝無異。以妊娠气血無恙。但子不得稟母气耳。非若妊娠有疾。枝傷果墜之比也。

過期不產月數過期而不產者屬气虛。亦有因胎漏而產遲者。嘗見妊娠下血。胎𨿽不墜其气血亦虧。多致逾年不產。或十四五月而產者。俱是气血不足。胚胎難長故耳。凡十月之後不生者。當大補气血。

庶分娩無憂。又過期不產而脈沈細。但當臍下悸動。此爲瘀積化水。當作鬼胎治之。

許裕卿治邵涵貞內子。孕十七月不產。不敢執意憑脈。問諸情況。果孕非病。但云孕五月以後不動。心竊訝之。爲主丹參一味。令日服七錢。兩旬餘胎下。已死而枯。其胎之死。料在五月不動時。經十三月在腹。不腐而枯。如果實在樹。敗者必腐。然亦有不腐者。則枯胎之理可推也。

石頑曰。余昔治馬云生婦。孕十三月不產。脈來微結。爲處十全大補湯。服至二十餘劑而下。胎枯色白。所治𨿽異。而胎枯則一也。

咳嗽娠婦咳嗽。悉以安胎爲主。風邪傷肺。香蘇散。寒邪傷肺。小建中湯。若肺胃气虛。

異功散。脾肺气虛。六君子加當歸。久嗽不愈者。多因脾肺气虛。腠理不密。復感外邪。或因肺虛陰火上炎所致。有外邪者。內補當歸建中湯加細辛。陰火炎者。六味丸加麥冬﹑五味。

子煩妊娠苦煩悶。頭目昏重。是心肺虛熱。或痰積於胸。吐涎惡食。千金竹瀝湯。若吐甚則胎動不安。煩悶口漧。不得眠者。加味竹葉湯。气虛者。倍人參。气滯。紫蘇飲。痰滯。二陳加白術﹑黃芩﹑枳殼。脇滿寒熱。小柴胡。脾胃虛弱。六君子加紫蘇﹑山梔。

類中風此證若不早治。必致墮胎。宜服紫蘇飲。若口噤不能言。用白術三錢。荊芥穗二錢。

黑豆三合。炒淋酒煎服。得汗卽愈。口噤者。拗口灌之。可服三四劑。至有目昏黑而厥者。胎前絕少。但一有此證。卽是兒暈。屬气與痰。故目昏黑髮厥。只服紫蘇飲。愼不可服蘇合香丸。及烏藥順气散等。

傷風妊娠傷風。香蘇散去香附加蔥﹑豉。咳嗽多痰。加桔梗。或紫蘇飲加蔥﹑豉。安胎爲妙。嗽兼瀉。气口脈滑實有力。中有宿食者。胃苓湯去蒼術。俟脾胃實而治嗽。總不如濃煎蔥頭湯爲上。蓋風藥皆能墮胎。故嗽喘胎寒。多用連須蔥湯。大能安胎散气。胎始無虞。或加香豉尢妙。若不喘者。紫蘇飲加砂仁。童便。

傷寒冬時爲寒所傷。輕者淅淅惡寒。翕翕發熱。微嗽鼻塞。數日乃止。重者頭疼作痛。

先寒後熱。久則傷胎。藥多避忌。不與常婦槪治。但服蔥白香豉湯。汗出則愈。千金治妊娠傷寒。

用蔥白十莖。生薑二兩。水煎熱服。取汗卽安。治妊娠熱病。用蔥白五莖。香豉一升。如前服法取汗。若胎傷未死。但用蔥一把。水煮食之。汗出卽安。若胎已死。須臾自出。不應。加生薑﹑蘇葉。不可輕用發表藥。若用發表。豈但墮胎。母命難保。惟蔥白香豉湯﹑香蘇散。可解邪气。

又可安胎。妊娠溫熱時行及傷寒邪气內犯。熱毒迫胎。並宜千金石膏大靑湯急救。庶可保全。遲則不救。凡胎前疫證。與傷寒陽明府證。內實便祕。須急通大便。方不損胎。若大便自利者。眞气下泄。胎必難保。惟大小便如常。知裏無熱。則不傷胎气。

瘧妊娠瘧。無論胎息月數多少。總以安胎爲主。而舉世安胎。無過黃芩﹑白術。原夫胎息之安與不安。全在母气之調與不調。故安胎先安母气。安有母气乖戾。胎气獨安之理。當知黃芩之安胎。惟治熱盛胎動不寧。白術惟主脾虛不能保胎。設气虛胎气下墜。誤用黃芩。气滯胎不轉運。誤用白術。滋害何可勝言。所謂先安母气者。隨其形體之肥瘦。气血之偏勝也。若妊娠形盛色蒼。肌肉堅者。必多濕多痰。無論何疾。必顯濕熱本病。脈多滑實有力。絕無虛寒脈弱之候。可峻用豁痰理气藥治其本質。然後兼客邪見證而爲制劑。治宜二陳湯隨經加透表藥。或合小柴胡用之。蓋柴胡爲瘧証之向導。故多用之。然有自汗過多。尺中微弱。或熱盛手足淸者。始終不用柴胡。而用建中﹑桂﹑芍收功者。或見煩渴脈實。大便六七日不通。陽明府實。又宜涼膈去硝黃加鮮首烏調之。須知稟質堅固者。其气多滯。內外壅遏。但有濕熱。絕無虛寒之患。如元气本弱。或病後得之。必需理脾行气。惟六君子湯爲合劑。有痰食結滯。則加枳實﹑艸果。內有寒。

則加炮姜。外有風。卽加桂枝。胎動上逆不安。則加子芩。胎下墜。則加柴胡倍人參。以人參爲舉胎聖藥也。間有不應者。又需補中益气。大劑人參以升舉之。中有畱滯。則枳實理中加柴胡﹑桂枝。合表裏而治之。若夫日作間作。日晏日早。晝發夜發。寒多熱多。及審飲食便溺動靜安危之法。則與常瘧無異也。大抵病邪初發。元气未耗。疏風滌痰。消導飲食。在所必用。然須大劑白術培護中土。以脾胃爲一身之津粱。土濃自能載物也。其最可慮處。尢在三四發至六七發。其勢最劇。若過半月。𨿽淹纏不止。邪熱漸衰。可無胎隕之虞矣。或有瘧久气血虛敗而小產者。此皆失於調治也。若六七發後不止。卽當和營健脾。若稟質柔脆者。𨿽有風邪。不得純用表藥。以風藥性升。能使胎气上逆。而爲嘔逆喘脹。膈塞痞滿之患。𨿽有實滯。不得過用降泄之味。能引邪气下陷。致胎墜不安。而爲泄利不食。小腹疼重之患矣。若疫瘧毒盛勢劇。急與涼膈﹑承气﹑黃連解毒救之。瘟瘧不爽。煩熱大渴。或壯熱無寒。或先熱後寒者。當與桂枝白虎﹑人參白虎撤其在裏之熱。不可與夏秋瘧比例而推也。蓋有是證而用是藥。有故無隕。亦無隕也。惟在速祛邪气以救胎息之燔灼。若遲疑未決。下手稍軟。救無及矣。

痢妊娠痢下。有三禁五番。一禁蕩滌腸胃。二禁滲利膀胱。三禁兜澀滯气。蓋蕩滌則陽气下陷。胎气愈墜。滲利則陰津脫亡。胎失榮養。兜澀則濁气愈滯。後重轉加。故善治妊娠之痢者。

惟以調气爲先。蓋調气之法。如鑪冶分金。

已敗之積沫。則隨气而下。未傷之津液。則統之而安。不善治痢者。惟守通因通用。痛無補法之說。峻用苦寒蕩滌。使未傷之津液。混廁敗穢之中。建瓴而下。而胃气有權者。尙可勝其藥力。

譬諸引汲灌渠。一決而蕩無餘滓。陳腐去而倉廩自修。津气自復也。若腎气不固之人。祕藏不密。

五液盡隨轉利藥注下。使旣病之津液。更加猛利峻攻。不致精神離散。血液告竭不已。況能保其胎息乎。夫調气之藥有三善。一使胃气有常。水谷輸運。二使腹滿腹痛後重漸除。三使濁气開發。

不致侵犯胎元。此治妊娠下痢之大端也。所謂五審者。一審飲食之進與不進。夫下痢乃腸胃受病。

若痢勢𨿽甚。飲食無妨者易已。故痢以噤口爲最劇。在初起濁邪全盛之時。不足爲慮。但要淸理積滯。飲食自進矣。若七日以後。尙不能食。脈反數盛。此必初時失於淸理之故。急需調气理中。

則積沫漸下。飲食漸進矣。或初時能食。至一旬一气後。反不能食。脈息不振。此必蕩滌太過。

胃气受傷所致。亦有過用芩﹑連﹑檳﹑朴。苦寒破气。而致呃逆嘔噦者。胃气大敗。最危之兆。

惟峻與溫補。庶可挽回。若脈見數疾無倫。或翕翕虛大。或歇止不前。或弦細搏指者。皆胃气告匱。百不一生矣。二審溲之通與不通。下痢淸濁不分。若痢𨿽頻。而水道順利者。胎必無虞。若月數將滿。胎壓膀胱。每多溲便頻數。轉胞脹之患。切禁利水傷津。急與開提自通。但須察其脈無過旺過硬之形。便宜補中益气。稍加澤瀉﹑車前以升淸降濁。投之無不輒應。非特妊娠爲然。

卽平人久痢。津液大傷而溲澀不通者。亦宜上法也。三審腹之痛與不痛。下痢腹痛。必然之理。

然間有濁濕下趨。而無郁沸之火者。則不痛也。但此多見於肥白人之白痢。若血痢與瘦人多火者。

罕見也。治宜調气運積。不用淸火明矣。原其腹痛有寒熱之分。痛有止歇。痛則奔迫下墜。至圊不及者。火也。痛自下而攻擊於上者。火也。痛而脹滿。不勝摩按。熱飲愈甚者。火也。實也。

痛無止歇。常時痛而無絞刺者。

寒也。痛自上而奔注於下者。寒也。痛而不滿。時喜溫手摩按。飲熱暫緩。欲至圊而可忍須臾者。

虛也。寒也。大約初痢脹痛。爲熱爲實。久利痛。爲虛爲寒。卽初因火注切痛。痢久气傷。亦必變爲虛寒也。故久痢腹痛之脈。無論大小遲數。但以按之漸漸小者。並屬虛寒。急須溫補。愼勿利气。惟急痛脈實。久按不衰者。可稍用炮黑姜﹑連和之。四審後之重與不重。下痢後重。濁气壅滯也。夫開通壅滯。必以調气爲本。在妊娠尢爲切要。調气則後重自除。而胎息自安矣。但初痢後重。首宜開發其滯。若久痢後重。又當升舉其陽。陽气升則胃气運。胃气運則周身中外之气皆調達。而無壅滯之患矣。故治孕婦之後重。無問胎之大小。但脈見有餘。則宜調气。脈見不足。便與升提。𨿽血痢亦宜陽藥。一切滋膩血藥。總無干預。以气有統血之功。則血無妄行之慮也。五審身之熱與不熱。下痢爲裏气受病。若見身熱。表裏俱困。元神將何所恃而得振祛邪之力哉。惟人迎之脈浮數。可先用和營透表之法分解其勢。然後徐行淸理。若初痢不發熱。數日半月後發熱。脈來漸小。或虛大少力者。此眞陰內亡。虛陽發露於外。在平人或可用辛溫峻補。斂之以歸其源。若妊娠則桂﹑附又難輕用。惟藉參﹑術﹑姜﹑萸﹑膠﹑艾之屬。非大劑濃煎峻投。難望其轉日回天之績也。或痢久衛虛。起居不愼。而感冒虛風發熱者。但當察其左手三部。必顯浮緩之象。又需理中湯加桂枝。合表裏而治之。以內气久虛之邪。不得參﹑術助其中气。則客邪不得解散也。五審旣明。三禁勿犯。又當審察其積之稠與不稠。色之鮮與不鮮。則元气之濃薄。病患之寒熱。可曉然無惑矣。如赤白寒熱之辧。昔人擬議紛紜。要非正論。以大略言。气分之病其色白。血分之病其色赤。气血紊亂。則赤白兼並。蓋气屬陽。陽傷則受冷居多。卽有火注下迫。

皆陽气郁遏。本寒標熱之證。不可純歸於熱。但當驗其積之稠粘如糊。色白如脂。方可暫與淸熱治標。若汁沫如水。色晦如塵。急須溫理其气。卽有熱證。皆假象無疑也。血屬陰。陰傷則受熱居多。然多有气傷陽不統陰之血。又不得不從事於辛溫也。故治血痢。尢當以色之顯晦。驗其虛實寒熱。此義前人未發也。故凡積之瘀晦不鮮。淸稀不稠者。皆系虛寒之候。卽前所云陽不統陰之血。急投人參﹑姜﹑艾。庶或保全。倘不審而誤餌芩﹑連。是速其斃也。惟積之稠粘紫赤而光澤者。合用苦燥以堅腸胃之滑脫。又必佐以調气之藥。則陰邪得以解釋。非若白痢之不可雜以芩﹑連﹑芍藥等味。引領滯穢。襲傷陰血也。

況有病後瘧後。或本質虛羸之人。及秋冬天令寒冷時下痢。加以胎孕扼腕。可與平人夏秋之痢同日而語哉。予嘗用濃朴湯去漧薑。治妊娠能食。腹脹後重。積穢稠粘之白痢。甘艸漧薑湯理中湯。

治妊娠腹痛少食。積沫淸稀之白痢。濃朴生薑甘艸半夏人參湯。治妊娠腹脹後重。赤白相兼之痢。

黃芩芍藥湯送香連丸。治妊娠能食後重。積穢稠粘之血痛。連理湯合千金三物膠艾湯。治妊娠少腹疼重。瘀晦不鮮。或間有鮮血之痢。駐車丸治妊娠發熱後重。陰虛畏食之血痢。白頭翁加甘艸阿膠湯。治妊娠熱毒內攻。噤口不食。腹脹後重。膿血稠粘之痢。千金膠艾橊皮湯治妊娠膿血淸稀。胎動不安。久泄不止之痢。補中益气湯治妊娠先瘧後痢。及瘧痢齊作。元气下陷。胎气下墜。

小便頻數。或轉胞不得溺之痢。以上諸方。並加砂仁以調其气。烏梅以調其血。未常不隨手輒效也。

石頑治郝﹝失記其字﹞。媳。懷孕九月。患瘧三四發後。卽嘔惡畏食。診其脈。气口澀數不調。左關尺弦數微滑。此中脘有冷物阻滯之候。以小柴胡去黃芩加炮姜﹑山楂。四服稍安思食。

但性不嗜粥。連食肺鴨之類。遂瘧痢兼並。胎气下墜不安。以補中益气去黃加香﹑砂﹑烏梅。

五服而產。產後瘧痢俱不復作矣。其僕婦產後數日。亦忽下痢膿血。至夜微發寒熱。小腹脹痛。

與千金三物膠艾湯去橊皮加炮黑山楂。六服而瘳。

子淋妊娠小便淋者。乃腎與膀胱虛熱。不能制水。然妊娠胞系於腎。腎間虛熱移於膀胱而成斯證。若小便澀少淋澀。生料六味丸加麥冬﹑五味。肉桂﹑車前。若膀胱陽虛。陰無以化。腎气丸。肺气虛而頻數短少。生脈散加山藥﹑澤瀉。若小腸熱。小便赤澀。導赤散。若肺虛膀胱熱而气化不行。生脈合導赤散。若因肺經蘊熱。黃芩淸肺飲。肝經濕熱。加味逍遙散。膏粱濃味。

加味淸胃散。苦因勞役所傷。或食煎爆。小便帶血。此血得熱而流於脬中。補中益气加丹皮﹑梔子。若因脾胃气虛。胎壓尿脬而胎脹腹痛。八珍湯倍茯苓加橘﹑半。空心服。服後探吐。藥出气定。又服又吐。數次必安。

遺尿妊婦遺尿不覺。胎滿故也。千金白薇散。薛氏云。若脬中有熱。加味逍遙散。脾肺气虛。補中益气湯加益智仁。肝腎陰虛。六味丸。孕後有水從陰戶出不止者。千金鯉魚湯加肉桂﹑人參。

諸血妊婦尿血。熱乘血分。以致流滲於脬。名子淋。導赤散。若因怒動肝火。小柴胡加山梔。若脾气下陷。及勞動脾火。補中益气加茯苓﹑車前。若因濃味積熱。加味淸胃散。若因肝脾血熱。加味逍遙散。

妊娠吐衄由七情臟腑所傷。气逆於上。致血上溢不止。心悶甚者多死。或墮胎也。若肝經怒火。加味逍遙散。膏粱積熱。加味消胃散。鬱結傷脾。加味歸脾湯。肺經有火。黃芩淸肺飲。

因气郁滯。紫蘇飲。气不攝血。補中益气去升麻加煨葛根。腎經虛火。六味丸加麥冬﹑五味。咳嗽咯衄。胎前皆不宜見。面赤聲啞。不治。咯血吐血。多致墮胎。胎賴血養。不宜漏溢。紫蘇飲加條芩。如產後吐衄咯血者。皆難治。漏極如同月水。胞幹胎死。母亦難保。腸風藏毒。腸胃不調。脹滿下血者。平胃散去蒼術加槐角﹑防風﹑當歸﹑烏梅。

諸痛宿有偏正頭風。川芎茶調散。宿有冷痞痰飲結聚。或新觸風寒。邪正相擊。上衝於心則心痛。下擊於腹則腹痛。痛不已則胎動不安。此病多寒多食。間有屬熱者。並宜正气散。寒。

加木香﹑炮姜。食積發熱。加芩﹑連﹑炮姜。气。加砂仁﹑香附。痰。加橘皮﹑生薑。若因錯雜之邪。當審其因而治。胎前產後心痛。用川楝﹑茴香炒各三錢。鹽炒艾葉錢半。水煎服之。腹痛。

或發或止。名曰痛胎。屬血少。四物加香附爲末。紫蘇湯送下。气滯者。紫蘇飲。胃口痛。禁用指迷。但宜養胃湯。妊娠腹中滿痛叉心。不得飲食。千金芩術芍藥湯。脇痛。其故有三。哭泣也。

內傷也。惱怒也。有胎不宜服行傷破气藥。只宜童便和酒服之。或紫蘇飲去參用白芍﹑當歸。加砂仁﹑童便。𨿽曰傷重。勿服傷藥。且須安胎爲要。背痛。气滯也。紫蘇飲。腰腹背痛。是因勞傷損動。痛不止。多動胎气。補中益气加續斷﹑杜仲。有因淋證作痛者居多。當審治之。走注痛者。敗血入經之證。四烏湯加薄桂﹑杜仲﹑續斷。肥盛人多濕熱。腰痛重墜。或下白物者。二妙散加柴胡﹑防風﹑茯苓﹑半夏。气血郁滯。徧身拘急不舒而痛。眼生黑花。夜不能臥。紫蘇飲加枳殼﹑桔梗。腰痛甚者。腎虛極也。其胎必墮。急服八珍湯加膠﹑艾﹑黃。或紫蘇飲加減。臍下冷痛。腹脹虛疼。小便頻數。大便虛滑。皆食生冷所致。小建中加炮姜﹑木香。不應。更加茴香﹑良姜。小腹痛。由胞絡虛熱相搏所致。紫蘇飲加生薑。虛寒。用膠艾湯。不應。寒甚也。加桂﹑附溫之內。傷甚者。胎下無疑。若服不效。須視小腹近下處。若腫脹浮薄發光者。孕癰也。

千金托裏散。或薏苡仁煎汁飲。若心腹急痛。煩悶面靑。冷汗气絕。血下不止。其胎上衝者。不治。

子腫妊婦四肢浮腫。或腹大者。其證有二。有水腫。有胎气腫。然胎前水腫者少。只是胎气。謂之子腫。乃气病也。蓋因臟腑本虛。脾土不能制水。血散四肢。遂腹脹。手足面目皆浮。

甚則通身腫滿。心腹急脹。悉宜紫蘇飲。小便不利者。其胎气兼水气也。紫蘇飲加澤瀉﹑白術﹑茯苓﹑木通。若發浮气喘腹脹。服藥後腫退皮寬。

六君子調理。若面目虛浮。肢體如水气腫脹。全生白術散。不應。六君子加腹皮﹑車前。下部腫甚。補中益气加茯苓。或因飲食失宜。嘔吐泄瀉。此是脾胃虧損。六君子加炮姜﹑木香﹑香附。

若足指發腫。漸至腿膝喘悶不安。或足指縫水出。名子气。乃婦人素有風气。或衝任有血挾風水。

不可妄投湯藥。二陳加烏藥﹑香附﹑木通。脾胃虛弱。更加參﹑術。兼進逍遙散。不應。紫蘇飲。

凡妊娠經血壅閉。忽然虛腫。乃胞中挾水。水血相搏。脾胃主肌肉而惡濕。濕漬气弱。則肌肉虛。

水气流溢。則身腫滿。或因泄瀉下痢。臟腑虛滑。耗損脾胃。或因寒熱煩渴。引飲太過。濕漬脾胃。皆能使手足頭面浮腫。然水漬於胞。兒未成形。則胎多損壞。及其臨產。脛腳微腫。乃胞藏血少水多。水出於外。故現微腫。則易生也。妊娠通身浮腫。胸脇不分。或心腹急脹。名曰胎水。

千金鯉魚湯。有妊娠腹脹。服前湯三五劑。大小便皆下惡水。腫消脹去。遂下死胎。此證蓋因懷娠腹大。終不知胎水之患也。鄭虛庵曰。身半以上腫者。發汗。身半以下腫者。利小便。上下俱腫。汗利分消其濕。若唇黑。缺盆平。背平。臍突。足底平。皆不治。

不語不語者。多爲痰閉心竅。亦有啞胎。不須服藥。岐伯曰。人有重身九月而喑。此胞絡之脈絕也。胞絡者。系於腎。少陰之脈。貫腎系舌本。故不能言。無治也。當十月復。凡患此者。

濃煎生脈散空心服地黃丸。助肺腎之气以養胎。若與通聲開發之藥。誤矣。

譫語妊娠譫語。爲臟腑熱極之候。急宜童便時時灌之。不應。用生地黃黃連散淸其血中之火。庶胎得安。脈實者。加酒大黃下之。下遲則傷胎也。亦有傷胎下血。心神無主而譫語。𨿽用峻補。亦難得效。若舌靑者。子死腹中。急當下之。若雙胎一生死者。必腹中半邊冷。半邊熱。因母患熱證。臟腑熱甚蒸其胎。兒因致死。但服黑神散加生蒲黃以暖其胎。胎卽出矣。胎未死。並泥塗臍以越胎气。多有保全者。

子懸胎气湊泊上心。忽然昏暈。人事不省。謂之子懸。必妊娠素多鬱悶。痰气壅塞。致胎不安。乘其郁火升迫心下。喘脹腹痛。甚則忽然僕地。急宜童便灌之。次以紫蘇飲加鉤藤﹑茯苓﹑薑汁﹑童便。將產時昏眩。亦宜紫蘇飲。若誤作中風。治之必殆。

子癇妊娠體虛受風。則口噤背彊。冒悶不識人。須臾自蘇。良久復作。謂之風痙。亦名子癇。甚則角弓反張。逍遙散加羌活﹑羚羊角﹑棗仁﹑鉤藤。豆淋酒煎服。鄭守恆云。子癇一證。

人不易識。或眩暈。或冷麻。重至僕地不省人事。驗其平日眼目昏沈。或認白爲黑。認黑爲白。

是其漸也。

乳泣腹啼未產乳汁先下。此名乳泣。生子多不育。又有兒在腹中啼哭者。因妊婦登髙舉臂。

脫出兒口中血乳。以此作聲。令妊婦曲腰就地。如拾物狀。或令掃地。仍入兒口卽止。亦有胎熱不安而啼者。以黃連濃煎汁。妊婦時時呷之。

鬼胎古人論鬼胎之說。皆由其人陽气不足。或肝气鬱結。不能生發。致陰血不化而爲患也。

有因經行時飲冷。停經而成者。有郁痰驚痰濕熱。凝滯而成者。有因恚怒气食。瘀積互結而成者。

故凡鬼胎之脈。必沈細弦澀。或有時虛浮。有時沈緊。皆陽气不充之驗。其腹𨿽漸大。而漫起重墜。終與好胎不同。當臍或臍下左旁𨿽微動。亦與眞胎迥別。治宜理气行血爲主。如因於郁者。

逍遙散加莪術﹑烏藥﹑香附﹑麝香。因於寒者。理中加烏頭﹑蓬術﹑香附。因於痰者。導痰加香附﹑烏藥﹑漧漆﹑炒桃仁。因於驚者。四七湯加茯神﹑辰砂﹑桂心﹑麝香。因於气食者。

大七气加酒曲。因於濕熱者。當歸龍薈丸加蓬術﹑蘇木﹑香附。因血結者。代抵當去芒硝﹑大黃。

加焰硝﹑硫黃﹑五靈脂。虛人。只用十全大補加桂﹑附。是可緩圖收功。不可峻用巴豆﹑芫花﹑莽艸﹑鬼臼等毒藥急追取咎也。嘗見得孕經止。尺脈或澀或微弱。而無他病。此子宮眞气不全。

精血𨿽凝而陰不能化。終不成形。每至產時而下血塊血胞。若此必大劑溫補預調。而後方能成孕也。

下私胎法妊娠諸病。以安胎爲主。愼勿妄下。夭傷人命。造孽非小。有生育多。畏產而欲下者。當與安胎之品。惟私胎方可下之。香桂散加烏頭尖一錢立效。若本元虛寒者。得辛溫之藥。

愈助其生發之气。宜土牛膝一兩。歸尾三錢。川芎一錢。蘇木三錢。桃仁泥三錢。穿山甲一錢。

三四服必下。煎成加麝香尢速。或曲四兩。酒三大盞。煎取一盞五分。綿濾。分溫三服立下。又方。大曲五升。淸酒一斗。煮二沸。去滓。分五服。隔宿勿食。但再服。其子如糜。母無疾苦。

又方。麥一升爲末。和水煮二升。服之立下。又方。以附子二枚爲末。醇酒和塗右足。去之大良。然不若以牛膝粗者取五七寸。候著子宮。將二指夾著送進。撚入三寸許以綫系定。用帛兜束腰中。不使退出。毋論月數多少。一夕卽下。無不應者。

斷子法用酒曲一升。無灰酒五升。煮至二升半。濾去滓。分三服。經候至前一日。晚進一服。次早五更一服。天明二服。月經卽行。終身無妊矣。此千金下死胎法也。若婦人四十餘。欲其經斷。以前方加牛膝﹑紫葳各一兩。經行後。如前法服之卽斷。又木耳灰存性。熬枯黑糖調。

經行後。或產後月內服之。卽不孕。孕婦服。其胎卽下。又頭蠶子三錢。灰存性。產後三五七朝內。陳酒調服。則終身不孕。𨿽虛人亦無妨礙。

卷十婦人門上

臨蓐

﹝扶持傷胎胞幹難產產變摩揣臥法催生飲食宜忌備法下死胎法胎衣不出交骨不開陰門不開子宮不收﹞

扶持妊娠九个月。宜服達生散數服。若肥盛气實者。用枳殼二兩。香附﹑甘艸各一兩。爲散。沸湯下二錢。早暮各一服。血實色蒼者。枳殼二兩。當歸一兩。爲末煉蜜丸。空心酒服五十丸。然元气虛弱者。惟大劑紫蘇飲鼓舞其气。生產必易。若誤服前藥。反耗其气。多致難產。

傷胎臨月胞水不破。血先下者。此是傷胎。非產也。大劑保元湯加當歸﹑童便。最爲得力。

因臨產行動。已傷其胎。而發熱者多危。紫蘇飲倍人參。

胞幹臨蓐胞水惡露破盡。致兒幹閣艱澀。達生散去術倍人參。若胞衣破久。其血已涸。元气困憊。急用上好人參兩許。當歸二錢煎飲。盡則再煎。助其气血。最爲得力。捨此而徧用催生耗气諸藥。總無一效也。

難產難產者。腹痛久而未產也。若惡露少者。𨿽久不妨。此胞水未破。俟胞水行時自產。

若連腰痛甚者。將產也。蓋腎候於腰。胎系於腎故也。如胞水先破。惡露行盡。累日不能下者。

當補養气血。愼不可用破血耗气之藥。急用佛手散加人參二三錢。入熱童便調服。此取純陽生气。

切不可停冷。冷則生气去而無益於治也。或用前藥送兔腦丸亦妙。難產須擇精細穩婆。最爲切要。惟胎气逆上。全在醫治之功。如气滯逆上。頻以熱溲便灌之。但得白色者卽佳。不必拘用童子之便也。气虛不能駕馭其胎而上逆者。獨參湯加溲便服之。甚至昏暈吐沫。搐溺譫語者。急控頂發。抉開牙齒。以溲便灌之。稍遲則不救矣。丹溪云。世之難產者。往往多見於鬱悶安逸之人。

富貴奉養之家。若辛苦貧賤。鮮有之也。古方止有瘦胎飲一論。其方爲湖陽公主而作。恐非至當之言。余族妹苦於難產。

遇胎則觸而去之。予甚憫焉。視其形弱而勤於女工。知其气虛。久坐气不運而愈弱。兒在胞胎。

因母气虛。不能自運耳。當補其母之气。則兒運易產。令其有孕。至六月來告。遂以紫蘇飲加補气藥。與數十帖。得男甚快。因以此方隨母之性稟與時會加減。服者無不應驗。臨蓐時。去川芎﹑生薑加白術﹑黃楊腦。則腹不覺痛。母亦無病。因名方爲達生散云。難產及胞衣不下。急於產母右腳小指尖頭上灸三壯。炷如小麥大。火去卽產。凡難產兒下。多有不哭者。切勿燒其臍腸。後必不育。凡臍帶粗大。或靑色。斷多鮮血者。及落下過早過遲者。皆不育。誠驗。石頑曰。難產之患。多緣婦人稟性執拗。懷孕之日。不檢束身心。任意作爲。以致气血乖違。胎孕偏著。臨產之際。𨿽徧用催生方藥。略無一驗。以數月失和之胎息。一時豈能克應。況有坐艸多日。血气大虧者。惟大劑獨參湯峻補其气。方能迸力送產。獨怪世之穩婆及生產家左右之人。皆堅持產中禁用人參之說。坐視其斃者多矣。安知產中誤用人參爲害者。皆是力作勞軀體堅韌之人。𨿽有疾病。祛之則安。奚俟補爲。設彊與服之。心膽先裂。是不能無助火發熱。凝滯惡露之患矣。若夫膏粱逸豫。豢養柔脆之家。平時慣服。服之泰然。何助火滯气之有。余室人素稟孱弱而多沈鬱。

每產必用人參一二兩。濃煎時呷以助其气。聽其自產。𨿽二三日無恙。兒媳亦患气滯難產。穩婆難阻服參。至第四日。子殞腹中。不得已煎大劑參湯灌之。產後方云未服參以前。耳聵目盲。惟見滿室紅光。繼而漸漸紫黑。及服參後。開眼卽能辧物。神气亦能主持。腹中便有痛陣。始信服參之驗。近日同道王公峻室人難產。竟日不下。自煎人參七錢。頓服便產。其助力之效。非他催生藥可比。因詳述以破世俗之惑。

產變兒未生先露手臂。謂之橫生。蓋因產母用力太早之故。當令安然仰臥。使穩婆推入盡上。以中指抵其肩。漸扳兒耳而正之。令服大補气血藥。如獨參加當歸﹑童便之類。切勿驚怖產母。使气血凝滯。關竅轉閉也。候兒身正。門路皆順。然後用力。胎气不足。關鍵甚牢。用力太早。兒不能自順。只一直下先露其足。謂之倒生。亦如前法用力卽下矣。兒方回轉。未能全正。

卻被產母用力。致兒頭偏左偏右。𨿽近門路。不能卽下者。謂之偏產。亦如前法。兒方出胞。气力不續。身未轉運。卻被產母用力一迸。則兒臀先露。謂之坐臀生。亦如前法。令服補气和血之藥。安臥靜養。候其力完轉運。然後用力。兒出胞轉身時。偶然臍腸盤於項上。牽系不能卽下者。

俗名背包生。亦宜推入。輕輕撥去。然後用力。兒出胞時。頭必轉向產門。自然正產。若無力轉運。腳踏胞衣。臍腸先出。謂浪臍生。急令穩婆理淸推入。稍俟气平。乘勢就其腳下。不可推轉久延。久則臍腸復下。復難收拾矣。人之二腸。俱有脂膜聯系。間有生成無膜聯系者。則產時其腸隨兒而下。謂之盤腸產。須用漆器。溫湯滌淨。務令溫暖濕潤。盛其所下之腸。切勿稍沾塵垢。

及著幹物。卽不肯上而粘住斷絕矣。全在穩婆精細爲妙。天气嚴寒。經血凝滯。致兒不能下。凡遇此際。切不可就脫寒衣。並不可坐臥冷處。房中須宜火暖。肩背須裹綿衣。使血得熱則流。兒易生矣。若遇春秋偶寒。亦如前法。暑月當令產母在無風淸涼處。不可多人看。恐人多熱气徧襲。

蓋血得熱則散溢上蒸。致令產母頭痛面赤。不省人事。謂之血暈。若夏月風涼陰雨。亦不可任意取涼。恐生大病。愼之愼之。

摩揣臨蓐腹痛。切不可使穩婆摩揣探候。𨿽水破痛極。尢當忍之。令人扶掖緩行。則兒自順正。豈有橫逆之患。若胞水破。兒未下。謂之試水。此產甚遲。有隔二三日產者。宜服八珍﹑膠﹑艾。水止痛定。至五六日產者甚多。但覺腹中運動。切不可容穩婆動手。及產母用力。蓋兒出胞時。用盡其力。不能卽轉。多有過數日方得力續轉運。自然身正而下。舉世之難產者。𨿽由平日居處失宜。往往皆是穩婆輕易動手。摩揣所至。

所以田野村婦。艱於產者絕罕。惟富貴之家。不習勤勞。任意眠坐。經絡凝滯。恣情飲啖。兒得肥甘。長養倍常。更多不禁房室。頻泄母气。自不能如勤勞村朴之天生天化也。況乎臨月。一有腹痛。卽喚穩婆探候。驚動胎气。傷其先天气血之源。多致子母俱傷。亦有產後致變者。皆產時臟腑受傷所致也。卽子之夭枉。多緣先天之气。不得其全耳。

臥法臨蓐臥宜仰而正。不可偏側。坐蓐不可太早。蓋男胎向內。女胎向外。皆首居上。足居下。臨產時必倒轉順出。須再三緩緩扶掖走動。使得其旋轉。不然。恐有橫逆之患。

催生坐蓐時。用達生散去芍藥。加枳殼﹑黃楊腦﹑童便。然必待胞水破。腰痛甚。方與熱服。不可太早。早則先行惡露。反致難產也。凡十月未足。臨產腹痛。或作或止。或痛不甚者。

名曰弄胎。或腹𨿽痛甚。而腰不甚痛者。或胎髙未陷者。或穀道未挺迸者。或水漿未破者。或漿水𨿽出而腹不痛者。皆屬气虛。並非正產之候。惟宜獨參湯助之。愼勿妄投藥餌。致產母驚恐。

而妄亂用力。直待子逼門戶。腰重痛極。眼中如火。穀道挺迸時。方可用力。兼服催生藥。如千金方用阿膠三兩。滑石一兩。車前子二兩。爲末。飲服方寸匙。不下。少頃再服。此藥臨時服之。

不可先服。

飲食宜忌臨蓐飲食宜調。不可不食受饑。使母無力。尢不可過食太飽。使兒气不能運。多致子母受傷。及乎產後發熱泄瀉。中脘結痛。皆緣飲食所傷。卽湯水亦宜少用。往往有膀胱破損。

良由引飲過多。尿脬脹滿所致。種種危候。皆產前不愼之故。尢忌飲酒。每致血逆奔上。急與熱童便壓之。然多有不救者。至於豬腎﹑雞子之類。皆難克化之物。非但產後當忌。臨產亦不可食。

備法產婦或不順理。用蓖麻子十四粒。朱砂﹑雄黃各五分。蛇蛻一尺燒灰。麝香一字爲末。

將水和作一丸。先用川椒湯洗臍中。置藥於內。再用紙數重覆蓋。以帛系之卽下。下卽去藥。橫生逆生。手足先出者。以鹽擦兒手足心。盤腸生而腸不收者。用新汲水入酷面。當自收上。一法。用蓖麻子十四粒。搗爛。貼產母頂心。其腸收上。卽去之。一法。以半夏末搐鼻中。腸自上。

一方。以蓖麻油潤紙撚。點燈吹滅。將煙燻鼻中。其腸卽上。

下死胎法子死腹中者。或熱病傷胎。或顚僕髙墜。或驚動太早。或觸犯禁忌。或胎肥气滯。

惡露已盡。致胎幹子死。身冷不能自出。須驗產母面赤舌靑。腹中陰冷重墜。是其候也。然不若見紫黑血塊血縷。尢爲確候。至若爪甲與舌俱靑。腹脹气喘。口中臭气者危矣。急令穩婆動手。

以法下之。遲則不救。古法𨿽有童便調朴硝半兩。及平胃散水酒煎調朴硝。虛寒用理中湯倍參煎調芒硝等法。然有時輒應。有時不應。良由產母元气盛衰不同。能行藥力與不能行藥故耳。亦有產難有兩兒一死一生者。千金用蟹爪一升。甘艸二錢。阿膠二兩。以流水先煮蟹爪﹑甘艸。去滓內阿膠烊化服之。血凝不下。加桂心三錢。藥入。死者卽出。生者卽安。神驗。此千金法。取蟹能散血。而爪觸之易脫。物類相感之應也。又有子死腹中。用黃牛屎塗母腹上立出者。又有取竈心黃土爲散。酒服二錢匙立出者。又有以夫尿煮沸服之者。又有以冬葵子﹝卽向日葵子。﹞半升。

阿膠三兩。煎服者。又有用甘艸﹑筒桂﹑蒲黃﹑香豉煎成。入雞子一枚調服者。若冬月胎死堅硬。

腹中覺冷。用香桂散加烏頭。及黑神散﹑黑龍丹。皆可應用。內外有邪者。五積散最宜。若死胎及胎衣惡血上逆。搐嘔昏暈。用小便乘熱灌之。但得一口下咽節止。若面赤舌靑。子死母活。面靑舌赤。母死子活。唇靑吐沫。或面舌俱靑。子母俱亡。

陸斗巖治一婦。有胎四月。墜下逾旬。腹脹發熱。气喘面赤。口鼻舌靑黑。診之其脈洪盛。

曰。胎未墜也。面赤者。心火盛而血幹也。舌靑口鼻黑。肝气絕而胎死矣。內外皆曰。胎墜久矣。

復診。色脈如前。以蛇蛻煎湯。下平胃散加芒硝﹑歸尾。服之須臾。腹鳴如雷。腰腹陣痛。復下一死胎而愈。

胎衣不出臍腸墜斷。惡露入胞。脹大不能出者。二味參蘇飲童便和服。壯實人。失笑散以消瘀血。甚則平胃散加朴硝下之。胞衣不下。古法用蛇蛻一條。香油燈上燒研。入麝香爲末。童便調服。或加蘄艾﹑阿膠﹑蘇木各一錢。麥芽末打糊爲丸。名烏金丸。難產及死胎不出。俱童便服之。亦有單用蛇蛻酥炙爲末。童便下一錢匙者。千金治胞衣不出。胞爛喘急欲死。用牛膝湯服之卽下。妊娠肥盛多痰。阻逆气道而致產難。及子死胎幹。或子下而胎衣不出。半夏爲散。尿服方寸匙。連進三服。並用吹鼻取嚏。以激動關竅。大妙。常見下死胎胞衣用朴硝等法。非惟不效。

卽使得下。胃气大傷。往往不能收功。丹方用蓖麻子肉。研塗母右腳心。胞下急洗去。緩則腸亦出矣。今人以產婦頭髮。入口作嘔。胎衣自出。其法甚效。如不出。反逆上者必死。

交骨不開陰門不閉子宮不收三者皆元气不足。交骨不開者。加味佛手散。助其血气。補而開之。古法用加味芎歸湯。卽佛手散加龜板灰﹑血餘。每見服此藥者。惡血凝滯。反成不救。

惟大劑人參﹑童便入芎﹑歸劑中。助其血气。開闔之功立致也。若見切牙昏暈。急以熱小便灌之。

稍遲則無濟矣。若元气不虛者。只用佛手散﹑小便服之。單用小便亦得。人參不必也。陰門不閉者。十全大補倍參﹑桂補斂之。若初產腫脹。或痛而不閉者。當用逍遙散加荊芥﹑牡丹皮。切忌寒涼。子宮不收者。補中益气加酒炒白芍一錢。肉桂五分。補而舉之。或助以外治之法。如蓖麻子貼頂心之類。

薛立齋治一婦。子宮脹大。二日方入。損落一片如豬肝。已而面黃體倦。飲食無味。內熱晡熱。自汗盜汗。用十全大補二十餘劑而愈。仍復生育。

卷十一婦人門下

產後

﹝諸禁血暈三衝三急三審嘔吐呃逆飽悶譫語如見鬼神不語發痙發熱寒熱中風咳嗽發喘螈顫振傷風傷寒瘧痢蓐勞虛煩驚悸多汗麻木大小便諸證諸痛泄瀉浮腫諸血月水不通諸淋乳汁﹞

經曰。乳子而病熱。脈懸小。手足溫則生。寒則死。

乳子中風熱。喘鳴肩息者。脈實大而緩則生。急則死。

上條言產後以乳哺子之時而患熱病。其脈只宜懸小。不宜實大者。以產後新虛故也。設脈𨿽懸小。而見手足逆冷。又爲脾气衰絕。陰气暴逆之候。亦主死也。下條言產後中風熱。而至喘鳴肩息。以風熱逆於陽位。其脈必不能懸小。但須實大之中。而往來和緩。則脾胃之气在其中矣。

設見急疾。胃气已絕。安得不死。後世以乳子二字誤認爲小兒。如張介賓之明。亦不加察。且因此而謂小兒不當視虎口三關。卽宜診兩手六部。非智者之一失歟。

金匱云。問曰。新產婦人有三病。一者病痙。二者病鬱冒。三者大便難。何謂也。師曰。新產血虛多汗出。善中風。故令病痙。亡血復汗。寒多。故令鬱冒。亡津液。胃燥。故大便難。產婦鬱冒。其脈微弱。嘔不能食。大便反堅。但頭汗出。所以然者。血虛而厥。厥而必冒。冒家欲解。

必大汗出。以血虛下厥。孤陽上出。故頭汗出。所以產婦善汗出者。亡陰血虛。陽气獨盛。故當汗出。陰陽乃復。大便堅。嘔不能食。小柴胡湯主之。

病解能食。七八日更發熱者。此爲胃實。大承气湯主之。

產後气血俱虛。汗下皆禁。獨此一證用大承气者。乃證治之變。不當以尋常例測也。以其病解之後。尙有餘熱在胃。所以能食。食入旣多。至七八日更加發熱者。此必復傷飲食之故。故知胃有實結。恐其煎迫津液。故以急下救陰爲務。然必年體彊旺。脈證俱實。且時日旣久。與新產大便難不同。是可議下。設遇胃虛之人。𨿽能食而所食不多。卽有發熱便祕。亦屬血虛。急宜調養气血。斷非承气所宜。不可恣行攻擊也。

產後腹中痛。當歸生薑羊肉湯主之。並治腹中寒疝。虛勞不足。若寒多者。加生薑成一斤。

痛多而嘔者。加橘皮一兩。白術一兩。

產後腹中痛。乃寒積厥陰衝脈。故用辛溫以散血中之寒。助以血肉之性。大補精血。較諸補劑。功效懸殊。若腹痛兼嘔。而所嘔皆是稀痰。是知脾虛濁气上逆。故加橘皮以宣散其气。白術以固護其脾。倘見血逆而嘔。所嘔渾是淸水。腹脹滿急。則加桃仁﹑肉桂。具見言外矣。至於寒疝虛勞。少腹結痛。總是下焦寒結。亦不越是方也。

產後腹痛。煩滿不得臥。枳實芍藥散主之。並主癰膿。以麥粥下之。

仲景凡治腹痛。多用芍藥。以其能收陰气之散也。以其能除血痺之痛也。以其能緩中而止急痛也。本艸謂主邪气腹痛。故多用之。蓋五气之邪。莫如厥陰肝木之性急暴。一有不平。則曲直作痛也。此方治痛。用芍藥爲主。佐以枳實炒黑。入血破積聚。收陰緩中。逐陳致新。麥粥補血下气。而壯血脈也。

師曰。產婦腹痛。法當以枳實芍藥散。假令不愈者。此爲腹中有幹血著臍下。宜下瘀血湯主之。亦主經水不利。頓服之。新血下如豚肝。

血之燥幹凝著者。非芍藥﹑枳實可能治。須用大黃﹑桃仁﹑虫。下其血閉。更加蜜以緩大黃之急也。

產後七八日。無太陽證。少腹堅痛。此惡露未盡。不大便。煩躁發熱。切脈微實再倍。發熱日晡時。煩躁者不食。食則譫語。至夜卽愈。宜大承气湯主之。熱在於裏。結在膀胱也。

太陽爲表。膀胱爲裏。七八日表證入裏。故曰無太陽證。惡露已爲病气所郁。不能盡去。熱因入裏。與惡露相搏。結在膀胱。而作少腹堅痛。下焦熱證。故不大便。煩躁發熱。更切其脈微實再倍。其發熱在日晡時。而煩躁不食。熱邪又攻於胃。胃熱則不食。食入則穀气之熱更助。兩熱相並。故譫語。至夜卽愈者。產後血虛。熱邪易入血室。入血室則夜如見鬼狀。言此以明其熱不在血室。而在膀胱與胃。故用大承气湯也。

產後風。續之數十日不解。頭微痛惡寒。時時有熱。心下悶。漧嘔。汗出𨿽久。陽旦證續在者。可與陽旦湯。

舉此與上文承气湯。爲表裏之例。

產後中風發熱。面正赤。喘而頭痛。竹葉湯主之。溫覆使汗出。頸項彊。用大附子一枚。破之如豆大。入前藥揚去沫。嘔者。加半夏半升。洗。

此證太陽上行至頭表。陽明脈過膈上循於面。二經合病。多加葛根。以葛根爲陽明解肌藥也。

防風佐桂枝。去二經之風。竹葉﹑桔梗主气上喘。參﹑艸和中气。姜﹑棗行營衛。穀气行。則上下交濟而汗出解矣。附子恐是方後所加。治頸項彊者。以邪在太陽。禁固其筋脈。不得屈伸。故用附子溫經散寒。揚去沫者。不使辛熱上浮之气。助其虛陽上逆也。若邪在胸而嘔。加半夏治之。上言破之如豆入前藥。舊本作如豆大。今如徐忠可駁正。

婦人乳中虛。煩亂嘔逆。安中益气。竹皮大丸主之。有熱者。倍白薇。煩喘者。加柏實一分。

乳中虛。言乳哺而乳汁去多。則陰血乏而胃中亦虛。陰乏則火撓而神昏亂。胃虛則嘔逆。用甘艸瀉心火。石膏療煩亂。竹皮主嘔逆。桂枝和營气。又宣導諸藥。使無格之逆。煩喘者。爲心虛火動。故加柏實以安之。

產後下利虛極。白頭翁加甘艸阿膠湯主之。

傷寒厥陰證。熱利下重者。用白頭翁湯。苦寒治熱。以堅腸胃。此產後气血兩虛。故加阿膠﹑甘艸。然下利血滯也。古人云。血行則利自止。此方豈獨治產後哉。

婦人在艸蓐。自發露得風。四肢苦煩熱。頭痛者。與小柴胡湯。頭不痛但煩者。千金三物黃芩湯。

自發露。謂自發衣露體得風。非邪外傷者。故不爲自汗風病。蓋產時天機開發。𨿽微風亦得入之。外感之風。內應之火合化。淫於四末。而作四肢苦煩熱。上至於頭作頭痛。病在表裏之間。

故用小柴胡湯。主治少陽。若頭不痛是無表也。惟肝膽風熱內動。上膈作煩。故用黃芩退熱。苦參養肝。熟地補血而益腎水。則肝膽之火寧矣。

婦人產後虛羸不足。腹中刺痛不止。吸吸少气。或苦少腹中急。摩痛引腰背。不能食飲。千金內補當歸建中湯。產後一月日得服四五劑爲善。令人彊壯。若大虛。加飴糖六兩。湯成納之。

於火上暖令飴消。若去血過多。崩傷內衄不止。加地黃六兩。阿膠二兩。合八味。湯成納阿膠。

產後血去。營衛俱虛。內不充於五臟。肝木妄動。作腹中刺痛。上不充於膻中。遂吸吸少气。

下不濟於腎。故少腹急引。外連腰脊。六腑不和。則不能食。用此以益營衛。伐肝邪。補中和內。

按此卽黃建中之變法。彼用黃以助外衛之陽。此用當歸以調內營之血。然助外則用桂枝。調中則宜肉桂。兩不移易之定法也。﹝千金二字義見中風門方千金三黃湯下。﹞

諸禁一禁臥。二禁酒。三禁浴。四禁寒。五禁汗。六禁下。七禁利小便。八禁寒涼藥。九禁起動作勞。蓋初產血气未定。遽臥則惡血上升。故分娩之後。須髙臥仰倚。切不可卽臥。三朝始可稍去其。尙宜髙枕。七日後。如無他病。方可安枕。多有半月後。未能貼席者。酒能助火亂經。誤用不無動血之虞。至如雞子豬腎。一切滯气堅紉難化物。及生冷膩滑。皆不可食。卽砂仁湯亦能動血。咸在禁例。浴能升動惡露。𨿽當夏月。亦須禁之。曾有產數日後。因浴瘀血上衝而斃者。亦有因浴動血。誤用寒涼。瘀結不行。血化爲水。喘滿腫脹而死者。不可不愼也。新產驟虛。最忌著寒。寒則血气凝滯。諸變冗生。每至飲食不化。腹痛作瀉。禍患莫測。欲去其瘀。

則正气並脫。欲止其瀉。則瘀結不行。惟姜﹑桂﹑參﹑術辛溫峻補。庶幾血行瀉止。故冬月一產。

卽宜重綿兜護其腹。在夏月亦當復巾裹之。機要云。胎產之病。從厥陰。無犯胃气及上中二焦。

爲之三禁。不可汗。不可下。不可利小便。制劑之法。能不犯三禁。則營衛自和。而寒熱止矣。

故產後𨿽有表證。一切風藥。皆不可用。以其性升。不特載血上行。令人發暈。抑且令人亡陽。

多致汗脫而死。不特風藥當禁。卽佛手散中芎皆爲散用。恐湯能發汗也。至於下藥。尢爲切禁。

非特硝﹑黃難於輕試。卽溲便數難者。只宜調養元气。若車前﹑澤瀉之類。鹹非所宜。以產後百脈空疏。自裏至表。無一不虛。虛則諸寒皆禁。卽芍藥亦難輕用。以其酸寒伐生發之气也。地黃皆當愼用。以純陰之味。能令作瀉也。黃芩能凝滯瘀血。令人惡露不行。爲害不淺。然皆產後常禁。設有表裏客邪。又不當拘於上說也。試觀金匱產後例中。陽旦湯之用芩﹑芍。以其中有桂也。

薛按八珍﹑十全之用熟地﹑芍藥。以其中有參﹑術及桂也。豈復拘於此例哉。況乎大承气﹑小柴胡﹑三物黃芩﹑下瘀血等方。皆產後治例。此聖人臨證如日。大轉回天之力。非尋常下士。可得而測識也。迨夫早起作勞。不避風寒。不禁飲食。往往致成大病者。皆自作之孽耳。凡產後之脈。

寸口洪疾不調者死。沈微附骨不絕者生。緩滑沈小者吉。實大弦急者危。牢革結代及澀滯不調者不治。

血暈產後元气虧損。惡露乘虛上攻。眼花頭暈。或心下滿悶。神昏口噤。或痰涎壅盛者。

急用熱童便主之。若血下多而暈。或神昏煩亂者。芎歸湯加人參三五錢。澤蘭葉一握。童便半盞。

兼補而散之。痰。合二陳加烏梅﹑薑汁。並用鐵秤錘燒令赤以醋沃之。或燒漆器並亂髮以煙燻之。

產後因虛火載血上行而暈。用鹿茸灰爲細末。好酒童便灌下。一呷卽醒。行血極快。產後昏暈嘔逆。不能飲食。此胃虛挾痰所致。以抵聖散去赤芍加炮姜﹑茯苓。愼不可用芎﹑歸血藥膩膈。其嘔逆愈不能止矣。初產血暈。速與扶起勿臥。用韭葉一握。切碎。入有嘴瓷瓶中。將醋煎滚。澆入瓶內。急蓋瓶口。以嘴向婦鼻孔。令气透入鼻中卽蘇。若惡露未盡。忽昏悶不省人事。須問先因感气而下胎者。以二陳加芎﹑歸﹑香附﹑桃仁﹑山楂﹑薑汁。切不可作中風治。產後口眼斜等證。當大補气血。十全大補下黑龍丹。肥人佐以痰藥。如星﹑半﹑木香之類。若作中風治。而用小續命必殆。若腹中刺痛者。嚴氏淸魂散。血暈語言顚倒。健忘失志。此血入心包。宜失笑散加郁金。或用血竭﹑沒藥等分爲末。熱酒和童便調下二錢。良久再服。惡血自下。

三衝敗血上衝有三。或歌舞談笑。或怒罵坐臥。甚者逾墻上屋。口咬拳打。山腔野調。號佛名神。此敗血衝心。多死。方書用龍齒淸魂散。然用之多不應。不若花芯石散最捷。琥珀黑龍丹亦效。如𨿽悶亂。不致顚狂者。失失散加郁金。若飽悶嘔惡。腹滿脹痛者曰衝胃。古法用五積散。余嘗用平胃加姜﹑桂。

往往獲效。不應。送來復丹。嘔逆腹脹血化爲水者。金匱下瘀血湯。若面赤嘔逆欲死曰衝肺。二味參蘇飲。甚則加芒硝蕩滌之。大抵衝心者。十難救一。衝胃者。五死五生。衝肺者十全一二。

產後。口鼻起黑色而鼻衄者。是胃气虛敗而血滯也。急用二味參蘇飲。稍遲不救。

三急產後諸病。惟嘔吐盜汗泄瀉爲急。三者並見必危。痰閉心竅。抵聖散去芍藥加炮姜﹑茯苓。多汗。加烏梅。愼不可用浮麥傷胃耗气。棗仁膩滑作瀉。芍藥﹑五味酸收。皆能阻滯惡露也。

三審凡診新產婦。先審少腹痛與不痛。以徵惡露之有無。次審大便通與不通。以徵津液之盛衰。再審乳汁行與不行及乎飲食多少。以徵胃气之充餒。必先審此三者。以脈參證。以證合脈。

脈證相符。𨿽異尋常。治之必愈。脈證相反。縱無危候。必多變端。卽如產後惡露。常以彌月爲期。然間有六七朝卽淨者。又未可一槪論也。此𨿽產母稟質不同。而胎之所稟亦異。如胎息壯盛則气血盡歸其子。瘀血自少。胎息孱弱。則气血涵養有餘。瘀血必多。亦有產時去多。產後必少。

產時去少。產後必多。勢使然也。曾見一婦。艱產異常。三朝下一血塊。大小形色。與茄無異。

此後絕無瘀血。惟小便如皂莢汁。其少腹略無痛楚。良由艱產過傷子宮。關閘廢弛。不能收斂。

故其塊得下。世俗名兒枕者是也。大抵常產之婦。開闔有權。旣產之後。子宮卽閉。兒枕隨气攻注。碎作小塊。續續而下。所以綿延日期。此則全塊頓出。自無淋瀝之患。卽有餘血。盡歸溲便矣。此後屢見數婦。證𨿽大異尋常。以意逆之。其理自若也。產後血脫津傷。大便自應艱澀。每至五七日始通。無足怪也。其有發熱譫語。脈滑實者。又當急攻以救津液。若兼少腹硬痛。又當破瘀爲先。產後三朝。每有寒熱蒸乳。寒熱後。乳汁大行。此胃气孚化。𨿽有餘病。必無他慮。如無寒熱而乳汁充然者。血气本旺也。若不寒熱。無乳汁。此營衛不調。總無所苦。急宜當歸內補建中湯。頻與調之。否則彌月後漸見寒熱骨蒸。而爲蓐勞之患矣。

嘔吐嘔吐惡露不行。二陳加當歸﹑蓬術﹑肉桂﹑漧薑。胸腹脹滿。多是傷食。二陳加丁香。

不應。加人參﹑炮姜﹑澤蘭﹑藿香。或抵聖散亦佳。如寒。理中湯加藿香。

呃逆呃逆者。胃寒所生。產後气血俱虛。風冷搏气而逆上。乃胃气虛寒之極。最爲惡候。

理中加丁香。古方以丁香﹑豆蔻﹑伏龍肝爲末。用桃仁﹑吳茱萸煎湯。調下一錢匙。如人行五里再服。未應。急投參﹑附。遲則不救。

飽悶產後飽悶。惡露不行。多因血逆。宜行瘀血爲主。如有塊上升。飽悶欲吐者。二陳湯加姜﹑桂﹑香附﹑炮楂﹑蓬術。塊不散。積久愈堅。琥珀黑龍丹。若惡露已淨而飽悶。受气也。

沈香降气散。若敗血傷於脾胃而腹脹嘔吐者。抵聖散加鯪鯉甲﹑肉桂。孕婦服安胎藥過多。或正產。或半產後。經一兩月。惡露未淨。此非敗血之比。宜導气行血。若用止截誤矣。飲食停滯。

六君子加木香﹑濃朴。大凡傷其脾胃者。當節飲食爲主。

譫語譫語多有血滯。亦有血虛著風而痰郁者。不可專以痰斷。亦不可認爲血逆。其發譫語。

必脈大有力。始與證合。然又與產後不宜。故多難治。去血少者。血滯也。實則桃仁承气﹑下瘀血湯。虛則龍齒淸魂散。或四烏湯用赤芍﹑歸尾加桃仁﹑薑汁。去血多者。血虛也。蓋血虛則心神失守。故譫語。必先養血。不可用參﹑術峻補。當歸內補建中湯﹑當歸芍藥散﹑膠艾湯選用。

著風兼痰郁者。心經虛。故風痰客之。導痰湯加鉤藤鉤﹑薄荷。又方。益母艸爲末。薄荷湯爲丸。

童便服之。專治產後譫語。

如見鬼神產後傷耗血脈。心气虛。則敗血停積。上干於心。遂至心中煩躁。臥起不安。如見鬼神。言語顚錯。誤作風治必殆。虛則四物湯換生地加桂心﹑炮姜﹑生蒲黃﹑石菖蒲。實則四烏湯加川連。煎成入龍腦一撚。服後得睡卽安。心悸恍惚。語言錯亂者。千金遠志湯。如內虛敗血攻心。狂言亂語者。龍齒淸魂散。瘀積不行。腹脹喘急者。急用下瘀血湯攻之。庶或可救。稍遲必難挽回。此證多有心脾血少者。宜八珍加炮姜。則痰淸神自安矣。

不語產後不語。多因停積敗血。閉於心竅。神志不能明了。嚴氏淸魂加蘇木﹑丹參。若因心腎气虛而不能通於舌。則舌彊不語。辰砂七珍散。或人參﹑石菖蒲等分。不時煎服。腎虛風熱。

地黃飲子。肝木太過。柴胡淸肝散。或小柴胡加鉤藤。脾受木侮。六君子加升麻﹑鉤藤。气血俱虛。八珍湯加菖蒲﹑遠志。不應。獨參湯加附子一片。峻補其气。而血自生。若竟用血藥。則誤矣。

發痙產後發痙。因去血過多。元气虧極。或外邪相搏。或陰火內動所致。故傷寒汗下過多。

潰瘍膿血大泄。多患此證須。大補气血。或保無虞。若攻風邪必死。其證牙關緊急。腰背反張。

四肢抽搐。兩目連札。十全大補。有汗。加炮姜。多汗。加附子。不應。並加姜﹑附倍人參。多服始應。嘗治大虛之證。服參﹑數斤。附子數枚方應。若汗拭不及。兩手摸空者不治。

發熱婦人產後血虛。陽無所根據而浮散於外。故多發熱。治宜四物補陰。而以炮姜之苦溫從治。收其浮散。使歸於陰。若气血俱虛。惡寒發熱。煩躁作渴。十全大補湯。若熱愈甚。急加桂﹑附。若血虛至夜發熱。小腹腰脇作痛。四物加黃五錢。肉桂一錢。若作渴面赤。當歸補血湯。若誤認爲火證。投以涼藥。禍在反掌。然產後脾胃多虛。有過於飲食傷滯而發熱者。愼勿誤作血虛治。但遇產後發熱。若胸膈飽悶。噯气惡食泄瀉等證。只作傷食治之。若發熱而飲食自調者。方用補血正法。產後大發熱。必用炮姜同茯苓淡滲其熱。一應苦寒並發表之藥。皆不可用。凡產後發熱惡寒。皆屬血虛。此熱非有餘之熱。乃陰虛生內熱耳。故以補陰藥加炮姜。大劑服之。且炮姜能入肺胃。散虛熱。入肝脾。引血藥生血。

然不可多用獨用。必與補陰藥同用。此造化自然之妙也。惡寒發熱腹痛者。當去惡血。產後脈洪數。胎前脈澀弱多死。懷孕者脈宜滑數。已產而滑數不攺者。𨿽未必死。多費調理。

寒熱產後因气血虛弱。脾胃虧損而發寒熱。皆不足證。經云。陽虛則惡寒。陰虛則寒熱。

若兼大便不通。尢屬气血枯槁。切禁發表降火。若寸口脈微爲陽气不足。陰气上入陽中而惡寒。

補中益气湯加姜﹑棗發越之。尺部脈弦。爲陰气不足。陽气下陷陰中而發熱。六味丸加肉桂以收攝之。若肌熱大渴引飲。目赤面紅。此血虛發熱。當歸補血湯。不可誤認客邪而用表散藥。下血過多。寒熱而小腹不痛者。此營衛虧損。陰陽不和。屬虛。增損四物湯。若惡露未淨。傷滯胞絡。

寒熱而小腹痛者。屬實。輕則四烏湯。重則醋煎散。產後臥不如法。敗血流入經絡骨節間。寒熱腰股腫熱。痛不可拊。局方調經散。有食消食。頭痛骨疼寒熱者。外感風寒也。參蘇飲﹑增損柴胡湯﹑柴胡四物湯選用。或兼瀉及吐者。五積散。胸膈飽悶。前後心痛寒熱者。傷气與食也。

指迷七气湯。虛人。局方七气合沈香降气散。如飽滿寒熱兼腹痛腰疼者。四烏湯。熱而不寒。胸煩自汗。與大病後虛煩相似。此去血過多。血虛生熱也。逍遙散。若臍下熱。非熟地不能治。如大熱。必用炮姜。日晡轉甚者。非柴胡不能治。不應。必用肉桂。新產蒸乳發熱。不必服藥。

中風產後類中風證。大多血虛。非眞中也。或挾風。或挾痰。或挾气。證𨿽不一。治法莫要於行血。芎歸湯加荊芥穗。淋黑豆酒煎服。亦治角弓反張。手足螈。脈來虛浮者。血暈四肢彊直。芎歸湯加童便。或用荊芥穗微焙爲末。豆淋酒調下二錢。或童便服之。口噤則抉齒灌之。

齦噤則灌入鼻中卽蘇。手足癱瘓。敗血入經絡也。用五積散。又有形盛气虛。產後痿廢不起者。

但當補气藥中兼行气爲主。朝用香砂六君子。暮用越鞠丸。久服自效。

咳嗽產後咳嗽。多因腠理不密。外邪所感而致。若因風寒所感。桔梗湯加蔥白﹑香豉﹑生薑。或小建中湯。虛。用異功散去術加山藥﹑細辛﹑桂枝。陰虛兼感客邪者。六味丸去萸加桂枝﹑細辛。陰虛水不制火而嗽。六味丸加麥冬﹑五味。漧咳內熱不寒。桔梗湯加葳蕤﹑麥冬﹑丹皮﹑蜜煎姜﹑橘之類。蓋漧咳一證。有小兒食乳易治。無則成勞。

發喘喘而痰聲大作。此痰犯肺金也。豁其痰。喘自定。風則金匱旋復花湯加甘艸﹑桔梗。

惡露未淨。加炮姜﹑丹參。有食。加濃朴﹑陳皮。不嗽而喘。此肺爲火迫。乃眞喘也。難治。若肺虛熱。生脈散爲主藥。肺胃气虛。異功散加桔梗。兼外邪。加細辛。中气虛寒。前方加炮姜﹑肉桂。陽气虛脫。更加附子。腎虛不能納气歸元。都气丸作湯送靈砂丹。兼气虛者。與異功散兼進。大抵產後發喘。加以脈之虛大急疾。皆不可治。

螈產後陰血去多。陽火熾盛。筋失營養。虛極生風而成此證。若見唇靑肉冷。汗出目眩神昏。命在須臾。四君子加芎﹑歸﹑丹皮﹑鉤藤。蓋血生於至陰。至陰者脾土也。若肝經血虛。

逍遙散加鉤藤。陽气虛敗。十全大補加姜﹑附﹑鉤藤鉤。經云。脾之榮在唇。心之液爲汗。若心脾二藏虛極。而唇白多汗。急用參﹑附救之。若無力抽搐。戴眼反折。汗出如珠不流者。皆不可治。

顫振產後顫振。乃气血虧損。虛火益盛而生風也。切不可以風爲治。急用十全大補。溫補气血爲主。如小產後半身肉顫。半身汗出。亦宜上法。若產後不省人事。口吐涎沫而顫振。或螈者。當歸補血湯加荊芥穗。豆淋酒煎服。婦人胎前產後顫振螈。逍遙﹑歸脾﹑小柴胡﹑補中皆可選用。

傷風產後傷風。須問惡露淨否。而後用藥。若未淨而小腹疼痛者。以行血理气爲先。金匱旋復花湯﹑四烏湯選用。若惡露已淨。小腹不疼。但頭痛身熱足冷。自汗咳嗽。黃建中湯。頭重。

香蘇散。若風寒並傷。營衛俱病。徧體痛無汗。敗毒散。虛甚著風者。不可發散。逍遙去術加桂枝。得效𨿽遲無失。

傷寒產後傷寒。不可遽用小柴胡。蓋有黃芩在內。停滯惡血也。宜小建中湯﹑增損柴胡湯。

時疫。柴胡四物湯﹑香蘇散。伏气發溫。蔥白香豉湯。感冒气食。香蘇散。產後得熱病。四肢暖而脈息和平者生。四肢冷而脈沈澀。煩熱甚而脈洪盛者。皆死證也。

瘧產後瘧。在初產時絕少。卽胎前久瘧淹纏。產後裏气通達。無不霍然。間有微寒發熱不止者。此衛气向虛。營血驟傷之故。但與內補當歸建中湯。熱多。倍芍藥。寒多。加黃。夜發。一倍當歸。三倍黃。不應。加生何首烏。虛熱不止。大便不實。加炮姜﹑茯苓。惡露不行。

小腹結痛。另用炮黑山楂。熬枯黑糖。伏龍肝湯煎服。或有產後一月半月。感犯風暑而瘧。小柴胡﹑補中益气選用。風。加羌活﹑紫蘇。暑。加香薷﹑濃朴。隨證裁酌。但黃芩苦寒。無論惡露淨與未淨。皆非所宜。

痢產後下痢有三。一者因胎前患痢。產後不止。昔人以爲七日必死之候。若元气未敗。脈有胃气。可進粥食者。

伏龍肝湯丸隨證加減。多有得生者。一者因產後臍腹受冷。飲食不化。腹痛惡露不行。理中湯爲主。白。加吳萸﹑木香。赤。加桂心﹑茯苓。一者因產後誤食生冷。或臨產飲食過度。產後泄瀉下痢。亦宜理中湯。白。加枳實﹑茯苓﹑濃朴﹑木香。赤。加香附﹑炮楂熬糖。虛。加人參﹑肉桂。間有熱痢下重。白頭翁加甘艸阿膠湯淸理之。惡露已淨。痢久不止。腹痛後重。補中益气升舉之。大抵產後下痢。惟宜顧慮元神。調和血气。則積滯自下。惡露自行。非若妊娠之有胎息。

難於照顧也。

蓐勞蓐勞者。因產理不順。疲極筋力。憂勞心慮。或將養失宜。虛風客之。致令虛羸喘乏。

寒熱如瘧。百節煩疼。頭痛自汗。肢體倦怠。咳嗽痰逆。腹中絞刺。當扶正气爲主。六君子加當歸。若脾肺气虛。咳嗽口漧。異功散加麥冬﹑五味。气虛頭暈。補中益气倍用歸﹑。肝經血虛。

肢體作痛。四物加參﹑苓﹑術﹑桂。肝腎虛弱。自汗盜汗。往來寒熱。六味丸加五味子。脾虛血弱腹痛。月經不調。歸脾湯倍木香。血虛有熱。增損柴胡湯。骨蒸勞熱。嗽痰有紅者。異功散去術加山藥﹑丹皮﹑五味﹑阿膠﹑童便。熱而無痰漧咳。逍遙散用蜜煎姜﹑橘。蜜蒸白術。產後虛損。不時寒熱。或經一二載。元神不復。月事不轉。先與千金當歸芍藥湯。後與烏骨雞丸調補。

大抵此證多因脾胃虛弱。飲食減少。以致疲憊而成。當補脾胃。進飲食。則諸髒有所倚賴。病自愈矣。

虛煩產後虛煩。皆气血虧損。虛火上泛所致。千金治產後內虛煩熱短气。用甘竹茹湯。產後乍寒乍熱。手足身溫。心胸煩滿。用知母湯。產後虛煩頭痛短气。悶亂不解。用淡竹茹湯。產後煩滿不安。用人參當歸湯。俱孫眞人法也。

驚悸產後心悸。皆心虛所致。千金治產後衝悸。志意恍惚。言語錯亂。用茯神湯。虛熱口燥。加麥門冬。虛。加人參。善忘。加遠志﹑麥門冬。產後大虛心悸。志意不安。恍惚恐畏。虛煩不眠少气。人參丸。吸吸乏气善忘。本方去薯蕷加遠志。亦孫眞人法也。

多汗產後血虛。身熱自汗。逍遙散加熟棗仁﹑烏梅。不可用補气藥。古方用麥煎散治產後盜汗自汗。爲害不可勝數。因外感而汗者。黃建中湯。气血俱虛。十全大補湯。不應。加附子。

若汗多不止。必發柔痙。尢當前藥。若頭汗者。或因濕熱。或因瘀血。當審虛實治之。半身汗出。

昔人用二陳合四物。治多不效。以血藥助陰。閉滯經絡也。此屬气血不充。而有寒痰畱滯。非大補气血。兼行經豁痰不效。宜十全大補﹑人參養榮加星﹑半﹑川烏。肥人多加豁痰行气藥。瘦人气血本枯。夭之徵也。

麻木產後麻瞀。宜生血補气。十全大補湯。去血過多。手足發麻。小腹大痛。則徧體麻暈欲死。此非惡露凝滯。乃虛中挾痰。六君子加炮姜﹑香附﹑當歸。曾治一婦。產後右半身麻瞀而昏暈。不省人事。發卽胸膈痞悶。下體重著。或時心神蕩搖。若無心肺之狀。頃則周身冷汗如漉。

大吐痰涎而蘇。此產後經脈空虛。痰飲乘虛襲入之故。因與六君子加歸﹑﹑肉桂。隨手而效。

復有一婦。產後左半身麻瞀昏暈。不省人事。發則周身大痛。筋脈螈。肌肉動。或時頭面赤熱。或時腿上振振動搖。頃則蒸蒸汗出而蘇。此產後營血大虧。虛風襲入之故。用十全大補湯治之。諸證悉平。但麻瞀不止。後與地黃飲子而安。

大小便諸證產後去血過多。大腸漧涸。每至三五日後。甚至五七日而大便始通者。皆其常也。或血虛火燥。不可計其日期。必待腹滿覺脹。欲自去而不能者。乃結在直腸。宜用導法。蜜煎導。或削醬姜醬瓜。皆可爲導。惟豬膽汁導禁用。以其苦寒。誤用每致發呃也。若用苦寒藥攻通。

反傷中焦元气。或愈結難通。或通瀉不止。必成敗證。若屬血虛火燥。四物加鮮何首烏潤下之。气血俱虛之人。𨿽數日不通。飲食如常。腹中如故者。八珍加桃仁﹑蘇子﹑熟蜜。若多日不解。躁悶異常。不得已。用人參﹑當歸﹑枳殼煎服。亦權宜之術耳。

古人用玉燭散治之。反致危殆者多矣。至治產後日久。病外感熱結。有實邪燥屎者。急用承气﹑大柴胡下之。又不當拘於此例也。小便不通。腹脹如鼓。用炒鹽加麝半字塡臍中。外用蔥白十餘莖作一束。切如半指濃。置鹽﹑麝上。將艾灸之。覺熱气入腹。難忍方止。小便卽通。此惟气閉者宜之。若气虛源涸。與夫熱結膀胱者。皆不可用。產母但覺小水少。此卽是病。便宜調治。

如大小便俱祕。惡露不行。先通惡露。四烏湯加蓬術﹑山楂。如惡露不行。大便泄。小便難。五苓散倍肉桂加桃仁。不可服胃苓湯。以蒼術能止血也。產後小便數。乃气虛不能制水。補中益气加車前﹑茯苓。若膀胱陰虛而小便淋瀝。生料六味合生脈散。滋其化源。須大劑煎成。隔湯燉熱。

續續進之。產後遺尿不知。乃气虛不能統血也。補中益气湯。若新產廷孔未斂。溺出不知。此恆有之。至六七朝自止。不必治也。婦人產後。水道中出肉綫一條。長三四尺。動之則痛欲絕。先服失笑散數服。次用帶皮姜三斤研爛。入淸油二斤。煎油幹爲度。用絹兜起肉綫。屈曲於水道邊。

以前姜燻之。冷則熨之。一日夜卽縮。二日卽盡。再服芎歸湯調理。如肉綫斷。則不可救矣。產婦尿胞損破。致病淋瀝者。當與峻補。丹溪云。難產多是气虛。產後气血尢虛。當以參﹑爲君。

芎﹑歸爲臣。桃仁﹑陳皮爲佐。同豬羊脬煎湯。時時飲之。勿令間斷。使气血驟長。匝月其脬自完。若稍緩則難成功矣。產間傷動脬破。終日不小便。但淋濕不漧。用天然黃絲二兩。不用染者。

牡丹皮﹑白芨﹑人參各一錢。水煎至絲爛如餳服。服勿作聲。作聲則泄气無效。名補胞飲。經月常服有效。產後損尿胞而淋瀝。參﹑﹑術﹑艸熬膏。豬羊胞煎湯。饑時調服。月餘胞長淋止。

產後陰屍著風痛。四物湯加本﹑防風。不應。有瘀傷也。加血餘﹑龜版灰﹑肉桂。陰頹脫下。气血俱虛。不能收斂者。八珍加升麻﹑黃。陰戶腫痛。濕熱也。用枯礬﹑荊芥﹑白芷﹑當歸﹑桃仁﹑細辛﹑川椒﹑五倍子等分。入蔥三莖。煎湯燻洗卽愈。

諸痛產後徧身疼痛。气虛百節開張。惡露乘虛流入經絡骨節之間。謂之敗血流經。或流於腰胯。或流入髀股。痛不可拊。痛處熱腫。流注日深。漸致身面浮腫。局方調經散最當。琥珀地黃丸亦宜。若因虛風所侵。以致肢體沈重不利。筋脈引急。發熱頭痛。局方用五積散去蒼術加鯪鯉甲。用生漆塗尢良。或四神散加桂枝﹑姜﹑棗。和營止痛最捷。若誤作傷寒發汗。致經脈抽搐。

手足厥冷而變爲痙。又當十全大補爲主。若以手按而痛益甚者。是瘀滯也。四烏加鯪鯉甲﹑桂枝﹑姜﹑棗以散之。按而痛稍緩者。此血虛也。四物加香附﹑炮姜﹑人參﹑白術﹑甘艸以養之。如皮肉痛者。外感也。如月內惡露未淨者。香蘇散加肉桂﹑鯪鯉甲。產後五臟皆虛。胃气虧損。飲食不充。則令虛熱。陽气不守。上湊於頭。則令頭痛。補中益气加川芎﹑香附子。不應。加附子一片。若血虛。四物加參﹑術。有產後敗血上衝頭痛。非琥珀黑龍丹不效。又方。治產後敗血作梗頭痛。諸藥不效。用大附子一枚。釅醋一碗。用火四畔炙透。蘸醋令盡。去皮臍。加川芎等分。

並爲末。每服錢半。或二錢。茶淸調下。偏正頭風作痛。川芎茶調散去白芷加細辛。黑豆淋酒煎。

乘熱燻患處。候溫服之。如左半邊惡寒。腦後掣痛者。本方去白芷加歸﹑芍。右半邊畏寒。兩太陽引痛者。本方去白芷加參﹑。千金治產後中風頭痛。手臂逆冷。白術三兩。附子一枚。獨活一兩。生薑三兩。豆淋酒煎服。婦人患頭風者。常居其半。每發必掉眩。如在車船上。皆因血虛。

風邪運動其痰。二陳加當歸﹑黃芩﹑羌活﹑防風。不應。加烏頭﹑石膏。挾气虛者。必加黃。

然崩傷產後。吐血衄血。並令人眩暈。當隨所因而治。感气而胃口作痛。養胃湯。因气而心腹痛。

降气散。感寒而痛。甘艸漧薑湯加焦白術﹑桂枝。有食。枳實理中加炮黑山楂。產後惡血上攻心痛。爲陰血虧損。隨火上衝心絡。名心胞絡痛。宜理中加當歸。產後惡露未淨。胸腹作痛。或小便不利。琥珀地黃丸溫散之。產後心痛。大寒嘔逆不食。千金蜀椒湯。產後心痛。漧嘔吐涎沫。大巖蜜湯。若眞心痛。

旦發夕死。夕發旦死。瘀血上衝。用失笑散一錢。童便調下卽定。血旣散而仍痛。增損四物湯調補之。脇痛宜分左右。蓋左屬血。血藏於肝。肝傷有死血。故痛。小柴胡去芩加丹皮﹑香附﹑薄桂﹑當歸﹑童便。右屬脾。脾有痰積於脇則痛。補中益气去升麻加葛根﹑半夏﹑茯苓﹑枳殼﹑生薑。左右俱痛者屬虛。補中益气加桂。下六味丸。腹痛惡露已淨者。下焦虛寒也。六味丸加桂。

如痛定於一邊及小腹者。此是側臥。敗血畱滯所致。四烏湯加蓬術。有產後腹痛。服上藥不應而喜溫喜按者。屬虛屬寒。寒則理中加肉桂﹑當歸。虛則金匱當歸生薑羊肉湯。隨證加減神驗。產後三日腹痛。補中益髒。彊力消血。羊肉生地黃湯。若腹中痛。畏寒少食。大劑人參﹑阿膠﹑生薑煎服效。此卽仲景當歸生薑羊肉湯之變法也。若痛而惡心。或欲作嘔。六君子加炮姜。有瘀。

加莪術﹑桃仁﹑炮黑山楂。若泄瀉腹痛後重。補中益气加木香﹑炮姜。若胸膈飽脹。或惡食吞酸。

或停惡露。至夜發熱。譫語腹痛。手不可按。此是飲食所致。當用二陳加枳﹑術﹑楂肉。虛人。

枳實理中加肉桂﹑炮楂。發熱腹痛。按之痛甚。不惡食。不吞酸。此是瘀血停滯。四烏湯加蓬術﹑肉桂。若止是發熱頭痛。或兼腹痛。按之卻不痛。此是血虛。四物加艾﹑附﹑﹑桂。若腹痛脇脹。此气寒不能溫養肝血。當歸﹑漧薑﹑香附﹑肉桂﹑丹皮﹑茯苓。入鹽少許熱服。產後下血不盡。腹內堅痛不可忍者。甘艸﹑漧薑﹑當歸﹑芍藥﹑桂心﹑桃仁﹑山楂煎服。產後少腹作痛。俗名兒枕塊。古法用失笑散及四物加莪術﹑山楂。產後崩中去血。赤白相兼。或如豆汁。千金伏龍肝湯。能溫脾胃。涼肝血。其效如神。若惡露旣去而仍痛。四神散調補之。小腹痛當視去血多少。如敗血凝滯。有塊而痛者。醋煎散。無塊者。四烏湯。須看人虛實酌用。產後臍腹作痛。冷气乘虛也。內補當歸建中湯。產後腰痛者。因產勞傷腎所致。十全大補湯加附子。產後惡露漸少。忽然不來。腰中重痛。下注兩股。痛如錐刺入骨。此由敗血流滯經絡。不卽通之。必發癰疽。局方調經散加鯪鯉甲。水煎日三服。以痛止爲度。琥珀地黃丸亦宜。下瘀血湯﹑代抵當丸。皆可取用。切勿誤用五積散等辛溫之藥。丹溪云。局方五積散。治產後瘀血作痛。

以蒼術爲君。麻黃爲臣。濃朴﹑枳殼爲使。𨿽有歸﹑芍之補血。僅及蒼術三分之一。不思產後之婦。有何寒邪。血气未充。似難發汗。不過借藥性溫和。可以推陳致新。豈可用麻黃之悍。蒼術﹑濃朴之燥乎虛。而又虛。禍不旋踵矣。

泄瀉產後泄瀉。其因有五。一者因胎前泄利未止。產後尢甚。一者因臨產過傷飲食。產後滑脫。一者因新產驟食肥腥。不能克運。一者因新產煩渴恣飲。水谷混亂。一者因新產失護。臍腹臟腑受冷。其致瀉之由𨿽異。一皆中气虛寒。傳化失職之患。並宜理中湯爲主。食。加枳實﹑山楂。水。加桂心﹑茯苓。虛。加桂﹑附倍參。寒。加桂﹑附倍姜。久瀉腎虛。加桂心﹑熟附。

瘀結不行。加炮楂﹑歸身。若見完谷不化。色白如糜。此脾胃大虛。元气虛脫之候。十有九死。

惟猛進溫補之劑。庶可挽回。卽有煩躁發熱面赤。脈來數大。皆虛火上炎之故。當並進桂﹑附﹑人參﹑甘﹑姜﹑苓﹑術之類。伏龍肝煮湯代水煎服。仍得收功。若小便混濁如泔。或大便中有白沫如腸垢者。乃元气下陷之故。並宜補中益气加桂﹑苓﹑炮姜升舉之。或臭水不止。加蘄艾﹑香附﹑吳茱萸。若兼瘀結不通。腹脹喘急。神丹不能復圖也。

浮腫腫脹腹大筋靑。小便不利。必食生冷傷滯瘀血也。若用利水藥。病必轉劇。理中湯加木香﹑肉桂﹑蓬術。身腫或腹大如鼓。四七湯加木香。嗽者。忌木香用炮姜灰。面腫下不腫。屬風。宜發散。紫蘇飲加防風。下腫上不腫。屬濕。宜利小便。紫蘇飲加木通。四肢與頭面腫甚。气食也。紫蘇飲加消導藥。有血。兼破血藥。停血不散。腹腫喘滿。夜甚於晝。四烏湯加蓬術。若足忽腫者。乃濕熱注病。恐成香港腳。當歸拈痛湯。

若紅腫而痛。恐生腫毒。則以膚熱與不熱爲辧。產後敗血乘虛停積。循經流入腿脇。畱滯日深。

故令面目四肢浮腫。宜調血爲主。醫者不識。便作水气。治以道水之藥必危。夫產後旣虛。又以藥虛之。是謂重虛。往往多致夭枉。但多服局方調經散。或四神散加蓬術﹑桃仁﹑肉桂﹑穿山甲。

血行腫消則愈。陳無擇云。若風邪乘於气分。皮膚腫而浮虛。乃邪气有餘也。若皮膚腫。其形色如熟李者。乃水也。水腫者宜利小便。气腫者宜發汗。

諸血產後鼻衄。乃气血逆行所致。紫蘇飲入童便﹑荊芥灰。如口鼻黑气起而衄者難治。初產時。口中血溢出暴。或吐血嗽血。名血气沖心。四物加延胡﹑木香﹑炮姜。產久惡露已淨。吐咯咳血者。治與平人同。產後血崩。因經脈未復。而勞碌惱怒。或犯房事。多成此候。若小腹滿痛。肝經已傷。最爲難治。若血滯小腹脹滿。四烏湯加蓬術﹑肉桂。血少小腹空痛。四物加丁香﹑膠﹑艾。肝火迫血妄行。加味逍遙散。脾郁不能統血。加味歸脾湯。脾虛不能攝血。補中益气湯。

濃味積熱傷血。淸胃散加炮楂。風熱相搏傷血。四君子加防風﹑枳殼。惡寒嘔吐。大便頻瀉。六君子加炮姜。下焦虛寒。不能統血。漏下色晦。及瘀淡不止。千金芎湯﹑鹿茸散選用。

月水不通乳子周歲而乳母經行。是其常也。若兒半歲而母經行。有血盛血熱之分。血熱者宜涼血。四物加續斷﹑條芩。不乳者不在此例。若兒二三歲。其母經不行而無疾。不必服藥。若肢體倦怠。食少內熱。是血少也。宜逍遙散加參﹑以健脾胃。若以藥通之則誤矣。若脾胃虛弱。

六君子湯加當歸。若兼郁火傷脾。歸脾湯加丹皮﹑山梔。若怒火傷血。柴胡四物湯。气血俱虛。八珍湯加丹皮。

諸淋淋因熱客於脬。虛則頻數。熱則澀痛。气血兼熱。血入胞中。則血隨小便出而爲血淋也。

若膀胱虛熱。六味丸。若陰虛而陽無以化。腎气丸。蓋土生金。金生水。當滋化源。若少壯元气實彊者。用滑石﹑通艸﹑車前﹑葵子﹑瞿麥﹑蒲黃。漿水煎服。

乳汁產後三朝。五更發寒熱。名曰蒸乳。若產後乳𨿽腫而作者。須服淸利之藥。則乳自行。仍以美引之。產後乳汁自出不止。乃胃气虛。宜服五味異功散加黃﹑五味以攝之。若乳多滿急痛者。用溫帛熨之。新產兒未能吮乳。乳汁蓄結。與血气相搏。而壯熱大渴。通乳脹硬掣痛。名曰妒乳。當以手撙去宿乳。或吮去尢妙。並以貝母﹑栝蔞實﹑甘艸節﹑木通煎服。初產因子不育。蒸乳而發寒熱作痛者。俗名乳膨。用斷乳法。以四烏湯加炒麥芽一兩卽止。不然。恐內結成癰。多致潰膿。亦有乳囊潰而成危候者。不可不知。若有子而乳不下者。通艸八錢。煮豬蹄湯飲之。白蝦汁亦妙。乳母气血虛而不能蒸乳。八珍湯加黃﹑麥冬。肺胃虛寒而乳不通者。千金鐘乳湯。寒熱不均。气道阻逆而乳不通者。麥門冬散。有熱。去鐘乳加漏蘆。因怒火者。逍遙散加參﹑﹑麥冬之類。凡產不蒸乳者。後必有變。須預言之。元气壯實者。不在此例。吹乳腫痛。速用栝蔞實一枚。連穣搗爛。甘艸節一寸。乳香一錢。煎成加溫酒服。服後側臥於牀。令藥气行。外以天南星生末醋調敷。以手揉之自散。

卷十一婦人門下

瘡瘍

﹝瘰結核流注乳癰乳巖陰瘡﹞

金匱云。少陰脈滑而數者。陰中生瘡。陰中蝕瘡爛者。野狼牙湯洗之。

少陰脈滑而數。熱結下部也。治用野狼牙煮湯。纏箸如繭。浸湯瀝陰中。日四徧。以解毒殺虫。

但用一味。以取專功。蓋此證多患於嫠寡。證必咳逆經閉。骨蒸寒熱。凡見頰赤。中有白斑。下唇紅中白點。皆陰蝕之候。𨿽用上法。及服降火滋陰藥。終歸必亡。此情志之病。非藥可治。故仲景但用外法。絕不及於湯藥。厥有旨哉。

胃气下泄。陰吹而正喧。此穀气之實也。豬膏發煎導之。

導之者。服之使病從小便而出。非外用導引之謂。詳陰吹正喧。婦人恆有之疾。然多隱忍不言。以故方書不載。醫不加察。金匱明言胃气不淸。穀气之實。所以腹中喧響。則气從前陰吹出。

如失气之狀。第用豬膏發煎之治。難於推測。余治一僕人之婦。經閉三月。少腹痛貫徹心。而見前證不已。與失笑散一服。瘀血大下。遂不復作。又治一貴顯之媳。小產後寒熱腹痛。亦有前證。

與炮黑楂肉﹑熬焦黑糖爲丸。用伏龍肝煮水澄淸。煎獨參湯送三錢。一服結糞大下。再進瘀血續行。而前證頓止。始悟豬膏發煎。皆爲逐瘀而設。𨿽皆未用其方。而實不離金匱之法也。

瘰婦人瘰。多因憂思鬱怒。傷損肝脾。累累然如貫珠。多生於耳之前後。項側胸脇間。

若寒熱腫痛。乃肝經气郁而爲病。不可峻用痰藥。加味逍遙散。若寒熱旣止而核不消。乃肝經之血亦病。四物湯加白術﹑茯苓﹑柴胡﹑丹皮。若飲食減少。經事不調。爲脾胃虧損。六君子加香附﹑丹皮﹑柴胡﹑當歸。若初生如豆粒。附著於筋肉。色不變。而後漸大腫痛。內熱口漧。精神倦怠。久不消潰。乃肝脾虧損。逍遙散﹑歸脾湯。健脾土。培肝木。切不可輕用散堅追毒之劑。

誤下之。必犯病禁經禁。若久潰脈浮大。邪火盛也。面色皎白。金克木也。皆難治。凡風木之病。

但壯脾土。則木自不能克矣。若行伐肝。則脾胃先傷。而木反來侮土矣。

結核婦人結核。皆因鬱怒虧損肝脾。觸動肝火所致。非但婦人多郁患此。則小兒胎中受母气之郁。生後至七八歲外。往往有之。多結於項側耳前後。或發寒熱。屬膽經風熱怒火。柴胡淸肝散加鉤藤﹑山梔以淸肝火。若結於肉裏。其色不變。晡熱內熱。屬肝火血虛。加味逍遙散。或結於肢節。或累累如貫珠。其色不變。亦肝火血燥而筋攣急。小柴胡加鉤藤。佐以六味丸。若時消時作。此气滯而痰結也。用歸脾﹑六君二湯以調和脾胃之气。外用一味香附末。唾調作餅艾灸。

幹卽易之。勿令傷肉。常灸自消。丹方治痰核。用貝母﹑全蠍﹑連皮胡桃肉各百枚。同搗蜜丸。

空心日服彈子大二三丸效。又方。用羯羊角瓷片刮下爲末。或舊明角琉璃刮下爲末尢良。每斤入貝母四兩。全蠍二兩。蜜丸空腹服三錢。外用皂莢肉。入鯽魚腹中灰存性。蜜和醋調塗大效。

若潰而肉不腐。或肉不生。或膿水淸稀。肌寒肉冷。自汗盜汗。寒熱內熱。面色痿黃。食少體倦。

便利不調者。五臟皆虛也。但用補中﹑六君﹑益气養營等湯。調補脾胃。則各證自退。故經云。

气傷痛。形傷腫。愼不可輕用行气破血之劑。

流注婦人流注。多因憂思鬱怒。虧損肝脾。以致營气不從。逆於肉裏。或因腠理不密。外邪客之。或濕痰流注。或跌撲血滯。或產後惡露凝積。蓋气流而注。血注而凝。或生於四肢關節。

或畱於胸腹腰臀。或結塊。或漫腫。皆屬郁火。急用蔥熨法。內服益气養營湯。未成自消。已成自潰。須久服無間。自然收功。若久而腫起作痛。肢體倦怠。病气有餘。形气不足。尙可調治。

若漫腫微痛。屬形气病气俱不足。最爲難治。或不作腫。或膿成不潰。气血虛也。人參養榮湯。憎寒畏寒。陽气虛也。十全大補湯。晡熱內熱。陰血虛也。四物加參﹑術。作嘔欲嘔。胃气虛也。

六君子加炮姜。食少體倦。脾气虛也。補中益气加茯苓﹑半夏。四肢逆冷。小便頻數。命門火衰也。八味丸。小便頻數。痰盛作渴。腎水虧損也。六味丸加麥門冬。月經過期。多日不止。肝脾虛也。八珍加柴胡﹑丹皮。凡潰而气血虛弱不斂者。十全大補煎膏服之。久潰而寒邪凝滯不斂者。豆豉餅祛散之。其潰而內有膿管不斂者。用藥腐化之。若不補气血。不節飲食。不愼起居。不戒七情。或用寒涼克伐。俱不治。

乳癰乳巖婦人乳癰。有內吹外吹。上逆下順之異。總屬膽胃二經熱毒。气血凝滯。故初起腫痛。發於肌表。肉色赤。其人表熱發熱。或發寒熱。或憎寒頭痛。煩渴引飲。加味逍遙散加栝蔞霜。若至數日之間。膿成滿竅。稠膿湧出。膿盡自愈。若气血虛弱。或誤用敗毒。久不收斂。

膿淸脈大。非大劑開郁理气。溫補气血。不能收功。丹方治乳癰初起。用蒲公英艸搗汁。和陳酒服。以滓敷腫處卽消。然此施於藜藿之人輒效。若膏粱七情內郁所致者。良非所宜。當用鹿角。

瓷鋒刮屑。加麝香溫酒調服。若肥盛多痰郁滯者。用橘皮摘碎如豆大。湯泡淨。以飛羅面拌炒。

去面爲末。黑糖調二錢。醇酒服之。又方。用蟹殼存性。醇酒服三錢。又乳房腫。用貝母﹑栝蔞實﹑甘艸節各三錢煎服效。已潰。加忍冬一兩佳。乳巖屬肝脾二髒久郁。气血虧損。故初起小核結於乳內。肉色如故。其人內熱夜熱。五心煩熱。肢體倦瘦。月經不調。益气養營湯﹑加味逍遙散。多服漸散。气虛必大劑人參。專心久服。其核漸消。若服攻堅解毒。傷其正气。必致潰敗。多有數年不潰者最危。潰則不治。周季芝云。乳癖乳巖結硬未潰。以活鯽魚同生山藥搗爛。

入麝香少許。塗塊上。覺癢極。勿搔動。隔衣輕輕揉之。七日一塗。旋塗漸消。若荏苒歲月。以致潰腐。漸大類巖。色赤出水。深洞臭穢。用歸脾湯等藥。可延歲月。若誤用攻伐。危殆迫矣。

曾見一婦乳房結核如杯。數年諸治不效。因血崩後。日服人參兩許。月餘參盡二斤。乳核霍然。

陰瘡婦人陰瘡。乃七情郁火傷損肝脾。濕熱下注。其外證。有陰中舒出如蛇。俗呼陰挺。

有翻突如餅。俗呼陰菌。亦有如雞冠。如鼠乳。亦有生諸虫。腫病濕癢。潰爛出水。脹悶脫墜者。

其內證。口漧內熱體倦。經候不調。飲食無味。晡熱發熱。胸膈不利。脇腹不調。小腹痞脹。赤白帶下。小水淋瀝。其治法。腫痛者。四物加柴胡﹑山梔﹑丹皮﹑膽艸。濕癢者。歸脾湯加山梔﹑柴胡﹑丹皮。淋瀝者。龍膽瀉肝湯加白術﹑丹皮。潰腐者。加味逍遙散。腫悶脫墜者。補中益气加山梔﹑丹皮。佐以外治之法可也。若陰中有虫癢痛。乃肝經濕熱。此惟獨陰無陽。郁火內蘊所致。患此者。必骨蒸潮熱。經水不調。漧咳吐紅。面赤聲啞。𨿽日用開郁降火之藥。多不能愈。

大抵五志之病。非藥可醫。而失合證治尢難。外治之法。以桃仁研膏和雄黃末﹑輕粉。塗豬肝納陰中。並用肥湯煎苦參洗滌。或以鯽魚膽塗之。然旋治旋發。如菌蒂生虫。不腐不止。又有交接時輒出血作痛。此肝傷而不能藏血。脾傷而不能攝血也。多用加味逍遙散加肉桂。或歸脾湯下加減八味丸自愈。

卷十一嬰兒門上

脈法

小兒三歲以內。看虎口食指寅卯辰三關。以驗其病。脈紋從寅關起。不至卯關者易已。若連卯關者難愈。若寅侵卯。卯侵過辰者最劇。其脈紋見五色。如因驚必靑。熱則赤。風熱瀉利色紫。

當以類推之。又紋色顯而有縈紆者。爲有胃气。易治。紋色細淡而直如刀刃者。乃正气之虛。難治。紋上另有一點如流珠者爲宿食。紋傍另有一條如絲縷者爲風痰。紋斜向內者易已。斜向指甲者難愈。三歲後則以一指轉側辧其脈。五六歲後脈六七至爲平脈。浮爲風。浮大而數爲風熱。沈細爲寒。沈澀爲傷食。伏結爲物聚。微細爲疳積。爲腹痛。浮而洪爲有熱。浮而遲爲有寒。弦急爲气不和。促結爲虛驚。脈亂不治。此論脈之大端也。

卷十一嬰兒門上

面目證

左腮屬肝。右腮屬肺。額上屬心。鼻屬脾。頤屬腎。靑主驚積不散。紅主痰積驚熱。黃者食積癖。白主泄瀉水谷。黑主腎气受傷。目內赤者心實熱。淡紅者心虛熱。靑者肝實熱。淡靑者肝虛熱。黃者脾實熱。白而混者肺實熱。目無精光者腎虛也。若目無大者。五臟皆不滿。兒多不育。

卷十一嬰兒門上

五臟虛實寒熱

心主驚。實則叫哭。發熱飲水而搐。虛則困臥而悸。心熱則合面睡。或上竄切牙。心气實則喜仰臥。肝主風。實則面靑目直。叫哭壯熱。項急頓悶。虛則切牙呵欠。肝熱則手循衣領。及亂撚物。壯熱飲水喘悶。肝有風則目連札。得心熱則發搐。或筋脈牽緊而直視。肝熱則目赤。兼靑則發搐。風甚則身反張彊直。脾主困。實則身熱引飲。虛則吐瀉生風。若面白腹痛。口中气冷。

不思飲食。或吐淸水者。脾胃虛寒也。呵欠多睡者。脾气虛而欲發驚也。肺主喘。實則悶亂气急喘促飲水。虛則哽气出息。肺熱則手掐眉目鼻面。肺盛復感風寒。則胸滿气急。喘嗽上气。

肺臟怯則唇白。若悶亂气粗。喘促哽气者。肺虛而邪實也。腎主噓。皆胎稟虛怯。神气不足。目無精光。面白顱解。此皆難育。𨿽育不壽。或目畏明下竄者。蓋骨重則身縮也。切牙者。腎水虛而不能制心火也。惟痘瘡有實則黑陷證。乃邪火亢盛。非正气之實也。

卷十一嬰兒門上

變蒸

小兒變蒸。變者變其情智。蒸者蒸其血脈。大抵三十二日爲一變。每經變畢。則情智異常。

全嬰方論云。變蒸者。以長气血也。變者上气。蒸者發熱。輕則體熱虛驚。耳冷KT冷。微汗。

唇生白泡。三日可愈。重者寒熱。脈亂。腹疼啼叫。不能乳食。食卽吐。五七日方愈。變蒸之時。

不欲驚動。當其時有熱微驚。愼不可治及灸刺。但熟視之。若良久不已。少與紫丸微下。熱歇便止。若於變蒸之中。加以時行溫病。或非變蒸而得時行病者。其證皆相似。惟耳及尻通熱。口上無白泡。當先服黑散以發其汗。汗出溫粉粉之。熱歇便瘥。若猶不除。乃與紫丸微下之。小兒稟虛。在所不免。勿藥可也。嘗見小兒變蒸發熱有痰。投以抱龍丸。卒至不救。若不熱不蒸。略無證候而暗變者。稟气壯實故也。

卷十一嬰兒門上

胎證

小兒胎證。謂胎熱。胎寒。胎黃。胎肥。胎弱。是也。胎熱者。生下有血色。旬日之間。目閉面赤。眼胞腫。啼叫驚煩。壯熱溺黃。

大便色黃。急欲食乳。此在胎中受熱。及膏粱內蘊。宜用淸胃散之類。胎寒者。初生面色白。

啼聲低小。或手足攣屈。或口噤不開。此母气虛寒。或在胎時。母過食生冷。或感寒气。宜用五味異功散之類。胎黃者體目俱黃。小便祕澀。不乳啼叫。或腹膨泄瀉。此在胎時。母過食炙爆辛辣。致生濕熱。宜用瀉黃散之類。胎肥者。肌肉稟濃。目睛粉紅。彌月後漸瘦。五心煩熱。大便不利。口吻流涎。此受母之胃熱所致也。乳母服大連翹湯。兒亦飲少許以疏利之。胎弱者面無精光。肌體瘦薄。身無血色。大便白水。時時哽气及噦。因父气不足者。六味地黃丸。因母气不足者。八珍湯。母子並服。近世初生小兒。槪與化毒丹。及黃連﹑犀角﹑貝母﹑甘艸﹑朱砂之屬。

殊不知此惟身面皆赤。胎稟多熱毒者爲宜。若身面皆白。胎稟虛寒。本來少毒者服之。反伐其始生之气。多致夭枉。當用連皮胡桃肉三枚研極爛。橄欖核三枚燒存性。明雄黃研細水飛淨三分。

甘艸煎濃汁。和生白蜜數匙。研勻攪去滓。時時溫服引出腎臟之毒。嘗見服此者。多不出痘。卽出亦稀。而無苦寒傷胃之患。可不辧虛實寒熱。而漫投化毒之劑乎。

卷十一嬰兒門上

胎毒

小兒初生。其身如有湯潑火傷者。皆母過食膏粱所致。母服淸胃散﹑逍遙散。淸其气血。兒亦常飲數滴。有身無皮膚而赤發熱者。皆由產母胃中火盛也。用熟石膏末。加珍珠粉撲之。亦有因父遺毒所致。當從黴瘡毒治。夏月以兒臥蕉葉上尢良。有身無皮膚而不赤者。皆由產母脾肺不足也。以參﹑末加珍珠粉撲之。脾主肌肉。肺主皮毛。故知病脾肺也。子母俱服保元湯。

如腦額生瘡者。火土相合。濕熱攻擊髓海也。難治。腳上有瘡者。陰虛火盛也。不滿五歲而死。如未盈月而撮口握拳腰軟者。此肝腎中邪勝正弱也。三日內見者必不治。如男指向裏。

女指向外。尙可治。鉤藤散主之。

卷十一嬰兒門上

噤風撮口臍風

小兒初生噤風者。胎中受熱。毒流心脾。生下復爲風邪所搏。致眼閉口噤。啼聲不出。舌上如粟。口吐白沫。七日內見者。百無一生。撮口者。因胎熱。兼風。自臍而入心脾。致面目黃赤。

气息喘急。聲不出。舌彊唇靑。口撮腹脹。急於囟門灸七壯。灸之不哭。弔腸吐沫者不救。臍風者。因斷臍之後。爲水濕風邪入於心脾。致腹脹臍腫。四肢厥直。啼不吮乳。甚則撮口發搐。七日內患者最危。宜用麝香﹑蠍尾﹑銅綠﹑輕粉﹑辰砂爲散。姜湯調服。若臍邊靑黑。握拳口噤。

是爲內搐。不治。若齒齦有泡如粟。挑破卽開。不必用藥。

卷十一嬰兒門上

急欲乳

急欲乳。不能食者。此風邪由臍而蘊心脾。致舌漧唇燥。不能吮乳也。因外邪而唇口撮緊者。

名臍風。多不可救。若心脾有熱。舌尖痛不能吮乳者。以柳華散敷之。目閉口噤。啼聲不出。吮乳不得而吐沫者。辰砂膏塗乳。令兒吮之。若舌下腫如小舌者。或舌絡牽痛。或齒齦患白星。俱用綫鍼刺出毒血。亦數柳華散。凡鍼重舌。以鍼向外橫挑底尖細脈。不可傷其本絡。輕則言語不淸。重則血出而死。若暴病發熱。作渴飲冷。口舌生瘡。大便祕結。瀉黃散。若病後發熱。口渴飲湯。大便不實。異功散或口角流涎。或痰气壅盛。脾不能攝也。六君子湯。若兒自食甘肥。

或母食酒面。致兒口舌生瘡。淸胃散。

卷十一嬰兒門上

弄舌

脾臟虛熱。令舌絡牽緊。時時微露而卽收者。名弄舌。屬心脾虧損。溫脾散。有熱。人參安胃散。舌舒長而良久不收者。名吐舌。乃心脾積熱。或兼口舌生瘡。作渴飲冷。屬胃經實熱。並用瀉黃散。若飲水者。脾胃虛而津液少也。兼面黃肌瘦。五心煩熱者。疳瘦也。胡黃連丸。大病未已而弄舌者凶。

卷十一嬰兒門上

遊風猴疳

丹癅之證。俗名遊風。因胎毒客於腠理。搏於气血。發於皮膚。其赤暈遊走者。乃血隨風熱也。若發於胸脇。遊走四肢者輕。發於頭面四肢。延及胸背脇腹者重。千金雲。赤遊風腫。若徧身入心腹者。卽能殺人。伏龍肝爲細末。雞子白和敷。勿令幹。或加發灰﹑豬膏敷之。古人云。

從四肢起入腹囊者皆不治。當令人用力。於各患處徧吮毒血。各聚於一處。急砭出之。內服小劑活命飲。惟百日內禁砭。若肚腹膨脹。二便不通。毒入內也。用大連翹湯。亦有生者。或用雄黃二分。朱砂一分。水飛。生蜜水調勻。隔湯溫熱。常服數匙。得瀉其毒便解。在小腹脇上陰囊等處。忽紅腫如霞。流行不定。不止一處者。用白殼胡桃七个連殼捶碎。大川連一錢五分。生甘艸節去皮二錢。水煎燉熱。陸續勤服。鄕村不便醫藥者。以生萊菔搗汁塗之。亦可灌服數匙。更以萊菔滓絹包烘暖。紅腫處。猴疳者。狀如圓癬。色紅。從臀而起。漸及徧身。四圍皮脫。中露赤肉。臀疳若猴之狀。乃胎中毒邪。蓄於腎臟而發。不急治必死。用大川連﹑生甘艸各六分。乳香﹑沒藥並炙。雄黃水飛各四分。靑黛研淨。

朱砂水飛各分半。西牛黃一分。各爲細末和勻。每服分半。蜜調。燈心湯下。日三夜二服。外用淨靑黛二錢。黃柏末微炒閉口。連翹炒黑。人中白火醋淬。各一錢。土貝母去心炒褐色五錢。

爲末和勻。臨用入西牛黃﹑冰片各半錢。麻油調敷神效。

卷十一嬰兒門上

胎驚

小兒胎驚者。因妊娠飲酒。忿怒驚跌。或外挾風邪。內傷於胎。兒生下卽病也。若月內壯熱。

翻眼握拳。噤口出涎。腰彊搐掣。驚怖啼叫。腮縮囟開。頰亦面靑眼合者。當疏風利驚。化痰調气。及貼囟法。若面靑拳搐。用鉤藤散。切不可誤作脾風。妄用溫藥。若眉間色赤。或虎口指紋曲裏者可治。鉤藤散加全蠍。若眉間靑黑者不治。大抵小兒臟腑脆弱。不可輒用銀粉鎭墜之劑。

反傷眞气。多致不救也。

卷十一嬰兒門上

目睛動

目者肝之竅也。肝膽屬風木二經。兼爲相火。肝血不足。則風火內生。故目睛爲之動。經曰。曲直動搖。風之象也。宜四物湯滋其血。柴胡﹑山梔淸其肝。陰血內營。則虛風自息。兼用六味丸以滋其源。若愈後驚悸不寐。或寐中發搐咬牙。目睛動者。血虛不能榮筋脈也。補中益气倍歸﹑。凡病气有餘。皆屬元气不足。況此證兼屬肝脾。多爲慢驚之漸。尢當審之。

卷十一嬰兒門上

唇口蠕動

唇爲脾之華。陽明之脈。環唇而交人中。是以脾胃虛者。多有此證。不獨病後而已。夫脾主涎。脾虛則不能收攝。多兼流涎。或誤認爲痰而用祛逐之藥。則津液益枯。不能滋養筋脈。遂致四肢抽搐。病勢愈甚。原其治法與慢脾風相同。當大補脾胃。六君子加升﹑柴。切禁靑皮﹑龍膽艸伐肝之藥。若兼四肢微搐。或潮熱往來。或泄瀉嘔吐。面色痿黃。皆脾胃有傷也。加黃﹑當歸﹑白芍。若脾气下陷而肝木侮之者。補中益气以升其陽。加苓﹑半﹑芍藥制肝補脾。切不可用疏風治驚之藥。

卷十一嬰兒門上

發搐

驚癇發搐。多因乳母鬱怒傳兒。胎中受患。或生後乳傷驚恐致病。證多吐乳面靑。若痰實壅積。則壯熱面紅。當兼調治其母。切不可損其元气。驗其順逆。男則握拳。拇指叉入食指中爲順。

於外爲逆。女則叉入食指爲逆。於外爲順。凡小兒忽然驚搐目直者。皆肝經風熱。若肝虛生風。

則目連札而不搐。及多呵欠切牙。若肝經風實。則目直大叫。呵欠項急頓悶。若肝經有熱。則目直視不搐。得心熱則搐。其證手循衣領。及亂撚物。宜瀉肝熱爲主。凡病之新久。皆能引動肝風。風內動則上入於目。故目爲之連札。若熱入於目。牽其筋脈。兩俱緊。不能轉視。故目直也。亦有飲食停滯中焦。致淸陽不升。濁陰不降。肝木生發之气不得升。致生虛風者。若胸滿腹痛。嘔吐惡食。輕則消導化痰。重則探吐攻積。更須審其所傷寒物熱物。亦有因感冒吐瀉。

致土敗水侮而生虛風者。不可遽服驚藥。若輒用之。反成其風而益其病矣。潔古云。傷風發搐。

當辧有汗無汗。用大靑膏﹑小續命分治。薛按前證。若口中气熱。搐而有力。屬形病俱實。宜大靑膏以散風邪。若口气不熱。搐而無力。屬形病俱虛。宜異功散以補脾土。六味丸以滋肝木。鉤藤飲以淸肝火。因風邪郁熱而變諸證。當理肺經。淸風邪。若外邪旣解。而諸證不愈者。當實脾土補肺金。若竟治其風。恐脾气復傷。諸證蜂起矣。若傷食後發搐。身溫多睡。或吐不思食。宜先定搐。搐止白餅子下之。後與祕旨安神丸。若飲食停滯。嘔吐不食。腹脹便祕者。屬實熱。白餅子下之。若下後搐熱益甚。嘔吐不食者。屬虛熱。異功散補之。若脾胃旣傷。肝火所勝。六君子加鉤藤鉤。以健脾气。平肝木。大凡飲食旣消而不愈者。但調補脾胃。則諸邪自退。百日內發搐。眞者不過兩三次必死。假者頻發不死。眞者內生驚癇。假者外傷風冷。血气未實。不能勝任。

故發搐也。口中气熱。大靑膏及塗囟法。並用大靑膏加白礬。取三錢。入桃枝一握。煎水浴之。

勿浴兒背。此卽浴體法也。前證多因胎中受患。或乳母鬱怒傳兒。或兒脾傷自病。當固元气爲主。

凡搐頻者。風在表易治。宜發散。搐稀者風在髒。難治。宜補脾。

卷十一嬰兒門上

癲癇

錢仲陽云。小兒發癇。因气血未充。神气未實。或爲風邪所傷。或爲驚怪所觸。亦有因乳母七情驚怖所致。若眼直目牽。口噤流涎。腹膨搐搦。背項反張。腰脊彊勁。形如死狀。或一時二時醒。若反折上竄。其聲如雞。屬肝。抽搐有力。爲實邪。柴胡淸肝散。大便不通者。瀉靑丸。陰虛。地黃丸。若目瞪吐舌。其聲如馬。屬心。發熱飲冷爲實熱。朱砂安神丸。發熱飲湯爲虛熱。辰砂妙香散。若目直腹痛。其聲如牛。屬脾。若發熱抽掣。仰臥。面色光澤。脈浮病在腑爲陽。易治。加味導痰湯。身冷不搐。覆臥面色黯黑。脈沈病在髒爲陰。難治。六君子加木香﹑柴胡。若驚跳反折手縱。其聲如羊。屬肺。面色痿黃者。土不能生金也。五味異功散。面色赤者。陰火上衝於肺也。地黃丸。

若肢體如屍。口吐涎沫。其聲如豬。屬腎。地黃丸用紫河車膏代蜜丸服。腎無瀉法。故悉從虛治。

凡有此證。先宜看耳後髙骨間。有靑紫紋。抓破出血。可免其患。此皆元气不足之證。須常用六味丸加鹿角膠。或八味丸用鮮河車膏代蜜以助先天。更以六君子補中益气以助後天。設若泛行克伐。復傷元气。則必不時舉發。久而危殆。多致不救。凡癲癇虎口脈亂。乃气不和也。脈紋見有五色。由其病甚。色能加變。至於純黑者。不可治也。

卷十一嬰兒門上

睡中驚動

小兒睡中驚動。由心腎不足所致。蓋臟腑脆弱。易爲驚恐。夫人之神气。寤則行於目。寐則棲於腎。今心腎旣虛。則不能寧攝精神。故睡中驚動也。治宜淸心安神。亦有驚嚇而作者。因擊動其肝。故魂不安也。宜抱龍丸以豁痰鎭驚。若食郁生痰。驚動不安者。用四君子以健脾。加神曲﹑半夏以化痰。山梔﹑柴胡以淸熱。

卷十一嬰兒門上

目動切牙

小兒驚後。目微動切牙者。皆病後亡津液。不能榮其筋脈也。亦有肝經虛熱生風者。宜審其气血有餘不足而治之。其日中發熱飲冷而動者。气有餘也。瀉靑丸。夜間盜汗及睡不寧而動者。

血不足而肝腎有熱也。地黃丸。或因肝經風邪傳於脾腎者。亦令切牙。先用柴胡淸肝散。次用五味異功散﹑六味地黃丸。若因肝胃虛熱。補中益气加芍藥﹑山梔。實熱。瀉黃散。以牙齦屬手足陽明故也。

卷十一嬰兒門上

搖頭便血

經曰。諸風掉眩。皆屬於肝。肝屬木。木得風則搖動。乃肝經火盛而生虛風也。便血者。風木搖動。則土受淩虐而不能統血也。或因乳母恚怒。風熱熾盛。肝木傷脾。使淸陽不升。亦有風邪侵入大腸者。治法。若因風熱。柴胡淸肝散。若因怒火者。小柴胡湯加白芍﹑丹皮。若淸气不升。脾气下陷者。補中益气湯。肝經血熱妄行者。六味地黃丸。脾土不能培肝木者。六君子加柴胡﹑鉤藤鉤。

卷十一嬰兒門上

偏風口噤

小兒偏風者。少陽厥陰肝膽二經證也。口噤者。由風木太甚而乘於脾。則筋燥而急。然燥令主於收斂勁切。或左或右。其因一也。若足陽明胃經气虛。風邪所乘。其筋脈偏急者屬內因。若脾肺虛弱。腠理不密。

外邪所乘。或吐瀉後。內亡津液。不能養肝致口眼斜。皆屬肝血不足。內火生風。宜滋腎水養肝血壯脾土。治法。脾胃虛而動風者。異功散加柴胡﹑鉤藤鉤。肝肺虛而外邪所乘者。鉤藤飲。

若兼目緊上視。寒熱往來。小便淋瀝。面靑脇脹。皆肝經本病也。或唇口斜。腹痛少食。目胞浮腫。面色靑黃。肢體倦怠。皆肝木乘脾證也。當審五臟相勝而主之。設執其見證。槪投風藥。

反成壞證矣。

卷十一嬰兒門上

角弓反張

角弓反張。卽是痙病。經脈空疏。虛風襲入。而致筋脈拘急。或因驚駭停食。肝脾受困。內動虛風。皆能致此。若身反張彊直。發熱不搐者。風傷太陽也。人參敗毒散﹑小續命湯。因驚駭目直。呵欠項彊頓悶者。爲木風內病。鉤藤散。因暴怒擊動肝火者。瀉靑丸。若服前劑。其證益甚者。此邪气已去而脾气虧也。異功散加芎﹑歸補之。若气血素弱。或服攻伐之劑。而手循衣領。

切牙呵欠者。肺經虛甚也。兼進六君子﹑地黃丸補之。

卷十一嬰兒門上

急驚

錢氏云。小兒急驚。因聞大聲或驚而發搐。搐止如故。此熱生於心。身熱面赤引飲。口中气熱。二便黃赤。甚則發搐。蓋熱盛生風。陽盛而陰虛也。經曰。熱則生風。風則痰動。痰熱客於心膈間。風火相搏。故抽搐發動。當用抱龍丸﹑瀉靑丸除其痰熱。不可用巴豆之藥。樓全善云。急驚屬木火土實。木實則搐有力及目上視。火實則動札頻睫。土實則身熱面赤而不吐瀉。偃睡合睛。治法。宜涼宜瀉。用利驚丸等。亦有因驚而發者。

牙關緊急。壯熱涎潮。竄視反張。搐搦顫動。唇口眉毛眨引。口中熱气。頰赤唇紅。二便祕結。

脈浮洪數緊。此內有實熱。外挾風邪。當截風定搐。若痰熱尙作。仍微下之。痰熱旣泄。急宜調養脾气。此肝膽血虛。火動生風。蓋風生則陰血愈散。陰火愈熾。若屢服祛風化痰瀉火辛散之劑不愈。便宜認作脾虛血損。急以六君子湯補其脾胃。否則必變慢驚也。急驚而兒目睛翻轉。足擺跳搐。忽大叫吐逆。藥不得入。搐鼻無嚏者不治。

卷十一嬰兒門上

漫驚

錢氏云。小兒慢驚。因病後。或吐瀉。或藥餌傷損脾胃。肢體逆冷。口鼻气微。手足螈。

昏睡露睛。此脾虛生風無陽之證也。因吐瀉脾肺俱虛。肝木所乘。或急驚屢用瀉熱。則脾損陰消。

遂變慢驚而致螈微搐。樓全善所謂木虛則搐而無力。火虛則身寒。口中气冷。土虛則吐瀉。睡而露睛。治宜溫補脾胃。六君子姜﹑桂﹑蠍尾。或兼夾熱夾食夾痰。與外感證相似者。當審其因而治之。大率吐瀉痰鳴气喘。眼開神緩。昏睡露睛。驚跳搐搦。乍發乍靜。或身熱肢冷。面淡唇靑。其脈沈遲微緩者是也。當溫補脾气爲主。佐以安心制肝藥。若稟賦不足。或久病脾虛。及常服克伐之藥者。多致此證。若因土虛不能生金。金不能平木。木來侮土。致成慢驚者。五味異功散加當歸﹑棗仁﹑鉤藤以補土平木。若脾土虛寒者。六君子加烏頭﹑蠍尾。泄瀉。加炮姜﹑木香。

不應。急加附子以回陽气。凡元气虧損而致昏憒者。急灸百會穴。若待下痰不愈而後灸之。則元气脫散而不救矣。此乃臟腑傳變已極。總歸虛處。惟脾受之。無風可逐。無驚可療。因脾虛不能攝涎。故津液妄泛而似痰者。當根據前法自效。若不審其因。泛用祛風化痰之劑。反促其危也。每見小兒脾胃弱者。一病卽成慢驚。不可泥爲久病。誤藥而後始成也。

內經謂之慢脾風。意可見矣。慢驚而見目不轉睛。痰鳴如拽鋸聲。項軟身冷粘汗。手足一邊牽引者不治。諭嘉言曰。小兒初生。以及童幼。肌肉筋骨。臟腑血脈。俱未充長。陽則有餘。陰則不足。故易於生熱。熱甚則生痰生風生驚。亦所恆有。設當日直以四字立名。曰熱痰風驚。則後人不眩。因四字不便立名。乃節去二字。後人不解。遂以爲奇特之病。且謂此病有八候。以其頭搖手勁也。而立抽掣之名。以其卒口噤腳攣急也。而立目邪心亂搐搦之名。以其脊彊背反也。而立角弓反張之名。相傳旣久。不知其妄造。遇此等證。無不以爲奇特。而不知小兒之腠理未密。易於感冒風寒。病則筋脈牽彊。因筋脈牽彊。生出抽掣搐搦角弓反張種種不通名目。而用金石藥鎭墜。外邪深入臟腑。千中千死。間有體堅證輕得愈者。又詫爲再造奇功。遂至各守專門。𨿽日殺數兒。不自知其罪矣。如方書中有云。小兒八歲以前無傷寒。此等胡言。竟出自髙明。偏足爲驚風之說樹幟。曾不思小兒不耐傷寒。初傳太陽一經。早已身彊多汗。筋脈牽動。人事昏沈。勢已極於本經。湯藥亂投。死亡接踵。何由見其傳經解散耶。此所以誤言小兒無傷寒也。不知小兒易於外感。易於發熱。傷寒爲獨多。世所妄稱爲驚風者。卽此也。小兒傷寒。要在三日內卽愈爲貴。

若待經盡方解。必不能耐矣。又剛痙無汗。柔痙有汗。小兒肌腠不密。故剛痙少。柔痙多。世醫見其汗出不止。神昏不醒。往往以慢驚風證爲名。而用參﹑﹑術﹑附等藥閉其腠理。熱邪不得外越。亦爲大害。但比金石藥爲差減耳。所以凡治小兒之熱。但撤其出表。不當固其入裏也。仲景原有桂枝湯法。若捨而不用。從事東垣內傷爲治。毫釐千里矣。

卷十一嬰兒門上

天釣內釣

天釣者發時頭目仰視。驚悸壯熱。兩目反張。淚出不流。手足搐掣。不時悲哭。如鬼祟所附。

甚者爪甲皆靑。蓋由乳母濃味積毒在胃。致兒心肺生熱。熱痰郁滯爲患。加以外挾風邪而發。法當解利其邪。鉤藤飲。面色皎白。气虛喘促者。四君子湯加蠍尾。內釣者。腹痛多喘。唇黑囊腫。

傴僂反張。眼尾赤色。若五內抽掣。作痛狂叫。或泄瀉縮腳。內證一作。則外證亦然。極難調理。

內證。烏蠍六君子丸。外證。鉤藤飲。進乳食者可治。若因乳母醇酒濃味。積毒在胃。加味淸胃散。若因乳母鬱怒。積熱在肝。加味逍遙散。稍加漏蘆。母子俱服。

卷十一嬰兒門上

盤腸气痛

小兒盤腸气者。痛則曲腰幹啼。額上有汗。皆由肝經風邪所搏也。肝腎居下。故痛則曲腰。

幹啼者。風燥其液。故無淚也。額上有汗者。風水助心火也。口閉足冷者。脾气不榮也。下利淸糞者。肝木乘脾也。丁香楝實丸。曲腰幹啼者。鹽湯送下。額上有汗者。蔥豉湯下。口閉足冷者。

人參湯下。若面赤唇焦。小便不通。小腹脹痛者。小腸熱也。加味通心散。若痛不止。煎蔥湯淋揉其腹。就以熱蔥熨臍腹間。良久尿出痛止。若因乳母飲食停滯者。保和丸。怒動肝火者。加味逍遙散。子母俱服。

卷十一嬰兒門上

傷風

小兒傷風。鼻塞發熱。或痰壅發搐。多因乳母鼻吹囟門。但服惺惺散。或用蔥頭七莖。生薑一片。細切擂爛。攤紙上置掌中合。待溫貼於囟門。其邪卽解。乃去其蔥。卻用絹緞寸餘。塗以麵糊。仍貼囟門。永無傷風之患。其餘用藥發散。與大人不異。但脾胃怯弱。所以多手足寒冷之證。故治法以照顧脾胃爲主。

卷十一嬰兒門上

諸經發熱潮熱

小兒之熱。有五臟之不同。虛實之各異。實則面赤气粗。口燥唇腫。作渴飲冷。大小便難。

或掀衣露體。煩啼暴叫。伸體而臥。睡不露睛。手足指熱。宜用汗下。虛則面色靑白。恍惚神緩。

口中虛冷。噓气軟弱。喜熱惡寒。泄瀉多尿。或乍涼乍溫。怫郁驚惕。上熱下泄。夜則虛汗。屈體而臥。睡而露睛。手足指冷。宜用調補。壯熱者。肢體大熱。熱不已則發驚癇。若身熱而口中气熱。乃風寒外感也。輕則惺惺散。重則羌活之類。發熱而搐搦上竄。拗哭昏睡者。驚熱也。實則瀉靑丸﹑抱龍丸。虛則鉤藤散。肝火內熱者。龍膽瀉肝湯。陰盛格陽而熱者。理中湯。發熱而不欲飲水者。胃气虛熱也。白術散。發熱而飲水作渴喜冷凍飲料食者。胃气實熱也。瀉黃散。小兒諸熱。其因外證而作者。當從外證治之。或乳母七情濃味。飲食停積。遺熱於兒。或兒嗜食甘肥。

衣裳過暖。或頻浴熱湯。積熱於內爲患者。當詳其因而治之。潮熱者。時間發熱卽退。來日根據時而至。有風寒疳積食癖之分。表裏陰陽虛實之異。如汗出身熱。呵欠面赤。風熱也。傷寒時疫。陰陽相勝。外感熱也。肌瘦口漧。骨蒸盜汗。疳熱也。大小便祕澀。汗下不解。積熱也。腹背先熱。

夜發旦止。食熱也。涎嗽飲水。乳食不消。癖積也。又有煩熱者。气粗喘促。心煩不安。頰赤口瘡。兼發癇證。瘡疹熱者。耳鼻尖冷。心熱者。巳午間發。至夜則涼。虛熱者。困倦少力。大凡壯熱飲水。大便祕結。屬實熱。瀉黃散加黃﹑犀角。熱渴飲湯。大便如常。屬陰虛。六味丸。

若見驚搐等證。肝經血虛生風也。四物加天麻﹑鉤藤鉤。頰赤口漧。小便赤色。大便焦黃。表裏俱實熱也。淸涼飲。如大便已利。或熱未止。表邪未解也。惺惺散微汗之。陽气下澑於陰中而發熱者。補中益气。若食乳嬰兒。當兼治其母。小兒潮熱。或壯熱不退。多是變蒸及五臟相勝。不必用藥。又多食積郁熱。由中發外。見於肌表。只理其中。淸陽明之熱而表熱自除。不可認作外感。用解表攻裏等藥重傷其內。又潮熱不退。恐是出痘。亦當審察。勿便下藥。大抵發熱飲水者。

熱在內。不飲水者。熱在外。宜詳辧之。

卷十一嬰兒門上

傷寒夾驚夾食

錢仲陽云。小兒正傷寒者。謂感冒寒邪。壯熱頭痛。鼻塞流涕。畏寒拘急是也。夾驚者。因驚而又感寒邪。或因傷寒。熱極生風。是熱乘於心。心神易動。故發搐也。羌活散解之。不可便用抱龍丸。以有朱砂能鎭固其邪也。夾食者。或先傷風寒後復停滯飲食。或先停滯飲食而後傷風寒。以致發熱气粗。噯气壯熱。頭疼腹脹作痛。大便酸臭。先用解散。次與消導。不解者。大柴胡湯。周歲以前。傷寒熱輕者。惺惺散。周歲以後。須解表微汗。若五六日不除。邪入經絡。傳變多端。不可枚舉。大略參以六經例治之。

卷十一嬰兒門上

咳嗽

兒因腠理不密。外邪內蘊。或因乳母七情濃味郁熱。若風邪外傷。鼻流淸涕。頭痛身重者。

參蘇飲。小兒傷寒發熱。咳嗽頭面熱。千金用麻黃湯加石膏﹑黃芩﹑芍藥﹑生薑。小兒發熱喘咳。

喉中水雞聲。千金射幹湯。若嗽而吐靑綠水者。六君子加柴胡﹑桔梗。若嗽而吐痰乳者。但加桔梗。勿用柴胡。嗽而嘔苦水者。膽汁溢上也。二陳湯加黃芩。嗽而喉中作梗。心火刑金也。桔梗湯加山梔。有痰。加半夏﹑茯苓。風熱。加葳蕤﹑薄荷。小兒嗽久不止。服發散之藥不應。至夜微熱。急當攺用小劑六味地黃以濟其陰。若面目浮腫者。五味異功以益其气。其嗽立止。切禁升發及助气藥。若痰中有血。或嗽則鼻衄。須加紫菀。因風熱痰結。屢嗽痰不得出者。必用葳蕤﹑白蜜以潤之。百日內嗽者。名乳嗽。甚難調理。桔梗湯。隨證加薄荷﹑紫蘇﹑羌活﹑前胡﹑蔥白﹑香豉之類。更須禁其吮乳。但與粥湯乃效。風邪外感者。惺惺散。痰熱旣去。而气粗痰盛。或流涎者。脾肺气虛也。異功散加桔梗。口瘡眼熱。五心煩熱。腹滿气粗。大便堅實者。涼膈散。若因乳母食五辛濃味。致兒爲患者。母服淸胃散。仍參所見諸證治之。

卷十一嬰兒門上

喘

喘急之證。有因暴驚觸心者。有因風寒之邪壅盛者。有因膏粱積熱燻蒸淸道者。有因過服消導脾胃气虛者。然喘與气急。有輕重之別。喘則欲言不能。隘於胸臆。气急則但息短心神迷悶耳。

治法。因驚者。抱龍丸。風寒傷肺气者。小靑龍湯。或三拗湯加減。熱傷肺气者。當涼肺定喘。痰聲如鋸者。小劑金匱麥門冬湯加牙硝。脾肺气虛者。面色靑白。四肢不溫。大便不實。五味異功散。薛云。前證因脾肺气虛。腠理不密。

外邪所乘。眞气虛而邪气實者爲多。若已發之際。散邪爲主。未發之先。補脾爲主。設槪攻其邪。

則損眞气。徑補其肺。則壅其邪。惟在臨証之活法耳。凡喘嗽小便不利。則必生脹。脹則必生喘。

當分先後標本治之。

卷十一嬰兒門上

土瀉

小兒脾胃俱傷。則嘔泄並作。傷辛熱停滯。則嘔吐出酸穢。或黃色乳。或腹痛下利者。瀉黃散﹑保和丸選用。胃虛食不化而發熱者。六君子加黃連﹑吳茱萸﹑木香。若停滯已去。泄瀉不已。

理中湯去參加茯苓﹑木香。胃气不能化食。益黃散。若傷生冷腹痛。瀉利靑白。六君子加砂仁﹑木香﹑炮姜。若傷魚肉等物。六君子加山楂﹑砂仁。若瀉紅黃赤黑。腸胃俱熱也。養胃湯加木香﹑黃連。若夏秋傷熱。吐瀉色黃者。玉露散。若夏秋霍亂吐瀉。手足心熱。口漧唇燥。喜飲冷水者。

五苓散。凡霍亂吐瀉。手足逆冷。喜飲熱湯者。理中湯。若瀉利靑白。乳食不化。額上微汗。脈沈遲而或噦逆者。由胃气虛甚。過服克伐。使淸气不升濁气不降。以致气不宣通而作也。若瀉而噯臭吞酸。胸腹滿痛。按之益甚者。𨿽作瀉而所傷之物未消也。保和丸消導之。腹痛按之不哭者。

乳食已消也。異功散加木香。驚瀉者。肝主驚。木盛必傳克於脾。脾土旣衰。則乳食不化。水道不調。故泄瀉色靑。或兼發搐也。亦有因乳母脾虛受驚。及怒動肝火。致兒吐瀉色靑。異功﹑六君加柴胡﹑鉤藤鉤﹑蠍梢之屬。實脾以寧肝膽之气。愼勿用峻攻之藥。脾气益虛。肝邪彌甚。甚至抽搐反張也。若母食濃味而乳熱者。淸胃散。若母飲燒酒而乳熱。或子母身赤。或昏憒吐瀉。丹方用錫掇盛滚水。蓋良久。取蓋上蒸气水服之卽解。同气相求之義也。吐痰涎及綠水者。胃虛受冷也。吳茱萸湯。小兒衣甚薄。則腹中乳食不消。不消則大便酸臭。此欲爲癖之漸也。便將紫丸微消之。乳哺自當如常。若兒不受食哺。而但欲乳者。此是有癖。當下之。不下必致寒熱吐利。失下之故也。凡小兒屎黃而臭甚。此腹中有伏熱。龍膽湯微下之。若白而酸臭者。此宿食不消也。當與紫丸。微者少與藥令內消。甚者稍增藥令小下。節乳哺數日。令胃气平和。若不節乳哺。則病易復。復下之則令腹脹滿必發癇。此爲食癇。輕則下之。重則難療。大凡吐乳瀉靑色。手足乍冷乍熱者。屬驚。

法當平肝補脾。若吐瀉靑白色而不甚臭。手足指冷。或昏睡露睛者。屬虛。法當溫補脾土。若吐瀉黃赤色而臭穢異常。或喜冷凍飲料而睡不露睛。手足指熱者。屬實。法當消導淸理脾胃。此驗虛實補瀉法也。

卷十一嬰兒門上

病

海藏雲。病者。因母有妊。兒飲其乳所致。他孕相迫。亦能致此。其狀微利。寒熱往來。

或發熱形瘦腹大。毛髮。情思不悅。令兒斷乳。先與龍膽瀉肝湯加蓄。及白餅子下之。後與異功散﹑益黃散補之。稟气素虛不勝攻擊者。理中加黃連﹑茯苓﹑蓄。或一味蓄濃煎日服。

以其能利小便也。

卷十一嬰兒門上

瘧

小兒瘧疾。不越風食乳癖食積痰積。挾驚挾暑。與脾虛胃弱之不同。蓋風則多寒。食則多熱。

乳癖則泄瀉多哭。痰積則嘔吐喘鳴。食積則腹脹下血。挾驚則發搐指冷。挾暑則昏睡壯熱。脾虛則倦怠肢冷。胃虛則多渴少食。治法。不離疏風消導豁痰。如小柴胡隨證加減。多寒。則加羌活﹑桂枝。多熱。則加橘皮﹑枳實。泄瀉。則加濃朴﹑神曲。嘔吐。則加橘皮﹑枳實。下血。則加枳實﹑黃連。發搐。則加鉤藤﹑羌活。昏睡。則加茯苓﹑澤瀉。脾虛。則補中益气加桂枝。胃虛。

則六君子加艸果。夜發。則加當歸。日晏。則加升麻。若痢後瘧。瘧後痢。與夫三日瘧。及久瘧不止。俱補中益气爲主。瘧母。以小柴胡加鱉甲﹑桃仁丸服。大抵小兒肌腠疏薄無汗者絕少。卽使無汗。稍加桂枝。有汗。並加芍藥。不必用知母﹑石膏﹑紫蘇﹑羌活輩也。至於勞瘧瘴瘧之類。

小兒本無。不復贅及。其有因乳母七情六淫所致者。又當以小柴胡﹑逍遙散之類。兼治乳母爲當。

卷十一嬰兒門上

痢

錢仲陽云。瀉利黃赤黑。皆熱也。瀉利淸白。米谷不化。皆冷也。東垣云。白者濕熱傷於气分。赤者濕熱傷於血分。赤白相雜。气血相亂也。羅謙甫云。小兒下利色白。大都受寒。下利膿血。大都受熱與食積。薛云。手足指熱。飲冷者爲實熱。香連丸。手足指冷。飲熱者爲虛寒。理苓湯。若兼體重肢痛。濕熱傷脾也。升陽益胃湯。小便不利。陰陽不分也。五苓散。若濕熱退而久痢不愈者。脾气下陷也。補中益气湯倍升﹑柴。瀉利兼嘔。或腹中作痛者。脾胃虛寒也。異功散加炮姜﹑木香。或變而爲瘧者。六君子加升﹑柴。若積滯已去。利仍不止者。脾气虛也。四君子加肉果。有寒。加吳茱萸﹑炮姜。有熱。

加炒黑宣連。丸服尢妙。

卷十一嬰兒門上

脫肛

實熱則大便祕結。虛寒則肛門脫出。因吐瀉脾虛。肺無所養。故大腸气虛下脫也。補中益气爲主。若脫出緋赤。或作痛者。血虛有熱也。本方加丹皮﹑芍藥。甚則加川連。外用槐角煎湯燻洗。若色淡不腫不痛。無血。此屬气虛。只用補中益气以升舉之。或加烏梅以收斂之。大凡手足指熱。屬胃熱。手足指寒。屬胃寒。若小兒肛癢或嗜甘肥。大腸濕熱壅滯。或濕毒生虫而嚙蝕肛門者。內服肥兒丸。外以雄黃﹑銅綠爲散納肛門。若因病不食。虫無養而蝕肛者爲狐惑。黃連犀角散。若蝕肛透內者不治。

卷十一嬰兒門上

便血

熱入大腸則便血。補中益气加黃連﹑柴胡。熱入小腸則尿血。六味丸。小兒多因胎中受熱。

或乳母六淫七情濃味積熱。或兒自食甘肥積熱。或六淫外侵而成。糞前見血者。淸胃散加槐米。

糞後見血者。淸胃散加犀角﹑連翹。若嬰兒則以治母爲主。余當臨證制宜。

卷十一嬰兒門上

大便不通

小兒大便不通。肺與大腸有熱也。淸涼飲。若飲食夾驚。及積滯不通者。瀉靑丸。此皆治實熱例也。若因乳母膏粱積熱。及六淫七情郁火傳兒爲患者。淸胃散加蜂蜜。淸邪解郁。若兒稟賦怯弱。五心煩熱。作渴引飲而大便難者。六味丸加二冬滋補肺腎。若用大黃﹑麻仁輩。是速其咎也。

卷十一嬰兒門上

小便不利

小便不利。有在气在血之分。上焦气分有火。則必渴。下焦血分有濕。則不渴。若津液偏滲於腸胃。大便瀉利。而小便澀少者。五苓散加半夏﹑人參。若脾胃气滯。不能通調水道者。補中益气加木通﹑澤瀉。心神煩熱。臍腹脹悶。而小便不通者。梔子仁散。脾肺燥熱。陰無以化而赤澀者。黃芩淸肺飲。膀胱陰虛。陽無以生而淋瀝者。滋腎丸。若膀胱陰虛。陽無以化而淋瀝者。

六味丸。若因乳母濃味酒面積熱者。淸胃散。

卷十一嬰兒門上

遺尿

膀胱者州都之官。津液藏焉。臥則陽气內收。腎與膀胱之气。虛寒不能約制。故睡中遺尿。

一味補骨脂酒炒爲散。醇酒或益智仁煎湯送下。脾肺气虛者。補中益气加補骨脂﹑山茱萸。

卷十一嬰兒門上

疳

楊氏云。疳者腑藏虫疳也。其名甚多。姑舉其要。虫疳者其虫如絲。出於頭項胸背之間。黃白赤者可治。靑黑者難療。蛔疳者。皺眉多啼。嘔吐淸沫。中脘作痛。腹脹靑筋。唇口紫黑。頭搖齒癢。脊疳者。身熱羸瘦。煩渴下利。拍背有聲。脊骨如鋸齒。十指皆瘡。頻嚙爪甲。腦疳者。頭皮光急。滿頭俱瘡。腦熱如火。發結如穗。徧身多汗。腮腫囟髙。疳渴者。日則煩渴。飲水不食。

夜則渴止。疳瀉者。毛焦唇白。額上靑紋。肚脹腸鳴。瀉下糟粕。疳痢者。停積宿滯。水谷不聚。

瀉下惡物。疳腫者。胃中有積。肚腹緊脹。脾復受濕。則頭面手足虛浮。疳勞者。潮熱往來。五心煩熱。盜汗骨蒸。嗽喘枯悴。渴瀉飲水。肛硬如石。面色如銀。無辜疳者。腦後項邊。有核如彈丸。按之轉動。軟而不疼。壯熱羸瘦。頭露骨髙。乃乏乳所致。丁奚疳者。手足極細。項小骨髙。尻削體痿。腹大臍突。號哭胸陷。哺露疳者。虛熱往來。頭骨分開。翻食吐虫。煩渴嘔噦。

走馬疳者。疳熱上攻。速如走馬。或痘毒上攻。則牙齒蝕爛。蓋齒屬腎。腎虛受熱。疳火上炎。

致口臭齒黑。輕則牙齦腐爛。唇吻腫痛可治。重則牙齦蝕落。腮頰透爛不治。其證𨿽多。要不出於五臟治法。肝疳。則頰左生瘡。眼目赤爛。肢體似癬。兩耳前後項側缺盆兩股結核。或小腹內股。莖囊睪丸腫潰。便溺癃閉。或出白津。或咬指甲。搖頭側目。白膜遮睛。羞明畏日。肚大靑筋。口漧下血。用蘆薈丸以殺虫。地黃丸以滋腎。心疳。則口舌蝕爛。身體壯熱。面黃頰赤。或作腫痛。腹滿膈悶。或掌熱咽漧。飲水便出盜汗。嚙齒虛驚。用胡黃連丸以治心。異功散以補脾。

脾疳。則體黃而瘦皮膚漧澀。頭不生發。或生瘡痂。或人中口吻赤爛。吐逆乳食。嗜土腹大臍突。

瀉下酸臭。小便濁白。或合目昏睡。惡聞水音。用肥兒丸以治疳。五味異功散或益黃散以生土。

肺疳。則鼻外生瘡。咽喉不利。頸腫齒痛。喘嗽气促。寒熱少气。皮膚皺揭。鼻癢出涕。衄血目黃。小便混濁而頻數。用加味陷胸丸以治肺。補中益气湯以生金。腎疳。則腦熱吐痰。手足逆冷。肢體瘦削。夜則微寒發熱。滑泄腹痛。口臭作渴。齒齦潰爛。爪黑而黧。尻耳生瘡。或耳出水。用蟾蜍丸以去疳。地黃丸以補腎。其無辜疳。用保元湯﹑蟾蜍丸。丁奚哺露。用六味丸﹑蟾蜍丸。走馬疳。敷馬鳴散。服蟾蜍丸。若作渴瀉利。腫脹勞瘵等類。詳參方論而治之。蓋疳者幹也。因脾胃津液漧涸而患。在小兒爲五疳。在大人爲五勞。總以調補脾胃爲主。凡小兒疳在內。目腫腹脹。

臍突溺稠。瀉利靑白。體漸瘦弱。疳在外。鼻下赤爛。頻揉鼻耳。或肢體生瘡。鼻瘡。蘭香散。

諸瘡。白粉散。熱疳。如聖丸。冷疳。木香丸。冷熱交錯。元气久虧。溫脾丸最宜。疳病害眼者。

用蕪荑仁﹑靑葙子細末。各一錢。不經水騸雞肝一具。研爛入白酒釀。飯上蒸熟食之。不過五七服必愈。

卷十一嬰兒門上

二便色白

祕旨云。小兒便如米泔。或溺停少頃。變作泔濁者。此脾胃濕熱也。若大便泔白色。或如魚凍。或帶紅黃黑者。此濕熱積滯也。宜理脾消滯。去濕熱。節飲食。若忽然變靑。卽變蒸也。不必用藥。若久不愈。用補脾制肝藥。若母因七情。致兒小便如泔。肥兒丸。大便色靑。日久不復。

或兼泄瀉色白。或腹痛者。六君子加木香。仍審乳母飲食七情主之。

卷十一嬰兒門上

食積

小兒食積者。因脾胃虛寒。乳食不化。久而成積。其證至夜發熱。天明後涼。腹痛膨脹。嘔吐吞酸。足冷壯熱。喜睡神昏。大便酸臭。甚則下血是也。若兼寒熱者。爲食積發熱。若食在胃者消之。腹痛痞脹。按之益痛者下之。下後仍痛。按之則止者補之。夾食傷寒者。先散之。參蘇飲。熱甚便祕者。先利之。大柴胡湯。如無外感。但只傷食。不至於甚。保和丸調之。蓋脾爲至陰之髒。故凡脾病者。至夜必熱。熱而兼寒。則又見所勝者侮所不勝矣。食未消者消之。則寒熱止。食旣消者補之。則寒熱痊。若手足並冷。喜熱飲食。

此中州虛寒也。宜溫之。大便欲去不去。脾气下陷也。宜升之。若夜間或侵晨泄瀉者。脾腎俱虛也。四神丸。手足並熱。作渴飲水者。脾胃實熱也。瀉黃散。大便祕結。大柴胡湯。手足𨿽熱。

口不作渴。大便不實者。白術散。大便下血者。理中湯去參加枳實﹑黃連﹑紅曲。

卷十一嬰兒門上

腹痛腹脹

小兒腹痛體瘦。面色白。目無精光。手足指寒。口中气冷。不思飲食。或嘔利撮口。此脾土虛而寒水所侮也。益黃散。或理中丸去參加茯苓。若口中气溫。手足心熱。面色黃白。目無精光。或多睡惡食。或大便酸臭。此積痛也。消積丸。甚者。白餅子下之。後以白術散調補脾胃。

若腹脹而悶亂喘滿者。白餅子。若不悶亂喘滿者脾虛也。白術散調補之。誤下而致目胞腮面四肢浮腫。肚腹愈脹。脾虛欲發驚癇者。塌气丸溫理之。若腹中有癖不食。飲乳則吐。按之則啼。當暫用白餅子下之。蓋小兒病此。良由乳食不消。伏於腹中。乍冷乍熱。飲水過多。脾胃虛弱。不能傳化水谷。以致四肢羸瘦。肚腹漸大而成疳矣。六君子加幹蟾。若痛連兩脇。肝木乘脾也。四君子加柴胡﹑芍藥。若腹痛重墜。脾气下陷也。補中益气湯加枳實。若手足指冷。或呃逆泄瀉。

寒水侮土也。六君子加炮姜﹑肉桂。不應。急加附子。若服克削之藥。致腹作痛。按之痛止者。

脾气復傷也。五味異功散。至於腹脹喘滿。亦皆脾虛邪乘所致。東垣所謂寒脹多而熱脹少。熱者。六君子加芩﹑連﹑枳﹑朴。寒者。六君子加姜﹑桂﹑吳茱萸。亦有寒熱錯雜者。瀉心湯。芩﹑連﹑炮姜並用。若治實脹。用二陳加枳﹑朴﹑木香。有熱。加芩。連可也。

卷十一嬰兒門上

煩渴

小兒唇紅如丹卽發渴。紅甚焦黑則危篤。若三焦煩熱作渴。導赤散。風熱。瀉靑丸。虛煩懊。梔子豉湯。虛煩不得眠。酸棗湯。夜甚者。當歸補血湯。傷寒後唇口焦者。竹葉石膏湯。瀉利作渴。五苓散。暑傷心脾。煩渴引飲者。人參白虎湯。下利脾虛作渴。七味白術散。熱結膀胱。

小便祕渴。五苓散。上焦虛熱。四君子湯。膏粱積熱。淸胃散。脾虛積熱。瀉黃散。中气虛熱。

異功散。腎水虛熱。六味丸。愼勿誤用寒涼降火。脾胃復傷。則腹脹而爲敗證矣。

卷十一嬰兒門上

汗

小兒腠理疏薄。常時微汗。但不宜過多。亦不可衣被過濃。使汗大出。若睡中出汗名盜汗。

止汗散。徧身多汗煩熱爲胃熱。三補丸。胃虛汗者。上至項下至臍也。益黃散。六陽虛汗者。上至頭下至項。乃稟賦不足。保元湯加防風﹑白術。小兒元气未充。腠理不密。或飲食停滯。或濃衣溫暖。熱郁心包而津液妄泄也。導赤散。血虛。用人參﹑當歸等分煎服。名團參湯。其盜汗屬胃經虛熱者。五味異功。腎經虛熱者。六味丸。若寒水侮土。益黃散。設泛行施治。誤損脾胃多成疳瘵。大凡汗多亡陽。必至角弓反張。頸項痙彊。用十全大補。多有生者。

卷十一嬰兒門上

黃癉

夫人身之神。貴於髒而默用。見於外則內虛也。其證皆由脾气有虧。運化失職。濕熱畱於肌膚。發而爲癉。錢仲陽所謂身痛背彊。二便澀滯。徧身面目爪甲皆黃。小便褐色是也。治法。宜固脾爲先。如專用克伐寬中淡泄利水之藥。則鮮有不致危者。若初生及百日之中。半旬之內。不因病而身黃者。胃熱胎黃也。腹大食土。爲脾疳。兼作渴冷凍飲料。瀉黃散。小便不利。五苓散加茵陳。大便祕。茵陳蒿湯。病後發黃。肢體浮腫。白術散。淸便自調。肢冷嗜臥。益黃散。身淡黃白。理中丸加茵陳。身熱膈滿。肌膚面目皆黃。瀉黃散加枳殼﹑生薑。若閉目壯熱。多哭不已。

大小便赤澀。口中熱气。乃妊母濃味遺毒也。母子並服淸胃散﹑生料地黃丸。忌酒面五辛熱物。

倘誤傷脾土。急則驚風吐瀉。緩則肢體浮腫。小便不利。眼目障閉。多成疳疾矣。又有脾虛發黃者。當於脾胃中求之。

卷十一嬰兒門上

蛔

曹氏云。蛔者九虫之一。因臟腑虛弱及傷甘肥生冷。致蛔不安。動則腹中攻痛。或作或止。

口吐涎水。貫心則死。錢仲陽云。吐水不心痛者胃冷也。吐沫心痛者虫痛也。與癇相似。但目不斜。手不搐耳。化虫丸。田氏云。虫痛啼哭。俯仰坐臥不安。自按心痛。時時大叫。面色靑黃。

唇色兼白。目無精光。口吐涎沫也。若因胃冷卽吐。理中湯加炒川椒﹑烏梅。或送烏梅丸尢妙。

若中气虛而虫不安者。但補脾胃自安。冬月吐虫。多是胃气虛寒。白術散加丁香﹑烏梅。

卷十一嬰兒門上

疝

小兒陰腫疝气。多屬肝腎气虛。爲風邪所傷。血气相搏而成。六味丸加茴香﹑川楝子。若坐臥濕地所致者。五苓散換蒼術加蠍尾﹑柴胡﹑山梔﹑車前。不時寒熱者。小柴胡去參加桂﹑苓﹑川楝﹑蠍尾。若因啼哭不止。動於陰器。結聚不散。而睪丸腫大者。桂枝湯加細辛﹑當歸﹑木香﹑蠍尾。啼叫气逆。水道不行而致者。沈香降气散加靑皮﹑蠍梢﹑柴胡。小腹作痛。小便澀滯者。

龍膽瀉肝湯加延胡索﹑肉桂。

卷十一嬰兒門上

目

五臟六腑之精气。皆上注於目。而黑睛爲肝之竅。瞳神又爲腎之精華。小兒目無精光。及白睛多黑精少者。肝腎俱不足也。地黃丸加鹿茸。晝視通明。夜視罔見者。所稟陽气衰弱。遇夜陰盛則陽愈衰。故不能視也。沖和養胃湯﹑煮肝散。疳眼者。因肝火濕熱上衝。脾气有虧。不能上升淸气。故生白翳。睫閉不開。眵淚如糊。久而膿流。遂至損目。益气聰明湯﹑決明雞肝散。目閉不開者。因乳食失節。或過服寒涼之藥。使陽气下陷。不能升舉。補中益气湯。眼連札者。肝經風熱也。柴胡淸肝散。若目札面靑。食少體倦。肝木克脾土也。五味異功散加白芍﹑柴胡﹑生薑。實者。去參換赤芍加羌活﹑蠍梢。若生下目黃壯熱。大小便祕結。乳食不思。面赤眼閉者。

皆由在胎時。感母熱毒所致。兒服瀉黃散。母服地黃丸。若乳母膏粱積熱。致兒目黃者。母服淸胃散。若肢體面目爪甲皆黃。小便如屋塵色者。難治。余參眼目本門治之。

小兒誤跌。或打著頭腦受驚。肝系受風。致瞳神不正。名曰通睛。宜石南散吹鼻。內服牛黃平肝鎭驚藥。

卷十一嬰兒門上

耳

耳者心腎之竅。肝腎之經也。心腎主內證精血不足。肝膽主外證風熱有餘。或聾聵或虛鳴者。

稟賦虛也。或脹痛或膿癢者。邪气客也。稟賦不足。地黃丸。肝經風熱。柴胡淸肝散。若因血燥。

梔子淸肝散。不應。佐以六味丸。若因腎肝疳熱。朝用六味丸。夕用蘆薈丸。若因乳母膏粱積熱而致者。子母並服加味淸胃散。

卷十一嬰兒門上

鼻塞鼻衄

曹氏云。鼻乃肺之竅。皮毛腠理。乃肺所主。因風邪客於肺。而鼻塞不利者。內服消風散。

外用蔥白七莖。入膩粉少許。擂攤帛上。掌中護溫貼囟門。小兒鼻衄。多因驚僕气散。血無所羈而隨气上脫。先用小烏沈湯。次用止衄散。或異功散加柴胡﹑山梔。久不愈。用麥冬﹑黃﹑當歸﹑生地﹑人參﹑五味煎服。若衄久血脫。但出淡紅水。或帶黃黑色者難已。

卷十一嬰兒門上

解顱

解顱者。生下囟門不合也。長必多愁少笑。目白睛多。面色白。肢體消瘦。皆屬腎虛。按腎主髓。腦爲髓海。因父母精血不足。不能斂固也。地黃丸加五味﹑鹿茸。更用天南星微炮爲末。

醋調攤緋帛。烘熱貼囟門。虛寒。用細辛﹑桂心﹑漧薑爲末。乳汁和敷上。幹復敷之。兒面赤卽愈。又方。半夏﹑生薑﹑芎﹑細辛﹑桂心﹑烏頭。

苦酒煮去滓。以帛浸藥汁中。適寒溫以熨囟上。冷更溫之。復熨如前。朝暮各三四熨乃止。二十日可愈。有至七八歲。或十四五歲。气血旣盛而自合。若縱恣色欲。戕賊眞陰。終焉不壽。此證若在乳下。當兼補其母。更以軟帛束緊兒首。使其易合。亦有囟陷囟塡。俱屬賦稟不足。或五疳久病。元气虧損。瀉利气虛。脾气不能上充所致者。補中益气及十補丸。若手足並冷。前湯加姜﹑桂。不應。虛寒之甚也。急加附子。緩則不救。

卷十一嬰兒門上

龜胸背

龜背者。由兒生下。風客於脊。入於骨髓。小續命去附加防風。龜胸者。因肺受濕熱。攻於胸膈。龜胸丸。並用龜尿點其骨節。多有得愈者。蓋小兒腠理不密。風邪乘之。或痰飲蘊熱於肺。

風熱交攻而致。或坐早風入骨髓。治用上法。若稟受肝腎虛熱。六味丸。腎气不足。八味丸。背。

加鹿茸。胸。加龜甲。治之貴早。遲則不驗。

卷十一嬰兒門上

虛羸

小兒虛羸。因脾胃不和。不能乳食。使肌膚瘦弱。或大病後脾气尙弱。不能傳化穀气所致。

若冷者。時時下利。唇口淸白。熱者。身溫壯熱。肌體微黃。更當審形色。察見證。如面赤多啼。

心之虛羸也。面靑目札。肝之虛羸也。耳前後或耳下結核。肝經虛火也。頸間肉裏結核。食積虛熱也。面黃痞滿。脾之虛羸也。面白气喘。肺之虛羸也。目睛多白。腎之虛羸也。仍參相勝治之。

卷十一嬰兒門上

五遲五硬五軟

五遲者。立遲行遲齒遲發遲語遲是也。蓋腎主骨。齒者骨之餘。發者腎之榮。若齒久不生。

生而不固。發久不生。生則不黑。皆胎弱也。良由父母精血不足。腎气虛弱。不能榮養而然。若長不可立。立而骨軟。大不能行。行則筋軟。皆肝腎气血不充。筋骨痿弱之故。有肝血虛而筋不榮膝。膝蓋不成。手足拳攣者。有胃气虛而髓不溫骨。骨不能用。而足脛無力者。並用地黃丸爲主。齒遲。加骨碎補﹑補骨脂。發遲。加龜版﹑鹿茸﹑何首烏。立遲。加鹿茸﹑桂﹑附。行遲。

加牛膝﹑鹿茸﹑五加皮。語遲之因不一。有因妊母卒然驚動。邪乘兒心不能言者。有稟父腎气不足而言遲者。有乳母五火遺熱。閉塞气道者。有病後津液內亡。會厭漧涸者。亦有脾胃虛弱。淸气不升而言遲者。邪乘兒心。菖蒲丸。腎气不足。地黃丸加遠志。閉塞气道。加味逍遙散。津液內亡。七味白術散。脾胃虛弱。補中益气湯。若病久或五疳所致者。但調補脾胃爲主。五硬者。

仰頭哽气。手腳心堅。口緊肉硬。此陽气不榮於四末。獨陽無陰之候。若腹筋靑急者。木乘土位也。六味丸加麥冬﹑五味。若系風邪。小續命去附子。五軟者。頭項手足口肉皆軟。胎稟脾腎气弱也。若口軟不能嚙物。肉軟不能輔骨。必先用補中益气以補中州。若項軟天柱不正。手軟持物無力。足軟不能立地。皆當六味丸加鹿茸﹑五味。兼補中益气。二藥久服。仍令壯年乳母乳哺。爲第一義。

卷十一嬰兒門上

失音

舌者音聲之機也。喉者音聲之關也。小兒卒然無音者。乃寒气客於會厭。則厭不能發。發不能下。開闔不致。故無音也。若咽喉聲音如故。而舌不能轉運言語。則爲舌喑。此乃風冷之邪客於脾絡。或中舌下廉泉穴所致。若舌本不能轉運言語而喉中聲嘶者。則爲喉喑。此亦風痰阻塞。

使气道不通。故聲不得發。而喉無音也。大抵此證多有稟賦不足。不能言者。有乳母五志之火遺兒。燻閉淸道。不能言者。有驚風中風不能言者。若遺熱與津液耗者。七味白術散。淸气不升者。

補中益气湯。稟賦不足與虛火傷肺者。地黃丸。若仰首咳嗽。肢體羸瘦。目白睛多。或兼解囟呵欠切牙等證。悉屬腎虛。非地黃丸加鹿茸﹑遠志不能治也。若吐瀉後。或大病後。𨿽有聲而不能言。又能咽物者。非失音。乃胃气不能上升。地黃丸與補中益气湯兼服。

卷十一嬰兒門上

切牙

小兒寤寐。不時切牙及嚙乳者。𨿽多屬驚。然所致各有不同。惟嚙乳驚搐者。抱龍丸。若發熱飲水。叫哭而搐者。心經實熱也。瀉心湯。睡困驚悸。合目而臥者。心經虛熱也。導赤散。面靑目札。呵欠項彊煩悶者。肝經實熱也。柴胡淸肝散。手循衣領。及亂撚物者。肝經虛熱也。發搐目靑面赤。肝經風熱也。並宜六味丸。

卷十一嬰兒門上

夜啼驚啼

夜啼有二。曰脾寒。曰心熱。夜屬陰。陰勝則脾臟之寒愈盛。脾爲至陰。喜溫而惡寒。寒則腹中作痛。故曲腰而啼。得燈火。其啼便止。其候面靑白。手腹俱冷。不思乳食。亦曰胎寒。益黃散加鉤藤。若見燈愈啼者。心熱也。心屬火。見燈則煩熱內生。兩陽相搏。故仰身而啼。其候面赤。手腹俱暖。口中气熱。導赤散加黃連﹑麥冬。若面色白而黑睛少。屬腎气不足。至夜陰虛而啼也。宜用六味丸。因驚者。參客忤驚啼治之。驚啼者。邪气乘心也。哭而多淚。是驚也。啼而無淚。是痛也。若因心火不足而驚啼者。祕旨安神丸。心火熾盛。導赤散。木火相搏。加柴胡﹑梔子。肝血不足。六味丸。

卷十一嬰兒門上

喜笑不休

經曰。神有餘則笑不休。又曰。在髒爲心。在聲爲笑。在志爲喜。又火太過爲赫曦。赫曦之紀。其病笑謔狂妄。又云。少陰所主爲喜笑。又云。精气並於心則喜。此數者皆言屬心火也。先用瀉心湯治其心火。次與六味丸滋其腎水。太僕所謂壯水之主。以制陽光也。扁鵲云。其人唇口赤色者可治。靑黑者死。若腎水虧涸。不勝心火。而喜笑不休。尋作不安之態者。六味地黃丸。

肝木過盛。上挾心火。而喜笑不休者。柴胡淸肝散。余兼別證各從其類而參治之。

卷十一嬰兒門上

循衣撮空

循衣撮空。皆由肝熱筋脈血枯而風引之。故手指爲之撮斂也。宜確服六味丸。間有回生之功。

亦有脾虛肝乘者。六君子加鉤藤﹑蠍梢。若肝經實熱。瀉靑丸。蓋循衣撮空。皆病之敗證。求其實熱。十無一二。許叔微云。循衣撮空。皆神虛無主。非大劑獨參﹑保元。不能挽回。虛寒。則十全大補﹑人參養榮﹑大建中溫補之。然亦有心包熱極所致者。王海藏治血脫。循衣撮空摸牀。

揚手搖頭。錯語失神。脈弦浮而虛。血脫內燥。熱之極也。气粗鼻幹。此爲難治。生地黃黃連湯。

卷十一嬰兒門上

壽夭

孫眞人曰。兒初生。叫聲連延相屬者壽。聲絕而復揚急者不壽。啼聲散。不成人。啼聲深。

不成人。臍中無血者好。臍小者。不成人。通身軟弱如無骨者不壽。鮮白長大者壽。生下目自開者。不成人。目視不正數動者。大非佳。汗血者。多危不壽。汗不流。不成人。小便凝如脂膏。

不成人。頭四破。不成人。常搖手足者。不成人。額上有旋毛者早貴。妨父母。兒生枕骨不成者。

能言而死。尻骨不成者。能踞而死。掌骨不成者。能匐匍而死。踵骨不成者。能行而死。臏骨不成者。能立而死。身不收者死。魚目者死。股間無生肉者死。頤下破者死。陰不起者死。陰囊下白者死。赤者死。卵縫通達黑者壽。兒小時。識悟通敏過人者。多夭。大則項橐顏回之流也。小兒骨法。成就威儀。回轉遲舒。稍費人精神雕琢者壽。其預知人意。回旋敏速者夭。大則楊修孔融之徒也。

張介賓曰。小兒之壽夭。其因有二。一則由於稟賦。一則由於撫養。夫稟賦爲胎元之本。精气之受於父母者也。撫養爲居處寒溫。飲食饑飽之得失者也。凡少年之子多有羸弱。欲勤精薄也。

老年之子多彊壯者。欲少精全也。多飲者子多不育。蓋以酒濕亂精。則精半非眞而濕熱勝也。多欲者子多不育。以孕後不節。則泄母陰。

奪養胎之气也。此外如饑飽勞逸。五情六气。無不各有所關。是皆所謂稟賦也。至於撫養之法。

則俗傳有云。若要兒安。須帶饑寒。此言殊爲未審。夫欲其帶饑者。恐飲食之過耳。過則傷脾而病生。寧使略饑。其猶庶幾。至若寒之一字。則大有關系。小兒以未成之血气。嫩薄之肌膚。較之大人。相去百倍。顧可令其帶寒耶。嘗見新產之兒。多生驚搐。此爲穩婆不愼。則風寒襲之。

多致不救者此也。及其稍長。每多發熱。輕則爲鼻塞咳嗽。重則爲小兒傷寒。幼科不識。一槪呼爲變蒸。投藥致斃者此也。或寒气傷髒。則爲吐瀉。或因寒生熱。則爲驚爲疳。種種變生。多由外感。𨿽稟體彊盛不畏風寒者。亦所常有。但彊者三之一。弱者三之二。傷熱者十之三。傷寒者十之七。況膏粱貧賤。气質本是不同。醫家不能察。但知見熱攻熱。嬰兒不能言。病家不能辧。

徒付之命。誠可嘆也。又有謂小兒純陽之體。故多宜淸涼治之。此說尢爲誤人。而王節齋又曰。

小兒無補腎。謂男至十六而腎始充滿。旣滿之後。妄用虧損。則可用藥補之。若受胎之時。稟之不足。則無可補。稟之原足。又何待補。嗚呼。此何說耶。夫小兒謂純陽者。以其陰气未成。卽腎虛也。或父母多欲而所稟水虧。亦腎虛也。陰旣不足。而不知補之。陰絕則孤陽亦絕矣。何謂無可補耶。殊不知錢氏六味地黃丸。專治小兒腎虛解顱。以其純陽無陰。故取崔氏八味丸。裁去桂﹑附。以獨補腎水也。此義惟薛立齋得之。惜乎世醫。多所未悟也。

卷十二

嬰兒門下

夫人習尙不同。趨捨各異。痘疹一門。向得涵髙兄采輯諸家方論。備列醫通。其間方藥多有以意參易者。惜乎筆削未竣。完璧難求。志兒心折其學。因命續貂。系以麻疹諸例。庶不失先哲二者並名之義云。

卷十二嬰兒門下

錢氏痘疹論

小兒在胎時。食母五臟血穢。生後其毒當出。故痘疹所發。皆五臟之液。肝水泡。其色靑小。

肺膿泡。色白而大。心爲斑。其色赤小。脾爲疹。其色赤黃。瘡疹欲出。五臟證具。惟腎無候。

但耳涼尻冷是也。瘡疹出時。辧視輕重。一發便出盡者。必重也。瘡夾疹者。半輕半重也。出稀者輕。裏外微紅者輕。外黑裏赤者。微重也。外白裏黑者。大重也。疹端裏黑點如鍼孔者。勢甚也。靑幹紫陷。昏睡汗出不止。煩躁熱渴。腹脹啼喘。大小便不通者。困極也。凡瘡疹當令乳母愼口。不可令饑。及受風冷。致歸腎變黑難治也。有大熱當利小便。有小熱宜解毒。若黑紫幹陷者。

百祥丸下之。不黑者愼勿下。更看時月輕重。大抵痘疹屬陽。出則春夏爲順。秋冬爲逆。又當辧春膿泡。夏黑陷。秋斑。冬疹。亦不順也。黑者。無問何時。十難救一。其候寒戰噤牙。或身黃腫紫。急宜百祥丸下之。復惡寒不已。身冷汗出。耳尻反熱者死。腎气大旺。脾虛不能制故也。

下後身熱气溫。欲飲水者可治。脾旺勝腎。寒去而溫熱也。治之宜解毒。不可妄下。下則內虛。多歸於腎。

若能食而痂頭焦起。或未焦而喘。實者。四順淸涼飲下之。若身熱煩渴。腹滿而喘。大小便澀。

面赤悶亂大吐。此當利小便。不瘥者。宣風散下之。若五六日痂不焦。是內發熱。熱濕蒸於皮中。

故痂不得焦。宜宣風散導之。用生犀磨汁解之。便熱退痂脫矣。瘡疹欲出。先欠呵頓悶。肝也。

時發驚悸。心也。乍涼乍熱。手足冷多睡。脾也。面腮頰赤。咳嗽噴嚏。肺也。此四髒證俱見。

惟黑者屬腎也。瘡疹乃五臟之毒。內一臟受穢多者。出則歸其髒矣。

卷十二嬰兒門下

丹溪參補陳氏痘疹論

小兒瘡疹。大抵與傷寒相似。發熱煩躁。臉赤唇紅。身痛頭疼。乍寒乍熱。噴嚏呵欠。嗽喘痰涎。始發之時。有因傷風傷寒而得。有因時气傳染而得。有因傷食嘔吐而得。有因跌撲驚恐瘀血而得。或爲竄眼驚搐如風狀。或口舌咽喉肚腹疼痛。或煩躁狂悶。昏睡自汗。或下利。或潮熱。

證候多端。卒未易辧。須以耳冷尻冷足冷驗之。蓋瘡疹屬陽。腎臟無證。耳與尻足俱屬腎。故獨冷。又不若視其耳後有紅脈赤縷爲眞候。調護之法。首尾俱不可汗下。但溫涼之劑。兼而濟之。

解毒和中。安表而已。虛者益之。實者損之。冷者溫之。熱者平之。是爲權度。如庖人籠蒸之法。

但欲其松耳。蓋毒發於表。如苟妄汗。則營衛一虛。開泄瘡爛。由是風邪乘間變證者有之。毒根於裏。如苟妄下。則內气益虛。毒不能出而返入焉。由是土不勝水。變黑歸腎。身作振寒。耳尻反熱。腹脹黑陷。十無一生。汗下二說。古人深戒。以此視之。瘡疹證狀。𨿽與傷寒相似。而治法實不同。傷寒從表入裏。瘡疹從裏出表故也。如欲解肌。葛根﹑紫蘇可也。其或气實煩躁。熱熾便祕。則犀角地黃湯。或紫艸飲。多服亦能利之。故𨿽云大便不通少與大黃。尢宜斟酌。若小便赤少者。分利小便。則熱气有所滲出。凡熱不可驟遏。但宜輕解。若無熱。又不能起發也。瘡疹分人淸濁。就形气上取勇怯。凡已發未發。但覺身熱。證似傷寒。疑似未明。先與惺惺散﹑參蘇飲。熱甚。則升麻湯﹑人參敗毒散。﹝張涵髙曰。上方俱難應用。當以輕劑透表爲妥。﹞一見紅點。便忌葛根。恐發則表虛也。凡痘瘡初欲出時。身熱鼻尖冷。呵欠咳嗽面赤。便宜升麻湯加山楂﹑大力子。則瘡稀疏易愈。凡痘瘡發熱時。法以惡實子爲末。蜜調貼囟門。免有患眼之疾。凡初出之際。須看胸前。稠密。急宜消毒飲加楂肉﹑黃芩﹑紫艸。減食。禁加人參。初出之時色白者。便大補气血。

參﹑﹑術﹑艸﹑桂﹑芍﹑芎﹑歸。若大便瀉。加木香﹑肉豆蔻。初起時自汗不妨。蓋濕熱燻蒸而然。有初起煩躁譫語。狂渴引飲。若飲水則後來靨不齊。急以涼藥解其標。如益元散之類。凡瘡已出。可頻與化毒湯。﹝當去升麻。﹞出不快者。加味四聖散。或紫艸飲﹑紫艸木通湯。及快斑湯。出太甚者。人參敗毒散。色赤。犀角地黃湯。疏則無毒。密則毒盛。宜多服涼藥解之。庶無害眼之患。鑪灰色白靜者作寒看。齊湧者燥者發者作熱治。黑屬血熱。涼血爲主。白屬气虛。

補气爲先。中黑陷而外白。起得遲者。則相兼而治。凡痘瘡分表裏虛實。吐瀉少食爲裏虛。不吐瀉能食爲裏實。裏實而補則結癰毒。陷伏倒灰白者爲表虛。紅活綻起爲表實。表實而復補表。

則潰爛不結痂。痘瘡分气血虛實。虛則黃養營活血之劑。佐以風藥。實則芍藥﹑黃芩爲君。佐以白芷﹑連翹之類。調解之法。活血調气。安表和中。輕淸消毒。兼而治之。溫如當歸﹑黃。

涼如前胡﹑葛根。佐以川芎﹑白芍﹑枳殼﹑桔梗﹑羌活﹑木通﹑紫艸之屬。則可以調適矣。黑陷二種。因气虛而毒不能盡出者。酒炒黃﹑紫艸﹑人參輩。黑陷甚者。用燒人矢。蜜水調服。癢塌者。於形色脈上分虛實。實則脈有力。气壯紅紫。虛則脈無力。色淡平塌。虛癢。以參﹑實表之劑加涼血藥。實癢。如大便不通。少與大黃寒涼之藥下其結糞。气怯輕者。用淡蜜水調滑石末。以羽潤瘡上。瘡幹宜退火。只用輕劑。荊芥﹑防風﹑牛蒡之類。上引用升麻﹑葛根。下引用檳榔﹑牛膝。佐以貝母﹑忍冬﹑白芷﹑栝蔞之類。若咽喉痛者。鼠粘子湯﹑如聖飲選用。喘滿气壅者。麻黃湯加黃芩﹑白芍﹑石膏。煩渴瀉利者。烏梅與綠豆﹑黑豆作湯。時溫服之。瀉利嘔逆者。理中湯加木香。將欲成就卻色淡者。

宜助血气。芎﹑歸﹑芍藥﹑紅花之類。將欲成就卻色紫者。宜涼血解毒。生地﹑芩﹑連﹑連翹之類。甚者。犀角大解痘毒。淡白色將靨時如豆殼者。蓋因初起時飲水多。其靨不齊。俗呼爲倒靨。

但服實表之劑。消息二便。如大便祕。通大便。小便祕。通小便。小便赤澀。大連翹湯﹑甘露飲。

大便祕結。內煩外熱者。小柴胡加枳殼最當。或少與四順淸涼飲。瘡疹用藥。固有權度。大小二便不可不通。其大便自下黃黑。則毒已成。不必多與湯劑。但稍與化毒湯。不用亦可。二便一或閉焉。則腸胃壅遏。脈絡凝滯。毒無從泄。眼閉聲啞。不旋踵而告變矣。陷入者。加味四聖散。

更以胡荽酒薄敷其身。濃敷其足。噴其衣被。並濃蓋之。若猶未也。獨聖散入木香煎湯。若其瘡已黑。乃可用錢氏宣風散加靑皮。錢氏云。黑陷靑紫者。百祥丸下之。不黑者愼勿下。知其所下者。瀉膀胱之邪也。又云。下後身熱。气溫欲飲水者可治。寒戰者爲逆。知其脾彊。土可以制水也。百祥丸太峻。宜以宣風散代之。瀉後溫脾。當用人參﹑茯苓﹑白術等分。濃朴﹑木香減半爲妙。蓋瘡發肌肉。陽明爲主。脾土一溫。胃气隨暢。何憚不消弭已泄之腎水乎。此錢氏不刊之祕旨也。其壞瘡者。一曰內虛泄瀉。二曰外傷風冷。三曰變黑歸腎。近時痘疹。多宗陳文中木香散異功散。殊不知彼時立方之時。爲嚴冬大寒郁遏。痘瘡不得紅綻。故用辛熱之劑發之。今人不分時令寒熱。一槪施治。誤人冬矣。夫渴者用溫藥。癢塌者用補藥。自陳氏發之。迥出前輩。然其立方多用燥熱。或未適中。恐其立方之際。必有挾寒而虛者設也。痘疹多是毒瓦斯盛。便先宜解毒。

然恐气血周貫不定。故隨後亦宜兼補。以助成膿血也。

卷十二嬰兒門下

薛立齋痘疹大要

痘疹大要。與癰疽治法無異。宜辧表裏虛實寒熱。蓋表虛而用發表之劑。輕則斑爛。重則不能起發而死。裏實而用托裏之劑。輕則患痘毒。重則喘急腹脹而死。裏虛而用疏導之劑。輕則難以灌膿結痂。重則不能結靨落靨而死。治法可不愼哉。若赤發熱疼痛作渴。能食便祕。此形气病气俱實也。𨿽在嚴冬。必用四順淸涼飲。以救其陰。若黑陷不食。嘔吐泄瀉。寒戰切牙。手足逆冷。此脾土虛敗。寒水所侮也。𨿽在盛暑。必用六君﹑姜﹑附。或陳氏異功散。以回其陽。此內經捨時從証之法也。若起發遲不紅活。不作膿。不結痂。或發熱作渴。飲食少思。此脾胃虛弱也。參四聖散補之。若𨿽起而色白。𨿽灌膿而不滿。𨿽結痂而不落。或癢塌作渴飲湯。腹痛不食。嘔吐泄瀉。此脾胃虛寒也。陳氏木香散以溫之。其在四五日之間死者。毒瓦斯盛。眞气虛而不能起發也。六七日之間死者。元气虛而不能灌膿也。旬日之外死者。邪气去。脾胃敗而元气內脫也。治者但能決其死。而不知其死必本於血气虧損。苟能逆推其因而預爲調補。豈斷無生理哉。

蓋起發灌膿結痂三者。皆由脾胃榮養。不可妄投克伐之劑以致其夭枉也。至於大人患此。治法迥異。昔丹溪嘗治一老人。初患痘。昏憒不知。亟用大補四十餘劑。出痘而愈。觀此可見。

卷十二嬰兒門下

魏桂巖逆順險三法論

夫痘分逆順險法。古無有也。愚妄立之。何則。順者吉之象。逆者凶之象。險者悔吝之象。

治痘而執此三法。以觀形色。

驗吉凶。將無施而不當也。蓋痘發熱三日。放標三日。起長二日。灌漿三日。收靨三日。始於見形。終於結痂。凡十四五日之間而已。是故吉不必治。治則反凶。凶不可治。治之無益。至如險者治之。則可以轉危就安。夫气血盛。斯毒易解。气血損。則毒難愈。惟气血弱者。𨿽毒不能頓解。故必加補益扶持。使生意固乎其中。無不平矣。余嘗苦心究討。定立法式。觀者幸毋以余爲僭。

一二日。初出如粟。血點淡紅潤色。於口鼻年壽之間。先發兩三點。順之兆也。形如蠶種。

紫黑漧枯。於天庭司空印堂方廣太陽等處先見者。逆之兆也。𨿽稠紅潤澤成个者。亦險也。圓暈成形。幹紅少潤。險之兆也。險者毒𨿽犯上。其气未離。候其气血交會。保元湯加桂。

二三日。根窠圓混。气滿血附。長髮飽滿。光潔爲順。根窠無暈。气失血散。枯死不長爲逆。

根窠𨿽圓而頂不滿爲險。保元湯加芎﹑桂。

四五日。大圓光澤。大小不一。气和血就爲順。綿密如蠶種。黑陷幹紅紫泡者爲逆。根窠𨿽起。色不光潔爲險。保元湯加桂﹑糯米。

五六日。气會血附。紅活鮮明爲順。气𨿽旺而血不歸附。灰陷紫陷。或發水泡。癢塌爲逆。

气弱血微。光白不榮爲險。保元湯加木香﹑芎﹑歸。

六七日。气化漿行。光潔飽滿爲順。漿毒不行。神去色枯爲逆气血不足。不能成漿爲險。急以保元湯加桂﹑米。

七八日。气旺血附。神全色潤爲順。毒不化漿。色枯漧紫爲逆。發癰者可治。外剝者必死。

气血少緩。毒𨿽化而漿不滿爲險。保元湯加桂﹑米。

八九日。漿足根化。而無他證爲順。漿不足而成外剝者爲逆。漿不充滿。血附綫紅气弱者爲險。保元湯加姜﹑米。

十一二日。血盡毒解。气調漿足而斂爲順。气弱血凝。枯朽剝盡爲逆。血盡漿足。濕潤不斂。

內虛爲險。保元湯加苓﹑術。

十三四日。气血歸本。漿老結痂爲順。毒未解而脫形。諸邪並作。𨿽結痂爲逆。漿老結痂之際。或有雜證相並。不可峻用大寒大熱之劑。保元湯隨證加減。

十四五日。气血收功。痂落瘢明爲順。痂未易落寒戰切牙。譫語狂煩。疔腫作者爲逆。痂落潮熱。唇紅口渴。不能食者爲險。四君子加黃連﹑山楂﹑陳皮。不解。大連翹湯加減。

論曰。保元湯。卽東垣所制黃湯也。不越人參﹑黃﹑甘艸。性味甘溫。專補中气。而能補火。故虛火非此不去。人參固內。黃固表。甘艸解毒。借以治痘。令其內固外護。扶陽助气。

使气生血附。藉此載領。有回生起死之功。或云。气血與毒同途。何專理气而不理血。殊不知气旺自能載領其血也。或曰。桂者辛物。痘出已熱。而專用之何也。蓋取其辛甘發散。助參﹑之力而成偉功也。今更采入痘科諸方。輔助保元湯以收圖治。是以升麻湯﹑和解湯﹑四順淸涼飲等。

有開濟之功。故用於三日七日保元之前。解毒湯﹑大連翹湯﹑參蘇飲等。有平治之能。故用於十四日前後。四君子湯﹑生脈散﹑桔梗湯﹑參苓白術散﹑四苓散等。故用於保元之間。有贊相之能。

不拘日數。白螺散治痘之不收。金華散治痘後肥疳疥癬。生肌散治痘疳蝕不斂。以上諸方。不過翊運保元。以濟陰陽虧盈之變。治痘用藥之要。始出之前。宜開和解之門。旣出之後。當塞走泄之路。痂落以後。淸涼漸進。毒去已盡。補益宜疏。其他𨿽有奇方。

不合中和之道。悉皆不錄。

卷十二嬰兒門下

翁仲仁痘疹論

夫痘由中以達外。用藥因期而變通。以常言之。發熱三日而後見標。出齊三日而後起脹。蒸長三日而後灌膿。漿滿三日而後收靨。故發熱三日。當托裏解毒。使其易出。亦有气弱而不能出者。當微補其气。气和則出快。切不可輕用黃。恐腠理一密。則痘難出也。四五六日起發之時。

宜淸熱解毒。淸熱則無血熱枯燥之患。解毒則無壅滯黑陷之虞。七八九日灌膿之時。宜溫補气血。

气血流行。而成漿自易也。十日至十一二日收靨之時。宜調和气血。補脾利水。自然結靨矣。此特語其常也。蓋常者可必。而變幻無期。當隨候參詳。見紅點之時。如痘輕少。不可過表。在後恐成斑爛。如幹紅紫色。急宜疏利。不然。在後必成黑陷。四五日之內。痘出足下爲齊。苟未盡出。於解毒中宜兼發散。若專於淸涼。則痘反凝滯。不能起發也。七八日之間。毒未盡解。於溫補之中。宜兼解毒。若偏於溫燥。則毒反蘊蓄。不能化漿也。十一二日之間。漿未滿足。𨿽當大補气血。然須兼解餘毒。不然。恐有癰毒疤之患也。夫痘瘡之發也。身熱和緩。達於外者必輕。

悶亂煩躁。彰於外者必重。其顏色貴潤澤而嫌昏暗。貴光彩而嫌枯澀。貴淡紅而嫌黑滯。貴鮮潔而嫌嬌嫩。貴圓淨而嫌瑣碎。貴髙聳而嫌平塌。其皮膚貴堅實而嫌虛薄。貴勻淨而嫌冗雜。其根窠貴收緊而嫌散潤。痘根陰陽見點。最忌浮腫。出要參差。血宜歸附。耳後頭項心胸。少於他處爲吉。眉稜兩顴額前先後潤而不滯爲佳。夫色之紅者。毒始出也。白者。毒未解也。黃者。毒將解也。漧黃者。毒盡解也。灰白者。

血衰而气滯也。焦褐者。气滯而血枯也。黑者。毒滯而血幹也。如紅變白。白變黃者吉。紅變紫。

紫變黑者。死之兆也。

卷十二嬰兒門下

痘疹握機論

張安世曰。醫學貴乎專精。崇古分科習業。各擅所長。庶幾奪權造化。痘疹一門。爲嬰孺始基第一關隘。予嘗歷考錢陳朱魏諸家之論。各執一端。緣其立言之義。有就證而論者。有究本而論者。有因時而論者。觀費氏大運論云。嘗稽痘證。有獨取於辛熱。有得意於寒涼。有扼要於保元。是皆治痘名家。何不見有逐年先後之別。要知天運使然。非三者之偏僻也。而費氏明指文中仲陽桂巖三子而言。獨不及濟川者。以濟川實得一本萬殊之妙。兼該三子之長。其論可法。後學可宗。有言於神宗丁巳至癸亥。尙多气虛。由甲子而血熱者漸多矣。其毒亦漸深矣。向補宜從重者變而宜輕。瀉宜從輕者變而宜重。逮及丁卯。所宜重瀉者。𨿽極淸極解而亦弗靈矣。勢必蕩滌而元梟之勢始殺。然猶放標起脹時之權宜也。至壬申後。蕩滌之法向施於成漿前者。竟有首尾而難免者矣。其黃氏痘疹或問亦云。予自萬曆辛巳始行其道。所歷之痘。多屬虛寒。至癸卯歲。

忽然气候大變。自後當溫補者。十無一二。虛中挾火挾痰者。十常八九。痘色亦常變異。良由運气使然。握司命之機者。可不達權通變而固守成則歟。於是會參諸家宗旨。綜其大端。不出血熱毒盛。毒盛气虛。气虛不振之三綱。順險逆之三要。順則無庸治。逆則治何益。惟險者在急治而尙變通。其機不暇少緩。不可泥於首尾而拘於繩墨也。至於病有寒熱。證有眞假。毒有淺深。藥有輕重。治有緩急。時有寒暑。

人有貴賤。稟有彊弱。安可槪論。若夫膏粱之治。與貧賤之治。迥乎不侔。夫膏粱之家。素嗜肥甘。肌體柔脆。譬之陰地艸木。未經風日。奚堪勝任。況一有微。卽日曆數醫。𨿽具法眼。亦難獨出己見。稍用一有關之品。卽眾口。功未見而咎有歸。此亦世道使然。無足憾也。而貧賤之家。日甘粗。風霜切體。縱有疾苦。力能勝受。卽或從事醫藥。則專任於一。𨿽證劇可危。

尙堪重劑推扳。功成反掌。第貧家之痘。一涉危疑。醫者往往忽略而委之不救。棄以待斃。因得土气滋化而復蘇者。亦恆有之。達權之士。務在見機於始萌之際。變通於未發之先。如毒因表邪而發者疏解之。由裏邪而發者宣暢之。熱劇者涼潤之。毒者開泄之。挾驚者淸理之。挾痰者驅導之。虛者益之。實者損之。寒者溫之。熱者淸之。此數者乃治痘之大綱。必須明燭其機而毅與之。愼毋疑似而混用升發。標證一退。其痘自起。蓋治病必求其本。審系血熱而用涼解。卽是升發。審系气虛而用補托。卽是升發。以故新甫有見點忌升麻之說。丹溪復有一見紅點便忌葛根之誡。夫今之以痘疹名世者。或稱家祕。或尙師傳。下手不辧气血之虛實。熱毒之淺深。稟賦之彊弱。兼証之有無。槪以通套升發爲務。直待點齊而驗以凶吉。不知延過三日。則毒已歸經。加之兼證交攻。種種變端。莫不由此。此皆識見未眞。習俗之謬耳。費子所謂識見不眞。先迷向往之路。膽力不雄。同歸廢弛之地。理障未捐。難神變化之用。是必膽與誠俱。心隨理運者。而後可以語此。嘗有痘𨿽初放。功不在於升發。時𨿽起脹。寧有事乎淸涼。寓補於瀉。何嫌灌漿而解利。

用熱爲收。何病結痂而疏發。至若臨証之機。必細察其形。熟驗其色。復於神情而繹之。兼內證以參之。庶乎似虛寒而反實熱。似有餘而反不足。似平易而實危殆。似必斃而實可生。燎然於心目間。其有素稟气虛。而證見血熱者。當於發熱之初。乘毒未歸經。元气猶堪。宜先理其標。峻投涼血以化熱毒。後固其本。任用溫養以助成漿。設先不爲淸理。至四五日間。欲行涼解。則痘心難起灌。欲行補托。又礙熱毒未淸。至此攻補兩難。而致夭枉者比比。且有悶痘一證。方書但言白悶紫悶緊悶。從無辧救之法。

因思悶者。痘緣毒邪壅蔽。悶而不發。其證最急。是爲逆中之逆。𨿽有神丹。莫可救也。然有似悶而非眞悶。卽屬悶而緩者。是爲險中之逆。此閉證也。世多例之悶痘。棄而不救。可槪委之於數乎。若能明究其故而開其閉。庶可轉危就安。猶之雞鳴度關。此關一過。前途別有料理。但閉証之由種種。有因火毒熾盛而閉者。有因痰垢凝塞而閉者。有因虫內攻而閉者。有因挾食挾血而閉者。有因眞元虧極而閉者。略舉一二言之。如一發熱卽報點如丹。身熱如烙。漸幹焦紫黑。

煩躁悶亂。唇焦口臭。或唇口腫滿。是屬火也。𨿽冬月亦須大劑白虎化斑湯。石膏非數兩不應。

或發熱時。便頭項不舉。痰喘气急。或目閉神昏。眩暈顚僕。悶亂搐搦。是屬痰也。亟當猛進金匱大黃甘艸湯。使上吐下泄以救之。或一發熱卽煩悶嘔吐。舌下當流淸水。或時沈默喜睡。或時躁擾不寧。或腹痛狐疑。或頻頻叫喊。驗其舌下筋靑。或下唇有黑白細點。是屬虫也。宜先與椒梅丸。誘入虫口。卽以紫艸承气湯下之。或初發時便壯熱神昏。腹痛譫語。舌刺如芒。或气粗便。狂叫悶亂。是屬食也。急投大承气湯。及三承气選用。或因跌撲內傷。瘀血阻滯。譫語神昏。

喘脹衄血者。桃核承气湯。或有身無大熱。見點細白如喑。气怯無力。目閉無神。面色及唇反鮮澤嬌艷。光彩倍常。是气虛無陽。肺胃之精華渙散於外也。然此亦不多見。惟豢養柔脆者間或有之。若非峻用人參二三兩。生兩許。佐以升麻﹑五味。續續灌下。烏能回元气於無何有之鄕而振起之耶。其証之屬實而閉者。竭力圖之。可全十之半。屬虛而閉者。則與秦越人起虢太子不異。

可知造化樞機在掌握間。豈可拘於尋常例治哉。

卷十二嬰兒門下

辧證﹝六則﹞

初發悠悠身熱。最宜气息和平。飲食甘而便溺如常。手足溫而面容不攺。兼之睡臥安寧。便見證來之順。四肢淸而面色白。飲食少而精神倦怠。此證當作虛看。痘出決然不振。再見便溏乳。急當補气爲宜。若還熱甚气粗。定須解毒何疑。譫語狂言煩躁。均爲內熱。喘滿气粗便祕。

須知毒壅。毒盛則頭面赤熱。气虛則手足寒淸。嘔吐爲火气上炎。溏瀉爲毒瓦斯下迫。腹脹口張喘急。啼聲不絕嗄頻。須防失血。面靑札眼搖頭。狂亂忽生吐乳。發驚先兆。是以熱盛者。只宜淸涼發散。不可峻用苦寒。發散則毒外出而熱自解。苦寒則毒反伏而出愈難。故發散之劑。輕則升﹑葛以疏其熱。而煩躁壯實者。非此何以定其標。重則麻黃以開其壅。而喘急脹滿者。非此何以救其危。未萌先瀉。有熱證莫作虛看。已泄而渴。無熱證便從虛治。止熱泄以淸涼。重加發散。治虛溏以溫補。仍用開提。內虛誤用寒涼。助其作瀉。實熱妄投補劑。轉增煩劇。安靜能食。勿謂便實可下。泄瀉煩渴。休言熱證宜涼。气弱而少食者。不任其毒。神彊而能食者。不失其常。

嘗謂痘初見點。便觀顏色榮枯。一來便覺粗肥。稀疏可必。始發若還瑣屑。繁密堪知。帶熱敷瘡。陸續出來猶可救。一齊湧出。經皮薄總難生。細細白頭如痱。漧枯必作內攻形。稠稠紅點似丹朱。不久定成焦萎勢。粗肥饅頂。點子不紅終白陷。頭尖皮薄。茱萸紋起定空瘡。白嫩則皮薄嬌紅。黃瘦則痘成褐色。若人蒼黑皮粗。瘡色必然慘暗。嬰兒肌肉不同。未可一例而斷。

只宜綻凸有神。不喜嬌紅平塌。色澤神安。見點如珠如粟。毛焦皮燥。敷瘡或紫或焦。帶熱出來。最恐密似鍼頭。縱然續出。尢忌形如蠶種。如麩如。如疹如疥。根窠不立。腳地俱無。

犯此數端。總皆不救。夾斑如同蚊咬。最爲惡烈。乃或螺螄云電。差爲可治。未熱先敷數點。俗名報痘。若還熱久不敷。便作疔看。先發塊而後發瘡。塊爲風毒所發。先發瘡而後發塊。塊名鬼腫難醫。避痘避於隱僻。眼胞唇內多凶。悶痘悶於要處。喉舌胸背皆危。順不憎多。逆嫌一點。

冷疔先見。諸瘡何敢彰形。賊痘若生。諸痘焉能灌汁。辧認若眞。急須挑破。裏證未平。痘𨿽出而毒猶在裏。解毒爲務。便調人靜。身𨿽熱而毒已透表。安表爲先。設使內外證平。此際不須過治。再看精神勇怯。審詳表裏如何。

三日四日。痘出當齊。點至足心。勢方安定。猶是陸續不齊。尙隱皮膚之內。若非風寒壅遏。

定屬气虛不振。是以四日以前。痘毒方出。身表宜涼。四日以後。毒出已定。身表宜溫。涼則气血和平。痘色必然潤澤。溫則腠理開通。其勢易以成漿。故至此而身不微熱。色不鮮澤。𨿽不至於冰伏。痘瘡斷乎不長。五六日來。血包已成。候當肥大而粗。頂宜發光而白。故根紅而頂白者。

已具行漿之勢。若還赤色過頭。𨿽見嬌紅可愛。綿延六日依然。到頭空殼虛花。皮薄而光亮如燈。

內含似水。頂尖而根腳不紅。行漿不實。熱毒盛而未解。則爲紫爲黑。壅而不起。則爲陷爲塌。

滯而不榮。則爲漧枯爲靑灰。怯而不振。則爲不快爲停漿。或有肉先腫而痘反不起者。漿則滯而不行。面已浮而痘反退伏者。毒則壅而不通。故身不熱而痘不起。已成冰硬之形。赤色若還不變。

溫之可興。气血弱而瘡不振。遂成不快之狀。紅潤依然如舊。補之可生。紫色漧枯。切忌溫中帶補。只宜活血松肌。毒勢壅滯。烈藥𨿽然可發。透肌尢是良方。溏泄惟於溫補。瀉甚佐以升提。

六日七日之期。气血敷化之際。順候漿行半足。虛瘡才發微光。毒重而壅遏者。頂滯幹紅。

气盛而發者。飽滿光澤。頭面行漿而四肢未起。切莫慌張。腿發泡而臉額焦枯。且休歡喜。

旣以懼其發嗆。且又慮其喘急。飲食不多。恐致髒虛而內陷。水漿頻進。須防泄瀉而變危。熱盛煩渴。到此休爲實論。再加溏泄。此時只作虛看。黑紫漧枯。急須攻發其熱。气虛塌陷。盒飯溫補其虛。發嗆愁其失聲。喘急恐其腹脹。瘡或白而少神。根𨿽紅而難治。尖不起而離根。腳𨿽赤而無濟。色淡白而塌闊。此內必無漿汁。皮薄澤而嬌紅。有漿亦是淸稀。犯此四端。總屬气虛。

八九日間。必然發癢。若還壯熱燎人。不癢定行漧燥。紫色漧枯。不須著眼。中凝血迹。或可幸成。漿旣行而半足。時則未當收斂。忽爾一齊紫黑。倒莫認結痂。若還攻發得宜。傍生血點再行漿。如見气急腹脹。不久失音死在邇。

痘出八九日來。已結幹紅痂。﹝音被﹞如或少生不順。

至此方得灌漿。若遇身重發熱。停漿不易結痂。此則陽亢陰虛。應以淸涼收斂。漿足气促。恐因痰湧而然。忽爾發驚。毋乃二便祕結。再見气虛塌陷。必然倒黑焦。一則溫補可興。一則攻發可活。泄瀉安寧。大虛少毒。脾寒則下白膿。髒毒必然便血。唑喉聲啞。漿行飽滿亦無妨。塌癢切牙。便實聲淸猶可活。靨來痂硬。變證終無脫如麩。須愁餘毒。蒸發或致太過。則潰爛難收。

身熱若見燎人。則燎漿發泡。空遺痘殼不成痂。只爲漿淸熱重。腹脹喘呼而塌陷。皆因毒入內攻。

出來不灌黃漿。痂猶如血赤。若曾解毒於先。此證斷之極美。胃气絕則唇口腫硬。肝熱盛則目睛弔白。喘急發於瀉後。總屬气虛。便瀉繼以煩渴。諒非實熱。泄瀉而煩渴不止。理必升提。好飲而發渴愈甚。勢難救援。气虛寒戰。痘瘡無恙卽溫經。漿足難收。便實熱蒸須解利。進淸涼以助結痂。叱補法而防過益。

痘成痂。八九功成。餘毒變遷。終非吉兆。是故眼合腹脹。猶蹈危機。虛浮不退。尙罹凶咎。痂𨿽成而反致失聲。猶爲黑。腫未退而眼已先開。恐毒內攻。陽气極而狂叫喘呼。腸胃傷而便溺膿血。熱毒逗𨖻不化。結痂而壯熱憎寒。經絡餘毒未盡。日晡則往來寒熱。發在午前爲實證。

煩渴腮紅。申後方熱是陰虛。便調形瘦。他如攝唇弄舌。心經蓄熱無疑。擷肚擡胸。肺胃毒衝有準。身熱便祕。恐成暴急驚風。潮熱便溏。防變慢脾風搐。驗失明於眼合羞明。辧口疳於唇焦齦黑。實熱結於大腸。必然便祕。虛寒客於胃府。乃成泄瀉。喘渴須分虛實。泄瀉當辧寒熱。欲觀痂落之餘。再審瘢痕之色。桃紅光澤。營衛俱安。灰紫幹焦。尙畱風熱。粉白爲气血之虛。皮粘爲脾胃之疾。徧體赤斑。乃是失於解利。渾身靑紫。恐爲風寒所客。餘毒未消。不特爲疽爲癤。

見風太早。須防發瘡發痍。匪人切勿胡傳。此本先賢眞訣。

卷十二嬰兒門下

表裏虛實論

凡痘灰白不紅綻。不起發。出不快。昏暗頂陷。皆表寒而虛。二便淸。身涼。手足口气俱冷。

不渴少食。唇白涕淸。飲食不化。皆裏虛而寒。此表裏虛寒之證。急宜溫脾胃補气血。當用參﹑﹑歸﹑術﹑木香﹑肉桂等藥。以助灌膿收靨。夫表虛者。以補气爲主。補血次之。裏虛者。於補血之中須兼補气。使胃气條暢。脾气壯實。在後必無陷伏之憂。苟能補气。則血亦周流。送毒出盡。

不致凝滯。在後必無癢塌之患。凡紅紫幹滯。黑陷焦枯者。皆表熱而實。大便祕結。小便赤澀。身熱鼻幹。唇燥煩渴者。皆裏熱而實。此表裏實熱之證。急宜涼血解毒。當用紫艸﹑紅花﹑連翹﹑鼠粘﹑木通﹑蟬蛻﹑荊芥。甚則芩﹑連之類。如表熱者。則宜淸涼解表而分利次之。裏熱者。重於解毒而兼淸涼。如在二三日之前。熱毒盛者。以硝﹑黃微下之。蓋涼血不至於幹紫。解毒則免於黑陷。如表虛不補。則成外剝。裏虛不補。則成內攻。表實過補。則不結痂。裏實過補。則發癰毒。所以痘證變遷不常。若色一轉。又當變通。不可拘於一定也。

卷十二嬰兒門下

气血虛實論

夫气有生血之功。血無益气之理。故气不可虧。虧則陽位不及。而痘之圓暈之形不成。血不可盈。盈則陰乘陽位。而痘之倒之禍立至。是以治虛證。必當補气爲先。蓋气有神而無形。補之則易充。血有形而無神。補養難收速效。況气陽而血陰。陰從陽。血從气。理也。故補气不補血。使气盛而充。血亦隨之而盛矣。何謂气血虛實。且如气過熱則泡。血過熱則斑。气不及則頂陷不起。血不及則漿毒不附。凡痘色淡白。頂不堅實。不礙手。不起脹。皆屬气虛。宜保元湯倍黃加肉桂﹑丁香。人乳與酒釀同服。根窠不紅不緊束。或紅而散闊。以手摸過卽轉白。毫毛豎起。枯槁不活者。皆血虛也。保元湯加芎﹑歸﹑紅花及山楂以行參﹑之滯。木香以散滯气。而血自活也。凡用黃。當在痘出盡之後。凡用熱藥。當看毒盡解之時。更察气血之虛實偏勝而治之。則藥無不效矣。凡補血。首尾用地黃。防滯血必用姜制。用芍藥恐酸寒伐胃。必用酒炒以抑其潤下之性。借酒力而行之達表也。

卷十二嬰兒門下

虛證防變論

初發身熱悠悠。乍熱乍涼。肌松神倦。面靑白。飲食減少。手足時冷時熱。嘔吐便溏。痘點方見。隱隱不振。淡紅皮薄。

三四日陸續不齊。不易長髮。五六日不易成漿。少食气餒。傷食易泄。七八日塌陷。灰白不起。

自汗微渴。或腹脹喘渴。泄瀉塌癢悶亂。切牙寒戰。頭溫足冷。勢所必致。皆緣气虛之故。故治虛痘。初發不宜輕投透表之劑。卽參蘇飲﹑人參敗毒散等亦不宜用。況升麻湯等純行升發之藥乎。

至於黃連﹑紫艸。皆爲切禁。惟宜保元湯爲主。若气粗皮燥無潤色者亦當忌之。只以四君子少加桔梗﹑川芎。補益之中略佐升提之法。俟點子出齊。重用參﹑峻補其气。助其成漿。至八九日間無他凶證。十全大補湯倍桂。塌陷灰白。腹脹泄瀉。木香散。塌癢悶亂。腹脹渴瀉喘嗽。頭溫足冷。寒戰切牙者。急進異功散。遲則不救。

卷十二嬰兒門下

虛證變實論

气虛痘疹。調理得宜。使元气充實。腠理堅固。脾胃彊健。二便調適。仍可轉禍爲祥。若補益太過。漿足之後。重用參﹑。多有腹脹喘急之患。用枳殼湯。誤用五苓﹑木香散。多有大便祕結之患。用寬中散。便實而渴。用麥門冬湯。過用丁﹑桂辛熱之劑。則有咽喉腫痛。煩躁閉渴之患。用潤燥湯。蓋喘急腹脹。大便祕堅。煩渴咽痛。皆類實證。然而气虛變實。非眞實也。是病淺而用藥過深之失也。只宜斟酌。不宜疏通。若誤行疏利。則方生之气復虛。而脫證將至矣。

卷十二嬰兒門下

虛證似實論

气虛痘疹。或爲飲食生冷。調理失宜。致傷脾胃。遂成泄瀉。津液下陷。虛火上盛。必發而爲渴。元气下陷。虛陽上壅。下气不續。必發而爲喘。夫渴與喘。實證也。起於泄瀉之後。斯爲津液暴亡而渴。陰气暴逆而喘。

故治渴則宜錢氏白術散。渴瀉不止。則用錢氏異功散。治喘則宜獨參湯。不應。亦用錢氏異功散。

大便實者。少與生脈散調之。喘渴而泄。陳氏木香散﹑異功散選用。若至悶亂腹脹。毒瓦斯內攻。

眼合自語者。此名失志。庸醫不察。謬認爲實。而與耗气之劑。速其斃也。安有實熱而渴。气擁而喘。生於泄瀉之後哉。

卷十二嬰兒門下

實證似虛論

身發壯熱。毛直皮燥。睡臥不寧。腮紅睛赤。煩渴腹脹。便祕喘急。皆實熱證。而復見嘔吐者。

此熱毒在內。不得伸越。或爲寒冷所搏。乳食不節。冷熱相拒。則上逆而爲嘔吐。病機所謂諸逆衝上。皆屬於火者是也。治當升提發散。兼辛以散之。如升麻湯加生薑﹑橘皮之類。吐逆勢甚者。

更加豬苓﹑澤瀉引之下行可也。又有泄瀉兼見。似乎虛證。然因熱毒郁盛。燻炙脾胃。不得外達。

則毒從下陷。尋竅而出。亦當升提發散。熱毒外解。內泄自止。有食則兼消導。如枳殼﹑山楂之類。又復有不思飲食。似乎內虛。不知郁熱在內。不得伸越。二便祕結。腠理阻塞。熱毒壅遏。

腹脹滿急。不思飲食。必然之勢。亦當升提發散。引毒達表。有熱則兼淸熱。如山梔﹑黃連之類。

則熱气有所升越。而臟腑和平。飲食自進矣。若誤用丁﹑桂﹑半夏等熱藥於嘔吐泄瀉之證。用參﹑﹑白術等補藥於腹脹不思飲食之證。立能殺人。他如龍骨﹑豆蔻﹑曲﹑﹑縮砂。皆熱瀉之戈戟也。

卷十二嬰兒門下

熱證變虛論

血熱痘疹。只宜淸涼發散。不宜峻用苦寒。過投芩﹑連之屬。必致內傷脾胃。外閉肌肉。脾胃傷。則飲食減而泄瀉。重則洞泄無度。遂致虛寒。肌肉閉則熱蒸之气不行。腠理澀滯。則痘不起發。不行漿。遂成伏陷。此熱證變虛之驗。虛證旣形。便從虛治。不可膠執而畏參﹑﹑丁﹑桂也。六七日後見之。則木香﹑異功皆可應用。但中病卽止。不可過劑。以招竭澤之禍也。

卷十二嬰兒門下

毒盛變虛論

毒盛壅遏。固宜升提發散。而佐以淸涼。使熱毒得平而止。若發散太過。必致肌表空虛。元气耗散。內灌淸漿。或虛腫空殼。或癢塌外剝。或潰爛不收。百變皆至。而內气亦不能自守。略傷飲食。則成泄瀉。泄瀉不止。遂變虛寒。而气脫煩渴悶亂。寒戰切牙。無所不至矣。夫始出之時。𨿽爲血熱壅遏。至三四日後。身反不熱。痘瘡不長。焉得不進溫和之劑。如觀桂﹑川芎﹑漧薑之類。使內气一暖。則外气自和。泄瀉之後。其內必虛。𨿽有腹脹煩渴喘急。焉得復爲實熱。

不過內虛伏陷毒瓦斯內攻而然。故實熱之證。七八九日曾經泄瀉。皆從虛治。有木香異功證。便進木香﹑異功。如無冰硬之證。非泄瀉之後。切勿誤投溫劑。蓋塌陷倒漧枯。而無冰硬泄瀉之患者。多因熱毒內攻而然。又當用百祥丸﹑豬尾膏等方治之。誤投溫熱。盧扁不能復圖也。

卷十二嬰兒門下

气虛血熱毒盛三法治例

凡气虛之證。初發身熱。手足厥冷。乍涼乍熱。精神倦怠。肌肉白。飲食減少。睡臥安寧。

淸便自調。此皆虛證無疑。未見點前。用保元湯加紫蘇﹑防風﹑白芷以發散之。見點後。以保元湯加川芎﹑桔梗以開提之。見點四五日後。仍用保元湯隨證加減處治。七八日漿足之後。宜四君子加歸﹑芍﹑山藥以調養之。大便實者。加熟地以兼補其陰。若證見虛寒。不妨加肉桂倍參﹑以溫補之。如見塌陷黑。多用陳氏木香﹑異功收功。凡血熱之證。初發壯熱。腮紅臉赤。毛焦色枯。煩躁。渴欲飲水。日夜啼哭。睡臥不寧。好睡冷處。小便赤澀。此皆熱證無疑。未出之前。

升麻湯加生地﹑芎﹑歸﹑紅花﹑鼠粘﹑連翹。以涼血解毒。見點三四日後。熱證漸平。將欲灌漿。

紫艸木通湯加生地﹑川芎﹑桔梗﹑紅花﹑山楂之類。八九日漿足之後。亦宜四君子加養血藥調理之。若七八日根腳紅暈不化。或紫黑漧枯。及靑灰幹黑陷者。皆由血熱之故。急宜淸熱涼血爲主。

切勿誤用補气之藥。則營血愈虛愈熱矣。惟泄瀉之後。變黑陷幹紅者。則從小劑木香﹑異功治之。

凡熱毒壅遏之證。初發身熱面赤。气粗喘滿。腹脹煩躁。譫語狂言。睡中驚妄。二便祕澀。面浮眼脹。多啼多怒。此皆熱甚無疑。未見標時。先須升麻湯一服。隨加羌﹑防﹑荊芥﹑川芎﹑連翹﹑紫艸﹑白芷﹑桔梗﹑鼠粘子。以淸熱透表。至見點三日之內。諸證向寧。勢將行漿。紫艸木通湯加川芎﹑桔梗﹑山楂﹑蟬蛻﹑鼠粘子之類。漿足之後。亦宜四君子加養血藥調理之。若六七日外。

根窠連肉通紅。或紫黑漧枯及靑灰幹白陷者。此皆气虛血燥。毒邪壅盛之故。急宜涼血解毒。兼調中气爲主。切不可輕用溫補。惟曾泄瀉。內气暴虛而陷。則當小劑木香﹑異功救之。

卷十二嬰兒門下

汗下論

錢氏論痘瘡。發散利下皆不可妄。又曰。非微汗則表不解。非微下則裏不解。言表熱方熾。

痘點未見之先。或外感寒邪。約束腠理。痘因出不快。此當微汗之。令陰陽和。營衛通。俾痘易出。而毒易解。若原無閉塞不快而妄汗之。則成表虛癢塌斑爛之患也。如痘出時。煩熱譫語。喘脹便祕。此毒蓄於腸胃之間。當微下之。但臟腑疏通。陳滌去。气血和平。而毒易升發。若原無裏實壅熱而妄下之。則元气下陷。致變灰白虛脫之證矣。張涵髙曰。余治血熱毒壅便結之證。

每用涼膈散下之。百不失一。

卷十二嬰兒門下

所感輕重論

或問時气之盛衰。而痘出之輕重者。何也。蓋痘之出。必假天行時气而發。天時疫气。有盛而有衰。人之生稟。有彊而有弱。疫气盛行。𨿽輕亦能變重。稟弱者當之。必致於危。厲气已衰。

𨿽重亦能變輕。稟彊者當之。益見其輕。故貧賤家兒。多歷辛苦風寒。更無濃味傷脾。卽有重證。

亦能抵當。富貴家兒。暖衣濃味。少見風日。脾胃脆弱。不經勞苦。凡遇小疾。亦爲大病。譬之陰地艸木。豈能禦冰霜烈日乎。臨証之際。可不辧人之彊弱貴賤。參時气之盛衰。而爲施治哉。

卷十二嬰兒門下

死而復蘇論

痘有死而復生者。非气血相離也。乃毒火彌熾。气血壅遏不行。故肢體俱冷而气絕。本不終絕。𨿽絕必通。毒火有時而少解。則正气漸復而蘇。嘗見痘兒气絕。轉臥於地。良久復生者。得土气以化毒熱。而正气復矣。然𨿽气絕而死。其心胸必溫暖。若胸冷气絕復生者。未之有也。

卷十二嬰兒門下

原委

嘗讀炎黃扁鵲仲景書。從無痘瘡一證。相傳謂是伏波定交趾歸。中原始有此患。則知皆是炎方火毒。蒸發先天淫火毒邪而成。蓋得於有生之先。發於旣生之後。或感風寒驚食。或當歲气並臨。則蘊發爲痘。今之所見者。不問何髒所主。但發熱之後。一二日間。紅點成水泡。水泡成膿泡。膿泡後結痂脫靨。總謂之痘。此則胎毒也。其或隱現於肌肉。不膿不痂。謂之癮疹。一見紅色。而後沒復現者。謂之膚疹。北人謂之瘙疹。徧身紅斑如錦紋雲霞者。謂之麻疹。吳人謂痧。

越人謂。其或初發紅點。有似痘瘡。不三日而灌漿紅潤。見漿卽焦者謂之水痘。南人謂赤痘。

以上諸證。乃脾肺蓄熱。或外感風熱。或傷寒發斑之候。不可盡歸胎毒。方書所謂痘毒之發。傳於心爲斑。傳於肝爲水痘。傳於肺爲疹。傳於脾爲痘。其沿街里巷一槪出痘者。此則歲气並臨。

疫癘傳染。豈可槪爲胎毒哉。

卷十二嬰兒門下

發熱

痘瘡將出。必先發熱。然其熱有風痰食驚變蒸之異。及時气傳染。俱能出痘。疑似之間。卽當審其所觸。隨證淸理。以觀其勢。更察其耳冷尻冷足冷。中指梢冷。耳後紅絲赤縷現。呵欠噴嚏。六脈洪數。身微灑淅顫動。白睛微紅。目光如水。顴間有花紋見者。乃爲眞候。如溫溫微熱。乍涼乍熱。咳嗽嚏嘔。欠呵頓悶。面微紅者。此必痘稀毒少。身涼後出尢輕也。其或驟發壯熱。如火燻炙。頭面俱赤。悶亂昏眩。狂躁不定。一熱便見紅點。此必稠密毒盛。急投柴胡飲。甚則涼膈散下奪之。發熱時肢體骨節俱痛者。六淫之邪也。宜表散兼透毒之劑。發熱時徧身作癢。此表虛客冒風寒。毒不能出。

故癢。桂枝湯加黃﹑防風﹑白芷﹑蟬蛻。發熱時惡寒。身振振動搖。此气血弱。不能逼邪快出。

邪正交爭。故振。升麻湯加人參﹑穿山甲﹑桂枝﹑防風。發熱時腹痛攻攪躁渴。此毒勢壅遏。熱气內蒸。急以蜜調元明粉四五錢。不下再服。甚則涼膈散。大便一利。其痛卽減。瘡亦隨發。勿泥首尾不可下也。若虛寒脈弱而腹痛者。小建中加升麻。若腰脇痛者。此毒在肝腎。最爲惡候。

急以石膏六七錢。人參一錢。茶一撮。煎好入元明粉三五錢。加生白蜜熱服。或可十全一二。若唇口上下紫黑。燥裂疼痛者。此毒攻脾臟。難治。急投犀角消毒飲。加石膏﹑黑參以救之。發熱時或吐或瀉。此毒邪奔越。精神不減者。爲吉兆。毒瓦斯上下分泄也。若見點後。猶吐瀉不止。四苓散加枳﹑橘﹑山楂。虛者。錢氏異功散加藿香﹑木通。發熱時如驚者。爲熱乘心包。亦是吉兆。

導赤散加蟬蛻﹑紫艸。形實便祕者。瀉靑丸微下之。如見點後。驚搐不止者危。發熱時切牙竄視。

此心經熱甚也。導赤散加黃連﹑赤芍。若切牙悶瞀。爲肝經風熱。羌活湯加靑皮﹑柴胡。發熱時聲音遂變者。宜淸肺气。消毒飲加連翹﹑桔梗。面赤。加紫艸。發熱及見點時兩目紅腫者。風熱上攻也。導赤散加荊﹑防﹑蟬蛻。若熱至五六日。或腹脹喘急。便祕狂煩。痘不見點。而熱甚於背者。風寒畱滯於經。羌活湯。不應。加麻黃。熱甚於腹者。實熱亢盛於裏。大承气湯。其或譫語循衣。昏睡不省者。皆毒瓦斯內攻。導赤散加連翹﹑犀角。使小便流利。神爽發出爲吉。若大便四五日不通而譫語者。紫艸承气湯下之。昏迷累次。譫語不休者。不治。發熱二三日痘隱隱不透。壯熱譫語。喘脹便祕者。夾食感寒而發。先以升麻湯加麻黃汗之。次以大柴胡利之。發熱時小便黃赤短澀者。熱毒不透。滲入膀胱也。導赤散加荊芥﹑連翹﹑鼠粘子。自汗者。

邪從汗散也。不須更與升發之劑。衄血者。邪從衄解也。衄久不止。犀角地黃湯去丹皮加木通﹑荊芥穗。發熱時徧身皆熱。手足獨冷者。此脾胃虛弱。急宜補中益气湯。三四服仍厥冷者難治。

發熱時以火照之。若皮肉裏有鮮紅成片者凶也。若徧身如蚊迹蚤斑者不治。發熱時壯熱譫語。喘脹搐搦。尋視腰背有一二點如蚊迹者。悶痘也。不治。發熱時腰痛如折。不能坐立者。折腰痘也。

四五日當口鼻出血而死。痘出三四日。身猶有熱者。尙欲添痘也。出盡則熱自止。若五六日後。

痘出盡復熱者。必有餘毒未盡。當輕劑以解其毒。不可驟遏。至八九日復發熱者。名曰煎漿。將欲收靨結痂故耳。凡痘疹發熱。不可誤認外感。過投解散之劑。則表之陽虛。不惟不能長髮。且有癢塌之患。亦不可誤認內傷。過投消導。則裏之陰虧。不惟不能灌漿。倒陷之禍立至矣。

卷十二嬰兒門下

見點

痘家以看法爲要。初見點時。用紙撚蘸淸油點照。徧觀其色。熟視其形。須以火在內。向外平照。則隱於肌肉間者。悉皆顯現。以手揩摩面頰。如紅色隨手轉白。白隨轉紅。謂之血活。生意在矣。如揩之不白。舉之不紅。是爲血枯。縱疏難治。又看目睛光彩了然。口唇尖上紅活如常。

無燥白紫滯之色。乃爲吉兆。又須知燈火之下紅。紙窗之下白。不可不審。先哲看痘有四。曰根。

曰窠。曰腳。曰地。根欲其活。窠欲其起。腳欲其固。地欲其寬。四者俱順。𨿽密無慮。近世看法。

但言盤頂。蓋盤卽根也。頂卽窠也。所謂腳地。則本乎根窠之圓混。痘點之稀密也。凡見頂起盤深。紅暈透在肉裏。方是正痘。若無盤頂。紅色浮在皮膚。卽是水痘。非正痘也。否則必是气虛毒盛之故。始𨿽長髮。後必漿淸腳闊。十朝十一朝。必變癢塌而死。若根腳闊散。不成紅暈。

後必難於收斂。十二三朝必有變也。蓋痘疹須辧血气之盛衰。形色之輕重。大抵形屬气。色屬血。

故形色爲气血之根本。最爲切要。其起先專看根腳緊束。緊束則熱聚。易長易灌。若灌漿後。專要根腳溶化。溶化則毒解。易收易脫。若發熱三四日。身涼而出。初見淡紅。

三四日方齊。微覺明亮。磊落如珠。大小不等。顆顆如黍米。摸之礙手。四五日間。明亮光澤。

根窠紅活。二三次出。頭面胸腹腰背項下稀少。大小便如常者爲吉。若一熱便出。瘡多稠密者。

當詳視其根窠分與不分。顏色紅潤不紅潤。若其中有先起虛大色黃如金者。名賊痘。大而黑者爲痘疔。若報點靑色。箸頭大一塊不起凸者。此冷疔也。若根窠分。色紅潤。或一盤三四頂中有黑疔者。當以銀鍼挑破。口含淸水。吸去穢血。用紫艸膏﹑油胭脂。加血餘灰。眞珠末塡入瘡內。

或珍珠散並與三仙散。或犀角消毒飲加紫花地丁。以解其毒。挑後痛不止者。隔蒜灸之。若無根窠。色紫黑疔多。小弱者不治。若頭面一片光潤。如胭脂塗抹。隱隱於皮膚中者。是血澀不流。

气凝不運。爲痰阻滯。不得通貫也。先以升均湯大吐其痰。次以犀角地黃湯去丹皮加木通﹑紫艸﹑蟬蛻﹑連翹。但兩顴瑣碎成攢。紅暈不分顆粒者。急投羚羊解毒湯以分之。若𨿽分根窠。身熱枯紫者。後必發躁。導赤散以利小便。更用涼血解毒藥。入燒人矢一錢。遲則變黑而危矣。若身不熱。只幹焦者熱也。導赤散。若𨿽紅活。太覺嬌嫩。此元气不實。毒入气分。保元湯加連翹﹑忍冬。若色淡皮寬者。此元气至虛。參內托散。若𨿽髙起色紅。但干燥口渴。此火盛血少。四物湯換生地加荊芥﹑紫艸﹑連翹﹑木通。最忌參﹑術。若帶淫淫濕气者。此脾胃气弱。四君子加蒼術﹑荊﹑防﹑川芎。切戒黃。若色𨿽光潤。捺之卽破。此气不足。大劑參內托散。或保元湯。若色如麩殼無水气者。此气血俱虛。急用十全大補加燒人矢治之。能變紅潤含水者可治。否則危矣。以上俱有癢塌之變。均險證也。若徧身有細如芥子者。夾疹也。有皮肉鮮紅成片者。夾斑也。皆毒火太盛。故一齊湧出。並宜化斑湯發之。熱劇勢甚。加石膏。若初見點。簇簇於皮中。不現不起者。非風寒壅遏。必气虛不振。風寒壅遏。必煩擾色晦。羌活湯加升﹑葛。气虛不振。必气微色淡。保元湯加芎﹑桂。有痘出身涼而口燥渴者。此熱毒內盛。其痘必密而重。急宜內解熱毒。禁用升麻。痘初出而肢體作癢。爬搔不寧者。此風寒滯於皮膚也。解毒飲子加穿山甲。痘出隱隱不起。而發狂便悶溺澀者。此毒火鬱結於陽明也。涼膈散下之。痘本磊落。而變幹焦紫黑。厥冷脈伏者。此必飲食所傷。不能運化。致气血凝滯。故形如死狀。但按其胸腹必熱。枳實梔子豉湯加大黃。痘出將半。徧身作痛者。此熱毒郁滯而未盡外出也。荊防解毒飲。亦有六淫所滯而作痛者。審時令寒暄而調適之。痘出壯熱煩渴。痰喘便祕者。肺胃二經實熱壅遏也。涼膈散加前胡﹑枳殼。痘未出齊而煩躁壯熱色赤。用涼劑轉躁熱者。此毒得寒而凝滯也。仍用前藥。稍加辛溫之味以開發之。凡痘出未盡。毒猶在內。愼不可與大寒大熱之劑。寒則凝滯其毒。熱則轉助其火。惟宜平和疏透之品。隨表裏虛實寒熱調之。痘未出齊而痢下赤白。此血熱毒盛。兼有積滯也。黃芩湯去棗加楂﹑﹑防風。若痘隱不振。形色淡白者。非保元湯加桂﹑附不救。痘出而手足搖動者。由脈不能約束其毒。熱甚生風之象也。荊防解毒飲加全蠍。痘出未齊而頭面浮腫者。風熱上攻也。解毒飲子。痘出而兩目赤腫。色見幹紅。大小便祕。睡臥不寧者。

此血熱毒盛不解。上攻於目也。犀角地黃湯去丹皮加連翹﹑黑參﹑牛蒡﹑荊芥。有未見點時。身熱和緩。見點後。身反大熱不休。煩躁昏沈便祕。或吐瀉者。逆證也。痘報形起脹時身熱。四肢冷者。後天脾胃衰弱也。蜷臥不伸者。先天腎气本虧也。俱不可治。有初出便見水泡。二三日卽頭戴白漿。不久卽幹。此火毒盛劇不治。

若叢雜細密如蠶種。平塌如胖蠶如冷粥結面。或大者平塌。小者稠密。皮薄而軟。邪視若無。皮肉眼胞面唇先腫。則五七日出血而危。若皮膚如寒風粟起。如疹如喑。或隱或現。此不待長髮。

當啼叫而危。若正面胸背手足腫硬。或成塊靑紫。或紫如癅狀。當黑陷破爛而危。若紅紫黑斑如蚤嚙蚊迹。灑朱點黑潑靑。與皮膚一平。頭面一片如胭脂者。三五朝卽危矣。

卷十二嬰兒門下

部位

痘瘡見點之時。先察部位。卽可知吉凶輕重矣。痘爲陽。故隨陽而先見於面。凡口鼻兩傍。

人中上下。腮耳年壽之間。出見者吉。若見於天庭司空印堂方廣太陽等處。俱非佳兆。大抵見點於眉以下頤以上。正中陽明部分皆吉。若見點於眉心。上至髮際太陽部分多凶。其見點於腮頰耳傍少陽部分俱險。朱濟川曰。余初業時。亦據前論。每每不應。究心三十餘年。從正額間兩顴先見者多順。人中口鼻先見者多險。或口唇目胞。預爲浮腫者。此脾胃受毒尢險。太陽頤頰腮耳先見者多逆。其不能先見於上而反於下部見者。亦元气之不振耳。其起漿收靨亦同。凡初見點於正面吉部。相去一二寸一顆。尖細淡淡桃紅色者。必稀而輕也。若初見點於正面凶部。二三相並。

五六成叢。或赤或白。頂平而少神者。必密而重也。張潔古云。一發稠密如鍼頭者。情勢重也。

輕則表而涼其內。連翹升麻湯。然稠密之處。各有經絡部分所屬。額主心。面主胃。腹與四肢主脾。脇主肝。兩腋主肺。腰足主腎。肩背主膀胱。當隨見證治之。若面色黃。大便黑。煩躁喘渴。或腹脹者。瘀血在內也。犀角地黃湯。或磨生犀汁。但根窠分明肥滿者無妨。其頭面最要稀少勻朗。綻凸紅澤。肢體𨿽密。治之可生。若頭面稠密平塌。肢體𨿽稀。

未可輕議其吉。故頭額多者爲蒙頭。頸項多者爲鎖項。胸前多者爲瞞胸。兩頰兩頤。多致成片。

或如塗朱。則肝盛克脾。八九日當作瀉不食而爲險候。惟四肢𨿽多不妨。痘出稠密。𨿽爲險候。

若面痘易起易灌。目封能食者可治。若身痘𨿽好。面痘漿淸平塌者難治。若諸處痘不起。惟面部及臀上痘有漿起綻者可治。有面痘好。惟鼻上無痘。或有痘不起綻行漿者。皆不治。四肢有痘。

身面無者難治。一身有痘漿足。惟面上不行漿者死。一身痘色紅活。惟面部焦枯者死。徧身痘好。

惟兩足膝下全無者凶。冬寒不出。胡荽酒熱洗多次。內服溫解透肌之藥加木瓜﹑薏苡以引之。延至五日。治無及矣。若面部漿足收靨。肢體尙不行漿。神淸能食。可治。有面上左有右無。右有左無。此气血乖離。必難漿難綻。多不可治。痘出而面半以下稠密灰白。面半以上勻朗紅潤者。補中益气湯。若面半以上稠密灰滯。而面半以下勻朗綻澤者。名云掩天庭。不治。痘出左半身稠密紅潤。右半身間有數點者。此毒發於陽爲順。補中益气湯。若右半身稠密。灰滯平塌。左半身間有數點者。此毒發於陰爲逆。漿𨿽行不能收斂。九日死。痘出齊而諸處俱勻朗紅潤。而腰圍稠密灰滯作痛者。名纏腰。此毒滯於陰。不能成漿。九日死。遲則不過十一朝也。痘出齊而徧身稠密。頭面全無者。此陰毒不能升於陽位。不治。以上諸證。除不治外。俱要疏通營衛。健脾生津。使無干枯焦黑之患。紫艸消毒之味。似不可少。若熱甚者。芩﹑連﹑地骨皮。渴者。花粉﹑煨葛根。

气虛者。參﹑﹑木香。大便祕者。枳殼。小便澀者。木通。食少者。山楂﹑枳﹑術。癢者。白芷﹑蟬蛻。脹者。木香﹑濃朴。腹痛者。芍藥﹑丁香。然亦看人之大小虛實。大而實者。猶或可治。小而虛者。多不可救。諺云。樹小花多難結果。小船重載定傾危。可爲善諭者矣。

卷十二嬰兒門下

形色

形乃气之充。色乃血之華。气旺則頂尖圓。血旺則根盤緊。形貴尖圓起發。瘡皮堅濃。若見平塌皮薄爲凶。色貴光明潤澤。根窠紅活。若見慘淡昏黑爲危。然形有起發而致變者。由色不明潤。

根不紅活故耳。若痘色光澤。根窠紅活。𨿽塌可治。但以紅活爲貴。而又有圈紅紅鋪紅之別。

圈紅者。一綫淡紅。緊附根下而不散。吉兆也。紅者。血𨿽似附。根腳隱隱出部。險兆也。鋪紅者。痘色與肉不分。平鋪散漫。凶兆也。根者血之暈。膿者血之腐。故六日以前。專看根窠。

六日以後。專看膿色。若無根窠。必不灌漿。若無膿色。必難收靨。此必然之勢也。然間有色不明潤而根腳好者。仍得收功。以根爲痘之本也。若根腳不圓。顏色𨿽好。須防七朝有變。不可以色好而轉許無事也。有初出色白不紅活。若尖圓易起。分顆潤澤者。此气血未會。至三四日色轉紅活。不宜妄補。反生變端。若色白枯燥。稠密腳散。目微紅。唇腫燥。熱劇無神。二便祕澀。或作吐瀉。此火盛無血。多致內攻。死在五六日間矣。王肯堂曰。痘疹之中。惟黑者最難識。若初出時。隱隱有黑點見於頭面。自三四朝至六七朝。黑色如故。不見紅色。形如圓珠而有光澤。行漿充滿。漸漸黃赤者。名曰黑痘。今人皆以變黑歸腎者。指爲腎經之痘。不知血熱毒盛之痘。初必幹紅靑紫。至六七日後倒變黑。與初出便見黑潤不同。與一熱腰下便見黑點如蚤咬者迥異。

此腎气充實之黑。豈可與尋常痘疹同例而論哉。

卷十二嬰兒門下

起脹

痘瘡旣出之後。二三日間足心齊見。漸漸長髮。肥潤光澤。面目漸腫。灌漿爲吉。若三四日內隱於肌膚不長髮者。此元气虛也。快斑湯﹑透肌散催之。色不紅活。紫艸快斑湯。若身面俱起。

手足四肢不能長髮者。桂桂湯加防風﹑黃。若見吐瀉口渴。手足指淸而不長髮者。此內虛寒也。

陳氏木香散。並雞冠血和酒釀灌之。外以胡荽酒微噴衣被。若四五日𨿽見長起。顏色淡白陷頂者。

此气虛也。參內托散加糯米。𨿽不白亦不紅活。陷頂者。此血虛也。四物湯合保元。若色赤而兼癢者。血虛有熱也。四物湯換生地加犀角﹑連翹。若气虛有熱。保元湯加連翹﹑木通﹑桔梗﹑忍冬。若痘頂色白。連肉紅腫。而痘反不腫。口燥唇焦者。九日死。急以化毒湯加生地﹑川芎。

調二寶散救之。若色紅根散不長髮者。此血熱而气不相根據。大鼠粘子湯加紫艸。若色𨿽紅而焦。

口漧不起發。紫艸飲加紅花﹑酒芩﹑連翹﹑芍藥。若大便祕結。內有實熱不發者。消毒飲加犀角。

或四聖散加枳殼﹑黃芩﹑山楂﹑穿山甲。若大便利。口渴不發者。此內虛熱。七味白術散。若自利不渴者。此內虛寒。理中湯加木香。若出遲而小便澀滯。咳嗽有痰。生聖散。起遲而小便赤澀。

四聖散去黃加連翹﹑升麻。虛則紫艸木通湯。若夏月暑气燻炙。煩渴不發。四苓散加門冬﹑竹葉。冬月冷气所侵。寒凜不發者。陳氏木香散。寒顫渴瀉。飲沸湯口不知熱。陳氏異功散。作渴。

飲冰水口不知寒。實則四順飲。虛則地黃丸。手足不冷。飲湯溫和者。錢氏異功散。若鼻塞聲重。

咳嗽不發者。此風寒所侵。人參敗毒散加荊﹑防。若血气虛弱。偶爲外穢所觸。伏陷不發。內服參內托散。外燒胡荽﹑乳香辟之。觸犯風寒邪穢。黑陷不起。奪命丹。至如長髮之際頭面多者。自然腫脹目閉。然不要目胞光亮。若應腫閉不腫閉。此毒郁於內。不得起越。急用托裏快斑湯。腫者吉。

否者凶。腫後忽然平塌目開。此爲气泄。急用參內托散加穿山甲﹑糯米。漿滿後無別變證而不回者。參內托散加白芍﹑連翹。復腫吉。否者凶。又有頭面太多。將起發時頭先腫大者。此天行大頭病。急宜羌活救苦湯。解者吉。否者凶。此證易腫易消。六七日變爲癢塌。嗆水錯喉。聲啞痰喘倒陷。百無一生矣。若六七日不起發。顏色不正。𨿽能灌漿。亦難保十一二朝之變也。痘不起發。皮粗色晦而隱於肉下者。此脾肺俱虛也。須防七日之變。八日之喘。陳文宿云。痘瘡出不快。誤言毒瓦斯壅盛。用藥宣利解散。致臟腑受冷。營衛澀滯。則气不能充貫。其瘡不起發。不光澤。不充滿。不結實。不能成痂。多致癢塌煩躁喘渴而死。翁仲仁云。起脹發頂𨿽起。而四圍淡白枯澀者。屬血虛。有四圍𨿽收。起暈而頂陷者。屬气虛。頂陷色白。气血俱虛。保元湯加芎﹑歸﹑肉桂之類。起脹時痘上有小孔而色淡者。此腠理不密。元气開泄也。保元湯加桂。若色黑者。

爲火毒熾盛。又當涼血解毒。痘起其孔自密。海藏雲。痘瘡身後出不快者。足太陽經也。身前出不快者。足陽明經也身側出不快者。足少陽經也。若便利調和而出不快者。熱在表也。又有上中下三部。先上部。次中部。後下部。出齊自愈。又有作三次出者。錢氏云。三日不快不出。用消毒之藥仍不出。脈平靜者本稀也。不必服藥。大凡五六日間。當解毒補托。七八日間。毒瓦斯不能盍出而反入於內。必用藥祛出之。此大法也。

卷十二嬰兒門下

灌漿

痘瘡出齊長足。至六七日紅潤灌漿。九日十一日收靨爲吉。蓋成實之令。肺金用事。然必藉脾胃彊。則气血充實。中陷者盡起。頂平者盡峻。飽滿光榮。先長者。先作漿。次長者。次作漿。循循有序爲順。若脾胃弱。則气衰微。不能助痘成漿爲險。若脾胃損。則气血澆漓。不能灌汁。必喘脹悶亂。癢塌倒。

嘔噦泄瀉爲逆。其或唇上有痘先黃者。此毒攻。當十一二日不食而危。若稠密焦紫。不起頂者。

此血熱毒盛。當視其人皮之濃薄。濃者化毒湯加連翹﹑黑參。若皮薄如水泡者。𨿽灌不滿。必有癢塌黑陷之變。若頭面稠密。身上稀少。色白不能起頂灌漿者。此血气虛少。參內托散。藥力在上。先頭面漿滿。四肢不灌。前藥加糯米﹑芍藥。以牛膝下引至足。若五六日漿𨿽灌。而不稠濃。不圓滿。或陷頂者。此爲气弱不能統血。保元湯合四物加觀桂。若𨿽飽滿。色見白者。此气盛血弱也。四物湯加木香﹑糯米。若六七日內灌漿不滿。中有不灌者。此气血不和。必變虛寒癢塌。保元湯加芎﹑歸﹑芍藥﹑白芷﹑糯米。若𨿽兒長滿。摸則皮皺。此血虛而气不相根據。必難收靨。參內托散加糯米。若气虛之證。用內托補藥。暫起灌漿。不滿而復平塌者。更用大劑保元湯加芎﹑歸﹑木香﹑升﹑桂﹑糯米。痘養漿時。漿不易充。而色淡白。食少便溏。此气虛也。

保元湯加當歸﹑肉桂。若根赤煩渴便祕者。此血熱也。犀角地黃湯。誤用參﹑托漿而熱愈甚者。

四順淸涼飲。養漿時幹空無水。此气虛伏陷也。若人事淸爽。飲食如常。痘無損處。補中益气湯。

若喘脹噦瀉。煩悶外剝者不治。痘本稠密色淡。養漿時昏睡妄言者。此血虛神無所根據也。保元湯加棗仁﹑茯神﹑歸﹑地﹑門冬。養漿時喜笑不止者。此心包熱甚也。保元湯加人中黃﹑黃連。養漿時嘔噦不止。而漿不充者。土敗木侮。不治之證也。灌漿時痘色朗綻。而兩臂腫痛如瓜者。此手三陽气虛而毒凝滯不散也。保元湯加桂枝﹑羌﹑防﹑當歸﹑忍冬﹑犀角﹑連翹。養漿時能食便溏。諸痘俱灌。惟正面平塌無漿。此足陽明气虛也。保元湯加觀桂﹑芍藥。有灌漿時忽然倒。

或血熱毒盛。不能起長。伏陷喘脹便祕。諸藥不效者。攻毒湯。有漿𨿽灌。而淸稀不能充滿者。後來必有餘毒。能食便堅者。用嫩黃雌雞。入黃一兩煮汁。少和酒釀飲之。若漿淸頂不足。而不犯條款。自能飲食者。當發痘毒。方可收功。若有變。及不能飲食者必危。以上諸證。年大能食者。十全五六。年小不能食者難治。漿𨿽灌而色太紅。根腳散者。此血熱未解。

九朝十一朝內必發癢。急宜化毒湯去升麻加芎﹑歸﹑白芷﹑連翹﹑忍冬。勿令抓破。如破處鮮血淋漓。則气血流通。外用陳年屋茅研細摻之。或以松花掩之。若因發癢而擦破淸水無血。必無生理。破後隨灌隨幹。痂色靑白。堆垛如雞矢者。終必切牙寒顫。發渴作喘。二十日外必危。但抓破處如剝光魚皮湯火泡者不治。若八九朝灌漿之時。身發壯熱。渴欲飲水者。此瘡多毒盛。表裏气血俱虛之故。加味四聖散去木香加歸﹑芍。亦有漿半足而熱甚。煩渴引飲不已。此津液外布而肺胃枯涸也。大劑保元湯合生脈散頻進。漿滿而渴自止也。若壯熱頰渴。舌漧唇裂。痘色幹紫者。

血熱毒盛。或重裘暖炕所致。不可誤與前藥。犀角地黃湯去丹皮加芩﹑連。若行漿時。感冒風寒痰喘者難治。略與疏散。不效者死。痘漿充而腹滿泄瀉。此停食所致。保和丸消導之。若灌漿時痛不止者。气滯也。保元湯加山楂﹑木香以行其滯。則痛自止。有塌癢不止者。此血熱也。四聖散加生地黃﹑乾首烏以涼其血。其癢自止。若漿足而癢不妨。若灌漿之時。十朝之外。身體倦怠。

煩悶嗜臥。口有气息。此必胃中蘊熱。喉舌生瘡之故。急用黃連解毒湯。或消毒飲加防風。遲則瘡𨿽收靨脫痂。延至二十日外。牙齦虫蝕出血而成牙宣。呼吸息出而成息露。或爲走馬硼砂狐惑齒落唇爛。爲不治矣。

卷十二嬰兒門下

收靨

痘瘡至八九朝至十一二朝。灌漿滿足。膿汁漸幹。先從人中上下口鼻兩邊。收至項下額上。

徧身手足一齊俱收。痂濃色黑。漸漸脫落。飲食便溺如常爲吉。若額上先收者。孤陽不生。腳上先收者。獨陰不長。爲大逆兆。若漿不稠濃。頂未滿足。面腫忽退。目閉忽開。瘡腳放潤。色白幹皺。痂薄如紙。此津液枯竭。血少毒存。急用四君子湯加麥冬﹑牛蒡﹑荊芥﹑連翹救之。今人每見此證。認作結痂無事。致成不救者多矣。或有將靨之時。熱不止而脈滑數者。痘未盡也。托裏快斑湯發之。服後復出贈痘。其熱自除。有將靨時。痘內復出贈痘者吉。若漿足難靨。色轉黑者凶。亦有能食神淸者可治。有收靨時。咳嗽咽喉不利者。此肺胃餘火不淸也。桔梗湯加牛蒡﹑連翹﹑黑參。痘漿淸而忽然幹黑。謂之倒靨。若漿足而次第收靨。痂濃色蒼。忽然喘急腹脹者。

此傷食所致。保和丸消導之。若收靨如期而身熱喘逆者。此客冒風寒也。當隨輕重以汗之。其或當靨之時。身熱悶亂不寧。哽气腹脹泄瀉寒顫切牙。急用錢氏異功散加木香﹑當歸。助其收靨。

若目開腫退。色白不收。反腹脹燥渴。悶亂哽气者。此必曾經泄瀉。或過用涼藥。脾胃虧損所致。

陳氏木香散。否則倒靨而危矣。薛氏云。若手足並冷。屬脾胃虛寒。陳氏異功散。手足微冷。屬脾胃虛弱。錢氏異功散加木香。若手足熱。大便祕。作渴引飲。屬脾胃實熱。四順淸涼飲。救其陰以抑其陽。又有當靨之時。潰爛淋漓者。毒當發而發散遲。則毒蓄肌肉。未當發散而發散早。

則毒邪暴出。肌肉虧損。燻灼腐爛。甚至內气並虛。滑泄自利。悶亂呻吟而死。急用陳氏木香散。

或錢氏白術散治裏。豆蔻丸以止瀉。外以白螺散。或墻上敗艸爲末摻之。或用黃牛糞燒存性。入麝少許摻之。或蠶繭燒灰。加枯礬少許摻之。或用蕎麥麵﹑豬膽調塗爛處。並用蕎麥麵襯身下以收其毒。夏月盛暑。用芒硝﹑豬膽汁調塗。若手臂臀胯之間。久著牀席。展擦破損。急難成痂。

或破爛成片。焦漧黧黑。如火燒湯潑。亦難治也。又或當靨之時。發熱惡寒。身疼面靑。瘡不收靨者。此必風寒侵襲。故發身疼。桂枝湯加荊﹑防﹑淡豉。虛則參蘇飲。如或夏月居處過熱。熱與毒相凝而痛。益元散加枳﹑橘﹑連翹﹑白芍。痛去熱退。瘡自靨矣。倘痘疔失於挑拔。收靨時作痛。急宜挑治以泄其毒。又或頂破膿出。結聚如碎松香者。此因多用溫補之藥。邪气得補。反傷正气。急磨生犀水飲之。及益元散利小便。當歸丸導大便。自然收靨。亦有漿𨿽灌而未得滿足。不能收靨者。犀角消毒飲解散其毒。方得收靨。又有曾用涼解之藥及飲冷水。致腹中滑泄。气短體倦而不靨者。以胃苓湯和胃安脾。亦能收靨。其或瘡頭有孔。膿水流出。或淸水無膿。卒然自破。水出幹黑。是名漏瘡。不治。又有遲延日久。

潰爛淋漓。皮脫鮏臭。若先曾成膿而後潰爛。能飲食。無他證者。當和脾胃。避風寒。多用漧黃土末摻之。自能平復。若先未成膿而潰爛者。不治。又有先因皮薄破損。多用補藥。重復灌漿而發熱不靨者。此正气得補。驅邪爲膿。然正气終爲邪克。不能逼邪成痂。十全大補湯。又有𨿽重灌漿。膿血浸淫面目。加味消毒飲。更加犀角多服。若元气本實可愈。如或膿血不止。變成疳蝕難治也。又有結痂幹濃。忽然戰栗。幹噦煩渴者。此正气將復。不能禁持之故。生脈散。又徧身俱收。惟頭與足不收者。此气血不調。四物湯去地黃加升麻﹑牛膝﹑牛蒡﹑紅花﹑荊芥。陳文宿云。痘瘡收靨之後。渾身壯熱。經日不除。別無他證。柴胡﹑麥冬﹑人參﹑甘艸﹑黑參﹑膽艸主之。翁仲仁云。痘瘡灌漿已滿。熱毒已解。至收靨時。有數日不焦者。只看痘色如初。此亦無妨。

乃表虛不能收斂之故。八珍湯加木通﹑牛蒡。補脾利水。痘自靨矣。朱濟川曰。表虛則易出而難靨。表實則難出而易靨。於此可見其表裏虛實矣。

卷十二嬰兒門下

脫痂

痘瘡灌漿滿足。幹靨結痂。數日之間脫盡。疤色紅潤如桃花色者爲吉。若痂濃色蒼。當落不落。乃火盛之故。宜淸餘熱。或有半月二旬。痂皮粘著不脫。此名丁疤。或脫去痂薄。疤痕凹陷。

漧枯色白。或潮熱發癢者。皆表虛無力收斂。發表太過所致。人參固肌湯。痂半粘半脫。疤色紅紫。腫癢痛。重復作膿者。此名翻疤。爲風熱餘毒。急宜涼血。犀角地黃湯。若發癢剝去痂皮。或出血。或無血。仍復灌漿如瘡疥者。此血熱气虛。十全大補湯去桂加紅花﹑紫艸﹑牛蒡子。

不愈。名疳蝕瘡。出血不收者。名陽瘡。俱危。痂落不光。淡白全無血色。疤平不滿者。名蓑衣痘。元气虛寒之故。當大補脾胃。補中益气湯加桂。若痂不落。反見昏沈不省人事者。此脾胃虛也。歸脾湯。若抓破被風侵襲作痛。屢愈屢破。爲血風瘡。𨿽多用養血消毒之劑。亦難速效。若結痂漧燥。深入肌肉不落。卽以眞酥或蜜水潤之。遲延日久。則成瘢痕矣。脫後疤痕凸起。紫赤作痛者。餘毒不解也。解毒防風湯。瘢下濕者。密陀僧﹑滑石﹑白芷爲散。幹則蜜水調敷。濕則幹摻。須避風日。可免瘢痕也。痘收靨幹黑。粘著皮肉不脫。而身熱煩渴。夜臥不寧者。熱毒不化也。犀角地黃湯加連翹﹑牛蒡。若妄言譫語。四物湯合生脈散加棗仁。若痂薄如麩。昏睡少食者。此脾胃虛也。大劑保元湯補中益气。並加穿山甲。預防發癰之患。有收靨後。身熱咳嗽。聲啞吐痰而衄者。此毒火乘金。越出上竅也。犀角地黃湯加芩﹑連﹑門冬﹑牛蒡子。有脫痂後自汗不止。疤痕色淡而手足淸者。气虛也。十全大補湯。若身熱手足自汗不止而疤痕紫赤者。胃中餘熱傍達四末也。犀角地黃湯。夏暑。人參白虎湯。脫痂後能食便祕。身熱口渴者。此胃中積熱上蒸。須防口疳齒之患。淸胃散。有脫痂後午後潮熱臉赤。煩悶錯語昏沈者。此火從虛發也。保元湯加歸﹑芍。有收靨後復發斑疹紫色者。此餘毒熾盛也。犀角地黃湯加荊﹑防﹑連翹﹑牛蒡﹑人中黃。若服藥後反加溏瀉。或喘脹者不治。凡痘疤色白。急當調補中气爲主。若服藥而漸紅活爲吉。色不轉者危。

𨿽二三年後。多患瀉痢而死。若妄投攻伐。禍在反掌。

卷十二嬰兒門下

陷伏

發生聚散而彰於外者。陽之徳也。灌漑滋潤而守於內者。陰之徳也。陰不足則陽不長。而枯萎之變出焉。陽不足則陰不生。而陷伏之變出焉。痘瘡正當長髮灌漿之時。平塌不起。謂之伏。

出而復沒。謂之陷。有紫黑白三者不同。虛實寒熱之異。今人乃謂變黑歸腎。欲用錢氏宣風散﹑百祥丸下之。不知牽牛﹑大戟。峻利之藥。有傷元气。非質堅便實者。不可輕用。大抵血熱之證。

初必深紅。失於解散。必變紫變黑。甚至幹焦。自然之理。治者當於幹紅之時。急用解毒涼血。

頂𨿽平陷。斷不可以气虛例治。而用參﹑補劑。則气盛而血愈涸矣。丹溪曰。瘡幹宜退火。只用輕劑。荊﹑防﹑牛蒡之類。若其人能食便祕溺赤者。當用解毒防風湯發散其毒。有黑疔。挑出惡血。內服犀角消毒飲。外以珍珠散塗之。觸犯寒邪。肌表固閉。毒瓦斯伏而不發。致黑陷者。神應奪命丹發之。熱毒內攻。神昏悶亂。寒戰切牙而黑陷者。神授散救之。便祕气實。四順淸涼飲。

小便不利。導赤散。減食气弱。加味四聖散。兼扶脾以勝腎水自愈。閻孝忠不達錢氏本意。妄言黑陷爲寒。及云斑瘡終始不可服涼瀉之藥。後人因之。反致熱甚黑陷而死者多矣。觀斑瘡之陷者。

無不腹滿喘急。小便赤澀不通。豈非熱極所致耶。間有胃气虛寒而陷伏不起。則用至寶丹。毒邪傷胃。無價散。毒邪竄入腎經。

人牙散。毒邪伏於心腎。珍珠人牙散。但人牙發痘最猛。用之不當。則有痘頂迸裂之虞。不可不愼。若因虛熱毒盛而陷。急用桑虫漿﹑地龍酒﹑雞冠血等方選用。蓋气虛白陷。用桑虫。血熱黑陷。用地龍。瘡幹紫陷。用雞冠血。不可混也。朱濟川曰。毒壅心肺二經。用雞冠血以發之。毒壅脾經。用桑虫漿以酵之。毒壅肝經。用紫艸茸以松之。毒壅腎經。用人牙散以攻之。毒滯經絡。

用穿山甲以透之。葉子蕃云。毒壅於肺。則用桑虫。毒壅於肝。則用雞冠血。毒壅脾胃。則用地龍。毒壅心腎。無藥可治。惟寒閉毒邪於腎。則用人牙。與濟川稍異。古方牛李膏﹑宣風散﹑棗變百祥丸﹑獨聖散﹑周天散。皆治毒盛黑陷之藥。咸可取用。如外觸穢气。當用胡荽酒噴其衣被。

並燒紅棗﹑乳香辟之。若瘙癢者。茵陳蒿爲末。棗膏和。曬漧燒煙燻之。在大江以北。則用水楊湯浴之。凡見灰白陷者。此必不能食乳。或先因吐瀉。脾胃虛弱。毒匿不起。而變虛寒白陷者。

白花蛇散最捷。蓋气虛則爲癢爲陷。血熱則爲痛爲燥。痘色白者。必至於灰慘。灰慘者。必至於癢塌。此皆气虛而不能起脹。血虛而不能華色也。參內托散加歸﹑芍。使血活气行。白者可變爲紅矣。若虛寒甚者。陳氏異功散加養血藥救之。若單行補气。則气燥血虛。必致發癢抓破灰慘倒塌。爲不治矣。

卷十二嬰兒門下

倒

痘瘡能根據期灌漿結痂如螺靨爲吉。若膿未滿足。忽然幹靨。或膿成之後。不痂破爛。或收靨之時。泄瀉膿血。或空泡漧枯。或發熱昏憒。或切牙寒戰。或手足並冷。飲沸湯而不知熱。是名倒。由中气不足。毒從內入之故。宜參內托散﹑補中益气湯﹑保元湯選用。使破者重復灌漿。

無處更出贈痘。則正气得補。復祛出毒邪也。若服補藥不出贈痘。破處不復腫灌。更下膿血者不治。若將靨之時忽然黑。或漿未充而忽然收靨。或漿𨿽充而一齊結幹紫。此气虛血熱。因火迫而收之太速也。犀角地黃湯加紫艸茸。或四聖散加人參﹑當歸。然其形證。又當推辧。如身痛四肢微厥。瘡色靑紫者。此則外感寒邪。腠理閉拒而倒。人參敗毒散。並用胡荽酒噴之。忽然倒而心神不寧者。豬尾膏。若心煩狂躁。譫語便祕。口渴飲水能食者。此則外觸穢气而倒。內服奪命丹。外燒燻穢散辟之。屍气所觸而。辟穢香解之。有漿未滿足。忽然目眶深陷。乃气脫倒陷。若作昏沈痰喘者死。丹溪云。痘瘡倒。因眞陽虛而毒瓦斯不能出者。保元湯加紫艸之類。若將成就之際。卻淡色者屬血虛。芎﹑歸之類。或加紅花﹑紫艸。

屬熱。升麻﹑芩﹑連﹑桔梗之類。甚者用犀角。薛氏云。若熱毒方出。忽被風寒閉塞肌竅。血脈不行。身體作痛。或四肢微厥。斑點不長。或變靑紫黑色者。此爲倒。若胃气虛弱。不能補接營衛。出而復沒者。謂之陷伏。誤用解毒之藥。必致陷塌。若喜熱飲食。手足並冷者。乃脾胃虛弱之證。宜用辛熱之劑補之。喜冷凍飲料食。手足並熱。乃陽气壯熱之證。宜用苦寒之劑瀉之。外感風寒者溫散之。毒瓦斯入腹者分利之。陽气虛者溫補之。外寒觸犯者燻解之陳文宿用異功散。以預保脾胃於未敗之先。實發前人之未發。開萬世之蒙也。

卷十二嬰兒門下

夾斑

痘瘡夾斑疹而發。是臟腑熱毒交盛。故一齊湧出。予嘗洗心體會痘證。但有夾麻。而夾斑之說未果。斑乃傷寒之熱毒內蘊而發。安有與痘齊出之理。卽前見點例中所言。皮肉鮮紅成片者爲夾斑。實麻疹也。細如芥子者爲夾疹。則癮疹也。然斑則多見於胸腹肢體。頭面絕少。於此可以明辧。而舉世通謂夾斑。若一齊眾楚。

大不合時矣。觀先輩治例。首推升麻葛根湯。先散表邪。俟斑退痘起。然後隨證施治。徧考方書。

無不皆然。張涵髙曰。斑痘齊出。方書俱言先撤斑熱。往往痘隨斑陷。惟發其痘。則熱聚於痘。

痘起其斑自退。兩說似乎相左。其實並行不悖。當知斑痘齊發。總由熱毒勢盛。絕無挾虛之候。

得其旨。則撤斑無非淸涼化毒。起痘亦無非淸涼化毒。化斑湯一方隨證加增。允爲斑痘夾出之金。如斑色紫赤。加大劑石膏以化之。大便祕結。稍加大黃以利之。設不知此。而誤認眞斑。專事寒涼。則痘隨斑陷。若不化斑。專力升發。則斑隨痘起。叢雜不分頭粒。兩難分解也。黃五芝云。風寒夾斑。當先表散。則痘自起。大便祕者。宜速下之。大便利者。涼血透肌解毒爲主。次言先痘後麻者輕。麻出以分痘之勢也。先麻後痘者重。麻發於肺。表气先虛。失其起灌之力也。

麻痘齊出者險。兩毒並發。但看麻之形色。痘之稀密。斟酌而爲處治。若斑見紫黑。痘見漿淸。

證見喘急。皆不可治。大抵斑痘齊發。總由熱毒勢盛。不可誤用參﹑。若元气本虛。痘色淡白。

小劑保元亦不禁也。如六七日內。熱毒未盡。而誤與之。必身復壯熱。痰喘不食而死。否則癰毒口疳目疾之害。所不免焉。

卷十二嬰兒門下

板黃

痘瘡根窠薄劣。漿汁板滯不活。而枯黃色晦者曰板黃。若方廣天庭板黃而餘者潤活。癰毒必結於腦項。若腮臉板黃而四肢潤美。癰毒必發於肩阜。若肚腹板黃。癰毒必發於曲池三里。若背脊板黃。癰毒必結於兩軸尻骨。如徧身板黃。頸項前後板黃。頭面板黃。眼眶唇上板黃。兩脇莖囊板黃。皆死證也。愚按板黃皆由胃熱能食。食滯蘊積於中。

胃气不得宣通而致。非痘之根气本然也。治者能達斯意。急與苦寒消導。大便祕者當微利之。熱滯去而內外宣通。烏有癰毒之患哉。

卷十二嬰兒門下

赤

聞人規云。痘瘡赤。大便不通。小便如血。或結癰毒。身痘破裂出血。乃內火熾盛失於解利。急用犀角地黃﹑小柴胡加生地黃﹑及四順飲之類。薛氏云。若心脾熱甚。犀角地黃湯。心肝熱甚。小柴胡加生地黃。若大便不通。先用四順飲。次用犀角地黃湯。若色赤痛。二便不通。

急用活命飲加硝﹑黃。若色赤痛。惡寒發熱。活命飲加麻黃。若因乳母怒火。加味逍遙散。

卷十二嬰兒門下

斑爛

聞人規云。痘瘡斑爛之證。因當發散而不發散。則毒瓦斯閉塞。以致喘促悶亂。不當發散而誤發散。則毒隨陽气暴出於外。徧身皮肉潰爛。治宜調脾胃。進飲食。大便調和。脾胃健旺。毒瓦斯自解。而無目赤咽痛吐衄等證。若發表過甚。大便自利。急用理中丸。豆蔻丸以救其裏。亦有痘瘡如蚊所嚙。面色黑。乃危證也。若小便祕結煩躁。導赤散加山梔﹑犀角﹑赤芍。自利不食者。

不可用。蓋毒發於表而妄汗之。腠理開泄。營衛益虛。轉增斑爛。由是風邪乘虛變證者有之。若毒蘊於裏而妄下之。則內气益虛。毒不能出。而反入焉。由是土不勝水。變黑歸腎。身體振寒。

兩耳尻冷。眼合腹脹。其瘡黑陷。十無一生。醫者審之。

卷十二嬰兒門下

飲食

痘瘡旣出。全藉脾胃安和。進納飲食。則易漿易靨。自四五日以至痂落之後。飲食不減。二便如常。𨿽不起發不紅綻。或陷塌。用藥得宜。可保無虞。若乳食減少。兼之泄瀉。則元气日衰。

𨿽無前證。日後必至有變。藥亦難效。豈能保其無事哉。若胸前稠密。毒瓦斯傷脾減食者。消毒飲加黃芩﹑山楂﹑紫艸﹑人參。有傷食腹脹不食者。枳術丸。有痘出太多。中气暴虛不食者。四君子加糯米。有痘已痂起而不能食。身無熱者。調補脾胃爲主。凡四五日前不食而便祕者。此毒盛於裏。猶爲可治。至六七日後。反不能食。則變證百出。縱藥何益。有稟受壯實而發於五歲之外者。又不可一例而論也。又有痘起之後。能食易饑者。此胃大熱。不久而變生焉。大便祕者。四順飲加連翹﹑牛蒡微利之。不祕者。芍藥湯加茯苓﹑木通﹑牛蒡子以和之。又有饑欲食而不能者。必喉舌有痘。難於吞嚼也。

卷十二嬰兒門下

吐瀉

凡痘疹發熱。有嘔吐者。有泄瀉者。有吐利兼作者。有漧嘔而噦者。有不食者。皆毒火所致。不可驟止。吐利中有疏通之義。治宜平和疏透。引毒達表。則吐瀉自止。如不止。兼調脾胃。

如漧嘔而噦。爲胃虛火逆最危之兆。宜橘皮茱連散。以安胃气淸火毒。有不嗜食者。此脾受熱毒。當升提發散。俾毒得外出。飲食自進。若誤認嘔吐泄瀉不食爲裏寒而用丁﹑桂﹑姜﹑附。轉增煩劇也。誤認嘔吐泄瀉不食爲裏虛而用參﹑﹑苓﹑術。反增壅遏也。

此專爲痘疹初出未透者而言。若漿正行時而吐利不食者。乃脾胃虛弱。多有內虛倒喘脹之患。

凡長髮起頂灌漿時。泄瀉俱爲險候。急用白術﹑茯苓以滲泄健脾。人參﹑黃以助元托裏。訶子肉果以止瀉。佐以升提之藥。使無壅遏之患。若不升發。難免倒之虞。如見心煩漧嘔而噦。此髒敗毒攻。最爲凶候。二陳加黃連﹑木通﹑燈心﹑竹葉。夏月。四苓散以利小便。利而不通者危。至如泄瀉而手足熱面赤者。熱也。弱者。白術散加竹葉﹑陳皮。彊者。瀉黃散。若下午瀉甚。

上午瀉稀。此傷食。平胃散加山楂﹑麥芽。厥冷。加漧薑。或益黃散補之。瀉利而嘔逆厥冷。理中湯加木香。上午瀉甚。下午不瀉者。脾虛也。朝用白術散。夕用豆蔻丸。瀉出鮏臭穢滯者。腸胃熱也。葛根黃芩黃連湯。瀉而失气者。气下泄也。白術散加升麻﹑防風提之。若受寒邪。或食冷物。而泄瀉淸冷。痘色灰白頂陷。或手足厥而寒顫切牙者。陳氏木香散﹑異功散。瘡𨿽正而吐瀉。或下血。俱爲逆候。若但吐不瀉。無痰。益黃散。有痰。二陳湯。吐而身熱煩渴。腹滿气促。

大小便澀而赤者。當利小便。若先吐而後出痘。足蜷不伸。聲啞熱蒸者。𨿽有淸漿不治。陳文宿云。痘瘡瀉水谷。或白色。或淡黃者。陳氏木香散送豆蔻丸。不愈。異功散救之。

卷十二嬰兒門下

腹痛

痘瘡腹痛者。皆毒郁三陰。如腹痛面靑手足冷。此脾胃虛寒。理中湯﹑益黃散選用。若腹痛痞滿气滯。手足厥逆。而大便不通者。此毒壅不透也。桂枝大黃湯。合表裏而開泄之。若腹痛面赤作渴手足熱。此脾胃實熱。消毒飲加山楂﹑枳殼﹑黃芩﹑木通。若气粗身發顫動而痛。口臭唇舌白胎者。此毒攻臟腑。腸胃內潰。不治。樓全善云。腹痛多是熱毒爲患。當臨證消息之。薛氏云。若痘未出而發熱煩躁。作渴飲冷。大便堅實而痛。此熱毒壅滯也。急調元明粉通利之。若痘不出而煩熱。渴不能飲冷。大便不實。此元气虛也。白術散溫補之。若噯腐吞酸。大便穢臭。乳食停滯也。保和丸消導之。凡腹痛作渴飲冷。手足並熱者。屬實熱。若作渴飲湯。手足並冷者。屬虛寒也。翁仲仁云。痘疹腹痛。當升發以解利痘毒。兼分利小便。使上下分消。則痛隨利減。俗醫恆用濃朴以行滯气。不行升發解利者。非其治矣。亦有乳食停滯而腹脹痛者。當於升發解利藥中加消導之劑。兼審所傷何物而爲之淸理。又有數日不大便者。大便行而痛自止。亦未可驟用硝﹑黃也。然有實邪固結。按之硬滿而痛。又須峻攻。不可膠於上說耳。

卷十二嬰兒門下

腹脹

痘出腹脹。皆毒郁腸胃所致。若胃中伏熱。心气不降。小便赤澀而腹脹者。導赤散加滑石﹑紫艸。若痘幹紫而腹脹。不大便者。爲血熱毒盛。紫艸承气湯。若瘀血在裏。面黃煩躁。小便利。大便黑。犀角地黃湯加穿山甲。若气促體倦。大便利。小便祕。手足冷者。脾虛也。五苓散加木通﹑木香。若腹脹腸鳴。气喘厥逆。瘡白躁渴者。急用陳氏木香散救之。遲則陷伏難治矣。若語便祕。躁渴瘡紫焦者。此內實熱。小承气湯。若長髮時。倒腹脹者。不治。

卷十二嬰兒門下

腰痛

經曰。腰者腎之府。痘瘡見腰痛。或痛連背脊。轉側不能。皆因腎郭空虛。邪火亢盛。眞陰不能勝邪之故。急宜四順淸涼飲。救熱存陰爲務。若痘未出而驟熱腰痛。面色紫赤。痘必漧枯紫黑。此腎臟火毒盛劇。急用百祥丸。或水調元明粉以下奪其勢。後用消毒飲加防風﹑紫艸﹑連翹﹑木通。若腰下見紫黑成片如蚤嚙者。不出七朝必死。

卷十二嬰兒門下

二便祕澀

痘疹要小便淸而長。大便疏而潤。謂之裏气和。一有艱阻。則毒邪內蓄。腸胃壅遏不能傳化。便宜淸解。得大便通。溺自利矣。三黃丸﹑四順飲﹑前胡枳殼湯之類。此專爲痘始發時而言。

若痘正養漿時而二便祕者。宜審虛實治之。中病卽止。不可過劑。若飲食如常。二便如昔。內證平和。不可溫補。亦不可妄施攻擊也。

卷十二嬰兒門下

大便祕

痘瘡出後。灌漿之時。𨿽要大府堅實爲順。若痘出五六日不大便。此毒火內乘。津液外耗。

腸胃漧枯而祕也。四順飲。若色白少神不食。嘔吐淸水者。虛祕也。錢氏異功散加歸﹑芍。若血熱口漧。煩躁便祕。四順飲加紫艸。使其便利二三度。熱毒自解。煩躁自寧。若有風寒。先宜解散。然後可下。若不先解。恐表邪乘虛入裏。痘反伏而不發。發亦不齊。遂成塌陷焦枯。勢所必至。如六七日灌膿之時。壯熱脈盛而大便不通。加味消毒飲。及蜜煎導以潤下之。否則腹脹喘滿矣。有過利小便。津液內耗而祕者。生脈散加當歸。又气血俱化成漿。而四五日不大便者。只宜淸涼活血。漿足自行。

不須治之。薛氏云。痘疹大便不通。當分辧虛實。以手足冷熱。及飲水飲湯驗之。

卷十二嬰兒門下

溺澀

痘瘡解毒。以利小便爲要。小便不利。乃熱毒始於下焦。連翹防風湯。赤澀有血者。犀角地黃湯加木通。莖中痛者。合益元散。延久則身熱躁悶。喘渴焦紫。或生癰破裂。或口瘡咽腫。或內作膿血。變證不測。大抵未出之先。熱甚而小便不利。恐欲起驚。導赤散微解之。初出不快。

小便赤澀者。生聖散。長髮灌漿時溺澀者。五苓散加木通。收靨之後。小便不利。煩熱而渴。豬苓湯。若肺熱气化不行。小水不通。五苓散探吐之。元气虛弱。不能淸理傳道者。補中益气加門冬﹑車前。肺虛不能滋其化源。生脈散加黃﹑甘艸。膀胱不能吸引肺气。錢氏異功散加麥冬﹑五味。胃熱小便赤澀不通。生聖散。肝熱小便癃閉。龍膽瀉肝湯。腎熱水道不行。導赤散。腎虛肝熱。小便枯約。生料六味去萸加麥冬。

卷十二嬰兒門下

痢

痘瘡未出之先。先曾下痢。此元气已虧。起灌最難滿足。升發劑中必兼實脾爲要。又須辧其寒熱赤白。如痘色紫赤。口躁咽漧。小水短澀。痢下鮮赤。此風能動血也。三奇散﹑四苓散參用。若痘色淡白。四肢淸冷。小水淸利。痢下晦淡。此水液淸冷也。補中益气湯﹑陳氏異功散參用。有食積而腹急脹痛者。平胃散加山楂﹑木通。若至二七內外而瀉痢膿血。爲餘毒未盡。熱移大腸。兼之濕熱相並。紅白交作。四苓散加芩﹑連﹑山楂﹑木通﹑連翹。大抵痘後利膿血。爲五液注下。

最危之兆。若以痢治而峻用苦寒。不旋踵而告變矣。

卷十二嬰兒門下

驚搐

古人謂先發驚而後發痘者。是熱在痘而不在心。爲順。先發痘而後發驚。是熱在心而不在痘。

爲逆。然有因風邪所激而發者。有因脾气虛弱而發者。不可不辧。若正當灌漿之時。忽手足搖動驚搐者。肝熱生風。風火相搏生痰也。治當平肝木利小便爲要。瀉肝則風去。利小便則熱除。先與導赤散﹑瀉靑丸。次以四聖散加人參﹑鉤藤。若手足螈。口眼斜。涎盛語澀。腰項彊急。口張舌彊者。此火盛耗金。木無所制而風生。消風散加蠍尾﹑鉤藤。痰盛。加元明粉。若渾身冰冷。不知人事者。不治。若發搐至口噤流涎。此脾胃受虛風。或誤服涼驚之藥所致。謂之痘風。急當淸火養血。卒多莫救。若痘初出時無驚搐。收靨時忽然發搐。如角弓反張。直視流涎者。此毒火傳心。移熱於肝。木來乘土。气血但虛。最凶之兆。惟痘疹將出。先發驚搐者多吉。然發一二次卽止而見點者。其痘必稀。發十數次而報點者必密。報痘一二日而驚搐不止多重。𨿽曰痘前搐者吉。

若發之不止。爲毒伏於裏。未可以言吉也。安世曰。大抵痘前發搐。責在熱盛。痘後發搐。責在正虛。昔余治一五歲兒。放標時忽發驚搐。痰涎壅盛。壯熱不省。忝在同道。不忍坐視。先與西黃釐許。點舌上。遂用硝﹑黃﹑芩﹑連。佐以荊﹑翹﹑大力之類下之。一服神淸熱緩。痘亦隨起。反掌收功。近於都門療正黃旗四川道監察禦史諱粹然李公之孫。年四歲。痂後忽發驚搐。諸方皆謂莫救。亟邀予往。診其六脈虛數無力。手足時發拘攣。口眼僻。唇燥囊縮。溲便澀難。

證𨿽危殆。以舉家懇救甚切。因思痘後發搐。多緣气血兩虧。土衰木賊。虛風內動所致。法當溫養肝脾。峻補气血。使正气有權。虛風得以自息。若治其驚。是速其斃也。爲疏一方。以十全大補桂用枝。日進二服。搐遂稍定。又二服。二便自通。囊亦少縱。目睛轉動。

諸證向安。但頭髮毒數處。其色亦不甚赤。於前方中去芍﹑地加白芷﹑忍冬﹑貝母。三日後毒亦消散。聲音淸朗。飲食如常。惟左臂與左足不能舉動。更於原方加牛膝倍當歸。四劑便能步履。

獨手腕無力。仍以牛膝易桂枝。先後不逾一方。調理而痊。孰謂證見危逆而悉委之不救哉。痘疹盛行時。如見驚搐。切不可作驚治。一切朱砂﹑牛黃﹑腦﹑麝﹑輕粉等。皆痘所忌。不可不愼。

卷十二嬰兒門下

咳喘

咳嗽痰喘。𨿽屬肺熱。然有气虛腠理不固。風邪侵肺。而嗽吐稀痰者。參蘇飲。頭痛身熱。

鼻塞喘嗽者。風寒也。芎蘇散。若咳嗽不已。無表證者。此肺虛爲痘毒所乘。補肺湯。喘脹便祕者。肺熱也。黃芩瀉肺湯。有湯水入口卽咳而吐出者。肺胃熱痰膠固也。先與梔子豉湯加蔥白﹑桔梗探吐。後服如聖飲。面白手足冷喘促者。此虛寒也。白術散。亦有肺脘有痘。淫淫作癢。習習如梗。阻礙气道而爲咳嗽。痘收自愈。有不咳嗽但喘者。若初出噴嚏。鼻流淸水而喘。風寒客肺也。參蘇飲。痘點幹紅。腹脹便祕而喘。毒盛气不舒暢也。宜淸火解毒。有气虛不能逐邪外出。毒伏於內而喘脹者。乃悶痘證。不治。有瀉後喘者。脾气下陷。虛火上擁。下气不續也。補中益气湯。有吐後喘者。胃虛不能制伏相火也。六君子湯。痘四五日。伏陷喘脹。必再攻發。復起可治。痘漿半足而倒喘脹者。宜補兼攻發。復腫灌爲吉。有誤服參﹑腹脹而喘。枳殼湯。有痘密以致鼻塞。

而口中气促似乎喘者。非喘也。以喘治之誤矣。

卷十二嬰兒門下

涕唾

痘瘡要涕唾稠粘。則熱毒容易蒸發。若涕唾稠粘。身熱鼻塞。大便如常。小便黃赤。芎蘇散加減。如痰盛壯熱。胸中煩悶。大便堅實。臥則喘急。前胡枳殼湯微利之。庶元气不傷。痘瘡易出。

卷十二嬰兒門下

咽喉

痘出最要咽喉淸利。若毒火上燻。咽喉先受。以致腫塞窄狹。呼吸不能。飲食不入。疼痛啞嗆等證。如聖飲﹑甘露飲﹑射幹鼠粘子湯選用。血熱咽痛者。紫艸消毒飲最當。若咽痛發熱。手指初撚似熱。撚久則冷者。此脾气虛也。錢氏異功散。若咽痛發熱。作渴引飲。手足並熱者。脾气熱也。瀉黃散。若大便溏泄。飲食不進者。白術散。愼勿用涼藥。致損脾胃。而變吐瀉癢塌也。

若咽痛足熱。小便赤澀而頻數。此三陰虛。無根之火循經上至咽喉也。生料六味加麥冬﹑五味。

卷十二嬰兒門下

嗆水

嗆水者。咽門爲毒所壅。則飲不得入而溢於气喉。故气逆噴而嗆也。若嗆水在六七日前見。痘色紅紫者。乃熱毒上壅。若痘色灰白不起。乃气血虛弱。肺胃受傷。大爲危兆。急宜解毒開胃。色赤兼涼血。色淡兼補气。若七日後。外痘蒸長光潤而見此證。乃內痘起發而嗆。只須助其灌漿。外痘結痂而嗆自愈矣。

卷十二嬰兒門下

失音

失音之證。大抵肺熱气病。咽喉有痘也。若於七日前見者。毒瓦斯燻蒸。肺竅閉塞。內瘡糜爛。呼吸俱廢者。爲難治。若七日後嗆水失音。乃內瘡先熱而靨。射幹鼠粘子湯。或有內本無瘡。

多服熱藥所致者。急用消毒飲去荊芥加桔梗﹑門冬。赤熱甚。更加犀角﹑黑參。或涼膈散去硝﹑黃。若毒火上燻於肺。肺受火郁而竅塞聲啞者。導赤散加桔梗﹑牛蒡。若聲啞而煩熱痛。呻吟作渴。欲飲冷水。大便不通者。此心脾實熱。急與淸涼解毒。夏月盛暑之時。稍與冷水救之。潔古云。痘疹已出而聲音如故者。形气俱不病也。痘疹未出而聲不出者。形未病而气先病也。痘疹出而聲音不出形。气俱病也。其治法可領悟矣。凡痘瘡黑陷漧枯。咳嗽失音。吐瀉煩渴。發熱肢冷。昏睡少食。痰多气促。寒顫切牙。黑陷燥癢者。皆爲不治。惟猛進溫養之劑。間有得生者。

卷十二嬰兒門下

寒顫切牙

痘疹切牙寒顫。有先後之序。痘正出時。爲寒邪所襲。則肌腠閉塞。不能宣達。而發寒顫。宜疏解之。若養漿時寒顫。乃陰凝於陽。陽分虛。則陰入气道而作顫。保元湯加丁﹑桂以溫陽分。

若系表虛風寒所乘。則宜保元湯加羌﹑防﹑荊芥﹑連翹﹑木香之類。痘未透而切牙者。陽明胃熱。

宜淸解之。若養漿時切牙。乃陽陷於陰。陰分虛則陽入血道。故切牙也。保元湯加芎﹑歸以益陰分。若系肝盛木邪乘土。則宜瀉靑丸合導赤散作湯。二證並作於吐瀉後者。邪正交攻。气血俱虛之候。十全大補湯。單見且凶。況並見乎。若痘色紅紫。大小便祕。煩渴欲飲水者。表裏俱熱之證。而不寒但顫者。瘡痛而搖也。切牙者忍痛也。乍作乍止。四順淸涼飲。若潰爛灰白。泄瀉不止。此脾胃虛寒。純陰無陽之證。急用陳氏木香﹑異功。若瘙癢悶亂。腹脹足冷者。倒也。不治。若痘焦紫陷伏。悶亂昏睡。或躁擾不寧。聲啞气急。而寒顫切牙者。爲熱毒內攻。法在不治。

急投神授散以救之。若靑幹紫陷。二便不通。大渴不止者。此純陽無陰。百祥丸﹑宣風散。急下以救陰津。下後身安手足溫者。方許可治。若腹脹气喘語。手足冷者伏陷也。不治。大抵二證並見最爲危候。又當以痘色辧其吉凶。或單寒顫者。當補气之中兼補其血。單切牙者。於補血之中兼助其气。然此二證。多發於痘後。其人屬虛無疑。𨿽有少熱。亦餘毒耳。在養漿收靨之時。

最忌見此。故於七日前見者可治。在七日後見者爲逆。

卷十二嬰兒門下

發泡

發泡爲气盛血虛之候。蓋肺火動而皮毛傷。前聚而爲泡。小者如水珠。大者如葡萄。色白而空。或有淸水者。气虛有火也。治之當補脾肺。順水道而虛自實矣。錢氏異功散加車前﹑澤瀉之類。紫而空者。血虛有熱也。淸肺湯加當歸﹑芍藥﹑茯苓﹑車前。使小便下行。則气平血和。其泡自斂。若薄如竹膜燎漿泡者。必待漿臭而後可治。泡碎則亡矣。

卷十二嬰兒門下

發癢

气虛則陷伏。血虛則癢塌。痘初出而徧身作癢者。此邪欲出。因風寒閉其腠理。其火遊移往來故癢。宜疏散而瀉肝木。邪气得泄。痘出而癢自止。痘收斂而作癢者。膿成毒解。火气漸微。本無毒蘊也。芍藥湯。

若大便祕結。犀角消毒飲。痘養漿時。淡白平塌。少食便溏。漿淸而癢。爬搔不寧者。此脾胃虛弱。气血俱虛虛。火擾攘所致。參內托散。甚則陳氏木香散佐之。藥不應者凶。痘色紅紫幹滯。

二便祕。口渴煩躁。漿充而癢。抓破血流者。此气盛血熱也。四物湯加連翹﹑赤芍﹑白芷﹑蟬蛻。

甚則四順飲下之。如作癢人事淸爽。自知其誤抓破。或言其癢。欲人拊之吉。如癢而悶亂煩躁。語禁不止。搖頭手足舞亂。破損無血。眼札目開凶也。若他處破損𨿽多。膿血稠粘。正面不破者。

其髒府精華不散。正气未虧。盡可收功。有面痘𨿽癢甚。擦破卽痂。能食神淸者。可治。昏亂者死。若破無膿血。不結靨。如無膚之狀。寒顫切牙。便泄噦嗆者。不治。

卷十二嬰兒門下

發渴

痘前渴者。宜淸金利水。痘後渴者。當大補元气。若痘瘡稠密而渴。爲津液外泄。生脈散。

在藜藿。生津葛根湯。如煩躁語身熱者。白虎湯加麥冬﹑竹葉。若大便黑小便利。面黃小腹脹。

喘急而渴者。內有瘀血。犀角地黃湯加歸尾﹑桃仁﹑紅花﹑穿山甲。若夏暑窗牖閉塞煩渴。四苓散加麥冬﹑黃連。薛氏云。若發熱作渴。大便祕結。手足並熱。善飲冷水。此陽盛也。四順飲。

若煩渴泄瀉。手足俱冷。飲沸湯而不知熱。或陷伏黑者。此屬虛寒錢氏白術散。或陳氏異功散。

選用。若煩熱作渴。面赤睛白。此爲腎經虛熱。生料六味丸。煎與恣飲。以救腎家將竭之水。燕都小兒出痘作渴。恣與冷水飲之。如期而愈。亦無痘毒之患。蓋北方人臥火炕。飲火酒。有熱與水相構而然也。按陳文宿云。痘瘡發熱。口渴煩躁。

切不可與冷水﹑蜂蜜﹑柿子﹑西瓜等物。恐內損脾胃。致腹脹喘滿。寒顫切牙。則難治也。蓋方宜各有不同。不可一例而論。張涵髙曰。痘出三四朝。便祕溺澀。煩渴壯熱。痘色幹紅焦紫。必用涼膈散下之。後用涼血解毒調理。如八九朝。元气虛弱而痘平塌。漿色淸稀。保元湯補之。有火證發渴。始終不可溫補。但與涼血解毒。則漿行結而愈。

卷十二嬰兒門下

煩躁

凡痘未出而煩躁者。毒火內郁。或風寒壅遏不能卽出。宜發散爲主。痘未盡出而煩躁者。亦毒火盛也。消毒飲加連翹﹑黑參。痘盡出而煩躁者。乃血熱毒盛。犀角地黃湯解之。痘長養時煩躁者。當辧虛實。若痘頂平。淡白少神。漿不易充者。此气血不足。保元湯加歸﹑芍﹑門冬。虛煩懊者。梔子豉湯加解毒之藥。若綻凸紫滯。便祕溺澀。乃正气實而毒盛不解。涼膈散﹑四順飲﹑三黃丸解利之。小便赤澀。益元散﹑導赤散分利之。若痘倒喘脹而煩躁悶亂。乃气虛毒盛。

難治。

卷十二嬰兒門下

昏沈

痘瘡成漿之時。精神倦怠。神思昏沈。不省人事。呼之不應。自語呢喃。如邪祟狀。此痘出太過。心臟空虛。神無所根據也。人參酸棗湯。气虛。大劑獨參。或保元加棗仁﹑茯神。若煩熱气壯。痰涎湧盛者。攺定淸心丸。如服藥後不寧。反加悶亂者死。漿淸不食者。不治。

卷十二嬰兒門下

汗出

痘瘡多汗。則津液外泄。或未漿。或旣靨。並宜保元湯加養血藥。然又有面赤發渴。汗出不及腰者。皆胃熱腎虛。四君子湯去術易麥冬。下六味丸。若面赤作渴。手足心熱。大便堅者。腸胃實熱也。瀉黃散。若初起發熱時。自汗不妨。乃濕熱燻蒸而然。切不可便用﹑術之類以實腠理。亦不可妄用升﹑葛之類以泄肌肉。蓋自汗則痘熱已輕。恐發泄太甚。則津液內耗。陰隨陽散。難以收靨。卽靨後自汗。亦宜詳審而治。若血虛自汗。則至夜煩熱作渴。當歸補血湯。气虛不能自固而汗。則動作喘息。力微身熱。四肢不溫。四君子加歸﹑。有痘出平塌。淡白少神。身涼而汗者。保元湯加肉桂﹑當歸。有重幃暖炕。濃衣重衾而多汗者。宜漸減以淸適之。

卷十二嬰兒門下

失血

痘疹失血。俱爲危候。若气血旺。毒火盛而失血者。乃邪從血解。不可妄投止血之劑。惟宜淸血解毒。若治之不止者凶。有气血虛而毒盛失血者。不治。有悶痘五竅流血者。不治。有痘倒而鼻流血水者。不治。有熱證誤投熱劑而失血者。宜淸涼解毒。痘未盡出而用寒涼。毒爲涼激傷脾。不能運動其血。致逆於髒府之中。內毒搏滯於胸膈之上。積成穢血。妄行而暴吐衄昏暈。

痘色淡白陷伏者。理中湯﹑獨參湯並加肉桂。溫補爲主。所謂血脫益气。陽生陰長是也。若痘尖綻紫滯而衄者。乃毒火刑金。犀角地黃湯加炒黑山梔。有靨後餘毒乘脾。脾气受傷。不能統血而衄。小劑參苓白術散加炒黑連﹑芍。若躁熱悶亂。口漧渴甚而衄。手足並熱者。犀角地黃去丹皮加黃連﹑山梔﹑炮姜。亦有中气虛而不時哄熱。手足時冷時熱而衄。此淸陽之气不能上升。無根之火倏往倏來也。補中益气加芍藥﹑肉桂。有毒盛壅熾。肺金受制。流注大腸而便血者。四物湯換生地加芩﹑連。若下血不止。昏睡不醒者危。凡痘中失血。惟從鼻出者。可治。從口中及口鼻齊出者。多不治。

亦有從痘瘡出者。則爲走泄。走泄多則分肉空虛。毒無定位。是皆有犯於裏。爲難治也。

卷十二嬰兒門下

身痛

經曰。諸寒爲痛。又曰。甚熱則痛。又曰。諸痛爲實。三說不同。各有其理。當熱作之時。毒始營運。忽遇暴寒折之。毒邪壅於皮膚之間。不能宣發。此因寒而痛也。宜透肌運表。如煩躁渴甚。狂言語。便祕溺赤。更值春暄夏炎之令。痘見幹紅焦紫。就火熱而痛甚。就陰涼而痛衰。

此因熱而痛也。宜淸涼化毒。若身不壯熱。口不煩渴。飲食如常。二便淸調。痘見尖綻紅澤。至七八日漿極充滿。惟覺根窠脹痛。此諸痛爲實。宜平和疏養。若初出而身痛者。爲發未盡。升麻湯。冬月加蜜炙麻黃二三分。旣出稠密而身痛。爲毒盛瘀血也。犀角消毒飲倍連翹加紫艸。兼腰背痛者。肝盛血凝也。瀉靑丸減大黃加甘艸﹑防風。便祕腹脹。四肢厥冷。腰痛瘡色紫黑者。難治。百祥丸。若徧身如嚙而色紫者。瘀毒壅滯。最危之兆。若二便祕結。喘急煩躁。梔子仁散。

自利不食者。不治。若身後痛屬太陽經。用羌活﹑防風﹑甘艸。身前痛屬陽明經。用升麻﹑葛根﹑紫艸。身側痛屬少陽經。用連翹﹑柴胡﹑防風。四肢痛屬脾經。用防風﹑芍藥﹑甘艸急止之。蓋恐叫號傷气。

忍痛傷血。而致變證也。若食雞魚酒物而致者。淸胃散加生犀汁。大凡痘瘡。切不可食毒物。恐作痛致傷元气。輕者反重。重者難治。然有專取毒物以攻其毒。如豬尾膏﹑雞冠血﹑攻毒湯等方之義。不可以此礙彼也。

卷十二嬰兒門下

頭面

朱濟川曰。痘未起發而頭面先腫者。此陽火亢盛。陰血不能歸附。气血相離之象。若痘瘡起發。頭面以漸而腫者。此毒瓦斯發越。聚於三陽。欲作膿血。故宜腫也。設當起發而頭而不腫者。必痘本磊落。毒勢輕淺。所以不腫。如痘本稠密。起發應腫不腫。此毒伏於內。不能發越。治宜助正爲主。如痘稀疏。起發不應腫而腫者。此感疫毒之邪。須兼疫气而治。如應腫而平塌如餳餅。

或痘肉齊平。或幹焦紫滯者。此毒盛气虛。不治之證也。大凡應腫者。直至漿滿結。毒化而腫消目開爲吉。若漿未充足而腫消目開者。此正气不足。不能化毒成漿。名爲倒。乃凶兆也。聞人氏云。痘疹屬火。面色赤者爲順。赤甚爲熱。若肝木克脾。面色靑者。是爲逆也。急用四君子或附子理中並加升麻。調補脾胃。色正方許可治。有痘毒遇風寒相搏。凝滯於肌肉。徧身皮膚色靑。急用奪命丹發之。然多不救。

卷十二嬰兒門下

正額

朱濟川曰。額乃心之部分。若痘出徧處平黯。而正額勻朗。綻凸紅潤。調理無虞。徧處𨿽勻紅綻。而正額平塌。灰滯無神者。此元气不足。不能成功於上。凶也。正額𨿽平塌。而間有數點尖綻者。險也。又須兩顴頰來助。若顴頰不起發。無潤澤。爲气血不足。終不可治也。若眉心密簇如錢。而色灰滯。𨿽徧身朗綻。八九日漿行俱滿。

眉心必空殼無水。後必癢塌倒喘脹而死。

卷十二嬰兒門下

手足

朱濟川曰。四肢之痘。應出不出。應起不起。應漿而淸水。應收而不痂。應脫靨而粘著不脫者。皆脾胃虛。不能旁達四肢也。治宜調理脾胃爲主。然四肢始終貴乎溫暖。若痘出手足冷者。

脾弱也。痘出而手足作痛者。乃毒火乘脾。疏解爲上。若徧身漿滿。而四肢尙空殼。多有不治者。

臨病之際。可不撫按手足之溫冷哉。又有自言手足冷。及按之熱而夜臥不寧者。此脾弱而虛陽發露於外也。當補脾調血爲主。痘出而兩足常動搖不休。此熱毒流於陰分。不治。若出七八日足不伸者。不治。

卷十二嬰兒門下

唇舌

痘出始終以唇舌紅潤爲吉。若唇口腫脹。紫黑漧裂。或有痘先黃。或唇色皎白。或有白泡。或腫爛流膿者。皆毒火乘脾。極爲危候。當先升解以化其毒。次補益以培其本。庶可無虞。若痘出稠密。唇口瘡相粘幹黑者。死證也。若臭爛延及牙齦。腮頰腫破。而成走馬崩砂。牙宣息露狐惑等證。皆不易治。卽用化慝丸﹑馬鳴散。亦難取效。若初見舌白唇紫。卽知實熱。急投涼膈散及馬鳴散吹之。庶可急奪其勢。若見痰喘作渴者。不治。若气虛火盛。津液不能上行而舌漧口燥者。補益爲主。若毒火盛而舌漧口燥者。解利爲主。若舌上燥黑芒刺者。此熱毒內蘊。急用硝。黃下之。或可十救一二。又舒舌者脾之熱。弄舌者心之熱。有因唇燥而舒舌者。亦脾之熱也。

若痘稠密漿淸。唇口搖動。昏沈寒顫者。不治。唇口動。目眶內陷。足常動搖者。不治。若下唇有白屑如芝麻。或翻轉如葵花。或有紫泡出血。及唇燥裂而見面色枯槁。煩渴不止。及腰足痛者。

皆不可治。

卷十二嬰兒門下

眼目

痘疹初發熱時。目赤腫者。風熱上攻也。四五日間目赤者。火毒盛而上燻也。痘後目赤腫者。

餘毒郁於心脾也。痘疹出多。至灌漿時。自然眼閉。然幹靨之後。又當開眼。若仍閉不開者。

此毒瓦斯上攻於目。急宜淸解餘毒。甚則涼膈散加荊芥﹑牛蒡﹑蟬蛻。大抵過期不開。卽當以舌舔潤。去其眵污自開。痘瘡害目。不在於初。而在收靨之後。皆由頭面痘密。膿血膠固。或破爛而復腫灌。毒火鬱蒸。內攻於目。又或痘出太盛。成就遲緩。過服辛熱。失於淸解。或逼受火气。

或衣衾過濃。或客冒風寒。或恣食諸卵。皆能害目。治當活血解毒。得血活其毒卽解。切不可槪用涼劑。恐冰凝血脈。終成痼疾也。亦不可點香竄之藥。谷精散﹑決明散﹑密蒙散﹑神功散﹑羚羊散等方選用。初見點時有痘叢生目中。急須移痘丹移之。庶無害眼之患。方𨿽似誕。而功效特奇。不可因其異而忽諸。若三日後根气已定。不可移也。輕者以象牙磨水。點入移之。

卷十二嬰兒門下

餘毒

痘瘡平塌倒破爛之證。用藥得以收靨者。餘毒發泄未盡。必循經絡而出。發爲癰毒。看何經絡而用藥。俱以托裏解毒爲主。如未潰腫硬者。排毒散。隨元气虛實加減。外用生黃豆嚼爛罨之。或大黃酒煮。入眞綠豆粉敷之。或蛇蛻蘸生豆漿貼之。若潰腫而膿未透。解毒內托散加白芷﹑鯪鯉甲。外用海石細研蜜調敷之。如已潰膿盡者。十宣散加連翹﹑忍冬。凡痘後餘毒發癰。根赤而作癢者。气虛也。四君子加當歸﹑芍藥。色赤而腫痛者。血熱也。四物湯換生地加犀角﹑鯪鯉甲﹑連翹﹑忍冬。腫而不潰者。气血兩虛也。托裏消毒散。潰而不愈者。脾气虛弱也。六君子加歸﹑﹑忍冬。若發於皮膚之外。或大片小片如塗朱。或作核腫痛。不可摸者。此名紫丹癅。五內毒盛。𨿽用解毒藥。亦難消散。從上發者。過心卽死。從下發者。過腎則死。急以瓷鋒砭去惡血。

毒腫未平。再與砭之。更須內奪其毒。得以開泄也。若皮膚發出隱隱紅斑搔癢。或紅塊者。俗名蓋痘痧。消毒飲加防風。若收靨安好。忽然手足厥冷。此脾气虛弱。不可認作寒證。參內托散加桂枝。若手足忽然拘攣。不能屈伸者。此外感風寒濕三气。勿用發散耗血之藥。十全大補湯。

用桂枝﹑蒼術。骨節痛。加羌﹑防。有痘瘡收靨後。忽然下痢膿血者。此毒瓦斯流入大腸。須二三日間。聽其下盡。然後淸熱利小便。再後補脾健胃。不可用止澀之劑。若熱毒蘊蓄於肺。閉塞咽喉。

則口張不食。欲吐不吐。漧嘔聲嘶。此胃中有瘡腐爛。最凶之兆。急用消毒飲加甘﹑桔﹑黑參﹑牛蒡﹑竹葉。並磨犀角水救之。遲則咽爛而死。若腹痛脹滿。煩躁气急者。此毒入於脾。當用枳實導滯湯利之。否則喘急厥冷。難治矣。若痘後勝常飲食。日漸羸瘦。此气血兩虧。胃中虛火也。錢氏異功散﹑四物湯。並加黃連。相間服之。更節飲食爲要。若大便祕結。毒盛血枯也。消毒飲加生地黃﹑麻仁﹑杏仁以潤之。因多服熱藥燥結者。消毒飲加麻仁﹑芍藥﹑山梔。若口舌生瘡。赤者爲心脾蘊熱。宜涼膈散。白者爲心肺有熱。宜淸肺湯。外以靑布蘸水拭淨。用馬鳴散摻之。收靨時。口舌生瘡。及患齒疳者。皆由餘毒不解。乘於陽明。而燻逼上焦也。宜淸胃化毒。甘露飲加犀角﹑連翹。咽痛者。亦由餘毒畱於管龠。肺受火淫而爲腫痛也。如聖飲。若收靨之後。目閉不開。或生翳膜。疼痛昏暗者。俱宜涼血解毒淸心瀉肝。隨證治之。若收靨未齊。忽發餘毒。而身面目睛俱赤者。難治。翁仲仁云。痘瘡旣靨之後。或成癰腫。人固知爲餘毒矣。不知气髙而喘息作聲。

擷背擡肚者。餘毒之在肺也。痰涎稠粘。切牙戛齒。泄瀉不止而口臭者。餘毒之在脾胃也。盜汗出於胸前。向午則熱而渴者。餘毒之在心包也。睡中多驚。身常發熱。餘毒之在肝也。耳葉與尻常熱。餘毒之在腎也。眼合不開。身腫不消。壯熱不淸。鬱鬱不樂。諸經皆有餘毒也。又須知發於巓頂及胸者。爲心經之毒。發於臂肘及背者。肺經之毒。發於脇膝及筋聚處者。肝經之毒。

發於七節之傍及尻上者。腎經之毒。發於正面及咽者。胃經之毒。肝肺及胃之毒多易治。心毒多危。腎毒不必治也。大抵血熱毒盛而發者。其毒必腫色赤。能食便祕。並宜消毒飲加解毒涼血藥。胃气實者。排毒散微下之。若气虛毒盛而發。其毒必漫腫色淡。食少便滑。𨿽用參﹑內托。

多不可治。若用犀角﹑芩﹑連﹑地黃之屬。是速其斃也。如徧身流注淸水。延綿不已者。不治。

卷十二嬰兒門下

婦人

女人天癸旣至。陰常不足。痘瘡以气爲主。血爲輔。一有不足。則變易生。如發熱之時。正遇經來。此熱從血解。瘡自發出。最爲吉兆。若四五日不止。則熱入血室。血必妄內聯動。中虛之證也。小柴胡加芎﹑歸。若非經行之期。於發熱時而經忽至者。此毒火內熾。逼血妄行。必瘡多毒盛。急以犀角地黃湯加紫艸﹑蟬蛻﹑牛蒡﹑連翹。使熱淸毒解。痘出經止。方無變患。遲則內虛瘡陷矣。又如起發灌漿之時。適遇經行。三四日不止。必難起發灌漿。或平塌。或灰色。或黑陷。急用十全大補湯加熟附。使起發灌漿。或出贈痘爲吉。若寒顫切牙喘滿者爲內脫。不治。又如起發灌漿之時。經水適來。或口喑不能語者。乃血去心虛。不能上榮於舌。先與保元湯加歸﹑地﹑門冬﹑茯神﹑棗仁。待其能言。後以十全大補湯加豬心血調服。又經不斷之時。適逢出痘。發熱神昏。言語狂妄。循衣撮空。如祟狀者。此經後血室空虛。邪熱乘虛而犯衝脈也。四物湯合導赤散加麥冬。又如崩漏不止。气血俱虛之後出痘。此必不能勝任。𨿽十全大補。多不可救。又如向來經閉不通。血海漧涸。適逢出痘。毒瓦斯怫郁衝任之間。二陽之證並發。攻之則妄行不止。宜歸脾湯調其心脾。使毒得發泄。庶或可救。至如孕婦出痘。最爲可慮。不問輕重。悉以安胎爲主。胎動不安者。四物湯加參﹑術﹑砂仁。有熱證當用黃芩。必須酒炒。胎安痘出稠密。參內托散加紫艸﹑歸﹑芍。至如痘瘡正在起發灌漿時。忽遇分娩。气血俱虛。十全大補倍參﹑加熟附子。以補气血。甚則大劑保元湯。更加膠﹑艾﹑姜﹑附。續續灌之。若小腹急痛。瘀血未盡。須加肉桂。

胎下之後。絕無瘀血。按之急痛者。此必瘀積小腹。加炮黑山楂。以伏龍肝煎湯代水煎藥。臨服再加熬枯黑糖半兩最妙。若切牙寒顫。腹痛作渴。手足冷身熱者。此脾胃內虛。而顯假熱於外也。十全大補湯加熟附。服後止者吉。不止者凶。如產後半月十日之間。適遇出痘。此气血新虛。

必以大補气血爲主。大抵男婦婚嫁之後出痘。其頂必不能髙聳。其形多大而扁闊。其色多淡而不黃。不可拘小兒元气未發泄之例也。

卷十二嬰兒門下

痘形

痘瘡從顴骨上起者。曰當顴痘。朗朗不妨。稠密者危。在口兩角出者。曰監門痘。後必成水泡及瀉。下頤先出。曰脫須痘。漿𨿽充灌。終屬危候。痘出紅活光澤。粗細一勻者。曰石痘。吉。手足四肢皆有。惟身少者。曰四腕痘。凶吉相半。若身面皆無者不治。通身皆有。

足心無者。曰無根痘。須看周身多少。少者吉。多者凶。上身少。下體多者。曰逆痘。凶。

上身多。下體少者。曰順痘。吉。上下有而中間少。或兩脇多而腹上無。腿上不起者。曰兩節痘。危。此證當從虛治。胸前獨多。曰瞞心痘。多凶。加渴瀉者不治。兩腰每邊一个紫大者。

或皆紫黑如蚤咬者。及未出先見腰痛者。曰折腰痘。五日死。初報點五七粒成叢。數十處皆然者。曰梅花痘。起腫必達成一片平塌。若有贈痘光澤如珠者。吉。贈痘亦平塌枯滯者。凶。報點周時卽痂。復又報點。如是數番。名九焦痘。可治。若當額地角顴骨心胸背手耳後。有一二个黑陷者。亦曰九焦。不治。痘粗肥而嬌紅色艷。不能結實。名晃痘。不可因其好看而妄斷爲吉。急宜調補脾气。否則爲溏瀉癢塌之患。痘出而頂有皺紋者。曰椒皮痘。或紋如茱萸者。皆不治。痘出紅潤而中心少有黑點者。曰茱萸痘。爲血熱。可治。中黑陷而四圍灰白者。曰陷頂痘。九日死。初出狀如蚊蚤所嚙。三日後反不見者。曰反關痘。五日死。痘起黑陷。或紫黑中有血疔者。曰紫疔痘。七日死。痘瘡中有紫黑疔。生於上。太陽當心者。曰黑疔痘。三日死。痘黑而光澤者。曰賊痘。有背部與當顴監門。及拘腮鎖口。俱用銀鍼挑破。以珍珠散塗之。

初起瘡色淡紫成片。曰紫雲痘。十日死。痘未出時先驚搐。曰先驚痘。不必治驚。痘出自愈。

若出而復沒。𨿽少而不起發者。難治。若已出而發驚者。曰逆驚痘。不治。痘起稠密無縫。紫黑成片而發搐者。曰驚搐痘。不出六日死。痘出𨿽有縫。粒密而色昏者。曰數臾痘。不治。痘出不圓不起。頂紅根白者。曰頂紅痘。不治。痘空處有雲頭紅色者。名夾斑痘。治之而斑退痘起者吉。否則凶。痘空處細密有頭粒者。曰夾疹痘。痘稀而疹先退者輕。痘密而疹不退者重。

痘出大便祕結。而痘瘡朗朗紅活者。曰關門痘。不妨。痘瘡不成膿。而內瀉痢者。曰伏陰痘。

治宜溫裏。痘瘡紅潤。而引飲渴不止。及狂言妄者。曰向陽痘。治當涼解。痘瘡正出。而胸膈髙腫。內不寬者。曰結胸痘。下之生。遲則死。周身皆收靨脫痂。巓頂一粒紫大不收者。曰鶴頂痘。二十日外。必發驚而死。亦有周身痂脫。正額一粒潰而不斂。至月餘作癢。破出臭膿。

聲啞悶亂而死者。有周身痂脫。頭上一粒不斂。至四七日忽癢甚出蛆。聲啞悶亂而死。皆鶴頂之類也。有收靨脫痂之後。忽身發火熱。舊靨愈處。重出一番。痘竦囊聚。腫痛愈加者。曰杌痘。此毒蓄營衛。急宜涼血解毒。當愼風寒。節飲食。否則。必毒邪攻迫。腹脹潰爛。陰陽不分而死。痘皮薄破爛者。曰濕痘。大劑補脾燥濕。間有生者。切禁黃。以其反助表濕也。痘一出如豆殼水泡。兼腹瀉不止。曰水患痘。不治。痘起脹而與肉齊平。𨿽有黃漿。根血紫滯者。

曰板黃痘。亦名延日痘。𨿽痂盡脫。而日漸枯涸。延至月餘多死。痘四圍平塌闊薄。中間一點色白而點者。曰窠痘。必死。痘出數粒面叢。平塌不起者。曰痘。治之起發分顆者吉。

否則凶。初起發時。瘡頭便帶白漿者。曰疫痘。不治。痘點見於下頤。或耳下眉心。若白頭如。漸漧枯倒陷者。曰白悶痘。三四日死。若報點如丹。漸幹焦紫黑者。曰紫悶痘。五六日死。

若喘脹衄血便血者。曰緊悶痘。二三日死。痘周身皆白。內空殼一聯者。曰蛇殼痘。難治。若變臭者可治。痘瘡至漿來而潰爛。臭不可聞者。曰臭痘。無妨。臭而裂者。爲外剝。不治。痘稠密不能起發灌漿。六七日間。忽瀉膿血者。曰瀉漿痘。此證多有生者。𨿽危不妨。痘初起時光澤。至四五日反不起而伏陷。將發虛寒者。曰伏陷痘。急當扶裏爲主。痘𨿽起發灌漿。漿未足而忽然幹靨者。曰倒痘。多危。痘出旣紅。忽然變白。更加寒顫切牙者。曰寒顫痘。急當助表養血。亦須防過十二十四朝。方可無事。若先出紅澤。適遇婦人經事所觸。而變灰白色者。曰血厭痘。急覓月月紅花或莖葉。煎湯調紫艸茸末一錢匙。入酒釀服之。緩則難救。

卷十二嬰兒門下

異痘

夫痘有似凶而吉者。似吉而凶者。不可不辧。如諸痘不起。而天庭曉星起灌者吉。諸痘壯起。而天庭曉星不起者凶。諸痘不起。而太陽獨起者吉。諸痘壯起。而太陽不起者凶。諸痘不起。

而耳邊方圓寸許獨起者。腎經旺也。吉。諸痘壯起。而耳邊方圓寸許不起者。爲腎敗也。不治。

徧身俱起灌。惟左耳下外面。有兩三粒不起灌者。肝腎毒盛。定作唇裂齒幹。宜急救之。凡頭面四肢密者爲險。若得地角有數粒如珠者。爲順。諸痘俱好。地角獨伏陷漧枯。或灰白不起者。

爲逆。痘徧身俱陷。惟尻骨飽滿如珠。此腎臟有權。補托灌漿卽愈。面部俱稀。而鼻梁左右密如蠶種者。毒聚於胃也。危。面部俱稀。而口角有黑痘一粒獨大。或兩邊有兩粒者。爲門疔。初起可救。五六日不治。痘出徧身稀疏。惟項下稠密一片至頤者。名鎖項托頤。不治。若喉頸太多者。急用山豆根﹑牛蒡子﹑黑參﹑木通﹑甘﹑桔﹑芎﹑歸﹑生地﹑荊芥輩治之。遲則毒結咽喉。不救矣。初見標時。胸上臍下俱有。中間一截無者。此脾胃虛。

急用參﹑﹑歸﹑芷﹑濃朴﹑紫艸﹑木通﹑防風輩救之。七日之外難矣。痘出徧身斑斑成片。如打傷痕者。不治。痘標旣完。手足胸背俱多。而頭面無者。气血不能上升也。急用升麻﹑芎﹑歸﹑甘﹑桔﹑防﹑芷﹑蘇葉﹑前胡。加姜服之。五日後不治。曲池生癰而死。若徧身稀者。不在此例。初出便如綠豆。兩三日大如棋子。其痘根頂全無血色。比眾獨大。按之虛軟。曰賊痘。四五日出血而死。痘出數十粒成塊。肌肉結硬。中有一大者。曰痘母。此血凝毒盛。急須挑破。內服眞人解毒湯。外用綿胭脂煮熱熨之。熨之肉不柔和者不治。頭面無空。平塌色白。俗名蛇皮。

此漧枯不能作漿。至十一二日必危。若得發臭而不剝裂者。可治。初標紅潤。至四五日忽變伏陷。此爲藥患。急扶表裏。痘𨿽肥滿。而內實幹無血水者死。痘中有凹。四邊特起。明亮堅硬。漿板不化。形加石臼者。不治。痘瘡生虫。皆濕熱所化。毒流皮膚也。𨿽冬月亦有之。以柳葉鋪下。令兒臥上。則虫自死無柳葉時。預收幹者爲末。香油調敷亦效。初出血點。其色紅紫。徧身如點朱者。六日死。血泡協熱。而漿肥滿。刺泡血紅。急以犀角地黃湯加白芍治之。血黑不治。痘本稀少。四五日起發。六七日收靨。痂幹而赤。九日而痂落。此气血充足毒少。故隨出隨痂。不及作膿也。最佳。瘡𨿽起發。四畔又出小痘。攢簇如粟米。不待長養灌漿。必加搔癢而死。瘡頭有孔。膿水漏出。堆聚幹結。或淸水自破。水去幹黑者不治。痘發漿泡。而人中平滿唇翻。腹脹气急者不治。痘發燎漿泡。切忌損破。漿臭後猶或可治。破則不治。其形如豆殼。灰白全無血色。擦破血出無膿不治。痘已出齊。紫色不起不漿。如浮萍貼於肉上者不治。

如微微髙起。爬出有血。急以涼血解毒之劑救之。黑痘多屬血熱。本爲惡候。然形狀多端。宜隨證解救。紫黑點子隱於皮膚間者。用人牙燒灰﹑豬尾血。酒釀調五七分。量人大小與之。初出便見黑點。急用紫艸茸三錢酒煎服。或形如痣。或如牽牛子。或如煤炭。或靑紫成塊。皆爲寒閉熱毒。宜化毒涼血。荊﹑防﹑蟬蛻﹑紫艸﹑黑參﹑木通﹑連翹輩救之。熱甚加黃連。黑而軟大者。气弱毒盛也。保元湯加紫艸。以上諸證。竭力圖成。或可十全一二也。近看如水蓼花。遠望如胭脂色。淸水不能成漿者不治。先見標一二點於面部。或口唇上下。周身俱無。如常起脹灌漿收靨。此爲報痘。不知者以爲本痘稀少。以火照之。紅點隱隱藏於肌肉之內。急宜托裏解毒。其痘齊出。否則頤下發癰毒而成不救。

卷十二嬰兒門下

逆證

痘瘡不治之證。總勉彊用藥。終無生理。初出時從天庭司空太陽印堂方廣等處發出。或如蠶種。或如魚膘。或發點朱灑墨潑靑。成靑黑紫斑。或肌肉有成塊處。或有靑。成紫黑漧枯。

或徧身有瘙疹。或如玳瑁。或頭面一片如胭脂。或初出紅點帶紫。或夾斑如錦紋者。俱危於四五朝。遲則不過六七朝也。若見靑斑者。頃刻危矣。若徧身不起。俱發紫黑斑點。或初起頂陷。

連肉通紅。或如沸無縫。或薄如竹膜。摸之便破。或如蛇殼如魚皮。頂陷如羊眼。赤亮如湯泡火燒。或腰腹作痛。上下出血。或如糕。成片連貫。眼合無漿者。俱危於七八朝。遲則不過十朝也。若四五日間。面目浮腫而瘡不腫。其痘黑陷紫陷。或灰白。或發紫泡水泡癢塌者。危於十一二朝。其泡刺破。出黑血黃水者不治。若四五日諸痘未灌漿。唇上有瘡先黃。失於鍼挑者不治。若五六日內。痘白而腫。光亮如水。根腳不紅。或聲啞气急。或鼻陷嚙齒。或目閉忽開。

露白無神。不省人事者不治。若六七日不能灌漿。但空殼漧枯。全無血水。搔破無膿血而癢塌者。十二日死。有膿血者不死。二三日根窠不分。紅腫如瓜。或如冷粥結面。或如胖蠶之形。或如油光黍米。內有紅紫。或頂陷。有眼如鍼孔。色紫黑者。俱不治。若兩頰兩頤。多致成片。如塗朱者。此肝乘脾。當十二三朝不食而危。若七八日間。陷伏焦紫漧枯。不能灌漿。或切牙寒顫。語狂躁煩悶。嗆水錯喉。在七日前見者難治。或目閉。口中臭爛成疳。延及內外者不治。或七八日後。腹脹气喘。有痰如拽鋸。啼哭不止者。可治。無啼哭者。不治。

或嫩薄易破。抓塌成餅。堆垛如雞屎。泄瀉不止者不治。或瀉下如豆汁。或便膿血。或乳食不化痘爛。或口臭唇焦。或目閉反開者。不治。或不時哽气。如欲大便狀。或胸髙突起。神昏悶亂。或舌捲囊縮。咽腫不食。或蜷腳不伸。或憎寒四肢逆冷。或目閉腹脹。厥冷過膝。或先痘後驚。連發搐不止。及痘後慢驚。目無神而色靑者。皆不可治。當靨癢塌無膿。皮如血殼者。必發寒顫切牙口噤而死。婦人經水不止。或墮胎下血。身大熱不退者。並不可治。凡發熱時。頭溫足冷。昏悶如癡。渴飲不止者。其痘必危。凡腰下見點。腰上不出者不治。凡斜視之。臉如橘皮。不分肉地者死。起脹時色白如飯。平塌不起者死。若此者。乃毒盛血枯。不可認以爲虛寒之候。至如可畏之證。附列於後。如不食。或多渴寒顫困倦。脾虛也。戛齒噤牙。腎經熱甚也。煩躁體熱搖頭。肝熱生風也。吐逆泄瀉。乳食不化。便膿血者。脾胃虛寒。毒入大腸也。瘡作黑坑。內無膿血者。腎熱脾虛也。大小便澀。口渴者。心肺熱也。喘急痰盛者。肺熱甚也。以上可畏之證。內犯一二。用藥得效者生。不效者死。若犯三四證。必無生理也。

卷十二嬰兒門下

諸證

頭疼可治目閉初起不治八九日無事十三四日凶咳嗽無事。气急初起無事八九日凶。搖頭初起𨿽凶可治。八九日後。不治。聲啞。初起難治。七八日可治。痂落後凶。兼喘急不治。或哭泣聲啞。

色澤者可治。色晦者不治。喉痛。初起可治。痂落後凶。語。初起重。痂落後凶。心胸痛不治。腹疼。初起無事。痂落後凶。腰痛。初起及痘中凶。十四日後無事。項不能舉。天柱折。

𨿽結痂幹靨。二十日外必凶。十指冷。脾虛者可治。毒盛者不治。手足搖不治。手足痛。初起凶。八九日無事。足冷過膝不治。眼耳出血不治。鼻衄無事。吐血。鮮紅可治。紫黑不治。尿血不治。大便血可治。吐黃水。腹不疼無事。腹疼者凶。吐淸水無事。吐濃痰無事。吐臭痰不治。錯喉。初熱凶。灌漿時不妨。寒顫。初起不治。七八日後亦不可治。

切牙。初起不治。起長時凶。七八日後可治。泄瀉淸白。寒也。可治。泄瀉黑水。臟腑壞也不治。吐蛔。初起吐一二條無事。多則凶。十四五日吐出卽死。便出多者亦凶。燥渴。結痂後凶。不食。結痂後凶。餘毒盛也。

卷十二嬰兒門下

看法

朱濟川曰。醫以認證爲要。凡一入門。必先知其家貧富何如。時月炎冷何如。兒之稟賦何如。形色善惡何如。脈診微盛何如。肌膚老嫩何如。痘出稀密何如。部位順逆何如。气血虛實何如。

表裏寒熱何如。聲音淸濁何如。口舌燥潤何如。睡臥安否何如。舉止動靜何如。飲食多少何如。

二便堅利何如。又有凶中藏吉。吉中藏凶。不可不辧。審此數者。隨宜而治可也。

卷十二嬰兒門下

用藥

痘瘡者血蘊也。治宜活血爲主。故紫艸﹑紅花不可少。紅甚便滑則忌。山楂散血消積。胃虛不能食則忌。甘艸解毒和中。中滿則忌。陳皮健脾行气。自汗則忌。大腹皮利水治脹。發散則忌。

牛蒡子疏風潤色。滑竅通肌。泄瀉則忌。木通疏利膀胱。溺多則忌。訶子﹑烏梅止瀉渴斂汗。便實則忌。參﹑術扶元益胃。血燥毒盛則忌。升麻﹑葛根升發開提。痘密汗多。毒盛裏實則忌。羌活﹑白芷敗毒追膿。气虛則忌。歸﹑芎活血補血。血熱黑爛則忌。芍藥﹑地黃涼血助陰。血寒不發則忌。辰砂定神除熱卻煩。灰白不發則忌。糯米暖胃實脾。气滯則忌。防風散風解熱。气喘則忌。木香調气散寒。止腹痛瀉靑。斑黑燥渴則忌。濃朴溫胃治脹。煩渴則忌。細辛發散上行通肺。

燥熱則忌。柴胡發表透熱。气升則忌。前胡除痰治嗽。便泄則忌。半夏消痰止嗽。燥渴則忌。麻黃﹑紫蘇散表逐寒。表虛則忌。姜﹑桂助血溫中。血熱妄行。幹紅焦紫則忌。附子回陽補元。治虛寒厥冷。煩亂則忌。大黃蕩滌實熱。胃虛食少則忌。人牙起發腎邪陷伏。血熱毒陷則忌。山梔降火下行。气虛便溏則忌。犀角涼血止衄。時值行漿則忌。牡丹皮行血歸經。痘前多汗則忌。肉豆蔻健脾止瀉。便實則忌。桔梗開郁發導。用下則忌。蟬蛻驅風散毒。表虛汗脫則忌。枳殼寬胸下气。气虛下陷則忌。胡荽﹑乳香時焚開竅。血熱毒盛。煩渴衄汗則忌。黃柏﹑綠豆﹑生甘艸等分煎膏。預先塗目眶。或胭脂塗眼眶耳前。使痘不侵目。出後則忌。一發熱起。便以絲瓜近蒂三寸。連子燒灰存性。加辰砂酒服。可使痘稀。見點則忌。每年端午日服之。服久可使不出也。

卷十二嬰兒門下

禁忌

痘瘡自初出至收靨時。臟腑俱虛。外邪易觸。飲食易傷。必須避風寒。調飲食。日用胡荽﹑紅棗﹑大黃﹑乳香焚之。若血熱毒盛。禁燒胡荽﹑紅棗之屬。恐變煩渴焦癢之患。如煎油炒豆殺牲腥血。硫黃﹑腦﹑麝諸香。蔥﹑蒜糞穢之气。房事淫气。異服生人。及鑼鈸金器之聲。俱宜避之。

勿令洗面。恐生水損眼故也。眼鼻勿動其痂。則無眼弔鼻之患。行坐勿令太早。免致腰酸腳痛之虞。能食者。與鯽魚﹑白鯗之類。切不可與生冷瓜﹑柿﹑梨﹑橘。韭﹑蒜﹑醋﹑醬。粽﹑雞﹑鵝﹑椒。姜辛辣等物。雞子害目。亦不可食。近世多用鮮筍﹑鮮魚發痘。若脾胃虛寒者。誤與。每致泄瀉不食。如天大寒。蓋覆常宜溫暖。恐毒瓦斯爲寒所滯。則痘不能生發也。如天大熱。勿使客熱與毒相並。致增煩躁潰爛也。其麻疹比之出痘固輕。然調治失宜。風寒不避。禍不旋踵。一切辛辣濃味。助火酸收之物。咸須禁食。如酸醋﹑胡椒﹑豬肉﹑核桃及梅﹑杏﹑櫻桃﹑梨﹑柿﹑荸薺等類。若誤犯之。則有伏慝焦紫。喘脹聲喑而難救也。誤食雞則終身肌膚粟起。誤食糖霜。多發疳蝕。必俟兩月後。方無禁忌也。

卷十二嬰兒門下

麻疹總論

麻疹者。手足太陰陽明二經蘊熱所發。小兒居多。大人亦時有之。是亦時气傳染之類。其發熱時多咳嗽多嚏多嘔。眼中如淚。面浮腮赤。多瀉多痰。多熱多渴。多煩悶。甚則躁亂咽痛。唇焦神昏。通身紅赤。起而成粒。勻淨而小。斜目視之。隱隱皮膚之下。以手摸之。磊磊肌肉之間。其形若疥。其色若丹。以其陽气從上。故頭面愈多者爲順。法當淸涼發散爲主。藥用辛散以升發之。涼潤以淸解之。切忌酸收。凡動气燥悍及一切溫補之藥。愼不可犯。誤用禍不旋踵。辛散如荊芥﹑薄荷﹑前胡﹑葛根﹑麻黃﹑石膏﹑鼠粘子。

涼潤如黑參﹑栝蔞根﹑葳蕤﹑麥冬﹑生甘艸﹑芩﹑連﹑貝母﹑連翹﹑竹葉。皆應用之藥。又當隨所發月時。量兒大小。及見證輕重而爲制劑。若漸出漸收者。其勢𨿽輕。而熱尙未平。須防喘急。

若連綿三四日者。其勢𨿽盛。而熱已發泄。必無他變。宜大靑湯。或消毒飲加黑參﹑石膏﹑麥冬﹑竹葉。若發熱時徧身汗出。或衄血者。此毒解也。勿遽止之。若汗出太多。血流不止。當以淸肺湯去款冬﹑杏仁加麻黃根以斂汗。犀角地黃湯以止血。遲則气虛神耗。爲難治也。若發熱時。或嘔吐。或自利者。此火邪內逼。毒瓦斯上下行也。俱宜淸熱解毒利小便。切勿止澀。大凡疹證發熱時。未有不渴者。但當與綠豆燈心湯。勿與冷凍飲料。致成水蓄。多生變幻也。卽葷腥酒面生冷水果。

咸須禁之。麻疹多有熱痰在肺。初發時必咳嗽。宜淸熱透表。不得止嗽。麻後咳嗽。切忌辛溫酸澀。但用淸咽滋肺湯以淸餘熱。痰壅自愈。多喘者。熱邪壅肺也。切勿定喘。惟應大劑竹葉石膏湯去半夏加貝母﹑黑參﹑薄荷。如冬天寒甚。麻毒爲寒郁於內。不得透出而喘。加蜜酒炒麻黃。一劑立止。夏月熱勢甚者。卽用白虎湯加竹葉。忌用升麻。誤服必喘。然喘爲肺气壅遏。故喘必兼嗽。而張口擡肩者。肺竅不通。不治也。故諺有喘而咳嗽者可療。喘而不嗽者難醫之語。又其證多泄瀉。愼勿止澀。惟宜芩﹑連﹑葛根。則瀉自止。疹家不忌瀉。瀉則陽明之邪熱得解。是亦表裏分消之義。又有疹收之後。飲食如常。卒然心腹絞痛。徧身冷汗如冰者。此元气虛弱而中惡气也。朝發夕死。勿妄治之。凡麻疹以鮮明似錦爲吉。黑晦如煤最凶。頭面不出者重。紅紫黯慘者重。

咽喉腫痛不食者重。黑黯漧枯。一出卽沒者不治。鼻扇張目無神者不治。鼻靑糞黑者不治。牙疳臭爛者不治。疹之牙疳。最爲難治。外用無比散吹之。內服加味淸胃散更加荊芥﹑石膏。緩則不救。疹中諸患。不宜根據證施治。惟當治本。本者。手太陰足陽明二經之邪熱也。解其邪熱。則諸證自退矣。有夾痘而出者。此毒瓦斯太盛。故一齊湧出。不必治疹。但當托痘爲主。然治痘宜溫。治疹宜涼。此又不可不審。大人男婦出疹。當與外感並治。

惟淸涼解表。隨天時寒暑施治。凡麻痘並作。臟腑風熱交患也。麻乃風邪外感。痘爲胎毒內發。

二者相雜。赤暈發。多有誤認痘出太密而委之不救。殊不知其爲疹夾痘也。當與化斑湯續續頻進。麻毒解而痘自起矣。有種行漿疹子。極似痘。最難看。然痘則必有頂盤。疹𨿽有漿。而頭粒必不堅。根盤必無紅暈也。疹後痘不結痂。乃元气虧損。當大補脾胃爲主。不可誤認邪熱未盡。

復與淸熱退火之藥。

卷十二嬰兒門下

例治﹝四十則﹞

麻疹俗名痧子。浙人呼爲子。麻病風熱。人或未知。痧之與。字學不收。皆土音習俗之訛耳。原其証之輕重。今昔懸殊。吾吳水土濡弱之鄕。生气最易萌動。故麻疹之發。自始至終。

不過二三日卽安。從古迄今。靡不皆然。邇來風气變遷。有似北方气候。卽尋常麻疹。必六七日乃化消。若熱勢未盡。或觸風寒。或犯飲食。變證百出。其危有甚於痘者。因徧考方書。從無麻疹專學。間有一二及此。無非附見痘疹之末。一皆簡略不詳。何怪兒科之莫能舉措。且以痘方混治。曷知麻屬陽。陽從陰化。故外出內沒而不漿。痘屬陰。陰從陽化。當外疏內托以助膿。二者相去天淵。烏不可辧。然皆爲嬰孺說也。但今不特嬰孺。少壯每多患此。𨿽當參詳診切。仍不能捨此繩墨。而臨証之機。活法在乎心手。繩墨又不可拘也。予聞扁鵲入咸陽。秦人愛小兒。卽爲小兒醫。予由是隨時兼愛。曲盡一貫之道。

爲麻疹特開生面云。發熱麻痘之初。必由發熱。但痘熱不過二三日卽出。麻熱有六七日。或半月乃出。或乍涼乍熱。或壯熱經日不退。始熱之際。必見面赤眼腫。多涕淚。咳嗽連聲。是其候也。熱甚經日不退曰壯熱。惟正出時爲正候。若初發壯熱。至已出而熱不少衰者。其證必重。

淸熱透肌湯。出盡而壯熱不退者。竹葉石膏湯去半夏加荊芥﹑黑參。沒後而壯熱不退者危。急需涼解爲主。其有熱數日止而復作者。有早熱而暮退者。在初發時爲熱邪未透。葛根解肌湯。正出之際而煩熱轉甚。乃邪熱未解而復內攻也。淸熱退肌湯。沒後見者。爲余邪未盡。四物湯換生地﹑赤芍加連翹﹑黑參。亦有麻退身涼。越六七日而復熱者。非餘熱未淸。卽復感風邪。當以意消息。

或因大病之後。中气虛而然者。治本爲要。臨病之機。不可不審也。部位麻屬府候。發則先動陽分。而後婦陰經。一身之中。陽部宜多。陰部宜少。陽部宜透。陰部卽不透。亦可無慮。若陰部多而陽部反少不透者。爲險。防有他變。陽部者。頭面背四肢向外者。皆爲陽。陰部者。胸腹腰四肢向內者。皆爲陰也。凡發自頭至足爲齊。頭面多者爲順。先從胸腹暖處起。漸發四肢者順。

如從手足起。漸發胸腹背者逆。形色色貴紅潤。形貴尖聳。若色𨿽紅潤而不起。二便艱澀者。淸熱透肌湯。如色淡不起。二便如常。此屬本虛。當兼培養气血。亦有色黯不起。大便祕結。唇舌燥赤者。爲火邪內郁。白虎湯加黑參﹑荊芥。其有色白不分肉地。惟點粒髙聳。時卽沒者。

邪熱本輕也。然有表气本虛而色白者。調護溫暖。越一二日自變紅活也。若正出時爲風寒所遏。

而色白如膚。必毛竅竦栗。葛根解肌湯。或麻出成片。一被風寒。便變爲白。身不發熱而反內攻。煩躁腹痛。痰喘气急者危。如毒攻於胃。則嘔吐淸水。攻於脾。則腹脹不食。攻於肺。則鼻塞喘促。攻於心包。則唇舌焦燥。不省人事。搖頭掣手。攻於腎肝。則變黑而不救也。若色紫赤而黯。是火毒熾盛。頂粒起者可治。宜涼血飲子。語煩躁者。黃連解毒湯調益元散。枯燥不起者難治。若頂粒焦者。無論紅淡。皆爲熱劇之候。並宜白虎湯。重用石膏。漧燥無汗。加麻黃以汗之。大便祕者。涼膈散下之。亦有麻發如雲頭大片。其形有二。一者大片赤。一者大片之上復有小紅點粒。皆火邪熾盛所致。白虎湯加黑參﹑竹葉。若麻出斑爛如錦紋。或出膿血。鮏臭不幹。心胸煩悶。嘔吐淸水。

身溫熱者。白虎湯加黃芩﹑茅術。若初發時有似斑屑者。乃風寒在表。而成癮疹。只宜疏解。俟麻一透。其疹自退。切勿誤認爲斑而與苦寒之劑。致麻內陷而難救也。咳嗽麻疹漧咳連聲不斷。

是火邪淩爍肺金所致。然咳則毛竅開而麻易出。故未出之先。最喜咳甚。發透其咳自已。若出盡及沒後而咳仍不止者。淸咽滋肺湯。咳嗽多痰。去麥冬加橘皮﹑茯苓。其有感觸風寒。咳嗽煩悶。嘔逆淸水。眼赤咽痛。口舌生瘡者。甘桔湯加芩﹑連。沒後見者。人參白虎湯去知母易麥冬。

以滋化之。

汗麻發之際。常宜微汗。微汗則肌腠疏豁。而邪易透。不可復用升發。升發恐汗大泄。不無亡陽之慮。其有隱陷不透之壞證。用權升發。得大汗而解者。此特語其變也。若壯熱無汗。而皮膚漧燥者。必風寒壅滯難出。多成內攻之候。或腹脹痛。或發喘促。宜與葛根解肌湯。

冬月越婢﹑三拗選用。但不可過劑。亦有因熱極火郁。皮膚漧燥而難出者。必致唇舌燥裂。二便祕澀。壯熱昏沈。或身體脹痛。喘促痰鳴。無論何時。急宜白虎湯加黑參﹑牛蒡﹑芩﹑梔﹑竹葉之類。大抵麻證當以微汗爲順。若始終無汗。𨿽沒後不無餘咎。其治總不逾上法也。

嚏麻疹初起而多嚏者。是內火因風邪激搏而然。正出時有嚏者。其候必輕。如沒後尙有嚏者。邪熱盡解。可無餘患矣。如嚏而多涕者。濁壅得泄。肺气自淸。最爲吉兆。若無嚏而鼻塞不通。必有風邪畱滯。宜辛涼之劑以透達之。

嘔吐麻之初起。吐瀉交作者順。幹霍亂者逆。欲吐不吐者危。嘔吐是胃中熱邪不得發泄而作。葛根解肌湯。正出及正沒時見者。消毒飲加枳實﹑黃連。多痰者。更加貝母﹑栝蔞根。若沒後而嘔者。脾胃虛而熱滯也。石斛淸胃散。其有嘔而吐蛔者。胃中痰熱膠固。虫無所養而上竄也。能食卽定。如蛔出多而不能食。爲胃敗。不治。

泄瀉泄瀉爲麻疹之常候。熱邪得以開泄也。發熱時瀉而黃赤稠粘。小水短澀者屬熱。四苓散加木通﹑滑石﹑已出。人參白虎湯去知母易麥冬。其證必多發渴。渴甚不止。熱甚不退。𨿽數劑無妨。如瀉下淸稀白沫。腹疼喜得溫按者屬寒。胃苓湯去蒼術加煨姜。瀉利窘迫而腹痛脹滿。或暖气如敗卵者。爲飲食停滯。枳殼湯加楂﹑柏﹑木通。大抵麻疹泄瀉。屬熱者多。屬寒者少。辧治宜早。

不可令其瀉久。瀉久則正气下陷。或成腫滿。或變下利。並宜枳實理中之類。以理脾胃爲主。麻後瀉利不止。口渴目閉。四肢不溫者。不治。嘔吐不食。洞泄不知者。不治。目麻疹發熱之時。眼光如水。而多眵淚。或白睛微紅。此正候也。若沒後猶見紅赤。爲肺經風熱未盡。瀉白散加荊芥﹑薄荷﹑黑參﹑牛蒡。閉不欲開。更加連翹﹑木通。赤而腫痛者。風熱上壅也。導赤散加荊﹑蒡﹑黑參。若爲風熱所侵而眼眶赤爛者。柴胡飲子。急須治之。否則爲終身痼疾。

發不出初起發熱咳嗽。渾身脹痛。有似傷寒之候。惟漧咳連聲。目赤多淚。嘔惡便溏。確爲麻疹之驗。

若將發之際。或爲風寒暴襲。或因肢體坦露。寒郁熱邪。不能外出此。全盛之勢未萌。與出後沒早不同。如气粗喘促。腹中脹痛。

煩擾不寧而不得出。急與麻杏甘石湯。或越婢湯去棗重用石膏。輕則升麻湯以升發之。若因觸犯霧露風寒。隱現不能發出。以新豬矢衝湯。隔簟蒸之。冷則更添滚者。並取豬矢燒灰。蔥白湯下二三錢。乃痘瘡黑陷用燒人矢之變法。卽燒人矢亦能發之。發之仍不出者。神丹不能復圖矣。

按古方麻疹升發劑中。多用升麻。曷知升麻性升。能升動陽气。每致邪熱上浮而作喘逆。當以紫蘇﹑蔥白代用。非特升麻當愼。卽桔梗初起亦須酌用。恐其載引濁气於上也。蓋麻疹宜涼宜潤。

一切辛燥之味。鹹爲禁劑。用藥之機。可不爲之愼重乎。

透表麻疹無問尖大細小。必得透表。

可無後患。其有一種匾闊赤成塊。塊上復有小粒平塌不起者。亦有一片如風毒。偏髙紅腫。但頭粒不尖。二者𨿽透。其中必有熱邪畱伏。防有他變。並宜竹葉石膏湯去半夏以滋化之。縱有餘熱。從此渙散矣。

不透表麻出而皮膚漧燥。毛竅竦栗。不能透表者。風寒郁遏也。越婢湯葛根解肌湯。隨輕重取用。其有表虛不勝疏透者。一味蔥白濃煎。時時與之。但得微汗卽解。若頭粒隱隱紅紫一片而不透表者。火毒熾盛也。白虎湯加荊芥黑參。如肌膚不燥。唇色淡白。二便如常而不透者。中气本虛也。消毒飲加連翹﹑木通﹑車前﹑茯苓。𨿽有蘊熱。不可輕用寒涼。卽用峻劑升發。亦必不能復透。但當解利。使之內化爲主。亦有胸背腰腹暖處起發而紅。頭面手足乍有乍無。此證必纏綿難已。且有沒後五七日。復發如前。兩三天而愈者。此气候之異。當非不透之比。只宜辛涼透表。漸次向安。欲求速效。轉增危殆。

沒早麻出未經三日。或爲風寒外郁。或熱邪內陷。或誤食酸收之物。一日半日卽沒。周身暖處絕無紅影。終變危候。若𨿽沒早。肌膚暖處尙未全沒。急需透表。發之不起。卽當審其所觸而與內解。如外爲風寒所遏。邪反內攻而沒早者。消毒飲加蔥頭熱服。復透者吉。甚則加麻黃﹑穿山甲。或越婢三拗選用。若不急治。必喘脹而死。亦有徧身靑紫熱腫喘脹气急。此毒滯血凝。半匿肌表。急投涼膈散去芒硝加麻黃﹑石膏以發越之。若腹脹喘促。溺澀臍突者。涼膈散加葶藶。庶或可救一二。若內挾痰熱。火毒亢劇而伏匿煩躁。或腹脹喘急。不省人事者。白虎湯加黑參﹑竹葉。若誤食酸醋收斂之物。伏匿壯熱。喘咳煩悶。以豬膽汁制甘艸煎成。續續與之。得吐微汗爲效。或苦瓠﹑生甘艸煎湯灌之。亦能取吐。吐中便有發越之義。誤會豕肉。喘脹气急。枳殼湯加山楂﹑芒硝以下奪之。誤食核桃。喘咳聲喑。消毒飲如石膏﹑馬兜鈴。若得熱退身安。气息漸調者。方可無慮。或大病之後。或洞泄不止。中气本虛。不能發越而沒早。惟當健運中气。略兼解表淸熱。若沒後徧身搔癢者。露風早也。消風散以疏解之。

難沒西北水土剛勁。稟質亦濃。麻必五七日乃沒。東南風气柔弱。麻出不過二三日卽化。

邇來地運變遷。未有不綿延數日者。當非難沒之比。若三四日後點燥色白。隱隱於肌腠而難沒者。此必衛气素微。不能發。或衣被單薄。阻其發越之機。以致綿延多日。法當辛散透達。不可遽用寒涼。蔽其開泄之路也。

渴渴乃肺胃熱盛之候。唇口必紅。二便祕澀者。門冬甘露飲。若二便淸利。唇色不紅而但渴者。此必寒涼太過。脾虛不生津液而作渴也。七味白術散去木香加糯米。渴而煩躁者。是熱邪淩爍心包。白虎湯加麥冬﹑竹葉。正沒時。竹葉石膏湯去半夏。渴而腹脹者。木虛實滯。爲難治也。

喘喘者。熱邪壅遏肺竅。气道阻塞而然。其證有虛實之分。虛者難治。實者易調。虛則小便淸利。大便溏泄。身無大熱。𨿽淸痰潤肺。多難獲效。實則大便堅燥。小便赤澀。身發狀熱。竹葉石膏湯去半夏加蔞仁﹑貝母。冬月量加蜜炙麻黃。隨手而應。若喘而無涕。兼之鼻扇者。不治。大抵未出而喘者易治。

沒後喘者。難治。初發之時喘者。三拗湯加石膏﹑芽茶。喘而臭漧口燥者。白虎湯最捷。若見於麻後。又宜淸咽滋肺湯以滋肺胃。白虎湯又爲切禁。故曰。醫不執方。活法在人耳。

气促气促多緣肺熱不淸所致。初發正出時見之。淸熱透肌湯。在正沒沒後。淸咽滋肺湯。如喉中有痰而鳴者。熱邪阻逆不得發越也。見於初發正出之間。除熱淸肺湯。正沒沒後見者。必邪熱未透。或露風沒早。餘熱內攻而肺气受傷也。難治。

喑肺胃熱邪。爲風寒所襲。不能盡達於表。咳盛咽傷故喑。宜淸咽滋肺湯。若喑而腫痛者。射幹消毒飲。然喑爲麻疹之常。不可與痘喑比例。

搐搐爲痰熱聚於心包。見於初發未透之時。淸熱透肌湯加蔞仁﹑竹葉。沒後見者難治。

只宜輕淸之劑調之。不可誤用金石。痰涎壅盛者。一味栝蔞湧吐之。若搐無痰鳴。或自嚙指者。

非眞搐也。此爲正虛不能主持。必死不治。

衄衄者。火邪熾盛。血隨火載。上行而溢於鼻。麻疹初起。是爲順候。其熱得以開泄。

不治自已。若衄之不止。或失血者。犀角地黃湯加荊芥穗。正沒及沒之後。衄仍不止者。四物湯加茅根﹑麥冬以滋降之。

譫妄譫妄是熱邪熾盛於心包。若發熱正出時見者。爲火邪內伏。不得透表而致。白虎湯加荊芥﹑鼠粘子。甚則加麻黃以發越之。在正沒沒後。並宜竹葉石膏湯去半夏加生地黃以淸解之。

切牙痘證切牙。有寒熱之分。麻疹切牙。皆爲熱例。乃陽陷於陰。故多發渴而手足熱。喜飲冷者。麥門冬湯加丹皮。若手足不熱而反厥冷。喜飲熱湯。此爲熱邪內亢。後必下血。咽喉作痛。

痰鳴而死。卽與白虎湯。多不可救。

唇燥唇燥多屬脾胃之熱。淡而燥者。其熱輕。赤而燥者。其熱深。紫黑而燥者。熱劇而重也。隨輕重以淸潤之。

唇舌破裂唇舌破裂者。心脾之火上衝也。其色必多深赤。初發正出時見之。白虎湯加芩﹑連﹑黑參﹑荊芥﹑薄荷。若正沒沒後見者。爲心脾俱絕。及紫黑枯燥而血不活者。皆難治也。

口气口气穢濁。乃熱邪蘊隆於胃。淸胃散加石膏﹑連翹﹑生甘艸。其有臭不可聞者。此胃敗也。不治。若其人本有是證。不在此例。

舌胎舌者心之苗。麻本火候。心屬於火。故舌多有胎。白爲肺熱。黃爲胃熱。但當淸解疏利。更參外證而爲施治。純黑爲心絕。黑而濕者。熱淫血分。黑而燥者。熱淫气分。皆爲危候。

並宜白虎湯。濕者。加生地黃﹑黑參。燥者。加麥冬﹑竹葉。黑色漸退者吉。不退者死。

口疳牙疳腐爛。是熱畱陽明。餘毒上衝所致。加味淸胃散加石膏﹑荊芥。大便祕者。當歸散微利之。外用栗根白皮煎湯漱淨。以無比散。或燒鹽散吹之。如通齦色白者。自外延入內者。

無膿血者。齒落口臭者。喘促痰鳴者。皆爲不治。若滿口唇舌黃赤白爛。獨牙齦無恙者。此爲口瘡。非牙疳也。亦胃中餘熱未盡。毒壅上焦。二便必多艱澀。導赤散以瀉心脾之火。外以綠袍散敷之。

腹痛腹痛之由不一。總爲火毒內郁。或風寒壅遏。或飲食停滯。皆能致痛。於發熱正出時。

風寒壅遏。毒反內攻而腹痛者。急與疏表。麻透自已。若飲食過傷。腹滿脹痛者。力爲消導。其痛自除。時當正沒。

沒未盡而腹痛者。兼淸中外。而痛自止。沒後見者。分利餘熱。其痛自愈。又須驗其有無他證。

屬虛屬實而與治之。若熱邪內結而腹痛者。通利大便爲主。有麻後脾气不調而致腹脹。面目四肢浮腫。分利小水爲要。至若元气大虛。陰陽不能升降。小水不利。徧身浮腫。喘促兼見者難治。

便祕大便祕結。火壅血燥而耗津液。麻疹大非所宜。無論日期前後。速宜淸潤。四順淸涼飲。甚則涼膈散以通利之。愼勿遲延。恐麻變焦紫而難救也大抵麻疹自出至沒。二便俱不宜祕。

祕卽微利可也。

溺澀小便赤澀。在初熱正出時。熱邪澀滲。是爲正候。沒後見之。爲餘熱下匿膀胱。導赤散加麥冬以滋气化。利之仍不通者。必大便祕郁之故。大便一通。小便自利。

痢麻之作痢。爲熱邪內陷。在正沒或沒後而痢下色白者。黃芩湯加防風﹑枳殼。下膿血者。

白頭翁湯去黃柏加防風。或因食積而滯下者。枳殼湯加楂﹑柏﹑木通。腹中作脹。時痛時止者。

濃朴湯。亦有瀉久而成痢者。漧薑黃芩黃連人參湯。自始至終痢不徹者。必有風毒畱滯於內。則宜解毒行滯。而兼疏風實脾。庶幾克應。如痢下紫黯如癰膿。如屋漏水。如雞肝色。如黑豆汁之類。加之气喘躁渴。熱甚發呃。噤口不食。麻色紫晦者。皆死不治。

下虫下虫多見於沒後。此以胃熱少食。虫不能安而下也。與過食傷中。虫不能容而下不同。但須調其飲食自愈。非上出之比。不須治之。

睡麻疹正出時。精神困倦。沈睡不醒者爲逆。蓋緣正气虧損。邪火內郁。正气不勝所致。

若沒後而沈睡不醒者。

爲气血俱虛。補脾養血爲要。如沒後煩擾而反不得寐。是餘火復燃。急需滋養陰血。虛陽自斂。

亦有昏睡不知起止。掐其頰車合谷不知疼痛。似寐非寐。無問正出沒後。良非吉兆。當察其兼見何證。而與施治可也。

不食不食是胃中邪熱熾盛。不可彊與。𨿽數日不食。亦無妨害。在初發正出時。白虎湯加荊芥。麻透熱淸。自有食也。沒後不能食。石斛淸胃散。量加健運之味。元气委頓者。急需培補。防有虛羸之患。

鼻扇鼻扇者。肺將絕也。若兼喘滿痰鳴。此必不治。如咽喉淸利。無喘滿而精神不減者可治。宜滋培肺气爲主。沒後見者死。

胸髙麻疹胸髙肺熱熾盛而脹也。多見於正沒沒後。爲肺經壞證。不治。

身冷麻爲肺胃邪熱所發。本屬於陽。肢體常宜溫暖。若反淸冷如冰。是爲逆也。其有沒後徧體溫涼如故。獨下體厥冷過膝者爲腎敗。不治。如初出腰以下不熱。毒不能透。而反漸沒者。

亦爲逆候。急當溫養脾腎。或有得生者。

妊娠麻屬火候。最易墮胎。若初發正出時。須驗其色之紅淡。熱之重輕。而與疏解。疏解之中。佐以淸涼滋血安胎爲主。四物湯加條芩﹑艾葉﹑荊芥﹑紫蘇之類。若胎气上衝。急用薴根﹑艾葉煎湯。磨檳榔續進以降之。一切實脾行气溫燥之藥。旣礙麻疹。復傷子气。鹹須禁之。

虛羸麻患旣平。形體羸瘦。精神倦怠。飲食減少。或咳嗽不止。或便泄不已。或身熱不除。皆眞元虧損。恐成勞瘵。並宜雙和湯去川芎以和之。嗽。加橘紅﹑貝母。咳。加麥冬﹑百合。

瀉。加白術﹑扁豆。食難孚化。加砂仁﹑穀芽。气血俱虛。合四君子湯。隨證調之。切禁寒涼傷犯脾胃之藥。專力資培。緩圖平復可也。

麻瘡麻後發瘡。多緣生水澡浴太早。水气畱泊肌腠而發。但須日以荊﹑防﹑艾葉煎湯洗之。勿用生水。亦不可用瘡藥燻塗。失治。必每歲根據期而發。𨿽云小疾。亦須愼之。

卷十二嬰兒門下

水痘

水痘者。色淡漿稀。故曰水痘。色赤者。曰赤痘。將發之時。亦皆發熱。由紅點而水泡。有紅盤。由水泡膿泡而結。但水痘則皮薄色嬌。赤痘則紅潤形軟。總不似正痘之根窠圓淨緊束也。

且見點起發灌漿結痂。止於五六日之間。其邪气之輕淺可知。皆由風熱郁於肌表而發。小兒肌肉嫩薄。尢多此證。當與大連翹湯解之。亦有夾疹而出者。有夾正痘而出者。若先水痘收後而發正痘。其痘必輕。

卷十二嬰兒門下

附種痘說

痘本胎毒。根於先天。發則由於時气。以故沿門合境。安危相率。與疫癘傳染無異。且多外挾風寒。內停宿滯。及乎跌撲驚恐。爲患種種。匪可意料。自伏波迄今。天生天殺。莫可誰何。

邇年有種痘之說。始自江右達於燕齊。近則徧行南北。詳究其源。云自玄女降乩之方。專取痘气燻蒸。發兒胎毒於安寧無病之時。則開發之機裕如。不似正痘之天人合發。內外合邪。兩難分解也。原其種痘之苗。別無他藥。惟是盜取痘兒標粒之漿。收入棉內。納兒鼻孔。女右男左。七日其气宣通。熱發點見。少則數點。多不過一二百顆。亦有面部稍見微腫。胎毒隨解。大抵苗順則順。必然之理。如痘漿不得盜。痘痂亦可發苗。痘痂無可竊。則以新出痘兒所服之衣。與他兒服之。亦能出痘。總取同气氤氳。爲胎毒之向導。其盜機也。天下莫能知。而聖功生焉。或有熱發出遲。點不卽起。或雜發於麻疹之中。須藥扶持者。悉如正痘法。調理自安。當知胎毒有限。助虐無窮。況苗發之痘。旣無客邪鼓動血气。勢無癢塌悶亂之虞。正气內守。𨿽酒气穢气。略無妨礙。脫痂絕無瘢痕。

口鼻亦無殘廢之厄。允爲避險就安之快捷方式。間有意外之變。此兒正气內奪。加以客邪交迫。時動必潰。命之制在气。道之理也。值此而與種痘。未有不告變者。故凡病後之兒。及顏色太嬌。骨榦太弱。肌理太疏者。皆正可以輕試也。其於痘證初行。疫邪方熾之時。切須避其銳气。當俟大勢稍平。方可施補天浴日之妙用。其間或有不順者。此必苗非順痘。醫非懾家。是不能無揠苗助長之憾。然皆方士之所爲。人知其神之神。而不知不神之所以神。吾以靜眼觀之。曷若順天隨時。

不假彊爲之爲愈也。

卷十三﹟專方

諸家類集方藥。皆隨論次第。是編逐門但隸專方。其藉古方加減各門可以通用者。仿佛祖劑之義。另自爲捲於後。

卷十三﹟專方

中風門

侯氏黑散﹝金匱﹞治大風四肢煩重。心中惡寒不足。

菊花﹝三兩﹞白術﹝一兩﹞防風﹝八錢﹞桔梗﹝六錢﹞黃芩﹝四錢﹞人參茯苓細辛當歸漧薑芎桂枝牡蠣﹝熬﹞礬石﹝各二錢二分﹞

上十四味。杵爲散。酒服方寸匕。日三服。初服二十日用溫酒調服。禁一切魚肉大蒜。常宜冷食。六十日止。卽藥積在腹中不下也。熱食卽下矣。冷服自能助藥力。﹝外臺借此治風癲疾﹞

大風四肢煩重。脾土受風水之制。土气內結。不能敷布於四末也。心中惡寒不足者。胸中爲濁气塡塞。心火內蘊。不得發越。熱極反兼寒化也。方中用菊花爲君。以解心下之蘊熱。防﹑桂﹑辛﹑桔以升發腠理。參﹑苓﹑白術以實脾杜風。芎﹑歸以潤燥熄火。牡蠣﹑礬石以固澀腸胃。使參﹑術之性。畱積不散。助其久功。漧薑﹑黃芩一寒一熱。寒爲風之向導。熱爲火之反間也。用溫酒服者。令藥性走表以開其痺也。冷食而禁諸熱物者。恐礬得熱而下。不能盡其藥力。以礬石性得冷卽止。得熱則下也。郭雍曰。黑散本爲滌除風熱。方中反用牡蠣﹑礬石止澀之味。且令冷食使藥積腹中。然後熱食。則風熱痰垢與藥漸次而下也。

風引湯﹝金匱千金名紫石散﹞除熱癱癇。並治大人風引。小兒驚癇螈。日數十發。

大黃漧薑龍骨﹝熬。各一兩二錢﹞甘艸牡蠣﹝熬。各六錢。﹞滑石石膏﹝各一兩八錢。﹞

赤石脂紫石英白石脂寒水石﹝如無。石鹽代之﹞桂枝﹝各一兩。千金作桂心﹞

上十二味。杵節。以韋囊盛之。取三指撮。井花水三升煮三沸。溫服一升。﹝巢氏借治香港腳。

郭雍借治火逆。﹞風者外司厥陰。內應肝木。上隸手經。下隸足經。中見少陽相火。所以風自內發者。由火熱而生也。風生必害中土。土病則四末不用。聚液成痰。癱者風木挾痰注於四肢也。癇者風熱擾其經脈內應於心主也。前方祛風外散。此方引風內泄。故用大黃。兼甘艸﹑桂枝﹑滑石﹑石膏以化風熱。漧薑以爲反諜。使火無格拒之虞。石英﹑寒水以潤血燥。石脂﹑龍骨﹑牡蠣以補塞其空。絕風火復來之路也。

千金三黃湯﹝金匱﹞治中風手足拘急。百節疼痛。煩熱心亂惡寒。經日不欲飲食。

麻黃黃芩﹝各三錢。八分﹞獨活﹝三錢﹞細辛﹝一錢五分﹞黃﹝六錢﹞

上五味。水煎溫服。一服小汗。二服大汗。心熱。加大黃錢半。腹滿。加枳實一枚。气逆。加人參三錢。悸。加牡蠣二錢。渴。加栝蔞根二錢。先有寒。加附子一片。石頑曰。此方。千金雲仲景三黃湯。治惡寒經日不止。不欲飲食。全似內外虛寒之候。而方中反用黃芩之苦寒。豈不礙麻黃輩之溫散乎。旣用麻黃。復用黃。豈不礙表气之閉拒乎。曷知惡寒經日不止。𨿽有似乎虛寒。而實衛虛不能勝邪所致。不欲飲食。亦是風熱內蘊之故。觀煩熱心亂一語。病情灼然。故方中𨿽以麻黃﹑獨活﹑細辛開發腠理於外。卽以黃芩淸解風出於內。更慮衛虛難於作汗。乃以大劑黃助之。與黃建中之義不殊。其用黃之意有二。一以佐麻黃開發之權。一以杜虛風復入之路也。方後復云。心熱加大黃。言服前藥後心中煩熱不除。知黃芩不能祛之外散。卽以本方加大黃以引之下泄也。其加枳實。加人參。加牡蠣。加栝蔞等法。或治旺气。或助本元。各隨標本而施。加附子者。專佐麻黃之蒸發。助黃溫經。殊非陰寒之謂。與麻黃附子細辛湯同源異。詳金匱以千金二字名方。珍重之也。千金祖金匱之意而銜其集曰。備急千金方。不忘祖述之本也。

千金竹瀝飲子治風痱身無痛。四肢不收。志亂不甚者。用此方。當先以竹瀝。﹝二十分。﹞

生葛汁﹝十分。﹞薑汁﹝一分﹞和服。然後用竹瀝飲子。

芎防己附子人參芍藥黃芩甘艸桂心﹝各一分﹞羚羊角﹝三分﹞石膏﹝六分﹞杏仁﹝十四粒﹞麻黃防風﹝各分半。﹞

上十三味。水煮減半。內竹瀝十分。生葛汁五分。薑汁半分。分三服取汗。間二三日更服一劑。三服後隨病進退增減。

地黃飲子治腎气不上交於心。舌喑足痱。

熟地黃﹝三兩。﹞巴戟天﹝酒浸去骨。﹞肉蓯蓉﹝酒浸。去腐。切焙。﹞山茱萸﹝去核﹞石斛附子﹝炮。﹞白茯苓石菖蒲遠志﹝甘艸湯泡。去骨。﹞甜肉桂麥門冬﹝去心。各一兩。﹞五味子﹝五錢。﹞

共爲粗末。每服五錢。生薑五片。大棗一枚。薄荷七葉。水煎。日二服。服無時。諭嘉言曰。方中桂﹑附﹑巴戟。原爲驅逐濁陰痰涎而設。不可執己見而輕去之。

天麻丸治腎臟虛熱生風。

天麻牛膝﹝二味酒浸。二日。焙。﹞川萆黑參羌活﹝各四兩。﹞杜仲﹝酒炒。七兩。﹞附子﹝炮去皮。一枚。﹞當歸﹝十兩。﹞生地黃﹝酒浸。焙。十六兩。﹞

爲末。煉白蜜丸。侵晨沸湯。臨臥溫酒。送七十丸。方中𨿽以歸地補養陰血爲君。其妙用全在天麻與牛膝同浸同焙。俾風痰濁濕咸從下趨而不敢上逆。得力又在附子之雄。引領歸﹑地直入下焦。塡補其空。使風邪無復入之慮。萆﹑杜仲以祛在裏濕熱。羌活﹑黑參以疏在表風熱。標本合治有法。斂散各得其宜。此方具矣。

牛黃淸心丸﹝局方裁定﹞治國中痰涎壅盛。昏憒不省。語言謇澀。螈不遂。一切痰气閉塞證。

牛黃羚羊角﹝勿經火。鎊爲末。﹞茯苓白術﹝生用。﹞桂心當歸甘艸﹝各三錢。

﹞麝香雄黃﹝煉。水飛淨。各二錢。﹞龍腦﹝錢半。﹞人參犀角﹝各五錢﹞

上十二味。各取淨末配勻。蜜如成劑。分作五十丸。金箔爲衣。待幹蠟護。臨用開化。沸湯姜湯任下。﹝原方尙有防風﹑黃芩﹑麥門冬﹑白芍﹑柴胡﹑桔梗﹑杏仁﹑芎阿膠。大豆黃卷﹑蒲黃﹑神曲﹑白蘞﹑漧薑﹑薯蕷﹑大棗一十六味。因太冗雜故去之。﹞

淸心牛黃丸治暴中神昏不語。痰塞心包。口角流涎。煩熱气急。一切痰熱閉遏證。

西牛黃﹝三錢﹞陳膽南星﹝一兩﹞黃連﹝薑汁浸炒。五錢。﹞當歸甘艸﹝炙。各三錢五分。﹞辰砂﹝五錢。水飛。﹞

爲極細末。蒸餅和勻。分作五十丸。金箔爲衣。候幹蠟護。臨服剖開。生薑湯﹑簿荷湯﹑人參湯。量虛實選用調化服。

至寶丹﹝局方﹞治諸中卒倒。痰飲血气俱閉。寒熱交錯者。

生烏犀角﹝鎊。﹞朱砂﹝研。水飛。﹞雄黃﹝研。水飛。﹞生玳瑁﹝鎊﹞琥珀﹝勿見火研。各一兩﹞麝香﹝研﹞

龍腦﹝研。各一錢﹞金銀箔﹝各五十片。﹞西牛黃﹝研。半兩。﹞安息香﹝以無灰酒飛過。

濾去沙土。約取淨一兩。微火熬成膏。如無。以蘇合香油代之。﹞

上將犀玳爲細末。入余藥研勻。將安息膏重湯煮後。入諸藥和搜成劑。分作百丸。蠟護。臨服剖用。參湯調化二丸。

卒中山嵐瘴气。及產後惡血攻心。童便入薑汁化服。

蘇合香丸﹝局方裁定﹞治傳屍。心腹卒痛。僵僕不省。一切气閉。屬寒證。

蘇合香﹝另研。白色者佳。﹞安息香﹝無灰酒熬。飛去砂土。各二兩。﹞薰陸香﹝另研。﹞

龍腦﹝另研。﹞丁香麝香﹝另研。勿經火。各一兩。﹞靑木香白術沈香﹝另研極細。﹞香附﹝炒。﹞烏犀角﹝鎊屑。另研極細。﹞

上十一味爲末。逐一配勻。諒加煉白蜜和劑。分作五十丸。另以朱砂一兩。水飛爲衣。蠟護。臨用剖開。井花水生薑湯。溫酒化下一丸。﹝原方尙有白檀香﹑蓽茇﹑訶黎勒三味。因太澀燥。

故去之。蘇合香丸取諸。香以開寒閉。僅用犀角爲寒因寒用之向導。與至寶丹中用龍腦。桂心無異。﹞李士村曰。牛黃丸﹑蘇合香丸。

皆中風門中奪門之將。而功用迥異。熱阻關竅。用牛黃丸開之。寒阻關竅。用蘇合香丸開之。

若夫口開手撒。眼合聲鼾。自汗遺尿等虛脫證。急用參﹑附峻補。庶或可救。若用牛黃﹑蘇合之藥。入口卽斃也。

稀涎散治中風卒倒。痰涎擁盛者。脈气虛微禁用。

豬牙皂角﹝四條。去皮弦子。酥炙。另爲末。﹞白礬﹝一兩。半生半枯。爲末。﹞

每用三字。溫水灌下。未蘇。少頃再用。一方。用巴豆六粒。去皮膜研壓去油。入礬中熔化。

待礬枯爲末。和牙皂末拌勻。每用四五分。吹入鼻中卽吐。濁气風湧而上。則淸陽失位倒置。故令暴僕。以此先治其標。使咽喉疏通。能進湯藥便止。若欲攻盡其痰。則液無以養筋。令人攣急筋枯。此爲大戒。

舒筋三聖散治口眼斜。左急右緩。血脈受邪者。

當歸肉桂延胡索﹝等分﹞

爲散。每服五錢。水煎去滓。早暮各一服。

參歸﹝三聖散﹞治風中血脈。左半肢廢。口目左。

舒筋三聖散去延胡索加人參。風中血脈。急需流布營气。營行脈中。便不當泛用風藥。所謂血行風自滅也。至於左半肢廢。气血不能營運。延胡耗血。胡敢輕試。必藉人參引領當歸﹑肉桂。何慮虛風之不散乎。

正舌散治驚痰堵塞竅隧。肝熱生風。舌彊不正。

蠍尾﹝去毒。滚醋泡。炒。三錢。﹞茯苓﹝一兩。薑汁拌曬。﹞

爲散。每服二錢。溫酒調服。並擦牙齦。日三度。面赤。倍蠍尾加薄荷半兩。每服四錢。水煎。熱服取汗效。

解語湯治中風脾緩。舌彊不語。半身不遂。

防風天麻﹝煨切。薑汁拌焙。﹞附子﹝炮。各一錢五分。﹞棗仁﹝炒研。二錢五分。

﹞羚羊角﹝鎊。﹞觀桂羌活﹝各八分﹞甘艸﹝炙。五分﹞

水煎。入竹瀝半杯。薑汁數匕。服無時。脈虛。加人參。

祛風定志湯治心虛驚悸。不能言。

防風棗仁﹝炒研﹞人參當歸﹝各一錢﹞遠志肉﹝一錢二分﹞橘紅菖蒲南星﹝泡﹞茯苓﹝各八分﹞羌活甘艸﹝炙。各五分。﹞生薑﹝五片。﹞

水煎。服無時。

甄權防風湯﹝千金﹞治偏風。

防風芎白芷牛膝狗脊萆白術﹝各三錢﹞

羌活葛根附子﹝外臺。作人參﹞杏仁﹝各六錢﹞薏苡仁石膏桂心﹝各九錢。﹞

麻黃﹝一兩二錢﹞生薑﹝兩半﹞

上十六味。水煎。分三服。並鍼風池肩曲池支溝五樞陽陵泉巨虛下廉各一。凡七穴。一劑覺好。更進一劑。卽鍼一度。九劑九鍼卽瘥。灸亦得。

薏苡仁湯治中風濕痺。關節煩疼不利。

薏苡仁﹝一兩。姜湯泡﹞芍藥﹝酒洗﹞當歸﹝各錢半﹞麻黃﹝去節﹞桂﹝各八分﹞

蒼術﹝去皮。芝麻拌炒。一錢。﹞甘艸﹝炙。七分﹞生薑﹝七片﹞

水煎。服無時。若自汗。加石膏。煩熱疼痛。加酒黃柏。厥冷拘急。加熟附子。

升麻胃風湯治胃風能食。手足麻瞀。目面腫。

升麻當歸白芷葛根﹝各六分﹞蒼術﹝制。八分﹞麻黃﹝去節。﹞本羌活艸豆蔻﹝研﹞蔓荊﹝子。研。各四分﹞柴胡黃柏﹝姜制。各三分﹞甘艸﹝炙。五分﹞生薑﹝三片﹞大棗﹝一枚﹞

水煎。食遠服。按風入胃府。大便淸血四射。用人參胃風湯之桂﹑芍祛之內散。風入胃經。

面目動。面腫者。用升麻胃風湯之升﹑葛﹑麻黃輩祛之外散。不可不辧。

犀角升麻湯治風熱頭面腫痛。頰上如糊。咽喉不利。

犀角﹝鎊。三錢﹞升麻﹝一錢五分﹞防風羌活﹝各一錢二分﹞白芷黃芩白附子﹝各六分。﹞甘艸﹝炙。四分。﹞

水煎。食遠溫服。

烏藥順气散﹝局方﹞治暴中風气攻注。徧身麻痺。語言謇澀。口眼斜。喉中气塞。有痰聲者。

麻黃﹝去根節。泡﹞橘皮烏藥﹝各三兩﹞僵蠶﹝炒﹞川芎枳殼甘艸﹝炙。﹞

白芷桔梗﹝各一兩﹞漧薑﹝炮。五錢﹞

上十味爲散。每服半兩。加生薑三片。大棗一枚。水煎熱服。吳鶴臬曰。此治標之劑。初病邪气實者宜之。

解風散治風成爲寒熱。頭目昏眩。支體疼痛。手足麻痺。上膈壅滯。

人參﹝二兩半﹞麻黃﹝去節。一兩半﹞芎獨活細辛甘艸﹝炙。各一兩﹞

爲散。每服四五錢。入生薑五片。薄荷七葉。水煎服。按此本千金三黃湯去﹑芩加參﹑芎﹑甘艸。彼主杜風淸熱。此主解散虛風。同源異。今人但知人參爲補虛之藥。不知人參有祛邪蕩實之功。此證因虛風久襲。若獨用麻黃。無人參助其胃气。必不能克效也。

古今錄驗續命湯﹝方祖﹞近效白術附子湯﹝術附湯下﹞千金八風續命湯﹝續命湯下﹞千金獨活湯﹝桂枝湯下﹞三生飲﹝星香湯下﹞

四物湯﹝方祖﹞四君子湯﹝方祖﹞二陳湯﹝方祖﹞小續命湯﹝續命湯下﹞三化湯﹝小承气湯下﹞

六君子湯﹝四君子湯下﹞大秦艽湯﹝四物湯下﹞十全大補湯﹝保元湯下﹞大建中湯﹝保元湯下﹞人參養榮湯﹝保元湯下﹞

大省風湯﹝星香湯下﹞八味順气散﹝四君子湯下﹞千金附子散﹝麻黃湯下﹞省風湯﹝星香湯下﹞秦艽升麻湯﹝升麻湯下﹞

滌痰湯﹝二陳湯下﹞涼膈散﹝方祖﹞星香湯﹝方祖﹞導痰湯﹝二陳湯下﹞黑錫丹﹝金液丹下﹞

補中益气湯﹝保元湯下﹞麻黃附子湯﹝麻黃湯下﹞倉公當歸湯﹝麻黃湯下﹞胃苓湯﹝平胃散下﹞千金排風散﹝續命湯下﹞

黃建中湯﹝桂枝湯下﹞小柴胡湯﹝方祖﹞當歸補血湯﹝保元湯下﹞

卷十三﹟專方

傷寒門

香蘇散﹝局方﹞治感冒四時不正之气。

香附﹝薑汁浸。勿炒﹞紫蘇莖葉﹝各二兩﹞橘皮﹝一兩﹞甘艸﹝炙。五錢﹞

爲散。每服半兩。加生薑三片。大棗一枚。水煎。去滓熱服。暖覆取微汗。日三夜一服。以得汗身涼爲度。

芎蘇散治三時感冒。偏於血分者。

半夏茯苓橘皮葛根柴胡紫蘇川芎枳殼桔梗﹝等分。﹞甘艸﹝炙。減半﹞

爲散。每服半兩。加姜﹑棗煎服。取微汗效。本方去川芎﹑柴胡加人參﹑前胡﹑木香。名參蘇飲。治虛人感冒。偏於气分者。

十神湯﹝局方﹞治感冒頭痛。

麻黃﹝去節。泡﹞葛根紫蘇香附橘皮芍藥川芎﹝各一錢﹞

白芷升麻甘艸﹝炙。各五分﹞生薑﹝五片。﹞蔥白﹝四莖﹞

水煎。去滓熱服。取微汗。

大陷胸丸﹝玉函﹞治結胸項彊。如柔痙狀。下之則和。

大黃﹝八兩﹞葶藶﹝半升。熬。﹞芒硝﹝半升﹞杏仁﹝半升。去皮尖。熬﹞

上四味。搗篩二味。納杏仁﹑芒硝。合研如脂和散。取如彈丸一枚。別搗甘遂末一錢匕。白蜜二合。水二升。煮取一升。溫頓服之。一宿乃下。如不下。更服。取下爲效。禁如藥法。

大陷胸湯﹝玉函﹞治結胸熱實。脈沈而緊。心下痛。按之石硬。

大黃﹝二兩﹞芒硝﹝三合﹞甘遂﹝一錢匕﹞

上三味。以水六升。先煮大黃。取二升。去滓。納芒硝。煮一兩沸。納甘遂末。溫服一升。得快利。止後服。

小陷胸湯﹝玉函﹞治小結胸。正在心下。按之則痛。脈浮滑者。

黃連﹝三錢﹞半夏﹝三合。洗﹞栝蔞實﹝一枚。﹞

上三味。以水六升。先煮栝蔞取三升。去滓。納諸藥。煮取二升。去滓。分溫三服。

蔥白香豉湯﹝千金﹞治時疫傷寒。三日以內。頭痛如破。及溫病初起煩熱。

蔥白﹝連須。一握﹞香豉﹝三合﹞

上二味。水煎。入童子小便一合。日三服。秋冬加生薑二兩。按本方藥味𨿽輕。功效最著。

凡虛人風熱。伏气發溫。及產後感冒。靡不隨手獲效。與產後痢後用伏龍肝湯丸不殊。旣可探決死生。且免招尢取謗。眞危證解圍之良劑也。

加減蔥白香豉湯治三時風熱。咳嗽咽喉腫痛。難用葳蕤湯者。用此代之。

此卽蔥白香豉湯蔥白減半。加葳蕤二錢。白薇﹑靑木香﹑桔梗各一錢。甘艸﹑薄荷各三分。白蜜三匕。

葳蕤湯﹝千金﹞治風溫自汗身重。及冬溫發熱咳嗽。

葳蕤﹝錢半﹞石膏﹝二錢。碎﹞白薇靑木香麻黃﹝去節。泡﹞杏仁﹝去皮尖。碎﹞

甘艸﹝炙。﹞獨活芎﹝各一錢﹞

上九味。水煎。日三服。﹝一方。有葛根一錢。﹞按千金葳蕤湯乃長沙麻黃升麻湯之變方。

爲冬溫咳嗽咽漧痰結。發熱自利之專藥。以冬時有非節之暖。則陽气不藏。少陰受病。故首推葳蕤之潤燥止咳爲君。佐以白薇﹑靑木香苦鹹降泄。卽春時伏气發溫。更感於風之證。亦不出此。以葳蕤爲少陰厥陰二經之向導也。麻黃爲發汗之重藥。得石膏則有分解寒熱互結之功。倘病勢較輕。

不妨於中裁去麻黃﹑石膏﹑獨活﹑芎﹑杏仁等味。合以蔥白﹑香豉之類。未爲不可。如果熱勢紛糾急須開泄者。麻黃﹑石膏又所必需。在用方者臨病之權衡耳。

犀角地黃湯﹝千金﹞治傷寒溫病。一應發汗而不得汗。內蓄血及鼻衄吐血不盡。內余瘀血。

大便血面黃。或中脘作痛。

犀角生地黃﹝酒浸。另搗﹞牡丹皮白芍﹝等分。﹞

上四味。水煎去滓。入地黃。再煎數沸。濾淸服。喜忘如狂。加大黃﹑黃芩。脈大來遲。腹不滿而自言滿者。加當歸﹑肉桂。吐衄。加藕汁﹑扁柏﹑童便。

豬膚湯﹝玉函﹞治少陰經伏熱咽痛。

豬膚﹝五兩。光後以湯泡刮下者。﹞水煎。濾去滓。加白蜜﹑白粉。熬香。和相得。溫分六服。

黃連阿膠湯﹝玉函﹞治熱傷陰血便紅。

黃連﹝二錢五分﹞黃芩﹝一錢。﹞芍藥﹝二錢﹞阿膠﹝三錢﹞雞子黃﹝一枚。生﹞

上三味。水煎去滓。入阿膠烊盡小冷。入雞子黃攪勻服。

葛根黃芩黃連湯﹝玉函﹞治誤下痢不止。脈促喘而汗出。

葛根﹝半兩。﹞黃芩﹝二錢。﹞黃連﹝三錢﹞甘艸﹝炙。二錢﹞

上四味。先煮葛根。次納諸藥。去滓。分溫再服。

人中黃散治疙瘩溫。

人中黃﹝一兩。﹞雄黃辰砂﹝各一錢。﹞

爲散。每服二錢。薄荷﹑桔梗湯下。日三夜二服。

導赤瀉心湯治熱傳手少陰。神昏。

黃連﹝酒洗﹞黃芩﹝酒洗﹞山梔﹝姜制。炒黑﹞滑石﹝碎﹞知母犀角甘艸﹝生﹞人參麥門冬﹝去心﹞茯神﹝各一錢﹞生薑﹝三片﹞大棗﹝三枚。擘﹞燈心﹝一握﹞

水煎熱服。此湯專治傷寒熱傳手少陰心經之證。蓋取金匱瀉心湯爲主。以其熱在上而不在下。

病在气而不在血。故於本方裁去大黃。易入山梔以淸包絡之熱。知母﹑犀角以解肺胃之煩。人參﹑麥冬﹑甘艸﹑茯神以安君主之神。滑石爲導赤之向導。姜﹑棗爲散火之間使。用犀角者。卽導赤散中之地黃。用滑石者。卽導赤散中之木通。𨿽無導赤散中藥味。而導赤散之功效備其中矣。嘗見時師畏人參助火。除去不用。此與驅饑疲而禦大敵何異哉。

桂枝湯﹝方祖﹞麻黃湯﹝方祖﹞大靑龍湯﹝麻黃湯下﹞五苓散﹝方祖﹞桃核承气湯﹝小承气湯下﹞

黃龍湯﹝小承气湯下﹞小承气湯﹝方祖。﹞小柴胡湯﹝方祖﹞藿香正气散﹝平胃散下﹞

半夏瀉心湯﹝方祖﹞

大黃黃連瀉心湯﹝伊芳尹三黃湯下﹞附子瀉心湯﹝伊芳尹三黃湯下﹞梔子豉湯﹝方祖﹞枳實梔子豉湯﹝梔子豉湯下﹞

四逆湯﹝方祖﹞當歸四逆湯﹝桂枝湯下﹞白通湯﹝四逆湯下﹞通脈四逆湯﹝四逆湯下﹞

黃建中湯﹝桂枝湯下﹞

枳實理中湯﹝理中湯下﹞越婢湯﹝麻黃湯下﹞桂枝二越婢一湯﹝桂枝湯下﹞黃芩湯﹝桂枝湯下﹞白虎湯﹝方祖﹞

涼膈散﹝方祖﹞雙解散﹝涼膈散下﹞黃連解毒湯﹝伊芳尹三黃湯下﹞三黃石膏湯﹝伊芳尹三黃湯下﹞三黃梔子豉湯﹝伊芳尹三黃湯下﹞

淸熱解毒湯﹝白虎湯下﹞人中黃丸﹝伊芳尹三黃湯下﹞錢氏六味丸﹝崔氏八味丸下﹞四逆加人參湯﹝四逆湯下﹞保元湯﹝方祖﹞

異功散﹝四君子湯下﹞漧薑人參半夏丸﹝理中湯下﹞附子理中湯﹝理中湯下﹞附子湯﹝術附湯下﹞回陽返本湯﹝四逆湯下﹞

生地黃黃連湯﹝四物湯下﹞生脈散﹝方祖﹞

卷十三﹟專方

暑門

金匱一物瓜蒂湯治夏暑以水灌汗。身熱疼痛。

瓜蒂﹝十四个。熬銼﹞

上一味。水煎。去滓頓服。少頃卽吐。不吐探之。此方之妙。全在探吐以發越郁遏之陽气。則周身汗出表和。而在內之煩熱。得苦寒湧泄亦蕩滌無餘。今人目睹其方而不知用。醫道之陋若此。

消暑十全散治傷暑。兼感風邪。發熱頭痛。

香薷﹝二錢。﹞扁豆﹝炒捶﹞濃朴﹝姜制﹞陳皮甘艸﹝炙﹞白術茯苓木瓜藿香蘇葉﹝各一錢﹞

水煎。熱服無時。取微汗效。

局方香薷飲治傷暑。腹中不和。煩渴引飲。

香薷﹝二錢﹞濃朴﹝姜制。一錢﹞扁豆﹝炒研。一錢五分﹞甘艸﹝炙。一錢﹞

水煎。井中沈冷服之。身熱欲得汗者熱服。

黃連香薷飲﹝活人﹞治傷暑。大熱煩渴。

香薷﹝二錢﹞黃連﹝酒炒。半錢﹞濃朴﹝姜制。一錢﹞

水煎熱服。

導赤散﹝局方﹞治小腸實熱。小便赤澀。

生地黃﹝五錢﹞木通甘艸梢﹝生。各一錢。﹞竹葉﹝一握。﹞

上四味。水煎熱服。溺血。加辰砂五分。﹝一方多燈艸。一方多車前。﹞

十味香薷飲治傷暑。體倦神昏。頭重吐利。

香薷﹝二錢。﹞人參黃﹝酒炒。﹞白術茯苓甘艸﹝炙。﹞扁豆陳皮﹝醋炒。﹞濃朴﹝姜制﹞木瓜﹝各一錢﹞

水煎。欲作汗熱服。欲利小便冷服。

六和湯治傷暑霍亂煩悶。喘嘔吐瀉。

香薷﹝二錢。﹞人參茯苓甘艸﹝炙﹞扁豆濃朴﹝姜制。﹞木瓜杏仁﹝泡。去皮尖。﹞半夏﹝醋炒。各一錢﹞藿香砂仁﹝炒研。各六分﹞生薑﹝三片﹞

大棗﹝一枚﹞

水煎熱服。

淸暑益气湯﹝保元湯下﹞白虎加人參湯﹝白虎湯下﹞五苓散﹝方祖﹞梔子豉湯﹝方祖﹞

益元散﹝方祖﹞

白虎湯﹝方祖﹞竹葉石膏湯﹝白虎湯下﹞消暑丸﹝二陳湯下﹞藿香正气散﹝平胃散下﹞

養胃湯﹝平胃散下﹞

大順散﹝理中湯下﹞冷香飲子﹝四逆湯下﹞漿水散﹝四逆湯下﹞來復丹﹝金液丹下﹞淸燥湯﹝保元湯下﹞

補中益气湯﹝保元湯下﹞蒼術白虎湯﹝白虎湯下﹞生脈散﹝方祖﹞小半夏茯苓湯﹝二陳湯下﹞

鍼氏六味丸﹝崔氏八味丸下﹞

桂苓丸﹝五苓散下﹞參苓白術湯﹝四君子湯下﹞錢氏白術散﹝四君子湯下﹞黃連解毒湯﹝伊芳尹三黃湯下﹞保元湯﹝方祖﹞

卷十三﹟專方

濕門

羌活勝濕湯治風濕上衝頭痛。項似拔。腰似折。

羌活獨活防風川芎本蔓荊子﹝碎。﹞甘艸﹝炙。各一錢。﹞生薑﹝三片。﹞

水煎熱服。緩取微似汗。過汗則風去濕不去也。如無頭痛。去蔓荊子。換蒼術。

除風濕羌活湯治風濕相搏。一身盡痛。日晡發熱。

羌活防風柴胡本蒼術﹝泔制。各一錢﹞升麻﹝八分。﹞生薑﹝一斤。

﹞

水煎。空心熱服。覆暖取微汗。按羌活勝濕湯。與除風濕羌活湯。同源異。此治頭項之濕。故用羌﹑防﹑芎﹑一派風藥。以祛上盛之邪。然熱𨿽上浮。濕本下著。所以復用獨活透達少陰之經。其妙用尢在緩取微似之汗。故劑中加用甘艸。以緩諸藥辛散之性。則濕著之邪。亦得從之緩去。無藉大開汗孔。急驅風邪之法。使肌腠餒弱無力。濕邪因之內縮。但風去而濕不去也。其有腰以下重。寒濕之邪畱於陰分也。本方加防己以逐濕。必兼生附以行經。或見身重腰沈沈然。濕熱之邪徧於陽分也。本方加蒼術以燥濕。必兼黃柏以淸熱。非洞達長沙術附﹑桂附﹑梔子﹑柏皮等方。不能效用其法。其除風濕羌活湯。治外淫之濕。而無上衝頭項之痛。則川芎﹑蔓荊無預也。亦無濕著腰疼之患。與獨活尢無交涉。故但用羌﹑防﹑﹑姜。益入升﹑柴﹑蒼術。開提周身關腠。則濕邪自無所容而外散矣。

神術湯﹝局方﹞治風木之邪。內幹濕土。泄利下血。

蒼術﹝泔浸。麻油拌炒。﹞本川芎羌活﹝各一錢。﹞白芷甘艸﹝炙。﹞

細辛﹝各五分﹞生薑﹝三片。﹞蔥白﹝二莖連須。﹞

上九味。水煎熱服。按神術湯純用風藥。與羌活勝濕相去不遠。如何可治泄利下血。蓋火淫陽明之血。則燥金受傷。只合淸涼。最嫌風燥。若風乘太陰之血。則濕土被郁。法當升散。切戒寒涼。當知陽明來者。色必鮮明。太陰來者。色必淸稀。其源各異。故其治亦迥乎不侔。究其旨。不越風能勝濕之義。蒼術專主木邪乘土。故能治外納諸邪。以風木之邪內漧土髒。故用羌﹑﹑芷﹑辛等風藥。兼川芎以引入血分。甘艸以調和胃气。胃气敷布有權。泄利下血自止。蓋汗卽血之液。奪其汗則血中之濕熱邪气。悉從外泄而無內滯之患矣。

升陽除濕防風湯﹝卽升陽防風湯。﹞治風濕飧泄。及腸風滯下便血。

防風﹝二錢。﹞蒼術﹝泔浸。去皮飯上蒸﹞白術﹝土炒。﹞茯苓白芍﹝各一錢﹞生薑﹝一片。﹞

水煎。熱服取微汗。陽陷於下。則成飧泄。濕犯於上。則令頭痛。淸濁倒置而然。故用風藥以勝濕也。然風木之病。稍加桂枝﹑甘艸監制。其功尢捷。

茵陳蒿湯﹝玉函﹞治濕熱發黃。便祕脈實。

茵陳蒿﹝五錢。﹞梔子﹝五枚。碎﹞大黃﹝三錢﹞

上三味。水煎熱服。微利黃水去爲度。未去。越三日再服。按茵陳蒿湯。其旨全在通利水道。不得不借幽門爲向導爾。

淸熱滲濕湯治夏月濕熱痿困。煩渴泄瀉溺赤。

黃柏﹝鹽酒炒黑。三錢﹞蒼術﹝去皮。同芝麻炒﹞白術﹝生﹞茯苓澤瀉黃連﹝酒炒。各一錢。﹞甘艸﹝炙。五分。生。三分﹞竹葉﹝十片。﹞

水煎熱服。小便利爲效。老人虛人。加肉桂少許。气虛喘乏。加人參。脈虛。合生脈散。內傷生冷。加炮姜。按此本二妙合五苓之半。加黃連﹑甘艸以燥夏令之濕熱。良可法也。

當歸拈痛湯治濕熱走注。徧身骨節煩疼。胸膈不利。足脛赤腫重痛。

羌活甘艸﹝炙。﹞黃芩茵陳﹝酒炒。各一錢。﹞人參苦參﹝酒洗。﹞升麻﹝多汗。

易黃。﹞葛根蒼術﹝泔浸。自汗。易桂枝。﹞歸身﹝各六分。﹞白術﹝姜制。﹞防風﹝下腫。易防己。﹞知母﹝疼熱。易黃柏﹞豬苓澤瀉﹝各八分﹞

水煎。熱服無時。此濕熱疼腫之聖方。若不赤不腫痛上不熱爲寒濕。禁用。

滲濕湯﹝理中湯下﹞五苓散﹝方祖﹞除濕湯﹝平胃散下﹞腎著湯﹝理中湯下﹞黃建中湯﹝桂枝湯下﹞

小建中湯﹝桂枝湯下﹞苓桂術甘湯﹝桂枝湯下﹞小靑龍湯﹝桂枝湯下﹞麻黃加術湯﹝麻黃湯下﹞

麻黃杏仁薏苡甘艸湯﹝麻黃湯下﹞人參敗毒散﹝小柴胡湯下﹞五積散﹝平胃散下﹞防己黃湯﹝方祖﹞

桂枝附子湯﹝術附湯下﹞白術附子湯﹝術附湯下﹞甘艸附子湯﹝術附湯下﹞桂枝湯﹝方祖﹞桂苓甘露飲﹝五苓散下﹞

虎潛丸﹝大補丸下﹞神芎丸﹝伊芳尹三黃湯下﹞半夏瀉心湯﹝方祖﹞六君子湯﹝四君子湯下﹞淸燥湯﹝保元湯下﹞

春澤湯﹝五苓散下﹞控涎丹﹝十棗湯下﹞地黃飲子﹝中風門﹞黑錫丹﹝金液丹下﹞生脈散﹝方祖﹞

濟生腎气丸﹝崔氏八味丸下﹞

卷十三﹟專方

燥門

千金五味子湯治傷燥。咳唾中有血。引胸脇痛。皮膚漧枯。

五味子﹝五分。炒研﹞桔梗甘艸紫菀茸續斷竹茹桑根皮﹝蜜炒。各一錢。﹞生地黃﹝二錢﹞赤小豆﹝一撮。卽赤豆之細者。﹞

上九味。水煎空心服。祕旨。加白蜜一匙。

千金麥門冬湯治大病後。火熱乘肺。咳唾有血。胸膈脹滿。上气羸瘦。五心須熱。渴而便祕。

麥門冬﹝去心。二錢﹞桔梗桑根皮﹝蜜炙。﹞半夏生地黃紫菀茸竹菇﹝各一錢。

﹞麻黃﹝七分﹞甘艸﹝炙。五分﹞五味子﹝十粒。碎。﹞生薑﹝一片﹞

上十一味。水煎空心服。石頑曰。按千金麥門冬湯。卽五味子湯中去續斷﹑赤小豆加門冬﹑麻黃﹑半夏﹑生薑。而五味子湯專治燥咳。方中反用續斷以燥濕。麥門冬湯專治火熱乘肺。咳唾有血。反用麻黃﹑半夏。世都莫解其故。是以並其方而置之。不知致燥之由。皆緣經脈阻滯。非續斷不能通之。咳唾有血。是傷寒大病後。余邪蘊釀爲火而乘於肺。非麻黃不能開之。痰凝气結。津液不行。非半夏不能祛之。與活人知母麻黃湯和劑款冬花散等立法不殊。今人每謂半夏性燥。一切渴家亡血家禁用。又謂半夏辛溫。不當極閘冬﹑竹茹寒潤藥同用。若爾。則金匱麥門冬湯﹑竹葉石膏湯。俱不足法耶。

千金地黃煎治風熱心煩。咳喘便祕。脾胃熱壅。食不下。

生地黃汁枸杞子汁﹝二味酒搗。各取汁﹞荊瀝竹瀝﹝各半斤﹞眞酥生薑汁﹝各一合。﹞人參天門冬﹝去心。各一兩﹞白茯苓﹝八錢﹞大黃﹝酒蒸﹞梔子﹝薑汁炒黑。各五錢﹞

上十一味。以後五味爲細末。入前六汁內。調服方寸匕。再服漸加。以利爲度。

生地黃煎﹝千金﹞治積熱煩渴。日晡轉劇。喘咳面赤。能食便祕。

葳蕤知母茯神栝蔞根鮮地骨皮﹝各二兩﹞石膏﹝四兩。碎﹞生地黃汁﹝二升﹞

麥門冬汁白蜜﹝各一合﹞生薑汁﹝二合。﹞竹瀝﹝六合半。﹞

上咀。以水一斗二升先煮諸藥。取汁三升。去滓下竹瀝﹑地黃﹑門冬汁。緩火煎至。四升。

下煉白密﹑薑汁再煎數沸。

初服三合。日三夜一服。加至四合。夏月爲散。收薑汁﹑竹瀝焙漧蜜丸服。煎膏尢妙。諭嘉言曰。此方生液涼血。制火撒熱。兼擅其長。再加人參。乃治虛熱之良劑。然非能食便祕者。斷不可施。

通幽湯治大便燥結。便出堅黑。

油當歸﹝二錢五分。﹞升麻﹝三分。醋浸﹞桃仁泥﹝一錢﹞甘艸﹝生炙。各五分﹞紅花﹝少許﹞熟地黃生地黃﹝各一錢五分﹞

水煎。將成用藥汁磨檳榔五分。調入稍熱服。

潤燥湯通幽湯加麻仁﹑大黃各一錢。

淸涼飲治上焦積熱。肺气不化。口舌漧燥。

黃連黃芩薄荷黑參當歸赤芍藥﹝各一錢五分﹞甘艸﹝炙。一錢﹞

水煎。入生白蜜一匕。熱服。大便祕結。加酒蒸大黃。

四順淸涼飲﹝一名四順飲。﹞治血熱便祕脈實者。

當歸赤芍甘艸大黃﹝酒蒸。各一錢五分﹞

水煎。入生白蜜一匕。熱服。按淸涼飲治上焦之燥熱。故用薄荷之辛散。四順飲主下焦之燥結。故用大黃之苦寒。功用天淵。

麻仁丸﹝玉函﹞治脾約。大便燥結。

濃朴﹝姜汗炒。﹞芍藥枳實﹝炒。各二錢﹞大黃﹝四錢﹞麻仁泥杏仁﹝泡。去皮尖。各錢半﹞

上六味爲末。煉白蜜丸梧子大。飲服五十丸。日三服。以利爲度。

潤腸丸治大腸風熱血祕。

麻仁桃仁﹝另研。各一兩。﹞羌活當歸﹝各半兩﹞大黃﹝綠礬水浸。濕紙裹煨。

半兩。﹞皂角仁秦艽﹝各半兩。一作防風。﹞

除二仁另研外。爲細末。蜜丸梧子大。每服五十丸。食前溫酒下。本方加郁李仁﹑防風。名潤燥丸。

豬膽導﹝玉函﹞

大豬膽一枚。瀉汁。和醋少許。以灌穀道中。如一食頃。當大便出。虛人不可用膽導。陳醬姜﹑陳醬瓜皆可削爲導。濕熱肥盛痰悶。可用黃瓜根浸濕削之爲導。此卽土瓜根導也。

蜜煎導白蜜七合。一味納銅器中。微火煎之。稍凝如飴狀。攪之勿令焦著。欲可丸。並手撚作挺。令頭銳大如指。長五寸。當熱時急作。冷則硬。納穀道中。以手急抵。欲大便去之。

異功散﹝四君子湯下﹞錢氏六味丸﹝崔氏八味丸下﹞固本丸﹝二冬膏下﹞滋燥養營湯﹝四物湯下﹞大補地黃丸﹝四物湯下﹞

虎潛丸﹝大補丸下﹞

卷十三﹟專方

火門

紫雪﹝局方﹞治香港腳瘴毒。內外熱熾。狂越躁亂。心腹痛。口舌生瘡。一切實火閉結。諸藥不效者。

黃金﹝十兩。賃金鋪中葉子有效。﹞

用水三斗。先煮一斗。旋添。煮至一斗爲度。去金取汁煮下項藥。

石膏寒水石﹝如無眞者。元精石代之。﹞磁石﹝醋﹞白滑石﹝各五兩﹞

上四味。搗入前汁中。煮至五升。入下項藥。

烏犀角﹝鎊﹞羚羊角﹝鎊﹞靑木香﹝切﹞沈香﹝研。各五錢﹞黑參﹝切﹞升麻﹝各一兩六錢﹞生甘艸﹝八錢﹞

丁香﹝搗研。一錢。﹞

上八味。入前汁中。煮取一升五合。去滓入下項藥。

芒硝﹝一兩。﹞焰硝﹝三兩﹞

上二味。入前藥汁中。微火上煎。柳木捶攪不住手。候有七合半。投在水盆中。半日欲凝。入下項藥。

朱砂﹝研細。水飛淨。五錢﹞麝香當門子﹝研。一錢二分﹞

上二味。入前藥中。攪勻。勿見火。寒之二日。候凝結成霜紫色。鉛罐收貯。每服一分至二分。杵細。冷水或薄荷湯調下。小兒以意量減。此卽千金玄霜。局方於紫雪方中。參入甘艸﹑丁香﹑朱砂三味。遂用紫雪之名。一方而兼兩方之制。但此專主石藥毒火。方中丁香一味。用方者審之。黃金本無气味。必鋪中葉子。曾經煉。煮之方有性味。以其香味易散。故較原方減小其制。

碧雪﹝局方﹞治一切積熱。咽喉腫痛。口舌生瘡。心中煩躁。咽物妨悶。或喉閉壅塞。水漿不下。天行時疫。發狂昏憒。並皆治之。

寒水石芒硝石膏﹝飛﹞靑黛馬牙硝朴硝硝石甘艸﹝各等分﹞

上將甘艸煎湯二升。去滓。卻入諸藥再煎。用柳木篦不住手攪。令消熔得所。卻入靑黛和勻。

傾入砂盆內。候冷結凝成霜。研爲末。每用少許。含化咽津。不拘時候。如喉閉壅塞。不能咽物者。用小竹筒吹藥入喉中。頻用神效。

千金朴硝煎治服石藥。成消癉大渴者。

朴硝﹝一斤。﹞芒硝﹝八兩﹞石膏﹝二兩﹞寒水石﹝四兩﹞

上四味。先納二硝於八升湯中。攪令消。以紙密封一宿取淸。納銅器中。別搗寒水石﹑石膏。

碎如豆粒。以絹袋盛之納汁中。以微火煎。候其上有漠起。以箸投中。著箸如淩雪凝白。急下瀉貯盆中。待凝取出。烈日曝漧。積熱困悶不已者。以方寸匕。白蜜一合。和冷水五合。攪和令消。頓服之。日三。熱定卽止。﹝武徳中。貴髙人加金二兩﹞

崔氏八味丸﹝方祖﹞保元湯﹝方祖﹞旣濟解毒湯﹝伊芳尹三黃湯下﹞火郁湯﹝升麻湯下﹞

瀉陰火升陽湯﹝保元湯下﹞

升陽散火湯﹝升麻湯下﹞佐金丸﹝方祖﹞當歸龍薈丸﹝伊芳尹三黃湯下﹞黑錫丹﹝金液丹下﹞四君子湯﹝方祖﹞

錢氏六味丸﹝崔氏八味丸下﹞生脈散﹝方祖﹞滋腎丸﹝大補丸下﹞

卷十三﹟專方

傷飲食門

枳實導滯湯治傷濕熱之物。痞悶不安。

枳實﹝炒。三錢﹞白術﹝炒焦。五錢﹞茯苓﹝三錢﹞黃芩﹝酒炒。二錢﹞黃連﹝薑汁炒。三錢﹞澤瀉﹝炒。二錢﹞大黃﹝酒蒸。一兩﹞

神曲﹝炒。四錢﹞生薑﹝三片﹞

水煎。食遠服。此枳術丸合三黃湯。而兼五苓之制。以祛濕熱宿滯也。

木香化滯湯治气食痞結。腹微痛。不思飲食。

半夏甘艸﹝炙。﹞艸豆蔻﹝研。各一錢﹞柴胡木香橘皮﹝各六分﹞枳實﹝炒﹞

當歸﹝各四分﹞紅花﹝一分﹞生薑﹝五片﹞

水煎。食遠稍熱服。

保和丸治宿食酒積。

山楂肉﹝薑汁泡。二兩﹞半夏﹝薑汁。炒﹞橘紅﹝炒﹞神曲﹝炒。便血。用紅曲﹞麥﹝炒。去殼﹞茯苓連翹萊菔子黃連﹝薑汁炒。各五錢﹞

爲末。水泛爲丸。每服二錢。茶淸送下。本方加炒白術二兩。名大安丸。按保和丸﹑大安丸中麥傷腎。菔子傷肺胃之气。恐非丸劑所宜久服之品。當易枳實﹑香附子。功用不殊。而不致傷犯先後天之眞气也。

紅丸子治宿食冷積作脹。

荊三稜﹝炒﹞蓬莪術﹝煨﹞靑皮﹝炒﹞陳皮﹝炒﹞漧薑﹝炮。等分﹞

爲末。陳酒曲糊丸。梧子大。礬紅爲衣。每服三十五丸。食前沸湯下。小兒量減。

葛花解酲湯治傷酒嘔吐胸痞。小便不利。

葛花白豆蔻砂仁﹝炒。各一錢﹞靑皮﹝炒﹞神曲﹝炒﹞澤瀉漧薑﹝各五分﹞

白術﹝炒。八分﹞人參橘紅茯苓豬苓﹝各四分﹞木香﹝一分﹞

水煎服。但得微汗。則酒濕去矣。

按此𨿽本五苓﹑四君子。益入葛花﹑豆蔻等辛散之味。大損元气。世人不知。妄謂方中人參有補益之功。恃此縱飲。是自伐其天也。

曲丸治酒積成癖。腹脇滿痛。後便積沫。

神曲﹝炒﹞麥﹝炒。去殼。各一兩﹞黃連﹝半兩。同巴豆七粒炒。去巴豆﹞

爲末。水泛爲丸。梧子大。每服五十丸。食前姜湯下。酒積下白沫。加炮姜二錢。下鮮血。

倍黃連。下瘀血。加紅曲一兩。

塌气丸治肝气乘脾腹脹。

胡椒﹝一兩。﹞蠍尾﹝去毒。滚醋泡去鹽。炒香。半兩﹞

爲末。曲糊丸。粟米大。每服二三十丸。米飲下。

神保丸治心胸腹脇脹痛。大便不通。宿食不消。

塌气丸加木香二錢五分。巴豆霜二分半。本方中胡椒用二錢五分。蠍用全者七枚。爲末。湯浸蒸餅丸。麻子大。朱砂爲衣。每服五丸。空心。姜湯﹑醋湯﹑砂糖湯任下。

酒丸﹝局方﹞治酒癖腹痛下積。遇酒卽吐。

塌气丸去胡椒。加雄黃油煎。皂子大一枚。巴豆十五粒不去油。本方中蠍梢用十五枚不去毒。

爲末。入白曲二兩半。滴水丸如豌豆大。候稍幹。入麩炒香。每服二三丸。溫酒下。茶淸亦可。

平胃散﹝方祖﹞枳術丸﹝枳術湯下﹞補中益气湯﹝保元湯下﹞二陳湯﹝方祖﹞芎蘇散﹝傷寒門﹞

藿香正气散﹝平胃散下﹞小承气湯﹝方祖﹞備急丸﹝方祖﹞白散﹝備急丸下﹞六君子湯﹝四君子湯下﹞

七味白術散﹝四君子湯下﹞九味資生丸﹝四君子湯下﹞枳實理中湯﹝理中湯下﹞連理湯﹝理中湯下﹞八味順气散﹝四君子湯下﹞

五苓散﹝方祖﹞獨參湯﹝保元湯下﹞四君子湯﹝方祖﹞涼膈散﹝方祖﹞錢氏六味丸﹝崔氏八味丸下﹞

卷十三﹟專方

勞倦門

朱砂安神丸治熱傷心胞。气浮心亂。虛煩不寧。

朱砂﹝水飛。五錢。一半爲衣。﹞甘艸﹝五錢﹞黃連﹝酒蒸。六錢﹞當歸﹝二錢五分﹞

生地黃﹝一錢五分﹞

除朱砂。共爲細末。湯浸蒸餅爲丸。黍米大。朱砂爲衣。每服十五丸至三十丸。獨參湯。或補中益气湯送下。凡言心經藥。都屬心包。惟朱砂外稟離明。內含眞汞。故能交合水火。直入心臟。但其性徐緩。無迅掃陽焰之速效。是以更需黃連之苦寒以直折其勢。甘艸之甘緩以款啟其微。俾膈上之實火虛火。

悉從小腸而降泄之。允爲勞心傷神。動作傷气。擾亂虛陽之的方。豈特治熱傷心包而已哉。然其奧又在當歸之辛溫走血。地黃之濡潤滋陰。以杜火气復熾之路。其動靜之機。多寡之制。各有至理。

良工調劑之苦心。其可忽諸。

黃建中湯﹝桂枝湯下﹞補中益气湯﹝保元湯下﹞小建中湯﹝桂枝湯下﹞理中湯﹝方祖﹞平胃散﹝方祖﹞

五苓散﹝方祖﹞六君子湯﹝四君子湯下﹞枳術丸﹝枳術湯下﹞枳實理中湯﹝理中湯下﹞

崔氏八味丸﹝方祖﹞

當歸補血湯﹝保元湯下﹞調中益气湯﹝保元湯下﹞升陽順气湯﹝保元湯下﹞升陽補气湯﹝升麻湯下﹞門冬淸肺飲﹝生脈散下﹞

升陽益胃湯﹝保元湯下﹞犀角地黃湯﹝傷寒門﹞保元湯﹝方祖﹞四君子湯﹝方祖﹞八珍湯﹝四君子湯下﹞

十全大補湯﹝保元湯下﹞錢氏六味丸﹝崔氏八味丸下﹞

卷十三﹟專方

虛損門

薯蕷丸﹝金匱﹞治虛勞諸不足。風气百疾。

薯蕷﹝卽山藥。二兩。﹞當歸桂枝曲漧地黃大豆黃卷﹝各七錢半﹞甘艸﹝炙。

一兩二錢﹞人參阿膠﹝各五錢﹞芎芍藥麥門冬白術杏仁防風柴胡桔梗茯苓﹝各四錢﹞漧薑﹝二錢﹞白蘞﹝錢半﹞大棗﹝五十枚。爲膏。﹞

上二十一味。末之。煉白蜜和丸。如彈子大。空心服一丸。一百丸爲劑。

酸棗湯﹝金匱﹞治虛勞虛煩不得眠。盜汗。

酸棗仁﹝炒。半兩﹞甘艸﹝炙。一錢﹞茯苓知母﹝炒﹞芎﹝各二錢﹞

上五味。水煎。溫分二服。深師。加生薑。便溏。去知母加人參。服此盜汗不止。去芎加芍藥。怔忡。去知母﹑芎。加人參﹑黃﹑當歸﹑陳皮﹑蓮肉。

大黃虫丸﹝金匱﹞治五勞虛極。羸瘦腹滿。不能飲食。內有幹血。肌膚甲錯。兩目黯黑。

宜用此方。攻其惡血。然後補之。

大黃﹝二錢半。﹞黃芩﹝二錢。﹞甘艸﹝三錢﹞桃仁﹝一合﹞杏仁﹝一合﹞漧地黃﹝一兩﹞芍藥﹝四錢﹞

漧漆﹝令煙盡。一錢﹞虻虫﹝一合﹞水蛭﹝十枚。豬脂熬。﹞蠐螬﹝一合﹞虫﹝半合﹞

上十二味。爲末。蜜丸如小豆大。溫酒服五十丸。日三服。

百勞丸治一切勞瘵積滯疾。不經藥壞者宜服。

當歸﹝炒﹞乳香沒藥﹝各一錢﹞人參﹝二錢﹞大黃﹝四錢﹞梔子﹝十四枚。

去皮熬。﹞虻虫﹝十四枚﹞水蛭﹝十四枚。熬黑﹞

爲末。煉白蜜丸。梧子大。每服百丸。百勞水下。取下惡物爲度。服白粥十日。百勞水。以杓揚之百徧。然後煮沸。卽甘瀾水法也。

瓊玉膏治虛勞漧咳。喉中血腥。腸中隱痛。

鮮地黃﹝四十兩﹞人參﹝另爲末﹞白茯苓﹝另爲末。各十兩﹞沈香﹝另研﹞琥珀﹝另研。各半兩﹞

先以地黃熬膏。點紙上不滲。入人參﹑茯苓末。並入糖晶二十兩。攪勻熔化。離火。再入琥珀﹑沈香和勻。瓷罐收藏。淸晨午前。溫酒服數匙。沸湯亦可。

四味鹿茸丸治肝腎督脈皆虛。咳嗽吐血。脈虛無力。上熱下寒。

鹿茸﹝酥炙。另搗成泥﹞五味子當歸身﹝各一兩﹞熟地黃﹝二兩﹞

爲細末。酒和丸梧子大。每服四五十丸。空腹溫酒送下。

濟生鹿茸丸﹝作湯。名生料鹿茸丸﹞治腎臟眞腸久虛。下體痿弱。疼痛喘嗽。水泛爲痰。

鹿茸﹝酒炙﹞牛膝﹝鹽酒炒。﹞五味子﹝各二兩﹞石斛巴戟肉附子﹝炮。﹞川楝肉﹝酒蒸﹞山藥肉桂杜仲﹝鹽酒炒。﹞澤瀉﹝鹽水炒。各一兩﹞沈香﹝另研。五錢﹞

爲末。酒糊丸梧子大。每服七十丸。侵晨溫酒下。俗本尙多白棘﹑菟絲﹑磁石﹑陽起石四味。

安腎丸治腎虛風襲。下體痿弱疼痛。不能起立。

肉桂川烏頭﹝炮。各一兩五錢﹞白蒺藜﹝炒。去刺。﹞巴戟天﹝去骨。﹞薯蕷﹝薑汁炒。﹞茯苓石斛﹝酒炒﹞

川萆﹝炒﹞白術肉蓯蓉﹝酒浸去腐﹞補骨脂﹝炒。各四兩八錢﹞

爲末。煉蜜丸梧子大。每服七十丸。空腹鹽湯。臨臥溫酒下。腎臟爲風寒所襲。所以不安。故用烏頭﹑蒺藜祛風散寒之劑。風去則腎自安。原無事於溫補也。其他桂﹑苓﹑術﹑﹑脂﹑戟﹑蓯﹑斛。𨿽曰兼理脾腎。而實從事乎祛濕利水。只緣醉飽入房。汗隨風蔽。所以肢體沈重。非藉疏通溝洫。病必不除。因仿佛地黃飲子而爲制劑。彼用地黃﹑菖﹑志﹑冬﹑味﹑萸﹑附以交心腎之气。

此用蒺﹑﹑術﹑蕷﹑骨﹑脂﹑烏頭以祛坎陷之風。與崔氏八味丸。迥乎不同也。四烏骨一蘆茹丸。﹝素問﹞治气竭肝傷。脫血血枯。婦人血枯經閉。丈夫陰痿精傷。

烏骨﹝四兩。卽烏賊骨﹞蘆菇﹝一兩。本艸作茹蘆。卽茜根。﹞

丸以雀卵。大如小豆。以五丸爲後飯。飲以鮑魚汁。利腸中及傷肝也。內經之方不多見。僅僅數方。世都棄置不講。況甲乙太素誤作茹。致王太僕亦作菇性味訓解。所以目睹其方。究竟不識爲何物爾。嘗考本艸二味。並皆走血。故內經以之治气竭傷肝。血枯經閉等證。丸以雀卵。飲以鮑魚汁者。取異類有情。以暖腎調肝。則虛中畱結之幹血。漸化黃水而下矣。後飯者。先藥後飯。使藥力下行也。惟金水二髒。陰虛陽擾。喘嗽失血。彊中滑精者禁用。以其專主溫散。而無涵養眞陰之澤也。或問烏茹蘆。俱搜血之品。如何可治血枯經閉之疾。答曰。夫血枯經閉。非純虛而經絕不行也。良由气竭肝傷。幹血內結。以故營血不能內藏。如胸脇支滿目眩。血結肝部也。聞腥臊妨於食。血結胃脘也。出淸涕。胃气衰而濁逆淸道也。凡崩淋胞痺諸證。若沃以湯。上爲淸涕。皆陽衰不能灌注精微。敗殘之液。悉化爲涕。得湯气蒸而上走空竅也。是知血枯經閉。心以淸理幹血爲首務。故金匱治五勞虛極羸瘦。內有幹血。用大黃虫丸。由此而推。胞痺精傷。亦必淸理敗濁爲首務。蓋大黃虫丸。一派破瘀之味。較烏蘆茹丸之搜血。猛竣白倍耳。又問雀卵以時而生。急需未可必得。柰何。答曰。大匠在乎繩墨。不拘物料。皆可成器。雀卵功專暖腎。如無。雀肉煮搗可代。雞卵及肝亦可代。雞屬巽而肝主血也。活法在人。可執一哉。

花蕊石散﹝局方﹞治气虛血凝。瘀積壅聚。胸膈作痛。宜用重劑竭之。

花蕊石﹝五兩。碎。產硫黃山中。狀如黃石。中有黃點如花之心。故名花蕊。近世皆以玲瓏如花蕊者僞充。欲試眞僞。過置血上血卽化水者眞。﹞硫黃﹝二兩。﹞

上二味。同入煬成罐內。鹽泥封固。一伏時。研如面。每用二錢。食遠童便調服。婦人產後血逆血暈。胞衣不下。或子死腹中。俱宜服之。瘀血化爲黃水。然後以獨參湯調之。

十灰散治虛勞吐血咯血。先用此遏之。

大薊小薊柏葉薄荷茜根茅根山梔大黃牡丹皮棕櫚皮﹝等分。﹞

各燒灰存性。紙裹蓋地上一夕。食遠服二三錢。童便調下。花蕊石散爲破血之峻劑。功專化血爲水。而世畏其峻。罕能用之。葛可久言。暴血成升斗者。宜花蕊石散。若病久涉虛。及肝腎二家之血。非其所宜。且與十灰散。並舉而言。不分寒熱主治。所以後世不能無誤用之失。當知十灰散。專主火炎上湧之血。倘誤用以治陰邪固結之證。爲害猶輕。若誤用花蕊石散治血熱妄行之病。

爲患莫測。況血熱妄行。十常八九。陰邪固結。十無一二。所以舉世醫者病者。俱畏之如蠍。遂致置而不講。乃致一切陰邪暴湧之血。悉皆委之莫救。豈其命耶。

瑞金丹治虛勞吐紅瘀結者。

川大黃﹝酒拌。炒黑至黃煙起爲度﹞眞秋石﹝各一兩﹞

上杵爲細末。煮紅棗肉爲丸。小豆大。空腹簿荷湯下二錢。瘀在心包。不時驚悸。面赤神昏者。

加眞郁金三錢。﹝皮色如梧桐子紋皺者眞﹞瘀在胃。吐血成盆者。犀角地黃湯送下。

童眞丸治虛勞吐血。气虛喘嗽。

眞秋石川貝母﹝去心。等分﹞

上二味。煮紅棗肉爲丸。空腹薄荷湯下二錢。如脈虛气耗。加人參。若脈細數爲陰虛。禁用人參。加牡丹皮。脾虛溏泄。加山藥﹑茯苓﹑炙甘艸。

龜鹿二仙膏治督任俱虛。精血不足。

鹿角膠﹝一斤﹞龜版膠﹝半斤﹞枸杞﹝六兩﹞人參﹝四兩。另爲細末﹞桂圓肉﹝六兩﹞

上五味。以杞﹑圓煎膏。煉白蜜收。先將二膠酒浸。烊杞圓膏中。候化盡。入人參末。瓷罐收貯。淸晨醇酒調服五六錢。

聚精丸治腎虛封藏不固。

鰾膠﹝白淨者。一斤。碎切。蛤粉或牡蠣粉炒成珠。再用乳酥拌炒則不粘韌﹞沙苑蒺藜﹝五兩。乳浸一宿。隔湯蒸一炷香。曬漧勿炒。﹞

爲細末。煉白蜜中加入陳酒再沸。候蜜將冷爲丸。不可熱搗。熱搗則膠粘難丸。丸如綠豆大。

空心溫酒或白湯下八九十丸。忌諸魚牛肉。張景嶽加五味二兩。

大補黃庭丸治虛勞食少便溏。不宜陰藥者。

人參﹝一兩﹞茯苓﹝一兩﹞山藥﹝二兩﹞

上爲末。用鮮紫河車一具。用河水二升。稍入白蜜。隔水熬膏。代蜜爲丸。空心淡鹽湯下三錢。

巽順丸治婦人倒經。血溢於上。男子咳嗽吐血。左手關尺脈弦。背上畏寒。有瘀血者。

烏骨白絲毛雞﹝一隻。男雌女雄。取嫩長者。溺倒。泡去毛。竹刀剖脇出肫肝。去穢。畱內金。

並去腸垢。仍入腹內。﹞烏骨﹝童便浸。曬榦爲末。微炒黃。取淨四兩﹞

茹蘆﹝去梢。酒洗。切片。淨一兩。卽茜根﹞鮑魚﹝切薄片。四兩。﹞

上三味。入雞腹內。用陳酒﹑童便各二碗。水數碗。砂鍋中旋煮旋添。糜爛汁盡。搗爛焙漧。

骨用穌炙。共爲細末。幹山藥末調糊爲丸。梧子大。每服五七十丸。空心百勞水下。﹝百勞水見。

百勞丸下。﹞

烏骨雞丸﹝祕旨﹞治婦人鬱結不舒。蒸熱咳嗽。月事不調。或久閉不行。或倒經血溢於上。

或產後褥勞。或崩淋不止。及帶下赤白白淫諸證。兼療男子斫喪太早。勞嗽吐紅。成虛損者。

烏骨白絲毛雞﹝一隻。男雌女雄。制法同巽順丸﹞北五味﹝一兩。碎﹞熟地黃﹝四兩。如血熱。加生地黃二兩﹞

上二味。入雞腹內。用陳酒﹑酒釀﹑童便於砂鍋中煮。如巽順丸。

綿黃﹝去皮。蜜酒拌炙。﹞於術﹝飯上蒸九次。各三兩﹞白茯苓﹝去皮。﹞當歸身﹝酒洗。﹞白芍藥﹝酒炒。各二兩﹞

上五味。預爲粗末。同雞肉搗爛焙漧。骨用酥炙。共爲細末。入下項藥。

人參﹝三兩。虛甚加至六兩﹞牡丹皮﹝二兩。酒淨。勿炒﹞川芎﹝一兩。童便浸。切曬﹞

上三味。各爲細末。和前藥中。另用幹山藥末六兩打糊。眾手丸成。曬漧勿令餿。瓷罐收貯。

侵晨人參湯或沸湯送下三錢。臥時醇酒再服二錢。大便實者。煉白蜜爲丸亦可。骨蒸寒熱。加九肋鱉甲三兩。銀柴胡﹑地骨皮各一兩五錢。經閉。加肉桂一兩。崩漏下血。倍熟地。加眞阿膠二兩。倒經血溢。加麥門冬二兩。鬱結痞悶。加童便制香附二兩。沈香半兩。赤白帶下。加眞川萆二兩。四制香附二兩。蘄艾一兩。白淫。倍用參﹑﹑苓﹑術。按烏骨雞丸。諸藥皆平常無奇。而調經最驗。蓋雞屬巽補肝。尢妙在烏骨益腎。變巽歸坎。甲癸同源。兼滋衝任也。孫眞人云。自古名賢治病。多用生命以濟危急。𨿽曰貴人賤畜。至於愛命。人畜一也。如白鳳膏﹑烏骨雞丸等方。爲虛損門中調經要藥。在證治之所必需者。不得已而用之。以人命至重。非飛蠕動之比。苟有他方可以代充取效。尢爲曲體天地好生之心。倘用之無濟。徒傷生命。以爲財利之謀。仁人君子。諒不爲之也。

逍遙散﹝局方﹞治肝气抑鬱。寒熱咳嗽。月事不調。

柴胡﹝七分炒。﹞白術﹝蜜水拌蒸。一錢﹞茯苓﹝一錢﹞甘艸﹝炙。八分﹞當歸﹝一錢﹞白芍﹝酒炒。一錢五分﹞

陳皮﹝略去白。八分。漧咳用蜜制﹞薄荷葉﹝五分﹞煨姜﹝三片﹞

上九味。水煎。半饑時服。

加味逍遙散。

逍遙散加牡丹皮一錢五分。炒黑山梔一錢。脾虛食少便溏。去山梔易香附。此本八珍湯。

去參之益气。芎之上竄。地之膩膈。而加入柴胡﹑陳皮﹑薄荷以疏肝气。姜用煨者。取其守中而不致於辛散僭上也。加丹皮﹑山梔者。以淸上下之火也。

芎歸血餘散治傳屍勞瘵面赤。五心煩熱。

室女頂門生發﹝一團。洗淨。存性。﹞芎﹝童便浸。切五錢﹞當歸﹝三錢﹞木香桃仁﹝去皮。各二錢﹞

眞安息香﹝如無。蘇合香油代之﹞雄黃﹝各一錢﹞全蠍﹝三枚。不去毒。炒香﹞降眞香﹝五分﹞

獺肝﹝一具。如無。以江上大鯉魚頭活截一枚代之。酥炙。﹞

爲散。新汲水煎。月初五更。空腹服頭導。日午服二導。

鱉甲生犀散治傳屍勞瘵。脾虛唇面手足淸。

天靈蓋﹝一具。酥炙。男者色不赤黑。可用。女者有赤黑色勿用。﹞鱉甲﹝九肋者。一枚。

酥炙﹞虎長牙﹝一枚。酥炙﹞安息香桃仁﹝去皮﹞

尖檳榔﹝各半兩﹞生犀角﹝鎊。﹞木香甘遂降眞香漧漆﹝炒令煙盡﹞眞阿魏﹝酒研。各三錢﹞

雷丸﹝二錢﹞穿山甲﹝取四趾尾尖上者。土炒。三錢﹞全蠍﹝三枚。醋泡。炒香﹞地龍﹝七枚。生研和藥﹞

上爲細末。每服半兩。先用香豉四十九粒。連須蔥白七莖。石臼杵爛。新汲水碗半。童便半碗。納藥末。煎取七分。入麝香一字。月初五更空腹溫服。少時必瀉出虫。以淨桶盛之。鉗取付烈火焚之。如瀉不止。龍骨﹑炒黃連等分爲末。沸湯下五錢。次日用白梅粥補之。

傳屍丸治傳屍勞瘵。初起元气未敗者。

鰻鱺魚﹝半斤外者。七條﹞

甑中先鋪薄荷葉四兩。入鰻在內。摻幹山藥粗末斤余。鍋內入去心百部一斤。煮三炷香。候鰻爛極去薄荷。取鰻與山藥連骨搗爛。焙爲末。煉白蜜丸。侵晨臨臥沸湯各服五錢。

桂枝龍骨牡蠣湯﹝桂枝湯下﹞小建中湯﹝桂枝湯下﹞黃建中湯﹝桂枝湯下﹞腎气丸﹝崔氏八味丸下﹞理中丸﹝方祖﹞

固本丸﹝二冬膏下﹞集靈膏﹝二冬膏下﹞四物湯﹝方祖﹞犀角地黃湯﹝傷寒門﹞獨參湯﹝保元湯下﹞

保元湯﹝方祖﹞聖愈湯﹝保元湯下﹞異功散﹝四君子湯下﹞錢氏六味丸﹝崔氏八味丸下﹞納气丸﹝崔氏八味丸下﹞

十補丸﹝崔氏八味丸下﹞香茸八味丸﹝崔氏八味丸下﹞枳實理中湯﹝理中湯下﹞甘艸漧薑湯﹝理中湯下﹞炙甘艸湯﹝桂枝湯下﹞

白鳳丸﹝平胃散下﹞生脈散﹝方祖﹞補中益气湯﹝保元湯下﹞歸脾湯﹝保元湯下﹞增損柴胡湯﹝小柴胡湯下﹞

滋腎丸﹝大補丸下﹞玉燭散﹝四物湯下﹞蘇合香丸﹝中風門﹞四君子湯﹝方祖﹞六君子湯﹝四君子湯下﹞

桂枝人參湯﹝理中湯下﹞當歸補血湯﹝保元湯下﹞澤術麋銜湯﹝汗門﹞

卷十三﹟專方

潮熱門

涼膈散﹝方祖﹞大柴胡湯﹝小柴胡湯下﹞逍遙散﹝虛損門﹞小柴胡湯﹝方祖﹞加味逍遙散﹝虛損門﹞

錢氏六味丸﹝崔氏八味丸下﹞當歸補血湯﹝保元湯下﹞加減八味丸﹝崔氏八味丸下﹞

卷十三﹟專方

惡寒門

大承气湯﹝小承气湯下﹞指迷茯苓丸﹝二陳湯下﹞理中丸﹝方祖﹞升陽益胃湯﹝保元湯下﹞補中益气湯﹝保元湯下﹞

枳實理中湯﹝理中湯下﹞二陳湯﹝方祖﹞火郁湯﹝升麻湯下﹞升陽散火湯﹝升麻湯下﹞

大建中湯﹝保元湯下﹞

金花湯﹝伊芳尹三黃湯下﹞錢氏六味丸﹝崔氏八味丸下﹞生脈散﹝方祖﹞異功散﹝四君子湯下﹞附子湯﹝術附湯下﹞

崔氏八味丸﹝方祖﹞人參白虎湯﹝白虎湯下﹞淸暑益气湯﹝保元湯下﹞苓桂術甘湯﹝桂枝湯下﹞桃核承气湯﹝小承气湯下﹞

犀角地黃湯﹝傷寒門﹞

卷十三﹟專方

振寒門

白虎加人參湯﹝白虎湯下﹞竹葉石膏湯﹝白虎湯下﹞黃建中湯﹝桂枝湯下﹞桂枝加附子湯﹝桂枝湯下﹞

卷十三﹟專方

戰栗門

大承气湯﹝小承气湯下﹞麻黃湯﹝方祖﹞

卷十三﹟專方

寒熱門

小柴胡湯﹝方祖﹞柴胡四物湯﹝小柴胡湯下﹞補中益气湯﹝保元湯下﹞理中湯﹝方祖﹞逍遙散﹝虛損門﹞

黃建中湯﹝桂枝湯下﹞越婢湯﹝麻黃湯下﹞火郁湯﹝升麻湯下﹞梔子豉湯﹝方祖﹞

桂苓丸﹝五苓散下﹞

旣濟湯﹝白虎湯下﹞旣濟解毒湯﹝伊芳尹三黃湯下﹞崔氏八味丸﹝方祖﹞滋腎丸﹝大補丸下﹞加減八味丸﹝崔氏八味丸下﹞

五苓散﹝方祖﹞

卷十三﹟專方

瘧門

金匱蜀漆散治牝瘧多寒。

蜀漆﹝卽常山苗。﹞雲母﹝燒二晝夜。﹞龍骨﹝熬。等分。﹞

上杵爲散。發前以漿水調半錢。﹝卽酸漿。漿水散下﹞溫瘧加蜀漆半分。臨發時服一錢匕。

按蜀漆性升。上湧頑痰最速。雲母性溫。開發陰邪最猛。二味相需。較之常山﹑陽起石更捷。又恐湧泄太過。卽以龍骨斂固其津。仍取龍性純陽。同气相求。佐上藥以發越陰分伏匿之邪。則牝瘧之寒自已。與桂枝龍骨牡蠣湯﹑火逆湯之義不殊。其外臺牡蠣湯。用吐蠣﹑蜀漆﹑麻黃﹑甘艸四味。藥𨿽異而功用則同。蓋蜀漆得雲母。則溫散頑痰於內。蜀漆得麻黃。則溫散寒邪於外。亦恐發泄太過。卽以牡蠣收斂陰津。仍取其性入陰。有軟堅散結之功也。用甘艸者。令以協和中外。則胃气有權。方得振祛邪作汗之力耳。

達原飲治疫瘧壯熱。多汗而渴。

黃芩﹝一錢五分。﹞甘艸﹝炙。一錢﹞白芍﹝一錢﹞知母﹝二錢﹞濃朴﹝一錢﹞檳榔﹝二錢﹞艸果﹝一錢﹞生薑﹝七片。﹞大棗﹝一枚。擘﹞

水煎。發前熱服。溫覆取微汗。或問疫邪初犯募原。吳又可以達原飲爲主方。詳方中檳榔﹑艸果﹑濃朴。俱屬淸理腸胃之品。知母直瀉少陰邪熱。與募原何預而用之。答曰。募原𨿽附軀殼。貼近於裏。爲經絡臟腑之交界。況濕土之邪。從竅而入。以類橫連。未有不入犯中土者。所以淸理腸胃爲先。非若傷寒傳次。表證未罷。誤用裏藥。則有結胸傳裏之變。卽尙未離表。但須姜﹑棗。佐芩﹑芍﹑甘艸以和解之。若見少陽陽明太陽。必兼柴胡﹑葛根﹑羌活以開泄之。

設裏气不通。勢必盤錯於中而內陷。則加大黃以攻下之。又可專工瘟疫。歷治有年。故立此爲初犯募原之主方。其殿後則有白虎﹑涼膈爲鼎足之任。以此推原。其他變證。則三黃雙解﹑淸熱解毒﹑人中黃丸等方。可默識其微。而用之必當矣。余嘗以此治疫瘧﹑時瘧。靡不應手獲效。總借以分解中外寒熱諸邪之力耳。

何首烏散治瘧積滯去後。寒熱不止。至夜尢甚。

生何首烏﹝五錢。碎﹞靑皮陳皮甘艸﹝炙。各一錢﹞生薑﹝七片﹞大棗﹝三枚。擘﹞

水煎。露一宿。侵晨熱服。多汗而渴。加知母﹑烏梅。虛人腹痛。加人參﹑濃朴﹑木香。

七寶飲治一切實瘧。服調理藥不止。

濃朴常山﹝醋炒。﹞檳榔陳皮靑皮艸果﹝各一錢。﹞甘艸﹝炙。七分﹞

生薑﹝七片﹞

水酒各半煎。露一宿。侵晨熱服。﹝一方。多半夏一錢。大棗一枚。﹞

常山飲治瘧發晡時。至夜數不止。脈實邪盛者。

常山﹝醋炒﹞檳榔靑皮﹝炒﹞甘艸當歸﹝各一錢﹞穿山甲﹝八分。世本。作木通。﹞黑豆﹝四十粒﹞生薑﹝七片﹞

水酒各半煎。露一宿。侵晨熱服。

鱉甲煎丸﹝金匱﹞治瘧母一切痞積。

鱉甲﹝炙。一兩二錢﹞柴胡芍藥牡丹虫﹝熬﹞烏扇﹝燒﹞鼠婦﹝熬﹞

蜣螂﹝熬。各四錢﹞桂枝﹝千金。作桂心﹞阿膠﹝各三錢﹞黃芩桃仁漧薑大黃半夏人參濃朴蜂房﹝炙。各二錢﹞石韋﹝去毛﹞紫葳﹝各二錢半﹞葶藶瞿麥﹝各一錢半﹞赤硝﹝一兩﹞

上二十三味。爲末。取鍛竈下灰一斗。淸酒一斛。浸灰候酒盡一半。濾去灰。著鱉甲於中。煮令泛爛如膠漆。絞取汁。納諸藥末煎爲丸。如梧子大。空心服七丸。日三服。﹝千金。無鼠婦赤。

硝。多海藻大戟﹞此方妙用。全在鱉甲之用灰淋酒。煮如膠漆。非但鱉甲消積。酒淋灰汁。亦善消積。較瘧母丸之用醋煮。功用百倍。

瘧母丸治瘧痞結於左脇硬痛。

靑皮桃仁神曲麥芽﹝各一兩。四味俱炒﹞鱉甲﹝三兩﹞山稜蓬術海粉﹝卽蛤粉。各五錢﹞香附﹝二兩。五味俱醋煮﹞紅花﹝三錢﹞

神曲糊丸。梧子大。每服七八十丸。空心淡姜湯下。

白虎湯﹝方祖﹞白虎加桂枝湯﹝白虎湯下﹞柴胡去半夏加栝蔞湯﹝小柴胡湯下﹞柴胡桂姜湯﹝小柴胡湯下﹞

二陳湯﹝方祖﹞柴胡桂枝湯﹝小柴胡湯下﹞人參養胃湯﹝平胃散下﹞淸脾飲﹝小柴胡湯下﹞補中益气湯﹝保元湯下﹞

人參實衛湯﹝保元湯下﹞白虎加人參湯﹝白虎湯下﹞胃苓湯﹝平胃散下﹞理中湯﹝方祖﹞

小建中湯﹝桂枝湯下﹞

黃建中湯﹝桂枝湯下﹞錢氏六味丸﹝崔氏八味丸下﹞內補當歸建中湯﹝桂枝湯下﹞涼膈散﹝方祖﹞大柴胡湯﹝小柴胡湯下﹞

人參敗毒散﹝小柴胡湯下﹞逍遙散﹝虛損門﹞六君子湯﹝四君子湯下﹞四獸飲﹝四君子湯下﹞芎歸鱉甲飲﹝四物湯下﹞

淸暑益气湯﹝保元湯下﹞生薑瀉心湯﹝半夏瀉心湯下﹞崔氏八味丸﹝方祖﹞

卷十三﹟專方

厥門

四逆散﹝小柴胡湯下﹞四逆湯﹝方祖﹞附子理中湯﹝理中湯下﹞加減八味丸﹝崔氏八味丸下﹞淸暑益气湯﹝保元湯下﹞

犀角地黃湯﹝傷寒門﹞地黃飲子﹝中風門﹞崔氏八味丸﹝方祖﹞小承气湯﹝方祖﹞二气丹﹝金液丹下﹞

五苓散﹝方祖﹞白虎湯﹝方祖﹞七气湯卽人參七气湯﹝方祖﹞

卷十三﹟專方

气門

烏沈湯﹝局方﹞治一切冷气。及婦人血气攻擊。心腹撮痛。

天臺烏藥沈香人參﹝各一兩﹞甘艸﹝炒。五錢﹞

上四味爲末。每服半兩。入生薑三片。煎成入食鹽一字。熱服。

沈香降气散﹝局方﹞治一切气滯。胸膈不舒。婦人經癸不調。少腹刺痛。

沈香﹝四錢﹞甘艸﹝炙。八錢﹞砂仁﹝炒。四錢﹞香附﹝童便浸。去外皮。微炒。二兩﹞

上四味爲散。每服二錢。入鹽一字。沸湯調服。

木香調气散治气滯胸膈虛痞。嘔逆刺痛。

白豆蔻﹝去殼﹞丁香木香檀香﹝各二錢﹞藿香甘艸﹝炙。各八分﹞砂仁﹝四錢。炒﹞

上爲散。每服二錢。入鹽一字。沸湯調如稠糊。晨夕各一服。或滴水爲丸。服二錢。本方加人參﹑白術﹑茯苓﹑山藥﹑橘皮﹑靑皮﹑蓽澄茄。名育气散。治虛寒腹痛。進飲食。

四磨湯治一切气塞。痞悶不舒。不時暴發。

沈香烏藥檳榔人參上等分。酒磨。各約半錢。入鹽一字。沸湯點服。或磨上三味。倍用人參煎湯。入鹽調服。

六磨湯四磨湯加枳殼﹑木香。按四磨湯。𨿽用人參。實爲散气之峻劑。蓋檳﹑沈﹑烏藥。得人參助之。其力愈峻。服後大便必有積沫。下後卽寬。若六磨更加破气二味。下气尢迅。近世醫人以气滯不敢用參。但用諸破气藥磨服。殊失本方之旨。

沈香化气丸治食積痰气。痞脹妨食。

大黃﹝酒蒸。﹞條黃芩﹝各二兩﹞人參白術﹝各三兩﹞沈香﹝五錢。另研﹞

上將前四味銼碎。用薑汁竹瀝七浸七曬。候榦爲末。和沈香末再研。神曲糊丸。水飛朱砂爲衣。曬漧勿見火。每服二錢。淡姜湯送下。小兒量減。此仿王隱君滚痰丸之制。去礞石加參﹑術以祛食積痰飲。𨿽較滚痰丸稍遜。然二黃得參﹑術以鼓其勢。亦是突圍猛帥。勿以其中有參﹑術。

視爲兼補漫施。以伐後天。爲害非淺鮮也。

四七湯﹝二陳湯下﹞局方七气湯﹝方祖﹞二陳湯﹝方祖﹞理中湯﹝方祖﹞六君子湯﹝四君子湯下﹞

蘇子降气湯﹝七气湯下﹞導痰湯﹝二陳湯下﹞神保丸﹝傷飲食門﹞蘇合香丸﹝中風門﹞異功散﹝四君子湯下﹞

三因七气湯﹝七气湯下﹞崔氏八味丸﹝方祖﹞

卷十三﹟專方

郁門

越鞠丸治諸郁痞悶。

香附﹝童便浸﹞蒼術﹝泔浸。去粗皮。麻油炒﹞撫芎﹝童便浸。各二兩﹞山梔﹝薑汁炒黑﹞神曲﹝炒香。各一兩五錢﹞

滴水爲丸。綠豆大。每服百丸。白湯下。陰虛多火禁用。越鞠者。若人鞠躬郁伏。忽爾其气發越也。香附理气郁。芎術開濕郁。撫芎調血郁。梔子治火郁。神曲消食郁。總以理气爲主。若濕郁。加白術﹑茯苓。熱郁。加靑黛﹑黃連。痰郁。加半夏﹑海石。食郁。加枳實﹑山楂。血郁。加桃江﹑肉桂。气郁。加木香﹑砂仁。此因病變通之大略也。

火郁湯﹝升麻湯下﹞小承气湯﹝方祖﹞利金湯﹝桔梗湯下﹞二妙散﹝大補丸下﹞

半夏濃朴湯﹝二陳湯下﹞

逍遙散﹝虛損門﹞佐金丸﹝方祖﹞四君子湯﹝方祖﹞錢氏六味丸﹝崔氏八味丸下﹞歸脾湯﹝保元湯下﹞

蘇子降气湯﹝七气湯下﹞四烏湯﹝四物湯下﹞

卷十三﹟專方

痞滿門

五膈寬中散治七情鬱結。痰气痞塞。遂成五膈。

濃朴﹝薑汁炒。二兩。﹞甘艸﹝炙。一兩﹞木香﹝五錢﹞白豆蔻仁﹝三錢﹞

爲散。每服三錢。加生薑三片。水煎。入鹽一字。和滓服。

丁沈透膈湯五膈寬中散加丁香﹑沈香﹑半夏﹑艸果﹑人參﹑白術﹑香附﹑砂仁﹑生薑﹑大棗。水煎服。﹝一方。多靑皮。陳皮。神曲。麥芽﹞

增損流气飲治諸气郁滯。胸膈痞滿。面目浮腫。

半夏赤茯苓陳皮﹝各一錢。﹞甘艸﹝炙。五分﹞蘇葉香附檳榔﹝大便溏者。去之﹞

木香大腹皮枳殼桔梗﹝各七分﹞人參﹝一錢五分﹞肉桂濃朴﹝姜制。各八分﹞

生薑﹝七片﹞紅棗﹝二枚。擘﹞

水煎熱服。按十六味流气飲。以二陳加入破气諸藥。雜合成劑。施之藜藿。往往克應。遂爲名方。其木香流气飲。根據傍局方七气﹑金匱四七。似覺彼善於此。然亦雜亂無章。至於分心流气飲﹑分气紫蘇飲。皆仿佛流气。風斯愈下。今止取木香流气。刪其繁蕪。以爲存羊之意。

寶鑑木香檳榔丸治一切滯气。心胸腹脇痞滿。大小便澀滯不快木香檳榔枳殼﹝炒﹞靑皮﹝炒﹞陳皮﹝炒﹞廣術﹝煨﹞黃連﹝各一兩﹞

黃柏﹝炒﹞香附﹝醋炒﹞大黃﹝酒蒸﹞牽牛﹝腹滿便祕用黑者。喘滿膈塞用白者。取頭末。各二兩﹞

滴水爲丸。豌豆大。每服三五十丸至七十丸。食遠姜湯送下。以利爲度。本方去陳皮﹑廣術﹑香附﹑黃連﹑黃柏﹑大黃﹑牽牛。加杏仁﹑半夏﹑皂角﹑郁李仁。蜜丸姜湯下五十丸。卽禦藥院木香檳榔丸。專主痰痞風祕。寶鑑方治气痞熱祕。各有攸宜。

補中益气湯﹝保元湯下﹞連理湯﹝理中湯下﹞漧薑黃芩黃連人參湯﹝半夏瀉心湯下﹞半夏瀉心湯﹝方祖﹞

指迷七气湯﹝七气湯下﹞理中丸﹝方祖﹞小陷胸湯﹝傷寒門﹞伊芳尹三黃湯﹝方祖﹞二陳湯﹝方祖﹞

小柴胡湯﹝方祖﹞平胃散﹝方祖﹞枳實理中湯﹝理中湯下﹞橘皮枳實生薑湯﹝胸痺門﹞九味資生丸﹝四君子湯下﹞

六君子湯﹝四君子湯下﹞淸暑益气湯﹝保元湯下﹞異功散﹝四君子湯下﹞局方七气湯﹝方祖﹞

卷十三﹟專方

腹滿門

中滿分消湯治中滿寒脹。

半夏﹝一錢﹞濃朴黃連黃柏﹝上四味俱姜制﹞川烏﹝炮﹞漧薑﹝炮﹞吳茱萸﹝淨。用開口者。炒﹞

艸豆蔻﹝炒研﹞木香人參﹝各五分﹞茯苓澤瀉﹝各一錢五分﹞生薑﹝五片﹞

上水煎。稍熱食前服。大忌房勞。生冷炙。酒面糟醋鹽醬等物。身熱脈浮喘滿。有表證。

加麻黃五分。血虛至夜煩熱。加歸身﹑黃各五分。陽气下陷。便溺赤澀。加升麻﹑柴胡各三分。

脾胃虛寒。飲食不磨。去黃柏加益智仁﹑蓽澄茄﹑靑皮各二分。

中滿分消丸治中滿熱脹。

濃朴半夏黃連﹝三味俱薑汁炒﹞黃芩枳實白術﹝二味同拌濕。炒焦。﹞

幹生薑茯苓豬苓澤瀉人參﹝各五錢﹞甘艸﹝炙。一錢﹞

湯浸蒸餅爲丸。梧子大。每服百丸。食後沸湯下。脾胃气滯。食積脹滿。加陳皮﹑砂仁各五錢。

經脈濕滯。腹皮腿臂痛不可拊者。加片子姜黃一錢。肺熱气化不行。溺祕喘渴者。加知母三錢。

東垣分消湯丸。一主溫中散滯。一主淸熱利水。原其立方之旨。總不出內經平治權衡。去菀陳。

開鬼門潔淨府等法。其方下所指寒脹。乃下焦陰气逆滿。郁遏中焦陽气。有似乎陰之象。故藥中𨿽用烏頭之辛熱。宣布五陽。爲辟除陰邪之向導。卽用連﹑柏之苦寒以降泄之。苟非風水膚脹脈浮。

證起於表者。孰敢輕用開鬼門之法以鼓動其陰霾四塞乎。熱脹。用黃芩之輕揚以降肺熱。則用豬苓﹑澤瀉以利導之。故專以潔淨府爲務。無事開鬼門宣布五陽等法也。

附子粳米湯﹝金匱﹞治腹中寒气。雷鳴切痛。胸腹逆滿嘔吐。

附子﹝薑汁炮。切。﹞半夏﹝薑汁。炒。﹞甘艸﹝炙。各三錢﹞大棗﹝十枚。擘﹞粳米﹝半升﹞

上五味。以水五升。煮米熟湯成。去滓溫服一升。日三服。良方。但用薑汁制附子一味。煮粥食之。

千金溫胃湯治胃气不平。時脹咳不能食。

附子當歸濃朴人參橘皮芍藥甘艸﹝各三錢。﹞

漧薑﹝四錢﹞蜀椒﹝一合﹞

上九味。咀。以水九升。煮取三升。分三服。

大承气湯﹝小承气湯下﹞大柴胡湯﹝小柴胡湯下﹞濃朴七物湯﹝小承气湯下﹞濃朴三物湯﹝小承气湯下﹞當歸龍薈丸﹝伊芳尹三黃湯下﹞

四物湯﹝方祖﹞四君子湯﹝方祖﹞藿香正气散﹝平胃散下﹞沈香降气散﹝气門﹞局方七气湯﹝方祖﹞

生薑瀉心湯﹝半夏瀉心湯下﹞附子理中湯﹝理中湯下﹞濟生腎气丸﹝崔氏八味丸下﹞枳實導滯丸﹝傷飲食門﹞

卷十三﹟專方

水腫門

疏鑿飲治水气通身浮腫。煩躁喘渴。小便不利。

澤瀉商陸赤小豆羌活大腹皮﹝淨﹞椒目木通秦艽茯苓檳榔﹝各七分﹞生薑﹝三片﹞

水煎。頓服。

禹功散治陽水便祕脈實。初起元气未傷者。

黑牽牛﹝頭末。四兩﹞茴香﹝炒﹞木香﹝各一兩﹞

爲散。每服二錢。加生薑自然汁。調如稀飲服。

沈香琥珀丸治血結小腹靑紫筋絆。喘急脹痛。

琥珀﹝另研。﹞杏仁﹝一作桃仁﹞蘇木赤茯苓澤瀉﹝各五錢﹞葶藶﹝隔紙焙﹞郁李仁﹝去皮。各一兩﹞沈香﹝另研。﹞陳皮防己﹝酒洗。各五錢﹞麝香﹝一錢﹞

蜜丸綠豆大。每服四五十丸。加至百丸。空心人參湯下。

三白散治陽水囊腫。二便不通。

白牽牛﹝頭末。二兩﹞桑白皮﹝薑汁炒﹞白術﹝生用﹞陳皮木通﹝各一兩﹞

爲散。每服二錢。空心淡姜湯送下。未效。再服。

實脾散治陰水發腫。宜此先實脾土。

白術﹝炒焦﹞附子﹝炮﹞漧薑﹝炮﹞茯苓木香木瓜艸果仁濃朴﹝姜制﹞大腹子﹝各一兩﹞甘艸﹝炙。五錢﹞

爲散。每服四錢。加生薑五片。棗一枚。水煎服。治水以實脾爲先務。不但陰水爲然。方下所云。治陰水發腫。宜此先實脾土。儼然陰水當溫散。陽水當寒瀉之旨橫於胸中。夫陰水因腎中眞陽衰微。北方之水不能蟄藏。而泛溢無制。倘腎气不溫。則眞陽有滅頂之凶矣。實土堤水。寧不爲第二義乎。何方中不用肉桂辛溫散結。反用木瓜﹑濃朴﹑大腹子耶。卽有滯气當散。濃朴尙可暫投。

若大腹子之開泄大便。斷乎不可妄用也。

復元丹治脾腎俱虛。發爲水腫。

附子﹝炮。二兩。﹞白術﹝炒焦。﹞肉桂吳茱萸﹝揀去閉口者。炒﹞川椒﹝炒去汗﹞茴香木香濃朴﹝姜制。各一兩﹞澤瀉﹝炒﹞肉果﹝煨。各半兩﹞茯苓﹝一兩五錢﹞

爲末。陳米飲糊丸梧子大。每服五七十丸。紫蘇湯或砂仁湯送下。

五皮散﹝局方﹞治濕熱積於脾經。面目四肢浮腫。

五加皮地骨皮大腹皮茯苓皮生薑皮﹝等分﹞

爲散。每服五錢。水煎熱服。澹寮方。去骨皮﹑加皮。加桑皮﹑橘皮。治喘而腹滿。

五子五皮湯五皮散加紫蘇子﹑萊菔子﹑香附子﹑車前子﹑葶藶子。一方。無香附子。多大腹子。加生薑煎服。

椒仁丸治婦人先因經水斷絕。後至四肢浮腫。小便不利。血化爲水。名曰血分。

椒仁﹝炒﹞甘遂續隨子﹝去皮。卽千金子﹞附子﹝炮﹞郁李仁﹝去皮﹞黑牽牛﹝頭末﹞五靈脂﹝酒研。去砂土﹞

當歸吳茱萸﹝揀淨。湯泡。炒﹞延胡索﹝各五錢﹞芫花﹝醋炒。二錢﹞靑﹝十枚。

去翅足。糯米炒﹞膽礬白砒﹝各一錢﹞石膏﹝三錢﹞

爲末。曲糊丸。豌豆大。每服一丸。空心橘皮湯下。

葶藶丸治先因小便不利。後至四肢浮腫。名曰水分。

甜葶藶﹝隔紙焙﹞續隨子﹝去皮。各五錢﹞榦筍末﹝一兩﹞

爲末。煮紅棗肉爲丸。梧子大。每服七丸。煎蓄湯送下。大便利者禁用。

人參丸治月經不利。血化爲水。四肢浮腫。亦曰血分。

人參當歸大黃﹝酒蒸﹞瞿麥穗赤芍藥赤茯苓肉桂﹝各二兩﹞

苦葶藶﹝熬。一兩﹞

爲末。煉白蜜丸。梧子大。每服十五丸。空腹米飲下。

增損流气飲﹝痞滿門﹞葶藶木香散﹝五苓散下﹞胃苓湯﹝平胃散下﹞羌活勝濕湯﹝濕門﹞歸脾腸﹝保元湯下﹞

金液丹﹝方祖﹞越婢加術湯﹝麻黃湯下﹞芍桂酒湯﹝桂枝湯下﹞桂枝加黃湯﹝桂枝湯下﹞

桂枝去芍藥加麻黃附子細辛湯﹝桂枝湯下﹞枳術湯﹝方祖﹞浚川散﹝伊芳尹三黃湯下﹞神丸﹝十棗湯下﹞

神芎丸﹝伊芳尹三黃湯下﹞五苓散﹝方祖﹞理苓湯﹝理中湯下﹞六君子湯﹝四君子湯下﹞

濟生腎气丸﹝崔氏八味丸下﹞

眞武湯﹝術附湯下﹞小靑龍湯﹝桂枝湯下﹞蘇子降气湯﹝七气湯下﹞除濕湯﹝平胃散下﹞

防己黃湯﹝方祖﹞

越婢湯﹝麻黃湯下﹞防己茯苓湯﹝防己黃湯下﹞蒲灰散﹝益气散下﹞麻黃附子湯﹝麻黃湯下﹞杏子湯﹝麻黃湯下﹞

卷十三﹟專方

鼓脹門

雞矢醴﹝素問﹞治鼓脹內有濕熱停積。旦食不能暮食。

騸雞矢白﹝但與陳米餵養。勿與雜食。則矢幹有白﹞

上取八合微炒。入無灰酒三升。煮取一升五合。五更熱服。﹝如無。以不落水雞內金炙膽爲末。

荷葉裹陳米飯爲丸。每服二三錢。空心溫酒送下。﹞此方出黃帝內經。

世本。有加大黃﹑桃仁者大謬。

啟峻湯治脾腎俱虛。腹脹少食。

人參黃當歸白術﹝炒枯。各一錢五分﹞陳皮﹝八分。﹞甘艸﹝炙。五分﹞

肉桂﹝半錢﹞茯苓﹝一錢五分﹞漧薑﹝炮四分﹞肉果沈香﹝各八分﹞附子﹝炮。一錢五分﹞

水煎。溫服。气滯硬滿者。去黃加濃朴。此方出醫林黃治。啟東之方不多見。僅一夔耳。

散血消脹湯治血脹小便多。大便溏黑光亮。

歸尾﹝一錢五分。﹞五靈脂觀桂烏藥甘艸﹝炙﹞木香﹝各六分﹞川芎﹝一錢二分﹞

半夏蓬術﹝煨。各八分﹞紫蘇﹝三分﹞砂仁﹝一錢。炒﹞生薑﹝五片﹞

水煎。食前溫服。

琥珀人參丸治血蠱。

人參五靈脂﹝各一兩﹞琥珀肉桂附子﹝生。各五錢﹞赤茯苓川芎沈香穿山甲﹝。各三錢﹞

爲末。濃煎蘇木汁爲丸。每服二錢。早暮溫酒各一服。此人參與五靈脂並用。最能浚血。血蠱之的方也。

二陳湯﹝方祖﹞中滿分消湯﹝腹滿門﹞中滿分消丸﹝腹滿門﹞下瘀血湯﹝抵當湯下﹞

六君子湯﹝四君子湯下﹞

平胃散﹝方祖﹞五苓散﹝方祖﹞金匱腎气丸﹝崔氏八味丸下﹞小建中湯﹝桂枝湯下﹞蘇合香丸﹝中風門﹞黑錫丹﹝金液丹下﹞大黃附子﹝小承气湯下﹞

卷十三﹟專方

積聚門

金匱奔豚湯治腎積上賁犯肺。喘脹發熱。

甘艸芎白芍當歸黃芩﹝各一錢﹞半夏甘李根白皮葛根﹝各二錢﹞生薑﹝三片﹞

上九味。水煎。溫分四服。日三夜一。以積下小腹減爲度。不應。加戎鹽一字。﹝千金。無甘艸黃芩。有吳茱萸石膏人參茯苓桂心﹞

赤丸﹝金匱﹞治寒積厥冷。

茯苓半夏﹝各四兩。一方用桂﹞烏頭﹝二枚。炮﹞細辛﹝一兩。千金作人參﹞

上四味爲末。納眞朱﹝卽朱砂﹞爲色。蜜丸如麻子大。先食酒下三丸。日再夜一服。不知稍增。以知爲度﹝千金。無半夏。有附子桂心射罔。﹞

普濟方用白鳳仙子一錢。小川烏二枚。半夏三枚。杏仁四十九粒。各生搗爲末。紅棗肉丸梧子大。黃丹爲衣。早暮各服七丸。俱溫酒下。若治小兒。丸如粟米大。量用三五丸。待穀道血出住服。忌大葷生冷腐醋等物。此方與赤丸功效相類。故附於此。此方烏頭與半夏同劑。用相反以攻堅積沈寒。非妙達先聖至理。不能領略其奧。與胡洽治膈上積用十棗湯。加甘艸﹑大戟同一妙義。而普濟方。僅用烏頭﹑半夏二味。易白鳳仙子﹑杏仁﹑黃丹爲衣。服七丸至穀道見血而止。其瞑眩之性可知。蓋藥之相反相惡。不過兩毒相激。原非立能傷人。後世以爲相反之味。必不可同用。陋哉。

喬氏陰陽攻積丸治寒熱諸積。

吳茱萸漧薑﹝炮﹞觀桂川烏﹝炮﹞黃連﹝薑汁拌炒﹞半夏﹝姜制﹞茯苓延胡索人參﹝各一兩﹞沈香﹝另研﹞琥珀﹝另研。各五錢﹞巴豆霜﹝另研。一錢﹞

爲末。皂角四兩煎汁糊丸綠豆大。每服八分。加至一錢五分。姜湯下。與脾胃藥間服。此方出士材先生必讀。先生向寓郭園。會以此方授之郭嫗。云是喬三餘所定。方中萸﹑桂走肝。漧薑入脾。

烏頭達腎。專取辛烈以破至陰之固壘。半夏﹑茯苓以開痰蔽。延胡﹑琥珀以散血結。沈香以通气閉。巴霜以蕩堅積。黃連以除旺气。人參以助諸味之力也。其所授郭嫗之方。酒曲糊丸。較之皂角汁稍平。妙用全在與脾胃藥間服。予會效用此方。每以六君去術倍苓。加肉桂﹑當歸。米飲糊丸。或朝服增損六君。夕用陰陽攻積。或服攻積一日。六君二三日。隨人彊弱而施。但初服未嘗不應。積勢向衰。卽當停服。所謂衰其大半而止。專力補脾可也。

千金耆婆萬病丸治七種痞塊。五種癲病。十種疰忤。七種飛屍。十二種蠱毒。五種黃病。

十二種瘧疾。十種水病。八種大風。十二種痺。並風入頭。眼暗漠漠。及上气咳嗽。喉中如水雞聲。不得眠臥。飲食不作肌膚。五臟滯气。積聚不消。壅閉不通。心腹脹滿及連胸背。鼓气堅結流入四肢。或復叉心膈气滿。時定時發。十年二十年不瘥。五種下痢。疳虫寸白諸虫。上下冷熱。久積痰飲。令人多睡。消瘦無力。蔭入骨髓。便成滯患。身體气腫。飲食嘔逆。腰腳酸疼。四肢沈重。行立不能久。婦人因產冷入子髒。髒中不淨。或閉塞不通。胞中瘀血冷滯。出流不盡。時時疼痛爲患。或因此斷產。並小兒赤白下痢。及狐臭耳聾鼻塞等病。此藥以三丸爲一劑。服藥不過三劑。

萬病悉除。說無窮盡。故稱萬病丸。

牛黃麝香犀角﹝鎊﹞桑白皮﹝銼。炒﹞茯苓漧薑﹝炮﹞桂心當歸芎芍藥甘遂黃芩蜀椒﹝去目及閉口者。炒出汗。﹞

細辛桔梗巴豆﹝去皮心膜。炒﹞前胡紫菀﹝去蘆﹞蒲黃﹝微炒﹞葶藶﹝炒﹞

防風人參朱砂雄黃﹝油煎﹞黃連﹝去須。﹞大戟﹝銼。炒﹞禹餘糧﹝醋﹞

芫花﹝各一錢六分。醋炒赤﹞蜈蚣﹝六節。去頭足。炙﹞石蜥蜴﹝一寸。去頭足。炙﹞

芫靑﹝十四枚。入糯米同炒。米色黃黑。去頭足翅﹞

上三十一味。﹝崔氏。無黃芩﹑桑白皮﹑桔梗﹑防風。爲二十七味﹞並令精細。牛黃﹑麝香﹑犀角﹑朱砂﹑雄黃﹑禹餘糧﹑巴豆別研。餘者合搗。重絹下篩。以白蜜和。更搗三千杵。密封之。平旦空腹酒服三丸。如梧子大。取微下三升惡水爲良。若卒暴病。不拘平旦早晚皆可服。但以吐利爲度。若不吐利。更加一丸。或至三丸五丸。須吐利爲度。不得限以丸數。病彊藥少。卽不吐利。更非他故。若其發遲。以熱飲汁投之。若吐利不止。卽以酢飯兩三口止之。服藥忌陳臭生冷酢滑粘食。大蒜豬雞魚狗。牛馬驢肉白酒行房。七日外始得一日服二日補之。得食新米韭根汁。作羹粥飲食之。三四頓大良。亦不得全飽。產婦勿服。吐利後以常須閉口少語。於無風處溫牀暖室將息。

若旅行卒暴無飲。以小便送之爲佳。若一歲以下小兒有疾者。令乳母服兩小豆。亦以吐利爲度。近病及卒病皆用多。積久疾病卽少服。常取微溏利爲度。﹝其細證服法注解。並詳千金衍義膽腑門本方下。﹞

木香通气散治寒气成積。腹痛堅滿不可忍。

木香戎鹽三稜﹝炮。各半兩。﹞濃朴﹝姜制一兩﹞枳實﹝炒﹞甘艸﹝炙。各三錢﹞漧薑﹝炮﹞

蓬術﹝煨。各二錢﹞

爲散。每服三錢。食前淡姜湯調下。

四味阿魏丸治肉積發熱。

山楂肉﹝薑汁炒。一兩﹞連翹仁黃連﹝薑汁炒。各五錢﹞

爲末。另用阿魏一兩。醋煮糊丸麻子大。每服二十丸至三十丸。食前沸湯下。脾胃虛人。六君子湯下。

和血通經湯治婦人寒客胞門。月事不來。結爲石瘕。及一切血結成積。

當歸熟地黃蘇木﹝各一錢﹞三稜﹝炮﹞廣術﹝炮﹞木香貫眾肉桂﹝各八分﹞紅花﹝三分﹞血竭﹝五分﹞

食前紅酒煎服。忌酸醋生冷之物。

見丸治寒气客於下焦。血气閉塞而成石瘕。腹中堅大。久不消者。

附子﹝炮。去皮臍。四錢﹞鬼箭羽﹝如無。鯪鯉甲代之。肥人痰。鬼臼南星代之﹞紫石英﹝各三錢。另飛。﹞澤瀉肉桂﹝勿見火。﹞延胡索木香﹝各二錢﹞檳榔﹝二錢五分﹞血竭﹝一錢五分。另研﹞水蛭﹝一錢。如無廣術代之﹞

桃仁﹝三十粒。去皮尖。漧漆灰拌炒。去漆灰﹞京三稜﹝五錢。銼﹞大黃﹝三錢。銼。用酒同三稜浸一宿。焙。﹞

上十三味。除血竭﹑桃仁外同爲末。入另研二味和勻。紅酒打糊。丸如桐子大。每服三十丸。

淡醋湯下。食前溫酒亦得。虛者。去水蛭﹑三稜。加人參一兩。當歸五錢。虛甚。用十全大補湯送下。

阿魏麝香散治腸覃諸積痞塊。

阿魏﹝五錢。酒煮。﹞麝香﹝一錢﹞雄黃﹝三錢﹞野水紅花子﹝四兩﹞神曲﹝炒﹞人參白術﹝生。各一兩﹞肉桂﹝五錢﹞

上爲散。每服三錢。用烏芋﹝卽荸薺﹞三个。去皮搗爛和藥。早晚各一服。砂仁湯過口。

三因化气散治息積上下賁脹。

肉桂﹝勿見火﹞蓬術﹝煨﹞靑皮﹝炒﹞陳皮漧薑﹝炮﹞沈香﹝另研。勿見火。各五錢。﹞

木香甘艸﹝炙﹞丁香胡椒砂仁﹝各二錢。炒﹞茴香﹝炒。四錢﹞

爲散。每服三錢。姜﹑蘇﹑鹽湯調下。婦人。醋湯調服。

阿魏膏治一切痞塊。

羌活獨活黑參觀桂赤芍穿山甲﹝炮﹞生地黃鼠糞大黃白芷天麻﹝各五分﹞紅花槐柳枝﹝各三錢﹞土木鱉﹝二十枚。去殼﹞

上用眞麻油二斤浸。春五夏三秋七冬十日。煎黑去滓。入亂髮雞子大一握。再熬濾淸。徐下眞黃丹煎。較軟硬得中。入芒硝﹑阿魏﹑乳香﹑沒藥各五錢。取起離火。再入蘇合香油半兩。麝香三錢。調勻成膏。瓷器收藏。臨用時取兩許。攤大紅上貼患處。內服健脾消積開郁藥。凡貼膏須正當痞塊。不可偏。偏則隨藥少處遁去。卽不得力。貼後以綿紙掩。用芒硝隨患處鋪半指濃。用熱熨斗熨一時許。日熨三次。硝耗再加。月餘藥力盡。其膏自脫便愈。年久者連用二膏。無不消盡。若是肝積見於左脇。加蘆薈末和硝熨之。倘積去。於所遁處再貼一膏。必仍歸舊窠矣。普濟方。無羌活﹑黑參﹑白芷﹑天麻﹑生地﹑赤芍。多川烏﹑南星﹑半夏﹑甘遂﹑甘艸﹑人參﹑五靈脂各五錢丸治食魚鱉成痞。此方最捷。余俱不效。

﹝一雙。去毛。水酒各半煮爛。入阿魏五錢。更煮汁盡爲度。取肉搗爛焙漧。骨用酥炙。

﹞水紅花子﹝六兩﹞白術﹝二兩﹞阿魏﹝一兩﹞神曲茯苓當歸﹝各一兩﹞橘紅甘艸﹝炙。各五錢﹞

爲末。加生薑自然汁半杯。入煉白蜜丸彈子大。細嚼一丸。沸湯或溫酒過口。早暮各一服。

阿魏化痞散治瘧痞寒熱及瘕。虛人禁用。

川芎當歸白術赤茯苓紅花阿魏﹝各一錢﹞鱉甲尖﹝酥炙腌。三錢﹞

大黃﹝八錢。酒炒﹞蕎麥麵﹝一兩﹞

爲散。每服四錢。好酒一盞。調稀糊服。服後三日。腹痛見膿血爲驗。忌生冷油膩。大葷濕面等物。

金匱三物大建中湯﹝理中湯下﹞金匱大黃附子湯﹝小承气湯下﹞大七气湯﹝局方七气湯下﹞六君子湯﹝四君子湯下﹞五苓散﹝方祖﹞導痰湯﹝二陳湯下﹞理中湯﹝方祖﹞十全大補湯﹝保元湯下﹞

卷十三﹟專方

痰飲門

甘遂半夏湯﹝金匱﹞治病者脈伏。自利反快而渴。𨿽利心下續堅滿。此爲畱飲欲去故也。

甘遂﹝大者。三枚﹞半夏﹝十二枚。姜湯泡。去涎水。﹞芍藥﹝半枚﹞甘艸﹝如指大一枚。炙。﹞

上四味。水煎去滓。以蜜半杯和服。按甘遂與甘艸相反。而一方並用。乃浚痰逐飲之峻劑。非聖於治者。不敢擬議也。

木防己湯﹝金匱﹞治支飲心下痞堅。脈沈面黑。吐下不愈者。

木防己﹝三錢﹞石膏﹝雞子大一枚。﹞桂枝﹝二錢﹞人參﹝四錢﹞

水煎。溫分再服。

木防己去石膏加茯苓芒硝湯﹝金匱﹞

木防己湯減防己一錢。去石膏加茯苓﹑芒硝各四錢。水煎去滓。納芒硝再微煎。分溫再服。

微利則愈。

葶藶大棗瀉肺湯﹝金匱﹞治支飲喘不得息。肺癰喘不得臥。

葶藶﹝熬黃。搗丸如彈子大﹞大棗﹝十二枚。擘﹞

上二味。以水三升。煮取一升。分溫再服。則吐膿血。

己椒藶黃丸﹝金匱千金名椒目丸﹞治腹滿口漧燥。此腸胃間有水气。

防己椒目葶藶大黃﹝各一兩﹞

上四味末之。蜜丸如梧子大。先食飲服十丸。日三服。稍加。口中有津液。渴者。加芒硝半兩。

倍術丸﹝局方﹞治五飲畱伏。腹中鳴轉有聲。

白術﹝薑汁拌曬。二兩﹞漧薑﹝炮﹞肉桂﹝勿見火。各一兩﹞

神曲糊丸。每服五七十丸。食前淡姜湯下。

靑礞石丸治中外老痰。胸膈痞悶。經絡四肢不遂。

靑礞石﹝硝。五錢﹞半夏﹝一兩﹞風化硝﹝三錢﹞白術﹝生。一兩﹞橘紅﹝五錢﹞

茯苓﹝八錢﹞黃芩﹝四錢﹞

神曲糊丸。空心淡姜湯下二錢。

痰丸﹝一名王隱君痰丸。一名礞石痰丸。一名沈香痰丸。﹞治諸實熱。積痰異證。孕婦勿服。

靑礞石﹝色靑者良。三兩。同焰硝三合入煬成罐內。赤石脂封護。過水飛。淨二兩﹞沈香﹝另研。一兩﹞川大黃﹝酒蒸。八兩﹞黃芩﹝酒炒。八兩﹞

爲末。水泛爲丸。綠豆大。每服一錢至二錢。食遠沸湯下。﹝原方礞石一兩。沈香五錢。張景嶽倍之。﹞

沈香化痰丸治胸中痰。熱積年痰火。無血者宜服。

半夏曲﹝八兩。用薑汁一小杯。竹瀝一大盞制﹞黃連﹝二兩。薑汁炒。﹞木香﹝一兩﹞

沈香﹝一兩﹞

爲細末。甘艸湯泛爲丸。空心淡姜湯下二錢。

運痰丸治脾虛熱痰堵塞。膈气不舒。

沈香化痰丸半料。合四君。參﹑術﹑茯苓各三兩。甘艸一兩。

消痰餅子治老痰結於喉中。燥不得出。

栝蔞仁﹝壓去油。取霜﹞杏仁﹝去皮尖。研如脂﹞海石﹝﹞桔梗連翹風化硝﹝等分﹞

先用生薑自然汁少許拌。加煉白蜜丸彈子大。不時噙化一丸。

倒倉法治臟腑腸胃經絡宿滯。諸藥不效者。

夏月三伏中。揀肥嫩黃牛肉四蹄各七八斤。切作小片。去筋膜。入砂鍋中。長流水煮糜爛。搗絞取汁。三次去滓。以汁入鍋內。漫火熬至琥珀色爲度。膠成。隔水燉鍋中。時添微火。則不冷不餿。須預先斷肉。食淡三日。前一日勿食晚飯。於明亮密室中不通風處行之。置穢桶瓦盆。貯所下之物。以新瓷瓶。盛所出之溺。令病者入室。以膠汁飲一杯。少頃又飲一杯。積數十杯。自然吐利。視所出之物。必盡病根乃止。吐利後必渴甚。不可與湯。以所出之溺。乘熱飲之。以蕩滌余垢。

行後倦怠覺饑。先以米飲。次與淡稀糜。三日後方可稍食菜羹。調養半月或一月。自覺精神渙發。

形體輕健。沈悉去矣。自後終身須忌牛肉。永不復發。如有餘膠。熬如鹿骨膠收藏。卽霞天膠。

可入補劑。

瓜蒂散治寒痰結於膈上。及濕熱頭重鼻塞。

瓜蒂﹝一分。熬。﹞赤小豆﹝二分。﹞

上二味。各別搗篩爲散已。合治之。取一錢匙。以香豉一合。用熱湯七合。煮作稀糜。去滓。

取汁和散。溫頓服之。不吐者少少加。得快吐乃止。

苓桂術甘湯﹝桂枝湯下﹞腎气丸﹝崔氏八味丸下﹞十棗湯﹝方祖﹞大靑龍湯﹝麻黃湯下﹞小靑龍湯﹝桂枝湯下﹞

澤瀉湯﹝五苓散下﹞濃朴大黃湯﹝小承气湯下﹞小半夏湯﹝二陳湯下﹞小半夏茯苓湯﹝二陳湯下﹞五苓散﹝方祖﹞

半夏濃朴湯﹝二陳湯下﹞桂苓丸﹝五苓散下﹞二陳湯﹝方祖﹞六君子湯﹝四君子湯下﹞利金湯﹝桔梗湯下﹞

十味導痰湯﹝二陳湯下﹞千緡湯﹝二陳湯下﹞涼膈散﹝方祖﹞崔氏八味丸﹝方祖﹞導痰湯﹝二陳湯下﹞

控涎丹﹝十棗湯下﹞局方七气湯﹝方祖﹞小陷胸湯﹝傷寒門﹞四七湯﹝二陳湯下﹞指迷茯苓丸﹝二陳湯下﹞

深師消飲丸﹝枳術湯下﹞外臺茯苓飲﹝四君子湯下﹞溫膽湯﹝二陳湯下﹞理中湯﹝方祖﹞加味歸脾湯﹝保元湯下﹞

加味逍遙散﹝虛損門﹞錢氏六味丸﹝崔氏八味丸下﹞異功散﹝四君子湯下﹞二冬膏﹝方祖﹞

眞武湯﹝術附湯下﹞

補中益气湯﹝保元湯下﹞枳術丸﹝方祖﹞

卷十三﹟專方

咳嗽門

桂苓五味甘艸湯﹝金匱﹞治咳逆气從小腹上衝。

桂枝茯苓﹝各四兩﹞甘艸﹝炙。三錢﹞五味子﹝二錢﹞

水煎。去滓。溫分三服。

桂苓五味甘艸去桂加姜辛湯﹝金匱﹞

桂苓五味甘艸湯去桂枝。加漧薑﹑細辛各三錢。嘔逆。更加半夏二錢。形腫。更加杏仁二錢。面赤如醉。更加大黃三錢。

射幹麻黃湯﹝金匱。射音夜﹞治咳而上气。喉中水雞聲。

射幹﹝三錢。﹞麻黃﹝去節。四錢﹞細辛﹝一錢﹞紫菀款冬花﹝各三錢﹞五味子﹝一錢。捶﹞半夏﹝二錢。洗﹞生薑﹝四片﹞大棗﹝二枚。擘﹞

先煮麻黃去上沫。納諸藥。湯成去滓。溫分三服。

濃朴麻黃湯﹝金匱﹞治咳而脈浮。上气胸滿。喉中不利如水雞聲。

濃朴﹝半兩﹞麻黃﹝去節。四錢﹞石膏﹝雞子大。碎﹞杏仁﹝去皮尖。半兩﹞半夏﹝洗。半兩﹞漧薑﹝二錢﹞細辛﹝一錢﹞五味子﹝半錢。捶﹞小麥﹝一合﹞

先煮小麥。去滓納諸藥。湯成去滓。分溫三服。按此本麻杏甘石﹑越婢半夏及大小靑龍之制。主以濃朴。辛溫散气。使以小麥補肝助胃。西北二方發汗之首劑也。

澤漆湯﹝金匱﹞治咳而脈沈。上气咽喉不利。

澤漆﹝一兩。卽大戟苗。﹞白前﹝形如細辛而白。產徽州砂石水中。徽人藥肆中覓之﹞紫參﹝如無。紫菀代之﹞半夏﹝洗。各錢半﹞桂枝﹝千金。作桂心﹞人參甘艸黃芩﹝各一錢﹞生薑﹝四片﹞

上九味。先煮澤漆。去滓納諸藥。湯成去滓。溫服至夜盡。

麥門冬湯﹝金匱﹞治火逆上气。咽喉不利。

麥門冬﹝去心。一兩﹞半夏﹝洗。錢半﹞人參﹝一錢﹞甘艸﹝炙。六分﹞粳米﹝半合﹞大棗﹝四枚。擘﹞

上六味。水煎。溫分日三夜一服。按此卽白虎加人參湯去石膏﹑知母。加麥冬﹑半夏﹑大棗也。

金沸艸散治肺感風寒。咳嗽鼻塞聲重。

旋復花﹝卽金沸艸﹞麻黃﹝去節。蜜制﹞前胡﹝各七分﹞荊芥穗半夏甘艸﹝炙﹞

芍藥﹝各五分﹞生薑﹝三片﹞大棗﹝一枚。擘﹞

水煎。去滓濾淸。溫服。

消風散﹝局方﹞治風熱咳嗽。徧身疥瘰。小兒瘡疹餘熱。

川芎羌活防風荊芥穗藿香人參茯苓僵蠶蟬蛻﹝等分﹞甘艸﹝炙﹞陳皮濃朴﹝姜制。減半﹞

上十二味。爲散。每服三四錢。茶淸調下。或用五錢。水煎去滓服。如久病頭風目翳。每日三服效。此方妙用。全在濃朴﹑人參。當知肌表之疾。無不由胃而發。故用濃朴淸理其內。卽以人參助諸風藥。消解風熱於外。則羌﹑防﹑荊芥輩。方始得力耳。

瀉白散治肺熱咳。手足心熱。

桑根皮﹝薑汁和蜜炙。﹞地骨皮﹝各一兩﹞甘艸﹝炙。五錢﹞

爲散。每服四五錢。入粳米百粒。竹葉一把。水煎服。加橘紅﹑桔梗。名加味瀉白散。有熱。

更加知母﹑黃芩。如有客邪禁用。或問地骨皮。三焦气分藥。瀉白用之何義。答言三焦屬腎。實則瀉其子也。門人曰惟。吾道一以貫之。

蘆吸散治冷哮寒嗽。喘促痰淸。但肺熱者禁用。

款冬花川貝母﹝去心﹞肉桂甘艸﹝炙。各三錢﹞鵝管石﹝五錢。。卽鐘乳之最精者﹞

爲極細末。以蘆管吸少許。噙化咽之。日五七次。此卽宣明焚香透膈散之變法。彼用雄黃﹑佛耳。此用桂心﹑貝母﹑甘艸。彼取無形之气。以散肺中之伏寒。此用有形之散。以搜肺絡之伏飲。藥𨿽相類。而用法懸殊。總取鐘乳﹑款冬之溫肺利竅也。

千金補肺湯治肺胃虛寒咳嗽。

五味子﹝一錢﹞漧薑桂心款冬花麥門冬﹝去心。各三錢﹞桑白皮﹝薑汁和蜜炙黃。二錢。﹞大棗﹝三枚。擘﹞

水煮。溫分三服。

紫菀茸湯﹝攺定﹞治傷酒湊肺。發咳痰中見血。

紫菀茸﹝三錢﹞薇銜白術﹝於潛者良。生用﹞澤瀉﹝各一錢﹞牡丹皮麥門冬﹝去心。各錢半﹞犀角﹝八分﹞甘艸﹝炙。三分。生。二分﹞藕汁﹝半杯。﹞

上九味。水煎食遠服。瘦人陰虛多火。忌用燥藥。去白術易白芍藥一錢。兼傷肉食。胸膈膨脹。去犀角﹑芍藥加炮黑山楂肉三錢。炒枳實一錢。

紫菀散治咳唾有血。虛勞肺痿。

紫菀茸人參﹝各二兩﹞麥門冬﹝去心。﹞桔梗茯苓阿膠川貝母﹝去心。各一兩﹞五味子甘艸﹝炙。各五錢﹞

爲散。每服四五錢。水煎去滓服。

紫菀膏治肺熱咳嗽。肌膚灼熱。面赤如醉。

紫菀茸﹝二兩﹞款冬花﹝一兩﹞杏仁﹝泡。去皮尖。炒研﹞枇杷葉﹝刷去毛。蜜水炙﹞

木通桑根皮﹝蜜炙﹞大黃﹝酒蒸。各半兩﹞

熬膏蜜收。不時噙化一二匙。中病卽止。不可過服。久嗽。去杏仁﹑大黃。煎成加童便半盞。

小靑龍湯﹝桂枝湯下﹞異功散﹝四君子湯下﹞錢氏六味丸﹝崔氏八味丸下﹞桂枝二越婢一湯﹝桂枝湯下﹞小靑龍加石膏湯﹝桂枝湯下﹞

炙甘艸湯﹝桂枝湯下﹞小柴胡湯﹝方祖﹞理中湯﹝方祖﹞桂枝湯﹝方祖﹞華蓋散﹝麻黃湯下﹞

九寶湯﹝麻黃湯下﹞芎蘇散﹝傷寒門﹞寧嗽化痰湯﹝二陳湯下﹞小建中湯﹝桂枝湯下﹞

眞武湯﹝術附湯下﹞

濟生腎气丸﹝崔氏八味丸下﹞葳蕤湯﹝傷寒門﹞越婢湯﹝麻黃湯下﹞古今錄驗續命湯﹝方祖﹞涼膈散﹝方祖﹞

加減蔥白香豉湯﹝傷寒門﹞小陷胸湯﹝傷寒門﹞麻黃加術湯﹝麻黃湯下﹞二陳湯﹝方祖﹞

千緡湯﹝二陳湯下﹞

千金麥門冬湯﹝燥門﹞千金五味子湯﹝燥門﹞桔梗湯﹝方祖﹞地黃煎﹝燥門﹞千金生地黃煎﹝燥門﹞

生脈散﹝方祖﹞二冬膏﹝方祖﹞麻杏甘石湯﹝麻黃湯下﹞保元湯﹝方祖﹞蘇子降气湯﹝七气湯下﹞

四七湯﹝二陳湯下﹞歸脾湯﹝保元湯下﹞逍遙散﹝虛損門﹞加味逍遙散﹝虛損門﹞

加味導痰湯﹝二陳湯下﹞

枳殼煮散﹝桔梗湯下﹞補中益气湯﹝保元湯下﹞都气丸﹝崔氏八味丸下﹞犀角地黃湯﹝傷寒門﹞平胃散﹝方祖﹞

越鞠丸﹝郁門﹞四烏骨一蘆茹丸﹝虛損門﹞百勞丸﹝虛損門﹞溫肺湯﹝七气湯下﹞

半夏溫肺湯﹝七气湯下﹞參蘇溫肺湯﹝七气湯下﹞黃建中湯﹝桂枝湯下﹞瓊玉膏﹝虛損門﹞加減八味丸﹝崔氏八味丸下﹞

濟生鹿茸丸﹝虛損門﹞門冬淸肺湯﹝生脈散下﹞三拗湯﹝麻黃湯下﹞竹葉石膏湯﹝白虎湯下﹞五苓散﹝方祖﹞

局方七气湯﹝方祖﹞瑞金丹﹝虛損門﹞童眞丸﹝虛損門﹞烏骨雞丸﹝虛損門﹞大溫經湯﹝四物湯下﹞

卷十三﹟專方

肺痿門

千金溫中生薑湯治肺痿虛寒。噓吸胸滿。

生薑﹝一兩﹞桂心橘﹝各一兩三錢﹞甘艸麻黃﹝各一兩﹞

上五味。以水一斗。先煮麻黃兩沸去沫。然後入諸藥。合煮取二升半。分三服。

千金生薑甘艸湯治肺痿咳唾涎沫。咽燥而渴。

生薑﹝半兩﹞甘艸﹝炙。二錢﹞人參﹝三錢﹞大棗﹝五枚。擘﹞

上四味。水煎溫服。

人參蛤蚧散治肺痿失音。咳唾膿血。或面上生瘡。

川蛤蚧﹝十對。酒浸。酥炙。色白形如守宮者眞。若剖開如鼠皮者假﹞知母﹝酒炒﹞川貝母﹝去心﹞桑白皮﹝薑汁和蜜炙﹞茯苓﹝各三兩﹞人參甘艸﹝炙。各三兩﹞杏仁﹝去皮尖。五錢﹞

爲散。每服三錢。不拘時。茶淸或蜜水調服。

甘艸漧薑湯﹝理中湯下﹞炙甘艸﹝桂枝湯下﹞紫菀散﹝咳嗽門﹞固本丸﹝二冬膏下﹞

劫勞散﹝四物湯下﹞

越婢加半夏湯﹝麻黃湯下﹞小靑龍加石膏湯﹝桂枝湯下﹞生脈散﹝方祖﹞保元湯﹝方祖﹞

異功散﹝四君子湯下﹞

都气丸﹝崔氏八味丸下﹞局方七气湯﹝方祖﹞

卷十三﹟專方

肺癰門

皂莢丸﹝金匱﹞治咳逆上气。時時唾濁。但坐不得眠。

皂英﹝刮去皮弦子。酥炙﹞

上一味未之。蜜九梧子大。以棗膏和湯服三丸。日三夜一服。

千金葦莖湯治肺癰胸中甲錯。

葦莖﹝卽蘆管。取節一升﹞薏苡仁﹝三合﹞桃仁﹝五十枚。碎﹞瓜瓣﹝卽甜瓜子。半升。研。如無。栝蔞仁代之﹞

上四味。以水一斗。先煮葦莖。得五升。去滓納諸藥。煮取二升。溫服一升。再服當吐如膿。

皂莢滌肺胃濁垢。艸藶瀉肺下水气。葦莖通肺絡瘀塞。治肺癰鼎峙三法。

千金桂枝去芍藥加皂莢湯﹝桂枝湯下﹞桔梗湯﹝方祖﹞十六味桔梗湯﹝桔梗湯下﹞葶藶大棗瀉肺湯﹝痰飲門﹞

葶藶薏苡瀉肺湯﹝桔梗湯下﹞錢氏六味丸﹝崔氏八味丸下﹞

卷十三﹟專方

喑門

千金酥蜜膏治肺气虛寒。癘風所傷。語聲嘶塞。咳唾上气喘嗽。及寒郁熱邪。聲喑不出。

酥崖蜜飴糖﹝各一升﹞生薑汁生百部汁棗肉杏仁﹝各半升。研﹞

柑皮﹝五具末﹞

上八味。先將杏仁和水三升。煮減半。去滓入酥﹑蜜﹑姜﹑飴等味。文火再熬。取二升。溫酒調服方寸匕。細細咽之。日三服。七日痰色變。二七日唾稀。三七日嗽止。木方去百部﹑柑﹑飴。加通艸﹑款冬令二兩。菖蒲﹑人參﹑竹茹各一兩。五味﹑細辛﹑桂心各半兩。名通聲膏。肺竅爲風寒所襲。而致喘咳上气。語聲嘶塞。故用薑汁﹑杏仁﹑柑皮﹑百部。溫散肺絡之結。膠﹑飴﹑棗肉﹑乳酥﹑崖蜜。熬膏酒服。通行脾肺之津。津回燥潤而聲自復矣。於本方中除去百部﹑柑皮之耗气。膠飴之助壅。加五味﹑人參資肺之津。款冬﹑竹茹淸肺之燥。桂心﹑細辛搜肺之邪。通艸﹑菖蒲利肺之竅。仍取前方中酥﹑蜜﹑杏仁﹑薑汁﹑棗肉。滋培津气而通其聲。蓋酥蜜膏酒專滋肺胃之燥。通聲膏專資脾肺之津。津本大腸所主。故千金以此方隸諸大腸府門。

消風散﹝咳嗽門﹞二陳湯﹝方祖﹞導痰湯﹝二陳湯下﹞生脈散﹝方祖﹞錢氏六味丸﹝崔氏八味丸下﹞

都气丸﹝崔氏八味丸下﹞異功散﹝四君子湯下﹞代抵當丸﹝抵當湯下﹞麻杏甘石湯﹝麻黃湯下﹞古今錄驗續命湯﹝方祖﹞

童眞丸﹝虛損門﹞十全大補湯﹝保元湯下﹞桔梗湯﹝方祖﹞麻黃附子細辛湯﹝麻黃湯下﹞

卷十三﹟專方

喘門

麻黃蒼術湯治秋冬感寒。至夜大喘。

麻黃羌活﹝各八分﹞蒼術﹝泔浸切。麻油炒﹞柴胡﹝各五分﹞防風當歸﹝各四分。﹞黃芩﹝三分﹞

艸豆蔻﹝炒研。六分﹞黃﹝酒炒。一錢五分﹞五味子﹝九粒。碎﹞甘艸﹝炙。三分。

生。四分﹞

水煎。臨臥熱服。

麻黃定喘湯治寒包熱邪。哮喘痰嗽。遇冷卽發。

麻黃﹝去節。八分﹞杏仁﹝十四粒。泡去皮尖。研﹞濃朴﹝姜制。八分﹞款冬花﹝去梗。﹞桑皮﹝蜜炙﹞蘇子﹝微炒。研。各一錢﹞

甘艸﹝生炙各四分﹞黃芩半夏﹝姜制。各一錢二分﹞

煎成去滓。以生銀杏七枚。搗爛入藥。絞去滓。乘熱服之。去枕仰臥。暖覆取微汗效。

局方人參定喘湯治遠年咳逆。上气胸滿。痞塞聲不出。

人參麻黃﹝去節。﹞甘艸﹝炙﹞阿膠半夏曲﹝各一錢﹞桑白皮﹝蜜炙﹞五味子﹝碎。各半錢。﹞

罌粟殼﹝蜜炙。二分﹞生薑﹝三片﹞

水煎。食後服。溫覆取微汗。

鐘乳丸治冷哮痰喘。但有血者勿服。

滴乳石﹝酒濕研七日。水飛七次。甘艸湯煮三伏時。蘸少許撚開。光亮如魚爲度。﹞麻黃﹝醋湯泡。焙漧﹞杏仁﹝揀去雙仁。泡。去皮尖。﹞甘艸﹝炙。等分。﹞

煉白蜜丸。彈子大。五更臨臥各噙化一丸。去枕仰臥。勿開言。數日效。此卽麻黃湯去桂枝。麻杏甘石湯去石膏。而易鐘乳。互換一味。寒熱天淵。本艸言服鐘乳人。一生忌術。以石藥悍。白術壅滯。犯之恐有暴絕之虞。而千金方有二味並用者。又非庸工可以測識也。

冷哮丸治背受寒气。遇冷卽發喘嗽。頑痰結聚。胸膈痞滿。倚息不得臥。

麻黃﹝泡﹞川烏﹝生﹞細辛蜀椒白礬﹝生﹞牙皂﹝去皮弦子。酥炙。﹞

半夏曲陳膽星杏仁﹝去雙仁者。連皮尖用﹞甘艸﹝生。各一兩﹞紫菀茸款冬花﹝各二兩﹞

上爲細末。薑汁調神曲末打糊爲丸。每遇發時。臨臥生薑湯服二錢。羸者一錢。更以三建膏貼肺兪穴中。服後時吐頑痰。胸膈自寬。服此數日後。以補脾肺藥調之。候發如前再服。按此少變麻黃附子細辛湯之法。而合稀涎散以湧泄其痰。開發肺气之剛劑。但气虛少食。及痰中見血。營气受傷者禁用。以其專司疏泄而無溫養之功也。觀方下所云。服此數日後。以補脾肺藥調之。候發如前再服。擒縱緩急之妙。盡在乎此。

三建膏治陰疽歹肉不化。

天雄附子川烏﹝各一枚。﹞桂心觀桂桂枝細辛漧薑蜀椒﹝各二兩﹞

上切爲片。麻油二斤浸。春五夏三秋七冬十日。煎熬去滓。攄淨再熬。徐下黃丹。不往手攪。

滴水不散爲度。陰疽以蔥湯洗淨。攤成加銀粉少許貼患處。腹痛少食泄瀉。攤成加丁香末少許。貼臍中及中脘。陽衰精冷。攤成加阿芙蓉少許。貼臍中及丹田。冷哮喘嗽。攤成加麝少許。貼肺兪及華蓋膻中。瘕冷積。攤成加麝香﹑阿魏少許貼患處。

崔氏八味丸﹝方祖﹞逍遙散﹝虛損門﹞佐金丸﹝方祖﹞錢氏六味丸﹝崔氏八味丸下﹞

生脈散﹝方祖﹞

六君子湯﹝四君子湯下﹞華蓋散﹝麻黃湯下﹞滲濕湯﹝理中湯下﹞白虎湯﹝方祖﹞

二陳湯﹝方祖﹞

四七湯﹝二陳湯下﹞越婢加半夏湯﹝麻黃湯下﹞小靑龍加石膏湯﹝桂枝湯下﹞濟生腎气丸﹝崔氏八味丸下﹞靈砂丹﹝金液丹下﹞

蘇子降气湯﹝七气湯下﹞參蘇溫肺湯﹝七气湯下﹞四磨湯﹝气門﹞千緡湯﹝二陳湯下﹞導痰湯﹝二陳湯下﹞

神保丸﹝傷飲食門﹞三拗湯﹝麻黃湯下﹞古今錄驗續命湯﹝方祖﹞九寶湯﹝麻黃湯下﹞

寧嗽化痰湯﹝二陳湯下﹞

苓桂術甘湯﹝桂枝湯下﹞腎气丸﹝崔氏八味丸下﹞小靑龍湯﹝桂枝湯下﹞濃朴大黃湯﹝小承气湯下﹞四君子湯﹝方祖﹞

獨參湯﹝保元湯下﹞保元湯﹝方祖﹞異功散﹝四君子湯下﹞七气湯﹝方祖﹞越婢湯﹝麻黃湯下﹞

杏子湯﹝麻黃湯下﹞麻黃附子細辛湯﹝麻黃湯下﹞溫肺湯﹝七气湯下﹞越婢加術湯﹝麻黃湯下﹞蘆吸散﹝咳嗽門﹞

滚痰丸﹝痰飲門﹞

卷十四

噎膈門

開關利膈丸﹝寶監名人參利膈丸﹞治腸胃壅滯。噎膈不通。大便燥結。

木香檳榔﹝各七錢﹞人參當歸﹝酒洗﹞藿香甘艸﹝炙。﹞枳實﹝炒。各一兩﹞

大黃﹝酒蒸﹞濃朴﹝姜制。各二兩﹞

滴水爲丸。梧子大。每服三五十丸。食後米飲下。按此本小承气加入參﹑歸等味。意在養正祛邪。而實攻多於補。惟熱壅膈塞用之庶爲得宜。然噎膈之燥結。皆由五志抑鬱。傷耗精气而成。

非有熱邪畱結。可攻下而除也。用方者審諸。

五噎丸﹝千金﹞治胸中久寒。嘔逆妨食。結气不消。

漧薑蜀椒吳茱萸桂心細辛﹝各一兩。﹞人參白術﹝各二兩﹞

橘皮茯苓﹝各一兩半﹞附子﹝一枚。炮﹞

上爲細末。煉白蜜丸。梧子大。酒服十五丸。日三服。漸加至三十丸。

五膈丸﹝千金﹞治飲食不得下。手足冷。上气喘息。

麥門冬﹝三兩。去心﹞甘艸﹝二兩﹞蜀椒﹝炒去汗﹞遠志肉桂心細辛漧薑﹝炮。各一兩﹞附子﹝一枚。炮﹞人參﹝二兩﹞

上爲細末。煉白蜜丸彈子大。先食含一丸。細細咽之。喉中胸中當熱。藥丸稍盡。再含一丸。

日三夜二服。七日愈。

五噎﹑五膈二丸。同用參﹑附﹑椒辛﹑姜﹑桂之屬。一以肝气上逆。胃气不下而嘔噎。故用萸﹑橘以疏肝降逆。苓﹑術以健胃通津。一以腎气不蒸。肺胃枯槁而不納。故用冬﹑艸以滋肺和胃。

遠志以補火生土。又嘔噎而藥食可進者。頻與小丸調之。膈塞而飲食不納者。時用大丸噙之。其立法之詳若此。可不辧而忽諸。

旋復代赭石湯﹝玉函﹞治胃虛噫气不除。

旋復花﹝二錢﹞代赭石﹝。一錢﹞人參﹝二錢﹞甘艸﹝炙。二錢﹞半夏﹝三錢﹞

生薑﹝半兩﹞大棗﹝四枚。擘﹞

上七味。水煎去滓。分溫日三服。

六君子湯﹝四君子湯下﹞異功散﹝四君子湯下﹞四君子湯﹝方祖﹞指迷七气湯﹝局方七气湯下﹞局方七气湯﹝方祖﹞

四物湯﹝方祖﹞代抵當丸﹝抵當湯下﹞理中湯﹝方祖﹞越鞠丸﹝郁門﹞崔氏八味丸﹝方祖﹞

二陳湯﹝方祖﹞

卷十四

反胃門

藿香安胃散治脾胃虛弱。飲食不進。嘔吐不腐。

藿香橘紅﹝各半兩﹞丁香﹝三錢﹞人參﹝一兩﹞

爲散。每服二錢。生薑三片。水煎溫。食前和滓服。

四逆湯﹝方祖﹞小半夏湯﹝二陳湯下﹞大半夏湯﹝二陳湯下﹞理中湯﹝方祖﹞茯苓澤瀉湯﹝五苓散下﹞

六君子湯﹝四君子湯下﹞異功散﹝四君子湯下﹞平胃散﹝方祖﹞四君子湯﹝方祖﹞桂苓丸﹝五苓散下﹞

七味白術散﹝四君子湯下﹞二陳湯﹝方祖﹞開關利膈丸﹝噎膈門﹞固本丸﹝二冬膏下﹞

逍遙散﹝虛損門﹞

歸脾湯﹝保元湯下﹞崔氏八味丸﹝方祖﹞黑錫丹﹝金液丹下﹞錢氏六味丸﹝崔氏八味丸下﹞代抵當丸﹝抵當湯下﹞

卷十四

嘔吐噦門

金匱甘艸粉蜜湯治吐涎心痛。發作有時。毒藥不止。吐蛔者。

甘艸﹝半兩﹞粉﹝三錢。卽鉛粉﹞蜜﹝一兩二錢﹞

上三味。以水三升。煮甘艸取二升。去滓。納粉﹑蜜。攪令和。煎如薄粥。溫服一升。瘥卽止。

吳茱萸湯﹝玉函﹞治胃气虛寒。漧嘔吐涎沫頭痛。

吳茱萸﹝取開口者。湯泡七次以去濁气。淨一錢﹞人參﹝半錢﹞大棗﹝四枚。擘﹞生薑﹝半兩﹞

上四味。水煎去滓。溫分日三服。

千金通艸橘皮湯治傷寒胃熱嘔逆。

通艸﹝三錢﹞橘皮﹝錢半﹞粳米﹝一合﹞生蘆根汁﹝半合。﹞

上四味。水煎熱服。不瘥更作。本方去通艸﹑橘皮加竹茹﹑生薑汁。千金名蘆根飲子。治傷寒後嘔噦。反胃漧嘔。

千金麥門冬理中湯治漏气。上焦熱。腹滿不欲飲食。食則先嘔後瀉。身熱痞悶。

麥門冬﹝去心﹞白術﹝各五錢﹞甘艸﹝炙﹞茯苓﹝各二錢﹞人參橘皮心葳蕤﹝各三錢﹞蘆根﹝一握。生﹞竹茹﹝一團。雞子大﹞生薑﹝四錢﹞陳米﹝一合﹞

上十二味。水煎。溫分日三服。

澤瀉湯﹝千金﹞治上焦飲食下胃。胃气未定。面背身中皆熱。名曰漏气。

澤瀉半夏柴胡生薑﹝各三錢﹞桂心甘艸﹝炙。各一錢﹞茯苓人參﹝各二錢﹞地骨皮﹝五錢﹞石膏﹝八錢﹞竹葉﹝一把﹞心﹝五錢﹞

上十二味。水煎。溫服日三。

人參湯﹝千金﹞治下焦熱。气逆不續。嘔逆不禁。二便不通。名曰走哺。

人參黃芩知母葳蕤茯苓﹝各三錢﹞白術梔子﹝薑汁炒黑﹞

陳皮蘆根﹝各四錢﹞石膏﹝。八錢﹞

上十味。水煎。溫服日三﹝準繩。多竹菇﹞走哺漏气。皆屬火淫於內。火性急速。故得食則旣吐且利。是名漏气。若得食卽嘔而便溺不通者。則爲走哺。總是胃虛火逆所致。觀麥門冬理中湯﹑人參湯二方可知。不可誤認虛寒。輕用溫補之劑也。

安蛔散治吐蛔色赤成團而活。屬熱者。

烏梅肉﹝三錢﹞黃連蜀椒藿香檳榔﹝各一錢﹞胡粉白礬﹝各半錢﹞

爲散。每服三四錢。水煎如糊。空腹服之。瘥卽止。

半夏瀉心湯﹝方祖﹞豬苓散﹝五苓散下﹞小柴胡湯﹝方祖﹞大黃甘艸湯﹝小承气湯下﹞文蛤湯﹝麻黃湯下﹞

橘皮湯﹝二陳湯下﹞橘皮竹茹湯﹝二陳湯下﹞半夏漧薑湯﹝二陳湯下﹞二陳湯﹝方祖﹞

理中湯﹝方祖﹞

小半夏湯﹝二陳湯下﹞大半夏湯﹝二陳湯下﹞姜附湯﹝四逆湯下卽漧薑附子湯﹞黑錫丹﹝金液丹下﹞逍遙散﹝虛損門﹞

六君子湯﹝四君子湯下﹞橘皮半夏湯﹝二陳湯下﹞小靑龍湯﹝桂枝湯下﹞小承气湯﹝方祖﹞

豬苓湯﹝五苓散下﹞

橘皮漧薑湯﹝七气湯下﹞黃芩湯﹝桂枝湯下﹞黃芩加半夏生薑湯﹝桂枝湯下﹞佐金丸﹝方祖﹞

連理湯﹝理中湯下﹞補中益气湯﹝保元湯下﹞附子理中湯﹝理中湯下﹞平胃散﹝方祖﹞

五苓散﹝方祖﹞

烏梅丸﹝理中湯下﹞四君子湯﹝方祖﹞異功散﹝四君子湯下﹞歸脾湯﹝保元湯下﹞

卷十四

霍亂門

理中湯﹝方祖﹞四逆湯﹝方祖﹞胃苓湯﹝平胃散下﹞藿香正气散﹝平胃散下﹞

平胃散﹝方祖﹞

六和湯﹝暑門﹞香薷飲﹝暑門﹞竹葉石膏湯﹝白虎湯下﹞五苓散﹝方祖﹞漿水散﹝四逆湯下﹞

二陳湯﹝方祖﹞黃芩加半夏生薑湯﹝桂枝湯下﹞連理湯﹝理中湯下﹞天水散﹝方祖卽益元散﹞

導痰湯﹝二陳湯下﹞補中益气湯﹝保元湯下﹞六君子湯﹝四君子湯下﹞

卷十四

關格門

人參散治胃虛津枯。關格吐逆。

人參﹝五錢至一兩﹞麝﹝半分至一分﹞冰腦﹝三釐至半分﹞

爲散。水煎。和滓。分二三次溫服。此云岐子治噎膈胃反關格不通。九方之一。用獨參湯峻補其胃。稍加腦﹑麝以發越其气。得補中寓瀉之至訣。乃肥盛气虛。痰窒中脘。及酒客濕熱。郁痰固結之專劑。以中有腦﹑麝。善能開結利竅散郁也。若瘦人津枯不能出納而大便祕結者。卽以此方去腦﹑麝。加蘆根汁﹑竹菇。未嘗不爲合轍也。

柏子仁湯治胃虛關格。脈虛微無力。

人參﹝錢半﹞白術茯苓陳皮﹝各一錢。略去白﹞甘艸﹝炙。三分﹞柏子仁﹝研三錢﹞麝香﹝一字﹞

生薑﹝五片﹞

水煎。去滓。入麝調服。此云岐第二方。取用異功。加柏仁﹑麝香。其法稍平。而胃中津枯大便艱澀者最宜。亦可加蘆根汁﹑竹茹。或竹瀝俱妙。

旣濟丸治關格脈沈細。手足厥冷。

熟附子﹝一兩﹞人參﹝三兩﹞麝香﹝少許爲衣﹞

爲細末。陳米飲糊丸。梧子大。每服十丸至三十丸。米飲下。此云岐第三方。用參﹑附加麝單刀直入以破中下二焦之結。藥𨿽峻而用法最緩。不可不詳此義。而擅攺作湯也。

二陳湯﹝方祖﹞四君子湯﹝方祖﹞補中益气湯﹝保元湯下﹞黃連湯﹝半夏瀉心湯下﹞

崔氏八味丸﹝方祖﹞

卷十四

呃逆門

丁香煮散﹝與局方不同﹞治胃反嘔逆。呃噦泄瀉。

丁香﹝三七粒。﹞建蓮肉﹝去心。二七粒。上二味另煎。去滓﹞生薑﹝七片﹞黃秫米﹝半合。﹞

水一碗半。煮熟去姜啜粥。此仿附子粳米湯之制。彼用粳米。此用糯米。皆取其直達胃腑。𨿽其勢稍平。亦是突圍之將。局方無蓮肉﹑秫米。而多川烏﹑紅豆﹑靑皮﹑陳皮﹑甘艸﹑漧薑﹑良姜﹑益智﹑胡椒等味。爲散煮湯。入鹽一字調服。

異功散﹝四君子湯下﹞錢氏六味丸﹝崔氏八味丸下﹞理中湯﹝方祖﹞橘皮竹茹湯﹝二陳湯下﹞越鞠丸﹝郁門﹞

附子粳米湯﹝腹滿門﹞四逆加人參湯﹝四逆湯下﹞羌活附子散﹝四逆湯下﹞連理湯﹝理中湯下﹞旋復代赭石湯﹝噎膈門﹞

調中益气湯﹝保元湯下﹞蘇子降气湯﹝七气湯下﹞黑錫丹﹝金液丹下﹞

卷十四

胃脘癰門

射幹湯治人迎逆而盛。嗽膿血。營衛不流。熱聚胃口成癰。

射幹﹝去毛﹞梔子仁﹝薑汁炒黑﹞赤茯苓﹝去皮。﹞升麻﹝各一兩﹞赤芍藥﹝兩半﹞

白術﹝生。半兩﹞

上爲粗末。每服五錢。水二盞煎。去滓。入地黃汁一合再煎。溫。日再服。日晡發熱。每服加犀角﹑丹皮各一錢。甘艸二分。

太乙膏治內外一切癰瘍。

黑參白芷歸身肉桂大黃赤芍生地黃﹝各二兩﹞

上切爲片。麻油二斤浸。春五夏三秋七冬十日。煎熬去滓。攄淨再熬。徐下黃丹。不住手攪。

滴水不散爲度。內癰可丸服之。

金匱排膿湯﹝桔梗湯下﹞大黃牡丹湯﹝小承气湯下﹞涼膈散﹝方祖﹞金匱排膿散﹝桔梗湯下﹞犀角地黃湯﹝傷寒門﹞

八珍湯﹝四君子湯下﹞

卷十四

諸見血門

柏葉湯﹝金匱﹞治吐血不止。

柏葉﹝炒。三錢﹞漧薑﹝炮。一錢﹞艾﹝一撮。一本。作阿膠三錢﹞

上三味。水煎。入馬通汁一杯。合煮取一盞。分溫再服。﹝如無馬通。以童便代之﹞血逆不止。當責之於火旺。故用柏葉治其旺气。卽兼姜﹑艾之辛溫散結。使無畱滯之患。更加馬通導之下行。非近世專用柏葉﹑棕灰﹑血餘之屬可比。

黃土湯﹝金匱﹞治陰絡受傷。血從內溢。先血後便。及吐血衄血色瘀晦者。並主產後下痢。

白術附子﹝炮﹞甘艸﹝炙﹞漧地黃阿膠黃芩﹝各錢半﹞竈心黃土﹝雞子大。

碎﹞

上七味。先用水煎。竈心土澄淸去滓。納諸藥。煎成分溫。日再服。有熱。加柏葉一握。﹝千金。無附子地黃。有漧薑﹞

赤小豆當歸散﹝金匱﹞治小腸熱毒流於大腸。先便後血。及狐惑蓄血。腸癰便膿等證。

赤小豆﹝二升。卽赤豆之細者。浸令芽出。曬漧﹞當歸﹝三兩﹞

爲散。漿水服。方寸匕。日三服。﹝如無酸漿水。以醋和沸湯代之﹞

瀉心湯﹝方祖卽伊芳尹三黃湯﹞崔氏八味丸﹝方祖﹞白通湯﹝四逆湯下﹞歸脾湯﹝保元湯下﹞

卷十四

衄血門

止衄散治久衄發熱。

黃﹝六錢﹞當歸赤茯苓白芍藥漧地黃阿膠﹝各三錢﹞

爲散。半饑時麥門冬湯調服三錢。日三服。面熱足冷。心懸如饑。下焦陰火也。加肉桂末一錢五分。渴不能飲。自覺膈滿者。瘀血也。加犀角﹑丹皮。气虛少食。二便如常者。獨參湯服之。兼感微風。發熱頭痛者。蔥白香豉湯服之。虛煩不安。不時哄熱者。梔子豉湯服之。素有偏風。

頭痛異常者。黑豆﹑荊芥灰淋酒服之。驟衄不止者。茅花湯服之。久衄不時舉發者。烏梅湯服之。

小烏沈湯﹝局方﹞治血气不調。心中刺痛。

香附﹝童便浸。杵。三錢﹞甘艸﹝炙。一錢﹞烏梅﹝錢半﹞

上三味。水煎。卽用藥汁磨沈香五分。入鹽一字。熱服。上三味。在婦科名抑气散。合四物。

卽四烏湯。乃局方烏沈湯之變法。中去參﹑姜而易香附。其破气之力𨿽峻。而功力稍遜。故以小字加之。立方之意微矣。

黑神散﹝局方﹞治吐血衄血。屢發不止。

甘艸﹝炙。二兩﹞漧薑﹝炮﹞肉桂﹝各一兩﹞熟地黃﹝四兩﹞當歸蒲黃﹝篩淨。炒黑。各三兩﹞

白芍﹝酒制。二兩﹞

上爲散。每服四錢。用細黑豆半合。微炒香。淋酒半盞。和水半盞。煎至半盞。入童便半杯和服。﹝世本。以黑豆炒熱去殼同。上藥爲散。不知黑豆之功全在殼也﹞气虛。加人參三兩。黃六兩。以固衛气。庶無營脫之患。

千金當歸湯治衄血吐血。

當歸﹝一錢。﹞漧薑﹝炮。五分﹞芍藥阿膠黃芩﹝各錢半﹞

上五味。水煎。日再服。

小安腎丸治風寒襲於腎經。下體沈重。夜多小便。耳鳴歧視。牙齦動搖出血。小腹寒疝作痛。

香附﹝童便制。二兩﹞川烏頭﹝炮淨。一兩。﹞香﹝靑鹽微焙。三兩﹞川椒﹝去閉口者。炒。一兩﹞熟地黃﹝四兩﹞川楝子﹝酒蒸取肉。三錢﹞

酒糊丸。梧子大。空心鹽湯。臨臥溫酒。各服三錢。

淸胃散治胃中蘊熱。中脘作痛。痛後火气發泄。必作寒熱乃止。及齒齦腫痛出血。痛引頭腦。

生地黃﹝四錢﹞升麻﹝錢半﹞牡丹皮﹝五錢﹞當歸川連﹝酒蒸。各三錢﹞

爲散。分三服。水煎去滓。細細呷之。半日再服。犀角地黃湯。專以散瘀爲主。故用犀﹑芍。此則開提胃熱。故用升﹑連。其後加味淸胃。則兼二方之制。但少芍藥耳。

加味淸胃散治斑疹口舌生瘡。齒齦腐爛。

淸胃散加犀角﹑連翹﹑生甘艸。

麻黃湯﹝方祖﹞越婢湯﹝麻黃湯下﹞四物湯﹝方祖﹞理中湯﹝方祖﹞三黃補血湯﹝四物湯下﹞犀角地黃湯﹝傷寒門﹞當歸補血湯﹝保元湯下﹞保元湯﹝方祖﹞補中益气湯﹝保元湯下﹞小建中湯﹝桂枝湯下﹞五苓散﹝方祖﹞錢氏六味丸﹝崔氏八味丸下﹞蘇子降气湯﹝七气湯下﹞歸脾湯﹝保元湯下﹞黃六一湯﹝保元湯下﹞生脈散﹝方祖﹞消風散﹝咳嗽門﹞調胃承气湯﹝小承气湯下﹞柴胡淸肝散﹝小柴胡湯下﹞桅子豉湯﹝方祖﹞獨參湯﹝保元湯下﹞黃建中湯﹝桂枝湯下﹞當歸六黃湯﹝伊芳尹三黃湯下﹞桃核承气湯﹝小承气湯下﹞旣濟湯﹝白虎湯下﹞

卷十四

吐血門

柴胡疏肝散治怒火傷肝脇痛。血菀於上。

柴胡橘皮﹝醋炒。各二錢﹞川芎﹝童便浸。切﹞芍藥枳殼﹝炒。各錢半﹞甘艸﹝炙。五分﹞香附﹝醋炒。錢半﹞

山梔﹝薑汁炒黑。一錢﹞煨姜﹝一片﹞

水煎。食前溫服。吐血。加童子小便半盞。

犀角地黃湯﹝傷寒門﹞千金當歸湯﹝衄血門﹞十灰散﹝虛損門﹞花蕊石散﹝虛損門﹞

參蘇飲﹝傷寒門﹞

六味地黃丸﹝崔氏八味丸下﹞四君子湯﹝方祖﹞五苓散﹝方祖﹞桂苓甘露飲﹝五苓散下﹞

新定紫菀茸湯﹝咳嗽門﹞

六君子湯﹝四君子湯下﹞枳實理中湯﹝理中湯下﹞獨參湯﹝保元湯下﹞歸脾湯﹝保元湯下﹞

烏骨雞丸﹝虛損門﹞

巽順丸﹝虛損門﹞桃仁承气湯﹝小承气湯下﹞小烏沈湯﹝衄血門﹞黑神散﹝衄積門﹞十全大補湯﹝保元湯下﹞

生脈散﹝方祖﹞保元湯﹝方祖﹞理中湯﹝方祖﹞異功散﹝四君子湯下﹞都气丸﹝崔氏八味丸下﹞

加減八味丸﹝崔氏八味丸下﹞四烏骨一蘆茹丸﹝虛損門﹞加味歸脾湯﹝保元湯下﹞

劫勞散﹝四物湯下﹞

瓊玉膏﹝虛損門﹞滚痰丸﹝痰飲門﹞靈砂丹﹝金液丹下﹞黃建中湯﹝桂枝湯下﹞瀉心湯﹝方祖卽伊芳尹三黃湯﹞

補中益气湯﹝保元湯下﹞黑錫丹﹝金液丹下﹞

卷十四

溲血門

辰砂妙香散﹝局方﹞治心脾不足。恍惚不睡。盜汗遺精。衄血溺血。

黃﹝蜜炙﹞人參﹝各二兩﹞甘艸﹝炙﹞桔梗山藥遠志﹝甘艸湯泡。去骨﹞

茯神茯苓﹝各一兩﹞木香﹝煨。二錢五分﹞辰砂﹝另研。水飛淨。三錢﹞麝香﹝另研。一錢﹞

上十一味。爲散。每服二錢。不拘時溫酒調服。﹝祕旨。無木香。有縮砂三錢﹞本方去黃﹑山藥﹑桔梗﹑木香。加龍骨﹑益智。卽王荊公妙香散。

錢氏六味丸﹝崔氏八味丸下﹞導赤散﹝生脈散下﹞五苓散﹝方祖﹞四味鹿茸丸﹝虛損門﹞異功散﹝四君子湯下﹞

沈香降气散﹝气門﹞

卷十四

下血門

瀉靑丸治肝經實熱。大便不通。腸風便血。陰汗燥臭。

當歸川芎梔子﹝炒黑﹞大黃羌活防風艸龍膽﹝等分﹞

滴水爲丸。空心茶淸下。七八十丸至百丸。

髒連丸治大便下血正赤。日久不止。若血色晦淡者禁用。

宣黃連﹝一兩。酒炒爲末﹞

上用嫩豬髒二尺。泡去油膩。入黃連末。綫紮兩頭。同韭菜蒸。爛搗作餅。焙榦爲末。米糊爲丸。如桐子大。每服四五十丸。食前米湯或烏梅湯下。一方。加槐花二兩。﹝不用黃連。但用槐花。名豬髒丸。治證同上﹞

升陽除濕和血湯治腸風下血如濺者。

生地黃熟地黃當歸身﹝各一錢﹞甘艸﹝炙。六分。生。四分﹞白芍﹝錢半﹞

黃﹝三錢﹞升麻﹝醋炒。七分﹞

蒼術﹝泔浸。去皮。同芝麻炒﹞秦艽肉桂陳皮﹝各三分﹞丹皮﹝錢半﹞

水煎。食前稍熱服。祕旨。無蒼術。有防風。

斷紅丸治下血久不止。虛寒色淡晦者。

側柏葉﹝炒香﹞川續斷﹝酒炒。各三錢﹞鹿茸﹝一具。酥炙﹞

前三味。爲細末。醋煮阿膠爲丸。每服四五十丸。烏梅浸﹑人參湯﹑米飲湯任下。

逍遙散﹝虛損門﹞人參胃風湯﹝四君子湯下﹞小烏沈湯﹝衄血門﹞黑神散﹝衄血門﹞

升陽除濕防風湯﹝濕門﹞

歸脾湯﹝保元湯下﹞人參敗毒散﹝小柴胡湯下﹞升陽益胃湯﹝保元湯下﹞四君子湯﹝方祖﹞十全大補湯﹝保元湯下﹞

黃土湯﹝諸見血門﹞赤小豆當歸散﹝諸見血門﹞四物湯﹝方祖﹞附子理中湯﹝理中湯下﹞補中益气湯﹝保元湯下﹞

桃核承气湯﹝小承气湯下﹞代抵當丸﹝抵當湯下﹞理中丸﹝方祖﹞

卷十四

蓄血門

香殼散治蓄血暴起。胸脇小腹作痛。

香附﹝薑汁炒。三錢﹞枳殼﹝炒。二錢﹞靑皮﹝炒﹞陳皮烏藥赤芍藥蓬術﹝醋炒。各一錢﹞歸尾﹝三錢﹞紅花﹝五分﹞甘艸﹝炙。二分。生。三分﹞

爲散。每服四五錢。水煎去淬。加童便半盞。空心溫服。更以桃核黑糖酒助之。不應。加延胡索﹑穿山甲。有外風寒。加桂枝﹑羌活。

復元通气散治閃挫气血凝滯。腰脇引痛。

茴香﹝炒。一兩﹞穿山甲﹝炮﹞延胡索白牽牛陳皮﹝去白﹞甘艸﹝炙。各半兩﹞

木香﹝七錢半。勿見火﹞

爲散。每服二錢。砂糖調溫酒送下。日二服。

復元活血湯治從髙墜下。惡血畱於腹脇。痛不可忍。

柴胡﹝錢半﹞當歸﹝二錢﹞甘艸﹝炙。六分﹞穿山甲﹝炮研。七分﹞大黃﹝酒浸。三錢﹞桃仁﹝五十枚。研﹞紅花﹝三分﹞栝蔞根﹝五分﹞

水二盞。酒一盞。煎至一盞。去滓熱服。以利爲度。利後痛不止。三五日後痛尙不止。更作半劑與之。

當歸活血湯治挾血如見祟狀。

當歸﹝三錢﹞赤芍﹝酒洗﹞生地黃﹝酒浸。別搗爛﹞桂心﹝各一錢半﹞桃仁﹝二十粒。

研﹞茯苓枳殼柴胡﹝各八分﹞甘艸﹝五分﹞漧薑﹝炮。四分﹞紅花﹝二分﹞

上除生地。水煎去滓。入地黃再煎數沸。加陳酒服之。不應。加穿山甲五分。又不應。加附子三分。有實熱難用附子者。須與大黃錢許同用。

浚血丸治肥人多年內傷。血蓄於胃。雜於痰涎。諸藥不效者。

人參白術﹝生﹞赤茯苓﹝各一兩﹞甘艸﹝炙。四錢﹞半夏曲﹝七錢。炒﹞浮石﹝五錢。﹞牡丹皮﹝五錢﹞

當歸身﹝四錢﹞桃仁﹝三錢。漧漆並炒。去漆﹞穿山甲﹝三錢﹞桂﹝三錢。病在脇下。用觀桂。在少腹。用肉桂﹞

爲末。紅曲糊丸。溫酒下三錢。瘦人去半夏﹑浮石。加生地黃﹑蓬術。蜜丸服之。

犀角地黃湯﹝傷寒門﹞桃核承气湯﹝小承气湯下﹞抵當湯﹝方祖﹞抵當丸﹝抵當湯下﹞下瘀血湯﹝抵當湯下﹞

代抵當湯﹝抵當湯下﹞越鞠丸﹝郁門﹞平胃散﹝方祖﹞理中湯﹝方祖﹞變通抵當丸﹝抵當湯下﹞

補中益气湯﹝保元湯下﹞錢氏六味丸﹝崔氏八味丸下﹞

卷十四

頭痛門

茸朱丹治腎虛火炎頭痛。必先眼黑頭旋。

辰砂﹝另研﹞艸烏頭﹝一作川烏頭﹞瞿麥穗黃藥子﹝各一兩﹞

上除辰砂。以三味爲粗末。用瓷碗一个。將薑汁塗烘數次。入砂在碗。鋪諸藥末。以盞蓋之。

掘地一窟。安碗在內。用熟炭五斤。令火盡。吹去藥灰。取砂研細。用鹿茸一對。去毛。酒浸切片。焙榦爲末。煮棗肉丸梧子大。每服三四十丸。空心。人參湯或黑豆淋酒下。彊者倍加。羸者量減用之。

羌活附子湯治大寒犯腦厥逆。頭痛齒亦痛。

麻黃﹝一錢﹞黃﹝二錢﹞蒼術﹝制。五分﹞羌活﹝七分﹞防風升麻甘艸﹝炙各三分﹞生附子﹝一錢﹞白芷僵蠶黃柏﹝酒炒。各五分﹞

水煎去滓。食後溫服。有嗽。加佛耳艸五分。

選奇湯治風火相煽。眉稜骨痛。

羌活﹝錢半﹞防風﹝一錢﹞黃芩﹝酒炒。錢半﹞甘艸﹝炙。一錢﹞生薑﹝一片﹞

水煎去滓。食後稍熱緩緩服之。冬月。去黃芩加香豉三錢。蔥白二莖。如痛連魚尾爲血虛。加黃三錢。當歸一錢。日晡發熱爲血熱。加白芍一錢五分。目赤。加菊花。鼻塞。加細辛。夏月近火痛劇爲伏火。加石膏三錢。頭風疼熱不止。加石膏﹑麻黃。不應。屬血病也。加川芎﹑芽茶。羌活﹑甘艸之辛甘發散。僅可治風。未能散火。得黃芩以協濟之。乃分解之良法也。黃芩𨿽苦寒。專走肌表。所以表藥中靡不用之。觀仲景黃芩湯﹑柴胡湯。及奉議陽旦湯可知。

川芎茶調散﹝局方﹞治久風化火頭痛。及偏正頭風。

川芎白芷羌活防風荊芥薄荷甘艸﹝炙。各一兩﹞

香附﹝童便浸。炒二兩﹞

爲散。食後茶淸調服二錢。日三服。婦人產後。豆淋酒服。輕者三服。重者五七服效。

山牛湯治黴瘡頭痛不止。

土茯苓﹝四兩﹞忍冬﹝三錢﹞防風天麻黑參﹝各一錢﹞辛荑仁川芎﹝各六分﹞

黑豆﹝四十九粒﹞芽茶﹝一撮﹞

水煎。溫服。

半夏蒼術湯﹝卽柴胡半夏湯﹞治素有風證。目澀頭疼眩暈。胸中有痰兀兀欲吐。如居暖室。則微汗出。其證乃減。見風其證復作。當先風一日痛甚。

升麻柴胡本﹝各五分﹞茯苓神曲﹝薑汁炒。各一錢﹞蒼術﹝泔制﹞半夏﹝各二錢﹞

生薑﹝十片。﹞甘艸﹝炙。四分﹞

水煎。食遠稍熱服。

淸空膏治頭風濕熱上盛。遇風卽發。

羌活﹝三兩﹞防風﹝二兩﹞甘艸﹝炙。兩半﹞黃芩﹝三兩。酒炒﹞黃連﹝一兩。酒炒﹞柴胡﹝七錢﹞川芎﹝五錢﹞

共爲細末。每服五錢。盛盞內。以茶淸半盞調勻。隔湯煮如膏。臨臥湯送下。﹝此卽選奇湯加下三味也﹞

芎辛湯治熱厥頭痛。

川芎﹝錢半﹞細辛﹝半錢﹞甘艸﹝炙。六分﹞生薑﹝五片﹞

水煎。食後熱服。有熱。加酒黃芩一錢五分。不應。更加生石膏三錢。烏頭二分。胃虛者。去白芷易白術。使邪無內賊之患。兼犯客邪。加蔥白﹑香豉。產婦。用豆淋酒煎服之。

三因芎辛湯治寒厥頭痛。

川附子﹝去皮。生用﹞川烏頭﹝去皮。生用﹞天南星﹝姜湯泡。去涎水﹞漧薑﹝生用﹞

細辛﹝連葉﹞川芎﹝各一錢﹞甘艸﹝炙。半錢﹞

生薑﹝七片﹞芽茶﹝一撮﹞

水煎。放涼臥時服。面赤戴陽。加蔥白二莖。童便半杯。不應。更加酒炒黃連三分。

大追風散治一切頭風攻注屬虛寒者。

川烏頭﹝炮﹞防風羌活川芎﹝各一兩﹞全蠍﹝去毒。醋泡。炒黃﹞地龍﹝去土。炒脆﹞

南星﹝炮﹞天麻﹝煨。各五錢﹞荊芥甘艸﹝炙。﹞僵蠶﹝炒黃﹞石膏﹝。各八錢﹞

爲散。每服二錢。臨臥茶淸調服。局方。多白附子﹑白芷各五錢。乳香﹑沒藥﹑艸烏﹑雄黃各一錢五分。

千金大三五七散治頭風眩暈。口目斜耳聾。及八風五痺。癱瘓香港腳緩弱。

天雄﹝三枚。炮。去皮臍﹞細辛﹝三兩﹞山茱萸肉漧姜﹝炮。各五兩﹞防風茯苓﹝各七兩﹞

上爲散。每服二錢。食前溫酒調服。本方去細辛﹑漧薑﹑防風﹑茯苓。加薯蕷。卽小三五七散。﹝局方。無天雄。用熟附子三枚﹞

頭風摩散治大寒犯腦頭痛。

大附子﹝一枚。炮﹞鹽﹝等分﹞

爲散。沐後以方寸匕摩痛處。

半夏白術天麻湯治痰厥頭痛目眩。

黃柏﹝薑汁炒。一錢﹞漧薑﹝炮。三分﹞澤瀉天麻﹝煨切﹞黃﹝薑汁炒﹞人參蒼術﹝泔制﹞

神曲﹝炒﹞白術﹝各錢半﹞半夏曲﹝炒﹞橘紅麥﹝各七分﹞茯苓﹝八分﹞生薑﹝三片﹞

水煎稍熱。食遠服。

寶鑑石膏散治風熱頭痛。

石膏﹝生。碎。一兩﹞麻黃﹝去節。泡。半兩﹞何首烏﹝生。曬漧﹞葛根﹝各七錢半﹞

爲散。每服四五錢。入生薑三片。芽茶一撮。水煎服。取微汗效。春夏麻黃量減。不可執一。

透頂散治偏正夾腦風。一切頭風遠年近日者皆效。並治鼻塞不聞香臭。

細辛﹝三莖﹞瓜蒂﹝七枚。熬﹞丁香﹝七粒﹞糯米﹝七粒。一作赤小豆﹞龍腦﹝半分﹞麝香﹝一分﹞

前四味杵爲細末。入腦﹑麝同研。置小口罐中。緊塞罐口。令患人口含淸水。隨左右搐一豆大許於鼻中。良久涎出卽安。不愈。三日後再搐。

蓖麻貼法治气攻頭痛不可忍。

篦麻仁乳香﹝等分﹞

上同搗爛作餅。貼太陽穴上。如痛定。急於頂上解開頭發出气。卽去藥。﹝一方。無乳香。多麝香一方﹞

一字散治頭風。

雄黃細辛﹝各一錢﹞川烏尖﹝生。三錢﹞

爲散。不拘時茶淸調服一字。日三服。

一滴金治首風偏正頭風。

人中白﹝﹞地龍﹝曬漧。等分﹞

上爲細末。羊膽汁爲丸。芥子大。每用一丸。新汲水一滴化開滴鼻內。

火筒散治頭風鼻塞不利。

蚯蚓糞﹝四錢﹞乳香﹝二錢﹞麝香﹝二分﹞

爲散。用紙筒自下燒上。吸煙搐鼻內。

淸震湯治雷頭風頭面疙瘩。憎寒壯熱。如傷寒者。

升麻蒼術﹝泔浸。去皮。各四錢﹞薄荷﹝一大片﹞

水煎。食後熱服。

加味導痰湯﹝二陳湯下﹞黑錫丹﹝金液丹下﹞消風散﹝咳嗽門﹞芎歸湯﹝四物湯下﹞

六君子湯﹝四君子湯下﹞

蘇子降气湯﹝七气湯下﹞稀涎散﹝中風門﹞梔子豉湯﹝方祖﹞涼膈散﹝方祖﹞滚痰丸﹝痰飲門﹞

旣濟解毒湯﹝伊芳尹三黃湯下﹞吳茱萸湯﹝嘔吐噦門﹞當歸四逆湯﹝桂枝湯下﹞小建中湯﹝桂枝湯下﹞補中益气湯﹝保元湯下﹞

四物湯﹝方祖﹞外臺茯苓飲﹝四君子湯下﹞羌活勝濕湯﹝濕門﹞瓜蒂散﹝痰飲門﹞藿香正气散﹝平胃散下﹞

黃連解毒湯﹝伊芳尹三黃湯下﹞逍遙散﹝虛損門﹞越鞠丸﹝郁門﹞小柴胡湯﹝方祖﹞錢氏六味丸﹝崔氏八味丸下﹞

玉眞丸﹝金液丹下﹞導痰湯﹝二陳湯下﹞二陳湯﹝方祖﹞星香湯﹝方祖﹞蒼術白虎湯﹝白虎湯下﹞人參敗毒散﹝小柴胡湯下﹞大柴胡湯﹝小柴胡湯下﹞十全大補湯﹝保元湯下﹞

大建中湯﹝保元湯下﹞葛根湯﹝麻黃湯下﹞

桂枝湯﹝方祖﹞獨參湯﹝保元湯下﹞保元湯﹝方祖﹞崔氏八味丸﹝方祖﹞鹿茸丸﹝虛損門﹞

歸脾湯﹝保元湯下﹞

卷十四

面痛門

犀角升麻湯﹝中風門﹞補中益气湯﹝保元湯下﹞越鞠丸﹝郁門﹞

卷十四

心痛胃脘痛門

金匱九痛丸治九種心痛。

附子﹝三兩。炮﹞生野狼牙﹝炙香。卽野狼毒芽﹞人參吳茱萸﹝開口者。泡七次﹞漧薑﹝生。各一兩﹞巴豆﹝熬。杵淨。一錢﹞

上六味爲末。煉白蜜丸梧子大。溫酒送下。彊人三丸。弱者二丸。日三服。兼治卒中惡腹脹痛。口不能言。又治連年積冷流注心胸痛。並冷衝上气。落馬墜車血疾等皆主之。忌口如常法。諭嘉言曰。九種心疼。乃客邪之劇證。卽腎邪乘心。香港腳衝心之別名也。痛久血瘀。陰邪搏結。溫散藥中。加生野狼牙﹑巴豆﹑吳茱萸。驅之從陰竅而出。以其邪據胸中。結成堅壘。非搗其巢。邪終不出耳。

金鈴子散治熱厥心痛。或作或止。久不愈者。

金鈴子﹝卽川楝子。酒煮。去皮核﹞延胡索﹝醋炒。等分﹞

爲散。每服三錢。溫酒調下。

煮黃丸治心胸腹脇。痰食癖。脹急冷痛。但屬熱結。唇口燥渴。小便赤澀者禁用。

雄黃﹝研。二錢﹞巴豆霜﹝去皮心。熬。杵淨。二錢﹞

入白面二兩研勻。滴水爲丸。梧子大。滚漿水煮十二丸。以浮爲度。濾入冷漿水內沈冷。每服一丸。涼茶下。逐時服之。一日服盡。以微利爲度。不必盡劑。

水煮金花丸治食積痰飲結聚。年久不散。

煮黃丸去巴霜。加南星﹑半夏各一兩。天麻五錢。如前法制。每服五十丸。淡姜湯送下。日二服。

千金髙良姜湯治心腹絞痛如刺。兩脇脹滿。

髙良姜濃朴﹝姜制﹞當歸桂心﹝各二錢﹞生薑﹝三片﹞

上五味。水煎溫服。若一服痛止。不須更作。虛人。加芍藥﹑半夏﹑甘艸﹑人參﹑漧薑﹑蜀椒﹑黃。

崔氏烏頭丸治風冷邪气。入乘心絡。或腑臟暴感寒气。卒然心痛。或引背膂。經久不瘥。

附子﹝炮。去皮臍﹞川烏頭﹝炮。去皮臍﹞赤石脂﹝各三兩﹞蜀椒﹝去閉口者。炒去汗﹞桂心漧薑﹝炮。各二兩﹞

上六味。杵爲細末。煉白蜜丸梧子大。每服三丸。冷酒下。覺至痛處痛卽止。若不止加至五六丸。以知爲度。若早服無所覺。至午再服三丸。若久心痛。每旦三丸。加至十丸。劑終不發。忌豬肉﹑生蔥。

淸中蠲痛湯治中脘火郁。作發卽寒熱。

山梔﹝薑汁炒黑。一錢五分﹞漧薑﹝炮。二分﹞川芎﹝童便浸。切﹞黃連﹝薑汁炒褐色﹞橘紅﹝各五分﹞香附﹝醋炒。一錢五分﹞

蒼術﹝童便浸。刮去皮。切曬。麻油拌炒。八分﹞神曲﹝薑汁炒。一錢﹞生薑﹝三片﹞

大棗﹝一枚。擘﹞

水煎。食前熱服。

淸中湯治胃熱作痛。

黃連﹝薑汁。炒﹞山梔﹝薑汁炒黑。二錢﹞陳皮茯苓半夏﹝薑汁炒。各二錢﹞艸豆蔻﹝研﹞甘艸﹝炙。各七分﹞生薑﹝三片﹞

水煎。食前熱服。

手拈散治中脘死血作痛。好飲熱酒人多此。

延胡索五靈脂﹝酒研。澄定﹞艸果仁沒藥﹝等分﹞

爲散。每服三錢。不拘時熱酒調服。或用熬熟砂糖作丸。溫酒送下。七十丸。

越婢湯﹝麻黃湯下﹞涼膈散﹝方祖﹞術附湯﹝方祖﹞二陳湯﹝方祖﹞大柴胡湯﹝小柴胡湯下﹞

小建中湯﹝桂枝湯下﹞理中湯﹝方祖﹞三物大建中湯﹝理中湯下﹞四七湯﹝二陳湯下﹞

蘇子降气湯﹝七气湯下﹞

小半夏茯苓湯﹝二陳湯下﹞半硫丸﹝金液丹下﹞導痰湯﹝二陳湯下﹞胃苓湯﹝平胃散下﹞

五苓散﹝方祖﹞

沈香降气散﹝气門﹞六君子湯﹝四君子湯下﹞代抵當丸﹝抵當湯下﹞四物湯﹝方祖﹞來復丹﹝金液丹下﹞

歸脾湯﹝保元湯下﹞平胃散﹝方祖﹞

卷十四

胸痺門

栝蔞薤白白酒湯﹝金匱﹞治胸痺喘息。咳唾胸背痛。

栝蔞實﹝一枚。搗﹞薤白﹝三兩﹞白酒﹝七升﹞

上三味。合煮取二升。分溫再服。

栝蔞薤白半夏湯﹝金匱﹞治胸痺不得臥。心痛徹背。

栝蔞實﹝一枚。搗﹞薤白﹝一兩﹞半夏﹝二兩﹞白酒﹝一斗。﹞

上四味。合煮取四升。溫服一升。日三服。﹝千金。無白酒。多枳實生薑﹞

枳實薤白桂枝湯﹝金匱﹞治胸痺心中痞結。脇下逆搶心。

枳實﹝四枚﹞濃朴﹝一兩二錢﹞薤白﹝三兩﹞桂枝﹝三錢﹞栝蔞實﹝一枚。搗﹞

上五味。以水五升。先煮枳實﹑濃朴取二升。去滓。納諸藥。煮數沸。分溫三服。

茯苓杏仁甘艸湯﹝金匱﹞治胸痺窒塞短气。

茯苓﹝一兩﹞杏仁﹝五十个。研﹞甘艸﹝炙。三錢﹞

上三味。以水一斗。煮取五升。溫服一升。日三服。

橘皮枳實生薑湯﹝金匱﹞治胸痺胸中如滿。噎塞習習如癢。喉中澀燥吐沫。

橘皮﹝一兩﹞枳實﹝二枚﹞生薑﹝一兩﹞

上三味。以水五升。煮取二升。分溫再服。

薏苡附子散﹝金匱﹞治胸痺緩急。

薏苡仁﹝五兩﹞大附子﹝一枚。炮﹞

上二味。杵爲散。服方寸匕。日三服。

桂枝生薑枳實湯﹝金匱﹞治心中痞逆心懸痛。

桂枝生薑﹝各一兩﹞枳實﹝五枚。切﹞

上三味。以水六升。煮取三升。分溫。日三服。

烏頭赤石脂丸﹝金匱﹞治心痛徹背。背痛徹心。

蜀椒﹝熬。去汗。﹞赤石脂﹝各二兩﹞烏頭﹝一枚。炮﹞附子﹝一枚。炮﹞漧薑﹝一兩。炮﹞

上五味。爲末。蜜丸梧子大。先食服十丸。日三服。不知。稍加服。

千金細辛散治胸痺達背痛。

細辛甘艸﹝各六錢﹞枳實生薑栝蔞實漧地黃白術﹝各一兩﹞

桂心茯苓﹝各兩半﹞

上九味。爲散。酒服方寸匕。

前胡湯﹝千金﹞治胸中逆气。心痛徹背。少气不食。

前胡桂心半夏芍藥﹝各二錢﹞黃芩當歸人參甘艸﹝各一錢﹞生薑﹝三片﹞大棗﹝三枚﹞竹葉﹝一握﹞

上十一味。水煎。去滓。日三服。﹝一方。無竹葉。多茯苓麥門冬膠飴﹞方以前胡取名。取其下气。气下則寒熱諸邪。解散無餘。並開通經絡。使气從外分解。心手之靈若此。非拘於繩墨者之可測識也。

下气湯﹝千金﹞治胸腹閉滿。上气喘息。

杏仁大腹檳榔上二味。咀。以童子小便煎。日再服。

熨背法﹝千金﹞治胸背疼痛而悶。

烏頭細辛附子羌活蜀椒桂心﹝各錢半﹞芎﹝一錢﹞

上七味。爲末。帛裹。微火炙令暖以熨背上。取瘥止。愼生冷物。

治中湯﹝理中湯下﹞人參湯﹝卽理中湯方祖﹞生薑半夏湯﹝二陳湯下﹞

卷十四

腹痛門

調肝散治鬱怒傷肝。腰痛。或小腹偏左結痛。

半夏﹝一兩﹞辣桂木瓜當歸川芎牛膝﹝各五錢﹞細辛石菖蒲酸棗仁﹝炒﹞甘艸﹝炙。各三錢﹞

爲散。每服四錢。入姜五片。棗二枚。水煎。去滓熱服。

理中湯﹝方祖﹞眞武湯﹝術附湯下﹞當歸四逆湯﹝桂枝湯下﹞芍藥甘艸湯﹝桂枝湯下﹞黃芩湯﹝桂枝湯下﹞

六君子湯﹝四君子湯下﹞藿香正气散﹝平胃散下﹞桃核承气湯﹝小承气湯下﹞五苓散﹝方祖﹞控涎丹﹝十棗湯下﹞

枳實導滯湯﹝傷飲食門﹞平胃散﹝方祖﹞人參養胃湯﹝平胃散下﹞二陳湯﹝方祖﹞十味香薷飲﹝暑門﹞

胃苓湯﹝平胃散下﹞調胃承气湯﹝小承气湯下﹞小建中湯﹝桂枝湯下﹞七气湯﹝方祖﹞曲丸﹝傷飲食門﹞

保和丸﹝傷飲食門﹞大承气湯﹝小承气湯下﹞麻仁丸﹝燥門﹞通幽湯﹝燥門﹞蜜煎導﹝燥門﹞

豬膽導﹝燥門﹞豬苓湯﹝五香散下﹞代抵當丸﹝抵當湯下﹞濟生腎气丸﹝崔氏八味丸下﹞

十全大補湯﹝保元湯下﹞

當歸生薑羊肉湯﹝疝門﹞越鞠丸﹝郁門﹞逍遙散﹝虛損門﹞佐金丸﹝方祖﹞錢氏六味丸﹝崔氏八味丸下﹞

治中湯﹝理中湯下﹞

卷十四

脇痛門

龍膽瀉肝湯治肝經濕熱。腋脇滿痛。小便赤澀。

柴胡梢澤瀉﹝各錢半﹞車前木通當歸梢艸龍膽﹝各八分﹞生地黃﹝二錢﹞

生薑﹝三片﹞

水煎。食遠熱服。更以美膳壓之。此本導赤散加柴胡﹑膽艸之屬入肝。以瀉濕熱也。

推气散治右脇疼脹不食。

片子姜黃﹝皮極細者眞﹞枳殼肉桂﹝勿見火。各五錢﹞甘艸﹝炙。二錢﹞

爲散。每服二三錢。加姜﹑棗。水煎去滓。溫服。

小柴胡湯﹝方祖﹞枳殼煮散﹝桔梗湯下﹞枳實理中湯﹝理中湯下﹞分气紫蘇飲﹝二陳湯下﹞增損流气飲﹝痞滿門﹞

當歸龍薈丸﹝伊芳尹三黃湯下﹞柴胡疏肝散﹝吐血門﹞二陳湯﹝方祖﹞抑靑丸﹝佐金丸下﹞

佐金丸﹝方祖﹞

復元活血湯﹝蓄血門﹞大黃附子湯﹝小承气湯下﹞導痰湯﹝二陳湯下﹞控涎丹﹝十棗湯下﹞神保丸﹝傷飲食門﹞

煮黃丸﹝心痛門﹞六君子湯﹝四君子湯下﹞小靑龍湯﹝桂枝湯下﹞十棗湯﹝方祖﹞逍遙散﹝虛損門﹞

桃核承气湯﹝小承气湯下﹞七味丸﹝崔氏八味丸下﹞加減八味丸﹝崔氏八味丸下﹞腎气丸﹝崔氏八味丸下﹞加味導痰湯﹝二陳湯下﹞

卷十四

腰痛門

摩腰膏治老人虛人脇痛。婦人帶下淸水不臭者。

附子川烏頭南星﹝各二錢半﹞蜀椒雄黃樟腦丁香﹝各錢半﹞

漧薑﹝一錢﹞麝香﹝一分﹞

上爲末。蜜丸彈子大。每用一丸。生薑自然汁化開如糜。蘸手掌上。烘熱摩腰中痛處。卽以緩帛束定。少頃其熱如火。每日飽後用一丸。﹝世本。無蜀椒有朱砂誤﹞

三痺湯﹝攺定﹞治風寒濕气合病。气血凝滯。手足拘攣。

人參黃﹝酒炒﹞白術當歸川芎白芍茯苓﹝各一錢﹞

甘艸﹝炙。﹞桂心防己防風烏頭﹝炮。各五分﹞細辛生薑﹝三片﹞

紅棗﹝二枚﹞

水煎。不拘時。熱服。此方合保元﹑四君﹑內補建中﹑防己黃﹑防己茯苓湯﹑千金防己湯等方。但加防風以搜气分之風。川芎以搜血分之風。細辛以搜骨髓之風。於原方中削去生地﹑牛膝﹑杜仲﹑續斷﹑秦艽﹑獨活。增入防己﹑白術﹑烏頭以祛除風濕。則參附﹑附﹑術附﹑桂附﹑眞武等法。俱在其中。彼用附子之雄以播眞陽。此藉烏頭之烈以祛痺著。蓋雜合之气。須雜合之方。

方爲合劑。第恐地黃﹑牛膝輩陰柔之藥。難振迅掃之威。是不得不稍爲裁酌。用力者。毋以擅攺成方爲妄也。

燒羊腎﹝千金﹞治腎虛而受寒濕。腰疼不得立。

甘遂桂心﹝一作附子﹞杜仲人參上四味等分。治下篩。以方寸匕納羊腎中。炙之令熟。服之。

靑娥丸﹝局方﹞治腎虛腰與季脇痛。

補骨脂﹝炒香﹞杜仲﹝鹽酒炒斷絲。各四兩﹞

上二味爲末。連皮胡桃肉三十枚。靑鹽去砂土淨一兩。同搗成膏。稍入煉白蜜。和丸彈子大﹐每服一丸。空心溫酒化下。

虎骨散治腰胯連腳膝。曉夜疼痛。

虎骨﹝酥炙﹞敗龜板﹝酥炙。﹞當歸川萆牛膝﹝各二兩﹞川芎肉桂羌活﹝各一兩﹞

爲散。每服四錢。空心溫酒調下。亦可用蜜丸。溫酒服之。

二至丸治老人腎虛腰痛。不可屈伸。頭旋眼黑。下體痿軟。

附子﹝炮。一枚﹞桂心﹝一兩﹞杜仲﹝鹽酒炒﹞補骨脂﹝炒。各二兩﹞鹿茸﹝酥炙﹞

麋茸﹝酥炙。各一具﹞

上爲細末。靑鹽半兩。熱酒中化去砂土。入鹿角膠一兩糊丸。梧子大。每服七十丸。空心。醇酒同胡桃肉一枚細嚼送下。惡熱。去附子加肉蓯蓉一兩。龜板膠一兩。倍杜仲﹑補骨脂。按鹿是山獸。性稟純陽。其角乃陽中之陽。夏至得一陰之气而解。麋是澤獸。性稟至陰。其角乃陰中之陽。冬至得一陽之气而解。此方二茸並用。故名二至。加以桂﹑附﹑杜仲﹑補骨脂峻溫腎肝。允爲老人調補下元虧損虛火上乘要藥。但麋鹿二茸。世罕能辧。鹿茸則毛色黃而角門窄頂骨薄。麋茸則毛色黧而角門開頂骨濃。世人貴鹿賤麋。而粗大短壯圓滿鮮澤者爲之茄茸。不知粗大者多是麋茸。若鹿茸則大者絕少。卽帶馬鞍樣肥嫩者亦佳。縱獨獻而枯瘦太短。血气不多者。無足取也。更觀茸下有節。若只一層者。其鹿少壯力優。茸茸如筍芽者。則鹿老而力遜矣。

小續命湯﹝續命湯下﹞漧薑附子湯﹝四逆湯下﹞五積散﹝平胃散下﹞小柴胡湯﹝方祖﹞

大柴胡湯﹝小柴胡湯下﹞

滲濕湯﹝理中湯下﹞術附湯﹝方祖﹞二妙散﹝大補湯下﹞羌活勝濕湯﹝濕門﹞復元通气散﹝蓄血門﹞

復元活血湯﹝蓄血門﹞烏藥順气散﹝中風門﹞八味順气散﹝四君子湯下﹞導痰湯﹝二陳湯下﹞柴胡疏肝散﹝吐血門﹞

調肝散﹝腹痛門﹞桃核承气湯﹝小承气湯下﹞腎气丸﹝崔氏八味丸下﹞錢氏六味丸﹝崔氏八味丸下﹞崔氏八味丸﹝方祖﹞

腎著湯﹝理中湯下﹞安腎丸﹝虛損門﹞

卷十四

脊痛脊彊門

椒附散治項背彊痛。不可以顧。

附子﹝一枚。炮。去皮臍﹞

爲散。每服二錢。用川椒三十粒。生薑七片。水一盞。煎至七分。去椒。入鹽一字。空心熱服。有熱。加川羌活一撮。面赤戴陽。加蔥白二莖。火炎頭痛哄熱。加臘茶一撮。

地龍湯治瘀積太陽經中。腰脊痛不可忍。

地龍﹝焙漧﹞肉桂﹝各五分﹞桃仁﹝十粒。研﹞羌活﹝二錢﹞獨活甘艸﹝炙﹞黃柏﹝姜酒炒。各一錢﹞麻黃﹝六分﹞蘇木﹝八分﹞當歸梢﹝錢半﹞

水煎。食遠熱服。

錢氏六味丸﹝崔氏八味丸下﹞羌活勝濕湯﹝濕門﹞麻黃湯﹝方祖﹞五苓散﹝方祖﹞

二陳湯﹝方祖﹞二妙散﹝大補丸下﹞

卷十四

肩背痛門

通气防風湯﹝保元湯下﹞逍遙散﹝虛損門﹞升陽散火湯﹝升麻湯下﹞十全大補湯﹝保元湯下﹞羌活勝濕湯﹝濕門﹞

消風散﹝咳嗽門﹞補中益气湯﹝保元湯下﹞當歸拈痛湯﹝濕門﹞神保丸﹝傷飲食門﹞

近效白術附子湯﹝術附湯下﹞

指迷茯苓丸﹝二陳湯下﹞導痰湯﹝二陳湯下﹞六君子湯﹝四君子湯下﹞聖愈湯﹝保元湯下﹞當歸龍薈丸﹝伊芳尹三黃湯下﹞

胃苓湯﹝平胃散下﹞

卷十四

臂痛手痛門

蠲痺湯治風濕相搏。身體煩疼。手足冷。四肢沈重。

當歸赤芍藥黃片子姜黃羌活﹝各錢半﹞甘艸﹝半錢﹞生薑﹝三片﹞

紅棗﹝二枚。擘﹞

水煎。熱服無時。

五積散﹝平胃散下﹞十全大補湯﹝保元湯下﹞導痰湯﹝二陳湯下﹞指迷茯苓丸﹝二陳湯下﹞二陳湯﹝方祖﹞

薏苡仁湯﹝中風門﹞近效白術附子湯﹝術附湯下﹞十味銼散﹝四物湯下﹞加味逍遙散﹝虛損門﹞

卷十四

腿痛門

虎骨四斤丸治肝腎虛寒。而挾風濕。足膝疼痛。

木瓜天麻肉蓯蓉﹝酒洗去腐﹞牛膝﹝各一斤﹞附子﹝炮。二兩﹞虎脛並掌骨﹝一具。酥炙﹞

上四味。以醇酒五升浸。春五夏三秋七冬十日。取出焙漧。切片爆燥。同附子虎骨爲細末。用浸藥酒打糊爲丸。梧子大。每服五七十丸。食前鹽湯。臨臥時用浸藥酒送下。浸藥酒完。以陳酒服之。如無虎脛骨。隨前後左右用掌骨亦可。

鹿茸四斤丸﹝局方﹞治腎肝俱虛。筋骨痿弱顫掉。

虎骨四斤丸去附子﹑虎骨。加鹿茸二具。菟絲子﹑熟地黃﹑杜仲各半斤。蜜丸梧子大。每服六七十丸。空心淡鹽湯。臨臥溫酒送下。

川芎肉桂湯治宿於寒濕地。血凝腰脇痛。不能轉側。

羌活﹝錢半﹞柴胡川芎當歸梢甘艸肉桂蒼術﹝各一錢﹞

獨活防風﹝各五分﹞漢防己﹝酒洗。三分﹞桃仁﹝七个。研﹞

水酒各一升。煎八合。食遠熱服。

錢氏六味丸﹝崔氏八味丸下﹞舒筋三聖散﹝中風門﹞除風濕羌活湯﹝濕門﹞白術附子湯﹝術附湯下﹞導痰湯﹝二陳湯下﹞

當歸拈痛湯﹝濕門﹞二陳湯﹝方祖﹞虎潛丸﹝大補丸下﹞補中益气湯﹝保元湯下﹞崔氏八味丸﹝方祖﹞

安腎丸﹝虛損門﹞三痺湯﹝腰痛門﹞十全大補湯﹝保元湯下﹞二妙散﹝大補丸下﹞除濕湯﹝平胃散下﹞

滲濕湯﹝理中湯下﹞

卷十四

膝痛門

附子丸治濕痺一身如從水中出。

附子﹝炮﹞川烏頭﹝炮﹞觀桂川椒菖蒲甘艸﹝炙。各四兩﹞骨碎補﹝切。薑汁拌炒。﹞天麻﹝煨﹞白術﹝生。各二兩﹞

煉白蜜丸。梧子大。每服三五十丸。溫酒下。侵晨食前臨臥各一服。

活絡丹﹝局方﹞治寒濕襲於經絡而痛。肢體不能屈伸。

川烏頭﹝炮﹞地龍﹝去土。炮研﹞南星﹝炮。各三兩﹞乳香沒藥﹝酒研飛。澄定曬漧。各一兩二錢﹞

上五味爲末。酒曲糊丸。如彈子大。幹透蠟護。臨服剖開。空腹。荊芥湯或陳酒或四物湯化下。痛處色紅腫者勿用。

鐵彈丸治筋攣骨痛。麻瞀不仁。

川烏頭﹝炮。一兩五錢﹞乳香沒藥﹝各一兩﹞五靈脂﹝酒研。澄去砂石。曬漧。淨四兩﹞麝香﹝一錢﹞

爲末。滴水爲丸。彈子大。食後薄荷湯。臨臥溫酒。各服一丸。按此與活絡丹。通治寒濕作痛。肥人風痰流入經絡者。則宜活絡丹。瘦人風毒入傷血脈者。則宜鐵彈丸。若濕熱赤腫煩疼。及癰毒將成腫痛。二方皆在切禁。

換骨丹治風痿痺弱。寒濕風气。鶴膝風等證。

當歸﹝一兩﹞虎脛並掌骨﹝一具。酥炙﹞羌活獨活防風川萆﹝各二兩﹞

秦艽﹝四兩﹞龜板﹝酥炙。一兩﹞牛膝晚蠶砂﹝炒﹞枸杞子油松節﹝各五兩﹞白茄根﹝八兩。飯上蒸﹞

蒼術﹝泔浸去皮。炒。淨四兩﹞

上用無灰酒一大壇。將絹囊盛藥。懸於酒內封固。候十四日開壇取酒。不可以面對壇口。恐藥气沖人面目。每飲盞許。勿令藥力斷絕。飲盡病痊。將藥曬榦爲末。米飲糊丸。梧子大。每服七八十丸。空心溫酒下。忌食動風辛熱之物。此藥可以常服。但赤腫痛。甚於春夏者。多屬濕熱。非其所宜。

史國公藥酒治風濕疼。

換骨丹去龜板﹑蒼術。加鱉甲﹑蒼耳子。

二妙散﹝大補丸下﹞虎潛丸﹝大補丸下﹞當歸拈痛湯﹝濕門﹞川芎肉桂湯﹝腿痛門﹞虎骨四斤丸﹝腿痛門﹞

鹿茸四斤丸﹝腿痛門﹞錢氏六味丸﹝崔氏八味丸下﹞崔氏八味丸﹝方祖﹞導痰湯﹝二陳湯下﹞補中益气湯﹝保元湯下﹞

十全大補湯﹝保元湯下﹞腎著湯﹝理中湯下﹞

卷十四

身體痛門

麻黃復煎湯治風濕倦怠。常微汗出。

麻黃﹝去節。一錢﹞

用水三盞。先煎令沸。去上沫。至二盞。入下項藥。

黃﹝二錢﹞白術人參﹝各半錢﹞柴胡防風羌活黃柏﹝薑汁炒褐色。﹞

生地黃﹝各一錢﹞甘艸﹝生。二分。炙。三分﹞杏仁﹝五个。去皮尖。研﹞

上十味。入麻黃湯中。煎至一盞。臥時半饑熱服。不可飽。服後微汗爲度。不可過汗。過汗則熱不止而煩擾不寧也。桅子豉湯解之。

甘艸附子湯﹝術附湯下﹞補中益气湯﹝保元湯下﹞當歸拈痛湯﹝濕門﹞小續命湯﹝續命湯下﹞逍遙散﹝虛損門﹞

六和湯﹝暑門﹞十全大補湯﹝保元湯下﹞五苓散﹝方祖﹞二妙散﹝大補丸下﹞防己黃湯﹝方祖﹞

濃朴七物湯﹝小承气湯下﹞

卷十四

痺門

金匱烏頭湯治病歷節痛。不可屈伸。及香港腳疼痛。

麻黃﹝去節。六錢﹞黃﹝薑汁和蜜炙﹞芍藥﹝酒炒。各三錢﹞甘艸﹝炙。一錢﹞川烏頭﹝一枚。咀。以蜜一升煎取五合。卽出烏頭﹞

上除烏頭。咀四味。以水三升。煮取一升。去滓。納蜜煎中更煎之。分二服。不知。盡服之。

千金附子湯治濕痺緩風。身體疼痛如欲折。肉如錐刺刀割。

附子﹝一枚﹞芍藥桂心甘艸茯苓人參﹝各一兩﹞白術﹝一兩二錢﹞

上七味咀。以水八升。煮取三升。分二服。

除濕蠲痛湯治身體沈重酸疼。天陰卽發。

蒼術﹝泔浸。去皮。切﹞白術﹝同蒼術炒。各二錢﹞羌活茯苓澤瀉﹝各半錢﹞陳皮﹝一錢﹞甘艸﹝炙。五分﹞

水煎。入薑汁﹑竹瀝各數匕。熱服。取微汗效。

摩風膏治風毒攻注。筋骨疼痛。

蓖麻子﹝去殼。一兩。研﹞川烏頭﹝生。去皮。半兩﹞乳香﹝一錢半。研﹞

上以豬脂研成膏。烘熱塗患處。以手心摩之。覺熱如火效。

千金犀角散治熱毒流入四肢。歷節腫痛。

犀角﹝鎊。二兩﹞羚羊角﹝鎊。一兩﹞前胡黃芩梔子仁大黃升麻﹝五味並薑汁拌炒﹞射幹﹝酒炒黑。各四兩﹞豉﹝一升﹞

上九味。爲散。每服五錢。水煎。食後熱服。

通痺散治風寒濕三气襲於足三陰經。腰以下至足冷如冰。不能自舉。

天麻﹝三兩﹞獨活本當歸川芎白術﹝各二兩﹞

爲散。每服二三錢。熱酒調。晨昏各一服。上編用川烏一兩。酒煎制天麻中。蒼術一兩。黃柏半兩。酒煎制白術中。深得三气襲於陰經之旨。

羚羊角散治筋痺肢節束痛。

羚羊角﹝鎊。一兩﹞肉桂﹝世本。作薄荷誤﹞附子﹝炮。各半兩﹞白芍﹝一兩五錢﹞

獨活防風﹝各七錢半﹞川芎﹝一兩﹞當歸﹝一兩五錢﹞

爲散。每服四五錢。入生薑三片。水煎。食遠熱服。

人參丸治脈痺大熱。經脈不利。

人參麥門冬﹝去心﹞茯神龍齒﹝﹞石菖蒲遠志肉黃﹝各一兩﹞

當歸﹝半兩。世本。作赤石脂﹞地黃﹝二兩﹞

爲末。煉白蜜丸。梧子大。每服五七十丸。食前淸米飲﹑醇酒任下。

吳茱萸散治腸痺寒濕內搏。腹痛脹急。大便飧瀉。

吳茱萸﹝取開口者。湯泡七次﹞肉豆蔻﹝煨﹞漧薑﹝炮黑﹞甘艸﹝炙。各五錢﹞

砂仁﹝炒﹞神曲﹝炒﹞白術﹝炒。各一兩﹞濃朴﹝薑汁炒﹞陳皮良姜﹝各三錢﹞

爲散。每服三錢。食前臨臥各一服。米湯送下。

腎瀝湯治胞痺溺澀不通。蘊積爲熱。小腹急痛。

麥門冬﹝去心。﹞桑白皮﹝蜜酒。炙﹞犀角﹝鎊。各一錢﹞杜仲﹝鹽酒。炒﹞桔梗赤芍藥木通﹝各錢半﹞

桑螵蛸﹝二个。炙﹞

水二盞。入羊腎二枚。去脂膜。竹刀切片。入竹瀝少許。同煎至一盞。空心頓服。畱二導。臨臥服之。上編無赤芍藥。多赤茯苓。詳芍藥酸收。不若茯苓淸心利小便之爲愈也。按此名腎瀝者。形容胞中之气。痺而不化。水道滴瀝不出。甚則結塊阻塞溺孔。艱苦異常。乃虛熱壅滯。膀胱气化不行所致。桑皮﹑螵蛸。鹹爲治肺而設。不可誤認腎气虛寒而用溫補之劑。若淋瀝而靜坐頻數。臨事相忘。睡則遺出不知者。方是腎气虛寒之候。又非此湯可治也。

茯苓丸治胞痺小腹膀胱。按之內痛。若沃以湯。澀於小便。上爲淸涕。

赤茯苓﹝一兩﹞細辛﹝五錢﹞澤瀉﹝五錢﹞肉桂﹝五錢﹞紫菀茸﹝一兩﹞附子﹝炮。三錢﹞生地黃﹝一兩﹞

牛膝﹝酒浸。一兩﹞山茱萸肉﹝五錢﹞幹山藥﹝一兩﹞

爲末。蜜丸。梧子大。每服五七十丸。食前米飲。臨臥溫酒送下。按此方。𨿽以茯苓通利爲名。全賴牛膝﹑地黃﹑山茱山藥調補津液爲主。更需桂﹑附之辛以行牛膝﹑地黃之滯。深得若沃以湯。澀於小便之旨。其用紫菀者。上滋化源。

下利膀胱也。妙用更在細辛一味。開發上竅。專主上爲淸涕而設。九味相配成方。更無遺議。

世本尙多黃﹑白術﹑甘艸﹑芍藥﹑花粉﹑半夏﹑防風﹑獨活等。味不特滋繁。而且滯气耗陰。因從上編削去。

巴戟丸治胞痺虛寒。臍腹痛。溲數不利。睡則遺尿。

巴戟﹝去骨﹞生地黃﹝酒焙。各兩半﹞桑螵蛸﹝切破。炙﹞肉蓯蓉﹝酒浸。切焙﹞山藥山茱萸肉菟絲子﹝酒煮。各一兩﹞

附子﹝炮﹞肉桂﹝勿見火。各五錢﹞遠志﹝甘艸湯泡。去骨。四錢﹞石斛﹝去根。八錢﹞鹿茸﹝一對。酥炙﹞

爲末。煉白蜜丸。梧子大。每服三五十丸。空心臥時米飲﹑溫酒任下。羊腎湯亦佳。黃絲湯尢妙。按巴戟丸。治胞痺虛寒之候。詳溲數不利。當是膀胱熱壅。何以見其虛寒而用桂﹑附﹑巴戟﹑蓯蓉﹑鹿茸等大熱之劑。當知其人腎气久虛。寒气乘虛而入。所以臍腹痛。巨陽之气化不行。縱溺積郁化爲熱。非溫補不能蒸動气化。因仿佛地黃飲子之制。稍兼生地﹑石斛爲假熱之使。不必更用利水藥也。上編止十二味。世本尙多杜仲﹑續斷﹑龍骨﹑五味子等藥。得無轉助酸收之患乎。

巴戟天湯治冷痺腳膝疼痛。行步艱難。

巴戟天﹝二錢。去心﹞附子﹝炮﹞五加皮﹝酒洗﹞石斛甘艸﹝炙﹞茯苓當歸﹝各一錢﹞牛膝﹝酒炒﹞川萆﹝鹽酒炒。各錢半﹞肉桂防風防己﹝酒洗。各五分﹞生薑﹝三片﹞

水煎。空心溫服。

黃桂枝五物湯﹝桂枝湯下﹞甘姜苓術湯﹝卽腎著湯理中湯下﹞桂枝芍藥知母湯﹝桂枝湯下﹞越婢加術附湯﹝麻黃湯下﹞神效黃湯﹝保元湯下﹞

指迷茯苓丸﹝二陳湯下﹞二陳湯﹝方祖﹞導痰湯﹝二陳湯下﹞桂枝附子湯﹝桂枝湯下﹞

烏藥順气散﹝中風門﹞

防己黃湯﹝方祖﹞活絡丹﹝膝痛門﹞五苓散﹝方祖﹞當歸拈痛湯﹝濕門﹞附子丸﹝膝痛門﹞

三痺湯﹝腰痛門﹞蠲痺湯﹝臂痛門﹞虎骨散﹝腰痛門﹞補中益气湯﹝保元湯下﹞安腎丸﹝虛損門﹞

越婢湯﹝麻黃湯下

卷十四

痛風門

烏頭湯﹝痺門﹞人參敗毒散﹝小柴胡湯下﹞導痰湯﹝二陳湯下﹞四物湯﹝方祖﹞潛行散﹝大補丸下﹞

倉公當歸湯﹝麻黃湯下﹞千金大棗湯﹝麻黃湯下﹞千金防己湯﹝防己黃湯下﹞附子理中湯﹝理中湯下﹞千金犀角散﹝痺門﹞

烏藥順气散﹝中風門﹞五積散﹝平胃散下﹞

卷十四

麻木門

二陳湯﹝方祖﹞補中益气湯﹝保元湯下﹞生脈散﹝方祖﹞淸燥湯﹝保元湯下﹞桃核承气湯﹝小承气湯下﹞

二妙散﹝大補丸下﹞三痺湯﹝腰痛門﹞逍遙散﹝虛損門﹞錢氏六味丸﹝崔氏八味丸下﹞

紫雪﹝火門﹞

卷十四

痿門

金剛丸﹝攺定﹞治腎虛骨痿。不能起於牀。

川萆﹝鹽酒炒﹞杜仲﹝鹽酒炒﹞肉蓯蓉﹝酒浸。去腐切。焙﹞菟絲子﹝酒煮。搗作餅。焙﹞巴戟肉﹝酒煮。各四兩﹞鹿胎﹝一具。酥炙﹞

上爲細末。鮮紫河車。隔水熬膏。搗和爲丸。梧子大。每服七十丸。空心參湯﹑米湯。臨臥溫酒下。脾虛少食。大便不固者。加人參二兩。幹山藥三兩。精气不固者。更加山茱萸肉二兩。

補血榮筋丸治肝衰筋緩。不能自收持。

肉蓯蓉﹝酒制﹞菟絲子﹝酒煮。搗。焙﹞天麻﹝煨。各二兩﹞牛膝﹝酒煮。四兩﹞鹿茸﹝酒炙。一對﹞熟地黃﹝六兩﹞木瓜﹝薑汁炒﹞

五味子﹝各一兩﹞

爲末。蜜丸。梧子大。每服七十丸。空心﹑參湯﹑米湯。臨臥溫酒送下。

虎潛丸﹝大補丸下﹞淸暑益气湯﹝保元湯下﹞二陳湯﹝方祖﹞四物湯﹝方祖﹞四君子湯﹝方祖﹞

六君子湯﹝四君子湯下﹞導痰湯﹝二陳湯下﹞都气丸﹝崔氏八味丸下﹞崔氏八味丸﹝方祖﹞五苓散﹝方祖﹞

腎著湯﹝理中湯下﹞小靑龍湯﹝桂枝湯下﹞淸燥湯﹝保元湯下﹞安腎丸﹝虛損門﹞

加味虎潛丸﹝大補丸下﹞

滋腎丸﹝大補丸下﹞潛行散﹝大補丸下﹞二妙散﹝大補丸下﹞補中益气湯﹝保元湯下﹞

卷十四

百合門

百合知母湯﹝金匱﹞治百合病發汗後者。

百合﹝七枚。擘﹞知母﹝三錢。切﹞

先以水洗百合。漬一宿。當白沫出。去其水。更以泉水二升。煎取一升。去滓。別以泉水二升。煎知母取一升。去滓。合煎。取一升五合。分溫再服。

滑石代赭湯﹝金匱﹞治百合病下之後者。

百合﹝七枚。擘﹞滑石﹝一兩。碎﹞代赭石﹝彈子大。一枚。碎﹞

煎法如前。

百合雞子湯﹝金匱﹞治百合病吐之後者。

百合﹝七枚。擘﹞雞子黃﹝一枚﹞

煎百合如前。去滓。納雞子黃攪勻。煎五分溫服。

百合地黃湯﹝金匱﹞治百合病。不經吐下發汗。病形如初者。

百合﹝七枚。擘﹞生地黃汁﹝一杯。﹞

煎百合如前。去滓。納地黃汁煎。取一升五合。分溫再服。

百合洗方﹝金匱﹞治百合病渴不瘥者。

百合一升。以水一斗漬之一宿。以洗身。洗已食煮餅。勿以鹽﹑豉也。﹝鹽豉。卽鹽醬也﹞

栝蔞牡蠣散﹝金匱﹞治百合病渴不瘥者。

栝蔞根牡蠣﹝熬。等分﹞

爲散。飲服方寸匕。日三服。

百合滑石散﹝金匱﹞治百合病變發熱者。

百合﹝半兩。炙﹞滑石﹝一兩﹞

爲散。飲服方寸匕。日三服。當微利者。止服熱則除。

生脈散﹝方祖﹞佐金丸﹝方祖﹞

卷十四

香港腳門

千金竹瀝湯治兩腳痺弱。或轉筋皮肉不仁。腹脹起如腫。按之不陷。心中惡不欲食。或患冷。

竹瀝﹝一升半﹞甘艸秦艽葛根黃芩麻黃防己細辛桂心漧薑﹝各三錢﹞茯苓﹝六錢﹞防風升麻﹝各四錢﹞附子﹝一枚﹞

杏仁﹝三十枚﹞

上十五味。咀。以水七升。合竹瀝。煮取三升。分三服取汗。如卒中風。口噤不能言。四肢緩縱。偏痺攣急。風經五臟。恍惚恙怒無常。手足不隨。本方去秦艽﹑附子﹑漧薑﹑杏仁。加獨活﹑芍藥﹑白術﹑芎﹑人參﹑石膏﹑烏頭﹑生薑。如風毒入人五內。短气。心下煩熱。手足煩疼。四肢不舉。皮肉不仁。口噤不能語。本方去防己﹑杏仁﹑漧薑。加芎﹑當歸﹑人參﹑白術﹑蜀椒﹑生薑。

千金八風散治風虛面靑黑土色。不見日月光。香港腳痺弱。

菊花﹝一兩﹞石斛天雄﹝各四錢半﹞人參附子甘艸﹝各半兩﹞薯蕷續斷黃澤瀉遠志細辛秦艽石韋牛膝菖蒲杜仲茯苓漧地黃防風白術漧薑萆﹝各三錢﹞烏頭﹝錢半﹞

上二十四味。爲散。酒服方寸匕。日三。不效加至二匕。

千金風引湯治兩腳疼痺腫或不仁拘急。不得行。

麻黃石膏獨活茯苓﹝各六錢﹞吳茱萸附子秦艽細辛桂心人參防風芎防己甘艸﹝各三錢﹞漧薑﹝四錢半﹞白術﹝一兩﹞杏仁﹝六十枚﹞

上十七味。咀。以水一斗六升。煮取三升。分三服取汁。服後勢緩。本方去麻黃﹑石膏﹑吳茱萸﹑秦艽﹑細辛﹑桂心﹑芎﹑防己﹑白術﹑杏仁。加當歸﹑石斛﹑大豆。名小風引湯。並治中風腰腳疼弱。

千金麻黃湯治惡風毒瓦斯。腳弱無力。頑痺四肢不仁。失音不能言。毒瓦斯衝心。

麻黃﹝三錢﹞大棗﹝二十枚﹞茯苓﹝一兩﹞杏仁﹝三十枚﹞防風白術當歸升麻芎芍藥黃芩桂心麥門冬甘艸﹝各六錢﹞

上十四味。咀。以水九升。淸酒七升。合煮取二升半。分四服。日三夜一。覆令小汗。粉之。莫令見風。

千金犀角旋復花湯治香港腳初起。兩脛腫滿。或入腹不仁。喘息上气。

犀角旋復花橘皮茯苓生薑﹝各六錢半﹞大棗﹝七枚﹞香豉﹝一升﹞

紫蘇莖葉﹝一握﹞

上八味。咀。以水八升。煮取二升七合。分三服。相去十里久服之。以气下小便利爲度。

檳榔湯治香港腳衝心。煩悶不識人。

檳榔木香茴香﹝等分﹞

水煎去滓。加童子小便一盞。薑汁數匙溫服。

酒浸牛膝丸治香港腳枯瘦冷淡。筋骨無力。

牛膝﹝三兩。切﹞附子﹝一枚。炮去皮臍。切。同牛膝酒拌一宿。焙﹞川椒﹝去閉口者及子。微炒去汗。半兩﹞虎脛骨﹝一具。酥炙﹞

上四味。盛生絹囊內。浸陳酒一斗。緊紮壇口。春五夏三秋七冬十日。出藥曬榦爲末。苦酒糊丸。梧子大。每服三十丸。空心臥時。卽用浸藥酒送下。忌食動風等物。

千金獨活湯治腳痺冷痛。不可屈伸。

獨活﹝三錢﹞當歸防風茯苓芍藥黃葛根人參甘艸﹝各錢半﹞漧薑﹝炮﹞附子﹝炮。各一錢﹞黑豆﹝一合﹞

上十二味。以水五升。淸酒一升。煮取三升。分溫三服。

千金烏頭湯治風冷腳痺。疼痛攣弱。不可屈伸。

烏頭細辛蜀椒﹝各三分﹞甘艸秦艽附子桂心芍藥﹝各六錢半﹞漧薑茯苓防風當歸﹝各一兩﹞獨活﹝一兩三錢﹞大棗﹝二十枚﹞

上十四味。以水一斗二升。煮取四升。分五服。

千金半夏湯治香港腳入腹衝胸。气欲絕者。

半夏桂心人參﹝各三錢﹞漧薑﹝二錢﹞附子甘艸﹝炙。一錢半﹞細辛蜀椒﹝各一錢﹞

上八味。水煎。分溫三服。初服稍稍進。恐气沖上。格塞不得下耳。

沈香導气湯治香港腳入腹衝心。疼痛腫滿。大小便祕。

羌活白芍檳榔﹝各一錢﹞甘艸﹝炙。五分﹞撫芎香附﹝一作靑皮﹞枳殼﹝炒。各八分﹞

紫蘇蘇子木瓜﹝各六分﹞生薑﹝三片﹞

水煎去滓。臨臥以藥汁磨沈香﹑木香各半錢調。

木通散治香港腳徧身腫滿。喘逆煩悶。小便不利。

木通紫蘇豬苓﹝各一兩﹞桑白皮﹝薑汁拌炒﹞檳榔赤茯苓﹝各二兩﹞

爲散。每服半兩。入生薑五片。蔥白五莖。水煎去滓。空心熱服。

犀角散治香港腳風毒生瘡。

犀角﹝鎊﹞天麻﹝煨﹞羌活枳殼﹝炒﹞防風黃﹝生﹞黃芩白蒺藜﹝炒。去刺﹞白鮮皮﹝酒洗。各七錢半﹞檳榔﹝一兩﹞甘艸﹝炙。半兩﹞烏蛇﹝二兩。酒浸﹞

爲散。每服八錢。生薑五片。水煎去滓。食前溫服。

千金蓖麻葉裹法治香港腳初發。從足起至膝。脛骨腫疼。

取蓖麻葉切搗。蒸薄裹之。日二三易。卽消。若冬月無蓖麻。取蒴根搗研。和酒糟三分。根一分。合蒸熱。及熱封裹腫上。如前法。日二卽消。亦治不仁頑痺。

續命湯﹝方祖﹞越婢加術附湯﹝麻黃湯下﹞葛根湯﹝麻黃湯下﹞四七湯﹝二陳湯下﹞

香蘇散﹝傷寒門﹞

越婢加術湯﹝麻黃湯下﹞除濕湯﹝平胃散下﹞麻黃附子細辛湯﹝麻黃湯下﹞淸燥湯﹝保元湯下﹞人參敗毒散﹝小柴胡湯下﹞

羌活導滯湯﹝小承气湯下﹞當歸拈痛湯﹝濕門﹞崔氏八味丸﹝方祖﹞蘇子降气湯﹝局方七气湯下﹞養正丹﹝金液丹下﹞

小靑龍湯﹝桂枝湯下﹞平胃散﹝方祖﹞五苓散﹝方祖﹞金鈴子散﹝心痛胃脘痛門﹞

卷十四

鶴膝風門

十全大補湯﹝保元湯下﹞五積散﹝平胃散下﹞四物湯﹝方祖﹞活絡丹﹝膝痛門﹞崔氏八味丸﹝方祖﹞

換骨丹﹝膝痛門﹞大防風湯﹝四君子湯下﹞六君子湯﹝四君子湯下﹞逍遙散﹝虛損門﹞

歸脾湯﹝保元湯下﹞

補中益气湯﹝保元湯下﹞加味逍遙散﹝虛損門﹞錢氏六味丸﹝崔氏八味丸下﹞安腎丸﹝虛損門﹞腎气丸﹝崔氏八味丸下﹞

卷十四

癘風門

樺皮散治癘風肺壅風毒。徧身瘙癢。

樺皮﹝四兩﹞荊芥穗枳殼﹝炒﹞杏仁﹝去皮尖。另研。各二兩﹞甘艸﹝一兩。生炙各半﹞亞麻﹝三兩﹞

爲散。每服四五錢。食後溫酒米湯任下。

再造散治大風惡疾。營血受病。先起於足者。

郁金﹝五錢。如無眞者。赤檳榔代之﹞大黃﹝皂莢煎。酒煨。一兩﹞大皂角刺﹝炒。五錢﹞白牽牛﹝取頭末淨。六錢。生炒各半﹞

爲散。分五服。五更時以無灰酒調服。服後當下惡物。禁一切濃味發毒動風物。及鹽醬糟醋椒姜麩面等。

醉仙散治癘風徧身麻木。衛气受病。先起於面者。

亞麻﹝俗名大胡麻﹞鼠粘子﹝炒﹞枸杞子蔓荊子﹝炒。各一兩﹞白蒺藜﹝炒。去刺。﹞苦參防風栝蔞根﹝各五錢﹞

爲散。每用末一兩五錢。入輕粉二錢拌勻。每服一錢。茶淸調。晨午各一服。服至五七日。齒縫中出臭涎。令人如醉。或下膿血。病根乃去。量病者彊弱用。病重者須先以再造散下之。候五七日元气將復。方用此藥。忌一切炙濃味。止食淡粥時菜。烏梢蛇酒煮淡汁食之。以助藥力。或用水泛爲丸服之。免傷口齒。此瞑眩之藥。中病卽已。不可過劑。以取糜傷口齒之患。

必勝散治癘風惡疾。營衛俱病。上下齊發。

赤檳榔皂角刺﹝炒。各五錢﹞大黃﹝酒煨。一兩﹞白牽牛﹝生。取頭末。六錢。以一半炒﹞甘艸﹝生炙各一錢﹞輕粉﹝二錢﹞

爲散。壯年者分五服。中年者分七服。每服入黑糖或白蜜二匙。薑汁五匙調服。臨臥時腹中稍空。姜湯送下。至三更徧身麻木如鍼刺。頭目齒縫俱痛。此藥尋病根。重者七日行一次。稍輕者十日半月行一次。以三五徧爲度。病退後眉髮漸生。肌肉如故。如齒縫中有血。以黃連﹑貫眾煎湯漱之。

九龍丸治癘風腫癢痛。

當歸苦參﹝各二兩﹞防風荊芥羌活﹝各兩半﹞蟬蛻川芎﹝各五錢﹞

全蠍﹝滚水泡去咸。一錢﹞大楓仁﹝八兩﹞

上九味。俱木臼內逐味杵爲細末。紅米飯爲丸。如梧子大。不得見火日。陰漧。布囊盛之。每服三錢。茶淸送下。日三服。病起一年者服一料。十年餘者服十餘料。一方。少川芎﹑蟬蛻。多大胡麻二兩。風藤一兩。如下體甚者。加牛膝二兩。防己一兩。

漆黃丸治癘風赤腫。硬痛不癢。

生漆雄黃﹝另研﹞皂角刺﹝各四兩﹞蟾酥麝香﹝另研。各三錢﹞

上五味。以水三升。先入皂角刺煎至一升。去滓下漆。煎沸如八成銀花相似。候漆浮花盡。則水漧不粘手。卽離火。卻下雄﹑麝﹑蟾酥。木槌研勻。眾手丸。綠豆大。每服五十丸。午時五更各一服。熱酒下。木形人服之。身瘡音啞者。急以生蟹搗汁頻進。並塗患處以解之。

丸治癘風腳弱。

﹝五月取赤莖者陰漧。以淨葉蜜酒九蒸九曬。一斤﹞芍藥熟地﹝各二兩﹞川烏﹝黑豆制。淨六錢﹞羌活防風﹝各一兩﹞

蜜丸。每服二錢。空心溫酒下。

白花蛇丸治大風惡疾。赤腐爛。

防風金銀花枸杞子蟬蛻苦參﹝各二兩﹞荊芥穗﹝酒洗。兩半﹞黃連﹝酒炒﹞全蠍﹝滚醋泡。炒黃﹞牛膝何首烏﹝不犯鐵器﹞牛蒡子連翹白蒺藜細辛胡麻﹝卽亞麻﹞蔓荊子﹝各一兩﹞漏蘆﹝去苗。四兩﹞白花蛇﹝一條。去尾連頭。生用紫雲風不用﹞烏梢蛇﹝一條。去頭尾。不犯鐵。石臼中搗。白癜風不用。﹞

上十九味。除烏梢蛇外。預爲粗末。同蛇搗和焙漧。重爲細末。米飲糊丸。梧子大。每服五七十丸。茶淸送下。日三服。

如頭面上腫。加白芷一兩。肌肉潰爛。加皂角刺一兩。

鵝翎散治癘風惡疾。赤腫腐爛。

番木鱉﹝麻油煮。一兩﹞漧漆﹝令煙盡。三錢﹞白鵝毛﹝一隻。燒存性至不見星爲度﹞苦參皂角刺﹝各二兩﹞

上爲散。分作五十服。侵晨。溫酒或茶淸送下。亦可用蜜作丸。分五十服。

蜈蚣散治癘風赤腫。

蜈蚣﹝五十條。去頭足。酒煮﹞雄黃﹝二錢﹞牛膝﹝生﹞穿山甲﹝生漆塗炙﹞檳榔薏苡仁﹝炒。各一兩﹞

爲散。酒服二錢。出汗。連服三日效。

萬靈丹治癰疽狀若傷寒。頭痛發熱嘔渴。渾身拘急疼痛。並治癘風麻木不仁。

茅術川烏頭﹝炮。去皮臍﹞何首烏﹝生。各二兩﹞全蠍﹝醋泡。炙黃﹞石斛天麻﹝煨﹞當歸甘艸﹝炙﹞川芎羌活荊芥穗防風麻黃細辛﹝各一兩﹞

明雄黃朱砂﹝水飛淨。各六錢﹞

上爲細末。煉白蜜杵勻。每兩大者分作四丸。中者六丸。小者八丸。朱砂爲衣。瓷罐收貯。隨年歲老弱。病勢緩急諒用。以蔥白香豉湯。空心調服。服後以稀粥助令作汗。避風寒。忌生冷。戒房室。孕婦禁用。

瀉黃散治胃熱口臭。煩渴引飲。

藿香葉﹝七錢﹞山梔﹝薑汁炒黑。一兩﹞甘艸﹝生炙各半兩﹞石膏﹝煨。一兩﹞

防風﹝八錢﹞

爲散。每服四五錢。水煎去滓。入生白蜜少許調服。

涼膈散﹝方祖﹞雙解散﹝涼膈散下﹞消風散﹝咳嗽門﹞千金耆婆萬病丸﹝積聚門﹞

升麻胃風湯﹝中風門﹞

六味地黃丸﹝崔氏八味丸下﹞小柴胡湯﹝方祖﹞黃連解毒湯﹝伊芳尹三黃湯下﹞犀角地黃湯﹝傷寒門﹞越婢加術湯﹝麻黃湯下﹞

七味白術散﹝六君子湯下﹞加味逍遙散﹝虛損門﹞柴胡四物湯﹝小柴胡湯下﹞補中益气湯﹝保元湯下﹞四物湯﹝方祖﹞

淸燥湯﹝保元湯下﹞人參養胃湯﹝平胃散下﹞四順淸涼飲﹝燥門﹞當歸補血湯﹝保元湯下﹞淸胃散﹝衄血門﹞

加減八味丸﹝崔氏八味丸下﹞

卷十四

胃風門

小柴胡湯﹝方祖﹞白虎加人參湯﹝白虎湯下﹞芎辛湯﹝頭痛門﹞人參胃風湯﹝四君子湯下﹞升麻胃風湯﹝中風門﹞

卷十四

破傷風門

九味羌活湯治太陽經感冒風邪。

羌活﹝錢半﹞防風蒼術﹝泔浸。去皮。炒。各一錢﹞細辛﹝五分﹞川芎白芷生地黃黃芩﹝各八分﹞甘艸﹝炙。六分﹞蔥白﹝二莖﹞生薑﹝三片﹞大棗﹝一枚。擘﹞

水煎。溫服。覆取微汗。

芎黃湯治破傷風。便祕溺赤。

川芎黃芩﹝各錢半﹞甘艸﹝炙。一錢﹞蔥白﹝四莖﹞香豉﹝一合﹞

水煎。溫服。覆取微汗。

大芎黃湯芎黃湯去甘艸。加酒大黃三錢。羌活錢半。

左龍丸治破傷風。牙關緊急。

左盤龍﹝卽鴿糞。微炒﹞白僵蠶﹝炒﹞鰾膠﹝蛤粉炒。各五錢﹞雄黃﹝一錢﹞

爲末。飯糊丸。梧子大。每服十五丸。溫酒下。日三服。如證重不已。每藥末一錢。飯糊中加入巴豆霜五釐。每服中加一丸。如此漸加至十丸。以利爲度。

護心散治癰毒攻心。口漧煩躁嘔吐。

眞綠豆粉﹝一兩﹞乳香末﹝三錢﹞生甘艸﹝一錢﹞朱砂﹝另研。水飛。一錢﹞

上杵爲散。早暮各服二三錢。沸湯調服。按護心散。原爲預防毒瓦斯入心而設。故用朱砂以爲心經之向導。然其性最沈著。不若易以沒藥。而無鎭固毒邪之患也。

蔥熨法治癰腫被風。發熱脹痛。

用大蔥一握。隔湯蒸熟。以綫紮。切平其根。乘熱熨背上。冷卽更疊互換。得微汗爲效。倦則止之。來日再熨如前。此法大能祛風散寒。活血止痛。消腫解毒之捷法也。

小柴胡湯﹝方祖﹞升麻湯﹝方祖﹞豬膽汁導﹝燥門﹞蜜煎導﹝燥門﹞四物湯﹝方祖﹞除濕湯﹝平胃散下﹞導赤散﹝傷暑門﹞蔥白香豉湯﹝傷寒門﹞萬靈丹﹝癘風門﹞保元湯﹝方祖﹞

卷十四

跌撲門

千金桃仁湯治從髙墮下。腹中瘀血滿痛。

桃仁虫﹝各三十枚﹞荊芥﹝半兩﹞大黃芎﹝各三兩﹞當歸桂心甘艸﹝各二兩﹞蒲黃﹝五兩﹞

上九味。水煮取三升。分三服。

調營活絡飲治失力閃挫。或跌撲瘀結。大便不通。腰脇小腹急痛。

大黃﹝酒浸。三錢﹞牛膝﹝生﹞當歸尾桃仁﹝炒研。各二錢﹞赤芍藥芎生地黃﹝酒浸﹞

羌活﹝各二錢﹞紅花肉桂﹝各五分﹞

水煎。食前溫服。臨服入地龍末一錢。如病久。不能取效。加生附子尖﹑炮穿山甲末各半錢。

人參一錢。

當歸導气散治跌撲瘀血內壅。喘急便祕。

大黃﹝酒浸。一兩﹞當歸﹝三錢﹞麝香﹝三分﹞

爲散。每服三錢。熱酒調。日三夜一服。

自然銅散治跌撲骨斷。

自然銅﹝通紅醋淬七次。放濕土上月餘用﹞乳香沒藥當歸身羌活﹝等分﹞

爲散。每服二錢。醇酒調。日再服。骨傷。用骨碎補半兩酒浸搗絞取汁衝服。

乳香定痛散治跌撲傷筋。

乳香沒藥﹝各半兩﹞川芎白芷赤芍丹皮生地黃﹝各七錢半﹞

甘艸﹝炙。二錢﹞

爲散。每服四錢。醇酒和童子小便調。日再服。大便祕。加酒大黃。筋傷。用生牛膝半兩。酒浸搗絞。取汁衝服。

紫金丹治金瘡出血不止。敷此無瘢痕。

琥珀屑降眞香末血竭﹝等分﹞

爲極細末。敷傷處。

香殼散﹝蓄血門﹞復元通气散﹝蓄血門﹞復元活血湯﹝蓄血門﹞小烏沈湯﹝衄血門﹞

黑神散﹝衄血門﹞

卷十四

痙門

葛根湯﹝麻黃湯下﹞桂枝湯﹝方祖﹞大承气湯﹝小承气湯下﹞麻黃附子細辛湯﹝麻黃湯下﹞桂枝附子湯﹝術附湯下﹞

眞武湯﹝術附湯下﹞附子湯﹝術附湯下﹞芍藥甘艸附子湯﹝桂枝湯下﹞桂枝加附子湯﹝桂枝湯下﹞甘艸附子湯﹝術附湯下﹞

漧薑附子湯﹝四逆湯下﹞炙甘艸湯﹝桂枝湯下﹞十全大補湯﹝保元湯下﹞祛風導痰湯﹝二陳湯下﹞小柴胡湯﹝方祖﹞

附湯﹝術附湯下﹞術附湯﹝方祖﹞參附湯﹝術附湯下﹞附子散﹝術附湯下﹞倉公當歸湯﹝麻黃湯下﹞

卷十四

螈門

辰砂妙香散﹝溲血門﹞導赤散﹝傷暑門﹞歸脾湯﹝保元湯下﹞加味逍遙散﹝虛損門﹞

補中益气湯﹝保元湯下﹞

局方香薷飲﹝暑門﹞續命煮散﹝四物湯下﹞保元散﹝方祖﹞六君子湯﹝四君子湯下﹞十全大補湯﹝保元湯下﹞

卷十四

顫振門

平補正心丹﹝局方﹞治心血虛少。驚悸顫振。夜臥不寧。

龍齒﹝通紅醋淬。水飛淨。一兩。形如筆架。處理如石。中白如粉。之粘舌者眞﹞遠志﹝甘艸湯泡。去骨﹞人參﹝各一兩﹞茯神酸棗仁﹝炒。各兩半﹞柏子仁歸身石菖蒲﹝各一兩﹞生地﹝二兩。一作熟地﹞肉桂﹝一兩。不見火﹞山藥﹝兩半﹞

五味子﹝半兩﹞麥門冬﹝去心。兩半﹞朱砂﹝另研。水飛淨。半兩﹞

上十四味。爲末。煉白蜜丸。梧子大。朱砂爲衣。每服三五十丸。米湯﹑參湯﹑龍眼湯﹑醇酒任下。空心臨臥各一服。

龍齒淸魂散治心虛挾血。振悸不寧。產後敗血衝心。笑哭如狂。

龍齒﹝醋﹞遠志﹝甘艸湯泡。去骨﹞人參歸身﹝各半兩﹞茯神麥冬﹝去心﹞

桂心甘艸﹝炙。各三錢﹞延胡索﹝一兩﹞細辛﹝錢半﹞

爲散。每服四五錢。姜三片。紅棗一枚。水煎。日再服。此卽平補正心丹去棗仁﹑柏仁﹑菖蒲﹑生地﹑山藥﹑五味﹑朱砂。加延胡﹑細辛﹑甘艸。

瀉靑丸﹝下血門﹞錢氏六味丸﹝崔氏八味丸下﹞逍遙散﹝虛損門﹞導痰湯﹝二陳湯下﹞

六君子湯﹝四君子湯下﹞

補中益气湯﹝保元湯下﹞崔氏八味丸﹝方祖﹞十補丸﹝崔氏八味丸下﹞

卷十四

攣門

黃丸治劇勞經脈拘攣。疼痛少眠。

黃人參熟地白茯苓山茱萸肉薏苡仁﹝各一兩﹞酸果仁﹝炒﹞

羌活當歸身枸杞子羚羊角﹝鎊。各七錢五分﹞桂心防風遠志肉﹝甘艸制。各半兩﹞

煉白蜜丸。梧子大。每服五七十丸。半饑時溫酒下。

木瓜散治筋脈拘攣縮急。唇靑面白爪疼痛。

木瓜﹝酒浸。七錢半﹞虎脛骨﹝酥炙。一具﹞五加皮當歸桑寄生﹝如無。續斷代之﹞

酸棗仁﹝炒﹞人參柏子仁黃﹝蜜酒炒。各一兩﹞甘艸﹝炙。五錢﹞

爲散。每服四五錢。姜五片。水煎去滓。熱服。

局方續斷丸治風寒濕痺。筋攣骨痛。

續斷﹝姜酒炒。﹞牛膝﹝姜酒炒﹞川萆﹝薑汁炒。各三兩﹞防風﹝兩半﹞川烏頭﹝炮。二枚﹞

煉白蜜丸。彈子大。醇酒細嚼一丸。

錢氏六味丸﹝崔氏八味丸下﹞瓜蒂散﹝痰飲門﹞羌活勝濕湯﹝濕門﹞五積散﹝平胃散下﹞增損四物湯﹝四物湯下﹞

舒筋三聖散﹝中風門﹞桂枝湯﹝方祖﹞安腎丸﹝虛損門﹞

卷十四

眩暈門

祕旨正元散治命門火衰。不能生土。吐利厥冷。有時陰火上衝。則頭面赤熱。眩暈惡心。濁气逆滿。則胸脇刺痛。臍腹脹急。

人參﹝三兩。用川烏一兩。煮汁收入。去川烏﹞白術﹝二兩。用橘皮五錢。煮汁收入。

去橘皮﹞茯苓﹝二兩。用肉桂六錢。酒煎收入曬漧。勿見火。去桂﹞

甘艸﹝一兩五錢。用烏藥一兩。煎汁收入。去烏藥﹞黃﹝一兩五錢。用川芎一兩。酒煎收入。

去川芎﹞薯蕷﹝一兩。用漧薑三錢。煎汁收入。去漧薑﹞

上六味。除茯苓。文火緩緩焙漧。勿炒傷藥性。杵爲散。每服三錢。水一盞。姜三片。紅棗一枚擘。煎數沸。入鹽一撚。和滓調服。服後飲熱酒一杯以助藥力。此方出自虞天益制藥祕旨。本千金方一十三味。卻取烏頭﹑姜﹑桂等辛燥之性。逐味分制四君﹑﹑薯之中。較七珍散但少粟米而多紅豆。𨿽其力稍遜原方一籌。然雄烈之味。旣去其滓。無形生化有形。允爲溫補少火之馴劑。而無食气之虞。眞千金之功臣也。

三五七散﹝頭痛門﹞養正丹﹝金液丹下﹞茸珠丹﹝頭痛門﹞三因芎辛湯﹝頭痛門﹞

半夏蒼術湯﹝頭痛門﹞

導痰湯﹝二陳湯下﹞沈香降气散﹝气門﹞崔氏八味丸﹝方祖﹞川芎茶調散﹝頭痛門﹞半夏白術天麻湯﹝頭痛門﹞

二陳湯﹝方祖﹞黑錫丹﹝金液丹下﹞靑礞石丸﹝痰飲門﹞理中丸﹝方祖﹞補中益气湯﹝保元湯下﹞

六君子湯﹝四君子湯下﹞附子理中湯﹝理中湯下﹞錢氏六味丸﹝崔氏八味丸下﹞佐金丸﹝方祖﹞靈砂丹﹝金液丹下﹞

卷十四

癲門

定志丸﹝千金﹞治言語失倫。常常喜笑發狂。

人參茯神﹝各三兩﹞石菖蒲大遠志﹝甘艸湯泡。去骨。各二兩﹞

上四味。爲末。蜜丸梧子大。飲服七十丸。亦可作湯服。血虛。加當歸。有痰。加橘﹑半﹑甘艸﹑生薑。

千金防己地黃湯治癲癇語言錯亂。神气昏惑。

防己﹝一錢﹞甘艸桂心防風﹝各三錢﹞生地黃﹝四錢﹞生薑汁﹝三匕﹞

上四味。酒浸一宿。絞取汁。銅器盛之。地黃另咀。蒸之如斗米飯久。亦絞取汁。並入薑汁。

和分三服。

半夏茯神散治癲妄因思慮不遂。妄言妄見。神不守舍。初病神气未衰者。用此數服效。

半夏茯神﹝各一兩二錢﹞天麻﹝煨﹞膽星遠志肉棗仁﹝炒﹞廣皮烏藥木香礞石﹝。各八錢﹞

上爲散。每服三錢。水一盞。煎數沸。入生薑汁數匙。空心和滓服。

妙功丸治虫積在內。使人多疑善惑。而成癲癇。

丁香木香沈香﹝各半兩﹞乳香﹝研﹞麝香﹝另碎﹞熊膽﹝各二錢半﹞

白丁香﹝卽雄雀屎。三百粒。但直者是雄﹞鶴虱﹝卽天名精子。勿誤胡菔子﹞白雷丸陳皮﹝去白。各一兩﹞輕粉﹝四錢半﹞

大黃﹝酒浸。兩半﹞赤小豆﹝三百粒。卽赤豆之細者勿誤半黑半赤相思子﹞巴豆﹝七粒。去皮研。壓去油﹞朱砂﹝一兩。水飛。一半爲衣﹞

爲細末。蕎麥一兩作糊。每兩作十丸。朱砂爲衣。陰漧。每用一丸。溫水浸一宿。去水。再用溫水化開。空心服之。小兒減服。久年病。一服卽愈。未愈。後三五日再服。重不過三服。

控涎丹﹝十棗湯下﹞導痰湯﹝二陳湯下﹞稀涎散﹝中風門﹞歸脾湯﹝保元湯下﹞涼膈散﹝方祖﹞

四七湯﹝二陳湯下﹞滚痰丸﹝痰飲門﹞

卷十四

狂門

生鐵落飲治狂妄不避親疏。

鐵落﹝用生鐵火燒赤沸。砧上鍛之有花粉粉墜地。取升許。用水二斗煮取一斗。入下項藥﹞

石膏﹝二兩﹞龍齒﹝醋。飛﹞白茯苓防風﹝各兩半﹞黑參秦艽﹝各一兩﹞

爲粗末。入鐵落汁中煮取五升。去滓。入竹瀝一升和勻。溫服二合。日三服。

來蘇膏治遠近風癇。心病風狂。牙關不開。痰涎潮塞。

皂角﹝二兩。大挺不蛀者。去皮弦子。切﹞

用酸漿水二升。浸透揉汁。砂鍋內以文武火熬。用槐柳枝攪熬成似膏藥。攤夾紙上陰漧。如遇病患。取掌大一片。用溫漿水化在盞內。將小竹管盛藥。扶病患坐定。微擡起頭。以藥吹入左右鼻孔內。良久扶起。涎出爲效。啜溫鹽湯一二口。其涎卽止。忌雞魚生硬濕面等物。

戴人三聖散治濕痰壅塞。

瓜蒂﹝炒微黃﹞防風﹝各二兩﹞藜蘆﹝半兩﹞

爲散。每服四五分。以薤汁三盞。慢火熬至一盞。去滓澄淸。放溫徐徐服之。以吐爲度。不必盡劑。

洗心散﹝局方﹞治心經積熱痰盛。口舌生瘡。不大小便。

麻黃﹝連節。一兩﹞當歸﹝二兩﹞大黃﹝酒拌曲裹煨。三兩﹞白術﹝生用﹞芍藥荊芥﹝各一兩。﹞甘艸﹝炙。二兩﹞

爲散。每服三四錢。生薑三片。薄荷七葉。水煎。去滓溫服。或茶淸調服三錢。日再服。又方。無白術﹑芍藥﹑荊芥﹑甘艸。多生地黃二兩。黃連﹑木香各五錢。

勝金丹治癡病狂怒叫號。遠年近日皆效。但失心風癲。悲愁不語。元气虛人禁用。

白砒﹝一錢﹞綠豆﹝三百六十粒。水浸去殼。同白砒研如泥。陰漧﹞肥梔子﹝四十枚。去殼曬漧。勿見火爲末﹞雄黃雌黃﹝俱水飛。各一錢﹞

急性子﹝卽白鳳仙子。去皮研。二錢﹞

上爲極細末。和勻。瓷罐收藏。每服七八分。彊人至一錢。臨服入西牛黃五七釐。冰片三五釐。細細研勻。入糕餅內食之。一方。加珍珠﹑﹝腐內煮。研﹞琥珀﹑狗實各一錢。分作二十服。

臨服亦如上方。入西牛黃五釐。冰片三釐。上好白面一兩五錢。將面勻作二分。先將一半。入白糖霜一錢半。拌藥爲餡。一半再入白糖錢半。裹外作餅。熟與食。食後姜湯過口。少頃卽上吐下瀉而愈。不吐。以肥皂肉一錢。擂水灌吐。吐後銹釘磨水。頻進六七次以鎭其神。永不復發。但藥中有砒。大忌燒酒。又須在團餅內以搜頑痰。方始得力。然有一服卽應者。有服二三服應者。胃气濃薄不同故也。

淸神湯治心肺虛熱。痰迷膈上。

黃連茯苓酸棗仁﹝生研﹞石菖蒲柏子仁遠志肉﹝各錢半﹞甘艸﹝炙。五分﹞

薑汁﹝少許﹞竹瀝﹝半杯﹞

水煎。食遠服。肺虛。加人參一錢。肺熱。加沙參二錢。痰壅。加半夏﹑南星各一錢。橘紅﹑栝蔞霜各六分。

大承气湯﹝小承气湯下﹞涼膈散﹝方祖﹞龍齒淸魂散﹝顫振門﹞小柴胡湯﹝方祖﹞當歸活血湯﹝蓄血門﹞

芎辛湯﹝頭痛門﹞歸脾湯﹝保元湯下﹞

卷十四

癇門

涼膈散﹝方祖﹞戴人三聖散﹝狂門﹞朱砂安神丸﹝勞倦門﹞小承气湯﹝方祖﹞

淸神湯﹝狂門﹞

妙功丸﹝癲門﹞十全大補湯﹝保元湯下﹞錢氏六味丸﹝崔氏八味丸下﹞瀉靑丸﹝下血門﹞

導赤散﹝傷暑門﹞

四七湯﹝二陳湯下﹞靈砂丹﹝金液丹下﹞養正丹﹝金液丹下﹞黑錫丹﹝金液丹下﹞導痰湯﹝二陳湯下﹞

補中益气湯﹝保元湯下﹞

卷十四

煩躁門

葶藶苦酒湯治汗後熱不止發狂。煩躁面赤咽痛。

葶藶﹝一合﹞

以苦酒﹝卽米醋﹞一升。煎葶藶至半升。入生艾汁半合。再煎三五沸。去滓溫服﹝如無生艾。以干艾浸濕搗汁代之﹞

附子理中湯﹝理中湯下﹞四逆湯﹝方祖﹞涼膈散﹝方祖﹞

卷十四

虛煩門

千金竹葉湯治五心煩熱。口漧唇燥。胸中熱悶。

竹葉小麥﹝各三合﹞知母石膏﹝各一兩﹞茯苓黃芩麥門冬﹝各六錢﹞

人參﹝五錢﹞生薑﹝一兩﹞栝蔞根半夏甘艸﹝各三錢﹞

上十二味。以水一斗二升。煮竹葉﹑小麥取八升。去滓納藥。煮取三升。分三服。老幼分五服。

八珍湯﹝四君子湯下﹞當歸補血湯﹝保元湯下﹞朱砂安神丸﹝勞倦門﹞生脈散﹝方祖﹞

錢氏六味丸﹝崔氏八味丸下﹞

溫膽湯﹝二陳湯下﹞竹葉石膏湯﹝白虎湯下﹞梔子豉湯﹝方祖﹞五苓散﹝方祖﹞橘皮竹茹湯﹝二陳湯下﹞

卷十四

妄門

淸神湯﹝狂門﹞平補正心丹﹝顫振門﹞涼膈散﹝方祖﹞小承气湯﹝方祖﹞六君子湯﹝四君子湯下﹞養正丹﹝金液丹下﹞

卷十四

循衣摸牀門

生地黃黃連湯﹝四物湯下﹞涼膈散﹝方祖﹞小承气湯﹝方祖﹞節庵升陽散火湯﹝保元湯下﹞

卷十四

喜笑不休門

黃連解毒湯﹝伊芳尹三黃湯下﹞二陳湯﹝方祖﹞

卷十四

怒門

生鐵落飲﹝狂門﹞大柴胡湯﹝小柴胡湯下﹞柴胡疏肝散﹝吐血門﹞四七湯﹝二陳湯下﹞四磨湯﹝气門﹞越曲丸﹝郁門﹞七气湯﹝方祖﹞沈香降气散﹝气門﹞

卷十四

悲門

金匱甘麥大棗湯治藏燥善悲。

甘艸﹝三錢﹞小麥﹝三合﹞大棗﹝十枚。擘﹞

上三味。以水六廾。煮取三升。溫服一升。日三服。

生脈散﹝方祖﹞二冬膏﹝方祖﹞

卷十四

驚門

獨活湯治肝虛內風。臥則魂散不收。若驚悸狀。

獨活羌活柴胡﹝各一錢。一作前胡﹞細辛﹝半錢﹞茯苓人參五味子半夏沙參﹝各一錢五分﹞棗仁﹝炒研。三錢﹞甘艸﹝炙。一錢二分﹞生薑﹝三片﹞烏梅肉﹝一个﹞

水煎。食前熱服。

珍珠母丸治肝虛不能藏魂。驚悸不寐。

珍珠母﹝卽石決明。七孔者良。赤醋淬。七錢五分﹞龍齒﹝赤醋淬。水飛﹞沈香﹝另研。勿見火。各五錢﹞人參茯苓棗仁﹝炒﹞柏子仁犀角﹝鎊。各一兩﹞當歸身熟地黃﹝各二兩﹞朱砂﹝五錢。另研。水飛﹞

上爲細末。煉白蜜丸。梧子大。朱砂爲衣。每服五七十丸。臨臥薄荷湯送下。

遠志丸治因事有所大驚。夢寐不寧。神不守舍。

遠志﹝甘艸湯泡。去肌﹞石菖蒲茯神茯苓﹝一作棗仁﹞人參龍齒﹝醋。飛。各一兩﹞

朱砂﹝五錢。水飛。一半爲衣﹞

煉白蜜丸。梧子大。朱砂爲衣。每服五十丸。空心沸湯。臨臥溫酒送下。精髓不守者。加五味子半兩。陽事不舉者。加山藥﹑萸肉各一兩。肉桂半兩。自汗不時者。倍棗仁加黃一兩。

補膽防風湯治膽虛風襲。驚悸不眠。

防風﹝一錢﹞人參﹝錢半﹞細辛﹝五分﹞甘艸﹝炙﹞茯神獨活前胡川芎﹝各八分﹞生薑﹝三片﹞紅棗﹝二枚。擘﹞

水煎。去滓熱服。臥多驚魘遺溲者。本方加羌活﹑桂枝。膽寒者。去川芎﹑前胡加熟棗仁﹑遠志﹑肉桂﹑白術。有痰。加半夏﹑白術﹑天麻。

辰砂妙香散﹝溲血門﹞平補正心丹﹝顫振門﹞龍齒淸魂散﹝顫振門﹞溫膽湯﹝二陳湯下﹞四七湯﹝二陳湯下﹞異功散﹝四君子湯下﹞來復丹﹝金液丹下﹞歸脾湯﹝保元湯下﹞

卷十四

悸門

金匱半夏麻黃丸治寒飲停蓄作悸。脈浮緊者。

半夏﹝薑汁炮七次﹞麻黃﹝去節。等分﹞

上二味。爲末。蜜丸如小豆。飲服三十丸。日三服。

千金茯神湯治心虛神气不寧。煩熱驚悸。

茯神茯苓人參﹝各一兩﹞菖蒲﹝半兩﹞赤小豆﹝四十粒﹞

上五味。以水一斗。煮取二升半。分三服。

小半夏加茯苓湯﹝二陳湯下﹞五苓散﹝方祖﹞定志丸﹝癲門﹞六君子湯﹝四君子湯下﹞

歸脾湯﹝保元湯下﹞茯苓甘艸湯﹝桂枝湯下﹞二陳湯﹝方祖﹞小靑龍湯﹝桂枝湯下﹞天王補心丹﹝生脈散下﹞

錢氏六味丸﹝崔氏八味丸下﹞炙甘艸湯﹝桂枝湯下﹞導痰湯﹝二陳湯下﹞溫膽湯﹝二陳湯下﹞藿香正气散﹝平胃散下﹞人參養榮湯﹝保元湯下﹞朱砂安神丸﹝勞倦門﹞

卷十四

恐門

錢氏六味丸﹝崔氏八味丸下﹞四君子湯﹝方祖﹞遠志丸﹝驚門﹞六君子湯﹝四君子湯下﹞加減八味丸﹝崔氏八味丸下﹞補膽防風湯﹝驚門﹞崔氏八味丸﹝方祖﹞

卷十四

健忘門

千金茯神湯﹝悸門﹞歸脾湯﹝保元湯下﹞人參養榮湯﹝保元湯下﹞遠志丸﹝驚門﹞導痰湯﹝二陳湯下﹞天王補心丹﹝生脈散下﹞錢氏六味丸﹝崔氏八味丸下﹞四君子湯﹝方祖﹞辰砂妙香散﹝溲血門﹞代抵當丸﹝抵當湯下﹞

卷十四

入魔走火門

獨參湯﹝保元湯下﹞錢氏六味丸﹝崔氏八味丸下﹞滋腎丸﹝大補丸下﹞天王補心丹﹝生脈散下﹞黃建中湯﹝桂枝湯下﹞

枳實理中湯﹝理中湯下﹞養正丹﹝金液丹下﹞保元湯﹝方祖﹞靈砂丹﹝金液丹下﹞黑錫丹﹝金液丹下﹞

卷十四

養性門

西嶽眞人靈飛散調養性靈。崇修徳業者服之。

雲母﹝秋露潰煮七晝夜。磨極細。撚指無光爲度。取淨一斤﹞茯苓﹝八兩﹞鐘乳﹝同甘艸煮一伏時。杵粉。水飛七次。取淨七兩﹞柏子仁人參﹝千金翼。作白術。四兩﹞續斷桂心﹝各七兩﹞菊花﹝去心蒂。十五兩﹞漧地黃﹝十二兩﹞

上九味。爲末。天門冬幹者五斤。去心。熬膏。搜藥納銅器中。蒸之一斛黍米下。米熟出藥。

爆榦爲末。先食飲服方寸匕。服至七十日。煉白蜜丸服之。服此者卽有他疾。勿服他藥。專心服此。他疾自除。孫眞人曰。此仙人隨身常所服藥也。予服此方已來。將逾三紀。頃面色美而悅之。疑而未敢措手。積年詢訪。屢有名人會餌得力。遂常服之。一如方說。但能業之不已。功不徒棄耳。﹝服雲母人。忌食胡蒜羊血﹞

彭祖麋角丸﹝附﹞培理身心。專事永年者服此。

麋角﹝一對。炙黃﹞檳榔﹝上二味另搗。取淨末。二兩﹞通艸秦艽人參菟絲子﹝酒浸。別搗。﹞

肉蓯蓉﹝酒浸。去腐﹞甘艸﹝各二兩。預散﹞

上以麋角﹑檳榔二末。共煎一食時頃。藥似稠粥卽止火。少待熱气歇。卽投後六味散。攪令相得。仍待少時。漸稠粘堪作丸。如梧子大。空腹酒下三十丸。日加一丸。至五十丸。爲度。旦暮二服。百日內忌房室。服經一月。腹納諸疾自相驅逐。有微利勿怪。石頑曰。麋角走督脈而補陰中之陽。檳榔行腹內而破陰中之滯。兼通艸﹑秦艽通血脈而運周身之气。菟絲﹑蓯蓉塡補腎臟。人參以助諸味之力也。或問服食諸方。宗派各立。獨以靈飛散爲之首推。願聞其旨云何。答言。靈飛一方。上眞心印。第凡夫目之。則與臺山變屐無異。是以近世慕道之士。往往畱心麋角丸。專取血肉之味。培理色相之軀。曷知異類有情之屬。豈若山靈無情之品。足以蕩練性靈。孫公服之尸解。

良由雲母性善飛揚。與性靈結成一片爾。其麋角丸方。彭君餌之得力。長享遐齡。但以血肉性滯。

不能上升。終歸地肺。不能使人無疑。𨿽然世之積功累行以祈天仙者。未之見也。心慕長生而欲求地仙者。在在有之。故以麋角丸方。附之靈飛散後。各從其尙可也。

卷十四

泄瀉門

四柱飲﹝局方﹞治瀉利滑脫不止。

人參﹝一兩﹞茯苓附子﹝炮﹞木香﹝煨。各五錢﹞

上爲細末。每服四錢。入生薑五片。大棗一枚。煎如稀糜。入鹽一字調服。

六柱飲治滑脫不止。瀉利完谷。

四柱飲加訶子肉﹑豆蔻減半。

二神丸治腎臟陽虛。五更泄瀉。

補骨脂﹝炒﹞肉豆蔻﹝生用。等分﹞

爲細末。蒸餅丸。梧子大。每服二錢。米湯﹑溫酒任下。

四神丸治腎虛肝气逆滿。不能消克。腹脹泄瀉。

二神丸加吳茱萸﹑木香。﹝減半﹞如陰虛惡燥。去木香。以五味子代之。

半夏瀉心湯﹝方祖﹞生薑瀉心湯﹝半夏瀉心湯下﹞甘艸瀉心湯﹝半夏瀉心湯下﹞黃連湯﹝半夏瀉心湯下﹞

漧薑黃芩黃連人參湯﹝半夏瀉心湯下﹞濃朴生薑甘艸半夏人參湯﹝二陳湯下﹞姜附湯﹝四逆湯下﹞

術附湯﹝方祖﹞升陽除濕湯﹝平胃散下﹞胃苓湯﹝平胃散下﹞香砂六君子湯﹝四君子湯下﹞枳實理中丸﹝理中湯下﹞

黃芩芍藥湯﹝卽黃芩湯桂枝湯下﹞二陳湯﹝方祖﹞保和丸﹝傷飲食門﹞附子理中湯﹝理中湯下﹞五苓散﹝方祖﹞

理中湯﹝方祖﹞漿水散﹝四逆湯下﹞連理湯﹝理中湯下﹞四君子湯﹝方祖﹞治中湯﹝理中湯下﹞

平胃散﹝方祖﹞葛花解酲湯﹝傷飲食門﹞理苓湯﹝理中湯下﹞木香調气散﹝气門﹞茯苓甘艸湯﹝桂枝湯下﹞

錢氏白術散﹝四君子湯下﹞加減八味丸﹝崔氏八味丸下﹞春澤湯﹝五苓散下﹞備急丸﹝方祖﹞藿香正气散﹝平胃散下﹞

木香散﹝四逆湯下﹞逍遙散﹝虛損門﹞越鞠丸﹝郁門﹞枳術丸﹝方祖﹞補中益气湯﹝保元湯下﹞

九味資生丸﹝四君子湯下﹞崔氏八味丸﹝方祖﹞錢氏六味丸﹝崔氏八味丸下﹞異功散﹝四君子湯下﹞

卷十四

痢門

桃花湯﹝金匱﹞治下利便膿血。

赤石脂﹝四兩。一半銼。一半篩末。﹞漧薑﹝三錢﹞粳米﹝三合﹞

上三味。以水七升。煮米令熟。去滓。溫七合。納赤石脂末一方寸匕。日三服。若一服愈。余勿服。

白頭翁湯﹝金匱﹞治熱利下重。

白頭翁黃連黃柏秦皮﹝各一兩﹞

上四味。以水七升。煮取二升。去滓。溫服一升。不愈。更服。

紫參湯﹝金匱﹞治下利肺痛。

紫參﹝三兩﹞甘艸﹝一兩﹞

上二味。以水五升。先煮紫參取二升。納甘艸煮取一升半。分溫三服。﹝如無紫參。以紫菀代之。以其同入肺經溫血分也。﹞

訶梨勒散﹝金匱﹞治下利失气。爲气下泄。

訶梨勒﹝十枚。煨﹞

上一味。爲散。粥飲和。頓服。

養髒湯﹝局方﹞治泄痢膿血。有如魚腦。後重脫肛。臍腹痛。

人參白術﹝炒焦。各錢半﹞肉桂訶子肉木香肉豆蔻罌粟殼﹝蜜炙。五分﹞

上七味。水煎。分二次服。忌生冷魚鮏濕面油膩等物。夜起不瘥者。加附子五分。不應。加一錢。

千金溫脾湯治積久熱痢赤白。

大黃﹝四錢﹞人參甘艸炮姜﹝各二錢﹞熟附子﹝一錢﹞

上五味。水煎溫服。冷痢。去甘艸。加桂心三錢。倍人參﹑姜﹑附。減大黃一錢。此本大黃附子湯加姜﹑桂﹑人參。以溫中滌垢也。

千金羊脂煎治久痢不瘥。

羊脂﹝一棋子大﹞白蠟﹝二棋子大﹞黃連﹝末。一升﹞酢﹝七合。煎取稠﹞蜜﹝七合。煎取五合﹞烏梅肉﹝二兩﹞

亂髮﹝灰汁。洗去垢膩。燒末。一升。﹞

上七味。合納銅器中湯上煎之。攪可丸。如梧子大。飲服二十丸。日三。棋子大小。如方寸匕。詳羊脂性滑利人。千金用治久痢不瘥。專取滑利以通虛中畱滯也。其後且有羊脂﹑阿膠﹑蜜﹑蠟﹑黍米作粥方。深得炎帝本經補中寓瀉之旨。

千金附子湯治暴下積。日久不止。

熟附子阿膠﹝各三錢﹞酸石橊皮﹝一枚﹞龍骨﹝過。水飛﹞甘艸﹝炙﹞烏藥﹝炒。

各一錢﹞炮姜﹝六分﹞

黃連﹝薑汁炒黑﹞黃芩﹝各七分﹞

上九味。加粳米一撮。水煎。分溫三服。

白頭翁加甘艸阿膠湯﹝金匱﹞治挾熱利下膿血。及產後利不止。

白頭翁黃連﹝炒黑﹞黃柏﹝炒黑﹞秦皮甘艸﹝炙。各錢半﹞阿膠﹝三錢﹞

上六味。先煮上五味。去滓納膠烊盡。溫分三服。

千金桃花丸治冷痢。臍下攪痛。

漧薑赤石脂﹝。等分﹞

上二味。蜜丸。豌豆大。服十丸。日三服。加至二十丸。

大桃花湯﹝千金﹞治下痢久脫虛冷。白滯腹痛。

赤石脂漧薑當歸龍骨﹝﹞牡蠣﹝﹐各六錢﹞附子﹝炮﹐四錢﹞芍藥﹝炒﹞

白術人參﹝各三錢﹞甘艸﹝炙。二錢﹞

上十味。水煎。分三服。膿稠。加濃朴。嘔。加橘皮。

千金濃朴湯治二三年熱痢不止。

濃朴漧薑阿膠﹝各四錢﹞黃連﹝六錢﹞石橊皮艾葉﹝各五錢﹞

上六味。水煎。日再服。

千金椒艾丸治久痢完谷不化。肌肉消盡。

蜀椒﹝三百粒﹞烏梅﹝二百个﹞熟艾﹝一斤﹞漧薑﹝三兩﹞赤石脂﹝飛。二兩﹞

上五味。椒﹑姜﹑艾下篩。入石脂淨末。梅著米下蒸熟去核。合搗蜜和丸。梧子大。服十丸。日三服。不應。加至二十丸。不瘥。加黃連。

三奇散治痢後下重。

枳殼﹝生。一兩﹞黃﹝二兩﹞防風﹝一兩﹞

爲散。每服二錢。米飲調服。

茜根丸治毒痢下血如雞肝。心煩腹痛。蠱注下血。

茜根升麻犀角地楡當歸黃連枳殼白芍﹝等分﹞

爲細末。醋煮紅曲丸。如梧子。空心米飲下七十丸。

外臺黃芩湯治漧嘔下利。

黃芩人參漧薑﹝各一兩﹞桂枝﹝三錢﹞大棗﹝十二枚。擘﹞半夏﹝二兩﹞

上六味。以水七升。煮取三升。溫分三服。

千金三物膠艾湯治妊娠血痢。

阿膠艾葉酸石橊皮﹝各一兩﹞

上三味。水煮去滓。納膠令烊盡。分三服。欲痢輒先心痛腹脹滿。日夜五六十行者。加黃柏﹑黃連各一兩。防己﹑漧薑各半兩。附子一枚。曲半兩。蜜丸。梧子大。飲服二十丸。日三。漸加至三四十丸。

伏龍肝湯丸治胎前下痢。產後不止。及元气大虛。於積小腹結痛。不勝攻擊者。

炮黑楂肉﹝一兩﹞熬枯黑糖﹝二兩﹞

上二味。一半爲丸。一半爲末。用伏龍肝二兩煎湯代水。煎末二錢。送前丸二錢。日三夜二服。一晝夜令盡。气虛。加人參二三錢以駕馭之。虛熱。加炮姜﹑肉桂﹑茯苓﹑甘艸。兼感風寒。加蔥白﹑香豉。膈气不舒。磨沈香汁數匙調服。

黃連犀角散治狐惑。肛門生虫。

犀角﹝鎊。一兩﹞黃連﹝五錢﹞木香﹝錢半﹞烏梅﹝十个﹞

爲散。每服二錢。水煎和滓。日再服。

大承气湯﹝小承气湯下﹞小承气湯﹝方祖﹞梔子豉湯﹝方祖﹞通脈四逆湯﹝四逆湯下﹞

附子理中湯﹝理中湯下﹞

黃芩芍藥湯﹝桂枝湯下﹞香連丸﹝佐金丸下﹞桃核承气湯﹝小承气湯下﹞胃苓湯﹝平胃散下﹞小建中湯﹝桂枝湯下﹞

理中湯﹝方祖﹞大黃黃連瀉心湯﹝伊芳尹三黃瀉下﹞枳術丸﹝方祖﹞胃風湯﹝四君子湯下﹞

神術湯﹝濕門﹞補中益气湯﹝保元湯下﹞升陽除濕湯﹝平胃散下﹞二陳湯﹝方祖﹞枳實理中湯﹝理中湯下﹞

倉廩湯﹝小柴胡湯下﹞駐車丸﹝方祖﹞阿膠丸﹝駐車丸下﹞歸連丸﹝駐車丸下﹞阿膠梅連丸﹝駐車丸下﹞

千金黃連湯﹝駐車丸下﹞黃連阿膠湯﹝傷寒門﹞錢氏白術散﹝四君子湯下﹞五苓散﹝方祖﹞

黃建中湯﹝桂枝湯下﹞

烏梅丸﹝理中湯下﹞六君子湯﹝四君子湯下﹞連理湯﹝理中湯下﹞戊己丸﹝佐金丸下﹞

四物湯﹝方祖﹞

獨參湯﹝保元湯下﹞四逆湯﹝方祖﹞參附湯﹝術附湯下﹞吳茱萸湯﹝嘔吐噦門﹞

漧薑黃芩黃連人參湯﹝半夏瀉心湯下﹞甘艸漧薑湯﹝理中湯下﹞甘艸瀉心湯﹝半夏瀉心湯下﹞

黃連解毒湯﹝伊芳尹三黃湯下﹞

大防風湯﹝四君子湯下﹞橘皮漧薑湯﹝七气湯下﹞小柴胡湯﹝方祖﹞豬苓湯﹝五苓散下﹞

崔氏八味丸﹝方祖﹞

加減八味丸﹝崔氏八味丸下﹞保元湯﹝方祖﹞

卷十四痢門

大小便不通

二陳湯﹝方祖﹞涼膈散﹝方祖﹞小承气湯﹝方祖﹞三白散﹝水腫門﹞導痰湯﹝二陳湯下﹞

滚痰丸﹝痰飲門﹞控涎丹﹝十棗湯下﹞理中湯﹝方祖﹞五苓散﹝方祖﹞濟生腎气丸﹝崔氏八味丸下﹞

十全大補湯﹝保元湯下﹞

卷十四痢門

大便不通

麻仁丸﹝燥門﹞補中益气湯﹝保元湯下﹞潤腸丸﹝燥門﹞降气散﹝气門﹞四磨湯﹝气門﹞

六磨湯﹝气門﹞半硫丸﹝金液丹下﹞四順淸涼飲﹝燥門﹞通幽湯﹝燥門﹞固本丸﹝二冬膏下﹞

蜜煎導﹝燥門﹞

卷十四痢門

小便不通

黃芩淸肺飲﹝梔子豉湯下﹞滋腎丸﹝大補丸下﹞導赤散﹝暑門﹞五苓散﹝方祖﹞益元散﹝方祖﹞

二陳湯﹝方祖﹞生脈散﹝方祖﹞四磨湯﹝气門﹞六磨湯﹝气門﹞代抵當丸﹝抵當湯下﹞

金匱腎气丸﹝崔氏八味丸下﹞補中益气湯﹝保元湯下﹞獨參湯﹝保元湯下﹞錢氏六味丸﹝崔氏八味丸下﹞

卷十四

淋門

栝蔞瞿麥丸﹝金匱﹞治小便不利。有水气。口渴腹中冷。

栝蔞根﹝二兩﹞茯苓薯蕷﹝各二兩﹞瞿麥穗﹝一兩﹞附子﹝一枚。炮﹞

上五味。爲末。煉白蜜丸。梧子大。飲服三十丸。日三服。不知。增。以小便利腹中溫爲知。

加味葵子茯苓散治石淋。水道澀痛。

葵子﹝三兩﹞茯苓滑石﹝各一兩﹞芒硝﹝半兩﹞甘艸﹝生﹞肉桂﹝各二錢半﹞

上杵爲散。飲服方寸匙。日三服。小便利則愈。此金匱葵子茯苓散加後四味也。

生附子散治冷淋小便祕澀。數起不通。竅中疼痛。憎寒凜凜。或飲水過多所致。

附子﹝去皮臍。生用﹞滑石﹝各半兩﹞瞿麥半夏﹝湯泡七次﹞木通﹝各七錢半﹞

爲散。每服三錢。姜七片。燈心二十莖。水煎。入鹽半匙。空心冷服。

參苓琥珀散治小便淋澀。莖中痛引脇下。

人參延胡索﹝各五錢﹞丹皮﹝一作柴胡﹞茯苓﹝各四錢﹞川楝子﹝煨。去皮核﹞

琥珀﹝各二錢﹞澤瀉當歸梢甘艸梢﹝生。各三錢﹞

爲散。每服四錢。長流水煎。去滓熱服。日進二服。

蒲灰散﹝益元散下﹞滑石白魚散﹝益元散下﹞茯苓戎鹽湯﹝五苓散下﹞白虎加人參湯﹝白虎湯下﹞豬苓湯﹝五苓散下﹞

紫雪﹝火門﹞補中益气湯﹝保元湯下﹞錢氏六味丸﹝崔氏八味丸下﹞犀角地黃湯﹝傷寒門﹞沈香降气散﹝气門﹞

四磨湯﹝气門﹞聚精丸﹝虛損門﹞金匱腎气丸﹝崔氏八味丸下﹞崔氏八味丸﹝方祖﹞導赤散﹝暑門﹞

滋腎丸﹝大補丸下﹞辰砂益元散﹝益元散下﹞生料鹿茸丸﹝虛損門﹞腎瀝湯﹝痺門﹞茯苓丸﹝痺門﹞

巴戟丸﹝痺門﹞五苓散﹝方祖﹞淸心蓮子飲﹝生脈散下﹞生脈散﹝方祖﹞歸脾湯﹝保元湯下﹞

辰砂妙香散﹝溲血門﹞黃芩淸肺飲﹝梔子豉湯下﹞都气丸﹝崔氏八味丸下﹞

卷十四

小便不禁門

固脬丸治虛寒。小便不禁。

菟絲子﹝酒浸一宿。煮爛搗絲作餅。焙漧。二兩﹞茴香﹝去子。一兩﹞附子﹝炮﹞桑螵蛸﹝破開。酥炙﹞戎鹽﹝各半兩﹞

爲末。幹山藥末糊丸。梧子大。空心酒下五十丸。

加減桑螵蛸散治陽气虛弱。小便頻數。或遺溺。

桑螵蛸﹝三十枚。酥炙﹞鹿茸﹝一對。酥炙﹞黃﹝三兩。蜜酒炙﹞麥門冬﹝去心。

二兩半﹞五味子﹝半兩﹞補骨脂﹝鹽酒炒﹞人參濃杜仲﹝鹽酒炒。各三兩﹞

爲散。每服三錢。空心羊腎煎湯調服。並用紅酒細嚼羊腎。或羊腎湯泛爲丸。空心酒下三錢。

縮泉丸治脬气不足。小便頻數。晝甚於夜。

益智仁﹝鹽拌炒。去鹽﹞烏藥﹝等分﹞

爲末。酒煮幹山藥糊丸。梧子大。每服五七十丸。空心淡鹽湯送下。

萆釐淸飲治白濁凝如膏糊。小便頻數。

益智仁﹝鹽水拌一宿。炒﹞烏藥石菖蒲﹝鹽水炒﹞川萆﹝等分。大塊色白兼黃。咀之气腥而松脆者眞﹞

爲散。每服四錢。入鹽一撚水煎熱服。精通尾膂。溲出膀胱。涇渭攸分。源流各異。詳溲便之不禁。乃下焦陽气失職。故用益智之辛溫以約制之。得鹽之潤下。並烏藥亦不致於上竄也。獨是胃中濁濕下滲。非萆無以淸之。兼菖蒲以通九竅。利小便。略不及於收攝腎精之味。厥有旨哉。

錢氏六味丸﹝崔氏八味丸下﹞崔氏八味丸﹝方祖﹞生料鹿茸丸﹝虛損門﹞加減八味丸﹝崔氏八味丸下﹞補中益气湯﹝保元湯下﹞

五苓散﹝方祖﹞黃芩淸肺飲﹝梔子豉湯下﹞滋腎丸﹝大補丸下﹞龍膽瀉肝湯﹝脇痛門﹞

白虎加人參湯﹝白虎湯下﹞

茯苓甘艸湯﹝桂枝湯下﹞腎瀝湯﹝痺門﹞地黃飲子﹝中風門﹞生脈散﹝方祖﹞導赤散﹝暑門﹞

卷十四

小便黃赤門

四君子湯﹝方祖﹞五苓散﹝方祖﹞生脈散﹝方祖﹞保元湯﹝方祖﹞消暑丸﹝二陳湯下﹞

淸燥湯﹝保元湯下﹞補中益气湯﹝保元湯下﹞錢氏六味丸﹝崔氏八味丸下﹞龍薈丸﹝伊芳尹三黃湯下﹞竹葉石膏湯﹝白虎湯下﹞

滋腎丸﹝大補丸下﹞

卷十四

遺精門

豬苓丸治肥人濕熱傷气。遺精便濁澀痛。

半夏﹝破如豆大。取淨一兩﹞豬苓﹝去黑皮。切片。以米糊漿。曬榦爲末。淨二兩﹞

先以豬苓末一兩。同半夏炒。勿令焦。放地上出火气。取半夏爲末。打糊同炒過豬苓爲丸。梧子大。候幹。更以豬苓末一兩同炒微裂。瓷罐收貯。空心淡鹽湯下三四十丸。未申間溫酒再下一服。

此方以半夏利痰。豬苓導水。通因通用之法也。

威喜丸﹝局方﹞治溲溺如泔。澀痛夢泄。便濁屬火郁者。

蜂蠟白茯苓﹝各四兩﹞

上以茯苓爲小塊。如骰子大。用豬苓二兩。煮汁一升。去滓。煮入茯苓內。汁盡曬榦爲末。溶蠟爲丸。如彈子大。空心細嚼。滿口生津。徐徐咽下。以小便淸爲度。忌米醋。尢忌怒气勞力。

還少丹治老人心脾腎三經。精血不足。精髓不固。

濃杜仲﹝鹽水炒﹞川牛膝﹝酒浸焙﹞巴戟天肉山茱萸肉肉蓯蓉﹝酒浸。去腐﹞白茯苓﹝各二兩﹞遠志肉﹝甘艸制。﹞

五味子楮實子﹝各二兩﹞幹山藥枸杞子熟地黃﹝各四兩﹞石菖蒲茴香﹝鹽水炒。各一兩﹞

煉白蜜同紅棗肉爲丸。梧子大。每服五七十丸。淸晨鹽湯。臥時溫酒送下。精滑。去牛膝加續斷二兩。卽打老兒丸。

金鎖玉關丸治心腎不交。遺精白濁。

芡實蓮肉﹝去心﹞藕節粉白茯苓幹山藥﹝等分﹞石菖蒲五味子﹝減半﹞

爲末。金櫻子熬膏代蜜。搗二千下。丸如梧子大。每服五十丸。饑時醇酒﹑米湯任下。

九龍丹治斫喪太過。敗精失道。滑泄不禁。

枸杞子金櫻子﹝去皮刺核﹞蓮須蓮肉﹝去心﹞芡實山茱萸肉當歸身熟地黃白伏苓﹝各三兩﹞

爲末。酒糊丸。梧子大。每服百丸。或酒或鹽湯下。

經進萃仙丸康熙癸酉。太常伯王人進。

沙苑蒺藜﹝八兩。淘淨。隔紙微焙。取細末四兩入藥。畱粗末四兩同金櫻子熬膏。﹞山茱萸﹝酒蒸去核。取淨四兩﹞芡實﹝四兩。同枸杞搗。﹞

白蓮蕊﹝四兩。酒洗爆幹。如無。蓮須代之﹞枸杞子﹝四兩﹞菟絲子﹝酒浸。蒸爛。

搗焙。二兩﹞

川續斷﹝去蘆。酒淨。二兩﹞覆盆子﹝去蒂。酒浸。九蒸九曬。取淨二兩﹞金櫻子﹝去淨毛子。二兩﹞

上八味。共爲細末。以所畱蒺藜粗末同金櫻子熬膏。入前細末拌勻。再加煉白蜜爲丸。如梧子大。每服八十丸。漸加至百丸。空腹淡鹽湯送下。

補中益气湯﹝保元湯下﹞朱砂安神丸﹝勞倦門﹞四七湯﹝二陳湯下﹞崔氏八味丸﹝方祖﹞遠志丸﹝驚門﹞

辰砂妙香散﹝溲血門﹞錢氏六味丸﹝崔氏八味丸下﹞滋腎丸﹝大補丸下﹞溫膽湯﹝二陳湯下﹞濟生鹿茸丸﹝虛損門﹞

縮泉丸﹝小便不禁門﹞加減八味丸﹝崔氏八味丸下﹞聚精丸﹝虛損門﹞滚痰丸﹝痰飲門﹞

二陳湯﹝方祖﹞

桂枝龍骨牡蠣湯﹝桂枝湯下﹞小建中湯﹝桂枝湯下﹞安腎丸﹝虛損門﹞歸脾湯﹝保元湯下﹞

淸心蓮子飲﹝生脈散下﹞

卷十四

赤濁白濁門

二陳湯﹝方祖﹞九龍丹﹝遺精門﹞五苓散﹝方祖﹞豬苓湯﹝五苓散下﹞淸心蓮子飲﹝生脈散下﹞

辰砂妙香散﹝溲血門﹞生脈散﹝方祖﹞龍膽瀉肝湯﹝脇痛門﹞補中益气湯﹝保元湯下﹞錢氏六味丸﹝崔氏八味丸下﹞

四苓散﹝五苓散下﹞逍遙散﹝虛損門﹞桂枝加龍骨牡蠣湯﹝桂枝湯下﹞當歸內補建中湯﹝桂枝湯下﹞

卷十四

前陰諸疾門

柴胡勝濕湯治外腎冷。陰汗莖痿。陰囊濕癢臊气。

柴胡羌活茯苓澤瀉升麻甘艸﹝生。各一錢﹞黃柏﹝酒炒。錢半﹞

艸龍膽當歸梢麻黃根漢防己﹝酒洗。各八分﹞五味子﹝十五粒。碎﹞

水煎。食前稍熱服。忌酒醋濕面。

四逆湯﹝方祖﹞黃建中湯﹝桂枝湯下﹞枳實理中湯﹝理中湯下﹞小柴胡湯﹝方祖﹞

龍膽瀉肝湯﹝脇痛門﹞

崔氏八味丸﹝方祖﹞滋腎丸﹝大補丸下﹞錢氏六味丸﹝崔氏八味丸下﹞二陳湯﹝方祖﹞

桂枝湯﹝方祖﹞

防己茯苓湯﹝防己黃湯下﹞舒筋三聖散﹝中風門﹞柴胡淸肝散﹝小柴胡湯下﹞

卷十四

疝門

大烏頭煎﹝金匱﹞治寒疝遠臍痛。自汗出。手足逆冷。脈沈緊者。

川烏頭﹝大者二枚。炮去皮臍。破八片﹞

上以水三升。煮取一升。去滓。納蜜一升。煎令水气盡。取一升。彊人服五合。弱者三合。不瘥。明日再服。

當歸生薑羊肉湯﹝金匱﹞治腹中寒疝。虛勞不足。並治產後腹中痛。

當歸﹝一兩﹞生薑﹝兩半﹞羊肉﹝生者二斤﹞

先煮羊肉去滓及沫。取淸者煮上二味。溫分三服。若寒多者。倍生薑。痛多而嘔者。加橘皮﹑白術。血積不止。千金去生薑換漧薑加生地黃。產後虛羸。喘乏自汗。腹中絞痛。千金加桂心﹑芎﹑芍藥﹑漧地黃﹑甘艸。產後虛乏。本方去生薑。加黃﹑桂心﹑漧地黃﹑芍藥﹑麥門冬﹑茯苓﹑甘艸﹑大棗。

抵當烏頭桂枝湯﹝金匱。千金名烏頭湯﹞治寒疝腹痛逆冷。手足不仁。身體疼痛。

烏頭﹝大者一枚。炮去皮臍。破八片﹞

上一味。以蜜一斤。煎減半。以桂枝湯五合解之。合得一升餘。初服二合。不瘥。卽服三合。

又不知。服至五合。其知者如醉狀。得吐者爲中病。桂枝湯卽桂枝﹑芍藥﹑甘艸﹑姜﹑棗﹑本方。

烏頭梔子湯﹝金匱﹞治疝瘕少腹緩急。痛處按之卽減。

川烏頭﹝童便浸。炮去皮﹞梔子﹝薑汁炒黑。各三錢﹞

上二味。水煎。空心放冷服。不瘥。再服。

酒煮當歸丸﹝一名丁香楝實丸﹞治寒束熱邪。疝瘕諸痛。及婦人帶下瘕聚。

當歸附子﹝炮﹞茴香﹝各一兩﹞川楝子﹝酒煮。去皮核淨。五錢﹞

上四味。以酒三升。煮酒盡焙漧。入後四味。

丁香木香﹝各三錢﹞延胡索﹝醋炒一兩﹞全蠍﹝十四枚。滚醋泡去咸﹞

共爲細末。酒糊丸。梧子大。每服五七十丸。至百丸。食前溫酒送下。﹝云岐家祕。多肉桂五錢﹞

天臺烏藥散治疝瘕。小腹引控睪丸而痛。

烏藥木香茴香﹝鹽水炒﹞靑皮﹝醋炒﹞良姜﹝各五錢﹞檳榔﹝赤者二枚﹞

川楝子﹝大者二十枚。酒浸煮。去皮核。取淨肉同巴豆二十粒炒。去巴豆﹞

爲散。每服二錢。溫酒調服。痛甚者。薑汁酒送下。

金匱蜘蛛散治陰狐疝气。偏有大小。時時上下者。

大蜘蛛﹝十四枚。去頭足。﹞肉桂﹝半兩。同蜘蛛研﹞

爲散。每服一錢。日再服。溫酒送下。蜜丸亦可。

寶鑑當歸四逆湯治厥疝。脇下久寒結痛。

當歸﹝錢半﹞附子﹝炮﹞肉桂茴香﹝炒﹞延胡索柴胡﹝各一錢﹞芍藥茯苓﹝各八分﹞澤瀉川楝肉﹝各六分﹞

水煎。空心稍涼服。

香橘散治睪丸偏墜。

茴香﹝鹽水炒。五錢﹞香﹝鹽水炒﹞橘核﹝去殼。研。壓去油﹞山楂肉﹝炒。各一兩﹞

爲散。每服三四錢。空心溫酒調服。睪丸腫大痛甚。左右移換者。加木香﹑沈香各三錢。川楝肉﹑靑鹽各二錢。荔枝核十枚燒灰。

木香楝子散治偏墜久藥不效。屬濕熱者。

川楝子﹝三十枚。同巴豆三十粒炒。去巴豆。制法如天臺烏藥散﹞川萆﹝五錢﹞

石菖蒲﹝一兩。鹽水炒﹞靑木香﹝一兩﹞荔枝核﹝二十枚。燒存性﹞

茴香﹝炒。取淨末。六錢﹞

爲散。每服二錢半。入麝香少許。空心鹽酒送下。

喝起丸治疝腎虛腰痛。

杜仲﹝鹽水炒。二兩﹞胡蘆巴﹝同芝麻炒﹞補骨脂﹝炒﹞香﹝鹽水炒﹞川萆﹝各一兩﹞

上爲細末。入連皮胡桃肉三十枚。靑鹽半兩。同研如泥。入煉白蜜丸。如彈子大。空腹細嚼二丸。溫酒送下。臥時再服二丸。此本靑娥丸。入香﹑胡蘆巴﹑萆三味。故專主腎虛腰痛。小腹疝瘕。

加味通心散治小腸疝痛。水道不通。

瞿麥穗﹝一兩﹞木通梔子仁﹝酒炒黑﹞黃芩連翹甘艸梢川楝肉車前﹝各五錢﹞肉桂﹝三錢﹞

爲散。每服五錢。加燈心二十莖。竹葉十片。水煎服。

立效散治疝因食積作痛。

山楂肉﹝醋浸。炒黑。一兩﹞川楝肉﹝酒煨﹞香﹝鹽水炒﹞枳實﹝炒﹞蒼術﹝泔浸。去粗皮。炒﹞香附﹝醋炒﹞山梔﹝薑汁炒黑﹞

靑皮﹝醋炒。各半兩﹞吳茱萸﹝去閉口者。三錢﹞

爲散。每服五錢。加生薑三片。水煎。

九味蟠蔥散治疝因風寒濕气。睪丸腫痛。

延胡索﹝一兩﹞肉桂﹝五錢﹞漧薑﹝炮。二錢﹞丁香﹝一錢﹞茯苓﹝六錢﹞甘艸﹝炙﹞蒼術﹝泔浸。炒﹞

檳榔羌活﹝各三錢﹞

爲散。每服五錢。入連須蔥白二莖。水煎。食前熱服。取微汗效。不愈。再服。腹脹便祕。有食積梗痛。去羌活加三稜﹑蓬術﹑縮砂仁。

禹功散﹝水腫門﹞桂苓丸﹝五苓散下﹞五苓散﹝方祖﹞二妙散﹝大補丸下﹞崔氏八味丸﹝方祖﹞

龍膽瀉肝湯﹝脇痛門﹞代抵當丸﹝抵當湯下﹞桂枝湯﹝方祖﹞

卷十四

交腸門

五苓散﹝方祖﹞芎歸湯﹝四物湯下﹞香連丸﹝佐金丸下﹞四七湯﹝二陳湯下﹞滚痰丸﹝痰飲門﹞

卷十四

腸鳴門

升陽除濕湯﹝平胃散下﹞二陳湯﹝方祖﹞枳實理中湯﹝理中湯下﹞六君子湯﹝四君子湯下﹞半夏瀉心湯﹝方祖﹞

平胃散﹝方祖﹞葶藶木香散﹝五苓散下﹞附子粳米湯﹝腹滿門﹞胃苓湯﹝平胃散下﹞葶藶丸﹝水腫門﹞

卷十四

腸癰門

薏苡附子敗醬散治腸癰初起。

薏苡仁﹝一兩﹞附子﹝二錢﹞敗醬﹝五錢。一名鹿腸。徽人以之爆幹作羹。名苦蔗菜﹞

爲散。取方寸匕。水煎頓服。小盒飯利。

薏苡敗醬湯﹝千金﹞治腸癰未潰。

薏苡仁桔梗麥門冬﹝各一兩﹞敗醬牡丹皮茯苓甘艸生薑﹝各六錢﹞丹參芍藥﹝各一兩二錢﹞生地黃﹝兩半﹞

上十一味。水煎分三服。日三。

薏苡瓜瓣湯﹝千金﹞治腸癰。

薏苡仁﹝三合﹞牡丹皮桃仁﹝各一兩﹞瓜瓣﹝六合﹞

上四味。水煮分再服。崔氏有芒硝六錢。云腹中痛不安。或脹滿不下飲食。小便澀。此病多是腸癰。人都不識。婦人產後虛熱。多是此病。縱非癰疽。便服此方。無傷損也。

赤小豆當歸散﹝諸見血門﹞大黃牡丹湯﹝小承气湯下﹞桃核承气湯﹝小承气湯下﹞千金托裏散﹝保元湯下﹞太乙膏﹝胃脘癰門﹞

卷十四

脫肛門

補中益气湯﹝保元湯下﹞升麻湯﹝方祖﹞人參胃風湯﹝四君子湯下﹞十全大補湯﹝保元湯下﹞人參固本丸﹝二冬膏下﹞

黃連犀角散﹝痢門﹞

卷十四

痔門

喚痔散治內痔不出。

艸烏頭﹝生用。一錢﹞刺皮﹝燒存性。一錢﹞枯礬﹝五錢﹞食鹽﹝炒。三錢﹞麝香﹝五分﹞冰片﹝三分﹞

爲散。先用溫湯洗淨。隨用津唾調藥三錢。塡入肛門。片時卽出。去藥。上護痔膏。

護痔膏白芨石膏黃連﹝各三錢﹞冰片麝香﹝各二分﹞

爲細末。雞子淸入白蜜少許。調成膏。護四邊好肉。方上枯痔散。如痔旁肌肉堅者。不必用此。

枯痔散凡痔瘡突出。卽用此藥。

白礬﹝二兩﹞蟾酥﹝二錢﹞輕粉﹝四錢﹞砒霜﹝一兩﹞天靈蓋﹝靑鹽水浸。赤淸水內淬七次。四錢﹞

共研極細末。入小新鐵鍋內上用瓷碗密蓋。鹽泥封固。炭火至二炷香。待冷取藥研極細末。

鉛罐收貯。每日上午蔥湯洗淨。用津唾調撚如錢濃。貼痔上令著。以薄綿紙挪軟掩上。捲束其藥。

不使侵好肉上。若內痔。至晚再換一次。至六七日。其痔枯黑堅硬住藥。待其裂縫自落。換落痔湯洗之。

落痔湯﹝一名起痔湯﹞

黃連黃柏黃芩大黃防風荊芥梔子槐角苦參甘艸﹝各一兩﹞朴硝﹝五錢﹞

上作三服。用水煎洗。待痔落之後。搽生肌散。如痔傍肉不赤腫。枯黑卽落。不必用此。

生肌散乳香沒藥﹝各一兩﹞海螵蛸﹝水煮。五錢﹞黃丹﹝炒飛。四錢﹞赤石脂﹝。淨七錢﹞龍骨﹝。淨四錢﹞血竭﹝三錢﹞

熊膽﹝四錢﹞輕粉﹝五錢﹞冰片﹝一錢﹞麝香﹝八分﹞珍珠﹝二錢。另研﹞

爲極細末。鉛罐收貯。早晚搽二次。膏掩。漸斂而平。

洗痔消腫痛方蕺菜﹝一名魚鮏艸﹞苦楝根朴硝馬齒莧瓦花﹝各一兩﹞

用水十碗。煎至七八碗。先燻後洗。諸痔腫痛可消。故附錄之。

胡連追毒丸治痔漏不拘遠年近日。有漏通腸。污從孔出。先用此丸。追盡膿毒。

胡黃連﹝一兩。切。薑汁炒﹞刺皮﹝一兩。炙切。再炒脆﹞麝香﹝三分﹞

爲末。陳米爛飯爲丸。麻子大。每服一錢。食前溫酒下。服後。如膿水反多。是藥力到也。勿懼之。候膿水將盡。服黃連閉管丸。

黃連閉管丸胡黃連﹝淨末。五錢﹞穿山甲﹝麻油內煮黃色﹞石決明﹝﹞槐花﹝微炒。各五錢﹞

爲末。煉白蜜丸。麻子大。每服一錢。晨昏各一服。米飲下。至重者四十日愈。如漏之四邊有硬肉突起者。蠶繭二十枚炒末。和入藥中。治徧身諸漏皆效。

煮綫方治癭癅及痔根細者。

芫花﹝半兩。勿犯鐵﹞壁錢﹝二錢﹞

用細白扣綫三錢。同上二味。用水一碗。盛貯小瓷罐內。慢火煮至湯幹爲度。取綫陰漧。凡遇前患。用綫一條。大者用二條。雙扣紮於根蒂。兩頭畱綫。日漸緊之。其患自然紫黑。冰冷不熱爲度。輕者七日。重者十五日。後必枯落。後用珍珠﹑輕粉﹑韶粉﹑冰片爲散。收口至妙。一方。用芫花根洗淨搗汁。入壁錢浸綫用之。

錢氏六味丸﹝崔氏八味丸下﹞補中益气湯﹝保元湯下﹞

卷十五痔門

目門

千金磁朱丸治神水寬大漸散。光采不收。及內障撥後。翳不能消。用此鎭之。

磁石﹝能吸鐵者良﹞朱砂先以磁石置巨火中七次。每必淬以醋。研細水飛。澄定曬漧。取淨二兩。朱砂亦研細水飛曬漧。取淨一兩。用生神曲末三兩。與前二味和勻。更以神曲一兩。水和作餅煮浮。搜入前藥爲丸。加綠豆大。每服三四十丸。空心米飲送下。按千金磁朱丸方。本指南之制而立。昔黃帝徵蚩尢。玄女授帝指南以定方隅。法用神砂雄黃拌鍼入生雁脛骨空中鍛煉而成。鍛過必置磁石之上。蓋朱稟南方離火之气。而中懷嬰。磁稟北方坎水之精。而外發氤氳。眞匡正辟惡之靈物也。得陰陽二气之交。所以入水不濡。戾天能飛。用以佐磁朱而制鍼。則最重之質。置水能浮。隨磁吸引。以爲指南之準則。近世以雁脛難得。用白雄鷄血朱砂雄黃。拌鍼入活鯉魚首。過同磁石收貯。取其準上午下子者用之。與雁脛之義不殊。凡羽禽之目。皆自下睫而交上睫。性皆升舉。所以能飛。非若毛獸之目。悉自上睫而交下睫也。吾嘗靜觀飛走升沈之理。於玆可默識矣。千金爰悟其旨。取磁之重。以鎭神水之不淸。而收陰霾之障蔽。用生曲者。籍以發越丹石之性。猶雁脛鼓躍二气之義也。噫。崇古立方之聖。莫如長沙。長沙之後。唐進士一人而已。

皂莢丸治外內一切障膜。翳嫩不宜鍼撥者。此丸與生熟地黃丸並進。

蛇蛻﹝酥炙。七條﹞蟬蛻元精石穿山甲﹝炮﹞當歸白術﹝生﹞茯苓谷精艸木賊白菊花刺皮﹝蛤粉炒﹞龍膽艸赤芍連翹﹝各兩半﹞

豬爪﹝三十枚。蛤粉炒﹞人參﹝一兩﹞川芎﹝半兩﹞

共爲細末。一半入牙皂十二挺。燒存性和勻。煉白蜜丸。梧子大。每服一錢五分。空心食前杏仁湯送下。一半入仙靈脾﹝卽淫羊霍﹞一兩。每服三錢。用豬肝三片。批開夾藥煎熟。臨臥細嚼。用原汁送下。

生熟地黃丸治肝虛目暗。膜入冰輪。內外諸障。

生地黃﹝八兩﹞熟地黃﹝十二兩﹞石斛﹝鹽水炒﹞牛膝﹝酒蒸。各四兩﹞菊花﹝去蒂。

六兩﹞羌活防風杏仁﹝湯泡。去皮尖﹞枳殼﹝各二兩﹞

蜜丸梧子大。每服五七十丸。以黑豆三升。炒令煙盡。淬好酒六升。每用半盞。食前送下。鹽湯亦可。或用生雞肝搗爛爲丸。尢妙。此卽明目地黃丸加菊花﹑羌活。其間防風﹑杏仁﹑枳殼與地黃﹑牛膝同用者。以其久風襲入寒水之經也。若精血虧人。則當去此三味。易白蒺藜﹑當歸﹑枸杞。未爲不可也。

夏枯艸散治肝虛目珠痛。至夜疼劇。

夏枯艸花﹝一兩﹞香附﹝童便浸。二兩﹞甘艸﹝炙。二錢﹞

爲散。每服四錢。茶淸調。日三服。或加芽茶煎服。痛久血傷。加當歸六錢。白芍四錢。生地黃一兩。黃二兩。每服五錢。入芽茶一撮。水煎去滓服。

洗肝散﹝局方﹞治風毒上攻。暴赤腫痛。

薄荷當歸羌活防風山梔﹝酒炒黑﹞甘艸﹝炙。各一兩﹞大黃﹝酒蒸。二兩﹞

川芎﹝八錢﹞

爲散。每服三錢。沸湯調。日二三服。

酒煎散治暴露赤眼生翳。

漢防己﹝酒洗﹞防風甘艸﹝炙﹞荊芥穗當歸赤芍藥牛蒡子甘菊﹝去蒂。等分﹞

爲散。每服五六錢。酒煎。食後溫服。

大黃當歸散治眼壅腫。瘀血凝滯不散。攻脈見翳。

大黃﹝酒蒸﹞黃芩﹝酒炒。各一兩﹞紅花﹝三錢﹞蘇木屑當歸梔子﹝酒炒﹞木賊﹝各五錢﹞

爲散。每服四錢。水煎。食後服。

瀉肺湯治暴風客熱外障。白睛腫脹。

羌活黑參黃芩﹝各一錢﹞地骨皮桑白皮大黃﹝酒蒸﹞芒硝﹝各一錢﹞

甘艸﹝炙。八分﹞

水煎去滓。半饑溫服。﹝世本。無桑皮。多桔梗﹞

密蒙花散﹝局方﹞治淚昏暗。

密蒙花﹝塞鼻卽嚏者眞﹞甘菊花﹝去蒂﹞白蒺藜﹝炒。去刺﹞白芍藥﹝局方無﹞羌活石決明﹝﹞木賊﹝去節﹞

甘艸﹝炙。各半兩。局方。無﹞

爲散。每服二三錢。茶淸調服﹝準繩。無羌活﹞

還睛丸﹝局方﹞治男子女人風毒上攻。眼目赤腫。怕日羞明。多饒眵淚。隱澀難開。眶癢赤痛。瞼紅爛。瘀肉侵睛。或患暴赤眼。睛疼不可忍者。並服立效。

白術﹝生﹞菟絲子﹝酒浸。別研﹞白蒺藜﹝炒。去刺﹞木賊﹝去節﹞羌活﹝去苗﹞

靑葙子﹝去土﹞密蒙花防風﹝去蘆﹞甘艸﹝炙。各等分﹞

上爲末。煉蜜丸如彈子大。每服一丸。細嚼白湯下。日三服。又治偏正頭風。頭目眩運。

石膏散治頭風患眼。

生石膏﹝三兩﹞本白術﹝生﹞甘艸﹝炙。各兩半﹞白蒺藜﹝炒。去刺。一兩﹞

爲散。每服四五錢。熱茶淸調。空腹臨臥各一服。

通肝散治轆轤轉關。瞼硬睛疼。風熱翳障。

梔子﹝炒黑﹞白蒺藜﹝炒。去刺。各一兩﹞羌活﹝二兩﹞荊芥穗當歸牛蒡子﹝炒研﹞甘艸﹝炙。各一兩二錢﹞

爲散。每服三錢。食後竹葉湯調服。﹝世本。無羌活當歸。多枳殼車前﹞

絳雪膏﹝卽寶監春雪膏﹞治昏暗癢痛。隱澀難開。眵淚生翳。

鑪甘石﹝四兩。銀罐內固濟。過水飛。預將黃連一兩。當歸五錢。河水煎汁。去滓入童便半盞。將甘石丸如彈子。多刺以孔。赤淬藥汁內。以汁盡爲度。置地上一宿。去火气。收貯待用﹞

硼砂﹝研細。水調盞內。炭火緩緩燉幹。取淨一錢半﹞黃丹明乳香﹝存性。研﹞烏賊骨﹝燒存性。研﹞白丁香﹝眞者。各一錢半﹞麝香輕粉﹝各五分﹞煉白蜜四兩。

先下制淨鑪甘石末一兩。不住手攪。次下後七味。攪至紫金色不粘手爲度。撚作挺子。每用少許。新水磨化。時時點之。忌酒﹑醋﹑蕎麥。

又方用鑪甘石一兩。赤。以羊膽汁﹑靑魚膽汁﹑荸薺汁﹑梨汁﹑人乳﹑白蜜等分相和。

淬之。再再淬。汁盡爲度。入冰片﹑麝香﹑靑鹽﹑硼砂﹝過﹞各二分研勻。每用少許。井花水調點兩。

石燕丹點外障諸翳。

鑪甘石﹝四兩。用黃連一兩。歸身木賊羌活麻黃各五錢。河水二升。童便一升。同煮去滓。制法如絳雪膏。取淨一兩﹞硼砂﹝銅杓內同水煮幹﹞石燕琥珀朱砂﹝水飛。各取淨錢半﹞鷹屎白﹝一錢。如無。白丁香代之﹞冰片麝香﹝各分半﹞

上爲極細末。每用少許點大。如枯澀無淚。加熊膽一分。白蜜少許。血翳。加眞阿魏。黃翳。加雞內金。風熱翳。加蕤仁。熱翳。加珍珠﹑牛黃。冷翳。加附子尖﹑雄黃。老翳。倍硼砂加豬KT子。

助陽和血湯治气血不和。痛如鍼刺。

黃﹝生。三錢﹞當歸甘艸﹝炙。﹞防風﹝各一錢﹞白芷蔓荊子升麻﹝各六錢﹞

柴胡﹝八分﹞

水煎。食後服。趙以徳。加赤芍藥七分。

白蒺藜散治肝腎虛熱生風。赤澀多淚。

白蒺藜﹝炒。去刺﹞菊花蔓荊子艸決明甘艸﹝炙﹞連翹﹝等分﹞靑葙子﹝減半﹞

爲散。每服三四錢。水煎。去滓熱服。

羌活勝濕湯治目疾。一切風熱表證。

羌活﹝錢半﹞白術﹝一錢﹞川芎枯梗枳殼荊芥柴胡前胡黃芩﹝各八分﹞白芷﹝六分﹞防風﹝五分﹞細辛﹝一分﹞薄荷﹝三分﹞甘艸﹝炙。四分﹞

水煎。食後熱服。﹝世本。無細辛。有獨活﹞

瀉肝散治肝熱目赤腫痛。一切裏證。

梔子仁荊芥大黃甘艸﹝等分﹞

爲散。每服四五錢。水煎熱服。此治肝熱。不用赤芍﹑膽艸﹑當歸。反用梔子淸肝。則血熱疼腫。何能便退。詳此四味。

治白睛赤痛則可。治風輪赤痛則不可。

春雪膏﹝局方﹞治風熱生翳。

蕤仁﹝去皮。研細。紙包壓去油。再研再壓。數十次﹞

上取淨蕤仁五錢。入龍腦五分。煉白蜜一錢五分。再研勻。瓷罐收貯。每用少許。箸頭點大。

蕤仁膏治風熱眼生赤脈。癢痛無定。

蕤仁﹝去皮。研極細。壓去油﹞

上取淨蕤仁霜五錢。濃煎秦皮汁調和。隔紙瓦上焙熟。有焦者去之。塗淨碗內。以艾一錢。分作三團。每團中置蜀椒一粒。燒煙起時。將碗覆煙上。三角墊起燻之。煙盡曬漧。再研入朱砂﹑麝香各半錢。瓷瓶收貯。每用麻子大點大。日二度。如點老翳。加硼砂少許。一方。但用蕤仁研壓去油。淨五錢。麝香﹑朱砂水飛各五分。每用少許點大效。

碧雲散治外障攀睛。眵淚稠粘。

鵝不食艸﹝一兩。嗅之卽嚏者眞﹞靑黛川芎﹝各半兩﹞

爲散。先噙水滿口。每用綠豆許搐鼻內。以嚏淚爲效。搐無時。一方。加北細辛﹑牙皂末各一錢。

宣明丸治瘀血灌睛。赤腫澀痛。

赤芍當歸大黃﹝酒蒸。﹞黃芩﹝各二兩﹞生地黃﹝三兩﹞黃連川芎薄荷﹝各一兩﹞

蜜丸梧子大。每服五十丸。食後米飲服。

羌活除翳湯治太陽翳膜遮睛。

麻黃根薄荷﹝各五分﹞生地黃﹝酒浸。一錢﹞當歸川芎黃柏﹝酒炒﹞知母荊芥﹝各六分﹞本﹝七分﹞防風﹝八分﹞羌活﹝錢半﹞川椒﹝炒去汗﹞細辛﹝各三分﹞

水煎。食前稍熱服。忌酒醋濕面炙。

龍膽飲治肝經濕熱。目赤腫痛。

黃芩犀角木通車前黃連黑參﹝各一錢﹞梔子﹝炒黑﹞

大黃芒硝﹝各錢半﹞龍膽艸淡竹葉﹝各八分﹞黃柏﹝酒炒黑。五分﹞

水煎。食後分二次熱服。

淸涼膏治打撲傷眼腫脹。

大黃芒硝黃連﹝酒炒﹞黃柏赤芍當歸﹝各一錢﹞細辛﹝五分﹞

薄荷﹝八分﹞芙蓉葉﹝三錢﹞

爲細末。用生地黃一兩。酒浸搗絞汁。入雞子淸一枚。白蜜半兩。同調貼太陽及眼胞上。

四生散治腎風上攻。耳中鳴癢。目癢昏花。

白附子黃獨活白蒺藜﹝等分﹞

爲散。每服二錢。用豬腎批開入藥。濕紙裹煨熟。稍入鹽花。細嚼溫酒送下。

萬應蟬花散﹝局方名蟬花無比散﹞治奇經客邪目病。

蟬蛻﹝半兩﹞蛇蛻﹝酥炙。三錢﹞川芎防風羌活甘艸﹝炙﹞當歸茯苓﹝各一兩﹞赤芍石決明﹝煮一伏時。研細﹞蒼術﹝童便浸去腐。刮去粗皮。切。麻油拌炒。各兩半﹞

爲散。每服二三錢。食後臨臥茶淸送下。﹝祕旨。無蒼術。多白蒺藜﹞

保命羚羊角散治陷翳久不得去。用此發。

羚羊角﹝鎊。二兩﹞升麻﹝兩半﹞細辛﹝一兩﹞甘艸﹝五錢﹞

一半蜜丸。一半爲散。以泔水煎。吞丸子五七十丸。食後熱服。取散爲前導。丸爲後合也。

阿魏搐鼻法去星翳。

阿魏﹝三錢﹞雞內金﹝一錢﹞冰片﹝三分﹞

蜜和撚箸頭上。令中空通气。外裹烏金紙。去箸。每夜塞鼻中。星翳目退。

撥云退翳丸治陽蹺受邪。內赤脈攀睛。

蔓荊子木賊﹝去節。﹞密蒙化﹝各二兩﹞川芎白蒺藜﹝炒。去刺﹞當歸﹝各兩半﹞菊花荊芥穗﹝各一兩﹞楮實子薄荷蜀椒黃連﹝酒洗﹞蟬蛻﹝各五錢﹞蛇蛻﹝酥炙﹞

甘艸﹝炙。各三錢﹞

蜜丸。每兩分作八丸。食後臥時細嚼一丸。茶淸送下。

熊膽膏治一切老翳。

鑪甘石﹝過水飛。丸如彈子大。每淨一兩。分作十丸。用川黃連三錢濾煎去滓。燒淬之。汁盡爲度。每料用淨者二錢﹞琥珀﹝五分﹞瑪瑙﹝水飛。淨三錢﹞珊瑚﹝水飛。淨三分﹞

珍珠﹝。飛。淨三分﹞朱砂﹝水飛。淨五分﹞冰片﹝二分﹞麝香﹝二分﹞

和勻。瓷罐收貯。每用少許點大上。日二三次。

照水丹治攀睛翳障。

烏賊骨﹝一錢﹞辰砂﹝半錢﹞

爲散點之。白翳。加冰片少許。赤翳。加五靈脂少許。

蠍附散搐鼻退冷翳。

鵝不食艸﹝一兩﹞靑黛﹝一作細辛﹞生附子尖姜黃薄荷全蠍﹝各五錢﹞

爲散。口含冷水搐少許。

神消散治黃膜上衝。

黃芩蟬蛻甘艸﹝炙﹞木賊﹝各一兩﹞蒼術﹝童便浸。麻油炒﹞谷精艸﹝各二兩﹞蛇蛻﹝酥炙。四條﹞

爲散。每服二錢。臨臥新汲水調服。

鑪甘石散治爛沿風眼。

鑪甘石三兩。銀罐飛。丸如彈子。多刺以孔。先以童便一盞。淬七次。次以黃連三錢煎濃汁。淬七次。後以芽茶一兩濃煎。淬七次。又並余汁合一處。再淬三次。安放地上一宿。出火气。細研。入冰片﹑麝香少許點之。時選大炭鑑一孔以安鑪甘石。一方。不用童便﹑黃連﹑芽茶。用車前艸一斤搗取自然汁。淬數十次。汁盡爲度。細研。瓷罐收貯。臨用加冰片少許。

防風瀉肝散治蟹眼睛疼。鍼去惡水用之。

防風羌活﹝一作遠志。﹞桔梗羚羊角﹝鎊﹞赤芍黑參﹝一作人參﹞黃芩﹝各一兩﹞

細辛甘艸﹝各五錢﹞

爲散。每服二三錢。沸湯調服。

羚羊角散﹝與局方不同﹞治內外翳障。但酸疼澀痛。不熱不腫者。

羚羊角﹝鎊。一兩﹞白菊花川烏頭﹝炮﹞川芎車前防風羌活半夏薄荷﹝各半兩﹞細辛﹝二錢﹞

爲散。每服二錢。生薑湯調。薄荷湯送下。陷翳。加升麻五錢。肉桂二錢。

補腎丸治腎虛。眼目無光。

巴戟肉山藥補骨脂﹝鹽酒炒﹞牡丹皮﹝各二兩﹞茴香﹝一兩。鹽水炒﹞肉蓯蓉﹝酒浸。去腐。切焙﹞枸杞子﹝各四兩﹞

靑鹽﹝半兩﹞

蜜丸梧子大。每服五七十丸。空心鹽湯﹑溫酒任下。

羚羊角湯治肝熱生風內障。

羚羊角﹝鎊﹞人參﹝各錢半﹞黑參地骨皮羌活車前﹝各一錢二分﹞

水煎。食前熱服。

羚羊角飲子治風輪熱翳。及黑泡如珠。

羚羊角﹝一錢﹞五味子﹝二十粒﹞細辛﹝三分﹞防風大黃﹝酒蒸﹞知母﹝各一錢﹞

芒硝﹝七分﹞

水煎。食前溫服。龍木羚羊角飲子﹑羚羊角散﹑羚羊補肝散等方。並以羚羊爲主。丹溪云。羚羊力能舒筋。入厥陰經甚捷。惟翳在風輪者。用之爲宜。若不在風輪。漫投寧不引邪入犯耶。

黃連羊肝丸﹝局方﹞治目多赤脈。

黃連﹝一兩﹞白羯羊肝﹝一具。生用﹞

先以黃連爲細末。用竹刀將羊肝刮下如糊。除去筋膜。入盆中研細。入黃連末搗和爲丸。如綠豆大。每服三四十丸。茶淸送下。睛痛者。當歸湯下。忌豬肉冷水。其膽冬月以生白蜜相和盛滿。懸掛當風。膽外漸生黃衣。雞翅刷下。點赤脈熱翳良。

補腎磁石丸治腎虛肝气上攻。目昏漸成內障。

磁石﹝醋七次。水飛﹞甘菊花石決明﹝。各一兩﹞菟絲子﹝酒煮。搗絲焙﹞肉蓯蓉﹝酒浸去腐。切焙。各二兩﹞

爲末。雄雀十五枚。去皮嘴畱腸。以靑鹽二兩。水三升。煮雀至爛。汁盡爲度。搗如膏。和藥爲丸。梧子大。每服二三十丸。空心溫酒送下。

羚羊補肝散治肝風內障。

羚羊角﹝鎊﹞人參﹝各三兩﹞茯苓防風﹝各二兩﹞細辛黑參車前黃芩羌活﹝各一兩﹞

爲散。食後米湯調服二錢。

除風湯治五風。變成內障。

羚羊角﹝鎊﹞車前人參芍藥茯苓大黃﹝酒蒸﹞黃芩芒硝﹝各一錢﹞蠍尾﹝醋泡。三分﹞

水煎。食後服。

夜光椒紅丸治火衰目無精光。至夜昏甚。

川椒﹝去白。二兩﹞生地黃熟地黃﹝各四兩﹞枸杞子﹝四兩﹞牡丹皮﹝三兩﹞麥門冬﹝四兩﹞

蜜丸。梧子大。每服五七十丸。溫酒﹑鹽湯任下。又方。用椒紅四兩。巴戟肉二兩。金鈴子肉﹑熟附子﹑茴香各一兩。另研幹山藥末二兩。酒煮糊丸。梧子大。每服三十丸。空心鹽酒送下。

前方治陰血虧而眞火離散。後方治陽精傷而眞火無光。不可不求其故而爲施治也。

蛤粉丸治雀目。日落後不見物。

蛤粉黃臘﹝等分﹞

上熔臘。搜蛤粉成劑。捏作餅子。每餅重三錢。用豬肝一片。重二兩。竹刀批開。裹藥一餅。

麻綫纏。入砂鍋內。以泔水煮熟。乘熱燻目。至溫喫肝並汁。以愈爲度。楊氏家藏方。用烏賊骨淨末六兩。黃臘三兩。制服同此方。

煮肝散治雀目羞明。疳眼翳膜。

夜明砂﹝淘淨﹞靑蛤粉﹝卽蚌殼灰﹞谷精艸﹝各一兩﹞

爲散。每服三錢。以豬肝竹刀批開。勿犯鐵。攤藥在內。麻綫纏定。米泔水一碗煮肝至熟。取出。湯傾碗內燻眼。肝分三次細嚼。用煮肝湯熱下。一日服之。

決明夜靈散治髙風內障。至夜則昏。

石決明﹝煮一伏時。另研﹞夜明砂﹝淘淨。另研。各三錢﹞

爲散。用豬肝二兩。竹刀批開。入藥以綫纏定。用泔水二碗。砂鍋中煮至半碗。先燻眼。候溫。臨臥連藥汁服之。

防風飲子治倒睫拳毛。瞼赤爛。

蔓荊子黃﹝生﹞黃連﹝各錢半﹞甘艸﹝炙﹞防風葛根﹝各一錢﹞細辛﹝三分﹞

虛人。加人參一錢。當歸七分。

水煎。食遠熱服。

柴胡飲子治風熱眼眶赤爛。

柴胡羌活防風赤芍桔梗荊芥生地黃﹝各一錢﹞甘艸﹝炙。五分﹞

水煎熱服。

止淚補肝散治肝虛。迎西北風流淚不止。

白蒺藜﹝炒。去刺﹞當歸熟地黃﹝各二兩﹞川芎白芍木賊防風羌活﹝各一兩﹞香附﹝童便制。二兩﹞

爲散。每服三錢。入生薑三片。紅棗一枚。肥人。加夏枯艸一兩。瘦人。加桂枝一兩。水煎。

去滓熱服。

菊花散﹝與局方不同﹞治目風流淚。見東南風則甚。漸生翳膜。

蒼術﹝半斤。同皂莢三挺砂鍋納河水煮一日去皂莢。將蒼術刮去皮。切片。鹽水炒。淨三兩﹞

木賊﹝去節﹞艸決明荊芥旋復花甘艸﹝炙﹞菊花﹝去蒂。各半兩﹞

爲散。每服二錢。濃茶調。空心臨臥各一服。有翳者。加蛇蛻一錢。蟬蛻三錢。

人參漏蘆散治眼漏。膿水不止。

黃﹝三兩﹞防風﹝兩半﹞大黃﹝酒浸﹞人參遠志﹝甘艸湯泡。去骨﹞當歸尾﹝一作地骨皮﹞赤茯苓﹝各二兩﹞

黃芩漏蘆﹝各一兩﹞

爲散。每服四五錢。水煎。食後服。

竹葉瀉經湯治內竅如鍼孔。津津膿出。

柴胡梔子羌活升麻甘艸﹝炙﹞黃芩黃連大黃﹝各八分﹞赤芍藥艸決明茯苓車前澤瀉﹝各六分﹞竹葉﹝十片﹞

水煎。食後熱服。

加減地芝丸治目能遠。視不能近視。

生地黃﹝四兩﹞天門冬﹝烘熱去心。另焙﹞枸杞子﹝各三兩﹞甘菊﹝二兩﹞熟地黃﹝四兩﹞麥門冬﹝去心﹞山茱萸肉﹝各三兩﹞

當歸身﹝二兩﹞五味子﹝一兩﹞

蜜丸。梧子大。每服百丸。沸湯﹑溫酒任下。

加味定志丸治目能近視。不能遠視。

大遠志﹝甘艸湯泡。去骨﹞石菖蒲﹝各二兩﹞人參﹝四兩﹞茯苓﹝三兩﹞黃﹝蜜酒炙。四兩﹞肉桂﹝一兩﹞

蜜丸。梧子大。每服百丸。空心米湯﹑溫酒任下。

加減駐景丸治腎虛目KTKT如無所見。

熟地黃﹝六兩﹞當歸枸杞﹝各四兩﹞車前五味子﹝各二兩﹞楮實﹝五兩﹞椒紅﹝淨一兩﹞

菟絲子﹝酒煮搗。焙。二兩﹞

蜜丸。梧子大。每服七十丸。空心鹽湯。臥時溫酒下。

決明散治痘瘡入目。

艸決明赤芍藥甘艸﹝炙﹞栝蔞根﹝等分﹞

爲散。入麝少許。三歲兒一錢五分。米泔調。食後服。以愈爲度。

密蒙散治小兒痘疹。熱毒入目。

密蒙花靑葙子決明子車前﹝等分﹞

爲散。每服一二錢。日用生羊肝一片。竹刀切開。摻藥末麻紮。濕紙裹煨。空心食之。以愈爲度。

谷精散治斑瘡入目生翳。

谷精艸豬蹄退﹝酥炙。另爲末。﹞蟬蛻白菊花﹝去蒂。等分﹞

爲散。每服二三錢。食後米泔煎湯調服。

神功散治痘入目生翳。

蛤粉谷精艸﹝各一兩﹞羌活蟬蛻﹝各五錢﹞綠豆皮﹝四錢﹞

爲散。每服二三錢至四錢。以豬肝一片。批開入藥末。綫紮煮熟。不拘時與汁同服。

羚羊散治痘後餘毒。攻目生翳。

羚羊角屑﹝一兩﹞黃黃芩艸決明車前升麻防風大黃芒硝﹝各五錢﹞

爲散。每服二三錢。水煎。食後服。

決明雞肝散治小兒疳積害眼。及一切童稚翳障。

決明子﹝曬燥。爲極細末。勿見火﹞騸雞肝﹝生者。不落水﹞

上將雞肝搗爛。和決明末。小兒一錢。大者二錢。研勻同酒釀一杯。飯上蒸服。如目昏無翳。

腹脹如鼓。用蕪荑末一錢。同雞肝酒釀頓服。翳障腹脹。用雞內金﹑蕪荑﹑決明末。同雞肝酒釀頓服。若小便如泔者。用黃臘同雞肝酒釀頓服。風熱翳障。加白蒺藜一錢。輕者數服。重者三十服。

劇者四五十服。無不愈也。或用生騸雞肝研糊丸服亦可。

又方火硝﹝一兩﹞朱砂﹝三錢﹞

上二味。爲末。每服四分。用不落水雄鷄肝一个。竹刀剖開。入藥紮好。同酒釀半盞。飯上蒸熟。空腹服之。輕者一料。重者不過二三料。則翳膜推去半邊而退也。

保元湯﹝方祖﹞錢氏六味丸﹝崔氏八味丸下﹞生脈散﹝方祖﹞六君子湯﹝四君子湯下﹞

瀉靑丸﹝下血門﹞

選奇湯﹝頭痛門﹞洗心散﹝狂門﹞普濟消毒飲﹝伊芳尹三黃湯下﹞神效黃湯﹝保元湯下﹞五苓散﹝方祖﹞

導赤散﹝傷暑門﹞益元散﹝方祖﹞淸震湯﹝頭痛門﹞淸空膏﹝頭痛門﹞三因芎辛湯﹝頭痛門﹞

沖和養胃湯﹝保元湯下﹞礞石滚痰丸﹝痰飲門﹞大追風散﹝頭痛門﹞黃連解毒湯﹝伊芳尹三黃湯下﹞涼膈散﹝方祖﹞

雙解散﹝涼膈散下﹞四物湯﹝方祖﹞伊芳尹三黃湯﹝方祖﹞益气聰明湯﹝保元湯下﹞八珍湯﹝四君子湯下﹞

芎辛湯﹝頭痛門﹞滋腎丸﹝大補丸下﹞梔子柏皮湯﹝梔子豉湯下﹞補中益气湯﹝保元湯下﹞黃建中湯﹝桂枝湯下﹞

川芎茶調散﹝頭痛門﹞崔氏八味丸﹝方祖﹞逍遙散﹝虛損門﹞瀉黃散﹝癘風門﹞神芎丸﹝伊芳尹三黃湯下﹞

金花丸﹝伊芳尹三黃湯下﹞千金托裏散﹝保元湯下﹞天王補心丹﹝生脈散下﹞升陽除濕防風湯﹝濕門﹞犀角地黃湯﹝傷風門﹞

金匱腎气丸﹝崔氏八味丸下﹞

卷十五

耳門

桂辛散治風虛耳鳴。

辣桂川芎當歸石菖蒲木通麻黃﹝去節。另爲末。各一兩﹞

細辛木香﹝一作全蠍﹞甘艸﹝炙。各五錢﹞白蒺藜南星白芷﹝各兩半﹞

爲散。每服四錢。加蔥白一莖。蘇葉五片。水煎去滓。食前服。一方。加全蠍去毒三錢。

黃丸治腎風耳鳴及癢。

黃﹝酒炒﹞白蒺藜﹝炒。去刺﹞羌活﹝各一兩﹞附子﹝一枚。生。去皮臍﹞

爲末。用羯羊腎一對。去脂膜勿犯鐵。酒煮搗爛絞汁糊丸。梧子大。空心鹽湯。臨臥溫酒下五十丸。

姜蠍散治腎虛气塞耳聾。

全蠍﹝四十九个。去螫。滚水泡去咸。以糯米三合放瓦上鋪平。將蠍焙黃去米。又切生薑四十九片置蠍。再焙至姜焦爲度去姜﹞

爲細末。三五日前。每日先服黑錫丹一服。臨服藥時。夜飯半饑。隨其酒量。勿令大醉服。服已。熟睡勿叫。醒令人輕輕喚。如不聽得。濃煎蔥白湯一碗令飲。五更耳中聞百十攢笙響。自此得聞。

犀角飲子治風熱上壅。耳內腫。脹痛流膿。

犀角屑本通石菖蒲甘菊黑參赤芍赤小豆﹝炒﹞

甘艸﹝炙﹞生薑﹝三片﹞

水煎。不拘時熱服。

燒腎散治腎虛耳聾。

磁石﹝赤醋淬。飛。淨一兩﹞附子﹝一枚。炮去皮臍﹞蜀椒﹝炒去汗。取椒紅。

半兩﹞巴戟肉﹝一兩。寶鑑。無﹞

爲散。每服一錢。用豬腎一枚。去筋膜細切。蔥白鹽花和勻。裹十重濕紙。於糖灰中煨熟。空心細嚼。溫酒送下。以粥壓之。十日效。

通神散治耳聾。

全蠍﹝炮﹞地龍蜣螂﹝各三枚﹞明礬﹝生半。枯半﹞雄黃﹝各五分﹞麝香﹝一字﹞

爲散。每用少許。蔥白蘸藥。引入耳中。閉气面壁坐一時許。三日一次。

蓖麻丸治久聾。

蓖麻仁﹝二十一粒﹞皂角﹝煨取肉。五分﹞地龍﹝大者。二條﹞全蠍﹝二个﹞遠志肉磁石﹝。飛﹞乳香﹝各二錢﹞

麝香﹝少許﹞

爲末。熔黃臘爲丸。塞耳中。

梔子淸肝散治寒熱脇痛。耳內作癢生瘡。

柴胡梔子﹝炒黑﹞牡丹皮﹝各一兩﹞茯苓川芎白芍當歸牛蒡子甘艸﹝炙。各五錢﹞

爲散。每服五錢。水煎去滓。半饑熱服。

排風湯﹝續命湯下﹞復元通气散﹝蓄血門﹞養正丹﹝金液丹下﹞四物湯﹝方祖﹞龍薈丸﹝伊芳尹三黃湯下﹞

滚痰丸﹝痰飲門﹞溫膽湯﹝二陳湯下﹞補中益气湯﹝保元湯下﹞小柴胡湯﹝方祖﹞加減八味丸﹝崔氏八味丸下﹞

正元散﹝眩暈門﹞黑錫丹﹝金液丹下﹞安腎丸﹝虛損門﹞四生散﹝目門﹞涼膈散﹝方祖﹞

柴胡淸肝散﹝小柴胡湯下﹞加味逍遙散﹝虛損門﹞

卷十五

鼻門

麗澤通气湯治久風鼻塞。

羌活獨活防風蒼術﹝去皮。切。麻油拌炒﹞升麻葛根﹝各八分﹞

麻黃﹝連節。四分﹞川椒﹝五分﹞白芷﹝一錢﹞黃﹝錢半﹞甘艸﹝炙。七分﹞生薑﹝三片﹞大棗﹝二枚。擘﹞

蔥白﹝三寸﹞

水煎。食遠服。冬月。倍麻黃加細辛三分。夏月。去獨活加石膏三錢。忌一切冷物。及風涼處坐臥。

穹散治鼻。

川芎檳榔辣桂麻黃防己木通細辛石菖蒲白芷﹝各一兩﹞木香川椒甘艸﹝炙。各半兩﹞

爲散。每服三四錢。生薑三片。蘇葉一撮。水煎。去滓熱服。

辛荑散治鼻塞不聞香臭。涕出不止。

辛荑仁﹝一兩﹞細辛﹝三錢﹞本﹝七錢﹞升麻川芎白芷木通防風甘艸﹝炙。各五錢﹞

爲散。每服二錢。食後茶淸調服。

千金通艸辛荑搐鼻法治鼻塞腦冷淸涕出。

通艸辛荑﹝各錢半﹞細辛甘遂桂心芎附子﹝各一錢﹞

上七味。爲末。蜜丸。綿裹納鼻中。

千金搐鼻法治鼻。

通艸細辛附子上三味。等分爲末。蜜和。綿裹少許納鼻中。又方。加甘遂。用白雄犬膽丸。取涕瘥。

千金礬石藜蘆散治鼽鼻。鼻中肉不得息。

礬石藜蘆﹝各六銖﹞瓜蒂﹝二七枚﹞附子﹝十二銖﹞

上四味。各搗篩合和。以小竹管。吹藥如小豆許於鼻孔中以綿絮塞之。日再。以愈爲度。

升麻湯﹝方祖﹞補中益气湯﹝保元湯下﹞香蘇散﹝傷寒門﹞當歸內補建中湯﹝桂枝湯下﹞錢氏六味丸﹝崔氏八味丸下﹞

生脈散﹝方祖﹞雙解散﹝涼膈散下﹞涼膈散﹝方祖﹞甘露飲﹝二冬膏下﹞消風散﹝咳嗽門﹞

瀉靑丸﹝下血門﹞升陽散火湯﹝升麻湯下﹞

卷十五

口門

蘭香飲子﹝白虎湯下﹞滚痰丸﹝痰飲門﹞三黃丸﹝伊芳尹三黃湯下﹞加減八味丸﹝崔氏八味丸下﹞補中益气湯﹝保元湯下﹞

龍膽瀉肝湯﹝脇痛門﹞小柴胡湯﹝方祖﹞佐金丸﹝方祖﹞生脈散﹝方祖﹞錢氏六味丸﹝崔氏八味丸下﹞

甘露飲﹝二冬膏下﹞六君子湯﹝四君子湯下﹞附子理中湯﹝理中湯下﹞連理湯﹝理中湯下﹞涼膈散﹝方祖﹞

金花丸﹝伊芳尹三黃湯下﹞五苓散﹝方祖﹞導赤散﹝暑門﹞理中湯﹝方祖﹞蘇子降气湯﹝七气湯下﹞

養正丹﹝金液丹下﹞瓜蒂散﹝痰飲門﹞神丸﹝十棗湯下﹞浚川散﹝伊芳尹三黃湯下﹞

卷十五

齒門

茵陳散治齒齦赤腫疼痛。及骨槽風熱。

茵陳連翹荊芥麻黃升麻羌活薄荷僵蠶﹝各五錢﹞細辛﹝二錢半﹞大黃牽牛頭末﹝各一兩﹞

爲散。每服三錢。先以水一盞。煎沸入藥攪之。急傾出。食後和滓熱服。世本。多半夏﹑黃芩﹑射幹﹑獨活﹑丹皮。

當歸龍膽散治齒痛。寒熱身疼。

升麻麻黃生地黃當歸梢白芷艸豆蔻艸龍膽黃連羊脛骨灰﹝等分﹞

爲散。每用少許。擦牙疼處。良久有涎吐去。

五倍子散治牙齒爲物所傷。動搖欲落。

川五倍﹝爲末﹞幹地龍﹝微焙爲末。等分﹞

先將生薑擦牙齦。後以藥敷之。七日不得嚼硬物。用骨碎補濃煎。時時漱之。如齒初傷欲落時。以膏擦藥貼齒槽中至齒上。卽牢如故。

烏金散治牙齒動搖。須髮黃赤。用此卽齒牢發黑。

生薑﹝半斤。搗取自然汁。畱滓待用﹞生地黃﹝一斤。酒浸一宿搗汁。畱滓待用﹞

大皂莢﹝不蛀者。十梃。刮去黑皮。將前二汁和蘸皂莢。文火炙幹。再蘸再炙。汁盡爲度﹞

上將皂莢同地黃滓。入瓷罐內。存性爲末。牙齒初搖。用藥擦齦。如須髮黃赤。以鐵器盛藥末三錢湯調。過三日。

將藥汁蘸擦須髮。臨臥時用之。次早如黑。三夜一次。其黑如漆。不傷須髮。

長春牢牙散烏須髮。去牙風。除口气。

升麻川芎細辛白蒺藜甘松丁香五倍子皂礬靑鹽﹝各半兩﹞訶子肉沒石子﹝各三錢﹞麝香﹝五分﹞

爲散。早暮擦牙。次以水漱。吐出洗髭須。

小承气湯﹝方祖﹞涼膈散﹝方祖﹞淸胃散﹝衄血門﹞越鞠丸﹝郁門﹞錢氏六味丸﹝崔氏八味丸下﹞

崔氏八味丸﹝方祖﹞消風散﹝咳嗽門﹞羌活附子湯﹝頭痛門﹞補中益气湯﹝保元湯下﹞

犀角升麻湯﹝中風門﹞

小安腎丸﹝衄血門﹞還少丹﹝遺精門﹞黑錫丹﹝金液丹下﹞桃核承气湯﹝小承气湯下﹞

甘露飲﹝二冬膏下﹞

卷十五

髭發門

七寶美髯丹補腎元。烏須髮。延齡益壽。

赤白何首烏﹝重斤餘者。各一枚。竹刀刮去皮。切作大片。同黑豆蒸曬九次。去黑豆。﹞川牛膝﹝去苗。八兩。與何首烏黑豆同蒸同曬。切焙﹞補骨脂﹝八兩。同黑芝麻炒無聲爲度。去芝麻﹞

赤白茯苓﹝去皮。各八兩。爲粗末。白者用﹐人乳拌蒸。赤者用牛乳拌蒸﹞菟絲子﹝淘淨。酒蒸一宿。隔水煮二炷香。搗成絲作餅。焙漧取淨末。八兩﹞當歸﹝去梢。酒淨。切曬勿見火。取淨八兩﹞

枸杞子﹝八兩。搗碎曬漧﹞

共爲細末。煉白蜜丸。龍眼大。每日淸晨午前臨臥。用鹽湯﹑沸湯﹑溫酒各嚼一丸。忌萊菔﹑豬血﹑糟﹑醋。

烏金丹染須黑久。

淸煙好墨一塊。嵌大紅鳳仙梗中。仍將剜下者掩紮好。以泥塗之。有花摘去。勿令結子。候兩月餘。自壤取出。又將靑柿。去蒂鏤空入墨。仍將柿蒂掩紮好。埋馬矢中七晝夜。收藏鉛盒中。臨用以龜尿磨搽。則黑透須根。經月不白。

不傷須。取龜尿法。用三腳竹架頂起龜腹。令足無著。不得扒動。置大盆中。以受其尿。

將豬唾濕。蘸麝香細末。撚入鼻孔。其尿卽出。或用麝香撚紙條燒煙燻其鼻。尿亦出。

赤金散染須黑潤不燥。久不傷須。

紅銅落﹝打紅銅器落下者滚水淘淨。銅杓中炒赤米醋七次。每料用三錢﹞川五倍﹝如菱角者佳。碎如豆粒。去末。無油鍋內炒。先赤煙起。次黑煙起卽如泥。若不透則不黑。又不可太過則須色綠。第一要火候得宜。將濕靑布一方包。壓地下成塊﹐每料一兩。﹞

何首烏﹝幹者碎爲粗末。炒黑存性。忌犯鐵器﹞枯礬﹝三錢﹞沒石子﹝碎如米粒。醋拌。炒黑存性﹞

上五味。各爲極細末。入飛面三錢和勻。每用二三錢。量須多少。臨用每錢入食鹽一釐。濃煎茶漿。調如稀糊。隔水燉發。候气如棗。光如漆。再調勻。先將肥皂洗淨須上油膩拭漧。乘熱將刷子腳搽上。稍冷則不黑。以指捏須。細細碾勻。搽完以紙掩之。晨起以溫水洗淨。須連用二三夜。

卽黑亮如漆。過半月後。須根漸白。只用少許。如法調搽白根上。黑處不必再染。又方。無沒石子﹑何首烏。有靑鹽三錢。細辛一錢。

黃建中湯﹝桂枝湯下﹞錢氏六味丸﹝崔氏八味丸下﹞四君子湯﹝方祖﹞烏金散﹝齒門﹞

卷十五

唇門

錢氏六味丸﹝崔氏八味丸下﹞加減八味丸﹝崔氏八味丸下﹞柴胡淸肝散﹝小柴胡湯下﹞

淸胃散﹝衄血門﹞犀角升麻湯﹝中風門﹞

逍遙散﹝虛損門﹞歸脾湯﹝保元湯下﹞小柴胡湯﹝方祖﹞竹葉石膏湯﹝白虛湯下﹞眞武湯﹝術附湯下﹞

十全大補湯﹝保元湯下﹞黃芩芍藥湯﹝卽黃芩湯桂枝湯下﹞

卷十五

舌門

黃連瀉心湯﹝伊芳尹三黃湯下﹞補中益气湯﹝保元湯下﹞涼膈散﹝方祖﹞甘露飲﹝二冬膏下﹞金沸艸散﹝咳嗽門﹞

三黃丸﹝伊芳尹三黃湯下﹞

卷十五

面門

鼠粘子散治面上風癢。

鼠粘子﹝生。兩半﹞連翹防風荊芥枳殼桔梗蔓荊子白蒺藜﹝炒。去刺﹞當歸蟬蛻濃朴﹝各一兩﹞

爲散。每服四錢。加生薑一片。蔥白一莖。水煎燻服。

硫黃膏治面上生瘡。及臭臉赤風粉刺。

生硫黃白芷栝蔞根鉛粉﹝各五分﹞芫靑﹝七枚。去翅足﹞全蠍﹝一枚﹞蟬蛻﹝七枚﹞

爲細末。麻黃﹑黃臘各半兩。熬烊離火。入諸藥末調勻。瓷器收貯。久則愈妙。至夜洗面後。

以少許細細擦之。擦過卽拭去。否則起泡。近眼處勿擦。三四日間。瘡腫自平。赤色自消。風刺粉刺。一夕見效。

消風散﹝咳嗽門﹞涼膈散﹝方祖﹞升麻湯﹝方祖﹞犀角升麻湯﹝中風門﹞升麻胃風湯﹝中風門﹞

調胃承气湯﹝小承气湯下﹞桂苓五味甘艸湯﹝咳嗽門﹞當歸龍會丸﹝伊芳尹三黃湯下﹞加減八味丸﹝崔氏八味丸下﹞地黃飲子﹝中風門﹞

附子理中湯﹝理中湯下﹞補中益气湯﹝保元湯下﹞四逆湯﹝方祖﹞通聖散﹝涼膈散下﹞六君子湯﹝四君子湯下﹞

錢氏六味丸﹝崔氏八味丸下﹞人參養榮湯﹝保元湯下﹞羌活勝濕湯﹝濕門﹞

卷十五

咽喉門

硼砂丹治纏喉風。風熱喉痺。

硼砂﹝生研﹞白礬﹝生研。各一錢﹞西牛黃人爪甲﹝焙脆。研。各一分﹞

爲極細末。以爛白霜梅肉三錢。研糊分作四丸噙化。取湧頑痰立效。

本事利膈湯治脾肺積熱。咽喉生瘡。

薄荷葉荊芥穗防風桔梗人參牛蒡子甘艸﹝等分﹞

水煎。不拘時緩緩服。如口瘡甚而多痰聲者。加僵蠶。壯熱脈實。去人參加黑參﹑犀角﹑山豆根。

烏龍膏治一切纏喉急證。

皂莢﹝二梃。去皮弦子。捶碎。滚水三升泡一時許。挪汁去滓。砂鍋內熬成膏。入好酒一合攪令稠。入下項藥﹞百艸霜焰硝硼砂人參﹝另爲極細末。各一錢﹞

上四味拌勻。入白霜梅肉一錢細研。入皂莢膏內。以少許雞翎點喉中。湧盡頑痰。卻嚼甘艸二寸。咽汁吞津。若木舌。先用靑布蘸水揩之。然後用藥。

錢氏六味丸﹝崔氏八味丸下﹞腎气丸﹝崔氏八味丸下﹞玉極丹﹝臭毒門﹞稀涎散﹝中風門﹞涼膈散﹝方祖﹞

普濟消毒飲﹝伊芳尹三黃湯下﹞荊防敗毒散﹝小柴胡湯下﹞桔梗湯﹝方祖﹞都气丸﹝崔氏八味丸下﹞半夏濃朴湯﹝二陳湯下﹞

異功散﹝四君子湯下﹞

卷十五

癰疽門

活命飲治一切癰毒赤腫。未成者消。已成者潰。但漫腫色白不起。及膿出而痛不止。元气虛者禁用。

穿山甲﹝炮﹞白芷防風乳香沒藥甘艸節赤芍栝蔞根歸身貝母﹝去心。研﹞陳皮皂角刺﹝各一錢﹞金銀花﹝三錢﹞

水酒各半煎服。

淸熱解毒湯治瘡瘍腫赤痛。形病俱實。

黃連﹝酒炒﹞山梔﹝炒黑﹞連翹當歸﹝各錢半﹞芍藥生地黃﹝各一錢﹞金銀花﹝二錢﹞甘艸﹝六分﹞

水煎熱服。

豆豉餅治瘡瘍腫而不潰。潰而不斂。

江西淡豆豉上一味爲末。唾和成餅。如錢大。三四錢濃。置患處。以艾壯於餅上灸。幹卽易之。如瘡大作餅覆患處。以艾鋪上灸之。未成者卽消。已成者祛逐毒邪則愈。如郁證敗痰失道。漫腫不赤不潰者。以香附一味爲細末。唾調作餅。如上法灸之。或先用蔥一握。切碎焙熱熨之。冷則更疊而熨。使气血調和。毒邪發。然後灸之。尢妙。

竹葉黃湯治气虛。胃火盛而作渴。

淡竹葉﹝一握﹞黃﹝生﹞生地黃麥門冬﹝去心﹞當歸川芎甘艸黃芩芍藥人參﹝錢半﹞石膏﹝。二錢﹞

水煎熱服。

烏金膏治潰瘍肉死不腐。若有毒根。以紙撚蘸卽斂。

巴豆﹝去心膜。炒黑﹞

一味研如膏。點歹肉上。臨用修合則不幹。

珍珠散治不拘何疾。潰爛不肯長肉者。

鑪甘石﹝如目門絳雪膏法。淨八兩﹞珍珠﹝。淨一錢﹞琥珀﹝淨末。七分﹞

龍骨﹝。水飛淨。四分﹞赤石脂﹝。水飛淨。四分﹞

鐘乳石﹝甘艸湯煮一伏時。水飛淨。六分﹞朱砂﹝水飛淨。五分﹞麒麟竭﹝二分﹞象皮﹝焙榦爲末。五分﹞

上九味。務令極細。每藥一錢。入冰片二分。研勻和調。敷上立長。

三白丹治黴瘡結毒。

水銀﹝一兩﹞白礬焰硝﹝各二兩﹞

上三味。納鐵銚中。以濃瓷碗合定。鹽泥固濟。壓定碗足。文火三炷香。升在碗內。取出放地一夕以出火毒。瓷罐收貯。經年後方可用之。每服三分。入飛面三錢。壯者分三服。中者分五服。羸者分七服。每日以土茯苓半斤。捶碎。用水七碗。煮至五碗。去滓入前丹一服。再煎至三碗。一日服盡。明日如前法再服。二三日後。喉腫痛。齒齦出水。七日毒盡自愈。腫甚者。用黃連﹑犀角﹑骨碎補各一錢。黑豆一合。煎湯漱之。

加味三白丹治元气虛寒人結毒。

本方加滴乳石一兩。天靈蓋二兩。服法如前。

五寶丹治虛人結毒。不勝三白丹。及服三白丹餘毒未盡者。

韶粉﹝三錢。銅杓內隔紙焙黃。微火緩焙。勿令焦黑﹞珍珠﹝勿見火。另研﹞滴乳粉﹝淨。取極細末﹞琥珀﹝勿見火。另研﹞朱砂﹝水飛。各一錢﹞

上五味杵勻。湯浸蒸餅爲丸。綠豆大。分作七服。弱者分十服。每服用土茯苓四兩。煎湯服之。

歸飲治腦疽背癰。毒盛腫。及虛人肛門發毒。

當歸﹝重八錢者。一隻﹞綿黃﹝生﹞金銀花﹝淨。各五錢﹞甘艸﹝生。三錢﹞

水酒各碗半。煎至二碗。分三次熱服。一日令盡。在上者。加升麻三分。在下者。加牛膝三錢。

四順淸涼飲﹝燥門﹞參內托散﹝保元湯下﹞千金托裏散﹝保元湯下﹞十全大補湯﹝保元湯下﹞六君子湯﹝四君子湯下﹞

八珍湯﹝四君子湯下﹞加減八味丸﹝崔氏八味丸下﹞保元湯﹝方祖﹞異功散﹝四君子湯下﹞獨參湯﹝保元湯下﹞

人參敗毒散﹝小柴胡湯下﹞托裏消毒散﹝保元湯下﹞四君子湯﹝方祖﹞四物湯﹝方祖﹞錢氏六味丸﹝崔氏八味丸下﹞

歸脾湯﹝保元湯下﹞補中益气湯﹝保元湯下﹞梔子淸肝湯﹝耳門﹞內補黃湯﹝保元湯下﹞當歸補血湯﹝保元湯下﹞

涼膈散﹝方祖﹞竹葉石膏湯﹝白虎湯下﹞參苓白術散﹝四君子湯下﹞理中湯﹝方祖﹞

四柱飲﹝泄瀉門﹞

六柱飲﹝泄瀉門﹞二神丸﹝泄瀉門﹞四神丸﹝泄瀉門﹞連理湯﹝理中湯下﹞萬靈丹﹝癘風門﹞

卷十五

汗門

素問澤術麋銜散治酒風汗出如浴。惡風短气。

澤瀉術﹝各十分﹞麋銜﹝五分﹞

上三味。合爲散。以三指撮。水煎。爲後飯﹝後飯者。先服藥而後飯也﹞

當歸六黃湯﹝伊芳尹三黃湯下﹞黃建中湯﹝桂枝湯下﹞附湯﹝術附湯下﹞術附湯﹝方祖﹞參附湯﹝術附湯下﹞眞武湯﹝術附湯下﹞玉屏風散﹝保元湯下﹞補中益气湯﹝保元湯下﹞

當歸補血湯﹝保元湯下﹞逍遙散﹝虛損門﹞

都气丸﹝崔氏八味丸下﹞涼膈散﹝方祖﹞羌活勝濕湯﹝濕門﹞防己黃湯﹝方祖﹞桂枝湯﹝方祖﹞

五苓散﹝方祖﹞參蘇飲﹝傷寒門﹞附子理中湯﹝理中湯下﹞二陳湯﹝方祖﹞十全大補湯﹝保元湯下﹞

生脈散﹝方祖﹞歸脾湯﹝保元湯下﹞二妙散﹝大補丸下﹞小柴胡湯﹝方祖﹞葛根湯﹝麻黃湯下﹞

白虎湯﹝方祖﹞犀角地黃湯﹝傷寒門﹞桃核承气湯﹝小承气湯下﹞茵陳蒿湯﹝濕門﹞保和丸﹝傷飲食門﹞

理中湯﹝方祖﹞龍膽瀉肝湯﹝脇痛門﹞當歸龍薈丸﹝伊芳尹三黃湯下﹞人參養榮湯﹝保元湯下﹞大建中湯﹝保元湯下﹞

小續命湯﹝續命湯下﹞小建中湯﹝桂枝湯下﹞小承气湯﹝方祖﹞

卷十五

不得臥門

半夏湯﹝靈樞﹞治痰飲客於膽府。自汗不得眠。

半夏﹝五合。薑汁泡﹞秫﹝一升﹞

上二味。以流水揚之萬徧。煮秫米取湯內半夏煮。去滓飲一杯。日三。稍益。以和爲度。此靈樞方也。後世方書。以此湯加入黃連﹑遠志﹑生地﹑棗仁﹑幹生薑。仍用流水煎服。

六君子湯﹝四君子湯下﹞酸棗湯﹝虛損門﹞竹葉石膏湯﹝白虎湯下﹞茯苓甘艸湯﹝桂枝湯下﹞溫膽湯﹝二陳湯下﹞

導痰湯﹝二陳湯下﹞獨活湯﹝驚門﹞珍珠母丸﹝驚門﹞梔子豉湯﹝方祖﹞朱砂安神丸﹝勞倦門﹞

益元散﹝方祖﹞補中益气湯﹝保元湯下﹞錢氏六味丸﹝崔氏八味丸下﹞十全大補湯﹝保元湯下﹞胃苓湯﹝平胃散下﹞升陽益胃湯﹝保元湯下﹞

卷十五

不能食門

胃苓湯﹝平胃散下﹞黃建中湯﹝桂枝湯下﹞保和丸﹝傷飲食門﹞枳術丸﹝方祖﹞

六君子湯﹝四君子湯下﹞

枳實理中湯﹝理中湯下﹞導痰湯﹝二陳湯下﹞二神丸﹝泄瀉門﹞二陳湯﹝方祖﹞異功散﹝四君子湯下﹞

錢氏六味丸﹝崔氏八味丸下﹞人參白虎湯﹝白虎湯下﹞補中益气湯﹝保元湯下﹞崔氏八味丸﹝方祖﹞

卷十五

不能語門

導痰湯﹝二陳湯下﹞至寶丹﹝中風門﹞牛黃丸﹝中風門﹞蘇合香丸﹝中風門﹞

卷十五

消癉門

文蛤散﹝玉函﹞治渴欲飲水不止。

川文蛤﹝卽蛤蜊中一種。殼濃色蒼而滑者。火用﹞

上一味。杵爲散。沸湯服方寸匙。

腎气丸﹝崔氏八味丸下﹞五苓散﹝方祖﹞白虎加人參湯﹝白虎湯下﹞謂胃承气湯﹝小承气湯下﹞錢氏六味丸﹝崔氏八味丸下﹞

崔氏八味丸﹝方祖﹞加減八味丸﹝崔氏八味丸下﹞理中湯﹝方祖﹞生脈散﹝方祖﹞千金朴硝煎﹝火門﹞

淸心蓮子飲﹝生脈散下﹞宣明麥門冬飲子﹝生脈散下﹞易老門冬飲﹝生脈散下﹞蘭香飲﹝白虎湯下﹞甘露飲﹝二冬膏下﹞

瀉黃散﹝癘風門﹞七味白術散﹝四君子湯下﹞固本丸﹝二冬膏下﹞加味導痰湯﹝二陳湯下﹞六君子湯﹝四君子湯下﹞

佐金丸﹝方祖﹞滋腎丸﹝大補丸下﹞保元湯﹝方祖﹞獨參湯﹝保元湯下﹞

卷十五

痰火門

玉竹飲子﹝新定﹞治痰火痰涎湧盛。咳逆喘滿。

葳蕤﹝一名玉竹。三錢﹞茯苓﹝二錢﹞甘艸﹝一錢﹞桔梗﹝一錢﹞橘皮﹝一錢﹞紫菀﹝二錢﹞川貝母﹝去心。研。三錢﹞

生薑﹝同橘皮蜜煎。四錢﹞

上八味。長流水煎。入熟白蜜二匕。分二服。气虛。加人參二錢。虛火。加肉桂半錢。客邪。加細辛二分。香豉三錢。咽喉不利唾膿血。加阿膠三錢。藕汁半懷。頭額痛。加蔥白二莖。便溏。用伏龍肝擊碎煎湯。澄淸代水煎服。气塞。臨服磨沈香汁數匙。

香蘇散﹝傷寒門﹞金匱枳術湯﹝方祖﹞沈香降气散﹝气門﹞異功散﹝四君子湯下﹞局方七气湯﹝方祖﹞

六君子湯﹝四君子湯下﹞六味地黃丸﹝崔氏八味丸下﹞生脈散﹝方祖﹞靈飛散﹝養性門﹞

卷十五

黃痺門

消石礬石散﹝金匱﹞治腎癉額上黑。

硝石礬石﹝皂者等分﹞

爲散。大麥粥飲和服方寸匙。日三服。病隨大小便去。小便正黃。大便正黑。是其候也。

大黃硝石湯﹝金匱﹞治黃癉腹滿。小便不利自汗。

大黃硝石黃柏﹝各四錢﹞梔子﹝七枚﹞

上四味。水煎去滓。納硝更煮。分二服。

豬膏發煎﹝金匱﹞治女勞癉。及陰吹正喧。

豬膏﹝三兩﹞亂髮﹝如雞子大。三枚﹞

上二味。合煮。發消藥成。分二服。病從小便出。

桂枝加黃湯﹝桂枝湯下﹞茵陳五苓散﹝五苓散下﹞梔子大黃湯﹝梔子豉湯下﹞茵陳蒿湯﹝濕門﹞芍桂酒湯﹝桂枝湯下﹞

梔子柏皮湯﹝梔子豉湯下﹞麻黃連翹赤小豆湯﹝麻黃湯下﹞小柴胡湯﹝方祖﹞補中益气湯﹝保元湯下﹞

犀角地黃湯﹝傷寒門﹞大黃附子湯﹝小承气湯下﹞四君子湯﹝方祖﹞茵陳附子漧薑湯﹝四逆湯下﹞茵陳四逆湯﹝四逆湯下﹞

桃核承气湯﹝小承气湯下﹞溫中丸﹝二陳湯下﹞棗礬丸﹝平胃散下﹞越婢加術湯﹝麻黃湯下﹞桂枝二越婢一湯﹝桂枝湯下﹞理苓湯﹝理中湯下﹞瓜蒂散﹝痰飲門﹞桂苓丸﹝五苓湯下﹞

卷十五

嘈雜門

六君子湯﹝四君子湯下﹞保和丸﹝傷飲食門﹞越鞠丸﹝郁門﹞二陳湯﹝方祖﹞導痰湯﹝二陳湯下﹞

佐金丸﹝方祖﹞四君子湯﹝方祖﹞枳術丸﹝方祖﹞抑靑丸﹝佐金丸下﹞逍遙散﹝虛損門﹞

補中益气湯﹝保元湯下﹞四神丸﹝泄瀉門﹞錢氏六味丸﹝崔氏八味丸下﹞

卷十五

身重門

除濕湯﹝平胃散下﹞滲濕湯﹝理中湯下﹞胃苓湯﹝平胃散下﹞補中益气湯﹝保元湯下﹞防己黃湯﹝方祖﹞

消暑十全散﹝暑門﹞甘姜苓術湯﹝理中湯下﹞虎潛丸﹝大補丸下﹞淸燥湯﹝保元湯下﹞

卷十五

脫營失精門

益气養營湯﹝四君子湯下﹞

卷十五

過饑胃竭門

保元湯﹝方祖﹞四君子湯﹝方祖﹞

卷十五

藥蠱門

獨參湯﹝保元湯下﹞保元湯﹝方祖﹞當歸補血湯﹝保元湯下﹞錢氏六味丸﹝崔氏八味丸下﹞

卷十五

臭毒門

玉樞丹﹝一名紫金綻﹞治一切藥毒食毒瘴毒虫毒痰毒癰毒臭毒疫毒溪毒。並用水磨。內服外敷。無不神效。

惟正气虛人。及孕婦忌服。

川文蛤﹝二兩。卽五倍子。形如菱角者佳﹞千金子﹝卽續隨子。去殼取淨霜。一兩﹞紅芽大戟﹝杭州者良。去傍根。酒煮去骨。焙。淨兩半﹞山茨菇﹝薑汁洗。淨一兩﹞

雄黃﹝明淨者。水飛。淨一兩﹞麝香﹝取當門子。三錢﹞

上爲細末。以糯米粥糊搗成劑。分作四十餅。於端午七夕。或辰日。於石臼中杵千下。﹝一方。多水飛朱砂一兩﹞

點眼砂﹝一名人馬平安散﹞治時疫毒瓦斯臭毒。痧脹腹痛。

冰片麝香雄黃﹝水飛﹞朱砂﹝水飛。各半錢﹞焰硝﹝一錢﹞

共爲極細末。瓷瓶收貯。男左女右。以少許點目大立效。用此入時疫病家。則不沾染。並治六畜瘟。亦點眼大。

越鞠丸﹝郁門﹞沈香降气散﹝气門﹞藿香正气散﹝平胃散下﹞蘇合香丸﹝中風門﹞

卷十五

番沙門

香蘇散﹝傷寒門﹞梔子豉湯﹝方祖﹞黃芩湯﹝桂枝湯下﹞涼膈散﹝方祖﹞白虎湯﹝方祖﹞

卷十五

嶺南瘴毒門

蒼術芩連湯治瘴癘濕熱。

蒼術﹝泔制。炒黃。錢半﹞黃芩﹝酒炒﹞黃連﹝薑汁炒﹞木香枳實半夏﹝姜制﹞柴胡升麻川芎濃朴﹝姜制﹞桔梗木通﹝各一錢﹞甘艸﹝炙。七分﹞生薑﹝三片﹞

水煎溫服。

蒼術羌活湯治瘴癘。腹滿寒熱。

蒼術﹝制﹞黃芩枳實半夏柴胡川芎羌活陳皮﹝等分﹞甘艸﹝減半﹞生薑﹝三片﹞

水煎溫服。

蒼術柴胡湯治瘴瘧。

柴胡﹝錢半﹞知母蒼術﹝泔制。炒黃﹞黃芩﹝酒炒﹞葛根陳皮半夏川芎﹝各一錢﹞甘艸﹝炙。七分﹞生薑﹝三片﹞烏梅肉﹝一个﹞

水煎。淸晨服。

藿香正气散﹝平胃散下﹞平胃散﹝方祖﹞四君子湯﹝方祖﹞補中益气湯﹝保元湯下﹞蒼術白虎湯﹝白虎湯下﹞

茵陳五苓散﹝五苓散下﹞理中湯﹝方祖﹞梔子豉湯﹝方祖﹞

卷十五

虫門

秦川剪紅丸治虫積爲患。噎膈反胃不能食。

雄黃﹝油煎﹞木香﹝各五錢﹞檳榔三稜﹝煨﹞蓬術﹝煨﹞貫眾椒紅﹝各一兩﹞

大黃﹝酒蒸。兩半﹞漧漆﹝令煙盡。三錢﹞

神曲糊丸。綠豆大。每服五十丸。五更用雞湯送下。方中椒紅。世本皆作陳皮。惟何繼衝藏本作椒紅。乃合立方命名之意。方後五更用雞湯送下。亦異世本。

化虫丸﹝局方﹞治虫積肚腹常熱。

鶴虱﹝卽天名精子。炒﹞檳榔苦楝根﹝各一兩﹞胡粉﹝炒。半兩﹞白礬﹝一錢五分﹞

爲末。米飲糊丸。梧子大。一歲兒五丸。大人七八十丸。酸漿水入麻油少許和勻送下。淸米湯亦可。痛時用蜀椒湯調化服。

集效丸治虫積四肢常冷。

木香鶴虱檳榔訶子肉蕪荑仁﹝炒。各五錢﹞大黃﹝一兩﹞熟附子炮姜﹝各三錢﹞烏梅肉﹝十四枚﹞

煉白蜜丸。梧子大。每服三五十丸。食前陳皮湯下。婦人醋湯下。孕婦勿服。

萬應丸治腹中諸虫血積。

黑牽牛頭末大黃赤檳榔﹝各一兩﹞白雷丸﹝醋炒﹞木香沈香﹝各半兩﹞

上將牽牛一處爲末。檳榔﹑雷丸﹑木香﹑大黃一處爲末。沈香另自爲末。以大皂莢﹑苦楝皮各四兩。煎汁泛丸。如綠豆大。每服四五十丸至百丸。小兒量減。孕婦忌服。

遇仙丹治膈上痰气虫積。

白牽牛頭末﹝生。一兩。炒。一兩﹞白檳榔﹝一兩﹞茵陳三稜﹝醋炒﹞蓬術﹝醋炒﹞

大皂莢﹝去皮弦子。酥炙淨末。各三錢﹞沈香﹝另末。勿見火。五錢﹞

爲末。醋糊丸。綠豆大。每服四五十丸。五更時茶淸送下。天明當有所下。有積去積。有虫去虫。小兒量減。孕婦忌服。

服艾葙歸湯﹝千金﹞治虫蝕肛門。癢痛。

阿膠當歸靑葙子﹝各六錢﹞艾葉﹝一把﹞

上四味。水煎。分三服。

雄黃兌法﹝千金﹞

雄黃﹝半兩﹞桃仁﹝一兩﹞靑葙子﹝三兩﹞黃連﹝一兩﹞苦參﹝一兩﹞

上五味。爲末。綿裹如棗核大。納下部。

又方雄黃皂莢麝香朱砂﹝等分﹞

上四味爲末。蜜丸梧子大。納下部日二。

烏梅丸﹝理中湯下﹞九痛丸﹝心痛門﹞妙功丸﹝癲門﹞

卷十五

蠱毒門

歸魂散﹝千金﹞治蠱毒國中在膈上者。以此藥吐之。

白礬﹝枯。半。生。半﹞建茶﹝各一兩﹞

爲散。每服五錢。新汲水頓服。服一時許。當吐出毒。此藥入口。其味甜不覺苦澀者。卽有蠱毒也。

雄朱丸﹝千金﹞治蠱毒從酒食中下者。

雄黃朱砂﹝俱另研。水飛﹞赤腳蜈蚣﹝微炙。去足﹞續隨子﹝爲細末。各一兩﹞

麝香﹝錢半。另研﹞

上五味。拌勻再研。以糯米粥和丸。如芡實大。每服一丸。熱酒吞下。毒當與藥俱下。端午日修合尢妙。

千金太乙追命丸治百病。若中惡气。心腹脹滿。不得喘息。心腹積聚臚脹疝瘕。宿食不消。

吐逆嘔噦寒熱。瘰蠱毒。婦人產後餘疾。

蜈蚣﹝一枚﹞丹砂附子礬石雄黃藜蘆鬼臼﹝各一分﹞

巴豆﹝二分﹞

上八味。蜜丸如麻子。服二丸。日一。陰毒傷寒。徧身疼痛。爪甲靑黑。服一丸。當汗出。綿裹兩丸。塞兩耳中。下痢。服一丸。下部塞一丸。蠱毒。服二丸。在外膏和摩病上。在膈上吐。膈下利。有瘡。以一丸塗之。毒自出。產後餘疾。服一丸。耳聾。綿裹塞耳中。

五香散﹝千金﹞治嶺南毒瓦斯惡核。射工中人。暴腫生瘡。

甲香﹝卽螺甲靨﹞薰陸香丁香沈香靑木香黃連黃芩﹝各四錢﹞

黃柏﹝六錢﹞犀角羚羊角鱉甲牡蠣升麻甘艸烏﹝各四錢﹞吳茱萸﹝二錢﹞

上十六味。治下節。水服方寸匕。日二。並以水和少許。洗之。仍以雞子白和散塗瘡上。幹卽易之。

解水毒飲子﹝千金﹞治人忽中溪碉水毒。手足指冷。或至肘膝。

吳茱萸﹝湯泡。七次。二兩﹞升麻犀角橘皮﹝各六錢﹞生薑﹝三兩﹞烏梅肉﹝十四枚﹞

水煎。分三服。或以生犀磨汁服尢效。身上赤斑退爲度。

玉樞丹﹝臭毒門﹞千金耆婆萬病丸﹝積聚門﹞理中湯﹝方祖﹞生脈散﹝方祖﹞錢氏六味丸﹝崔氏八味丸下﹞

卷十五

婦人門上

旋復花湯﹝金匱﹞治虛風襲入膀胱。崩漏鮮血不止。

旋復花﹝三錢﹞蔥﹝五莖﹞新絳﹝生用。尺許﹞

上三味。水煎頓服。旋復性專下气。兼蔥。則能散結祛風。佐以繭絲專補膀胱。加以紅藍染就。深得本經散結气之旨。

礬石丸﹝金匱﹞治婦人經水不利。下白物。

礬石﹝用綠色者。燒過。三錢﹞杏仁﹝一錢﹞

上二味。蜜丸。棗核大。納陰中。

土瓜根散﹝金匱﹞治瘀積經水不利。或一月再見。及陰頹腫。

土瓜根芍藥肉桂虫﹝等分﹞

上四味。爲散。酒服方寸匕。日三服。土瓜根。黃瓜根也。藥鋪不收。往往以栝蔞根代用。

考之本經栝蔞根。性味𨿽同苦寒。而無散瘀血通月閉之功。此治𨿽專。惜乎其力彈緩。故以桂﹑弼之。芍藥監之。與旋復花湯之用新絳不殊。

歸附丸治气亂。經期或前或後。

當歸﹝四兩﹞香附﹝八兩。童便浸透。晾漧。再加酒醋鹽姜四制﹞

爲細末。醋糊丸。空心砂仁湯下三錢。血虛。加熟地八兩。虛寒。加桂﹑附各一兩。帶下气腥。加吳茱萸﹑靳艾各一兩。

臍下冷痛。加桂﹑附﹑沈香各一兩。丁香三錢。經行少腹先痛。或血色紫黑結塊。加醋煮蓬術二兩。沈香一兩。經後少腹虛痛。加參﹑﹑阿膠各四兩。蘄艾二兩。經水色淡。加姜﹑桂各二兩。人參四兩。

醋煎散治經行少腹結痛。產後惡露不行。

三稜蓬術香附烏藥赤芍甘艸肉桂﹝等分﹞

通用醋炒爲散。每服三錢。空心。砂糖湯調服。

蘆薈丸治肝疳口舌生瘡。牙齦腐爛。徧體生瘡。及婦人熱結經閉。作塊上衝梗痛。

蘆薈靑黛朱砂﹝另研。水飛。各三錢﹞麝香﹝一錢﹞大皂莢﹝去皮弦子。一兩﹞

幹蟾﹝一兩。同皂莢燒存性﹞

爲細末。蒸餅糊丸。麻子大。每服三五十丸。空心米湯下。

防風丸治風入胞門。崩漏下血。色淸淡者。

防風﹝勿見火﹞

爲末。醋丸梧子大。空腹。蔥白湯下二錢五分。

子芩丸治風熱入犯肝經。崩漏下血。色稠紫者。

條黃芩﹝酒炒﹞

爲末。酒丸梧子大。空腹。烏梅湯下三錢。

千金茯苓補心湯治心气不足。善悲愁恙怒。衄血面黃煩悶。五心煩熱。獨語不覺。婦人崩中面赤。

茯苓﹝六錢﹞桂枝﹝三錢﹞甘艸﹝二錢﹞紫石英﹝碎如米粒。一兩﹞人參麥門冬﹝去心。各五錢﹞大棗﹝四枚﹞

赤小豆﹝一合﹞水煮。日三服。

千金小牛角腮散治帶下五崩下血。外實內虛之病。

牛角腮﹝一枚。燒令赤﹞鹿茸禹餘糧當歸漧薑續斷﹝各二兩﹞阿膠﹝三兩﹞

烏骨龍骨﹝各一兩﹞赤小豆﹝六合﹞

上十味。爲散。空腹溫酒服方寸匕。日三服。

千金伏龍肝湯治勞傷衝任。崩中去血。赤白相兼。或如豆汁。臍腹冷痛。口漧食少。

伏龍肝﹝如彈子大。七枚﹞生薑生地黃﹝各兩半﹞甘艸艾葉赤石脂桂心﹝各六錢﹞

上七味。咀。以水一斗。煮取三升。分四服。日三夜一。

失笑散治婦人瘀結。少腹急痛。

五靈脂﹝酒研。澄去砂﹞蒲黃﹝篩淨。生半。炒半。等分﹞

爲散。每服二錢半。酒煎入砂糖少許。和滓服。少頃再服。瘀結腹痛。經水反多。元气虧弱。

藥力不行者。用人參二三錢調服以擊搏之。

千金七子散治丈夫風虛目暗。精气衰少無子。補不足。

五味子鐘乳粉牡荊子菟絲子車前子菥子石斛漧地黃薯蕷杜仲鹿茸遠志﹝各八銖﹞附子蛇牀子芎﹝各六銖﹞山茱萸天雄人參茯苓黃牛膝﹝各三銖﹞

桂心蓯蓉﹝各十銖﹞巴戟天﹝十二銖﹞

上二十四味。治下篩。酒服方寸匕。日二。不知增至二匕。以知爲度。禁如藥法。不能酒者。

蜜丸服亦可。

紫石門冬丸﹝千金﹞治全不產及斷緒方。

紫石英天門﹝各三兩﹞當歸芎紫葳捲柏桂心烏頭漧地黃牡蒙禹餘糧石斛辛荑﹝各二兩﹞人參桑寄生續斷細辛濃朴漧薑食茱萸牡丹牛膝﹝各二十銖﹞柏子仁﹝一兩﹞薯蕷烏賊骨甘艸﹝各一兩半﹞

上三十六味。爲末。蜜和丸。如梧子大。酒服十丸。日三。漸增至三十丸。以腹中熱爲度。不禁房室。夫行不在不可服。

禁如藥法。比來服者不至盡劑卽有娠。

慶雲散﹝千金﹞治丈夫陽气不足。不有施化無成。

覆盆子五味子菟絲子﹝各一升﹞天雄﹝一兩﹞石斛白術﹝各三兩﹞桑寄生﹝四兩﹞

天門冬﹝九兩﹞紫石英﹝二兩﹞

上九味。治下節。酒服方寸匕。先食服。日三。素不耐冷者。去寄生加細辛四兩。陽气不少而無子者。去石斛加檳榔十五枚。

朴硝蕩胞湯﹝千金﹞治婦人立身已來全不產。及斷緒久不產二三十年者。

朴硝牡丹當歸大黃桃仁﹝生。各三銖﹞細辛濃朴桔梗人參赤芍藥茯苓桂心甘艸牛膝橘皮﹝各一銖﹞附子﹝六銖﹞虻虫水蛭﹝各十枚﹞

上十八味。咀。以淸酒五升。水五升。合煮取三升。分四服。日三夜一。每服相去三時。更服如常。覆被取少汗。汗不出。冬日著火籠之。必下積血。及冷赤膿如赤小豆汁。本爲婦人子宮內有此惡物使然。或天陰臍下痛。或月水不調。爲有冷血不受胎。若斟酌下盡。气力弱大困。不堪更服。亦可二三服卽止。如大悶不堪。可食酢飯冷漿。一口卽止。然恐去惡物不盡。不大得藥力。若能忍。服盡大好。﹝如無水蛭。用鯪鯉甲以生漆塗炙脆代之﹞

白薇丸﹝千金﹞治月水不利。閉塞絕產。

白薇細辛﹝各三十銖﹞人參杜蘅牡蒙濃朴半夏白僵蠶當歸紫菀﹝各十八銖﹞牛膝沙參漧薑秦艽﹝各半兩﹞

蜀椒附子防風﹝各一兩半﹞

上十七味。爲末。蜜和丸。如梧子大。先食服三丸。不知。稍增至四五丸。此藥不可長服。覺有娠卽止。用之大驗。

葆眞丸治房勞太過。腎气虛衰。精寒不能生子。

鹿角膠﹝八兩。卽用鹿角霜拌炒成珠﹞杜仲﹝鹽水拌炒。三兩﹞幹山藥﹝微焙﹞

白茯苓﹝人乳拌蒸。曬﹞熟地黃山茱萸肉﹝各三兩﹞

北五味益智仁﹝鹽水拌炒﹞遠志﹝甘艸湯泡。去骨﹞川楝子﹝酒煮。去皮核﹞川巴戟肉﹝酒炒﹞補骨脂胡蘆巴﹝與補骨脂同羊腎煮。汁盡爲度。焙漧。各一兩﹞沈香﹝五錢。另爲末。勿見火﹞

上十四味。共爲細末。入沈香和勻。以肉蓯蓉四兩。洗去皮垢切開。心有黃膜去之。取淨二兩。好酒煮爛搗如糊。同煉蜜杵勻。丸如梧子。每服五七十丸。空心溫酒下。以美物壓之。精薄者。

加鰾膠六兩。此方不用桂﹑附壯火助陽。純用溫養精血之味。獨以沈香﹑益智鼓其氤氳。又以楝子抑其陽气。引諸陽藥歸宿下元。深得廣嗣之旨。

千金種子丹此方服之。令人多子。並治虛損夢遺白濁。

沙苑蒺藜﹝取淨末。四兩。水一大碗熬膏。候用﹞蓮須﹝取淨末。四兩﹞覆盆子﹝去核。

取淨。二兩﹞山茱萸肉﹝取淨。三兩﹞芡實﹝取淨。四兩﹞龍骨﹝。飛淨。五錢﹞

上用伏蜜一斤煉。以紙粘去浮沫。滴水成珠者。止用四兩。將前五味藥末。先以蒺藜膏和作一塊。再入煉蜜搗千杵。丸如豌豆大。每服三十丸。空心鹽湯送下。忌房室二十日。此藥延年益壽。

令人多子。

五子衍宗丸此藥添精補髓。疏利腎气。不問下焦虛實寒熱。服之自然平祕。

甘州枸杞子菟絲子﹝酒蒸。搗成餅。各八兩﹞北五味子﹝一兩﹞覆盆子﹝酒洗。去目。

四兩﹞車前子﹝炒。二兩﹞

上五味。俱擇道地精新者。焙曬漧。共爲細末。煉蜜丸。如桐子大。每日空心服九十丸。臥時服五十丸。沸湯﹑鹽湯任下。

煉眞丸治髙年體丰痰盛。飽飫肥甘。恣情房室。上盛下虛。及髓髒中多著酒濕。精气不純。

不能生子者。服之並效。

大腹子﹝七兩。童便浸。切﹞茅山蒼術﹝去皮。泔浸。麻油炒﹞人參茯苓﹝各三兩﹞

濃黃柏﹝三兩。童便乳汁鹽水各制一兩﹞

鹿茸﹝大者一對。酥炙﹞大茴香﹝去子。一兩﹞淫羊霍﹝去刺。羊脂拌炒﹞澤瀉蛇牀子﹝酒炒﹞白蓮須﹝酒洗﹞沈香﹝另末。勿見火﹞

五味子﹝各一兩﹞金鈴子﹝卽川楝子。酒煮。去皮核。三兩﹞鳳眼艸﹝一兩。卽樗樹葉。中有子一粒。形如鳳眼。故名。如無樗根皮代之。﹞

上爲末。用幹山藥末調糊代蜜爲丸。空心鹽湯送下三四錢。臨臥溫酒再服二錢。煉眞者。煉精气。使之純粹也。故方中專以大腹佐黃柏﹑茅術滌除身中素蘊濕熱。則香﹑茸﹑茴香不致反助濁濕痰气。何慮年髙艱嗣哉。

抑气散治婦人气盛於血。所以無子。尋常頭目眩暈。膈滿體疼怔忡皆可服。

香附﹝制炒。淨二兩﹞陳皮﹝焙。二兩﹞茯神甘艸﹝炙。各一兩﹞

上爲細末。每服二三錢。不拘時白湯調下。

秦桂丸﹝卽螽斯丸﹞治婦人子宮虛寒。不能攝精成孕。

熟附子﹝二枚﹞桂心﹝勿見火﹞濃朴﹝薑汁炒﹞濃杜仲﹝鹽酒炒﹞細辛秦艽﹝酒洗。焙﹞白薇川牛膝﹝酒淨﹞沙參﹝各二兩﹞茯苓人參﹝各四兩﹞

煉白蜜丸。梧子大。空心溫酒下五七十丸。得孕二三月。不可更服。忌牛馬肉。犯之難產。

此方鄭心手裁。較世本減附子四兩。細辛三兩。茯苓二兩。削去漧薑。易入當歸。以和陽藥之性。不致陽無以化。且免經水紫黑。胎息不育之虞。其秦艽﹑朴﹑半專理痰積。沙參﹑膝﹑薇專淸濁帶。使子戶溫和。陽施陰化。孕自成矣。

皺血丸﹝局方﹞治婦人血海虛冷。百病變生。气血不調。時發寒熱。或下血過多。或久閉不通。崩中不止。帶下赤白。瘕癖塊。攻刺疼痛。小腹緊滿。脇肋脹痛。腰重腳弱。面黃體虛。飲食減少。漸成勞怯。及經脈不調。胎气多損。胎前產後一切病患。無不治療。

熟地黃甘菊﹝去心蒂梗﹞茴香﹝去子﹞當歸身延胡索﹝炒﹞赤芍藥桂心蒲黃﹝取淨粉。焙﹞蓬術牛膝香附﹝炒去毛。酒浸三日。焙。各三兩﹞

上十一味。爲末。用細黑豆一升。醋煮候榦爲末。再入米醋三碗。煮二碗爲糊和丸。梧子大。

每服二十丸。溫酒或醋湯下。血气攻刺。煨姜湯下。瘕絞痛。當歸酒下。忌鴨肉﹑羊血。方以皺血命名。取醋之酸。引藥歸宿子髒以收攝精气也。蓋血海之虛寒。皆緣肝臟生陽气衰。不能宣散濁陰而致子髒不淨。子髒不淨烏能攝精而成胎息乎。故立方專以推陳致新爲綱旨。是以淸熱散瘀之劑。反過於歸﹑地﹑桂茴等味。使子髒安和。生生之機不竭矣。大抵婦人之百病變生。總屬气血不調。

卽寒熱虛怯。經閉崩中。靡不因血海不淨所致。其妙用尢在醋煮烏豆。以血得酸則斂。不致滑脫。瘀得辛則散。不致畱蓄。更慮陰寒內結。勢必虛陽上浮。故用菊花以淸在上之虛陽。冷積胞門。勢必熱畱經隧。又需牛膝﹑赤芍輩。以祛在經之積熱。與秦桂丸中用濃朴﹑秦艽﹑白薇﹑沙參之意不殊。良工苦心。非深究其旨。何以獲先哲立方之旨哉。但服此而得坤儀者多。良由純屬血藥。血偏旺而气偏餒。是不能無陰勝之過。宜於方中增入人參一味。或等分。或倍加。隨質而助陽和之力。鼓氤氳之气。爲乾道之基。未始其爲不可也。再詳廣嗣諸方。男子世稱葆眞丸。

婦人首推秦桂丸。然服之有驗有不驗者。質之偏勝不同也。蓋男子腎臟陽衰。婦人血海虛冷。則二方爲專藥。若男子體肥痰盛。精气不純。婦人瘀積畱著。子戶不淨。豈可純以暖腎溫經爲事哉。又需煉眞丸之大腹﹑茅術﹑金鈴祛滌蘊濕。皺血丸之蓬術﹑牛膝﹑甘菊淸解瘀熱。爲合劑耳。用方者審諸。

千金大黃丸治帶下百病無子。服藥十日。下血。二十日。下長虫及靑黃汁。三十日。病除五十日。肥白而能成孕。

大黃﹝破如豆粒。熬黑﹞柴胡芒硝﹝各一斤﹞芎﹝五兩﹞漧薑蜀椒﹝各一升﹞茯苓﹝雞子大。一枚﹞

上七味。爲末。蜜和丸。如梧子大。先食米飲服七丸。加至十丸。以知爲度。五日微下。

桂心茯苓丸﹝金匱﹞治妊娠瘕下血。胎動在於臍上。

桂心茯苓牡丹皮桃仁﹝去皮尖。熬﹞赤芍藥﹝等分﹞

上五味。蜜丸。如兔屎大。每日食前服一丸。不知。加至三丸。

當歸貝母苦參丸﹝金匱﹞治妊娠煩熱小便難。

當歸貝母﹝去心﹞苦參﹝等分﹞

上三味。蜜丸。如小豆大。飲服三丸。加至十丸。

葵子茯苓散﹝金匱﹞治妊娠小便不利。惡寒頭眩。

葵子﹝五兩。向日葵子也。﹞茯苓﹝一兩﹞

上二味。爲散。飲服方寸匕。日三服。

白術散﹝金匱﹞治妊娠胎寒帶下。

白術芎﹝各二十分﹞蜀椒﹝三分。炒去汗﹞牡蠣﹝熬。五分﹞

上四味。爲散。酒服一錢匕。日三服。

千金半夏茯苓湯治妊娠惡阻。心煩頭眩。惡寒汗出少食。

半夏生薑﹝各四錢﹞漧地黃茯苓﹝各二錢半﹞橘皮旋復花細辛人參芍藥芎桔梗甘艸﹝各一錢六分﹞

上十二味。水煎服二劑。便急。使服茯苓丸。令能食便彊健也。

千金茯苓丸治妊娠惡阻。心中煩悶。不能健運。

茯苓人參桂心﹝熬﹞漧薑半夏橘皮﹝各一兩﹞白術葛根﹝煨﹞甘艸﹝炙﹞枳實﹝各二兩﹞

上十味。爲末。蜜和丸。如梧子大。飲服二十丸。漸加至三十丸。日三。妊娠忌桂故熬。

漧薑地黃散治妊娠漏胎下血。

漧薑﹝炮。一兩﹞漧地黃﹝六兩。切焙。﹞

上二味。爲散。酒服方寸匕。日三服。

香桂散治子死腹中。胞衣不下。服片時。如手推出。

肉桂﹝三錢﹞麝香﹝三分﹞

爲散。酒煎和滓服。加生川烏三錢。爲下私胎猛劑。

千金鯉魚湯治妊娠徧身浮腫。胎間有水气。

白術茯苓當歸芍藥﹝各三錢﹞橘皮﹝一錢﹞生薑﹝五片﹞活鯉魚﹝重斤許者。一頭﹞

上六味。先煮鯉魚至熟。澄淸取汁納藥煎。汁分五服。日三夜二。虛。加人參一錢五分。

千金竹瀝湯治妊娠子煩。

竹瀝﹝一盞﹞麥門冬﹝去心﹞防風黃芩﹝各三錢﹞茯苓﹝四錢﹞

上五味。以水四升。合竹瀝煮取二升。分三服。不瘥更作。

加味竹葉湯治妊娠心煩不解。名曰子煩。

白茯苓﹝錢半﹞麥門冬﹝去心。二錢半﹞黃芩﹝一錢﹞人參﹝一錢﹞竹葉﹝五片﹞

粳米﹝一撮﹞

水煎。空腹熱服。肥人。加半夏﹑生薑。﹝原方。無人參粳米﹞

千金石膏大靑湯治妊娠傷寒。頭疼壯熱。肢節煩疼。

石膏﹝八錢﹞大靑黃芩﹝各三錢﹞蔥白﹝四莖﹞前胡知母梔子仁﹝各四錢﹞

上七味。水煎。去滓溫服。此方旣可散邪。又能安胎。允爲妊娠傷寒溫熱時行神方。非千金不能立也。

千金膠艾橊皮湯治妊娠利下不止。

阿膠艾葉酸石橊上三味。水煎溫服。

千金鐘乳湯治婦人肺胃虛寒。乳汁不通。

石鐘乳﹝四錢﹞甘艸﹝二錢﹞漏蘆﹝二錢﹞通艸栝蔞根﹝各五錢﹞

上五味。水煎溫服。一方。有桂心。

千金麥門冬散治婦人寒熱阻逆。乳汁不通。

麥門冬通艸理石﹝卽石膏之硬者﹞石鐘乳﹝等分﹞

上四味。爲散。先食酒服方寸匕。日三。﹝有熱。去鐘乳加漏蘆。如無理石。以石膏代之﹞

千金白薇散治妊娠肺熱遺尿。

白薇白芍﹝等分﹞

上二味。爲散。酒服方寸匕。日三夜二服。

千金芩術芍藥湯治妊娠腹中滿痛。叉手不得飲食。

黃芩﹝二錢﹞白術﹝六錢﹞白芍﹝四錢﹞

上三味。水煎分三服。半日令盡。微下水則易產。日飲一劑爲善。

全生白術散治妊娠子腫。

白術﹝一兩﹞姜皮大腹皮﹝去外垢內膜盡﹞橘皮茯苓﹝各半兩﹞

爲散。每服三錢。水煎。和滓。日三服。此方較澹寮五皮湯稍善。中間惟白術易桑皮。而功用懸殊。點鐵成金手也。

兔腦丸治妊娠難產。催生第一神方。

麝香﹝取當門子。一錢﹞明乳香﹝二錢半﹞母丁香﹝二錢﹞

上爲細末。揀臘月天醫日修合。活劈兔腦爲丸。如芡實大。朱砂爲衣。蠟和收藏。待臨盆腰痛兒不能下。用白湯囫圇送下。其子立產。兔用小者爲眞。若形如兔而大者。乃也。誤用則不驗。

卽眞兔之死者亦不驗。

瘦胎飲﹝卽枳殼散﹞治妊娠體肥。胎气不運。在九个月服。

黃芩﹝酒炒。一兩﹞白術﹝一兩﹞枳殼﹝炒。七錢半﹞

爲散。每服二錢。饑時砂仁湯下。不可多服。恐傷正气。瘦弱者勿服。

琥珀黑龍丹﹝局方﹞治死胎胞衣不下。敗血逆衝。

五靈脂﹝酒研。澄去砂﹞當歸川芎漧地黃良姜﹝各三兩﹞

上五味。入煬成罐內。鹽泥封固。炭火通紅。去火候冷研細。入下項藥。

琥珀百艸霜硫黃﹝各三錢半﹞花蕊石﹝﹞乳香﹝各三錢﹞

上五味。逐爲細末。同前藥和勻。米醋和丸。如彈子大。臨服以炭火通紅。投入生薑自然汁內。浸碎研化。以無灰酒入麝香少許。不時頻服一口。加童子小便尢宜。

二味參蘇飲治惡露入胞。脹大不能出。及產後敗血衝肺。喘滿面赤。大便溏泄者禁用。

人參蘇木﹝碎。各五錢﹞

水煎。入童子小便熱服。

千金牛膝湯治兒產胞衣不下。

牛膝瞿麥﹝各一兩﹞當歸通艸﹝各兩半﹞滑石﹝二兩﹞葵子﹝半升﹞

上六味。水煎。分三服。﹝一方。無滑石。有桂心一兩﹞

四烏一蘆茹丸﹝虛損門﹞膠艾湯﹝四物湯下﹞大黃甘遂湯﹝小承气湯下﹞抵當湯﹝抵當丸下﹞當歸芍藥散﹝四物湯下﹞小建中湯﹝桂枝湯下﹞溫經湯﹝四物湯下﹞加味逍遙散﹝虛損門﹞歸脾湯﹝保元湯下﹞小柴胡湯﹝方祖﹞四物湯﹝方祖﹞補中益气湯﹝保元湯下﹞十全大補湯﹝保元湯下﹞錢氏六味丸﹝崔氏八味丸下﹞八珍湯﹝四君子湯下﹞大溫經湯﹝四物湯下﹞逍遙散﹝虛損門﹞導痰湯﹝二陳湯下﹞滚痰丸﹝痰飲門﹞保元湯﹝方祖﹞藿香正气散﹝平胃散下﹞八物湯﹝四君子湯下﹞艾煎丸﹝四物湯下﹞

養胃湯﹝平胃散下﹞四物湯﹝四物湯下﹞桂枝湯﹝方祖﹞增損四物湯﹝四物湯下﹞六君子湯﹝四君子湯下﹞大建中湯﹝保元湯下﹞腎气丸﹝崔氏八味丸下﹞加減龍薈丸﹝伊芳尹三黃湯下﹞加減八味丸﹝崔氏八味丸下﹞獨參湯﹝保元湯下﹞人參養榮湯﹝保元湯下﹞三補丸﹝伊芳尹三黃湯下﹞朱砂安神丸﹝勞倦門﹞生料八味丸﹝方祖卽崔氏八味丸作湯﹞參苓白術散﹝四君子湯下﹞巽順丸﹝虛損門﹞烏骨雞丸﹝虛損門﹞異功散﹝四君子湯下﹞加減四物湯﹝四物湯下﹞二陳湯﹝方祖﹞平胃散﹝方祖﹞內補當歸建中湯﹝桂枝湯下﹞萆釐淸飲﹝小便不禁門﹞

局方七气湯﹝方祖﹞越鞠丸﹝郁門﹞大補丸﹝方祖﹞淸心蓮子飲﹝生脈散下﹞淸胃散﹝衄血門﹞四七湯﹝二陳湯下﹞香砂六君子湯﹝四君子湯下﹞佐金丸﹝方祖﹞二妙散﹝大補丸下﹞控涎丹﹝十棗湯下﹞聚精丸﹝虛損門﹞滋腎丸﹝大補丸下﹞附子湯﹝術附湯下﹞漧薑人參半夏丸﹝理中湯下﹞當歸散﹝四物湯下﹞理中湯﹝方祖﹞沈香降气散﹝气門﹞紫蘇飲﹝四物湯下﹞當歸補血湯﹝保元湯下﹞加味歸脾湯﹝保元湯下﹞升陽除濕湯﹝平胃散下﹞七味白術散﹝四君子湯下﹞胃風湯﹝四君子湯下﹞香殼散﹝蓄血門﹞下瘀血湯﹝小承气湯下﹞當歸活血湯﹝蓄血門﹞聖愈湯﹝保元湯下﹞香蘇散﹝傷寒門﹞胃苓湯﹝平胃散下﹞蔥白香豉湯﹝傷寒門﹞

涼膈散﹝方祖﹞枳實理中湯﹝理中湯下﹞小承气湯﹝方祖﹞黃連解毒湯﹝伊芳尹三黃湯下﹞桂枝白虎湯﹝白虎湯下﹞人參白虎湯﹝白虎湯下﹞濃朴湯﹝平胃散下﹞甘艸漧薑湯﹝理中湯下﹞濃朴生薑甘艸半夏人參湯﹝二陳湯下﹞黃芩芍藥湯﹝桂枝湯下﹞香連丸﹝佐金丸下﹞連理湯﹝理中湯下﹞千金三物膠艾湯﹝痢門﹞駐車丸﹝方祖﹞白頭翁加甘艸阿膠湯﹝痢門﹞生脈散﹝方祖﹞導赤散﹝暑門﹞加味淸胃散﹝衄血門﹞五苓散﹝方祖﹞黃芩淸肺飲﹝梔子豉湯下﹞川芎茶調散﹝頭痛門﹞千金托裏散﹝保元湯下﹞生地黃黃連湯﹝四物湯下﹞黑神散﹝衄血門﹞大七气湯﹝局方七气湯下﹞代抵當丸﹝抵當湯下﹞達生散﹝四物湯下﹞佛手散﹝四物湯下﹞五積散﹝平胃散下﹞加味佛手散﹝四物湯下﹞

卷十五

婦人門下

枳實芍藥散﹝金匱﹞治產後腹痛。煩滿不得臥。

枳實﹝燒令黑。勿太過﹞芍藥﹝等分﹞

上二味。杵爲散。服方寸匕。日三服。並主癰膿。以麥粥下之。方中枳實燒黑。全是散逐瘀積。故癰膿亦能主之。

竹葉湯﹝金匱﹞治產後中風。發熱面赤。喘滿而頭痛。

竹葉﹝一把﹞葛根防風桔梗桂枝人參甘艸﹝炙。各一錢﹞

大棗﹝四枚。﹞生薑﹝三片﹞

上九味。水煎服。溫覆使汗出。項彊。加附子。嘔者。加半夏。此桂枝湯去芍藥﹑加竹葉﹑葛﹑防﹑桔梗﹑人參。因方後所加附子。向來混入方內。故此著明。不便歸入方祖。以混檢閱。

竹皮大丸﹝金匱﹞治產後虛煩嘔逆。

生竹茹石膏﹝各半兩﹞甘艸﹝炙。一兩﹞桂枝白薇﹝各二錢半。﹞

上五味。末之。煮棗肉和丸。彈子大。以飲服一丸。日三夜二服。有熱。倍白薇。煩滿。加柏實。

千金三物黃芩湯﹝金匱﹞治產後煩熱。

黃芩﹝一錢﹞苦參﹝二錢﹞漧地黃﹝四錢﹞

上三味。水煎熱服。上三味。皆純陰苦寒傷胃滯血之藥。產後𨿽有煩熱。難以輕用。當時立方。必有質壯气盛。脈證俱實。能食便硬者。始堪任此。用者審之。﹝千金。義見中風門千金三黃湯下﹞

抵聖散治產後腹脇滿悶嘔吐。

人參半夏﹝各一兩﹞赤芍藥﹝六錢﹞澤蘭葉﹝四錢﹞橘皮﹝三錢﹞甘艸﹝炙。三錢﹞

爲散。每服四五錢。水煎。入薑汁數匙。和滓熱服。日二三度。以嘔吐止爲效。有瘀。加炮黑山楂肉半兩。按方中赤芍。

性味酸寒。非產後嘔吐者所宜。宜易赤茯苓下水止嘔爲當。此必傳寫之誤耳。

千金遠志湯治產後心悸恍惚。語言錯亂。

遠志肉麥門冬人參甘艸﹝炙﹞當歸桂心芍藥﹝各一錢﹞

茯苓﹝一錢半﹞生薑﹝三片﹞大棗﹝四枚﹞

上十味。水煎。去滓溫服。心胸逆气。加半夏七枚。

嚴氏淸魂散治產後气虛血暈。

人參川芎﹝各一兩﹞荊芥穗﹝二兩﹞澤蘭葉甘艸﹝炙。各八錢﹞

爲散。沸湯﹑溫酒各半盞。調服二錢。童便尢良。

辰砂七珍散治產後血虛不語。

人參菖蒲﹝各一兩﹞川芎﹝七錢半﹞細辛﹝二錢半﹞防風﹝四錢﹞甘艸﹝炙。三錢半。一作生地﹞

辰砂﹝水飛。三錢﹞

爲散。每服三錢。薄荷湯調服。肥人。加半夏﹑茯神﹑僵蠶。瘦人。加當歸﹑蠍尾﹑鉤藤。

局方調經散治產後敗血乘虛停積於五臟。循經流入於四肢。畱滯日深。腐壞如水。漸致身體面目浮腫。或因產敗血上干於心。心不受觸。致心煩躁。臥起不安。如見鬼神。言語顚倒。並宜服之。

赤芍藥沒藥﹝別研﹞桂心琥珀﹝別研﹞當歸﹝各一兩﹞麝香﹝別研﹞細辛﹝去苗。各半錢﹞

上七味。爲末和勻。每服一錢。溫酒入生薑汁少許服。大抵產後虛浮。醫人不識。便作水气治之。凡治水气。多以導水藥。極是虛人。夫產後旣虛。又以藥虛之。是謂重虛。往往因致枉夭。但服此藥。血行腫消卽愈。

千金當歸芍藥湯治產後虛羸。

當歸身﹝錢半﹞芍藥人參﹝各二錢﹞漧地黃﹝二錢半﹞桂心甘艸﹝各一錢﹞生薑﹝三片﹞

大棗﹝五枚﹞

上八味。水煎去滓。溫分三服。

琥珀地黃丸治產後惡露未淨。胸腹痛。小便不利。

琥珀﹝另研﹞延胡索﹝同糯米炒。去米﹞當歸﹝各一兩﹞蒲黃﹝四兩。生半。炒半﹞

生地黃﹝幹者。半斤﹞生薑﹝一斤﹞

右將地黃咀碎酒浸。生薑切片。各搗取汁畱滓。無油杓中用薑汁炒地黃滓。地黃汁炒姜滓各榦爲末。忌犯鐵器。煉白蜜丸。彈子大。每服一丸。空腹當歸煎湯調服。

千金甘竹茹湯。治產後內虛煩熱短气。

甘竹茹﹝一把﹞人參茯苓甘艸黃芩﹝各三錢﹞

上五味。水煎。分三服。

千金知母湯治產後乍寒乍熱。手足身溫。心胸煩滿。

知母﹝六錢﹞芍藥黃芩﹝各四錢﹞桂心甘艸﹝各二錢﹞

上五味。水煎。分三服。

千金淡竹茹湯治產後虛煩頭痛。短气欲絕。心中煩亂不解。

淡竹葉﹝一把﹞麥門冬﹝一兩﹞甘艸﹝三錢﹞小麥﹝一撮﹞生薑﹝三片﹞大棗﹝三枚﹞

上六味。水煎。分三服。虛悸不已。加人參。少食。加粳米。气逆。加半夏。

千金當歸芍藥湯治產後煩滿不安。

當歸﹝三錢﹞芍藥人參麥門冬﹝去心﹞漧地黃﹝各半兩﹞桂心﹝二錢﹞生薑﹝三片﹞

大棗﹝三枚﹐擘﹞粳米﹝一撮﹞

上九味。水煮。分三服。

千金茯神湯治產後衝悸。志意恍惚。語言錯謬。

茯神人參芍藥當歸﹝各六錢﹞桂心甘艸﹝各三錢﹞生薑﹝三片﹞

大棗﹝三枚﹞

上八味。水煎。分三服。

千金人參丸治產後大虛心悸。志意不安。恍惚恐畏。虛煩不眠少气。

人參茯苓麥門冬﹝去心﹞薯蕷﹝各二兩﹞澤瀉甘艸菖蒲漧薑桂心﹝各一兩﹞

上九味。爲末。蜜和棗膏丸。如梧子大。空心酒服二三十丸。日三夜一服。

千金蜀椒湯治產後心痛大寒。

蜀椒﹝二合。炒去汗。﹞芍藥當歸半夏甘艸﹝炙﹞桂心人參茯苓﹝各二錢﹞蜜﹝一合﹞生薑汁﹝半合﹞

上十味。先煮蜀椒令沸。納諸藥。去滓。入薑汁﹑蜜。禁勿冷食。此本金匱三物大建中。但飴與蜜稍變耳。

千金大巖蜜湯治產後心痛。

漧地黃當歸獨活甘艸﹝炙﹞芍藥桂心遠志肉細辛﹝各二錢﹞吳茱萸﹝去閉口者。半合﹞漧薑﹝炮。一錢﹞蜜﹝半盞﹞

上十一味。水煎去滓。納蜜重煎。溫分二服。

千金羊肉生地黃湯治產後三日腹痛。補中益髒。彊气力消血。

羊內﹝一斤﹞生地黃﹝二兩﹞人參當歸芍藥﹝各一兩﹞桂心芎甘艸﹝各半兩﹞

上八味。先煮羊肉。去滓煎藥。分四。日三夜一服。有風熱。去人參﹑地黃﹑肉桂。加防風﹑黃﹑生薑。咳嗽。本方加紫菀﹑款冬﹑細辛﹑五味。腰痛。本方加杜仲﹑黃﹑白術﹑附子﹑萆。

鹿茸散﹝千金﹞治婦人漏下不止。

鹿茸﹝酥炙。﹞阿膠﹝蛤粉炒。各三兩﹞烏賊骨﹝醋炒﹞當歸﹝各二兩﹞蒲黃﹝篩淨。二兩。生半。炒半﹞

上五味。爲散。溫酒調服方寸匕。日三服。本方去阿膠﹑烏賊骨。名蒲黃散。治同前。

野狼牙湯治婦人陰中生瘡蝕爛。

野狼毒牙﹝一兩﹞

上一味。水煎。取汁半盞。以綿纏箸頭如繭。浸湯瀝陰中。日三四徧。

小柴胡湯﹝方祖﹞大承气湯﹝小承气湯下﹞當歸生薑羊肉湯﹝疝門﹞下瘀血湯﹝抵當湯下﹞陽旦湯﹝桂枝湯下﹞

白頭翁加甘艸阿膠湯﹝痢門﹞內補當歸建中湯﹝桂枝湯下﹞佛手散﹝四物湯下﹞八珍湯﹝四君子湯下﹞

十全大補湯﹝保元湯下﹞芎歸湯﹝四物湯下﹞二陳湯﹝方祖﹞琥珀黑龍丹﹝本門上﹞失笑散﹝本門上﹞

龍齒淸魂散﹝顫振門﹞花蕊石散﹝虛損門﹞五積散﹝平胃散下﹞平胃散﹝方祖﹞來復丹﹝金液丹下﹞

二味參蘇飲﹝本門上﹞理中湯﹝方祖﹞沈香降气散﹝气門﹞六君子湯﹝四君子湯下﹞桃仁承气湯﹝小承气湯下﹞

四烏湯﹝四物湯下﹞當歸芍藥散﹝四物湯下﹞膠艾湯﹝四物湯下﹞導痰湯﹝二陳湯下﹞

地黃飲子﹝中風門﹞

柴胡淸肝散﹝小柴胡湯下﹞獨參湯﹝保元湯下﹞四物湯﹝方祖﹞當歸補血湯﹝保元湯下﹞

補中益气湯﹝保元湯下﹞

錢氏六味丸﹝崔氏八味丸下﹞增損四物湯﹝四物湯下﹞醋煎散﹝本門上﹞參蘇飲﹝傷寒門﹞

增損柴胡湯﹝小柴胡湯下﹞

柴胡四物湯﹝小柴胡湯下﹞指迷七气湯﹝局方七气湯下﹞局方七气湯﹝方祖﹞逍遙散﹝虛損門﹞香砂六君子湯﹝四君子湯下﹞

越鞠丸﹝郁門﹞桔梗湯﹝方祖﹞小建中湯﹝桂枝湯下﹞異功散﹝四君子湯下﹞旋復花湯﹝本門上﹞

生脈散﹝方祖﹞都气丸﹝崔氏八味丸下﹞靈砂丹﹝金液丹下﹞四君子湯﹝方祖﹞歸脾湯﹝保元湯下﹞

黃建中湯﹝桂枝湯下﹞香蘇散﹝傷寒門﹞人參敗毒散﹝小柴胡湯下﹞蔥白香豉湯﹝傷寒門﹞伏龍肝湯丸﹝痢門﹞

烏骨雞丸﹝虛損門﹞人參養榮湯﹝保元湯下﹞玉燭散﹝四物湯下﹞大柴胡湯﹝小柴胡湯下﹞

五苓散﹝方祖﹞

四神散﹝四物湯下﹞川芎茶調散﹝頭痛門﹞養胃湯﹝平胃散下﹞甘艸漧薑湯﹝理中湯下﹞

枳實理中湯﹝理中湯下﹞

千金伏龍肝湯﹝本門上﹞代抵當丸﹝抵當湯下﹞四七湯﹝二陳湯下﹞紫蘇飲﹝四物湯下﹞

當歸拈痛湯﹝濕門﹞

加味逍遙散﹝虛損門﹞加味歸脾湯﹝保元湯下﹞淸胃散﹝衄血門﹞千金芎湯﹝四物湯下﹞

腎气丸﹝崔氏八味丸下﹞

千金鐘乳湯﹝本門上﹞千金麥門冬散﹝本門上﹞豬膚髮煎﹝黃癉門﹞益气養營湯﹝四君子湯下﹞崔氏八味丸﹝方祖﹞

豆豉餅﹝癰疽門﹞龍膽瀉肝湯﹝脇痛門﹞加減八味丸﹝崔氏八味丸下﹞

卷十五

嬰兒門上

千金紫丸治小兒變蒸發熱不解。並挾傷寒溫熱汗後熱不歇。及腹中有痰癖。哺乳不進。乳則吐。食癇先寒後熱。

赤石脂代赭石﹝各一兩﹞巴豆﹝三十粒。去油﹞杏仁﹝五十枚。去皮尖。﹞

上四味。爲末。加蜜少許。密器中收。三十日兒麻子大一丸。與少乳令下。食頃後與乳勿令多。至半日當小下熱除。

百日兒如小豆一丸。夏月多熱。善令發疹。愼用。紫丸無所不療。𨿽下不虛人。

千金黑散治小兒變蒸。中挾時行溫病。或非變蒸時而得時行者。

麻黃﹝淨末。二錢﹞杏仁﹝別研。二錢﹞大黃﹝淨末。一錢﹞

上三味和勻。內密器中。一月兒服小豆大一枚。以乳汁和服。抱令得汗。汗出溫粉粉之。勿見風。百日兒服棗核大一枚。溫粉方。用龍骨﹑牡蠣各爲細末。取淨三錢。入生黃末三錢。和粳米粉一兩。稀絹包緩緩撲之。

大連翹湯治濕毒利小便。

連翹瞿麥車前木通滑石﹝研﹞當歸赤芍防風荊芥柴胡﹝各一錢﹞蟬蛻黃芩﹝酒炒﹞山梔﹝炒黑﹞甘艸﹝炙。各七分﹞

水煎。食前熱服。熱甚。加酒大黃。兒小量與。本方去山梔加紫艸。名連翹防風湯。治痘疹熱毒壅閉。小便不通。

鉤藤散治胎驚夜啼。

鉤藤鉤茯神茯苓川芎木香芍藥當歸﹝各一錢﹞

甘艸﹝炙。五分﹞

爲散。每服一錢匕。入姜﹑棗煎服。心經有熱面赤。去木香加朱砂少許。驚搐。加蠍尾五分。

柳華散治口瘡赤爛。

黃柏﹝炒。爲細末﹞蒲黃靑黛人中白﹝過。等分﹞

爲散。臨用加冰片少許。再研敷之。

辰膏治口噤目閉。啼聲不出。吐乳不化。

辰砂牙硝﹝各一錢﹞硼砂全蠍﹝各五分﹞珍珠麝香﹝各三分﹞

共爲細末。入生白蜜研膏。每用豆大許。薄荷湯下。潮熱。甘艸湯下。月內兒塗乳頭。令兒吮之。

胡黃連丸治熱疳。

胡黃連川黃連﹝各半兩﹞朱砂﹝二錢。另研﹞

爲末。塡入豬膽中。以綫紮懸掛銚中。酸漿水煮數沸。取出入蘆薈﹑麝香各二錢。飯糊丸。如麻子大。每服一二十丸。

米湯下。若熱疳生虫。去朱砂加蕪荑仁﹑鶴虱﹑靑皮﹑雷丸。

貼囟法治百日內嬰兒發搐。

麝香﹝一分﹞蠍尾蜈蚣﹝炙。去足。各五分﹞牛黃﹝三分﹞靑黛﹝三分﹞薄荷葉﹝三分﹞

上除牛黃。先搗蠍尾等五味。各取淨末。再入牛黃細研。煮紅棗肉和成膏。塗綿貼囟上。四邊略出一指。以手烘暖。頻頻熨之。

祕旨安神丸治心經虛熱。睡中驚悸夜啼。

人參棗仁茯神半夏﹝制。各一錢﹞當歸橘紅芍藥﹝各七分﹞

五味子﹝七粒﹞甘艸﹝炙。三分﹞

爲末。薑汁和丸。芡實大。每服一丸。薄荷湯化下。

大靑膏治驚搐吐瀉身溫。

天麻﹝錢半﹞靑黛﹝二錢﹞白附子幹蠍﹝去毒。各三錢﹞烏梢蛇肉﹝酒煮。焙漧。三錢﹞天竺黃﹝二錢﹞

麝香﹝三分﹞朱砂﹝飛淨。五分﹞

爲末。生白蜜和膏。每服豆大許。月中兒半粒。薄荷湯化下。或塗乳頭吮之。

鉤藤飲治脾虛傷風。身熱足冷。欲成慢驚。

鉤藤鉤蟬蛻防風人參麻黃白僵蠶﹝炒﹞天麻蠍尾﹝去毒。各五分﹞川芎甘艸﹝炙。各三分﹞麝香﹝一分。另研。﹞

水煎。溫分二三服。愚按慢驚屬脾胃虧損所致。前方乃辛溫散表之藥。無調補之功。須審而用之。徐用誠云。小兒脾虛傷風。身熱足冷。欲成慢驚。用鉤藤飲。然必大便實者爲宜。若吐瀉痰逆。身無大熱。

而四肢淸冷。當用烏蠍六君。此湯非所宜也。

抱龍丸﹝局方﹞治急驚。

陳膽南星﹝一兩﹞天竺黃﹝三錢﹞辰砂﹝飛淨。半入劑。半爲衣﹞雄黃﹝各錢半﹞麝香﹝五分﹞

上五味。爲末。甘艸湯丸。皂角子大。辰砂爲衣。每服一丸。薄荷湯化下。服後嘔吐稠痰卽愈。如痘疹發驚。去辰砂易琥珀三錢。

利驚丸治急驚發熱。喘脹腹滿。大小便祕。

天竺黃輕粉靑黛﹝各一錢﹞黑牽牛﹝頭末微炒。三錢﹞

爲末。蜜丸。豌豆大。一歲兒服一丸。薄荷湯化下。

羌活散﹝卽人參羌活散﹞治傷寒驚熱。

羌活獨活柴胡前胡川芎茯苓桔梗枳殼廣皮天麻人參﹝等分﹞甘艸﹝減半﹞

爲散。每服一二錢。加生薑一片。簿荷五葉。水煎去滓。稍熱服。取微汗效。

千金射幹湯治小兒發熱喘咳。喉中水雞聲。

射幹麻黃紫菀甘艸半夏桂枝﹝各一錢﹞生薑﹝一片﹞

大棗﹝三枚﹞

上八味。水煮分三服。服後熱除而喘咳不已。本方去麻黃﹑射幹﹑大棗。加細辛﹑款冬﹑阿膠﹑白蜜。

千金龍膽湯治嬰兒出腹。血脈盛實。寒熱溫壯。四肢驚掣。發熱大吐者。若已能進哺。食入不消。壯熱及變蒸驚癇。方悉主之。

龍膽鉤藤鉤柴胡黃芩桔梗芍藥茯苓甘艸﹝各一錢﹞蜣螂﹝二枚﹞大黃﹝三錢﹞

上十味。以水一升。煎五合。兒生一日至七日。分一合爲三服。兒生八日至十五日。分一合半爲三服。兒生十六日至二十日。分二合爲三服。兒生二十一日至三十日。分三合爲三服。兒生三十一日至四十日。盡以五合爲三服卽止。勿再服也。

益黃散﹝局方﹞治脾虛乳食不化。

陳皮﹝一兩﹞靑皮訶子肉﹝煨﹞甘艸﹝炙。各半兩﹞丁香﹝二錢﹞

上爲散。每服二三錢。水煎服。或黑糖調服一錢。益黃不用補益中州。反用陳靑二橘辟除陳气。其旨最微。嬰兒久瀉連綿不已。乳食積滯於內。故需二皮專理肝脾宿蔭。卽兼訶子以兜澀下脫。丁香以溫理中州。甘艸以和脾气。深得瀉中寓補之法。非洞達斯義。難與言至治也。

肥兒丸﹝局方﹞治食積五疳。頭項結核。臂瘦發稀。發熱作渴。口疳目翳。小便色白。腹大靑筋等證。

肉豆蔻﹝煨﹞使君子﹝去殼。焙﹞麥﹝炒﹞黃連﹝薑汁炒黑色﹞神曲﹝炒。各五兩﹞檳榔﹝二十枚。勿見火﹞木香﹝二兩。勿見火﹞

上七味。爲末。蒸餅調糊。稍加白蜜。丸如彈子大。每服一丸。空心米飲調服。﹝汪石山。加白術五兩。山楂肉枳實各二兩﹞此方近世所傳。尙多胡黃連﹑雷丸﹑蕪荑等味。大苦大寒。大傷元气。而因名誤實。故世喜服之。意謂有益於兒也。曷知立方之義。本爲疳熱腹脹羸瘦。故用祛熱伐肝之劑。消去疳積。元气得復。兒自肥矣。若本無疳熱服之。與引寇破家何異。嘗見富有之家。從幼好服此丸。至十歲外漸至蒸熱咳嗽。蓋緣眞陽虧損。不能振生發之令而成童勞者不少。柰何習俗成風。多所未悟。因特表而出之。

加味陷胸丸治痰積痞滿。疳熱喘嗽。

黃連﹝薑汁炒﹞半夏﹝姜制﹞栝蔞實焰硝﹝各三錢﹞輕粉﹝二錢半﹞滑石﹝飛淨。

一兩﹞

煉白蜜丸。芡實大。大兒五六丸。周歲兒一丸。沸湯調化服。

蟾蜍丸治無辜疳。

蟾蜍﹝大者。數枚﹞

以糞蛆三杓。置桶中。以尿浸之。將蟾活搗爛。與蛆食之一晝夜。用布袋盛蛆。置急流水中漂淨。取出瓦上焙漧。入麝少許。陳米飯丸。麻子大。每服二三十丸。米湯或砂糖湯服之。一服虛熱退。二服煩渴止。三服瀉利愈。或用陳米炒爲粉。入糖霜作餅服之亦可。

馬鳴散治口舌生瘡。痘後疳爛。

人中白﹝。一錢﹞蠶蛻紙﹝如無。僵蠶代之﹞五倍子﹝生半。半﹞白礬﹝生半。

枯半﹞硼砂﹝生半。半。各五分﹞

爲散。先以靑布蘸水拭淨。用鵝翎管吹口中患處。

蘭香散治鼻疳赤爛及癘風證。

蘭香葉﹝二錢。卽香艸﹞銅綠輕粉﹝各五分﹞

爲散。幹摻患處。幹者香油調敷。

白粉散治諸疳瘡。

烏骨﹝三錢﹞白芨﹝二錢﹞輕粉﹝一錢﹞

爲散。漿水洗。拭漧敷之。

如聖丸治熱疳善食腹大。

使君子肉﹝二兩﹞胡黃連川黃連白蕪荑仁﹝炒。各一兩﹞幹蟾﹝五枚。存性﹞

麝香﹝五分﹞

上爲末。蜜丸。彈子大。每服一丸。人參湯化下。

木香丸治冷疳泄瀉少食。

木香肉豆蔻砂仁﹝炒。各三錢﹞麝香﹝一錢﹞續隨子﹝去油。三錢﹞幹蟾﹝三枚。燒存性﹞

爲末。蜜丸綠豆大。每服五丸至十五丸。薄荷湯送下。虛者。去續隨子加姜﹑桂﹑參﹑術。

止汗散治睡中多汗。

故蒲扇﹝燒存性﹞

爲末。每服一二錢。溫酒或烏梅湯調服。蒲灰止血利小便。與蒲黃不異。汗卽血之液。

故取多曾沾汗之舊扇燒灰。主治睡汗。同气相求之妙。世醫都未悟也。

石南散治小兒通睛。

石南葉﹝一兩﹞藜蘆﹝三分﹞瓜蒂﹝七枚﹞

爲細末。每用少許吹鼻中。日三。內服牛黃平肝藥。

龜胸丸治龜胸髙起。

大黃﹝酒煨﹞麻黃﹝去節﹞百合桑皮﹝薑汁炒﹞木通枳殼甜葶藶﹝微炒﹞

杏仁﹝炒黑﹞芒硝﹝等分﹞

上七味。爲細末。以杏仁﹑芒硝同研如脂。蜜和丸。如芡實大。每服一丸。蔥白湯化下。

菖蒲丸治心气不足。不能言語。

石菖蒲赤茯苓﹝各三錢﹞人參﹝五錢﹞丹參﹝二錢﹞天門冬﹝烘熱去心切焙﹞麥門冬﹝去心﹞

遠志肉﹝甘艸制﹞甘艸﹝炙﹐各一錢﹞

爲末。蜜丸。赤豆大。朱砂爲衣。每服二三十丸。空心燈心湯下。

淸胃散﹝衄血門﹞異功散﹝四君子湯下﹞瀉黃散﹝癘風門﹞六味地黃湯﹝崔氏八味丸下﹞

崔氏八味丸﹝方祖﹞

逍遙散﹝虛損門﹞保元湯﹝方祖﹞六君子湯﹝四君子湯下﹞溫脾散﹝四君子湯下﹞

人參安胃散﹝保元湯下﹞

活命飲﹝癰疽門﹞四物湯﹝方祖﹞補中益气湯﹝保元湯下﹞小續命湯﹝續命湯下﹞白餅子﹝備急丸下﹞

柴胡淸肝散﹝小柴胡湯下﹞瀉靑丸﹝下血門﹞朱砂安神丸﹝勞倦門﹞辰砂妙香散﹝溲血門﹞加味導痰湯﹝二陳湯下﹞

四君子湯﹝方祖﹞人參敗毒散﹝小柴胡湯下﹞桂枝湯﹝方祖﹞烏蠍六君子丸﹝四君子湯下﹞

加味淸胃散﹝衄血門﹞

加味逍遙散﹝虛損門﹞丁香楝實丸﹝疝門﹞加味通心散﹝疝門﹞保和丸﹝傷飲食門﹞惺惺散﹝四君子湯下﹞

龍膽瀉肝湯﹝脇痛門﹞理中湯﹝方祖﹞錢氏白術散﹝四君子湯下﹞淸涼飲﹝燥門﹞大柴胡湯﹝小柴胡湯下﹞

麻黃湯﹝方祖﹞參蘇飲﹝傷寒門﹞二陳湯﹝方祖﹞桔梗湯﹝方祖﹞涼膈散﹝方祖﹞

小靑龍湯﹝桂枝湯下﹞三拗湯﹝麻黃湯下﹞金匱麥門冬湯﹝咳嗽門﹞養胃湯﹝平胃散下﹞

玉露散﹝白虎湯下﹞

吳茱萸湯﹝嘔吐噦門﹞小柴胡湯﹝方祖﹞香連丸﹝佐金丸下﹞理苓湯﹝理中湯下﹞升陽益胃湯﹝保元湯下﹞

五苓散﹝方祖﹞黃連犀角散﹝痢門﹞梔子仁湯﹝梔子豉湯下﹞黃芩淸肺飲﹝梔子豉湯下﹞

滋腎丸﹝大補丸下﹞

蘆薈丸﹝婦人門上﹞四神丸﹝泄瀉門﹞消積丸﹝備急丸下﹞塌气丸﹝傷飲食門﹞

瀉心湯﹝伊芳尹三黃湯下﹞

導赤散﹝暑門﹞梔子豉湯﹝方祖﹞酸棗湯﹝虛損門﹞當歸補血湯﹝保元湯下﹞竹葉石膏湯﹝白虎湯下﹞

人參白虎湯﹝白虎湯下﹞三補丸﹝伊芳尹三黃湯下﹞十全大補湯﹝保元湯下﹞茵陳蒿湯﹝濕門﹞化虫丸﹝虫門﹞

烏梅丸﹝理中湯下﹞沈香降气散﹝气門﹞沖和養胃湯﹝保元湯下﹞煮肝散﹝目門﹞益气聰明湯﹝保元湯下﹞

決明雞肝散﹝目門﹞梔子淸肝散﹝耳門﹞消風散﹝咳嗽門﹞小烏沈湯﹝衄血門﹞止衄散﹝衄門﹞

十補丸﹝崔氏八味丸下﹞獨參湯﹝保元湯下﹞生地黃黃連湯﹝四物湯下﹞

卷十五

嬰兒門下

百祥丸治痘瘡黑陷。喘脹便祕。

紅芽大戟﹝去傍枝。煮軟去骨﹞

棗肉和丸。粟米大。三歲兒十丸。黑芝麻湯送下。

宣風散治痘毒腫乘腎。腹脹黑陷。

尖檳榔﹝二个﹞橘皮靑皮甘艸﹝各二錢﹞牽牛頭末﹝四錢﹞

爲散。三歲兒一錢匕。蜜水調服。﹝準繩。無靑皮﹞

紫艸飲治痘疹血熱。口渴不能起發。

紫艸﹝一錢。一作紫鉚﹞甘艸﹝炙。五分﹞黃﹝錢半﹞糯米﹝一撮﹞

水煎。日再服。一方。無黃﹑糯米。多人參﹑蟬蛻﹑穿山甲。治气虛血熱。一方。無黃﹑糯米。多歸﹑芍﹑麻黃。治血熱復感風寒。不能起發。按紫艸飲本方。系保元湯去參易紫艸之制。更疊一味。而气血攸分。且補中寓發。直是大匠運斤。足補桂巖未迨。

消毒飲治痘疹咽痛而起發遲。

鼠粘子﹝研。錢半﹞甘艸﹝五分﹞荊芥﹝一錢﹞

水煎。日二服。

化毒湯治痘已發。毒盛不能起脹。

紫艸茸﹝一錢﹞甘艸升麻蟬蛻﹝各五分﹞地骨皮黃芩﹝各七分﹞糯米﹝一撮﹞

水煎。日再服。

加味四聖散治痘灌漿時。熱渴引水或作癢。

紫艸茸﹝一錢﹞甘艸﹝五分﹞黃﹝一錢﹞木通﹝七分﹞川芎﹝五分﹞木香﹝三分﹞人參﹝一錢﹞

蟬蛻﹝七枚﹞

水煎。熱服。

紫艸木通湯治痘疹行漿時。气虛血熱。小便不利。不能起發。

紫艸﹝一錢﹞甘艸﹝五分﹞木通﹝六分﹞人參茯苓﹝各一錢﹞糯米﹝一撮﹞

水煎。不時溫服。

快斑湯﹝卽人參快斑散﹞治痘毒盛。起發遲而作癢。

紫艸﹝一錢﹞甘艸﹝五分﹞木通﹝六分﹞人參﹝一錢﹞芍藥﹝一錢﹞蟬蛻﹝七枚﹞

水煎。熱服。一方。多當歸﹑防風。一方。無芍藥。多當歸﹑防風﹑木香。

鼠粘子湯治痘疹咽喉腫痛。

鼠粘子﹝錢半﹞甘艸﹝五分﹞荊芥﹝七分﹞防風﹝六分﹞

水煎。不時溫服。

如聖飲治痘出不快。咽喉不利。

鼠粘子﹝一錢﹞甘艸﹝五分﹞荊芥﹝七分﹞桔梗﹝六分﹞防風﹝五分﹞麥門冬﹝一錢﹞竹葉﹝十片﹞

水煎。不時溫服。一方。無竹葉。有黑參。

獨聖散治痘瘡毒盛伏陷。

鼠粘子僵蠶﹝炒研﹞紫艸茸﹝等分﹞

水煎。日二三服。

陳氏木香散治痘瘡泄瀉後。虛寒癢塌。

木香大腹皮肉桂半夏靑皮﹝炒﹞柴胡人參赤茯苓甘艸﹝炙﹞訶子肉丁香﹝等分﹞

爲散。每服一二錢。加姜﹑棗煎服。自汗癢塌。去腹皮﹑靑皮﹑柴胡。加黃﹑白術﹑糯米。

陳氏異功散治痘瘡灰白伏陷。大渴泄瀉。

木香當歸身茯苓肉桂肉豆蔻丁香熟附子人參白術半夏濃朴橘皮﹝等分﹞

爲散。每服二三錢。入姜﹑棗煎服。

參四聖散治痘胃虛少食。發熱作渴而起發遲。

人參黃白術﹝各一錢﹞紫艸茸茯苓芍藥﹝各八錢﹞當歸﹝七分﹞

木通﹝六分﹞防風甘艸川芎﹝各五分﹞粳米﹝一撮﹞

水煎。熱服。

白螺散治痘濕不收。

白螺殼﹝陳年土墻內者。過﹞

爲散。痘瘡濕處幹摻之。

金華散治痘後肥疳。

黃連黃芩黃柏大黃黃丹﹝等分﹞輕粉﹝減半﹞麝香﹝少許﹞

爲散。瘡濕則幹摻。燥則豬脂調敷。

生肌散治疳蝕不斂。膿血雜流。

黃連黃柏甘艸五倍子地骨皮﹝等分﹞

爲散。幹摻瘡上。

白虎化斑湯治痘後火悶。不得發出。

石膏﹝生用﹞知母生甘艸蟬蛻麻黃大黃﹝生用﹞黃芩連翹黑參竹葉水煎。大劑頻服。

大黃甘艸湯﹝金匱﹞治痘爲痰悶。不得發出。

大黃﹝一倍﹞甘艸﹝生。減半﹞

水煎。頻服取吐。不應。更服。金匱本方用大黃四倍於甘艸。治食已卽吐。專取大黃之沈降。以泄逆滿之滯。此用大黃再倍於甘艸。治痰悶痘閉。反借甘艸之上溢以湧固結之積。一方小變。

而功用不同若此。

椒梅丸治痘爲虫悶。不得發出。

秦椒﹝三錢﹞烏梅黃連﹝各一錢﹞

爲末。飴糖丸。如黍米大。量兒大小分二三服。服後須臾得入虫口。次與紫艸承气湯下之。

豬尾膏治痘倒。心神不寧。

小豬尾尖上刺血數滴。入冰片少許。辰砂末一錢。同研成膏。分作三五服。木香湯化下。

柴胡飲治痘瘡初起熱甚。表裏俱實。

柴胡防風荊芥黑參﹝各八分﹞大黃﹝二錢﹞黃芩滑石﹝各錢半﹞

甘艸﹝五分﹞

水煎。不時服。

犀角消毒飲治痘瘡發疔。胃熱咽腫便祕。

犀角﹝七分﹞連翹鼠粘子﹝各一錢﹞荊芥﹝六分﹞甘艸防風﹝各五分﹞忍冬﹝錢半﹞

水煎。不時服。

羌活湯治痘疹未報點時。熱甚不發。頭痛腹脹。

羌活防風﹝各八分﹞荊芥紫蘇﹝各七分﹞川芎﹝四分﹞赤芍﹝六分﹞枳殼﹝八分﹞

山楂﹝一錢﹞木通﹝五分﹞甘艸﹝生。三分﹞蔥白﹝一莖﹞生薑﹝一片﹞

水煎。熱服。

珍珠散治痘疔。

珍珠﹝生。研﹞綠豆﹝生。研﹞豌豆﹝燒存性﹞發灰﹝等分﹞

爲散。胭脂調。銀鍼挑破。口含淸水。吮去毒血。塗之。一方。無綠豆。加冰片少許。

三仙散治痘疔。

紫花地丁番白艸當歸尾爲散。水煎。溫服。

升均湯治痘出隱隱不起。面上紅暈成片。根窠瑣屑者。

人參蘆白術蘆茯苓甘艸﹝生﹞防風蘆桔梗蘆水煎。頓服取吐。痰出气升。痘自起矣。一方。無防風。有升麻。

羚羊解毒湯治痘初起。根窠不分。顴頰一片如朱塗。以此湯分之。

紫艸黑參﹝各一錢﹞柴胡﹝八分﹞荊芥﹝六分﹞蟬蛻﹝四分﹞川芎﹝五分﹞紅花﹝三分﹞山楂﹝一錢﹞連翹﹝八分﹞木通﹝七分﹞羚羊角尖﹝鎊細。一錢﹞

水煎。去滓。入羚羊角末。攪勻服之。

化斑湯治痘與斑夾出。用此消斑起痘。

黑參﹝二錢﹞鼠粘子﹝一錢﹞柴胡﹝八分﹞荊芥防風﹝各六分﹞連翹﹝七分﹞

木通﹝八分﹞枳殼﹝七分﹞蟬蛻﹝五分﹞生甘艸﹝四分﹞燈心﹝二十莖﹞淡竹葉﹝十五片﹞

水煎。溫日二三服。

解毒飲子治痘爲風寒所遏而起發遲。

柴胡﹝八分﹞紫艸﹝六分﹞防風﹝七分﹞白芷﹝五分﹞荊芥﹝七分﹞鼠粘子﹝一錢﹞川芎蟬蛻木通﹝各五分﹞

水煎。熱服。本方去白芷加黃芩﹑羌活。名荊防解毒飲。

透肌散﹝卽人參透肌散﹞治痘發遲作癢。大便不實。

人參白術茯苓芍藥紫艸﹝各一錢﹞甘艸﹝五分﹞蟬蛻﹝七枚﹞

當歸木通﹝各六分﹞糯米﹝一撮﹞

水煎。日再服。

紫艸快斑湯治痘色不紅活。不能起發。

紫艸芍藥﹝各一錢﹞甘艸﹝五分﹞木通﹝六分﹞蟬蛻﹝七枚﹞

水煎。熱服。日再。

二寶散治痘頂色白。肉紅腫而痘反不腫。或黑陷不起。

生玳瑁犀角﹝等分﹞

爲散。入豬心血少許。紫艸湯調服。

大鼠粘子湯治痘色紅根散不長髮。

鼠粘子﹝錢半﹞甘艸﹝五分﹞當歸﹝七分﹞黃連翹﹝各一錢﹞柴胡黃芩地骨皮﹝各八分﹞

水煎。溫服。

四聖散治痘出不快。將欲倒。

紫艸茸黃﹝各一錢﹞甘艸﹝五分﹞木通﹝六分﹞

水煎。熱服。日三。大便祕。加枳殼。大便如常。加糯米。气虛少食。加人參。按四聖散。乃起痘幹紫倒之專藥。其功在於紫艸茸一味。世醫鹹用紫艸代充。是以用多不效。原夫紫艸茸。本名紫鉚。乃蟻穴麒麟竭樹脂凝結而成。

不但可以活血起脹。兼得虫毒。攻發內陷之邪最銳。且無鹹寒過潤作瀉之虞。蓋緣紫鉚之功。

甚於紫艸。故有紫艸茸之名。其實非一物也。

奪命丹治痘觸邪。黑陷不起。

麻黃﹝去節。蜜酒拌炒﹞升麻山豆根紅花大力子連翹蟬蛻紫艸茸人中黃﹝等分﹞

爲末。蜜酒和丸。辰砂爲灰。兒大者二錢。中者錢半。小者一錢。薄荷湯化下。

托裏快斑湯治痘起發遲而熱不止。及痂後發熱。

紫艸黃鼠粘子連翹﹝各一錢﹞木通﹝六分﹞當歸﹝七分﹞甘艸桂枝川芎防風﹝各五分﹞木香﹝三分﹞蟬蛻﹝七枚﹞淡竹葉﹝十片﹞

水煎。溫服。

羌活救苦湯治痘頭面太多。及大頭證。

羌活白芷川芎蔓荊防風桔梗黃芩連翹升麻葶藶人中黃﹝等分﹞

水煎。不時熱服。

攻毒湯治痘出不快。伏陷倒。大便實者宜之。

大鱔魚頭。丹雄鷄頭。鮮筍尖各三五枚。加生薑三五片。淡水煮熟。加酒釀少許。令兒先飲汁。次食雞冠筍尖。余俱不用。﹝如無鱔魚頭。�魚代之。﹞

豆蔻丸治痘出气虛。吐利不止。

肉豆蔻木香砂仁龍骨﹝過。水飛﹞訶子肉﹝煨﹞赤石脂枯礬﹝減半﹞

爲末。神曲糊丸。黍米大。周歲兒二十丸。米飲下。

當歸丸治熱入血分。大便祕結三五日不通。

當歸﹝五錢﹞黃連﹝二錢﹞大黃﹝酒蒸。三錢﹞紫艸﹝三錢﹞甘艸﹝一錢﹞

先取當歸﹑紫艸熬成膏。以三味爲細末。膏和爲丸。彈子大。每用一丸。水煎三五沸。和滓服之。不下。再服。以利爲度。

加味消毒飲治痘疹血熱。咽喉不利。

鼠粘子﹝錢半﹞甘艸﹝五分﹞荊芥﹝七分﹞紫艸﹝一錢﹞防風﹝六分﹞糯米﹝一撮﹞

水煎。不時服。

解毒防風湯治痘漧燥毒盛。

防風地骨皮黃芍藥荊芥鼠粘子枳殼﹝等分﹞

水煎。不時熱服。一方。多升麻﹑葛根。

神應奪命丹治痘觸寒邪。肌表固閉。黑陷不起。

辰砂﹝以絹囊盛。綫懸箸上。同升麻麻黃紫艸連翹四味。用新汲水入砂鍋內桑柴火煮一晝夜。

取出辰砂研細。將藥汁濾淨飛砂。取淨二錢﹞麻黃﹝連根節。蜜酒炙。八分﹞蟬蛻﹝去翅足。三分﹞

紫艸﹝酒洗。五分﹞紅花﹝五分﹞眞蟾酥﹝三分﹞穿山甲﹝酒炙。五分﹞

爲末。用醇酒杵和。分作十丸。周歲兒半丸。二歲者一丸。大者不過三丸。熱酒化下。暖覆取汗。汗出痘亦隨發也。必擇天醫生气日修合佳。

神授散治痘黑陷切牙。昏熱悶亂。煩躁不寧。

人牙﹝酥炙。﹞苦參﹝各五錢﹞紫艸生地黃犀角﹝鎊﹞麥門冬﹝去心。各六錢﹞

黃芩﹝酒炒﹞

燒人矢﹝童男者。各二錢﹞

爲散。醇酒調服一錢五分。日二夜一。良久痘起光潤而惡候除。不能酒者。糯米飲調服。

至寶丹治痘脾胃虛寒。肢冷不食。伏陷不起。

以生糯米與黃色雄狗飽食。取矢中米淘淨。炙幹研細。每兩入麝香三分。隨證用溫補脾胃藥。

或獨參﹑保元送下。

無價散治痘毒傷胃黑陷。

取臘月人矢幹者燒灰爲散。砂糖湯調服方寸匕。服後卽變紅活。

人牙散治痘瘡寒閉。毒邪干腎而黑陷手足淸。

人牙燒存性。爲極細末。每服四五分至一錢。豬尾血調紫艸湯下。古方入麝少許。酒釀調服。錢氏云。痘疹最怕麝與酒觸。恐防發癢。

珍珠人牙散治痘瘡毒伏心腎。黑陷神昏。

人牙﹝。五錢﹞珍珠﹝一錢﹞血竭﹝五分﹞

爲散。每服四五分。酒漿調服。

桑虫漿治痘气虛毒盛。白陷不起。

生桑樹內虫一二枚蒸熟。酒釀搗絞。燉服之。

地龍酒治痘血熱毒盛。黑陷不起。

治地龍五七枚。同烏芋搗絞。入酒漿少許。燉熱服之。

雞冠血治痘靑幹紫黑陷。血熱毒盛者。

穿山甲炮研極細。每用五六分至一錢。刺老雄鷄冠上血數滴。酒釀調勻燉熱服。

牛李膏﹝一名必勝膏﹞治痘黑陷不起。

牛李子﹝一名鼠李子。又名烏絳子。俗名綠子。可以染綠﹞一味。熬膏收幹。丸如皂子大。桃膠煎湯化下。如無鮮者。幹者熬膏用之。

棗變百祥丸治痘瘡黑陷便祕。

大棗﹝十枚。擘﹞大戟﹝二兩。去骨。﹞

上二味。煮爛去大戟。將棗搗丸。如綠豆大。周歲兒十丸。紫艸湯或木香湯下。從少至多。以利爲度。

周天散治痘黑陷。項彊直視。喘脹發搐。

地龍﹝去土。焙漧。二兩﹞蟬蛻﹝去翅足。半兩﹞

爲散。每服半錢至一錢。乳香湯調下。日三夜一。痘起爲效。周天之名。因軫水蚓爲二十八宿之末。故取此義。與地龍酒功用稍有不同。若但黑陷喘脹。用地龍酒最捷。如兼作癢。則周天散爲合劑耳。

水楊浴法治痘出頂陷。漿滯不行。或爲風寒所侵。俱宜用之。如初出及收斂時。癢塌破損者勿用。用水楊五斤。三時用葉。冬用枝。以長流水一大釜。煎六七沸。取三分之一。置浴器內。

候溫浴之。內服應用之藥。然後浴洗。漸次加湯。良久。乃以燈照累累然有起勢。陷處暈暈有絲。

此漿影也。後必滿足。如未滿足。又浴如前。力弱者只浴頭面手足。若無起勢。則气血敗而津液枯矣。必難救治。

白花蛇散治痘虛寒。白陷毒匿不起。

白花蛇﹝三錢﹞丁香﹝十枚﹞

爲散。每服三五分。熱酒調下。

燻穢散蒼術細辛甘松川芎乳香降香﹝等分﹞

爲散。燒煙解血厭及諸穢气。

辟穢香大黃﹝一倍﹞蒼術﹝減半﹞

爲散。燒煙辟屍厭諸穢。

芍藥湯治痘將靨時微癢。

白芍﹝酒炒﹞甘艸﹝炙﹞忍冬茯苓黃芩﹝等分﹞薏苡仁﹝倍用﹞

水煎。熱服橘皮茱連散治痘瘡初起。漧嘔而噦。

橘皮﹝六錢﹞吳茱萸﹝三錢﹞黃連﹝一兩。同吳茱萸炒﹞竹茹﹝一團﹞

爲散。每服一錢。水煎服。

前胡枳殼湯治喘嗽上气。煩渴引飲。便實溺赤。

前胡枳殼赤茯苓大黃﹝酒蒸﹞甘艸﹝炙。等分﹞

爲散。每服三錢。水煎溫服。身溫脈微者禁用。

補肺湯治气虛痘毒乘肺。咳嗽不已。

黃鼠粘子﹝各一錢﹞阿膠﹝八分﹞馬兜鈴甘艸﹝各五分﹞杏仁﹝去皮尖。七枚﹞

桔梗﹝七分﹞糯米﹝一撮﹞

水煎溫服。

黃芩瀉肺湯治肺熱喘嗽。裏實便祕。

黃芩﹝酒炒﹞大黃連翹山梔﹝熬黑﹞杏仁﹝去皮尖﹞枳殼桔梗薄荷生甘艸水煎溫服。

射幹鼠粘子湯治痘不起發。咽喉疼腫。

鼠粘子﹝錢半﹞甘艸﹝五分﹞射幹﹝六分﹞升麻﹝四分﹞

水煎。不時服之。

紫艸消毒飲治痘疹血熱咽痛。

紫艸連翹鼠粘子﹝各一錢﹞荊芥﹝七分﹞甘艸山豆根﹝各五分﹞

水煎。不時溫服。

生津葛根湯治痘瘡發渴。

葛根栝蔞根麥門冬﹝去心﹞生地黃﹝等分﹞升麻甘艸﹝生。減半﹞

用糯米泔水煎去滓。入茆根自然汁一合服之。

人參酸棗湯治心肺虛熱。煩躁不寧。

人參棗仁﹝炒研﹞山梔﹝熬黑﹞生地黃麥門冬﹝去心﹞當歸﹝等分﹞甘艸﹝炙。

減半﹞

水煎溫服。

梔子仁散﹝卽梔子湯﹞治痘疹毒盛。色黑便祕。

梔子仁﹝熬黑。一兩﹞白鮮皮赤芍藥升麻﹝各五錢﹞寒水石﹝如無。石鹽代之﹞甘艸﹝炙。各三錢﹞

爲散。每服一二錢。水煎。量兒大小。調紫艸茸末半錢匕。服之。

移痘丹治痘出目中。初見點時。用此移之。

守宮﹝十枚。去頭足。配辰砂一錢。陰漧﹞珍珠茯神遠志肉﹝各一錢﹞琥珀﹝五分﹞

爲末。紫艸膏和丸。如梧子大。每服一錢二分。欲移在手足。觀桂﹑威靈仙煎湯下。欲專移在足。牛膝﹑木瓜煎湯下。微汗爲度。再用後藥二服。

川芎本荊芥白芷﹝各五分﹞蟬蛻﹝三分﹞防風生薑﹝一片﹞

蔥白﹝一莖﹞

水煎溫服。血熱者。加紫艸﹑連翹。此方出麻城家祕。黃石峯極言其神。而吾吳以痘疹名世者。莫不以守宮爲方士異端。曷知醫學正傳﹑聖濟總錄﹑衛生寶鑑﹑丹溪摘玄﹑聖惠方等。咸取入劑。豈可以方士目之耶。

排毒散治痘後餘毒發癰。能食便祕。

大黃﹝酒蒸。一兩﹞白芷﹝七錢五分﹞沈香﹝另研﹞木香﹝各二錢五分﹞穿山甲﹝炮。三錢﹞歸尾﹝五錢﹞

爲散。每服二三錢。忍冬花煎湯調。日三服。虛者。減大黃加荊﹑防﹑連翹﹑甘艸節。欲托。

加黃﹑防風解毒內托散治痘後發癰。

黃當歸防風荊芥連翹赤芍木通﹝等分﹞

甘艸節﹝減半﹞忍冬花﹝倍用﹞

水煎。入醇酒少許服之。

眞人解毒湯治痘母。

木通連翹防風荊芥﹝各三錢﹞忍冬花﹝半斤﹞甘艸節﹝一兩﹞

水酒各半煎。溫分三服。以腫消痘出爲度。

淸咽滋肺湯治麻後餘熱。咳嗽聲喑。

黑參鼠粘子荊芥葳蕤貝母﹝去心﹞栝蔞根馬兜鈴桔梗麥門冬﹝等分﹞甘艸﹝減半﹞

水煎溫服。繆仲淳。無馬兜鈴。有薄荷。

淸熱透肌湯治麻疹未透。熱甚而咳。

黑參石膏鼠粘子荊芥防風前胡葛根杏仁﹝等分﹞生甘艸﹝減半﹞

水煎熱服。

葛根解肌湯治麻疹初起。發熱咳嗽。或乍涼乍熱。

葛根前胡荊芥鼠粘子連翹赤芍蟬蛻木通﹝等分﹞生甘艸﹝減半﹞

水煎熱服。

涼血飲子治麻疹火毒熾盛。紫赤而黯。

生地黃﹝錢半﹞黃連﹝五分﹞黃芩荊芥黑參﹝各一錢﹞紅花﹝三分﹞赤芍丹皮﹝各八分﹞木通﹝七分﹞

水煎溫服。

甘桔湯治麻疹咽痛。口舌生瘡。

甘艸桔梗山豆根黑參鼠粘子荊芥﹝等分﹞麥門冬﹝倍用﹞

水煎溫服。

石斛淸胃散治麻後嘔吐。腎虛不食熱滯。

石斛茯苓橘皮枳殼扁豆藿香丹皮赤芍﹝等分﹞甘艸﹝減半﹞

爲散。每服三四錢。加生薑一片。水煎服之。

門冬甘露飲治麻疹熱甚而渴。

麥門冬﹝二錢。去心﹞黑參黃芩栝蔞根連翹﹝各一錢﹞生甘艸﹝五分﹞燈心﹝二十莖﹞竹葉﹝二十片﹞

水煎溫服。

除熱淸肺湯治麻疹盡透。而壯熱咳嗽。大便祕結。

石膏﹝三錢﹞黑參生地黃赤芍貝母栝蔞根﹝各一錢﹞麥門冬﹝去心。錢半﹞

甘艸﹝五分﹞

水煎溫服。

射幹消毒飲治麻疹咳嗽聲喑。咽喉腫痛。

射幹黑參連翹荊芥鼠粘子﹝等分﹞甘艸﹝減半﹞

水煎溫服。

當歸散治口舌生瘡。牙根毒發。大便祕結。

當歸赤芍﹝各一錢﹞川芎﹝五分﹞大黃﹝三錢﹞甘艸﹝生。五分﹞

爲散。加生薑一片。水煎服之。

無比散治麻後牙疳腐爛。

取黃牛糞存性。入龍腦少許。研細吹之。

燒鹽散治牙疳潰爛。

取橡斗大者實鹽滿殼。合起鐵絲紮定。燒存性。以碗覆地。入麝少許。研細敷之。

綠袍散治一切口瘡腐爛。

荊芥穗薄荷靑黛﹝各二錢﹞玄明粉硼砂﹝各二錢﹞甘艸﹝錢半﹞百藥煎﹝二錢半﹞

爲散。點舌上。令其自化。

雙和湯治麻後虛羸。

熟地黃白芍﹝酒炒。各一錢﹞黃﹝蜜酒炒﹞當歸﹝各七分﹞川芎甘艸﹝炙。各四分﹞肉桂﹝三分。有熱。去之﹞

生薑﹝一片﹞紅棗﹝一枚。去核。﹞

水煎溫服。

四順淸涼飲﹝燥門﹞犀角地黃湯﹝傷寒門﹞惺惺散﹝四君子湯下﹞參蘇飲﹝傷寒門﹞

升麻湯﹝方祖﹞

人參敗毒散﹝小柴胡湯下﹞益元散﹝方祖﹞麻黃湯﹝方祖﹞理中湯﹝方祖﹞大連翹湯﹝本門上﹞

甘露飲﹝二冬膏下﹞小柴胡湯﹝方祖﹞六君子湯﹝四君子湯下﹞保元湯﹝方祖﹞四君子湯﹝方祖﹞

和解湯﹝升麻湯下﹞解毒湯﹝四物湯下﹞生脈散﹝方祖﹞桔梗湯﹝方祖﹞參苓白術散﹝四君子湯下﹞

四苓散﹝五苓散下﹞紫艸承气湯﹝小承气湯下﹞大承气湯﹝小承气湯下﹞桃核承气湯﹝小承气湯下﹞十全大補湯﹝保元湯下﹞

枳殼湯﹝平胃散下﹞寬中散﹝四物湯下﹞麥門冬湯﹝四物湯下﹞潤燥湯﹝涼膈散下﹞錢氏白術散﹝四君子湯下﹞

錢氏異功散﹝四君子湯下﹞獨參湯﹝保元湯下﹞涼膈散﹝方祖﹞桂枝湯﹝方祖﹞小建中湯﹝桂枝湯下﹞

導赤散﹝暑門﹞瀉靑丸﹝下血門﹞大柴胡湯﹝小柴胡湯下﹞補中益气湯﹝保元湯下﹞活命飲﹝癰疽門﹞

參內托散﹝保元湯下﹞四物湯﹝方祖﹞枳實梔子豉湯﹝梔子豉湯下﹞連翹升麻湯﹝升麻湯下﹞黃芩湯﹝桂枝湯下﹞

生聖散﹝桔梗湯下﹞六味地黃丸﹝崔氏八味丸下﹞保和丸﹝傷飲食門﹞黃連解毒湯﹝伊芳尹三黃湯下﹞胃苓湯﹝平胃散下﹞

八珍湯﹝四君子湯下﹞人參固肌湯﹝保元湯下﹞歸脾湯﹝保元湯下﹞人參白虎湯﹝白虎湯下﹞淸胃散﹝衄血門﹞

加味逍遙散﹝虛損門﹞枳術丸﹝方祖﹞二陳湯﹝方祖﹞瀉黃散﹝癘風門﹞平胃散﹝方祖﹞

益黃散﹝本門上﹞葛根黃芩黃連湯﹝傷寒門﹞桂枝大黃湯﹝桂枝湯下﹞五苓散﹝方祖﹞小承气湯﹝方祖﹞

三黃丸﹝伊芳尹三黃湯下﹞蜜煎導﹝燥門﹞連翹防風湯﹝附見本門上大連翹湯下﹞豬苓湯﹝五苓散下﹞龍膽瀉肝湯﹝脇痛門﹞

三奇散﹝痢門﹞消風散﹝咳嗽門﹞芎蘇散﹝傷寒門﹞梔子豉湯﹝方祖﹞淸肺湯﹝桔梗湯下﹞

白虎湯﹝方祖﹞淸心丸﹝伊芳尹三黃湯下﹞當歸補血湯﹝保元湯下﹞附子理中湯﹝理中湯下﹞

化虫丸﹝虫門﹞

馬鳴散﹝本門上﹞谷精散﹝目門﹞決明散﹝目門﹞密蒙散﹝目門﹞神功散﹝目門﹞

羚羊散﹝目門﹞十宣散﹝保元湯下﹞托裏消毒散﹝保元湯下﹞枳實導滯湯﹝傷飲食門﹞大靑湯﹝白虎湯下﹞

竹葉石膏湯﹝白虎湯下﹞加味淸胃散﹝衄血門﹞越婢湯﹝麻黃湯下﹞三拗湯﹝麻黃湯下﹞枳實理中湯﹝理中湯下﹞

瀉白散﹝咳嗽門﹞柴胡飲子﹝目門﹞麻杏甘石湯﹝麻黃湯下﹞白頭翁湯﹝痢門﹞濃朴湯﹝平胃散下﹞

漧薑黃芩黃連人參湯﹝半夏瀉心湯下﹞

卷十六

祖方

夫字有字母。方有方祖。自伊芳尹湯液。一脈相傳。與釋氏傳燈無異。苟能推源於此。自然心手合轍。諒非時師所能測識也。

卷十六祖方

桂枝湯﹝玉函﹞

治風傷衛气。脈浮緩。發熱自汗。營衛不和。

桂枝﹝三錢﹞白芍﹝三錢﹞甘艸﹝炙。二錢﹞生薑﹝五片﹞大棗﹝四枚。擘﹞

上五味。水煎溫服。啜熱稀粥一盞。以助藥力。覆暖取微汗效。不汗。少頃再服。

小建中湯﹝玉函﹞治風木乘脾。寒熱腹痛。

桂枝湯倍芍藥。加膠飴三錢。

黃建中湯﹝金匱﹞治虛勞感寒。發熱自汗。

桂枝湯加黃錢半。膠飴一合。千金。多人參二錢。桂枝湯和營表藥。倍芍藥加膠飴。便能創建中气。以芍藥之酸。斂護營血。膠飴之甘。培養中土。更加黃以實衛气。營衛臟腑俱和。

而受益多矣。千金於小建中方加入當歸。名曰內補建中。其調和中外之力可知。

陽旦湯﹝千金﹞治冬溫脈浮發熱。項彊頭痛。

桂枝湯加黃芩錢半。

陰旦湯﹝千金﹞治冬溫內寒外熱。肢節疼痛。中挾寒食。

桂枝湯加黃芩錢半。漧薑五分。陰霾四塞。非平旦之气。無以打開陽和。桂枝湯原名陽旦。打開陽邪之藥也。千金於中加入黃芩之苦寒性輕。以治冬溫在表之邪熱。仍以陽旦稱之。若兼挾寒食。再加漧薑之辛溫散結。以治中土之停滯。遂因之曰陰旦。與經絡之陰陽。風馬牛不相涉也。

千金獨活湯治風懿奄忽不知人。咽中閉塞不能言。四肢不收。手足曳。

桂枝湯桂枝易桂心。去大棗加獨活﹑栝蔞根﹑生葛發其汗。不得汗。去獨活﹑栝蔞根﹑生薑。

加防己﹑防風﹑麻黃。喑啞不語。並皆治之。

當歸四逆湯﹝玉函﹞治陽邪入犯厥陰。四肢厥逆。

桂枝湯去生薑。加當歸三錢。細辛﹑通艸各一錢。邪犯厥陰之界。有入無出。𨿽有熱邪。勢必從陰而後厥逆。故厥陰篇中。有厥深熱深之例。以振發傳經之變端。病邪至此。最爲緊迫。醫者苟無成識於胸中。臨病將何措指。南陽先師乃毫不以厥逆爲意。仍取太陽例中桂枝湯方。加入當歸協濟芍藥。以護厥陰之營。細辛引領桂枝。以爲厥陰向導。通艸通利膀胱。以疏厥陰出路。與桂枝平分力量。爲分解之快捷方式。𨿽厥陰與太陽兩經接壤。邪旣入陰。斷無復傳陽經之理。先輩六經例有不罷再傳之說。大可噴飯。而桂枝方中。獨去生薑者。恐辛辣性暴。不待气味入陰。便從太陽開發。轉虛其衛。再有何力以振驅邪之任歟。由是廣推大小靑龍。大小柴胡。和解營衛兩歧。表裏交界之邪。必用姜﹑棗爲一定之法。若麻黃湯則專主寒傷營證。便與生薑無預。逮至三陰等治。從無一方泛用生薑者。生薑爲手頭常用之物。尙爾若此之愼。況有不察厥深熱深之旨。一見四肢厥冷。漫投姜﹑附﹑四逆。於此能無戚戚乎。

內補當歸建中湯﹝玉函﹞治產後血虛。虛羸不足。腹中刺痛。少腹中急。或感寒發熱。

桂枝湯桂枝易肉桂。加當歸二錢。膠飴六錢。崩傷內衄不止。加地黃六錢。阿膠二錢。產後一月服四五劑。令人彊壯。

桂枝龍骨牡蠣湯﹝玉函﹞治虛勞夢泄。惡寒發熱。

桂枝湯加龍骨﹝﹞牡蠣﹝熬﹞各錢半。

桂枝大黃湯﹝玉函﹞治太陰中風誤下。引邪入內。腹滿痛。

桂枝湯加大黃一錢。桂枝湯表藥也。以其誤下。引邪內賊而腹滿痛。渾是表邪在內不解之故。故仍用桂枝湯。略加大黃。因勢利導。病旣變。則藥亦不得不隨之而變也。

桂枝葛根湯﹝玉函﹞治太陽經柔痙。自汗脈浮。

桂枝湯加葛根二錢。

栝蔞桂枝湯﹝金匱﹞治痙太陽證備。身體彊KTKT然。脈沈遲。

桂枝湯加栝蔞根二錢。

桂枝加附子湯﹝玉函﹞治亡陽漏風。肢體屈伸不和。

桂枝湯加熟附子一錢。

桂枝加黃湯﹝金匱﹞治黃汗發熱脛冷。腰以上汗出。下無汗。

桂枝湯加黃二錢。

芍桂酒湯﹝金匱﹞治汗如柏汁。肢體腫。發熱汗出而渴。

桂枝湯去甘艸﹑姜﹑棗。加黃五錢。苦酒和水煎。

黃桂枝五物湯﹝金匱﹞治血痺。身體不仁。如風狀。

桂枝湯去甘艸。加黃等分。千金桂枝易桂心。加人參名黃湯。

茯苓甘艸湯﹝玉函﹞治風邪入犯膀胱气分。小便不利。

桂枝湯去芍藥﹑大棗。加茯苓二錢。

苓桂術甘湯﹝玉函﹞治心下有支飲。胸腹支滿。目眩。

桂枝湯去芍藥﹑姜﹑棗。加茯苓二錢。白術一錢。此僅用桂枝湯之半。以流動中外之支滿。

兼四君子之半。以營運在裏之痰气也。

千金桂枝去芍藥加皂莢湯﹝金匱﹞治肺癰吐涎沫。初起有表邪者。

桂枝湯去芍藥加皂莢一枚。﹝去皮核。酥炙﹞

桂枝去芍藥加麻黃附子細辛湯﹝金匱﹞治气分。心下如盤。

桂枝湯去芍藥。加麻黃﹑附子各一錢。細辛半錢。病在气分。非麻桂不能分解。病气盤錯。

非辛﹑附不能破結。去芍藥者。惡其酸收也。

小靑龍湯﹝玉函﹞治溢飲喘咳。自利發熱。當發其汗。

桂枝湯去姜﹑棗。加麻黃三錢。半夏二錢。炮姜﹑細辛﹑五味子各半錢。

小靑龍加石膏湯﹝金匱﹞治喘咳上气煩躁。心下有水气。

小靑龍湯加石膏雞子大一枚。﹝碎﹞

桂枝麻黃各半湯﹝玉函﹞治太陽證脈微惡寒。

桂枝湯加麻黃﹑杏仁。

桂枝二越婢一湯﹝玉函﹞治營衛俱傷。風多寒少而煩滿。

桂枝湯本方各二錢。加麻黃二錢。石膏三錢。

桂枝芍藥知母湯﹝金匱﹞治肢節痛。腳腫如脫。

桂枝湯去大棗。加麻黃二錢。白術半兩。知母﹑防風各四錢。熟附子二錢。

炙甘艸湯﹝玉函﹞治傷寒脈結代。心動悸。及肺痿唾多。心中溫溫液液。虛勞不足。汗出而悶。

桂枝湯去芍藥倍甘艸。加人參二錢。生地三錢。麥門冬二錢。麻子仁一錢。阿膠二錢。渾是淸潤調補藥中。但用桂枝一味以流動經脈之滯。麻仁一味以滋潤腸胃之結。而脈虛結代。心虛動悸。

一切虛勞不足。得以榮養。則脈虛自復。心悸自寧矣。

芍藥甘艸湯﹝玉函﹞治營血受傷。熱不止。

桂枝湯去桂枝﹑姜﹑棗。

芍藥甘艸附子湯治發汗病不解。反惡寒。及瘡家發汗成痙。

桂枝湯去桂枝﹑姜﹑棗。加附子一錢。﹝炮﹞

黃芩湯﹝玉函一名黃芩芍藥湯﹞治伏气發溫。太陽少陽合病自利。

桂枝湯去桂枝﹑生薑。加黃芩三錢。

黃芩加半夏湯﹝玉函金匱黃芩加半夏生薑湯﹞治伏气發溫。內挾痰飲痞滿咳逆。

桂枝湯去桂枝。加黃芩三錢。半夏二錢。黃芩湯本治春夏溫熱。熱自內發。故於桂枝湯中。

除去桂枝﹑生薑之辛溫。易以黃芩之苦燥。轉溫散爲涼解。大匠運斤妙用。不可思議。後世借以治下利身熱。亦不出此。其黃芩加半夏湯。治自利而嘔。與夏秋下利白沫。若合符節。異病同治。總不出南陽之繩墨也。

卷十六祖方

麻黃湯﹝玉函﹞

治寒傷營气。脈浮發熱。無汗而喘。骨節痛。

麻黃﹝去節。三錢﹞桂枝﹝三錢﹞甘艸﹝炙。一錢﹞杏仁﹝二十枚。泡。去皮尖。碎﹞

上四味。水煎溫服。暖覆取微汗。不須啜粥。以寒邪入傷營气。營气起於中焦。恐穀气反助邪熱也。

麻黃加術湯﹝金匱﹞治濕家身體煩疼。日晡發熱。

黃麻湯加白術四錢。濕家身疼煩熱。渾是軀殼受傷。卽用麻黃湯開發肌表。不得白術健運脾气。則濕熱𨿽從汗泄。而水谷之气。依然復爲痰濕。流薄中外矣。然術必生用。若經炒焙。但有健脾之能。而無祛濕之力矣。

古今錄驗橘皮湯﹝金匱﹞治寒邪傷肺。咳嗽吐血。

麻黃湯換肉桂加橘皮﹑當歸﹑紫菀﹑黃芩。

麻杏甘石湯﹝玉函﹞治發汗後。汗出而喘。無大熱者。

麻黃湯去桂枝。加石膏半兩。此麻黃湯去桂。而兼越婢之意。專祛上焦濕熱痰气。與苓桂術甘湯互發。彼藉苓﹑術。專祛心下之支飲。此藉石膏。專祛膈上之濕熱也。

麻黃杏仁薏苡甘艸湯﹝玉函﹞治風濕一身盡痛發熱。日晡所劇者。

麻黃湯去桂枝。加薏苡半兩。

杏子湯治風水虛脹脈浮。發其汗卽已。

麻黃湯去桂枝。﹝又易簡杏子湯。用小靑龍加人參杏子仁﹞

甘艸麻黃湯﹝金匱﹞亦治裏水。

麻黃湯去桂枝﹑杏仁。方用甘艸二錢。麻黃四錢。

葛根湯﹝玉函﹞治太陽陽明合病自利。或發熱無汗。喘滿不食。

麻黃湯去杏仁。增桂枝一錢。加葛根四錢。芍藥二錢。生薑三片。大棗三枚。此卽麻黃﹑桂枝二湯合用。於中但去杏仁。增葛根。爲陽明經証之專藥。以其能輔麻黃。大開肌肉也。去杏仁者。旣開肌肉於外。不當復泄肺气於內也。聖人立法。一方一味。各有斟酌。非刻意研求。焉能測識其微而爲蒼生司命哉。

三拗湯﹝局方﹞治風寒傷肺而咳。誤行斂肺。而壅嗽喘急。

麻黃湯去桂枝。用麻黃﹑﹝不去節。﹞甘艸﹑﹝生﹞杏仁﹝連皮尖﹞等分。更加桔梗﹑荊芥。名加味三拗湯。

麻黃附子細辛湯﹝玉函﹞治少陰病。脈沈發熱。及水腫喘咳。

麻黃湯去桂枝﹑杏仁﹑甘艸。加附子一錢。細辛半錢。

千金附子散治中風手臂不仁。口面僻。

麻黃附子細辛湯加漧薑﹑桂心﹑人參﹑防風﹑芎﹑羚羊角。爲散水煎。加竹瀝。日服一劑效。

倉公當歸湯治賊風口噤。角弓反張成痙。

麻黃附子細辛湯加當歸﹑防風獨活。水酒和煎。口不開者。格口內湯。一服當蘇。二服小汗。三服大汗。

麻黃附子甘艸湯﹝玉函金匱名麻黃附子湯﹞治少陰病脈沈發熱。二三日無裏證。及水腫脈沈。

麻黃湯去桂枝﹑杏仁。加附子一錢。

千金大棗湯治歷節疼痛。

麻黃附子甘艸湯。加黃﹑姜﹑棗。日三服汗之。發表重劑。莫如麻黃。溫經峻藥。首推附子。表裏補瀉。功用天淵。仲景於少陰病脈沈發熱。二味合用。單刀直破堅壘。而建補天浴日之功。在一二日間。勢難叵測。則用細辛以助其銳。二三日無裏證。則用甘艸以緩其治。各有權度。金匱於水腫治例。亦用二湯。喘嗽則兼細辛以開肺气之壅。脈沈則兼甘艸以緩腎气之逆。與初起防變。二三日無裏證互發。而倉公乃於麻附細辛方中。加當歸﹑防﹑獨以療賊風口噤發痙。千金復以麻附甘艸湯內加黃﹑姜﹑棗以治歷節疼痛。總賴麻黃﹑附子。徹外徹內。迅掃其邪。杲日當陽。何有陰霾之患乎。

麻黃升麻湯﹝玉函﹞治冬溫誤行汗下。下部脈不至。咽候不利。唾膿血。

麻黃湯去杏仁。用麻黃二錢。桂枝﹑甘艸各八分。加升麻﹑當歸各一錢。知母﹑黃芩﹑葳蕤各二錢。天門冬﹑芍藥﹑漧薑﹑白術﹑茯苓﹑石膏各八分。此方專主陽熱陷於厥陰。經脈爲邪气所遏。故下部脈不至。而證見咽喉不利。唾膿血也。邪遏經脈。非兼麻黃﹑桂枝之制。不能開發肌表以泄外熱。非取白虎﹑越婢之法。不能淸潤肺胃以化裏熱。更以芍藥甘艸參黃芩湯寒因寒用。謂之應敵。甘艸漧薑合腎著湯熱因熱用。謂之向導。以病气龐雜。不得不以逆順兼治也。

華蓋散﹝局方﹞治肺受風寒。咳嗽聲重。煩滿昏眩。脈浮數。

麻黃湯去桂枝。方用麻黃﹑杏仁各一錢。甘艸五分。加蘇子﹑赤茯苓﹑橘紅﹑桑根皮各一錢。生薑二片。紅棗一枚。

九寶湯治經年久嗽不愈。脈浮起於外感者。

麻黃湯加紫蘇﹑薄荷﹑橘紅﹑桑白皮﹑大腹皮等分。生薑三片。烏梅肉半个。

麻黃連軺赤小豆湯﹝玉函﹞治濕熱發黃。

麻黃湯去桂枝減麻黃一錢。加連軺﹝卽連翹。﹞二錢赤小豆一合。生梓白皮一兩。生薑三片。大棗四枚。水煎。分溫三服。半日服盡。

越婢湯﹝金匱﹞治風水惡寒。一身悉腫。脈浮不渴。續自汗出。無大熱者。

麻黃湯去桂枝﹑杏仁倍麻黃。加石膏八錢。生薑三片。大棗五枚。水煎。溫分三服。越婢者。發越濕土之邪气也。水濕之气。因風流播中外。兩相激搏。勢難分解。不得不藉麻黃祛之從表而越。石膏淸之從裏而化。內經開鬼門法也。本方加術以助腠理開汗大泄。於加術方中更加附子。以治腳痺惡風。開中寓闔。信手合轍。其大靑龍﹑小續命﹑麻杏甘石湯。或加桂枝以和營。

或加參﹑歸以鼓气。或加杏仁以泄滿。總以此方爲樞局也。或問表無大熱。何得輕用麻黃。內無煩渴。何得輕用石膏。蓋惡寒身腫自汗。渾是濕气郁著。非風以播之。不能解散。麻黃在寒傷營劑中。則爲正治。在開痺濕門中。則爲導引。石膏在白虎湯中。則爲正治。在越婢﹑靑龍﹑續命方中。則爲導引。不可以此礙彼也。

越婢加術湯﹝金匱﹞治內極熱。則身體津脫。腠理開。汗大泄。厲風气。下焦腳弱。

越婢湯加白術四錢。

越婢加術附湯﹝金匱﹞治腳痺惡風。

越婢湯加白術四錢。附子一錢。

越婢加半夏湯﹝金匱﹞治肺脹咳而上气。

越婢湯加半夏半兩。

大靑龍湯﹝玉函﹞治營衛俱傷。脈浮緊。汗不得出而煩躁。

越婢加杏仁十四枚。﹝去皮尖﹞桂枝二錢。

文蛤湯﹝金匱﹞治吐後渴飲不止。脈緊頭痛。

越婢湯麻黃減半。蓋文蛤半兩。杏仁十五枚。

卷十六祖方

續命湯﹝金匱名古今錄驗續命湯﹞

治中風痱。身體不能自收。並治但伏不得臥。咳逆上气。面目浮腫。

麻黃桂枝﹝千金。局方。俱作桂心﹞當歸人參石膏漧薑甘艸﹝炙。各三錢﹞芎﹝一錢﹞杏仁﹝三十枚。千金。作白術﹞

上九味。水煎。溫服。當薄覆脊憑幾坐。汗出則愈。不汗更服。無所禁。勿當風。千金續命湯無人參。有防風﹑黃芩﹑芍藥。續命風引湯。多防己﹑防風﹑獨活﹑附子。治中風癲眩不知人。狂言舌腫出。千金根據源續命湯。多白術﹑茯苓﹑大棗爲十二味。

小續命湯﹝千金﹞治中風外顯六經形證。

續命湯去石膏。加芍藥﹑防風﹑黃芩各一錢四分。防己一錢。熟附子七分。生薑五片。大棗一枚。﹝崔氏。外臺。不用防己大棗﹞無汗惡寒。倍麻黃﹑杏仁。有汗惡風。倍桂枝﹑芍藥。

無汗身熱不惡寒。去附子倍甘艸加石膏﹑知母。有汗身熱不惡風。倍桂枝﹑黃芩加葛根。無汗身涼脈沈細。倍附子加漧薑。有汗無熱畏寒脈沈。倍桂枝﹑附子﹑甘艸。肢節攣痛。麻木不仁。脈緩。加羌活﹑連翹。﹝上易老加減法﹞張景嶽曰。按歷代相傳。治中風之方。皆以續命等湯爲主。考其所自。則始於金匱要略。附方中有古今錄驗續命湯。然此必宋時校正之所增。而非仲景本方也。此自隋唐以來。則孫氏千金方。乃有小續命﹑大續命﹑西州續命﹑排風等湯。故後世宗之。無不以此爲中風主治矣。夫續命湯以麻黃爲君。而與姜﹑桂並用。本發散外邪之方。至小續命﹑大續命﹑西州續命等湯。則復加黃芩以兼桂﹑附。𨿽曰相制。而水火冰炭。道本不同。卽有神妙。終非余之心服者。其他無論。獨怪乎河間東垣丹溪三子者。旣於中風門。皆言此病非風矣。何於本門並首列小續命湯。而附以加減之法。又何前後之言不相應耶。

千金大續命湯治中風肥盛。多痰多渴。肢體不遂。

續命湯去人參。加黃芩﹑荊瀝﹝一作竹瀝﹞

西州續命湯﹝千金﹞治中風痱。身體不能自收。口不能言。冒昧不識人。拘急不能轉側。

大續命湯去荊瀝。

千金八風續命湯治卒中半身不遂。手足拘急。

續命湯去麻黃﹑芎加獨活﹑黃芩。水煎。溫服覆汗。不得汗。倍麻黃。

千金排風湯治中風肢體煩疼。皮膚不仁。

續命湯去人參﹑石膏﹑漧薑。加防風﹑芍藥﹑白術﹑茯苓﹑獨活﹑白鮮皮﹑生薑。

卷十六祖方

升麻湯﹝一名升麻葛根湯﹞

治陽明經邪發熱。及痘疹初起。

升麻﹝一錢﹞葛根白芍﹝各錢半﹞甘艸﹝炙。八分﹞

上四味。水煎。溫服。升﹑葛爲陽明經之向導。陽明專主肌肉。恐開泄太過。卽以白芍斂護營血。甘艸調和中气。所以解利本經邪熱及時行痘疹。皆爲專藥。然在起脹後禁用。

秦艽升麻湯治中風口目斜。

升麻湯加秦艽﹑人參﹑桂枝﹑白芷﹑防風﹑蔥白。

升陽散火湯治胃虛過食寒物。抑遏陽气於脾土中。畏寒發熱。火郁則發之也。

升麻湯加羌活﹑獨活﹑人參﹑柴胡﹑防風。用生甘艸。

火郁湯治火郁不舒。凜凜惡寒不止。

升麻湯用生甘艸加柴胡﹑防風﹑蔥白。按此卽升陽散火湯去羌活﹑獨活﹑人參。加蔥白。

內經所謂惡寒非寒。火郁則發之也。

沖和順气湯治內傷脾气。惡寒發熱。食少便溏。

升麻湯加人參﹑羌活﹑防風﹑蒼術﹑白術﹑姜﹑棗。

升陽補气湯治胃气不足。脾气下澑。气短無力。不時發熱。早飯後煩悶。須要眠睡。五心煩熱。

升麻湯去葛根。加羌活﹑獨活﹑防風﹑柴胡﹑濃朴﹑澤瀉﹑姜﹑棗。

和解湯治痘三日前後。起發遲。

升麻湯加人參﹑川芎﹑羌活﹑防風。

連翹升麻湯治痘發太多。涼內解毒。

升麻湯加連翹﹑桔梗﹑牛蒡﹑木通﹑薄荷﹑燈心﹑竹葉。

卷十六祖方

小柴胡湯﹝玉函千金名黃龍湯﹞

治少陽受邪。往來寒熱。脈弦。脇痛而嘔。

柴胡﹝三錢﹞黃芩人參甘艸﹝炙。各一錢﹞半夏﹝二錢﹞生薑﹝五片﹞

大棗﹝四枚﹞

水煎。去滓。溫服。治傷寒有五法。曰汗。曰吐。曰下。曰溫。曰和。皆一定之法。而少陽例中小柴胡湯。專一和解表裏。少陽爲陰陽交界。邪傳至此。已漸向裏。故用柴胡升發其邪。

使從外解。卽以人參擋截於中。不令內犯。更以半夏﹑黃芩淸解在裏之熱痰。生薑﹑大棗並祛在表之邪气。又須甘艸協輔參﹑柴。共襄匡正辟邪之功。眞不易之法。無容擬議者也。其方後加減。乃法中之法。定而不移。至於邪气犯本。膽府受病。而加龍骨﹑牡蠣。丸藥誤下。而加芒硝。

屢下不解。引邪入裏。心下急。鬱鬱微煩。而用大柴胡。爲法外之法。變通無定。不可思議者也。獨怪世醫用小柴胡。一槪除去人參。且必加枳﹑桔耗气之品。此非法之法。習俗相承。匿於橫議者也。何怪乎道藝日卑。風斯日下哉。

柴胡加龍骨牡蠣湯﹝玉函﹞治少陽經邪。誤下犯本。胸滿驚煩。

小柴胡湯去黃芩﹑甘艸。加桂枝﹑茯苓﹑龍骨﹑牡蠣﹑鉛丹﹑大黃。

柴胡加芒硝湯﹝玉函﹞治少陽過經不解。

小柴胡湯加芒硝三錢。

大柴胡湯﹝玉函﹞治寒熱便祕。

小柴胡湯去人參﹑甘艸。加芍藥﹑枳實各一錢。大黃二錢。

四逆散﹝玉函﹞治熱邪傳入少陰厥逆。

小柴胡湯去人參﹑半夏﹑黃芩﹑姜﹑棗。加枳實﹑芍藥等。分爲散。飲服方寸匕。日三服。

凡病各有眞假。眞者易見。假者難辧。差之毫釐。迥乎冰炭。試以傷寒之厥逆辧之。其始病便見者爲直中寒厥。五六日熱除而見者爲傳經熱厥。寒厥眞而熱厥假也。熱厥之治。惟四逆散得之。

細推其邪。從陽入陰必由少陽而達。亦無不由太陰竟入少陰之理。故首推柴胡爲來路之引經。亦借以爲去路之向導。用枳實者。掃除中道。以修整正气復回之路也。夫陰爲陽擾。陽被陰埋。捨和別無良法。故又需芍藥以和其營。甘艸以和其胃。胃气和而眞陽敷布。假證愈而厥逆自除。但方後加減紛龐。寒熱互用。非隨證而推逆順之機。難以語此。如悸。加桂枝。小便不利。加茯苓。泄利下重。加薤白。皆陰爲陽擾。隨其攸利而開泄之。咳利。加五味﹑漧薑。腹痛。加附子。

是陽被陰埋。急須煥發以克復之。與厥陰例中。當歸四逆加吳茱萸同法。須知眞證正治。假證間取。總不出此方之模範也。至若二經熱邪亢極而厥。自有大承气下奪之法。又非四逆散﹑當歸四逆之和法可例治也。

柴胡去半夏加栝蔞湯﹝金匱﹞治瘧多渴。

小柴胡湯去半夏加栝蔞根。

柴胡桂枝榦姜湯﹝玉函金匱名柴胡桂姜湯﹞治瘧寒多微有熱。

小柴胡湯去人參﹑半夏﹑姜﹑棗。加桂枝﹑漧薑﹑栝蔞根﹑牡蠣。﹝熬﹞

柴胡桂枝湯﹝玉函﹞治太陽少陽並病合病。寒熱及瘧。

小柴胡湯加桂枝﹑芍藥。﹝卽小柴胡湯合桂枝湯﹞

柴胡四物湯治婦人經行感冒。熱入血室。

小柴胡湯合四物湯。

柴胡枳桔湯﹝一名枳桔柴胡湯﹞治少陽寒熱痞滿。

小柴胡湯加枳殼﹑桔梗。

增損柴胡湯治少陽血虛。寒熱不止。

小柴胡湯去黃芩。加川芎﹑芍藥﹑陳皮。

柴胡淸肝散治怒火憎寒發熱。肝膽風熱瘡瘍。

小柴胡湯去半夏﹑姜﹑棗。加山梔﹑川芎﹑連翹﹑桔梗。

人參敗毒散﹝局方﹞治時疫初起發熱。及感冒發散後熱不止。

小柴胡湯去半夏﹑黃芩﹑大棗。加茯苓﹑羌活﹑獨活﹑前胡﹑川芎﹑枳殼﹑桔梗。問時疫初起。用人參敗毒。得毋助邪爲虐之患乎。又何以治非時寒疫。汗後熱不止。詳此二者。一爲全盛之毒。一爲未盡之邪。胡一方可混治耶。蓋時疫之發。或值歲气並臨。或當水土疏豁。種種不侔。

然必入傷中土。土主百骸。無分經絡。毒瓦斯流行。隨虛輒陷。最難叵測。亟乘邪气未陷時。盡力峻攻。庶克有濟。其立方之妙。全在人參一味。力致開闔。始則鼓舞羌﹑獨﹑柴﹑前各走其經。

而與熱毒分解之門。繼而調禦津精血气各守其鄕。以斷邪气復入之路。與桂枝湯中芍藥護營之意不殊。如桂枝人參湯﹑小柴胡湯﹑參蘇飲。未嘗不用人參以協濟表藥成功也。但其所主。惟天行大頭。乃爲合轍。加荊﹑防﹑牛蒡﹑薄荷。名荊防敗毒。爲撚頸瘟。咽喉腫痛之專藥。卽上二證。在熱毒旣陷以後。及北方黑骨溫等。

總與此方無預也。至若傷寒傳變之邪。伏气郁發之證。涇渭攸分。略無交涉。而先哲嘗借以治寒疫汗後餘熱往往獲效者。以非時之邪混廁經中。屢行疏表不應。邪伏幽隱不出。非藉人參之大力不能載之外泄也。逮至疫痢昏熱口噤。亦宜此方加陳倉米引領入胃。則毒隨藥化。得非人參輔佐之力歟。獨怪近世醫流。偏謂人參助長邪气。除去不用。專行羣隊攻發。鼓激壯火飛騰。不至竭絕眞陰不已。玆緣同學質問。因祖述以政。

荊防敗毒散治大頭蝦蟆瘟證。

人參敗毒散加荊芥﹑防風﹑薄荷﹑牛蒡子。

倉稟湯治疫痢發熱。

人參敗毒散加陳倉米一撮。

淸脾飲治食瘧脈實。溺赤便祕。

小柴胡湯去人參。加白術﹑靑皮﹑濃朴﹑艸果。按淸脾飲。淸理脾家痰气宿滯。及蘊積少陽經中風熱之邪。乃於小柴胡中除去人參。益入靑皮﹑白術﹑濃朴﹑艸果一派克削之味。在藜藿之人。固爲相宜。若膏粱豢養柔脆者。卽有畱滯。亦難勝此。用者審之。

卷十六祖方

星香湯

治中風痰涎潮塞。不省人事。服熱不得者。

南星﹝三錢﹞木香﹝半錢﹞生薑﹝十片﹞

水煎。服無時。

省風湯﹝局方﹞治卒中口噤不能言。口眼斜。筋脈抽掣。風痰壅盛。

星香湯去木香。用陳膽星一錢五分。加防風一錢。生半夏﹑黃芩﹑生甘艸各七分半。

大省風湯﹝局方﹞治卒中痰逆嘔泄。脈沈厥冷。

星香湯去木香。用陳膽星二錢。加防風﹑獨活﹑生附子各一錢。全蠍﹑生甘艸各五分。按此卽省風湯去半夏﹑黃芩。

加獨活﹑附子﹑全蠍。二湯𨿽分寒熱主治。並用生薑十片以開發風痰。不可減也。

三生飲﹝局方﹞治中風卒倒。口眼斜。半身不遂。寒閉不省人事。痰气上壅。

星香湯本方用生南星一兩。木香三錢半。加生川烏﹑生附子各五錢。搗羅爲散。每服五錢。

同生薑十片煎服。气虛卒倒。另加人參兩許駕馭之。三生飲。中風門中破的之方。𨿽本星香。

而實得大省風之妙用。與續命湯相爲犄角。奪門革鼎。各有專功。貴在先聲奪气。無容庸師擬議。

卷十六祖方

術附湯

治寒濕體痛。自汗身寒。

白術﹝一兩﹞附子﹝半兩﹞

上二味。水煎。去滓。放涼分三服。

參附湯治脾腎陽虛。厥逆自汗。

術附湯去術加人參一兩。

附湯治元陽衰弱。虛風自汗。

術附湯去術加黃一兩﹝蜜酒炒﹞三因治自汗。用附﹑術附﹑參附三方。皆用附子五錢。

余俱一兩。分三服服之。其衛外之陽不固。則用附。脾中之陽不固。則用術附。腎臟之陽不固。則用參附。凡屬陽虛自汗。不能捨此三方。而附可以治虛風。術附可以治寒濕。參附可以壯元神。三方亦相因爲用。只用二物。不雜他味。取力銳以擅專功也。其外麻附﹑桂附﹑姜附﹑椒附﹑星附及大黃附子等。法度森森。分治九垓。各具轉日回天之妙用。豈尋常可擬議乎。

桂枝附子湯﹝玉函﹞治風濕身重煩疼。不能轉側。

術附湯去術。本方用附子一枚。加桂枝一兩二錢。甘艸六錢。生薑一兩。大棗十二枚。分溫三服。

白術附子湯﹝玉函。卽近效白術附子湯﹞治風濕相搏。骨節煩疼。掣痛不得屈伸。近之則痛劇。汗出短气。小便不利。惡風不欲去衣。或身微腫。

術附湯本方用術一兩二錢。附六錢。加甘艸六錢。生薑一兩。大棗十二枚。分溫三服。

甘艸附子湯﹝玉函﹞治風濕大便堅。小便自利。

術附湯本方用術﹑附各六錢。加桂枝一兩二錢。甘艸六錢。分溫三服。桂枝附子﹑白術附子﹑甘艸附子三方。皆本術附湯方而立。一加桂枝﹑甘艸﹑姜﹑棗。以治身重煩疼。不能轉側。

其病全在軀殼。無關於裏。故於本方除去白術。使桂﹑附專行軀殼。而振驅風遂濕之功。用甘艸以緩桂﹑附之性。不使其汗大泄。汗大泄。則風去而濕不去也。風在疾祛。濕在緩攻。故用生薑之辛以散之。大棗之甘以緩之。則營衛之開闔有權。風濕無復入之虞矣。一加甘艸﹑姜﹑棗。

以治骨節煩疼掣痛等證。渾是濕流關節之患。故於本方但加甘艸。以緩術﹑附之性。姜﹑棗以司開闔之機。風之見證本輕。故無藉於桂枝也。一加桂枝﹑甘艸。以治風濕大便堅。小便自利。

以病气內犯。故於本方加桂枝助附子以杜內賊之風濕。加甘艸助白術以和二便之偏滲。故大便𨿽堅。法無下奪之理。

附子湯﹝玉函﹞治少陰病始得之。背惡寒。脈沈身體骨節痛。

術附湯加茯苓﹑白芍各一兩。人參六錢。

眞武湯﹝玉函千金名玄武湯﹞治少陰下利腹痛。或咳嘔。小便不利。

術附湯本方白術六錢。附子一枚。﹝炮﹞加茯苓﹑芍藥﹑生薑各一兩。咳者。加五味子﹑細辛﹑漧薑。小便利者。去茯苓。

下利。去芍藥加漧薑。嘔者。去附子加生薑。詳附子湯與眞武湯二方。止差一味。一治少陰病始得之。便背惡寒。口中和。知其人眞陽素虧。故用人參以助附子之雄。茯苓以行白術之滯。又恐生附性悍。傷犯眞陰。故用芍藥以護持營血。營血得安。而眞陰受蔭矣。一以少陰病二三日不已。至四五日腹痛自利。四肢沈重。或咳或嘔。其人內外皆是水气。故用生薑佐茯苓﹑術﹑附以利水爲務。水去則眞陽自復。當知此證皆由水气郁遏其陽。陽气原不大虛。所以方中術﹑附。僅用附子湯之半。又恐辛燥。有傷其陰。因以芍藥保其營血。與附子湯之立法不殊。卽過汗傷經。振振欲擗地者。亦不出是方也。

附子散治陰痙。

術附湯本方二味各用一兩。加桂心﹑川芎﹑獨活各半兩。爲散。每服三四錢。姜﹑棗湯煎服。

卷十六祖方

四逆湯﹝玉函﹞

治陰寒脈沈。四肢厥冷。嘔吐泄瀉。

附子﹝生用。一枚﹞漧薑﹝五錢﹞甘艸﹝六錢﹞

上三味。水煎。分溫再服。彊人可服大附子一枚。漧薑一兩。

四逆加人參湯﹝玉函﹞治惡寒脈微而利。

四逆湯加人參三錢至一兩。

茯苓四逆湯﹝玉函﹞治發汗。若下之。病仍不解煩躁。

四逆湯加人參三錢至一兩。茯苓六錢。

通脈四逆湯﹝玉函﹞治少陰病下利淸谷。裏寒外熱。

四逆湯倍用漧薑。

通脈四逆加豬膽汁湯﹝玉函﹞治吐以下斷。四肢拘急不解。脈微欲絕者。

四逆湯倍漧薑加豬膽汁。

白通湯﹝玉函﹞治少陰病下利脈微。

四逆湯去甘艸。木方姜﹑附各三錢。加蔥白四莖。

白通加豬膽汁湯﹝玉函﹞治少陰病下利。厥逆無脈。漧嘔而煩。

四逆湯去甘艸。木方姜﹑附各用三錢。加蔥白四莖。人尿五合。豬膽汁一合。

漧薑附子湯﹝玉函。一名姜附湯﹞治少陰病晝日煩躁。

四逆湯去甘艸。四逆湯用姜﹑附之辛熱恢復其陽。卽用甘艸以緩其性。使之徐行以達四末。專爲始病便見厥逆。脈沈不發熱者而設。卽太陰自利腹痛。厥陰下利拘急。總不出此。以厥陰之邪。無不由少陰而入也。非但三陰俱可取用。並太陽之頭痛。發熱脈沈。亦須用此。先救其裏。然後解表。方爲合轍。而少陰病晝日煩躁。用漧薑附子湯。卽四逆湯中除去甘艸。專用二味以迅掃陰霾。與白通立法無異。以意逆之。四逆一方。太陽尙所攸賴。白通二例。與厥陰獨無干預耶。𨿽厥陰經中。但有通脈。而無白通。詳二方止互更一味。通脈有甘艸而無蔥白。白通有蔥白而無甘艸。一取甘緩以徐復欲絕之脈。一去甘艸以急追將脫之陽。皆用豬膽以除假熱。白通專用蔥白以通眞陽。又恐蔥白性升引領姜﹑附上僭。故以人尿折而下之。其通脈本方。𨿽無蔥白。方後便有面赤加蔥之例。蔥白旣可加用。人尿獨不可加用乎。況厥陰五內風木。得無面赤戴陽。可用蔥白之治乎。上法皆末流之挽。無問直中沈寒。傳經壞病。病气至此轉逆。元气至此殆盡。非始病便見脈沈發熱之比。縱兩感勢劇。尙有麻黃附子細辛湯。盡力可救。與前太陽例中先後救裏解表之法。互相揮發。辧治之微。惟在頭之痛與不痛爲確據也。精義至此。盡情剖露。後世略不加察。妄立兩感之方。總未達長沙萬一耳。

回陽返木湯治陽虛躁渴。面赤戴陽。欲坐臥泥水中。脈來無力欲絕者。

四逆湯加人參﹑麥門冬﹑五味子﹑臘茶﹑陳皮。面赤者。下虛也。加蔥七莖。黃連少許。用泥漿水澄淸煎服。入白蜜五匙。冷服取汗。此以白通合生脈。治陰極似陽。最爲神妙。加用臘茶﹑漿水等味當矣。但陳皮一味。似屬不必。當知人參旣合姜﹑附。其勢張。奚藉陳皮發揚之力哉。

羌活附子散治胃冷呃逆。

四逆湯去甘艸。本方用附子半兩。漧薑二錢。加羌活﹑茴香各半兩。木香一錢。爲散。每服二錢。入鹽一字。水煎微溫服。

木香散治虛寒滑泄不止。

四逆湯本方用甘艸﹑漧薑各二兩。附子一兩。加丁香﹑木香﹑肉豆蔻﹑廣藿香﹑訶子肉﹑赤石脂各一兩。爲散。每服三錢。

陳米湯上。﹝世本。無炮姜。多當歸。﹞

冷香飲子治中暑內挾生冷凍飲料食。腹痛瀉利。

四逆湯去漧薑。本方甘艸﹑附子各一錢。加艸果仁﹑橘紅各一錢。生薑五片。浸冷服之。

漿水散治中暑泄瀉。多汗脈弱。

四逆湯本方三味各用五錢。加肉桂五錢。良姜﹑半夏各二錢五分。﹝二味俱醋炒﹞漿水煎。去滓冷服。按漿水乃秫米和曲釀成。如醋而淡。今人點牛乳作餅用之。或用眞粉作。納綠豆者尢佳。

茵陳四逆湯治陰黃脈沈細。肢體逆冷。腰以上自汗。

四逆湯本方用炮姜一錢五分。附子﹑甘艸各一錢。加茵陳蒿一錢五分。

茵陳附子漧薑湯治陰黃脈沈細。

四逆湯去甘艸。用熟附三錢。炮姜二錢。加白術二錢。豆蔻﹑枳實﹑半夏﹑茯苓﹑澤瀉﹑橘紅各八分。茵陳蒿一錢。生薑五片。

卷十六祖方

理中湯﹝玉函金匱名人參湯﹞

治胸痺心胸痞气。霍亂吐瀉不渴。一切脾胃虛寒。嘔吐淸水。飲食不入。完谷不化。

漧薑﹝炮。半錢至一錢﹞人參﹝一錢至三錢﹞白術﹝炒焦。一錢至二錢﹞甘艸﹝炙。半錢至一錢﹞

上四味。水煎。去滓。溫服。腸胃虛脫。完谷不化者。煉白蜜丸彈子大。沸湯研。和滓。

日三夜二服。名理中丸。

附子理中湯治下焦虛寒。火不生土。泄瀉嘔逆。

理中湯加熟附子。按方中用參三錢。僅可用附一錢。若峻用溫補。用參一兩。方可加附三錢。如尋常小劑。用參一錢。止可用附三分。設不審此。而附過於參。下咽之後。壯火食气。反招竭澤之殃。制劑不可不講。

桂枝人參湯﹝玉函﹞治挾熱利不止。心下痞硬。

理中湯加桂枝。

枳實理中湯治胃虛挾食。及結胸本虛。不能受攻者。

理中湯加枳實﹑茯苓。千金加半夏﹑濃朴﹑附子。治胸中悶。亦可用陳米飲或蒸餅丸服。

治中湯治冷食結滯。

理中湯加靑皮﹑陳皮。

連理湯治胃虛挾食。痞滿發熱。

理中湯加黃連﹑茯苓。

理苓湯治胃虛食滯。喘脹浮腫。小便不利。

理中湯合五苓散。

金匱漧薑人參半夏丸治妊娠胃寒。嘔吐不止。

理中湯去白術﹑甘艸。本方漧薑﹑人參各一兩。加半夏二兩。薑汁糊丸。梧子大。飲服十丸。日三服。

甘艸漧薑湯﹝玉函﹞治胃中陽虛。咽漧煩躁吐逆。

理中湯去人參﹑白術。

金匱三物大建中湯治胸中大寒。嘔吐不能食。及少腹冷積作痛。

理中湯去白術﹑甘艸。本方漧薑用四錢。人參用三錢。加蜀椒半合。﹝去閉口者。炒去汗﹞

水煎。去滓。納膠飴半杯。微火再煎溫服。如炊頃。少飲稀粥一升。後更服。當一日食糜。溫覆之。

甘姜苓術湯﹝金匱。一作腎著湯﹞治腰以下重著而痛。

理中湯去人參加茯苓。腎著者。腎受濕著而重痛。故以燥濕爲務。非腎虛腰痛可渾用也。

滲濕湯﹝局方﹞治濕滯經絡。腰下重著而痛。

理中湯去人參。加蒼術﹑茯苓﹑橘紅﹑丁香﹑姜﹑棗。

大順散﹝局方﹞治暑熱引飲過多。霍亂吐瀉。

理中湯去人參﹑白術。本方甘艸﹑漧薑各半兩。加肉桂﹑杏仁﹝去皮尖。﹞各三錢。先將甘艸同白砂炒。次入漧薑。

卻下杏仁。炒過篩去砂。合桂爲散。每服三錢。沸湯調服。

烏梅丸﹝玉函﹞治蛔厥。

理中湯去白術﹑甘艸。加烏梅﹑黃連﹑黃柏﹑附子﹑蜀椒﹑桂枝﹑細辛﹑當歸。以苦酒漬烏梅一宿。蒸之五升米下。

飯熟去核搗成泥。與蜜杵丸。先食飲服十丸。日三服。稍加至二十丸。禁生冷滑物臭食等。千金治久痢諸藥不瘥。本方去細辛﹑附子﹑人參﹑黃柏。桂枝換桂心。

卷十六祖方

半夏瀉心湯﹝玉函﹞

治心下痞滿不痛。

半夏﹝五錢。泡﹞漧薑﹝炮﹞甘艸﹝炙﹞人參黃芩﹝各三錢﹞黃連﹝一錢﹞大棗﹝四枚。擘﹞

上七味。水煎。溫分三服。

生薑瀉心湯﹝玉函﹞治心下痞硬。下利腹鳴。

半夏瀉心湯減漧薑二錢。加生薑四兩。

甘艸瀉心湯﹝玉函﹞治胃虛痞滿。誤下利不止。

半夏瀉心湯去人參。加用甘艸一錢。

黃連湯﹝玉函﹞治胃中寒熱不和。心下痞滿。

半夏瀉心湯去黃芩。減人參一錢。加桂枝三錢。

漧薑黃芩黃連人參湯﹝玉函﹞治胃虛客熱痞滿。

半夏瀉心湯去半夏﹑甘艸﹑大棗。加川黃連二錢。

卷十六祖方

局方七气湯

治七情鬱結於中。心腹絞痛。服寬膈破气藥轉劇者。投此卽效。

人參﹝錢半至三錢﹞甘艸﹝炙。一錢﹞肉桂﹝一錢至錢半﹞半夏﹝一錢至錢半﹞生薑﹝七片﹞

上五味。水煎。空心腹。千金。加吳茱萸名奔气湯。

深師七气湯治七气爲患。气寒而熱。嘔瀉痞滿。

七气湯加漧薑﹑吳茱萸﹑枳實﹑橘皮﹑桔梗﹑芍藥﹑漧地黃﹑黃芩。

三因七气湯治七气致病。嘔逆痞悶。腹脇脹痛。

七气湯加濃朴﹑白芍﹑茯苓﹑橘皮﹑蘇葉﹑大棗。

指迷七气湯治七情相干。陰陽不得升降。气道壅滯。攻衝作痛。

七气湯去人參易觀桂。加香附﹑靑皮﹑陳皮﹑桔梗﹑蓬術﹑藿香﹑益智仁﹑大棗。

大七气湯治積滯瘕結聚。隨气上下。心腹痛。小腹脹滿。二便不利。

指迷七气湯去半夏﹑姜﹑棗。加山稜。

橘皮漧薑湯治漧嘔吐逆。吐涎沫而噦。

七气湯去半夏加漧薑﹑橘皮﹑通艸。

蘇子降气湯﹝局方千金本名紫蘇子湯﹞治腳弱上气。凡痰涎壅盛。肺滿咳嗽。服之气降卽安。

七气湯去人參。加蘇子三錢。橘紅一錢。當歸﹑前胡﹑濃朴各五分。大棗一枚。

溫肺湯治肺胃虛寒。咳嗽嘔逆。大便不實。

七气湯加橘紅﹑漧薑﹑木香﹑鐘乳。局方。去人參﹑木香﹑鐘乳。加細辛﹑杏仁﹑芍藥﹑五味子。

半夏溫肺湯治寒痰咳嗽。心下汪洋。胃气虛寒者。

七气湯加橘紅﹑赤茯苓﹑細辛﹑桔梗﹑旋復花﹑白芍。

參蘇溫肺湯治肺受寒而喘嗽。

七气湯加橘紅﹑木香﹑桑白皮﹑紫蘇﹑茯苓﹑白術﹑五味子。冬月。更加不去節麻黃三分。

卷十六祖方

崔氏八味丸﹝金匱作湯。名生料八味丸﹞

治腎臟眞陽不足。火不歸原。

熟地黃﹝八兩﹞山茱萸肉漧山藥﹝微焙。各四兩﹞牡丹皮白茯苓﹝去皮﹞白澤瀉﹝去毛。各三兩﹞附子﹝童便浸煮。去皮臍。切﹞肉桂﹝去粗皮。勿見火。各一兩﹞

上八味。爲末。煉白蜜丸。梧子大。每服五七十丸。空心淡鹽湯。臨臥時溫酒下。以美膳壓之。

金匱腎气丸八味丸肉桂易桂枝。

錢氏六味丸﹝一名六味地黃丸作湯。名生料六味丸﹞治腎水眞陰不足。

八味丸去桂﹑附。方中熟地黃用縮砂蜜八錢制。按金匱八味腎气地黃本無縮砂之制。以中有附子之雄。肉桂之竄也。錢氏裁去二味。治小兒解顱等證。𨿽曰素稟腎虛。而純陽未動。地黃不制可也。後世借治眞陰不足。乃用縮砂制地黃。不特無減食作瀉之虞。服後連噯數聲。气轉食運。脾腎安和。其陽生陰長之妙。世都莫知。玆特表而出之。

加減六味丸治陰虛咳嗽。吐血骨蒸。及童勞晡熱消瘦等證。

六味丸去山茱萸。加葳蕤四兩。亦可作膏。

河車六味丸治稟質素虛。將欲成勞。

六味丸本方用紫河車熬膏丸服。

都气丸治腎水不固。咳嗽精滑。

八味丸去桂﹑附。加五味子一兩。

七味丸治腎虛火不歸根。遊散在上在外。

八味丸去附子。﹝一方。桂用二兩﹞

加減八味丸治腎虛火不歸源。哄熱咳嗽。

八味丸去附子。加五味子一兩。

濟生腎气丸治腎气不化。小便澀數。

八味丸本方用茯苓三兩。熟地四兩。山藥﹑山萸﹑丹皮﹑澤瀉﹑肉桂各一兩。附子五錢。加牛膝﹑車前各一兩。此本金匱腎气方中諸藥。各減過半。惟桂﹑苓二味。仍照原方。爲宣布五陽。開發陰邪之專藥。更加牛膝﹑車前。爲太陽厥陰之向導。以肝爲風木之髒。凡走是經之藥。性皆上升。獨牛膝通津利竅。下走至陰。車前𨿽行津液之府。而不傷犯正气。故濟生方用之。詳金匱腎气用桂枝而不用肉桂者。陰气固結於內。勢必分解於外。則腎气得以流布周身。而此旣用牛膝引入至陰。又需桂﹑附蒸動三焦。不特決瀆有權。膀胱亦得以化。所以倍用肉桂。暗藏桂苓丸之妙用。愈於五苓十倍矣。但方中牛膝滑精。精气不固者勿用。

淸金壯水丸治腎臟水虧火旺。蒸熱咳嗽。

八味丸去桂﹑附。加麥門冬三兩。﹝去心﹞五味子一兩。

納气丸治脾腎皆虛。蒸熱咳嗽。倦怠少食。

八味丸去桂﹑附。加沈香一兩。砂仁二兩。如泄瀉少食者。用幹山藥末。調糊代蜜爲丸。

香茸八味丸治腎與督脈皆虛。頭旋眼黑。

八味丸去桂﹑附。加沈香一兩。鹿茸一具。

十補丸治稟賦陽虛。下體無力。小兒解顱。脛軟膝蓋不生。

八味丸加鹿茸一具。五味子一兩。

卷十六祖方

金匱枳術湯

治水腫心下如盤。邊如旋盤。

枳實﹝十枚﹞白術﹝二兩﹞

上二味。水煎。溫分三服。腹中軟。卽當散也。

枳術丸治脾不健運。飲食不化。

枳術湯用枳實一兩。白術二兩。荷葉裹米燒飯爲丸。米湯下七八十丸。

海藏曰。東垣枳術丸。本仲景枳術湯。至晚年道進。用荷葉燒飯爲丸。取畱滓於胃也。太無曰。金匱治水腫心下如盤。故用湯以蕩滌之。東垣治脾不健運。故用丸以緩消之。二方各有深意。不可移易。

香砂枳術丸治气滯宿食不消。

枳術丸加木香﹑砂仁各半兩。

橘半枳術丸治痰食兼並不化。

枳術丸加橘皮﹑半夏各半兩。

深師消飲丸治停飲胸滿嘔逆。腹中水聲。不思飲食。

枳術丸加茯苓一兩。炮姜半兩。薑汁調。神曲煮浮糊丸梧子大。淡姜湯或沸湯米湯任下三四十丸。

按此卽腎著湯去甘艸之緩中。易枳實以導滯也。

卷十六祖方

平胃散﹝局方﹞

治胃中宿食不化。藜藿人宜之。

蒼術﹝泔浸去皮。麻油拌炒黃。四兩﹞濃朴﹝去皮。薑汁炒﹞陳皮﹝泡。去浮白﹞甘艸﹝炙。各三兩﹞

上四味。爲散。每服四五錢。加生薑三片。水煎。溫服。

香連平胃散治食積發熱。腹痛作瀉。

平胃散加薑汁炒川連二兩。木香一兩。

不換金正气散﹝局方﹞治時气不正。感冒夾食。

平胃散加藿香﹑半夏。時气。加香豉。

藿香正气散﹝局方﹞治水土不服。感冒時气夾食。

平胃散換白術。加藿香﹑紫蘇﹑半夏﹑茯苓﹑白芷﹑桔梗﹑大腹皮﹑姜﹑棗。﹝古本。無大腹皮。有蒼術﹞

人參養胃湯﹝局方﹞治食滯痞滿。寒熱痞瘧。

平胃散加藿香﹑半夏﹑人參﹑茯苓﹑艸果﹑姜﹑棗﹑烏梅。

參苓平胃散治脾虛飲食不化。大便不實。

平胃散加人參﹑茯苓。

白鳳膏治少年稟气不足。因飲食饑飽所傷。致成虛損。形體羸弱。日晡潮熱。腹脹气急。脈來弦數者。

平胃散四兩。加參﹑苓各一兩。京棗四兩。去核。逐一塡入前藥。入烏嘴白鴨腹內。男雌女雄。制法如烏骨雞丸。

此葛可久方。丸以蒸餅。取緩畱胃脘而和中气之傷也。蓋參﹑苓平胃。原非補益腎水之藥。予嘗借此以治飲食內傷。中气不和。發熱羸瘦之證。往往獲效。詳方名白鳳者。以鳧字下幾字。加於鳥字以上也。且丸以膏名。取脂膏之義。藏機法也。

濃朴湯治脾胃虛寒。作脹。腹中時痛時止。

平胃散去蒼術加茯苓﹑漧薑。潔古。加半夏﹑枳實﹑姜﹑棗。

除濕湯治濕熱痞滿不食。

平胃散加半夏﹑茯苓﹑白術﹑藿香﹑生薑﹑大棗。

升陽除濕湯治脾胃虛弱。不能飲食。腹鳴泄瀉。

平胃散去濃朴加羌活﹑防風﹑升麻﹑柴胡﹑豬苓﹑澤瀉﹑麥芽﹑神曲。

五積散﹝局方﹞治感冒內挾冷食。脾陰受傷。表裏俱病。

平胃散加麻黃﹑桂枝﹑炮姜﹑半夏﹑茯苓﹑枳殼﹑桔梗﹑白芍﹑當歸﹑川芎﹑白芷。每服四五錢。生薑三片。蔥白三莖。水煎。去滓熱服。溫覆取微汗。

調中湯治食積類傷寒。及手足四肢發陰斑。

平胃散加枳實﹑白術﹑漧薑﹑黃連﹑山楂﹑神曲﹑艸果。水煎。去滓。磨木香調服。

胃苓湯治飲食停積。浮腫泄瀉。脈證俱實者。

平胃散合五苓散生料煎服。平胃本平胃气之惇阜。若因脾土之虛。不能消運。又須稍藉參﹑苓。如養胃之類。然有土衰不能分利而成腫脹。且气壅不勝參﹑術難合理中者。乃合五苓以健運水土。與正气散之假蘇﹑藿以散客邪。兩不移易之定例也。

棗礬丸治食積發黃。

平胃散加皂礬。﹝面裹。燒紅﹞煮紅棗肉丸服。此消磨宿滯之第一峻利方。較平胃之緩急百倍。膏粱愼勿罔施。

服後以谷壓之。否則恐其嘔吐也。

枳殼湯治痘疹誤服參﹑。腹脹喘急。

平胃散去蒼術加枳殼。

卷十六祖方

二陳湯﹝局方﹞

治脾胃痰濕。

半夏﹝姜制。二錢半﹞茯苓﹝錢半﹞陳皮﹝略去白。一錢﹞甘艸﹝炙。一錢﹞生薑﹝三片﹞烏梅肉﹝半个﹞

上六味。水煎。空心溫服。燥痰。減半夏﹑生薑加麥門冬﹑竹瀝。郁痰漧咳。去半夏。用蜜煎姜。加川貝母。火痰。加黃連﹑竹茹。老痰。加蛤粉﹑海石。按此方本內經半夏湯及金匱小半夏湯﹑小半夏加茯苓湯等方而立。加甘艸安胃。橘皮行气。烏梅收津。生薑豁痰。乃理脾胃。治痰濕之專劑也。其靈樞半夏湯。見不得臥門。

小半夏湯﹝金匱又名生薑半夏湯﹞治痰積膈上。咳嗽嘔噦。

二陳湯去陳皮﹑甘艸﹑茯苓﹑烏梅。用半夏一兩﹝炮。去涎水﹞生薑汁半合。

千金半夏湯治膽腑實熱。

二陳湯去陳皮﹑甘艸﹑烏梅。生薑易宿姜。加黃芩﹑生地黃﹑秫米﹑遠志﹑酸棗仁。以流水煎秫米。去滓。煎服。

小半夏加茯苓湯﹝金匱﹞治痰飲多汗。小便不利。

二陳湯去陳皮﹑甘艸﹑烏梅。用半夏一兩。生薑汁半合。茯苓三錢。

大半夏湯治胃反嘔吐。

二陳湯去陳皮﹑甘艸﹑茯苓﹑烏梅。加人參三錢。以水和蜜。揚之二百四十徧。煮藥溫服。千金有橘皮。治气滿腹脹。又。千金大半夏湯本方更加附子﹑當歸﹑桂心﹑蜀椒﹑濃朴﹑枳實﹑茯苓﹑甘艸﹑大棗。治胃中虛冷。腹滿气塞。

半夏漧薑湯治漧嘔吐涎沫。

二陳湯去茯苓﹑陳皮﹑甘艸﹑烏梅﹑生薑。加漧薑﹑等分爲散。取方寸匕。漿水煎服。

橘皮湯治漧嘔噦手足厥。

二陳湯去半夏﹑茯苓﹑甘艸﹑烏梅。用橘皮四錢。生薑一兩。

橘皮半夏湯治積气痰痞。飲食嘔吐不止。

二陳湯去茯苓﹑甘艸﹑烏梅。用半夏﹑橘皮各半兩。生薑汁半合。

橘皮枳實生薑湯﹝金匱﹞治胸痺短气。

二陳湯去半夏﹑茯苓﹑甘艸﹑烏梅。用橘皮一兩。生薑半兩。加枳實三錢。

橘皮竹茹湯﹝金匱﹞治胃虛噦逆。

二陳湯去半夏﹑茯苓﹑烏梅。用橘皮三錢。甘艸一錢。生薑半兩。加竹茹三錢。人參一錢。大棗三枚。

半夏濃朴湯﹝金匱。卽四七湯﹞治气結成疾。狀如破絮。或如梅核。結在咽喉。咯不出。咽不下。中脘痞滿。气郁不舒。惡心嘔逆。一切郁證初起屬實者。

二陳湯去橘皮﹑甘艸﹑烏梅。加紫蘇﹑濃朴。﹝一方。有紅棗。﹞

加味四七湯治心气郁滯。

四七湯加茯神﹑遠志﹑菖蒲﹑甘艸。

指迷茯苓丸治中脘畱伏痰飲。臂痛難舉。手足不能轉移。背上凜凜惡寒。

二陳湯去陳皮﹑甘艸﹑烏梅。本方用半夏曲二兩。茯苓一兩。加枳殼﹑風化硝各半兩。薑汁調。神曲糊丸。梧子大。

每服三五十丸。空心淡姜湯下。

濃朴生薑甘艸半夏人參湯﹝玉函﹞治胃虛嘔逆。痞滿不食。

二陳湯去茯苓﹑陳皮﹑烏梅。加人參﹑濃朴。

二術二陳湯治脾虛痰食不運。

二陳湯加生白術﹑﹝姜汗拌曬。﹞茅術。﹝麻油拌炒。﹞

分气紫蘇飲治脇痛气喘。

二陳湯去半夏加紫蘇﹑桑皮﹑大腹皮﹑桔梗﹑五味子﹑食鹽。

寧嗽化痰湯治客邪傷肺。久嗽不止。

二陳湯加紫蘇﹑葛根﹑枳殼﹑桔梗﹑前胡﹑麻黃﹑杏仁﹑桑皮。

導痰湯治濕痰內外壅盛。

二陳湯加南星﹑枳實。

加味導痰湯治濕熱痰飲。眩暈痰窒。

導痰湯加人參﹑白術﹑黃芩﹑黃連﹑栝蔞霜﹑桔梗﹑大棗﹑竹瀝﹑薑汁。

十味導痰湯治痰濕上盛。頭目不淸。

導痰湯加羌活﹑天麻﹑蠍尾。臨服入雄黃末少許。

祛風導痰湯治類中風。筋脈顫掉。

導痰湯加羌活﹑防風﹑白術﹑薑汁﹑竹瀝。

滌痰湯治類中風。痰迷心竅。

導痰湯加菖蒲﹑人參﹑竹茹。

溫膽湯﹝千金﹞治心膽虛怯。觸事易驚。多汗不寐。短气乏力。皆由寒涎沃膽所致。

二陳湯用橘紅。加枳實﹑竹茹﹑紅棗。

參胡溫膽湯治往來寒熱。嘔而痞悶。

溫膽湯去竹茹﹑紅棗。加人參﹑柴胡。

十味溫膽湯治寒涎沃膽。膽寒肝熱。心悸不眠。短气惡心。耳鳴目眩。四肢浮腫。

溫膽湯去竹茹加人參﹑熟地﹑棗仁﹑遠志﹑五味子。膽之不溫。由於胃熱不淸。停蓄痰涎。

沃於淸淨之府。所以陽气不能條暢。而失溫和之性。故用二陳之辛溫以溫膽滌涎。涎聚則脾郁。

故加枳實﹑竹茹以化胃熱也。若寒熱嘔逆。胃气不振也。去枳實之消克。紅棗之滯胃。加柴胡以疏肝。

人參以扶胃。乃六君子之變法也。更加熟地﹑棗仁﹑遠志﹑五味。又爲歸脾湯法派耳。

消暑丸﹝局方﹞治肥人傷暑。眩暈嘔逆。

二陳湯去陳皮。用醋炒半夏二倍。生薑自然汁爲丸。酸漿水或烏梅湯﹑淡醋湯下七八十丸。

千緡湯治風痰喘急脈證俱實者。

二陳湯去茯苓﹑橘皮﹑烏梅。本方用半夏七枚。甘艸一寸。生薑指大切。加皂莢﹝去皮弦子。酥炙。﹞淨末半兩。水煎溫服。一方。無甘艸。但用半夏一兩。皂莢末半兩。生薑七片。

同入紗袋中。以手揉取淸汁。作三服。

溫中丸治黃胖面腫足脹。是脾虛不前健運。𨿽有積聚。不可下之。

二陳湯本方橘﹑半﹑茯苓各一兩。炙甘艸五錢。加黃連﹑香附﹑苦參﹑鍼砂﹝醋。銹過。﹞

各五錢。白術二兩。神曲一兩。醋水各半泛丸梧子大。每服七八十丸。用白術六錢。陳皮一錢。

生薑三片煎湯送下。虛。加人參一錢。病輕者。服此藥六七兩。小便卽長。病甚者。服一斤。小便始長。積聚去淨。然後六君子之類調補之。

卷十六祖方

四君子湯﹝局方﹞

治胃气虛弱。飲食不思。倦怠少食。

人參﹝一錢至三錢﹞白術﹝炒黃。一錢至二錢。﹞茯苓﹝一錢至錢半。﹞甘艸﹝炙。六分至一錢。﹞

上四味。水煎。空心溫服。按四君子乃胃家气分之專藥。胃气虛而用之。功效立見。卽血虛用四物。

亦必兼此。故八珍之主治。不獨气血兩虛也。卽血虛者亦須兼用。但補气則偏於四君。補血則偏於四物。若純用血藥。不得陽生之力。陰無由以化也。方中白術。若治脾胃虛衰。大便不實。或嘔惡不食。

合用炒焦。方有健運之力。如肺胃虛燥。咳嗽失血。須用陳米飯上蒸過十餘次者。則轉濁爲淸。

轉燥爲潤。是以異功散﹑八珍湯及歸脾﹑逍遙等方內。並宜蒸者。卽陰虛漧咳。咳吐白血。總無妨礙。

更加白蜜拌蒸。猶爲合宜。其於輕重炮制之間。全在用者之活法權變。舉此可以類推三隅矣。

異功散治肺胃气虛。稀痰喘嗽。

四君子湯加橘皮﹝略去白。﹞爲散。每服三四錢。加生薑一片。水煎。去滓服。

六君子湯治胃虛少食。痰嗽嘔泄。

四君子湯加橘皮﹑半夏﹑生薑。

香砂六君子湯治气虛痰食气滯。

六君子湯加木香﹑砂仁﹑烏梅。

烏蠍六君子湯治小兒慢脾風內釣六君子湯加川烏﹑蠍尾。神曲糊丸服。

溫脾散治小兒心脾虧損弄舌。及虛脹乳食不進。

四君子湯加黃﹑藿香﹑訶子肉﹑橘皮﹑桔梗﹑木香。爲散。每服三四錢。加姜﹑棗煎服。

外臺茯苓飲治胸中停痰。宿水吐後。虛滿不食。

四君子湯去甘艸。加枳實﹑橘皮﹑生薑。

惺惺散﹝局方﹞治小兒傷寒。發熱咳嗽。

四君子湯加桔梗﹑細辛﹑羌活。﹝一作花粉。﹞等分爲散。每服一二錢。加薄荷五葉。水煎熱服。取微汗愈。不愈。再作。加蔥白﹑香豉。

四獸飲治瘧疾胃虛。中挾痰食。

四君子湯加半夏﹑橘皮﹑艸果爲散。每服四五錢。加生薑七片。烏梅肉一个。水煎。淸晨熱服。

八味順气散治類中風虛脹喘逆。

四君子湯加靑皮﹑橘皮﹑白芷﹑烏藥爲散。每服四五錢。水煎。溫服。

參苓白術散﹝局方。一名參術飲。﹞治胃虛喘嗽。大便不實。

四君子湯加山藥。扁豆﹑蓮肉﹑桔梗﹑薏苡﹑砂仁爲散。每服四五錢。加姜﹑棗煎服。

七味白術散﹝卽錢氏白術散。﹞治胃虛津气不行而渴。

四君子湯加藿香﹑木香﹑煨葛根爲散。每服三四錢。水煎。日三服。

八珍散治胃虛痰中見血。及粉紅痰。

四君子湯加黃﹑山藥﹑粟米﹑扁豆。﹝炒存性。﹞

九味資生丸治老人食難克運。

四君子湯本方參﹑術各三兩。茯苓一兩半。炙甘艸半兩。加橘紅﹑楂肉﹑眞神曲各二兩。川黃連﹑白豆蔻各三錢半﹑煉白蜜丸服。古方止此九味。後人更加桔梗﹑藿香各半兩。澤瀉三錢半。扁豆﹑蓮肉各一兩。薏苡三兩。山藥﹑麥芽﹑芡實各一兩半。醉飽後細嚼彈子大一丸。淡姜湯下。則酒食易化。健脾開胃。消食止瀉。調和臟腑。滋養營衛。饑時服之卽飽。飽後食之卽饑。藥𨿽繁簡不同。而功效不異。因兩存之。

八珍湯治婦人胎產崩漏。气血俱虛者。

四君子湯合四物湯。

八物湯治營衛俱虛。畏寒發熱。

八珍湯去人參加黃。按八珍﹑八物功用懸殊。以人參專補臟腑元气。黃惟司營衛開闔也。

世人每謂黃代人參。恆用八物補益臟腑之气。大爲噴飯。

人參胃風湯﹝局方﹞治風入胃中。能食便血。

四君子湯去甘艸加當歸﹑白芍﹑川芎﹑桂枝﹑粟米。一方。多木香。按風入胃中。何以反能食。

蓋風爲陽邪。其性善行。久而化熱。卽內經所謂癉成爲消中者是也。方中但用桂枝去風。而不去熱者。以熱必隨風外解。不必加治耳。

益气養營湯治瘰結核流注。一切郁熱毒瓦斯。

八珍湯加黃﹑桔梗﹑貝母﹑香附﹑橘皮﹑生薑。

大防風湯﹝局方﹞治邪襲足三陰。腿膝疼痛。及痢後脛膝痛。鶴膝風。附骨疽證。但赤熱腫者禁用。

四君子湯去茯苓。加肉桂﹑附子﹑黃﹑牛膝﹑杜仲﹑熟地﹑白芍﹑川芎﹑羌活﹑防風。

卷十六祖方

四物湯﹝局方﹞

治營血虛熱。

熟地黃﹝二錢﹞當歸身﹝一錢﹞白芍藥﹝錢半﹞川芎﹝八分﹞

上四味。水煎。溫服。肥盛多濕痰。及嘔逆少食便溏者禁用。

增損四物湯﹝局方﹞治血虛發熱。食少便溏。

四物湯去地黃。加人參﹑甘艸﹑炮姜。

加減四物湯治停經血滯。少腹結痛。

四物湯換赤芍加三稜﹑蓬術﹑肉桂﹑漧漆灰。

四烏湯治血中气滯。小腹急痛。

四物湯加烏藥﹑香附﹑甘艸。

四神散治產後血虛。或瘀血腹痛。

四物湯去地黃加炮姜爲散。溫酒服方寸匕。

金匱當歸芍藥散治腹中諸痛。

四物湯去地黃加白術﹑茯苓﹑澤瀉爲散。酒服力寸匕。日三。

當歸散治妊娠胎气不安。

四物湯去地黃加黃芩﹑白術爲散。飲服方寸匕。日三。

千金芎湯治產後崩漏。下血不止。

四物湯換漧地黃。加黃﹑甘艸﹑漧薑﹑吳茱萸。若夏月經後。有赤白不止。除地黃。加杜仲﹑人參。

三黃補血湯治血虛至夜發熱自汗。

四物湯加生地黃﹑黃﹑升麻﹑柴胡﹑丹皮。

四物二連湯治重陽無陰。晝夜發熱。

四物湯加宣黃連﹑胡黃連。按此本爲重陽無陰。晝夜發熱而立。必其人時火亢極於陰分。

乃爲相宜。以陽邪炎威。故曰重陽。陰欲消亡。是卽無陰。非眞陰補虛之謂。蓋陽全陰半。陽得以統陰。所以晝夜皆熱。若陰气自病。斷無上午陽分發熱之理。每見時師用以治虛勞蒸熱及血虛發熱之疾。服之未有不嘔瀉奪食者。曷知方下原治發熱。未嘗言蒸熱也。夫熱發於外。𨿽滯於陰。

實爲客邪。熱蒸於內。陰不濟陽。證屬久虛。可不辧而混治乎。其陰虛蒸熱。自有六味地黃。血虛發熱。自有當歸補血。亦何藉於此哉。

大秦艽湯治中風外無六經形證。內無便溺阻隔。宜此養血營筋。血行風自滅矣。

四物湯加秦艽﹑生地黃﹑羌活﹑獨活﹑防風﹑細辛﹑茯苓﹑白術﹑白芷﹑黃芩﹑石膏﹑甘艸。

張景嶽曰。大秦艽湯在機要發明。俱云治中風外無六經之形證。內無便溺之阻隔。如是血弱不能養筋。

宜養血而筋自榮。以大秦艽湯﹑羌活愈風湯主之。大秦艽湯𨿽有補血之藥。而寒散之劑居其半矣。

夫旣無六經之外邪而用散。何爲也。旣無阻隔之火邪而用寒。何爲也。寒散旣多。又果可養血气而壯筋骨乎。秦艽湯且不可。愈風湯則尢其不可者也。吾不知用此法者。果出何意。

獨活寄生湯﹝千金﹞治風痺腰腳疼重。

四物湯加獨活﹑桑寄生﹑杜仲﹑牛膝﹑細辛﹑秦艽﹑茯苓﹑桂心﹑防風﹑人參﹑甘艸。

古今錄驗無寄生。有續斷。肘後無寄生﹑人參﹑甘艸﹑當歸。有附子。產後腹痛不得轉動。及腰腳攣痛。不得屈伸。痺弱者。宜服此湯。

十味銼散治濕痺周身疼痛。

四物湯加白術﹑附子﹑防風﹑茯苓﹑黃﹑肉桂。此卽十全大補。去人參﹑甘艸之甘緩補气。

而加附子﹑防風以通達外內也。

玉燭散治血熱大便祕結。

四物湯換生地黃。加生甘艸﹑酒大黃﹑玄明粉﹑生薑。萬全方。無大黃﹑明粉。易靑皮﹑枳殼。

膠艾湯治陷經下血。孕婦胎漏不止。

四物湯用漧地黃。加阿膠﹑甘艸﹑艾。淸酒和水各半煎服。﹝一方。多漧薑。﹞千金無地黃﹑芍藥。

丁香膠艾湯治經漏兼白帶。

四物湯加丁香﹑阿膠﹑艾。

加味香附丸治倒經自汗胎漏下血。

四物湯本方用熟地八兩。歸﹑芍各四兩。芎三兩。加四制香附一斤。澤蘭葉﹑烏賊骨各六兩。

爲末。用浮麥麵﹑酒﹑醋﹑水調糊爲丸。如綠豆大。每服百丸。早暮各一服。溫酒﹑沸湯任下。

艾煎丸﹝局方﹞治婦人崩傷淋瀝。帶下赤白。小腹痛。

四物湯本方歸﹑地﹑芍各二兩。川芎一兩。加人參﹑石菖蒲﹑﹝炒﹞吳茱萸﹝用開口者。醋炒。﹞

各一兩。爲末。用蘄艾四兩。酒煎濃汁。入糯米糊爲丸。梧子大。每服百丸。醇酒下。更加肉桂﹑熟附子各一兩。香附四兩。名艾附丸。

金匱溫經湯治經水不調崩帶。及唇口漧燥。並治經阻不通。咳嗽便血。此肺移熱於大腸也。

四物湯去地黃加阿膠﹑甘艸﹑人參﹑肉桂﹑吳茱萸﹑牡丹皮。麥門冬﹑半夏﹑生薑。更加白術。

名大溫經湯。此方本膠艾湯而立。以虛火上炎。唇口漧燥。故用麥冬。濁濕下滲。不時帶下。故用半夏。若無二證。不必拘執成方也。

芎歸湯及散治妊娠胎不轉運。

四物湯去地黃﹑芍藥。湯則煎服。散則酒調服之。以驗胎息。若是眞胎。服之卽動。勿經火炒乃效。

佛手散治產婦胎不得下。

四物湯去地黃﹑芍藥。等分。炒研爲散。紅酒調服。

加味佛手散治產婦交骨不開。

四物湯去地黃﹑芍藥。本方歸用三錢。芎用一錢。加上揀人參三五錢。去血過多。加至一兩。

臨服入童便半盞。續續進之。質壯气實者。但加童便人參不用可也。

紫蘇飲治妊娠臨月。浮腫喘脹。

四物湯去地黃加紫蘇﹑陳皮﹑大腹皮﹑人參﹑甘艸﹑生薑﹑蔥白。感冒風寒。去腹皮加香豉。

胎動不安。加黃芩﹑白術。胎不運動。加木香﹑砂仁。肥盛气滯。加半夏﹑濃朴。虛羸少气。加白術倍人參。

達生散治妊娠九个月後。服數劑則易產。

紫蘇飲去川芎加白術﹑黃楊腦三枚。

芎歸鱉甲飲治勞瘧久不止。或暫止復來。

四物湯去地黃加茯苓﹑半夏﹑橘皮﹑鱉甲﹑姜﹑棗﹑烏梅。寒多。加艸果。熱多。加柴胡。

胃虛少食。加人參﹑白術。汗多。加黃﹑甘艸。﹝一方。多靑皮。﹞

續命煮散治風虛昏憒自汗。手足螈。

四物湯加人參﹑甘艸﹑桂心﹑遠志﹑防風﹑獨活﹑細辛﹑葛根﹑荊芥。半夏爲散。每服一兩。

加生薑三片。水煎。通口服。多汗。去葛根加牡蠣。

生地黃黃連湯治失血後。燥熱螈。脈數盛者。

四物湯換生地﹑赤芍加黃連﹑黃芩﹑山梔﹑防風。

滋燥養營湯治血燥皮膚皴揭筋攣爪枯。

四物湯去川芎。加生地黃﹑秦艽﹑防風﹑黃連﹑甘艸。

大補地黃丸治精血枯槁燥熱。

四物湯去川芎。加生地﹑黑參﹑黃柏﹑知母﹑幹山藥﹑山茱萸﹑枸杞﹑肉蓯蓉。蜜丸。每服六七十丸。空心鹽湯。臨臥溫酒下。

劫勞散﹝局方﹞治肺痿咳嗽。痰中有紅綫。盜汗發熱。熱過卽冷。

四物湯去川芎加人參﹑黃﹑甘艸﹑阿膠﹑五味子﹑半夏。爲散。每服三四錢。加姜棗煎。空心服。

加味四物湯治血虛發熱。

四物湯加白術﹑茯苓﹑柴胡﹑丹皮。

解毒湯治痘瘡血气弱。幹焦黑陷。

四物湯換生地。加人參﹑連翹﹑黃連﹑甘艸﹑陳皮﹑木通﹑竹葉。

寬中散治痘疹誤用辛熱祕結。

四物湯去川芎換生地。加枳殼﹑赤茯苓﹑甘艸。爲散。每服方寸匕。水煎。去滓服。

麥門冬湯治痘疹便實而渴。

四物湯去川芎換生地。加麥門冬。

卷十六祖方

保元湯

治營衛气血不足。

黃﹝蜜酒炙。三錢至六錢。﹞人參﹝三錢至一兩。﹞甘艸﹝炙。一錢。﹞

水煎。空心服。

獨參湯治气虛不能統血。驟然脫血。血崩不止。

人參三錢至一兩。大虛暴脫者。一兩至三兩。胃虛少食。加橘皮。肺虛喘嗽。加橘紅。血脫。

加童便半杯。薑汁三匕。﹝一方。多京棗三枚。﹞

歸脾湯治心脾鬱結。經癸不調。

保元湯加白術﹑茯苓﹑酸棗仁﹑遠志肉﹑當歸身﹑桂圓肉﹑木香﹑生薑﹑紅棗。

加味歸脾湯治心脾鬱結。經閉發熱。

歸脾湯加柴胡﹑山梔仁。

聖愈湯治失血過多久瘡潰膿。

保元湯去甘艸。加生地黃﹑熟地黃﹑川芎﹑當歸。

十全大補湯﹝局方﹞治營衛气血俱虛。

保元湯加白術﹑茯苓﹑熟地﹑當歸﹑川芎﹑白芍﹑肉桂﹑姜﹑棗。按和劑十全大補。𨿽本保元。

而實四君﹑四物﹑黃建中三方合成。因飲食勞倦。而致煩熱。肌肉消瘦者宜之。若房勞傷精。

思慮傷神。陰虛火旺。咳嗽失血者誤用。反致陰火上乘。轉增其劇也。又古方十全大補無黃﹑肉桂。

多沈香﹑木香。此則專開脾胃之郁爾。

人參養榮湯﹝局方﹞治心脾虛寒。

保元湯加白術﹑茯苓﹑橘皮﹑熟地﹑當歸﹑芍藥﹑肉桂﹑遠志肉﹑五味子。按方中諸品。皆心脾二經之藥。而方下舊注云補肺虛。謬矣。夫養營正當補養心脾。原無籍於肺气也。

大建中湯﹝局方﹞治營衛俱虛。上熱下寒。

十全大補湯加附子﹑肉蓯蓉﹑半夏﹑麥門冬。

人參安胃散治小兒心脾虛極弄舌。

保元湯加黃連﹑茯苓﹑白芍﹑生甘艸。

人參實衛湯治瘧自汗不止。

保元湯加白術﹑芍藥。初發。加桂枝。久瘧。加烏梅。

黃六一湯﹝局方﹞治衛虛自汗。晝日煩熱。

保元湯去參。用黃六錢。甘艸一錢。加棗一枚。

當歸補血湯治血虛至夜發熱。煩渴引飲。其脈洪大而虛。重按全無者。

保元湯去人參﹑甘艸。用黃六錢。加當歸二錢。

玉屏風散治衛虛自汗。易感風邪。用此補脾實衛。

保元湯去人參甘艸。用黃六兩。加防風二兩。白術四兩爲散。每服四五錢。加姜﹑棗煎服。

上三方並屬保元去參。而黃六一。則籍本方甘艸輔助黃以實脾气。故晝日多汗煩擾者宜之。當歸補血。專用當歸引領黃以護營血。故失血至夜發熱者宜之。玉屏風散則加白術﹑防風以祛衛濕。故理疏易感風邪者宜之。

三方𨿽同以黃爲君。而主气主血主肉各隨佐使。功用迥乎不侔也。

益气聰明湯治气虛目暗生翳。耳聾耳鳴。

保元湯加升麻﹑葛根﹑蔓荊﹑芍藥﹑酒黃柏。此保元湯合升麻湯。加蔓荊子以治其上。

黃柏以治其下也。

神效黃湯治气虛耳目不明。

保元湯用黃二錢。人參﹑甘艸各一錢。加白芍一錢。蔓荊子二分。橘皮五分。耳目之患。

气虛而陰火上乘者。宜益气聰明湯。無陰火者。宜神效黃湯。用者審之。

千金托裏散治气血虛寒。潰瘍不收。

保元湯加川芎﹑當歸﹑肉桂﹑白芷﹑防風﹑桔梗﹑白芍﹑天冬﹑連翹﹑忍冬﹑生薑。

參內托散治潰瘍感冒風邪。痘疹觸穢伏陷。及癰疽久不潰。

保元湯加川芎﹑當歸﹑肉桂﹑白芷﹑防風﹑桔梗﹑木香﹑濃朴。本方去木香。名十宣散。

治痘癰。

托裏消毒散治癰疽痘疹。毒盛不能起發。

保元湯加當歸﹑芍藥﹑茯苓﹑白術﹑忍冬﹑白芷﹑連翹。

內補黃湯治潰瘍膿水出多。虛熱不寐盜汗。

保元湯加白術﹑茯苓﹑五味﹑棗仁。

人參固肌湯治痘瘡表虛。斑爛不能收靨。

保元湯加當歸﹑白術﹑茯苓﹑棗仁﹑忍冬﹑連翹。

補中益气湯治內傷中气下陷。下元虛者禁用。

保元湯本方參甘艸減半。加白術一錢。當歸﹑橘皮﹑柴胡各八分。升麻五分。勞力感寒。

加羌活﹑姜﹑棗。冬。加桂枝。春。

加香豉﹑蔥白。

調中益气湯治身體沈重。百節煩疼。胸滿短气。心煩耳鳴。目熱如火。口中沃沫。飲食失味。嗜臥溺赤。

補中益气湯。加白芍藥﹑五味子。

升陽益胃湯治脾胃受傷。邪熱內陷。外反惡風。厥冷脈沈。大小便祕澀。不可誤認陰寒而用熱藥。又不可誤認實火而用涼藥。宜此湯升舉。微汗則愈。

補中益气湯去升麻﹑當歸。加羌活﹑獨活﹑白芍﹑防風﹑半夏﹑茯苓﹑澤瀉。酒煮黃連﹑姜﹑棗。服藥後。忌言語一二時。戒酒面生冷。薄滋味以養胃气。稍食美食以助藥力。更宜小役形體。

使胃气與藥轉運升發。愼勿大勞以傷脾胃生發之气。

升陽順气湯治飲食不節。勞役所傷。腹脇滿悶短气。遇春則口淡無味。遇夏𨿽熱。猶有畏寒。

饑則常如飽。不喜飲食。

補中益气湯去白術。加半夏﹑艸豆蔻﹑神曲﹑黃柏﹑生薑瀉陰火升陽湯治火郁發熱。

補中益气湯去白術﹑當歸﹑橘皮加羌活﹑蒼術。黃芩﹑黃連﹑石膏。早飯後大溫服。服後宜禁。

一如升陽益胃湯。如見火旺及督任衝三脈盛。用酒炒黃柏﹑知母少許。不可久服。恐助陰气爲害也。

沖和養胃湯治風虛目患。空中有黑花。神水變淡綠色。次變淡白。漸成內障。

補中益气湯去橘皮。加羌活﹑防風﹑黃連﹑白芍﹑五味﹑生薑。

通气防風湯治太陽气郁。肩背不可回顧。

補中益气湯去白術﹑當歸。加防風﹑羌活﹑本﹑黃柏﹑白豆蔻﹑靑橘皮。

淸暑益气湯治暑傷無形之气。口燥頭痛。發熱溺赤。

補中益气湯去柴胡。加麥門冬﹑五味子﹑蒼術﹑葛根﹑澤瀉﹑黃柏﹑神曲﹑靑皮。此以保元﹑生脈爲主。而兼開腠利水消克之味。

淸燥湯治夏秋濕熱傷气。

補中益气湯加生地黃﹑黃連﹑豬苓﹑茯苓﹑麥門冬﹑五味子﹑蒼術﹑黃柏﹑澤瀉﹑神曲。

節庵升陽散火湯治熱乘肺金。气虛不能主持。循衣撮空。小便利者可治。不利者不可治。

補中益气湯去升麻﹑黃。加麥冬﹑茯神﹑黃芩﹑白芍﹑姜﹑棗。有痰。加薑汁炒半夏。大便燥實譫語發渴。加大黃。泄利。加升麻倍白術。

托裏散治痘毒虛不能潰。

補中益气湯去升麻加熟地﹑茯苓﹑芍藥。

卷十六祖方

生脈散

治熱傷肺胃。虛熱喘嗽。脈虛無力。

人參﹝三錢﹞麥門冬﹝二錢﹞五味子﹝一錢﹞

水煎。不時熱服。

門冬淸肺飲治火乘肺胃。喘嗽吐血衄血。

生脈散加黃﹑甘艸﹑紫菀﹑白芍﹑當歸。此生脈﹑保元合用。以滋金水化源。其紫菀佐黃而兼調營衛。深得淸肺之旨。其餘芍藥酸收。當歸辛散。且走血而不走气。頗非所宜。不若竟用生脈﹑保元淸肺最妥。先哲有保元﹑生脈合用。气力從足膝湧出。以黃實胃。五味斂津。

皆下焦之專藥耳。

宣明門冬飲治心移熱於肺。傳爲膈消。

生脈散加茯神﹑甘艸﹑生地黃﹑栝蔞根﹑煨葛根﹑知母﹑竹葉。

易老門冬飲治老人津虧大渴。

生脈散加茯神﹑甘艸﹑枸杞﹑生薑。二方並本生脈。而易老差勝。蓋明之重在旺气。易老專滋血气。治得其本矣。

天王補心丹治心腎虛耗。怔忡不寧。

生脈散加熟地﹑茯苓﹑茯神﹑遠志﹑菖蒲﹑黑參﹑丹參﹑柏子仁﹑酸棗仁﹑天門冬﹑百部﹑當歸﹑杜仲﹑桔梗﹑甘艸蜜丸。朱砂爲衣。空心龍眼﹑紅棗湯下二三錢。

淸心蓮子飲﹝局方﹞治心包火旺。小便赤澀梗痛。

生脈散加黃芩﹑地骨皮﹑車前﹑茯苓﹑黃﹑蓮子。此用生脈散合黃芩淸肺。而兼導赤之制。

其旨在於心包火炎。上灼於肺。熱傷气化不能生水。故用生脈救肺之燥以滋上源。則知肺本無熱。

皆緣受火之淫。而致熱傷气化。安可復用黃芩以伐其肺乎。曷不竟用生脈合導赤全方。豈不源流同淸。理明辭暢乎。卽或不然。不妨削去木通。仍用茯苓﹑蓮子以存淸心之意。至於局方又以保元爲主。乃去五味加入甘艸。益失滋肺上源之旨矣。

卷十六祖方

二冬膏

治肺胃燥熱。痰澀咳嗽。

天門冬﹝去心。﹞麥門冬﹝去心等分﹞

上二味。熬膏。煉白蜜收。不時噙熱咽之。

固本丸治老人津血俱虧。咳逆便祕。

二冬膏加生熟地黃。與本方二冬各八兩。人參四兩。蜜丸。酒下四錢。熬膏尢宜。食少便滑禁用。固本丸𨿽主扶陰抑陽。然四味純陰之性。僅用少許人參。已覺味勝於气矣。而世本此方二冬二地各用八兩。

人參二兩。幾幾乎羣陰剝陽之象。況復舉世醫流。往往削去人參。盍知陰柔之味。不得陽和之力。

每致奪食作瀉。內經所謂無陽則陰無以化。安望其有補益之驗歟。或問近世病家吝惜多金。醫家迎合鄙性。往往用參湯服丸。此法可否。曰。此曲突徙薪之法也。鄙夫但知人參珍貴。以爲入口便補。

不知配合之妙。全在佐使得宜。若用參湯送丸。則參力先行。至丸化時參力相去已遠。非若膏劑之用參湯調服。仍得並力奏功也。

集靈膏治久嗽气血俱虛。不能送痰而出。

固本丸中二冬﹑二地各十兩。人參六兩。加枸杞六兩。熬膏蜜收。如血虛便難。加歸身。脾弱便溏。

加白術。以糖霜代蜜收之。

三才丸治气血俱虛。精神不固。元陽失合者宜之。

二冬膏去麥門冬。加人參﹑熟地。等分。蜜丸服之。加黃柏﹑甘艸﹑砂仁。名三才封髓丹。

甘露飲﹝局方﹞治胃中客熱煩躁。口鼻咽瘡。牙宣口臭。

二冬膏加生地黃﹑熟地黃﹑茵陳﹑枳殼﹑黃芩﹑石斛﹑甘艸﹑枇杷葉。

卷十六祖方

桔梗湯﹝玉函﹞

治冬時伏邪。發於少陰。咽痛不瘥。及風熱肺气不淸。喘嗽喉仲介介如梗狀。肺痿肺癰初起。

並得服之。

桔梗甘艸﹝各三錢﹞

上二味。水煎。緩緩服之。

利金湯治肺燥澀。不利而咳。

桔梗湯加貝母﹑橘紅﹑枳殼﹑茯苓﹑生薑﹑白蜜。

枳殼煮散治咳引脇下痛。

桔梗湯加枳殼﹑細辛﹑川芎﹑防風﹑葛根﹑生薑﹑紅棗。

淸肺湯治痘疹肺熱。喘嗽吐痰。

桔梗湯加麥門冬﹑款冬花﹑杏仁﹑貝母﹑牛蒡子。

生地黃散治斑疹肺熱。喘咳衄血。

桔梗湯加麥冬﹑生地﹑款冬﹑杏仁。爲散。煎服二錢。一方。無杏仁。多橘皮。

生聖散治痘出不快。溺赤咳痰。

桔梗湯加黃芩﹑枳殼﹑木通。爲散。煎服二錢。

十六味桔梗湯治肺壅實熱。唾穢痰。

桔梗湯加薏苡﹑貝母﹑當歸﹑桑皮﹑栝蔞仁﹑百合﹑枳殼﹑葶藶﹑五味﹑地骨皮﹑知母﹑防己﹑黃﹑杏仁。

葶藶薏苡瀉肺湯治肺癰初潰。吐膿血。

桔梗湯本方甘艸用節。加薏苡﹑貝母﹑橘紅﹑黃﹑忍冬﹑白芨﹑葶藶﹑生薑。初起。去黃加防風。潰後膿血去多。加人參。

潰久不斂。加合歡皮。

金匱排膿湯治內癰膿從嘔出。

桔梗湯加生薑﹑大棗。水煎。日二服。

金匱排膿散治內癰膿從便出。

桔梗湯去甘艸加枳實﹑芍藥爲散。取雞子黃一枚。以藥與雞子黃相等揉和。飲和服之。日一服。

卷十六祖方

防己黃湯﹝金匱﹞

治風濕相搏。客在皮膚。關節疼痛。腰以下疼重。脈浮自汗惡風。

防己﹝酒洗﹞黃﹝各錢半﹞白術﹝一錢﹞甘艸﹝炙。八分﹞生薑﹝四片﹞大棗﹝二枚。擘﹞

上六味。水煎熱服。後當如虫行皮中。腰以下如冰。後坐被上。又以一被繞腰下。溫令微汗瘥。

喘加麻黃。胃气不和。加芍藥。气上衝。加桂枝。下有陳气。加細辛。﹝陳气。久積之寒气也。﹞

防己茯苓湯﹝金匱﹞治皮水四肢腫。皮膚聶聶動。

防己黃湯去白術﹑姜﹑棗。本方中防己﹑黃各三錢。甘艸一錢。加肉桂三錢。茯苓六錢。

水煎。溫分三服。

千金防己湯治歷節四肢。痛如錐刺。

防己黃湯去黃﹑大棗。本方中防己﹑白術﹑生薑各四錢。甘艸三錢。加桂心﹑茯苓各四錢。

烏頭一枚。﹝去皮。熬。﹞人參二錢。以苦酒和水煮。日三夜一服。當覺焦熱。痺忽忽然。愼勿怪也。若不覺。復服。以覺乃止。

卷十六祖方

梔子豉湯﹝玉函﹞

治汗下不解。虛邪畱於膈上。心下結痛。虛煩懊不得眠。反復顚倒。臥起不安者。

梔子﹝十四枚。擘﹞香豉﹝四合﹞

上二味。水煎。分二服。溫進一服。得快吐。止後服。按仲景太陽例中。用梔子豉湯有三。

皆主汗下後虛邪不解之證。其梔子必取肥者生用。一吐而膈上之邪與火俱散也。若其時行疫癘。

頭痛發熱。此湯加蔥白最捷。多有服之不吐者。胃气彊也。加齏汁服之。或以鵝翎采之。或借用以淸解膈上鬱結之火。不欲其吐。又須山梔炒黑用之。便屈曲下行小便矣。如衛气素虛人感冒客邪。

自汗多者。此方中香豉須炒熟用之。至於少气。爲胃气之虛。則加甘艸以緩調之。嘔爲痰飲之逆。

則加生薑以開豁之。下後心煩腹滿。明是濁气內陷。乃於本方除去香豉表藥。加枳﹑朴以湧泄之。

丸藥大下後。身熱不去微煩。明是虛火外擾。本方亦不用香豉。而加漧薑以溫順之。其有身黃發熱。

明是濕邪郁發。亦於本方去香豉。而加柏皮以苦燥之。下後勞復食復。明是正不勝邪。本方加枳實以淸理其內。用淸漿水煮。取味微酸。使之下行而不上越也。若有宿食。則加大黃如博棋子大五六枚。同一梔子豉法。功用之妙。神化莫測。非庸俗所能擬議也。

梔子甘艸豉湯﹝玉函﹞治下後少气。

梔子豉湯加甘艸梔子生薑豉湯﹝玉函﹞治下後嘔吐。

梔子豉湯加生薑。

梔子濃朴湯﹝玉函﹞治下後心煩腹滿。

梔子豉湯去豉加枳實﹑濃朴。

梔子漧薑湯﹝玉函﹞治丸藥大下後。身熱不去。微煩。

梔子豉湯去豉加漧薑。上四方服法。如梔子豉湯。

梔子柏皮湯﹝玉函﹞治太陽證身黃發熱。

梔子豉湯去豉加柏皮﹑甘艸。水煎。分溫再服。

枳實梔子豉湯﹝玉函﹞治勞復食復。

梔子豉湯倍香豉。加枳實三枚。用淸漿水七升。空煮取四升。納枳實﹑梔子煮取三升。

下豉更煮五六沸。去滓。分溫再服。覆令微似汗。有食。加大黃如博棋子大五六枚。

梔子大黃湯治酒癉心中懊。或熱痛。

梔子豉湯加枳實﹑大黃。

黃芩淸肺飲治渴而小便不利。

梔子豉湯去豉。用炒黑山梔。加黃芩等分。熱服探吐之。不應。加香豉一撮。此方妙用。

全在探吐以提其上。則肺气立淸。若服而不吐。不特綿延不能克應。縱或小瘥。其苦寒之性。

畱薄於內。大傷氤氳之气。得不爲之預慮乎。

梔子仁湯治小便不通。煩悶腹脹。

梔子豉湯去豉。加甘艸﹑茅根﹑葵子。

卷十六祖方

小承气湯﹝玉函﹞

治少陽陽明府證。

大黃﹝四錢。生用。﹞濃朴﹝六錢。﹞枳實﹝三枚。炙。﹞

初服湯當更衣。不爾者。盡飲之。若更衣。勿服之。經云。亢則害。承乃制。專取大黃以制亢極之害也。

承气湯證有三。太陽之邪初傳陽明之府。用調胃承气。藉甘艸之緩。款畱硝﹑黃。以祛胃中方張之邪。

邪熱亢極於胃。用大承气之硝﹑黃﹑枳﹑朴並攻全盛之邪。故無庸於甘緩也。邪气欲犯少陽之界。

斯時熱已向衰。但須枳﹑朴助大黃。以擊惰歸之邪。故無取於芒硝之峻銳也。其桃核承气。則又主太陽犯本之證。以桃仁﹑桂枝血藥引調胃承气三味以破膀胱蓄血。與陽明之府。略無交涉。

調胃承气湯﹝玉函﹞治太陽陽明府證。

小承气湯去濃朴﹑枳實。方中大黃酒浸。加芒硝三合。甘艸二錢。

大承气湯﹝玉函﹞治正陽陽明府證。

小承气湯本方大黃。酒洗倍用。濃朴半兩。枳實五枚。加芒硝三合。

桃核承气湯﹝玉函。卽桃仁承气湯。﹞治熱結膀胱如狂。

小承气湯去濃朴﹑枳實加芒硝﹑甘艸﹑桃仁﹑桂枝。

濃朴大黃湯﹝金匱﹞治支飲胸滿。

小承气湯倍大黃。

濃朴三物湯﹝金匱﹞治腹滿痛閉。

小承气湯倍濃朴用枳實五枚。

濃朴七物湯﹝金匱﹞治腹滿發熱。飲食如故。

小承气湯加甘艸﹑桂枝﹑姜﹑棗。此本小承气合桂枝湯。中間裁去白芍之酸收。不致引邪入犯營血。𨿽同用桂枝﹑甘艸。與桂枝湯涇渭攸分。其濃朴獨倍他藥。正以泄气之濁逆耳。

大黃甘遂湯﹝金匱﹞治婦人血結。少腹如惇。

小承气湯去枳實﹑濃朴。本方大黃用四錢。加甘遂阿膠各二錢。頓服之。

大黃甘艸湯﹝金匱﹞治食已卽吐。

小承气去枳實﹑濃朴。用大黃一兩。加甘艸三錢。

大黃牡丹湯﹝金匱肘後名瓜子湯。﹞治大腸癰。

小承气湯去枳實﹑濃朴。加芒硝﹑桃仁﹑牡丹皮﹑甜瓜子。

大黃附子湯﹝金匱﹞治脇下寒飲偏痛。

小承气湯去枳實﹑濃朴。本方用大黃一兩。加附子六錢。細辛二錢。水煎。分溫三服。如人行四五里進一服。按此卽瀉心湯去芩﹑連之苦燥瀉裏。加細辛之辛溫走表。以治脇下寒積。兩不移易之定法也。

黃龍湯治失下循衣撮空。虛極熱盛。不下必死者。

小承气湯本方用大黃三錢。濃朴錢半。枳實一錢加芒硝二錢。甘艸一錢。人參較大黃減半。

當歸二錢。生薑五片。大棗一枚。如腸鳴。去芒硝加半夏﹑茯苓。血祕。去甘艸加桃仁泥﹑生地黃汁。

气祕。去當歸加木香。風祕。去大棗加羌活。年老气虛。去芒硝。湯取黃龍命名。專攻中央燥土。土旣燥竭。𨿽三承气萃集一方。不得參﹑歸鼓舞胃气。烏能興雲致雨。或者以爲因虛用參。殊不知參在羣行劑中。則迅掃之威愈猛。安望其有補益之力歟。千金又以小柴胡易名黃龍湯。意在培土以安風木。殊非此方寓補於瀉之義。

三化湯治類中風。外無六經形證。內有便溺阻隔。

小承气湯加羌活。

羌活導滯湯治大便風祕。

小承气湯去濃朴。加羌活﹑獨活﹑防己﹑當歸﹑甘艸。此方較三化湯。藥味稍異而功用不殊。

與枳實導滯丸。則涇渭各別。彼𨿽亦本承气。而兼枳﹑術﹑三黃。因隸之傷飲食門。此不復列。

紫艸承气湯治痘瘡幹紫。便祕喘滿。

小承气湯加紫艸。

卷十六祖方

抵當湯﹝玉函﹞

治蓄血少腹硬滿。小便自利。

水蛭﹝熬黑。如無。以鯪鯉甲生漆塗炙代之。﹞虻虫﹝去翅足。熬各三十枚。﹞大黃﹝酒浸。一兩。﹞

桃仁﹝去皮尖。三十枚。﹞

上四味。水煎去滓。取三升。溫服一升。不下再服。按此與承气不同。承气用枳實﹑濃朴以利气。

此用水蛭﹑虻虫﹑桃仁以破血也。

抵當丸﹝玉函﹞治蓄血小便自利。服湯不應。用此丸。

抵當湯本方用水蛭二十枚。虻虫二十五枚。餘同湯方。杵細入蜜。分爲四丸。以水一升。煮一丸。

取七合服之。時當下血。若不下者更服。

變通抵當丸抵當丸去水蛭。加虫二十个。雞血拌。瓦上焙漧。餘如本方。如欲緩攻。臨臥時酒服。五丸至十丸。

瘀下。止後藥。

下瘀血湯﹝金匱﹞治婦人產後腹痛。有幹血著臍下。

抵當湯去水蛭﹑虻虫。加虫。﹝二十枚。熬。去足﹞

代抵當場丸治虛人蓄血。宜此緩攻。

抵當湯去水蛭﹑虻虫。本方大黃用四兩。﹝酒浸。﹞桃仁用二十枚。加芒硝﹑蓬術﹑穿山甲﹑歸尾﹑生地黃各一兩。肉桂三錢。爲末蜜丸。蓄血在上部者。丸如芥子。黃昏去枕仰臥。以津咽之。令停喉以搜逐瘀積。在中部食遠。下部空心。俱丸如梧子。百勞水煎湯下之。用歸﹑地者。引諸藥入血分也。

如血老成積。攻之不動。去歸﹑地。倍蓬術﹑肉桂。

卷十六祖方

涼膈散﹝局方﹞

治溫熱時行。表裏實熱。及心火亢盛。目赤便祕。胃熱發斑。

大黃﹝酒浸。二兩﹞芒硝﹝一兩﹞甘艸﹝炙。六錢﹞連翹﹝一兩﹞黃芩﹝一兩﹞

山梔﹝八錢﹞薄荷﹝七錢﹞

爲散。每服四五錢。加竹葉十五片。水煎溫。日三夜二服。得下熱退爲度。﹝世本。無竹葉。有姜一片。

棗一枚。蔥白一莖。﹞硝黃得枳﹑朴之重著。

則下熱承之而順下。得芩﹑梔﹑翹﹑薄之輕揚。則上熱抑之而下淸。此承气﹑涼膈之所攸分也。

用甘艸者。卽調胃承气之義也。局方專主溫熱時行。故用竹葉。若治感冒之證。從世本用蔥白﹑姜﹑棗可也。

淸心散治溫熱時行壯熱。神昏不語。便溺閉澀。

涼膈散加黃連一兩。爲散。每服四五錢。加竹葉一把。白蜜少許煎服。頭痛。加川芎﹑防風﹑石膏。不應。加麻黃。

轉舌丸治類中風。舌彊不語。神識不淸。

涼膈散加石菖蒲﹑遠志肉各一兩。蜜丸。朱砂爲衣。薄荷湯化下。

潤燥湯治痘疹過用丁﹑桂熱藥。咽痛煩躁祕結。

涼膈散去硝﹑黃。加當歸﹑白芍﹑生地﹑荊芥﹑鼠粘子。

通聖散治西北卒中。外內熱極。

涼膈散去竹葉。加麻黃﹑石膏﹑滑石﹑生白術﹑防風﹑荊芥﹑桔梗﹑川芎﹑當歸﹑芍藥﹑生薑。

雙解散治溫熱時行。外內熱極。

通聖散倍滑石。用生甘艸。

卷十六祖方

備急丸﹝金匱﹞

治心腹卒痛如錐刺。宿食冷積脹滿。

巴豆﹝去皮心膜。用霜一錢。﹞漧薑﹝生。二錢﹞大黃﹝三錢﹞

上三味。爲末。煉白蜜丸。如小豆大。溫水送下。二三十丸。妊娠禁用。按備急丸治寒實結積之峻藥。凡傷寒熱傳胃府。舌胎黃黑刺裂。唇口赤燥者。誤用必死。以巴豆大熱傷陰故也。其白散﹑白餅子﹑消積﹑神保﹑酒等方皆然。不可不愼。其神保丸﹑酒丸。見傷飲食門。楊气丸下。

玆不復見。

白散﹝玉函﹞治寒實結胸。

備急丸去漧薑﹑大黃。用巴霜一錢。加桔梗蘆﹑貝母各三錢。爲散。白飲和服半錢。羸者減之。

雷氏千金丸治胸脹冷積作痛。

備急丸加焰硝﹑桂心。

白餅子治小兒腹中癖積。飲乳卽嗽。而吐痰涎。

備急丸去漧薑﹑大黃。用巴豆二十粒取霜。加滑石﹑輕粉﹑半夏﹑南星各一錢。共杵爲末。

糯米飲丸。綠豆大。撚作餅子。

每服二三餅。蔥白湯下。

消積丸治小兒食積發熱。大便酸臭。

備急丸去漧薑﹑大黃。用巴豆二十粒取霜。加丁香九粒。縮砂仁十二粒。共杵爲末。以爛烏梅肉三枚。

糊丸黍米大。

每服三五丸。溫水下。

卷十六祖方

伊芳尹三黃湯﹝倉公名火齊湯。金匱名瀉心湯﹞

治三焦實熱。煩躁便祕。

黃連﹝酒煮。﹞黃芩﹝酒炒。﹞大黃﹝酒浸。等分。﹞

麻沸湯二升漬之。須臾絞去滓。分溫再服。麻沸湯者。白水空煎鼎沸如麻也。古方惟降火藥用之。

三黃丸治諸實熱不解。

三黃湯爲末。煉白蜜丸梧子大。每服五十丸。空心麻沸湯下。

金花湯治熱毒內蘊。

三黃湯去大黃加黃柏。三味等分煎服。更加梔子。名桅子金花湯。

三補丸治陰火亢極不解。

金花湯爲末。蜜丸服。

黃連解毒湯治熱邪內外俱盛。

三黃湯去大黃加黃柏﹑山梔。等分煎服。

金花丸治積熱不解。

黃連解毒湯爲末。蜜丸服之。

大金花丸治中滿熱極。淋祕溺血。

三黃丸加黃柏等分。滴水爲丸小豆大。新汲水下三十丸。按金花湯止芩﹑連﹑柏三味。作丸。

則名三補金花丸﹑較湯多山梔。作湯名爲解毒。更加大黃。則名大金花丸。湯丸𨿽異。功用不殊但取急攻則用湯緩祛則用丸。微有區別耳。

大黃黃連瀉心湯﹝玉函。卽黃連瀉心湯。﹞治熱邪內陷。脇下痞滿。

三黃湯去黃芩。麻沸湯漬絞服。

附子瀉心湯﹝玉函﹞治寒熱不和。脇下痞結。

三黃湯另煎熟附子汁。攪勻服之。

三黃梔子豉湯治熱病時疫。頭痛壯熱。

三黃湯合梔子豉湯。﹝千金。去黃芩加黃柏。﹞

當歸六黃湯治營血虛熱盜汗。

三黃湯去大黃。加黃柏﹑黃﹑生地黃﹑熟地黃﹑當歸。﹝汪石山。去黃柏加蒲黃。﹞

淸心丸治心熱神昏。驚悸不寧。

三黃湯去大黃。用黃連三錢。黃芩二錢。加西牛黃半錢。郁金錢半。豬心血爲丸。黍米大。

朱砂爲衣。燈心湯下。三歲兒三十丸。

旣濟解毒湯治上熱下寒。大便祕。

三黃湯加甘艸﹑桔梗﹑柴胡﹑升麻﹑連翹﹑當歸。

人中黃丸治溫疫諸熱毒。

三黃湯本方用大黃三兩。芩﹑連各一兩。加人中黃﹑蒼術﹑桔梗﹑滑石各二兩。人參一兩。防風五錢。香附一兩五錢。神曲糊丸。淸熱解毒湯送下二三錢。﹝淸熱解毒湯方見白虎湯下。﹞

此方專以伊芳尹三黃大解濕熱疫癘之邪。其奧妙全在人中黃一味。以污穢之味同气相求。直淸中上污穢熱毒。合滑石﹑益元之制。則兼淸滲道。用蒼術﹑香附者。

宣其六气之郁也。用桔梗者。淸其膈上之气也。用防風者。開其肌腠之熱也。十味祛邪散毒藥。

不得人參鼓舞其勢。無以逞迅掃之力也。用神曲爲丸者。取其畱中而易化也。更需淸熱解毒下之。卽人參白虎合升麻葛根湯。去粳米。加羌活﹑芩﹑連﹑生地。總解內外之熱。略取生薑之辛。以行諸藥之性。散諸經之毒耳。

三黃石膏湯治熱病時行。內外大熱。

三黃湯去大黃加黃柏﹑山梔﹑石膏﹑麻黃﹑香豉﹑生薑﹑蔥白。用淸漿水煎服。半日許不得汗再服。

便祕。去麻黃﹑香豉。加大黃﹑芒硝。節庵槌法。加芽茶一撮。按此卽解毒湯。兼通聖散﹑梔子豉湯之制。而加麻黃﹑石膏﹑蔥﹑姜以撤外內熱毒也。如脈數實便祕。上气喘急。舌捲囊縮。則去麻﹑豉而易硝﹑黃。又全用伊芳尹三黃矣。

普濟消毒飲治大頭撚頸瘟等證。

三黃湯去大黃。加柴胡﹑黑參﹑連翹﹑鼠粘﹑升麻﹑白芷﹑甘艸﹑桔梗﹑馬勃﹑僵蠶﹑板藍根。

半用水煎。半用蜜丸。噙化。气虛脈弱。加人參五七分。大便祕。加酒大黃錢許微下之。本方去升麻﹑黑參﹑鼠粘﹑僵蠶﹑板藍﹑馬勃。加荊芥﹑防風﹑羌活﹑枳殼﹑川芎﹑射幹。名芩連消毒湯。

當歸龍薈丸治肝經積熱。時發驚悸搐搦。神志不寧。頭目昏眩。咽膈不利。腸胃燥結。躁擾狂越等證。

三黃湯加當歸﹑龍膽﹑蘆薈﹑梔子﹑靑黛﹑木香﹑麝香。蜜丸。淡姜湯送二三十丸。

神芎丸治水腫外內俱實者。

三黃湯本方用大黃黃芩各二兩。黃連半兩。加滑石﹑牽牛頭末各四兩。川芎﹑薄荷各半兩。

滴水爲丸。每服五七丸。至十五丸。臨臥溫水服。濕熱腰脇腫滿。加甘遂一兩。徧身走注疼痛。

加白芥子一兩。久毒熱腫腹痛。加芒硝一兩。關節不利。加羌活一兩。腸胃結滯。加郁李仁一兩。

腰腿沈重。加商陸一兩。本方去黃連﹑川芎﹑薄荷。名導水丸。戴人取伊芳尹三黃丸變爲神芎丸。每令病患至夜先服百餘粒。繼以浚川散投之。五更當下。種種病出。投下少許。再以和膈藥服之。以利爲度。有五日一下者。三日一下者。病輕者一二服止。重者五六度方愈。是擒縱緩舒之妙。臨病制宜。非可言諭。自非老年諳練有大負者。焉敢效諸行事耶。詳方後云。每服五七丸至十五丸。

乃峻藥緩攻之成法。此言每令病患先服百餘丸。急乘元气未漓。爲之迅掃各有至理。不可以此礙彼也。

浚川散治水腫脹急。大便不通。大實大滿證。

三黃丸去芩﹑連。用大黃一兩。加牽牛頭末﹑郁李仁各一兩。芒硝﹑甘遂各半兩。木香三錢。

爲散。每服二錢。入生薑自然汁。和如稀糊服。按此乃下水積之峻藥。火熱怫郁。水液不能宣通。

停滯而生濕熱。在陽不去。則化气而爲脹。在陰不去。則化積而成形。世俗不省內經畱者攻之。

但執補燥之劑。怫郁轉加而病愈甚也。戴人曰。養生與攻病。本自不同。今人以補藥治病。宜乎不效也。

卷十六祖方

十棗湯﹝玉函﹞

治懸飲內痛。脇下有水气。脈弦數。

芫花﹝熬﹞甘遂大戟﹝泡去骨。等分。﹞

上三味。搗篩。以水一升五合。先煮大棗肥者十枚擘。取八合去滓。納藥末。彊人服一錢匕。羸人服半錢匕。平旦溫服。若下少。病不除者。明日更服。加半錢匕。得快下利後。糜粥自養。﹝補天石。加生薑汁。傷寒五法。加肉桂。﹞

神丸治陽水腫脹。大小便祕。

十棗湯本方各一兩。加大黃二兩。黑牽牛頭末四兩。輕粉一錢。煮紅棗肉爲丸。初服五七丸。

日三服。漸加。快利爲度。按此方守眞本仲景十棗湯加牽牛﹑大黃﹑輕粉三味。較十棗倍峻。

然作丸緩進。則威而不猛。其法最良。其於神丸中。加靑皮﹑陳皮﹑木香﹑檳榔各半兩。名舟車神。已屬蛇足。更於舟車丸中。加入乳香﹑沒藥。名除濕丹。風斯愈下。殊不足法。

控涎丹治脇下痰積作病。

十棗湯去芫花﹑大棗。加白芥子等分爲末。曲糊丸。服十五丸至二十丸。驚疾。加朱砂﹑全蠍。

酒痰。加雄黃﹑全蠍。驚气成塊者。加穿山甲﹑鱉甲﹑延胡索﹑蓬術。臂痛。加桂枝﹑姜黃。

痰嗽。加風化硝。寒痰。加丁香﹑肉桂﹑胡椒。甘遂直達涎結之處。大戟能攻胸脇之涎。白芥子能破支結之飲。此攻痰涎之峻劑也。凡形盛色蒼气壯脈實人有上證。但服此藥數服。其病如失。

後以六君子調補。若气虛皎白。大便不實。小便淸利者誤服。不旋踵而告變矣。

卷十六祖方

五苓散﹝玉函﹞

治傷寒表裏未解。渴而小便不利。

白術﹝生﹞茯苓豬苓﹝各二錢﹞澤瀉﹝三錢﹞桂﹝一錢﹞

上五味。爲散。白飲和服方寸匕。日三服。或生料煎服。溫覆取微似汗。按五苓散。本治太陽經邪犯本。渴而小便不利。飲水卽吐之水逆。故用二苓﹑澤﹑術。利水生津。又需桂以蒸動其津。

則渴者自不渴矣。後人不達此義。每用五苓治陰虛泉竭之證。重涸其水。發熱發渴。勢必轉加。

豈方之咎歟。況有去桂而用四苓者。曷知此方全賴桂之辛溫。則術不至壅滿。用方者當須識此。無愧聖賢一脈。

豬苓湯﹝玉函﹞治渴欲飲水。小便不利。及少陰病下利。咳而嘔渴。心煩不得眠。

五苓散去術﹑桂。加滑石﹑阿膠等分。水煎去滓溫服。日三。按此太陽少陰藥也。五苓散用術以導水滋幹。卽兼桂之辛溫以蒸動其津气。此用滑石之淸熱利水。卽兼阿膠之甘潤以保護其血液。汗乃血之液。故汗出多而渴者禁用。

豬苓散﹝金匱﹞治嘔吐思水。

五苓散去澤瀉﹑桂。爲散。飲服方寸匕。日三服。

澤瀉湯﹝金匱﹞治支飲眩冒。

五苓散去豬苓﹑茯苓﹑桂。

茯苓澤瀉湯﹝金匱﹞治胃反吐而渴欲飲水。

五苓散去豬苓。加甘艸﹑生薑。﹝家祕。加蘆根。﹞

茯苓戎鹽湯﹝金匱﹞治胞中精枯。血滯小便不利。

五苓散去豬苓﹑澤瀉﹑桂。加戎鹽。﹝卽靑鹽﹞

桂苓丸治腎气上逆。水泛爲痰。逆衝膈上。及冒暑煩渴。飲水過多。腹脹小便不利。

五苓散去豬苓﹑澤瀉﹑白術。用桂一兩。茯苓二兩。蜜丸。沸湯下二錢。日三服﹝作湯名桂苓飲。﹞

桂苓甘露飲治溫熱病。小便不通。煩渴引飲。

五苓散加眞寒水石﹑石膏﹑滑石。

四苓散治小便赤澀脹痛。及溫熱時行煩渴。

五苓散去桂。

茵陳五苓散﹝金匱﹞治黃癉小便不利。

五苓散加茵陳蒿。

春澤湯治气虛傷濕。小便不利。

五苓散加人參。

葶藶木香散治陽水腹脹。大小便祕。

五苓散加葶藶﹑木香﹑木通﹑滑石﹑甘艸。

卷十六祖方

益元散﹝一名天水散。一名六一散。﹞

治暑月小便不利。

滑石﹝水飛。六兩﹞甘艸﹝炙。六錢。生。四錢。﹞

爲散。淸水調服二三錢。發散溫病熱病。加蔥白五七莖。香豉四合。水煎溫服。老人虛人。及病後傷津。小便不利禁用。此方加蔥﹑豉煎服。則兼散表邪。加吳茱萸則治白痢。加紅曲則治血痢。

加炮姜則兼消飲食。加神砂則兼退心火。加靑黛則散肝火。加薄荷則淸肺熱。加石膏則除胃熱。其入通聖雙解﹑解毒等方。隨證配合。未遑枚舉。

辰砂六一散治暑月驚悸多汗。小便澀痛。

益元散一料。加辰砂一錢。﹝飛。﹞

蒲灰散﹝金匱﹞治皮水小便不利而渴。

益元散去甘艸。用滑石三分。加蒲灰七分。爲散飲服方寸匕。日三服。

滑石白魚散﹝金匱﹞治消渴小便不利。小腹脹痛有瘀血。

益元散去甘艸。加亂髮﹑﹝燒﹞白魚﹝炙。﹞等分爲散。飲服方寸匕。日三服。

卷十六祖方

白虎湯﹝玉函﹞

治熱病壯熱煩渴。及中煩熱而渴。

石膏﹝八錢。生用。碎。﹞知母﹝三錢。﹞甘艸﹝一錢。炙﹞粳米﹝半合。﹞

水煎溫分三服。一日盡飲之。

人參白虎湯﹝玉函。卽白虎加人參湯。﹞治熱病舌漧。大渴發熱背寒。

白虎湯加人參。

桂枝白虎湯治溫病感冒客邪而渴。及溫瘧先熱後寒。

白虎湯加桂枝。

蒼術白虎湯治濕溫身熱足冷。

白虎湯加蒼術。

竹葉石膏湯﹝玉函﹞治大病後煩熱作渴。

白虎湯去知母。加竹葉﹑人參﹑半夏﹑麥門冬。

旣濟湯治上熱下寒。

竹葉石膏湯加熟附子三五分。

淸熱解毒湯治時疫大熱。

白虎湯去粳米。加人參﹑羌活﹑升麻﹑葛根﹑白芍﹑黃芩﹑黃連﹑生地黃﹑生薑栝蔞葛根湯治風溫無大熱而渴。

白虎湯去知母﹑粳米。加人參﹑栝蔞根﹑葛根﹑防風。按此湯治風溫無大熱而渴。夫旣無大熱。

則不當渴矣。旣渴必非無大熱也。緣風溫之熱邪內蘊。故借白虎加人參湯。裁去知母﹑粳米。加栝蔞根以淸熱解渴。葛根以布胃行津。防風以開表散邪。人參﹑甘艸佐石膏﹑栝蔞以化熱。性𨿽甘溫。

當無助長伏邪之虞。

大靑湯治斑子熱毒。

白虎湯去粳米。加大靑﹑黑參﹑木通﹑生地黃﹑荊芥﹑竹藥。

玉露散治小兒傷熱。吐瀉色黃。

白虎湯去知母﹑粳米。加寒水石。﹝如無眞者。滑石代之。﹞爲散。每服半錢匕至一錢匕。沸湯調。

日三服。薛立齋云。若飲食如常。作瀉飲冷。宜用此藥。若食少體倦。喜飲熱湯。此脾气虛陷。

宜六君子湯加升﹑柴。此方切禁。

蘭香飲子治消中能食而瘦。大渴便祕。

白虎湯去粳米。加人參﹑生甘艸﹑蘭香﹑﹝俗名香艸。﹞防風﹑升麻﹑桔梗﹑連翹﹑半夏﹑白豆蔻。按消中爲脾胃積熱。故東垣本人參白虎而立蘭香飲子。內經所謂治之以蘭。除陳气也。

但方中防風﹑半夏﹑豆蔻﹑升麻。未免過於辛燥。曷不去此加入麥冬﹑五味以滋化源。佐白虎以化胃熱。

蘭香以除陳气。與歸脾湯中用木香之意不殊。或於竹葉石膏湯中。加知母﹑蘭香尢妥。

生津甘露飲治上焦熱渴。

蘭香飲子去防風﹑半夏。加當歸﹑麥冬﹑山梔﹑黃連﹑黃柏﹑藿香﹑木香。

卷十六祖方

駐車丸﹝千金﹞

治陰虛下痢發熱。膿血稠粘。及休息痢。

阿膠﹝三兩﹞黃連﹝炒黑﹞當歸﹝各兩半。﹞漧薑﹝炮。一兩﹞

上四味。搗篩。醋煮阿膠爲丸。梧子大。每服四五十丸。晝夜三服。米飲下。三車運精气神。

分治三焦。以調適陰陽。

此因陽熱過旺。陰精受傷。故用黃連以駐鹿車之驟。漧薑以策牛車之疲。阿膠以羊半車之陷。

當歸以和精气神之散亂也。

阿膠丸治冷熱不調。傷犯三陰。腹痛下膿血。

駐車丸本方膠﹑連各二兩。歸﹑姜各一兩。加木香﹑黃芩﹑赤石脂﹝醋。水飛。﹞龍骨﹝醋。水飛。﹞各一兩。濃朴﹝姜制。﹞半兩。米飲丸梧子大。

每服三十丸。晝二夜一服。米飲下。

歸連丸治陰虛下痢五色。及孕婦噤口赤痢。

駐車丸去漧薑。本方用阿膠二兩。歸﹑連各一兩。加黃芩﹑黃柏﹝炒黑。﹞各半兩。蘄艾兩半。

上除膠﹑艾爲細末。以醋二升煮艾至一升。去滓入膠烊化爲丸。綠豆大每服六七十丸。晝夜三服。

米飲下。

阿膠梅連丸治陰虛下痢五色。至夜發熱。

駐車丸本方用膠﹑連各三兩。當歸一兩五錢。炮姜一兩。加黃柏﹑﹝炒黑。﹞赤芍藥﹑赤茯苓﹑烏梅肉﹝炒枯。﹞各一兩五錢。醋煮阿膠爲丸。梧子大。每服三五十丸。晝夜三服。米飲下。

千金黃連湯治赤白痢。

駐車丸本方用阿膠三錢。黃連﹑當歸各錢半。炮姜一錢。加黃柏﹑﹝炮黑。﹞甘艸﹝炙。﹞

各一錢。酸石橊皮錢半。上除阿膠。水煎去滓。納膠烊化。溫分三服。

卷十六祖方

佐金丸

治肝經郁熱。吐酸綠靑黃水。

川黃連﹝六兩。﹞吳茱萸﹝揀去閉口者。取淨一兩。同黃連煎幹。﹞

爲細末。米飲糊丸梧子大。每服四五十丸。空心。白術陳皮湯或加味逍遙散作湯送下。

抑靑丸治肝火脇下急痛。

佐金丸二味等分。制法如前。制過揀去吳茱萸。取黃連焙燥。一味爲末。滴水爲丸。每服四五十丸。

空心沸湯臨臥陳酒送下。

酒煮黃連丸治心火亢盛。外內俱熱。及伏暑發熱嘔吐。

佐金丸去吳茱萸。用黃連一味。酒煮焙燥爲末。滴水爲丸。每服四五十丸。空心沸湯下。

香連丸﹝局方﹞治下痢赤白相兼。白多於赤者。

佐金丸如前制過。去吳茱萸加木香一兩。醋糊丸。每服五十丸﹑米湯﹑砂仁湯任下。

戌己丸﹝局方﹞治濕熱泄痢。腹痛不止。

佐金丸加白芍六兩。神曲糊丸。空心米湯﹑砂仁湯﹑蘄艾湯任下。

卷十六祖方

大補丸

治陰火亢極。足脛疼熱。不能久立。及婦人火郁發熱。

濃黃柏﹝鹽酒拌。陳米飯上蒸。每蒸必拌。炒黑亮如漆爲度。﹞

炒白蜜丸。梧子大。每服二錢。空心醇酒下。如服之不應。每斤加濃肉桂一兩。

潛行散治濕熱足膝腫痛。

大補丸﹝用薑汁拌炒數次。﹞爲末。每服錢半。空心醇酒下。

大補陰丸治陰虛火旺。煩熱易饑。足膝疼熱。

大補丸四兩加知母四兩。熟地黃﹑龜版各六兩。豬脊髓和蜜丸。梧子大。空心姜鹽湯下五十丸。

滋腎丸治陰虛大渴。小便澀痛熱起足心。

大補丸十分。加知母七分。肉桂一分。滴水爲丸。食前沸湯下七八十丸。凡熱在足心。直衝股內而入腹者謂之陰火。起於湧泉之下。𨿽熱而不發渴。爲熱在膀胱。此方主之。

虎潛丸治下體痿弱。

大補丸三兩加龜版﹑熟地各三兩。知母﹑牛膝各二兩。白芍藥﹑鎖陽﹑虎脛骨﹑當歸身各一兩五錢。

炮姜半兩。醇酒爲丸。侵晨淡鹽湯下三錢。痿而厥冷。加熟附子半枚。虎體陰性。剛而好動。故欲其潛。

使補陰藥咸隨其性。潛伏不動。得以振剛勁之力。則下體受蔭矣。其膝脛乃筋骨結聚。功力最優。

若用掌骨各隨患之前後左右取用。不必拘於左前爲善也。

加味虎潛丸治痿濡而厥。

虎潛丸去知母加人參﹑黃﹑山藥﹑枸杞各二兩。五味子一兩。

二妙散治身半以下。濕熱疼重而腫。

大補丸﹝攺用薑汁制數次。淨。﹞加茅山蒼術﹝去皮。切。麻油拌炒。淨。﹞等分爲散。薑汁調。每日空心溫酒送二錢。本方加肉桂名三妙散。

卷十六祖方

金液丹﹝局方﹞

治陰極發躁。厥冷脈伏。爪甲唇靑。水腫脈伏。小便不通。陰結畏寒。大便祕。

明淨硫黃五兩。研細水飛入煬成罐內。水調赤石脂末封口。鹽泥通身固濟候幹。三足釘釘於地。

將罐放釘上。慢火燒養七晝夜。再加頂火。用炭十斤爲度。候冷取出研細。每末一兩用蒸餅一兩。

打糊爲丸。梧子大。每服二三十丸。溫白湯送下。陰極冷甚者服百丸。

靈砂丹﹝局方﹞治上盛下。虛痰涎壅盛。最能鎭墜虛火。升降陰陽。和五臟。助眞元。

水銀﹝四兩。﹞硫黃﹝一兩﹞

上二味新銚內炒成砂子。入水火鼎煉爲末。糯米糊丸。如麻子大。每服三丸。空心。棗湯﹑米湯﹑井花水﹑人參湯任下。量病輕重。可增至五七丸。忌豬羊血綠豆粉冷滑之物。又法。入煬成內。赤石脂封口。鹽泥固濟。三足釘釘打火。盞內置水勿令幹。候三炷香足爲度。

二气丹治伏暑傷冷。二气交錯。中脘痞結。或瀉或吐。

硝石硫黃﹝等分。﹞

右爲細末。銀石器內炒黃色。再研細。糯米糊丸。梧子大。每服五七丸。新汲井花水下。

不應更服。

玉眞丸治腎厥頭痛四肢逆冷。

硝石硫黃﹝二味同制如二气丹。﹞石膏﹝生。﹞半夏﹝湯泡七次。等分。﹞

爲末薑汁和神曲丸。食後姜湯下二三十丸。虛寒甚者。加鐘乳粉。

半硫丸﹝局方﹞治髙年冷祕虛祕。及癖冷气。

硫黃﹝醋。柳木槌碎。研﹞半夏﹝湯泡。曬榦爲末。﹞

上二味等分。用生薑自然汁。調蒸餅糊。杵數百下。丸如梧子大。每服十五丸至二十丸。

空心。無灰酒或生薑湯任下。婦人。醋湯下。

養正丹﹝局方﹞治上盛下虛。气不升降。元陽虧損。气短身羸。及中風痰盛涎潮不省人事。

傷寒陰盛自汗唇靑。婦人血海久冷。

水銀黑錫﹝與水銀結成砂子。﹞硫黃﹝研。﹞朱砂﹝水飛。各一兩。淨﹞

用鐵銚熔化黑錫入水銀。將柳木槌攪次下朱砂。攪令不見星子。下少時。方入硫黃末。急攪成汁。

和勻。如有焰以醋灑之。候冷取出研細。煮糯米糊丸。綠豆大每服十五丸至三十丸。鹽湯或棗湯﹑人參湯任下。或丸如芡實。囫圇服一丸。得睡勿驚覺。

來復丹﹝局方﹞治上盛下虛。裏寒外熱。及伏暑泄瀉如水。

硝石硫黃﹝同硝石爲末。銀石器內慢火炒。柳木槌攪之。不可猛火以傷藥力。﹞太陰元精石﹝水飛。﹞靑皮﹝去穣。﹞陳皮﹝去白。各一兩﹞五靈脂﹝酒飛。去砂石。澄定曬漧。二兩。﹞

爲末。古法以醋和丸。米飲下。因醋易黴壞。今攺用米飲糊丸。如梧子大。每服三十丸。空心醋湯下。

黑錫丹﹝局方﹞治眞元虧憊。陽气不固。陰气逆衝。三焦不和。冷气刺痛。腰背沈重。

男子精冷滑泄。婦人白帶淸冷及陰證陰毒。四肢厥冷。不省人事。急吞百丸。卽使回陽。大能升降陰陽。

墜痰定喘。

沈香附子﹝炮﹞胡蘆巴﹝酒浸。炒﹞陽起石﹝。飛。﹞補骨脂舶上茴香肉豆蔻﹝煨﹞

金鈴子﹝酒蒸。去皮核。﹞木香﹝各一兩。﹞肉桂﹝半兩。﹞黑錫﹝熔。去渣。﹞硫黃﹝各二兩。﹞

上用黑錫入鐵銚內熔化。入硫黃如常法制。結成砂子。地上出火毒。研令極細。余藥並細末和勻。

自朝至暮。研至黑光色爲度。酒曲糊丸。如梧子大。陰漧。藏鉛罐內。每服四五十丸。空心鹽湯或棗湯﹑姜湯任下。婦人艾湯下。急證可投百丸。

三和丹治一切陰寒。諸藥不效者。

養正丹十丸。來復丹二十丸。黑錫丹三十丸。鹽湯﹑棗湯﹑姜湯﹑人參湯任下。

卷十六附張介賓八略總論

補略

一﹑補方之制。補其虛也。凡气虛者宜補其上。人參﹑黃之屬是也。精虛者宜補其下。熟地﹑枸杞之屬是也。陽虛者宜補而兼暖。桂﹑附﹑漧薑之屬是也。陰虛者宜補而兼淸。門冬﹑芍﹑地之屬是也。此固陰陽之治辧也。其有气因精而虛者。自當補精以化气。精因气而虛者。自當補气以生精。又有陽失陰而離者。不補陰何以收散亡之气。水失火而敗者。不補火何以蘇垂絕之陰。

此又陰陽相濟之妙用也。故善補陽者。必於陰中求陽。則陽得陰助而生化無窮。善補陰者。

必於陽中求陰。則陰得陽升而泉源不竭。余故曰。以精气分陰陽。則陰陽不可離。以寒熱分陰陽。

則陰陽不可混。此又陰陽邪正之離合也。故凡陽虛多寒者。宜補以甘溫。而淸潤之品非所宜。

陰虛多熱者。宜補以甘涼。而辛燥之類不可用。知宜知避。則不惟用補。而八方之制。皆可得而貫通矣。

卷十六附張介賓八略總論

和略

一﹑和方之制。和其不和者也。凡病兼虛者補而和之。兼滯者行而和之。兼寒者溫而和之。兼熱者涼而和之。和之爲義廣矣。亦猶土兼四气。其於補瀉溫涼之用。無所不及。務在調平元气。

不失中和之爲貴也。故凡陰虛於下而精血虧損者。忌利小水。如四苓﹑通艸湯之屬是也。陰虛於上而肺熱漧咳者。忌用辛燥。如半夏﹑蒼術﹑細辛﹑香附﹑芎﹑歸﹑白術之屬是也。陽虛於上者忌消耗。如陳皮﹑砂仁﹑木香﹑檳榔之屬是也。陽虛於下者忌沈寒。如黃柏﹑知母﹑梔子﹑木通之屬是也。大便溏泄者忌滑利。如二冬﹑牛膝﹑蓯蓉﹑當歸﹑柴胡﹑童便之屬是也。

表邪未解者忌收斂。如五味﹑棗仁﹑地楡﹑文蛤之屬是也。气滯者忌閉塞。如黃﹑白術﹑山藥﹑甘艸之屬是也。經滯者忌寒凝。如門冬﹑生地﹑石斛﹑芩﹑連之屬是也。凡邪火在上者不宜升。

火得升而愈熾矣。沈寒在下者不宜降。陰被降而愈亡矣。諸動者不宜再動。如火動者忌溫暖。血動者忌辛香。汗動者忌疏散。神動者忌耗傷。凡性味之不靜者。皆所當愼。其於剛暴更甚者。則又在不言可知也。諸靜者不宜再靜。如沈微細弱者。脈之靜也。神昏气怯者。陽之靜也。肌體淸寒者。

表之靜也。口腹畏寒者。裏之靜也。凡性味之陰柔者。皆所當愼。其於沈寒更甚者。又在不言可知也。

夫陽主動。以動濟動。火上添油也。不焦爛乎。陰主靜。以靜益靜。雪上加霜也。不寂滅乎。凡前所論。論其略耳。而書不盡言。言不盡意。能因類而廣之。則存乎其人矣。不如此義。又何和劑之足云。

卷十六附張介賓八略總論

攻略

一﹑攻方之制。攻其實也。凡攻气者攻其聚。聚可散也。攻血者攻其瘀。瘀可通也。攻積者攻其堅。

在髒者可破可培。在經者可鍼可灸也。攻痰者攻其急。壯實者暫宜解標。多虛者只宜求本也。但諸病之實有微甚。用攻之法分重輕。大實者攻之未及。可以再加。微實者攻之太過。每因致害。凡病在陽者不可攻陰。在胸者不可攻髒。若此者。邪必乘虛內陷。所謂引賊入寇也。病在陰者勿攻其陽。病在裏者勿攻其表。若此者。病必因誤而甚。所謂自撤藩蔽也。大都治宜用攻。必其邪之甚者也。其若實邪果甚。自與攻藥相宜。不必雜之補劑。蓋實不嫌攻。若但略加甘滯。便相牽制。虛不嫌補。若但略加消耗。偏覺相妨。所以寒實者最不喜淸。熱實者最不喜暖。

然實而誤補。不過增病。病增者可解。虛而誤攻。必先脫元。元脫者無治矣。是皆攻法之要也。

其或虛中有實。實中有虛。此又當酌其權宜。不在急宜攻。急宜補者之例。𨿽然。凡用攻之法。

所以除凶剪暴也。亦猶亂世之兵。必不可無然。惟必不得已乃可用之。若或有疑。愼勿輕試。

蓋攻𨿽去邪。過則傷气。受益者四。受損者六。故攻之一法。先哲最爲詳審。正恐其成之難敗之易耳。

倘任意不思。此其人可知矣。

卷十六附張介賓八略總論

散略

﹝蓋麻黃爲太陽之本藥至必不可移易哉一節石頑潤色﹞

一﹑散方之制。散表證也。觀仲景太陽證用麻黃湯。陽明證用葛根湯。少陽證用小柴胡湯。此散表之準繩也。後世宗之。而復不能用之。在不得其意耳。蓋麻黃爲太陽之本藥。陽明經證亦多用之。

觀陽明經證治例。其義可見。按麻黃苦溫。專泄肺气。仲景借以開發太陽經邪。爲解表之重劑。

若非冬月正傷寒。原無藉此。卽陽明之葛根湯。未嘗不用麻黃。未嘗不走太陽也。豈謂某經某藥必不可移易哉。但用散之法。當知性力緩急及气味溫寒之辧。用得其宜。諸經無不應也。如麻黃﹑桂枝峻散者也。防風﹑荊芥﹑紫蘇平散者也。細辛﹑白芷﹑生薑溫散者也。升麻﹑川芎能舉陷上行而散者也。第邪淺者忌峻利之屬。气弱者忌雄悍之屬。熱多者忌溫散之屬。寒多者忌淸涼之屬。

凡渴而煩躁者喜漧葛。而嘔惡忌之。寒熱往來者宜柴胡。而泄瀉者忌之。寒邪在上者宜升麻﹑川芎。而內熱火升者忌之。此性用之宜忌。

所當辧也。至於相配之法。則尢當知要。凡以平兼淸。自宜涼散。以平兼暖。亦可溫經。宜大溫者以熱濟熱。宜大涼者以寒濟寒。此其運用之權。則毫釐進退自有伸縮之妙。又何必膠柱刻舟以限無窮之病變哉。此無他。在不知仲景之意耳。

卷十六附張介賓八略總論

寒略

一寒方之制。爲淸火也。爲除熱也。夫火有陰陽。熱分上下。據古方書。咸謂黃連淸心。黃芩淸肺。石斛﹑芍藥淸脾。龍膽淸肝。黃柏淸腎。今之用者。多守此法。亦是膠柱法也。大凡寒涼之物。

皆能瀉火。豈有涼此而不涼彼者。但當分其輕淸重濁。性力微甚。用得其宜。則善矣。夫輕淸者宜以淸上。

如黃芩﹑石斛﹑連翹﹑天花粉之屬也。重濁者宜於淸下。如梔子﹑黃柏﹑龍膽﹑滑石之屬也。性力之濃者能淸大熱。如石膏﹑黃連﹑蘆薈﹑苦參﹑山豆根之屬也。性力之緩者能淸微熱。如地骨皮﹑玄參﹑貝母﹑石斛﹑童便之屬也。以攻而用者去實郁之熱。如大黃﹑芒硝之屬也。以利而用者去癃閉之熱。

如木通﹑茵陳﹑豬苓﹑澤瀉之屬也。以補而用者去陰虛枯燥之熱。如生地﹑二冬﹑芍藥﹑梨漿﹑細甘艸之屬也。方書之分經用藥者。意正在此。但不能明言其意耳。然火之甚者在上。亦宜重濁。火之微者在下。亦可輕淸。夫宜涼之熱。皆實熱也。實熱在下。自宜淸利。實熱在上。不可升提。蓋火本屬陽。

宜從陰治。從陰治者宜降。升則反從其陽矣。經曰。髙者抑之。義可知也。外如東垣有升陽散火之法。

此以表邪生熱者設。不得與伏火內炎者並論。﹝表邪生熱。當作郁熱外發爲妥。﹞

卷十六附張介賓八略總論

熱略

一﹑熱方之制。爲除寒也。夫寒之爲病。有寒邪犯於肌表者。有生冷傷於脾胃者。有陰寒中於臟腑者。

此皆外來之寒。去所從來。則其治也。是皆人所易知者。至於本來之寒。生於無形無響之間。初無所感。

莫測其因。人之病此者最多。知此者最少。果何謂哉。觀丹溪曰。气有餘。便是火。余續之曰。

气不足。便是寒。夫今人之气有餘者。能十中之幾。其有或因稟受。或因喪敗。以致陽气不足者。

多見寒從中生。而陽衰之病。無所不致。第其由來者漸。形見者微。當其未覺也。孰爲之意。及其旣甚也。

始知難治。矧庸醫多有不識。每以假熱爲眞火。因復斃於無形無響者。又不知其幾許也。故惟髙明見道之士。常以陽衰根本爲憂。此熱方之不可不豫也。凡用熱之法。如漧薑能溫中。亦能散表。嘔惡無汗者宜之。肉桂能行血。善達四肢。血滯多痛者宜之。吳茱萸善暖下焦。腹痛泄瀉者極妙。肉豆蔻可溫脾胃。飧泄滑利者最奇。胡椒溫胃和中。其類近於蓽茇。丁香止嘔行气。其暖過於豆仁。補骨脂性降而善閉。故能納气定喘。止帶濁泄瀉。制附子性行如酒。故無處不到。能救急回陽。至若半夏﹑南星﹑細辛﹑烏藥﹑良姜﹑香附﹑木香﹑茴香﹑仙茅﹑巴戟之屬。皆性溫之當辧者。然用熱之法。

尙有其要。以散兼溫者。散寒邪也。以行兼溫者。行寒滯也。以補兼溫者。補虛寒也。第多汗者忌姜。

姜能散也。失血者忌桂。桂動血也。气短气怯者忌骨脂。骨脂降气也。大凡气香者。皆不利於气虛證。

味辛者。多不利於見血證。是用熱之槪也。至於附子之辧。凡今之用者。必待勢不可爲。不得已然後用之。不知回陽之功。當於陽气將去之際。盒飯漸用以望挽回。若用於旣去之後。死灰不可復燃。

尙何益於事哉。但附子性悍。獨任爲難。

必得大甘之品。如人參﹑熟地﹑炙甘艸之類。皆足以制其剛而濟其勇。以補培之。無往不利矣。

此壺天中大將軍也。可置之無用之地乎。但知之眞而用之善。斯足稱將將之手矣。

卷十六附張介賓八略總論

固略

一﹑固方之制。固其泄也。如久嗽爲喘而气泄於上者。宜固其肺。久遺成淋而精脫於下者。宜固其腎。小水不禁者。宜固其膀胱。大便不禁者。宜固其腸髒。汗泄不止者。宜固其皮毛。血泄不止者。

宜固其營衝。凡因寒而泄者。當固之以熱。因熱而泄者。當固之以寒。總之在上者在表者。皆宜固气。

气主在肺也。在下者在裏者。皆宜固精。精主在腎也。然虛者可固。實者不可固。久者可固。

暴者不可固。當固不固。則滄海亦將竭。不當固而固。則閉門延寇也。二者俱當詳酌之。

卷十六附張介賓八略總論

因略

一﹑因方之制。因其可因者也。凡病有相同者。皆可按證而用之。是謂因方。如癰毒之起。

腫可敷也。蛇虫之患。毒可解也。湯火傷其肌膚。熱可散也。跌撲傷其筋骨。斷可續也。凡此之類。

皆因證而可藥者也。然因中有不可因者。又在乎證同而因不同耳。蓋人之虛實寒熱。各有不齊。

表裏陰陽。治當分類。故有宜乎此而不宜乎彼者。有同於表而不同於裏者。所以病𨿽相類而但涉內傷者。

盒飯於血气中酌其可否之因。不可謂因方之類盡可因之而用也。因之爲用。有因標者。有因本者。勿因此因字。而誤認因方之義。

卷十六附張介賓八略總論

兼略

﹝石頑參補﹞

一﹑兼方之制。用間法也。與師旅之間諜無異。舉世但知以寒治熱。以熱治寒。曷知病勢之危殆。

錯雜難分。況多假脈假證。非洞達玉函金匱之奧。難以語此如表證用麻黃。此正治也。越婢大靑龍則兼石膏以化熱。麻附細辛湯﹑麻附甘艸湯則兼附子以救寒。此變法也。陰寒用附子此正治也眞武湯則兼生薑以散水气。白通﹑通脈則兼蔥白以通陽豬膽汁以收陰。此變法也。腑實用大黃。此正治也。大黃附子湯﹑附子瀉心湯則兼附子以破結。黃龍湯則兼人參以助力。足補南陽之未逮。此變法也。陽邪陷陰欲轉陽分。用芍藥﹑甘艸護持營气。此正治也。四逆散則兼柴胡以通中道。當歸四逆則兼桂枝以通接壤。使陰從陽化。

此變法中之定法也。妊娠胎息不安。用茯苓﹑芍藥護持陰血。此正治也。附子湯則兼附子以治子髒開。

少腹如扇桂心茯苓丸則兼桂心以治宿有病。胎動下血。始知桂﹑附反有固胎之用。是皆病証之變端。

不能守尋常繩墨也。然必察其生气未艾。方可特出奇兵以擊之。若脈證俱殆。愼勿貪功以招爍金之謗也。

讀景嶽先生八略。至末條因略。略無深意。而獨不及兼制之法。余不自揣。贅入此例。以續貂之不足。

其因略原文。

不敢擅裁。仍兩存之。石頑老人漫述。

