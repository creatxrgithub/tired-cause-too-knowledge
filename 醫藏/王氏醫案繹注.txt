

王氏醫案繹注淸任錫庚

序

淸道光朝。浙醫王孟英先生名士雄﹐潛齋半癡夢影。皆研醫後之別字。其字夢影者。示藥因證異。不執效方之義。著有溫熱經緯。卽王氏五種行世。就中醫案。都凡十一卷。𨿽大旨爲救溫補而設。實則隨證制方。絲絲入扣。果得融會貫通。則古今醫籍兼讀可。緩讀亦可。

先生深得力於諭子嘉言。﹝念﹞讀先生書。而後得門。原案或脈證方藥並敍。或敍證遺脈。或敍脈遺證。若方藥注銖兩者。則更千百首中一二。窺其編次苦心。殆欲人深思自得。中材而下。難覓金鍼。﹝念﹞不敢忘得門所自。謹就原案箋釋其病情脈義。方藥之偶闕者僭補之。銖兩之不注者僭擬之。顧於原案顯不吻合者有二。勘病制方。本有得意疾書之樂。移時或銖兩皆忘。何況據案懸擬。元運衰薄。气體漸就劣弱。擬注不得不故減銖兩。以便揣摩。若溫病中風升陽浮各案。潛陽重鎭之品。不得宗法。先生函診楊素園室人方案。一藥輒至數兩。匪獨偏證偏治急證急治非此不生。並取﹝念﹞所屢試屢效者折中規定。不敢執死書以困活人。覽者愼勿疑信參半。致千慮一失。若用多備少服法。分次徐投。藥效卽止。則無不可。稿成。顏曰中醫指掌。邑同學束子劭直慨任印貲。除﹝念﹞續刊最簡單之本艸外。覽者手此一編。可以尋途轍。資事蓄。謂保國粹。則吾豈敢。

丁巳季春江都蘭孫父石念祖自序

凡例

一原案槪用單行。詮擬槪用雙行。

一治病最忌不分在气在血。各案注明在气在血。

一治病以辧證爲要。辧證以熟病情爲要。是書於病情不厭詳注。

一切脈以沈脈爲要。是書於沈脈之吻合病情者詳注之。

一切脈病者正坐。盡前兩手肘置案上。重按久按。方切得出沈脈脈情。

一病有正變。變病之要藥。卽正病之禁藥。

一見气不治气。此指气病由於陽虛陰虛者而言。補陽補陰則气自靜。

一見痰不治痰。此指陽虛陰虛之痰而言。補陽補陰則痰不作。

一見血不治血。此指气實气虛之血而言。气實淸之則血不上行。气虛振之則經自下行。

一補陰難。補陽尢難。久病陽旺陰虛可治。陰陽兩虛不治。气不運藥。良方何益。

一看舌胎。𨿽婦女宜令張口看到舌根。不可但看舌尖。胃朊有無垢滯。以舌根胎形爲主。若醫年老目昏。

看舌又在深房密室。宜洋燭。忌電燈洋燈。並須啟窗細看。

卷一

夏令某登廁。忽然體冷汗出。气怯神疲。孟英視之曰。陽气欲脫也。猝不及得藥。適有三年女佩姜一塊。約重四五錢。急煎而灌之卽安。後用培補藥。率以參術艸爲主。蓋气分偏虛也。﹝辧陽虛在气怯神疲三年及約重四五錢非閒字。陽虛宜溫補忌辛散。辛竄傷陽。三年女佩姜。姜得人气溫養。佳於漧薑。此證姜非四五錢不可。少則有病重藥輕之獘。續方以參術艸爲主藥。其另有佐使之藥可類推。宜用土炒潞黨五錢。土炒西四錢。土炒白術三錢。

土炒粉艸一錢五分。參多於術艸者。參爲行補之品。術艸則守補之品也。﹞範慶簪年逾五十。素患痰嗽。乙酉秋在婺。驟然吐血。勢頗可危。孟英診曰。气虛而血無統攝也。𨿽向來咳嗽陰虧。陰藥切不可服。然非格陽吐血。附桂更爲禁劑。乃以潞參術苓艸山藥扁豆橘皮木瓜酒炒芍藥爲方。五帖而安。﹝素患痰嗽。病在气分。不在血分。孟英診斷气虛。必左右脈皆無力。右脈重按尢軟。气虛忌用冬地陰藥固己。但非格陽吐血。若用一毫附桂。便傷其兼証之陰虧。宜用炒潞參五錢。炒西四錢。炒白術三錢。云苓片三錢。炒粉艸一錢五分。炒山藥三錢。炒扁豆三錢。陳橘皮一錢五分。陳木瓜一錢五分。酒炒白芍一錢五分。此證注重气虛。但補气不可傷陰。方中甘艸木瓜並用。於補气中取酸甘化陰之義。亦卽引陽入陰之法。但主要病情在气虛。參少用不足補气。全方一時全服。亦恐非重藥輕投之義。宜仿仲景許叔微成法。分次徐服。此必孟英當日所有。﹞繼去甘艸木瓜。加熟地阿膠紫石英麥冬五味子龍骨牡蠣熬膏。服之全愈。﹝更方系從陽引陰之義。除前方各加十倍外。

去甘艸木瓜。恐甘酸之性滯膩气分。不能攝陽入陰。使陰虧咳嗽之兼證並蠲。宜用熟地二兩。阿膠二兩紫石英一兩。整麥冬一兩。五味子一兩杵。龍骨二兩。牡蠣二兩。石英龍牡先煨。熟地阿膠麥冬治陰虛。石英五味龍牡斂鎭。爲陰藥下行之使。﹞鄭徳順春患急證。時已二鼓。丐孟英視之。見其扒牀拉席。口不能言。惟以兩手指心抓舌而已。孟英曰。中毒也。取綠豆二升。急火煎淸湯澄冷灌之。果卽霍然。詰期詢其故。始言久患臂痛。因餌艸頭藥。下咽後卽心悶不可耐。舌麻不能言。﹝綠豆爲淸涼解毒之品。用二升及急火煎淸湯澄冷灌之。各有深義。陽動陰靜。扒牀拉席。是熱證非寒證。口不能言。兩手指心抓舌。是病在气分不在血分。兩手指心抓舌。毒重病急。急證急治。綠豆少用。則有杯水車薪之禍。煎藥文火藥性入下焦。武火藥性入上焦。故宜急火煎淸湯。其澄冷灌之者。前項病情。熱毒𨿽在上焦气分。然煎成熱服。則證熱湯熱。下咽後嫌與病勢扡格。澄冷灌之。卽用寒遠寒之義。﹞婺人羅元奎。夏令猝發寒熱。旋卽嘔吐不能自立。自言胯間痛不可當。孟英視其痛處。赤腫硬。形如肥皂莢。橫梗於毛際之左。乃曰。此證頗惡。然乘初起。可一擊去之。用金銀花六兩。生甘艸一兩。皂角刺五錢。水煎和酒服之。一劑減其勢。再劑病若失。﹝猝發寒熱三句病在气。胯痛難當四句病在血。此證系血病及气。本病在血。標病在气。若治血遺气。則本中標失。若徒治气病。則更與病情根鍵不合。此證頗惡三句。卽急證急治。偏證偏治之義。暴病多熱證實證。銀花治血熱血瘀君藥。凡病偏於陽者。必不足於陰。且血熱賊气。气不降則气不治。血亦不治。故用生艸一兩以緩中顧陰。兼儲作汗基本。角刺少用則發外證。多用則散外證。銀花生艸緩上中以入血分。角刺五錢煎和酒服。引甘寒之銀花生艸上入气分。合之爲一升一降。且酒能引銀花入血分涼血散瘀。陳酒和服。宜用一兩。

髙糧減半。﹞逾年患傷寒。孟英切脈虛細已極。曰。此不可徒攻其病者。以陰分太虧耳。予景嶽法。以熟地當歸酒炒白芍炙甘艸橘皮柴胡等藥。一劑而瘳。﹝此證陰中之陽亦虛。故方中參用當歸炒芍。諭氏嘉言醫門法律論治病三分內傷。七分外感。外感爲重。七分內傷。三分外感。內傷爲重。實爲萬世南鍼。孟英深得力於諭氏。世醫治傷寒滿紙溫散。無一藥顧及內傷。誤人無限。宜用炒熟地一兩。開水泡湯。去渣用湯煎藥。當歸身三錢。酒炒白芍一錢五分。炙甘艸三錢。橘皮一錢五分。柴胡三錢。橘柴均次入。﹞某素患噫气。凡體稍不適。其病卽至。旣響且多。戊子冬發最甚。苦不可言。孟英曰。此陽气式微而濁陰上逆也。先服理中湯一劑。隨以旋復代赭湯投之。遂愈。嗣後每發。如法服之輒效。﹝噫气有二。一陽虛。一邪實。此證辧陽虛在旣響且多。冬發最苦。

肺如鐘。撞則鳴。言肺爲邪賊。則發音頓失其常﹐肺如鐘。空則鳴。言肺气爲實邪所窒。則不能金聲玉振。此證噫气如因肺阻實邪。斷不能旣響且多。冬發最苦。淸陽虛則衛外之陽亦虛。表陽不充於皮毛。故冬寒易發。濁陰上逆。由於陽气式微。當專治陽微。气爲陽。气以虛而上逆。補陽則气納丹田。而上逆何有。先服理中者。陽虛致病。必脾陽腎陽兩足。而後中气升降適常。隨以旋復代赭投之者。經云上病下取。濁陰上逆。必陽不歸陰。故以代赭引人參之力下行。以靖浮越。服理中宜用土炒潞黨五錢。炒白術三錢。炒甘艸二錢。炒濃附片三錢。炒漧薑四錢。服旋復代赭。宜用土炒潞黨五錢。土炒甘艸二錢。制半夏三錢。原方生薑攺煨姜三錢。大棗一枚。醋赭石三錢。旋復花一錢五分。大棗赭石均先煨。半夏旋復均次入。﹞有患陰虛火炎者。面赤常如飲酒。孟英主一味元參湯。其效若神。屢試皆驗。﹝辧證在面赤常如飲酒常字。宜用炒元參片一兩。百沸湯泡。去渣分次燉溫服。﹞葉殿和秋患感旬日後汗出昏瞀。醫皆束手。孟英勘之曰。比眞陰素虧。過服升散。與傷寒誤發少陰汗同例。下竭則上厥。豈得引亡陽爲比。而以附桂速其斃耶。以元參地黃知母甘艸白芍黃連茯苓小麥龜板鱉甲牡蠣阿膠爲大劑投之。得愈。﹝旬日後汗出昏瞀一語注意。旬日後汗出昏瞀。則非甫病汗出昏瞀可知。始𨿽升散。眞陰未竭。汗出不至昏瞀可知。病者已服升散藥旬日。眞陰素虧者。劫陰已竭。上見厥逆。至於昏瞀可知。急證急治。元參片一兩。大熟地八錢。開水同泡湯。去渣。用湯煎藥。炒知母一錢。川雅連五分。生甘艸三錢。整白芍四錢杵。云苓片三錢。北小麥四錢杵。血龜板一兩。血鱉甲二兩。牡蠣四兩。三味皆杵。先阿膠二錢。燉和服。白芍小麥龜板鱉甲牡蠣同先煨六句鐘。汗爲陰液。下竭則上厥。當專治下竭。元參地黃滋陰以止汗。知母黃連微瀉其傷陰之熱。下竭上厥。風火沸騰。生艸白芍合用。

暫緩其如火燎原之勢。陰傷者陽亦傷。陽傷則陰潤之藥不能孤立以自行。故以茯苓奠其中樞。北地土性甘寒。北小麥夜吐花。麥皮最能涼人肌膚。汗止則陰漸復。龜板鱉甲牡蠣名三甲。最能潛納虛陽。汗出然後昏瞀。陽愈升則陰愈竭。陽潛則汗止。何昏瞀之有。元參地黃泡煎去渣避其滯膩。三甲多煎則藥色黑。取其沈斂。亦上病下取之義也。﹞趙子升夏病瘧。急延孟英視之。曰。暑熱爲患耳。不可膠守小柴胡也。予白虎湯一啜而瘥。

﹝此證必面赤大汗飲冷舌赤脈數重按有力。生石膏一兩先煎。酒炒知母三錢。宜去原方甘艸粳米。加鮮竹葉二錢。黑梔皮三錢。冬瓜皮三錢。生冬瓜子四錢。鮮荷莖一尺五寸。﹞範麗門患溫瘧。孟英用白虎加桂枝以痊之。﹝生石膏六錢先煎。酒炒知母一錢五分。川桂枝四分。去艸米。加絲瓜絡三錢。晚蠶砂三錢。苦杏泥一錢。陳香薷五分。桂枝杏仁香薷同次入。

﹞盛少云夏病濕熱瘧。孟英以白虎湯加蒼術湯而安。﹝此證濕𨿽化熱。與濕未脫離關系。生石膏五錢先煎。酒炒知母一錢五分。生茅蒼術二錢。去米艸加云茯苓一錢五分。生苡仁三錢。

鮮荷葉三錢。鮮蘆根三錢。﹞某夏患瘧。服柴胡藥二三帖後。汗出昏厥。妄語遺溺。孟英切其脈洪大滑數。曰。陽明暑瘧也。與傷寒三陽合病同符。處竹葉石膏湯。兩劑而瘳。﹝此必陰虛之體。柴胡湯劫汗傷陰。汗出昏厥。妄語者。胃脘部位與心相近。胃熱侵心則妄語。遺溺者。肺胃相近。熱傷胃卽傷肺。肺司周身气機升降。肺陰爲熱邪所傷。則肺陽亦失其宣攝之用。故遺溺。脈洪大爲陰虛。滑數爲熱實。生石膏八錢先煎。酒炒知母二錢。生甘艸三錢。

去粳米。加麥冬三錢。北沙參四錢。鮮竹葉二錢。黑梔皮三錢。冬瓜皮三錢。晚蠶砂三錢。

炒苦杏云茯苓各一錢五分。﹞黃肖農患暑瘧。孟英投白虎湯加西洋參數帖始愈。﹝暑能傷陰。

生石膏八錢先煎。酒炒知母二錢。西洋參三錢。去米艸。加元參片三錢。開水泡衝去渣鮮荷梗三錢。鮮蘆根五錢。冬瓜皮三錢。晚蠶砂三錢。鮮茅根三錢。苦杏泥一錢。陳香薷五分。

﹞顧味吾妻病癉瘧。亦主是方而效。莊芝階妻年逾花甲。痰熱甚熾。孟英審視再四。亦予竹葉石膏湯而安。﹝人有陰髒陽髒之分。業醫者不可不知。年逾花甲。痰熱甚熾。必系陽髒。

亦名偏陽之體。生石膏一兩先煎。酒炒知母三錢次入。鮮竹葉二錢。去米艸。加陳膽星一錢。燉和服。九節蒲六分研次入。川貝母三錢。姜竹茹三錢。生冬瓜子四錢。黑梔皮三錢。

鮮荷莖三錢。苦杏泥錢半。﹞範蔚然八月患感旬餘。諸醫束手。孟英治之。見其气促音微。呃忒自汗。飲水下咽。隨卽傾吐無餘。曰。伏暑在肺。必由溫散以致劇也。蓋肺气受病。治節不行。一身之气。皆失其順降之機。卽水精四布。亦賴淸肅之權以主之。气旣逆而上奔。水亦泛而上溢矣。但淸其肺。則諸恙自安。閱前服諸方。始則柴葛羌防以升提之。火借風威。吐逆不已。猶謂其胃中有寒。攺用桂枝榦姜以溫燥之。火上添油。肺津欲絕。自然气促音微。疑其虛陽將脫也。徑予參歸蛤蚧柿蒂丁香以補而納之。愈補愈逆。邪愈不出。欲其愈也難矣。亟屏前藥。以瀉白散合淸燥救肺湯。數服而平。﹝論證盡於原案。生桑白皮三錢。地骨皮四錢。生甘艸三錢。去粳米。加姜炒川連八分。

北沙參八錢。花麥冬三錢。冬桑葉四錢。苦杏泥一錢五分。鮮枇杷葉三錢刷包。淸阿膠二錢燉和服。﹞何叟年近八旬。冬月傷風。有面赤气逆煩躁不安之象。孟英曰。此諭氏嘉言所謂傷風亦有戴陽證也。不可忽視。以東洋參細辛炙甘艸熟附片白芍茯苓漧薑五味胡桃肉細茶蔥白一劑而瘳。

孟英曰。此眞陽素虛。痰飲內動。衛陽不固。風邪外入。有根蒂欲拔之虞。誤投表散。一汗亡陽。故以眞武四逆諸法回陽鎭飲。攘外安內以爲劑。不可施之陽實邪實之傷寒。﹝戴陽陽外陰內。外實內虛。面赤气逆。煩躁不安。孟英診斷戴陽。必脈重按無力。不嗜冷凍飲料。髙麗參三錢。北細辛八分次入。炒甘艸三錢。熟附片五錢。炒白術三錢。酒炒白芍一錢五分。

白茯苓幹切三錢。炒漧薑四錢。北五味杵先三錢。連衣胡桃肉五錢先煎。陳細茶一錢。連須鮮蔥白三錢。去蔥管次入。姜附分兩重於參苓術艸。則四君能動蕩補陽。而無著滯不行之獘。細辛爲藥入下焦之引導。漧薑合四君坐鎭中樞。五味胡桃潛納浮陽。胡桃滋潤得陽中之陰。與病情有相悅以解之妙。白芍細茶反佐。蔥白正治傷寒。﹞某秋患瘧。大爲醫人所誤。初則表散。繼則滋補。延及月餘。肌肉盡削。寒熱不休。且善嘔惡食。溺淸畏冷。孟英診視曰足太陰濕瘧也。以金不換正气散三啜而安。﹝此病近因在誤於滋補。補住實邪。則肌肉盡削。寒熱不休。滋補則敗脾陽。故善嘔惡食。溺淸畏冷。薑汁制茅蒼術五錢。薑汁制根朴去粗皮三錢。廣藿梗二錢。賴氏陳皮二錢。二味均次入。

姜制半夏米八錢。﹞鐘耀輝年逾花甲。在都患腫。起自腎囊。气逆便溏。諸治不效。孟英治之。切其脈微而弱。詢其溺淸且長。五苓八正腎气五皮徧嘗之矣。孟英曰。此土虛不制水也。

通利無功。滋陰亦謬。法宜補土勝濕。予大劑參術。果卽向安。﹝土炒潞黨五錢。土炒茅術五錢。酒炒白芍一錢五分。土炒西三錢。土炒甘艸二錢。土炒漧薑五錢。炒故紙杵五錢。

熟附片五錢。北五味杵三錢。土炒陳木瓜三錢。腎爲脾胃根鍵。大凡脾陽極敗。如不挾風寒痰滯。非兼補腎陽不可木瓜不獨入脾消腫合參艸酸甘化陰。姜附𨿽多。絕無偏陽溫燥流獘。﹞金元章媳。甲午新寡後。患膿窠疥。大抵濕熱之病。瘍醫連某疑爲遺毒。竟作梅瘡治。

漸至上吐下利。不進飲食。另從內科治。亦無寸效。延至次年春令。更兼腹痛自汗。汛愆肌削。

諸醫望而卻走。孟英視之。曰此胃气爲苦寒所敗。肝陽爲辛熱所煽。前此每服陽剛。卽如昏冒。稍投滋膩。泄瀉必增。遂謂不治之證。未免輕棄。乃以四君子加左金椒梅蓮子木瓜餘糧石脂等出入爲方。百日而愈。第汛猶未轉也。諸親友環議通經。孟英力辧此非經阻可通之證。惟有培養生化之源。使气旺血生。則流行自裕。恪守其方。服至仲冬。天癸至而肌肉充。﹝上吐下利。不進飲食。此胃气爲苦寒所敗之徵。肝陽逆上。則脾土受傷。陰精不能自祕。故腹痛自汗。肝統血。肝傷則汛愆。肝賊脾。則气血不充而肌削。陽剛之藥愈傷肝。故如昏冒。滋膩之藥愈敗脾。故增泄瀉。此證用藥𨿽易相妨。然究以苦寒敗胃爲主要。肝附於脾。脾治則肝治。宜先益其胃陽。使中气有權。乃能循序施藥。炒潞黨五錢。白茯苓幹切三錢。炒白術三錢。炒甘艸二錢。川椒紅二分次入。陳木瓜三錢。禹餘糧炒赤石脂二味各一錢。

研粗末沖和藥服。藥送左金丸六分。陳蓮子十粒。去心不去皮。四君合椒紅維持胃气。左金合木瓜酸苦以泄肝陽。蓮子守補斂澀。餘糧石脂炒研和服。系遵諭氏法以澀腸止澀。孟英力辧此非經阻可通之證。蓋經阻可通。系陽實气充。經期偶服生冷停瘀。病在血不在气。且气旺可受通經峻藥。此證气虛不能生血。病在气不在血。﹞朱恆山久患胸痞多痰。諸藥罔瘳。孟英診曰淸陽之气不司旋運也。予參苓術之劑。豁然頓愈。﹝久病必實中挾虛。胸痞痞字注重。胸痞則气虛短於升降。此證系陽虛非痰實。炒潞黨五錢。炒黃三錢。白茯苓幹切三錢。薑汁制茅術四錢。西薤白打次入三錢。制半夏三錢。

賴氏陳皮一錢。炒漧薑三錢。煨姜三片。﹞鄭九經越醫陳六順延醫。服藥後汗出昏狂。精流欲脫。孟英切其脈。旣數且亂。沈取極細。

曰此證頗危。生機僅存一綫。亦斯人之陰分素虧。不可盡謂附桂之罪也。以元參知柏桑枝龍牡生地白芍甘艸百合石斛梔子鹽水炒淡豆豉爲大劑灌之。下咽卽安。次日去梔豉甘艸。加龜板鱉甲鹽水炒橘紅。十餘帖而康。﹝陰分素虧。何堪附桂劫陰。孟英立言忠濃。學醫者不可自恕。元參片一兩。大生地八錢。二味開水泡湯去渣。用湯煎藥。炒知母一錢五分。炒川黃柏一錢。整白芍杵先煎一兩。生桑枝四錢。生甘艸三錢。百合須三錢。鮮石斛杵先煎一兩。黑梔皮三錢。淡鹽水炒豆豉一錢五分。二味同次入。龍骨杵一兩。牡蠣八兩。石斛三味炭先煨六句鐘。取湯合前元參生地湯代水煮藥。此證險在精流欲脫。龍牡澀精。急證急治。不得不用大劑。服法則分次徐灌。次日去梔豉甘艸。則表解無汗可知。甘艸非入下焦之品。故並去之。宜加血龜板二兩。血鱉甲四兩。以助龍牡而澀精止汗。煨時同前淡鹽水炒橘紅一錢。一派陰藥中。不可無宣中降气之品以爲反佐。﹞吳馥齋妹稟質素弱。嗣失怙恃。情懷悒悒。汛事漸愆。寢食皆廢。肌瘦吞酸。勢極可畏。孟英以髙麗參鹽水炒黃連甘艸小麥紅棗百合茯苓牡蠣白芍旋復花新絳等治之。各恙漸已。繼參歸地滋陰。康彊竟勝於昔。﹝情懷悒悒。則心火不生脾土而脾敗。寢食皆廢。病在气分。脾敗則气不生血。故肌瘦。吞酸爲肝郁生熱。脾敗不能滋榮肝木。則肝郁生熱。髙麗參切三錢。淡鹽水炒黃連六分。炒甘艸一錢五分。北小麥杵四錢。紅棗三个。百合須三錢。白茯苓幹切三錢。土炒白芍一錢此方用四君合仲景甘麥大棗湯方義。彊心脾。且參艸合黃連。於補脾陽中瀉肝熱。兼取苦甘化陰之義。白芍合黃連。取酸苦泄肝之義。此方接服大效後。宜去甘艸百合須。加旋復花一錢五分。絹包次入。醋牡蠣四錢先杵。新絳屑四分。引藥勢下行。

以靖肝陽而使肝不賊脾。繼加淨歸身一錢五分。炒大生地三錢。原方去小麥旋復花。﹞一男患喉痺。專科治之甫愈。而通身腫勢日甚。醫者驚走。孟英診之曰。病藥也。投附子理中湯數劑而痊。喉痺治以寒涼。法原不謬。而藥過於病。翻成溫補之證。孟英嘗云死於病者十之三。死於藥者十之七。﹝腫。水病也。脾陽敗則腫日甚。土炒潞黨五錢。土炒白術三錢。土炒甘艸二錢。土炒漧薑三錢。土炒熟附片五錢。先杵後炒。﹞朱氏婦產後惡露不行。而宿哮頓發。專是科者不能下手。孟英以丹參桃仁貝母茯苓滑石花粉桑枝通艸蛤殼苡仁紫菀山楂絲瓜子茺蔚子旋復琥珀出入爲方。三日而愈。﹝因惡露停而發宿哮。是由血病及气。紫丹參三錢。生桃仁研三錢。茺蔚子杵先四錢。西琥珀研衝八分。焦山楂研二錢。川貝母研三錢。方通艸三錢。桑枝酒炒三錢。旋復花一錢五分絹包次入。此方服二日﹐去丹參桃仁茺蔚琥珀。加白茯苓三錢。西滑石包先四錢。生蛤殼杵先五錢。生苡仁四錢。紫菀茸一錢五分次入。絲瓜子三錢杵先。此方服一日。宜先於治停瘀中兼治哮。續方則專治哮。﹞韓名諒兒婦重身患熱病。諸醫皆慮胎隕。率以補血爲方。旬日後勢已垂危。孟英診之曰。胎早腐矣。宜急下之。或可冀幸。若欲保胎。則吾不知也。其家力懇書方。遂以調胃承气合犀角地黃湯加西洋參麥冬知母石斛牛膝投之。﹝萬病不外虛實。熱病系實邪。誤補則助熱傷胎。生大黃四錢。元明粉二錢。生甘艸三錢。大生地八錢。西洋參三錢。花麥冬四錢。酒炒知母二錢。鮮石斛杵先一兩。生牛膝二錢。鎊犀角片磨衝五分。此方貧者去犀角石斛。﹞胎落。果已臭爛。而神气卽淸。熱亦漸緩。次予西洋參元參生地知母麥冬丹參丹皮茯苓山楂石斛豆豉茺蔚琥珀等藥調之。粥食日加。旬餘而愈。﹝西洋參三錢。元參片一兩。大生地八錢。

二味開水泡湯去渣用湯煎藥。酒炒知母一錢五分。紫丹參三錢。粉丹皮四錢云茯苓三錢焦山楂杵三錢鮮石斛杵先一兩淡鹽水炒豆豉一錢茺蔚子杵先五錢西琥珀研衝八分。此方大旨主育陰淸熱。行瘀安神。茯苓奠中。防陰藥敗陽。焦楂反佐行瘀。豆豉入陰藥上行淸熱。﹞一少年驟患遺精。數日後形肉大脫。連服滋陰澀精之藥。如水投石。孟英予桂枝湯加參龍牡。服下卽效。匝月而瘳。﹝遺精數日。形肉大脫。是脾敗。非陰虧。炒粗桂木次入一錢。

煨姜三錢。土炒甘艸三錢。土炒潞黨一兩。土炒西五錢。大棗三枚。醋龍骨一錢。醋牡蠣二錢。同杵先。﹞某秋間患感。日治日劇。漸至神昏譫妄。肢振動惕。施秦兩醫皆謂元虛欲脫。議投峻補。孟英診曰。無恐也。通絡蠲痰。可以卽愈。用石菖蒲羚羊角絲瓜絡冬瓜子苡仁桑枝橘絡蔥須貝母鉤藤膽星爲劑。化服萬氏牛黃淸心丸一錢。覆杯卽安。﹝神昏譫妄。肢振動惕。

合之爲痰熱化風之象。是邪實。非元虛。石菖蒲次入二分。羚角磨衝五分。絲瓜絡三錢。

生冬瓜子四錢。生苡仁杵四錢。生薑炒桑枝三錢。旋復花絹包一錢五分。淨橘絡次入八分。

鮮蔥須次入六分。川貝母杵三錢。鉤藤鉤次入四錢。陳膽星燉和服七分。﹞金元章年逾七旬。久患疝厥。每病於冬。以爲寒也。服熱藥而暫愈。終不能霍然。孟英診曰。脾腎𨿽寒。肝陽內盛。徒服剛烈。焉能中肯。以參術枸杞蓯蓉茴香當歸菟絲鹿角霜桂茯苓楝實黃連吳萸橘核等藥爲方服之。今數年無恙矣。﹝冬爲陰髒主令之時。疝爲肝病。腎陰不能潛庇肝陽。故冬輒發疝。年逾七旬。則其人得天濃能任陰藥。潞黨參三錢。炒白術三錢。甘枸杞三錢。肉蓯蓉一錢五分。小茴香次入五分。箱歸身一錢五分。菟絲餅三錢。鹿角霜一錢五分。肉桂心五分。白茯苓三錢。川楝實杵先四錢。川雅連八分。橘核杵六分。淡吳萸四分。﹞石符生抱病。亦爲陳六順治困。孟英診焉。脈沈而澀滯模糊。不分至數。肢涼畏冷。涎沫上湧。二便澀少。神气不爽。曰。此途次感風濕之邪。失於解散。已從熱化。加以溫補。致气機愈形窒塞。邪熱漫無出路。必致爍液成痰。逆行而上。但予舒展气機。則痰行熱降。諸恙自瘳矣。以黃連黃芩枳實橘皮梔子淡豆豉桔梗杏仁貝母郁金通艸紫菀竹茹蘆菔汁等藥。三服而起。調理匝旬遂愈。﹝脈爲气道。痰熱阻气。則气不能升降應指。故脈沈而澀滯模糊。不分至數。肢涼畏冷。胸中一團痰濁。淸气反從四旁旋繞。气不流行則表虛。故肢涼畏冷。陽動陰靜。熱證病邪多上行。熱邪煽痰逆升。故涎沫上湧。二便澀少。气不升則亦不降。痰熱窒肺。肺气不行。故二便澀少。神气不爽。肺若華蓋。下覆心臟。熱邪窒肺。心處於被動地位。天君豈能泰然。故神气不爽。姜制雅連八分。姜制枯芩二錢。炒枳實一錢。黑梔皮一錢五分。淡豆豉次入三錢。苦桔梗次入一錢五分。薄橘紅八分。川貝母杵三錢。苦杏泥一錢。

姜竹茹三錢。此方服一帖。更方去梔豉。加方通艸三錢。黃郁金八分。紫菀茸次入一錢。蘆菔汁和服二錢。此方服兩帖。﹞王某夏患感。謝樹金治之。病𨿽退能食。但不能起坐。類乎癱瘓。延已月餘。孟英視之。曰﹕此多服表散。汗出過分。气血兩傷。肢骸失其營養。脈微而細。舌亮無胎。予大劑參歸術熟地杜仲菟絲牛膝山藥木瓜萸肉桑枝。數十帖而起。﹝血賴气生。表散過分。則气傷而血亦傷。不能起坐。气傷則气不能下行以滋培腰腎。血傷則血不能上行以銜接淸陽。脈微而細。是脈細尢過於脈微。微陽弱。細陰弱。合之舌亮無胎。陰虧尢過於陽虧。潞黨參五錢。生西四錢。淨歸身二錢。炒白術三錢。炒熟地八錢。綿杜仲三錢。菟絲餅四錢。制牛膝二錢。甘枸杞三錢。淮山藥四錢。陳木瓜三錢。山萸肉三錢。肥玉竹三錢。川續斷三錢。酒炒桑枝四錢。以參術補气以生血。以熟地菟絲枸杞補陰。以杜仲萸肉續斷補陰中之陽。使陰能上行以交乎陽。以山藥玉竹調和乎陰陽之間。以牛膝桑枝分別下行入絡。﹞勞力人陰分素虧驟感風濕。兩膝刺痛酸。不能稍立。孟英以六味地黃湯加獨活豆捲。一劑知。二劑已。﹝陰分素虧。風濕中於兩膝。法當以補陰治本。以輕揚風濕之藥治標。凡病在下部血分者。非引之至气分不能盡解。酸者。熱灼液也。大熟地一兩。山萸肉二錢。淮山藥四錢。云苓一錢五分。粉丹皮二錢。生澤瀉一錢。西獨活次入三錢。大豆捲麻黃水炒次入三錢。陰虧者非補陰不能作汗。﹞張養之妻飲食如常。而肌膚消瘦。汛事如期。而紫淡不恆。兩腓發熱。而別處仍和。面色靑黃。而隱隱有黑气。儼似虛寒。多藥不效。孟英診之。脈似虛細。而沈分略形弦滑。曰﹕此陽明有餘。少陰不足。仲景有急下存陰之法。然彼外感也。有餘之邪可以直瀉。此內傷也。

無形之熱宜以甘寒。義𨿽同而藥則異。贈以西洋參生地生白芍生石膏知柏苓梔麥冬花粉楝實丹皮木通天冬諸品。服至數斤。黑气退而肌漸充。腓熱去而經亦調矣。﹝飲食如常。气分無病。肌膚消瘦。血爲熱傷。則血不充肌華色。汛事如期。气能生血可知。紫淡不恆。血有伏熱。

血熱賊气。气亦失常。气不充血則色淡。紫則郁熱之象也。兩腓爲足陽明部位。兩腓發熱。

胃熱可知。面隱黑气。熱郁甚則不能以自達。切脈以沈分爲主。熱邪阻滯气機。脈情反不能宣達於浮分。生石膏先煎八錢。西洋參三錢。酒炒知母二錢。黑梔皮三錢。赤苓皮三錢。南花粉三錢。花麥冬四錢。細木通一錢。數服後去石膏梔皮洋參花粉木通知母。加大生地八錢。

明天冬切六錢。粉丹皮四錢。炒川黃柏一錢。生白芍三錢。川楝實杵先三錢。﹞姚氏婦產後昏譫汗厥。肌膚浮腫。醫投補虛破血祛祟安神之藥。皆不能治。孟英診詢惡露仍行。曰﹕此證醫家必以爲奇病。其實易愈也。昔金尙陶先生曾治一人與此相似。載於沈堯夫婦科輯要中。方用石菖蒲膽星旋復茯苓橘紅半夏曲。名蠲飲六神湯。凡產後惡露行而昏譫者多屬痰飲。不可誤投攻補。此湯最著神效。如方服之良愈。﹝昏譫汗厥。肌膚浮腫。病在气分。惡露仍行。血分無病。則昏譫爲气分痰飲病可斷。石菖蒲次入六分。陳膽星一錢燉和服。云苓幹切三錢。賴氏橘紅一錢五分。半夏曲杵四錢。﹞王炳華妻患舌瘡。痛礙飲食。內治外敷皆不效。曰﹕此血虛火浮也。以產後發熱例施之。用熟地當歸酒炒白芍炙甘艸茯苓炮姜投之。其病如失。﹝舌紅脈數爲陰虛。舌紅潤。脈空數。爲陰中之陽亦虛。炒松熟地五錢。

淨歸身三錢。炒甘艸三錢。酒炒白芍一錢五分。白茯苓幹切三錢。炮漧薑八分。﹞一老人霍亂後。目閉呃忒。醫謂脫陷在卽。擬予桂附回陽未服。孟英詢知溺赤口漧。脈情數。攺予整肅肺胃之劑。果得漸安。﹝目爲肝竅。肝熱逆衝則目閉。呃爲動象。熱傷肺气則呃忒。溺赤口漧。爲肺熱津虛。脈情數。爲陰虛中兼挾陽虛。黑梔皮三錢。酒炒知母一錢五分。酒炒川連六分。淡豆豉次入三錢。南花粉三錢。云茯苓三錢。苦杏泥一錢五分。姜竹茹三錢。

鮮蘆根八錢。﹞張鑑錄年逾花甲。中秋夜猝僕於地。孟英脈之。弦滑而大。曰﹕痰气食相並而逆於上也。先以烏梅擦開牙關。橫一竹箸於口。灌以淡鹽姜湯。隨入鵝翎探之。太息一聲而蘇。次予調气和中而愈。﹝暴病無虛。脈弦滑爲痰食。脈大爲气虛。淡鹽淡字注意。鹽多則沈降不行。﹞姚樹庭古稀久瀉。羣醫不效。孟英曰﹕弦象獨見於右關。按之極弱。乃土虛木賊也。前方皆主溫補升陽。理原不背。義則未盡。如姜附肉蔻骨脂之類。气熱味辣。𨿽溫脾臟。反助肝陽。肝愈彊則脾愈受戕。且辛走气而性能通泄。與脫者收之之義大相刺謬。鹿茸升麻。可治气陷之瀉。非斡旋樞機之品。至熟地味濃滋陰。更非土受木克。脾失健行之所宜。縱加砂仁酒炒。終不能革其膩滯之性。方方用之。無怪乎愈服愈瀉。徒借景嶽窮必及腎爲口實也。予異功散加山藥扁豆蓮子烏梅木瓜芍藥石脂餘糧。服之果效。恪守百日。竟得康彊。﹝右關脈主脾胃。切脈以沈分爲主。土虛木賊。土虛則木賊之。偏重土虛。木賊則兼證也。潞黨參五錢。炒白術四錢。白茯苓三錢。炒甘艸三錢。炒焦蛀陳皮一錢。炒山藥三錢。炒扁豆三錢。生建蓮去心不去皮三錢。烏梅肉三錢。陳木瓜三錢。土炒白芍一錢五分。炒白蒺藜去刺六分。

土炒赤石脂餘糧各一錢。藥和服。四君合山藥扁豆蓮子補土虛爲正治。蓮子畱皮去斂澀。去心恐苦寒敗土。無陳皮。則一派補土中無宣降之品。炒焦者恐其辛竄。烏梅木瓜白芍爲兼證肝陽藥。白芍減用恐微寒。蒺藜又爲烏梅木瓜白芍反佐之品。石脂餘糧和服。取其澀腸止瀉。急則治標之義也。﹞張雨農體气羸憊。孟英曰﹕公殆久不作嚏。答曰然。此陽气不宣布。古惟仲景論及未立法。

今擬方博一嚏。髙麗參漧薑五味石菖蒲酒炒薤白半夏橘皮紫菀桔梗甘艸爲劑。服後輿行二十里得嚏。﹝髙麗參五錢。生漧薑次入三錢。五味子杵先一錢。石菖蒲次入一錢。酒炒薤白次入三錢。制半夏米四錢。賴橘紅一錢五分。紫菀茸一錢。苦桔梗次入三錢。炒甘艸三錢。五味用得極精。將欲升之。必先降之。气未有不能降而能升者也。此證陽气以虛而不宣。﹞倪懷周妻夏產數日。泄瀉自汗。嘔吐不納。專科謂犯三禁。不敢肩任。孟英診脈虛微欲絕。證極可虞。宜急補之。遲不及矣。用東洋參術龍牡酒炒白芍桑枝木瓜扁豆茯神橘皮紫石英黑大豆投之。四劑漸以向安。﹝辧陽虛在脈虛微欲絕。案中數日及專科不敢肩任兩層不可忽。蓋病期不久。幸未誤藥。此證陽虛微挾陰虛。於方中用龍牡黑大豆知之。髙麗參五錢。炒西五錢。炒白術三錢。酒炒白芍一錢五分。酒炒桑枝三錢。陳木瓜四錢。炒扁豆三錢。云茯神三錢。賴氏橘紅一錢五分。紫石英五錢。醋龍骨一錢。醋牡蠣三錢。三味同杵先。炒黑大豆杵三錢。參術茯正治陽虛。龍牡石英重鎭。合木瓜白芍扁豆之斂澀。以止泄瀉自汗嘔吐。橘紅宣中。桑枝通絡。茯神坐鎭中樞。黑大豆入陰止汗。﹞張養之侄女汛愆。飲食漸減。於某予通經藥。服之尢惡谷。孟英診之。脈緩滑。曰﹕此痰气凝滯。經隧不宣。病由安坐不勞。法應豁痰流气。勿投血藥。經自流通。及服孟英藥。果漸吐痰而病遂愈。﹝汛愆而飲食漸減。是病在气分。於某予通經藥。服之尢惡谷。病在气分明矣。气病治血。宜乎不效。脈緩爲陽虛。脈滑爲痰郁生熱。制半夏米五錢。賴橘紅一錢五分。

旋復花絹包一錢五分。九節蒲研次入一錢。陳膽星燉和服七分。焦麥芽四錢。炒枳實一錢。

紫菀茸一錢。﹞毛允之戌年冬患感。初治以溫散。繼治以滋陰。延至次春。病日以劇。鳳山僧補以升柴術。丁卯橋下以輕粉巴霜。雜藥徧投。形神日瘁。孟英視之。脈來澀數上溢。

呃忒口膩。𨿽覺嗜飲。而水難下咽。頻吐涎沫。便祕溺赤。潮熱往來。少腹如烙。按之亦不堅滿。此病原屬冬溫。治以表散。則津液傷而熱乃熾。繼以滋塡。熱邪愈錮。再施溫補。气機更窒。升柴術。欲升其淸。而反助其逆。巴霜輕粉。欲降其濁。而盡劫其陰。病及三月。發熱不是表邪。便祕旬餘。結澀非關積滯。且脈澀爲津液之已傷。數是熱邪之畱著。溢乃气機爲熱邪所壅而不得下行。豈非溫邪未去。得補而膠固難除。徒使其內爍眞陰。上燻淸道。以致一身之气。盡失整肅之令。法當搜剔余邪。使熱去津存。卽是培元之道。伸其治節。

得濁气下趨。乃爲宣達之機。以北沙參麥冬知母花粉蘭艸石斛丹皮黃芩桑葉梔子黃連木通銀花橘皮竹茹蘆根橄欖枇杷葉地栗海等出入爲方。服之各恙降序。糜粥漸加。半月後始得大解。而腹熱全消。谷食亦安。乃予滋陰善後而痊。﹝論證略盡原案。脈來澀數上溢九句。合言之皆熱邪窒肺之象。析言之。𨿽覺嗜飲。水難下咽。熱邪煽痰逆升阻气。气不降則水不入。少腹如烙。按之亦不堅滿。則熱邪不在血分可知。北沙參四錢。姜制黃連八分。姜制枯芩二錢。黑梔皮三錢。姜制竹茹三錢。活水蘆根一兩。細木通一錢。賴橘紅次入一錢五分。姜枇葉刷包三錢。更方去沙參梔皮竹茹枇葉。加南花粉四錢。鮮石斛杵先一兩。建蘭葉次入三錢。再更方去連芩花粉蘭葉。加花麥冬三錢。酒炒知母三錢。粉丹皮三錢。冬桑葉三錢。濟銀花八錢次入。鮮靑果連核杵先兩个。地栗泡淡海各一兩。每五日易一方。﹞李某戊年冬醉飲夜歸。受人驚嚇。神志漸昏。治之罔效。至於不避親疏。裸衣笑罵。力大無制。糞穢不知。己年夏孟英視之。用石菖蒲遠志龍齒龜板犀角羚角元參丹參知柏梔子龍膽艸枳實黃連竹黃竹瀝石膏赭石黑鉛鐵落出入爲方。十餘帖吐瀉膠痰甚多。繼予磁朱丸。漸以向愈。﹝此必陽實陰虛挾痰之證。玩案中力大無制可知。若今日陽虛瘋痰。斷斷無治。石菖蒲一錢次入。生遠志次入二錢。黑梔皮三錢。姜竹瀝衝服兩大酒杯。鎊犀角片磨衝五分。羚角磨衝一錢。酒炒雅連二錢。炒枳實一錢五分。元參片五錢。生石膏先煎八錢。更方去梔皮犀羚川連石膏。加天竺黃三錢。紫丹參三錢。酒炒膽艸三錢。生龍齒二兩。生赭石一兩。二味同杵先。再更方去膽艸龍齒赭石。加黑鉛三兩。鐵落五錢。加酒炒川黃柏二錢。酒炒知母一錢。再更方去黑鉛鐵落。加血龜板杵先四兩。﹞祝叟年近古稀。春赴席。忽僕地痰湧。肢彊眼斜。舌謇不語。孟英視之。投六君加蠍梢羚角膽星石菖蒲竹瀝薑汁而瘳。﹝此脾虛兼挾肝陽之證。潞黨參四錢。炒白術三錢。白茯苓三錢。炒甘艸二錢。制半夏四錢。賴橘紅一錢五分。蠍梢次入六分。羚角磨衝五分。石菖蒲次入六分。姜竹瀝五錢衝服。﹞翁嘉潤患腰疽。愈而復發者五年。孟英切其脈。弦細以數。曰﹕此內損證。外科烏乎知。予大劑甘潤滋塡之藥。匝月而痊。後不復發。﹝脈弦細數爲陰虛。大熟地八錢。明天冬切六錢。女貞子杵五錢。酒炒桑枝三錢。山萸肉三錢。枸杞子三錢。淨歸身二錢。濟銀花五錢。菟絲餅四錢。龜板膠燉和服二錢。﹞潘嫗年逾古稀。患霍亂轉筋瀕危。孟英用自制蠶矢湯而瘳。蠶砂五錢。生苡仁四錢。大豆黃卷次入一錢五分。陳木瓜三錢。薑汁炒川連二錢。制半夏一錢。酒炒枯芩一錢。通艸一錢。

焦梔皮一錢五分。淡吳萸次入三分。地漿或陰陽水煎稍涼徐服。﹝肝主筋。肝熱極則筋轉。

蠶砂淸涼化濁。能平肝木爲君。苡仁能瀉肝熱。木瓜合川連爲酸苦。泄肝極效。豆捲系用麻黃水炒。能升連芩苦寒之性於至髙之肺絡以滌熱。半夏吳萸辛通中焦爲反佐。梔皮淸其皮毛。通艸淸其水道。﹞一少婦分娩。胞水早破。胎澀不能下。俗謂之瀝漿生。催生藥徧試不應。孟英令買鮮豬肉一二斤。洗淨切大塊。急火煎湯。吹去浮油恣飲之。卽產。母子皆生。且云豬爲水畜。其肉最腴。大補腎陰而生津液。用治腎水枯涸之消渴。陰虛陽越之喘嗽。並著奇效。仲景治少陰咽痛用豬膚。亦取其補陰虛而戢浮陽也。後賢不察。反指爲有毒之物。汪庵非之是矣。惟外感初愈及虛寒滑瀉濕盛生痰之證槪不可食。以其滋膩更甚於阿膠熟地龍眼也。豬以浙產爲良。北豬不堪用。杭州燥肉。卽豬皮爲之。入藥最簡當。勿謂皮與膚字面有別。﹝胎憑血送。產難陰虛者十之九。胎澀不能下。澀字著眼。豬肉斤許。急火煎湯。吹去浮油恣飲。卽偏證偏治之法。﹞某母秋初猝僕於地。孟英診之。脈浮弦以滑。用羚角膽星牡蠣石菖蒲丹參茯苓鉤藤桑葉貝母橘紅蒺藜等。以順气蠲痰息風降火而痊。﹝羚角磨衝二錢。陳膽星燉和服一錢五分。石菖蒲次入一錢。紫丹參四錢。白茯苓三錢。鉤藤鉤次入五錢。冬桑葉四錢。川貝母杵一兩。賴橘紅次入一錢五分。白蒺藜三錢。牡蠣八兩杵。炭先煨六句鐘。取湯代水煎藥。此證以息風降火爲主治。順气蠲痰爲輔佐。﹞嗣其人至某年春前數日。忽欠伸而厥。孟英切脈微弱而弦曰。病𨿽與前相似。而證則異矣。以髙麗參白術何首烏山茱萸枸杞桑椹石斛牛膝蒺藜橘紅等鎭補攝納以瘳。﹝脈微弱固爲陽虛。弦亦虛脈。旣厥則肝陽亦旺。髙麗參五錢。炒白術三錢。制首烏四錢。山萸肉三錢。甘枸杞二錢。幹桑葚四錢。釵石斛八錢。制牛膝四錢。白蒺藜三錢。賴橘紅一錢五分。牡蠣六兩杵。炭先煨六句鐘。取湯代水煎藥。參術鍼對脈微弱。

補其气分陽虛。杞子桑葚石斛顧陰斂肝。首烏山萸。補其陰中之陽。乃能使陰中一綫之陽上升。牛膝引藥下行。蒺藜反佐舒肝。牡蠣鎭怯潛陽。橘紅反佐全方以行使。﹞張養之病延七載。經百十三醫之手不愈。體怯面靑。易招外感。夏月亦著復衣。頻吐白沫。

陽痿多年。常服溫辛之藥。九月患惡寒頭痛。自餌溫散不效。孟英診之。脈極沈。重按至骨。則弦滑隱然。臥曲房密帳之中。鑪火重裘不足禦寒。且涎沫仍吐。毫不作渴。胸腹無脹悶之苦。咳嗽無暫輟之時。惟大解堅燥。小溲不多。口气極重耳。此積熱深錮。气機郁而不達。非大苦寒以瀉之不可。二三帖後病不略減。﹝中略﹞連服苦寒。病無增減。不比平淡之劑。

誤投數帖。尙不見害。實由熱伏深錮。藥未及病。今日再重用硝黃犀角。冀頑邪蘊毒。得以通泄下行。則周身之气機自然流布矣。如法服之。越二日大便下如膠漆。臭達戶外。畏寒遞減。糜粥日增。旬日後糞色始正。﹝熱傷肺。气不流行則惡寒。頭痛爲肝陽。若感寒則溫散已效。脈極沈。已見胃腑積滯。重按至骨則弦滑隱然。更見痰熱遏伏。鑪火不足禦寒。熱深厥亦深也。涎沫仍吐。毫不作渴。痰𨿽熱有滑潤性質。故不作渴。胸腹無脹悶。病不在气分。咳嗽無暫輟。則胃熱逆衝於肺。大解堅燥爲熱結固已。熱證溲多則愈。溲竭則死。口气重爲肺胃之熱逆衝。鎊犀角磨衝六分。元明粉一錢。生大黃三錢。二味開水同泡衝。炒枳實一錢。元參片五錢。黑梔皮三錢。苦桔梗次下三錢。賴氏橘紅一錢。姜竹茹三錢。白茅根三錢。絲瓜絡三錢。石菖蒲一錢。陳膽星一錢燉和服。更方去桔梗竹茹茅根梔皮絲瓜絡。加鎊犀角磨衝一錢。元明粉二錢。生大黃五錢。開水同泡衝。炒枳實二錢。制根朴一錢。賴橘紅一錢五分。川貝母杵一兩。石菖蒲次入一錢。陳膽星二錢燉和服。﹞孫午泉患哮。痰多气逆。不能著枕。服溫散滋納藥皆不效。孟英予北沙參桑枝茯苓花粉杏仁冬瓜仁絲瓜絡枇葉旋復海石蛤殼等藥。覆杯卽臥。數日而痊。﹝服溫散不效。則哮非風寒。

服滋納不效。則哮非肝腎陰虛。肺熱則气逆。此證系熱痰伏於肺絡。北沙參四錢。薑汁炒桑枝三錢。白茯苓三錢。川貝母杵四錢。南花粉三錢。苦杏泥次入一錢五分。生冬瓜子三錢。絲瓜絡三錢。

薑汁炒枇葉刷包三錢。旋復絹包三錢。海石蛤殼各四錢。同杵先。﹞石符生患瘧。醫以小柴胡湯加姜桂投之。不效。卽用四獸休瘧等法。反致惡寒日甚。谷食不進。惟飲燒酒姜湯。圍火榻前。胸腹痞悶。喜以熱熨。猶覺冷气上衝。頻吐粘稠痰沫。延至臘初。疲憊不堪。孟英診之。脈沈而滑數。苔色黃膩不渴。便溏溺赤。曰﹕是途次所受之暑濕。失於淸解。復以溫補之品從而附益之。釀成痰飲。盤踞三焦。气機爲之阻塞。所以喜得熱熨熱飲。气沖反覺如冰。﹝中略﹞以脈情兼證並究。其爲眞熱假寒。昭昭若揭。予大劑苦寒之藥。以蘆菔湯煎。漸服漸不畏寒。痰漸少。谷漸增。繼用甘涼善後。﹝瘧分寒熱虛實。此證本非寒瘧虛瘧。小柴非。四獸亦非。論證盡於原案。便溏忌用硝黃。姜制黃連八分。姜炒枯芩三錢。賴橘紅一錢。淨橘絡七分。石菖蒲六分。炒枳實一錢五分。川貝母八錢。貧者以生冬瓜子八錢代之。生萊菔子研和服一錢。陳膽星燉和服一錢。姜竹茹三錢﹐絲瓜絡三錢﹐鮮蘆菔一兩。煎湯代水。

﹞

卷二

戴氏婦春令產後。惡露不多。用山楂益母艸酒煎。連服數日。遂發熱自汗。口渴不饑。眩暈欲脫。徹夜不眠。孟英視之。曰﹕此稟屬陰虧。血已隨胎而去。𨿽惡露甚少。但無脹痛之苦者。

不可妄投藥餌。酒煎益母山楂。不特傷陰。且能散气。汗泄口漧。津液有立竭之勢。卽仲景所謂無陽也。蓋人身天眞之气謂之陽。陽根於津。陰化於液。津液旣奪。則陽气無根而眩暈。陰血不生而無寐。若補气生陰。則捨本求末。陽气不能生津液也。惟有澄源潔流。使津液充而气血自復。以西洋參生黃龍骨牡蠣玉竹百合甘艸麥冬生苡仁生扁豆石斛木瓜桑葉蔗漿投之。一劑卽安。數日而愈。後予滋塡陰分。服之乃健。﹝血爲陰類。陰虧血少。則惡露亦不多。此證陰虧血少。無須行血。連服酒煎益母山楂發熱自汗四句。皆耗气傷陰之明證。陰虧補陰。理甚直捷。若欲補气以生陰。則陰生不可必。補气反愈傷陰。西洋參三錢。生黃三錢。生龍骨一兩杵先。牡蠣四兩杵先。二味炭煨六句鐘。取湯代水煎藥。肥玉竹三錢。

生甘艸三錢。花麥冬四錢。生苡仁八錢。生扁豆杵三錢。釵石斛一兩杵先。陳木瓜三錢。冬桑葉四錢。靑蔗汁一大酒杯衝。嗣予滋塡陰分。方用大熟地八錢。大生地一兩。明天冬六錢切。山萸肉三錢。菟絲餅四錢。箱歸身二錢。夜交藤三錢。甘枸杞三錢。肥玉竹三錢。龜板膠二錢。燉和服。﹞王某久患吐血。體極孱弱。孟英治之小愈。酷暑患霍亂轉筋。大汗如雨。一息如絲。孟英視曰。陰血久奪。暑熱鴟張。吾霍亂論中缺典也。姑變法救之。用北沙參枇葉龍牡木瓜扁豆苡仁西滑石桑葉蠶砂石斛豆捲投之良愈。嗣後每日調理。仍服滋補以治宿恙。﹝此證危險在大汗如雨。汗爲陰液。汗多則陰傷。汗止則陰復。陰復則轉筋止。脈息起。陰血久奪句本病重。暑熱鴟張句標病輕。北沙參四錢。生龍骨杵二兩。牡蠣杵八兩。二味炭先煨六句鐘取湯煎藥。鮮枇葉刷包三錢。陳木瓜三錢。生扁豆杵三錢。生苡仁杵八錢。西滑石四錢包先。冬桑葉四錢。晚蠶砂五錢。釵石斛杵先一兩。大豆捲次入三錢。龍牡重鎭止汗爲君。沙參石斛顧陰止汗爲臣。木瓜扁豆酸澀止汗。苡仁滑石蠶砂淸肝瀉暑。使以枇葉桑葉輕浮止汗。豆捲反佐淸餘熱。豆捲在熱霍亂證本禁藥。入大劑重鎭淸肝藥中。反能上淸浮熱。﹞李氏女素稟怯弱。春間汛事不行。脇腹聚气如瘕。減餐肌削屢服溫通之藥。至孟秋加以微寒壯熱。醫仍作經閉治。勢瀕於危。孟英切脈時。壯熱烙指。汗出如雨。汗珠落脈枕上。微有粉紅色。曰﹕虛損是其本也。今暑熱熾盛。先當治其客邪。書白虎湯加西洋參元參竹葉荷桿桑葉。

服二帖。熱果退。汗漸收。攺用甘涼淸餘熱。日以向安。繼予調气養營陰。宿瘕亦消。培補至仲冬。汛至而痊。﹝汛事不行。脇腹聚气如瘕。是血病及气。至減餐肌削。屢服溫通。微寒壯熱。則血病及气。由气分而外達皮毛。先治客邪。急則治標之義。生石膏一兩六錢先煎。酒炒知母次入三錢。去艸米。加西洋參三錢。元參片五錢開水泡衝去渣。鮮竹葉次入三錢。鮮荷桿二尺。冬桑葉四錢。二帖後攺用甘涼淸餘熱。方用蜜炙枇葉刷包三錢。生甘艸三錢。鮮竹葉二錢。鮮茅根四錢。活水蘆根二兩。生苡仁八錢。鮮斂斛杵先一兩。連皮梨切一兩。繼予調气養營陰。方用鮮竹茹三錢。苦杏仁二錢。薄橘紅一錢五分。紫菀茸一錢。旋復花絹包一錢五分。連節藕切先二兩。蒲桃幹三錢。鮮茅根三錢。箱歸身二錢。大生地八錢。女貞杵先四錢。﹞張氏婦患气機不舒。似喘非喘。似逆非逆。似太息非太息。似虛促非虛促。似短非短。似悶非悶。面赤眩暈。不肌不臥。補虛淸火行气消痰服之不應。孟英診之。曰﹕小恙耳。旬日可安。但須懲忿是囑。予黃連黃芩梔子楝實鱉甲羚角旋復赭石海地栗爲大劑。送當歸龍薈丸。未及十日汛至。其色如墨。其病已若失。後予養血和肝調理而康。﹝气機不舒以下十一句。皆病不在气分之象。孟英診曰小恙者。脈病患不病則病重。人病脈不病則病輕。此證必肝脈沈實數有力。能受苦甘寒大劑。故曰小恙。屬懲忿。人忿則全身气血顚倒。最易傷肝。肝郁熱亦易忿怒。酒炒川連八分。酒炒枯芩一錢五分。黑梔皮三錢。川楝實杵先三錢。血鱉甲杵四兩。生赭石一兩杵。二味同先炭煨六句鐘。取湯代水煎藥。羚角磨衝一錢。旋復絹包三錢。荸薺八錢。泡淡陳海二兩。藥送當歸龍薈丸二錢。此證血分中肝有實熱。肝陰虛。肝陽浮。養血和肝方。大生地八錢。連皮藕二兩切先。箱歸身二錢。蒲桃幹三錢。榦桑葉四錢。陳木瓜三錢。酒炒桑枝次入三錢。生白蒺去刺次入三錢。血鱉甲杵先四兩。夜交藤三錢。

生甘艸三錢。﹞王炳華室夏患臂痛。孫某曰。風也。服參歸芍數帖。臂稍愈而脘痛。孫曰。寒也。加以附桂。痛不止而漸覺痰多。孫曰﹕肝腎不足也。重用熟地枸杞。令其多服取效。不料愈服愈劇。漸至昏厥。孫尙謂體虛藥輕。前方加重。時時發厥。孟英診之。脈沈而有弦滑且數之象。

此由過投溫補。引動肝風。煽其津液爲痰。痰復乘風而上。此暈厥之所由來也。餘波則奔流經絡。四肢因而抽搐。陽气盡逆於上。宜乎。鼻塞面浮。濁气不能下達。是以便滯不饑。予大劑甘寒息風化飲。佐以涼苦泄熱淸肝。厥果漸止。各恙遞蠲。兩月後康復如常。﹝此證臂痛。本系陽虛挾痰。孫某過投溫補。引動肝風。痰乘風上。脈沈爲痰濁遏伏。脈弦滑爲痰乘風上。脈數爲溫補。以致陰虛挾熱。方義以息風化飲爲主治。尢重息風。風不息則飲不能化。姜竹瀝三兩。和服花粉五錢。荸薺二兩。泡淡海一兩。鮮斂斛一兩杵先。冬桑葉四錢。

川楝實三錢。炒川黃柏一錢五分。膽星一錢燉和服。石菖蒲次入一錢。生白蒺去刺三錢。生赭石一兩﹐靑果四錢杵。牡蠣六兩。石斛赭石楝實靑果牡蠣五味。先炭煨六句鐘。取湯代水煎藥。﹞莊半霞闈後患感。日作寒熱七八次。神气昏迷。微斑隱隱。孟英視之。曰﹕此平昔飲酒。積熱深蘊。挾感而發。理從淸解。必誤投溫補。以致熱勢披猖若是。詢之果三場皆服參。且攜棗子浸燒酒入闈。初病尙不至此。因連服羌防姜桂。漸以滋甚孟英先予白虎湯三劑。斑化而寒熱漸已。﹝日作寒熱七八次三句。此外感之邪欲外達。溫補錮邪。邪欲達而不能徑達。生石膏先煎八錢。酒炒知母三錢。去米艸。加黑梔皮三錢。淡豆豉次入三錢。炒枳實一錢。姜竹茹三錢。陳膽星燉和服八分。石菖蒲次入六分。賴橘紅八分。姜川連六分。﹞繼用大苦寒之藥瀉其結熱。所下黑矢皆作棗子气。﹝生廂黃三錢。開水泡衝去渣。炒枳實二錢。生冬瓜子四錢。晚蠶砂五錢。制根朴一錢。鮮萊菔一兩先煎。藥送滚痰丸三錢。﹞旬日後予甘潤滋濡之法。兩月始得全愈。﹝南花粉四錢。花麥冬三錢。蜜炙桑皮三錢。甜杏仁三錢。蜜炙枇葉刷包三錢。大荸薺打三个﹐泡淡海八錢。靑蔗漿一酒杯和服。生粉艸三錢。

﹞金魁官九月患五色痢。日下數十行。七八日來口噤不納。腹痛呻吟。危在旦夕。孟英視之。曰﹕暑挾食耳。誤服熱藥矣。攻補皆不可施也。輕淸取之。可卽愈焉。以北沙參黃連鮮蓮子梔子黃芩枇葉石斛扁豆銀花桔梗山楂神曲滑石爲方。﹝痢日下數十行四句。病情皆在气分。暑傷气陰。攻則傷正。補則助邪。經云上焦如羽。非輕不舉。北沙參三錢。姜炒川連六分。姜炒枯芩一錢五分。鮮蓮子三錢。黑梔皮一錢五分。姜炒鮮枇葉刷包三錢。鮮石斛杵先四錢。生扁豆杵一錢五分。濟銀花三錢。苦桔梗次入一錢。生山楂杵次入一錢。生神曲杵次入一錢五分。西滑石包先三錢。﹞覆杯卽安。旬日而起。孟英嘗曰﹕蓮子最補胃气而鎭虛逆。若反胃由於胃虛而气沖不納者。皆是熱邪傷其胃中淸和之气。故以黃連苦泄其邪。卽仗蓮子甘鎭其胃。鮮蓮子淸香不渾。鎭胃之功獨勝。附錄孟英玉芝丸。豬肚一具。治淨以蓮子去心入肚內。水煎糜爛。收幹搗爲丸服。凡胃气薄弱者。常服玉芝丸。令人肥健。

陳足甫稟質素弱。上年曾經吐血。今夏患感後咳嗽夜熱。飲食漸減。醫作損治。滋陰潛陽。

久服不效。秋杪孟英診之。曰﹕陰分誠虛。第感後餘熱逗畱於肺。阻气機之肅降。搏津液以爲痰。此關不淸。𨿽予滋塡培補之藥。亦焉能飛渡以行其藥耶。先淸肺气以補胃津。俾治節行而灌漑輸。然後以甘潤濃濃之法補實眞陰。始克有濟。如法施之。果漸康復。﹝咳嗽夜熱。原有肺熱血瘀兩條。飲食漸減。則病情專在上焦气分。北沙參四錢。姜炒川連六分。姜枯芩一錢。姜竹茹三錢。絲瓜絡三錢。炒枳實一錢。姜枇葉刷包三錢。薑汁拌蘆根八錢。陳膽星八分燉和服。苦杏泥一錢五分。薄橘紅一錢。苦桔梗次入三錢。﹞胡蔚堂年近古稀。患囊腫小溲赤短。寒熱如瘧。孟英曰﹕非外感也。乃久蘊之濕熱下流。气機尙未宣泄。予五苓合滋腎加楝實梔子木通。﹝囊腫而小溲赤短。乃濕邪結於下焦气分。上蒸而爲寒熱。與外感之邪在上焦者各別。生澤瀉三錢。生豬苓三錢。赤茯苓三錢。酒炒川黃柏二錢。酒炒知母一錢。酒炒楝皮去核二錢。梔皮三錢。木通一錢。﹞兩帖後囊間出腥粘黃水甚多。小溲漸行。寒熱亦去。繼予知柏八味。去山藥萸肉。加梔子楝實芍藥苡仁等久服而愈。﹝此必髙年偏陽之體。不慮苦寒傷損腎陽。故去山藥萸肉。酒炒知母三錢。酒炒川黃柏一錢。酒炒楝皮去核二錢。大熟地五錢。白茯苓三錢。粉丹皮二錢。生澤瀉三錢。黑梔皮三錢。生苡仁杵八錢。濕熱郁久則傷陰。小溲漸行。是小溲尙未暢行也。固由濕熱未淨。亦因陰气不濡。故用熟地。一派苦寒瀉熱。不可不兼顧脾土。故用云苓。大凡苦寒沈降中。不用輕揚之藥。則气不行。故用梔皮。﹞壬寅夏感受暑濕。誤投溫散。以致譫語神昏。勢瀕於危。肛前囊後潰出腥膿。瘡口深大。瘍科以爲懸癰。敷治罔效。孟英診曰。懸癰乃損怯證。成之以漸。今病來迅速。腥穢異常。是身中久蘊濃味濕熱之毒。挾外受之暑邪無所宣泄。下注而爲此證。切勿敷藥。以遏其外走之熱。但舌彊而紫赤。脈細而滑數。客邪熾盛。伏熱蘊隆。陰分甚虧。深虞津涸。先予淸營之劑。三投而神气漸淸。﹝一人之身。前患濕熱挾實。此患暑邪挾虛。編次具有苦心。溫散傷陰。故云陰分甚虧。常法治病先治气。後治血。此主淸營。系變法醫藥之義。元參片一兩。大生地八錢。二味開水泡湯去渣衝入。酒炒川連六分。蓮子心一錢。陳膽星燉和服八分。九節蒲研次入一錢。生冬瓜子四錢。鮮茅根五錢。鮮荷桿三錢。竹葉捲心十个。木通一錢。﹞次以涼潤陽明。便暢而熱蠲膿淨。﹝淸營系急則治標。心肺熱邪。必由胃腑宣泄。故主涼潤陽明。方用生石膏八錢。酒炒知母三錢。南花粉四錢。姜竹瀝兩酒杯衝大荸薺三个打。花麥冬三錢。釵石斛杵先八錢。鮮枇葉刷包三錢。生苡仁杵八錢。竹葉二錢。﹞攺用甘柔滋養。月餘潰處肌平。善後參入參。竟得康彊如昔。﹝甘柔滋養方。大生地八錢。生甘艸三錢。白茯苓三錢。肥玉竹三錢。甜杏仁三錢。箱歸身二錢。酒桑枝三錢。木瓜三錢。﹞汪吉哉久瘧不愈。醫謂元气已虛。雜投溫補。漸至肌瘦內燔。口漧咳嗽寢汗溺赤。飲食不甘。孟英視之。曰﹕此熱邪逗畱血分也。予秦艽鱉甲散而瘳。﹝溫補劫陰。內燔口漧。寢汗溺赤。爲熱邪逗畱血分。左秦艽次入一錢五分。血鱉甲一兩杵先煨六句鐘。酒炒知母次入三錢。去當歸嫌其溫膩。春柴胡次入三錢。地骨皮五錢。烏梅肉一錢五分。鮮靑蒿次入八分。

﹞堂兄汪養余亦患瘧數月。多醫藥之罔效。肌瘦自汗。腰膝酸。不能稍坐。極其畏冷。孟英曰。此大虛證。胡反不補。猶以消導。是何居心。予參術艸熟地白芍五味杜仲山藥龍骨牡蠣桑枝大棗木瓜數十帖而起。﹝肌瘦自汗。爲陽中之陰虛。腰膝酸爲肝腎陰虛。腰膝爲肝腎陽虛。極其畏冷。爲气分陽虛。炒潞黨五錢。炒西五錢。炒白術三錢。炒甘艸一錢。炒熟地三錢。酒炒白芍一錢五分。五味子三錢杵先。綿杜仲五錢。炒山藥三錢。醋龍骨三錢。醋牡蠣八錢。二味同杵先。酒炒桑枝二錢。大棗三枚。扯破先煨。陳木瓜五錢先煎。﹞王丈髙年痰嗽。喘逆礙臥肢冷顴紅。飲食不進。予眞武湯而安。﹝髙年痰嗽三句似熱實證。

辧虛寒在飲食不進。炒漧薑五錢。炒熟附片五錢。炒潞黨三錢。白茯苓三錢。酒炒白芍一錢五分。眞武湯去白術。生薑攺煨姜三錢。加制半夏三錢。炒焦陳皮一錢。陳木瓜三錢。﹞頻服溫補藥。甚覺畏冷。辛丑春延孟英診之。脈甚數。曰﹕陰虧也。溫補非宜。攺服滋水培元之劑。頗爲有效。夏間或勸以灸火雲可以除百病。蓋未知灼艾之可以除百病者。謂可除寒濕凝滯。陽气不能宣通之證。非謂內傷外感。一切之病皆可灸以除之也。故仲景有微數之脈愼不可灸之訓。正以艾火大能傷陰也。灸後數日卽寒少熱多。

宛如瘧疾。醫者以爲脾寒病。投以溫散。日以滋甚。孟英切其脈滑數倍加。曰﹕陰虛之體。

熱自內生。灸之以艾。火气內攻。時當溽暑。天熱外爍。三者相交。陰何以堪。再投溫散。

如火益熱。當從癉瘧治。專以甘寒息熱。則陰津不致枯涸。而寒熱不攻自去。所謂治病必求其本也。竟不用一分表散藥而治愈。﹝頭眩腦鳴。陰本不足。溫補畏冷。熱深厥亦深也。脈滑爲痰。數爲陰虛挾熱。生石膏一兩六錢包先。酒炒知母次入三錢。南花粉四錢。姜竹瀝兩大酒杯衝服。活水蘆根二兩。鮮枇葉刷包三錢。生北梨三兩。靑甘蔗一兩。皆不去皮。同搾汁衝。﹞陳芝田仲夏患感。諸醫投以溫散。延至旬日。神昏譫妄。肢搐耳聾。舌黑唇焦。囊縮溺滴。

胸口隱隱微斑。孟英診之。脈細數而促曰﹕陰虧熱熾。液將涸矣。用西洋參元參生地二冬知柏楝實石斛白芍甘艸梢銀花木通犀角石菖蒲大劑投之。﹝此證可救。在溺滴胸口隱隱微斑脈細數以促三句。肝陰絕則溺絕。胸口隱隱微斑。邪旺正亦旺。病邪尙能外達。脈細數而促。固屬熱極風生。然系陽證陽脈。能任陰藥。若脈弱則不治。元參片一兩。大生地八錢。明天冬六錢切。花麥冬五錢。四味開水泡湯去渣用湯煎藥。西洋參四錢。酒炒知母三錢。酒炒川柏一錢五分。酒炒楝皮去核二錢。釵石斛一兩杵先。整白芍杵先二兩。生艸梢三錢。濟銀花一兩五錢。細木通一錢。鎊犀角片磨衝一錢。石菖蒲次入一錢。﹞次日其家人云。七八日來小溲不過涓滴。昨服藥後約六七个時辰解得小溲半杯。孟英曰﹕此卽轉機也。然陰气枯竭。

甘涼濡潤不厭其多。於前方再加龜板鱉甲百合須花粉大鍋煎之。頻灌勿歇。如是者八日。神气始淸。諸恙悉退。純用滋陰之藥。調理匝月而瘳。孟英嘗云。溫熱液涸神昏。有投犀角地黃等藥至十餘劑。始得神淸液復者。﹝藥隨气爲升降。气不降則藥亦不降。此證孟英如接診卽用龜板鱉甲則不效。蓋气火尙浮而上逆也。至添解小溲半杯。則陰津有濡潤將復之機。故介屬加入能收效。但少用則藥不勝病。宜用血龜板四兩。血鱉甲四兩同杵。先炭煨八句鐘。百合須四錢。南花粉五錢。頻灌則藥力不斷。﹞江小香病熱危篤。孟英診之。脈虛弦而小數。頭痛偏於左後。子夜熱躁。肢冷欲嘔。口漧不欲飲。不饑不欲食。舌謇言澀。溺黃而頻曰﹕體屬素虛。此由患感時過投溫散。陰津陽气皆傷。後來進補而勢反劇者。滋膩妨其中運。剛烈動其內風。以致醫者僉云表之不應補亦無功竟成無藥可治之證。𨿽然。不過難治耳。未可遽棄也。予秋石水拌制髙麗參蓯蓉首烏生白芍牡蠣楝實鹽水炒橘紅桑葚石斛蒺藜茯苓藥吞飯丸肉桂心五分。一劑躁平嘔止。各恙皆減。連投數服。粥食漸安。﹝敍證惟肢冷及口漧不欲飲不饑不欲食曁溺頻屬陽虛。餘皆陰虛挾熱之象。秋石水拌制麗參三錢。淡蓯蓉三錢。制首烏三錢生白芍四錢。牡蠣一兩杵。先煨六句鐘。

川楝實三錢杵先。鹽水炒蛀陳皮一錢。幹桑葚三錢。鮮石斛杵先八錢。生白蒺去刺次入三錢。白茯苓三錢。藥送飯丸肉桂心五分。此雜證雜治之法。須玩其從陽引陰﹐從陰引陽。機軸靈動。此證陰虛重於陽虛。﹞乃去首烏桂楝。加砂仁末拌炒熟地菊花枸杞。半月而瘳。﹝砂仁末二分。炒松熟地四錢去砂仁。杭菊花二錢。甘枸杞三錢。﹞溽暑之令。疹盛行。幼科僅知套藥。升柴防葛亂施。陳書芾女勢最劇。以甫出而汛適至也。醫者卻走。孟英視之。脈滑而數﹐舌絳大渴。面赤音失。不食便瀉。曰﹕此由發散太過。火盛風熾。气血兩燔。气分之邪由瀉而略泄其焰。營分之熱由汛而稍解其焚。豈可畏其脫陷。妄投止澀耶。予西洋參石膏知母麥冬犀角生地連翹甘艸石斛丹皮桑葉竹葉大劑投之。三日而愈。養陰善後。遂以漸安。其餘或輕或重。孟英一以淸解而痊。﹝脈滑而數。熱邪皆在气分。惟舌絳二字。熱邪在血分。病邪以有出路爲宜。瀉泄其熱。汛解其焚。正是此病生機。畏脫陷。投止澀。系治虛証之法。此病系熱實證。脈滑而數。數脈熱中挾虛。故方中以麥冬生地等補之。病情气分熱邪過於血分。故此方淸气之藥較多。西洋參三錢。生石膏先煎一兩二錢。酒炒知母次入三錢。花麥冬四錢。鎊犀角磨衝一錢。大生地開水泡衝八錢。連翹殼次入三錢。生粉艸三錢。粉丹皮二錢。鮮石斛杵先一兩。冬桑葉四錢。鮮竹葉次入二錢。﹞石誦羲夏杪患感。多醫廣藥。病勢日增。延逾一月。孟英診焉。脈至右寸關滑數上溢。左手弦數。耳聾口苦。熱甚於夜。胸次迷悶。頻吐粘沫。啜飲咽喉阻塞。便溏溺赤。間有譫語。

曰﹕此暑熱始終在肺。並不傳經。一劑白虎湯可愈。何以久延。前方惟初診顧聽泉用淸解肺衛法爲不謬。余則溫散升提。滋陰涼血。皆不中病。病家因溏泄畏服石膏。告孟英以胸中一團冷气。湯水皆須熱呷。孟英答以邪在肺經。淸肅之令不行。津液凝滯。結成涎沫。盤踞胸中。升降之機亦窒。大气僅能旁趨而轉旋。是一團涎沫之中。爲气機所不能流行之地。其覺冷也固宜。且予初診時。卽斷爲不傳經之候。所以尙有今日。能自覺胸中之冷。若傳入心包。舌黑神昏。則合古年之犀角地黃湯。然𨿽不傳經。延已逾月。熱愈久。液愈涸。藥愈亂。

病愈深。宜急投白虎。古云鼻塞治心。耳聾治肺。是皆白虎之專司。不可拘少陽而疑虛寒。

書方以白虎加西洋參貝母花粉黃芩紫菀杏仁冬瓜仁枇葉竹茹竹黃。一劑甫投。咽喉卽利。三服各恙皆去。糜粥漸安。攺甘潤生津調理而愈。﹝右寸關滑數上溢九句。熱邪多在气分。惟左手脈弦數稍挾陰虛。但右不降則左升。法宜治肺。病邪此髒傳彼髒名傳經。熱證右脈無力。便溏則肺陽已敗。忌服柔劑及石膏。熱證右脈有力。則便溏爲熱邪出路。宜服陰劑及石膏。右寸關滑數上溢。則右脈有力可知。故不忌白虎。左脈弦數。𨿽挾陰虛。惟淸肺則肺陰能生肝陰。且洋參花粉等一派淸潤。肅肺卽以補肝。斯爲一筆兩用。一絲不漏。生石膏八錢先煎。西洋參三錢。川貝母杵三錢。酒炒知母一錢。南花粉三錢。酒炒枯芩二錢。杏仁泥一錢五分。

紫菀茸一錢。生冬瓜子三錢。姜枇葉刷包三錢。鮮竹葉二錢。姜竹茹三錢。天竺黃三錢。甘潤生津方。生甘艸三錢。花麥冬三錢。花粉四錢。北沙參四錢。甜杏仁三錢。蜜枇葉刷包三錢。鮮地骨皮四錢。淸阿膠燉和二錢。活水蘆根八錢。﹞劉廉方受暑。醫治垂危。孟英診之。裸臥昏狂。舌黑大渴。溺赤便祕。脈數而芤。予犀角地黃湯加減。服之神識已淸。略能進粥。頗知問答。大有生機。仍處甘涼以贈之。嗣誤熱藥致死。﹝此證可生在大渴。大渴則肺陽尙旺。病情全系熱邪由气傳營之象。脈數而芤。芤爲虛。

此證陰虛重於熱實。磨犀角衝一錢。大生地八錢。元參片一兩。二味開水泡湯。去渣用湯煎藥。

酒炒知母三錢。明天冬六錢。鮮地骨皮五錢。鮮石斛杵先一兩。鮮茅根五錢。枯靑果連核杵先三个。云茯神三錢。龜板膠二錢燉和服。濟銀花次入八錢。神識已淸。頗知問答。則營熱已解。亟宜淸其气分之熱。故處甘涼以贈之。方用生石膏先煎八錢。酒炒知母三錢。北沙參八錢。花麥冬四錢。蜜炙枇葉刷包三錢。生粉艸三錢。南花粉四錢。鮮地骨皮五錢。蜜水拌鮮蘆根一兩。甜杏仁三錢冬桑葉三錢。靑果連核杵先三个。﹞孫楚樓途次患寒熱如瘧。脇痛痰嗽。面黧形瘦。醫投疏散。甚不相安。孟英診斷陰虧。忌從瘧治。以葦莖湯加北沙參熟地桑葉丹皮海石旋復貝母枇葉爲劑。方義主肅肺潤燥。滋腎淸肝。

數服而痊。﹝孟英診斷陰虧。必有脈情。瘧分正瘧時瘧。正瘧屬寒挾實。時瘧屬熱挾虛。疏散甚不相安。其爲陰虧何疑。脇痛痰嗽。爲虛中挾實。鮮蘆根二兩。生冬瓜子四錢。生苡仁杵八錢。生桃仁杵三錢。北沙參四錢。大熟地泡煎去渣八錢。冬桑葉三錢。粉丹皮二錢。海浮石先煎五錢。旋復花絹包三錢。川貝母杵五錢。姜炙枇葉刷包三錢。﹞姚雪樵母年逾花甲。患感兩月。醫皆束手。孟英診之。身已不能轉側。水飲難於下咽。聲音不出。便溺不通。曰。此熱邪逗𨖻不去。津液剝削殆盡。計其受病之時。正當酷暑。豈卽溫補是投。但知其虛而不知其病耶。前方惟入手顧聽泉從吸受暑邪輕淸開上立治合法。余方與病無涉。阮某小柴胡服之最多。醫執此和解之法。謂不犯汗吐下三者之險。病家見其參胡並用。謂補正祛邪。一舉兩全。孰知和解足少陽傷寒傳經之劑。不可以槪和各經各气之病。徒使參胡提升熱邪以上逆。致一身之治節無以淸肅下行。而姜棗溫膩濕濁於中焦。致運花之樞機失其灌漑之布。气機愈窒。津液愈幹。和解之劑愈進。气愈不和。病愈不解。今咽喉僅容點滴。气結津枯已極。書甘涼濡潤之方。屬其不限時刻。不計多寡。頻以水匙挑入。使其漸滲下喉一日僅灌一小杯許。灌至旬餘。气機始漸流行。藥可服小半劑。堅守前法。日以向愈。粥食遞加。惟大解久不行。孟英告以谷食安津液充則自解。若欲速妄攻。則久不納谷之胃。尙有何物以供其蕩滌哉。至九月下旬。始有欲解之勢。孟英連予補气益血之藥。尙不能下。於前方加蜣螂一對。熱服卽解。凡不更衣者計及五十日。繼以平補善後而痊。﹝此病本系時瘧。醫誤作正瘧治。以小柴治傷寒之法用人參補陽。非寒虛證。則愈傷陰。身已不能轉側四句。

熱邪皆在气分。气傷則津傷。甘涼濡潤方。蜜炙枇葉刷包三錢。生甘艸三錢。蜜炙桑白皮四錢。南花粉三錢。鮮地骨皮四錢。甜杏仁三錢。海浮石先煎四錢。幹桑葚杵先三錢。連皮靑蔗劈先一兩。津回食進。宜兼補气。不可沿用涼潤。致傷陽气。補气益血方。潞黨參三錢。生黃三錢。生粉艸三錢。箱歸身二錢。花麥冬三錢。云茯神人乳拌蒸三錢。大生地八錢。烏梅肉三錢。﹞盛少云嚴寒患痰嗽。夜熱自汗不寐。左脇痛如鍼刺。肌削不饑。病來𨿽惡。未經誤藥。孟英予固本加龜板鱉甲蓯蓉知柏靑黛石斛花粉白芍楝實海石旋復貝母蛤殼牛膝出入爲大劑投之卽效。連服四五十帖而痊。﹝病情爲邪正俱實。夜熱自汗不寐。爲兼挾陰虛。左脇痛爲肝陽。

川貝母杵一兩﹐酒炒知母三錢。旋復花絹包三錢。南花粉四錢。海浮石四錢。生蛤殼八錢。

二味同杵先。飛靑黛一錢。更方去貝母知母花粉海石蛤殼。加酒炒川黃柏一錢五分。花麥冬四錢。整白芍杵先二兩。釵石斛杵先一兩。血鱉甲杵先四兩。淡蓯蓉三錢。酒制牛膝一錢川楝實杵先三錢。更方去鱉甲靑黛麥冬旋復。加血龜板四兩杵先。明天冬切六錢。大生地八錢。大熟地一兩。﹞邵小墀妻春患汛愆。釋醫診以爲妊。廣服保胎藥。漸至腹脹跗腫。气逆礙臥。飲食不進。夏延孟英視之。曰﹕血虛气滯。誤補成脹也。先以黃連濃朴山楂雞內金橘皮大腹皮枳實茯苓梔子楝實杏仁紫菀旋復等藥少佐參術服之。气機漸運。脹去食安。漸入滋陰養血之治。數月經行而愈。﹝脹分虛實兩大門。此爲實中挾虛。誤補則气滯成脹。气不生血故血虛。重气滯不重血虛。故方多气藥。姜炒川連二錢。姜制根朴八分。焦楂肉杵一錢。炙雞金三錢。蛀陳皮一錢。

大腹皮酒洗一錢五分。炒枳實一錢。白茯苓三錢。焦梔皮三錢。次入川楝實杵先二錢。苦杏泥一錢五分。紫菀茸一錢。潞黨參一錢。炒白術七分。漸入滋陰養血之治。前方去連朴腹皮枳梔紫菀。加肥玉竹三錢。箱歸身二錢。大生地八錢。山萸肉三錢。酒制牛膝一錢。﹞一人患晨泄有年。累治不效。春間尢甚孟英按脈曰。汝𨿽苦瀉。而瀉後腹中反覺舒暢。其人對曰誠然。苟不泄瀉。又脹悶減食矣。服四神附桂之藥。其瀉必加何故。曰﹕此非溫升補澀之證。乃肝彊脾弱。木土相淩。處一方令其常服。數帖卽安。後竟無恙。方用白術苡仁黃連楝實桑枝茯苓木瓜芍藥蒺藜橘皮而已。﹝春間尢甚。已露肝彊。瀉後腹中反覺舒暢者。肝彊賊脾。得泄瀉稍解其郁抑之苦。服四神附桂反加者。溫熱助肝賊脾。肝彊脾弱。兩髒俱病。

惟肝彊較重。炒白術三錢。炒苡仁杵八錢。酒炒川連八分。川楝實杵先四錢。鮮桑枝三錢。

白茯苓四錢。陳木瓜三錢。整白芍杵先二兩。生白蒺去刺三錢。蛀陳皮一錢五分。﹞邵魚竹起居飲食如常。惟僅能側臥。稍一合眼。則驚竄而醒。𨿽再側眠。亦徹夜不得寐。多年莫能治。孟英以三才合枕中丹加黃連肉桂服之良效。﹝心腎不交。系囫圇吞棗之詞。實系腎陰不能上濟心火。但一味滋腎無效。蓋腎陰𨿽足。無腎陽以濟之。腎陰亦不能上朝。孟英此方妙在加黃連以瀉心火。加肉桂以鼓腎陰。方能收效。明天冬切六錢。大熟地八錢。九節蒲杵次入一錢。焦遠志肉次入一錢五分。血龜板杵先三兩。龍骨杵先一兩。淡鹽水炒川連八分。肉桂心五分。﹞邵魚竹孫久患痰多。胸膈滿悶。連年發癇。藥之罔效。孟英脈之。曰﹕气分偏虛。痰飲阻其淸陽之旋運。宜法天之健以爲方。則大气自彊。而流行不息。胸次乃廓然如太空矣。予六君去甘艸。加黃桑枝薤白蔞仁石菖蒲蒺藜旋復服之。滿悶漸舒。癇亦不發。﹝此證气先虛而痰飲中之。一味治痰。則气愈虛。故以補气治本。豁痰治標。以桑枝蔞仁白蒺柔肝舒肝。治兼証之癇。潞黨參五錢。炒白術三錢。白茯苓三錢。炒黃三錢。制半夏八錢。蛀陳皮一錢五分。薑汁炒桑枝二錢。薑汁拌炒蔞仁一錢。九節蒲研次入三錢。西薤白打次入三錢。生白蒺去刺三錢次入。旋復花絹包一錢。﹞周HT妻娩後惡露不行。或勸服生化湯。孟英診曰。陰虛內熱。天令炎蒸。𨿽赤沙糖不可服也。以生地丹參丹皮豆捲茺蔚子茯苓桃仁山楂梔子澤蘭琥珀投之卽效。並曰﹕生化湯體寒固妙。若血熱或兼感溫熱者槪投之。驟則變證蜂起。緩則蓐損漸成。﹝陰虛內熱。必另有脈象病情可據。非但以天令炎蒸。遂制此方。大生地八錢。丹參三錢。丹皮二錢。大豆捲次入一錢五分。白茯苓人乳拌蒸三錢。生桃仁研三錢。茺蔚子杵先四錢。焦楂肉杵一錢五分。黑梔皮三錢。澤蘭葉一錢五分。琥珀研衝八分。﹞戚媼年六十餘。秋患霍亂轉筋。孟英視之。暑也。投自制蠶矢湯兩服而安。三日後忽倦臥不能反側。气少不能語言。不飲不食。孟英切脈曰﹕此髙年之體。元气隨瀉而泄。固當補者。

第余暑未淸。熱藥在所禁耳。以麗參麥冬知母玉竹木瓜扁豆石斛白芍苡仁茯苓蒺藜爲方。服六劑始能言動。漸進飲食。調理月餘而健。﹝蠶矢湯前後另案均見。元气隨瀉而泄。此霍亂治遲之故。髙麗參切三錢。整麥冬三錢。酒炒知母二錢。肥玉竹三錢。陳木瓜三錢。

生扁豆杵三錢。鮮石斛杵先四錢。生苡仁杵四錢。白茯苓三錢。生白蒺去刺三錢。﹞周HT7月夜患霍亂轉筋甚劇。倉猝間誤服靑麟丸錢許。孟英曉診脈微弱如無。耳聾目陷。汗出肢冷。音啞肌削。藥恐遲滯。先濃煎髙麗參湯。急爲接續。隨以參術白芍茯苓附桂漧薑木瓜苡仁扁豆蓮實爲方。一劑而各證皆減。﹝辧陽虛在脈微弱如無。音啞肌削。先濃煎麗參一兩。分次服以接續微陽。方用麗參五錢。炒白術三錢。酒炒焦白芍一錢五分。白茯苓幹切三錢。炒熟附片五錢。肉桂心二錢。炒漧薑三錢。陳木瓜三錢。炒苡仁三錢。炒白扁豆三錢。

炒蓮肉去心不去皮三錢。重用附桂漧薑。方能鼓舞一派補藥。﹞次日復診。孟英曰﹕气分偏虛。那堪吐瀉之泄奪。誤餌苦寒。微陽欲絕。昨予眞武理中合法。脾腎之陽復辟矣。剛猛之品可以撤去。蓋吐瀉甚而津液傷。筋失其養則爲之轉。薛生白比之痙病例可推也。凡治轉筋。最要顧其津液若陽旣回而再投剛烈。則津液不能復而內風動矣。此治寒霍亂之用附桂亦貴有權衡。不可漫無節制致墮前功也。卽於前方裁去姜附肉桂。加黃石斛。服至旬日而愈。

﹝前方加生黃五錢。釵石斛杵先五錢。﹞陳藝圃妻仲秋患霍亂轉筋。自診爲寒。投熱劑勢益甚。延朱茂才視之。與藝圃見同藥同。病尢劇。孟英診之。曰﹕寒爲外束之新邪。熱是內伏之眞病。口苦而渴。姜附不可投矣。應予劉河間法。不信。仍投熱藥。至口鼻出血而死。﹝霍亂分寒熱兩大門。先後投熱劑病益重。

且口苦而渴。熱霍亂已確。口苦爲熱邪。渴爲陰液已傷。方應用酒炒知母三錢。酒炒川連八分。鮮蓮子四錢。活水蘆根二兩。鮮枇葉刷包三錢。生苡仁杵八錢。鮮荷桿二尺。陳木瓜三錢。生白蒺去刺一錢五分。淡吳萸次入四分。釵石斛杵先一兩。﹞顧云坨體丰年邁。患瘧於秋。脈芤而稍有歇止。孟英曰﹕芤者暑也。歇止者。痰濕阻气機之流行也。大忌溫補助邪。及予淸解蠲痰之法。病不少減。而大便帶血。孟英曰。暑濕無形之气。平素多痰。邪反得以盤踞。頗似有形之病。淸解不克勝其任。气血皆受其滋擾。必攻去其痰。使邪無根據附而病自去。切勿以髙年而畏峻藥。遂以桃仁承气湯加西洋參滑石芩連橘紅貝母石斛爲方。送礞石滚痰丸。徑服二劑。下粘痰污血甚多。瘧卽不作。仍以淸潤法善後而康。﹝勘病制方。本參脈證。年邁而體丰。則必其人陽气尙充。且便血有倦否之分。倦者陽虛。不倦陽實。脈芤而稍有歇止句。重稍有歇止。痰阻气則脈有歇止。去痰則脈無歇止。卽無所謂芤。非單純芤脈。妄用桃仁承气方義也。生廂黃三錢。開水泡衝去渣。生桃仁研三錢。西洋參三錢。西滑石四錢。姜炒枯芩一錢。姜炒川連六分。賴橘紅一錢。川貝母杵三錢。釵石斛杵先五錢。藥送礞石滚痰丸三錢。﹞邵子受妻患吐血。肌膚枯澀。口渴脈虛大。孟英曰。气分之陰虧也。溫補旣非。滋塡亦謬。

以參二冬知母百合玉竹石斛桑葉枇葉投之而愈。﹝吐血分虛實兩大門。此爲虛證。辧气分陰虧。在肌膚枯澀口渴脈虛大。溫補固與病情相反。滋塡則系應補肺陰。誤補腎陰。潞黨參五錢。生黃五錢。花麥冬四錢。明天冬切三錢。酒炒知母一錢五分。百合須三錢。肥玉竹三錢。釵石斛八錢。冬桑葉四錢。蜜炙枇葉刷包三錢。﹞張春橋九月患瘧。寒少熱多。間二日而作。甫兩發。形卽淸瘦。孟英診曰。脈弦而細。尺中甚數。疾作於子夜。口漧嗜飲。乃足少陰熱瘧也。兩發遽爾形消。胡可玩視。方用元參生地知母丹皮地骨皮天冬龜板茯苓石斛桑葉。﹝辧腎經熱瘧。固在疾作子夜。口漧嗜飲。尢在尺中甚數。切脈萬勿心粗气浮。炒元參八錢。炒大生地五錢。酒炒知母三錢。丹皮二錢。地骨皮四錢。明天冬切六錢。血龜板杵先三兩。白茯苓三錢。釵石斛八錢。冬桑葉四錢。﹞金寬甫初冬患感。黃某進以姜桂之方。漸至足冷面赤。譫語煩躁。疑爲戴陽束手。孟英診曰。此伏邪晚發。誤予升提。熱浮於上。淸解可安。飲之霍然。﹝熱證气不下行則足冷。淸其熱則气下行而足溫。面赤譫語煩躁。熱邪在气。方用酒炒枯芩一錢五分。酒炒川連六分。黑梔皮三錢。活水蘆根二兩。鮮竹茹三錢。鮮茅根五錢。南花粉四錢。鮮枇葉刷包三錢。鮮荷桿二尺。生苡仁杵八錢。陳膽星燉和服七分。生冬瓜子四錢。川貝母杵三錢。﹞周品方患冬溫。顧聽泉知其體屬陰虧。病非風寒。不犯一分溫升之藥。證不能減。孟英於方中加貝母杏仁紫菀冬瓜子等味遂效。孟英嘗云重病有輕取之法。於此可見。﹝此必聽泉原方一味淸解。少痰藥及辛開之藥。﹞邵秋子母年近六旬。春患寒熱如瘧。諸醫雜治罔效。孟英視之。曰﹕此濕邪久蘊。已從熱化。誤投升補。動其肝陽。痰飲因而上逆。予通降之法。寒熱卽減病家誤進首烏鱉甲等藥。漸至脈伏胸痞。呃忒自汗。渴飲不食。顴赤便泄。孟英再診曰。此滋膩阻塞气機。淸陽不司旋運。痰飲閉滯隧絡。非脫象也。補藥不可進。以栝蔞薤白合小陷胸加菖蒲竹茹旋復貝母杏仁紫菀枇葉投之。呃止脈出。大有轉機。﹝脈伏胸痞四句。皆邪實熱浮之象。病在气分。薑汁拌蔞仁四錢。鮮薤白打一錢五分。姜炒川連八分。半夏曲一錢五分。石菖蒲次入六分。姜竹茹三錢。旋復花絹包一錢五分。川貝母杵三錢。苦杏仁一錢五分。紫菀茸一錢。薑汁炒枇葉刷包三錢。﹞病家又誤姜桂頻投。旣而唇腫咽疼。不能進飲。舌漧短硬。難出語言。復請孟英救療。予犀角地黃湯加玄參知母銀花竹黃花粉膽星石菖蒲竹瀝之類。六七劑吐出極臭膠痰甚多。粥飲漸進。﹝唇腫咽疼四句。溫燥大傷气分之陰。不能進飲。爲痰升風上。壅塞淸道。大生地一兩。玄參片一兩。二味開水泡衝去渣。酒炒知母三錢。濟銀花八錢。天竹黃三錢。南花粉四錢。陳膽星燉和服八分石菖蒲次入一錢。姜竹瀝二兩衝。﹞上年秋燥冬暖。略無霜雪。河井並涸。九月天花流行。十不救五。兒殤日以百計。孟英曰﹕此痘疫也。治法與常痘有異。且天令發泄不。主閉藏。入春恐多喉患。特刊加味三豆飲。生綠豆生黑大豆﹝或用生白扁豆亦可。﹞生黃豆生甘艸金銀花。俾未種痘者預服免患。將出者恣飲冀輕。又勸人頻服靑龍白虎湯。﹝原注。靑果色靑。淸足厥陰內寄之火風而靖上騰之焰。

蘆菔色白。化手太陰外來之燥熱而肅下行之气。合而爲劑。消經絡畱滯之痰。解膏粱魚面之毒。用以代茶。則臟腑淸和。不但可免喉病。﹞以杜來春喉患。次春不雨。喉癥果多。孟英以仲景白虎湯爲救焚主劑。熱已傳營。用晉三犀角地黃湯相機加減。又刊靑龍白虎湯方曁錫類散方徧送。全活甚多。錫類散象牙屑﹝焙﹞眞珠﹝各二分﹞飛靑黛﹝六分﹞頭梅冰﹝三釐﹞壁錢﹝二十个。俗名喜兒窠。木板上者勿用。﹞西牛黃人指甲﹝各五釐。男病用女。女病用男。合送濟人。須分別配之﹞共研極細。吹患處。流出惡涎卽愈。

段春木妻爛喉。內外科治之束手。孟英視之。骨瘦如柴。肌熱如烙。韌痰阻於咽喉不能咯吐。須以紙帛攪而曳之。患處紅腫白腐。齦舌皆糜。米飲不沾。汛事非期而至。脈左細數。右弦滑。曰﹕此陰虧之體。伏火之病。失於淸降。擾及於營。先以犀角地黃湯淸營分而調妄行之血。﹝陰虧之體四句。確是此證病因。脈左細數爲陰虧營熱。右弦滑爲气熱痰實。治法先血後气。此急則治標之權衡也。大生地八錢。開水泡衝去渣。濟銀花一兩五錢。玄參片一兩。泡衝去渣。鮮荷根五錢。黑梔皮三錢。粉丹皮二錢。洋地滑皮五錢。釵石斛杵先一兩。

﹞續予白虎湯加西洋參等肅气道而瀉燎原之火。﹝生石膏一兩六錢先煎。酒炒枯芩三錢。姜竹茹三錢。黑梔皮三錢。鮮蘆根一兩。南花粉四錢。陳膽星燉和服一錢。釵石斛杵先一兩。川貝母杵八錢。淡鹽水炒橘紅一錢五分。姜竹瀝兩大酒杯和服。

﹞外用錫類散掃痰腐而消惡毒。繼投甘潤藥蠲餘熱而充津液。月餘而起。﹝蠲熱充津。系治气分之熱。酒炒知母三錢。活水蘆根二兩。鮮枇葉刷包三錢。鮮地骨皮五錢。泡淡海一兩。

連皮大荸薺三个。南花粉四錢。花麥冬三錢。連皮北梨切二兩。烏梅肉三錢。靑果杵先兩个。﹞吳雨峯兩孫種痘。下苗二三日發熱咽疼。醫誤認痘將出。投以升透之藥。赤斑似錦。喉爛如焚。孟英令以靑龍白虎湯代茶恣飲。竟得無恙。

潘洪疇孫種痘。下苗三日卽咽痛。醫予升散藥。發熱斑爛。七朝而夭。潘祥衍染痘。俗名天花。咽喉爛至於舌。胸膈痞塞不通。牙關緊澀。小溲淋痛。口流紫黑血塊。孟英視之曰。惡血毒涎正欲其出。吹以錫類散。用碗盛其口。流出涎血甚多。咽喉牙環胸膈皆得漸舒。投以犀角地黃湯加玄參銀花童溺藕汁竹黃花粉貝母石菖蒲之類。漸以向安。繼予生津塡補而痊。

﹝咽喉爛至於舌五句。熱熾陰傷。病情皆在上焦气分。大生地八錢。玄參片一兩。二味開水泡湯去渣衝服。濟銀花一兩五錢。童溺一大酒杯。煎去沫衝服。藕汁一酒杯衝。天竹黃三錢。川貝母杵八錢。花粉四錢。石菖蒲次入六分。﹞屠之五子患痰嗽數年。近因悲哀病作。誤投參術。病益甚。孟英診曰。此陰虛勞嗽。嗽久而沖气不納則嘔吐。非胃寒也。經言勞者溫之。亦溫養之謂。非可以溫補也。方用西洋參熟地蓯蓉二冬茯苓龜板牡蠣紫石英玉竹枇葉橘皮。服之果安。﹝投參術病益甚。病非陽虛明甚。

孟英診斷陰虛。必有脈情可據。衝脈系於肝。肝病則衝逆。勞者溫之。言陰虛者陰中之陽亦虛。不可用甘寒偏劑。必於甘寒中參以溫藥。至沖气不納。宜潛陽中稍參重鎭。西洋參三錢。

炒熟地八錢。明天冬六錢切。整麥冬三錢。云苓片三錢。炙龜板八錢。牡蠣三兩。紫石英五錢。三味同杵先炭煨六句鐘。肥玉竹三錢。蜜炙枇葉刷包三錢。淡蓯蓉三錢。鹽水炒橘紅一錢五分。﹞胡秋紉酷熱偶有不適。醫以柴葛香薷散之。反惡寒胸痞。更醫用枳朴檳榔以瀉之。勢日劇。

孟英視之。自汗不收。肢背極冷。奄奄一息。脈微無神曰。稟賦素虧。陽气欲脫。此必誤認表證使然。予救逆湯加參。服之漸安。繼以補气生津。調理匝月而痊。﹝惡寒胸痞爲陽虛。肢背極冷。脈微無神。奄奄一息。合之自汗不收。爲陽气欲脫。方用炒潞黨五錢。炒西五錢。炒粉艸三錢。炒漧薑五錢。炒熟附片五錢。﹞陳芰裳患淋久不愈。延至溽暑。孟英診之曰﹕易事耳。予補中益气湯而愈。﹝淋証之因不一。此證因脾陽衰敗。气不攝精。右脈必重按無力。炒潞黨五錢。炒西五錢。炒粉艸三錢。

炒白術三錢。炒茅蒼術四錢。炒焦陳皮一錢五分。炒漧薑五錢。制半夏五錢。炒故紙研五錢。﹞陳荷官病痞積腹脹。發熱幹嗆。善食黃瘦。兒科藥廣服無功。孟英投以黃連白芍牡蠣鱉甲雞金五穀虫霞天曲木瓜山楂楝實橘皮桔梗旋復梔子丹皮等藥。一劑知。旬餘愈。﹝此證系肝胃俱彊。肝熱賊脾。發熱幹嗆。爲陰虛肝熱襲肺。善食爲胃熱易饑。黃瘦便溏爲脾受肝克。脾不能運。溺赤爲肝有實熱。此證熱邪究在肝肺气分。酒炒川連六分。酒炒白芍一錢五分。苦桔梗一錢。旋復花絹包八分。黑梔皮一錢五分。粉丹皮一錢。五穀虫二錢。焦楂肉杵一錢。陳皮七分。更方去川連白芍桔梗梔皮。加川楝實杵先二錢。炙雞金一錢五分。再更方去旋復丹皮。加血鱉甲四錢。牡蠣八錢。二味同先炭煨六句鐘。霞天曲杵一錢。陳木瓜二錢。﹞段堯卿母年逾七十。患霍亂轉筋。孟英投自制連朴飲三啜而瘳。原方治濕熱蘊伏而成霍亂。

兼能行食滌痰。原方姜制濃朴﹝二錢﹞姜炒雅連﹝一錢﹞石菖蒲﹝一錢﹞制半夏﹝一錢﹞炒香豉﹝三錢﹞黑梔皮﹝三錢﹞活水蘆根﹝二兩﹞石誦羲妻久患痰嗽。諸醫藥之勿瘳。孟英切脈曰。非傷風也。予北沙參熟地百合麥冬玉竹貝母紫菀枇葉鹽水炒橘紅燕窩。一劑知。數劑已。﹝此證陰虛肺燥。前醫必作傷風治。疊投溫散。致傷上焦气分之陰。傷食爲外感實證。

此證爲內傷虛證。北沙參八錢。大熟地開水泡衝去渣五錢。百合須三錢。花麥冬三錢。川貝母杵三錢。肥玉竹二錢。鮮枇葉刷包三錢。淡鹽水炒橘皮一錢五分。燕窩包先三錢。﹞其人初秋又患脘痛。上及肩尖。向以爲肝气。轉服破削之品。孟英曰。亦非也。以砂仁炒熟地炙橘紅楝實延胡枸杞當歸茯苓桑葚蒺藜爲方。服之良效。繼卽受孕。﹝陰虛則肝肺易燥。此證系陰虛肝旺。肝陽賊胃。肝陽有餘。卽系肝陰不足。非眞有餘也。服破削之品。則肝陰愈傷。砂仁末二分拌炒大熟地去砂仁八錢。賴橘紅一錢。川楝實杵先四錢。延胡索一錢。甘枸杞三錢。箱歸身二錢。白茯苓三錢。幹桑葚杵先三錢。生白蒺去刺一錢五分。﹞石芷卿患感。張某連投柴葛藥。熱果漸退。復熱之後勢更甚。孟英先以梔豉芩連淸解其升浮之熱。﹝大凡實熱挾感。初誤溫散。熱無不退。以其人本身固有之陰。尙能供溫劑劫汗之取求也。迨劫汗以後。陰傷熱熾。熱勢更甚。醫者不可不知。孟英先用梔豉芩連淸解其升浮之熱。俟邪歸胃腑。脈沈實滑。方用承气下之。此治病分國中末之定法也。黑山梔皮三錢。淡豆豉三錢。酒炒雅連八分。酒炒枯芩二錢五分。鮮枇杷葉刷包三錢。姜竹茹三錢。連翹殼三錢。活水蘆根一兩。釵石斛杵先五錢。薄橘紅。旋復絹包。各一錢五分。﹞俟邪歸胃腑。脈來沈實而滑。徑用承气下之。﹝生廂黃四錢。開水泡衝去渣。炒枳實二錢。川楝實杵先二錢。石菖蒲一錢。賴橘紅一錢五分。陳膽星一錢燉和服。﹞服次方後。翼日大熱大汗。大渴引飲。孟英曰。此腑垢行而經熱顯。予竹葉石膏湯二劑而安。﹝鮮竹葉二錢。生石膏一兩六錢先煎。酒炒知母三錢。黑山梔皮三錢。鮮枇杷葉刷包三錢。活水蘆根二兩。炒枳實三錢。晚蠶砂五錢。陳木瓜一錢五分。﹞繼以育陰充液調理而康。

朱某患痢。表散蕩滌滋膩等藥備嘗之矣。勢瀕於危。孟英診之。神气昏沈。耳聾脘悶。口漧身熱。環臍硬痛異常。晝夜下五色者數十行。小溲澀痛。四肢抽搐。時時運厥。曰﹕此暑濕之邪。失於淸解。表散蕩滌。正气傷殘。而邪乃傳入厥陰。再以滋膩之品補而錮之。遂成牢不可拔之勢。正虛邪實。危險極矣。予白頭翁湯加楝實蓯蓉芩連梔芍銀花石斛桑葉橘葉羚羊角牡蠣海鱉甲雞金等藥大劑頻灌。一帖而抽厥減半。四帖而抽厥始息。旬日後便色始正。溲漸淸長。粥食漸進。半月後臍間之硬始得盡消。攺用養陰調理。逾月而康。﹝凡治病必先知气之升降難易。藥隨气行。未有气不隨藥爲升降而藥能效者。原案論病情極是。惟此證最難得效在四肢抽搐時時運厥二語。四肢抽搐。時時運厥。則肝風有升無降。風不息則气不降。

气不降則藥气無所根據以下行。故方中潛陽苦寒之品。萬不可輕。偏證偏治。急證急治。理爲法母。白頭翁三錢。川楝核杵先四錢。淡蓯蓉三錢。酒炒枯芩三錢。酒炒雅連一錢。黑梔皮一錢五分。酒炒白芍一錢五分。濟銀花一兩五錢。釵石斛杵先一兩。冬桑葉四錢。鮮橘葉次入七片。羚角磨衝二錢。淡海二兩。炙雞金研五錢。牡蠣八兩。血鱉甲二兩。二味同杵先炭煨八句鐘。取湯代水煎藥。﹞王叟仲秋患痰嗽不食。气喘不臥。囊縮便祕﹐心搖搖不能把握。勢極可危。孟英診之曰。根蒂欲脫耳。非病也。以八味地黃湯去丹澤合生脈加紫石英靑鉛龍牡胡桃肉楝實蓯蓉投之。大解行而諸恙減。乃去蓯蓉麥冬服旬日以瘳。﹝此證認陰虛陽浮。全在囊縮便祕心搖搖不能把握二語。大熟地八錢。淮山藥四錢。山萸肉三錢。白茯苓幹切三錢。花麥冬三錢。五味子杵三錢。酒炒知母一錢五分。酒炒川黃柏一錢。加紫石英杵五錢。靑鉛一兩。龍骨二兩。

牡蠣八兩。四味先炭煨八句鐘。取湯代水煎藥。連衣胡桃肉五錢。川楝核杵先三錢。淡蓯蓉三錢。﹞邵可亭冬患痰嗽。面浮微喘。醫進溫補納气之藥。喘嗽日甚。口涎自流。莖囊漸腫。兩腿腫硬至踵。不能稍立。開口則喘逆欲死。不敢發言。頭仰則咳嗆咽疼。不容略臥。

痰色黃濃帶血。小溲微黃而長。孟英視之。脈形弦滑有力。曰﹕此髙年孤陽熾於內。時令燥火薄其外。外病或可圖治。眞陰未必能復。且平昔便如羊矢。津液已幹。再投溫補。如火益熱矣。乃以白虎湯合瀉白散加西洋參貝母花粉黃芩大劑投之。並用北梨搗汁頻飲潤喉。以緩。

其上僭之火。數帖後勢漸減。﹝此證爲陰虛痰實。辧證尢在脈弦滑有力。脈證互參。方用生石膏先煎一兩。酒炒知母三錢。生粉艸三錢。生桑皮四錢。鮮地骨皮五錢。西洋參三錢。川貝母杵一兩。南花粉四錢。酒炒枯芩三錢。並用連皮北梨搗汁生飲潤喉。不限時刻斤數。﹞攺投葦莖湯合淸燥救肺湯加海蛤殼靑黛荸薺竹瀝爲方。旬日外梨已用及百斤而喘始息。﹝活水蘆根二兩。生冬瓜子五錢。生苡仁杵八錢。北沙參八錢。生粉艸三錢。花麥冬四錢。甜杏仁三錢。蜜炙枇葉刷包三錢。冬桑葉四錢。淡海四兩。生蛤殼杵先一兩。飛靑黛一錢。

連皮荸薺打二兩。鮮竹瀝和服三兩。﹞繼加龜板鱉甲犀角。以豬肉煮湯代水煎藥。大滋其陰而潛其陽。火始下行。小溲赤如蘇木汁。而諸證悉平。下部之腫。隨病遞消。一月以來。共用梨二百餘斤。﹝前方加血龜板杵四兩。血鱉甲杵二兩。同先炭煨八句鐘。鎊犀角磨衝一錢。幹豬肉皮半斤。急火煎湯。吹去浮油。用湯煎藥。一月以來共享梨二百餘斤。宜特別研究。偏證偏治。急證急治。醫豈可以常理論。﹞適大雪祁寒。更衣時略感冷風。腹中微痛。自啜薑糖湯兩碗。而喘嗽復作。口漧咽痛。大渴舌破。仍不能眠。復用前方以綠豆煎淸湯代水煎藥。始漸向安。﹝綠豆宜用一升。﹞陸某酒業極窘。又遭顚沛。久而患一異疾。形消善癢。虱從皮膚而出。搔之蠕蠕。醫治莫效。孟英診曰﹕悲哀勞苦。陽气受傷。曲浸淫。乃從虫化。予補气藥加杉木桑枝而愈。﹝此證陽衰必有脈情可據。醫治莫效句宜注意。若系實證。則殺虫套藥早效矣。方用炒潞黨五錢。炒西五錢。制茅術四錢。制白術三錢。炒粉艸三錢。炒合歡皮三錢。云茯神三錢。白茯苓幹切三錢。使君子連殼杵三錢。炒杉木皮三錢。酒桑枝三錢。﹞陳芰裳母陡患嘔吐。徹夜不止。孟英診以芩連梔楝大苦寒爲劑。投之良愈。﹝暴病無虛。況徹夜不止乎。此證認气分實熱。在徹夜不止四字。酒炒枯芩二錢。酒炒雅連一錢。川楝核杵先三錢。黑梔皮三錢。川貝母杵三錢。生冬瓜子四錢。生苡仁杵八錢。石菖蒲次入一錢。炒枳實一錢。陳膽星燉和服一錢。姜竹茹三錢。旋復花絹包三錢。枯靑果杵先三个。生赭石一兩同杵先。﹞張鄭封妻娩後卽發熱。服生化湯二帖。熱益甚而發赤疹。顧聽泉予淸解。三劑不應。擬進犀角地黃湯。質之孟英。脈弦滑而數。面赤熱躁。胸悶善悲。肢腫而疼。兩肘白如扁豆大者數十顆。舌上亦有一顆。痛礙水飲。大便不解已旬日。曰﹕此不但胎前伏暑。

且有蘊毒。誤服生化湯以助其。虐。幸入手卽淸解。尙不至於昏陷。犀角地黃極是治法。猶恐不能勝任。商加西洋參滑石知母銀花人中白蔞仁竹黃貝母桑葉梔子爲劑。﹝熱發赤疹。脈弦滑數。病邪俱在上焦气分。鎊犀角磨衝八分。大生地開水泡衝去渣八錢。西洋參三錢。西滑石四錢。濟銀花次入八錢。南花粉四錢。人中白八分研衝。薑汁炒蔞仁研三錢。天竹黃三錢。川貝母杵一兩。冬桑葉四錢。黑梔皮三錢。﹞病者𨿽渴而喜熱飲。凡胸中有熱痰阻礙气機者每如是。所以方中多用痰藥。進四帖始得大解。頻吐稠痰。各恙皆減。飲食漸加。專科隔靴搔癢。紀律全無。旬日餘火復然。孟英仍用甘寒療之。周身膚蛻如蛇皮。爪甲更新。繼予滋補眞陰而起。

葉晝三患咳逆上气。頭偏左痛。口渴不饑。便瀉如水。孟英視之。曰﹕此肝陰胃汁交虛。時令燥邪外薄。予育陰息風淸燥滋液之法。日以漸安。服至兩月。大便反形幹結而痊。﹝頭偏左痛。肝陰虛也。口渴不饑。胃陰傷而熱邪上逆也。便瀉如水。熱邪急求出路。奔迫下行。不暇融化成糞。服陰藥兩月。大解反形幹結者。陰陽和而渣滓化。從前孤陽無陰。何能融化渣滓。白頭翁三錢。酒炒川黃柏一錢。楝核杵先三錢。花麥冬四錢。生粉艸三錢。釵石斛杵先一兩。鮮竹葉二錢。連皮荸薺二兩。淡海一兩。陳木瓜三錢。血鱉甲二兩杵先炭煨八句鐘。﹞鄭某吐血盈碗。孟英診之。右關洪滑。自汗口渴。稍一動搖。血卽上溢。予白虎湯加西洋參大黃炭。一劑霍然。﹝洪脈爲虛。滑脈爲實。玩稍一動搖血卽上溢二語。此證實多虛少。生石膏先煎八錢。酒炒知母三錢。西洋參三錢。大黃炭一錢。入藥汁內泡服去渣。﹞孟英切康伯侯脈滑數而左歇右促。且肝部間有雀啄。气口又兼解索。望其面宛如燻黃。頭汗自出。呼吸粗促。似不接續。坐臥無須叟之寧。便溺澀滯。渾赤極臭。心下堅硬拒按。形若覆碗。舌色邊紫苔黃。殊不甚漧。燥。問其所苦。曰﹕口渴甜膩。不欲飲食。苟一合眼。卽气升欲喘。煩躁不能自持。胸中懊。莫可言狀。孟英曰﹕此由濕熱誤補。漫無出路。充斥三焦。气機爲其阻塞而不流行。蔓延日久。津液爲之凝滯而成痰飲。醫見肢冷自汗。不知病由壅閉而然。﹝中略。﹞凡脈證多怪。皆屬於痰。今胸痞如斯。略無痰吐。由痰能阻气。气不能運痰。宜於溫膽中加薤白蔞仁。通其胸中之陽。又合小陷胸爲治飲痞之聖法。參以梔豉。泄其久郁之熱以除懊。佐以蘭艸。滌其陳腐之气以醒脾胃。﹝由脈滑數左歇右促二十一句。

皆濕熱誤補。因實致虛。易升難降之病情。須逐句深思之。半夏曲一錢五分。淡鹽水炒陳皮一錢。白茯苓一錢五分。炒枳實一錢。姜竹茹四錢。姜梔皮三錢。西薤白打次入一錢五分﹐薑汁炒蔞仁研三錢。薑汁炒雅連八分。建蘭葉次入三錢。炒香豉一錢五分。﹞連投二劑。各恙皆減。脈亦略和。病者誤服大黃丸二次。承气湯半帖。孟英急止之曰。畏虛進補固非。欲速妄攻亦謬。蓋濕蒸爲熱。灼液成痰。病非一朝一夕而成。治以上下分消。爲是。不比熱邪傳腑。可一蕩而愈也。越日下部果漸腫。以前法加黃芩合瀉心意。再配雪羹投之。﹝前方去梔豉。加酒炒枯芩一錢五分。淡海八錢。連皮荸薺打一兩。﹞痰果漸吐。痞亦日消。而自腹至足以及莖囊。腫勢日加。孟英謂勢已如此。難以遽消。但從三焦設法。病必無虞。前藥嫌力不足。擬用河間桂苓甘露意。眾議仍投前藥。次日痰中帶血甚多。孟英曰﹕濕熱燻蒸不已。自气及營矣。以知柏生地犀角鱉甲白芍苡仁貝母石斛茅根麥冬滑石梔子藕汁童溺投之而止。﹝世所畏者勞怯吐血。此證濕熱擾營。系屬實證。血不足慮。酒炒知母三錢。酒炒川黃柏一錢五分。大生地開水泡衝去渣八錢。鎊犀角磨衝一錢。血鱉甲杵先八錢。酒炒白芍一錢五分。生苡仁杵八錢。川貝母杵三錢。釵石斛杵先一兩。鮮茅根五錢。花麥冬四錢。西滑石先煎五錢。黑梔皮一錢五分。藕汁一酒杯衝。童溺一大酒杯煎去沫衝。﹞逾數日又吐。且肢冷自汗。心餒畏脫。孟英曰。脈來屢變。無怪疑爲大虛。然望聞問切。不可獨憑於指下。今溲如赭石湯。渾赤有滓。其爲濕熱之病。昭昭若揭。初傷於气分。則津液受灼以爲痰繼及於營分。則陰血不安而妄溢。邪气內盛。豈非病實。而眞實類虛。前方令服二劑。血果止。孟英曰。血之復吐。由气分之邪擾之。欲淸气道之邪。必先去其邪所根據附之痰。蓋津液旣爲邪熱灼爍以成痰。痰卽爲邪熱之窩巢。不妨峻攻其實而緩行其勢。初進滚痰丸三錢。得下泄气一次。爲四旬餘未有之通暢。連投滚痰丸數日。始解膠痰黑矢多徧。而小溲亦漸淸長。苔色亦退。寢食遂安。﹝此證中間淸肝止血。旋以滚痰緩進攻痰。先治血。後治痰。系濕熱擾營吐血。急則治標之變法。﹞惟下部之腫猶爾。孟英曰﹕諦參脈證。病不在脾。況善饑便燥。口渴溺多。吾方慮轉消證。亟投甘潤之不遑。烏可滲利傷陰補土劫液耶。且脾虛下陷之腫。與濕盛而腫之腫。其膝之上下內外。情勢必然相貫。今膝之上下內外凹凸迥判。毫不昆連。蓋由濕熱所釀之痰飲。旣誤補而痞塞中焦。復妄攻以流竄隧絡。所謂不能一蕩而蠲。勢必旁趨四射。吾當以法取之。會又咳痰帶血。而精神食飲如常。孟英曰﹕無恐也。乃前比嚼三七太多。兜澀畱瘀。最不宜止。吐而去之極妙。但須金木同治。冀咳止而血絡不震動爲要耳。予甘露飲加藕汁童溺服之。四劑而止。咳嗽亦寧。﹝大生地八錢。明天冬切薄片六錢。花麥冬四錢。開水泡絞衝去渣。釵石斛杵先一兩。酒炒西茵陳二錢。酒炒枯芩一錢。炒枳殼一錢五分。

姜枇葉刷包次入三錢。藕汁一酒杯衝。童溺兩大酒杯煎去沫衝藥溫服。﹞於是專治其下部之腫。以固本加知柏貝母花粉旋復橘絡絲瓜絡羚羊角楝核蔥須豆捲苡仁竹瀝出入爲劑。二三帖間。其髙突隆腫之處。卽覺甚癢。搔之出水如汗而作蔥气。﹝大生地八錢。明天冬切六錢。

花麥冬四錢。酒炒知母二錢。酒炒川黃柏一錢。川貝母四錢。南花粉三錢。旋復花絹包三錢。淨橘絡次入一錢五分。兩帖後去知柏貝母。加絲瓜絡三錢。羚角磨衝一錢。楝核杵先四錢。鮮蔥須次入一錢。大豆捲次入三錢。生苡仁杵八錢。姜竹瀝一大酒杯衝。藥溫服。﹞六七日後。兩腿反覺漧瘦燥痛。莖囊亦隨之而消矣。孟英曰用此潤藥消腫。尙且漧燥咽痛。設從羣議投燥脾利水之劑。當更何如。蓋寒濕則傷陽。熱濕則傷陰。血液皆陰也。善後之法。還宜滋養血液。稍佐竹瀝以搜絡中未滌之痰。使愈後不爲他日之患。更屬法中之法。服之飲食中節。便溺有權。幸無消渴之虞。竟愈。

孔廣愚久患溏泄。而舌黑气短。自春䢐冬。治而不效。孟英視之曰。勞心太過。陽爍其陰。

人見其溏泄輒予溫中。不知肺受火刑。气失淸肅而短促於上。則水源不生。自然溺少便瀉矣。投以肅肺淸心涼肝滋腎之法。果得漸瘳。﹝溏泄多寒虛證。而舌黑气短。而字著眼。言此溏泄非寒虛證也。溺少便瀉四字。度盡金鍼。便瀉多寒虛證。溺少則爲熱實陰傷證。𨿽便瀉合之溺少舌黑气短則爲熱熾陰傷。此便瀉必臭味差池。寒瀉無臭。熱瀉大臭。方用活水蘆根二兩。酒炒雅連八分。北沙參八錢。花麥冬四錢。南花粉五錢。鮮石斛杵先一兩。川楝核杵先四錢。淡海先煎四兩。連皮荸薺打二兩。生蛤殼一兩。海浮石五錢。二味同杵先。烏梅肉三錢。玄參片八錢。開水泡衝去渣。﹞周菊生妻患少腹酸墜。小溲頻數而疼。醫投通利不效。繼以升提溫補。諸法備試。至於不食不寐。口渴不敢飲水。聞聲卽生驚悸。孟英脈之曰。厥陰爲病也。不可徒治其足太陽。先予鹹苦以泄其熱。續用甘潤以滋其陰。毫不犯通滲之藥而愈。﹝通滲所以治實證。少腹酸墜。

酸爲熱邪灼液。小溲頻數而疼。此爲熱實兼挾陰虛。大解不行。肺胃生化之源已傷。聞聲卽生驚悸。心肝之陰大耗。先予鹹苦泄熱以治其實。續用甘潤滋陰以治其虛。此證實中挾虛。

通滲則犯虛虛之戒。方用白頭翁三錢。酒炒川連八分。酒炒川黃柏三錢。烏梅肉三錢。生白蒺去刺三錢。整白芍杵先二兩。血鱉甲杵先炭煨八句鐘四兩。幹海參五錢。溫水泡發去沙用湯煎藥。玄參片八錢。更方大生地八錢。玄參片一兩。濟銀花一兩五錢。蒲桃幹三錢。明天冬切六錢。肥玉竹三錢。菟絲餅五錢。烏梅肉三錢。龜板膠二錢燉和服。川楝核杵先四錢。

﹞

卷三

髙若舟偶患腹脹。醫投溫運。漸至有形如痞。時欲衝逆吐酸。誤信虛寒。溫補之藥備嘗。飲食日減。其痞日增。肌肉漸消。臥榻半載。孟英春診。脈沈弦而軟滑。大解不暢。小溲渾短。苔色黃膩。乃肝鬱气結。郁則生熱。補則凝痰。予梔楝萸連元胡烏藥旋枳雞金鱉甲茹橘苓夏等藥。﹝脈弦滑爲肝熱挾痰。脈沈軟爲肝鬱气結。黑梔皮一錢五分。川楝核杵先三錢。淡吳萸六分。姜炒川連八分。元胡索八分。臺烏藥一錢。旋復花絹包三錢。炒枳實一錢五分。

炙雞金研四錢。血鱉甲杵先八錢。姜竹茹三錢。蛀陳皮一錢五分。白茯苓三錢。半夏曲三錢。﹞服之證𨿽降序。時發寒熱。四肢酸痛。或疑爲瘧。孟英曰﹕此气機宣達。郁熱外泄。病之出路。豈可截乎。參以秦艽柴胡豆捲羚羊蠶砂桑枝之類迎而導之。﹝前方當去梔連鱉甲。

加左秦艽三錢。春柴胡一錢五分。大豆卷三錢。三味同次入。羚角磨衝八分。晚蠶砂三錢。

酒炒桑枝次入三錢。﹞寒熱漸息。攻衝亦止。按其腹尙堅硬。時以龍薈滚痰丸緩導之。飲食遞加。漸次向愈。﹝此堅硬必在大腹。滚痰丸二錢。龍薈丸一錢作一服。﹞趙聽樵妻去冬偶患脘痛。黃某治之。漸增頭疼眩暈。气逆嘔吐。痰多不寐。便溏不食。經事不行。始疑其虛。繼疑其娠。諸藥徧試。病日以進。孟英脈之。左弦而數。右滑以駛。曰﹕病藥耳。旬餘可瘳。蓋病者體質𨿽丰。陰虛有素。是以木少水涵。肝陽偏盛。上侮於胃。則爲脘痛。斯時投以酸苦泄肝。甘涼養胃。數日而愈矣。乃溫補妄施。油添火上。肺津胃液。

灼爍無餘。怒木直升。樞機窒塞。水飲入胃。凝結爲痰。𨿽見證多端。皆气失下降。豈可指眠食廢以爲勞。月汛爽以爲妊耶。予以大劑淸淡之品整肅气道。俾一身治節之令。肝膽逆升之火。胃腑逗畱之濁。樞機郁遏之熱。水飲凝滯之痰。咸得下趨。自可向愈。投匕卽效。逾旬果安。又一月經至。﹝方用活水蘆根二兩。生冬瓜子四錢。生苡仁杵八錢。川貝母杵一兩。南花粉四錢。花麥冬三錢。姜炒枯芩三錢。旋復花絹包三錢。連皮荸薺二兩。連皮北梨一兩。

鮮靑果兩个。連核杵。生蛤殼一兩。海浮石五錢。三味同先煨。﹞馬某年三十餘。素用力。

患發熱惡寒。肢振自汗。少腹气上衝胸。頭疼口渴。孟英診曰。衛虛風襲。而絡脈久傷。肝風內動。予建中去餳加龍牡石英蓯蓉楝實桑枝數帖而痊。﹝勞力傷陽。此證衛虛。必另有脈情可據。至論證則以惡寒爲衛虛。肢振自汗三句。皆陰虛肝風內動之象。生西三錢。大生地八錢。酒炒白芍一錢五分。花麥冬四錢。龍骨杵一兩。牡蠣杵四兩。紫石英杵五錢。

三味先炭煨八句鐘。淡蓯蓉三錢。三楝核杵先四錢。酒炒桑枝次入三錢。黃治衛虛。冬地治液虛口渴。龍牡石英醫法重以鎭怯。治自汗气逆頭疼。酒炒白芍上行止汗。酒炒桑枝入肢治肢振之標。﹞李燕標夏項患疽。外科僉云不治。朱嵩年療之漸安。孟英診脈。謂李證可愈難享年。左尺堅搏。眞陰已傷。非善象也。痊後春卒。﹝脈訣久病生死察左尺脈之盛衰。﹞李叟年越古稀。意欲納外家。子孫不敢從。因此漸病狂惑。羣醫廣投熱補。愈服愈劇。孟英診之。脈勁搏指。面赤不言。口涎自流。力大無制。曰﹕此稟賦過彊。陽气偏盛。故前欲納外家。

醫不知旣享大壽。得天必濃。況人年五十。陰气先衰。徐靈胎所謂千年之木往往自焚。陰盡火然。萬物皆然。去冬吾治邵可亭孤陽喘逆。壯水淸火之外。以天生甘露飲﹝卽梨汁。﹞灌至二百餘斤。病已漸平。僅誤於兩盞姜湯。前功盡墮。可見稟賦偏陽者。陰難充長。火易燎原。今附桂仙茅鹿茸參戟河車等藥。服之已久。更將何物以生其涸竭之水而和其亢極之陽乎。

尋果不起。

程芷香今春病溫。而精關不固。旬日後陡然莖縮寒顫。自問不支。醫疑虛瘧。欲投參附。孟英曰。非瘧也。平日體丰多濕。濃味釀痰。是以苔膩不渴。善噫易吐。而吸受風溫。卽以痰濕爲窠巢。乘其陰虧陽擾。流入厥陰甚易。豈容再投溫補。以劫液錮邪而速其痙厥耶。﹝溫邪闌入肝腎之陰。是以精關不固。莖縮者。肝熱則玉莖易縮。長幼皆然。寒顫者。眞熱假寒。熱深厥亦深。濃衣被而寒顫如故。﹞午後進整肅肺胃方。以解客邪蠲痰濕而斡樞機。﹝方用酒炒川連八分。酒炒枯芩三錢。黑梔皮一錢五分。炒香豉三錢。活水蘆根一兩。生苡仁杵八錢。生冬瓜子四錢。姜竹茹三錢。川貝母杵四錢。旋復花三錢。賴橘紅一錢。﹞早晨投涼腎舒肝法。以靖浮越搜隧絡而守關鍵。﹝酒炒知母一錢五分。酒炒川黃柏三錢。生白蒺去刺三錢。鮮靑果連核杵先兩个。姜竹瀝一大酒杯衝服。濟銀花一兩。鮮荷梗五錢。靑鉛炭先煨八句鐘三兩。﹞病果降序。柰善生嗔怒。易招外感。不甘淡泊。反復多次。每復必莖縮寒顫。

甚至齒縫見紫血瓣。指甲有微紅色。溺短而渾黑極臭。孟英曰。幸上焦已淸。中樞已運。亟宜塡腎陰。淸肝熱。以西洋參二冬二地蓯蓉花粉知柏連楝斛芍石英牡蠣龜板鱉甲阿膠雞子黃之類相疊爲方。大劑連服二十餘帖。各恙漸退。﹝西洋參三錢。花麥冬四錢。釵石斛杵先一兩。酒炒知母三錢。酒炒雅連一錢。南花粉四錢。整白芍杵先二兩。紫石英五錢。牡蠣八兩。芍斛石英牡蠣四味先炭煨八句鐘。取湯代水煎藥。更方去洋參麥冬知連花粉。加大熟地一兩。大生地八錢。明天冬切六錢。淡蓯蓉三錢。血鱉甲四兩。同石英牡蠣先炭煨八句鐘。取湯代水煎藥。酒炒黃柏一錢五分﹐川楝核三錢杵先。再更方去斛芍牡蠣。加血龜板二兩同石英鱉甲先炭煨八句鐘取湯代水煎藥。淸阿膠二錢燉和服。雞子黃瀝去淸一个入藥先煎。

﹞繼以此藥熬膏晨服。午用繆氏資生丸。各品不炒。皆生曬研末。竹瀝爲丸。枇葉湯送下。入秋始康。孟英曰。古人丸皆用蜜。最屬無謂。宜各因其證而變通之。此其一法也。

翁嘉順妻娩後發熱。竹林寺僧治之不應。溫龔二醫皆主生化湯加減。病益劇。孟英診之。脈軟滑微數。曰﹕素體陰虧。熱自內生。新產血去。是以發熱。憔譫妄昏瞀。最是嚇醫之證。

渴喜熱飲。宛似虛寒之據。宜其猜風寒而表散。疑瘀血以攻通。帖帖炮姜。人人桃桂。陰愈受劫。病乃日加。幸而津液內盛。痰飲未致涸竭。予蠲飲六神湯去橘半。加西洋參生地花粉竹茹知母生白芍爲劑。數日而瘳。﹝脈軟爲陽虛。脈滑爲痰實。脈數爲陰虛挾熱。石菖蒲次入一錢。陳膽星燉和服七分。旋復花絹包三錢。白茯苓三錢。西洋參三錢。大生地八錢。

南花粉四錢。姜竹茹三錢。酒炒知母三錢。生白芍四錢。﹞逾旬復發熱。仍乞診。孟英曰。

脈浮數而弦。是風溫也。與前病異。便瀉無溺。肺熱所迫。大渴無苔。胃汁受爍。亟與天生建中湯頻灌。卽蔗汁也。藥主大劑甘涼。果得津回舌潤。漸以痊可。﹝脈數爲陰虛挾熱。兼浮弦爲津枯風動。活水蘆根二兩。酒炒知母三錢。酒炒枯芩一錢。南花粉五錢。花麥冬四錢。連皮北梨三兩。鮮竹茹三錢。鮮荷根五錢。濟銀花八錢。釵石斛杵先一兩。烏梅肉三錢。靑蔗汁一大酒杯和服。﹞翁嘉順母染溫病。孟英診曰。髙年陰气太虧。邪气偏盛。玉版論要云。病溫虛甚死。言人之眞陰甚虛。曷足以禦邪熱而息燎原。可虞在兩候之期。至十四日果殞。

翁嘉順亦染溫病。初發熱卽舌赤而渴。脈數且澀。孟英曰。非善證也。蓋陰虛有素。值此憂勞哀痛之餘。五志內燔。溫邪外迫。不必由衛及气自气而營。急予淸營。繼投涼衛。病來頗惡。治𨿽合法。勢必轉重。病果日重。昏瞀耳聾。自利紅水。目赤妄言。孟英惟以晉三犀角地黃湯加銀花石膏知母石斛梔貝花粉蘭艸菖蒲竹瀝竹茹竹葉鳧茈海等出入互用。﹝治法先气後營爲正治。先營後气爲變法。昏瞀目赤。營陰素虛。溫邪徑傷營分。若執先气後營常法。治必無及。此證可生。全在妄言。蓋妄言則熱邪𨿽漸侵營分。尙未全離气分。若熱邪全入營分。則並無所謂言。方用鎊犀角磨衝二錢。大生地八錢。元參片一兩。二味開水泡湯去渣。用湯煎藥。濟銀花一兩五錢。酒炒知母三錢。生石膏八錢先煎。黑梔皮三錢。石菖蒲次入一錢。建蘭葉次入三錢。更方去生地加釵石斛杵先一兩。再更方去石膏梔皮。加川貝母杵一兩。南花粉五錢。再更方去元參。加姜竹瀝二兩。再更方去銀花入姜竹茹四錢。鮮竹葉二錢。

再更方去花粉。加連皮荸薺打三兩。泡淡陳海二兩。﹞至十餘劑。舌上忽布穢濁垢苔。口气噴出。臭難向邇。手冷如冰。頭面自汗。孟英曰。生機也。陰虛熱邪深入。予一以淸營涼衛之法。服已逾旬。始得營陰漸振。推邪外出。乃現此苔。惟本元素弱。不能戰解。故顯肢冷﹐而汗僅出於頭面。非陽虛欲脫也。﹝陽虛欲脫。則上半身全有汗。﹞復予甘寒頻灌。越三日。汗收熱退。苔花肢溫。﹝陰虛之質。最重津液。甘寒頻灌。津回液復。周身气機乃得伸其用。與陽虛補陽。气機乃能有權。初無二理。﹞自始至終。犀角共享三兩許。未犯一毫相悖之藥。繼以滋塡腎陰而康。

吳翁氏亦病溫。初不服藥。七日外孟英診之。曰﹕此病邪𨿽不盛。第頻吐涎沫。不能退場門。

須以手撩。不飲不食。不便不眠。或多言不倦。或久問不答。是七情鬱結。气久不舒。津液凝痰。邪得根據附。治之中肯。尙難卽愈。不藥而待。病從何去。遂於淸解方中寓蠲痰流气通胃舒肝之品。﹝因七情鬱結而後气不舒。因气不舒而後津液凝痰。因津液凝痰而後邪得根據附。七情鬱結爲遠因。津液凝痰爲近因。治法先近因。後遠因。方用姜炒枯芩一錢五分。姜炒雅連六分。黑梔皮一錢五分。炒香豉一錢五分。川貝母杵四錢。姜竹茹四錢。炒枳實一錢。

陳膽星燉和服八分。石菖蒲次入六分。賴橘紅八分。姜炒枇葉刷包三錢。生白蒺一錢五分。﹞交十四日而熱退。又數日痰沫漸少。又旬日大解始行。粥食日加而愈。

沈東屏年逾八秩。患腹脹便祕。孟英診曰。耄年脈實。天畀獨濃。證屬陽結。法宜淸火。予西洋參石膏白芍知母花粉桑皮橘皮枳殼甘艸送更衣丸四劑而愈。﹝西洋參三錢。生石膏先煎八錢。整大白芍杵先二兩。酒炒知母三錢。南花粉五錢。生桑白皮四錢。甜杏仁三錢。鹽水炒橘皮一錢。生枳殼二錢。生粉艸三錢。藥送更衣丸三錢。﹞顧石甫患恙。醫治日劇。求診孟英。脈現左寸如鉤。曰﹕病不能夏矣。許醫詰曰﹕此證气逆血溢。腹脹囊腫。宛似康伯侯前疾。胡彼可愈而此不治。孟英曰﹕彼爲邪气之壅塞。脈𨿽怪而搏指不撓。此爲眞气之散漫。脈來瞥瞥如羹上肥。而左寸如鉤。是心之眞髒脈見矣。壅塞可以疏通。散漫不能收拾。季春果歿。

孫氏女年將及笄。久患齒衄。多醫莫療。孟英診曰﹕六脈緩滑。天癸將至耳。予丹參生地桃仁牛膝茯苓白薇滑石茺蔚子。一劑知。數日愈。尋卽起汛。略無他患。﹝脈緩爲脾臟挾濕。脈滑爲挾熱气不下行。气不下行則血上逆故齒衄。齒衄爲血熱。血上逆必挾瘀。故治以涼血行瘀。紫丹參四錢。大生地五錢。生桃仁研三錢。白茯苓三錢。西滑石先煎五錢。香白薇一錢。茺蔚子杵先四錢。酒炒淮牛膝一錢。﹞餘皆山患瘧。範某云春寒所致。辛溫散之。來某謂酒濕之。治以五苓。且雜參歸姜棗之類。病乃日甚。旬日後脘悶腹脹。便祕气逆。躁渴自汗。昏瞀不瞑。孟英視之。曰﹕蘊濕固然。惟溫風外襲。已從熱化。何必夏秋始有熱瘧。淸解之法。十劑可安。服之果效。旬日徑瘥。

﹝脘悶腹脹四句。熱邪皆在上焦气分。方用黑梔皮三錢。酒炒知母三錢。生石膏先煎八錢。

炒枳實一錢五分。陳膽星燉和服八分。生冬瓜子四錢。鹽水炒橘皮一錢。活水蘆根二兩。生苡仁杵八錢。石菖蒲次入一錢。姜竹茹次入三錢。浮石蛤殼各五錢杵先。蘆菔一兩煨湯煎藥。﹞朱念民患泄瀉。自謂春寒偶薄而飲燒酒。次日轉爲滯下。左腹起一痞塊。痢時絞痛異常。孟英曰。陰虛木燥。侮胃爲泄。誤飲火酒。怒木愈張。非寒也。亟屏辛溫之物。用白頭翁加芩楝梔連海銀花艸決明枳子綠豆皮。十餘劑而愈。﹝論證盡於原案。且左脈必浮弦數重按有力。白頭翁三錢。黑梔皮三錢。酒炒川連一錢。酒炒枯芩二錢。濟銀花次一兩五錢。艸決明三錢。綠豆皮五錢。更方去連芩梔皮。加泡淡陳海四兩先煎。枳子杵先八錢。以苦寒瀉熱治標。以鹹寒育陰治本。﹞鎖某弱冠吐血。醫進歸脾湯。吐益甚。孟英視之。面有紅光。脈形豁大。因問曰。足冷乎。

探之果然。遂與六味地黃湯送飯丸肉桂心一錢。覆杯而愈。﹝面有紅光。爲虛火上炎。脈形豁大及足冷。爲陰中之陽亦虛。腎气不能潛納。歸脾中參性皆上升。故吐益甚。易以引火歸原之法斯愈矣。大熟地八錢。淮山藥四錢。白茯苓三錢。山萸肉三錢。藥送飯丸肉桂心一錢。﹞沈裕昆妻偶發脘痛。範某予逍遙法。痛頗止。而發熱咽疼。顧聽泉知感溫邪。予淸解法。疼已而熱不退。七日後目閉鼻塞。耳聾肢搐。不言語。不飲食。孟英往診。見其外候如是。而左手診畢卽縮回。旋伸右手備診。曰﹕非神昏也。繼挖牙關。察其苔色白滑。詢知大解未行。曰﹕病是風溫。然不逆傳膻中而順傳胃腑。證可無恐。此證如是駭人。原素有痰飲盤踞胸中。外邪入之得以憑借。苔色之不形黃燥。亦此故耳。不可誤認爲寒。脈象旣形弦滑以數。但令痰飲一降。苔必轉黃。昔人於溫證僅言逆傳不言順傳。後世遂誤執傷寒在足經。溫熱在手經。不知經絡貫穿。豈容界限。諭氏嘉言謂傷寒亦傳手經。但足經先受之耳。吾謂溫熱亦傳足經。但手經先受之耳。蓋自肺之心包。病機漸進而內陷。故曰逆。自肺之胃腑。病機欲出而下行。故曰順。今邪𨿽順傳。欲出不能。所謂胃病則九竅不和。與逆傳神昏之犀角地黃湯證大相徑庭。郭雲臺云﹕胃實不和。投滚痰而非峻。可謂治斯疾之眞詮。遂書小陷胸合蠲飲六神湯加枳朴以蘆菔煮水煎藥和入竹瀝一杯送下礞石滚痰丸四錢。且謂旣患駭人之病。必服駭人之藥。藥不瞑眩。厥疾不瘳。﹝熱邪逆傳於膻中而神昏則宜犀角地黃湯。頓傳於胃腑而便結。則宜滚痰丸之類。此證右關脈必弦滑數重按有力。至此方佐蠲飲六神加朴。因苔色白滑。苦寒中必佐以辛溫。姜炒川連八分。制半夏米三錢。石菖蒲次入一錢。陳膽星燉和一錢。旋復花絹包三錢。賴橘紅一錢五分。炒枳實一錢五分。制根朴二錢。蘆菔切一兩煮湯代水煎藥。和入姜竹瀝一酒杯。藥送礞石滚痰丸四錢。﹞翼日診。脈證不甚減。詢知昨藥分數次服下。孟英曰﹕是勢分力緩之故。如法服之。黎明果解膠韌痰穢數升。各恙卽減。略吐語言。稍啜稀粥。苔轉黃燥。藥攺輕淸。漸以向安。嗣予育陰柔肝而愈。

朱氏婦素畏藥。𨿽極淡之品。服之卽吐。近患晡寒夜熱。寢汗咽漧。咳嗽脇疼。月餘後漸至減餐經少。肌削神疲。孟英診之。左手弦而數。右部澀且弱。曰﹕旣多悒郁。又善思慮。所謂病發心脾是也。而平昔畏藥。豈可彊藥再戕其胃。以甘艸小麥紅棗藕四味。令其煮湯頻飲勿輟。病者日夜服之。逾旬復診。脈證大減。孟英曰﹕此仲景治髒燥之妙劑。吾以紅棗易大棗。取其色赤補心。气香悅胃。加藕以舒郁怡情。合之甘麥並能益气養血。潤燥緩急。恪守兩月。竟得霍然。﹝生粉艸三錢。連皮肥藕切先二兩。北小麥杵四錢。紅棗擘先四錢。﹞江某年三十餘。忽兩目發赤。牙齦腫痛。奔走罵人。不避親長。孟英診之。脈大而數。重按虛散。予東洋參熟地辰砂磁石龍齒菖蒲棗仁琥珀肉桂金箔龍眼肉爲劑。投匕卽安。﹝脈大爲虛。數爲陰虛挾熱。重按虛散。則陰中之陽尢虛。髙麗參三錢。炒松熟地八錢。整辰砂五錢。靈磁石一兩。龍齒八錢。三味同先炭煨八句鐘。九節蒲研次入一錢。炒棗仁研三錢。西毛珀研衝四分。肉桂心次入二錢。金箔次入七片。桂元肉去核三錢。﹞金祿卿妻患溫。顧聽泉連進輕淸涼解而病不減。气逆無味。咳吐粘痰。舌絳咽漧。耳聾譫語。旬日外孟英診之。曰﹕體瘦脈細數。尺中更亂。竟是陰气先傷。陽气獨發。所謂傷寒偏死下虛人。再四研詰。乃知發熱前一日陡然帶下如崩。是眞液早經漏泄矣。否則藥治不訛。胡勿燎原益熾。痙厥之變不須旋踵。勉以西洋參生地二冬二至元參犀角黃連雞子黃知母爲方。

另用石斛龜板鱉甲各四兩。左牡蠣一斤。煮湯代水煎藥。﹝西洋參三錢。大生地八錢。明天冬切六錢。花麥冬四錢。女貞子杵五錢。旱蓮艸四錢。元參片一兩。鎊犀角磨衝二錢。淡鹽水炒川連二錢。淡鹽水炒知母四錢。雞子黃三个。瀝去蛋白。另用石斛龜鱉甲各四兩。牡蠣一斤煮湯代水煎藥。顧聽泉又加淸阿膠三錢。燉和服。﹞服兩劑果不能減。後服簽方溫藥。

四肢拘攣而逝。

一嫗患右腰痛脹欲捶。多藥不效。孟英視其形𨿽羸瘦。而脈滑痰多。苔黃舌絳。曰﹕體虛病實。溫補非宜。苟不攻去其疾。徒以疲藥因循。則病益實。體益虛。先以雪羹加竹茹楝實綠萼梅杏仁花粉橘紅茯苓旋復送控涎丹。服後果下膠痰。三進而病若失。嗣予調補獲痊。﹝脈滑苔黃舌絳。皆爲熱邪。舌絳爲陰虛挾熱。連皮荸薺打二兩。泡淡海先煎一兩。姜竹茹三錢。川楝核杵先三錢。綠萼梅二錢。苦杏泥一錢五分。南花粉四錢。賴橘紅八分。白茯苓一錢五分。旋復花絹包三錢。藥送控涎丹三錢。﹞楊氏婦孀居患瀉。久治不瘥。孟英曰。風木行胃也。誤招張某大進溫補。乃致腹脹不食。夜熱不眠。吐酸經祕。頭疼如劈。復乞孟英診之。先投苦泄佐辛通以治其藥。嗣以酸苦息風安胃。匝月乃瘳。續予調補而安。﹝孀居抑鬱傷肝。肝陽犯胃。胃不能勝而瀉。爲風木行胃。

溫補愈助肝陽。故有腹脹不食四句現證。苦澀佐辛通方。白頭翁三錢。姜炒川黃柏三錢。賴橘紅次入一錢五分。石菖蒲次入一錢。姜竹茹三錢。絲瓜絡三錢。生萊菔子研三錢。晚蠶砂五錢。酸苦息風安胃方。綠萼梅二錢。幹桑葚杵三錢。鮮靑果連核杵先三个。烏梅肉三錢。

整大白芍杵先二兩。川楝核杵先四錢。酒炒膽艸二錢。生粉艸三錢。釵石斛杵先一兩。生石膏先煎八錢。花麥冬四錢。南花粉五錢。﹞郁某熱逾半月。自胸次脹及少腹。痛而不可撫摩。便祕溺赤。舌黑口漧。自汗煩躁。六脈弦彊無胃。曰﹕此恙酷似傷寒大結胸證。結胸煩躁。無藥可治。越二日便行而歿。孟英論曰﹕傷寒之邪在表。誤下則邪陷而成結胸。未經誤下不爲結胸。溫熱之邪在裏。逆傳於心包。誤汗則內閉以外脫。順傳於胃腑。誤汗則盤踞而成結胸。前人但云誤汗劫奪胃汁。而未及於結胸。因結胸證不多見耳。然亦不可不知也。故謹識之。郁病初起。某醫用葛根一劑。繼則胡某柴葛羌防十餘劑。釀成是證。

施氏婦產後四肢串痛。藥治罔效。膏藥徧貼。呻吟不息。脈數而洪。舌絳大渴。此非風濕爲病。膏藥亟爲揭去。近日服藥﹐諒皆溫補祛風之劑。營血耗傷。內風欲動﹐向見體丰血旺。

何以娩後若是。必生化湯砂糖酒之類所釀。詢悉果服生化湯二帖。赤砂糖八斤。幸素足於陰。恢復尙易。若陰虛血少。𨿽不卽死。難免不成蓐損。因投大劑涼潤壯水之藥。一劑知。旬日安。匝月起。﹝脈數爲陰虛挾熱。洪爲陰虛。舌絳大渴及呻吟。熱已侵營。未離气分。大生地八錢。濟銀花一兩五錢。明天冬切六錢。元參片一兩。釵石斛一兩杵先。肥玉竹三錢。

酒炒知母三錢。白茯苓三錢。烏梅肉三錢。南花粉五錢。花麥冬四錢。酒炒桑枝三錢。﹞王士幹妻素多鬱怒。气聚於腹。上攻脘痛。旋發旋安。花甲外病益甚。醫治益劇。孟英診不書方。因論曰。腹中聚气爲瘕。攻痛嘔吐。原屬於肝。第病已三十載。從前服藥諒不外溫補一途。如近服逍遙散最劫肝陰。理中湯極傷胃液。人但知嘔吐爲寒。未識風陽內煽。水自沸騰。

專用溫補。津液漸形涸竭。醫者妄謂水已不吐。病勢漸輕。不察其水已吐盡。僅能噦逆空嘔所以不能納谷。便祕不行。脈弦無胃。舌痿難伸。可謂女人亦有孤陽之病矣。勉以西洋參肉蓯蓉麥冬玉竹生白芍石斛竹茹柏子霜紫石英爲方。豬肉煮湯煎藥和入靑蔗漿人乳。服後嘔噦皆止。人以爲轉機。孟英譬艸木漧枯已久。驟加灌漑。枝葉似轉靑蔥。根已槁。生气不存。

柰何。繼而糜粥漸進。頗思肉味。越數日大便頗暢。孟英曰﹕脈不柔和。舌不潤澤。𨿽谷進便行。生津化液之源已絕。夏至後果殞。﹝嘔分寒熱兩大門。此證本系肝陽犯胃熱嘔。疊誤溫補戕陰。陰精已竭。西洋參三錢。淡蓯蓉三錢。花麥冬五錢。肥玉竹三錢。整大白芍杵先二兩。釵石斛杵先一兩。鮮竹茹四錢。柏子霜三錢。紫石英杵先五錢。幹豬肉皮一斤。急火煎湯。吹去浮油代水煎藥。和入蔗漿兩杯。人乳一杯。﹞暑令產婦服生化湯砂糖酒死者甚多。孟英謂六一散旣淸暑熱。又行瘀血溽暑之令。誠爲產後第一妙方。

儲麗波酷熱患瘧。陸某率投平胃理中。漸至危殆。孟英診之。熱熾神昏。胸髙气逆。苔若姜黃。溺如赭赤。脈伏口渴。不食不便。曰﹕捨現病之暑熱。拘司气以論治。謂之執死書以困活人。幸其體丰陰足。尙可救藥。然非白虎湯十劑。不能愈也。遂以生石膏知母銀花枳貝黃連木通花粉茹芩杏斛海等相疊爲方。服旬日瘧果斷。﹝熱熾神昏六句。熱邪皆在气。心與肺胃相近。溫補傷肺胃之陰。則熱熾神昏。此神昏非熱傳營也。生石膏先煎一兩二錢。酒炒知母四錢。炒枳殼一錢五分。川貝母杵一兩。南花粉五錢。苦杏泥次入一錢五分。姜竹茹四錢。濟銀花一兩五錢。更方去知母銀花。加酒炒川連一錢。酒炒枯芩三錢。細木通一錢。釵石斛杵先一兩。再更方去枳貝。加泡淡海二兩。再更方去竹茹。加鮮竹葉次入二錢。﹞莊迪卿患瘧。大渴而喜熱飲。脘悶脈伏。苔膩欲嘔。孟英曰﹕蘊濕內盛。暑熱外侵。法當淸解。然脈證如是。乃痰阻气道使然。淸之無益。溫之助桀。宜以礞石滚痰丸先爲開導。﹝此證脈伏必重按沈實有力搏指。若脈伏重按無力。大忌峻下。此證宜用滚痰丸三錢。﹞服後痰出甚多。脈卽現弦滑而數。嘔止胸舒。苔引黃燥。予石膏知母連朴杏橘半茯滑斛菖蒲花粉等藥而安。﹝生石膏先煎八錢。姜炒知母三錢。姜炒川連一錢。制根朴八分。苦杏泥二錢。五爪紅一錢。半夏曲一錢五分。赤茯苓一錢五分。西滑石先煎四錢。釵石斛杵先八錢。石菖蒲次入六分。南花粉四錢。﹞莊曉村病瘧。孟英曰﹕吸受暑熱。淸滌卽瘳。閱數日瘧作甚劇。

目赤狂言。汗如雨下。按其脈洪滑無倫。視其舌深黃濃燥。詢悉恣飲姜棗湯三日。令取西瓜一枚任食之。方從白虎。而生石膏用一兩六錢。﹝生石膏先煎一兩六錢。酒炒知母四錢。活水蘆根二兩。生瓜子四錢。生苡仁杵八錢。炒枳殼二錢。川貝母杵八錢。南花粉五錢。鮮枇葉刷毛次入三錢。﹞陳姓小兒發熱肢搐。幼科予驚風藥。遂神昏气促。汗出無溺。孟英視之暑也。令取蕉葉鋪於泥地。予兒臥焉。投以辰砂六一散。加石膏知母西洋參竹葉荷花露。一劑而瘳。﹝小兒肢搐。本系肝亢生風。市醫治驚風多用溫散。神昏气促。爲肝陽逆升。無溺爲肝陰將竭。最爲危險。整辰砂先煎三錢。西滑石先煎三錢。生粉艸二錢。生石膏先煎六錢。酒炒知母二錢。西洋參二錢。鮮竹葉一錢五分次入。荷花露大半酒杯候溫和服。辰砂滑石石膏皆石藥。取重以鎭怯之義。而辰砂鎭心。滑石瀉暑。石膏淸胃。甘艸緩中。知母瀉暑。合之爲苦甘化陰。兼可息風。西洋參淸其气熱。竹葉淸其表熱。荷花露鮮瀉以解暑息風。香澤以入心涼營。﹞潘翼廷酷熱。啜冷石膏一碗。遂致心下痞悶。四肢漸冷。上過肘膝。脈伏自汗。孟英往視。

曰﹕旣受暑熱。復爲冷凍飲料冰伏胸中。大气不能轉旋。是以肢冷脈伏。二便不行。速取六一散一兩。以淡鹽湯攪之澄去滓調下紫雪丹一錢。﹝六一散本受暑正治之藥。調以紫雪。以辛香通冰伏之气。以治誤啜石膏。其先以淡鹽湯攪之澄去滓者。治暑貴在去邪。尢貴功無旁撓。

紫雪少用。則辛香不足以通冰伏之气。用至一錢。恐辛通後撓六一散下行瀉暑之權。故先以淡鹽湯攪之。使辛通後無損六一散瀉暑下行之效。其必澄去滓者。藥𨿽瀉暑下行。暑先傷气。

暑邪實侵气分最髙之處。澄去滓則用其气不用其質。使之上而復下。尢爲絲絲入扣。﹞翌日再診。脈現胸舒。溺行肢熱。口漧舌絳。暑象畢呈。化而爲瘧。予多劑白虎湯而愈。﹝脈現胸舒五句。熱邪皆在上焦气分。生石膏先煎八錢。酒炒知母三錢。活水蘆根一兩。生冬瓜子四錢。生苡仁杵八錢。南花粉四錢。釵石斛杵先八錢。姜竹瀝一大酒杯衝。細木通一錢。﹞金曉耕發熱二旬。醫予表散。竟無汗泄。嗣投溫補而大解泄瀉。小水不行。口漧肌削。孟英診之。右寸獨見沈數。曰﹕暑熱錮於肺經耳。予白虎葦莖天水加芩桔杏貝爲方。﹝表解無汗。陰虛不能作汗故也。此病認證。在右寸獨見沈數一語。數爲陰虛挾熱。沈則肺熱有郁遏不宣之象。生石膏先煎八錢。活水葦根二兩。生冬瓜子四錢。生苡仁杵八錢。酒炒枯芩三錢。

苦桔梗三錢。苦杏泥一錢五分。三味同次入。川貝母杵五錢。西滑石四錢。生粉艸三錢。﹞服後頭面喑疹徧發。密無鍼縫。明如水晶光。孟英曰。此肺邪得泄也。果膚潤熱退。瀉止知饑。又服甘涼濡潤二十餘劑。疹始愈。亦僅見之證也。﹝疹枯暗。則肺無津液。其人必死。﹞何永昌妻病瘧。間二日而作。旬日後勢甚危。孟英診之。脈沈細而數。尺爲甚。口渴目不欲張。兩腰收痛。宛如錐刺。寒少熱多。心慌不能把握。曰﹕此暑入足少陰之證。諭氏嘉言所謂汗下溫三法皆不可行。書方元參八錢。龜板石斛同先煎八句鐘。各一兩。酒炒知母五錢。

桑皮銀花各四錢。花粉三錢。丹皮二錢。令用大砂鍋煎而頻服。不必限劑。服三日瘧斷而各恙皆減。粥食漸進。不勞余藥而起。﹝此病認證在尺爲甚三字。數爲陰虛挾熱。沈細爲陰分不足。口渴液耗。目不欲張。目爲肝竅。腎爲肝母。肝腎之陰不足。則目不欲張。腰爲腎腑。腎虧則腰痛。寒少熱多。熱瘧何疑。心爲火髒。得腎陰以濟心陽。則天君泰然。心慌不能把握。爲腎陰不能上朝於心。﹞愼氏婦產後腹脹泄瀉。面浮足腫。醫予滲濕溫補。月餘不效。疑爲蓐損。孟英視之。舌色如常。小溲通暢。宛似气虛之證。惟脈至梗澀。毫無微弱之形。因予丹參滑石澤蘭茯苓茺蔚蛤殼桃仁海五靈脂豆捲。數服卽瘥。﹝此證必系產後惡露未淨。瘀停化熱。腹脹爲瘀停。泄瀉爲熱邪自尋出路。面浮足腫。爲瘀停化熱。上賊气陰。气機失其下降。滲濕則愈傷其陰。

溫補則愈助熱。舌色如常。小溲通暢。爲病在血不在气之明證。瘀停阻气。故脈至梗澀。瘀系實邪。故脈無微弱之形。紫丹參四錢。西滑石先煎五錢。澤蘭葉三錢。白茯苓三錢。茺蔚子杵先五錢。生蛤殼杵先一兩。生桃仁研三錢。淡海先煎一兩。五靈脂二錢。大豆捲次入三錢。﹞孫某患感。醫投溫散。竟無汗泄。至十一日孟英視之。業已神昏囊縮。面赤舌絳。目不識人。口不出聲。胸膈微斑。便瀉而小溲不行者已三日。醫擬溫補。孟英急止之曰。陰分素虧。

而溫散劫津。邪熱愈熾。則營衛不行。豈可妄云漏底。以溫燥竭其欲絕之陰乎。浦上林云。

泄瀉爲熱邪之出路。求之不可得。胡可止也。以西洋參生地麥冬丹皮連翹生芍石菖蒲鹽水炒黃連甘艸梢百合茯苓貝母銀花紫菀爲方。﹝此證可生在胸膈微斑便瀉兩層。胸膈微斑。則熱邪尙未全離气分。便瀉瀉得一分。卽減一分熱邪。西洋參三錢。大生地一兩。花麥冬五錢。

二味開水泡衝去渣。粉丹皮二錢。連翹殼三錢。整大白芍杵先二兩。石菖蒲次入一錢。淡鹽水炒雅連二錢。生艸梢三錢。百合花三錢。白茯苓三錢。川貝母杵八錢。濟銀花一兩五錢。

紫菀茸一錢五分。﹞一劑卽周身微汗而斑退。三劑始得小溲一杯而識人。四劑乃得大汗。而身熱退。面赤去。莖亦舒。復解小溲二杯。次日於方中減連翹菖蒲丹皮黃連。加知母玉竹竹葉投之。舌始潤。神始淸。知渴索水。孟英令將蔗梨等搾汁頻灌不歇。其汗如雨下者三晝夜始休。﹝人身陰陽貴得平均。此證溫散劫津。殘陰將絕。頻灌甘寒。陰平陽祕而後汗解。熱邪無不從汗解。亦無不從陰復而後汗解。﹞於是粥漸進。瀉漸止。溲漸長。前方又去貝母銀花紫菀。加石斛龍眼肉。服之全愈。﹝釵石斛杵先一兩。淨桂元肉三錢。﹞汪子與病革。孟英視之。曰﹕陰虛之質。暑熱膠錮。殆誤投補藥矣。詢悉醫投熟地藥十餘劑。孟英曰﹕暑熱證必看邪到血分。始可議用生地。何初病卽用熟地豈僅知稟賦之虛。未睹外來之疾耶。昔賢治暑。但申表散溫補之戒。今人於律外更犯滋膩之辜。越日果卒。

吳忻山子素稟虛怯。滋補頻投。醫不察其患溫發熱。僉謂陰虛。競投膩滯培元之劑。舌黑捲短。唇焦溺赤。孟英一診。卽云不救。

汪左泉病滯下。晝夜數十行。孟英切脈弦滑。苔黃滿布。曰﹕易事耳。重用芩連。佐以楂朴。送服靑麟丸四錢。投匕而痊。﹝此證脈弦滑必重按有力搏指。方任大劑苦寒。姜炒枯芩四錢。姜炒川連二錢。姜制根朴一錢。焦楂肉杵二錢。

藥送靑麟丸四錢。﹞陳晝三病滯下。某進通因通用法。痛泄無度。嘔惡不納。汗出息微。脈弱眩暈。孟英曰﹕近多伏暑之痢。此獨非其證也。元將脫矣。急投大劑溫補。脈候漸安。一月後甫得健復。﹝此證認陽微在息微脈弱。炒西五錢。炒潞黨五錢。炒白術三錢。制半夏四錢。炒焦陳皮一錢五分。炒漧薑五錢。炒濃附片杵三錢。五味子研三錢。陳木瓜三錢。紫石英五錢。杵炭先煨八句鐘。﹞金朗然母偶發脘疼嘔吐。醫予溫補藥。初若相安。漸至畏寒不寐。四肢不仁更醫云是風痺。

仍投溫補。因而不饑不食。二便不行。肌肉盡削。帶下如溺。孟英診之。曰﹕暑伏肺胃耳其多投溫補而不遽變者。以熟地等陰柔膩滯爲之挾制也。然津气灼爍而殆盡。脂液奔迫以妄行。治節無權。陽明涸竭。予白虎湯加西洋參竹茹橘皮絲瓜絡石斛花粉竹瀝海。﹝脘疼嘔吐。

本系陰虛肝陽犯胃。先後溫補。愈助肝陽灼爍肺胃陰液。案敍病情六語。熱邪皆在上焦气分。生石膏先煎八錢。姜炒知母四錢。西洋參三錢。姜竹茹四錢。賴橘紅一錢五分。絲瓜絡三錢。釵石斛杵先一兩。南花粉四錢。姜竹瀝兩大酒杯和服。淡海先煎二兩。﹞連進二十劑。始解黑矢。各恙漸安。嗣予和肝胃調八脈以善後遂愈。

李某向患脘痛。孟英頻予建中獲瘳。今秋病偶發。醫聞建中曾效。壺盧溫補。服後耳閉腿疼。不饑便滯。孟英視之。曰﹕暑邪偶伏。誤投補藥使然。治宜淸滌。彼疑風气。誤付外科灼灸。遂致筋不能伸而成錮疾。內經治病原有熨治之法。然但可以療寒濕凝滯之證。不可輕試於陰虛之體與挾熱之證。仲景焦骨之訓。云胡不聞。

喬有南侄甫五齡。發熱數日。兒醫予柴葛解肌湯一劑。肢搐而厥。目張不語。孟英診曰﹕病是暑邪。治以風藥。熱得風而焰烈。津受爍以風騰。乃風藥引起肝風。予王氏犀角地黃湯加羚角生石膏元參桑葉菊花銀花牡蠣知母麥冬竹葉諸藥。數服而愈。﹝小兒多不足於陰。若非寒證。最忌風藥。鎊犀角磨衝三分。大生地開水泡衝去渣四錢。生石膏先煎六錢。元參片泡衝五錢。冬桑葉二錢。杭菊花一錢。牡蠣杵先二兩。酒炒知母一錢五分。鮮竹葉一錢。﹞趙子善因事抑鬱。凜寒發熱。湯某作血虛治。進以歸芎丹參之類。多劑不效。孟英診之。脈澀而兼沈弦以數。然舌無胎。口不渴。便溺如常。納谷稍減。惟左脇下及少腹自覺梗塞不舒。按之亦無形迹。時欲撫摩似乎稍適。曰﹕陰虛挾郁。暑邪內伏。夫郁則气機不宣。伏邪無從走泄。連投血藥。引之深入。血爲邪踞。更不流行。脇腹不舒。乃其眞諦。第病𨿽在血。

治宜淸气爲先。气得展布。熱象必露。瘀滯得行。厥疾始瘳。連投淸气。﹝方用酒炒枯芩一錢五分。姜炒牛蒡子研三錢。姜梔皮三錢。姜炒枇葉刷包三錢。姜炒川連六分。姜竹茹三錢。川貝母杵四錢。苦杏泥次入二錢。薄橘紅次入一錢五分。紫菀茸次入一錢。﹞熱果漸壯。

譫妄不眠。口漧痰嗽。孟英曰﹕脈已轉爲弦滑。瘀血伏邪皆有欲出之機。繼此當用涼血淸瘀爲治。遂定犀角地黃加味。﹝大生地開水泡衝八錢。鎊犀角磨衝一錢。酒炒川連八分。酒炒川黃柏一錢五分。石菖蒲一錢次入。半夏曲二錢。川貝母杵八錢。生冬瓜子四錢。姜竹茹三錢。絲瓜絡三錢。薑汁拌姜根八錢。紫菀一錢。旋復絹包三錢。﹞適病者鼻衄大流。徑煎服之。次日衄復至。苔色轉黑。孟英曰﹕三日不大便。瘀熱未能下行也。於前方加滑石桃仁木通海竹瀝石斛銀花知母花粉。﹝前方宜去連柏竹茹絲瓜絡蘆根。加西滑石先煎四錢。生桃仁研三錢。細木通一錢。淡海先煎二兩。姜竹瀝兩大酒杯衝。釵石斛杵先一兩。銀花八錢。

酒炒知母三錢。南花粉四錢。﹞又二劑大解始行。黑如膠漆。三日間共下七十餘次而止。乃去木通桃仁輩。加西洋參麥冬以生液。﹝加西洋參三錢。花麥冬五錢。﹞病者疲憊已極。沈寐三晝夜。人皆危之。孟英曰﹕聽之。使其陰气來復。最是好機。醒後尙有微熱譫語。藥仍前法。

又旬日始解一次黑燥大便。而各恙悉退。惟口尙渴。予大劑甘涼以濡之。又旬日。大便甫得復行。色始不黑。乃用滋陰塡補而康。﹝此病必系陽證陽脈。故以大劑辛寒收效。若陽證陰脈。陰藥卽苦傷陽。故多不治。﹞圃人妻因雷震火藥局驚醒。卽覺气不舒暢。半載以來。漸至食減形消。神疲汛少。惟臥則其病如失。藥治罔效。孟英診之。病患坐起。果卽面赤如火。气息如奔。似不能接續者苟登圊溲便。必賁逆欲死。前所服藥破气行血和肝補肺運脾納腎淸火安神諸法具備。如水投石。孟英仿諭氏治厥巓疾之法用藥。一劑知。旬餘愈。﹝諭氏治厥巓疾原秦會內經鐵落鎭墜之義。以赭石膽艸蘆薈黃連之屬。降其上逆之气。以蜀漆丹皮赤芍之屬。行其上脘之血。以牡蠣龍骨五味之屬。斂其浮游之神。最要在每劑藥中生入豬膽汁二枚。蓋以少陽熱熾。膽汁必幹。連進十數劑。熱退身涼。飲食有加。便瀉自止。惟行動覺身如葉。不能久支。恐藥太苦。不宜多服。去豬膽及蘆龍等。加當歸一錢。人參三分。姜棗爲引。平調數日全愈。彼證因雷震火藥局。驚則傷肝。膽爲肝腑。醫法髒病治腑。惟此案無彼案暴怒經停二因。故此案但云仿諭氏治巓疾之法用藥。方用醋赭石杵先八錢。酒炒膽艸一錢。酒炒雅連六分。醋牡蠣杵先二兩。醋龍骨杵先一兩。五味子杵先三錢。生豬膽汁三茶匙和服。加烏梅肉杵先三錢。陳木瓜先煎三錢。旋復花絹包三錢。白茯苓三錢。制半夏米三錢。生白蒺去刺一錢五分。﹞髙若舟庶母年逾花甲。體丰善瀉。張某向用參術取效。今秋患白痢。張謂寒濕滯中。仍予理中加減。病遂日增。因疑髙年火衰。蒸變無權。前藥中復加附子。白痢果減。而腹脹且疼。

不食不溺。噦逆發熱。勢已危殆。孟英視之。脈沈而滑數梗梗。曰﹕暑熱未淸。得毋補藥早投乎。予芩連杏朴曲芍滑楝銀花海雞金之類。﹝白痢果減四句。熱邪皆在气分。玩腹脹且疼上而字。則白痢不當止可知。脈沈而滑數梗梗。則實熱結遏。不能自行宣達又可知。方用姜炒枯芩一錢五分。姜炒川連八分。苦杏泥二錢。姜制根朴一錢。生神曲杵一錢五分。酒炒白芍一錢五分。西滑石先煎四錢。川楝核先三錢。濟銀花八錢。淡海先煎一兩。炙雞金研三錢。﹞一劑溺行痛減。痢下仍白。孟英曰。病機隱伏。測識匪易。前此之止。非邪淨而止之止。乃邪得補而不行之。邪气止而不行。是以痛脹欲死。夫彊止其痢。遽截其瘧。猶之乎新產後妄澀其惡露也。世人但知惡露之宜通。而不知間有不可通者。但知瘧痢之當止。不知邪未去而彊止之。其害較不止爲尢甚也。今邪未淸滌。而以溫補藥壅塞其流行之道。以致邪不能出。逆而上衝。噦不能食。是痢証之所畏。吾以通降涼潤之劑。搜邪掃濁。惟恐其去之不速。病家勿以白痢爲憂。尋愈。

徐有堂妻病痢。醫作寒濕治。廣服溫補之劑。痢出覺冷。遂謂沈寒。攺投燥熱。半月後發熱無溺。口渴不饑。腹疼且脹。巓痛不眠。孟英察脈弦細。沈取甚數。舌絳無津。肌肉盡削。是暑熱膠錮。陰气受爍。予北沙參蓯蓉芩斛楝芍銀花桑葉丹皮阿膠合白頭翁湯爲劑。﹝發熱無溺四句。暑邪大傷气分之陰。弦細爲陰虛。沈取甚數爲溫補膠錮其暑熱之象。腹疼爲暑熱膠錮。脹及巓痛不眠。爲肝陰受爍。蓯蓉補肝陽。作膠斛沙參反佐。使芩楝無偏於苦寒流獘。北沙參八錢。淡蓯蓉三錢。酒炒枯芩一錢五分。鮮釵斛杵先一兩。酒炒川楝核杵先三錢。整大白芍杵先八錢。濟銀花一兩五錢。冬桑葉四錢。粉丹皮二錢。酒炒白頭翁一錢。﹞次日各患皆減。痢出反熱。孟英曰。熱證誤投熱藥。熱結爲大便不行者有之。或熱勢奔迫而泄瀉如火者有之。若誤服熱藥而痢出反冷者。殊不多見。無怪醫者指爲久挾之沈寒。吾以脈證參之。顯爲暑熱。然暑熱之邪本無形質。其爲滯下也。必挾身中有形之垢濁。故治之之道。

最忌補澀壅滯之品。設誤用之。則邪得補而愈熾。濁被壅而愈塞。耗其眞液之灌漑。阻其正气之流行。液耗則出艱。气阻則覺冷。大凡有形之邪。皆能阻气機之周流。如痰盛於中。

胸頭覺冷。積滯於腑。臍下欲熨之類。皆非眞冷。人不易識。吾曾治愈多人矣。仍議育陰滌熱。病果漸瘳。

蕭某素患痰多。常服六君子湯。孟英診之。脈細數而兼弦滑。曰﹕六君極當屏絕。病由陰虧火盛。津液受灼而成痰。須服壯水之劑。庶可杜患將來。蕭吸鴉片。自疑虛寒。滋陰不敢頻服。繼患喉痛。專科治而不效。孟英診曰﹕早從吾策。奚至是耶。此陰虛於下。陽浮於上。

喉科藥不可試也。大劑育陰潛陽。﹝脈細數爲陰分挾虛。弦滑爲气分挾痰熱。專科治而不效。必用溫散套藥。以致陽浮於上。淡海二兩。連皮荸薺一兩。酒炒枯芩一錢五分。黑梔皮三錢。冬桑葉四錢。地骨皮四錢。粉丹皮二錢。旋復花絹包三錢。釵石斛血龜板多杵各一兩。

先煨八句鐘。濟銀花八錢。﹞其痛日瘥。而喉皆形白腐。孟英曰﹕吸煙旣久。毒瓦斯燻蒸之故耳。令吹錫類散始得漸愈。愈後復患滯下。孟英曰﹕今秋痢𨿽盛行。而此獨異於人。切勿以痢藥治之。蓋火迫津液結爲痰飲。釀以煙毒。燻成喉患。吾以然犀之照。而投激濁揚淸之治。病𨿽愈矣。內蘊之痰濁尙多。柰向來爲溫補藥所禁錮於腸胃曲折之間而不得出。今廣投壯水之劑。不啻決江河而滌陳。豈可與時行暑熱之痢同年而語耶。﹝時行暑熱之痢爲實邪。宜淸滌。此證溫補耗液爲內傷。宜育陰。﹞治不易法。食不減餐。日數十行。精神反加。

逾月之後。大解始正。計服甘涼約二百劑。﹝此爲偏證偏治。未可以平證例也。﹞肌肉復充。

痰患若失。

孫位申患感。證見耳聾。醫者泥於少陽小柴胡之例。聾益甚。孟英視之。曰﹕伏暑也。與傷寒治法何涉。攺投淸肺之藥。聾減病安。﹝耳聾治肺。診斷伏暑。必有脈證可憑。此必小柴胡湯中多用參艸棗膠錮暑邪。酒炒知母三錢。鮮蘆根二兩。鮮枇葉刷包三錢。生石膏先煎八錢。西滑石先煎四錢。姜竹茹三錢。淡吳萸次入六分。陳香薷次入三分。鮮荷梗三錢。﹞將進善後法矣。忽一日耳復聾。詢悉誤服葛粉一碗。不啻誤服小柴胡一劑。復投整肅肺胃藥。尋愈。﹝酒炒知母三錢。生石膏先煎八錢。南花粉四錢。姜竹瀝一大酒杯衝。生苡仁杵八錢。

西滑石先煎四錢。花麥冬三錢。釵石斛杵先八錢。浮石蛤殼各五錢同先煎。﹞顧宗武偶患微寒發熱。醫進溫散法。熱𨿽退而不饑不大便。復用平胃散數帖。腹漸脹而偏於右。尙疑其中气之虛寒也。遂予溫運燥補諸藥。脹乃日增。杳不進谷。外科連某作脇疽治。

病如故。黃某作腸癰論。以大黃瀉之亦不應。嚴某謂脇疽部位不對。腸癰證據不符。作內疝治。仿子和活人之法及當歸龍薈丸相間投之。亦無效。孟英視之。脈極弦細而促。舌絳大渴。小溲赤少。飲而不食者月餘矣。證實脈虛。堅辭不治。﹝脈極弦細而促。爲陰津已竭。卽系脈虛。舌絳大渴爲肺腎陰竭熱熾。小溲赤少爲肝腎陰竭熱熾。合之爲證實脈虛。﹞孟英曰﹕據述病患素愼起居而薄滋味。顯非停滯與癰疽之患。良由暑濕內蘊。熱欲外泄。是以初起有微寒發熱之候。﹝斯時宜以酒炒知母三錢。炒香豉三錢。黑梔皮一錢五分。姜竹茹三錢。

鮮荷梗三錢。晚蠶砂五錢。西滑石先煎四錢。酒炒桑枝三錢等藥迎而導之。﹞誤予風寒藥。﹝必誤一派溫散。﹞熱𨿽暫退於表。邪仍伏處於中。不饑不便。肺胃失其下行。﹝斯時宜投淸肅肺胃。如姜炒枯芩一錢五分。姜炒川連八分。姜炒枇葉刷包三錢。鮮蘆根二兩。生冬瓜子四錢。姜竹瀝一酒杯衝。薄橘紅一錢。旋復花絹包一錢五分。鮮荷梗三錢。淡吳萸次入四分。

西滑石先煎五錢等藥投之。﹞加誤辛燥溫補。气機更形窒滯。伏邪永無出路。以暑濕流行之臟腑。爲暑濕割據之窩巢。補之不可。攻之不能。逾旬徑歿。

戚嫗病痢。某以年老爲捨病顧虛之治。漸至少腹結塊。攻痛異常。大渴無溺。杳不知饑。晝夜百餘行。五色並見。呼號欲絕。孟英診之。脈至沈滑而數。因謂曰﹕縱使暑濕深受。見證奚至是耶。此必溫補所釀。夫痢疾古稱滯下。明指欲下而澀滯不通。顧名思義。豈可以守補之品。更滯其气。燥烈之藥。再助其虐。少腹聚气如瘕。痢證初起。因於停滯者有之。今見於七八日之後。時欲衝逆。按之不硬。則顯非停滯之可擬。實爲藥劑之誤投。諸方果是參術姜萸附桂粟殼故紙川椒烏梅等一派與病刺謬之藥。但知年老元虛。不聞邪盛則實。幸未嘔噦。

尙可希冀一二。遂予蓯蓉楝芍芩連橘斛楂曲延胡綠梅鱉甲雞金鼠矢海出入互用。數帖漸安。﹝捨病顧虛最謬。邪能傷正。邪不去則虛者愈虛。少腹結塊七語及脈至沈滑而數一語。皆溫補助熱耗傷肺胃陰分之象。脈沈滑爲熱痰結伏。數爲陰虛挾熱。幸未嘔噦。尙可希冀一二者。熱痢誤投溫補。全仗胃气通潤下行。方得熱蠲陰復。嘔噦則肝陽賊胃。胃且自失其用。

何能通潤下行。酒炒枯芩三錢。酒炒川連一錢。陳橘皮一錢。生山楂杵一錢五分。生神曲杵二錢。三味同次入。整大白芍杵先二兩。兩頭尖三錢。釵石斛杵先一兩。更方去岑連橘皮。

加綠萼梅次入一錢五分。川楝核杵先四錢。再更方去楂曲。加元胡索次入一錢五分。血鱉甲一兩多杵。先煨六句鐘。再更方去元胡綠梅。加泡洗海。先煎二兩。淡蓯蓉三錢。炙雞金研五錢。﹞繼加駐車丸吞服。﹝前方每日以藥送丸二錢。﹞逾月始健。

周某患瘧。間一日而作。寒少熱多。醫謂老年三瘧。放手溫補。漸至杳不進谷。孟英診之。

脈細硬如弦。毫無胃气。右尺洪數。舌色光絳。大渴溺滴。﹝脈細硬如弦。胃陰竭。右尺洪數。腎陰竭。舌色光絳。心腎陰竭。大渴溺滴。肺肝陰竭。﹞孟英曰﹕證本足少陰暑瘧。﹝宜如另案治足少陰暑瘧。用酒炒知母四錢。石斛龜板各一兩。地骨皮五錢。冬桑葉四錢。銀花八錢。天冬六錢。丹皮二錢。大鍋煎而頻灌。﹞廣服溫補。津液盡劫。欲以艸木生之。事不及矣。世但知治瘧不善有三患。邪畱肝絡則爲瘧母。戕及脾元則爲瘧鼓。耗乎腎陰則爲瘧勞。此證以藥助邪。求轉三患。亦不能得。所謂熱得補而更熾。陰受爍以速亡。陰愈亡則邪愈熾。

逾日果歿。

一老廣文俸滿來省驗看。患眩暈。醫謂上虛。進以參等藥。因而不食不便。煩躁气逆。孟英診曰﹕下虛之證。誤補其上。气分實而不降。先當治藥。然後療病。於梔豉芩桔枳橘苑貝一劑。粥進便行。﹝下虛則上眩。不食不便。煩躁气逆。病在气熱而實。以豉桔升發黃芩之苦寒。气不熱卽無所謂實。气下降自然食進便行。黑梔皮三錢。炒豆豉三錢。酒炒枯芩三錢。苦桔梗三錢。炒枳實一錢。賴橘紅八分。紫菀茸一錢五分。川貝母杵四錢。﹞嗣用滋陰息風之法而愈。﹝方用蜜水拌蘆根一兩。蜜炙枇葉刷包三錢。鮮釵斛杵先一兩。生粉艸三錢。元參片八錢。明天冬六錢。川楝核杵先三錢。烏梅肉杵三錢。鱉甲杵先二兩。﹞陳茂才患頭痛。三日一發。發則惡寒。多藥不效。孟英察脈甚弦。重按則滑。曰﹕熱暑伏厥陰也。若用溫補。皆爲戈戟。予左金加楝芍梔桑羚丹菊橘爲劑。兼吞當歸龍薈丸。三服而減。

旬日卽痊。﹝三日一發者。邪正相爭。正能勝邪則止。正不勝邪則發。發則惡寒者。熱傷肺。肺气不能宣達則惡寒。脈甚弦。爲暑伏厥陰。重按則滑。爲肝挾熱痰。龍薈中有大黃。故以煎方送龍薈丸。酒炒川連一錢。淡吳萸次入四分。川楝核杵先三錢。整大白芍杵先八錢。

黑梔皮一錢五分。冬桑葉四錢。磨羚角衝一錢。粉丹皮二錢。杭菊花四錢。賴氏橘紅次入一錢。藥送龍薈丸三錢。﹞關穎庵患寒熱。醫泥其年司天在泉。率投溫燥。以致壯熱不休。阮某用小柴胡和解之治。遂自汗神昏。苔黑舌彊。肢掣不語。唇繭齒焦。許芷卿診斷伏暑。病家疑便溏不可服涼藥。孟英診曰﹕陰虛之體。熱邪失淸。最易劫液。幸得溏泄。邪气尙有出路。正宜乘此一綫生機迎而導之。切勿遲疑。遂與芷卿商投晉三犀角地黃湯加知麥花粉西洋參元參貝斛之類。﹝自汗神昏四句。爲溫藥劫液。熱邪由气侵營。尙未全離气分之象。鎊犀角磨衝一錢。大生地泡衝去渣八錢。酒炒知母四錢。花麥冬四錢。南花粉五錢。西洋參三錢。元參片泡衝去渣一兩。川貝母杵四錢。鮮釵斛杵先一兩。﹞大劑服八九日。甫得轉機。續予甘涼充液。﹝蜜水拌蘆根二兩花麥冬五錢。蜜水炒枇葉刷包三錢。連皮荸薺二兩。淡海先煎一兩。銀花八錢。釵石斛杵先一兩。姜竹瀝一酒杯衝。連皮北梨二兩。連皮嫩蔗一兩同搾汁衝。藥溫服。﹞六七劑。

忽大汗如雨者一夜。人皆疑其虛脫。孟英曰﹕此陰气復而邪气解也。嗣後果漸安谷。投以滋補而愈。

余某年三十餘。發熱數日。醫投涼解。遂嘔吐自汗。肢冷神疲。孟英診脈微弱。曰﹕內傷也。豈可視同伏暑。予黃建中去餳加龍骨生薑伏苓橘皮。投劑卽安。﹝辧陽虛內傷。在脈微弱。炒漧薑五錢。炒濃附片五錢。炒黃三錢。制半夏米杵三錢。濃薑汁龍骨杵先四錢。

連皮生薑三錢。炒云苓三錢。炒焦陳皮一錢五分。肉桂心次入一錢。﹞續加參術。﹝前方去龍骨。加炒潞黨三錢。炒白術二錢。﹞逾旬而愈。

錢氏懷妊四月。患寒熱如瘧。醫予發散安胎。乃至舌黑神昏。大渴便泄。臭痰頻吐。腰腹痛墜。孟英診曰﹕伏暑失於淸解。舌𨿽黑而脈形滑數。痰𨿽臭而气息調和。是胎尙未壞。猶可治也。重予气血兩淸之藥。五劑而安。﹝舌黑神昏。腰腹痛墜。熱踞血分。大渴便泄。臭痰頻吐。熱踞气分。舌𨿽黑而脈形滑數。爲陽證陽脈。陽證陰脈則不治。痰𨿽臭而气息調和。

玩臭痰頻吐。是气息尙能頻頻送痰外出。若死胎阻气機往來之淸道。何能臭痰頻吐。鎊犀角磨衝一錢。大生地泡衝去渣八錢。酒炒雅連八分。酒炒知母三錢。陳膽星燉和服八分。姜竹瀝兩大酒杯衝。川貝母杵一兩。鮮茅根五錢。細木通一錢。石菖蒲次入一錢。﹞糜粥漸進。

腰腹皆舒。胎亦躍躍。

方氏女久患泄瀉脘痛。間兼齒痛。汛事不調。極其畏熱。治不能愈。孟英診之。體丰脈不甚顯。而隱隱然弦且滑焉。曰﹕此肝彊痰盛耳。病家惑醫說疑虛。不知醫者每以漫無著落之虛字。括盡天下之病。且所謂虛者。不外陰陽。今肌肉不瘦。冬不知寒。是陰虛乎。抑陽虛乎。只因久瀉。遂不察其脈證。僉疑爲虛寒之候。須知痰之爲病。最頑且幻。益以風陽。性尢善變。治必先去其病。而後補其虛。﹝此證肝陽犯胃則脘痛。泄瀉爲熱尋出路。齒屬胃腎。

肝陽犯胃亦齒痛。脈弦爲肝彊。滑爲痰甚。酒炒川黃柏一錢五分。川楝核杵先三錢。濟銀花八錢。靑果核杵先三錢。生赭石杵先一兩。陳膽星燉和服八分。賴橘紅一錢。石菖蒲六分。

藥送礞石滚痰丸二錢。當歸龍薈丸一錢。﹞病家不信。其秋頸下起核。又誤溫補百日。吐瀉膠痰斗許而亡。

康康侯妻泄瀉頻年。納食甚少。稍投燥裂。咽喉卽痛。多醫不效。孟英診曰﹕脾虛飲滯。肝盛風生之候也。用參術橘半桂苓楝芍木瓜蒺藜投之漸愈。﹝泄瀉頻年。納食甚少。脾元虛寒可知。若脾熱泄瀉。則泄去一分熱邪。卽能進一分食品。稍投燥裂。咽喉卽痛者。咽喉部位最髙。肝風逆上。戕賊肺陰。燥裂入咽喉先受之。故覺痛。肝盛生風之因。起於脾虛飲滯。

脾所融化之津液。先已變成痰飲。更何能陰庇肝腎。靖息風陽。故治脾虛飲滯宜偏重。潞黨參三錢。炒白術二錢。制半夏米八錢。賴橘紅一錢五分。白茯苓三錢。粗桂木次入三分。川楝核杵先三錢。整大白芍杵先四錢。陳木瓜二錢。生白蒺去刺次入八分。﹞今冬又患眩暈頭汗。面熱肢冷。心頭似絞。呻吟欲絕。﹝此證全是肝盛生風。﹞孟英以石英蓯蓉牡蠣梅苓蒺楝芍旋復爲方。竟劑卽康。﹝紫石英杵先五錢。淡蓯蓉三錢。牡蠣杵先六兩。綠萼梅次入二錢。生白蒺次入三錢。白茯苓三錢。川楝核杵先四錢﹐整大白芍杵先一兩。旋復包三錢。﹞盛墨莊冬患間瘧。因腹脹畏寒。自服神曲姜湯。勢益甚。孟英視之。曰﹕暑濕內伏也。以黃連枳朴梔芩杏貝知斛旋橘蘭艸爲劑。蘆菔煮湯煎藥。三啜而瘳。﹝此證腹脹爲肝陽逆上。畏寒爲熱極傷肺。肺气不能流行周身。酒炒川連八分。炒枳殼一錢五分。制根朴次入八分。黑梔皮三錢。酒炒枯芩一錢。酒炒知母二錢。苦杏泥次入一錢五分。川貝母杵四錢。鮮釵斛杵先五錢。旋復花絹包三錢。賴橘紅次入一錢。建蘭葉三錢。鮮蘆菔切一兩。煮湯去渣煎藥。

﹞鮑繼仲患哮。每發於冬。醫作虛寒治更劇。﹝其爲熱實可知。﹞孟英診之。脈滑苔濃。溺赤痰濃。﹝皆熱痰盤踞气分之象。﹞予知母花粉冬瓜子杏貝茯苓滑石梔子石斛而安。﹝姜炒知母三錢。薑汁炒花粉四錢。生冬瓜子八錢。苦杏泥次入二錢。赤茯苓三錢。西滑石先煎四錢。

黑梔皮三錢。鮮釵斛杵先八錢。﹞孫渭川侄亦患哮。气逆欲死。口渴頭汗。二便不行。﹝气分熱熾陰傷。﹞徑予生石膏橘貝桂苓知母花粉杏苑海等藥而愈。﹝生石膏先煎一兩二錢。賴橘紅一錢。川貝母杵八錢。粗桂木次入三分。白茯苓三錢。酒炒知母三錢。南花粉四錢。苦杏泥二錢。紫菀茸一錢五分。泡淡海先煎八錢。﹞耳姓回婦病哮。自以爲寒。頻飲燒酒。不但病加。更兼嘔吐泄瀉。兩腳筋掣。旣不能臥又不能坐。孟英診曰。口苦而渴乎。瀉出如火乎。小溲不行乎。痰粘且韌乎。病者曰誠然。孟英曰。只因時值小寒。哮喘霍亂。人皆誤指爲寒。予北沙參生苡仁冬瓜子絲瓜絡竹茹石斛枇葉貝母知母梔子蘆根靑果海菔汁爲方。一劑知。二劑已。﹝此證可治。除當日察脈外。全在痰粘且韌一語。凡熱證體實陽旺則痰粘韌。體虛陽衰則痰稀淸。熱證陽旺可治。陽虛不治。北沙參四錢。生苡仁杵八錢。生冬瓜子四錢。絲瓜絡三錢。姜竹茹三錢。鮮石斛杵先一兩。姜枇葉刷包三錢。川貝母杵五錢。酒炒知母三錢。黑梔皮三錢。鮮蘆根二兩。靑果杵先三枚。淡海先一兩。蘆菔八錢。打汁和服。﹞吳蕓閣因壯年時患梅瘡。過服寒涼之藥。虛寒病起。攺投溫補。如金液丹大造丸之類獲安。

醫昧藥爲補偏救獘而設。漫無節制。率以爲常。馴致血溢於上。便泄於下。食少痰多。喘逆礙臥。兩足不能屈伸。童某猶云寒濕。進以苓姜術桂多劑。勢益劇。且溲漸碧而色綠如膽汁。孟英診之。脈弦硬無情。﹝胃陰已竭。﹞曰﹕從前寒藥戕陽。今則熱藥竭陰矣。胃中津液。

皆灼爍以爲痰。五臟咸失所養。而見證如上。水源欲絕。小溲自然漸少。木火內焚。乃露東方之色。與章虛谷所治暑結厥陰。用來復丹攻其邪從溺出而見深碧之色者。彼實此虛。判分霄壤。尋果歿。﹝來復丹原方。玄精石一兩。洋硫黃一兩。生硝石一兩。五靈脂一兩。靑皮陳皮各一兩。

醋糊丸米飲下。治伏暑泄瀉身熱脈弱。念按此必治陽虛伏暑。用此丹於陰藥中。開泄其中焦之伏暑。使從二便疏泄。﹞戴氏婦年五十六。仲冬患感。初服楊某歸柴丹參藥一劑。繼服朱某漧薑蒼術濃朴藥五劑。遂崩血一陣。孟英診之。脈形空促數。苔黑舌絳。足冷而彊。息微善笑。詢其汛斷逾十載。

﹝此證可治。在汛斷十載。陰精基礎。尙不虧損。﹞曰﹕冬溫失於淸解。營血暴脫於下。豈可與熱入血室同年而語耶。必由誤服熱藥所致。檢各方嘆曰﹕小柴胡湯與冬溫何涉。卽以傷寒論。亦不能初感卽投。況以丹參代人參。尢爲悖謬。夫人參補气。丹參行血。主治天淵。不論風寒暑濕。初起皆禁用血藥。爲其早用反致引邪深入也。旣引而入。再誤於辛熱燥烈之數投。焉得不將其僅存無幾之血。逼迫而使之盡脫於下乎。女人以血爲主。天癸旣絕。無病者尙不宜有所漏泄。況溫邪方熾。而陰從下脫。可不畏哉。病家再四求治。孟英予西洋參生地蓯蓉犀角石斛生芍銀花知母麥冬甘艸蔗漿童溺兩劑。得解醬糞。﹝西洋參三錢。大生地六錢。淡蓯蓉三錢。磨犀角衝五分。生白芍杵先四錢。酒炒銀花五錢。酒炒知母一錢五分。整麥冬三錢。生粉艸二錢。蔗漿衝大半酒杯。童溺一酒杯煎去沫衝藥溫服。﹞脈數漸減而益甚。乃去犀角。加髙麗參。﹝宜加麗參三錢。﹞數帖脈漸和。熱退進粥。隨以調補得安。

王開榮素患痰嗽。兼有紅證。今夜病頭痛發熱。渴飲不饑。便溏溺少。譫語神昏。面赤痰喘。

自述胸中冷气上衝。孟英診之。脈滑且數。曰﹕溫邪挾宿飲上逆。法當淸解。予北沙參冬瓜子知母滑石花粉石菖蒲貝母杏仁蘆根蔥白淡豉竹瀝。﹝脈滑爲痰。數爲陰虛挾熱。頭痛卽系陰虛。以蔥豉升知母苦寒於至髙之分。始能解其發熱面赤痰喘。北沙參八錢。生冬瓜子四錢。酒炒知母三錢。西滑石先煎四錢。石菖蒲次入一錢。川貝母杵五錢。南花粉四錢。苦杏仁一錢五分。薑汁拌蘆根一兩次入。連須蔥白打二錢。淡豆豉三錢同次入。姜竹瀝大半酒杯和服。﹞兩劑後面赤退。乃去蔥豉。加麥冬桑葉枇葉。﹝花麥冬三錢。冬桑葉二錢。鮮枇葉刷包三錢。﹞數帖熱去瀉減。譫語止。頭痛息。喘定神淸。乃去菖蒲。加梨汁地栗海。﹝梨一兩。

荸薺二兩。同絞汁衝。淡海溺先煎一兩。﹞服數日痰漸少。谷漸安。渴止溺行。始進養陰之法遂愈。

石子章患腹脹。朱某予大劑溫補之藥。殊若相安。孟英曰﹕形瘦脈數。舌色幹紅。此爲陰虛熱脹。昔年範次侯妻曁楊攺之外家之恙皆類是。多醫攻補徧施。病無小效。吾以極苦泄熱微辛通絡之法投之。應手而瘳。﹝白頭翁一錢。炒川黃柏一錢五分。川楝核杵先三錢。靑果杵先三錢。生白蒺次入三錢。大生地開水泡湯煎藥去渣八錢。鮮釵斛杵先一兩。濟銀花八錢。元參片泡煎去渣一兩。陳木瓜三錢。生赭石杵先一兩。旋復花絹包三錢。﹞今子初起時。脹不礙食。證非气分可知。誤信溫補不助脹。遂服之不疑。不知陰愈耗。﹝溫補劫陰。﹞絡愈痺。

﹝陰虛者气隨津布。津液耗則气不行。﹞脹𨿽不加。而肌愈削。﹝气不隨津布則肉枯。﹞脈愈數。﹝溫補傷陰則脈數。﹞幹嗆气急。﹝溫補傷陰。陽日見其有餘。陰日見其不足。則幹嗆气急。﹞與女子之風消息賁何以異耶。﹝女。子患陽有餘陰不足。致水不涵木。則肝陽逆上。名內風。風消者。言內風能消耗其肌肉。肉陰類。息賁者。賁訓奔。言肺气有升無降。若人之奔馳者言。以上皆溫補劫陰所必致。﹞尋果不起。按諭氏嘉言始言男子亦有血蠱證。可見男女𨿽別。而異中有同。同中有異。臨證者不可膠柱鼓瑟。

沈某患脘痛嘔吐。二便祕澀。諸治不效。孟英視之。脈弦苔黃膩。曰﹕此飲證也。豈沈湎於酒乎。沈云不飲酒。素以武彜紅茶熬濃飲之。茶經蒸遏爲紅。味變甘濁。全失整肅之气。

遂爲釀疾之媒。醫者不察。僅知嘔吐爲寒。姜萸沈附。不時與病相反。抑且更煽風陽。飲藉風騰。但升不降。是以上不能納。下不能通。宛似關格。然非陰枯陽結之候。以連楝梔芩旋復竹茹枇葉橘半苓澤蛤殼荷莖生薑衣爲方。送服震靈丹。數劑平。匝月起。﹝方義苦寒瀉風陽醫藥。辛溫豁停飲醫病。酒炒川連八分。黑梔皮三錢。酒炒楝核杵先二錢。酒炒枯芩一錢五分。旋復花絹包三錢。姜竹茹次入三錢。姜枇葉刷包三錢。賴橘紅一錢五分。制半夏四錢。白茯苓三錢。炒澤瀉一錢五分。生蛤殼杵先五錢。鮮荷莖三錢。生薑皮五分。藥送震靈丹三錢。﹞石芷卿驟患腹脹。旬日後臍間出膿。外科視爲腸癰。予溫補內托之藥。遂咳嗽不眠。腹中絞痛異常。痰色紅綠。大便不行。孟英診之。脈弦細以數。舌絳而大渴。曰﹕察脈候是眞陰大虛之證。術歸桂。皆爲禁劑。以甘露飲加西洋參花粉貝母杏仁冬瓜子投之。痰咳卽安。外科謂此恙最忌泄瀉。潤藥不宜多服。孟英曰﹕陰虛液燥。津不易生。𨿽求其瀉。不可得也。

烏可拘泥一偏。不知通變。仍以前法去杏貝花粉。加知母百合合歡爲方。並屬老醫朱嵩年敷治其外。如法施之。果漸向安。久之當臍痂落。如小兒蛻臍帶狀。臍內新肉瑩然而愈。﹝出膿較速。本非寒虛之證。加誤溫補。咳嗽不眠四句。熱邪皆在气分。溫補最易傷陰。大生地八錢。明天冬切六錢。開水泡衝去渣。花麥冬四錢。南花粉五錢。川貝母杵一兩。苦杏泥次入二錢。釵石斛杵先一兩。姜炒西茵陳二錢。姜炒枯芩一錢。姜炒枇葉刷包三錢。炒枳殼一錢五分。更方去川貝花粉。加姜炒知母一錢五分。百合花三錢。合歡皮三錢。敷藥亦宜辛涼。﹞袁某患噫。聲聞於鄰。兪某予理中湯曁旋復代赭湯皆不效。孟英診之。尺中虛大。乃詰之。

曰﹕爾自覺气自少腹上衝乎。病者曰誠然。孟英曰﹕此病在下焦。用胡桃肉故紙韭子菟絲小茴鹿角霜枸杞當歸茯苓覆盆子龍齒牡蠣。服一劑。其沖气卽至喉而止。不作聲爲噫矣。再劑寂然。多服竟愈。﹝此證認腎中陽虛。腎陽虛逆。在尺中虛大。連衣胡桃肉一兩。炒故紙研五錢。炒韭子研五錢。炒茺絲餅二錢。小茴香次入一錢五分。鹿角霜燉和服二錢。炒甘枸杞二錢。箱歸身二錢。云茯苓幹切三錢。炒覆盆子研五錢。醋龍齒四錢。醋牡蠣八錢。

二味同先煨八句鐘。﹞沈春母偶患咽喉微痛。服輕淸藥一劑。卽覺稍安。且起居作勞如常。第六日忽云坐立不支。甫就榻卽昏沈如寐。王瘦石用犀角地黃湯化萬氏牛黃丸灌之。孟英切其脈左數右滑。皆極虛。﹝此證第六日甫就榻卽昏沈如寐。陰虛之體。肝陽灼痰。逆升而厥。萬不可拘先气後營常治之法。以犀角地黃淸營。以牛黃化痰熱。淸營中仍兼淸气。脈左數爲血分挾熱。右滑爲气分挾痰。皆極虛。則陰液素虛。陽气不隨津液爲流布。陰虛病溫。治最棘手。﹞曰﹕所見極是。但𨿽感冬溫。邪尙輕微。因積勞久虛之體。肝陽內動。爍液成痰。逆升而厥。儼似溫邪內陷之候。方中犀角靖內風。牛黃化痰熱。不妨借用。病可無虞。今日不必再投藥餌矣。翼日復診。神气𨿽淸。苔色將黑。﹝苔色將黑。此犀角地黃及牛黃丸之效力。犀角地黃息風充液。牛黃化痰熱。陰稍復。熱稍輕。乃能托邪外出。現此將黑之苔。﹞孟英予肅肺蠲痰。息風充液之劑。﹝姜竹茹三錢。姜竹瀝一酒杯和服。幹柿蒂一錢。淡海先煎一兩六錢。

川貝母杵八錢。姜枇葉刷包三錢。酒炒知母三錢。半夏曲一錢五分。元參泡衝去渣五錢。黑梔皮三錢。陳膽星燉和服八分。烏梅三錢。賴橘紅次入一錢。﹞熱退而苔色松浮。孟英曰﹕舌將蛻矣。仍予前藥。越宿視之。苔果盡褪。宛如脫液之舌。且嘔惡時作。大解未行。孟英於甘潤生津藥內。仍佐竹茹竹瀝柿蒂海。﹝南花粉四錢。鮮蘆根二兩。生冬瓜子四錢。鮮釵斛杵先一兩。炒枳殼一錢五分。賴橘紅一錢五分。姜炒枯芩一錢五分。川貝母一錢。淡薑汁磨衝茹瀝柿蒂海同前方。﹞數劑嘔止便行。而舌上忽布白腐之苔。以及齒齦唇頰滿口徧生。揩試不去。孟英堅守整肅肺胃。仍佐茹瀝加靑果銀花建蘭葉。﹝姜枇葉刷包三錢。黑梔皮一錢五分。酒炒枯芩一錢五分。姜蘆根八錢。陳膽星燉和服七分。苦杏泥一錢五分。賴橘紅八分。姜竹茹三錢。姜竹瀝一酒杯衝。濟銀花次入五錢。建蘭葉次入三錢。﹞數劑白腐漸脫下。舌色始露。惟啜粥則胸次梗梗不舒。孟英曰﹕胃汁不充。熱痰未淨也。仍守前議。﹝前方去梔。皮蘆根。加生薑自然汁磨衝枳實五分。連皮北梨一兩。打汁和服。﹞旣而吐痰漸少。納谷頗適。兩脇又添辣痛。孟英診脈左關弦數。曰﹕必犯忿怒矣。詰之果然。加梔楝旱蓮女貞生白芍綠萼梅等。﹝前方去枯芩橘紅竹茹枳實。加黑梔皮三錢。川楝核杵先四錢。女貞子杵先五錢。旱蓮艸四錢。生白芍先煎八錢。綠萼梅次入二錢。﹞數服各恙皆安。膚蛻成片。

而右腿腫痛。不能屈伸。或疑風气。思用艾炙孟英急止之曰。此陰虧耳。誤炙必成廢疾。但難速效。書方以西洋參熟地蓯蓉桑葚石斛木瓜歸芍二冬杞菊楝實牛膝無核白葡萄幹爲劑。久服果得向愈。﹝西洋參三錢。大熟地八錢。淡蓯蓉三錢。幹桑葚杵先三錢。鮮釵斛杵先一兩。陳木瓜三錢。箱歸身二錢。生白芍四錢。明天冬切六錢。花麥冬四錢。甘枸杞三錢。川楝核杵先四錢。杭白菊二錢。酒制牛膝一錢。無核白葡萄幹三錢。﹞孫執中春前四日。忽患鼻衄如注。諸法莫塞。孟英視之。脈弦而數。曰﹕冬暖气泄。天令不主閉藏。今晚雷聲大震。人身應之。肝陽乃動。投以元參生地犀角牡蠣知母生白芍牛膝茯苓側柏葉童溺諸藥。﹝元參片一兩。大生地八錢。磨犀角衝一錢。牡蠣杵先六兩。酒炒知母二錢。生大白芍一兩。酒制牛膝一錢。白茯苓三錢。酒炒柏葉次入一錢五分。淸童便一酒杯衝。﹞旣而脇痛流乳。孟英予甘露飲加女貞旱蓮三甲而瘳。﹝大生地一兩。大熟地八錢。明天冬切六錢。女貞子杵五錢。旱蓮艸四錢。牡蠣八兩。血鱉甲四兩。血龜板二兩。合石斛先炭煨八句鐘。取湯代水煎藥。石斛一兩。酒炒枯芩一錢五分。蜜炙枇葉刷包三錢。大片生粉艸三錢。﹞

卷四

汪震官春前陡患赤痢。孟英診之。脈滑數而沈。面赤苔黃。手足冷過肘膝。當臍硬痛。小溲澀少。伏熱爲病也。予大劑芩連梔楝滑石丹皮砂仁延胡楂曲銀花艸決明等藥。兩服手足漸溫。

而腳背紅腫。起如蒲桃大一二十枚。四服後腹痛減。苔退而渴。於原方去楂曲砂仁。加白頭翁赤芍海蜇。旬日後痢色轉白。而腿筋抽痛。乃去丹皮滑石赤芍。加雞金橘紅生苡石斛。

兩服痛止溲長。糞色亦正。腳潰黃水而平。谷食遂安。攺用養胃陰淸餘熱之法而愈。每劑銀花輒兩許。尙須半月而瘳。﹝脈滑數而沈。爲痰熱遏伏兼挾陰虛。面赤爲熱傷肺气。苔黃爲濕郁化熱。手足冷過肘膝。此證必誤補助邪。熱傷肺气。气不外達下行。故冷過肘膝。當臍硬痛。爲痰食結於腹中之明證。小溲澀少。熱傷肺胃之陰。肺胃气失下行。酒炒枯芩一錢五分。酒炒川連八分黑梔皮三錢。川楝核杵先三錢。西滑石包先五錢。粉丹皮二錢。西砂仁研沖和服六分。玄胡索次入一錢五分。生山楂杵次入一錢五分。生神曲杵次入二錢。濟銀花一兩。艸決明三錢。手足漸溫。爲邪減气通。腳背紅腫起。爲熱邪下行外泄。腹痛減。熱邪傷陰。气不隨津液流行。則邪不盡去。苔退而渴。熱邪前因痰滯阻遏。故當臍硬痛。得疊次苦辛宣泄。邪濁漸減。則熱邪仍返還於气分。此溫病病情所必至。去楂曲砂仁。加白頭翁赤芍海。邪濁漸減。熱邪已得宣達於气分。再用砂仁楂曲。則過劑傷陰。加白頭翁赤芍海者。病本赤痢。熱邪已得宣達。恐其耗傷血液。故加白頭翁息風瀉熱。赤芍入血行瘀。數脈爲陰虛挾熱。前因邪濁盤踞腹中。方藉砂仁楂曲辛溫佐芩連楝苦寒以宣泄。斯時中焦胃脘不通。若遽用海顧陰。則一派苦鹹寒過劑。辛溫失其佐使之權。寒涼不能滌穢。反行冰伏胸中。此際苔退而渴。熱象得宣。不加海。則熱邪將耗肺胃之陰。應加酒炒白頭翁一錢。

赤芍三錢。淡海先一兩。腿筋抽痛。肝主周身之筋。此爲肝胃之陰不足。去丹皮滑芍。恐涼泄傷脾。加雞橘運脾宣气。苡斛淸肝顧陰。雞金三錢。橘皮一錢。生苡仁八錢。石斛一兩。

﹞吳馥齋室新產後嘔吐不止。湯水不能下咽。頭痛痰多。苔色白滑。孟英用蘇梗橘半吳萸茯苓旋復姜皮柿蒂紫石英竹茹。一劑知。二劑已。﹝此必素稟陰虛。產後挾寒。觀孟英用藥可知。此證辧挾寒在苔色白滑。紫蘇梗次入三錢。賴橘紅一錢五分。制半夏米四錢。淡吳萸次入八分。白茯苓三錢。旋復花包先一錢五分。鮮姜皮次入一錢。幹柿蒂杵先十个。紫石英杵先三錢。姜竹茹次入一錢五分。以蘇梗姜皮治客感。以橘半茯苓宣中滲濕。以旋復石英引藥下行。以柿蒂竹茹微顧陰虛頭痛。﹞鄭嫗患咳嗽。自覺痰從腰下而起。吐出甚冷。醫作腎虛水泛治。漸至咽喉阻塞。飲食礙進。

卽勉彊咽之。而胸次梗不能下。便溏溲頻。無一人不從虛論。孟英診曰﹕脈𨿽不甚有力。右部微有弦滑。苔色黃膩。豈屬虛證。以葦莖湯合雪羹加貝母知母花粉竹茹麥冬枇杷葉柿蒂等藥。進十餘劑而痊。﹝右部微有弦滑。苔色黃膩。爲痰熱實證。但痰熱不達極點。薑汁拌蘆根五錢。生冬瓜子四錢。連皮荸薺打一兩。淡海先煎八錢。川貝母杵五錢。薑汁炒知母三錢。南花粉三錢。姜竹茹次入三錢。姜枇葉刷包次入三錢。幹柿蒂十枚。薑汁拌花麥冬一錢。前醫作腎虛水泛治必誤用溫補脾腎之藥。故現證如是。腎虛水泛。左尺脈必虛。右脈亦必無力。水泛則痰爲虛痰。﹞滿洲少婦懷娠漏血。醫投補藥。漏如故。間或不漏則吐血。延逾二載。腹中漸動。孕已無疑。然血久溢於上下。甚至納食卽吐。脈滑數有力。是气實而血熱也。證不屬虛。補藥反能助病。愈補愈漏。胎無血蔭而不長。其所以不墮者。气分堅實耳。予大劑淸營藥。血溢遂止。

而稀沫頻吐。得飲卽嘔。口渴心忡。气短似促。乃用西洋參麥冬知母石斛枇杷葉竹茹柿蒂生白芍木瓜重加烏梅投之。覆杯卽安。﹝辧證原案已盡。治病常法。先衛後營。此入手卽予淸營。此保胎變法之治。淸營方。大生地八錢。開水泡衝去渣。鮮茅根五錢。鮮竹茹三錢。絲瓜絡三錢。地骨皮五錢。粉丹皮二錢。生赤芍先八錢。酒炒黃柏三錢。生藕汁一大酒杯衝。童便兩酒杯煎。去頭尾衝藥溫服。淸气方。西洋參三錢。花麥冬三錢。酒炒知母四錢。鮮石斛杵先一兩。鮮枇葉刷包三錢。鮮竹茹三錢。幹柿蒂十个。生大白芍二兩先煎。陳木瓜三錢。

烏梅肉杵先五錢。血溢止而稀沫頻吐。得飲卽嘔。口渴心忡。气短似促者。原案气實血熱。

是气血兩熱。淸營後血分之熱𨿽減。气分之熱未除。且血分之熱𨿽減。餘熱仍從气分上行。

故現以上諸證。其淸气方中參用洋參麥冬石斛柿蒂者。必前醫作腎虛水泛治時。誤用溫補。

大傷肺胃之陰。重用知母烏梅木瓜白芍酸苦。泄肝卽以淸肺。則不致得飲卽嘔。气短似促。

知母與麥冬柿蒂洋參石斛同用。義取苦甘化陰。則不致口渴心忡。﹞珠小輝令嬡。驟患頤腫。連及唇鼻。乃至口不能開。舌不能出。溫毒也。用射幹山豆根馬勃羚羊薄荷銀花貝母花粉杏仁竹黃爲劑。並以紫雪搽於唇內。錫類散吹入咽喉外。將橄欖核磨塗腫處。果吐韌涎而腫漸消。﹝姜炒射幹三錢。酒炒山豆根一錢。馬勃一錢五分。磨羚角衝二錢。蘇荷尖次入八分。濟銀花八錢。川貝母杵一兩。姜花粉三錢。苦杏仁一錢五分。天竺黃三錢。另用紫雪三釐搽唇內。﹞男子患便血。醫投溫補。血𨿽止而反泄瀉浮腫。延及半年。脈數舌絳。此病原濕熱。溫補翻傷陰液。與芩連梔芍桑葉丹皮銀花石斛楝實冬瓜皮鱉甲雞金等藥。旬餘而愈。﹝脈數舌絳。

均屬陰虛挾熱。酒炒枯芩一錢五分。酒炒川連六分。黑梔皮一錢五分。川楝核杵先二錢﹐整大白芍杵先八錢。冬桑葉四錢。丹皮二錢。濟銀花一兩。鮮石斛杵先一兩。冬瓜皮三錢。血鱉甲一兩杵。先煨八句鐘。炙雞金研三錢。﹞陸濃甫室產後經旬。偶發脘痛。專科予溫補藥。因寒熱气逆。自汗不寐。登圊不能解。而臥則稀水自流。口渴善嘔。杳不納谷。脈弦數而滑。本屬陰虧肝陽侮胃。誤投溫補澀滯之劑。气機全不下降。以致諸證蜂起。予沙參竹茹楝實延胡梔連橘貝杏斛枇杷葉。爲肅肺以和肝胃法。

覆杯卽安。但少腹隱隱作痛。於前方去杏貝竹茹。加知母花粉蓯蓉白芍橘核海蜇。乃解宿垢而瘳。﹝陰虧肝陽侮胃爲遠因。溫補窒肺爲近因。治法近因較重。北沙參四錢。姜竹茹四錢。川楝核杵先三錢。黑梔皮三錢。酒炒川連一錢。賴橘紅一錢。苦杏泥二錢。川貝母杵八錢。鮮石斛杵先一兩。姜枇葉刷包三錢。元胡索七分。沙參竹茹橘貝杏枇肅肺。楝梔連斛和肝胃。延胡反佐爲使。少腹隱隱作痛。此是好消息。蓋口渴善嘔。杳不納谷。皆熱邪上阻淸道之象。玆則少腹隱痛。熱邪得肅肺以下行。惟陰虧者。气必資津液以濡布。津液不復。則气無所實以下行。加酒炒知母三錢。南花粉三錢。淡蓯蓉一錢半。整大白芍杵先八錢。橘核杵次入一錢。淡海先煎一兩。蓯蓉爲花粉海反佐。橘核爲知母白芍反佐。﹞周子朝患惡寒頭痛發熱。酷似傷寒。而兼心下痛脹。脈右部沈滑。苔黃不渴。溲如蘇木汁。

先以蔥豉湯加梔連杏貝蔞橘爲方。服後微汗。而不惡寒反惡熱。𨿽湯飲略溫。卽气逆欲死。

客邪解矣。淸其痰熱可也。與知母花粉杏貝旋滑斛橘枇杷茅根蘆根地栗海蜇等藥。果吐膠痰甚多。惟動則欲喘。於肅上之中佐以滋下。爲善其後而瘥。﹝頭痛多屬肝陽。心下痛脹。爲肝陽侮胃。脈右沈滑。爲痰熱結伏气分。與苔黃不渴溲如蘇木汁同爲伏熱。故先以蔥豉合黃連之苦寒以升泄之。鮮蔥白二錢。淡豆豉三錢。黑梔皮三錢。姜炒川連二錢。苦杏泥二錢。

薄橘紅一錢。川貝母杵四錢。姜蔞皮三錢。不惡寒反惡熱三句。爲痰熱得淸解而愈宣達之象。酒炒知母三錢。南花粉三錢。苦杏泥二錢。賴橘紅一錢五分。川貝母杵五錢。旋復花絹包三錢。西滑石先煎四錢。鮮石斛杵先五錢。姜炒枇葉三錢。薑汁拌蘆根八錢。連皮荸薺打二兩。淡海一兩。動則欲喘。前方去橘紅滑石枇葉蘆根。佐生蛤殼杵先一兩。生赭石杵先八錢。血鱉甲杵先一兩。元參片八錢。明天冬切六錢。烏梅肉杵先一兩。﹞濮樹堂室懷妊五月。患春溫。口渴善嘔。壯熱無汗。孟英視之。見其煩躁譫語。苔黃不燥。

曰﹕痰熱阻气也。病不傳營。血藥禁用。按其胸次。果然堅痛。而大解仍行。法當開上。用小陷胸加石菖蒲枳實杏貝茹郁梔翹等藥。蘆菔湯煎服。惟心腹如烙。嘔止不納。攺投大劑甘寒加烏梅。頻啜漸康。秋間得子亦無恙。﹝薑汁炒川連一錢。半夏曲二錢。薑汁炒蔞仁三錢。

石菖蒲次入二錢。炒枳實一錢五分。苦杏泥二錢。川貝母杵四錢。姜竹茹次入三錢。黃郁金八分。黑梔皮三錢。連翹殼三錢。鮮蘆菔切一兩煮湯煎藥。心腹如烙。嘔止不納。此因陰虛之體。津液虧短。气不濡布下行之故。酒炒知母三錢。冬瓜皮四錢。地骨皮五錢。元參片一兩。大生地八錢。淡蓯蓉一錢半。濟銀花一兩。旋復花絹包三錢。烏梅肉杵先四錢。紫石英杵先三錢。連皮靑蔗劈二兩。煮湯代水煎藥。﹞胡振華以花甲之年。患溺後出血水甚痛。自云溲頗長激。似非火證。孟英察脈有滑數之象。

予元參生地犀角梔楝槐蕊側柏知母花粉石斛銀花甘艸梢綠豆等藥。旬日而痊。逾四載以他疾終。﹝此必气體偏陽。滑數有力之脈。方義取苦甘寒爲治。元參片一兩。大生地八錢。磨犀角衝二錢。黑梔皮一錢五分。川楝核杵先二錢。酒炒陳槐花一錢五分。酒炒側柏葉八分。酒炒知母三錢。濟銀花一兩五錢。生艸梢三錢。連皮綠豆四兩。煮湯代水煎藥。﹞管氏婦自去秋患赤痢。多醫罔效。延至暮春。孟英診脈弦數。苔黃渴飲。腹脹而墜。日熱夜甚。用白頭翁湯合金鈴子散加苓芍梔斛吞駐車丸。浹旬而愈。﹝此證熱邪大傷气分之陰。其人體气必實。酒炒白頭翁一錢五分。酒炒川連八分。川楝核杵先三錢。酒炒枯芩一錢五分。元胡索次入一錢五分。整大白芍杵先二兩。黑梔皮三錢。鮮釵斛杵先一兩。藥送駐車丸三錢。

方義取駐車丸內有漧薑。可以行使一派苦寒。﹞濮樹堂病。起卽四肢厥逆。脈伏惡寒。發熱頭痛左爲甚。惟口渴。因予蔥豉二劑。熱𨿽退。

脈仍伏。四肢冷過肘膝。大解頻行。人皆疑爲虛寒。孟英曰﹕此證儼似陰厥。然渴飲溲赤。

眞情已露。豈可泥於一起卽厥。而必定其爲寒乎。徑投涼解。熱果復發。而肢冷脈伏如故。

幸病者堅信。服藥不疑。至第七日大便瀉出紅水。溺則管痛。嘔惡煩躁。徹夜不瞑。人更危之。孟英曰﹕熱邪旣已下行。可望轉機。以白頭翁湯加銀花通艸芩芍茹滑知斛梔楝羚角之類投三日。紅水始止。四肢漸和。頗有昏瞀譫語。用王氏犀角地黃湯一劑。四肢熱而脈顯滑數。苔轉灰黃。大渴遺溺。病患自述如臥烘箱上。於昨方加入元參銀花竹葉生石膏知貝梔斛。

服一劑。夜間卽安寐。而苔轉黑燥。於昨方復加花粉。服一劑。熱退而頭面汗多。懶言倦寐。小溲欲解不通。孟英論曰﹕此證幸初起卽予診視。得盡力以爲死裏求生之舉。非比他人之病。皆因誤治致危。然不明言其險者。恐病家惶惑。而築室於道旁也。今生機已得。不過邪去眞陰未復。但當恪守予法。自然水到渠成。切勿二三其徳。以致爲山虧簣。賴有一二知音。竟從孟英議。服西洋參生地蓯蓉麥冬楝芍知斛藥。一劑溺行索粥。再服而黑苔退。三服而神淸音朗。舌潤津回。惟有韌痰不能吐。左偏頭微痛。於原方加二至桑菊貝母牡蠣。又復五劑。得解硬矢一次。各患始安。眠食漸適而瘳。﹝渴飲溲赤合肢厥。爲伏熱鐵券。蔥豉涼解方。鮮蔥白次入三錢。淡豆豉三錢。黑梔皮三錢。酒炒知母三錢。酒炒川連八分。苦杏泥一錢五分。賴橘紅八分。石菖蒲次入二錢。炒枳實一錢五分。連皮荸薺二兩打。淡海先煎一兩。念按﹕病家俗見萬不能除。卽孟英當日立方。定有不便放膽放手之處。僅能從輕淸宣解立方。若初治參用雪羹荸薺海名雪羹湯。以辛苦合涼潤並用。病患得周身透汗。伏熱卽從汗孔盡泄。徐靈胎所謂燥邪卽用滋淸以作汗。患溫頭痛。麥麵肝陽。屬性卽系陰虛。念每治溫病頭痛。除用苦辛輕劑淸解外。率用元參生地一兩。二者只用其一。以開水泡湯去渣。用湯煎藥。取孟英另案濁藥輕投。淸上實下。一舉兩全之義。陰虛輕重。準前法爲增減。屢用屢效。不敢自祕。此證若初治參用輕淸汗解。未必伏熱宣達。如本案所云之重。蓋感證無汗。

陽虛者補陽以作汗。陰虛者補陰以作汗。諭氏嘉言云三分外感。七分內傷。內傷爲重。孟英明哲。斷非見不及此。念論及此。見病家破格專任之難。惟念旣擬立前方。本案各方不便挨擬。讀者悉心揣摩。參理念注另案自悉。﹞陳足甫溲後見血。管痛異常。減餐气短。孟英以元參生地知母楝實銀花側柏葉梔子桑葉丹皮綠豆爲方。藕湯煎服二劑。病大減。乃去丹皮柏葉。加西洋參熟地。服之而瘥。﹝管痛異常二句。爲陰虛肝熱賊肺。故以元參生地知楝銀花柏葉丹皮育陰涼血。兼瀉血分之熱。以梔子桑葉綠豆皮淸气分之熱。減餐气短。肝熱賊肺。肺傷則气不接續。有似乎短。肺實並非肺虛。故用梔桑綠豆以治之。西洋參瀉熱下气。略兼補肺。並非單純補品。元參片一兩。大生地八錢。二味開水泡湯。去渣用湯煎藥。酒炒知母三錢。楝核杵先三錢。濟銀花八錢。酒炒側柏葉一錢。黑梔皮次入三錢。冬桑葉三錢。綠豆皮四錢。粉丹皮二錢。連皮藕二兩切煨湯煎藥。更方去丹皮柏葉。加西洋參三錢淸气。大熟地八錢育陰。開水同泡煎去渣。﹞王開榮偶患腹中絞痛。自服治痧諸藥。而大便瀉血如注。孟英診之。左頗和。右關尺弦大而滑。面色油紅。喘逆不寐。予葦莖湯合金鈴子散加銀花側柏葉梔斛芩連。二劑後面紅退。

血亦止。乃裁柏葉銀花。加雪羹枯荷桿。又二劑始發熱一夜。得大汗周身。而腹之痛脹爽然若失。卽能安寐進粥。攺投沙參知母花粉桑葉枇杷葉石斛白芍橘絡杏仁冬瓜子茅根荷桿。

三劑大解行而脈柔安谷。﹝痧分寒熱兩大門。寒痛痛止不移。熱痛痛必不靜。此陽動陰靜之定理。此證腹中絞痛。本系熱痛。自服治痧諸藥。必誤服治寒痧之藥。大便瀉血如注。肺與大腸相表裏。香燥大傷肺陰。脈弦大爲肝熱挾虛。滑爲肺有熱痰。面色油紅二句。皆肺陰大傷之明證。活水蘆根二兩。生冬瓜子八錢。生桃仁研三錢。濟銀花一兩五錢。酒炒側柏葉次入一錢五分。川楝核杵先四錢。酒炒元胡索次入一錢五分。黑梔皮三錢。鮮石斛杵先一兩。酒炒枯芩三錢。酒炒川連一錢。二劑面紅退血亦止。方義以淸肺陰爲君。瀉肝熱爲臣。佐以銀花石斛梔皮。使以桃仁胡索。嗣裁柏葉銀花。加雪羹枯荷桿連皮大荸薺二兩打。泡淡海二兩。枯荷桿三錢。大凡涉及气陰血陰溫病。必由陰分血分反還於气分。周身得汗乃解。沙參八錢。酒炒知母三錢。花粉四錢。桑葉三錢。枇葉刷包三錢。石斛杵先一兩。酒炒白芍一錢半。橘絡一錢。苦杏仁一錢半。生冬瓜子茅根荷桿各三錢。﹞陳叟久患痰嗽气逆。夏初因惡寒。自服理中湯。遂痰中帶血。气喘而厥。二便不通。冷汗腹脹。孟英察脈洪大。按腹如烙。予葦莖湯加梔楝旋貝花粉海蜇。外以田螺大蒜車前艸搗貼臍下。卽溺行而平。﹝痰嗽气逆。則肺气不能充周於肌表。故畏寒。並非陽虛惡寒誤服溫補。

現證如上。脈洪大爲陰虛。按腹如烙。爲熱蒸气分。活水蘆根二兩。生冬瓜子八錢。黑梔皮三錢。川楝核杵先四錢。旋復花絹包次入三錢。川貝母杵一兩。南花粉四錢。淡海先煎二兩。整田螺三个。生車前艸一握。生大蒜六瓣。田螺介以潛陽。咸以堅。車前艸淸涼導水。

大蒜辛溫反佐。同搗貼臍下。外以本靑布當臍橫紮。﹞髙某患兩膝筋絡酸痛。略不紅腫。臥則痛不可當徹夜危坐。孟英切脈虛細。苔色黃膩。咽燥溺赤。予知斛梔楝牛膝豆捲桑枝竹瀝爲方。送虎潛丸。旬日而瘳。﹝此證爲陰虛挾熱。以豆捲升知楝之苦寒於咽喉至髙之處。證𨿽陰虛。苔色黃膩。滋膩難投。竹瀝顧陰豁痰。兩擅其長。酒炒知母三錢。鮮石斛杵先八錢。黑梔皮三錢。川楝核杵先二錢。生牛膝五分。大豆捲次入三錢。酒炒桑枝次入三錢。姜竹瀝兩酒杯衝。藥送虎潛丸三錢。﹞楊某方作事。不知背後有人潛立。回顧失驚。遂不言不食。不寐不便。別無他苦。孟英按脈沈弦。以石菖蒲遠志琥珀膽星旋貝竹黃杏仁省頭艸羚羊角爲劑。化服蘇合香丸。二劑大解行而啜粥。夜得寐而能言。復予調气寧神蠲飲藥。數日霍然。﹝大凡因驚得病。非陰分不足。

卽素挾痰濁。脈弦爲肝熱挾虛。沈弦爲熱結爲裏。石菖蒲次入二錢。生遠志肉一錢五分。西毛珀研衝八分。旋復花絹包三錢。川貝母杵八錢。天竺黃三錢。陳膽星七分燉和服。苦杏仁二錢。省頭艸次入一錢五分。羚角先煎四錢。藥化服蘇合香丸五分。調气寧神蠲飲方。鮮枇葉刷包三錢。旋復花絹包三錢。膽汁炒棗仁一錢五分。酒炒川連八分。石艸蒲一錢。賴氏橘紅一錢。川貝母杵一兩。生冬瓜子四錢。﹞趙聽樵妹每汛至則腹脹嘔吐。腰脊酸痛。兩腿腫痛。筋掣脘痛。甚至痙厥。多藥不效。孟英以金鈴子散合左金加二陳竹茹枳實桂苓數劑而愈。續用蓯蓉菟絲淫羊杜仲桑葚木瓜續斷香附歸芍茴楝調之。汛至如期。略無痛苦。﹝腹脹嘔吐五句。病情系肝旺賊脾。惟肝陽侮胃。

病者陽气亦虛。故兼用二陳桂苓。川楝核多杵五錢先炭煨六句鐘。玄胡索七分。酒炒川連一錢。淡吳萸次入六分。半夏曲杵二錢。薄橘紅一錢。姜竹茹三錢。炒枳實一錢五分。肉桂心二分。云茯苓三錢。續方淡蓯蓉一錢半。菟絲餅四錢。淫羊藿二錢。綿杜仲二錢。幹桑葚杵一錢半。陳木瓜三錢。川續斷一錢半。小茴香五分。酒炒香附七分。箱歸身二錢。整大白芍杵先二兩。川楝核杵先四錢。﹞濮姓女素稟陰虛。時發夜熱。少餐不寐。仲夏患感發疹。汛不當期而至。孟英用犀羚知貝石膏生地梔翹花粉甘艸竹葉蘆根等藥。疹透神淸。惟鼻燥異常。吸气入喉。辣痛難忍。甚至肢冷。復於方中加玄參竹茹菊葉荷桿。各患始減。而心忡吐沫。徹夜不瞑。渴汗便黑。攺投西洋參生地麥冬小麥竹葉黃連眞珠百合貝母石斛牡蠣龜板蔗汁諸藥而愈。﹝陰虛肝旺。故多夜熱。肝熱傷肺胃之陰。故少餐不寐。發疹及汛不當期而至。爲肝陽熾逆兼襲營分。故方中用犀羚石膏息風鎭胃。鍼治汛不當期而至。餘皆淸气之品。鍼治發痧。犀角先煎四錢。羚角先煎四錢。酒沙知母四錢。川貝母杵八錢。生石膏先煎一兩六錢。酒炒梔皮三錢。酒炒翹殼三錢。

南花粉四錢。生粉艸三錢。鮮竹葉二錢。活水蘆根二兩。大生地八錢。開水泡去渣衝服。鼻燥異常四句。仍系肝陽賊肺。加玄參片一兩。開水泡衝去渣。姜竹茹次入三錢。菊葉二錢。

荷桿三錢。尾方洋參小麥百合花麥冬各三錢。竹葉二錢。酒炒黃連一錢。珠粉二分舌藥送。川貝杵五錢。石斛一兩先煎。大生地一兩。靑蔗二兩絞衝。牡蠣六兩。龜板三兩。同先煨六句鐘。﹞金亞伯外家產後惡露不行。渴瀉痰多。孟英以北沙參滑石生薏苡生扁豆蛤殼豆捲石斛竹茹枇杷葉琥珀茯苓等藥。數劑而愈。﹝惡露不行病在血。渴瀉痰多病在气。血病治气。瀉止痰淸。

則惡露自行。气爲血帥也。故方中止滑石琥珀兩味瀉瘀。餘皆气藥。豆捲尢用得精確。大凡淸肺下行藥中。不可無升發上行之品以反佐之。經所謂將欲降之。必先升之。北沙參四錢。西滑石先煎四錢。生苡仁八錢。生扁豆杵三錢。生蛤殼杵先五錢。大豆卷三錢。鮮石斛先八錢。姜竹茹三錢。鮮枇葉刷包三錢。西毛珀研衝八分。云苓一錢半。﹞顧女患感十餘日。耳聾不語。昏不識人。而客未入室。彼反先知醫以爲祟。凡犀角地黃牛黃淸心復脈等湯徧服無效。延診於孟英。脈至滑數。舌不能伸。苔色黃膩。遺溺便祕。目不交睫者已四晝夜。胸腹按之不柔。予白虎湯去米艸加石菖蒲玄參犀角鱉甲花粉杏仁竹葉竹黃竹瀝。投一劑卽譫語滔滔。孟英論曰﹕不語者欲其語。是轉機也。再投之大渴而喜極熱之飲。渠父母又疑涼藥非宜。孟英姑應之曰﹕再服一劑。更方可也。三投之痰果漸吐。四劑後舌伸便下。神識漸淸。乃去菖蒲石膏犀角鱉甲加生地石斛麥冬貝母數劑。熱盡退而痰味甚鹹。又去杏貝竹黃加西洋參牡蠣龜板蓯蓉。服之全愈。﹝原案敍脈證七語。皆肝風壅痰阻遏气機之象。

生石膏先煎一兩六錢酒炒知母四錢。石菖蒲次入二錢。玄參片一兩。開水泡去渣衝。犀角先煎四錢。血鱉甲一兩先炭煨六句鐘。南花粉四錢。苦杏仁次入二錢。鮮竹葉二錢。天竹黃三錢。姜竹瀝兩大酒杯衝。初更方去菖蒲石膏犀角鱉甲。加大生地八錢。鮮石斛先煎八錢。花麥冬四錢。川貝母杵一兩。再更方去杏貝竹黃。加西洋參三錢。牡蠣四兩杵。血龜板二兩杵。同先煨六句鐘。取湯代水煎藥。淡蓯蓉一錢半。﹞邵魚竹患感。楊某作瘧治不應。孟英診之。脈汗多。熱不甚壯。苔色濃膩。嘔惡煩躁。痰多腿酸。顯是濕溫。論曰﹕濕溫者濕蘊久而從時令之感以化熱也。不可從表治。更勿畏虛率補。予宣解一劑。各恙頗減。﹝此證前醫必誤作寒瘧從表治。此證辧濕溫。在熱不甚壯及脈。宣解方。石菖蒲次入一錢。苦杏泥次入二錢。姜梔皮一錢五分。生苡仁杵四錢。酒炒川黃柏七分。建蘭葉次入三錢。云苓片一錢五分。姜竹茹次入三錢。川貝母杵三錢。﹞康伯侯婦久傷謀慮。心火外浮。面赤齒疼。因食西瓜。遂脘悶不舒。喜得熱按。泄瀉不食。

自覺舌濃數寸。苔色灰膩。孟英予濃朴滑石蔥白薤白枇杷葉橘皮薄荷旋復省頭艸。一劑霍然。﹝此系醫食之藥。心火外浮二語。本陰虛火升之象。誤食西瓜過劑。遂致甘寒敗脾。制濃朴一錢。西滑石先煎三錢。鮮蔥白一錢半。鮮薤白打一錢半。姜枇葉刷包三錢。陳橘皮一錢五分。蘇荷尖八分。旋復花絹包先煎一錢半。省頭艸三錢。此方得力尢在濃朴蔥白。陰虛誤食甘寒傷脾。以辛涼分別升泄之。自然瀉止苔化。﹞葉杏江子患發熱泄瀉。醫治十七日不效。骨瘦如柴。音嘶气逆。孟英診之。脈數大渴。汗多苔黃。以竹葉石膏湯加減。十餘劑漸以向愈。大解反極堅燥。繼予滋養而康。﹝脈數爲陰虛挾熱。餘皆熱熾肺傷之象。鮮竹葉二錢。生石膏先煎一兩二錢。酒炒知母四錢。活水蘆根二兩。鮮枇葉刷包三錢。海浮石生蛤殼。各五錢。同杵先。旋復花絹包先煎三錢。淡海先煎一兩。﹞張某患發熱。醫知其非寒邪也。用淸解藥數劑。腿痛異常。身面漸黃。孟英診之。脈滑實。

腹脹口漧。予茵陳大黃湯兩劑。便行而各恙霍然。﹝辧腑實在脈實。若非脈實𨿽腹脹並非下證。此證脈系胃實。淸解則升浮之表熱已淸。熱邪下行結實於胃腑。髒病及腑。故燥矢結於手陽明大腸。熱邪上蒸而身面漸黃。胃主周身之機關。胃熱下注。故腿痛異常。肝主周身之筋。腿痛似肝病實胃病。故肝病治胃。酒炒西茵陳二錢。酒炒梔皮三錢。西洋參三錢。生粉艸三錢。生冬瓜子四錢。炒枳殼二錢。整大白芍杵先八錢。酒炒大黃先煎四錢。﹞魏女患腳腫嘔吐。寒熱便祕。孟英予龍膽瀉肝湯而立效。繼有孫氏婦患此。亦以是藥獲痊。

﹝辧實證在嘔吐便祕。薑汁炒膽艸三錢。薑汁炒枯芩一錢。姜梔皮三錢。生澤瀉三錢。細木通一錢。車前子研先三錢。春柴胡次入三錢。﹞馮媼患左目胞起瘰。繼而痛及眉稜額角顚頂。腦後筋掣難忍。醫投風劑。其勢孔亟。孟英診脈弦勁。舌絳不饑。予固本合二至桑菊犀羚玄參牡蠣鱉甲白芍知母石斛丹皮細茶等出入互用。匝月始愈。﹝病情本系肝陽勃升。風劑助紂爲虐。脈弦勁二語。皆心肝陽邪逆升。气機不降之象。息風方能降气。霜桑葉四錢。杭白菊二錢。犀角先煎四錢。羚角先煎四錢。玄參片八錢。女貞子杵五錢。旱蓮艸四錢。牡蠣杵四兩。血鱉甲二兩。整大白芍一兩。鮮石斛杵一兩。四味同煨六句鐘。取湯代水煎藥。酒炒知母四錢。數帖去犀羚桑菊。加大生地一兩。大熟地八錢。丹皮二錢。再更方去白芍。加明天冬切六錢。花麥冬四錢。終更方去丹皮。

加陳細茶三錢。﹞濮嫗於酷熱之秋。渾身生癤如疔。痛楚難堪。小溲或祕或頻。大便登圊非努掙不下。臥則不能收攝。人皆謂其虛也。孟英診。脈滑數。舌紫苔黃而渴。予白虎加花粉竹葉梔子白薇紫菀石斛黃柏。十餘劑而痊。﹝脈滑數苔黃而渴。爲肺胃熱實。舌紫爲兼挾瘀血。白薇行瘀。知母瀉肺熱。黃柏瀉肝熱。生石膏先煎八錢。酒炒知母三錢。南花粉四錢。鮮竹葉二錢。酒炒梔皮三錢。酒炒白薇三錢。紫菀茸一錢五分。鮮石斛杵先一兩。酒炒川黃柏一錢五分。脈數爲陰虛挾熱。花粉石斛顧陰。﹞姚女初秋患寒熱而汛適至。醫用正气散兩劑。遂壯熱狂煩。目赤譫語。甚至欲刎欲縊。勢不可制。孟英按脈洪滑且數。苔色漧黃尖絳。脘悶腹脹拒按。畏明口渴。气逆痰多。予桃仁承气湯加犀角石膏知母花粉竹瀝甘菊。人謂熱𨿽熾而汛尙行。何必大破其血而又加以極寒之藥哉。孟英曰。叟勿過慮。恐一二劑尙不足以濟事。果服兩大劑始得大便。而神淸苔化。目赤亦退。攺用甘寒以淸之。繼而因爲更衣。卽脈滑苔黃而腹脹。更予小承气湯二劑。便行而各恙遄已。數日後又如故。仍投小承气湯二劑。凡前後六投下劑。才得波浪不興。漸以淸養而瘳。﹝此證體必陽實。誤服溫補。故現證用藥如是。腹脹拒按爲腑實。此方主瀉痰熱以息風陽。玄明粉一錢。生廂黃四錢。生粉艸三錢。犀角先煎四錢。生石膏先煎一兩六錢。酒炒知母四錢。薑汁炒花粉四錢。姜竹瀝兩大酒杯衝。薑汁按竹瀝二成。甘菊瓣二錢。生桃仁研三錢。甘寒淸胃方。酒炒知母三錢。南花粉五錢。鮮枇葉刷包三錢。鮮石斛先煎一兩。活水蘆根二兩。苦杏仁二錢。姜竹瀝一酒杯衝。連皮荸薺二兩打入煎。更衣感寒脈滑苔黃腹脹方。生廂黃三錢。制濃朴八分。炒枳實一錢五分。酒炒知母三錢。生冬瓜子八錢。晚蠶砂三錢。省頭艸一錢五分。﹞董曉書婦素患脘痛。甚至運厥。今秋病腰疼腿木。胸悶气逆不能臥。胡某進溫補藥而喘汗欲脫。杳不思谷。孟英切脈。虛細中兼有弦滑。舌絳而渴乃陰虛挾痰耳。予沙參蓯蓉木瓜石斛蛤殼蒺藜石英茯苓紫菀杏仁楝實首烏牛膝諸藥。旬日而安。繼加熟地黃。服之全愈。﹝此證平素脘痛運厥。爲肝陽侮胃。秋證仍屬肝陽。但較平素爲重。溫補反助肝陽。故現證如是。脈虛細爲陰虛中挾陽虛。脈兼弦滑。爲正虛。中兼挾肝經痰熱。北沙參八錢。淡蓯蓉一錢半。

陳木瓜一錢半。鮮釵斛先煎一兩。生蛤殼一兩。紫石英三錢。同杵先。云茯苓三錢。紫菀茸一錢五分。苦杏仁二錢。川楝核杵先五錢。制首烏一錢半。生牛膝七分。繼加大熟地八錢。

﹞王葦塘患滯下。醫投枳朴檳查之藥。數服後肢冷自汗。杳不進谷。脘悶腹脹。小溲牽疼。孟英視脈細澀。舌絳無津。是髙年陰虧。伏暑傷液。況平昔茹素。胃汁不充。加以燥烈之藥。

津何以堪。因予沙參銀花蓯蓉白芍石斛木瓜甘艸楝實扁豆花鮮稻頭數劑。痛悶漸去。汗止肢溫。乃加生地阿膠麥冬柿餅葡萄干等以滋之。居然痢止餐加。惟舌色至匝月始津潤復常。﹝脈細澀是陰虛中兼挾陽虛。楝實苦寒瀉暑。北沙參八錢。濟銀花一兩。淡蓯蓉一錢半。整大白芍杵八錢。川楝核杵五錢。鮮石斛一兩。三味同先煎。陳木瓜一錢半。生粉艸三錢。扁豆花三錢次入。鮮稻頭絹包三錢。嗣加大生地八錢。花麥冬三錢。柿餅肉去霜四錢。葡萄幹三錢。四味同先煎。阿膠二錢燉和服。﹞沈綬齋母患滯下色白。醫予溫運。病勢日劇。腹脹昏瞀。湯飲不下。孟英診爲伏暑。用芩連滑朴等藥。沈疑髙年。且素患脘痛。豈可輒用苦寒。孟英再四剖陳。始服半劑。病果大減。

不數劑卽愈。﹝薑汁炒枯芩三錢。薑汁炒川連一錢。姜制濃朴一錢。滑石先煎四錢。薑汁炒枇葉刷包三錢。姜竹茹三錢。晚蠶砂四錢。石菖蒲次入一錢。﹞一叟患滯下。色白不粘。不饑不渴。腹微痛而不脹。孟英切脈遲微。進大劑眞武湯加參而愈。

﹝辧陽虛在脈遲微。土炒漧薑五錢。土炒熟附片五錢。炒白術三錢。炒云苓三錢。炒潞黨三錢。陳木瓜三錢。鮮薤白三錢次入。炒故紙五錢研先。﹞程秋霞子患腦漏。醫予辛夷蒼耳之藥。漸有寒熱。攺用柴葛羌防數劑。遂致寒熱日發數次。

神昏自汗。熱甚可危。孟英用竹葉石膏湯一劑。寒熱退而神淸進粥。繼以甘涼淸肅。復投滋潤塡陰。旬日而健。﹝此系醫藥之方。鮮竹葉次入二錢。生石膏先煎一兩六錢。酒炒知母四錢。石菖蒲次入一錢。制半夏杵一錢五分。黑梔皮三錢。幹蓮蓬三錢。甘涼淸肅方。南花粉四錢。北沙參八錢。花麥冬三錢。鮮蘆根一兩。姜竹茹三錢。鮮枇葉刷包三錢。酒炒枯芩一錢五分。苦杏仁次入一錢。連皮北梨切入煎五錢。滋潤塡陰方。大生地八錢。明天冬切六錢。

女貞子杵五錢。鮮石斛先煎八錢。烏梅肉先煎三錢。川楝核杵先三錢。淡蓯蓉一錢半。淸阿膠燉和服二錢。柿餅肉去霜先煎五錢。﹞朱浚宣母患滯下。醫聞色白而予升提溫補。旬日後肢冷自汗。液脫肛墜。羣醫束手。慮其虛脫。延診於孟英。曰﹕藥誤耳。予大劑行气蠲痰淸熱之藥。果漸吐痰而痢愈。又其弟同時患此。五色並見。神昏肢搐。大渴莖腫。腹痛後熱。危險異常。孟英察脈細數。予白頭翁湯加犀角生地銀花石斛楝實延胡芩連滑石丹皮木通甘艸梢等藥。三劑後熱退神淸。溺行搐止。乃去犀角艸梢丹皮滑石木通。加砂仁拌炒熟地山楂炭。服之漸安。半月而愈。﹝前證升提溫補助熱釀痰。行气蠲痰淸熱方。薑汁炒枯芩三錢。姜炒川連八分。賴橘紅一錢。生白芥子二錢。黑梔皮三錢。柴菀茸一錢五分。姜竹茹三錢。姜竹瀝兩酒杯衝。南花粉四錢。鮮石斛先煎一兩。兩證陰虛同。但彼病在气。此病在血。此爲病同經異。酒炒白頭翁一錢五分。犀角先煎四錢。大生地八錢。濟銀花一兩五錢。鮮石斛先煎一兩。楝核杵先三錢。延胡索次入八分。酒炒枯芩一錢。酒炒川連八分。西滑石先煎四錢。粉丹皮二錢。細木通一錢。生粉艸梢三錢。三帖後去犀角艸梢丹皮滑石木通。加砂仁末二分拌炒熟地八錢去砂仁。焦楂肉杵次入一錢。﹞姚小蘅患瘧。寒微熱甚。日作二次。汪某予柴胡藥二劑。勢遂劇。舌絳大渴。小溲全無。孟英曰。津欲涸矣。予西洋參生地知母花粉。石斛麥冬梔子百合竹葉投之。五劑而瘧止。其室同時患此。嘔吐脇痛。畏寒不渴。苔色微白。孟英予小柴胡湯三飲而瘳。﹝姚證辧熱熾津虧。在舌絳大渴。小溲全無。西洋參三錢。大生地一兩。酒炒知母四錢。南花粉五錢。鮮石斛先煎一兩。花麥冬五錢。黑梔皮三錢。百合花三錢。鮮竹葉二錢。姚外家辧陽虛。在畏寒不渴。苔色微白。此爲病同證異。春柴胡次入三錢。制半夏八錢。生薑攺炒漧薑五錢。鮮蔥白三錢。鮮薤白三錢。炒豆豉三錢。薑汁炒枯芩一錢五分。炒焦陳皮一錢五分。﹞孫渭川年逾七旬。脈象六陰。按之如無。偶患音嘶痰嗽。舌絳無津。孟英用甘涼淸潤法。

音開而嗽不已。仍予前藥。轉爲滯下。色醬溺赤。臍旁堅硬。按之眞心。舌猶枯絳。湯飲不饑。人皆危之。孟英曰﹕髒熱由腑而出。痢不足慮。第髙年陰液難充。不能捨涼潤爲方。苟犯溫燥。其敗可必。幸渠家平素恪信。竟服犀角地黃知母銀花蓯蓉花粉麥冬白芍石斛楝實等藥十餘劑。痢止而臍旁柔軟。因去犀角加西洋參。又服兩旬。始解燥矢而溲徹胃蘇。又服半月。復得暢解。舌亦潤澤而愈。﹝此證書不憑脈。證多從証之治法。犀角先煎四錢。大生地八錢。酒炒知母四錢。濟銀花一兩五錢。淡蓯蓉一錢半。南花粉五錢。花麥冬四錢。整大白芍杵先八錢。鮮石斛先煎一兩。川楝核杵先三錢。更方去犀角。加西洋參三錢。﹞王耕藍室。素患脘痛。近發寒熱。醫予溫補。漸至胸痞嘔呃。譫語神昏。舌絳面赤。足冷自汗。瘧仍不休孟英用玄參犀角石膏石菖蒲連翹杏仁貝母旋復竹茹枇杷葉竹黃柿蒂竹瀝郁金諸藥。化服萬氏牛黃淸心丸。數服而愈。﹝素患脘痛。爲肝陽侮胃。溫補爍津助熱。气機全不下降。玄參片開水泡湯去渣煎藥一兩。犀角先煎四錢。生石膏先煎一兩二錢。石菖蒲次入二錢。連翹殼三錢。苦杏仁次入一錢五分。川貝母杵八錢。旋復花絹包三錢。姜竹茹三錢。姜枇葉刷包三錢。天竹黃三錢。姜竹瀝兩酒杯衝薑汁按竹瀝二成。廣郁金八分。藥化服萬氏牛黃淸心丸六分。﹞潘祥衍患瘧。孟英視曰﹕苔膩脈伏暑所化。不與正瘧同科。風寒藥一味不可犯。姜棗湯一滴不可啜。予知芩橘半滑朴杏斛花粉省頭艸一劑而病若失。﹝以知芩滑斛花粉鍼治伏暑。以橘半朴杏省頭艸鍼治脈。姜炒知母三錢。姜炒枯芩一錢半。西滑石先煎五錢。鮮石斛先煎一兩。南花粉四錢。苦杏泥二錢。半夏曲一錢五分。蛀陳皮一錢。制濃朴八分。省頭艸一錢五分。五味同次入。﹞張與之母久患痰嗽礙臥。素不投補藥。孟英偶持其脈曰﹕非補不可。予大劑熟地藥。一飲而睡。孟英因論曰﹕脈細痰鹹。陰虛水泛。非此不爲功。從前服之增病者。想必雜以參術之助气。昔人云勿執一藥以論方故處方者貴於用藥之恰當病情。而取捨得宜也。﹝大熟地八錢。

明天冬切六錢。淡蓯蓉一錢半。制首烏一錢半。血龜板杵先二兩。鮮釵斛先煎一兩。地骨皮五錢。

川貝母杵四錢。肥玉竹三錢。鹽水炒陳皮一錢半。旋復花絹包三錢。靈磁石一兩。烏梅肉一錢半。同先煨六句鐘。﹞陳足甫室懷妊九月而患瘧。目不能瞑。口渴自汗。便溏气短。醫進育陰淸解法數劑不應。攺用小柴胡一劑。而咽疼舌黑。心頭絞痛。孟英過診。曰﹕右脈洪滑。𨿽舌黑而胎固無恙也。

病由伏暑。育陰嫌其滋膩。小柴胡乃正瘧之主方。古人謂爲和劑。須知是傷寒之和劑。在溫暑等證。不特手足異經。而人參半夏姜棗。皆不可輕用之藥。𨿽有黃芩之苦寒。而仲聖於傷寒之治。猶有渴者去半夏加栝蔞根之文。古人立方之嚴密。何後人不加體察耶。投以竹葉石膏湯。四劑瘧止便祕。口渴不休。予甘涼濡潤法數劑。忽腹鳴泄瀉。或疑寒涼所致。孟英曰﹕吾當以涼藥解之。人莫識其意。問難終朝。語多不備錄。果以白頭翁湯兩啜而愈。迨季娩秋後發熱不蒸乳。惡露淡且少。家人欲用生化湯。孟英急止之曰﹕血去陰更傷。豈可妄疑瘀停而攻之。予西洋參生地茯苓石斛女貞旱蓮甘艸爲大劑。數日而安。繼因觸怒。少腹聚气如瘕。酸痛夜甚。人又疑爲涼藥凝瘀所致。孟英力爲辧折。予橘核橘葉橘絡楝實蓯蓉木香梔炭烏藥絲瓜絡海藕石斛兩頭尖等藥。外以蔥頭搗爛貼之。兩劑後腹中雷鳴。周身汗出而痛止。

人見其汗。慮爲虛脫。孟英視之曰﹕此气行而病解矣。但脈形細數。陰津大傷。苔黃苦渴。

亟宜潤補。柰樞機窒滯。滋膩難投。且以濡養八脈爲法。服之各恙皆蠲。眠食漸適。﹝論證盡於原案。竹葉石膏湯加減﹐鮮竹葉二錢。生石膏先煎八錢。酒炒知母四錢。酒炒川連一錢。細木通一錢。蘇荷尖次入八分。姜枇葉刷包三錢。姜竹瀝兩酒杯衝。活水蘆根二兩。甘涼濡潤方酒炒知母三錢。酒炒枯芩一錢。鮮枇葉刷包三錢。枯荷桿三錢。姜竹瀝兩酒杯衝。南花粉四錢。連皮荸薺打二兩。腹鳴泄瀉。系熱邪由腑而出。白頭翁湯方加減。酒炒白頭翁一錢五分。酒炒川黃柏二錢。川楝核杵先三錢。生白蒺三錢。玄胡索一錢半。酒炒桑枝三錢。

石斛先煎一兩。濟銀花八錢。靑果杵先一个。娩後方。西洋參三錢。大生地八錢。云苓三錢。鮮石斛八錢。女貞五錢。旱蓮四錢。生艸三錢。少腹气痛方。橘核一錢。橘葉七片。橘絡七分。楝核絲瓜絡鼠矢黑梔皮各三錢。木香五分。烏藥八分。淡海藕各二兩。石斛一兩先煎。淡蓯蓉一錢半。外以蔥頭三錢。搗爛紮帖少腹。﹞胡季權子甫六歲。目患內障。繼則夜熱痰嗽。小溲過多。醫作童損治。服滋補數月。病日以甚。孟英持脈右大。口渴苔黃。曰伏熱在肺。法當淸解。及詳詰其因。始言病起後。蓋餘熱未淨。而投補太早。予滑石知母花粉桑葉茅根枇杷葉蘆根冬瓜子杏仁。服二劑徧身發出斑塊。又二劑斑退苔化。乃去滑石加沙參餌之。其熱頭面先退。次退四肢。以及胸背。又數日甫退於腹。人皆詫其熱退之異。孟英謂熱伏旣久。復爲半年之補藥膩滯於其間。焉能一旦盡滌。其勢必漸淸而漸去也。熱退旣淨。溺亦有節。痰嗽遞蠲。餐加肌潤。而內障亦漸除矣。﹝辧證在脈右大口渴苔黃。西滑石先煎二錢。薑汁炒知母二錢。薑汁炒花粉二錢。冬桑葉一錢五分。薑汁拌茅根二錢。薑汁炒枇葉刷包一片。姜蘆根四錢。生冬瓜子二錢。苦杏泥次入一錢五分。﹞顧奏云季秋患感。醫作虛治。補及旬日。舌捲痙厥。腰以下不能略動危在須臾。

孟英設死裏求生之策。察脈虛促欲絕。先灌紫雪一錢。隨漑犀角地黃湯二大劑。服下厥𨿽止而舌滿黑。目赤如鳩。仍用前湯。三日間計服犀角兩許。黑苔漸退。神識乃淸。而呃忒頻作。人猶疑其虛也。孟英曰﹕營熱𨿽解。气道未肅耳。以犀角玄參石斛連翹銀花竹茹知母花粉貝母竹葉爲方服之。次日卽下黑韌矢甚多而呃忒止。又三劑連解膠黑矢四次。舌色始潤。略進米飲。腿能稍動。然臀已磨穿矣。予甘涼育陰藥。續解黑矢又五次。便溺之色始正。投以滋養。日漸向安。其弟翰云患左胯間腫硬而疼。暮熱溺赤。舌絳而渴。孟英按脈細數。徑用西洋參生地麥冬楝實知母花粉銀花連翹甘艸黃柏等藥。服旬餘而愈。﹝犀角先煎四錢。大生地一兩。濟銀花一兩五錢。紫丹參三錢。生白蒺次入三錢。陳木瓜三錢。地骨皮五錢。粉丹皮二錢。牡蠣杵六兩。血龜板杵二兩。鮮石斛杵一兩。川楝核杵四錢。四味同先炭煨六句鐘。取湯代水煎藥。淸气治呃方。犀角先煎四錢。玄參片八錢。開水泡衝去渣。鮮石斛先煎一兩。連翹殼三錢。濟銀花一兩五錢。姜竹茹三錢。酒炒知母三錢。花粉三錢。川貝母杵四錢。鮮竹葉二錢。風陽之呃。非重用犀知銀花不止。顧翰云病情陰虛血熱。西洋參三錢。大生地八錢。花麥冬四錢。川楝核杵先一錢五分。酒炒知母二錢。酒炒川黃柏一錢。花粉四錢。濟銀花八錢。連翹殼三錢。生粉艸三錢。熱𨿽在血。必使達於气分而解。故方中參用淸气品。﹞康康侯子患心忡自汗。气短面赤。霎時溲溺數十次。澄澈如水。醫僉謂虛。補之日劇。就孟英診之。左寸關數。右弦滑。心下似阻。因作痰火阻气心熱移肺治。用蛤殼黃連枳實楝實旋復花粉橘紅杏仁百合絲瓜絡冬瓜子海荸薺竹茹竹瀝梨汁等出入爲方。服之良愈。﹝首方用姜炒川連八分。絲瓜絡三錢。姜竹茹三錢。炒枳實一錢五分。川楝核杵先二錢。苦杏仁一錢五分。生蛤殼杵先五錢。南花粉四錢。生冬瓜子四錢。旋復花絹包一錢五分。初更方去川連竹茹。加姜竹瀝兩酒杯衝。百合花三錢。三帖再更方。去絲瓜絡冬瓜子。加連皮北梨一兩打汁衝。再更方去瓜子枳實蛤殼旋復。加整荸薺二兩。淡海二兩。陳橘皮一錢半。﹞許自堂孫患感。延至秋杪。證交二十八日。諸醫束手。孟英診之。左部數。右手儼若魚翔。

痰嗽气促。自汗螈。苔色灰濃。渴無一息一停。垂危若是。孟英曰﹕據脈莫能下手。吾且竭力勉圖。於是先以竹葉石膏湯加減至五劑。气平嗽減。汗亦漸收。苔色轉黑。舌尖露絳。

攺投玄參生地犀角石膏知母花粉竹葉銀花等藥。又五劑螈漸減。舌絳漸退。病者聞鼓樂喧闐。卽譫妄不安。神昏如醉。夜速孟英視之。予紫雪錢余。神卽淸爽。仍用前方。重加竹瀝。服八劑始解黑如膠漆之大便。而黑苔漸退。右脈之至數始淸。惟煩渴不減。令其恣啖北梨。舌才不燥。痰出亦多。又六劑舌色乃淡。溲出管痛。熱邪得從下行矣。凡十二日之間。共服大劑寒涼已二十四劑。計用犀角三兩有奇。而險浪始平。續以前法緩制。服六劑又解膠矢五次。手足始知爲己有。又五劑筋絡之振惕始定。略能側臥。囈語乃息。漸進稀糜。繼灌甘潤充其胃汁。七八劑後渴止知饑。脈皆和緩。又浹旬谷食乃復。又旬餘便溺之色始正。前後共下黑矢四十餘次。苔色亦淨。授滋塡善後而康。﹝右手儼若魚翔。據脈莫可下手。惟痰嗽苔濃。渴無一息一停。邪旺則正亦旺。此證書不憑脈之治。鮮竹葉二錢。生石膏先煎一兩六錢。酒炒知母四錢。制半夏三錢。姜竹茹三錢。建蘭葉三錢。姜枇葉刷包三錢。生冬瓜子八錢。活水蘆根二兩。南花粉五錢。旋復花絹包三錢。生蛤殼海浮石各五錢。石斛一兩。三味同先煎。更方玄參一兩。大生地八錢。泡煎去渣。鎊犀角先煎四錢。生石膏先煎一兩。酒炒知母四錢。花粉四錢。鮮竹葉二錢。銀花一兩五錢。﹞段春木秋杪患發熱。而腰腿痛如刀割。孟英視之。略不紅腫。脈至細數。苔色黑燥。溺赤便黑。予西洋參麥冬生地犀角銀花楝實石斛知母甘艸竹瀝蔗汁爲大劑投之。熱漸退。痛漸已。

惟舌絳無津。仍予甘涼濡潤爲方。數日後忽舌絳倍加。燥及咽膈。水飲不能下咽。孟英曰﹕眞陰涸竭。藥難奏績矣。嗣詢悉病患自誤於女勞復。孟英因論曰﹕燒散鼠矢湯。皆從足少陰以逐邪。不過熱邪襲入此經。所謂陰陽易是也。今少腹無絞痛之苦。原非他人之病易於我。眞是女勞之復。以致眞陰枯涸。更將何藥以驟復其眞陰哉。然從此而女勞復與陰陽易。一虛一實有定論。不致混同而談治矣。﹝脈至細數三句。爲陰虛風動。肝陽逆衝肺胃。肺胃不能蔭庇腰腎。西洋參三錢。花麥冬四錢。大生地泡衝去渣一兩。犀角先煎四錢。楝核杵先三錢。

石斛先煎一兩。酒炒知母四錢。生粉艸三錢。竹瀝三兩。蔗汁一兩和服。﹞顧升庵子久患多疑善恐。不出房者數年矣。食則不肯與人共案。臥則須人防護。寡言善笑。

時或遺精。多醫廣藥。略無寸效。孟英切脈甚滑數。予玄參丹參竹黃竹茹丹皮黃連花粉梔子海荸薺爲劑。送服當歸龍薈丸。四劑卽能出署觀劇。﹝多疑善恐六句。皆肝有痰熱現證。

龍薈丸瀉肝痰熱。遺精之因起於肝熱。遺精之禍流爲腎虧。玄參雪羹鍼治遺精。玄參片泡煎去渣八錢。紫丹參三錢。天竹黃三錢。姜竹茹三錢。粉丹皮二錢。酒炒川連二錢。黑梔皮一錢五分。淡海二兩。整荸薺一兩。藥送當歸龍薈丸三錢。﹞陳某偶患溏泄。某某投以溫補健脾之藥。數日後瀉𨿽減。而發熱昏痙。咽喉黑腐。肝腎之陰兩竭。孟英診曰﹕遲矣。病起泄瀉。何必爲寒。正是伏邪自尋出路。而溫補以固畱之。自然內陷厥陰。不可救藥。果卽殞焉。繼有髙小坨弟因食蟹患瀉。黃某用大劑溫補藥。瀉𨿽止而頸筋酸痛。舌絳嘔渴。口气甚臭。孟英持脈沈數。曰﹕食蟹而後瀉。會逢其適耳。脈證如斯。

理應淸潤。病患自畏涼藥。復誤吳某溫補。服及旬日。昏痙舌黑而斃。﹝髙某頸筋酸痛三句。熱邪大傷肝胃气分之陰。淸潤方。酒炒知母四錢。濟銀花一兩五錢。石斛先煎一兩。幹桑葚杵先一錢半。酒炒川連一錢。苦杏泥一錢五分。活水蘆根二兩。南花粉四錢。整荸薺一兩淡海二兩先煎。炒枳殼一錢五分。生薑自然汁箸挑六滴和服。﹞金某久患脘痛。按之漉漉有聲。便祕溲赤。口渴苔黃。杳不知饑。絕粒五日。諸藥下咽。傾吐無餘。孟英察脈沈弱而弦。用海荸薺各四兩煎湯飲之。徑不吐。痛亦大減。繼以此湯煎髙麗參黃連楝實延胡梔子枳石斛竹茹柿蒂等藥。送服當歸龍薈丸。旬日而安。續予春澤湯調補收績。蓋其人善飲而嗜瓜果以成疾也。﹝脘痛爲肝陽侮胃。便祕溲赤三句。皆肝陽賊肺現證。脈沈爲痰熱遏伏。弦爲肝熱。弱爲脾陽傷敗。雪羹先治其傾吐無餘。使气降受藥。麗參鍼治脈弱。延胡亦因脈弱防苦寒過劑。髙麗參切一錢半。酒炒川連一錢。楝核杵先三錢。

酒炒延胡索次入一錢五分。黑梔皮一錢五分。枳子杵先四錢。石斛先煎一兩。姜竹茹三錢。幹柿蒂十个。藥送龍薈丸三錢。春澤湯五苓加參。孟英必加瀉肝潤胃之品。﹞喬有南年三十九歲。患牝瘧二旬。醫治罔效。孟英往診脈微無神。倦臥奄奄。便祕半月。溺赤不饑。痰多口甘。稍呷米飲。必揉胸捶背而始下。苔色黑膩。而有蒙茸之。象乃曰﹕此精气神三者交虛之證。不可與時行伏暑晚發同年而語也。幸前手之藥。法主運中。尙無大害。

予參術桂附沈香拌炒熟地鹿角石英蓯杞歸茯杜仲棗仁菟絲山萸橘皮霞天曲胡桃肉等出入爲大劑。投十餘劑寒後始有熱。而苔色乃退。口不作渴。甘痰亦日少。粥食漸加。卽裁桂附白術加石斛。又服七劑。解黑燥大便甚多。凡不更衣者四旬二日。寒熱亦斷。安谷溲澄而竟愈。﹝中略。﹞孟英曰﹕溫補亦治病之一法。何可廢也。第用較少耳。﹝治熱以寒。定法也。惟熱邪陷入之淺深。仍視其人本體陽气衰旺。陰陽兩虛。熱邪愈易陷入深處。治法參陽藥運其邪外出。如此病約二十劑始解黑燥大便。其明證也。牝瘧。熱病也。脈微無神。倦臥奄奄爲陽虛證。溺赤不饑。痰多口甘。熱證也。稍呷米飲。必揉胸捶背而始下。則又爲脾腎陽虛。苔色黑膩似熱。蒙茸則爲寒。標病爲熱。本病爲陽虛。此熱邪深陷於陽虛之本體。致現此證。潞黨參三錢。炒白術一錢五分。濃附片杵五錢。肉桂心二錢。毛鹿角杵先三錢。紫石英杵三錢。二味同先煨六句鐘。蛀陳皮次入一錢五分。云茯苓三錢。炒棗仁杵三錢。甘枸杞二錢。更方加霞天曲三錢。再更方去參苓。加山萸肉三錢。淡蓯蓉三錢。炒菟絲餅二錢。再更方去霞天曲。加棉杜仲三錢。再更方去杞子。加箱歸身二錢。再更方去當歸菟絲。加沈香炒熟地四錢。連皮胡桃肉五錢。嗣裁桂附術。加石斛先煎五錢。﹞陳媼患牝瘧月餘。腹脹便祕。噯多不饑。口淡脈滑。孟英主連朴橘貝杏茹旋菀杷蒺爲方。數劑卽瘳。﹝脈滑爲痰熱。口淡爲胃陽不旺。姜炒川連二錢。制濃朴一錢。陳橘皮一錢半。川貝母杵四錢。姜竹茹三錢。旋復花包先三錢。紫菀茸一錢半。姜枇葉刷包三錢。。生白蒺三錢。﹞王季傑外家因夜間未寐。侵晨飲酒解寒。適見人爭誶。卽覺心跳。欲吐不出。气卽逆奔如喘。

且肢麻手握。語言難出。孟英視之。脈象弦駛。曰﹕夜坐陽升。飲醇則肝陽益浮。見人爭誶。是驚則气更上逆。不可刺也。灌以蘇合香丸一顆。下咽卽瘥。﹝是案必脫漏一段。飲醇肝陽益浮。其人平素陰虛肝旺可知。豈可專治以蘇合丸之辛香。仿孟英另案用六一散一兩。淡鹽開水攪之。澄去滓。研調蘇合香丸一錢。﹞黃履吉截瘧後患浮腫。趙某聞其體素虛。切其脈弦細。遂用溫補。馴致呃忒不休。气沖礙臥。飲食不進。勢瀕於危。孟英曰﹕脈𨿽弦細而有力。子必誤服溫補矣。肯服吾藥。猶可無恐。

因予栝蔞薤白合小陷胸橘皮竹茹湯加柿蒂旋復蘇子香附赭石紫菀杷葉爲方。四劑而瘳。﹝栝蔞仁研三錢。鮮薤白打一錢半。姜炒川連二錢。制半夏一錢。賴橘紅次入八分。姜竹茹三錢。生粉艸一錢。姜枇葉刷包三錢。幹柿蒂十个。生蘇子研次入二錢。生香附次入七分。紫菀茸一錢半。生赭石杵先五錢。炭煨六句鐘。旋復花包先三錢。﹞吳馥齋室春間娩子不育。汛事亦未一行。偶患嘔吐發熱。眩暈心。大解溏泄。口渴溲痛。

疑娠疑損。孟英診曰﹕產及一載。而經不至。腹不脹。脈弦緩。非娠非損。乃血虛痰滯而感冬溫也。以羚羊淡豉竹茹白薇梔子杷葉知母蔥白花粉投之。三劑熱退吐止。去蔥豉羚羊。加生地甘艸橘皮調之而愈。﹝嘔吐發熱四句。皆肝風煽升。痰熱阻遏气機之象。脈弦爲肝熱。

脈緩爲肝熱壅痰阻气。羚角先煎四錢。炒豆豉次入三錢。姜竹茹三錢。香白薇一錢。黑梔皮三錢。姜枇葉刷包三錢。酒炒知母四錢。薑汁炒花粉三錢。連須蔥白打次入一錢半。嗣去蔥豉羚羊。加大生地泡煎去渣八錢。生粉艸三錢。陳橘皮一錢半。﹞盛犀林僕患血痢。自秋䢐冬罔效。孟英察脈細弱而口漧。腰膝酸疼。予鹿角霜蓯蓉枸杞杜仲菟絲續斷血餘石脂木瓜砂仁末炒熟地黃。十餘劑而痊。﹝脈證爲陰虛中兼挾陽虛。血餘行瘀。

石脂澀腸。鹿角霜燉和服三錢。淡蓯蓉一錢半。甘枸杞三錢。菟絲餅四錢。綿杜仲二錢。川續斷二錢。血餘灰絹包一錢。陳木瓜一錢半。砂仁末炒熟地八錢。藥汁調服赤石脂末二錢。

﹞徐月巖室患周身麻木。四肢癱瘓。口苦而渴。痰冷如冰。气逆欲嘔。汛愆腹脹。頻飲極熱姜湯。似乎暢適。深秋延至季冬。服藥不愈。孟英診脈沈弦而數。曰﹕溺熱如火乎。間有發厥乎。病者唯唯。遂以雪羹旋赭梔楝茹斛知母花粉桑枝羚羊橄欖蛤殼爲方。送下當歸龍薈丸。

服之遞效。二十劑卽能起榻。乃去羚赭加西洋參生地蓯蓉藕投之。漸愈。﹝人知口苦而渴爲熱。不知痰冷如冰。尢爲熱邪深錮。肺气不行現證。溺熱如火。時或發厥。皆熱結肝經之證。荸薺一兩。淡海二兩。旋復絹包三錢。生赭石杵一兩六錢。同先煎。姜梔皮一錢半。楝核杵先二錢。酒炒知母四錢。南花粉四錢。酒炒桑枝三錢。羚角先煎四錢。靑果連核杵三个。生蛤殼杵五錢。同先煎。藥送龍薈丸三錢。﹞張肖江妹暮冬患感。朱某進溫散藥數服。病日劇。孟英視之。目瞪不語。面赤气逆。晝夜需人抱坐。四日不著枕矣。乃冬溫挾痰。誤提而气不肅降也。以旋赭杏貝花粉茅根冬瓜子紫菀薤白蔞仁蘇子石菖蒲竹瀝爲劑。蘆菔湯煎。三劑大便行而能臥矣。自言胸中迷悶。攺用小陷胸合三子養親加沙參知母旋貝竹茹枇杷葉數劑。熱退知饑而愈。嗣有王炳華子患感。葉某用溫散藥而气逆礙臥。王秉衡作腎虛不能納气治。連服大劑溫補。喘嗽益劇。面浮跗腫。擡肩自汗。大渴脇痛。乞治孟英。已半月不交睫矣。診其脈右部弦大而彊。舌根黑苔如煤者兩條。面黎形瘦。幸而大解溏泄。得能消受許多誤藥。徑予旋赭黃連枳實栝蔞蘇子杏仁紫菀生石膏蘆菔汁。六大劑始能就枕。而大渴不止。脘腹反形痞脹。按之堅痛。乃去旋赭。少加白芥子半夏薤白。兼令日啖北梨數十枚。服旬日胸腹皆舒。苔色盡退。惟嗽未已。攺用西洋參杏貝蘆根知母冬瓜子花粉柿霜杷葉竹瀝十餘劑。嗽止而跗腫渴瀉亦皆霍然矣。凡啖梨三百餘斤。聞者莫不詫異。﹝辧冬溫挾痰。在面赤目瞪不語。辧誤提气不肅降。在晝夜需人抱坐。四日不著枕。旋復花包先三錢。生赭石杵先二兩。苦杏泥二錢。川貝母杵四錢。鮮茅根五錢。

生冬瓜子四錢。紫菀茸一錢半。鮮薤白一錢半。姜炒蔞仁三錢。生蘇子研次入二錢。石菖蒲次入一錢。姜竹瀝一酒杯衝。蘆菔一兩。切煨煎藥。三帖後便行能臥。自言胸中迷悶。攺用薑汁炒川連八分。栝蔞仁研三錢。制半夏一錢。生白芥子研。生萊菔子研。生蘇子研。各一錢半。北沙參四錢。姜炒知母三錢。旋復包先一錢半。姜竹茹三錢。姜枇葉刷包一片。王炳華子右脈弦大而彊。爲痰熱窒肺。舌根黑苔如煤。肺腎爲子母之髒。此爲肺熱注腎。簡單論證爲溫補窒肺。旋復包先三錢。生赭石杵先一兩六錢。姜炒川連二錢。炒枳實一錢半。栝蔞仁研四錢。生蘇子研次入二錢。苦杏泥一錢半。紫菀茸一錢。生石膏先煎一兩二錢。鮮蘆菔一兩。打自然汁衝。更方去旋赭。加生白芥子研二錢。制半夏一錢半。鮮薤白打一錢半。終更方西洋參三錢。苦杏泥二錢。川貝母杵八錢。鮮蘆根一兩。薑汁炒知母三錢。生冬瓜子三錢。

南花粉四錢。柿霜一錢。姜枇葉刷包三錢。姜竹瀝兩酒杯衝。﹞

卷五

髙漢芳患滯下色醬。日數十行。年已七十七歲。自去秋以來。漸形疲憊。卽服補藥。馴致見痢。黃某徑用溫補。勢乃劇。孟英診之。右脈弦細芤遲。口渴溲澀。時時面赤自汗。乃吸受暑邪。誤作虛治。幸其所稟極堅。尙能轉痢。一誤再誤。邪愈盛而正反虛矣。以白頭翁湯加參術銀花芩芍楝斛延胡。二劑卽減。五劑而安。繼予調補。竟得霍然。﹝滯下色醬。本挾熱邪。補藥畱邪。素稟極堅。尙能運邪下行作痢。脈弦爲肝熱。細爲陰虛。芤遲爲陽弱。酒炒白頭翁一錢半。炒潞黨三錢。炒白術三錢。濟銀花八錢。酒炒枯芩一錢。酒炒白芍一錢半。楝核杵先二錢。石斛先煎四錢。酒炒元胡索次入一錢半。﹞朱葉氏上年四月分娩。七月患赤痢。其家謂產後之病。不敢服藥。延至今春。肌消膝軟。見食欲嘔。孟英診之。左細軟。右滑數。伏暑爲病。幸未誤藥。予沙參陳倉米歸芍續斷木瓜扁豆連斛石蓮荷蒂柿蒂枇杷葉橘皮爲方。送駐車丸而愈。﹝脈左細軟爲血分陰虛。右滑數爲暑邪壅遏气分。故方中瀉暑淸气之藥較多。北沙參四錢。陳倉米洗三錢。酒炒白芍一錢半。箱歸身一錢。陳木瓜一錢半。生扁豆杵三錢。川續斷一錢半。酒炒川連二錢。石斛先煎五錢。

陳石蓮杵先二錢。幹荷蒂三錢。幹柿蒂十个。鮮枇葉刷包三錢。陳橘皮次入一錢半。藥送駐車丸三錢。駐車丸黃連阿膠漧薑當歸。木瓜合黃連爲酸苦泄肝。黃連合橘皮爲苦辛治嘔。駐車內黃連阿膠鍼治脈右滑數。漧薑當歸鍼治左細軟。﹞鄭芷塘妻母年逾花甲。仲春患右手足不遂。舌謇不語。面赤便祕。醫予疏風不效。延診孟英。右洪滑。左弦數。爲陽明腑實之候。書石菖蒲膽星知母花粉枳實蔞仁秦艽旋復麻仁竹瀝爲方。蓋古人中髒宜下之髒字。乃腑字之訛。柯韻伯云。讀書無眼。病患無命。書方未服。延至二旬。苔裂舌絳。米飲不沾。腹脹息粗。陰津欲竭。非急下不可。卽以前方加大黃四錢絞汁服。連下黑矢五次。舌謇頓減。漸啜稀糜。乃去大黃加西洋參生地麥冬丹皮薄荷。服五劑。復更衣。語言乃淸。專用甘涼。充津滌熱。又旬日。舌色始淡。納谷如常。攺以滋陰。漸收全績。﹝石菖蒲次入二錢。陳膽星燉和服一錢。酒炒知母五錢。南花粉四錢。姜蔞仁四錢。左秦艽次入一錢半。旋復包先三錢。大麻仁研三錢。姜竹瀝二大酒杯衝。方延半月未服。

加大黃四錢。絞汁衝服。此證右脈洪滑。必重按搏指不撓。嗣去大黃。加西洋參三錢。大生地八錢。花麥冬四錢。粉丹皮四錢。蒲荷尖次入一錢半。連下黑矢五次。气分暑邪略盡。重加涼血之品。鍼治左脈弦數陰虛。仍加薄荷。使升浮涼潤於上焦气分。斯爲絲絲入扣。﹞章養云室患感。適遇猝驚。黃包二醫皆主溫補。乃至昏譫痙厥。勢極危殆。求診孟英。證交三十八日。脈至細數無倫。兩手拘攣。宛如角弓之反張。痰升自汗。渴飲苔黃。面赤臀穿。晝夜不能合眼。先予犀羚貝斛元參連翹知母花粉膽星牛黃鱉甲珍珠竹黃竹葉竹茹竹瀝爲方。三劑兩手漸柔。汗亦漸收。又五劑。熱退痰降。脈較和。而自言自答。日夜不休。乃去羚斛珠黃。加西洋參生地大塊朱砂兩許。服之聒絮不減。復於方中加靑黛龍牡。服二劑。仍喋喋不已。孟英苦思數四。徑於前方加木通一錢。投匕卽效。次日。病者自云前此小溲業已通暢。不甚覺熱。昨藥服後。似有一團熱气從心頭直趨於下。由溺而泄。從此神气安謐。粥食漸加。兩腿能動。大解亦堅。忽咽腫大痛。水飲不下。孟英曰。餘火上炎也。仍予前方。更吹錫類散而安。惟臀瘡未斂。腿痛不已。乃下焦气血傷殘。攺用參歸芍生地合歡山藥麥冬牛膝石斛木瓜桑枝藕肉。數服痛止餐加。又予峻補生肌而愈。﹝病情爲溫補助邪。肝風大動。血鱉甲四兩。鎊犀角羚次尖各四錢。石斛一兩。開水先炭煨八句鐘。取湯代水煎藥。川貝母杵四錢。元參片開水泡衝去渣八錢。連翹殼三錢。酒炒知母四錢。南花粉四錢。陳膽星燉和服八分。西牛黃研和服二釐。濂珠粉舌藥送一分。天竹黃三錢。鮮竹葉次入二錢。

姜竹茹三錢。姜竹瀝兩大酒杯衝。嗣去羚斛珠黃。加西洋參三錢。大生地八錢。大塊朱砂一兩二錢。復加飛靑黛一錢。龍骨杵一兩。牡蠣杵四兩。終加細木通一錢。下焦气血傷殘方。潞黨參三錢。生西三錢。箱歸身二錢。酒炒白芍一錢半。大生地八錢。合歡皮一錢半。

淮山藥三錢。花麥冬四錢。制牛膝七分。石斛先煎一兩。陳木瓜三錢。酒炒桑枝三錢。連皮藕肉切先一兩。﹞吳女患感。諸醫首以升散。繼進溫補。至三月下旬。證交三十五日。昏痙譫語。六晝夜不交睫。旬日不沾米飲。孟英會診。脈弦滑而微數。齒不能開。窺其舌縮苔垢。孟英曰﹕尖𨿽捲。色猶紅潤。且二便不祕。尙有一綫生機未絕。揆其受病。原不甚重。只因謬治逾月。並謂病已逾月。腰以下得毋磨壞。書方以犀角四錢石菖蒲二錢貝母二兩整塊朱砂兩許竹瀝碗許。

佐以竹葉竹黃竹茹知母花粉元參旋復絲瓜絡葦莖銀花鱉甲。調下紫雪丹。次日渠母云。王君明視隔垣。小女腰下果已磨穿。糜潰如。昨藥服後證亦少減。孟英仍主原方。四服後夜始眠。痙才息。舌甫伸。苔乃黑。孟英於前方去鱉甲朱砂菖蒲。加生地梔子。數服後。苔轉黃。大便黑如膠漆。且有痰色。蓋從前大解黃色。似乎無甚大熱。不知熱由補藥所釀。滯於腸胃曲折之地而不能下行。勢必燻蒸於上。致有內陷入髒之逆也。黑矢下而神識漸淸。餘熱復從气分而達。痰嗽不爽。右脈滑搏。孟英主用竹葉石膏湯加減。四劑漸安。而外患痛楚。徹夜呻吟。𨿽敷以珠黃。滋以甘潤。未能向愈。孟英令以大蟾蜍治淨煎湯。煎育陰充液之藥服之。果痛止肌生。眠食漸進。汛事如期而瘳。﹝舌色紅潤。陰液未竭。二便不祕。熱有出路。

且正气亦能推邪下行。方中應佐鮮竹葉二錢。天竹黃四錢。姜竹茹四錢。酒炒知母四錢。南花粉五錢。元參片一兩。泡衝去渣。旋復花包先三錢。絲瓜絡三錢。鮮蘆根二兩。濟銀花一兩五錢。藥調紫雪丹一錢。嗣於前方去鱉甲朱砂菖蒲。加大生地八錢。黑梔皮三錢。﹞吳醞香僕患感鼻衄數升。苔黃大渴。脈滑而洪。孟英投白虎湯二劑而安。遽食肥甘。復發壯熱。脘悶昏倦。孟英以枳實梔豉湯而瘥。數日後。又昏沈欲寐。發熱自汗。舌絳溺澀。孟英診之。左尺細數而芤。右尺洪大。是女勞復也。細詰之。果然。予大劑滋陰淸熱藥。吞鼠矢而愈。﹝羚次尖四錢先煎。生石膏先煎一兩六錢。酒炒知母四錢。石斛先煎一兩。西洋參三錢。濟銀花一兩五錢。川貝母杵四錢。南花粉五錢。晚蠶砂五錢。建蘭葉三錢。鮮蘆根二兩。枳實梔豉湯加味。炒枳實二錢。黑梔皮三錢。炒豆豉三錢。酒炒枯芩三錢。絲瓜絡三錢。生冬瓜子八錢。連翹殼三錢。鮮薤白打一錢半。焦楂肉杵一錢半。整荸薺打入煎一兩。女勞復方。元參片一兩。大生地八錢。明天冬切六錢。女貞子杵五錢。淡蓯蓉一錢半。山萸肉一錢半。石斛先煎一兩。酒炒知母四錢。血龜板杵四兩。血鱉甲杵二兩。紫石英五錢。同先煨六句鐘。藥送鼠矢二錢。﹞王月鋤媳於廟見時。忽目偏左視。揚手妄言。孟英視之。脈弦滑而微數。苔黃脘悶。蓋時𨿽春暮。天气酷熱。兼以勞則火升。挾其素有之痰而使然也。予犀羚梔翹元參丹參薄荷花粉送礞石滚痰丸。三服而痰下神淸。攺投淸養遂愈。﹝脈必弦滑有力。弦爲肝熱。滑爲痰實。數兼陰虛。犀角羚角同先煎八句鐘各四錢。元參片八錢。黑梔皮連翹殼紫丹參各三錢。南花粉四錢。薄荷尖次入一錢半。藥送滚痰丸四錢。犀羚元參息風顧陰。花粉滚痰丸淸肺豁痰。梔翹薄荷輕解浮熱。丹參淸營安神。﹞單左患右脇痛。醫予溫運藥。病益甚。至於音喑不能出聲。仰臥不能反側。坐起則气逆如奔。便溺不行。湯飲不進者。已三日矣。孟英診其脈。沈而弦。予旋復赭石薤白蔞仁連夏茹貝枳實紫菀加雪羹服之。一劑知。數劑愈。﹝脈弦爲肝熱。沈爲熱邪錮閉。旋復包先三錢。生赭石杵一兩同先煎。鮮薤白次入三錢。栝蔞仁研四錢。酒炒川連二錢。制半夏研次二錢。姜竹茹三錢。川貝母杵四錢。炒枳實一錢。紫菀茸次入一錢半淡海先煎二兩。整荸薺打入一兩。﹞一婦患帶下腰痛。足心如烙。不能移步。孟英投大劑甘露飲而瘳。﹝大生地一兩。大熟地八錢。天冬切六錢。花麥冬四錢。石斛先煎一兩。酒炒西茵陳一錢。酒炒知母三錢。血龜板杵炭先煨六句鐘四兩。淡蓯蓉一錢半。川烏梅肉炭一錢。淸阿膠二錢燉和。﹞趙女患發熱嘔吐。口渴便祕。而年甫三齡。不能自言病苦。孟英視其舌。微絳而苔色漧黃。

因予海蜇鼠矢竹茹知母花粉杏貝梔斛之藥二劑。果下未化宿食。色醬粘膩。﹝淡海先煎五錢。兩頭尖二錢。姜竹茹一錢半。姜知母一錢半。南花粉二錢。苦杏泥次入一錢半。川貝杵二錢。黑梔皮一錢半。石斛先煎三錢。﹞許某於醉飽後。復中脹悶。大解不行。自恃彊壯。仍飲酒食肉。二日後腹痛。猶疑爲寒。又飲火酒。兼吸洋煙。並小溲不通。繼而大渴引飲。飲而卽吐。而起居如常也。四朝孟英診之。脈促歇止。滿舌黃苔。極其穢膩。而體丰肉顫。證頗可危。因婉言告之曰﹕不過停食耳。且飲山楂神曲湯可也。午後始覺指冷倦怠气逆。夜分痰升。比曉胸腹額上俱脹裂而死。

蓋知下之不及。故不予藥也。﹝證爲陽證。脈促歇止爲陰脈。陽證陰脈。命必危殆。正气傷殘。不任苦寒峻下。﹞何新之患感旬日。胡某診謂勢欲內陷。孟英視之。呃忒苔膩。便祕痰多。心下拒按。持其脈。右手洪大滑數。予小陷胸加沙參菖貝菀薤茹杏旋杷之類。數劑而安。繼以甘涼。二旬後得大解而痊。﹝姜川連二錢。制半夏一錢半。蔞仁三錢。北沙參四錢。石菖蒲八分。川貝母杵四錢。紫菀茸一錢。鮮薤白打一錢半。姜竹茹三錢。苦杏泥一錢半。旋復絹包一錢半。姜枇葉刷包三錢。﹞翁氏婦患目疾。自春䢐夏。治不能瘳。漸至腹中痞脹。痛不可當。食不能下。便祕形消。

孟英視之。乃肝郁痰滯。而誤補以致殆也。脈弦數而滑。予金鈴子散合雪羹煎吞當歸龍薈丸曁礞石滚痰丸。三投卽效。服至二十餘日。各恙皆蠲。﹝川楝核杵先四錢。元胡索次入二錢。淡海二兩。整荸薺一兩。藥送滚痰丸三錢。龍薈丸一錢。﹞仲夏疹流行。幼科執用套藥。夭折實多。劉某子甫五齡。陸某見其點不綻。連進檉柳等藥。壯熱無汗。面赤靜臥。二便不行。孟英視之。投犀羚白虎湯而轉機。陸某力沮石膏不可再餌。仍進溫散。以至气喘痰升。復加麻黃八分。欲圖定喘。而喘汗瀕危。二便復祕。再懇孟英救之。投白虎加西洋參竹葉而愈。繼有房氏子亦爲陸某誤用溫散致劇。痰喘便祕。口渴神昏。溲碧肢。孟英予大劑白虎湯加犀角元參竹葉木通調紫雪。四劑始安。﹝犀角羚角各二錢。先炭煨六句鐘。生石膏先煎六錢。酒炒知母一錢半。西洋參一錢。冬瓜皮三錢。鮮地骨皮三錢。濟銀花三錢。姜竹茹二錢。鮮竹葉一錢。整荸薺洗打一个。房氏予方。生石膏先煎六錢。酒炒知母一錢半。犀角先煎二錢。元參片泡衝去渣三錢。鮮竹葉一錢。細木通五分。藥調送紫雪一分。﹞李子未齊。而痰嗽气喘。苔色白滑。小溲不赤。或主犀角地黃湯加柴雪。服而不效。孟英診之。右脈洪滑而口渴。乃天時酷熱。暑邪薄肺。挾其素有之痰。而阻其治節。所以气機不行。而疹不能達。苔不能化。溺不能赤也。溫散大忌。涼血亦非。予竹葉石膏湯合葦莖加杏菀旋杷海石投之。气平疹透。苔退舌紅。小溲亦赤。數日而愈。﹝鮮竹葉一錢。生石膏先煎六錢。酒炒知母一錢半。薑汁拌蘆根八錢。苦杏泥一錢半。紫菀茸一錢。旋復包先一錢。姜枇葉一片。浮海石先煎四錢。﹞魏氏女因事驚駭。次日卽不知饑。眩暈便祕。醫謂神虛。投補數帖。反致時欲昏厥。更醫作中風治。勢益甚。旬日後。孟英持其脈。弦伏而滑。胸腹無脹悶之苦。旬餘不更衣。是驚則气亂。挾痰逆升。正仲聖所謂諸厥應下者。應下其痰與气也。以旋赭梔連雪羹楝貝金箔竹瀝菔汁爲方。並以鐵器燒紅淬醋。令吸其气。二劑厥止。旬日而瘳。﹝旋復包先三錢。生赭石杵先一兩六錢。黑梔皮三錢。姜炒川連一錢。整荸薺打一兩。淡海先煎二兩。川貝母杵八錢。川楝核杵先三錢。金箔七頁。姜竹瀝兩酒杯。薑汁按竹瀝二成。菔汁大半酒杯衝。﹞某媼年六十餘。患腰腿串痛。聞響聲卽兩腿筋掣不可耐。日必二三十次。臥榻數載。諸藥罔效。孟英察脈沈弦。苔膩便祕。亦廣服溫補而致病日劇也。予雪羹羚楝膽星橘絡竹瀝絲瓜絡。吞礞石滚痰丸及當歸龍薈丸。四劑大瀉數十次。臭韌異常。筋掣卽已。乃去二丸。加梔連羊藿。服六劑卽健飯而可扶掖以行矣。﹝整荸薺打一兩淡海先煎二兩。羚次尖先炭煨八句鐘四錢。楝核杵先四錢。陳膽星燉和服八分。淨橘絡次入一錢。姜竹瀝兩大酒杯衝。絲瓜絡三錢藥送滚痰丸三錢。龍薈丸一錢。﹞姚子後。兩腿筋掣。臥則更痛。幼科作風治而愈劇。孟英以犀角生地木通豆捲葳蕤桑枝丹皮梔子絲瓜絡投之而效。﹝鎊犀角先煎八句鐘二錢。大生地泡煎去渣五錢。細木通五分。大豆卷一錢。肥玉竹一錢半。酒炒桑枝二錢。粉丹皮一錢。黑梔皮一錢半。絲瓜絡一錢半。﹞徐艮生室年四十餘。於酷暑之進患。沈悅亭連予淸解。不能殺其勢。孟英視之。體濃痰多。脈甚滑數。揚擲譫妄。舌絳面赤。渴飲便澀。乃予大劑白虎加犀角元參銀花花粉貝母竹黃竹葉竹茹竹瀝送滚痰丸。服後大便下如膠漆。脈證漸和。數日後去丸藥。其勢復劇。甚至發厥。仍加丸藥乃平。如是者三次。險浪始息。悅亭復以白金丸滌其膈下畱痰。續用甘涼濡潤法。充津液而搜餘熱。漸以告愈。﹝生石膏先煎一兩六錢。酒炒知母四錢。鎊犀角先煎四錢。濟銀花一兩五錢。南花粉五錢。川貝母杵一兩。天竹黃四錢。鮮竹葉二錢。姜竹茹四錢。

姜竹瀝二大酒杯衝。薑汁按竹瀝二成。藥送滚痰丸四錢。元參片泡衝去渣八錢。﹞沈新予妻母陡患昏厥。孟英視之。病者樓居。酷熱如蒸。因曰﹕此陰虛肝陽素盛之體。暑邪吸入包絡。亟宜移榻淸涼之地。隨以紫雪丹一錢。新汲水調下可安。如法灌藥。果卽帖然。

徐氏婦重身而患四肢痛不可屈伸。藥之罔效。孟英診曰﹕暑熱入於隧絡耳。吾室人曾患此。

愈以桑枝竹葉扁豆葉絲瓜絡羚羊豆捲知母黃芩白薇梔子者。照方服之。果愈。﹝酒炒桑枝四錢。鮮竹葉二錢。扁豆葉三錢。絲瓜絡三錢。羚次尖先煎四錢。大豆捲次入三錢。酒炒知母三錢。酒炒枯芩一錢半。香白薇一錢半。黑梔皮三錢。﹞陳氏婦素無病。娩後甚健。乳極多而善飯。六月初形忽遽瘦。猶疑天熱使然。漸至減餐。孟英視之。脈細數。舌光絳。曰﹕急勞也。無以藥爲。夫乳者。血之所化也。乳之多寡。可徵血之盛衰。玆乳溢過中。與艸木將枯精華盡發於外者何異。卽令斷乳。亦不及矣。卽日斷乳服藥。及秋而逝。

吳孫患發熱洞瀉。大渴溲少。涕淚全無。孟英曰﹕暑風行於脾胃也。以沙參生薏苡生扁豆銀花石斛滑石甘艸竹葉冬瓜皮。澄地漿煎服。數日而痊。按此等證。幼科無不作驚風治。因而夭折者多矣。﹝北沙參三錢。生苡仁杵四錢。生扁豆杵先一錢半。濟銀花石斛先煎各五錢。

西滑石包先三錢。生粉艸二錢。鮮竹葉一錢。冬瓜皮四錢。澄地漿煎服。﹞蔣某患瘧。醫予小柴胡平胃散而漸甚。繼以大劑溫補。勢瀕於危。復用桂枝白虎。狂亂如故。孟英視之。曰﹕暑瘧也。桂枝白虎用於起病之時。則妙矣。今爲溫散補燥諸藥。助邪爍液。脈數無倫。汗渴不已。𨿽宜白虎。豈可監以桂枝。助熱耗津而自掣其肘邪。因予大劑白虎加花粉竹葉西洋參元參石斛。服之卽安。至十餘帖。瘧始瘳。而舌尙無苔。渴猶不止。予甘涼濡潤三十餘劑始告痊。﹝生石膏先煎一兩六錢。酒炒知母五錢。南花粉五錢。鮮竹葉二錢。西洋參三錢。元參片泡衝去渣八錢。石斛先煎一兩。﹞孫心言以七十之年患滯下。胡某知爲暑熱。以淸麟丸下之。治頗不謬。繼則連投術朴夏葛等藥。漸至咽疼口糜。呃忒噤口。諸醫進補。其勢孔亟。孟英診之。右脈滑數上溢。身熱面赤。溲澀無眠。體濃痰多。時欲出汗。在痢疾門中。固爲危候。第以脈證參之。豈是陽虛欲脫。實由升散溫燥之劑。爍其陰液。肺胃之气。窒塞而不能下行也。予大劑整肅之藥。一劑知。二劑已。隨以生津藥漑之。痢亦尋愈。﹝鮮蘆根二兩。黑梔皮三錢。酒炒枯芩一錢半。酒炒知母三錢。整荸薺一兩。淡海二兩。石斛先煎一兩。南花粉五錢。元參片泡衝去渣八錢。海浮石生蛤殼各五錢。同先煎。旋復包先三錢。生石膏先煎一兩二錢。﹞曹左患瘧痢並作。寒少熱多。滯下五色。孟英視之。面垢苔黃。漧嘔口渴。痛脹溺赤。汗出神疲。脈至洪數不淸。予大劑芩連滑朴知母花粉銀花石膏連翹竹茹等藥。投匕卽減。三服而起。﹝面垢苔黃五句。證屬實熱。惟漧嘔爲陽郁不舒。神疲爲陽因汗泄。故方中參用濃朴。

脈洪數爲陰虛挾熱。故方中參用花粉。酒炒枯芩一錢半。酒炒川連一錢。酒炒知母三錢。制濃朴一錢。南花粉五錢。濟銀花一兩五錢。生石膏先煎一兩二錢。連翹殼三錢。姜竹茹四錢。﹞陳子孟秋患感。醫予表散溫補。病隨藥劇。至八月初。孟英視之。目瞪神呆。气喘時作。舌絳不語。便瀉稀水。肢搐而厥。察其脈。弦而軟數。乃陰虧肝盛之質。提表助其升逆。溫補滯其樞機。痰飲。風陽肄橫。予鱉甲龍牡旋赭芩連楝貝菖茹膽星犀羚等藥。息風鎭逆。

淸熱蠲痰。數帖而平。﹝血鱉甲杵二兩。牡蠣杵四兩。龍骨杵一兩。醋赭石杵八錢。

鎊犀角羚次尖各四錢。五味同先煨八句鐘。取湯代水煎藥。旋復絹包三錢。酒炒枯芩一錢。

酒炒川連二錢。楝核杵先二錢。川貝母杵八錢。石菖蒲次入二錢。姜竹茹三錢。陳膽星燉和服八分。﹞龔婦患秋感。服溫散藥而日重。請孟英診之。脈見弦數軟滑。苔黑肢。書方用沙參元參知母花粉犀羚茹貝梔菖等藥。曰﹕亟餌之。否將厥矣。灌之遂得生機。次日復診。脈較和。一致淸涼。漸以向愈。﹝北沙參八錢。元參片泡衝去渣一兩。酒炒知母四錢。南花粉五錢。鎊犀角羚次尖各四錢。先煨八句鐘。黑梔皮三錢。石菖蒲次入二錢。﹞吳某鄕試後患恙。孟英切脈甚數。溲赤苔黃。口渴燥嗆。病由暑濕。而體極陰虧。已從熱化。不可以便泄。而稍犯溫燥之藥。先予輕淸肅解。繼用甘涼撤熱。漸能安谷。半月後熱始退盡。而寢汗不眠投以大劑滋塡潛攝之藥。兼吞五味子磁朱丸。數十帖乃得康復。﹝輕淸肅解方。

北沙參八錢。元參片泡衝去渣一兩。南花粉五錢。鮮蘆根二兩。鮮枇葉刷包三錢。鮮竹葉二錢。酒炒知母四錢。淡海先煎二兩。冬瓜皮四錢。甘涼撤熱方。蜜水拌蘆根二兩。蜜水炒枇葉刷包三錢。鮮茅根五錢。濟銀花一兩。鮮竹葉二錢。整荸薺打一兩。酒炒知母三錢。靑果連核杵先一个。大劑滋塡潛攝方。大熟地八錢。大生地一兩。明天冬切六錢。花麥冬四錢。靑果杵先三錢。柿餅肉去霜五錢。山萸肉一錢半。牡蠣六兩。龍骨杵一兩。血鱉甲杵三兩。紫石英五錢。四味先煨八句鐘。取湯代水煎藥。藥送五味子三分。磁朱丸二錢。﹞張室自春間半產後。發熱有時。迄於季秋。廣服滋陰之藥。竟不能愈。延孟英診脈。按之豁然。投當歸補血湯而熱退。繼以小建中愈之。﹝炒西五錢。箱歸身二錢。炒白術三錢。炒云苓三錢。炒潞黨三錢。制半夏三錢。炒陳皮一錢。烏梅肉三錢。夜交藤三錢。炒玉竹三錢。

繼以小建中炒粉艸三錢。大棗擘三枚。潞黨參三錢。云茯苓三錢。箱歸身二錢。酒炒白芍一錢半。炒棗仁三錢。夜交藤三錢。陳木瓜三錢。山萸肉三錢。﹞兪子患感。卽兼腹痛而脹。胡某投以溫散。二便不行。昏譫大渴。舌苔黑刺。孟英以犀翹楝薄梔連花粉元參大黃服之。便下神淸。爲去犀角加丹皮。二帖苔化熱退。惟少腹梗脹。不甚知饑。攺投梔連楝蒺延胡橘核蓯蓉花粉制軍諸藥。連解黑矢。漸以向安。﹝此證孟英用下。

必有脈情可據。斷非僅以證論。鎊犀角先煎四錢。連翹殼三錢。楝核杵先四錢。薄荷尖次入一錢半。酒炒川連一錢。南花粉五錢。元參片泡衝去渣一兩。生廂黃泡絞衝四錢。嗣去犀角。加粉丹皮二錢。此證少腹梗脹必拒按。故以辛溫行苦寒之制軍。攺投黑梔皮三錢。酒炒川連八分。楝核杵先三錢。生白蒺三錢。延胡索一錢半。橘核杵一錢。淡蓯蓉一錢半。藥泡制軍四錢。﹞周同甫患瘧多汗。醫恐其脫。予救逆湯而勢劇。孟英視之。曰﹕濕瘧耳。濕家多汗無恐也。

況口渴溺赤。溫補勿投。予淸解藥漸安。繼而乃翁秋叔病。初服溫補病進。更醫知爲伏暑。

予藥數劑。熱果漸退。偶延孟英診之。尺中甚亂。因謂其侄曰﹕令叔之證。必不能起。吾不能藥也。已而果然。﹝淸解方。冬瓜皮四錢黑梔皮三錢。鮮蘆根二兩。酒炒枯芩一錢半。酒炒川連八分。楝核杵先二錢。薄荷尖次入八分。鮮枇葉刷包三錢。南花粉五錢。細木通一錢。淡海先煎二兩。周秋叔尺中甚亂。必系左尺。左尺熱熾陰竭。必不起。﹞許守存久患痰嗽。孟英主滋水舒肝法。以陰虧而兼郁也。業已向愈。所親某亦涉獵醫書。

謂滋陰藥不可過服。投以溫補。已而咳嗽復作。漸至咽痛。冬初又延診於孟英。曰﹕六脈皆數。見於水令。其不能春乎。果驗。世人不辧証之陰陽。但論藥之涼熱。因而僨事者多矣。

朱婦屢患半產。每懷妊服保胎藥。卒無效。今秋受孕後病嗽。孟英視之。盡屏溫補。純予淸肺。或詰其故。曰﹕胎之不固。由元气之弱者宜補正。由病气之侵者宜治病。今右寸脈滑大搏指。吾治其病。正所以保其胎。苟不知其所以然。而徒以俗尙保胎之藥投之。則肺气愈壅。

咳逆愈甚。震動胞系。其胎必墮矣。服之良效。﹝脈滑爲痰實。脈大在此證爲陰虛。酒炒知母四錢。陳膽星燉和服八分。鮮蘆根二兩。鮮枇葉刷包三錢。旋復包先三錢。淡海先煎二兩。南花粉五錢。靑果核先一枚。北沙參八錢。方通艸三錢。石斛先煎一兩。﹞項肖卿家擁濃資。人極好善。年甫三十五歲。體甚壯偉。微感冬溫。門下醫者進以姜桂之劑。卽覺躁擾。更醫迎媚。徑用大劑溫補。兩帖後發狂莫制。又招多醫會診。僅以靑麟丸數錢服之。孟英視之。業已決裂。不可救藥。甚矣。服藥之不可不愼也。

邵奕堂室以花甲之年。仲冬患喘嗽。藥之罔效。坐而不能臥者。旬日矣。乞診孟英。邵述病原云。每進參湯。則喘稍定。𨿽服補劑。仍易出汗。慮其欲脫。及察脈。弦滑右甚。孟英曰﹕甚矣。望聞問切之難。不可胸無權衡也。此證當憑脈設治。參湯切勿沾唇。以栝蔞薤白旋復蘇子花粉杏仁蛤殼茯苓靑黛海爲方。而以竹瀝菔汁和服。﹝脈弦爲肝熱挾虛。脈滑爲痰熱。右甚痰熱在肺。蔞仁研四錢。薤白打次入一錢半。旋復包先三錢。生蘇子研一錢半。花粉四錢。苦杏泥二錢。云茯苓一錢半。蛤殼杵先五錢。飛靑黛一錢。淡海先煎二兩。姜竹瀝一酒杯。菔汁半酒杯和服。﹞投匕卽減。十餘帖全愈。同時有石媼者。患此極相似。脈見虛弦細滑。孟英於沙參蛤殼旋復杏仁蘇子貝母桑枝茯苓中。重加熟地而瘳。所謂病同體異。難執成方也。﹝脈見虛弦細滑。爲陰虛中兼挾陽虛痰濁。北沙參四錢。生蛤殼杵先五錢。旋復花包先三錢。苦杏泥二錢。生蘇子研二錢。川貝母杵四錢。酒炒桑枝二錢。云茯苓三錢。大熟地八錢。開水泡湯去渣煎藥。﹞許婦患腿痛。而素多噫气。若指頭一搓。或眉間一抹。其噫卽不已。向以爲虛。時服補劑。

竟不能愈。孟英診脈弦滑。乃痰阻於絡。气不得宣也。以絲瓜絡竹茹旋復橘絡羚羊茯苓豆捲金鈴柿蒂海荸薺藕爲方。吞當歸龍薈丸而安。其媳因喪子悲哀。患發厥屢服補劑。以致汛愆。或疑爲娠。孟英曰﹕脈弦數以滑。乃痰挾風陽而爲厥也。予大劑蠲痰息風舒郁淸營之劑。

漸以獲愈。﹝噫卽不已。爲內風暗動。脈弦滑爲肝風煽痰。此病溫補灼津。痰乘風上。雪羹羚楝。救液息風。絲瓜絡三錢。姜竹茹三錢。旋復絹包三錢。淨橘絡次入一錢。羚次尖先煎八鐘四錢。云苓三錢。大豆捲次入三錢。楝核杵先四錢。幹柿蒂十个。淡海先煎二兩。整荸薺一兩。藕切二兩。藥送龍薈丸三錢。其媳脈弦數以滑。文義注重滑字。前證喫緊在肝。此證喫緊在肺。此編次者教人辧證苦心。蠲痰息風舒郁淸營方。川貝杵八錢。生冬瓜子四錢。酒炒知母四錢。鮮竹葉二錢。濟銀花一兩五錢。石斛先煎一兩。鮮薤白打一錢半。制半夏二錢。黃郁金一錢。整荸薺打一兩。﹞吳永言於十年前。讀論語不撤姜食之文。因日服之。𨿽盛夏不輟。至三年前。患大溢血。𨿽以涼藥治瘳。而時時火升。迄今不愈。季冬就診孟英。身不衣綿。頭面之汗蓬蓬也。且云﹕服芩連則煩渴益甚。以苦能化燥也。用生地卽悶滯不饑。以甘能緩中也。蔗梨入口亦然。按其脈。沈取滑數。是從前之積熱深伏於內。予白虎湯去艸米。加竹葉竹茹花粉海荸薺銀花綠豆恣服。漸吐膠痰而愈。﹝治法在脈。沈取滑數。沈字注意。沈取滑數。則气失升降可知。淸气則气分有權。而痰得吐。痰得吐則積熱卽從痰去。肺气日臻淸肅。而痛可愈矣。生石膏先煎一兩六錢。酒炒知母四錢。鮮竹葉二錢。姜竹茹三錢。整荸薺打一兩。淡海先煎二兩。濟銀花八錢。綠豆皮四錢。﹞趙子循每啖蔗則鼻衄必至。或疑蔗爲大熱之性。孟英曰﹕蔗甘而涼。然甘味太重。生津之力有餘。涼性甚微。蕩熱之功不足。津虛熱不甚熾者。最屬相宜。風溫證中救液之良藥。吾名之曰天生復脈湯。若濕熱痰火內盛者服之。則諭氏所謂翻受胃變。從而化熱矣。凡藥皆當量人之體气而施。豈可拘乎一定之寒熱邪。子循之體。水虛而火旺者也。蔗性不能敵。反從其气而化熱。正如蔗經火煉則成糖。全失淸涼之本气矣。枸杞子亦然。﹝水虛火旺方。元參片一兩﹐明天冬切八錢。菟絲餅四錢。女貞杵五錢。地骨皮四錢。酒炒知母四錢。酒炒川黃柏一錢半。菟蔚子杵先四錢。焦梔皮一錢半。酒炒枇葉刷包一片。﹞李華甫繼室娠三月而崩。孟英按脈。弦洪而數。予大劑生地銀花茅根柏葉靑蒿白薇黃芩續斷驢皮膠藕節胎發灰海螵蛸而安。柰不能安佚。越數日。胎墮復崩。孟英於前方去後六味。加犀角竹茹元參爲治。或謂胎前宜涼。產後則否。乃招專科治之。咸用溫藥。且執暴崩宜補。服藥數劑。虛像日著。時時汗出昏運。畏聞人聲。懶言息微。不食不眠。間有呃忒。崩仍不止。復邀孟英視之。曰﹕此執死書以治活病也。夫血因熱而崩。胎因崩而墮。豈胎墮之後。熱卽化爲寒乎。參術姜桂棕灰五味之類。溫補酸澀。旣助其熱。血益奔流。又窒其气。津亦潛消。致現以上諸證。脈或不知。而苔黃黑燥。豈不見乎。因予犀角石膏元參知母花粉竹瀝麥冬銀花梔子石斛旋復靑蒿白薇等大劑投之。神气漸淸。旬日後。各恙始平。繼去犀角。加生地。服兩月全愈。﹝脈弦洪而數。病在血分陰虛挾熱。大生地八錢。濟銀花一兩五錢。鮮茅根五錢。酒炒柏葉一錢。鮮靑蒿次入二錢。香白薇三錢。酒炒枯芩一錢半。川續斷一錢半。

淸阿膠燉和服二錢。幹藕節四錢。胎發灰包先一錢。醋炙海螵蛸杵先三錢。嗣於前方去後六味。加鎊犀角先煎八鐘四錢。姜竹茹三錢。淸气行瘀。元參片泡衝去渣一兩。救液點風。苔黃黑燥。病在气分之陰挾熱。前後證異。故方亦異。鎊犀角四錢。生石膏一兩六錢。二味同先煎八鐘。元參片一兩泡衝去渣。酒炒知母四錢。南花粉四錢。姜竹瀝一大酒杯衝。花麥冬四錢。濟銀花一兩五錢。石斛先煎一兩。旋復包先三錢。鮮靑蒿一錢半。香白薇三錢。繼去犀角。加大生地八錢。﹞

卷六

金母陡吐狂血。肢冷自汗。孟英切脈弦澀。察血紫黯。乃肝郁凝瘀也。證𨿽可愈。復發難瘳。予丹參丹皮茺蔚旋復苓梔柏葉郁金海之方。覆杯果愈。然不能懲忿。逾二年復吐。竟不起。﹝脈弦澀。已露肝郁凝瘀。察血紫黯益信。復發難瘳者。血爲陰類。陰中有陽。陡吐狂血。陰傷陽亦隨之。脈弦澀。陰中之陽已不能鼓舞熱邪升浮於上。殘陰無幾。何堪肝郁再吐。

陰陽交賊乎。酒炒丹參三錢。酒炒丹皮一錢半。茺蔚子杵先四錢。旋復包先三錢。云苓三錢。黑梔皮一錢半。酒炒柏葉一錢半。黃郁金一錢。淡海先煎一兩。﹞張婦年逾古稀。患气逆殿屎。煩躁不寐。孟英切脈滑實。且便面赤。舌絳痰多。以承气湯下之霍然。﹝病在气分熱實。黑梔皮三錢。絲瓜絡三錢。冬瓜皮三錢。川貝母杵四錢。生冬瓜子四錢。石菖蒲次入一錢。酒炒川連一錢。元明粉一錢。生廂黃三錢。二味開水同泡衝去渣。﹞王右患痰喘。胡某進補腎納气及二陳三子諸方。證瀕於危。孟英診之。脈沈而澀。體冷自汗。宛似虛脫之證。惟二便不通。脘悶苔膩。是痰熱爲補藥所遏。一身之气機窒痺而不行也。

予蔞薤旋赭杏貝梔苑兜鈴海竹瀝等以開降。覆杯卽減。再服而安。﹝病在痰熱窒塞气分。

姜蔞皮三錢。西薤白打次入一錢半。旋復包先三錢。生赭石杵先五錢。苦杏泥次入二錢。川貝杵四錢。姜梔皮三錢。紫菀茸一錢半。馬兜鈴三錢。姜竹瀝一酒杯衝。姜汗按竹瀝二成。

淡海先煎一兩。﹞王右久患痰嗽。食減形消。夜不能眠。寢汗舌絳。廣服補劑。病日以增。孟英視之。曰﹕固虛証之當補者。想未分經辧證。而囫圇顢頇。翻與證悖。是以無功。投以熟地蓯蓉坎板胡桃百合石英茯苓冬虫夏艸等藥。一劑知。旬日愈。以其左脈弦細而虛。右尺寸皆數。爲陰虧气不潛納之候。及閱前服方。果雜用術以助气。二陳故紙附桂等以劫陰也。宜乎愈補而愈劇矣。﹝夜不能眠二句。合之脈弦細而虛。爲腎臟陰虧。右尺寸皆數。爲陰虧气不潛納。多食而肥。皆气爲之。气不潛納則食減形消矣。大熟地八錢。淡蓯蓉一錢半。血龜板杵四兩。先煨八鐘。連皮胡桃肉三錢。百合花三錢。紫石英三錢杵先。云苓三錢。冬虫夏艸二錢。﹞張室患感。連服溫散。旬日後倏然昏厥。自寅正至辰初不蘇。孟英視之。脈伏而弦滑。予大劑犀羚茹貝知母花粉元參銀花。調局方至寶丹灌下卽安。﹝此必陰虛之體。溫散劫陰。內風陡動。自寅正自辰初。爲風木司令之時。肝陽賊肺。則肺气不行。故脈伏。弦滑爲肝風煽痰。方義主息風救液。鎊犀角四錢。羚次尖四錢。二味同先煨八鐘。姜竹茹三錢。川貝杵八錢。南花粉五錢。元參片泡衝去渣一兩。濟銀花一兩五錢。﹞趙子循患喉痺。渠叔用大劑生軍下之。而藥不能入。孟英以錫類散吹之卽開。予白虎法而瘥。﹝藥不能入。爲熱結風升。生石膏先煎一兩六錢。酒炒知母四錢。鮮竹葉二錢。濟銀花一兩五錢。石斛先煎一兩。生冬瓜子四錢。生苡仁杵八錢。鮮薤白打一錢半。大豆卷一錢半。

半夏曲二錢。三味同次入。﹞王婦患心悸眩暈廣服補劑。初若甚效。繼乃日劇。時時出汗。肢冷息微。气逆欲脫。灌以參湯。稍有把握。延逾半載。孟英診之。脈沈弦且滑。舌絳而有黃膩之苔。口苦溲熱。汛事仍行。病屬痰熱。誤補則气機壅塞。予大劑淸熱滌痰藥。吞當歸龍薈丸。服之漸以向安。

嗣娠後停藥。去疾未盡。娩後復患悸運不眠。气短不饑。或作產後血虛治不效。孟英視之。

脈極滑數。曰﹕病根未刈也。予蠲痰淸气法果應。﹝脈沈弦且滑四句。痰熱皆在气。汛事仍行。則病不在血可知。大劑淸熱滌痰方。酒炒知母三錢。姜竹茹三錢。絲瓜絡三錢。酒炒川連一錢。南花粉四錢。淡海先煎一兩。鮮薤白打一錢半。制半夏二錢。石菖蒲一錢。三味同次入。藥送龍薈丸三錢。脈極滑數。蠲痰淸气方。姜竹茹三錢。酒炒知母四錢。鮮蘆根二兩。生冬瓜子八錢。濟銀花一兩。旋復包先三錢。生赭石杵先八錢。制半夏二錢。石菖蒲一錢。二味同次入。川貝杵一兩。姜竹瀝兩大酒杯衝。﹞許母仲春之杪。偶患微感。醫予溫散。熱已漸退。孟英偶過。診右寸脈促數不調。因謂曰﹕此風溫證。其誤表乎。恐有驟變。渠復質之前醫。以爲妄論。仍用溫燥。越二日。卽見鼾睡。再延孟英診之。促數尢甚。曰﹕鼻息鼾矣。必至語言難出。仲聖豈欺我哉。風溫誤汗。往往皆然。﹝風溫誤表方。生石膏先煎一兩二錢。酒炒知母五錢。石斛先煎一兩。鎊犀角先煎四錢。濟銀花一兩五錢。冬桑葉四錢。鮮竹葉二錢。冬瓜皮四錢。姜竹瀝一大酒杯衝。連皮北梨三兩。連皮靑蔗一兩﹐同搾汁去渣衝。分次灌服。鮮靑果四錢杵先。﹞姚某年未三旬。煙癮甚大。吸受溫邪。脇痛筋掣。气逆痰多。熱壯神昏。莖縮自汗。孟英診之。脈見芤數。舌絳無津。有陰虛陽越。熱熾液枯之險。況初發卽爾。其根蒂之不堅可知。

予犀羚元參知母壯水息風。蓯蓉楝實鼠矢石英潛陽鎭逆。沙參麥冬石斛葳蕤益气充津。花粉梔子銀花絲。瓜絡蠲痰淸熱。一劑知。四劑安。隨以大劑養陰而愈。﹝陰虛陽越。熱熾液枯。本病也。气逆痰多。標病也。本急則本反爲標。故方中治本之藥多於治標。且陰虛之痰。

補之則气行痰降。鎊犀角四錢。羚次尖四錢。二味同先煎八鐘。元參片一兩。泡煎去渣。酒炒知母五錢。淡蓯蓉一錢半。川楝核杵先二錢。鼠矢三錢。紫石英杵先三錢。北沙參八錢。

花麥冬四錢。石斛先煎一兩。肥玉竹三錢。南花粉五錢。黑梔皮一錢半。濟銀花一兩五錢。

絲瓜絡三錢。﹞周母年逾七旬。喪子光遠慘痛。漸生咳嗽。气逆痰鹹。夜多旋溺。口苦不饑。孟英曰﹕根蒂虛而兼怫郁也。予沙參甘艸麥冬熟地龜板石斛貝母蛤殼小麥大棗而安。迨夏間吸暑而患腹痛滯下。小溲熱澀。其嗽復作。脈仍虛弦。略加數。但於前方增滑石。吞香連丸而瘳。因平昔畏藥。旣愈卽停。至仲秋嗽又作。惟口不苦而能食。因於前方去沙參加髙麗參五味石英牛膝熬膏頻服而痊。十月下旬。天气驟冷。陡患吐瀉腹痛。肢冷音嘶。孟英視之。脈微爲寒邪直中。亟予大劑理中。加吳萸橘皮杜仲故紙石脂餘糧而瘥。周光遠妻亦因悲郁而患崩漏。面黃腹脹。寢食皆廢。孟英用龜板海螵蛸女貞旱蓮貝母柏葉靑蒿白薇小麥茯苓藕肉蓮子心而康。次年夏。其母患溫邪痰嗽。脘悶汗多。孟英投石膏竹茹知母花粉旋復貝母蔞仁紫菀等藥三十劑而愈。﹝根蒂虛兼怫郁方。方義主治陰虛挾痰。參甘麥大棗湯治怫郁。北沙參五錢。生粉艸三錢。花麥冬四錢。大熟地八錢。血龜板杵四兩。先煨六鐘。石斛先煎一兩。川貝母杵四錢。生蛤殼杵先一兩。北小麥四錢。大棗一枚擘先。周母第二方。於前方增滑石五錢先煎。鍼治小溲熱澀。吞香連丸者。此次脈兼虛。气分陽虛。不能偏任苦寒。故以木香行黃連之苦寒。小腸爲心腑。黃連瀉心。而後小溲之熱澀以治。周母第三方。口不苦而能食。則肺胃無熱可知。前診脈兼虛。肺胃熱去。故加溫鎭以吸納虛陽。方加麗參三錢。五味子杵先三錢。紫石英杵先三錢。制牛膝一錢。周母第四方。脈微爲寒邪直中。炒漧薑五錢。炒潞黨三錢。炒白術三錢。生吳萸次入一錢。炒焦陳皮一錢半。炒故紙研五錢。酒炒石脂餘糧杵調服各一錢。周光遠妻病。爲肝郁崩漏。水不涵木。肝腸侮胃。血龜板杵先煨六鐘四兩。醋炙海螵蛸杵先四錢。女貞杵五錢。旱蓮艸四錢。川貝杵四錢。酒炒柏葉一錢半。鮮靑蒿一錢半。香白薇三錢。北小麥四錢。云苓三錢。連皮藕切一兩。蓮子心一錢。周光遠母第五方。痰熱全在气分。生石膏先煎八錢。姜竹茹三錢。一濃薑汁浸炒知母三錢。薑汁浸炒花粉三錢。旋復包先三錢。川貝杵四錢。姜蔞仁三錢。紫菀茸一錢半。﹞胡妻患乳房結核。外科雜投溫補。核漸增而痛脹日甚。馴致形消汛愆。夜熱減餐。骨痿於牀。孟英診曰﹕郁損情懷。徒補奚益。初以蠲痰開郁之劑。吞當歸龍薈丸。痛脹降序。熱退能餐。月事乃行。攺投虎潛加減法。服半年餘而起。凡前後計用川貝母七八斤。他藥稱是。今春因哭母悲哀。陡然發厥。予甘麥大棗加龍牡龜鱉磁朱金箔龍眼而安。﹝蠲痰開郁方。川貝杵一兩。南花粉五錢。生冬瓜子八錢。酒炒知母三錢。酒炒川連一錢。石菖蒲次入一錢。半夏曲研次二錢。鮮薤白打次一錢半。淡海先煎一兩。陳木瓜一錢半。藥送龍薈丸三錢。悲哀發厥。抑鬱傷肝。肝風逆上。生粉艸三錢。北小麥四錢。大棗一枚擘先。龍骨杵一兩。

牡蠣杵六兩。血鱉甲杵四兩。血龜板杵二兩。靈磁石一兩。整朱砂一兩二錢。六味先炭煨六鐘取湯代水煎藥。飛金箔七頁。桂元肉一錢半。﹞王小谷體濃善飲。偶患气逆。多醫咸從虛治。漸至一身盡腫。懇治孟英。脈甚細數。舌絳無津。間有語。乃眞陰欲匱。再勉予西洋參元參二地二冬知母花粉茹貝竹瀝蔥須等藥。三劑而囊腫全消。孟英以脈象依然。堅辭不肯承手。尋果不起。﹝西洋參三錢。元參片一兩。熟地生地各八錢。明天冬切六錢。花麥冬四錢。酒炒知母三錢。南花粉四錢。姜竹茹三錢。川貝杵五錢。姜竹瀝兩大酒杯衝鮮蔥須次入二分。人病脈不病者生脈病患不病者死。況脈無起色乎。﹞朱女患感。醫投溫散。服二劑徧身麻。汛事適來。醫進小柴胡湯。遂狂妄莫制。乞援孟英。脈至洪滑弦數。目赤苔黃。大渴不寐。是因溫邪而發。時時大汗。何必再攻其表。汛行爲熱迫於營。胡反以姜棗溫之。參柴升之。宜其燎原而不可遏也。予大劑。犀角元參生地石膏知母花粉銀花竹葉貝母白薇以淸衛涼營。服後卽眠。久而未醒。或疑昏沈也。屢呼驚寤狂易。孟英復視。脈象依然。仍以前方加重。和以竹瀝童溲灌下卽安。繼用養陰淸熱而愈。﹝熱邪由衛侵營。內風已動。鎊犀角先煎八鐘四錢。元參片一兩。大生地八錢。二味泡煎去渣。

生石膏先煎。一兩六錢。酒炒知母五錢。南花粉四錢濟銀花一兩五錢。鮮竹葉二錢。川貝杵八錢。香白薇三錢。驚寤狂易。前方加重。並加姜竹瀝兩大酒杯衝。煎去頭尾童便一酒杯衝。竹瀝蠲痰淸熱。童溲引熱下行。﹞瞿媳患舌糜。沈悅亭知其素稟陰虧。虛火上炎。予淸涼滋降之法及朱黃等敷藥而不愈。孟英往視。舌心糜腐黃濃。邊尖俱已無皮。湯飲入口。痛不可當。此服藥所不能愈者。令將錫類散摻之。果卽霍然。或疑喉藥治舌。何以敏捷如斯。孟英曰﹕此散擅生肌蝕腐之長。不但喉舌之相近者可以借用。苟能隅反未可言罄。貴用者之善悟耳。且糜腐濃膩。不僅陰虛。要須識此。自知其故。

髙綠卿室。孟夏分娩發熱。初疑蒸乳。數日不退。產科治之。知挾溫邪。進以淸解。而大便溏泄。遂攺溫燥。其泄不減。張某予參姜術鹿角肉果等藥。泄瀉愈甚。連服之。熱壯神昏。

汗出不止。勢瀕於危。孟英按脈洪數七至。口渴苔黃。洞瀉如火。小溲不行。書白頭翁湯加石膏犀角銀花知母花粉竹葉梔楝桑葉予之。次日復診。脈證較減。仍用前方大劑涼解。服至七劑。瀉全止。熱盡退。乃去白頭翁湯加生地元參茹貝。服半月。始解黑色燥矢。而眠食漸安。第腑臟之邪𨿽已淸滌。而從前溫補。將熱邪壅滯於膜絡之間者。復發數癰於胸乳之間。

孟英令其恪守前法。復入蒲公英絲瓜絡橘葉菊葉等藥。服至百劑。始告全愈。而天癸亦至。

﹝酒炒白頭翁一錢半。酒炒川連一錢。楝核杵先二錢。酒炒知母三錢。鎊犀角先煎四錢。濟銀花一兩五錢。南花粉五錢。鮮竹葉二錢。黑梔皮三錢。冬桑葉四錢。嗣去白頭翁湯。加生地八錢。元參片一兩。二味泡煎去渣。姜竹茹三錢。川貝杵八錢。第三方前方去犀角石膏花粉元參。加蒲公英二兩絲瓜絡三錢。鮮橘葉一錢。鮮菊葉次入二錢。首方用白頭翁湯之大苦以斂其熱下行。﹞趙秋去秋患左半不遂。伊芳弟主淸熱蠲痰。治之未能遽效。孟英診之。脈甚遲緩。苔極黃膩。便祕多言。令於藥中和入竹瀝一碗。且以龍薈滚痰二丸相間而投。二丸各用斤許。證始向愈。今春出房。眠食已復。而素嗜濃味。不戒肥甘。孟夏其病陡發。孟英診之。脈形滑駛如蛇。斷其不起。秋初果歿。﹝石菖蒲次入二錢。制半夏一錢。省頭艸三錢。姜炒知母三錢。

姜竹茹三錢。絲瓜絡三錢。炒枳實一錢半。陳膽星燉和服八分。晚蠶砂五錢。姜竹瀝四兩衝藥送滚痰丸二錢。龍薈丸一錢。此證脈遲緩。系痰阻气機。非脾陽虛弱。蓋脾陽虛弱。斷不用滚痰龍薈二丸。﹞吳某年逾花甲。素患脘痛。以爲虛寒。輒服溫補。久而益劇。孟英診曰﹕肝火宜淸。彼不之信。延至仲夏。形已消瘦。倏然浮腫。脇背刺痛。气逆不眠。心辣如焚。善嗔畏熱。大便時瀉。飲食下咽卽吐。諸醫束手。懇治孟英。脈弦軟而數。予竹茹黃連枇杷葉知母梔楝旋赭等藥而吐止。飲食𨿽進。各恙未已。投大劑沙參生地龜板鱉甲女貞旱蓮桑葉丹皮銀花茅根茹貝知柏枇杷葉菊花等藥出入爲方。二三十劑後。周身發疥瘡而腫漸消。右耳出粘稠膿水而瀉止。此諸經之伏熱得以宣泄也。仍以此藥令其久服。迨秋始愈。﹝此病本系肝陽侮胃。溫補肝風遂熾。形已消瘦八句。內風已動。姜竹茹三錢。姜川連一錢。姜知母三錢。姜梔皮三錢。

楝核杵先二錢。旋復包先三錢。生赭石杵先一兩六錢。姜枇葉刷包三錢。續方。大生地泡煎去渣八錢。血鱉甲杵先煨六鐘四兩。女貞杵先五錢。旱蓮艸四錢。濟銀花一兩五錢。姜竹茹三錢。川貝杵八錢。酒炒知母四錢。嗣去竹茹知母。加血龜板二兩同杵先。姜枇葉刷包三錢。酒炒川黃柏三錢。再更方。去枇葉旱蓮艸。加酒炒茅根五錢。再更方。去貝母加冬桑葉四錢。再更方。去桑葉。加杭白菊三錢。酒炒丹皮次入二錢。﹞比邱尼體濃蹣跚。偶患眩悸。醫以爲虛。久服溫補。漸至發腫不饑。仲夏孟英視之。脈甚弦滑。舌色光絳。主淸痰熱。盡撤補藥。彼不之信。仍服八味等方。至季夏再屈孟英診之。脈數七至。眠食盡廢。不可救藥矣。﹝淸痰熱方。酒炒知母四錢。酒炒川連一錢。生冬瓜子八錢。姜竹瀝四兩衝。濟銀花一兩五錢。鮮竹葉二錢。石斛先煎一兩。陳膽星燉和服一錢。蔞仁研四錢。姜竹茹三錢。荸薺打汁衝二兩。此證發腫不饑。爲肝風暗動。﹞金葉仙病。其媳股以進。固無效也。悲哀欲絕。遂發熱。胡某治以傷寒藥。而神迷自汗。

驚惕畏冷。攺換補藥。乃气逆不進水谷矣。孟英視之。七情有傷。痰因火迫。堵塞空靈之所也。予沙參元參丹參丹皮茯苓麥冬連翹竹茹竹葉蓮心小麥。加以川貝母一兩投之。數劑而瘥。﹝北沙參八錢。元參片一兩泡煎去渣。丹參三錢。粉丹皮二錢。云苓三錢。花麥冬四錢。

連翹殼三錢。姜竹茹三錢。鮮竹葉二錢。蓮子心一錢。北小麥四錢。川貝母杵一兩。﹞李子初秋患感。醫聞便溏而止之。乃至目赤譫妄。舌絳苔黃。溲澀善嘔。粒米不能下咽。孟英先予犀角石膏竹葉竹茹枇杷葉茅根知母花粉梔子以淸之。嘔止神淸。熱亦漸緩。繼以承气湯加減。三下黑矢。黃苔始退。卽能啜粥。以其右關尺遲澀有力。故知有燥矢也。續投甘涼調理而痊。﹝此證病情。爲內風已動。犀角石膏知母花粉息風救液。風息气乃下行。鎊犀角先煎四錢。生石膏一兩六錢。鮮竹葉二錢。姜竹茹三錢。姜枇葉刷包三錢。鮮茅根五錢。酒炒知母四錢。南花粉五錢。姜梔皮三錢。繼以承气湯加減。酒炒知母四錢。鮮蘆根二兩。生冬瓜子八錢。晚蠶砂五錢。絲瓜絡三錢。石菖蒲次入二錢。省頭艸三錢。制半夏一錢。生廂黃四錢。開水泡衝去渣。﹞朱婦初患目赤。服藥後漸至滿面紅腫。壯熱神昏。醫皆束手。孟英切脈洪實滑數。舌絳大渴。腹微脹。以酒洗大黃犀角元參滑石甘艸知母花粉銀花黃芩連翹薄荷菊花丹皮兩下之徑愈。﹝脈洪實滑數。爲實熱挾陰虛。酒洗大黃先煎四錢。鎊犀角先煎八鐘四錢。元參片泡煎去渣一兩。西滑石先煎五錢。生粉艸一錢半。酒炒知母三錢。南花粉五錢。濟銀花先煎一兩五錢。酒炒枯芩一錢半。連翹殼三錢。薄荷尖四分。杭菊花三錢。丹皮二錢。犀角元參知母銀花息風救液。﹞都城售透土長壽丹。孟英謂執一方以療百病。無此治法。況以綠豆湯爲引。

必有熱毒之品在內。王雪山久患下部畏冷。吞未百丸。齒痛目赤。諸恙蜂起。孟英察脈弦滑。予多劑石膏藥。兼以當歸龍薈丸頻服。新疾旣瘳。腿亦漸溫。令其常飲柿餅湯以杜將來之恙。﹝生石膏先煎一兩六錢。酒炒知母四錢。生綠豆二兩。生粉艸一錢半。濟銀花一兩五錢。

晚蠶砂五錢。兩頭尖三錢。省頭艸三錢。楝核杵先三錢。藥送龍薈丸三錢。旋復包先三錢。

生赭石杵先一兩六錢。﹞廣孔愚子仲秋患閒瘧。寒少熱多。面目甚黃。苔膩大渴。腹脹溺赤。仍能納谷。且素嗜肥甘。不能撙節。孟英按其脈滑實而數。予承气加知芩半貝翹連滑石石膏大腹花粉之類二十餘劑而始愈。是膏粱挾暑濕熱之治也。﹝此證病在气分。脈滑實而數。爲痰熱挾陰虛。花粉生津顧陰。餘皆瀉實之品。酒洗生廂黃四錢。酒炒知母三錢。酒炒枯芩一錢半。制半夏二錢。川貝杵五錢。連翹殼三錢。西滑石先煎五錢。酒炒川連一錢。生石膏先煎一兩二錢。大腹皮酒洗次入一錢半。南花粉五錢。﹞王瘦石稟屬陰虧。卒聞驚嚇之聲。而气逆肢冷。自汗息微。孟英視之。身面皆靑綠之色。脈沈弦而細。乃素傷憂慮而風陽陡動也。予牡蠣四兩。鱉甲二兩。蛤殼一兩。石英五錢。龍齒小麥辰砂麥冬茯神貝母竹茹爲方。一劑知。二劑已。續以滋養而瘳。﹝龍齒杵先一兩。北小麥四錢。整辰砂杵先一兩二錢。花麥冬四錢。云茯神三錢。川貝杵五錢。姜竹茹三錢。﹞陳書伯弟年未冠。患失音咽痛。孟英予犀羚石膏元參豆根牛蒡射干等大劑淸肅之藥。音開而咽糜。吹以錫類散。糜愈而疹點滿布。左目及耳後皆腫。方中加以鮮菊葉二兩。疹愈。痰嗽不已。仍主前法。服三十餘帖而痊。此證脈滑且數。口大渴。初終未曾誤藥。故能愈。其庶母同時患喉糜。而頭偏左痛。心悸欲嘔。壯熱煩躁。脈弦細數。孟英曰此兼陰虧風動也。初以犀羚元參菊花丹參梔子桑葉馬勃投之。外吹錫類散。咽愈熱退。續用二至二冬生地石英蓯蓉龜板茯苓滋陰潛陽而瘳。其妹亦患喉疹。汛事適行。四肢酸痛。略難舉動。气塞於咽。孟英診脈弦滑。以犀羚旋赭茹貝兜鈴牛蒡射幹豆根花粉銀花海竹瀝絲瓜絡等出入爲方。兼吹錫類散而瘥。﹝玩方藥必系肝風襲肺失音。鎊犀角四錢。羚次尖四錢。同先煎八鐘。生石膏先煎一兩二錢元參片泡衝去渣一兩酒炒山豆根二錢姜炒牛蒡子研三錢姜射幹三錢。

嗣加鮮菊葉打衝二兩。陳書伯庶母陰虧風動方。鎊犀角四錢。羚次尖四錢。同先煨八鐘。元參片泡煎去渣一兩。杭白菊三錢。紫丹參三錢。黑梔皮三錢。冬桑葉四錢。馬勃一錢半。續方女貞杵五錢。旱蓮艸四錢。明天冬切六錢。花麥冬四錢。紫石英杵先三錢。淡蓯蓉一錢半。血龜板杵先煨八鐘四兩。云苓三錢。陳書伯妹喉疹。風動煽痰逆升。鎊犀角四錢。羚次尖四錢。同先煎。旋復包先三錢。生赭石杵先一兩六錢。姜竹茹三錢。川貝杵四錢。馬兜鈴三錢。姜射幹二錢。酒炒豆根一錢。南花粉四錢。四帖後去犀羚旋赭。加濟銀花一兩五錢。淡海先煎二兩。絲瓜絡三錢。﹞吳爾純八月下旬患滯下。腹痛異常。孟英往診。形瘦脈數而弦。口渴音微溺澀。乃陰分極虛。肝陽熾盛﹐伏暑爲痢。治法不但與寒痢迥異。卽與他人之伏暑成痢者。亦當分別用藥也。

予白頭翁湯加知母花粉銀花丹皮金鈴延胡沙參芩連服之。次日復視。痢減音開。而右腹痛脹拒按。爲加冬瓜子烏藥鼠矢三劑而消。滯下亦愈。惟薄暮火升。面赤自汗。重加介類潛陽而痊。﹝重用苦寒瀉暑。則肝陽無所憑借。花粉銀花丹皮沙參微顧其陰。酒炒白頭翁一錢半。

酒炒知母三錢。楝核杵先二錢。酒炒枯芩一錢半。酒炒川連一錢。南花粉五錢。濟銀花一兩五錢。酒炒粉丹皮二錢。元胡索次入一錢半。北沙參八錢。續加生冬瓜子四錢。臺烏藥次入一錢半。兩頭尖三錢。薄暮火升。面赤自汗。去花粉沙參芩連冬瓜子丹皮。加牡蠣杵四兩。血龜板杵二兩。生蛤殼杵一兩。同先煨八鐘。﹞楊某患感旬日。初則便溏。醫予溫散。瀉止熱不退。晝夜靜臥。飲食不進。孟英診脈遲緩。

浮取甚微。目眵。舌色光紅。口不渴。溲亦行。胸腹無所苦。語懶音低。尋卽睡去。是暑濕內伏。而有燥矢在胃。機關爲之不利也。先予淸營通胃藥二劑。熱退舌淡而脈證依然。加以酒洗大黃。省頭艸。卽下堅黑燥矢甚多。而睡減啜粥。繼以涼潤。旬日而痊。﹝脈遲緩九句。皆暑濕內伏。燥矢在胃之情狀。暑濕內伏結成燥矢在胃。則气機不利。邪熱升浮。故脈遲緩。浮取甚微。目眵。舌色光紅。病不在肺。故口不渴。溲亦行。胸腹無所苦。心胃位次相近。燥矢在胃。熱蒸心臟。神志不遂其發舒。故語懶音低。尋卽睡去。淸營通胃方。濟銀花一兩五錢。鮮茅根五錢。鮮竹茹三錢。絲瓜絡三錢。黑梔皮三錢。苦杏仁一錢半。炒枳實一錢。川貝杵五錢。生神曲杵二錢。嗣於方中加酒洗生廂黃四錢。省頭艸三錢。涼潤方。

鮮竹葉二錢。鮮枇葉刷包三錢。鮮蘆根二兩。濟銀花一兩。川貝杵五錢。蔞仁研四錢。云苓一錢半。南花粉五錢。整荸薺打二兩。制半夏一錢半。﹞陳春湖子體素弱。季秋患腹痛自汗。肢冷息微。咸謂元虛欲脫。孟英診之。脈𨿽沈伏難尋。

而苔色黃膩。口漧溺赤。當從證也。予連朴楝梔元胡蠶砂省頭艸等藥而康。又孟英視錢嫗腹痛欲絕。證因見弦滑之脈。予當歸龍薈丸而安。﹝陳子方。酒炒川連一錢。楝核杵先四錢。

制濃朴次入一錢。黑梔皮三錢。元胡索次入一錢半。晚蠶砂五錢。省頭艸次入三錢。錢嫗脈弦滑。爲肝熱煽痰賊胃。﹞朱婦患小溲澀痛。醫予滲利。反發熱頭痛。不饑口渴。夜不成眠。孟英診之。脈細數。乃陰虛肝郁。化熱生風。津液已爍。豈容再利。予白薇梔子金鈴知母花粉紫菀麥冬石斛菊花服之卽愈。其侄媳懷娠患痢。醫投溫燥止澀。腹痛甚而發徧身黃。飲食不思。孟英視之。暑濕也。予芩連銀花茅根桑葉梔楝竹葉茵陳冬瓜皮而愈。﹝小溲澀痛。爲陰虛挾熱。滲利則愈傷其陰。肝熱至於發熱頭痛不饑不眠。則肝風熾逆矣。口渴爲肝陽灼肺。香白薇三錢。黑梔皮三錢。楝核杵先四錢。酒炒知母三錢。南花粉五錢。紫菀茸一錢半。花麥冬八錢。石斛先煎一兩。杭白菊四錢。熱痢宜以涼瀉爲治。溫燥止澀。則暑濕上蒸於肌膚而身黃。窒塞於肺胃而厭食。病邪皆在气分。酒炒枯芩一錢半。酒炒川連八分。濟銀花八錢。酒拌茅根五錢。冬桑葉三錢。黑梔皮三錢。鮮竹葉二錢。酒炒西茵陳一錢。冬瓜皮四錢。﹞吳媳汛愆而崩之後。脘痛發厥。自汗肢冷。孟英診之。細而弦滑。口苦便澀。乃素體多痰。

風陽內鼓。𨿽當崩後。病不在血。予旋赭羚茹枳貝薤蔞蛤殼爲方。痛乃漸下。厥亦止。再加金鈴延胡蓯蓉鼠矢服之而愈。迨季冬因卒驚發狂。笑罵不避親疏。孟英察脈弦滑而數。予犀羚元參丹皮丹參梔子菖蒲竹葉鱉甲竹瀝吞當歸龍薈丸。息風陽以滌痰熱。果數劑而安。然平時喜服補藥。或有眩暈。不知爲風痰內動。益疑爲元气大虛。孟英嘗諫阻之。而彼不能從。

至次年季春因傷感而狂證陡發。毀器登髙。更甚於昔。孟英視之。苔黑大渴。予前方加眞珠牛黃。服之苔色轉黃。弦滑之脈略減。而狂莫可制。攺以石膏朱砂鐵落菖蒲靑黛知母膽星鱉甲金鈴旋復元參竹瀝爲大劑。送礞石滚痰丸。四服而平。繼而香港腳大發。腹痛便祕。上衝於心。肢冷汗出。昏運欲厥。予連楝梔茹小麥百合旋貝元胡烏藥雪羹石英鼠矢黃柏藕等藥而安。﹝脘痛發厥二句。本系血去陰傷。風陽陡動。細而弦滑。爲陰虛肝熱煽痰。口苦便澀。病邪在气。旋復包先三錢。生赭石一兩六錢。杵先煎八鐘。羚次尖先煎五錢。姜竹茹三錢。炒枳實一錢半。川貝杵八錢。西薤白打次入一錢半。姜蔞仁研四錢。生蛤殼杵先五錢。風陽熾盛之時。遽予苦寒。病情反形格拒。惟先以旋赭羚蛤息風鎭逆。先引藥勢下行。然後再投川楝苦寒。脈細則陰中之陽亦虛。故用蓯蓉。且非補其陰中之陽。則苦寒瀉熱之品。不能交濟以有成。元胡亦鹹苦瀉肝藥中所必資以反佐。鼠矢鹹寒。鍼治便澀。楝核杵先四錢。元胡索一錢半。淡蓯蓉一錢半。鼠矢三錢。脈弦滑而數。文義注重數字。病情爲風陽煽痰。兼挾陰虛。犀羚鱉甲元參竹瀝息風救液治其本。余藥及龍薈丸瀉肝淸熱治其標。鎊犀角四錢。羚次尖四錢。同先煎八鐘。元參片泡煎去渣一兩。粉丹皮二錢。紫丹參三錢。黑梔皮三錢。石菖蒲次入二錢。鮮竹葉二錢。血鱉甲杵先四兩。姜竹瀝兩大酒杯衝。藥送龍薈丸三錢。前方加舌藥送眞珠粉一分。西牛黃二釐。攺以生石膏先煎一兩六錢。整朱砂先煎一兩六錢。飛鐵落包先四錢。飛靑黛一錢。酒炒知母三錢。陳膽星燉和服一錢。血鱉甲杵先二兩。楝核杵先四錢。旋復包先三錢。元參片泡衝去渣八錢。姜竹瀝兩大酒杯衝。藥送礞石滚痰丸四錢。

腹痛便祕四句。爲風陽熾逆。酒炒川連一錢。楝核杵先三錢。黑梔皮三錢。姜竹茹三錢。北小麥四錢。百合花三錢。旋復包先三錢。川貝杵八錢。臺烏藥一錢。元胡索一錢半。淡海先煎二兩。整荸薺一兩。紫石英杵先五錢。鼠矢三錢。酒炒川黃柏一錢半。連皮藕切先二兩。此病計共四正方。第一方主淸痰熱。第二方主息風陽。第三方主淸痰熱。第四方主息風陽。相似而實不同。﹞徐婦懷妊患痢。醫投溫補。胸腹痛極。昏厥咽糜。水飲礙下。孟英診之。脈洪數。舌絳燥。

亟吹錫類散。灌以犀角元參海茹貝梔菀知斛豆根射幹銀花楝實諸藥。胎下已朽。咽腹之疾隨愈。續用甘涼淸熱存津調之。﹝病情爲熱實陰虛。肝風逆上。胸腹痛極三句。風陽逆幹肺胃。

方義注重息風。鎊犀角先煎四錢。元參片泡煎去渣一兩。淡海先煎二兩。姜竹茹三錢。川貝母杵四錢。黑梔皮三錢。紫菀茸一錢半。酒炒知母三錢。石斛先煎一兩。酒炒山豆根一錢。姜射幹三錢。濟銀花一兩五錢。楝核杵先二錢。﹞許培之祖母。年逾七旬。久患淋漏。屢發風斑。孟英持其脈弦而滑。舌絳口漧。每以犀角生地二至芩蒿白薇元參龜板海螵之類息其暴。甘露飲增損調其常。人皆疑藥過涼。孟英曰﹕量體裁衣。病屬陽旺。气血有餘。察其脈色。治當如是。病者乃云﹕十餘年前。偶患崩而廣服溫補。遂成此恙。始知先天陽气𨿽充。亦由藥釀爲病。秋杪患寒熱如瘧。善怒不眠。苦渴易饑。不能納食。孟英察脈弦數倍常。予淸肺蠲痰柔肝充液之法。漸以向安。今冬某診。詢知病原。作髙年脫營論。以血脫益气裁方。初服三四劑。飲食驟增。已而血漏甚多。眠食欲廢。復延孟英視之。仍主前議。果得漸康。﹝久患淋漏二句。爲血虧風動。脈弦而滑。爲風陽煽痰。舌絳口漧。爲陰虛熱熾。鎊犀角四錢。先煎八鐘。大生地泡煎去渣八錢。女貞杵五錢。旱蓮艸四錢。酒炒枯芩三錢。鮮靑蒿一錢半。香白薇三錢。血龜板杵先四兩。元參片泡煎去渣一兩。醋炙海螵蛸杵先四錢。淸肺蠲痰柔肝充液方。善怒不眠三句。病情爲風陽賊肺。方義主息風陽。大生地八錢。元參片一兩。二味泡煎去渣。濟銀花一兩五錢。石斛先煎一兩。生石膏先煎一兩六錢。大豆卷三錢。淡海先煎二兩。荸薺一兩。旋復包先三錢。生赭石杵先二兩。豆捲鍼治寒熱如瘧。﹞王婦年五十餘。初患左目赤。漸至發熱。醫投溫散。便泄而厥。進以補劑。少腹宿瘕攻痛。

勢極危殆。孟英診之。脈甚弦。舌絳而渴。予蓯蓉橘核當歸元胡龜板石英螵蛸茯苓梔楝萸連數服而安。﹝此病肝風內動故厥。肝風一動。則周身之气逆上。故少腹宿瘕攻痛。脈弦爲陰虛肝熱。脈爲陰中之陽虛。重用龜板石英以潛鎭。血龜板杵四兩。紫石英杵五錢。醋炙海螵蛸杵四錢。三味先煨八鐘。淡蓯蓉三錢。橘核杵次入一錢。箱歸身二錢。元胡索一錢半。云苓三錢。黑梔皮三錢。楝核杵先三錢。淡吳萸六分。酒炒川連八分。﹞何女孟冬分娩。次日便瀉一次。卽發熱痙厥。譫語昏狂。孟英審之。脈弦滑。惡露仍行。曰此胎前伏暑。乘新產血虛痰滯而發也。予大劑犀羚元參竹葉知母花粉梔楝銀花投之。徧身得赤疹而痙止神淸。隨以淸肅調之而愈。﹝胎前伏暑。乘新產血虛痰滯而煽發風陽。鎊犀角四錢。羚次尖四錢。楝核杵三錢同先煎八鐘。元參片泡衝去渣八錢。鮮竹葉二錢。酒炒知母三錢。南花粉五錢。酒炒梔皮三錢。濟銀花一兩五錢。方義主息風陽以滌痰熱。﹞胡女年甫笄往歲患眩暈。孟英切其脈滑。作痰治。服一二劑未愈。更醫謂虛。進以補藥頗效。渠信爲實。然今冬復病。徑服補藥。半月後眠食皆廢。聞聲驚惕。寒顫自汗。肢冷如冰。

以爲久虛欲脫。乞援孟英。脈極細數。目赤便祕。胸下痞塞如。力辧其非虛證。蓋痰飲爲患乍補每若相安。具隻眼者始不爲病所欺也。投以旋赭茹貝蛤殼花粉桑梔蔞薤連枳等藥數服卽安。而運不能止。乃去赭薤蔞枳加元參菊花二至三甲之。類服匝月始能起榻。﹝此證陰虛痰實。脈滑廢食。皆爲痰實。脈極細數。爲陰虛挾熱。便祕胸痞皆胃實。目赤爲痰郁生火。

溫補助熱釀痰。蠲痰卽以滌熱。旋復包先三錢。生赭石杵先一兩二錢。姜竹茹三錢。川貝杵四錢。生蛤殼杵先五錢。姜花粉四錢。冬桑葉二錢。姜梔皮三錢。姜蔞皮三錢。西薤白打一錢半。姜川連八分。炒枳實一錢半。嗣去赭薤蔞枳。加元參片八錢。杭白菊二錢。女貞杵五錢。旱蓮艸四錢。牡蠣杵四兩。血鱉甲杵二兩。血龜板杵一兩。﹞汪婦自孟秋患痢之後。大解溏泄未愈。已而懷娠。恐其墮也。投補不輟。延至仲冬。兩目赤障滿遮。气逆礙眠。脘痛拒按。痰嗽不食。苦渴無溺。孟英診之。脈甚滑數。曰此溫補所釀之疾也。夫秋間滯下。原屬暑濕熱爲病。旣失淸解。逗畱而爲溏泄。受孕以來。業經四月。

慮其墮而補益峻。將肺胃下行之令皆挽以逆升。是以胸次堵塞而痛。喘嗽不能臥。又恐其上喘下泄而脫也。補之愈力。治節盡廢。溲閉不饑。濁气壅至淸竅。兩目之所以蒙障而瞽也。

予沙參蛤殼枇杷葉冬瓜子海石旋復蘇子杏仁黃連枳實海黃芩梔子。重加貝母。服二劑卽知饑下榻。目能睹物矣。﹝溫補釀痰。兼灼陰液。故蠲痰方中參用沙參海。蓋陰不復。熱痰亦不化。北沙參八錢。生蛤殼海浮石各五錢同先煎。姜枇葉刷包三錢。生冬瓜子四錢。旋復包先三錢。生蘇子研二錢。姜川連八分。炒枳實一錢半。淡海先煎二兩。姜枯芩一錢半。

姜梔皮一錢半。川貝杵八錢。﹞黃履吉患痛吐。孟英已爲治愈。仲冬復發。他醫藥之。已七日不進谷矣。二便祕澀。形肉遽消。再托孟英診之。予旋赭茹苓萸連柿蒂楝實延胡等藥。一劑知。三劑愈。﹝此病爲肝陽侮胃。肺失肅降。脾亦不健。旋復包先三錢。生赭石杵先二兩。姜竹茹三錢。云苓三錢。淡吳萸六分。姜川連一錢。幹柿蒂十个。楝核杵先三錢。元胡索一錢半。﹞許仲筠患腹痛不饑。醫予參附姜術諸藥。疼脹日加。水飲不沾。沈沈如寐。孟英診脈弦細。

苔色黃膩。投以枳朴萸連梔楝香附蒺藜延胡等藥。二劑便行脈起。苔退知饑而愈。﹝脈弦爲肝熱。脈細爲陰虛中兼挾陽虛。炒枳實一錢半。制濃朴一錢。淡吳萸六分。姜梔皮三錢。姜川連一錢。楝核杵先三錢。生香附八分。生白蒺三錢。元胡索一錢半。﹞畢室患痰嗽礙眠。醫予補攝而至涕淚全無。目閉不饑。二便澀滯。幹嗽無痰。气逆自汗。孟英切脈右寸沈滑。左手細數而弦。乃髙年陰虧。溫邪在肺未經淸化。率爲補藥所錮。宜開其痺而通其胃。予蔞薤紫菀兜鈴杏貝冬瓜子甘桔旋茹之劑而安。﹝肺腎爲子母之髒。肺臟邪去气行。自能蔭庇肝腎。𨿽陰虧無須滋補。治法宜淸通肺胃。脈沈滑。故參用桔薤以開提。姜蔞仁研四錢。西薤白打一錢半。紫菀茸一錢半。馬兜鈴三錢。苦杏泥二錢。川貝杵五錢。生冬瓜子四錢。生粉艸一錢。苦桔梗一錢半。旋復包先三錢。姜竹茹三錢。﹞賴母年近古稀。患左半不遂。醫予再造九曁補劑。服二旬病如故。孟英按脈弦緩而滑。顴赤苔黃。音微舌謇。便澀無痰。曰此痰中也。伏而未化。予犀羚茹貝菖夏花粉知母白薇豆捲桑枝絲瓜絡等藥。服三劑而苔化音漸淸朗。六七劑腿知痛。痰漸吐。便亦通。旣而腿痛難忍。

其熱如烙。孟英令塗蔥蜜以吸其熱。痛果漸止。半月後眠食漸安。二旬外手能握。月餘可扶掖以行矣。﹝顴赤苔黃三句。爲肝風內動。气機失其升降。方義以息肝風調升降爲主要。鎊犀角四錢。羚次尖四錢。同先煎八鐘。姜竹茹三錢。川貝杵五錢。石菖蒲次入一錢。制半夏一錢半。南花粉四錢。香白薇三錢。大豆卷一錢半。薑汁炒桑枝三錢。絲瓜絡三錢。﹞胡子右顴偶發紫斑一塊。時當季冬。孟英予犀角石膏涼解之藥。二三帖後始發熱。斑漸透。

犀角服二十帖始撤。素有目疾。餘熱復從目發。令以石膏藥久服。居然漸愈。且能食肌充。

略無他患。﹝病情爲肝風賊肺。鎊犀角四錢。生石膏一兩六錢。石斛一兩。三味同先煨八鐘。冬桑葉四錢。杭白菊三錢。冬瓜皮四錢。濟銀花一兩五錢。酒炒知母四錢。姜竹茹三錢。

姜半夏二錢。西薤白一錢半。姜梔皮三錢。淡豆豉三錢。酒炒丹皮二錢。﹞趙春山向患痰嗽。自仲秋以來。屢發寒熱。吳古年從伏暑化瘧治。頗爲應手。而一旬半月之後。病必復至。延至季冬。孟英按脈滑數。舌絳苔黃。渴飲溲赤。動則喘逆。夜不成眠。痰多畏冷。膏粱釀痰。溫補助熱。是爲病根。迨夏吸暑邪。互相。秋半而發。勢頗類瘧。

古年𨿽識其證。惜手段小耳。因予羚羊豆豉連翹薄荷知母花粉竹茹貝母旋復海元參梔子省頭艸梨汁等藥。服五劑。熱退不畏冷。去前四味。加沙參麥冬葳蕤枇杷葉。漸能安寐。各恙降序。再加生地。服匝月而體健勝昔。登髙不喘。﹝羚次尖五錢。先煨八鐘。炒豆豉三錢。

連翹殼三錢。薄荷尖一錢半。酒炒知母四錢。南花粉四錢。姜竹茹三錢。川貝杵五錢。旋復包先三錢。淡海先煎二兩。元參片泡衝。去渣八錢。姜梔皮三錢。省頭艸三錢。整北梨一兩打汁衝。嗣去前四味。加元沙參八錢。花麥冬四錢。肥玉竹三錢。鮮枇葉刷包三錢。﹞

卷七

陳秋槎大便驟下黑血數升。繼卽大吐鮮紅之血。而汗出神昏。肢冷搐搦。躁亂妄言。孟英察其脈。左手如無。右弦。按之數。髙年陰分久虧。肝血大去。風陽陡動。殆由忿怒兼服熱藥所致。其妻云。日來頗有郁。冬間久服姜棗湯。且飲都中藥燒酒一瓶。孟英曰﹕是矣。以西洋參犀角生地銀花綠豆梔子元參茯苓羚羊茅根爲劑。衝入熱童溲灌之。﹝脈以沈分爲主。

按之數。陰虛挾熱。此方系脈證互參。西洋參三錢。鎊犀角羚次尖各四錢。同炭煨八句鐘。

元參片一兩。大生地八錢。泡煎去渣。濟銀花一兩五錢。生綠豆一兩。黑梔皮三錢。云茯苓三錢。鮮茅根五錢。童便一大酒杯煎去頭尾衝。﹞外以燒鐵淬醋令吸其气。龍牡研粉撲汗。

生附子搗貼湧泉穴。引納浮陽。兩服血止。左脈漸起。又加以龜板鱉甲﹝血龜板杵四兩。血鱉甲杵二兩。二味同先炭煨六句鐘。﹞服三帖神气始淸。各恙漸息。稍能啜粥。乃去犀羚。

加麥冬天冬女貞旱蓮投之。﹝花麥冬四錢。明天冬切六錢。女貞子杵五錢。旱蓮艸四錢。﹞眠食日安。半月後始解黑燥矢。兩旬外便溺之色始正。予滋補藥調痊。

姚令輿室素患喘嗽。而病春溫。醫知其本元久虧。投以溫補。痙厥神昏。耳聾譫語。面靑舌絳。痰嗽不眠。孟英診之。脈猶弦滑。曰﹕證𨿽危險。生機未絕。予犀角羚羊元參沙參知母花粉石膏。以淸熱息風救陰生液。﹝鎊犀角羚次尖同先煎各四錢。元參片泡煎去渣一兩。北沙參八錢酒炒知母四錢。南花粉四錢。生石膏先煎一兩六錢。﹞佐蓯蓉石英鱉甲金鈴旋復貝母竹瀝。以潛陽鎭逆。通絡蠲痰。﹝淡蓯蓉一錢半。作潛陽反佐。紫石英杵三錢。血鱉甲杵二兩。楝核杵三錢。旋復包先三錢。四味同先煨八句鐘。川貝母杵一兩。姜竹瀝兩大酒杯衝。以鹹苦潛鎭之品。引藥力下行。合貝瀝爲降中有升。﹞三劑而平。繼去犀羚石膏。加生地。﹝大生地泡煎去渣八錢。﹞服旬日而愈。

馬香谷患溺祕欲死。孟英視之。脈堅體濃。口渴苔黃。﹝脈堅則陽實。陽實則能任苦寒。﹞投知柏梔楝犀苑蔞茹之藥。送當歸龍薈丸而瘳。竟不復發。﹝酒炒知母三錢。酒炒川黃柏一錢。黑梔皮三錢。川楝核杵先三錢。鎊犀角先煨八鐘四錢。蔞仁研四錢。姜竹茹四錢。藥送龍薈丸三錢。肝爲風髒。肝熱極爲風升。風升則周身之气不降。溺祕欲死者。內風升也。犀角靖內風。﹞謝某患嗽。臥難偏左。孟英切其脈。右寸滑。曰﹕此肺虛而痰貯於絡。以葦莖絲瓜絡生蛤粉貝母冬瓜子茯苓玉竹枇葉燕窩梨肉投之果愈。﹝脈正虛。脈滑痰實。薑汁拌蘆根八錢。

絲瓜絡三錢。生蛤粉包先四錢。川貝母杵八錢。生冬瓜子四錢。云茯苓三錢。肥玉竹三錢。

姜枇葉刷包三錢。燕窩包先三錢。連皮梨肉四錢。﹞許叔超祖母患瘧。孟英治之。脈弦滑而數。脘悶便祕。合目汗出。口渴不饑。或慮髙年欲脫。孟英曰﹕此溫邪挾素盛之痰所化。補藥斷不可投。予知芩蔞杏翹貝旋茹連斛雪羹爲方。服果漸效。﹝脈弦爲肝熱。滑爲痰。數爲陰虛挾熱薑汁炒知母三錢。姜枯芩一錢。姜川連八分。

蔞仁研三錢。苦杏泥次入二錢。連翹殼三錢。川貝母杵四錢。旋復包先三錢。姜竹茹三錢。

石斛先煎一兩。淡海先煎二兩。整荸薺一兩。合目汗出爲陰虛陽浮。陰不復則陽不靖。陽不靖則气不降。气不降則痰亦不行。故用石斛雪羹。﹞蒲艾田年逾花甲。陡患鼻衄。諸法不止。孟英診之。面色黑黯而有紅光。脈弦洪而芤。詢知冬間廣服助陽藥。是熱亢陰虛之質。予大劑犀角元參茅根女貞旱蓮石斛茯苓澤瀉天冬知母。

﹝脈情爲熱實陰虛。鎊犀角先煎八鐘四錢。元參片一兩。明天冬切八錢。開水泡衝去渣鮮茅根五錢。女貞杵先五錢。旱蓮艸四錢。石斛先煎一兩。生澤瀉一錢。酒炒知母四錢。投匕而安。續予滋陰藥塡補而康。鼻衄不止。則風升而肝血隨之。故以救液息風爲要。﹞許少卿妻夏初患感。何某十進淸解。病不略減。邀診孟英。脈至弦洪豁大。左手爲尢。大渴大汗。能食妄言。

面赤足冷。徹夜不瞑。孟英曰﹕證𨿽屬溫。而眞陰素虧。久傷思慮。心陽外越。內風鴟張。

幸未投溫散。尙可無恐。予龍牡犀珠龜板鱉甲貝母竹瀝竹葉辰砂小麥元參丹參生地麥冬爲大劑投之。﹝十進淸解。下虛而治其上。故病不略減。弦洪豁大左手爲尢。血分之陰虛也。大渴爲熱灼肺陰。大汗爲陰虛陽越。能食爲風消。妄言爲肝熱侵營。足冷爲熱邪傷肺。气不下行。徹夜不瞑。則尢爲風升陽浮確據。煎龍骨杵一兩。牡蠣杵六兩。鎊犀角四錢。血龜板杵四兩。血鱉甲杵二兩。整辰砂杵一兩二錢。六味先炭煨八鐘。取湯代水煎藥。川貝母杵四錢。姜竹瀝一大酒杯衝。竹葉次入二錢。北小麥四錢。紫丹參三錢。元參片一兩。大生地八錢。花麥冬五錢。開水泡衝去渣。﹞外以燒鐵淬醋令吸其气。蠣粉撲止其汗。生附子搗貼湧泉穴﹝引納浮陽。﹞漸以向愈。而陰不易復。頻灌甘柔滋鎭。月餘始能起榻。季夏汛行。惟情志不怡。易生驚恐。予麥參熟地石英茯神龍眼甘麥大棗三甲等藥善其後。﹝牡蠣杵六兩。

血鱉甲杵四兩。血龜板杵二兩。紫石英杵三錢。四味先煨六鐘。取湯代水煎藥。花麥冬四錢。北沙參五錢。大熟地八錢。云茯神三錢。桂元肉一錢半。生粉艸三錢。北小麥四錢。﹞秋杪歸寧。微吸客邪。孟英投以淸解。已得向安。﹝淸解方。酒炒知母四錢。黑梔皮三錢。炒豆豉一錢半。鮮枇葉刷包三錢。鮮蘆根一兩。西滑石先煎四錢。枯茅桿三錢。石斛先煎八錢。淡海先煎八錢。苦杏泥次入一錢半。﹞周鶴亭子年甫五齡。痘後月餘。淸涼藥尙未輟。忽發壯熱。幼科治之。勢益張。肢面赤。

嘔吐苔黃。渴而溺淸。時或昏厥。證交六日。孟英診之。脈甚弦洪滑數。心下拒按。便祕汗多。投小陷胸加石膏知母花粉竹葉枇葉貝母雪羹。﹝玩溺淸及時或昏厥。痰熱全在肺經气分。洪數爲陰虛挾熱。故用雪羹。半夏合石膏辛涼解表。合知連辛苦豁痰。姜炒川連四分。制半夏研次一錢半。蔞仁研一錢半。生石膏先煎五錢。姜炒知母一錢半。南花粉一錢半。鮮竹葉八分。川貝母杵三錢。姜枇葉刷包一片。整荸薺四錢。淡海蜇先煎八錢。﹞二劑各恙皆減。溲赤便行。繼予淸養而安。﹝淸養方。去蔞連石膏竹葉。加西洋參一錢。北沙參二錢。石斛先煎三錢。旋復包先一錢。炒冬瓜子一錢半。北梨肉三錢。﹞費伯元患煩躁不眠。醫見苔白。投以溫藥。因而狂妄螈。多方不應。孟英視之。左脈弦細而數。右滑乃陰虛之體。心火熾肝風動而痰盛於中也。先以犀羚桑菊息其風。元參丹皮蓮心童溲淸其火。茹貝雪羹化其痰。﹝左細數爲血分陰虛左弦細合狂妄螈。爲陰虛而心火熾肝風動。右滑爲痰盛於中。鎊犀角羚次尖。同先煨八鐘各四錢。冬桑葉四錢。杭白菊三錢。元參片泡衝去渣一兩。粉丹皮二錢。蓮子心一錢。姜竹茹四錢。川貝母杵八錢。整荸薺一兩。淡海蟄二兩先煎。﹞隨與三甲二至磁朱潛其陽。甘麥大棗緩其急。地黃麥冬養其陰。漸次康復。﹝續方去犀羚桑葉。加牡蠣杵四兩。血鱉甲杵二兩。血龜板一兩。女貞杵五錢。

旱蓮艸四錢。靈磁石一兩。大辰砂八錢。三甲磁朱先煨八鐘。取湯代水煎藥。更方去丹皮竹茹。加生粉艸三錢。北小麥四錢。大棗擘先一枚。再更方去童溲貝母。加大生地八錢。花麥冬四錢。﹞何階妻素患肝厥。仲夏患感。沈樾亭按溫證法治之。內風不致陡動。而大便泄瀉。脈細而弦。渴飲痰多。不饑不寐。孟英商投白頭翁湯加三甲石斛茯苓竹茹而安。隨以峻補善後而痊。

﹝辧證在不饑不寐。不饑不寐爲熱熾陽浮。肝風暗動。白頭翁一錢半。酒炒川連一錢。酒炒黃柏三錢。云苓三錢。姜竹茹四錢。牡蠣杵六兩。血龜板杵四兩。血鱉甲杵二兩。三味同先煨八鐘。取湯代水煎藥。峻補方。大生地八錢。明天冬切六錢。花麥冬四錢。女貞杵五錢。川貝杵四錢。賴橘紅一錢。云茯苓三錢。陳木瓜一錢半。楝核杵先四錢。血鱉甲杵四兩。血龜板杵一兩。三味先煨八鐘。取湯代水煎藥。淸阿膠燉和服二錢。﹞許氏婦患間瘧。寒少熱多。不饑大渴。善嘔無汗。脈滑而弦。孟英投白虎湯加花粉柴胡而愈。﹝不饑大渴善嘔。皆陽升不降之象。無汗爲陽郁極不能自達。脈滑挾痰。脈弦陰虛挾熱。

生石膏先煎一兩六錢。酒炒知母四錢。南花粉一兩。春柴胡次入三錢。﹞吳醞香媳時患腹脹減餐。牙衄腿痛。久治不效。肌肉漸消。孟英診脈。弦細而數。肝气𨿽滯。而陰虛營熱。豈辛通溫運之可投耶。以烏梅黃連楝芍梔子木瓜首烏鱉甲茹貝服之果愈。﹝脈弦數爲陰虛挾熱。細爲陰虛中兼挾陽虛。腹脹減餐。爲肝陽侮胃。牙衄腿痛爲肝胃熱結。

肌肉漸消。爲肝風消爍。方義以酸苦泄肝治其標。以首烏鱉甲潛陽益肝治其本。烏梅肉杵三錢。酒炒川連一錢。酒炒楝核先三錢。整大白芍杵先一兩。黑梔皮三錢。陳木瓜一錢半。制首烏一錢半。血鱉甲杵先煨八鐘二兩。姜竹茹次入三錢。川貝母杵四錢。甘潤滋鎭方。大生地八錢。柿餅肉五錢。生粉艸三錢。肥玉竹三錢。烏梅肉一錢半。楝核杵先四錢。靑果杵先二錢。

生冬瓜子四錢。生苡仁杵八錢。山萸肉一錢半。血鱉甲二兩杵。赭石八錢。紫石英三錢。

同先煨八鐘。﹞肌充胃旺。汛準脈和。積歲沈若失。

顧云蘿妻久患香港腳。屢治屢發。馴致周身筋掣。上及於巓。齦痛齒麻。腰酸目眩。口漧食少。夜不能眠。孟英察其脈。芤而弦數。眞陰大虧。腿𨿽痛。從無赤腫之形。香港腳藥豈徒無益。予二地二冬二至知柏桑菊梔楝蒿薇龜板鱉甲藕等藥。服之各恙漸減。蓋因平素帶下太甚。

陰液漏泄而筋骨失其濡養也。故治病須澄源以潔流。﹝大熟地八錢。幹生地一兩。明天冬切六錢。花麥冬四錢。女貞杵五錢。旱蓮艸四錢。酒炒知母三錢。酒炒川黃柏一錢。鮮靑蒿一錢半。酒炒白薇一錢。醋炙血鱉甲二兩。醋炙血龜板一兩。同先煨八鐘。藕二兩切先。﹞秋間以海螵蛸粉魚膘黃柏阿膠爲丸。服之全愈。﹝海螵蛸粉二兩。炒川黃柏八兩。綫魚膠一兩。阿膠四兩。合溶搓丸梧子大。晚膳前稀米湯下四錢。﹞石北涯妻久患齦痛。漸至身面浮腫。或以爲虛。或以爲濕。病日以劇。气逆不饑。孟英察脈。左洪數。右弦滑。陰分𨿽虛。先當淸其肺胃之痰熱。投白虎加沙參花粉冬瓜皮枇葉梔子竹茹蘆根。服之腫卽消。繼佐滋陰。齦痛亦止。﹝此證右脈弦滑。必較甚於左脈。生石膏先煎一兩二錢。酒炒知母四錢。北沙參八錢。南花粉四錢。冬瓜皮三錢。姜枇葉刷包三錢。黑梔皮三錢。姜竹茹三錢。姜汗拌蘆根二兩。繼去石膏枇葉梔子冬瓜皮蘆根。佐淡海二兩。

元參片泡衝去渣八錢。石斛先煎一兩。花麥冬四錢。烏梅肉炭一錢。﹞金畹香媳半產後營分不攝。淋漓數月。治之弗瘳。孟英季夏診視。兩尺皆浮。左寸關弦。予三甲二至二地蒿薇柏葉螵蛸黃柏爲方。服之漸愈。﹝上格原注兩尺皆浮。腎失其閉藏之職。

左寸關弦。肝獨行其疏泄之權。牡蠣杵六兩。血鱉甲杵四兩。血龜板杵二兩。醋炙烏骨杵四錢。四味先煨八鐘。取湯代水煎藥。女貞杵五錢。旱蓮艸四錢。大熟地八錢。大生地一兩。鮮靑蒿一錢半。酒炒柏葉一錢。醋炒川黃柏三錢。﹞蔡初泉陡發寒熱。咽痛大渴。脘悶舌絳。孟英診脈甚數。徑投大劑犀羚元參丹皮桑梔銀花花粉翹蒡之藥。服後徧身發赤疹。而熱退知饑矣。﹝病情爲陰虛風熾。鎊犀角羚次尖。同先煨八鐘。各四錢。元參片泡衝去渣一兩。冬桑葉四錢。酒炒梔皮三錢。酒炒銀花八錢。南花粉四錢。連翹殼三錢。薑汁炒牛子三錢。﹞吳茂林患右頰腫痛。頦下結核。牙關僅能呷稀糜。外科稱名不一。治若罔知。孟英投以天麻僵蠶羚羊石膏省頭艸升麻當歸秦艽花粉黃芩等藥漸愈。﹝此證必系肝胃气分熱結。以辛溫反佐。升發鹹苦寒正治之品。明天麻八分。炙僵蠶一錢半。羚次尖先煎八鐘四錢。生石膏先煎八錢。省頭艸一錢半。生升麻一錢。箱歸尾一錢。左秦艽一錢半。南花粉四錢。酒炒枯芩三錢。﹞吳誦靑室年近五旬。天癸已絕。偶患腹脹。黃某知其體素羸。投以犀气湯而寒熱漸作。攺從建中法。旬日後病劇而崩。愈補愈甚。乞援孟英。脈洪而數。渴飲苔黃。是吸受暑邪。得溫補而血下漏也。予犀角元參茅根柏葉梔楝知斛花粉白薇等藥。﹝病情爲溫補助熱。暑邪挾肝陽由气侵營。脈洪數爲陰虛挾熱。渴飲苔黃。爲肺胃痰熱。鎊犀角先煎四錢。鮮茅根五錢。

元參片泡衝去渣一兩。酒炒柏葉一錢。黑梔皮三錢。楝核杵先二錢。酒炒知母三錢。石斛先煎一兩。南花粉四錢。香白薇一錢。犀角元參知斛息風救液。花粉茅根梔薇淸衛涼營。方中尢以救液息風爲重。液復則風息。風息則血不行。﹞數劑始安。﹝續方去犀角茅根梔皮花粉。

﹞加生地二至二冬而愈。﹝大生地八錢。明天冬切六錢。女貞杵五錢。旱蓮艸四錢。花麥冬四錢。﹞阮範書室患腹痛欲厥。醫見其體甚弱。予鎭逆通補之法。而勢日甚。孟英察脈弦數左溢。是忿怒而肝陽勃升也。便不饑。口苦而渴。予雪羹梔楝旋絳元胡丹皮茹貝下左金丸而愈。﹝脈弦數左溢。爲陰虛挾汗熱。便不饑二語。爲肝風逆升之象。淡海蜇先煎二兩。整荸薺打二兩。黑梔皮三錢。楝核杵先四錢。旋復包先三錢。新絳屑六分。元胡索一錢半。粉丹皮二錢。姜竹茹三錢。川貝母杵四錢。雪羹合楝核丹皮能息風肅肺。藥送左金丸二錢。﹞周子因體素弱。偶患間瘧。黃某用首烏鱉甲姜棗等藥。病日以甚。加以參桂。狂躁妄言。孟英視之。面赤舌絳。溲澀便溏。渴飲汗多。脈形細數。是暑證也。予元參銀花知芩茹貝竹葉荷桿蓮心西瓜皮爲劑尋愈。﹝溫補助熱灼津。病情尙在气分。元參片一兩。泡衝去渣。銀花一兩五錢。酒炒知母三錢。酒炒枯芩一錢半。姜竹茹三錢。川貝母杵四錢。蓮子心一錢。鮮竹葉二錢。西瓜皮四錢。元參銀花知母竹葉西瓜皮救液息風。﹞吳薇客母患痰嗽。喘逆。便不眠。微熱不饑。口漧畏熱。孟英切其脈。右寸關弦滑而浮。

左關尺細無神。是陰虛於下。痰實於上。微兼客熱也。予茹貝旋斛浮石蘆根冬瓜子枇葉杏仁花粉爲劑。以熟地泡湯煎服。則濁藥輕投。淸上滋下。是一舉兩全之策也。投匕果應。再服而大便行。漸次調瘳。﹝右寸關弦滑而浮爲痰實於上。左關尺細無神爲陰虛於下。此方除熟地外。

皆蠲痰肅肺之品。以熟地湯煎服。則陰復而後气行。气行而後在上之痰熱悉降。此非獨孟英已試之法。凡陰虛痰實之證。悉仿此法。亦百用百效。不敢自祕。姜竹茹三錢。川貝母杵四錢。旋復包先三錢。石斛先煎八錢。鮮蘆根一兩。生冬瓜子四錢。姜枇葉刷包三錢。苦杏仁次入二錢。南花粉四錢。大熟地泡煎去渣一兩。﹞謝譜香素屬陰虧。情志抑鬱。因遠行持重而患咳逆。左脇刺痛。寸步難移。杳不知饑。臥難著枕。孟英診之。脈象弦細數。苔膩痰粘。便艱澀少。乃腎气不納。肝气不舒。肺气不淸。胃气不降。﹝咳逆爲肺气不淸。左脇刺痛。寸步難移。爲肝气不舒。杳不知饑。爲胃气不降。脈弦細數。爲腎虛肝郁。苔膩痰粘。便艱澀少。爲肺胃不降。﹞投以沙參枇葉茹貝旋梔龜板鱉甲絲瓜絡冬瓜子靑鉛白前金鈴藕肉。以熟地泡湯煎服。數劑而平。繼漸滋鎭向愈。

﹝北沙參四錢。姜枇葉刷包三錢。姜竹茹三錢。川貝母杵四錢。旋復包先三錢。黑梔皮三錢。絲瓜絡三錢。生冬瓜子四錢。白前一錢。熟地八錢。泡湯去渣。先煎血龜板杵三兩。血鱉甲杵一兩。靑鉛二兩。楝核杵先四錢。藕肉切一兩。至八句鐘。再入前藥。陰虛痰實之證。

補陰潛陽。則痰自降。歷試不爽。﹞葉承恩室懷妊患感。昏譫不語。善嘔便祕。汗出不解脈澀口漧。乃營陰素虧。邪熱內熾。以元參石膏知芩茹貝銀花枇葉薇梔楝斛投數帖而愈。﹝元參片泡衝去渣八錢。生石膏先煎八錢。姜炒知母三錢。姜炒枯芩一錢。姜炒楝皮去核二錢。姜竹茹三錢。川貝母杵四錢。銀花次入一兩。姜枇葉刷包三錢。酒炒白薇一錢半。酒炒梔皮三錢。石斛先煎一兩。﹞江夢花外家患兩目腫痛。不能略張。醫投風藥。昏痙欲厥。孟英診之。脈至洪滑。大渴便祕。

予白虎湯二劑霍然。﹝生石膏先煎一兩六錢。酒炒知母四錢。生苡仁杵八錢。生冬瓜子四錢。南花粉五錢。鮮竹葉二錢。濟銀花一兩五錢。靑果連核杵先二錢。旋復包先三錢。生赭石杵先八錢。淡豆豉一錢半。石斛先煎一兩。淡海先煎二兩。﹞潘馥堂女患感。沈悅亭治之漸愈。惟咽阻無形。水谷礙下。孟英以竹葉石膏湯加紫菀白前旋復枇葉以淸肺而降肺气。果卽帖然。﹝咽阻無形二句。爲肺有實熱。肺气不降。鮮竹葉二錢。生石膏先煎八錢。酒炒知母四錢制半夏研次入一錢。紫菀茸一錢半。白前二錢。旋復包先三錢。鮮枇葉刷包三錢。﹞吳西患瘧。寒微熱甚。旬餘不愈。孟英診之。脈滑而長。書大劑白虎湯予之。前醫亦主是方。屢服無效。湯𨿽白虎。石膏旣少且煨。兼不去米。湯名𨿽同。藥卻重用。且去米加花粉。其力不同科矣。此可見服藥不可徒有湯頭之名。﹝生石膏先煎一兩二錢。酒炒知母四錢。

南花粉四錢。姜竹茹三錢。西滑石先煎五錢。生冬瓜子四錢。黑梔皮三錢。淡豆豉一錢半。冬瓜皮三錢。﹞曹稼梅女。患眩暈脘痛。筋掣吐酸。渴飲不饑。咽中如有炙臠。朱某予溫胃藥病日劇。孟英診脈弦滑。投茹貝萸連旋赭梔楝枳郁雪羹之藥。十餘劑始愈。﹝眩暈脘痛四句。爲肝陽侮胃。胃气不降。脈弦爲陰虛肝熱。滑爲痰熱。姜竹茹三錢。川貝母杵五錢。淡吳萸次入六分。

酒炒川連一錢。旋復包先三錢。生赭石杵先二兩。酒炒楝核杵先三錢。炒枳實一錢半。黃郁金一錢。整荸薺打一兩。淡海先煎二兩。﹞夏氏婦懷娠患感。醫投溫散。漸至气沖不寐。時欲痙厥。脘悶呻吟。渴難受飲。孟英診之。

脈滑數而溢。予小陷胸加旋薤石膏知梔茹杏腹皮蘇子竹瀝海大劑。投旬日而愈。﹝病情爲溫散劫津。肝腸侮胃。液不布气。胃腸亦弱。姜炒川連二錢。制半夏一錢半蔞仁研三錢。旋復包先三錢。鮮薤白打次入一錢半。生石膏先煎一兩二錢。薑汁炒知母三錢。黑梔皮三錢。

姜竹茹三錢。苦杏泥二錢。生蘇子研一錢半姜竹瀝兩大酒杯衝。淡海先煎二兩。方中夏薤杏腹蘇皆爲渴難受飲胃陽不健而設。﹞沈悅亭妻齒衄。五日不止。去血已多。諸方不應。孟英脈之。弦滑上溢。投犀角澤蘭元參旋復生地花粉茯苓牛膝桃仁澤瀉而安。﹝去血已多合脈弦滑上溢。爲陰涸風升。煽痰逆上。鎊犀角先煎四錢。澤蘭葉次入一錢半元參片一兩。旋復包先三錢。大生地八錢。南花粉四錢。云茯苓三錢。制牛膝一錢。生桃仁研一錢半。生澤瀉一錢半。﹞嗣詢經事。本月果已愆期。蓋卽逆行之候也。繼用滋陰淸熱。乃漸康復。

王雪山上年誤餌透土丹之時。孟英延醫向愈。卽屬常飲柿餅湯。以杜關格於將來。次年四月形體日瘦。張某進導濕疏風補气之藥。孟英力勸溫補莫投。竟誤仍服補藥。秋間孟英視之。

脇痛畏風。周身絡脹。時欲敲撲。食少便難。日晡微有寒熱。脈來弦澀而數。右寸關弦以滑。是升降之令久窒。痰邪襲於隧絡。關格之勢將成。勉予沙參茹貝薇蒿旋斛梔楝蘭艸枇葉絲瓜絡冬瓜子蘆根茅根等出入爲方。服之寒熱旣蠲。脇痛亦減。﹝此證誤服溫補。升降之令久窒爲遠因。痰邪襲於隧絡爲近因。欲滌痰邪先調升降弦數爲熱。故方中多涼潤淸通之品。姜竹茹三錢。川貝母杵四錢。姜梔皮三錢姜枇葉刷包三錢。絲瓜絡三錢。薑汁拌蘆根八錢。佩蘭艸三錢。更方去梔皮枇葉。加北沙參四錢。再更方去竹茹。加石斛先煎八錢。再更方去沙參。加楝核杵先三錢。再更方加香白薇一錢。鮮靑蒿一錢半。旋復包先三錢。脈瀝則痰邪阻气之徵也。﹞脈頗轉和。第肝陰爲謀慮所傷。最忌情志不怡。無如嗔怒縈思。屢生枝節。復誤溫散溫補。舌色幹紫津涸而亡。

徐夢香年近六旬。患手顫不能握管。孟英以通補息風藥吞指迷茯苓丸而安。仲秋類中。遺溺痰升。昏瞀妄言。汗多面赤。孟英視之。脈浮弦洪滑。蓋吸受暑邪。而連日適服參湯也。予羚角石菖蒲連翹梔子桑葉菊花楝斛知母花粉竹瀝銀花蒿薇等藥。﹝病情爲溫補助熱。肝風煽痰逆升而厥。羚次尖先煎四錢。石菖蒲次入二錢。連翹殼三錢。黑梔皮三錢。冬桑葉四錢。

杭白菊三錢。川楝核杵先二錢。石斛先煎一兩。酒炒知母三錢。南花粉四錢。姜竹瀝兩大酒杯衝。銀花一兩五錢。鮮靑蒿一錢半。香白薇二錢。方以苦甘寒息風救液。菖蒿反佐。﹞一劑知。二劑神淸。乃去羚菖。加茹貝滑石投之。﹝加姜竹茹三錢。川貝母杵四錢。西滑石先煎五錢。﹞下利白如膿垢者數日。始知饑納谷。繼以調理而愈。

張月波弟陡患腹痛。適飽啖羊肉麵條之後。醫皆以爲食滯。連進消導。痛甚而渴。得飲大吐。二便不行。又疑寒結。疊投燥烈。其病益加。呻吟欲絕。已四日矣。孟英視之。脈弦數。

苔幹微黃。按腹不堅。以海一斤。荸薺半斤煎湯頻灌。果不吐。令將余湯煎梔連楝斛茹芩枇葉知母延胡柿蒂旋復爲劑。吞龍薈丸。投匕而溲行痛減。次日更衣而愈。﹝痛甚而渴三句。本系溫藥傷陰。肝陽逆上。疊投燥烈。陰津將涸。故以大劑雪羹頻灌救陰。湯煎黑梔皮三錢。酒炒川連一錢。酒炒楝核杵先二錢。石斛先煎一兩。姜竹茹三錢。酒炒枯芩一錢半。

鮮枇葉刷包三錢。酒炒知母三錢。元胡索一錢半。幹柿蒂十个。旋復包先三錢。藥送龍薈丸三錢。﹞黃鼎如母年七十七歲。季秋患間瘧。每發加劇。寒甚微而熱必昏痙。舌不能伸。三發後孟英視之。顴赤目垂。鼻冷額頦微汗。苔色黃膩。舌根純紅。口渴痰多。不思粥飲。脈至弦數。

重按少神。證屬伏暑挾痰。而陰虛陽越。先與蓯蓉鱉甲楝斛茹貝燕窩藕。﹝伏暑挾痰。應用茹貝等輕淸之品。惟陰虛陽越。本身气先不降。藥气何能下行。常法先標後本。若本病較重。則本反爲標。伏暑挾痰𨿽標病。而陰虛陽越。則本反爲標。淡蓯蓉一錢半。血鱉甲杵四兩。楝核杵四錢。石斛一兩。燕窩包三錢。藕切二兩。六味先煎八句鐘。姜竹茹四錢。川貝母杵一兩。同次入。﹞兩劑而顴紅頦汗皆蠲。繼佐參瀝薤麥枇葉旋復。去竹茹蓯蓉。﹝北沙參八錢。姜竹瀝兩大酒杯衝。鮮薤白打一錢半。鮮枇葉刷包三錢。旋復包先三錢。﹞投三帖而昏痙不作。又去薤楝。加生地花粉。服五日而瘧休。﹝大生地八錢。南花粉四錢。﹞飲食漸加。居然告愈。﹝按此系足厥陰肝瘧之治。﹞許芷卿患外寒須復重衾。內熱飲不解渴。仍能安谷。便溺皆行。投以溫散。卽顯咽痛。孟英切脈沈弦而緩。作痰熱內伏。投以犀羚元參丹皮白薇黑梔茹貝旋蒡之劑。﹝仍能安谷。便溺皆行。病不在气。飲不解渴。溫散咽痛。爲內風已動。脈沈弦爲肝熱遏伏。此脈緩乃痰濁阻气。

非脾陽衰弱。鎊犀角羚次尖同先煎各四錢。元參片泡衝去渣一兩。粉丹皮二錢。香白薇一錢。黑梔皮三錢。姜竹茹三錢。川貝杵四錢。旋復包先一錢半。姜炒牛蒡子三錢。﹞兩帖而寒渴咽痛皆減。乃去犀羚牛蒡。加二至知母花粉銀花。解醬矢而瘳。﹝女貞杵五錢。旱蓮艸四錢。酒炒知母三錢。薑汁炒花粉四錢。濟銀花次入八錢。﹞韓組林年近古稀。孟冬患肢厥頭腫。語遺溺。某作虛風類。進以溫補。勢益劇。孟英切脈。左弦數。右滑溢。乃痰熱內阻。風溫外侵予羚貝茹梔翹薇桑菊花粉丹皮旋復。以蘆菔湯煎服而瘳。﹝左弦數爲陰虛挾肝熱。右滑溢爲風陽煽痰逆上。方義主息風陽以滌痰熱。羚次尖先煎八鐘四錢。川貝杵四錢。姜竹茹三錢。黑梔皮三錢。連翹殼三錢。香白薇一錢。冬桑葉四錢。杭白菊三錢。粉丹皮二錢。南花粉四錢。蘆菔一兩。煨湯去渣煎藥。﹞錢聞遠子患感。湯某進桂朴姜柴等藥。而痰血頻咯。神瞀耳聾。語便溏。不饑大渴。苔黑澀少。徹夜無眠。某某疊進輕淸。黑苔漸退。舌絳無津。外證依然。不能措手。孟英診之。

脈皆細數。乃眞陰素虧。營液受灼。不必以便溏不食而畏滋膩也。授以西洋參生地二至二冬龜板燕窩茹貝銀花藕汁梨汁玉竹百合等藥。二劑咯血漸止。痰出甚多。漸進稀糜。夜能稍寐。五劑熱退瀉止。渴始減。脈漸和。旬日後解燥矢而痊。﹝無實證而便溏。爲脾敗除中。有實證而便溏。爲熱尋出路。此病脈證八句皆實熱見證。脈皆細數。何畏滋膩。西洋參三錢。

大生地八錢。女貞杵五錢。旱蓮艸四錢。明天冬切六錢。花麥冬四錢。血龜板杵四兩。燕窩包三錢。二味同先煎八鐘。姜竹茹三錢。川貝杵四錢。濟銀花八錢。藕汁梨汁各大半酒杯衝。

肥玉竹三錢。百合花三錢。﹞朱湘槎子忽於飽食後大吐而厥。冷汗息微。孟英視之。厥甫回而腹痛異常。口極苦渴。二便不行。脈來弦緩。乃痰滯而熱伏厥陰。肝气無從疏泄也。投雪羹梔楝元胡蓯蓉萸連橘核旋復竹茹菔汁之藥。﹝大吐而厥脈證六句。皆肝熱壅痰。肝不疏泄之象。淡海先煎二兩。荸薺打一兩。黑梔皮三錢。川楝核杵先三錢。元胡索一錢半。淡吳萸六分。姜炒川連八分。橘核杵一錢半。姜竹茹三錢。菔汁半酒杯衝。淡蓯蓉一錢半。﹞一劑痛減。再服便行而愈。

韓嫗年近花甲。患三瘧於仲冬。某主溫散。並以姜棗湯恣飲。旬日後粒米不沾。瘧至大吐。

某以熱補進。勢益甚。又浹旬。孟英視之。胸中痞結如。苔黃苦渴。溲如熱湯。脈弦滑右甚。帶下如注。投小陷胸合溫膽加薤白。﹝此證熱邪由气分侵營。故帶下如注。治病必求其本。此病宜先豁痰熱。蔞仁研四錢。姜川連二錢。制半夏一錢半。賴橘紅八分。炒枳實一錢半。姜竹茹四錢。鮮薤白一錢半。﹞服後大吐膠痰。十餘日胸痞始消。攺授甘涼。瘧亦漸罷。﹝甘涼方。鮮蘆根二兩。姜竹瀝一大酒杯衝。鮮枇葉刷包三錢。鮮竹葉二錢。石斛先煎一兩。制半夏二錢。荸薺八錢。酒炒知母三錢。鮮薤白一錢半。﹞繼參滋陰。遂以霍然。﹝元參片泡衝去渣八錢。地骨皮五錢。川貝杵四錢。生冬瓜子四錢。制半夏二錢。花麥冬四錢。荸薺二兩。楝核杵先三錢。烏梅肉炭一錢。﹞魏西林侄女娩後惡露。延至兩月。繼聞夫父及兩弟喪。悲哀不釋。幹嗽吐血。頭痛偏左。不饑不食。不眠不便。渴飲而溲必間日一行。久治不效。孟英切脈。虛弦豁大。予甘麥大棗加熟地首烏鱉甲二至菊花旋復芍藥貝母麻仁靑鹽等藥。﹝病情爲陰虛肝逆。肺胃不降。陰中之陽亦虛。血鱉甲二兩杵先煎八鐘。取湯代水煎藥。生粉艸三錢。北小麥四錢。大棗一枚擘先。大熟地八錢。制首烏二錢。女貞杵五錢。旱蓮艸四錢。杭白菊二錢。旋復包先三錢。酒炒白芍一錢半。川貝杵三錢。麻仁研三錢。靑鹽一分。﹞服後脈漸斂。血亦止。七八劑頭痛始息。旬日後便行安谷。

韓石甫妻患感發疹。某治以淸解。熱漸退而神气不爽。舌黑難伸。太息便祕。胸次拒按。脈弦緩而滑。﹝神气不爽四句。皆痰熱窒塞肺胃之象。脈弦緩而滑。文義弦緩在脈之浮分。滑在脈之沈分。故用涼膈之硝黃。若文義爲弦滑而緩。則涼膈不可投矣。酒炒枯芩一錢半炒豆豉三錢黑梔皮三錢。薄荷尖八分。鮮竹葉二錢。酒炒知母三錢。南花粉四錢。炒枳實二錢。

姜竹茹三錢。元明粉一錢。生廂黃三錢。開水泡衝去渣。﹞一帖苔卽退黃。再服而黑矢下。

神气淸。卽以向愈。

陳赤堂妻患感。面赤不眠。煩躁譫語。口甘渴膩。溲澀而痛。某多劑淸解未應。孟英切脈左弦洪而數。右滑而溢。胸次痞結。大解未行。肝陽上浮。肺气不降。痰熱阻痺。邪乃逗𨖻。

予小陷胸合溫膽雪羹加旋薤投之。﹝脈左弦洪而數。爲陰虛挾熱。右滑而溢。爲痰挾風陽。

肺病較急於肝。治法滌痰熱卽所以息風陽。蔞仁研四錢。姜炒川連二錢。制半夏二錢。炒枳實一錢。姜竹茹三錢。荸薺打一兩。淡海先煎二兩旋復包先三錢。西薤白打次一錢半。﹞胸結漸開。去半薤。藥送當歸龍薈丸。﹝藥送龍薈丸三錢。﹞譫語止。且能眠。參以通幽湯下其黑矢。三劑後始進養陰和胃而痊。﹝養陰和胃方。大生地八錢。明天冬切六錢。女貞杵五錢。生粉艸三錢。花麥冬四錢。酒炒知母三錢。烏梅肉炭一錢。大棗擘先一枚。川貝杵四錢。﹞翁嘉順妻娩後。陰戶墜下一物。形色如肺。多方療之不收。第三日求治孟英。令以澤蘭葉二兩煎濃湯燻而溫洗。隨以海螵蛸五倍子等分。﹝醋炙海螵蛸四錢。炒五倍子一錢。﹞研細粉摻之。果卽收上。繼而惡露不行。白帶時下。乳汁全無。兩腿作痛。孟英曰﹕此血虛也。乳與惡露𨿽無。其腹必不脹。前證亦屬大虛。因予黃當歸甘艸生地杜仲大棗糯米脂麻藕濃煎羊肉湯煮藥。服後乳汁漸充。久服乃健。﹝生黃一兩。箱歸身二錢生粉艸三錢。幹生地五錢。綿杜仲四錢。大棗擘三枚。糯米洗五錢。脂麻研五錢。藕切一兩。生羊肉四兩。煮湯煎藥。﹞屠某患夢遺。久治不愈。耳出膿水。目淚難開。肩脇胸背酸疼。微有寒熱。食減神疲。孟英察脈左弦數。右虛以三才封髓加龍牡黃桑丹梔菊。﹝左弦數爲肝臟陰虛挾熱。右虛爲气分陽虛。炒潞黨三錢。炒西三錢。淡蓯蓉一錢半。西砂仁研次入六分。酒炒川黃柏一錢半。大熟地八錢。明天冬切五錢。醋牡蠣杵四兩。醋龍骨杵一兩。二味同先煨八鐘。冬桑葉三錢。杭白菊二錢。焦神曲杵一錢半。丹皮二錢。黑梔皮三錢。﹞李華甫妻患頭震。孟英脈之。乃肝經鬱怒火升也。投當歸龍薈丸而瘳。﹝靑果一枚連核杵先煨。湯送龍薈丸三錢。﹞然不能懲忿。其病發之後。更兼溺腹脹。喘汗欲絕。孟英視之。

脈甚弦澀。口苦苔黃。舌色紫黯。汛𨿽不愆。內有瘀滯也。以雪羹加金鈴旋復梔子滑石桃仁茺蔚車前子木通仍吞龍薈丸。﹝辧瘀滯在腹脹脈弦澀。舌色紫黯。淡海先煎二兩。荸薺一兩。楝核杵先四錢。旋復包先三錢。黑梔皮一錢半。西滑石先煎五錢。生桃仁研三錢。茺蔚子杵先四錢。車前子杵先四錢。細木通一錢。仍藥送龍薈丸三錢。﹞外以大田螺三个。生蒜六瓣。車前艸一握。搗紮臍下。服後果先下黑血。溲卽隨通。繼而更衣糞色亦黑。遂愈。

卷八

胡孟紳患疑。坐臥不安。如畏人捕。自知爲痰。餌白金丸吐之。汗出頭面。神躁妄聞。孟英切其脈。弦滑洪數。不爲指撓。投石膏竹茹枳實黃連旋復花粉膽星石菖蒲加雪羹竹瀝童溲吞礞石滚痰丸下其痰火。連得大解。夜分較安。惟不能斷酒。爲加綠豆銀花枳子吞當歸龍薈丸。旬餘脈證漸平。神气亦靜。尙多疑懼。攺授犀角元參丹皮竹葉竹茹貝母百合蓮心豬膽汁炒棗仁鹽水炒黃連吞枕中丹。以淸包絡肝膽之有餘而調神志。又旬日各恙皆蠲。繼予十味溫膽法善其後。乃弟季權同時患黑斑。苔穢脈渾气粗面垢。孟英卽以涼膈散投之。大解得行。脘亦不悶。斑皆透綻。脈顯滑數而洪。遂予大劑涼潤淸肅之藥。直俟其旬日外大解不瀉。藥始緩授。復又沈臥不醒。孟英曰﹕痰熱尙熾也。仍投大劑數帖。果頻吐膠痰累日而眠食漸安。﹝白金丸內白礬苦能化躁。薄荷升陽助熱。至郁金亦非熱痰主要之藥。故汗出頭面。神躁妄聞。生石膏先煎一兩六錢。姜竹茹三錢。炒枳實一錢半。酒炒川連一錢。旋復包先三錢。南花粉四錢。陳膽星燉和服八分。石菖蒲次入二錢。淡海先煎二兩。整荸薺二兩。童便煎去頭尾衝一酒杯。藥送礞石滚痰丸四錢。嗣去石膏竹茹連枳。加生綠豆二兩。濟銀花一兩五錢。

枳子杵四錢。藥送當歸龍薈丸三錢。嗣攺授鎊犀角四錢先煎。元參片泡衝去渣八錢。粉丹皮二錢。鮮竹葉二錢。姜竹茹三錢。川貝杵四錢。百合花三錢。蓮子心一錢。膽汁炒棗仁研三錢。鹽水炒川連一錢。藥送枕中丹三錢。胡季權涼膈散方。酒炒枯芩三錢。黑梔皮三錢。

炒豆豉三錢。鮮竹葉二錢。生粉艸三錢。酒洗生廂黃三錢。元明粉一錢。二味同入煎。大劑涼潤淸肅方。鮮蘆根二兩。生冬瓜子四錢。酒炒枯芩三錢。鮮枇葉刷包三錢。川貝杵五錢。

陳膽星燉和服八分南花粉四錢。姜竹茹三錢。石菖蒲次入二錢。整荸薺打三个。﹞屠敬思體气素弱。去冬因子殤於痘。醫予舒郁塡陰。病以日劇。僉云不治。孟英診之。兩關甚數。寸上洪滑。嗽逆痰多。臥不著枕。溺赤便難。極其畏冷。是冬溫未罷。誤補熱郁之候。世間之死於勞損者。何嘗盡是虛證。每以補藥僨事。授以廓淸肺胃之藥。周身發疥。各恙漸安。蘊伏旣淸。始投滋養善後。不僅病愈。次年春得一子。﹝酒炒枯芩三錢。酒炒川連一錢。鮮蘆根二兩。酒炒枇葉刷包三錢。姜竹茹三錢。絲瓜絡三錢。旋復包先三錢。生蛤殼五錢。生赭石杵五錢。二味同先煎。川貝杵五錢。生冬瓜子四錢。大豆捲次入三錢。﹞許芷卿亦精於醫。偶患外感。卽服淸散之藥而證不減。或疑其非春溫也。邀孟英質之。診脈遲澀。二便皆行。筋掣不眠。畏寒能食。喉舌皆赤。予大劑淸營藥數服而瘥。迨夏兩腿患疥。外科治之。久而不愈。孟英謂其平昔善飲。蘊熱深沈。瘍科藥亟宜槪屏。令以雪羹湯送當歸龍薈丸。果得漸瘳。秋間其母患感。遲服溫散。轉爲肢厥便祕。面赤冷汗。脈來一息一歇。舉家惶惶。慮卽脫變。孟英視其苔。黃膩不渴。按其胸。悶而不舒。且聞其嗅諸食物。無不極臭。斷爲暑濕內伏。挾痰阻肺。肺主一身之气。气壅不行。法宜升降。是虛脫之反面也。

設投補藥。則內閉而外脫。昧者猶以爲投補遲而不及救。孰知眞實類虛。不必以老年懷成見。

總須以對證爲良藥。果一劑而脈至不歇。轉爲弦滑。再服汗止肢和。便行進粥。數帖而痊。

方用紫菀白前竹茹枳實旋貝杏蔞兜鈴枇杷葉也。﹝二便皆行及能食。皆病不在气之明證。脈遲澀爲病在血。合之筋掣不眠畏寒及喉舌皆赤。皆營熱厥逆之象。淸營方。濟銀花一兩五錢。鮮茅根五錢。鮮竹茹三錢。絲瓜絡三錢。酒炒桑枝三錢。羚次尖先煎四錢。大生地泡衝去渣八錢。炒豆豉三錢。大豆卷三錢。酒炒川連一錢。酒炒川黃柏三錢。許芷卿母方。紫菀茸一錢半。白前一錢。姜竹茹三錢。炒枳實一錢半。旋復包先一錢半。川貝杵四錢。苦杏泥二錢。姜蔞皮三錢。馬兜鈴一錢半。姜枇葉刷包三錢。﹞沈辛甫妻體素弱而勤於操作。年逾四秩。汛事過多。兼以便溏。冷汗气逆。參屢進。病日以危。孟英診曰﹕心脾之脈尙有根。猶可望也。予龍骨牡蠣龜板鱉甲海螵蛸石英石脂餘糧熟地茯苓爲方。一劑轉機。漸以向愈。﹝汛事過多。血虛則肝風暗動。冷汗气逆。爲肝陽逆厥之徵。至便溏爲熱尋出路。參屢進。則肝風愈熾矣。故用介屬重鎭。龍骨杵一兩。牡蠣杵四兩。血龜板杵二兩。血鱉甲杵二兩。炙海螵蛸四錢。紫石英五錢。赤石脂三錢。禹餘糧三錢。大熟地八錢泡湯去渣。前八味先煎八鐘。云苓次入三錢。﹞陳舜廷患瘧久不愈。其體素虧。醫皆束手。孟英視之。舌絳無津。微寒溲赤。原屬春溫化瘧。體與病皆不是小柴胡之例。過投溫散。熱熾陰傷。予竹葉石膏湯撤熱存津而愈。﹝生石膏先煎一兩六錢。酒炒知母四錢。鮮竹葉二錢。淡海先煎一兩。南花粉五錢。濟銀花一兩五錢。酒炒川連一錢。細木通一錢。石斛先煎一兩。炒豆豉三錢。整荸薺二兩。﹞謝再華室素患肝厥。孟英於癸卯歲授藥一劑。六載安然。今夏偶患齒衄。繼見臭腐。頭痛汛阻。徹夜無眠。蓋秦某作格陽證治。進以腎气湯數服而致劇也。孟英予大劑神犀湯加知柏。

旬日而瘳。﹝鎊犀角先煎八鐘四錢。大生地八錢。元參片一兩。二味泡煎去渣。酒炒知母四錢。酒炒川黃柏一錢半。濟銀花一兩五錢。血鱉甲杵四兩。血龜板杵二兩。生赭石杵二兩。

鮮靑果杵三个﹐三味先煎八鐘。南花粉五錢。飛靑黛一錢。方按神犀湯加減。﹞胡韻梅年已逾冠。因夜坐感寒。患頭痛惡冷。嘔吐肢冷。孟英視之。曰﹕舌絳脈數。斑疹之候。斷非受寒。予淸透藥服之。次日點形圓綻。細詢果未出痘。但火勢甚熾。一路淸涼。自發起至落痂。毫不雜一味溫升攻托之藥。而滿身密布。形色粗紫。漿濃痂黑。便祕不饑。渴無一息之停。苟不如是用藥。其能免乎。此建中瑣言之所以有功於世也。﹝淸透方。大生地泡衝去渣八錢。酒炒知母三錢。酒炒川黃柏一錢半。酒炒梔皮三錢。石菖蒲次入二錢。酒炒枇葉刷包三錢。酒炒銀花四錢。酒炒丹皮二錢。制半夏一錢。﹞朱大鏞新婚後神呆目瞪。言語失倫。或疑其體弱神怯。予鎭補安神諸藥。馴致善饑善怒。罵詈如狂。孟英診之。右脈洪滑。予犀角石膏菖蒲膽星竹瀝知母吞礞石滚痰丸而愈。其大父患四肢冷顫。常服溫補。延久不痊。孟英切其脈弦而緩。曰﹕非虛也。予通絡方。吞指迷茯苓丸而瘥。﹝方義重滌痰熱。參以息風。鎊犀角先煎四錢。生石膏先煎一兩六錢。石菖蒲次入二錢。陳膽星燉和服八分。姜竹瀝兩大酒杯衝。酒炒知母四錢。藥送礞石滚痰丸四錢。朱大鏞祖脈弦而緩。系爲溫補窒气。並非陽虛。玩吞指迷茯苓丸便見。通絡方。制半夏三錢。浮橘絡一錢五分。鮮薤白打三錢。石菖蒲二錢。姜竹茹三錢。絲瓜絡三錢。薑汁拌茅根四錢。薑汁炒桑枝三錢。陳膽星燉和服八分。藥送指迷茯苓丸三錢。﹞許安卿患咽痛。瘍科連予升散之藥。延及齦腫。牙關不開。舌不出齒。自汗脈澀。絕谷瀕危。孟英往勘。卽洗去滿頸敷藥。以菊葉搗塗。吹以錫數散。煎犀羚射幹馬勃梔貝山豆根等藥灌之。數日而痊。﹝病情爲肝風逆上。窒遏气機。鎊犀角四錢。羚次尖四錢。二味同先煎八鐘。姜射幹三錢。馬勃一錢半。姜梔皮三錢。川貝杵四錢。姜炒山豆根一錢。﹞莊芝階媳患搐搦。閒日而作。孟英診脈弦數。泛泛欲嘔。口苦不饑。凜寒頭痛。汛事愆期。

溲熱如火。乃足厥陰暑瘧也。投以大劑犀羚元參梔菊木通知楝花粉銀花之藥。數日而愈。﹝泛泛欲嘔四句。皆肝風熾逆現證。鎊犀角四錢。羚次尖四錢。二味同先煎八鐘。元參片泡煎去渣一兩。姜梔皮三錢。杭白菊三錢。細木通一錢。酒炒知母四錢。楝核杵先三錢。南花粉四錢。濟銀花一兩五錢。﹞仲夏淫雨匝月。泛濫爲災。季夏酷暑如焚。人多熱病。沈小園病。醫但知濕甚。不知化熱。

投以平胃散數帖。壯熱昏狂。證極危殆。孟英視之。脈滑實而數。大渴溲赤。稀水旁流。予石膏大黃數下之而愈。孟英因論曰﹕考古惟葉天士甘露消毒丹神犀丹二方爲濕溫暑疫最妥之藥。一治气分。一治營分。規模已具。卽有兼證。尙可通融。司天在泉不必拘泥。今歲奇荒。明年恐有奇疫。但甘露二字。人必疑爲大寒之藥。消毒二字。世人或誤作外証之方。因易其名曰普濟解疫丹。根據方合送。救活極多。﹝壯熱昏狂方。生石膏先煎一兩六錢。酒洗生廂黃四錢。鮮蘆根二兩。生冬瓜子八錢。南花粉五錢。炒枳實二錢。整荸薺二兩。冬桑葉四錢。杭白菊三錢。姜竹茹三錢。姜竹瀝兩大酒杯衝。酒炒知母三錢。鮮枇葉刷包三錢。石菖蒲次入二錢。﹞

附普濟解疫丹

﹝壅正癸丑葉天士先生定﹞飛滑石﹝十五兩﹞綿茵陳﹝十一兩﹞淡黃芩﹝十兩﹞石菖蒲﹝六兩﹞川貝母﹝五兩﹞木通﹝五兩﹞藿香射幹連翹蒲荷白豆蔻﹝各四兩﹞上藥曬燥。生研細末。﹝見火則藥盡熱。﹞每服三錢。開水調服日二次。或以神曲糊丸如彈子大。開水化服亦可。孟英自注云。此治濕溫時疫之主方也。每歲仲夏溫濕蒸騰。更加烈日之暑。爍石流金。人在气交之中。口鼻吸受其气。畱而不去。乃成溫熱暑疫之病。則爲發熱倦怠。胸悶腹脹。肢酸咽腫。斑疹身黃。

頤腫口渴。溺赤便祕。吐瀉瘧痢。淋濁瘡瘍等證。但看病患舌苔淡白。或濃膩。或漧黃者。

是暑濕熱疫之邪尙在气分。悉以此丹治之立效。而薄滋味。遠酒色。尢爲辟疫之主要。醫家臨證準此化裁。失之者鮮。﹝上參諭嘉言張石頑葉天士沈堯封諸家。﹞

附神犀丹

犀角尖﹝磨汁﹞石菖蒲黃芩﹝各六兩﹞直生地﹝冷水洗淨﹐浸透﹐搗絞汁﹞銀花﹝各一斤﹐如有鮮者﹐搗汁用尢良﹞金汁連翹﹝各十兩﹞板藍根﹝九兩﹐無則以飛淨靑黛代之﹞香豉﹝八兩﹞元參﹝七兩﹞花粉紫艸﹝各四兩﹞各藥生曬﹝切忌火炒。﹞研細。以犀角地黃汁金汁﹝卽數十年陳糞淸。﹞和搗爲丸。﹝切勿加蜜。如難丸﹐可將香豉﹐煮爛。﹞每重三錢。涼開水化服。小兒用半丸。如無金汁。可加人中黃四兩研入。孟英自注云﹕溫熱暑疫諸病。邪不卽解。耗液傷營。逆傳內陷。痙厥昏狂。譫語發斑等證。但看病患舌色幹光。或紫絳。或圓硬。或苔黑。皆以此丹救之。若初病卽覺神情昏躁而舌赤口漧者。是溫暑徑入營分。

酷熱之時。陰虛之體。及新產婦人患此最多。急須用此。多可挽回。切勿拘泥日數。誤投別藥以僨事也。兼治痘毒重。夾帶紫斑危證。曁痘後餘毒內熾。口糜咽腐。目赤神煩諸證。﹝上本葉氏參治驗。﹞姚祿皆遇水復受酷熱患感。顧某診爲濕邪。予桂枝葛根藥三帖。病乃劇。趙某知其誤治。連用淸解。因見藍斑。不肯接診。孟英視之。脈細數而體瘦。平昔陰虧。熱邪借風藥而披猖。

營液得溫燥而漧涸。斑色漸退。而昏狂遺溺。大渴不已。仍予前方。調紫雪數劑。熱退神淸而言出無倫。猶如夢囈。或慮共成癲。孟英曰﹕痰畱包絡也。予犀角菖蒲元參鱉甲花粉竹茹黃連生地木通甘艸爲方。調以眞珠牛黃。始得漸安。攺授存陰調理而愈。﹝姚祿皆前方。生石膏先煎一兩二錢。鮮蘆根二兩。整荸薺二兩。淡海先煎二兩。石斛先煎一兩。酒炒知母三錢。酒炒川連一錢。石菖蒲次入二錢。痰畱包絡方。鎊犀角先煎四錢。石菖蒲次入二錢。元參片泡衝去渣一兩。血鱉甲杵先煨六鐘二兩。南花粉四錢。姜竹茹三錢。

酒炒川連一錢。大生地泡衝去渣八錢。細木通一錢。生粉艸三錢。元參鱉甲生地甘艸。鍼治溫散誤藥。﹞陳蘊泉陡患昏譫。乞診孟英。脈甚滑數。苔色膩黃。乃平素多痰。兼吸暑熱。予淸解藥一劑。化而爲瘧。脈亦較平。或謂體弱不宜涼藥。須用人參。孟英堅持不可。蓋暑脈頗類乎虛。

而痰阻於肺。呼吸不調。又與气虛短促者相似。平昔𨿽虛。有病必先去病。況熱能傷气。淸暑熱卽所以顧元虛也。遂連投白虎加減而愈。﹝白虎加減方。生石膏先煎八錢。姜炒知母三錢。南花粉四錢。姜竹茹三錢。姜牛子研絲瓜絡各三錢。炒枳實一錢半。石菖蒲次入二錢。西滑石包先四錢。﹞髙若舟庶母患脫肛。孟英脈之。弦而滑。溲澀苔黃。𨿽屬髙年。非虛證也。淸其濕熱而痊。

﹝酒炒西茵陳一錢半。酒炒枯芩一錢半。酒炒川連八分。石菖蒲次入二錢。冬瓜皮四錢。晚蠶砂五錢。生冬瓜子四錢。西滑石先五錢。細木通一錢。川貝杵五錢。﹞孟英治乍浦人滯下證。晝夜百餘行。不饑不渴。而欲嘔腹痛。上及於心胸。脈頗平和。是寒濕也。與時行暑濕痢大相徑庭。投姜桂萸朴之劑。數服霍然。﹝炒漧薑四錢。肉桂心二錢。

生吳萸次入一錢半。制濃朴三錢。制半夏四錢。炒陳皮一錢半。省頭艸三錢。煨姜三錢。鮮薤白打三錢。鮮蔥白三錢。陳木瓜三錢。﹞趙子善患瘧。畏冷不饑。孟英診之。脈滑數。苔黃溲赤。脘悶善嘔。投竹葉石膏湯加減。以淸伏暑而痊。﹝鮮竹葉二錢。生石膏先煎一兩二錢。姜炒知母四錢。石菖蒲次入二錢。制半夏二錢。西滑石五錢。細木通一錢。陳膽星燉和服八分。枯荷梗三錢。姜枇葉刷包三錢。石斛先煎一兩。﹞王一峯子患瘧。多服姜棗溫散之藥。因致壯熱耳聾。譫語遺屎。不寐昏狂。見人欲咬。顧某從伏暑治亦不效。延至初冬。求診孟英。按脈皆滑。卽以顧疏犀角等藥內加菖蒲膽星竹瀝珍珠牛黃爲劑。吞白金丸。一服卽減。旬日霍然。繼其母發熱善嘔。頻吐粘沫。頭痛如劈。口苦耳聾。神識昏瞀。脈弦而數。乃伏暑挾內風鴟張。予犀角元參竹茹花粉知翹苓斛梔菊雪羹等藥。七日而瘳。﹝王子方。鎊犀角先煎四錢。姜竹茹三錢。姜竹瀝兩大酒杯衝。生冬瓜子四錢。川貝杵八錢。南花粉五錢。天竹黃三錢。石菖蒲次入二錢。陳膽星燉和服一錢。舌藥送珠粉一分。牛黃三釐。王一峯母方。鎊犀角先煎四錢。元參片泡衝去渣一兩。姜竹茹三錢。南花粉四錢。酒炒知母四錢。連翹殼三錢。云苓三錢。石斛先煎一兩。荸薺一兩。淡海先煎二兩。﹞王子能妻久患吐血。醫不能愈。孟英視之。脈弦滑而搏指。右手較甚。渴喜冷凍飲料。米谷礙於下咽。小溲如沸。夜不成眠。久服滋陰。毫無寸效。孟英以葦莖湯合雪羹加石膏知母花粉枇杷葉竹茹旋復滑石梨汁大劑投三十劑而痊。﹝脈弦滑而搏指六句。全系痰熱窒肺。久服滋陰。是肺病治腎。宜乎不效。鮮蘆根二兩。生冬瓜子八錢。整荸薺二兩。淡海先煎一兩。生石膏先煎一兩六錢。濃酒炒知母四錢。姜花粉五錢。姜枇葉三錢。姜竹茹三錢。旋復包先三錢。西滑石包先四錢。生梨一兩絞汁衝。﹞余朗齋母秋間患伏暑。孟英已爲治愈。失於調理。復患气沖自汗。肢冷少餐。攻補不投。仍邀孟英治之。予塡補衝任。淸滌伏痰法。合甘麥大棗以補血而愈。﹝此病系余暑乘肝虛痰實。煽動肝陽。羚次尖先煎八鐘四錢。石菖蒲研制半夏同次入各一錢。大生地泡煎去渣八錢。

濟銀花一兩五錢。石斛一兩先煎。楝核杵先三錢。酒炒知母三錢。川貝杵一兩。梨汁磨枳實六分和服。俟痰濁全蠲。去羚菖枳實加生粉艸三錢。北小麥四錢。箱歸身二錢。孟英用方義不泥方藥。大棗溫膩非宜。﹞髙瑞生弟瘧久不痊。形消不食。醫謂虛也。投補藥而更增自汗。孟英診之。脈弦滑。脘下聚气。投小陷胸加竹茹旋枳以開痰結。漸能納谷。繼以淸養。病去肌充。﹝姜川連二錢。姜蔞仁三錢。制半夏研次入二錢。姜竹茹三錢。旋復包先一錢半。炒枳實一錢半。淸養方。川貝杵四錢。旋復包先一錢半。南花粉三錢。生粉艸一錢。北沙參四錢。苦杏仁二錢。石斛先煎五錢。炒枳實一錢。﹞李貴患感數日。忽然昏厥。孟英見其面色灰黯。戴眼口開。按其脈尙不絕。予菖蒲膽星竹茹旋復等爲劑。和入童溺。調以牛黃至寶丹灌之。覆杯而起。﹝石菖蒲次入二錢。陳膽星燉和一錢。姜竹茹三錢。旋復包先三錢。天竹黃三錢。姜炒川連一錢。淨橘絡五分。衝入煎去頭尾童便一酒杯。研調西牛黃二釐。至寶丹五分。此病系痰中。先用苦辛香以開其痰。﹞吳醞香自仲春感冒而起。迨夏䢐秋。痰多气逆。肌肉消瘦。延至初冬。諸證蜂起。耳鳴腰痛。臥卽火升。夢必干戈。凜寒善怒。多醫咸主補虛。迄無小效。孟英診脈弦細。而左寸與右尺甚數。右寸關急搏不調。且病者頸垂不仰。气促難言。舌黯無苔。面黧不渴。孟英曰﹕病𨿽起於勞傷挾感。而延已經年。然溯其所自。平昔善飲。三十年來期在必醉。非僅外來之客邪失於淸解。殆由內伏之積熱久錮深沈。溫補雜投。互相煽動。營津受爍。肉削痰多。升降愆常。火浮足冷。病機錯雜。求愈殊難。姑且按經設法。以石膏知母花粉黃芩等淸肺滌痰。

靑蒿鱉甲梔子金鈴等柔肝泄熱。元參女貞天冬黃柏等壯水制火。竹茹旋復杷葉橘紅等宣中降气。出入爲方。間佐龍薈丸直瀉膽經之酒毒。紫雪丹搜逐隧絡之畱邪。服三劑而舌布黃苔。蘊熱漸泄。服六劑而嗽病減知饑。渴喜熱飲。伏痰漸化。十劑後凜寒始罷。足亦漸溫。肺气已得下降。繼而夢淸夜寐。方中參以西洋參生地麥冬充其液。銀花綠豆雪羹化其積。肌肉漸丰。面黑亦退。﹝左寸與右尺甚數。爲心腎陰虧火熾。右寸關急搏不調。爲肺胃熱熾煽痰逆升。頸垂不仰四句。皆溫補煽助痰熱。窒遏气機之象。治法必須先淸肺胃。生石膏先煎八錢。

酒炒知母四錢。姜花粉四錢。姜梔皮三錢。姜竹茹三錢。旋復包先三錢。姜枇葉刷包三錢。

賴氏橘紅次入一錢。藥送紫雪丹一分。三帖後去知母。加酒炒枯芩一錢半。酒炒楝核杵先三錢。鮮靑蒿次入一錢半。藥並送當歸龍薈丸二錢。又三帖後去紫雪石膏茹枇花粉梔皮黃芩及龍薈丸。加酒炒黃柏一錢半。整荸薺二兩。淡海先煎一兩。血鱉甲杵先煎八鐘一兩。女貞杵五錢。元參片八錢。明天冬切六錢。二味泡煎去渣。六帖後去荸薺海。加西洋參三錢。大生地八錢。花麥冬四錢二味同泡煎。綠豆一兩。濟銀花八錢。﹞楊素園精醫。妻多病自治不痊。孟英據信述病狀擬方立案云。細閱病原。證延二十餘年。始因啖杏。生冷傷乎胃陽。肝木乘虛。遂患脇痛攣掣。身軀素濃。濕盛爲痰。溫藥相投。與濕似合。與痰大悖。馴致積溫成熱。反助風陽。消爍胃津。漸形瘦削。而痰飲者本水谷之悍气。肝升太過。胃降無權。另辟窠囊。據爲山險。初則气滯以停飲。繼則飲蟠而气阻。气旣阻痺。血亦愆其行度。積以爲瘀。前此神術丸控涎丹之滌飲。丹參飲桃核承气之逐血。治皆近似。迨延久元虛。卽其气滯而實者。亦將轉爲散漫而無把握矣。是以气升火浮。顴紅面腫。

气降火息。黃瘦日增。苟情志不怡。病必陡發。以肝爲剛髒。在志爲怒。血不濡養。性愈張。胃土屬陽。宜通宜降。通則不痛。六腑以通爲用。更衣得暢。體覺寬舒。是其徵也。體𨿽虛。病則實。虛則虛於胃之液。實則實於肝之陽。中虛原欲納食。而肝逆蛔擾欲嘔。吐出之水。已見黑色。胃底濁陰。風鼓波瀾。翻空向上。勢難再攻。脈至兩關。中取似形鼓指。重按杳然。詎爲細故。際此春令。正鳶飛魚躍之時。仰屋圖維。參徹土綢繆之議。立方如下。

沙參﹝八錢﹞鮮竹茹﹝四錢﹞川椒紅﹝二分﹞烏梅肉炭﹝六分﹞茯苓﹝三錢﹞旋復﹝三錢﹞金鈴肉﹝二錢﹞柿蒂﹝十个﹞仙半夏﹝一錢﹞淡肉蓯蓉﹝一錢五分﹞吳萸湯炒黃連﹝四分﹞冬虫夏艸﹝一錢五分﹞另用炙龜板藕各四兩。漂淡陳海二兩。鳧茈一兩。赭石四錢。先煮淸湯代水煎藥。﹝病情。簡言之爲溫補助肝賊胃。茯苓半夏微顧胃陽。龜板藕雪羹滋助胃液。柔戢肝陽。梅楝連酸苦泄肝。柿蒂沙參甘涼益胃。竹茹旋復滌痰降气。蓯蓉益陽配陰。

赭石重藥輕用。川椒反佐。微劑苦寒。虫艸作升降變化之引導。﹞逾旬日又親往復診。案云﹕證逾二十年。右脇聚气。有升無降。飲阻不宣。嘔逆減餐。亦將半載。二便非攻不暢。容色攺換不常。

吐苦吞酸。苔黃舌絳。渴喜冷凍飲料。畏食甘甜。甘能緩中。冷堪沃熱。病機於此逗露。根深難卽蠲除。標實本虛。求痊匪易。遽述脈亦屢遷。似無定象。顯屬於痰。玆按脈左緩滑右遲。兩尺有根。不甚弦澀。是汛愆因乎气阻。尙非陰血之枯。春令肝木乘權。胃土久受戕克。

病已入絡。法貴緩通。通則不痛。六腑以通爲補。法𨿽時變。不能捨通字以圖功。立方如下。沙參﹝八錢﹞鮮竹茹﹝四錢﹞靑黛﹝五分﹞旋復﹝三錢﹞酒炒黃連﹝六分﹞白前﹝一錢﹞生白蒺﹝三錢﹞紫菀﹝一錢﹞海石﹝五錢﹞川楝肉﹝三錢﹞川貝﹝一兩﹞黑梔﹝三錢﹞另以生蛤粉生冬瓜子蘆根蘆菔各一兩。絲瓜絡五錢。漂二兩。柿蒂十个。先煮湯代水煎藥。蔥須二分後下。﹝病情。簡言之渴喜冷凍飲料爲熱。畏食甘甜爲痰。汛愆因乎气阻。病在血實在气。此方義主涼潤淸通。參以楝連黛蒺。𨿽治肝實治肺。餘八味皆淸滌流气之品。海石重藥輕用。蔥須微佐辛通。﹞再診左脈如昨兼弦。右寸亦轉緩滑。中脘气漸下降。二便欲解不行。蓋升降愆常。樞機窒澀。由乎風陽浮動。治節橫斜。肺旣不主整肅。一身之气皆滯也。輕可去實。先廓上游。前方去海石。加栝蔞三錢。枳實一錢。三診脈來較靜。小溲漸行。𨿽未更衣。已能安谷。濁得下降。導以淸通。前方去貝楝。加歸尾錢半。桃仁十粒。送服導水丸十粒。﹝脈來較靜四句。

皆气行濁降之象。微加行瘀血藥以治汛阻。深得气爲血帥之旨。﹞四診腿涼便滯。气少下趨。顴面時紅。火炎上僭。兩脇較熱。絡聚痰瘀。疊授淸宣。更衣色黑。噫气漸罷。酸水不嘔。納谷頗增。脈稍和緩。法仍緩導。冀刈根株。前方去枳實歸尾。

減導水丸五粒。﹝腿涼便滯六句。病情系肺胃痰熱。得淸滌而愈彰顯。必至大便色黑。痰熱乃全行下降。去枳歸減導水丸。仍重淸气。﹞五診各恙皆減。眠食漸安。火猶易升。頭痛面赤。頸酸結核。脇熱未蠲。脈漸柔和。且參淸養。前方去白前靑黛紫菀黃連。加銀花貝母黃菊丹參陳細茶橄欖。﹝銀花一兩五錢。川貝杵四錢。黃菊二錢。丹參三錢。陳細茶三錢。靑果核先三个。﹞六診積痰下降。頸核漸平。舌紫口漧。卯辰熱僭。陰虛木旺。气道尙未整肅。養血靖風。自可向愈。前方去陳茶蔥須。加石斛﹝石斛靖風養血。先煎一兩。﹞畱贈善後方。﹝便色轉正用此。﹞沙參﹝八錢﹞冬虫夏艸﹝二錢﹞女貞﹝三錢﹞丹參﹝三錢﹞鮮竹茹﹝四錢﹞川斛﹝五錢﹞鹽水泡橘紅﹝八分﹞黃菊﹝三錢﹞旋復﹝三錢﹞黑梔﹝三錢﹞川貝﹝四錢﹞金鈴肉﹝錢半﹞另炙鱉甲漂海各一兩。葦莖二兩。絲瓜絡五錢。煮湯代水煎藥。﹝方義仍主肅肺。且卽以淸肝之藥淸肺。煮湯四味。又於陰藥中善行其升降。﹞又諸恙盡瘳用此滋養。前方去橘紅菊花金鈴梔子旋復。加石英沙蒺茯苓各三錢。蓯蓉當歸各錢半。湯引去葦莖。加炙坎版一兩。藕二兩。﹝計時疊得大便。自宜潛鎭益陽。以補其陰中之陽。所謂陰中求陽。以期陰復汛通。陰虛汛阻。最忌通瘀。﹞周森伯患發熱面赤。渴而微汗。孟英視之。曰﹕春溫也。乘其初犯。邪尙在肺。是以右寸之脈洪大。宜令其下行由腑而出。卽可霍然。投知母花粉冬瓜子桑葉杷葉黃芩葦莖梔子等藥。果大便連瀉極熱之水二次。而脈靜身涼。知饑啜粥遂痊。﹝酒炒知母三錢。姜花粉四錢。生冬瓜子四錢。冬桑葉四錢。姜枇葉三錢酒炒枯芩一錢半。鮮蘆根二兩。姜梔皮三錢。﹞

卷九

謝譜香體素陰虛。忽患環跳穴痛。始而下及左腿。繼而移於右腿。甚至兩足轉筋。上衝於腹。間或痛自乳起。下注於髀。日夜呼號。肢冷自汗。略難反側。醫見其血不華色。輒投補劑。孟英診脈。弦微滑。畏熱知饑。溲短便堅。舌紅不渴。乃陰虛而痰气滯於厥陰也。以蓯蓉鼠矢竹茹絲瓜絡橘核茴香湯炒當歸吳萸湯炒黃連川椒湯炒烏梅延胡湯炒楝實海鳧茈爲劑。一服卽減。數啜而安。繼予虎潛加秦艽而起。﹝病情爲陰中陽虛。兼挾痰熱。淡蓯蓉一錢半。兩頭尖三錢。絲瓜絡三錢。姜竹茹三錢。橘核研次入一錢。茴香湯炒歸身二錢。吳萸湯炒川連一錢。川椒湯炒烏梅三錢。延胡湯炒楝實杵先二錢。淡海先煎一兩六錢。連皮荸薺一兩。﹞陳建周子患春溫。初起卽神气躁亂。驚懼不眠。兩脈甚數。孟英謂溫邪直入營分也。予神犀丹佐紫雪。兩劑而瘥。夏間吳守旃曁髙若舟子胡秋紉女患溫。初起卽肢妄言。神情瞀亂。

孟英皆用此法。尋卽霍然。世人每執汗解爲初感之治。孰知病無定體。藥貴得宜乎。﹝犀角磨衝二錢。酒炒枯芩三錢。石菖蒲次入二錢。大生地一兩泡衝去渣。濟銀花一兩五錢。連翹殼三錢。元參八錢。泡衝去渣。南花粉四錢。炒香豉一錢半。飛靑黛一錢。﹞鮑繼仲季春忽然發冷。而喘汗欲厥。孟英視之。脈沈弦而滑帶數。是素患痰飲。必誤服溫補所致也。據述去冬服胡某腎气湯頗若相安。至今久不吐痰。孟英曰﹕病在肺。肺气展布。

痰始能行。𨿽屬久病與少陰水泛迥殊。初服頗若相安者。方中附桂剛猛。直往無前。痰亦不得不爲之辟易。又得地黃等濃濁下趨之品。回護其跋扈跳梁之性。然暴戾之气。久而必露。

柔膩之質。反阻樞機。治節不伸。二便澀少。痰無出路。愈伏愈多。一朝卒發。遂壅塞於淸陽升降之路。是以危險如斯。須知與少陰虛喘。判分霄壤。切勿畏虛妄補。投以薤蔞枳杏旋赭橘半菀茹蘆根蛤粉雪羹之劑而平。繼與整肅肺气而滌畱痰。匝月始愈。﹝鮮薤白打一錢半。姜蔞皮三錢。炒枳實一錢半。苦杏泥二錢。制半夏一錢半。賴橘紅一錢。紫菀茸一錢半。

姜竹茹三錢。薑汁拌蘆根八錢。生蛤殼杵先五錢。淡海先煎二兩連皮荸薺一兩打入煎。﹞王皺石弟患春溫。始則譫語發狂。連服淸解大劑。遂昏沈不語。肢冷如冰。目閉不開。遺溺不飲。醫皆束手。孟英診其脈弦大而緩滑。黃膩之苔滿布。穢气直噴。投承气湯加銀花石斛黃芩竹茹元參石菖蒲。下膠黑矢甚多。而神稍淸。略進湯飲。次日去硝黃。加海蘆菔黃連石膏。服二劑而戰解肢和。苔退進粥。不勞餘力而愈。孟英繼治葉某李某。咸一下而瘳。惟吳婦鄭姓。皆下至十餘次始痊。﹝此病系證書論治。辧證在連服淸解大劑。尙苔滿黃膩。穢气眞噴。實熱結於胃腑何疑。元明粉一錢。酒洗生廂黃四錢。制濃朴一錢。劑銀花次入八錢。

鮮石斛先煎一兩。姜炒枯芩一錢半。姜竹茹三錢。元參片五錢。石菖蒲次入二錢。次日去硝黃。加淡海二兩先煎。鮮蘆菔切一兩。姜炒川連八分。生石膏先煎八錢。﹞褚校書患汛愆寒熱。醫以爲損。輒投溫補。馴致腹脹不饑。帶淋便祕。溲澀而痛。孟英診脈。弦勁而數。乃熱伏厥陰。誤治而肺亦壅塞也。予淸肅開上之劑。用當歸龍薈丸。兩服寒熱不作而知饑。旬日諸恙悉安。﹝辧熱伏厥陰在脈弦勁數。溲澀而疼。辧誤治肺亦壅塞。在腹脹不饑。帶淋便祕。鮮蘆根二兩。生冬瓜子四錢。姜炒枯芩三錢。炒枳實一錢半。姜枇葉刷包三錢。濟銀花一兩五錢。鮮石斛先煎一兩。靑果杵先一个。元參片五錢。石菖蒲次入二錢。藥送龍薈丸三錢。﹞聞氏婦孟夏患間瘧而妊身八月。數發後熱熾昏沈。腰痛欲墮。孟英診脈來洪滑且數。苔色黃膩垢濁。予芩知竹茹竹葉銀花桑葉絲瓜絡石斛石膏石菖蒲。一劑而痊。﹝脈滑爲熱痰。洪滑爲實熱兼挾陰虛。酒炒枯芩一錢半。酒炒知母三錢。姜竹茹三錢。鮮竹葉二錢。劑銀花一兩五錢。冬桑葉四錢。鮮石斛先煎一兩。生石膏先煎八錢。石菖蒲次入二錢。﹞朱佳木父患間瘧。年逾七旬。孟英切脈弦滑。脘悶苔黃。曰﹕無恐也。投淸熱滌痰藥。數劑霍然。李某妻年逾花甲。素患痰嗽。近兼晡熱不饑。頭疼不食。醫治罔效。孟英視之。脈滑數。乃痰火內伏。溫熱外侵。投石膏藥二服而熱退知饑。又數劑並宿恙均愈。﹝朱父方用姜炒川黃柏一錢半。楝核杵先三錢。炒枳實一錢半。炒豆豉一錢半。黑梔皮三錢。姜竹茹三錢。晚蠶砂三錢。苦杏泥一錢半。淨橘絡七分。生冬瓜子四錢。絲瓜絡三錢。薑汁炒川連八分。李妻方用酒炒知母三錢。楝核杵先二錢。生石膏先煎一兩。南花粉四錢。川貝母杵五錢。

姜竹茹三錢。鮮蘆根二兩。鮮竹葉二錢。鮮荷桿三錢。淡海先煎一兩。﹞宋氏婦患感反復。已經向痊。忽然腹脹上至心下。气喘便瀉溺閉。湯飲不能下咽。自汗不能倚息。孟英擬方以桑枝石膏旋赭杏朴芩半黃連通艸爲劑。果覆杯而病若失。﹝酒炒桑枝三錢。生石膏先煎八錢。旋復花包先三錢。生赭石杵先一兩六錢。二味同先煎六句鐘。苦杏泥二錢。制半夏一錢半。制濃朴八分。酒炒枯芩二錢。酒炒川連一錢。方通艸三錢。﹞吳某勞傷之後。發熱身黃。孟英察脈數。是濕溫重證。故初起卽黃。亟予淸解。大便漸溏。小溲甚赤。濕熱已得下行。其熱卽減。輟藥七八日後復熱。譫語昏聾。抽痙遺溺。孟英視之。濕熱之邪擾營矣。投元參犀角菖蒲連翹竹茹竹葉銀花石膏泄衛淸營之法。佐牛黃丸紫雪丹而瘳。臀皮已塌。亟令貼羊皮金。不致成瘡而愈。﹝吳某濕溫淸解方。酒炒西茵陳一錢半。冬瓜皮三錢。云茯苓三錢。黑梔皮三錢。炒豆豉一錢半。生苡仁杵四錢。苦杏泥一錢半。

省頭艸三錢。酒炒枯芩一錢半。細木通一錢。薑汁拌蘆根一兩。濕熱擾營方。元參片泡衝去渣八錢。磨犀角衝二錢。石菖蒲次入二錢。連翹殼三錢。姜竹茹三錢。濟銀花一兩五錢。牛黃丸燉和二分。紫雪丹和服一分。﹞朱書妻患感。吳某予表藥兩帖。發出赤疹。神气漸昏。葉某知其素患耳聾目障。爲陰虛之體。攺用犀角地黃湯二劑。而遺溺痙厥。孟英視之。曰﹕𨿽形瘦陰虧。邪易擾營。幸非濕盛之軀。尙可設法。但心下拒按。呃逆便祕。是痰熱尙阻气分。誤服升提。每成結胸。地黃滋滯。實爲禁藥。本年感證甚多。余每見神未全昏。便不甚祕。惟胸前痞結。不可救藥而死者。

非升提之誤進。卽滋滯之早投。於是以犀角元參茹貝旋蔞杷菀白前菖蒲爲方。調紫雪。兩服呃逆止神漸淸而咽疼口渴。乃去紫雪前菖。加射幹山豆根知母花粉。吹以錫類散。二日咽喉卽愈。胸次漸舒。疹回熱退。去犀角紫菀射幹豆根。加銀花梔子竹葉海鳧茈。漸安眠食。

惟大解久不行。孟英曰﹕腹無痛苦。虛體只宜潤養。佐以蓯蓉麻仁當歸生地等藥。多服而下遂愈。﹝痰熱尙阻气分。無服地黃滋滯之理。磨衝犀角二錢。元參片泡衝去渣八錢。姜竹茹三錢。川貝母杵八錢。旋復花包先三錢。姜蔞皮三錢。姜枇葉刷包三錢。紫菀茸一錢半。白前二錢。石菖蒲次入二錢。藥調紫雪丹二分。咽疼口渴。熱邪得開泄而愈升浮。加射幹三錢。酒炒山豆根一錢。酒炒知母三錢。南花粉四錢。嗣去犀角紫菀射幹豆根。加濟銀花八錢。

黑梔皮一錢半。鮮竹葉二錢。淡海先煎二兩。荸薺一兩。嗣去茹枇梔子竹葉。佐淡蓯蓉一錢半。大麻仁研三錢。箱歸身二錢。大生地八錢。﹞李徳昌母仲夏患感。醫診爲濕。輒予燥劑。大便反瀉。遂疑髙年气陷。攺用補土。馴致气逆神昏。汗多舌縮。乞診孟英。脈洪數無倫。右尺更甚。予大劑犀角石膏黃芩黃連黃柏知母花粉梔子石斛竹葉蓮心元參生地之藥。另以冷雪水調紫雪灌一晝夜。舌卽出齒。而喉舌赤腐。

咽水甚痛。乃去三黃。加銀花射幹豆根。並吹錫類散。三日後脈證漸和。稀糜漸受。攺授甘涼緩劑。旬日得堅黑矢而愈。﹝洪數無倫。爲實熱兼挾陰虛。辧證在右尺更甚。鎊犀角先煎四錢。生石膏一兩六錢先煎。酒炒枯芩一錢。酒炒川連八分。酒炒川黃柏一錢半。酒炒知母三錢。南花粉四錢。黑梔皮三錢。鮮石斛先煎一兩。鮮竹葉二錢。蓮子心一錢。元參片一兩。大生地八錢。二味開水泡煎去渣。另以雪水調紫雪一錢。灌一晝夜。嗣去三黃。加濟銀花一兩五錢。射幹三錢。酒炒山豆根一錢。﹞余朗齋形瘦體弱。患間日瘧。寒少熱多。二便澀滯。脘膈悶極。苔膩不渴。孟英切脈。緩滑而上溢。曰﹕素稟𨿽陰虧。而痰濕阻痺。旣不可以提表助其升逆。亦未宜以涼潤礙其樞機。

投以滑朴茹旋通艸枇杷葉葦莖郁金蘭葉之方。苔色漸退。卽去朴郁。加連枳半夏。胸悶漸開。瘧亦減。便乃暢再去滑半連枳。加沙參石斛橘皮黃芩。浹旬而愈。﹝脈緩爲挾濕。滑溢爲痰熱不降。西滑石先煎四錢。制濃朴一錢。姜竹茹三錢。旋復花包先一錢五分。方通艸三錢。姜枇葉刷包三錢。薑汁拌蘆根八錢。建蘭葉三錢。黃郁金八分。更方去朴郁加姜炒川連八分。

炒枳實一錢。制半夏一錢。再更方去滑半連枳。加北沙參三錢。鮮石斛先煎四錢。蛀陳皮一錢半。姜炒枯芩一錢半。﹞董哲卿妻胎前患嗽。娩後不痊。漸至寢汗減餐。頭疼口燥。奄奄而臥。略難起坐。孟英診脈虛弦數。視舌光赤無苔。曰﹕此頭疼口燥。乃陽升無液使然。豈可從作感治。是衝經上逆之嗽。初非傷風之證也。予蓯蓉石英龜板茯苓冬虫夏艸牡蠣豆衣甘艸小麥紅棗藕數帖。嗽減餐加。頭疼不作。加以熟地。服之遂愈。﹝衝脈系於肝。此頭疼口燥。爲肝陽逆升。惟脈爲陰中之陽亦虛。蓯蓉石英茯苓紅棗鍼治脈。淡蓯蓉一錢半。紫石英杵先三錢。血龜板二兩。牡蠣四兩。三味先炭煨六句鐘。取湯代水煎藥。云茯苓三錢。冬虫夏艸二錢。豆衣四錢。生粉艸三錢。北小麥四錢。紅棗肉三錢。連皮肥藕切一兩。﹞慶雲圃子陡患偏墜。醫予茴香蘆杷烏藥荔核等劑。遂痛不可忍。孟英視之。按其脈膚甚熱。

曰﹕非疝也。丸腫痛必偏於右。此濕熱時邪也。設以疝治之必成癰。按法治之。果覆杯而減。三服而便行熱退。因食羊肉。腫痛復作。再予淸解。囑愼口腹而瘳。﹝濕熱之邪傷气。故丸腫痛偏於右。冬瓜皮四錢。鮮蘆根一兩。生苡仁杵八錢。酒炒西茵陳一錢。川楝核杵先二錢。靑果杵先兩个。云茯苓三錢。陳木瓜一錢五分。西滑石先煎四錢。﹞吳憲章年逾花甲患感。醫知爲濕溫。投藥不應。仍能起榻理事。孟英視之。診脈左寸數疾。

餘皆大。谷食略減。便溏溲少。苔色膩黃。舌尖獨黑。孟英不肯予方。論曰﹕證原不重。

吾以脈象舌色察之。是平昔曲運心機。離火內亢。坎水不制。勢必自焚。況兼濕溫之感乎。

果數日而殞。

黃純光七十八歲。患濕溫至旬餘。脈形歇代。呃忒連朝。孟英診曰﹕脈𨿽歇而弦搏有根。是得乎天者濃。𨿽屬髙年。猶爲實證。參以病深聲噦。原非小故。而二便窒澀。苔膩而灰。似腑气未宣。痰濕熱阻其气化流行之道也。淸宣展布。尙可圖焉。以旋茹梔楝杷杏萸連菀蔞雪羹爲劑。方通艸一兩煎湯煮藥。投匕卽減。數服而大吐膠痰。連次更衣。遂安粥食。惟動則嗽逆。漸露下虛之象。予西洋參龜板牡蠣蓯蓉石斛牛膝冬虫夏艸石英茯苓當歸等藥。各恙遞安。繼加砂仁炒熟地而起。﹝辧實證。在脈𨿽歇而弦搏有根。辧腑气未宣。在二便窒澀。

苔膩而灰。旋復花包先三錢。姜竹茹三錢。黑梔皮三錢。川楝核杵先三錢。姜枇葉刷包三錢。苦杏泥次入三錢。紫菀茸次入一錢半。淡吳萸次入六分。姜蔞皮三錢。酒炒川連八分。淡海先煎八錢。整荸薺一个。片通艸一兩。煮湯煎藥。通艸一兩煮湯。輕藥重用。引肺气下行最妙。此法卽從重藥輕投對面脫化。動則嗽逆。漸露下虛之象。西洋參三錢。血龜板杵二兩。牡蠣杵四兩。石斛一兩。紫石英杵三錢。四味先炭煨六句鐘。取湯代水煎藥。淡蓯蓉一錢半。生牛膝七分。虫艸二錢。云茯苓三錢。箱歸身二錢。繼加砂仁末炒熟地八錢。去砂仁。﹞錢聞遠春間偶患痰嗽。醫投蘇葛而失音。更醫大劑滋補。漸致飲水則嗆。久延愈劇。孟英診曰﹕左寸動數。尺細關弦。右則澀。乃心陽過擾。暗耗營陰。肺金受爍。淸肅不行。水失化源。根無蔭庇。左升太過。右降無權。气之經度旣乖。血之絡隧亦痺。飲水則嗆。是其據也。金遇火而伏。其可慮乎。繼而瘀血果吐。納食稍舒。仍殞於伏。

湯西塍年逾花甲。感證初起。周身膚赤。滿舌苔黃。頭疼腰痛。便溏溲痛。孟英診之。脈見弦細而。乃陰虛勞倦。濕溫毒重之證。淸解之中須寓存陰。以犀角羚苓茹銀翹桑葦通艸蘭葉爲方。煎以冬瓜湯。服之偏身赤疹。而左眼胞忽腫。右臂酸疼不舉。耳聾神不淸爽。亟以元參丹皮菊花梔子桑枝絲瓜絡石斛竹葉。煎調神犀丹爲劑。偶邀瘍科視外患。亦知病因濕熱。連進木通等藥。脈更細弱。神益昏憊。飲食不進。溲澀愈疼。孟英論曰﹕急救陰液。尙可轉機。授復脈湯去姜桂麻仁。易西洋參。加知母花粉竹葉蔗漿灌之。一劑神蘇脈起。

再服苔退知饑。三啜身涼溺暢。六帖後膚蛻安眠。目開舌潤。或疑甘柔滑膩之藥。何以能淸濕熱。孟英曰﹕陰虛內熱之人。蘊濕易於化火。火能爍液。濡布無權。頻漑甘涼。津回气達。

徒知利濕。陰气先亡。須脈證詳參。法難執一也。又服數劑後。忽然肢腫徧發風塊。瘙癢異常。孟英論曰﹕此陰液充而余邪自尋出路耳。予輕淸藥數帖果瘥。﹝周身膚赤。濕化熱蒸於肌膚。滿舌苔黃。濕化熱气不肅降。頭疼肝熱。腰痛腎虛。肺金不制肝木。則肝陽上逆。肺腎子母之髒。肺陰不能蔭庇腎陰則腎虛。便溏爲熱尋出路。溲痛爲熱結肺胃。脈弦爲肝熱。

細爲陰虛。爲肺痰阻气。茯苓蘭艸滲濕化濁。犀角先煎四錢。羚角先煎四錢。云茯苓三錢。酒炒銀花次入一兩五錢。連翹殼三錢。冬桑葉四錢。鮮蘆根一兩。建蘭葉次入三錢。方通艸一錢。連皮冬瓜先煨去渣煎藥二兩。耳聾神不淸爽。元參片泡煎去渣一兩。粉丹皮二錢。

杭白菊四錢。黑梔皮一錢半。酒炒桑枝次入三錢。絲瓜絡三錢。石斛先煎一兩。鮮竹葉次入二錢。煎調神犀丹一錢。瘍醫連進木通等藥。滲濕傷陰。西洋參三錢。花麥冬四錢。生粉艸三錢。大生地八錢。大棗擘先一枚。淸阿膠燉和服二錢。酒炒知母三錢。南花粉五錢。鮮竹葉次入二錢。連皮靑蔗二兩。搾汁衝。輕淸藥方。酒炒梔皮三錢。酒炒枯芩一錢。薑汁拌蘆根一兩。酒炒桑枝三錢。薄橘紅一錢半。銀花次入八錢。建蘭葉次入三錢。絲瓜絡三錢。﹞趙菊齋媳素患陰虛內熱。時或咯血。去年孟英已爲治愈。旣而汛事偶愆。孟英診曰﹕病去而孕矣今春娩後患瀉。專科進以溫熱之方而咳嗽乃作。更醫攺授養營之劑則滑泄必加。簽藥乩方。備嘗莫效。孟英投以甘麥大棗配梅連之法。證漸輕減。繼爲姻黨尼之。多方蠻補。遂腹痛減餐。日下數十行。皆瑩白堅圓。如白葡萄之形。上縈血絲﹐乞援孟英。予仲景當歸生薑羊肉湯。每劑吞鴉膽仁二十一粒。以龍眼肉爲衣。果兩服而便轉爲溏。痛卽降序。再予溫養奇經之龜板鹿角霜歸苓杞菟甘芍烏蓯蓉蒲桃藕粉等藥調理而痊。﹝溫養奇經方。醋炙龜板八錢。醋炙烏賊骨五錢。同杵先。鹿角霜燉和服三錢。廂歸身三錢。云茯苓三錢。炒杞子二錢。炒菟絲餅三錢。炒粉艸一錢。酒洗葡萄幹三錢。酒炒赤芍一錢半。藕粉包煎三錢。﹞任斐庭季夏患感。黃某聞其身熱而時有微寒也。進以姜萸紫棗等藥數帖。熱愈壯而二便不行。更醫連用滲劑。初服溲略通。旣而益。孟英視焉。證交十四日。骨瘦如柴。脈弦細而澀。舌色光紫。滿布白糜。夜不成寐。渴不多飲。粒米不進。少腹拒按。勢將喘逆。𨿽屬下證。而形證如斯。法難直授。先令取大田蠃一枚。鮮車前艸一握。大蒜六瓣。共搗爛。加麝香少許罨臍下水分穴。方以元參紫菀梔子知母花粉海鳧茈蓯蓉牛膝天冬爲劑。加鮮地黃汁服之。其夜小溲卽行。气平略寐。又兩劑。大解始下。熱退而漸進稀糜。乃去雪羹梔菀蓯膝地黃汁。加西洋參麥冬石斛幹生地竹茹銀花等藥。又服十餘帖。凡三解黑矢而舌色復於紅潤。

眠食漸安而起。﹝此證系陰虛挾熱﹐外罨方。田蠃車前滑潤淸涼。以大蒜辛溫反佐開導。內服方。元參片八錢。紫菀茸一錢半。黑梔皮一錢半。酒炒知母三錢。南花粉三錢。淡海先煎二兩。整荸薺打一兩。淡蓯蓉一錢半。酒炒牛膝八分。明天冬切六錢。鮮地黃切開水絞汁衝一兩。嗣去雪羹梔菀蓯膝地黃汁。加西洋參花麥冬四錢。石斛先煎一兩。幹生地五錢。姜竹茹四錢。濟銀花八錢。﹞莊芝階女孀居在室。陡患气沖欲厥。脘痛莫當。自服沈香吳萸等藥。病益劇。而嘔吐發熱。

略有微寒。孟英按脈弦滑且數。苔色滑膩微黃。而渴喜冷凍飲料。便祕溲熱。眠食皆廢。是伏痰內盛﹐肝逆上升。而兼吸受暑熱也。予吳萸水炒黃連枳實竹茹栝蔞石膏旋復赭石知母半夏雪羹。服二劑吐止痛減。五劑熱退而解猶不暢。旬日始得豁然。乃去石膏知母旋赭調之而愈。

﹝气沖欲厥。脘痛莫當。本系肝陽侮胃。自服辛溫。愈助肝陽。略有微寒。熱極似寒。非眞寒也。脈弦滑爲肝熱煽痰。數爲兼挾陰虛。苔滑膩微黃爲痰濁尙未全行披露。湯喜冷凍飲料二句。爲肺有實熱。眠食皆廢。爲肝熱侵淩心脯。嘔吐非苦辛並用不開不降。故用知母半夏。肝陽非重鎭不可。故用旋赭以引藥下行。脈數非補陰不可。故用雪羹。吳萸水炒川連八分。炒枳實一錢半姜竹茹三錢。姜蔞皮三錢。生石膏先煎八錢。旋復包先三錢。生赭石杵先一兩六錢。姜炒知母三錢。姜半夏研次一錢。淡海先煎二兩。整荸薺打一兩。雪羹兼治誤藥。﹞陳書伯弟婦娩後三日。發熱汗多。苔黃眩悸。孟英切脈。弦細虛數。乃營陰素虧。酷熱外爍。風陽浮動。痙厥之萌也。予元參白薇靑蒿生地小麥豆衣石斛鱉甲竹葉。兩劑熱退知饑。

悸汗不止。去蒿薇。加龍牡蓮心龜板石英而安。繼又暑風外襲。壯熱如焚。渴飲不饑。睹物盡赤。攺授白虎加西洋參竹葉蓮桿。一啜而瘳。仍予鎭攝滋潛善其後而愈。﹝元參片一兩。

大生地八錢。開水同泡去渣。用湯先炭煨血鱉甲三兩。石斛一兩。至六句鐘。再入各藥。鮮靑蒿一錢半。香白薇三錢。北小麥四錢。豆衣四錢。鮮竹葉次入二錢。更方去蒿薇。加龍骨杵一兩。牡蠣杵四兩。血龜板杵二兩。紫石英杵三錢。合鱉斛同先煨六句鐘。暑風外襲方。生石膏先煎一兩六錢。酒炒知母四錢。西洋參三錢。鮮竹葉次入二錢。鮮蓮桿三錢。

﹞顧氏婦半產後。因喫飯脘痛。人以爲停食也。進以消導。痛甚發熱。臥則右脇筋掣難忍。孟英曰﹕此非發散攻消可療。予旋復絲瓜絡冬瓜子蓮桿葦莖竹茹貝母枇杷葉通艸爲方。一劑知。二劑已。﹝消導亦分溫涼。半產血去陰傷。此必誤用溫劑消導賊肺之陰。故臥則右脇筋掣難忍。淸養肺陰則愈。旋復包先一錢半。絲瓜絡一錢半。生冬瓜子四錢。鮮蓮桿三錢。蜜水拌鮮蘆根二兩。鮮竹茹三錢。蜜水炒枇葉刷包三錢。方通艸一錢。﹞髙氏婦因戒鴉片而服外洋丸藥。諸無所苦。惟便祕不通。醫兩月迄不能下。且仍安谷。而面赤齦脹欲挑。每以銀鍼嵌入齒縫。拔出時銀色已如煤黑。孟英診脈滑數。予犀角石膏硝黃升麻蜣螂爲劑。和以鮮銀花汁一杯。服後夜間登圊三四行而病去及半。再予淸解化毒而痊。﹝辧中熱毒。在銀鍼拔出色如煤黑。辧實證在脈滑數兼便祕兩月。便祕脈不滑數。仍不宜下。

以升麻升苦寒於至髙之分。肺與大腸相表裏。肺肅然後便通。犀角四錢。生石膏一兩六錢。同先煎。生廂黃四錢。元明粉一錢。生升麻一錢半。蜣螂一對。三味同次入。鮮銀花二兩。開水泡絞汁衝。﹞陸竹琴妻陡患心悸。肢冷如冰。孟英察其脈。浮弦而數。視其舌。尖赤無苔。乃陰虛陽越。

煎厥根萌。予元參二至三甲龍齒石英生地牛膝茯神蓮子心而愈。﹝悸分寒熱。水淩心下爲寒。

肝陽勃升爲熱。脈浮弦數。舌尖浮赤。悸爲煎厥根萌。煎厥者。陰虛陽越。熱似煎熬而四肢冷厥也。牡蠣杵六兩。血龜板杵四兩。血鱉甲杵二兩。龍齒杵一兩。紫石英四錢。五味先炭煨六句鐘。取湯煎藥。元參片一兩。女貞子杵五錢。旱蓮艸四錢。酒炒牛膝七分。云茯神三錢。蓮子心一錢。﹞趙子循室娩後。服生化湯二帖。更因驚嚇。三朝發熱。連投四物六合湯。病日以甚。半月後。孟英診之。脈象左弦急。右洪滑數。苔黃大渴。譫語嗽痰。惡露仍行。唇齒漧燥。是因陰虛之體。血去過多。木火上浮。酷暑外爍。津液大耗。兼有伏痰之候也。亟予營衛兩淸。冀免他變。母家極畏石膏。堅不予服。越三日勢益劇。徑以白虎湯加減投之。證有轉機。翼日且以西瓜汁助其藥力。熱始日漸下行。二便如火。又數日漸安粥食。神气亦淸。夜能靜寐。

然熱蘊太多。下焦患癰。膿𨿽卽潰。陰液漏傷。脈復空數浮大。便泄善嗔。口漧多夢。皆木少水涵。爍津侮胃之見證也。孟英以白頭翁湯加龍骨三甲甘艸木瓜以育陰潛陽。餘糧石脂丸中加梅連以息風鎭胃。果得瘡口膿幹。餐加瀉止。脈柔熱淨。苔退神怡。正須善後。甫授滋塡。不期酷熱兼旬。甘霖忽降。窗開徹夜。復感風邪。身熱微寒。鼻流淸涕。而陰液久奪。

外患未痂。塔養礙投。又難發汗。肝气內應。噤旋形。然此案自堪傳也。﹝生石膏先煎一兩六錢。犀角先煎四錢。濟銀花一兩五錢。酒炒知母四錢。姜竹瀝兩大酒杯衝。石斛先煎一兩。大生地一兩泡衝去渣。生冬瓜子八錢。石菖蒲次入二錢。靑果杵先一枚。兩頭尖三錢。

木少水涵。爍津侮胃方。酒炒白頭翁一錢半。酒炒川連一錢。楝核杵先三錢。龍骨杵先一兩。牡蠣杵先六兩。血鱉甲杵先四兩。血龜板杵先二兩。生粉艸三錢。陳木瓜二錢。烏梅肉杵先四錢。藥調送餘糧赤石脂末各一錢。﹞陳某患嗽嗽則先吐稀痰。次則黃濃甜濁之痰。繼之以深紅帶紫之血。仍能安谷。別無所苦。

多藥不愈。孟英切其脈。緩大而右關較甚。乃勞倦傷陽。而兼濕熱蘊積也。予沙參生薏苡木瓜茯杏竹茹桑葉枇杷葉生扁豆葦莖花粉爲劑。吞松石豬肚丸而愈。﹝勞倦傷陽爲本病。濕熱蘊積爲標病。常法先治標。故方中治標之藥。多於治本以救吐血。北沙參八錢。生苡仁杵八錢。陳木瓜一錢半。云苓三錢。苦杏泥一錢半。姜竹茹三錢。冬桑葉四錢。酒炒枇葉刷包三錢。生扁豆杵一錢半。鮮蘆根一兩。南花粉三錢。﹞王瘦石夫人患滯下。腹痛微嘔。不饑口苦。溲短耳鳴。孟英診曰﹕脈見細弱之形。肌無華澤之色汛不行而早斷。舌紫黯以無津。是素質陰虧。情懷悒郁。二陽默熾。五液潛消。𨿽吸暑邪。莫投套藥。予白頭翁湯加雪羹銀花梔子楝實數劑而減。繼去雪羹。加生地蓯蓉柿餅藕汁而安。攺授甘麥大棗加西洋參生地蓯蓉竹茹歸芍蒲桃幹。而以藕湯煎服。調養體質以痊。﹝二陽指心肝之陽。五液指五臟陰液。液消則陽熾。酒炒白頭翁一錢半。酒炒川連一錢。楝核杵先三錢。淡海先煎二兩。整荸薺打入二兩。濟銀花一兩五錢。黑梔皮三錢。酒炒黃柏二錢。﹞

卷十

陳姓次媳於三月間患時感。气逆不能眠。孟英按脈甚滑疾。謂是爲娠。用藥必須顧及。數劑而愈。後果產一男。孟英又曰﹕昨診魏子恆室。亦妊也。諸醫作虛損治。脈𨿽虛微數。而滑象仍形。其女兄伯字關氏。未嫁而卒。證非不治。亦爲藥誤。病中閱吾方案。極爲折服。

且曰先生來暮。儂不能起矣。前此延致諸名家。徒曰虛證宜補。而不治其所以虛。方則羣聚補藥。必以地黃爲之冠。𨿽有參。亦列於後。卽使用藥不乖。而陽生陰長气爲血帥之旨。

尙未分曉。況其他乎。至秋仲。果聞魏婦分娩。

沈醞書便血至三十餘年。且已形瘦腰疼。嗽痰气逆。似宜溫補。孟英按脈弦數。視舌苔黃。

詢溺短赤。曰﹕痔血也。殆誤於溫補矣。肯服吾藥。旬日可瘳。方用葦莖合白頭翁湯加枇杷葉旋復花側柏葉藕。是肅肺祛痰淸肝涼血互用也。﹝鮮蘆根二兩。生冬瓜子四錢。生桃仁研一錢。酒炒白頭翁一錢半。楝核杵先三錢。酒炒川黃柏一錢半。姜枇葉刷包三錢。旋復包先三錢。酒炒柏葉一錢半。整藕切二兩煮湯煎藥。脈弦數爲陰虛挾熱。﹞產後諸證。首必通瘀。然有不可以常理測者。周鶴庭室新產運汗。目不能開。心若懸旌。毫無惡露。按脈有虛弦豁大之形。孟英予以三甲石英丹參琥珀甘艸小麥豆衣等藥。覆杯卽安。數服而愈。或詰其何以知非瘀血爲患。曰﹕此陰虛之體。旣產而營液大脫。風陽上冒。𨿽無惡露。胸腹皆舒。

豈可誤作瘀衝。妄投破血之藥耶。﹝新產運汗三句。爲風陽上冒。毫無惡露。爲顯非實證。

牡蠣杵六兩。血鱉甲杵四兩。血龜板杵二兩。紫石英杵五錢。四味先煨八鐘。酒炒丹參三錢。西毛珀研衝四分。生粉艸三錢。北小麥四錢。豆衣五錢。方義主潛息鎭風。﹞許季眉室仲秋患。自作寒濕治。勢益劇。其從子芷卿以爲挾風暑。連進淸解病不減。孟英診之。脈弦滑而洪。體丰多汗。苔黃便血。嘔渴妄言。徹夜不瞑。欲臥於地。乃伏痰內盛。

暑擾陽明也。投大劑石膏知母犀角元參石斛銀花黃芩花粉蘭葉竹瀝。三帖證始平。隨以多劑整肅而愈。﹝病情爲風暑挾痰。煽熾風陽。生石膏先煎一兩六錢。鎊犀角先煎四錢。元參片泡衝去渣一兩。酒炒知母四錢。石斛先煎一兩。濟銀花一兩五錢。酒炒枯芩一錢半。南花粉五錢。建蘭葉次入三錢。姜竹瀝兩大酒杯衝。﹞莊芝階年七十矣。患間瘧。寒則戰栗。熱則妄言。孟英視之。脈弦數而促。苔黑口漧。是素有熱痰。暑邪內伏。予知母花粉元參石斛黃芩竹茹連翹海蘆菔蓮子心等藥。數啜而瘳。仲冬感冒風邪。痰嗽頭疼。不饑寒栗。自服羌蘇荊芥藥二劑。勢益甚。而口渴無溺。孟英切其脈。與季秋無異。但兼浮耳。證屬風溫。旣服溫散。所謂熱得風而更熾也。舌絳無津。亟宜淸化。以桑葉枇杷葉梔子知母冬瓜子元參菊花花粉貝母梨汁爲劑。投匕卽減。旬日而痊。﹝前證爲熱實陰虛。方義瀉熱救陰。後證爲溫散劫津。方義淸化涼肺。似同實異。前方酒炒知母四錢。南花粉五錢。元參片一兩泡煎去渣。石斛先煎一兩。酒炒枯芩一錢半。姜竹茹三錢。連翹殼三錢。淡海先煎二兩。蘆菔切八錢。蓮子心一錢。後方冬桑葉四錢。鮮枇葉刷包三錢。黑梔皮三錢。酒炒知母三錢。生冬瓜子四錢。元參片泡衝去渣八錢。南花粉四錢。川貝杵五錢。整北梨一兩。打汁去渣衝服。﹞孫位申室。平昔陰虛肝滯。痛脹少餐。暮熱形消。咽疼喉癬。不孕育者九年矣。往歲汛愆。人皆謂將不起。孟英切其脈尙不細。膚猶淖澤。

許籌帶病延年之策。果月事仍行。而諸恙皆緩。且能作勞。惟飯食不過合米。今秋孟英往診。

云經自三月至今未轉。一切舊恙。彌見其增。及舉脈。弦滑左甚。遽曰﹕豈僅可延其算哉。

且有熊羆入夢矣。季冬果得一子。

翁嘉順去秋從梯半跌僕。初無所傷。旬日外陡發寒熱。膝旁腫痛。外科汪某治之。潰後不能收攻。另拐許某療之。識爲傷絡。應手漸效。然培補年餘。𨿽納食不減。而肌肉漸削。面色黧黑。步履蹇滯。且一旬半月之間。必患處疼腫。大發寒熱。臥榻數日。始能彊起。大費不貲。愈發愈劇。至冬間咽糜齦腐。睛赤音嘶。孟英按脈滑數。舌絳便艱。口臭溲少。蘊隆虫虫。良由瘍醫僅知溫托一法。旣潰之後。更以溫補收功。竟未察其體气病情。以致平時所有之濕熱痰火一齊關住。病猶自尋出路。寒熱頻作。醫者不識。妄指爲虛。補及逾年。人財兩瘠。予元參黃柏知母甘艸銀花花粉綠豆梔子海鳧茈爲大劑投之。吹以錫類散。且令日啖梨蔗麒麟菜柿餅等物。至五十日諸恙悉蠲。體腴善步。﹝正旺則邪亦旺。此病可治在脈滑數口臭。元參片泡衝去渣一兩。酒炒川黃柏一錢半。酒炒知母三錢。濟銀花八錢。生粉艸三錢。

南花粉五錢。綠豆杵一兩。黑梔皮三錢。淡海先煎二兩。整荸薺二兩。﹞陳肖巖媳。汛愆一度。次月仍行。孟英診曰﹕尺𨿽小弱。來去緩和。是娠也。繼而果然。屠仲如弟室經事稍遲。孟英偶診。亦以孕斷。尋驗。甫三月患胎漏。別醫不克保而墮。墮後惡露𨿽行。而寒熱頭疼。時或自汗。且覺冷自心中出。醫予溫化之藥。病日甚。交八日。孟英診之。脈來沈實而數。舌苔紫黯。乃瘀血爲患耳。予桃仁澤蘭山楂茺蔚旋復紅花丹參通艸琥珀蛤殼絲瓜絡之劑。服後腹大痛。下瘀血如肺者一枚。次日諸恙較減。乳汁大流。再以前方去通艸加麥投之。服後仍腹痛。復下瘀塊累累而諸恙若失。或問先生嘗言產後腹無痛苦者。不可妄行其血。此證惡露已行。腹無疼脹。何以斷爲瘀阻而再行其血耶。孟英曰﹕正產如瓜熟蒂落。諸經蔭胎之血。貫串流通。苟有瘀停。必形痛脹。墮胎如癰瘍未熟。彊擠其膿。

尙有未化之根。不能一齊盡出。所以胎𨿽墮而諸經蔭胎之血萃而未渙。淺者𨿽出。深者尙畱。況是血旺之軀。加以溫升之藥。拋其順行之路。窒其欲出之機。未到腹中。脹疼奚作。吾以循經通絡宣气行瘀之法。導使下行。故出路始通。而後腹痛瘀來。然必有脈可徵。非謂凡屬墮胎。皆有是證也。﹝瘀血爲患方。生桃仁研三錢。澤蘭葉三錢。焦楂杵一錢半。茺蔚子杵先四錢。原紅花六分。丹參三錢。旋復包先三錢。方通艸一兩。生蛤殼杵一兩。絲瓜絡五錢。四味先煮淸湯代水煎藥。琥珀研衝八分。嗣去通艸。加生麥芽八錢。﹞鎖容亭姊患時瘧。顧某一手淸解。業已安谷下榻。忽然气逆肢寒。神疲欲寐。耳聾舌謇。杳不知饑。大便仍行。別無痛苦。顧知其素患脫血。元气久虛。攺用參附等藥。勢愈劇。孟英切脈弦緩。視苔黃膩。乃胎之初孕。阻气凝痰。窒礙樞機。治當宣豁。以石菖蒲枳實旋復半夏黃連茯苓橘皮蔥白海蜇竹瀝爲方。投匕卽效。三啜霍然。繼而鎖繩先室患瘧。而馴致脘痞嘔呃。鼻冷自汗。不食不眠。脈來歇止。醫者危之。孟英視之。亦痰爲患耳。卽以此方去蔥竹瀝。加薤白蔞仁竹茹投之。果驗。﹝豁痰流气方。石菖蒲次入二錢。炒枳實一錢。旋復包先三錢。制半夏二錢。姜炒川連八分。云苓三錢。陳皮一錢。鮮蔥白次入一錢半。淡海先煎一兩。姜竹瀝一酒杯衝。鎖婦病。卽以此方去蔥竹瀝。加鮮薤白打。次入三錢。姜蔞仁研三錢。﹞髙石泉媳骨小肉脆。質本素虛。冬間偶涉煩勞。不饑不寐。心無把握。夜汗耳鳴。馮某連進滋陰。病日甚。孟英察其左寸甚動。兩關弦滑。苔色膩黃。乃心肝之火內燔。胃腑之气不降。陰虧固其本病。滋塡未可爲非。然必升降先調。而後補之有益。授鹽水炒黃連石菖蒲元參丹參梔子石斛小麥知母麥冬竹葉蓮子心等藥。服之卽應。續予女貞旱蓮牡蠣龜板地黃善後而瘥。書云﹕喘無善證。喘而善汗。尢屬可危。﹝調升降靖心肝方。鹽水炒黃連一錢。石菖蒲次入二錢。元參片一兩。花麥冬四錢。二味泡衝去渣。丹參三錢。黑梔皮一錢半。石斛先煎一兩。北小麥四錢。酒炒知母三錢。鮮竹葉二錢。蓮子心一錢。此方得力。大致在苦辛並用。大凡陰虛火升之證。驟用苦寒瀉之。甘寒濡之。升浮之火熱不能驟降。本身气機旣不下行。藥餌亦無所用其力。一惟化裁重藥輕投之義。使一派陰藥能升浮於上焦气分而復下降。則火平气斂。陰藥乃借以奏功。嗣前方去連菖梔斛小麥竹葉蓮心麥冬。加女貞杵五錢。旱蓮艸四錢。牡蠣杵四兩。血龜板杵二兩。二味先煨八鐘。大生地八錢泡煎去渣。﹞潘肯堂室仲冬陡患气喘。醫治日劇。孟英診曰﹕兩气口之脈。皆肺經所主。今肺爲痰壅。气不流行。虛促𨿽形。未必卽爲虛諦。況年甫三旬。平時善飯。病起於暴。苔膩痰濃。縱有足冷面紅不饑不寐自汗等證。無非痰阻樞機。有升無降耳。遂予石膏黃芩知母花粉旋復赭石蔞仁通艸海竹瀝菔汁梨汁等藥。一劑知。二劑平。乃去二石。加元參杏仁。服旬日而安。俟其痰嗽全蠲。始用沙參地黃麥冬等以滋陰善後。﹝生石膏一兩二錢。生赭石杵五錢。同先煨六鐘。酒炒知母四錢。薑汁炒花粉四錢。旋復包先三錢。姜蔞仁研四錢。方通艸三錢。淡海先煎一兩。姜竹瀝兩酒杯衝。整萊菔整北梨各一兩同絞汁衝。嗣去二石。加元參片五錢泡衝去渣。苦杏仁一錢半。俟其痰嗽全蠲。去枯芩花粉旋復通艸竹瀝菔汁。加北沙參八錢。大生地八錢。花麥冬四錢。二味泡煎去渣。﹞室女多抑鬱。幹嗽爲火郁。王杞庭姊年逾梅。陡患幹嗽。無一息之停。目不交睫。服藥無功。孟英診焉。兩脈上溢。左兼弦細。口渴無苔。乃眞陰久虛。風陽上僭。衝嗽不已。厥脫堪虞。授牡蠣龜板鱉甲石英蓯蓉茯苓熟地歸身牛膝冬虫夏艸胡桃肉之方。藥甫煎。果欲厥。

亟灌之卽寐。次日黃昏猶發寒痙。仍灌前藥。至第三夜僅有寢汗而已。四劑後諸恙不作。眠食就安。設此等潛陽鎭逆之方。遲投一二日。變恐不可知矣。況作郁治而再用開泄之品耶。

故辧證爲醫家第一要務。﹝衝脈系於肝。衝嗽卽肝陽賊肺之嗽。大熟地一兩泡湯去渣。用湯先煎牡蠣杵六兩。血鱉甲杵四兩。血龜板杵一兩。紫石英三錢。四味先煨六句鐘。取湯煎淡蓯蓉一錢半。云苓三錢。當歸身二錢。制牛膝五分虫艸一錢五分。連衣胡桃肉研三錢。﹞寓意艸謂傷風亦有戴陽證。此爲髙年而言。然有似是而非者。黃鼎如母年登大耋。季冬感冒。痰嗽气逆。額汗顴紅。胸痞不饑。神情躁擾。孟英診脈。左弦疾而促。右滑數而溢。苔色滿布。系冬溫挾痰阻肺。治節不伸。肝陽鼓舞直升。羅謙甫有治痰火類孤陽之案。頗相似也。以小陷胸湯加薤白旋復赭石花粉海鳧茈竹瀝爲大劑投之。痰活便通。數日而瘥。繼陳舜廷父年逾花甲。患痰嗽气逆。惟飲姜湯則胸次舒暢。醫者以爲眞屬虛寒。連投溫補之劑。馴致咽痛不食。苔色灰刺。便祕無溺。孟英診之。脈至雙弦。按之索然。略無胃气。曰﹕渴喜姜湯者。不過爲痰阻淸陽之證據耳。豈可妄指爲寒。疊投剛烈。胃陰已竭。藥不能爲矣。﹝戴陽證眞寒假熱。面赤躁擾。峻補眞陽則愈。此病右脈滑數而溢。冬溫挾痰阻肺。治節不伸。肝陽因而逆上。蠲痰熱則風陽自息。薑汁炒川連二錢。姜蔞仁研三錢。制半夏一錢。鮮薤白打一錢半。旋復包先三錢。生赭石杵先八錢。姜花粉四錢。淡海先煎二兩。整荸薺打一兩。姜竹瀝一大酒杯衝。﹞東垣云﹕中年以後。已行降令。淸陽易陷。升舉爲宜。趙菊齋年逾花甲。偶因奔走之勞。肛翻患痔。小溲不行。醫者擬用補中益气及腎气丸等法。孟英按其脈。滑而數。苔色膩滯。

此平昔善飲。濕熱內蘊。奔走過勞。邪乃下注。想由彊忍其肛墜之勢。以致膀胱气阻。溲澀不通。旣非眞火無權。亦拒淸陽下陷。方以車前通艸烏藥延胡梔子橘核金鈴子澤瀉海金沙。

調膀胱之气化而滲水。服之溲卽漸行。攺用防風地楡丹皮銀花荊芥槐蕊石斛黃連當歸淸血分之熱而導濕。肛痔亦平。設不辧證而服升提溫補之方。則气愈窒塞。濁水上行。況在髙年。

告危極易。﹝車前子杵先四錢。方通艸三錢。臺烏藥一錢半。元胡索一錢。黑梔皮三錢。橘核杵先一錢。楝核杵先三錢。生澤瀉三錢。海金沙包先四錢。攺用靑防風一錢半。酒炒地楡炭二錢。生芥穗二錢。酒炒丹皮一錢。濟銀花一兩。酒炒槐花一錢半。石斛先煎五錢。酒煎川連八分。當歸尾一錢。﹞許芷卿起季秋。孟英嘗淸其伏暑而將愈。其從母亦知醫。彊投以小柴胡一劑。勢復劇。孟英予溫膽湯去甘艸。加生石膏黃芩知母花粉蘆菔而安。繼因作勞太早而復發。趙某仍用淸解而瘥。迨季冬移居勞頓。瘧復間作。且面浮跗腫。喘嗽易嗔。孟英切脈。左弦勁而數。右滑大不調。苔黃且膩。口渴溺多。乃肺胃之痰熱有餘。肝膽之風陽上僭。畏虛妄補。必不能瘳。

用西洋參知母花粉竹茹蛤殼石斛枇杷葉靑蒿秦艽白薇銀花海爲方。連投四劑。大吐膠痰而各恙悉除。﹝溫膽湯加減。制半夏一錢半。陳皮八分。云苓一錢半。炒枳實一錢半。姜竹茹三錢。生石膏先煎八錢。酒炒枯芩一錢半。酒炒知母三錢。姜花粉四錢。整蘆菔切一兩。瘧復間作方。左弦勁而數。爲肝熱陰虛。右滑大不調。爲痰實陰虛。蠲痰熱卽以息風陽。西洋參三錢。酒炒知母四錢。南花粉四錢。姜竹茹三錢。生蛤殼杵先五錢。石斛先煎一兩。姜枇葉刷包三錢。鮮靑蒿八分。左秦艽一錢半。白薇三錢。濟銀花一兩五錢。淡海先煎二兩。

﹞薛氏醫案。每以補中益气湯與地黃丸並用爲治。𨿽盧不遠之賢亦或效尢。其實非用藥之法也。如果淸陽下陷而當升舉者。則地黃丸之陰凝滯膩。非所宜也。設屬眞陰不足當用滋塡者。

則升柴之耗散。不可投也。自相矛盾。紀律毫無。然上下分治。原有矩。屠敬思素屬陰虧。久患痰嗽。動則气逆。夜不能寐。頻服滋潛。納食漸減。稍沾濃味。嘔腐吞酸。孟英視脈。

左弦而微數。右則滑兼弦。水常泛溢。土失提防。肝木過升。肺金少降。良由久投滋膩。

濕濁內蟠。無益於下焦。反礙乎中運。左彊右弱。升降不調。以蓯蓉黃柏當歸芍藥熟地丹皮茯苓楝實砂仁研爲末。藕粉爲丸。早服溫腎水以淸肝。以黨參白術枳實菖蒲半夏茯苓橘皮黃連蒺藜生曬研末。竹瀝爲丸。午服培中土而消痰。暮吞威喜丸肅上源以化濁。三焦分治。各恙皆安。悉用丸劑者。避湯藥之助痰濕耳。﹝溫腎水以淸肝方。淡蓯蓉一兩五錢。炒川黃柏一兩五錢。箱歸身一兩。大熟地四兩。白芍二兩。丹皮一兩五錢。云苓三兩。楝核杵四兩。

砂仁末二錢。藕粉爲丸。培中土以消痰方。潞黨參三兩。炒白術一兩。炒枳實一兩五錢。石菖蒲二兩。制半夏四兩。云苓三兩。橘皮一兩。淡鹽水微泡曬研姜川連二兩。生白蒺三兩。生曬研末竹瀝爲丸。﹞程某仲冬患感。醫者聞其病前一日曾啖生蘆菔一枚。而大便又溏。苔色又白。今年又爲濕土在泉。遂指爲中虛寒濕之病。參術附桂多劑率投。馴致舌黑神昏。尙疑爲大虛之候。張鏡江診之曰﹕冬溫也。連予犀角地黃湯而無起色。二十日外。始乞孟英視焉。舌縮底絳。苔黑如漆。口開莖萎。脈細數而弦。右則按之如無。陰液盡爍。溫毒深蟠。甘露瓊漿。不能復其已竭之津矣。俄而果敗。繼有潘聖徵於仲冬患感。至十四日退熱之後。杳不知饑。羣醫雜治。

迨季冬下旬。轉爲滯下五色。腿腫裂血。溲澀口漧。孟英診之。左脈弦細而數。右弦滑而空。苔色黃膩根焦。時或自汗。乃气液兩竭。熱毒逗畱之象。必從前過服溫補之藥。否則熱退在十四日之期。何至延今五十餘朝。而見證若是之棘手哉。詢悉此番之病。補藥不過二三劑。惟仲秋患瘧。時醫謂其苔白體丰。云是寒濕。嘗餌附桂數十劑。且日飲燒酒耳。孟英曰﹕此卽釀病之具矣。治病且難。何況有如許之藥毒內伏。更將何法以生之耶。堅不立方。其家必欲。求藥以期扶持度歲。孟英曰﹕是則可也。以白頭翁湯加銀花綠豆歸身白芍陳米蘆根蘭葉藕爲劑。而以補中益气大料蒸露代水煎藥。服後焦苔漸退。糞色亦正。舉家喜出望外。復丐孟英圖之。柰脈無轉色。遂力辭之。又沈聽松母季秋患瘧。孟英嘗往診之。曰﹕伏暑所化。且體屬陽彊而多痰火。切勿畏虛。輒從溫補。柰病者期於速愈。廣徵醫療。或以爲證屬三陰。或謂子母瘧。或指爲老年胎瘧。眾楚皆咻。痛不能愈。延至季冬。亦轉爲痢。且膚腫臀瘡。口糜舌。諸醫束手。復請診於孟英。脈與潘同。不可救藥。﹝程某脈右按如無。爲陰脈。爲气竭。醫法陽證必投陰藥。惟陽脈重按有力可治。右按如無。則陽證陰脈。不能承受陰藥。其何以治。潘聖徵病左脈弦細而數爲液竭。右弦滑而空爲气竭。﹞謝譜香體屬久虛。初冬患嗽痰減食。施某視之。云是腎气不納。命火無權。疊進腎气湯月餘。遂致嘔惡便溏。不饑無溺。季冬孟英診之。脈甚弦。苔膩舌紅。乃中虛而健運失職。誤投滋膩。更泄樞機。附桂之剛。徒增肝橫。予黨參白術茯苓澤瀉橘皮半夏竹茹梔子薏苡蒺藜蘭葉柿蒂之劑。培中泄木。行水蠲痰。旬日而愈。﹝弦爲肝脈。弦則爲脾敗肝旺。潞黨參三錢。炒白術三錢。云苓三錢。炒澤瀉一錢半。制半夏三錢。橘皮一錢。姜竹茹三錢。黑梔皮三錢。生苡仁杵四錢。生白蒺三錢。建蘭葉三錢。幹柿蒂十个。﹞砧遠出。婦病若狂。似屬七情。而亦有不盡然者。陳氏婦患此月餘。巫醫屢易。所費旣鉅。厥疾日增。孟英切其脈弦而數。能食便行。气每上衝。腹時痛脹。詢其月事。云病起汛後。繼多白帶。孟英曰﹕病因如是。而晝則明了。夜多妄言。酷似熱入血室之候。徑從瘀血治可也。予桃仁紅花犀角菖蒲膽星旋復赭石丹參琥珀蔥白之劑。兩服而瘀血果行。神情爽慧。

繼去桃仁紅花。加當歸元參數服而瘳。﹝能食便行。則病不在气。气每上衝。腹時痛脹。爲瘀停化熱。煽動肝陽。白帶爲陰液不及化血而時下。生桃仁研一錢半。原紅花六分。鎊犀角先煎八鐘四錢。石菖蒲次入一錢。陳膽星燉和服一錢。旋復包先三錢。生赭石杵先八錢。紫丹參三錢。西毛珀衝八分連須蔥白二分。繼去桃仁紅花。加箱全歸二錢。元參片泡煎去渣八錢。﹞範廉居患恙。旬日後劇。孟英視之。大解已行。熱退未淨。气逆不饑。呃忒自汗。脈形虛大。舌紫無苔。爲上焦熱戀。下部陰虧之象。予西洋參旋復竹茹枇杷葉石斛柿蒂牡蠣龜板刀豆牛膝之劑。兩服卽舌潤知饑。呃汗皆罷。去刀豆旋復柿蒂。加熟地一兩泡煎去渣。胡桃肉三錢。當歸身二錢。投之而愈。其室則苔膩口酸。耳鳴不寐。不饑神憊。脘痛頭搖。脈至虛弦。按之澀弱。以當歸白芍枸杞木瓜楝實半夏石斛茯神竹茹蘭葉白豆蔻爲養營調气和胃柔肝之法。數啜而瘳。渠女則壯熱殿屎。二便皆。苔黃大渴。脹難堪。脈來弦滑數實。系腑證也。投桃核承气加海蘆菔二劑而痊。韓組林年𨿽七十。飲啖兼人。而平時喜服藥。醫以爲老。輒用附桂參茸等藥。以期可享遐齡。詎料初八日晚尙健飯。三更睡醒。倏寒栗發顫。

俄而四肢螈。越日云亡。孟英曰﹕此老系陽旺之體。肥甘過度。痰火日增。年至古稀。眞陰日耗。久服此等助火爍陰之藥。以致風從火出。立拔根。與兒科所云急驚風證。殆無異焉。﹝範廉居上焦熱戀下部陰虧方。西洋參三錢。旋復包先三錢。姜竹茹三錢。鮮枇葉刷包三錢。刀豆二錢。制牛膝八分。石斛一兩。牡蠣杵四兩。炙龜板二兩。三味先煎八鐘。取湯代水煎藥。脈形虛大。故不用苦寒瀉熱。範廉居妻肝陽熾逆。侮胃煽痰。陰中之陽亦不旺。箱歸身二錢。整大白芍杵先八錢。枸杞子三錢。陳木瓜一錢半。楝核杵先三錢。制半夏一錢。石斛先煎一兩。云茯神三錢。姜竹茹三錢。建蘭葉三錢。白豆蔻研二分。範廉居妻腑證方。玄明粉一錢。酒洗生廂黃四錢。生桃仁研三錢。淡海先煎二兩。整蘆菔切二兩。﹞古云肥白之人多气虛。又云痰飲須以溫藥和之。顧聽泉體丰色白。平昔多痰。晨起必喘逆。

飽食稍安。頗有气虛之象。自服疏解未效。孟英診之。左關弦。寸滑如珠。尺細而幹。舌尖甚絳。乃眞陰素虧。水不涵木。風陽內熾。搏液成痰。謀慮操持。心陽太擾。肺金受爍。治節不伸。苔𨿽白而已幹。熱𨿽微而睛赤。忌投溫燥。宜予輕淸。用元參石斛梔子竹茹旋復蛤殼貝母枇葉竹葉蘭葉蓮心爲劑。三啜而安。自謂气虛。遽服黨參枸杞當歸等藥。下咽之後。

卽覺火升气逆。漸至言語支離。溲頻自汗。脈已虛促不調。孟英卽投三甲二至元參甘艸小麥竹葉蓮心。以和心肝之陽。而鎭龍雷之火。一劑而平。繼又作勞復感。仍授輕淸之法。兩劑後又因怫怒縈思。肝陽復僭。顴紅面赤。左耳時聾。夜不成眠。神情煩躁。越日陡然大汗。濕透衣衾。脈極弦數而細。仍爲陰虛陽越。不可誤認陽虛。妄施附桂。先令燻以炭醋。撲以蠣粉。隨灌以大劑二至二冬三甲元參丹參人參黃連童溲而瘳。繼予多劑育陰淸肝。始得全愈。﹝輕淸方。元參片一兩泡衝去渣。石斛先煎一兩。黑梔皮三錢。姜竹茹三錢。旋復包先三錢。生蛤殼杵先五錢。川貝杵四錢。姜枇葉刷包三錢。鮮竹葉二錢。建蘭葉三錢。蓮子心一錢。誤藥脈虛促不調方。牡蠣杵六兩。血鱉甲杵四兩。血龜板杵二兩。三味先煨八鐘。女貞杵五錢。旱蓮艸四錢。元參片泡煎去渣一兩。生粉花三錢。北小麥四錢。蓮子心一錢。脈弦數細陰虛陽越方。女貞杵五錢。旱蓮艸四錢。明天冬六錢切。花麥冬四錢。醋牡蠣杵六兩。醋炙鱉甲杵四兩。醋炙龜板杵二兩。三味先煨八鐘。元參片一兩。丹參三錢。髙麗參八分。酒炒川連一錢。童便煎去頭尾。一酒杯衝藥溫服。﹞一婦產後。頭痛甚劇。脈右甚滑大。予淸陽明法。得大解而瘥。﹝血去肝陽賊胃。熱壅陽明。鎊犀角先煎四錢。生石膏先煎一兩二錢。石斛先煎一兩。酒炒知母五錢。濟銀花一兩五錢。鮮蘆根二兩。姜桃葉刷包三錢。鮮竹葉二錢。旋復包先三錢。淡海先煎二兩。生蛤殼杵先一兩。﹞

附錄

丁酉八九月間。杭州盛行霍亂轉筋之證。沈氏婦夜深患此。繼卽音啞厥逆。比曉孟英診其脈。弦細以澀。兩尺如無。口極渴。而沾飲卽吐不已。足腓堅硬如石。轉時痛楚欲絕。乃暑濕內伏。阻塞气機。宣降無權。亂而上逆也。爲仿金匱雞矢白散例。處蠶矢湯一方。令以陰陽水煎成。候涼徐服。此藥入口竟不吐。外以燒酒令人用力摩擦其轉戾堅硬之處。擦及時許。

郁熱散而筋結始軟。再以鹽鹵浸之。遂不轉戾。吐瀉漸止。晡時復予前藥半劑。夜得安寐。

次日但覺困極耳。予致和湯數服而痊。後治相類者多人。悉以是法出入獲效。惟誤服附子者最難救療。

附錄致和湯方治霍亂後津液不復。喉漧舌燥。溺短便溏。北沙參生扁豆石斛陳倉米﹝各四錢﹞枇杷葉﹝刷﹞鮮竹葉麥冬﹝各三錢﹞陳木瓜﹝六分﹞生甘艸﹝一錢﹞水煎服。﹝蠶矢湯因暑濕內伏。气機宣降無權。故於辛苦淸涼中重用豆捲以宣之。木瓜以降之。若暑濕未全內伏。執方重用豆捲。卽犯熱證溫散之例。豆捲木瓜均酌減可也。熱霍亂熱極似寒。故轉筋。

燒酒大熱。善行皮膚。擦一時許。導引其熱勢外行四散。故旋以大鹹寒之鹽鹵浸之。以杜熱邪復熾。晡時復予前藥半劑尢妙。日晡爲陽明司令之時。陽證多旺於申酉。晡時不予藥則恐餘熱復炎。予全方則虞過劑傷正。孟英理精心苦。允堪宗法。蠶矢湯方詳此卷末。﹞鄭鳳梧年六十餘。秋間患霍亂。凜寒厥逆。煩悶躁擾。口不甚渴。或以爲寒。余察脈細欲伏。苔白而濃。乃暑濕內蘊未化也。須具然犀之照。庶不爲病所蒙。因制然照湯予之。一飲而厥逆凜寒皆退。脈起而吐瀉漸止。隨以淸滌法愈之。

附錄然照湯方治暑穢挾濕。霍亂吐下。脘痞煩渴。苔色白膩。外顯惡寒肢冷者。飛滑石﹝四錢﹞香豉﹝炒﹐三錢﹞焦梔﹝二錢﹞黃芩﹝酒炒﹞省頭艸﹝各一錢五分﹞制濃朴制半夏﹝各一錢﹞水煎去滓。研入白蔻仁﹝八分﹞溫服。苔膩而濃濁者。去白蔻。加艸果仁。﹝一錢。以滑石梔芩爲正治。就中以滑石淸其沈分之熱。以梔芩淸其浮分之熱。宣之以香豉。

通之以朴夏。行之以蔻仁。宣解後淸滌乃有所著手﹞一婦年少體瘦。初秋患霍亂轉筋。舌絳目赤。大渴飲冷。脈左弦彊而右滑大。此肝胃之火素盛。而熱復侵榮也。以白虎湯去米艸。加生地蒲公英益母艸黃柏木瓜絲瓜絡薏苡。一劑知。

二劑已。丹溪云。轉筋由於血熱。此證是矣。﹝生石膏先煎一兩二錢。酒炒知母五錢。大生地泡衝去渣八錢。蒲公英一兩。益母艸五錢。酒炒川黃柏一錢半。陳木瓜三錢。絲瓜絡三錢。生苡仁杵八錢。﹞陸叟年七十餘。仲秋患霍亂。自服單方二三日。嘔吐𨿽已。利猶不止。且頻頻作噦。聲不甚揚。面赤目閉。小便不通。孟英視之。脈𨿽虛軟。並無脫象。況舌赤而幹。利下臭惡。气分伏暑。業擾及榮。慮其絡閉神昏。胡可再投熱劑。遂以紫雪三分用竹茹枇杷葉通艸丹參連翹石菖蒲桔梗黃芩蘆根煎湯。候涼調而徐服。次日復診。目開噦止。小溲稍行。於前方裁紫雪。加石斛苡仁。服二劑。利減能啜米飲矣。隨用致和湯十餘服而瘳。﹝舌赤而幹二句。皆气分伏有暑邪實熱之現證。姜竹茹三錢。姜枇葉三錢。方通艸三錢。紫丹參三錢。連翹殼三錢。石菖蒲次入二錢。苦桔梗次入三錢。酒炒枯芩一錢半。鮮蘆根二兩。候藥涼調送紫雪三分。玩舌赤而幹二句。自服方必系溫補窒熱。頻頻作噦四句。病邪皆在气分。气機失其升降。

欲降暑邪。必淸气道。故投涼潤淸通之品。稍佐菖桔紫雪以行之。紫雪候涼調服。蓋恐藥湯沸熱。減損紫雪辛香之性。﹞陳嫗年已七旬。辛亥秋患霍亂轉筋甚危。孟英診之。已目陷形消。肢冷音颯。脈伏無溺。口渴汗多。腹痛苔黃。自欲投井。因先取西瓜汁命予恣飲。方用石膏知母麥冬黃柏芩連竹茹木瓜威靈仙。略佐細辛分許。煎成徐服。覆杯而瘥。﹝此證可治在口渴汗多。腹痛苔黃。正旺則邪亦旺。汗爲陰液。汗多則陰津未竭可知。此脈伏無溺。乃熱邪傷肺。肺气不行。非气液兩竭之比。重用知柏芩連之苦。合木瓜之酸。以斂其汗入內。則此汗卽是陰液。又用靈仙細辛。行使一派沈降苦寒之藥。生石膏先煎一兩六錢。酒炒知母五錢。酒炒川黃柏二錢。酒炒枯芩一錢半。酒炒川連一錢。花麥冬五錢。陳木瓜四錢。威靈仙次入一錢半。北細辛次入二分。﹞陳楚珍媳陡患霍亂。臍間貼以回陽膏而不效。孟英按脈。滑數右甚。口竭苔黃。令揣胸下。

果堅硬而痛。曰﹕吐瀉𨿽多。食尙戀膈。非寒證也。回陽膏亟宜揭去。以菖枳蘇連芩桔茹牛海蘆菔爲劑。一服而瘳。﹝脈滑數右甚。爲肺胃痰實兼挾陰虛。石菖蒲次入二錢。苦桔梗次入三錢。生蘇子研次二錢。炒枳實一錢半。姜枯芩一錢半。姜川連八分。姜竹茹三錢。姜牛子研三錢。淡海先煎二兩。鮮蘆菔切一兩。﹞王壽和甫六歲。陡患凜寒身熱。筋面紅。譫妄汗頻。四肢厥冷。苔色黃膩。口渴唇紅。時邪夾食也。以枳實梔豉湯加菖蒲及冬幹蘆菔菜。煎成調入玉樞丹五分灌之。次日譫皆減。而腹痛吐瀉。邪欲轉霍亂以外泄也。孟英謂不但傷寒可轉霍亂。溫熱暑濕皆可轉霍亂也。治當迎刃而導之。於前方加蘇葉一分。黃連二分同炒煎服。連吐三五次。瀉六七次。痛卽減。第三日神始爽慧。然去疾莫如盡。再服原方一劑遂愈。凡小兒之病。因於食滯者多。胃不和則臥不安。陽明實則譫。若吐瀉乃病之出路。而世人動輒以驚風藥治之。每致僨事。﹝炒枳實八分。姜梔皮一錢半。炒豆豉一錢半。石菖蒲次入六分。冬幹蘆菔菜五錢。煎成調送玉樞丹五分。續方蘇葉一分。黃連二分。卽苦辛並用。輕可去實之義。﹞紀運翔年十七。五月霍亂。勢亦垂危。孟英往視。然已手面皆黑。目陷睛竄。厥逆音嘶。脈伏無溺。舌紫苔膩。大渴汗淋。神情瞀亂。危象畢呈。時未交芒種。暑濕之令未行。仍是冬寒內伏。春令過冷。入夏猶涼。气機郁遏不宣。故欲變溫病者。皆轉爲此證。與伏暑爲患者。殊塗同歸。但不腹痛耳。以寒邪化熱。究與暑濕較異也。亟令刺曲池委中。出血如墨。

方以黃芩爲君。臣以梔豉連茹苡半。佐以蠶矢蘆根絲瓜絡。少加吳萸爲使。陰陽水煎。候溫徐徐服之。遂不吐。次日脈稍起。又兩劑黑色稍淡。肘膝稍和。反加睛赤煩躁。是伏邪將。從外泄也。去吳萸蠶矢。加連翹益母艸滑石。而斑發徧身。苔始漸化。肢溫得寐。小溲亦行。隨予淸搜化毒之證。予此方數帖後。反便祕目赤。渴汗昏狂。亦是久伏之邪漸欲外越也。予竹葉石膏湯加減而瘳。此外濕盛者加茵陳滑石。气實者加枳桔。飲阻食滯者加濃朴蘆菔。肝鬱气結者加紫蘇楝實。口渴用茅根湯或藕汁頻灌。

附錄黃芩定亂湯方治溫病轉爲霍亂。腹不痛而肢冷脈伏。或肢不冷而口渴苔黃。小水不行。神情煩躁。黃芩﹝酒炒﹞焦梔子香豉﹝炒﹐各一錢五分﹞原蠶砂﹝三錢﹞制半夏橘紅﹝鹽水炒﹐各一錢﹞蒲公英﹝四錢﹞鮮竹茹﹝二錢﹞川連﹝薑汁炒六分﹞陳吳萸﹝泡淡一分﹞陰陽水二盞煎一盞。候溫徐服。此外轉筋者加生苡仁八錢。絲瓜絡三錢。溺行者用木瓜三錢。濕盛者加連翹茵陳各三錢。﹝此證可治在舌紫苔膩。大渴汗淋。溫熱全在气分。大渴肺陽尙旺。汗淋有汗則陰津未竭。刺曲池委中出血最要。鍼刺以疏泄其邪。投藥方能有效。嗣去吳萸蠶矢。加酒炒翹殼一錢半。酒炒益母三錢。二味同次入。西滑石先煎四錢。﹞上古無痘。至漢始有。今時罕有不出痘者。以生齒日繁。地气日熱。所以古人最重傷寒。今世偏多溫熱也。於此日上海病因。尢爲貼切。地气旣日熱。穢气亦日盛。若伏邪欲發。客邪外入。兩邪交訌。腸胃乃亂。故气道立時閉塞。血脈因而瘀滯。四肢厥冷。手面皆黑。陽明多气多血之經。見證若是之驟者。非气血忽然枯槁也。夫人气以成形耳。气不流行。血肉卽死。故初起亟宜開閉。俾气通血活。邪得外泄則正自復。昧者不知邪閉血凝熱深厥深之理。

見其肢冷脈伏。卽以爲寒。又疑爲脫。旣不敢刺。更投熱藥。使邪無宣泄。愈閉愈冷。𨿽七竅流血而死亦不悔悟。亦有邪閉則正气無以自容而外脫者。陽從上脫。則汗多而气奪。陰從下脫。則瀉多而液亡。所謂內閉外脫也。欲其不外脫。必開其內閉。如紫雪絳雪行軍散。皆開閉透伏之良方也。而飛龍奪命丹卽合行軍絳雪二方而加峻者。且有人中白引濁下行。尢具斬關奪命之能。

附錄飛龍奪命丹方治痧脹療痛。霍亂轉筋。厥冷脈伏神昏危急之證。及受溫暑瘴疫穢惡陰晦諸邪。而眩暈痞脹。瞀亂昏狂。或卒倒身彊。遺溺不語。身熱螈。宛如中風。或時證逆傳。神迷狂譫。小兒驚癇。角弓反張。牙關緊閉諸證。朱砂﹝飛二兩﹞明雄黃﹝飛﹞燈心灰﹝各一兩﹞人中白﹝漂﹐八錢﹞明礬靑黛﹝飛﹐各五錢﹞梅冰麻黃﹝去節﹐各四錢﹞眞珠牙皂當門子蓬砂﹝各三錢﹞西牛黃﹝二錢﹞杜蟾酥火硝﹝各一錢五分﹞飛眞金﹝三百頁﹞十六味各研極細。合研勻。瓷瓶緊收。毋令泄气。以少許吹鼻取嚏。重者再用涼開水調服一分。小兒減半。

褚子耘使女患此。已身僵矣。孟英以奪命丹二分囑其灌入。頃刻活動。隨予解毒活血湯。數服得生。一人孟英治愈。後已溺行能食。餘熱外泄。滿面赤瘰。忽然神气瞀亂而死。一人孟英治愈。二便已如常矣。越數日云飲食不得下。戴眼呃忒而逝。一人業已向愈。忽然神情恍惚。藥不及救。陳解香弟患此垂危。孟英治愈。遂不服藥。月餘復來請勘。已咽痛礙進水谷。頤腫舌糜。牙關甚緊。痰嗽脇疼。溺赤管痛。便溏色醬。此餘毒蘊隆。失於淸解。脈已弦緊數疾。莫可措手。並錄以爲賈旅告。

朱鳴岐患下利轉筋。醫見肢冷。卽投溫補。服藥卽吐。旣而呃忒不已。溫補加峻。病日以危延至九朝。孟英按脈。至左弦滑。右弱不應指。苔黃濃而膩濁。小水不行。臍上拒按。因謂曰﹕病原不重。誤藥致劇。命不應死。幸而得吐。予枳桔芩連茹夏蘇翹蘆根枇杷葉滑石開痰行食。舒結通陽。兩劑呃果止。而徧身赤斑。又兩劑燥矢下而苔化溺行。右脈漸振。隨予淸肅法調養而瘳。此證若初治得法。一二劑可愈。舉世以瀉證吐證霍亂證霍亂轉筋證。皆爲寒證。往往不察病情。輒投熱藥。今見肢冷而右脈軟弱。彼方以爲虛寒的據。況服藥卽吐。呃忒隨來。以霍亂轉筋而見呃忒。皇皇然以爲虛脫之象。故溫補日以加峻。縱使一蹶不起。病者無怨。醫家不悔。授受相承。伎倆如是。良可慨已。此外如胸腹疼痛。瘧疾哮喘。經阻產後等證。世俗亦多指爲寒病。𨿽以熱藥殺之不知。呃忒則尢多枉死。孟英嘗治一角妓。患呃累日。破身太早。固是虛證。然血去陰傷。豈可反以溫燥助熱。遂致下焦不攝。妓性畏藥。用一味雞子黃。連進數服而安。﹝炒枳實一錢半。苦桔梗次入三錢。酒炒枯芩一錢半。酒炒川連八分。制半夏二錢。姜竹茹三錢。生蘇子研次一錢半。連翹殼三錢。姜枇葉刷包三錢。鮮蘆根一兩。西滑石先煎四錢。﹞王季傑外家。秋夜陡患霍亂。腹痛異常。診其脈。細數而弦。肢冷畏寒。蓋復甚濃。詢其口。

不渴而瀉。亦不熱。然小便全無。吐者極苦。舌色甚赤。新涼外束。伏暑內發也。絳雪玉樞丹灌之皆不受。瀉至四五次。始覺漸熱而口大渴。仍不受飲。語言微謇。孟英令搗生藕汁徐灌之。漸能受。隨以芩連苡楝梔茹桑斛蒲公英煎服。痛卽減。吐瀉亦止。攺用輕淸法而愈。

﹝酒炒枯芩一錢半。酒炒川連八分。生苡仁杵八錢。酒炒楝核二錢杵先。酒炒梔皮一錢半。

冬桑葉三錢。姜竹茹次入三錢。石斛先煎八錢。蒲公英五錢。藥溫服。﹞沈春泉年五十七。立冬前五日食蟹面後。陡患霍亂轉筋。所吐瀉者皆水。初進桂附藥。筋轉益甚。周身微汗。神倦懶言。指漸冷。脈漸伏。時欲太息。更方用牡蠣一兩。龜板八錢。阿膠四錢。服後勢較劇。孟英視之。苔黃大渴。小便全無。瀉出極熱。心下拒按。伏暑挾食之證。不知何所見而予燥補澀膩之藥。嗣聞其次郎於立冬後。亦患此證。醫知伏暑。用黃連等藥。吐瀉已止。因脈未遽起。不知爲伏熱不淸。攺投附桂等三帖而亡。尢可哀已。陳藝圃亦知醫。其室人於仲秋患霍亂轉筋。自診以爲寒也。投熱劑勢益甚。招朱椒亭視之。亦同乎主人之見也。病尢劇。乃延孟英。曰﹕此寒爲外束之新邪。熱是內伏之眞病。口苦而渴。姜附不可投矣。予河間法。人皆不信。再與他醫商之。仍用熱劑。卒至口鼻出血而死。此案已見正編卷二。不抄不印。

錢某患霍亂自汗。肢冷脈無。平日貪涼飲冷。人謂寒證。欲用大劑熱藥。孟英曰﹕苔𨿽白。

然濃而邊絳。且渴甚。頭大痛。不可因寒涼致病。不察其有暑熱之伏也。遂以五苓去術。加黃連濃朴黃芩竹茹木瓜扁豆葉。服後脈稍出。汗漸收。吐利亦緩。卽去肉桂。加桑枝滑石甘艸。頭痛吐利皆止。苔色轉黃。隨用淸暑和中而愈。﹝木豬苓三錢。生澤瀉三錢。云苓一錢半。姜炒川連二錢。姜炒枯芩一錢。制濃朴一錢。姜竹茹三錢。陳木瓜二錢。扁豆葉七片。

肉桂心二分。嗣去肉桂。加姜炒桑枝二錢。西滑石先煎四錢。生粉艸一錢。﹞吳竹溪時感將瘥。患呃三日。聲聞於鄰。人皆危之。予通腑行气法。便行痰吐而痊。﹝通腑行气用酒炒枯芩一錢半。酒炒川連一錢。鮮蘆根二兩。鮮枇葉刷包三錢。制半夏一錢。姜竹茹三錢。旋復包先三錢。苦桔梗次入三錢。石菖蒲次入一錢。淡海先煎一兩。鮮蘆菔切一兩。炒枳實一錢半。﹞朱浦香年五十六。自幼患童勞。繼以吐血。三十外卽絕欲。得延至此。而平素便如羊矢。其血分之虧如是。今秋陡患呃忒。連服滋鎭溫納之藥。勢瀕於危。延孟英診。脈至弦滑搏數。

苔黃濃而膩。口苦溺赤。主大劑涼潤。如雪羹蔞仁竹瀝枇杷葉蘆根元參紫菀射幹兜鈴菖蒲等多劑。連下赤矢始瘳。如此衰年虛體。尙因痰熱致呃。故虛寒之呃。殊不多見。﹝大劑涼潤用淡海先煎二兩。整荸薺一兩。姜蔞仁研四錢。姜竹瀝一大酒杯衝。姜枇葉刷包三錢。鮮蘆根二兩。元參片泡衝去渣八錢。紫菀茸一錢半。姜射幹三錢。馬兜鈴三錢。石菖蒲次入二錢。﹞蔣循庵媳患霍亂轉筋。交三日矣。厥逆目竄。膈悶無溺。苔黃苦渴。脈極弦細。屢進桂附姜術。气逆欲死。予昌陽瀉心湯加減。煎成徐服。外以吳萸研末。鹵調貼湧泉穴。服二劑。吐止足溫。去蘇朴。加楝斛蒲公英。多劑始痊。蓋伏暑挾素盛之肝陽爲病。誤服溫補。以致遽難廓淸也。﹝昌陽瀉心湯方。治霍亂後胸前痞塞。湯水礙下。或渴或呃。石菖蒲黃芩酒炒。

制半夏各一錢。川連薑汁炒。五六分。蘇葉三四分。制川朴八分。鮮竹茹枇杷葉刷。各二錢。

蘆根一兩。天雨水急火煎。徐徐溫服。小溲祕澀者加紫菀。加減用酒炒枯芩三錢。姜竹茹四錢。姜枇葉刷包三錢。蘆根二兩。制朴一錢。生蘇子一錢半。海先煎二兩。菖蒲次一錢。

﹞謝氏婦懷孕五月。便瀉四日。醫投姜附桂朴藥一帖。遂四肢麻冷。气塞神昏。溺閉汗淋。大渴嘔吐。延孟英診。脈未全伏。先飲以醬油湯。吐漸止。隨予參連芩柏茹斛銀花扁豆葉蒲桃幹蘆根綠豆。以冬瓜湯煎。徐徐溫服。外用炭醋燻之。各恙皆瘥。次日脈弦滑。瀉未止。以白頭翁湯加參艸銀花扁豆蒲公英蒲桃幹砂仁。兩劑而痊。﹝西洋參三錢。酒炒川連八分。酒炒枯芩一錢半。酒炒川柏二錢。姜竹茹三錢。石斛先煎一兩。銀花一兩五錢。扁豆葉十片。

蒲桃幹一錢。蘆根一兩。整綠豆先煎五錢。整冬瓜二兩。煨湯煎藥。﹞詹耀堂子年二十。患霍亂。服姜桂數劑。瀉不止。素吸鴉片。疑爲虛漏。補之瀉益甚。孟英視之。大渴而脈弦數。幸而起病不因暑熱。然陰分素虧。𨿽飲冷貪涼。熱藥豈堪過劑。設無便瀉以分其藥力。則津液早枯矣。予白頭翁湯合封髓丹。加銀花綠豆石斛。一劑知。二劑已。﹝方義甘涼救陰。苦寒瀉暑。酒炒白頭翁一錢半。酒炒川柏三錢。酒炒川連一錢。大生地八錢。明天冬切六錢。開水泡煎去渣。濟銀花一兩五錢。生綠豆先煎五錢。石斛先煎一兩。

﹞蔣敬堂母年七十四。陡患嘔瀉。身熱腹痛。神思不淸。孟英診之。脈微弱而數。曰﹕暑脈自虛。不可以髙年而畏脫。辛散痧藥。則不免耗傷其津液。爰定芩連滑斛茹柏銀花竹葉橘皮枇杷葉之方。冬瓜湯煎。一劑而熱退神淸。再劑霍然。﹝酒炒枯芩一錢半。酒炒川連一錢。酒炒川柏三錢。西滑石先煎四錢。濟銀花一兩五錢。鮮竹葉二錢。酒炒枇葉刷包三錢。五爪紅一錢半。冬瓜二兩。煨湯煎藥。﹞羅吉人立冬前。患霍亂轉筋。某知其陰分素虧。病由伏暑。服藥已得轉機。數日後漸有呃忒。孟英視之。脈弦數左甚。苔焦而渴。齦衄脘悶。便溏色醬。小便短赤。皆伏暑未淸。气機阻塞之象。旣失淸肅。當臍尙貼回陽膏。屢囑揭去不從。後聞不起。

某新秋陡患洞瀉如注。

卽渾身汗出如洗。懨懨一息。孟英往勘。脈來沈細。身不發熱。儼似虛寒之證。惟苔色黃膩。小溲全無。乃濕熱病也予桂苓甘露飲加濃朴。投匕而瘳。﹝木豬苓三錢。生澤瀉三錢。云苓一錢半。生石膏先煎一兩二錢。西滑石先煎五錢。制濃朴次入一錢。﹞余杭紙客在舟次病此。至乞孟英診之。已舌捲囊縮。形脫神離。不可救藥矣。口開苔黑。詢中途並未服藥。諦思其故。暑濕旣可伏至深秋而發爲霍亂。則冬傷於寒者。至春不爲溫病。亦可變爲霍亂也。𨿽爲溫病之變證。而溫卽熱也。故與伏暑爲病。不甚懸殊。且細繹仲聖書。

亦未嘗不微露其意也。如太陽與少陽合病。自下利者予黃芩湯。若嘔者黃芩加半夏生薑湯主之。張石頑注云﹕溫病始發。卽當用黃芩湯去熱爲主。若傷寒必傳至少陽。熱邪漸入裏。方可用黃芩佐柴胡解之。蓋黃芩湯乃溫病之主方。卽桂枝湯以黃芩易桂枝而去生薑。以桂枝主在表風寒。黃芩主在裏風熱。乃不易之定法。其生薑辛散。非溫熱所宜。故去之。此表裏寒熱之不可不知者也。周禹載注云﹕明言太少二陽。何不用二經藥。非傷寒也。傷寒由表入裏。此則自內發外。無表何以知。或脇滿。或頭痛。或口苦引飲。或不惡寒而卽熱。故不得謂之表也。如傷寒合病。皆表病也。今不但無表。且有下利裏證。傷寒協熱利。必自傳經而入。不若此之卽利也。溫何以卽利。其人中气本虛。內伏已深。不能盡泄於外。勢必下走利也。孟英謂此論溫邪外發未久。卽可下走爲利。本文更有若嘔者句。豈非溫病可轉霍亂。早逗端倪於此乎。曩纂溫熱經緯。於此條下附注云。少陽膽木。挾火披猖。嘔是上衝。利由下迫。何必中虛始利。飲聚而嘔。半夏生薑。專開飲結。如其熱熾。宜易連茹。

辛酉秋。盛行霍亂轉筋之證。一男子胸次拒按。孟英以蘆菔子枳實檳榔等導之。﹝此證系寒霍亂挾食。﹞某赤膊不容蓋復。猶云五內如焚。目陷音嘶。苔黃大渴。而啜飲卽吐。肢厥脈伏。市醫令服姜湯一杯。幸不受。適孟英至。亟取冷雪水命將小匙徐灌之。遂不吐。更以石膏黃連知母瀉其逆衝之火而愈。﹝此證可治在苔黃大渴。得飲卽吐。生石膏先煎一兩二錢。酒炒川連一錢。酒炒知母五錢。鮮枇葉刷包三錢。鮮蘆根二兩。石斛先煎一兩。南花粉四錢。西滑石先煎五錢。旋復包先三錢。陳木瓜一錢半。石菖蒲次入二錢。﹞錢某患霍亂。兼吐蛔十餘條。而口漧脈細。是暑伏厥陰以犯中也。以連梅茹楝苡斛蘇芩淸之而愈。﹝酒炒川連一錢。酒炒楝核杵先四錢。烏梅肉杵先三錢。姜竹茹三錢。生苡仁杵八錢。石斛先煎一兩。酒炒枯芩一錢半。紫蘇葉次入四分。﹞陳某患霍亂。而所下皆血。苔黃大渴。而舌色紫黯。乃暑毒深伏。起病時又飲燒酒也。用犀角益母地丁茅根菖蒲綠豆銀花芩連黃柏藕汁大劑灌之。投匕而瘥。﹝鎊犀角先煎四錢。益母艸五錢。紫地丁三錢。鮮茅根五錢。生綠豆先煎一兩。銀花一兩五錢。酒炒枯芩一錢半。酒炒川連一錢。酒炒川柏三錢。藕二兩打汁衝。石菖蒲次入一錢。﹞張二梅年逾六旬。秋間患霍亂轉筋。醫見髙年而厥逆多汗。擬進溫補。張不敢服。但用平淡單方及外治法而瘥。然從此大便不堅。時時自汗。徧身瘡疥。畏熱異常。立冬後。孟英診之。脈甚滑數。口渴苔黃。便溺皆熱。猶著夾衣。是賦質偏陽。濕熱內盛。幸而畏進溫補。得以引年。予大劑淸化法漸愈。﹝酒炒西茵陳三錢。酒炒枯芩一錢半。酒炒梔皮三錢。冬瓜皮四錢。蠶砂五錢。蘆根二兩。生苡仁杵八錢。鮮枇葉刷包三錢。西滑石先煎五錢。淡海先煎二兩。﹞某傳一方頗佳。以麻黃﹝一兩﹞川椒﹝五錢﹞蛇牀子﹝五錢﹞斑蝥﹝七枚﹞雄豬油或地瀝靑熬透去渣。另用明礬黃柏﹝各一兩﹞蓖麻子大楓子各四十粒共研末。調入油內。絹包擦患處。

能拔蘊毒伏邪。未出旬日可愈。無後患。比予火酒摩轉筋之義正同。﹝以麻黃等之辛烈。行使明礬黃柏苦寒也。﹞石雨田母年近五旬。陡患霍亂轉筋。苔黃大渴。神情煩躁。證屬伏暑。脈頗不惡。而渾身冷汗。搖扇不停。已爲陽越之象。不敢予方。尋卽告殞。此證書不憑脈也。朱巽泉父年已六旬。患霍亂轉筋。證不甚劇。問答音淸。而脈微欲絕。亦決其不治。已而果然。此憑脈不證書也。某丙夜患此證。刺出黑血。侵曉孟英往視。形脈兩脫。大汗如淋。目陷音嘶。溺無苔膩。平素嗜飲少谷。好善忘勞。暑濕蘊中。正气潰散。勉投參藥。竟不能救。孟英次女。八月二十三日忽患痛瀉。肢冷脈伏。崔某進附子理中湯加減。瀉不止而苔黑唇燥。頗露熱象。攺投犀斛生脈散等藥。形漸脫。又用附桂八味湯。遂於二十九日舌焦如炭而逝。噫。據此病情。是伏暑也。痧證霍亂。挾食者必先去食。傷寒亦然。秦氏論之詳矣。然竟有病始飽食之餘。初非因食爲患者。半癡嘗云。旣無枵腹待病之理。豈可專以攻消爲治。故臨證必審問愼思而明辧之。庶免顢頇貽誤之獘。

李華甫繼室。陡患霍亂兼溺血如注。頭疼如劈。自汗息微。勢極危殆。速孟英診視。脈甚弦駛。此肝火內熾。暑熱外侵。以犀角木通滑石梔子竹茹薏苡銀花茅根菊葉爲大劑。和入藕汁。送當歸龍薈丸。吐瀉卽已。溺血亦減。惟小便時頭猶大痛。必使人緊抱其頭。重撳其巓。

始可略耐。尙是風陽僭極。肺胃不淸也。以葦莖湯去桃仁。加百合白薇元參小薊蒲公英竹葉西瓜翠衣蓮子心爲方。和入童溺。仍吞龍薈丸。服旬日全愈。﹝鎊犀角先煎四錢。細木通一錢。滑石先煎五錢。黑梔皮三錢。姜竹茹三錢。生苡仁八錢。銀花一兩五錢。鮮茅根五錢。

鮮菊葉二錢。藕二兩打汁衝藥送龍薈丸三錢。次方淸肺胃佐息風陽。肺胃淸。風陽始有下降之機。鮮蘆根二兩。生冬瓜子四錢。生苡仁杵八錢。百合花三錢。香白薇一錢。元參片泡衝去渣八錢。蒲公英一兩。小薊一錢半。鮮竹葉二錢。西瓜皮四錢。蓮子心一錢。童便煎去頭尾衝一大酒杯。仍藥送龍薈丸三錢。﹞吳綠園仲夏陡患發熱嘔吐。莖縮腹痛。孟英診脈。弦而數。苔色黃膩。宜淸厥陰蘊熱。非痧也。予楝茹連斛梔柏銀花通艸絲瓜絡爲方。一劑知。數劑愈。﹝辧厥陰蘊熱。在莖縮腹痛。酒炒楝核杵先二錢。姜竹茹三錢。酒炒川連一錢。酒炒川柏三錢。石斛先煎一兩。黑梔皮三錢。濟銀花一兩五錢。方通艸三錢。絲瓜絡三錢。﹞或問半癡曰﹕旣肝郁於土而食不下行矣。何以干矢自遺而不覺乎。半癡謂胃與大腸。原一气相貫。惟其食滯於胃而不化。似與大腸气不相貫。故廣腸宿糞出而不覺。經云﹕中气不足。

溲便爲之變。是亦變也。所謂不足者。非言中气虛也。以中气爲病所阻。則不足於降濁升淸之職。故溲便爲之攺常也。因思霍亂之吐瀉無度。幹霍亂之便祕不行。皆變也。皆中气爲病所阻而不足於降濁升淸之職也。設泥不足爲虛。則諸霍亂皆當補中气爲治矣。此說與前釋邪之所湊其气必虛之說。可以互證。

姜秋農瘧瀉初痊。遽勞奔走。陡患霍亂轉筋。面臂色紫。目陷音嘶。胸悶苔黃。汗多口膩。

神疲溲祕。脈細而弦。孟英以沙參蠶矢苡仁竹茹半夏絲瓜絡木瓜車前子扁豆葉。陰陽水煎。

送左金丸一錢。外以吳萸一兩研末。鹽水調塗湧泉穴。服後吐瀉漸止。噫气不舒。呃忒脇痛。汗減口燥。脘下拒按。脈而弦。以素多肝郁也。去沙參蠶矢木瓜車前左金。加紫菀郁金楝實通艸枇杷葉。二帖溲行呃止。苔退足溫。腰脹腿痛。手紫漸淡。去郁苑通楝。加沙參石斛蘭葉藕鮮稻頭。亦二帖。脈和脹減。啜粥口鹹。體素陰虧也。去半夏扁豆葉。加歸身花粉橘皮。又二帖。大解行而安谷。腰酸少寐。爲易西洋參加麥冬羊藿以調之。數帖後。又加枸杞杜仲而愈。此本虛標實之證。須看其先後用藥之法。半癡遊刃有餘。治標而不犯其本。用藥與病機宛轉相赴。﹝北沙參四錢。蠶砂五錢。生苡仁杵四錢。姜竹茹三錢。制半夏一錢半。絲瓜絡三錢。陳木瓜八分。車前子杵先四錢。扁豆葉十片。藥送左金丸一錢。嗣去沙參蠶矢木瓜車前左金。加紫菀茸一錢半。黃郁金一錢。楝核杵先二錢。方通艸三錢。姜枇葉刷包三錢。二帖後去郁苑通楝。加沙參四錢。石斛先煎五錢。建蘭葉三錢。藕肉切五錢。鮮稻頭三錢。又二帖後。去半夏扁豆葉。加箱歸身一錢。南花粉四錢。陳皮八分。又二帖後。沙參易西洋參。加花麥冬四錢。羊藿一錢。數帖後。加枸杞三錢。川杜仲一錢。﹞丁姓患霍亂。苔色白薄而不渴。但覺口中粘膩。彼自知醫。欲從寒濕治。孟英曰﹕中焦原有寒濕。所以不渴。然而粘膩。豈非暑入而釀其濕爲熱乎。以胃苓湯去甘術。加苡仁川連半夏枇杷葉。二劑而瘳。﹝木豬苓三錢。生澤瀉三錢。生茅術一錢半。制半夏一錢。制濃朴一錢。生苡仁杵四錢。酒炒川連一錢。酒炒枇葉刷包三錢。﹞胡次瑤婦陡患肢麻昏運。以爲急痧。孟英視之。面微紅。音低神憊。睛微赤。苔色微黃。足微冷。身微汗。胸微悶。脈微弦。乃本元素弱。謀慮縈思。心火上炎。內風隨以上僭。豈可誤作痧閉。妄投香散之藥哉。以人參龍蠣菖連石英麥冬小麥竹葉蓮子心爲方。兩啜而瘥。尋予平補善其後。﹝髙麗參八分。醋龍骨杵先五錢。醋牡蠣杵先二兩。石菖蒲次入八分。

酒炒川連一錢。紫石英杵先三錢。花麥冬四錢。北小麥三錢。鮮竹葉二錢。蓮子心一錢。﹞姚歐亭初夏偶患大瀉。後苦脾約。更旬始一更衣。旣而匝月一行。甚至月餘一行。極其艱滯。而先硬後溏。汗出神憊。年逾六秩。步履蹇滯。𨿽廣服人乳及潤導諸藥。率不效。間或納食如哽。嘔吐酸辣。六脈遲。苔色白潤不渴。小便淸長。腹無脹痛。此眞中气不足。溲便爲之變也。豈腸燥便祕。可以潤藥濡之哉。旣不宜潤。更不可下。以中虛開闔無權。恐一開而不復闔。將何如耶。亦不可升提。蓋吐酸食哽。已形下祕上衝之勢。又素吸洋煙。設一闔而竟不開。又將何如耶。爰以參術橘半旋芍雞金木瓜枇杷葉爲方。服六劑。更衣兩次。解四彈丸。又三劑。解十五六丸。又三劑。下九丸而始暢。並不堅燥。亦無溏矢。毫不怯力。是藥證已符。爲畱調理法而別。設或吐酸食哽。則暫用參連橘半旋茹蘇葉枇杷葉紫石英以淸肅鎭息之。八月初秋陽正烈。歐亭初七日忽然身熱嘔瀉。白苔滿布。神憊不支。腹痛汗頻。音低溺澀。先予參連夏朴茹滑苡蘇蠶砂扁豆葉。二劑熱退神淸。而左脈仍弦。關上髙。嘔酸無寐。手足振惕。客邪𨿽解。土受木乘也。去滑朴蠶砂扁豆葉。加茯神蛤殼紫菜綠豆白蔻仁。三劑苔化能眠。知饑瀉減。去蔻蛤。加菖蒲白術。五劑而痊。霍亂之開闔失常。中樞爲邪所亂也。此証之開闔無權。中虛不能主持也。一實一虛。正可互勘。至愈後之嘔瀉振惕。又爲風暑乘虛擾中之霍亂證。﹝潞黨參三錢。炒白術一錢半。制半夏三錢。陳橘皮一錢半。旋復包先一錢半。酒炒白芍一錢半。炙雞金三錢。陳木瓜六分。酒炒枇葉刷包一片。身熱嘔瀉方。

西洋參三錢。酒炒川連八分。制濃朴一錢。制半夏一錢半。姜竹茹三錢。西滑石先煎四錢。生苡仁杵四錢。蠶砂五錢。扁豆葉七片。生蘇子研一錢。嗣去滑朴蠶砂扁豆葉。加云茯神三錢。生蛤殼杵先四錢。綠豆先煎五錢。淡紫菜三錢。白蔻仁研入四分。嗣去蔻蛤。加石菖蒲次入六分。炒白術一錢半。熱淨則仍健其中。﹞己丑五月。天气驟熱。孟英母陡患霍亂。肢冷自汗。脈微苔白。腹大痛。欲重按。是中虛有素。因熱而受寒侵也。進大劑理中湯加桂枝白芍。覆杯而愈。此所謂捨時從證也。﹝辧中虛受寒。在脈微苔白。腹欲重按。潞黨參三錢。炒白術三錢。炒粉艸一錢。炒漧薑五錢。川桂枝次入一錢二分。酒炒白芍一錢半。﹞方氏女播遷三載。秋抵申患腫。因在旅寄。竟不調治。交霜降腫忽消。不數日又患霍亂。卽神气瞀亂。屋中盤走。口呼姊姊。乃姊彊納之臥。兩目旋轉不停。淚涔涔下。牙關卽緊。欲延孟英診。竟不及也。孟英曰﹕此流離困苦。憂鬱深沈。木土相乘。吐瀉而腫。節交霜降。

气肅腫消。郁無所宣。直淩脾胃。吐瀉陡作。木火勃升。狂走目張。陽從上越。此情志內傷霍亂也。故告危如是之速。

徐氏素無病。胃亦彊。且善作勞。夜分忽瀉二次。晨起爲孟英梳髮未畢。又瀉一次。因診之。脈七至而細促不耐按。略無病。若此脈病患不病。殆不始於今日。不可救藥也。旣而瀉頗緩。且食山東掛面一小碗。然尙能以乳哺女。而旣吸之後。乳卽癟而不起矣。形亦漸削。汗亦漸多。脈亦漸脫。音亦漸嘶。戌刻遽逝。乃中气卒然潰散。絕無僅有之候也。

附錄

連朴飲

治濕熱蘊伏而成霍亂。兼能行食滌痰。

制濃朴﹝二錢﹞川連﹝薑汁炒﹞石菖蒲制半夏﹝各一錢﹞香豉﹝炒﹞焦梔﹝各三錢﹞蘆根﹝二兩﹞水煎溫服。

蠶矢湯

治霍亂轉筋。肢冷腹痛。口渴煩躁。目陷脈伏時行急證。

晚蠶砂﹝五錢﹞生苡仁大豆黃卷﹝各四錢﹞陳木瓜﹝三錢﹞川連﹝薑汁炒二錢﹞制半夏黃芩﹝酒炒﹞通艸﹝各一錢﹞

解毒活血湯

治溫暑痧邪。深入營分。轉筋吐下。肢厥汗多。脈伏溺無。口渴腹痛。面黑目陷。勢極可危之證。

連翹絲瓜絡淡紫菜﹝各三錢﹞石菖蒲﹝一錢﹞川連﹝吳萸水炒二錢﹞原蠶砂地丁益母艸﹝各五錢﹞生苡仁﹝八錢﹞銀花﹝四錢﹞地漿或陰陽水煮生綠徐服。

駕輕湯

治霍亂後余邪未淸。身熱口渴。及餘熱內蘊。身冷脈沈。湯藥不下而發呃者。

鮮竹﹝各一錢﹞焦梔﹝一錢五分﹞水煎溫服。

