古今醫鑑龔信

序

余備員臺省﹐歷事三朝﹐佐理庶政。以天下之民不無病於饑寒困窮顚連而無告者﹐思所以生養安全之﹐廣聖天子好生之徳﹐躋之仁壽之域焉。蓋嘗殫厥心矣。頃以衰病﹐乞休林下﹐蒙詔賜歸﹐佩恩隆渥﹐罔所事事﹐日惟掩扉檢閱方書﹐以求所謂調攝之宜﹐戒忌之法﹐以延修齡﹐以求至眷。然篇章浩瀚﹐論議繁冗。欲文約而事詳﹐辭簡而義當者﹐艱弗能獲。一日﹐金溪世醫龔生持《古今醫鑑》謁余曰「是書乃家君曁廷賢所編輯﹐欲付諸梓﹐幸得名言於弁首。余觀之﹐見其說祖之岐黃﹐宗諸倉﹑越﹐下及劉﹑張﹑李歷代名家。

凡論辯之精詳﹐脈方之神妙者﹐悉采而集之。先之以脈息﹐次之以病癥﹐終之以治方。立爲紀綱﹐列爲十六卷。且遊兩畿。歷諸省﹐循許昌而抵於扶。凡縉紳家珍藏祕錄﹐靡不搜萃其精﹐逾二十載而書始就。是誠遠稽先聖之遺言﹐以紹其正傳﹔近取諸儒之確論﹐以示之成法。余前所謂文約而事詳﹐辭簡而義當者﹐捨是書其奚以也。以《醫鑑》名﹐信哉不誣。龔生不自私而與天下後世共之﹐則夫業醫者得而宗之﹐將可以考古證今﹐察脈治病。如執鑑以照物﹐以起天下之昏紮。天下之民皆爲太平考終之人﹐功豈淺淺哉。抑嘗聞開諸古曰﹕上醫醫國﹐次醫醫人。又曰﹕達則爲良相﹐不達則爲良醫。龔生以是道舉而措之天下﹐咸躋於仁壽之域。

聖天子好生之徳廣矣。又何間於窮與達﹐次與上哉﹖遂書之以著其用心之仁。龔生名廷賢﹐字子才﹐別號雲林﹐江西金溪人氏。其父西園﹐諱信﹐字瑞之。父子並以醫大行於世。

扶溝三周劉自彊撰。

弁首

余幼業儒﹐讀張子西銘﹕天下疲癃生理殘障﹐皆吾兄弟。韓子原道﹕爲之醫藥﹐以濟其夭死。深嘆二公之言﹐民胞物之心也。然膺HT任﹐惟宰相上佐天子﹐調燮陰陽﹐節宣元气﹐庶足起疲癃而壽國脈。余誦之﹐直欲於身親見之﹐殊庸劣魯鈍﹐爲時所厄﹐會家君醫學揭來燕豫﹐附應中原﹐醫之正傳﹐已有所得。余因省焉﹐遂棄儒就學﹐紹岐黃倉越之心傳﹐闡劉張朱李之祕訣﹐於當時雲遊髙士有裨醫教者﹐尢竭誠晉謁﹐與之上下其議論。遠宗先哲﹐近取名公﹐殫精竭神﹐磨光刮垢﹐與家君相爲淵源﹐蓋有年矣。每視疾則公診以脈息﹐次察其病原。而攻治之法﹐方藥之制﹐又酌其脈病而投之。

執是以往﹐影響不殊。旣而以脈病治方﹐分門別類﹐以古今之確論爲樞要﹐間亦竊附已意﹐參互考訂﹐遺者補之﹐略者詳之﹐纂輯成帙。醫有十三科﹐此其初備﹐釐爲八卷﹐名以《古今醫鑑》。夫醫﹐意也。何取於鑑﹖鑑惟空而後無遺照﹐醫必明而後無遺疾。是書上考諸古﹐古之明驗者取之﹔下質諸今﹐今之明驗者取之。𨿽隱伏沈痼﹐罔不洞察﹐與鑑之照物﹐妍媸不爽﹐有相類者﹐此之謂醫鑑。此余命名意也。甫成﹐不敢自祕﹐愛付諸梓﹐以公諸天下後世﹐俾醫有小補﹐病有救援。視醫國良相﹐故小大不同﹐而疲癃可起﹐夭死可蘇﹐亦菀乎張﹑韓二公之用心。余不佞言之無文﹐聊述成書之槪於篇端﹐其訂訛正誤﹐尙有俟於後之君子。

時萬曆己丑仲冬之吉金溪後學龔廷賢書於恆我齋。

序

夫鑑以照物﹐妍媸見焉﹐其形可執也。醫﹐意也﹐宜不執於形。而謂之醫鑑者何﹖以意爲醫﹐而以其精蘊形之記載﹐俾觀者因形會意﹐諸所疾癥脈方﹐於焉悉達﹐亦如鑑之照物﹐妍媸畢見焉。古謂醫爲鑑也。

鑑﹐一也﹐醫猶夫鑑﹐亦一也。而謂之《古今醫鑑》者何﹖鑑有古今﹐醫仿諸家要訣﹐以爲卷帙﹐亦有古今﹐故不徒曰醫鑑﹐而必以古今冠也。擬醫於鑑﹐其察癥照物﹐誠均毫髮不爽也。而爲之序者何﹖醫鑑旣成﹐將梓而行世﹐是不容無序也。其鑑此古今醫者何﹖金溪雲林龔子也。龔子少爲儒﹐已以單子棄去﹐惟雅好醫病﹐世俗末學執偏見而源本昧也。乃只其父西園君意﹐取黃帝《素問》《靈樞》讀之﹐刻意研精﹐輒識眞要。

凡運气之標本﹐陰陽之升降變化﹐生死之由兆﹐旣分焉晰矣。復發爲論著﹐以釋羣疑﹐而醫遂然名吳楚間。

乃龔子以名吳楚爲未足﹐由是遊大梁﹐歷許昌﹐遂北如燕而售具術於公孫之前。如大學士中玄髙公﹐大司寇三川劉公﹐咸雅重龔子﹐授之銜以示褒嘉。而龔子之名﹐復盛稱於燕﹑於梁許無休已時。久之並集周漢和﹑緩﹑淳於﹐下至金元劉﹐張﹐本朝朱﹑戴輩。諸方奇驗者﹐括成帙﹐名曰《古今醫鑑》。以古今醫術盡於此﹐如懸鑑故也。先之論說以闡其理﹐旣之門類以悉其端﹐終之旁行以廣其見。釐爲八卷﹐要訣悉備﹐按法取用﹐厥驗如神。蓋眞不刊書云﹕凡醫家者流﹐究論說則其理名﹐觀門類則其端顯﹐窺旁引則其見周﹐文簡意博﹐一覽無遺。辟如旣型之鑑﹐粉之玄錫﹐摩之白HT﹐而其體明也。譬玉榮石精﹐塵垢莫蝕﹐而須眉鬢毛﹐可得而察也。故謂醫爲鑑可也。謂古今之醫爲古今之鑑亦可也。而豈形迹之足拘哉。嗟龔子之心之仁﹐成是書而公於天下﹐又有大過人者。昔者長桑君以禁方傳越人﹐而戒以無泄﹐徒爲越人傳﹐不欲爲天下公﹐狹小之見﹐是反鑑索照者類也﹐而非所以語龔子也。莊子曰﹕至人之用心也著鏡﹐不將不迎﹐應而不藏。殆龔子公是書之謂乎。其父西園君﹐負才玄覽﹐爲世儒醫﹐嘉靖末受先少保公異知﹐嘗欲修此書﹐而其子雲林竟成之。蓋世醫云﹕余以知西園﹐故因知其子。於其請也﹐遂爲之序。

鄢陵水山劉巡書。

凡例

一醫家門路﹐須要指下明﹐而後病源悉﹐藥性熟而後證治投。

是書脈訣﹑病機﹑藥性﹑運气﹑掇拾其詞簡義當者﹐置之前列﹐正以啟後學之進趨云。

一脈訣﹐諸儒論載詳明﹐玆采其切要者錄之﹐凡診得某脈當得某病﹐脈之生克﹐病之輕重﹐一指掌卽見。學人須得手應心﹐神而明之﹐斯爲善學。

一病髮根於臟腑﹐至爲難識﹐必先知某經虧損﹐而後知病在某經﹐必調理某經而後某經病愈。

是書凡內外傷外感之類﹐條分縷析﹐論究詳明﹐使後學知所自來﹐則攻治投劑﹐方能箭中鴻鵠。

一治病必先識虛實寒熱﹐苟補瀉溫涼不得其宜﹐則將如柄鑿不入。玆以經年曆試治法﹐詳附於各病之下﹐或補或瀉﹐或溫或涼之間﹐自有斟酌﹐執此以治﹐自然病根悉拔。

一方有古方﹐有今方。皆歷代醫師所制﹐予試其百發百中者始纂之﹐其未試者﹐𨿽工不錄。此蓋人所共知﹐故不以姓氏再贅。今方皆太醫院傳自祕閣﹐及諸縉紳家藏。當代名醫與愚父子所制得效者﹐於各方下每系以姓號官銜﹐示不忘本也。又有所謂祕方者﹐乃上方異人所授﹐不能悉紀其名﹐惟著以祕方二字。

潛心經二十載﹐就正閱千萬人﹐罄南北之奇良﹐括古今之祕驗﹐方藥之制﹐有自來矣。

一制方有全虛全實者﹐有半虛半實者﹐有中正和平者﹐有攻擊殺伐者﹐有全表全裏者﹐有半表半里者﹐各明注方下﹐使後者知合宜之用。

卷之一脈訣

脈學大要

凡診脈之法﹐先要定得三部﹐位分明白﹔又要曉得十二經絡﹑五臟六腑﹐及五臟配合五行﹑四時生克之理﹔又要知得脈之息數﹐分別浮﹑沈﹑遲﹑數﹑滑﹑澀﹐及諸脈陰陽主病之原也。何謂三部﹖謂人兩手俱有寸﹑關﹑尺也。凡診脈﹐先以中指揣摩掌後﹐有小髙骨﹐就是關脈。然後下前後二指﹐關前至魚際﹐得同身之一寸﹐故名爲寸口﹐爲陽﹔關後至尺澤﹐得同身之一寸﹐故名爲尺部﹐爲陰。又寸脈六分﹐關脈六分﹐其上三分﹐入於寸內﹐是陽得寸內九分﹐陽數九也﹕尺內七分﹐關下三分﹐入於尺內﹐是陰得尺內一寸﹐陰數十也。終始一寸九分此也。又長人脈長﹐當疏排指﹔短人脈短﹐當密排指。人瘦小﹐則輕取之﹔人肥大﹐則重取之。性急人脈急﹐性緩人脈緩。又有反關脈﹐在三部之後或臂側。若過寸口上魚際者﹐名曰魚際脈。有左大右小者﹐有左小右大者﹐有貴人兩手淸微而無脈者﹐有兩手俱洪大者。須用心診視。凡診脈﹐先須調平自己气息﹐男左女右﹐初輕按消息之﹐次中按消息之﹐再重按消息之。推而上消息之﹐上卽關之前也﹔推而下消息之﹐下卽關之後也﹔推而內消息之﹐內卽髒之脈也﹔推而外消息之﹐外卽腑之脈也。然後自寸﹑關﹑尺﹐逐步尋究。一呼一吸之間﹐要以脈行四至爲率。閏以太息脈五至﹐是爲平脈也。其有太過不及﹐則爲病脈也。凡人十二經動脈﹐循環一晝夜五十周﹐朝於寸口﹐會於平旦。《內經》凡診平人之脈﹐常以平旦。至診病脈﹐則不以晝夜拘也。《難經》獨取寸口者﹐卽手太陰之經也。上古診法有三﹕其一﹐各於十二經動脈見處﹐分爲三部﹐天﹑地﹑人以候各臟腑﹔其二﹐寸口﹑人迎參之﹐以驗引繩四時之大小以決病﹔其三﹐獨取寸口﹐以內外分臟腑﹐以髙下定身形﹐斯叔和所取以爲寸口臟腑之位也。

何謂五臟六腑﹖蓋五臟者﹐心﹑肝﹑脾﹑肺﹑腎也﹔六腑者﹐膽﹑胃﹑大腸﹑小腸﹑膀胱﹑三焦也。左手關前一分爲人迎﹐右手關前一分爲气口。左手寸口﹐心與小腸之脈所出﹐君火也﹔左手關部﹐肝與膽之脈所出﹐風木也﹔左手尺部﹐腎與膀胱之脈所出﹐寒水也﹔右手寸口﹐肺與大腸之脈所出﹐燥金也﹔右手關部﹐脾與胃之脈所出﹐濕土也﹔右手尺部﹐命門與三焦之脈所出﹐相火也。蓋五臟者﹐藏精气而不瀉﹐滿而不能實﹔六腑者﹐傳化物而不藏﹐實而不能滿。故脈始於中焦﹐飲食入口﹐藏胃﹐精微之化﹐注於手太陰肺﹑手陽明大腸﹑足陽明胃﹑足太陰脾﹑手太陰心﹑手太陽小腸﹑足太陽膀胱﹑足少陰腎﹑手厥陰心胞﹑手少陽三焦﹑足少陽膽﹑足厥陰肝﹑復還注於手太陰肺﹐循環灌漑﹐朝於寸口﹐人迎﹐以處百病而決死生也。

然以對待之位言之﹐則左寸火克右寸金﹐左關木克右關土﹐左尺水克右尺火。左剛右柔﹐有夫婦之別也。

然左手屬陽﹐右手屬陰。左寸君火以尊而在上﹐右尺相火以卑而在下﹐有君臣之道也。又以循環之序言之﹐蓋以右寸金生左尺水﹐水又生左關木﹐木又生左寸火﹐火復通右尺相火﹐相火又生右關土﹐土又生右寸金﹐而金復生水﹐此五行更相生養﹐循環無端﹐有子母之親也。蓋子能令母實﹐母能令子虛是也。治法云﹕虛則補其母﹐實則瀉其子。如水生木﹐是水爲母﹐木爲子﹔木復生火﹐是木受竊气﹐故水怒而克火。所謂子逢竊气﹐母乃力爭。火又生土﹐是火爲母﹐土爲子﹐土見火被水克﹐故怒而克水。所謂母被鬼傷﹐子來力救。假如肝木有餘﹐是肺金不足﹐金不能克木﹐故木無所畏﹐其气有餘﹐反搏激肺金而乘其脾土也。故曰搏所不勝而乘所勝也。此五臟之气﹐內相淫並爲疾也。又如肝木气少不及﹐則不能以制土。土無所畏﹐而遂妄行﹐乃淩其腎水矣﹐故曰所勝妄行﹐而所生者受病也。肝木之气不平﹐則肺金之气自搏﹐故曰所不勝搏之也。

蓋木气不平﹐土金交搏﹐相迫爲疾﹐故曰气迫也。相生﹑相克﹑相勝展轉無窮﹐舉一以例其餘也。

何謂五臟配合五行﹑四時﹑五音﹖蓋五行者﹐金﹑木﹑水﹑火﹑土也﹔四時者﹐春﹑夏﹑秋﹑冬也﹔五音者﹐宮﹑商﹑角﹑徵﹑羽也。肝主筋﹐其華在爪﹐其藏魂﹐其聲呼﹐其液泣﹐應角音﹐調而直﹐屬木﹐應乎春令﹐其色靑﹐其味酸﹔心主血脈﹐其榮在色﹐其藏神﹐其養血﹐其候音﹐其聲言﹐其液汗﹐應徵音﹐和而長﹐屬火﹐應乎夏令﹐其色赤﹐其味苦﹔肺主皮毛﹐其華在毛﹐其藏魄﹐其聲器﹐其液涕﹐應商音﹐輕而勁﹐屬金﹐應乎秋令﹐其色白﹐其味辛﹔腎主骨﹐其華在發﹐其充在骨﹐其藏精與志﹐其候耳﹐其聲呻﹐其液唾﹐應羽音﹐沈而深﹐屬水﹐應乎冬令﹐其色黑﹐其味鹹﹔脾主肌肉﹐其華在唇四白﹐其充在肌﹐其藏意與志﹐其聲歌﹐其液涎﹐應宮音﹐大而和﹐屬土﹐應乎四季月﹐其色黃﹐其味甘﹐是五臟配合五行﹑四時﹑五音也。何謂四季之脈﹖謂春弦﹑夏鉤﹑秋毛﹑冬石。然春脈弦者﹐謂正月寅﹐二月卯﹐木旺﹐春日脈浮﹐如魚遊在波﹐𨿽出猶未全浮﹐故其脈弦而長﹐以應東方肝木之气也﹔夏脈鉤者﹐謂四月巳﹐五月午﹐火上炎﹐夏日在膚﹐陽气太盛﹐故其脈來有力﹐浮大而數﹐以應南方心火之气也﹔秋脈毛者﹐謂七月申﹐八月酉﹐金旺﹐而金性輕浮﹐秋日下膚﹐隨陽气漸降﹐將欲藏去﹐故其脈來浮澀而短﹐以應西方肺金之气也﹔冬脈石者﹐謂十月玄﹐十一月子﹐水旺﹐而水性下流﹐冬日在骨﹐陽气伏藏﹐故其脈沈濡軟滑﹐以應北方腎水之气也﹔辰戌丑未四季月﹐脈遲緩者﹐謂土性濃重﹐其脈來和緩而大﹐以應中央脾土之气也。四時之脈﹐𨿽有弦﹑鉤﹑毛﹑石之分﹐然春三月﹐六部中俱帶弦﹔夏三月﹐俱帶洪﹔秋三月﹐俱帶浮﹔冬三月﹐俱帶沈。六部內按之﹐又兼和緩爲有胃气﹐此無病之脈也。若乃見弦﹑鉤﹑毛﹑石而無和緩﹐此是眞髒之脈﹐人不病而死也。大抵脈者﹐气血之先也﹐气血盛則脈盛﹐气血衰則脈衰﹐气血熱則脈數﹐气血寒則脈遲﹐气血壯則脈大﹐气血微則脈小﹐气血和則脈平。試以脈之大綱言之﹐初持脈﹐輕手候之﹐脈見於皮膚之間者﹐陽也﹐腑也﹐心脈之應也。蓋心肺在上﹐故其脈皆浮﹐若浮大而散者﹐心也﹔浮澀而短者﹐肺也。重手按之﹐脈附於肌肉之下者﹐陰也﹐髒也﹐肝腎之應也。蓋肝腎在下﹐故其脈皆沈﹐若弦而長者﹐肝也﹔沈而軟滑者﹐腎也。不輕不重﹐中而取之﹐脈應於肌肉之間﹐陰陽相適﹐中和之應﹐脾胃之候也。蓋脾居中州﹐故脈緩而大﹐此五臟不病之平脈也。診視者必熟知平脈﹐然後可以辧病脈也。若短小而見於皮膚之間者﹐陰乘陽也﹔洪大而見於肌肉之下者﹐陽乘陰也。寸尺皆然。

又以脈之十二經細分之﹐脈有浮沈﹐診有輕重也。左寸先以輕手得之﹐是小腸屬表﹔後以重手如六菽之重得之﹐是心屬裏。心在肺下﹐主血脈。心脈循血脈而行﹐按至血脈而得爲浮﹔稍加力﹐脈道粗大爲大﹔又稍加力﹐脈道潤軟而散﹐此乃浮大而散﹐不病之脈也。若出於血脈之上﹐見於皮膚之間﹐是其浮也﹔入於血脈之下﹐見於筋骨之分﹐是其沈也。左關先以輕手得之﹐是膽屬表﹔後以重手如十二菽之重取之﹐是肝屬裏。

肝在脾下﹐主筋。肝脈循筋而行。按至筋平﹐脈道如箏弦者爲弦﹐次稍加力﹐脈道迢迢爲長﹐此弦﹑長爲不病之脈也。若出於筋上﹐見於皮膚血脈之間﹐是其浮也﹔入於筋下﹐見於骨上﹐是其沈也。左尺先以輕手得之﹐是膀胱屬表﹔後以重手取之﹐度如十五菽之重而得之﹐是腎屬裏。腎在肝下﹐主骨。腎脈循骨而行﹐按至骨上得之爲沈﹔又重手按之﹐脈道無力者爲濡﹔舉指來疾流利者爲滑﹐此乃沈濡而滑﹐不病之脈也。若出於骨上﹐見於皮膚血脈筋肉之間﹐是其浮也﹔入而至骨﹐是其沈也。右寸先以輕手得之﹐是大腸屬表﹔後以重手取之﹐如三菽之重得之﹐是肺屬裏。肺居最髙﹐主皮毛。肺脈循皮毛而行﹐按至皮毛而得者爲浮﹔稍加力﹐脈道不利爲澀﹔又稍加力﹐脈道縮入關中﹐上半指不動﹔下半指微動者爲短﹐此浮澀而短﹐不病之脈也。若出於皮毛之上﹐見於皮膚之表﹐是其浮也﹔入於血脈筋肉之分﹐是其沈也。右關先以輕手得之﹐是胃屬表﹔後以重手取之﹐如九菽之重得之﹐是脾屬裏。脾在心下﹐主肌肉。脾脈循肌肉而行﹐按至肌肉﹐脈道如微風楊柳梢之狀爲緩﹔又稍加力﹐脈道惇實者爲大﹐此爲緩大﹐不病之脈也。若出於肌肉之上﹐見於皮毛之間者﹐是其浮也﹔入於肌肉之下﹐見於筋骨之分者﹐是其沈也。右尺先以輕手得之﹐是三焦爲表﹔後以重手得之﹐是命門屬裏﹐爲相火﹐气與腎通也。

又有三部九候之訣。三部者﹐寸﹑關﹑尺也﹔九候者﹐浮﹑中﹑沈也。凡三部﹐每部各有浮﹑中﹑沈三候﹐三而三之﹐爲九候也。浮主皮膚﹐候表及腑﹔中主肌肉﹐以候胃气﹔沈主筋骨﹐候裏及髒也。寸爲陽﹐爲上部﹐法天﹐爲心肺﹐以應上焦﹐主心胸以上至頭之有疾也﹔關爲陰陽之中﹐爲中部﹐法人﹐爲肝脾﹐以應中焦﹐主膈以下至臍之有疾也﹔尺爲陰﹐爲下部﹐法地﹐爲腎命﹐以應下焦﹐主臍以下至足之有疾也。此三部診候之大法也。

又脈有上下﹑來去﹑至止﹐此六字不明﹐則陰陽虛實不別也。上者﹑來者﹑至者爲陽﹔下者﹑去者﹑止者爲陰。上者﹑自尺部上於寸口﹐陽生於陰也﹔下者﹐自寸口下於尺部﹐陰生於陽也。來者﹐自骨肉之分﹐而出於皮膚之際﹐气之升也。去者自皮膚之際﹐而還於骨肉之分﹐气之降也。應曰至﹐息曰止也。

何謂生克之理﹖謂五行有相克﹑相生也。相生者﹐謂金生水﹑水生木﹑木生火﹑火生土﹑土生金是也﹔相克者﹐謂金克木﹑木克土﹑土克水﹑水克火﹑火克金是也。凡脈遇相生者吉﹐相克者凶﹐何也﹖蓋心若見沈細﹐肝見短澀﹐腎見遲緩﹐肺見洪大﹐脾見弦長﹐皆遇克也﹐爲鬼賊相侵﹐危證也。又心若見緩﹐肝見洪﹐肺見沈之類﹐是子扶養於母﹐遇我之脈生也﹐𨿽病易瘥。至而腎病傳肝﹐肝病傳心之類﹐此母來抑子﹐病𨿽不死﹐亦延綿日久矣。又我克者爲妻﹐假如春屬木﹐脈見脾土﹐是夫得妻脈也。妻來乘夫﹐𨿽非正克﹐然春中獨見脾脈﹐土乘木衰﹐土乘之﹐則生金來克木耳。若肝脈弦緩﹐而本體尙存﹐脾土𨿽乘之﹐爲微邪﹐不足慮也﹔若本脈全無﹐而獨見脾緩之脈﹐爲害必矣。《脈賦》云﹕假令春得肺脈爲鬼﹐得心脈則爲肝兒﹐腎爲其母﹐脾則爲妻。故春得脾而莫療﹐冬見心而不治﹐夏得肺而難瘥﹐秋得肝亦何疑。此卽四時休旺﹐以例生克之義也。然人脈之息數﹐出气爲呼﹐入气爲吸。一呼一吸﹐爲之一息。一息之間。脈來四至或五至﹐爲平和﹐不大不小﹐和緩舒暢﹐此無病之脈也。至於三遲二敗﹐冷而危也﹔六數七極﹐熱之甚也﹔八脫九死﹐極於十一二至﹐與夫奄奄兩息一至﹐則又散而爲變也。如六數七極﹐熱也﹐脈中有力﹐爲有神矣﹐當泄其熱﹔三遲二敗﹐寒也﹐脈中有力﹐爲有神矣﹐當去其寒﹔若數極遲敗中﹐不復有力﹐爲無神也﹐將何所悖耶﹖可與之決死期矣。

然脈理大要﹐元人又謂不出於浮﹑沈﹑遲﹑數﹑滑﹑澀六脈也。浮脈輕手取之﹔沈脈重手取之﹔遲﹑數之脈﹐以己之呼吸而取之﹔滑﹑澀之脈﹐則又察乎往來之形也。浮者﹐陽也﹐脈在肉上行也﹐輕手乃得。而芤﹑洪﹑散﹑大﹑長﹑濡﹑弦﹐皆輕手而得之類也。沈者﹐陰也。脈在肉下行也﹐重手乃得。

而伏﹑石﹐短﹑細﹑牢﹑實﹐皆重手而得之類也。遲者﹐脈不急也﹐一息二﹑三至。而濡﹑緩皆遲之類也。

數者﹐脈來速也﹐一息六﹑七至。而疾﹑促皆數之類也。至於滑﹑澀之脈﹐則以往來察其形狀也。浮爲陽﹐在表﹐爲風﹑爲虛﹔沈爲陰﹐在裏﹐爲濕﹑爲實﹔數則在腑﹐爲熱﹑爲陽﹑爲燥﹔遲則在髒﹐爲寒﹑爲冷﹑爲陰﹔滑爲血多气少﹔澀爲气多血少﹔滑爲血有餘﹔澀爲气獨滯。是浮﹑沈﹑遲﹑數﹑滑﹑澀六脈﹐此診家之要法也。

男子左手脈常大於右手者﹐爲順﹔女子右手脈常大於左手者﹐爲順。男脈在關上﹐女脈在關下。男子尺脈常弱﹐寸脈常盛﹔女子尺脈常盛﹐寸脈常弱﹐是其常也。反者﹐男得女脈爲不足﹐女得男脈爲太過。是以男子不可久瀉﹐女子不可久吐。上部有脈﹐下部無脈﹐其人當吐﹐不吐不死﹔上部無脈﹐下部有脈﹐病𨿽重﹐不死﹐何也﹖蓋人有遲脈﹐謂有元气﹐猶樹之有根也。凡人左手屬陽﹐右手屬陰﹔汗多亡陽﹐下多亡陰。諸陰爲寒﹐諸陽爲熱。

至於疾病爲證﹐又有陰陽表裏之辧。蓋六淫之邪﹐襲於經絡﹐而未入於胃腑﹐如左手人迎脈緊盛﹐大於气口一倍﹐爲外感風寒﹐皆屬於表﹐爲陽也﹐腑也。七情之气﹐郁於心腹之內﹐不能越散。

飲食五味之傷﹐畱於腸胃之間﹐不能通泄。如右手气口脈大人迎一倍﹐脈緊盛﹐爲內傷飲食﹐皆屬於裏﹐爲陰也﹐髒也。若人迎﹑气口俱緊盛﹐此爲夾食傷寒﹐爲內傷外感俱見也。又陽經取決於人迎﹐陰經取決於气口。左脈不和﹐爲病在表﹐爲陽﹐主四肢﹔右脈不和﹐爲病在裏﹐爲陰﹐主腹髒。

至於諸脈﹐又有表裏﹑陰陽主病之異﹐何也﹖蓋謂脈有七表﹑八里﹑九道﹐凡二十四種是也。自六朝以前﹐診視固無此說﹐然此起於髙陽生之議論﹐義𨿽未得其統要﹐然智者緣此而進﹐亦足以察病之原委焉。七表者何﹖謂浮﹑芤﹑滑﹑實﹑弦﹑緊﹑洪也。歌曰﹕浮按不足舉有餘﹐芤脈中空兩畔居。滑體如珠中有力﹐實形逼逼與長俱。弦如始按弓弦狀﹐緊若牽繩轉索狀﹐洪舉按之皆極大。此名七表不同途。

其見於病曰﹕浮爲中風芤失血﹐滑吐實下分明別﹐弦爲拘急緊爲疼﹐洪大從來偏主熱。八里如何﹖微﹑沈﹑緩﹑澀﹑遲﹑伏﹑濡﹑弱也。歌曰﹕微來如有又如無﹐沈舉全無按有餘﹐遲緩息間三度至﹐濡來散止細仍虛﹐伏須切骨沈相類﹐弱脈沈微指下圖﹐澀脈如刀輕刮竹﹐分明入裏坦如途。其見於病曰﹕遲寒緩結微爲痞﹐澀因血少沈气滯﹐伏爲積聚濡不足﹐弱則筋痿少精气。九道者何﹖長﹑短﹑促﹑結﹑虛﹑細﹑代﹑牢﹑動也。歌曰﹕長脈流利通三部﹐短脈本部不及些﹐虛脈遲大無力軟﹐促脈來數急促歟﹐結脈時止而遲緩﹐代脈不還眞可吁﹐牢脈如弦沈更實﹐動脈鼓動無定居﹐細脈𨿽有但如綫﹐九道之形乃自殊。

其見於病曰﹕長爲陽毒三焦熱﹐短气壅郁未得倡﹐促陽气拘時兼滯﹐虛爲血少熱生驚﹐代主气耗細气少﹐牢气滿急時主疼﹐結主積气悶兼痛﹐動是虛勞血痢崩。然七表屬陽﹑八里屬陰﹐九道有陰有陽﹐各隨寸﹑關﹑尺及臟腑診之。若在寸口﹐膈以上病﹔在關中﹐胃以下病﹔在尺內﹐臍以下病。

大抵元气之來﹐力和而緩﹔邪气之至﹐力彊而峻。凡尺脈上不至關爲陰絕﹐寸脈下不至關爲陽絕。陰陽相絕﹐人何以根據﹐脈之大槪﹐如斯而已。

卷之一脈訣

脈體捷法

浮脈按之不足﹐輕舉有餘﹐滿指浮上曰浮。爲風虛運動之候﹑爲病在表﹑爲風應人迎﹑爲气應气口﹑爲熱﹑爲痛﹑爲嘔﹑爲脹﹑爲痞﹑爲喘﹑爲滿不食。浮大爲傷風鼻塞﹔浮滑疾爲宿食﹔浮大長爲風弦癲疾﹔浮細而滑爲傷飲。

芤脈浮大而軟﹐按之中空旁實﹐如按蔥葉﹐中心空虛曰芤。爲失血之候。大抵气有餘﹐血不足﹐血不能充气﹐故虛而大﹐若芤之狀。

滑脈往來流利﹐應指圓滑如珠曰滑。爲血實气壅之候。蓋不勝於气也。爲嘔吐﹑爲痰逆﹑爲宿食﹑爲經閉。滑而不斷絕者﹐經不閉﹔其有斷絕者﹐經閉也。上爲吐逆﹐下爲气結。滑數爲熱結。

實脈浮﹑中﹑沈三字皆有力曰實。爲三焦气滿之候。爲熱﹑爲嘔﹑爲痛﹑爲气塞﹑爲气聚﹑爲食積﹑爲利﹑爲伏陽在內。

弦脈端直以長﹐如弦隱指曰弦。爲气血收斂不舒之候。爲陽之伏陰﹐或經絡間爲寒所滯﹑爲痛﹑爲飲﹑爲瘧﹑爲疝﹑爲拘急﹑爲寒熱﹑爲血虛盜汗﹑爲寒凝气結﹑爲冷痺﹑爲勞倦。弦數爲勞瘧﹐弦緊爲惡寒﹐雙弦脇痛﹐弦長爲積﹐隨左右上下。

緊脈舉按急數﹐指下如牽繩轉索之狀﹐曰緊。爲邪風激搏伏於榮衛之間。爲寒﹑爲痛。浮緊爲傷寒身痛﹔沈緊爲腹中有寒﹐爲風癇﹔緊數爲寒熱。

洪脈極大﹐在指下來大去長而滿指曰洪。爲榮衛大熱血气燔灼之候﹑爲表裏皆熱﹑爲煩﹑爲滿﹑爲咽漧﹑爲大小便不通。洪實爲癲﹔洪緊爲癰疽喘急﹐亦爲脹滿不食。

微脈極細而軟﹐無浮沈之別曰微。爲血气俱虛之候。爲虛弱﹑爲嘔﹑爲泄﹑爲虛汗﹑爲拘急﹑爲崩漏敗血不止。微弱爲少气﹐浮而微者爲陽不足﹐主髒寒下痢。

沈脈輕手不見﹐重手乃得曰沈。爲陰逆陽郁之候。爲气﹑爲水﹑爲寒﹑爲喘﹑爲停飲﹑爲瘕﹑爲脇脹﹑爲厥逆﹑爲洞泄。沈細爲少气﹐臂不能舉﹔沈遲爲痼冷﹔沈滑爲宿食﹔沈伏爲霍亂。沈而數主內熱﹔沈而遲主內寒﹔沈而弦主心腹冷痛。

緩脈舉按大而慢﹐一息四至曰緩。爲風﹑爲虛﹑爲痺﹑爲弱﹑爲疼。在上爲項彊﹑在下爲腳弱。浮緩﹑沈緩血气弱。

澀脈按之則散而復來﹐舉之則細而不足曰澀。爲气多血少之候。爲血痺﹑爲亡汗﹑爲傷精。女人有孕爲胎漏﹐無孕爲敗血病。

遲脈呼吸之間脈僅三至﹐隨浮沈而見曰遲。爲陰盛陽虛之候。

爲寒﹑爲痛。浮而遲﹐表有寒﹔沈而遲﹐裏有寒。居寸爲气不足﹐居尺爲血不足。气寒則縮﹐血寒則凝。

伏脈輕手取之絕然不見﹐重手取之亦不得﹐必按至於骨乃見曰伏。爲陰陽潛伏﹑關格閉寒之候。爲積聚﹑爲疝瘕﹐爲霍亂﹑爲溏泄﹑爲停食﹑爲榮衛气閉而厥逆。關前得之爲陽伏﹐關後得之爲陰伏。

濡脈極軟而浮細﹐輕手乃得﹐不任尋按曰濡。爲血气俱不足之候。爲虛﹑爲痺﹑爲少气﹑爲無血﹐爲自汗﹑爲下冷。

弱脈極軟而沈細﹐按之欲絕指下曰弱。由精气不足﹐故脈痿弱而不振也。爲元气虛損﹑爲痿弱不同﹑爲痼冷﹑爲哄熱﹑爲泄精﹑爲虛汗。

長脈按之則洪大而長﹐出於木位曰長。气血俱有餘也。爲陽毒內蘊﹐三焦煩郁﹑爲壯熱。若傷寒得長脈﹐欲汗出而自解也。

短脈兩頭無﹐中間有﹐不及本位曰短。爲气不足﹐以前導其血也。爲陰中伏陽﹑爲三焦气壅﹑爲宿食不消。

虛脈按之不足﹐遲大而軟﹐輕舉指下豁然而空曰虛。爲气血兩虛之候。爲暑﹑爲煩滿多汗﹑爲恍惚多驚﹑爲小兒驚風。

促脈按之來去數﹐時一止復來曰促。陽獨盛而陰不能相和也﹐或怒逆上﹐亦令脈促。爲气﹑爲狂悶﹑爲瘀血發狂。又爲气﹑血﹑飲﹑食﹑痰。蓋先以气熱脈數﹐而五者或有一流滯乎其間﹐則因之而爲促。

結脈按之往來遲緩﹐時一止復來曰結。陰獨盛而陽不能相入也。爲結﹑爲七情所郁。浮結爲寒邪滯經﹐沈結爲積气在內。又爲气﹑血﹑飲﹑食﹑痰。蓋先以气寒脈緩﹐而五者或一有流滯於其間﹐則因之而爲結。故張仲景謂結﹑促皆病脈﹐然漸加卽死﹐漸退卽生。

代脈動而中止﹐不能自還﹐因而復動﹐由是復止﹐尋之良久﹐乃復彊起曰代。主形容羸瘦﹐口不能言。若不因病而人羸瘦﹐其脈代止﹐是一臟無气﹐他髒代之﹐眞危亡之兆也。若因病而气血驟損﹐以致元气不續﹐或風家﹑痛家﹑脈見代止﹐只爲病脈。故傷寒家亦有心悸而脈代者﹐心腹痛亦有結澀止代不勻者。蓋凡痛之脈﹐不可準也。又妊娠亦有脈代﹐此必二月胎也。

牢脈沈而有力﹐動而不移曰牢。爲裏實表虛﹐胸中气促爲勞傷痿極﹐大抵近乎無胃气﹐故諸家皆以爲危殆﹐亦有骨間疼痛﹐气居於表。

動脈狀如豆大﹐厥厥動搖﹐尋之有﹐舉之無﹐不往不來﹐不離其處﹐多於關部見之。爲痛﹑爲驚﹑爲虛勞體痛﹑爲崩﹑爲泄利。陽動則汗出﹐陰動則發熱。

細脈按之則縈縈如蛛絲﹐如欲絕﹐舉之如無而似有﹐且微曰細。蓋血冷气虛﹐不足以充故也。爲元气不足﹐乏力無精﹐內外俱冷﹐痿弱洞泄﹐憂勞過度。爲傷濕﹑爲積﹑爲病﹐在內及在下。

數脈一息六至﹐過平脈兩至曰數。爲煩滿。上爲頭疼上熱﹔中爲脾熱口臭﹐胃翻嘔逆。左關爲肝熱目赤﹐右尺爲小便赤黃﹐大便閉澀。浮數﹐表有熱﹔沈數﹐裏有熱。

散脈舉之則似浮而散大無力﹔按之則滿指散而聚﹐來去不明﹐漫無根底﹐爲气血耗散﹐臟腑气絕﹐在病脈主陽虛不斂﹐又主心气不足。

卷之一脈訣

諸脈相類

微與濡﹑弱相類。極軟而浮細曰濡﹔極軟而沈細曰弱﹔極細而軟﹐無浮沈之別者﹐微脈也。微與澀﹑結何以別﹖細而短﹐又遲於微﹐來往蹇滯曰澀﹔細而稍大﹐常有曰細﹔細稍長﹐似有似無曰微。

緩與遲二脈相類。緩脈大而慢﹐遲脈細而衰﹔緩者衛有餘而營不足﹐遲者陰气盛而陽气衰。二診不同﹐遲脈一息三至﹐緩脈一息四至是也。

卷之一脈訣

止脈

諸脈有止者﹐澀﹑促﹑結﹑代也。脈細而遲往來難﹐時一止者爲澀﹔脈來數﹐時一止者﹐爲促﹔脈來緩﹐時一止者﹐爲結。

卷之一脈訣

分人迎气口脈訣

《脈贊》曰﹕關前一分﹐人命之主。左爲人迎﹐右爲气口。神門決斷﹐在兩關後。故曰人迎緊盛則傷於寒﹐气口緊盛則傷於食﹐此人迎﹑气口所以有內傷﹑外感之辧也。

左爲人迎﹐以候天之六气﹐風﹑寒﹑暑﹑濕﹑燥﹑火之外感者也。人迎浮盛則傷風﹐緊盛則傷寒﹐虛弱則傷暑﹐沈細則傷濕﹐虛數則傷熱﹐皆外所因﹐法當表散滲泄則愈。

右爲气口﹐以候人之七情﹐喜﹑怒﹑憂﹑思﹑悲﹑恐﹑驚﹐內傷之邪。其喜則脈散﹐怒則脈激﹐憂則脈澀﹐思則脈結﹐悲則脈緊﹐恐則脈沈﹐驚則脈動﹐皆內所因。看與何部相應﹐卽知何髒何經受病﹐方乃不失病機﹐法當溫順以消平之。其如診按表裏﹐名義情狀﹐姑如後說。但《經》所謂﹐神者﹐脈之主﹔脈者﹐血之府﹔气者﹐神之禦。脈者﹐气之使﹐長則气治﹐短則气病﹐數則煩心﹐大則病進。

文藻𨿽雅﹐義理難明。動靜之辭﹔有博有約。博則二十四字﹐不濫絲毫﹔約則浮﹑沈﹑遲﹑數﹐總括綱紀﹐辭理粲然。浮爲風﹐爲虛﹔沈爲濕﹐爲實。遲爲寒﹐爲冷﹔數爲熱﹐爲燥。風﹑寒﹑濕﹑熱屬於外﹐虛﹑實﹑冷﹐燥屬於內﹐內外旣分﹐三因須別﹐學人宜詳觀覽﹐不可憚煩也。

卷之一脈訣

內因脈

﹝喜怒憂思悲恐驚﹐內應气口﹞

喜則傷心脈必虛﹐思傷脾結脈中居﹐因憂傷肺脈必澀﹐怒气傷肝脈便濡﹐恐則於腎脈沈是﹐緣驚傷膽動相須﹐脈緊因悲傷胞絡﹐七情气口內因之。

卷之一脈訣

外因脈

﹝風寒暑濕燥火﹐外應人迎﹞

緊則傷寒腎不移﹐虛因傷暑向胞推﹐澀緣傷燥須觀肺﹐細緩傷濕要觀脾﹐浮則傷風肝部應﹐弱爲傷火察心知﹐六部各脈須當審﹐免使將寒作熱醫。

卷之一脈訣

不內不外因脈

勞神役慮定傷心﹐虛澀之中仔細尋。勞役陰陽傷腎部﹐忽然緊脈必相侵。房帷任意傷心絡﹐微澀之中宜忖度。疲極筋力便傷肝﹐指下尋之脈弦虛。飲食饑飽並傷脾﹐未可輕將一例推。饑則緩弦當別議﹐若然滑實飽無疑。叫呼損气因傷肺﹐燥弱脈中宜熟記。能通不內外中因﹐生死吉凶都在是。

卷之一脈訣

死絕脈

雀啄連來三五啄﹐屋漏半日一點落﹐彈石硬來尋卽散﹐搭指散亂眞解索﹐魚翔似有亦似無﹐蝦遊靜中跳一躍﹐寄語醫家仔細看﹐六脈見一休下藥。

卷之一脈訣

動止脈

一動一止兩日死﹐兩動一止四日邇﹐三動一止六日亡﹐四動一止八日事﹐五動一止只十日﹐十動一止一年春﹐春艸生時卽死期﹐二十一動二年住﹐淸明節後始傾亡﹐三十動止三年次﹐立秋節後病則危﹐四十動止四年次﹐小麥一熟是死期﹐五十一止五年試﹐艸枯水寒時死矣﹐此爲太素脈玄祕。

卷之一脈訣

諸脈宜忌類

傷寒熱病宜洪大﹐忌沈細。咳嗽宜浮濡﹐忌沈伏。腹脹宜浮大﹐忌虛小。下痢宜微小﹐忌大浮洪。狂疾宜實大﹐忌沈細。霍亂宜浮洪﹐忌微遲。消渴宜數大﹐忌虛小。水气宜浮大﹐忌沈細。鼻衄宜沈細﹐忌浮大。

心腹痛宜沈細﹐忌浮大弦長。頭痛宜浮滑﹐忌短澀。中風宜浮遲﹐忌急實大數。喘急宜浮滑﹐忌澀脈。唾血宜沈弱﹐忌實大。上气浮腫宜浮滑﹐忌微細。中惡宜緊細﹐忌浮大。金瘡宜微細﹐忌緊數。中毒宜洪大﹐忌微細。婦人帶下宜遲滑﹐忌浮虛。吐血宜沈小﹐忌實大。腸下膿血宜浮小沈遲﹐忌數疾。婦人已產宜小實﹐忌虛浮﹔又宜沈細緩滑微小﹐忌實大弦急牢緊。內傷宜弦緊﹐忌小弱。風痺痿弱宜虛濡﹐忌緊疾急。

溫病發熱甚﹐忌脈反小。下痢身熱脈忌數﹔腹中有積脈忌虛弱。腹痛宜虛小遲﹐忌堅大疾。

病熱忌脈靜。泄忌脈大。脫血而脈實病在中﹐脈虛病在外。脈澀﹐皆所忌也。

卷之一脈訣

驗諸死證脈

溫病穣穣大熱﹐脈細小者死。頭目痛﹐卒視無所見者死。溫病汗不出﹐出不至足者死。瘧病久﹐腰脊彊急﹑螈者不可治。熱病得汗。脈安靜者生﹐躁急者死﹐及大熱不退者亦死。瘦脫形發熱﹐脈堅急者死﹐皮肉著骨者死。形瘦脈大﹐胸中多气者死。熱病七八日﹐當汗反不得汗﹐脈絕者死。眞髒脈見者死。

黑色入耳目鼻﹐漸入口者死。張口如魚出气不反者死。循衣摸牀者死。妄語錯亂及不能語者不治。﹝熱病不在此例﹞屍臭不可近者死。面無光﹐牙齦黑者死。發直如麻者死。遺尿不知者死。

舌捲﹑卵縮者死。面腫﹑色蒼黑者死。五臟內絕﹐神气不守﹐其聲嘶者死。目直視者死。汗出身體不涼者死。

卷之一脈訣

歸空十法

一法﹕天鼓不鳴﹐叩齒不響﹐命終。二法﹕天柱倒﹐上燈後用左手按己額上﹐觀臂許大﹐命終。三法﹕樓頭鼓響﹐兩手掩耳﹐次將指彈不響音﹐命終。四法﹕神光不在﹐燈後不見黑影﹐暗中用手掐眼皮﹐睛中不光起﹐命終。五法﹕曹溪神水漧﹐舌津液不出者﹐若無命﹐命終。六法﹕釣罷竿﹐腎子縮入腹﹐左三右四﹐命終。七法﹕地獄哄動﹐忽然左腳有似鍼刺﹐命終。八法﹕己影向燈後見影﹐命終。九法﹕丹府水火相推﹐腹中腎痛﹐寒毛豎起﹐命終。十法﹕神明不在﹐徧身如蟻子行﹐胸前蛇走﹐命終。

卷之一病機

雜病賦

病機玄蘊﹐脈理幽深。𨿽聖經之備載﹐匪師授而罔明。處百病而決死生﹐須探陰陽脈候﹐訂七方而施藥石﹔當推苦樂志形﹐邪之所客﹐標本莫逃乎六气。病之所起﹐樞機不越乎四因。一辧色﹑二辧音﹑乃醫家聖神妙用。三折肱﹐九折臂﹐原病者感受輿情。能窮浮﹑沈﹑遲﹑數﹑滑﹑澀﹑大﹑緩八脈之奧﹐便知表﹑裏﹑虛﹑實﹑寒﹑熱﹑邪﹑正八要之名。八脈爲諸脈綱領﹐八要是眾病權衡。澀爲血少精傷﹐責責然往來澀滯﹐如刀刮竹之狀﹔滑爲痰多气盛﹐替替然應指圓滑﹐似珠流動之形。遲寒數熱﹐紀至數多少﹔浮表沈裏﹐在舉按重輕。緩則正復﹐和若春風柳舞﹐大則病進﹐勢如秋水潮生。六脈同等者﹐喜其勿藥﹔六脈偏盛者﹐憂其采薪。表宜汗解﹐裏卽下平。救表則桂枝芍﹐救裏則姜附參苓。病有虛實之殊﹐虛者補而實者瀉﹔邪有寒熱之異﹐寒者溫而熱者淸。外邪是風寒暑濕燥之所客﹐內邪則虛實賊微正之相乘。正乃胃之眞气﹐良由國之鯁臣。驅邪如逐寇盜﹐必亟攻而盡剿﹔養正如待小人﹐在修已而正心。地土濃薄﹐究有餘不足之稟賦﹔運气勝復﹐推太過不及之流行。脈病旣得乎心法﹐用藥奚患乎弗靈﹖原夫中風﹐當分眞僞。眞者﹐見六經形證﹐有中臟腑﹑血脈之分﹔僞者﹐遵三子發揮﹐有屬濕火﹐气虛之謂。中髒命危﹐中腑肢廢。在經絡則口眼斜﹐中血脈則半身不遂。僵僕卒倒﹐必用補湯﹔痰气擁塞﹐可行吐劑。手足螈曰搐﹐背項反張曰。

或爲風痱偏枯﹐或變風痺﹑風懿﹐癱瘓痿易﹐四肢緩而不仁﹐風濕寒並﹐三气合而爲痺。𨿽善行數變之莫測﹐皆木勝風淫之所致。雪霜凜冽總是寒邪﹔酷日炎蒸皆爲暑類。傷寒則脈緊身寒﹐中暑則脈虛熱熾。暑當斂補而淸﹐寒可溫散而去。諸痙彊直﹐體重附腫﹐由山澤風雨濕蒸﹔諸澀枯涸﹐幹勁皴揭﹐皆天地整肅燥气。濕則害其皮肉﹐燥則涸其腸胃﹐西北風髙土燥﹐嘗苦渴閉癰瘍﹔東南地卑水濕﹐多染癉腫泄痢。其邪有傷有中﹐蓋傷之淺﹐而中之深。在人有壯有怯﹐故壯者行而怯者劇。天人七火﹐君相五志﹐爲工者能知直折順性之理﹐而術可通神。善醫者解行反法求屬之道﹐而病無不治。虛火實火﹐補瀉各合乎宜﹔濕熱火熱﹐攻發必異乎劑。旣通六气之機﹐可垂千古之譽。嘗聞血屬陰﹐不足則生熱﹐斯河間之確論﹔气屬陽﹐有餘便是火﹐佩丹溪之格言。气盛者爲喘急﹐爲脹滿﹐爲痞塞﹐兼降火必自己﹔血虛者爲吐衄﹐爲勞瘵﹐爲煩蒸﹐非淸熱而難痊。理中湯治脾胃虛冷﹐潤下丸化胸膈痰涎。暴嘔吐逆﹐爲寒所致﹔久嗽咯血﹐是火之愆。平胃散療濕勝濡泄不止。益榮湯治怔忡恍忽無眠。枳殼散﹑達生散令孕婦束胎而易產。麻仁丸﹑潤腸丸治老人少血而難便。定驚悸﹐須索牛黃﹑琥珀﹔化仗鶴虱雷丸。通閉以葵菜﹑菠﹐取其滑能利竅﹔消癭以昆布﹑海藻﹐因其咸能軟堅。斯先腎之祕妙﹐啟後進之無傳。所謂夏傷於暑﹐秋必作瘧。近而暴者﹐實時可廖﹔遠而者﹐三日一發。若癉瘧但用淸肌﹐在陰分勿行截藥。人參養胃﹐治寒多熱少而虛﹔柴胡淸脾﹐理熱多寒少而渴。自汗陽虧﹐盜汗陰弱。

嗽而無聲有痰兮﹐脾受濕侵﹐咳而有聲無痰兮﹐肺由火爍。霍亂有寒有暑﹐何《局方》議乎辛溫﹖積聚有虛有實﹐豈世俗偏於峻削﹖當知木郁可令吐達﹔金郁泄而土郁奪﹐水郁折而火郁發。泄發卽汗利之稱﹐折奪是攻抑之別。倒倉廩﹐去陳﹐中州蕩滌良方﹔開鬼門﹐潔淨府﹐上下分消妙法。如斯瞑眩﹐反掌生殺﹐輒有一失﹐悔噬臍之莫追﹐因而再逆﹐恥方成之弗約。大抵暴病非熱﹐久病非寒。臀背生疽﹐良由熱積所致﹔心腹卒痛﹐卻乃暴寒所幹。五泄五癉因濕熱﹐惟利水爲尙﹔三消三衄爲燥火﹐若滋陰自安。嘔吐咳逆﹐咎歸於胃﹔陰疝瘕﹐統屬於肝。液歸心而作汗﹐斂之者黃六一﹔熱內熾而發疹﹐消之者人參化斑。身不安兮爲躁﹐心不寧兮爲煩﹐忽然寒僵起粟﹐昏冒者名爲屍厥﹐卒爾跌僕流涎﹐時醒者號曰癲癇。腹滿吞酸﹐此是胃中畱飲。胸膨噯气﹐蓋緣膈上停痰﹐欲挽回春之力﹐當修起死之丹。竊謂陰陽二證﹐療各不同﹐內外兩傷﹐治須審別。內傷外傷﹐辧口鼻呼吸之情﹔陰證陽證﹐察尺寸往來之脈﹐旣明內外陰陽﹐便知虛實冷熱。曰濁曰帶﹐有赤有白﹐或屬痰而或屬火。白於气而赤於血﹐本無寒熱之分﹐但有虛實之說﹐痢亦同然。瘀積濕熱﹐勿行淡滲兜澀湯丸﹐可用汗下寒溫湧泄。導赤散通小便癃閉﹐溫白丸解大腸痛結﹐地骨皮散退勞熱偏宜﹐靑礞石丸化結痰甚捷。火郁者必捫其肌﹐胎死者可驗其舌。玄胡﹑苦楝醫寒疝控引於二丸﹔當歸﹑龍薈﹐瀉濕熱痛攻於兩脇。諳曉陰陽虛實之情﹐便是醫家玄妙之訣。當以諸痛爲實﹐諸癢爲虛。虛者精气不足﹐實者邪气有餘。

泄瀉有腸垢﹑溏﹐若滑脫則兜澀爲當﹔腹痛有食積郁熱﹐倘陰寒則姜附可施。厥心痛者﹐客寒犯胃﹐手足溫者﹐溫散卽已。眞頭痛者﹐入連於腦﹐爪甲黑者﹐危篤難醫。結陽則肢腫有準﹐結陰則便血無疑。足膝屈弱曰香港腳﹐腫痛者濕多熱甚。腰痛不已曰腎虛﹐閃挫者气滯血瘀。巓頂苦疼﹐藥尊本﹐鼻淵不止﹐方選莘荑。手麻有濕痰死血﹐手木緣風濕气虛﹐淋瀝似欲通不通。气虛者淸心蓮子。便血審先糞後糞。陰結者平胃地楡。蓋聞溲便不利謂之類﹐飲食不下謂之格﹐乃陰陽有所偏乘﹐故脈息因而復溢。咳血與嘔血不同﹐咳血嗽起﹐嘔血逆來。吞酸與吐酸各別﹐吞酸刺心﹐吐酸湧出。水停心下曰飲﹐水積脇下曰癖。行水以澤瀉﹑茯苓﹐攻癖以芫花﹑大戟。控涎丹𨿽云峻利﹐可逐伏痰﹔保和丸性味溫平﹐能消食積。溺血則血去無痛﹐有痛者自是赤淋。短气乃气難布息﹐粗息者卻爲喘急。胃脘當心而痛﹐要分客熱客寒﹔徧身歷節而疼﹐須辧屬風屬濕。通聖散專療諸風﹐越鞠丸能開六郁。虛弱者目眩頭暈﹐亦本痰火而成﹔濕熱者精滑夢遺﹐或爲思想而得。緣雜病緒緊無據﹐機要難明﹐非傷寒經絡有憑﹐形證可識﹐臨病若能三思﹐用藥終無一失﹐略舉眾疾之端﹐俾爲後學之式。

卷之一病機

病機賦

竊謂臣𨿽小道﹐乃寄死生﹐最要變通﹐不宜固執。明藥﹑脈﹑病﹑治之理﹔悉望﹑聞﹑問﹑切之情。藥推寒﹑熱﹑溫﹑涼﹑平和之气﹐辛﹑甘﹑淡﹑苦﹑酸﹑咸之味﹐升﹑降﹑浮﹑沈之性﹐宣﹑通﹑瀉﹑補之能﹔脈究浮﹑沈﹑遲﹑數﹑滑﹑澀之形﹐表﹑裏﹑寒﹐熱﹑實﹑虛之應﹐阿阿嫩柳之和﹐弦﹑鉤﹑毛﹑石之順。藥用君﹐臣﹑佐﹑使﹐脈分老﹑幼﹑瘦﹑肥。藥乃天地之精﹐藥宜切病﹐脈者气血之表﹐脈貴有神。病有外感﹑內傷﹐風﹑寒﹑暑﹑熱﹑燥﹑火之機﹐治用宣﹑通﹑瀉﹑補﹑滑﹑澀﹑濕﹑燥﹑重﹑輕之劑﹐外感異乎內傷﹐寒證不同熱證。外感宜瀉而內傷宜補﹐寒證可溫而熱證可淸。補瀉得宜﹐須臾病愈﹔淸溫失度﹐頃刻人亡。外感風寒﹐宜分經而解散﹔內傷飲食﹐可調胃以消熔。胃陽主气司納受﹐陽常有餘﹔脾陰主血司運化﹐陰常不足。胃乃六腑之本﹐脾爲五臟之源。胃气弱則百病生﹐脾陰足而萬邪息。調理脾胃﹐爲醫中之王道﹐節戒飲食﹐乃卻病之良方。病多寒冷鬱气﹐气郁發熱﹐或出七情動火﹐火動生痰﹐有因行髒動靜以傷暑邪﹐或者出入雨水而中濕气﹐亦有飲食失調而生濕熱﹐倘或房勞過度以動相火。制伏相火﹐要滋養其眞陰﹔祛除濕熱﹐須燥補其脾胃。外濕宜表散﹐內濕宜淡滲。陽暑可淸熱﹐陰暑可散寒。尋火尋痰﹐分多分少而治﹔究表究裏﹐或汗或下而施。痰因火動﹐治火爲先﹔火因气生﹐理气爲本。治火﹐輕者可降﹐重者從其性而升消﹔理气﹐微則宜調﹐甚則究其源而發散。實火可瀉﹐或瀉表而或瀉裏﹔虛火宜補﹐或補陰而或補陽。暴病之謂火﹐怪病之謂痰。寒熱濕燥風﹐五痰有異﹔溫淸燥潤散﹐五治不同。有因火而生痰﹔有因痰而生火。或郁久而成病﹐或病久而成郁。金﹑木﹑水﹑火﹑土﹐五郁當分﹔泄﹑折﹑達﹑發﹑奪﹐五法宜審。郁則生火生痰而成病﹐則耗气耗血以致虛。病有微甚﹐治有逆從。微則逆治﹐甚則從攻。病有本標﹐急則治標﹐緩則治本。法分攻補﹐虛而用補﹐實而用攻﹐少壯新邪﹐專攻是則﹔老衰久病﹐兼補爲規。久病兼補虛而兼解郁﹐陳癥或蕩滌而或銷熔。積在胃腸﹐可下而愈﹐塊居經絡﹐宜消而痊。女人气滯於血﹐宜開血而行气﹔男子陽多乎陰﹐可補陰以配陽。蓯蓉﹑山藥﹐男子之佳珍﹔香附﹑縮砂﹐女人之至寶。气病﹑血病﹐二者當分﹔陽虛﹑陰虛﹐兩般勿紊。陽虛气病﹐晝重而夜輕﹔血病陰虛﹐晝輕而夜重。陽虛生寒﹐寒生濕﹐濕生熱﹔陰虛生火﹐火生燥﹐燥生風。陽盛陰虛則生火﹐火逼血而錯經妄行﹔陰盛陽虛則生寒﹐寒滯气而周身浮腫。陽虛畏外寒﹐陰虛生內熱。補陽補气﹐用甘溫之品﹔滋陰滋血﹐以苦寒之流。調气貴用辛涼﹐和血必須辛熱。陽气爲陰血之引導﹐陰血乃陽气之根據歸。陽虛補陽﹐而陰虛滋陰﹔气病調气﹐而血病和血。陰陽兩虛﹐惟補其陽﹐陽生而陰長﹔气血俱病﹐只調其气﹐气行而血隨。藏冰發冰﹐以節陽气之燔﹔滋水養水﹐以制心火之亢。火降水升﹐斯人無病﹐陰平陽祕﹐我體常春。小兒純陽而無陰﹐老者多气而少血。肥人气虛有痰﹐宜豁痰而補气﹔瘦者血虛有火﹐可瀉火以滋陰。膏粱無厭發癰疽﹐熱燥所使﹔淡薄不堪生腫脹﹐寒濕而然。北地聳髙﹐宜淸熱而潤燥﹔南方下﹐可散濕以溫寒。病機旣明﹐用藥勿忒。以方加減存乎人﹐要審病而合宜﹔用藥補瀉在於味﹐須隨時而換气。奇﹑偶﹑復七方須知﹐初﹑中﹑末三治要察。寒因熱用﹐熱因寒用﹔通因通用﹐塞因塞用﹔髙者抑之﹐下者舉之﹔外者發之﹐內者奪之。寒則堅凝﹐熱則開行。風能勝濕﹐濕能潤燥﹐辛能散結﹐甘能緩中﹐淡能利竅﹐苦以泄逆﹐酸以收耗﹐咸以軟堅。升降浮沈則順之﹐寒熱溫涼宜逆也。病有淺深﹐治有難易。初感風寒﹐乍傷飲食﹐一藥可愈﹔舊存癖﹐久患虛勞﹐萬方難療。復霜之疾亟療﹐無妄之藥勿試。病若挾虛﹐宜半攻而半補。醫稱多術﹐或用灸而用鍼﹐鍼有劫病之功﹐灸獲回生之驗﹔鍼能去气病而作痛﹐灸則消血以成形。髒寒虛脫者﹐治以灸HT腑﹔脈病攣痺者﹐療以鍼刺。血實蓄結腫熱者﹐宜以砭石﹐气壅痿厥寒熱者﹐當仿導引。經絡不通﹐病生於不仁者﹐須覓醪醴﹔血气凝泣﹐病生於筋脈者﹐可行熨藥。病剽悍者﹐按而收之﹔幹霍亂者﹐刮而行之。醫業十三科﹐宜精一派﹐病情千萬變﹐仔細推詳。姑撮碎言﹐以陳管見﹐後之學人﹐庶達迷津。

卷之一病機

病機抄略

病本十形﹐風﹑寒﹑燥﹑濕﹐暑﹑火二分內傷﹑外傷﹐內積﹑外﹑積﹐六气四因﹐病機以明。气固形實﹐形虛中風﹐或爲寒熱﹐或爲熱中﹐或爲寒中﹐或爲厲風﹐或爲偏枯﹐半身不遂。此率多痰﹐或屬血虛﹐在左死血﹐在右屬痰。痰壅盛者﹐口眼斜﹐不能言語﹐皆用吐法。气虛卒倒﹐降痰益气。火熱而甚﹐燥熱潮熱﹐治經隨之。陰虛補陰﹐勿驟涼治。輕可降散﹐實則可瀉。重者難療﹐從治可施。中寒感寒﹐陰毒陰逆﹐四肢厥冷﹐腹痛唇靑﹐退陰正陽﹐急可溫中。傷寒所致﹐病有二﹕發熱惡寒﹐頭項彊痛﹐腰脊反張﹐口噤而赤﹐螈如癇﹐有汗柔暑﹐無汗名剛。春傷於風﹐夏必飧泄﹔復傷於暑﹐秋必瘧﹔秋傷於濕﹐冬必咳嗽﹔冬傷於寒﹐春必溫病。夏月身熱﹐汗出惡寒﹐身重脈微﹐渴乃中。春時病溫﹐溫疫﹑溫毒﹑溫瘧﹑風溫﹐脈證分異﹐五種疾因。中濕風濕﹐暑成濕溫。三種可別﹐濕熱可分。寒痰﹑香港腳﹑食積﹑勞煩﹐要知四證﹐乃似傷寒﹐傷寒之病﹐見中風脈﹔中風之病﹐得傷寒脈。大小靑龍﹐治劑必識﹐調衛調營﹐斯須兩得。瘧木傷寒﹐或痰﹐或食。老瘧瘧母﹐久則羸疲。三日一發﹐病經一歲﹔間日發者﹐受病半年﹔一日一發﹐新病所以。連二日發﹐住一日者﹐气血俱病。或用截法﹐或隨經治。嗽多感寒﹐當分六气﹐六本一標﹐病機所祕。風熱與寒。隨證治之。暑燥淸金﹐濕則利水。有聲無痰咳少。痰可降蠲﹐咳隨本治。喘有气虛﹐或有痰壅﹐或因气逆。或倚息使。痢本濕熱﹐或因食致﹐腹痛下血﹐後重不利﹐治可通散﹐勿使澀住﹐濕熱未消﹐成休息痢。泄瀉多濕﹐熱食气虛﹐如本脾泄﹐脹而嘔吐﹐洞泄不禁﹔腸泄則疼﹐瘕泄不便﹐後重莖痛﹔胃泄色黃﹐食飲不化。《太素》分五﹕溏泄﹑騖泄﹑飧濡﹑滑泄。滲閉闌門﹐泄實對證。癉乃濕熱﹔曲相似。消渴熱因﹐水腫气致。自汗陽虧﹐盜汗陰虛﹐東垣有法﹐對證可施。頭風頭痛﹐有痰者多。血虛與熱﹐分經可治。頭旋眩暈﹐火積其痰﹐或本气虛﹐治痰爲先。腰痛濕熱﹐或本腎虛﹐或兼惡血。脇痛多气﹐或肝火盛﹐或有死血﹐或痰流注。勞瘵陰虛﹐癲狂陽熾。嘔吐略衄﹐气虛脈洪﹐火載血上﹐錯經妄行。溺血便血﹐病同所因。夢遺精滑﹐濕熱之乘。便濁本熱﹐有痰有虛。白濁屬衛﹐赤濁屬榮。熱極成淋﹐气滯不通。血虛驚悸﹐气虛耳聾。噦因胃病﹐疝本肝經﹐痿惟濕熱﹐气弱少榮。厥多痰气﹐虛熱所乘。手麻气虛﹐手木濕痰﹐或死血病。霍亂吐瀉﹐感風濕。心痛脾疼﹐陰寒之說。气熱煩勞﹐令人煎厥。气逆太甚﹐使人薄厥。濁气在上﹐則生脹﹐淸气在下﹐則生飧泄。陰火之動﹐發爲喉痺。陽水變病﹐飧泄方是。三陽病結﹐乃發寒熱﹐下體壅腫﹐及爲痿厥。二陽之病﹐病發心脾﹐男子少精﹐女子不月。一陽發病﹐少气嗽泄﹐寒客在上﹐胃寒陽熱﹐水谷不化﹐痞脹而泄﹔熱气居上﹐腸寒胃熱﹐消穀善饑﹐腹脹便澀。蘊熱怫郁﹐乃生諸風。風寒與濕﹐合而爲痺。膏粱之變﹐饒生大疔。榮气不從。逆於內裏﹐乃生癰腫。瘡瘍憑脈﹐治乃不惑。

身重脈緩﹐濕勝除濕﹐身熱脈大﹐躁熱發腫﹐退熱涼榮。眩暈動搖﹐痛而脈弦﹐降痰去風。气澀衛滯﹐躁渴脈澀﹐補血瀉气。食少惡寒﹐脈來緊細﹐宜瀉寒水。辧經部分﹐詳審爲治。濕熱生虫﹐水積痰飲。目痛赤腫﹐精散榮熱。牙痛齦宣﹐寒熱亦別。五臟本病﹐熱爭重疸。六腑不和﹐畱結爲癰。五臟不和﹐九竅不通。臟腑相移﹐傳變爲病﹐不可勝紀。間髒者存﹐傳其所生﹔七傳者死﹐傳其所制。五臟有積﹐肝曰肥气﹐在左脇下﹐大如覆杯﹐或有頭足﹐久則變病﹐咳逆瘧﹐連歲不已﹔心積伏梁﹐病起臍上﹐其大如臂﹐上至心下﹐如久不愈﹐令人煩心﹔脾積痞气﹐其在胃脘﹐復大如盤﹐久而不愈﹐四肢不舉﹐乃發黃癉﹐𨿽食而瘦﹔肺積息﹐在右脇下﹐復大如杯﹐久而不愈﹐令人喘急﹐骨痿少气。鼓脹發蠱﹐中滿郁痞﹐開提其气﹐升降是宜。人身之本﹐脾胃爲主。頭痛耳鳴﹐九竅不利﹐腸胃所生。

胃气之虛﹐虛極變病﹐五亂互作。東垣所論﹕王道之學﹐一虛一實﹐五實五虛。五勞七傷﹐六極乃痿﹔五郁七情﹐九气所爲。怒則气上﹐喜則气緩﹐悲則气消﹐恐則气下﹐寒則气收﹐暑則气泄﹐驚則气亂﹐勞則气耗﹐思則气結。憂愁思慮﹐甚則傷心﹔形寒飲冷﹐過則傷肺﹔喜怒气逆﹐逆則傷肝﹔飲食勞倦﹐甚乃傷脾﹔坐臥濕地﹐彊力入水﹐故乃腎傷。皆因气動。形神自病﹐喜怒不節。勞形厥气﹐气血偏勝。陰陽相乘﹐陽乘陰病﹐陰乘陽病。陽乘則熱﹐陰乘則寒。重寒則熱﹐重熱則寒﹑寒則傷形﹐熱則傷气。气傷則病﹐形傷則腫。先痛後腫﹐气傷形也﹔先腫後痛﹐形傷气也。陰陽變病﹐標本寒熱﹐如大寒甚﹐熱之不熱﹐是無火也﹔熱來復去﹐晝見夜伏﹐夜發晝見﹐時節而動﹐是無火也﹐當助其心。如大熱甚﹐寒之不寒﹐是無水也﹔熱動復止﹐倏忽往來﹐時動時止﹐是無水也﹐當助其腎。內格嘔逆﹐食不得入﹐是有火也﹔病嘔而吐﹐食入反出﹐是無火也。暴逆注下﹐食不及化﹐是有火也﹔溏泄而久﹐止發無常﹐是無水也。心盛生熱﹐腎盛生寒。

又熱不寒﹐是無火也﹐寒不得熱﹐是無水也。寒之不寒﹐責其無水﹔熱之不熱﹐責其無火。

熱之不久﹐責心之虛﹔寒之不久﹐責腎之少。審察病機﹐無失气宜﹐紀於水火﹐餘气可知。室女病多﹐帶下赤白﹐瘕疝﹐气血爲病。經閉不行﹐或漏不止﹐經過作痛﹐虛中有熱。行而痛者﹐血實之證﹐如不及期﹐血熱乃結﹔過期血少﹐閉或血枯。淡者痰多﹐紫者熱故。熱極則黑﹐調榮降火﹐調理妊娠﹐淸熱養血。一當產後﹐如無惡阻﹐大補气血﹐𨿽有他證﹐以末治之。大凡小兒﹐過暖生熱﹐熱極生風﹐風痰積熱﹐隨病爲治。生有胎惡﹐月裏生驚﹐生赤生嘔﹐生黃不便。臍風撮口﹐變蒸發熱﹐風癇癲癇﹐急慢驚風﹐螈驚愕﹐驚悸虛冒﹐暴急吐﹐腹脹嗽﹐中惡天弔﹐鵝口重舌﹐木舌弄舌﹐客忤夜啼﹐膿耳鼻疳﹐眉煉丹癅﹐陰腫便濁﹐舌爛口臭﹐斷蝕牙疳﹐虫痛吐蛔﹐疳瘦解顱﹐便靑頰赤﹐食吐飲水﹐吐瀉靑白﹐昏睡露睛﹐呵欠面黃﹐呷牙咬齒﹐瀉痢脫肛﹐癰瘍癮疹﹐瘡痘發斑﹐驚疳諸積。大率爲病﹐肝與脾經﹐脈治憑允。錢氏方論﹐男女病情﹐飲食起居﹐暴樂暴苦。始樂後苦﹔皆傷精气。

先富後貧﹐病曰失精﹔先貴後賤﹐𨿽不中邪﹐病從內生﹐名曰脫營。身體日減﹐气虛無精﹐良工勿失﹐脈病證治﹐知微可已﹐舉腹痛經﹐陰證治例﹐海藏所云﹐玄機之祕。

卷之二藥性

藥性賦

業醫之道﹐藥性爲元。品味𨿽多﹐主治當審。人參補元气﹐瀉虛熱而止渴﹐色蒼肺實休憑。黃補三焦﹐斂盜汗而抵瘡﹐肥白衛虛宜準。白術健脾彊胃﹐主濕痞虛痰。蒼術發汗寬中﹐導窠囊積飲。茯苓安驚利竅﹐益气生津﹐和中用白﹐而導水用赤﹐禁與陰虛。甘艸補气助脾﹐調和百藥﹐溫中用炙﹐而瀉火用生﹐滿家須謹。川芎血中气藥﹐通肝部而療頭疼。當歸血中主藥﹐身養新﹐而梢逐損。白芍藥瀉脾伐肝﹐療血虛腹痛﹐下痢用炒﹐而後重用生。赤芍藥性味酸斂﹐治瘡瘍熱壅。調經最宜﹐而產後最禁。熟地黃補血而療虛疼。生地黃生血而涼心腎﹐酒炒則俱溫﹐姜制無膈悶。半夏姜制﹐和中止嘔﹐大醫痰厥頭疼。貝母去心﹐治嗽消痰﹐煩熱結胸合論。南星主風痰﹑破傷身彊﹐膽制尢佳。枳實治虛痞﹐消食行痰﹐麩炒最捷。枳殼寬中削積﹐气滯所宜。靑皮下食安脾﹐泄肝大穩。陳皮畱白﹐和中補胃﹐去白泄气消痰。濃朴用苦﹐治脹寬膨﹐用溫益气除濕。大腹皮開胃通腸﹐泄脹滿﹐煎用姜鹽。檳榔降气殺虫﹐祛後重性如鐵石。艸果仁寬中截瘧﹐更除酸水寒痰。肉豆蔻止痢調中﹐又且解酲消食。艸豆蔻制熟﹐客寒胃痛方宜。白豆蔻炒香﹐目翳胸膨可覓。香附理胸膈不和﹐气血凝滯﹐婦室如仙。烏藥主心腹暴痛﹐小便滑數﹐女科最急。三稜利血消癖﹐折傷產後多疼。蓬術通理內傷榮﹐心脾瘀結諸積。山楂子導气消食健脾﹐更攻兒枕。使君子療瀉祛虫止痛﹐大治兒疳。大黃奪土將軍﹐逐滯通瘀﹐下胃腸結熱。巴豆斬關猛將﹐削堅通閉﹐蕩臟腑沈寒﹐玄胡祛宿垢﹐消瘕﹐豁痰化積。芒硝開結熱﹐通臟腑﹐泄實軟堅。葶藶瀉肺喘﹐利小便﹐炒須隔紙。牽牛逐膨腫﹐利水道﹐更損胎元。木通瀉小腸﹐開熱閉而行澀溺。車前主滲利﹐淸目赤而實大便。豬苓治水气浸淫﹐服多損腎。澤瀉治淋癃脫垢﹐濕腫神丹。薏苡下水寬膨﹐療肺癰痿咳。燈心通淋利濁﹐吹喉痺危難。滑石蕩積聚﹐通津利水。防己療風濕﹐香港腳酸疼。木瓜理下焦濕腫。芫花治水病畱痰。大戟虛浮可瘥。甘遂腫脹皆安。楡皮性滑﹐善行消浮急劑。石葦去毛﹐微炒淋閉均堪。萆導膀胱宿水﹐關節酸疼﹐腰足冷痛。商陸利胸腹腫滿﹐水家峻藥﹐性味酸辛。蓄捐疸痔﹐利熱淋﹐蛔疼自已。香薷淸肺家﹐分暑濕﹐霍亂隨痊。黃芩枯則瀉肺退熱痰﹐實則涼大腸而化源獲救。黃連生則瀉心淸熱毒﹐酒炒濃腸胃﹐而姜制除嘔。黃柏瀉伏火而扶痿厥﹐大治陰虛。知母滋腎水而除煩渴﹐骨蒸是守。石膏解肌表而消煩渴﹐降胃火而理頭疼。山梔止衄吐而炒如墨﹐涼肺胃而泡用酒。麥門冬引生地黃至所補之處﹐而生津止渴。天門冬引熟地至所補之鄕﹐而保肺治痰嗽。

柴胡少陽要藥﹐在肌主气﹐在髒調經。前胡通治風寒﹐寧嗽消痰﹐安胎不謬。葛根解肌﹐淸酒渴而醒補胃脾。竹葉止渴﹐療虛煩而喉風退走。竹茹止嘔噦﹑咳逆﹐尢安熱病血家。竹瀝治風虛痰﹐又主金瘡產後。連翹退諸經客熱﹐癰腫須尋。鼠粘療風熱癮疹﹐瘡瘍並奏。靑黛除熱毒﹑虫積﹑疳痢﹐收五臟郁火而瀉肝。玄參主虛熱﹐明目祛風﹐治無根之火而補腎。栝蔞子下气喘﹑結胸﹐痰嗽斯專。天花粉治熱痰﹐止渴消煩獨任。艸龍膽主下焦火濕﹐明目涼肝。山豆根解咽喉疼痛﹐退黃消腫。地骨皮治骨蒸有汗﹐涼血解肌。牡丹皮治無汗骨蒸﹐破血止衄。常山捐痰瘧﹐醋炒方嘉。紫艸利水消膨﹐痘瘡總屬﹐茵陳主黃膽而利小便。艾葉保胎痛而療崩漏。胡黃連骨蒸勞熱﹐小兒疳痢當求。川升麻發表除風﹐舉胃升陽最速。桔梗療肺癰咽痛﹐利膈寬胸。桂枝解衛弱寒邪﹐橫行肢節。麻黃發表寒﹐止汗用其根。防風捐腦痛﹐泄肝除風毒。細辛發少陰汗﹐除頭痛痰咳諸風。白芷行陽明經﹐退頭痛皮膚癢粟。羌活排巨陽癰腫﹐風濕四肢。獨活治頭頸項難舒﹐痿痺雙足。本除疼於巓頂﹐薄荷淸陽於首面。藿香止霍亂而開胃溫中。紫蘇利胸膈﹐而子醫喘嗽。

荊芥散血中風熱﹐瘡瘍頭痛俱良。苦參治細疹大風﹐除濕補陰不淺。澤蘭療胎產打撲﹐行气消癰。天麻主眩暈風癇﹐語言澀謇。桑寄生續筋骨﹐益血脈﹐利腰背掣痛。甘菊花治頭風﹐消目疾﹐退紅睛淚眼。蔓荊子祛風明目﹐除頭痛﹐濕痺能安。威靈仙祛風止痛治腰膝﹐骨吞自軟。木賊去目翳﹐崩漏﹑汗風尢妙。葳蕤療目爛腰疼﹐風濕最善。何首烏消瘡腫﹐黑髮延年。蓖麻子引刺骨﹐催生最便。石菖蒲開心明耳目﹐去痺除風。白附子祛風治面斑﹐崩中悉斷。郁李仁潤血燥﹐除浮利水。破故紙主勞損﹐腎冷陽衰。髙良姜治霍亂轉筋﹐而調气消食。吳茱萸療厥陰疝痛﹐而胃冷能除。川烏陽中少陽﹐溫臟腑寒邪﹐諸積冷痛。附子陽中純陽﹐補三焦厥逆﹑六腑寒拘。茴香主霍亂腹疼﹐調中暖胃。牛膝利月經阻澀﹐膝痛精虛。

蓯蓉能峻補精血﹐過用反致便澀。杜仲主腎虛骨痿﹐入藥酥炙去絲。鎖陽味甘補陰﹐如虛而大便不燥結者不用。鹿茸甘溫益气﹐治女子崩帶而男子溺血遺精。枸杞益精气而明目祛風。山藥能補腎而生消腫核。山茱萸澀精補腎﹐而核反滑精。巨勝子補髓塡精﹐而延年駐色。益智仁鹽煎捶碎﹐自然暖腎固精。菟絲子補髓塡精﹐大治虛寒遺瀝。遠志去心艸制﹐壯神益志﹐夢遺驚悸何愁。巴戟去心酒浸﹐療腫除風﹐虛病鬼交須覓。茯神去木益心脾﹐開心助志而除健忘。酸棗取仁寧魂魄﹐多眠用生而不眠炒。五味消煩﹐止嗽渴﹐生脈補元。杏仁溫潤大腸﹐冷嗽尢妙。桑白皮甘寒﹐治咳嗽痰中見血﹐肺實方宜。金沸艸甘寒﹐逐痰水唾如膠漆﹐秋行最好。阿膠面炒﹐益肺安胎止嗽﹐血崩下痢皆宜。紫菀酒洗﹐熱寒气結胸中﹐咳血唾痰立效。百合斂肺﹐止嗽休無。百部勞嗽骨蒸莫少。款冬花甘辛潤肺﹐消痰止嗽﹐肺癰﹑肺痿全憑。馬兜鈴苦寒淸肺﹐下气定喘﹐血痔﹑痿瘡須要。

訶子斂嗽化痰﹐止痢除崩。烏梅止渴生津﹐和中斷下。地楡療崩漏下行諸血﹐胃弱須防。粟殼止滑泄虛痢頻仍﹐積瘀莫下。茅根﹑茅花吐紅鼻衄自消。槐角﹑槐花血痔腸風自罷。小薊療宿血嘔衄﹐崩漏折傷。大薊前功之外﹐癰疽腫痛還醫。紅花主敗血經枯﹐血虛血暈。蘇木前証之餘﹐死血瘡瘍更藉。桃仁破滯生新﹐潤閉燥﹐逐瘀惡﹐活血有功。柏葉善守益脾﹐安蔑衄﹐止血崩﹐補陰無價。靈脂去心腹死血作疼﹐炒除漏下。蒲黃主胎產惡露凝滯﹐炒黑醫崩。淩霄花血痛所宜﹐治熱毒而補陰甚捷。

白頭翁治血痢神效﹐止鼻衄而頭癩多功。郁金苦寒善散﹐治女子赤淋﹑血气心痛。延胡辛溫活血﹐主小腸疼刺﹐胎產皆同。姜黃辛熱﹐主經閉瘕﹐血塊癰腫。秦皮苦寒﹐治驚癇崩帶﹑痺濕寒風。秦艽主黃膽﹑四肢風濕。漏蘆能下乳療眼醫癰。海藻﹑海帶療疝气﹑癭癅﹐軟堅利水。白芨﹑白蘞﹐癰疽瘡癬﹐長肉箍膿。藜蘆吐痰殺疥。椿皮止瀉澀精。蘆根止消渴﹑噎膈气滯。麝幹已積痰﹑結痰喉痛。

海桐皮漱牙﹑洗目﹑除風﹐性味苦平無毒。五加皮女人腰痛﹑陰癢﹑男子溺濁﹑淋癃。梧桐淚治風熱牙疼﹐牛馬急黃研飲。木鱉子主乳癰腫痛﹐肛門痔腫堪平。松胎療疽瘡白禿死肌﹐節已腳痺虛風﹐子補虛羸不足。皂角治痰涎中風口噤﹐子導五臟風熱﹐刺達癰潰之經。天竺黃療驚風中風﹐失音痰壅。密蒙花治熱疳入眼﹐膚翳靑盲。五倍主齒慝血痔﹐脫肛頓愈。砂破瘕﹑積聚﹐生服爛心。漧漆削積破堅﹐還醫血暈。蘆薈殺疳敷癬﹐淸熱平驚。沒藥破血捐疼﹐大利折傷產後。阿魏消瘕破癖﹐最能削塊除。丁香止嘔因寒﹐消風療瘧。

木香行肝气阻澀。胸脇俱疼。沈香療風水腫﹐又止轉筋霍亂。檀香似此之外﹔更除惡气相侵。乳香止痛催生﹐療諸瘡如桴應鼓。麝香辟邪殺鬼﹐攻風疰如影隨形。龍腦主風濕積聚﹐不宜入眼。蘇合殺虫毒惡气﹐溫瘧如神。烏犀角解熱毒而化血淸心﹐以入陽明﹐故升麻可代。羚羊角治驚狂而祛風目﹐性寒味苦﹑故肺肝能淸。僵蠶去皮膚風行癢痺。全蠍止小兒驚搐﹑風癇。牡蠣主女人帶下﹑崩中﹐澀精斂汗。蛤粉攻疝痛﹑反胃﹐能軟頑痰。牛黃主狂躁﹑驚癇﹐定魄退熱。龍骨主遺精﹑崩痢﹐斂瘡收汗縮便。虎骨理寒濕風毒﹐去惡瘡而安驚治產。龜板主補陰續骨﹐逐瘀血而酥炙宜丸。鱉甲除崩止漏﹐消癖﹐骨蒸勞熱。龜甲破癥醫漏﹐攻瘧痔勞復傷寒。羊乳性溫﹐潤心肺﹑止消渴﹐利大便﹐安嘔噦﹐口瘡熱腫宜含飲。牛乳微寒﹐補虛羸﹐療渴疾﹐潤胃幹﹐滋血燥﹐並宜冷凍飲料﹐畏羹酸。象牙性寒﹐出雜物入肉﹐又消骨鯁。龍齒神物﹐療癲邪寧志﹐更主安驚。

蝸牛專治五痔﹐而更醫溫毒。田螺殼安反胃﹐而肉敷熱睛。虻虫善行積血。黍米炮去頭足。水蛭能吮下疽﹐則破血通經。白丁香潰癰點目。自然銅接骨續筋。銅綠明目釣涎﹐止金瘡出血。金箔安魂定魄﹐鎭狂叫邪驚。水銀唾研﹐殺疥癩而下死胎﹐若過服令人痿。輕粉性冷﹐殺瘡虫而治瘰﹐以傷胃故動齒齦。硫黃逐冷壯陽﹐利風痺而殺疥。砒霜除截瘧﹐有大毒而不仁。雄黃理息肉﹐治喉風﹑溫邪蛇毒。

辰砂通血脈﹐殺鬼魅﹐養气安神。白礬消痰﹐療瀉痢﹑惡瘡﹑喉痺。琥珀消血﹐主安心﹐利水通淋。赤石脂止瀉除崩﹐法當醋炒。花蕊石金瘡崩產﹐用泥封。東壁土主脫肛﹑泄痢﹑霍亂。伏龍肝治遺精﹑崩漏﹑吐血。大棗養胃和脾﹐遇中滿而勿與。胡桃入夏禁食﹐𨿽肥肌而動風。藕實補中益气。柿蒂止噦神功。蔥白解表除風。善治陽明頭痛。瓜蒂吐痰宣食﹐消浮退癉皆通。漧薑生發表﹐炒和中﹐定疼止痛。生薑除頭痛﹐平嘔噦﹐痰嗽還同﹐大蒜𨿽化食而耗气傷脾﹐終成目疾。韭汁利胸膈而下痰淸火﹐子乃澀精。胡荽酒煎﹐噴痘自然紅潤。蘿卜子炒﹐研入藥﹐下气寬脹。胡椒燥食寬胸﹐肺胃眞气自耗。川椒溫中去冷﹐目中雲气能空。縮砂定胎痛﹐主食傷泄瀉。神曲溫胃脘﹐導食積攻衝。麥性溫﹐行上焦滯血﹐宿食腸鳴宜用。麩皮性涼﹐消大腸停積﹐壅畱陳堪投。紅曲健脾﹐活血消食﹐諸痢得效。浮麥養心﹐煎同大棗﹐盜汗能收。麻仁血閉腸枯﹐入湯或粥。扁豆轉筋霍亂﹐單服能廖。

綠豆主霍亂﹑反胃﹐解一切丹毒。赤豆塗癰疽熱﹐消水腫虛浮。粳米和胃溫中﹐陳倉爲上。粟米補血除熱﹐腎病須求。豆豉治傷寒﹐胸中懊。石蜜安五臟﹐益气蠲疼。飴糖斂汗補虛﹐消痰止嗽。

米醋淸咽退腫﹐功效如神。鹽消痰癖﹐瘡瘍﹐食多損肺。酒通血脈﹐濃腸胃痛飲傷生。乳汁已目赤睛昏﹐卻老還童功不淺。童便益虛勞寒熱﹐損傷產後並宜行。血餘灰乃亂頭髮﹐淋閉鼻紅有準。人中白卽溺桶垢﹐肺癰唾衄須憑。此特摘集偏長之功用﹐譬諸髙遠﹐將自卑而升。

卷之二運气

五運主病

諸風掉眩﹐皆屬肝木。諸痛癢瘡瘍﹐皆屬心火。諸濕腫滿。

皆屬脾土。諸气HT郁病痿﹐皆屬肺金。諸寒收引﹐皆屬腎水。

卷之二運气

六气主病

諸暴彊直﹐支痛戾﹐裏緊筋縮﹐皆屬於風。厥陰風木﹐乃肝膽之气也。

卷之二運气

六气主病

諸病喘嘔﹐吐酸﹐暴注下迫﹐轉筋﹐小便混濁﹐腹脹大﹐鼓之如鼓﹐癰疽瘍疹﹐癅气結核﹐吐下霍亂﹐瞀郁腫脹﹐鼻鼽衄﹐血溢﹐血泄﹐淋閉﹐身熱﹐惡寒﹐戰栗﹐驚惑﹐悲笑譫妄﹐衄蔑血污﹐皆屬於熱﹐少陰君火之熱﹐乃眞心小腸之气也。

卷之二運气

六气主病

諸痙彊直﹐積飲痞膈中滿﹐霍亂吐下﹐體重腫﹐肉如泥﹐按之不起﹐皆屬於濕﹐太陰濕土﹐乃脾胃之气也。

卷之二運气

六气主病

諸熱瞀﹐暴喑冒昧﹐躁擾狂越﹐罵詈驚駭﹐腫酸疼﹐气逆上衝﹐禁栗如喪神守﹐嚏嘔﹐瘡瘍﹐喉啞﹐耳鳴及聾﹐嘔湧溢﹐食不下﹐目不明﹐暴注﹐暴病暴死﹐皆屬於火﹐少陽相火之熱﹐乃心胞絡﹑三焦之气也。

卷之二運气

六气主病

諸澀枯涸﹐幹勁皴揭﹐皆屬於燥。陽明燥金﹐乃肺與大腸之气也。

卷之二運气

六气主病

諸病上下所出水液﹐澄徹淸冷﹐瘕疝﹐堅痞腹滿緊痛﹐下利淸白﹐食已不饑﹐吐利腥穢﹐屈伸不便﹐厥逆禁固﹐皆屬於寒﹐太陽寒水﹐乃腎與膀胱之气也。

卷之二

中風

脈風邪中人﹐六脈多沈伏﹐亦有脈隨气奔﹐指下洪盛者。挾寒則脈帶浮遲﹐挾暑則脈虛﹐挾濕則脈浮澀。《脈經》曰﹕脈微而數﹐中風使然。寸口沈大而滑﹐沈則爲實﹐滑則爲气﹐气實相搏﹐入於腑則愈。此爲卒厥不知人﹐唇靑身冷爲入髒﹐死。身溫和﹐汗自出﹐爲入腑﹐而復自愈。脈陽浮而滑﹐陰濡而弱者﹐宜吐。或浮而滑﹐或沈而滑﹐或微而虛者﹐皆虛與痰也。大法宜浮遲﹐不宜彊大數。若脾脈緩而無力者﹐最爲難治。蓋風喜歸肝﹔肝木克脾土﹐則大便洞泄﹐故不治也。

證夫風中於人也﹐曰卒中﹐曰暴僕﹐曰暴喑﹐曰蒙昧﹐曰僻﹐曰癱瘓﹐曰不省人事﹐曰語言謇澀﹐曰痰涎壅盛﹐或死﹐或不死﹐皆以爲中風之候也。《內經》曰﹕風者﹐百病之長也。至爲變化﹐乃爲他病﹐無常方。又曰﹕風者﹐善行而數變。又曰﹐風之傷人也﹐或爲寒熱﹐或爲熱中﹐或爲寒中﹐或爲厲風﹐或爲偏枯。《千金》云﹕岐伯所謂中風﹐大法有四﹕一曰偏枯﹐謂半身不遂也﹔二曰風痱﹐謂身無疼痛﹐四肢不收也﹔三曰風懿﹐謂奄忽不知人也﹔四曰風痺﹐謂諸痺類風狀也。《金匱要略》曰﹕寸口脈浮而緊﹐緊則爲寒﹐寒虛相搏﹐邪在皮膚﹔浮者血虛。絡脈空虛﹐賊邪不瀉﹐或左或右﹐邪气反緩﹐正气卽急﹐正气引邪﹐僻不遂。邪在於絡﹐肌膚不仁﹔邪在於經﹐卽克不勝﹔邪入於腑﹐卽不識人﹔邪入於髒﹐舌卽難言﹑口吐痰沫。是以古之明醫﹐皆以外中風邪立方處治。及近代劉河間﹑李東垣﹑朱丹溪三子者出﹐始與古人異矣。河間曰﹕中風癱瘓者﹐非謂肝木之風實甚而卒中之﹐亦非外中於風﹐良由將息失宜﹐心火暴甚﹐腎水虛衰﹐不能制之﹐則陰虛陽實﹐而熱气怫郁﹔心神昏冒不用﹐而卒倒無所知也﹐多因喜﹑怒﹑思﹑悲﹑恐五志有所過極﹐而卒中者。夫五志過極﹐皆爲熱甚故也。俗云﹕風者﹐言末而忘其本也。東垣云﹕中風非外來風邪﹐乃本气自病也。凡人年逾四旬﹐气衰之際﹐或因憂﹑喜﹑忿﹑怒傷其气者﹐多有此證。壯歲之時無有也﹐若肥者﹐則間而有之﹐亦是形盛气衰﹐故如此耳。丹溪曰﹕有气虛﹐有血虛﹐有痰盛。又曰﹕西北气寒﹐爲風所中﹐誠有之矣﹔東南气溫﹐而地多濕﹐有風者﹐非風也﹐皆是濕生痰﹐痰生熱﹐熱生風也。三子之論﹐河間主乎火﹐東垣主乎气﹐丹溪主乎濕﹐反以風爲虛像。若以三子爲是﹐古人爲非﹐則三子未出之前﹐固有從古人而治愈者﹔若以古人爲是﹐三子爲非﹐則三子已出之後﹐亦有從三子而治愈者﹐大抵古人與三子之論﹐皆不可偏廢。蓋古人之論﹐言其證也﹔三子之論﹐言其因也﹐因則爲本﹐證則爲標﹐其所謂外中風邪者﹐未必不由元精虛弱﹐榮衛失調﹐而後感之也﹐其所謂因火﹐因气﹐因濕者﹐亦未必絕無外邪侵侮而作也。

治治風之法﹐全在活變﹐若重於外感者﹐先驅外邪﹐而後補中气﹐重於內傷者﹐先補中气﹐而後驅外邪。

或以散風藥爲君﹐而以補損藥爲臣使﹔或以滋補藥爲君﹐而以散邪藥爲臣使﹐量重輕而處之也。《內經》曰﹕有取本而得者﹐有取標而得者﹔有本而標之者﹐有標而本之者。又曰﹕急則治其標﹐緩則治其本。若夫初病暴僕﹐昏悶不省人事﹐或痰涎壅盛﹐舌彊不語﹐兩寸口脈浮大而實者﹐急宜瓜蒂﹐藜蘆等藥吐之﹐以遏其勢﹔或人迎脈緊盛﹐或六脈俱浮弦者﹐急用小續命湯表之。蓋風气太盛﹐心火暴甚﹐而痰涎壅遏於經絡之中﹐於斯時也。豈尋常藥餌而能通達於上下哉﹖或本方加附子﹐以其稟雄壯之資﹐而有斬關奪將之勢﹐能引人參輩並行於十二經﹐以追復其失散之元陽﹐又能引麻黃﹑杏仁輩發表開腠理﹐以祛散其在表之風寒﹔引芎﹑歸﹑芍藥輩入血分﹐行血養血﹐以滋養其虧損之眞陰。或加石膏﹑知母以降胃火﹔或加黃芩以淸肺金﹐看所挾見證﹐與夫時月寒溫﹐加減施治。病勢稍退﹐精神稍復﹐輒當攺用丹溪之法﹐而以補气補血消痰之劑﹐以調其本气而安﹐此急則治其標﹐與夫標而本之治也。凡人手足漸覺不隨﹐或臂膊及髀股﹑指節麻痺不仁﹐或口眼斜﹑語言謇澀﹐或胃膈迷悶﹐吐痰相續﹐或六脈浮滑而虛軟無力﹐𨿽未至於倒僕﹐其爲中風暈厥之候﹐可指日而定矣。早當從丹溪之法調治﹐其左手脈不足﹐及左半身不遂者﹐以四物湯補血之劑爲主治﹔右手脈不足及右半身不遂者﹐以四君子湯補气之劑爲主治﹔痰盛者﹐二陳﹑導痰等湯兼用﹔气血兩虛而挾痰者﹐八物湯加南星﹑半夏﹑枳實﹑竹瀝﹑薑汁之類。若夫眞元漸復﹐痰飲漸消﹐或覺有風邪未退者﹐仍以羌活愈風湯﹑防風通聖散之類出入加減﹐調治而安﹐此緩則治其本﹐與夫本而標之之治也。抑考先哲有云﹕其證有中髒﹑中腑之分﹐證各不同。中腑者多著四肢﹐故面加五色﹐脈浮而惡風寒﹐四肢拘急不仁﹐或中身之前﹐或中身之側﹐皆曰中腑也﹐其治多易。中髒者﹐多滯九竅﹐唇緩失音﹐鼻塞耳聾﹐目瞀﹐大小便閉結﹐皆曰中髒﹐其治多難。大法中腑者﹐小續命以發其表﹔中髒者﹐三化等湯以通其裏﹔臟腑兼見者﹐又不可拘泥﹐或一气之微汗﹐或一旬之通利。又曰﹕治須少汗﹐亦須少下。多汗則虛其衛﹐多下則損其榮﹐斯又不可不謹。或外無六經之形證﹐內無便溺之阻隔﹐但手足不隨﹐語言謇澀者﹐此邪中於經﹐又當從乎中治﹐而不可以標本論也。是以養血通气﹐大秦艽湯﹑羌活愈風之類治之。外有痿痺气厥﹐脾虛傷食﹐及乎土太過﹐令人四肢不舉之候﹐皆似中風﹐又當體察明白﹐各從其類以治之。

不治證凡中風﹐但見發直﹑搖頭﹑吐沫﹐上竄﹑面赤如妝﹑汗綴如珠﹐或頭面靑黑﹑痰聲如拽鋸者﹐皆不治。若目閉﹐手散﹑鼻鼾﹑口張﹑遺尿不知﹐此五者爲五臟絕﹐死候。但見其一﹐猶當施治。若心腎絕﹐尢難治也。若動止筋痛﹐是無血養筋﹐故痛﹐白筋枯。不治。

一切國中風﹑中气﹐昏倒不知人事﹑牙關緊急﹑涎潮壅塞﹑口眼斜﹑半身不遂﹑精神恍惚﹐倉卒之際﹐急以手大指掐刻人中﹐卽醒。或急令人將病者兩手兩足﹐從上而下﹐頻頻趕出四肢﹐痰气卽散﹐免致攻心﹐卽醒。或急以三稜鍼刺手中指甲角﹑十井穴﹐將去惡血﹐就以气鍼刺合谷二穴﹑人中一穴﹐皆是良法。如或未效﹐用通關散通鼻﹐卽提起頭頂法﹐候有嚏可治﹐無嚏不可治。如口噤不開﹐破棺散擦之﹐口卽開﹐卽多灌香油﹐或少加麝香一二分﹐或用薑汁亦可﹐或太白散﹑化風丹﹑攝生飲之類﹐當隨證選而用之。

如風痰頑結﹐諸藥不效者﹐奪命散一服卽愈。

一痰涎壅盛者﹐口眼斜者﹐不能言語者﹐皆當用吐法﹐宜獨聖散吐之。或口噤﹐用藜蘆末少加麝香﹐灌入鼻內吐之。一吐不已﹐再吐之﹐亦有气血虛而不可用吐法者。

肥人多有中風﹐以其形盛於外﹐而气歉於內也。肺爲气出入之道。人胖者气必急﹐气急則肺邪盛。肺金克木﹐膽爲肝之腑﹐故痰涎壅盛﹐所以治之﹐必先理气爲急﹐中後气未盡順﹐痰未盡除﹐調理之劑﹐惟當以藿香正气散加南星﹑木香﹑防風﹑當歸﹐此藥非特治中風之證﹐而中惡﹑中气尢宜。

一气虛卒倒﹐參補之。挾痰﹐則濃煎人參湯﹐加竹瀝﹑薑汁。血虛四物湯補之。挾痰者﹐四物湯以薑汁炒過﹐更加竹瀝﹑薑汁。

一左癱右癱者﹑因气血虛而痰火流注也。血虛則痰火流注於左﹐而爲左癱﹐宜四物湯加白芥子﹑竹瀝﹑薑汁﹔兼有死血﹐加桃仁﹑紅花。气虛則痰火流注於右﹐而爲右癱﹐宜四君子湯合二陳湯﹐加白芥子﹑竹瀝﹑薑汁﹐能食者去竹瀝﹐加荊瀝尢妙。肥人多濕﹐少加附子行經。癱瘓初起﹐急治則可﹐久則痰火鬱結而難治也。

一中風飲食坐臥如常﹐但失音不語﹐俗呼爲啞風﹐小續命去附子﹐加石菖蒲一錢﹐或訶子淸音湯亦可。

然不語豈止一端﹖有舌彊不語﹐有神昏不語﹐有口噤不語﹐有舌縱語澀﹐有舌麻語澀﹐其間治痰﹑治風﹑安神﹑養气血﹐各從活法﹐又難拘續命﹑訶子而已。

一中气亦似中風﹐但風中口中多痰涎﹐气中則無。又風中身溫﹐气中身冷。風中脈浮洪﹐气中脈沈伏。

此七情內傷﹐气逆爲病﹐治當順气﹐用烏藥順气散﹑八味順气散主之﹐或藿香正气散亦可。

經云﹕無故而喑﹐脈不至﹐不治自已﹐謂气暴逆也﹐气復則已﹐審如是﹐𨿽不服藥﹐亦自可。

一中風﹑中气﹐口眼斜﹐語言謇澀﹐或口噤牙關緊急﹐筋脈攣縮﹐骨節酸疼﹐行步艱辛﹐一應風气疼痛﹐太乙紫金丹用酒磨服。﹝方見通治﹞

一中風不語﹐癱瘓初起﹐宜導痰小胃丹﹐用姜湯送三五十丸﹐少時卽能言語如故。﹝方見痰飲﹞

一中風頭痛如破﹐語言謇澀﹐小續命湯加羌活。

一中風口眼斜﹐頭疼發熱﹐惡風初作者﹐羌活沖和湯加獨活﹑本。﹝方見傷寒﹞

一中風一身俱麻﹐烏藥順气散加人參﹑白術﹑川芎﹑當歸﹑麥門冬。

一中風面目十指俱麻﹐乃气虛也﹐補中益气湯加木香﹑附子﹑羌活﹑防風﹑烏藥。﹝方見內傷﹞

一中風滿身刺痛﹐四物湯加荊芥﹑防風﹑蔓荊子﹑蟬蛻﹑麥門冬。﹝方見補益﹞

一中風半身不遂﹐羌活愈風湯加天麻﹑荊芥﹑僵蠶。

方通關散﹝祕方﹞﹝批﹞﹝按此方治不省人事者﹐吹鼻通竅之劑﹞治中風不語﹐不省人事﹐水湯不入。

天南星半夏豬牙皂莢﹝各五分﹞

上爲末﹐每用少許吹鼻。有嚏可治﹐無嚏不可治。

破棺散﹝批﹞﹝按此方治口噤者﹐擦牙開關之劑﹞治中風牙關緊急﹐難以下藥。

天南星﹝五分﹞片腦﹝少許﹞

上五月五日午時合﹐每用五分﹐於病患牙間頻頻擦之令熱﹐牙關自開。

奪命散治卒暴中風﹐涎潮气閉﹐牙關緊急﹐眼目上視﹐破損傷風﹐搐搦潮作﹐及小兒急驚風並治。

天南星甜葶藶香白芷半夏﹝湯泡﹐去皮﹞巴豆﹝去殼﹐不去油﹐各等分﹐生用﹞

上爲細末﹐每服五分﹐生薑汁二三匙調下。牙關緊急﹐湯劑灌不下者﹐此藥輒能治之。小兒以利痰或吐爲愈。按此方風痰必頑結者﹐宜用之。

獨聖散﹝批﹞﹝按此方治痰壅盛者﹐吐痰之劑﹞治中風痰迷心竅﹐癲狂煩亂﹐人事昏沈﹐痰涎壅塞﹐及五癇心風等證。

甜瓜蒂上爲末﹐每服五分﹐重者一錢﹐熟水調下﹐卽吐﹐如不吐﹐須再進一服﹐倘不止﹐以白湯止之﹐或蔥湯亦妙﹐或麝香少許﹐研﹐水飲之﹐卽解。如吐風痰﹐加全蠍五分微炒。如有虫者﹐加雄黃五分﹐豬脂油五分﹐甚者加芫花五分﹐其虫立吐。如濕腫滿﹐如赤小豆末一錢。凡吐令人目睛上竄﹐吐時令閉雙目。

太白散﹝祕方﹞

治中風痰气厥絕﹐心腹微溫﹐喉間微響﹐此藥下痰如神。

陳鍛石﹝千年古者﹞

石刮去土爲細末﹐水飛過﹐每服三錢﹐水一碗﹐煎至七分溫服。

太玄湯﹝祕方﹞治中風失音﹐昏迷欲死。

染布活靛缸水一盞﹐溫而灌之﹐卽能言語。

化風丹治一切中風痰厥風癇﹐牙關緊急﹐不省人事﹐及小兒驚風﹑搐搦﹐角弓反張﹐發熱痰嗽喘促。

天南星﹝牛膽制過﹐二錢﹞天麻﹝煨﹞防風﹝去蘆﹞荊芥穗羌活獨活﹝去蘆﹞人參﹝去蘆﹞細辛川芎﹝各一錢﹞木香﹝五分﹞

上爲細末﹐煉蜜爲丸﹐如芡實大﹐朱砂爲衣﹐薄荷泡湯研化服。因气忿﹐用紫蘇湯化下。如牙關口噤﹐用少許擦牙卽開。

攝生飲治一切卒中﹐不論中風﹑中寒﹑中暑﹑中濕及痰厥﹑气厥之類﹐不省人事者﹐初作卽用此方﹐神效。

蒼術﹝生﹐一錢﹞南木香天南星﹝濕紙煨﹞半夏﹝湯泡﹐各一錢五分﹞遼細辛石菖蒲甘艸﹝生﹐各一錢﹞

上咀﹐生薑七片﹐水煎溫服﹐痰盛加全蠍﹝二枚﹐炙﹞

三生飲﹝批﹞﹝按此方治一切風痰气厥﹐不省人事初作者﹐通治之劑﹞

治中風昏不知人﹐口眼斜﹐半身不遂﹐聲如拽鋸﹐痰涎上壅﹐無問外感風寒﹐內傷喜怒﹐或六脈沈伏﹐或指下浮盛﹐並宜服之。兼治痰厥﹑气厥及气虛眩暈。若直气虛﹐而風邪所乘﹐加人參一兩。

天南星﹝一兩﹞川烏﹝去皮﹑尖﹞黑附子﹝去皮﹑尖﹐各五錢﹞木香﹝二錢五分﹞

上咀﹐生薑十片﹐水煎溫服。如气盛人﹐只用南星五錢﹐木香一錢﹐生薑十四片﹐水煎服。

烏藥順气散治男子女人一切風邪攻注﹐徧身麻痺﹐骨節酸疼﹐手足癱瘓﹐語言謇澀﹐筋脈拘攣﹐步履艱辛﹐腿膝軟弱﹐婦人血气不調﹐胸膈脹滿﹔心腹刺痛﹐吐瀉腸鳴。凡治風﹐先理气﹐气順則痰自消﹐風自散。

麻黃﹝去節﹞陳皮﹝去白﹞烏藥﹝各二錢﹞川芎白芷僵蠶﹝炒﹞枳殼﹝麩炒﹞桔梗﹝去蘆﹐各一錢﹞漧薑﹝炮﹐五分﹞甘艸﹝炙﹐三分﹞

上咀﹐生薑三片﹐黑棗二枚﹐水二鐘﹐煎八分﹐溫服。如憎寒壯熱﹐肢體倦怠﹐加蔥白。徧身瘙癢﹐加薄荷。手足拘攣﹐加木香﹑石斛。濕气﹐加蒼術﹑白術﹑檳榔。

足浮腫﹐加牛膝﹑五加皮﹑獨活。徧身疼痛﹐加當歸﹑官桂﹑乳香﹐沒藥。自汗﹐加黃﹑麻黃根﹐去麻黃﹑漧薑。胸膈脹滿﹐加枳實﹑莪術。頭眩﹐加細辛﹑細茶。腳不能舉動﹐加羌活﹑防風﹑麝香。心腹刺痛。加小茴香。手足不能動﹐頭不能起﹐加川續斷﹑威靈仙。陰囊浮腫﹐合五積散。四肢冷痺﹐加川烏﹑附子﹑交桂﹑秦艽。久患左癱右瘓﹐去麻黃﹐漧薑﹐加天麻﹑防風﹐羌活﹑半夏﹑南星﹑木香﹑當歸。麻痺作痛﹐加天雄﹑細辛﹑防風。婦人血風﹐加防風﹑荊芥﹑薄荷。臂痛﹑加羌活﹑防風﹑薄桂﹑蒼術﹑紫蘇。气滯腰痛﹐加桃仁﹐入酒同服。背心痛﹐合行气香蘇散﹐加蒼術﹑半夏﹑茯苓。口眼斜﹐加姜炒黃連﹑羌活﹑防風﹑荊芥﹑竹瀝﹑薑汁。麻痺疼痛極者﹐合和三五七散。午後痛甚﹐合和神祕左經湯。經年不能舉動者﹐合和獨活寄生湯。

八味順气散﹝批﹞﹝按此方治中風中气者﹐先宜此順气之劑﹞凡中風﹐先服此藥順气﹐然後治風。

人參﹝去蘆﹞片白術﹝炒﹞白茯苓白芷靑皮陳皮﹝去白﹞烏藥﹝各二錢﹞甘艸﹝一錢﹞

上咀﹐分作二劑﹐每一劑用水二鐘﹐煎至八分﹐濾去渣﹐食遠服。或加南星﹑木香以醒痰气。或痰盛﹐加半夏二錢﹑生薑三片。

小續命湯﹝批﹞﹝按此方治風中腑者﹐發表之劑﹞

治卒暴中風﹐不省人事﹐半身不遂﹐口眼歪邪﹐手足顫掉﹐語言謇澀﹐肢體麻痺﹐精神眩亂﹐頭目昏花﹐痰涎壅盛﹐筋脈拘攣﹐及香港腳緩弱﹐不能動履屈伸﹐治外有六經之形證﹐則此方加減以發其表。

防風﹝二錢﹞麻黃﹝去節﹞杏仁﹝泡﹐去皮﹑尖﹞白芍藥肉桂川芎防己黃芩人參﹝去蘆﹞甘艸﹝炙﹐各一錢四分﹞附子﹝泡﹐去皮﹑臍﹐七分﹞

上咀﹐生薑五片﹑水二鐘﹐煎至一鐘﹐溫服。

凡中風﹐不審六經之加減用藥﹐𨿽治之﹐不能去其邪也。《內經》曰﹐開則淅然寒﹐閉則熱而悶。知暴中風邪﹐宜先以續命湯隨證加減治之。

太陽中風﹐無汗惡寒﹐麻黃續命主之。根據本方麻黃﹑防風﹑杏仁各加一倍。太陽中風﹐有汗惡風﹐桂枝續命主之﹐根據本方桂枝﹑芍藥﹐杏仁各加一倍。陽陰中風﹐有汗﹐身熱﹑不惡寒﹐白虎續命主之﹐根據本方甘艸加一倍﹐外加石膏﹑知母各一錢。陽明中風﹐有汗﹑身熱﹑不惡風﹐葛根續命主之﹐根據本方桂枝﹐黃芩各加一倍﹐外加葛根一錢。太陰中風﹐無汗﹐身涼﹐附子續命主之﹐根據本方附子加一倍。中風六證混淆﹐系之於少陽﹑厥陰﹐或肢節攣痛﹐或麻痺不仁﹐宜羌活連翹續命主之﹐小續命八錢﹐外加羌活二錢﹐連翹三錢。大法﹐春夏加石膏﹑知母﹑黃芩﹐秋冬加肉桂﹑附子﹑芍藥。有熱去黑附子﹐加白附子。

筋脈拘攣﹔語遲﹐脈弦﹐加薏苡仁。若筋急﹐加人參﹐去黃芩﹑芍藥﹐以避中寒﹐服藥後稍輕﹐再加當歸。煩躁﹐不大便﹐去附子﹑肉桂﹐倍芍藥加竹瀝。大便燥結﹐三五日不出﹐胸中不快﹐加枳實﹑大黃。語言謇澀﹐手足戰掉﹐加石菖蒲﹑竹瀝。發渴﹐加麥門冬﹑天花粉﹑漧葛。熱而渴﹐加秦艽。身痛﹐加羌活﹐搐者亦加之。煩躁多驚﹐加犀角﹑羚羊角。多怒﹐加羚羊角。恍惚錯語﹐加茯神﹑遠志﹐不能言﹐加竹瀝。失音不語﹐加石菖蒲。頭痛如破﹐加羌活。骨節痛﹐此有寒濕﹐倍附子﹑肉桂。嘔逆﹑腹脹﹐加人參﹑半夏。腳膝屈弱﹐加牛膝﹑石斛。腰疼﹐加桃仁去皮﹑尖﹐杜仲﹑薑汁炒。不眠加酸棗仁。痰多加天南星。肥人多濕﹐加烏頭﹑附子行經﹐用童便浸煮﹐以殺其毒﹐以助下行之力﹐入鹽尢妙。髒寒下痢﹐去防己﹑黃芩﹐倍附子﹐加白術。或歌笑哭泣﹐妄言譫語﹐加白術﹐倍麻黃﹑人參﹑桂枝。

自汗﹐去麻黃﹑杏仁﹐加白術。

三化湯﹝批﹞﹝按此方治風中髒者﹐通利之劑﹞

治中風外有六經之形證﹐先以加減續命湯隨證治之﹐內有便溺之阻隔﹐復以此藥導之。

濃朴﹝薑汁炒﹞羌活大黃枳實﹝各等分﹞

上咀﹐姜三片﹐水二鐘﹐煎一鐘﹐溫服﹐以利爲度﹐不利再投。如內邪已除﹐外邪已盡﹐當從愈風湯﹐以行中道﹐加減治之﹐久則淸濁自分﹐榮衛自和﹐而大病悉去矣。

大秦艽湯治中風外無六經之形證﹐內無便溺之阻隔﹐知血弱不能養於筋﹐故手足不能運動﹐舌彊不能言語﹐宜養血而筋自榮。

秦艽甘艸當歸川芎白芍藥石膏獨活白茯苓﹝各一錢﹞羌活防風黃芩白芷白術熟地黃生地黃﹝各五分﹞細辛﹝三分﹞心下痞滿加枳實﹝一錢﹞

上咀﹐加竹瀝﹑薑汁﹐姜三片﹐水二鐘﹐不拘時服。

羌活愈風湯﹝批﹞﹝按此方治風中經者﹐調血養血之劑﹞

治肝腎虛﹐筋骨弱﹐語言謇澀﹐精神昏憒﹐風濕襲虛﹐入人經絡﹐或瘦而一肢偏枯﹐或肥而半身不遂﹐大抵心勞則百病生﹐心靜則萬邪息﹐此藥能安心養神﹐調理陰陽﹐使無偏勝﹐治中風內外無邪﹐服此藥以行中道。

羌活甘艸蔓荊子防風﹝去蘆﹞川芎細辛﹝去苗﹞枳殼﹝麩炒﹞

熟地黃人參﹝去蘆﹞麻黃﹝去節﹞薄荷甘菊花當歸﹝去蘆﹞知母﹝去毛﹞

黃地骨皮﹝去骨﹞獨活白芷杜仲﹝酒炒﹐去絲﹞枸杞子秦艽柴胡﹝去蘆﹞半夏﹝姜制﹞梓濃朴﹝薑汁炒﹞前胡防己﹝各三分﹞黃芩白茯苓白芍藥﹝各四分﹞石膏蒼術生地黃﹝各六分﹞桂枝﹝一分﹞

上咀﹐水二盞﹐煎一盞﹐溫服。遇陰雨﹐加姜三片。

防風通聖散治中風一切風熱﹐大便燥結﹐小便赤澀﹐頭面生瘡﹐眼目赤痛﹔或熱極生風﹐舌彊口噤﹔或鼻生紫赤風刺癮疹﹐而爲肺風﹔或成風厲而俗呼爲大風﹔或腸風﹐而爲痔漏﹔或腸郁而爲諸熱﹐譫妄驚狂﹐悉能調治。

防風川芎當歸白芍藥大黃芒硝連翹麻黃﹝不去節﹞

薄荷﹝各四分﹞石膏桔梗黃芩﹝各八分﹞白術山梔仁荊芥﹝各二分﹞

滑石﹝二錢四分﹞甘艸﹝炙﹐一錢﹞

上咀﹐生薑三片﹐水二盞﹐煎一盞﹐溫服。

勞汗當風﹐汗出爲﹐郁乃坐勞﹐出於玄府﹐脂液所凝﹐去芒硝﹐倍加芍藥﹑當歸﹐發散玄府之風﹐當調其榮衛。俗云風刺。生癮疹﹐或赤﹑或白﹐麻黃﹑鹽豉﹑蔥白出其汗﹐麻黃去節﹐並去芒硝﹐咸走血而內凝﹐故不發汗。還根據前方中加四物湯﹑黃連解毒湯﹐三藥合而服之﹐日二服。故《內經》曰﹕以苦發之﹐謂熱在肌表連內也。小便淋澀﹐去麻黃﹐加滑石﹑連翹﹐煎藥湯調木香末二錢。

麻黃主表﹐不宜裏﹐故去之。腰脇走注疼痛﹐加芒硝﹑石膏﹑當歸﹑甘艸各二錢﹐調車前子末﹑海金沙末各一錢。《內經》曰﹕腰者﹐腎之府。若破傷風者﹐如在表﹐則辛以散之﹔在裏﹐則苦以下之﹐兼散之。汗下後﹐通利气血﹐祛逐風邪者﹐每一兩內﹐加荊芥穗﹑大黃各二錢﹐調全蠍末﹑羌活末各一錢。

諸風潮搦﹐小兒急﹑慢驚風﹐大便閉結﹐邪熱暴甚﹐腸胃漧澀﹐上竄切牙﹐盜汗睡語﹐轉筋驚悸﹐肌肉蠕動﹐每一兩加大黃一錢﹐梔子二錢﹐調茯苓末二錢。肌肉蠕動者﹐調羌活末一錢。經曰﹕肌肉蠕動﹐命曰微風。風傷於肺﹐咳嗽喘急﹐每一兩加半夏﹑茯苓各二錢。打撲損傷﹐肢節疼痛﹐腹中惡血不下﹐每一兩加當歸﹑大黃各三錢五分﹐調乳香﹑沒藥各二錢。解利四時傷寒﹐內外所傷﹐每一兩內﹐加益元散一兩﹐蔥白十莖﹐豆豉一合﹐生薑五錢﹐水一大碗﹐煎八分﹐先溫服一半﹐以箸探之﹐卽吐﹐吐後﹐再熱服一半﹐汗出立解。飲酒中風﹐身熱頭痛﹐加黃連須二錢﹐筋白十莖﹐愼勿用桂枝麻黃湯解之。頭旋鼻塞﹐濁涕時下﹐每一兩加薄荷﹑黃連各二錢半。《內經》曰﹕膽移熱於腦﹐則辛額鼻淵﹐濁涕下不已也。王冰曰﹕膽液下澄﹐則爲濁涕下不已﹐如水泉﹐故曰鼻淵也。此謂足太陽脈與陽明脈俱盛也。气逆者﹐調木香末一錢服之。

癰疽腫毒﹐一切惡瘡﹐本方一兩﹐倍連翹﹑當歸﹐加黃連﹑茯苓﹑木香﹑人參﹑白芷﹑金銀花﹑牡蠣﹑黃各五分﹐名勝黃飲子。如瘡在上﹐加當歸﹐用酒浸﹔發斑熱﹐本方加黃連五錢。

祛風至寶丹﹝批﹞﹝按此方治諸風燥熱者﹐發表攻裏之劑﹞治諸風熱等證。

防風芍藥﹝各一兩半﹞獨活羌活天麻石膏黃芩人參桔梗熟地黃白術﹝各一兩﹞荊芥穗全蠍連翹山梔仁薄荷麻黃大黃芒硝細辛﹝各五錢﹞當歸川芎﹝各二兩半﹞甘艸朱砂﹝各二兩﹐爲衣﹞黃連黃柏﹝各六錢﹞滑石﹝三兩﹞

上爲極細末﹐煉蜜爲丸﹐如彈子大﹐每一丸﹐細嚼淸茶任下﹐臨臥服。有熱﹐去人參﹐白術﹑川芎﹐加苦參﹑細茶﹑鹽梅﹐薄荷湯下﹐疼痛甚﹐倍加苦參。

烏藥順气散治諸風左癱右瘓。

當歸川芎白芍藥生地黃紫蘇陳皮香附烏藥枳殼砂仁桔梗黃芩半夏防風地龍﹝焙漧﹞甘艸﹝各一兩﹞乳香沒藥沈香﹝各五錢﹐三味爲末﹐入煎熟藥內同服﹞

上咀﹐生薑三片﹐棗二枚﹐水煎溫服。

防風至寶湯﹝劉尙書方﹞治諸風癱瘓﹐痿痺。神效。

當歸川芎白芍藥防風羌活天麻僵蠶﹝炒﹞白芷靑皮陳皮烏藥牛膝肉﹝酒洗﹞南星﹝制﹞半夏﹝制﹞黃連﹝薑汁炒﹞黃芩﹝酒炒﹞山梔仁﹝炒黑﹞連翹麻黃﹝久痢去之﹞甘艸﹝各八分﹞

上咀。生薑三片﹐水煎服﹐忌蔥﹑蒜﹑豬﹑雞﹑羊肉。

愈風潤燥湯﹝孫尙書方﹞﹝批﹞﹝按此方治中風癱瘓﹐口眼斜者﹐半攻半補之劑﹞

治證同前﹐半攻半補。

川芎﹝一錢﹞當歸﹝一錢二分﹞熟地黃生地黃﹝薑汁炒﹞牛膝﹝酒炒﹞紅花﹝各八分﹞羌活防風﹝各六分﹞南星﹝制﹞天麻半夏﹝制﹞橘紅﹝鹽水洗﹞

白茯苓黃芩﹝各一錢半﹞桂枝﹝五分﹞白術﹝炒﹐二錢﹞白芍藥酸棗仁黃柏﹝各七分﹞甘艸﹝炙﹐四分﹞

上咀﹐水煎﹐臨服入竹瀝﹑薑汁各三匙。

祛風除濕湯﹝鄭中山方﹞治中風癱瘓﹐筋骨疼痛。

當歸﹝酒洗﹐一錢﹞川芎﹝八分﹞橘紅﹝一錢﹞赤芍藥﹝一錢﹞半夏﹝姜制﹐一錢﹞

蒼術﹝米泔制﹞片術﹝各一錢﹞白茯苓﹝一錢﹞烏藥﹝一錢﹞枳殼﹝一錢﹞桔梗﹝八分﹞

黃連﹝酒炒﹐一錢﹞黃芩﹝酒炒﹐一錢﹞白芷﹝九分﹞防風﹝八分﹞羌活﹝一錢﹞甘艸﹝五分﹞身痛加姜黃﹝一錢﹞腳痛加牛膝﹑防己﹑威靈仙﹝各一錢﹞

上咀﹐生薑五片﹐水二鐘﹐煎八分﹐空心服。

天臺散治中風手足癱瘓﹑疼痛。

麻黃﹝去節﹐七分﹞陳皮烏藥僵蠶川芎枳殼﹝麩炒﹞桔梗白芷漧薑防風羌活天麻﹝各八分﹞當歸續斷威靈仙乳香沒藥﹝各一錢﹞甘艸﹝六分﹞麝香﹝少許﹞

上咀﹐生薑三片﹐水二盞﹐煎一盞﹐不拘時服。

三聖散﹝批﹞﹝按此方治中風癱瘓﹐筋骨痛者﹐蠲痛之劑﹞治諸風痿痺﹐筋脈拘攣﹐行步艱辛等疾。

玄胡索﹝炒﹞當歸﹝酒洗﹞肉桂﹝各等分﹞

上爲細末﹐每服二錢﹐白湯下。如腰痛﹐加杜仲。

淸神解語湯﹝雲林制﹞治中風痰迷心竅﹐不能言。

當歸川芎白芍藥生地黃遠志﹝去心﹞陳皮麥門冬﹝去心﹞

石菖蒲烏藥枳實﹝麩炒﹞天南星﹝制﹞白茯苓黃連﹝薑汁炒﹞防風羌活半夏﹝制﹞甘艸﹝各等分﹞

上咀﹐生薑三片﹐竹茹二錢冰片﹝三分﹞牛黃﹝三分﹞薄荷﹝二錢﹞

上爲末﹐先以蜜水洗舌上﹐後以薑汁擦之﹐將藥蜜水稀調﹐塗舌本上。

遠志膏﹝祕方﹞治中風﹐舌不能言。

遠志﹝不拘多少﹞

上用甘艸水泡﹐不去骨爲末﹐雞子淸調敷天突﹑咽喉﹑前心三處。

加味轉舌膏﹝賈蘭峯方﹞﹝批﹞按此方治中風舌塞不語者﹐淸火除風之劑﹞治中風螈﹐舌塞不語。

連翹﹝一兩﹞梔子﹝炒﹐五錢﹞黃芩﹝酒炒﹐五錢﹞薄荷﹝一兩﹞桔梗﹝五錢﹞

玄明粉﹝五錢﹞大黃﹝酒炒﹐五錢﹞防風﹝五錢﹞川芎﹝三錢﹞石菖蒲﹝六錢﹞甘艸﹝五錢﹞犀角﹝三錢﹞柿霜﹝一兩﹞遠志﹝甘艸水泡一兩﹞

上爲極細末﹐煉蜜爲丸﹐如彈子大﹐朱砂五錢爲衣﹐每用一丸﹐臨臥薄荷湯調下。

訶子淸音湯﹝批﹞﹝按此方治失音不語﹐專攻之劑﹞治諸風失音不語。

桔梗﹝一兩半﹐生半炒﹞訶子﹝四十九个﹐半生半泡﹞甘艸﹝二錢半﹐生半炙﹞

上爲細末﹐每服七錢﹐用煎熟童便一大碗﹐調服。

加減排風湯﹝陳白野方﹞治中風口眼斜。

天麻蒼術杏仁﹝各一錢﹞羌活獨活防風白蘚皮川芎當歸白芍藥白術茯苓黃芩半夏﹝各八分﹞麻黃﹝七分﹞甘艸﹝四分﹞

上咀﹐生薑三片﹐水二盞﹐煎一盞﹐不拘時服。

理气祛風散﹝祕方﹞治口眼歪斜。

靑皮﹝一錢﹞陳皮﹝八分﹞枳殼﹝八分﹞桔梗﹝七分﹞南星﹝制﹐一錢﹞半夏﹝制﹐一錢﹞烏藥﹝八分﹞天麻﹝一錢﹞川芎﹝八分﹞白芷﹝七分﹞防風﹝八分﹞荊芥﹝七分﹞羌活﹝一錢﹞獨活﹝一錢﹞白芍藥﹝七分﹞甘艸﹝六分﹞

上咀﹐生薑五片﹐水二鐘﹐煎至八分﹐食前溫服。

貝母栝蔞湯﹝批﹞﹝按此方治中風口眼斜者﹐調理之劑﹞治肥人中風﹐不分左右﹐俱作痰治。

貝母﹝去心﹞栝蔞仁﹝去油﹞天南星﹝制﹞荊芥穗防風﹝去蘆﹞黃柏﹝去粗皮﹞

羌活黃芩黃連白術橘皮﹝去白﹞薄桂半夏﹝泡七次﹞威靈仙天花粉甘艸﹝各等分﹞

上咀﹐生薑三片﹐水煎﹐入竹瀝一小鐘服。

祕傳順气散﹝孫鑑塘傳﹞治諸風口眼斜﹐半身不遂﹐左癱右瘓﹐先服三五劑﹐後進祛風藥酒。

靑皮陳皮枳殼桔梗烏藥人參﹝去蘆﹞白術茯苓半夏﹝制﹞川芎白芷細辛麻黃﹝去節﹞防風﹝去蘆﹞漧薑僵蠶﹝炒﹞甘艸秦艽﹝去蘆﹞羌活獨活﹝各等分﹞

上咀﹐生薑三片﹐水二鐘﹐煎至八分﹐空心溫服。

祛風藥酒﹝批﹞﹝按此方治諸風癱瘓﹑腫痛頑麻者﹐祛風敗毒之劑﹞

防風﹝去蘆﹞荊芥穗蒼術﹝米泔浸﹞麻黃﹝不去節﹞細辛天麻白芷川芎當歸半夏﹝制﹞茯苓僵蠶川烏﹝童便浸﹞艸烏洛陽花白花蛇﹝各等分﹞

上共爲細末﹐每藥三錢﹐用小黃米燒酒一斤﹐棗三枚﹐蜜五錢﹐同入瓶內﹐上蓋盞﹐和面封固﹐麻繩紮左右上下﹐入鍋懸起﹐重湯煮香一炷半﹐冷定取出﹐每服一小盞﹐隨疾之上下﹐以定食前食後﹐刻日取效﹐不可輕忽。

仙傳史國公浸酒良方附表﹐治驗詳表語。

臣謹沭聖恩﹐叨居相職﹐節宣弗謹﹐遂染風疾﹐半身偏枯﹐手足拘攣﹐不堪行步﹐宣醫延醫﹐良劑屢投﹐今越十載﹐並無寸效﹐乞歸故里﹐廣訪名醫﹐途至奉先驛﹐獲遇異人﹐臣陳病狀﹐蒙授一方﹐臣根據方浸酒﹐未服之先﹐非人扶不能起﹐及飲一升﹐使手能梳頭﹔服二升﹐手足屈伸有力﹔服三升﹐語言行動如故﹔服四升﹐肢體通緩﹐百節康和﹐步履如飛﹐效難盡述﹐乞賜頒行天下﹐使黎庶咸登壽域﹐謹錄是方。隨表拜進以聞。

防風﹝去蘆﹐三兩﹐治四肢骨節疼痛﹐渾身拘急﹞

秦艽﹝去蘆﹐四兩﹐治四體拘攣﹐語言謇澀﹞

萆﹝三兩﹐酥炙﹐治骨節疼痛﹞羌活﹝二兩﹐治風濕百節疼痛﹞

川牛膝﹝去蘆﹐酒洗﹐二兩﹐治手足麻木﹐補精髓﹐行血脈﹞

虎脛骨﹝二兩﹐酥炙﹐退骨節中風毒﹐壯筋骨﹞

鱉甲﹝一兩﹐九肋或七肋者佳﹐治癱瘓﹞當歸﹝二兩﹐治血補血﹞

蒼耳子﹝四兩﹐槌碎﹐去風濕骨節頑麻﹞

晚蠶砂﹝二兩﹐炒黃色﹐治癱瘓百節不遂﹐肢體頑麻﹞

枸杞子﹝五兩﹐焙﹐治五臟風邪﹞油松節﹝二兩﹐槌碎﹐壯筋骨﹞

幹茄根﹝八兩﹐飯上蒸熟﹐治骨節不能屈伸﹞

白術﹝二兩﹐去蘆﹐土炒﹐補脾胃﹞杜仲﹝二兩﹐薑汁炒﹐去絲﹐補腰膝﹞

上細銼﹐用好酒三十五斤﹐將生絹袋盛藥﹐懸浸於內封固﹐過十四日﹐將壇入鍋內﹐重湯煮數沸﹔取出埋於土內﹐以出火毒﹔然後取用﹐每開壇﹐不可以面對壇口﹐恐藥力衝傷眼目。每日飲二﹑三次﹐盡量爲度﹐毋令藥力斷續﹐其效如神。

神仙延壽藥酒丹治久近風邪﹐左癱右瘓﹐語言謇澀﹐手足拘攣﹐紫白癜風﹐風寒暑濕﹐四气交攻﹐身體虛羸﹐腰疼膝痛﹐耳聾眼﹐下部諸虛﹐及女子經血不調﹐臍腹絞痛﹐胸膨脇脹﹐嘔吐惡心﹐子宮虛冷﹐赤白帶下﹐一切諸疾﹐皆有神驗。此酒互相等制﹐其性和緩﹐其味甘香﹐能追萬病﹐善補諸虛﹐和胃養丹田﹐益精壯筋骨﹐安和五臟﹐定魄寧魂﹐返老還童﹐延年綿算﹐病可盡驅﹐效難罄筆。

人參﹝去蘆﹞白術﹝土炒﹞甘艸﹝炙﹞白茯苓﹝各三兩﹞當歸川芎白芍藥﹝炒﹞生地黃﹝薑汁炒﹞熟地黃枸杞子肉蓯蓉﹝酒洗﹞何首烏﹝米泔浸﹞牛膝﹝去蘆﹞天門冬﹝去心﹞麥門冬﹝去心﹞砂仁﹝炒﹐各二兩五錢﹞川椒﹝去梗目﹞

川烏﹝去皮﹑臍﹞艸烏﹝圓者﹐泡﹞烏藥﹝各一兩﹞五加皮虎脛骨﹝酥炙﹞枳殼﹝炒﹞漧薑﹝泡﹞濃朴﹝薑汁炒﹞陳皮﹝去白﹞沈香茴香﹝鹽酒炒﹞香附﹝童便浸﹑炒﹞羌活獨活防風﹝去蘆﹞白芷麻黃﹝不去節﹞細辛﹝酒洗﹞半夏﹝制﹞

蒼術﹝米泔浸﹑炒﹞五味子破故紙﹝炒﹞桂﹝各二兩﹞紅棗﹝去核﹞酥油蜂蜜﹝各半兩﹞胡桃肉﹝湯泡﹐去皮﹞

上銼一處﹐絹袋盛之﹐用燒酒一壇壇﹐浸三晝夜﹐置鍋中﹐重湯煮三時許﹐取出埋土內泄火毒﹐每日飲一﹑二杯﹐隨病之上下﹐以定空心食後。飲酒將盡﹐復以藥渣曬榦爲末﹐酒丸如桐子大。每日空心時﹐酒下三十丸。

鹿角霜丸﹝批﹞﹝按此方治諸風癱瘓屬虛寒者﹐溫補之劑﹞治半身痿弱﹐或二﹑三年動履者。

黃﹝蜜炙﹐二兩﹞人參﹝二兩﹞白術﹝二兩﹞白茯苓﹝二兩﹞當歸﹝酒洗﹐二兩﹞

川芎﹝一兩﹞肉桂﹝一兩﹞熟地黃﹝二兩﹞茴香﹝炒﹐一兩﹞牛膝﹝去蘆﹐兩半﹞木瓜﹝兩半﹞白芍藥﹝酒炒﹐二兩﹞川烏﹝兩半﹞羌活﹝一兩﹞獨活﹝一兩﹞肉蓯蓉﹝酒洗﹐兩半﹞檳榔﹝一兩﹞防風﹝兩半﹞烏藥﹝炒﹐兩半﹞破故紙﹝酒炒﹐二兩﹞木香﹝二錢﹞續斷﹝一兩五錢﹞甘艸﹝五錢﹞蒼術﹝米泔水浸﹐二兩﹞附子﹝二兩﹐童便和麵包煨﹞杜仲﹝二兩﹐薑汁炒﹐去絲﹞虎骨脛﹝酥炙﹐一兩五錢﹞鹿角霜﹝一斤﹞

上爲極細末﹐酒丸梧子大﹐空心米湯送下百丸。

健步虎潛丸﹝祕方﹞﹝批﹞﹝按此方治諸風癱瘓﹐口舌彊屬虛熱者﹐滋補之劑﹞治中風左癱右瘓﹐語言謇澀。

黃﹝鹽水炒﹐一兩半﹞人參﹝去蘆﹐一兩﹞白術﹝炒﹐二兩﹞白茯神﹝去皮木﹐一兩﹞當歸﹝酒洗﹐一兩﹞生地黃﹝酒洗﹐二兩﹞熟地黃﹝二兩﹞木瓜﹝一兩﹞羌活﹝酒洗﹐一兩﹞獨活﹝酒洗﹐一兩﹞防風﹝酒洗﹐一兩﹞白芍藥﹝鹽酒炒﹐二兩﹞枸杞子﹝酒洗﹐二兩﹞五味子﹝五錢﹞虎脛骨﹝酥炙﹐二兩﹞龜板﹝酥炙﹐一兩五錢﹞牛膝﹝酒洗﹐二兩﹞杜仲﹝酒炒﹐二兩﹞破故紙﹝鹽酒炒﹐一兩﹞黃柏﹝人乳拌鹽酒炒﹐二兩﹞知母﹝人乳拌鹽酒炒﹐一兩﹞麥門冬﹝去心﹐二兩﹞遠志﹝甘艸水泡﹐去骨﹐二兩﹞

石菖蒲﹝一兩﹞酸棗仁﹝炒﹐一兩﹞薏苡仁﹝炒﹐一兩﹞沈香﹝五錢﹞附子﹝五錢﹐童便浸﹐去皮﹑臍﹐面裹煨﹞

上爲極細末﹐以神曲六兩﹐生薑汁一盞﹐竹瀝一碗﹐豬脊髓五條﹐同煉蜜打爲丸﹐如梧子大﹐每服百丸﹐空心淡鹽湯送下。

竹瀝枳術丸化痰淸火﹐理胃調脾﹐肥白气虛之人﹐宜服此藥﹐預防倒僕之患﹐至神至妙。

枳實﹝麩炒﹐一兩﹞白術﹝土炒﹐一兩﹞蒼術﹝米泔浸﹐鹽水炒﹐一兩﹞天南星﹝制﹞半夏﹝制﹞黃芩﹝酒炒﹐一兩﹞白茯苓﹝一兩﹞當歸﹝酒洗﹐五錢﹞橘紅﹝一兩﹞

山楂肉﹝一兩﹞黃連﹝薑汁炒﹐五錢﹞白芥子﹝炒﹐一兩﹞

上爲極細末﹐以神曲六兩﹐生薑汁一盞﹐竹瀝一碗﹐煮糊爲丸﹐如桐子大。每日空心﹐姜湯下百丸。

搜風順气丸治諸風痿痺﹐半身不遂﹐口眼歪斜﹐語言難辧﹐肌肉頑麻﹐眩暈耳鳴﹐口苦無味﹐憎寒毛疏﹐癖瘕塊﹐男子陽衰腎冷﹐女子絕產陰虛﹐俱能奏效。

錦紋大黃﹝五兩﹐酒浸﹐九蒸﹐九曬﹞麻仁﹝微炒﹐去殼﹐二兩﹞郁李仁﹝去皮﹑殼﹐泡﹐二兩﹞枳殼﹝麩炒﹐二兩﹞幹山藥﹝酒蒸﹐二兩﹞獨活﹝一兩﹞山茱萸﹝酒蒸﹐去核﹐二兩﹞檳榔﹝二兩﹞菟絲子﹝一兩﹞車前子﹝炒﹐二兩半﹞牛膝﹝酒浸﹐曬漧﹐二兩﹞

上爲極細末﹐煉蜜爲丸如桐子大。每服八十丸﹐白湯送下﹐早晚各一服。久患腸風髒毒﹐服之除根。癱瘓語澀﹐服之平復。酒後能進一服﹐宿酒盡消。中年以後之人﹐過用濃味﹑酒肉﹐多有痰火﹐且不能遠房事﹐往往致陰虛火動﹐火助則生風﹐所謂一水不能勝五火也﹐故以此方疏風降火爲主﹐不問年髙气弱﹐並宜服之﹐惟孕婦忌服。

天麻丸治風因熱而生﹐熱勝則風動﹐宜以靜勝其躁﹐此藥能滋陰抑火﹐行榮衛﹐壯筋骨。

天麻﹝一兩五錢﹞牛膝﹝酒洗﹐兩半﹞萆﹝一兩五錢﹞玄參﹝一兩五錢﹞當歸﹝二兩五錢﹞羌活﹝一兩五錢﹞獨活﹝一兩﹞生地黃﹝四兩﹞杜仲﹝酒炒﹐斷絲﹐一兩五錢﹞附子﹝制﹐五錢﹞知母﹝鹽﹑酒炒﹐一兩﹞

上爲極細末﹐煉蜜丸如梧子大﹐每日空心﹐溫酒送下八十丸。

按上方皆預防中風之劑。

凡人初覺大指﹑次指麻木不仁﹐或手足少力﹐或肌肉微掣﹐此中風之先兆也﹐宜予服愈風湯﹑天麻丸各一料﹐此聖人不治已病治未病也﹐或先服竹瀝枳術丸及搜風順气丸﹐何中風之有﹖

卷之二

附諸風

方消風散治諸風上攻﹐頭目昏弦﹐背項彊急﹐耳作蟬鳴﹐及皮膚瘙癢﹐頑麻癮疹﹐婦人血風頭痛。

防風荊芥川芎茯苓人參藿香甘艸﹝各一兩﹞羌活﹝一兩五錢﹞蟬蛻僵蠶陳皮濃朴﹝各五錢﹞

上爲細末﹐每服三錢﹐淸茶送下。

蟬蛻散治飲酒後搔出紫血黃水﹐痛癢不一。

蟬蛻﹝去頭﹑足﹞薄荷﹝各等分﹞

上爲末﹐每服二錢﹐酒調下。﹝一方用消風散一兩﹐蟬蛻一兩﹞

胡麻散治脾肺風毒攻衝﹐徧身皮膚搔癢﹐或生瘡疥癮疹﹐浸淫糜爛﹐久而不瘥﹐面如虫行。

胡麻苦參何首烏荊芥﹝各二兩﹞威靈仙甘艸﹝各一兩﹞

上爲細末﹐每服二錢﹐薄荷湯調下。

苦參丸治心肺積熱﹐臟腑蘊毒﹐攻於皮膚﹐發爲疥癲﹐及成厲風﹐手足爛壞﹐眉毛脫落﹐並能調治。

苦參﹝四兩﹞荊芥穗﹝一兩﹞

上爲細末﹐煉蜜丸如桐子大。每服五六十丸﹐淸茶送下。

卷之三

傷寒

脈傷寒以浮﹑大﹑動﹑數﹑滑爲陽﹐沈﹑澀﹑弱﹑弦﹑微爲陰。其弦﹑緊﹐浮﹑滑﹑沈﹑澀六者﹐爲殘賊脈﹐能爲諸經作病。春弦﹐夏洪﹑秋毛﹑冬石﹑土緩﹐爲四季之正脈﹔浮﹑沈﹑遲數爲客脈。左爲人迎﹐右爲气口。呼出心﹑肺爲陽﹐吸入肝﹐腎爲陰。一呼一吸爲一息。寸口爲陽﹐尺澤爲陰﹐中爲關界。陽主气﹐陰主血。血爲榮﹐气爲衛。寒傷榮﹐風傷衛。所謂傷寒之病﹐從淺入深﹐先以皮膚肌肉﹐次入腸胃筋骨。其陰陽﹐表裏﹑寒熱﹑虛實﹐俱在浮﹑中﹑沈三脈有力無力中分。有力者爲實﹑爲陽﹑爲熱﹔無力者爲虛﹑爲陰﹐爲寒。若浮﹑中﹑沈之不見﹐則委曲而求之。若隱若見﹐則陰陽伏匿之脈也﹐三部皆然。雜病以弦爲陽﹐傷寒以弦爲陰﹐雜病以緩爲弱﹐傷寒以緩爲和。傷寒以大爲病進﹐以緩爲邪退。緩爲胃脈﹐有胃气曰生﹐無胃气曰死。傷寒病中﹐脈貴有神。脈中有力﹐卽爲有神。神者﹐气血之先也。兩手無脈曰雙伏﹐一手無脈曰單伏。寸口陽脈中﹐或見沈細者﹐但無力者﹐爲陽中伏陰。尺部陰脈中﹐或見沈數者﹐爲陰中伏陽。寸口數大有力爲重陽﹐尺部沈細無力爲重陰。寸口細微如絲爲脫陽﹐尺部微而無力爲脫陰。寸脈浮而有力﹐主寒邪﹑表實﹐宜汗﹔浮而無力﹐主風邪﹑表虛﹐宜實﹔尺脈沈而有力﹐主陽邪在裏爲實﹐宜下﹔無力﹐主陰邪在裏爲虛﹐宜溫﹐寸脈弱而無力﹐切忌汗下。初按來疾去徐﹐名曰內虛外實﹔去疾來徐﹐名曰內實外虛。尺寸俱同名曰緩。緩者﹐和而生也。汗下後脈靜者生﹐躁亂身熱者死。乃邪气勝也。如寒邪直中陰經﹐溫之而脈來斷續爲歇止﹐正气脫而不復生也。純弦之脈名曰負﹐負者死。按之如解索者﹐名曰陰陽離﹐離者死。陰病見陽脈者生﹐陽病見陰脈者死。今將浮﹑中﹑沈三脈下﹐注證治之法﹐使因脈以知證﹐緣證以明治﹔以此達彼﹐由粗入精﹐亦可以爲後學之窺鑑矣。

浮脈﹕初排指於皮膚之上﹐輕手按之便得﹐曰浮。此爲寒邪初入足太陽經﹐病在表之標﹐可發而去之。

𨿽然﹐其治法則有二焉﹐寒傷榮則無汗惡寒﹐風傷衛則自汗惡風。一通一塞﹔不可同也。

浮緊有力則無汗﹐惡寒﹐頭項痛﹐腰脊彊﹐發熱﹐此爲傷寒之表﹐宜發汗。冬時用麻黃湯﹐餘三時用羌活沖和湯。有渴加石膏﹑知母。

浮緩無力則有汗﹐惡風﹐頭項痛﹐腰脊彊﹐發熱。此爲傷風在表﹐宜和衛。冬時用桂枝湯﹐餘三時用加減沖和湯。腹痛﹐小建中湯。痛甚﹐桂枝加大黃湯。

中脈﹕按至皮膚之下﹐肌肉之間﹐略重按之乃得。謂之半表半里。然亦有二焉﹐蓋陽明﹑少陽二經﹐不從標本從乎中也。長而有力﹐卽微洪脈也﹐此爲陽明在經﹐其證微有頭痛﹐眼眶痛﹔鼻幹不得眠﹐發熱無汗﹐用葛根解肌湯。若渴而有汗不解﹐或經汗過﹐渴不解者﹐白虎加人參湯。無渴不可服。此藥爲大忌。

弦而數﹐此爲少陽經脈﹐其證胸脇痛而耳聾﹐寒熱﹐嘔而口苦﹐用小柴胡湯。或兩經合病﹐則脈弦而長﹐此湯加葛根﹑芍藥。緣膽無出入﹐有三禁﹐止宜和解表裏耳。

沈脈﹕重手按之﹐至肌肉之下﹐筋骨之間乃得﹐此爲沈脈。然亦有二﹐陰陽寒熱﹐俱在沈脈中分。若沈而有力﹐爲陽﹑爲熱﹔沈而無力﹐爲陰﹐爲寒﹔沈數有力﹐則爲陽明之本﹐表證罷而熱入於裏。惡寒頭痛悉除﹐及覺怕熱﹐欲揭衣被﹐揚手擲足﹐譫語狂妄﹐躁渴﹐或潮熱自汗﹐五﹑六日不大便﹐輕則大柴胡湯下之﹐重則六一順气湯選用。

沈遲無力爲寒。初病起﹐外證無頭痛﹔無身熱﹐便就怕寒﹐四肢厥冷﹐或腹痛吐瀉。或口吐白沫﹐或流冷涎﹐或戰栗面如刀刮﹐引衣蜷臥﹐不渴﹐或手足指甲靑﹐此爲陰經自中其寒﹐非從陽經傳來﹐急溫之﹐輕則理中湯﹐重則姜附湯﹑四逆湯之類。故經云﹕發熱惡寒發於陽﹐無熱惡寒發於陰也。

證夫傷寒者﹐冬時天气嚴寒﹐水冰地凍﹐而成殺厲之气。體虛之人﹐觸犯之者﹐中而卽病﹐名曰正傷寒。不卽病者﹐乃寒邪藏於肌膚之間﹐伏於榮衛之內﹐至春因溫暖之气而發者﹐名曰溫病。至夏因暑熱之气而作者﹐名曰熱病。熱重於溫病也。𨿽曰傷寒﹐實爲熱病﹐熱病乃汗病也。非時行之气﹐春應溫而反寒﹐夏應熱而反涼﹐秋應涼而反熱﹐冬應寒而反溫。此非其時而有其气。故一歲之中﹐長幼病皆相似也。是時行不正之气﹐非暴厲之气。暴病者﹐疫病也。疫病者﹐乃春分至秋分前﹐天有暴寒﹐皆爲時行之寒疫也。又有四時之正气者﹐春气溫和﹐夏气暑熱﹐秋气淸涼﹐冬气凜冽。然正气亦能爲病。春傷於風﹐夏必飧泄﹔夏傷於暑﹐秋必瘧痢﹔秋傷於濕﹐冬必咳嗽﹔冬傷於寒﹐春必溫病。總曰傷寒。病自外入﹐或入於陽﹐或入於陰﹐皆無定體。非但始太陽﹐終厥陰論也。或有自太陽始﹐日傳一經﹐六日傳至厥陰﹐邪气衰而不傳自愈者﹔亦有不能再傳者﹔或有間經而傳者﹔或有傳之二三經而止者﹐或有始終只在一經者﹔或有越經而傳者﹔或有初入太陽﹐不作郁熱﹐便入少陰而成眞陰證者﹔或有直中陰經而成寒證者﹔有變證者﹔有脈變者﹔有取證不取脈者﹔有取脈不取證者﹔又有二陽﹐三陽同受而爲合病者﹔或太陽﹑陽明先後受而爲並病者﹔有日傳二經而爲兩感者。蓋病有標本﹐治有逆從。若夫常病用常法﹐理固易知。設有感冒非時暴寒﹐而誤作正傷寒者﹐有勞力感寒﹐而誤作眞傷寒者﹐有直中陰經眞寒證﹐而誤作傳經之熱證者﹐有溫熱病而誤作正傷寒治者﹐有暑證而誤作寒證者﹐有如狂而誤作發狂者﹐有血證發黃而誤作濕熱發黃者﹐有蚊迹而誤作發斑者﹐有動陰血而認作鼻衄者﹐有譫語而認作狂言者﹐有獨語而認作鄭聲者﹐有女勞復而認作陰陽易者﹐有短气而認作發喘者﹐有痞滿而誤作結胸者﹐有心下硬痛﹐下利純淸水﹐而俗名爲漏底﹐而治之以燥熱藥者﹐有噦而誤作漧嘔者﹐有並病而誤作合病者﹐有正陽明腑病而誤作陽明經病者﹐有太陽無脈而便認作死證者﹐有裏惡寒而誤作表惡寒者﹐有表熱而誤作裏熱者﹐有陰極發躁而誤作陽證者﹐有少陰病發熱而誤作太陽證者﹐有標本全不曉者。此幾件終世不相認者﹐比比皆然。胸中若不明脈識證﹐論方得法﹐但一槪妄治﹐則殺人不用刀耳。且如麻黃﹑桂枝二湯﹐仲景立治冬時正傷寒之方﹐今人通治非時暴寒溫暑之證﹐則誤之甚矣。

又將傳經之陰證﹐作直中陰經之陰證﹐誤人多矣。若夫寒邪自三陽傳次三陰之陰證﹐外𨿽厥逆﹐內有熱邪耳。若不發熱﹐四肢厥冷而惡寒者﹐此則直中陰經之寒證也。蓋先起三陽气分﹐傳次三陰血分﹐則熱入深矣。熱入旣深﹐表𨿽厥冷﹐而內眞熱邪也。經云﹕亢則害﹐承乃制。熱極反兼寒化也。若先熱後厥逆者﹐傳經之陰證也。經云﹕熱深厥亦深﹐熱微厥亦微是也。故宜四逆散﹑大承气湯﹐看微﹑甚而治之。如其初病便厥﹐但寒無熱﹐此則直中陰經之寒證也。輕則理中湯﹐重則四逆湯輩以溫之。經云﹕發熱惡寒者﹐發於陽也﹔無熱惡寒者﹐發於陰也。尙何疑哉。有病一經﹐已用熱藥﹐而又用寒藥。如少陰證用白虎湯﹑四逆散寒藥者﹔少陰證用四逆湯﹑眞武湯熱藥者。是知寒藥治少陰﹐乃傳經熱證也﹔是知熱藥治少陰﹐乃直中陰經之寒證也。辧名定體﹐驗證用藥﹐則治傷寒之法判然明矣。

傷寒汗﹑下﹑溫之法﹐最不可輕。據脈以驗證﹐問證而對脈。太陽者﹐陽証之表也﹔陽明者﹐陽証之裏也﹐少陽者﹐二陽三陰之間﹔太陰﹑少陰﹑厥陰﹐又居於裏﹐總而謂之陰證也。發於陽﹐則太陽爲之首﹔發於陰﹐則少陰爲之先。太陽惡寒而少陰亦惡寒﹐太陽之脈多浮﹐少陰之脈沈細﹐與其他證狀亦自異也。發熱惡寒﹐身體疼痛﹔或自汗﹐或無汗﹐是爲表證﹐可汗。不惡寒﹐反惡熱﹐手掌心﹑腋下而汗。口燥咽漧﹐壯熱腹滿﹐小便如常﹐不白不少﹐而大便閉硬﹐是爲裏證﹐可下。厥冷蜷默﹐自利煩躁而無身熱頭痛﹐是爲陰證﹐可溫。單浮與浮洪﹑浮數﹑浮緊者﹐此表病之脈。滑﹑實﹑弦﹑緊﹐中間數盛者﹐此裏病之脈。在表者﹐邪傳於榮衛之間﹔在裏者﹐邪入於胃腑入內。胃腑而下﹐少陽居焉。若傳次三陰﹐則爲邪气之髒矣。榮與衛居﹐爲表也﹐亦均可汗也。然自汗者爲傷風。風傷衛气﹐衛行脈外﹐其脈浮緩而病尙淺﹐則以桂枝湯助陽而汗之輕。無汗者爲傷寒。寒傷榮血﹐榮行脈中﹐其脈浮緊而病稍深﹐則以麻黃湯助陽而汗之重。榮衛固爲表也﹐胃腑亦可以爲表也。然以腑臟而分表裏﹐則在腑者謂之表﹐在髒者謂之裏。胃取諸腑﹑可以表言。若合榮衛臟腑而分之﹐則表者﹐榮衛之所行。裏者﹐胃腑之所主﹐而髒則又深於裏者矣。審脈問證﹐辧名定經。眞知其爲表邪則汗之﹐眞知其爲裏邪則下之﹔眞知其爲陰病則溫之。表有邪﹐則爲陽虛陰盛﹐而發表之藥溫﹔裏有邪﹐則爲陰虛陽盛﹐而攻裏之藥寒﹔陰經受邪﹐則爲髒病﹐而溫之藥熱。是三者﹐貴平得中﹐不則寧可不及﹐不可太過。得中者上也﹐不及者次也。

夫苟太過﹐則斯爲下矣。蓋得中者。如此而汗﹐如彼而下﹐又如彼而溫。桂枝承气投之不瘥﹔姜附理中﹐發而必中。重者用藥緊﹐輕者用藥微。不背陰陽﹐深合法度。故曰得中者上也。寧可不及者﹐證與脈﹐大同而小異。名與證﹐似異而實同。當五分取汗﹐而三分之劑散之﹔當五分轉下﹐而三分之劑導之﹔當純剛溫裏﹐而略溫之劑扶持之。未可汗下者﹐與之和解﹔未可遽溫者﹐且安其中。若猶未也﹐則增減於其間﹐細細而加消詳﹐徐徐而就條理。𨿽無遽安﹐亦無傳變﹐故曰寧可不及者次也。太過者﹐粗工不知深淺﹐輕舉妄動者爲之。或問證而不知脈﹐或執脈而不對證﹐或名實之不辧﹐或日數之爲拘。是有汗下太早之失。甚者諉曰﹕不問陰陽﹐當汗而反下﹐則爲痞﹑爲結胸﹑爲懊﹔當下而反汗﹐則爲譫語﹑爲亡陽動經﹑爲下厥上竭。至於陽厥似陰之類﹐但以剛劑投之﹐是以火濟火﹐以致舌捲囊縮﹐煩亂可畏。性命至貴﹐可輕試哉﹖故曰﹕夫苟太過﹐則斯爲下矣。大抵治傷寒有法﹐與他病不同﹐條例審的﹐藥進病除﹐七劑少瘥﹐生死立判矣。

古人處方立論﹐曰可汗﹐曰可下﹐曰可溫﹐曰和解﹐曰少與﹐曰急下﹐曰隨證滲泄。與夫先溫其裏﹐乃發其表﹐先解其表﹐乃攻其裏。惟知者若网在綱﹐有條不紊﹐此固中者之事也。若班固所謂有病不服藥。當得中醫。

許仁則以爲守過七日﹐最爲得計。此非寧可不及之意乎。王叔和善脈﹐而且以承气爲戒。初虞世善方﹐而論傷寒一節﹐且謂麻黃﹑桂枝﹐非深於其道則莫之敢爲。又非所以爲太過者之戒乎﹖論而至此﹐則知古人之立論甚嚴。如傷寒汗﹑下﹑溫之法﹐固自有定論矣。經云﹕傷寒六﹑七日﹐目中不了了﹐無表證﹐脈𨿽浮﹐亦有可下者﹔少陰病二﹑三日﹐無表﹑裏證﹐亦有可汗者。陰證四逆﹐法當用溫。而四逆有柴胡﹑枳殼﹐此豈屬誣哉﹖曰﹕醫在九流之中﹐非圓機之士﹐不足與語也。何者﹖脈𨿽浮﹐而可下者﹐無表裏證﹐謂六﹑七日大便難也。藉使大便不難﹐其可輕下之乎﹖少陰病亦有可汗者﹐謂陰證初病﹐便屬少陰﹐而反發熱。少陰本無熱﹐今反發熱者﹐是表猶未解﹐故用溫藥﹐微取其汗也。藉使身不發熱﹐其可輕汗之乎﹖四逆湯用姜附﹐四逆散用柴枳﹐一熱一寒﹐並主厥逆﹐固不侔矣。然傳經之邪﹐與陰經受邪初病便厥者不同。故四逆散用藥寒﹐主先陽而後陰也﹔四逆湯用藥熱﹐主陽不足而陰有餘也。其敢例視陰逆﹐一切溫之乎﹖不特此耳﹐傷寒有始得病﹐其脈沈數﹐外證腹痛﹐口燥咽漧﹐卽爲陽盛入內之證。醫當以下劑攻之﹐不可槪以一﹑二日太陽而發表也。前所謂陰證傷寒﹐初病以來﹐便見脈沈﹐厥冷惡寒﹐更無頭痛﹐卽是少陰受病之證。醫當以漧薑﹑附子輩溫之﹐又不可槪以三陰傳次﹐先太陰而後少陰也。張仲景論曰﹕日數𨿽多﹐但有表證﹐而脈浮者﹐猶可發汗﹔日數𨿽少﹐若有裏證﹐而脈沈實者﹐卽須下之。是日數之不可拘也如此。孫思邈曰﹕服承气得利﹐謹勿中補。熱气得補復成﹐此所以言實熱也。王叔和有曰﹕虛熱不可攻﹐熱去則寒起﹐此所以言虛熱也。二人之言﹐殊途同歸。是虛實之不可辧也如此。又況寒﹑溫﹑熱﹐同實而不同名。暑﹑濕﹑風﹐異種而有兼病。異气之相承﹐他邪之並作﹐表證中之有不可汗﹐裏證中之有不可下。三陰可溫﹐而攻積證者不同。表裏俱見﹐與半表半里無表裏有異﹐傷寒﹑傷風﹐脈證互見。中暑﹑熱病﹐疑似難明。陽明本多汗﹐而有反無汗之形﹔少陰本無汗﹐而有反自汗之證。或陰極發躁﹐陽極發厥﹐陰證似陽﹐陽證似陰﹐差之毫釐﹐謬以千里。又有痰證﹐食積﹑虛煩﹐香港腳﹐證似傷寒﹐不可以傷寒之法拘之。自非心領意會。達變知機﹐體認之精﹐發用之當﹐則縱橫泛應﹐幾何而不昧哉﹖孔子曰﹕可與適道﹐未可與立﹐未可與權。是說也﹐亦在夫人權之而已矣。

卷之三傷寒

六經證

治足太陽膀胱經﹐頭爲諸陽之首﹐故多傳變受病爲先也。其脈起於目內﹐從頭下後項﹐連風府﹐行身之背﹐終於足之至陰也。其證頭疼項彊﹐腰痛骨節痛也。經曰﹕太陽頭痛脈浮﹐項背彊而惡寒﹐若發熱汗出惡風﹐脈浮緩者爲傷風﹔若脈陰陽俱緊﹐頭痛惡寒﹐嘔逆身疼﹐或已發熱﹐或未發熱者﹐名曰傷寒。宜發汗﹐不可輒下之。表邪乘虛內陷﹐傳變不可勝數﹐又不可利小便。

利之則引熱入裏﹐其害不淺。若本病煩熱﹐小便不利者﹐乃利之﹐則不爲禁也。如小便自利如常﹐則不可利也。凡有汗不得再發汗﹐汗多不得利小便﹐有汗不可服麻黃﹐無汗不可服桂枝也。

足陽明胃經﹐乃兩陽合明於前也。一曰府者﹐居中土也﹐萬物所歸也。其脈起於鼻﹐上頭額﹐絡於目﹐循於面﹐行身之前﹐終於足之厲兌也。經曰﹕傷寒三日﹐陽明脈大。又曰﹕尺寸俱長者﹐陽明受病也。其證頭額痛﹐目痛﹑鼻幹﹐身熱不得臥﹐乃標病也。若本病﹐則身熱汗出而惡熱也。本實則潮熱大便不行也。在標者﹐當解肌﹐在本者﹐宜淸熱。本實者可下。夫陽明有三﹕一曰太陽陽明﹐大便難者﹐小承气湯主之。二曰正陽陽明﹐胃家實也﹐大承气湯下之。三曰少陽陽明﹐胃中燥熱﹐不大便者﹐大柴胡湯主之。

足少陽膽經﹐其脈起於目銳﹐上頭角﹐絡耳中﹐循胸脇﹐行身之側﹐終於足之竅陰也。前有陽明﹐後有太陽﹐居二陽之中﹐所以半表半里。經曰﹕尺寸俱弦﹐少陽受病也。其證頭痛目眩﹐口苦耳聾﹐胸脇滿痛也。或心煩喜嘔﹐或胸中煩悶而不嘔﹐或心下病硬﹐或寒熱往來﹐或發熱﹐寅申時尢盛﹐或身微熱者﹐皆少陽也。凡治有三禁﹐不可汗﹑下﹑利小便也。只宜和之﹐惟小柴胡湯出入加減﹐用之神效﹐凡頭角痛﹐耳中痛﹐耳中烘烘而鳴﹐耳之上下前後腫痛﹐皆少陽所主部分﹐其火爲之也。

若口苦者﹐少陽之膽熱﹔脇下硬者﹐少陽之結也。

足太陰脾經﹐爲中宮之坤土也。其脈始於足大指之隱白﹐上行至腹﹐絡於嗌﹐連舌本﹐行身之前也。若寒邪卒中﹐直入本經者﹐一時便發腹痛﹐或吐或利﹐宜溫之。如四日而發腹滿嗌漧者﹐此傳經之邪也﹐宜和之。若太陽病下之早﹐因爾腹痛者﹐此誤下之而傳也。凡治太陰證﹐自利不渴﹔脈沈細﹐手足冷﹐急溫之。若脈浮者﹐可發汗﹐宜桂枝湯主之。若發熱脈數者﹐少陽之邪未解﹐須以小柴胡湯主之。如自利不渴者。髒有寒也﹐宜理中湯。寒甚加附子。腹痛嘔吐不下食者﹐宜治中湯。手足冷﹐脈沈細者﹐宜四逆湯。若傳經邪熱內陷腹痛﹐宜桂枝芍藥湯。

足少陰腎經﹐爲人身之根蒂也。其脈始於足湧泉﹐上行貫脊﹐循喉﹐絡舌本﹐散舌下﹐注心中﹐行身之前也。若因欲事腎虛者﹐寒邪直中之也。其證一﹑二日便發﹐故發熱脈沈足冷﹐或惡寒倦怠﹐宜溫經而散寒也。若五﹑六日而發﹐口燥舌漧者﹐此傳經之邪熱﹐宜急下之﹐恐腎水漧也。如其脈沈細﹐足冷者﹐又不可下﹐急溫之。脈沈疾有力者﹐乃可下之。凡少陰飲水小便色白者﹐下虛有寒﹐引水自救﹐非熱也﹐宜溫之。蓋夾陰傷寒﹐多因勞傷腎經所致。有緊有慢﹐其害甚速﹐不可以寒涼之藥妄投之也。但脈沈足冷﹐𨿽發熱者﹐急宜溫腎以扶元气。

足厥陰肝經﹐厥者﹐盡也﹐爲六經之尾也。其脈始於足大指之大惇﹐上環陰器﹐抵小腹﹐循脇肋﹐上唇口﹐與督脈會於巓頂﹐行身前之側也。若寒邪直中本經﹐一日便發吐利﹐少腹痛﹐寒甚者唇靑﹑厥冷﹑囊縮﹐急宜溫之﹐並著艾灸丹田﹑气海以溫之。若六﹑七日發煩滿囊拳者﹐此傳經熱邪﹐厥深熱亦深也。若脈沈疾有力者﹐宜急下之。若脈微細者﹐不可下也。凡傷寒傳至厥陰經﹐則病熱極矣。此生死在於反掌﹐其可不謹察之也。大抵熱深厥亦深﹐則舌捲囊縮。陰寒冷極﹐亦見舌捲囊縮﹐在乎仔細消詳﹐其冷熱之治法﹐亦微矣。

一調治傷寒之法﹐先須識證﹐察得陰陽表裏虛實寒熱親切﹐更審汗﹑吐﹑下﹑溫﹑和解之法治之﹐庶無差誤。先觀兩目或赤或黃﹐次看口舌﹐有無胎狀﹐後以手按其心胸至小腹有無痛滿﹐再問其所苦所欲﹐飲食起居﹐大小便通利若何﹐並服過何藥﹐曾經汗下不﹐務使一一明白﹐脈證相對﹐然後用藥無瘥。若有一毫疑惑﹐不可彊治。故君子不彊其所不能。或見利妄動﹐視人命如螻蟻﹐非君子之用心也。愼之﹗一看傷寒﹐先觀兩目﹐或赤或黃。赤爲陽毒﹐六脈洪大有力。燥渴者﹐輕則三黃石膏湯﹐重則大承气湯。

一看口舌﹐黃白色者﹐邪未入腑﹐屬半表半里﹐宜小柴胡湯和解。舌上黃苔者﹐胃腑有邪熱﹐宜調胃承气湯下之。大便燥實﹐脈沈有力而大渴者﹐方可下。舌上黑苔生芒刺者﹔是腎水克心火也﹐不治。急用大承气下之。此邪熱已極也﹐劫法用井水浸靑布片子﹐舌上洗淨﹐後以生薑片子浸水﹐時時刮之﹐其苔自退。

一次以手按其心胸至小腹有無痛處。

若按心下硬痛﹐手不可近﹐燥渴譫語﹐大便實﹐脈沈實有力﹐爲結胸證﹐急宜大陷胸湯加枳桔下之。量元气虛實﹐緩而治之。反加煩躁者死。

若按之心胸𨿽滿悶而不痛﹐未經下者﹐非結胸也。乃邪气塡塞胸中。尙爲在表﹐只以小柴胡湯加枳桔以治其悶。如未效﹐本方對小陷胸﹐仍加枳桔。

若病患自覺心胸滿悶而不痛者﹐爲痞滿也﹐宜瀉心湯加枳殼﹑桔梗。

若按之小腹硬痛﹐當問其小便通利不。如小水自利﹐大便黑﹐兼或身黃﹐譫語燥渴﹐脈沈實﹐則知蓄血在下焦﹐宜桃仁承气湯﹐下盡黑物則愈。

若按之小腹脹滿不痛﹐小便不利﹐則知津液畱結﹐卽溺澀也﹐宜五苓散加木通山梔子利之。亦不可大利﹐恐耗竭津液也。

若按之小腹繞臍硬痛﹐渴而小水短少﹐大便實者﹐有燥糞也﹐大承气湯下之﹐劫法治心胸肋下有邪气結實﹐滿悶硬痛﹐用生薑一斤﹐搗渣去汁﹐炒微燥帶潤﹐用絹包於患處﹐款款熨之。稍可﹐又將渣和勻前汁炒幹﹐再熨許久﹐豁然寬快。一方用韭菜如前法熨之。

一治傷寒﹐若煩渴欲飲水者﹐因內水消渴﹐欲得外水自救。大渴欲飲一升﹐止可與一碗﹐寧令不足﹐不可太過﹐若恣飲過量﹐使水停心下﹐則爲水結胸。若水射於肺﹐爲喘爲咳。畱於胃﹐爲噎爲噦。溢於皮膚﹐爲腫。蓄於下焦﹐爲癃。滲於腸間﹐則爲利下。皆飲水之過也。又不可不與﹐又不可彊與。

經云﹕若還不與非其治﹐彊飲須教別病生﹐此之謂也。

一治傷寒﹐若有吐蛔者﹐𨿽有大熱﹐忌下涼藥﹐犯之必死。蓋胃中有寒﹐則蛔上膈﹐大凶之兆﹐急用炮漧薑理中湯一服﹐加烏梅二个﹐川椒十粒﹐愈服。待蛔定﹐卻以小柴胡湯退熱。蓋蛔聞酸則靜﹐得苦則安矣。

一治傷寒﹐若經十餘日以上﹐尙有表證宜汗者﹐以羌活沖和湯微汗之﹐十餘日﹐若有裏證宜下者﹐可以大柴胡湯下之﹐蓋傷寒過經﹐正气多虛﹐恐麻黃﹑承气太峻。誤用麻黃﹐令人亡陽﹔誤用承气﹐令人不禁。若表證尙未除﹐而裏證又急﹐不得不下者﹐只可用大柴胡湯通表裏而緩治之。又老弱及气血兩虛之人有下證者﹐亦用大柴胡湯下之﹐不傷元气。如其年壯力盛者﹐不在此例﹐從病制宜。

一治傷寒﹐若先起頭痛發熱惡寒﹐以後傳裏﹐頭痛惡寒悉除﹐反覺怕熱﹐發渴譫語﹐或潮熱自汗﹐大便不通﹐或揭去衣被﹐揚手擲足﹐或發黃狂亂﹐或身如塗彩﹐脈沈有力﹐此爲陽經自表傳入陰經之熱證﹐俱當攻裏之藥下之。設或當下失下﹐而變出手足乍冷乍溫者﹐因陽極發熱﹐卽陽證似陰﹐名曰陽厥。

外𨿽厥冷﹐內有熱邪﹐三一承气湯下之。又有失於汗下﹐或本陽證﹐誤投熱藥﹐使熱毒入深﹐陽气獨盛﹐陰气暴絕﹐登髙而歌﹐棄衣而走﹐罵詈叫喊﹐燥渴欲死﹐面赤眼紅﹐身發斑黃﹐或下利純靑水﹐或下利黃赤﹐六脈洪大﹐名陽毒證。輕則消斑靑黛飲﹐重則三黃石膏湯去麻黃﹑豆豉﹑加大黃芒硝下之﹐令陰气復而大汗解矣。

一初病起﹐無頭疼﹐無身熱﹐便就惡寒﹐四肢厥冷﹐腹痛吐瀉﹐引衣蜷臥不渴﹐或戰栗面如刀刮﹐口吐涎沫﹐脈沈細無力﹐此爲寒邪直中陰經﹐卽眞陰證。不從陽經傳來﹐當用熱藥溫之﹐如寒極手足厥冷過肘膝者﹐因寒極發厥﹐謂之陰厥﹐宜四逆湯溫之﹐凡腹滿腹痛﹐皆是陰證﹐只有微甚不同﹐難以一槪施治。腹痛不大便﹐桂枝芍藥湯﹔腹痛甚者﹐桂枝大黃湯﹔若自利腹滿﹐小便淸白﹐當溫之﹐理中四逆﹐看微甚用﹐輕者五積散﹔重者四逆湯。又有初病起﹐外感寒邪﹐內傷生冷﹐內旣伏陰﹐內外皆寒。或本眞陰﹐誤投涼藥﹐使陰气獨盛﹐陽气暴絕﹐以致病起。手足厥冷﹐腰背彊重﹐頭疼目痛﹐嘔吐煩悶﹐身如被杖﹐六脈沈細﹐湯飲不下。以後毒瓦斯漸深﹐入腹攻心﹐咽喉不利﹐腹痛轉深﹐心下脹滿﹐結硬如石﹐燥渴欲死﹐冷汗不止。或時鄭聲﹐指甲面色靑黑﹐此名陰毒。速灸關元﹑气海二三十壯。或蔥熨臍中﹐內服回陽救急湯﹐令陽气復而大汗解矣。

一看傷寒有口沃白沫﹐或睡多流冷涎﹐俱是有寒。吳茱萸湯﹑理中﹑眞武湯之類﹐看輕重用﹐切忌涼藥。或用甘溫補元气﹐四君子湯加附子。血虛用仲景八味丸﹐此條雜病亦然。

一傷寒頭痛發熱﹐惡寒微渴﹐然汗出﹐身作痛﹐腳腿酸疼﹐無力沈倦﹐脈空浮無力﹐名曰勞力感寒。不可誤作正傷寒﹐大發其汗。故經云﹕勞者溫之。溫能除大熱﹐此之謂也﹐補中益气湯主之﹔有下證者﹐大柴胡湯主之。

一傷寒頭痛發熱﹐口漧﹐口鼻血出﹐腹脹﹐午後昏沈﹐聲啞耳聾﹐脇痛﹐俗云血汗病也﹐犀角地黃湯合小柴胡湯。血盛加茅根﹑韭汁﹐汗出如雨隨瘥。

一傷寒吐血不止﹐用韭汁磨京墨﹐其血見黑必止。如無韭之時﹐用雞子淸亦可﹐正謂赤屬火而黑屬水也。

一傷寒發黃﹐用生薑渣時時周身擦之﹐其黃自退。

一傷寒熱邪傳裏﹐服轉藥後﹐用鹽炒麩皮一升﹐將絹包於病患腹上﹐款款熨之﹐使藥气得熱則行﹐大便易通矣。

一傷寒發狂奔走﹐人難制伏﹐宜於病患臥室生火一盆﹐將好醋一大碗澆於火上﹐令病患聞之﹐卽安。

一傷寒鼻衄不止﹐用水紙搭於頂門﹐再將山梔炒黑﹐爲細末﹐吹入鼻內﹐其紅卽止。其成流久不止者﹐方可用此法。如點滴不成流者﹐其邪在經未除﹐不必用此法。

一傷寒痰癥﹐擁結胸中﹐用皂莢末﹑半夏末﹐生礬末﹐入麝少許﹐用薑水汁調服﹐其痰立吐。輕者用貝母﹑皂莢﹑麝香﹑薑汁吐之。雜病吐之亦可。

一傷寒腹皮外痛﹐用炒麩皮布包﹐款款烙之﹐痛止。其自汗不止﹐亦用此法。如再不止﹐方可用溫粉撲法。

方十神湯治時令不正﹐溫疫妄行﹐感冒發熱惡寒﹐頭痛身疼﹐咳嗽喘急。陰陽兩感傷寒﹐並能調治。

川芎甘艸麻黃紫蘇白芷升麻陳皮赤芍藥漧葛上銼﹐每服一兩﹐生薑煎熱服。欲汗﹐以被覆之。如發熱頭痛﹐加蔥白。潮熱﹐加黃芩﹑麥門冬。咳喘﹐加桔梗﹑桑白皮﹑半夏。心胸脹滿﹐加枳實﹑半夏﹑枳殼。飲食不進﹐加炒仁﹑白豆蔻。嘔逆﹐加丁香﹑艸果。鼻衄不止﹐加烏梅﹑漧葛。冷气痛﹐加玄胡索﹑良姜。大便閉﹐加大黃﹑芒硝。

痢﹐加枳殼﹑當歸。泄瀉﹐加木通﹑滑石﹑肉豆蔻。

人參敗毒散﹝批﹞﹝按此方治四時感冒﹐辛平發散之劑﹞

治傷寒頭痛﹐壯熱惡風﹐及風痰咳嗽﹐鼻塞聲重。四時溫疫熱毒﹐頭面腫痛﹐痢疾發熱﹐諸般瘡毒。

柴胡甘艸桔梗人參羌活獨活川芎茯苓枳殼前胡上銼﹐每服一兩﹐生薑﹑薄荷煎服﹐咳嗽﹐加半夏。熱毒﹐加黃連﹑黃芩﹑黃柏﹑山梔。風熱﹐加荊芥﹑防風名荊防敗毒散﹔消風散和合﹐名消風敗毒散。酒毒﹐加漧葛﹑黃連。瘡毒﹐加金銀花﹑連翹﹐去人參名連翹敗毒散。

雙解散﹝批﹞﹝按此方治內外兩感﹐發表攻裏之劑﹞

治風寒暑濕﹐饑飽勞役﹐內外諸邪所傷。以致气血怫郁﹐變成積熱﹐發爲汗病﹑雜病﹑非此不除。但覺不快﹐便可用此通解。小兒瘡疹﹐用此解去尢快。其大黃﹑芒硝﹑麻黃三味﹐對證旋入。自利去大黃﹑芒硝﹐自汗去麻黃。﹝卽防風通聖散﹑益元散和合﹞

羌活沖和湯﹝批﹞﹝按此方治太陽膀胱經﹐辛涼發散之劑﹞

治春﹑夏﹑秋非時感冒暴寒﹐惡寒頭痛﹐發熱無汗﹐腰脊項彊﹐脈浮而緊。此足太陽膀胱經受邪﹐是表證﹐宜發散﹐不與冬時正傷寒同治法。此法非獨治三時暴寒。春可治溫﹐夏可治熱﹐秋可治濕。治雜證﹐亦有神也。可代麻黃桂枝湯﹐靑龍各半等湯﹐乃太陽經神藥也﹐又名神解散。

羌活﹝三錢﹐治太陽肢節痛﹐大無不通﹐小無不入﹐乃撥亂反正之主也﹞

防風﹝一錢五分﹐治一身盡痛﹐聽君將命令而行﹐隨所使引而至﹞

蒼術﹝一錢﹐米泔制﹐雄壯﹐上行之气能除濕气﹐下安太陰﹐使邪气不傳脾經﹞

川芎﹝一錢五分﹐治厥陰頭痛在腦﹞白芷﹝一錢五分﹐治陽明頭痛在額﹞

黃芩﹝一錢﹐治太陽肺熱在胸﹞生地黃﹝一錢﹐治少陰心熱在內﹞

細辛﹝三分﹐治少陰腎經苦頭痛﹞甘艸﹝三分﹐緩裏急﹐和諸藥﹞

上銼﹐作一劑﹐生薑﹐蔥白水煎﹐發汗熱服﹐止汗溫服。胸中飽悶﹐加枳殼﹑桔梗﹐去地黃。夏月加石膏﹑知母﹐名神術湯。作渴亦加之。如再不汗﹐加紫蘇。喘加杏仁﹑桔梗。汗後不解﹐宜汗下兼行﹐加大黃﹐爲釜底抽薪法。如欲止汗﹐去蒼術﹐加白術﹐再不止﹐加黃﹑桂枝﹑芍藥立止。

麻黃湯﹝批﹞﹝按此方治太陽膀胱經無汗﹐辛溫發表之劑﹞

治冬月正傷寒﹐頭痛發熱惡寒﹐腰脊項彊﹐徧身骨節酸疼﹐脈浮緊而無汗。是足太陽膀胱經受邪﹐爲表實證﹐當發表散邪。若頭如斧劈﹐身如火熾者﹐宜用此方。

麻黃﹝去節﹐二錢﹞桂枝﹝一錢三分﹞杏仁﹝十四个﹞甘艸﹝六分﹞

上銼﹐作一劑﹐生薑三片﹐蔥白三根﹐豆豉一撮﹐水煎熱服﹐被覆取汗。如再不汗﹐加麝香半分﹐汗如雨注。

若服二三劑﹐汗不出者﹐死。

桂枝湯﹝批﹞﹝按此方治太陽膀胱經有汗﹐辛溫實表之劑﹞

治冬月正傷風﹐發熱頭痛惡風﹐腰脊項彊﹐渾身肢節疼痛﹐脈浮緩而自汗﹐是足太陽膀胱經受邪﹐爲表虛證﹐當實表散邪﹐此湯無汗不可服。

桂枝﹝二錢五分﹞芍藥﹝二錢五分﹞甘艸﹝一錢﹞

上銼﹐一劑生薑三片﹐大棗二枚﹐水煎溫服。如汗不止﹐加黃。

葛根解肌湯﹝批﹞﹝按此方治陽明胃經﹐解肌之劑﹞

治足陽明胃經受證﹐目痛鼻幹不眠﹐微頭痛﹐脈來微洪﹐宜解肌﹐屬陽明經病。其正陽明府病﹐別有治法。

漧葛柴胡黃芩芍藥羌活白芷桔梗甘艸上銼﹐每服一兩﹐生薑三片﹐棗一枚﹐石膏末一撮﹐水煎熱服。

無汗惡寒﹐去黃芩﹐加麻黃。

小柴胡湯﹝批﹞﹝按此方治少陽膽經和解之劑﹞

治足少陽膽經受證﹐耳聾脇痛﹐寒熱嘔而口苦﹐脈來弦數﹐屬半表半里﹐宜和解。此膽經無出入﹐有三禁﹐不可汗﹑下﹐利小便也。

柴胡黃芩半夏人參甘艸上銼﹐每服一兩﹐生薑三片﹐大棗二枚﹐水煎服。小便不利﹐加茯苓。嘔﹐加陳皮﹑竹茹﹑薑汁。脇痛﹐加靑皮。左脇痛﹐加枳殼﹑赤芍藥﹑牡蠣﹑桑白皮﹔右脇痛﹔加枳實﹑姜黃。痰多﹐加栝蔞仁﹑貝母。寒熱似瘧﹐加桂枝。渴﹐加知母﹐天花粉。齒燥無津液﹐加石膏。嗽﹐加五味子﹐金沸艸。飽悶﹐加枳殼﹐桔梗。虛煩類傷寒證﹐加竹葉﹑炒粳米。本經與陽明經合病﹐加葛根﹑芍藥。熱入血室﹐男子加生地黃﹐女人加當歸﹑紅花。壞證﹐加鱉甲。若腹痛惡寒者﹑加芍藥﹑桂﹐去黃芩。心下痞滿﹐加黃連﹑枳實。若內熱甚﹐錯語心煩﹐不得眠﹐合黃連解毒湯。若脈弦數﹐無外證﹐內熱甚﹐惡熱煩渴飲水者﹐合白虎湯。若發熱煩渴﹐脈浮弦而數﹐小便不利﹐大便泄瀉﹐加四苓散。內熱多者﹐此名協熱﹐加炒黃連﹑白芍藥。若脈弦虛﹐發熱口渴﹐不飲水者﹐去人參﹐加麥門冬一錢半﹐五味子十粒。若脈弦虛﹐發熱口渴﹐不飲水者﹐去人參﹐加麥門冬一錢半﹐五味子十粒。若脈弦虛發熱﹐或兩尺脈浮而無力﹐此必先因房事﹐或曾遺精﹐或病中精不固者﹐加黃柏﹑知母﹐酒炒各二錢﹐牡蠣二錢﹐名滋陰淸熱飲。若脈弦虛﹐發熱口漧﹐或大便不實﹐胃弱不食﹐加白術﹑茯苓﹑白芍藥各一錢半。血虛發熱﹐至夜尢甚﹐加四物湯各一錢。口燥舌漧﹐津液不足﹐去半夏﹐加天花粉﹐麥門冬各一錢半﹐五味子十五粒。

桂枝大黃湯﹝批﹞﹝按此方治太陽脾經腹痛之劑﹞

治足太陽脾經受癥﹐腹滿而痛﹐手足溫﹐脈要沈而有力。此因邪熱以陽經傳入陰經也。

桂枝芍藥甘艸大黃柴胡枳實上銼﹐生薑三片﹐棗二枚﹐臨服﹐入檳榔磨水三匙。

大柴胡湯﹝批﹞﹝按此方解表攻裏之劑﹞

治傷寒表證未除﹐裏證又急﹐內實大便難﹐身熱不惡寒﹐反惡熱﹐宜此藥通表裏而治之。

柴胡﹝三錢﹞黃芩﹝二錢五分﹞半夏﹝二錢﹞大黃﹝二錢﹞芍藥﹝一錢五分﹞枳實﹝一錢五分﹞

上銼﹐作一劑﹐生薑三片﹐大棗二枚﹐水煎溫服﹐以大便通利爲度。如未利﹐再投。

黃連解毒湯﹝批﹞﹝按此方大解表裏﹐淸涼之劑﹞

治傷寒大熱不止﹐煩躁口渴﹐漧嘔喘滿﹐陽厥極深﹐蓄熱內甚﹐及汗﹑吐﹑下後﹐其熱尙未退者。

黃連黃芩黃柏山梔﹝各二錢﹞加柴胡﹑連翹﹝各一錢半﹞

上銼﹐一劑﹐水煎服。

六一順气湯治傷寒熱邪傳裏﹐大便結實﹐口燥咽漧﹐怕熱譫語﹐揭衣狂妄﹐揚手擲足﹐斑黃陽厥﹐潮熱自汗﹐胸腹滿硬﹐繞臍疼痛﹐並皆治之。可代大小承气﹑謂胃承气﹑三一承气﹑大柴胡﹑大陷胸等湯之神藥也。

柴胡黃芩芍藥枳實濃朴大黃芒硝甘艸上銼一劑﹐先將水二碗﹐滚三沸﹐後入藥煎至八分﹐臨服入鐵銹水二﹑三匙。如潮熱自汗﹐譫語發渴﹐揚手擲足﹐揭衣狂妄﹐斑黃便實﹐但屬正陽明府癥﹐根據本方。口燥咽漧﹐大便實者﹐屬少陰﹐根據本方。如下利純淸水﹐心下硬痛﹐屬少陰﹐根據本方。如怕熱發渴譫妄﹐手足乍冷乍溫﹐大便實者屬厥陰﹐根據本方。舌捲囊縮者難治﹐須急下之。若譫語發渴﹐大便實﹐繞臍硬痛﹐有燥糞也﹐根據本方。熱病目不明﹐此神水已竭﹐不能照物﹐病已篤矣﹐急下之﹐根據本方。如結胸證﹐心下硬痛﹐手不可近﹐燥渴譫妄﹐大便實者﹐根據本方﹐去甘艸﹐加桔梗﹑甘遂。傷寒過經﹐及老弱並血气兩虛之人﹐或產後有下證﹐或有下後不解﹐或有表證尙未除﹐而裏證又急﹐不得不下者﹐去芒硝。

蜜煎導法治自汗﹐大便閉結不通﹐及老弱之人﹐日久燥硬﹐又難服峻利之劑者。煉蜜如飴﹐乘熱拈如指大﹐長二寸許﹐兩頭如銳﹐納入穀道中﹐良久下結糞﹐加皂莢末少許更效。如無蜜﹐以香油代之﹐效。

豬膽汁導法﹝批﹞﹝按此方治表裏實熱。通利之劑﹞

治陽明自汗﹐小便利﹐大便結﹐不可攻者。豬膽一枚﹐和醋少許﹐以竹管灌入穀道中﹐一時許通。

桃仁承气湯﹝批﹞﹝按此方治發狂便血之劑﹞

治熱邪傳裏﹐熱蓄膀胱﹐其人如狂﹐小水自利﹐大便黑﹐小腹滿痛﹐身目黃﹐膽語燥渴﹐爲蓄血證﹐脈沈有力﹐宜此下盡黑物則愈。未服前﹐如血自下者﹐爲欲愈。不必服。

桃仁﹝十个﹐去皮﹞桂枝﹝一錢半﹞大黃﹝三錢﹞芒硝﹝一錢半﹞甘艸﹝一錢﹞

上銼一劑﹐生薑三片﹐水煎去渣﹐入芒硝﹐再煎一﹑二沸溫服﹐血盡爲度。

白虎湯﹝批﹞﹝按此方治發渴之劑﹞

治身熱而渴﹐有汗不解﹐或經汗過﹐渴不解者。

知母石膏甘艸粳米上銼一劑﹐水煎﹐待米熟﹐去渣溫服。如口燥煩渴﹐或發赤斑﹐根據本方加人參﹐名化斑湯。如秋感熱之疫癘﹐或陽明下後﹐大便不固﹐熱不退者﹐或濕溫證﹐熱不退而大便溏者﹐根據本方加蒼術﹑人參﹐一服如神。

無汗脈浮﹐表不解﹐而陰气盛﹐𨿽渴不可用白虎湯﹐汗後脈洪而渴﹐裏有熱﹐乃可用。

三黃石膏湯治陽毒發斑發黃﹐身如塗朱﹐眼珠如火﹐狂叫欲走﹐六脈洪大﹐燥渴欲死﹐鼻幹而赤﹐齒燥﹐過經不解﹐已成壞癥。表裏皆熱﹐欲發其汗﹐熱病不退﹐又復下之﹐大便遂頻﹐小便不利。亦有錯治溫癥而成此癥者。又有發汗後三焦大熱﹐脈洪譫語不休﹐晝夜喘息﹐鼻時加衄﹐狂叫欲走。

黃連黃芩黃柏山梔麻黃石膏豆豉上銼一服﹐生薑三片﹐細茶一撮﹐水煎溫服。

三白飲治傷寒時气﹐熱極狂亂者﹐及發熱不退。

雞子﹝一个﹐用淸﹞白蜜﹝一大匙﹞芒硝﹝三錢﹞

上合作一處﹐用涼水和下。如心不寧者﹐北人謂之心慌也﹐加珍珠末五分。

地龍水﹝批﹞﹝按此方治發狂之劑﹞

治陽毒傷寒﹐藥下𨿽通﹐結胸硬痛﹐或發狂亂。大白頸地龍四條﹐洗淨研爛﹐入生薑汁一匙﹐白蜜一匙﹐薄荷汁一匙﹐再入片腦半分﹐研勻﹐徐徐灌令盡。良久漸快﹐穩睡少頃﹐卽與揉心下片時﹐再令睡﹐當有汗則愈。若不應﹐再投一服。

柴胡連翹湯﹝批﹞﹝按此方治傷寒譫語之劑﹞治傷寒大熱﹐譫語呻吟﹐睡臥不得。

柴胡黃芩枳殼赤芍藥桔梗連翹山梔栝蔞仁黃連黃柏甘艸上銼﹐生薑三片﹐水煎溫服。

瀉心導赤飲﹝批﹞﹝按此方治不語之劑﹞

治傷寒心下不疼﹐腹中不滿﹐大便如常﹐身無寒熱﹐漸變神昏不語﹐或睡中獨語﹐目赤唇焦﹐將水與之則咽﹐不與則不思﹐形如醉人﹐俗醫不識﹐呼爲死證﹐遂以鍼灸誤人多矣﹐殊不知邪熱傳入少陰心經也。因心火上炎而逼肺﹐所以神昏﹐名越經證。

山梔子黃芩麥門冬滑石人參犀角知母茯神黃連﹝薑汁炒﹞甘艸上銼一服﹐生薑一片﹐棗二枚﹐燈心二十莖煎。臨服。人生地黃汁三匙。

消斑淸黛飲﹝批﹞﹝按此方治發斑之劑﹞

治熱邪傳裏﹐表實表虛﹐血熱不散﹐熱气乘虛出於皮膚而爲斑也。輕如疹子﹐重則如錦紋﹐重甚則斑爛皮膚。或本屬陽﹐誤投熱藥﹐或當汗不汗﹐當下不下﹔或汗下未解﹐皆能致此﹐不可發汗﹐重令開泄﹐更加斑爛也。其或大便自利﹐怫郁短气﹐燥糞不通﹐斑如墨﹐皆不治。汗下不解﹐足冷耳聾﹐煩悶咳嘔﹐關前陽脈洪大﹐便是發斑之候。

柴胡玄參黃連知母石膏生地黃山梔子犀角靑黛人參甘艸上銼一服﹐生薑一片﹐棗二枚﹐水煎入醋一匙服﹐大便實﹐去人參﹐加大黃。治赤斑﹐用獨腳烏根研酒服﹐神效。

茵陳湯治陽明裏熱極甚﹐煩渴熱郁﹐畱飲不散﹐以致濕熱相搏﹐而身發黃膽。但頭汗出﹐身無汗﹐小便不利﹐渴飲水漿﹐身必發黃﹐宜茵陳湯調下五苓散﹐通利大小便﹐立效。

茵陳﹝去梗﹐五錢﹞大黃﹝二錢五分﹞山梔子﹝五个﹞

上銼一劑﹐水煎服﹐以利爲度。

治傷寒發黃。目不識人。﹝黃賓江傳﹞

生蔥火煨熟﹐去粗皮﹐扭出汗﹐蘸香油﹐點目兩。

三川劉尙書方治濕熱發黃﹐死在旦夕。

用烏骨白雄鷄一隻﹐幹去毛﹐破開﹐刳去腸雜﹐刀切爛﹐鋪心胸間﹐黃退病愈﹐神效神效。

小陷胸湯治小結胸﹐心下痞滿而軟﹐按之則痛。

黃連﹝二錢﹐炒﹞半夏﹝五錢﹞栝蔞仁﹝三錢﹞

上銼一劑﹐生薑三片﹐水煎﹐不拘時服。

開胸散治結胸。

柴胡黃芩半夏枳實枯梗黃連栝蔞仁山梔子甘艸上銼一劑﹐生薑三片﹐水煎溫服。

玄參升麻湯﹝批﹞﹝按此方治咽痛之劑﹞

治傷寒失下﹐熱毒在胃﹐發斑咽痛﹐甚則譫語。

玄參升麻甘艸﹝炙﹐三錢﹞加石膏﹑知母。

上銼一劑﹐水煎溫服。

梔豉湯﹝批﹞﹝按此方治懊之劑﹞

治汗﹑吐﹑下後﹐心煩滿悶或痛﹐頭微汗﹐虛煩不得眠﹐又復顚倒。心中懊﹐乃燥熱怫郁於內也。

山梔子淡豆豉上銼一劑﹐水煎服。煩躁者﹐不得眠也﹐懊者﹐鬱悶不舒之貌也﹔煩者﹐火入肺也﹔躁者﹐火入腎也﹐故用梔子以治肺煩﹐豆豉以治腎躁。嘔噦加生薑﹐陳皮。有宿食而煩躁者﹐加大黃。下後腹滿而煩躁﹐加枳實﹑濃朴。下後身熱而煩﹐加漧薑﹑甘艸。瘥後勞復﹐加枳實。

竹葉石膏湯治傷寒已經汗﹑下﹐表裏俱虛﹐津液枯竭﹐心煩發熱。气逆欲吐﹐及諸煩熱﹐並宜治之。

石膏﹝二錢﹞半夏﹝一錢五分﹞麥門冬﹝去心﹐一錢﹞人參﹝一錢﹞甘艸﹝一錢﹞

上銼一劑﹐靑竹葉﹑生薑各五片﹐粳米百餘粒﹐煎服。熱極發狂﹐倍石膏﹑知母。嘔﹐加生薑汁。

溫膽湯﹝批﹞﹝按此方治不眠之劑﹞治虛煩不得眠。

陳皮﹝去白﹞半夏﹝制﹞茯苓枳實﹝炒﹐各二錢﹞竹茹﹝一錢﹞甘艸﹝五分﹞加酸棗仁﹝炒﹐二錢﹞

上銼一劑﹐生薑三片﹐水煎溫服。如心膽虛怯﹐觸事易驚﹐加麥門冬﹑柴胡﹑人參﹑桔梗。

柴胡升麻湯﹝批﹞﹝按此方治聲嘶之劑﹞治傷寒咳嗽聲嘶﹐或咽喉痛。

柴胡黃芩半夏升麻漧葛枳實桔梗知母貝母玄參桑皮甘艸上銼一劑﹐生薑三片﹐水煎溫服。

柴胡竹茹湯治傷寒潮熱作渴﹐嘔逆不止。

柴胡黃芩半夏竹茹知母甘艸上銼﹐生薑一片﹐水煎服。

柴胡枳桔湯﹝批﹞﹝按此方治喘咳之劑﹞治傷寒胸脇痛﹐潮熱作渴﹐痰气喘。

麻黃杏仁桔梗枳殼柴胡黃芩半夏知母石膏漧葛甘艸上銼一劑﹐生薑三片﹐水煎溫服。

解熱下痰湯﹝雲林制﹞﹝批﹞﹝按此方治痰嗽之劑﹞治結胸痰熱气滯﹐咳嗽失聲。

紫蘇子白芥子枳實黃連黃芩黃柏栝蔞仁石膏杏仁烏梅桔梗上銼一劑﹐生薑三片﹐水煎溫服。

瓜蒂散﹝批﹞﹝按此方治痰喘上吐之劑﹞治傷寒痰壅腦膈﹐昏不知人﹐以此吐之。

甜瓜蒂﹝炒﹐一錢﹞赤小豆﹝一錢﹞

上爲末﹐每服一錢﹐豆豉煎湯調服﹐以吐爲度。

定心湯﹝祕方﹞﹝批﹞﹝按此方治心慌之劑﹞治傷寒瘥後心下怔忡。

生地汁﹑童便各半盞﹐二味和合﹐重湯煮數沸服。

治傷寒瘥後交接﹐復發欲死﹐眼不能開﹐口不能語。

梔子三十枚﹐水三升﹐煎至一升服﹐

卷之三

中寒

脈大抵中寒﹐脈虛而微細。

證中寒者﹐寒邪直中三陰也。寒爲天地殺厲之气﹐多由气體虛弱之人﹐或調護失節﹐衝斥道途﹐一時爲寒气所中﹐則昏不知人﹐口噤失音﹐四肢彊直﹐拘急疼痛者﹐先用熱酒﹑薑汁各半盞灌服﹐稍醒﹐後用理中湯。

治如寒中太陰﹐則中脘疼痛﹐宜理中湯。或加藿香正气散同服。寒甚脈沈細﹐手足冷者﹐附子理中湯。

一寒中少陰﹐則臍腹疼痛﹐宜五積散加吳茱萸。寒甚脈沈細﹐手足冷者﹐四逆湯加吳茱萸。

一寒中厥陰﹐則少腹疼痛﹐宜當歸四逆湯加吳茱萸﹐甚者倍附子。此中寒比傷寒尢甚﹐若不急治﹐死在旦夕。

一冷極唇靑﹐厥逆無脈。陰囊縮者﹐急用蔥熨法或吳茱萸熨法﹐並艾灸臍中與气海﹑關元二三十壯佳。

一中寒𨿽燥熱煩渴﹐可煎理中湯﹐水中頓冷服之。此寒因寒用之法也。若以寒涼治之。立死。

方五積散治寒邪卒中﹐直入陰經等證。

白芷﹝七分﹞陳皮﹝一錢﹞濃朴﹝八分﹞桔梗﹝八分﹞枳殼﹝八分﹞川芎﹝七分﹞

白芍藥﹝八分﹞甘艸﹝八分﹞白茯苓﹝八分﹞蒼術﹝二錢﹞當歸﹝八分﹞半夏﹝七分﹞

肉桂﹝七分﹞漧薑﹝八分﹞麻黃﹝一錢﹞

上銼一劑﹐生薑三片﹐蔥白頭三莖﹐水煎熱服。冒寒﹐用煨姜。挾寒﹐加吳茱萸。婦人調經﹐用醋艾。

足浮腫﹐加五加皮﹑大腹皮。風痺﹐加羌活﹑獨活﹑防風。腰痛﹐加牛膝﹑杜仲﹑小茴香。手足攣急﹐加檳榔﹑木瓜﹑牛膝。咳嗽﹐加杏仁﹑桑白皮﹑馬兜鈴。徧身疼痛﹐加乳香﹐沒藥﹑細辛。難產﹐加麝香﹑交桂。老人手足痛﹐合和順气散。手足風緩﹐加烏藥平气散。濕痺﹐加烏藥順气散。有濕﹐加檳蘇散。

按是方气味辛溫﹐開郁行气﹐發表溫裏﹐大有回生起死之功﹐溫寒燥濕之聖藥也。夫寒濕屬陰﹐燥熱屬陽﹐人之有病﹐不過二者而已。善用藥者﹐以苦寒而泄其陽﹐以辛溫而散其陰﹐病之不愈者﹐未之有也。余常用防風通聖散治熱燥之藥﹐生料五積散治寒濕之藥。

理中湯治五臟中寒﹐唇靑身冷﹐口噤失音。

人參白術漧薑﹝炮﹞甘艸﹝炙﹐各二錢﹞

上銼一劑﹐姜棗煎服。寒濕所中者﹐加附子一錢﹐名附子理中湯。霍亂吐瀉﹐加靑皮﹑陳皮各一錢﹐名治中湯。幹霍亂﹐心腹作痛﹐先以鹽湯探吐﹐後進此藥。嘔吐﹐於治中湯加丁香﹑半夏各一錢﹐生薑七片。泄瀉﹐加陳皮﹑茯苓各一錢﹐名補中湯。溏泄不已﹐於補中湯加附子一錢﹔不喜歡飲食﹐米谷不化﹐加砂仁一錢﹐霍亂吐下﹐心腹作痛﹐手足厥冷﹐於本方中去白術﹐加熟附子﹐名四順湯。傷寒結胸﹐先於枳桔等藥﹐服過不愈﹐加枳實﹑茯苓各一錢﹐名枳實理中湯。亂轉筋﹐加石膏一錢。

臍上築者﹐腎气動也﹐去白術﹐加桂一錢。悸﹐加茯苓一錢。苦寒加附子一錢。腹痛﹐去白術﹐加附子一錢。飲酒過多﹐及啖炙爆熱物﹐發爲鼻衄﹐加川芎一錢。

回陽救急湯﹝批﹞﹝按此方治虛寒溫補之劑﹞

治傷寒初起﹐無頭疼﹐無身熱﹐便就惡寒﹐四肢厥冷﹐或過於肘膝﹐或腹痛吐瀉﹐或口吐白沫冷涎﹐或戰栗面如刀亂﹐引衣蜷臥不渴﹐脈來沈遲無力﹐卽是直中陰經眞寒證﹐不從陽經傳來者。

人參白術茯苓陳皮半夏漧薑肉桂附子五味子甘艸上銼一劑﹐生薑三片﹐水煎服。嘔吐涎沫﹐或小腹痛﹐加鹽炒吳茱萸。無脈者﹐加豬膽汁一匙。泄瀉不止﹐加黃﹑升麻。嘔吐不止﹐加生薑汁。倉卒無藥﹐可用蔥熨法﹐或灸關元﹑气海二三十壯。使熱气通其內﹐逼邪出於外﹐以復陽气稍得蘇醒。灌入生薑汁﹐然後煎服回陽救急湯。

四逆湯治寒邪直入三陰﹐自利不渴等癥。

附子﹝一枚﹐去皮臍﹐切作八片﹐生用﹞甘艸﹝炙﹐六錢﹞漧薑﹝五錢﹞

上銼作二劑﹐水煎溫服﹐取微汗爲度。

姜附湯﹝批﹞﹝按此方治中寒溫熱之劑﹞治體虛中寒﹐昏不知人﹐身體彊直﹐口噤不語﹐手足厥冷﹐臍腹疼痛﹐霍亂轉筋﹐並宜調治。

漧薑﹝五錢﹞附子﹝一枚﹐去皮臍﹐生用﹞

上銼一劑﹐水煎服。肢節痛加桂。挾气攻刺痛﹐加木香。挾風不仁﹐加防風。挾濕重著﹐加白術。筋脈拘急﹐加木瓜。

熨法治寒邪直入三陰﹐無頭疼身熱﹐惡寒腹痛﹐下利淸白﹐唇靑面黑﹐吐沫口噤﹐或身痛如被杖﹐四肢厥冷﹐上過乎肘﹐下過乎膝﹐引衣蜷臥﹐不渴﹐脈來沈遲無力﹐及一切虛寒﹐並能治之。

蔥﹝切細﹐三升﹞麥麩﹝三升﹞鹽﹝一斤﹞

上用水和勻﹐分作二處﹐炒令極熱﹐重絹包之﹐乘熱熨臍﹐冷更易一包。其蔥包旣冷﹐再用水拌炒熱﹐根據前用之﹐如大小便不通﹐亦用此法。

卷之三

溫疫

脈陽濡弱﹐陰弦緊﹐更遇溫气﹐變爲溫疫。左手脈大於右手﹐浮緩而盛﹐按之無力。

證眾人病一般者﹐乃天行時疫也。悉由气運郁發﹐遷正退位之所致也。

治冬應寒而反溫﹐春發溫疫﹐敗毒散主之﹔春應溫而反涼﹐夏發燥疫﹐大柴胡湯主之﹔夏應熱而反寒﹐秋發寒疫﹐五積散主之﹔秋應涼而反淫雨﹐冬發濕疫﹐五苓散主之。凡溫疫﹐切不可作傷寒癥治﹐而大汗大下也。但當從乎中治﹐而用少陽﹑陽明二經藥﹐少陽小柴胡湯﹐陽明升麻葛根湯。

看所中陰陽﹐而以二方加減和治之﹐殊爲切當。人參敗毒散﹐治四時溫疫。通用羌活沖和湯﹐治溫疫初感﹐一﹑二日間服之取汗﹐其效甚速。

方凡入溫疫之家﹐以麻油塗鼻孔中﹐則不傳染。出以紙撚探鼻深入﹐令嚏之爲佳。

一方以雄黃﹑蒼術爲細末﹐香油調敷鼻內。或用雄黃末﹐水調鼻內。𨿽與病患同臥﹐亦不相染。

宣聖辟瘟丹臘月二十四日井花水﹐在平旦第一汲者是也。盛淨器中﹐量人口多少﹐浸乳香至歲朝五更時﹐暖令溫。自幼至長﹐每人以乳香一小塊﹐飲水一﹑二呷咽下﹐則一年不患時疫。

神聖辟瘟丹﹝訣云﹕聖神辟瘟丹﹐畱傳在世間﹐正元焚一竈﹐疫癘自祛蠲﹞﹝批﹞﹝按上方皆預防瘟疫之劑﹞

蒼術﹝爲君﹐倍用﹞羌活獨活白芷香附大黃甘松三柰赤箭雄黃﹝各等分﹞

上爲末﹐麵糊爲丸﹐如彈子大﹐黃丹爲衣﹐曬漧﹐正月初一平旦時焚一炷﹐辟除一歲瘟疫邪气。

人參敗毒散治四時不正之气﹐冬應寒而反熱﹐夏應熱而反寒﹐春應溫而反涼﹐秋應涼而反溫﹐非其時而有其气﹐故病者大小無異。大抵使人痰涎壅盛﹐壯熱如火﹐頭疼身痛﹐項彊睛疼﹐聲啞腮腫﹐俗呼浪子瘟﹐或稱蝦蟆瘟。城市鄕村﹐家戶相類﹐悉根據本方加漧葛。若寒熱往來﹐必用小柴胡湯。﹝二方俱見傷寒條下﹞

加味柴胡湯治挾嵐瘴溪源蒸毒之气﹐其狀血乘上焦﹐病欲來時﹐令人迷困﹐甚則發躁狂妄﹐亦有啞而不能言者﹐皆由瘀血攻心﹐毒涎聚胃。

柴胡黃芩半夏人參枳殼大黃甘艸上銼一劑﹐姜棗煎﹐空心服。啞瘴﹐食後服。

大力子湯治大頭天行病﹐腮頰頸項腫脹﹐頭疼發熱﹐證似傷寒。兼治啞瘴。

黃芩﹝酒洗﹐二錢﹞黃連﹝酒炒﹐二錢﹞桔梗﹝一錢五分﹞甘艸﹝一錢﹞連翹﹝一錢﹞鼠粘子﹝炒研﹞玄參﹝各一錢﹞大黃﹝酒蒸﹐一錢五分﹞荊芥﹝三分﹞防風﹝三分﹞

羌活﹝三分﹞石膏﹝一錢五分﹞

上銼一劑﹐生薑煎服。

治四時瘟疫﹐頭痛發熱﹐眾人一般病者。﹝孫鈍庵傳﹞黑砂糖一盞﹐入薑汁二盞﹐化開﹐令病患服之。當時憎寒壯熱﹐汗出立愈。

二聖救苦丸﹝萬左川傳﹞治傷寒瘟疫。

大黃﹝四兩﹐酒蒸﹞牙皂﹝二兩﹞

上末﹐麵糊丸如綠豆大﹐每服四十丸﹐綠豆湯送下﹐大汗爲效。

卷之三

中暑

脈暑傷於气﹐所以脈虛﹑弦﹑細﹑芤﹑遲﹐體狀無餘。

證夫暑者﹐相火行令也。夏月人感之﹐自口齒而入﹐傷心胞絡之經。其脈虛。或浮大而散﹐或弦細芤遲。

蓋熱傷气﹐則气消而脈虛弱。其外證頭疼身熱﹐口漧煩渴﹐面垢自汗﹐倦怠少气﹐背寒冷熱。甚者迷悶不省﹐而爲霍亂吐利﹐痰涎嘔逆﹐發黃生斑﹐皆是其癥。又甚者﹐火盛制金﹐不能平木﹐肝邪獨旺﹐以致搐搦﹐不省人事﹐其脈虛浮。浮者風也﹐虛者暑也﹐俗曰暑風。治宜黃連香薷飲加羌活﹐或只雙解散加香薷。

治大抵治暑之法﹐宜淸心利小便爲主。若自汗甚者﹐不可利之﹐以白虎湯淸解之﹐次分表里治之。如在表﹐頭痛惡寒﹐雙解散加香薷﹐及二香散﹑十味香薷飲之類。在半表半里﹐泄瀉須渴﹐飲水吐逆﹐五苓散主之。熱甚煩渴﹐益元散淸之。若表解裏熱甚﹐宜解毒湯﹑下神芎丸﹐酒蒸黃連等丸。或人平素虛弱﹐及老人冒暑﹐脈微下利﹐渴而喜溫﹐或厥逆不省人事﹐宜竹葉石膏湯加附子半个冷服。凡夏月暑證﹐不可服諸熱燥劑。若誤用之﹐乃致斑毒發黃﹐小便不通﹐悶亂而死矣。

一傷暑與傷寒﹐俱有發熱﹐當明辧之。蓋寒傷形﹐暑傷气。傷暑則惡寒而脈緊﹐傷暑則惡熱而脈虛微﹐以此爲異。經云﹕脈盛身寒﹐得之傷寒。脈虛身熱﹐得之傷暑﹐治宜小柴胡湯加石膏﹑知母﹐或人參白虎湯主之。天時淫雨﹐濕令並行﹐蒼術白虎湯主之。若元气素弱而傷重者﹐用淸暑益气湯。

一行人或農夫於日中勞役得之者﹐名曰中熱。其病必苦頭痛﹐發燥熱惡熱﹐捫之肌膚大熱﹐大渴引飲﹐汗大泄﹐無气以動﹐乃爲天熱外傷肺气也﹐宜人參白虎湯主之。

一人避暑熱於深堂大廈而得之者﹐名曰中熱。其病必頭痛惡寒﹐身形拘急﹐肢節痛而煩心﹐肌膚大熱無汗。爲房室之陰寒所遏﹐使周身陽气不得伸越﹐宜用辛溫之劑以解表散寒﹐五積散主之。

一外不受寒﹐止是內傷瓜果﹑冰水冷物﹐腹痛泄瀉﹐或霍亂吐逆﹐宜縮脾飲主之。或理中湯加神曲﹐麥芽﹑蒼術﹑砂仁﹐此專治內溫中消食也。

一吐瀉脈沈微﹐不可用涼藥﹐宜附子大順散主之﹐或附子理中湯加炒白芍藥。

一夏月多食冷物﹐及過飲茶湯水濕﹐致傷脾胃﹐吐瀉霍亂﹐故治暑藥多用溫脾﹑消食﹑滲濕﹑利小便之藥﹐醫者要識此意。

一發熱惡寒﹐身體疼痛﹐小便澀﹐灑然毛聳﹐手足逆冷﹐小有勞﹐身卽熱﹐口開﹐前板齒燥﹐脈弦細虛遲﹐表裏中也﹐用補中益气湯加香薷﹑白扁豆﹔熱加黃芩。

方治暑風卒倒法凡人中暑﹐先觸心經﹐一時昏迷﹐切不可飲冷水﹐並臥濕地。其法先以熱湯灌﹐或童便灌﹐及用靑布蘸熱湯熨臍中﹑气海﹐續續令暖气透徹臍腹﹐候其蘇醒﹐然後進藥。若旅途中卒然暈倒﹐急扶在陰涼處﹐掬路中熱土作窩於臍上﹐令人溺其內卽蘇。卻灌以人尿﹐或攪地漿飲半碗﹐或車輪土五錢﹐冷水調﹐澄淸服﹐皆可。

香薷飲治臟腑冷熱不調﹐飲食不節﹐或食腥膾生冷過度﹐起居不時﹐或露臥濕地﹐或當風取涼﹐而風冷之气﹐歸於三焦﹐傳於脾胃。脾胃得冷﹐不能克化水谷﹐致令眞邪相干﹐心腹疼痛﹐霍亂气逆。先心痛﹐則先吐﹐先腹痛則先利﹔心腹齊痛﹐吐利並作。或憎寒壯熱﹐或頭痛眩暈﹐或轉筋拘急﹐或四肢厥逆﹐煩悶昏塞﹐燥亂欲死﹐並能治之。

香薷﹝四錢﹞濃朴﹝二錢﹐姜炒﹞白扁豆﹝二錢﹞

上銼一劑﹐水煎冷服。

挾風搐搦不省人事﹐加黃連﹑羌活。小便澀濁﹐加茵陳﹑車前。霍亂吐利﹐加木瓜﹑薷香﹑薑汁。臟腑積熱便血﹐加枳殼﹑黃連﹑赤芍藥﹑烏梅。小便血﹐加瞿麥﹑車前子。壯熱大渴﹐五心煩熱﹐加麥門冬﹐淡竹葉﹑茅根﹑燈心。香港腳作痛﹐行步艱辛﹐加羌活﹑獨活﹑蒼術﹑木瓜﹑枳殼﹑陳皮﹑半夏。挾痰﹐加南星﹑半夏。

二香散﹝批﹞﹝按此方祛暑和中之劑﹞

治四時感冒寒暑﹐嘔吐泄瀉﹐腹痛瘴气﹐飲冷當風﹐頭疼身熱﹐傷食不化﹐及南方風土﹐暑月傷風﹑傷寒﹐悉以此藥解表發散。

香薷﹝二錢﹞濃朴﹝一錢﹐姜炒﹞扁豆﹝一錢﹞紫蘇﹝一錢﹞香附﹝二錢﹞陳皮﹝一錢﹞蒼術﹝一錢﹞甘艸﹝五分﹞

上銼一劑﹐蔥姜煎服﹐加木瓜一錢更妙。

五苓散治中暑傷寒濕熱﹐表裏未解﹐頭疼發熱﹐口燥咽漧﹐煩渴及飲水不止﹐小便赤澀﹐霍亂吐瀉﹐心神恍惚﹐腹中气塊﹐黃膽發渴等癥。

豬苓﹝二錢五分﹞澤瀉﹝二錢五分﹞白術﹝二錢五分﹞茯苓﹝一錢五分﹞肉桂﹝三分﹞

上銼一劑﹐水煎溫服。或用滑石同爲末﹐每服二錢﹐白沸湯調下尢妙。本方去桂﹐名四苓散。加茵陳﹐名茵陳五苓散。加辰砂﹐名辰砂五苓散。一方加大黃治初利﹐亦治積聚﹑食黃﹑酒疸﹐量人虛實用之﹐陽毒﹐加升麻﹑芍藥﹐去桂。狂言妄語﹐加辰砂﹑酸棗仁。頭痛目眩﹐加川芎﹑羌活。咳嗽﹐加桔梗﹐杏仁。心气不定﹐加人參﹑麥門冬。痰多﹐加陳皮﹑半夏。喘急﹐加馬兜鈴﹑桑白皮。气塊﹐加三稜﹑蓬術。心熱﹐加黃連﹑石蓮肉。身疼拘急﹐加麻黃。口漧噯水﹐加烏梅﹑漧葛。眼黃酒疸及五疸﹐加茵陳﹑木通﹑滑石﹑梔子。鼻衄﹐加梔子﹑烏梅。伏暑鼻衄﹐加茅根﹐煎調百艸霜末。五心熱如勞﹐加柴胡﹑桔梗。有痰有熱﹐加桑白皮﹑人參﹑前胡。水腫﹐加甜葶藶﹑木通﹑滑石﹑木香。疝气﹐加吳茱萸﹑枳殼﹑小茴香﹑川楝子﹑肉桂。霍亂轉筋﹐加藿香﹑木瓜。女子血﹐加桃仁﹐丹皮。嘔吐﹐去桂﹐加半夏﹑薑汁。

益元散﹝一名六一散﹞﹝批﹞﹝按此方祛暑利水之劑﹞治中暑身熱嘔吐﹐煩躁不寧﹐小水赤黃﹐大便泄瀉﹐善解暑毒。凡盛暑之時﹐𨿽不病﹐亦宜散。

白滑石﹝六兩﹐水飛﹞大粉艸﹝一兩﹐微炒﹞

上爲細末﹐每服三錢﹐加蜜少許﹐熱湯冷水任下。

淸暑益气湯治長夏濕熱蒸人﹐人感之﹐四肢困倦﹐精神短少﹐懶於動作﹐胸滿气促﹐肢節疼痛。或气髙而喘﹐身熱而煩﹐心下痞悶﹐小便黃而數﹐大便溏而頻﹐飲食不思﹐身汗體重﹐或汗少者﹐血先病而气未病也。其脈中得洪緩﹐若濕熱相搏﹐必加之以遲遲。病𨿽互換少瘥﹐其因不出於暑濕二气也。宜以淸燥之藥治之﹐此湯爲的。

黃﹝炒﹐一錢﹞蒼術﹝炒﹐一錢半﹞升麻﹝一錢﹞人參﹝五分﹞白術﹝五分﹞

陳皮﹝五分﹞神曲﹝五分﹞澤瀉﹝五分﹞甘艸﹝炙﹐三分﹞黃柏﹝酒炒﹐三分﹞當歸﹝三分﹞靑皮﹝三分﹞麥門冬﹝三分﹞漧葛﹝三分﹞五味子﹝十粒﹞

上銼一劑﹐水煎溫服。

淸暑和中散﹝介石伯傳﹞治中暑諸證。

黃連﹝酒炒﹐一兩﹞香薷﹝浮穗﹐二兩﹞濃朴﹝一兩﹞白扁豆﹝炒﹐四錢﹞豬苓﹝一兩五錢﹞澤瀉﹝一兩五錢﹞白術﹝七錢﹞赤茯苓﹝去皮﹐七錢﹞木通﹝去皮﹐一兩﹞

滑石﹝一兩五錢﹞枳殼﹝炒﹐一兩﹞車前子﹝炒﹐一兩﹞陳皮﹝去白﹐七錢﹞砂仁﹝炒﹐一兩﹞木香﹝三錢﹞艸果仁﹝一兩五錢﹞甘艸﹝炙﹐三錢﹞小茴香﹝炒﹐五錢﹞

上爲細末﹐每服一﹑二匙﹐隨病用引。伏暑﹐冷水調下。腹痛﹐酒調下。嘔吐泄瀉﹐霍亂轉筋﹐百沸湯調﹐熱服出汗。

嘔吐甚而不止者﹐百沸湯和薑汁調下。傷寒作瘧者﹐蔥白湯調下取汗。

淸暑六和湯﹝批﹞﹝按此方淸暑養元气﹐除溫熱之劑﹞治心脾不調﹐气不升降﹐霍亂轉筋﹐嘔吐泄瀉﹐寒熱交作﹐痰喘咳嗽﹐胸膈痞滿﹐頭目昏痛﹐肢體浮腫﹐嗜臥倦怠﹐小便赤澀﹐並陰陽不分﹐冒暑伏熱。煩悶。或成痢下﹐中酒煩渴﹐畏食﹐婦人妊娠產後﹐皆可服。

砂仁﹝五分﹞半夏﹝湯泡﹐五分﹞杏仁﹝泡﹐五分﹞人參﹝去蘆﹐五分﹞赤茯苓﹝五分﹞藿香﹝一錢﹞白扁豆﹝姜炒﹐一錢﹞木瓜﹝一錢﹞香薷﹝二錢﹞濃朴﹝姜炒﹐二錢﹞黃連﹝麩炒﹐一錢﹞

上銼一劑﹐生薑三片﹐棗二枚﹐水煎服。

生脈散夏月服之﹐能生津液﹐通血脈﹐止煩渴﹐養元气﹐健脾胃﹐益精神。

人參﹝去蘆﹞五味子﹝去梗﹞麥門冬﹝去心﹞

上煎湯代茶﹐此一盞﹐可當茶三盞。

千里水葫蘆﹝祕方﹞治路上行人暑熱作渴﹐茶水不便﹐用此藥備之﹐俟渴時﹐卽用一丸噙化。止渴生津﹐化痰寧嗽。

硼砂柿霜烏梅肉薄荷葉白砂糖上等分﹐搗爛爲丸。每用一丸噙化。

水葫蘆丸﹝批﹞﹝按此方養气淸熱﹐生津止渴之劑﹞治冒暑毒﹐解煩渴﹐生津液。

川百藥煎﹝三兩﹞麥門冬﹝去心﹞烏梅肉白梅肉漧葛甘艸﹝各五錢﹞人參﹝去蘆﹐二錢﹞

上爲細末﹐麵糊爲丸﹐如芡實大。每用一丸噙化。夏月出行﹐一丸可度一日。

卷之四

中濕

脈經云﹕脈浮而緩﹐濕在表也。脈沈而緩﹐濕在裏也。或弦而緩﹐或緩而浮﹐皆風濕相搏也。又曰﹕或澀或細﹐或緩或濡﹐皆可得而斷。

證夫濕之爲病﹐所感不同。有從外感而得之者﹐有從內傷而得之者。若居處卑濕之地﹐與夫道途衝斥風雨﹐或動作辛苦之人﹐汗出沾衣﹐皆濕從外感者也。或恣飲酒漿醺酩﹐多食柑橘瓜果之類﹐皆濕從內傷也。濕之中人﹐入皮膚爲頑麻﹐入气血爲倦怠﹐入肺爲喘滿﹐入脾爲濕痰腫脹﹐入肝爲脇滿而肢節不利﹐入腎則腰疼胯痛﹐身如板夾﹐腳如砂墜﹐入腑則麻木不仁﹐入髒則舒伸不得﹐而肢體彊硬。又云﹕濕本土气﹐火熱能生濕土﹐故夏月則萬物濕潤﹐秋涼則萬物漧燥。濕病本不自生﹐因熱而怫郁﹐不能宣行水道﹐故脾滯而生濕也。

治因濕生痰﹐故用二陳湯加羌活﹑防風﹑酒炒黃芩﹐去風行濕﹐蓋風能勝濕故也。大抵宜發汗及利小便﹐使上下分消其濕﹐是其治也。

方獨活寄生湯﹝批﹞﹝按此方補虛除濕之劑﹞

治腎气虛弱﹐坐臥濕地﹐腰背拘急﹐筋攣骨痛。或當風取涼過度﹐風邪流入腳膝﹐爲偏枯冷痺﹐緩弱疼痛。或腰痛牽引﹐行步艱辛﹐及白虎歷節風。

獨活﹝一兩五錢﹞桑寄生﹝三兩﹐如無﹐以續斷代之﹞當歸﹝一兩五錢﹞川芎﹝一兩五錢﹞白芍﹝一兩五錢﹞熟地黃﹝一兩﹞人參﹝一兩﹐去蘆﹞茯苓﹝一兩﹞牛膝﹝酒浸﹐一兩﹞杜仲﹝酒炒﹐一兩﹞秦艽﹝去蘆﹐一兩﹞細辛﹝一兩﹞防風﹝去蘆﹐一兩﹞

桂心﹝一兩﹞甘艸﹝炙﹐三錢﹞

上銼﹐每服一兩五錢﹐加生薑三片﹐水煎服。婦人帶下﹐作腰腿痛﹐合平胃散﹐加附子﹑小茴香。

羌活勝濕湯治風濕相搏﹐一身盡痛。

羌活﹝七分﹞獨活﹝七分﹞防風﹝五分﹞升麻﹝五分﹞柴胡﹝五分﹞本﹝一錢﹞

蒼術﹝一錢﹞川芎﹝八分﹞蔓荊子﹝八分﹞甘艸﹝五分﹞

上銼一劑﹐水煎溫服。

升陽除濕湯治濕郁在下﹐此湯升以散之。

升麻﹝一錢﹞柴胡﹝一錢﹞防風﹝一錢﹞茯苓﹝八分﹞豬苓﹝一錢﹞澤瀉﹝一錢﹞

蒼術﹝一錢﹞陳皮﹝八分﹞

上銼一劑﹐加生薑一大片﹐水煎服。

經驗白術酒﹝祕方﹞治中濕徧身疼痛﹐難以轉側。

白術﹝去蘆﹐一兩﹞

上銼一劑﹐無灰老酒一鐘半﹐煎一鐘﹐去渣溫服。

卷之四

燥證

脈燥脈澀而緊﹐或浮而弦﹐或芤而虛。

證經云﹕諸澀枯涸﹐幹勁皴揭﹐皆屬於燥。故燥气在裏﹐耗其津液﹐則大便祕結﹐消渴生焉﹐血脈枯而气亦滯也。或過食辛辣濃味之物而助火邪﹐伏於血中﹐耗散眞陰﹐津液虧少﹐燥結有時。或風燥於表﹐鐘於皮膚﹐皮毛燥澀﹐幹疥爪枯﹐勁彊緊急﹐口噤善伸數欠。或時惡寒﹐筋惕而搐﹐涎溢胸膈﹐燥爍螈﹐昏冒僵僕﹐皆由陰血衰少﹐不能制火﹐火熾克金﹐金受邪則不能平木﹐以致肝气獨盛﹐風邪內生﹐而成此疾矣。

治治之之法﹐以辛潤之﹐以苦泄之。因虛者﹐滋陰養血﹐因火者﹐瀉火軟堅﹔因風者﹐消風散結。此三者﹐乃治燥証之大法也。

方四物湯治燥气在裏﹐津液枯涸﹐便閉消渴等癥。

當歸﹝一錢五分﹞白芍藥﹝一錢﹞川芎﹝八分﹞生地黃﹝二錢﹞加桃仁﹝二錢﹞大黃﹝煨﹐二錢﹞

上銼一劑﹐水煎溫服。

通幽湯治燥熱內甚﹐血液俱耗﹐以致大便閉結。

當歸﹝一錢五分﹞熟地黃﹝二錢﹞升麻﹝八分﹞紅花﹝一錢﹞甘艸﹝一錢﹞桃仁泥﹝二錢﹞

上銼一劑﹐水煎﹐調檳榔末一錢下。

卷之四

火證

脈浮而洪數爲虛火﹐沈而實大爲實火。洪數見於左寸爲心火﹔見於右寸爲肺火﹔見於左關爲肝火﹔見於右關爲脾火。兩尺爲腎與命門之火﹐男子兩尺洪大者﹐必主遺精﹐陰火盛也。病熱有火者可治﹐洪大是也。無火者難治﹐沈細是也。

證君火者﹐心火也。可以濕伏﹐可以水滅﹐可以直折。惟黃連之屬﹐可以制之。相火者﹐龍火也﹐不可以水濕折之﹐當從其性而伏之。惟黃柏之屬﹐可以降之。瀉火之法﹐豈止此哉。虛實多端﹐不可不察。以髒气目之﹐如黃連瀉心火﹐黃芩瀉肺火﹐芍藥瀉脾火﹐石膏瀉胃火﹐柴胡瀉肝火﹐知母瀉腎火﹐此皆苦寒之味﹐能瀉有餘之火。若飲食勞倦﹐內傷元气﹐火不兩立﹐爲陽虛之病﹐以甘溫之劑除之﹐如黃﹑人參﹑甘艸之屬。若陰微陽彊﹐相火熾盛﹐以乘陰位﹐爲血虛之病﹐以甘寒之劑降之﹐如當歸﹑地黃之屬。

若心火亢極﹐郁熱內實﹐爲陽彊之病﹐以咸冷之劑折之﹐如大黃﹑朴硝之屬。若腎水受傷﹐眞陰失守﹐爲無根之火﹐爲陰虛之病﹐以壯水之劑制之﹐如生地黃﹑玄參之屬。若右腎命門火衰﹐爲陽脫之病﹐以溫熱之劑濟之﹐如附子﹑漧薑之屬。若胃虛過食冷物﹐抑遇陽气於脾土﹐爲火郁之病﹐以升散之劑發之﹐如升麻﹑漧葛﹑柴胡﹑防風之屬。不明諸此類﹐而求火之爲病﹐施治何所據根據。

故於諸經集略其說﹐以備方之用﹐庶免實實虛虛之禍也。

治火熱之病﹐黃連爲主。五臟皆有火﹐平則治﹐病則亂。方書有君火﹑相火﹑龍火﹑邪火之論﹐其實一气而已。故丹溪云﹕凡气有餘便是火。分爲一類。凡治本病略炒以從邪﹐實火以朴硝湯﹐假火酒﹐虛火醋﹐痰火薑汁﹐俱浸透炒。气滯火以茱萸﹐食積泄以黃土﹐血疾瘕痛以干漆﹐俱以水拌同炒。去茱萸黃土漧漆﹐下焦伏火﹐以鹽水浸透焙。目疾以人乳浸蒸。

方涼膈散治諸般郁熱﹐退六經實火。

連翹﹝一錢﹞黃芩﹝一錢﹞山梔子﹝一錢﹞薄荷﹝八分﹞大黃﹝一錢五分﹞甘艸﹝八分﹞芒硝﹝一錢﹞加桔梗﹝八分﹞

上銼﹐水煎﹐入蜜一盞同服。咽喉痛﹐倍桔梗﹑加荊芥。酒毒﹐加黃連﹑漧葛﹐名淸心湯。用白蜜﹑竹葉同煎。咳而嘔﹐加半夏﹑生薑。衄血﹑嘔血﹐加當歸﹑赤芍藥﹑生地黃。小便淋瀝﹐加木通﹑滑石。茯苓。風眩﹐加防風﹑川芎﹑石膏。斑疹﹐加漧葛﹑荊芥﹑川芎﹑赤芍藥﹑防風﹑桔梗。咳嗽﹐加桑白皮﹑杏仁﹑桔梗﹑蘇子。陽毒發斑﹐加靑黛﹑當歸。結胸心下滿﹐加桔梗﹑枳殼。譫語發狂﹐逾墻赴井﹐皆陽熱極盛﹐加黃連﹑黃柏﹑赤芍藥。眼生翳﹐赤澀流淚﹐加菊花﹑木賊﹑生地黃。

黃連解毒湯治心火暴盛﹐以此湯直折之。

黃連黃芩黃柏山梔仁﹝俱不炒﹞

上銼一劑﹐水煎服。以此四味爲丸﹐名梔子金花丸。實者﹐可用硝黃﹑冰水正治。或君火轉甚者﹐須用薑汁﹐或酒制炒用﹐則火自伏。此寒因熱用之法也。

淸火湯﹝雲林制﹞治五臟六腑及上﹑中﹑下三焦火熱。

連翹﹝一錢﹞梔子﹝一錢﹐炒﹞玄明粉﹝一錢﹐如無﹐以硝代之﹞黃芩﹝一錢﹐酒炒﹞黃連﹝一錢。酒炒﹞桔梗﹝一錢二分﹞玄參﹝一錢二分﹞薄荷﹝八分﹞羌活﹝酒洗﹐八分﹞防風﹝六分﹞貝母﹝一錢﹞獨活﹝酒洗﹐八分﹞前胡﹝八分﹞柴胡﹝八分﹞天花粉﹝一錢﹞茯苓﹝一錢﹞川芎﹝八分﹞枳殼﹝一錢﹞甘艸﹝三分﹞大黃﹝酒蒸﹐二錢﹞

酒毒加白粉葛﹝一錢﹞

旣濟解毒丸治諸經客熱及心腎二火熾焰。

黃連﹝去毛﹞黃芩﹝去梗﹞黃柏﹝去皮﹞山梔﹝去殼﹞知母﹝去毛﹞連翹﹝去殼﹞

玄參﹝去老根﹞柴胡﹝去毛﹐各等分﹞

上爲末﹐煉蜜丸如桐子大﹐每服燈心湯下百丸。

黑金丹﹝云菜弟傳﹞﹝批﹞﹝按上方皆治實熱之劑﹐其餘火證﹐各求之本門﹞治上焦邪熱﹐咽喉腫痛﹐及牙齒疼痛﹐傷寒誤補﹐大潮大熱﹐聲啞不出﹐胸膈作痛。鼻衄吐紅﹐痰壅火盛﹐癲狂譫語﹐一切實熱之癥。

黃連黃芩黃柏山梔子連翹石膏澤瀉赤芍藥大黃枳殼薄荷牡丹皮玄參桔梗防風赤茯苓荊芥﹝各等分﹞

上大合一劑﹐水八碗﹐煎七碗去渣﹐入芒硝一斤於內﹐化開﹐澄去泥水﹐將藥入鍋內﹐煎至幹﹐須慢火鏟起﹐入新罐內﹐上用新燈盞一个蓋住﹐入水於盞內﹐火﹐候幹水三盞爲度。取出放地上去火毒﹐研爲細末﹐入甘艸末五分﹐攪勻﹐每服二錢﹐茶淸送下。

卷之四

內傷

脈古人以脈辧內外傷於人迎﹑气口。人迎脈大於气口爲內傷﹐气口脈大於人迎爲外傷。此辧固是﹐但其說有所未盡耳。外感風寒﹐皆有餘之癥﹐是從前客邪來也。其病必見於左手﹐左手主表﹐乃行陽二十五度。內傷飲食﹐及飲食不節﹐勞役所傷﹐皆不足之癥也﹐必見於右手﹐右手主裏﹐乃行陰二十五度。

故外感寒邪﹐則獨左寸人迎脈浮緊﹐按之洪大﹐緊者後甚於弦﹐是足太陽寒水之脈。按之洪大而有力﹐中見於手少陰心火之脈。丁與壬合﹐內顯洪大﹐乃傷寒脈也。若外感風邪﹐則人迎脈緩﹐而大於气口一倍﹐﹝病在少陽﹞或二倍﹐﹝病在太陽﹞三倍。﹝病在陽明﹞內傷飲食﹐則右寸气口脈大於人迎一倍﹐﹝病在厥陰﹞或兩倍﹐﹝病在少陰﹞三倍。﹝病在太陰﹞若飲食不節﹐勞役過甚﹐則心脈變見於气口﹐是心火刑肺﹐其肝木挾心火之勢﹐亦來薄肺。經曰﹕侮所不勝﹐寡於畏者。是也。故气口脈急大而數﹐時一代而澀也。澀者肺之本﹔脈大者元气不相接也。脾胃不及之脈﹐洪大而數者﹐心肺刑肺脈也﹔急者肝木挾心火﹐而反克肺金也。若不甚勞役﹐惟右關脈大而數﹐數中顯緩﹐時一代也。如飲食不節﹐寒溫失所﹐則先後關脈損弱﹐甚則隱而不見﹐惟內顯脾脈之大數微緩﹐時一代也。宿食不消﹐則獨右關脈沈而滑。經云﹕脈滑者有宿食也。

證東垣曰﹕甚哉陰陽之證﹐不可不詳也。偏觀《內經》中所說﹐變化百病﹐其源皆由喜怒過度﹐飲食失節﹐寒溫不適﹐勞役所傷而然。夫元气﹑穀气﹑榮气﹐衛气﹐生發諸陽上升之气。此四者﹐皆飲食入胃﹐穀气上行﹐胃气之異名﹐其實一也。旣脾胃有傷﹐則中气不足。中气不足﹐則六腑陽气皆絕於外。

故經言﹕五臟之气已緩於外者﹐是六腑之元气病也。气傷髒乃病﹐髒病形乃應﹐是五臟六腑眞气皆不足也。惟陰火獨旺﹐上乘陽分﹐故榮衛失守﹐諸病生焉。其中變化﹐皆由中气不足。當補之證﹐認作外感風寒﹐有餘客邪之病﹐重瀉其表﹐使榮衛之气外絕﹐其死只在旬日之間。所謂差之毫釐﹐謬以千里﹐可不詳辧乎﹖且如外感﹐則寒熱齊作而無間﹐內傷則寒熱間作而不齊。外感惡寒﹐𨿽近烈火不除﹔內傷惡寒﹐得就溫暖卽解。外感惡風﹐乃不禁一切風寒﹐內傷惡風﹐惟惡夫些少賊風。外感癥顯在鼻﹐故鼻气不利﹐而擁盛有力。內傷者不然﹐內傷癥顯在口﹐故口不知味﹐而腹中不和。

外感者無此﹐外感則邪气有餘﹐發言壯厲﹐且先輕而後重﹐內傷則元气不足﹐出言懶怯﹐且先重而後輕。外感手背熱而手心不熱﹐內傷則手心熱而手背不熱。外感頭痛﹐常常有之﹐直須傳裏方罷﹔內傷頭痛﹐有時而作﹐有時而止。內外辧法﹐大要如斯。然有內傷而無外感﹐有外感而無內傷者。苟或內傷外感兼病而相挾者﹐則從乎輕重以治之。若顯內癥多者﹐則是內傷重而外感輕﹐宜先補益而後散邪﹐以補中益气湯爲主﹐加散邪藥。當以六經脈癥參究﹐各加本經藥治之。若顯外癥多者﹐則是外感重而內傷輕﹐宜先發散而後補益﹐以辛涼等劑解散爲君﹐而以參﹑術﹑茯苓﹑芎﹑歸等爲臣﹑使。以此辧之﹐則判然明矣。

治王安常曰﹕夫飲食勞倦傷而內熱者﹐乃陰火乘其坤土之位﹐故內熱以及於胸中也。《內經》有云﹕勞者溫之﹐損者溫之。惟以溫藥以補元气而瀉火邪。蓋溫能除大熱耳。故東垣立補中益气湯加減以治之﹐其惠也不其大哉。然飲食所傷﹐又當分別。夫勞倦傷﹐飲食傷﹐𨿽與外感風寒暑濕有餘之癥不同﹐然飲食傷又與勞倦傷不同。勞倦傷誠不足也﹐飲食傷尢當於不足之中﹐分其有餘不足也。何也﹖蓋饑餓不飲食﹐與食太過﹐𨿽皆是失節﹐然必明其有兩者之分﹐方盡其理。節也者何無不及﹑無太過之中道也。夫饑餓不飲食者﹐胃气空虛﹐此爲不足﹐以停滯言則有餘矣。惟其不足故補益﹐惟其有餘故消導。亦有物滯气傷﹐必補益消導兼行者﹐亦有物暫滯而气不甚傷﹐宜消導獨行﹐不須補益者﹐亦有旣停滯不復自化﹐不須消導﹐但當補气﹐或亦不須補益者。潔古枳術丸﹐東垣橘皮枳術丸之類﹐𨿽曰消導﹐固有補益之意存乎其間耳。其他如木香分气丸﹐枳實導气丸﹐大枳實丸之類﹐𨿽無補益﹐然施之於物暫滯﹐气不甚傷者﹐豈不可哉。但不宜視爲通行之藥耳。且所滯之物﹐非枳實之力所能去者﹐亦安可泥於消導而不知變乎﹖故備急丸﹑煮黃丸﹐感應丸﹐瓜蒂散等之推逐者﹐潔古﹑東垣亦未嘗委之而費用也。故善將兵者﹐攻亦當﹐守亦當﹔不善者﹐則宜攻而守﹐宜守而攻﹐其敗也非兵之罪﹐用兵者之罪耳。觀乎此﹐則知消導補益推逐之理矣。若夫勞倦傷則純乎補益﹐固不待議。𨿽東垣丁寧告誡﹐然世人猶往往以苦寒之劑﹐望除勞倦傷之熱。及其不愈而反甚﹐自甚而至危﹐但曰病勢已極﹐藥不能勝耳。醫者﹑病者﹐主病者﹐一委之天命﹐皆懵然不悟其爲妄治之失也。

嗚呼﹗仁人君子﹐能不痛心也哉﹗方補中益气湯﹝批﹞﹝按此方補元气﹐養脾胃﹐升提下陷之气﹐治內傷之要藥也﹞

治中气不足﹐肢體倦怠﹐口漧發熱﹐飲食無味﹔或飲食失節﹐勞倦身熱﹐脈大而虛﹔或頭痛惡寒自汗﹔或气髙而喘﹐身熱而煩﹔或脈微細軟弱﹐自汗體倦少食﹔或中气虛弱而不能攝血﹔或飲食勞倦而患瘧痢﹔或瘧痢因脾胃虛而不能愈﹔或元气虛弱﹐感冒風寒﹐不勝發表﹐宜用此代之﹔或入房而後感冒﹔或感冒而後入房﹐亦用此湯﹐急加附子﹔或瀉利腹痛﹐急用附子理中湯。

嫩黃﹝蜜水煎炒一錢半﹐脾胃虛﹐肺气先絕用之以益皮毛而閉腠理﹐止自汗﹞

人參﹝去蘆﹑一錢﹐上喘气短﹐元气大虛﹐用以補之﹞

甘艸﹝炙﹐一錢﹐甘溫以瀉火熱而補脾胃中元气﹐若脾胃急痛﹐腹中急縮者多用之﹞

以上三味﹐除渴熱﹑煩熱之聖藥也。

白術﹝土炒﹐一錢﹐苦甘溫﹐除胃中熱﹐利腰臍間血﹞

柴胡﹝五分﹐能使胃中之淸气左旋而上達﹞

升麻﹝五分﹐能使胃中之滿气從右而上遷﹞

橘紅﹝一錢﹐理胸中之气﹐又能助陽气上升﹐以散滯气肋諸脾胃爲用﹞

當歸身﹝酒洗﹐一錢﹐用之以和血脈﹞

上銼一劑﹐生薑三片﹐水煎溫服。或少加黃柏以救腎水﹐而瀉陰中之伏火也。紅花三分﹐入心養血。內傷挾外感者﹐以本方爲主﹐從六經所見之證﹐加減用之。如見太陽證﹐頭項痛﹐腰脊彊﹐加羌活﹑本﹑桂枝。如陽明﹐則身熱﹐目痛﹐鼻幹﹐不得眠﹐倍升麻﹑加漧葛。如少陽﹐則胸脇痛而耳聾﹐加黃芩﹑半夏﹑川芎﹐倍柴胡。如太陰﹐則腹滿而嗌漧﹐加枳實﹑濃朴。如少陰﹐則口燥舌漧而渴﹐加生甘艸﹑桔梗。

如厥陰﹐則煩滿﹐多加川芎。如變證發斑﹐加葛根﹑玄參﹐倍升麻。如挾痰﹐加半夏﹑竹瀝﹑薑汁。若頭痛﹐加蔓荊子﹐或加川芎。頂痛腦痛﹐加本﹑細辛。諸頭痛﹐此四味足矣。若耳鳴目黃﹐頰頜腫頸肩肘臂後廉痛﹐面赤脈洪者﹐加羌活一錢﹐防風七分﹐甘艸﹑本各五分﹐通其經血。加黃芩﹑黃連各三分﹐消腫。嗌痛頷腫﹐面赤﹐脈洪大﹐加桔梗七分﹐黃芩﹑甘艸三分。口漧嗌漧﹐或渴者﹐加葛根五分﹐升胃气﹐上行潤之。心下痞悶﹐加芍藥﹑黃連一錢。腹中痞悶﹐加枳實三分﹐濃朴七分﹐木香﹑砂仁各三分。如天寒﹐加漧薑。腹中痛者﹐加炒白芍藥﹑炙甘艸各三分。如惡寒覺冷痛﹐加桂五分。夏月腹中痛﹐不惡寒反惡熱者﹐加黃芩五分﹐芍藥一錢﹐甘艸五分﹐以治時熱。臍下痛者﹐加熟地一錢。如胸中滯气﹐加靑皮五分。壅滯可用﹐短促少气﹐去之。如身體重疼﹐乃風濕相搏﹐加羌活﹑防風各五分﹐升麻一錢﹐柴胡五分﹐本﹑蒼術各一錢﹐中病卽止。大便閉澀﹐加歸梢一錢。病久痰嗽者﹐去人參﹐初病勿去之。冬月﹑春寒或秋涼﹐各宜加不去節麻黃。若春溫熱﹐加沸耳艸三分﹐款冬花一分。長夏濕土﹐客邪大旺﹐加蒼術﹑白術﹑澤瀉﹐上下分消其濕熱之气。濕熱之气大勝﹐主食不消﹐故食減不知谷味。加神曲以消之﹐加五味子﹑麥門冬﹐助人參瀉火益肺金﹐助秋損也。在三伏中爲聖藥。脇下急或痛﹐俱加柴胡﹑甘艸﹑人參。多唾或唾白沫﹐胃口上停寒也﹐加益智仁。若胃脘當心痛﹐加艸豆蔻仁三分。若食不下﹐乃胸中有寒﹐或气澀滯﹐加靑皮﹑陳皮﹑木香。寒月加益智仁﹑艸豆蔻﹐夏月加黃芩﹑黃連﹔秋加檳榔﹑砂仁。若腳軟乏力或痛﹐加酒炒黃柏。不已﹐加漢防己。心煩躁﹐加生地黃。若气浮心亂﹐以朱砂安神丸鎭固之﹐則愈。

白術散﹝批﹞﹝按此方治胃虛之劑﹞治胃虛不能食﹐而大渴不止﹐不可用淡滲藥﹐恐胃中元气虛少故也。並治傷寒雜病﹐一切吐瀉煩渴﹐霍亂﹐虛損气弱﹐及治酒積嘔噦。

人參﹝一錢﹞白術﹝一錢﹐土炒﹞茯苓﹝一錢﹞藿香﹝八分﹞木香﹝五分﹞葛根﹝一錢﹞甘艸﹝七分﹞

上銼一劑﹐水煎溫服。如飲水者﹐多煎與之時時服。如能食而渴者﹐人參白虎湯。

補气湯﹝批﹞﹝按此方治气虛之劑﹞凡遇勞倦辛苦﹐用力過多﹐卽服此三﹑四劑﹐免致內傷發熱之病﹐宜預防之。

黃﹝一錢半﹞人參﹝一錢﹞白術﹝一錢﹞麥門冬﹝一錢﹞陳皮﹝一錢﹞五味子﹝十粒﹞甘艸﹝炙﹐七分﹞

上銼一劑﹐姜三片﹐棗二枚﹐水煎食前服。勞倦甚﹐加熟附子五分。

補血湯﹝批﹞﹝按此方治血虛之劑﹞凡遇勞心思慮﹐損傷精神﹐頭眩目昏﹐心虛气短﹐驚悸煩熱等癥﹐並宜服之。

生地黃﹝一錢﹞人參﹝一錢﹞當歸﹝一錢﹞白芍藥﹝炒﹐一錢﹞茯神﹝一錢﹞陳皮﹝五分﹞梔子﹝炒黑﹐五分﹞酸棗仁﹝炒﹐一錢﹞麥門冬﹝一錢﹞五味子﹝十粒﹞甘艸﹝炙﹐七分﹞

上銼一劑﹐加圓眼十枚﹐水煎﹐空心服。

參苓白術散治脾胃虛弱﹐飲食不進﹐或致嘔吐泄瀉﹐及大病後﹐調脾助胃﹐此方最宜。

白術﹝土炒﹐一錢﹞人參﹝八分﹞甘艸﹝八分﹞幹山藥﹝一錢﹞白茯苓﹝八分﹞

白扁豆﹝一錢﹞蓮子肉﹝十个﹞薏苡仁﹝八分﹞砂仁﹝炒﹐五分﹞桔梗﹝八分﹞陳皮﹝一錢﹞

上爲末﹐每服二錢﹐黑棗泡湯﹐空心調下。

參苓白術丸﹝雲林制﹞治病後元气虛弱﹐此藥進美飲食﹐壯健身體﹐充實四肢﹐淸火化痰﹐解郁固本。

人參﹝一兩﹞白術﹝二兩﹐土炒﹞白茯苓﹝一兩﹞幹山藥﹝炒﹐一兩﹞蓮肉﹝去皮﹐二兩﹞陳皮﹝一兩﹞半夏﹝制﹐一兩﹞白扁豆﹝炒﹐一兩﹞薏苡仁﹝炒﹐二兩﹞桔梗﹝二兩﹞黃連﹝姜炒﹐一兩﹞神曲﹝炒﹐一兩﹞香附﹝一兩﹞砂仁﹝五錢﹞甘艸﹝一兩﹞

當歸﹝一兩﹞遠志﹝一兩﹞石菖蒲﹝五錢﹞

上爲末﹐姜﹑棗煎湯﹐打神曲糊爲丸﹐如梧桐子大。每服百丸﹐空心白湯送下﹐忌食生冷﹑油膩之物。

白術八寶丹﹝胡云閣傳﹞治一切虛損之癥。

白術﹝半斤﹐二兩朝陽土炒﹐六兩熬膏﹞人參﹝五錢﹐如有嗽﹐去之﹞白茯神﹝去皮木﹐一兩半﹞遠志﹝去骨﹐兩半﹞陳皮﹝去白﹐兩半﹞白芍藥﹝酒炒﹐兩半﹞神曲﹝炒﹐一兩﹞麥芽﹝五錢﹞

上爲末﹐用白術膏丸﹐如梧桐子大。每服一錢﹐或加至一錢五分﹐白沸湯空心送下。

白術膏治脾胃大虛﹐自汗乏力﹐四肢怠倦﹐飲食不思﹔或食而不化﹐嘔吐瀉痢﹐瀉下完谷白沫。

白術﹝一斤﹐去蘆﹐火上炙一塊﹐銼一塊成片﹞

上用水十碗﹐熬汁二碗﹐去渣。再入水再熬﹐又濾出﹐將渣搗爛﹐入水再熬。如是五次﹐共得藥汁十碗﹐合一處﹐入白蜜半斤﹐再熬至稠粘﹐滴水成珠爲度。日服二﹑三次﹐白沸湯調下。

白雲膏﹝單孟齊傳﹞﹝批﹞﹝按此方養元气﹐健脾胃﹐王道之劑﹞調脾健胃﹐固本還元。

大米﹝一升﹞糯米﹝一升﹞山藥﹝四兩﹞芡實﹝四兩﹞蓮肉﹝去皮﹑心﹐四兩﹞

上爲細末﹐入白砂糖一斤半﹐攪和令勻﹐入籠蒸糕﹐任意食之。

卷之四

傷食

脈气口脈緊盛爲傷食。食不消化﹐浮滑而疾。經曰﹕上部有脈﹐下部無脈﹐其人當吐﹐不吐者死。又曰﹕气口脈大於人迎三倍﹐食傷太陰。蓋飲食塡塞胸中﹐太陽之分野﹐肝木之气﹐郁而不伸﹐故必吐以達之﹐然傷有輕重﹐必甚而至於兩手尺脈絕無者﹐乃用瓜蒂散吐之。不則或以指﹐或以鵝翎蘸桐油膽礬探吐之﹐免致夭枉之患也。

證病源曰﹕宿食不消﹐由臟腑虛弱﹐寒气在於脾胃之間﹐故使谷不化也。宿穀未消﹐新谷又入﹐脾气旣弱﹐故不能磨之﹐則經宿而不消也。令人腹脹气急﹐胸膈痞塞﹐咽酸噫气﹐如敗卵臭。時復憎寒壯熱﹐或頭痛如瘧狀﹐皆其癥也。凡傷食必惡食﹐胸中有物﹐宜用消導之劑。若傷食挾外感者﹐不可專攻其食﹐用行气香蘇散﹐兼而治之。

治飲者﹐無形之气。傷之﹐則宜發汗﹑利小便﹐使上下分消其濕也。五苓散﹑葛花解酲湯﹑生薑﹑半夏﹑枳實﹑白術之類是也。食者﹐有形之物。傷之則宜損其谷﹐其次莫如消導。重者﹐宜吐。宜下﹐枳術丸﹑保和丸﹑備急丹之類﹐量輕重擇用。

方行气香蘇散﹝三山陳氏方﹞﹝批﹞﹝按此方治內傷﹑外感﹑七情﹑四气﹐和解表裏之劑﹞

治內傷生冷濃味﹑堅硬之物﹐胸腹脹滿疼痛﹐及外感風寒濕气﹐發熱惡寒﹐徧身酸痛﹐七情气逆﹐嘔吐泄瀉﹐飲食不下等癥。

紫蘇﹝一錢﹞柴胡﹝八分﹞陳皮﹝八分﹞香附﹝醋炒﹐一錢﹞烏藥﹝八分﹞川芎﹝八分﹞羌活﹝八分﹞枳殼﹝八分﹞蒼術﹝八分﹞麻黃﹝一錢﹞甘艸﹝三分﹞

上銼生薑三片﹐水煎溫服。外感風寒﹐加蔥白三根﹔內傷飲食﹐加神曲﹑山楂各一錢。

消滯丸消酒消食﹐消痰消气﹐消痞消脹﹐消腫消痛﹐消積聚﹐消瘕。此藥消而不見﹐響而不動﹐藥本尋常﹐功效甚妙。

黑牽牛﹝頭末﹐二兩﹞香附﹝炒﹐一兩﹞五靈脂﹝一兩﹞

上共末﹐醋糊丸如豆大﹐每服二十丸﹐生薑湯下。

寬中丸治一切飲食不消﹐腹脹發熱之癥。

山楂﹝蒸過﹐去核﹐曝漧﹞

上爲末﹐每服五錢﹐米湯調下。

利气丸﹝方見气門﹞﹝批﹞﹝按此方消導積熱之劑﹞

備急丸治胃中停滯寒冷之物﹐及諸心腹卒痛。

大黃漧薑巴豆﹝去油﹐各等分﹞

上爲末﹐煉蜜丸如綠豆大。每服三丸﹐溫水送下﹐量虛實加減丸數。若中惡客忤﹐心腹脹滿﹐痛如刀刺﹐气急口噤﹐屍厥卒死者﹐以熱酒灌下。或口噤﹐以木棒撐起牙關﹐令下咽﹐須臾瘥﹐未瘥﹐更與三丸﹐以腹中鳴轉﹐卽吐下便愈。若口噤﹐須折齒灌之﹐令人爲妙。忌豬肉﹑冷水﹑肥膩之物。

化滯丸﹝批﹞﹝按此方通利冷積之劑﹞理一切气﹐化一切積。奪造化有通塞之功﹐調陰陽有補瀉之妙。久堅沈涸﹐磨之自消﹔暴積乍畱﹐導之自去。

木香﹝二錢﹞丁香﹝二錢﹞靑皮﹝二錢﹞陳皮﹝二錢﹞黃連﹝二錢﹞半夏﹝爲末﹐薑汁和餅﹐陰漧﹐二錢﹞三稜﹝五錢﹐火煨﹞蓬術﹝五錢﹐火煨﹞

以上八味俱爲末。

巴豆﹝六錢﹐去心膜﹐以瓦器盛醋﹐浸一宿﹐熬至醋幹﹐研﹞

烏梅﹝五錢﹐取肉焙榦爲末﹐用水醋熬膏﹐調前藥爲丸﹞

烏梅膏和丸黍大﹐每服五丸﹐或七丸至十丸﹐量虛實用。欲通則用熱湯。欲止則用冷水。常服磨積﹐不欲通泄﹐津液咽下﹐或空心陳皮湯下。停食飽悶﹐枳殼湯下。但有所積之物﹐取本汁飲下。因食吐不止﹐津液下。小腸气痛﹐茴香酒下。食瀉不休﹐及霍亂吐瀉﹐新汲水下。赤痢﹐冷甘艸湯下。白痢﹐冷漧薑湯下。心痛﹐菖蒲湯下。諸气痛﹐生薑陳皮湯下。若欲宣通﹐滚姜湯下﹐仍加丸子。未利再服﹐利多飲冷水一口卽止。

婦人血气痛﹐當歸酒下﹐有孕不宜服。小兒量歲數加減用。疳積常服﹐不拘時候﹐米飲下三﹑五丸。

保和丸消痰利气﹐扶脾胃﹐進飲食。一切飲食所傷﹐胸膈滿悶不安﹔或腹中有食不化﹔或積聚痞塊﹐多服日漸消散﹐大有效驗。

白術﹝五兩﹞陳皮﹝洗﹐三兩﹞半夏﹝泡﹐三兩﹞茯苓﹝三兩﹞神曲﹝三兩﹐炒﹞

山楂肉﹝三兩﹞連翹﹝二兩﹞香附﹝醋炒﹐二兩﹞濃朴﹝姜炒﹐二兩﹞蘿卜子﹝二兩﹞

枳實﹝炒﹐一兩﹞麥芽﹝炒﹐一兩﹞黃連﹝姜炒﹐一兩﹞黃芩﹝酒炒﹐二兩﹞

上爲末﹐薑汁糊丸桐子大。每服五十丸﹐加至七﹑八十丸﹐食後茶淸送下。

理气健脾丸﹝髙碩尹傳﹞

白術﹝土炒﹐六兩﹞歸身﹝酒洗﹐六兩﹞陳皮﹝洗﹐三兩﹞白茯苓﹝三兩﹞黃連姜炒﹐二兩﹞香附﹝醋炒﹐二兩﹞枳實﹝麩炒﹐二兩﹞桔梗﹝一兩五錢﹞山楂﹝去核﹐二兩﹞半夏﹝姜炒﹐二兩﹞神曲﹝炒﹐二兩﹞木香﹝五錢﹞

上末﹐荷葉煮飯爲丸﹐梧子大。每用百丸﹐白湯下。

三補枳術丸﹝批﹞﹝按此方半消半補﹐平和之劑﹞化痰淸熱。健胃補脾﹐消食順气。

白術﹝土炒﹐二兩﹞陳皮﹝去白﹐一兩﹞枳實﹝麩炒﹐一兩﹞黃連﹝姜炒﹐五錢﹞

黃芩﹝酒炒﹐五錢﹞黃柏﹝鹽炒﹐一兩﹞貝母﹝去心﹐八錢﹞白茯苓﹝五錢﹞神曲﹝炒﹐五錢﹞山楂﹝去核﹐五錢﹞麥芽﹝炒﹐三錢﹞香附﹝醋炒﹐五錢﹞砂仁﹝一錢﹞桔梗﹝二錢﹞連翹﹝二錢﹞甘艸﹝炙﹐三錢﹞

上末﹐荷葉煮飯爲丸﹐如桐子大。每百丸﹐姜湯下。

卷之四

傷酒

夫酒者﹐大熱有毒﹐气味俱陽﹐乃無形之物也。若傷之止當發散﹐汗出則愈矣。此最妙法也。其次莫如利小便﹐二者乃上下分消其濕﹐何酒病之有。今之酒气者﹐往往服酒蒸丸﹐大熱之藥下之。

又有用牽牛﹑大黃下之者﹐是無形元气受病﹐反下有形陰血﹐乖誤甚矣。酒性大熱﹐已傷元气﹐而復重瀉之。

況亦損腎水眞陰﹐及有形陰血﹐俱爲不足。如此則陰血愈虛﹐眞水愈弱﹐陽毒之熱大旺﹐乃助其陰火。是謂元气消亡﹐七神何根據﹖折人長命。不然﹐則虛損之病成矣。《金匱要略》云﹕酒疸下之﹐久久爲黑疸。愼不可犯此戒。不若令上下分消其濕﹐葛花解酲湯主之。

方葛花解酲湯治飲酒太過﹐嘔吐痰逆﹐心神煩亂﹐胸膈痞塞﹐手足戰搖﹐飲食減少﹐小便不利。

葛花﹝五錢﹞白豆蔻﹝五錢﹞砂仁﹝五錢﹞靑皮﹝三錢﹞白術﹝二錢﹞神曲﹝二錢﹞

澤瀉﹝二錢﹞漧薑﹝二錢﹞陳皮﹝一錢五分﹞人參﹝一錢五分﹞豬苓﹝一錢五分﹞白茯苓﹝一錢五分﹞木香﹝五分﹞

上爲細末﹐每服三錢﹐白湯調下。但得微汗﹐酒病去矣。按此方﹐蓋不得已而用之﹐豈可恃賴日日痛飲。

此藥性味辛溫﹐偶因酒病服之﹐則不損元气。何者﹖故酒病故也。若頻服之﹐損人天年。

治傷酒食法心中酒食停積﹐一切腹下脹滿不消﹐用鹽花擦牙﹐溫水漱下﹐不過三次﹐如湯潑雪。

葛黃丸治飲酒過度﹐酒積蘊於胸中﹐以致吐血衄血﹔及時令酷暑﹐上焦積熱﹐忽然吐血垂死者。

葛花﹝卽上好白粉葛﹐一兩﹞黃連﹝四兩﹞

上末﹐用大黃熬膏作丸﹐桐子大。每百丸﹐溫水下。

解酒化毒丹﹝雲林制﹞治飲酒過多﹐徧身發熱﹐口漧煩渴﹐小便亦少。

白滑石﹝水飛﹐一斤﹞白粉葛﹝三兩﹞大粉艸﹝三兩﹞

上爲末﹐不拘時﹐冷水調下三錢﹐日進兩三次。

又方治酒後傷風﹐身熱頭痛。以防風通聖散﹐加黃連須二錢﹐蔥白十莖﹐水煎溫服。

卷之四

郁證

脈脈多沈伏﹐或澀或芤。

證《內經》曰﹕木郁達之。謂吐之﹐令其條達也。火郁發之。謂汗之﹐令其疏散也。土郁奪之。謂下之﹐令無壅滯也。金郁泄之。謂滲泄﹐解表利小便也。水郁折之。謂抑之﹐制其衝逆也。此治五郁之大要。蓋郁者﹐結聚而不得發越也。當升者不得升﹐當降者不得降﹐當變化者不得變化也。此爲傳化失常。六郁者﹐气﹑濕﹑熱﹑痰﹑血﹑食是也。丹溪曰﹕气血沖和﹐百病不生﹐一有怫郁﹐諸病生焉。

治气郁﹐胸脇痛﹐脈沈澀﹐用香附﹝童便浸炒﹞﹑蒼術﹑撫芎。

濕郁﹐周身走痛﹐或關節病﹐遇陰寒則發﹐脈沈緩﹐用蒼術﹑川芎﹑白芷﹑茯苓﹑羌活﹑防風﹑柴胡。

熱郁﹐目瞀﹐小便赤﹐脈沈數﹐用梔子﹑靑黛﹑香附﹑蒼術﹑撫芎﹑黃芩﹑天花粉。

痰郁﹐動則喘﹐寸口脈沈滑﹐用海石﹑南星﹑香附﹑栝蔞仁﹑貝母﹑竹瀝﹑薑汁。

血郁﹐四肢無力﹐能食﹐便紅或黑﹐脈沈而澀﹐用桃仁泥﹑紅花﹑牡丹皮﹑延胡索﹑川芎﹑香附。

食郁﹐噯酸﹐飽悶﹐畏聞食气﹐人迎脈平和﹐气口脈緊盛﹐用蒼術﹑香附﹑山楂﹑神曲﹑枳實。

方六郁湯開諸郁之總司也。

香附﹝童便浸炒﹞蒼術﹝米泔浸炒﹞神曲﹝炒﹞山梔仁﹝炒黑﹞連翹陳皮撫芎貝母﹝去心﹞枳殼﹝炒﹞白茯苓蘇梗﹝各一錢﹞甘艸﹝五分﹞

上銼一劑﹐水煎服。有痰﹐加南星﹑半夏。有熱﹐加柴胡﹑黃芩。血郁﹐加桃仁泥﹑紅花。濕郁﹐加白術﹑羌活。气郁﹐加木香﹐檳榔。食郁﹐加山楂﹑砂仁。

加味越鞠丸解諸郁火痰气﹐開胸膈﹐進飲食。

蒼術﹝米泔浸﹐薑汁炒﹐四兩﹞撫芎﹝四兩﹞香附﹝童便浸炒﹐四兩﹞神曲﹝炒﹐四兩﹞梔子﹝炒黑﹐四兩﹞橘紅﹝一兩五錢﹞白術﹝炒﹐一兩半﹞黃芩﹝炒﹐一兩半﹞

山楂﹝去核﹐蒸熟﹐一兩半﹞

上爲末﹐稀糊丸如桐子大。每服百丸﹐白湯下。

越鞠保和丸﹝批﹞﹝按此方治諸郁之妙劑也﹞扶脾開郁﹐行气消食﹐淸熱化痰。

蒼術﹝米泔浸三宿﹐炒﹐一兩﹞撫芎﹝酒洗﹐一兩﹞神曲﹝炒﹐一兩﹞香附﹝童便浸炒﹐一兩﹞梔子﹝炒﹐五錢﹞陳皮﹝一兩﹞半夏﹝炮﹐一兩﹞白茯苓﹝一兩﹞連翹﹝五錢﹞萊菔子﹝炒﹐五錢﹞枳實﹝麩炒﹐一兩﹞白術﹝三兩﹞黃連﹝酒炒﹐一兩﹞山楂﹝去核﹐二兩﹞木香﹝五錢﹞當歸﹝酒洗﹐一兩﹞

上爲末﹐薑汁泡﹐蒸餅爲丸﹐如桐子大。每服五十丸﹐淡姜湯下﹐或酒下亦可。

卷之四

痰飲

脈沈弦細滑﹐大小不勻﹐皆痰气爲病。偏弦爲飲。雙弦爲寒飲﹐左右手關前脈浮弦大而實者﹐膈上有稠痰也﹐宜吐而愈。病患百藥不效﹐關上脈伏而大者﹐痰也。眼胞及眼下如灰煙燻黑者﹐痰也。丹溪曰﹕久得澀脈﹐痰飲膠固﹐脈道阻滯也﹐卒難侍開﹐必費調理。

證夫痰屬濕﹐乃津液所化。因風寒濕熱之感﹐或七情飲食所傷﹐以致气逆液濁﹐變爲痰飲。或吐咯上出﹐或凝滯胸膈﹐或畱聚腸胃﹐或流注經絡四肢﹐隨气升降﹐徧身無處不到。其爲病也﹐爲喘爲咳﹐爲惡心嘔吐﹐爲痞隔壅塞﹐關格異病﹐爲泄利﹐爲眩暈﹐爲嘈雜﹐爲怔忡驚悸﹐爲癲狂﹐爲寒熱﹐爲痛﹐爲胸膈轆轆有聲﹐或背脊一點﹐常如冰冷﹐或四肢麻痺不仁﹐皆痰所致。百病中多有兼痰者﹐世無不知也。痰有新久﹑輕重之殊﹐新而輕者﹐形色淸白稀薄﹐气味亦淡﹔久而重者﹐黃濁稠粘凝結﹐咳咯難出﹐漸成惡味﹐酸﹑辣﹑腥﹑臊﹑咸﹑苦﹐甚至帶血而出。

治痰生於脾胃﹐宜實脾燥濕﹐又隨气而升﹐宜順气爲先﹐分導次之。又气升屬火﹐順气在於降火。熱痰則淸之﹐濕痰則燥之﹐風痰則散之﹐郁痰則開之﹐頑痰則軟之﹐食積痰則消之﹐在上者吐之﹐在中者下之﹐又中气虛者﹐宜固中气以運痰﹐若攻之太重﹐則胃气虛而痰愈盛矣。

方二陳湯一身之痰都管﹐乃治痰之要藥也。欲下行﹐加引下藥﹐黃柏﹑木通﹑防己之類﹔欲上行﹐加引上藥﹐升麻﹑柴胡﹑防風之類。又曰﹕二陳加升提之藥﹐能使大便潤而小便長。

陳皮﹝去白﹐一錢﹞半夏﹝湯泡﹐二錢﹞茯苓﹝去皮﹐一錢﹞甘艸﹝五分﹞

上銼一劑﹐生薑三片﹐水煎溫服。濕痰多軟﹐如身體倦怠之類﹐加蒼術﹑白術。寒痰痞塞胸中﹐倍半夏。

甚者﹐加麻黃﹑細辛之類。痰厥頭痛﹐倍半夏。風痰﹐加天竺黃﹑天南星﹑枳殼﹑白附子﹑天麻﹑僵蠶﹑牙皂之類。气虛者﹐更加竹瀝﹔气實者﹐加荊瀝﹐俱用薑汁。熱痰﹐加黃連﹑黃芩。因火盛逆上﹐降火爲先﹐加白術﹑黃芩﹑軟石膏之類。眩暈嘈雜者﹐火動其痰也﹐加山梔子﹑黃連﹑黃芩。血虛有痰者﹐加天門冬﹑知母﹑栝蔞仁﹑香附﹑竹瀝﹑薑汁。滯血者﹐更加黃芩﹑白芍藥﹑桑白皮。血滯不行﹐中焦有飲者﹐加竹瀝﹑薑汁﹑韭汁三五盞﹐必胸中煩躁不寧後愈。气虛有痰者﹐加人參﹑白術﹔脾虛者﹐宜補中益气降痰﹐加白術﹑白芍藥﹑神曲﹑麥芽﹐兼用升麻提起。食積痰﹐加麥芽﹑山楂﹑神曲﹑炒黃連﹑枳實。老痰﹐用海石﹑半夏﹑栝蔞仁﹑香附﹑連翹之類。五倍子佐他藥爲丸﹐大治頑痰。喉中有物﹐咯不出﹐咽不下﹐此結痰也。宜栝蔞仁﹑杏仁﹑海石﹑桔梗﹑連翹﹑香附﹐少佐朴硝﹑薑汁﹐煉蜜和丸噙化﹐此咸能軟堅也。久得澀脈﹐卒時難開﹐必費調理。气實痰熱結者﹐吐不出﹐咽不下﹐气滯者難治。痰在膈上﹐必用吐法吐之。瀉之不去﹐膠固稠濁者﹐宜吐之。脈浮﹐吐之。痰在經絡間﹐非吐不可﹐吐中就有發散之義。凡用吐藥﹐宜升提其气﹐便吐。如防風﹑川芎﹑桔梗﹑芽茶﹑生薑之類﹐或瓜蒂散。凡吐用布緊勒腹於不通風處行之。痰在腸胃間﹐可下而愈。枳實﹑甘遂﹑巴豆﹑大黃﹑芒硝之類。凡痰用利藥過多﹐脾气虛則痰易生而轉盛。痰在脇下﹐非白芥子不能達。痰在皮裏膜外﹐非薑汁﹑竹瀝不開。在經絡中﹐亦用竹瀝﹐必佐以薑汁﹑韭汁。膈間有痰﹐或癲狂﹐或健忘﹐或風痰﹐俱用竹瀝﹑荊瀝。气虛少食﹐加竹瀝﹔气實能食﹐加荊瀝。凡人上﹑中﹑下有塊﹐痰也。問其平日好食何物﹐吐下後。方用藥。凡人頭面﹑頸頰﹑腋下結核﹐不痛不紅﹐作膿者﹐皆痰注也。宜隨用藥消之。

淸熱導痰湯﹝批﹞﹝按此方治痰迷之劑﹞治憎寒壯熱﹐頭目昏沈迷悶﹐上气喘急﹐口出涎沫﹐證類傷寒。此因內傷七情﹐以致痰迷心竅﹐神不守舍﹐神出則捨空﹐捨空則痰聚。

黃連﹝炒﹐一錢半﹞枳實﹝炒﹐一錢半﹞栝蔞仁﹝一錢﹞南星﹝制﹐一錢半﹞半夏﹝制﹐一錢半﹞陳皮﹝一錢﹞白茯苓﹝一錢﹞桔梗﹝一錢﹞黃芩﹝炒﹐一錢﹞白術﹝炒﹐一錢﹞人參﹝八分﹞甘艸﹝六分﹞

上銼一劑﹐姜棗水煎﹐入竹瀝薑汁各三匙﹐同服。

滚痰丸﹝批﹞﹝按此方治諸痰之聖藥﹞洞虛子曰﹕痰證古今未詳﹐方書𨿽有懸飲﹑流飲﹑支飲﹑痰飲﹑溢飲之異﹐而莫知其爲病之原。或頭風目昏﹐眩暈耳鳴﹔或口眼蠕動﹐眉稜﹑耳葉瘙癢﹐或四肢遊風腫硬﹐似痛非痛﹐或齒頰浮腫﹐痛癢不一﹔或噯气吞酸﹐嘈雜嘔噦﹔或咽嗌不利﹐咯之不出﹐咽之不下﹐色如煤炱﹐形如破絮﹔或如桃膠﹑蜆肉之狀﹐或心下如停冰雪﹐冷痛時作﹔或夢寐奇怪鬼魅之類﹔或足腕痿軟﹐腰背卒痛﹐或四肢骨節疼痛﹐並無常處﹐乃至手麻臂痛﹐狀若挫閃﹔或脊中每有一掌﹐如冰凍之寒痛者﹔或渾身習習如虫行者﹐或眼沿澀癢﹐口糜舌爛﹐甚爲咽腫喉閉﹔或繞項結核﹐似非。腫塊初起﹐色白不紅者﹐皆痰也。或胸脇間如有二气交紐﹐噎塞煩悶﹔或如煙气上衝﹔頭面烘熱﹐或爲失志癲狂﹔或爲中風癱瘓﹔或爲勞瘵荏苒之疾﹔或爲風痺香港腳﹐或心下怔忡驚悸﹐如畏人將捕﹔或喘嗽嘔吐﹐冷涎綠水黑汁﹔甚爲肺癰﹑腸毒﹐便膿﹑攣跛。其爲內外奇怪疾病﹐非止百端﹐皆痰之所致也。蓋津液旣凝﹐爲痰爲飲。而洶湧上焦﹐故口燥咽漧﹔流滯於下﹐則大小便閉塞﹐面如枯骨﹐毛髮焦漧﹔婦人則經閉不通﹔小兒則驚癇搐搦。治法以此先逐去敗痰﹐然後調理。括曰﹕甑裏翻身甲掛金﹐子今頭戴艸堂深。相逢二八求斤正﹐硝靑礞倍若沈。十七兩中零半兩﹐水丸梧子意常斟。千般怪癥如神效﹐水瀉雙身卻不任。

大黃﹝酒拌﹐蒸﹐半斤﹞黃芩﹝去梗﹐半斤﹞沈香石﹝五錢﹞靑礞石﹝一兩﹐捶碎﹐焰硝一兩﹐同入砂罐內﹐瓦片蓋之﹐鐵錢縛定﹐鹽泥固濟﹐曬漧紅﹐候冷取出﹞

上爲細末﹐淨水爲丸﹐如梧桐子大。每服三五十丸﹐量虛實加減﹐各隨引下。一切喪心失志﹐或癲癇狂妄等癥﹐每服百丸。人壯气實﹐能飲食﹐狂甚者﹐一百二十丸﹐以上至二三百丸﹐以效爲度。一切中風癱瘓﹐痰涎壅塞﹐大便或通或閉者﹐每服八十丸。人壯气實者百丸﹐常服三二十丸。無大便不利之患﹐自然上淸下潤之妙。一切陽癥風毒香港腳﹐徧身遊走疼痛﹐每服八九十丸﹐未效再加丸數。一切走刺气痛﹐每服七八十丸﹑未效隨癥再加﹐一切無病之人﹐徧身筋骨平白疼痛﹐不能明狀者﹐每服七八十丸﹐以效爲度。一切頭痛﹐非頭風證牙疼﹐或浮或癢﹐非風蛀牙者﹐每服八十丸。一切因風因寒﹐鼻塞身重﹐身體不疼﹐非傷寒癥者﹐每服八九十丸。一切噯气吞酸及噎膈反胃﹐痞塊攻心﹐嘔吐痰沫者﹐每服八九十丸。進退加減﹐存乎病者元气之虛實。一切心下怔忡恍惚﹐如畏人將捕之狀﹐怵惕不安﹐陰陽關格﹐變生乖癥﹐每服七八十丸。一切傷饑失飽。憂思過慮﹐至於心下嘈雜﹐饑不能食﹐每服七八十丸。一切新久痰气喘嗽﹐或嘔吐涎沫﹐或痰結實熱﹐或頭目眩暈﹔每服八九十丸。虛羸者五六十丸﹐未效再加十丸。一切急慢喉閉赤眼﹐每服八九十丸。一切頸項腮頰腫硬﹐環繞結核﹐成瘰者﹐正服此藥。若年深歲久﹐宜多服之。一切口糜舌爛﹐咽喉生瘡者﹐每服六七十丸﹐同蜜少許一處嚼破噙睡﹐徐徐咽下。些小口瘡﹐如此噙二三夜﹐卽瘥。一切徧身無故遊走疼痛﹐或腫或攣﹐或無常痛﹐無定所﹐腫不在一處﹐酸軟沈滯者﹐每服七八十丸﹐量虛實加減。一切心气冷痛﹐如停冰塊﹑或通身散入腹中絞痛﹐上攻頭面腫硬﹐徧身四肢痿軟﹐或痛或癢﹐或潰或不潰﹐或穿而復閉﹐或此消而彼長﹐漸成篤疾﹐皆系痰毒內攻。或使爛痰臭﹐或作腸癰內疽﹐服之以下惡物立效。日淺膿近者﹐刻日全安。一切胃脘作痛﹐下連小腹﹐面黃羸瘦﹐痛陣日發﹐必嘔吐綠水黑汁冷涎﹐乃至气絕﹐心下溫暖者﹐每服八九十丸﹐立見生意。然後續續服之﹐以瘥爲度。

一切痢疾﹐不拘赤白相雜﹔或帶血塊惡物者﹐每服八九十丸。次日熱退﹐再進二三十丸﹐卽服止痢藥﹐萬無一失。若兼寒熱痰涎者﹐並用倉廩散。一切荏苒之疾﹐男子女人日久之患﹐非傷寒內外之證。或酒色過度﹔或月水愆期﹐心煩志亂﹔或腹脹脇痛﹐目瞀耳聵鼻窒﹐骨節疼痛﹐嘔吐惡心﹐百藥無效。病者莫能諭其狀﹐方書未嘗載其疾﹐醫人不能辧其癥。並根據前法﹐加減服之﹐無有不效之理也。凡服此藥者﹐必須臨睡臥牀﹐用熟水一口送﹐只送過咽﹐卽便仰臥。令藥在咽膈之間﹐徐徐而下﹐半日不可飲食湯水﹐及不可起身行坐言語。直候藥丸徐逐上焦痰滯惡物過膈入腹﹐然後動作﹐方能中病。每次須連進兩夜﹐先夜所服﹐次日痰物旣下三五次者﹐次夜減十丸﹔下一﹑二次者﹐仍服前數﹔下五﹑七次﹐或只二﹑三次﹐而病勢頓減者﹐次夜減二十丸﹔頭夜所服﹐並不下惡物者﹐次夜加十丸﹔壯人病實者﹐多至百丸。惟狂疾勁實及暴卒惡候﹐多服無妨。其或服罷仰臥﹐咽喉沈滯稠粘﹐壅塞不利者﹐乃痰气從上﹐藥病相攻之故也。少頃藥力旣勝﹐自然寧帖。又或百中有一﹐稍稍腸痛﹐腰背拘急者﹐蓋有一種頑痰惡物滯﹐閉气滑腸﹐裏急後重﹐狀如痢疾﹐片晌卽已。若其痰涎易下者﹐快利不可勝言﹐頓然滿口生津﹐百竅爽快﹐間有片時倦怠者﹐蓋連日病苦不安﹐一時爲藥所勝﹐气體暫和﹐如醉得醒﹐如浴初出﹐如睡方起﹐卽非虛倦也。此藥並不洞泄﹐刮腸大瀉﹐但能取痰積惡物﹐自腸胃次第穿鑿而下。腹中糟粕﹐並不相傷﹐惟下部腸之糞﹐乃藥力不到之處﹐是故先去其餘﹐余不備述耳。

導痰小胃丹﹝批﹞﹝按此方治濕痰峻攻之劑﹞治中風眩暈﹐喉痺﹐頭風﹐哮吼等癥。上可取胸膈之頑痰﹐下可利胃腸之堅結。

天南星半夏﹝二味﹐用白礬﹑皂莢﹐薑汁﹐水煮透熟﹐各二兩半﹞陳皮枳實﹝二味﹐用白礬﹑皂莢﹐水泡半日﹐去白礬﹐曬漧﹐炒﹐各一兩﹞白術﹝炒﹐一兩﹞蒼術﹝米泔﹐白礬﹑皂莢﹐水浸一宿﹐去黑皮﹐曬漧﹐炒﹐一兩﹞桃仁杏仁﹝二味﹐同白礬﹑皂莢水﹐泡去皮﹑尖﹐各一兩﹞紅花﹝酒蒸﹐一兩﹞大戟﹝長流水煮一時﹐曬漧﹐一兩﹞白芥子﹝炒﹐一兩﹞芫花﹝醋拌一宿﹐炒黑﹐一兩﹞甘遂﹝面裹煨﹐一兩﹞

黃柏﹝炒褐色﹐一兩﹞大黃﹝酒蒸﹐紙裹煨﹐焙漧﹐再以酒炒﹐一兩半﹞

上爲細末﹐薑汁﹐竹瀝煮﹐蒸餅糊爲丸﹐如綠豆大。每服二﹑三十丸﹐極甚者﹐五七十丸﹐量虛實加減。再不可太多﹐恐損胃气也。一切痰飲﹐臥時白湯下﹐一日服一次。一中風不語﹐癱瘓初起﹐用濃姜湯下三十五丸﹐少時卽能言語一切風頭痛﹐多是濕痰上攻﹐臨臥姜湯下二十一丸。一眩暈多屬痰火﹐食後姜湯下二十五丸﹐然後二陳湯﹑四物湯﹑加柴胡﹑黃芩﹑蒼術﹑白芷﹐倍川芎。熱多加知母﹑石膏。一痰痞積塊﹑臨臥白湯送下三十丸﹐一日一次。𨿽數年久患﹐亦不過五七服見效。一哮吼﹐乃痰火在膈上。臨睡姜湯下二十五丸﹐每夜一次﹐久久自然取效。一喉痺腫痛﹐食後白湯送下。

竹瀝達痰丸﹝批﹞﹝按此方治虛痰平和之劑﹞此藥能運痰如神﹐不損元气﹐其痰從大便中出。丹溪云﹕痰在四肢﹐非竹瀝不開。

半夏﹝二兩﹐湯泡七次﹐生薑汁浸透﹐曬漧切片﹐瓦上微炒熟用之﹞橘紅﹝二兩﹞人參﹝一兩五錢﹞茯苓﹝二兩﹞大黃﹝二兩﹐酒蒸曬漧﹞黃芩﹝二兩﹐酒炒﹞沈香﹝五錢﹞甘艸﹝炙﹐一兩半﹞礞石﹝一兩﹐法見前﹞

上爲細末﹐竹瀝二大碗﹐生薑自然汁三鐘﹐爲丸如桐子大。每服五七十丸﹐食後白湯送下。

淸气化痰丸﹝劉少保傳﹞治一切痰飲咳嗽﹐頭旋目眩﹐胸膈痞悶气滯﹐食積酒積﹐嘔吐惡心。

天南星半夏白礬牙皂﹝不銼﹞生薑﹝各二兩﹞

上先將南星﹑半夏﹑牙皂﹑生薑﹐用水浸一宿﹐將星﹑半﹑姜銼作粗片﹐入白礬同煮至南星無白點﹐去皂﹐不用餘者﹐曬漧入後藥。

靑皮﹝麩炒﹐五錢﹞陳皮﹝去白﹐一兩﹞枳實﹝麩炒﹐一兩﹞白術﹝一兩﹞漧葛﹝五錢﹞白茯苓﹝一兩﹞蘇子﹝炒﹐一兩﹞萊菔子﹝炒﹐一兩﹞栝蔞仁﹝一兩﹞黃連﹝五錢﹞黃芩﹝八錢﹞海粉﹝七錢﹞香附﹝一兩﹞神曲﹝炒﹐二兩﹞麥芽﹝炒﹐二兩﹞山楂肉﹝一兩﹞

气滯加白豆蔻﹝一兩﹞。一方去海粉﹑黃連﹐加人參﹑漧薑各五錢﹐杏仁﹑桔梗﹑前胡﹑甘艸各一兩。

上爲細末﹐竹瀝薑汁﹐調蒸餅作丸﹐如梧桐子大。每服五七十丸﹐食後姜湯送下。

淸火豁痰丸﹝髙冢宰傳﹞治上焦郁火﹐痰涎壅盛﹐胸膈不利﹐咽喉煩躁噎塞﹐吐不出﹐咽不下﹐如鯁狀。

大黃﹝酒蒸﹐三兩﹞礞石﹝﹐五錢﹞沈香﹝二錢﹞黃芩﹝酒炒﹐二兩﹞黃連﹝酒炒﹐二兩﹞梔子﹝炒﹐二兩﹞連翹﹝一兩﹞天南星﹝制﹐二兩﹞半夏﹝制﹐二兩﹞白術﹝炒﹐二兩﹞枳實﹝炒﹐二兩﹞貝母﹝去心﹐一兩五錢﹞天花粉﹝一兩﹞陳皮﹝一兩﹞

白茯苓﹝一兩﹞神曲﹝炒﹐一兩﹞靑黛﹝五錢﹞玄明粉﹝七錢﹞甘艸﹝五錢﹞白芥子﹝炒﹐二兩﹞

上末﹐薑汁竹瀝﹐丸梧子大﹐每服姜湯下四十丸。

卷之四

咳嗽

脈咳嗽所因﹐浮風﹑寒緊﹑數熱﹑細濕﹑房勞澀難。右關濡者﹐飲食傷脾﹔左關弦短﹐疲極肝衰。浮短肺傷﹐法當咳嗽。五臟之嗽﹐各視其部﹐沈緊虛寒﹐沈數實熱﹐洪滑多痰﹐弦澀少血。形盛脈細﹐不足以息﹔沈小伏匿﹐皆是死脈。惟有浮大而嗽者生。

證傷風咳者﹐脈浮﹐憎寒壯熱﹐自汗惡風﹐口漧煩躁﹐鼻流淸涕﹐欲語未竟而咳也。

傷寒咳者﹐脈緊﹐憎寒發熱﹐無汗惡寒﹐煩躁不渴﹐遇寒而咳。

傷暑咳者﹐脈數﹐煩熱引飲﹐口燥﹐或吐涎沫﹐聲嘶咯血。

傷濕咳者﹐脈細﹐骨節煩疼﹐四肢重著﹐或自汗﹐小便澀。

治咳者﹐無痰而有聲﹐肺气傷而不淸也。治以防風﹑桔梗﹑升麻﹐杏仁﹑五味子﹑生薑﹑甘艸﹑桑白皮﹑蘇子﹑枳殼。

嗽者﹐無聲而有痰﹐脾濕動而爲痰也。治以半夏﹑白術﹑五味子﹑枳殼﹑防風﹑甘艸﹑枳實﹑山楂﹑蒼術﹑橘皮。

咳嗽者﹐有痰有聲﹐因傷肺气而動脾濕也。治以半夏﹑白術﹑五味子﹑桔梗﹑枳殼﹑桑白皮﹑麥門冬﹑甘艸之類。

風寒嗽者﹐鼻塞聲重﹐惡風惡寒﹐或自汗﹐或無汗者是也。治當以發散行痰﹐用二陳湯加麻黃﹑桔梗﹑杏仁。

風寒郁熱於肺夜嗽者﹐治以三拗湯加知母。脈大而浮﹐有熱﹐加黃芩﹑生薑。

痰嗽者﹐嗽動便有痰聲﹐痰出嗽止者是也。主豁痰﹐用二陳湯﹐或以半夏﹑栝蔞仁各五兩﹐桔梗﹑貝母各一兩﹐枳殼一兩半﹐知母一兩﹐薑汁蒸餅爲丸服。

火郁者﹐有聲痰少﹐面赤者是也。主降火淸金化痰。

漧咳嗽者﹐系火郁之甚﹐難治。乃痰郁火﹐邪在肺中﹐用桔梗開之﹐再用補陰降火之藥。不已則成勞﹐須行倒倉法。此癥多是不得志者有之。有痰因火逆上者﹐必先治其火。然亦看痰火孰急﹐若痰急﹐則先治痰而後治火﹐在乎醫者之隨機變可也。

勞嗽者﹐痰多盜汗是也。或作寒熱﹐宜補陰淸金﹐四物湯加竹瀝薑汁。陰虛火動而嗽者﹐四物﹑二陳﹐順而下之。加黃柏﹐知母尢妙。陰虛喘嗽﹐或吐血者﹐四物湯加黃柏﹑知母﹑五味子﹑麥門冬﹑桑白皮﹑地骨皮﹑牡丹皮﹑山梔子。咳嗽聲嘶者﹐乃血虛受熱也。用靑黛﹑蛤粉﹐蜜調服。一方用芩連四物湯。好色之人元气虛﹐咳嗽不已者瓊玉膏。

肺脹而嗽者﹐動則喘滿﹐气急息重者是也。宜收斂肺气﹐用訶子﹑杏仁﹐靑黛﹑海粉﹑半夏﹑香附﹑栝蔞仁之類。肺脹郁遏不得眠者難治。

凡治咳嗽﹐最要分肺虛肺實。若肺虛久嗽﹐宜五味子﹑款冬花﹑紫菀﹑馬兜鈴之類斂而補之﹔若肺實有邪﹐宜黃芩﹑天花粉﹑桑白皮﹑杏仁之類散而瀉之。

凡治嗽﹐有用五味子者﹐以收肺气﹐乃火熱必用之劑。若有外邪而驟用之﹐恐閉住邪气﹐必先發散﹐然後可用。訶子味酸苦﹐有收斂降火之功。杏仁散肺中風寒﹐然形實有熱﹐因於寒者爲宜。桑白皮瀉肺气﹐然性不純良﹐用之者當戒。馬兜鈴去肺熱而補肺也。生薑辛能發散也。罌粟殼不可驟用﹐乃後收功藥也。人參以其气虛﹐或新咳挾虛者可用。若風寒邪盛﹐或久嗽肺有郁火者﹐不可用也。栝蔞仁甘能補肺﹐潤能降气﹐胸中有痰者自降。

凡咳嗽口燥咽漧有痰者﹐不可用南星﹑半夏﹐宜用栝蔞仁﹑貝母。若飲水者﹐又不宜栝蔞﹐恐泥膈不松快耳。

方參蘇飲治四時感冒﹐發熱頭疼﹐咳嗽聲重﹐涕唾稠粘﹐中脘痞滿﹐嘔吐痰水。寬中快膈﹐不致傷脾。此藥大解肌熱潮熱﹐將欲成勞瘵之證﹐神效。

紫蘇﹝一錢﹞前胡﹝一錢﹞桔梗﹝一錢﹞枳殼﹝一錢﹞漧葛﹝一錢﹞陳皮﹝一錢﹞

半夏﹝一錢﹞白茯苓﹝一錢﹞甘艸﹝七分﹞人參﹝七分﹐實熱者去之﹞木香﹝五分﹐气盛去之﹞

上銼作一劑﹐生薑三片﹐黑棗二枚﹐水煎食後溫服。若天寒感冒﹐惡寒無汗﹐咳嗽喘促﹔或傷風自汗﹐鼻塞聲重﹐咳嗽﹐並加麻黃二錢﹐去皮杏仁一錢﹐金沸艸一錢﹐以汗散之。若初感冒﹐肺實有熱﹐加杏仁﹑桑白皮﹑黃芩各一錢﹐烏梅七个。胸滿痰多﹐加栝蔞仁一錢。气促喘嗽﹐加知母﹑貝母各一錢。肺寒咳嗽﹐加五味子﹑漧薑各七分。心下痞滿﹐或胸中煩熱﹐或停酒不散﹐或嘈雜惡心﹐加黃連﹑枳實各一錢﹐漧葛﹑陳皮倍用之。鼻衄﹐加烏梅五个﹐麥門冬﹑茅根各一錢。心盛發熱﹐加柴胡﹑黃芩各一錢。頭痛﹐加川芎一錢﹐細辛八分。咳嗽吐血﹐加升麻﹑牡丹皮各一錢﹐生地黃一錢五分。勞熱咳嗽﹐久不愈﹐加知母﹑貝母﹑麥門冬各一錢。吐血﹐加阿膠﹑牡丹皮﹑赤芍藥各一錢﹐生地黃一錢五分﹐烏梅七个。咳嗽痰中見血﹐以本方加四物湯﹐名茯苓補心湯。妊娠傷寒﹐去半夏﹐加香附。

淸金降火湯瀉肺胃中之火﹐火降則痰消嗽止。

陳皮﹝一錢五分﹞半夏﹝泡﹐一錢﹞茯苓﹝一錢﹞桔梗﹝一錢﹞枳殼﹝麩炒﹐一錢﹞

貝母﹝去心﹐一錢﹞前胡﹝一錢﹞杏仁﹝去皮尖﹐一錢半﹞黃芩﹝炒﹐一錢﹞石膏﹝一錢﹞

栝蔞仁﹝一錢﹞甘艸﹝炙﹐三分﹞

上銼一劑﹐生薑三片﹐水煎﹐食遠臨臥服。

二母寧嗽湯﹝批﹞﹝按此方治四時一切痰嗽﹐無問新久﹐肺气有餘者宜之﹞治因傷酒食﹐胃火上炎﹐衝逼肺金﹐以致咳嗽吐痰﹐經旬不愈﹐一服卽瘥。

知母﹝去毛﹐錢半﹞貝母﹝去心﹐錢半﹞黃芩﹝一錢二分﹞山梔仁﹝一錢二分﹞

石膏﹝二錢﹞桑白皮﹝一錢﹞茯苓﹝一錢﹞栝蔞仁﹝一錢﹞陳皮﹝一錢﹞枳實﹝七分﹞

五味子﹝十粒﹞生甘艸﹝三分﹞

上銼一劑﹐生薑三片﹐水煎。臨臥時﹐細細逐口服。

潤肺豁痰寧嗽湯﹝雲林制﹞﹝批﹞﹝按此方治痰嗽兼陰虛者宜之﹞

陳皮﹝五分﹞半夏﹝姜制五分﹞白茯苓﹝四分﹞甘艸﹝炙﹐三分﹞黃柏﹝酒炒﹐五分﹞黃芩﹝酒洗﹐三分﹞知母﹝酒炒﹐五分﹞貝母﹝去心﹐五分﹞天冬﹝去心﹐三分﹞

麥冬﹝去心﹐三分﹞紫菀﹝酒洗﹐三分﹞款冬花﹝酒洗﹐三分﹞桔梗﹝三分﹞熟地黃﹝五分﹞當歸﹝三分﹞

上銼一劑﹐生薑三片﹐水煎溫服。

吸藥如神散﹝陳太醫傳﹞﹝批﹞﹝按此方治久年痰嗽專攻之劑﹞治風入肺中﹐久嗽不愈。

雄黃佛耳艸鵝管石款冬花甘艸寒水石靑礞石﹝過﹞白附子枯礬孩兒茶﹝各等分﹞

上爲細末﹐紙燃燒煙﹐令病患吸之。

灸法治久患咳嗽﹐百藥無效﹐可用此法。

將病者乳下﹐大約離一指頭﹐看其低陷之處﹐與乳直對不偏者﹐此名直骨穴。其婦人卽按其乳頭所到之處﹐卽是直骨穴也。艾灸三壯﹐其艾圓如小豆大。男左女右不可差﹐其咳卽愈。如不愈﹐其病再不可治矣。

卷之四

哮吼

證夫哮吼專主於痰﹐宜用吐法。亦有虛而不可吐者﹐此疾寒包熱也。

治治法必用薄滋味﹐不可純用寒涼﹐須常帶表散。

方定喘湯﹝訣云﹞諸病原來有藥方﹐惟愁喘最難當。麻黃桑杏尋蘇子﹐白果冬花更又良﹐甘艸黃芩同半夏﹐水煎百沸不須姜﹐病患遇此靈丹藥﹐一服從教四體康。

麻黃﹝去節﹐八分﹞桑白皮﹝一錢﹞杏仁﹝十四粒﹐泡﹞蘇子﹝炒﹐一錢﹐研﹞白果﹝七个﹞款冬花﹝一錢﹞甘艸﹝八分﹞黃芩﹝微炒﹐一錢﹞半夏﹝姜制﹐一錢﹞

上銼一劑﹐水煎﹐食後熱服。

五虎二陳湯﹝雲林制﹞﹝批﹞﹝按此方發表之劑﹞

治哮吼喘急痰盛。

麻黃﹝去節﹐一錢﹞杏仁﹝十四粒﹐泡﹞石膏﹝過﹐一錢﹞橘皮﹝一錢﹞半夏﹝姜制﹐一錢﹞茯苓﹝去皮﹐八分﹞甘艸﹝八分﹞人參﹝八分﹞木香﹝七分﹞沈香﹝七分﹞細茶﹝一錢﹞

上銼一劑﹐生薑三片﹐蔥白三莖﹐蜜三匙﹐水煎服。

導痰小胃丹﹝方見痰門﹞治哮吼﹐不問新久。

卷之四

喘急

脈右手寸口﹑气口以前﹐陰脈應手有力﹐必上气喘逆﹐咽塞欲嘔﹐自汗﹐皆肺實之疾也。若气口以前﹐陰脈應手無力﹐必咽漧無津﹐少气﹐此肺虛之證也。脈滑而手足溫者生﹐脈沈澀而手足寒者死﹐數者亦死﹐爲其形損故也。

證夫喘者﹐上气急促﹐不能以息之謂也。有肺虛挾寒而喘者﹐有肺實挾熱而喘者﹐有水气乘肺而喘者。有驚憂气郁肺脹而喘者﹐有陰虛者﹐有气虛者﹐有痰者﹐有气急者﹐有胃虛者﹐有火炎上者﹐原其受病之不同﹐是以治療而有異。

治治喘之法﹐當究其原。肺虛肺寒﹐必有气乏表怯﹐冷痰如冰之癥者。法當溫補﹐如官桂﹑阿膠之類是也。

肺實肺熱﹐必有壅盛﹐胸滿﹐外哄上炎之狀。法當淸利﹐如桑白皮﹑葶藶之類是也。水气者﹐漉漉有聲﹐怔忡浮腫﹐與之逐水利小便﹐如半夏﹑茯苓﹑五苓散輩。驚憂者﹐惕惕悶悶﹐引息鼻脹﹐與之寬中下气﹐如四七湯﹑枳殼湯輩。陰虛者﹐气從臍下起﹐直衝淸道而上﹐以降气滋陰。气虛者﹐气息不能接續﹐以參﹑補之。有痰者﹐喘動便有痰聲﹐降痰爲主。有气急者﹐呼吸急促﹐而無痰聲。降气爲主。有胃虛者﹐擡肩擷肚﹐喘而不休﹐以溫胃消痰。有火炎者﹐乍進乍退﹐得食則減﹐食已則喘﹐以降火淸金。至若傷寒發喘﹐表汗裏下﹐香港腳充滿﹐疏導取效。此皆但療本病﹐其喘自安。𨿽然﹐喘有利下而愈者﹐亦有因瀉而殂者﹐喘有數年沈痼而復瘳者﹐亦有忽因他疾大喘而不救者。汗而發潤爲肺絕﹐身汗如油喘者爲命絕﹐直視譫語喘滿者﹐皆不治。然則喘之危惡﹐又安可以尋常目之。

喘有三﹕熱喘發於夏﹐不發於冬﹔冷喘則遇寒而發﹔水喘停飲﹐胸膈滿悶﹐腳先腫也。

方五虎湯﹝批﹞﹝按此方治感寒作喘之劑﹞治傷寒喘急。

麻黃﹝五錢﹐去節﹞杏仁﹝二錢﹐去皮﹞石膏﹝五錢﹐煨﹞甘艸﹝一錢﹞細茶﹝一撮﹞加桑皮﹝一錢﹞

上銼﹐生薑三片﹐蔥白三莖﹐水煎熱服。

四磨湯治七情鬱結﹐上气喘急。

枳殼﹝一个﹞檳榔﹝一个﹞沈香﹝一塊﹞烏藥﹝一个﹞

上用酒磨濃﹐入白湯服。

蘇子降气湯﹝批﹞﹝按此方治因气作喘之劑﹞治虛陽上升﹐气不升降﹐上實下虛﹐痰涎壅盛﹐喘促短气咳嗽﹐气逆不安等癥。﹝方見气門﹞

千緡導痰湯﹝批﹞﹝按此方治因痰作喘之劑﹞治痰喘不能臥﹐一服而安。

天南星﹝制﹐一錢﹞半夏﹝七个﹐火炮破皮﹐每一个切作四片﹞陳皮﹝一錢﹞枳殼﹝去穣﹐一錢﹞赤茯苓﹝一錢﹞皂莢﹝一寸﹐炙去皮弦﹞甘艸﹝炙﹐一錢﹞

上銼一劑﹐生薑三片﹐水煎服。

參桃湯治肺虛發喘﹐少气難以布息。

人參﹝二錢﹞胡桃肉﹝二枚﹐去殼﹐不去皮﹞

上銼﹐生薑五片﹐大棗二枚﹐食後臨臥時﹐水煎服。

定喘湯﹝訣云﹞﹝批﹞﹝按此方治肺虛作喘之劑﹞和劑須投定喘湯﹐阿膠半夏及麻黃﹐人參半兩同甘艸﹐半兩桑皮五片姜﹐罌粟二錢同蜜炙﹐再加五味子爲彊﹐多年气喘從今愈﹐始信良醫有妙方。

阿膠﹝五錢﹐蛤粉炒成沫﹞半夏﹝姜制﹐五錢﹞麻黃﹝去節﹐五錢﹞人參﹝五錢﹞甘艸﹝三錢﹞桑白皮﹝五錢﹞罌粟殼﹝二錢﹐蜜炙﹞五味子﹝三錢﹞

上銼﹐每服一兩一錢﹐生薑五片﹐水煎﹐臨臥細服。

卷之五

瘧疾

脈瘧脈自弦。弦數者多熱﹐宜汗之﹔弦遲者多寒﹐宜溫之﹔弦緊宜下﹔浮大宜吐﹔弦短者傷食﹔弦滑者多痰﹔虛微無力爲久病﹔洪數無力爲虛﹔代散則死。

證夫瘧有風瘧﹑暑瘧﹑濕瘧﹑食瘧﹑痰瘧﹑瘧母﹐諸瘧之不同﹐不過風﹑寒﹑暑﹑濕之外感﹐七情﹑五味之內傷之所致也。然內外失守﹐眞邪不分﹐陰陽偏勝﹐寒熱交攻﹐乃成瘧也。有一日一發﹐有二日一發﹐有三日一發﹐有間一日連二日發﹐气血俱受病。有夜與日各發﹐有發於午前﹐有發於午後。其始發之時﹐欠伸﹐畏寒戰栗﹐頭痛﹐或渴﹐或先寒後熱﹐或先熱後寒﹐或單寒不熱﹐或單熱不寒﹐或寒少熱多﹐或寒多熱少。

治治療之法﹐當先發散外邪。有有汗﹐有無汗。無汗者要有汗﹐散邪爲主﹔有汗者要無汗﹐扶正爲主。然散邪扶正﹐病不退者﹐又須分利陰陽﹐以柴苓湯最效。甚者或以截藥而除之﹐不二飲﹑勝金丸之類截之。不愈﹐乃气血大虛﹐要扶胃气爲本﹐露姜養胃湯﹑養胃丹之類。又有綿延不休﹐彌越歲﹐汗﹑吐﹑下過﹐榮衛虧損﹐邪气伏藏脇間﹐結爲癥癖﹐謂之瘧母﹐瘧飲﹐黃甲丸之類。蓋瘧有新久淺深﹐治有緩急次序﹐宜以脈癥參驗﹐量其虛實而療之。《機要》謂太陽經爲寒瘧﹐治多汗之﹔陽明經爲熱瘧﹐治多下之﹔少陽經爲風瘧﹐治多和之。此三陽受病﹐謂之暴瘧。在夏至後﹐處暑前﹐乃傷之淺者。在三陽經則總之爲寒瘧。

在處暑後﹐冬至前﹐乃傷之重者。其三陰經瘧﹐作於子午卯酉日者﹐少陰瘧﹔作於寅申巳亥日者﹐厥陰瘧﹔作於辰戌丑未日者﹐太陰瘧也。

一凡瘧方來﹐正發不可服藥﹐服藥在於未發兩時之先。不則藥病交爭﹐轉爲深害﹐當戒之。

一平素虛弱﹐兼以勞役內傷﹐挾感外邪﹔以致瘧疾。寒熱交作﹐肢體倦怠﹐乏力少气﹐以補中益气湯加黃芩﹑芍藥﹑半夏。有汗及寒重﹐加桂枝﹐倍黃﹔熱甚加柴胡﹑黃﹔渴加麥門冬﹑天花粉。

一久瘧﹐乃屬元气虛弱。蓋气虛則寒﹐血虛則熱﹐胃虛則惡寒﹐脾虛則發熱。陰火下流﹐則寒熱交作﹐或吐涎不食﹐泄瀉腹痛﹐手足逆冷﹐寒栗鼓頷。若誤投以淸脾截瘧二飲﹐多致不起。

一瘧後飲食少進﹐四肢無力﹐面色萎黃﹐身體虛弱﹐以四君子湯合二陳湯﹐加姜炒黃連﹑麩炒枳實﹐煎服。

一凡瘧後﹐大汗出者﹐乃榮血不足之候﹐以人參養榮湯主之。

方散邪湯﹝三山陳氏傳﹞﹝批﹞﹝按此方治瘧無汗﹐當發汗散邪爲主﹞

治三陽經瘧﹐頭痛無汗﹐發熱惡寒﹐當發汗散邪。

川芎﹝一錢﹞白芷﹝一錢﹞麻黃﹝去節﹐一錢﹞防風﹝一錢﹞紫蘇﹝一錢﹞羌活﹝一錢﹞甘艸﹝五分﹞白芍藥﹝酒炒﹐一錢﹞

上銼一劑﹐生薑三片﹐蔥白三莖﹐水煎﹐露一宿﹐次日溫服。有痰﹐加陳皮﹑半夏。宿食不消﹐吞酸惡食﹐加麩炒枳實﹐薑汁炒濃朴﹑山楂﹑萊菔子。濕﹐加蒼術。挾气﹐加靑皮﹑蘇梗﹑香附。

正气湯﹝三山陳氏傳﹞﹝批﹞﹝按此方治瘧有汗﹐當止汗正气爲主﹞

治虛弱人瘧﹐頭疼自汗﹔寒熱往來﹐當扶正散邪。

柴胡﹝一錢﹞前胡﹝一錢﹞川芎﹝一錢﹞白芷﹝一錢﹞半夏﹝姜制﹐一錢﹞麥冬﹝去心﹐八分﹞檳榔﹝一錢﹞艸果﹝一錢﹞靑皮﹝炒﹐一錢﹞茯苓﹝八分﹞桂枝﹝一錢﹞

甘艸﹝炙﹐八分﹞白芍﹝炒﹐一錢﹞陳皮﹝八分﹞

上銼一劑﹐生薑三片﹐大棗二枚﹐水煎﹐預先熱服。

柴苓湯﹝批﹞﹝按此方治瘧﹐分利陰陽﹐和解表裏之劑﹞此藥分利陰陽﹐和解表裏之劑。

柴胡﹝八分﹞黃芩﹝炒﹐一錢﹞人參﹝去蘆﹐一錢﹞半夏﹝姜制﹐一錢﹞甘艸﹝六分﹞豬苓﹝一錢﹞澤瀉﹝一錢﹞白術﹝炒﹐一錢﹞茯苓﹝八分﹞肉桂﹝七分﹞

上銼一劑﹐生薑三片﹐大棗二枚﹐水煎溫服。無汗加麻黃。

有汗加桂枝。寒多倍肉桂。熱多加黃芩。胸膈滿悶加枳殼﹑桔梗。

不二飲﹝祕方﹞治一切寒熱瘧疾﹐一服卽止如神。

常山﹝二錢﹞檳榔﹝雌﹐一錢﹔雄﹐一錢。尖銳者爲雄﹐平禿者爲雌﹞知母﹝一錢五分﹞貝母﹝一錢五分﹞

上銼一劑﹐酒一鐘﹐煎至八分。不可過熟﹐熟則不效。露一宿﹐臨發日﹐五更溫服。勿令女人煎藥。

勝金丸治一切寒熱瘧疾﹐胸膈停痰﹐一服立效。

常山﹝四兩﹐好酒浸一宿﹐曬漧﹞檳榔﹝二兩﹞蒼術﹝二兩﹐米泔浸一宿﹐曬漧﹞艸果﹝二兩﹞

上爲細末﹐將前所浸常山余酒﹐煮糊爲丸﹐如梧桐子大。每服五十丸﹐未發前一日﹐臨臥時冷酒送下﹐卽臥﹐不可言語﹐直至雞鳴時﹐再進七十丸。忌食生冷熱物﹐及雞魚麩面之類﹐不則不效矣。

瘧靈丹﹝祕方﹞治一切瘧﹐服藥不愈﹐以此截之。

雄鷄豆﹝揀圓者爲雄﹐四十九粒﹐先一日以水泡去皮﹐研爛﹞人言末﹝一錢﹞雄黃﹝一錢﹐爲衣﹞

上於五月五日午時﹐同搗爲丸﹐如芡實大﹐陰漧收貯。臨發日早晨﹐面東﹐無根水下一丸。忌熱酒熱物﹐超時﹐禁生冷﹑魚鮏三日﹐此方百發百中。

龍虎湯﹝批﹞﹝按此方治熱瘧﹐淸火之劑﹞治熱瘧﹐火盛舌捲焦黑﹐鼻如煙煤﹐六脈洪數弦緊﹐此乃陽毒入深所致。先以靑布折疊數重﹐新汲水漬之﹐搭於心胸之上﹐須臾再易。

如此三次﹐熱勢稍退﹐卽服此藥﹐無有不效。

柴胡﹝一錢五分﹞黃芩﹝一錢五分﹞半夏﹝姜制﹐七分﹞石膏﹝二錢五分﹞黃連﹝一錢五分﹞黃柏﹝一錢二分﹞知母﹝一錢﹐去毛﹞山梔仁﹝一錢﹞粳米﹝一撮﹞

上銼一劑﹐生薑一片﹐大棗二枚﹐水煎溫服。

露姜養胃湯治久瘧不愈﹐三五日一發。

蒼術﹝米泔浸一宿﹐曬漧﹐一錢﹞濃朴﹝姜炒﹐一錢﹞陳皮﹝一錢﹞艸果﹝一錢﹞

半夏﹝姜制﹐一錢﹞人參﹝一錢五分﹞茯苓﹝一錢﹞藿香﹝一錢﹞甘艸﹝炙﹐七分﹞

上銼一劑﹐烏梅一个﹐黑棗一个﹐水煎。先以生薑四兩﹐搗汁露一宿﹐次日合入煎藥﹐通口服。

養胃丹﹝批﹞﹝按此方治久瘧﹐補虛之劑﹞治久瘧經年累月﹐虛弱之癥﹐宜此補之。

人參﹝一兩﹐去蘆﹞蒼術﹝二兩﹐炒﹞白茯苓﹝一兩﹞半夏﹝泡﹐二兩五錢﹞陳皮﹝一兩五錢﹞藿香﹝一兩﹞艸果﹝一兩﹞濃朴﹝姜炒﹐一兩五錢﹞常山﹝酒蒸﹐二兩﹞甘艸﹝炙﹐五錢﹞烏梅﹝四十九个﹐去核﹞

上爲末﹐淡姜湯打糊爲丸﹐如梧桐子大。每服七十丸﹐仍用淡姜湯送下。

瘧飲治瘧久不能愈﹐名曰瘧﹐又曰老瘧。

蒼術﹝泔浸﹐五錢﹞艸果﹝五錢﹞桔梗﹝五錢﹞靑皮﹝五錢﹞陳皮﹝五錢﹞良姜﹝五錢﹞白芷﹝二錢﹞白茯苓﹝二錢﹞半夏﹝湯泡﹐二錢﹞枳殼﹝麩炒﹐二錢﹞甘艸﹝二錢﹞桂心﹝二錢﹞漧薑﹝泡﹐二錢﹞蘇葉﹝二錢﹞川芎﹝二錢﹞

上銼﹐每劑五錢﹐水煎﹐入鹽少許﹐空心溫服。

黃甲丸﹝批﹞﹝按此方治瘧母﹐消塊之劑﹞治瘧母成塊﹐久不能愈。

朱砂﹝一兩﹞阿魏﹝一兩﹞檳榔﹝一兩﹞山甲﹝一兩﹐酥﹐炙﹐炒﹞雄黃﹝五錢﹞木香﹝五錢﹞

上爲細末﹐泡黑豆去皮﹐搗成泥爲丸﹐如梧桐子大。每服五十丸﹐淡姜湯送下﹐忌生冷﹑魚鮏三日。

卷之五

痢疾

脈下利之脈﹐宜微小﹐不宜浮洪﹔宜滑大﹐不宜弦急﹔宜身涼﹐不宜身熱。經所謂﹔身涼脈細者生﹐身熱脈大者死。是亦大槪言之耳﹐不可一途而論也。叔和云﹕下痢微小卻爲主﹐脈大浮洪無瘥日。

證夫痢乃濕﹑熱﹑食積三者﹐下靑﹑黃﹑赤﹑白﹑黑五色也。濕熱傷血分則赤﹐傷气分則白﹐气血俱傷﹐則赤白相兼。黃者食積﹐黑者濕勝也。其癥臍腹痛﹐或下鮮血﹐或下瘀血﹐或下紫黑血﹐或下白膿﹐或赤白相雜﹐或下如豆汁﹐或如魚腦髓﹐或如屋漏水﹐裏急後重﹐頻欲登廁﹐晝夜無度。

治治法行气和血﹐開郁散結。瀉脾胃之濕熱﹐消臟腑之積滯。經云﹕熱積气滯而爲痢﹐其初只宜立效散﹐一服卽愈。或木香導气湯﹐以推其邪﹐以徹其毒﹐皆良法也。痢稍久者不可下﹐胃虛故也。調中理气湯﹐加味香連丸之類﹐擇便用之。痢多屬熱﹐亦有虛與寒者。虛者補之﹐寒者溫之﹐以神效參香散主之。蓋痢之初﹐邪毒正盛﹐宜推蕩之﹐不可用粟殼﹑訶子收澀之藥﹔則淹纏不已。痢之稍久﹐眞气下陷﹐宜收澀之。不可用巴豆﹑牽牛通利之劑﹐用之則必致殺人。又有下痢噤口而不食者﹐亦有二也。有脾虛﹐有脾熱。脾虛者﹐參苓白術散﹐脾熱﹐參連湯﹐或倉連煎之類。大凡下痢純紅者﹐如塵腐色者﹐如屋漏水者﹐大孔開如竹筒者﹐唇如朱紅者﹐俱死癥也。如魚腦髓者﹐身熱脈大者﹐俱半死半生。

方木香導气湯治痢疾初起﹐腹痛﹐紅白相雜﹐裏急後重﹐發熱噤口﹐不拘老幼﹐先與一服甚效。

大黃﹝一錢五分﹞檳榔﹝一錢二分﹞濃朴﹝一錢二分﹞白芍藥﹝一錢二分﹞黃連﹝一錢二分﹞歸尾﹝八分﹞茯苓﹝八分﹞朴硝﹝一錢二分﹞木香﹝五分﹞小便赤加滑石﹝一錢五分﹞木通﹝一錢﹞

上銼一劑﹐水二鐘﹐煎至八分﹐濾去渣﹐空心熱服。

閘板丹﹝張小庵傳﹞﹝批﹞﹝按此方治痢﹐以推其邪而徹其毒也﹞治痢初起﹐以此丹推蕩其邪毒。

黃丹﹝一兩﹐水飛﹞黃蠟﹝一兩﹞乳香﹝一錢﹞沒藥﹝一錢﹞杏仁﹝八个﹐去皮尖﹞

巴豆﹝八个﹐去油﹞

上將五味爲末﹐將黃蠟熔化﹐後將藥末同蠟拌勻﹐攪冷成塊。

每服一丸﹐如黃豆大﹐空心服。紅痢﹐冷甘艸湯下﹔白痢﹐冷漧薑湯下﹔水瀉﹐冷米湯下。

立效散﹝雲林制﹞﹝批﹞﹝按此方治熱積气滯而爲痢者﹐以黃連淸熱﹐枳殼破气﹐淸平之劑﹞治痢﹐腹中癘痛﹐赤白相兼﹐卽止。

黃連﹝四兩﹐酒洗﹐吳茱萸二兩﹐同炒﹐去茱萸用﹞枳殼﹝二兩﹐麩炒﹞

上爲末﹐每服三錢﹐空心酒送下。泄瀉﹐米湯下。噤口痢﹐陳倉米湯下。

調中理气湯丹溪云﹕調气則後重自除。此也。

蒼術﹝米泔浸﹐炒﹞片術﹝炒﹐各一錢﹞陳皮﹝八分﹞濃朴﹝姜炒﹐七分﹞枳殼﹝一錢﹞白芍﹝炒﹐一錢﹞檳榔﹝一錢﹞木香﹝八分﹞

上銼一劑﹐水二盞﹐煎一盞﹐濾去渣﹐空心溫服。如赤痢﹐濃朴﹑芍藥俱不必炒﹐再加黃連﹑條芩各一錢五分。白痢只根據本方。

加味香連丸﹝批﹞﹝按此方治痢﹐調理之劑﹞此方治痢之總司。

黃連﹝二兩﹐炒﹞吳茱萸﹝滚水泡﹐炒﹐二兩﹞木香﹝一錢﹞白豆蔻﹝帶殼面裹火煨﹐一錢五分﹞祕方加乳香﹑沒藥﹝各一錢﹞

上爲細末﹐用烏梅二兩﹐滚水泡去核﹐搗和爲丸如梧桐子大。每服三十丸。白痢﹐漧薑湯下﹔血痢﹐甘艸湯下﹔赤白相兼﹐二味泡湯下﹐白瀉﹐米湯下。

倉廩散治赤白痢疾﹐發熱不退。凡下痢有積﹑有暑﹐如用藥不效﹐卽是腸胃有風邪熱也。此方甚效。

卽人參敗毒散加黃連﹑陳倉米﹑姜﹑棗煎服。噤口痢﹐加石蓮肉七枚。痢後手足痛﹐加檳榔﹑木瓜。不早治﹐則成鶴膝風。

六一順气散﹝批﹞﹝按此方治內外兩感發熱痢疾及時行疫痢之劑﹞治痢不問赤白相雜﹐肚痛﹐裏急後重﹐渾身發熱﹐口漧煩渴﹐用此通利卽止。﹝方見傷寒門﹞

納臍膏﹝何晴嶽傳﹞治噤口痢﹐危急之證﹐用之立愈。

黃瓜藤﹝不拘多少﹐連莖葉經霜者﹐曬漧燒灰存性﹐出火毒﹞

上用香油調﹐納臍中﹐卽效。

點眼膏﹝黃賓﹞治一切赤白痢﹐及噤口危急之證。

初胎糞﹝炙幹﹐一錢﹞雄黃﹝五分﹞黃連﹝四分﹞片腦﹝少許﹞

上爲極細末﹐水調﹐點兩﹐神效。

倉連煎﹝劉太府傳﹞治噤口痢﹐不拘赤白。

陳倉米﹝赤痢用三錢﹐白痢用七錢﹐赤白相兼用五錢﹞黃連﹝赤痢用七錢﹐白痢用三錢﹐赤白相兼用五錢﹞

上銼﹐水一鐘﹐煎至七分﹐露一宵﹐空心溫服。

凡下痢噤口不食者﹐𨿽曰脾虛﹐蓋因熱毒閉塞﹐心胸胃口所致。用參苓白術散﹐加石菖蒲一錢﹐木香少許﹐共爲末﹐陳米飲調下。再服倉連煎﹐尢妙。噤口痢﹐諸藥不效者﹐糞缸中蛆﹐不拘多少﹐洗淨﹐瓦上焙榦爲末。每服一﹑二匙﹐米飲調服﹐卽能思食。

噤口痢﹐多是胃口熱甚﹐用黃連一兩﹐人參五錢﹐煎湯。終日呷之﹐如吐﹐再彊飲。但得一呷下咽﹐便好。一方加石蓮肉三錢﹐水煎服﹐立效。外以田螺搗爛﹐入麝香少許﹐合臍上﹐引熱下行故也。又方用秤錘燒紅﹐用好醋澆之﹐令病患吸其煙﹐神效。按前諸方﹐皆治噤口不食之劑。凡醫者用藥﹐不必拘其赤白﹐飲食卽吐﹐諸物不納﹐皆是毒瓦斯燻蒸﹐胃口熱甚﹐切不可認胃寒噤口﹐而用辛熱之藥。宜以前方選用﹐或木香導气湯去大黃煎熟入韭汁﹐陳倉米飲各一盞於內同服﹐卽愈。

加減益气湯治痢日久不愈﹐不能起牀虛弱癥。

黃﹝五分﹞人參﹝五分﹞白術﹝一錢﹞陳皮﹝一錢﹞當歸﹝七分﹞白芍藥﹝一錢﹞

升麻﹝三分﹞甘艸﹝炙﹐三分﹞澤瀉﹝五分﹞砂仁﹝五分﹞木香﹝三分﹞白豆蔻﹝三分﹞

地楡﹝五分﹞禦米殼﹝醋炒﹐三分﹞

上銼一劑﹐水二盞﹐煎至八分﹐濾去渣﹐空心溫服。

神效參香散﹝批﹞﹝按此方治痢久不愈﹐元气虛弱﹐滑脫下陷﹐止澀之劑﹞治髒气怯弱﹐冷熱不調﹐積而成痢。或下鮮血﹐或如豆汁﹐或如魚腦﹐或下瘀血﹐或下紫黑血﹐或赤白相雜﹐裏急後重﹐日夜頻數無度。

罌粟殼﹝去帶穣﹐醋炙﹐一兩﹞陳皮﹝一兩﹞白茯苓﹝去皮﹐四錢﹞肉豆蔻﹝面裹煨﹐四錢﹞人參﹝二錢﹞白扁豆﹝二錢﹞木香﹝二錢﹞

上共七味爲末﹐赤痢每九分﹐加制黃連末一分﹔白痢每九分﹐加制茱萸末一分﹔赤白相雜﹐每服八分﹐加黃連茱萸末各一分﹔靑色﹑黃色﹐無加減﹐每用一錢﹐俱用米湯調下。忌生冷﹑油膩﹑炙爆。制黃連﹑茱萸法﹕二味等分﹐不銼碎﹐以老酒浸一宿﹐同一處炒燥﹐分出。各爲極細末﹐另包﹐聽前用。

姜茶湯治痢疾腹痛﹐不問赤白冷熱。蓋姜能助陽﹐茶能助陰﹐二者皆能淸散。又且調平陰陽﹐況於暑毒酒食毒﹐皆能解之也。

老生薑﹝細切﹐二錢﹞細茶葉﹝三錢﹞

上用新汲水煎服。一方加連根韭菜一握﹐三味同搗汁﹐酒調服。

三白湯﹝杜守玄傳﹞治痢不拘赤白。

白砂糖﹝一兩﹞雞子淸﹝一个﹞燒酒﹝一鐘半﹞煎八分溫服。

仙梅丸﹝桑雙岡傳﹞治痢疾發熱發渴。

細茶烏梅﹝水洗﹐剝去核﹐曬漧﹐各一兩﹞

上爲末﹐生薑搗作丸﹐彈子大。每一丸﹐冷水送下。

椿雞丸﹝桑環川傳﹞治久痢不止。

雪裏炭一隻﹐弔死。去腸毛﹐入黃連一兩﹐椿根白皮一兩於肚內﹐好酒熟﹐去藥食雞﹐神效。

舒鳧飲﹝劉桐川傳﹞治白痢如魚凍色﹐久不愈者。白鴨一隻﹐殺取血﹐以滚酒和飲之﹐立止。

將軍飲治痢膿血稠粘﹐裏急後重﹐晝夜無度﹐不問新久﹐及愈而又發﹐止而復作﹐名曰休息痢。

綿紋大黃﹝銼﹐一兩﹞

上以好酒二鐘﹐浸半日﹐煎至七分﹐去渣﹐分作二次服﹐以利爲度。按前諸方﹐治痢簡易﹐故附方末﹐以備選用。

卷之五

泄瀉

脈脈多沈。傷於風﹐則浮而弦﹔傷於寒﹔則沈而細﹐傷於暑﹐則沈而微﹔傷於濕﹐則沈而緩﹐泄而腹脹脈弦者死。又云﹕脈緩時微小者生﹐浮大數者死。

證夫泄瀉者﹐注下之癥也。蓋大腸爲傳送之官﹐脾胃爲水谷之海﹐或爲飲食生冷之所傷﹐或爲暑濕風寒之所感﹐脾胃停滯﹐以致闌門淸濁不分﹐發注於下而爲泄瀉也。《內經》又謂﹕濕勝則濡泄。

又曰﹕春傷於風﹐夏生飧泄。又曰﹕暴注下迫﹐皆屬於熱。又曰﹕諸病水液﹐澄澈淸冷﹐皆屬於寒。叔和曰﹕濕多成五泄﹐腸走若雷奔。故分脾泄﹑胃泄﹑大腸﹑小腸﹑大瘕﹐爲五泄也。又有飧泄﹑腎泄﹑洞瀉﹑濡泄﹑騖溏之類。名各不同﹐原其致病﹐不過前云所感所傷而已矣。丹溪又云﹕泄屬濕﹐屬气虛﹐有火﹐有痰﹐有食積。凡瀉水﹐腹不痛者﹐濕也。飲食入胃不消﹐完谷不化者﹐气虛也。腹痛瀉水如熱湯﹐痛一陣﹐瀉一陣者﹐火也。或瀉或不瀉﹐或多或少者﹐痰也。腹痛甚而泄瀉﹐瀉後痛減者﹐食積也。瀉下如抱壞雞子臭者﹐或咽气作酸者﹐傷於食也。

治治療之法﹐須看時令﹐分寒熱新久。補脾消食﹐燥濕利小便﹐亦有升提下陷之气﹐用風藥以勝濕。若久瀉﹐腸胃虛滑不禁者﹐宜收澀之。治法之要﹐孰有過於此哉。

方胃苓湯﹝批﹞﹝按此方治四時泄瀉之總司也﹞治中暑傷濕﹐停飲夾食﹐脾胃不和﹐腹痛泄瀉作渴﹐小便不利﹐水谷不化﹐陰陽不分。

蒼術﹝米泔浸﹐一錢﹞濃朴﹝薑汁炒﹐一錢﹞陳皮﹝一錢﹞豬苓﹝一錢﹞澤瀉﹝一錢﹞白術﹝炒﹐一錢﹞白茯苓﹝一錢﹞肉桂﹝三分﹞白芍﹝炒﹐一錢﹞甘艸﹝炙﹐三分﹞

上銼一劑﹐生薑棗水煎﹐溫服。一方加防風﹑升麻以勝濕。食積﹐加神曲﹑麥芽﹑山楂。水瀉﹐加滑石。

有痰﹐加半夏﹑烏梅。气虛﹐加人參﹑白術。惱怒﹐加木香。有熱﹐加黃連。久瀉﹐加肉豆蔻。暴痢赤白相雜﹐腹痛裏急後重﹐去桂﹐加木香﹑黃連﹑檳榔﹐水煎服。

薷苓湯治暑月泄瀉﹐或欲成痢。

黃連香薷飲合五苓散。銼一劑﹐生薑煎服。﹝方見中暑﹞

藿香正气散﹝批﹞﹝按此方治暑瀉之劑﹞治感濕泄瀉﹐或兼暑者﹐﹝方見霍亂﹞

根據本方﹐加黃連﹑香薷。食加神曲﹑山楂。

柴苓湯﹝批﹞﹝按此方治熱瀉之劑﹞治泄瀉發熱口渴﹐裏虛之癥。

小柴胡湯﹝方見傷寒﹞合五苓散﹝方見中暑﹞﹐銼一劑﹐姜棗煎服。

理中湯﹝方見中寒﹞﹝批﹞﹝按此方治寒瀉之劑﹞治脾胃虛冷﹐中寒泄瀉﹐四肢厥逆。

四君子湯﹝方見補益﹞治气虛脾泄不止者。

根據本方加烏藥﹝醋炒﹐七分﹞姜棗煎服。

參苓白術散﹝方見補益﹞治脾胃虛弱﹐久瀉少食。

瑞運丸﹝何春元傳﹞治元气大虛﹐脾胃怯弱﹐泄瀉不止﹐不思飲食。

山藥﹝炒﹐二兩﹞蓮肉﹝二兩﹞白術﹝土炒﹐二兩﹞芡實﹝二兩﹞人參﹝去蘆﹐一兩﹞橘紅﹝一兩﹞白茯苓﹝一兩﹞白芍藥﹝酒炒﹐一兩﹞甘艸﹝炙﹐五錢﹞

上爲末﹐用雄豬肚一个﹐洗淨﹐煮爛﹐搗和藥末爲丸﹐如梧桐子大。每服百丸﹐空心米湯送下。

養元散﹝批﹞﹝按此方治虛瀉之劑﹞治泄瀉﹐飲食少進。

糯米﹝一升﹐水浸一宿﹐濾漧﹐燥慢火炒﹐令極熱﹞幹山藥﹝少許﹞胡椒﹝少許﹞

上各爲細末﹐和勻﹐每日淸晨用半盞﹐再入砂糖少許﹐滚湯調服﹐其味極佳﹐且不厭人﹐大有滋補。其女人子宮虛冷﹐不能成孕﹐久服之﹐亦能懷孕。

平胃散治濡泄腸鳴多水。

蒼術濃朴陳皮甘艸﹝各一錢五分﹞

上銼一劑﹐水煎服。

五苓散治癥同前。

白術茯苓﹝各一錢﹞桂﹝六分﹞豬苓澤瀉﹝各一錢二分﹞

上銼一劑﹐水煎服。

胃苓湯治水瀉腹痛。

陳皮濃朴蒼術甘艸白術茯苓肉桂豬苓澤瀉﹝各一錢﹞加芍藥黃連﹝各八分﹞

上銼一劑﹐姜一片﹐水煎服。

黃芩湯治腸垢熱泄﹐所下粘垢﹐小便赤澀﹐脈數煩渴。

黃芩﹝炒﹐五錢﹞芍藥﹝炒﹐三錢﹞甘艸﹝一錢﹞

上銼一劑﹐水煎服。

衛生湯治脾胃虛弱﹐不能泌別水谷。

陳皮茯苓甘艸人參白術山藥澤瀉薏苡仁上銼一劑﹐加砂仁末一錢﹐水二鐘﹐煎至八分服。一方加蓮肉﹑芡實﹑幹山藥各二兩﹐亦效。一方用糯米磨粉﹐不拘多少﹐入百艸霜十分之二﹐水和爲餅﹐烙熟食之。一方單用糯米﹐半生半炒﹐煮粥食之﹐亦效。

安胃和脾散治脾胃不和﹐中脘痞塞﹐腹痛脹滿﹐不思飲食﹐嗜臥無時﹐嘔吐痰涎﹐逆气吐酸﹐面黃肌瘦﹐泄瀉不止﹐四肢乏力﹐沈困自汗﹑盜汗等癥。

蒼術﹝二兩﹐姜炒﹞濃朴﹝五錢﹐姜炒﹞藿香﹝五錢﹞砂仁﹝五錢﹞人參﹝去蘆﹐五錢﹞白術﹝土炒﹐五錢﹞白茯苓﹝五錢﹞木香﹝火煨﹐五錢﹞檳榔﹝五錢﹞蓬術﹝火煨﹐五錢﹞澤瀉﹝五錢﹞甘艸﹝炙﹐五錢﹞紅棗﹝二十四个﹐去皮﹑核﹐焙漧﹞

上共爲細末﹐每服二錢﹐空心淡姜湯送下。

家蓮散﹝陳�堂傳﹞治經年久瀉冷泄﹐及休息痢。

蓮肉﹝泡去皮﹑心﹐微火焙漧﹐四兩﹞濃朴﹝姜炒﹐一兩﹞漧薑﹝炒黑﹐一兩﹞

上三味﹐共爲細末﹐每服二﹑三匙﹐米飲下﹐日三次。

理气健脾丸﹝方見脾胃﹞治脾胃虛弱﹐久瀉久痢。

根據本方﹐去桔梗﹐加酒炒白芍藥﹐其效如神。

實腸丸﹝黃賓江傳﹞治久瀉久痢﹐虛滑不禁及脫肛。臭椿樹根皮﹐不拘多少﹐切碎﹐酒拌﹐炒爲細末﹐用眞阿膠水化開﹐和爲丸如桐子大。每服三五十丸。空心米湯下。

升气實髒丸﹝雲林制﹞﹝批﹞﹝按此方治滑泄止澀之劑﹞治久瀉﹐元气下陷﹐脾胃衰憊﹐大腸滑脫﹐肛門墜下﹐日夜無度。飲食不思﹐米谷不化﹐湯水直過。煩渴引飲﹐津液枯竭﹐肌瘦如柴﹐寒熱互作。

黃﹝蜜炙﹐一兩﹞人參﹝去蘆﹐一兩﹞白術﹝土炒﹐二兩﹞白茯苓﹝去皮﹐五錢﹞

山藥﹝炒﹐一兩﹞蓮肉﹝去心﹐一兩﹞芡實﹝一兩﹞升麻﹝酒炒﹐五錢﹞柴胡﹝酒炒﹐五錢﹞漧薑﹝炒黑﹐五錢﹞肉豆蔻﹝面裹煨﹐捶去油淨﹐五錢﹞粉艸﹝炙﹐五錢﹞椿樹根皮﹝酒炒二次﹐四兩﹞

上爲細末﹐阿膠水化開爲丸﹐如黍米大。每服二錢﹐用糯米半生半炒﹐煎湯送下。

灸法治吐瀉日久﹐胃气大虛﹐死在旦夕。

天樞二穴﹝在臍旁各開二寸﹞气海﹝在臍下一寸半﹞百會﹝在頂心中﹞用艾灸五﹑七壯﹐卽愈。

卷之五

霍亂

脈代者霍亂﹔代而絕者﹐亦霍亂。又關脈滑﹐爲霍亂吐瀉。气口脈弦滑﹐膈間有宿食畱飲。宜順其性﹐以鹽湯探之。脈結促大﹐皆不可斷以死脈。洪大則易治﹐脈微細﹐气少不語﹐舌捲囊縮者﹔皆不治也。

滑而不勻﹐必是吐瀉霍亂之候﹐脈大勿訝。

證夫霍亂者﹐揮霍變亂也。蓋因內有所積﹐外有所傷﹐陽不升﹐陰不降﹐乖膈而成。故心腹卒痛﹐嘔吐下痢﹐發熱惡寒﹐頭痛眩暈﹐或瀉而不吐﹐或吐而不瀉。先心痛﹐則先吐﹔先腹痛﹐則先利﹔心腹齊痛﹐吐利並作。甚則轉筋入腹﹐四肢厥冷而斃。

治急用蓼湯泡洗﹐艾灸臍中。蓋陰陽反戾﹐淸濁相干﹐治之惟宜藿香正气散﹐加生薑爲上。不惟可以溫散風寒﹐抑亦可以調理脾胃。如身熱口渴者﹐則以薷苓湯加減治之。

霍亂之後﹐不可早與飲食﹐恐胃中邪物﹐吐瀉未盡﹐其新谷入胃﹐不能傳化﹐必致不救。吐候吐瀉過一﹑二時﹐饑甚﹐方與稀粥少食﹐以漸而將息可也。其有不吐不瀉者﹐名幹霍亂﹐急以鹽湯多灌﹐引其大吐﹐令宿食殆盡﹐隨證用藥調之。旣愈之後﹐若煩熱多渴者﹐以麥門冬湯主之。

一霍亂轉筋﹐用大蓼一把﹐煎湯蕩洗。北人以麥糠代之。使腠理開泄﹐陽气散則愈也。河間云﹕熱气燥爍於筋﹐則攣而痛也。

一霍亂已死﹐而腹中尙有暖气者﹐以鹽納臍中﹐以艾灸莫計其數。

一霍亂心腹卒痛﹐炒鹽二碗﹐絹包頓於胸上﹐並腹肚再以熨斗火熨﹐气透則蘇。續以炒鹽絹包乘熱烙其背﹐則萬無一失也。

方藿香正气散治四時不正之气﹐寒溫時疫﹐山嵐瘴气﹐雨濕燻蒸﹔或中寒腹痛吐利﹐中暑冒風﹐中濕身重泄瀉﹔或不服水土﹐脾胃不和﹔或飲食停滯﹐復感外邪﹐頭痛發熱﹐戰栗惡寒﹐或嘔吐惡心﹐膈膈滿悶﹐一切气逆不安之癥﹐並能調治。

藿香﹝二錢﹞紫蘇﹝一錢五分﹞陳皮﹝一錢﹞濃朴﹝姜制﹐一錢﹞半夏﹝姜制﹐一錢﹞白術﹝一錢﹐炒﹞茯苓﹝一錢﹞大腹皮﹝一錢﹞桔梗﹝一錢﹞白芷﹝一錢﹞甘艸﹝炙﹐一錢﹞

上銼一劑﹐生薑三片﹐棗二枚﹐水煎熱服。霍亂轉筋﹐加木瓜。腹痛﹐加炒白芍藥﹔寒痛﹐加桂﹔冷甚﹐加漧薑。飲食不化﹐加香附﹑砂仁﹔米穀不消﹐加神曲﹑麥芽。心下痞滿﹐加桔梗﹑枳殼﹑枳實。肉食不化﹐加山楂。濕面停積﹐加蘿卜子。中暑冒風﹐加香藿﹑白扁豆。時气憎寒發熱﹐加柴胡﹑漧葛。

口漧﹐加麥門冬。小便不利﹐合五苓散。濕相搏﹐霍亂轉筋﹐煩渴悶亂﹐合黃連香薷飲。心腹絞痛﹐加木香。若頻欲登圊﹐不通利者﹐加檳榔﹑枳殼。按霍亂之疾﹐未有不由內傷生冷﹐外感風寒而致也。余用藿香正气散治之﹐百發百中。一歲之內﹐常治百人﹐未有不效者。

但有熱者﹐須加姜炒黃連﹔寒甚﹐加漧薑﹔萬無一失。又腹痛者﹐加桂﹔痛甚者﹐去藿香﹐加吳茱萸﹔小便不利﹐加茯苓﹔如幹霍亂﹐加枳殼﹐茯苓﹑肉桂﹐最佳。

加減薷苓湯﹝批﹞﹝按此方治霍亂屬熱者宜之﹞治霍亂身熱口渴﹐此熱暑中也。

豬苓﹝七分﹞澤瀉﹝七分﹞白術﹝五分﹞赤茯苓﹝一錢﹞黃連﹝五分﹞香薷﹝一錢﹞

漧葛﹝七分﹞天花粉﹝一錢﹞甘艸﹝五分﹞扁豆﹝十四粒﹞

上銼一劑﹐生薑煎服。如熱極﹐加石膏﹑知母。泄瀉﹐加升麻﹑黃芩﹑滑石。腹痛﹐加炒白芍藥﹑桂。

理中丸﹝批﹞﹝按此方治霍亂屬虛寒者宜之﹞治轉筋霍亂﹐上吐下利﹐心腹疼痛﹐及幹霍亂﹐俗名絞腸沙﹐並眞陰證﹐手足厥冷。嘉靖甲子年間﹐梁宋之地﹐人多患此﹐自腳心麻至膝﹐死者不計其數。時大方趙公出示此方﹐患者咸蒙其惠﹐因述以廣其傳。

人參﹝一錢﹞漧薑﹝炒﹐一錢﹞茯苓﹝一錢﹞甘艸﹝炙﹐一錢﹞

上爲末﹐煉蜜爲丸﹐每丸重一錢。取一丸細嚼﹐淡姜湯送下。

忌食米湯﹐此卽理中湯攺爲丸﹐取土能塞水之義。若仍煎湯﹐則不效矣。

陰陽湯治霍亂吐利腹痛﹐服藥卽吐﹐無法可施﹐用百沸活河水﹐及冷井泉水各半碗﹐合而服之。

百沸湯治霍亂吐瀉﹐因飲冷或冒寒﹐或失饑﹐或大怒﹐或乘舟車﹐傷動冒气﹐令人吐利交作﹐目眩頭旋﹐手足轉筋﹐四肢厥冷﹐用藥遲緩﹐須臾不救。

吳茱萸木瓜食鹽﹝各五錢﹞

上三味同炒焦﹐用百沸湯煎﹐隨病患服之。

幹霍亂者﹐俗名絞腸沙。其癥因宿食不消﹐心腹絞痛﹐欲吐不吐﹐欲瀉不瀉﹐揮霍撩亂﹐所傷之物不得出泄故也。死在頃刻﹐急宜多灌鹽湯探吐之。令物出盡﹐卻服理中湯﹐更刺十井出血﹐並委中出血。

鹽姜湯治幹霍亂欲吐不吐﹐欲瀉不瀉垂斃者。

鹽﹝一兩﹞生薑﹝切﹐五錢﹞

上二味﹐同炒色變﹐以童子溺二盞﹐煎一盞﹐溫服。

麥門冬湯治霍亂愈後﹐煩熱多渴﹐小便不利。

人參﹝一錢﹞白術﹝炒﹐一錢﹞茯苓﹝八分﹞陳皮﹝八分﹞半夏﹝制﹐八分﹞小麥﹝一百粒﹞麥冬﹝去心﹐二錢﹞甘艸﹝七分﹞

上烏梅三个﹐生薑三片﹐水二鐘﹐煎八分﹐食遠服。

卷之五

嘔吐

脈嘔而脈弱﹐小便復利﹐身有微熱﹐厥者難治。

證夫嘔吐者﹐飲食入胃而復逆出也。有物無聲謂之吐﹐有聲無物謂之噦﹐嘔吐謂之有聲有物。蓋人以胃气爲主﹐受納五穀﹐榮養百骸者也。若胃虛之人﹐不能攝養﹐或爲寒气所中﹐或爲暑气所幹﹐或爲飲食所傷﹐或气結而痰聚﹐皆能令人嘔吐。又有惡血停積胃口﹐嘔吐之間﹐雜以痰血﹔亦有胃熱火邪﹐衝上而作嘔吐者﹔有痰隔中焦﹐食不得下者﹔有气逆者。又《內經》云﹐諸嘔吐逆衝上﹐皆屬心火。河間亦曰﹕胃膈熱甚則爲嘔﹐火气炎上之象也﹐所感不同。

治治法當以脈辧之﹕中寒則脈沈緊﹐四肢厥冷﹐飲食不下﹐當以溫暖之藥調之﹔挾暑則脈弦數而虛﹐煩熱燥渴﹐法當淸涼之﹔停食痰積者﹐則當順气和胃而消導之﹔積血者化其血﹔火逆者瀉其火﹐此其治法之大要也。

一嘔家聖藥是生薑﹐千金之說信矣。然气逆作嘔﹐生薑散之﹔痰與水作嘔﹐半夏逐之。嘔有熱有寒﹐生薑於寒證最佳。若遇熱嘔﹐不可無烏梅也。

一胃中有熱﹐膈上有痰﹐令人時常嘔吐淸水﹐詐噯气吞酸等癥﹐用二陳湯加姜﹑炒黃連﹑炒梔子﹑蒼術﹑川芎﹑香附﹑砂仁﹑神曲﹑山楂﹐少加木香﹐以行滯气。

一時常吐淸水﹐或口漧不喜食﹐冷涎自下而湧上者﹐此脾熱所致。二陳湯加白術﹑芍藥﹑升麻﹑土炒黃連﹑黃芩﹑梔子﹑神曲﹑麥芽﹑漧薑﹐或煎或丸﹐隨時制宜。

一時常惡心嘔吐淸水﹐胃口作痛﹐得食暫止﹐饑則痛甚﹐此胃中有蛔也。二陳湯加苦楝根皮﹑使君子煎服卽愈。或用黑錫炒成灰﹐檳榔等分﹐米飲調服。

方煨姜散﹝西園制﹞治嘔吐惡心。

生薑一大塊﹐直切薄片﹐勿令折斷﹐層層滲鹽於內﹐以水濕薴麻密縛﹐外又用紙包水蘸濕火煨﹐令熟﹐去紙搗爛﹐和稀米飲服之。

椒茶餅﹝陳橘軒傳﹞﹝批﹞﹝按此方專治嘔吐之劑﹞止嘔吐﹐治翻胃。

川椒﹝去目﹐隔紙焙﹐三兩﹞芽茶﹝一兩五錢﹞桑白皮﹝末﹐一兩半﹞飛羅面﹝一兩五錢﹐炒﹞

上爲細末﹐煉蜜作餅﹐每重一錢許﹐細嚼米湯下。

保中湯﹝雲林制﹞﹝批﹞﹝按此方治胃中痰火嘔吐之劑﹞治嘔吐不止﹐飲食不下。

陳皮﹝八分﹞半夏﹝姜制﹐八分﹞茯苓﹝八分﹞甘艸﹝三分﹞白術﹝土炒﹐二錢﹞

藿香﹝一錢﹞黃連﹝土炒﹐二錢﹞黃芩﹝土炒﹐一錢﹞山梔子﹝薑汁炒﹐二錢﹞砂仁﹝三分﹞

上銼一劑﹐生薑三片﹐長流水和嬌泥澄淸水二鐘﹐煎至一鐘﹐稍冷頻服。吐逆甚﹐加伏龍肝一塊同煎。因气﹐加香附﹐枳實。心煩﹐加竹茹。

比和飲﹝批﹞﹝按此方治胃虛嘔吐之劑﹞治水谷不納﹐聞食气卽嘔。

人參﹝一錢﹞白術﹝一錢﹞茯苓﹝一錢﹞藿香﹝八錢﹞陳皮﹝五分﹞砂仁﹝五分﹞

神曲﹝一錢﹐炒﹞甘艸﹝五分﹞

上銼作一劑﹐用十年以上陳倉米一合﹐順流水二鐘﹐煎沸﹐泡伏龍肝﹐研細﹐攪混﹐澄淸取一鐘﹐生薑三片﹐棗二枚﹐同煎七分﹐稍冷服。別以陳倉米飲時啜之﹐日進三服﹐卽止。

枇杷散治胃虛嘔噦不止。

枇杷葉﹝去毛﹞橘紅﹝各一兩﹞半夏﹝湯泡﹞赤茯苓﹝去皮﹞人參﹝各五錢﹞麥門冬﹝去心﹞靑竹茹﹝各一兩二錢﹞甘艸﹝四錢﹞

上銼﹐生薑三片﹐水二盞﹐煎一盞﹐空心服。

卷之五

惡心

證惡心者﹐無聲無物﹐但心中欲吐不吐﹐欲嘔不嘔。𨿽曰惡心﹐非心經之病。其病皆在胃口上﹐有虛﹐有熱﹐有寒﹐有食﹐有痰。

治治法﹕虛者補之﹐熱者淸之﹐寒者溫之﹐食與痰者﹐消之化之。皆用生薑及薑汁﹐隨癥佐藥﹐其效最速。

方二陳湯﹝見痰門﹞加薑汁炒芩﹑連﹐梔子治胃熱惡心。

大半夏湯﹝卽二陳湯去甘艸加生薑﹞治胃寒惡心小半夏茯苓湯﹝卽大半夏湯去陳皮倍加生薑﹞治心中兀兀欲吐。

導痰湯﹝卽二陳湯加南星﹑枳殼﹞加竹茹﹑砂仁﹑姜炒黃連﹐治痰熱嘔吐﹐惡心气盛者。

卷之五

翻胃

脈浮緩者生﹐沈澀者死。脈澀而小﹐血不足﹔脈大而弱﹐气不足。

證夫翻胃者﹐朝食而暮吐﹐暮食而朝吐﹐或食已卽吐者是也。膈噎者﹐謂五膈五噎也。五膈﹐憂﹑恚﹑寒﹑熱﹑气也﹔五噎﹐憂﹑思﹑勞﹑食﹑气也。膈者﹐在心脾之間﹐上下不通﹐若拒格之狀也。或結於咽喉﹐時覺有所礙﹐吐之不出﹐咽之不下﹐由气郁痰搏而然。久則漸妨飲食﹐而爲膈也。噎者﹐飲食之際﹐气卒阻滯﹐飲食不下﹐而爲噎也。翻胃也﹐膈也﹐噎也﹐三者名𨿽不同﹐而其所受之病﹐則一而已。《內經》謂﹕三陽結謂之膈。三陽者﹐大腸﹑膀胱也。結﹐熱結也。小腸熱結則血脈燥﹔大腸熱結則不能圊﹔膀胱熱結則津液涸﹔三陽旣結﹐則前後閉結。下旣不通﹐則反上行﹐所以噎食不下﹐縱下而復出也。此陽火不下降而上行也。故經曰﹕少陽所至爲嘔﹑湧溢﹑食不下﹐此理明矣。丹溪曰﹕气之初病﹐其端甚微。或因些小飲食不謹﹔或外冒風雨﹐內傷七情﹔或食味過濃﹐偏助陽气﹐積成膈熱﹔或資稟充實﹐表密無汗﹔或性急易怒﹐相火上炎﹐以致津液不行﹐淸濁相干。气之爲病﹐或痞或痛﹐或不思食﹐或噫腐吞酸﹐或嘈雜嘔噦﹐醫者不求其本﹐便認爲寒﹐遽以辛香燥熱之劑投之。時暫得快﹐以爲神方。濃味仍前不節﹐七情反復相侵﹐舊病被劫暫開﹐濁液易子攢聚﹐或半月﹐或一月﹐前癥復作。如此延蔓﹐自气成積﹐自積成痰﹐此爲痰爲飲爲吞酸之由也。良工未遇﹐燥劑又投﹐痰挾瘀血﹐遂成窠囊﹐此爲痞﹑爲痛﹑爲嘔吐﹑噎膈﹑翻胃之癥﹐次第而作也。猶謂虛而積寒﹐非尋常艸木可療﹐竟以烏附佐助丹藥﹐專意服餌。積而血液俱耗﹐胃脘幹稿。其稿在上﹐近咽之下﹐水液可行﹐食物難進。間或可入﹐食亦不多﹐名之曰噎。其稿在下﹐與胃相近﹐食𨿽可下﹐難盡入胃﹐良久復出﹐名之曰膈﹐亦曰翻胃。

治治當養血生津﹐淸痰降火﹐潤燥補脾﹐抑肝開郁﹐庶使病邪易伏﹐胃气開通。𨿽然亦在病者之調攝耳﹐吾觀張雞峯曰﹕噎是神思間病﹐惟內觀以自養﹐此言深中病情。

一《鉤玄》云﹕翻胃大約有四﹕血證﹑气虛﹑有痰﹐有熱。血虛者﹐脈必數而無力﹐以四物湯養血爲主﹔气虛者﹐脈必緩而無力﹐以四君子湯補气爲主﹔有痰者﹐脈必滑數﹐以二陳湯爲主﹔有熱者﹐脈必數而有力﹐以解毒湯主之。

一凡噎膈翻胃﹐悉用二陳湯加薑汁﹑竹瀝﹑童便﹑韭汁之類﹐爲主治。

一若胸中覺有熱悶﹐加土炒黃芩﹑黃連﹑栝蔞仁﹑桔梗之類。

一若血虛瘦弱之人﹐合四物湯﹐少加杏仁泥﹑紅花﹑童便﹑韭汁之類﹐仍不可缺。

一若朝食暮吐﹐暮食朝吐﹐或食下須臾卽吐者﹐此胃可容受而脾不能傳送也。或大小腸閉結不通﹐食返而上奔也﹐加酒蒸大黃以潤之。脾不磨者﹐加神曲﹑麥芽之類﹐以助其衰火也。

一若气虛肥白人膈噎者﹐合四君湯﹐亦加竹瀝﹑薑汁爲要藥也。

一若七情鬱結﹐成气噎者﹐加香附﹐撫芎﹑木香﹑檳榔﹑栝蔞仁﹑砂仁之類。

一若飲酒之人﹐加砂糖﹑驢尿入內服。

一若膈噎﹐大便燥結﹐用大黃﹐乃急則治其標之劑也。仍用四物湯﹐加童便﹑薑汁﹐多飲牛羊乳爲上策也。但不可以人乳代之﹐蓋人乳內有飲食烹飪之火也。

一若气血兩虛﹐則口中多出沫。但見沫大出者﹐必死。糞如羊屎不治﹐大腸無血故也。年過五十者不治。

一中年婦人翻胃﹐以四物湯﹐加帶白陳皮﹐畱尖杏仁﹑生甘艸﹑酒紅花濃煎﹐入驢尿﹐以防生虫﹐數帖而愈。

一治翻胃噎膈﹐用螃蟹洗淨﹐入水中髙四指﹐以香油一小酒盞入水中﹐以二指撚白面撒水上﹐涎卽出。次日去蟹﹐畱水曬漧涎爲末﹐每服五分﹐淡燒酒下。

方主方治一切翻胃噎膈﹐爲總司要藥也。

韭汁﹝二兩﹞牛乳﹝一盞﹞生薑﹝半兩﹐取汁﹞竹瀝﹝半盞﹞童便﹝一盞﹞

上五味和勻﹐頓暖服。或加入煎劑內﹐尢爲至效。

順气和中湯﹝雲林制﹞治嘔吐翻胃﹐嘈雜吞酸。

半夏﹝制﹐六分﹞白茯苓﹝七分﹞白術﹝土炒﹐八分﹞廣皮﹝鹽水浸﹐炒﹐一錢﹞

枳實﹝麩炒﹐五分﹞甘艸﹝炙﹐二分﹞香附﹝醋炒﹐一錢﹞山梔﹝薑汁炒黑﹐一錢﹞神曲﹝炒﹐六分﹞砂仁﹝炒﹐三分﹞黃連﹝薑汁浸﹐曬漧﹐以豬膽汁拌炒﹐六分﹞

上銼一劑﹐生薑三片﹐長流水入嬌泥攪﹐澄淸﹐水一鐘﹐煎至七分﹐入竹瀝﹑童便﹑薑汁﹐不拘時﹐細細溫服。心胃痛﹐加薑汁三匙。如气虛﹐加人參﹑黃各八分。如血虛﹐加當歸七分﹐川芎五分。如惱怒或气不伸舒﹐加烏藥五分﹑木香三分。如胸膈飽悶﹐加蘿卜子炒﹐六分。如心下嘈雜吞酸﹐加吳茱萸四分﹐倍黃連﹑白術。如嘔吐不止﹐加藿香七分。如大便閉結﹐加蘇子﹑麻仁﹑桃仁﹑杏仁﹐俱研如泥﹐一錢﹐再用白蜜﹐時時服之。

安中調气丸﹝雲林制﹞治一切翻胃痰膈之證。

廣皮﹝二兩﹞半夏﹝姜制﹐一兩﹞白茯神﹝一兩﹞白術﹝土炒﹐二兩﹞枳實﹝麩炒﹐一兩﹞蘇子﹝炒﹐六錢﹞川芎﹝五錢﹞當歸﹝酒洗﹐五錢﹞白芍藥﹝鹽酒洗﹐炒﹐八錢﹞木香﹝一錢﹞甘艸﹝炙﹐三錢﹞香附﹝三兩﹐長流水浸三日﹐洗淨炒﹐黃色﹞神曲﹝炒﹐一兩﹞黃連﹝薑汁浸﹐曬漧﹐豬膽汁拌炒﹐一兩﹞白豆蔻﹝五錢﹐蘿卜子炒﹐五錢﹞

上爲細末﹐竹瀝﹑薑汁打神曲糊爲丸﹐如綠豆大。每服八十丸﹐不拘時﹐白湯送下﹐淸米湯亦可。

四七調气湯﹝西園公方﹞治七情四气﹐以致膈噎翻胃。

紫蘇﹝一錢五分﹞濃朴﹝薑汁炒﹐一錢五分﹞茯苓﹝一錢五分﹞半夏﹝一錢五分﹞

枳實﹝炒﹐一錢半﹞砂仁﹝一錢五分﹞蘇子﹝炒﹐一錢五分﹞陳皮﹝一錢五分﹞甘艸﹝五分﹞

上銼﹐生薑三片﹐水煎服。後以加味保和丸﹐加人參一兩﹐砂仁二兩﹐木香二兩﹐服之收功。

四子調中湯﹝批﹞﹝按此方治翻胃專因气者﹞治翻胃﹐或大小便閉﹐及痰气壅盛。

靑皮﹝麩炒﹐五分﹞陳皮﹝五分﹞枳實﹝麩炒﹐一錢﹞香附﹝炒﹐一錢﹞黃連﹝薑汁炒﹐七分﹞半夏﹝制﹐二錢﹞栝蔞仁﹝炒﹐一錢﹞蘇子﹝炒﹐一錢﹞沈香﹝五分﹞

茯苓﹝五分﹞桃仁﹝去皮尖﹐一錢半﹞白芥子﹝炒﹐一錢﹞木通﹝五分﹞芒硝﹝五分﹞

上銼一劑﹐生薑五片﹐水煎稍熱服。

神奇散﹝方外人傳﹞﹝批﹞﹝按此方治翻胃血虛有火者﹞治噎食翻胃﹐三陽枯竭。

當歸﹝一錢﹞川芎﹝七分﹞白芍藥﹝酒炒﹐一錢﹞生地黃﹝二錢﹞陳皮﹝八分﹞

砂仁﹝七分﹞半夏﹝姜制﹐八分﹞白茯苓﹝一錢﹞白術﹝土炒﹞香附﹝醋炒﹐一錢﹞枳實﹝炒﹐一錢﹞烏梅﹝三个﹞藿香﹝一錢﹞赤茯苓﹝一錢﹞檳榔﹝一錢﹞木通﹝一錢﹞

豬苓﹝一錢﹞黃芩﹝炒﹐一錢﹞黃柏﹝酒炒﹐一錢﹞知母﹝人乳拌炒﹐一錢﹞赤芍藥﹝一錢﹞天門冬﹝去心﹐一錢﹞麥門冬﹝去心﹐一錢﹞甘艸﹝八分﹞

上銼一劑﹐水二鐘﹐煎一鐘﹐入童便一盞﹐服。

呂純陽降筆傳治翻胃方藿香﹝一錢﹞陳皮﹝一錢﹞半夏﹝八分﹞赤茯苓﹝一錢﹞人參﹝一錢﹞白豆蔻﹝一錢﹞蘇子﹝炒﹐一錢﹞濃朴﹝制﹐八分﹞檳榔﹝八分﹞枇杷葉﹝蜜炙﹐一錢﹞白芥子﹝炒﹐八分﹞沈香﹝一錢﹞良姜﹝三分﹞官桂﹝二分﹞丁皮﹝二分﹞杵頭糠﹝一撮﹞

上銼一劑﹐生薑三片﹐棗一枚﹐水二盞﹐煎八分服。

加味六君子湯治脾胃大虛﹐以致膈噎不食。

六君子湯加炮漧薑﹑白豆蔻﹑黃連﹑制吳茱萸。

回生養胃丹﹝批﹞﹝按此方治翻胃气虛有寒者﹞治眞元虛損﹐心胃不交﹐精神耗散。脾臟受濕﹐飲食不納﹐五味不成津液﹐反成痰涎﹐聚於中脘﹐不能傳道﹐以致大腸燥澀﹐小便反多而赤。或時嘔吐酸水﹐久成翻胃結腸之證。

蒼術﹝米泔水浸三日﹐洗淨曬漧﹐再換浸三日﹐四兩﹞蓮肉﹝酒浸一宿﹐四兩﹞

雄豬肚﹝一个﹐壁土揉擦洗淨入蒼術﹑蓮肉在內﹐以綫縫緊﹐用好酒煮爛﹐取入石口內搗如泥﹐撚作小餅﹐烘漧加後藥﹞南星﹝四兩﹐細切﹐薑汁浸一宿﹐以伏龍肝同炒﹐去伏龍肝用﹐或用黃土亦可﹞半夏﹝四兩﹐泡﹐曬漧細切﹐好醋浸七日﹐蒸熟﹞橘紅﹝四兩﹐以竈心土炒﹐去土用﹞粟米﹝四兩﹐薑汁浸﹐蒸﹐焙﹞人參﹝一兩﹞白術﹝一兩﹞白茯苓﹝一兩﹞濃朴﹝薑汁炒﹐一兩﹞蓬術﹝一兩﹐醋炒﹞蓽澄茄﹝一兩﹞砂仁﹝一兩﹞

三稜﹝一兩﹐醋炒﹞白豆蔻﹝一兩﹞穀芽﹝炒﹐一兩﹞麥芽﹝炒﹐一兩﹞甘艸﹝一兩﹞丁香﹝五錢﹞木香﹝五錢﹞沈香﹝五錢﹞

上爲末﹐稀麵糊爲丸﹐如梧大子。每服一百丸﹐空心時﹐陳米湯送下。

加味保和丸﹝批﹞﹝按此方治翻胃有熱者﹞治實熱翻胃。

保和丸﹝三錢﹐方見傷食﹞加薑汁浸炒黃連三錢﹑山楂肉三錢﹐共爲末﹐米糊爲丸﹐如麻子大。每服六十丸﹐煎人參竹瀝湯送下。

九仙奪命丹﹝祕方﹞治翻胃痰涎壅盛。

南星﹝姜制﹐三錢﹞半夏﹝姜制﹐五錢﹞枯明礬﹝五錢﹞枳殼﹝麩炒﹐一兩﹞濃朴﹝姜制﹐五錢﹞人參﹝三錢﹞木香﹝四錢﹞豆豉﹝洗﹐一兩﹞甘艸﹝三錢﹞加阿魏﹝三錢﹞糖球子﹝五錢﹞

上爲末﹐老米打糊爲餅如錢大﹐瓦上焙漧﹐晴夜露過。每服一餅﹐細嚼﹐以姜煎平胃散送下。

沈香降气丹﹝長葛李大尹傳方﹞﹝批﹞﹝按此方治翻胃腹中積塊者﹞治翻胃腹中有積塊。

黑牽牛﹝取頭末﹐三兩﹞大黃﹝一兩﹐酒蒸﹞檳榔﹝一兩﹞當歸﹝一兩﹐酒浸﹞

良姜﹝三錢﹞蒼術﹝一兩﹞靑皮﹝炒﹐一兩﹞陳皮﹝五錢﹞烏藥﹝一兩﹞砂仁﹝五錢﹞

枳殼﹝麩炒﹐一兩﹞枳實﹝麩炒﹐五錢﹞香附﹝一兩﹐炒﹞沈香﹝三錢﹞三稜﹝三錢﹐火煨﹞半夏﹝制﹐五錢﹞木香﹝三錢﹞莪術﹝三錢﹐火煨﹞黃連﹝一兩﹐薑汁炒﹞黃芩﹝一兩﹐酒炒﹞

上爲末﹐酒糊爲丸桐子大。每服六七十丸﹐淡姜湯送下。

木香順气丸﹝兪九河傳方﹞﹝批﹞﹝按此方治翻胃大便閉結者﹞治翻胃大便閉結者。

沈香﹝五錢﹞木香﹝三錢﹞當歸﹝一兩﹐酒浸﹞白茯苓﹝一兩﹞山藥﹝一兩﹞郁李仁﹝二兩﹞檳榔﹝二兩﹞菟絲子﹝一兩﹐酒制﹞牛膝﹝二兩﹐酒浸﹞枳殼﹝一兩﹐面炒﹞獨活﹝一兩﹞防風﹝一兩﹞火麻仁﹝二兩﹞大黃﹝酒蒸﹐五錢﹞

上爲末﹐煉蜜爲丸如梧子大。每服二十五丸﹐白滚湯下。

定生丹﹝祕方﹞﹝批﹞﹝按此方治定翻胃之生死者﹞治噎膈翻胃。

雄黃﹝三錢﹞朱砂﹝三錢﹞阿魏﹝五分﹐篛焙﹞砂﹝五分﹞乳香﹝三錢﹞半夏﹝三錢﹞木香﹝三錢﹞沈香﹝一錢﹞肉豆蔻﹝三錢﹞綠豆﹝四十粒﹞烏梅﹝四十个﹞

百艸霜﹝三錢﹐爲衣﹞

上爲末﹐將烏梅以熱湯泡令軟﹐剝去核﹐研極爛﹐入藥搗爲丸﹐如彈子大﹐百艸霜爲衣﹐陰漧。每用一粒﹐噙化咽下﹐以姜湯嗽口﹐復以陳麥餅火燒熟﹐細嚼壓之。噙藥卽燃官香一炷﹐如香盡藥未化者﹐難治﹔藥先化香未盡者﹐可愈。按此方用之以定吉凶生死者。

養血助胃丸﹝雲林制﹞﹝批﹞﹝按此方治翻胃收功保後之劑﹞治嘔吐翻胃﹐愈後用此養元气﹐健脾胃﹐生血脈﹐調榮衛﹐淸鬱气﹐收功保後。

當歸﹝酒洗﹐一兩﹞川芎﹝一兩﹞白芍﹝鹽酒炒﹐一兩二錢﹞熟地黃﹝薑汁浸炒﹐八錢﹞人參﹝五錢﹞白術﹝土炒﹐一兩三錢﹞白茯苓﹝六錢﹞甘艸﹝炙﹐三錢﹞山藥﹝炒﹐一兩﹞蓮肉﹝去皮心﹐一兩﹞扁豆﹝薑汁炒﹐六錢﹞

上爲末﹐姜打神曲糊爲丸如梧桐子大。每服六七十丸﹐空心白滚水下。

卷之五

咳逆

脈浮而緩者﹐易治﹐弦結而按之不鼓者﹐難治。或結或促或微﹐皆可治﹔代者危﹔右關脈弦者﹐木乘土位﹐難治。肺脈散者﹐是心火刑肺金﹐不治。

病夫咳逆者﹐气逆上衝而作聲也﹐俗謂之呃逆是也。其發也﹐或三﹑五聲而止﹐或七﹑八聲而止﹐或連續不絕﹐收气不回者。然所得之由不同﹕有因久病胃虛而得者﹐有因傷寒失下而得者﹐有因痰熱內郁火气沖上而得者﹐有因過服寒劑﹐胃寒而得者﹐有因水气停痰﹐心下痞悸而得者。大抵咳逆者﹐不順之義。

治治法當以降气化痰﹑和胃爲主﹐隨其所感而用藥。其或病久脾胃衰敗﹐而發咳逆﹐額上出汗﹐連聲不絕者﹐最爲惡候﹐不治之證也。

方鮮陳湯治呃逆欲死。

半夏﹝五錢﹞生薑﹝二錢半﹞

上銼一劑﹐水煎服。

溫中散治吐瀉﹐及病後胃中虛寒﹐咳逆至三﹑四聲﹐或數聲相連收气不回者﹐難治。

丁香﹝一錢﹞柿蒂﹝一錢﹞人參﹝一錢﹞茯苓﹝一錢﹞橘皮﹝一錢﹞良姜﹝一錢﹞

半夏﹝一錢﹞生薑﹝一錢半﹞甘艸﹝三分﹞

上銼一劑﹐水煎服。

羌活附子湯治吐利後胃寒發呃。

羌活附子﹝泡去皮﹞小茴﹝炒﹐各一錢﹞漧薑﹝泡﹞木香﹝各一錢﹞丁香﹝一錢﹞

上銼﹐棗一枚﹐水煎﹐入鹽少許﹐不拘時溫服。

橘參飲治吐利後胃虛﹐膈熱而咳逆者。

橘皮﹝五錢﹞人參﹝二錢﹞竹茹﹝二錢﹞甘艸﹝炙﹐一錢﹞

上銼作一劑﹐生薑五片﹐棗三枚﹐水煎服。

黃荊散治傷寒發熱而咳逆者。

黃荊子不拘多少﹐炒水煎服。

嗅法治咳逆服藥無效者。

好硫黃﹑乳香﹝各等分﹞以酒煎﹐急令患之嗅之。

雄黃酒明雄黃﹝一錢﹞﹐酒一盞﹐煎七分﹐急令患人嗅其熱气卽止。

卷之五

吞酸

脈脈弦而滑﹐兩寸或浮而弦﹐或浮而滑﹐或沈而遲﹐或緊而洪﹐或洪而數﹐或沈而遲﹐胸中寒飲。洪數者﹐熱痰在膈間﹐時吐酸水﹐欲成翻胃之疾也。

病丹溪曰﹕吞酸與吐酸不同。吐酸﹐《素問》明以爲熱﹐東垣又言爲寒﹐何也﹖吐酸﹐是吐出酸水如醋﹐平時津液隨上升之气郁積而成。郁積而久﹐溫中生熱﹐故從火化﹐遂作酸水吐出﹐非熱而何﹖其有積之以久﹐不能自湧而出﹐伏於肺胃之間﹐咯不得上﹐咽不得下。肌表得風寒﹐則內熱愈郁﹐而酸味刺心﹔肌表得溫暖﹐則腠理開發。或得香熱湯丸﹐津液得行﹐亦得暫解﹐非寒而何﹖《素問》言熱者﹐主其本﹔東垣言寒者﹐言其標也。

戴氏曰﹕濕熱在胃口上﹐飲食入胃﹐被濕熱郁遏﹐其食不得傳化﹐故作酸也。如谷肉在器﹐濕熱則易爲酸也。

《原病式》曰﹕吐酸者﹐肝木之謂也﹐由火盛制金﹐不能平木﹐則肝木自盛﹐故爲酸也。如飲食熱則易於酸矣。必用米菜蔬以自養﹐宜節濃味。

方淸郁二陳湯治吞酸刺心及吞酸嘈雜。

陳皮﹝一錢﹞半夏﹝一錢﹞茯苓﹝一錢﹞蒼術﹝八分﹞川芎﹝八分﹞香附﹝一錢﹞

神曲﹝炒﹐五分﹞枳實﹝炒﹐八分﹞黃連﹝炒﹐一錢﹞梔子﹝炒﹐一錢﹞白芍﹝七分﹞甘艸﹝三分﹞

上銼一劑﹐生薑三片﹐水煎服﹐或爲丸服﹐尢效。

茱蓮丸治郁積吞酸。

吳茱萸﹝去梗﹐湯泡浸半日﹐炒﹞陳皮﹝去白﹞黃芩﹝陳壁土炒﹐各五錢﹞黃連﹝陳壁土炒﹐一兩﹞蒼術﹝米泔浸炒﹐七錢半﹞

上爲末﹐神曲糊爲丸。每服六七十丸﹐津液咽下。

蒼連丸治郁積吐酸。

蒼術﹝米泔浸炒﹐一兩﹞陳皮﹝一兩﹞半夏﹝一兩﹐薑汁炒﹞黃連﹝一兩半﹐夏月倍用﹞白茯苓﹝一兩﹞吳茱萸﹝炒﹐一兩﹐冬月倍用﹞

上爲末﹐蒸餅爲丸﹐如綠豆大。每服三十丸﹐食後服。

曲術丸治中脘宿食﹑畱飲﹐酸螫心痛﹐口吐淸水。

神曲﹝炒﹑三兩﹞蒼術﹝米泔浸﹐一兩半﹞陳皮﹝一兩﹞加砂仁﹝一兩﹞

上爲細末﹐生薑汁﹐煮神曲糊爲丸﹐如梧桐子大。每服七十丸﹐姜湯送下。

平肝順气保中丸﹝雲林制﹞﹝批﹞﹝按此方治吞酸﹑吐酸﹑嘈雜﹑噯气兼治之劑﹞

治郁火傷脾﹐中气不運﹐胃中伏火﹐郁積生痰﹐致令嘔吐﹐吞酸嘈雜﹐心腹脹悶。常服順气和中﹐健脾開胃﹐進美飲食﹐化痰消滯﹐淸火抑肝。

香附米﹝三兩﹐童便浸三日﹐炒﹞川芎﹝二兩﹞陳皮﹝去白﹐三兩﹞白術﹝四兩﹐土炒﹞濃朴﹝一兩﹞枳實﹝二兩﹐炒﹞黃連﹝薑汁炒﹐一兩﹞神曲﹝炒﹐二兩﹞麥芽﹝炒﹐七錢﹞木香﹝三錢﹞梔子﹝薑汁炒﹐二兩﹞萊菔子﹝炒﹐一兩﹞半夏﹝薑汁炒﹐一兩半﹞白茯苓﹝一兩﹞砂仁﹝炒﹐四錢﹞幹生薑﹝一兩﹞山楂﹝取肉﹐二兩﹞靑皮﹝六錢﹐香油炒﹞甘艸﹝炙﹐四錢﹞

上爲末﹐竹瀝打神曲糊爲丸﹐綠豆大。每服百丸﹐食後白滚湯送下﹐日服二次。

卷之五

附噯气

病胃中有火有痰。

一云﹕噫气吞酸﹐此系食郁有熱﹐火气沖上﹐用黃芩爲君﹐南星﹑半夏﹑陳皮爲佐﹐熱多加靑黛。

方星半湯治胃中有郁火﹐膈上有稠痰﹐故作噯气。

南星半夏石膏香附梔子上銼生薑煎﹐或作丸亦可。

軟石膏丸治食積痰火﹐並瀉胃火。

軟石膏不拘多少﹐研細。

上用醋糊丸﹐如綠豆大。每服二十丸﹐滚湯送下。

卷之五

嘈雜

脈右寸關緊而滑﹐兩手弦滑﹐胸中有畱飲﹔寸脈橫者﹐膈上有橫積也﹔右關弦急甚者﹐木乘土位﹐欲作胃反﹐難治。

病夫嘈雜者﹐是痰因火動。其證似饑不饑﹐似痛非痛﹐如有懊不自寧之狀者是也。其證或兼噯气﹐或兼惡心﹐漸至胃脘作痛﹐痰火之爲患也。

治治法以南星﹑半夏﹑橘紅之類﹐以消其痰﹔芩﹑連﹑梔子﹑知母之類﹐以降其火﹔蒼術﹑白術﹑芍藥之類﹐以健脾行濕﹐壯其本元﹔又當節欲﹐無有不安者也。

一肥人嘈雜﹐二陳湯加撫芎﹑蒼術﹑白術﹑炒梔子。

一濕痰气滯不喜食﹑用三補丸﹐加蒼術﹑倍香附。

方化痰淸火湯﹝批﹞﹝按此方治痰火嘈雜之劑﹞治嘈雜。

南星半夏陳皮蒼術白術白芍黃連黃芩梔子知母石膏甘艸上銼﹐生薑三片煎服。

養血四物湯治血虛嘈雜。

當歸川芎白芍熟地黃人參茯苓半夏黃連梔子甘艸上銼﹐生薑三片﹐煎服。去人參加香附﹑貝母﹐甚效。

茯苓補心湯﹝批﹞﹝按此方治血虛嘈雜之劑﹞治婦人心胸嘈雜﹐气盛血衰者。

卽參蘇飲合四物湯。

卷之六

諸气

脈下手脈沈﹐便知是气。沈極則伏﹐澀弱難治。其或沈實﹐气兼痰飲。又曰﹕沈弦細動﹐皆气痛證。心痛在寸﹐腹痛在關﹐下部在尺﹐脈象顯然。

證夫天地之气﹐常則安﹐變則病。況人稟天地之气﹐五運疊侵於外﹐七情交戰於中。是以聖人嗇气﹐如持至寶﹔庸人投物﹐而反傷太和。此軒岐所以論諸病皆因於气﹐有病皆生於气﹐遂有九气不同之說。气本一也﹐因所觸而爲九﹐怒﹑喜﹑悲﹑恐﹑寒﹑暑﹑驚﹑思﹑勞也。其言曰﹕怒則气上﹐喜則气緩﹐悲則气消﹐恐則气下﹐寒則气收﹐暑則气泄﹐驚則气亂﹐思則气結﹐勞則气耗。夫人身之正气﹐與血爲配。血行脈中﹐气行脈外﹐一呼脈行三寸﹐一吸脈行三寸﹐气血並行﹐周流乎一身之中﹐灌漑乎百骸之內﹐循環無端﹐營運不悖﹐此爲生生不息之妙用也。經云﹕一息不運則機緘窮﹐一毫不續則穹壤判。若內無七情之所傷﹐外無六淫之所感﹐何气病之有哉。其不善攝生者﹐五志之火﹐無時不起﹔五味之偏﹐無時不傷。

是以釀成膠痰固積﹐畱滯於六腑﹔郁火邪气﹐充塞乎三焦﹐使气血失其常候﹐臟腑不能傳導。是故外邪得以乘虛而湊襲矣。以致淸陽不升﹐濁陰不降﹐而諸般气痛﹐朝輟暮作而爲膠固之疾。非良工妙手﹐莫易治焉。

若夫爲脇痛﹐爲心腹痛﹐爲周身刺痛﹐甚則爲翻胃﹐爲膈噎等證﹐卽此之由也。大抵男子屬陽﹐得气易散﹔女子屬陰﹐得气易郁。是以男子之气病常少﹐女人之气病常多。故治婦人宜以順气爲主﹐而兼乎散血﹔治男子宜以養榮爲主﹐而調气次之﹐斯得气證治法之大要也。

气之爲病﹐非止一端﹐有七情气﹐有鬱气﹐有怒气﹐有熱气﹐有冷气﹐有厥气﹐有逆气﹐有痰气﹐有虛气﹐有中滿气﹐有腹脹气﹐務要詳究﹐不可雷同一例治之。

治治諸气﹐須用上下分消﹐不可驟用《局方》金石﹑烏﹑附燥熱等劑。

一﹑七情憂結﹐遂成鬱气難治。必須自能知戒﹐庶幾。

一﹑鬱气宜開郁﹐如蒼術﹑香附﹑川芎﹑靑皮﹑竹茹﹑山梔子﹑枳殼﹑連翹﹑木香﹑澤瀉之類。

一﹑枳殼破滯气﹐然多服損胸中至髙之气。靑皮瀉肝气﹐多服損眞气。香附快滯气。陳皮泄逆气。紫蘇散表气。濃朴瀉胃气。檳榔瀉至髙之气﹐藿香之馨香﹐上行胃气。沈香升降眞气。腦麝散眞气。木香行中下焦气。若此之類﹐气實所宜。其中有行散者﹐有損泄者﹐用之能治气之標﹐而不能制气之本。

方四七湯治喜﹑怒﹑悲﹑思﹐憂﹑恐﹑驚之气﹐結成痰涎﹐狀如破絮。或如梅核在咽喉之間﹐咯之不出﹐咽之不下﹐此七情所爲也。或中脘痞滿﹐气不舒快。或痰涎壅盛﹐上气喘急。或因痰飲中阻﹐嘔逆惡心。並宜服之。

半夏﹝五兩﹞茯苓﹝四兩﹞濃朴﹝四兩﹞紫蘇﹝二兩﹞

上銼﹐作十劑﹐生薑七片﹐棗一枚﹐水煎熱服。梅核气﹐加桔梗﹑枳實。一方加檳榔。

分心气飲﹝批﹞﹝按此方治諸气平和之劑﹞治男子女人一切气不和。多因憂愁思慮﹐忿怒傷神﹐或臨食憂感﹐或事不遂意﹐使抑鬱之气畱滯不散﹐停於胸膈之間﹐不能流暢﹐致心胸兩脇痞滿虛脹﹐噎塞不通﹐噫气吞酸﹐惡心嘔噦﹐目眩頭暈﹐面色痿黃﹐口苦舌漧﹐飲食減少﹐四肢怠倦﹐日漸羸。或大病之後﹐胸中虛痞﹐不思飲食。並皆治之。

靑皮﹝五錢﹞陳皮﹝五錢﹞半夏﹝三錢五分﹞白茯苓﹝三錢五分﹞紫蘇﹝二兩﹞

腹皮﹝五錢﹞肉桂﹝三錢五分﹞赤茯苓﹝三錢﹞桑皮﹝五錢﹞木通﹝三錢五分﹞羌活﹝五錢﹞甘艸﹝二錢五分﹞

上銼﹐分五劑﹐生薑三片﹐棗一枚﹐燈心十莖﹐水煎服。一方去芍藥﹑羌活﹐加木香﹑檳榔﹐香附﹑枳殼﹑莪術﹑藿香﹑桔梗﹐善治憂思鬱怒﹐諸气痞滿。性急﹐加柴胡。多怒﹐加黃芩。食少﹐加砂仁﹑炒神曲。

咳嗽﹐加桔梗﹑半夏。胸膈痞悶﹐加枳實﹑香附。三焦不和﹐加烏藥。气閉﹐加萊菔子﹑枳殼。气滯腰疼﹐加木瓜﹑枳殼。上焦熱盛﹐加黃芩。下焦熱盛﹐加黃柏。翻胃﹐加沈香磨服。水气面目浮腫﹐加豬苓﹑澤瀉﹑車前子﹑木瓜﹑葶藶﹑麥門冬。气塊﹐加三稜﹑莪術﹐檳榔﹑靑皮。

利气丸治一切气滯﹐心腹滿悶疼痛﹐脇肋膨脹﹐嘔吐酸水﹐痰涎不利﹐頭目眩暈﹐並食積﹑酒毒﹐及米谷不化﹐或下痢膿血﹐大小便結滯不快﹐風壅積熱﹐口苦煩躁﹐涕唾稠粘。此藥最能流濕潤燥﹐推陳致新﹐滋陰抑陽﹐散郁破結﹐活血通經﹐治气分之聖藥也。

大黃﹝生用﹐六兩﹞黑醜﹝頭末﹐六兩﹞木香﹝一兩﹞檳榔﹝一兩﹞枳殼﹝麩炒﹐一兩﹞香附﹝炒﹐四兩﹞靑皮﹝炒﹐一兩﹞廣皮﹝一兩﹞莪術﹝煨﹐一兩﹞黃連﹝一兩﹞黃柏﹝三兩﹞

上爲細末﹐水丸如梧桐子大。每服一百﹐臨臥以淡姜湯送下﹐以大便通利爲度。如不利﹐再加丸數服﹐務使通利爲愈。

一塊气﹝批﹞﹝按此方治諸气專攻之劑﹞治諸气食積﹐及噎膈痞滿﹐胸脇刺痛﹐瘕疝气﹐並皆治之。

靑皮﹝一兩﹞陳皮﹝一兩﹞三稜﹝一兩﹞蓬術﹝一兩﹞香附﹝便制﹐一兩﹞神曲﹝炒﹐三錢﹞麥芽﹝三錢﹐炒﹞蘿卜子﹝三錢﹐炒﹞白醜﹝頭末﹐三錢﹞檳榔﹝三錢﹞郁金﹝三錢﹞黃連﹝酒炒﹐三錢﹞枳實﹝三錢﹞皂莢﹝二錢五分﹞百艸霜﹝二錢五分﹞

上爲末﹐麵糊爲丸綠豆大。每三十丸﹐視疾之上下﹐爲食之先後﹐熱酒姜湯送下。

卷之六

靑筋

證夫靑筋之證﹐原气逆而血不行﹐俾惡血上攻於心也。多由一切怒气相衝﹐或憂鬱气結不散﹐或惱怒復傷生冷﹐或房勞後受寒濕﹐以致精神恍惚﹐心忡气喘﹐噎塞上壅﹐嘔噦惡心﹐頭目昏眩﹐胸膈痞滿﹐心腹絞刺﹐脇肋腰背頭腦疼痛﹐口苦舌漧﹐面靑唇黑﹐四肢沈困﹐百節酸疼。或憎寒壯熱﹐徧身麻痺不仁﹐手足厥冷顫掉﹐默默不已﹐不思飲食等癥﹐皆惡血攻心而致之也。自古以來﹐無人論此﹐但有患此疾者﹐無方可治。惟以砭鍼於兩手曲池靑筋上刺之﹐出紫血不勝其數﹐而疾有卽愈者﹐有不愈者而變爲大患者。常慣病此者﹐或有一月一次﹐或兩三次者﹐屢患屢刺﹐莫之能愈。愚惟慮人之生命以气血爲主。故丹溪曰﹕气血和﹐一疾不生﹔虧則百病生焉。況此病先傷於气﹐而後復損其血﹐不致於夭枉者﹐蓋亦鮮矣。𨿽然未有退血之法﹐又不得不刺﹐不刺則惡血攻心﹐須臾不救。

治予制一方﹐屢獲效驗﹐名白虎丸。白虎者﹐西方肺金之謂也﹔靑筋者﹐東方肝木之屬也。以白虎而治靑筋﹐是金能克木故耳﹐何病之不愈哉。此方之妙﹐不惟代刺靑筋之苦﹐愈靑筋之病﹐而亦免後日之患﹐其惠也﹐不亦大乎。此方兼治男子久患痢疾﹑便血﹐婦人崩漏﹑帶下﹐並一切打撲內損﹐血不能散﹐心腹痛欲死者﹐服之﹐其效不啻桴鼓之影響也。﹝按﹕此靑筋之病﹐北人多患之﹐南方有卽痧癥也﹞

方白虎丸﹝雲林制﹞歌曰﹕白虎丸丹古鍛石﹐谷神子制救人災﹐柏中爲末水飛過﹐手上成丸日曬來。引宜燒酒一二盞﹐每服須吞五十枚。保全世患靑筋證﹐廣積陰功徧九垓。

千年古鍛石﹝不拘多少﹐刮去雜色泥土﹐杵爲末﹐水飛過﹞

上曬﹐勿令太燥﹐量可丸卽收﹐丸如梧桐子大。每服五十丸﹐看輕重加減﹐燒酒送下。此藥能順气散血﹐化痰消滯。治靑筋初覺頭疼惡心﹐或腹痛﹐或腰痛﹐或徧身作痛﹐不思飲食﹐卽進一服﹐當時血散。若過三五日﹐靑筋已老﹐多服取效。又治心腹痛﹐及婦人崩漏帶下﹐或因气惱致病﹐或久患赤白痢疾﹐或打撲內損﹐血不能散﹐服之大效。

大公丸﹝宋杏川傳﹞治緊陰靑筋﹐心腹疼痛。

漧薑﹝二兩﹞白礬﹝枯過﹐二兩﹞

上爲末﹐用糯米糊爲丸﹐如綠豆大。每服三十丸﹐滚水下。如不止﹐再飲滚水三口。

治婦人因气打靑筋﹐後卽心慌發熱﹐口漧腹脹﹐惡心嘔噦等癥。宜服分心气飲﹐加麥門冬﹑黃連﹑生地。

卷之六

痞滿

脈胸痞脈滑﹐爲有痰結。弦伏亦痞﹐澀則气劣。

證夫「痞」與「否」同﹐不通「泰」也。由陰伏陽蓄﹐气與血不運而成。處心下﹐位中央﹐塡滿痞塞﹐皆土邪之爲病也﹐與脹滿有輕重之分。痞則內覺痞悶﹐而外無脹急之形﹔脹滿則內脹而外亦有形也。前人皆指誤下而致之﹐蓋誤下則裏气虛﹐故傷寒之表邪乘虛入於心下﹔雜病則所受之邪气﹐亦蓄心下﹐因而致痞也。亦有不因誤下而得之者﹐有中气虛弱﹐不能運化精微而爲痞者﹔有飲食痰積﹐不能施化而爲痞者﹔有濕熱太甚﹐土來心下爲痞者。

治古方治痞﹐用黃連﹑黃芩﹑枳實之苦以泄之﹐濃朴﹑半夏﹐生薑之辛以散之﹐人參﹑白術之甘苦以補之﹐茯苓﹑澤瀉之淡以滲之。大槪與濕同治﹐使上下分消可也。又曰﹕肥人多是濕痰﹐宜蒼術﹑半夏﹑砂仁﹑茯苓﹑滑石以燥之﹔瘦人多是中焦郁熱﹐宜枳實﹑黃連以導之﹐葛根﹑升麻以發之。如飲食後因感風寒﹐以致飲食不消而作痞者﹐宜藿香﹑砂仁﹑艸豆蔻﹑吳茱萸以溫化之﹐如脾气虛弱﹐轉運不調﹐飲食不化爲痞者﹐當消導其胸中窒塞﹐宜陳皮﹑白術﹑神曲﹑麥芽﹑山楂以助化之﹐或以保和丸﹑枳實導滯丸﹐木香化滯湯主之。有傷寒下早而作痞﹐桔梗湯﹑小陷胸湯主之﹔有傷寒下多則亡陽而痞者﹐四物湯加參﹑苓﹑白術﹑柴胡﹑升麻﹐少佐陳皮﹑枳殼以疏之﹔有大病後元气未復﹐而胸滿气短者﹐補中益气湯﹑橘皮枳術丸主之。又有虛實之殊焉﹐實痞大便閉而能食者﹐濃朴枳實湯主之﹔虛痞大便利者﹐芍藥﹑陳皮治之。上逆兀兀欲吐者﹐則宜吐之﹐所謂在上者因而越之。世人苦於痞塞﹐喜行利藥﹐以求速效﹐𨿽臨時通快﹐痞若再作﹐益以滋甚﹐是皆不察夫下多所謂亡陰之意也。

方木香化滯湯治因憂鬱气結於中脘﹐腹中微痛﹐心下痞滿﹐不思飲食。

當歸梢﹝四兩﹞枳實﹝炒﹐四兩﹞陳皮﹝六分﹞漧薑﹝六分﹞木香﹝六分﹞柴胡﹝七分﹞艸豆蔻﹝一錢﹞半夏﹝一錢五分﹞紅花﹝少許﹞甘艸﹝炙﹐一錢﹞

上銼一劑﹐生薑煎﹐食遠服。

黃連消痞丸﹝批﹞﹝按此方治气郁實痞專消之方﹞治心下痞滿﹐壅滯不散﹐喘促不安。

黃連﹝一兩﹞黃芩﹝二兩﹐炒﹞枳實﹝七錢﹐麩炒﹞半夏﹝九錢﹐湯泡﹞陳皮﹝五錢﹞茯苓﹝三錢﹞白術﹝三錢﹞豬苓﹝五錢﹞澤瀉﹝一錢﹞姜黃﹝一錢﹞漧薑﹝二錢﹞

甘艸﹝炙﹐三錢﹞

上爲末﹐蒸餅爲丸﹐如梧桐子大。每服五七十丸﹐白滚湯任下。

加減益气湯﹝卽補中益气加減﹐方見內傷﹞治內傷元气痞滿。

脈緩有痰而痞﹐加半夏﹑黃連。脈弦﹐四肢乏力﹐便難而心下痞﹐加黃連﹑柴胡﹑甘艸。大便閉燥﹐加黃連﹑桃仁﹐少加大黃﹑當歸。心下痞﹐劣悶﹐加白芍藥﹑黃連。心下痞﹐腹脹﹐加白芍藥﹑砂仁﹑五味子﹐如天寒﹐少加漧薑﹐或加中桂。心下痞﹐中寒者﹐加附子﹑黃連。心下痞﹐嘔逆者﹐加陳皮﹑生薑﹑黃連﹐冬月加黃連﹐少加丁香﹑藿香。能食而心下痞﹐加枳實﹑桔梗﹑黃連。

如不能食﹐心下痞者﹐勿加﹐但根據本方。食已﹐心下痞﹐則服橘皮枳術丸。

枳實消痞丸治右關脈弦﹐心下虛痞﹐惡食﹐懶倦。

人參﹝三錢﹞白術﹝三錢﹞白茯苓﹝二錢﹞黃連﹝五錢﹞枳實﹝五錢﹞半夏曲﹝三錢﹞濃朴﹝姜制﹐四錢﹞麥芽﹝炒﹐二錢﹞漧薑﹝二錢﹞甘艸﹝炙﹐二錢﹞

上爲末﹐湯浸蒸餅爲丸﹐如梧桐子大。每服七十丸﹐食遠白湯下。

大消痞丸﹝批﹞﹝按此方治內傷虛痞﹐消補兼施之劑﹞治一切心下痞﹐及年久不愈者。

黃連﹝土炒﹐八錢﹞黃芩﹝土炒﹐六錢﹞枳實﹝麩炒﹐五錢﹞半夏﹝泡﹐四錢﹞陳皮﹝四錢﹞濃朴﹝姜制﹐四錢﹞白術﹝土炒﹐二兩﹞豬苓﹝二錢五分﹞澤瀉﹝三錢﹞姜黃﹝一兩﹞漧薑﹝二錢﹞人參﹝四錢﹞神曲﹝炒﹐二錢﹞砂仁﹝二錢﹞甘艸﹝炙﹐二錢﹞

上爲末﹐蒸餅爲丸﹐如梧桐子大。每服五十丸至百丸﹐空心白湯送下。

卷之六

腹中窄狹

﹝附﹞

腹中窄狹﹐須用蒼術﹐若肥人自覺腹中窄狹﹐乃是濕痰流灌臟腑﹐气不升降。燥飲用蒼術﹐行气用香附。如瘦人自覺胸中窄狹﹐乃是濕熱燻蒸臟腑﹐宜黃連﹑蒼術。

方枳術散治心下窄狹不快。

枳實﹝麩炒﹐三錢﹞白術﹝土炒﹐三錢﹞

上銼一劑﹐水二鐘﹐煎一鐘﹐溫服。

蟠桃酒治气結聚心下不散。

用桃樹上不落漧桃子三兩﹐爲末。每服二錢﹐空心溫酒調下。

卷之六

脹滿

脈腹脹浮大是出厄﹐虛小命殂須努力。浮大當發汗﹐虛小當利小便也。脹滿脈弦﹐脾制於肝。洪數熱脹﹐遲弱陰寒﹔浮爲虛滿﹐緊則中實﹔浮則可治﹐虛則危急。

證夫中滿腹脹者﹐其面目四肢不腫﹐而肚腹脹起﹐中空似鼓者是也。丹溪曰﹕心肺﹐陽也﹐居上﹔肝腎﹐陰也﹐居下﹔脾居中﹐亦陰也。經曰﹕飲食入胃﹐遊溢精气﹐上輸於脾﹐脾气散精﹐上歸於肺﹐肺朝百脈﹐通調水道﹐下輸膀胱﹐水精四布﹐五經並行。是脾具坤靜之徳﹐而有幹健之運﹐故能使心肺之陽降﹐肝腎之陰升﹐而成天地交之泰﹐是爲平人也。今也﹐七情內傷﹐六淫外浸﹐或飲食之不節﹐或房勞之致虛﹐則脾土之陰受傷﹐而轉輸之官失職﹐胃𨿽受骨﹐亦不能運化﹐故陽自升﹐陰自降﹐而成天地不交之否。淸濁相干﹐隧道壅塞﹐气化濁血瘀郁而爲熱﹐熱畱而久﹐气化成濕﹐濕熱相生﹐遂成脹滿﹐經曰鼓脹是也﹐以其外𨿽堅滿﹐中空無物﹐有似於鼓﹐故名曰鼓﹐其病膠固難治。又名蠱者﹐若蠱侵蝕﹐有虫之義。理宜補脾﹐次養肺金以制木﹐使脾無賊邪之慮﹐滋腎水以制火﹐使肺得淸化之令﹐卻鹽味以防助邪﹐斷妄想以保母气﹐遠音樂﹐戒暴怒﹐無有不安。醫者不察病起於虛﹐急於獲效﹔病者苦於脹滿﹐喜行利藥﹐以求欲速。殊不知卽得一時之快﹐不一二日之間﹐脹滿復作﹐愈盛於前﹐眞元已耗﹐去死則不遠矣。古方惟禹餘糧丸﹐制肝補脾﹐殊爲切當。

然恐其溫熱之藥太多﹐亦須隨證順時加減用之。俗謂气無補法者﹐以其痞滿壅塞﹐似難於補。不思正气虛而不能營運﹐邪气著而不出﹐所以爲病。經曰﹕壯者气行則愈﹐怯者著而成病。气虛不補﹐何由以行﹖且此病之起﹐固非一年﹐根深勢篤﹐欲取速效﹐自求禍耳。知王道者﹐可以語此。其或受病之淺﹐脾胃尙壯﹐積滯不固者﹐惟可略疏導﹐若以峻攻之策﹐吾不敢也。

治凡胸腹脹初得﹐是气脹﹐宜行气疏導之劑﹐木香﹑檳榔﹑枳殼﹑靑皮﹑陳皮﹑濃朴之類﹔久則成水脹﹐宜行濕利水之劑。

一﹑肥胖之人腹脹者﹐宜利濕爲主﹐胃苓湯主之。

一﹑瘦人腹脹者﹐是熱﹐宜黃連﹑濃朴﹑白芍﹑香附之類。

一﹑色白腹脹者﹐必是气虛﹐用人參﹑白術﹑茯苓﹑陳皮﹑濃朴之類。

一﹑因有故蓄血而腹脹者﹐用桃仁﹑紅花﹑甚者用桃仁承气湯利之。

一﹑因食積而腹脹者﹐有熱﹐宜利气丸﹐或保和丸﹐加木香﹑檳榔﹑阿魏之類﹔有寒者﹐用丁香﹑砂仁﹑木香﹑濃朴﹑香附﹑神曲之類。

一﹑因外寒郁內熱而腹脹者﹐用升麻﹑漧葛﹑藿香﹑官桂之類。

一﹑因多怒而腹脹者﹐用靑皮﹑陳皮﹑香附﹑木香﹑梔子﹑蘆薈之類。

一﹑心腹脹滿或痛﹐咳嗽痰涎喘促﹐大便閉﹐前後心背痛﹐分心气飲加三稜﹐莪術﹑檳榔﹑香附﹑烏藥。

方家傳正气散﹝批﹞﹝按此方理脾消脹平和之劑﹞治心腹脹滿﹐或出遠方﹐不服水土。

蒼術陳皮濃朴藿香半夏烏藥枳殼香附子大腹皮甘艸上銼﹐生薑﹑棗子煎﹐溫服。

和榮順气湯﹝雲林制﹞治脾弱血虛﹐心腹脹悶﹐兩足虛腫。

當歸﹝酒洗﹐一錢﹞川芎﹝六分﹞白芍﹝酒洗﹐一錢﹞白術﹝土炒﹐一錢半﹞茯苓﹝一錢﹞蒼術﹝米泔制﹐一錢﹞陳皮﹝去白﹐一錢﹞枳實﹝炒﹐一錢﹞烏藥﹝一錢﹞神曲﹝炒﹐一錢﹞香附﹝醋炒﹐一錢﹞牛膝﹝酒洗﹐一錢﹞木瓜﹝一錢﹞獨活﹝酒洗﹐一錢﹞

澤瀉﹝一錢﹞薏苡仁﹝炒﹐一錢半﹞木通﹝一錢﹞甘艸﹝三錢﹞

上銼一劑﹐生薑煎服。

行濕補气養血湯治气血虛弱﹐單鼓腹脹浮腫。

人參﹝大補元气﹞白術﹝補脾﹞白茯苓﹝滲濕﹞當歸﹝養血﹞川芎﹝行血﹞蘇梗﹝利气﹞白芍藥﹝斂脹﹞陳皮﹝泄滿﹞濃朴﹝寬脹﹞大腹皮﹝寬膨﹞木通﹝利水﹞萊菔子﹝消食﹞木香﹝運气﹞海金沙甘艸﹝調諸藥﹐扶胃气﹞

上銼散﹐姜﹑棗煎服。气虛﹐倍參﹑術﹑茯苓。血虛﹐倍芎﹑歸﹑白芍。小便短少﹐加豬苓﹑澤瀉﹑滑石。服後腫脹俱退﹐惟面目不消﹐此陽明經气虛﹐倍用白術﹑茯苓。

消脹飲子﹝彭大參傳﹞﹝批﹞﹝按此方治脹滿消補兼施之劑﹞治蠱脹﹐單腹脹。

豬苓澤瀉人參白術茯苓半夏陳皮靑皮濃朴紫蘇香附砂仁木香檳榔大腹皮木通萊菔子甘艸﹝各等分﹞

上銼﹐生薑五片﹐棗一枚﹐水煎服。

廣術潰堅湯﹝批﹞﹝按此方治熱脹之劑﹞治中滿腹脹﹐有積聚﹐如石堅硬﹐令人坐臥不寧﹐二便澀滯﹐上气喘促﹐或通身虛腫。

濃朴﹝善制﹞黃連黃芩益智仁艸豆蔻當歸半夏廣術升麻紅花吳茱萸生甘艸柴胡澤瀉神曲﹝炒﹞靑皮陳皮口漧加甘葛上銼一劑﹐生薑煎﹐食遠溫服。忌醋酒濕面。

香朴湯﹝批﹞﹝按此方治寒脹之劑﹞治中寒下虛﹐心腹膨脹﹐不喜飲食﹐脈浮遲而弱。

濃朴﹝姜炒﹞大附子﹝泡﹐去皮臍﹐七錢﹞木香﹝三錢﹞

上銼﹐姜七片﹐棗二枚﹐水煎服。

金陵酒丸﹝王進士傳﹞治鼓腫。

眞沈香﹝一兩﹞牙皂﹝一兩﹞廣木香﹝二兩半﹞檳榔﹝一兩﹞

上爲末﹐用南京燒酒浸十次﹐曬漧﹐用京酒爲丸。每服三錢﹐重者四錢﹐五更燒酒送下。水鼓﹐水自小便而出﹔气鼓放屁。水鼓加苦葶藶五錢﹐炒﹐酒送下﹐再服。

調胃散蒼術白術茯苓白芍藥桔梗紫蘇檳榔陳皮甘艸小便閉加車前子。腹脹加枳殼。

金蟾散﹝李桐峯傳﹞﹝批﹞﹝按此方治气鼓之劑﹞治气鼓如神。

大蝦蟆一个﹐以砂仁推入其口﹐使吞入腹﹐以滿爲度﹐用泥罐封固﹐炭火令透紅﹐煙盡取出﹐候冷去泥﹐研末爲一服﹐或酒﹐或陳皮湯送下。候撒屁多﹐乃見其效。

大三稜煎丸﹝批﹞﹝按此方治實脹之劑﹞治心腹堅脹﹐脇下緊硬﹐胸中痞塞﹐喘滿短气。常服順气寬中﹐消積滯﹐除膨脹﹐大治瘕積塊﹐消脹軟堅﹐累獲良驗。

三稜﹝生﹐細銼半斤﹐搗爲末﹐以酒三升﹐於銀石器內熬成膏﹞靑皮﹝二兩﹞蘿卜子﹝炒﹐二兩﹞神曲﹝炒﹐二兩﹞麥芽﹝炒﹐二兩﹞砂﹝用瓷罐﹐研細﹐入水少許﹐調坐於溏灰火中﹐候水漧取出爲末﹞漧漆﹝炒﹐三兩﹞杏仁﹝湯﹐去皮尖﹐炒黃色三兩﹞

上爲末﹐三稜膏爲丸﹐如梧桐子大。每服十五丸至二十丸﹐食遠米湯下。

調中健脾丸﹝批﹞﹝按此方治虛脹之劑﹞治單腹脹及脾虛腫滿﹐膈中閉塞及胃口作痛。

黃﹝二兩﹐蜜炙﹞人參﹝二兩﹞白術﹝六兩﹐共土水拌炒﹞茯苓﹝二兩﹞陳皮﹝三兩﹐鹽水制﹞紫蘇子﹝二兩半﹐炒﹞蘿卜子﹝一兩半﹐炒﹞山楂肉﹝三兩炒﹞艸豆蔻﹝一兩﹐酒炒﹞澤瀉﹝三兩半﹐炒﹞薏苡仁﹝三兩炒﹞沈香﹝六錢﹐另研﹞五加皮﹝三兩﹐炒﹞栝蔞﹝一兩﹐用大栝蔞二个﹐鏤一孔﹐每个入川椒三錢﹐多年糞底一錢﹐敲米粒大﹐俱納入栝蔞內﹐外以綿紙糊完﹐再用綿筋鹽泥封固﹐炭火通紅爲度﹐取山擇去泥﹐其黑皮一並入藥﹞

上共爲細末﹐煎荷葉大腹皮湯﹐打黃米糊爲丸﹐如梧桐子大。

每服百丸﹐日進三次﹐白湯下。此藥不傷脾气﹐大有補益﹐勿輕視之。

牛皮丸﹝方外人傳﹞治腹中水響如雷﹐上攻卽嘔吐﹐胸膈脹滿﹐或手足作腫。

黑醜﹝頭末﹐九錢﹞木香﹝九錢﹞陳皮﹝九錢﹞

上爲末﹐黃蠟化開爲丸﹐如梧桐子大。每服三十丸﹐黃酒送下。

卷之六

水腫

脈水腫之證﹐有陰有陽﹐察脈觀色﹐問證須詳。陰脈沈遲﹐其色靑白﹐不渴而瀉﹐小便淸澀﹔脈或沈數﹐色赤而黃﹐燥糞赤溺﹐兼渴爲陽。

病夫腫者﹐鐘也﹐寒熱气所鐘聚也﹐爲病有十水之分。其本乃濕熱所致﹐《內經》曰﹕諸濕腫滿﹐皆屬脾土。夫脾虛不能制水﹐水漬妄行﹐故通身面目四肢皆浮而腫﹐名曰水腫。或腹大如鼓﹐而面目四肢不腫者﹐名曰蠱脹。朝寬暮急﹐是血虛﹔暮寬朝急﹐是气虛﹔朝暮急﹐血气俱虛。

治治法﹕身有熱者﹐水气在表﹐可汗之﹔身無熱者﹐水气在裏﹐可下之。其間通利小便﹐順气和脾﹐俱不可緩。然證𨿽可下﹐又當度其輕重﹐不可過用大戟﹑芫花﹑甘遂等利水猛烈之劑﹐一發不收﹐峻決者易﹐固閉者難﹐水气復來﹐而無可治之也。

一﹑凡腫病﹐見大便滑泄﹐與夫唇黑﹐缺盆平﹐臍突﹐足平﹐背平﹐或肉硬﹐或手掌平﹐又或男從腳下腫而上﹐女從身上腫而下﹕並不治也。又曰﹕膨病水气﹐人面黑者﹐肝絕也﹔兩眉凸起﹐肺絕也﹔臍中突出者﹐脾絕也﹔兩手無絞者﹐心絕也﹔下疰腳腫者﹐腎絕也。此五證內顯一證﹐不可治也。

一﹑患人腹上用手按之有窩者﹐可治。脈壯者易治﹐脈微者難痊。

一﹑徧身腫﹐煩渴﹐小便赤澀﹐大便閉﹐身熱脈沈數者﹐此屬陽水﹐以八正散主之。

一﹑徧身腫﹐不煩渴﹐大便溏﹐小便少不澀﹐身不熱﹐脈沈者﹐此屬陰水﹐以胃苓湯主之。

一﹑水气浮腫﹐因於气者﹐以分心气飲加豬苓﹑澤瀉﹑車前子﹑葶藶子﹑木瓜﹑麥門冬。

一﹑通身皮膚光腫如泡﹐手按成窟﹐舉手卽滿者﹐是因脾虛不能制水﹐水漬妄行故也。法當補脾﹐使脾气得實﹐則自健運﹐切不可下﹐忌食羊肉。腰以上腫宜發汗﹐腰以下腫宜行小便﹐此仲景之妙法。

一﹑病患六脈數﹐四肢腫滿﹐腹痛發熱﹐小便少﹐大便閉﹐治以溫中養胃﹐非也。皆由三焦蓄熱﹐大小便閉﹐無發泄﹐故流出經絡﹐五臟充溢﹐而成腫脹﹐宜敗毒散加麻黃﹑防風﹑枳實發散﹐次以利气丸下之﹐或八正散。

方消腫調脾順气湯﹝劉司寇傳﹞治水腫﹐消脹滿﹐順气和脾﹐除濕利水。

蒼術陳皮濃朴艸果砂仁豬苓木香檳榔﹝男雄女雌﹞

大腹皮香附枳殼澤瀉桔梗三稜莪術官桂大茴香木通人參木瓜桑白皮牽牛﹝女用黑﹐男用白﹞大黃甘艸上銼﹐生薑煎服。

加減胃苓湯﹝雲林制﹞﹝批﹞﹝按此方消中利水和藥之劑﹞治腫。

蒼術﹝米泔制﹐一錢半﹞陳皮﹝去白﹐一錢﹞濃朴﹝姜炒﹐八分﹞甘艸﹝炙﹐三分﹞

豬苓﹝八分﹞澤瀉﹝一錢﹞白術﹝去蘆﹐一錢﹞赤茯苓﹝去皮﹐一錢﹞神曲﹝炒﹐八分﹞山楂﹝去核﹐七分﹞砂仁﹝炒﹐七分﹞香附﹝薑汁炒﹐六分﹞檳榔﹝八分﹞木瓜﹝一錢﹞大腹皮﹝六分﹞

上銼一劑﹐生薑﹑燈心煎服。

蘇沈破結湯﹝車少參傳﹞

紫蘇薄荷枳實麥門冬當歸川芎大黃木通甘遂白僵蠶白豆蔻木香沈香﹝減半﹐以上三味另爲末﹞牙皂生薑細茶﹝各一錢﹞

上作二服﹐水煎﹐五更早服﹐忌口。

回生丹治浮腫腹脹退水。

靑皮陳皮三稜莪術連翹﹝以上各三錢﹐用巴豆去殼一兩半﹐與砂鍋同炒入藥﹞木香甘遂﹝炒﹞商陸澤瀉木通﹝炒﹞漧漆﹝炒盡煙﹞蘿卜子﹝炒﹐各三錢﹞赤茯苓桑白皮﹝炒﹞椒目﹝炒﹐各五錢﹞胡椒﹝炒﹐一錢﹞黑牽牛﹝一兩﹐生﹞

上爲末﹐醋糊爲丸﹐如綠豆大。每服十五丸至二十丸﹐第一服用生蔥二十四根﹐擂碎同溫酒五更下﹔第二服用陳皮﹑桑白皮煎湯﹔第三服用射幹湯下。切忌食鹽。

推車丸﹝毛惟中傳﹞﹝批﹞﹝按此方治消腫峻攻之劑﹞治水腫﹐气腫﹐單腹脹沈香﹝一錢﹞木香﹝一錢﹞巴豆﹝一錢﹐半生半熟﹞胡椒﹝一錢﹐炒爆﹞

上爲末﹐棗肉爲丸﹐如梧桐子大。每服五六十丸。消上﹐用蔥白舂爛﹐熱酒下﹔次日消中﹐用陳皮湯下﹔三次消下﹐用牛膝湯下﹐去三五次﹐不補自止﹐後用拾皮散緊皮。

雞醴飲﹝劉同知傳﹞治一切肚腹四肢發腫﹐不問水腫﹑气腫﹑濕腫﹐皆效。

幹雞糞一升﹐鍋內炒黃﹐以好酒三碗淬下﹐煮作一碗﹐細濾去渣﹐令病患飲之。少頃腹中气大轉動作鳴﹐從大便利下﹐於腳膝及臍上下先作皺起﹐其腫漸消。復如利未盡﹐再服一劑﹐以田螺二枚﹐用滚酒淖熟食之﹐卽止﹐續以溫粥調理愈。

祕方﹝吳友竹傳﹞治水腫脹滿。

癩蝦蟆二三枚﹐裝在豬肚內﹐好酒煮一伏時﹐去蝦蟆﹐將豬肚與酒服盡﹐大便屁如雷﹐或水下﹐其腫自消﹐加砂仁尢妙﹐一方加胡椒﹐一歲一粒﹐同煮尢妙。

法蒸蓖麻膏﹝批﹞﹝按此方消腫專攻之劑﹞治十腫水气﹐五蠱瘴气。

蓖麻子去殼﹐用麻布包壓去油﹐薄攤在木杓內﹐仰放在鍋中﹐水面上以鍋排蓋住﹐煮二十餘沸﹐以藥無白色爲度﹐取出。每服六錢﹐滚水化開﹐空心溫服。不過二三劑﹐以小便太利爲效。

導水餅﹝祕方﹞治腫脹﹐不服藥﹐自去水。

眞水銀粉﹝二錢﹞巴豆肉﹝研﹐去油﹐四錢﹞生硫黃﹝一錢﹞

上三味研成餅﹐令勻﹐先用新綿一塊鋪臍上﹐次以餅當臍掩之﹐外用帛縛﹐如人行三五里﹐自然瀉下惡水﹐待行三五次﹐除去藥﹐以溫白粥補之。

消河餅﹝祕方﹞﹝批﹞﹝按此方消腫外治之劑﹞治水腫膨脹。

大田螺﹝四个﹞大蒜﹝去皮﹐五个﹞車前子﹝三錢﹐爲末﹞

上三味研成餅﹐貼臍中﹐以手帕縛之。貼藥後﹐少頃小便出。一二餅卽愈。

卷之六

積聚

脈脈來細而附骨者﹐積也。在寸口﹐積在胸中﹔在關上﹐積在臍旁﹔在尺部﹐積在气沖。脈在左﹐積在左﹔脈在右﹐積在右﹔脈兩出﹐積在中央。脈來小沈而實者﹐脾胃中有積聚﹐不下食﹐食則吐。

病夫積者﹐陰气也﹐其發有常處﹐其痛不離其部﹐上下有所終始﹐左右有所窮處﹔聚者﹐陽气也﹐其始無根本﹐上下無所畱止﹐其痛無常處。气之所積﹐名曰積﹔气之所聚﹐名曰聚。故積者﹐五臟所生﹔聚者﹐六腑所成。其肝積﹐名曰肥气﹐在左脇下﹐如覆杯﹐有頭足﹐久不愈﹐令人發咳逆﹐病瘧連歲不愈﹔心之積﹐名曰伏梁﹐起臍上﹐大如臂﹐上至心下﹐久不愈。令人煩心﹔脾之積﹐名曰痞气﹐在胃脘﹐覆大如盤﹐久不愈﹐令人四肢不收﹐發黃膽﹐飲食不爲肌膚﹐肺之積﹐名息奔﹐在右脇下﹐大如覆杯﹐久不愈﹐令人灑淅﹐寒熱喘咳﹐發肺癰﹔腎之積﹐名曰奔豚﹐在小腹﹐上至心下﹐若豚狀﹐或上﹑或下無時﹐久不愈﹐令人喘逆﹐骨痿少气。皆因陰陽不和﹐臟腑虛弱﹐風邪搏之﹐憂喜乘之﹐傷五臟﹐逆四時﹐乃畱結而爲積聚也。

者﹐徵也。腹中堅硬﹐按之應手曰。瘕者﹐猶假也。腹中𨿽硬﹐而忽聚忽散﹐無有常處曰瘕。癥因傷食﹐瘕是血生﹐痞原傷气﹐癖則傷精。癖者﹐本因邪气積聚而生也。者﹐在腹內近臍左右﹐各有一條筋脈急痛如臂﹑如指﹑如弦之狀﹔癖者﹐僻側在兩肋之間﹐有時而痛曰癖。夫之與癖﹐皆陰陽不和﹐經絡痞隔﹐飲食停滯﹐不得宣流﹐邪冷之气搏結不散﹐得冷則發作疼痛﹐故曰癖也。

治丹溪曰﹕塊乃有形之物﹐气不能成形﹐痰與食積﹐死血也。在中爲痰飲﹐在右爲食積﹐在左爲死血。大法咸以軟之﹐堅以削之﹐行气開痰爲主﹐不可專用下藥﹐徒損其气﹐病亦不去。當消導使之熔化﹐其死血塊去﹐須大補。痞塊在皮裏膜外﹐須用補藥﹐香附開之﹐兼二陳湯加補气藥﹐先須斷濃味。

方大七气湯治五積六聚﹐狀如瘕﹐隨气上下﹐發作有時﹐心腹疼痛﹐上气窒塞﹐小腹脹滿﹐大小便不利。

三稜莪術靑皮陳皮桔梗藿香益智仁香附肉桂甘艸上銼﹐生薑三片﹐棗一枚﹐水煎服。心脾痛﹐加烏藥﹑枳殼。脾滯﹐合和四聖散。一方加大黃﹑檳榔﹐治大人﹑小兒諸般痞積﹐面色痿黃﹐四肢無力﹐皆緣內有虫積﹐或好食生米﹐或好食生壁土﹐或好食茶﹑炭﹑咸辣等物﹐只此一服除根。用水煎一服﹐露一宿﹐空心溫服﹐不得些少飲食﹐不然則藥力減而虫積不行矣。

服後少頃﹐肚腹心疼﹐當下如魚凍﹐或長虫﹐或血鱉﹐至日午虫積下盡﹐方用溫粥止之。

消積保中丸﹝雲林制﹞﹝批﹞﹝按此方治積聚之總司也﹞順气化痞﹐理脾消滯﹐散痞結﹐除積塊﹐進飲食﹐淸郁熱。

陳皮﹝二兩﹐去白﹞半夏﹝一兩﹐湯泡七次﹐薑汁炒﹞白茯苓﹝去皮﹐一兩﹞白術﹝三兩﹐土炒﹞香附﹝一兩﹐醋浸炒﹞靑皮﹝四錢﹐去穣﹐油炒﹞木香﹝三錢﹐不見火﹞

檳榔﹝七錢﹞莪術﹝八錢﹐醋浸炒﹞三稜﹝八錢﹐醋浸炒﹞萊菔子﹝一兩﹐炒﹞砂仁﹝四錢﹐炒﹞神曲﹝炒﹐一兩﹞麥芽﹝炒﹐六錢﹞白芥子﹝炒﹐一兩﹞黃連﹝姜炒﹐一兩﹞眞阿魏﹝醋浸﹐三錢﹞山梔子﹝薑汁炒﹐一兩﹞漧漆﹝炒盡煙﹐五錢﹞

上爲細末﹐薑汁﹑酒糊爲丸﹐如梧桐子大。每服八十丸﹐食後白湯送下。

千金化气丸﹝太醫傳﹞治男子腹中气塊痞痛。

靑皮陳皮枳殼香附砂仁白豆蔻﹝各一兩﹞漧薑木香﹝五錢﹞丁皮﹝二錢﹞藿香半夏艸果檳榔﹝一兩半﹞川芎白芷三稜莪術玄胡索﹝各一兩﹞小茴香﹝五錢﹞濃朴大腹皮白芍藥﹝各一兩﹞甘艸﹝三錢﹞

上銼﹐生薑三片﹐水煎﹐半空心溫服。

千金導气湯﹝太醫院傳﹞治婦人滿腹气塊﹐遊走不定﹐漉漉有聲。

丁香木香砂仁白豆蔻香附烏藥枳實﹝倍﹞當歸川芎白芍藥﹝酒炒﹞白芷白術靑皮陳皮漧薑﹝煨﹞桔梗濃朴﹝制﹞肉桂三稜﹝醋炒﹞莪術﹝醋炒﹞角茴小茴牛膝紅花杜仲﹝炒﹞

乳香沒藥漧漆﹝醋炒盡煙﹞甘艸上銼﹐半水半酒﹐姜﹑蔥煎﹐熱服。如飽悶不食﹐加神曲﹑麥芽﹑山楂﹔發熱﹐加柴胡﹑黃芩。

勝紅丸﹝批﹞﹝按此方治寒積之劑﹞治脾積气滯﹐胸膈滿悶﹐气促不安﹐嘔吐淸水﹐丈夫酒積﹐婦人血積气積﹐小兒食積﹐皆治。

陳皮莪術﹝二味同醋煮﹞靑皮三稜﹝醋煮﹞漧薑﹝炮﹞良姜﹝各一兩﹞香附﹝炒﹐去皮﹐一兩﹞

上爲末﹐醋糊丸﹐如梧桐子大。每服五十丸﹐姜湯下﹐食前服。

開懷散﹝雲林制﹞治心下積塊作痞悶﹐或發熱者。

靑皮﹝去穣﹞陳皮半夏﹝姜炒﹞白茯苓﹝去皮﹞三稜﹝醋炒﹞莪術﹝醋炒﹞

香附檳榔艸豆蔻﹝倍用﹞柴胡﹝倍用﹞紅花枳實﹝麩炒﹞甘艸上銼一劑﹐生薑煎服。口漧﹐加漧葛。

柴香散治心腹有气一塊﹐略痛。又理心腹疼痛﹐膨脹﹐寒熱往來。

柴胡﹝七分﹞黃芩﹝七分﹞赤芍藥﹝五分﹞枳實﹝一錢﹞濃朴﹝五分﹞香薷﹝五分﹞

黃連﹝五分﹞地骨皮﹝一錢﹞三稜﹝一錢﹞莪術﹝一錢﹞玄胡索﹝五分﹞甘艸﹝三分﹞

上銼一劑﹐水煎服。

三稜煎丸治飲食過傷﹐痞悶疼痛﹐食不消化﹐久而成癖。又治婦人血積﹑血塊﹑幹血气經閉不通。

大黃﹝八兩﹐爲末﹞三稜莪術﹝各一兩﹐二味濕紙包裹﹐煨﹐爲末﹞

上先將大黃銀石器內﹐好醋漬﹐令平慢火熬幹﹐入二味爲丸﹐如綠豆大。每服二三十丸﹐食後白湯下。

量虛實加減﹐不問男子﹑婦人﹑小兒﹐諸般積塊皆可服。

三稜化積丸﹝李九河方﹞﹝批﹞﹝按此方治熱積之劑﹞

三稜﹝六兩﹐醋煮﹞莪術﹝一兩﹐醋煮﹞木香﹝一兩﹞檳榔﹝六兩﹞靑皮﹝一兩﹞

陳皮﹝一兩﹞香附﹝一兩﹐醋炒﹞枳實﹝一兩﹐麩炒﹞濃朴﹝一兩﹞砂仁﹝一兩﹞神曲﹝一兩﹐炒﹞山楂﹝四兩﹐去子﹞麥芽﹝一兩﹐炒﹞南星﹝一兩﹐姜湯泡﹞半夏﹝一兩﹐姜制﹞蘿卜子﹝炒﹞大黃﹝三兩﹐酒蒸﹞黃連﹝一兩﹐炒﹞桃仁﹝一兩﹐去皮尖﹞漧漆﹝一兩﹐炒﹞甘艸﹝一兩﹞

上爲細末﹐醋糊爲丸﹐如梧桐子大。每服四十丸﹐漸漸加﹐用白湯送下。

神化丹﹝祕方﹞﹝批﹞﹝按此方治積聚專攻之劑﹞消癖積﹐破血气﹐下鬼胎﹐通經脈﹐及諸癖積血气塊。

砂漧漆﹝炒﹞血竭﹝各三兩﹞紅娘子﹝二十﹐去翅﹞乳香﹝一錢半﹞斑蝥﹝二十个﹐去翅﹐足﹞

上爲末﹐棗肉爲丸﹐如豌豆大。每一丸至二五丸﹐臨臥或棗湯﹑或姜湯﹑或紅花蘇木湯下。

卷之六

五疸

脈五疸實熱﹐脈必洪數﹐其或微澀﹐證屬虛弱。脈沈﹐渴欲飲水﹐小便不利者﹐必發黃也。

病夫疸者﹐黃病也﹐其證有五﹕曰黃汗﹐曰黃膽﹐曰酒疸﹐曰谷疸﹐曰女勞疸。須有五者之分﹐而病原不過濕與熱鬱蒸於脾﹐使面目肢體發黃﹐如梔子水染也。

治治法但利小便爲先﹐溺白﹐黃自退矣。若食積黃者﹐量其虛實下之。

一﹑外有傷寒病﹐陽明內實﹐當下而不得下﹐當汗而不得汗﹐當利而不得利﹐故使濕熱怫郁內甚﹐皆能令人發黃病也﹐先哲制茵陳五苓散﹑茵陳湯﹑茯苓滲濕湯之類以治之。

一﹑又有時气﹑傷寒﹑傷風﹑伏暑解散未盡﹐亦令人發黃。如有其狀﹐口淡怔忡﹐耳鳴腳弱﹐微寒微熱﹐小便白濁﹐此爲虛證﹐不可妄用涼藥﹐愈傷气血。

一﹑疸病面黑黃色﹐而作渴腹脹者﹐難治。

方腎疸湯﹝批﹞﹝按此方治腎疸﹐用風藥以勝濕也﹞治腎疸﹐目黃﹐甚至渾身黃﹐小便赤澀。

羌活防風本獨活柴胡﹝各五分﹞白術﹝五分﹞白茯苓﹝二分﹞

澤瀉﹝三分﹞豬苓﹝四分﹞蒼術﹝一錢﹞黃柏﹝二分﹞人參﹝三分﹞葛根﹝五分﹞神曲﹝六分﹞升麻﹝五分﹞甘艸﹝三分﹞

上銼﹐作二劑﹐水煎﹐稍熱食前服。

茯苓滲濕湯治濕熱發黃﹐汗黃尿赤。

豬苓澤瀉蒼術茯苓陳皮枳實黃連﹝炒﹞黃芩梔子防己茵陳木通如不思飲食﹐加砂仁﹑神曲炒﹑麥芽炒各等分。

上銼﹐生薑煎服。

加減胃苓湯﹝批﹞﹝按此方治黃膽滲濕利水之劑﹞治黃胖﹐飲食無味﹐四肢無力﹐行步倦怠﹐脈澀而濡。

蒼術﹝米泔制﹐一錢半﹞陳皮﹝去白﹐一錢﹞濃朴﹝姜炒﹐八分﹞甘艸﹝炙﹐三分﹞

豬苓﹝八分﹞澤瀉﹝一錢﹞白術﹝去蘆﹐一錢﹞赤茯苓﹝去皮﹐一錢﹞神曲﹝炒﹐八分﹞山楂﹝去核﹐七分﹞砂仁﹝炒﹐七分﹞香附﹝薑汁炒﹐六分﹞檳榔﹝八分﹞木瓜﹝一錢﹞大腹皮﹝六分﹞藿香半夏蘿卜子三稜莪術靑皮﹝各七分﹞

上銼一劑﹐水煎服。

牛黃散子﹝批﹞﹝按此方治五疸實熱之劑﹞治酒疸﹑食黃﹐及水气蠱證。

酒疸﹐飲酒太過﹔食黃﹐宿食積久﹐以此面目甚黃﹐徧身浮腫﹔蠱證﹐肚大如盆。

黑牽牛﹝春八分﹐夏九分﹐秋七分﹐冬一錢﹞大黃﹝春八分﹐夏九分﹐秋七分﹐冬一錢﹞檳榔﹝春八分﹐夏九分﹐秋七分﹐冬四分﹞甘艸﹝春八分﹐夏九分﹐秋七分﹐冬四分﹞

上爲細末﹐每服五錢﹐五更時面朝東南﹐用井花水調服﹐疾隨下﹔而不動﹐面朝太陽﹐吸气三口﹐疾速下﹐蠱癥全消﹐酒疸﹑宿食俱愈。忌生冷發物。後服烏藥順气散一二帖﹐再服十全大補湯數帖。

酒煮茵陳湯﹝蔣雲山傳﹞治酒疸﹐徧身眼目發黃如金黃色者。

茵陳﹝一兩﹞好陳酒一鐘半﹐煎至八分﹐食遠溫服﹐不數劑而愈。

五疸神丹﹝孔柳塘傳﹞﹝批﹞﹝按此方治黃膽專攻之劑﹞治五疸黃腫。

綠礬﹝不拘多少﹐炒至白色爲度﹐入瓶中﹐火白尢佳﹞

上爲細末﹐煮棗肉爲丸﹐如櫻桃大。每服五丸﹐早晨﹑午間﹑晚上各一服﹐用冷陳酒送下。忌醋生冷發物﹐若有蠱﹐服之亦吐出﹐神效。

退金丸﹝鄢陵蹇太尹傳﹞治黃腫及癖疾發熱。

砂罐一个﹐裝靑礬令八分滿﹐外以鹽泥固濟﹐炭火令通紅﹐去泥埋土中﹐以徹去火毒﹐將砂罐及礬俱爲末﹐水打麵糊丸﹐如梧桐子大。每服二三十丸﹐肉湯送下﹐日進三服﹐滚湯亦可。忌魚鮏麵筋等發物。

鐵砂丸﹝思恆傳﹞治黃膽腹內有塊。

蒼術﹝三兩﹐米泔制炒﹞香附﹝三兩﹐醋炒﹞白術﹝一兩﹞豬苓﹝一兩﹞澤瀉﹝一兩﹞茯苓﹝一兩﹞茵陳﹝一兩五錢﹞牛膝﹝一兩﹞檳榔﹝一兩﹞木瓜﹝一兩﹞艸果﹝一兩﹞砂仁﹝一兩﹞枳殼﹝一兩五錢﹐麩炒﹞靑皮﹝一兩﹞陳皮﹝一兩五錢﹞三稜﹝一兩﹐醋炒﹞莪術﹝一兩﹐醋炒﹞當歸﹝一兩﹞神曲﹝二兩﹞靑礬﹝三兩﹐麩炒黑﹞

上爲末﹐醋糊丸﹐如梧桐大。每服九十丸﹐溫酒送下﹐醋湯亦可。

卷之六

發熱

《脈經》曰﹕脈大無力爲陽虛﹐脈數無力爲陰虛。無力爲虛﹐有力曰實。

病夫發熱者﹐謂怫怫然發於皮膚之間﹐則成熱也。與潮熱﹑寒熱若同而異。潮熱者﹐有時而熱﹐不失其時﹔寒熱者﹐寒已而熱﹐相繼而發。至於發熱﹐則無時而發也。世間發熱﹐證類傷寒者數種﹐治各不同﹐外感內傷﹐乃大關鍵。張仲景論傷寒﹑傷風﹐此外感也。因風寒之邪感於外﹐自表入裏﹐故宜發汗解散之﹐此麻黃﹑桂枝之義也。以其感於春冬之間﹐寒冷之月﹐實時發病﹐故謂之傷寒﹐而藥用辛熱以勝寒。若時非寒冷﹐則藥當有變矣。故春溫之月﹐則當變以辛涼之藥﹔夏暑之月﹐則當變以甘苦寒之藥。故云冬傷寒不卽病﹐至春變溫﹐至夏變熱﹐而其治法必因時而有異也。又有一樣冬溫之病﹐謂失其時﹐而有其气。蓋冬寒時也﹐而反病瘟焉﹐此天時不正﹐陽气反泄﹐用藥不可溫熱。又有一樣時行寒疫﹐卻在溫暖之時﹐時本溫暖﹐而寒反爲病﹐此亦天時不正﹐陰气反逆﹐用藥不可寒涼。又有一樣天行瘟疫﹐熱病多發於春夏之間﹐沿門合境相同者﹐此天地之厲气﹐當隨時令參气運而施治﹐宜用劉河間辛涼甘苦之藥以淸熱解毒。以上諸癥﹐皆外感天地之邪者也。若飲食勞倦﹐內傷元气﹐此則眞气下陷﹐內生虛熱。故東垣發補中益气之論﹐用參﹑等甘溫之藥大補其气﹐而提其下陷﹐此用气藥以補气之不足也。又若勞心好色﹐內傷眞陰﹐陰血旣傷﹐則陽气偏勝﹐而變爲火矣﹐是爲陰虛火旺勞瘵之證。故丹溪發陽有餘陰不足之論﹐用四物湯加黃柏﹑知母補其陰而火自降﹐此用血藥以補血之不足者也。益气補陰﹐皆內傷證也。一則因陽气之下陷﹐而補其气以升提之﹔一則因陽火之上升﹐而滋其陰以降下之。一升一降﹐迥然不同矣。又有夏月傷暑之病﹐𨿽屬外感﹐卻類內傷﹐與傷寒大異。蓋傷寒傷形﹐寒邪客表﹐有餘之證﹐故宜汗之﹔暑傷气﹐元气爲熱所傷而耗散﹐不足之證﹐故宜補之﹐故東垣所謂淸暑益气湯也。又有因時暑熱﹐而食冷物以傷其內﹐或過取涼風以傷其外﹐此則非暑傷人﹐乃因暑而自致之病﹐治宜辛熱解表﹐或辛溫理中之藥﹐卻以傷寒治法相類者也。凡此數證﹐外形相似﹐而實有不同﹐治法多端﹐而不可惑謬。故必審其果爲傷寒﹑傷風﹑及寒疫﹐則用仲景法﹔果爲溫病﹐爲熱病﹐及溫疫也﹐則用河間法﹔果爲气虛也﹐則用東垣法﹔果爲陰虛也﹐則用丹溪法。如是則庶無差誤﹐以害人性命矣。今人但見發熱之證﹐皆認作傷寒外感﹐卒用汗藥以發表﹐汗後不解﹐又用表藥以涼其肌﹐設是虛證﹐豈不死哉。間有頗知發熱屬虛﹐而用補藥﹐則又不知气血之分﹐或气虛而補血﹐或虛病而補气﹐誤人多矣。故外感之與內傷﹐寒病之與熱病﹐气虛之與血虛﹐如冰炭相反﹐治之若瘥﹐則輕病必重﹐重病必死﹐可不畏哉﹖治一﹑傷寒發熱﹐是寒邪入衛﹐與陽气交爭而爲外熱。陽气主外﹐爲寒所搏而失其職﹐故爲熱。其脈緊而有力﹐是外之寒邪傷衛也。治主外。

一﹑傷暑發熱﹐是火邪傷心﹐元气耗散﹐而熱邪客於中﹐故爲發熱﹐汗大泄﹐無气以動其脈﹐虛遲而無力﹐是外之熱邪傷榮也。治主內。

一﹑內傷發熱﹐是陽气自傷﹐不能升達﹐降下陰分而爲內熱﹐乃陽虛也。故其脈大而無力﹐屬肺脾。

一﹑陰虛發熱﹐是陰血自傷﹐不能制火﹐陽气升騰﹐乃陽旺也。故其脈數而無力﹐屬心腎。

一﹑大病後血气兩虛﹐遂成勞怯﹐潮熱往來﹐盜汗自汗﹐或無汗燥熱﹐世俗便以地骨皮﹑柴胡﹐往往不效﹐其病增劇。故男血虛有汗潮熱者﹐人參養榮湯。气虛有汗潮熱者﹐補中益气湯。血虛無汗潮熱者﹐茯苓補心湯。气血兩虛無汗潮熱者﹐逍遙散﹔其咳嗽咯血﹐以人參五味子散﹑骨蒸湯﹑淸骨散。以上皆勞熱之聖藥也。

方升陽散火湯治男婦四肢發熱﹐筋骨間熱如火烙﹐捫之烙手。

此病多因血虛而得之﹐或胃虛過食冷物﹐郁遏陽气於脾胃之中﹐火郁則發之。

生甘艸﹝二錢﹞防風﹝二錢五分﹞炙甘艸﹝三錢﹞升麻葛根獨活羌活白芍藥人參﹝各五錢﹞柴胡﹝八錢﹞

上銼﹐生薑三片﹐水煎服。忌生冷寒涼之物月餘。

四物二連湯治血虛﹐虛勞發熱﹐五心煩熱﹐晝則明了﹐夜則發。此熱在血分也。

當歸川芎白芍藥生地黃黃連胡黃連上銼作劑﹐水煎服。

淸心蓮子飲治發熱口漧﹐小便赤澀﹐夜則安靜﹐晝則發熱﹐此熱在气分也。

加減逍遙散治子午潮熱。

胡黃連麥門冬黃芩地骨皮秦艽木通車前子上銼一劑﹐淸水每以浸濕﹐燈心煎服。

加減小柴胡湯治虛損﹐手心腳心發熱﹐加本方。

香附米黃連前胡柴苓湯治邪傳半表半里發熱﹐及內傷發熱﹐雜證發熱。

小柴胡湯合五苓散鱉甲飲治病後食力未復﹐邪熱未除﹐房勞虛損﹐一切骨蒸盜汗。

鱉甲秦艽柴胡地骨皮枳殼知母當歸烏梅上銼﹐生薑三片﹐桃﹑柳頭各七个﹐空心午前﹑臨臥各一服﹐渣再煎。忌酒色﹑貪婪﹑酒醋﹑魚鮏﹑燒炙﹑煎煉﹑芋頭﹑山藥﹑胡椒﹑濕面﹑性熱等物﹐男女同法。

卷之七

補益

脈气虛脈細﹐或緩而無力﹐右手弱﹔血虛脈大﹐或數而無力﹐左手弱﹔陽虛脈遲﹔陰虛脈弦﹔眞气虛脈緊。男子久病﹐气口脈弱則死﹐彊則生﹔女人久病﹐人迎彊則生﹐弱則死。

證夫虛者﹐虛損也。《難經》所謂五損脈者﹐亦因虛而致損也。一損損於皮毛﹐皮聚而毛落﹔二損損於血脈﹐血脈虛少﹐不能榮於五臟六腑﹔三損損於肌肉﹐肌肉消瘦﹐飲食不爲肌膚﹔四損損於筋﹐筋緩不能自收持﹔五損損於骨﹐骨痿不能起於牀。反此者﹐至脈之病也。從上下者﹐骨痿不能起於牀者死﹔從下上者﹐皮聚而毛落者死。治損之法柰何﹖然損其肺者﹐益其气﹔損其心者﹔調其榮衛﹔損其脾者﹐調其飲食﹐適其寒溫﹔損其肝者﹐緩其中﹔損其腎者﹐益其精。此治損之大法也。夫諸虛與勞極﹐未始不由气體虛弱﹐心腎有虧﹐水火不自升降而致也。或爲寒﹑暑﹑勞役所傷﹐或因色欲過度﹐俱能戕賊眞气﹐以致肌體羸瘦﹐腰膝無力﹐小便頻數﹐大便滑泄﹐目眩耳聾﹐遺精自汗。甚則虛火上攻﹐面赤發喘﹐此皆諸虛之證也。勞極者﹐七情傷乎五臟也。盡力謀慮﹐勞傷乎肝﹐應乎筋極﹔曲運神機﹐勞傷乎心﹐應乎脈極﹔意外過思﹐勞傷乎脾﹐應乎肉極﹔遇事而憂﹐勞傷乎肺﹐應乎气極﹔矜持志節﹐勞傷於腎﹐應乎骨極。此五勞應乎五極者也。

勞極精气﹐變生諸證。

治治療之法﹐當隨五臟六腑寒熱調之。經曰﹔形不足者﹐溫之以气﹔精不足者﹐補之以味。然滋補之藥﹐貴乎平如﹐不可驟用峻補﹑丹石燥熱之劑。恐腎水枯竭﹐虛火愈熾。惟當斟酌輕重而用之﹐斯得之矣。

方四君子湯大補陽气虛衰。

人參﹝一錢﹞白術﹝二錢﹐炒﹞白茯苓﹝一錢﹞甘艸﹝炙﹐一錢﹞

上銼一劑﹐姜﹑棗煎服。有痰加陳皮﹑半夏﹐名六君子湯。按﹕是方治气分之聖藥也﹐用人參補元气﹐白術健脾胃﹐甘艸和中﹐茯苓淡滲﹐引參下行﹐補下焦元气。气乃無形之气﹐屬乎陽﹐乃君子之象焉﹐故名四君子湯。

四物湯大補陰血虛損。

生地黃﹝二錢﹞當歸﹝二錢﹞川芎﹝一錢﹞白芍藥﹝炒﹐一錢半﹞

上銼一劑﹐水煎服。按﹕是方治血分之聖藥也﹐用當歸引血歸肝經﹐川芎引血歸肺經﹐芍藥引血歸脾經﹐地黃引血歸腎經。惟心生血﹐肝納血﹐脾統血﹐肺行血﹐腎藏血﹐男子化而爲精﹐女子化而爲月水。血乃有形之物﹐屬乎陰﹐故名四物湯。

八物湯大補气血兩虛。

四君子湯合四物湯﹐姜三片﹐棗二枚﹐水煎服。

十全大補湯治气血兩虛﹐兼助陽固衛。

八物湯加肉桂一錢﹐黃一錢﹐姜﹑棗水煎服。

人參養榮湯治積勞虛損﹐四肢倦怠﹐肌肉消瘦﹐面少顏色﹐汲汲短气﹐飲食無味。

人參﹝一錢﹞當歸﹝一錢﹞陳皮﹝一錢﹞黃﹝蜜炙﹐一錢﹞桂心﹝一錢﹞白術﹝一錢﹞甘艸﹝炙﹐一錢﹞白芍藥﹝二錢﹞熟地﹝酒浸﹐二錢﹞茯苓﹝一錢﹞五味子﹝七分﹞遠志﹝去心﹐炒﹐五分﹞

上銼一劑﹐姜三片﹐棗二枚﹐水煎服。

固眞飲子治中年以上之人陰陽兩虛﹐元气不足﹐頭每痛﹐日晡微熱﹐少食力倦﹐精气時脫﹐腰痛酸﹐服之者﹐每得良效。

人參﹝一錢﹞幹山藥﹝一錢﹞當歸身﹝一錢﹞熟地黃﹝二錢五分﹞黃柏﹝炒﹐一錢﹞白術﹝五分﹞澤瀉﹝五分﹞山茱萸肉﹝五分﹞補骨脂﹝五分﹞五味子﹝十粒﹞

陳皮﹝八分﹞白茯苓﹝八分﹞杜仲﹝炒﹐斷絲﹐七分﹞甘艸﹝炙﹐七分﹞

上銼一劑﹐水煎服。

九仙酒﹝太醫院傳﹞治諸虛百損。

八物湯四兩﹐加甘州枸杞子八兩﹐用生薑二兩﹐棗十枚﹐煮好酒一壇﹐不拘時隨量飲﹐大有補益。

六味地黃丸治形體瘦弱﹐無力多困﹐腎气久虛﹐寢汗發熱﹐五臟虧損﹐遺精便血﹐消渴淋濁等癥。此藥不燥不寒﹐專補左尺腎水﹐兼理脾胃﹐少年水虧火旺﹐陰虛之癥﹐最宜服之。

澤瀉﹝二兩﹞淮熟地黃﹝八兩﹐薑汁炒﹞幹山藥﹝酒蒸﹐四兩﹞山茱萸﹝酒蒸﹐去核﹐四兩﹞白茯苓﹝三兩﹞牡丹皮﹝去骨﹐三兩﹞

上爲細末﹐煉蜜爲丸﹐如梧桐子大。每七十丸﹐空心白湯下。

婦人血虛無子﹐此方更效。須加醋炒香附﹑當歸各二兩。虛勞加紫河車一具﹐蒸爛搗爲丸。陰虛火動﹐加酒炒黃柏﹑知母各二兩。心腎不交﹐消渴引飲﹐加麥門冬三兩﹑五味子二兩。腰膝痛﹐加酒洗牛膝﹐姜炒杜仲各三兩。小便夜多﹐去澤瀉﹐加鹽酒炒益智仁三兩。兼補右尺相火﹐加制附子﹑童便煮官桂各二兩。

遺精﹐加牡蠣三兩。嗽﹐加五味子三兩。

神仙旣濟丹﹝少保劉公方﹞專補諸虛百損﹐五勞七傷﹐滋腎水﹐降心火﹐補脾土。添精髓﹐益气和血﹐壯筋骨﹐潤肌膚﹐聰耳明目﹐開心益智﹐彊陰壯陽﹐延年益壽。此藥性气溫而不熱﹐淸而不寒﹐久服則坎離相濟﹐陰陽協和﹐火不炎而神自淸﹐水不滲而精自固。此平補之聖藥也。

山藥﹝酒蒸﹐三兩﹞牛膝﹝酒洗﹐三兩﹞杜仲﹝酥炙﹐二兩﹞巴戟﹝湯泡﹐二兩﹞

五味子﹝二兩﹞白茯苓﹝二兩﹞枸杞﹝酒洗﹐二兩﹞小茴﹝鹽水炒﹐二兩﹞蓯蓉﹝酒洗﹐二兩﹞山茱萸﹝酒蒸﹐去核﹐曬漧﹐二兩﹞石菖蒲﹝去毛﹐二兩﹞遠志﹝甘艸水泡﹐去骨﹐曬漧﹐二兩﹞黃柏﹝酒炒﹐四兩﹞知母﹝去毛﹐酒炒﹐二兩﹞生地﹝酒蒸﹐二兩﹞熟地﹝酒蒸﹐二兩﹞麥冬﹝去心﹐二兩﹞人參﹝去蘆﹐二兩﹞菟絲子﹝酒煮爛﹐搗成餅﹐焙漧﹐二兩﹞甘菊﹝酒洗﹐二兩﹞山梔子﹝炒黑﹐二兩﹞廣橘紅﹝一兩﹞天冬﹝湯泡﹐二兩﹞當歸﹝酒洗﹐二兩﹞龍骨﹝火過﹐二兩﹞

上爲末﹐煉蜜﹐和棗肉爲丸﹐如梧桐子大。每服七八十丸﹐空心淡鹽湯送下。

天王補心丹寧心益志﹐壯力彊精﹐安神魂﹐定驚悸怔忡﹐祛煩熱﹐化痰涎稠濁。

熟地﹝二兩﹐酒洗﹞白茯苓﹝二兩﹞丹參﹝二兩﹞柏子仁﹝去殼﹐二兩﹞百部﹝二兩﹞石菖蒲﹝二兩﹞牛膝﹝酒洗﹐二兩﹞杜仲﹝酥炙﹐去絲﹐二兩﹞當歸﹝酒洗﹐二兩﹞棗仁﹝炒﹐二兩﹞玄參﹝二兩﹞天門冬﹝去心﹐二兩﹞五味子﹝二兩﹞人參﹝二兩﹞

白茯神﹝二兩﹞遠志﹝甘艸水泡﹐二兩﹞桔梗﹝一兩﹞甘艸﹝一兩﹞麥門冬﹝一兩﹞

上爲細末﹐煉蜜爲丸如彈子大﹐金箔爲衣。每服一丸﹐臨臥燈心﹑紅棗煎湯﹐細嚼送下。

接命膏治气血虛弱﹐痰火上升﹐及中風不語﹐左癱右瘓﹐腰疼膝痛﹐動履不便﹐一切虛損。

人乳﹝二盞﹐肥白女人內外無熱者佳﹞梨汁﹝一盞﹞

上二味﹐傾入銀錫旋中﹐置沸湯內頓滚﹐有黃沫起﹐開淸爲度。每五更後一服﹐大能消痰補血。

三才大補膏﹝劉太府傳﹞

生地黃﹝一斤﹞熟地黃﹝一斤﹞天門冬﹝四兩﹞麥門冬﹝四兩﹞人參﹝四兩﹞

甘枸杞﹝四兩﹞牛膝﹝四兩﹞何首烏﹝八兩﹞

上咀﹐勿犯鐵器﹐同入大砂鍋內﹐用水二十碗﹐煎至七碗﹐取汁別貯﹐渣如前再煮九次﹐共得汁七十碗﹐濾渣極淨﹐別用中等砂鍋﹐入汁七碗﹐慢火煎熬﹐耗汁一碗﹐方添一碗﹐六十三碗皆添盡﹐則汁已濃矣﹐蓋抵得汁六碗﹐卻用山白蜜去蠟﹐可一斤半﹐同前藥入砂鍋內﹐重湯煮汁﹐滴水不散﹐則成膏矣。瓷罐盛之﹐埋土中七日﹐取出﹐如前再煮一晝夜﹐再埋一宿﹐乃分貯小罌內封固﹐以次取用。自煎至煮﹐但用桑柴火﹐藥本尋常﹐妙在火候。不拘時以醇酒調服﹐味美而功多。若懲慫窒欲之人﹐又深居簡出﹐時服此膏﹐亦可以擅其天年矣。七年之艾﹐不可不早爲之用也。

天眞接命丹﹝方上異人傳﹞

用無病室女月經﹐首行者爲最次﹐二次者爲中次﹐四﹑五次爲下﹐然亦可用。取法﹕以黑鉛打一具﹐形如黃衣冠子樣﹐俟月信動時﹐卽以此具令老媼置陰戶上﹐以絹幅兜住﹐接具取起﹐頓瓷器中﹐再用前具再取﹐約二﹑三鐘許﹐澄沈底﹐紅如朱砂﹐此爲母气眞元也。其面如黃色浮起﹐此爲發水也。卽用綿紙輕輕拖滲去。卻用極細白淨好茯苓爲末﹐用熟水浮去木屑﹐取沈底者曬漧﹐搗入紅鉛中﹐如和面然﹐多寡軟硬﹐以意消息。打作薄薄餅子﹐陰漧待用﹐不可犯鐵器。旣幹﹐研成細末﹐以麻黃一大把﹐銼煎成極濃膏子﹐用綿布絞濾去渣﹐入前末中﹐以成丸爲度。如綠豆大﹐以老坑辰砂﹐研細末爲衣﹐用銀藥罐盛之收存﹐以黃蠟封口。每服五十丸﹐或七﹑八十丸﹔服後靜坐無風處所﹐略有微汗驗。藥性流行﹐充溢四肢﹑經絡﹑皮毛之間。如服後發熱作渴﹐此元气虛﹐藥性到也。須服乳汁數盞以止之。服藥後﹐三日內蔬食﹐不可喫油膩之物。此藥進二﹑三次﹐或越三五年﹐又進二﹑三次﹐立見气力煥發﹐精神異常。艸木之藥千百服﹐不如此藥一﹑二服。蓋人自十六歲已往﹐精气漸減﹐不但男女之欲足以損敗﹐一與事應﹐則視聽言動﹐皆耗散精气之原。故禪氏面壁﹐仙家坐關。此藥采自人身﹐產從元始﹐非若金石艸木之有偏勝﹐實可全挽回造化之功。養生君子﹐珍之重之。

陽煉秋石法﹝京師傳﹞

童便一缸﹐牙皂煎水二﹑三碗﹐用柳條亂攪起白泡﹐用勺撇去﹐隨攪隨撇﹐令泡盡澄淸許久。上去其泡﹐下去其垢膩﹐惟取中間淸水﹐入鍋內煎熬。用木柴火﹐先文後武﹐熬二﹑三碗﹐又加童便半鍋﹐又熬至幹﹐又加又熬﹐至缸中童便盡乃止。熬至焦漧﹐入香油一碗﹐從鍋周遭傾入鍋底﹐用極猛火燒過透紅無油气﹐連鍋掇起﹐放地上﹐待冷一時﹐自然成塊而起﹐研羅細末﹐用淨水二碗﹐入內攪勻﹐如米湯樣。澄一﹑二日﹐再攪起﹐傾入好雪白連四紙十數層盛藥下﹐用竹篾爲梢箕﹐水浸一宿﹐去竹內黃水令淨﹐將紙放竹箕內﹐下用瓷器盛之。濾下極淸水﹐於瓷器內濾令幹﹐收入鍋內﹐將紙渣再入水攪﹐如上法濾之。將先濾淸水﹐用廣鍋一口﹐以缸瓦打磨令光如銀白﹐入內用炭火熬﹐令幹爲度。抓起放紙上﹐再將鍋又打磨淨﹐又熬第二次淸水如上法﹐只要潔淨﹐得如雪之白。

陰煉秋石法﹝京師傳﹞

用童男童女便各二桶﹐入半舊瓦缸內﹐入淨水一桶﹐柳棍攪千餘下﹐澄半日﹐待淸括去淸者半桶﹐又入水一桶﹐如前攪﹑澄﹐卻括一桶。如此七日﹐一日兩次﹐共十四次﹐將淸水盡傾去﹐止畱秋石﹐傾放皮紙上﹐下用杉木板﹐或柏木板﹐盛貯曬漧。或日曬夜露﹐取其日精月華﹔或以人乳拌曬﹐入丸藥內﹔或單用棗肉爲丸﹐如梧桐子大。每服五七十丸﹐空心好酒送下。大有補益﹐善降虛火﹐其功不可盡述。

取紅鉛法用室女經血﹐或首經最佳。以布帛用燒酒洗過曬漧用之﹐以烏梅水澄之﹐取出﹐入乳香末少許﹐乳汁爲丸﹐如櫻桃大。每噙一丸﹐取女人气一口﹐乳汁送下。治諸虛百損﹐五勞七傷﹐神效。

神仙伏气祕法﹝劉云傳﹞

橐先於辰戌時﹐行安命之功﹐於右鼻進藥吹气。

十六十四十二十八六四止次日寅時﹐行進陽火之功﹐於左鼻進藥吹气。

三五七九十一十三十五十七止於戌時退陰符﹐仍照行十六至四止。

每行之時﹐先令病患仰面平枕﹐口噙熱水﹐或乳香酒一口﹐然後令童女照前數吹之。吹法﹕先取紅鉛﹐用未破身童女所行經脈﹐以夏布揉洗令淨﹐或淨花亦可﹐榐下曬漧。如用時﹐將熱童便洗下﹐曬漧收起。臨用時﹐以童便化開﹐滴於小頭口邊﹐入鼻內﹐將大頭令童女口噙﹐使力吹之﹐如上法。病患候吹气卽吸入。童女忌蔥﹑蒜﹑酸﹐辣之物﹐久久行之﹐能接補天年。行後如覺內熱﹐可服人乳﹐卽能解之。

三元丹補虛損﹐接天年。

紅鉛﹝一兩﹞人乳﹝一兩﹞乳香﹝一錢﹞辰砂﹝一錢﹞秋石﹝一錢﹐用童便入瓦器內﹐用掃淨新磚數塊入內﹐浸七日取出﹐冬天放陰地上﹐夏月埋土內﹐要極深﹐日久自生白石﹐掃下用﹞

上共爲細末﹐卽以人乳調和﹐將雞蛋一枚﹐磕一孔﹐傾出淸﹑黃不用﹐紙展漧淨﹐將藥末入內﹐封固緊密﹐放羣蛋內﹐抱三七日取出﹐丸如梧桐子大﹐金箔爲衣。如幹﹐再添入乳汁爲丸。

每服三丸﹐人乳送下﹐五更空心服﹐汗出至足爲度﹐不可見風。

卷之七

痼冷

證痼冷者﹐謂痼久而冷也。痼者﹐固也﹔冷者﹐寒之甚也。人之臟腑稟受不同﹐亦或將理失宜﹐遂致偏廢﹐故方中有痼冷﹑積熱之說。痼冷﹐中寒也。其病多由眞陽虛弱﹐胃气不實﹐復啖生冷冰雪﹑水酪諸寒之物﹐或坐臥陰寒久濕之地﹐以致臟腑久痼而冷。其爲病也﹐或手足厥冷﹔或腹中久痛﹐溏泄無度﹔或腰腿重痛﹐如坐水中﹔或陰痿不舉﹐寒精自出﹔或久嘔逆﹐飲食不進﹔或自汗戰栗﹔或大腑洞泄﹔或小便頻數。此皆痼冷之爲病也。

治治之之法﹐宜溫補下元﹐健脾養胃﹐祛寒邪﹐固眞气﹐使陽气得復﹐陰陽平和﹐則無偏勝之患而病愈矣。

凡脫陽癥﹐或因大吐大瀉之後﹐四肢逆冷﹐元气不接﹐人事不省﹔或傷寒新瘥﹐誤與女人交接。其癥小腹緊痛﹐外腎拳縮﹐面黑气喘﹐冷汗自出﹐是名脫陽證﹐須臾不救。急用蔥燙法﹐更灸气海﹝在臍下一寸五分﹞﹑關元﹝在臍下二寸﹞

各五十壯﹐內服姜附湯﹑五積散之類。然後可服黑錫丹﹐或灸男左女右中指一壯﹐再灸關元穴七壯。

凡陰證身靜而重﹐語言無聲﹐气喘難以喘息﹐目睛不了了﹐口鼻气冷﹐水漿不入﹐大小便不禁﹐面上惡寒﹐有如刀刮﹐先用蔥熨法﹐次服四逆湯。

方回陽返本湯﹝雲林制﹞治急陰證﹐手足冷﹐指甲靑﹐少腹疼痛﹐外腎攣縮。

人參﹝一錢﹞白術﹝一錢﹞漧薑﹝一錢﹐炒﹞丁香﹝八分﹞甘艸﹝一錢﹞陳皮﹝一錢﹞半夏﹝制﹐一錢﹞大附子﹝制﹐一錢﹞茯苓﹝八分﹞神曲﹝炒﹐六分﹞白豆蔻﹝八分﹞沈香﹝五分﹞

上銼一劑﹐生薑三片﹐棗二枚﹐鹽少許﹐水煎服。外於臍上用熟蔥貼﹐冷則復易。外腎並陰囊以絹帛紮住﹐用炒鹽款款烙之。再用炒鹽燙胸膈﹑脇肋﹑上下小腹。如急陰不省人事﹐用鹽塡滿臍中﹐艾火灸之﹐以醒爲度。或大便閉結﹐以利气丸通之。

斂陽丹治陰寒痼冷。

丁香﹝一兩﹞砂仁﹝一兩﹞白豆蔻﹝一兩﹞紅豆﹝二兩﹞人參﹝五錢﹞濃桂﹝一兩﹞

大附子﹝二兩﹞漧薑﹝一兩﹐炒﹞良姜﹝二兩﹐炒﹞均姜﹝二兩﹐炒﹞

上爲末﹐好酒煮米糊爲丸﹐如梧桐子大。每服五七十丸﹐空心溫酒送下。

黑豆酒治癥同前。

黑豆不拘多少﹐鍋內炒熟﹐以好酒淬之﹐就以碗蓋﹐勿令泄气﹐候溫飲酒﹐大效。

回春散﹝楊小川傳﹞治陰冷如神。歌曰﹕一錢白礬八分丹﹐二分胡椒細細研﹐焰硝一分共四味﹐釃醋調和手內攤。男左女右合陰處﹐渾身是汗濕衣衫﹐此方用者如神效﹐不義之人不可傳。

助陽散﹝祕方﹞治極冷急癥。

芥菜子﹝七錢﹞漧薑﹝三錢﹞

上爲末﹐水調作一餅貼臍上﹐以絹帛縛住﹐上置鹽以燙斗燙之數次﹐汗出爲度。又將病患小便﹐攀陰莖﹐往上盡頭處﹐用艾炷灸七壯﹐神效。

回陽丹﹝祕方﹞

漧薑﹝一兩﹞牡蠣﹝一兩﹞

上爲細末﹐以火酒調稠﹐搽手上﹐男子用雙手揉外腎卽愈﹐女子以男子手搽藥﹐急按兩乳﹐仍揉擦熱﹐汗出則愈。

固陽膏﹝祕方﹞治因女色﹐致成陰證。

生白礬﹝三錢﹞黃丹﹝二錢﹞漧薑﹝五錢﹞母丁香﹝十个﹞胡椒﹝十五粒﹞

上爲末﹐用醋和得所﹐以男左女右手握藥搭臍上﹐被蓋少頃﹐汗出卽愈。

卷之七

虛勞

脈虛勞之脈﹐或浮大﹐或弦數。大者勞也﹐弦者亦勞。大弦易治﹐血气未衰﹐可斂而正也。弦者難治﹐血气已耗而難補。雙弦則賊邪侵脾﹐加數則殆矣。又曰﹕骨蒸勞熱﹐脈數而虛﹐熱而澀少﹐必殞其軀﹐加汗加嗽﹐非藥可除。

證夫勞之爲言﹐言劇也﹐故以勞瘵爲難治之疾。古方𨿽分六極﹑六損﹑五勞﹑七傷﹑五屍﹑九虫﹑十疰﹑二十四蒸之癥種種不同﹐大抵皆由少年之時﹐嗜欲無節﹐起居不時﹐或七情六淫之所傷﹐或飲食勞倦之有過﹐漸至眞陰衰虛﹐相火熾焰﹐火旺則銷爍眞陰﹐而發蒸蒸之燥熱也。蓋火衝於上焦者﹐發熱之中﹐則兼咳嗽喘急﹐吐痰吐血﹐肺痿肺癰等癥﹔其火結於下焦者﹐發熱之中﹐則兼淋濁結燥﹐遺精盜汗﹐驚悸腹痛等癥也﹔婦人則兼月水不通之類。及其火熾旣久﹐气必傷矣。傷則不能運化水谷﹐水谷停畱﹐而濕熱生虫生積之由也。虫積日深﹐變異莫測﹐嚙人心肺﹐蝕人臟腑精華﹐殆莫能救矣。況其親炙之人﹐燻陶日久﹐受其惡气﹐多遭傳染﹐是曰傳屍﹐卽前所謂九虫﹑十疰﹑二十四蒸之類是也﹐得病日淺﹐猶當施治﹐姑息日久﹐或至發熱不休﹐形體羸﹐眞气將脫﹐事不及矣。

治治之之法﹐惟滋陰降火﹐是澄其源也﹔消痰和血﹐取積追虫﹐是潔其流也。及灸膏肓﹑崔氏四花穴﹐無有不效。近世以來﹐多以紫河車加補腎淸心退熱之藥治之﹐獲效者亦多矣。醫者可不以補虛爲主﹐而兼去邪矣乎﹗凡陰虛證﹐每日午後惡寒發熱﹐至晚亦得微汗而解﹐脈必虛濡而數﹐絕類瘧疾。但瘧脈弦﹐而虛脈大﹐爲辧耳。若誤作瘧疾治之﹐多致不救。

方滋陰降火湯王節齋曰﹕男子色欲過度﹐損傷精血﹐必致陰虛火動之病﹐睡中盜汗﹐午後發熱﹐哈哈咳嗽﹐怠倦無力﹐飲食少思。甚則痰涎帶血﹐咯血唾血﹐或咳吐衄血﹐身熱﹐脈沈數﹐肌肉消瘦﹐此爲勞瘵﹐最重難治。輕則用藥數十劑﹐重者期以歲年﹐然必須病患愛命﹐堅心定志﹐絕房室﹐息妄想﹐戒惱怒﹐節飲食﹐以自培其根。不則𨿽服良藥﹐亦無用也。此病治之於早﹐猶爲不易﹔若到肌肉消盡﹐沈困著牀﹐六脈躁疾﹐則更難爲矣。此方治色欲癥﹐先見潮熱盜汗﹐咳嗽倦怠﹐趁早服之﹐愈可必矣。

當歸身﹝酒洗﹐一錢二分﹞川芎﹝一錢﹞白芍藥﹝酒炒﹐一錢﹞生地黃﹝酒洗﹐五分﹞熟地黃﹝薑汁炒﹐一錢﹞天門冬﹝湯泡﹐去心﹐一錢﹞黃柏﹝蜜炙﹐七分﹞知母﹝蜜炙﹐一錢﹞陳皮﹝七分﹞白術﹝一錢三分﹞漧薑﹝炒黑﹐三分﹞甘艸﹝炙﹐五分﹞

一方去漧薑﹐加玄參﹑貝母﹑麥門冬﹑五味子﹐甚效。

上銼一劑﹐生薑煎﹐加竹瀝﹑童便﹑薑汁同服。若咳嗽甚﹐加紫菀﹑款冬花﹑五味子﹑杏仁。喘﹐加桑白皮。若痰多﹐加制半夏﹑貝母﹑栝蔞仁﹑白茯苓。若潮熱甚﹐加柴胡﹑知母﹑地骨皮。若盜汗多﹐加酸棗仁﹑牡蠣﹑浮小麥。若遺精夢滑。加龍骨﹑牡蠣﹑山茱萸肉。若赤白濁﹐加白茯苓﹑黃連。若兼衄血咳血﹐出於肺也﹐加桑白皮﹑黃芩﹑山梔子。若兼嗽血痰血﹐出於脾也﹐加桑白皮﹑貝母﹑黃連﹑栝蔞仁。

若兼嘔吐血﹐出於胃也﹐加山梔子﹑黃連﹑漧薑﹑蒲黃﹑韭汁﹑薑汁。若兼咯唾血﹐出於腎也﹐加桔梗﹑玄參﹑側柏葉。

此癥屬火﹐大便多燥﹐然當愈加撙節愛養﹐勿令泄瀉。若脾胃一壞﹐則前項寒涼之藥難用矣。倘遇如斯﹐急服理脾固本健胃之劑。

理脾固本湯白術﹝炒﹐一錢﹞白茯苓﹝一錢﹞陳皮﹝八分﹞半夏﹝制﹐八分﹞神曲﹝炒﹐一錢﹞

麥芽﹝炒﹐一錢﹞甘艸﹝炙﹐七分﹞

上銼一劑﹐姜﹑棗煎服。候脾胃气固﹐然後用前本病藥。

淸離滋坎湯﹝雲林制﹞﹝批﹞﹝按此方治勞瘵陰虛火動者﹞治陰血虛相火旺﹐盜汗潮熱﹐咳嗽吐痰﹐一切虛勞等癥﹐並加治之。

生地黃﹝二錢﹞熟地黃﹝二錢﹞天門冬﹝一錢﹞麥門冬﹝一錢﹞當歸﹝酒洗﹐一錢﹞白芍﹝酒炒﹐一錢﹞山茱萸﹝酒蒸﹐去核﹐一錢五分﹞幹山藥﹝一錢﹞白茯苓﹝八分﹞白術﹝土炒﹐一錢﹞牡丹皮﹝一錢二分﹞澤瀉﹝八分﹞黃柏﹝蜜炒﹐八分﹞知母﹝蜜炒﹐八分﹞甘艸﹝炙﹐七分﹞

上銼一劑﹐水煎服。嗽盛﹐加紫菀﹑款冬花。痰盛﹐加貝母﹑栝蔞仁。熱盛﹐加地骨皮。心下怔忡﹐加遠志﹑酸棗仁。吐血﹐加山梔子﹑茅花。鼻衄﹐加桑白皮﹑韭汁。

東實兩虛瀉南補北湯治酒色過度﹐妄泄眞陰﹐陰虛火動﹐火旺痰多﹐發熱咳嗽﹐咯血唾血等癥。

黃連﹝淡薑汁炒﹐四兩。瀉南方火﹐寬心下痞滿﹐止嘔吐之要藥也﹞黃柏﹝鹽水炒﹐六兩。補北方水﹐除熱濟陰﹐抑諸火之要藥也﹞枯芩﹝生用﹐二兩。淸肺滋源﹞知母﹝去毛﹐三兩。降北方右尺相火﹐除骨蒸勞熱要藥﹞貝母﹝去心﹐四兩﹐用栝蔞仁煮汁浸一宿。淸西方金﹐消痰解煩﹞桔梗﹝二兩﹐引諸藥至西方肺金之地﹐助子扶母之虛也﹞

杏仁﹝去皮尖﹐三兩半。收斂耗散之金﹐乃降气生津之藥也﹞五味子﹝鹽水炒﹐三兩。

滋少陰不足之水﹐收大陰耗散之金﹞紫菀﹝去土﹐二兩半﹐用沈香煎水浸曬﹐大降气止嗽﹞當歸﹝童便浸﹐二兩。補血和血之聖藥﹞赤芍藥﹝生用﹐二兩半。平東方有餘之木﹐安中央不足之土﹞生地黃﹝酒洗﹐三兩。涼血生血﹐淸榮中之伏火﹞天門冬﹝湯泡﹐去心﹐四兩。潤肺淸痰中血﹐止吐血﹐淸諸經混雜之血﹞天花粉﹝二兩﹐止渴生津﹞白術﹝麩炒﹐一兩半。益脾土以生肺金﹞白茯苓﹝二兩﹐瀉諸經火於小便中出﹞

上銼﹐每服八錢﹐烏梅一个﹐燈心三分﹐水煎溫服。吐衄盛﹐加茜根﹑大小薊﹑藕節﹑白茅根﹑側柏葉﹑京墨。痰盛﹐加半夏﹑前胡﹑竹瀝﹑荊瀝。喘急﹐加栝蔞仁﹑石膏﹑葶藶﹑桑白皮﹑紫蘇子﹑沈香﹑枇杷葉。

熱甚﹐加柴胡﹑地骨皮﹑連翹﹑銀柴胡。風盛﹐加防風﹑荊芥穗﹑酸棗仁﹑薄荷﹑甘菊花﹑旋復花。寒盛﹐加人參﹑黃﹑桂枝。心下怔忡驚悸﹐加茯神﹑遠志﹑柏子仁﹑酸棗仁。脇下气膨﹐加枳殼﹑靑皮﹑白芥子。淋濁﹐加豬苓﹑澤瀉﹑木通﹑車前子。小便澀﹐加木通﹑石葦﹑滑石﹑海金沙。遺精﹐加牡蠣﹑蓮子肉。盜汗﹐加黃﹑牡蠣﹑麻黃根﹑浮小麥。熱燥﹐加滑石﹑石膏﹑火麻仁﹑山梔子。

三和湯﹝雲林制﹞治咳嗽痰盛﹐潮熱陰虛。

當歸﹝一錢五分﹞川芎﹝五分﹞白芍藥﹝一錢﹞熟地黃﹝二錢﹞陳皮﹝八分﹞制半夏﹝八分﹞茯苓﹝一錢﹞黃連﹝薑汁炒﹐一錢﹞枯芩﹝八分﹞黃柏﹝炒﹐八分﹞山梔﹝炒﹐八分﹞枳殼﹝八分﹞桔梗杏仁﹝去皮尖﹞桑白皮五味子﹝去梗﹞知母﹝去毛﹞貝母﹝去心﹞玄參白術﹝土炒﹞阿膠﹝蛤粉炒﹐或面炒成珠子﹞馬兜鈴甘艸﹝各等分﹞

上銼一劑﹐生薑三片﹐水二碗﹐煎八分﹐空心服。

淸肺滋陰散﹝杜次泉傳﹞﹝批﹞﹝按此方治勞瘵陰虛兼有實熱者﹞治酒色太過﹐斫喪眞陰﹐陰火上升﹐肺金受侮﹐以致唾痰稠濁﹐咳嗽咽瘡。

川芎﹝酒洗﹐一錢﹞白芍﹝炒﹐一錢半﹞生地黃﹝二錢﹞白術﹝炒﹐一錢﹞陳皮﹝一錢﹞白茯苓﹝八分﹞黃柏﹝蜜炒﹐一錢﹞知母﹝一錢﹞貝母﹝去心﹐一錢﹞紫菀﹝八分﹞五味子﹝六分﹞款冬花﹝八分﹞麥門冬﹝一錢﹞地骨皮﹝一錢﹞黃連﹝炒﹐五分﹞遠志﹝甘艸湯泡。八分﹞酸棗仁﹝炒﹐六分﹞甘艸﹝四分﹞

上銼一劑﹐生薑一片﹐竹瀝三匙﹐煎服。心下怔忡﹐夜臥不寐﹐加人參八分。心煩躁亂﹐加枳實六分﹐竹茹六分。如痰涎壅盛﹐加栝蔞仁六分﹐天花粉一錢。如咽喉有瘡﹐用通嗌散吹之﹝通嗌散方見咽喉門﹞

坎離膏﹝黃賓江傳﹞治勞瘵陰虛發熱﹐咳吐咯血等癥。

川黃柏﹝四兩﹞知母﹝去毛﹐四兩﹞生地黃﹝二兩﹞熟地黃﹝二兩﹞天冬﹝去心﹐二兩﹞麥冬﹝去心﹐二兩﹞杏仁﹝去皮﹐七錢﹞胡桃肉﹝去皮﹐四兩﹞白蜜﹝四兩﹞

上先將黃柏﹑知母用童便三碗﹐水三碗﹐共六碗﹐側柏葉一把﹐煎至三碗﹐去渣﹐入天麥冬﹑生熟地於汁內﹐再添水二碗﹐煎數百沸﹐濾汁置一邊。將天麥冬﹑生熟地渣搗爛如泥﹐再用水二碗另煎﹐約耗其半﹐和入前汁﹐再將杏仁﹑胡桃仁用水擂爛﹐濾過汁﹐再擂再濾﹐勿混入渣﹐同蜜入前汁內﹐慢火熬成膏子﹐入水內﹐去火毒。每服三五匙﹐側柏葉煎湯﹐空心調服﹐忌犯銅鐵器。

寧嗽膏﹝京師傳﹞治陰虛咳嗽﹐火動咯血﹐服之斂肺。

天冬﹝去心﹐半斤﹞杏仁﹝去皮﹐四兩﹞貝母﹝去心﹐四兩﹞百部﹝四兩﹞百合﹝四兩﹞款冬花﹝五兩﹞紫菀﹝三兩﹞白術﹝四兩﹞

上銼﹐用長流水二十碗﹐煎五碗﹐濾渣再煎﹐如是者三次﹐共得藥汁十五碗﹐入飴糖半斤﹐蜜一斤﹐再熬﹐又入阿膠四兩﹐白茯苓細末四兩﹐和勻如膏。每服三五匙。

玄霜悉尼膏﹝祕方﹞生津止渴﹐除咯血吐血﹐及治勞心動火﹐勞嗽久不愈﹐消痰止嗽﹐淸血歸經。

悉尼﹝六十个﹐去心﹐皮﹐取汁三十鐘﹐酸者不用﹞藕汁﹝十鐘﹞新鮮生地黃﹝搗取汁﹐十鐘﹞麥門冬﹝搗爛煎汁﹐五鐘﹞蘿卜汁﹝五鐘﹞茅根汁﹝十鐘﹞

上六汁﹐再重濾去渣﹐將淸汁再入火煎煉﹐入蜜一斤﹐飴糖半斤﹐柿霜半斤﹐薑汁一盞﹐入火再熬如稀糊﹐則成膏矣。如血不止﹐咳嗽﹐加側柏葉搗汁一鐘﹐韭白汁半鐘﹐茜根汁半鐘﹐俱去渣﹐入前汁內﹐煎成膏服之。

淸火永眞膏﹝京師傳﹞

生地黃﹝四斤﹐搗汁﹞天門冬﹝六兩﹞款冬花茸﹝六兩﹞

上以天冬﹑款冬水熬﹐取渣搗爛再熬﹐然後入地黃汁煎煉成稠﹐入白蜜一斤再煎﹐再用五味子一兩﹐另熬汁半鐘﹐入膏內再煎﹐至稠粘爲度。每日用一二次。

噙化丹﹝祕方﹞﹝批﹞﹝按此方理勞嗽治標之劑﹞治陰虛勞嗽。

天門冬﹝一兩﹐酒蒸﹐瓦焙﹞麥門冬﹝一兩﹐酒蒸﹐瓦焙﹞生地﹝一兩五錢﹞熟地﹝一兩五錢﹞知母﹝一兩﹐酒炒﹞貝母﹝一兩﹐炒﹞杏仁﹝一兩﹐炒﹞紫菀﹝一兩﹐炒﹞款冬花﹝二兩﹐水洗﹐焙漧﹞阿膠﹝八錢﹐蛤粉炒成珠﹞當歸﹝一兩﹐酒洗﹐焙漧﹞枳實﹝一兩﹐炒﹞桔梗﹝一兩﹐炒﹞半夏﹝一兩﹐制﹞黃連﹝一兩﹐炒﹞黃芩﹝一兩﹐炒﹞

米仁﹝七錢﹐炒﹞花粉﹝一兩﹐炒﹞靑礞石﹝﹐八錢﹞薄荷﹝二兩﹐水洗﹐焙﹞

上爲極細末﹐煉蜜丸如彈子大。夜臥口噙化下。

抑心淸肺丸﹝祕方﹞治肺熱咯血咳嗽﹐兼治血痢。

黃連﹝三兩﹞赤茯苓﹝三兩﹞阿膠﹝二兩﹞

上以上二味爲極細末﹐水熬阿膠和丸﹐如梧桐子大。每服五六十丸﹐食後米飲送下。蓋連﹑芩有降心火之功﹐阿膠具保肺金之力﹐則嗽除血止而病自愈矣。

小金丹﹝方外異人傳﹞治勞瘵吐痰吐血﹐發熱咳嗽。

啞芙蓉﹝一錢﹞朱砂﹝三分﹞麝香﹝三分﹞

上爲細末﹐外用髙良姜四兩﹐切碎﹐燒酒泡三日﹐去酒﹐入水十碗﹐煎至二三碗﹐濾去渣﹐慢火熬成膏﹐再入乳汁半盞﹐再熬﹐入前藥爲丸﹐如黃豆大﹐金箔爲衣。每服一丸﹐先喫梨一片﹐然後以藥丸嚼下﹐再喫梨一片﹐痰嗽頓止﹐發熱卽退。

神灸法治傳屍勞虫。

於癸亥日灸兩腰眼﹐低陷中是穴。每穴灸艾七炷﹐若灸九炷﹑十炷尢妙。先隔一日前點穴﹐方睡至半夜子時﹐一交癸亥日期﹐便灸。其虫從大便中出﹐卽用火焚之﹐棄於江河中。如虫有黑嘴者﹐則其在內已傷入腎臟矣﹐此不可治。虫宜謹避﹐瘵有數虫﹐如蜈蚣﹐如小蛇﹐如蝦蟆﹐如馬尾﹐如爛面﹐如亂絲﹐如蒼蠅﹐如壁油虫﹐上紫下白﹐形銳足細而有口﹐或如白蟻﹐孔竅中皆出。此勞瘵根毒﹐若傳至三人﹐則如人形﹐如鬼狀。

予觀近世陰虛火動之疾﹐十無一活﹐何也﹖蓋由色欲勞役之過﹐七情五味之偏﹐遂至眞元漸耗﹐虛火上炎﹐勞瘵之疾作矣。方履霜之始﹐飲食如舊﹐起居如常﹐惟咳嗽一二聲﹐自謂無恙﹐且諱疾忌醫﹐滅身無悟﹐及蔓延日久﹐倒臥於牀﹐而堅冰已至矣。良可哀哉﹗若遇明醫﹐必用滋陰降火健脾之藥﹐以培其本﹐緩緩投以數十劑﹐庶可少濟。如求醫心亟﹐效期旦夕﹐服藥未幾數劑﹐遂謂無功﹐躁急火熱而陰火愈動。有等醫者﹐見其無回生之理﹐遽用峻藥劫之﹐以紓目前之急﹐則將不俟終日而死期將至矣。以余意揆之﹐方疾之始作﹐必致謹於三事而後可。三者維何﹖一要遇明醫﹐二要肯服藥﹐三要能禁戒﹐三者缺一不治也。余敬書於方末﹐以爲遘是疾者警云。

卷之七

失血

脈諸證失血﹐皆見芤脈﹐隨其上下﹐以驗所出。大凡失血﹐脈宜沈細﹐設見浮大﹐後必難治。

證夫失血之證﹐非止一端。有吐血﹐有咳血﹐有唾血﹐有咯血﹐有衄血﹐有溺血。𨿽有名色之異﹐大槪俱是熱證﹐但有新舊虛實之不同耳﹐或妄言寒者﹐誤也。丹溪曰﹕血從上竅出﹐皆是陽盛陰虛﹐有升無降﹐血隨气上﹐越出上竅。法當補陰抑陽气﹐气降則血歸經。

吐血者﹐吐出全血是也。因血溢妄行﹐流入胃脘﹐令人吐血。有因飲食過飽﹐負重傷胃而吐血者﹔有因思慮傷心﹐及積熱而吐血者﹔有傷心肺而吐血者﹔有因思傷脾而吐血者﹔有因肺生癰疽而吐血者﹔有從髙墜下﹐傷損五內而吐血者﹔有傷寒不解﹐邪熱在經﹐隨气上湧而吐血者。

吐血者﹐或因四气傷於外﹐七情動於內﹔或飲食房勞﹐墜閃傷損﹐致榮血流聚膈間﹐滿則吐嗌﹐世謂妄行﹔或吐瘀血﹐此名內傷。

治有先吐血後見痰嗽者﹐是陰虛火動﹐痰不下降﹐四物湯爲主﹐加淸痰降火藥。有先見痰嗽﹐後吐血者﹐是積熱﹐降痰火爲急。

有暴吐紫血成塊者﹐是熱傷血結於中﹐吐出爲好﹐用四物湯加淸熱藥調之。吐血亦有因怒而得者。經曰﹕怒則气逆﹐甚則嘔血。怒則暴甚故也。吐血不止﹐用漧薑炮﹐爲末﹐童便調服﹐此從治之法也。

一﹑咳血者﹐嗽出痰內有血者是也﹐因熱壅於肺而成。久嗽損肺﹐亦能嗽血﹐壅於肺者易治﹐不過涼之而已﹔損於肺者難治﹐以其不足也。熱嗽有血者﹐宜金沸艸加阿膠﹔勞嗽有血者﹐補肺湯加阿膠﹑白芨﹔嗽血損肺﹐宜薏苡仁炒爲末﹐蘸熟豬肺食之﹔如熱嗽咽痛﹐痰帶血絲﹐或痰中多血而色鮮者﹐並宜服金沸艸散。如服涼劑不愈﹐此非熱癥﹐宜杏子湯主之。

一﹑唾血者﹐鮮血隨唾而出者是也。此出於腎﹐亦有瘀血內損﹐肺气壅遏﹐不得下降﹐用天麥冬﹑知母﹑桔梗﹑黃柏﹑熟地黃﹑遠志﹐或加漧薑。

一﹑咯血者﹐不嗽而咯出血疙瘩者是也。用薑汁﹑童便﹑靑黛入血藥中用之﹐或入四物湯﹑地黃膏﹑牛膝膏之類。

一﹑衄血者﹐鼻中出血也。此出於肺﹐以犀角﹑升麻﹑梔子﹑黃芩﹑芍藥﹑生地黃﹑紫參﹑丹參之類治之。

一﹑溺血者﹐小便中出血也﹐乃膀胱所致。用炒黑山梔水煎服之﹐或用小薊﹑琥珀。小薊治下焦結熱血淋。溺血﹐因血虛者﹐四物加牛膝膏。

一﹑下血者﹐大便出血也。乃臟腑蘊積濕熱之毒而成。或因气郁酒色過度﹐及多食炙爆熱毒之物﹐或風邪所冒﹐或七情六淫所傷﹐使气血逆亂﹐榮衛失度﹐皆能令人下血。

予嘗治諸虛吐衄咯血﹐藥中每人童便一合﹐其效甚速。凡單服﹐重湯頓服﹐無不效應。蓋溲溺降火滋陰﹐又能消瘀血﹐止吐衄諸血。先賢有言﹕凡諸失血﹐服寒涼十無一生﹐服溲溺百無一死。斯言信矣。每用童便一鐘﹐少入薑汁二三點﹐攪勻徐徐服之﹐日進二三次。如天寒﹐卻以重湯頓溫服。服此﹐但以進飲食相遠爲佳。

方全生飲﹝雲林制﹞﹝批﹞﹝按此方治諸失血之總司也﹞止吐血﹑衄血﹑嗽血﹑咯血﹑唾血。

藕汁﹝磨墨一寸﹞梨汁茅根汁韭汁生地黃汁﹝各一兩﹞刺刺菜汁蘿卜汁白蜜竹瀝生薑汁童便﹝各半盞﹞

上合一處﹐頻頻冷服。此方乃治諸失血之總司。

犀角地黃湯治上焦有熱﹐口舌生瘡﹐發熱﹐或血熱妄行﹐或下血﹐及不嗽﹐血自來者﹐並宜服之。

烏犀角﹝鎊﹐一錢半﹞生地黃﹝二錢﹞赤芍藥﹝一錢﹞牡丹皮﹝一錢﹞加黃芩﹝一錢﹞黃連﹝一錢﹞

上銼一劑﹐水二鐘﹐煎一鐘﹐溫服。肝經血﹐加條芩。心經血﹐加黃連﹑麥門冬。脾經唾血﹐加白芍藥﹑百合。肺經衄血﹐加天門冬﹑山梔﹑百部。腎經血﹐加玄參﹑黃柏﹑知母。三焦湧血﹐加連翹﹑地骨皮。膽經血﹐加柴胡﹑淡竹葉。胃經吐血﹐加大黃﹑漧葛。心胞血﹐倍牡丹皮﹐加茅根。大腸便血﹐加炒山梔﹑炒槐花。小腸溺血﹐加炒梔子﹑木通﹑牛膝﹑茅根。積熱﹐加大黃﹑芒硝。吐血不止﹐加大黃﹑桃仁。

止血立應散﹝王雙湖方﹞治吐衄不止如神。

大黃﹝酒浸﹐五錢﹞靑黛﹝一錢﹞槐花﹝炒﹐一錢﹞血餘﹝五錢﹐存性﹞

上爲末﹐每服三錢﹐用梔子﹑丹皮各二錢﹐煎湯調﹐食後服。有熱﹐湯內加地骨皮三錢。

淸熱解毒湯﹝批﹞﹝按此方涼血止血之劑﹞治吐血衄血。

升麻﹝二兩﹞漧葛﹝五錢﹞赤芍藥﹝五錢﹞生地黃﹝一兩﹞牡丹皮﹝五錢﹞黃連﹝五錢﹞黃柏﹝八錢﹞黃芩﹝五錢﹞桔梗﹝五錢﹞梔子﹝五錢﹞甘艸﹝五錢﹞連翹﹝五錢﹞

上銼﹐每劑一兩﹐水二鐘﹐煎一鐘﹐溫服。

淸熱滋陰湯﹝批﹞﹝按此方止瘀血生新血之劑﹞治吐血﹑衄血﹑便血﹑溺血。

當歸﹝酒洗﹐三分﹞川芎﹝酒洗﹐七分﹞生地﹝酒洗﹐二錢﹞黃柏﹝酒炒﹐三分﹞

知母﹝酒炒﹐五分﹞陳皮﹝酒洗﹐三分﹞白術﹝炒﹐五分﹞麥門冬﹝一錢五分﹞牡丹皮﹝一錢﹞赤芍藥﹝七分﹞玄參﹝一錢﹞山梔﹝炒黑﹐一錢半﹞甘艸﹝五分﹞

上銼一劑﹐水煎溫服。身熱﹐加地骨皮一錢﹐柴胡五分﹐子芩一錢。吐﹑衄血﹐加炒漧薑七分﹐柏葉﹑茜根﹑大小薊各一錢。大便血﹐加炒槐花﹑地楡﹑百艸霜各一錢。溺血﹐加炒黑山梔子﹑車前子﹑小薊﹑黃連各八分。四病血俱用阿膠珠五分﹐薑汁﹑韭汁﹑童便同服。

止鼻衄方﹝劉尙書傳﹞

百艸霜發灰﹝二物等分﹞淸煙墨﹝一錠﹞童便韭汁無灰老酒﹝各一錢﹞

上下三味合一處﹐用墨濃磨﹐調上二物服。

陳槐湯﹝劉尙書傳﹞治吐血衄血不止。

當歸﹝頭﹑尾﹐二錢﹞川芎﹝二錢﹞赤芍藥﹝二錢﹞黃芩﹝二錢﹞槐花﹝二錢﹞

陳皮﹝二錢﹞側柏葉﹝蜜炒﹐二錢﹞烏藥﹝二錢﹞山梔子﹝七个﹞藕節﹝三分﹞細茶﹝三錢﹞

上用水二鐘﹐煎一鐘﹐不拘時熱服。

通關止血丸﹝祕方﹞治鼻衄。

枯白礬﹝一錢﹞沈香﹝三分﹞半夏﹝四个﹞糯米﹝十四粒﹞麝香﹝一分﹞

上爲末﹐麵糊爲丸如豌豆大。每用二丸塞左右兩耳﹐卽服陳槐湯。

治鼻衄良方。

用大蚯蚓數十條搗爛﹐井花水和稀﹐患輕澄淸飲﹐重則並渣﹑汁調服﹐立愈。

紮指法治鼻衄不止。

用綫緊紮中指中節﹐如左鼻孔出血﹐紮右手指﹔右鼻孔出血﹐紮左手指﹔兩孔俱出﹐左右俱紮之。

鼻衄不止﹐用水紙搭在鼻衝上﹐隨用祕方。

梔子﹝炒黑﹞百艸霜龍骨﹝火﹞京墨血餘﹝存性﹞

上爲末﹐用茅花水蘸濕﹐蘸藥入鼻孔。如無茅花﹐將紙撚水濕﹐蘸藥入鼻中﹐眞良法也。

卷之七

自汗盜汗

脈汗脈浮虛﹐或澀﹐或濡﹐軟大洪散﹐渴飲無餘。脈大而虛﹐浮而軟者﹐汗。在寸爲自汗﹐在尺爲盜汗。傷寒脈陰陽俱緊﹐當無汗。若自汗者﹐曰亡陽﹐不治。

證夫汗者﹐心之液也。心動則惕惕然而汗出也。有自汗者﹐有盜汗者。自汗者﹐不因發散而自然出也﹔盜汗者﹐睡而汗出﹐及覺則不出矣。自汗之癥﹐未有不由心腎俱虛而得者。故陰虛陽必湊﹐發熱而盜汗﹔陽虛陰必乘﹐發厥而自汗。此陰陽偏勝之所致也。丹溪曰﹕自汗屬气虛﹐屬痰與濕﹔盜汗屬陰虛﹐相火熾盛。其傷寒﹑傷暑﹑傷風﹑傷濕﹑痰嗽等自汗﹐各載本門。其無病而汗常自出﹐與病後多汗﹐皆屬表虛衛气不固﹐榮血泄漏﹐宜黃建中湯加浮麥煎﹐黃六一湯或玉屏風散。或身溫而常出冷汗﹐或身冷而汗亦冷﹐別無他病﹐並屬本證。凡汗出發潤﹐一不治也﹔汗出如油﹐二不治也﹔汗凝如珠﹐三不治也。

治治內傷及一切虛損之癥﹐自汗不休﹐總用補中益气湯﹐少加附子﹑麻黃根﹑小麥﹐其效捷如影響。但升麻﹑柴胡﹐俱用蜜水拌炒﹐以殺其升發湧汗之性。又欲其引參等藥至肌表﹐故不可缺也。

如左寸脈浮洪而自汗者﹐心火炎也﹐本方倍參﹐加麥門冬﹑五味子﹑黃連各五分。如左關脈浮弦而自汗者﹐挾風邪也﹐本方加桂枝﹑芍藥。若無陰虛﹐只用桂枝湯亦可。左尺脈浮洪無力而自汗者﹐水虧火盛也﹐本方加黃柏﹑知母各五分﹐熟地黃一錢﹐壯水之劑以制陽光。如右寸脈浮洪﹐或伏而滑﹐此挾痰也﹐根據本方加知母﹑貝母﹑天花粉各八分。如右關脈浮洪無力而自汗者﹐此脾元怯弱也﹐只根據本方倍參。右尺脈洪數無力而自汗者﹐或盜汗﹐相火挾心火之勢﹐而淩伐肺金也﹐宜當歸六黃湯。

方玉屏風散治自汗腠理不密﹐易感風寒。

防風﹝一兩﹞黃﹝一兩﹞白術﹝二兩﹞

一方加浮小麥﹑茯苓﹑牡蠣﹑麻黃根﹑甘艸。

上銼一劑﹐生薑一片﹐水二鐘﹐煎一鐘﹐空心溫服。

黃湯治元气虛弱自汗。

黃﹝二錢二分﹞當歸﹝一錢二分﹞生地﹝一錢五分﹞天門冬﹝一錢五分﹞麥門冬﹝一錢﹞五味子﹝七分﹞防風﹝五分﹞白茯苓﹝一錢五分﹞麻黃根﹝一錢﹞甘艸﹝八分﹞浮小麥﹝一撮﹐炒﹞

上銼一劑﹐水煎溫服。

黃建中湯治內虛挾外感自汗。又補諸虛不足﹐羸乏少力﹐大益榮衛。

黃﹝二錢﹞肉桂﹝二錢﹞白芍藥﹝三錢﹞甘艸﹝炙﹐三錢﹞

上銼一劑﹐姜一片﹐棗二枚﹐水煎服。

鎭液丹﹝思恆兄傳﹞﹝批﹞﹝按此方治自汗之劑﹞防風﹝一兩﹐炒﹞黃﹝二兩﹐蜜炙﹞白術﹝一兩﹐略炒﹞中桂﹝一兩﹞芍藥﹝一兩﹐酒炒﹞大附子﹝二兩﹐面裹煨﹐去皮﹑臍﹐童便浸炒﹞

上爲末﹐酒糊爲丸。每服五十丸﹐空心溫酒下。

當歸六黃湯治盜汗之聖藥也。

當歸﹝一錢﹞黃﹝一錢﹞生地黃﹝一錢﹞熟地黃﹝一錢﹞黃柏﹝炒﹐七分﹞黃連﹝炒﹐七分﹞黃芩﹝炒﹐七分﹞

上銼一劑﹐水煎﹐臨臥服。

黃六一湯﹝批﹞﹝按此方治盜汗之劑﹞治虛人盜汗。

黃﹝六兩﹞甘艸﹝一兩﹐各用蜜炙十數次﹐出火毒﹞

上銼﹐每劑一兩﹐水煎﹐空心服。

獨勝散治自汗盜汗。

用五倍子爲末﹐津唾調﹐塡滿臍中﹐以絹帛縛定﹐一宿卽止。或加枯礬末﹐尢妙。

白龍湯﹝批﹞﹝按此方治自汗盜汗兼治之劑﹞治六脈芤動微緊﹐男子失精﹐女子夢交及自汗盜汗等癥。

桂枝﹝三錢﹞白芍藥﹝三錢﹞甘艸﹝炙﹐三錢﹞龍骨﹝﹐三錢﹞牡蠣﹝三錢﹞

上銼一劑﹐水煎溫服﹐加棗子一个同煎尢好。

一人血气大虛﹐形體羸瘦﹐大汗如雨不止﹐命在須臾﹐諸醫弗效。以十全大補湯倍用參﹐以童便制附子﹐一劑卽效﹐服不數劑﹐全安。

卷之七

眩暈

脈風寒暑濕﹐气郁生涎﹐上實下虛﹐皆暈而眩。風浮寒緊﹐濕細暑虛﹐涎弦而滑﹐虛脈則無。治眩暈法﹐尢當審諦。先理痰气﹐次隨癥治。又曰﹕左手脈數熱多﹐脈澀有死血﹔右手脈實有痰積﹐脈大是久病。

證夫眩者言其黑﹐暈者言其轉。其狀目閉眼暗﹐身轉耳聾﹐如立舟車之上﹐起則欲倒﹐皆屬於肝風邪上攻所致。然體虛之人﹐外感六淫﹐內傷七情﹐皆能眩暈﹐當以脈癥別之。風則脈浮有汗﹐項彊不仁﹔寒則脈緊無汗﹐筋攣制痛﹔暑則脈虛煩悶﹔濕則脈沈細重吐逆。及七情所感﹐遂使髒气不和﹐郁而生涎﹐結而爲飲﹐隨气上逆﹐令人眩暈﹐眉稜骨痛﹐眼不可開﹐寸脈多沈﹐此爲異耳。若疲勞過度﹐下虛上實﹐金槍吐衄﹐及婦人崩傷產後﹐去血過多﹐皆令人眩暈﹐當隨其所因而治之。

眩暈之癥﹐人皆稱爲上盛下虛所致﹐而不明言其所以然之故。蓋所謂虛者﹐血與气也﹔所謂實者﹐痰涎風火也。原病之由﹐有气虛者﹐乃淸气不能上升﹐或汗多亡陽而致﹐當升陽補气﹔有血虛者﹐乃因亡血過多﹐陽無所附而然﹐當益陰補血。此皆不足之癥也。有因痰涎郁遏者﹐宜開痰道郁﹐重則吐下﹔有因風火所動者﹐宜淸上降火﹔若因外感而得者﹐前論須分四气之異﹐皆當散邪爲主。此皆有餘之癥也。世有所謂气不歸元﹐而爲丹藥鎭墜﹐沈香降气之法。蓋香竄之气﹐丹藥助火﹐其不歸元之气﹐豈能因此而復﹖卽《內經》所謂治病必求其本。气之不歸﹐求其本﹐用藥則善矣。

治丹溪曰﹕痰在上﹐火在下﹐火炎上而動其痰也。此證屬痰者多﹐蓋無痰不能作眩也。𨿽有因風者﹐亦必有痰。又曰火動其痰﹐二陳湯加黃芩﹑蒼術﹑羌活。挾气虛者﹐亦以治痰爲主﹐兼補气降火藥。

人因憂思勞苦﹐發作眩暈﹐眼暗耳鳴﹐面赤口漧﹐發熱气喘﹐有汗不食﹐六脈洪數﹐用十全大補湯﹐去桂﹐加生地黃﹑姜炒黃連麥門冬﹑五味子﹑陳皮﹐酒炒黃柏﹑知母。

方淸暈化痰湯﹝雲林制﹞

橘紅﹝一錢五分﹞半復﹝制﹐一錢半﹞白茯苓﹝一錢﹞甘艸﹝三分﹞川芎﹝八分﹞

白芷﹝七分﹞羌活﹝七分﹞枳實﹝麩炒﹐一錢﹞南星﹝制﹐六分﹞防風﹝六分﹞細辛﹝六分﹞黃芩﹝酒炒﹐八分﹞气虛加人參﹝七分﹞白術﹝一錢﹞有熱加黃連﹝六分﹞血虛倍川芎加當歸﹝一錢五分﹞

上銼一劑﹐生薑三片﹐水煎。以此作丸亦可。

黑將軍散﹝祕方﹞﹝批﹞﹝按此方治痰火眩暈之劑﹞治因痰火太盛﹐眩暈難當。

用大黃酒炒爲末﹐淸茶調下。或用大黃酒浸﹐九蒸九曬爲末﹐水丸如綠豆大。每服百丸﹐食後臨臥淸茶送下﹐神效。

仙術通神散治風熱上壅﹐頭旋目眩﹐起則欲倒﹐卽防風通聖散去麻黃﹑芒硝﹐加藿香﹑砂仁﹑甘菊花﹑蒼術。如風熱上攻﹐頭目昏眩悶痛﹐痰喘咳嗽﹐根據本方去麻黃﹑芒硝﹐加甘菊花﹑人參﹑砂仁﹑寒水石。

半夏白術天麻湯﹝批﹞﹝按此方治气虛痰厥眩暈之劑﹞治頭旋眼黑﹐惡心煩悶﹐气促上喘﹐心神顚倒﹐目不敢開﹐頭痛如裂﹐身重如山﹐四肢厥冷﹐不能安睡。此乃胃气虛損停痰所致。

半夏﹝制﹐一錢半﹞白術﹝炒﹐二錢﹞天麻﹝一錢半﹞

上銼一劑﹐生薑三片﹐水二鐘﹐煎八分﹐食後溫服。

芎歸湯﹝批﹞﹝按此方治血虛眩暈之劑﹞治血虛眩暈﹐或去血過多之後眩冒。

川芎﹝二錢五分﹞當歸﹝二錢五分﹞

上銼一劑﹐水二盞﹐煎至八分﹐空心溫服。

卷之七

麻木

脈脈浮而濡﹐屬气虛。關前得之﹐麻在上﹔關後得之﹐麻在下也。

脈浮而緩﹐屬濕﹐爲麻痺﹔脈緊而浮﹐屬寒﹐爲痛痺﹔脈澀而芤﹐屬死血﹐爲木﹐不知痛癢。

證丹溪曰﹕麻是气虛﹐木是濕痰死血。

治十指麻﹐是胃中有濕痰死血﹐宜二陳湯加蒼術﹑白術﹑陳皮﹑茯苓﹑桃仁﹑紅花﹐少加附子行經。又宜四物湯加上藥及羌活﹑蘇木。如手指麻痺﹐因濕所致者﹐香蘇散﹑蒼術﹑麻黃﹑桂枝﹑白芷﹑羌活﹑木瓜水煎﹔脈體虛者﹐用五積散亦好。

一﹑如感﹐手膊或痛﹐或木﹐或徧身麻木﹐用五積散主之。

一﹑凡人手足麻木﹐並指尖麻者﹐皆痰滯經絡也。宜二陳湯加竹瀝﹑薑汁﹑白芥子﹐以祛痰火﹐散風气﹐更灸百會﹑肩﹐曲池﹑風市﹑足三里﹑絕骨﹐此六處共十一穴﹐以防中風癱瘓﹐但年少者不可多灸。

一﹑麻﹐用補中益气湯加當歸﹑木香﹑香附﹑靑皮﹑川芎﹐少加桂枝引經。木﹐用四物湯並二陳湯﹐加桃仁﹑紅花。二方俱用竹瀝﹑薑汁﹑白芥子﹐以行經至脇肋﹐達痰之所在也。竹瀝枳術丸﹑搜風順气丸皆可選用。

麻木者﹐因風濕熱下陷入血分﹐陰中陽道不行。亦有痰在血分者﹐其癥合眼則渾身麻木癢者﹐血不榮於肌腠。治以參能助陽道﹐以當歸能行陰道﹐二術﹑苓﹑甘﹑柏以除濕熱﹐柴﹑升﹑芍藥以升提之。痰加二陳﹐治當活法。

方加減補中益气湯治气虛手足麻木。

根據本方加木香﹑大附子﹑麥門冬﹑防風﹑羌活﹑烏藥。

人參益气湯﹝批﹞﹝按此方治气虛麻木之劑﹞治手指麻木﹐四肢困倦﹐怠惰嗜臥。

黃﹝二錢﹞人參﹝二錢二分﹞甘艸﹝二錢二分﹞白芍藥﹝七分﹞柴胡﹝六分﹞

甘艸﹝炙﹐六分﹞升麻﹝六分﹞五味子﹝三十粒﹞

上銼一劑﹐水煎﹐稍熱服。

開結舒經湯﹝批﹞﹝按此方治气郁麻木之劑﹞治七情六郁﹐气滯經絡﹐手足麻痺。

紫蘇﹝八分﹞陳皮﹝八分﹞香附﹝醋炒﹐八分﹞臺烏﹝八分﹞川芎﹝八分﹞蒼術﹝米泔浸三日﹐銼碎﹐炒﹐八分﹞羌活﹝八分﹞南星﹝八分﹐制﹞半夏﹝八分﹐制﹞當歸﹝八分﹞桂枝﹝四分﹞甘艸﹝四分﹞

上銼﹐生薑三片﹐水煎﹐入竹瀝﹑薑汁各半盞服。

淸風散﹝批﹞﹝按此方治風气麻木之劑﹞治身體麻木﹐徧身結核。北人謂之生飯﹐南人謂之鼓槌﹐俗謂風疙瘩﹐俱屬熱气滯。

防風﹝五分﹞荊芥﹝三分﹞羌活﹝五分﹞獨活﹝五分﹞連翹﹝五分﹞當歸﹝五分﹞

赤芍藥﹝一錢﹞生地黃﹝五分﹞蒼術﹝一錢﹞陳皮﹝一錢﹞半夏﹝制﹐一錢﹞白茯苓﹝一錢﹞烏藥﹝七分﹞檳榔﹝五分﹞木瓜﹝六分﹞牛膝﹝七分﹞木香﹝三分﹞黃連﹝五分﹞

玄參﹝七分﹞鼠粘子﹝炒﹐五分﹞萆﹝二錢﹞金銀花﹝六分﹞升麻﹝一錢﹞白蒺藜﹝炒﹐八分﹞防己﹝五分﹞

上銼一劑﹐姜三片﹐蔥白五寸﹐水二盞﹐煎八分服。

卷之七

癲狂

脈癲脈搏大滑者生﹐沈小緊急則不治。熱狂脈實大生﹐沈小死。癲脈虛可治﹐實則死。

證夫癲者﹐喜笑不常﹐而顚倒錯亂之謂也。狂者﹐狂亂而無正定也。故心熱盛﹐則多喜而爲癲也﹔肝熱盛﹐則多怒而爲狂也。甚則棄衣而走﹐登髙而歌﹐逾垣上屋﹐罵詈不避親疏。是蓋得之陽气太盛﹐胃與大腸實熱燥火鬱結於中而爲之耳﹐此則癲狂之候也。大抵狂爲痰火實盛也﹐治當大吐大下﹔癲爲心血不足﹐多爲求望髙遠﹐不遂其志者有之。

治治以安神養血﹐兼降痰火。

心風者何﹖蓋君火者﹐心因怒發之﹐相火助盛﹐痰動於中﹐挾气上攻﹐迷其心竅﹐則爲癲爲狂。所怒之事﹐膠固於心﹐輒自言談﹐失其條序﹐謂之心風。與風何相干。若痰不盛者﹐則有感亦輕。

狂言﹑譫語﹑鄭聲辧。

狂者﹐大開目﹐與人語所未嘗見之事﹐爲狂也。

譫語者﹐合目自言日用常行之事﹐爲譫語也。

鄭聲者﹐聲顫無力﹐不相接續﹐造字出於喉中﹐爲鄭聲也。

陽附陰則狂﹐陰附陽則癲。脫陽者見鬼﹐脫陰者目盲。又蓄血證﹐則重復語之。

方防風通聖散﹝方見中風﹞﹝批﹞﹝按此方治癲狂初起﹐多有實熱風邪宜之﹞治一切癲狂風疾﹐暴發之癥。

寧志化痰湯﹝陳白野方﹞治癲狂心虛痰盛之癥。

膽星﹝一錢﹞半夏﹝制﹐一錢﹞陳皮﹝一錢﹞茯苓﹝一錢﹞天麻﹝一錢﹞人參﹝一錢﹞黃連﹝薑汁炒﹐一錢﹞酸棗仁﹝一錢﹞石菖蒲﹝一錢﹞

上銼一劑﹐生薑五片﹐水煎服﹐再服淸心養血湯。

淸心養血湯﹝批﹞﹝按此方補虛化痰﹐淸心寧心之劑﹞

人參﹝一錢﹞白術﹝一錢﹞茯神﹝一錢﹞遠志﹝一錢﹐水泡﹐去骨﹞棗仁﹝一錢﹐炒﹞當歸﹝一錢五分﹞川芎﹝一錢﹞生地黃﹝一錢﹞甘艸﹝五分﹞

上銼一劑﹐加圓眼五个﹐水二盞﹐煎八分﹐空心服。

黃白丹﹝祕方﹞治五癲五癇。

黃丹﹝一兩﹞白礬﹝一兩﹞

上用磚一塊﹐鑿一窩﹐可容二兩許﹐置丹在下﹐礬在上﹐用木炭五斤﹐令炭盡﹐取爲末﹐以不經水豬心血爲丸﹐如綠豆大。每服三十丸﹐陳皮湯下。

獨參丸治狂邪發作無時﹐披頭大叫﹐不避水火。

苦參﹝不拘多少﹞

上爲末﹐煉蜜爲丸如梧子。每十五丸﹐薄荷湯下。

河車丸治久患心風癲﹐气血兩虛之癥。

紫河車﹝不拘幾个﹐焙極幹﹞

上爲末﹐煉蜜爲丸﹐梧子大。每七十丸﹐空心酒下。

開迷散治婦人癲疾﹐歌唱無時﹐逾垣上屋。乃榮血逆於心胞所致。

當歸﹝一錢﹞白術﹝炒﹐一錢﹞白芍藥﹝一錢﹞柴胡﹝八分﹞白茯苓﹝八分﹞甘艸﹝炙﹐七分﹞桃仁﹝一錢五分﹞蘇木﹝一錢﹞紅花﹝一錢﹞遠志﹝泡﹐去骨﹐一錢五分﹞

生地黃﹝一錢五分﹞

上銼﹐生薑煎服。或用此方煉蜜爲丸﹐辰砂爲衣。

一女子年十五﹐因气惱﹐患語言顚倒﹐欲咬人打物﹐偸藏東西﹐時哭時笑﹐心怕膽小﹐飲食不知饑飽﹐身體發熱。以防風通聖散加生地黃﹑牡丹皮﹐二服卽安。

秦承祖灸鬼法治一切驚狂譫語﹐爲邪鬼惡物所附。此因气血兩虛﹐邪乘虛入﹐如癲如癇之癥。以病者兩手大拇指用細麻繩紮縛定﹐以大艾炷置於中兩介甲及兩指角肉﹐四處著火﹐一處不著卽無效﹐灸七壯﹐神驗。

卷之七

五癇

脈脈虛弦﹐爲驚﹐爲風癇。

證夫癇者﹐有五等而類五畜﹐以應五臟。發則卒然倒僕﹐口眼相引﹐手足搐搦﹐背脊彊直﹐口吐涎沫﹐聲類畜叫﹐食頃乃蘇。原其所由﹐或因七情之气鬱結﹐或爲六淫之邪所幹﹐或因受大驚恐﹐神气不守﹐或自幼受驚感觸而成。皆是痰迷心竅﹐如癡如愚。

治治之不須分五﹐俱宜豁痰順气﹐淸火平肝﹐而以黃連﹑栝蔞﹑南星﹑半夏之類﹐尋火尋痰﹐分多分少治之﹐無有不愈。有熱者﹐以涼藥淸其心﹔有痰﹐必用吐法﹐吐後用東垣安神丸﹐及平肝之藥靑黛﹑柴胡﹑川芎之類。

方淸心溫膽湯﹝雲林制﹞平肝解郁﹐淸火化痰﹐益心生血。

陳皮﹝一錢﹞半夏﹝制﹐一錢﹞茯苓﹝一錢﹞枳實﹝一錢﹞竹茹﹝一錢﹞白術﹝炒﹐一錢﹞石菖蒲﹝一錢﹞黃連﹝薑汁炒﹐一錢﹞白芍﹝炒﹐一錢﹞當歸﹝酒洗﹐一錢﹞香附﹝炒﹐一錢﹞麥門冬﹝去心﹐八分﹞川芎﹝六分﹞人參﹝六分﹞遠志﹝六分﹞甘艸﹝四分﹞

上銼一劑﹐生薑煎服。

育魂丹﹝杜禦史方﹞﹝批﹞﹝按此治癇攻補兼施之劑﹞治一切驚癇﹑癲邪等癥。

膽星﹝六錢﹞半夏﹝制﹐六錢﹞茯神﹝六錢﹞黃連﹝炒﹐六錢﹞遠志﹝水泡﹐六錢﹞

白術﹝炒﹐六錢﹞棗仁﹝炒﹐六錢﹞柏子仁﹝炒﹐六錢﹞幹山藥﹝一兩﹞竹茹﹝五錢﹞

白附﹝煨﹐五錢﹞天麻﹝酒洗﹐五錢﹞陳皮﹝三錢﹞全蠍﹝三錢二分﹞川芎﹝五錢﹞犀角﹝鎊﹐三錢五分﹞枳實﹝炒﹐一錢﹞辰砂﹝二錢二分﹞牛黃﹝二錢二分﹞羚羊角﹝三錢五分﹞白礬﹝生用﹐三錢﹞麝香﹝一錢﹞飛金﹝二十四帖﹞

上爲細末﹐竹瀝打甘艸膏爲丸﹐如芡實大。每服﹐空心淡姜湯送下﹐或用薄荷湯調下。

加減壽星湯﹝吳都堂傳﹞治癇癥。

南星﹝四兩﹐膽制﹞半夏﹝二兩﹞防風﹝一兩﹞荊芥﹝七錢﹞天麻﹝一兩﹞皂莢﹝一兩﹞香附﹝一兩﹞靑皮﹝一兩﹞豬苓﹝一兩﹞澤瀉﹝一兩﹞赤茯苓﹝一兩﹞白茯神﹝一兩﹞白術﹝一兩﹞細辛﹝七錢﹞麥門冬﹝一兩﹞

上銼﹐每劑一兩﹐薑水煎服。

淸神丹﹝祕方﹞治癥同前。

石菖蒲﹝去毛﹐二兩﹞辰砂﹝六錢﹐研細﹐水飛過﹐以一半爲衣﹞

上爲末﹐豬心血打麵糊爲丸﹐如桐子大。每服七八十丸﹐空心白湯送下﹐服前育魂丹除根。

壯膽星朱丹﹝太醫院傳﹞

朱砂﹝一兩﹐水飛﹞膽星﹝二兩﹞石菖蒲﹝二兩﹞牛黃﹝五錢﹞麝香﹝五分﹞豬心﹝七具﹐用血﹞

上爲細末﹐竹瀝﹑豬心血和丸﹐如梧桐子大。每服七八十丸﹐空心白湯送下。

醜寶丸﹝太醫院傳﹞﹝批﹞﹝按此方治癇專攻之劑﹞祛風淸火﹐順气豁痰﹐益志除驚﹐安魂定魄。一切怔忡癇﹐難狀之疾﹐並皆調治。

牛黃﹝五錢﹞琥珀﹝一錢﹞辰砂﹝一錢﹐爲衣﹞雄黃﹝一錢﹞膽星﹝一兩﹞礞石﹝五錢﹐火﹞沈香﹝一錢五分﹞犀角﹝一錢五分﹞黃芩﹝二兩﹐炒﹞大黃﹝二兩﹐酒蒸﹞

天麻﹝五錢﹐姜炒﹞石菖蒲﹝一兩﹞僵蠶﹝七錢﹐姜炒﹞蟬蛻﹝五錢﹐去足﹞豬心﹝二具﹐用血﹞

上爲末﹐竹瀝﹑豬心血和丸﹐如綠豆大。每服六七十丸﹐臨臥薄荷湯下。

卷之八

健忘

證夫健忘者﹐陡然而忘其事也﹐盡心力而思量不來﹐爲事有始無終﹐言談不知首尾﹐皆主於心脾二經。蓋心之官則思﹐脾之官亦主思。此由思慮過多﹐傷於心則血耗散﹐神不守舍﹔傷於脾則胃气衰憊﹐而慮愈深。

二者皆令人事卒然而忘也。蓋心生血﹐因血少不能養其眞髒﹐或停飲而气郁以生痰﹐气旣郁﹐脾不得舒﹐是病皆由此作。

治然治之法﹐必先養其心血﹐理其脾土﹐凝神定智之劑以調理。

亦當以幽閒之處﹐安樂之中﹐使其絕於憂慮﹐遠其六淫七情﹐如此日漸安矣。

方歸脾散治憂思過度﹐勞傷心脾﹐令人轉盼遺忘﹐心下怔忡。

黃﹝炙﹞人參白術茯神﹝去木﹞當歸遠志酸棗仁龍眼肉﹝各二錢二分﹞木香﹝一錢﹞甘艸﹝炙﹐五分﹞

上銼作一劑﹐姜﹑棗煎服。

加減補心湯治諸虛健忘等證。

人參﹝三錢﹞白術﹝三錢﹞陳皮﹝五錢﹞白茯苓﹝五錢﹞當歸身﹝五錢﹞白芍﹝五錢﹐炒﹞生地黃﹝五錢﹞遠志﹝泡﹐去心﹐五錢﹞石菖蒲﹝三錢﹞麥門冬﹝去心﹐五錢﹞酸棗仁﹝五錢﹐炒﹞甘艸﹝三錢﹞黃柏﹝酒炒﹐五錢﹞知母﹝酒炒﹐五錢﹞

上銼一劑﹐水煎服。

加味定志丸﹝陳白野方﹞治健忘。

當歸身﹝酒洗﹞川芎白芍藥生地黃﹝酒洗﹐切﹐各二兩﹞人參﹝六錢﹞石菖蒲﹝二兩﹞遠志﹝甘艸水泡﹐去骨﹐薑汁炒﹐三兩﹞

上爲細末﹐煉蜜爲丸﹐如梧桐子大。每服二錢﹐臨臥白湯送下。

紫河車治癲狂健忘﹐怔忡失志﹐及恍惚驚怖入心﹐神不守舍﹐多言不定﹐此藥大能安心﹑養血﹑定神。

聰明湯治不善記而多忘者。

白茯神遠志肉﹝甘艸水泡﹞石菖蒲﹝去毛﹐一寸九節者佳﹞

上各三兩﹐制後共爲極細末。每日用三五錢﹐煎湯﹐空心食後服﹐一日不拘數次。久久服之﹐能日誦千言。

狀元丸治健忘﹐開心通竅﹐定智寧神多記。

石菖蒲﹝去毛﹐一寸九節者佳﹞地骨皮﹝去木﹞白茯神﹝去皮﹑木﹞遠志肉﹝甘艸水泡﹐去心﹐各一兩﹞人參﹝去蘆﹐三錢﹞巴戟天﹝去骨﹐五錢﹞

上爲末﹐用白茯苓去皮二兩﹐粘米二兩﹐共打粉﹐外用石菖蒲三錢﹐打碎﹐煎濃湯﹐去渣﹐煮糊爲丸。每日食後﹑午時﹑臥時服三十五丸。

卷之八

怔忡﹑驚悸

脈心中驚悸﹐脈必大結﹐飲食之悸﹐沈伏動滑。

病夫怔忡者﹐心中躁動不安﹐惕惕然如人將捕是也。多因富貴戚戚﹐貧賤不遂所願而成。屬血虛﹐有慮便動﹔屬虛﹐時作時止者。痰因火動﹐瘦人多是血少﹐肥人屬痰。

夫驚悸者﹐驀然而跳躍﹐驚動如有欲厥之狀﹐有時而作者是也﹐屬血虛。或時覺心跳﹐亦是血虛。蓋人之所主者﹐心﹔心之所養者﹐血。心血一虛﹐神气不守﹐此驚悸之肇端也。又曰﹕驚者﹐恐怖之謂。怔忡﹑健忘﹑驚悸三證﹐名異而病同。

方朱砂安神丸治血虛心煩懊﹐驚悸怔忡﹐胸中气亂。

朱砂﹝五錢﹐水飛過﹐另研﹞黃連﹝酒洗﹐六錢﹞生甘艸﹝炙﹐二錢半﹞生地黃﹝一錢半﹞當歸﹝二錢半﹞

上爲細末﹐蒸餅爲丸﹐如黍米大。每服三五十丸﹐食後﹑臨臥津咽下。

安神補心湯當歸﹝一錢二分﹞川芎﹝七分﹞白芍﹝一錢﹐炒﹞生地黃﹝一錢二分﹞白術﹝一錢﹞

茯神﹝一錢二分﹞遠志﹝甘艸水泡﹐去心﹐八分﹞酸棗仁﹝炒﹐八分﹞麥門冬﹝去心﹐二錢﹞黃芩﹝一錢二分﹞玄參﹝五分﹞甘艸﹝三分﹞

一方去遠志﹑麥門冬﹑黃芩﹑玄參﹐加陳皮﹑柏子仁﹑酒炒黃連﹐銼一劑﹐水煎服。

養心湯治憂愁思慮傷心﹐驚悸不寧﹐及勤政勞心﹐痰多少睡﹐心神不足。

黃﹝蜜炙﹐八分﹞白茯苓﹝一錢﹞茯神﹝一錢﹞半夏曲﹝六分﹞當歸﹝一錢﹞

川芎﹝七分﹞甘艸﹝炙﹐三分﹞辣桂﹝少許﹞遠志﹝去心﹐薑汁炒﹐八分﹞柏子仁﹝七分﹞五味子﹝十四个﹞酸棗仁﹝炒﹐七分﹞人參﹝五分﹞生地黃﹝一錢﹞

上銼﹐姜﹑棗煎﹐食前服。治停水怔忡﹐加檳榔﹑赤茯苓。

參歸腰子治心气怔忡而自汗者﹐不過一二服卽愈。

人參﹝五錢﹞當歸﹝五錢﹞豬腰子﹝一个﹞

上先將以腰子用水二碗﹐煎至一碗半﹐將腰子細切﹐入二味藥﹐同煎至八分。喫腰子﹐以藥汁送下。有喫不盡腰子﹐同上二味藥渣焙漧﹐爲細末﹐山藥糊爲丸﹐梧子大。每三五十丸﹐米湯下。

琥珀定智丸﹝劉尙書方﹞專補心生血﹐定魄安魂﹐扶肝壯膽﹐管轄神魂。驚戰虛弱﹐气乏之病﹐並皆治之。

南星﹝半斤﹐先將地作坑﹐用炭十斤﹐在坑內燒紅﹐去灰淨﹐用好酒十餘斤傾在坑內﹐大瓦盆蓋覆周遭﹐以炭火擁定﹐勿令泄气﹐次日取出爲末﹞眞琥珀﹝一兩﹐皂角水洗去油﹞大朱砂﹝二兩﹐公豬心割開﹐入內﹐用綫縛住﹐懸胎煮酒二碗﹞幹人乳﹝用薑汁制﹞好揀參﹝去蘆﹐三兩﹞白茯苓﹝去皮﹐三兩﹞白茯神﹝去皮﹑木﹐三兩﹞石菖蒲﹝二兩﹐豬膽汁炒﹞遠志﹝水泡過﹐去心﹐二兩﹐豬膽煮過﹐曬漧﹐再用薑汁制﹞

上爲末﹐煉蜜爲丸﹐如梧子大。每夜臥時﹐鹽湯送下五七十丸。

曬漧人乳法用人乳數碗﹐入瓦盤內﹐莫攪動﹐四周曬漧刮一處﹐幹則再刮﹐乳幹以薑汁拌﹐曬用。

鎭心湯﹝雲林驗方﹞治心慌立應。

當歸﹝一錢二分﹞川芎﹝七分﹞生地黃﹝八分﹞片芩﹝八分﹞黃連﹝六分﹞梔子仁﹝七分﹐炒﹞酸棗仁﹝一錢﹐炒﹞遠志﹝一錢﹐制﹞麥門冬﹝去心一錢﹞白芍﹝八分﹞

上銼一劑﹐生薑煎服。

卷之八

虛煩

病夫虛煩者﹐心胸煩擾而不寧也。多是體虛之人﹐攝養有乖﹐榮衛不調﹐使陰陽二气有所偏勝也。又或陰虛而陽盛﹐或陰盛而陽虛。《內經》曰﹕陽虛則外寒﹐陰虛則內熱﹔陽盛則外熱﹐陰盛則內寒。令之虛煩﹐多是陰虛生內熱所致。虛勞之人﹐腎水有虧﹐心內火蒸﹐其煩必躁﹔吐瀉之後﹐津液枯竭﹐煩而有渴。惟傷寒大病之後﹐虛煩之證﹐卻無霍亂﹐臨病宜審之。

巢氏《病源》曰﹕心煩不得眠﹐心熱也﹐但虛煩不得眠者﹐膽冷也。

方溫膽湯治病後虛煩不得臥﹐及心膽虛怯﹐觸事易驚﹐短气悸乏﹐或復自汗﹐並治。

半夏﹝七錢﹞竹茹枳實﹝各三錢﹞陳皮﹝四錢半﹞白茯苓﹝去皮﹞甘艸﹝炙﹐二錢二分半﹞

上銼作一劑﹐姜﹑棗煎服。

一方加酸棗仁﹑炒遠志肉﹑五味子﹑熟地黃﹑人參。

竹葉石膏湯﹝方見傷寒﹞治大病後﹐表裏俱虛﹐內無津液﹐煩渴心躁﹐熱與傷寒相似﹐但不惡寒﹐身不疼痛﹐不可汗下﹐宜服之。

卷之八

不寐

病不寐有二種﹕有病後虛弱﹐及髙年人陽衰不寐者﹔有痰在膽經﹐神不歸舍﹐亦令不寐。

治虛者﹐用六君子湯加炒酸棗仁﹑黃﹔痰者﹐用溫膽湯減竹茹一半﹐加南星﹑炒酸棗仁﹔傷寒不寐者﹐當求之本門。

酸棗仁炒熟﹐便補膽虛寒不眠﹔生用﹐便瀉膽實熱而多睡。

驚悸﹑健忘﹑怔忡﹑失志不寐﹑心風﹐皆是膽涎沃心﹐以致心气不足。若用涼劑太過﹐則心火愈微﹐痰涎愈盛﹐而病益深﹐宜理痰气。

方髙枕無憂散﹝雲林制﹞治心膽虛怯﹐晝夜不睡﹐百方無效﹐服此一劑如神。

人參﹝五錢﹞軟石膏﹝三錢﹞陳皮半夏﹝薑汁浸炒﹞白茯苓枳實竹茹麥門冬龍眼肉甘艸﹝各錢半﹞酸棗仁﹝炒﹐一錢﹞

上銼﹐水煎服。

溫膽湯﹝方見虛煩﹞治大病虛煩不得眠﹐此膽寒也﹐根據本方﹐加人參﹑茯神﹑遠志尢良。

酸棗仁丸治膽气實熱﹐痰迷不睡。

酸棗仁﹝炒﹐二兩﹞柏子仁﹝炒﹐另研﹐三兩﹞遠志﹝去心﹐三兩﹞生地黃﹝酒洗﹐五錢﹞防風﹝三兩﹐去蘆﹞枳實﹝五錢﹞靑竹茹﹝二錢半﹞

上爲末﹐煉蜜爲丸﹐如梧子大。每服七十丸﹐不拘時﹐熱水下。

治勞心膽冷﹐夜臥不睡。

定志丸加炒酸棗仁﹑炒柏子仁﹐共爲末﹐蜜丸如梧子大﹐朱砂﹑乳香爲衣。每服五十丸﹐棗湯送下。

卷之八

便濁

脈兩尺脈洪數﹐必便濁遺精。心脈短小﹐因心虛所致﹐必遺精便濁。

病夫赤﹑白濁者﹐由腎水虛少﹐膀胱火盛﹐小便去澀﹐所以成濁也。蓋思慮過度﹐嗜欲無節﹐俾心腎不交﹐精元失守﹐爲赤﹑白二濁之患焉。赤者﹐心虛有熱﹐由思慮而得之﹔白者﹐腎虛有寒﹐因嗜欲而致也。河間謂白濁亦屬乎熱﹐丹溪謂胃中濁气下流﹐滲入膀胱。赤者﹐濕熱傷血分﹔白者﹐濕熱傷气分。

治大率皆是濕痰流注﹐宜燥中宮之濕﹐用二陳湯以治痰﹐加蒼術﹑白術以燥濕﹐加柴胡﹑升麻以提胃中之气﹐全在活法以治之也。

如醉飽後﹐色欲不節﹐傷脾損腎﹐脾來乘腎﹐土克水也﹐至小便黃濁﹐其脈脾部洪數﹐腎脈微澀﹐其證尿下桶如山梔子汁﹔澄下桶底﹐如鍛石腳﹐或如血點凝結在內。法當補養脾胃﹐宜四炒固眞丹主之。

方淸心蓮子飲﹝批﹞﹝按此方治赤濁之劑﹞治心中發熱煩躁﹐思慮憂愁抑鬱﹐小便赤濁﹐或有沙漠夜夢走泄﹐遺瀝澀痛便赤。如或酒色過度﹐上盛下虛﹐心火炎上﹐肺金受克﹐故口苦咽漧﹐漸成消渴﹐四肢倦怠﹐男子五淋﹐婦人帶下赤白﹐五心煩熱。此藥溫平﹐淸心養神﹐祕精﹐大有奇效。

石蓮肉人參﹝各二錢半﹞黃赤茯苓﹝各二錢﹞麥門冬地骨皮黃芩車前子﹝各一錢半﹞甘艸﹝一錢﹞一方有木通上銼一劑﹐水煎溫服。熱﹐加柴胡。薄荷﹝各一錢半﹞上盛下虛﹐加酒炒黃柏﹑知母﹝各一錢﹞

滋腎飲治白濁初起半月者﹐極效。

川萆﹝去皮﹞麥門冬﹝去心﹞遠志﹝去心﹞黃柏﹝酒浸﹞菟絲子﹝酒炒﹞五味子﹝酒炒﹞

上各等分﹐銼作劑﹐竹葉三个﹐燈艸七根﹐大黃少許﹐水煎﹐空心服。

萆飲治眞元不足﹐下焦虛寒﹐小便白濁﹐頻數無度﹐漩白如油﹐光彩不定﹐漩腳澄下﹐凝而膏糊。

益智仁川萆石菖蒲烏藥一方加茯苓﹑甘艸。

上銼作劑﹐水煎﹐入鹽一撚﹐空心溫服。腎虛加山藥﹑牛膝﹑杜仲﹔便濁加澤瀉﹑麥門冬。

三神湯﹝東泉叔方﹞﹝批﹞﹝按此方治白濁之劑﹞治遺精﹑白濁。

蒼術﹝七錢﹞川萆﹝七錢﹞小茴香﹝一兩﹞

上銼﹐生薑三片﹐煎﹐入鹽一撚同服。

水火釐淸飲﹝批﹞﹝按此方赤白濁兼治之劑﹞治赤白濁。

益智仁﹝一錢﹞萆﹝一錢﹞石菖蒲﹝一錢﹞赤茯苓﹝一錢二分﹞豬苓﹝一錢﹞

車前子﹝一錢﹞澤瀉﹝一錢﹞白術﹝一錢﹞陳皮﹝一錢﹞枳殼﹝一錢﹞甘艸﹝五分﹞麻黃﹝一錢﹞

上銼一劑﹐半酒半水煎﹐空心溫服。久病去麻黃﹐易升麻。

卷之八

遺精

脈遺精﹑便濁﹐當驗於尺﹐結芤動緊﹐二証之的。

病夫精者﹐五臟六腑皆有﹐而腎爲都會關司之所﹐又聽命於心焉。蓋遺精之證有四﹕一曰夢中交而遺者﹐乃心虛神交也﹔二曰下元虛敗﹐精不禁而遺者﹐乃腎虛精滑過也﹔三曰壯年气盛﹐久節勞欲﹐經絡壅滯而遺精﹐乃曠夫滿而溢也﹔四曰情縱於中﹐所願不得而遺者﹐乃情不遂欲而泄也。若夫壯年气盛﹐及情動於中者﹐但舒其情自愈﹔至若夢中交泄﹐則當治其心﹔腎虛精滑﹐則當固其眞。斯治之要也。

夫夢遺精滑者﹐世人多作腎虛治﹐而用補腎澀精之藥不效﹐殊不知此證多屬脾胃﹐飲食濃味﹐痰火濕熱之人多有之。蓋腎藏精﹐精之所生﹐由脾胃飲食化生﹐而輸歸於腎。今脾胃傷於濃濃﹐濕熱內郁﹐中气濁而不淸﹐則其化生之精亦得濁气﹐腎主祕藏﹐陰靜則寧﹐今所輸之精旣有濁气﹐則邪火動於腎中﹐而火不得寧靜﹐故遺而滑也。此證與白濁同。丹溪論白濁爲胃中濁气下流﹐滲入膀胱﹐而云無人知此。其色心太重﹐妄想過度而致遺滑者﹐自從心腎治之﹐但兼脾胃者多﹐又當審察治之。

治凡二八童男﹐陽气暴盛﹐故情動於中﹐志有所慕而不得﹐遂成夜夢而遺精也﹐其心脈數﹐腎脈澀﹐愼不可補﹐淸心乃安﹐惟淸心蓮子飲臨臥服﹐及定主丸主之。

夜夢鬼交而遺﹐宜溫膽湯去竹茹﹐加人參﹑遠志﹑石蓮肉﹑酸棗仁﹝炒﹞﹑白茯神。

方養心湯治用心過度﹐心熱遺精﹐恍惚多夢﹐或驚而不寐者。

人參山藥茯神麥門冬當歸身白芍石蓮肉遠志酸棗仁雞頭實蓮花須子芩﹝酒洗﹞

上銼一劑﹐加生薑三片﹐棗一枚﹐水煎服。气虛﹐加黃﹑白術﹔血虛﹐加熟地黃﹔遺久气陷﹐加川芎﹑升麻﹐去子芩。

定心丸﹝批﹞﹝按此方治妄想太過遺精之劑﹞治妄想太過遺精。

人參白術茯苓枳實﹝面炒﹞石蓮肉﹝去心﹞陳皮韭子﹝炒﹐各一兩﹞半夏遠志﹝去骨﹞酸棗仁﹝各五錢﹞牡蠣﹝煨﹐三錢﹞甘艸﹝多﹐一錢半﹞

上爲末﹐神曲糊爲丸﹐如梧子大。每服五十丸﹐空心鹽湯下。

久則加漧薑炒黑三錢﹐樗根白皮五錢。

加味二陳湯﹝批﹞﹝按此方治痰滲下遺精之劑﹞治遺精。

陳皮﹝一錢﹞半夏﹝一錢半﹐姜泡﹞茯苓﹝一錢半﹐鹽水炒﹞白術﹝一錢﹞桔梗﹝一錢﹞石菖蒲﹝七分﹞黃柏﹝二分﹞知母﹝三分﹞梔子﹝炒黑﹐一錢半﹞升麻﹝一錢﹐酒炒﹞柴胡﹝一錢﹐酒炒﹞甘艸﹝一錢﹞

上銼一劑。生薑煎服。

樗根白皮丸﹝批﹞﹝按此方治濕熱傷脾遺精之劑﹞治濕熱傷脾遺精之劑。

白術枳實﹝面炒﹞茯苓柴胡升麻﹝各二錢﹞黃柏﹝鹽水炒﹞知母﹝鹽水炒﹞牡蠣﹝﹐各三錢﹞韭子﹝炒﹐一兩﹞芍藥﹝炒﹐五錢﹞

上爲末﹐神曲糊爲丸。每服五十丸﹐空心鹽湯下。久不止﹐加樗根白皮﹝七錢﹞

黃連淸心湯治心有所慕而作夢遺﹐此君火旣動﹐而相火隨之﹐治在心。

黃連生地黃當歸人參遠志茯神酸棗仁﹝炒﹞石蓮肉甘艸上銼作劑﹐水煎服。

三黃丸治遺精有熱者。

黃芩﹝瀉肺炎﹞黃柏﹝降陰火﹞大黃﹝瀉陽明之濕熱﹞

上爲末﹐煉蜜爲丸﹐如梧桐子大﹐每服五七十丸﹐白湯下。

﹝批﹞﹝按此方治實熱遺精之劑﹞西園曰﹕遺精是用心過度﹐積熱所致﹐當用黃連﹐今用黃芩﹐未知孰是。

保精湯﹝雲林制﹞治陰虛火動﹐夜夢遺精﹐或發熱。

當歸川芎白芍生地黃﹝薑汁炒﹞沙參麥門冬﹝去心﹞黃柏﹝酒炒﹞知母﹝蜜炒﹞黃連﹝薑汁炒﹞梔子﹝童便炒﹞漧薑﹝炒黑﹞牡蠣﹝火﹞山茱萸﹝去復選肉﹞

上銼﹐水煎﹐空心服。

固精丸治心神不安﹐腎虛精自泄。

黃柏﹝酒炒﹞知母﹝酒炒﹐各一兩﹞牡蠣﹝﹞芡實蓮蕊茯苓遠志﹝去心﹞山茱萸肉﹝各三錢﹞

上爲末﹐煮山藥糊爲丸﹐如梧子大﹐朱砂爲衣。每服五十丸﹐空心鹽湯送下。

百粉丸﹝西園公制﹞﹝批﹞﹝按此方治腎虛火動遺精之劑﹞治腎虛火動遺精。

黃柏﹝童便炒﹞知母﹝童便炒﹞蛤粉﹝略炒﹞牡蠣﹝火﹞山藥﹝酒炒﹞

上爲末﹐搗爛飯爲丸﹐如梧子大。每服五七十丸﹐空心鹽湯﹑溫酒任下。

固本鎖精丹﹝祕方﹞﹝批﹞﹝按此方治精气兩虛遺精之劑﹞治元陽虛憊﹐精气不固﹐夢寐遺精﹐夜多盜汗﹐遺泄不禁﹐並治﹐此藥大補元气﹐澀精固陽﹐神效。

黃﹝二兩半﹞人參﹝二兩半﹞枸杞子﹝二兩﹞鎖陽﹝二兩﹞五味子﹝二兩半﹞

石蓮肉﹝二兩半﹞山藥﹝二兩﹞海蛤粉﹝二兩半﹞黃柏﹝二兩﹐酒拌曬漧﹐炒黑色﹞

上爲末﹐用白術六兩﹐水五碗﹐煎至二碗﹐倒過術汁﹐另放﹔再用水四碗﹐煎至二碗﹐去渣﹐與前二碗同煎﹐熬至一碗如膏﹐搜和前藥末爲丸﹐如梧子大。每服五十丸﹐加至六七十丸﹐空心溫酒﹐或淡鹽湯下。

白龍丸﹝賈閣老傳﹞﹝批﹞﹝按此方治精滑止澀之劑﹞治虛勞腎損﹐夢中遺精﹐白淫滑泄﹐盜汗等癥。

鹿角霜﹝二兩﹞龍骨﹝生用﹑一兩﹞牡蠣﹝火﹐二兩﹞

上爲細末﹐酒打麵糊爲丸﹐如梧子大。每三五十丸﹐空心服﹐或鹽湯﹐或酒下。不惟治遺之疾﹐且能固精壯陽﹐神效。

縮陽祕方﹝張嶺南傳﹞

水蛭尋起九條﹐入水碗養住﹐至七月七日﹐取出陰漧﹐秤有多少﹐入麝香﹑合香﹐三味一般多﹐研細末﹐蜜少許爲餅。遇陽興時﹐卽將少許擦左腳心﹐實時痿縮。過日復興﹐再擦。

卷之八

淋閉

脈少陰脈細而微﹐爲气淋﹐婦人則陰中生瘡。盛大而堅者生﹐虛弱而澀者死。鼻頭色黃﹐小便必難。脈浮弦澀﹐爲不小便。關格頭汗者死。

病夫淋者﹐小便淋瀝澀痛﹐欲去不去﹐不去又來﹐曰淋。蓋因恣食膏粱之味﹐濕熱之物﹐或燒酒炙爆之類﹐郁遏成疾﹐以致脾土受害乏力﹐不能運化精微﹐淸濁相混﹐故使肺金無助﹐而水道不淸﹐漸成淋閉之候﹔或謂酒後房勞﹐或七情鬱結﹐以致心腎不交﹐水火無制﹐淸陽不升﹐濁陰不降﹐而成天地不交之痞。古方有五淋之別﹕气﹑砂﹑血﹑膏﹑勞也。气淋則小便澀滯﹐常有瀝不盡﹔砂淋則莖中痛﹐溺不得卒出﹐乃精气結成砂石﹐與溺俱出﹐出則痛止﹔血淋則遇熱卽發﹐小便澀痛﹐有血不痛者﹐名溺血﹔膏淋則尿濁如膏﹐浮凝如脂﹔勞淋則遇房勞卽發﹐痛引气中也。又云﹕小腸有气則小便脹﹐小腸有血則小便澀﹐小腸有熱則小便痛﹐治之但當行滯淸熱﹐疏利小便﹐不可用補气藥。蓋气得補則愈脹﹐血得補則愈澀﹐熱得補則愈盛。又有挾冷而淋者﹐其狀先寒戰而後小便﹐謂冷气與正气交爭﹐冷气勝則寒戰而淋﹐正气勝則寒戰解而得便溺也﹐治當逐散寒邪﹐扶正气則自平矣。

治閉者﹐小便急滿不通也。有气虛﹐有血虛﹑有痰﹐有熱﹐有風閉﹐皆宜吐之﹐以提其气﹐气升則水自降﹐蓋气承載其水也。譬如滴水之器﹐上竅閉則下竅不出﹐使吐之﹐是開上竅之法也。气虛以參﹑術﹑升麻等﹐先服後吐﹐或就參藥中調理探吐之﹔血虛四物湯﹐先服後吐﹐或芎歸湯探吐﹔痰多二陳湯﹐先服後吐﹔痰气閉塞﹐二陳加木通﹑香附探吐﹔實熱者﹐當利之﹐或八正散﹐大便動而小便自通。

遺尿失禁﹐經曰﹕膀胱不利爲癃﹐不約爲遺。大抵熱則燥澀爲癃﹐寒則不禁爲遺。亦有虛熱而滑者﹐法當溫補﹐其溺自禁﹐或灸關元﹐五壯亦效。東垣曰﹕小便遺失者﹐肺气虛也﹐以參補之。

小便不禁﹐或頻數﹐古方多以爲寒﹐而以溫澀之藥﹐殊不知屬熱者多。蓋膀胱火邪妄動﹐水不得寧﹐故不能禁而頻數來也﹐故年老人多頻數者﹐是膀胱血少﹐少陽火偏旺也。治法當補膀胱陰血﹐瀉火邪爲主﹐而佐以收澀之藥﹐如牡蠣﹑山茱萸﹑五味子之類﹐不可用溫藥也。病本屬熱﹐故宜瀉火﹔因水不足﹐故火動而致小便多﹐水益虛矣﹐故宜補血。補血瀉火﹐治其本也﹔澀之收之﹐治其標也。

治五淋用補中益气湯有殊效。按此方治淋﹐多謂膀胱之气虛損﹐不能運用水道﹐故滯而不通而成諸淋也。用此養元气﹐故有效焉。

方五淋散治肺气不足﹐膀胱有熱﹐水道不通﹐淋瀝不出﹐或尿如豆汁﹐或如砂石﹐或冷淋如膏﹐或熱淋尿血。

赤茯苓﹝一錢二分﹞赤芍藥﹝二錢﹞山梔子﹝二錢﹞當歸﹝一錢﹞甘艸﹝五分﹞條黃芩﹝六分﹞

一方加生地黃﹑澤瀉﹑木通﹑滑石﹑車前子﹝各等分﹞

上銼散﹐水煎﹐空心服。

八正散治心經蘊熱﹐臟腑閉結﹐小便赤澀﹐癃閉不通﹐及熱淋血淋﹔如酒後縱欲而得者﹐則小便將出而痛﹐旣出而癢﹐以此藥主之。

車前子瞿麥蓄滑石山梔仁大黃木通甘艸﹝各等分﹞

上銼作劑﹐燈心煎﹐空心服。小便淋滴﹐頻數無度﹐加牛膝。

琥珀散﹝太醫院傳﹞治血淋神方。

琥珀﹝二兩﹞當歸﹝一兩半﹞蒲黃﹝二兩﹞生地黃﹝一兩半﹞瞿麥﹝一兩﹞血餘﹝四兩﹐燒灰﹞梔子﹝一兩﹞大﹑小薊﹝各一兩半﹞甘艸﹝三錢﹞酸漿艸﹝自然汁五碗﹞

上共研爲末﹐將酸漿艸汁和諸藥曬漧﹐爲末。每服三錢﹐空心米飲調下。

阿膠散﹝祕方﹞治血淋。

阿膠﹝二兩﹐炒﹞豬苓澤瀉赤茯苓滑石﹝各一兩﹞車前子﹝五錢﹞

上銼水煎﹐空心服。

治血淋﹐用幹柿餅燒存性﹐爲末。每服二錢﹐空心米飲調下。

髙尙書方治小便下血﹐多是濕熱。

五苓散加蒼術三分﹐一劑而愈。

散滯茴香湯﹝黨都堂傳﹞治諸淋﹐並婦人赤白帶下。

小茴香﹝一錢﹞當歸﹝一錢﹞烏藥﹝一錢﹞荊芥穗﹝一錢﹞黃連﹝一錢﹞木通﹝一錢﹞扁竹﹝一錢﹞砂仁﹝八分﹞薄荷﹝八分﹞香附子﹝五分﹞

上銼一劑﹑淡竹葉十片﹐水煎﹐空心溫服。

琥珀郁金丸治水火不旣濟﹐膀胱因心火所熾而浮﹐囊中積熱﹐或癃閉不通﹐或遺泄不禁﹐或白濁如泔水﹐或膏淋如膿﹐或如梔子汁﹐或如砂石米粒﹐或如粉糊相似﹐疼痛不已﹐俱熱證也﹐此藥治之。

黑牽牛﹝頭末﹐二兩﹐炒﹞大黃﹝酒浸﹐二兩﹞黃連﹝一兩﹞黃芩﹝二兩﹞郁金﹝一兩﹞滑石﹝四兩﹞眞琥珀﹝二兩﹐研﹞茯苓﹝四兩﹞

上共爲末﹐水丸如梧子大﹐每服五十丸﹐空心熟水下。

六味地黃丸治老人虛寒者﹐患死血作淋﹐痛不可忍﹐倍茯苓﹑澤瀉。又治小便頻數不禁﹐去澤瀉﹐用益智仁。

﹝批﹞﹝按此方治諸淋之劑﹞治冷淋諸藥不效﹐用四君子湯加豬苓﹑澤瀉﹑木通﹐連進二服。又以菟絲子研極細﹐用雞翎管吹入小便孔內﹐極效。

通關丸治小便不通﹐熱在下焦血分﹐兼治諸淋。

黃柏﹝二兩﹐酒炒﹞知母﹝二兩﹐酒炒﹞肉桂﹝三錢﹞滑石﹝二兩﹞木通﹝一兩﹞

上爲末﹐水丸梧子大。每服百丸﹐白水下。

一方治小便不通﹐腹脹疼痛欲死﹐野地蒺藜子不拘多少﹐焙黃色爲末﹐溫黃酒調服。

一方用蚯蚓五七條﹐研爛﹐投涼水一碗﹐攪勻﹐澄淸去泥滓﹐飲水﹐實時通。大解熱疾﹐不知人事﹐欲死者服之﹐立效。

一方用頃麻燒灰存性﹐爲末﹐黃酒調服﹐登時就通。

一方用皮硝煎化﹐靑布蘸水搭臍上﹐並上便上﹐熱則易之﹐卽通。

若小便不通﹐兩尺脈俱沈微﹐乃陰虛也﹐曾服通滑之藥不效者﹐用大附子一个﹐重一兩者﹐炮﹐去皮臍﹐鹽水浸透﹔澤瀉切﹐作四劑﹐每劑燈艸七根﹐煎服。

治小便不通﹐諸藥無效﹐或轉胞至死﹐此法用之﹐小便自出。用豬尿胞一个﹐傾出水﹐用鵝毛去頭尾﹐插入竅孔內﹐綫縛定﹐以口吹气﹐令滿胞﹐內綫管下再紮住﹐將管口放在小便頭上﹐向孔竅解後下綫﹐手搓其气透裏﹐小便自然出﹐神效。

﹝批﹞﹝按此方治小便不通之劑﹞一陰陽關格﹐前後不通﹐尋常通利﹐大腑小水自行﹐中有轉胞一證﹐諸藥不效﹐失救則脹滿﹐悶亂而死﹐予嘗以甘遂末﹐水調敷臍下﹐內以甘艸節煎湯飲之﹐及藥汁至臍﹐二藥相反﹐胞自轉矣﹐小水來如泉湧﹐此急救之良訣也。

縮泉丸治脬气不足﹐小便頻數﹐一日夜百餘次。

益智仁天臺烏藥﹝大如臂者﹞

上各等分﹐爲末﹐酒煮山藥打糊爲丸﹐如梧子大﹐每五七十丸﹐臥時鹽湯送下。

旣濟丸治小便不禁。

菟絲子﹝酒制﹞益智仁﹝炒﹞茯苓韭子﹝炒﹞肉蓯蓉﹝酒洗﹞當歸熟地黃﹝各五錢﹞黃柏知母﹝各鹽酒炒﹐三錢﹞牡蠣﹝﹞石棗﹝酒蒸﹐去核﹐各三錢﹞五味子﹝一錢﹞

上爲末﹐麵糊爲丸。每百丸﹐空心鹽水下。

一方治小便不禁有熱者﹐用去桂五苓散﹐加黃連﹑黃柏﹑梔子﹑石棗﹑五味子﹐水煎服。

一方治虛弱不禁﹐用五苓散合四物湯﹐加石棗﹑五味子﹐水煎﹐空心服。

一方治遺尿失禁﹐破故紙炒爲末﹐每服二﹑三錢﹐空心熱水調下。又宜气海穴灸之。

一方﹝批﹞﹝按此方治小便不禁之劑﹞治夜多小便﹐益智仁二十个﹐和皮銼﹐赤茯苓二錢﹐水煎﹐臨睡熱服。虛老人﹐宜八味地黃丸加益智仁﹐去澤瀉。

卷之八

關格

脈兩寸俱盛﹐四倍以上。經曰﹕人迎大四倍於气口﹐大四倍於人迎﹐名曰關。此謂俱盛四倍﹐蓋以其病甚﹐而至於上則遏絕﹐下則閉塞﹐關格俱病者言之。

病夫關格者﹐謂膈中覺有所礙﹐欲升不升﹐欲降不降﹐欲食不食﹐此爲气之橫格也。必用吐以提其气之橫格﹐不必在出痰也。有痰以二陳湯探吐之﹐吐中便有降。有气虛不運者﹐補气藥中升降。

丹溪曰﹕此證多死﹐寒在上﹐熱在下也。寒在胸中﹐遏絕不入﹐無入之理﹐故曰格﹔熱在下焦﹐塡塞不通﹐無出入之由﹐故曰關。格則吐逆﹐關則不得小便。

《內經》曰﹕人迎與气口俱盛﹐四倍以上爲關格。關格之脈﹐羸不能極於天地之精气﹐則死矣。

方兩枳三陳湯治關格﹐上焦痰壅﹐兩手脈盛是也。

陳皮半夏﹝各二錢﹞白茯苓﹝一錢半﹞南星枳殼枳實甘艸﹝各一錢﹞

上銼一劑﹐水煎服。用鵝毛於病患咽喉探吐之﹐如病虛弱﹐不可用也。

一方治關格吐逆﹐小便不通﹐藿香平胃散合五苓散﹐加姜﹑棗煎服。

卷之八

閉結

脈多伏沈而結。脾脈沈數﹐下連於尺﹐爲陽結﹔二尺脈虛﹐或沈細而遲﹐爲陰結﹔右尺脈浮﹐爲風結。老人虛人脈結。脈雀啄者不治。多面黃可候。

病夫閉結者﹐大便不通。《內經》云﹕北方黑色﹐入通於腎﹐開竅於二陰﹐藏精於腎。又云﹕腎主大便﹐大便難者﹐取足少陰﹐夫腎主五液﹐津液潤﹐則大便如常。若饑飽失節﹐勞役過度﹐損傷胃气﹐反食辛熱濃味之物﹐而助火邪﹐伏於血中﹐耗散眞陰﹐津液虧少﹐故大便結燥。然結燥之病不一﹐有熱燥﹐有風燥﹐有陽結﹐有陰結﹐又有年老气虛﹐津液不足而結燥者。法云腎惡燥﹐急食辛以潤之﹐結者散之。如少陰不得大便﹐以辛潤之﹔太陰不得大便﹐以苦瀉之。陽結者散之﹐陰結者溫之。仲景云﹕小便利而大便硬﹐不可攻下﹐以脾約丸潤之。食傷太陰﹐腹滿而食不化﹐腹響而不能大便者﹐以苦泄之﹔如血燥而不能大便者﹐以桃仁﹑酒制大黃通之﹔風結燥者﹐以麻仁﹑大黃利之﹔如風滯而不通者﹐以郁李仁﹑枳實﹑皂角仁潤之。大抵治病必究其原﹐不可一槪﹑用巴豆﹑牽牛之類下之﹐損其津液﹐結燥愈甚﹐復下復結﹐極則以至導引於下而不通﹐遂成不救噫﹐可不愼哉﹖治凡臟腑之閉﹐不可一例治療﹐有虛實之分。胃實而閉者﹐能飲食﹐小便赤﹐當以利气丸﹑三黃丸﹑脾藥丸之類下之﹔胃虛而閉者﹐不能飲食﹐小便淸利﹐濃朴湯主之。蓋實﹐閉物也﹔虛﹐閉气也。

若胃中停滯寒冷之物﹐大便不通﹐心腹作痛者﹐備急丹主之﹔若食傷太陰﹐气滯不通者﹐利气丸主之。

大便閉﹐服承气湯之類不通者﹐以四物湯加檳榔﹑枳殼﹑桃仁﹑紅花。

方潤腸湯﹝祕方﹞治虛老人大便閉結。

蜂蜜﹝一兩﹞香油﹝五錢﹞朴硝﹝一撮﹞

上合一處﹐水一鐘﹐煎數服﹐溫服。

東流飲﹝谷同知傳﹞﹝批﹞﹝按此方治實熱閉結之劑﹞治大便熱結閉塞良方。

細茶﹝一撮﹞生芝麻﹝一撮﹞生桃仁﹝七枚﹞大黃﹝一錢﹐或二﹑三錢﹞甘艸﹝五分﹞

上用長流水﹐生擂碎服﹐立效。

濃朴湯﹝批﹞﹝按此方治胃虛閉結之劑﹞治胃虛而閉﹐不能飲食﹐小便淸利。

濃朴﹝薑汁炒﹐二錢六分﹞白術﹝四錢﹞枳實﹝面炒﹐一錢半﹞陳皮﹝二錢﹞半夏﹝一錢八分﹞甘艸﹝炙﹐二錢﹞

上銼作二劑﹐每生薑三片﹐煎﹐食遠溫服三和湯治七情之气結於五臟﹐不能流通﹐以致脾胃不和﹐心腹痞悶﹐大便閉結。

羌活紫蘇﹝去梗﹞木瓜沈香﹝各一錢﹞木香白術檳榔﹝各七分半﹞

川芎甘艸﹝炙﹞陳皮﹝各七分半﹞大腹皮﹝一錢﹞

上銼一劑﹐水煎﹐不拘時服。

六磨湯﹝批﹞﹝按此方治气滯閉結之劑﹞治气滯腹急﹐大便閉結。

沈香木香檳榔烏藥枳殼大黃上各磨濃汁﹐合一處﹐重湯煮﹐溫服之﹐卽通。

通幽湯治大便難﹐幽門不通﹐上衝吸門不開﹐噎塞不便燥閉﹐气不得下﹐治在幽門﹐以辛潤之。

當歸﹝一錢﹞生地黃熟地黃甘艸﹝炙﹐各五分﹞升麻桃仁﹝各一錢﹞

紅花﹝三分﹞大黃﹝煨﹞火麻仁﹝各三錢﹞

上作一劑﹐水煎去渣﹐調檳榔末五分﹐食前稍熱服。

潤腸丸治老人血少﹐腸胃漧燥﹐大便閉結﹐幾日不行﹐甚至七八日難下﹐色如豬糞﹐小如羊糞者。

當歸生地黃枳殼桃仁火麻仁﹝各等分﹞

上爲末﹐煉蜜爲丸﹐如梧子大。每四五十丸﹐淸米飲下。

活血潤燥丸﹝批﹞﹝按此方治血虛閉結之劑﹞治久病﹐腹中有實熱者﹐脾胃中伏火﹐大便閉澀﹐不思飲食﹐及風門血閉﹐時常結燥。

當歸梢﹝一錢﹞防風﹝三錢﹞羌活﹝一兩﹞大黃﹝一兩﹐濕紙裹煨﹞皂角仁﹝燒存性﹐一兩半﹞桃仁﹝一兩﹞仁火麻﹝二兩半﹐研﹞

上爲末﹐煉蜜爲丸﹐如梧子大。每五十丸﹐白湯下﹐二三服後﹐須以蘇子麻仁粥每日早晚服之﹐二味不拘多少﹐研爛﹐水濾取汁﹐煮粥食之﹐能順气滑大便。

治大便不通神方﹝方外異人傳﹞﹝批﹞﹝按此方治閉結下取之劑﹞

皮硝﹝一撮﹐水化﹞香油﹝一盞﹞皂角末﹝少許﹞

用竹管﹐一頭套入穀道中﹐一頭以豬尿胞﹐將三味入內﹐放竹管裏﹐用手著力一撚﹐藥入卽通。

顚倒散﹝周芑崖方﹞治臟腑實熱﹐或小便不通﹐或大便不通﹐或大小便俱不通。

大黃﹝三錢﹞滑石﹝三錢﹞皂角﹝三錢﹞

如大便不通﹐加大黃三錢。如小便不通﹐加滑石三錢。如大小便俱不通﹐大黃﹑滑石各加三錢﹐爲末﹐空心溫酒調下。

倒換散治大小便不通。

大便不通﹐大黃一兩﹐杏仁三錢。小便不通﹐大黃三錢﹐杏仁一兩﹐水煎服。

治大小便不通﹝按此方治大小便不通之劑﹞

六七月間﹐尋牛糞中有大蜣螂﹐不拘多少﹐用綫串起﹐陰漧收貯﹐用時取一个要全者﹐放淨磚上﹐四面以灰火烘漧﹐以刀從腰切斷。如大便閉﹐用上半截﹔小便閉﹐用下半截﹐各爲末﹐新汲水調服。二便俱閉﹐則全用之。

卷之八

痔漏

脈沈小實者易治﹐浮洪而軟弱者難治。

病夫痔漏者﹐肛門邊內外有瘡也。若成不破者﹐曰痔﹔破潰而出膿血﹑黃水﹐浸淫淋瀝久不止者﹐曰漏也。由乎風﹑熱﹑濕﹑燥合而致之。其狀有五﹕曰牡﹐曰牝﹐曰脈﹐曰血﹐曰腸痔是也。又有酒痔﹑气痔﹑虫痔﹑翻花痔﹑螻蛄痔。古方分爲二十四種﹐名狀不同﹐究其所因﹐亦不過久嗜辛熱炙爆新酒﹐及房欲憂思﹐蘊積熱毒﹐憤郁之气所成也。或藏於肛門之內﹐或突出肛門之外。蘊積深者﹐其狀大﹔蘊毒淺者﹐其狀小。大如雞冠﹑蓮花﹑核桃之狀﹐小如牛奶﹑雞心﹑櫻桃之形。或流膿水﹐或出鮮血﹐有妨行坐﹐痛苦無任﹐久而不愈﹐則成漏矣。

治治宜祛風除濕﹐淸熱解毒﹐斯得痔漏之要者也。

二十四癥痔歌痔癥分三八﹐憑君仔細看。莫交年月久﹐見者膽心寒。菱角看形怪﹐蓮花不可觀﹐穿腸並鼠奶﹐酒色兩相干。莫HT翻花怨﹐蜂窠亦不寬。雌雄同气血﹐子母及腸盤。玄珠尢可怪﹐勾腸痛苦鉆。核桃與流气﹐見者便心酸。栗子於中大﹐雞心在外安﹐珊瑚形可惡﹐那更脫肛難。內痔紅不出﹐搭腸裏內盤。

垂珠更難治﹐日久有雞冠。切莫輕刀火﹐令君性命殘﹐用功無半月﹐去病更除根。

方秦艽蒼術湯治痔病若破﹐爲之漏疾﹐大便閉澀﹐必作大痛﹐皆由風熱所乘﹐食飽不通﹐气逼大腸而作也。受病者﹑燥气也﹔爲病者﹐胃濕也。胃刑大腸則化﹐燥火以乘燥熱之﹐實勝風附熱而來﹐是濕﹑熱﹑風﹑燥四气而合。故大腸頭成塊者﹐濕也﹔大痛者﹐風也。若大便燥結者﹐主病兼受火斜﹐熱結不通也。

秦艽﹝去蘆﹐一錢﹞桃仁﹝去皮﹐研﹐一錢﹞蒼術﹝米泔浸﹐七分﹞皂角仁﹝燒存性﹐一錢﹞防風﹝七分﹞黃柏﹝酒浸﹐五分﹞當歸梢﹝五分﹞澤瀉﹝五分﹞檳榔﹝二分﹞

大黃﹝二分﹐不可多用﹞

上銼一劑﹐水煎空心服。若久漏加鹿茸一錢﹐海藻一錢﹐甘艸五分。服藥日忌生冷硬物及酒濕面﹐大料物漧薑之類﹐犯之﹐則藥不效矣。

祕方治痔瘡坐臥不得﹐諸藥不效﹐惟此藥妙﹐發時一點卽好。

用大田螺八﹑九个﹐鍼破頂蓋﹐入白礬末少許﹐置地上﹐尖底埋土中﹐其頂蓋仰天﹐經一宿﹐次日取蓋上水﹐水汁以雞翎搽瘡上﹐五七次止痛卽消。

治痔瘡﹝祕方﹞

用半新馬桶一个﹐入新磚一个﹐放桶底上﹐再用新磚一个燒紅﹐於磚上﹐上用全蠍兩三枚﹐燒煙﹐患人坐桶上燻之﹐不二三次卽愈。

治痔瘡﹝劉夷門傳﹞

用大雄鷄一隻﹐置地板上﹐卻不與食喫﹐伺饑甚卻﹐移於淨地上﹐用豬胰子四兩﹐銼碎﹐旋餵雞令其撒糞﹐旋收之﹐如此兩三日﹐候雞糞積至四兩﹐曬漧入後藥。

明礬﹝四兩﹞膽礬﹝五錢﹞葉子雌黃﹝六錢﹞雄黃﹝一錢﹞朴硝﹝一兩﹞

上各爲細末﹐或砂鍋﹐或銀鍋﹐𨿽完大者﹐先將雞糞一兩鋪在鍋底﹐次以膽礬﹐次以雌黃﹐然後盡下白礬在內﹐再以雞糞蓋在上面﹐用新碗蓋鍋頂﹐簇炭火靑﹐煙盡爲度﹐放冷取出﹐細研﹐入乳香﹑沒藥各五錢﹐同研極細﹐入盒內收之。每用時﹐令患人縮一腳﹐用藥少許﹐以津唾吐在手心中調勻﹐以新筆蘸藥敷之﹐一日三五次﹐一夜兩三次﹐先用溫湯洗淨﹐軟綿挹幹﹐方可敷藥﹐敷後有黃水﹐淋瀝不止最妙﹐三二日痔漧枯剝落﹐倘硬﹐煎湯頻洗﹐忌毒物﹑酒色﹐效。

神繭散﹝古方﹞治諸痔有神效。

蠶繭內﹐入男子指甲﹐以滿爲度﹐外面用童子發縛裹﹐燒存性﹐蜜調敷之﹐仍於臘月八日﹐取黑牛膽﹐入槐角子﹐以滿爲度﹐百日開用﹐空心酒吞十餘粒﹐極妙。

五九散﹝徽王方﹞治痔漏如神。

白牽牛﹝頭末﹐一兩﹞大黃﹝一兩﹞五倍子﹝一兩﹞幹蓮蕊﹝一兩﹞礬紅﹝五錢﹐以皂角煉紅﹞黃連﹝三錢﹞當歸﹝五錢﹞沒藥﹝一錢﹞乳香﹝一錢﹐竹葉焙漧﹞

上共爲末。初服五分﹐二服六分﹐三服七分﹐四服八分﹐五服九分爲止﹐每日淸晨﹐用牙豬肉湯半碗﹐加無灰酒一小鐘調下﹐忌豬腸﹑肚﹐驢肉﹐燒酒。

三八全應丸﹝張明山方﹞瘡漏效驗。

刺皮﹝一个﹐連刺﹐酒浸曬漧﹞當歸﹝酒洗﹐二兩﹞槐角﹝酒浸﹐炒﹐二兩﹞

黃連﹝酒炒﹐二兩﹞地骨皮﹝酒炒幹﹐二兩﹞甘艸﹝蜜炙﹐二兩﹞乳香﹝二錢﹞核桃﹝十八个﹐內取隔三十六片﹞

上爲末﹐醋糊爲丸﹐如梧子大。每服三十五丸﹐白湯或酒﹐早晚二服﹐一月後平復。

地幹丸﹝古方﹞治痔漏通用。

槐角﹝二兩﹐涼血﹞當歸身﹝一兩﹞黃﹝一兩﹞生地黃﹝二兩﹐生血﹞川芎﹝五錢﹞阿臍﹝五錢﹐以上皆補虛﹞黃連﹝一兩﹐瀉火﹞連翹﹝一兩﹐瀉經脈中火﹞黃芩﹝一兩﹐瀉大腸火﹞枳殼﹝一兩﹐寬腸﹞秦艽﹝一兩﹐去大腸風﹞防風﹝一兩﹞地楡﹝一兩﹐涼血﹞升麻﹝一兩﹐散火﹞白芷﹝五錢﹐引諸藥入大腸﹞

上爲末﹐酒糊丸﹐如梧子大。每服五六十丸﹐加至七八十丸﹐空心米湯下﹐或酒任下。

祕方治痔漏。

用蜜半盞﹐煉成絲﹐用雄膽一分﹐入蜜內再煉﹐入水成珠不散﹐將豬綜綿裹拈﹐成拈﹐將蜜搽在拈上﹐乃用眞冰片﹑熊膽各半分﹐研細搽在拈上﹐插入漏眼內底﹐至盡頭則止。如眼多﹐醫好一个﹐不可一起上拈。如外皮肉潰爛﹐用黃蠟﹑黃丹﹑麻油煎膏﹐貼瘡上﹐縛緊一七見效。如外肉效遲﹐恐瘡久受風濕﹐用五倍子﹐花椒煎水洗﹐每一眼用拈三根﹐至夜換。

治痔瘡方﹝周雙橋傳﹞

用鱉魚一个﹐放在壇內﹐入麝香一二分於內﹐燒滚水傾入壇內﹐泡鱉﹐令患人將大便坐於壇口上﹐熱气燻蒸良久﹐將水洗痔﹐不記徧數﹐卻將鱉頭燒灰摻上﹐再將鱉肉作羹食之﹐神效。

治痔瘡方刺皮雄黃北艾上爲末﹐每作核桃大炷子﹐用竹筒如小酒杯一杯大﹐長尺餘﹐一頭畱節﹐鉆一竅裝入於內﹐燒煙令竅透瘡口燻之﹐久則癢不可當﹐稍歇再燻。

洗痔漏﹝陳教諭傳﹞

花椒艾葉蔥頭五倍子皮硝馬齒菜茄根上爲散﹐水煎﹐先燻後洗﹐當時痛止﹐指日可愈。

追風補腎十漏十金丹治漏﹐庚申甲子成除日合。

當歸﹝二兩﹞人參﹝一兩﹞生地﹝一兩﹞熟地﹝二兩﹞麥門冬﹝二兩﹞破故紙﹝二兩﹞小茴﹝一兩﹞大茴﹝三兩﹞肉蓯蓉﹝二兩﹞山藥﹝二兩﹞白茯苓﹝二兩﹞鹿茸﹝一兩﹞大附子﹝一个﹞川烏﹝一兩﹞丁香﹝五錢﹞木香﹝一兩﹞靑木香﹝一兩﹞砂仁﹝一兩﹞濃朴﹝一兩﹞靑皮﹝一兩﹞陳皮﹝一兩﹞枳殼﹝二兩﹞枳實﹝三兩﹞香附﹝四兩﹞烏藥﹝一兩﹞白芷﹝二兩﹞肉豆蔻﹝一兩﹞天麻﹝一兩﹞杏仁﹝二兩﹞松節﹝四兩﹞砂﹝五錢﹞乳香﹝一兩﹞沒藥﹝一兩﹞

上爲末﹐煉蜜丸﹐如彈子大﹐金箔爲衣。每服一丸﹐空心酒化下。

按﹕治痔之法﹐不過涼血淸熱而已﹐至於治漏﹐初則宜涼血燥濕﹐久則宜澀竅殺虫﹐而兼乎溫散也。或曰痔漏屬火﹐何故而用溫澀之藥﹖殊不知痔止出血﹐始終是熱﹔漏流膿水﹐始是濕熱﹐終是濕寒。此方𨿽溫散﹐又兼補養。故丹溪云﹕漏當大補气血爲主﹐有所自矣。

卷之八

懸癰

治治懸癰﹐此瘡生穀道﹑外腎之間﹐初發甚癢﹐狀如松子﹐四十日赤腫如桃﹐治遲則破﹐而大小便皆從此出﹐不可治矣。

方國老湯治懸癰用橫紋大甘艸一兩﹐截長三寸許﹐取出山澗東流水一碗﹐不用井水﹑河水﹐以甘艸蘸水﹐文武火慢炙﹐不可急性﹐須用三時久﹐水盡爲度﹐劈視艸中潤透﹐卻以無灰酒二碗﹐煮至一碗﹐溫服﹐一日一服﹐半月消盡爲度。

將軍散大黃﹝煨﹞貝母白芷甘艸節上爲末﹐酒調空心服。虛弱。加當歸一半。

卷之八

腸

脈便血則芤﹐數則赤黃﹐實脈癃閉﹐熱在膀胱。

病夫腸者﹐大便下血也。又謂腸風﹑髒毒是也。皆由飽食炙爆生冷酒色﹐並傷坐臥當風﹐榮衛气虛﹐風斜冷气進襲臟腑﹐因熱乘之﹐血滲腸間﹐腸風斜气入髒。髒毒是髒中積毒﹐風則散之﹐熱則淸之﹐寒則溫之﹐虛則補之﹐停滯則疏滌之。

治腸風下血﹐必在糞前﹐是名近血。色淸而鮮﹐其脈必浮﹐宜敗毒散主之。髒毒下血﹐必在糞後﹐是名遠血。色黯而濁﹐其脈必沈滯﹐香連丸主之。髒寒下血無痛﹐脈沈微。經云﹕陽虛陰必走﹐宜以姜﹑桂之類﹐溫則血歸經也。積熱下血﹐純下鮮血﹐甚則兼痛﹐脈洪數﹐宜三黃丸主之﹐或敗毒散加黃連。腸風者﹐邪气外入﹐隨感隨見﹐所以其色淸也﹔髒毒者﹐蘊積毒﹐久而始見﹐所以其色濁。治腸風﹐以散風行濕藥﹔治髒毒﹐以淸濕涼血藥。又要看其虛實﹑新久之不同﹐新者﹑實者宜降之﹐瀉之﹔虛者﹑久者宜升之﹐補之。故治法有所異也。

方枳殼散治大便下血。

枳殼﹝二兩﹐炒﹞黃連﹝一兩﹞槐花﹝五錢﹐炒﹞地楡﹝五錢﹞白芍﹝一兩﹞甘艸﹝二錢半﹞

上銼五劑﹐水煎﹐空心服。

一方加當歸﹑生地黃﹑防風﹝各五錢﹞

海上方治腸風下血﹐痔漏﹐脫肛。

絲瓜根經霜一二次﹐收采洗淨﹐夜露十餘宿﹐懸當風處陰漧﹐每服三五錢﹐銼散﹐水煎熱﹐去渣﹐滴香油如錢大﹐空心溫服。忌雞﹑燒酒﹐一日一服﹐卽放。

幹柿散治腸風﹑髒毒﹑腸神效。

幹柿不拘多少﹐焙漧﹐燒存性。每服二錢﹐米飲調下。

槐黃丸﹝周後峯傳﹞治腸風﹑髒毒﹑便血﹑痔漏﹐神效。

黃連﹝四兩﹐酒炒﹞槐花﹝四兩﹐炒﹞

上爲末﹐入豬大腸頭長一尺﹐內紮住﹐用韭菜二斤﹐水同煮爛﹐去菜用腸藥﹐搗爛﹐丸如梧子大。如濕加神曲丸﹐每服八十丸﹐空心米湯下。

解毒四物湯﹝京師傳﹞﹝批﹞﹝按此方治下血虛弱之劑﹞治大便下血﹐不問糞前﹑糞後﹐腸風﹑髒毒等證。

當歸﹝酒洗﹐八分﹞川芎﹝五分﹞白芍﹝炒﹐六分﹞生地黃﹝一錢﹞黃連﹝炒﹐六分﹞黃芩﹝炒﹐八分﹞黃柏﹝炒﹐七分﹞梔子﹝炒黑﹐七分﹞地楡﹝八分﹞槐花﹝炒﹐五分﹞阿膠珠﹝六分﹞柏葉﹝炒﹐六分﹞

上水煎﹐空心服。腹脹﹐加陳皮六分。气虛﹐加人參三分﹐白術三分﹐木香三分。腸風﹐加荊芥五分。

气下陷﹐加升麻五分。心血不足﹐加茯苓六分。虛寒﹐加炒漧薑五分。

卷之八

脫肛

病夫脫肛者﹐肛門翻出也﹐乃虛寒下脫。其病或由腸風﹑痔漏久服寒涼﹐坐弩而下脫﹔或因久痢裏急﹐窘迫而脫下﹔又有產婦用力過多﹐及小兒叫號怒气﹐久痢﹑久瀉不止﹐風邪襲虛而脫也。蓋肺與大腸爲表裏﹐肛者﹐大腸之門﹐肺實熱則閉結﹐肺寒虛則肛出。腎主大便﹐故肺腎虛者﹐多有此證。

治若大腸濕熱﹐用升陽除濕湯﹔若血熱﹐用四物湯加條芩﹑槐花﹔血虛﹐四物湯加白術﹑茯苓﹐兼痔﹐加槐花﹑黃連﹑升麻﹔虛熱﹐用補中益气湯加芍藥﹔腎虛﹐六味地黃丸。

方升陽除濕湯自下而上者﹐引而竭之。

柴胡升麻防風豬苓澤瀉蒼術陳皮神曲﹝炒﹞麥芽﹝炒﹞甘艸上銼水煎﹐空心溫服。胃寒腸鳴﹐加益智﹑半夏。

提气散黃人參白術當歸白芍漧薑﹝炮﹞柴胡升麻羌活甘艸上水煎服。

治肛門邊腫硬痛癢。

用白礬三分﹐碎研﹐用熱童便二盞﹐化開﹐洗痔上﹐一日二三次洗之。

二槐丹﹝劉桐川傳﹞治脫肛。

槐角槐子﹝各等分﹞

上爲末﹐生羊血調成塊﹐曬漧﹐或微焙漧﹐毋令血熱。每服二錢﹐空心黃酒送下。

祕方用鱉一个﹐水煮畱湯洗肛﹐將鱉食之。又畱骨燒存性﹐敷肛上﹐神效。

治脫肛。

用烏龍尾﹑鼠糞和之﹐燒煙於桶內﹐令坐其上﹐燻之數次卽上﹐不脫爲效。

卷之八

腋气

方烏龍丸﹝許昌徐憲副方﹞治腋气神方。

當歸﹝一兩﹐酒洗﹞懷生地黃﹝一兩﹐搗爛﹞白茯苓﹝二兩﹐去皮﹞連蕊﹝五錢﹐焙﹞枸杞子﹝一兩﹐炒﹞石蓮肉﹝一兩﹐焙﹞丁香﹝五錢﹞木香﹝五錢﹞靑木香﹝五錢﹞乳香﹝五錢﹞京墨﹝五錢﹞冰片﹝一分半﹐研﹞

上爲末﹐用陳米飯﹑荷葉包燒過﹐搗爛﹐入地黃爲丸﹐如黃豆大。麝香一分﹐黃酒化爲衣。每服三四十丸﹐臨臥半饑半飽﹐用砂仁一二分炒﹐入黃酒內送下。婦人加烏藥三錢醋炒﹐香附米三錢童便炒。

收功後藥﹝徐憲副傳﹞

人參當歸生地黃乳香沒藥官桂木香﹝各一錢﹞麝香﹝八味用酒浸過﹞靑皮陳皮白芷良姜麻黃米殼甘艸﹝各一錢﹞

上銼﹐水煎服﹐出汗﹐外用川椒﹑枯礬各一兩爲末﹐擦腋下。終身忌鱖魚﹑羊肉﹐去大小便不可與女同廁。

祕傳奇方治體气。

大田螺﹝一个﹞巴豆﹝去殼﹞膽礬﹝一豆許﹞麝香﹝少許﹞

上將螺用水養三日﹐去泥土﹐揭起螺靨﹐入礬﹑豆﹑麝在內﹐以綫拴住﹐放瓷器內﹐次日化成水﹐須五更時﹐將藥以手自抹腋下﹐不住手抹藥﹐直候腹內欲行臟腑﹐卻住手。先要揀空地面﹐去大便﹐黑糞極臭﹐是其驗也。以濃土蓋之﹐不可令人知之。如不盡﹐再以藥水抹之﹐又去大便﹐以日用後藥擦之﹐永去病根。

枯礬﹝一兩﹞蛤粉﹝五錢﹞樟腦﹝一錢﹞

上爲末﹐每以少許擦之。

治體气方枯礬﹝一錢﹞輕粉﹝三分﹞蛤粉﹝二錢﹞密陀僧﹝五分﹞

上爲末﹐研勻﹐每少許擦之。

卷之八

諸虫

方化虫丸治虫咬心痛並腹中痛﹐有塊按之不見往來﹐痛無休止。

鶴虱﹝三錢﹞胡粉﹝炒﹞枯礬苦楝根檳榔﹝各五錢﹞

上爲末﹐麵糊丸﹐如梧子大。每十五丸﹐米飲﹐入眞芝麻油一二點﹐打勻服之。其虫下者化爲水﹐大者自下。

下虫散治大人﹑小兒腹內有虫。

使君子﹝一錢﹐去殼﹞檳榔﹝一錢﹞雄黃﹝五分﹞

上爲末﹐每服大人二錢﹐苦楝根煎湯下。

遇仙丹﹝古方﹞

黑牽牛﹝四兩﹐半生半炒﹞三稜﹝五錢﹞莪術﹝五錢﹞茵陳穗﹝五錢﹞檳榔﹝五錢﹐俱生用﹞

上爲末﹐每藥末四兩﹐用飛羅面一兩﹐卻將皂角五錢﹐煎水煮麵糊丸﹐如梧子大。每服三錢﹐壯盛者五錢﹐小兒減半﹐五更雞鳴時﹐茶淸送下。

凡人得病﹐皆因飲酒食肉﹐生冷過度﹐致使心膈脹滿﹐嘔惡吞酸﹐常吐淸水﹐面黃肌瘦﹐不思飲食﹐或成气塊﹐初病未覺﹐漸成大患。此藥能治五勞七傷﹐山嵐瘴气﹐水腫肚腹﹐脾胃心肺諸病咳嗽﹐痰涎壅滯﹐酒積气塊﹐翻胃吐食﹐十膈五噎﹐嘔逆惡心﹐腸風痔漏﹐血毒積痢﹐熱气上攻﹐頭目瘡癩﹐下部淋瀝﹐女人血蠱气腫﹐寒熱往來﹐婦人月水不調﹐赤白帶下﹐鬼胎﹐小兒五疳虫積﹐誤吞銅鐵﹐食惡毒物。並治病淺者﹐一服見效﹔病根深者﹐再進一服﹐必候惡物下盡爲度。所下其虫﹐曰穿心虫﹐曰血鱉虫﹐曰傳屍虫﹑積血虫﹑細虫﹑長虫﹑寸白虫﹐其狀不一﹐或作五色﹐或如爛魚凍﹐若一次未見虫積﹐更看第二三次下來﹐病根才去。此乃玉莖略﹝按﹕「玉莖略」疑系「王經略」之誤﹞因赴度東安撫﹐在任得沾山嵐瘴气﹐肚腹脹滿﹐百藥無效﹐偶遇道人﹐付此藥一劑﹐服之﹐下虫一條﹐形狀如蛇﹐長三寸餘﹐病乃愈﹐傳畱此方﹐騰空去世﹐稱遇仙丹也。

卷之九

頭痛

脈頭痛陽彊﹐浮風緊寒﹐風熱洪數﹐濕細而堅。气虛頭痛﹐𨿽弦必澀。痰厥頭痛﹐腎厥堅實。又曰﹕頭痛短澀應須死﹐浮滑風痰必易除。寸口緊急﹐或短﹐或浮﹐或弦﹐皆主頭痛。

病東垣曰﹕東風生於春﹐病在肝兪﹑在項頸﹐故春气者﹐病在頭。又諸陽會於頭面﹐如足太陽膀胱之脈﹐起於目內﹐上額交巓之上﹐入絡﹑腦﹐還出別下項﹐病衝頭痛﹔又足少陽膽之脈﹐起於目銳﹐上抵頭角﹐病則頭角額痛。夫風從上受之﹐風寒傷上﹐邪從外入﹐客於經絡﹐令人振寒頭痛﹐身重惡寒﹐治在風池﹑風府﹐調其陰陽﹐不足則補﹐有餘則瀉﹐汗之則愈﹐此傷寒頭痛也。頭痛耳鳴﹐九竅不利者﹐腸胃之所生﹐乃气虛頭痛也。心煩頭痛者﹐病在耳中﹐過在手巨陽﹑少陰﹐乃濕熱頭痛也。如气上不下﹐頭痛癲疾者﹐下虛上實也﹐過在足少陰巨陽﹐甚則入腎﹐寒濕頭痛也。如頭半寒痛者﹐先取手少陽﹑陽明﹐後取足少陽﹑陽明﹐偏頭痛也。有眞頭痛者﹐甚則腦盡痛﹐手足寒至節﹐死﹐不治。有厥逆頭痛者﹐所犯大寒﹐內至骨髓﹐髓者頭腦爲主﹐腦逆故令頭痛﹐齒亦痛。凡頭痛者﹐皆以爲風﹐治之者總其大體而言之也﹐髙巓之上﹐惟風可到。故味之薄者﹐陰中之陽﹐乃自地升天者也。然亦有三陰﹑三陽之異。

治故太陽頭痛﹐惡風脈緊﹐川芎﹑羌活﹑獨活﹑麻黃之類爲主﹔少陽經頭痛﹐脈弦細﹐往來寒熱﹐柴胡爲主﹔陽明頭痛﹐自汗﹐發熱惡寒﹐脈浮緩長實者﹐升麻﹑漧葛﹑白芷﹑石膏爲主﹔太陰頭痛﹐必有痰﹐體重﹐或腹痛﹐爲痰癖﹐其脈沈緩﹐蒼術﹑半夏﹑南星爲主﹔少陰頭痛﹐三陰﹑三陽經不流行﹐而足寒气逆﹐爲寒厥﹐其脈細﹐麻黃﹑細辛﹑附子爲主﹔厥陰頭痛﹐或吐痰沫厥冷﹐其脈浮緩﹐吳茱萸湯主之。血虛頭痛﹐當歸﹑川芎爲主﹔气虛頭痛﹐黃﹑人參爲主﹔气血俱虛頭痛﹐調中益气湯﹐少加川芎﹑細辛﹑蔓荊子﹐其效如神。白術半夏天麻湯﹐治痰厥頭痛藥也﹔羌活附子湯﹐治厥陰頭痛藥也。如濕气在頭者﹐以苦吐之﹐不可執方而治。先師嘗病頭痛﹐發時兩頰靑黃﹐眩暈眼不欲開﹐懶言﹐身體沈重﹐兀兀欲吐。潔古曰﹕此厥陰﹑太陰合病﹐名曰風痰﹐以《局方》玉壺丸治之﹐更灸俠溪穴﹐卽愈。

丹溪云﹕多主於痰﹐其痛甚者火多﹐諸經气滯﹐亦能頭痛。勞役下虛之人﹐似傷寒發熱汗出﹐兩太陽作痛﹐此相火自下衝上﹐宜補中益气﹐多加川芎﹑當歸﹐甚者加知母﹑蔓荊子。又曰﹕自魚尾上攻而痛﹐屬血虛﹐川芎﹑當歸﹑酒黃柏。

偏頭風﹐在右屬痰﹐屬熱。痰用蒼術﹑半夏﹐熱用酒片芩。在左屬風﹐屬血虛。風用荊芥﹑薄荷﹐血虛用芎﹑歸﹑芍藥﹑酒黃柏。

節齋云﹕久病頭痛﹐略感風寒便發﹐寒月須重綿濃帕包裹者﹐此屬郁熱而標寒。世人不識﹐悉用溫辛散之藥﹐臨時得效﹐誤認爲寒﹐殊不知因其本有郁熱﹐毛竅常疏﹐故風易入﹐外寒束其內熱﹐閉逆而爲痛。辛熱之藥﹐𨿽能開通閉逆﹐散其標之寒熱﹐然以熱濟熱﹐病本益深﹐惡寒愈甚矣。惟當瀉火涼血﹐而佐以辛溫散表之劑﹐以從法治之﹐則病可愈﹐而根可除也。

方春用香蘇散﹐加川芎﹑白芷﹑羌活﹝胡恆齋傳﹞

夏用五苓散﹐加香薷﹑濃朴﹑扁豆﹑羌活﹔秋用金佛艸散﹐加桔梗﹑石膏﹑防風﹑羌活﹔冬用十神湯﹐加羌活﹝隨時倍眞羚羊角﹐服之如神﹞

川芎茶調散﹝批﹞﹝按此方治風气頭痛之劑﹞治諸風上攻﹐頭目昏沈﹐偏正頭痛﹐鼻塞聲重﹐憎寒壯熱﹐肢體煩﹐肌肉蠕動﹐膈熱痰盛﹐婦人血攻注太陽穴痛﹐但感風气皆然。

南薄荷﹝四錢﹞香附米﹝四錢﹐炒﹞荊芥穗川芎﹝各二錢﹞羌活白芷甘艸﹝炙﹐各一錢﹞防風﹝七錢半﹞

上爲細末﹐每服二錢﹐食後茶淸調下﹐姜﹑蔥煎服亦可。一方加菊花一錢﹐細辛五分﹐僵蠶三分﹐蟬蛻三分﹐名菊花茶調散。

白術半夏天麻湯﹝批﹞﹝按此方治痰厥頭痛之劑﹞治痰厥頭痛﹐其證眼黑頭眩﹐惡心煩悶﹐气短促上喘﹐無力以言﹐心神顚倒﹐目不敢開﹐如在風雲中﹐頭苦痛如裂﹐身重如山﹐四肢厥冷﹐不得安臥﹐此乃胃气虛損停痰而致也。

黃﹝三分半﹞人參﹝三分半﹞白茯苓﹝三分半﹞白術﹝五分﹞陳皮﹝七分半﹞

半夏﹝湯泡﹐薑汁炒﹐三分半﹞神曲﹝炒﹐五分﹞麥芽﹝炒﹐七分半﹞蒼術﹝米泔浸炒﹐三分半﹞漧薑﹝炒黑﹐二分﹞黃柏﹝一分半﹐酒洗﹞澤瀉﹝二分半﹞天麻﹝三分半﹞

上銼一劑﹐生薑三片﹐水煎﹐食前熱服﹐可一劑而愈。

當歸補血湯﹝批﹞﹝按此方治血虛頭痛之劑﹞治血虛頭痛。

當歸生地黃川芎白芍﹝各一錢﹞防風﹝五分﹞荊芥﹝四分﹞本﹝四分﹞黃芩﹝一錢﹐酒炒﹞柴胡﹝五分﹞蔓荊子﹝五分﹞

上銼一劑﹐水煎服。

補中益气湯﹝批﹞﹝按此方治气虛頭痛之劑﹞治气虛頭痛。

方見內傷門﹐根據本方加川芎﹑白芷﹑細辛﹑蔓荊子。

調中益气湯﹝批﹞﹝按此方治气血兩虛頭痛之劑﹞治气血俱虛頭痛﹐其效如神。

陳皮﹝三分﹞黃柏﹝酒炒﹐三分﹞升麻柴胡﹝去蘆﹐各四分﹞人參甘艸﹝炙﹐各六分﹞細辛﹝二分﹞黃﹝一錢﹞川芎﹝六分﹞蔓荊子﹝三分﹞

上銼作一服﹐水二鐘﹐煎至一鐘﹐去渣溫服。一方有木香二分﹐無黃柏。如大便虛﹐坐不得﹐或了而不了﹐腹中逼迫﹐此血虛﹑血澀也﹐加當歸身五分。

芎芷散治遠年近日偏正頭風﹐疼痛難忍﹐諸藥不效﹐收功如神。

川芎﹝三錢﹞白芷﹝三錢﹞

上爲末﹐黃牛腦子一个﹐擦藥在上﹐瓷器內加酒頓熟﹐乘熱和酒食之﹐盡量一醉﹐睡後酒醒﹐其疾如失。

都梁丸治偏正頭風﹐一切頭痛。

香白芷﹝二兩﹐切碎曬漧﹞

上爲細末﹐煉蜜爲丸﹐如龍眼大。每服二三丸﹐食後細嚼﹐茶淸下。

補血祛風湯﹝祕方﹞治婦人頭風﹐十居其半﹐每發必掉眩﹐如立舟車之上﹐蓋因肝血虛損﹐風邪乘虛而襲之耳。

當歸川芎生地黃防風荊芥細辛本蔓荊子半夏石膏甘艸旋復花上銼﹐姜﹑棗煎﹐食後服。一方加羌活加減芎辛湯﹝祕方﹞治頭風攻目。

川芎白芷石膏本細辛皂角羌活防風荊芥桔梗薄荷甘艸菊花蔓荊子上銼﹐水煎﹐食後服。

選奇方治眉稜骨痛﹐屬風熱與痰﹐痛不可忍者。

羌活防風﹝各二錢﹞甘艸﹝一錢﹐夏生﹑冬炙用﹞酒片芩﹝一錢半﹐冬不用﹐甚者冬亦可用﹞

上銼﹐水煎﹐食後服。一方加姜制半夏二錢。

回首散治頭項彊急﹐筋痛﹐或挫枕轉項不得者﹐用烏藥順气散﹐方見中風門﹐加羌活﹑獨活﹑木瓜。

卷之九

須髮

醫者所謂人須﹑發﹑眉﹐𨿽皆毛類﹐而所主五臟各異。故有老而須白﹐眉髮不白者﹐或發白﹐而須眉不白者﹐髒气有所偏故也。大率發屬心﹐稟火气﹐故上生﹔須屬腎﹐稟水气﹐故下生﹐眉屬肝﹐稟木气﹐故側生。男子腎气外行﹐上爲須﹐下爲勢﹐故女人﹑宦人無勢﹐則亦無須﹐而眉髮無異於男子﹐則知不屬腎也明矣。

方天下烏須第一方﹝髙閣老傳﹞

五倍子﹝不拘多少﹐捶碎﹐去灰﹐入砂鍋內﹐炒盡煙爲度﹐以靑布巾打濕﹐扭幹﹐包裹﹐腳成餅﹐爲末聽用。每用一錢半﹞烏黑霜﹝卽炒黃好細面四兩﹐當歸尾一兩爲末﹐白芨末一兩﹐三味攪勻。每用一分半﹞紅銅末﹝不拘多少﹐火內燒極紅﹐投入水碗中﹐取出再燒﹐再投﹐取其水內自然之末﹐用水淘淨﹐將好醋煮數沸至幹﹐隨炒黑色所用。每用一分半﹞明礬末﹝一分半﹞靑鹽﹝一分二釐﹞沒石子﹝二釐半﹞訶子﹝二釐半﹐二味俱用麵包﹐入砂鍋內﹐將柴炭同拌﹐炒至焦漧﹞

上用細茶鹵調如糊﹐瓷器內重湯煮﹐洗淨搽上﹐幹了洗去。

京師祕傳烏須方五倍子﹝制法如前﹐每用二錢﹞紅銅末﹝制法如前﹐每用六分﹞食鹽﹝三分﹞明礬末﹝六分﹞白灰面﹝一分半﹞

上合火酒調搽﹐無酒濃茶亦可﹐調勻﹐以酒盞盛貯。用鐵杓注水﹐煮至如糖香鏡臉﹐方可取用。先將皂角水洗淨須髮﹐然後塗藥﹐包裹一夜﹐次早洗去卽黑﹐如須少只用半張。

旱蓮膏﹝馬翰林傳﹞烏須黑髮神方。

旱蓮艸十六斤﹐在六月下半月﹑七月上半月采十六斤﹐不許水洗﹐扭幹取汁﹐對日曬過五日﹐不住手攪一午時﹐方加眞生薑汁一斤﹐蜜一斤﹐和汁同前曬﹐攪至數日﹐似稀糖成膏﹐瓷碗收藏。每日空心﹐用無灰好酒一鐘﹐藥一匙服﹐午後又一服﹐至二十一日﹐將白須髮拔去﹐卽長出黑須髮。

神仙烏雲丹﹝吳侍郎傳﹞烏須黑髮﹐返老還童﹐壯筋骨﹐補眞精﹐固元陽﹐神效無比。

何首烏﹝半斤﹐入砂鍋內﹐以黑豆同蒸半日﹐去豆﹐用好酒浸一七﹐曬漧再蒸﹑浸七次﹞破故紙﹝酒洗﹐一斤﹐砂鍋內炒黃色﹞旱蓮汁﹝二兩﹐如無汁﹐旱蓮爲末亦可﹞槐角子﹝二兩﹐爲末﹞梧桐淚﹝卽木律﹐爲末﹐二兩﹞

上共一處爲細末﹐棗肉二斤﹐核桃仁半斤﹐共爲處搗爲丸﹐如梧桐子大。每服五十丸﹐空心鹽湯下﹐服三个月勿斷一日。

旱蓮丸﹝王史目傳﹞烏須黑髮﹐服一月﹐已白者退﹐再生者黑﹐其效如神﹐士大夫不可一日無此藥。

旱蓮汁﹝曬半斤﹞生薑﹝三斤﹐取汁曬半斤﹞生地黃﹝二斤﹐酒泡去汁﹐曬半斤﹞

細辛﹝一兩﹞破故紙﹝一斤﹐面炒﹞杜仲﹝半斤﹐炒﹞五加皮﹝半斤﹐酒浸﹞赤茯苓﹝半斤﹐乳汁浸﹞枸杞子﹝四兩﹞川芎﹝四兩﹞沒石子﹝二兩﹞

上爲末﹐核桃仁去皮半斤﹐棗肉同和爲丸﹐如梧桐子大。每服五十丸﹐黃酒送下。

五煎膏﹝劉太府傳﹞烏須髮﹐固牙齒﹐壯筋骨。

旱蓮汁黑桑椹何首烏生地黃白茯苓上五味各自爲咀片﹐煎汁﹐濾淨渣﹐熬成膏﹐合一處和勻﹐置瓷器內封固﹐埋土七日。每服二三匙﹐一日三服。

一醉不老丹﹝劉僉憲﹞專養血化痰﹐烏須黑髮﹐男女皆可服。

蓮花蕊生地黃槐角子五加皮﹝各三兩﹞沒石子﹝六个﹐三陰三陽﹞

上將藥用木石臼搗碎﹐以生絹袋盛藥﹐用無灰好酒十斤﹐入不滲壇內﹐春冬浸一月﹐秋二十日﹐夏十日﹐緊封壇口﹐浸滿日﹐任意服之﹐以醉爲度。須連日服盡﹐久則恐味變也。酒盡而須髮白者自黑﹐若未黑﹐再制﹐服不過三兩次﹐神效。

蒲公散﹝劉小亭傳﹞烏須生發。

蒲公英﹝淨﹐四兩﹐炒﹞血餘﹝洗淨﹐四兩﹞靑鹽﹝四兩﹐研﹞

上用瓷罐一个﹐盛蒲公英一層﹐血餘一層﹐靑鹽一層﹐鹽泥封固﹐淹春秋五日﹐夏三日﹐冬七日﹐桑柴火﹐令煙盡爲度﹐候冷取出﹐碾爲末。每服一錢﹐淸晨酒調服。

三仙丸﹝賀蘭峯傳﹞治頭髮脫落﹐神效。

側柏葉﹝八兩﹐焙漧﹞當歸﹝全身﹐四兩﹞

上忌鐵器﹐爲末﹐水糊爲丸﹐如梧桐子大。每服五七十丸﹐早晚各一服﹐黃酒﹑鹽湯任下。

生頭髮方大附子一个﹐要一兩重者佳﹐爲末﹐用烏骨黑雞一隻﹐取其油攪藥末擦頭﹐其發卽生。

卷之九

面病

病《難經》曰﹕人面獨能耐寒者﹐何也﹖蓋人頭者﹐諸陽之會也﹐諸陰脈皆至頸﹑胸中而還﹐獨諸陽脈皆上至頭﹐故令面耐寒也。一云﹕手只六陽之經﹐𨿽皆上至頭﹐而足陽明胃之經﹐起鼻交額中﹐入齒中﹐俠口環唇﹐倚頰車上耳前﹐過客主人穴﹐或其胃中風熱﹐或風熱乘之﹐令人面腫﹐或面鼻色紫﹐風刺癮疹﹐或面熱面寒﹐隨其經證而治之。

方升麻黃連湯治面熱。

升麻﹝一錢半﹞葛根﹝一錢半﹞白芍﹝七分半﹞川芎﹝四分半﹞白芷﹝二分﹞薄荷﹝三分﹞荊芥﹝三分﹞蒼術﹝八分半﹞黃連﹝五分﹐酒洗﹞黃芩﹝六分﹐酒洗﹞犀角﹝四分半﹞甘艸﹝五分﹞

上銼一服﹐水煎﹐食後服。

升麻白芷湯治面唇紫黑﹐乃陽明經气不足也。

升麻﹝一錢﹞葛根﹝一錢半﹞芍藥﹝三分﹞防風﹝一錢﹞白芷﹝一錢﹞蒼術﹝三分﹞

黃﹝七分﹞人參﹝七分﹞甘艸﹝四分﹞

上銼一劑﹐姜﹑棗煎服﹐宜早飯後﹐午時前﹐取天气上升於中﹐使陽易達於面也。

連翹散治面生谷嘴瘡﹐俗名粉刺。

連翹川芎白芷黃連苦參荊芥貝母甘艸桑白皮山梔子上銼﹐水煎﹐食後臨臥服。

淸上防風湯淸上焦火﹐治頭面瘡癤﹐風熱毒。

防風﹝一錢﹞荊芥﹝五分﹞連翹﹝八分﹞梔子﹝五分﹞黃連﹝五分﹞黃芩﹝七分﹐酒炒﹞薄荷﹝五分﹞川芎﹝七分﹞白芷﹝八分﹞桔梗﹝八分﹞枳殼﹝五分﹞甘艸﹝三分﹞

上銼一劑﹐水煎﹐食後服﹐加竹瀝尢效。

姜黃丸治頭面腫大疼痛﹐並喉痺。

僵蠶﹝一兩﹞大黃﹝二兩﹞

上爲末﹐薑汁丸如彈子大。每服一丸﹐井水入蜜少許﹐研﹐徐徐食後呷服。

苦參丸治肺風皮膚瘙癢﹐或生癮疥癬﹐有人病徧身風熱﹐細疹癢痛﹐不可忍者﹐連胸脛臍腹﹐及近隱處皆然﹐涎痰亦多﹐夜不得睡。

苦參﹝一斤﹐爲末﹞皂角﹝去皮﹐並子﹞

上用水一斗﹐將皂角浸揉去濃汁﹐濾去渣﹐熬成膏﹐和苦參末爲丸﹐如梧桐子大。每服三十丸﹐荊芥薄荷酒下﹐惟酒下亦可。

麥門冬膏﹝黃賓江﹞治面上肺風瘡。

麥門冬﹝去心﹐一斤﹞橘紅﹝去白﹐四兩﹞

上用水煎汁﹐熬成膏﹐入蜜二兩﹐再熬成﹐入水中一夜去火毒。每服五匙﹐滚水化開﹐食後服﹐夜將後春容散擦之。

春容散﹝黃賓江﹞

白附子﹝六錢﹞枯礬﹝三錢﹞硫黃﹝五錢﹞黑鉛﹝炒枯﹐三錢﹞密陀僧﹝二兩﹞

輕粉﹝一錢﹞黃丹﹝飛過﹐一錢﹞麝香﹝二分﹞

上爲末﹐先將冷水擦紅處﹐濕後以末藥擦之﹐不可擦破﹐忌酒色﹑惱怒。

玉容散治面生﹐或生小瘡﹐或生痙痱﹑粉刺之類﹐並皮膚瘙癢﹐能去垢膩。

皂角﹝三斤﹐去皮﹞升麻﹝八兩﹞楮實子﹝五兩﹞甘松﹝五錢﹞三柰﹝三錢﹞砂仁﹝連皮﹐五錢﹞天花粉﹝一兩﹞白芷﹝一兩﹞白芨﹝一兩﹞糯米﹝一升﹐另研﹞白丁香﹝五錢﹐須臘月收者﹞綠豆﹝一兩﹐另研﹞

上爲末﹐和勻﹐量用洗面﹐不惟馨香﹐亦且去垢。一方加藿香五錢﹐樟腦一錢﹐爲末﹐煉蜜爲丸﹐如彈子大﹐淸晨洗面最奇。

如玉散﹝宗橘泉﹞﹝批﹞﹝按此方治外之劑﹞治面上一切酒刺﹑風刺﹑黑靨斑子。

白芷藿香牙皂﹝去皮﹑子﹐各一錢﹞甘松三柰水澤白丁香﹝另研﹐各一錢﹞天花粉白茯苓﹝各一錢半﹞杏仁﹝去皮﹐另研﹞細辛蜜陀僧﹝各一錢﹞樟腦﹝五分﹐另研﹞白芨﹝少許﹞

上爲末﹐臨臥用津唾調﹐或乳汁調﹐敷面上﹐明早溫水洗去﹐其面如玉。

治抓破面皮。

用生薑自然汁﹐調輕粉搽患處﹐更無痕迹。

卷之九

耳病

脈腎脈浮而盛爲風﹐洪而實爲熱﹐短而澀爲虛。兩尺脈短而微﹐或大而數﹐皆屬陰虛。相火上炎﹐其人必遺精﹐而兩耳蟬鳴﹐或聾。

病夫耳者﹐腎之竅也﹐其爲病亦有數種﹕有气厥而聾者﹔有挾風而聾者﹔有勞傷而聾者﹔有熱气乘虛﹐隨脈入耳﹐而爲膿耳者﹔有耳出津液﹐風熱搏之﹐結核塞耳﹐亦令暴聾而爲耳者。然又有左聾者﹐有右聾者﹐有左右俱聾者。不可不分經而治之也。

治夫左耳聾者﹐因有所忿怒過度﹐則動少陽膽火﹐故從左起﹐以龍薈丸主之﹔右耳聾者﹐因有所色欲過度﹐則動太陽膀胱相火﹐故從右起﹐以六味地黃丸主之﹔左右俱聾者﹐因有所醇酒濃味過度﹐則動足陽明胃火﹐故從中起﹐以通聖散﹑滚痰丸主之。蓋左耳聾者﹐婦人多有之﹐以其多忿怒故也﹔右耳聾者﹐男子多有之﹐以其多色欲故也﹔左右俱聾者﹐膏粱之家多有之﹐以其多肥甘故也。總三者而論之﹐忿怒致耳聾者爲多。丹溪曰﹕厥陰﹑少陽熱多﹐當用開痰散風熱﹐其此之謂乎。

方通明利气湯治虛火上升﹐痰气郁於耳中﹐或閉﹐或鳴﹐痰气熾盛﹐或憂鬱痞滿﹐咽喉不利﹐煩躁不寧。

蒼術﹝一錢﹐鹽水炒﹞白術﹝一錢﹐瓦焙﹞撫芎﹝八分﹞陳皮﹝二錢半﹞香附﹝一錢﹐童便炒﹞生地黃﹝一錢﹐薑汁浸﹞貝母﹝三錢﹞黃連﹝一錢半﹐酒浸﹐豬膽汁拌炒﹞黃芩﹝一錢半﹐酒浸﹐豬膽汁拌炒﹞黃柏﹝二錢﹐酒炒﹞梔子仁﹝二錢﹐炒﹞玄參﹝二錢﹐酒洗﹞木香﹝五分﹞檳榔﹝一錢﹞甘艸﹝炙﹐四分﹞

上銼二劑﹐生薑水煎﹐入竹瀝服。

加減龍薈丸﹝批﹞﹝按此方治耳鳴之劑﹞聰耳瀉火。

當歸﹝一兩﹐酒洗﹞龍膽艸﹝一兩﹐酒洗﹞梔子仁﹝一兩﹐炒﹞黃芩﹝一兩﹞大黃﹝五錢﹐酒蒸﹞蘆薈﹝五錢﹞靑黛﹝五錢﹞木香﹝二錢半﹞柴胡﹝五錢﹞靑皮﹝一兩﹞

膽星﹝三錢﹞麝香﹝五分﹞

上爲末﹐神麵糊爲丸﹐綠豆大。每二十丸﹐姜湯下﹐日進三服。一七後﹐用鍼砂酒以通其气﹐鍼砂一兩﹐穿山甲末一錢﹐拌鍼砂養一晝夜﹐播出山甲﹐以酒一碗﹐將鍼砂浸三四日﹐噙酒口內﹐外用磁石一塊﹐綿裹塞耳﹐忌怒戒色。

玄參貝母湯﹝陳白野方﹞治耳熱出汁作癢﹐乃痰也﹐腎火上炎也。

防風天花粉貝母黃柏﹝鹽水炒﹞白茯苓玄參蔓荊子白芷天麻﹝各一錢﹞生甘艸﹝五分﹞半夏﹝一錢﹐泡﹞

上銼一劑﹐生薑三片﹐水煎﹐食後溫服。

黃龍散﹝批﹞﹝按此方治耳膿之劑﹞治膿耳﹐因腎經气實﹐其熱上衝於耳﹐遂使津液壅滯爲膿﹐久不瘥﹐變成耳聾﹐亦有小兒沐浴﹐水入耳中停畱﹐搏於气血﹐醞釀成熱﹐亦成膿耳。

枯白礬﹝一錢﹞龍骨﹝一錢﹐研﹞黃丹﹝一錢﹐飛﹞胭脂﹝一錢﹐燒灰﹞麝香﹝少許﹞

上爲末﹐先以綿杖子捲去耳中膿水﹐以藥摻入內﹐日日用之﹐勿令風入。

鼠粘子湯﹝陳白野方﹞治耳內生腫如櫻桃﹐痛極。

連翹黃連﹝酒炒﹞玄參桔梗梔子﹝炒﹞生甘艸牛蒡子﹝炒﹞

龍膽艸﹝炒﹞板藍根﹝卽靛子﹞

上銼﹐水煎﹐食後服﹐隨飲酒一二盞。感腦加香附子一錢。

﹝批﹞﹝按此方治耳腫痛之劑﹞治耳內忽太痛﹐如有虫在內奔走﹐或有血水﹐或幹痛不可忍者。

蛇蛻燒存性﹐爲末﹐以鵝翎管吹入耳中。

聰耳湯﹝雲林制﹞治耳重聽。

當歸﹝酒洗﹐一錢﹞白芍﹝酒炒﹐一錢﹞川芎﹝一錢﹞生地黃﹝酒洗﹐一錢﹞知母﹝酒洗﹐一錢﹞陳皮﹝一錢﹞烏藥﹝一錢﹞白芷﹝一錢﹞防風﹝酒洗﹐一錢﹞羌活﹝酒洗﹐一錢﹞獨活﹝酒洗﹐一錢﹞細辛﹝七分﹞薄荷﹝一錢﹞蔓荊子﹝一錢﹞本﹝酒洗﹐一錢﹞黃柏﹝酒炒﹐一錢﹞

上作一劑﹐水煎﹐食後服﹐用藥後﹐頭低睡一時。

獨勝丸專治耳鳴﹑耳聾。

黃柏﹝八兩﹐人乳拌勻﹐酒浸曬漧﹐再用鹽水炒褐色﹐去皮﹞

上爲末﹐水糊丸梧子大。每服百丸﹐空心鹽湯下。

燻耳神方﹝習南泉傳﹞專治气聾﹐不論遠年近日者神效﹐實聾難治。

蘄艾﹝一兩﹐爲粗末﹐後用﹞磁石﹝七錢﹐燒過﹞當門子﹝卽麝香﹐三粒﹞珍珠﹝七顆﹐用鐵筒套在鐵鍋底上過﹞

上三味﹐研爲細末﹐合一處令勻﹐卻將白綿紙一張鋪熱鐵器上﹐用黃蠟五錢搽紙上﹐分作數片﹐紙上攤艾﹐艾上摻藥﹐捲作筒子﹐點火吹滅﹐側耳燻之。重者三四根卽通﹐力能隔耳透咽﹐旣通且用艾塞﹐不可見風。

透鐵關法﹝賈蘭峯傳﹞﹝批﹞﹝按此方治耳聾之劑﹞治耳聾。

用好活磁石二塊﹐銼如棗大頭尖﹐搽麝香少許於磁石尖上﹐塞兩耳孔﹐口中噙生鐵一塊﹐候一時兩耳气透﹐颯颯有聲爲度﹐勤用三五次卽愈。

卷之九

鼻病

脈左寸脈浮緩爲傷風鼻塞﹐鼻流淸涕﹔右寸脈浮洪而數﹐爲鼻衄﹑鼻。

病鼻塞不聞香臭﹐或但遇寒月多塞﹐或略感風寒便塞﹐不時舉發者﹐世俗皆以爲肺寒﹐而用表解通利辛溫之藥不效﹐殊不知此是肺經多有火邪﹐郁甚則喜多熱﹐而惡見寒﹐故遇寒便塞﹐遇感便發。

治治法淸金降火爲主﹐而佐以通利之劑。若如常鼻塞不聞香臭者﹐再審其平素﹐只作肺熱治之﹐淸肺火﹐瀉火消痰﹐或丸藥噙化﹐或末藥輕調緩服﹐久服無不效。又平素原無鼻塞之病﹐一時偶感風寒﹐而致鼻塞聲重﹐或流淸涕者﹐只作風寒治之。

方麗澤通气湯治鼻不聞香臭。

黃﹝一分﹞蒼術羌活獨活防風升麻葛根﹝各六分﹞炙甘艸﹝四分﹞白芷川芎﹝各二分﹞麻黃﹝不去節﹐冬月加﹞

上銼作一劑﹐生薑三片﹐棗二枚﹐蔥白三根﹐水煎﹐食遠溫服。忌冷物﹐風寒涼處坐臥。

通竅湯﹝批﹞﹝按此方治不聞香臭之劑﹞治感風寒﹐鼻塞聲重流涕。

防風羌活本升麻漧葛川芎蒼術﹝各一錢﹞麻黃白芷﹝五分﹞川椒細辛甘艸﹝各三分﹞

上銼一劑﹐生薑三片﹐蔥白一根﹐水煎熱服。

蒼耳散治鼻流濁涕不止﹐名曰鼻淵﹐是膽移熱於腦也。

辛夷仁﹝五錢﹞蒼耳子﹝一錢半﹐炒﹞白芷﹝一兩﹞薄荷葉﹝一錢﹞

上爲末﹐蔥﹑茶調下二錢。

黃連通聖散治腦漏﹐膽移熱於腦﹐則辛額鼻淵﹐卽防風通聖散加黃連﹑薄荷﹐水煎熱服。

天竺黃丸﹝祕方﹞治鼻淵。

當歸川芎白芷人參茯苓麥門冬防風荊芥薄荷蒼耳子香附子蔓荊子秦艽甘艸﹝各二兩﹞天竺黃﹝三錢﹞

上爲細末﹐煉蜜爲丸﹐如梧桐子大。每服三四十丸﹐米湯送下。

﹝批﹞﹝按此方治鼻淵之劑﹞治鼻中時時流臭黃水﹐甚者腦下時痛﹐俗名控腦砂﹐有虫食腦中。

用絲瓜藤近根三尺許﹐燒存性﹐爲末﹐酒調服。

洗肺散治鼻中生瘡。

天門冬﹝去心﹞麥門冬﹝去心﹐各一兩﹞黃芩﹝二錢﹞半夏﹝二錢﹞杏仁﹝去皮﹐一錢﹞五味子﹝一錢半﹞甘艸﹝五分﹞

上銼一劑﹐生薑五片﹐水煎﹐食後服。

淸肺飲子﹝祕方﹞治鼻紅肺風。

山茶花﹝一兩﹞黃芩﹝二兩﹞胡麻仁﹝二兩﹞山梔子﹝二兩﹞連翹﹝一兩﹞薄荷﹝三兩﹞荊芥﹝一兩﹞芍藥﹝一兩﹞防風﹝一兩﹞葛花﹝二兩﹞苦參﹝二兩﹞甘艸﹝二兩﹞

上爲末﹐茶淸調服三錢﹐後用搽藥。

搽鼻去紅方﹝祕方﹞治鼻紅肺風。

白礬﹝一錢﹞杏仁﹝四十九个﹞水銀﹝一錢﹞輕粉﹝七分﹞白楊﹝七个﹞大楓子﹝四十九个﹞京墨﹝一錢﹞五味子﹝四十九个﹞核桃﹝七个﹞

上共爲末﹐雞子淸調搽患處。

治鼻中肉贅﹐臭不可近﹐痛不可搖﹐以白礬末加砂少許﹐吹其上﹐頃之化水而消﹐與勝濕湯﹑瀉白散二帖﹐此濃味擁濕熱蒸於肺門﹐如雨霽之地突生芝蘭也。

參歸丸治酒渣鼻﹐乃血熱入肺。

苦參﹝淨末﹐四兩﹞當歸﹝淨末﹐二兩﹞

上用酒糊丸﹐如梧桐子大。每服七八十丸﹐食後熱茶下。

卷之九

口舌

病《內經》曰﹕中央黃色﹐入通於脾﹐開竅於口﹐藏精於脾﹐故病在舌。夫口之爲病﹐或爲重舌﹑木舌﹐或爲糜爛生瘡﹐或見酸苦辛鹹味。原其所因﹐未有不因七情煩擾﹐五味過傷之所致也。經曰﹕陰之五宮﹐本在五味﹔陰之五宮﹐傷在五味是也。是以肝熱則口酸﹐心熱則口苦﹐脾熱則口甘﹐肺熱則口辛﹐腎熱則口鹹。有口淡者﹐知胃熱也。外有謀慮不決﹐肝移熱於膽而口苦者。亦有脾胃气弱﹐木乘土位而口酸者。或膀胱移熱於小腸﹐膈腸不便﹐上爲口糜﹐生瘡潰爛﹐則傷寒狐惑之證﹐上唇生瘡﹐虫食其髒﹔下唇生瘡﹐虫食其肛也。又舌吐不收﹐名曰陽彊﹔舌縮不能言﹐名曰陰彊。

方綠袍散治口瘡。

黃柏﹝去粗皮﹐一兩﹞靑黛﹝三錢﹞

上爲末﹐摻患處噙之﹐吐出涎卽愈。一方加密陀僧一錢。

赴宴散﹝段幹兵傳﹞﹝批﹞﹝按此方治口瘡外敷之劑﹞治口瘡。

黃連黃柏黃芩梔子細辛漧薑上各等分﹐爲細末﹐先用米泔水漱口﹐後搽藥於患處﹐吐咽不拘﹐神效。

升麻散治上膈癰毒﹐舌上生瘡﹐咽喉腫痛。

升麻赤芍人參桔梗漧葛﹝各錢半﹞甘艸﹝七分﹞

上銼一劑﹐水煎﹐徐徐服之。

《內經》曰﹕膀胱移熱於小腸﹐膈腸不便﹐上口爲糜﹐五苓散合導赤散一服而愈。

﹝批﹞﹝按此方治口瘡內服之劑﹞凡口瘡服涼藥不愈者﹐乃中气虛﹐相火泛上無制﹐用理中湯治之卽愈﹐甚者加附子﹐或用官桂末摻之。

上淸丸﹝王天中傳﹞﹝批﹞﹝按此方治口瘡噙化之劑﹞治口舌痛生瘡。

薄荷葉﹝三兩﹞硼砂﹝五錢﹞天花粉﹝一兩﹞天竺黃﹝五錢﹞風化硝百藥煎防風孩兒茶﹝各一兩﹞桔梗﹝七錢﹞甘艸﹝一兩﹞

上爲細末﹐煉蜜爲丸﹐如彈子大。每服一丸﹐噙口中﹐徐化下。

香茶餅淸膈化痰香口。

孩兒茶﹝四兩﹞桂花﹝一兩﹞南薄荷葉﹝一兩﹞硼砂﹝五錢﹞

上爲末﹐用甘艸煮汁﹐熬膏作餅﹐噙化咽下﹐美味香甜。

硼砂丸﹝王天中傳﹞﹝批﹞﹝按此方淸上香口之劑﹞治口气﹐口漧﹐口舌生瘡。

硼砂﹝二錢﹞片腦麝香﹝各一分﹞馬牙硝﹝風化﹐四錢﹞寒水石﹝﹐一錢﹞

上爲末﹐用甘艸膏爲丸﹐如麻子大。不拘時含一丸﹐咽津。

口唇緊小﹐不能開口﹐不能飲食﹐不治卽死﹐用白布作燈炷如指大﹐安刀斧上燃燒﹐令刀上汗出﹐拭取敷唇上﹐日二三度﹐或用舊靑布燒灰﹐調淸服﹐或和豬脂塗敷。又以蛇蛻燒灰﹐先拭淨敷之﹔又宜燒亂髮﹑蜂房﹑六畜毛灰﹐豬脂調敷。

治唇緊燥裂生瘡。

橄欖不拘多少﹐燒灰﹐豬脂和敷患處。

治口唇裂破成瘡﹝劉太府方﹞

鑪甘石﹝二錢﹐火﹞文蛤﹝一兩﹞黃柏﹝一兩﹞蒼術﹝五錢﹞

除甘石外﹐三味同炒赤色﹐共研極細﹐入片腦三分﹐再研﹐用蠟油調敷唇上。

補唇舌方﹝太醫院傳﹞

用鮮蟹燒灰﹐每二錢﹐用乳香﹑沒藥各二分半塗之﹐卽生肉。如多﹐去唇舌﹐用川烏﹑艸烏爲末﹐攤紙一條﹐以涼水調合貼之﹐卽不覺疼﹐可用刀取。如流血﹐以陳鍛石塗之卽止。愈後舌硬﹐用雞冠血點之卽軟。

舌彊腫如豬胞﹐以鍼刺舌下兩傍大脈﹐血出卽消。勿刺著中央脈﹐令人血不止﹐則以火燒銅箸烙之﹔或以雜艸燒鑊銹﹐醋調敷舌上下﹐脫去再敷﹐須臾卽消。此患人多不識﹐失治則死。凡舌腫﹐舌下必有虫狀如螻蛄臥蠶﹐有頭有尾﹐頭小白﹐可燒鐵釘烙頭上卽消。

治舌上腫硬。

百艸霜海鹽﹝各等分﹞

上爲末﹐井花水調敷。

又方眞蒲黃末﹐頻摻舌上﹐內以黃連一味﹐煎湯服之﹐以瀉心火。

病機云﹕舌長過寸﹐研冰片敷之卽收。

治舌無故出血如綫﹐以槐花爲末﹐摻之卽止。

治舌忽脹退場門外﹐俗云是蜈蚣毒﹐用雄鷄血一小盞浸之﹐卽縮入。

卷之九

牙齒

脈右關脈洪數﹐或弦而洪﹐腸胃中有風熱而痛﹔尺脈洪大而虛者﹐腎虛﹐主齒動搖疏豁﹐相火上炎而痛。

病夫齒者﹐腎之標﹐骨之餘也。足陽明胃之脈﹐貫絡於齒上齦﹔手陽明大腸之脈﹐貫絡於齒下齦。手陽明惡寒飲而喜熱飲﹐足陽明惡熱飲而喜寒飲。有開口呷風則痛甚者﹐腸胃中有風邪也﹔有開口則噦臭不可近者﹐腸胃中有積熱也﹔有痛而動搖者﹐腎元虛也﹔有虫食而痛者﹐蓋腸胃中有濕熱而生虫也。

治治之宜瀉陽明之濕熱﹐更以擦牙誅虫之劑以治其標﹐則齒自然而固矣。

一牙痛之證﹐其人腸胃素有濕熱﹐上出於牙齦之間﹐適被風寒﹐或飲冷所郁﹐則濕熱不得外達﹐故作痛也。

一牙痛胃脈弱而無力者﹐以補中益气湯加生地黃﹑牡丹皮。

方淸胃散治上下牙齒疼痛不可忍﹐牽引頭腦﹐滿面發熱大痛。

此因服補胃熱藥﹐或食辛熱之物過多之所致也﹐此藥神效。

當歸身生地黃﹝酒洗﹞黃連﹝夏月倍用﹞牡丹皮﹝各三錢﹞升麻﹝一兩﹞

上銼一劑﹐水煎﹐稍冷服。如痛甚﹐加石膏二錢﹐細辛三分﹐黃芩一錢﹐細茶三錢﹐大黃蒸一錢。腫﹐加防風﹑荊芥各一錢。

治胃有實熱齒痛﹐或上痛尢甚者。

用涼膈散﹐大黃以酒蒸爲君﹐加知母﹑石膏﹑升麻爲佐﹐頻頻噙咽﹐卽愈。

細辛湯治上牙疼﹐屬足少陰腎虛熱。

升麻﹝一兩﹞細辛﹝二兩﹞黃連﹝一兩﹞蔓荊子﹝一兩半﹞牛蒡子﹝兩半﹞蓽茇﹝兩半﹞薄荷﹝五錢﹞黃柏﹝七錢﹞知母﹝七錢﹞防己﹝一兩﹞

上銼﹐水煎溫服。

白芷湯﹝批﹞﹝按此方淸火止痛之劑﹞治下牙疼﹐屬手陽明虛熱有風。

防風荊芥連翹白芷薄荷赤芍石膏上銼﹐水煎﹐溫服。

千金一笑散﹝翟敬傳﹞治牙痛不可忍﹐登時卽止。

巴豆﹝一个﹐入大火略燒﹐去殼﹞胡椒﹝三粒﹞

上同一處搗﹐令爛﹐用薄綿包藥入口﹐上下痛齒咬定﹐流出涎水﹐勿咽﹐良久取出卽止。若是三兩个牙痛﹐多是虫牙痛﹐去胡椒用花椒﹐如法使。

塞耳藥﹝宋蘭臯方﹞治牙疼。

用壁錢包胡椒末﹐如左邊痛塞右耳﹐右邊痛塞左耳﹐手掩枕之側臥﹐少時額上微汗卽愈。

殺虫丸﹝兪元河方﹞治虫牙﹐方見黑鵝小綫。

好信不拘多少﹐量加黃丹少許﹐以黃蠟熔成一塊﹐旋用旋丸﹐如黃豆大﹐用白薄絲綿包裹畱尾。如右牙痛則塞右耳﹐左牙痛則塞左耳﹐兩邊俱痛﹐則兩耳俱塞﹐必深入耳孔﹐一夜其虫卽死﹐一生永不復痛矣。

哭來笑去散﹝齊雙泉傳﹞治牙齒痛﹐神效。

雄乳胡椒麝蓽茇良姜細哭將來笑將去上各等分爲末﹐每用少許﹐吹男左女右鼻中立止。如牙痛臉腫﹐用紙捲藥末在內作條﹐蘸香油點著﹐燎牙痛處﹐火滅再燃再燎﹐條燒盡則止。

牙疼噙漱藥﹝李益庵傳﹞

蜂房一个﹐每一孔內納胡椒﹑花椒各一粒﹐用碗盛之﹐入水令滿﹐加黃柏﹐如指大三片於內﹐以盤蓋住﹐用紙封固﹐或麵糊固住亦可﹐重湯煮﹐令一炷香盡取出﹐候溫﹐漱噙良久﹐吐出再漱卽止。

漱牙止痛三方﹝何通府傳﹞﹝批﹞﹝按此方牙疼外治之劑﹞

一方用蛇牀子﹐不拘多少﹐煎水熱噙漱之卽止﹔一方用白蒺藜﹐不拘多少﹐水煎噙漱﹐一用燒酒煎亦效﹔一方用小麥﹐不拘多少﹐炒焦淬入燒酒﹐去渣噙漱立止。

甘露飲子治男婦胃中客熱口气﹐齒齦腫悶宣露﹐心中多煩﹐餓不欲食﹐喜眠睡﹐及咽喉中有瘡。

天門冬﹝泡﹐去心﹞麥門冬﹝泡﹐去心﹞生地黃熟地黃黃芩枳殼山茵陳石斛枇杷葉甘艸﹝各等分﹞

上銼作劑﹐水煎﹐食後溫服。若齒齦宣露腫悶﹐煎藥漱之﹐冷熱皆可。

玉池散治牙流膿血﹐變骨槽風者﹐及骨已出者﹐或搖不牢﹐牙痛牙癢。

地骨皮白芷升麻防風細辛川芎槐花當歸﹝去頭﹞本﹝去土﹞甘艸﹝生﹐各一錢﹞

上作一劑﹐水煎去渣﹐溫熱漱口﹐冷則吐之﹐煎服尢妙。張龍圖去地骨皮﹐加獨活。

治牙宣出血﹝劉淸汶傳﹞

香附﹝一兩﹐炒黑存性﹞側柏葉﹝五錢﹞靑鹽﹝三錢﹞石膏﹝一兩﹞

上四味俱炒﹐出大毒﹐爲末﹐每淸晨擦牙﹐漱吐之牢牙散治牙齦肉綻﹐有牙疳腫痛﹐牙動搖欲落﹐牙不長﹐牙黃口臭。

升麻﹝四兩﹞羌活﹝一兩﹞龍膽艸﹝酒洗﹐兩半﹞羊脛骨﹝燒灰﹐四兩﹞

上爲末﹐和勻﹐臥時貼在牙齦上。

神功丸治牙齒疳蝕﹐牙齦肉將脫﹐血不止﹐並治多食肉﹐口臭不可近。

當歸﹝一錢﹞生地黃﹝酒浸﹐三錢﹞黃連﹝五錢﹞升麻﹝二錢﹞藿香﹝一錢﹞木香﹝一錢﹞砂仁﹝五錢﹞甘艸﹝生﹐三錢﹞蘭香葉﹝一錢﹞

上爲末﹐湯浸蒸餅爲丸﹐如綠豆大。每服一百丸﹐加至三百丸﹐食遠白湯下。兼治血痢﹑血崩﹐血下不止﹐血下褐色﹐或紫色﹑黑色﹐及腸癖下血﹐空心米湯下。其脈洪大而緩者﹐及治麻木﹐厥气上衝﹐逆气上行。

立效散治走馬牙疳。

靑黛黃柏﹝末﹞白礬五倍子﹝炒﹐各一錢﹞

上爲末﹐先用米泔水漱口﹐摻患處。

神燈照眼法﹝兪監生傳﹞治牙牀上下腫爛作痛﹐或因楊梅瘡多服輕粉﹐致筋骨疼痛﹐而作牙匡腫爛者。

乳香﹝二錢﹞沒藥﹝二錢﹞雄黃﹝一錢﹞朱砂﹝八分﹞水銀﹝錢半﹐唾研﹞錫花﹝錢半﹞銀朱﹝一錢﹞川烏﹝錢半﹞艸烏﹝錢半﹞白芷﹝一錢﹞自然銅﹝二錢﹞

上爲末﹐綿紙裹作條子﹐香油透點燈﹐以瓦片盛置斗內﹐或桶內﹐將手掩其口鼻﹐以目觀燈﹐先將被覆其身手﹐勿令透气﹐卽愈﹐或有汗爲妙。

固齒丹﹝太醫院傳﹞

骨碎補一味﹐水洗淨﹐銅刀切片﹐用銅鍋炒﹐以槐枝不住攪炒﹐取出候冷﹐又上火炒微黑色﹐又住火﹐冷後又炒至老黑色﹐以文武火炒之﹐研爲末。不時擦牙﹐極能堅骨固齒補髓﹐去骨中毒風气﹐止筋骨痛﹐治牙則痛不復作。如牙將落﹐動搖者﹐頻頻服之立住﹐再不復動。

烏須固齒補腎散﹝劉司寇傳﹞

當歸﹝酒浸﹞小川芎荊芥穗香附米白芍藥甘枸杞﹝各二兩半﹞

熟地黃﹝二兩半﹞川牛膝﹝去蘆﹐二兩﹐酒浸﹞細辛﹝三錢﹞破故紙﹝兩半﹞升麻﹝五錢﹞靑鹽﹝三兩﹞

上爲末﹐用老米一升﹐煮飯合成丸﹐陰漧﹐入瓦砂罐內封固﹐炭火﹐或桑柴火燒成灰存性﹐研爲末﹐用鉛盒盛之。淸晨鴛鴦手擦牙﹐滚湯漱咽下﹐至老牙不痛﹐齒不落。士大夫年至四十者﹐能常用此藥於須髮未白之先﹐可免染須之勞﹐深爲有益也。

擦牙固齒方﹝張小庵傳﹞

黑鉛﹝四兩﹐用柳枝切碎﹐炒半日黃色成灰﹞靑鹽﹝二兩半﹐炒﹞當歸﹝五錢﹞

細辛﹝三錢﹞朱砂﹝二錢﹞

上爲細末﹐擦牙漱口。

烏須固齒擦牙散﹝太醫院傳﹞

細辛川芎蓮須香附生地黃當歸﹝以上俱燒過存性﹞靑鹽﹝生用﹐各等分﹞

上爲細末﹐淸晨擦牙﹐溫水漱咽﹐日日不可間斷﹐不忌三白。

烏須還少丹﹝京師傳﹞﹝批﹞﹝按此方擦牙烏須固齒之劑﹞

川芎﹝一兩﹞旱蓮艸﹝二兩﹞當歸﹝一兩﹞牙皂﹝五錢﹞白茯苓﹝一兩﹞靑鹽﹝二兩半﹞黃柏﹝五錢﹞

上爲末﹐入砂罐內封固﹐炭火﹐煙盡爲度﹐取出爲細末﹐瓷罐收貯﹐每早擦牙。

牙落重生﹝京師傳﹞

公鼠骨一副﹝取骨法﹕用鼠一个﹐剝去皮﹐用鹵一擦上﹐三日肉爛化盡﹐取骨﹐瓦上焙漧用﹞香附﹝一兩﹞白芷川芎桑皮地骨皮川椒蒲公英旱蓮艸靑鹽川槿皮﹝各三錢﹞

上爲細末﹐擦百日﹐其牙復生﹐良驗。

生牙齒方﹝京師傳﹞

用未開眼嫩老鼠三﹑四个﹐外用白芨﹑白芷﹑靑鹽﹑細辛﹑當歸﹑熟地黃各五錢﹐除地黃搗爛﹐將前五味研爲末﹐用地黃搗爛如泥﹐和勻一餅﹐包老鼠在藥內﹐外用濕紙包裹﹐文武火燒﹐盡煙閉死﹐研末擦上﹐卽生牙。

卷之九

眼目

脈左寸脈洪數﹐心火炎也﹔關弦而洪﹐肝火盛也﹔右寸關俱弦洪﹐肝木挾相火之勢而來﹐侮所不勝之金﹐制已所勝之土也。

治世謂目病而痛﹐多由火熱及血太過。予竊謂目病固由火熱﹐然外無風寒閉之﹐目亦不病﹐𨿽病亦不甚痛。

蓋人感風寒﹐則腠理閉密﹐火熱不得外泄﹐故上行走竅而目病矣。散其外之風寒﹐則火熱泄而痛自止﹐洗肝散之類﹐用涼藥內退火熱﹐𨿽系一治﹐然過多則傷脾胃﹐往往不能食﹐或致瀉泄﹐甚不可治也。出血之治﹐亦不可常用﹐蓋傷其本故也﹐目得血而能視﹐血少則目昏矣。若因血虛而目昏者﹐則滋陰地黃丸﹑養肝丸﹐皆可服也。

附﹕太上玄眞人進還睛丸表伏以醫有聖神工巧之妙﹐人不可不知﹔藥有溫涼寒熱之性﹐醫不可不辧。昔黃帝嘗百藥而著本艸﹐叔和察六脈而燭病源﹐所以扶世道而救民命者﹐良有在也。上古之人﹐咸臻壽考﹐況世之最貴者莫貴於人﹐人之最貴者莫貴於目﹐夫目者﹐五臟六腑之精華﹐百骸九竅之至寶﹐洞觀萬物﹐朗視四方﹐皎潔如珠﹐包含天地﹐內連肝膽﹐外應睛瞳。眼𨿽屬於肝門﹐竅乃居於腎臟﹐腎屬北方壬癸水﹐心屬南方丙丁火﹐心腎不和﹐水火交戰﹐交戰則血气停畱不散﹐膽損肝虛﹐定見眼中受病。凡療眼疾﹐須補腎元﹐次修肝木。肝乃腎之苗﹐腎乃肝之本﹐修肝則神魂安靜﹐補腎則精魄流注﹐精魄旣得安和﹐眼目自然明朗。

譬如種木當在修根﹐根壯則枝葉茂盛﹐根損則花葉凋零。且如黑睛屬腎﹐腎虛則眼淚下流﹔竅門通肝﹐肝風則冷淚常出﹔白眼屬肺﹐肺冷則赤脈流通於睛﹔上下瞼屬脾﹐脾風則拳毛倒睫﹔大小屬心﹐心熱則攀睛肉。眼有五輪﹐外應五行﹐木火土金水﹔內應五臟﹐肝心脾肺腎。五輪者﹐風血肉气水﹔八廓者﹐天地水火風雲山澤。苟有病患﹐須究根源。勿用庸醫﹐復行鉤割。夫子好服丹藥﹐脾胃損傷﹐終夜憂思﹐精神耗憊﹐或膽中受熱﹐或肺上受寒﹐或食五辛太多﹐或縱七情忒甚﹐或瞻星望月﹐或近火衝煙﹐故使三焦受熱﹐致令雙失明﹐或迎風有淚﹐或視物如煙﹐覷空中如霜雪之形﹐視太陽如同底蓋。五臟虛耗﹐夜夢鬼交﹐眼前自見黑花撩亂﹐目中誰知白翳昏蒙。臣竊憫矣。陛下戒之﹐今按《本艸》制成仙方﹐能養性安神﹐搜風明目﹐去熱除邪﹐修肝補腎﹐𨿽遠年內瘴而可明﹐矧近日赤腫而弗治。藥共二十九味﹐名曰還睛丸。修卻奇異﹐有君﹑臣﹑佐﹑使之功﹔制不尋常﹐有炮﹑制﹑銼﹑煉之妙。不問老幼﹑陰陽﹐卽見光明淸白。恭維皇帝陛下﹐修凝道徳﹐攝養精神﹐端居九重之中﹐明見萬里之外﹐固不賴於此藥﹐亦可保於未然。伏願普頒百姓﹐請嘗試之﹐俯賜羣臣﹐僉曰兪也。臣無任瞻天仰聖﹐激切屏營之至﹐謹錄其方﹐隨表拜進以聞。

方還睛丸治遠年近日一切目疾﹐內外翳障﹐攀睛肉﹐爛弦風眼﹐及年老虛弱﹐目昏多眵﹐迎風冷淚﹐視物昏花﹐久成內障﹐此藥最能降火升水﹐可宜久服﹐夜能讀細字。

揀人參﹝一兩半﹞天門冬﹝泡﹐去心﹐三兩﹞麥門冬﹝泡﹐去心﹐三兩﹞生地黃﹝酒洗﹐三兩﹞熟地黃﹝一兩﹐酒蒸﹞當歸﹝酒洗﹐一兩﹞川芎﹝七錢﹞白茯苓﹝去皮﹐一兩﹞山藥﹝一兩﹐蒸﹞菟絲子﹝酒飲爛﹐搗餅﹐焙漧﹐一兩﹞甘枸杞﹝一兩半﹞

肉蓯蓉﹝酒浸﹐兩半﹞川牛膝﹝去蘆﹐兩半﹞川杜仲﹝酒炒﹐兩半﹞石斛﹝一兩半﹞

五味子﹝七錢﹞川黃連﹝七錢﹞川黃柏﹝一兩﹐酒炒﹞知母﹝二兩﹐酒炒﹞杏仁﹝泡﹐去皮﹐一兩半﹞枳殼﹝面炒﹐一兩﹞防風﹝八錢﹐去蘆﹞菊花﹝酒洗﹐一兩﹞靑葙子﹝一兩﹞艸決明﹝一兩﹞白蒺藜﹝炒﹐一兩﹞羚羊角﹝一兩﹐鎊﹞烏犀角﹝八錢﹞甘艸﹝七錢﹐炙﹞

上爲細末﹐煉蜜爲丸﹐如梧桐子大。每服三五十丸﹐空心鹽湯送下。

洞然湯﹝西園公制﹞治一切眼病。

歸尾川芎赤芍黃連黃芩黃柏梔子連翹薄荷防風荊芥獨活前胡菊花木通車前子甘艸燈艸﹝七根﹞水煎﹐食後服。

撥雲散﹝金光明傳﹞治一切眼腫疼痛﹐及暴發赤眼﹐風熱壅實等證。

歸尾川芎赤芍生地黃連翹黃芩山梔子黃連防風荊芥羌活白芷梢枳殼桔梗軟石膏大黃甘艸上銼﹐水煎﹐食後服。如眼生翳障﹐加白蒺藜。如眼胞紅腫如桃﹐倍大黃﹐加芒硝。如眼目被人打傷﹐靑腫﹐倍大黃。如杖瘡腫痛未破﹐作憎寒壯熱﹐或打重血气攻心並效。如打撲傷損內重﹐瘀血不散﹐服之卽愈。

速效散﹝京師傳﹞

黃連黃芩黃柏梔子連翹薄荷荊芥穗柴胡歸尾生地黃地骨皮天花粉甘菊花蔓荊子牛蒡子白蒺藜艸決明枳殼甘艸上銼﹐水煎﹐食後服。如大頭紅肉堆起﹐乃心經實熱﹐宜菊湯補腎﹐加黃連﹑生地黃﹐減菊花﹑牛蒡子。小頭紅絲血脹﹐乃心經虛熱﹐宜補心補腎﹐加茯苓﹑蓮肉﹐減荊芥﹑蔓荊子。大烏睛上有紅白翳障﹑乃肝經病﹐宜洗肝補腎﹐加柴胡﹑連翹。白珠上死血紅﹐加地骨皮﹑天花粉﹐減薄荷。若白珠有紅箭翳膜﹐淸肺爲主﹐加羚羊角爲君上瞼胞腫如桃﹐此脾經病﹐瀉脾﹐加砂仁﹑連翹﹐減艸決明﹑天花粉。日夜疼痛﹐加防己﹑玄參。火眼後昏暗﹐加柴胡﹑遊艸。

大明復光散﹝京師傳﹞

當歸尾﹝酒洗﹞生地黃﹝酒浸﹞黃柏﹝酒炒﹞黃連黃芩柴胡白茯苓枳殼羌活防風荊芥石膏﹝﹞甘菊花蟬蛻車前子﹝炒﹞

密蒙花白蒺藜﹝炒﹞木賊﹝童便浸焙﹞靑葙子﹝炒﹞羚羊角石決明﹝﹞甘艸上銼﹐每服一兩﹐食後溫服。大赤者﹐乃心經實熱﹐加龍膽艸﹑赤芍﹑白術﹐減車前﹑荊芥。小赤者﹐乃心經虛也﹐加白茯苓﹑黃﹑朱砂﹐去靑葙子﹑石決明。赤而不痛﹐乃肝經實熱﹐加柴胡﹑陳皮﹑白術﹐減荊芥。赤而昏者﹐乃肝之虛也﹐加蒼術﹑楮實子﹐減蒺藜。羞明怕日﹐乃脾之實﹐加密蒙花﹐減柴胡。視物不眞﹐乃脾之虛﹐加蒼術﹑細辛﹐減防風﹑木賊。眵多結硬﹐乃肺之實﹐加桑白皮﹑茅根﹑白術﹐減蟬蛻﹑石膏。眵虛不結﹐乃肺虛﹐加阿膠﹑陳皮﹐減歸尾﹑枳殼。迎風出淚﹐乃腎虛﹐加熟地黃﹑石斛﹐減生地﹑黃菊花。白珠鮮紅常痛﹐加山梔子﹑乳香﹑沒藥﹑防風﹑黃芩﹐減靑葙子﹑蒺藜。肉侵睛﹐加大黃﹑牽牛﹑牛蒡子﹐減石膏﹑枳殼。白膜侵睛﹐加蒺藜﹑木賊﹑連翹﹑車前子﹑荊芥。癢極難當﹐加僵蠶﹑艸烏﹐減菊花﹑木賊。風中淚出﹐加旋復花﹑艸烏煨﹐減歸尾﹑石決明。坐起生花﹐加山藥﹑熟地黃﹐減防風﹑荊芥﹐忌酒戒欲。兩瞼睛﹐加藿香﹑白芷﹑茯苓﹑荊芥。

淸肺散﹝京師傳﹞﹝批﹞﹝按此方治一切眼疾淸涼之劑﹞治肺气上攻眼目﹐白睛腫脹﹐日夜疼痛者。

桑白皮黃芩菊花枳殼防風荊芥柴胡升麻赤芍歸尾玄參苦參蒺藜木賊旋復花甜葶藶甘艸上銼﹐水煎﹐食後服。

抑淸明目湯﹝雲林制﹞治婦人因怒气傷肝﹐眼目昏暗如雲霧中。

當歸白芍生地黃白術茯苓陳皮半夏龍膽艸柴胡黃連梔子牡丹皮白豆蔻甘艸生薑煎服。

明目大補湯治气血俱損﹐眼目昏花﹐神光不足﹐及久患眼﹐服涼藥過多﹐气血凝滯﹐雙目昏蒙﹐全不通路。服此以鎭陽光﹐壯腎水。卽十全大補湯加沈香﹑大附子制﹑白豆蔻。

羊肝丸﹝金光明傳﹞治一切眼疾﹐不問內外翳障﹐靑盲等證。

黃連﹝一兩﹞菊花當歸川芎防風荊芥羌活薄荷葉﹝各三錢﹞

上爲末﹐用白乳羊肝一具﹐以竹刀刮去筋膜﹐生搗再用藥搗爛爲丸﹐如梧桐子大。每服五七十丸﹐漿水送下﹐白水亦可。內障昏暗﹐加熟地黃一兩。翳障﹐加蒺藜﹑木香各五錢。

明目壯水丸﹝雲林制﹞治肝腎不足﹐眼目昏暗﹐常見黑花﹐多有冷淚﹐此藥壯水﹐以鎭陽光明目﹐補腎養肝生心血。

揀人參﹝一兩﹞當歸﹝酒洗﹐一兩﹞熟地黃﹝酒蒸﹐二兩﹞生地黃﹝酒洗﹐二兩﹞

天門冬﹝去心﹐二兩﹞麥門冬﹝去心﹐二兩﹞石棗﹝酒蒸﹐去核﹐二兩﹞枸杞子﹝酒洗﹐一兩六錢﹞五味子﹝一兩﹞菟絲子﹝酒制﹐一兩﹞白茯神﹝去皮﹑木﹐二兩﹞幹山藥﹝一兩﹞川牛膝﹝去蘆﹐酒洗﹐一兩三錢﹞柏子仁﹝去殼﹐一兩﹐炒﹞澤瀉﹝一兩﹞

牡丹皮﹝酒洗﹐一兩﹞家菊花﹝去梗﹐三兩﹞黃柏﹝一兩半﹐乳汁拌勻炒﹞知母﹝二兩半﹐乳汁拌勻曬漧炒﹞白豆蔻﹝去殼﹐淨﹐三錢﹐能去眼中一切塵垢翳膜﹞

上爲末﹐煉蜜爲丸﹐如梧桐子大。每服百丸。空心淡鹽湯送下。忌生冷﹐萊菔。

養肝丸﹝周古川傳﹞﹝批﹞﹝按此方補虛明目之劑﹞治肝經不足﹐眼目昏花﹐或生眵淚﹐久視無力﹐婦人血虛目疾。

當歸川芎白芍藥熟地黃﹝酒蒸﹞防風楮實子﹝炒﹞車前子﹝酒炒﹞蕤仁﹝去殼﹐湯泡去皮﹞

上爲末﹐煉蜜丸如梧桐子大。每服七十丸﹐食遠白湯下。

滌光散﹝祕方﹞治目疾屢服寒涼藥不愈﹐兩眼蒸熱﹐如火之燻赤而不痛﹐滿目紅絲﹐血脈貫睛﹐瞀悶昏暗﹐羞明畏日﹐或上瞼赤爛﹐或冒風沙而內外皆破﹐洗之立效。

枯白礬﹝五分﹞銅靑﹝三分﹞

上爲末﹐水和藥﹐瓷器盛﹐重湯煮三五沸﹐隔紙蘸洗﹐日三五次。

決明散﹝傅東山傳﹞治翳障眼﹐三服卽退。

石決明葛花澤瀉木賊大黃上銼一劑﹐水煎服。

治雀目如神﹝汪聖峯傳﹞

黃蠟不拘多少﹐熔化取出﹐入蛤粉相和﹐所得成球﹐每用以刀切下二錢﹐以豬肝二兩﹐批開摻藥在內﹐麻繩紮定﹐水一碗﹐入銚內煮熟取出﹐乘熱燻眼﹐至溫餐食之﹐日二次﹐以明爲度。

治眼出冷淚。

虛則補肝﹐四物湯加木賊﹑防風﹔實則用木賊﹑蒼術﹑白蒺藜﹑防風﹑羌活﹑川芎﹑甘艸爲末﹐米泔水調下。

卷之九

咽喉

脈兩寸脈浮洪而溢者﹐喉痺也。脈微而伏者﹐死。

病夫喉以候气﹐咽以咽物。咽則通水谷﹐接三脘以通胃。喉有九節﹐通五臟以系肺﹐並行兩異﹐气谷攸分﹐諸髒熱則腫塞不通﹐腑寒則縮而硬﹐硬如有物﹐常欲癢痛多涎唾﹐皆使喉閉﹐風燥亦然。若夫卒然腫痛﹐水漿不入﹐語言不通﹐死在須臾﹐誠可驚駭。其會厭兩旁腫者﹐俗謂之雙乳蛾﹐易治﹔會厭一邊腫者﹐謂之單乳蛾﹐難治。古方通謂之喉痺﹐皆相火之所衝逆耳。

治治宜先大湧其痰﹐或以鈹鍼刺其腫處﹐此急則治其標之法也﹐內當從治﹐而以桔梗﹑甘艸﹑玄參﹑升麻﹑防風﹑羌活﹑荊芥﹑人參﹑白術﹐茯苓之類﹐少加漧薑﹑附子等藥爲向導﹐徐徐頻服﹐不可頓服。切不可驟用寒涼之藥而正治之﹐非徒無益﹐而且促其死矣。

單乳蛾雙乳蛾喉閉雙喉閉子舌脹木舌脹纏喉風走馬喉蓋因濕气上行﹐轉於喉之兩旁﹐近外腫作﹐以其形似乳蛾﹐一爲單﹐二爲雙。其乳蛾差小者﹐名喉閉﹐熱結於舌下﹐復生一小舌子﹐名子舌脹。熱結於舌中﹐舌爲之腫﹐名木舌脹﹐木者﹐彊而不柔和也。熱結於咽喉﹐腫繞於外﹐且麻且癢﹐腫而大者﹐名纏喉風。喉閉暴發暴死者﹐名走馬喉風。

喉閉之癥﹐其人胸膈素有痰涎﹐或因飲酒過度﹐或因忿怒失常﹐或因房事不節而發作也﹐何則﹖飲酒過度﹐是胃火動也﹔忿怒失常﹐是肝火動也﹔房事不節﹐是腎火動也。火動痰上而爲痰熱﹐燔灼壅塞於喉嗌之間﹐所以內外腫痛﹐而水漿不入也。治療之法﹐急則治其標﹐緩則治其本。標則用丸散以吐痰散熱﹐治本用湯藥以降火補虛。

方甘桔湯甘艸防風荊芥薄荷黃芩﹝各一錢﹞桔梗﹝三錢﹞加玄參﹝一錢﹞

上銼一劑﹐水煎﹐食後頻頻噙咽。

咳逆﹐加陳皮。咳嗽﹐加知母﹑貝母。咳發渴﹐加五味子。唾膿血﹐加紫菀。肺痿﹐加阿膠。面目腫﹐加茯苓。嘔﹐加半夏﹑生薑。少气﹐加人參﹑麥門冬。膚痛﹐加黃。目赤﹐加梔子﹑黃連﹐咽痛﹐加鼠粘子﹑竹茹。聲啞﹐加半夏﹑桂枝疫毒頭痛腫﹐加鼠粘子﹑大黃﹑芒硝。胸膈不利﹐加枳殼。

心胸痞﹐加枳實。不得臥﹐加梔子。發斑﹐加防風﹑荊芥酒毒﹐加漧薑﹑陳皮之類。

淸咽利膈散﹝批﹞﹝按此方治咽痛淸火之劑﹞

連翹黃芩梔子薄荷防風荊芥桔梗玄參黃連大黃金銀花牛蒡子朴硝甘艸上銼一劑﹐水煎服。

綿球散﹝王伯泉傳﹞

艸烏﹝一个﹐重一錢﹐余藥各一錢﹐生﹞胡椒蓽茇紅豆細辛牙皂上爲末﹐用烏梅去核﹐拈作餅﹐包藥末在內﹐仍以藥末摻之﹐以綿裹縛筋頭上﹐先用鵝翎管﹐削鍼刺破﹐將綿球蘸淡醋繳喉中患處﹐去痰爲度。如牙關不開﹐先用開關散搐鼻﹐嗅涕卽開。

開關散用楊梅樹皮﹐向東者曬漧﹐去粗皮爲末﹐吹鼻中﹐噴嚏爲驗。

金鎖匙﹝祕方﹞

朱砂﹝三分三釐﹞硼砂﹝一分二釐﹞枯礬﹝一分六釐﹞雄膽﹝一分﹞焰硝﹝一分﹞

片腦﹝一分﹞麝香﹝少許﹞

上爲細末﹐竹筒吹入喉中。

春風散治咽喉腫痛﹐纏喉風閉塞。

臘月初一日﹐取豬膽五﹑六个﹐用僵蠶﹑黃連俱銼﹐朴硝﹑白礬﹑靑黛俱各五錢﹐裝入膽內﹐縛定﹐用靑紙裹了﹐將地掘一方坑﹐長﹑闊一尺﹐上用竹竿橫弔﹐以膽懸定於內﹐候至立春日取出﹐置當風處吹漧﹐去皮以藥研末﹐密收吹喉。

吹喉散﹝宋舉人傳﹞﹝批﹞﹝按此方止痛外治之劑﹞

壁錢﹝燒存性﹞枯白礬發灰上各等分﹐研末吹喉。

淸火補陰湯治虛火上升﹐喉痛﹐並喉生瘡﹐喉閉熱毒﹐最能降火補虛。

當歸﹝一錢﹞川芎﹝一錢﹞白芍﹝一錢二分﹞熟地黃﹝一錢二分﹞黃柏﹝一錢﹐童便炒﹞知母﹝一錢﹐生用﹞天花粉﹝一錢﹞甘艸﹝一錢﹞加玄參﹝三錢﹞

上銼一劑﹐水煎﹐入竹瀝﹐溫服。

通隘散﹝方外人傳﹞喉痛生瘡聲啞。

白硼砂﹝二錢﹞孩兒茶﹝一錢﹞蒲黃﹝六分﹞靑黛﹝一錢﹞牙硝﹝六分﹞枯礬﹝六分﹞片腦﹝二分﹞黃連﹝五分﹐末﹞滑石﹝一錢﹞寒水石﹝一錢﹞黃柏﹝五分﹐末﹞

上共爲末﹐以葦筒﹐藥少許﹐吹入喉中﹐卽效。

淸上丸﹝太醫院傳﹞﹝批﹞﹝按此方治陰虛咽痛之劑﹞治喉中熱毒腫痛﹐喉閉﹐乳蛾等證。

雄膽﹝一錢﹞雄黃﹝五分﹞硼砂﹝一錢﹞薄荷葉﹝五錢﹞靑鹽﹝五分﹞膽礬﹝少許﹞

上爲細末﹐煉化白砂糖爲丸﹐如雞頭子大﹐臥時舌壓一丸﹐自化入喉﹐神效。

淸音散治聲音不淸。

訶子﹝三錢﹐半生半泡熟﹞木通﹝二錢﹐半生半泡熟﹞桔梗﹝生用﹞甘艸﹝三錢﹐半生半炙﹞

上銼﹐水煎﹐用生地黃搗爛﹐入藥貼。

錢笛丸﹝批﹞﹝按此方治失聲之劑﹞治聲失音﹐或不淸。

當歸﹝一兩﹞生地黃﹝一兩﹞熟地黃﹝一兩﹞天門冬﹝鹽炒﹐五錢﹞黃柏﹝一兩﹐蜜炙﹞麥門冬﹝五錢﹐鹽炒﹞知母﹝五錢﹞人參﹝三錢﹞白茯苓﹝一兩﹐去皮﹞

訶子﹝五錢﹞阿膠﹝五錢﹞烏梅﹝十五个﹞人乳﹝一碗﹞牛乳﹝一碗﹞梨汁﹝一碗﹞

上爲末﹐煉蜜爲丸﹐如黃豆大。每服八十丸﹐訶子湯下﹐或蘿卜湯下亦可。

驅風解毒散治腮腫痛。

防風荊芥羌活連翹牛蒡子甘艸﹝各等分﹞

上銼一劑﹐水煎﹐食後頻服﹐外用後方敷藥。

赤豆散赤小豆爲細末﹐醋調敷腫處﹐恐毒瓦斯入喉難治。

白灰散﹝批﹞﹝按此方治腮之劑﹞

鍛石不拘多少﹐炒七次﹐地下窨七次﹐醋調敷腫處﹐立消。

卷之九

結核

病結核者﹐火因痰注而不散﹐鬱結堅硬﹐如果中核也。或在頸脇﹐或在手足﹐或在頭額﹐或在臂﹐或在腋。如腫毒不紅不痛﹐不作膿﹐不必潰發﹐但令熱气散則核自消。

治大法宜二陳湯加竹瀝﹐多服爲妙。

方開气消痰湯治胸中胃脘至咽門窄狹如綫疼痛﹐及手足俱有核如胡桃者。

陳皮﹝一錢﹞半夏﹝七分﹐泡﹞枯芩﹝一錢﹞前胡﹝八分﹞桔梗﹝一錢二分﹞枳殼﹝一錢﹞枳實﹝七分﹞香附﹝一錢二﹐童便炒﹞木香﹝五分﹞僵蠶﹝一錢二分﹞羌活﹝七分﹞荊芥﹝七分﹞檳榔﹝八分﹞射幹﹝七分﹞威靈仙﹝七分﹞甘艸﹝六分﹞

上銼一劑﹐生薑三片﹐水煎服。

治頸項下生痰核。

二陳湯加酒炒大黃﹑黃連﹑連翹﹑桔梗﹑柴胡﹑生薑﹐煎服。

治臂核作痛。

二陳湯加連翹﹑川芎﹑防風﹑黃芩﹑酒炒蒼術﹑皂角刺。

治耳後項各一塊。

牛膽南星白僵蠶大黃﹝酒炒﹞靑黛上爲末﹐煉蜜丸﹐噙化。

治一身俱是塊。

二陳湯加白芥子炒﹑黃連薑汁炒。

治頸項結核或腫痛﹝李小陘傳﹞

夏枯艸不拘多少﹐水煎頻頻服之﹐卽愈。

﹝批﹞﹝按此方治結核內消之劑﹞一婦人徧身痰核﹐不紅腫﹐不疼痛。

陳皮半夏茯苓當歸川芎白芍藥枳實黃連香附桔梗連翹防風羌活柴胡龍膽艸甘艸﹝各等分﹞

上銼一劑﹐生薑煎服。

治痰核用南星﹑淮烏各等分﹐共爲細末﹐薑汁調如膏﹐敷核上﹐立消。

﹝批﹞﹝按此方治結核﹐外敷之劑﹞治項後側少陽經中﹐瘩瘩不變肉色﹐不問大小及年深月久﹐或亦赤硬腫痛。

生山藥﹝去皮﹐一塊﹞蓖麻子﹝三个﹐去殼﹐共研勻HT帛上貼之卽消﹞

卷之九

梅核气

梅核气者﹐窒礙於咽喉之間﹐咯之不出﹐咽之不下﹐有如梅核之狀是也。始因喜怒太過﹐積熱蘊隆﹐乃成厲痰鬱結﹐致斯疾耳。

治治宜導痰開郁﹐淸熱順气﹐如陳皮﹑半夏﹑香附﹑川芎﹑山梔﹑黃芩枳殼蘇子之類是也。如老痰凝結不開﹐以咸能軟堅立藥﹐海石﹑立明之類是也。

方加味四七湯治梅核气證﹐妙不可述。

蘇梗﹝一錢﹞半夏﹝一錢﹞濃朴﹝姜制﹐一錢﹞茯苓﹝一錢﹞陳皮﹝一錢﹞靑皮﹝七分﹞枳實﹝一錢﹞砂仁﹝一錢﹞白豆蔻﹝六分﹞檳榔﹝三分﹞南星﹝一錢﹞益智仁﹝三分﹞神曲﹝一錢﹐炒﹞

上銼一劑﹐生薑五片﹐水煎﹐食遠服。

加味二陳湯治梅核气。

陳皮半夏茯苓枳殼桔梗黃芩蘇子白豆蔻山梔子甘艸﹝各等分﹞

上銼一劑﹐生薑煎服。

行气散治梅核气﹐咽喉气脹﹐上攻胸膈痛。

紫蘇陳皮香附烏藥枳殼桔梗濃朴半夏大黃﹝酒炒﹞甘艸上銼﹐燈心十根﹐水煎服。

卷之九

癭癅

病夫癭癅﹐皆因气血凝滯﹐結而成之。癭則喜怒所生﹐多著於肩項﹐皮寬不急﹐捶捶而垂是也﹔癅則隨畱住﹐初作如梅李之狀﹐皮嫩而光﹐漸如杯卵是也。癭有五種﹐其肉色不變者﹐謂之肉癭﹔其筋脈現露者﹐謂之筋癭﹔若赤脈交絡者﹐名曰血癭﹐若隨憂惱而消長者﹐名曰气癭﹔若堅硬而不可移者﹐名曰石癭。

癅亦有六種﹕一曰骨癅﹐二曰脂癅﹐三曰肉癅﹐四曰膿畱﹐五曰血癅﹐六曰石癅。

癭癅二者﹐𨿽無癢痛﹐最不可決破﹐恐膿血崩潰﹐滲漏無已﹐必致殺人。其間肉癅不可攻療。

治脂癅﹑气癅之類﹐當用海藻﹑昆布軟堅之藥治之。如東垣散腫潰堅湯亦可多服﹐庶得消散矣。

方消癭五海飲海帶海藻海昆布海蛤海螵蛸﹝各三兩半﹞木香三稜莪術桔梗細辛香附﹝各二兩﹞豬琰子﹝七个﹐陳壁土炒﹐去酒焙漧﹞

上爲末﹐每服七分半﹐食遠米湯下。

南星膏治皮膚﹑手足﹑頭面生瘡癅﹐大者如拳﹐小者如栗﹐或軟﹐或堅而不痛。

生大南星一枚﹐細研稠粘﹐滴好醋三七滴爲膏。如如生者﹐以干者爲末﹐醋調作膏﹐先將小鍼刺癅上﹐令气透貼之﹐癢則頻貼。

一方加艸烏﹑細辛﹑白芷。

卷之十

心痛

脈沈弦細動﹐皆是痛證。心痛在寸﹐腹痛在關﹐下部在尺﹐脈象顯然。堅實不大便者下之﹐痛甚者脈必伏。陽微陰弦短而澀者﹐皆心痛也。脈沈細而遲者﹐易治。浮大弦長﹐皆難治。

病夫心痛者﹐卽胃脘痛也。其種有九﹕曰飲﹐曰食﹐曰風﹐曰冷﹐曰熱﹐曰悸﹐曰虫﹐曰疰﹐曰去來痛。

名𨿽不同﹐未有不由淸痰食積郁於中﹐七情九气觸於內之所致也。治法須分新久﹐若明知身受寒气﹐口得寒物﹐而病於初傳之時﹐當以溫散﹐或溫利之藥。若得稍久﹐則成郁矣。郁則成熱﹐又當以溫散藥內加苦寒之藥﹐溫治其標﹐寒治其本也。由是古方多用山梔爲君﹐熱藥爲之向導﹐則邪易伏而病易安。若縱恣口腹﹐不謹調食﹐則病復作﹐必難治也﹐此病日久﹐不食亦不死。若痛方止﹐便喫還痛﹐必須三五服藥後﹐漸而少食﹐庶獲痊愈。其有眞心痛者﹐因太陽觸犯心君﹐或污血衝心而痛極﹐手足靑過節者﹐旦發而夕死﹐非藥所能治也。

治諸痛不可用補气﹐气旺不通﹐而痛愈甚。故云﹕通則不痛﹐痛則不通也。

一﹑凡痛在心﹐連兩脇至兩乳下﹐牽引背板﹑匙骨下而痛者﹐實熱也。

一﹑凡痛在小腹﹐連臍左右上下痛﹐手足厥冷者﹐虛寒也。

一﹑凡心痛以物拄按則痛止者﹐挾虛也﹐以二陳湯加炒漧薑和之。

一﹑凡心痛因平日喜食熱物﹐所以致流於胃口作疼痛﹐用桃仁承气湯下之﹐若輕者用韭汁﹑桔梗能提气﹐血藥中兼用之。

一﹑凡心膈大痛﹐攻走腰背﹐發厥嘔吐﹐諸藥不效者﹐就吐中以鵝翎探之﹐出痰積碗許﹐而痛卽止。

一﹑虫痛者﹐必面上白斑唇紅﹐又痛後便能食﹐時作時止是也﹐用二陳湯加苦楝根皮煎服。上半月虫頭向上易治﹐下半月虫頭向下難治。或曰痛而久臥不安﹐自按心腹時大叫﹐或靑﹐或黃唇緩目無精光者﹐虫痛也。又曰﹕腹痛肚大靑筋者﹐取虫丸主之。

一﹑心痛卒急無藥﹐以鹽置刀頭﹐燒紅淬入水中﹐乘熱飲之﹐吐痰而愈。此法治攪腸痧﹐大痛已死者﹐立效。

謹按痛則不通﹐通則不痛。夫胃脘﹑心脾痛者﹐或因身受寒邪﹐口食冷物﹐內有郁熱﹐素有頑痰﹑死血﹐或因惱怒气滯﹐虫動作痛﹐種種不同﹐若不分而治之﹐何能愈乎﹖余曰﹕是寒則溫之﹐是熱則淸之﹐是痰則化之﹐是血則散之﹐是气則順之﹐是虫則殺之﹐庶乎臨證不眩惑矣。

方淸熱解郁湯﹝西園公方﹞治心痛﹐卽胃脘痛﹐一服卽止。

山梔仁﹝炒黑﹐一錢半﹞枳殼﹝面炒﹐一錢﹞西芎﹝一錢﹞黃連﹝炒﹐七分﹞陳皮﹝五分﹞蒼術﹝米泔浸﹐七分﹞香附﹝一錢﹞漧薑﹝炒黑﹐五分﹞甘艸﹝五分﹞

上銼一劑﹐生薑三片﹐水煎熱服。服後戒飯食大半日﹐渣再煎服。

倉卒散﹝祕方﹞

山梔仁﹝炒黑﹐五錢﹞

上銼一劑﹐生薑三片﹐煎服。一方加川芎一錢﹐尢妙。

一方單用梔子炒﹐爲末﹐每服二三匙。心痛﹑腹痛姜湯調下。痢作肚痛﹐黃酒調下四肢浮腫﹐米飲調下﹔小便淋瀝﹐白湯調下。

平气散﹝劉孟門傳﹞治心痛。

蒼術﹝一錢五分﹞梔子﹝一錢五分﹞當歸﹝一錢﹞靑皮﹝一錢﹞陳皮﹝一錢﹞枳殼﹝一錢﹞木香﹝一錢﹐臨熟時入木香再煎﹞甘艸﹝三分﹞

上銼一劑﹐生薑三片﹐水一大碗﹐煎至七分﹐通口服。

淸郁散﹝批﹞﹝按此方治心胃郁火作痛調和之劑﹞治胃中有伏火﹐膈上有稠痰﹐胃口作痛﹐及惡心﹐嘔吐淸水﹐或作酸水醋﹐心煩悶。

陳皮﹝一錢﹞半夏﹝一錢﹐香油炒﹞白伏苓﹝一錢﹞蒼術﹝一錢﹐米泔浸炒﹞川芎﹝六分﹞漧薑﹝五分﹐炒黑﹞香附﹝童便炒﹐一錢﹞神曲﹝炒﹐一錢﹞黃連﹝薑汁炒﹐一錢﹞梔子﹝薑汁炒一錢﹞甘艸﹝三分﹞

上銼一劑﹐生薑三片﹐煎服。嘔吐甚﹐加藿香四分﹐砂仁四分。此方爲丸服亦妙。

宣气散﹝嚴發十傳﹞治心胃刺痛﹐牽引胸膈疼痛﹐內有實熱﹐脈數有力者。

梔子仁﹝鹽酒炒﹞滑石大黃木香上先將梔子以生薑煎湯﹐余藥入湯內濃磨溫服。在上必吐痰﹐在下必瀉﹐其痛立止。外以蘿卜子炒﹐絹包頻熨痛處。

利气丸﹝方見諸气門﹞治心胃气滯﹑食積﹐郁熱作痛。

加減柴胡湯﹝西園公制﹞治實熱湊上﹐心腹作痛﹐發熱不止。

柴胡﹝一兩﹞黃芩﹝七錢半﹞半夏﹝七錢半﹞枳殼﹝一兩﹞赤芍﹝一兩﹞山梔子﹝去殼﹐四兩﹐半生半炒﹞

上銼一劑﹐生薑三片﹐煎服。

利气保安湯﹝西園公制﹞﹝批﹞﹝按此方治心胃實熱作痛淸熱之劑﹞治气痛﹐已服通利之藥﹐下後餘熱作痛﹐或痛在小腹者。

柴胡靑皮枳殼香附郁金木通赤芍山梔仁﹝各等分﹐炒﹞

四聖散﹝段千戶傳﹞治心痛﹑肚腹痛﹐陰證絞腸痧神效。

五靈脂﹝炒出煙﹞桃仁﹝面炒黃色﹐去皮尖﹞艸烏﹝水泡﹐一日一換﹐浸七日﹐去皮尖﹐切作片﹐用新瓦焙漧﹐各用一兩﹞靑黛﹝二錢﹐入藥八錢﹐爲末﹞

上爲末﹐酒糊爲丸﹐如梧桐子大。每服十五丸﹐或十七丸﹐用艾葉七片炒出煙﹐陳酒一鐘﹐入鍋去艾﹐溫艾湯送下。

一用倉卒散治气自腰腹間攻心﹐痛不可忍﹐腹中冰冷自汗﹐如洗手足﹐攣急厥冷。

山梔子﹝大者四十九个﹐連皮搗爛炒﹞大附子﹝一枚﹐泡﹐去皮﹞

上爲末﹐每服二錢﹐酒煎八分溫服。

丁胡三建湯﹝批﹞﹝按此方治心胃冷气作痛辛溫之劑﹞治冷心疼﹐面靑唇黑﹐手足厥冷。

丁香良姜官桂﹝各一錢五分﹞

上銼一劑﹐水一碗﹐煎七分﹐用胡椒五十粒﹐炒黃色爲末﹐調入湯藥內﹐頓服。

救急奇方治男婦心疼﹐禁了牙關欲死者。

隔年老蔥白三五根﹐去皮﹑須﹑葉﹐搗成膏﹐將病患斡開口﹐用銅匙將膏送入喉中﹐用香油四兩灌送﹐但得蔥膏下喉。少時將腹中所停虫病等物化爲黃水﹐微利爲佳﹐永不再發。

追虫丸治虫咬心痛。

漧漆﹝五錢﹐炒去煙﹞雄黃﹝二錢五分﹞巴豆霜﹝一錢﹞

上爲末﹐麵糊爲丸﹐如黍米大。每服十二三丸﹐有子苦楝根皮煎湯送下。

小金丹﹝批﹞﹝按此方治心胃虫攻作痛追逐之劑﹞治虫之作痛﹐時痛時止﹐痛則攻心﹐口吐淸水﹐人中鼻唇一時靑黑者是。

雄黃﹝一錢﹞姜黃﹝一錢﹞巴豆﹝去油﹐一錢﹞三柰﹝一錢﹞丁香﹝二十五个﹞人言﹝三分﹞

上爲末﹐用紅棗煮熟去核爲丸﹐如粟米六。每服四﹑五丸﹐五六歲兒用六﹑七丸﹐或八﹑九丸﹐艾葉煎湯﹐入醋少許﹐不拘時送下。

心紅散﹝徐薊川傳﹞治心痛气痛﹐及治孕婦心疼。

銀朱雞糞﹝炒焦漧﹐爲末﹞

上二味﹐各等分﹐和一處。每服一錢﹐熟黃酒調服﹐卽出冷汗立止。

治一切心腹胸腰背疼痛和錐刺﹝祕方﹞

花椒爲細末﹐醋和爲餅﹐貼痛處﹐上用艾搗爛鋪上﹐發火燒艾﹐痛卽止。

加味枳術丸治淸痰﹐酒積﹑食積﹑茶積﹑肉積﹐在胃脘當心而痛﹐及痞滿惡心嘈雜﹐噯气吞酸﹐嘔吐脾痰等證﹐其效如神。

白術﹝三兩﹞枳實﹝面炒黃色﹞蒼術﹝米泔浸三宿﹐焙﹞豬苓﹝去黑皮﹞川芎麥麵﹝炒黃色﹞神曲﹝炒微色﹞半夏﹝湯泡透﹐各一兩﹞澤瀉﹝去毛﹞赤茯苓﹝去皮﹞黃連﹝陳壁土炒﹞白螺螄殼﹝炮﹐各七錢﹞縮砂仁艸豆蔻黃芩﹝陳壁土炒﹞靑皮﹝去白﹞萊菔子﹝炒﹞幹生薑﹝各五錢﹞陳皮栝蔞子香附子﹝童便炒﹞濃朴﹝薑汁制炒﹞檳榔﹝各三錢﹞木香﹝二錢﹞甘艸﹝二錢﹞

吞酸﹐加吳茱萸湯泡﹐寒月五錢﹐熱月二錢五分﹔久病挾虛﹐加人參﹑白扁豆﹑石肉各五錢。時常口吐淸水﹐加炒滑石一兩﹐牡蠣五錢。

上爲細末﹐用靑荷葉泡湯浸﹐晚粳米研粉﹐作糊爲丸﹐如梧桐子大。每服七十丸﹐多至一百丸﹐淸米飲送下。

卷之十

腹痛

脈心腹痛不得息﹐脈細小遲者﹐生﹔脈大而急者﹐死。腹痛﹐脈反浮大而長者﹐死。臍下忽大痛﹐人中黑者﹐皆死。尺脈弦則腹痛。

病凡腹痛﹐有寒有熱﹐有死血﹐有食積﹐有濕痰﹐有虛有實。若綿綿痛而無增減者﹐是寒也﹔時痛時止者﹐熱也﹔每痛有處不行移者﹐死血也﹔痛甚欲大便﹐利後痛減者﹐食積也﹔痛而小便不利者﹐濕痰也。

經云﹕腹滿按之不痛爲虛﹐按之痛者爲實。

凡腹中痛甚﹐飲涼水一盞﹐其痛稍可者﹐屬熱痛﹐當用涼藥淸之﹔淸之不已﹐而或繞臍硬痛﹐大便閉實煩渴﹐用涼藥下之﹐利气丸之類。若飲水愈加作痛﹐屬寒痛﹐用溫藥和之﹔和之不已﹐而或四肢厥冷﹐腹痛嘔吐瀉痢﹐急服熱藥救之﹐附子理中湯之類﹐須詳脈力有無。

腹痛﹐气用气藥﹐如木香﹐檳榔﹑香附﹑枳殼之類﹔血用血藥﹐如當歸﹐川芎﹑桃仁﹑紅花之類。

如腹中常覺有熱﹐而暴痛暴止者﹐此爲積熱﹐宜調胃承气湯下之。

如腹痛全不思飲食﹐其人本體素弱﹐而復冷痛者﹐以人參養胃湯加肉桂﹑木香﹑吳茱萸﹐或理中湯加良姜﹑吳茱萸。

如飲食過傷而腹痛者﹐宜利气丸下之﹐並食鬱气滯作痛。

凡人腹痛﹐至於腹中有塊起﹐急以手按之便不見﹐五更心嘈﹐牙關矯硬﹐惡心而淸水出﹐及夢中嚙齒者﹐此謂之虫痛﹐宜服化虫丸加使君子。

方開郁導气湯﹝西園公制﹞﹝批﹞﹝按此方治腹痛有熱者﹐並一切腹痛之總司也﹞治諸般肚腹疼痛﹐一服立止。

蒼術﹝米泔浸制﹐一錢﹞陳皮﹝五分﹞香附﹝童便浸炒﹐一錢﹞白芷﹝一錢﹞川芎﹝一錢﹞

茯苓﹝一錢﹞漧薑﹝炒﹐五分﹞滑石﹝一錢﹞山梔子﹝炒﹐一錢﹞神曲﹝炒﹐一錢﹞甘艸﹝少許﹞

上銼一劑﹐水煎﹐溫服。

行气香蘇飲﹝批﹞﹝按此方治腹痛有寒者﹞治因气惱﹐或感寒﹐或傷食﹐一切肚腹疼痛。方見傷食。

四合飲﹝雲林制﹞﹝批﹞﹝按此方治痰積而气滯﹐而腹痛者﹞

陳皮半夏茯苓紫蘇濃朴香附枳殼郁金甘艸﹝各等分﹞

上銼一劑﹐生薑煎服。

消瘀飲﹝祕方﹞﹝批﹞﹝按此方治瘀血而腹痛者﹞

當歸芍藥生地黃桃仁紅花蘇木大黃﹝三錢﹞芒硝﹝三錢﹞甘艸上銼一劑﹐水一鐘半﹐煎至八分﹐入大黃煎﹐再入芒硝﹐溫服。

肚腹疼痛如錐剜不可忍者﹐用白芍﹑黃連﹑甘艸各三錢﹐金華酒一鐘﹐水一鐘﹐煎服。

卷之十

腰痛

脈腰痛之脈﹐皆沈弦。沈弦而緊者﹐爲寒﹔沈弦而浮者﹐爲風﹔沈弦而濡細者﹐爲濕﹔沈弦而澀者﹐爲閃挫。澀者惡血﹐大者腎虛﹐滑者﹑浮者是痰也。

病夫腰者﹐腎之外候﹐一身所恃以轉移闔辟者。蓋諸經皆貫於腎而絡於腰脊﹐腎气一虛﹐腰必痛矣。腰痛有五﹐所感不同﹕一曰陽气不足﹐少陰腎衰﹐是以腰痛﹔二曰風痺﹐風寒濕著腰而痛﹔三曰腎虛﹐勞役傷腎而痛﹔四曰墜墮險地﹐傷腰而痛﹔五曰寢臥濕地而痛。又有三因而分之﹐蓋太陽﹑少陰多中寒﹐少陽﹑厥陰多中風﹐陽明﹑太陰多中濕﹐此六經腰痛者﹐爲外因也﹔若失志傷腎﹐鬱怒傷肝﹐憂思傷脾﹐若此腰痛﹐爲內因也﹔墜墮險地﹐傷腰而痛﹐爲不內不外。當以五種三因而推之。不過從其所由﹐汗下補瀉之法以療之﹐風則散之﹐寒則溫之﹐濕則燥之﹐熱則淸之﹐气則順之﹐血則和之﹐此治之法也。

治因寒而痛﹐見熱則減﹐遇寒愈增﹐宜五積散﹐每服加茱萸五分。

一﹑因風傷腎而痛者﹐或左或右﹐痛無常處﹐引兩足﹐五積散加防風﹑全蠍。

一﹑因濕而痛者﹐遇天陰﹐或久坐而發﹐蓋腎屬水﹐久坐濕地﹐或爲雨露所著﹐濕流入腎﹐以致腰痛﹐宜滲濕湯﹐或腎著湯。

一﹑因濕熱﹐宜操濕行气﹐用蒼術﹐黃柏﹑杜仲﹑川芎之類﹐或當歸拈痛湯。

一﹑因挫閃勞役而痛者﹐五積散加黑牽牛一錢﹐桃仁炒九枚﹐陳酒煎服﹐神效。

一﹑因瘀血而痛者﹐日輕夜重﹐宜行血順气﹐丹溪補陰丸加桃仁﹑紅花﹐外用三稜鍼於委中穴出血﹐以其血滯於下也。

一﹑瘀血在足太陽﹑足太陰﹑足少陽三經腰痛﹐宜川芎肉桂湯。

一﹑瘀血腰痛﹐以四物湯加桃仁﹑紅花﹑酒蘇木。

一﹑因痰而痛者﹐宜南星﹑半夏﹐加快气之藥佐之﹐使痰隨气運。

一﹑因腎虛者﹐痛之不已﹐用安腎主之。

一﹑腎著爲病﹐體重﹐腰冷如水﹐飲食如故﹐小便自利﹐腰以下冷痛如帶五千錢﹐治宜流濕兼溫散﹐腎著湯主之。

一﹑腰軟者﹐腎肝伏熱﹐治用黃柏﹑防己。

一﹑因气滯而痛﹐或俯仰挫閃﹐宜烏藥順气散加炒桃仁﹐酒煎服。

一﹑因腎气虛弱﹐爲濕所乘﹐流注腰膝﹐或攣拳掣痛﹐不可屈伸﹐或緩弱冷痺﹐行步無力﹐以獨活寄生湯主之。

方補腎湯﹝西園公制﹞治一切腰痛。

破故紙﹝酒炒﹞小茴﹝鹽酒炒﹞玄胡索牛膝﹝去蘆﹐酒洗﹞當歸杜仲﹝酒炒﹞黃柏﹝酒炒﹞知母﹝酒炒﹞

上銼一劑﹐生薑煎服。

屠尙書方治腰痛。

破故紙﹝五錢﹞杜仲﹝酒炒﹐一兩﹞巴戟﹝五錢﹐淨﹞葫巴戟﹝五錢﹞當歸﹝五錢﹞桃仁﹝四十九个﹞

上銼一劑﹐酒煎﹐入乳香﹑沒藥各三錢﹐調熱服。

壯本丹﹝祕方﹞治腎虛腰痛﹐久則寒冷﹐此藥壯筋骨﹐補元陽﹐利大小﹐養丹田﹐治腰痛之妙劑。

杜仲﹝酒炒﹐一兩﹞肉蓯蓉﹝酒洗﹐五錢﹞巴戟﹝酒浸﹐去骨﹐五錢﹞破故紙﹝鹽水炒﹐一兩﹞茴香﹝一兩﹞靑鹽﹝五錢﹞

上爲末﹐將豬腰子分開﹐入藥在內﹐縫住﹐紙包煨熟。每一个一服﹐用黃酒送下。

加味靑莪丸﹝批﹞﹝按此方治腎虛腰痛之劑﹞治腎虛腰痛或風寒乘之﹐血气相搏爲痛。

杜仲﹝薑汁浸炒﹐十二个﹞破故紙﹝水淘﹐十二兩﹐芝麻同炒變色﹐去芝麻﹐瓦上焙漧﹐爲末﹞沈香﹝六兩﹞胡桃﹝去皮膈﹐另研﹐六兩黃﹞沒藥﹝另研﹞乳香﹝另研﹐各六兩﹞

上爲末﹐用肉蓯蓉十二兩﹐酒浸成膏﹐和劑搗千餘杵﹐丸如梧桐子大。每服三十丸﹐空心溫酒﹐或鹽湯任下。

立安散﹝批﹞﹝按此方治閃挫腰痛之劑﹞治气滯腰痛﹐並閃挫腰痛﹐腎虛腰痛。

當歸﹝一兩﹞官桂﹝一兩﹞玄胡索﹝炒﹐一兩﹞杜仲﹝姜炒﹐一兩﹞小茴﹝炒﹐一兩﹞木香﹝五錢﹞牽牛﹝一錢﹐半生半熟﹞

上爲末﹐每服二匙﹐空心陳酒調下。一方去牽牛﹐以酒煎服。

川芎肉桂湯﹝批﹞﹝按此方治寒濕腰痛之劑﹞治露宿寒濕之地﹐腰痛不能轉側﹐兩脇搐急作痛。

當歸尾﹝一錢﹞川芎﹝一錢﹞桃仁﹝五个﹐去皮尖﹐研﹞肉桂﹝一錢﹞防己﹝三分﹞

蒼術﹝一錢﹞羌活﹝一錢半﹞獨活﹝五分﹞柴胡﹝一錢﹞防風﹝三分﹞神曲﹝五分﹐炒﹞

甘艸﹝炙﹐一錢﹞

上銼一劑﹐陳酒煎﹐食遠稍熱服。

追風通气散﹝方見癰疽﹞治經年腰痛﹐以本方加川萆﹑玄胡索﹐陳酒煎服。

卷之十

脇痛

脈脈雙弦者﹐肝气有餘﹐兩脇作痛。

病夫脇痛者﹐厥陰肝經爲病也。其病自兩脇下痛引小腹﹐亦當視內外所感之邪而治之。若因暴怒傷觸悲哀气結﹐飲食過度﹐冷熱失調﹐顚僕傷形﹐或痰積流注於血﹐與血相搏﹐皆能爲痛﹐此內因也﹔若傷寒少陽﹐耳聾脇痛﹐風寒所襲而爲脇痛﹐此外因也。治之當以散結順气﹐化痰和血爲主﹐平其肝而導其气﹐則無有不愈矣。

治脇痛者﹐肝火盛﹐木气實也。有死血﹐有痰流注﹐有肝急者。

一﹑木气實﹐用蒼術﹑川芎﹑靑皮﹑柴胡﹑芍藥﹑甘艸﹐水煎服。

一﹑痛甚者﹐肝火盛﹐以當歸龍薈丸姜湯下﹐瀉肝火之要藥也。

一﹑死血作痛﹐用桃仁去皮畱尖﹐紅花酒拌焙漧﹐川芎﹐香附童便浸﹐靑皮﹐水煎服。

一﹑肝苦急﹐食辛以散之﹐川芎﹑蒼術﹐血病入血藥中﹐苦者﹐惡也﹑嫌也。或小柴胡湯亦效。

一﹑凡脇痛皆是肝木有餘也﹐用小柴胡湯加靑皮﹑川芎﹑芍藥﹑龍膽艸。

一﹑凡脇痛用靑皮﹐必須用醋炒過。

一﹑凡瘀血作痛﹐用小柴胡湯合四物湯﹐加桃仁﹑紅花﹑乳香﹑沒藥煎服﹐痛甚而元气實者﹐桃仁承气湯下之。

方枳殼散治脇間如物刺﹐是气實也。

枳殼﹝面炒黃﹐一兩五錢﹞甘艸﹝炙﹐七錢五分﹞

上爲末﹐每二錢﹐濃煎蔥白湯下﹐不拘時服。

當歸龍薈丸治瀉肝火盛之要藥﹐因內有濕熱﹐兩脇痛甚﹐伐肝木之气。

當歸龍膽艸山梔子黃連大黃﹝酒濕火煨﹞蘆薈靑黛﹝各五錢﹞木香﹝二錢五分﹞麝香﹝五分﹐另研﹞加柴胡﹝五錢﹞靑皮﹝一錢﹞

上爲細末﹐神曲爲丸﹐如梧桐子大。每服二十丸﹐姜湯下。

治婦人脇痛。

香附子﹝四兩﹐醋一碗﹐鹽一兩煮幹﹞白芍藥﹝二兩﹞肉桂﹝二兩﹞玄胡索﹝炒﹐二兩﹞

上爲末﹐每服三錢﹐空心滚湯調。

治諸痛熨法韭菜根﹐搗爛﹐醋拌炒﹐絹包熨痛處。

卷之十

臂痛

病臂爲風寒濕所搏﹐或睡後﹐手在被外﹐爲寒邪所襲﹐遂令臂痛﹐及乳婦以臂枕兒﹐傷於風寒﹐而致臂痛者﹐悉根據後三方內選用。

一﹑有血虛作臂痛者﹐蓋血不榮於筋故也。

一﹑因濕臂痛﹐蠲痺湯加蒼術﹑酒防己。

一﹑因痰飲流入四肢﹐令人肩背酸痛﹐兩手軟痺﹐導痰湯加木香﹑姜黃。

方五積散﹝方見中寒﹞治臂痛因於寒者。

烏藥順气散﹝方見中風﹞治臂痛因於气者。

蠲痺湯﹝方見痺痛﹞治臂痛因於濕者。

加減茯苓丸﹝批﹞﹝按此方臂痛因於痰者﹞治濕痰壅滯﹐經絡不通﹐兩臂作痛﹐不能梳洗﹐及治手足疼痛麻痺﹐行步艱難﹐服之神效。

陳皮﹝鹽水炒﹐二兩﹞半夏﹝二兩﹐用白礬﹑牙皂﹑生薑各一兩﹐煎湯浸七日﹞白茯苓﹝去皮﹐一兩五錢﹞風化硝﹝一兩三錢﹞海桐皮﹝酒洗﹐一兩﹞片子姜黃﹝一兩﹞木瓜﹝一兩﹞薄桂﹝去皮﹐五錢﹞甘艸﹝炙﹐四錢﹞白芍﹝酒炒﹐二兩﹞黃﹝鹽水炒﹐二兩﹞

上爲細末﹐薑汁﹑竹瀝爲丸﹐如梧桐子大。每服百丸﹐空心白湯下。

三合散治背心一點痛。

用烏藥順气散合二陳湯﹑香蘇散﹐加蒼術﹑羌活。

禦寒膏治體虛人﹐背上惡寒﹐或夏月怕脫衣﹐及婦人產後﹐被冷風吹入經絡﹐故常冷痛﹐或手足冷痛至骨。又治腰痛﹐及一切冷痺痛。又治濕气。用生薑半斤﹐取自然汁﹐入牛膠三兩﹐乳香末﹑沒藥末各一錢五分﹐銅杓內煎化﹐就移在滚湯內燉﹐以柳條攪至成膏﹐又入花椒末少許﹐再攪勻﹐用皮紙將紙作殼子。

看痛處闊狹﹐貼患處﹐用鞋履烘熱熨之﹐候五七日脫下﹐或起小癮不妨。

卷之十

疝

脈疝脈弦急﹐積聚在裏﹐牢急者生﹐弱息者死。沈遲浮澀﹐疝瘕寒痛﹐痛甚則伏﹐或細﹐或動。

病夫疝者﹐小腹引卵﹐腫急絞痛也。有痛在睪丸者﹐有痛在五樞穴者﹐皆是厥陰肝之經也。或無形無聲﹐或形如瓜﹐有聲如蛙。自《素問》而下﹐皆以爲寒﹐蓋寒主收引﹐經絡得寒﹐則引而不行﹐所以作痛﹐理固然也﹐亦有踢水涉水﹐終身不病此者﹐無執在內故也。大抵此癥始於濕熱﹐在經郁遏至久﹐又得寒气外來﹐不得疏散而作痛。若只作寒論﹐恐爲未備﹐或曰厥陰一經﹐郁積濕熱﹐何由而致﹖予曰﹕大勞則火起於筋﹐醉飽則火起於胃﹐房勞則火起於腎﹐大怒則火起於肝。本經火積之久﹐母能令子虛﹐濕气便盛﹐濁液凝聚﹐並入血隊流於厥陰。厥陰屬木﹐系於肝﹐爲將軍之官﹐其性急速﹐火性又暴﹐爲寒所束﹐宜其痛之太暴也。

有以烏頭﹑梔子作湯飲之﹐其效亦敏﹐後因此方隨病加減與之﹐無有不驗。但濕熱又須分多少而治﹐濕則多腫﹐病是也。又有挾虛而發者﹐當以參﹑術爲君﹐而以疏導藥佐之。脈甚沈緊而豁大無力者也﹐其痛亦輕﹐惟覺重墜牽引耳。

經有七疝﹕寒﹑水﹑筋﹑血﹑气﹑狐﹑。

治一﹑寒疝者﹐囊冷結硬如石﹐陰莖不舉﹐或控引睪丸而痛﹐得於寒濕也﹐使內過勞也﹐宜以溫劑下之﹐禹功散﹑加味五苓散﹑下淸木香丸﹐或五積蟠蔥之類。

一﹑水疝者﹐腎囊腫痛﹐陰汗時出﹐囊或腫如水晶﹐或癢而搔出黃水﹐或小腹按之作水聲﹐得於飲食醉飽﹐使內過勞也﹐汗出而遇風寒濕气聚於囊中﹐故多水也﹐宜禹功散﹑三花神佑丸﹑導水丸逐中之劑下之。

一﹑筋疝者﹐陰莖腫痛﹐或濃或痛﹐裏急筋縮﹐或莖中痛﹐痛極則癢﹐或挺縱不收﹐或白物如精﹐隨溲而下﹐得於房室勞倦﹐及邪術所使﹐以降心火之劑下之﹐瀉心湯主之。

一﹑血疝者﹐狀如黃瓜﹐在小腹兩旁﹐橫骨兩端紋中﹐俗云便癰也。得於春夏﹐重感大燠勞於內﹐气流溢滲入脬囊﹐畱而不去﹐結成癰腫﹐膿少血多。又或彊制情欲﹐當泄不泄﹐亦成此疾。宜玉燭散和血之劑下之。

一﹑气疝者﹐上連腎區﹐下及陰囊﹐或因號哭忿怒﹐則气郁而脹﹐以鍼出气而愈﹐然鍼有得失﹐宜散气藥下之﹐宜蕩疝丸﹐或蟠蔥散主之。或小兒亦有此疾﹐俗云偏墜﹐气得於其父﹐陰痿精怯﹐彊力入房﹐因而有子﹐胎中病也。此疝不治﹐惟宜灸築賓一穴﹐在內上五寸﹑分肉中﹐灸五壯。

一﹑狐疝者﹐狀如仰瓦﹐臥則入小腹﹐行立則出小腹﹐入囊中﹐狐則晝出穴而溺﹐夜則入穴而不溺﹐此疝與狐相類﹐亦與气疝大同小異﹐令人帶鉤鈴是也﹐宜以逐气流經之劑下之。

一﹑疝者﹐陰囊腫墜如升斗﹐不癢不痛﹐得之地气卑濕﹐故江淮人多有之﹐宜去濕之劑下之﹐三花神佑丸之類。如女子陰戶突出﹐𨿽亦此類﹐乃熱不禁故也﹐不可便認爲虛寒﹐而溫之補之﹐名曰瘕。

一﹑元神虛弱﹐受寒作小腸疝气滚痛﹐以蟠蔥散加故紙﹑小茴﹑川楝子﹑木香之類。

一﹑體壯實﹐小腸气痛﹐或小便不通﹐以八正散加破故紙﹑小茴﹑川楝子。

一﹑小腹下毛際邊﹐或左或右﹐生气核如桃狀﹐按之則散﹐時伏時見﹐以五苓散加川楝子﹑小茴香﹑蔥白﹑燈心煎湯﹐下靑木香丸五十七粒。

一﹑治陽明受濕熱﹐傳入太陽﹐惡寒發熱﹐小腹連毛際結核﹐悶痛不可忍者﹐以梔子炒﹑枳殼炒﹑桃仁炒﹑山楂各等分﹐生薑三片﹐水煎服。

方禹功散治寒疝。

黑牽牛﹝頭末﹐一錢﹞小茴香﹝二錢五分﹞加木香﹝一錢﹞

上共爲末﹐每服三錢﹐薑汁調下。

五積散治醉飽後色欲過度﹐觸傷小腹﹐致成疝气。其癥自小腹痛連兩脇下﹐心頭弔痛﹐額上汗出。

根據本方加玄胡索。

蟠蔥散治脾胃虛寒﹐气滯不行﹐攻刺心腹﹐痛連脇胸﹐及膀胱﹑小腸疝气﹐又治婦人血气痛。

丁皮﹝一兩﹞砂仁﹝一兩﹞莪術﹝一兩五錢﹞三稜﹝一兩五錢﹞檳榔﹝一兩﹞玄胡索﹝七錢五分﹞蒼術﹝一兩﹞靑皮﹝一兩五錢﹞漧薑﹝五錢﹞肉桂﹝五錢﹞茯苓﹝一兩五錢﹞甘艸﹝一兩﹞

上銼一劑﹐生薑﹑棗子﹑蔥白﹐水煎熱服。臍下極冷痛﹐加吳茱萸﹑木香﹑小茴香等味。

加味五苓散根據本方加木香﹑小茴香﹑川楝子﹑檳榔﹑黑牽牛﹑故紙﹑木通﹑靑皮﹑三稜﹑莪術等味。

上銼一劑﹐水煎服。

橘核丸治四積疝﹐卵核腫脹﹐偏有大小﹐或堅硬如石﹐或引臍腹絞痛﹐腎囊腫脹﹐或成瘡毒﹐輕則時出黃水﹐甚則成癰潰爛。

橘核﹝炒﹞海藻﹝鹽酒炒﹞昆布﹝鹽酒炒﹞桃仁﹝面炒﹐去皮尖﹞桂心﹝五錢﹞川楝肉﹝炒﹞海帶﹝鹽水洗﹐一兩﹞枳實﹝面炒﹞濃朴﹝薑汁炒﹞玄胡索﹝炒﹞木香﹝五錢﹞木通﹝五錢﹞

上爲末﹐酒糊爲丸﹐如梧桐子大。每服六七十丸﹐空心陳酒﹑鹽湯下。如虛寒甚﹐脈沈細﹐手足冷者﹐加川烏一兩。如堅脹久不消﹐加砂二錢﹐醋煮旋入。

蕩疝丸黑牽牛﹝取頭末﹞破故紙﹝炒﹞小茴香﹝炒﹞川楝子﹝去核﹐炒﹐各一兩﹞靑皮﹝三錢﹞陳皮﹝三錢﹞莪術﹝四錢﹞木香﹝四錢﹞

上爲末﹐酒糊爲丸﹐如梧桐子大。每服五十丸﹐空心溫酒送下。

靑木香丸黑牽牛﹝炒﹐取頭末﹐二兩﹞檳榔﹝二兩﹐粟米飯裹煨﹐去飯﹞靑木香﹝一兩五錢﹞

破故紙﹝二兩﹐炒﹞蓽澄茄﹝二兩﹞

上爲末﹐水煮稀糊爲丸﹐如梧桐子大。每服三十丸﹐滚湯送下。

行气香蘇散治偏墜气初起疼痛﹐憎寒壯熱﹐根據本方加小茴香﹐木香﹑三稜﹑莪術﹑木通。

加減香苓散治偏墜气初起﹐憎寒壯熱﹐發表分利藥﹐輕者﹐一服而愈。

枳殼陳皮香附蒼術麻黃香薷豬苓澤瀉木通滑石車前子三稜莪術川楝子玄胡索甘艸上銼一劑﹐生薑﹑蔥白﹐水煎熱服。

文蛤散治偏墜气神效。

五倍子﹝五﹑六个﹐燒存性﹞

上爲末﹐陳酒調服﹐以醉爲度。

神消散﹝祕方﹞治諸般疝气﹐外腎腫脹疼痛。

山梔子﹝鹽水炒黑色﹐一兩﹞益智仁﹝炒﹐七錢﹞橘核﹝炒﹐一兩﹞靑皮﹝香油炒﹐六錢﹞檳榔﹝一錢﹞荔枝核﹝八錢﹞小茴香﹝鹽水炒﹐一兩﹞

上爲細末﹐每服二錢﹐燒酒調服。如不用酒﹐以燈心艸煎湯﹐加鹽少許﹐調服立效。

茴香安腎湯﹝太醫院傳﹞治左邊偏墜﹐丸如雞﹑鴨子。

人參﹝一錢﹞白術﹝一錢﹞白茯苓﹝去皮﹐一錢﹞澤瀉﹝七分﹞茴香﹝一錢﹐炒﹞

破故紙﹝一錢﹞黃柏﹝八分﹞木香﹝五分﹞檳榔﹝一錢﹞烏藥﹝一錢﹞香附﹝一錢﹐童便浸經宿﹞砂仁﹝一錢﹞玄胡索﹝五分﹞升麻﹝三分﹞甘艸﹝炙﹐五分﹞荔枝核﹝一錢﹞

上銼一劑﹐饑時服。

三香酒﹝祕方﹞治偏墜气。

南木香﹝三錢﹞小茴香﹝三錢﹞八角茴香﹝三錢﹞川楝肉﹝三錢﹞

上合一服﹐鍋內炒四味﹐入蔥白﹑蓮須五根﹐水一碗﹐淬入鍋﹐將碗罩住﹐候煎至半碗﹐取出去渣﹐加陳酒半碗﹐合和入炒鹽一茶匙﹐空心熱服﹐神效。

四聖散﹝祕方﹞治疝气﹐外腎腫脹。

小茴香﹝炒﹞穿山甲﹝炒﹞全蠍﹝炒﹞南木香﹝各等分﹞

上爲末﹐每服二錢﹐陳酒調﹐一服痛止。

木香金鈴丸﹝嚴憲副傳﹞治外腎腫痛﹐諸般疝气﹐一服立效。

木香乳香沒藥大附子﹝面裹火煨﹞小茴香﹝鹽炒﹞川楝肉玄胡索全蠍人參﹝各等分﹞

上爲末﹐陳酒打糊爲丸﹐如梧桐子大。每服百丸﹐空心陳酒送下。

大小茴香丸﹝長葛李大尹傳﹞治疝气如神。

大茴香﹝一兩﹞小茴香﹝一兩﹞吳茱萸﹝一兩﹞川楝子﹝一兩﹞川椒﹝一兩﹞

上共爲末﹐連須蔥頭八兩﹐同藥搗成餅子﹐曬漧﹐用粘米五合﹐同藥餅研碎﹐微火炒黃爲末﹐酒糊爲丸﹐如梧子大。每服八九十丸﹐空心鹽湯﹐或酒下﹐忌發气物。

茴香丸治疝气神效。

茯苓﹝二兩﹐炒﹞白術﹝二兩﹐炒﹞山楂﹝二兩﹐炒﹞枳實﹝八錢﹞八角茴香﹝一兩﹐炒﹞吳茱萸﹝一兩﹐炒﹞橘核﹝三兩﹐炒﹞荔枝核﹝一兩﹞

上爲細末﹐煉蜜爲丸。每服重一錢五分大﹐空心細嚼﹐姜湯送下。

灸法治一偏墜气痛。

用蓖麻子﹐一歲一粒﹐去皮研爛﹐貼頭頂囟上﹐卻令患人仰臥﹐將兩腳掌相對﹐以帶子綁住二中指﹐於兩指合縫處﹐艾麥粒大灸七壯﹐實時上去。

卷之十

腳气

脈香港腳之脈﹐其狀有四﹕浮弦爲風﹐宜汗﹔濡弱濕气﹐宜滲﹔遲澀因寒﹐宜溫﹔洪數爲熱﹐宜下。微滑者虛﹐牢堅者實。結則因气﹐散則因憂﹐緊則因怒﹐細則因悲。

病夫香港腳者﹐古謂之緩風﹐又謂之厥者﹐是古今之異名也。有幹﹑濕之分﹐其腳腫者﹐名濕香港腳﹔其不腫者﹐名幹香港腳。由脾胃兩經虛弱﹐行動坐臥之間﹐爲風寒暑濕之气所侵﹐或內因飲食濃味所傷﹐致濕熱下注而成。如得之不便覺﹐乃因他病發動而知﹐先從腳起﹐或先緩弱痺﹐或行起忽倒﹐或兩脛腫滿﹐或足膝枯細﹐或心下松悸﹐或小腹不仁﹐大小便澀﹐或舉體轉筋﹐骨節酸痛﹐或惡聞食气﹐見食吐逆﹐或胸滿气急﹐憎寒壯熱﹐狀似傷寒﹐是其候也。

或經一旬﹐或半月復作﹐漸而至於足筋腫大如瓜瓠者。

治治之之法﹐用蒼術﹑白術以治其濕﹐黃芩﹑黃拍﹑知母以治其熱﹐當歸﹑芍藥﹑生地黃以調其血﹐木瓜﹑檳榔以調其气﹐羌活﹑獨活以利關節而散風濕﹐兼用木通﹑防己﹑牛膝引諸藥下行﹐及消腫去濕﹐以爲此証之大法矣。兼用鍼HT導引其濕熱之气外出也。東垣曰﹕濕淫所勝﹐治以苦溫﹐以苦辛發之﹐透關節﹐勝濕爲佐﹐以苦寒泄之﹐流濕淸熱爲臣。故立當歸拈痛湯治之﹐其效捷於影響﹐學人更宜詳究焉。

一﹑凡腳腫﹐名濕香港腳﹐用五積散加檳榔﹑木瓜﹑靑藤﹑穿山甲。

一﹑凡足疼痛﹐皮不腫赤﹐筋不拘急﹐遇夜則痛甚﹐此是气虛﹐而血不榮也。宜十全大補湯﹐加牛膝﹑木瓜﹑檳榔﹑石南藤﹑五加皮﹑沒藥﹑川烏之類﹐或四斤丸。若兩膝赤腫﹐彊急作熱而掣痛﹐兩總筋拘急﹐此血熱也﹐宜人參敗毒散加赤芍藥﹑大黃﹐利气丸下之。

一﹑凡香港腳上攻﹐胸膈悶滿﹐大便不通﹐宜三和散。

一﹑凡香港腳攻注﹐大小便不通﹐用水中大螺螄三个﹐以鹽一小撮﹐和殼生搗爛﹐置兩臍下一寸三分﹐用帛緊緊系之﹐立通神效。

一﹑凡兩膝腫痛﹐腳脛枯細﹐名曰鶴膝風﹐以四物湯加黃﹑人參﹑白術﹑附子﹑牛膝﹑杜仲﹑防風﹑羌活﹑甘艸。又宜五積散加松節﹑林節。

方羌活導滯湯治香港腳初發﹐一身俱痛﹐或肢節腫痛﹐便溺阻隔﹐先用此藥導之﹐後用當歸拈痛散以徹其邪。

羌活﹝二錢﹞獨活﹝二錢﹞當歸﹝二錢﹞防己﹝一錢五分﹞大黃﹝四錢﹞枳實﹝炒﹐一錢﹞

上銼一劑﹐水煎﹐空心服。

當歸拈痛散治濕熱香港腳爲病﹐四肢骨節煩痛﹐肩背沈重﹐胸脇不利﹐兼徧身疼痛﹐下注足脛腫痛﹐腳膝生瘡赤腫﹐及內外生瘡﹐膿水不絕﹐或癢或痛﹐並宜服之。

羌活﹝一錢﹞人參苦參升麻葛根防風蒼術﹝米泔浸炒﹐各四分﹞甘艸﹝炙﹞黃芩﹝酒炒﹞茵陳﹝酒洗﹐各一錢﹞當歸﹝酒洗﹞豬苓澤瀉知母﹝去毛﹐酒浸﹞白術﹝各五分﹞

上銼一劑﹐水煎﹐空心服。

神仙飛步丸﹝雲林制﹞﹝批﹞﹝按此方治香港腳因濕熱者﹞治腳膝疼痛。

當歸﹝一兩﹞川芎﹝八錢﹞白芍﹝一兩五錢﹞生地黃﹝一兩﹞黃柏﹝酒炒﹐二兩﹞

知母﹝一兩﹞蒼術﹝一兩﹞牛膝﹝一兩﹞木瓜﹝一兩﹞杜仲﹝一兩﹞薏苡仁﹝一兩﹞防風﹝七錢﹞防己﹝七錢﹞威靈仙﹝七錢﹞羌活﹝七錢﹞桃仁﹝七錢﹞紅花﹝七錢﹞黃連﹝酒炒﹐一兩﹞肉桂﹝三錢﹞黃芩﹝酒炒﹐一兩﹞陳皮﹝一兩﹞半夏﹝薑汁炒﹐一兩﹞白茯苓﹝一兩﹞

上爲末﹐酒糊爲丸﹐如梧桐子大。每服六七十丸﹐空心鹽湯下。

五積交加酒﹝雲林制﹞治諸濕足膝麻木﹐冷痺緩弱﹐及腰痛﹐香港腳下虛之疾。

白芷陳皮濃朴枳殼桔梗川芎白芍蒼術當歸茯苓半夏官桂漧薑麻黃甘艸小茴﹝酒炒﹞牛膝﹝酒洗﹞杜仲﹝酒炒﹞大附子﹝制﹞川烏吳茱萸檳榔木瓜艸果砂仁破故紙﹝酒炒﹞羌活葫蘆巴威靈仙﹝各等分﹞

上共合一斤﹐用陳酒十壺﹐姜十斤﹐棗十格﹐瓦罐炊熟﹐每日空心溫服。

趁痛散﹝祕方﹞治濕气攻注腰腳痛﹐行步少力。

當歸﹝酒洗﹐二兩﹞肉桂﹝二兩﹞玄胡索﹝二兩﹞萆﹝二兩﹞沒藥﹝二兩﹞杜仲﹝酒炒﹐一兩五錢﹞

上爲末﹐每服三錢﹐空心溫酒下。

芙蓉丸﹝魏憲副傳﹞治腳腿疼痛﹐一服卽愈。

啞芙蓉乳香沒藥孩兒茶鹿茸﹝去毛﹐酒蒸﹞官桂玄胡索﹝酒浸微炒﹞烏藥﹝炙﹞

陳皮五加皮粉艸﹝炙﹐各等分﹞

上爲末﹐麵糊爲丸。每服二錢﹐酒煎葛根湯﹐臨臥﹐出微汗。

換腳丸﹝祕方﹞治腎虛﹐下注腳膝﹐或當風取涼﹐冷气所乘﹐沈重少力﹐移步遲緩﹐筋脈攣痛不能屈伸﹐腳心隱痛﹐有礙履地﹐大治幹﹑濕香港腳﹐赤腫痛楚﹐發作無時﹐呻吟難忍﹐气滿喘急﹐舉步艱難﹐面色黧黑﹐傳送祕澀並治。

當歸天麻防風羌活石南藤萆﹝炙﹞石斛﹝去根﹞黃肉桂大附子﹝炮﹞南星續斷薏苡仁﹝各一兩﹞蒼術﹝米泔浸﹐一兩五錢﹞川牛膝﹝一兩﹐酒洗﹞木瓜﹝四兩﹞檳榔﹝五錢﹞

上爲末﹐麵糊丸﹐如梧桐子大。每服五十丸﹐空心酒下﹐或木瓜湯下﹐日二服。

二仙丹﹝劉夷門傳﹞﹝批﹞﹝按此方治香港腳因寒濕者﹞治腳疾﹐腫痛拘攣。

川牛膝威靈仙﹝各等分﹞

上爲細末﹐煉蜜爲丸﹐如梧子大。每服五十丸﹐空心酒下﹐白滚湯亦可﹐忌茶。

追風通气散治香港腳﹐加檳榔﹑木瓜﹑穿山甲﹐水煎服。

治婦人香港腳﹐一月一次﹐足下浮腫﹐手肢拘攣不伸﹐頭疼心痛﹐吐痰脹滿﹐下元濕熱帶下﹐行步艱辛。

當歸川芎白術茯苓陳皮香附木瓜檳榔白芷天麻牛膝甘艸上銼一劑﹐生薑煎服。

卷之十

痿

脈尺脈虛弱﹐緩而緊﹐病爲足痛﹐或者痿病。張子和云﹕痿因肺熱相傳﹐四髒其脈多浮而大﹐不可作寒濕香港腳治。

病夫痿者﹐謂手足痿弱﹐無力以運動也。《內經》謂諸痿起於肺熱。又曰﹕治痿獨取陽明。蓋肺經體燥﹐居上而主气﹐畏火者也﹔脾土性濕﹐居中而主四肢﹐畏水也。火性上炎﹐若嗜欲無節﹐則水失所養﹐火寡於畏﹐而侮所勝﹐肺得火邪而熱矣﹐木性剛急﹐肺受熱﹐則金失所養﹐木寡於畏﹐而侮所勝﹐脾得木邪而傷邪﹐肺熱則不能管攝一身﹐脾傷則四肢不能爲用﹐而諸痿作矣。瀉南方則肺金淸﹐而東方不實﹐何脾傷之有﹖補北方則心火降﹐而西方不虛﹐何肺熱之有﹖故陽明實則宗筋潤﹐能束骨而利機關矣。治痿必須戒濃味﹐節嗜欲﹐庶可保其全安也。

陳無擇云﹕痿之疾﹐狀類柔風﹑香港腳﹐但柔風﹑香港腳皆外所因﹐痿則五內不足所致也。治之不可混作外因立治。

治丹溪曰﹕有挾濕熱﹐有痰﹐有血虛。亦有死血者﹐有食積妨礙升降者。上文論火起於肺熱﹐實痿之本﹐論此云然者﹐蓋以其發而爲所因所挾﹐或有不同﹐而主治亦當各著其所重也。

濕熱﹐用東垣健步丸﹐加燥濕降火之劑黃柏﹑黃芩﹑蒼術之類。濕痰﹐用二陳湯﹐加蒼術﹑白術﹑黃芩﹑黃柏之類﹐入竹瀝﹑薑汁。血虛﹐用四物湯加黃柏﹑蒼術﹐下用補陰丸。气虛﹐用四君子湯﹐加蒼術﹑黃柏﹑黃之類。食積﹐用小調中湯﹐加神曲﹑麥芽﹑山楂﹑枳實之類。色勞﹐用補陰丸﹑虎潛丸之類補之。

方淸燥湯六七月間﹐濕令大行﹐子能令母實而熱旺﹐濕熱相合﹐而形庚大腸﹐故寒冷以救之﹐燥金受濕熱之邪﹐絕寒水生之源﹐源絕則腎虧痿厥之病大作﹐腰下痿軟癱瘓﹐不能動一履。

黃﹝一錢五分﹞蒼術﹝一錢﹞白術陳皮澤瀉﹝各五分﹞人參白茯苓升麻﹝各三分﹞

麥門冬當歸身生地黃神曲末豬苓﹝各二分﹞黃柏﹝酒炒﹞柴胡黃連﹝各一分﹞

五味子﹝九个﹞甘艸﹝炙﹐二分﹞

上銼一劑﹐水煎空心服。

滋筋養血湯﹝雲林制﹞專治血气兩虛﹐雙足痿軟﹐不能行動﹐久臥牀褥。

川歸﹝一錢﹞熟地黃﹝一錢五分﹞白芍藥﹝一錢五分﹞川芎﹝七分半﹞人參﹝八分﹞五味子﹝九粒﹞麥門冬﹝去心﹐一錢﹞黃柏﹝一錢﹞知母﹝五分﹞牛膝﹝酒浸﹐一錢﹞杜仲﹝酒炒﹐一錢﹞蒼術﹝一錢﹞薏苡仁﹝一錢﹞防風﹝六分﹞羌活﹝三分﹞甘艸﹝三分﹞

筋骨痿軟﹐加桂枝三分﹐陳皮八分﹔如覺心煩﹐加黃連六分﹐酸棗仁炒六分﹐白茯神去木一錢。

上銼一劑﹐姜﹑棗煎服。

養血壯筋健步丸﹝雲林制﹞﹝批﹞﹝按此方補虛除濕熱之劑﹞治證同前。

黃﹝鹽水炒﹐一兩﹞山藥﹝一兩﹞五味子﹝一兩﹞破故紙﹝鹽水炒﹐一兩﹞人參﹝一兩﹞白芍﹝酒炒﹐一兩五分﹞熟地黃﹝四兩﹞枸杞子﹝一兩﹞牛膝﹝酒浸﹐二兩﹞

菟絲子﹝酒炒﹐一兩﹞川歸﹝二兩﹐酒洗﹞白術﹝一兩﹐炒﹞杜仲﹝薑汁炒﹐二兩﹞虎脛骨﹝酥炙﹐一兩﹞龜板﹝酥炙﹐一兩﹞蒼術﹝米泔浸﹐三兩﹞黃柏﹝鹽水炒﹐二兩﹞防風﹝六錢﹐酒洗﹞羌活﹝五錢﹐酒洗﹞漢防己﹝五錢﹐酒洗﹞

上爲末﹐用豬脊髓七條﹐煉蜜爲丸﹐如梧子大。每服百丸﹐空心鹽湯下。

鹿角霜丸﹝方見中風﹞﹝批﹞﹝按此方補虛除濕熱之劑﹞治血气虛弱﹐兩足痿軟﹐不能行動﹐久臥牀褥之癥。

蒸法治腎气虛弱﹐肝脾三經﹐風寒濕停於腿膝﹐使經絡滯而不行﹐變成腳痺﹐故發疼痛﹐此榮衛通經絡。

川椒﹝一把﹞蔥﹝三大莖﹞鹽﹝一把﹞小麥﹝面約四五升許﹞酒﹝一盞﹞

上用醋和﹐濕潤得所﹐炒令極熱﹐攤臥褥下﹐將所患腿腳就臥燻蒸﹐薄衣被蓋得汗出勻徧﹐約半个時辰﹐撤去炒麩﹐上就鋪褥中臥﹐待一兩个時辰﹐覺汗稍解﹐勿令見風﹐立效。

一婦人血气兩虛﹐虛中受孕﹐新血供養胎元﹐無血健用厥陰﹑少陰二經﹐以致兩腿足軟弱﹐戰栗不能步履﹐必待生產後﹐大補气血﹐壯筋骨﹐則行步輕健矣。

人參﹝一錢﹞白術﹝一錢﹐炒﹞茯苓﹝一錢﹞甘艸﹝五分﹐炙﹞川芎﹝七分﹞當歸﹝一錢﹐酒洗﹞白芍﹝二錢﹐炒﹞熟地黃﹝一錢﹐薑汁炒﹞肉桂﹝一錢﹐去皮﹞黃﹝一錢鹽水炒﹞牛膝﹝一錢二分﹐去蘆﹐酒洗﹞杜仲﹝薑汁炒﹐一錢二分﹞木瓜﹝一錢﹐酒洗﹞防風﹝去蘆﹐八分﹞獨活﹝一錢﹐酒洗﹞薏苡仁﹝一錢﹞大附子﹝一錢﹐制﹞沈香﹝三分﹐研﹐水入藥服不見火﹞

上銼一劑﹐姜三片﹐棗一枚﹐水煎﹐空心服。

卷之十

痺痛

脈脈澀而緊者﹐痺。少陰脈浮而弱﹐弱則血不足﹐浮則爲風﹐風血相搏﹐則疼痛如掣。風寒濕气合而爲痺﹐浮澀而緊﹐三脈乃備。

病夫痺者﹐手足痛而不仁也。蓋由元精內虛﹐而爲風寒濕三气所襲﹐不能隨時祛散﹐流注經絡﹐入而爲痺。

其爲病也﹐寒多則掣痛﹐風多則引注﹐濕多則重著。其病在筋者﹐屈而不能伸﹐應乎肝﹐其證夜臥多驚﹐飲食少﹐小便數﹔其病在脈者﹐則血凝而不流﹐應乎心﹐其癥令人痿黃﹐心下鼓暴﹐上气逆喘不通﹐嗌漧善噫﹔其病在骨者﹐則重而不能舉﹐應乎腎﹐其癥手足不遂而多痛﹐心腹脹滿﹔其病在皮者﹐多寒﹐遇寒則急﹐遇熱則縱﹐應乎肺﹐其證皮膚無所知覺﹐气賁喘滿﹔其病在肌者﹐多不仁﹐應乎脾﹐其癥四肢懈怠﹐發嗽嘔吐﹐是名五痺。至如白虎歷節風﹐以其走痛﹐四肢骨節如虎咬之狀﹐而以其名之耳﹐無非風寒濕三气乘之也。若飲酒當風﹐汗出入水﹐亦成斯疾﹐久而不已﹐令人骨節蹉跌。

丹溪云﹕大率因血虛受熱﹐其血已自沸騰﹐或加之涉水受濕﹐血得寒污濁凝滯﹐不得營運﹐所以作痛﹐夜則痛甚﹐行於陰也。治以辛熱之劑﹐流散寒濕﹐開通鬱結﹐使血行气和而愈﹐更宜忌口節欲﹐不宜食肉﹐肉屬陽﹐大能助火﹐如此調治﹐無有不安者。

治大法用蒼術﹑南星﹑川芎﹑白芷﹑當歸﹑黃芩﹑酒﹐在上者屬風﹐加羌活﹑桂枝﹑桔梗﹑威靈仙﹔下者屬濕﹐加木通﹑牛膝﹑防己﹑黃柏。

方解表升麻湯治徧身壯熱﹐骨節疼痛。

升麻﹝一升﹞羌活﹝一錢﹞蒼術﹝一錢﹞防風﹝八分﹞柴胡﹝七分﹞甘艸﹝七分﹞

當歸﹝五分﹞本﹝五分﹞陳皮﹝三分﹞麻黃﹝三分﹞

上銼一劑﹐生薑﹑蔥白水煎熱服﹐出微汗。

靈仙除痛飲﹝批﹞﹝按此方止痛發散之劑﹞肢節腫痛﹐痛屬火﹐腫屬濕﹐兼受風寒而發﹐動於經絡之中﹐濕熱流注於肢節之間﹐而無已也。

麻黃赤芍﹝各一錢﹞防風荊芥羌活獨活白芷蒼術威靈仙片黃芩枳實桔梗葛根川芎﹝各五分﹞歸尾升麻甘艸﹝各等分﹞

上銼一劑﹐水煎服。在下焦﹐加酒炒黃柏。婦人加紅花。腫多加檳榔﹑大腹皮﹑澤瀉﹐更加沒藥一錢住痛。一云脈澀數者﹐有瘀血﹐宜桃仁﹑紅花﹑芎﹑歸及大黃微利之。

疏筋活血湯﹝雲林制﹞患徧身走痛如刺﹐左足痛尢甚﹐左屬血﹐多因酒色所傷﹐筋脈空虛﹐被風寒濕熱感於內﹐熱包於寒則痛﹐傷經絡則夜重﹐宜以疏筋活血行濕﹐此非白虎歷節風。

川芎﹝六分﹞當歸﹝一錢二分﹐酒洗﹞白芍﹝二錢半﹐酒洗﹞生地黃﹝一錢半﹐酒洗﹞羌活﹝六分﹞白茯苓﹝七分﹐去皮﹞蒼術﹝一錢﹐米泔浸炒﹞桃仁﹝一錢﹐炒﹞牛膝﹝二錢﹐酒炒﹞漢防己﹝六分﹞陳皮﹝一錢﹐去苗﹞白芷﹝六分﹞龍膽艸﹝八分﹐酒洗﹞威靈仙﹝一錢﹐酒洗﹞防風﹝六分﹞甘艸﹝四分﹐炙﹞

有痰加南星﹑半夏各一錢﹐用薑汁﹑白礬﹑皂角煎湯﹐浸一日。如上體及臂疼﹐加薄桂三分。如下體並足疼﹐受風寒濕熱所感﹐加木瓜﹑木通鹽炒﹐黃柏﹑薏苡仁炒各一錢。如气虛﹐加人參﹑白術﹑龜板各七分。

通經妙靈丸﹝雲林制﹞治同前﹐兼治上下中疼痛。

黃連﹝酒炒﹐一兩﹞蒼術﹝米泔浸炒﹐二兩﹞黃柏﹝鹽酒炒﹐二兩﹞肉桂﹝去皮﹐四兩﹞南芎﹝五分﹞當歸﹝酒洗﹐一兩﹞白芍﹝鹽酒炒﹐一兩三錢﹞漢防己﹝酒洗﹐三錢﹞白芷﹝二錢半﹞桃仁﹝去皮尖﹐三錢﹞威靈仙﹝一兩﹐酒浸蒸曬九次﹞羌活﹝酒洗﹐三錢﹞龍膽艸﹝酒洗﹐一錢﹞紅花﹝酒洗﹐五錢﹞防風﹝酒洗﹐五錢﹞龜板﹝酥炙﹐五錢﹞杜仲﹝薑汁炒﹐八錢﹞

上爲細末﹐酒糊爲丸﹐如梧桐子大。每服百丸﹐空心陳酒下﹐鹽湯亦可。

加味二妙丸﹝批﹞﹝按此方止痛養血除濕熱之劑﹞治兩足濕痺疼痛﹐或如火燎﹐從足附熱起﹐至腰胯﹐或麻痺痿軟﹐皆是濕熱爲病﹐此藥神效。

蒼術﹝四兩﹐米泔浸﹞黃柏﹝二兩﹐酒浸曬漧﹞川牛膝﹝去蘆﹐一兩﹞當歸尾﹝一兩酒洗﹞防己﹝一兩﹞川萆﹝一兩﹞龜板﹝酥炙﹐一兩。龜板難得﹐敗者﹐市貨者多不效﹐不若以熟地黃代之﹐庶幾可也﹞

上爲末﹐酒煮麵糊爲丸﹐如梧子大。每服百丸﹐空心鹽湯下。

舒筋立安散治四肢百節疼痛﹐名曰白虎歷節風。

防風羌活獨活茯苓川芎白芷生地黃蒼術紅花桃仁陳皮半夏南星白術威靈仙牛膝木瓜防己黃芩連翹木通龍膽艸﹝酒浸﹞木香﹝少許﹞大附子﹝少許﹞甘艸﹝各等分﹞

上銼一劑﹐水煎﹐入薑汁﹑竹瀝服。痛甚加乳香﹑沒藥爲末﹐調服。

神通飲﹝批﹞﹝按此方治白虎歷節風之劑﹞治感風濕﹐得白虎歷節風癥﹐徧身抽掣疼痛﹐足不能履地者二三年﹐百方不效﹐身體羸瘦﹐服此神效。

川木通二兩﹐銼細﹐長流水煎汁﹐頓服﹐服後一時許﹐徧身發癢﹐或發紅丹﹐勿懼﹐徧身上下出汗卽愈。

治兩手疼痛麻木﹝雲林制﹞

當歸川芎白芷黃芩﹝酒炒﹞黃連﹝薑汁炒﹞蒼術羌活防風桔梗南星﹝薑汁炒﹞半夏﹝薑汁炒﹞桂枝甘艸﹝各等分﹞

上銼一劑﹐生薑煎服。

治兩足疼痛麻木﹝雲林制﹞

當歸白芍白術蒼術陳皮半夏茯苓黃柏﹝酒炒﹞川牛膝﹝酒洗﹞威靈仙桃仁紅花甘艸﹝各等分﹞

上銼﹐生薑五片﹐水煎﹐入竹瀝同服。

治四肢百節﹐流注走痛﹐皆是濕痰﹐或死血所致﹐其病處或腫﹐或紅。

當歸川芎白芷防己黃柏南星羌活蒼術威靈仙紅花桂枝﹝各等分﹞

上銼﹐生薑﹐水煎服。

行濕滋筋養血湯﹝雲林制﹞治徧身行痛﹐乃气血兩虛﹐有火有濕。

當歸川芎白芍生地黃﹝一錢﹐薑汁炒﹞人參﹝六分﹞白術白茯苓威靈仙防己紅花﹝七分﹞牛膝黃連黃柏知母甘艸﹝四分﹞蒼術﹝各等分﹞

上銼一劑﹐姜﹑棗煎服。

乳香定痛丸﹝祕方﹞﹝批﹞﹝按此方治諸痛﹐宜對癥用之﹞治諸風﹐徧身骨節疼痛﹐或腿膝痛﹐及筋骨風。

蒼術﹝米泔浸﹐二兩﹞川烏﹝炮﹐去皮﹐一兩﹞當歸﹝一兩﹞川芎﹝一兩﹞乳香沒藥﹝各三錢﹞丁香﹝五錢﹞

上爲末﹐棗肉爲丸﹐如梧子大。每服五六十丸﹐陳酒送下。

婦人濕痰流注﹐肩背臂腰脇疼痛﹐日夜不止﹐行步不得。

陳皮半夏﹝姜制﹞茯苓當歸川芎白芷烏藥官桂枳殼防己蒼術防風獨活木香香附貝母甘艸﹝各等分﹞

上銼一劑﹐同姜煎服。

一婦人患四肢骨節疼痛﹐嘔吐心痛﹐脇脹徧身浮腫﹐經年不愈五積散全料﹐加羌活﹑獨活﹑柴胡﹑前胡。

卷之十

消渴

脈心脈多浮﹐腎脈多弱。經云﹕陰不足﹐陽有餘﹐則爲熱中。又云﹕脈軟散當消渴﹐气實血虛也。又云﹕脈數大者生﹐沈小者死﹔實而堅大者生﹐細而浮短者死。

病《內經》曰﹕二陽結﹐爲之消。又曰﹕癉成爲消中。東垣曰﹕二陽者﹐陽明也。手陽明大腸主津液﹐病消則目黃口漧﹐乃津液不足也﹔足陽明胃主血﹐若熱則消穀善饑﹐血中伏火﹐乃血不足也。結者﹐津液不足﹐結而不潤﹐皆燥熱爲病也﹐此因數食甘美而多肥﹐故其气上溢﹐轉爲消渴。治當以養血滋陰﹐生津降火﹐蘭除陳气也。不可服膏粱﹑芳艸﹑石藥﹐其气剽悍﹐能助燥熱也。歧伯曰﹕實脈﹐病久可治﹔脈弦小﹐病久不可治。當分三消而治之。髙消者﹐舌上赤裂﹐大渴引飲﹐心移熱於肺﹐傳爲膈消者是也﹐以白虎加人參湯治之。中消者﹐善食而瘦﹐自汗大便硬﹐小便數。叔和云﹕口漧飲水﹐多食肌虛﹐癉成爲消中是也﹐以調胃承气湯﹑二黃丸治之。下消者﹐煩渴引飲﹐耳葉焦漧﹐小便如膏。叔和云﹕焦煩水易虧﹐此腎消也。以六味地黃丸治之。《總錄》所謂未傳能食者﹐必發腦疽背癰﹔不能食者﹐必傳中滿膨脹。皆不治之證也。潔古老人分而治之﹕能食而渴者﹐白虎人參湯﹔不能食而渴者﹐錢氏白術散﹐倍加漧葛治之。上中旣立﹐不復傳下消矣﹐先哲用藥﹐厥有旨哉﹖然臟腑有遠近﹐亦宜斟酌﹐如心肺位近﹐宜制小其服﹔腎肝位遠﹐其制大其劑﹐皆適其至所爲。故如過與不及﹐皆誅罰無過之地也﹐如髙消﹑中消制之大急﹐速過病所﹐久而無中滿之病﹐正謂上熱未除﹐中寒復生者也﹐非藥之罪﹐失其緩急之故也。治斯疾者﹐宜加意焉。

治張潔古曰﹕上消者﹐肺也﹐多飲水少食﹐大小便如常﹐此心火刑於肺金﹐而渴生焉。法當降火淸金﹐宜白虎湯加減治之。

軟石膏﹝二錢半﹞知母﹝一錢﹞甘艸﹝五分﹞人參﹝七分﹞升麻﹝一分﹞黃柏﹝一錢﹞

上銼一劑﹐粳米一撮﹐水煎﹐食後溫服。

中消者﹐胃也﹐多飲食而小便黃赤。蓋足陽明胃主血﹐熱則消穀善饑﹐血中伏火﹐則津液消爍而渴矣。治以調胃承气湯﹐三黃丸主之。

黃連黃芩大黃石膏﹝各一兩﹞

上爲末﹐煉蜜丸﹐如梧子大。每服三十丸﹐米湯下。

下消者﹐腎也﹐小便淋濁如膏﹐煩渴引飲﹐耳葉焦黑﹐小便頻數。能食者﹐必發癰疸背瘡﹔不能食者﹐必傳中滿腹脹﹐須分治之。

若能食而消者﹐宜加減白虎湯主之。

石膏﹝二錢半﹞知母﹝一錢﹞甘艸﹝三分﹞人參﹝七分﹞五味子﹝十粒﹞黃柏﹝七分﹞

玄參﹝五分﹞

上銼一劑﹐粳米一撮﹐水煎﹐食後服。

若不食而消者﹐宜加減白術散主之。

人參白術茯苓木香甘艸黃柏知母﹝各五分﹞漧葛﹝一錢﹞五味子﹝十粒﹞

上銼一劑﹐水煎溫服。

丹溪曰﹕三消者﹐多屬血虛不生津液﹐俱宜四物湯爲主治。

上消者﹐加人參﹑五味﹑麥門冬﹑天花粉煎﹐入生藕汁﹑生地黃汁﹑人乳﹐飲酒人加生葛根汁。

中消者﹐加知母﹐石膏﹑寒水石以降胃火。

下消者﹐加黃柏﹑知母﹑熟地黃﹑五味子以滋腎水﹐又當間飲繅絲湯爲上策。

一人被燒酒醉傷成消渴之疾﹐飲水無度﹐余以綠豆湯頻頻少飲﹐用生冬瓜去皮﹐細細嚼咽﹐渴則又飲豆湯﹐不一日而止渴也。

方生津養血湯﹝批﹞﹝按此方治上消之劑﹞治上消火盛﹐制金煩渴引飲。

當歸﹝一錢﹞川芎﹝八分﹞白芍﹝煨﹐一錢﹞生地黃﹝酒洗﹐一錢﹞知母﹝五分﹞

黃柏﹝蜜水炙﹐五分﹞麥冬門﹝一錢﹞石蓮肉﹝五分﹞天花粉﹝七分﹞黃連﹝八分﹞烏梅﹝五分﹞薄荷﹝五分﹞甘艸﹝炙﹐五分﹞

上銼一劑﹐水煎溫服。

淸涼飲子﹝批﹞﹝按此方治中消之劑﹞治消中能食而瘦﹐口舌漧﹐自汗﹐大便結燥﹐小便頻數。

黃﹝一錢﹞當歸身﹝六分﹞生地黃﹝六分﹞龍膽艸﹝酒洗﹐錢半﹞柴胡﹝一錢﹞

升麻﹝四分﹞防己﹝五分﹞羌活﹝一錢﹞黃芩﹝酒洗﹐一錢﹞防風﹝五分﹞杏仁﹝十个﹞生甘艸﹝五分﹞炙甘艸﹝一錢﹞

上銼一劑﹐水煎﹐加酒一匙﹐稍熱服。

人參茯苓散﹝批﹞﹝按此方治下消之劑﹞治腎消善飲而食﹐小便頻數﹐白濁如膏。

人參﹝一分﹞白術﹝二分﹞茯苓﹝五分﹞澤瀉﹝二分﹞滑石﹝一錢半﹞寒水石﹝一錢半﹞漧葛﹝五分﹞連翹﹝三分﹞黃芩﹝五分﹞桔梗﹝二分﹞梔子仁﹝二分﹞薄荷﹝五分﹞大黃﹝五分﹞天花粉﹝二分﹞甘艸﹝七分﹞縮砂﹝二分﹞

上銼一劑﹐水煎﹐入蜜服﹐腎消食前﹐上消食後服。

繅絲湯治三消渴如神。

如無繅絲湯﹐卻以原蠶繭殼絲綿煎湯﹐皆可代之﹐無時飲之﹐大效。蓋此物屬火﹐有陰之用﹐大能瀉膀胱中伏火﹐引陰水上潮於口而消渴也。

玉泉散治消渴之神藥也。

白粉葛天花粉麥門冬生地黃五味子甘艸糯米上銼一劑﹐水煎服。

神仙減水法治三焦虛熱﹐三消渴疾﹐日夜飲水無度。

黃人參麥門冬黃連天花粉知母苦參白扁豆浮萍﹝照水曬漧﹐各一兩﹞黃丹﹝二錢﹞

上爲末﹐每服二錢﹐新汲水調下。

神白散﹝卽益元散﹐方見中暑﹞治眞陰素被虛損﹐多服金石等藥﹐或嗜炙爆咸物﹐遂成消渴﹐用溫水調服﹐或大渴飲冷者﹐新汲水尢妙。

祕方﹝批﹞﹝按此方總治三消之劑﹞治三消。

用退雄鷄湯﹐澄淸飲之﹐神效。

淸神補气湯消渴癥才愈﹐止有口漧腹不能拿﹐或者又添舌白滑﹐微腫﹐咽喉咽津覺痛嗌痛﹐時時有渴﹐喜冷凍飲料﹐口中白沫如膏。

當歸身﹝一錢﹞生地黃﹝一分﹞黃連﹝酒﹐五分﹞知母﹝五分﹞石膏﹝四分﹞柴胡﹝七分﹞升麻﹝一錢半﹞防風﹝一錢﹞荊芥穗﹝一錢﹞桃仁﹝一錢﹞杏仁﹝五个﹞紅花﹝少許﹞川椒﹝二个﹞細辛﹝一分﹞生甘艸﹝一分﹞

腎气八味丸﹝批﹞﹝按此方治消渴收功之劑﹞治心腎不交﹐消渴引飲。

卷之十一

婦人科

脈女人尺脈常盛﹐而右手脈大﹐皆其常也。若腎脈微澀﹐或浮或滑﹐而斷絕不勻﹐或肝脈沈而急﹐皆經閉不調之候也。

證夫女子十四則月水行﹐男子十六則陽精溢﹐此皆合乎陰陽之數﹐各及其時。故男子之精气宜盛﹐女子之月水宜調。調經之道﹐貴乎抑其气以行其血﹐血盛气衰爲從﹐從則百病不生﹐孕育乃成。且婦人之病﹐四時所感﹐六淫七情所傷﹐悉與男子治法同。惟胎前產後﹐七八瘕﹐崩漏帶下之證爲異﹐故別著方。究其所因﹐多由月水不調﹐變生諸證﹐大槪以經候如期爲要。或有愆期﹐當審其冷熱而調之。先期而行者﹐血熱也﹐法當淸之﹔過期而行者﹐血寒也﹐法當溫之。然又不可不察其有無外感﹐爲之寒熱﹐而後投藥。

且行經之際﹐與產後一般﹐將理失宜﹐爲病不淺。若被驚則血气錯亂﹐經脈漸然不行﹐逆於上則從口鼻中出﹐逆於身則爲血分勞瘵。若其時勞力太過﹐則生虛熱﹐亦爲疼痛之根。若喜怒則气逆﹐气逆則血逆﹐逆於腰﹑腿﹑心﹑腹﹑背﹑脇之間﹐遇經行時﹐則痛而重著。過期又安。若怒極而傷於肝﹐則又有眼暈﹑嘔吐之癥﹐加之經脈滲漏於其間﹐遂成竅血淋漓不已。凡此之時﹐中風則病風﹐感冷則病冷﹐久而不治﹐崩漏帶下﹐七八瘕﹐可立而待矣。

一診婦女右手寸脈浮長﹐出於魚際者﹐气盛也。蓋女人善懷多思多妒﹐每事不遂意則郁﹐忿滿則气無釋﹐血益日消﹐气益日盛﹐陰陽交爭﹐乍寒乍熱﹐食減形羸﹐諸病蜂起﹐宜越鞠丸主之。然此脈之婦﹐惟師尼寡婦﹐長年閨女﹑士大夫商賈之妻﹐並失志之婦者有之。

一厥陰肝脈弦出寸口﹐又上魚際者﹐陰盛也﹐此思男子不可得也。蓋男子以精爲主﹐男子精盛以思室﹐婦人血盛以懷胎。故肝脈弦出寸口者﹐則陰盛可知矣。

方四物湯﹝批﹞﹝按此方治婦人諸疾之總司也﹞

當歸川芎芍藥地黃上銼一劑﹐水煎溫服﹐臨病加減用之。

經水行後作疼﹐气血虛也﹐加四君子湯﹐挾寒者加漧薑。經水行過三五日﹐腹中綿綿走痛者﹐此血行而滯气未盡行也﹐加木香﹑檳榔。經水過多﹐別無餘證﹐加黃芩﹑白術。若經血過多﹐得五心煩熱﹐日晡潮熱﹐加胡黃連。經水澀少﹐加葵花﹑紅花。經水常不及期而行者﹐血熱也﹐用生地黃﹐加黃連﹑黃芩﹑香附。經水常過期而來者﹐瘦人多應是血少﹐倍當歸﹑熟地黃﹐加黃﹑甘艸﹐少佐以桃仁﹑紅花﹐以爲生血之引用也﹔肥人大槪是气虛加痰阻滯升降然也﹐去地黃﹐加參﹐﹑甘艸﹑茯苓﹑半夏﹑陳皮﹑香附。

經水常過期﹐而紫黑成塊﹐血熱也﹐多作腹痛﹐用生地﹐加香附﹑黃連﹑玄胡索﹑五靈脂﹑乳香﹑沒藥。經水常過期而血色淡者﹐痰多血少也﹐用生地黃加二陳湯。經水如黑豆汁者﹐加黃連﹑黃芩。經水微少﹐漸漸不通﹐手足酸疼﹐肌膚潮熱﹐脈微數﹐去地黃﹑川芎﹐加澤蘭葉三倍﹐甘艸半分。經水不通﹐陰虛血少﹐小便澀而身體痛﹐加白術﹑牛膝﹑牡丹皮﹑桃仁﹑香附﹔經滯不通﹐加桃仁﹑紅花﹐經水適來適斷﹐往來寒熱如瘧者﹐加小柴胡湯。血崩有熱﹐加生地黃﹑蒲黃﹑黃芩。一方加阿膠﹑艾葉﹑黃芩﹔一方加荊芥穗﹐止血甚妙。崩中去血過多﹐血髒虛冷﹐加阿膠﹑艾葉。血崩淋漓不斷﹐加炮附子﹑赤石脂。赤白帶下﹐加香附﹑官桂。一方加香附﹑白芷。胎動不安﹐下血﹐加艾葉﹑炒阿膠﹑黃芩。妊娠心腹痛﹐加竹茹一塊。胎死腹中﹐加交桂﹑白芷﹑麝香。產後腹脹﹐加枳殼﹑肉桂。產後惡露﹐腹痛不止﹐加桃仁﹑蘇木﹑牛膝。產後虛憊﹐血熱煩悶﹐加生地黃。產後寒熱往來﹐加柴胡﹑麥門冬。產後悶亂﹐加茯苓﹑遠志。產後傷風頭痛﹐加石膏﹑甘艸。產後血痢腹痛﹐加槐子﹑黃連﹑粟殼。

凡血气痛﹐加烏藥﹑官桂。冷气痛﹐四肢厥﹐加良姜﹑軍姜﹑玄胡索。腹中气塊﹐加木香。血積塊痛﹐加莪術﹑三稜﹑官桂﹑漧漆炒。口漧煩渴﹐加麥門冬﹑漧葛﹑烏梅。小便閉澀﹐加澤瀉﹑木通。大便閉﹐加桃仁﹑大黃。脇肋脹滿﹐加枳實﹑半夏。大渴煩躁﹐加人參﹑知母﹑石膏。骨蒸勞熱﹐加知母﹑地骨皮﹑柴胡﹑黃芩。虛煩不眠﹐加人參﹑竹葉﹑酸棗仁。心气不足﹐恍惚﹐加遠志﹑酸棗仁﹐辰砂另研。咳嗽﹐加桑白皮﹑麻黃。嘔吐﹐加白術﹑人參﹑藿香﹑漧薑。虛寒滑泄﹐加官桂﹑附子炮。血痢﹐加阿膠﹑黃連。一方加阿膠﹑艾葉﹑濃朴。筋骨肢節疼﹐及頭痛憎寒﹐加羌活﹑防風﹑本﹑細辛。風寒眩暈﹐加秦艽﹑羌活。臍中虛冷﹐腰腹疼痛﹐加玄胡索﹑川楝子。目暴赤作翳痛﹐加防風﹑防己﹑龍膽艸。腹痛﹐加濃朴﹑枳實。虛汗加牡蠣﹑麻黃根。虛勞气弱﹐咳嗽喘滿﹐加姜制濃朴﹑麩炒枳實。

調榮順气湯治婦室經閉不調﹐或前或後﹐心腹疼痛。

當歸﹝酒洗﹐一錢﹞川芎﹝八分﹞生地﹝一錢﹞白芍﹝鹽水炒﹐一錢﹞香附﹝便制﹐一錢﹞艾葉﹝醋炒﹐一錢﹞丹皮﹝酒洗﹐一錢﹞阿膠﹝蛤粉炒﹐一鍼﹞白術﹝一錢二分﹞甘艸﹝四分﹞紅花﹝一錢﹞桃仁﹝一錢﹐去皮尖﹞

上銼一劑﹐生薑三片﹐水煎﹐食前服。腹痛﹐加玄胡索﹝一錢﹞﹑五靈脂﹝八分﹐醋炒﹞沒藥﹝一錢﹞

憎寒潮熱﹐加柴胡﹝一錢﹞地骨﹝酒炒﹐一錢。﹞

淸經四物湯治經水不及期而來者﹐及血虛有熱。

當歸﹝一錢五分﹞川芎﹝五分﹞白芍﹝八分﹞生地黃﹝一錢﹞阿膠﹝炒﹐五分﹞

艾葉﹝三分﹞條芩﹝一錢﹞宣黃連﹝姜炒﹐八分﹞黃柏﹝五分﹞知母﹝五分﹞香附﹝一錢﹞甘艸﹝三分﹞

上銼一劑﹐水煎﹐空心服。

通經四物湯﹝批﹞﹝按此方治經水不調之劑﹞治經水過期不行者﹐乃血虛有寒。

當歸﹝一錢半﹞川芎﹝五分﹞熟地﹝一錢﹞白芍﹝一錢﹞紅花﹝三分﹞香附﹝一錢﹞

肉桂﹝五分﹞桃仁﹝二十个﹐去皮尖﹞蓬術﹝一錢﹞蘇木﹝一錢﹞木通﹝八分﹞甘艸﹝五分﹞

上銼一劑﹐水煎﹐空心服。

淸熱調血湯治經水將來﹐腹中陣陣作痛﹐乍作乍止﹐气血俱實。

當歸川芎白芍藥生地黃黃連香附桃仁紅花玄胡索牡丹皮蓬莪術上一劑﹐水煎﹐溫服。有熱﹐加柴胡﹑黃芩。

順气散瘀湯治經水行時著气惱﹐後得心腹腰脇痛不可忍﹐脈弦急不勻﹐乃瘀血作痛也。

當歸川芎白芍生地桃仁紅花靑皮莪術玄胡索水煎﹐溫服。

四味調經止血散治婦人月水將來﹐或將盡﹐前後數日腹痛。

當歸玄胡索沒藥紅花﹝各等分﹞

上爲末﹐每服二錢﹐醇酒送下。

加減五積散﹝批﹞﹝按此方治經行前後諸痛之劑﹞治婦人遇經行時﹐沿身疼痛﹐手足麻痺﹐或生寒熱﹐頭痛﹐眼目眩暈﹐此乃觸經感冒。

根據本方去漧薑﹐加羌活﹑牛膝﹐姜蔥煎服。咳嗽﹐加杏仁﹑五味子。泄瀉﹐去枳殼﹐加肉豆蔻。

大補經湯治婦人气血虛弱﹐血海寒冷﹐經水不調﹐或時心腹疼痛﹐或下白帶如魚腦髓﹐或似米泔﹐不分信期﹐每月淋漓不已﹐面色萎黃﹐四肢無力﹐頭目眩暈﹐肌體羸瘦。

當歸﹝六分﹐酒炒﹞川芎﹝五分﹞白芍﹝酒炒﹐六分﹞熟地黃﹝五分﹞人參﹝三分﹞白術﹝去蘆﹐四分﹞白茯﹝去皮﹐四分﹞黃﹝四分﹞陳皮﹝四分﹞砂仁﹝三分﹞

香附﹝六分﹞阿膠﹝蛤粉炒﹐三分﹞沈香﹝另研﹐三分﹞小茴﹝三分﹞玄胡索﹝四分﹞

吳茱萸﹝三分﹞肉桂﹝三分﹞粉艸﹝三分﹞

上銼一劑﹐煎服。

滋陰百補丸﹝批﹞﹝按此方治經水不調气血大虛之劑﹞治婦女勞傷气血﹐諸虛百損﹐五勞七傷﹐陰陽不和﹐乍寒乍熱﹐心腹疼痛﹐不思飲食﹐羸乏力。

香附米﹝一斤﹐去毛四制﹐酒﹑醋﹑鹽湯﹑童便各浸四兩﹐浸三日﹐淘淨各炒幹﹞益母艸﹝半斤﹞當歸﹝酒洗﹐六兩﹞川芎﹝四兩﹞玄胡索人參﹝二兩﹞白術﹝去蘆﹐四兩﹞白芍﹝炒﹐三兩﹞熟地﹝薑汁炒﹐四兩﹞白茯﹝二兩﹞甘艸﹝炙﹐一兩﹞

上爲末﹐煉蜜爲丸﹐如梧桐子大。每服五六十丸﹐空心砂仁湯﹐或酒﹐或醋湯﹐白滚湯任下。

艾附暖宮丸治婦人百病。

南香附子﹝去毛淨一斤﹐分四制﹐酒﹑醋﹑鹽湯﹐童便各浸四兩﹐三日﹐焙漧爲細末﹞北艾葉﹝溫水洗淨﹐焙漧研爛篩去灰﹐醋浸炒幹﹞當歸﹝酒洗﹞川芎白芍﹝酒洗﹞熟地﹝各二兩﹞

上爲末﹐醋糊爲丸﹐如梧桐子大。每服八十丸﹐淡醋湯下。

螽斯丸﹝王同知傳﹞﹝批﹞﹝按此方養血順气調經之劑﹞治婦人赤白帶下﹐經候不調﹐或前或後﹐或行時小腹作痛﹐腿膝麻痺﹐腰腹痛﹐子宮不能攝養。

生地﹝酒洗﹐四兩﹞熟地﹝酒蒸﹐四兩﹞陳皮﹝一兩﹞白茯苓﹝二兩﹞川芎﹝二兩﹞

赤芍﹝二兩﹞香附﹝一斤﹐童便浸﹐春三﹑夏二﹑秋四﹑冬五日﹞當歸﹝酒洗﹐四兩﹞枳殼﹝麩炒﹐二兩﹞黃芩﹝酒炒﹐二兩﹞玄胡索﹝酒炒﹐二兩﹞靑皮﹝二兩﹞蘇木﹝一兩﹞

紅花﹝一兩﹞五靈脂﹝一兩﹞漧薑﹝炒﹐五錢﹞粉艸﹝二錢﹞

上爲末﹐用艾煎湯﹐入醋一盞﹐打糊爲丸﹐如梧桐子大。每服四五十丸﹐酒下﹐或白湯﹐空心送下。

柴胡抑肝散治寡居獨陰無陽﹐欲心萌而多不遂﹐是以惡寒發熱全類瘧者。

蒼術﹝泔炒﹐一錢﹞香附﹝一錢﹞川芎﹝七分﹞神曲﹝炒﹐八分﹞梔子﹝炒﹐一錢﹞

連翹﹝五分﹞柴胡﹝二錢半﹞靑皮﹝炒﹐一錢﹞赤芍﹝二錢半﹞生地﹝五分﹞丹皮﹝一錢半﹞

地骨皮﹝一錢﹞甘艸﹝一錢﹞

上銼一劑﹐水煎﹐空心或食遠溫服。

抑陰丸治寡婦寒熱如瘧﹐思男子而不得者。

柴胡﹝五錢﹞黃芩﹝五錢﹞赤芍﹝一錢﹞秦艽﹝三錢﹞生地黃﹝二兩﹞

上爲末﹐煉蜜爲丸﹐如梧桐子大。每服三十丸﹐烏梅煎湯送下。

茯神散治婦人風虛與鬼通﹐妄有所見聞﹐言語錯亂者。

茯神﹝一錢半﹞茯苓人參石菖蒲﹝各一錢﹞赤芍藥﹝五分﹞

上銼一劑﹐水煎﹐食前服。

治婦人腹中常常作痛﹐上下不定﹐經年積血故也。

靑皮陳皮三稜莪術香附烏藥漧薑﹝各等分﹞

上銼散﹐醋煮焙榦爲末﹐空心陳米湯調下。

治婦人玉戶生瘡﹐作癢不可忍者﹐皆因欲事損元。

硫黃生礬﹝調水﹐洗三五次﹞杏仁﹝燒灰﹐油調搽﹞

卷之十一

虛勞

脈气虛脈細﹐或緩而無力﹐右脈常弱﹔血虛脈大﹐或數而無力﹐右脈常弱。陽虛脈遲﹔陰虛脈弦﹐眞气虛脈緊。男子久病﹐气口脈彊則生﹐弱則死﹔女人久病﹐人迎脈彊則生﹐弱則死。經云﹕脈來細而微者﹐气血俱虛﹔脈小者﹐气血俱少。一說﹐虛勞之脈﹐或浮大﹐或弦數。大者勞也﹐弦者亦勞也。大者易治﹐血气未衰﹐可斂而正也﹔弦者難治﹐血气已耗而難補也﹔若雙弦﹐則賊邪侵脾﹔如數﹐則危殆矣。

證大抵男子之勞﹐起於傷精﹔女子之勞﹐起於經閉。婦女經閉成勞者﹐多由積想思慮在心﹐心傷則血逆竭而月水先閉。火旣受病﹐不能榮養其子﹐故不嗜食。脾虛則金虧﹐故發咳嗽。腎水絕﹐則木气不充﹐故多怒發焦﹐四肢幹痿。此則傳徧五臟﹐最爲難治。或者以爲血熱﹐而用涼藥解者﹐或有以爲血寒而用熱藥通者。

殊不知經水旣少﹐漸至不通﹐手足骨肉煩疼﹐漸至羸瘦﹐漸生潮熱﹐脈來微數﹐此陰血不足﹐陽往乘之﹐水不能勝火﹐以致火炎水涸。治當養陰血爲上。愼勿以藥通之。

方淸肺飲子﹝桑文臺方﹞﹝批﹞﹝按此方淸熱止血之劑﹞治婦女虛勞發熱﹐咳嗽吐血﹐先服此淸熱止血﹐後服逍遙散加減調理。

當歸﹝酒洗﹐八分﹞川芎﹝八分﹞白芍﹝酒炒﹐一錢﹞生地﹝酒洗﹐一錢﹞貝母﹝去心﹐八分﹞

麥冬﹝去心﹐一錢﹞天冬﹝去心﹐一錢﹞知母﹝蜜炒﹐八分﹞蒲黃﹝炒﹐八分﹞

阿膠﹝炒珠﹐八分﹞陳皮﹝八分﹐炒﹞枳殼﹝炒﹐五分﹞前胡﹝一錢﹞黃芩﹝八分﹞薄荷﹝六分﹞藕節﹝十片﹞甘艸﹝炙﹐三分﹞

上銼一劑﹐水一鐘半﹐煎至一鐘﹐食後徐徐服。

加減逍遙散治肝脾血虛發熱﹐或潮熱﹐或自汗盜汗﹐或頭痛目澀﹐或怔忡不寧﹐頰赤口漧﹐或月經不調﹐或肚腹作痛﹐或小腹重墜﹐水道澀痛﹐或腫痛出膿﹐內熱作渴。

當歸﹝酒洗﹞白芍﹝酒炒﹞白術﹝土炒﹞白茯柴胡﹝各一錢﹞甘艸﹝炙﹐五分﹞

上銼一劑﹐煨姜一片﹐薄荷少許﹐水煎服。

如發熱盛﹐加地骨皮﹑知母。如手顫掉﹐加防風﹑荊芥﹑薄荷。如咳嗽﹐加五味子﹑紫菀。如气惱胸膈痞悶﹐加枳實﹑靑皮﹑香附。如吐痰﹐加半夏﹑貝母﹑栝蔞仁。如飲食不消﹐加山楂﹑神曲。如發渴﹐加麥門冬﹑天花粉。如胸中作熱﹐加黃連﹑梔子。如心慌心跳﹐加酸棗仁﹑遠志肉﹐如久瀉﹐加漧薑炒黑。如徧身痛﹐加羌活﹑防風﹑川芎﹐以利關節。如吐血。加生地﹑阿膠﹑牡丹皮。如自汗﹐加黃﹑酸棗仁。如左腹血塊﹐加三稜﹑莪術﹑桃仁﹑紅花。如右腹气塊﹐加木香﹑檳榔。如怒气傷肝。眼目昏花﹐加龍膽艸﹑黃連﹑梔子﹑白豆蔻。如經閉不通﹐加桃仁﹑紅花﹑蘇木。如小腹痛﹐加玄胡索。香附米。

濟陰至寶丹﹝雲林制﹞治婦人諸虛百損﹐五勞七傷﹐經脈不調﹐肢體羸瘦。此藥專調經水﹐滋血脈﹐補虛勞﹐扶元气﹐健脾胃﹐養心肺﹐潤咽喉﹐淸頭目﹐定心悸﹐安神魂﹐退潮熱﹐除骨蒸﹐止喘嗽﹐化痰涎﹐收盜汗﹐止泄瀉﹐開鬱气﹐利胸膈﹐療腹痛﹐解煩渴﹐散寒熱﹐祛體疼﹐大有奇效﹐不可盡述。

當歸﹝酒洗﹐一錢﹞白芍﹝酒炒﹐八分﹞白茯﹝去皮﹐八分﹞白術﹝去蘆﹐一錢﹞

陳皮﹝八分﹞知母﹝八分﹐最能瀉虛中之火﹐生用﹞貝母﹝八分﹐去心﹞香附﹝便制﹐八分﹞柴胡﹝酒炒﹐三分﹞薄荷﹝三分﹞地骨皮﹝去皮﹐八分﹞甘艸﹝三分﹞麥門冬﹝去心﹐八分﹞

上銼一劑﹐用煨生薑三片﹐水煎溫服。

二分散治婦人室女﹐月事不調﹐寒熱往來﹐痰嗽﹐狀若勞證。遷延歲月﹐久不成孕育﹐勻經﹑消痰﹑去熱﹑和表裏﹑養陰陽﹑倍飲食。

當歸川芎白芍熟地人參白術白茯甘艸柴胡黃芩半夏痰盛加橘皮。

上銼一劑﹐姜﹑棗煎服。

百合湯﹝宋柏河傳﹞治婦人血虛勞怯﹐午後發熱﹐夜出盜汗﹐四更汗止熱退﹐咽痛口漧﹐惡心﹐心慌頭痛。

當歸川芎白芍生地黃桔梗黃芩柴胡地骨皮百合麥門冬黃遠志﹝甘艸水泡﹐去骨﹞棗仁﹝炒﹐去殼﹞蔓荊子上銼一劑﹐水煎溫服。

逍遙五黃湯﹝雲林制﹞﹝批﹞﹝按此方治虛勞嗽熱有汗者﹞治婦人午後發熱﹐汗出後熱退。

當歸﹝酒洗﹐半錢﹞白芍﹝酒洗﹐一錢﹞白術﹝土炒﹐一錢﹞白茯﹝去皮﹐一錢﹞

柴胡﹝酒炒﹐八分﹞薄荷﹝二分﹞生地﹝姜炒﹐一錢﹞黃芩﹝酒炒﹐一錢﹞黃連﹝姜炒﹐一錢﹞黃柏﹝酒炒﹐一錢﹞知母﹝生﹐一錢半﹞黃﹝鹽水炒﹐一錢﹞神曲﹝炒﹐八分﹞

甘艸﹝炙﹐四分﹞香附﹝便制﹐一錢﹞地骨皮﹝酒炒﹐一錢﹞

上銼一劑﹐煨姜三片﹐烏梅半个﹐水煎溫服。

茯苓補心湯治婦人以血旺气衰爲本。心生血﹐肝藏血﹐今血衰而气盛者﹐由心气虛耗﹐不能生血﹐又不能制乎肺金﹐使肺气得以乘乎肝木。肝之虧損﹐則不能藏﹐漸至枯涸﹐不榮經絡﹐故月事不調矣。此藥專補心元之虛﹐抑其肺气之盛﹐調和營衛﹐滋養血脈﹐其疾自愈。兼治去血過多﹐虛勞發熱﹐及吐血﹑衄血﹑咳嗽﹑痰喘﹐上壅胸膈不利。

當歸川芎白芍﹝酒炒﹞熟地陳皮半夏﹝姜炒﹞白茯﹝去皮﹞桔梗﹝去蘆﹞枳殼﹝麩炒﹞前胡﹝去蘆﹐各一錢﹞漧葛紫蘇﹝各七分﹞人參木香﹝各五分﹞甘艸﹝三分﹞

上銼一劑﹐姜棗煎服﹐淸熱飲﹝西園公制﹞﹝批﹞﹝按此方治虛勞嗽熱無汗者﹞治婦人經閉發熱﹐咳嗽吐血﹐右脇痛。

紫蘇陳皮桔梗枳殼前胡半夏漧葛赤茯赤芍丹皮生地梔子黃芩甘艸血虛加芎﹑歸上銼一劑﹐生薑煎服。

百補保眞丸﹝批﹞﹝按此方治虛勞調理之劑﹞

當歸﹝酒洗﹐四兩﹞川芎﹝四兩﹞白芍﹝酒炒﹐四兩﹞熟地﹝酒蒸﹐四兩﹞生地﹝酒洗﹐四兩﹞天冬﹝去心﹞麥冬﹝去心﹐各一兩二錢﹞知母﹝鹽炒﹐二兩﹞白術﹝土炒﹐四兩﹞陳皮﹝去白﹐二兩﹞香附﹝童便炒﹐四兩﹞

上制忌鐵器﹐木臼內杵爲末﹐醋糊爲丸﹐如梧桐子大。每服百丸﹐空心鹽湯送下。

加味歸脾湯治脾經失血﹐少寐發熱盜汗﹔或思慮傷脾﹐不能攝血﹐以致妄行﹔或健忘怔忡﹐驚悸不寧﹔或心脾傷痛﹐嗜臥少食﹔或憂思傷脾﹐血虛發熱﹔或肢體作痛﹐大便不調﹔或經候不準﹐晡熱內熱﹔或瘰流注﹐不能消散潰斂。

黃﹝蜜炙﹞人參白術﹝炒﹞白茯苓當歸遠志肉酸棗仁﹝炒﹞龍眼肉﹝各一錢﹞木香甘艸﹝各五分﹞

上銼一劑﹐姜﹑棗煎服。

一婦人虛勞發熱﹐盜汗咳嗽﹐痰喘面紅﹐經閉不通﹐脈數有力﹐諸醫以滋補百藥累投﹐並無寸效﹐危篤之甚﹐予以大黃﹝酒拌﹐九曬﹐九蒸﹐四兩﹞血竭﹝五錢﹞沒藥﹝五錢﹞

上爲末﹐水丸。每服七十丸﹐用四物湯加紅花煎湯送下。不二三服﹐前疾悉除﹐經亦通矣。

一婦人肺熱久嗽﹐身如火炙﹐肌瘦將成肺勞。用紫菀款冬花木通枇杷葉杏仁桑白皮大黃﹝減半﹐各如常制上爲末﹐蜜煉爲丸如櫻桃大。食後夜臥﹐各含化一丸。

卷之十一

經閉

證夫經水陰血也﹐屬衝任二脈﹐主上爲乳汁﹐下爲月水。其爲患有因脾虛而不能生血者﹐有因脾郁傷而血耗損者﹐有因胃火而血銷爍者﹐有因脾胃損而血少者﹐有因勞傷身而血少者﹐有因怒傷肝而血少者﹐有因腎水不能生肝而血少者。有因肺气虛不能行血而閉者。治療之法﹕若脾虛而不能行者﹐調而補之﹔脾郁而不行者﹐解而補之﹔胃火而不行者﹐淸而補之﹔脾胃損而不行者﹐調而補之﹔勞傷心血而不行者﹐靜而補之﹔肺气虛而不行者﹐補脾胃﹔腎水虛而不行者﹐補腎肝。經云﹕損其肺者﹐益其气﹔損其心者﹐調其榮衛﹔損其脾者﹐調其飲食﹐適其寒溫﹔損其肝者緩其中﹔損其腎者﹐益其精。審而治之﹐庶無誤矣。

丹溪曰﹕經閉不通﹐或因墮胎﹐及多產傷血﹐或因久患潮熱爍血﹐或因久出盜汗耗血﹐或因脾胃不和﹐飲食少進﹐而不生血。治宜生血補血﹐除熱調胃之劑﹐隨證用之。或因七情傷心﹐心气畱結﹐故血閉而不行﹐宜調心气﹐通心經﹐使血生而經自行矣。

治節齋曰﹕經脈不通﹐多有脾胃損傷而致者﹐不可便認作經閉血死﹐輕用通經破血之藥。遇有此證﹐便須審其脾胃如何。若因飲食勞倦﹐損傷脾胃﹐少食惡食﹐泄瀉疼痛﹐或因誤服汗下攻克之藥﹐傷其中气﹐以致血少而不行者﹐只宜補養脾胃﹐用白術﹑茯苓﹑芍藥爲臣﹐使以黃﹑甘艸﹑陳皮﹑麥芽﹑當歸﹑柴胡等藥。脾旺則能生血﹐而經自行矣。又有飲食積滯﹐致使脾胃者﹐亦宜消積補脾。

若脾胃無病﹐果有血塊凝結﹐方宜行血通經。

方通經湯﹝劉近川方﹞

當歸川芎白芍生地大黃官桂濃朴枳殼枳實黃芩蘇木紅花烏梅﹝一个﹞

生薑﹝三片﹞棗﹝一枚﹞

水煎溫服。

二黃散﹝祕方﹞治婦人室女經脈不通﹐服之如神。

大黃﹝燒﹐存性﹞生地黃﹝各三錢﹞

上爲末﹐作一服﹐空心好酒調下。

通經散﹝方上異人傳﹞

斑蝥﹝去頭﹑足﹞大黃﹝酒浸﹐三錢﹞藿香﹝少許﹞

上斑蝥量疾遠近輕重用之。如一年﹐壯者﹐用七八个﹐每服七八分﹔弱者﹐五六个﹐每服五六分。如五六个月﹐壯者﹐五六个﹐每服五六分﹔弱者﹐四五个﹐每服四五分。俱爲末﹐未服之先﹐以熱水嗽口令淨﹐卽食棗三四枚﹐將藥用溫酒一鐘調服﹐再食棗三四枚﹐靜臥勿令人攪擾。待腹疼二三陣﹐其經卽行。如腹不疼﹐再進一服﹐立通。忌气惱﹑生冷油膩﹐後服平胃散﹐以復胃气也。

神應丹﹝祕方﹞﹝批﹞﹝按此方治經閉屬實熱者﹞治婦人經脈不行﹐五心煩熱﹐口燥咽漧﹐頰赤心怯﹐潮熱﹐胸膈不利﹐減食多渴﹐咳嗽﹐唾稠痰。

大黃﹝二兩﹐臘二兩﹐煮幹﹐曬﹞血竭﹝五錢﹞桃仁﹝五錢﹞紅花﹝五錢﹞

上爲末﹐和勻酒糊爲丸﹐如梧桐子大﹐辰砂爲衣。每服七十丸﹐空心用醇酒送下。

通經調气湯治婦人經閉不通﹐並發熱咳嗽。

當歸﹝酒浸﹐一兩﹞生地﹝酒浸﹐一兩﹞川芎﹝一兩﹞白芍﹝酒浸﹐一兩﹞柴胡﹝八錢﹞香附﹝便制﹐一兩﹞丹皮﹝八錢﹞生芩﹝六錢﹞黃柏﹝炒﹐六錢﹞桃仁﹝一兩﹞

知母﹝便炒﹐八錢﹞牛膝﹝酒浸﹐八錢﹞紅花﹝二錢﹞

上銼十劑﹐水煎﹐空心一服﹐食遠一服。

加味八物湯治經閉屬虛熱者。

卽四君合四物﹐加柴胡﹑黃芩﹑小茴﹑香附是也。腹痛﹐加玄胡索﹑枳殼﹑漧漆。嘔吐惡心﹐加良姜﹑砂仁。手足麻痺惡寒﹐加肉桂。咳嗽﹐加杏仁﹑五味子﹑款冬花。

歸末破瘕湯治婦人經水不通﹐腹中積塊疼痛。

歸尾﹝酒洗﹐一錢﹞赤芍﹝一錢﹞白芍﹝一錢﹞靑皮﹝一錢﹞烏藥﹝七分﹞香附﹝醋炒﹐錢半﹞三稜﹝一錢﹞莪術﹝醋煮﹐一錢﹞官桂﹝五分﹞蘇木﹝五分﹞紅花﹝五分﹞

上銼一劑﹐水煎﹐入酒一鐘﹐空心服。

血竭散﹝祕方﹞治婦人血瘕作痛﹐臍下脹滿﹐月經不行﹐發熱體倦。

當歸﹝八分﹞桂心﹝六分﹞芍藥﹝炒﹐六分﹞玄胡索﹝炒﹐四分﹞血竭﹝六分﹞蒲黃﹝炒﹐六分﹞

上爲末﹐每服二錢﹐空心酒調下。

通經丸治經閉不通﹐及血塊疼痛。

歸尾棗仁﹝去皮尖﹞大黃﹝煨﹞丹皮漧漆﹝炒煙盡﹞肉桂﹝各一兩﹞三稜﹝五錢﹞莪術﹝醋炒﹞牛膝﹝各一兩﹞麝香﹝八分﹞

上爲末﹐皂角五錢﹐芫花二錢﹐水煮糊爲丸﹐如梧桐子大。每服五十丸﹐米湯送下。

破血金丹﹝祕方﹞﹝批﹞﹝按此方治經閉腹有血塊者﹞治婦人月經不通﹐腹痛有塊者。

香附﹝十兩﹐醋制﹞艾葉﹝四兩﹐焙漧﹞當歸﹝二兩﹐酒浸一宿﹐醋煮焙漧﹞紅花﹝一兩﹐焙漧﹞桃仁﹝一兩﹐去皮尖﹞

上爲末﹐醋糊爲丸。每服二錢﹐淡醋湯送下﹐早晚各一服﹐經通藥止。

一醉飲﹝劉桐川傳﹞

托盤科根﹐銼一大劑﹐黃酒兩碗煎至一碗﹐空心熱服﹐汗出至足者立愈。

通經祕方用大船上多年灰條﹐不拘多少﹐用炭火燒通紅﹐淬入好燒酒內﹐取出待榦爲末。每服三錢﹐好酒調下﹐空心服﹔第二服﹐紅花酒調下﹔第三服﹐大黃酒調下。三次要見紅﹐如神。

芫花散﹝祕方﹞治婦人虛羸有鬼胎﹐塊﹐經候不通。

芫花根三兩﹐炒黃色爲末。每服一錢﹐桃仁煎湯調下﹐當下惡物﹐神效。

無極丸﹝批﹞﹝按此方治經閉專治之劑﹞治婦人血塊气疼﹐有爬牀席﹐十指出血。

錦紋大黃﹝四兩﹐每兩用酒﹑醋﹑童便﹐鹽水各煮七次﹐俱曬漧﹞

上合作一處﹐蒸之﹐曬漧﹐又蒸又曬﹐如此七次爲末。用當歸﹑熟地各一兩半﹐濃煎汁一碗﹐煮糊爲丸﹐如梧桐子大。每遇心疼气痛﹐用小茴香炒研七分﹐煎湯送下三十丸。有塊者﹐一月之內﹐下小小血粒﹐自此除根不痛﹐經脈不行﹐紅花湯下。

卷之十一

崩漏

脈洪數而疾﹐漏下血赤白﹐日下數升。脈急疾者死﹐遲者生﹔緊大者死﹐虛小者生。

證崩之爲病﹐乃血大下﹐豈可爲寒﹖但血去後﹐其人必虛﹐當大補气血爲主。東垣專主於寒而不言熱者﹐亦間而有之﹐但不知熱之多也。丹溪曰﹕有虛有熱﹐虛則不澑﹐熱則流通。《內經》曰﹕陰虛陽搏謂之崩。

崩漏之疾﹐亦有陰陽。若婦人年五十後﹐經止數年矣﹐忽經又行﹐兼腹痛﹐或身熱口渴者﹐曰崩﹐陰證也。若婦人年三四十後﹐經行三十日﹐湧暴不止者﹐陽證也﹐曰漏。

治若崩漏﹐初不問虛實﹐先用四物湯加荊芥穗﹝燈上燒﹞﹑防風﹑升麻﹑煎服。如不止﹐加蒲黃炒﹑白術﹑升麻﹐並諸止血藥止之。

一婦人血崩﹐年四十以上﹐悲哀太甚﹐則心系急﹐肺布葉舉﹐而上焦不通﹐熱气在中﹐故血走而崩。

面黃肌瘦﹐愼不可服熱燥之藥。蓋血熱而流行﹐先以黃連解毒湯﹐後以涼膈散合四物湯調治最效。

西園公治一婦人﹐年六十二歲﹐患血崩不止﹐以黃連解毒湯四帖﹐後服涼膈散合四物湯﹐六帖卽愈。姑記以廣其傳。

方二聖湯﹝劉嵩臯傳﹞治血山崩﹐如神。

何首烏切五錢﹐甘艸三錢﹐用黃酒一碗﹐煎至八分取出﹐入刺刺芽汁一盞﹐同服立效。

天靈散﹝祕方﹞治經血不止﹐神效。

天靈蓋燒灰﹐每服二錢﹐黃酒調服﹐立止。

黑龍丸﹝祕方﹞專治血崩如神﹐及經水過多不止者﹐尢效。

黑驢糞燒灰﹐存性爲末﹐用麵糊爲丸。每服七十丸﹐空心黃酒送下。

斷源散﹝胡云閣傳﹞﹝批﹞﹝按此方專治血崩如神﹞治血崩如泉流不止。

棉花子﹝銅器炒﹐煙盡爲末﹞每服二錢﹐空心黃酒調下。

荊芥四物湯治崩漏初起﹐不問虛實﹐服之立止。

荊芥條芩當歸川芎白芍生地香附一方加艾葉﹝炒﹞﹑阿膠﹝炒﹞﹐去香附﹑荊芥。

上銼﹐水煎溫服。如不止﹐加防風﹑升麻﹑蒲黃﹝炒﹞﹑白術。

西園公加地楡﹐良驗。

膠艾四物湯治血崩。

阿膠﹝蛤粉炒珠﹞艾葉﹝醋炒﹞當歸川芎白芍熟地蒲黃﹝炒﹞

黃連黃芩生地梔子地楡白術甘艸上銼﹐水煎﹐空心服。

子芩丸治婦人四十九歲以後﹐天癸當住﹐每月卻行﹐或過多不止。

條芩﹝四兩﹐醋浸﹐紙裹煨七次﹞當歸﹝二兩﹐酒洗﹞加香附﹝醋制﹐二兩尢妙﹞

上爲末﹐醋糊爲丸﹐如梧桐子大。每服五七十丸﹐空心霹靂酒下﹐日進三服。

當歸龍骨丸﹝批﹞﹝按此方治血崩屬虛熱者﹞治月事失常﹐經水過多不止﹐及帶下淋漓﹐無問新久﹐赤白諸證。並孕婦惡露﹐胎動不要﹐及產後惡物不止。或大人小兒泄瀉並治。

當歸白芍白茯黃連﹝各五錢﹞黃柏﹝二兩﹞龍骨﹝一兩﹞槐子﹝五錢﹞

艾葉﹝五錢﹐炒﹞木香﹝二錢半﹞西園公加黃芩﹑白術﹝各五錢﹞﹐累效。

丁香膠艾湯﹝批﹞﹝按此方治血崩屬虛寒者﹞治崩漏不止﹐蓋心气不足﹐勞役及飲食不節所得。其脈兩尺俱弦洪﹐按之無力。其證自覺臍下如冰﹐求濃衣被以禦其寒﹐白帶白滑之物多﹐間有如屋漏水﹐時下鮮血﹐右尺脈時微洪也。

四物湯加丁香﹑阿膠﹑艾葉﹐煎﹐空心熱服。

凡血崩乃經脈錯亂﹐不循故道﹐淖溢妄行。一二日不止﹐便有積淤之血﹐凝成窠臼﹐更藥澀住﹐轉見增劇。宜以五積散加防風﹑荊芥﹐再加醋煎﹐投一二服。次進獨行散﹐以霹靂酒下﹐二三服卽止﹔如不止﹐再以諸止血藥治之。

卷之十一

帶下

脈婦人帶下﹐六極之病。脈浮則爲腸鳴腹滿﹐緊則爲腹中痛﹐數則陰中癢痛生瘡﹐弦則陰戶掣痛。凡漏下赤白不止﹐脈小虛滑者生﹐實大緊數者死。

證帶下者﹐榮衛滯气之所成也﹐經分赤白之殊﹐感病有深淺之異﹐所以男子遺精白濁﹐女子帶下白淫。

赤屬榮﹐白屬衛﹐此病之常言也。皆因喜怒憂思﹐素有濕熱﹐產育房勞﹐傷於榮衛包絡﹐使濁气滲入膀胱﹐故流穢物﹐或如白涕﹐或如紅津﹐或黃如爛瓜﹐或靑如泥澤﹐或黑如血﹐皆合五臟之色也。輕則來而不來﹐重則來而無度﹐下流不止﹐面色無光﹐使腰腿酸疼﹐或便血淋瀝﹐以致飲食減常﹐精神短少﹐皆帶下之所致也。

世俗皆行溫補燥熱澀劑﹐從而效者﹐或有因而延綿者﹐止知下焦白帶之虛寒﹐凝結濁物﹐故爲之帶下。熱气燻蒸﹐則爲腥腐之气﹐安獨言其虛寒者乎﹖治治之當淸上實下﹐淸濁自分﹐理脾養血﹐濕熱自解﹐更能淸心薄滋味﹐然後溫補下元﹐帶自除矣。一云帶下是胃中痰積﹐流下滲入膀胱﹐當升之﹐二陳湯加蒼術﹑白術﹑柴胡﹑升麻。甚者以吐法以提其气﹐一用二陳湯加二術以燥濕痰。

方淸白散治白帶。

當歸川芎白芍﹝炒﹞生地﹝酒洗過﹐薑汁炒﹞黃柏﹝鹽水炒﹞貝母樗根白皮﹝酒炒﹐各等分﹞漧薑﹝炒黑﹞甘艸﹝各減半﹞

上銼一劑﹐生薑煎服。肥人多濕痰﹐加白術﹐半夏。赤帶﹐加酒芩﹑荊芥﹔久下﹑加熟地﹑牡蠣。气虛﹐加人參﹑黃。腰腿痛﹐加鹿角膠﹐或只以二陳湯加蒼術﹑白術。气虛﹐加人參。

血虛﹐加芎﹑歸。升膀胱之濕﹐二陳加升麻﹑柴胡﹑蒼術﹑白術。

解帶散治婦人血气不調﹐濕熱白帶﹐四肢倦怠﹐五心煩熱﹐痰郁嘈雜。

歸身﹝一錢半﹞川芎﹝八分﹞白芍﹝酒炒﹞白術﹝炒﹐各一錢二分﹞蒼術﹝米泔浸炒﹞香附﹝醋炒﹞丹皮﹝酒洗﹞茯苓﹝去皮﹐各一錢﹞陳皮﹝去白﹐一錢﹞玄胡﹝炒﹐八分﹞甘艸﹝炙﹐四分﹞

上銼一劑﹐生薑煎﹐空心服。

八妙丸治經脈不調﹐濕气白帶﹐腹痛胃弱。

香附﹝便制﹞丹皮川芎﹝酒炒﹞玄胡索﹝炒﹐各二兩﹞歸身﹝酒洗﹞生地﹝薑汁炒﹞白茯﹝各二兩﹞赤芍藥﹝酒炒﹐兩半﹞

上爲細末﹐酒糊爲丸﹐如綠豆大。每五十丸﹐空心滚水下﹐腹痛﹐酒下七十丸。

固經丸治赤白帶下屬濕熱者。

苦參﹝五錢﹞黃柏﹝一兩﹐炒﹞梔子﹝二兩﹐炒﹞香附﹝一兩﹐炒﹞貝母﹝二錢﹞白術﹝七錢﹞白芍﹝七錢半﹞山茱萸﹝去核﹐五錢﹞漧薑﹝二錢﹐炒﹞龜甲﹝二兩﹐酒炒﹞

樗根白皮﹝五錢﹐酒炒﹞

上爲末﹐酒糊爲丸﹐如梧桐子大。每服八十丸﹐空心滚水送下。

玉仙散﹝祕方﹞治赤白帶下屬寒者。

漧薑﹝炒﹐一兩﹞香附﹝炒﹐一兩﹞白芍﹝炒﹐一兩﹞甘艸﹝生﹐五錢﹞

上爲末﹐每服三錢﹐空心黃酒送下。

朝元散﹝雲林制﹞治赤白帶下﹐腹臍冷痛﹐子宮虛寒。

白芷陳皮濃朴枳殼桔梗川芎白芍當歸茯苓蒼術半夏漧薑官桂香附吳茱萸小茴香甘艸上銼一劑﹐生薑三片﹐棗一枚﹐水煎空心服。一方加乳香﹑沒藥﹝各二錢半﹞﹐烏藥一兩﹐酒煎入米糖一斤﹐早晚隨量飲酒﹐大效。

大溫經湯治婦人經水不調﹐赤白帶下﹐或如梅汁淋瀝﹐或成片﹐有隔兩三个月者﹐此气血虛弱﹐漸生潮熱。飲食少進﹐四肢倦怠﹐日久生骨蒸﹐卽成勞疾。急當調經活血﹐退虛熱﹐先服加味八物湯﹐後服此藥﹕當歸﹝八分﹞白芍﹝七分﹞川芎﹝五分﹞熟地﹝五分﹞人參白術﹝土炒﹞茯苓﹝各五分﹞甘艸﹝三分﹞香附﹝八分﹐便制﹞陳皮﹝炒﹞砂仁﹝炒﹞小茴﹝各四分﹞沈香﹝三分﹐另研﹞吳茱萸﹝炮﹞玄胡索﹝炒﹞鹿茸﹝酒炙﹐各五分﹞

上銼一劑﹐生薑煎服。汗出不止﹐加黃﹑酸棗仁﹝炒﹐各四分。﹞

潮熱﹐加柴胡﹑黃芩﹝各五分﹞。咳嗽﹐加杏仁﹑桔梗﹑五味子﹑半夏。

四神丸﹝賈蘭峯傳﹞治白帶。

香附米﹝八兩﹐酒﹑醋﹑童便各浸二兩﹐浸三日﹐炒﹞砂仁﹝二兩﹐炒﹞蒼術﹝二兩﹐米泔水浸牡蠣粉﹐炒﹞椿根白皮﹝二兩﹐蜜水炒﹞

上爲末﹐黃米煮飯爲丸﹐如梧子大。每服五六十丸﹐空心黃酒送下。

二气丹﹝丁平溪傳﹞治赤白帶下。

舶上硫黃﹝溶化傾入水中﹐如此七次﹐一兩﹞朱砂﹝一兩﹞官桂﹝一兩﹞漧薑﹝一兩﹐炮﹞大附子﹝麵包煨去皮﹐五錢﹞鹿茸﹝二兩﹐酥炙﹞麝香﹝一錢﹞

上爲末﹐醋糊爲丸﹐如梧桐子大。每服三十丸﹐空心鹽湯送下。

如虛勞發熱﹐先以四物湯四錢﹐小柴胡湯六錢﹐合和煎服﹐後用十全大補湯。

烏雞丸﹝京師傳﹞治下焦虛寒﹐赤白帶下﹐臍腹冷痛。

烏雞﹝一隻﹐不刀血﹐去毛﹐用醋五大碗煮熱﹐火存性成灰爲末﹞香附米﹝十兩﹐酒浸旬日﹐用醋煮﹐焙漧﹞烏藥﹝二兩﹞淨艾﹝二兩﹐醋浸﹐炒白米飯少許﹐入杵臼內搗成餅﹐火上炙令幹﹞當歸﹝三兩﹐醋洗﹞川芎白芍熟地﹝各一兩﹞小茴﹝三兩﹐醋炒﹞山藥牡蠣﹝各二兩﹞破故紙﹝醋炒﹐五錢﹞良姜﹝五錢﹞白姜﹝一兩半﹞丁香﹝一兩﹐不見火﹞如赤白帶下不止﹐加龍骨一兩﹑五倍子一兩半。

上爲末﹐飯丸如梧子大。每服五十丸﹐空心醋湯下。

一婦人赤白帶下﹐上熱下寒﹐口出惡气﹐咽漧﹐牙痛﹐耳鳴﹐上下流注疼痛﹐發熱憎寒﹐口吐酸水﹐嘈雜惡心﹐心腹气痛﹐時下五色相雜﹐來而無度﹐面黃肌瘦﹐不思飲食。

當歸川芎赤芍生地陳皮半夏﹝姜炒﹞茯苓蒼術﹝米泔浸炒﹞

香附﹝童便浸炒﹞黃芩﹝酒炒﹞柴胡升麻丹皮甘艸加地楡尢良。

上銼﹐生薑煎服。

卷之十一求嗣

期嗣保胎論

人生天地間﹐莫不各具一太極也。太極動而生陽﹐靜而生陰﹐乾道成男﹐坤道成女。父精母血﹐陰陽奇偶之道也。故精充則盛﹐滿則溢﹐此消長之道也。結胎者﹐男女精血也﹐男屬陽而象幹﹐女屬陰而象坤﹐坤道資生﹐陽主動﹐故能施與﹐陰主靜﹐故能承受。夫動靜相參﹐陰陽相會﹐必有其時﹐乃能成胎孕。人欲求嗣﹐必先視經脈調否﹐其或未調﹐必用藥而調之。經脈旣調﹐宜以人事副之﹐庶不失其候也。訣云﹕三十時中兩日半﹐二十八九君須算﹐落紅滿地是佳期﹐經水過期空霍亂﹐霍亂之時枉費功﹐樹頭樹裏覓殘紅﹐但解開花能結子﹐何愁丹桂不成叢。此蓋月經才絕﹐金水方生﹐斯時子宮正開﹐乃受精結胎之候﹐妙合太和之時﹐過此佳期﹐則子宮閉而不受胎矣。然男女之分﹐各有要妙存焉。如月經盡一日至三日﹐新血未盛﹐精勝其血﹐感者成男﹔四日至六日﹐新血漸長﹐血勝其精﹐感者成女。又云﹕陰血先至﹐陽精後衝﹐血開裹精﹐精入爲骨﹐陰外陽內﹐則成坎卦之象﹐而男形斯成﹔若陽精先入﹐陰血後參﹐精開裹血﹐血入居本﹐陰內陽外﹔則成離卦之象﹐而女形斯成。蓋夫婦交合﹐須擇旺相之日﹐如春甲乙寅卯﹐夏丙丁己午﹐秋庚辛申酉﹐冬壬癸亥子﹐四季辰戌丑未之日。須令女人興動於中﹐陰陽和平﹐精血調暢﹐夜半之後﹐生气之時﹐交而必孕﹐孕而必育﹐育而子堅壯﹐且能賢明而福壽也。大凡交會之際﹐男女毋暴怒﹐毋醉飽﹐毋食炙爆辛熱﹐毋用他術助長﹐更忌朔望弦晦﹐風雨雷電﹐日月無光﹐虹霓斗動﹐星辰之下﹐神廟之中﹐井竈屍柩之旁﹐切不可交合﹐受胎亦不吉也。愼之愼之。凡婦受妊之後﹐常樂意忘憂﹐運動血气﹐安養胎元。

早絕去嗜欲﹐節調飲食﹐內遠七情﹐外避六淫。性宜靜而不宜燥﹐體宜動而不宜逸﹐味宜涼而不宜熱﹐食宜暖而不宜寒。毋久立﹐毋久坐﹐毋久行﹐毋久臥。又宜卻去一切肥甘﹑煎炙﹑油膩﹑辛辣﹑酸鹹﹑水果﹑魚鱉﹑狐兔﹑鴿雀之類﹐卽無胎漏﹐胎痛﹑胎動下血﹑子腫﹑子癇等證﹐及橫產﹑逆產﹑胎死腹中之患。降生之後﹐又無胎熱﹑胎寒﹑胎肥﹑胎怯﹑胎驚﹑胎黃諸般胎毒之證矣。

其爲妊婦﹐苟不如法﹐未產則胎動不常﹐旣產則胎毒不已﹐百病由是而生焉。先正所謂古者婦人妊人﹐寢不側﹐坐不偏﹐立不蹕﹑不食邪味﹐割不正不食﹐席不正不坐﹐目不視邪色﹐耳不聽淫聲﹐口不出傲言﹐夜則令瞽誦詩﹐道正事﹐生又則形容端正﹐才過人矣。斯言決有旨哉。故古人多壽考﹐兒少夭折者﹐卽此之由也。嘗見今有稟性溫良之婦﹐有妊不嗜欲於口﹐生子少病﹐而痘瘡亦稀﹐亦可爲師法矣﹐今之妊婦可不愼諸﹖治婦人孕育子嗣﹐全在調經理脾﹐血气充旺﹐調其經候﹐去其嫉妒﹐再服孕子方﹐自然成孕。

肥盛婦人不能孕育者﹐以其身中脂膜﹐閉塞子宮﹐而致經事不能行﹐可用導痰之劑。

瘦怯婦人不孕育者﹐以其子宮無血﹐精气不聚故也﹗可用四物湯﹐養血气等藥。

方調經種玉湯﹝姚少參方﹞凡婦人無子﹐多因七情所傷﹐致使血衰气盛﹐經水不調﹐或前或後﹐或多或少﹐或色淡如水﹐或紫如血塊﹐或崩漏帶下﹐或肚腹疼痛﹐或子宮虛冷﹐不能受孕﹐宜進此藥而效可通神。

歸身﹝酒洗﹐四錢﹞南芎﹝四錢﹞白芍﹝二錢﹞熟地黃﹝酒洗﹐六錢﹞白茯﹝去皮﹐三錢﹞陳皮﹝三錢﹞香附﹝炒﹐三錢﹞吳茱萸﹝炒﹐四錢﹞官桂﹝二錢﹞漧薑﹝炮﹐三錢﹞丹皮﹝三錢﹞玄胡索﹝三錢﹞熟艾﹝二錢﹞

若過期而經水色淡者﹐加桂﹑姜﹑艾﹔如先期三五日色紫者﹐不必加減。

上銼四劑﹐生薑三片﹐水一碗半﹐煎一碗﹐空心溫服。渣再煎﹐待經至之日服起﹐一日一劑﹐藥盡則當交媾﹐必成孕矣。縱不成孕﹐經當對期﹐此方屢試屢驗﹐百發百中﹐不可輕忽。

先天歸一湯﹝王兵憲方﹞

人參﹝八錢﹞白術﹝一兩﹐麩炒﹞白茯﹝去皮﹐一兩﹞甘艸﹝四錢﹞川芎﹝一兩﹞當歸﹝一兩二錢﹞生地﹝酒洗﹐一兩﹞白芍﹝八錢﹞砂仁﹝七錢﹐炒﹞香附﹝七錢﹞陳皮﹝六錢﹞牛膝﹝八錢﹐酒炒﹞半夏﹝七錢﹐湯泡﹞丹皮﹝七錢﹐去骨﹞

上十四味﹐均作十劑﹐生薑三片﹐水二鐘﹐空心服。渣再煎﹐臨臥時﹐經未行先服五劑﹐後服五劑﹐此藥盡卽效。如無他病﹐只照本方服之﹔如有他病﹐宜照後加減服之。經調脈和﹐卽當妊孕。

如婦人子宮久冷不孕﹐加漧薑﹑肉桂各五錢﹐何以知其冷﹖丈夫交會之際﹐當自覺之。如冷甚﹐灸丹田七壯﹐神效﹐穴在臍下三寸。

如婦人子宮太熱則傷胎﹐加黃柏﹑知母﹑柴胡各六錢﹐何以知其熱﹖亦丈夫當自覺之也。

如白帶﹑白淫﹑白濁時下﹐俗云下寒﹐非寒也。乃婦人素虛﹐濁气下陷故也。故有痰者亦然﹐加白芷一兩﹑升麻五錢﹐或倍半夏。如不能服藥﹐灸中極七壯﹐極效﹐穴在臍下四寸。气不流通者﹐加木香三錢。

如平素虛勞盜汗﹐或惡寒發熱﹐加黃﹑肉桂。咳嗽﹐加阿膠﹑貝母各四錢。勞熱血枯﹐加柴胡。鱉甲﹔勞甚﹐腰背疼者﹐灸膏肓二穴各七壯。

如飲食減少﹐倍白術﹑陳皮﹐加濃朴﹑神曲炒各五錢。肥人痰盛迷塞子宮﹐加南星﹑三稜各六錢。

如經水將行﹐小腹作痛者﹐有瘀血也。加桃仁﹑紅花各四錢。如未效﹐去人參﹐加五靈脂六錢﹐半炒半生用﹐乳香三錢﹐如腰腿痛者﹐加杜仲一兩二錢﹐羌活三錢﹐桃仁四錢。經行後作疼者﹐虛也﹐加熟地黃六錢﹐當歸八錢﹐五味子三錢腹脇有痞者﹐去牛膝﹐加三稜﹑莪術各六錢﹐桃仁﹑枳實各五錢﹐前五劑﹐加檳榔五錢。腹有鬼胎者﹐狀如懷胎﹐非眞胎﹐因气裹精而結﹐無血也﹐宜用桃仁﹑漧漆﹑肉桂﹑麝香﹑水銀之類丸藥以去之。然後再服歸一湯以候經調﹐仍然有子。經水前期而至者﹐加黃芩五錢﹐炒蒲黃五錢。經水過期而至﹐加漧薑﹑牡丹皮各五錢。經水崩漏不止﹐加蓮蓬殼灰五錢﹐白芷八錢﹐豬骨頭灰六錢﹐熟艾三錢﹐黃芩五錢。平日有風寒濕气疼痛﹐加秦艽三錢﹐羌活七錢﹐乳香﹑沒藥各五錢﹐或加蒼術﹔有熱疼痛﹐加黃柏。心腹疼痛者﹐加大腹皮﹐木香各三錢﹐檳榔五錢。小便澀少不通﹐加豬苓﹑澤瀉﹐亦不宜多服﹐恐泄腎气。室女經脈澀滯不通者﹐謂之天癸不調也。

前方內加劉寄奴六錢﹐不應﹐加衛茅三錢﹐神效﹝卽鬼剪羽。﹞

神仙附益丹﹝徐憲副傳﹞

香附米一斤﹐用童便浸透﹐取出﹐水洗淨﹐烘榦爲末﹐再用香附四兩﹐北艾一兩﹐煮汁三分﹐醋七分﹐將前二味和合爲丸﹐如桐子大。每服五七十丸﹐空心臨臥淡醋湯送下。不惟治婦人百病﹐而生育之功﹐效如神也。

濟陰丸﹝京師傳﹞常服順气養血調經脈﹐除白帶﹐益子宮﹐育胎孕。

香附米﹝四兩一分﹐醋浸一分﹐米泔浸一分﹐酒浸一分﹐童便浸﹐各浸三日﹐焙榦爲末﹞

益母艸﹝二兩﹐忌鐵器﹞艾葉﹝一兩﹐醋煮﹞阿膠﹝二兩﹐蛤粉炒﹞熟地黃﹝二兩﹐酒洗過﹐薑汁炒﹞川芎﹝一兩﹞當歸﹝一兩五錢﹐酒洗﹞白芍藥﹝一兩三錢﹐鹽酒炒﹞陳皮﹝一兩﹐去皮﹞白術﹝一兩五錢﹐土炒﹞半夏﹝湯泡﹐薑汁浸﹐香油炒﹞白茯﹝一兩﹐去皮﹞甘艸﹝炙﹐三錢﹞條芩﹝一兩﹐炒焦﹞丹皮﹝一兩﹐酒洗﹞吳茱萸﹝五錢﹐湯泡﹞

玄胡索﹝四錢﹞小茴﹝鹽。酒炒﹞沒藥﹝各五錢﹞續斷﹝一兩﹐酒洗﹞麥門冬﹝一兩﹐去心﹞

上爲細末﹐酒糊爲丸﹐如梧桐子大。每服一百丸﹐空心米湯送下﹐溫酒﹑白水亦可。

六味地黃丸加童便炒香附﹐治婦人久無孕育者﹐效如影響。

調經湯治月經不調者﹐先用此方﹐後經勻﹐服孕子方﹑抑气湯﹐效。

香附﹝便制﹐四兩﹞甘艸﹝炙﹐一兩﹞茯神﹝一兩五錢﹞陳皮﹝泡去白﹐炒﹐二兩﹞

上爲末﹐每服二錢﹐空心用滚湯調下。

助陰孕子丸治女人欲子﹐當抑气以滋榮﹐和平而去妒。況女人性偏﹐古人多用熱藥﹐生子多夭。近時气運多熱﹐惟淸溫生血理脾之劑﹐服之生子﹐無病多壽。

山茱萸﹝酒浸﹐去復選肉﹐二兩五錢﹞當歸﹝酒洗﹐一兩﹞熟地﹝酒蒸﹐二兩﹞

蛇牀子﹝炒去殼﹐取淨肉﹐二兩五錢﹞川芎﹝酒洗﹐一兩﹞白芍﹝酒炒﹐一兩﹞子實黃芩﹝酒炒﹐二兩五錢﹞丹參﹝酒洗﹐一兩﹞白術﹝炒﹐一兩五錢﹞眞阿膠﹝蛤粉炒成珠﹐五錢﹞小茴﹝炒﹐一兩﹞陳皮﹝炒﹐一兩﹞縮砂仁﹝去殼炒﹐五錢﹞香附米﹝童便浸﹐四兩﹐炒幹微黑﹞桑寄生﹝眞者﹐五錢﹞玄胡索﹝炒﹐七錢﹞

如素有熱﹐加軟柴胡﹑地骨皮﹑芩連﹝酒炒﹐各七錢﹞

白帶﹐加蒼術﹝米泔浸﹐去皮﹐鹽水炒﹐一兩五錢﹞柴胡﹝酒炒﹐五錢﹞

肥盛婦人﹐乃脂滿子宮﹐加半夏﹑南星﹝薑汁。礬水煮﹐各一兩﹞

上爲末﹐酒煮山藥粉糊爲丸。每日空心酒下一百丸﹐或淸米湯下。

金蓮種子丹人參﹝三錢﹞五味子﹝三錢﹞白芨﹝一兩﹞吳茱萸﹝一兩﹞細辛﹝五錢﹞白茯苓﹝一兩﹞牛膝﹝二兩﹞石乳香﹝三錢﹞菖蒲﹝一錢﹞當歸﹝三錢﹐酒浸﹞濃朴﹝一兩﹞羌活﹝三錢﹞

上爲末﹐以棗肉爲丸﹐梧子大。每服十五丸﹐無灰酒送下。日進三服﹐早寅中午晚酉時﹐面朝東吞﹐以壬子日服起﹐有孕婦服之成雙胎。

二益丹﹝毛惟中傳﹞治婦人帶下﹐暖子宮﹐種玉。

木香丁香沈香麝香砂仁肉果艸果吳茱萸官桂桂心肉桂潮腦當歸南星附子川椒血竭川烏艸烏硫黃甘松三柰上各等分爲末﹐煉蜜爲丸﹐金箔爲衣﹐如棉花子大。每一丸送至陰內﹐行房後用之種子﹐一月見效。

灸法治女人無孕﹐或經生子後﹐久不成孕﹐及懷孕不成。

用稈一條﹐長用十四寸﹐令女人仰臥舒手足﹐以所量稈心﹐自臍心直垂下盡頭處﹐以墨點記﹐後以此稈心平折﹐橫安前點處兩點盡處是穴﹐按之自有動脈應手﹐各灸三七壯﹐炷如箸頭大﹐神驗。

卽胞門﹑子戶穴也。

卷之十二

妊娠

論巢氏《病源》曰﹕妊娠一月名胎胚﹐足厥陰脈養之﹔二月名始膏﹐足少陽脈養之﹔三月名始胎﹐手心主脈養之﹔當此之時﹐血不流行﹐形象始化﹐未有定儀﹐因感而變。欲子端正莊嚴﹐常口談正言﹐身行正事。欲生男﹐宜佩弦﹔欲生女﹐宜佩韋﹐施環﹔欲子美好﹐宜佩白玉﹔欲子賢能﹐宜看詩書﹐是爲外像而內感者也。四月始受水精﹐以成其血脈﹐手少陽脈養之﹔五月始受火精﹐以成其气﹐足太陰脈養之﹔六月始受金精﹐以成其筋﹐足陽明脈養之﹔七月始受木精﹐以成其骨﹐手太陰脈養之﹔八月始受土精﹐以成膚革﹐手陽明脈養之﹔九月始受石精﹐以成毛髮﹐足少陰脈養之﹔十月五臟六腑關節人神皆備﹐此其大略也。且四時之令﹐必始於春木﹐故十二經之養始於肝﹐所以養胎在一月二月。手心主﹐心包絡脈也﹔手少陽﹐三焦脈也﹐屬火而夏旺﹐所以養胎在五月六月。手太陰﹐肺脈也﹔手陽明﹐大腸脈也﹐屬金而旺秋﹐所以養胎在七月八月。足少陰﹐腎脈也﹐屬水而旺冬﹐所以養胎在九月。又況母之腎臟系於胞﹐是母之眞气﹐子之所賴也。至十月兒於母腹之中﹐受足諸髒气脈所養﹐然後待時而生。此論奧微而有至理﹐世更有明之者﹐亦未過於巢氏之論矣。

馬益卿曰﹕胎教產圖之書﹐不可謂之迂而不加信﹐然亦不可狎犯之。方今俚俗之家﹐與不正之屬﹐將息避忌﹐略不如儀﹐或藥毒不消﹐或產於風露﹐無產厄而子母均安者﹐亦幸有之。若保胎之法﹐須多方預養﹐庶無後患。如鄰家有所興修﹐亦或犯其胎气﹐令兒破形損命。如刀犯者﹐形必傷﹔泥犯者﹐竅必塞﹔打擊者﹐色靑黯﹔擊縛者﹐相拘攣。如此等驗﹐有如指掌﹐不可不愼也。

胎化之法﹐有所謂轉女爲男者﹐亦皆理之自然。食牡鷄﹐取陽精之全於天產者﹔帶雄黃﹐取陽精之全於地產者。《千金方》轉女爲男﹐丹參丸﹐用東門上雄鷄頭。又方取雄黃一兩﹐縫囊盛帶之。《本艸》丹雄鷄補虛﹐溫中﹑通神﹑殺毒﹐其肝補腎﹐其冠血益陽。雄黃﹐人佩之鬼神不能近﹐毒物不能傷。操弓矢﹐借斧斤﹐取剛物之見於人事者﹐气類潛通﹐造化密移﹐必於三月兆形之先﹔蓋方儀則未具﹐陽可以勝陰﹐變女爲男﹐理固然也。

若婦人懷娠﹐未滿三月﹐男女未定﹐形象未成﹐故藥餌方術﹐可以轉令生男者﹐理或有之。其法以斧置妊娠牀下﹐擊刃向下﹐勿令人知。恐不信﹐試定雞抱卵時﹐根據此置窠下﹐一窠盡出雄者。又自初覺有娠﹐取弓弩弦縛婦人腰下﹐滿百日去之﹐此紫宮玉女祕方也。

人具天地之性﹐集萬物之靈﹐陰陽平均﹐气質完備﹐咸其自爾。然而奇偶異數﹐有愆有耗﹐剛柔異用﹐或彊或羸﹐血榮气衛﹐不能逃於消息盈虛之理﹐則稟質之初﹐詎可一槪論耶﹖是以附贅垂疣﹑駢拇枝指﹐休儒跛蹩﹐形气所賦有如此者﹔瘡瘍癰腫﹐聾盲喑啞﹐瘦瘠疲瘵﹐气形之病有如此者。然則胚胎造化之始﹐精移气變之後﹐保衛輔翼﹐固有道矣。天有五气﹐各有所湊﹔地有五味﹐各有所入。所湊有節適﹐所入有度量。凡所畏忌﹐悉知戒愼﹐資物爲養者﹐理固然也。故寢興以時﹐出處以節﹐可以髙明﹐可以周密﹐使霧露風邪﹔不得投間而入。因時爲養者﹐理宜然也。故必調喜怒﹐寡嗜欲﹐作勞不妄﹐而气血以之﹐皆所以保攝妊娠﹐使諸邪不得幹焉。苟爲不然﹐方授受之時﹐一失調養﹐則內不足以爲中之守﹐外不足以爲身之彊﹐气形弗克﹐而疾疚因之。若食兔缺唇﹐食犬無聲﹐食雜魚而生瘡癬之屬﹐皆以食物不戒之過也。心气大驚而癲疾﹐腎气不足而解顱﹐脾胃不和而羸瘦﹐心气虛乏而神不足﹐皆由气血不調之故也。誠能推而達之﹐使邪气無所乘。玆乃生育相待而成者。

故曰天不人不因﹝以上四條俱載《婦人良方》﹞

脈經云﹕陰搏陽別謂之有子。搏者﹐近也。陰脈逼近於下﹐陽脈別出於上﹐陰中見陽﹐乃知陽施陰化﹐法當有子。又少陰脈動甚者﹐妊子也。手少陰屬心﹐足少陰屬腎﹐心主血﹐腎主精﹐精血交會﹐投識於其間﹐則有娠。王氏曰﹕太衝盛而气虛者﹐乳子法也。尺中之脈﹐按之不絕者﹐法妊娠也。《難經》曰﹕腎有兩枚﹐左爲腎﹐右爲命門。命門者﹐男子以藏精﹐女子以系胞﹐若三部脈浮沈正等﹐按之無絕者﹐爲有妊。初持寸脈微小﹐呼吸五至﹐三月而尺數也。脈滑疾﹐以手按之散者﹐胞已三月也。脈重手按之不散﹐但疾不滑者﹐五月也。婦人妊娠四月﹐欲知男女﹐法左疾爲男﹐右疾爲女﹐俱疾爲生二子。又法﹕得太陰脈爲男﹐太陽脈爲女。太陰脈沈﹐太陽脈浮。又法﹕左手沈實爲男﹐右手浮大爲女。左右手俱沈實﹐猥生二男﹔左右手俱浮大﹐猥生二女。又法﹕尺脈左邊大爲男﹐右邊大爲女﹐左右俱大產二子﹐大者如實狀。又法﹕左右俱浮大﹐產二男。不爾﹐則女作男生。左右俱沈﹐產二女﹐不爾﹐則男作女生。又法﹕遣妊婦面南行﹐復呼之﹐左回首者是男﹐右回首者是女﹐看上圊時﹐夫從後呼之﹐左回首是男﹐右回首是女﹐又婦人妊娠﹐其左乳房有核是男﹑右乳房有核是女。婦懷離經﹐其脈浮大﹐而腹痛引腰脊﹐卽爲欲生也。但離經﹐卽腹痛也。又法欲生者﹐其脈離經﹐夜半覺﹐日中則生也。

方驗胎散經脈不行﹐已經三月者。﹝更看尺脈不止﹐則是胎也﹞川芎爲末﹐每服一錢﹐空心艾葉煎湯調下﹐覺腹內微動則有胎也。如服後一日不動非胎﹐必是經滯。

艾醋湯如過月難明有無﹐如月數未足難明﹐好醋艾服半盞後﹐腹中番大痛﹐是有孕﹔不爲痛﹐定無。

妊娠惡阻病﹐《產寶》謂之子病﹐巢氏《病源》謂之惡阻。謂婦人有孕惡心﹐阻其飲食也。由胃气怯弱﹐中脘停痰﹐脈息和順﹐但肢體沈重﹐頭眩擇食﹐惟嗜醋咸﹐甚者寒熱嘔吐﹐胸膈煩滿﹐肥人多痰﹐瘦人多火﹐須用二陳湯爲主。

保生湯治婦人經候不行﹐身無病似病﹐脈滑大而六脈俱勻﹐乃是孕脈也。精神如故﹐惡聞食气﹐或但食一物﹐或大吐淸水。此名惡阻﹐切勿作寒病治之。

人參﹝二錢半﹞白術陳皮香附烏藥﹝各五錢﹞甘艸﹝二錢半﹞覺惡心嘔吐﹐加丁香。

上銼作二劑﹐生薑三片﹐煎服。

復元湯治妊婦嘔吐不止﹐或頭痛﹐全不思食﹐左脈弱﹐諸藥不效﹐用以理血歸原。

當歸川芎白芍人參﹝各五錢﹞白術茯苓陳皮﹝各一兩半﹞

半夏﹝姜湯泡﹐一兩﹞桔梗枳殼﹝各二錢半﹞丁香﹝三錢﹞甘艸﹝五錢﹐炙﹞

上銼作十劑﹐姜﹑棗煎服。

妊娠三兩个月內﹐嘔吐惡心﹐不納米食﹐用﹕四物湯加陳皮﹑半夏﹑藿香﹑砂仁﹑白術﹑神曲﹑麥芽﹑陳蒼米﹑生薑煎服。

妊娠子煩﹐謂煩躁而悶亂心神也。蓋四月受少陰君火以養精﹐六月受少陽相火以養气﹐若母心驚膽寒﹐多有是證。《產寶》云﹕是心肺虛熱﹐或痰積於胸。若三月而煩者﹐但熱而已﹔若痰飲而煩者﹐吐涎惡食。大凡停痰積飲﹐寒熱相搏﹐吐甚則胎動不安。

竹葉湯防風﹝去蘆﹞黃芩麥門冬﹝泡去心﹐各一錢﹞白茯苓﹝二錢﹞竹葉﹝十斤﹞水煎﹐食後溫服。

妊娠子癇﹐謂痰涎潮搐﹐目弔口噤也。用羚羊角散治妊娠中風﹐頭項彊直﹐經脈拘急﹐語言謇澀﹐痰涎不利﹐或時發搐﹐不省人事﹐名曰子癇風。

當歸川芎防風獨活茯神五加皮杏仁薏苡仁酸棗仁﹝炒﹞木香羚羊角甘艸上銼﹐生薑五片﹐水煎﹐不拘時服。

子懸﹐謂妊娠心胃脹滿也。

紫蘇和气飲治婦人胎气不和﹐湊上心腹﹐脹滿疼痛﹐或臨產驚恐﹐气結連日不下﹐及胎前一切諸疾。

當歸川芎白芍人參紫蘇梗陳皮大腹皮甘艸上銼﹐生薑三片﹐蔥白七根﹐水煎服。腹痛﹐加香附﹑木香。

咳嗽﹐加枳殼﹑桑白皮。熱﹐加黃芩。嘔吐﹐加砂仁。泄瀉﹐加白術﹑茯苓。難產﹐加枳殼﹑香附﹑車前子。

子腫者﹐謂妊娠面部虛浮﹑肢體滿也。

茯苓湯治妊娠七八个月前後﹐面目四肢浮腫。

當歸川芎白芍藥﹝炒﹞熟地黃白術﹝土炒﹞茯苓澤瀉子實黃芩梔子﹝酒炒﹞甘艸﹝炙﹞濃朴﹝薑汁炒﹞麥門冬﹝去心﹞

上銼一劑﹐水煎服。

子气者﹐謂妊娠兩足浮腫也。因脾衰不能制水﹐血化成水所致。

天仙藤散治妊娠三月成胎之後﹐兩足自腳面直腫至膝﹐行步艱難﹐喘悶妨食狀似水腫﹐生於腳趾間﹐黃水出者﹐名曰子气。

天仙藤﹝卽靑木香藤﹐洗炒﹞紫蘇陳皮香附烏藥木香甘艸上銼﹐生薑煎服。

子淋﹐謂妊娠小便澀少也。乃腎與膀胱虛熱﹐不能制水﹐然妊婦胞系於腎﹐腎間虛熱而成斯證﹐甚者心煩悶亂﹐用﹕子淋散治妊娠小便澀痛頻數。

麥門冬﹝去心﹞赤茯苓大腹皮﹝洗去沙土﹐薑汁拌炒﹞木通甘艸淡竹葉上銼﹐水煎服。

車前散治小便淋瀝﹐或不通﹐下焦有熱者。

當歸陳皮赤芍藥檳榔滑石木通車前子赤茯苓石葦﹝炙﹐去毛﹞

上銼﹐水煎服。

轉胞﹐謂妊娠卒不得小便也。因胞長逼近於胞﹐胞爲所逼﹐令人數溲﹐胞卽膀胱也。然子淋與轉胞相類﹐但小便頻數﹐點滴而痛爲子淋﹐頻數出少﹐不痛爲轉胞。間有微痛﹐終是與淋不同﹐並以五苓散加阿膠。

冬葵子散治孕婦轉胞﹐小便不通。

木通梔子﹝炒﹞冬葵子滑石﹝各五錢﹞

上銼一劑﹐水一鐘半﹐煎至一鐘﹐空心溫服。

此藥滑胎﹐臨月可用。若六七个月以前﹐不可用。

又方冬葵子﹑滑石﹑梔子爲末﹐田螺肉搗膏﹐或生蔥汁調膏﹐貼臍中立通。

妊娠經水時下﹐此由衝任气虛﹐不能約制。蓋心﹑小腸二經相爲表裏﹐上爲乳汁﹐下爲月水。故妊娠經水壅之以養胎﹐蓄之以爲乳。若經水時下﹐名曰胞漏﹐血盡則斃矣﹐屬气血虛有熱。

膠艾四物湯當歸川芎白芍﹝酒炒﹞熟地黃﹝薑汁炒﹞條芩﹝酒炒﹞白術﹝土炒﹞艾葉﹝少許﹞眞阿膠﹝蛤粉炒珠﹞砂仁﹝炒﹞香附﹝童便炒黑﹞

上銼一劑﹐用粳米同煎服。

芎歸湯﹝劉敏庵傳﹞治胎漏下血不止﹐或心腹脹滿﹐一服立效。

當歸尾南川芎﹝各五錢﹞

上銼一劑﹐黃酒煎﹐臨臥服﹐入童便一盞卽止。

妊娠胎動﹐或飲食起居﹐或衝任風寒﹐或跌僕擊觸﹐或怒傷肝火﹐或脾气虛弱﹐當推其因而治之。若因母病而胎動﹐但治其母﹔若因胎動而母病﹐惟當安其胎。輕者轉動不安﹐重者必致傷墜。若面赤舌靑﹐是兒死也﹔面靑舌赤吐沫﹐是母死也﹔唇口俱靑﹐兩邊沫出﹐是子母俱死也﹐察而治之。

佛手散治妊娠六七个月﹐因事築磕著胎﹐或子死腹中﹐惡露下﹐痛不已﹐口噤欲絕﹐用此探之。

若不損則痛止﹐子母俱安﹔若胎損﹐卽便逐下。

當歸﹝二錢﹞川芎﹝四錢﹞加益母艸﹝五錢﹐更效﹞

上銼一劑﹐水一盞﹐入酒一盞﹐再煎一沸﹐溫服。如人行五里﹐再進一服。

安胎散治妊婦偶有所傷﹐腹痛不安﹐或從髙墜下﹐重傷所壓﹐觸動胎元﹐痛不可忍﹐及下血﹐又治胃虛气逆嘔吐﹐心腹諸痛。大抵妊娠﹐不可缺此。

縮砂不拘多少爲末﹐每服三錢﹐熱酒調服﹐艾鹽湯皆可。此藥非八九个月內﹐不宜多用。

安胎飲治孕成之後﹐覺气不安﹐或腹微痛﹐或腰間作疼﹐或飲食不美﹐或胎動下血﹐及五六个月﹐常服數帖﹐甚效。

當歸﹝一錢﹞川芎﹝八分﹞白芍﹝一錢﹞熟地黃﹝一錢﹐酒洗﹞條芩﹝一錢半﹞

白術﹝二錢﹞砂仁﹝炒﹐一錢﹞陳皮﹝一錢﹐炒﹞紫蘇﹝八分﹞甘艸﹝四分﹞

上銼一劑﹐水煎服。下血不止﹐加炒蒲黃﹝一錢﹞﹑阿膠﹝一錢﹞。腹痛﹐加香附﹝醋炒﹐一錢﹞﹑枳殼﹝一錢﹐麩炒﹞

千金保胎丸﹝京師傳﹞凡女人受胎﹐經三月而墜者﹐𨿽气血不足﹐乃中衝脈有傷﹐中衝卽陽明胃脈﹐供應胎孕。至此時﹐必須謹節飲食﹐絕嗜欲﹐戒惱怒﹐庶免小產之患也。服此可保全。

歸身﹝酒洗﹐二兩﹞南芎﹝一兩﹞熟地﹝姜炒﹐二兩﹞阿膠﹝蛤粉炒﹐二兩﹞香附﹝酒﹑醋﹑童便﹐鹽水各浸三日﹐二兩﹞艾葉﹝醋煮﹐一兩﹞砂仁﹝炒﹐五錢﹞陳皮﹝二兩﹞條芩﹝炒﹐二錢﹞白術﹝土炒﹐四兩﹞川續斷﹝酒洗﹐二兩﹞杜仲﹝姜炒﹐四兩﹞

益母艸﹝二兩﹞紅棗﹝煮﹐去皮﹑核﹞

上爲末﹐棗肉爲丸﹐梧桐子大。每服百丸﹐空心米湯送下。

妊娠心痛﹐乍安乍甚者﹐可服白術散定痛安胎。

川芎﹝一錢﹞歸身﹝八分﹞白術﹝土炒﹐五分﹞白芍﹝酒炒﹐八分﹞竹茹﹝五分﹞

紫蘇﹝一錢﹞前胡﹝八分﹞木香﹝五分﹞烏藥﹝八分﹞香附﹝便制﹐一錢﹞陳皮﹝八分﹞甘艸﹝四分﹞

上銼水煎﹐食遠服。如兼腹痛﹐加砂仁﹑澤瀉。

妊娠中惡﹐忽然心腹刺痛﹐悶絕欲死﹐可服。

加減當歸散川芎當歸陳皮吳茱萸木香香附烏藥甘艸前胡蔥白砂仁紫蘇上銼一劑﹐生薑五片﹐煎服。

妊娠腰腹皆痛者﹐可服加減通气散當歸身蔥白阿膠茴香破故紙杜仲甘艸陳皮川續斷山藥川芎萆獨活香附橘核白芍上銼﹐水煎﹐空心服。如小腹痛﹐加艾﹑木香﹐烏藥﹑紫蘇﹐去橘核﹑山藥﹑茴香﹑續斷﹑萆﹑獨活﹑破故紙。

妊娠心腹脹滿者﹐可服加減蒼公下气湯白芍陳皮茯苓大腹皮川芎當歸香附紫蘇梗前胡濃朴烏藥木香上銼一劑﹐空心服。

妊娠數墮胎者﹐是气血不足。腰痛甚者喜墮胎﹐宜加減安胎飲黃甘艸人參白術艾葉當歸川芎熟地續斷茯苓白芍香附陳皮杜仲上銼﹐水煎﹐空心服。

妊娠羸瘦或挾病﹐气血枯竭﹐旣不能養胎﹐必不能安者﹐可下之。

加減牛膝湯桂心栝蔞牛膝瞿麥川芎歸梢枳殼甘艸童便麥甘艸上銼﹐水煎﹐空心服。

妊娠日月未足﹐而痛如欲產者﹐因勞役怒气﹐調養不節﹐或房室所傷﹐或負重閃肭﹐或因宿有冷气﹐故有此證。可用加減安胎飲知母杜仲木香續斷香附陳皮烏藥紫蘇白芍川芎當歸白術酒芩見血加地楡﹑牡蠣艾葉妊娠咳嗽﹐因感風寒﹐傷於肺而成﹐謂之子嗽。可服加減紫菀湯止嗽安胎。

貝母前胡紫菀白術桑白皮甘艸黃芩紫蘇陳皮五味子知母杏仁赤苓當歸麻黃喘﹐加兜苓﹑腹皮﹑款冬花。

妊娠傷寒﹐頭疼壯熱﹐腰痛體重﹐甚至墮胎﹐可服加減柴胡湯柴胡黃芩川芎漧葛當歸紫蘇蔥白陳皮妊娠時疫﹐日久傷胎﹐可急服加減秦艽散秦艽前胡黃芩枳殼桔梗山梔柴胡葛根紫蘇蔥白陳皮妊娠熱病﹐必至損胎﹐可服加減梔子五物湯安胎淸熱。

葛根柴胡香薷石膏梔子前胡黃芩蔥白麥冬陳皮知母甘艸妊娠熱病六七日後﹐臟腑極熱﹐燻蒸其胎﹐致胎死腹中﹐則胎冷不能自出﹐但服黑神散暖其胎﹐須臾卽出﹐何以知其胎死﹖看產母舌靑黑﹐及胎冷者是也。

加減黑神散生地赤芍桂心歸梢蒲黃鹿角屑紅花白芷朴硝黑豆附米益母艸又方用巴豆三粒﹐蓖麻子﹑麝香貼臍中。

妊娠瘧疾﹐熱極則損胎﹐可服驅邪散香薷靑皮柴胡黃芩川芎前胡砂仁藿香白術烏梅紅棗人參妊娠霍亂﹐乃陰陽淸濁相干﹐甚則傷胎。可服加減白術散香薷陳皮濃朴蒼術烏藥砂仁藿香漧葛竹茹木瓜人參白術茯苓甘艸豬苓澤瀉如心胸煩悶﹐加炒黃連﹑升麻。

妊娠泄瀉﹐冷熱不同﹐乃飲食不節﹐暑熱相乘。可服人參白術散四君平胃澤瀉豬苓歸身砂仁肉果木香香薷﹝夏月可用﹞

妊娠下痢赤白﹐可服加減阿膠散當歸川芎白芍阿膠黃芩黃連香薷陳皮枳殼甘艸白茯澤瀉如血痢﹐加地楡﹐白痢﹐加艾葉﹑木香﹑久痢虛人﹐加參﹑術﹑黃。

妊娠十月﹐形體成就。八月合進瘦胎易產之藥﹐今醫多用枳殼散。若胞气肥實可服之﹐況枳殼﹑大腹皮瘦胎﹐胎气本怯﹐豈宜又瘦之。若進無憂散﹑達生散安胎益气﹐令子緊小無病。

保生無憂散治滑胎。

當歸川芎白芍人參白術甘艸陳皮神曲麥芽紫蘇訶子枳殼達生散孕至八九个月﹐服數帖甚好。易產﹐腹少痛。

當歸白芍白術﹝各一錢﹞人參陳皮紫蘇﹝各五分﹞甘艸﹝炙﹐三﹞大腹皮﹝一錢﹐洗﹞

上銼一服﹐蔥五根﹐煎服。

如胎肥气喘﹐加枳殼八分﹐黃楊腦七个﹝二味瘦胎要藥﹞夏加黃芩﹐春加川芎﹐冬加砂仁。气虛﹐加參﹑術。气實﹐倍香附﹑陳皮。血虛﹐倍當歸﹐加熟地﹐性急多怒﹐加柴胡。有熱﹐加黃芩。食少﹐加砂仁﹑神曲。渴﹐加麥門冬﹐食易饑﹐多加黃楊腦。有痰﹐加半夏﹑黃芩。腹痛﹐加木香。

妊娠鬼胎﹐狀如懷孕﹐腹內如包一甕﹐如下血﹐或腸水物﹐可服斬鬼丹吳茱萸川烏秦艽柴胡白僵蠶上爲末﹐煉蜜爲丸﹐如梧桐子大。酒送下打出惡物卽愈。

卷之十二

產育

脈欲產之婦脈離經。離經者﹐離乎經常之謂也﹐非《難經》一呼三至之比。脈𨿽離經而腰不痛者﹐未產也﹔若腹連腰痛甚者﹐卽欲產也。診其尺脈轉急﹐如切繩轉珠者﹐卽產出之脈也。

證臨產之初﹐宜脫平常所穿之衣﹐以籠罩頭及罩口﹐則易產。切不可喧鬧﹐宜選一善熟穩婆及得力家人﹐無使揮霍張皇﹐致令產婦驚恐﹐惟當餐軟飯稀粥之類。若腹中痛﹐且令扶行﹐或痛或止﹐名曰弄痛。不可使試水手探﹐亦不可屈腰眠臥。如連腰引痛﹐眼中如見火光﹐此是兒轉﹐又須扶策徐徐行。起若艱難﹐卽憑物立。

須臾直至腰腹相引﹐頻頻陣痛﹐難以行立﹐然後坐艸。切勿太早﹐恐兒在腹中難以轉側﹐及胞漿先破﹐子道漧澀﹐皆至難產。若心中熱悶﹐可用生雞子一枚打破吞服。抱腰之人﹐不得傾斜﹐則兒順自然產。若臨事倉惶﹐用力失宜﹐遂有難產之恙。是故有逆產者﹐則先露足﹔有橫生者﹐則先露手﹔坐產者﹐則先露臂﹐此皆用力太早之過。夫當臍腹疼痛之初﹐兒身才轉而未順﹐用力一逼﹐遂至橫逆。若手足先露者﹐用細鍼刺兒手足心一二分深﹐三四刺之﹐以鹽塗其上﹐輕輕送入﹐兒得其痛﹐驚轉一縮﹐卽順生矣。或兒腳先下者﹐謂之踏蓮花生﹐急以鹽塗兒腳底﹐又可急搔之﹐並以鹽擦母腹上﹐則正生矣。若產訖先飲童便一盞﹐或入酒少許同服。勿便睡﹐且令閉目而坐﹐頃之﹐方可扶上牀仰臥﹐立膝勿令伸足﹐熟睡﹐宜頻喚醒。亦不可以得男爲喜﹐喜則傷心﹐恐生紅汗之證﹔亦不可以得女爲憂﹐恐致敗血傷心之患。宜常淬醋煙﹐以防暈悶。逡巡﹐少進白粥﹐母令過飽。其有破水之後﹐經日而不產者﹐卽當隨證細辧﹕身重體熱﹐作寒﹐面黑﹐舌靑﹐及舌上冷﹐子母俱死﹐面赤舌靑﹐母活子死﹔面靑舌赤﹐口沫出者﹔母死子活﹔唇口俱靑﹐吐沫﹐母子俱死。倉卒之間﹐不可不詳細審視﹐預與病家言之。若胞衣不下者﹐停待少久﹐非惟使產母疲倦﹐是血流入胞中﹐爲血所脹﹐上衝心胸﹐喘急疼痛﹐必致危殆。宜急斷臍帶﹐以物墜住﹐尢宜用意拴縛﹐然後截斷。不爾﹐則胞上掩心而死。須臾其血不潮入胞中﹐則胞衣自當痿縮而下﹐縱淹延數日﹐亦不致害人。惟欲產母心懷舒暢﹐則自下矣。不可妄用手法﹐因此致殂。五七日不可彊力下牀﹐或憂慮用性﹐一月之內﹐或傷於房事﹐以致變生證候。類此難治﹐最宜謹愼。外此有外感內傷﹐及諸雜證﹐與男子等。但當加理血藥爲助﹐臨治之際﹐宜以意消息之而參用焉。

方黃金散﹝祕方﹞﹝批﹞﹝按此方催生聖藥﹐如產月未足﹐又能安之﹞治生產一二日難分娩者﹐服之如神。因屢驗不敢自私﹐廣以濟人﹐人得之者﹐亦弗自私﹐庶施者愈廣矣。

眞金箔大者五片﹐小者七片﹐以小瓷鐘將水少許﹐去紙﹐入金在內﹐用指研勻﹐後再添水至半鐘。一面先令扶產婦虛坐﹐又令一婦人用兩手﹐將大指按定產母兩肩上肩井穴﹐前藥溫服﹐其胎卽下。如產月未足﹐又能安之。

濟生湯治難產﹐須一二日不產者宜服﹐自然轉動降生。

當歸﹝三錢﹞川芎﹝二錢﹞香附﹝一錢半﹐炒﹞枳殼﹝三錢﹐麩炒﹞蘇葉﹝八分﹞

大腹皮﹝薑汁洗﹐一錢半﹞甘艸﹝七分﹞加白芷﹝一錢﹞

上銼一劑﹐水煎﹐腰痛甚﹐服之卽產。

自生飲﹝雲林制﹞﹝批﹞﹝按此方活血順气平和之劑﹞治臨產生育艱難。

當歸﹝三錢﹞川芎﹝二錢﹞枳殼﹝炒﹐二錢﹞益母艸﹝一錢﹞白芷﹝六分﹞火麻﹝炒去殼﹐一錢﹞

上銼一劑﹐水煎﹐空心溫服。

催生立應散﹝王柏泉傳﹞治難產﹐及橫生逆產。

車前子﹝一兩﹞當歸﹝一兩﹞冬葵子﹝三錢﹞牛膝﹝二錢﹞白芷﹝三錢﹞大腹皮﹝二錢﹞枳殼﹝二錢﹞川芎﹝二錢﹞白芍﹝一錢﹞

上銼﹐水煎熟﹐入酒少許﹐服之立產。

奪命丸治婦人小產﹐下血至多﹐子死腹中﹐其人憎寒﹐手指﹑唇口﹑爪甲靑黑﹐或胎上搶心﹐則悶絕欲死﹐冷汗自出﹐喘滿不食﹐或食毒物﹐或誤服艸藥﹐動胎气下血不止﹐胎尙未損﹐服之可安﹔已損﹐服之可下。

桃仁﹝麩炒﹐去皮尖﹞赤芍官桂白茯苓牡丹皮﹝各等分﹞

上爲末﹐蜜丸彈子大。每一丸﹐細嚼﹐淡醋湯下﹐速進兩丸。至胎腐爛腹中﹐危甚﹐立可取出。

﹝批﹞﹝按此法治難產屬熱者﹞治難產瀝漿胞幹﹐胎不得下﹐用香油﹑蜂蜜各一碗﹐和勻﹐入銅鍋內慢火煎一二沸﹐掠去沫﹐調白滑石末一兩﹐重攪勻頓服。外以油蜜於母腹臍上下摩之。

降生散治臨產生育艱難﹐痛陣尙疏﹐三兩日不生﹐或產母气乏羨頓﹐產道漧澀﹐致令難產﹐才覺腹痛﹐但破水後﹐便可服此藥﹐卽生矣﹐如死胎亦下﹔未經破水﹐不宜服之。

蒼術﹝制﹐二錢﹞枳殼桔梗陳皮楊芍白芷川芎當歸﹝各一錢﹞肉桂漧薑濃朴半夏茯苓木香杏仁麻黃甘艸﹝各五分﹞

上爲末﹐每服二錢﹐順流水溫暖送下。若覺熱悶﹐蜜湯調﹐或銼散﹐姜棗順流水煎服。其楊芍﹑肉桂﹐能開通子宮﹐飲藥助气﹐關竅自通﹐麻黃內通陽气﹐甚則血行卽產矣。冬月用之﹐甚爲的當。

隆暑之時﹐恐難輕服。但以五苓散﹐用葵子燈心煎湯調下。

香桂散治坐產澀滯﹐心腹大痛﹐死胎不能下者﹐急用之。

香白芷﹝三錢﹞肉桂﹝三錢﹞麝香﹝三分﹞

上爲末﹐童便酒調下﹐卽產。

催生丹﹝批﹞﹝按此方治難產屬寒者﹞治生理不順﹐或橫或逆。

母丁香﹝一錢﹐另研﹞香乳﹝一錢﹐另研﹞麝香﹝一字﹐另研﹞臘月兔腦﹝去皮膜﹐研如泥﹞

上爲末﹐以兔腦和爲丸﹐如雞頭實大﹐辰砂一錢爲衣﹐陰漧﹐油紙密封。每服一丸﹐溫水送下﹐卽產。男左女右手握出其丸﹐神效。藥用瓷罐盛﹐黃蠟封口。

催生符式生九天大力魔軍速降威靈攝天生急急如律令敕。

上用朱砂細研﹐用新汲水濃調勻﹐將新筆蘸朱砂﹐於淸晨未食時﹐至誠念﹕九天大力魔軍速降威靈攝天生急急如律令敕。至「生」字﹐急寫「生」字﹐卻於生字下面一畫下﹐左繞匝心﹐想胎元被筆推轉﹐令急急如律令敕气一筆推下﹐須是隨筆一句念﹐令筆咒俱盡﹐候幹剪切﹐折作一丸﹐用黃蠟丸之﹐朱砂爲衣﹐濃煎木香湯送下﹐待痛頻時服﹐乳香湯亦可。

如神丹治難產﹐兼胞衣不大﹐及死胎。

巴三萆七脫衣裳﹐細研如泥入麝香﹐捏作餅兒臍下貼﹐須臾母子便分張。

灸法治難產﹐及胞衣不下。

於左腳小指尖頭上﹐卽至陰穴﹐灸之﹐炷如小麥大﹐三五壯立產。

催生遇仙丹朱砂﹝一錢半﹞雄黃﹝一錢半﹞蛇蛻﹝一尺﹐﹞蓖麻子﹝十四粒﹞

上爲末﹐粥糊爲丸﹐如彈子大。臨產先用椒水洗淨臍穴﹐納藥一丸於臍中﹐仍用油紙數重覆藥上﹐封固﹐軟帛拴系﹐立效。

脫衣散治胞衣不下。

牛膝﹝三錢﹞歸尾﹝二錢﹞木通﹝三錢﹞滑石﹝四錢﹞冬葵子﹝二錢半﹞加枳殼﹝三錢﹞

上銼﹐水煎﹐溫服。

有胞衣不下﹐因產母元气虛薄者﹐用芎﹑歸倍桂以溫之﹐自下。

一方下死胎平胃散一劑﹐水﹑酒各一碗﹐煎一二沸﹐入朴硝五錢﹐再煎﹐傾出候溫服﹐其胎化爲水而下。

一方治坐艸三四日不下者﹐卽刻下。

蜜﹑香油﹑好酒各一鐘﹐三味合入煎﹐產婦面東服。

一方治橫逆不順﹐子死腹中。

伏龍肝爲細末﹐溫酒調服二三錢﹐其兒帶土而下。

一方催生下胎魚膠七寸﹐麻油燈燒過爲末﹐酒調服。

卷之十二

產後

脈產後扶虛﹐消瘀血﹐脈卻宜虛。叔和云﹕新產之脈緩滑吉﹐實大弦急死來侵﹐寸口焱疾不調死﹐沈細附骨不絕生。

證夫婦人產後發熱﹐有去血過多者﹐有惡露不盡者﹐有傷飲食者﹐有感風寒者﹐有感冒夾食兼气者﹐有三日蒸乳者﹐俱能發熱憎寒﹐並身疼腹痛﹐不可相類而藥也。

治產後去血過多發熱者﹐脈必虛大無力。內無痛者﹐此非有餘之熱也﹐乃陰虛不足生熱。用四物湯去芍藥﹐加參﹑術﹑茯苓﹐淡滲其熱。若大熱不退﹐加炒黑漧薑﹐神效。漧薑辛熱﹐能引血藥入血分﹐生新血﹔引气藥入气分﹐補气。或只用芎歸調血飲尢妙。凡有傷力發熱﹐早起勞動發熱者﹐皆同此治法也。

一﹑產後惡露不盡﹐亦有發熱惡寒﹐必脇肋脹滿﹐連大小腹有塊作痛﹐名兒枕痛。產後腹痛血瘀﹐宜四物湯加五靈脂﹑牡丹皮﹑桃仁﹑紅花﹑玄胡索﹑香附﹑靑皮﹑漧薑﹑官桂﹑酒﹑水各一錢﹐黑豆一撮﹐後磨木香入童便﹑薑汁服﹐取下惡物爲效。或用黑神散尢妙﹐後以八物湯加漧薑﹑陳皮﹐少佐童便﹑炒香附調理。

一﹑產後脾胃虛弱﹐飲食少﹐難克化﹐以致停滯發熱﹐必有噫气作酸﹐惡聞食臭而口出無味﹐胸膈飽悶﹐气口脈必緊盛﹐發熱惡寒頭痛﹐必用治中湯加神曲﹑山楂﹑砂仁﹐炒黃連﹑川芎﹑當歸佐之﹐或用理脾散更效。

一﹑產後榮衛俱虛﹐腠理不密﹐若冒風發熱者﹐其脈浮而微﹐或自汗﹐以芎芷香蘇散加羌活﹑防風主之。如感寒者﹐脈弦而緊﹐或惡露欠通﹐以五積散主之。如風寒兩感者﹐脈浮而緊﹐以五積交加散主之。有汗去麻黃﹐邪勝去人參。

一﹑產後內傷飲食﹐而外感風寒﹐或兼气惱而發熱者﹐人迎﹑气口脈俱緊盛﹐以行气香蘇散主之。

一﹑產後蒸乳發熱惡寒者﹐必乳間脹硬疼痛﹐令產母揉乳汁通﹐其熱自除﹐不藥而愈。

一﹑產後血暈者﹐其由有三﹕有用心使力過多而暈者﹐有下血多而暈者﹐有下血少而暈者﹐其暈𨿽同﹐其治特異。若下血多而暈者﹐當補血﹐以芎歸湯爲主。或惡露不止者﹐倍炒黑漧薑止之。若去血少而暈者﹐奪命散主之。但凡血暈不省人事﹐用大火炭置產婦旁﹐以醋沃之﹐使醋气燻入病患口鼻﹐輕者立蘇﹐重者亦省人事矣。

一﹑凡新產之後﹐宜以五積散祛除敗血﹐補生新血﹐調和營衛﹐滋養臟腑﹐使陰陽不相勝負﹐邪气不能相干﹐則無寒熱之患。又治新產气虛﹐或外感寒邪﹐頭疼身痛﹐發熱惡寒﹐或但發熱者﹐並用米醋少許同煎﹐本方去麻黃﹐熱甚加黃芩。

一﹑產後中風口噤﹐乃血虛而風入於頰口﹐筋得風則急﹐故口噤也。若角弓反張﹐乃體虛而風入於諸陽之經﹐故獨腰背攣急﹐如角弓反張之狀也﹐四物湯加秦艽﹑羌活。又宜荊芥略炒爲末﹐每服二錢﹐黑豆淋酒調下﹐童便亦可。又方﹐用當歸﹑荊芥各等分﹐水一盞﹐酒少許﹐煎七分灌之。如口噤用匙斡開﹐微微灌下﹐但下咽卽效。

一﹑產後發熱惡寒﹐或口眼斜等證﹐皆是血虛之甚﹐急宜大補气血爲主。若左手脈不足﹐補血藥多於補气藥﹔右手脈不足﹐補气藥多於補血藥。

一﹑產後失聲﹐言不出者﹐心肺二竅被血所侵﹐又感風邪﹐客於會厭故也。茯苓補心湯去陳皮﹑枳殼﹑川芎﹐加升麻﹑防風﹑薄荷﹑赤芍﹑當歸﹑生地﹑紅花﹑黃連﹑膽星﹑生薑煎服。

一﹑產後不語﹐因敗血迷心竅所致﹐宜四物湯加辰砂﹑石菖蒲﹑紅花﹑人參。

一﹑產後血塊築痛﹐蓋因坐艸近地﹐爲冷濕乘之﹐風邪干之﹐使敗血瘀凝爲血塊﹐衝築硬痛﹐不換金正气散加辣桂﹑川芎﹑白芷﹑莪術﹑漧薑同煎﹐乘熱入醋﹐連進兩服。冷濕風邪一散﹐其塊自消﹐其瘀從大便而出。

一﹑產後困子死﹐經斷不行半載矣﹐一日小腹忽痛﹐陰戶內如有石硬塞之﹐而痛不禁﹐此乃石瘕也。四物湯加桃仁﹑大黃﹑檳榔﹑三稜﹑玄胡索﹑澤瀉﹑血竭﹐水煎服。

一﹑產後血虛發熱﹐咳嗽吐痰﹐喘滿﹐心慌﹑口漧﹐宜用茯苓補心湯加麥門冬﹑五味子煎服。

一﹑產後子宮不閉﹐補中益气湯加白芍﹑醋炒香附﹑半夏﹑酒炒黃芩﹐熱不退﹐加酒柏。一方﹐用鍛石煎湯燻。一方﹐用荊芥﹑藿香﹑臭椿皮﹐煎湯燻洗。

方芎歸調血飲﹝西園公方﹞治產後一切諸病﹐气血虛損﹐脾胃怯弱﹐或惡露不行﹐或去血過多﹐或飲食失節﹐或怒气相衝﹐以致發熱惡寒﹐自汗口漧﹐心煩喘急﹐心腹疼痛﹐脇肋脹滿﹐頭暈眼花﹐耳鳴﹐口噤不語﹐昏憒等證。

當歸川芎白術白茯苓熟地陳皮香附﹝童便炒﹞烏藥漧薑﹝炒黑﹞益母艸甘艸牡丹皮上銼﹐姜棗煎服。如惡露不行﹐倍益母艸﹑丹皮﹐加童便﹑黃酒同服。如去血過多﹐倍芎﹑歸﹑漧薑。

如飲食停滯﹐胸膈飽悶﹐加枳實﹑濃朴﹑山楂﹑砂仁。如因气惱﹐倍香附﹑烏藥。如口噤昏憒不語﹐加荊介。如兩脇痛﹐加靑皮﹑肉桂。如小腹陣痛﹐加玄胡索﹑桃仁﹑紅花﹑蘇木﹐甚者加三稜﹑莪術。如有汗﹐加黃。如口漧苦﹐加麥門冬。凡產後﹐卽以童便和熱酒﹐隨意飲之﹐百病不生。

益母湯﹝魏憲副傳﹞治產後惡露不盡﹐攻衝心腹﹐或作眩暈﹐或寒熱交攻。

益母艸銼一大劑﹐去渣﹐入黃酒﹑童便各一盞。凡產後卽用此﹐加芎﹑歸各二錢﹐以免腹痛血暈之患﹐大有補益﹐去舊生新。

黑神散﹝劉太府傳﹞治產後敗血致諸疾者。

當歸熟地白芍﹝酒炒﹞肉桂﹝去皮﹐各一兩﹞甘艸﹝炙黃﹐一兩﹞沈香棕灰﹝燒存性﹞蒲黃﹝炒黑色﹞沒藥﹝各一錢﹞乳香﹝三錢﹞赤芍﹝一錢﹞血竭﹝五分﹞

上爲細末﹐每服二錢﹐空心無灰好酒調下﹐此方可代奪命散。

一﹑將產血多﹐兒食不盡﹐余血裹胎﹐難產﹐服此棄子救母。

一﹑臨產用力太早﹐兒不及轉﹐橫生倒出﹐亦當急救母命﹐服此方。

一﹑子死腹中﹐母必肢體冷痛﹐口角出沫﹐指甲靑黑﹐服此卽出。

一﹑產後胎衣不下。

一﹑血暈眼花﹐起坐不得。

一﹑血迷心竅﹐不能言語。

一﹑敗血乘虛散流﹐四肢浮腫。

一﹑敗血爲害﹐口渴舌燥﹐乍寒乍熱似瘧。

一﹑月中飲冷﹐敗血凝聚﹐腹痛難忍﹐或致瀉痢。

一﹑敗血入心﹐煩躁發狂﹐言語錯亂﹐或見鬼神如癲。

一﹑敗血停畱肢節間﹐徧身疼痛。

一﹑敗血流入小腸﹐小便出血。

一﹑敗血結聚﹐小便閉澀﹐大便艱難。

一﹑惡露未盡﹐失而不治﹐又過酸鹹收斂之物﹐因而得崩漏。

一﹑肺敗鼻中气黑。

一﹑敗血衝心﹐喉中气急發喘。

一﹑敗血滯脾胃中﹐心腹脹滿﹐嘔吐似翻胃。

更生散﹝雲林制﹞治產後去血過多﹐或不止﹐或眩暈眼暗﹐口噤﹐發熱憎寒。

人參﹝一兩﹞當歸﹝一兩﹞川芎﹝五錢﹞荊芥穗﹝三錢﹞漧薑﹝炒黑﹐三錢﹞熟地﹝薑汁炒﹐一兩﹞

上銼﹐水煎﹐空心服。如血大下不止﹐用龍骨火﹐赤石脂火各等分爲末﹐每二錢﹐用前藥調服。外以五倍子末津調﹐納臍中卽止。

抽薪散﹝劉太府傳﹞﹝批﹞﹝按此方治產後去血過多者﹞治產後血虛發熱。

熟地﹝四錢﹞當歸﹝四錢﹞漧薑﹝炒黑﹐一錢﹞

上銼一劑﹐水煎服。

兒枕散﹝賈蘭峯傳﹞治產後心腹痛﹐惡血不行﹐或兒枕作痛甚危。

當歸﹝三錢﹞白芍﹝酒炒﹐三錢﹞川芎﹝二錢﹞白芷官桂蒲黃牡丹皮玄胡索五靈脂沒藥﹝各一錢﹞

上銼一劑﹐水煎﹐入童便﹐空心服。

通瘀飲﹝胡云閣傳﹞﹝批﹞﹝按此方治產後惡露不行者﹞治產後惡露不通﹐心慌昏沈﹐寒熱交攻。

歸尾﹝三錢﹞大黃﹝三錢﹞白術﹝一錢﹞木通﹝一錢﹞紅花﹝五分﹞

上水一碗﹐黃酒一小盞﹐煎三滚﹐用桃仁三十个搗爛﹐再煎二滚﹐去渣溫服。

和痛湯﹝批﹞﹝按此方治產後心腹痛者﹞治小產心腹痛。

當歸川芎白芍﹝酒炒﹞熟地﹝各一錢﹞玄胡索﹝七分﹞香附﹝五分﹞靑皮﹝炒﹐五分﹞桃仁﹝去皮﹐三分﹞紅花﹝三分﹞澤瀉﹝五分﹞

上銼一劑﹐水一鐘﹐童便﹑黃酒各半鐘﹐煎至一鐘溫服。

奪命丹﹝祕方﹞治產後胞衣不下者﹐因血流入衣中﹐爲血所脹﹐是以不下﹐上衝心胸。但去衣﹐血自下。

附子﹝五錢﹐炮﹐去皮尖﹞丹皮﹝去骨﹐一兩﹞大黃﹝一兩﹞漧漆﹝炒令煙盡﹐三兩﹞

上爲末﹐米醋一升﹐熬成膏﹐和丸如梧桐子大。每服五六十丸﹐溫湯下。

淸魂散﹝昆山鄭氏方﹞治產後血暈者﹐由敗血流入肺經﹐頭旋目眩﹐昏悶不省。血暈有三﹕有用力過多血暈者﹐有下血過多血暈者﹐有小產去血太過血暈者﹐俱可服之。

澤蘭葉荊芥﹝各一錢﹞川芎﹝八分﹞人參﹝五分﹞甘艸﹝三分﹞陳皮﹝七分﹞

香附﹝醋炒﹐七分﹞白芷﹝五分﹞益母艸﹝一錢﹞當歸﹝八分﹞生地﹝八分﹞丹皮﹝五分﹞紅花﹝三分﹞蒲黃﹝炒黑﹐七分﹞

上銼一劑﹐水一鐘半﹐煎至七分﹐濾去渣﹐入童便半鐘溫服。

加減磁石散﹝昆山鄭氏祕方﹞治產後子宮不收者﹐名疾﹐皆用力過度。有痛不可忍﹐服之。

磁石歸尾白芷蛇牀子赤芍藥丹皮發灰荊芥穗川芎生地陳皮甘艸七日後﹐去白芷﹑赤芍﹑歸梢﹐加熟地﹑當歸﹑白芍﹑人參﹑黃﹐上水煎﹐空心服。外用燻洗方椿皮荊芥五倍子蛇牀子蔥白頭朴硝藿香上各等分同煎﹐洗過﹐將鐵銹釘磨水塗上卽收。

理脾湯治產後停食﹐胸膈飽悶﹐身發寒熱﹐不思飲食。

蒼術﹝米泔浸炒﹞陳皮﹝各一錢﹞濃朴﹝姜炒﹐錢半﹞砂仁﹝七分﹐炒﹞神曲﹝炒﹐一錢﹞山楂﹝去核﹐一錢﹞麥芽﹝炒﹐一錢﹞漧薑﹝炒黑﹐八分﹞甘艸﹝炙﹐三分﹞

上銼一劑﹐生薑三片﹐煎服。泄瀉﹐加白術﹑茯苓。大便閉﹐加桃仁﹑紅花。小便閉澀﹐加大腹皮。

加味理中丸﹝批﹞﹝按此方治產後食傷脾胃者﹞治脾胃虛憊﹐飲食不進﹐嘔吐泄瀉﹐心腹疼痛﹐體虛有汗﹐胎前產後﹐俱宜服之。

人參白術﹝土炒﹞漧薑﹝湯泡﹐炒黑﹞神曲﹝炒﹐各一兩﹞麥芽﹝炒﹞砂仁﹝炒﹐各八錢﹞陳皮﹝去白﹐一兩﹞香附﹝醋炒﹐一兩﹞甘艸﹝炙﹐六錢﹞

上爲末﹐神曲打糊爲丸﹐如梧桐子大。每服八十丸﹐空心米湯送下。

推气養血丸﹝雲林制﹞治產後右脇膨脹﹐有塊如豎弦一條﹐著冷便疼。

當歸﹝酒洗﹞川芎白芍﹝酒炒﹞白術﹝土炒﹞陳皮﹝炒﹞枳實﹝麩炒﹞濃朴﹝薑汁炒﹞靑皮﹝香油炒﹐去穣﹞烏藥神曲﹝炒﹞漧薑﹝炒黑﹞白芥子﹝炒﹐各一兩﹞

香附﹝四兩﹐便炒﹞麥芽﹝炒﹞肉桂﹝各六錢﹞三稜﹝醋炒﹐八錢﹞莪術﹝醋炒﹐八錢﹞木香﹝二錢﹞

上爲細末﹐酒糊爲丸﹐如梧桐子大。每服百丸﹐空心米湯送下。

養血佐肝丸﹝雲林制﹞﹝批﹞﹝按此方治產後積塊者﹞治產後左脇脹滿一塊﹐臥不敢著牀。

當歸﹝酒洗﹞南芎白芍﹝酒炒﹞陳皮﹝去白﹞半夏﹝香油炒﹞白術﹝去蘆﹐炒﹞

神曲﹝炒﹞靑皮﹝香油炒﹐去穣﹞萊菔子﹝炒﹞牡丹皮﹝酒洗﹞紅花﹝各一兩﹞香附﹝二兩﹐醋浸炒﹞桃仁﹝去皮尖﹞柴胡﹝各八錢﹞白茯苓﹝一兩﹞龍膽艸﹝酒洗﹐六錢﹞

三稜莪術﹝各醋炒﹐五錢﹞

上爲細末﹐酒糊爲丸﹐如梧桐子大。每服百丸﹐白湯送下。

增損柴胡湯治產後虛弱﹐寒熱如瘧﹐食少腹脹。

柴胡人參甘艸半夏﹝炒﹞陳皮川芎白芍﹝炒﹐各等分﹞

上每服五錢﹐水﹑姜﹑棗同煎﹐日二服。

加減養髒湯治產後下痢赤白﹐裏急後重。

木香黃連濃朴甘艸歸尾赤芍川芎艾葉蒲黃七日後﹐去蒲黃﹑歸梢﹐加茯苓﹑歸身﹑枳殼。如久痢脫肛﹐加肉豆蔻﹑地楡﹑人參﹑阿膠﹑白術。

噤口不食﹐加山藥﹑石蓮肉﹑陳包米。胃寒嘔噦﹐腹痛甚者﹐去黃連﹐加漧薑。

灸法治婦人雞爪風﹐因月家得此﹐不時舉發﹐手足攣束如雞爪狀﹐疼痛難伸。

於左右膝骨兩旁﹐各有一小窩﹐共四穴﹐俗謂之鬼眼﹐各灸三壯卽愈。

卷之十二

乳病

證婦人乳汁不通有二種﹕有血气壅盛﹐乳脈澀而不行者﹔有血气虛弱﹐乳脈絕少者。夫虛者補之﹐以鐘乳粉﹑豬蹄﹑鯽魚之類﹔盛者行之﹐用通艸﹑漏蘆之類。

乳硬者﹐多因乳母不知調養所致。蓋乳房陽明之經﹐乳頭厥陰所屬。忿怒所逆﹐鬱悶所遏﹐濃味所釀以成。厥陰之气不行﹐故竅閉而汁不通﹔陽明之血沸騰﹐故熱甚而化爲膿。或因所乳之子﹐膈有滯痰﹐含乳而睡﹐口气炊熱所致。而成結核﹐初便忍疼﹐揉令核軟﹐吮令汁透則散﹐否則結成矣。

治治以靑皮﹐疏厥陰之滯﹐石膏淸陽明之熱﹐生甘艸行污濁之血﹐栝蔞子消導腫毒﹐或加沒藥﹑靑橘葉﹑皂角刺﹑金銀花﹑當歸尾﹐或散或湯﹐須以少酒佐之。若加艾火三壯﹐於痛處灸之﹐尢妙。華元化灸三里穴三壯﹐甚妙。

乳巖始有核﹐腫如棋子之大﹐不痛不癢﹐五七年方成瘡。初便宜多服疏气行血﹐須情思如意則可愈。

如成瘡之後﹐則如巖穴之凹﹐或如人口之唇﹐赤汁濃水浸淫﹐胸脇气攻疼痛﹐用五灰膏去其蠹肉﹐生新血﹐漸漸收斂。此疾多生於憂鬱積忿﹐中年婦人未破者尙可治﹐成瘡者終不治。宜服十六味流气飲。

方通乳湯豬蹄﹝下節四雙﹞通艸﹝二兩﹞川芎﹝一兩﹞穿山甲﹝十四片﹐炒﹞甘艸﹝一錢﹞

上用水五升﹐煮汁飲之。忌生冷﹐避風寒﹐夜臥不宜失蓋﹐更以蔥湯頻洗乳房。

玉露飲治產後乳脈不行﹐身體壯熱疼痛﹐頭目昏痛﹐此涼膈壓熱﹐下乳之劑也。

當歸﹝一錢五分﹞川芎﹝五錢﹞白芍﹝一錢五分﹞人參﹝二錢五分﹞白芷﹝五錢﹞

白茯﹝二錢五分﹞桔梗﹝炒﹐五錢﹞甘艸﹝二錢五分﹞

上銼﹐水煎服。如煩熱甚﹐大便結﹐加大黃﹝一錢二分﹞﹐金銀花﹝三錢﹞﹔乳脈不行﹐結成痛腫疼痛﹐加黃﹑當歸﹑金銀花﹑甘艸﹝各二錢半﹞﹐入酒半鐘﹐食後溫服。

胡桃散治婦人少乳﹐乳汁不行。

用胡桃仁去皮十个搗爛﹐入穿山甲炒末一錢﹐黃酒調服。

通艸湯治乳汁不通。

通艸﹝七分﹞瞿麥柴胡天花粉﹝各一錢﹞桔梗﹝二錢﹞木通靑皮香白芷赤芍連翹甘艸﹝各五分﹞

上銼一劑﹐水煎細飲﹐更摩乳房。

連翹飲子﹝薛立齋傳﹞治乳內結核。

連翅川芎栝蔞仁﹝研﹞皂角刺﹝炒﹞橘葉靑皮﹝去白﹞甘艸節桃仁﹝各一錢半﹞

上水煎﹐食遠服。

最效散﹝劉柏亭傳﹞治婦人吹乳﹐神效。

螃蟹去足﹐用蓋燒存性爲末。每服二錢﹐黃酒下。

熨法膏﹝祕方﹞治吹乳﹑乳癰﹐頓時立消。

蔥連根搗爛﹐鋪乳患處﹐上用瓦罐盛灰火蓋蔥上﹐一時蒸熱﹐出汗卽愈。

一方﹝劉前溪傳﹞治吹乳腫痛不可忍。

用生山藥搗爛﹐敷上卽消。消卽去之﹐遲則肉腐。

消毒散﹝批﹞﹝按此方治吹乳乳癰之劑﹞治吹乳﹑乳癰。憎寒壯熱頭痛者﹐先服人參敗毒一二劑﹐方可服此藥。如無前證﹐卽服本方二三劑。或腫不消﹐宜服托裏藥。

當歸白芷靑皮﹝炒﹞天花粉貝母柴胡僵蠶﹝炒﹞金銀花﹝各三錢﹞

上銼一劑﹐水煎服。

神效栝蔞散﹝薛五齋方﹞治乳癰初起腫痛﹐及一切癰疽﹐或膿出後餘毒﹐亦宜用之。

黃栝蔞﹝一个﹐用子多者﹞當歸﹝半兩﹞生甘艸﹝半兩﹞沒藥﹝一錢﹐另研﹞

上酒﹑水各一鐘﹐煎至八分﹐食後服。

十六味流气散治乳巖﹐及痘後餘毒作癰腫。

當歸川芎白芍黃人參官桂濃朴桔梗枳殼烏藥木香檳榔白芷防風紫蘇甘艸上銼各等分。水煎服。如乳癰﹐加靑皮尢妙。

卷之十三幼科

形气發微論

大哉醫乎﹐其來遠矣。粵自混沌旣判﹐鴻荒始分。陽之輕淸者﹐以气而上浮爲天﹔陰之重濁者﹐以形而下凝爲地。天確然而位乎上﹐地然而位乎下。於是陽之精者爲日﹐東升而西墜﹔陰之精者爲月﹐夜見而晝隱﹐兩儀立矣﹐二曜行焉。於是玄气凝空﹐水始生也﹔赤气炫空﹐火始生也﹔蒼气浮空﹐木始生也﹔素气橫空﹐金始生也﹔黃气際空﹐土始生也。五行備萬物生﹐三才之道著矣。是以人之生也﹐稟天地陰陽﹐假父母之精血﹐交感凝結而爲胞胎也。乾道成男﹐坤道成女﹐始自𦇤褓﹐以致齠齔﹐迨其成童﹐與夫壯年﹐豈易然哉﹖故一月之孕﹐有白露之稱﹔二月之胚﹐有桃花之譬。及至三月﹐則先生右腎而爲男﹐陰包陽也﹔先生左腎則爲女﹐陽包陰也。其次腎生脾﹐脾生肝﹐肝生肺﹐肺生心﹐以生其勝己者﹐腎屬水﹐故五臟由是爲陰。其次心生小腸﹐小腸生大腸﹐大腸生膽﹐膽生胃﹐胃生膀胱﹐膀胱生三焦﹐以生其勝己者﹐小腸屬火﹐六腑由是爲陽。其次三焦生八脈﹐八脈生十二經﹐十二經生十二絡﹐十二絡生一百八十絲絡﹐絲絡生一百八十纏絡﹐纏絡生三萬四千孫絡﹐孫絡生三百六十五骨節﹐骨節生三百六十五大穴﹐大穴生八萬四千毛竅﹐則耳﹑目﹑口﹑鼻﹑四肢﹑百骸之身皆備矣。所謂四月形象具﹐五月骨節成﹐六月毛髮生﹐七月遊其魂﹐兒能動左手﹐八月遊其魄﹐兒能動右手﹐九月三轉身﹐十月滿足﹐母子分解。其中延月生者﹐必生貴子﹔不足日月生者﹐必生貧薄之人﹐誕生之後﹐有變蒸之熱﹐長其精神﹐壯其筋骨﹐生其意志。三十二日一變蒸﹐生腎气焉﹔六十四日二變蒸﹐生膀胱之气焉﹐腎與膀胱屬水﹐其數一也﹔九十六日三變蒸﹐生心气焉﹔一百二十八日四變蒸﹐生小腸之气焉﹐心與小腸屬火﹐其數二也﹔一百六十日五變蒸﹐生肝气焉﹔一百九十二日六變蒸﹐生膽气焉﹐肝與膽屬木﹐其數三也﹔二百二十四日七變蒸﹐生肺气焉﹔二百五十六日八變蒸﹐生大腸之气焉﹐肺與大腸屬金﹐其數四也﹔二百八十八日九變蒸﹐生脾气焉﹔三百二十日十變蒸﹐生胃气焉﹐脾與胃屬土﹐其數五也。變蒸已畢﹐一期歲焉﹐齒生發長﹐神智有異於前也。故曰﹕齒者﹐腎之餘也﹔發者﹐血之餘也﹔爪者﹐筋之餘也﹐吁﹗人身之難得也如此哉。方其幼也﹐有如水面之泡﹐艸頭之露﹐气血未定﹐易寒易熱﹐腸胃軟脆﹐易饑易飽。爲母者﹐調攝不得其宜﹐必不能免乎吐瀉驚疳之病矣。及其長也﹐嗜欲旣開﹐不能修養﹐是以六气疊侵於其外﹐七情交戰於其中﹐百憂累其心﹐萬事勞其神﹐一蝸之气﹐安能無病焉。小兒之瘡疹﹐大人之傷寒﹐尢其甚也。所以黃帝問於歧伯曰﹕余聞上古之人﹐春秋皆度百歲﹐而動作不衰﹔今時之人﹐年至半百﹐而動作衰矣。時世異耶﹐人將失之﹖歧伯對曰﹕上古之人﹐其知道者﹐和於陰陽﹐法於術數﹐飲食有節﹐起居有常﹐不妄作勞﹐故能形與神俱﹐而盡終其天年﹐度百歲乃去﹔今時之人不然也﹐以酒爲漿﹐以妄爲常﹐以欲竭其精﹐以耗散其眞﹐不知持滿﹐不時禦神﹐務快其心﹐逆於生樂﹐起居無節﹐故半百而衰矣。是故聖人不治已病治未病﹐不治已亂治未亂。夫病已成而後藥之﹐亂已成而後治之﹐譬猶渴而穿井﹐斗而鑄兵﹐不亦晚乎﹖

卷之十三幼科

病原論

夫小兒者﹐幼科也。初生者曰嬰兒﹐三歲者曰小兒﹐十歲者曰童子﹐兒有大小之不同﹐病有淺深之各異﹐形聲色脈之殊。望聞問切之間﹐若能詳究於斯﹐可謂神聖工巧者矣。蓋望者﹐鑑貌辧其色也。假如面部左腮屬肝﹐右腮屬肺﹐額屬心﹐鼻屬脾﹐頦屬腎。肝病則面靑﹐肺病則面白﹐心病則面赤﹐脾病則面黃﹐腎病則面黑﹐是乃望而知之也。聞者﹐聽聲知其癥也。假如肝病則聲悲﹐肺病則聲促﹐心病則聲雄﹐脾病則聲慢﹐腎病則聲沈﹐此屬於髒。又大腸病則聲長﹐小腸病則聲短﹐胃病則聲速﹐膽病則聲淸﹐膀胱病則聲微﹐此屬於腑﹐是乃聞而知之也。問者﹐問病究其原也。假如好食酸﹐則肝病﹔好食辛﹐則肺病﹔好食苦﹐則心病﹔好食甘﹐則脾病﹔好食鹹﹐則腎病﹔好食熱﹐則內寒﹕好食冷﹐則內熱﹐是乃問而知之也。切者﹐切脈察其病也。假如小兒三歲以下﹐有病須看男左女右手﹐虎口三關﹐從第二指側看﹐第一節

名風關﹐第二節

名气關﹐第三節

名命關。辧其紋色﹐紫者屬熱﹐紅者傷寒﹐靑者驚風﹐白者疳病﹐黑者中惡﹐黃者脾之困也。

若見於風關爲輕﹐气關爲重﹐過於命關則難治矣至三歲以上﹐乃以一指按寸﹑關﹑尺三部﹐常以六七至爲率﹐添則爲熱﹐減則爲寒。浮洪風盛﹐數則多驚﹐沈遲爲虛﹐沈實爲積﹐是乃切脈而知之也。大抵小兒之疾﹐大半胎毒﹐而少半傷於食也﹐其外感風寒之癥﹐十一而已。蓋小兒之在胎也﹐母饑亦饑﹐母飽亦飽﹔辛辣適口﹐胎气隨熱﹔情欲動中﹐胎息輒躁﹔或多食煎爆﹐或恣味辛酸﹐或嗜欲無節﹐或喜怒不常﹐皆能令子受患。其爲母者﹐胎前旣不能謹節﹐產後又不能調護﹐是以惟務故息﹐不能防微杜漸。或未滿百﹐而遂與鹹酸之味﹐或未及周歲﹐而輒與甘肥之物﹐百病由是而生焉。小兒脾胃﹐本自嬌嫩﹐易於傷積﹐且如乳食傷胃﹐則爲嘔吐﹔乳食傷脾﹐則爲泄瀉。吐瀉旣久﹐則成慢驚﹐或爲疳病。乳食停積﹐則生濕痰﹐痰則生火﹐痰火交作﹐則爲急驚﹐或成喉痺﹐痰火結滯﹐則成癇弔﹐或爲喘嗽。胎熱胎寒者﹐稟受有病也﹔臍風撮口者﹐胎元有毒也﹔鵝口口瘡者﹐胃中有濕熱也﹔重舌木舌者﹐脾經有實火也﹔走馬牙疳者﹐气虛濕熱也﹔愛喫泥土者﹐脾臟生疳也﹔胎驚夜啼者﹐邪熱乘心也﹔變蒸發熱者﹐胎毒將散也﹔丹毒者﹐火行於外也﹔蘊熱者﹐火積於中也﹔中惡者﹐外邪乘也﹔睡驚者﹐內火動也﹔喉痺者﹐熱毒也﹔眼痛者﹐火盛也﹔膿耳者﹐腎气上衝也﹔鼻塞者﹐因感風邪也﹔頭瘡者﹐熱毒攻也﹔臍瘡者﹐風濕中也﹔尾骨痛者﹐陰虛痰也﹔諸虫痛者﹐胃气傷也﹔陰腫疝气者﹐寒所郁也﹔盤腸气痛者﹐冷所搏也﹔脫肛者﹐大腸虛滑也﹔遺尿者﹐膀胱冷弱也﹔尿濁者﹐濕滯脾胃也﹔便血者﹐熱傳心肺也﹔下淋者﹐膀胱郁熱也﹔吐血者﹐榮衛气逆也。小便不通者﹐有陰有陽也﹔大便閉結者﹐有虛有實也。解顱鶴節者﹐胎元不全也﹔行遲發遲者﹐气血不充也﹔龜胸者﹐肺熱脹滿也﹔龜背者﹐風邪入脊也﹔語遲者﹐邪乘心也﹔齒遲者﹐腎不足也。瘧者﹐膈上痰結也﹔痢者﹐腹中食積也﹔咳嗽者﹐肺傷風也﹔喘急者﹐痰气盛也﹔心痛者﹐虫所嚙也﹔腹痛者﹐食所傷也。內傷發熱﹐則口苦舌漧也﹔外感發熱﹐則鼻塞聲重也。腹脹者﹐脾胃虛弱也﹔水腫者﹐土虧水旺也﹔黃膽者﹐脾胃濕熱也﹔疹者﹐陰陽毒瓦斯也﹔自汗者﹐气虛也。積者﹐有常所有形之血也﹔聚者﹐無定位無形之气也。胃主納受也﹐脾主運化也﹐調理脾胃者﹐醫中之王道也﹔節戒飲食者﹐卻病之良方也。驚疳積熱者﹐小兒之常病也望聞問切者﹐醫家之大法也。若夫療疾用藥如箭﹐箭中鴻心者﹐則又可以心悟﹐而不可以言傳也。孟子所謂梓匠輪輿﹐能與人規矩﹐不能使人巧﹐斯言得之矣。

卷之十三幼科

入門審候歌

面部觀形察色圖額上屬心火南左腮屬肝木東鼻準屬脾土中右腮屬肺金西下頦屬腎水北觀形察色辧因由﹐陰弱陽彊發硬柔。若是傷寒雙足冷﹐要知有熱肚皮求。鼻冷便知是瘡疹﹐耳冷應知風熱證﹐渾身皆熱是傷寒﹐上熱下冷傷食病。

五指稍頭冷﹐驚來不可當。若逢中指熱﹐必定是傷寒。中指獨自冷﹐麻痘證相傳。女右男分左﹐分明仔細看。

卷之十三幼科

觀面部五色歌

面赤爲風熱﹐面靑驚可詳。心肝形此見﹐脈證辧溫涼。脾怯黃疳積﹐虛寒白光。若逢生黑气﹐腎敗命須亡。

卷之十三幼科

觀面部五臟形色歌

心心經有冷目無光﹐﹝太陰黑目無光彩﹐此心經冷也﹞面赤須言熱病當﹐﹝面頰赤色﹐此爲心有熱也﹞赤在山根驚四足﹐﹝山根赤色﹐心經生風﹐下至準頭﹐惡也﹞積看虛腫起陰陽。﹝三陰三陽虛腫﹐心有積也﹞

肝肝經有冷面微靑﹐﹝面靑爲肝受冷﹐主發驚也﹞有熱眉胞赤又臨﹐﹝眉上有紅赤﹐爲肝有熱也﹞髮際白言驚气入。﹝髮際至印堂略白者﹐爲肝驚也﹞食倉黃是積果深﹐﹝眉上有紅赤﹐爲肝有熱也﹞

脾脾冷應知面色黃﹐﹝面黃﹐印堂反白者﹐爲脾冷也﹞三陽有白熱爲殃﹐﹝三陽上白者﹐爲脾熱也﹞靑居髮際主驚候﹐﹝髮際及印堂色靑者﹐脾驚也﹞唇口皆黃是積傷。﹝上﹑下唇黃﹐爲脾受積也﹞

肺肺受面白冷爲由﹐﹝白色在面皮及人中﹐或靑者﹐皆肺冷也﹞熱赤人中及嘴頭﹐﹝人中及嘴頭有赤者﹐肺有熱也﹞靑在三根驚四足﹐﹝山根靑色﹐是肺受驚也﹞熱居髮際積爲仇。﹝髮際赤色﹐乃有積也﹞

腎面黑當知腎臟寒﹐﹝面帶黑者﹐腎有冷也﹞食倉紅是熱須看﹐﹝食倉紅者﹑腎有熱也﹞風門黃可言驚入﹐﹝風門黃者﹐腎有驚也﹞兩目微沈積所幹。﹝兩目微沈﹐是積在腎也﹞

卷之十三幼科

虎口三關脈紋圖

三關在第二指側看第三節

虎口三關脈紋圖

卷之十三幼科

三關紋色主病歌

紫熱紅傷寒﹐靑驚白色疳﹐黑時因中惡﹐黃卽困脾端。

又靑色大小曲﹐人驚並四足﹔赤色大小曲﹐水火飛禽蹼﹔紫色大小曲﹐傷米麵魚肉﹔黑色大小曲﹐脾風微作搐。

卷之十三幼科

三關脈紋變見歌

圖魚刺驚風證莫疑﹐气關疳病熱相隨﹐命關見此爲難治﹐此是肝家轉到脾。

圖初節懸鍼瀉痢生﹐气關肺熱更疳凝﹐三關直透黃泉近﹐此候須知是慢驚。

圖水字生驚肺受風﹐气關咳嗽積痰攻﹐醫人仔細詳虛實﹐出命驚疳夾證凶。

圖乙定驚風肝肺隨﹐气關形見發無時﹐此形若直命關上﹐不久相將作慢脾。

圖曲虫爲候主生疳﹐若見气關積穢肝﹐直到命關爲不治﹐須知心臟已傳肝。

圖雙環肝臟受疳深﹐入胃气關吐逆臨﹐若是命關爲死候﹐枉教醫者更勞心。

圖流珠形見死來侵﹐面上如斯也不生﹐縱有神丹人不救﹐醫人仔細更叮嚀。

圖傷寒斜向右。

圖傷食七堪儔。

圖雙釣傷冷定。

圖逢驚山字浮。

圖絲紋將發搐。

丰字引堪愁。

圖若遇傷風證﹐脈斜向左朝。

圖形如新月樣﹐向右气疳畱。

圖若是彎居左﹐風疳藥可投。

圖形如三疊曲﹐傷硬物爲仇。

圖更有環生腳。

圖尢嫌上下鉤﹐皆爲傷冷候﹐醫者用心求﹐疳極如勞狀﹐亂虫皆可憂。

圖交了紋互疊﹐腹面見因由。

圖更有靑筋貫﹐百中無一瘳。

卷之十三幼科

小兒脈法總歌

小兒有病須憑脈﹐一指三關定數息。遲冷數熱古今傳﹐浮風沈積當先識。左手人迎主外證﹐右手气口主內疾。外候風寒暑濕侵﹐內候乳食痰與積。洪緊無汗是傷寒﹐浮緩傷風有汗液。浮洪多是風熱盛﹐沈細原因乳食積。沈緊腹中痛不休﹐弦緊喉間作气急。緊促之時疹痘生﹐緊數之際驚風至。虛軟慢驚作螈﹐緊實風癇發搐搦。軟而細者爲疳虫﹐牢而實者因便閉。脈芤大小便中血﹐虛濡有气兼驚悸。滑主露濕冷所傷﹐弦急客忤君須記。大小不勻爲惡候。二至爲脫三至卒﹐五至爲虛四至損﹐六至平和曰無疾﹐七至八至病猶輕﹐九至十至病勢極﹐十一二至死無疑﹐此訣萬中無一失。

卷之十三幼科

小兒指脈歌

小兒食指辧三關﹐男左女右一般看。皆知初風中气候﹐末是命關易亦難。要知虎口气紋脈﹐倒指看紋分五色﹐黃紅安樂五臟和﹐紅紫依稀有損益﹐紫靑傷食多虛煩﹐靑黑紋時證候逆。忽然純黑在其間﹐好手醫人心膽寒。若也直上到風關﹐粒米短長分兩端。如槍衝射驚風至﹐分作指叉有數般。弓反裏順外爲逆﹐順逆交連病已難﹐叉頭長短有可救﹐如此醫人仔細看。男兒二歲尙爲嬰﹐三歲四歲幼爲名﹐五六次弟年少長﹐七齠八齔漸論情﹐九歲爲童十稚子﹐有病關格辧其因。十一癇疾號癲風﹐疳病還同勞病攻。痞癖定爲沈重候﹐退他潮熱不相同﹐初看掌心中有熱﹐便知身體熱相從。肚熱身冷傷積定﹐腳熱額熱是感風﹐額冷腳熱驚所得﹐瘡疹發來耳後紅。小兒有積宜與HT﹐傷寒三種解爲宜。食瀉之時須有積﹐冷瀉須用與溫脾﹐水瀉宜與澀臟腑﹐先將滯竭散與之。孩兒無事忽大叫﹐不是驚風是天弔﹐大叫气促長聲粗﹐誤喫熱毒悶心竅﹐急須吐下卻和脾﹐若灌驚藥眞堪笑。

卷之十三幼科

小兒死候歌

眼生赤脈貫瞳人﹐囟門腫起又作坑。指甲黑色鼻漧燥﹐鴉聲忽作肚靑筋。虛舌退場門切牙齒﹐目多直視不轉睛。魚口气急啼不得﹐蛔虫旣出死形眞。手足擲搖驚過節﹐靈丹十救一無生。

卷之十三

驚風

脈總見前。

病小兒疾之最危者﹐無越驚風之證也。蓋驚有急驚﹐有慢驚﹐有慢脾風。三者之不同﹐急者屬陽﹐陽盛而陰虧﹔慢者屬陰﹐陰虧而陽盛﹔慢脾者﹐亦屬陰﹐陰气極盛﹐胃气極虛﹐陽動而躁疾﹐陰靜而遲緩﹐其始也。多由小兒气血怯弱﹐肌膚軟薄﹐神气未備﹐臟腑未全。在捧抱者﹐愛護如執玉捧盈之類﹐不令疏虞可也。若被掀轟惡逆之音﹐凶猛怪詫之物﹐觸犯小兒﹐則致面靑口噤﹐或聲嘶而厥﹐發過則客色如故。良久復作﹐其身熱面赤﹐口漧引飲﹐口鼻中气熱﹐大小便黃赤色﹐惺惺不睡﹐牙關緊急﹐壯熱涎潮﹐上竄反張﹐搐搦顫動﹑唇口眉眼﹐眨引頻並﹐其脈浮數洪緊。蓋熱盛則生痰﹐痰盛則生風﹐偶因驚而發耳﹐則急驚屬於肝木﹐風邪痰熱有餘之證。治宜淸冷苦寒瀉气之藥﹐以敗毒散之類。慢驚之候﹐多因飲食不節﹐損傷脾胃﹐以致吐瀉日久﹐中气大虛而致發搐﹐發則無休止時。其身冷面黃不渴﹐口鼻中气寒﹐大小便淸白﹐昏睡露晴﹐目上視﹐手足螈﹐筋脈拘攣﹐其脈沈遲散緩。蓋脾虛則生風﹐風盛則筋急。俗云﹕天弔風者﹐卽此候也。此慢驚屬於脾土﹐中气虛損﹐不足之候。治宜和中甘溫補气之劑﹐以補脾湯之類。慢脾風證﹐蓋由慢驚傳次而至。慢驚之後﹐吐瀉損脾﹐病傳已極﹐總歸虛處﹐惟脾所受﹐故曰慢脾﹐又名虛風。其病﹐則面赤額汗﹐舌短頭低﹐眼合不開﹐困睡中搖頭吐舌﹐頻吐鮏臭﹐噤口切牙﹐手足微搐而不收﹐或身冷﹐或身溫﹐而四肢厥冷﹐其脈沈微。

治法大要﹐生胃回陽﹐宜黑附湯之類。俟胃气漸復﹐則用異功散溫平而調理之。若其眼半開半合﹐手足不冷﹐證候尙在慢驚﹐則不用回陽。或已入慢脾而陽气未甚脫者﹐亦不可用硫黃﹑附子。凡服回陽湯劑﹐手足漸暖者﹐仍以醒脾散等﹐繼其後以調之。慢驚慢脾逆惡之候﹐急驚搐搦暴烈之證﹐大抵急驚易療﹐而慢驚難痊﹐至於慢脾危篤之疾﹐𨿽神工妙手﹐莫易治焉。醫者宜分急﹑慢﹑脾風三證﹐要察虛實冷熱四候﹐愼毋混於一途而治。故曰﹕虛則補之﹐實則利之﹐冷者溫之﹐熱者涼之﹐是爲活法。又易曰﹕化而裁之存乎變﹐神而明之存乎人﹐此之謂也。若以一例而施之﹐豈非刻舟求劍之術耶。

卷之十三驚風

驚風不治證

急驚眼睛翻轉﹐口中出血﹐而足擺跳﹐肚腹搐動﹐或神緩而摸體尋衣﹐或證篤而神昏气促﹐噴藥不下﹐通關不嚏﹐心中熱痛﹐忽大叫者﹐不治。

慢驚四肢厥冷﹐吐瀉咳嗽﹐面黯神慘﹐鴉聲胃痛﹐兩脇動气﹐口生白瘡﹐發直搖頭﹐眼睛不轉﹐涎鳴喘嗌﹐頭軟﹐大小便不禁﹐手足一邊牽引者﹐皆不治。

慢脾身冷粘汗﹐直臥如屍﹐喘嗽頭軟﹐背直口噤﹐搖頭﹐痰如牽鋸之聲﹐面無潤澤之色﹐縮唇气粗者﹐不治。

方探生散治小兒急﹑慢驚風﹐諸藥無效﹐用此吹鼻﹐定其生死。

雄黃﹝一錢﹞沒藥﹝一錢﹞乳香﹝五分﹞麝香﹝一字﹞

上爲末﹐用少許吹鼻。如眼淚﹑鼻涕俱下者﹐可治。

敗毒散治急驚風初起﹐發熱﹐手足搐搦﹐眼上視等證﹐並一切感冒風寒﹐頭痛發熱﹐咳嗽鼻塞身重﹐及瘡疹欲出發搐﹐並宜服之。

人參羌活獨活柴胡前胡茯苓枳殼桔梗川芎天麻全蠍僵蠶白附子地骨皮甘艸﹝各等分﹞

上銼﹐生薑三片﹐水煎服。

牛黃抱龍丸治小兒急﹑慢驚風﹐痰嗽潮搐﹐及傷風瘟疫﹐身熱昏睡﹐气粗風熱痰實﹐壅嗽喘急﹐一切發熱﹐並宜服之﹐並痘疹首尾可服。此藥能鎭驚安神﹐寧心定智﹐除諸熱﹐住痰涎﹐止嗽定喘。壯實小兒﹐宜時少與服之﹐則免痰熱驚風之證﹐神效無比。

南星﹝爲末﹐臘月納牛膽中陰漧﹐百日取﹐研﹐一兩﹞天竺黃﹝五錢﹞雄黃﹝二錢半﹞辰砂﹝二錢半﹞麝香﹝一錢﹞珍珠﹝一錢﹞琥珀﹝一兩﹞牛黃﹝五分﹞金箔﹝十片﹐爲衣﹞

上爲細末﹐水煮甘艸膏和爲丸﹐如芡實大﹐金箔爲衣。每三歲兒服一丸﹐五歲兒服二丸﹐十歲兒服三﹑五丸﹐滚水待溫磨化服﹐驚風薄荷湯磨化下。

珍珠丸﹝海一傳﹞﹝批﹞﹝按此方治急驚風之劑﹞治急驚風眼上視﹐筋脈急﹐擺頭搐搦﹐涎潮壯熱﹐風痰气喘﹐及臍風撮口﹐痰嗽壅塞﹐停乳﹐肚腹脹硬等證。

南星﹝泡﹞半夏﹝泡﹞滑石﹝各一錢半﹞巴豆﹝二十五个﹐去殼﹐去油﹞輕粉﹝五分﹞朱砂﹝五分﹞

上爲末﹐麵糊爲丸﹐如黍米大。每服量兒大小加減﹐驚風薄荷湯下﹐傷食茶下﹐一二歲三五丸﹐以利爲度。

補脾湯治小兒脾經不足﹐土敗木來侮﹐目晴微動搖﹐微驚搐﹐或潮熱往來﹐脾胃有傷﹐飲食少進﹐或泄瀉嘔吐﹐面色黃﹐脈無力﹐宜調理脾胃。

陳皮﹝五分﹞白術﹝一錢三分﹞半夏﹝七分﹞黃﹝蜜炙﹐五分﹞人參﹝五分﹞

白茯苓﹝七分﹞當歸﹝酒洗﹐五分﹞川芎﹝五分﹞白芍﹝酒炒﹐一錢﹞黃連﹝炒﹐四分﹞

肉豆蔻﹝煨﹐五分﹞漧葛﹝五分﹞神曲﹝炒﹐五分﹞甘艸﹝炙﹐四分﹞

上銼﹐姜﹑棗煎服。一方﹐去天麻﹑僵蠶﹐加南星泡﹑半夏曲﹑陳倉米二百粒﹐煎服累驗。

黑附湯附子﹝三錢﹐泡﹐去皮﹞白附子﹝一錢﹞甘艸﹝五分﹞木香﹝一錢半﹞

上銼﹐每三錢﹐生薑五片﹐煎服。若是手暖﹐而蘇省卽止。

異功散﹝批﹞﹝按此方治慢脾風之劑﹞治小兒吐瀉﹐不思飲食﹐此藥溫中壯胃﹐療虛冷。

人參茯苓白術﹝炒﹐各一錢半﹞橘紅﹝七分﹞木香甘艸﹝炙﹐各五分﹞

紫金錠子治急﹑慢驚風﹐大有神效。

人參白術白茯苓茯神赤石脂﹝醋﹐七次﹞辰朱﹝各二錢半﹞

麝香﹝五分﹞牛黃﹝五分﹞僵蠶﹝五分﹞靑礞石﹝﹐一錢﹞五靈芝﹝五分﹞

上爲末﹐糯米糊爲丸﹐如彈子大﹐金箔爲衣。每一粒﹐薄荷湯磨化服。

保幼化風丹治小兒四證八候﹐去風痰﹐散驚熱。

南星半夏川烏白附子﹝各一兩﹐水洗淨﹞郁金﹝五錢﹞

上爲末﹐裝入臘月黃牛膽內陰漧﹐百日取出﹐研﹐爲末﹐每一兩﹐入雄黃﹑朱砂﹑硼砂﹑HT硝各一錢﹐片腦﹑麝香各少許﹐共爲末﹐煉蜜爲丸﹐豌豆大。燈艸薄荷湯研化下。

﹝批﹞﹝按此方治一切急﹑慢驚風之劑﹞夫小兒有熱﹐熱盛生痰﹐痰盛生驚﹐驚盛發搐。又盛則牙關緊急﹐而八候生焉﹐搐﹑搦﹑掣﹑顫﹑反﹑引﹑竄﹑視是也。搐者﹐兩手伸縮﹔搦者﹐十指開合﹔掣者﹐勢如相撲﹔顫者﹐頭偏不正﹔反者﹐仰向後﹔引者﹐臂若開弓﹔竄者﹐目直似怒﹔視者﹐睛露不活﹐是謂八候也。其四證者﹐卽驚﹑風﹑痰﹑熱是也﹐而化風丹﹐悉能主之。

治小兒驚風並退﹐只是聲啞不能言﹐並諸病後不能言。

天南星去皮﹑臍﹐一个﹐泡﹐爲末。每半字﹐或一字﹐三五歲半錢﹐用豬膽汁﹐食前調下﹐卽言。

灸小兒驚風﹐男左乳黑肉上﹐女右乳黑肉上。周歲灸三壯﹐二三歲灸五七壯。

灸小兒慢驚﹑慢脾危證﹐藥力不到者。但看兩腳面中間陷處﹐有太衝脈﹐卽灸之﹔又百會穴﹐具穴直取前後髮際﹐折中橫取兩耳尖﹐折中在頭之中心。端正旋毛處是也﹐如有雙旋﹐及旋毛不正者﹐非。艾炷約小麥許﹐但灸三五壯而止﹐灸後仍以醒脾散等補之。

卷之十三

諸疳

脈小兒脈單細爲疳勞。虎口脈紋白色爲疳。

病夫諸疳者﹐謂肥甘飲食之所致也。蓋小兒脾胃懦弱﹐多爲母之舐犢之愛﹐不知調養之法﹐遂令恣食甘肥瓜果生冷之物﹐一切烹飪調和之味﹐以其朝餐暮食﹐漸成積滯﹐膠固而不爲疳者鮮矣。或嬰幼缺乳﹐粥飯太早﹐耗傷形气者。又或因久患瘧痢吐瀉﹐乃生諸病﹐誤以下藥﹐致損脾胃﹐亡津液而然者﹐皆能致身熱體瘦﹐面黃肚大﹐靑筋虫痛﹐瀉痢等證。

治宜理脾胃﹐消積化虫﹐淸熱止瀉住痢。以肥兒丸﹑疳積餅爲主﹐此二方不問諸疳冷熱﹐服之最效。大抵疳之爲病﹐皆因過餐飲食﹐於脾家一臟﹐有積不治傳之餘髒﹐而成五疳之疾。何爲五疳﹖心﹑肝﹑脾﹑肺﹑腎也。如疳在心﹐則面赤口漧﹐切牙舒舌﹐口舌生瘡﹐身熱體瘦﹐以安神丸主之﹔疳在肝﹐則面靑﹐筋膜遮睛﹐搖頭揉目多淚﹐頭焦發豎﹐筋靑腦熱﹐瘦弱﹐以補肝湯主之﹔疳在脾﹐則面黃身熱﹐肚脹腹大﹐好食泥土﹐水穀不消﹐泄下酸臭﹐困睡減食﹐肌瘦﹐以益黃散主之﹔疳在肺﹐則面白咳嗽﹐喘逆﹐口鼻生瘡﹐咽喉不利﹐壯熱惡寒﹐鼻流淸涕﹐以淸肺湯主之﹔疳在腎﹐則面黑肌肉瘦﹐而體生瘡﹐身熱尿澀﹐手足冰冷﹐口臭漧渴﹐以地黃丸主之。內疳則目腫脹﹐利色無常﹐或沫淸白﹐漸而瘦弱﹐此冷證也﹐宜木香丸主之﹔外疳鼻下赤爛﹐自揉鼻頭﹐有瘡不結痂﹐繞目而生﹐當用蘭香散治之。大抵疳病當辧冷熱肥瘦﹐而治其初病者爲肥熱疳﹐久病者爲瘦冷疳。冷則用木香丸﹐熱則用黃連丸﹐臨證宜審治焉。

方肥兒丸﹝劉尙書傳﹞消疳化積﹐磨癖淸熱﹐代肝補脾﹐進食殺虫﹐養元气。

人參﹝去蘆﹐三錢半﹞白術﹝去蘆﹐三錢﹞白茯苓﹝去皮﹐三錢﹞黃連﹝薑汁炒﹐三錢半﹞胡黃連﹝五錢﹞使君子﹝去殼﹐四錢半﹞神曲﹝炒﹐三錢半﹞麥芽﹝炒﹐三錢半﹞山楂肉﹝三錢半﹞甘艸﹝炙﹐三錢﹞蘆薈﹝二錢半﹐碗盛﹐泥封固﹐置土坑中﹐四面谷糠火煨透用之﹞

上爲細末﹐黃米糊爲餅﹐米湯化下。或作小丸亦可。每服二三十丸﹐量兒大小﹐加減服之。

疳積餅﹝毛惟中傳﹞治小兒五疳諸積﹐肚大靑筋﹐面黃肌瘦﹐飲食少進﹐或瀉﹐或痢﹐或腹痛。

靑皮﹝去穣﹐五錢﹞陳皮﹝五錢﹞山楂肉﹝五錢﹞神曲﹝炒﹐五錢﹞麥芽﹝炒﹐五錢﹞砂仁﹝炒﹐五錢﹞白術﹝去蘆﹐六錢﹞三稜﹝煨﹐五錢﹞莪術﹝煨﹐五錢﹞木香﹝五錢﹞檳榔﹝四錢﹞甘艸﹝炙﹐四錢﹞小茴﹝炒﹐三錢﹞使君子﹝去殼﹐二兩﹞川楝子﹝酒蒸﹐去核﹐三錢﹞肉豆蔻﹝煨﹐四錢﹞訶子﹝去核﹐四錢﹞夜明砂﹝炒﹐三錢﹐另研﹞幹蟾蜍﹝一大个﹞川黃連﹝去毛﹐淨﹐六錢﹐淸水浸﹐取汁和藥末﹞

上焙漧﹐爲細末﹐用好細白面六斤﹐微炒黃﹐以砂糖十兩﹐水煮化﹐和前面藥得所﹐印作餅子﹐每重一錢。每服三五餅﹐任意嚼喫。

五積餅﹝山東徳府傳﹞﹝批﹞﹝按此方治一切諸疳﹐一消一補﹐平和之劑﹞治小兒疳積﹑食積﹑虫積﹑肉積﹑气積﹑冷積﹐腹脹大如鼓﹐靑黃肌瘦﹐泄瀉發熱﹐不能服藥者。

三稜﹝醋炒﹐一錢﹞莪術﹝醋炒﹐一錢﹞靑皮﹝去穣﹐一錢﹞陳皮﹝一錢﹞木香﹝一錢﹞黃連﹝薑汁浸炒﹐一錢﹞川楝肉﹝二錢﹞檳榔﹝二錢﹞神曲﹝炒﹐三錢﹞麥芽﹝炒﹐三錢﹞砂仁﹝三錢﹞使君子肉﹝五錢﹞胡黃連﹝五錢﹞白術﹝炒﹐六錢﹞龍膽艸﹝六分﹞山楂肉﹝二兩﹞幹蟾蜍﹝五隻﹞

上爲細末﹐用炒過白面五斤﹐黑糖二斤﹐並前藥和勻﹐用印印作餅子﹐約重一錢。每服三﹑五餅﹐服過半月大效。

安神丸治邪熱驚啼心疳﹐面黃頰赤壯熱。

麥門冬﹝去心﹐五錢﹞白茯苓﹝五錢﹞山藥﹝五錢﹞甘艸﹝炙﹐五錢﹞朱砂﹝一兩﹞龍腦﹝一字﹞牙硝﹝五錢﹞

上爲末﹐煉蜜爲丸﹐如芡實大。每服半丸﹐砂糖水磨化下﹐慢驚用參術煎濃汁化下。

補肝湯治肝疳眼閉不開﹐內有朦霧。

生地﹝一兩﹞熟地﹝一兩﹞川芎﹝二錢半﹞赤茯苓﹝二錢半﹞枳殼﹝炒﹐二錢半﹞黃連﹝二錢半﹞杏仁﹝水泡﹐去皮﹐二錢半﹞半夏曲﹝二錢半﹞天麻﹝二錢半﹞地骨皮﹝二錢半﹞甘艸﹝炙﹐二錢半﹞

上銼﹐每二錢﹐姜三片﹐黑豆十五粒﹐水煎﹐臨臥服。

益黃散治脾疳脾胃虛寒﹐體黃腹大﹐好食泥土。肺疳气喘﹐口鼻生瘡等證。

人參﹝一錢﹞白術﹝一錢﹞陳皮﹝一錢﹞靑皮﹝五分﹞訶子皮﹝五分﹞甘艸﹝炙﹐五分﹞丁香﹝二分﹞

上銼一劑﹐水煎溫服。古方無參﹑術。

淸肺湯治肺熱疳慝蝕爲穿孔﹐汁臭或息肉。

桑白皮﹝炙﹞紫蘇前胡黃芩當歸連翹天門冬﹝去心﹞防風赤茯苓桔梗甘艸生地黃﹝各等分﹞

上銼﹐每二錢﹐水煎﹐食後服。

地黃丸治腎疳肌肉極瘦﹐生瘡疥﹐寒熱乍作﹐頭極熱﹐足冷如冰。肝疳白膜遮睛﹐筋疳瀉血﹐骨疳喜臥冷地。又治胃怯不言﹐解頤﹐小兒年長不能行者﹐專服有效。

熟地黃﹝酒洗﹐三錢﹞山茱萸﹝酒蒸﹐去核﹐取皮﹐三錢﹞幹山藥﹝三錢﹞澤瀉﹝三錢﹞牡丹皮﹝三錢﹞白茯苓﹝三錢﹞

上爲末﹐煉蜜爲丸﹐如梧桐子大。每五﹑七丸﹐空心熱水化下﹐年長者﹐量增丸數。

木香丸治瘦冷疳﹐及疳在內。

木香﹝二錢半﹞靑黛﹝二錢半﹞檳榔﹝二錢半﹞肉豆蔻﹝二錢半﹞麝香﹝一錢﹐另研﹞續隨子﹝一兩﹐去油﹞蝦蟆﹝大壯者三个﹐燒存性﹞

上爲細末﹐煉蜜爲丸﹐如綠豆大。每服三﹑五丸至一二十丸﹐薄荷湯下﹐食前服。

黃連丸治肥熱疳。

胡黃連﹝五錢﹞川黃連﹝五錢﹞朱砂﹝二錢半﹐另研﹞

上爲細末﹐和勻﹐塡入豬膽內﹐用淡漿煮﹐以杖子如銚子﹐上用綫約之﹐勿著底﹐候一時取出﹐研入蘆薈﹑麝香各一分﹐飯爲丸﹐麻子大。每服五﹑七丸﹐至一二十丸﹐米飲下。一方是蝦蟆半兩﹐焙漧不燒。

蘭香散治外疳鼻下赤爛。

蘭香葉﹝二錢﹐燒存性﹞銅靑﹝五分﹞輕粉﹝五分﹞

上爲細末﹐幹敷之。

小蘆薈丸治疳積瘰結核﹐耳內生瘡﹐或疝气囊癰﹐下疳潰爛﹐或莖出白津﹐股腹有瘡﹐或體瘦熱渴﹐大便不調﹐牙齦蝕落﹐頰腮腐爛等證。

胡黃連﹝一兩﹞黃連﹝一兩﹞蘆薈﹝一兩﹞木香﹝一兩﹞白雷丸﹝一兩﹞靑皮﹝一兩﹞鶴虱艸﹝一兩﹞白蕪荑﹝炒﹐一兩﹞麝香﹝二錢﹞

上爲細末﹐蒸餅爲丸﹐如麻子大。每服一錢﹐空心米湯下。

一小兒﹐下疳潰爛﹐發熱作痛。一小兒﹐莖中作癢﹐不時搔撚。一小兒﹐腎莖中潰痛﹐小便閉澀﹐日晡尢甚。一小兒﹐目癢出水﹐或項中結核﹐或兩眼連札﹐或陰囊瘙癢年餘矣﹐俱屬肝火﹐用此立愈。

大蘆薈丸治五疳皮黃肌瘦﹐發直尿白﹐肚大靑筋﹐好食泥﹑炭﹑米﹑茶之物﹐或吐或瀉。

蒼術﹝米泔浸﹐炒﹞陳皮濃朴﹝姜炒﹞靑皮枳實﹝炒﹞檳榔神曲﹝炒﹞

山楂﹝去子﹞麥芽﹝炒﹞三稜﹝煨﹞莪術﹝煨﹞砂仁茯苓黃連胡黃連蕪荑仁使君子靑黛蘆薈﹝各等分﹞

上爲細末﹐使君子殼﹐煎湯浸﹐蒸餅爲丸﹐如彈子大。每一丸﹐淸米湯化服。

黃土丸治小兒疳積在脾﹐面黃腹脹﹐咬指甲﹐眉毛﹐揉口鼻﹐泥﹑土﹑炭﹑茶﹑紙之類。

黃土﹝一兩﹞陳皮﹝一兩﹞木香﹝二錢半﹞黃連﹝五錢﹞巴豆﹝去殼﹐二十粒﹐不去油﹞

上爲細末﹐面丸如綠豆大。每歲十丸﹐黑豆汁下。直候泄五﹑七次﹐疳積盡﹐與益黃散助藥﹐後與疳藥常服。

卷之十三

癖疾

脈脈沈細爲癖積。

病天地气運﹐固有南北之殊。小兒病患﹐亦有彼此之異。北方小兒患癖積者﹐十恆八九﹔南方小兒患癖疾者﹐百無二﹑三﹐是何謂而致之﹖蓋南方水土薄弱﹐飲食柔軟﹐易於克化﹐厥疾少矣﹔北方水土濃實﹐麵食堅硬﹐難於運動﹐厥疾生焉﹐亦由脾胃之不和也。故東垣以脾胃爲人之主﹐脾胃和﹐一疾不生﹐虧則百病生焉。小兒脾胃本自柔脆﹐臟腑尙且嬌嫩﹐爲之母者﹐多不知調護之法﹐惟務姑息之愛﹐不問鹹酸甘肥之味﹐瓜果生冷之物﹐及粽濕面﹐油膩煎炙之類﹐諸股稠粘﹐漧硬難化之物﹐順其所欲﹐食之過多﹐損傷脾胃﹐脾胃旣傷﹐則不能消化水谷﹐水谷不化﹐則停滯而痰發。發熱旣久﹐則耗傷元气﹐元气虛﹐則不能運動其血﹐血遂不行﹐而停滯不散﹐畱於脇肋之間﹐遂成血塊﹐居於皮裏膜外﹐不能移動﹐始則有如錢大。發熱則日漸長﹐其形如龜﹐如蛇﹐如豬肝﹑肺者﹐長短大小之不一也﹐內有血孔貫通﹐外有血筋盤固﹐其筋直通背脊之下﹐與臍相對之間﹐有動脈之處﹐乃癖疾之根。夫人身之血脈﹐則晝夜循環無端﹐一周流及此﹐其血則貫入筋內﹐由筋入孔﹐由孔入癖。蓋癖得血養而漸長﹐邪得血助而漸盛﹐於是正气愈憊﹐而血愈枯矣﹐發爲潮熱﹐以致諸疾﹐或頭出虛汗﹐或胸前項下跳動﹐或肚大靑筋﹐毛焦發堅﹐或面黃肌瘦﹐四肢漧枯﹐淹延日久﹐則毒瓦斯發出﹐變生諸癥。有變爲牙疳口臭﹐宣露出血者﹔有變爲頭面腫大﹐口鼻潰爛者﹔有變爲一切瘡毒﹐流膿出血者﹔有變爲肢體浮腫﹑腹脹﹑气喘者﹔有變爲寒熱往來﹐似瘧非瘧者﹔有變爲痰嗽喘熱﹐衄吐下血者﹔有變爲嘔吐瀉痢﹐脫肛下墜者﹔有變爲心腹疼痛﹐疝气偏墜者。皆癖毒攻出之所致也。變證多端﹐難以悉舉﹐乃九死一生之病﹐非一方一法所能愈也。

治治之先宜鍼灸之法﹐以斷其根﹐使血不貫入筋內﹐則癖無血所養﹐癖卽自敗矣。外以膏藥貼之﹐內以湯丸攻之。大抵宜補脾﹑養气﹐以治其本﹐淸熱消塊﹐以治其標﹐標本兼濟。又當執其權衡﹐以量兒之壯弱﹐病之輕重。若壯而輕者﹐則治標之藥多於治本之劑﹔若弱而重者﹐治本之劑多於治標之藥。大槪肥兒丸﹑烏金丸﹑阿魏丸﹑千金保童丸之類﹐乃半攻半補﹐平和之劑﹐宜對證選用﹐於鍼灸之後﹐可收十全之功也。

臣斯疾者﹐宜詳究焉。

方淨府散﹝西園公方﹞治小兒腹中癖塊﹐發熱口漧﹐小便赤。

柴胡﹝一錢﹞黃芩﹝八分﹞半夏﹝薑汁浸炒﹐八分﹞人參﹝二分﹞白術﹝去蘆﹐七分﹞白茯苓﹝去皮﹐一錢﹞豬苓﹝七分﹞澤瀉﹝一錢﹞三稜﹝煨﹐一錢﹞莪術﹝煨﹐一錢﹞山楂肉﹝一錢﹞胡黃連﹝三分﹞甘艸﹝三分﹞

上銼一劑﹐姜棗煎服。

抑肝扶脾散﹝雲林制﹞補元气﹐健脾胃﹐退熱消癖。

人參﹝五分﹞白術﹝土炒﹐八分﹞茯苓﹝八分﹞陳皮﹝六分﹞靑皮﹝炒﹐六分﹞

甘艸﹝三分﹞龍膽艸﹝酒洗﹐八分﹞白芥子﹝炒﹐八分﹞柴胡﹝酒洗﹐三分﹞山楂肉﹝八分﹞神曲﹝炒﹐六分﹞黃連﹝薑汁炒﹐一錢﹞胡黃連﹝三分﹞

上銼一劑﹐姜棗煎服。

肥兒丸﹝方見諸疳﹞治癖疾如神。

烏金丸﹝徐副使傳﹞治癖塊發熱﹐一料除根。

牛黃﹝二錢﹞蘆薈﹝三錢﹞琥珀﹝五錢﹞胡黃連﹝五錢﹞人參﹝六錢﹞白術﹝乳汁炒﹐六錢﹞黃連﹝七錢﹞檳榔﹝七錢﹞三稜﹝醋煮﹐七錢﹞莪術﹝醋煮﹐七錢﹞地骨皮﹝七錢﹞水紅花子﹝炒﹐七錢﹞百艸霜﹝三錢﹞伏龍肝﹝三錢﹞

上爲細末﹐糯米糊爲丸﹐如綠豆大。每服三十丸﹐陳皮湯送下。

阿魏丸﹝鮑思齋傳﹞

白術﹝五兩﹐用酥油炒三兩﹐土炒二兩﹞蒼術﹝三兩﹐米泔水浸二日﹐去皮﹐再用芝麻二兩同浸﹐磨下﹐取粉曬漧﹞半夏﹝姜制﹐一兩﹞白茯苓﹝去皮﹐一兩﹞陳皮﹝一兩﹞黃連﹝酒炒﹐二兩﹞山楂﹝去核﹐一兩﹞麥芽﹝炒﹐一兩﹞枳實﹝面炒﹐二兩﹞蘿卜子﹝炒﹐二兩﹞當歸﹝二兩﹞紅花﹝一兩﹞楮實子﹝炒﹐二兩﹞牛黃﹝一錢﹞水紅花子﹝炒﹐三兩﹞小桃紅子﹝炒﹐三兩﹞蘆薈﹝一兩﹞阿魏﹝一兩﹞酥油﹝二兩﹞

人中白﹝火﹐五錢﹞黃蠟﹝三兩﹐二味同化入藥末內﹞桃仁﹝去皮﹐一兩﹞海帶﹝二兩﹞紫菜﹝三兩﹞幹碱﹝炒﹐二兩﹞三稜﹝煨﹐一兩﹞莪術﹝煨﹐一兩﹞胡黃連﹝一兩﹞沈香﹝一兩﹞

上煉蜜爲丸﹐如梧桐子大。每二三十丸﹐水紅花子煎湯送下。白湯﹑黃酒俱可。

千金保童丸﹝批﹞﹝按此方治癖退熱﹐半攻半補之良劑也﹞消癖化積﹐淸火退熱﹐殺虫消疳﹐開膈除脹﹐養胃和脾進食﹐大人﹑小兒並宜服之。

人參﹝五錢﹞白術﹝五錢﹞茯苓﹝去皮﹐三錢半﹞蘆薈﹝一錢﹞胡黃連﹝二錢﹞

黃連﹝炒﹐三錢半﹞蕪荑仁﹝三錢﹞使君子﹝去殼﹐三錢半﹞夜明砂﹝炒﹐三錢半﹞

蚵皮﹝二个﹐炒﹞龍膽艸﹝去蘆﹐三錢半﹞柴胡﹝三錢﹞蒼術﹝米泔水浸炒﹐三錢半﹞

靑皮﹝炒﹐三錢半﹞陳皮﹝三錢半﹞砂仁﹝二錢半﹞木香﹝三錢半﹞檳榔﹝三錢半﹞

三稜﹝煨﹐三錢半﹞莪術﹝煨﹐三錢半﹞香附﹝炒﹐三錢半﹞枳實﹝麩炒﹐三錢﹞神曲﹝炒﹐五錢﹞山楂﹝去核﹐三錢半﹞麥芽﹝炒﹐五錢﹞蘿卜子﹝炒﹐五錢﹞水紅花子﹝炒﹐五錢﹞加阿魏﹝二錢﹞

上爲細末﹐豬膽汁爲丸﹐如綠豆大。每三五十丸﹐食前米飲送下。此病切忌豬肉﹐宜食鴿子﹑蝦蟆。

至寶丸﹝許昌僧傳﹞

阿魏﹝二錢﹞蘆薈﹝二分﹞天竺黃﹝二分﹞雄黃﹝二分﹞沒藥﹝二分﹞穿山甲﹝炒成珠﹐二分﹞胡黃連﹝二分﹞白艸烏﹝童便浸一宿﹐二分﹞砂﹝二分﹞

上爲細末﹐用好酒和成一塊﹐入銅鍋內﹐再入酒半茶鐘﹐熬成膏﹐勿令火大﹐恐傷藥力。量可丸﹐取出丸如豌豆大。每一丸黃酒化下﹐十歲以上﹐服二丸﹐臨臥服﹐待其自然汗出﹐三日服一次﹐重者五﹑七服﹐輕者三﹑三丸﹐熱卽退﹐塊亦消。須要忌口。一方﹐加血竭二分﹐蟾酥三分﹐白艸烏用三分﹐尢效。

一提金﹝祕方﹞

阿魏﹝篛炙﹐二錢﹞血竭﹝一錢﹞雄黃﹝一錢﹞朱砂﹝一錢﹞乳香﹝一錢﹞沒藥﹝一錢﹞沈香﹝五分﹞木香﹝五分﹞天竺黃﹝五分﹞蘆薈﹝五分﹞穿山甲﹝七片﹐炒成珠﹞

全蠍﹝一錢﹞木鱉子﹝七个﹞

上爲細末。每用五分﹐雞子一个﹐小頂取破﹐將藥入內﹐紙裹蒸熟﹐空心食之﹐神效。

妙靈散﹝楊見序傳﹞

阿魏﹝篛炙﹐一錢﹞蘆薈﹝二錢半﹞大黃﹝一錢﹞天竺黃﹝一錢﹞雷丸﹝二錢半﹐甘艸水浸半日﹐去皮﹐炒﹞胡黃連﹝二錢﹞蜈蚣﹝二條﹐大者一錢﹐紅足者佳﹐瓦上焙﹐去頭足﹐地上出火毒﹞漧漆﹝五錢﹐砂鍋慢火炒﹐放地上去火毒﹞

上爲細末﹐用蜜水拌勻﹐置碗內﹐以豬尿泡封口﹐懸鍋內重湯煮﹐半炷香爲度﹐埋土中一宿﹐次日取出。每服九釐﹐或茶或酒﹐或米湯下。

五黃丸﹝劉繼洲傳﹞退熱如神。

牛黃﹝一分﹞蘆薈﹝二分﹞阿魏﹝二分﹞天竺黃﹝一分﹞雄黃﹝一錢﹞胡黃連﹝二分﹞蜈蚣﹝二條﹐去頭尾﹞

上爲細末﹐黃蠟五錢﹐鐵杓化開﹐爲丸如綠豆大。每五﹑七丸﹐量兒大小﹐黃酒送下﹐或將黃蠟煎雞子入藥於內﹐嚼喫亦可。

將軍散﹝劉繼洲傳﹞﹝批﹞﹝按此方治癖專攻之劑﹞

川大黃﹝酒浸﹐蒸﹐五錢﹞蕎麥麵﹝炒黃﹐三錢﹞阿魏﹝一錢﹞

上爲細末﹐每服三分﹐燒酒調服。

食物祕方﹝盧誠庵傳﹞此方治癖最效﹐宜多用之。

硼砂﹝二錢﹞砂﹝二錢﹞大黃﹝一兩﹞芒硝﹝一升﹞

用核桃一百个﹐敲損同藥入﹐水二十碗﹐煮一炷香爲度﹐取出﹐無時﹐令兒食之。

一方﹐用雞子五个﹐阿魏五分﹐黃蠟一兩﹐鍋內煮一處﹐分作十服﹐細嚼溫水下﹐空心服﹐諸物不忌﹐腹中作痛無妨。十日後﹐大便下血﹐乃積化也。

一方﹐砂一錢﹐硼砂一錢﹐木鱉子去殼五个﹐紅花一錢半﹐蜈蚣一條﹐穿山甲五片﹐麩炒黃色爲末﹐合一處﹐用豬曹頭肉一斤﹐煮熟切片﹐撒藥﹐用瓷器盛肉藥﹐鍋內蒸爛﹐任意食之。

一方﹐急性子一兩﹐川大黃一兩﹐水紅花子一兩﹐各俱生用。上爲細末﹐每用五錢﹐外皮硝一兩﹐拌勻﹐用白鵓鴿一隻﹐去毛﹐屎﹐刮腸勿粘水﹐以布拭淨﹐將末藥裝入內﹐綫縫入鍋內﹐水三碗﹐紙封口﹐用細細火煮﹐令水漧﹐將鴿子番復焙黃色﹐冷定。早晨食之﹐黃酒送下﹐時刻住熱﹐三日後大便下血而愈﹐忌冷物百日。﹝張可亭傳﹞

一方﹐用鴿雛一隻﹐事淨﹐砂四分﹐硼砂五分﹐爲末﹐擦徧鴿皺﹐碗盛入鍋上﹐用瓦盆罩住四周﹐用芒硝半斤﹐封住﹐著火蒸之﹐任意食之。

一方﹐辰砂一錢﹐砂一錢﹐硼砂一錢﹐阿魏一錢﹐三稜二錢﹐莪術二錢﹐全蠍一對﹐血竭五分﹐水紅花子炒三錢﹐共爲末﹐皮硝半斤﹐水澄淸﹐用鴿子一个﹐去毛﹑腸﹐將藥一錢﹐撒在鴿子內﹐上用硝水三碗﹐入罐蒸熟﹐食之﹐三服痊愈。﹝李桐峯傳﹞

一方﹐威靈仙一兩﹐劉寄奴一兩﹐芒硝一兩﹐爲末﹐每用小鵓鴿一隻﹐如法事淨﹐去毛﹑腸﹐將前藥末二錢﹐裝入鴿肚內﹐以綫縫固﹐用酒﹑醋各一碗﹐同煮令幹﹐取鴿去藥﹐只喫鴿子二﹑三隻﹐退熱﹐五﹑七隻全消。

靑黛丸﹝郭師傅傳﹞治小兒癖疾發熱﹐上攻牙齦﹐腮頷腫痛﹐生瘡﹐及治諸熱痰嗽﹐傷風身熱﹐並痘疹出不快﹐身極熱眼黃﹐皆可服。

靑黛﹝水飛﹐二錢﹞黃連﹝豬膽汁炒﹐二錢﹞石膏﹝火﹐二錢﹞連翹﹝去穣﹐三錢﹞

桔梗﹝一錢半﹞升麻﹝一錢半﹞黃芩﹝酒炒﹐二錢﹞薄荷﹝二錢﹞防風﹝二錢半﹞半夏﹝姜制﹐二錢﹞牛膽南星﹝二錢﹞貝母﹝二錢﹞枳實﹝麩炒﹐一錢半﹞莪術﹝醋炒﹐一錢半﹞木香﹝二錢﹞檳榔﹝二錢﹞香附﹝童便浸﹐三錢﹞山楂肉﹝二錢﹞砂仁﹝一錢半﹞

人參﹝去蘆﹐一錢半﹞白術﹝麩炒﹐三錢﹞茯苓﹝去皮﹐三錢﹞甘艸﹝炙﹐一錢﹞紫蘇﹝二錢﹞麻黃﹝二錢﹞

上爲細末﹐稀糊爲丸﹐如綠豆大。每服五﹑七分﹐或一錢﹐量兒大小。身熱薄荷湯下。咳嗽﹐五味子﹑桑白皮湯下。頭痛身熱﹐川芎湯下。痘疹﹐酒下。傷風身熱﹐麻黃紫蘇湯下。又治大人傷酒﹑傷食﹑傷气﹑傷風﹑頭痛﹐每服百丸﹐姜湯下。

消毒散治癖毒﹐上攻頭面﹐腮頷腫起﹐疼痛﹐及一切惡毒瘡腫如神。

白芷郁金大黃天花粉艸烏南星貝母木鱉子白芨黃柏皂刺鍛石甘艸石膏﹝各等分﹞

上爲細末﹐同雞子淸調服立消﹐內服犀角化毒丹一﹑二丸﹐其腫痛立效。

淸香散﹝張和川傳﹞治小兒癖疾﹐生牙疳﹐潰爛臭穢。

乳香沒藥輕粉﹝炒﹞孩兒茶象牙﹝焙黃﹞象皮﹝燒灰﹞紅褐﹝燒灰﹞

海巴﹝焙漧﹞珍珠﹝焙黃﹐各等分﹞

上爲細末﹐擦患處。登時痛止﹐生肌如神。

信甲綠袍散﹝賈蘭峯傳﹞治小兒疳癖﹐牙齦臭爛﹐牙齒脫落﹐皮肉破壞。

紅棗﹝五枚﹐去核﹐每一棗入人言一分﹐火存性﹞黃柏﹝五分﹞靑黛﹝三分﹞

穿山甲﹝五分﹐燒存性﹞

上爲極細末﹐和勻﹐搽患處立效。

治癖疾﹐口內疳瘡﹐牙齒臭爛。﹝周逢幹傳﹞

紅棗﹝去核﹐每一棗入白砒一塊在內﹐紙色炭﹐燒存性﹞

上用竹簽﹐挑入患處﹐低頭開口﹐流水連上數十徧﹐卽日奏效。

治癖疾熱毒﹐上攻腮頷﹐潰透﹐如盞口大。

象牙﹝一錢﹞琥珀﹝一錢﹞珍珠﹝一錢﹞海巴﹝一錢﹞人中白﹝卽尿桶白霜﹐刮下一錢﹞

上爲細末﹐摻入腮頷爛處﹐直待內將好之際﹐用利刀四圍割破﹐見血一面﹐將大雄鷄冠割去齒﹐直劈開﹐如患處一般大﹐乘熱貼在患處﹐四圍用生肌散﹐方見癰癤﹐敷之﹐令患者側臥﹐患處向上﹐勿犯湯水大半日﹐未用藥之先﹐將飲食喫飽﹐次日方可食﹐其雞冠要割得平正﹐四邊要薄些﹐方得妥貼。

治癖气﹐上攻牙腮腐爛。﹝劉嵩臯傳﹞

桃花信﹝一塊﹐桑柴火內燒紅﹐淬入細茶濃鹵內﹐如此七次﹐去信﹞雄黃一塊﹐研末﹐山茶鹵內和勻﹞

上用雞翎頻掃患處﹐止痛生肌﹐立時見效。

玄武膏﹝方外人傳﹞治癖退熱。

大黃﹝一兩﹞梔子﹝一兩﹞砂﹝一錢﹞木鱉子﹝一兩﹞硼砂﹝一錢﹞雄黃﹝一錢﹐共爲細末﹞皮硝﹝一撮﹞油核桃﹝二个﹞大蒜﹝去皮﹐五片﹞白花菜﹝曬漧﹐四錢﹞

黑狗腦子﹝一个﹞

好燒酒一鐘﹐將前六味藥末﹐摻入後藥內﹐同搗爲餅﹐每用一餅﹐貼癖上﹐用熱湯瓶﹐熨餅上﹐如冷再換熱瓶熨之。後用布帛紮住﹐貼二﹑三日去藥﹐再停一﹑二日﹐再換一餅﹐根據前方用。忌生冷油膩發物。

紅花膏﹝京師傳﹞

水紅花科﹝一捆﹐熬膏一碗入﹞麝香﹝三錢﹞阿魏﹝三錢﹞血竭﹝三錢﹞沒藥﹝五錢﹞赤芍﹝一兩﹞當歸﹝一兩﹞

上爲細末﹐入膏內攪勻﹐以靑布攤﹐貼患處。

黃龍膏﹝周仁山傳﹞

黃狗腦子﹝三个﹞黑礬﹝半斤﹞皮硝﹝半斤﹞

以下二味﹐分三分﹐入三个腦子於內﹐令兒食飽﹐將一分用面圈癖﹐藥入圈內﹐熨斗熨至幹﹐成餅去了。每一日一次﹐三日爲止﹐又停一日﹐將甘艸﹑甘遂一處爲末﹐絹包水浸﹐癖揉一頓飯時﹐卽服桃仁承气湯。一劑﹐打下血塊﹐未下﹐再進一服﹐神效。

水潤膏﹝張大尹傳﹞

大獨蒜﹝三﹑四个﹞大黃﹝一兩﹞皮硝﹝五錢﹞麝香﹝一分﹞赤石脂﹝一錢﹞水紅花子﹝七錢﹞

上五味爲末﹐將蒜搗爛﹐和末令勻﹐敷患處﹐用紙貼住﹐幹則水潤之。一晝夜﹐能從口中出藥气﹐癖卽消矣。

黑龍妙化膏﹝劉少保公傳﹞貼癖塊﹐血積﹐气積﹐疳積﹐食積等疾。

川烏﹝一兩﹞艸烏﹝一兩﹞當歸﹝一兩﹞白芷﹝一兩﹞赤芍﹝一兩﹞生地﹝一兩﹞

熟地﹝一兩﹞兩頭尖﹝一兩﹞官桂﹝一兩﹞三稜﹝一兩﹞莪術﹝一兩﹞穿山甲﹝一兩﹞

木鱉子﹝去殼﹐淨仁﹐一兩﹞巴豆﹝去殼﹐一百个﹞蓖麻仁﹝一百个﹞

上銼碎﹐用香油二斤﹐浸三日﹐文武火﹐熬至焦黑﹐濾去渣﹐將油再熬至半炷香﹐下黃丹﹐炒黑色﹐一斤﹐研同熬﹐以柳條攪﹐不住手﹐滴水成珠﹐不散爲度﹐取出入後藥。

乳香﹝一兩﹞沒藥﹝一兩﹞木香﹝一兩﹞麝香﹝二兩﹞五靈芝﹝一兩﹞

上爲細末﹐入內攪勻﹐瓷器盛之﹐量疾大小﹐用五倍子染過狗皮﹐攤貼半月﹐一易制藥﹐勿犯婦人手及雞犬見之。忌食半魚等肉發物﹐二﹑三个月﹐大效。

化癖膏﹝範任庵傳﹞

眞香油﹝一斤﹞好黃丹﹝半斤﹞川烏﹝五錢﹞甘遂﹝五錢﹞當歸﹝五錢﹞甘艸﹝五錢﹞蜣螂﹝二十个﹞穿山甲﹝五錢﹞木鱉子﹝五錢﹐仁﹞

上先將油入鍋內﹐用前七味熬焦﹐去渣﹐入黃丹熬成珠﹐離了火﹐入後藥。

蘆薈﹝五錢﹞阿魏﹝五錢﹞砂﹝五錢﹞硼砂﹝五錢﹞皮硝﹝五錢﹞麝香﹝五錢﹞水紅花﹝七錢﹞

此七味爲細末﹐入內隨用﹐每一个﹐重三錢﹐頭貼時﹐先用皮硝水洗患處﹐極淨﹐然後粘貼。三日覺肚皮癢﹔七日覺疾甚痛﹐卽其驗也。忌生冷油膩等物。

傷水張南川消癖膏香油﹝一斤﹞桃﹝一兩﹞楡﹝二兩﹞椿﹝一兩﹞槐﹝一兩﹞柳﹝一兩﹞柏枝﹝一兩﹞

楮﹝一兩﹞豬宗﹝四兩﹞血餘﹝一兩﹞水紅花穗﹝一斤﹞

以上俱入油內熬焦﹐去渣﹐又入後藥。

黃連﹝一兩﹞黃芩﹝一兩﹞黃柏﹝一兩﹞梔子﹝一兩﹞大黃﹝一兩﹞連翹﹝一兩﹞

川烏﹝一兩﹞兩頭尖﹝一兩﹞川芎﹝一兩﹞防風﹝一兩﹞荊芥﹝一兩﹞木鱉子﹝一兩﹞

薄荷﹝一兩﹞蒼術﹝一兩﹞苦參﹝一兩﹞穿山甲﹝一兩﹞當歸﹝尾﹐一兩﹞蓖麻仁﹝一兩﹞

入油內熬焦撈出﹐稱前油﹐如油一兩﹐入黃丹五錢﹐熬至滴水成珠﹐離火待溫﹐入後細藥。

阿魏﹝一錢﹞血竭﹝一錢﹞蘆薈﹝一錢﹞硼砂﹝一錢﹞砂﹝一錢﹞乳香﹝一錢﹞

沒藥﹝一錢﹞胡黃連﹝一錢﹞兒茶﹝一錢﹞輕粉﹝一錢﹞雄黃﹝一錢﹞天竺黃﹝一錢﹞

蜈蚣﹝三條﹐爲末﹞朝腦﹝一个﹞麝香﹝三分﹞

臨攤貼藥入麝﹐貼患處﹐神效。

挑筋灸癖法令患人低坐彎腰﹐醫以右手大指﹑中指橫掐住兩胯骨尖上﹐相平橫過﹐中間脊骨掐處是穴﹐將牙花記住﹐用手按脊下二寸許﹐則上記牙花必跳動﹐是眞穴﹔不動﹐不是穴。於動處﹐用藥制過紙擦之﹐使皮肉麻木﹐用艾灸一炷﹐將大布鍼穿絲綫一條﹐將鍼放斜﹐橫刺入皮﹐如艾炷大穿到綫﹐慢慢勒破皮﹐然後再用鍼﹐斜入橫挑﹐過綫勒斷﹐白筋四﹑五條﹐出鮮血易治﹐出紫血難愈。用眞三七末少許﹐摻上血卽止﹐再用艾灸三壯﹐用前膏藥貼之﹐當時熱退﹐指日癖消﹐神效。

制紙法﹕用花椒樹上馬蜂窩爲末﹐用黃蠟蘸末﹐並香油頻擦紙﹐將此紙擦患處皮上﹐卽麻木不知痛。

灸癖法﹕穴在小兒背脊中﹐自尾骨﹐將手揣摸脊骨兩旁﹐有血筋發動處兩穴﹐每一穴用銅錢三文﹐壓在穴上﹐用艾煙安錢孔中﹐各灸七壯﹐此是癖之根﹐貫血之所﹐灸之瘡卽發﹐卽可見效﹐灸不著血筋﹐則瘡不發﹐而不效矣。

治小兒疳積﹑眼﹑發豎者。﹝郭師傅方﹞

遠志﹝去心﹐一錢七分﹞蒼術﹝米泔水浸﹐一錢七分﹞三稜﹝一錢七分﹞木鱉子﹝去殼﹐一錢七分﹞檳榔﹝火炮﹐一錢七分﹞

用牙豬肝一副﹐竹刀切片﹐皮硝水洗淨﹐將藥末撒上﹐仍用竹簽貫合﹐兩片爲一蒸﹐一炷香爲度﹐取出仍將皮硝水洗之﹐露一宿。病患服﹐任意多寡﹐或煎煮不拘﹐輕者半副﹐重者一副。

卷之十三

諸熱

方大連翹飲治小兒心經邪熱﹐心與小腸受盛﹐乃水竇之處﹐常宜通利。壅則結﹐滑則脫﹐熱則澀﹐盛則淋。平涼心火﹐三焦自順﹐不待疾作而解。證成而療者﹐疏待有之矣。一十五味﹐加湯使用﹐才覺蘊熱﹑寒熱﹑寒邪﹑風邪冒之﹐肺經心將受之﹐不受則觸傳於小腸﹐或閉﹐或澀﹐或赤﹐或白﹐淋瀝不通﹐榮衛不行﹐壅滯作疾﹐其發多端﹐以致肝熱﹐眼目赤腫﹐唇口白瘡﹐津液不生﹐涕唾稠盛﹐須在表裏﹐俱得其宜﹐驚風悉能散之﹐疾熱亦自消除﹐連翹之功﹐可謂大矣。

連翹﹝八分﹞瞿麥﹝八分﹞滑石﹝八分﹞車前子﹝八分﹞赤芍﹝八分﹞梔子﹝四分﹞

木通﹝四分﹞牛蒡子﹝八分﹞防風﹝四分﹞荊芥﹝一錢二分﹞當歸﹝四分﹞黃芩﹝一錢二分﹞甘艸﹝一錢六分﹞柴胡﹝一錢一分﹞蟬蛻﹝五分﹞

上銼﹐竹葉十个﹐燈心十莖﹐水一碗﹐煎至七分﹐不拘時服。風痰熱變﹑熱蒸﹐加麥門冬。實熱﹑丹熱﹐加大黃。胎熱﹑瘡疥﹑餘毒熱﹐加薄荷葉。癰癤﹐加大黃﹑芒硝。

犀角化毒丹﹝陳白野方﹞治小兒蘊積熱毒﹐唇口腫破生瘡﹐牙齦出血﹐口臭腮赤﹐咽漧煩躁不寧﹐並痘疹餘毒未解﹐或頭面身體﹐多生瘡癤。

犀角﹝鎊﹐三錢﹞桔梗﹝一兩﹞靑黛﹝二錢﹞牛蒡子﹝微炒﹐五錢﹞連翹﹝去穣﹐六錢﹞玄參﹝六錢﹞朴硝﹝三錢﹞生地黃﹝酒洗﹐五錢﹞粉艸﹝三錢﹞赤茯苓﹝去皮﹐五錢﹞

上爲末﹐煉蜜爲丸﹐如龍眼大。每服一丸﹐薄荷湯化下﹐兼有驚﹐加朱砂研細爲衣。

卷之十三

感冒

方羌活膏治小兒風寒外感﹐驚風內積﹐發熱喘促﹐咳嗽痰涎潮搐﹐並痘疹初作。

羌活﹝七錢﹞獨活﹝七錢﹞前胡﹝七錢﹞川芎﹝七錢﹞桔梗﹝五錢﹞天麻﹝五錢﹞

薄荷﹝三錢﹞甘艸﹝二錢﹞人參﹝五錢﹞地骨皮﹝三錢﹞

上爲細末﹐煉蜜爲丸﹐如芡實大。每一丸﹐姜湯研化下。

抱龍丸治傷風瘟疫﹐身熱昏睡﹐气粗喘滿﹐痰實壅嗽﹐及驚風潮搐﹐虫毒中暑﹐並可服之。壯實之兒﹐宜時服之。

南星﹝爲末﹐入臘月黃牛膽中陰漧﹐百日取出﹐八錢﹞天竺黃﹝四錢﹞麝香﹝一錢﹞

雄黃﹝四錢﹞辰砂﹝四錢﹞

上爲細末﹐煮甘艸膏爲丸﹐如皂角子大。每服一丸﹐滚熟水化下﹐百內者﹐作三服﹐或用臘雪水煮﹐甘艸膏汁和藥尢佳。

卷之十三

傷食

方萬億丸﹝方見通治﹞治小兒傷食﹐肚脹﹐發熱﹐驚風痰嗽﹐一切停滯﹐內傷外感﹐並治。

啟脾丸消食﹐止泄﹐止吐﹐消疳﹐消黃﹐消脹﹐定腹痛﹐益元气﹐健脾胃。

人參﹝一兩﹞白術﹝去蘆﹐一兩﹞山楂﹝去核﹐取肉﹐炙﹐五錢﹞陳皮﹝炙﹐五錢﹞澤瀉﹝炙﹐五錢﹞甘艸﹝五錢﹐炙﹞白茯苓﹝去皮﹐一兩﹞幹山藥﹝一兩﹞蓮肉﹝去心﹐皮﹐一兩﹞

上爲細末﹐煉蜜爲丸﹐如綠豆大。每三四十丸﹐空心米湯送下。或爲餅﹐以米飲研化服﹐亦可。小兒常患食傷諸疾﹐服之立愈。

消食散治小兒腹痛﹐多是飲食所傷﹐治宜和脾消食。

白術﹝去蘆﹐去油﹐陳壁土炒﹐二錢半﹞紅陳皮﹝溫水洗﹐去白﹐七分﹞南香附米﹝去毛﹐炒﹐七分﹞山楂﹝蒸﹐去核﹐取肉﹐一錢﹞大麥芽﹝炒﹐一錢﹞四花靑皮﹝去穣﹐七分﹞砂仁﹝去殼﹐一錢﹞甘艸﹝炙﹐五分﹞神曲﹝炒﹐七分﹞

上爲細末﹐每服一錢七分﹐量兒大小﹐淸米飲﹐或白湯任下﹐生薑煎服亦可。有寒﹐加藿香﹑吳茱萸。有熱﹐加炒黃連。

卷之十三

吐瀉

方燒鍼丸治小兒吐瀉。

黃丹﹝水飛過﹞朱砂白礬﹝火﹐各等分﹞

上爲末﹐棗肉爲丸﹐如黃豆大。每服三﹑四丸﹐戳鍼尖上﹐於燈焰上燒存性﹐研爛﹐涼米泔水調服。

瀉者食前﹐吐者無時。外用綠豆粉﹐以雞子淸和作膏﹐塗兩腳心﹐如瀉塗囟門﹐止則去之。

白術散治吐瀉﹐或病後津液不足﹐口漧作渴﹐和胃生津﹐止瀉痢﹐將欲成慢驚風者。

人參白術藿香白茯苓﹝去皮﹞漧葛木香甘艸﹝炙﹐各等分﹞

水煎服。若小兒頻頻瀉痢﹐將成慢驚﹐加山藥﹑扁豆﹑肉豆蔻﹐煨﹐各一錢﹐用姜一片煎。若慢驚已作﹐加細辛﹑天麻各一錢﹐全蠍三个﹐白附子八分﹐裹煨。若冬月﹐小兒吐蛔﹐多是胃寒﹑胃虛所致﹐加丁香二粒。如胃虛不能食﹐而大渴不止者﹐不可用淡滲之藥﹐乃胃中元气少故也﹐與此湯補之﹐加天花粉。如能食而渴者﹐白虎湯加人參。如中气虛熱﹐口舌生瘡﹐不喜飲食﹐服之卽效。

參苓膏治大人﹑小兒脾胃虛冷﹐嘔吐泄瀉﹐及痘疹泄瀉﹐並治。

人參﹝一兩﹞白術﹝一兩﹞茯苓﹝一兩﹞白豆蔻﹝七錢﹞山藥﹝一兩﹞木香﹝五錢﹞

砂仁﹝五錢﹞肉豆蔻﹝七錢﹞甘艸﹝炙﹐三錢﹞

上爲細末﹐煉蜜爲丸﹐如龍眼大。每服一丸﹐不拘時﹐淸米湯﹐研化服。

治小兒脾虛泄瀉。﹝李椹澗傳﹞

山藥半生半炒﹐爲細末﹐每服一﹑二錢﹐空心黑砂糖水調服。

卷之十三

痢病

方三神丸﹝劉州判傳﹞治瀉痢。

南艸烏﹝光圓者用三兩﹐一兩燒存性﹐一兩去皮尖﹐火煨﹐一兩去皮尖﹐生用﹞

上爲末﹐水打麵糊丸﹐如綠豆大。每三﹑五丸或八﹑九丸﹐水瀉熟水待冷送下。去血﹐黃連甘艸湯下。

白痢﹐漧薑湯下﹐俱用冷服。忌一切熱物﹐雞肉魚胙腥膩等物。

鐵門拴﹝魏進士傳﹞治赤白痢疾﹐五種泄瀉。

文蛤﹝炒黃色﹐一兩﹞黃丹﹝二錢﹞白礬﹝半生半枯﹐三錢﹞

上爲細末﹐黃蠟一兩熔爲丸﹐如綠豆大。每服大人十五丸﹐小兒五﹑七丸﹐茶一錢﹐姜二錢﹐煎湯下。

鳳凰煎治休息痢及疳瀉日久﹐不能愈者。

雞子一枚﹐打破﹐用黃蠟一塊﹐如指大﹐銚內熔﹐以雞子拌炒熱﹐空心食之。

一方治噤口痢﹐並瀉。

用燒餅一个﹐乘熱分作兩邊﹐將一邊納木鱉子﹐泥搭臍上﹐冷則易之。

一方治熱痢。

黃連細茶生薑﹝各等分﹐水煎服﹞

封臍治痢良方﹝張西齋傳﹞

王瓜藤﹝經霜﹐曬漧﹐燒存性﹞

上爲末﹐香油調﹐納臍中﹐立效。

點眼治噤口痢方﹝李興湖傳﹞

首胎糞﹝炙﹐幹﹐一錢﹞雄黃﹝五分﹞胡黃連﹝四分﹞片腦﹝少許﹞

上爲細末﹐點兩眼大﹐卽效。

治小兒久瀉﹑久痢不止﹐及滿口生瘡﹐白爛如泥﹐疼痛叫哭﹐諸藥不效者。﹝張魏川傳﹞

巴豆﹝一个﹐去殼﹞瓜子仁﹝七个﹞燒錢灰﹝一个﹞

上共搗一處﹐如泥﹐津調貼在兩眉間正中﹐待成泡揭去﹐卽已。

卷之十三

瘧疾

方芫花散治小兒瘧疾。

芫花根爲末﹐每用一﹑二分﹐三歲兒用二分﹐以雞子一个﹐去頂﹐入末攪勻﹐紙糊頂口﹐外用紙裹糖灰﹐火煨熟嚼喫。

天靈散天靈蓋燒存性﹐爲末。每服五釐﹐黃酒調下﹐立止。

卷之十三

痰嗽

方蜜梨噙治咳嗽痰喘。

甜梨一个﹐刀切勿斷﹐入蜜於梨內﹐面裹火煨熟﹐去面喫梨。

保金丸﹝宗杏川方﹞

南星半夏白礬﹝生﹞牙皂巴豆﹝去殼﹞杏仁﹝去殼另研﹐各等分﹞

上爲末﹐合一處﹐再研令勻﹐棗肉爲丸﹐如梧桐子大。每三丸。鍼挑燈上燒存性﹐研爛﹐茶淸調下。

一方治咳嗽發熱﹐气喘吐紅。

人參天花粉﹝等分﹞

上爲末﹐每服五分﹐蜜水調下。

一方﹐治小兒喉中痰壅喘急。

用巴豆一枚﹐去殼﹐搗爛作一丸﹐以棉花包裹﹐男左女右﹐塞鼻中﹐痰卽墜下。

卷之十三

气喘

方一撚金治小兒風痰吐沫﹐气喘咳嗽﹐肚腹膨脹﹐不思飲食。

小兒肺脹咳嗽﹐多人看作風喉﹐大黃﹑檳榔﹑二牽牛﹑人參分兩來湊﹐五味研成細末﹐蜜水調量稀稠﹐每將一字下咽喉﹐不用神鍼法灸。

上其證﹐肺脹喘滿﹐胸髙气急﹐兩脇動﹐陷下作坑﹐兩鼻竅張﹐悶亂嗽渴﹐聲嗄不嗚﹐痰涎潮塞﹐俗云「馬脾風」。若不急治﹐死於旦夕也。

卷之十三

盜汗

方治小兒盜汗﹐潮熱往來。

柴胡胡黃連﹝各等分﹞

上爲細末﹐煉蜜爲丸﹐如雞豆子大。每一丸至三丸﹐銀器中﹐用酒少許化開﹐更入水五分﹐重湯煮二三十沸﹐放溫﹐食後和渣。

服。

卷之十三

虫痛

方治小兒虫積腹痛。

巴豆﹝一枚﹐去殼﹐槌去油﹞朱砂﹝一粒﹞

同研勻﹐用雞子一个﹐開頂微去白﹐入藥在內﹐攪勻﹐仍將紙糊口﹐用稈圈坐在鍋內﹐水煮熟﹐令兒食之﹐或以茶淸送下﹐卽打下所積虫﹐神效。

追虫取積散﹝周佐溪傳﹞治小兒虫積﹑食積﹑熱積﹑气積﹐或肚大靑筋﹐腹脹而痛。

雷丸錫灰檳榔蕪荑仁木香大黃﹝煨﹞黑丑使君子鶴虱﹝各等分﹞

上爲細末﹐煉蜜爲丸。或蜜﹐或砂糖水調服﹐每二﹑三匙。

卷之十三

臍風

方五通膏﹝周景陽傳﹞治小兒臍風撮口。

生地黃生薑蔥白蘿卜子田螺肉﹝各等分﹞

上共搗爛﹐搭臍上四周﹐一指濃﹐抱住候一時。有屁下﹐泄而愈。

香螺膏﹝鑑泉兄傳﹞治小兒臍風﹐腫硬如盤。

田螺三个﹐入麝香少許﹐搗爛搭臍上﹐須臾再易﹐腫痛立消。

獨神散治小兒臍風。

用全蠍七个﹐去蠍尾﹐每个用中一節﹐共七節﹐火烤漧爲細末﹐乳汁送下。小兒頭上﹐微汗出卽已。

卷之十三

夜啼

方安神散治小兒夜啼不止﹐狀若鬼神。

蟬蛻七个﹐下半截爲末﹐初生抄一字﹐薄荷湯入酒少許調下。

或者不信﹐將上半截如上服﹐復啼如初。古人立法﹐莫知其妙。

花火膏治邪熱乘心﹐焦躁夜啼。

燈花三顆﹐以乳汁調抹兒口﹐或抹母乳上﹐令兒吮之。一方用燈心燒灰﹐敷乳上﹐令兒吮之。一方加朱砂一字﹐共爲末﹐用白蜜調﹐兒睡抹口內。

卷之十三

丹毒

方泥金膏治小兒一切無名腫硬﹐炊赤﹐但是諸般丹癅﹐熱瘭﹐濕爛﹐大人亦同此法。

陰地上蚯蚓糞﹐熟皮硝比蚯蚓糞三分之二﹐一處研細﹐新汲水濃調﹐濃敷患處﹐幹則再上。

赤龍散治赤毒﹑火毒﹑走注。

伏龍肝不拘多少﹐用雞淸調﹐敷患處。

卷之十四

口病

方牛黃散治小兒口中百病﹐鵝口口瘡﹐重不能吮乳﹐及咽喉腫塞﹐一切熱毒。

牛黃﹝一分﹞片腦﹝一分﹞硼砂﹝一分﹞雄黃﹝二分﹞靑黛﹝二分﹞朴硝﹝一分半﹞

黃連﹝八分﹐末﹞黃柏﹝八分﹐末﹞辰砂﹝二分﹞

上爲細末﹐每少許﹐敷口內。

瀉心湯治小兒口疳。

黃連爲末﹐每一字﹐蜜水調服。

小兒口苦生瘡﹐乃心脾受熱。口瘡赤﹐心臟熱﹔口瘡白﹐脾冷﹔口瘡黃﹐脾臟熱。

吳茱萸末﹐醋調敷腳心﹐移熱卽愈。藥性𨿽熱﹐能引熱下行﹐其功至良。

卷之十四

牙疳

方玉蟾散治小兒走馬牙疳﹐牙齦臭爛﹐侵蝕唇鼻﹐先用甘艸水洗淨﹐令血出塗之﹐亦理身上肥瘡﹐但是疳瘡用之﹐立效。

蚵皮﹝卽蝦蟆﹐不鳴不跳者是﹐用黃泥裹﹐火煨焦﹐二錢半﹞黃連﹝二錢半﹞麝香﹝少許﹞靑黛﹝一錢﹞

上爲末﹐濕則幹摻﹐幹則香油調抹之。

一方治小兒走馬牙疳﹐一時腐爛﹐卽死。

婦人便桶中白垢﹐火一錢許﹐入銅綠三分﹐麝香一分半﹐敷之立已。

立效散治走馬牙疳。

黃丹﹝水飛﹞枯礬京棗﹝連核燒存性﹞

共爲細末﹐敷之神效。

卷之十四

眼病

方拔毒膏治嬰兒患眼腫痛。

熟地黃一兩﹐以新汲水浸透﹐搗爛貼兩腳心﹐布裹住﹐效。

一方治小兒赤眼。

用黃連末﹐水調貼腳心﹐幹則水濕之。

一方治小兒熱眼。

南星﹝四分﹞大黃﹝六分﹞

上爲末﹐陳醋調勻﹐左眼敷右腳底﹐右眼敷左腳底﹐裹腳纏縛﹐俟口內聞藥气卽愈。

卷之十四

頭瘡

方治小兒頭瘡﹐胎毒等瘡。

白芷﹝一兩﹞花椒﹝五錢﹞黃丹﹝五錢﹞枯礬﹝二錢﹞五倍子﹝一兩﹞

上爲末﹐幹則香油調搽﹐濕則幹摻之。

治肥瘡黃水瘡﹝祕方﹞

紅棗﹝燒灰﹐一錢﹞枯礬﹝一錢﹞黃丹﹝一錢﹞松香﹝一錢﹞宮粉﹝五分﹞銀珠﹝三分﹞

上爲末﹐濕則幹摻之﹐幹則香油調搽。

卷之十四

發斑

方治小兒常發風﹐及腳常紅腫﹐此脾經風熱也。

防風通聖散去硝黃﹐加鼠粘子酒炒﹐黃連爲末服之。外用防風﹑白芷﹑薄荷﹑黃芩﹑黃連﹑黃﹑黃柏煎湯﹐浴洗避風。

卷之十四

小兒諸方

方保嬰百中膏﹝京師傳﹞治小兒疳癖瀉痢﹐咳嗽不肯服藥﹐及治跌撲傷損手足肩背﹐並寒濕香港腳﹐疼痛不可忍者。

瀝靑﹝二斤半﹞威靈仙﹝一兩﹞蓖麻子﹝去殼﹐一百二十枚﹐研﹞黃蠟﹝二兩﹞

乳香﹝一兩﹐另研﹞沒藥﹝一兩﹐另研﹞眞麻油﹝夏二兩﹐春秋三兩﹐冬四兩﹞木鱉子﹝去殼﹐二十八个﹐切碎﹐研﹞

上先將瀝靑同威靈仙下鍋熬化﹐以槐柳枝攪勻﹐須慢慢滴入水中﹐不粘手﹐拔如金絲狀方可。如硬再旋加油少許﹐如軟加瀝靑。試得如法﹐卻下乳香﹑沒藥末﹐起鍋在灰上﹐再用柳條攪數百次﹔又以粗布濾膏在水盆內﹐拔扯如金絲﹐頻換水浸二日﹐卻用小銚盛頓。如落馬墜車﹐於破傷疼痛處﹐火上炙熱﹐貼透骨肉爲驗﹐連換熱水數次﹐浴之則熱血聚處卽消。小兒疳癖﹐貼患處﹔瀉痢﹐貼肚上﹔咳嗽﹐貼背心上。

混元丹﹝鮑思齋傳﹞養元气﹐和脾胃﹐淸火退熱﹐化痰理嗽﹐定喘安神﹐鎭驚卻風﹐止瀉消積﹐化痞止汗﹐消脹﹐利小便﹐小兒百病。

黃﹝一錢﹐蜜炙﹞人參﹝去蘆﹐一錢﹞縮砂﹝去皮﹐二錢﹞白茯神﹝去心﹐皮﹐二錢半﹞益智﹝去殼﹐六錢﹞莪術﹝火煨﹐三錢﹞山藥﹝薑汁炒﹐二錢半﹞遠志﹝甘艸水泡﹐去心﹐一錢半﹞桔梗﹝一錢﹞香附﹝一兩﹐蜜水煮過﹞甘松﹝八錢半﹞牛黃﹝一分﹞麝香﹝三釐﹞金箔﹝十片﹞滑石﹝六兩﹐用牡丹皮五兩煎﹐去水丹﹐煮水漧爲度﹐滑石用靑色者佳﹐如無用白者﹞辰砂﹝一兩﹐甘艸一兩﹐水煮半日﹐去甘艸不用﹞粉艸﹝一兩﹐半生半煨﹞木香﹝一錢﹞白茯苓﹝去皮﹐二錢半﹞

上爲細末﹐煉蜜爲丸﹐如小雀卵大﹐金箔爲衣。每服一丸﹐米湯研化服。驚風﹐薄荷湯研化服。

萬億丸﹝方見通治﹞治小兒百病如神。

卷之十四

痘疹

夫痘疹之原﹐乃胎毒所致。嬰兒在胎之時﹐必資胎養以長其形焉﹐緣母失於節愼﹐縱欲恣食﹐感其穢毒之气﹐藏於肺腑之中﹐近自孩提﹐遠走童年﹐若值寒暄不常之候﹐痘疹由是而發﹐因其所受淺深﹐而爲稀稠焉。大抵初HT之時﹐孩兒口內亦有餘穢之毒﹐急用棉裹指頭﹐拭去口中污汁﹐免咽入腹。事倘不及﹐宜以拭穢等法﹐並預解胎毒諸方﹐擇便用之﹐亦能免痘疹諸癥﹐眞良法。然痘疹𨿽是素稟胎毒﹔未必不由諸病相傳而成﹐其始發之時﹐有因傷寒傷風而得者﹐有因時气傳染而得者﹐有因傷食發熱﹐有因跌撲驚恐蓄血而得者。或爲目口噤﹐驚搐如風之證﹐或口舌﹑咽喉﹑腹肚疼痛﹐或煩躁狂悶﹐昏睡譫語﹐或自汗﹐或下利﹐或發熱﹐或不發熱﹐證候多端﹐卒未易辧﹐必須以耳冷﹑冷﹐足冷驗之。蓋瘡疹屬陽﹐腎臟無證﹐耳與﹑足俱屬於腎﹐故腎之部獨冷﹐然疑似之間﹐或中或否﹐不若視其耳後有紅脈﹑赤縷爲眞﹐於此可以稽驗矣。治療之法﹐痘疹未出之先﹐預解胎毒﹔發熱未出之際﹐急須微汗﹔已出未收之時﹐當用溫和之劑。又曰﹕始出之前﹐宜開和解之門﹔旣出之後﹐當塞走泄之路﹔痂落以後﹐淸涼漸進﹔毒已去盡﹐補益宜疏。大凡初起﹐未見紅點﹐證與傷寒相類﹐發熱煩躁﹐臉赤唇紅﹐身熱頭痛﹐乍寒乍熱﹐噴嚏呵欠﹐喘嗽痰涎等證﹐身熱未明﹐疑似之間﹐急須表汗發散﹐可服升麻葛根湯﹑參蘇飲之類。其或气實煩躁熱熾﹐大便閉結﹐則與犀角地黃湯﹑敗毒散之類﹐或多服紫艸飲﹐亦能利之。如小便赤澀者﹐分利小便﹐宜以四苓散﹑導赤散之類﹐則熱气有所滲而出。凡熱不可驟遏﹐但輕解之。若無熱﹐則瘡又不起發也。蓋發熱之初﹐紅點未見之前﹐非微汗則表不解﹐乃痘瘡未出﹐表熱壅實之時也﹔非微下則裏不解﹐在紅點未見﹐裏熱壅盛之際也。若正出未收之時﹐妄汗則成斑爛﹐妄下則成陷伏。痘瘡一發﹐出於心肝脾肺四髒﹐而腎無畱邪者爲吉﹐若初發便作腰痛﹐見點則紫黑色者﹐多死﹐乃毒瓦斯畱於腎間﹐而不發越故耳。向者瘡隨五臟﹐有證未發﹐則五臟之證悉具。已發則歸於一臟﹐受毒多者見之。故肝臟發爲水泡﹐色靑而小﹔肺臟發爲膿泡﹐色白而大﹔心臟發爲斑色﹐赤血泡﹔脾臟發爲疹色﹐黃小斑瘡﹔惟歸腎則變黑﹐靑紫幹陷。故瘡疹屬陽﹐本無腎證﹐腎在下不受穢气﹐陽取火也﹐陰取水也﹐以火爲水所制﹐豈不气殆哉﹖大抵痘瘡之法﹐多歸重於脾肺二經﹐蓋脾主肌肉﹐而肺主皮毛﹐故徧身爲之斑爛也。其爲證也﹐宜發越不宜郁滯﹔宜紅活凸綻﹐不宜紫黑陷伏﹐瘡出之後﹐醫者當察色詳證﹐以辧表裏虛實用藥﹐其吐瀉不能食﹐爲裏虛﹔灰白色﹐陷頂多汗﹐爲表虛﹔紅活凸綻爲表實。又諸痛爲實﹐諸癢爲虛。外快內痛爲內實外虛﹐外痛內快爲內虛外實。內實而補﹐則結壅毒﹕表實而復用實表之藥﹐則潰爛而不結痂矣。如表虛者﹐瘡易出而難靨﹔表實者﹐瘡難出而易收。裏實則出快而輕﹐裏虛則發遲而重。

表實裏虛﹐則發慢收遲。調養之法﹐切不可妄用硝黃巴豆大寒大熱之藥。解表不致於冷﹐調養不致於熱﹐小兒難任非常之熱﹐亦不堪非常之冷﹐稍有偏焉﹐病從此生。故熱藥之助熱者﹐以火濟火﹐而熱勢太盛﹐榮衛壅遏﹐輕爲咽喉目疾﹐吐衄癰瘡﹐重則熱極生風﹐斑爛不出﹔冷藥之乘寒者﹐以水滋水﹐使脾胃虛寒﹐气血凝滯﹐輕爲吐利腹脹﹐重則陷伏倒靨。又宜謹避風寒﹐嚴戒房事﹐禁止雜人月婦﹐淸除穢气觸忤﹐調節乳食﹐勿食過飽失饑﹐忌餐冷熱﹐毋使傷脾損胃。大法活血調气﹐安表和中﹐輕淸消毒﹐溫涼之劑﹐二者得兼而已。又曰﹕首尾宜以保元湯增損爲主治焉。醫斯疾者﹐當看時令寒熱﹐審兒之虛實﹐辧痘之榮枯﹐參考各門方法﹐庶無執泥之獘。故曰﹕虛者益之﹐實者損之﹐冷者溫之﹐熱者淸之﹐是爲隨機應變。

若膠柱鼓瑟﹐則何足以妙圓神﹐不滯之機乎﹖

卷之十四痘疹

豫解胎毒免痘論

痘疹乃胎毒所致﹐人生無不患者﹐若欲免之﹐亦有法也。故《千金方》以小兒初生﹐啼聲未發﹐急用棉裹指頭﹐拭去口中污汁﹐免咽入腹﹐免生痘疹﹐固是良法。然倉卒之際﹐或有不及如法者﹐古人有甘艸﹑朱砂等法﹐用之殊佳。如或又有不及如此者﹐宜以延生第一等方﹐擇便用之﹐可免痘疹﹐或出亦稀少也。詳考《全書幼幼》云﹕凡值天時不正﹐鄕鄰痘疹盛發﹐宜服後禁方﹐則可免﹐永不出痘疹矣。

卷之十四痘疹

豫解胎毒免痘方

方延生第一方小兒初生﹐臍帶脫落後﹐取置新瓦上﹐用炭火四圍﹐燒至煙將盡﹐放土地上﹐用瓦盞之類蓋之﹐存性研爲末﹐預將朱砂透明者﹐爲極細末﹐水飛過﹐臍帶若有五分重﹐朱砂用二分五釐﹐生地黃﹑當歸身煎濃汁一二蜆殼﹐調和前兩味﹐抹兒上間﹑乳母乳頭上﹐一日之內用盡﹐次日大便遺下穢污濁垢之物﹐終身末無瘡疹及諸疾﹐生一子﹐得一子﹐十分妙法也。

大極丸臘月八日﹐取采生兔一隻﹐取血以蕎麥麵和之﹐少加雄黃四五分﹐候幹成餅。凡初生小兒。三日後如綠豆大者﹐與二三丸﹐乳汁送下﹐徧身發出紅點﹐是其徵驗。有終身不出痘疹者﹐𨿽出亦不稠密也。嬰兒已長﹐會飲食者﹐就以兔血啖之﹐尢妙。或云不必八日﹐但臘月兔亦可﹐然終不若八日佳。

保嬰丹凡小兒未出痘疹者﹐每遇交春分﹑秋分﹐時服一丸﹐其痘毒能漸消化。若只服一二次者﹐亦得減少。若服三年六次﹐其毒盡能消化﹐必保無虞。此方神祕﹐本不輕傳﹐但慈幼之心自不能已﹐願與四方好生君子共之。

纏豆藤﹝一兩五錢﹐其藤八月間收﹐取靑豆梗﹑土藤細紅絲者是﹐采取陰漧﹐炒﹐在此藥爲主﹞黑豆﹝三十粒﹞赤豆﹝七十粒﹞山楂肉﹝一兩﹞荊芥﹝五錢﹞防風﹝五錢﹞

當歸﹝五錢﹞新升麻﹝七錢半﹞赤芍﹝五錢﹞黃連﹝五錢﹞桔梗﹝五錢﹞連翹﹝七錢半﹞

甘艸﹝五錢﹞生地黃﹝一兩﹞川獨活﹝五錢﹞辰砂﹝一兩﹐水飛﹐另研﹞苦絲瓜﹝二个﹐長五寸者﹐隔年經霜方妙﹐燒灰存性﹞牛蒡子﹝一兩﹐紙裹炒過爲度﹞

上各爲極細末﹐和勻﹐淨糖拌丸﹐李核大。每服一丸﹐濃煎甘艸湯化下。

諸藥須預先精辦﹐遇春分﹑秋分﹐或正月十五日﹑七月十五日﹐修合務要精誠﹐忌婦人﹑貓﹑犬見﹐合時向太陽﹐咒藥曰﹕神仙妙藥﹐體合自然﹐嬰兒吞服﹐天地齊年﹐吾奉太上老君﹐急急如律勒令﹐一气七徧。

滌穢免痘湯五六月間﹐取絲瓜小小蔓藤絲﹑陰漧﹐約二兩半重﹐收起。至正月初一子時﹐父母只令一人知﹐將前絲瓜藤煎湯﹐待溫﹐洗兒全身頭面上下﹐以去其胎毒﹐洗後亦不出痘也﹐如出亦輕﹐只三五顆而已。一方用胡蘆藤蔓﹐如上法洗﹐亦妙。扶溝王大中每用楝樹子升許﹐如上法洗﹐已經驗數人﹐皆長大而不出痘﹐尢妙。

卷之十四痘疹

鄕鄰出痘預服禁方

三豆湯治天行痘疹。鄕鄰有此證﹐預服之﹐能活血解毒﹐則不染。

赤豆﹝卽紅小豆﹐一升﹞大黑豆﹝一升﹞綠豆﹝一升﹞北艸﹝三兩﹞

上以三豆淘令淨﹐用水八升﹐煮令豆熟爲度。日逐空心﹐任意食豆飲汁七日﹐永不出。

龍鳳膏烏雞卵﹝一个﹞地龍﹝活而細小者﹐用一條﹐此田間蚯蚓也﹞

上以雞卵開一小竅﹐入地龍在內﹐夾皮紙糊其竅﹐甑上蒸熟﹐去地龍﹐與兒食之。每歲立春日食一枚﹐終身不出痘疹。覺鄰有此證流行時﹐食一二枚亦好。

獨聖丹絲瓜老者﹐近蒂取三寸﹐固濟於砂瓶內﹐桑柴火燒存性﹐爲末﹐以如數配﹐砂糖搗成餅﹐時時與喫盡爲佳。小兒痘疹服此則少﹐或全然﹐只燒蒸三兩日﹐不出者﹐或每遇作熱時﹐卽與食之﹐出痘必少。

永不出痘二五散用有雄雞蛋七枚﹐內取一枚﹐開一孔﹐去靑黃淨﹐將入鮮明好朱砂四錢九分﹐其孔以紙糊﹐用雞抱去﹐雞雛將朱砂采﹐日精月華﹐各七日夜﹐收貯所用。再用起頭結絲瓜一个﹐候老成種漧燥﹐燒灰存性﹐爲末。每服朱砂五分﹐絲瓜灰五分﹐爲細末﹐蜂蜜水調服﹐服過三次﹐亦不出痘疹﹐鄰家出痘﹐就宜服之。

卷之十四痘疹

發熱三朝證治例

凡發熱之初﹐急宜表汗﹐使臟腑胎毒及外感不正之气﹐盡從汗散﹐則痘出稀少。然表藥必在紅點未見之前也﹐如發熱壯盛者﹐痘出必重﹐急煎加味敗毒散調三酥餅﹐熱服表之﹐須令徧身出臭汗﹐則毒瓦斯表散﹐痘出必稀。若得眞犀角磨汁和入尢妙。如無三酥餅﹐煎敗毒散調辰砂末表之﹐更研辰砂末調塗眼四圍﹐或黃柏膏之類﹐可免眼目之患。

凡發熱之初﹐證類傷寒﹐疑似之間﹐或耳尻冷﹐呵欠咳嗽﹐面赤﹐必是出痘之候﹐宜服升麻葛根湯加山楂﹑大力子﹐其瘡必出﹐稀少而易愈。

凡發熱之初﹐憎寒壯熱﹐鼻流淸涕﹐咳嗽痰涎﹐此因傷風傷寒而得﹐以參蘇飲﹐或調紫艸膏表之。

凡熱盛發狂﹐譫語煩渴者﹐急煎敗毒散調辰砂末解之。

凡發熱之初﹐或作腹痛及膨脹者﹐由毒瓦斯與外邪相搏﹐欲出不得出也﹐用參蘇飲去參﹑苓﹐加砂仁﹑陳皮表之。

凡熱盛吐衄﹐面黃糞黑﹐瘀血相續﹐及一切失血之證﹐並宜犀角地黃湯。

凡熱盛發驚搐爲吉候﹐用紅綫散調辰砂六一散表之。痰涎壅盛﹐不省人事者﹐薄荷湯化下抱龍丸。

凡發熱欲出痘﹐作腰痛者﹐急服神解湯﹐出汗﹐腰痛止爲度﹐不止再進一服﹐免出腎經之痘。

凡因積冷腹痛﹐或胃寒泄瀉嘔吐者﹐用理中湯加砂仁﹑陳皮﹑香附﹐溫而出之。

熱毒本盛者﹐表藥出汗﹐熱退爲佳﹐其有一切雜證﹐皆由毒瓦斯欲出不能故也﹐但宜表散﹐使毒瓦斯得泄﹐則諸癥自退﹐痘亦稀矣﹐此治初熱﹐預防要法。

卷之十四痘疹

發熱三朝決生死例

一﹑發熱時﹐用紅紙條蘸麻油﹐點照心頭皮肉裏。若有一塊紅者﹐或徧身有成塊紅者﹐八九日後決死﹐勿治。

一﹑發熱時﹐身無大熱﹐腹痛腰不痛﹐過三日後才生紅點﹐堅硬礙手者﹐勿藥有生﹐所謂吉證。

一﹑發熱時﹐渾身溫暖﹐不時發驚者﹐痘在心經而生也﹐乃爲吉兆。

一﹑發熱時﹐一日徧身卽生紅點﹐稠密如蠶種樣﹐摸過不礙手者﹐決死。

一﹑發熱時﹐腹中大痛﹐腰如被杖﹐乃至出痘漧燥﹐而前痛猶不止者﹐決死。

一﹑發熱時﹐頭面上有一片色﹐如胭脂者﹐八九日以後﹐決死。

卷之十四痘疹

發熱三朝方藥例

加味敗毒散柴胡前胡羌活獨活防風荊芥薄荷枳殼桔梗川芎天麻地骨皮﹝各等分﹞

上古方除參﹑苓﹐恐補早助火也﹐宜加紫艸﹑蟬蛻﹑紫蘇﹑麻黃﹑僵蠶﹑蔥白帶根﹐熱服。表汗泄瀉﹐加豬苓﹑澤瀉﹐去紫艸﹐水煎熱服﹐出汗爲佳﹔如熱盛﹐譫語煩渴﹐用此調六一散﹐尢妙。

升麻葛根湯川升麻﹝一錢﹞白芍藥﹝一錢﹞甘艸﹝一錢﹞白粉葛﹝一錢半﹞

上銼﹐作一劑﹐生薑煎﹐熱服﹐加山楂﹑大力子﹐其瘡稀疏而易愈。

參蘇飲治小兒傷風﹑傷寒﹐發熱咳嗽﹐痰涎喘急﹐未明痘疹﹐疑似之間﹐此藥最穩。

紫蘇﹝三分﹞陳皮﹝二分﹞桔梗﹝二分﹞半夏﹝薑汁炒﹐三分﹞前胡﹝三分﹞漧葛﹝三分﹞甘艸﹝二分﹞枳殼﹝去穣﹐二分﹞

上銼﹐生薑煎﹐熱服。或調紫艸膏熱服﹐表汗更佳。

犀角地黃湯治小兒痘疹﹐初熱太盛﹐大便黑糞瘀血﹐或有鼻衄﹐大小便血。

眞犀角﹝如無此﹐以升麻代之亦可﹐一錢﹞生地黃﹝一錢半﹞赤芍藥﹝一錢﹞牡丹皮﹝一錢﹞

上銼﹐水煎服。熱甚﹐加黃芩。

紅綫散治感風寒﹐發熱驚搐﹐煎調六一散表之。痰盛者﹐抱龍丸亦妙。

全蠍麻黃紫艸荊芥穗蟬蛻天麻甘艸加薄荷﹝各等分﹞

上銼﹐水煎﹐調藥服。

三酥餅初熱﹐用以表汗解毒﹐痘出稀少。

辰砂﹝絹囊盛之﹐用升麻﹑麻黃﹑紫艸﹑荔枝殼煮﹐過一日夜﹐研細﹐仍將前四味煎湯飛過﹐曬漧再研極細﹐用蟾酥另撚作餅﹞紫艸﹝爲細末﹐用蟾酥另撚作餅﹞麻黃﹝去節﹐泡燙過曬漧﹐爲細末﹐用蟾酥另撚作餅﹞蟾酥﹝端午日作蟾取之﹐撚前三藥爲餅﹐每餅加麝香少許更妙﹞

上方辰砂解胎毒﹐涼心火﹐制過又能發痘﹐紫艸解毒發痘﹐麻黃表汗發痘﹐蟾酥最能祛臟腑毒瓦斯﹐俱從毛竅中作臭汗出﹐誠解毒稀痘之神方也﹐如遇天行惡痘﹐須於發熱之初﹐每三歲兒﹐將三餅各取一分﹐或分半﹐隨大小加減﹐熱酒化下﹐濃蓋出汗。不能飲酒者﹐將敗毒散化下﹐尢妙。若痘已出﹐滿頂紅紫﹐屬熱毒者﹐煎紫艸紅花湯﹐或化毒湯將餅化下解之。又小兒初生﹐用蜜調辰砂餅一分﹐以解胎毒﹐痘出必稀﹐皆妙法也﹐麻黃餅痘出後忌服。

稀痘散發熱未出時服之﹐最能稀痘。

辰砂﹝將升麻﹑麻黃﹑紫艸﹑荔枝殼四味各煮一日夜﹐研細﹐仍將四味煎湯飛過﹐曬漧﹐研極細﹐六錢﹞天靈蓋﹝用小兒者佳﹐淨﹐將麝香塗上﹐火炙令黃﹐爲末﹐三錢﹞

上二味和勻﹐再研極細﹐於發熱未出時﹐煎紫艸﹑升麻﹑紫蘇﹑蔥白湯﹐或敗毒散調下﹐每一歲﹐以一分爲度。

六一散治熱毒太盛﹐狂言引飲﹐痘瘡紅紫黑陷。

滑石﹝白膩者﹐研細水飛﹐曬漧再研﹐六兩﹞冰片﹝三分﹐後和研勻﹞粉艸﹝取頭末﹐研極細﹐六錢﹞辰砂﹝光明者﹐水飛﹐三錢﹞

上將滑石﹑甘艸末一半研勻﹐然後加冰片﹐研勻﹐作六一散﹐治痘瘡紅紫黑陷熱渴。餘一半﹐入辰砂六一散﹐治驚狂語。前方發熱之初﹐用敗毒散調下﹐亦能解毒稀痘。若出痘後﹐紅紫屬熱毒者﹐春秋各用燈艸煎渴﹐候冷調服﹔夏月新汲泉水調服。三五歲服一錢﹐十歲服二錢。

神解湯治小兒發熱﹐欲出痘腰痛。

柴胡﹝一錢半﹞漧葛﹝一錢﹞川芎﹝八分﹞白茯苓﹝八分﹞麻黃﹝去節﹐八分﹞

升麻﹝八分﹞防風﹝八分﹞甘艸﹝五分﹞

上銼一劑﹐水一鐘半﹐先將麻黃滚去白沫﹐後煎至八分﹐熱飲﹐覆被臥取汗﹐腰痛止爲度﹐不止再進一劑﹐免出腎經之痘﹐此法甚奇。

神功散﹝何知府傳﹞此方初覺熱﹐服之不出﹐若見標者﹐服之毒瓦斯卽散﹔陷者﹐服之卽起。

川芎﹝六兩﹞當歸﹝六兩﹞升麻﹝六兩﹞甘艸﹝六兩﹞

上爲細末﹐一起取東流水煎三次﹐每次用水三碗﹐文武火煎至一碗半﹐濾下﹐又煎二次﹐共藥水四碗半聽用﹐又用好朱砂四兩﹐以絹袋懸入瓷罐﹐加前藥水封固﹐水煮盡爲度﹐取出焙榦爲末﹐以紙羅過聽用。再以引經散﹐用糯米二三合﹐以紙包緊﹐外用黃泥固濟﹐入火煉紅冷定﹐打碎﹐取米黃色者用之﹐白色者不用。每服以朱砂末一錢﹐米末一錢﹐煉蜜二匙﹐好酒二匙﹐白沸湯一小鐘﹐共一處調勻﹐用茶匙餵盡取效。

黃柏膏治痘瘡初出﹐先用此膏塗面﹐若用之早﹐則痘瘡不生於面﹔用之遲﹐𨿽出亦稀少。

黃柏﹝一兩﹞紅花﹝二兩﹞甘艸﹝生﹐四兩﹞綠豆粉﹝四兩﹞

上爲末﹐香油調成膏﹐從耳前眼唇面上﹐並塗之﹐日三五度。

卷之十四痘疹

出痘三朝證治例

凡三日痘漸出齊﹐然毒瓦斯尙在內﹐忌用大寒大熱之劑。寒藥滯毒不散﹐難出﹔熱藥愈熾火邪。故熱毒盛者﹐盒飯解毒﹐毒解之後﹐略與溫補﹐否則反變虛寒之證矣﹔虛寒甚者﹐先當溫補﹐補後略與解毒﹐否則反生熱毒之證矣。善治者﹐調適中和而已。

夫發熱一日卽出痘者﹐太重﹔二日卽出者﹐亦重﹔微微發熱﹐三日後乃出痘者﹐爲輕﹔四五日身涼﹐乃見痘者﹐尢輕。自出痘一日至二三日方齊﹐大小不等﹐紅潤圓頂﹐光澤明淨如珠者﹐吉﹐不須服藥。若有他證﹐照後所論﹐加減調治。

凡小兒發熱一日﹐徧身紅點﹐如蚊蚤咬者﹐決非痘瘡﹐乃熱毒爲風寒所遏﹐不能發越故也。宜照發熱門內﹐煎敗毒散熱服表之﹐汗後身涼﹐紅點自退﹐再越二日﹐出痘返稀矣。

凡發熱一日﹐徧身出痘稠密如蠶種﹐根𨿽紅潤﹐然頂白平軟不得指﹐中有淸水者﹐此由熱毒燻蒸皮膚而生痱瘡﹐亦名疹子﹐俗曰麻子﹐其始發熱﹐亦類傷寒之狀﹐但麻證始終可表﹐宜照發熱門內﹐煎敗毒散表之﹐退肌膚之熱﹐則麻子自沒矣。夫發熱門內云﹕旣見紅點﹐切戒再表者﹐謂痘瘡也。此復云﹕表退者﹐謂麻疹痱瘡﹐非正痘也﹐宜愼辧之。然痘疹初出﹐與麻疹痱瘡略相似﹐若根窠紅﹐頂圓突﹐堅實礙手者﹐痘也﹔若根或不紅﹐頂虛軟﹐略有淸水﹐摸過不礙指者﹐麻疹痱瘡也。疑似之間﹐可以辧明﹐而用藥得無誤乎﹗凡發熱一日﹐卽見紅點﹐根紅頂圓﹐堅實礙指者﹐正痘瘡也﹐此由毒瓦斯太盛﹐故出速﹐宜敗毒散﹐或化毒湯加紫艸﹑紅花﹑蟬蛻之類﹐涼血解毒可也﹔若一日出齊﹐稠密紅赤成片﹐此毒盛太過﹐不久﹐紫黑髮斑而死。

凡壯熱驚搐﹐煩渴譫語﹐如見鬼神者﹐宜辰砂六一散﹔痰盛者﹐宜抱龍丸。

凡痘出不快者﹐加味四聖散﹑紫艸飲﹑絲瓜湯之類。

凡痘出灰白不紅綻﹐或灰黑陷頂﹐表寒而虛﹐二便淸﹐身涼﹐口气冷﹐不渴不食﹐食不化﹐裏寒而虛﹐此表裏虛寒也﹐急宜溫脾胃﹐補血气﹐以助貫膿收靨﹐保元湯加白術﹑川芎﹑當歸﹑木香之類﹐蓋脾土一溫﹐則胃气隨暢﹐而無內虛陷伏之憂﹔气血旣成﹐則送毒得出﹐無癢塌之患。失此不治﹐必不能貫膿收靨﹐過十一二日後﹐發癢抓破而死矣。若溫補之後﹐痘肥滿紅潤﹐能食﹐二便如常﹐此表裏皆平矣﹐再勿溫補﹐恐變熱毒﹔若痘紅紫﹐又當解毒以調血气﹐否則變成黑陷﹐譬又傷寒變證不常﹐非雜病可徑直而取效也。

凡痘色紅紫﹐根窠成片近黑﹐黑如烏羽﹐色潤者爲血活﹐尙可醫﹔若黑如炭者血死﹐不可治。凡看色仿此推之。焦陷﹐表熱而實﹔大便閉結﹐小便赤澀﹐身熱﹐口气熱﹐口漧引飲﹐裏熱而實﹐此表裏皆熱盛也﹐急宜涼血解毒﹐祛出化毒湯加紅花﹑黃芩﹑地骨皮﹐或紫艸湯調四聖散。蓋涼血不致紅紫﹐解毒則免黑陷﹐失此不治。過六日後﹐毒盛不能盡出﹐反攻臟腑﹐變黑歸腎﹐死矣。悔何及哉﹖若解毒之後﹐痘頂不紅﹐根窠紅潤﹐小便淸利﹐大便如常﹐能食不渴﹐此表裏皆淸矣﹐再勿解毒。若色轉白﹐證變虛寒﹐又當溫補气血﹐以助貫膿收靨﹐否則反成癢塌﹐猶傷寒過服涼藥﹐陽證變陰﹐又當服保元湯加漧薑﹑白術之類﹐不可拘泥。

凡痘瘡初出之際﹐須看胸前﹐若稠密﹐急煎消毒飲﹐加山楂﹑黃芩﹝酒洗﹞﹑紫艸﹐減食加人參。

凡痘色淡白﹐頂不堅實﹐不礙指者﹐气虛也﹔根窠不紅﹐或略紅﹐手摸過處轉白者﹐血虛也。盒飯大補气血﹐以保元湯加川芎﹑當歸。

凡痘熱盛﹐發紅斑﹐如錦紋在皮肉者﹐化毒湯加紅花﹑黃芩﹑升麻。喉痛加玄參﹐磨犀角和服﹐此傷寒陽毒發斑﹐用玄參升麻湯加減之法。若見黑斑﹐不終日而死矣。

凡出痘時﹐或有紅丹﹐如雲頭突起者﹐敗毒散加紫艸﹑紅花﹑黃芩解之。

凡出痘後﹐或發麻疹稠密如蠶種者﹐化毒湯加柴胡﹑紅花解之。若色好﹐不可過用涼藥傷脾﹐以致陷伏。

凡出痘時﹐或泄瀉﹐大便黃﹐小便赤﹐口气熱如渴﹐此爲熱瀉﹐宜去桂五苓散加木通﹑車前﹑燈艸﹔如溏泄淸利﹐口气冷不渴﹐此爲寒瀉﹐宜五苓散加肉豆蔻﹐甚者保元湯加白術﹑漧薑。

凡痘正出﹐或因吐瀉陷伏﹐宜胃苓湯﹔寒甚吐瀉不止﹐宜理中湯加丁香﹑肉豆蔻﹐附子。

凡因食積生冷﹐膨脹疼痛者﹐平胃散加山楂﹑麥芽﹑香附﹑砂仁之類。

凡痘瘡初起發時﹐自汗不妨﹐蓋濕熱燻蒸故也﹐甚者﹐保元湯實表﹐以防其難靨也。

凡痘出紅赤﹐掀摸過皮軟不礙指者﹐此賊痘也﹐過三日變成水泡﹐此危證也。急少下保元湯﹐大加紫艸﹑蟬蛻﹑紅花解之﹔或煎燈艸木通湯調六一散﹐利出心經蘊熱而紅自退﹔如已成水泡﹐則保元湯中倍加四苓散利之﹐此千金祕方也。不然則徧身抓破赤爛而死。﹝愚見賊痘者﹐是諸痘未漿﹐此痘先以成熟者﹐亦是賊痘也﹐又名假虛。泛發太陽脈門﹑喉掩﹑心等處﹐三日見者﹐六日死﹔四日見者﹐七日亡﹔五六日見者﹐十一二日必死也。﹞

凡痘一出卽變黑者﹐乃腎證也﹐此爲惡候﹐如有起興﹐少用保元湯﹐大下紫艸﹑紅花服下﹐外用四聖散點之。然早能涼血解毒﹐必無此患﹐亦多因脾胃衰弱﹐土不能制水故也。經曰﹕紅變白﹐白變黃者﹐生﹔紅變紫﹐紫變黑者﹐死。

自出痘三日內﹐毒瓦斯半於表裏﹐此時妄汗﹐則成斑爛﹐妄下則成陷伏。峻塞之藥傷胃﹐峻熱之藥助火。虛寒不補﹐則陷伏癢塌﹔盛熱不解﹐則變黑歸腎﹐然則醫者﹐可不審證﹖

卷之十四痘疹

出痘三朝決生死例

一﹑出痘之時﹐須面稀少﹐胸前背上﹐皆無根窠﹐紅潤頂突礙手﹐如水珠光澤者﹐上吉也﹐不須用藥而愈。

一﹑出痘之時﹐腰腹疼痛不止﹐口气大臭﹐其自出紫黑色黯者﹐決死。

一﹑出痘之時﹐白色皮薄﹐而光根全無紅色﹐或根帶一點紅﹐三五粒如綠豆樣﹐此痘決不能貫膿﹐久後成泡淸水﹐擦破卽死﹐不可因其好者而妄與下藥。

一﹑出痘之時﹐全不起﹐頂如湯泡﹐及燈艸火灰者﹐十日後﹐決主癢塌而死。

一﹑出痘之時﹐口鼻及耳烊紅﹐血不止者﹐決死。

一﹑出痘之時﹐起紅斑如紋者﹐六七日後﹐決死。

一﹑出痘之時﹐起黑斑如痣狀﹐肌肉有成塊黑者﹐卽死。

一﹑出痘𨿽稀﹐根窠全白無血色﹐三四日便起脹﹐痘大按之虛軟﹐此名賊痘。血气太虛﹐至貫膿時變成水泡﹐大若葡萄﹐內是淸水﹐無膿皮薄﹐白如紙﹐擦破卽死。好痘相間﹐可治。

凡痘初出﹐每三五點相連者﹐必密﹔單見形者﹐稀。有小紅點先見﹐名血痘﹐不起不退者不治。

凡痘出後見紅點﹐太陽脈門﹐胸心喉掩無者﹐可治。若太陽兩頰﹑胸心如蠶種﹐不治。漧澀如尬者﹐不治。舌縮者不治。初出卽虛泛﹐不治。燈照恍惚﹐見黑蔭者﹐不治。見赤點﹐如綠豆大﹐於兩腋小腹數點者﹐不治。

卷之十四痘疹

出痘三朝方藥例

胡荽酒治痘疹﹐已發未發﹐噴之立出。

胡荽三兩細切﹐以酒二鐘煎沸﹐用紙密封﹐不令气出﹐候冷去渣﹐從頂至頤頷微微塗之﹐更噴背膂胸腹及兩腿皆徧﹐再用滿房門戶徧灑之﹐尢妙。

化毒湯治痘已出﹐以此消毒﹐或出不快﹐皆宜服之。一云﹕痘瘡欲出﹐渾身壯熱﹐不思飲食﹐若服此一劑﹐卽內消已﹔有一兩顆出﹐卽解其半﹔若全出﹐卽當日頭焦﹐只三服愈。

紫艸茸﹝五錢﹞川升麻﹝二錢半﹞甘艸﹝炙﹐二錢半﹞

上銼﹐每二錢﹐糯米五十粒﹐同煎服。

消毒飲治痘瘡初出﹐胸前稠密者﹐急進此藥三四服﹐決透﹐消毒應手﹐神效。

鼠粘子﹝四錢﹞荊芥﹝二錢﹞甘艸﹝一錢﹐生用﹞防風﹝去蘆﹐五分﹞

本方加山楂﹑黃芩酒洗﹑紫艸煎服。減食﹐加人參﹐細銼一劑﹐水煎﹐加生犀角尢妙。

加味四聖散治痘瘡出不快﹐及變黑陷者。

紫艸茸木通黃川芎南木香﹝各等分﹞甘艸﹝炙﹐減一半﹞

上銼﹐水煎服。如大便閉﹐加枳殼﹔大便如常﹐加糯米百粒解毒﹐能釀而發之。楊氏曰﹕糯米能解毒發瘡。

紫艸飲子治痘出不快﹐三四日隱隱將出未出。紫艸二兩﹐細銼﹐百沸湯一大碗﹐沃之蓋定﹐勿令气出﹐逐旋溫服。紫艸能動大便﹐發出亦輕。大便利者﹐不可用。

絲瓜散治痘出不快最妙。

絲瓜不拘幾个﹐連皮﹑子燒存性爲末。每服一抄﹐時時用米湯調服﹐此物發痘最妙。或以紫艸﹑甘艸煎湯﹐調服尢佳。

紫艸膏全蠍﹝二十个﹞僵蠶﹝八个﹐炒﹞麻黃﹝五錢﹞甘艸﹝五錢﹞紫艸﹝五錢﹞蟾酥﹝一錢﹞白附子﹝五錢﹞

上爲細末﹐另將紫艸一兩﹐銼﹑煎﹐去渣﹐熬成膏﹐紫艸湯化下。又用蜜二兩﹐入好酒半盞﹐煉過﹐同紫艸膏攪勻﹐調前末藥﹐丸如皂角子大﹐每三四歲兒服一丸。紅紫黑陷屬熱毒者﹐紫艸湯化下﹔淡白灰陷屬虛寒者﹐好酒化開﹐熱服。發熱之初﹐煎敗毒散化下﹐表汗亦能稀痘﹔證似風寒者﹐參蘇飲化下﹔發驚者﹐薄荷﹑燈心﹑蔥白湯化下。

保元湯人參﹝去蘆﹐二錢﹞甘艸﹝一錢﹞嫩黃﹝一錢﹞

上銼一劑﹐生薑一片﹐水煎溫服。

一二日初出﹐圓暈成形﹐幹紅少潤﹐毒𨿽犯上﹐其气血未離﹐可治﹐以俟其气血交會也。然毒尙淺﹐急以保元湯加官桂﹐兼活血勻气之劑﹔如毒若盛﹐兼解毒之藥活血﹐加當歸五分﹐白芍一錢﹔勻气﹐加陳皮五分﹔解毒﹐加玄參七分﹐牛蒡子炒七分﹐水一盞﹐煎七分﹐溫服。

二三日根窠𨿽圓﹐而頂陷者﹐血亦難聚﹐爲气虛弱﹐不能領袖其血﹐以保元湯加川芎﹑官桂扶陽抑陰﹐豈有不痊者哉﹖四五日根窠𨿽起﹐色不光澤﹐生意猶存﹐爲气弱血盛﹐以保元湯加芍藥﹑官桂﹑糯米助衛制榮﹐斯爲調燮之妙也。

五六日气盈血弱﹐色昏紅紫﹐以保元湯加木香﹑當歸﹑川芎助血歸附气位﹐以全中和之道也。

五六七日﹐气交不旺﹐血𨿽歸附﹐不能成漿﹐爲气血少﹐寒不能制﹐急投保元湯加官桂﹑糯米助其成漿﹐而收濟惠之偉功﹐斯爲治矣。

七八日﹐毒𨿽化漿而不滿﹐爲血气有疑﹐不能大振﹐以保元湯加官桂﹑糯米發陽助漿﹐斯可以保全生命矣。

﹝一至此專主貫膿﹐膿已滿﹐𨿽有他證﹐亦不壞事。若痘無膿灰暗﹐𨿽無他證﹐亦死。﹞

八九日﹐漿不衝滿﹐血附綫紅﹐气弱而危也﹐以保元湯加糯米﹐以助其气而駕其血﹐斯漿成矣﹐於此可見施治者之妙道也。

十一二日﹐气血衝滿﹐血盡漿足。濕潤不斂者﹐內虛也﹐以保元湯﹐血亦有力﹐加白術﹑茯苓助其收斂而結痂也。

十三四日﹐毒𨿽盡解﹐漿老結痂之際﹐或有雜證相仍﹐以保元湯隨證加減﹐不可峻用寒涼大熱之劑﹐恐致內損之患故也。

十四五六日﹐痂落﹐潮熱唇紅﹐口渴不食﹐以使君子湯加陳皮﹑山楂﹑黃連。如渴甚﹐以參苓白術散﹔如熱不解﹐以大連翹飲去黃芩主之。證去之後﹐多有內損﹐或餘毒未解﹐此則尢爲難治也。

凡痘疹發渴者﹐爲气弱而津液枯竭也﹐以保元湯加麥門冬﹑五味子卽止﹔如不止﹐以參苓白術術散一二劑卽止。

凡痘瘡不起發﹐膿漿不濃﹐以保元湯加川芎五分﹐丁香四分﹐夏月二分﹐糯米二百粒﹐煎熟﹐加好酒﹑人乳各半盞同服。

若頭額不起脹﹐加川芎六分爲引。若面部不起脹﹐加桔梗四分爲引。若腰膝不起脹﹐加牛膝四分爲引。若兩手不起脹﹐加桂枝二分爲引。

卷之十四痘疹

起脹三朝證治例

夫出痘歷此四日﹐當漸起脹﹐先出者先起﹐後出者後起﹐至五六日﹐毒瓦斯盡出已定﹐若根窠紅活﹐肥滿光澤明淨者﹐不須服藥。若有他證﹐照後論治。

凡痘不起脹﹐灰白頂陷者﹐气血不足﹐虛寒證也﹐宜服內托散加丁香﹐或酒調紫艸膏﹔若灰黑陷伏﹐酒調無價散﹐或就加酒少許﹐煎內托散調下無價散﹐最妙。

凡紫紅不起脹者﹐火盛血熱﹐宜服內托散﹐去官桂﹐加紫艸﹑紅花﹐熱盛加黃芩﹔若紫黑陷伏﹐調獨聖散﹐卽穿山甲﹔熱極黑陷有痰者﹐先服抱龍丸降痰﹐後煎紫艸湯調無價散﹐或少加蟬蛻末。蓋異證屬腎﹐四牙亦屬腎﹐故能發腎毒﹐內有貓牙解毒﹐故熱證亦宜﹐如無此﹐無價散﹑至寶丹皆治熱毒紫黑焦陷之要藥也﹐可選而用之。

凡痘起脹時﹐毒盡在表﹐須賴乘實則無虞﹐苟略有瀉﹐則內气虛脫﹐毒乘虛反攻﹐而瘡陷伏矣。熱瀉所下黃黑赤色便時﹐肛門熱痛如火下者﹐臭滯殊甚﹐气彊盛而能食﹐或小便黃赤澀痛﹐宜四苓散加木香﹑車前子﹑赤芍﹑烏梅煎服﹔若所下白色﹐或淡白色﹐气怯弱而不能食﹐或兼小便淸滑﹐此虛瀉也﹐宜服固眞湯﹔若泄瀉腹脹﹐口渴气促﹐痘色灰白者﹐可服木香散送下肉豆蔻丸﹔腹脹愈作者﹐酒調人牙散。

凡血气不足發癢者﹐輕則保元湯加減﹐重則內托散去桂﹐倍白芷﹑黃﹑人參﹑當歸﹑木香。癢塌者﹐木香散加丁香攻裏﹑官桂治表﹐表裏皆實則易愈。

凡癢塌者﹐皆因血上行气分﹐血味本鹹﹐腌螫皮肉作癢﹐然气愈虛﹐而癢愈甚﹐必气陷而毒倒塌矣﹐以保元湯倍黃而助表﹐少加芍藥以制血﹐其毒卽止。

凡起脹時﹐中有痘大而黑者﹐名曰痘疔。失治則徧身皆變而死。若疔少根窠紅活者﹐可治﹐用根簪挑破疔口﹐吮去紫黑惡血﹐將四聖散點入瘡內﹐卽變紅活﹐仍服涼血解毒藥一二帖。若疔多根血不活﹐背心前多者﹐不治。

凡有熱壅盛脹滿﹐便閉不可通利者﹐宜蜜皂丸導之。

自出痘至此六日﹐仍前紅紫滿頂者﹐不治﹔頭面𨿽腫﹐痘不起脹者﹐不治。

卷之十四痘疹

起脹三朝決生死例

一﹑痘三日之後﹐當逐漸起脹﹐若紅綻﹐頂肥滿光澤者﹐不必用藥﹐皆吉證也。

一﹑痘當起脹之時﹐根窠全然不起﹐頭面皮肉紅腫﹐瓠瓜之狀者﹐決死。

一﹑痘當起脹之時﹐徧身痘疔皆黑﹐其中有眼如鍼孔﹐紫黑者﹐決死。

一﹑痘當起脹之時﹐徧身痘陷伏不起者﹐腹中膨脹﹐不能飲食﹐气促神昏者﹐決死﹔如六日內﹐痘尙紅紫滿頂者﹐卽死。

一﹑痘當起脹之時﹐腰腹或痛﹐徧身尙是紫點如蚊虫咬﹐全不發換者﹐決死。

一﹑痘當起脹之時﹐黑陷悶亂﹐神气昏懵者﹐決死。

卷之十四痘疹

起脹三朝方藥例

方內托散治气血虛損﹐或風邪穢毒衝觸﹐使瘡毒內陷﹐伏而不出﹐或出而不勻快﹐此藥活血勻气﹐調胃補虛﹐內托瘡毒﹐使之盡出﹐易收易靨。

人參﹝二錢﹞黃﹝二錢﹞當歸﹝二錢﹞川芎﹝��﹞防風﹝一錢﹞桔梗﹝一錢﹞

白芷﹝一錢﹞濃朴﹝薑汁炒﹐一錢﹞甘艸﹝生﹐一錢﹞木香﹝三分﹞肉桂﹝三分﹞

上方於紅紫黑陷﹐屬熱毒者﹐去桂﹐加紫艸﹑紅花﹑黃芩﹔若淡白灰黑陷伏﹐屬虛寒者﹐加丁香救裏﹐官桂救表﹔當貫膿而不貫膿者﹐倍參﹑﹑當歸﹐煎熟﹐入人乳﹐好酒溫服。泄瀉﹐加丁香﹑漧薑﹑肉豆蔻。

木香散性溫平﹐能和表裏﹐通行津液﹐淸上實下﹐扶陰助陽之藥﹐專治小兒痘瘡﹐膿脹渴瀉﹐其效如神。

木香丁香官桂半夏﹝姜制﹞陳皮前胡大腹皮赤茯苓人參甘艸﹝炙﹞訶子肉﹝煨﹐去核﹐各三分﹞

上銼﹐每三錢﹐生薑煎服﹐量兒大小加減。服藥後﹐忌蜜水。

異功散治小兒痘瘡欲靨之際﹐頭溫足指冷﹐或腹脹泄瀉﹐口渴气促﹐或身不熱﹐寒戰﹐悶亂不寧﹐臥則哽气﹐煩渴切牙﹐急服此。切不可與蜜水﹑紅柿﹑西瓜﹑梨果食之。

人參白術陳皮白茯苓丁香當歸木香濃朴﹝姜制﹞官桂大腹子﹝泡﹐去皮﹑臍﹞半夏﹝姜炒﹞肉豆蔻﹝面裹煨﹐槌去油﹐各三分﹞

上銼﹐每三錢﹐生薑三片﹐棗一枚﹐水煎熱服。

固眞湯治小兒痘瘡虛瀉﹐神效。

黃人參甘艸﹝炙﹞陳皮白術木香白芍﹝炒﹞白茯苓訶子﹝煨﹐去核﹞肉豆蔻﹝面裹煨﹐紙包﹐槌去油﹐各等分﹞

上銼﹐粳米三十粒﹐水煎﹐溫服。

肉豆蔻丸專治痘瘡﹐裏虛泄瀉。

木香﹝二錢﹞砂仁﹝二錢﹞訶子肉﹝五錢﹞肉豆蔻﹝煨﹐五錢﹞白龍骨﹝五錢﹞

枯白礬﹝七錢半﹞赤石脂﹝七錢半﹞

上爲末﹐糕糊爲丸﹐如黍米大。周歲兒﹐五十丸﹔三歲﹐百丸。溫米湯下。瀉甚者﹐異功散吞下﹐瀉止住服﹐不止多服。

無價散治痘黑陷而焦。

人牙貓牙犬牙豬牙上等分﹐各將炭火燒畱煙﹐瓦碗蓋蔽﹐存性﹐爲末。每五六歲﹐服三四分﹐好熱酒調下﹔癢塌寒戰﹐泄瀉者﹐煎異功散調下。若無貓牙﹐用人牙一味亦妙﹐但不如四牙全方。

人牙散治痘瘡初起﹐光壯﹐忽然黑陷﹐心中煩躁﹐气急喘滿﹐狂言妄語﹐如見鬼神﹐急宜治之﹐不然毒瓦斯入髒﹐必死。

人牙燒存性﹐爲末﹐每一个作一服﹐酒調下。

獨聖散治痘六七日陷而不發﹐及不貫膿﹐有瀉不宜服﹐陷入黑色﹐气欲絕者﹐神效。

穿山甲﹝泡﹐洗﹐冷淨﹐用炭火拌炒﹐成珠焦黃爲度﹞

上爲末﹐每服五分﹐或六七分﹐木香湯或紫艸湯﹐入酒更妙﹐糯米淸湯亦可。

祕傳復生散治痘瘡黑陷不起發。

珍珠﹝一錢﹞琥珀﹝一錢﹞雄黃﹝一錢﹞穿山甲﹝一錢﹞朱砂﹝一錢﹞兩頭尖﹝一錢﹞香附子﹝一錢﹞眞蟾酥﹝五分﹞

上先將蟾酥切片﹐以人乳汁浸少時﹐入眾藥搓勻。一歲兒服八釐﹐三二歲兒服一分二釐﹐用熟蜜水調下。

兔血丸治痘瘡不起發。

十二月收下兔血白雄烏雞血好朱砂廣木香小兒退下乳牙﹝黃色﹞雄黃上六味﹐各一錢﹐共爲細末。每服五分﹐黃酒送下﹐汗出卽起發。

歸茸酒凡痘瘡已成﹐出齊而難脹﹐或已脹齊而難靨者﹐由內虛故耳﹐蓋痘旣出﹐灰白色﹐及頂平不起﹐或陷伏者﹐气血大虛也。嫩鹿茸酥炙﹐當歸身酒洗﹐每銼五錢﹐好酒煎﹐溫服。

無比散治痘焦枯黑陷﹐極熱毒熾惡候。

牛黃﹝五錢﹞片腦﹝五錢﹞朱砂﹝三錢﹞膩粉﹝五錢﹞麝香﹝一錢﹞

上爲末﹐每五六七歲者﹐服五分﹐新汲井泉水調下﹐或加小豬尾血三五滴調下﹐尢妙。

人中黃散治痘六七日不肥滿﹐及陷入﹐及不貫膿﹐服此神效﹐瀉亦無妨﹐解毒排膿。

人中黃﹐卽糞缸內濃垢﹐采來﹐或成塊者﹐炭火中過通紅﹐取出火毒﹐研細爲末。每服一茶匙﹐酒調服﹐糯米淸湯亦可。

祕方治痘不起發。

雄黃﹝三錢﹞天靈蓋﹝一兩﹐火﹐小兒者佳﹞寒水石﹝八錢﹐火﹞

上爲末﹐糯米濃飲爲丸﹐如梧桐子大﹐朱砂爲衣。每服一丸﹐用熱酒化下﹐出汗卽長效。

萬金散治瘢瘡不出﹐黑陷至死者。

人貓豬犬臘辰燒﹐少許微將蜜水調﹐百者救生無一死﹐黃金萬錠也難消。

上將四物糞﹐於臘日早晨﹐日未初時﹐貯於銀鍋內﹐炭火﹐令煙盡﹐白色爲度。但是瘡發不快﹐倒靨黑陷者﹐及一切惡瘡﹐每用一字﹐蜜水調服﹐其效如神。

蜜皂丸蜜皂專醫糞不通﹐發狂譫語小便紅﹐煉蜜微和牙皂末﹐撚梃令安穀道中。

上用蜜二三兩﹐熬如飴﹐加皂角末二錢﹐攪勻﹐撚作梃子三四條﹐將一條納穀道中﹐如不通﹐再易一條﹐必通矣。自出痘至收靨時﹐理不宜下者﹐用此導之。若旣靨之後﹐有前證者﹐又當下也。

四聖丹治痘瘡﹐中有長大紫黑者﹐爲疔毒﹐把住痘不起發﹐急用銀簪挑破﹐入此丹。

珍珠﹝三五粒﹐鐵器土爆微黃色﹞豌豆﹝四十九粒﹐燒灰存性﹞頭髮﹝燒灰存性﹐不拘多少﹞

上爲細末﹐用擦面油胭脂調成膏子﹐將兒在溫燠處安存﹐忌風寒穢气。先用簪尖平撥開疔﹐將藥入疔內﹐卽變紅色﹐全瘡皆起﹐但挑破出黑血﹐或用棉裹指掏去黑血﹐卽愈﹐蓋疔破而毒瓦斯得散也。

國老散治痘瘡﹑瘢瘡﹑疔腫﹑癰疽﹑諸般惡毒﹐及中砒毒﹐用毒傷寒發狂言﹐並治。

五月初四日﹐預選大甘艸不拘多少﹐研細末﹐卻用大竹一段﹐兩頭畱節﹐鉆一頭作小孔﹐裝入甘艸末於內﹐其孔用木塞固﹐勿令泄气﹐用繩縛竹﹐候至端午日﹐置糞缸中以磚墜竹至底﹐四十九日﹐取出長流水洗淨候幹﹐取藥曬燥﹐再研細﹐貯瓷器內。如遇小兒出痘見苗﹐每服一錢﹐淡砂糖湯調服﹐及諸般惡毒﹐並用砂糖湯調服﹐大能解毒﹐神效。

祛毒散治痘瘡作毒﹐發癰疽。

豬苓澤瀉白術赤茯苓官桂防風羌活牛蒡子﹝炒﹞黃連柴胡甘艸﹝各等分﹞

上銼﹐生薑﹑燈艸﹑薄荷﹐水煎服。

卷之十四痘疹

貫膿三朝證治類

凡痘七八九日﹐漸貫膿﹐膿水之盈虛﹐視血气之盛衰也﹐故須調和脾胃﹐滋補血气﹐令易膿﹐易靨。

夫出痘歷七日當貫膿﹐八日九日肥滿光澤﹐蒼蠟色﹐如果黃熟者﹐不須服藥﹐貫膿三日﹐有他證﹐照後論治。

七日前後﹐見五陷者﹐气不足也﹐血不足不能收血﹐而毒不能成漿﹐蓋气不盛毒故也﹐以保元湯加川芎﹑官桂﹑糯米溫胃助气。

七日前後﹐倒陷者﹐气血衰也﹐以保元湯加白術﹑茯苓﹑肉豆蔻。渴﹐以參苓白術散主之。

七日前後﹐見寒戰者﹐表虛也﹔切牙者﹐內虛也。七日後﹐見寒戰者﹐气虛也﹔切牙者﹐血虛也。气虛以保元湯加桂以溫陽﹔血虛加川芎﹑當歸以益陰分。

凡痘瘡七八日不貫膿﹐灰白陷頂﹐寒戰切牙﹐腹脹口渴。渴非因熱﹐津液少也。內托散倍加丁﹑桂﹑參﹑。腹痛加丁香﹑漧薑﹔瀉﹐以木香散下豆蔻丸。

凡痘當貫膿之時﹐𨿽若起脹﹐而中空漧燥並無膿血者﹐死。若略有淸水﹐或根窠起脹﹐血紅而活﹐猶有生意者﹐內托散倍加參﹑﹑歸﹐又將人乳﹑好酒各半盞﹐和入溫服﹐此貫膿之巧法也。

凡貫膿肥滿﹐庶易結靨﹐若痘𨿽脹滿﹐光澤可觀﹐然摸過軟而皮皺者﹐𨿽有膿﹐不甚滿足﹐後必不能收靨﹐或痘皆貫膿﹐中間幾顆不貫者﹐終變虛寒癢塌之證﹐宜內托散倍加補血气排膿之藥。

凡痘陷無膿﹐𨿽因服內托藥而暫起﹐不久又陷者﹐貫膿不滿故也﹐宜內托散倍參﹑﹑歸﹑人乳﹑好酒之類。蓋貫膿旣滿﹐必無陷伏之患矣。

凡因虛發癢﹐徧身抓破﹐膿血淋漓﹐不能坐臥者﹐宜內托散去桂﹐倍白芷止癢﹐當歸和血﹐木香調气﹐气行血運﹐其癢自止﹐外用敗艸散敷之﹐庶免破處感風變證﹐以致上痰咳嗽聲啞。若變徧身抓破﹐並無膿血淸水﹐皮白幹如豆殼者﹐死。

凡穢气沖觸﹐發癢抓破者﹐宜內托散照前加減﹐外用祛穢散焚燻。如黑陷不起﹐煎內托散調下無價散服之。

此當八九日貫膿之時﹐最不宜寒藥解毒﹐以傷脾胃﹐凝气血不能貫膿﹐尢忌食魚以助痰气。

卷之十四痘疹

貫膿三朝決生死例

一﹑痘當起脹三日之後﹐根窠紅潤﹐貫膿充滿﹐如黃蠟色﹐二便如常﹐飲食不減﹐吉候也﹐不必下藥﹔如紅紫黑色﹐外剝聲啞者﹐死。

一﹑痘當貫膿之時﹐純是淸水﹐皮白如薄﹐與水泡相似﹐三四日徧身抓破而死。

一﹑痘當貫膿之時﹐痘中漧枯﹐全無血水﹐此名空瘡痘﹐決死。

一﹑痘當貫膿之時﹐吐痢不止﹐或二便下血﹐乳食不化﹐痘爛無膿者﹐決死。

一﹑痘當貫膿之時﹐二便不通﹐目閉聲啞﹐腹中脹滿﹐肌肉黑者﹐死。

卷之十四痘疹

收靨三朝證治例

凡痘十日﹐十一二日﹐痘漸收靨﹐自上而下爲順﹐自下而上爲逆﹐其徧身皆靨﹐𨿽數顆不靨﹐尙能殺人﹐猶蛇蛻皮﹐𨿽一節被傷﹐不能退者﹐是亦死也。

夫出痘十一二日﹐從口唇頭面逐漸收靨至足者﹐不須服藥﹐若有他證﹐然後論治。

凡痘當靨不靨﹐泄瀉寒戰﹐切牙抓破﹐此虛寒者﹐服異功散﹔觸穢冒寒﹐黑陷不靨﹐煎異功散調下無價散。外癢者﹐外用去穢散燻之。

凡過服熱藥﹐以致熱毒猖狂﹐气血彌盛﹐痘爛不靨者﹐內服小柴胡湯﹑豬尾膏解之﹐外用敗艸散敷之。

凡痘在前發越已透﹐貫膿已滿﹐玆解毒已淸﹐至收靨時﹐或因觸冒﹐致陷伏﹐斑爛癢塌不靨者﹐但服異功散自愈﹐瘡𨿽不起﹐不必憂也。

凡痘皆收靨﹐惟數顆臭爛﹐深坎不收口者﹐用硝膽膏塗之。

凡痘不收靨﹐气急上痰﹐聲啞目閉無神者﹐死﹔靨後瘢紅者﹐吉。白者﹑血色者﹐毒瓦斯歸內也﹐恐生余證。

凡痘收靨後﹐气血大虛﹐肌肉柔嫩﹐不耐風寒﹐愼戒觸冒風寒﹐乘涼不謹﹐輕則餘毒內攻﹐重則中風癱瘓﹐危矣﹐戒之戒之。

凡痘旣收靨﹐欲落不落而燥癢者﹐或瘡痂𨿽落﹐其色黯﹐或凸或凹﹐或瘡愈痂未落﹐用白沙蜜不拘多少﹐塗於瘡上﹐其痂易落﹐亦不令瘢痕紫黑﹐又不腥穢﹐甚妙。

凡痘瘡已靨未愈之間﹐五臟未定﹐肌肉尙虛﹐血气未得平復﹐忽被風寒搏於膚腠之間﹐則津液澀滯﹐故成疳蝕瘡﹐宜雄黃散﹑綿繭等藥治之﹐久而不愈者﹐潰骨傷筋﹐以害人也。

小兒痘自出至收靨要十二日可保平安﹐首尾不可與水喫﹐少與滚熟水則可﹐若誤與之﹐瘡靨之後﹐其痂遲落﹐或身上癰腫﹐若鍼之則成疳蝕瘡﹐膿水不絕﹐甚則面黃唇白﹐以致難愈者何也﹖蓋脾胃屬土﹐外主身之肌肉﹐只緣飲水過多﹐濕損脾胃﹐搏於肌肉﹐其脾胃肌肉虛﹐則津流衰少﹐而榮衛滯澀﹐气血不能周流﹐凝結不散﹐故瘡痂遲落而生癰腫也。

黃帝曰﹕飲有陰陽何也﹖好飲冷者﹐冰雪不知冷﹔好飲熱者﹐沸湯不知熱。岐伯對曰﹕陽盛陰虛﹐飲冷不知寒﹔陰盛陽虛﹐飲湯不知熱。治之何如﹖故陽盛則補陰虛﹐木香散加丁香﹑肉桂治之﹔陰盛則補陽虛﹐異功散加木香﹑當歸﹐每一兩藥共加一錢。異功散能除風寒濕痺﹐調和陰陽﹐滋養血气﹐使痘瘡易出﹐易靨﹐不致癢塌﹔木香散性溫平﹐能和表裏﹐通行津液﹐淸上實下﹐扶陰助陽之藥也﹐善治小兒腹脹瀉渴﹐其效如神﹐不能盡述。大抵天地萬物﹐遇春而生發﹐至夏而長成﹐乃陽气燻蒸﹐故得生長者也。今瘡疹之病﹐臟腑調和﹐則血气充實﹐自然易出易靨﹐蓋因外常和暖﹐內無冷气之所由也。

卷之十四痘疹

收靨三朝決生死例

一﹑痘當靨之時﹐色轉蒼羸﹐成紫葡萄色者﹐一二日﹐決從口鼻四邊靨起﹐腹中收至兩腿﹐然額上和腳一齊收靨﹐落皮而愈﹐此乃吉證也﹐不必驚疑下藥。

一﹑痘當靨之時﹐徧身臭爛﹐如拼搭不可近﹐目中無神者﹐決死。

一﹑痘當靨之時﹐徧身發癢﹐抓搭無膿者﹐皮卷如豆殼幹者﹐決死。

一﹑痘當靨之時﹐寒戰﹐手足顫掉﹐切牙噤口﹐卽死。

一﹑痘當靨之時﹐目閉無神﹐腹脹﹐足冷過膝者﹐決死。

一﹑痘當靨之時﹐聲啞气急﹐痰響﹐小便少﹐大便頻者﹐決死。

一﹑痘當靨之時﹐痘瘢雪白﹐全無血色﹐過後亦死﹐急用消毒散二帖﹐後用助气血藥以養脾胃﹐或可得也﹐宜預先治之。

卷之十四痘疹

收靨三朝方藥例

方敗艸散治痘瘡抓搔成膿﹐血淋漓。

用蓋房多年爛艸﹐或蓋墻爛艸亦可﹐其艸經霜露﹐感天地陰陽之气﹐善解瘡毒﹐其功不能盡述﹐取艸不拘多少﹐曬漧﹐或焙漧﹐爲末﹐幹貼瘡上﹐若渾身瘡破﹐膿水不絕﹐粘貼衣裳﹐難以坐臥﹐可用二三升攤於席上﹐令兒坐臥﹐其效如神﹐仍服木香散﹐加丁香﹑官桂同煎服。

硝膽膏硝膽膏醫口不收﹐瘡瘢臭爛血膿流﹐宜研豬膽芒硝細末﹐患處塗之病自瘳。

豬膽汁﹑芒硝二味研勻﹐如膏﹐塗之。

脫甲散治瘡甲不落﹐不能靨者。

雄黃蟬蛻皮﹝去土﹞人頂骨﹝燒灰﹐各一錢﹞

上爲細末﹐每服三分﹐米湯下。

雄黃散治小兒牙斷﹐生疳蝕瘡。

雄黃﹝一錢﹞銅綠﹝二錢﹞

二味共研極細末﹐量兒大小﹐幹摻上。

綿繭散治痘瘡﹐身體肢節上有疳蝕瘡﹐膿水不絕。

空蠶繭﹝須是出蠶蛾了者﹞

一味不拘多少﹐用生白礬研細入內﹐繭內令滿﹐以炭火燒﹐令白礬汁幹盡﹐取出研極細﹐每用幹貼瘡口上。

豬尾膏龍腦﹝半字許﹐研細﹐旋滴豬心血爲丸﹐辰砂爲衣﹐紫艸湯化下﹞

卷之十四痘疹

痘後餘毒證治例

夫小兒痘瘡﹐自首至尾﹐脾胃溫暖﹐表裏中和﹐痘後亦無餘證。若熱毒太盛﹐失解﹐或過服桂﹑附熱藥﹐則收靨之後﹐餘毒猶作﹐輕則咽喉齒目吐衄癰瘡﹐重則熱極生風﹐變成驚搐而死者多矣﹐當照後調治。

一﹑痘初毒盛﹐或因服附子毒藥者﹐靨落之後﹐便服消毒飲一二帖﹐或飲三豆湯﹐解毒之良法也。若餘熱不退﹐輕則小柴胡湯﹔虛煩不眠者﹐竹葉石膏湯加酸棗仁﹔渾身壯熱不退者﹐黃連解毒湯﹔煩渴譫語者﹐辰砂六一散﹔熱盛大便閉﹐腹脹內實者﹐小承气湯下之。

一﹑痘後餘毒﹐或先服附子﹐熱毒失解﹐聚而不散﹐以至頭頂胸背﹑手足肢節亦腫﹐成癰毒者﹐宜消毒飲﹑小柴胡湯﹐倍加羌活﹑獨活﹑連翹﹑金銀花﹑天花粉﹐有膿須刺破﹔如生痘風瘡﹐止用消毒飲﹑敗毒散之類。

一﹑餘熱發驚搐者﹐抱龍丸主之。過二三後﹐證惡者﹐死。

一﹑熱毒上攻眼目﹐熱脹疼腫﹐血絲遮睛者﹐洗肝散。壯熱甚者﹐加黃連﹑黃芩﹑黃柏﹑梔子﹔腫脹不能開者﹐仍用雞子淸調黃連末﹐塗兩太陽足底心﹐以引熱毒下行。

一﹑咽喉腫痛﹐甘桔湯加防風﹑玄參﹑射幹﹑牛蒡子﹐熱盛加黃芩﹐小便澀加木通。

一﹑牙疳腫痛﹐失血牙齦宣露者﹐甘露引子﹔牙疳腐爛者﹐用老茶韭菜根濃煎洗淨﹐仍敷搽牙散。

一﹑觸冒風寒咳嗽者﹐發散藥內加栝蔞﹑桔梗﹑杏仁﹑韭菜根﹑桑白皮﹑八白艸根﹐痰盛加枳實﹑半夏﹑石膏。若毒攻肺﹐喘急咳臭膿血者﹐死。

一﹑脾胃虛弱﹐飲食不化﹐少進平胃散﹐加山楂﹑神曲﹑麥芽﹑香附﹔吐瀉者﹐胃苓湯﹔寒甚嘔逆泄瀉﹐理中湯。大抵痘後證多餘熱﹐因寒者少。

卷之十四痘疹

痘後餘毒方藥例

方犀角化毒丹﹝方見諸熱﹞治痘後餘毒未解﹐頭面身體多生瘡癤﹐上焦熱壅﹐唇口腫破生瘡﹐牙齦出血口臭。

黃連解毒湯黃連黃芩黃柏梔子﹝各等分﹞

水煎服。小便赤﹐加車前子﹑木通。

洗肝散歸尾川芎羌活薄荷梔子防風大黃甘艸﹝各等分﹞

上銼﹐水煎服。熱盛便閉﹐加芩﹑連﹑柏煎滚﹐泡大黃﹑芒硝下之。睛疼昏暗﹐加滑石﹑石膏﹑谷精艸﹑菊花﹑綠豆皮。上翳膜者﹐加蟬蛻﹑僵蠶﹑石決明﹑白蒺藜﹐或谷精艸﹑生蛤粉﹑黑豆皮煮豬膽食之﹐亦妙﹔若未靨之前﹐痘瘡入眼者﹐本方去大黃。瞳腫不開﹐以雞子淸調黃連末﹐塗兩太陽穴及足底心。

通明散治痘後餘毒﹐眼生翳障。

當歸川芎芍藥生地黃防風漧葛菊花谷精艸﹝倍﹞蟬蛻天花粉﹝各等分﹞

上銼﹐水煎服。眼赤腫﹐加黃連﹑梔子﹔翳濃﹐加木賊。

吹雲散治痘瘡眼生翳障﹐或紅或白﹐腫痛。

黃丹﹝水飛﹐一錢﹞輕粉﹝三分﹞片腦﹝一釐﹞

上爲末﹐鵝毛管吹耳內。如左眼患﹐吹入右耳﹔右眼患﹐吹入左耳﹐一旦三次﹐兼服通明散。須得早治﹐遲則必難矣。

一方用黃丹﹑輕粉各一錢﹐如前吹耳﹐內有雌﹑雄檳榔磨水服之﹐殊效。

回光散治痘疹傷眼。

荊芥黃連赤芍谷精艸菊花木賊桔梗牛蒡子前胡獨活甘艸﹝各等分﹞

上銼﹐生薑﹑燈艸煎服。

一方治痘瘡入眼﹐或病後生翳障。

蟬蛻﹝洗淨﹐去土﹞白菊花﹝各等分﹞

每服二錢﹐入蜜少許﹐水煎服。

一方治痘疹﹐眼生翳障。

用綿胭脂以口嚼﹐卽水入蒸過﹐熟蜜和勻﹐燈艸蘸翳上。

甘桔湯治咽喉腫痛。

桔梗甘艸防風牛蒡子玄參麻黃射幹上銼﹐水煎服。熱盛﹐加黃芩﹔小便赤澀﹐加木通。

甘露飲治牙疳去血﹐口臭﹐牙齦腫痛腐爛。

枳殼石斛黃芩生地黃茵陳天門冬甘艸熟地黃麥門冬枇杷葉﹝各等分﹞

上銼﹐水煎服。牙齦腐爛﹐仍用搽牙散擦之。

搽牙散治走馬牙疳﹐牙齦腐爛。

人中白﹝取樟子﹐尿桶中濁瓦上焙漧﹐五錢﹞枯礬﹝一錢﹞白梅﹝燒瓦碗蓋﹐存性﹞

上共爲末﹐先用韭菜根老茶濃煎﹐雞毛洗刷﹐去腐爛惡肉﹐洗見鮮血﹐乃用藥敷之三次﹐爛至喉中者﹐用小竹筒吹入﹐𨿽徧牙齒爛落﹐口唇穿破者﹐敷藥皆愈﹐但山根發紅點﹐不治。忌油膩雞魚發气熱物。

天黃散治痘疹後﹐多食甜物﹐及食積疳熱﹐口內並唇口生瘡﹐牙牀腫爛﹐甚至牙齒脫落﹐臭不可聞﹐神效。

天南星﹝一兩﹐水泡令軟﹐細切片﹞雄黃﹝二錢﹞

上和南星片在一處﹐用濕紙包裹﹐慢火煨﹐令面焦﹐取出候榦爲末。每以指蘸藥敷口內﹐一日三四次﹐臨臥再敷﹐不可吐壤。

痘後發水泡﹐用燈心﹑蘿卜煎湯服。

治痘後不問癰毒發於何經﹐初起紅腫時﹐卻用黑﹑綠﹑赤三豆﹐以酸醋浸研漿﹐時時以雞翎刷上﹐隨手退去﹐如神。

卷之十四痘疹

痘瘡首尾戒忌例

夫小兒痘旣出﹐不可表汗。蓋初發時﹐內蓄胎毒﹐外感邪熱﹐故用發散表汗之藥﹐使毛竅開通﹐則在表之邪得以發散﹐而在黑之毒亦易於發越矣。若痘痕旣有痘發於表﹐必賴表裏﹐庶易貫膿收靨﹐如再汗之﹐表气一虛﹐風邪易入陷伏﹐斑爛作矣。

一﹑自痘出收靨﹐𨿽有大便閉證﹐止用蜜皂丸導之﹐不可妄下。至收靨後﹐有實證方可下也。蓋未靨之前﹐毒𨿽在表﹐必賴裏實﹐以滋養之﹐則在表者﹐方得貫膿收靨﹐譬之種豆﹐土肥根固﹐則易秀易實也。妄下則脾胃一虛﹐气血隨耗﹐陷伏之證隨作﹐豈能貫膿收靨哉﹖旣靨之後﹐則在表毒瓦斯已盡﹐苟有實熱膨脹糞結之證﹐一用下藥﹐疏臟腑而病愈矣﹐又何遺患之有﹖一﹑始終忌食熱毒之物﹐如辛熱煎炒﹐蔥蒜好酒﹐發气發毒之物﹐無虛寒之證﹐不可妄用熱藥﹐以火濟火﹐致熱毒太盛﹐气血麋爛﹐爲患不小。

一﹑始終忌生冷之物﹐如冷水﹑紅柿﹑瓜﹑蜜之類。無熱毒證﹐不可妄用寒藥。蓋溫暖和暢﹐痘方發出﹐寒冷傷胃滯气﹐爲患不小。

一﹑自發熱至收靨﹐諸般血肉﹐皆不易食﹐蓋血肉皆助火邪﹐遂至熱毒壅滯﹐或爲斑爛﹐或靨後重復發瘓﹐經月不愈﹐況起脹貫膿之時﹐毒瓦斯壅盛﹐稍食肥豬肉﹐則實時气急上痰﹐若脾胃虛弱﹐不能進食者﹐止用鯗魚﹑精肉﹑煮啖少許﹐以助滋味。

一﹑當調節飲食﹐失於饑則脾胃虛損﹐气血不能充滿﹐過於飽則胃气塡塞﹐榮衛不能調暢。惟得中爲無患。

一﹑當謹避風寒﹐蓋痘瘡內外熱蒸﹐毛孔俱開﹐況小兒肌膚嫩弱﹐易於感襲﹐一有觸冒﹐諸證隨作﹐靨落之後﹐气血大虛﹐髓肉柔嫩﹐尢當謹於防避也。

一﹑首尾切忌房事﹐月婦外人﹐醉酒暈腥﹐硫黃蚊藥﹐蔥蒜韭薤﹐燒灰溝糞﹐殺生腋臭﹐諸般穢气﹐務宜防避。

卷之十四麻疹

麻疹證治例

按麻疹出自六腑﹐先動陽分﹐而後歸於陰經﹐故標屬陰﹐而本屬陽。其發熱必大﹐與血分煎熬﹐故血多虛耗﹐首尾當滋陰補血爲主﹐不可一毫動气﹐當從緩治﹐所以人參﹑白術﹑半夏燥悍之劑﹐升陽升動﹐陽气上衝﹐皆不可用也。又必內多實熱﹐故四物湯加黃連﹑防風﹑連翹以涼其中﹐而退其陽也。

一﹑發熱憎寒壯熱﹐鼻流淸涕﹐身體疼痛﹐嘔吐泄瀉﹐證候未明是否﹐便服蘇葛湯去砂仁﹑陳皮﹐腹痛亦用濃蓋表之汗﹐自頭至足﹐方散漸減﹐去衣被﹐則皮膚通暢﹐腠理開豁﹐而麻疹出矣﹔縱不出﹐亦不可再汗﹐恐致亡陽之變﹐只宜常以蔥白湯飲之﹐其麻自出﹐服此自無發搐之證。

一﹑發熱之時﹐旣表之後﹐切戒風寒﹑冷水﹑瓜桃生果之類﹐如一犯之﹐則皮毛閉塞﹐毒瓦斯難泄﹐遂變紫黑而死矣。如極渴飲水﹐只宜少許﹐蔥白湯以滋其渴耳。必須使毛竅中常微汗﹐潤澤可也﹐又忌梅﹑李﹑魚﹑酒﹑蜂蜜香鮮之類﹐恐惹疳虫上行。

一﹑麻疹旣出之時﹐如色紅紫﹐漧燥暗晦﹐乃火盛毒熾﹐急用六一散解之﹐或四物湯去地黃﹐加紅花﹑炒黃芩進之。

一﹑麻疹旣出﹐已過三日﹐不能沒者﹐乃內有實熱﹐宜用四物湯進之。如失血之證﹐加犀角汁解之。

一﹑麻疹前後﹐有燒熱不退等證﹐並屬血虛﹑血熱﹐只宜四物湯按證照常法加減﹐渴加麥門冬﹑犀角汁﹐嗽加栝蔞霜﹐有痰加貝母﹑去白陳皮。切忌人參﹑白術﹐半夏之類﹐如倘誤用﹐爲害不小﹐戒之戒之﹐蓋麻疹屬陽﹐血多虛耗﹐今滋陰補血﹐其熱自除﹐所謂養陰退陽之義。

一﹑麻疹退後﹐若牙齦腐爛﹐鼻血橫行﹐並爲失血之證﹐急宜服四物湯加茵陳﹑木通﹑生犀角之類﹐以利小便﹐使熱下行。如疳瘡色白者﹐爲胃爛﹐此不治之證也。

一﹑麻疹泄瀉﹐須分新久﹐寒熱。新瀉﹑熱瀉者﹐宜服四苓散加木通服﹔寒瀉者﹐十中無一﹐如有傷食寒冷不得已﹐以理中湯一服而止﹔久瀉者﹐只宜豆蔻丸﹐或五倍子﹑粟殼燒灰調下澀之。

一﹑麻退之後﹐須避風寒﹐戒水濕﹐如或不謹﹐遂致終身咳嗽患瘡﹐無有愈日。

一﹑麻疹前後﹐大忌豬肉﹑魚﹑酒﹑雞子之類﹐恐惹終身之咳﹐只宜用老雞精﹑火肉煮食﹐少助滋味可也。

一﹑麻疹正出之時﹐𨿽不進飲食者﹐但得麻疹淡紅潤澤﹐眞正不爲害也﹐蓋熱毒未解﹐內蘊實熱﹐自不必食也。退後若不食﹐當隨用四物湯加神曲﹑砂仁一二帖﹐決能食矣。如胃气弱者﹐忌少下地黃。

一﹑麻疹旣出一日﹐而有沒者﹐乃爲風寒所衝﹐麻毒內攻﹐若不治﹐胃爛而死﹐可用消毒飲一帖﹐熱服遂安﹔如麻見三日退﹐若有被風之證﹐亦用消毒飲﹐妙。

愚驗麻疹始出﹐類傷風寒頭痛﹐咳嗽熱盛﹐目赤頰紅﹐一二日內﹐卽出者輕﹐必須解表﹐忌見風寒﹑腥暈濃味﹐如犯之﹐恐生痰嗽﹐變成驚搐﹐不可治矣。初起吐瀉交作者﹐順﹔幹霍亂者﹐逆﹔欲出不出﹐危亡立待。

卷之十四麻疹

麻疹方藥例

方蘇葛湯初熱未見點﹐發表之藥﹐暫用分兩﹐量兒大小服之。

紫蘇﹝二錢﹞葛根﹝二錢﹞甘艸﹝二錢﹞白芍藥﹝一錢半﹞陳皮﹝五分﹞砂仁﹝五分﹞

上銼﹐蔥白﹑生薑煎服。

加味升麻湯治小兒麻疹表藥﹐或鄰家已有疹證﹐預服。

升麻﹝五錢﹞玄參﹝五錢﹞柴胡﹝五錢﹞黃芩﹝五錢﹞漧葛﹝四錢﹞赤芍﹝四錢﹞

獨活﹝一錢﹞甘艸﹝二錢﹞

每銼三四錢﹐水煎服。

治疹後咳嗽喘急﹐煩躁腹脹﹐泄瀉聲啞﹐唇口靑黑。

黃連黃芩連翹玄參知母桔梗白芍杏仁麻黃漧葛陳皮濃朴甘艸牛蒡子﹝各等分﹐水煎服﹞

小兒疹後赤白痢疾。

黃連甘艸杏仁桔梗木通濃朴澤瀉﹝各等分﹞

上銼﹐燈艸水煎服。如下墜﹐加枳殼。

卷之十五

癰疽﹝附腸癰﹑吐癰﹞

脈凡諸脈浮數﹐應當發熱。其不發熱而反灑淅惡寒﹐若有痛處﹐必發癰疽。脈微而遲﹐反發熱﹔弱而數﹐反振寒﹐當發癰疽。脈浮而數﹐身體無熱﹐形默默﹐胸中微燥不知痛之所在﹐其人必發癰疽。

證《內經》曰﹕諸痛癢瘡瘍﹐皆屬心火。又云﹕膏粱之變﹐足生大疔。蓋心主血而行气﹐气血凝滯而爲癰疽也。癰者﹐壅也。大而髙起﹐屬乎陽﹐六腑之气所生也﹐其脈浮數。疽者﹐沮也。平而內發﹐屬乎陰﹐五臟之气所成也﹐其脈沈數。

凡人初生瘡之時﹐便覺壯熱惡寒﹐拘急頭痛﹐精神不寧。煩躁飲冷者﹐其患瘡疽必深也。若人須患瘡疽﹐起居平和﹐飲食如故﹐其瘡浮淺也。

凡外敷貼藥﹐亦發表之意。一方謂貼冷藥有神效。夫气得熱則散﹐得冷則斂﹐何謂神效﹖經曰﹐發表。

凡腫瘍用手按之﹐熱則有膿﹐不熱則無膿。重按乃痛﹐膿之深也﹔輕按卽痛﹐膿之淺也﹔按之不甚痛者﹐未成膿也。若按之卽復者﹐有膿也﹔不復者﹐無膿﹐必是水也。

凡癰疽未破﹐毒攻臟腑﹐一毫熱藥不敢用。若已破潰﹐臟腑旣虧﹐飲食少進﹐一毫冷藥不敢用也。

凡膿出而反痛者﹐此爲虛也﹐宜補之。亦有穢气所觸而作痛者﹐宜和解之。風冷所逼者﹐宜溫養之。

凡疽發深而不痛者﹐胃气大虛﹐必死肉多而不知痛也。

凡腫瘍時嘔者﹐當作毒瓦斯上攻治之﹐潰後當作陰虛補之。若年老潰後﹐發嘔不食﹐宜參白術膏峻補。河間謂瘡瘍嘔者﹐濕气侵於胃﹐宜倍白術。

凡癰疽發渴﹐乃血气兩虛﹐用參﹑以補气﹐當歸﹑地黃以養血。

凡癰疽有實熱者﹐易療﹔虛寒邪熱者﹐難治。腫起堅硬﹐膿稠者爲實﹔腫下軟漫﹐膿稀者爲虛。敗膿不去﹐加白芷則去﹐不可用白術﹐蓋白術能生膿故也。

凡癰疽始發﹐卽以艾多灸之﹐可使輕淺。或以騎竹馬灸法最妙﹐蓋火暢達﹐拔引郁毒﹐此從治之意。

惟頭爲諸陽所聚﹐艾炷宜小而少。若其身必痛﹐灸至不痛﹐不痛灸至痛。

方連翹敗毒散治癰疽發背﹐疔瘡乳癰﹐一切無名腫毒﹐初起憎寒壯熱﹐甚則頭痛拘急﹐狀似傷寒﹐一日至四五日者﹐二三劑以解其毒﹐輕者則內自消散﹐若至六七日不消﹐宜服眞人活命飲﹐後服托裏消毒散調理。

柴胡羌活桔梗金銀花連翹防風荊芥薄荷葉川芎獨活前胡白茯苓甘艸枳殼上銼﹐生薑煎。如瘡在上﹐食後服﹔在下﹐食前服。如熱甚並痛甚﹐加黃連﹑黃芩。如大便不通﹐加大黃﹐芒硝下之。

眞人活命飲治一切癰疽疔腫﹐不問陰陽虛實﹐善惡腫潰﹐太痛或不痛﹐然當服於未潰之先與初潰之時﹐如毒已大潰﹐更不宜服。初用此劑﹐大勢已退﹐然後隨證調理﹐其功甚捷﹐誠仙方也。

乳香沒藥貝母甘艸節白芷花粉赤芍藥當歸梢﹝各一錢﹞防風﹝七分﹞陳皮﹝一錢半﹞皂角刺﹝五分﹞金銀花﹝三錢﹞穿山甲﹝三六片﹐切碎﹐以蛤粉炒黃色﹞

上銼一劑﹐用醇酒一鐘半﹐以紙密封罐口﹐勿令泄气﹐煎至一鐘﹐隨瘡上下﹐以分饑飽溫服。能飲酒者﹐服後再飲三五杯﹐忌酸薄酒﹑鐵器。服後倒臥﹐覺痛定回生﹐神功浩大﹐不可臆度﹐再看證加減。在背兪倍皂角刺。在腹募倍白芷。在胸次加栝蔞仁﹝二錢﹞在四肢倍金銀花。

槐花酒治背發一切疔瘡腫毒﹐不問已成未成﹐俱痛者宜用。未成者一二服卽消﹐已成者三四服卽愈。

槐花四五兩微炒黃﹐乘熱入酒二鐘﹐煎十餘沸﹐去渣熱服。

﹝批﹞﹝按上方治癰疽初起﹐已成或未成未潰之先宜之﹞

金銀花酒治一切癰疽﹑發背﹑疔瘡﹑乳癰﹑便毒﹐及喉痺乳鵝﹐不問已潰未潰者。

金銀花連莖葉搗爛﹐取汁半鐘﹐和熱酒半鐘﹐溫服﹐可保無虞。如秋冬無鮮者﹐水煎和酒服。

追風通气散治癰疽﹑發背﹑流注﹑腫毒﹑腦疽﹑打破傷折﹑疝气﹑血瘕﹑香港腳﹑諸气痞塞﹑塊痛﹑腰痛﹑一切痰飲爲患。此藥大能順气勻血﹐扶植胃本﹐不傷元气﹐蕩滌邪穢﹐自然通順﹐不生變證﹐眞仙劑也。

气血逆於腠理﹐故令壅結癰疽﹐調和營衛實堪﹐宜赤芍﹑木通﹑白芷﹑何首烏同枳殼﹑茴香﹑烏藥﹑當歸﹐更加國老等無疑﹐酒水同煎濟世。

一癰疽生痰有二﹕一則胃寒生痰﹐加半夏以健脾化痰﹔一則郁熱而成風痰﹐加桔梗﹐並用生薑水酒煎。

一發背因服寒涼之藥﹐過傷脾胃﹐飲食少進﹐顏色憔悴﹐肌肉不生﹐去木通﹐少用當歸﹐倍濃朴﹑陳皮。

流注﹐加獨活。腦發背發﹐去木通﹔打破傷折在頭上﹐去木通﹐加川芎﹑陳皮。經年腰痛﹐加萆﹑玄胡索酒煎。香港腳﹐加檳榔﹑木瓜﹑穿山甲水煎。痰飲爲患﹐或喘﹐或咳﹐或暈﹐頭痛睛疼﹐徧身拘急﹐骨節痺疼﹐胸背﹑頸項﹑腋胯﹑腰腿﹑手足聚結腫硬﹐或痛或不痛﹐按之無血潮﹐𨿽或微紅﹐亦淡薄不熱﹐堅如石﹐破之無膿﹐或有薄血﹐或淸水﹐或如乳汁﹐又有壞肉如破絮﹐又如瘰﹐在皮肉之間﹐如雞卵可移動﹐軟活不硬﹐破之亦無膿血﹐鍼口肉突出﹐惟覺咽喉痰實結塞﹐作寒作熱﹐加南星﹑半夏。腫毒堅硬不穿﹐加川芎﹑獨活﹑麻黃﹑連須蔥煎﹐熱服。

托裏消毒散治一切癰疽﹐六七日未消者﹐服此藥﹐瘡未成卽消﹐已成卽消。能壯气血﹐固脾胃﹐使毒瓦斯不得內攻﹐膿毒易潰﹐肌肉易生。切不可早用生肌之藥﹐恐毒瓦斯未盡﹐反增潰爛。如有瘡口﹐便貼膏藥﹐以禦風入﹐至瘡口閉合﹐如不用貼﹐此守成之方也。

黃﹝鹽水炒﹞花粉﹝各二錢﹞防風當歸﹝酒洗﹞川芎白芷桔梗﹝炒﹞

濃朴﹝姜制﹞穿山甲﹝炒﹞皂角刺﹝炒﹐各一錢﹞金銀花陳皮﹝各三錢﹞

上用水﹑酒各一鐘﹐煎至七分。瘡在上食後服﹐在下空心服﹐二帖後﹐只用水煎。

千金內托散治癰疽瘡癤﹐未成者速散﹐已成者速潰。敗膿自出﹐無用手擠﹐惡肉自去﹐不用鍼刀﹐服藥後疼痛頓減。此藥活血勻气﹐謂胃補虛﹐祛風邪﹐辟穢气﹐王道之劑﹐宜多服之﹐神效。

黃﹝蜜炙﹞人參﹝去蘆﹞當歸﹝各二錢﹞川芎防風﹝去蘆﹞桔梗﹝去蘆﹞白芷濃朴﹝姜炒﹞薄桂甘艸﹝生用﹐各一錢﹞加金銀花亦可上爲末﹐每服三錢﹐無灰酒調下。不飲酒﹐木香湯調下亦可。或都作一劑﹐用酒煎服尢佳。癰疽腫痛﹐用白芷﹔不腫痛﹐倍官桂。不進飲食﹐加砂仁﹑香附。痛﹐加乳香﹑沒藥。水不幹﹐加知母﹑貝母。瘡不穿﹐加皂角刺。咳﹐加陳皮﹑半夏﹝燙泡七次﹞﹑杏仁﹑姜五片煎。大便閉﹐加大黃﹑枳殼。小便澀﹐加麥門冬﹑車前子﹑木通﹑燈心。

﹝批﹞﹝按上方治癰疽已潰﹐托裏消毒敗膿之劑﹞

神仙蠟礬丸治癰疽及腸癰﹐消毒﹐固臟腑﹐止疼痛﹐擴膜止瀉﹐化膿﹐癰疽潰後宜服。

黃蠟二兩﹐生白礬三兩﹐爲末﹐熔蠟爲丸﹐如梧桐子大。每服二三十丸﹐酒下。不飲酒者﹐熟水下。一日服三次。肺癰﹐蜜水下﹔咳嗽﹐姜湯下。

二仙散﹝黃賓江傳﹞

治發背癰疽﹐已成未成﹐已潰未潰﹐痛不可忍者。

白芷﹝未潰者用一兩﹐已潰者用五錢﹞貝母﹝未潰者用五錢﹐已潰者用一兩﹞

上銼﹐好酒煎服。

﹝批﹞﹝按上方治諸癰疼痛及不破者宜之﹞

透膿散治諸癰疽﹐及貼骨癰不破者﹐不用鍼刀﹐一服不移時而自透﹐神效。

蛾口繭一个﹐燒灰存性﹐用酒調服﹐卽透。切不可用三兩个﹐服之卽生三兩頭。

芙蓉膏﹝張秀峯傳﹞

治發背癰疽﹐痛如錐剜不可忍﹐登時痛止如神。

芙蓉葉黃荊子﹝爲末﹐各等分﹞

上二味﹐入石臼內搗極爛﹐用雞子淸調搽患處﹐畱頂﹐如煙霧起﹐立瘥。此方用在未潰之先﹐或將潰之際。

三神膏﹝張貢士傳﹞治癰疽發背。

蓖麻子﹝去殼﹐四十九枚﹞陳醋﹝一碗半﹞好鹽﹝一撮﹞

上三味﹐置鍋中﹐用文武火熬之﹐槐枝攪成膏。先將米泔水洗淨瘡﹐搽上藥﹐畱頂﹐未成膿者卽散﹐已成膿者卽潰。忌一切發物並酒。

神妙生肌散﹝敏所兄傳﹞

治癰疽發背﹐諸般瘡毒﹐潰爛疼痛。

乳香﹝一錢﹞沒藥﹝二錢﹐二味用燈艸同研﹞孩兒茶﹝一錢﹞血竭﹝一錢﹞

赤石脂﹝一錢﹞海螵蛸﹝一錢﹞輕粉﹝三分﹞龜板﹝炒﹐一錢﹞鱉甲﹝炒﹐一錢﹞

硼砂﹝二錢﹐生肌全在此味﹞水銀﹝一錢﹞黑鉛﹝一錢﹞初起加黃柏一錢。作癢加白芷一錢。

上將銀﹑鉛同煎化﹐將前藥各爲末﹐入銀鉛於內﹐研極細﹐糝瘡上﹐神效。

鐵桶膏﹝澤川酉府傳﹞

治癰疽﹑發背﹑疔瘡﹑瘰﹑痔瘡﹑粉癅。

蕎麥稈灰淋汁二碗﹐熬至一碗﹐下血竭乳香沒藥﹝各三分﹐爲末﹞入汁內﹐再熬去半碗﹐取下待冷﹐入黃丹﹝八分﹞雄黃﹝八分﹞朱砂﹝八分﹞好鍛石﹝八錢﹞爲極細末﹐共一處﹐放藥汁內攪勻成膏﹐瓷器收貯﹐用三稜鍼刺破﹐將藥入內﹐直深入到底﹐不三四次痊愈。

玉容膏﹝祕傳﹞

治發背癰疽潰爛﹐用此生肌﹐止痛﹐外護。

香油﹝二兩﹞黃蠟﹝一兩﹞二味化開﹐入黃丹末﹝一錢﹞寒水石﹝火﹐一兩﹞爲細末﹐熔化爲膏﹐紙攤貼患處。

﹝批﹞﹝按上方治癰疽外治之劑﹞

水雲膏﹝闡傳﹞治發背。

漧薑﹝炒﹞皂角﹝炙﹐去皮弦﹞五倍子﹝炒﹞川芎﹝各一兩﹞孩兒茶乳香沒藥﹝各三錢﹞枯礬槐花﹝各一錢﹞

上爲末﹐苦膽汁調塗﹐神效。又方﹐醋炒五倍子﹐入豬腦髓同搗如膏貼之﹐如瘡在左﹐用左邊腦。

附腸癰﹑肚癰千金內消散治腸癰便毒﹐初起卽消﹐已腫卽潰﹐膿血從大便中出。

大黃﹝三錢﹞赤芍藥白芷木鱉子﹝去殼﹞乳香沒藥皂角刺白僵蠶栝蔞仁天花粉﹝各一錢﹞歸尾﹝酒洗﹐一錢半﹞穿山甲﹝三大片﹐蛤粉炒黃色﹐杵碎﹞金銀花﹝三錢﹞甘艸﹝五分﹞

上銼一劑﹐水酒煎﹐空心服。紅點加芒硝。

內消沃雪湯﹝陳恕軒傳﹞治肚內生癰及癰疽﹐神效。

當歸身白芍藥黃甘艸節金銀花天花粉連翹香白芷穿山甲皂角刺貝母乳香﹝研﹞木香靑皮廣陳皮甚者加大黃﹐水酒煎服立消﹐是世所奇。

卷之十五

瘰

證夫瘰者﹐頸腋之間而生結核也。或在耳後﹐連及頤頷﹐下至缺盆﹝在鎖字骨陷中﹞﹐皆爲瘰﹐手少陽三焦經主之﹔或在胸及胸之側﹐皆爲馬刀瘡﹐足少陽膽經主之。二經多气少血﹐其初生如豆粒﹐或如梅李﹐累累相連﹐歷歷三五杖﹐久久不消﹐漸漸長大﹐按之則動而微痛。不憎寒壯熱﹐惟午後微有熱﹐或夜間口漧﹐飲食少思﹐四肢倦怠﹐是以堅而不能潰﹐潰而不能合。有風毒者﹐得之於風﹔熱毒者﹐得之於熱﹔气毒者﹐得之於气﹐乃風熱邪气蘊結而成﹐皆由气血不足﹐往往變爲勞者。經云﹕此不系膏粱丹石之變﹐因虛勞气郁所致。宜補形气﹐調經脈﹐則未成者自消﹐已成者自潰。若不詳經絡血气多少﹐脈證受病之異﹐卒用牽牛﹑斑蝥﹐及流气飲﹑十宣散等﹐則血气已損﹐而實實虛虛之禍﹐如搐諸掌。

治治當以益气養榮湯主之。

方益气養榮湯﹝批﹞﹝按此方治瘰半攻半補之劑﹞治懷抱抑鬱﹐瘰流注﹐或四肢患腫﹐肉色不變﹐或日晡發熱﹐或潰而不斂。

黃﹝蜜炙﹞當歸﹝酒洗﹞人參白術﹝炒﹐各一錢半﹞川芎白芍﹝酒洗﹞生地黃陳皮香附貝母﹝各一錢﹞地骨皮柴胡桔梗﹝炒﹞甘艸﹝炙﹐各五分﹞

上銼一劑﹐水煎﹐食遠服。如有痰﹐加橘紅。刺痛﹐加靑皮或木香。午後有熱﹐或頭微眩﹐加酒炒黃柏。膿水淸﹐倍參﹑﹑歸。女人有鬱气﹐胸膈不利﹐倍香附﹑貝母。月經不調﹐加丹皮﹑當歸﹑紅花。

散腫潰堅湯治馬刀瘡﹐結硬如石﹐或在耳下﹐至缺盆中﹐或至肩上﹐或於脇下﹐皆手足少陽經中。及瘰徧於頦﹐或至頰車﹐堅而不潰﹐在足陽明經所出。或二瘡已破﹐乃流膿水﹐並治﹐及生癭癅﹐大如升﹐久不潰者。

升麻﹝六分﹞葛根﹝二錢﹞白芍藥﹝二錢﹞當歸尾﹝五分﹞連翹﹝三錢﹞

黃連﹝二錢﹞桔梗﹝五錢﹞黃芩梢﹝酒洗﹐一錢半﹞黃柏﹝酒炒﹐五錢﹞

貝母﹝酒炒﹐五錢﹞昆布﹝洗﹐五錢﹞龍膽艸﹝酒洗﹐四錢﹞海藻﹝酒炒﹐五錢﹞

三稜﹝酒炒﹐三錢﹞莪術﹝酒炒﹐三錢﹞天花粉﹝酒浸﹐五錢﹞甘艸﹝炙﹐五分﹞

白芍﹝二錢﹞歸尾﹝五分﹞

上銼﹐每一兩﹐用水二鐘﹐先浸半日﹐煎至一鐘﹐去渣﹐熱服。於臥處伸足在髙處﹐頭微低﹐每噙一口﹐作十次咽。至服畢﹐根據常安臥﹐取藥在胸中停蓄也。另攢半料﹐作細末﹐煉蜜爲丸﹐如綠豆大。每服百丸﹐或一百五十丸﹐此藥湯畱一口送下。

內消散﹝任中嵩傳﹞

治瘰﹐宜先用益气養榮湯數十服﹐後服此方。

朱砂﹝一錢﹞血竭﹝一錢﹞斑蝥﹝去翅足﹐三分﹐生用﹞

上爲細末﹐每服一分﹐空心燒酒調服。未破者﹐三﹑五日立消﹔已破者﹐內服此藥﹐外用金頭蜈蚣一條﹐研極細末﹐用麻油一小鐘﹐浸二旦夕﹐搽患處﹐其瘡卽腫潰。過一﹑二日腫消﹐可貼膏藥﹐瘡勢大者二十日痊﹐小者十餘日平復。

天花散﹝京師傳﹞﹝批﹞﹝按此方治瘰專攻之劑﹞治瘰潰爛疼痛。

天花粉﹝一錢半﹞白芷﹝一錢﹞乳香﹝二分﹞沒藥﹝五分﹞赤芍藥﹝一錢七分﹞

貝母﹝七分﹞歸尾﹝一錢﹞金銀花﹝三錢﹞穿山甲﹝炒黃色﹐一錢二分﹞

上銼一劑﹐好酒一鐘半﹐煎服﹐忌鮮魚雞羊等毒物。

烏龍膏﹝周排山傳﹞治瘰潰爛﹐久不愈者。

木鱉子﹝帶殼燒存性﹐去殼﹞側柏葉﹝焙﹞人中血﹝卽發燒灰﹞靑龍背﹝卽舊鍋上垢膩﹞

紙錢灰飛羅面﹝各一錢﹞

上爲末﹐用好醋調成膏塗瘡上﹐外用紙貼效。

代灸散治瘰潰爛﹐臭不可聞﹐久不能愈。

官粉﹝一錢﹞雄黃﹝一錢﹞銀朱﹝一錢﹞麝香﹝二分﹞

上爲細末﹐用槐皮一片﹐將鍼密密刺孔﹐置瘡上。

上糝藥一撮﹐以炭火炙熱﹐其藥气自然透入瘡中﹐痛熱爲止。甚者換三次﹐輕者二次痊愈。

紫雲膏治瘰及一切頑瘡潰爛久不愈﹐並杖瘡﹑瘡﹑小兒頭瘡並效。

黃蠟﹝一兩﹞松香﹝五錢﹞黃丹﹝三錢﹞香油﹝四兩﹞

上四味﹐共入鐵鍋內﹐用柳條去皮攪之﹐文武火熬至半炷香盡爲度。攤油紙貼之﹐或搽塗患處。

地龍膏﹝李養齋傳﹞治瘰未破者﹐貼之立消。

雄黃地龍糞小麥麵各等分﹐研末﹐醋調塗之。

丹靑散治瘰已破者﹐搽上卽愈。

銀朱﹝一錢﹞銅靑﹝一錢﹞松香﹝五分﹞

研末﹐有水﹐幹敷之﹐如幹﹐燈油調搽。

瘰妙方﹝劉前岡傳﹞

用蕎麥麵撚作圈﹐圍住瘡上﹐用黃酒糟壓幹撒在瘡上﹐用麝香入艾槌爛﹐鋪糟上﹐火燒艾﹐過則再換﹐以瘡內水漧爲度﹐後貼膏藥。

官粉﹝一兩半﹞乳香﹝二錢﹞沒藥﹝二錢半﹞孩兒茶﹝二錢半﹞蛤粉﹝五錢﹞

龍骨﹝二錢半﹞蜂房﹝二个﹞密陀僧﹝二錢半﹞血竭﹝二錢﹞蓖麻子﹝去殼﹐一百二十个﹞

上研爲細末﹐用香油四兩熬黑色﹐後將各藥放在油內﹐熬數沸﹐用瓦盆盛水﹐將藥鍋坐在上﹐出火毒﹐紙攤貼患處如神。忌食雞﹑鵝﹑羊肉﹑鴨蛋﹑鮮魚﹑辛辣炙爆等物。

老君丹﹝黃賓江傳﹞治瘰並痰核結硬。

老君須﹝四分﹞紫背天葵﹝三錢﹞乳香﹝三錢﹞沒藥紅曲防風紅花﹝各三錢﹞梔子﹝五分﹞當歸﹝八分﹞川芎﹝四分﹞艸果仁﹝一錢﹞血竭﹝五分﹞

孩兒茶﹝五分﹞土茯苓﹝五分﹞金銀花﹝五分﹞白芥子﹝五分﹞

上共搗粗末﹐先用獨蒜一个﹐順擂爛﹐入好酒一碗﹐濾去渣﹐入藥於內﹐重湯煮一時。食後﹐臨臥服三劑﹐全消﹐妙不可言。

天葵子丸﹝黃賓江傳﹞治瘰。

紫背天葵﹝一兩半﹞海藻﹝一兩﹞海帶﹝一兩﹞昆布﹝一兩﹞貝母﹝各一兩﹞桔梗﹝一兩﹞海螵蛸﹝五錢﹞

上爲細末﹐酒糊爲丸如梧桐子大。每七十丸。此方用桔梗開提諸气。貝母以消毒化痰﹐海藻﹑昆布以軟堅核﹐治瘰之聖藥也。

卷之十五

疔瘡

證夫疔瘡者﹐皆由臟腑積受熱毒邪气﹐相搏於經絡之間﹐以致血气凝滯﹐注於毛孔手足頭面﹐各隨五臟部分而發也。其形如粟米﹐或疼或癢﹐以致徧身麻木﹐頭眩寒熱﹐時生嘔逆﹐甚則四肢沈重﹐心驚眼花。蓋疔腫初發熱﹐突起如釘蓋﹐故謂之疔。疔瘡含蓄毒瓦斯﹐突出寸許﹐痛癢異常﹐一﹑二日間﹐害人甚速。

《內經》以白疔發於頸鼻﹐赤疔發於舌根﹐黃疔發於口唇﹐黑疔發於耳前﹐靑疔發於目下。蓋取五色以應五臟﹐各有所屬部位而已。然或肩﹑或腰﹑或足﹐發無定處﹐如在手足﹑頭面﹑骨節間最急﹐其餘猶可緩也。

近世多食災牛疫馬之肉﹐而成此證。其形有十三種﹐皆以形而名之耳。一曰麻子疔﹐始末極癢﹐忌麻子油﹐犯之多不救﹔二曰石疔﹔三曰雄疔﹔四曰雌疔﹔五曰火疔﹔五曰爛疔﹔七曰三十六疔﹔八曰蛇眼疔﹔九曰鹽膚疔﹔十曰水洗疔﹔十一曰刃鐮疔﹔十二曰浮鷗疔﹔十三曰牛狗疔。惟三十六疔最爲可畏﹐其狀頭黑浮起﹐形如黑豆﹐四畔大﹐赤色﹐今日生一﹐明日生二﹐後日生三﹐乃至十數﹐猶爲可治。若滿三十六﹐則不可治矣。又有所謂紅絲疔﹐魚臍疔之類﹐其名甚多。其紅絲疔者﹐或生手足間﹐有紅絲一條﹐急宜用鍼刺斷。不然其絲入心﹐必難治矣。魚臍疔者﹐狀如魚臍也。

治凡療疔瘡﹐皆宜刺瘡中心至痛處﹐又刺四邊十餘下﹐令去惡血﹐乃以藥敷之﹐仍服蟾酥丸之類。

發汗諸疔名目𨿽多﹐其治法略同。如身冷自汗﹐嘔逆燥喘﹐狂喝妄語﹐直視者﹐皆毒瓦斯攻內﹐不可治矣。

方飛龍奪命丹治疔瘡﹐發腦疽﹑乳癰﹑附骨疽﹑一切無頭腫毒惡瘡﹐服之便有頭。不痛者﹐服之便痛。已成者﹐服之立愈。此乃惡證藥中至寶﹐危者服之立安。

雄黃﹝二錢﹞朱砂﹝一錢﹐爲衣﹞輕粉﹝五分﹞血竭﹝一錢﹞乳香﹝一錢﹞

沒藥﹝一錢﹞蟾酥﹝二錢﹞銅綠﹝二錢﹞膽礬﹝一錢﹞麝香﹝五分﹞片腦﹝五分﹞

蜈蚣﹝一條﹐去頭足﹞蝸牛﹝二十一个﹞寒水石﹝一錢﹞

上爲末﹐先將蝸牛連殼研如泥﹐和爲丸如綠豆大。如丸不就。入酒打麵糊丸之。每服二丸﹐先用蔥白三寸﹐令病患嚼爛﹐吐於男左女右手心﹐將丸藥裹在蔥白內﹐用無灰熱酒三﹑四杯送下﹐於避風處﹐以衣蓋覆之。約人行五里之久﹐再用熱酒數杯以助藥力﹐發熱大汗爲度。如重者無汗﹐再進二丸﹐汗出卽效。如疔瘡走黃過心者﹐並出冷汗者難治。病患不能嚼蔥﹐研爛裹之。瘡在下﹐食前服﹐瘡在上﹐食後服。忌冷水﹑黃瓜﹑茄子﹐油膩雞魚肉﹐濕面﹐一切發物不可食。

化生丸﹝戴近山傳﹞

治一切發背癰疽﹐無名腫毒﹐諸般惡毒疔瘡﹐及治破傷風﹐陰證傷寒﹐並楊梅瘡毒﹐筋骨疼痛等證﹐並皆一服奏效。

蟾酥﹝二錢﹞血竭﹝二錢﹞蝸牛﹝二十个﹐瓦上焙漧﹐肉殼俱用﹞銅綠﹝二分半﹐與上三味同研﹞枯白礬﹝一錢﹞輕粉﹝二錢﹐二味同研﹞朱砂﹝三錢﹐研細﹐畱一錢爲衣﹞

上爲細末﹐用人乳汁爲丸﹐如綠豆大﹐朱砂爲衣。令病患嚼蔥二根﹐令爛吐出﹐裹藥三丸在內吞下﹐熱酒送之。

趙府小靈丹治一切惡毒疔瘡﹐諸般無名腫毒及四時傷風傷寒﹐憎寒壯熱﹐無汗初覺者。

乳香沒藥輕粉血竭朱砂川烏尖艸烏尖巴豆霜細辛蟾酥﹝等分﹞麝香﹝減半﹞

上爲末﹐糯糊丸黃米大﹐雄黃爲衣。每服十五丸﹐小兒五﹑七丸﹐用蔥白三根劈開﹐入丸在內﹐細嚼好酒下。被蓋汗出﹐避風﹐婦人有孕不可服。

金蟾丸﹝羅穎波傳﹞治疔瘡朱砂雄黃輕粉艸烏海金沙﹝各一錢﹞

上爲末﹐用蟾酥爲丸﹐如綠豆大。每服三丸﹐以蔥白一根﹐劈破夾藥在內﹐綫縛住﹐灰火煨令香﹐取去綫﹐連須帶藥嚼下﹐以溫水送之。被蓋出汗﹐忌生醋﹑冷水。

蟾酥丸﹝毛惟中傳﹞治疔瘡發背﹐無名腫毒﹐咽喉腫痛﹐小兒急慢驚風﹐痘疹﹐傷寒陰證等疾。

朱砂﹝五錢﹞雄黃﹝五錢﹞麝香﹝少許﹞

上爲細末﹐以端午日將蟾酥爲丸如菜子大。每服三丸﹐蔥酒送下﹐取汗爲效。咽喉腫疼﹐點患處立愈。

神仙解毒丸治疔瘡﹑發背﹑魚口諸般惡瘡﹑腫毒初發﹐一服立消。

白礬不拘多少﹐溶化作丸如綠豆大﹐朱砂爲衣。每服十丸﹐用連須蔥七﹑八根﹐水煎一碗送下﹐立愈。已成者不傷生﹐未成者卽消。

老軍散治發背﹑癰疽﹑疔瘡﹑惡毒﹐一切無名腫痛﹑熱初起未潰者。

大黃﹝半生半煨﹞甘艸節﹝等分﹞

上爲細末﹐和勻﹐每用一匙﹐空心溫酒調服一﹑二服﹐疏利爲度。

﹝批﹞﹝按上方治療瘡內消專攻之劑﹞

還魂散凡患疔瘡﹑癰疽﹑癤毒﹐此藥能令內消去毒﹐化爲黑水﹐從小便出﹐萬無一失。

知母貝母白芨半夏天花粉皂角刺金銀花穿山甲乳香﹝各一錢﹞

上銼一劑﹐無灰酒一碗﹐煎至半碗﹐去渣﹐只作一服溫服﹐不得加減。再將渣搗爛﹐加秋過芙蓉葉一兩﹐用蜜調井花水﹐和敷瘡口上﹐如幹再用蜜水潤濕。過一宿﹐自然消﹐不必別用峻利之藥。以伐元气也。

類聖散﹝西園公方﹞治一切疔瘡惡毒腫痛﹐神效。

川烏艸烏蒼術細辛白芷薄荷防風甘艸﹝各五錢﹞

上爲末﹐雞子淸調塗﹐畱頂。

點點金丹﹝胡前溪傳﹞治一切疔瘡發背﹐無名腫毒。三月淸明﹐將蝦豚收一罐﹐用雄黃一兩﹐朱砂一兩﹐研細末﹐入罐內曬之。至端午日取出聽用﹐如搽瘡﹐用藥磨水﹐點上立消。

陶潛膏治疔瘡腫痛﹐危急欲死者。

菊花葉搗爛﹐敷上卽蘇。冬月光花﹐用菊根亦可。

治誤食瘟牛肉生疔毒瘡。

白頸蚯蚓八﹑九條﹐擂酒濾食﹐其渣貼四圍患處﹐畱頂﹐

卷之十五便毒

附魚口瘡下疳瘡

證夫便毒者﹐生於小腹下﹐兩腿合縫之間。其毒初發﹐寒熱相作﹐腿間腫起疼痛是也。夫腎爲作彊之官﹐所藏者﹐精與志也。男女大欲﹐不能以直遂其志﹐故敗精搏血﹐畱聚中途﹐而結爲便毒矣。況其所﹐乃精气所出入之道路也。或觸物而動心﹐或夢寐而不泄﹐旣不得偶合陰陽﹐又不能忘情息念﹐故精與血﹐交滯而腫結也。初起愼不可用寒涼之藥﹐恐气血愈結而不得宣散﹐反成大患。

惟當發散寒气﹐淸利熱毒﹐使精血宣暢﹐自然愈矣。

陰頭腫痛生瘡者﹐名爲下疳也。乃督﹑任﹑衝三脈之屬﹐督脈屬陽﹐任脈屬陰﹐衝脈屬厥陰。陽脈主气﹐陰脈主血﹐皆由气血大熱﹐有毒有風﹐故生此瘡。其瘡一生﹐則便毒﹑厲風瘡﹑次第而發也。先宜升麻葛根湯發出﹐其發後﹔服涼血解毒丸卽愈﹐不必用輕粉之類。

下疳瘡﹐乃男子玉莖生瘡﹐皆由所欲不遂﹐或交接不潔﹐以致邪毒浸潰﹐發成瘡毒。日久不愈﹐或成便毒﹐或損爛陽物﹐多致危篤。又魚口瘡﹐妒精瘡﹐皆其類也。俗云疳瘡未已﹐便毒復來生也。

妒精瘡者﹐由婦人陰中先有宿精﹐因而交接﹐虛熱燻蒸﹐卽成此疾。初發在陰頭如粟﹐拂之卽痛甚﹐兩日出淸膿﹐作臼孔﹐蝕之太痛。婦人有生於玉門內﹐正似疳蝕瘡﹐不痛爲異耳。

方通直散治便毒如神。

黑牽牛﹝一錢半﹞大黃﹝三錢﹞歸尾﹝三錢﹞甘艸節﹝二錢﹞白僵蠶﹝一錢半﹞

木鱉﹝三个﹐去殼﹞穿山甲﹝壁土炒﹐各二錢﹞

上銼一劑﹐好酒煎﹐早晨空心服﹐少食至已時﹐瀉下膿血便安。

神異散治便毒﹑魚口瘡。

金銀花天花粉木鱉子﹝各一錢﹞連翹黃芩﹝各八分﹞山梔子﹝七分﹞

穿山甲﹝炒珠﹐二錢﹞大黃﹝二錢﹞木香﹝五分﹞皂角刺﹝三錢﹞甘艸﹝五錢﹞

上銼一劑﹐酒水煎﹐空心服。

通解散治男子交感﹐彊固不泄﹐以致血气交錯﹐大小便澀滯﹐或肛門腫痛﹐或作便毒癰疽。

黑醜﹝炒﹐搗末﹞大黃﹝炒﹞桃仁﹝去皮尖﹞官桂白芍澤瀉﹝各二錢半﹞

漧薑﹝一錢﹞甘艸﹝五分﹞

上銼二劑﹐水煎﹐空心服。

黃芷湯治魚口瘡。

大黃香白芷﹝各五錢﹞

水煎露一宿﹐次早空心溫服。至午後肚痛﹐未成者自消﹐已成未穿者﹐膿血從大便中出。

攻毒散治魚口瘡。

油核桃去肉﹐將蠍子於內﹐火燒存性研末﹐黃酒下﹐出汗。如未愈﹐加蜈蚣同燒爲末﹐燒酒調服。﹝出汗﹞

百五散﹝王小庵傳﹞治魚口瘡初出三﹑五日。

五倍子炒黃爲末﹐入百艸霜醋調貼患處﹐一日夜卽消。

立消散治魚口便毒。

大蝦蟆一个﹐剝去皮﹐連腸搗爛﹐入蔥五錢再搗﹐敷腫處﹐卻用皮復貼其上﹐此瘡立刻消散﹐決無遺毒之患也。

瀉肝湯治肝經濕熱不利﹐陰囊腫痛﹐或膿潰皮脫﹐睪丸懸掛﹐及下疳瘡。

當歸梢赤芍藥生地黃龍膽艸﹝酒浸﹐炒﹞防風黃連﹝炒﹞黃柏知母﹝酒炒﹞車前子﹝炒﹞澤瀉﹝各一錢﹞甘艸梢﹝五分﹞

上銼一劑﹐空心水煎服。

珍珠散﹝焦確齋傳﹞治下疳瘡。

黃連﹝末﹞黃柏﹝末﹞乳香沒藥孩兒茶輕粉官粉﹝﹞五倍子﹝炒﹞珍珠﹝研﹞象牙﹝銼﹐各等分﹞

上爲末﹐以米泔水洗淨﹐糝患處。

白金散治下疳瘡。

黃柏分作手指大條﹐慢火炙熱﹐淬豬膽汁中﹐用二枚﹐每炙淬汁晝爲度。研細﹐入輕粉錢余﹐香油調敷患處。

鳳凰散﹝李寵庵傳﹞治下疳﹐陰頭生瘡腫痛﹐名蠟燭發。

抱過雞卵殼黃連輕粉各等分各研末均一處﹐香油調搽。

洗疳湯﹝桑柳南傳﹞

川楝黃連瓦松花椒蔥根艾葉各等分。

上水煎﹐傾入盆內﹐用靑布一塊展洗瘡上﹐立效。

卷之十五

楊梅瘡

證此瘡出自廣地﹐居民多患之﹐不以爲異﹐因名曰廣瘡。他鄕之人﹐適感其气﹐亦卽相染。其狀紅肥凸出﹐酷似楊梅﹐故又名曰楊梅瘡。有因橫﹑下疳而成者﹐有因宿娼感气而生者﹐皆屬火證﹐故腥穢觸人﹐切忌服水銀﹑輕粉等藥﹐以取速效﹐而遺患於後也。

方防風通聖散﹝方見中風﹞治楊梅瘡初起發表。

三黃敗毒散治天泡﹑楊梅等瘡。

防風荊芥連翹白芷梢黃芩黃連梔子地骨皮歸尾赤芍川芎﹝上部瘡多倍用﹞五加皮木瓜苦參黃柏薏苡仁僵蠶蟬蛻蒺藜白蘚皮甘艸皂角刺木通﹝下部瘡多倍用﹐各二兩﹞

土茯苓白者三斤﹐共銼作五十劑﹐每日二服﹐水煎滚﹐忌生鹽﹑牛肉﹑燒酒。瘡痛﹐加羌活﹑獨活。體虛﹐去梔子﹐加人參﹑茯苓。

郭主簿方﹝號明川﹞治楊梅瘡。

防風荊芥薄荷葉金銀花牙皂角刺白蘚皮五加皮當歸川芎地骨皮薏苡仁人參黃芩牛膝木通甘艸﹝各一錢﹞土茯苓﹝一兩﹞白花蛇﹝三分﹞水煎服。

神仙湯﹝祕方﹞治天泡楊梅瘡﹐兼治發背毒瘡。

白芷防風牛膝五加皮當歸連翹威靈仙白蘚皮﹝各一兩﹞牙皂木香皂角刺明天麻﹝各三錢﹞白豆蔻﹝一劑用三个﹞土茯苓﹝二斤﹞

上銼二十劑﹐水煎﹐早晚各一服﹐服盡除根。忌茶醋﹑綠豆﹑豆腐﹑雞羊肉。

﹝批﹞﹝按上方治楊梅瘡追風敗毒﹐療除後之患。﹞

治楊梅瘡神效方﹝劉小室傳﹞

何首烏荊芥苦參天花粉﹝各一兩﹞肥皂子﹝四兩﹐打碎﹐炒焦爲末﹞

上俱爲末﹐合一處﹐每成一錢。用土茯苓五兩﹐豬脂油二兩﹐水六碗﹐煎二碗﹐分作三次服。忌牛肉﹑燒酒﹑茶﹑鐵器。

一粒金丹﹝桑文臺傳﹞治楊梅惡瘡﹐又治瘧疾﹐效。

砒﹝以蕎麥麵包灰﹐火煨令焦﹐取出去面﹐秤一兩﹞雄黃朱砂﹝各一錢半﹞蕎面﹝炒﹐一錢﹞

上爲末﹐水煮蕎麵糊爲丸﹐如豌豆大。每一粒﹐空心涼水下﹐一日一服﹐七日效﹐忌熱物。

三三丸﹝孫北樓傳﹞治楊梅等瘡。

孩兒茶﹝一分﹞砒﹝八釐﹐壯者用一分﹞輕粉﹝五分﹞

上爲末﹐麵糊爲丸﹐如綠豆大﹐分作九服﹐一日三服﹐淸茶下﹐三日後無形迹。

雄黃敗毒丸﹝敏所兄傳﹞

雄黃朱砂輕粉孩兒茶﹝各一錢﹞苦參﹝一兩﹞

上爲末﹐飯丸如梧桐子大。每服二十丸﹐米湯下﹐日進二服﹐口噙綠豆湯。

回生保命丹﹝楊西塘傳﹞治一切楊梅天泡頑瘡﹑筋骨痛﹑下疳瘡﹑及輕粉毒﹑風癬﹑漏﹑腫毒﹑不拘新久。

當歸﹝炒﹐二錢﹞川芎﹝三錢﹞白芷梢﹝三錢﹞舊槐花﹝一兩﹞乳香﹝五分﹞沒藥﹝五分﹞輕粉﹝四錢二分﹞朱砂﹝四錢﹞雄黃﹝三錢﹞牛黃﹝四分﹞血竭﹝一錢﹞孩兒茶﹝一錢﹞小丁香﹝一錢﹞

上爲末﹐用紅棗粘大米粉打糊爲丸如黍米大。每服十丸﹐又土茯苓﹝四兩﹞﹐牙皂半个﹐同煎吞藥﹐一日三服﹐忌母豬﹑牛肉﹑醬﹑醋﹑茶﹑房事。

﹝批﹞﹝按上方治楊梅瘡峻劫之劑﹞

抵金丹﹝許昌縉紳傳﹞治一切天泡﹑楊梅﹐及遠年近日頑瘡。

細辛白芷麻黃金銀花桂枝當歸防風甘艸﹝各一兩﹞

牙皂﹝十个﹞龍骨﹝火﹐五錢﹞乳香沒藥孩兒茶丁香﹝各二錢﹐爲末﹞

上前粗藥十味共爲末﹐每服不拘多少﹐以土茯苓煎水﹐去渣﹐入粗藥在內﹐攪勻﹐再煎一﹑二沸﹐取出候溫﹐加後四味末於內﹐再加蜜一箸頭﹐溫服。以棗肉爲丸﹐用土茯苓湯頓服亦可。

燻鼻奇方﹝周梅江傳﹞治楊梅瘡。

水銀白錫百艸霜﹝各一錢﹞

上先將錫化開﹐入水銀和勻﹐共研爲末﹐作紙撚九條。每早﹑午﹑晚各一條﹐用紙作罩﹐勿令泄气燻鼻孔﹐男左女右。口噙涼水﹐溫則易之﹐一日燻三次﹐三日九次﹐全好。

三教歸一﹝杜東暴投﹞治楊梅瘡﹐先用表藥﹐後用此﹐不問遠近一切頑瘡﹐並效。

水銀銀朱朱砂﹝各一錢﹞

上共一處研勻﹐用棗去核﹐再研﹐化丸分作兩丸。每用一丸置瓦上﹐用炭火四塊﹐將藥居中﹐令患人仰臥縮腳被蓋﹐將口頻吹火﹐燒煙燻之﹐燻後﹐再服毒藥數次。

金燈照眼﹝兪貢士傳﹞

白錫﹝一錢﹐煎化入水銀﹞水銀﹝一錢﹞乳香沒藥白丁香辰砂綫香輕粉﹝各三分﹞自然銅﹝一錢﹞麝香﹝三分﹞

上各爲細末﹐將皮紙捲條﹐每條七分﹐用香油潤濕﹐燃燈﹐照眼觀燈﹐口含涼水﹐燈用帽匣盛之。

先要服通聖散十劑﹐照後亦要服十數服。如瘡疼﹐宜服乳香﹑沒藥共五分﹐研末﹐調酒服。

身臥煙霞乳香沒藥孩兒茶雄黃朱砂﹝各五分﹞麝香﹝三分﹞水花珠﹝一錢﹞潮腦﹝一錢﹞水銀﹝一錢﹞黑鉛﹝一錢﹞艾葉﹝三錢﹞血竭﹝五分﹞綫香﹝三根﹞

上共爲細末﹐將黑鉛化開﹐水銀入內﹐攪勻﹐冷之一處。將藥分作三分﹐艾葉﹑綫香亦分作三分﹐爲條三根﹐用瓦盛藥條﹐被蓋身體祕密﹐仰身縮腳﹐藥放腳下﹐燒煙燻之。避風三﹑五日﹐見風則生瘡。未燻之先﹐宜服三黃敗毒散十數劑。

白杏膏治楊梅瘡。

輕粉﹝一錢﹞杏仁﹝去皮﹐七个﹞

共搗爛﹐將瘡去痂﹐先抹豬膽汁﹐後塗藥。

千金散乳香沒藥血竭雄黃杏仁﹝各五錢﹞輕粉孩兒茶枯礬﹝各五分﹞膽礬﹝三分﹞麝香﹝一分﹞

上爲末﹐先用豬膽汁貼洗﹐後摻藥。

珠粉散﹝翟散官傳﹞

輕粉﹝一錢﹞珍珠﹝二分﹞天竺黃﹝六分﹞

上爲細末﹐將瘡用槐條煎湯洗淨﹐後搽藥卽愈。

﹝批﹞按上方治楊梅瘡燻貼外施之劑楊梅頑瘡﹝楊西塘傳﹞

乳香沒藥輕粉雄黃銅綠﹝各等分﹞

上共爲末﹐用人乳一鐘﹐熬至半鐘﹐入前藥再熬令幹﹐擂爛搽上。

香鰾湯治楊梅瘡﹐筋骨痛久不愈者。

茜艸麻黃烏藥﹝各一撮﹞細茶魚鰾﹝二錢﹐用芝麻炒成珠﹐去麻﹞

槐子﹝炒焦﹞花椒﹝各五錢﹞乳香﹝一錢﹞生薑﹝五片﹞蔥白﹝五根﹞

上銼一劑﹐水煎一鐘﹐通口服。二﹑三劑卽愈﹐不發。

黑金散﹝毛東園傳﹞治曾服輕粉﹐致筋骨疼痛。

當歸川椒﹝去目﹞甘艸細茶黑鉛﹝各四兩﹞

上銼﹐分作十劑﹐水煎服﹐或後入麝香一分。

換骨散﹝毛東園傳﹞治天泡瘡﹐筋骨疼痛。

川歸荊芥麻黃梔子連翹花粉﹝各一兩﹞角刺﹝一兩半﹞乳香沒藥﹝各一錢半﹞土茯苓﹝四兩﹞

上銼﹐分十劑﹐水三碗﹐煎一碗﹐二次服之。

﹝批﹞﹝按上方治楊梅瘡毒致筋骨痛者﹞

登瀛散治遠年楊梅風漏﹐或筋骨疼痛。

土茯苓﹝二斤﹞防風荊芥五加皮白蘚皮威靈仙木瓜﹝各一兩半﹞生地黃﹝酒洗﹞白芍藥當歸川芎白茯苓川牛膝杜仲﹝炒﹞白芷地骨皮靑藤槐花黃連﹝各一兩﹞

上銼十劑﹐水一鐘半﹐酒一鐘﹐煎至一鐘﹐瘡在上﹐食後服﹔在下食前服。渣再煎﹐每日一帖﹐煎兩次合一處﹐庶濃淡得宜。作兩次溫服﹐第三次勿煎﹐逐日曬漧﹐至三帖統煎湯。

候溫洗浴。初服五帖之內﹐瘡勢覺盛﹐乃毒瓦斯攻外﹐勿懼。輕者至十帖﹐重者至二十帖﹐見奇功。忌房事﹑生冷煎爆﹑母雞﹑鵝羊﹑豬頭﹑蹄﹑蝦﹑魚﹐此皆動風之物。

蒼耳散治楊梅瘡已服輕粉﹐愈後手發癬﹐或手掌上退一層﹐又退一層﹐生生不絕者﹐名鵝掌風。

蒼耳子金銀花皂角刺防風荊芥連翹﹝各一錢﹞蛇牀子天麻前胡﹝各五分﹞土茯苓牙皂甘艸﹝各三錢﹞

上銼一劑﹐生薑一片﹐川椒一撮﹐水煎﹐不拘時服。

右軍方治楊梅瘡後鵝掌風。

烏藥﹝五錢﹞白芷﹝五錢﹞雄黃﹝二錢﹞朱砂﹝二錢﹞沒藥乳香﹝各一錢﹞

上共爲末﹐面丸如梧桐子大。每三十丸燒酒送下﹐五﹑七日見效。

玉脂膏﹝王中城傳﹞治楊梅瘡愈後﹐鵝掌癬瘡﹐久而不瘥﹐一擦如掃。

牛油油香油黃蠟﹝各一兩﹐溶化入﹞銀朱﹝一錢半﹞官粉﹝二錢﹞麝香﹝五分﹞

上爲末﹐入內攪勻﹐抹癬上﹐火烤﹐再擦再烤﹐如神。

治梅毒久不愈。土蜂窩長腳蜂窩油松節﹝三味燒過罩﹐成炭﹞

上爲末﹐用香油煎滚﹐入黃蠟再煎﹐入藥調如膏﹐夾油單紙貼瘡﹐一﹑二日卽變白生肌﹐如神。

茯苓湯﹝敏所兄傳﹞治遠年久日一切楊梅﹑天泡瘡毒﹐甚至腐爛肌肉流膿出汁﹐臭不可聞﹐痛不可忍﹐先服此湯。

薏苡仁皂角刺木瓜白芷當歸尾生地黃川牛膝白芍藥黃柏防風﹝各一兩﹞木皂角川椒紅花﹝各五錢﹞甘艸節羌活﹝各七錢﹞金銀花﹝二兩﹞

上爲細末﹐用艾茸鋪紙﹐入藥在中﹐捲條放碗內﹐入香油一碗﹐將藥條作燈艸照之。令病患眼看燈﹐口噙涼水﹐熱則又換﹐將燈入木桶內﹐四圍用單被圍住﹐勿令泄燈气﹐看照盡藥條爲度。

後用丸藥﹐黃丹﹝一錢二分﹞輕粉﹝一錢﹞皮硝﹝四分﹞珍珠﹝三分﹞花粉﹝一分﹞槐花﹝五分﹐炒﹞丁香﹝一分﹐炒﹞當歸﹝三分﹐炒﹞

上爲末﹐以爛飯爲丸﹐如綠豆大﹐每服三分至五分止﹐白水送下。

如瘡不收口﹐又用貼藥﹕黃柏黃芩黃連白芨杏仁﹝俱銼碎﹞

黃蠟﹝五錢﹞入好醋。取葉貼瘡上﹐先用花椒煎水﹐入鹽少許﹐洗瘡﹐後貼藥。

卷之十五

瘡

證夫瘡者﹐皆由腎臟虛寒﹐風邪毒瓦斯﹐外攻三里之旁﹐灌於陰交之側﹐風熱毒瓦斯流注兩腳。生瘡腫爛﹐疼痛臭穢﹐步履艱難。此瘡生於骨爲重﹐以其骨上肉少皮薄﹐故難愈。至有多年無已﹐瘡口開闊﹐皮爛肉見﹐臭穢可畏。

治法當先去虫﹐然後敷貼。仍宜內服蠟礬之類﹐須翹足端坐﹐勿多行履﹐庶可全愈矣。

方黃白散治瘡濕毒及徧身熱瘡。

黃柏﹝一兩﹞輕粉﹝三錢﹞

上爲末﹐用豬膽汁調塗﹐濕則幹糝。

三香膏﹝趙古松傳﹞治遠近瘡潰爛至骨﹐疼痛。

乳香﹝二錢﹞松香﹝三錢﹞

上爲細末﹐用眞香油調﹐用茭篛葉密密刺孔﹐將藥攤在上﹐用篛葉貼患處﹐藥居中﹐上用完篛葉蓋之﹐帛紮住﹐登時止痛。

夾紙膏﹝張會山傳﹞治瘡頑瘡。

松香黃丹蓖麻子﹝去殼﹐各等分。﹞

上爲末﹐用香油調﹐隔油紙攤藥﹐夾紙中﹐貼患處。

石村劉大尹膏芝麻油四兩﹐銅鍋內煎出﹐入蔥白三根煮黑色取出﹐入川椒去目一兩煮黑色﹐濾去﹐入靑用末一兩﹐以槐枝十根﹐各長一尺﹐合攪﹐焦一節﹐截去一節﹐以盡爲度。後入白礬一兩﹐黃蠟五錢﹐煎良久﹐傾碗內成膏。每以油單紙夾膏一匙於中﹐以銀鍼刺之﹐密密多孔﹐先以濃茶洗瘡口。貼膏於上﹐反復轉換時得之。

痛止﹐用一﹐二帖立效。年深者不過五﹑七帖﹐存其膏﹐久久益效。

又方﹝劉川州傳﹞

香油一兩﹐鐵杓煎﹐入黃蠟五錢化開﹐用銅綠三錢研極細末﹐將銅錢操末﹐徐徐入鐵杓內﹐作五十餘次入﹐將前銅鐵另放碗裏﹐將藥傾入碗內﹐冷定。將瘡洗淨﹐用氈一塊如瘡大﹐攤與藥上﹐勤放患處﹐一日一換﹐時要洗淨。

卷之十五

疥瘡

方諸瘡一掃光﹝四九兄傳﹞治風癬﹑疥癩﹑坐版﹑血風﹑瘙癢疼痛﹐神效。

蛇牀子﹝五錢﹐炒爲末﹞大楓子﹝去殼﹐五錢﹐爲末﹞水銀﹝二錢﹞白錫﹝一錢﹞

加枯礬﹝一錢﹐亦可﹞

上先將錫化開﹐次入水銀攪勻﹐後入上二味研勻﹐用油調搽。

一上散﹝王少泉傳﹞治疥瘡。

枯白礬﹝一兩﹞硫黃﹝七錢﹞人言﹝三分﹞五倍子﹝五錢﹐炒﹞花椒﹝五錢﹞

上爲末﹐香油煎雞子令熟﹐去雞子﹐以油調搽。

香疥樂﹝鄭中山傳﹞

大楓子﹝去殼﹐三十个﹞木鱉子﹝去殼﹐三十个﹞蛇牀子﹝五錢﹞白蒺藜﹝五錢﹞

杏仁﹝三十个﹞川椒﹝四錢﹞枯礬﹝三錢﹞朝腦﹝三錢﹞輕粉﹝一錢半﹞人言﹝一錢半﹞

上各另爲末﹐合勻﹐入油三兩﹐搽瘡。

鐵掃帚﹝徐鯉川傳﹞治疥癬﹑血風﹑諸瘡瘙癢難當。

硫黃﹝不拘多少﹞人言﹝少許﹞二味爲末﹐入白蘿卜內﹐火燒存性﹐取出研細末聽用。另用香油四兩﹐入雞子三个﹐煎熟﹐去雞子不用﹐再入花椒四兩﹐油內煎至焦黑﹐去椒不用﹐用香油調藥搽患處。

玉銹球﹝周後峯傳﹞治疥瘡。

水銀﹝一錢﹞枯礬﹝五分﹞樟腦﹝一錢﹞大楓子﹝二十个﹞花椒﹝五分﹞油﹝五錢﹞

上共研﹐不見水銀星﹐火炙擦之。

燻疥藥艾葉核桃殼雄黃人言﹝少許﹞

上爲末﹐捲作筒﹐燒煙燻之。

洗疥藥防風荊芥白礬馬鞭艸苦參花椒野菊花水煎頻洗。

又方﹝吳北源傳﹞

蒼術皮硝等分﹐水煎洗﹐愈後永不發。

仙子散治徧身瘡疥﹐經年舉發者。

苦參威靈仙蔓荊子何首烏荊芥上各等分爲細末﹐每服二錢﹐食前酒煎服﹐日二﹑三服﹐忌發風物。

疥靈丹白芷﹝一兩﹞枳殼﹝麩炒﹐七錢﹞連翹﹝七錢﹞白蒺藜﹝炒﹐一兩﹞羌活﹝七錢﹞

梔子﹝炒﹐七錢﹞當歸﹝七錢﹞荊芥穗﹝七錢﹞苦參﹝糯米泔浸一日﹐曬漧﹐二兩﹞

上爲末﹐煉蜜丸如梧桐子大。每五十丸﹐滚水下。

卷之十五

癬瘡

方必效散﹝黃賓江傳﹞治風濕癬瘡﹐並年久頑癬。

川槿皮﹝四兩﹞斑蝥﹝一錢﹞半夏﹝五錢﹞木鱉子﹝去殼﹐五錢﹞檳榔﹝五錢﹞

雄黃﹝三錢﹞白砒﹝一錢﹞

上俱切成片﹐另將雄﹑砒細研﹐共合一處﹐用井水一碗﹐河水一碗﹐浸曬三日﹐露三夜﹐將藥水用鵝翎掃疥上﹐百發百中。

立應膏﹝劉水山公傳﹞治風癬瘡。

象皮﹝燒灰﹞紅棗﹝燒灰﹞鍼末黃柏末熟皮煙黃丹﹝研﹞輕粉﹝研﹞大楓子﹝去殼﹞

上各等分﹐爲細末﹐煉香油調膏﹐塗癬上。

一女子兩股間濕癬﹐長四﹑五寸﹐發時極癢﹐癢定極痛。乃以利鍼當癢時於癬上刺百餘下﹐其血出盡﹐鹽湯洗之﹐如此三﹑四次方除﹐蓋濕淫於內﹐其血不可不砭﹐後服浮萍散出汗。

浮萍散治諸風疥癬癩瘡。

浮萍﹝四兩﹞當歸川芎赤芍藥荊芥麻黃甘艸﹝各二錢﹞

上銼二劑﹐蔥白二根﹐豆豉五六十个﹐煎至八分﹐熱服出汗。

治鵝掌風癬有虫喫開。﹝羅岑樓傳﹞

黃丹輕粉﹝各三錢﹞豬髒頭燒油調搽。

卷之十五

瘡

方桃梅煎﹝陳白野方﹞治頭瘡。

桃枝﹝連葉七枚﹐長四寸﹐搗爛﹞烏梅﹝七个﹐打碎﹞白礬﹝研﹐一錢﹞胡椒﹝研末﹐一錢﹞川椒﹝研末﹐一錢﹞

上用香油二兩﹐煎至一兩﹐每早擦一次。

陀僧散治小兒頭上白瘡。

鵓鴿糞﹝炒﹐研末﹞密陀僧花椒末﹝各五錢﹞硫黃﹝一錢﹞人言﹝半分﹞

上爲末﹐香油調搽﹐晚間洗去。

香粉散﹝兪九河傳﹞治小兒頭上肥瘡。

松香枯礬川椒﹝各五分﹞水粉﹝三分﹞

上爲末﹐實放蔥內﹐紮住兩頭﹐白水煮沸﹐用時去蔥皮﹐擦患處。

皂礬散﹝賈醫官傳﹞治癩頭白瘡。

先用退殺豬湯﹐洗瘡令淨﹐用赤皮大蔥白三條﹐三寸長﹐劈開裝入皂礬﹐每一條入礬一錢﹐用紙包裹煨熟﹐揉擦﹐頭瘡卽愈﹐其發卽長矣。

神雁膏﹝陳小軒傳﹞治白頭。

羊糞﹐燒黑枯存性爲末﹐雁油調搽﹐一﹑二次卽愈。

治肥瘡﹑黃水瘡。

紅棗﹝燒灰﹞枯礬黃丹松香﹝各一錢﹞官粉﹝五分﹞銀朱﹝三分﹞

上爲末﹐幹則香油調搽﹐濕則幹糝之。

卷之十五

癜風

方蜂房散﹝余靈泉傳﹞治白癜風。

露蜂房一个﹐將生鹽築滿諸孔眼﹐火燒存性﹐去鹽。後用膽礬﹑天花粉﹑蟬蛻各等分﹐俱爲細末﹐均分﹐用紙包三分﹐將活鯽魚一對同酒煮熟﹐無風處細嚼﹐連刺飲酒﹐後後癢自上而下﹐趕入四肢。

金櫻丸﹝懷園叔傳﹞治白癜風。

苦參﹝一兩﹞何首烏﹝半斤﹞胡麻仁﹝一兩﹞牛蒡子﹝酒炒﹐一兩﹞蔓荊子﹝一兩﹞白蒺藜﹝二兩﹞蒼耳子﹝一兩﹞蛇牀子﹝酒炒﹐一兩﹞牛膝﹝酒洗﹐二兩﹞肉蓯蓉﹝二兩﹞蒼術﹝泔制﹐一兩﹞菟絲子﹝酒制﹐一兩﹞金櫻子﹝酒炒﹐一兩﹞

上爲末﹐麵糊爲丸﹐如梧桐子。每服七十丸﹐溫酒送下。

三黃散治白癜風。

雄黃硫黃﹝各五錢﹞黃丹天南星﹝各三錢﹞枯礬密陀僧﹝各三錢﹞

上爲末﹐先以薑汁擦患處﹐姜蘸藥擦﹐擦後漸黑﹐次日再擦﹐黑散則無恙矣。

治白癜風。

硫黃生白礬﹝等分﹐爲末﹞用絹包水煮一日﹐搽。

治紫癜風。

官粉﹝五錢﹞硫黃﹝三錢﹞爲末﹐雞淸調搽。

治赤白汗斑。﹝劉進士傳﹞

雄黃硫黃全蠍僵蠶白附子密陀僧﹝各五分﹞麝香﹝二分﹞

上爲末﹐蘸生薑於患處擦之﹐五日除根﹐決效。

卷之十五

諸瘡

方隔蒜灸法治一切瘡毒﹐大痛或不痛﹐或麻木。如痛者﹐灸至不痛﹐不痛者﹐灸至痛﹐其毒隨火而散。蓋火以暢達﹐撥引郁毒﹐此從治之法也。

用大蒜頭去皮﹐切三文錢濃﹐安瘡頭上﹐用艾壯於蒜上﹐灸之三壯﹐換蒜復灸。未成者﹐卽消﹔已成者﹐亦殺其大勢﹐不能爲害。如瘡大﹐用蒜搗爛攤患處﹐將艾鋪上﹐燒之﹐蒜敗再換。如不痛﹐或不作膿﹐及不起發﹐或因瘡尢宜多灸。灸而仍不痛﹐不作膿﹐不起發者﹐不治﹐此气血虛之極也。

蔥熨法治虛怯人肢體患腫塊﹐或作痛﹐或不痛﹐或風襲於經絡﹐肢體疼痛﹐或四肢筋攣骨痛﹐又治流注﹐跌撲傷損腫痛杖打﹐刺痛及婦人吹乳﹐乳癰陰證腹痛﹐手足厥冷。

蔥頭細切﹐杵爛炒熟﹐敷患處﹐冷則易之。再熨腫痛卽止﹐其效如神。

豆豉餅治瘡瘍腫硬不潰﹐及潰而不斂﹐並一切頑瘡惡瘡。

江西淡豆豉爲末﹐唾作餅子如錢大﹐濃如三文﹐置患處﹐以艾壯於餅上﹐灸之﹐幹則易之。如背瘡用漱口水調作餅﹐復患處﹐以艾鋪餅上灸之。如未成者卽消﹐已成者能消其毒﹐如有不效者﹐气血虛故也。

洪寶丹﹝西園公方﹞治一切腫毒﹐散血消腫﹐治湯蕩火燒﹐金槍打撲﹐出血不止﹐如神。

天花粉﹝三兩﹞白芷﹝二兩﹞赤芍藥﹝二兩﹞郁金﹝一兩﹞

上爲末﹐熱用茶調﹐冷用酒調塗患處﹐如衄血不止﹐水和塗後項上﹐最能絕血路。

隔紙膏﹝兩川叔傳﹞治一切惡瘡腫毒頑瘡。

雞屎﹝炒﹐一兩﹞松香﹝生﹐一兩﹞百艸霜﹝八錢﹞雄黃﹝五分﹞枯礬﹝四分﹞

上爲末﹐香酒調﹐用傘紙貼患處﹐攤藥於紙上﹐再將原紙返展蓋住。

神捷膏﹝鄭中山傳﹞治諸般頑瘡﹐及內外瘡﹐久年不愈者。香油半斤﹐先煎﹐入黃蠟一兩﹐松香五錢﹐慢火熬至滴水成珠﹐不散爲度﹐取出候冷﹐加後藥。

乳香﹝三錢﹞沒藥﹝三錢﹞輕粉﹝三錢﹞血蠍﹝三錢﹞孩兒茶﹝三錢﹞枯礬﹝三錢﹞

龍骨﹝火﹐三錢﹞川椒﹝四錢﹞

上爲細末﹐攪之煎膏內﹐瓷器收貯。若遇頑瘡﹐先用花椒﹑細茶﹑艾葉濃煎水﹐頻頻溫洗令淨。卻用油紙以封刺孔﹐比如瘡口大﹐俱刺徧傷﹐藥將孔面貼瘡上﹐一日換三次﹐二日後換一日一次﹐每換藥必須洗淨方貼﹐效。

斂瘡止痛生肌散﹝杜桐岡傳﹞治諸瘡及癰疽﹑黃水﹑熱泡等瘡。

官粉﹝火黃色﹐一錢﹞黃柏﹝末﹐一錢﹞黃連﹝末﹐五分﹞乳香﹝五分﹞沒藥﹝五分﹞孩兒茶﹝五分﹞

上爲末﹐摻患處。

散解毒﹝黃賓江傳﹞治諸瘡腫毒﹐並喉閉﹑赤眼暴發疼痛。

雄黃﹝三錢﹞白硼砂﹝三錢﹐銅杓微火炒﹞膽礬﹝六錢﹐打碎﹐先炒白色﹐再炒紫色﹞

上共爲細末﹐治瘡﹐或將燒酒﹐或吐津抹濕瘡上﹐將末藥著指磨上﹐立消。治眼用津抹濕眼胞﹐將藥抹之﹐立消。喉閉﹐吹喉中。

追風解毒湯﹝兩川叔傳﹞治血風瘡﹐並濕熱生黴﹐其形如釘髙起寸許者。

連翹黃芩梔子黃柏防風荊芥羌活獨活全蠍僵蠶蒺藜金銀花威靈仙歸尾赤芍甘艸上銼﹐各等分﹐水煎服。

寸金黃﹝劉甘泉傳﹞治一切紅腫熱毒瘡癤。

黃連黃芩黃柏大黃皮硝靑黛白礬五倍子上各等分爲末﹐雞淸調搽。

卷之十六

杖瘡

治一杖畢﹐卽飲童便和酒﹐免血攻心。用熱豆腐鋪在杖紫色處﹐其气如蒸﹐其腐卽紫﹐復易之﹐須得紫色散盡﹐轉淡紅爲度。或只用蔥切爛炒焦﹐搭患處﹐冷則再易﹐以血散爲度。又法﹐用鳳仙花科連根帶葉搗爛塗患處﹐如幹又塗﹐一夜血散卽愈。如冬月無鮮者﹐秋間收﹐陰榦爲末﹐水和塗之﹐一名金鳳花。又法﹐並打傷皮不破﹐內損者﹐用蘿卜搗爛罨之。又法﹐用大黃末﹐童便調敷之。又法﹐用豬膽汁塗之。又法﹐用眞綠豆粉微炒﹐雞子淸刷之。

方化瘀散治杖打重血上攻心。

蘇木﹝三錢﹞紅花﹝二錢﹞歸尾﹝三錢﹞大黃﹝二錢﹞

上共爲末﹐童便一鐘﹐黃酒一鐘﹐煎至一鐘﹐熱服。

退血止痛散治杖後腫痛瘀血不散﹐气血攻心﹐或憎寒壯熱。

歸尾赤芍藥生地白芷防風荊芥羌活連翹黃芩黃連黃柏大黃梔子薄荷枳殼桔梗知母石膏車前子甘艸﹝各等分﹞

上銼一劑﹐水煎服。

八仙過海﹝黃賓江傳﹞治杖打極重﹐血沁襠﹐不治卽死。

半夏﹝薑汁炒﹞巴豆霜當歸乳香沒藥硼砂血蠍土鱉﹝倍用﹞

上各等分﹐爲細末﹐每服八釐﹐好酒送下。

金箔散﹝劉文庵傳﹞治杖打極重﹐痛不可忍﹐昏悶欲死者。

白蠟﹝一兩﹐生研﹞乳香﹝三錢﹞沒藥﹝三錢﹞金箔﹝二十帖﹞銀箔﹝二十帖﹞

上爲末﹐每服二錢﹐溫酒調服。

補气生血湯治杖後潰爛久不愈者。

人參白術﹝炒﹐倍﹞茯苓當歸芍藥熟地黃陳皮香附貝母桔梗甘艸往來寒熱﹐加柴胡﹑地骨皮。口漧﹐加五味子﹑麥門冬。

膿淸加黃。膿多加川芎。肌肉遲生﹐加白蘞﹑肉桂。

杖瘡膏﹝丁望海傳﹞

密陀僧﹝四兩﹞香油﹝八兩﹞

上爲末﹐同入鍋內﹐文武火熬﹐用柳條數根﹐一順勤攪﹐不要住手﹐待熬成黑色﹐滴水成珠﹐油紙攤貼患處﹐當時疼止﹐拘流膿水﹐自然生肉。如有疔甲﹐貼藥卽止。又治頑瘡﹑大泡瘡﹐神效。

不二膏﹝吳應峯傳﹞

大黃﹝一兩﹞黃柏﹝一兩﹞黃連﹝一兩﹞乳香﹝一錢﹞沒藥﹝一錢﹞輕粉﹝一錢﹞

血蠍﹝二錢﹞孩兒茶﹝二錢﹞片腦﹝二分﹞水銀﹝三錢﹐用官粉三分﹐吐涎以銀磨﹞

上爲末﹐合和﹐以豬脂四兩﹐煉去渣﹐入黃蠟一兩﹐再煎﹐濾過入藥﹐柳條攪勻﹐隨瘡大小攤紙貼之。

白龍膏﹝陳儀賓傳﹞治杖瘡及遠年近日一切頑瘡。

黃蠟﹝二兩﹞黃香﹝二兩﹐爲末﹐去黑渣不用﹞香油﹝三兩﹐頓溫﹞乳香﹝末﹐五分﹞沒藥﹝末﹐五分﹞

上先將蠟入瓷碗內﹐慢火化開﹐用箸敲碗邊﹐續續入黃﹑香﹑乳﹑沒﹐取碗離火﹐入溫香油於內﹐攪勻待冷﹐入水缸內﹐去火毒﹐三日取出﹐油單紙攤藥貼患處﹐立效。

鬼代丹乳香沒藥自然銅﹝火﹐醋淬﹞木鱉子﹝去殼﹞無名異地龍﹝去土﹐各等分﹞

上爲末﹐煉蜜丸如彈子大﹐每服一丸﹐溫酒下﹐打著不痛。

寄杖散﹝王少泉傳﹞

用白蠟一兩﹐細細切爛﹐滚酒淬入碗內服之﹐打著不痛。

卷之十六

折傷

脈打撲傷損﹐去血過多﹐脈當虛細。若得急疾大數者﹐風熱乘之必死。如從髙墜下﹐內有瘀血腹脹滿﹐其脈堅彊者生﹐小弱者死。

病折傷者﹐謂其有所損傷於身體也。或爲刀斧所傷﹐或墜墮險地﹐或撲身體﹐損傷筋骨皮肉﹐皆能使出血不止。或瘀血停積於臟腑﹐結而不散﹐去之不早﹐則有入腹攻心之患。

治治療之法﹐當視其所損輕重。若血不止者﹐外宜敷貼之藥﹐內宜和散之劑﹔血蓄於內者﹐宜下去之﹐然後調理﹐必以順气活血﹐止痛和經﹐使無畱滯气血之患﹐此其要也。

大凡打撲傷損墜墮﹐或刀斧所傷﹐皮未破而內損者﹐必有瘀血停積﹐先宜逐去瘀血﹐然後和血止痛。若肌肉破而亡血過多者﹐宜調气養血﹐帶補脾胃爲主。

如腹痛者﹐乃瘀血也﹐宜桃仁承气湯加當歸﹑紅花﹑蘇木﹐入童便﹐和酒煎服。

方通導散治跌撲傷損極重﹐大小便不通﹐乃瘀血不散﹐肚腹膨脹﹐上攻心腹悶亂至死者﹐先服此藥﹐打下瘀血﹐然後方可服補損藥。

大黃芒硝枳殼﹝各四兩﹞濃朴當歸陳皮木通紅花蘇木甘艸﹝各二兩﹞

上銼一兩﹐水煎服。

雞鳴散治從髙墜下﹐及木石所壓﹐凡是傷損﹑血瘀﹑凝積﹐痛不可忍﹐此藥推陳致新。

大黃﹝酒蒸﹐一兩﹞歸尾﹝五錢﹞桃仁﹝去皮尖﹐七粒﹞

上銼酒煎﹐雞鳴時服﹐取下瘀血﹐卽愈。

活血止痛散治打撲損傷﹐膜落馬墜車﹐一切疼痛。

乳香沒藥赤芍白芷川芎﹝各一兩﹞當歸生地黃牡丹皮﹝各二兩﹞甘艸﹝五錢﹞

上爲末﹐每服三錢﹐溫酒入童便調下。

防風通聖散﹝方見中風﹞﹝批﹞﹝按此方治打撲傷損﹐先逐去瘀血之劑﹞治打撲傷損﹐肢節疼痛﹐腹中惡血不下。

根據本方倍大黃﹑當歸﹐煎熟﹐調入乳香﹑沒藥末各二錢。

續骨丹﹝楊接骨傳﹞

乳香沒藥孩兒茶繭殼﹝燒灰﹐各等分﹞

上爲末﹐每服二錢。接骨﹐黃酒送下﹔欲下血﹐燒酒送下。

接骨散﹝吳兩洲傳﹞接骨續筋﹐活血止痛。

當歸﹝五錢﹞官粉﹝﹐五分﹞硼砂﹝二錢﹞

上爲末﹐每服二錢﹐蘇木湯調服﹐頻服蘇木湯。損在腰以上﹐先喫淡粥半碗﹐然後服藥﹐在腰以下﹐卽先服而後食。別作糯米粥﹐入藥末拌和攤紙上﹐或絹上﹐封裹傷處。如骨碎﹐用竹木夾定﹐或衣物包之。

接骨神方﹝張白峯傳﹞

土鱉﹝一合﹐炒幹﹞半夏巴豆霜﹝各等分﹞

上爲細末﹐每服一二分﹐黃酒服下。

仙人散﹝黃賓江傳﹞接骨止痛。

土鱉﹝十个﹐焙漧﹐一錢﹞土狗﹝八个。焙漧﹐一錢﹞仙人骨﹝卽人骨﹐三分﹞巴豆﹝去油﹐三分﹞

上共爲末﹐每服先一錢﹐次服五分﹐二服後去巴豆﹐又服二次五分﹐又加巴豆一服﹐俱用燒酒下。

接骨紫金丹﹝劉兩河傳﹞治跌打損傷﹐骨折破傷﹐瘀血攻心﹐發熱昏暈﹐不省人事。

硼砂乳香沒藥血蠍大黃歸尾骨碎補自然銅﹝醋淬﹞土鱉﹝焙漧﹐去足﹐各一錢﹞

上爲末﹐瓷器收之﹐每服八釐﹐好熱酒調服﹐其骨自接上。如有瘀血自下﹐吐血等病﹐經事不調﹐俱用酒下。

補損接骨仙丹﹝劉前岡傳﹞治打撲傷損﹐骨折筋斷﹐皮破肉爛﹐疼痛不可忍。

當歸川芎白芍生地黃破故紙木香五靈脂地骨皮防風﹝各五錢﹞乳香沒藥血蠍﹝各一錢﹞

上銼一處﹐用夜合花樹根皮五錢﹐同入大酒壺內﹐入燒酒於內﹐重湯煮一炷香爲度﹐取出服之。

接骨神丹半夏﹝一个﹐對土鰲一个﹐二味一處搗爛﹐鍋內炒黃色﹐稱一兩﹞自然銅﹝二錢﹞古銅錢﹝三錢﹐二味銅俱用火燒紅﹐入醋淬七次﹞乳香﹝五錢﹞沒藥﹝五錢﹞骨碎補﹝七錢﹐去毛﹞

上爲極細末。每服三分﹐用導滯散二錢攪勻﹐熱酒調服﹐藥行患處疼卽止﹐次日再進一服﹐藥末三分﹐導滯散五分﹐重者三服﹐輕者一二服﹐卽愈。

導滯散治跌打傷重﹐腹內有血。

大黃﹝三錢﹞當歸﹝一錢﹞

上爲末﹐酒一碗煎服﹐大便出血﹐卽愈。

許昌寧接骨丹當歸川芎白芍人參﹝減半﹞官桂靑皮陳皮麻黃蒼術丁香靑木香乳香沒藥沈香﹝減半﹞血蠍﹝減半﹞兒茶甘艸﹝各一錢﹞

爲細末﹐每服三錢﹐好酒調服﹐忌蔥﹑蒜﹑綠豆。

神仙換骨丹﹝批﹞﹝按此方續筋接骨之劑﹞千金不易仙方﹐乃異人所授﹐不可輕視。

菟絲子﹝酒制﹐五錢﹞破故紙﹝酒炒﹐二錢半﹞金鈴子﹝酒蒸﹐去核﹐五錢﹞

川續斷﹝五錢﹞葫蘆巴﹝酒炒﹐五錢﹞遠志﹝甘艸水泡﹐去心﹐五錢﹞五味子﹝二錢半﹞鹿茸﹝酥炙﹐二錢半﹞龜板﹝酥炙﹐五錢﹞甘松﹝五錢﹞杜仲﹝酒和薑汁炒﹐五錢﹞三柰﹝二錢半﹞益智仁﹝炒﹐五錢﹞柏子仁﹝炒﹐五錢﹞防風﹝去蘆﹐五錢﹞杏仁﹝去皮尖﹐五錢﹞木通﹝五錢﹞滑石﹝酥炙﹐五錢﹞三稜﹝煨﹐二錢半﹞莪術﹝煨﹐五錢﹞韭子﹝一錢半﹞地骨皮﹝五錢﹞五加皮﹝五錢﹞何首烏﹝二錢半﹞牡丹皮﹝五錢﹞靑藤﹝五錢﹞石楠藤﹝五錢﹞紫金皮﹝一錢半﹞木賊﹝五錢﹞海桐皮﹝五錢﹞紅豆﹝五錢﹞

白蒺藜﹝炒﹐五錢半﹞乳香﹝二錢半﹞沒藥﹝五錢﹞龍骨﹝﹐三錢﹞虎脛骨﹝酥炙﹐五錢﹞血蠍﹝二錢半﹞朱砂﹝一錢半﹞麝香﹝一錢三分﹞自然銅﹝﹐三錢﹞黃﹝蜜炙﹐五錢﹞人參﹝五錢﹞白術﹝二錢半﹞粟殼﹝去穣稭﹐炒﹐五錢﹞川芎﹝五錢﹞赤芍﹝五錢﹞白芍﹝五錢﹞紅內消﹝二錢半﹞熟地黃﹝酒蒸﹞茯苓﹝各二錢半﹞茯神﹝二錢半﹞蒼術﹝米泔浸﹐五錢﹞陳皮﹝五錢﹞烏藥﹝二錢半﹞香附﹝五錢﹞當歸﹝酒洗﹐二錢半﹞

枳殼﹝五錢﹞枳實﹝五錢﹞白芷﹝五錢﹞濃朴﹝薑汁炒﹐二半錢﹞麻黃﹝二錢半﹞吳茱萸﹝五錢﹞大茴﹝二錢半﹞小茴﹝酒炒﹐二錢半﹞荊芥﹝五錢﹞羌活﹝五錢﹞獨活﹝五錢﹞

牛膝﹝酒洗﹐五錢﹞木瓜﹝五錢﹞半夏﹝姜制﹐五錢﹞南星﹝姜制﹐五錢﹞僵蠶﹝炒﹐五錢﹞全蠍﹝酒洗﹐二錢半﹞天麻﹝二錢半﹞細辛﹝二錢半﹞藿香﹝五錢﹞漧薑﹝五錢﹞良姜﹝五錢﹞川烏﹝姜炒﹐二錢半﹞巴戟﹝去心﹐五錢﹞靑鹽﹝二錢半﹞肉桂﹝五錢﹞附子﹝姜炒﹐二錢半﹞連翹﹝五錢﹞桔梗﹝五錢﹞靑皮﹝五錢﹞天雄﹝姜炒﹐二錢半﹞艸果﹝二錢半﹞丁香﹝三錢半﹞砂仁﹝五錢﹞肉蓯蓉﹝酒洗﹐五錢﹞肉豆蔻﹝去油﹐二錢半﹞白豆蔻﹝二錢半﹞木香﹝二錢半﹞甘艸﹝蜜炙﹐二錢半﹞

上爲末﹐每用二錢﹐好酒研入﹐生薑調服﹐用雞子壓之。用被蓋出汗﹔如傷損腫痛﹐用生薑﹑蔥白﹑生地黃各五錢﹐紅糟一碗﹐研搗取汁﹐入香油一碗﹐和勻﹐將木梳烘熱﹐蘸藥末放傷處﹐卽服前藥。凡一切虛損疼痛﹐百發百中。

蔥搭法治打撲傷損腫痛。

蔥頭切爛﹐炒焦搭患處。冷則再易﹐止痛消腫散瘀。

將軍膏﹝朱同知傳﹞治傷損腫痛﹐不消瘀血﹐流注紫黑﹐或傷臉上靑黑﹐大黃爲末﹐生薑汁調敷患處。

守田膏治打撲有傷﹐瘀血流注。

半夏爲末﹐調敷傷處﹐一宿不見痕迹。

二生膏﹝盧誠齊傳﹞治跌損手足。

生地黃﹝鮮者一斤﹞生薑﹝四兩﹞

上搗爛﹐入糟一斤﹐同炒勻﹐乘熱以布裹罨傷處﹐冷卽易之。先能止痛﹐後整骨﹐大有神效。

卷之十六

金瘡

治一人騎馬跌僕﹐被所佩鎖匙傷破陰囊﹐二丸脫落﹐得筋膜懸系未斷﹐痛苦無任﹐諸醫措手﹐或以綫縫其囊﹐外加敷貼﹐生肌止痛﹐不三五日﹐綫爛而復脫矣。予思常治刀傷出血﹐但敷壁錢而效敏﹐蓋此亦傷破之類也﹐是以令人慢慢托上﹐多取壁錢﹐敷貼其傷破之處﹐日漸安﹐其囊如故。

方金槍散﹝張壽山傳﹞治一切刀割破﹑打破﹑跌破﹐出血不止﹐破開口不合﹐用此止血生肌﹐住痛﹐立效。

銀末血蠍發灰人指甲﹝燒存性﹞珍珠﹝燒存性﹐各等分﹞

上爲細末﹐研勻﹐摻患處。

軍中一撚金端午日制﹐並治狗咬。

礦鍛石不拘多少﹐炒研﹐生韭菜連根同搗作餅﹐陰榦爲末﹐摻之。止血生肌﹐甚效。

金槍丹﹝周梅江傳﹞生肌住痛﹐止血。

嫩老鼠﹝未生毛者﹐不拘多少﹞韭菜根與老鼠一般多﹐石臼搗爛入嫩鍛石末於內﹐摻幹爲餅爲度﹐陰漧﹐用時以刀刮藥末敷傷處﹐布包裹﹐立已。

一撚金丹治金槍所傷﹐並瘡﹐及馬斷梁等瘡。臘月黑牛膽一个﹐裝入鍛石四兩﹐白礬一兩﹐陰漧取出﹐入黃丹炒一兩﹐研末用之。

刀箭藥牛膽﹝一个﹞鍛石﹝不拘﹞乳香﹝少許﹞血蠍﹝少許﹞白芨﹝五錢﹐爲末﹞

上藥入牛膽窨榦爲末﹐每用少許﹐幹貼﹐制此不得犯婦人手。

卷之十六

破傷風

脈表脈浮而無力﹐太陽也。脈長有力﹐陽明也。脈浮而弦小者﹐少陽也。河間曰﹕太陽宜汗﹐陽明宜下﹐少陽宜和解。

病《內經》曰﹕風者﹐百病之始也。淸淨﹐則腠理閉拒。𨿽有大風苛毒﹐而弗能爲害也。若夫破傷風證﹐因事擊破皮肉﹐往往視爲尋常﹐殊不知風邪乘虛而客襲之。漸而變爲惡候。又諸瘡久不合口﹐風邪亦能內襲﹐或用湯淋洗﹐或著艾焚灸﹐其湯火之毒瓦斯﹐亦與破傷風邪無異﹐其爲證也。皆能傳播經絡﹐燒爍眞气﹐是以寒熱間作﹐甚則口噤目斜﹐身體彊直﹐如角弓反張之狀﹐死在旦夕﹐誠可哀憫。

治法當同傷寒處治﹐因其有在表﹑在裏﹑半表半里三者之不同﹐故不離乎汗﹑下﹑和三法也。是故在表者汗之﹐在裏者下之﹐在半表半里之間者宜和解之﹐又不可過其法也。

方如聖散川烏艸烏﹝各三錢﹞蒼術細辛川芎白芷防風﹝各一錢﹞

上爲末﹐每服五七分﹐酒調服﹐忌油膩暈腥面。如癲狗咬﹐加兩頭尖﹑紅娘子各一錢。中風身體麻木﹐或走痛﹐酒調下。風旋頭暈﹐酒調下。頭風﹐茶調下。偏頭風﹐口噙水﹐搐鼻。傷風﹐熱茶調下﹐出汗。風牙虫痛﹐頻擦患處﹐流涎。金瘡血不止﹐幹摻之。惡瘡久不愈﹐口噙水洗﹐綿拭漧摻之。犬咬蛇傷﹐蠍螫口噙﹐鹽水洗之﹐仍敷上。癰疽﹑癅﹑魚睛﹑紅絲﹑發背﹑腦疽等瘡發時﹐新汲水調塗紙封﹐再用酒調服。湯火傷皮﹐新汲水調﹐雞翎刷上。杖瘡有血﹐幹敷之。瘰口噙水洗﹐摻之。幹濕疥瘡﹐香油調搽。

定風散治破傷風﹐及金刃傷﹐打撲傷損﹐並癲狗咬傷﹐能定痛生肌。

天南星﹝爲防風所制﹐服之不麻﹞防風﹝各等分﹞

上爲細末﹐破傷風以藥敷瘡口﹐然後以溫酒調一錢服﹐如牙關緊急﹐角弓發張﹐用藥二錢﹐童便調下。

打傷欲死﹐但心頭微溫﹐以童便灌下二錢﹐並進二服。癲狗咬破﹐先噙將水洗淨﹐用絹試幹﹐貼藥﹐更不再發﹐無膿﹐大有功效。

一字散治破傷風搐搦﹐角弓反張。

蜈蚣﹝去毒﹐炒一條﹞全蠍﹝一對﹐炒﹐去毒並頭足﹞

上爲細末﹐如發時﹐用一字擦牙縫內﹐或吹鼻中。

脫凡散治破傷風﹐五七日未愈﹐已至角弓反張﹐牙關緊急。

蟬蛻﹝去頭足﹐土淨﹐五錢﹞

上爲末﹐用好酒一碗﹐煎滚﹐服之立蘇。

退風散治破傷風不省人事﹐角弓反張。

防風﹝一錢﹞荊芥﹝五分﹞薄荷﹝七分﹞僵蠶﹝炒﹐五分﹞天麻﹝酒洗﹐一錢﹞

白芷﹝一錢﹞麻黃﹝一錢﹞茯苓﹝一錢﹞當歸身﹝一錢﹞甘艸﹝炙﹐五分﹞

上銼一劑﹐生薑七片﹐煎服。

羌活防風湯治破傷風﹐初傳在表。

當歸川芎白芍防風羌活本細辛地楡甘艸﹝炙﹐各一錢﹞

上銼一劑﹐水煎熱服。若大便閉﹐加大黃。熱﹐加黃芩。

水調膏治初破傷風﹐熱紅腫﹐風斜欲將傳播經絡而未入深者﹐用此。

杏仁﹝去皮﹐細研﹞白面﹝各等分﹞

上和勻﹐用新汲水調如膏﹐敷患處﹐腫消熱退。

灸法治破傷風及犬傷﹐神效。

用核桃殼半个﹐塡稠人糞滿﹐仍用槐白皮﹐襯扣傷處﹐用艾灸之。若徧身汗出﹐其人大困則愈。遠年者﹐將傷處前灸之﹐亦己。

卷之十六

湯火傷

治凡遇湯火所傷﹐先以鹽末﹐和米醋調和﹐敷瘡上﹐次以醋泥塗之﹐仍用醋塗不絕﹐暫救痛苦。一面急搗爛生地黃﹐醋調﹐敷瘡上﹐直候疼止。須濃至數寸不妨事。若一用冷水﹑冷物﹑冷泥﹐熱气得冷气﹐則卻深入搏爛人筋骨。愼之﹐愼之﹗方保生救苦散治火燒湯蕩﹐或熱油烙及脫肌肉者。

寒水石大黃黃柏﹝各三錢﹞

上爲末﹐香油調塗患處。或濕爛幹摻。

黑白散﹝劉知府傳﹞治湯蕩火燒傷。

百艸霜輕粉﹝減半﹞

上爲末﹐狗油調搽患處﹐立愈。

一白散治湯蕩火燒﹐破痛不可忍。

生白礬不拘多少﹐香油調搽。

淸煙膏﹝李電川傳﹞

雞子淸磨京墨塗患處﹐上用三層濕紙蓋﹐則不起泡﹐冷如冰﹐效。

一黃散﹝劉嵩洛傳﹞

大黃末﹐蜜水調搽。

治湯火咒云﹕龍樹王如來授﹐吾行持北方壬癸水﹐禁火大法。

龍樹王如來﹐吾是北方壬癸水﹐收斬天下火星辰﹐千里火星辰必降﹐急急如律令。咒畢﹐卽握眞武印吹之﹐卽用少許水洗﹐𨿽火燒手足成瘡﹐亦可療。

卷之十六

虫獸傷

病凡春夏初交﹐犬多發狂﹐但見其尾﹐直下不捲﹐口中流涎。舌黑者﹐卽是癲狗。若被所傷﹐不可視爲泛常﹐乃九死一生之患。急用鍼刺去血﹐以小便洗刮令淨﹐用核桃殼半邊﹐以人糞塡滿﹐掩其瘡孔﹐著艾於殼上灸之。殼焦糞幹﹐則易之灸﹐灸之百壯﹐次日又灸百壯﹐灸之三五百壯﹐爲佳。灸後用生南星﹑防風等分爲末﹐再以口噙漿水洗淨傷處﹐用綿試幹摻之﹐更不作膿﹐其內須服後藥﹐以散其毒可也。

治孫眞人曰﹕春末夏初﹐狗多發狂﹐被其所傷者﹐無出於艾灸。其法只就咬處﹐牙迹上灸之。一日灸三壯﹐直灸至一百二十日乃止。常宜食炙韭菜﹐永不再舉發﹐亦良法也。

方溯源散治癲狗咬。

斑蝥七个﹐去頭翅足爲末﹐溫酒調服。於小便桶內﹐見衣沫似狗形爲效。如無﹐再須七次﹐無狗形亦不再發。後用益元散一兩﹐水煎服解之。忌飲酒﹑食豬肉﹑雞﹑魚﹑油膩百日﹐終身忌食犬肉。凡遇此患﹐根據前鍼洗艾灸﹐再服此藥﹐無不愈者。

扶危散﹝周景陽傳﹞治癲狗咬。

斑蝥﹝七日內用七个﹐七日外每日加一个﹐百日百个﹐去頭翅足令淨﹐糯米同炒赤﹞

雄黃﹝一錢﹞滑石﹝一兩﹞麝香﹝一分﹐小兒不用亦可﹞

上爲末﹐能飲酒者﹐時酒調服﹔不飲酒者﹐米飲下。或從大小便出﹐或吐出毒卽愈。以傷處去三寸﹐灸之三壯﹐永不再發﹐神效。

治癲狗咬傷成破傷風者。

如聖散﹝方見破傷風﹞加兩頭尖﹑紅娘子﹝各一錢﹞

治狗咬方甘艸﹑杏仁嚼爛﹐搭傷處﹐用銀杏搗塗患處﹐又宜蓖麻子五十粒﹐去殼﹐以井花水研成膏﹐先以鹽水洗之﹐敷上﹐效。

雄靈散治毒蛇所傷﹐昏悶欲死者。

雄黃﹝五錢﹞五靈脂﹝一兩﹞

上爲末﹐每服二錢﹐好酒調服﹐乃敷患處﹐良久再進一服﹐卽愈﹐又宜雄黃﹑靑黛等分爲末﹐每二錢﹐新汲水調服。又宜白礬溶化﹐滴傷處。又宜蜈蚣一條﹐去頭足﹐炒川椒一錢﹐去目﹐略炒爲末﹐酒調服﹐出汗卽愈。

同生酒﹝周梅江傳﹞治毒蛇所傷至死。

扛板歸﹝不拘多少﹐其艸四五月生﹐九月見霜卽收﹐葉靑如犁頭尖﹐藤上有小茨子﹐圓黑味酸用藤葉﹞

上取研爛用汁﹐與生酒調服﹐隨量飲之﹐用渣貼患處﹐立已。渣若火燒﹐仍痛。

海上方治蛇咬。

絲瓜根洗淨﹐搗研生酒喫一醉﹐立已。又方用半邊蓮﹐研酒服。

妙化丹﹝劉彬齊傳﹞治蠍螫蛇傷﹐點眼卽效﹐端午制﹐忌婦人雞犬見之。

沒藥乳香輕粉海螵蛸雄黃﹝各五分﹞硫黃﹝二釐﹞

上爲末﹐左邊被傷點左眼大﹐右邊點右。

神妙丸﹝劉前溪傳﹞治蠍螫﹐端午日制﹐忌婦人雞犬。

雄黃蟾酥膽礬半夏﹝各等分﹞麝香﹝少許﹞

上爲末﹐用貓兒艸搗汁和爲丸﹐用口嗒痛處令淨﹐用丸藥揩擦。

六神散﹝周東泉傳﹞治蠍螫。

川烏艸烏南星半夏白芷石菖蒲﹝一寸九節者﹐各等分﹞

上端午日﹐取藥爲末﹐每用少許﹐先以津液抹患處﹐以藥擦之。

杖蠍螫法每年除夜﹐左手拽起前裾﹐右手執三尺長棍﹐向門楣上敲三下﹐念咒云﹕蠍蠍蜇蜇﹐不向梁上走﹐卻來這里蜇。一敲敲八節。咒畢﹐吸气一口﹐吹於杖頭﹐復吸其气﹐吹於執杖手心。

如此三吹﹐卽已。遇有蠍蜇﹐以手摩之﹐卽不痛。可用一年﹐次年除夜﹐又如法爲之﹐否則不驗。

卷之十六

中毒

脈人遇事急﹐智盡術窮。或爲人所陷﹐始自服毒或誤中其毒﹐其脈洪大者生﹐微細者死。又曰﹕洪大而遲者生﹐微細而數者死。

治大法﹕甘艸﹑綠豆﹐能解百毒。又法﹕不問一切諸毒﹐急多灌香油無慮。

方解毒丹治中信毒﹐若於飲食中得者﹐易治﹔酒中得者﹐難治。若在胸腹作楚可吐﹐急用膽礬研水灌之﹐卽吐﹔若在腹中可下﹐後服此。

黃丹水粉靑黛焰硝綠豆粉上爲末﹐以小藍水調下。腹痛﹐倍黃丹﹑綠豆粉﹐井花水調下。

祕方圖用苗竹成竿﹐而未有葉者﹐截筒畱兩頭節﹐去竹靑﹐置廁中﹐經月不取﹐遇有中信者﹐旋取一个淨洗﹐取筒內紅汁服之﹐卽解。

祕方靑黛五兩﹐綠豆一升﹐去殼爲粗末﹐用苗竹筒一个﹐兩頭畱節﹐去竹皮﹐就節上取一孔﹐入藥內﹐仍以竹釘塞孔﹐於端午日置廁中﹐浸至次年端午日取出﹐洗令淨﹐懸屋脊上﹐風吹日曬﹐須盡一月餘﹐內中自幹﹐劈破取出再曬﹐研末﹐以小藍自然汁﹐調作丸彈子大。每遇信毒﹐以井花水磨一丸﹐作一服﹐灌之立解。仍以烏梅枚研水二合﹐以井水解飲﹐良久瀉下﹐卽愈。又法﹕卒急無藥﹐只用眞香油灌之﹐立解。又法﹕取稻稈燒灰﹐新汲水淋汁﹐濾過冷服一碗﹐毒隨利下。又方﹕治信毒﹐用臘月豬膽收起﹐遇人中毒﹐割開一个﹐入水化開﹐服之立解。

卷之十六

諸骨鯁

方打諸骨鯁神符咒水此碗化爲東洋大海﹐咽喉化爲萬丈龍潭﹐九龍歸洞﹐吾奉太上老君﹐急急如律令﹐敕吸東方生气三口﹐吹入碗中。每行此法﹐正面朝東﹐用淨水大半碗﹐放桌上﹐左手執拳在胸前﹐右手執劍訣於碗上﹐書前符號。假如魚骨鯁﹐就書上「HT」字﹐除「HT﹑HT」二符勿書﹐再書下八符﹐餘皆仿此。

咒水治諸鯁法﹝李中原傳﹞

以淨器盛新汲水一盞﹐捧之﹐面東默念云﹕謹請太上東流順水﹐急急如南方火帝律令敕﹐一气念七徧﹐卽吹一口气﹐入水中﹐如此七次﹐以水與患人飲﹐立下。或用咒水﹐可以食鍼﹐並竹刺。

神仙釣骨丹﹝徐通府傳﹞其骨自隨藥帶下﹐或出如神。

朱砂﹝一錢﹞丁香﹝一錢﹞血蠍﹝五錢﹞磁石﹝五錢﹞龍骨﹝五錢﹞

上共爲末﹐黃蠟三錢爲丸﹐朱砂爲衣﹐每服一丸﹐香油煎﹐好醋吞下。如要吐﹐用矮荷煎﹐好醋喫﹐後用濃茶任服﹐如無矮荷﹐用桐油代之。矮荷卽紅內銷﹐其葉似荷樹葉﹐其條細﹐其樹矮短。

一方治諸骨鯁。

用人指甲﹐燒存性﹐吹入喉中﹐立效。一方用硼砂一塊噙之﹐骨自下。一方用金鳳花子﹐嚼爛噙下。無子﹐用根亦可。一方用韭白三根﹐搗爛拈爲丸﹐如骨子大﹐用綿纏裹綫﹐茶咽下﹐更哽處手牽綫﹐吐出原骨效。一方用橄欖食下﹐卽化。如無橄欖肉﹐用核燒灰﹐水調亦化。

一方治誤吞銅鐵﹐或金銀等物﹐不能化者﹐砂仁濃煎湯服之﹐其物自下。

誤吞田螺﹐鯁喉不下﹐死在須臾﹝歸石塘傳﹞

用鴨一雙﹐以水灌入口中﹐少頃﹐將鴨倒懸﹐令吐出涎水﹐與患人服之﹐其螺卽化。

卷之十六

救荒

方養元辟殼丹﹝京傳﹞安五臟﹐消百病﹐和脾胃﹐補虛損﹐固元气﹐實精髓﹐助脾健胃﹐瘦者令肥﹐老者健﹐常服極妙。

黃犍牛肉十五斤﹐去筋膜﹐切作棋子大片﹐用河水洗數徧﹐令血水淨﹐再用河水浸一宿﹐次日再洗二三徧﹐淸水爲度。用無灰好酒煮一夜﹐桑柴文武火﹐用砂罐煮﹐取出焙漧﹐黃色者佳﹐黑焦不用﹐每牛絞肉一斤﹐加入後藥二斤﹕山藥﹝八兩﹐用蔥鹽炒山藥﹐黃色﹐去蔥鹽不用﹞蓮肉﹝八兩﹐去心皮﹞白茯苓﹝去皮﹐筋膜﹐爲末﹐水飛過﹐八兩﹞莢實肉﹝取粉﹐八兩﹞白術﹝八兩﹐油者不用炒﹞

薏苡仁﹝八兩﹐炒﹞白扁豆﹝八兩﹐去殼﹐薑汁炒﹞人參﹝去蘆﹐四兩﹞小茴香﹝炒﹐四兩﹞漧薑﹝炒﹐二兩﹞砂仁﹝炒﹐二兩﹞靑鹽﹝四兩﹞川椒﹝去目﹐炒﹐二兩﹞甘艸﹝炙﹐四兩﹞烏梅肉﹝二兩﹐熬濃汁半碗﹞粳米﹝洗淨﹐炒黃﹐六斤﹞

上爲細末﹐與米粉﹑牛絞肉和勻﹐用小紅棗五斤﹐醇酒五斤﹐煮棗極爛﹐去皮核﹐搗膏﹐加煉蜜二斤半﹐共和爲丸如彈子大﹐每次二丸﹐不拘冷熱茶湯嚼下﹐一日服二三次﹐永不饑。按是方實王道之妙用﹐平時預合﹐荒亂之時﹐可以避難濟饑。𨿽一兩月不食﹐不損胃道﹐不傷元气﹐久服成陸池之仙。寶之寶之。如渴﹐或用冷水。

長生不老丹﹝京傳﹞

白茯苓去皮定粉﹐黃丹﹑白松脂﹑白沙蜜﹑黃蠟各二兩﹐朱砂三錢﹐金箔二十片﹐水銀三錢﹐先將蜜蠟﹑松脂於瓷碗內﹐溶爲汁﹐傾藥在內。以木匙勻﹐候溫就火丸如指頭大﹐用水銀爲衣。有死水銀法﹕先洗手淨﹐用水銀三兩﹐默在手心﹐內以指頭研如泥﹐見手心靑色﹐將藥三五丸搓揉﹐後以金箔約量﹐攤碗內﹐以藥丸在內搖動﹐使金箔都在藥上﹐密器收貯。服時用乳香末五分﹐水三盞﹐煎湯溫送下﹐不嚼破。服後第三日覺饑﹐以面和白茯苓末﹐烙成煎餅﹐食半以後﹐藥在丹田﹐永不饑渴。久則交過五臟﹐陰滓俱蓋﹐長生不老。諸人得服﹐並無所忌﹐使添气力﹐悅容顏﹐身體輕健﹐百病皆除。拯貧救苦﹐實濟世之良方﹐長生之妙法。其間若欲飲食﹐俱不妨事。但七日之內﹐喫食藥必隨下﹔至半月﹐藥在丹田﹐永不出矣。服時面東持藥﹐念咒一徧﹐吹在藥上﹐如此七徧畢﹐以乳香湯送下。

天淸地寧﹐至神至靈。三皇助我﹐六甲護形。去除百病﹐使我長生。淸淸淨淨﹐心爲甲庚。左招南斗﹐右招七星。吾今立化﹐與天齊生。吾奉太上老君﹐急急如律令。

卷之十六

膏藥

方金不換神仙膏﹝杜進士傳﹞專治男婦小兒﹐不分遠年近日﹐五勞七傷﹐咳嗽痰喘气急﹐左癱右瘓﹐手足麻木﹐徧身筋骨疼痛﹐腰腳軟弱﹐偏正頭風﹐心气疼痛﹐小腸疝气偏墜﹐跌打傷損﹐寒濕香港腳﹐虛痢香港腳痞塊﹐男子遺精白濁﹐婦人赤白帶下﹐月經不調﹐血崩﹐兼治無名腫毒﹐瘰瘡﹐楊梅頑瘡﹐誤服輕粉﹐致傷筋骨疼痛﹐變爲惡毒﹐腫爛成瘡﹐大如盤﹐或流黃水﹐或流膿血﹐徧身臭爛不能動履者﹐貼此膏藥除根﹐永不再發。

川芎白芷生熟當歸白術蒼術陳皮香附枳殼烏藥半夏靑皮白芷細辛知母貝母杏仁桑白皮黃連黃芩黃柏梔子大黃柴胡薄荷赤芍木通桃仁玄參豬苓澤瀉桔梗前胡升麻麻黃牛膝杜仲山藥遠志續斷良姜何首烏甘艸連翹本茵陳地楡防風荊芥羌活獨活金銀花白蒺藜苦參僵蠶天麻南星川烏艸烏威靈仙白蘚皮五加皮靑楓藤益母艸兩頭尖五倍子大楓子巴豆穿山甲芫花蜈蚣﹝二十條﹞蒼耳頭﹝七个﹞桃柳楡槐桑楝楮枝﹝各三十﹞

上藥共七十二味﹐每味用五錢﹐各要切爲粗片﹐用眞芝麻油十二斤﹐浸藥在內。夏浸三日﹐冬浸半月方可。煎藥黑枯色爲度。用麻布一片﹐濾去渣﹐將油再稱﹐如有十數斤﹐加飛過黃丹五斤﹔如油有八斤﹐加黃丹四斤﹐根據數下丹﹐決無差矣。將油再下鍋熬﹐黃丹徐徐的投下﹐手中用槐柳棍不住的攪﹐火先文後武熬成﹐滴在水中成珠不散﹐春夏硬﹐秋冬軟﹐此是口訣。瓷器內貯之﹐臨用時加細藥。

乳香沒藥血蠍輕粉朝腦﹝卽樟腦﹞片腦麝香龍骨海螵蛸赤石脂上細藥十味﹐研爲細末﹐瓷器內收貯。臨攤膏藥摻上些須﹐生肌止痛﹐調血气﹐去風濕甚妙。

圖五勞七傷﹐徧身筋骨疼痛﹐腰腳軟弱﹐貼兩膏肓穴﹑兩腎兪穴﹑兩三里穴﹔痰喘气急﹐咳嗽﹔貼肺兪穴﹑花蓋穴﹑膻中穴。

左癱右瘓﹐手足麻木﹐貼兩肩井穴﹑兩曲池穴。

男子遺精白濁﹐婦人赤白帶下﹐月經不調﹐血山崩漏﹐貼兩陰交穴﹑關元穴。

赤白痢疾﹐貼丹田穴。

小腸气﹐疝气﹐貼膀胱穴。

瘧疾﹐男子貼左臂﹐女子貼右臂﹐卽止。

偏正頭風貼風門穴。

腰痛﹐貼命門穴。

心气疼痛﹐貼中脘穴。

走气貼兩章門穴。

寒濕香港腳﹐貼兩三里穴。

一切無名腫毒﹐瘡瘡﹐楊梅頑瘡﹐跌打傷損﹐痞塊﹐不必尋穴﹐皆本病患處﹐卽愈。

追風透骨膏﹝祕傳﹞

川烏艸烏淮烏﹝各一兩﹞巴豆﹝三兩﹐去殼﹞木鱉子﹝三兩﹐去殼﹞歸尾﹝一兩﹞白蒺藜﹝一兩﹞松香﹝三兩﹞白芨﹝二兩﹞血餘﹝一團﹞槐﹑柳枝﹝各一握﹞

上各銼﹐以桐油二斤﹐浸藥一二日﹐熬至眾藥黑色﹐取出濾去渣﹐再煎﹐用密陀僧半斤﹐研末﹐漸漸入內﹐柳條攪不住手﹐滴水成珠﹐不散爲度﹐傾入水中﹐出火毒﹐用綿紙攤貼患處。

神妙五枝膏﹝壬中嵩傳﹞

川烏艸烏防風白芷當歸熟地黃木鱉子﹝去殼﹞穿山甲大黃甘艸﹝各六錢﹞

槐﹑桃﹑柳﹑椿﹑楮﹝各用枝一寸﹞血餘﹝一握﹞

上藥俱銼﹐用香油一斤﹐入藥於文武火﹐煎至焦枯﹐濾去渣﹐將油再煎﹐隨入黃丹﹐炒見火星爲度。

半斤﹐柳條攪不住手﹐滴水成珠爲度﹐去火略待少時﹐入乳香一兩﹐沒藥六錢﹐朱砂二錢﹐輕粉二錢﹐亦徐徐攪入內﹐傾碗中﹐坐水出火毒。腰痛貼痛處。咳嗽貼肺兪二穴。痞塊貼塊上。諸般瘡毒﹐隨大小貼之﹐神效。

萬靈膏﹝龔竹林傳﹞

香油二斤﹐血餘一握﹐同煎。柳條攪不住手﹐化盡將鍋下地﹐入黃丹一斤﹐於油內滚起﹐略扇幾下﹐緊攪不住手﹐滴水成珠爲度。如不成珠﹐再於火上略煎﹐候成珠則止。又不可制過了﹐再入乳香﹑沒藥爲末﹐各三錢﹐入內攪勻﹐孩兒茶﹑血蠍加入尢妙。筋骨痛﹐加麝香少許﹕治久年頑瘡﹑諸般惡毒﹑杖瘡﹐紙攤貼之﹐無不神效。

卷之十六

通治

方牛黃淸心丸專治男婦諸風﹐緩縱不隨﹐語言謇澀﹐頭目眩暈﹐胸中煩郁﹐痰涎壅盛﹐卒然倒什﹐口眼相引﹐手足攣搐﹐脊背彊直﹐口吐涎沫﹐或心下怔忡﹐健忘﹐癲狂癇病﹐言語錯亂﹐神不守舍﹐或歌或哭﹐或癡或呆﹐忽如見鬼﹐或驚悸恐怖﹐心神恍惚﹐夢寐不安﹐虛煩少睡﹐喜怒無時﹐悲憂慘戚﹐或積熱去血﹔骨蒸勞病﹐及小兒五癇天弔﹐急慢驚風﹐潮熱發搐﹐頭目仰視﹐或發痘疹﹐鬱結不出﹐驚過昏迷﹐一切怪病﹐並宜服之。

人參﹝二錢半﹞白術﹝一錢半﹞白茯苓﹝去皮﹐一錢二分半﹞當歸﹝一錢半﹞白芍﹝一錢半﹞芎﹝一錢二分半﹞肉桂﹝去皮﹐一錢﹞漧薑﹝泡﹐七分半﹞黃芩﹝一錢半﹞柴胡﹝一錢二分半﹞桔梗﹝一錢三分﹞杏仁﹝去皮尖﹐一錢二分半﹐另研﹞防風﹝一錢半﹞

麥門冬﹝去心﹐一錢半﹞阿膠﹝蛤粉炒﹐一錢七分﹞蒲黃﹝二錢半﹐炒﹞神曲﹝炒一錢半﹞

白蘞﹝七分半﹞山藥﹝一錢﹞甘艸﹝炙﹐五分﹞大豆黃卷﹝卽黃豆芽炒﹐一錢七分半﹞

羚羊角﹝鎊﹐一錢半﹞犀角﹝鎊﹐二錢﹞雄黃﹝八分﹞朱砂﹝一錢半﹐加些尢妙﹞牛黃﹝一錢二分﹞片腦﹝一錢﹞麝香﹝一錢﹞金箔﹝一百二十張﹞大膠棗﹝十枚﹐煮去皮核研膏﹞

上各爲細末﹐棗肉煉蜜二兩﹐搗研爲丸。每一兩作十丸﹐金箔爲衣﹐黃蠟包裹﹐停用一丸﹐或半丸。小兒一丸分作四服﹐切開去蠟皮﹐以薄荷湯或姜湯研化服﹐神效。

蠟包法用圓木彈子如龍眼大﹐上穿一鐵條﹐入水煮透聽用。將黃蠟入水內溶化﹐其蠟浮水上﹐將水彈蘸蠟﹐一層一層上﹐俟蠟彈大有二分濃﹐入冷水內取出﹐用刀從鐵條中劈開一半﹐取出木彈﹐後入藥丸於內﹐放燈上略烘﹐蠟口卽合住﹐再用鐵條﹐插入蠟彈內﹐仍前再蘸蠟爲衣﹐取出鐵條﹐將指甲按塞其孔﹐不令透气﹐𨿽千百年﹐藥不壞也。

神仙太乙紫金丹﹝一名紫金錠﹐一名萬病回春丹﹐一名玉樞丹﹞

解諸毒﹐療諸瘡﹐利關竅﹐通治百病。此藥眞能起死回生﹐其效不可盡述。凡居家出入﹐不可無之。

山茨菇﹝去皮洗﹐焙二兩﹞文蛤﹝一名五倍子﹐槌破﹐洗﹐焙二兩﹞千金子﹝一名續隨子﹐去殼﹐棘色白者紙包研去油﹐成霜﹐一兩﹞紅芽大戟﹝一名紫大戟﹐洗焙一兩半﹐切不可誤用綿大戟﹐色白者大峻利﹐反能傷人﹐弱人吐血愼之﹞麝香﹝研﹐三錢﹞

上制法﹐宜端午﹑七夕﹑重陽或天月徳黃道上吉日。修合量藥多寡﹐預期數日前﹐主人及醫生俱齋戒沐浴﹐易瀚濯﹐及新潔衣巾履襪﹐於僻淨靜室焚香。將前五味﹐各爲極細末﹐設盥洗盆﹐出入必淨手燻香﹐各用新潔器盛﹐紙蓋至期夙興﹐主人率醫生﹐焚火陳設藥品﹐拜禱天地畢﹐用數盆﹐各逐盆﹐配合分兩﹐攪和數百次極勻﹐仍重羅兩徧﹐根據方用糯米濃飲調和﹐於木臼內杵數千下﹐極光潤爲度。每錠一錢﹐每服一錠﹐病勢重者﹐連服通利﹐一兩行無妨﹐用溫粥補住。要在齋心至誠﹐極其潔淨﹐如法修制﹐毋令喪服體气﹐不具足人﹑婦人﹑雞犬見之。治一切飲食﹐藥毒虫毒﹐瘴气惡菌﹐河豚死牛馬駝羸等諸毒﹐並用涼水磨服。南方蠱毒﹐瘴癘傷人﹐才覺意思不快﹐卽磨服一錠﹐或吐或利﹐隨手便愈。癰疽發背﹐對口天蛇頭﹐無名疔腫﹐楊梅等﹐一切惡瘡﹐諸風隱疹赤腫未破時﹐及痔瘡﹐並用無灰淡酒磨服﹐及用涼水調塗瘡上﹐日夜各數次﹐覺癢立消。已潰出膿者﹐亦減分數。陰陽二毒﹐傷寒心悶﹐狂言亂語﹐胸膈壅滯﹐邪毒未發﹐及瘟疫﹑喉閉﹑纏喉風﹐冷水薄荷一小葉研下。心气痛並諸气﹐用淡酒或淡姜湯磨服。赤白痢疾﹑泄瀉﹑肚腹急痛﹑霍亂﹑攪腸沙等證﹐及諸痰證﹐並用薄荷湯磨服。男子婦人急中顚邪﹑喝叫亂走﹑鬼交鬼胎鬼气﹐狂亂失心﹐羊兒﹑豬癲等風﹐中風中气﹑口眼歪斜﹐牙關緊急﹐語言謇澀﹐筋脈攣搐﹐骨節風腫﹐手腳腰腿﹑周身疼痛﹐行步艱辛﹐諸風諸癇﹐並用暖無灰酒下。自溢溺水死﹐心頭暖者﹐驚死﹐鬼迷死﹐未隔宿者﹐冷水磨灌下。毒蛇瘋犬﹐一應惡虫傷﹐冷水磨塗傷處﹐另用淡酒磨服。久近瘧疾﹐臨發時﹐東流水煎﹐桃柳枝湯磨下。小兒急慢驚風﹐五疳五痢﹐脾病黃腫﹐癮疹瘡癅﹐牙關緊急﹐並用蜜水薄荷小葉同磨下及搽﹐量兒大小﹐一錠作二三服。牙痛﹐酒磨塗﹐及含藥少許﹐良久吞下。湯火傷﹐東流水磨塗傷處。打撲傷損﹐炒松節﹐無灰酒下。年深日近﹐頭疼太陽疼﹐用酒入薄荷研爛﹐磨紙花﹐貼太陽穴上。諸虫腫脹﹐大麥芽煎湯下。婦人女子經水不通﹐紅花煎湯下﹐有孕婦人不可服。一家患傳屍勞﹐兄弟五人﹐已死者三﹐方士令服此藥﹐遂各進一錠﹐一下惡物如膿狀﹐一下死虫如娥形﹐俱獲生﹐其人遂以此藥﹐廣濟屍證﹐無不驗者。一女子久患勞瘵﹐爲屍虫所噬﹐磨一錠服之﹐一時吐下小虫十餘條﹐後服蘇合香丸﹐半月遂如常﹐藥品𨿽不言補﹐羸瘦人服之並效﹐誠濟世衛身之寶也。每料費銀不過數錢﹐可救數十人。內有山茨菇﹑千金子﹐皆有子可種﹐仁人君子﹐合以濟人﹐陰功不小。一牛馬六畜中毒﹐亦以此藥﹐方可救之。

一方加雄黃﹐明透如石橊子者三錢﹐歷試治諸般瘡毒﹐大小奇效﹐不能盡述。

神仙萬億丸敕封通微顯化眞人﹐卽赤腳張三峯﹐神仙所授﹐不可妄傳非人﹐幸寶之寶之。

神效仙方萬億丸﹐赤腳眞人親口傳﹐爲用朱砂及巴豆﹐不去巴油各五錢﹐酒煎五錢寒食麵﹐丸如黍米豆如圓﹐淸茶送下丸三五﹐管教萬病立時痊。

外感風寒發熱﹐姜蔥湯下﹐出汗。內傷生冷﹐飲食茶淸下。心痛﹐艾醋湯下。腸痛﹐淡姜湯下。霍亂吐瀉﹐姜湯下。赤痢﹐茶淸下。白痢﹐淡姜湯下。赤白痢疾﹐姜茶湯下。瘧疾寒熱﹐姜湯下。心膨气脹﹐姜湯下。伏暑傷熱﹐冷水下。諸虫作痛﹐苦楝根湯下。大便閉結﹐茶下。小便不通﹐燈心湯下。積聚發熱﹐茶下。咳嗽喘急﹐姜湯下。小兒急慢驚風﹐薄荷湯下。小兒諸病用此﹐百發百中。

上方於寒食日﹐用好酒和白面爲餅﹐飛羅幹白面於內﹐蒸熟﹐去包皮﹐將內白面收貯﹐至五月端午日午時﹐焚香於淨室中制之﹐忌婦入雞犬見之。

一粒金丹阿芙蓉﹐要眞正者一分﹐用粳米飯同搗爛作丸﹐力作三丸﹐每服一丸﹐未效﹐更進一丸﹐不可多服﹐宜照引服﹐大有奇效﹐不可盡述。

中風癱瘓﹐熱酒吞下。口眼斜﹐羌活湯下。百節酸疼﹐獨活湯下。四時傷寒﹐姜蔥湯下。惡寒無汗﹐麻黃葛根湯下。惡風自汗﹔桂枝芍藥湯下。陽毒傷寒﹐梔子湯下。陰毒傷寒﹐炒黑豆淋酒下。傷暑﹐滑石湯下。偏頭風﹐川芎湯下。正頭風﹐羌活湯。雷頭風﹐薄荷湯下。暈頭風﹐防風湯下。頭風徧身寒熱﹐麻黃湯下。腸風下血﹐槐花湯下﹐腸風痔漏﹐薄荷湯下。小腸气﹐川楝子湯下。膀胱气﹐小茴香湯下。

疝气﹐肉蓯蓉湯下。痢疾去紅﹐黃連湯下。痢疾去白﹐漧薑湯下。痢疾噤口﹐白術湯下。痢後重﹐白茯苓湯下。食物所傷﹐隨傷物湯下。霍亂吐瀉﹐藿香湯下。脾胃不和﹐熱酒下。轉筋﹐木瓜湯下。瘧疾﹐桃柳湯下。勞咳﹐款冬花湯下。咳嗽﹐生薑湯下。熱嗽﹐桑白皮湯下。虛嗽﹐漧薑阿膠湯下。痰嗽﹐枳實生薑湯下。一切气痛﹐木香磨酒下。熱痛﹐山梔子湯下。臍下痛﹐燈心湯下。兩脇痛﹐熱酒下。腰痛﹐木瓜湯下。香港腳﹐檳榔木瓜湯下。腹脹痛﹐姜湯下。嘔吐酸水﹐陳皮生薑湯下。

十腫水气﹐桑白皮湯下。風腫﹐防風湯下。血腫﹐紅花湯下。虛腫﹐白茯苓湯下。小便不通﹐瞿麥湯下。大便不通﹐枳殼湯下。淋漓﹐車前子湯下。沙淋﹐萱艸湯下。石淋﹐海金沙湯下。上焦熱﹐桔梗薄荷湯下。下元虛﹐熱酒下。積病﹐黑牽牛湯下。气虛﹐白術湯下。吐血﹐茶下﹐或陳皮湯下。酒勞﹐甘遂湯下。色勞﹐石燕子湯下。气勞﹐木香湯下。損勞﹐乳香湯下。脾勞﹐當歸湯下。心勞﹐遠志湯下。四肢無力﹐牛膝湯下。消渴﹐赤小豆湯下。破傷風﹐黃蠟煎湯下。肚熱痛﹐山梔子湯下。衄血﹐茅花湯下。眼痛﹐谷精艸湯下。靑盲眼﹐密蒙花湯下。內障﹐石決明湯下。翳膜﹐木賊湯下。羞明怕日﹐荊芥湯下。眼目赤痛﹐陳皮湯下。攀睛肉﹐石決明湯下。口痛﹐井花水下﹐或砂糖水下。牙痛﹐良姜湯下﹐花椒湯亦可。牙腫﹐羌活湯下。喘急﹐葶藶湯下。血气痛﹐乳香湯下。噎食﹐生薑丁香湯下。徧身生瘡﹐金銀花湯下。癰疽﹐黃湯下。瘰﹐連翹夏枯艸湯下。楊梅瘡﹐黃連梔子湯下。婦人月水不調﹐香附子湯下。月事或前或後﹐紅花湯下。漏下﹐當歸湯下。血崩﹐續斷湯下。血不止﹐五靈脂湯下。敗血衝心﹐紅花湯下。血气痛﹐桃仁生地黃湯下。經閉不通﹐生地黃湯下。血虛﹐當歸湯下。血熱﹐柴胡湯下。血枯﹐牛膝湯下。胎死腹中﹐牛膝紅花湯下。胎衣不下﹐童便酒下。產後熱﹐井花水下。產後寒﹐吳茱萸湯下。產後虛勞﹐熱酒下。骨蒸勞熱﹐靑蒿湯下。驚癇﹐杏仁湯下。狂風﹐麝香朱砂湯下。小兒急驚風﹐薄荷朱砂湯下。慢脾風﹐砂仁湯下。暗風﹐吳茱萸湯下。

金不換三七經驗仙方三七產於南丹等州﹐深山僻處﹐溪洞險阻﹐探取甚難﹐土人得之﹐珍重如金。每筮上七葉﹐下三根﹐故名三七﹐又名金不換﹐專治血不歸經﹐效最莫比。一治金刃箭傷﹐及跌撲傷損﹐血出不止﹐自嚼少許﹐罨患處﹐一婦人血崩﹐量年遠近﹐研末一二錢﹐服淡白酒或米飲服﹐一二次愈﹐或用四物湯加三七五分﹐煎服亦妙。一治吐血﹐用一錢或五分﹐自嚼﹐米飲送下﹐或八物湯﹐加三七五分﹐煎服。一腸風下血﹐用四物湯加三七五分煎服﹐或空心嚼爛﹐分溫酒送下。一杖瘡或刀破瘀血﹐取三七隨傷大小﹐嚼罨患處卽愈﹐未破﹐先服一二錢﹐亦使血不衝心﹐杖後亦宜服之。一產後血污不止﹐用一二錢碾末﹐米飲調服卽止﹐自嚼亦妙。治男婦誤中打傷﹐靑腫不消﹐用少許嚼塗患處卽消。一男婦害眼﹐十分沈泄﹐不開﹐用水磨少許﹐塗眼眶一宵卽愈。一男婦赤白痢疾﹐用一二錢研末﹐米泔水調服。一蛇虎傷﹐用一二錢研末﹐酒調服﹐嚼少許﹐敷患處立愈。一治畏人下患毒﹐先喫少許﹐遇毒﹐毒卽返出﹐神效。一男婦生無名腫毒或癰疽等瘡﹐疼痛不止﹐用二三錢研細塗之﹐疼痛立止。或生瘡毒﹐用醋磨塗﹐立消。

羽澤散一中風痰厥﹐不省人事﹐用生礬末二三錢﹐生薑自然汁調﹐灌服。一風癇久服﹐其涎隨小便出﹐用生礬﹑細茶各一兩爲末﹐煉蜜丸梧桐子大﹐每二十丸﹐茶淸下。一痰火壅盛﹐及聲嘶﹐用生礬一錢﹐水花珠二分﹐半溶化作丸﹐每服三粒﹐白湯送下。一喘﹐用枯礬末一匙﹐臨臥滚白湯調下﹐三四次愈。一痢疾用枯礬一錢﹐石膏二錢﹐共爲末﹐白痢桂皮湯下﹐紅痢甘艸湯下。時气暑泄﹐老米湯下。一水瀉﹐用枯礬﹑五倍子等分爲末﹐麵糊丸梧桐子大﹐每三十五丸﹐空心白水送下。一耳聾疼痛﹐或出水﹐用枯礬末吹之卽愈。一甕鼻塞肉﹐乃肺气盛﹐用枯礬末綿裹塞鼻中﹐數日自消矣﹐一鼻中肉贅﹐臭不可近﹐痛不可搖﹐枯礬加砂少許吹之﹐化水而消﹐一口瘡﹐用生礬二錢﹐硼砂一錢﹐爲末蜜調敷患處。一法用生礬﹑甘艸等分爲末﹐摻口立效。一眼暴發疼痛﹐用枯礬末三錢﹐生薑自然汁調如膏﹐抹紙上﹐令患人閉目﹐將藥貼眼上﹐燒一柱香痛卽止﹐溫水洗去。一咽喉腫痛﹐水漿不下﹐死在須臾﹐用生礬入銀珠少許﹐吹入卽效。

一法用枯礬﹑雄黃等分爲末﹐吹喉卽效。一滿頸生小瘊子﹐用生礬﹑地膚子煎水洗﹐數次卽去。一心腹痛﹐用生礬一錢﹐好醋煎服﹐立止。一心腹冷痛﹐用生礬﹑胡椒各一錢爲末﹐每服五分﹐黃酒調服。一白濁﹐用枯礬﹑滑石各二兩爲末﹐早米糊丸梧桐子大﹐每五十丸﹐空心米飲下。一切疔瘡﹑發背﹑魚口﹐諸般惡瘡﹐腫毒初發﹐用生礬不拘多少﹐溶化作丸如綠豆大﹐朱砂爲衣﹐每服十丸﹐用連須蔥七八根﹐煎一碗送下﹐汗出立已。已成者不傷生﹐未成者卽消。一疳瘡初愈﹐便毒復生﹐用礬半生半枯爲末﹐好酒調服﹐盡量飲之。發汗﹐汗後用油鍼刺患處。一楊梅瘡初起﹐用生礬末擦手足心。一白癜風﹐用生礬末﹑硫黃等絹包入水﹐煮一日擦之。一湯燙火燒腫痛﹐用生礬爲末﹐香油調搽。一頑癬﹐用生礬硝等分爲末﹐酒漿調搽數次。一腦漏﹐鼻流膿涕﹐用枯礬﹑血餘灰等分爲末﹐靑魚膽拌成餅﹐陰漧研細﹐吹鼻中。一腳丫爛﹐用生礬細末摻之。一婦人產後陰痛煩悶﹐枯礬﹑五倍子等分爲末﹐以桃仁研膏﹐拌勻敷之。一小兒臍中汗出﹐用枯礬末敷之。一小兒牙疳﹐用生礬裝五倍子內﹐燒過爲末摻上。一中諸毒﹐以生礬﹑茶牙末等分﹐冷水調下。一蜈蚣咬﹐用生礬﹑枯礬等分爲末﹐水調搽患處﹐如有出血或出水﹐以藥摻之。一天絲入眼﹐用好生礬一兩研細﹐水調碗內﹐以舌浸之﹐絲從舌出。一切癰疽腫毒﹐用生礬末二錢﹐溫酒調下立效。一霍亂吐瀉﹐頭旋眼暈﹐手足轉筋﹐四肢逆冷﹐枯礬末一錢﹐百沸湯點服。一毒蛇所傷﹐用生礬以滚水泡﹐洗其傷處。一瘡﹐用枯礬末﹐陳釅醋敷瘡四圍﹐好皮上干則換﹐漸漸收斂﹐則漸漸敷之。一切腫毒瘡癤﹐用生礬入水化開﹐用皮紙蘸礬水﹐頻搭患處﹐立消。一諸腫毒發背﹐一應惡瘡﹐用端午日取白礬研末﹐但遇瘡毒初起﹐每三錢﹐加蔥頭切﹐拌勻﹐好酒調服。一乳鵝斗喉﹐用枯礬﹑白僵蠶炒﹐等分爲末﹐吹之立已。

文蛤散一諸般腫毒疼痛﹐用五倍子炒爲細末﹐醋調敷患處﹐立消。一自汗﹐盜汗不止﹐用五倍子爲末﹐津液調塡滿臍中﹐絹帛縛之﹐過一宿卽止。一偏墜气﹐用倍子五六个﹐燒存性爲末﹐好酒調﹐空心服﹐以醉爲度。一耳﹐俗云耳底膿出﹐用倍子燒存性爲末﹐吹入耳中。一火眼疼痛﹐風熱腫爛﹐用倍子﹑蔓荊子等分﹐水濃煎﹐溫洗之。一久痢腹痛﹐日夜無度﹐不思飲食﹐倍子﹑枯礬等分爲末﹐醋糊爲丸﹐每三四十丸﹐空心米湯下。一脫肛﹐用倍子半斤﹐水煮極爛﹐盛在桶中燻之﹐待溫以手慢慢托上。一法﹐以倍子爲末敷之﹐頻托。一手凍裂瘡﹐用倍子爲末﹐牛骨髓調搽瘡口﹐以帛縛之。一婦人赤白帶下﹐用倍子炒桃仁﹐炒去皮尖﹐等分爲末﹐空心燒酒調服。一小兒夜啼﹐用倍子末﹐津調納臍中﹐卽止。一發背癰疽﹐用好醋﹐倍子﹐入豬腦髓同搗如膏貼之。如瘡在左﹐用左邊腦。一魚口瘡﹐初出三五日﹐用倍子炒爲末﹐入百艸霜﹐醋調貼患處﹐一日夜卽消。一中藥毒﹐用五倍子二兩重研細﹐用無灰酒調服﹐毒在上卽吐﹐在下卽瀉﹐大效。

卷之十六

附箴三首警醫一首

明醫箴今之明醫﹐心存仁義﹐博覽羣書﹐精通道藝。洞曉陰陽﹐明知運气。藥辧溫涼﹐脈分表裏。治用補瀉﹐病審虛實。因病制方﹐對癥投劑﹐妙法在心﹐活變不滯。不虛名﹐惟期博濟﹔不計其功﹐不謀其利﹔不論貧富﹐藥施一例。起死回生﹐恩同天地。如此名醫﹐芳垂萬世。

庸醫箴今之庸醫﹐奇立異﹐不學經書﹐不通字義。妄自矜誇﹐以欺當世。爭趨人門﹐不速自至。時獻苞苴﹐問病爲意﹐自逞明能﹐百般貢諛。病家不審﹐模糊處治。不察病原﹐不分虛實﹔不畏生死﹐孟浪一試。忽然病變﹐急自散去。誤人性命﹐希圖微利。如此庸醫﹐可恥可忌。

病家箴今之病家﹐多惜所費。不肯急醫﹐待至自愈﹔不求髙明﹐希圖容易﹔不察病情﹐輕投妄試。或禱鬼神﹐諸般不啻。履霜不謹﹐堅冰卽至。方請明醫﹐病已將劇。縱有靈丹﹐難以救治。懵然不悟﹐遲誤所致。惟說命盡﹐作福未至。這般糊塗﹐良可嘆息。如此病家﹐當革斯獘。

警醫箴至重惟人命﹐最難卻是醫。病源須洞察﹐藥餌要詳施。當奏萬全效﹐莫趁十年時。死生關系大﹐惟有上天知。叮嚀同志者﹐濟世務如斯。

卷之十六

勸善良方

失气失其平謂之疾﹐則气疾之偏者亦謂之疾。今人有過不喜﹐人規諱疾﹐忌醫者多矣。然爲人大要不過孝弟忠信禮義廉恥八者而已。余於暇日撰擇二十四味良藥﹐著立一方﹐名「千金不易丹」﹐令人日服一劑﹐每服用屋漏水﹑新良姜同煎﹐其味深長最宜詳玩。

又以是八者成口占八絕﹐臨服時歌以咽之﹐勤嚼細服﹐厥疾白廖矣。

謹奉四方賢士﹐愼勿以毒藥棄口苦而不服﹐白甘於貞疾也己。

千金不易丹爲父要梔子爲子要香附爲母要蓮子爲子要知母爲兄要地楡爲弟要撫芎爲臣要鐘乳爲官要荊芥夫妻要合歡媳婦要慈菇朋友莫阿膠妯娌莫辛夷爲人要君子待人要枳實存心要濃朴貽謀要遠志鄕鄰要李仁貧窮要甘遂爲富莫野狼毒臨財莫枸杞義理要決明讀書要官桂往事要蓯蓉遇事要蜀葵

卷之十六

口占八絕

孝遊子天涯歡久違﹐思親每望白雲飛﹐昊天罔極恩難極﹐翹長官空淚滿衣。

弟伯仲賢名亙古今﹐塤篪疊奏意尢深﹐俾餘懷抱期相和﹐不在聲音只在心。

忠三顧茅廬恩欲酬﹐出師未捷竟淹畱﹐功名卻負英雄願﹐一點丹心死不休。

信範張三載約如期﹐千里雲山竟不辭﹐客至主人雞黍熟﹐交遊到此是相知。

禮周公禮樂欲如何﹐治國安民貴用和﹐古往今來遵聖道﹐萬年芳躅鎭山河。

義吾生最愛範公賢﹐卻爲宗人立義田﹐千頃恩波遺後世﹐百年誰後更依然。

廉解緩歸來臥北窗﹐飄然白日到羲皇﹐門垂五柳交遊息﹐靖節髙風趣味長。

恥不食周祿秉忠竭﹐甘貧去采陽山蕨﹐此心恥與污者同﹐千古淸風吹漢月。

聖人千言萬語教人爲善﹐余特立二十四味勸善良方﹐尢揭其大者八事﹐以告人觀者﹐幸咀嚼方歌﹐意味亦未必非進善之一助也﹐敢曰詩云乎哉。

雲山人龔廷賢漫書

