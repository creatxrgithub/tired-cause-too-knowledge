古今名醫匯粹羅美

序

夫天地生人﹐古今壽夭不齊﹐其故何也﹖淳漓一變﹐修短殊途矣。言仁術者﹐輯醫藥之書以救夭枉﹐莫不首稱《素》《難》﹐次述漢﹑唐﹐爰及歷代名賢之說﹐摭拾成帙﹐爲後學之津梁﹐其功豈不偉哉﹗然而方宜有不同﹐老壯之非一﹐山居與城市異治﹐膏粱與藜藿分途﹐气運之變遷﹐時代之降升﹐人生气交之中﹐其稟賦濃薄﹐疾疚淺深﹐與气機相流轉﹐未易明也。至如張子和專工吐下﹐非不名家﹔劉守眞以暑火立論﹐動輒芩連﹔李杲出而闡發脾胃﹐參是賴﹔朱丹溪惟事淸涼﹐不離知柏。此四賢者﹐皆足以起沈而安衽席﹐豈有意於立異鳴髙哉﹐因時制宜﹐濟世之心切﹐不期然而然者也﹐今之人執古法以施治﹐將以生人者殺人於反掌﹐翻疑古人之不足法﹐豈其然歟﹖前人有拆舊料蓋新房之諭﹐繩尺不越﹐軒檻殊觀焉。運用在一心﹐臨證如臨敵﹐選藥如選將﹐求其至當而後已。新安羅東逸﹐輯有《名醫匯粹》﹐至當之書也。咀啜近代之精華﹐不言軒岐而經旨悉具﹔《金匱》《千金》之方﹐𨿽篇目不列﹐而治法無遺﹐信可謂醫學之金鍼﹐迷途之寶筏矣﹐世無刊本﹐抄錄相沿﹐亥豕魯魚﹐閱者攢眉。苕溪友人出所藏善本﹐校訂精詳﹐亟付剞劂﹐以廣其傳﹐未必非濟世之一助云。

道光三年歲次癸未正月嘉興盛新甫撰

卷一論集

張景嶽大寶論

夫陰陽之體﹐曰乾與坤﹔陰陽之用﹐曰水與火﹔陰陽之化﹐曰形與气。以生殺言﹐則陽生陰殺﹔以寒熱言﹐則陽熱陰寒。若其生化之機﹐則陽先陰後﹐陽施陰受。先天因气以化形﹐陽生陰也﹔後天因形以化气﹐陰生陽也。形卽精﹐精卽水﹔神卽气﹐气卽火。陰陽二气﹐最不宜偏﹐平則气和而生物﹐偏則气乖而殺物。經曰﹕陰平陽祕﹐精神乃治﹔陰陽離決﹐精气乃絕。此先王教人察陰陽﹑保生气也。

夫陽一而陰二﹐故偶者陰也﹐後天之形也﹔奇者陽也﹐先天之气也。神由气化﹐而气本於天﹐所以發生吾身者﹐卽眞陽之气也﹔形以精成﹐而精生於气﹐所以成立吾身者﹐卽眞陰之气也。上古天眞論曰﹕女子二七而天癸至﹐男子二八而天癸至。非陰生在後而陰成之難乎﹖陰陽應象大論曰﹕人年四十而陰气自半也。非陰衰在前而陰凋之易乎﹖故人全盛之數﹐惟二八之後﹐以至四旬之外﹐前後止二十餘年而形體漸衰矣。

陽道常實﹐陰道常虛﹐故丹溪引日月之盈虧﹐以爲陽常有餘﹑陰常不足之論﹐而立補陰﹑大補等丸。獨惜以黃柏﹑知母爲神丹﹐致家傳戶用。殊不知天癸之未至﹐本由乎气﹐而陰陽之自半﹐亦由乎气。是形𨿽在陰﹐而气則仍從乎陽也。此生死之機﹐不可不辧。

陽之爲義大矣。夫陰以陽爲主﹐所關乎造化之原﹐而爲性命之本者﹐惟斯而已。姑辧其最要者﹐一曰形气﹐二曰寒熱﹐三曰水火。

夫形气者﹐陽化气﹐陰成形﹐是形本屬陰﹐而凡通體之溫者﹐陽气也﹔一生之活者﹐陽气也﹔五官五臟之神明不測者﹐陽气也。乃其靈覺盡滅﹐身冷如冰﹐形固存而气則去﹐此以陽脫在前﹐而畱陰在後﹐非陰多於陽乎﹖是形气陰陽之辧也。

寒熱者﹐春夏之暖爲陽﹐秋冬之冷爲陰。當長夏之暑﹐艸木昆虫﹐鹹苦煎炙﹐然愈炙愈繁﹐不熱則不盛。至一夕風霜﹐卽僵枯徧野﹐是熱能生物﹐寒無生意﹐熱無傷而寒可畏﹐非寒彊於熱乎﹖此寒熱陰陽之辧也。

水火者﹐造化之權﹐其象有四﹕日爲太陽﹐火爲少陽﹐水爲太陰。月爲少陰。此四象之眞形也。陽中無太陰﹐陰中無太陽﹐此陰陽之專主也。日麗乎天﹐此陽之陽也﹐非太陽乎﹖月之在天﹐陽中之陰也﹐非少陰乎﹖水行於地﹐陰之陰也﹐非太陰乎﹖火之在地﹐陰中之陽也﹐非少陽乎﹖此等大義﹐丹溪所未知﹐故引日月盈虧﹐以證陰陽虛實。況夫陰陽之性﹐太者气剛﹐故日不可滅﹐水不可竭﹐此日爲火之本﹐水爲月之根也﹔少者气柔﹐故火有時息﹐月有時缺﹐此火爲日之餘﹐月爲水之餘也。惟其不滅者﹐乃爲眞火﹔而時作時止﹐豈卽元陽﹖故惟眞陽之火﹐乃能生物﹔而燎原之凡火﹐但能焦物也。夫天一生水﹐天一者﹐天之一也﹐一卽陽也﹐無一則止於六耳。故水之生物者﹐賴此一也﹔水之化气者﹐賴此一也。故春夏之水﹐土得之而生長﹔秋冬之水﹐土得之而不生不長﹐是水亦死矣﹐水之所以生﹐水之所以行﹐孰非陽所主﹖此水中有陽﹐非水卽爲陽也。

夫陽气不充﹐則生意不廣﹐而況於無陽乎﹖故陽惟畏其衰﹐陰惟畏其盛﹐非陰能自盛也﹐陽衰則陰盛矣。

凡萬物之生由乎陽﹐萬物之死亦由乎陽。非陽能死物也﹐陽來則生﹐陽去則死矣。試以太陽証之﹕日行南陸﹐在時爲冬﹐斯時非無日也﹐第稍遠耳﹐便見嚴冬難禦﹐萬物凋零。然則天地之和﹐惟此日也﹔萬物之生﹐惟此日也。設無此日﹐天地𨿽大﹐一寒質耳﹐人是小乾坤﹐得陽則生﹐失陽則死。陽衰者﹐卽亡陽之漸也。

聖人作《易》﹐首制一爻﹐立元陽之祖﹐明陽徳之元亨於坤初六﹐日履霜堅冰﹐慮陰气之漸長﹐防其有妨化育耳。

《內經》曰﹕凡陰陽之要﹐陽密乃固。此言陰之所恃﹐陽爲主也。又曰﹕陽气者若天與日﹐失其所則折壽而不彰﹐故天運當以日光明。可見人之大寶﹐只此一息眞陽﹐孰謂陽常有餘﹐而欲以苦寒之物﹐伐此陽气﹐欲保生可如是乎﹖客曰﹕欲固此陽﹐計將安出﹖曰﹕但知根本﹐此其要也﹐命門是也。所謂命門者﹐先天之生我﹐由此而受﹔後天之我生﹐由此而栽也﹐夫生之門卽死之戶﹐人之盛衰安危﹐皆系於此。以其爲生气之源﹐而气彊則彊﹐气衰則病﹐此𨿽至陰之地﹐而實元陽之宅。至夫脾胃﹐乃後天水谷之本﹐猶屬元陽之子耳。

卷一論集

張景嶽眞陰論

凡物之死生﹐本由陽气。顧今人之病陰虛者十常八九﹐何謂哉﹖不知此一陰字﹐正陽气之根也。

蓋陰不可以無陽﹐非气無以生形也﹔陽不可以無陰﹐非形無以載气也。故物之生也生於陽﹐物之成也成於陰﹐此謂元陽元陰﹐亦曰眞精眞气也。欲知所以死生者﹐須察乎陽﹐察陽者﹐察其衰與不衰﹔欲知所以存亡者﹐須察乎陰﹐察陰者﹐察其壞與不壞﹐此保生之要法也。

稽之前輩﹐殊有不識眞陰面目﹐而立言多矯彊者。自河間主火之說行﹐而丹溪以寒苦爲補陰﹐舉世宗之﹐莫能禁止。揆厥所由﹐蓋以熱證明顯﹐人多易見﹔寒證隱微﹐人多不知﹐而且於虛火實火之間﹐尢爲難辧。亦孰知實熱爲病者﹐十中不過三四﹔虛火爲病者﹐十中常見六七。夫實熱者﹐火之盛﹐元气本無所傷﹐故可以苦寒折之。然當熱去卽止﹐不可過用﹐過用則必傷元气。虛火者﹐眞陰之虧也﹐眞陰不足﹐又豈苦劣難堪之物﹐所能塡補﹖矧沈寒之性﹐絕無生意﹐非惟不能補陰﹐抑且善敗眞火。第陰性柔緩﹐因循玩用﹐暗損壽元﹐勿之覺耳。故有老人亦喜涼者﹐正以元陽本足﹐故能受寒﹐非寒涼壽之也。

余請詳言眞陰之象﹑眞陰之藏﹑眞陰之用﹐眞陰之病。眞陰之治﹐以悉其義。

所謂眞陰之象者﹐陽以陰爲根也。經曰﹕五臟者﹐主髒精者也不可傷﹐傷則失守而陰虛﹐陰虛則無气﹐無气則死矣。非以精爲眞陰乎﹖又曰﹕形肉已脫﹐九候𨿽調猶死。非以形爲眞陰乎﹖觀形質之壞與不壞﹐卽眞陰之傷與不傷﹐此眞陰之象﹐不可不察也。

所謂眞陰之藏者﹐凡五臟五液﹐各有所主﹐經曰﹕腎者主水﹐受五臟六腑之精而藏之。故五液皆歸乎精﹐而五精皆統乎腎。腎有精室﹐是曰命門﹐爲天一所居﹐卽眞陰之腑。精藏於此﹐精卽眞陰之水也﹔气化於此﹐气卽陰中之火也。命門居兩腎之中﹐而水火具焉﹐消長系焉﹐故爲受生之初﹐爲性命之本。欲治眞陰而捨命門﹐非其治也。此眞陰之藏﹐不可不察也。

所謂陰之用者﹐凡水火之功﹐不可缺一。命門之火﹐謂之元气﹔命門之水﹐謂之元精。五液充則形體賴以彊壯﹐五气治則營衛賴以和調。此命門之水火﹐卽十二髒之化源。故十二髒之陰陽﹐皆賴資之以爲治。此皆眞陰之用﹐不可不察也。

所謂眞陰之病者﹐凡陰气本無有餘﹐陰病皆因不足。卽如陰勝於下者﹐原非陰盛﹐以命門之火衰也﹔陽勝以標者﹐原非陽盛﹐以命門之水虧也。水虧則陰虛之病疊出﹐火衰則陽虛之證疊生﹐如戴陽者面赤如朱﹐格陽者外熱如火。或口渴咽焦﹐引水以自救﹔或躁擾狂越﹐欲臥於泥中﹔或五心煩熱而消癉骨蒸﹔或二便祕結而溺漿如汁﹔或吐血衄血﹔或咳嗽遺精﹔或斑黃無汗﹐由津液之枯涸﹔或中風螈﹐以精血之敗傷。

凡此之類﹐有屬無根之焰﹐有因火不歸原﹐是皆陰不足以配陽﹐病在陰中之水也。又如火虧於下﹐或爲神气之昏沈﹐或爲動履之困倦。其有頭目眩暈而七竅偏廢者﹐有咽喉哽咽而嘔惡气短者﹐此皆上焦之陽虛也﹔有飲食不化而吞酸反胃者﹐有痞滿隔塞而水泛爲痰者﹐皆中焦之陽虛也﹔有淸濁不分而腸鳴滑泄者﹐有陽痿精寒而臍腹多痛者﹐皆下焦之陽虛也。又或畏寒灑灑者﹐以火髒之陽虛﹐不能禦寒也﹔或肌肉膨脹者﹐以土髒之陽虛﹐不能制水也﹔或拘攣痛痺者﹐以木髒之陽虛﹐不能營筋也﹔或寒嗽虛喘﹐身涼自汗者﹐以金髒之陽虛﹐不能保肺也﹔或遺精血泄﹔二便失禁﹐腰骨如折﹐骨痛之極者﹐以水髒之陽虛﹐精髓內竭也。凡此之類﹐皆陽不足以勝陰﹐病在陰中之火也。王太僕曰﹕寒之不寒﹐責其無水﹔熱之不熱﹐責其無火﹐無水無火﹐皆在命門。故曰陰虛之病﹐不可不察也。

所謂眞陰之治者﹐凡亂有所由起﹐病有所由生﹐故治病必當求其本。蓋五臟之本﹐本在命門﹔神气之本﹐本在元精﹐此卽眞陰之謂也。王太僕曰﹕壯水之主﹐以制陽光﹔益火之源﹐以消陰翳。惟薛立齋獨得其妙﹐而常用仲景八味丸﹑錢氏六味丸﹐卽益火﹑壯水之劑也。寒邪中人﹐本屬表癥﹐而汗液之化﹐必由乎陰﹔中風爲病﹐身多偏枯﹐而筋脈之敗﹐必由乎陰。虛勞生火﹐非壯水何以救其燎原﹔瀉利亡陰。非補腎何以因其門戶﹖臌脹由乎水邪﹐主水須求水髒﹔關格本乎陰虛。欲彊陰舍陰不可。此數者﹐乃疾病中最大綱領﹐明者覺之﹐可因斯而三反矣。

卷一論集

張景嶽命門後論

命門爲精血之海﹐脾胃爲水谷之海﹐均爲五臟六腑之根。然命門爲元气之本﹐爲水火之宅﹐五臟之陰气非此不能滋﹐五臟之陽气非此不能發。而脾胃中州待火能生﹐然必少陽春气始於下﹐則三陽從地起﹐而後萬物得以化生﹐豈非命門之陽气﹐正爲脾胃之母乎﹖吾故曰﹕脾胃爲灌注之本﹐得後天之气﹔命門爲化生之源﹐得先天之气﹐此中本末固有先後。而東垣曰補腎不若補脾﹐須知可曰補脾不若補腎﹐可不辧而明矣。

然命門有火候﹐卽元陽之謂也。稟賦有彊弱﹐元气有盛衰﹐陰陽有勝負﹐病治有微甚﹐此火候之所宜辧也。蓋一陽之元气﹐必自下而升﹔而三焦之普護﹐乃各見其候。下焦之候﹐如地土化生之本也﹔中焦之候﹐如竈釜水谷之鑪也﹔上焦之候﹐如太虛神明之宇也。

地土有肥瘠﹐而出產異﹔山川有濃薄﹐而藏蓄異。聚散操權﹐總由陽气﹐得一分則有一分之用﹐失一分則有一分之虧。凡壽夭勇怯﹐精血病治之基﹐無不由此﹐元陽之足與不足﹐以爲消長盈縮之主﹐下焦火候之謂也。

中焦如竈釜者﹐胃中陽气﹐其熱如釜。飲食之滋﹐本於水谷﹐食彊則體壯﹐食少則身衰。若竈釜之少一炬則遲化一頃﹐增一炬則速化一時﹐火力不到則全然不化。故脾胃之化與不化﹐及飲食之能與不能﹐亦總由陽明之气彊與不彊﹐而陰寒之邪有犯與不犯耳。及其旣病﹐則漸痞漸長﹐或隔或嘔﹐或膨聚不消﹐或吞酸噯腐﹐食气不變﹐或腹疼肚痛﹐終日不饑﹐或淸濁不分﹐或完谷不化。蓋化則無不營運﹐不化則無不畱滯﹐營運則爲气爲血﹐畱滯則爲積爲痰。此中焦火候之謂也。

上焦如太虛者﹐神明根於陽气﹐陽气化爲神靈﹐陽之在下則溫暖﹐故曰相火以位﹔陽之在上則昭明﹐故曰君火以明。是以陽長陰消﹐五官治而萬類盛。若陽衰陰勝﹐而陽爲陰折﹐聰明奪而神气減﹐此上焦火候之謂也。

夫以三焦論火候﹐非不各有所司﹐惟命門實﹐先天眞一之气藏於坎中﹐自下而上﹐與後天胃气相接﹐此生生之本也。使眞陽不發於淵泉﹐則總屬無根之火矣。

火而無根﹐卽病气也﹐非元气也。《易》以雷在地下而爲復﹐可見火之標在上﹐而火之本在下。若使命門陰勝﹐則元陽畏避﹐而龍火無藏身之地﹐遊散不歸而爲煩熱格陽等證。善治此者﹐惟從其性﹐使陽和之气直入坎中﹐相求同气﹐虛陽歸原矣。故曰甘溫除大熱﹐正此謂也。昧者不明此理﹐以虛陽作實熱﹐不思溫養此火﹐但知寒涼可以滅火﹐安望其尙畱生意耶﹖若三焦有客熱邪火﹐皆凡火耳﹐固不得不除。而除火何難﹐本非正气火候之謂也。

況命門有生气﹐卽乾元不息之機。

不息則惟動惟升﹐所以陽得生气﹔息則惟靜惟降﹐所以陰得死气。故乾元之气始於下而盛於上﹐升則向生﹔坤元之气始於上而盛於下﹐降則向死。此陰陽之歧﹐相間不過毛髮﹐而終竟遠以千里﹐故死生之柄﹐惟此毫釐升降之機耳。譬之水暖則化气﹐化气是升﹐生也﹔水寒則成冰﹐成冰是降﹐死也。故腎气獨沈﹐則奉生者少﹐卽此生气之理也。

至若人之生气﹐無所不在﹐如髒气﹑顏色﹑聲音﹑脈息﹑四肢﹑二便俱有生气。生气卽神气﹐神自形生﹐何不可辧﹖明者察之﹐孰者能益生气﹐孰者能損生气﹖或先攻病气以保生气﹐或先固生气以禦病气。使不有原始要終之明﹐則是寸光之流耳。

蓋命門有門戶﹐爲一身鞏固之關。經曰﹕倉凜不藏者﹐是門戶不要也﹕水泉不止者﹐是膀胱不藏也。

得守者生﹐失守者死。又曰﹕腎者胃之關也﹐關門不利﹐故聚水而從其類。又曰﹕黑色通於腎﹐開竅於二陰。可見北門之主總在乎腎﹐而腎之政令總在乎命門。

命門司陰陽之柄﹐陰陽和則出入有常﹔陰陽病則啟閉無序﹐故有癃閉不通者﹐以陰竭水枯﹐漧涸之不行也。有滑泄不禁者﹐以陽虛火敗﹐收攝之無主也。陰精旣竭﹐非壯水必不能行﹔陽气旣虛﹐非益火必不能固﹐此治法也。

卷一論集

趙養葵火爲先天論

越人謂左爲腎﹐右爲命門﹐非也。命門卽在兩腎各一寸五分之間﹐當一身之中﹐《易》所謂一陽陷於二陰之中﹐《內經》曰七節之旁﹐中有小心是也。名曰命門﹐是爲眞主乃一身之太極﹐無形可見﹐兩腎之中是其安宅。

三焦是其臣使之官﹐稟命而行﹐周流於五臟六腑之間而不息﹐名曰相火。相火代天行化。此先天無形之火﹐與後天有形之火不同﹐出之右旁小竅者也。

其左旁亦有小竅﹐乃眞陰眞水气也﹐亦無形﹐上行夾脊﹐至腦中爲髓海。泌其津液﹐注之於脈﹐以榮四末。內注五臟六腑﹐以應刻數。常隨相火而潛行於周身﹐與後天有形之水不同。

但命門無形之火﹐在兩腎有形之中﹐爲黃庭﹐故曰五臟之眞﹐惟腎爲根。可見命門爲十二經之主。

腎無此則無以作彊﹐而技巧不出矣﹔膀胱無此則三焦之气不化﹐而水道不行矣﹔脾胃無此則不能蒸腐水谷﹐而五味不出矣﹔肝膽無此則將軍無決斷﹐而謀慮不出矣﹔大小腸無此則變化不行﹐而二便閉矣﹔心無此則神明昏而萬事不能應矣﹐正所謂主不明則十二官危也。譬之元宵之燈﹐鰲山走馬﹐拜舞飛走者﹐無一不具﹐中間惟是一火耳。火旺則動速﹐火微則動緩﹐火熄則寂然不動。而拜舞飛走者﹐軀殼未嘗不存也﹐故曰此身非汝有﹐是天地之委形也。

夫水爲立命之門﹐乃人身之至寶﹐何世之養身不知節欲﹐保眞水以全火﹐而日夜戕賊。此火旣病矣﹐治病者不知溫養此火﹐而日用寒涼以直滅此火﹐焉望其有生气耶﹖余今直指其歸元之路。夫命門眞主之火﹐乃水中之火﹐相根據而永不相離者也。火之有餘﹐緣眞水之不足也﹐毫不敢去火﹐只補水以配火﹐壯水之主﹐以制陽光﹔火之不足﹐因見水之有餘也﹐亦不必瀉水﹐就於水中補火﹐益火之原﹐以消陰翳。所謂原與主者﹐皆屬先天無形之妙﹐非曰心爲火而其原在肝﹐腎爲水而其原屬肺之謂也。

若夫風寒暑濕燥火六者之入於人身﹐此客气也﹐非主气也。主气固﹐客气不能入。醫家徒知客者除之﹐慢不加意於主气。縱有言固主气者﹐專以脾胃爲一身之主﹐焉知坤土是離火所生﹐而艮土又屬坎水所生耶﹖故此一水一火﹐俱屬無形之气﹐相火稟命於命門﹐眞水又隨相火﹐自寅至申﹐行陽二十五度﹐自酉至醜﹐行陰二十五度﹐周流於臟腑之間﹐滯則病﹐息則死矣。故曰﹕先天惟此一火克全。此火而歸之矣。

卷一論集

趙養葵水火論﹝三條﹞

世人皆曰水克火﹐而余獨曰水養火。世人皆曰金生水﹐而余獨曰水生金。世人皆曰土克水﹐而余獨於水中補土。世人皆曰本克土﹐而余獨升木以培土。何則﹖君相二火﹐以腎爲宮﹐水克火者﹐後天有形之水火也﹔水養火者﹐先天無形之水火也。肺金之气﹐夜臥則歸藏於腎水之中﹐丹溪謂之母藏子宮﹐子隱母胎。

此一臟名曰嬌髒﹐畏熱而畏寒。腎中有火﹐則金畏火刑而不敢歸﹔腎中無火﹐則水冷金寒而不敢歸。或爲喘脹﹐或爲咳嗽﹐或爲不寐。或爲不食。斯時欲補土﹐母以益子﹐喘脹愈甚。淸之瀉之﹐肺气日消﹐死期迫矣。惟收斂一法﹐僅似有理﹐然不得其門﹐從何而入﹖夫肺出气也﹐腎納气也﹐肺爲气之主﹐腎爲气之本﹐凡气從臍下逆奔而上者﹐此腎虛不能納气歸元也。毋徒從事於肺﹐或壯水之主﹐或益火之原﹐金向水中生矣﹐若夫土者隨火寄生﹐卽當隨火而補。然而補火有至妙之理﹐陽明胃土隨少陰心火而生﹐故補胃土者補心火。而歸脾湯一方﹐又從火之外家而補之﹐俾木生火﹐火生土也。太陰脾土﹐隨少陽相火而生﹐故補脾土者補相火。而八味丸一方﹐合水火旣濟而蒸腐之﹐此一理也。張仲景立建中湯以健脾土﹐木曰曲直﹐曲直作酸﹐芍藥味酸爲甲木﹔土曰稼穡﹐稼穡作甘﹐甘艸味甘作己土。酸甘相合﹐甲己化土。又加肉桂﹐蓋桂屬龍火﹐使助其化也。仲景立方之妙類如此。又以見木生土之義﹐世以木克土﹐舉欲伐之﹐不知木气者﹐生生之气也﹐陽气也﹐元气也﹐胃气也﹐同出而異名者也﹐焉可伐之﹐此東垣《脾胃論》用升柴以疏木气﹐諄諄言之詳也。

龍雷之火﹐無形而有聲﹐不焚艸木﹐得雨而益熾﹐見於季春而伏於季秋。原夫龍雷之見者﹐以五月一陰生﹐水底冷而天上熱﹐龍爲陽物﹐故隨陽而上升。至冬至一陽來復﹐故龍亦隨陽而下伏﹐雷亦收聲。

人身腎中相火亦猶是也。平日不能節欲﹐以致命門火衰﹐腎中陰盛﹐龍火無藏身之位﹐故遊於上而不歸﹐是以上焦煩熱﹐咳嗽等癥。善治者﹐以溫腎之藥從其性而引之歸原﹐使行秋冬陽伏之令﹐而龍歸大海﹐此至理也。柰何今之治陰虛火衰者﹐以黃柏。知母爲君﹐而愈寒其腎﹐速其斃﹐良可悲哉﹗若有陰虛火旺者﹐此腎水漧枯而火偏盛﹐宜補水以配火﹐亦不宜苦寒之品以滅火。壯水之主﹐以鎭陽光﹐正謂此。

坎乾水也﹐气也﹐卽小而井﹐大而海也。兌坤水也﹐卽微而露﹐大而雨也。一陽陷於二陰爲坎﹐坎以水气﹐潛行地中﹐爲萬物受命根本﹐故曰潤萬物者﹐莫潤乎水。一陰上徹於二陽爲兌﹐兌以有形之水﹐普施於萬物之上﹐爲資生之利澤﹐故曰說萬物者﹐莫說乎澤明。此二水可以悟治火之道矣。

心火者﹐有形之火也﹔相火者﹐無形之火也。無形之火由燥熱而津液枯﹐以五行有形之兌水制之者﹐權也。吾身自有上池之水气也﹐無形者也﹐以無形之水﹐沃無形之火﹐常而可久者也。是爲眞水眞火﹐升降卽宜﹐而成旣濟矣。

卷一論集

諭嘉言秋燥論

病機云﹕諸气郁﹐皆屬於肺﹔諸痿喘嘔﹐皆屬於上﹐二條明指燥病言矣。生气通天論謂﹕秋傷於燥﹐上逆而咳﹐發爲痿厥。燥病之要﹐一言而終﹐與病機二條適相吻合。只以誤傳傷燥爲傷濕﹐解者竟指燥爲濕﹐遂至經旨不明。今一論之。

其左脇痛﹐不能轉側﹐嗌漧面塵﹐身無膏澤﹐足外反熱﹐腰痛驚駭﹐筋攣﹐丈夫疝﹐婦人小腹痛﹐目昧瘡﹐則燥病之本於肝﹐而散見不一者也。又痺論云﹕陰气者﹐靜則神藏﹐躁則消亡。其所以致燥而令陰气消亡之故﹐引而未發。

又因《內經》脫遺燥癥﹐後𨿽以東垣之大賢﹐其治燥諸方﹐但養營血﹐及補腎肝虧損﹐二便祕結而已﹐初不論及於肺也。

夫諸气郁之屬於肺者﹐屬於肺之燥﹐非屬於肺之濕也。苟肺气不燥﹐則諸气稟淸肅之令﹐而周身四達﹐亦胡郁耶﹖諸痿喘嘔之屬於上﹐上亦指肺﹐不指心也。若統上焦心肺並言﹐則心病不主痿喘及嘔也。惟肺燥甚﹐則肺葉痿而不用﹐肺气逆而喘鳴﹐食難過膈而嘔出﹐三者皆燥証之極者也﹐經文原有逆秋气則太陰不收﹐肺气焦滿﹐其可稱爲濕病乎﹖《內經》云﹕心移熱於肺﹐傳爲膈消。肺燥之由來遠矣。苟其人腎水足以上升而交於心﹐則心火下降而交於腎﹐不傳於肺矣。心火不傳於肺﹐曾何傷燥之虞哉﹖卽腎水或見不足﹐其腸胃津液足以協濟上供﹐肺亦不致過傷也。若夫中下之澤盡竭﹐而髙源之水猶得措於不傾﹐則必無之事矣。所以經文又云﹕二陽結﹐謂之消。手陽明大腸熱結而津不潤﹐足陽明胃熱結而血不榮﹐證成消渴﹐舌上赤裂﹐大渴引飲﹐與心移熱於肺﹐傳爲膈消﹐文𨿽異而義則一也。治膈消者﹐用白虎加人參湯專救其肺。以施諸气郁﹐諸痿喘嘔﹐罔不合矣。

繆仲淳治病﹐喜用潤劑﹐於以治燥﹐似乎獨開生面。然亦未有發明﹐偶因世之患燥病者多﹐聰明偶合。然可以治內傷之燥﹐不可以治外感之燥﹐節取其長可矣。

《陰陽別論》云﹕二陽之病發心脾﹐有不得隱曲﹐男子少精﹐女子不月﹐其傳爲風消﹐其傳爲息賁﹐死不治。此亦肺燥所由來﹐而未經揭出者。夫燥而令男子津液衰少﹐女子精血枯閉﹐亦云極矣。然其始但不利於隱曲之事耳﹐其繼則胃之燥傳入於脾﹐而爲風消。風消者﹐風熱熾而肌肉消削也。大腸之燥傳入於肺﹐而爲息賁。息賁者﹐息有音而上奔不下也。是則腸胃合心脾﹐以其成肺金之燥。三髒二腑﹐陰气消亡殆盡﹐可救療乎﹖夫由心之肺﹐已爲死陰之屬﹐然脾气散二陽之精﹐上輸於肺﹐猶得少蘇涸鮒。今以燥之爲害﹐令生我者盡轉而浚我之生﹐故直斷爲死不治也。從前憒之﹐特繹明之。

卷一論集

張景嶽虛損論﹝二則﹞

損分五臟﹐而五臟所藏﹐則無非精與气耳。夫精爲陰﹐人之水也﹔气爲陽﹐人之火也。水火得其正﹐則爲精爲气﹔水火失其和﹐則爲熱爲寒。此因偏損﹐所以致有偏勝。故水中不可無火﹐無火則陰勝而寒病生﹔火中不可無水﹐無水則陽勝而熱病起。但當詳辧陰陽﹐則虛損之治無餘義矣。如水虧者﹐陰虛也﹐只宜大補眞陰﹐切不可再伐陽气﹔火虛者﹐陽虛也﹐只宜大補元陽﹐切不可再傷陽气。此因陽气不足而復伐其陰﹐陰亦損矣﹔陰已不足而再傷其陽﹐陽又亡矣。夫治虛治實﹐本是不同。實者陰陽固有餘﹐但去其餘﹐則得其平﹔虛者陰陽有不足﹐再去所有﹐則兩者俱敗﹐其能生乎﹖故治虛之要﹐凡陰虛多熱者﹐最嫌辛燥﹐恐助陽邪也。尢忌苦寒﹐恐伐生气也。惟喜純甘壯水之劑﹐補陰以配陽﹐則剛爲柔制﹐虛火自降﹐而陽歸乎陰矣。陽虛多寒者﹐最嫌涼潤﹐恐助陰邪也﹐尢忌辛散﹐恐傷陰气也。只宜甘溫益火之品﹐補陽以配陰﹐則不得其主﹐陰寒自斂﹐而陰從乎陽矣。是以气虛者宜補其上﹐精虛者宜補其下﹐陽虛者宜補而兼暖﹐陰虛者宜補而兼淸﹐此固陰陽之治辧也。其有气因精而虛者﹐自當補精以化气﹔精因气而虛者﹔自當補气以生精。又如陽失陰而離者﹐非補陰何以收散亡之气﹔水失火而敗者﹐非補火何以蘇垂絕之陰。此又陰陽相濟之妙用也。故善補陽者﹐必於陰中求陽﹐則陽得陰助而生化無窮﹔善補陰者﹐必於陽中求陰﹐則陰得陽升而泉源不竭﹐故以精气分陰陽﹐則陰陽不可離﹔以寒熱分陰陽﹐則陰陽不可混。此又陰陽邪正之離合也。知陰陽邪正之治﹐則陰陽和而生道得矣。

人知陰虛惟一﹐而不知陰虛有二。如陰中之水虛﹐則病在精血﹔陰中之火虛﹐則病在神气。

蓋陽衰則气去﹐故神志爲之昏亂﹐非火虛乎﹖陰虧則形壞﹐故肢體爲之廢弛﹐非水虛乎﹖今以神離形壞之證﹐乃不求水火之原﹐而猶以風治﹐鮮不危矣。試以天道言之﹐其象顯然﹐旱則多燥﹐燥則多風﹐是風木之化從乎燥﹐燥則陰虛之候也。故凡治類風者﹐專宜培補眞陰﹐以救根本﹐使陰气復則風燥自除。然外感者﹐非曰絕無虛癥﹐气虛則虛也﹔內傷者非曰必無實癥﹐有滯則實也。治虛者﹐察其在陰在陽而直補之﹔治實者﹐察其因痰因气而暫開之。此內傷外感及虛實攻補之間﹐最當察其有無微甚而酌其治也。甚至有元气素虧﹐猝然倒撲﹐上無痰﹐下失禁﹐瞑目昏沈﹐此厥竭之證﹐尢與風邪無涉。使非大劑參附﹐或七年之艾﹐破格挽回﹐又安望其復眞气於將絕之頃哉。倘不能察其表裏﹐又不能辧其虛實﹐但以風之爲名﹐多用風藥﹐不知風藥皆燥﹐燥復傷陰﹐風藥皆散﹐散復傷气﹐以內傷作外感﹐以不足爲有餘﹐是促人之死也。

卷一論集

張景嶽論東垣脾胃論

人以水谷爲本﹐故脾胃爲養身之本。惟東垣獨知其義﹐發爲《脾胃論》。因引《內經》之義﹐如生气通天論曰﹕蒼天之气﹐淸淨則志意治﹐順之則陽气固﹐𨿽有賊邪﹐勿能爲害也。陽气者﹐煩勞則張。故蒼天之气貴淸淨﹐陽气惡煩勞﹐此病從脾胃生者一也。

又引《五常政大論》曰﹕陰精所奉其人壽﹐陽精所降其人夭。陰精所奉﹐謂脾胃旣和﹐穀气上升﹐春夏令行﹐故其人壽。陽精所降﹐謂脾胃不和﹐穀气下流﹐收藏令行﹐故其人夭。此病從脾胃生者二也。

又引《六節藏象論》曰﹕脾﹑胃﹑大腸﹑小腸﹑三焦﹑膀胱者﹐倉廩之本﹐營之居也。此至陰之類﹐通乎土气。凡十一藏者﹐皆取決於膽也。夫膽者﹐少陽春生之气﹐春气升則萬物安。故膽气春生則余髒從之﹐膽气不升則飧泄﹑腸﹐不一而起。此病從脾胃生者三也。

又引本論曰﹕天食人以五气﹐地食人以五味﹐此之謂气者。上焦開發﹐宣五穀味﹐燻膚充身澤毛﹐若霧露之漑﹐是謂气。气或乖錯﹐人何以生﹖此病從脾胃生者四也。諸如此論﹐皆東垣獨得之見。

玆察其所謂蒼天貴淸淨﹐陽气惡煩勞者﹐此指勞倦之爲病也。所謂收藏令行﹐故其人夭者﹐此指陰盛陽衰之病也。所謂春生則萬物安者﹐此指降則無生之爲病也。所謂气或乖錯﹐人何以生者﹐此指陽气受傷之爲病也。東垣垂惠後世﹐開導來學﹐誠非小矣。

獨怪其論中有曰喜怒憂恐損耗元气﹐資助心火﹐火與元气不兩立﹐火勝則乘其土位﹐所以爲病﹐若此數語﹐大見矛盾。

夫元气旣損﹐多見生陽日縮﹐神气日消﹐何以反助心火﹖脾胃屬土﹐得火則生﹐何謂火勝則乘其土位耶﹖且人之元气﹐本貴淸和﹐寒固能病﹐熱亦能病。而因勞動火者﹐固常有之﹐自不得不從淸補﹐若因勞犯寒﹐而寒傷脾胃者﹐尢酷尢甚。第熱癥顯而寒癥隱﹐眞熱癥易辧﹐假熱癥尢不易辧也。矧元气屬陽﹐熱爲同气﹐邪猶可制﹔陰爲陽賊﹐寒其仇也﹐生气被伐﹐無不速亡﹐由此觀之﹐寒與元气﹐尢不兩立。若東垣前言﹐獨令後人之妄言火者﹐反忘前四條之格言﹐而單執火不兩立之說爲成案。此白璧之瑕﹐余實不能不爲東垣惜也。

及再考東垣之方﹐如補中益气﹑升陽益胃﹑黃人參﹑淸暑益气湯等方﹐每用升﹑柴﹐此卽其培養春生之气。而每用芩﹑連﹐亦卽其制伏邪之意。第二三分之芩﹑連﹐固未必卽敗陽气﹔而以五七分之參﹑術﹐果能斡旋元气乎﹖思古仲景立方之則﹐用味不過三四品﹐用數每至二三兩。且人之气血本大同﹐疾病多相類﹐而仲景之方大而簡﹐東垣之方小而雜﹐何其懸絕一至如此﹖此其中必有至道存焉。實以後學不敢雌黃﹐而私心向往﹐不能不霄壤於其間也。

卷一論集

諭嘉言脈部位論

心之脈絡小腸﹐小腸之脈絡心﹔肺之脈絡大腸﹐大腸之脈絡肺。此可以論病機﹐如心移熱於小腸﹐肺移熱於大腸之類﹐不可定部位也。小腸當候之於右尺﹐以火從火也。大腸當候之於左尺﹐以金從水也。

三焦屬火﹐亦候於右腎﹔膀胱屬水﹐亦候於左腎。一尺而水火兩分﹐一臟而四腑兼屬﹐乃天然不易之至道。

蓋胸中屬陽﹐腹中屬陰﹐大腸﹑小腸﹑膀胱﹑三焦所傳渣滓﹑水液﹑濁气皆陰﹐惟腹中可以部置﹐非若胃爲水谷之海。淸气在上﹐膽爲決斷之官﹐靜藏於肝﹐可得位之於中焦也。至於上焦﹐重重膈膜﹐遮蔽淸虛之宇﹐惟心肺得以居之﹐而諸腑不與焉。所謂膈盲之上﹐中有父母者是也。心主血爲陰﹐肺主气爲陽﹐其營衛於周身﹐非父母而何。然心君無爲而治﹐肺爲相傅華蓋﹐而覆於心上﹐以布胸中之气﹐而燮理其陰陽。膻中爲臣使﹐包裹而絡於心下﹐以寄喉舌之司﹐而宣布其政令。是以心火寂然不動﹐動而傳之心胞﹐與三焦之火卽爲相火。《素問》謂手少陽與心主爲表裏﹔《靈樞》謂手厥陰之脈出屬心胞絡﹐下膈﹐歷絡三焦﹔手少陽之脈散絡心胞﹐合心主﹐正見心胞相火與於少陽相火爲表裏﹐故歷絡於上下兩相輸應也。心君寧﹐相火安﹐而膻中喜樂出焉。心君擾﹐相火翕然從之﹐而百度攺其常焉。心胞所主二火之出入關系之重如此﹐是以亦得分手經之一﹐而可稱爲腑耳。

王叔和以相絡之故﹐大小二腸候之於上﹐而不知水谷變化﹐濁穢之气去﹐膈上父母淸陽之气迥不相通﹐豈可因外絡連屬﹐反謂右寸之淸陽上浮者爲大腸﹖脈沈者謂肺脈﹐經所謂髒眞髙於肺者﹐乃眞髒髙於大腸矣。左寸之浮者爲小腸脈﹐沈者爲心脈﹐水中污泥反浮於蓮花之上﹐有是理乎﹖夫心胞之脈裹擷乎心﹐代君主行事﹐從左寸候之﹐亦理之當然耳。

卷一論集

趙羽皇參附宜虛論

萬病莫若虛證最難治。經云﹕不能治其虛﹐安問其餘﹖蓋虛之爲言﹐空也﹐無也。家國空虛﹐非惠養元元﹐錙銖累積﹐必不能奠安邦本﹐家道丰享。病之虛者亦猶是也。故治虛之要﹐溫補爲先﹐溫補之功﹐參附爲首。

蓋參者參也﹐與元气爲參贊者也。體弱用此﹐恍若陰霾見﹐寒谷回春﹐生機勃勃欲露﹐是眞起死之靈苗﹐回生之仙艸也。故不特气虛宜用﹐卽血虛宜用﹔內傷宜用﹐卽外感亦宜用。煩渴由乎火邪﹐得人參而陰津自長﹔腫脹由乎气壅﹐仗參力而痞悶全消。以至食不欲入﹐食反脹﹐或翻胃噎膈﹐泄利亡陰﹐灑淅惡寒﹐多汗漏風等癥﹐無不賴人參之大力﹐作元气之藩籬。而不知者﹐妄謂肺熱傷肺﹐參能作飽﹐尢屬駭異。不知肺金之冤熱﹐非人參莫能救援﹔脾虛之滿中﹐非參術何由健運﹖種種功勛﹐難以枚舉。昔賢嘉其功魁羣艸﹐信不誣耳。

至附子一味﹐有斬關之能﹐奪旗之勇。虞摶謂其能引補气藥行十二經﹐以追散失之元陽﹔引補血藥入血分﹐以滋養不足之眞陰﹔引發散藥開腠理﹐以驅逐在表之風寒﹔引溫藥達下焦﹐以驅除在裏之冷濕。

其用亦宏矣哉。人止知手足厥冷﹐下痢完谷﹐一切陰寒等候而用之﹐此系正治﹐人所易曉。然其最妙處﹐反能以熱攻熱。故胃陽發露而爲口爛舌糜﹐腎陽發露而爲面赤吐紅﹐入於滋陰補气藥中﹐頃刻神淸熱退﹐則其能反本回陽也﹐謂其能壯火益土也。

世人甘用寒涼﹐畏投溫劑﹐一用參附﹐卽妄加詆毀﹐亦知秋冬之气﹐非所以生萬物者乎﹖若乃彊陽已極﹐房術用以興陽﹔外感伏陽﹐陽厥用之狂越﹐譬之服毒自刃。此自作之孽﹐豈參附之罪耶﹖

卷一論集

附﹕格言一

何柏齋曰﹐足相火屬膽配肝﹐主血者也﹔手相火屬三焦配腎之命門﹐主精者也。肝與命門皆屬風木﹐木中有火﹐則精血之中有熱气也。然精血體潤﹐水也。火與水相守﹐故不發。至發而爲熱﹐則皆精血將枯之所致也﹐譬木枯則火易焚耳﹐故相火發者難治。今虛勞骨蒸之病﹐皆相火發熱之證也。小水不能滅大火﹐法當補陰﹐則熱自退﹐此論丹溪主寒涼之誤。人之臟腑以脾胃爲本﹐蓋人之飲食﹐皆入於胃而運於脾﹐爲地之土也。然脾胃之能化與否﹐實由於水火二气﹐非脾胃之所能也。火盛則脾胃燥﹐水盛則脾胃濕﹐皆不能化物﹐乃生諸病。水腫之癥﹐蓋水盛而火不能化也﹐火衰而不能化水﹐故水之入於脾胃﹐皆滲入血脈骨肉﹐血亦化水而發腫脹﹐皆自然之理也。導其水﹐復補其火﹐使二气平和﹐病斯去矣。丹溪謂脾失運化由肝木侮脾﹐乃欲淸心經之火﹐使肺金得令以制肝本﹐迂而不切。

劉河間謂補瀉脾胃之本者﹐蓋以脾胃中和之气也﹐燥其濕則爲瀉﹐潤其燥則爲補。

丹溪曰气無補法者﹐庸俗之論也。以其痞滿壅塞﹐似難於補。不知正气虛則濁气滯﹐正气得補﹐而行健運之職﹐則濁气自下而痞滿除﹐气虛不補﹐邪何由退﹖《內經》曰﹕壯者气行則愈﹐怯者著而成病。欲破滯气﹐消脹滿﹐必補脾气﹐至的至當﹐非淺見所知者。

大凡失血﹐脈皆洪大無力﹐卽芤脈也。陰血旣虧﹐陽無所根據﹐浮散於外﹐故見此象。誤認爲實火﹐大謬。

張三錫曰﹕大抵虛損宜分兩途﹕一則中气虛﹐屬內傷﹐脈緩或虛大無力﹐可治﹔一則眞陰虧損﹐陰虛火旺﹐脈弦數無力﹐難治。

又曰﹕心肺損而色敗﹐腎肝損而形痿。

發黃有陰陽﹕天五之土﹐爲火所焚﹐陽黃也﹔地二之火﹐爲水所溺﹐陰黃也。

虛損之微者﹐眞火尙存﹐服寒涼猶可﹔虛損之甚者﹐眞火已虧﹐藥用寒涼﹐豈能使之化爲精血﹐以補其虛乎﹖人身之中﹐藏眞有三﹕曰元精﹐曰元气﹐曰元神。精乃臟腑之眞﹐非榮血之比﹐故曰天癸。

气爲臟腑之大經﹐爲動靜之主﹐故曰神機。脈爲天眞委和之大气﹐其機運升降﹐皆隨气而動﹐因血而榮。

精气資始﹐相生不失﹐以養一身﹐爲人之司命。若精不足則气失資化﹐气不足則血失所榮﹐血不足則气無所附﹐天眞散亂﹐而病生焉。

張三錫曰﹕勞傷五臟皆成瘵﹐獨肺勞莫治。以咳嗽﹑咳血﹐陰火上炎﹐日晡甚﹐久之咽喉生瘡﹐一邊睡﹐或左或右﹐寒涼滋陰則傷脾而增瀉﹐參術益气而助火則增嗽﹐添瀉添喘﹐死期迫矣。大抵脈細數﹐骨蒸﹐幹嗽聲啞者﹐必不可救。乃眞陰虧損﹐病在膏盲﹐藥莫能及也。其發潮熱者﹐俗以涼藥濟之﹐不知陰虛生內熱﹐非芩﹑連﹑知﹑柏所可治者。如外感熱邪﹐邪淨則止﹔傷食發熱﹐宿滯化則止。此陰虛非一朝一夕﹐心靜可以養陰﹐而又全賴飲食從胃中生出陰血。若不顧脾胃﹐徒事坎離﹐則陰未必滋﹐熱未必除﹐脾胃轉傷﹐熱嗽愈甚矣。

東垣曰﹕百病晝則增劇﹐夜則安靜﹐是陽病有餘﹐乃气病而血不病也。夜則增劇﹐晝則安靜﹐是陰病有餘﹐乃血病而气不病也。晝則發熱﹐夜則安靜﹐是陽自旺於陽分也。晝則安靜﹐夜則發熱﹐是陽气下陷入陰中也﹐名曰熱入血室。晝則發熱煩躁﹐夜亦發熱煩躁﹐是重陽無陰﹐當亟瀉其陽﹐峻補其陰。夜則惡寒﹐晝則安靜﹐是陰血自旺於陰分也。夜則安靜﹐晝則惡寒﹐是陰气上溢於陽中也。夜則惡寒﹐晝亦惡寒﹐是重陰無陽﹐當亟瀉其陰﹐峻補其陽。晝則惡寒﹐夜則煩躁﹐飲食不入﹐名曰陰陽交錯者﹐死。

東垣曰﹕兩寸脈實﹐謂之陽盛陰虛﹐下之則愈。兩寸脈俱虛﹐謂之陰陽俱虛﹐補陽則陰竭﹐補陰則陽竭﹐宜調之以甘藥。兩寸脈不足﹐求之於地﹐地者脾胃也﹐當從陰引陽。兩寸脈短小﹐乃陽气不足﹐病在下也﹐謂之陰盛陽虛﹐取之下陵﹑三里。補瀉無形﹐是謂導气固精﹐治在五亂中取法﹐乃不足病也﹐當取穴於腹募气海﹐甚者取三里﹑气沖﹐以毫鍼引之。兩關脈俱實﹐上不至發汗﹐下不至利大便﹐宜芍藥湯瀉其土實。

兩關脈俱虛﹐脈沈細﹐宜服理中湯。脈弦遲﹐宜服建中湯﹐或加黃﹐附子之類。兩尺俱實﹐是陰盛陽虛﹐下之則愈。兩尺俱虛﹐宜服姜附湯補陽。問﹕何陰虛而補陽﹖曰﹕陰本根於陽。仲景云﹕兩尺脈俱虛者﹐不宜下﹐下之爲逆﹐逆者死。兩尺或不見﹐或短小﹐病在天上﹐求之於五臟背兪。或血絡經隧伏火﹐是天上有陰火﹐故陽不收藏也。又《難經》云﹕下部無脈﹐或兩尺竭絕﹐乃爲食塞﹐當吐。

先哲曰﹕浮﹑沈﹑遲﹑數﹐滑﹑澀六者之中﹐復有大相懸絕之要﹐人多不識。夫浮爲表矣﹐而凡陰虛者﹐脈必浮而無力﹐是浮不可槪言表﹐可升散乎﹖沈爲裏矣﹐而凡表邪初感之甚者﹐陰寒束於皮毛﹐陽气不能外達﹐則脈必先見沈緊﹐是沈不可槪言裏﹐可功內乎﹖遲爲寒矣﹐而傷寒初退﹐餘熱未消﹐脈多遲滑﹐是遲不可槪言寒﹐可溫中乎﹖數爲熱矣。而凡虛損之候﹐陰陽俱虧﹐气血散亂者﹐脈必急數﹐愈數者愈虛﹐愈虛者愈數﹐是數不可槪言熱﹐可寒涼乎﹖微細類虛矣﹐而痛極壅蔽者脈多伏匿﹐是伏不可槪言虛﹐可驟補乎﹖洪弦類實矣﹐而眞陰大虧者必關格倍常﹐是弦不可槪言實﹐可消伐乎﹖如是則綱領之中﹐復有大綱領存焉﹐醫不能以四診相參﹐而欲孟浪﹐此脈之所以難言也。

王好古曰﹕脈之不病﹐其神不言當自有也。脈之旣病﹐當求其中神之有與無焉。如六數七極﹐熱也﹐脈中有力卽有神也﹔三遲二敗﹐寒也﹐脈中有力卽有神也。熱有神也﹐瀉其熱而神在焉﹔寒而有神﹐去其寒而神在焉。寒厥之脈﹐苟無力無神﹐將何藥以泄熱去寒乎﹖使不知此﹐將何根據以生。

崆峒子云﹕人之病痰火﹐十之八九。老人不宜速降其火﹐虛人不宜盡去其痰。攻之太甚﹐則病轉劇而致危﹐殆以固元气爲本。凡病類推而行之。

《國小》有虛實分治之法﹐謂疾病之生也﹐皆因外感﹑內傷生火﹑生濕﹑生熱﹑生痰四者而已。審其少壯新病﹐是濕則燥之﹔是火則瀉之﹔濕而生熱﹐則燥濕而兼淸熱﹔火而生痰﹐則瀉火而兼豁痰﹐無餘蘊矣。當其衰老久病﹐又當攻補兼施﹕如气虛而有濕熱痰火﹐則以四君補气﹐而兼燥濕淸熱﹐瀉火豁痰﹔血虛而有痰火濕熱﹐則以四物補血﹐而兼泄火豁痰﹐淸熱燥濕﹐如此則攻補合宜。故曰﹕少壯新病﹐攻邪可審﹔老衰久病﹐補益爲先。若夫陰虛火動﹐脾胃虛衰﹐眞陰者﹐水也﹐脾胃者﹐土也﹐土𨿽喜燥﹐然太燥則艸木枯槁﹐水𨿽喜潤﹐然太潤則艸木濕爛﹐是以補脾滋腎之劑﹐在燥濕得宜耳。

治其旺气﹐謂病有陰陽﹐气有衰旺﹐不明衰旺﹐則治之反甚。如陽盛陰衰者﹐陰虛火旺也﹐治之者不知補陰﹐而專用苦寒治其旺﹐豈知苦寒皆沈降﹐沈降則亡陰﹐陰愈亡則火愈甚﹐故服寒反熱者﹐陰虛不宜降也。又如陽衰陰盛者﹐气弱生寒也﹐治之者不知補陽以消陰﹐而專用辛溫治陰之旺﹐豈知辛熱能耗散﹐耗散則亡陽﹐陽愈亡則寒愈甚﹐故服熱藥反寒者﹐陽虛不宜耗也。此無他﹐皆以專治旺气﹐故其相反如此。

諭嘉言曰﹕逆秋气則傷肺﹐冬爲飧泄﹐與春傷於風﹐夏生飧泄不同。然傷風而飧泄﹐以風爲主﹐風者木也﹔傷肺而飧泄﹐以肺爲主﹐肺者金也﹐其候各異。風邪傷人﹐必入空竅﹐而空竅惟脾胃爲最﹐風旣居之﹐其導引如順風揚帆﹐不俟脾之運化﹐食入卽出﹐以致飧已卽泄也。不知者以爲脾虛完谷不化﹐如長夏洞泄寒中﹐及冬月飧泄之泄﹐反以補脾剛燥之藥﹐助風性之勁﹐有泄無已﹐每至於束手無策。倘知從春令治之﹐用桂杖領風從肌表而出﹐一二劑可愈也。秋月之傷肺﹐傷於肺之燥也﹐與秋傷於燥﹐冬生咳嗽同是一病。但在肺則爲咳嗽﹐在大腸則爲飧泄﹐世所謂肺移熱於大腸﹐久爲腸者﹐卽此病也。但使肺熱不傳於大腸﹐則飧泄自止。不知者惟務止澀﹐以燥益燥﹐不亦冤哉。

逆冬气則傷腎﹐春爲痿厥﹐同一病乎﹖曰﹕痿自痿﹐厥自厥﹐本是二病。然痿者必至於厥﹐厥者必至於痿﹐究竟同一病也。但肝气失恃﹐則痿病先見﹔筋脈未傾﹐則厥病先見耳。肝病則筋失所養﹐如其夙有筋患﹐不覺忽然而痿矣。肝气以條達爲順﹐素多鬱怒﹐其气不條達而橫格﹐漸至於下虛上盛﹐气髙不返﹐眩運不知人而厥矣﹐厥必气通始蘇也。此皆冬時失養髒之道﹐正气不足之病﹐與治痰治風絕不相干。一味培補腎水﹐生津養血﹐聽其筋自柔和﹐肝自條達可也。若精枯气削﹐亦難爲矣。

藥以勝病﹐乃致脾胃不勝藥﹐猶不加察﹐元气亦壞﹐變癥多端。如脾虛而气短﹐不能以續﹐變而似喘促﹐尙用降气定喘之藥﹔如脾虛衛气不行﹐變而爲浮腫﹐尙用耗气利水之藥﹔如脾虛郁滯﹐變而作寒熱﹐尙謂外感﹐用外散之藥。虛而愈虛﹐直令气盡身亡﹐全不悔悟﹐復以此法施之他人﹐展轉戕生﹐可勝誅哉。

人之眞气所在﹐其義有三﹐曰上﹑中﹑下也。上者所以受於天﹐以通呼吸者也﹔中者生於水谷﹐以養榮衛者也﹔下者气化於精﹐藏於命門﹐以爲三焦之根本者也。故上有气海﹐曰膻中也﹐其治在肺﹔中有水穀气血之海﹐曰中气也﹐其治在脾胃﹔下有气海﹐曰丹田也﹐其治在腎。人之所賴﹐惟此气耳。气聚則生﹐气散則死。故帝曰气爲內寶﹐此誠最重之詞﹐醫家最切之旨也。今之醫家﹐但知見病治病﹐初不識人根本。

天下之理﹐亦烏有根本受傷﹐而能無敗者耶。

天下假虛之證不多見﹐而假實之癥最多﹔假寒之癥不難治﹐而假熱之治多誤。然實者多熱﹐虛者多寒。如丹溪曰﹕气有餘便是火﹐故實能受寒。而余續之曰﹕气不足便是寒﹐故虛能受熱。世有不明眞假本末而知醫者﹐則未敢許也。

諭嘉言曰﹕腎中眞陽得水以濟之﹐畱戀不脫﹔得土以堤之﹐蟄藏不露。而手足之陽爲之役使﹐流走周身﹐固護腠理﹐而捍衛於外。脾中之陽﹐法天之健﹐消化飲食﹐傳布津液﹐而營運於內。胸中之陽﹐若日之馭﹐離照當空﹐消陰除翳﹐而宣布於上。此三者﹐丰亨有象﹐腎中眞陽安享太平。惟在位﹑在上﹑在中之陽﹐衰微不振﹐陰气乃始有權。或膚冷不溫﹐漸至肌硬不柔﹐衛外之陽不用矣﹔或飲食不化﹐漸至嘔泄痞脹﹐脾中之陽不用矣﹔或當膺阻礙﹐漸至窒塞不開﹐胸中之陽不用矣。乃取水土所封之陽﹐出而在事﹐頭面得陽而戴赤﹐肌膚得陽而燥﹐脾胃得陽而除中﹐其能久乎﹖龐安常曰﹕有陰水不足﹐陰火上升﹐肺受火侮﹐不得淸肅下行﹐由是津液凝濁生痰不生血者﹐此當以潤劑加門冬﹑地黃﹑枸杞之類滋其陰﹐使上逆之火得返其宅而息焉﹐則痰自淸矣。投以二陳﹐立見危殆。有腎虛不能納气歸原﹐出而不納﹐積而不散﹐則痰生焉﹐八味丸主之。此證甚難。

心爲血之主﹐肝爲血之髒﹔肺爲气之主﹐腎爲气之髒﹐誠哉是言也。學人惟知血之出於心﹐而不知血之納於肝﹐惟知气之出於肺﹐而不知气之納於腎。假如血痢作恙﹐治以行血逐積等劑﹐而其痛獨存者﹐血之所藏無以養也﹐必佐以養肝﹐則其痛止。如喘嗽气鳴﹐治以調气豁痰﹐而終不下降者﹐以气之所藏無以歸也﹐必佐以安腎﹐則其气歸原。此傳心喫緊之法也。

卷一論集

格言二

趙養葵曰﹕陽統乎陰﹐血隨乎气。古人治血必先理气﹐血脫益气﹐故有補血不用四物之論。如血虛發熱﹐立補血湯一方﹐以黃一兩爲君﹐當歸四錢爲臣﹐气藥多而血藥少﹐使陽生陰長。又如失血暴甚欲絕者﹐以獨參湯一兩﹐頓煎服﹐純用气藥。斯時也﹐有形之血不能速生﹐幾微之气所當亟固﹐使無形生出有形﹐蓋陰陽之妙﹐原根於無也。故曰﹕無名天地之始。

春秋晝夜﹐陰陽之門戶。又十二時而按分五臟之陰陽﹐醫者全憑此以明得病之根源﹐而施治療之方術。

就中二至最爲緊要﹐至者極也﹐陰極生陽﹐絕處逢生﹐啟無而有﹔陽極生陰﹐從有而無﹐陽變陰化之不同也。然其尢重獨在冬至。或問﹕冬至一陽﹐當漸向和暖﹐何爲大寒﹐冰雪反盛﹔夏至一陰﹐當漸向淸涼﹐何爲溽暑﹐酷熱反熾﹖有說乎﹖曰﹕此將來者進﹐成功者退﹐隱微之際﹐未易明也。陽伏於下﹐逼陰於上﹐井水气蒸而堅冰至也。陰生於下﹐格陽於上﹐井水寒而電雷合也。今人病面紅口渴﹐煩躁喘咳﹐誰不曰火盛之極﹖抑孰知其爲腎中陰寒所逼乎﹖以寒涼之藥進而斃者﹐吾不知其凡幾矣。談陰陽者﹐具言气血﹐是矣。詎知火爲陽气之根﹐水爲陰血之根﹖觀之天地﹐日爲火之精﹐故气隨之﹔月爲水之精﹐故潮隨之。

然此陰陽水火﹐又同出一根﹐周流而不息﹐相偶而不離。惟其同出一根﹐而不相離也。故陰陽又各互爲其根﹐陽根於陰﹐陰根於陽﹔無陽則陰無以生﹐無陰則陽無以化﹔從陽而引陰﹐從陰而引陽。各求其屬﹐而窮其根也。世人但知水火爲陰陽﹐而不知水火爲陰陽之根﹔能知水火爲陰陽﹐而誤認心腎爲水火之眞﹐此道之所以不明不行也。

陰陽者﹐虛名也。水火者﹐物理也。寒熱者﹐天之淫气也。水火者﹐人之眞元也。淫气湊疾﹐可以寒熱藥攻之。眞元致病﹐卽以水火之眞調之。然不求其屬﹐投之不入。先天水火﹐原屬同宮﹐火以水爲主﹐水以火爲原。故取之陰者﹐火中求水﹐其精不竭﹔取之陽者﹐水中尋火﹐其明不熄。斯大寒大熱之病﹐得其平矣﹔偏寒偏熱之士﹐不可與言也。

土金隨母寄生﹐故欲補土金者﹐從寄生處而補其母。是以東垣有隔二之治﹐是從母也﹔有隔三之治﹐又從母之外家也。土金惟寄生﹐故其死爲眞死﹐惟水火從眞生﹐故其死不死﹐絕處逢生矣。是以余於五行中獨重水火﹐而其生克之妙用﹐又從先天之根﹐而與世論不同。

王仲曰﹕風病至極﹐則似燥金之證﹐而皺揭燥澀。熱病至極﹐則似寒水之證﹐而戰栗厥逆。土病至極﹐則似風木之證﹐而濕郁熱發。金病至極﹐則似二火之證﹐而爲三消﹐癰疽瘡瘍。水病至極﹐則似濕土之證﹐而爲跗腫肉泥。故推本至標﹐則知其源﹔從標至本﹐則識其所承。故醫不惑於癥﹐病不惑於藥﹐始可與言治矣。

滑伯仁曰﹕厥陰﹑太陽少气多血﹐太陰﹑少陰少血多气﹐陽明气血俱多﹐少陽气多血少。男子婦人均有此气血也﹐男子多用气﹐故气常不足﹔婦人多用血﹐故血常不足。所以男子病多在气分﹐婦人病多在血分。世俗乃謂男子多气﹐女子多血﹐豈不謬哉。

諭嘉言曰﹕病發而有餘﹐必累及於他髒他气﹐先治其本﹐使不入於他腑他气爲善﹔病發而不足﹐必受他髒他气之累﹐先治其標﹐不使累及本髒爲善。

春生本於冬藏﹐夏長本於春生﹐四時皆然。故冬不藏﹐無以逢春生﹔春不生﹐無以逢夏長。不明天時﹐則不知養藏﹐養生之道﹐從何補救﹖《難經﹟二十二難》謂﹕經言脈有是動﹐有所生病﹐一脈變爲二病。其義至今未解。曰﹕此正論營衛所主病先後也。一脈變爲二病者﹐同一經脈。病則變爲二﹐淺深不同也。邪入之淺﹐气畱而不行﹐所以衛先病也。及邪入漸深﹐而血壅不濡﹐其營乃病﹐則營病在衛病後矣。使衛不先爲是動﹐而營何自後所生病耶﹖朱丹溪曰﹐人間之火﹐可以濕伏﹐可以水滅﹐諸苦寒能瀉有餘之火是也。龍雷之火﹐逢濕則焰﹐遇水益燔﹐太陽一照﹐火卽尋滅﹐桂附制相火是也。如火井之火﹐沃水彌熾﹐以土灑之卽滅﹐亦陰火也。

《素問》云﹕諸寒之而熱者﹔取之陰﹔諸熱之而寒者﹐取之陽﹐所謂求其屬也。王太僕曰﹕益火之源以消陰翳﹐壯水之主以制陽光。夫寒之而熱者﹐人徒知以寒治熱﹐而不知熱之不衰者﹐由乎眞水之不足也﹔熱之而寒者﹐人徒知以熱治寒﹐而不知寒之不衰者﹐由乎眞火之不足也。故取之陰﹐所以益腎水之不足﹐而使其制夫心火之有餘﹔取之陽﹐所以益心火之不足﹐而使其勝夫腎水之有餘也﹕屬由主也﹐求其屬者﹐言水火之不足而求之心腎也。

張三錫曰﹕气郁久則中气傷﹐不宜克伐﹐補中益气佐舒郁﹐川芎﹑香附之類。又《難經》云﹕血主濡之﹐气主煦之﹐一切气病﹐用气藥不效﹐少佐芎﹑歸血藥﹐流通而愈﹐乃屢驗者。

失血後﹐大熱大渴發熱﹐癥似白虎﹐惟脈虛大不長﹐實爲異耳﹐誤用涼劑必死。當歸補血湯主之﹐方用黃一兩﹐當歸五錢。大凡病後咳嗽吐血﹐脈大而芤﹐屬上焦陽絡傷﹔下血溺血﹐爲陰絡傷﹐俱死。

血不歸原﹐責之胃寒﹔涼藥屢用不效﹐甘艸炙﹑炮漧薑等分﹐引血歸元﹐妙。

薛立齋曰﹕凡人飲食勞倦﹐起居失宜﹐見一切火癥﹐悉屬內眞寒而外假熱﹐故肚腹喜暖﹐常以熱手按﹐口畏冷物。此形气病气俱屬不足﹐法當純補元气爲主。

中年後齒縫脹﹐皆气虛而火泛上﹐補中自愈。

韓飛霞曰﹕肺气虛而咳嗽自汗﹐脈緩不食﹐當先補脾。所謂虛則補其母也。

張三錫曰﹕有潮熱似虛﹐胸膈痞塞﹐背心疼痛﹐服補藥不效者﹐此乃痰癥﹐隨气而潮﹐故熱隨飲而亦潮﹐宜以痰飲求之。

丹溪曰﹐陽旺則能生陰﹐如失血後卽當用參﹑﹑歸﹑地大補之。若遷延日久﹐虛火克肺﹐卽難用矣。

夏月煩渴﹐不可遽爲暑熱﹐而用香薷﹑益元散﹐須斟酌之。果脈虛大﹐自汗煩渴﹐遠行﹐不曾用冷物﹐無房勞﹐亦可作暑治。

李士材曰﹕救腎者必本於陰血﹐血爲陰﹐主下降﹐虛則上升﹐當斂而抑之﹔救脾者﹐必本於陽气﹐气爲陽﹐主上升﹐虛則下陷﹐當升而舉之。

虛勞起死﹐獨參有大力﹐可以倚賴。故主於滋陰﹐如朱丹溪治勞之案﹐用參者十有其七﹔神以治勞﹐如葛可久垂訓之方﹐十居其七也。自好古肺熱傷肺之說﹐節齋服參必死之說﹐印定後人眼目﹐甘用苦寒﹐至死不悔﹐良可悲也。不知肺家本經自有熱者﹐肺脈獨實﹐參誠不宜用。若金被火乘者﹐肺方受虧。非參莫救。

腎之陰虛則精不藏﹐肝之陽彊則气不固﹐以腎主閉藏﹐肝主疏泄也。

天下無逆流之水﹐人身無倒上之痰。故善治痰者﹐不治痰而治气。气順則一身之津液隨气而順矣。

治痰無他法﹐健其脾而已矣﹔健脾無他法﹐去其濕而已﹐濕去則脾自健﹐脾健則痰自消﹐此治虛治本之法也。治痰無他法﹐淸其火而已矣﹔淸火無他法﹐順其气而已矣。气降則火自淸﹐火淸則痰自化﹐此治痰治標之法也。

卷一論集

格言三

程郊倩曰﹕拘攣頑麻不仁﹐風證有此﹐當是風痰阻滯經絡﹐气道不通利也。气道不通利﹐脾虛不能運气﹐𨿽是補﹐不忘攻﹐曰气順則風消。尢須攻不忘補﹐從脾胃中壯及主气﹐使津液得達。阻滯自無﹐此烏藥八味順气之所由設也。風眩頭暈﹐風在上而虛在下﹐治法不治風而治血。血足於下﹐气自淸於上﹐何風之有﹖此陽病治陰之旨也。

心藏神而主血於脾﹐實爲母子。脾乏膏腴﹐因奪母气以爲食﹐虛處遂並移於母。健忘驚悸等證﹐實由脾虛乏津乏液之故。必使脾气壯而無上奪﹐方得心血足而能下文﹐此又歸脾湯之一義也。

中虛不能化气﹐則陰逆於下﹐陽格於上﹐此亦邪居半表裏之間。變小柴胡湯爲半夏瀉心湯﹐彼和解於表裏間﹐此和解於上下際。表裏間俱屬陽﹐上下之際兼有陰也。陰逆則郁必甚﹐故去柴胡﹐加黃連以解陽邪﹐佐溫以破陰逆也。金主燥而令降﹐木主滋而令升﹐凡金令之不從其燥者﹐全賴木气之升﹐能致五臟之蒸溽到肺﹐而成其津液也。故木气升﹐則五臟之气奉春令而俱升﹔木气降﹐則五臟之气奉秋令而俱降。降則五臟之气不得上承﹐自然下蝕。凡土邪陷下而克水﹐火淫寡畏而金﹐皆職於此。金以溽蒸不到而加火淫﹐遂成燥金﹐津液之源已竭﹐周身之百骸﹐誰爲之灌漑者﹐是則一燥而無所不燥。降令多﹐升令少﹐而濕熱之邪遂盛於下部﹐而成痿軟。蓋濕熱爲物﹐升則化﹐不升則不化也。法欲救金體之燥﹐須是從木令之升。但使五臟各有升令之奉﹐則土能生金﹐金能生水﹐水能制火﹐𨿽其間有補有瀉﹐皆可以此一字爲用神。所謂少陽爲樞者﹐此也。故能致津液﹐通气血﹐則少陽之妙法矣。

腎气虛寒﹐自無溫泉漑木﹐木無陽以養﹐气不上升而下陷。凡腎家陰精欲爲閉藏者﹐肝偏盜之而疏泄﹐陽並入陰﹐故陰精自出﹐夜夢鬼交。治法亟宜於陰中輔陽﹐使木气得暖敷榮﹐必不盜及母气矣。

疝气者﹐肝之經絡環陰器﹐最爲招寒之地。與寒爲類者更有濕﹐寒濕互於陰處必凝﹐凝則成形。不比陽經之能比气﹐易聚還易散也。經曰﹕一陰盛而脈脹不通﹐故曰癃疝﹐則知此中已多結滯﹐所宜從寒濕中求之﹐破此結滯之陽也。精者水也﹐非火不成。火者人身之眞气也﹐眞气不足則髒寒﹐遂無以鍛煉成精。經曰﹕水之精爲志﹐火之精爲神。惟交心腎爲一家﹐夾一水於二火之間﹐直從兩精相搏處﹐始及坎離﹐此之謂鼎汞也。

有餘在肝﹐不得腎水之升﹐而陽獨治﹐故有餘之邪見於上焦﹔不足在腎﹐不得肝火之降﹐而陰獨治﹐故不足之因見於下部。惟從肝腎二經﹐通及山澤之气﹐故補腎而肝亦益也。腎陰虛而陽得湊之﹐無以爲內之守﹐則陽彊而陰益弱﹐故精時自出﹐得熱則遺。治法固宜滋腎﹐尢要淸心。心者火之源也﹐火不擾而水自寧。

陰虛之人﹐水虧不能滋木﹐榮血必傷﹐所以陽火獨治﹐而不得血潤﹐則必吸動腎水以自救﹐無柰滴水不能救盛火﹐反從火化﹐而升煎成血﹐咯血之出於腎者﹐此也。此際復營分之虧﹐與壯水之主﹐養陰退陽﹐是爲正治。然皆兼有破滯法者﹐以血成則必燥﹐燥成必帶淤﹐況曾服過寒涼﹐不淤處有淤也。

耳作膿疳者﹐腎開竅於耳﹐以陰逆於下﹐則陽越於上﹐邪從虛受﹐故上虛補在下﹐先求二腎納气﹐然後淸發上焦﹐始爲有功﹐蓋精勝則邪卻也。

腎虛耳重﹐頭痛偏正﹐陰下而陽上﹐則格拒而多病及巓部﹐下虛上實﹐經謂厥成爲巓疾是也。至陰虛天气絕﹐至陽盛地气不足。故不足者溫之﹐使陰中有陽﹐則下不虛﹔有餘者瀉之﹐使陽中有陰﹐則上不實。補益肝腎﹐道並行而不相悖也。

頭部爲天﹔居陽中之陽﹐而能得地部陰精之上奉者﹐全賴督衝二脈領腎中水火之英精﹐交集於其巓也。

督沖虛而不到﹐則陰精莫奉而耳作蟬鳴﹐須髮脫落﹐種種虛證﹐疊見於上﹐上虛而仍補在下﹐以生气之原在腎中之水火﹐不在上也。

水有眞水﹐有客水。腎气溫則客水亦攝而歸眞﹐腎气寒則眞水亦從而爲客水。客寒必搏之﹐所以有身體沈重疼痛之癥。眞武湯從土中植火﹐使眞水從溫處鎭攝﹐客水自化而歸眞﹐正不必行導滲之令也。

人身以陽气爲主﹐滋生發育之本也。有時互陰而舉之﹐以抱陽之陰爲妻陰﹐不嫌其偕﹔有時黜陰而伸之﹐以背陽之陰爲賊陰﹐最防其奪。經曰﹕知陽者知陰﹐知陰者知陽。脈有陰陽﹐病機之盈虛﹐倚伏在此。能於此窮其所謂﹐則於病在先一層深一層上﹐見病之源。

病之轉移進退﹐機則系乎脈﹐陽中有陰﹐陰中有陽﹐不可不就病與脈交互處﹐一合參之﹔並就脈與病參差處﹐一反勘之。死處便可冀生﹐生中且須防死﹐只在陰陽反復之間。

汗下之法﹐可施於有形之陰陽﹐不可施於無形之陰陽。有形者﹐汗下之邪﹐從汗下出﹐而陰陽自安。

無形者﹐一誤汗下﹐無汗可去﹐而所去者無非本髒之气﹐損陰損陽﹐害不可言。六經內﹐三陰惟少陰﹐厥陰多假癥﹐如躁煩﹑戴陽是也﹐然而其脈不假。三陽中﹐陽明間有假脈﹐如熱深厥深﹐而脈反沈之類是也﹐然而口燥舌漧﹑不得臥之證自在﹐若太陽證﹐原自無假﹐太陽之脈必浮﹐太陽之證必發熱。然與少陰腎同司寒水﹐所以表癥原自根裏。脈𨿽浮﹐而浮中自分虛實﹐實則主表﹐虛則便關乎裏﹔癥𨿽發熱﹐而發熱原分標本﹐標則從邪﹐本則便關乎正。世人顧表不及裏﹐顧邪不及正﹐卒病一來﹐開手便錯﹐以致壞病種種﹐莫不自太陽變成。此非太陽之假﹐人自不辧其標本﹐不辧其虛實耳。至若少陽一經﹐豈無混淆﹐然少陽來路必由太陽﹐不兼太陽之癥﹐不成少陽矣。

少陰得趺陽鎭伏﹐而後肯交合三焦。三焦之气升則爲神﹐元陽透腦﹐至髓海爲神光﹐是卽營衛發生之祖。少陰之气升則爲鬼﹐奔豚犯關﹐奪絳宮爲死气﹐實由趺陽失令之由。爲神爲鬼﹐只在趺陽勝負間。營衛盛其下﹐自有溫泉﹔趺陽濃其上﹐必無陰气。

羅東逸曰﹕補肝者養陰﹐腎肝同一治﹐古人言之矣。然肝木得少陽﹐土脈震發﹐非少陽不升﹔木气條茁﹐又非太陰不長﹐故肝食采於脾者也。蓋補肝者﹐必於土中升木。若補中益气之升柴﹐是以少陽騰土﹔逍遙散之術苓﹐是以太陰升木。前人已有其意﹐特未暢發耳。

諭嘉言曰﹕肺燥喜於用潤﹐脾滯又艱於運食。故脾胃虛之極﹐食飲不思﹐則於淸肺藥中﹐少加參術以補脾﹔肺燥之極﹐熱盛咳頻﹐則於補脾藥中﹐少加阿膠以潤燥。治龍雷之火﹐全以收藏爲主。

病有胃經受病﹐而胃脈反不見其病﹐只是上下兩傍心腎肝肺之脈﹐時時另起一頭﹐不安其常。此非上下兩傍之見病端也﹐乃中央气弱﹐不能四迄。如母虛子失乳﹐故見饑餒之象耳。治宜四君子以理脾胃﹐則中央之樞軸轉﹐而四畔之機關盡利矣。

人之陰气衰﹐則不能自主﹐而從陽上升。凡其泄越者﹐皆身中之至寶﹐向非收拾歸元﹐將何底極﹖是以《事親養老》諸方﹐皆以溫補下元爲務。誠有見於老少不同治﹐少年人惟恐其有火﹐髙年人惟恐其無火。無火則營運艱而易衰。是火者老人性命之根﹐未可以水輕折也。昔賢治喉幹﹐謂八味丸爲聖藥﹐譬之釜底加薪﹐則釜中津气上騰。可見下虛者﹐不但眞陰虛﹐究竟眞陽亦虛。蓋陽气以潛藏爲貴﹐藏則勿亢﹐藏則可久。惟眞陰一虛﹐則孤陽失守﹐上浮爲熱。苟收而攝之於下﹐則口中之濁痰﹐鼻中之濁涕不作﹐而口中之津液常生矣。

凡治气之原有三﹕一曰肺气﹐肺气淸則徧身之气肅然下行﹔一曰胃气﹐胃气和則胸中之气亦易下行﹔一曰膀胱之气﹐膀胱之气壯則能吸引胸中之气下行。是以膻中之气亂而卽治﹐擾而卽寧者﹐賴此三气爲輸運。若三气反幹﹐則於胸膈爲緊爲脹﹐可勝道哉。然尙有一喫緊關頭﹐人身胸中空曠如太虛﹐地气上爲云﹐必天气降爲雨﹐地气始收藏不動﹐此義首重在膀胱。膻中位於膈內﹐膀胱位於腹內。膀胱之气化則空洞善容﹐而膻中之气得以下運﹔不化則腹已見脹﹐膻中之气安能下達耶﹖然其權在於葆腎﹐腎气動必先注於膀胱﹐膀胱滿脹勢必奔於胸膈﹔腎气不動則收藏愈固﹐膀胱得以淸靜無爲﹐而膻中之气注之不盈矣。

丹溪等方書﹐說病在左血多﹐病在右气多。教人如此認證﹐因起後執著。《內經》則無此說﹐《內經》但言﹕左右者﹐陰陽之道路。夫左右旣爲陰陽往還之道路﹐何嘗可偏執哉﹖況左半𨿽血爲主﹐非气以統之則不流﹔右半𨿽气爲主﹐非血以麗之則易散。故肝膽居左﹐其气常行於右﹔脾胃居右﹐其气常行於左﹐是以生生不息也﹐故凡治一偏之病﹐法宜從陰引陽﹐從陽引陰﹐從左引右﹐從右引左。蓋觀樹木之偏枯者﹐將漑其枯者乎﹖抑漑其未枯者﹐使榮茂而因以條暢其枯者乎﹖張隱庵曰﹐《靈樞﹟本輸》篇曰﹕少陽屬腎﹐腎上連肺﹐故將兩髒。蓋少陽乃三焦之生气﹐發於右腎上合包絡﹐爲相火之原。左腎屬水﹐上連於肺﹐故爲兩髒也。又本藏篇曰﹕腎合三焦﹑膀胱。蓋右腎之气上合於心主包絡﹐而爲一臟。又《素問﹟咳論》曰﹕腎咳不已﹐則膀胱受之。久咳不已﹐則三焦受之。是《內經》止曰腎﹐原無命門之名。蓋以一腎合三焦﹐一腎合膀胱﹐是爲兩髒而配合兩腑者也。

春傷於風﹐夏生飧泄。秋傷於濕﹐冬生咳嗽。東方生風﹐春之气也。中央生濕﹐土之气也﹐主於夏秋之交﹐故曰秋傷於濕。陽受風气﹐陰受濕气。風乃陽邪﹐故傷於風者﹐上先受之。陽病者﹐上行極而下﹐故春傷於風﹐夏生飧泄。濕乃陰邪﹐故傷於濕者﹐下先受之﹐陰病者﹐下行極而上﹐故秋傷於濕﹐冬生咳嗽。此天地陰陽之邪﹐隨人气之上下升降者也。冬傷於寒﹐春必病溫。夏傷於暑﹐秋必瘧。夫溫病﹑瘧病﹐皆邪伏於內而後發者。寒乃陰邪﹐冬時陽气內盛﹐故邪伏於外﹐在皮膚之間。至春陽气長盛﹐外伏之陰邪與陽相遇﹐邪正相搏﹐寒已化熱﹐故春發爲溫病也。暑乃陽邪﹐夏時陽气在外﹐裏气虛寒﹐故邪伏於裏﹐在募原之間。至秋陰气長盛﹐內伏之陽邪與陰相遇﹐邪正相持﹐故發爲往來寒熱之瘧。此天地陰陽之邪﹐隨人气之內外出入者也。

柯韻伯曰﹕人知火能生土﹐而不知水能生土﹔知土爲水仇﹐而不知水爲土母﹔但知脾爲至陰﹐而不知胃爲元陽。蓋陽明火气所鐘﹐故主燥化。太陰濕土﹐眞陰之所生﹐是水之子也。眞陰之主﹐故名太陰﹔水精所成﹐故主濕化。陽道主實﹐又主熱﹐熱實相搏﹐則胃實而地道不通﹔是以六經亡津液而胃中漧燥者﹐皆得轉屬於陽明﹐而陽明則無所復傳﹐是卽陽明燥化之爲病。此知胃燥反傳於脾之說﹐謬矣。陰道主虛﹐又主寒﹐虛寒相搏﹐則腹滿而下利益甚。凡五臟受病自利不渴者﹐鹹屬太陰。若脾家實﹐腐穢反自去﹐是卽太陰濕化之爲患。此知脾彊反爲脾約之說﹐非矣。土有燥气﹐所以生金﹐則燥土是燥金之父也。土有濕气﹐所以養金﹐則濕土是肺金之母也。無火則土不生﹐無水則土亦不生﹐土不燥則金不生﹐土不濕則金亦不生﹐此水火互根﹐剛柔相須之理也。

諭嘉言曰﹕今人學識未廣者﹐見煩熱枯燥等證﹐不敢用附子者﹐惡其以熱助熱也。孰知不藏精之人﹐腎中陽气不鼓﹐精液不得上升﹐故枯燥外見﹐才用附子助陽﹐則陰气上交於陽位。如釜底加火﹐釜中之气水上騰﹐而潤澤有立至者。仲景方輒用附子一枚﹐今人亦不敢用一錢﹐總由其識之未充耳。

仲景用桂枝湯以和榮而解肌﹐此定例也。然不但爲太陽中風本藥﹐卽少陰經之宜汗者﹐亦在取用。其最妙處﹐在用芍藥以益陰而和陽。太陽經之榮衛﹐得芍藥酸收﹐則不爲甘溫發散所逼﹐而安其位也。至若少陰﹐則更爲陰藏而少血。所以彊逼少陰汗者﹐重則血從耳目口鼻出﹐而竭厥可虞﹔輕亦小便不利﹐而枯涸可待。用藥自當知芍藥之例﹐倍加益陰以和陽。所用桂枝﹐多入地黃﹐以匡芍藥之不逮﹐此比例之法也。

程郊倩曰﹕人身以陽气爲主﹐生身之源在此﹐切須從脈去照顧。浮陽多從證上見出假有餘﹐眞陽自從脈上見出眞不足﹐萬不可以假亂眞也。

卷二脈要集

《內經》脈要﹝並附名公諸論注﹞

診法常以平旦﹐陰气未動﹐陽气未散﹐飲食未進﹐經脈未盛﹐絡脈調勻﹐气血未亂﹐故乃可診有過之脈。

切脈動靜﹐而視精明﹐察五色﹐視五臟有餘不足﹐六腑彊弱﹐形之盛衰﹐以此參伍﹐決死生之分。

切脈動靜﹐診陰陽也。視目精明﹐診神气也。察五色變現﹐診生克邪正也。觀臟腑虛實﹐以診其內﹔別形容盛衰﹐以診其外。故凡診病者﹐必合脈色﹐內外參伍以求﹐則陰陽表裏寒熱之情無所遁﹐而先後緩急眞假逆從之治必無瘥﹐故可以決生死之分。

知醜知善﹐知病知不病﹐知髙知下﹐知坐知起﹐知行知止﹐用之有紀﹐診道乃具。

凡此數者﹐皆有對待之理﹐差之毫釐﹐謬以千里。故凡病之善惡﹐形之動靜﹐皆所當辯。能明此義﹐而用之有紀﹐診道斯備。

微妙在脈﹐不可不察﹐察之有紀﹐從陰陽始﹐始之有經從五行生﹐生之有度﹐四時爲宜﹐補瀉勿失﹐與天地如一﹐得一之精﹐以知死生。

陰陽五行﹐四時脈之正反所不能離﹐離則無從補瀉。所謂一之精﹐天人一理之精微也。故知此之所以然者﹐是謂得一則知人之生死矣。

持脈有道﹐虛靜爲保。

虛靜二字﹐診家當關一句﹕虛者﹐廓然無我﹐胸無一字之預畱﹔靜者﹐遊神寂寞﹐前無一意之或雜﹐然後可診有過之脈。

春日浮﹐如魚之遊在波﹔夏日在膚﹐泛泛乎萬物有餘﹔秋日下膚﹐蟄虫將去﹐冬日在骨﹐蟄虫周密﹐君子居室。故曰﹕知內者按而紀之﹐知外者終而始之。此六者﹐持脈之大法。

脈從四時﹐弦洪毛石。《內經》並之胃气﹐而各形容其妙﹐使人可思可悟﹐而又兼內外以診﹕內則藏气藏象有位﹐故可按而紀之﹔外則經气經脈有序﹐故可終而始之。四時內外﹐六者之法﹐則脈之時動﹐病之所在。或內或外﹐皆可知之。

尺內兩傍﹐則季脇也。

此言气口左右三部候脈法也。

柯韻伯曰﹕季脇之位在章門﹝穴名﹞﹐後包於腹﹐前合於臍﹐天樞﹝穴名﹞之分﹐帶脈所束。古聖欲明气口成寸之義﹐將分肺脈三部﹐以候五臟。而先提此句者﹐以气口獨爲五臟主﹐而髒气會季脇故也﹐夫脈之有尺﹐如木之有根。季脇包於腎外﹐人之元气在腎﹐包含全賴乎季脇。前賢只講得脈會太淵﹐而不審髒會季脇﹐仲景所謂按寸不及尺也。經曰﹕善調尺者﹐不待於寸。此尺內兩傍診季脇也。

尺列以候腎﹐尺內以候脾中。

人身背包乎外﹐胸腹隱於手足之裏﹐故兩腎附於背脊者﹐謂之外。二腸﹑膀胱﹑三焦之在腹者﹐謂之內﹐故內以候腹中﹐所謂腹中者﹐凡大小腸﹑膀胱﹑命門皆在其中矣。

中附上﹐左外以候肝﹐內以候膈﹔右外以候胃﹐內以候肺。

柯韻伯曰﹕從尺而上之﹐故以爲附上﹐卽尺前膈骨﹐所謂關也。肝居左而近背﹐故外候﹔膈在胸中﹐故內候﹐人之有膈﹐前齊鳩尾﹐後齊權骨﹐所以膈中下焦之濁气﹐不使上燻心肺﹐而傷淸陽之气﹐心肺居膈上﹐肝﹑脾﹑腎居膈下﹐五臟俱注於膈﹐肺﹑脾﹑腎﹑膽之脈俱貫膈而上﹐腸﹑胃﹑心﹑腎﹑包絡﹑三焦之脈從膈而下﹐是十一經必由之道也。越人廢而不講﹐故後人不知此義。

上附上﹐右外以候肺﹐內以候胸中﹔左外以候心﹐內以候膻中。

柯曰﹕上附上﹐謂寸也﹐心居肺下﹐而位於中﹐肺偏於右﹐是心居肺左矣。心肺俱近背﹐故俱外候。

胸中主宗气﹐膻中主包絡相火之气﹐在中﹐故內候。此三部中上部天一候之法耳。《難經》不審气口候陰﹐以六腑配三部之中﹐胸﹑膻﹑膈﹑腹廢而不講矣。

前以候前﹐後以候後﹐上竟上者﹐胸﹑喉中事也﹔下竟下者﹐少腹﹑腰﹑股﹑膝﹑脛﹑足中事也。

諭嘉言曰﹕上古神聖首重切脈﹐《內經》部位分明。後人以心與小腸爲表裏﹐遂舉越人之言以定部位。不知此可論病機﹐如心遺熱於小腸﹐遺熱於大腸之類﹐不可以定部位也。

《內經》尺裏以候腹中﹐尺外以候腎二語﹐已盡其義。蓋胸中屬陽﹐腹中屬陰﹐大腸﹑小腸﹑三焦﹑膀胱所傳渣滓水液﹐惟腹中是其位置﹐非若胃爲水谷之海。淸气在上﹐膽爲決斷之官﹐靜藏於肝﹐爲十一藏之所決﹐可得部之於中焦也﹐至於上焦﹐重重膈膜﹐惟心肺得以居之﹐所謂膈肓之上﹐中有父母是也。二腸濁穢之腑﹐與膈上淸陽迥不相通﹐豈可因外絡連屬﹔反謂寸之淸陽上浮爲腑﹐沈者爲髒﹖經所謂髒眞髙於肺者﹐乃髒眞髙於大腸矣。且左浮爲小腸脈﹐沈爲心脈﹐是水中污泥反浮於蓮花之上﹐有是理乎﹖若膻中爲臣使﹐包裹而絡於心下﹐以寄心君喉舌之司﹐下膈歷絡三焦﹐與手少陽之脈散絡心包﹐正見心胞相火與少陽相火相輸應也。心胞關系之重﹐是亦以待分手經之一﹐而可稱爲髒耳。

羅東逸曰﹕諭說二腸﹐止明部之不當﹐未嘗明其脈之謬也。今姑以《脈經》之所謂陰陽﹐卽其所謂而辧之。其曰﹕呼出心與肺﹐吸入腎與肝。又曰﹕關前爲陽﹐心肺主之﹔關後爲陰﹐肝腎主之。又曰﹕脈浮而大散者心﹐脈浮而短澀者肺。是心肺主陽而出關前﹐爲浮而呼出﹔腎肝主陰出關後﹐爲沈而吸入者也。

今其書百條﹐乃曰左寸陽實者﹐小腸實也﹔陽虛者﹐小腸虛也﹔陽絕者﹐小腸絕也﹔左寸陰實者﹐少陰實也等語。夫浮而大散者爲心脈﹐爲關前﹐主陽矣。其脈之有虛﹑實﹑絕﹐皆以爲陰。而杜撰一小腸之虛﹑實﹑絕爲陽﹐而加以心脈之上﹐則小腸之陽脈當作何狀﹐得加於浮大而散之上耶﹖且右脈浮澀而短﹐又以爲陰﹐彼大腸陽脈更當作何狀﹖而云虛實與絕也﹐終《脈經》竟無一舉二腸脈據者。不寧惟是﹐候外感風寒﹐必於左寸﹐則又太陽﹑膀胱與小腸同居左寸﹐俱在心之上矣。其瑕不攻自破﹐特莫之覺耳。

卷二脈要集

平人脈準

羅東逸曰﹕劉守眞嘗爲《脈原》﹐以脈行同五臟四時之遷流﹐不知《內經》已極詳矣。而原脈之所以﹐則仍未之講也。夫脈爲人之神﹐气血之本﹐而見於營之行。營之行﹐其根原有二﹕一出於中焦之谷神﹐化精液以輸肺﹐肺主治節﹐以施隧道﹐故營血之能通流﹐實胃气爲之充徹﹐此脈之本於胃气也﹔一起於太衝﹐出少陰腎﹐下匯血海於厥陰﹐上發眞陽於太陽﹐此太衝之精气﹐能灌漑十二經﹐皆得於陽明胃之盛气同駐中焦﹐共爲宗气﹐與營俱行於十二經﹐而備五十營。故脈至五十營﹐則先後天之气合﹐而五臟之眞備矣﹐以是上朝於肺﹐肺統行之﹐會於太淵。故曰﹕气口成寸﹐以決生死。決死生者﹐以气口能顯胃气﹐形藏眞﹐占四時﹐度六部。而有諸中者﹐必形於外﹐無差忒﹐此脈之所以爲人之神也。

《內經》論脈﹐必自下而起﹐推始以季脇﹐以次附上﹐定其部伍。自肘中曲池﹐量至神門﹐得一尺爲尺。自尺至寸﹐得一寸爲寸。其診先尺後寸﹐先陰後陽者﹐以人陰陽皆起於足下﹐五臟之气會於章門﹐章門在季脇之次﹐脈從三陰起﹐足三陽而上之﹐先會於此﹐故《內經》詔人以脈必自下而上也。

然診之精微﹐其占亦有二﹕一呼脈行三寸﹐一吸脈行三寸﹐呼吸脈行六寸﹐常流無間﹐晝夜六時﹐而爲五十營﹐此以流行者占之也。五十動不一代﹐乃爲生人之太和﹔不及是者﹐髒無气﹐命曰狂生。狂生者﹐反太和也。候法左以候左﹐右以候右﹐上以候上﹐下以候下﹐前以候前﹐後以候後﹐六部一定﹐候之不移﹐而以五臟爲占﹐此以部位占之也。

原其然者﹐肺統元气﹐爲心血脈之相﹐非獨能朝百脈﹐亦能顯百脈﹐脈𨿽借以充著﹐其所以能充著者﹐皆肺神藏眞之停泓。此其中之停泓﹐行者居者﹐固有其畱而爲地﹐與人以可占者﹐非特一爲流行而盡之也。要其元神﹐能常照百脈爲五臟鏡﹐以顯其純疵﹔故太淵一脈﹐五臟全體俱現。是以上下左右可占﹐六部可診矣。

然人之陰陽﹐必奉天而應四時﹐故春弦夏鉤秋毛冬石﹐𨿽六脈各爲髒主﹐而又有不得不聽令於時也。此繇天人葆合﹐故人气有不離如此矣。

乃人又有平生之診﹐陰陽之稟﹐气態各不同形﹐其脈亦異﹐如六陰六陽﹐以至老少肥瘦﹐相因脈異。

善脈者﹐先察其本原﹐次候其胃气﹐藏眞於四時之正﹐乃生平老少之分﹐而後及其病脈﹐玆四診兼之望﹑聞﹑問﹐謂之七診﹐而脈之道得矣。

今世以左手爲人迎﹐此出自《難經》﹐叔和祖之。不知人迎者﹐陽明胃之本輸﹐在結喉兩傍動脈者是。

此六陽之所迎﹐古人於此以候六腑之陽﹐若以右之寸口而候之﹐豈人迎之所候哉﹖更有趺陽者﹐穴之動脈在足趺三寸之間﹐是胃脈之下行復上﹐與太衝之脈合﹐故得先後天並符之气﹐會合於此﹐爲人之根柢﹐死生之診﹐於是最切。故仲景法﹐趺陽與少陰同診﹐並取以決百病。今人廢之﹐此仲景所斥爲按手不及足之庸工也。

岐伯曰﹕人一呼脈再動﹐一吸脈亦再動﹐呼吸定息﹐脈五動﹐閏以太息﹐命曰平人。平人者﹐不病也。人一呼脈一動﹐一吸脈一動﹐曰少气。人一呼脈三動﹐一吸脈三動而躁﹐尺熱曰病溫﹐尺不熱脈滑曰病風﹐脈澀曰痺。人一吸脈四動以上曰死﹐脈絕不至曰死﹐乍數乍疏曰死。

一日一夜五十營﹐以營五臟之精﹐不應數者﹐名曰狂生。所謂五十營者﹐五臟皆受气。持其脈口﹐數其至也﹐五十動不一代者﹐五臟皆受气﹔四十動一代者﹐一臟無气﹔三十動一代者﹐二髒無气﹔二十動一代者﹐三髒無气﹔十動一代者﹐四髒無气﹔不滿十動一代﹐五臟無气。予之短期﹐要在終始。所謂五十動而不一代者﹐以爲常也﹐以知五臟之期。予之短期者﹐乍數乍疏也。

張景嶽曰﹕《難經》曰﹕經言脈不滿五十動而一止﹐一臟無气者﹐何髒也﹖然人吸者隨陰入﹐呼者隨陽出﹐今吸不能至腎﹐至肝而還﹐故知一臟無气者﹐腎气先盡也。然則五臟和者﹐气脈長﹔五臟病者﹐气脈短。觀此﹐一臟無气﹐必先乎腎。以至二髒﹐三髒﹑四髒﹑五臟者﹐當自遠而近﹐以次而短﹐則腎及肝﹐由肝及脾﹐由脾及心﹐由心及肺。故凡病將危﹐气促似喘﹐僅呼吸於胸中數寸之間﹐蓋眞陰絕於下﹐孤陽浮於上﹐此气短之極也﹐醫於此際﹐尙欲平之﹐未有不隨撲而滅者。夫人之死生由乎气﹐气之聚散由乎陰﹐而得以苟延者﹐賴一綫之气未絕耳。此髒气之不可不察也。

又曰﹕代脈之義﹐自仲景﹑叔和﹐俱云動而中止﹐不能自還﹐因而復動﹐由是復止﹐尋之良久﹐乃復彊起爲代。故後世以結﹑促﹑代並言﹐均目之爲止脈﹐然豈以盡其義哉﹗夫緩而一止爲結﹐數而一止爲促﹐其止或三或五﹐或七八至不等。此皆至數分明﹐起止有力。所主之病﹐有因气逆痰壅而爲間阻者﹐有因气血虛脫而爲續斷者﹐有因平素稟賦而脈道不流利者﹐此是結﹑促之謂也。至於代脈之辧則又不同﹐如宣明五气論曰脾脈代﹐臟腑病形篇曰黃者其脈代﹐皆言髒气之常候﹐非謂代爲止也。又平人气象曰但代無胃曰死﹐乃言胃气去而眞髒見﹐亦非謂代爲止也。觀此﹐則代本不一﹐各有深義。如五十動而不一代者﹐乃至數之代﹐本篇所云是也。若脈本平勻﹐而忽彊忽弱者﹐乃形體之代﹐卽平人气象論所云是也。若脾主四季﹐隨時更代者﹐乃气候之代﹐宣明五气篇所云是也。凡脈無定候﹐更變不常﹐則均謂之代﹐但各因其變而察其情。按本篇但言動止以診五臟無气﹐未嘗鑿言死期。而王氏曰脈來緩而一止﹐一臟無气﹐卻後四歲春艸生而死云云﹐恐未有一臟無气尙活四歲﹐二髒無气尙活三歲之理﹐診者辧之。

卷二脈要集

胃脈

平人之常气稟於胃。胃者﹐平人之常气也。人無胃气曰逆﹐逆者死。

平人之常﹐稟气於谷﹐谷入於胃﹐五臟六腑皆以受气﹐有不可一刻無者。此脈之大主﹐四時五臟六經皆以此立﹐無則爲逆﹐逆則死矣。

春胃微弦曰平﹐弦多胃少曰肝病﹐但弦無胃曰死﹐胃而有毛曰秋病﹐毛甚曰今病。髒眞散於肝﹐肝藏筋膜之气也。

夏胃微鉤曰平﹐鉤多胃少曰心病﹐但鉤無胃曰死﹐胃而有石曰冬病﹐石甚曰今病。髒眞通於心﹐心藏血脈之气也。

長夏胃微軟弱曰平﹐弱多胃少曰脾病﹐但代無胃曰死﹐軟弱有石曰冬病﹐弱石甚曰今病。髒眞濡於脾﹐脾藏肌肉之气也。

秋胃微毛曰平﹐毛多胃少曰肺病﹐但毛無胃曰死﹐毛而有弦曰春病﹐弦甚曰金病。髒眞髙於肺﹐以行營衛陰陽也。

冬胃微石曰平﹐石多胃少曰腎病﹐但石無胃曰死﹐石而有鉤曰夏病﹐鉤甚曰今病。髒眞下於腎﹐腎藏骨髓之气也。

人以水谷爲本﹐故人絕水谷則死﹐無胃气亦死。所謂無胃气者。但得眞髒脈不得胃气也。

羅東逸曰﹕經云﹕飲食入胃﹐脈道乃行。又曰﹕脈得食卽髙。故知脈道之行﹐待此而起。此胃气者﹐精气神三寶之神糧﹐而榮衛之根據也。爲气流營溢衛合精﹐而神行於脈﹐五臟四時待此而得其平者也﹐故其气昌大於春夏﹐收斂於秋冬﹐皆稍更攺﹐歷四時以應令﹐故微見微弦﹑微鉤﹑微軟﹑微毛﹑微石。要其以微言者﹐正以狀其胃气之充壯鼓行。要其不違四時﹐故不免有奉令脈﹐然不盡變其本气﹐故皆曰微也。

若此气稍有衰颯﹐卽所云弦﹑鉤﹐軟﹑毛﹑石之多而胃少也﹐胃少則五臟之眞不能充﹐而本髒自病﹐何怪也。夫弦﹑鉤﹑軟﹑毛﹑石五者﹐乘時而見﹐何嘗不正﹖惟稍見偏勝﹐遂已成爲髒病。況其已甚者﹐無胃而單見也﹐故曰死也。又若春之胃而見毛﹐毛與弦反﹐而乃見之於春﹐是胃之不能相爲於肝﹐而存弦令﹐反受克於毛﹐則胃之衰已甚矣。其曰至秋病者﹐前此春夏三陽得令﹐皆能扶我﹐至秋則胃不能勝而爲病也。若毛甚則胃家之太和已戕﹐卽曰今病﹐卽今不能掩其惡也。此脈之根本源頭﹐診家第一首事﹐不可不察也。

髒眞者﹐卽胃气也。胃气何以爲髒眞﹖以五臟得此﹐而後能立五行之體﹐主四時之行﹐主筋膜﹑血脈﹑肌肉﹑骨髓﹑榮衛﹑陰陽之气。髒無此則不眞﹐故必須胃气以爲髒眞﹐而後能散﹑能通﹑能濡﹐能髙﹑能下。苟谷神之不至﹐則五臟之魂遊而魄散矣。此眞髒也﹐故曰死。

卷二脈要集

四時脈

岐伯曰﹕春脈者肝也﹐東方木也﹐萬物之所以始生也﹐故其气來﹐軟弱輕虛而滑﹐端直以長﹐故曰弦﹐反此者病。其气來實而長﹐此爲太過﹐病在外﹔其气來不實而微﹐此謂不及﹐病在中。

人身胃气充足﹐太和洋溢﹐至春而少陽生﹐未有不應者。蓋人稟天气﹐旣在陰陽之中﹐天气至則人气亦符﹐故六脈皆奉之﹐所以主春而爲弦。夫弦者﹐東方少陽木气也﹐萬物之所始生﹐人之肝主之﹐以陽之少﹐故其气軟弱輕虛﹐端直以長﹐此爲正气之和者也﹐反此則病矣。實彊爲弦之過﹐不實而微爲弦之不及。過則病在外﹐外爲有餘﹐爲外感﹔不及病在中﹐中爲不足﹐爲內傷。下準此。

春脈太過﹐則令人忽忽眩冒而巓疾﹔其不及﹐則令人胸痛引背﹐下則兩脇滿。

夏脈者心也﹐南方火也﹐萬物之所盛長也﹐故其气來盛去衰﹐故曰鉤﹐反此者病。其气來盛去亦盛﹐此爲太過﹐病在外﹔其气來不盛去反盛﹐此謂不及﹐病在中。太過則令人身熱膚痛﹐爲浸淫﹔其不及則令人煩心﹐上見咳唾﹐下爲气泄。

秋脈者肺也﹐西方金也﹐萬物之所以收成也﹐故其气來﹐輕虛以浮﹐來急去散﹐故曰浮﹐反此者病。

其气來﹐毛而中央堅﹐兩傍虛﹐此爲太過﹐病在外﹔其气來﹐毛而微﹐此謂不及﹐病在中﹐太過則令人逆气而背痛﹐慍慍然﹔其不及則令人喘﹐呼吸少气而咳﹐上气見血﹐下聞病音。

冬脈者腎也﹐北方水也﹐萬物之所以合藏也﹐故其气來沈以搏﹐故曰石﹐反此者病。其气來如彈石﹐此謂太過﹐病在外﹔其去如數者﹐此爲不及﹐病在中。

如數者﹐動止疾促﹐眞陰虧損﹐有似緊數。然愈虛則愈數﹐原非陽彊實熱之數﹐故云如數。此辧之深矣。

冬脈太過﹐則令人解﹐脊气痛而少气不欲言﹔其不及則令人心懸如病饑﹐眇中淸﹐脊中痛﹐少腹滿﹐小便變。

帝曰﹕四時之序﹐逆從之變異也﹐然脾脈獨何主﹖岐伯曰﹕脾脈者土也﹐孤藏以灌四旁者也。善者不可得而見﹐其惡可見。其來如水之流者﹐此謂太過﹐病在外﹔如鳥之啄者﹐此謂不及﹐病在中。太過則令人四肢不舉﹔其不及則令人九竅不通﹐名曰重彊。

以上所以明令脈也﹐人在气交之中﹐循環六气之內﹐歷其溫熱涼寒﹐本其生長收藏﹐故人之髒必起而應之。其於四時﹐各舉一臟爲主﹐而無四髒之診者﹐令之所至﹐四髒之气無不從之﹐此以知天時之不可違﹐而無不奉令也。所謂弦﹑鉤﹑毛﹑石各以其微﹐以胃气之充﹐而各致其和也。苟非其然﹐太過不及皆成病。气太過﹐應有外邪﹐故云病在外﹔不及﹐斯爲內傷﹐故云病在內。要以胃气存亡﹐卽爲奉行得失﹐其有得失﹐𨿽令在所不救矣。

卷二脈要集

五臟脈

夫平心脈來﹐累累如連珠﹐如循瑯﹐曰心平﹐夏以胃气爲本﹔病心脈來﹐喘喘連屬﹐其中微曲﹐曰心病﹔死心脈來﹐前曲後居﹐如操帶鉤﹐曰心死。

瑯﹐似珠盛滿滑利﹐卽微鉤之義也。喘喘連屬﹐急促相仍也。前曲者﹐謂輕取則堅彊而不柔﹔後居者。則牢實而不動﹐如持革帶之鉤﹐全失沖和之气﹐是但鉤無胃﹐故曰心死。

平肺脈來﹐厭厭聶聶﹐如落楡英﹐曰肺平﹐秋以胃气爲木﹔病肺脈來﹐不上不下﹐如循雞羽﹐曰肺病﹔死肺脈來﹐如物之浮﹐如風吹毛﹐曰肺死。

厭厭聶聶﹐眾苗齊秀貌。如落楡莢﹐輕浮和緩貌﹐卽微毛之象也。不上不下﹐往來澀滯也。如循雞羽﹐輕浮而虛也﹐亦毛多胃少之義。如物之浮﹐空虛無根也。如風吹毛﹐散無緒也﹐亦但毛無胃之義。

平肝脈來﹐軟弱招招﹐如揭長竿末稍﹐曰肝平﹐春以胃气爲本﹔病肝脈來﹐盈實而滑﹐如循長竿﹐曰肝病﹔死肝脈來﹐急益勁﹐如新張弓弦﹐曰肝死。

平脾脈來﹐和柔相離﹐如雞踐地﹐曰脾平﹐長夏以胃气爲本﹔病脾脈來﹐實而盈數﹐如雞舉足﹐曰脾病﹔死脾脈來﹐銳堅如鳥之喙﹐如鳥之距﹐如屋之漏﹐如水之流﹐曰脾死。

和柔﹐雍雍不迫也。相離﹐勻淨分明也。如雞踐地﹐從容輕緩也。此卽沖和之義。實而盈數﹐彊急不和也。如雞舉足﹐輕疾不緩也。前篇言弱多胃少﹐此言實而盈數﹐皆失中和之气﹐故曰脾病。鳥喙﹑鳥距﹐堅銳不柔也。屋漏﹐點滴無倫也。水流﹐去而不返也。是皆脾絕怪脈﹐但代無胃。

平腎脈來﹐喘喘累累如鉤﹐按之而堅﹐曰腎平﹐冬以胃气爲本﹔病腎脈來﹐如引葛﹐按之益堅﹐曰腎病﹔死腎脈來﹐發如奪索﹐辟辟如彈石﹐曰腎死。

喘喘累累﹐如心之鉤﹐陰中藏陽﹐而得微石之義。引葛﹐堅搏索連也。按之益堅﹐石甚不和也。

索若相奪﹐甚勁又甚。彈石﹐其堅可知﹐但石無胃也。

眞肝脈至急﹐如循刃﹐責責然﹐如按琴瑟弦﹐色靑白不澤﹐毛折乃死。眞心脈至﹐堅而搏﹐如循薏苡子累累然﹐色赤黑不澤﹐毛折乃死。眞肺脈至﹐大而虛﹐如以羽毛中人膚﹐色白赤不澤﹐毛折乃死。眞腎脈至﹐搏而絕﹐如指彈石辟辟然﹐色黑黃不澤﹐毛折乃死。眞脾脈至﹐弱而乍數乍疏﹐色黃靑不澤﹐毛折乃死。

眞髒見乃死也。

靑本木色﹐而兼白不澤﹐金克木也﹐五臟準此。然率以毛折死者﹐皮毛得血气而充﹐毛折則精气敗矣﹐故皆死。

柯韻伯曰﹕經云﹕能合色脈﹐可以萬全。取色脈之相應也。又云﹕色夭不澤﹐謂之難治。今見本髒色﹐又兼見相勝之色﹐且天然不澤﹐是色脈之不相應也。𨿽云肺朝百脈﹐輸精於皮毛﹐毛脈合精﹐畱於五臟﹐气歸權衡﹐今毛折是精气不輸皮毛也﹐毛脈之精不合矣。此色診之易見也。

見眞髒曰死﹐何也﹖岐伯曰﹕五臟皆稟气於胃﹐胃者五臟之本也﹐髒气者﹐不能自致於手太陰﹐必因於胃气﹐乃致於手太陰也﹐故五臟各以其時﹐自爲而至於手太陰也。故邪气勝者﹐眞气衰也。故病甚者﹐胃气不能與之俱至於手太陰﹐故眞髒之气獨見﹐獨見者﹐病勝藏也﹐故曰死。

此論眞藏而拈胃气爲本﹐最爲發明顯切。夫五臟𨿽各有本气以主時﹐要必得胃气之贍養﹐而其眞得藏焉。如心脈之累累連珠﹐腎脈之喘喘累累以下﹐皆形容其藏之得胃以爲髒眞﹐故浮而不浮﹐沈而不沈﹐急而不急﹐緩而不緩﹐有神存於其間﹐此能以時自爲﹐而至於手太陰也。若喘喘連屬以下﹐則五臟之邪气勝而眞气衰矣。若胃气竭絕﹐已不能自至於手太陰﹐亦不能復藏其神而眞髒見﹐胃家餉絕﹐眞神孤削﹐故其惡見如此。是以古聖於四時五臟﹐皆占胃气以爲本也。

鼓一陽曰鉤﹐鼓一陰曰毛﹐陽勝急曰弦﹐陽絕而亟曰石﹐陰陽相過曰澑。

此言鉤﹑弦﹑毛﹑石之正象﹐以爲諸脈之準則也。經曰﹕太陽爲開﹐陽明爲闔﹐少陽爲樞。三陽者﹐不得相失也。搏而勿浮﹐名曰一陽。此一陽者﹐陽之盛﹐卽太陽也﹐爲心家主脈﹐其气純和而一﹐正心脈之得其平者也。鉤脈主夏﹐故鼓一陽曰鉤。

又云﹕三陰者﹐不得相失也。搏而勿沈﹐命曰一陰。淸靜爲陰﹐而勿沈者﹐正淸輕之謂﹐當斂燥金之時﹐而其气不沈於下﹐而漸收於上﹐淸明之極﹐故謂之鼓一陰曰毛﹐此正肺脈應秋之和也。

至於弦者﹐本陰部厥陰之脈。厥陰爲陰中之少陽﹐木性本達﹐方沈厥陰之下﹐與厥陰爭而直上﹐是以陽勝急而弦。要其主春者﹐惟少陽令之﹐春生則木气已發﹐軟弱輕虛﹐端直以長﹐斯謂之主春之弦。不然﹐陽之勝急﹐正仲景所謂殘賊之脈也﹐弦脈本象如此﹐故謂陽勝急曰弦。

腎爲陰中之太陰﹐水體沈滑之極﹐此爲陽絕不至﹐而陰獨至。陰獨至﹐則至搏而沈﹐動而且堅﹐故曰石也。

若夫陰陽之相過﹐則陰陽之交馳者也﹐諸家注皆以爲脾脈。然以澑言之﹐非脾脈之正﹐不可以脾言。然其脈順而不逆﹐去而不滯﹐滑而不衰敗﹐絕似少陽之脈﹐故曰澑。本文舉此以明陰陽之交者耳。若夫脾脈在諸髒﹐善者不可得而見﹐故不拈出﹐欲人體認也。

卷二脈要集

三陰三陽藏象脈法

太陽藏何象﹖岐伯曰﹕象三陽而浮也。曰﹕少陽藏何象﹖曰﹕象一陽也。一陰誤文﹐陰藏者﹐滑而不實也。曰﹕陽明藏何象﹖曰﹕象大浮也。太陰髒搏言伏鼓也。二陰搏至﹐腎沈不浮也。

此名象藏者﹐六經之本脈也。象三陽而浮者﹐太陽主表﹐爲諸陽之極盛而在上﹐故象三陽而浮也。

象一陽者﹐輕虛以滑是也﹐象大浮者﹐陽明胃气之海﹐其气本大而升﹐故象浮大也。太陰髒搏﹐言伏鼓者﹐伏言其主陰主內﹐鼓言其有力﹐所謂大而緩﹐不浮者也。二陰搏至﹐卽所謂沈滑者也。其一陽藏者﹐滑而不實句﹐實一陰之誤文。蓋滑而不實﹐可言一陰﹐而不可言一陽。一陽者﹐輕虛帶滑﹐其滑從浮見。

一陰者﹐滑而不實﹐其不實從滑見。要其地爲純陰﹐陽之所起﹐實在於此﹐此爲陰陽相錯之地﹐不沈爲陰﹐故滑而不實也。

所謂三陽者﹐太陽也。三陽脈至手太陰﹐弦浮而不沈﹐決以度﹐察以心﹐合之陰陽之論。

所謂二陽者﹐陽明也。至手太陰﹐弦而沈急不鼓﹐炅至以病皆死。

一陽者﹐少陽也。至手太陰﹐上連人迎﹐弦急懸不絕﹐此少陽之病也﹐專陰則死。

三陰者﹐六經之所主也﹐交於太陰﹐伏鼓不浮﹐上空志心。

二陰至肺﹐其气歸膀胱﹐外連脾胃。

一陰獨至﹐鉤而滑﹐經絕﹐气浮不鼓。

此六脈者﹐乍陰乍陽﹐交屬相並﹐謬通五臟﹐合於陰陽﹐先至爲主﹐後至爲客。

前明六經之脈象﹐此明六部之至寸口而弦急者﹐當察也。太陽當浮﹐今乃帶弦﹐則當約以四時髙下之度而決斷之﹐必又察以心﹐而合之陰陽之論。此不特太陽而然﹐凡五部皆然也。

陽明浮大﹐今弦沈急不鼓﹐是陰勝陽﹐木乘土也。若是炅至以病﹐是陽明之陰絕﹐死矣。

少陽之脈輕虛以滑﹐今至手太陰上出人迎﹐脈來弦急而長﹐浮露不斷﹐則失其所以爲少陽矣。若弦急太甚﹐是眞髒脈見﹐謂之專陰﹐可以徵其死也。

三陰卽脾﹐故爲六經之所主﹐有母萬物之象﹐和緩基本脈。今見伏鼓不浮﹐則陰盛陽衰﹐當病上焦空虛﹐志心爲陰所傷﹐皆致不足﹐故曰上空志心。

二陰至肺者﹐腎脈上行入肺﹐出气口﹐又主水﹐與肺行降下之令﹐通調水道﹐其气歸膀胱也。腎能升降﹐又卽與脾胃﹐知升降之柄﹐故曰外連脾胃。外者腎﹐對肺言﹐卽二陰﹐爲裏之義。

一陰獨至﹐則經絕於中﹐气浮於外﹐故不能鼓﹐鉤而滑﹐但弦無胃﹐生意竭矣。

此六脈者﹐陰陽皆至於手太陽﹐是交屬相並﹐謬通五臟﹐故能合於陰陽也。張景嶽曰﹕六脈之交﹐至有先後﹐有以陰見陽者﹐有以陽見陰者。陽脈先至﹐陰脈後至﹐則陽爲主而陰爲客﹔陰脈先至﹐陽脈後至﹐則陰爲主而陽爲客。主先至爲主﹐後至爲客之謂也。然至有常變﹐有眞假。常陽變陰﹐常陰變陽﹐常者主也﹐變者客也。變有眞假﹐眞變則殆﹐假變無虞﹐眞者主也﹐假者客也。客主之義﹐有脈體焉﹐有運气焉﹐有久暫焉﹐有順逆焉﹐有主之先而後之客者焉﹐診之精妙在此。

卷二脈要集

附六經主用發明說

羅東逸曰﹐人身之正﹐有三陰三陽之經﹐分主周身。然其經皆起於足﹐三陽爲外﹐三陰爲內。

故足太陽之經﹐從巓頂頭項而下五行﹐居身之背﹐以至於足。足陽明從額顱頸喉而下﹐亦五行﹐居身之前﹐以至於足。足少陽從耳前後下脇身畔﹐而居身之兩脇﹐以至於足﹐此足三陽之周身﹐所以主外也。至於三陰﹐足太陰爲後天六經之主﹐足少陰爲先天藏精之腑﹐足厥陰爲陰陽生气之根﹐所以立人之命蒂者﹐盡足三陰也。

若手之六經﹐𨿽與足六經出入相連﹐而手少陰心﹐君主淸靜髙拱﹐太陰肺調元行气﹐包絡爲佐貳臣﹐二腸三焦﹐器能傳化之官耳。其經位則見於兩臂﹐地旣不多﹐而所傷之病皆自足六經及之。此仲景於傷寒止立足六經﹐而不立手經﹐爲古聖傳述﹐爲後學發蒙也。

蓋手六經緣與足六經相絡上下﹐故詳之十二經。其實此六經之陰陽﹐皆足六經之附庸也。末學不察﹐見古經三陽之文﹐遂以膀胱與小腸雙舉﹐二陽則大腸與胃雙舉﹐輒以附庸爲主用﹐輕重失宜。不知手經緣與足經相接﹐非謂附庸能與天運四時同體也。此義不明﹐乃自命爲名家者﹐亦墮此雲霧﹐爲之一槪。

卷二脈要集

脈有逆從陰陽

脈有陰陽﹐知陽者知陰﹐知陰者知陽。凡陽有五﹐五五二十五陽。所謂陰者﹐眞髒也﹐見則必敗﹐敗必死也﹔所謂陽者﹐胃脘之陽也。別於陽者﹐知病處也﹔別於陰者﹐知死生之期。

所謂陰陽者﹐去者爲陰﹐至者爲陽﹐靜者爲陰﹐動者爲陽﹔遲者爲陰﹐數者爲陽。

脈有逆從四時﹐未有藏形﹐春夏而脈瘦﹐秋冬而脈浮大﹐命曰逆四時也。風熱而脈靜﹐泄而脫血脈實﹐病在中脈虛﹐病在外脈澀堅者﹐皆難治﹐命曰反四時也。

其脈絕不來﹐若一息五六至﹐其形肉不脫﹐眞髒𨿽不見﹐猶死也。

逆從之例三條﹐一以反四時﹐一以反病體﹐一以形脈相反。凡逆從之見有餘不足輕重﹐皆可知矣。

按陰陽逆從四字﹐是診脈辧病之要法。諸脈異等﹐臟腑異情﹐四時異宜﹐死生之辧﹐皆以此四字別之。故胃气﹑四時﹑五臟諸脈之形﹐爲診家之經﹔陰陽逆從﹐爲診家之緯。

卷二脈要集

脈之大要

夫脈血之府也﹐長則气治﹐短則气病﹐數則心煩﹐大則病進﹐上盛則气髙﹐下則气脹﹐代則气衰﹐細則气少﹐渾渾其至如湧泉﹐病進而色獘﹐綿綿其去如弦絕者﹐死。諸急者多寒﹐緩者多熱。大者多气少血﹐小者气血皆少。滑者陽气盛﹐微有熱﹔澀者少血少气﹐微有寒。諸小者﹐陰陽形气俱不足。

脈之浮沈及與人迎寸口气大小等者﹐病難已﹐病之在髒﹐沈而大者易已﹐小者爲逆﹔病之在腑﹐浮而大者易已。人迎盛者傷於寒﹐气口大傷於食。

沈細懸絕者爲陰﹐盛躁喘數者爲陽。

邪气來﹐緊而疾﹔穀气來﹐徐而和。

脈弱以滑﹐是有胃气。

形盛脈細﹐少气不足以息者死。形瘦脈大﹐胸中多气者死。形气相得者生。三伍不調者病。三部九候皆相失者死。

上下左右之脈﹐相應如參舂者病﹔上下左右相失不可數者死。中部之脈𨿽獨調﹐與中髒相失者死。

中部之脈相減者死。

沈甚曰病﹐弦甚曰病﹐澀甚曰病﹐數甚曰病﹐參見曰病﹐復見曰病﹐未去而去曰病﹐去而不去曰病﹐反者死。

色脈已定﹐別之柰何﹖岐伯曰﹕調其脈之緩﹑急﹑小﹑大﹑滑﹑澀﹐而病變定矣。

張景嶽曰﹕脈之見象﹐陰陽而已。本經謂三陽搏而勿浮﹐三陰搏而勿沈﹐是則𨿽有一陽﹑二陽﹑三陽之分﹐而總在勿浮之例﹕𨿽有一陰﹑二陰﹑三陰之分﹐而總在勿沈之例。可見胃气之本﹐不大不小﹐不浮不沈﹐不遲不數﹐滑而不澀﹐此太和之人也。一自邪气勝而正气衰﹐胃气竭而髒气見﹐遂有太過不及之病形與脈象俱見﹐於是有浮﹑沈﹑大﹑小﹑緩﹑急﹑滑﹑澀八者之脈見。夫八者之脈﹐皆病脈也﹐然各有所主﹐有於中者必形於外﹐要其微甚懸絕之相去﹐卽可得之气血多少﹐死生之診。故其診法𨿽有不同﹐而大要則有所定﹐所謂知要者一言而終也。

卷二脈要集

推按法

推而外之﹐內而不外﹐有心腹疾也。推而內之﹐外而不內﹐身有熱也。推而上之﹐上而不下﹐腰足淸也。推而下之﹐下而不上﹐頭項痛也。按之至骨﹐脈气少者﹐腰脊痛而身有痺也。

此系以手推病法﹐亦診例也。

柯韻伯曰﹕按脈內側推而外﹐欲候筋骨﹑气血﹑肌肉等病﹐脈反內著﹐知病已在內﹐故牢不可移﹐是胸腹有積聚爲患﹐故脈如是也。推脈外側而內求之﹐以候胸腹諸病﹐指欲內而脈反外鼓﹐是病已外發﹐气從外向﹐形身有熱﹐爲可證矣。

寸脈爲陽而主降﹐反脈爲陰而主升﹐天地气交﹐火旣濟之理也。按寸推而上之﹐究其胸喉以上之病﹐其脈气上而不下﹐是陽虛而不降﹐則陰中無陽﹐腰足淸也。按尺推而下之﹐究其小腹腰股膝脛中病﹐其脈下而不上﹐是陰虛而气不上升﹐陽中無陰﹐頭項痛可知也。

不內不外﹐是脈气有餘﹔不上不下﹐皆因脈气不足。然陰陽外降以爲和﹐及其偏勝﹐則陽下陷入陰中而發熱﹐陰气上入陽中而腦髓惡寒﹐更可以上下之法神而明之矣。

按之至骨﹐所以候腎。舉指不實﹐便是少气﹐腎附腰脊﹐故痛﹐精髓不足﹐故身有痺也。

卷二脈要集

脈主病

粗大者﹐陰不足陽有餘﹐爲熱中也。來疾去徐﹐上實下虛﹐爲厥巓疾。

粗大者﹐浮洪之類﹐陽實陰虛﹐故爲內熱。上實者寸盛﹐下虛者尺弱﹐皆陽彊之脈﹐故爲陽厥巓頂之疾。

來徐去疾﹐上虛下實﹐爲惡風也。故中惡風﹐陽气受也。

來之徐﹐知上之虛﹐皆陽不足也。陽虛必惡風。

有脈俱沈細者﹐少陰厥也。

沈細腎脈﹐兼數則熱﹐陰中有火﹐此少陰之厥也。然愈虛則愈數。沈細之數﹐厥則何疑﹖又不可以火斷也。

沈細數散者﹐寒熱也。

沈細爲陰﹐數散爲陽﹐陰脈數散﹐陰不固也。故或入之陰﹐或出之陽﹐而爲來往寒熱也。

浮而散者爲僕。

浮者陰不足﹐散者神不守﹐浮而散﹐陰气脫﹐故爲僕。

數動一代者﹐病在陽之脈也﹐泄及便膿血。

數動陽脈也﹐一代陽邪傷其血气也﹐故爲泄膿血。

肝滿腎滿肺滿皆實﹐卽爲腫﹐肺之壅﹐喘而兩脇滿﹐肝壅﹐兩脇滿﹐臥則驚﹐不得小便。腎壅﹐脇下至少腹滿﹐脛有大小﹐髀大跛﹐易偏枯。

滿﹐邪气壅滯而爲脹滿也。三經皆能爲滿﹐若其脈實﹐當爲浮腫。肺居膈上﹐其系橫出腋下﹐故肺壅則喘而兩脇滿。肝之脈環陰器布脇肋﹐故壅則兩脇滿不得小便。肝主驚﹐臥則愈壅﹐故多驚也。腎脈循內踝﹐上出﹐絡膀胱而上行﹐故壅則脇下至少腹滿也。或腫或消﹐是謂大小跛。易偏枯﹐不能營運所致。

心脈滿大﹐癇螈筋攣。肝脈小急﹐癇螈筋攣。

心脈滿大﹐火有餘也﹔火盛則血涸。故癇螈筋攣。肝藏血﹐小爲血不足﹐急爲邪有餘﹐故爲是病。

夫癇螈筋攣病一也﹐而心肝二經皆有之﹐一以內熱﹐一以風寒﹐寒熱不同﹐血衰一也。

肝脈騖暴﹐有所驚駭﹐脈不至若喑﹐不治自己。

騖﹐馳驟也。驚駭肝病﹐肝脈急亂﹐因驚而然。此特一時气逆耳﹐通則無喑也。

腎脈小急﹐肝脈小急﹐心脈小急﹐不鼓皆爲瘕。

三脈細小而急﹐陰邪聚於陰分也﹐故當隨經而爲瘕。

肝腎並沈爲石水﹐並浮爲風水﹐並虛爲死﹐並小弦欲驚。

水病有陰陽﹐腎肝在下﹐肝主風﹐腎主水。俱沈者陰中陰病也﹐石水凝結少腹﹐沈堅在下。俱浮者陰中陽病也﹐風水遊行四體﹐泛浮於上。並虛者﹐一爲根本﹐一爲發生﹐根本空虛﹐有表無裏﹐當死。

並小眞陰虛﹐小而兼弦木邪勝﹐气虛膽怯﹐故爲欲驚。

腎脈大急沈﹐肝脈大急沈﹐皆爲疝。

疝者﹐寒气結聚所爲。急者﹐挾肝邪。沈者﹐在陰分。沈急而大﹐陰邪盛也。肝腎之脈絡小腹﹐結於陰器﹐寒邪居之﹐故疝﹐按疝病乃寒邪挾肝邪之證﹐或結小腹﹐或結睪丸﹐或結於丸之左右上下。而筋急絞痛﹐脈必急搏者﹐多以寒邪結聚陰分﹐而挾風木之气也。經曰肝風疝﹐脾風疝﹐皆兼一風字﹐其必挾肝邪可知。

心脈搏滑急爲心疝﹐肺脈沈搏爲肺疝。

心脈搏滑急﹐寒挾肝邪乘心。肺沈搏﹐寒挾肝邪乘肺。

三陽急爲瘕﹐三陰急爲疝。

三陽﹐太陽也。三陰﹐太陰也。陽爲瘕聚﹐陰爲疝气。凡脈急﹐皆邪盛也。寒邪气聚﹐皆可名疝﹐故五臟皆有之。

二陰急爲癇厥﹐二陽急爲驚。

二陰﹐少陰也。二陽﹐陽明也。脈急者爲風寒邪乘心腎﹐故爲癇爲厥﹔木邪乘胃﹐故發爲驚。

脾脈外鼓﹐沈爲腸﹐久自己。肝脈小緩爲腸﹐易治。腎肝小搏沈﹐爲腸下血﹐血溫身熱者死。心肝亦下血﹐二髒同病者可治﹐其脈小沈澀爲腸﹐其身熱者死﹐熱見七日死。

腸﹐下痢也﹐凡心﹑肝﹑脾﹐腎皆主陰分﹐或寒濕﹐或熱﹐各有所傷﹐乃自大腸下血﹐均謂腸。

血溫身熱者﹐邪火有餘﹐眞陰衰敗﹐故死。心主血﹐肝藏血﹐故二髒於下血﹐同病爲順而可治。若肝脾同病﹐爲土敗木賊﹐其難治也明矣。小沈而澀爲腸者﹐以陰不足而傷血也。然脈沈細不當熱﹐今身熱﹐是爲逆。七日﹐六陰敗盡也。

胃脈沈鼓澀﹐胃外鼓大﹐心脈小堅急﹐皆膈偏枯。

沈鼓澀﹐陽不足也。外鼓大﹐陰受傷也。小堅而急﹐心火郁而內熱也﹐胃爲水谷之海﹐胃气旣傷﹐心部又病﹐此上下痞滿﹐膈偏枯矣。

脈至而搏﹐血衄身熱者死﹐脈來懸鉤浮爲常脈。

搏﹐脈堅彊﹐陰虛最忌。若血衄脈搏身熱﹐眞陰敗脫也。然失血之證多陰虛﹐陰虛之脈多浮大﹐故懸鉤浮乃其常脈﹐無足慮也。

脈至如喘﹐名曰暴厥﹐暴厥者不知與人言﹐脈至如數﹐使人暴驚﹐三四日自己。

如數﹐非眞數之脈﹐以猝動肝心之火﹐故令人暴驚。

心脈搏堅而長﹐當病舌捲不能言﹔其軟而散﹐當消環自己。

心脈堅搏﹐肝邪乘心﹐髒气虧甚﹐少陰脈從心系上挾咽﹐故令舌捲不能言。搏堅之脈﹐皆肝邪盛也﹐五臟皆畏之。蓋五臟以胃气爲本﹐脈無胃气則死。凡木彊者土必衰﹐脈搏者胃多敗﹐故堅搏爲諸髒所忌。搏之微﹐邪亦微﹔搏之甚﹐則幾於眞髒矣。故當以搏之微甚﹐而察病之淺深。

肺脈搏堅而長﹐當病唾血﹔其軟而散者﹐當病灌汗﹐至令其不復發散也。

肺脈搏堅﹐邪乘肺也。肺系連喉﹐故爲唾血。軟散﹐肺虛不斂﹐汗出如水且亡陽﹐故不可更爲發散。

肝脈搏堅而長﹐色不靑﹐當病墜若搏﹐因血在脇下﹐令人喘逆﹔其軟而散色澤者﹐當病溢飲。溢飲者﹐渴暴多飲﹐而易入肌皮腸胃之外也。

胃脈搏堅而長﹐其色赤﹐當病折髀﹐其軟而散當病食痺。

胃脈搏堅﹐木乘土也。色赤﹐則陽明火盛也。木火交熾﹐胃經必傷﹐陽明下行者﹐從气街下行抵伏兔﹐故病髀如折也。軟散則胃气本虛﹐食則气逆﹐滯悶不行﹐而爲食痺。

脾脈搏堅而長﹐其色黃﹐當病少气﹔其軟而散色不澤者﹐當病足脛腫﹐若水狀也。

邪脈乘脾﹐脾虛無以生血﹐故本髒之色見﹐脾弱不能生肺﹐故爲少气。若軟散色不澤者﹐尢見脾虛﹐脾絡內踝前廉。循骨後﹐故病足脛腫。若水狀﹐以脾不制水也。

腎脈搏堅而長﹐其色黃而赤者﹐當病折腰﹔其軟而散者﹐當病少血﹐至今不復也。

邪干腎气必衰﹐色黃赤爲火土有餘﹐故病腰如折也。軟散則本虛﹐腎主水以生化津液﹐今腎气不化﹐故病少血。按五臟病脈﹐一曰搏堅﹐一曰軟散﹐而其爲病多皆不足。蓋搏堅之脈﹐邪勝於正﹐是謂邪之所湊﹐其气必虛﹐軟散者﹐本原不足﹐謂正气奪則虛也。有邪致虛﹐無邪本虛。虛若一而病本不同﹐所當辧也。

陰搏陽別﹐謂之有子。

陰﹐主少陰而言。腎主子宮﹐胎孕之所主也。陽別者﹐言陰脈搏手﹐似乎陽邪﹐然其鼓動滑利﹐本非邪脈。蓋以陰中見陽﹐而別有和調之象﹐是謂陰搏陽別也。然猶當察孕婦之彊弱老少﹐及平日之偏左偏右﹐尺寸之素彊素弱﹐斯足以盡其義矣。

脈急者﹐曰疝瘕少腹痛。脈滑曰風。脈澀曰痺。緩而滑曰熱中。盛而緊曰脹。

緩因胃熱﹐滑以陽彊﹐故病熱中。緩謂縱緩之狀﹐非遲也。盛則中气滯緊﹐則邪有餘﹐故爲脹也。

陰陽虛﹐腸死。

陰陽虛﹐尺寸俱虛也。胃气不畱﹐魄門不禁而陰陽虛者﹐髒气竭也。故死。

陽加於陰﹐謂之汗。

陽言脈體﹐陰言脈位﹐汗液屬陰﹐而陽加以陰﹐陰气泄矣。

陰虛陽搏﹐謂之崩。

陰虛﹐沈取不足﹔陽搏﹐浮取有餘。陽實陰虛﹐故曰內崩失血。

三陰俱搏﹐二十日夜半死。二陰俱搏﹐十三日夕時死。一陰俱搏﹐十日平旦死。三陽俱搏且鼓﹐三日死。三陰三陽俱搏﹐心腹滿。發盡不得隱曲﹐五日死。二陽俱搏﹐其病溫﹐死不治﹐不過十日死。

三陰俱脾肺也。搏卽眞髒之擊搏。二十日﹐肺脾成數。夜半陰極气盡﹐故死。二陰俱心腎也。十三日﹐心腎之成數。夕時陰陽相半﹐水火分爭也。一陰俱心主與肝也。平旦木火旺極﹐而邪更甚﹐故死。三陽俱手足兩太陽也。水一火二﹐故死。在三日﹐旣搏且鼓﹐陽邪盛極矣。三陰三陽﹐四髒俱搏﹐則上下俱病。故在上則心腹滿脹﹐至於發盡﹔在下則不得隱曲﹐陰道不通也。四髒俱病﹐惟以胃气爲主﹐五穀盡而死矣。

二陽俱﹐大腸胃也。獨闕一陽﹐必脫簡。

卷二脈要集

病主脈

脈虛气虛尺虛﹐是謂重虛。气虛者﹐言無常也。尺虛者﹐行步然。脈虛者﹐不象陰也。如此者﹐滑則生﹐澀則死。

气虛﹐語言輕微。尺虛﹐筋脈無力。脈虛亡血可知﹐故云不象陰也﹐滑則血未亡﹐故生。

寒气暴上﹐脈滿而實﹐實而滑則生﹐實而逆則死。

脈滿而實﹐傷寒之脈﹐尺寸俱緊也﹐逆﹐澀也。滑則陰血不虧。陰虛則澀﹐不任大寒也。

脈浮而澀﹐澀而身有熱者死。

澀爲無血﹐浮而身熱﹐爲邪盛﹐爲孤陽。不必問四時﹐死。

乳子而病熱﹐脈懸小者﹐手足溫則生﹐寒則死。乳子中風熱﹐喘而肩息者﹐脈實大也﹐緩則生﹐急則死。

乳子﹐嬰孩也。病熱而脈懸小﹐陽證得陰脈﹐爲大禁。乳子爲純陽﹐故手足溫者生。脈實大而緩﹐爲有胃气﹐故生。

腸便血﹐身熱則死﹐寒則生。腸下白沫﹐脈沈則生﹐脈浮則死﹐腸下膿血﹐脈懸絕則死﹐滑大則生。腸之屬﹐身不熱﹐脈不懸絕﹐滑大則生﹐懸澀者死﹐以髒期之。

腸便血﹐赤痢也。身熱則血敗﹐而孤陽獨存﹐故死。寒則營气未絕。故生。白沫﹐白痢。沈則陰气無傷﹐浮則無陰而虛陽上泛﹐此死生之判也。膿血﹐赤白痢也。懸絕﹐搏而無胃气也。滑爲陰血﹐大爲陽气﹐气血得存﹐故生。懸澀﹐異常澀也。腸之久﹐大腸之气將絕﹐故自顯其眞脈。以髒期之﹐則丙﹑丁﹑午﹑未﹐其期也。

癲疾脈搏大滑﹐久自己﹔脈小堅急﹐死不治。癲疾之脈﹐虛則可治﹐實則死。

搏﹐過於有力也﹐此爲肝實。大爲气有餘﹐滑爲血有餘﹐故久自己。若脈來小而堅急﹐則肝之眞髒脈也﹐絕無胃气﹐故死不治。虛則邪气微﹐實則邪气盛﹐故虛可治。

消癉脈實大﹐病久可治﹔脈懸小堅﹐病久不可治。

消癉﹐消中而熱﹐善飲善食也。脈實大﹐眞气未漓。脈懸小堅﹐則胃气已竭﹐病久則死。

病溫﹐汗出輒復熱﹐而脈躁疾﹐不爲汗衰﹐狂言不能食﹐病名陰陽交﹐死。熱病已得汗而脈尙躁盛﹐此陰脈之極也﹐死。其得汗而脈靜者﹐生。熱病脈尙躁疾而不得汗者﹐此陽脈之極也﹐脈躁疾得汗靜者﹐生。

卷二脈要集

診法脈案

人有胃脘癰者﹐診當何如﹖曰﹕診此者當候胃脈﹐其脈當沈細﹐沈細者气逆﹐逆者人迎甚盛﹐則熱。

人迎者胃脈也﹐逆而盛﹐則熱聚於胃口而不行﹐故胃脘爲癰也。

此下六條﹐皆《內經》脈案﹐教人以診之法也。診者無失色脈﹐而於脈尢當從容比類﹐循上及下以求索之﹐而得其病情。若此條胃脘有癰﹐當候胃脈。今胃脈卽沈細﹐則胃气不升。人迎在上而盛﹐則熱聚於上而不行。此以本經上下推求而得之也。

有病厥者﹐診右脈沈而緊﹐左脈浮而遲﹐病主安在﹖歧伯曰﹕冬診之﹐右脈固當沈緊﹐此應四時﹔左脈浮而遲﹐此逆四時。在左當主病在腎﹐頗關在肺﹐當腰痛也﹐少陰脈貫腎絡肺﹐今得肺脈﹐腎爲之病﹐故腎爲腰痛之病也。

病厥者左右脈旣不倫﹐則以逆四時者推之。在左則當主腎﹐以冬令腎爲主也﹐況當腰痛﹐則誠腎厥矣。

此以時令逆從而推得之者也。

有癃者﹐一日數十溲﹐此不足也。身熱如炭﹐頸膺如格﹐人迎躁盛﹐喘息气逆﹐此有餘也。太陰脈細微如發者﹐此不足也。其病安在﹖曰﹕病在太陰﹐其盛在胃﹐頗在肺﹐病名曰厥﹐死不治﹐此所謂五有餘二不足也。五有餘者﹐五病之气有餘也﹔二不足者﹐亦病气之不足也。今外得五有餘﹐內得二不足﹐此其身不表不裏﹐亦正死明矣。

癃者气化不及州都﹐而外證如炭如格﹐躁盛﹐喘息气逆﹐皆以陽盛。或人獨太陰脈細如發﹐則知太陰肺气不得下輸膀胱﹐是中虛已極﹐已從脈細微見之。而外五有餘﹐此格陽之診也﹐故病名厥。日死不治﹐此從脈細與病癃二不足者決之也。

有人頭痛筋攣骨重﹐怯然少气﹐噦噫腹滿﹐時驚不嗜臥﹐此何髒之發也﹖脈浮而弦﹐切之石堅﹐所以三髒者何也﹖曰﹕夫從容之謂也。年長則求之於腑﹐年少則求之於經﹐年壯則求之於髒。今子所言皆失﹐八風菀熱﹐五臟消鑠﹐傳邪相染。夫浮而弦者﹐是腎不足也。沈而實者﹐是腎气內著也。怯然少气者﹐水道不行﹐形气消索也。咳嗽煩冤者﹐是腎气之逆也。一人之气﹐病在一臟也。若言三髒﹐不在法也。

此條爲證多端﹐頭痛筋攣可入太陽﹐噦噫腹滿可入太陰﹐時驚不嗜臥可入陽明。而脈則浮弦石堅﹐又可疑浮爲太陰﹐弦爲厥陰﹐石堅爲少陰。只以骨重﹑怯然少气爲的屬少陰﹐故諸證皆決於腎也。其浮爲有表無裏﹐弦爲腎不養肝﹐石堅則腎之內著﹐可知是諸證皆不歸元之診也。此從其病根所在而斷之也。

有人四肢解惰﹐喘咳血泄﹐而診以爲傷肺﹐切脈浮大而緊﹐粗工下砭石多出血﹐血止身輕﹐何也﹖曰﹕子治與此病失矢。夫聖人之治﹐循守法度﹐援物比類﹐化之宣之﹐循上及下﹐何必守經。今夫脈浮大虛者﹐是脾气之外絕﹐去胃外歸陽明也。夫二火不勝三水﹐是以脈亂而無常也。四肢懈惰﹐此脾精之不行也。喘咳者﹐是水气並陽明也。血泄者﹐脈急血無所行也。以爲傷肺﹐不引比類。夫傷肺者﹐脾气不守﹐胃气不淸﹐經气不爲使﹐眞髒壞決﹐經脈旁絕﹐五臟漏泄﹐不衄則嘔﹐此二者不相類也。

病見四肢懈惰﹐喘咳血泄。切脈浮大而緊﹐大爲脾脈﹐帶浮而緊﹐則脾傷气不內歸﹐故喘咳血泄﹐如所指言者。若以爲肺傷﹐不惟無此脈證﹐亦無此診矣。經脈傍絕﹐五臟漏泄﹐不衄則嘔﹐蓋其證已與傷脾殊﹐此從其比類以知之也。

診得心脈而急﹐此爲何病﹖曰﹕病名心疝。少腹當有形也。心爲牡髒﹐小腸爲之使﹐故曰﹐少腹當有形也。

諸急者多寒﹐心脈獨急﹐宜結寒於心。然心牡髒﹐卒不得結﹐必結於小腸﹐以小腸爲其使﹐故當移之於此也。此得之以心不受病﹐而知病之移於使也。診家之治法﹐不可槪列枚舉﹐就《內經》脈案而悟之﹐斯過半矣。

卷二脈要集

附﹕脈診總論

羅東逸曰﹕經云﹕微妙在脈﹐不可不察。古今察脈之精。莫過《內經》。《內經》之診法甚詳﹐脈法甚約。自叔和《脈經》興﹐而脈象繁﹐爲二十四﹐撰出七表八里九道之名﹐以爲診病莫盡於此。不知名象愈繁﹐診道莫準﹐將求精而愈失之。蓋由不知脈爲胃气之本源﹐其陰陽精要卽相爲對待﹐相去懸絕之間﹐有甚精之察﹐而不必多名象之求也。

夫診脈求病﹐求其病之表裏寒熱虛實順逆而已。《內經》說脈﹐止於浮﹑沈﹑緩﹑急﹑大﹑小﹑滑﹑澀八脈﹐特於對待﹑微甚﹑懸絕﹐著其相去之二等﹐而脈之情盡變極﹐察之極精。及仲景﹐又兼以陰陽著脈爲十﹐以浮﹑數﹑動﹑滑﹑大爲陽﹐沈﹑澀﹑弱﹑弦﹑微爲陰。而察陰陽之法﹐又莫過於此。於是診脈之精﹐至此大備。

何以言之﹖人之先天本於陰陽﹐而陰陽復生於胃气﹐惟谷神興而營气足﹐故脈行焉。中涵先天四時五臟之正﹐而養於胃气﹐以微見其間﹐是以脈常有神﹐而可診以陰陽逆從之法。故陰陽逆順之法﹐必首診其胃气﹑五臟﹑四時。診胃气者診其力﹐診五臟者診其神﹐診四時者診其順。

何謂力﹖胃之在三陽﹐搏而勿浮﹔在三陰﹐搏而勿沈。其爲洪圓有力﹐陰陽兩和﹐是平胃脈也。四時而閏以太息﹐爲五至﹐於何有病﹖此謂有力。若胃气衰耗﹐已先見不搏而浮沈矣。何謂神﹖五臟五神而主五行﹐則恆見微弦﹑微鉤﹑微軟﹑微毛﹑微石之平衡﹐所謂髒眞也。過則相淩﹐弱則受克而藏神失﹐再過則眞髒現矣﹐此謂有神。何謂順﹖五臟以胃气各自主時而奉天令﹐故春肝﹑夏心﹑秋肺﹑冬腎﹐如天之被物﹐生﹑長﹑化﹑收﹑藏。以一旺主時﹐而羣髒從焉﹐毋得以錯迕事見者﹐所謂順也。反順則爲逆矣﹐逆時則逆髒﹐並逆胃矣﹔此謂以順。是三者病本之診也。

於是審其陰陽﹐以別柔剛﹐而知其逆順之所在。是以別於陽者﹐知病起時﹔別於陰者﹐知死生之期。

此診之大源﹐不可不知也。

嗣是乃有相去之三診﹐則於其病情而知之。一法爲對待﹐如浮沈對待﹐緩急﹑大小﹑滑澀各對待﹐皆兩不相侔﹐判然可識者也。一法爲微甚﹐從對待而推之﹐或甚浮微浮﹑甚沈微沈之過不及﹐以從容而知之也。

一法爲懸絕﹐如太過﹑三倍﹑四倍﹑不及之迥絕﹑絕無之殊。此爲關格﹑眞髒之見脈﹐可察而辧也。辧其對待﹐以察生克﹔辧其微甚﹐以察間甚﹔辧其懸絕﹐以察生死。而又察仲景之陰陽十脈。合而察之﹐前三法爲經﹐後四法爲緯。不待多脈之名象。而死生順逆之機﹐了若指掌矣。

卷二諸家脈論附

張景嶽脈神章

脈者﹐血气之神﹐邪正之鑑也。有諸中必形諸外﹐故血气盛者脈必盛﹐气血衰者脈必衰。

無病脈正﹐有病脈乖。

人之疾病﹐無過表裏虛實寒熱六字﹐其中只虛實兩字足以盡之。蓋表癥﹑裏癥﹑寒癥﹑熱癥﹐無不皆有虛實﹐旣知表裏寒熱﹐而能以虛實二字決之﹐則千萬病情可一貫矣。

治病之法無逾攻補。用攻用補﹐無逾虛實。欲察虛實﹐無逾脈息。𨿽脈之浮沈主病各異﹐然一脈能兼諸病。一病能兼諸脈﹐且以諸脈中皆有虛實之變﹐病值危難﹐在乎能辧虛實﹐使虛實得眞﹐則標本陰陽萬無一失﹐或脈有疑似﹐必兼證以察其孰主孰客﹐孰緩孰急。能知本末先後﹐是卽神之至矣。

卷二諸家脈論附

張景嶽脈神章

浮脈﹐舉之有餘﹐按之不足。凡洪﹑大﹐芤﹑革之屬﹐皆其陽之類也﹐主中气虛﹑眞陰不足。其病傷風﹑傷暑﹐爲表熱﹔或脹滿不食﹐爲喘急。其浮大爲傷熱﹐浮緊爲傷寒﹐浮滑爲宿食﹐浮緩爲風爲濕﹐浮芤爲失血﹐浮數爲風熱﹐浮洪爲狂躁。𨿽有分司﹐全在治法﹐不可執一也。𨿽浮爲在表﹐然有眞正風寒外感﹐脈反不浮者。其有緊數而略兼浮者﹐便是表邪﹐必發熱無汗﹐身有酸疼﹐是其候也。若浮而兼緩﹐多有非表邪者。大都浮而有力有神者﹐爲陽有餘﹐陽有餘則火必隨之﹐或痰見於中﹐或气壅於上﹐可類推也。若浮而無力空豁者﹐爲陰不足﹐陰不足則水虧﹐或血不營心﹐或精不化气﹐中虛可知也。若以此等爲表證﹐則害莫大。其浮大弦硬之極﹐甚至四倍以上者﹐謂之關格。此非有神之謂﹐乃眞陰虛極而陽亢無根﹐大凶之兆。凡脈見何部﹐當隨其部而察其癥。諸脈皆然。

沈脈﹐輕取不見﹐重手乃得﹐爲陰。凡細﹑小﹑隱伏﹑反關之屬﹐皆其類也。此陽郁之候﹐主气郁﹐爲寒爲水。其病停飲﹐爲癥爲瘕﹑爲脹實﹐爲厥逆﹐爲洞泄。若沈細﹐爲少气﹐爲寒飲﹐爲胃中冷﹐爲腰腳痛﹐爲癖。沈遲爲痼冷﹐爲精寒。沈滑爲宿食﹐爲伏痰。沈伏爲霍亂﹐爲胸腹痛。沈數爲內熱。沈弦沈緊爲胸腹痛。沈𨿽屬裏﹐然必察其有力無力﹐以辧虛實。沈而實者多滯气﹐故曰下手脈沈﹐便知是气。气停積滯者﹐宜消宜攻。若沈而虛者﹐因陽不達﹐因气不舒。陽虛气陷者﹐宜溫宜補。

其有寒邪外感﹐陽爲陰蔽﹐脈見沈緊而數﹐及有頭痛﹑身熱等癥﹐且屬表邪﹐不得以沈爲裏也。

遲脈﹐不及四至﹐爲陰﹐脈凡代﹑緩﹑結﹑澀之屬﹐皆相類也。主陰盛陽虧之候﹐其病爲寒爲虛。浮而遲者內气虛﹐沈而遲者表气虛。遲在上則气不化精﹐遲在下則精不化气。气寒則不行﹐血寒則凝滯。

若遲兼滑兼大者﹐多風痰頑痺之候﹔遲兼細小者﹐必眞陽虧損而然﹕或陰寒畱蓄於中﹐則爲泄爲痛﹔或元气不營於表﹐則寒栗拘攣。大都脈來遲慢者﹐總由元气不充﹐不可妄施攻擊。

數脈有陰有陽﹐今皆以數爲熱。詳考《內經》則曰﹕諸急者多寒﹐緩者多熱。滑者陽气盛﹐微有熱。粗大者﹐陰不足陽有餘﹐爲熱中。緩而滑者﹐爲熱中。及《難經》云﹕數則爲熱﹐遲則爲寒。而今世宗之。然余歷驗﹐凡內熱伏火等癥﹔脈反不數﹐惟洪滑有力﹐每如經文所言。夫數脈之辧﹐大約有七﹕一在寒邪外感﹐脈必暴見緊數。寒邪初感﹐本無熱邪﹐所以只宜溫散。惟數大滑實﹐陽气太重﹐方可言熱。若數而無力﹐仍是陰癥﹐只宜溫中﹐不可作熱治也。一虛損有之﹐凡陽虛者脈必數而無力﹐或兼細小﹐證見虛寒﹐溫之且不暇﹐尙堪作熱治乎﹖又有陰虛之數脈﹐必數而弦滑﹐𨿽有煩熱諸證﹐愼用寒涼。若但淸火﹐必致脾泄而敗矣。且患虛損者﹐脈無不數﹔數脈之病﹐惟損最多。愈虛則愈數﹐愈數則愈危。若以虛數作熱數﹐萬無生理矣。一瘧脈有之﹐瘧作之時﹐脈必緊數﹔瘧止之時﹐脈則和緩。豈作則有火﹐止則無火乎﹖且火癥無止時﹐能作能止者﹐惟寒邪之進退耳﹐不可盡以爲熱。一痢脈有之﹐痢之作率由寒熱內傷﹐脾腎虛損﹐所以脈數。但兼弦﹑澀﹑細﹑弱者﹐總皆虛數﹐非熱數也。溫補命門﹐百不一失。其有形癥多火﹐年力彊壯﹐亦必見洪﹑滑﹑實﹑數﹐乃爲可淸。一癰瘍有之﹐凡脈數身無熱而惡寒﹐飲食如常者﹐或身有熱得汗不解者﹐卽癰瘍之候也。然瘡瘍之發﹐有陰有陽﹐可攻可補﹐亦不得盡以數爲熱癥。一痙癥有之﹐以邪毒未達也﹐達則不數矣。此當以虛實大小分陰陽﹐亦不得以數爲熱脈﹐一癥瘕有之﹐凡積滯不行﹐脈必見數﹐若積久成疳﹐而致口臭牙疳發熱等證者﹐宜淸胃火﹐如無火癥﹐而脈見細數者﹐非熱矣。一胎孕有此﹐以衝任气阻﹐本非火也。當以彊弱分寒熱﹐勿以聖藥屬黃芩矣。

以上數脈諸證﹐凡邪盛者多數脈﹐虛甚者尢多數脈。其是熱非熱﹐諸所末盡﹐可類推矣。

洪脈爲陽﹐舉按皆有餘﹐大而實也。主血气燔灼內外﹐大熱之候。或爲二便不通與動血﹐爲頭疼﹑面熱﹑狂躁﹑煩渴﹑咽漧﹑喉痛等證。或爲癰瘍﹐瘢疹。

此陽實陰虛﹐气實血虛之候。若洪大至四倍以上者﹐卽陰陽離絕之脈也。

微脈﹐纖細無神﹐柔弱之極﹐是謂陰脈。凡細小虛濡之屬﹐皆其類也﹐乃陰陽俱虛之候﹐主畏寒恐懼﹐中寒少气﹔或脹滿食不化﹐爲嘔噦泄瀉﹔或腰腹痛﹐爲眩運厥逆﹐皆系元陽虧損﹐傷精失血而然。

滑脈﹐往來流利﹐如珠走盤。凡洪﹑大﹑芤﹑革之屬﹐皆其類也。乃血熱气壅之候﹐爲食滯痰逆﹐滿悶嘔吐等癥。滑大滑數爲內熱﹐上爲頭目咽喉心肺之熱﹐下爲小腸二便之熱。婦人脈滑數而經斷﹐爲有孕。若平人脈滑而和緩﹐此營衛充實﹐佳兆也。如過於淸火﹐則爲邪熱。凡病虛損者多弦滑﹐陰虛然也﹔瀉痢多弦滑﹐以脾腎受傷也﹐不得通以火論。

澀脈爲陰﹐往來艱澀﹐如雨沾沙﹐如刀刮竹。凡虛﹑細﹑微﹑遲﹐結﹑促之類﹐皆相似也。主气血俱虛之候﹐爲脾寒少食﹐胃寒多嘔﹐二便違和﹐四肢厥冷﹐痺痛拘攣麻木﹐爲憂煩﹐爲無汗﹐爲失血﹐男子傷精﹐女子不孕﹐月事不調。凡脈見澀滯﹐多由七情不遂﹐營衛耗傷﹐血無以充﹐气無以暢。

在上則有上焦之不舒﹐在下則有下焦之不運﹐在表則有筋骨之疲勞﹐在裏則有精神之短少﹐總屬陽虛。諸家言气多血少﹐豈以脈之不利﹐猶有气多者乎﹖弦脈﹐按之有餘﹐如張弓弦﹐與堅搏緊急相類﹐陽中伏陰之象也。主气血不和﹐爲气逆邪勝﹐肝彊脾弱﹐爲虛勞寒熱﹐瘧痢痺疝﹐胸脇疼痛﹐痰飲宿食﹐積聚脹滿﹐拘攣等證。若洪弦相搏﹐外緊內熱﹐欲發瘡疽也。弦從木化气﹐通於肝﹐可以陰亦可以陽﹐但弦大兼滑者﹐便是陽邪﹔弦緊兼細者﹐便是陰邪。

凡臟腑得胃气所及﹐則五臟相安﹔肝邪所浸﹐則五臟俱病。蓋以木之滋生在水﹐培養在土﹐若木气過彊﹐則水因食母而耗﹐土以克賊而傷。腎爲精血之本﹐胃爲水谷之海﹐根本受傷﹐生气敗矣。所以木不宜彊也。惟脈見和緩者吉﹐弦彊者凶﹐若弦甚者土必敗。

芤脈﹐浮大中空﹐按如蔥管。凡浮豁虛散之屬﹐皆相類也。此孤陽脫陰之候﹐爲陰虛發熱﹐失血脫血﹐頭暈目眩﹐驚悸怔忡﹐喘急盜汗﹐爲气無所歸﹐血無所附。芤𨿽陽脈﹐而陽實無根﹐大虛之兆。

緊脈﹐急疾有力﹐堅搏抗指﹐有轉索之狀。凡弦﹑數之類相似也﹐陰多陽少。乃陰邪擊搏之候﹐主爲痛爲寒。緊數在表﹐爲傷寒發熱﹐頭痛項彊﹐渾身筋骨疼痛﹐咳嗽鼻塞﹐爲痺爲瘧。沈緊在裏﹐爲心脇疼痛﹐胸腹脹痛﹐爲中寒逆冷﹐吐食瀉痢﹐陰疝癖﹐風癇反張。在婦人爲气逆經滯﹐在小兒爲驚風抽搐。

緩脈有三﹕從容和緩﹐浮沈得中者﹐此平人正脈﹔若緩而滑大者多實熱﹐如《內經》所言者是也﹔緩而遲細者多虛寒﹐卽諸家所言者是也。然實熱者必緩大有力﹐多爲煩熱口臭﹑脹滿﹑癰瘍﹑二便不利﹐或傷寒﹑溫瘧初愈﹐而餘熱未淸者﹐多有此脈﹐若虛寒者必緩而遲細﹐爲陽虛畏寒﹐气怯眩運﹐痺弱痿厥﹐怔忡誕妄﹐飲食不化﹐飧泄疼痛﹐精寒腎冷﹐小便頻數。在女子爲經遲血少﹐失血下血等證。凡諸疹毒﹐及中風產後﹐但得緩脈者易愈。

結脈﹐脈來忽止﹐止而復起﹐總謂之結。舊以數來一止爲促﹐促者爲熱爲陽極﹔緩來一止爲結﹐爲寒爲陰極。通謂之气血痰食﹐積聚瘕﹐七情鬱結。浮結爲寒邪在經﹐沈結爲積聚在內。以余驗之﹐促類數也﹐未必熱結﹔類緩也﹐未必寒﹐但見中止者﹐總是結脈。多由气血漸衰﹐精力不繼﹐所以斷而復續﹐續而復斷﹐常見久病者多有之﹐虛勞者多有之﹐或誤用攻擊消乏者亦有之。但緩而結者多陽虛﹐數而結者爲陰虛。緩者猶可﹐數者更劇。此可以結之微甚﹐察元气之消長也。至如畱滯鬱結等病﹐本此脈之虛﹐然必形彊气實﹐舉按有力者方是。又有無病而一生結脈者﹐素稟之異也。如病久不退﹐而漸見結脈﹐多气血衰殘﹐速宜培本。

伏脈﹐如有如無﹐附骨乃見。此陰陽潛伏﹐阻隔閉塞之象。或火閉而伏﹐或寒閉而伏﹐或气閉而伏。

爲痛極﹑霍亂﹑疝﹑癇﹑閉結﹑气逆﹑食滯﹑忿怒﹑厥逆﹑水气等癥。伏脈之見﹐𨿽與沈﹑微﹑細﹑脫者相類而不同。蓋脈之伏者﹐以其本有如無﹐一時隱蔽不見耳﹐有胸腹痛劇而伏者﹔有气逆於經脈﹐道不通而伏者﹔有偶因气脫﹐不相接續而伏者﹐然必暴病暴逆者乃有之﹐調其气而脈自復矣。此外有積困綿延﹐脈本細微﹐而漸至隱伏者﹐乃殘鑪將絕之兆﹐安得尙有所伏哉﹖虛脈﹐無力無神﹐正气虛也。浮而無力爲血虛﹐沈而無力爲气虛﹐數而無力爲陰虛﹐遲而無力爲陽虛。不特微﹑濡﹑細﹑弱﹑遲﹑澀之屬之虛類﹐但諸脈之中見指下無神者﹐總是虛脈。經曰按之不鼓﹐諸陽皆然﹐卽此謂也。故凡洪大無神者﹐卽陰虛也﹔細小無神者。卽陽虛也。陰虛卽金水虧殘﹐龍雷易熾﹐而五液神魂之病生焉﹐或盜汗遺精﹐或上下失血﹐或驚悸不寧﹔或喘咳勞熱﹕陽虛則火土受傷﹐眞气日損﹐而君相化源之病生焉﹐或頭目昏眩﹐嘔惡亡陽﹐或隔塞脹滿﹐或泄痢疼痛。

救陰者﹐壯水之主﹔救陽者﹐益火之源。漸長則生﹐漸消則死﹐此實生死之關也。

實脈﹐舉按皆彊﹐鼓動有力﹐邪气實也。弦﹑洪﹑緊﹑滑之屬皆相類﹐爲三焦壅塞之候。表邪實者﹐浮大有力﹐以風寒暑濕﹐外感於經﹔裏邪實者﹐沈實有力﹐因飲食七情﹐內傷於髒﹔火邪實者﹐洪滑有力﹕寒邪實者﹐沈弦有力﹐爲諸痛滯癥。凡在气在血﹐脈有兼見者﹐當以類求。然實脈有眞假﹐眞者易知﹐假者難辧﹐必問其所因﹐兼察形證﹐必得其神﹐庶幾勿誤。

卷二諸家脈論附

張景嶽脈神章

脈有七情之傷﹐而爲九气之別﹕怒傷於肝﹐脈促而气上衝﹔驚傷於膽﹐脈气亂而動掣﹔過喜傷心﹐脈散而气緩﹔過思傷脾﹐脈短而气結﹔憂傷肺﹐脈澀而气沈﹔恐傷腎﹐脈沈而气怯﹔傷於寒者脈遲﹐其人气收﹔傷於熱者脈數﹐其人气泄。故脈促而人气消﹐因悲傷而心系掣也。

卷二諸家脈論附

張景嶽脈神章

凡眾人之脈﹐有素大素小﹐素陰素陽者﹐此賦自先天。若邪變之脈﹐有倏緩倏疾﹐乍進乍退者﹐此病之驟至﹐脈隨气見也。故凡診脈者﹐必須先識髒脈﹐而後可以察病脈﹔先識常脈﹐而後可以察變脈。

於常脈中可察人之器局壽夭﹐於變脈中可察人之疾病死生。

卷二諸家脈論附

張景嶽脈神章

脈言浮表沈裏﹐數熱遲寒﹐弦彊爲實﹐微細爲虛﹐是固然矣。然疑似中尢有眞辧﹐不可不察也。

如浮爲在表﹐而凡陰虛血少﹐中气虧損者﹐脈必浮而無力﹐是浮不可槪言表。沈爲在裏﹐而凡表邪初感﹐寒束皮毛﹐脈不能達﹐則必沈緊﹐是沈不可槪言裏﹐數𨿽爲熱﹐而眞熱者未必數﹐凡虛損之癥﹐陰陽俱困﹐虛甚者數必甚﹐是數不可槪言熱。遲𨿽爲寒﹐然傷寒初退﹐餘熱未淸﹐脈多遲滑﹐是遲不可槪言寒。弦彊類實﹐而眞陰虛損﹐胃气大虧﹐陰陽關格等證﹐脈必豁大而弦彊﹐是彊不可槪言實。微細類虛﹐而凡痛極﹐气閉營衛﹐壅滯不通者﹐脈必伏匿﹐是微不可槪言虛。凡諸脈之中﹐皆有疑似﹐皆有眞辧﹐診家大要﹐當先識此。

卷二諸家脈論附

張景嶽脈神章

治病之法﹐有當捨癥從脈者﹐有當捨脈從癥者。蓋脈有眞假﹐癥有眞假﹐凡見脈癥有不相合者﹐則必有一眞一假隱乎其中﹐故有以陽癥見陰脈。有以陰癥見陽脈﹐有以虛癥見實脈﹐有以實癥見虛脈﹐此陰彼陽﹐此虛彼實﹐欲將何從﹖余嘗熟察之﹐夫實癥脈虛者﹐必其癥爲假實﹔脈實癥虛者﹐必其脈爲假實也。何以見之﹖如外𨿽煩熱﹐而脈見微弱者﹐必火虛也﹔腹𨿽脹滿﹐而脈見微弱者﹐必胃虛也。虛火虛脹﹐其堪攻乎﹖此宜從脈之虛﹐不宜從癥之實也。其有本無煩熱﹐而脈見洪數者﹐非火邪也﹔本無脹滯﹐而脈見弦彊者﹐非內實也。無熱無脹﹐其堪瀉乎﹖此宜從癥之虛﹐不宜從脈之實也。蓋實有假而虛無假﹐假實者病多變幻﹐此其所以有假也﹔虛者虧損旣露﹐此其所以無假也。故凡脈癥不合者﹐中必有姦﹐必先察其虛以求其根本﹐不易之要法也。

然眞實假虛﹐非曰必無。如寒邪內傷﹐或食停气滯﹐心腹急痛﹐以致脈過沈伏﹐或促或結﹐此邪閉經絡而然﹐脈𨿽若虛﹐而必有痛脹等癥可據﹐是誠假虛之脈﹐本非虛也。又若四肢厥逆﹐或惡風怯寒﹐而脈見滑數﹐以熱極生寒﹐外𨿽若虛﹐而內有煩熱便結等證可據者﹐是誠假虛之病﹐本非虛也。又若是實脈而無是實癥﹐卽假實脈﹔有是實癥而無是實脈﹐卽假實證。知假知眞﹐卽知所從捨矣。

又有從脈從癥之法﹐以病之輕重爲期﹐如病本輕淺﹐別無危候﹐可因現下以治其標﹐若病關髒气﹐稍見疑難﹐必須詳辧虛實﹐憑根據下藥﹐方爲切當。所以輕者從癥﹐十惟一二﹔重者從脈﹐十嘗八九。故𨿽脈有眞假﹐實由人見之不眞耳﹐脈何嘗假哉。

卷二諸家脈論附

張景嶽脈神章

脈義之見於諸家者﹐六經有序﹐髒象有位﹐三部九候有則﹐詳且備矣。學人按部以索象﹐按髒以索病﹐咸謂無遁情矣。

然索部位﹐審之於寸﹐似乎病在心肺﹔索之於關﹐似乎病在肝脾﹔索之於尺﹐似乎病在兩腎。乃有不然者﹐如頭痛一證﹐病本在上﹐兩寸其應也。若以經髒言﹐則少陽﹑陽明之痛﹐不應在兩關乎﹖太陽之痛﹐不應在左尺乎﹖如淋遺等癥﹐病本在下﹐尺中所主也。若气有不攝﹐病脈見右寸矣﹔神有不固﹐病脈見左寸矣。使必以部位言﹐則上下相關﹐不可泥也﹔使必以經髒言﹐則承制相移﹐有不必執也。故善爲脈者﹐貴在察神﹐不可察形﹔貴在眾中見獨﹐不在部中泥證。

然獨之爲義有三﹕有部位之獨﹐謂諸部無恙﹐一部稍乖﹐乖處藏姦。有髒气之獨﹐不得以部位爲拘﹐如諸見洪者皆心脈﹐諸見弦者皆肝脈﹐肺之浮﹐脾之緩﹐腎之石。五臟之中﹐各有五脈﹐五脈互見﹐獨乖者病﹐乖而彊者﹐卽本髒之有餘﹔乖而弱者﹐則本髒之不足。有脈體之獨﹐《內經》曰﹕獨小者病﹐獨大者病﹐獨疾者病。獨遲者病﹐獨陷者病是也。三者之獨﹐但得其一﹐卽見病之本矣。故曰得一之精﹐以知死生﹐正此謂矣。

卷二諸家脈論附

張景嶽脈神章

經曰﹕脈無胃气亦死。又曰﹕脈弱以滑﹐是有胃气。又曰﹕邪气來也緊而疾﹐穀气來也徐而和。

是穀气卽胃气﹐胃气卽元气也。凡診脈者﹐無論浮﹑沈﹑遲﹑數﹐但於邪脈得兼軟滑徐和之象者﹐便是有胃气。𨿽諸病疊見﹐必無害也。

若今日尙和緩﹐明日更弦急﹐則知邪气之愈進。若今日甚弦急﹐明日稍和緩﹐知胃气之漸至﹐則病當漸淸矣。卽如頃刻之間﹐初急後緩者﹐胃气之來也﹔初緩後急者﹐胃气之去也。

察邪正進退之法﹐死生之兆﹐惟以胃气爲主。蓋脾胃屬土﹐脈本和緩﹐土惟畏木﹐木脈弦彊﹐凡脈見弦急者﹐爲土敗木賊。

卷二諸家脈論附

張景嶽脈神章

雀啄連連三五啄﹐屋漏半日一點落﹐魚翔似有又如無﹐蝦遊靜中忽一躍﹐彈石硬來尋卽散﹐搭指散亂爲解索。

卷二諸家脈論附

張景嶽脈神章

有餘之病﹐脈當有神有力﹐忌見陰脈﹐如沈﹑澀﹑細﹑弱而不應手者﹐逆也﹔不足之癥﹐脈當和緩軟柔﹐忌見陽脈如浮﹑洪﹑緊﹑數而搏擊者﹐逆也。暴病脈宜浮﹑洪﹑數﹑實﹐久病脈宜微﹑緩﹑軟﹑弱。

若新病而沈﹑弱﹑微﹑細﹐久病而浮﹑數﹑滑﹑實者﹐皆逆也。元气衰敗之脈﹐有極微欲絕者﹐用回陽救本之藥﹐脈气漸出爲佳。若暴出忽如復元者﹐假復也﹐必至復脫不治。

卷二諸家脈論附

張景嶽脈神章

傷寒其脈﹐以浮緊而有力無力﹐表之虛實可知﹔沈緊而有力無力﹐裏之虛實可知﹔中而有力無力﹐陰陽之吉凶可知。浮爲在表﹐沈爲在裏﹐此古今相傳之法也。然沈脈亦有表證﹐以陰實陽虛寒勝者然也﹔浮脈亦有裏癥﹐此陽實陰虛水虧者然也。故凡欲察表邪者﹐不宜單據浮沈﹐只當以緊數與否爲辧。蓋寒邪脈皆緊數﹐若緊數浮洪有力﹐邪在陽分﹐卽陽證也﹔緊數浮沈無力者﹐邪在陰分﹐卽陰癥也。以緊數之脈而兼見表癥者﹐其爲外感無疑﹐卽當治從解散。然內傷之脈亦有緊數癥者﹐但內傷之緊其來有漸﹐外感之緊發於陡然﹐以此辧之﹐最爲的當。其有似緊非緊﹐但較之平昔。稍見滑疾而不甚者﹐亦有外感之癥。以其邪輕﹐或以初感而未甚﹐亦多見此脈﹐是又不可不兼證而察之也。若其和緩全無緊疾﹐脈𨿽浮大﹐自非外邪。

脈大者爲病進﹐因邪气勝﹐病日甚也﹐脈漸緩者爲病退﹐緩爲胃气至﹐病將愈也。然亦有宜大不宜大者﹐如脈體本大﹐而再加洪數﹐此爲病進之脈也﹔如脈體本小﹐自服藥後而漸見滑大有力﹐此自陰轉陽﹔必將汗解﹐乃爲吉兆。蓋脈至不鼓﹐由气虛而然﹐無陽豈能作汗﹖虛損之脈﹐凡甚急﹑甚數﹑甚細﹑甚弱﹑甚澀﹑甚滑﹑甚短﹐甚長﹑甚浮﹑甚沈﹑甚弦﹐甚緊﹑甚洪﹑甚實﹐皆勞傷之脈﹐然無論浮沈大小﹐但漸緩則漸有生意。若弦甚者病必甚﹐數甚者病必危。若以弦細﹐再加緊數﹐則百無一生矣。

東垣發明內傷﹐辧脈一條﹐以左爲人迎主表﹐右爲气口主裏﹐外感則人迎浮緊﹐內傷則气口脈大﹐至今相習以爲確然﹐不知其短於論脈﹐不容不辧。夫人迎本在結喉兩傍﹐本太陰肺脈﹐兩寸口同稱也。內傷外感之分﹐一表一里﹐如肝腎在左﹐豈無裏乎﹖脾胃在右﹐豈無表乎﹖卽仲景之論傷寒﹐亦浮大爲表﹐沈細爲裏。仲景之前﹐未聞以左右言表裏者﹐迨自叔和之後﹐悉宗其謬。

嘗試論之﹕脈見緊數﹐此傷寒外感也﹐然未有左數而右不數者。又如所云左大爲風邪﹐右大爲飲食﹐則又不然。人生稟賦﹐右脈大者十居八九﹐左脈大者十居一二。若果陽邪在表﹐則大者更大﹐豈以右脈本大而可認爲食乎﹖若飲食在腑﹐則彊者愈彊﹐豈可以左脈本大而可認爲寒乎﹖不知此之大而緊﹐則彼之小者亦緊﹔彼之小而緩﹐則此之大者亦必緩。若因其偏彊而卽起偏見﹐則忘其本體者多矣。故以大小言脈體有不同﹐可以左右分也。若以遲疾言﹐則息數本相應﹐不可以左右分也。矧左右表裏之說﹐旣非經旨﹐亦非病徵﹐烏足信哉。夫亦六脈俱有表裏﹐左右各有陰陽。外感者兩手俱緊數﹐內傷者左右俱緩大﹐又必以有神無神辧虛邪實邪。然必察脈之常體﹐以參久暫之病﹐斯可得脈癥之眞﹐因辧之爲東垣之一助云耳。

諸病惟心腹痛一癥﹐脈多難辧。𨿽滑實有力固多實邪﹐虛弱無神者固多虛邪﹐然暴痛之極﹐每多沈伏細澀﹐最是極虛之候。不知气爲邪逆﹐脈道不行而伏沈異常﹐此正邪實之脈也。若火邪作痛則不然﹐辧此之法﹐暴病痛急而脈忽細伏者多實邪﹐痛緩而脈本微弱者爲虛邪﹐酌之以理可矣。

卷二諸家脈論附

王中痰脈論

一切痰癥﹐脈有蝦遊﹑雀啄﹑代止之形﹐須知其痰凝气滯﹐關格不通﹐脈因有不動者。有兩三路亂動者﹐有時無者﹐或尺寸一有一無者﹐有關上不見者﹐或時動而大小不常者﹐有平居之人忽然而然者﹐有素稟痰病不時而然者﹐有僵僕暴中而然者﹐皆非死脈也﹐實因痰而然。

卷二諸家脈論附

柯韻伯脈論二則

脈有對看法﹐有正看法﹐有反看法﹐有平看法﹐有仄看法﹐有徹底看法。如有浮卽有沈﹐有大卽有弱﹐有滑卽有澀﹐有數卽有遲。合之於病﹐則浮爲在表﹐沈爲在裏﹔大爲有餘﹐弱爲不足﹔滑爲血盛﹐澀爲气少﹔動爲搏陽﹐弦爲搏陰﹔數爲在腑﹐遲爲在髒﹐此對看法也。如浮﹑大﹑滑﹑動﹑數脈﹐气之有餘﹐名陽﹐當知其中有陰病陽勝之機。沈﹑弱﹑澀﹑弦﹑遲脈﹐气之不足﹐名陰﹐當知其中有陰勝陽病之機。此正看法也﹐夫陰陽之在天地也﹐有餘而往﹐不足隨之﹔不足而往﹐有餘從之。知從知隨﹐气可與期。故其始也爲浮﹑爲大﹑爲滑﹑爲動﹑爲數﹐其始也反沈﹑反弱﹑反澀﹑反弦﹑反遲﹐是陽消陰長之機﹐其病爲進﹔其始也爲沈﹑爲弱﹑爲澀﹑爲弦﹑爲遲﹐其繼也微浮﹑微大﹑微滑﹑微動﹑微數﹐是陽進陰退之機﹐其病爲欲愈。此反看法也。浮爲陽﹐如更兼大﹑動﹑滑﹑數之陽﹐是爲純陽﹐必陽盛陰虛之病矣﹔沈爲陰﹐更兼弱﹑澀﹑弦﹑遲之陰脈﹐是爲重陰﹐必陰盛陽虛之病矣。此爲平看法。如浮而弱﹑浮而澀﹑浮而弦﹑浮而遲者﹐此陽中有陰﹐其人陽虛而陰气伏於陽脈中也﹔將有亡陽之變﹐當以扶陽爲急務矣﹔如沈而大﹑沈而滑﹑沈而數者﹐此陰中有陽﹐其人陰虛而陽邪下陷於陰脈中也﹐將有陰虛之患﹐當以存陰爲深慮矣。此爲仄看法。如五陽脈體不變﹐而始爲有力之彊陽﹐終爲無力之微陽﹐知陽將絕矣。五陰脈𨿽喜變陽﹐如忽然暴見﹐是陰極似陽﹐知反照之不長﹐餘燼之易滅也﹐是爲徹底看法。更有眞陰眞陽之看法。所謂陽者﹐胃脘之陽也﹐脈有胃气﹐是知不死﹔所謂陰者﹐眞髒之脈也﹐脈見眞髒者死。然邪气來也緊而疾﹐穀气來也徐而和﹐此又不得以遲數等定陰陽矣。蓋十脈中﹐浮沈是脈體﹐大弱是脈勢﹐滑澀是脈气﹐動弦是脈形﹐遲數是脈息﹐總是病脈﹐而非平脈也。

先哲云﹕浮而無力爲陽虛﹐沈而無力爲陰虛。此道其常耳。然陰虛者必反見陰脈﹐故陽愈虛脈愈沈。

如沈之極而復浮﹐是微陽欲脫之兆也﹐若服藥而漸浮﹐僅得中脈爲吉。若忽然而浮﹐浮而短澀是肺之眞髒見﹐浮而散大是心之眞髒矣。陽脈反是陰虛﹐然陰愈虛則愈浮﹐如浮極而復沈﹐是眞陰已絕之兆。若服補劑而漸沈﹐得中脈者吉。忽然而沈﹐或沈之散澀﹐或綿綿欲絕者﹐不可復治矣。此陰陽反作之脈法。

卷二諸家脈論附

諭嘉言脈論三則﹝痙損水﹞

痙病異於常癥﹐痙脈異於常脈。其曰﹕太陽病發熱﹐脈沈而細者名曰痙﹐爲難治。發熱爲太陽證﹐沈細爲少陰脈。凡見微脈卽陽之微﹐見細脈卽陰之細。微則易於亡陽﹐細則易於亡陰﹐所以難治。其曰﹕太陽病﹐脈反沈遲﹐此爲痙。𨿽亦陽癥陰脈﹐而遲與微細大有不同﹐遲爲營血不爲充養筋脈而成痙﹐治不與少陰同法。兩證夾陰之脈﹐其辧如此。《脈經》云痙家其脈伏堅﹐直上下﹐而復以按之緊而弦﹐直上下行﹐互發其義。明伏非伏藏﹐按之可得﹐卽所謂其脈沈也。堅卽緊如弦﹐不爲指撓﹐邪气堅實也。直上下行者﹐督脈與太陽合行脊裏﹐太陽邪盛﹐督脈亦顯其盛﹐故見直上直下。《脈經》曰﹕直上直下者﹐督脈也。

見則大人癲﹐小兒癇者是也。惟其夾於沈脈之內﹐所以病癲及痙。若舉指卽見﹐則病爲陽狂﹐登髙兪垣﹐勇力且倍平昔﹐何至攣縮如是﹖痙脈中有陽﹐其辧又如此。蓋體彊其脈亦彊﹐求其柔軟和緩﹐必不可得。況彊脈恆雜於陰脈之內﹐所以沈弦沈緊﹐邪深脈錮﹐難於亟奪耳。可見痙証之欲解﹐必緊實之脈轉爲微弱﹐乃可漸解也。

後人所述損脈﹐宗本越人﹐以脈來軟者爲虛﹐緩者爲虛﹐滯爲虛﹐芤爲中虛﹐弦爲中虛﹐脈來細而微者血气並虛﹐脈小者血气俱少﹐脈沈小遲者脫气。虛損之脈﹐似可一言而畢﹐實未足以盡其底裏。仲景曰虛勞之脈﹐多兼浮大﹐所以男子平人脈大爲勞﹐極虛亦爲勞。又謂脈浮者裏虛。又謂勞之爲病﹐其脈浮大﹐手足煩﹐春夏劇﹐秋冬瘥。男子脈浮弱而澀﹐爲無子。脈得諸芤動微緊﹐男子失精﹐女子夢交。

脈極虛芤遲﹐爲消穀﹑亡血﹑失精。脈虛弱細微者﹐善盜汗。而總結其義曰﹕脈弦而大﹐弦則爲減﹐大則爲芤﹐減則爲寒﹐芤則爲虛﹐虛寒相搏﹐此名爲革﹐婦人半產漏下﹐男子則亡血失精。可見浮大弦緊﹐外像有餘﹐中藏不足。不專泥遲緩微弱一端以驗脈﹐而脈之情狀﹐莫逃於指下。

《金匾》有論遲數之脈曰﹕寸口脈浮而遲﹐浮脈則熱﹐遲脈則潛﹐熱潛相搏﹐名曰沈。趺陽脈浮而數﹐浮脈卽熱﹐數脈卽止﹐熱止相搏﹐名曰伏。沈伏相搏﹐名曰水。沈則絡脈虛﹐伏則小便難﹐虛難相搏﹐水走皮膚﹐卽爲水矣。如是言脈﹐令聰明知見﹐全不得入。夫寸口肺脈所過﹐趺陽胃脈所過﹐二脈合診表裏。《內經》﹕三陰結﹐謂之水。當以寸口﹑趺陽定其診也。寸口脈浮而遲﹐浮爲衛爲陽﹐遲爲營爲陰﹐衛不與榮和﹐其陽獨居脈外則爲熱﹐營不從衛匿於脈中則爲潛﹐營衛之間﹐熱潛之脈﹐相搏而至﹐則肺气不能布化﹐故自結而沈也。脾與胃以膜相連而爲表裏﹐趺陽脈浮而數﹐胃陽不與脾陰相合﹐浮而獨居於表則爲熱﹔脾陰不得胃陽以和﹐反爲陽气所促而變量﹐數則陰血愈虛而止矣。數止相搏名曰伏者﹐趺陽之脈本不伏﹐以熱止之故而脈伏也。寸口之沈﹐趺陽之伏﹐相搏於中則爲水﹐豈非三陰結一定之診乎﹖然肺合皮毛者也﹐皮膚者絡脈之所過﹐肺沈而气不爲充﹐營潛而血不爲養﹐則絡脈虛﹔脾爲胃行津液者也﹐脾伏則津液不入膀胱﹐故小便難。絡虛便難﹐水之積者乘虛而走皮間爲腫矣。

程郊倩曰﹕脈浮﹑數﹑大﹑動﹑滑﹐此名陽矣。仲景於浮大脈有曰﹕浮則無血﹐大則爲寒。於數脈有曰﹕數爲虛﹐虛爲寒。於動﹑滑脈有曰﹕此三焦傷也。曰﹕滑則爲噦。此等虛實關頭﹐卽陰陽轉換處﹐學人未辧到脈理之精微﹐窮其變伏﹐防其勝復﹐則於脈疑處無有犀燭﹐何能於病難時下得雷斧﹖張隱庵曰﹕識脈難﹐審脈更難。如浮﹑沈﹑遲﹑數﹑滑﹑澀﹐及二十四脈﹐以對待之法識之﹐猶易分別於指下。所謂審脈者﹐體气彊壯之脈何因﹐所主之病何癥﹐以心印心﹐而後得確者。叔和曰﹕浮爲在表﹐沈爲在裏﹐數爲在腑﹐遲爲在髒。又曰﹕浮則爲熱﹐浮則爲風﹐浮爲气實﹐浮爲气虛﹐浮則無血﹐浮則爲虛。是將爲外感乎﹖爲內傷乎﹖爲气乎﹖爲血乎﹖爲實乎﹖爲虛乎﹖是必審其証之表裏陰陽﹐寒熱虛實﹐病之久病新病﹐脈之有力無力﹐而斷之以意也。

卷三病能集一﹝雜證九門﹞

陰病門

諭嘉言曰﹕經云﹕身之陽气﹐如天之與日﹐失其所則折壽而不彰。又言﹕陽气者蔽塞﹐地气者冒明﹐冒明者﹐以陰濁而冒蔽陽明也。仲景以後﹐英賢輩出﹐從未有闡揚其烈者。惟韓祗和於中寒微有發明﹐誨人以附子﹑漧薑爲急。至丹溪﹑節齋諸先生﹐多以貴陰賤陽立說﹐制補陰丸﹐畸重乎陰﹐疇非至理。第於此道﹐未具隻眼。

夫陰病之不可方物﹐以其無陽。每見病者﹐陰邪橫發﹐上干淸道﹐必顯畏寒腹痛﹐下痢上嘔﹐自汗淋漓﹐肉筋惕等證。失此不治﹐濁陰從胸而上入者﹐咽喉腫痺﹐舌脹睛突﹔濁陰從背而上入者﹐頸筋粗大﹐頭項若冰﹐渾身靑紫而死。故仲景於陰盛亡陽之癥﹐必用眞武湯以救逆﹐所以把住關門﹐坐鎭北方﹐不使龍雷升騰霄漢。柰醫學闕此﹐誠爲漏義。

蓋卒中寒者﹐陽微陰盛﹐最危最急之候。經曰﹕陰盛生內寒。寒气積於胸中而不泄﹐則溫气去﹐寒獨畱﹐畱則血凝﹐血凝則脈不通﹐其脈盛大以澀﹐故中寒。夫經旣言陰盛生內寒﹐又言故中寒﹐豈非內寒先生﹐外寒後中之耶﹖旣言血凝脈不通﹐又言脈盛大以澀﹐豈非以外寒中﹐故脈盛大﹐血脈閉﹐故脈澀耶﹖夫人身衛外之陽最固﹐太陽衛身之背﹐陽明衛身之前﹐少陽衛身之兩旁。今不由三陽﹐而直中少陰﹐豈是從天而下﹖緣厥气上逆﹐積於胸中則胃冷﹐胃冷則口食寒物﹐鼻吸寒气﹐皆得入胃。腎者胃之關也﹐外寒斬關直入少陰腎臟﹐故曰中寒也。然其脈盛大以澀﹐𨿽曰中寒﹐尙非卒病。卒病中寒﹐其脈必微。

仲景言傷寒傳入少陰。則曰脈微細。若寒中少陽﹐又必但言脈微﹐不言脈細。何者﹖微則陽之微也﹐細者陰之細也。傷寒寒邪傳腎﹐其亡陽亡陰尙未有定﹐至中寒則但有亡陽而無亡陰﹐故知其脈必不細也。

若果見細脈﹐則其陰先已內虧﹐何由而反盛耶﹖且在傷寒惟少陰有微脈﹐他經則無﹐其太陽膀胱﹐爲腎之腑﹐總見微脈惡寒﹐仲景蚤從少陰施治﹐而用附子﹑漧薑矣。蓋脈微惡寒﹐正陽微所致﹐腎中旣以陽微寒自內生﹐復加外寒斬關直入﹐或沒其陽於內﹐或逼其陽於外﹐其人頃刻亡陽﹐故仲景以爲卒病也。

夫人身血肉之軀﹐皆陰也。其一點元陽﹐先身而生﹐藏於兩腎之中﹐而一身之元气由之以生﹐故謂之生气之原。而六淫之外邪﹐毫不敢犯﹐又謂守邪之神。苟爲不然﹐陽微必陰盛﹐陰盛愈益陽微。是以腎中眞陽得水以濟之﹐畱戀不脫。得土以堤之﹐蟄藏不露﹐除施泄而外﹐屹然不動。而手足之陽爲之役使﹐流走周身﹐固護腠理﹐而捍衛於外﹔而脾中之陽﹐法天之健﹐消化飲食﹐傳布津液﹐而營運於內﹔而胸中之陽﹐法日之馭﹐離照當空﹐消陰除翳﹐而宣布於上。此三者丰享有象﹐腎中眞陽安享太平。

若在外在中在上之陽衰微不振﹐陰气乃始有權﹐或膚冷不溫﹐漸至肌硬不柔﹐衛外之陽不用矣﹔或飲食不化﹐漸至嘔泄痞脹﹐脾中之陽不用矣﹔或當膺阻礙﹐漸至窒塞不開﹐胸中之陽不用矣。乃取水土所封之陽出而任事﹐頭面得陽而戴赤﹐肌膚得陽而燥﹐脾胃得陽而除中﹐卽不中寒﹐其能久乎﹖故治陰之法﹐不可不謹。治之之法﹐其難有八。夫寒中少陰﹐行其嚴令﹐埋沒微陽﹐肌膚凍裂﹐無汗而喪神守﹐急用附子﹑漧薑﹐加蔥白以散寒﹐加豬膽汁引入陰分。然恐藥力不勝﹐熨蔥灼艾﹐外內悉攻﹐乃足破其堅凝。少緩須臾﹐必無及矣。此一難也。

若其人眞陽素擾﹐腠理素疏﹐陰盛於內﹐必逼其陽亡於外﹐魄汗淋漓﹐脊項彊硬﹐用附子﹑漧薑﹑豬膽汁﹐卽不可加蔥及熨艾﹐恐助其散﹐令气隨汗脫﹐而陽無由內返也。宜撲止其汗﹐陡進前藥﹐隨加固護腠理。不爾﹐恐其陽復越。此二難也。

用附子﹑漧薑以勝陰復陽者﹐取飛騎突入重圍﹐使旣散之陽望幟爭趨。不知此義者﹐加增藥味﹐和合成湯﹐反牽制其雄入之勢﹐必至迂緩無功﹐此三難也。

其次﹐前藥中卽須首加當歸﹑肉桂﹐兼理其榮﹐以寒邪中入﹐先傷榮血故也。不爾﹐藥偏於衛﹐與病卽不相當﹐邪不盡服﹐必非勝算。此四難也。

其次﹐前藥中卽須加人參﹑甘艸﹐調元轉餉﹐收功帷幄。不爾﹐姜附之猛﹐直將犯上無等矣。此五難也。

用前藥二三劑後﹐運動頗輕﹐神情頗悅﹐更加黃﹑白術﹑五味﹑白芍﹐大隊陰陽平補﹐不可歇手。

如怠緩不爲善後﹐必墮前功。此六難也。

若其人素有熱痰﹐陽去早已從陰而變寒﹐至此﹐則無形之陰𨿽散﹐而有形之寒痰尙有畱爲阻塞竅隧者﹐姜附固可勿施﹐其牛黃﹑竹瀝一切寒涼﹐斷不可用﹐用則陰復用事﹐必墮前功。此七難也。

用平補後﹐總有寒痰﹐但宜甘寒助气開通﹐不宜辛辣助熱。陽旣安堵﹐卽宜休養其陰。不爾﹐轉生他患﹐此八難也。

卷三病能集一﹝雜證九門﹞

中風證

諭嘉言曰﹕《金匱》云﹕夫風之爲病﹐當半身不遂﹐或但臂不舉者﹐此爲痺病。脈微而數﹐中風使然。

又云﹕寸口脈浮而緊﹐緊則爲寒﹐浮則爲虛﹐虛寒相搏﹐邪在皮膚。浮者血虛﹐絡脈空虛﹐賊邪不瀉﹐或左或右﹐邪气反緩﹐正气卽急。正气引邪﹐僻不遂﹐邪在於絡﹐肌膚不仁。邪在於經﹐卽重不勝。

邪入於腑﹐卽不識人。邪入於髒﹐舌卽難言﹐口流涎沫。又云﹕寸口脈遲而級﹐遲則爲寒﹐緩則爲虛。榮緩則爲亡血﹐衛緩卽爲中風。邪气中經﹐則身癢而癮疹﹐心气不足。邪气入中﹐則胸滿而短气。以及五臟風脈死癥﹐語語金鍼。

仲景以後﹐英賢輩出﹐中風一證﹐方書充棟﹐竟鮮畫一之法。世咸知仲景爲立方之祖﹐然仲景首推侯氏黑散爲主方﹐後人罔解其意﹐謹以明之。夫八風之邪﹐皆名虛邪﹐人身經絡營衛素盛者﹐無從入之。入之者﹐因其虛而襲之耳。《內經》謂以身之虛﹐而逢天之虛﹐兩虛相感﹐其气至骨﹐入則傷五臟﹐工侯禁之﹐不能傷也﹐又謂賊風數至﹐虛邪朝夕﹐內至五臟骨髓﹐外傷空竅肌膚。《靈樞》謂聖人避邪如避矢石﹐是則虛邪之來﹐爲害最烈。然風爲陽邪﹐人身衛外之陽不固﹐陽邪乘陽﹐尢爲易入﹐卽如偏枯不仁﹐要皆陽气虛餒﹐不能充灌所致。又如中風卒倒﹐其陽虛更審。設非陽虛﹐其人必輕矯便捷﹐何得卒倒耶﹖仲景之謂脈微而數﹐微者指陽之微也﹐數者指風之熾也。所出諸證諸脈﹐字字皆本陽虛爲言。然非仲景之言﹐而《內經》之言也。《內經》謂﹕天明則日月不明﹐邪害空竅。可見風性善走空竅﹐陽虛則風居空竅﹐漸入臟腑﹐此惟離照當空﹐羣邪始得畢散。若胸中之陽不治﹐風必不出矣。扁鵲謂虢太子屍厥之病﹐曰上有絕陽之絡﹐下有破陰之紐﹐見五絡之縱於頭者﹐皆爲陽絡﹐而邪阻絕於上﹐其陽之根於陰﹐陰陽相紐之處﹐而正復破散於下﹐故爲是病。古人立言之精若此。

仲景以後﹐醫脈斬爲中斷。後賢之特起者﹐河間主火﹐是火召風入﹐火爲本﹐風爲標矣﹔東垣主气﹐是气召風入﹐气爲本﹐風爲標矣﹔丹溪主痰﹐是痰召風入﹐痰爲本﹐風爲標矣。然一人之身﹐每多兼三者而有之﹐曷不曰陽虛邪害空竅爲本﹐而風從外入者﹐必挾身中素有之邪﹐或火或气或痰而爲標耶﹖王安道謂﹕審其火﹑气﹑痰﹐則從三子﹔審其爲風﹐則從《內經》。亦爲無權執一。從三子固各有方論可守﹐從《內經》果何著落耶﹖中風之初﹐治其表裏﹐風邪非不外出﹐而重門洞開﹐出而復入﹐乃至莫禦者矣。又謂一旬微汗﹐一气微利﹐要亦五十步之走耳。

仲景取侯氏黑散爲主方﹐則驅風之中兼塡空竅﹐空竅一實﹐庶風出而不復入﹐其病瘳矣。仲景所謂心折者﹐原有所本﹐乃遵《內經》久塞其空﹐眞切精粹。諸家中風方論﹐直是依樣葫蘆﹐不足觀矣。

侯氏黑散菊花桔梗防風細辛川芎桂枝當歸人參白術茯苓牡蠣礬石黃芩漧薑甘艸上十四味﹐杵爲散。酒服方寸匕﹐日三服。初服二十日﹐用溫酒調服。禁一切豬肉﹑大蒜。常宜冷食﹐六十日止﹐卽藥積在腹中不下也。熱食卽下矣﹐冷食自能助藥力。

上治中風四肢煩重﹐心中惡寒不足者。《外臺》用之以治風癲。仲景制方皆匠心獨創﹐乃於中風癥首引此散﹐豈非深服其方乎﹖夫立方而但驅風補虛﹐誰不能之﹖至於驅補之中﹐行其堵截之法﹐則非思議可到﹐方中取礬石以固澀諸藥﹐使之畱積不散﹐以漸塡其空竅﹐服之日久﹐風自以漸塡而熄。所以初服二十日﹐不得不用溫酒調下﹐以開其痺著。以後則禁諸熱食﹐惟宜冷服﹐如此再四十日﹐則藥積腹中不下﹐而空竅塡矣。空竅塡則舊風盡出﹐新風不受矣。蓋礬性得冷卽止﹐故囑云熱食卽下矣。冷食自能助藥力﹐抑何用意之微耶。

脈法新中風挾舊邪﹐或外感﹐或內傷﹐其脈隨之忽變。兼寒則脈浮緊﹐兼風則脈浮緩﹐兼熱則脈浮數﹐兼痰則脈浮滑﹐兼气則脈沈澀﹐兼火則脈盛大﹐兼陽虛則脈微﹐亦大而空﹐兼陰虛則脈數﹐亦細如絲﹔陰陽兩虛則微數或微細﹔虛滑爲頭中痛﹐緩遲爲營衛衰。大抵陽浮而數﹐陰濡而弱﹐浮滑沈滑﹐微虛散數﹐皆爲中風。然虛浮遲緩﹐正气不足﹐尙可補救﹔急大數疾﹐邪不受制﹐必死無疑。若大數未至急疾﹐猶得不死。

《內經》言偏枯者不一﹐曰汗出偏阻﹐曰陽盛陰不足﹐曰胃脈內外大小不一﹐曰心脈小堅急﹐曰腎水虛。《靈樞》亦敍偏枯於熱病篇中﹐皆不言風﹐亦不言其本於何邪。豈非以七情﹑饑飽﹑房室﹐凡能虛其髒气﹐致營衛經脈痺而不通者﹐皆可言邪﹖卽河間主火﹐卽腎水虛陽盛陰不足之一端也﹔東垣主气﹐卽七情抑遏之一端也﹔丹溪主痰﹐卽飲食傷脾之一端也。一病之中﹐每多兼三者而有之﹐安在舉一以括其餘﹖《素問》云﹐不能治其虛﹐安問其餘﹖偏枯陽盛陰不足固有之﹐而陽气虛衰﹐痺而不通尢多﹐可問其餘耶﹖中絡者肌膚不仁﹐中經者軀殼重著﹐中腑卽不識人﹐中腑卽舌難言﹐口流涎沫﹐然中腑必歸胃腑﹐中髒必歸心臟也。

腑邪必歸胃者﹐風性善行空竅﹐水谷入胃﹐則胃實腸虛﹐風邪卽進入腸中﹐少頃水谷入腸﹐則腸實胃虛﹐風復進入胃中﹐見胃風必奔迫於二腸之間也。風入胃中﹐胃熱必盛﹐蒸其精液﹐結爲痰涎﹐壅塞隧道﹐胃之支絡心者﹐才有壅塞﹐卽堵其神气出入之竅﹐故不識人也。諸髒受邪至盛﹐必進入於心而亂其神明﹐神明無主則舌縱難言﹐廉泉開而流涎沫也。

治中風亦如治傷寒﹐不但邪在三陽引入三陰爲犯大禁﹐卽邪在太陽引入陽明﹑少陽亦爲犯禁也。故風初中絡﹐卽不可引之入經﹐中經卽不可引之入腑﹐中腑卽不可引之入髒。引邪深入﹐釀患無窮﹐又毋論中風淺深﹐但見自汗﹐則津液外出﹐小便自少。若更利之﹐使津液下竭﹐則營衛之气轉衰﹐無以制風火之勢﹐必增其煩熱﹐而其陰日亡也﹐況陽明利小便﹐尢爲犯禁﹔少陰利小便﹐必失溲而殺人矣。且風中經絡﹐只宜宣之使散﹐誤下則風邪乘虛入腑入髒﹐釀患無窮。若夫中風之候﹐多有平素積虛﹐髒眞不守者﹐下之立亡。惟在腑一證﹐內實便閉﹐間有可下。然不過解其煩熱﹐非大下也。𨿽中腑日久﹐熱勢深極轉入髒者﹐此屬可下﹐必使風與熱俱去爲善。若開其壅塞﹐反增風勢﹐何以下之哉。

李士材曰﹕凡中風昏倒﹐先須順气﹐然後治風﹐用竹瀝﹑薑汁調蘇合香丸。如口噤﹐抉開灌之。如抉不開﹐急用牙皂﹑生半夏﹑細辛爲細末﹐吹入鼻中﹐有嚏可治﹐無嚏則死。最要分別閉與脫二證明白﹕如牙關緊閉﹐兩手握固﹐卽是閉癥﹐用蘇合香丸﹐或三生飲之類開之﹔若口開心絕﹐手撒脾絕﹐眼合肝絕﹐遺尿腎絕﹐聲如鼾肺絕﹐卽是脫證。更有吐沫﹑直視﹑肉脫﹑筋骨痛﹑發直﹑搖頭上竄﹑面赤如妝﹑汗出如珠﹐皆脫絕之證﹐宜大劑理中湯灌之﹐及灸臍下﹐𨿽日不治﹐亦可救十中之一。若誤服蘇合香丸﹑牛黃至寶之類﹐卽不可救矣。蓋斬關奪門之將﹐原爲閉證設﹐若施之脫癥﹐如人旣入井而又下之石也。世人蹈此獘而死﹐不可勝數﹐故特表而出之。惟中髒之癥﹐是閉而非脫者﹐宜蘇合丸﹑牛黃丸﹑至寶丹﹑活命金丹之類。若中腑與中血脈之癥﹐斷不宜用。爲內有麝香入脾治肉﹐牛黃入肝治筋﹐龍腦入腎治骨﹐恐反引風邪深入骨髓﹐如油入面﹐莫之能出。

不語心脾受風﹐故舌彊不語。風寒客於會厭﹐故卒然無音。若因痰迷心竅﹐當淸心火。若因濕痰﹐當淸脾熱。

若因風熱﹐當淸肝火。若因風痰﹐當導痰涎。若因虛火﹐當壯水之主。若因虛寒厥逆﹐當益火之源。神仙解語丹﹑滌痰湯﹑加味轉舌膏﹑八味丸隨證選用。

手足不隨諸陽之經皆起於手足﹐風寒客於肌膚始爲痺﹐復傷陽經﹐隨其虛處而停滯﹐與血气相搏﹐故風痺而手足不隨。實者脾土太過﹐當瀉其濕﹔虛者脾土不足﹐當補其气。血枯筋急者四物湯﹐木旺風淫者四物湯加鉤藤﹑秦艽﹑防風﹐多痰者加秦艽﹑天麻﹑竹瀝﹑薑汁。

半身不遂偏枯一癥﹐皆由气血不周。經曰﹕風气通於肝﹐風搏則熱盛﹐熱盛則水漧﹐水漧則气不榮﹐精乃亡。

此風病之所由作也。故曰﹕治風先治血﹐血行風自滅。

痰涎壅盛宜用吐法﹐稀涎散。或橘紅一斤﹐運流水七碗﹐煎至二碗﹐頓服﹐白湯導之﹐吐痰之聖藥也。二陳湯﹑星香散加竹瀝﹑薑汁。虛者六君子同星香散。脈沈伏無熱者﹐三生飲加全蠍。一用養正丹﹐可以墜下痰﹐鎭安元气。

張子和中風論曰﹕口眼斜﹐俗工於中風掉眩癥一槪治之﹐然而不愈者﹐蓋知竅而不知經﹐知經而不知气故也。人之七竅﹐如肝竅目﹐目爲肝之外候﹔肺竅鼻﹐鼻爲肺之外候﹔心竅舌﹐舌無竅﹐心與腎合而寄竅於耳﹐故舌與耳俱爲心之外候。俗工只知目病歸之肝﹐口病歸之脾﹐鼻病歸之肺﹐耳病歸之腎﹐舌病歸之心﹐更無攺張。豈之目之內﹐上下三綱﹐足太陽及陽明起於此。

目之銳﹐是少陽起於此﹐手少陽至於此。鼻之左右﹐足陽明﹑手陽明夾乎此。口之左右﹐亦此兩經環之。此七竅有病﹐不可獨歸之五臟﹐當歸之六陽經也。然求之世之能知十二經所起所會所交所合﹐與夫循環過注﹑上下夾貫﹑種種所別﹐千萬人而不得一二人。於其所知﹐又不過執十二經便爲病本﹐以陽經爲熱﹐陰經爲寒﹐檢方尋藥治之而已。詎知《靈樞》經曰﹕足之陽明﹑手之太陽﹐筋急則口目爲僻。此十二經受病之處也﹐非爲病者也。及爲病者﹐天之六气也。俗工不識﹐往往紛然。然則口眼斜治之若何﹖曰﹕足之太陽﹑足之陽明﹐右目有之﹐左目亦有之﹔足之陽明﹑手之陽明﹐口左有之﹐口右亦有之﹐此兩道也。《靈樞》又言﹕足陽明之筋﹐其病頰筋有寒則急﹐引頰移口﹔熱則筋弛﹐縱緩不勝收﹐故僻。左寒右熱﹐則左急而右緩﹔右寒左熱﹐則右急而左緩。故偏於左者﹐左寒而右熱﹔偏於右者﹐右寒而左熱也。夫寒不可輕用辛熱之劑﹐蓋左中寒而迫熱於右﹐右中風則逼熱於左﹐陽气不得宣行故也。而況風者甲乙木也﹐口眼陽明皆爲胃土﹐風偏賊之﹐此口眼之所以僻也。或曰七竅惟口眼斜﹐而耳鼻獨無此病者﹐何也﹖曰動則生風﹐靜則風息﹐天地之常理也。考之《易》象﹐有足相符者。震﹑巽主動﹐坤﹑艮主靜。動則皆屬木﹐靜則皆屬土。觀卦者視之理也﹐視者日之用也﹐目之上綱則眨﹐下綱則不眨﹐故觀卦上巽而下坤﹔頤卦者養之理也﹐養者口之用也﹐口之下頷則嚼﹐上頷則不嚼﹐故頤卦上艮而下震。口目常動﹐故風生焉﹐耳鼻常靜﹐故風息焉。當思目𨿽斜而目之眶未常斜﹐口𨿽而口之輔頰車未嘗﹐此經之受病而非竅之受病明矣。此病气虛風入而爲偏﹐上不得出﹐下不得泄﹐眞气爲邪气所陷﹐此宜灸承泣﹑地倉﹐不效當灸人迎。又風火交勝﹐兩手脈必急數弦實。

蓋火勝則制金﹐金衰則木茂﹐木茂則風生﹐止可流濕潤燥通郁爲主﹐而用及姜﹑附﹑烏﹑桂﹑起石﹑硫黃之劑者﹐是耶﹖非耶﹖薛立齋曰﹕中風者﹐卽《內經》所謂偏枯﹑風痱﹑風懿﹑風痺是也﹐而有中腑﹑中髒﹑中血脈之分焉。

夫中腑者爲在表﹐中髒者爲在裏﹐中血脈者爲在中。在表者宜微汗﹐在裏者宜微下﹐在中者宜調榮。中腑者多著四肢﹐如手足拘急不仁﹑惡風寒。如數者病淺﹐皆易治﹐用加減續命湯之類。中髒多滯九竅﹐如眼瞀者中於肝﹐舌不能言者中於心﹐唇緩便閉者中於脾﹐鼻塞者中於肺﹐耳聾者中於腎。此數者病深﹐多難治。中血脈者﹐外無六經之癥﹐內無便溺之阻﹐肢不能舉﹐口不能言﹐用大秦艽湯主之。中腑者多兼中髒﹐如左關脈浮弦﹐而目靑﹑左脇偏痛﹑筋脈拘急﹑目﹑頭目眩﹑手足不收﹑坐踞不得﹐此中膽兼中肝也﹐用犀角散之類。如左寸脈浮洪﹐面舌赤﹑汗多惡風﹑心神顚倒﹑言語謇澀﹑舌彊口漧﹑忪悸恍惚﹐此中小腸兼中心也﹐用麻黃散之類。如右關脈浮或浮大﹐面唇黃﹑汗多惡風﹑口語澀﹑身重﹑怠惰嗜臥。肌膚不仁﹑皮肉動﹑腹膨不食﹐此中胃兼中脾也﹐用防風散之類。如右寸脈浮澀而短﹑面色白﹑鼻流淸涕﹑多喘﹐胸中冒悶﹑短气自汗﹑聲嘶﹑四肢痿弱﹐此中大腸兼中肺也﹐用五味湯之類。如左尺脈浮滑﹐面目黧黑﹑腰脊痛引小腹﹑不能俯仰﹑兩耳虛鳴﹑骨節疼痛﹑足痿善恐﹐此中膀胱兼中腎也﹐用獨活散之類。此皆言眞中風也﹐而有气血之分焉﹕蓋气虛而中者﹐由元气虛而賊風襲之﹐則右手足不仁﹐用六君子湯加鉤藤﹑薑汁﹑竹瀝﹔血虛而中者﹐由陰血虛而賊風襲之﹐則左手足不仁﹐用四物湯加鉤藤﹑薑汁﹑竹瀝﹔气血俱虛而中者﹐則左右手足皆不仁﹐用八珍湯加鉤藤﹑薑汁﹑竹瀝。

其與中風相類者﹐則有中寒﹑中濕﹑中火﹑中气。食厥﹑勞傷﹑房勞等癥。如中於寒者。謂冬月卒中寒气﹐昏冒﹑口噤﹑肢攣﹑惡寒﹑脈浮緊﹐用麻黃﹑桂枝﹑理中之類。中於暑者﹐謂夏月卒冒炎暑﹐昏冒痿厥﹐吐瀉喘滿﹐用十味香薷飲之類。中於濕者﹐丹溪所謂東南之人多因濕土生痰﹐痰生熱﹐熱生風也﹐用淸燥湯之類﹐加竹瀝﹑薑汁。中於火者﹐河間所謂非肝木之風內中﹐六淫之邪外侵﹐良由五志過極﹐火盛水衰﹐熱气怫郁﹐昏冒而卒倒也﹐用六味丸﹐四君子﹑獨參湯之類。內有恚怒傷肝﹐火動上炎者﹐用柴胡湯之類。中於气者﹐由七情過極﹐气厥昏冒﹐或牙關緊急﹐用蘇合香丸之類﹐誤作風治者死。食厥者﹐過於飲食﹐胃气自傷﹐不能運化﹐故昏冒也﹐用六君子加木香。勞傷者﹐過於勞役﹐耗損元气﹐脾胃虛衰﹐不任風寒﹐故昏冒也﹔用補中益气湯。房勞者﹐因腎虛精耗﹐气不歸源﹐故昏冒也﹐用六味丸。凡此皆類中風也。夫《內經》主於風﹐河間主於火﹐東垣主於气﹐丹溪主於濕。愚之斯論﹐攢補前人之缺。若夫地之南北﹐人之虛實﹐固有不同﹐其男子女人﹐大約相似。

附醫案靳閣老夫人﹐先胸脇脹滿﹐後四肢不收﹐自汗如水﹐小便自遺﹐口緊目﹐飲食不進﹐十餘日矣。

或以爲中髒﹐公甚憂。余曰﹕非也。若風旣中髒﹐眞气旣脫﹐惡癥旣見﹐禍在反掌﹐焉能延之﹐乃候其色﹐面目俱赤﹐而時或靑。診其脈﹐左三部洪數﹐惟肝尢甚。余曰﹕胸乳脹痛﹐肝經血虛﹐肝气痞塞也。四肢不收﹐肝經血虛不能養筋也。自汗不止﹐肝經風熱﹐津液妄泄也。小便自遺﹐肝經熱甚﹐陰挺失職也。大便不實﹐肝木熾盛﹐克脾土也。遂用犀角散四劑﹐諸癥頓愈。又用加味逍遙散調理而安。後因鬱結﹐前癥復作﹐兼發熱嘔吐﹐飲食少思﹐月經不止。此木盛克土﹐而脾不能攝血也。用加味歸脾湯爲主﹐佐以加味逍遙散﹐調補肝脾之气﹐淸和肝脾之血而愈。

卷三病能集一﹝雜證九門﹞

非風證

張景嶽曰﹕非風癥﹐諸書皆雲气體虛弱﹐邪气乘虛而入﹐此言感邪之由。然有邪無邪﹐何可不辧﹖有邪者﹐卽傷寒﹑瘧﹑痺之屬﹐寒熱走注﹐腫痛偏枯。此病由於經﹐宜先扶正气﹐而通經逐邪之品﹐不得不用以爲佐。無邪者﹐卽非風衰敗之屬﹐本無寒熱痛苦﹐肢體忽廢﹐言語變常。此病由乎髒﹐故精虛則气去﹐爲眩運卒倒﹔气去則神失﹐爲昏憒無知﹐此時救本不暇﹐尙可雜用以傷及正气乎﹖凡非風卒倒等癥﹐無非气脫而然。七情酒色﹐先傷五臟之眞陰﹐此致病之本也。內外勞傷﹐或年力衰邁﹐積損爲頹﹐此發病之因也。

陰虧於前﹐陽損於後﹐陰陷於下﹐陽乏於上﹐陰陽相失﹐精气不交﹐以致卒爾昏憒倒僕﹐皆陽气暴絕之候。

其爲病者﹐忽然汗出﹐榮衛之气脫也﹔或遺尿者﹐命門之气脫也﹔或口開不合者﹐陽明經之气脫也﹔或口角流涎者﹐太陰髒气之脫也﹔或四肢癱軟者﹐肝脾之气敗也﹔或昏倦無知﹐語言難出者﹐神敗於心﹐精敗於腎也。此皆衝任气脫﹐形神俱敗而然﹐故於中年之後﹐多有此癥﹐治此若痰气阻塞。必須大劑參附峻補元气﹐以先其急﹔隨用地黃﹑當歸﹑枸杞之類﹐塡補眞陰﹐以培其本。蓋精卽气之根﹐經曰精化爲气是也。若誤指風痰﹐治從消散﹐必不救矣。

風厥之癥﹐獨重肝邪。肝有胃气之賊﹐人無胃气則死。病爲彊直掉眩之類﹐皆風木之化。病爲四肢不用﹐痰涎壅盛﹐皆脾虛之候。𨿽曰東方之實﹐然以五陽俱敗﹐肝失所養﹐責在脾腎之虛。使脾胃不虛﹐肝木𨿽彊﹐必無乘脾之患﹔使腎水不虛﹐則肝木得養﹐何有彊直之虞﹖夫所謂胃气者﹐卽二十五陽也﹐非獨陽明爲言﹔所謂腎水者﹐卽五臟六腑之精﹐非獨少陰爲言﹐陰陽一敗﹐眞髒自見。眞髒者﹐肝邪也﹐無胃气也。

此卽非風類風病之大本也。

非風多痰者﹐悉由中虛﹐夫痰卽水也﹐其本在腎﹐其標在脾。在腎者﹐水不歸源﹐水泛爲痰也﹔在脾者﹐以飲食不化﹐土不制水也。

故人不能食者﹐反能生痰。此以脾虛不能化食﹐而食卽爲痰。凡病虛勞﹐其痰必多﹐正以脾愈虛則水液悉化爲痰。故凡癱瘓螈﹐半身不遂等癥﹐𨿽痰在經絡﹐使果榮衛和調﹐則津血自充且行﹐何痰之有﹖惟元陽虧損﹐則水中無气﹐津凝血敗﹐皆化爲痰。若謂痰在經絡﹐非攻不去﹐則安有獨攻其痰﹐而津血無動乎﹖津血復傷﹐元气愈竭﹐惟宜溫脾彊腎﹐以治痰之本﹐使根本漸充﹐則痰不治而自去矣。

治痰之法﹐凡初病痰气不盛者﹐必不可疑其爲痰﹐而妄用痰藥。若果痰涎壅盛﹐塡塞胸膈﹐則不得不先開其痰﹐以通藥食之道。而開痰之法﹐惟吐爲捷﹐如獨聖散﹑茶調散﹑稀涎散之屬。恐元气大虛﹐不能當此峻劑﹐或用牛黃丸﹑抱龍丸之類﹐但使咽喉气通﹐能進湯藥卽止。故治痰之法﹐必察其可攻與否﹐然後用之﹐斯無誤也。若其眼直切牙﹐肢體拘急﹐面赤彊勁有力者﹐𨿽見昏沈﹐亦爲可治。如形癥已定﹐痰气不甚﹐萬勿治痰﹐當調其气血。若果痰涎﹐須分虛實治之。若气不甚虛﹐或寒或濕生痰者﹐六安煎﹑二陳湯。因火者﹐淸膈飲及竹瀝﹑童便。火甚者抽薪飲。脾虛兼嘔多痰者﹐六君子湯﹑五味異功散﹐陰虛不足﹐兼燥而咳者﹐金水六君煎。陰虛水泛爲痰者﹐六味丸﹑八味丸。脾胃虛寒﹐不能運化爲痰者﹐但宜溫補根本。中气虛者﹐理中湯﹑溫胃飲。陰不足者﹐理陰煎。若死證已具﹐吐亦無益。

若痰气甚極不能吐者﹐皆不治之癥。蓋形气大虛﹐忌用吐法﹐是皆不可攻者也。

凡非風口眼斜﹐半身不遂﹐及四肢無力﹐掉搖拘攣之屬﹐皆筋骨之病。肝腎精血虧損﹐不能滋養百骸﹐故筋有緩急﹐骨有痿弱。如樹木之衰﹐津液不到﹐卽一枝枯槁。人之偏廢﹐亦猶是也。經曰﹕足得血而能步﹐掌得血而能握。今偏廢如此﹐詎非衰敗之故乎﹖陳濟川曰﹕醫風先醫血﹐血行風自滅。蓋爲肝邪之見﹐本由肝血之虛﹐肝血虛﹐燥气乘之矣。而木從金化﹐風必隨之﹐宜養血以除燥﹐則眞陰復而假風自散矣。若用風藥﹐血必愈燥﹐大非宜也。然陰中有血亦有气﹐血中無气﹐則爲縱緩廢弛﹔气中無血﹐則病抽掣拘攣。蓋气主動﹐無气則不能動﹐斯不能舉矣﹔血主靜﹐無血則不能靜﹐斯不能舒矣。故筋緩者﹐當責其無气﹔筋急者﹐當責其無血。無气宜五福飲﹑四君子湯。十全大補湯﹐無血宜大﹑小營煎主。其與痿癥之不動﹐痛風之不靜﹐義稍不同。凡非風癥﹐多因表裏俱虛而病﹐治法當以培補元气爲主。若無兼癥﹐亦不宜攻補兼施。蓋形骸之壞﹐神志之亂﹐皆根本傷敗之病﹐何邪之有﹖能復其元﹐庶乎可愈。

一﹑非風有火盛者﹐卽陽證也。火甚者專治其火﹐如抽薪飲﹑白虎湯﹔火微者兼補其陰﹐如加減一陰煎。但使火去六七﹐卽當調治其本。然陽勝者陰必病﹐故治熱必從血分﹐甚者用苦寒﹐微者用甘涼。

寒甚者卽陰癥也﹐專宜益火。寒微者宜溫胃飲﹑八味丸﹐寒甚者宜回陽飲﹑理中﹑四逆湯。然寒勝者陽必病﹐故治寒之法必從气分﹐如陽脫寒甚者﹐宜灸關元﹑气海﹑神闕﹐以回其陽气。

一﹑非風掉眩惑亂者﹐總由气虛於上而然。經曰﹕上气不足﹐腦爲之不滿﹐頭爲之苦傾﹐目爲之苦眩。又曰﹕上虛則眩。此明訓也。微覺有此﹐當以五福飲之類﹐培其中气。虛甚大補元煎。否則﹐卒倒之漸﹐所由至也。

一﹑非風麻木不仁﹐因气血不至﹐所以不知痛癢。蓋气虛則麻﹐血虛則木﹐麻木不已﹐偏枯痿廢﹐此魄虛之候也。經曰﹕痱之爲病﹐身無痛者﹐四肢不收﹐智亂不甚﹐其言微知﹐可治﹐甚則不能言﹐不可治。

又經曰﹕營气虛則不仁﹔衛气虛則不用﹔營衛俱虛﹐則不仁且不用﹐肉如故也。人身與志不相有曰死。卽此類也。凡遇此癥﹐只宜培養血气﹐勿得誤認爲痰。

一﹑非風煩熱自汗﹐小水不利﹐不可以藥利之。蓋津液外泄﹐小水必少﹐再用滲利﹐則陰水愈竭﹐無以制火﹐而煩燥益甚。但使熱退汗止﹐小水自利﹐況自汗多屬陽明﹐忌利小便﹐宜生脈散﹑一陰煎。

一﹑非風遺尿者﹐由腎气虛脫﹐最爲危候﹐宜參﹑﹑歸﹑術補之。然必命門火衰﹐所以不能收攝﹐甚者須加桂﹑附。

論用藥佐使凡非風有兼癥﹐則通經佐使之法﹐本不可廢。蓋脈絡不通﹐皆由血气。血气兼癥﹐各有所因﹕如因於風者必閉抑﹐宜散而通之﹐如麻﹑桂﹑柴﹑羌﹑辛﹑芷之屬﹔因於寒者必凝澀﹐宜熱而通之﹐如蔥﹑椒﹑桂﹑附﹑甘﹑姜之屬﹔因於熱者必漧涸﹐宜涼而通之﹐如芩﹐連﹑梔﹑柏﹑石膏﹑知母之屬﹔因於濕者必壅滯﹐宜順利﹐如蒼術﹑茵陳﹑萆﹑五苓之屬﹔血滯者宜活﹐如芎﹑歸﹐牛膝﹑紅花﹑桃仁﹑硝黃之屬﹔气滯者宜行﹐如木香﹑香附﹑烏﹑沈﹑枳殼之屬﹔痰滯者宜開﹐如星﹑半﹑牛黃﹑天竺黃﹑朱砂﹑海石﹑元明粉之屬﹔气血虛弱者惟宜溫補﹐如參﹑﹑歸﹑術﹑熟地﹑枸杞﹑牛膝之屬。然虛實之異﹐尢當詳審。

蓋通實者﹐各從其類﹐使無實邪﹐而妄用通藥﹐必傷元气。通虛者﹐或陰或陽﹐尢當知要。如參﹑所以補气﹐而气虛之甚者﹐非姜﹑附之佐﹐必不能追散失之元陽﹔歸﹑地所以補精血﹐而陰虛之極者﹐非桂﹑附之引﹐必不能復無根之生气。寒邪在經而客彊主弱﹐非桂﹑附之勇則血脈不行﹔痰濕在中而土寒水泛﹐非姜附之暖則脾腎不健。此通經之法﹐實者可以用寒涼﹐虛者必宜溫熱也。但附子性剛勇而熱﹐陰虛水虧多熱燥者非所宜。但涉陽虛﹐非此莫達。

一﹑經病之輕癥﹕皮毛枯澀﹑汗出﹑眩運﹑鼻塞者﹐肺之經病。血脈不榮﹐顏色惟悴者﹐心之經病。

肌肉消瘦﹐浮腫不仁﹐肉筋惕﹐四肢不用者﹐脾之經病。筋力疲困﹐拘急掉螈﹐脇肋脹痛者﹐肝之經病。

口眼歪斜﹐足陽明及肝膽病。骨弱無力﹐坐立不能者﹐腎之經病。

一﹑經病之危癥﹕皮腠冰冷﹐滑汗如油﹐畏寒之甚者﹐肺之經病。眼瞀昏黑﹐筋痛極者﹐肝腎經病﹐耳聾無聞﹐骨痛極者﹐腎之經病。反張戴眼﹐腰脊如折﹐膀胱經病。舌彊不能言﹐心腎經病。唇緩口開﹐手撒﹐脾之經病。

一﹑髒病之稍輕癥﹕咳嗽微喘短气﹐悲尢不已者﹐病在肺臟。言語無倫﹐神昏多笑﹐不寐者﹐病在心臟。腹滿少食﹐吐涎嘔惡﹐吞酸噯气﹐譫語多思者﹐病在脾臟。胸脇气逆﹐多驚多怒者﹐病在肝臟。

小腹疼痛﹐二便不調﹐動气上衝﹐呻吟多恐者﹐病在腎臟。

一﹑髒病之危癥﹕气大急大喘﹐或气脫失聲﹐色灰白或紫赤色者﹐肺腎气絕。神色脫﹐昏沈不醒﹐色赤黑者﹐心臟气絕。痰涎壅極﹐吞吐不能﹐呃逆不止﹐腹脹極﹐色赤黑者﹐脾胃气絕。眼閉不開﹐躁急擾亂﹐懊囊縮﹐色靑灰白者﹐肝臟气絕。聲喑寒厥﹐便閉泄不禁﹐腎臟气絕。

卷三病能集一﹝雜證九門﹞

痿病門

張子和曰﹕痿之爲狀﹐兩足痿弱﹐不能行用。由腎水不能勝心火﹐心火上爍肺金﹐肺金受火制﹐六葉皆焦﹐皮毛虛弱﹐急而薄者﹐則生痿。者﹐足不能伸而行也。腎水者﹐肺金之子也。今腎水衰少﹐隨火上炎﹐腎主兩足﹐故骨髓衰竭﹐由使內太過而致。然《至眞要大論》云﹕諸痿喘嘔﹐皆屬於上。上者﹐上焦也。三焦者﹐手少陽相火也。痿﹑喘﹑嘔三病﹐皆在膈上﹐屬肺金之部分也。故肌痺傳爲脈痿﹐濕痿不仁傳爲肉痿﹐髓竭足傳爲骨痿﹐房室太過爲筋痿﹐傳爲白淫。大抵痿之爲病﹐皆因客熱而成﹐好欲貪色﹐彊力過度﹐漸成痿疾﹐故痿屬肺﹐脈痿屬心﹐筋痿屬肝﹐肉痿屬脾﹐骨痰屬腎﹐總由肺受火邪葉焦之故﹐相傳於四髒﹐痿病成矣。故疾病無寒﹐其人脈必浮而大﹐治之之法﹐與治痺頗異﹐風寒濕痺猶可湯蒸燔炙﹐時或一效﹐惟痿用之轉甚。蓋痿以肺熱爲本﹐葉焦而成痿﹐以此傳於五臟﹐若作寒治﹐是不刃而殺也。《內經》謂治痿之法﹐獨取陽明。陽明者﹐胃脈也﹐五臟六腑之海也﹐主潤養宗筋。宗筋主束骨﹐又主大利機關。機關者﹐身中大關節也﹐以司屈伸。

是以陽明虛則宗筋縱﹐宗筋縱則大脈不伸﹐兩足痿弱。然取陽明者﹐胃脈也﹐胃爲水谷之誨﹐人之四季以胃气爲本﹐本固則精化﹐精化則髓充﹐髓充則足能履矣。

丹溪先生曰﹕諸痿起於肺熱﹐只此一句﹐便見治法大意。蓋肺金體燥而居上﹐主气﹐畏火者也。脾土性溫而居中﹐主四肢﹐畏木者也。火性炎上﹐若嗜欲無節﹐則水失所養﹐火寡於畏而侮所勝﹐肺得火邪而熱矣。木性剛急﹐肺受熱則金失所養﹐木寡於畏而侮所勝﹐脾得木邪而傷矣﹐肺熱則不能管攝一身﹐脾傷則四肢不能爲用﹐而諸痿之病作。經曰﹕東方實﹐西方虛﹐瀉南方﹐補北方。夫瀉南方則肺金淸而東方不實﹐何脾傷之有﹖補北方則心火降而四方不虛﹐何肺熱之有﹖故陽明實則宗筋潤﹐能束骨而利機關矣。

治痿之法﹐無出於此。駱龍吉亦曰﹕風火旣熾﹐當滋腎水。

李士材曰﹕丹溪之言﹐治痿當矣﹐惜乎其未備。經言病本𨿽五臟各有﹐而獨重太陰肺﹔治法𨿽諸經各調﹐而獨重陽明胃。蓋肺主气化﹐以行令於一身﹐五臟之熱火燻蒸﹐則金被克而肺熱葉焦﹐故致疾有五臟之殊﹐而手太陰之地未有不傷者也。胃主受水谷以灌漑於四肢﹐肺金之受邪失正﹐則本無制而侮其所勝﹐故治法有五臟之施﹐而足陽明之地未有或遺者也。然而獨取陽明﹐所謂眞气所受於天﹐與谷並而充身﹐陽明虛則五臟無所稟﹐不能行气血﹑濡筋骨﹑利機關﹐故百體中隨其不得受水谷處不用而爲痿﹐不獨取陽明﹐而何取哉﹖丹溪申明瀉南補北之說固當﹐若胃虛減食者﹐當以芳香辛溫之劑治之。若拘於瀉南之說﹐則胃愈傷矣。誠能本此施治﹐其於痿思過半矣。治法﹕心熱脈痿﹐鐵粉﹑銀箔﹑黃連﹑苦參﹑龍膽艸﹑石蜜﹑牛黃﹑龍齒﹑秦艽﹑白蘚皮﹑牡丹皮﹑地骨皮﹑雷丸﹑犀角之屬﹔肝气熱筋痿﹐生地﹑天冬﹑百合﹑紫葳﹑白蒺藜﹑杜仲﹑萆﹑菟絲子﹑川牛膝﹑黃芩﹑黃連之屬﹔脾气熱肉痿﹐二木﹑二陳﹑霞天膏之屬﹔腎气熱骨痿﹐金剛丸﹑牛膝丸﹑加味四斤丸﹑煨腎丸﹔肺熱痿﹐黃﹑天冬﹑麥冬﹑石斛﹑百合﹑山藥﹑犀角﹑通艸﹑桔梗﹑枯芩﹑山梔﹑杏仁﹑秦艽之屬﹔挾濕熱﹐健步丸加黃柏﹑蒼術﹑黃芩﹐或淸燥湯﹔濕痰﹐二陳﹑二術﹑竹瀝﹑薑汁﹔血虛﹐四物湯﹑二妙散﹑補陰丸﹔气虛﹐四君子湯合二妙散﹔气血俱虛﹐十全大補湯﹔食積﹐木香檳榔丸﹔死血﹐桃仁﹑紅花﹑蓬術﹑川山甲﹐四物湯﹔腎肝下虛﹐補益腎肝丸。

卷三病能集一﹝雜證九門﹞

痰飲門

王節齋曰﹕痰者病也。人之一身﹐气血淸順則津液流通﹐何痰之有﹖惟夫气血濁逆﹐則津液不淸﹐燻蒸成聚﹐而變爲痰焉。痰之本水也﹐原於腎﹔痰之動濕也﹐主於脾。古人用二陳湯爲治痰通用者﹐所以實脾燥濕﹐治其標也。然以之而治濕痰﹑寒痰﹑痰飲﹑痰涎﹐則固是矣。若夫痰因火上﹐肺金不淸﹐咳嗽時作﹐及老痰﹑郁痰﹐結成粘塊﹐凝滯喉間﹐吐咯難出﹐此等之痰﹐皆因火邪上炎﹐燻於上焦﹐肺气被郁﹐故其津液之隨气而升者﹐爲火燻蒸﹐凝濁鬱結而成﹐歲月積久﹐根深蒂固﹐故名老痰﹑郁痰。而其原則火邪也﹐病在上焦心肺之分﹐咽喉之間﹐非中焦脾胃濕痰﹑冷痰﹑痰飲﹑痰涎之比也。故湯藥難治﹐亦非半夏﹑茯苓﹑蒼術﹑枳實﹑南星等藥所能治也。惟開郁降火﹐淸潤肺金﹐而消化凝結之痰﹐緩以治之﹐庶可取效﹔天冬﹑黃芩﹑海粉﹑栝蔞仁﹑桔梗﹑香附﹑連翹。靑黛﹑芒硝﹑橘紅。大率飲酒之人﹐酒气上升爲火﹐肺與胃脘皆受火邪﹐故郁滯而成﹐此天冬﹑黃芩瀉肺火也﹐海粉﹑芒硝咸以軟堅也﹐栝蔞潤肺除痰﹐香附開郁降气﹐連翹開結降火﹐靑黛解郁火﹐故皆不用辛燥之藥。

痰屬濕熱﹐乃津液所化﹐因風寒濕熱之感﹐或七情飲食所傷﹐以致气逆液濁﹐變爲痰飲。或吐咯不出﹐或凝滯胸膈﹐或畱聚腸胃﹐或流注經絡﹑四肢﹐隨气升降﹐徧身上下﹐無處不到。其爲病也﹐爲喘﹐爲咳﹐爲惡心﹑嘔吐﹐爲痞膈壅塞﹑關格異病﹐爲泄﹐爲眩運﹐爲嘈雜﹑怔忡﹑驚悸﹐爲顚狂﹐爲寒熱﹐爲腫痛。

或胸間轆轆有聲﹐或背心一點常如冰冷﹐或四肢麻癢不仁﹐皆痰所致。百病中多有兼痰者﹐世所不知也。痰有新久輕重之殊﹐新而輕者﹐形气淸白稀薄﹐气味亦淡﹔久而重者﹐黃濁稠粘凝結﹐咳之難出﹐漸成惡味﹐酸辣鹹苦﹐甚至帶血而出。治法﹕痰生於脾胃﹐實脾燥濕。又隨气而升﹐宜順气爲先﹐分導次之﹐又气升屬火﹐順气在於降火﹐熱痰則淸之﹐濕痰則燥之﹐風痰則散之﹐郁痰則開之﹐頑痰則軟之﹐食積痰則消之﹐在上者吐之﹐在中者下之。又中气虛者﹐宜固中气以運痰。若攻之太重﹐則胃气虛而痰愈盛矣。主方用二陳湯﹐總治一身之痰。如要下行加引下藥﹐上行加引上藥。濕痰多飲﹐如身體倦怠之類﹐加蒼術﹐白術。寒痰痞塞胸中﹐加半夏﹐甚者加麻黃﹑細辛﹑烏頭之類。痰厥頭痛﹐亦加半夏。風厥加南星﹑枳殼﹑白附子﹑天麻﹑僵蠶﹑豬牙皂角之類。气虛者則更加竹瀝﹐气實加荊瀝﹐俱用薑汁。熱痰加黃芩﹑黃連﹐痰因火盛逆上﹐降火爲先﹐加白術﹑黃芩﹑石膏﹑黃連之類。眩運嘈雜﹐火動其痰也﹐亦加山梔﹑黃連﹑黃芩。血虛有痰者﹐加天冬﹑知母﹑栝蔞﹐香附﹑竹瀝﹑薑汁。帶血者﹐更加黃芩﹑白芍﹑桑皮。血滯不行﹐中焦有飲者﹐取竹瀝﹐加姜﹑韭自然汁。气虛有痰者﹐加人參﹑白術。脾虛者﹐宜補中益气以運痰。下陷加白術﹑白芍﹑神曲﹐兼用升麻提起。內傷挾痰﹐加參﹑﹑白術之類﹐薑汁傳送﹐或加竹瀝尢妙。食積痰﹐加神曲﹑山楂﹑麥芽﹑炒黃連﹑枳實以消之。甚者必用攻之﹐宜丸藥。兼血虛者﹐用補血藥送下。中焦有痰者﹐食積也。胃气亦賴所養﹐若攻之﹐盡則虛矣。老痰用海石﹑半夏﹑栝蔞仁﹑香附﹑連翹之類。五倍子佐他藥﹐大治頑痰﹐宜丸藥。喉中有物﹐咯不出﹐咽不下者﹐此痰結也。用藥化之﹐加鹹味軟堅之類﹐宜栝蔞﹑海石﹑桔梗﹑連翹﹑香附﹐少佐朴硝﹑薑汁﹐蜜化噙服。脈澀者﹐卒難開﹐痰在膈上﹐必用吐法。膠固稠粘者﹐脈浮者﹐痰在經絡間者﹐必用吐﹐吐中有發散之義。凡用吐﹐升提其气便吐﹐如防風﹑川芎﹑桔梗﹑芽茶﹑生薑﹑韭汁之類﹐或瓜蒂散。凡吐﹐用布緊勒肚﹐於不通風處。痰在腸胃可下﹐枳實﹑甘遂﹑巴豆﹑大黃﹑芒硝之類﹐凡痰用利藥過多﹐腸胃易虛﹐則痰易生而多。痰在脇下﹐非白芥子不能除。

痰在皮裏膜外﹐非薑汁﹑竹瀝不可及。在四肢﹐非竹瀝不開。在經絡中﹐亦用竹瀝﹐必佐以薑汁﹑韭汁。膈間有痰﹐或顚狂﹐或健忘﹐或風痰﹐俱用竹瀝﹐與荊汁同功。气虛少食﹐用竹瀝。气實能食﹐用荊瀝。凡人身上中下有塊﹐是痰也﹐問其平日好食何物﹐吐下後方用藥。凡人頭面頸頰身中有痰核﹐不痛不紅﹐不作膿者﹐皆痰疰也﹐宜隨處用藥消之。滚痰丸功瀉腸胃痰積﹐及小兒食積痰﹐急驚痰盛者﹐最爲要藥﹐常令合備﹐但量人虛實用之。

薛立齋曰﹐痰者脾胃之津液﹐或爲飲食所傷﹐或因七精六淫所擾﹐故气壅而痰聚。諺云肥人多痰﹐而在瘦人亦有之者﹐何也﹖蓋脾統血﹐行气之經﹐气血俱盛﹐何痰之有﹖皆由過思與飲食所傷﹐損其經絡﹐脾血旣虛﹐胃气獨盛﹐是以濕因气化﹐故多痰也。遊行周身﹐無所不至﹐痰气旣盛﹐客必勝主﹐或奪於脾之大絡之气﹐則倏然僕地者﹐此痰厥也。升於肺者則喘急咳嗽﹐迷於心則怔忡恍惚﹐走於肝則眩運不仁﹑脇肋脹滿﹐關於腎不咯而多痰唾﹐畱於胃脘則嘔泄而作寒熱﹐注於胸則咽嗝不利﹑眉稜骨痛﹐入於腸則轆轆有聲﹐散則有聲﹐聚則不利。竊謂若脾气虛不能消濕﹐宜用補中益气湯加茯苓﹑半夏。若脾气虛弱﹐濕熱所致﹐宜用東垣淸燥湯。若因胃气虛弱﹐寒痰凝結﹐宜用人參理中湯。

若因脾胃虛寒﹐而痰凝滯者﹐宜理中化痰丸。若因脾虛而痰滯气逆者﹐宜用六君子加木香。若因脾胃虛弱而肝木乘侮﹐宜六君子加柴胡﹐頭痛宜用白術半夏天麻湯。若因脾胃虛弱﹐寒邪所乘以致頭痛﹐宜用附子細辛湯。《脈訣》云熱則生風﹐故云風自火出。若風邪气滯﹐痰蘊於胸中者﹐宜用南星﹑枳殼﹑白附子﹑天麻﹑僵蠶﹑牙皂之類。若因肺經風熱而生痰者﹐宜用金沸艸散。若因風火相搏﹐肝經風熱熾盛而生痰者﹐宜用牛黃抱龍丸﹐或牛黃淸心丸。若因肝經血燥而生痰者﹐宜用柴胡梔子散。若因中气虛弱﹐不能運化而生痰者﹐宜用六君﹑柴胡﹑鉤藤。

李士材曰﹕五痰五飲癥各不同﹐至於脾﹑肺二家之痰﹐尢不可混。脾爲濕土﹐喜溫而惡寒潤﹐故二術﹑星﹑夏爲要藥﹔肺爲燥金﹐喜涼潤而惡溫燥﹐故二母﹑二冬﹑地黃﹑桔梗爲要藥。二者易治﹐鮮不危困。每見世俗惡半夏之燥﹐喜貝母之潤﹐若是脾痰﹐則土气益傷﹐飲食忽減矣。卽使肺痰﹐毋過於涼潤以傷中州﹐稍用脾藥以生肺金﹐方爲善治。故曰﹕不理脾胃﹐非其治也。

王中曰﹕古今醫方﹐痰論已嘗諭及。顧外淫之病﹐當祖仲景專科。若七情之方﹐𨿽有多門﹐原其本標﹐半因痰病﹐蓋亦有因病而生痰者也。故痰之爲病﹐不出六經。醫書以脾爲中州﹐合胃爲表裏﹐胃爲水谷之海﹐其气燻蒸﹐上朝肺爲華蓋﹐主司皮毛﹐周流內外﹐充潤百骸﹐氤氳爲榮衛之气﹐合會爲津液不源。

隨經變化﹐在肝名津﹐在肺名液﹐在心名血﹐在腎爲精﹐在胃爲涎。元和純粹﹐穀气相資﹐升降無窮。髓﹑腦﹑涕﹑唾﹑精﹑津﹑气﹑血﹑液﹐同出一源﹐而隨機應感﹐故凝之則爲敗痰。夫痰者﹐濕類也﹐屬足太陰濕土所司﹐故腫滿至極則必浮﹐在方則有理气消腫之藥。故不言痰也。肺爲貯痰之器﹐痰實郁勃而濕熱化﹐化屬乎少陰君火所司﹐在方則有除熱淸劑﹐故不言痰也。火盛金衰﹐木無以制﹐屬足厥陰風木所司﹐風性飄蕩﹐動靜不常﹐干犯諸經﹐在方則有一百二十種風﹐故不言痰也。痰乃敗精結實之形﹐窒礙朝會隧道﹐气不流暢﹐在方則有七十二般气﹐故不言痰也。津旣爲痰﹐不復合气﹐氤氳停畱肺胃之間﹐自爲惡物﹐其冷如冰。積之日久﹐或咳不咳﹐或喘不喘﹐或嘔噦涎沫﹐或不吐痰﹐或面靑唇黑﹐四肢厥逆﹐或惡風﹐或惡寒﹐或頭疼身痛﹐或多汗如雨﹐或卽無汗。本因肺气﹐狀若傷寒﹐屬足太陽寒水所司﹐在方則合分治法﹐故不言痰也。或因志不遂﹐憂思鬱結﹐或因驚伏痰﹐或因伏痰怔忡﹐如畏人捕﹐拂勃至甚﹐火气上炎﹔性好誇大﹔語言錯謬﹐狂亂悲笑﹐逾垣上屋﹐邪陽獨盛﹐膂力過人﹐屬少陽相火所司﹐在方則有寧志鎭心之劑﹐故不言痰也。中風者﹐涎痰浮凝﹐津不潤下﹐大便燥澀。有伏痰者﹐肺气不治﹐開合失常﹐衣食辛熱﹐或天气抑蒸﹐內外交爍而壅﹐或衝冒風寒﹐則毛竅驟開﹐肺壅痰塞﹐甚至皮毛枯竭皺燥﹐並屬陽明燥金所司﹐在方則各方證類﹐故不言痰也。

蓋因痰而致病者﹐先治其痰﹐後調余病﹔因病而致痰者﹐先調其病﹐後逐其痰。其有敗痰旣下﹐諸癥悉除。

經又云﹕有治本而得者﹐有治標而得者。此之謂也。

戴元禮曰﹕凡人忽患胸﹑背﹑手﹑足﹑頭﹐項﹑腰﹑胯痛不可忍﹐連筋骨﹐牽引弔痛﹐坐臥不安﹐走易不定﹐俗醫不曉﹐謂之走﹐用風藥及鍼灸﹐非也。以藥貼﹐亦非也。或頭痛不可舉﹐或神思昏倦多睡﹐或飲食無味﹐痰唾稠粘﹐夜間喉中如鋸聲﹐多流涎唾﹐手足重墜痺冷﹐脈不通﹐誤認爲癱瘓﹐亦非也。乃是痰飲頑涎伏在心膈上下﹐變爲此疾。

張子和曰﹕畱飲之證﹐不過蓄水而已。然其得之﹐由來有五﹕肝憤郁而不得伸則乘脾﹐脾气不化﹐故爲畱飲。肝主慮﹐久慮而不決﹐則飲食不行。脾主思﹐久思而不已則脾結﹐故亦爲畱飲。因勞役遠行﹐乘困飲水﹐脾胃力衰﹐因而嗜臥﹐不能布散於脈﹐亦爲畱飲。飲酒過多﹐腸胃已滿﹐又復增之﹐脬經不及滲泄﹐久久如斯﹐亦爲畱飲。隆暑津液焦涸﹐喜飲寒水﹐本欲止渴﹐乘快過多﹐逸而不勤﹐亦爲畱飲。人病飲者﹐不能出此五者之外。然水者陰物也﹐積水則生濕﹐停酒則發燥﹐久則成痰。在左脇者同肥气﹐在右脇者同息賁﹐上入肺則多嗽﹐下入大腸則爲泄﹐入腎則爲湧水﹐濯濯如囊漿﹐上下無所不之﹐故在太陽則爲支飲﹐皆由气逆而得之。故濕在上者﹐目黃面浮。在下者﹐股膝腫厥﹔在中者﹐支滿痞膈。痰逆在陽不去者﹐久則化气。在陰不去者﹐久則成形。今代劉河間﹐根據仲景十棗湯﹐制三花神佑丸﹐而加大黃﹑牽牛。新得之痰﹐下三五十丸﹐气流飲去。在上可以瓜蒂散通之﹐下以禹功丸去之﹐然後以痰劑流其餘蘊。復未盡者﹐可以苦葶藶﹑杏仁﹑桑皮﹑椒目等逐水之藥﹐伏水皆去矣。夫黃連﹑黃柏可以淸上燥濕﹐黃﹑茯苓可以補下滲濕﹐二者可以收後﹐不可以先驅。治病有先後﹐邪未去時﹐愼不可補耳。

戴院使曰﹕有飲癖積成塊﹐在腹脇之間﹐類積聚﹐用破塊藥多不效﹐此當行其飲﹐宜導痰湯。

何以知其爲飲﹖其人先曾病瘥﹐口吐涎沫﹑淸水﹐或素來多痰者是也。又多飲人結成酒癖﹐腹脇積塊﹐脹急疼痛﹐或全身腫滿﹐肌黃少食﹐宜十味大七气湯﹐紅花酒煎服。

王中曰﹕一切無痰不嗽不噦者﹐世人莫知爲痰。又見之於脈﹐有蝦遊﹑雀啄﹑代止之形﹐亦時有痰气關格者。若非諳練揚歷﹐未免根據經斷病﹐而貽笑大方。蓋痰凝气滯﹐關格不通﹐其脈固有不可動者。

有兩三路亂動﹐時有時無者﹐或尺寸一有一無者﹐有關脈絕滑不見者﹐或時動而大小不常者﹐有平居之人忽然而然者﹐有素稟痰病不時而然者﹐有僵僕暴中而然者﹐非皆死脈也﹐實因乎痰而然。

然痰之爲癥﹐方書散入雜癥﹐是以大小七气湯﹑治中﹑二陳﹑半夏茯苓湯﹐細辛﹑白術﹑薄荷﹑石膏﹑白礬﹑皂角﹑南星﹑貝母﹑常山﹐以至靑州白丸子﹑壽星散﹐利種消酒化气﹑去風寬膈﹑止惡諸方﹐皆顯仁藏﹐用於其間。古人治痰﹐莫不在斯。

而余因制滚痰丸一方﹐獲效萬無一失。惟脫形不食﹐及水泄並孕婦不服外﹐自數歲以上至八旬者﹐皆可量度餌之。或常人大便頻去﹐或稍腹痛﹐或微覺後重﹐但看其色焦黃稠粘者﹐並是痰瀉﹐正宜服之。

逐去頑痰﹐臟腑淸利﹐自然不泄也。

諭嘉言曰﹕痰飲之證﹐畱伏二義﹐最爲難明。《金匱》論畱飲者三﹐伏飲者一。曰﹕心下有畱飲﹐其人背寒如掌大。曰﹕畱飲者﹐脇下痛引缺盆。曰﹕胸中有畱飲﹐其人短气而渴﹐四肢歷節痛。言胸中畱飲﹐阻抑上焦心肺之陽而爲陰噎﹐則有深入於背者有冷無熱﹐並阻督脈上升之陽﹐而背寒如掌大﹐無非陽火內郁之象也。脇下爲手足厥陰上下之脈﹐而足少陽之脈﹐則由缺盆過季脇﹐故脇下引缺盆而痛﹐爲畱飲偏阻﹐是木火不升之象。飲畱胸中﹐短气而渴﹐四肢歷節痛﹐爲肺不行气﹐脾不散精之象也。合三條而觀之﹐心﹑肺﹑肝﹑脾﹐痰飲皆可畱而累之矣。至伏飲﹐曰﹕膈上病痰﹐飲喘嗽吐﹐發則寒熱﹐背痛腰疼﹐目泣自出﹐其人振振身﹐劇則必有伏飲。言胸中乃陽气所治﹐畱飲阻抑其陽﹐則不能發動。然重陰終難蔽﹐有時陽伸﹐忽而吐發。然伸而復屈﹐太陽不伸﹐作寒熱﹑腰背痛﹑目泣﹔少陽不伸﹐風火之化﹐郁而並於陽明土中﹐陽明主肌肉﹐遂振振身而劇也。畱飲之伏而不去﹐其爲累更大若此。治法無大於用溫藥和之﹐而急以通其陽﹐若仲景苓桂術甘湯等﹐𨿽治支滿目眩﹐可於此仿其意矣。

又曰﹕小兒慢脾風﹐痰飲阻塞竅隧﹐星附六君湯以醒之。老人腎虛水泛﹐痰飲上湧﹐崔氏八味丸以攝之。若脾胃虛寒﹐飲食不思﹐陰气痞塞﹐嘔吐涎沫者﹐宜溫其中。眞陽虛者﹐更補其下。然熱痰乘風火上入﹐目暗耳鳴﹐多似虛證﹐誤行溫補﹐轉錮其痰﹐永無出路﹐醫之過耳。

卷三病能集一﹝雜證九門﹞

滯下門

劉宗濃曰﹕滯下之病﹐皆由腸胃日受飲食之積余不盡﹐畱滯於內﹐濕蒸熱淤﹐鬱結日深﹐伏而不作﹐時逢炎暑大行﹐相火司令﹐又調攝失宜﹐復感酷熱之毒﹐至秋陽气始收﹐火气下降﹐蒸發蓄積﹐而滯下之證作矣。以其積滯之滯行﹐故名之曰滯下。其濕熱積淤﹐幹於血分則赤﹐幹於气分則白﹐赤白兼下﹐气血俱受邪矣。久而不愈﹐气血不運﹐脾積不磨﹐陳積脫滑﹐凝若魚腦矣。甚則腸胃空虛﹐關門失守﹐濁液並流﹐色非一類﹐錯雜混下﹐狀如豆汁矣。

脾气下陷﹐虛坐努力﹐便出色如白膿矣。其熱傷血深﹐濕毒相淤﹐粘結紫色﹐則紫黑矣。其污濁積而欲出﹐气滯而不與之俱出﹐所以下迫窘痛﹐後重裏急﹐圊不能便﹐起止不安﹐此皆大腸經有所壅遏﹐窒礙不得宣通故也。

嘗見世方一偏﹐妄用兜澀﹐下以巴﹐或指濕熱﹐與以淡滲﹐非其治矣。長沙論云﹕痢之可下者﹐悉用大黃之劑﹔可溫用者﹐是姜附之類。河間亦言﹕後重則宜下﹐腹痛則宜和﹐身重則除濕﹐脈弦則去風﹐膿血稠粘以重藥竭之﹐身冷如汗以重藥導之﹐風邪內蓄宜汗之﹐騖溏爲痢當溫之﹐在表者汗之﹐在裏者下之﹐在上者湧之﹐在下者竭之﹐身表熱內疏之﹐小便澀者分利之。用藥輕重之別﹐又加詳載。行血則便膿自愈﹐調气則後重自除。而丹溪又謂﹕有大虛大寒者﹐法當溫補。觀此治法﹐詎可膠柱鼓瑟﹖又有胃弱而閉不食﹐此名噤口痢。內格嘔逆﹐火起上炎之象。此則胃虛木火乘之﹐是土敗木賊也﹐多成危候。

李士材曰﹕治痢之法﹐庸工謂痛無補法﹐是以百無一補。而世之病痢者﹐十有九虛﹐請悉言之。气本下陷﹐而再行其气﹐後重不益甚乎﹔中本虛衰﹐而復攻其積﹐元气不愈竭乎﹖濕熱傷血者自宜調血﹐若過行推蕩﹐血不轉傷乎﹔津亡作渴者自宜止泄﹐若但與滲利﹐津不轉耗乎﹖且曰直待痛止方補﹐不知因虛而痛者﹐愈攻則愈虛﹐愈虛則愈痛矣。此皆本末未明﹐據有形之疾病﹐不思無形之元气也。是故脈來微弱者可補﹐形色虛薄者可補﹐疾後而痢者可補﹐因攻而劇者可補。尢有至要者﹐則在脾腎兩髒﹐如先泄而後痢者﹐脾傳腎﹐爲賊邪﹐難治﹔先痢而後泄者﹐腎傳脾﹐爲微邪﹐易治。是知在脾者病淺﹐在腎者病深。腎爲胃關﹐未有久痢而腎不損﹐故治痢不知補腎﹐非其治也。凡四君﹑歸脾﹑十全﹑補中﹐皆補脾虛﹐未嘗不善。若病在火衰﹐土位無母﹐設非桂附大補命門﹐以救脾家之母﹐則飲食何由而進﹐門戶何由而固哉﹖後重﹐有邪迫而後重者﹐至圊稍減﹐未幾復甚﹔虛滑而後重者﹐圊後不減﹐以得解愈虛故也。下後仍後重者﹐當甘艸緩之﹐升麻舉之。

噤口﹐食不得入﹐到口卽吐。有邪在上膈﹐火气沖逆者﹐黃連﹑木香﹑桔梗﹑橘紅﹑茯苓﹑菖蒲﹔有胃虛嘔逆者﹐治中湯﹔有陽气不足宿食未消者﹐理中湯加砂仁﹑木香﹑陳皮﹑豆蔻﹔有肝气嘔吐者﹐木香﹑黃連﹑茱萸﹑靑皮﹑芍藥之類﹔有積穢在下惡气燻蒸者﹐承气湯﹐石蓮爲末﹐陳米湯調下。石蓮卽蓮子之老者﹐市中皆木蓮﹐不可用。丹溪用人參﹑黃連﹐濃煎﹐加薑汁﹐細細呷之。但得一呷下咽便開。

不治癥下純血者死﹐如屋漏水者死﹐大孔如筒者死﹐唇若塗朱者死﹐發熱不休者死。色如魚腦﹑如豬肝半死半生﹐脈細﹑皮寒﹑气少﹑前後泄痢﹑飲食不入﹐是謂五虛﹐死。惟用參附﹐十可救一。

諭嘉言曰﹕治瘧之法﹐當從少陽﹔治痢之表﹐法亦當從於少陽﹐蓋水谷之气﹐由胃入腸﹐疾趨而下﹐始焉少陽生發之气不伸﹐繼焉少陽生發之气轉陷﹐故泛而求之陽明﹐不若專而求之少陽。俾蒼天淸淨之气﹐足以升舉﹐物產之味﹐自然變化精微﹐輸泄有度﹐而無下痢奔迫之苦矣。況兩陽所藏之精液﹐旣以下泄﹐尢不可更發其汗。在傷寒經禁﹐明有陽明禁汗之條﹐而《金匱》復申下痢發汗之禁﹐所以當從少陽半表之法﹐緩緩逆挽其下陷之淸气﹐俾身中行春夏之令。究竟亦是和法﹐其下陷之气已舉矣。

凡先泄後痢者逆也﹐復通之而不已者虛也。脈微遲宜溫補。脈弦數爲逆﹐主死。產後痢亦宜溫補。

腹痛因肺金之气郁於大腸之間者﹐以苦梗發之﹐後用痢藥。肛門痛﹐熱畱於下也。初病身熱﹐脈洪大﹐宜淸之﹐黃芩芍藥湯。病久身冷自汗﹐宜溫之﹐理中湯。下血者﹐宜涼血活血﹐當歸﹑黃芩﹑桃仁之類。

風邪陷下者﹐宜升提之。濕熱傷血者﹐宜行濕淸熱。下墜異常﹐積中有紫黑血﹐而且痛甚者﹐此爲死血﹐用桃仁﹑滑石行之。血痢久不愈者﹐屬陽虛陰脫﹐用八珍湯加升舉之藥。甚有陣陣自下﹐手足厥冷﹐脈漸微縮﹐此爲元气欲絕﹐急灸气海﹐用附子理中湯﹐稍遲無救。久痢血﹐脈沈弱﹐諸藥不效﹐十全大補加姜棗入蜜煎服。

治痢有標本先後﹕以腸胃論﹐大腸爲標﹐胃爲本﹔以經脈論﹐手足陽明爲標﹐少陽相火爲本。故胃受濕熱﹐水谷從少陽之火化﹐變爲惡濁﹐傳入於大腸﹐不治少陽﹐但治陽明﹐無益也。少陽生發之气﹐傳入土中﹐因而下陷﹐不先以辛涼舉之﹐而以苦寒奪之﹐痢無止期矣。且病情有虛實﹐實者邪气實﹐虛者正气虛也。

七實三虛﹐攻邪爲先﹔七虛三實﹐扶正爲本。十分實邪﹐卽爲壯火食气﹐無正可扶﹐急去其邪﹐以畱其正﹔十分虛邪﹐卽爲奄奄一息﹐無實可攻﹐急補其正﹐聽邪自去可耳。

王節齋曰﹕痢是濕熱﹑食積﹐治者別五色以屬五臟﹐白者傷气分﹐赤者傷血分﹐赤白相雜气血俱傷﹐黃者食積。治法﹐泄腸胃之濕熱﹐開鬱結之气﹐消化積滯﹐通風通用。其初只是下之﹐下後未愈﹐隨證調之。

痢稍久者﹐不可下﹐胃虛故也。痢多屬熱﹐亦有虛與寒者。虛者宜補﹐寒者宜溫﹐年老人及虛弱者不宜下。

主方﹕黃芩﹑黃連﹑白芍﹝此三味痢疾必用之藥﹞﹑木香﹑枳殼﹑檳榔﹑炙甘艸。

若腹痛﹐加當歸﹑砂仁﹐再加木香﹑芍藥。

若後重﹐加滑石﹐再加枳殼﹑檳榔﹑白芍﹑生用條芩。

若白痢﹐加白術﹑茯苓﹑滑石﹑陳皮。初欲下之﹐加大黃。兼食積﹐加山楂﹑枳實。

若紅痢﹐加當歸﹑川芎﹑桃仁。初欲下之﹐加大黃。

若紅白相雜﹐加川芎﹐當歸﹑桃仁以理血﹐滑石﹑陳皮﹑蒼術以理气﹐有食積亦加山楂﹑枳實。

若白痢久﹐胃弱气虛﹐或下後未愈﹐減芩﹑連﹑芍﹐加白術﹑黃﹑茯苓﹑陳皮﹑砂仁﹐再加炙漧薑。

若紅痢久﹐胃气弱血虛﹐或下後未愈﹐減芩﹑連﹐加當歸﹑川芎﹑熟地﹑阿膠﹑陳皮﹑白術。

若赤黑相雜﹐此濕勝也﹐小便赤澀短少﹐加木通﹑澤瀉﹑茯苓﹑山梔﹐以分利之。

若血痢﹐加當歸﹑川芎﹑生地﹑桃仁﹑槐花。久不愈﹐減芩﹑連﹑枳﹑檳﹐加阿膠﹑炒側柏葉﹑黑漧薑﹑白術﹑陳皮。

若久利後重不去﹐此大腸墜下﹐去檳榔﹑枳殼﹐用條芩加升麻以提之。

若嘔吐食不得下﹐加石膏﹑陳皮﹑山梔﹐入薑汁﹐緩呷之﹐以泄胃口之熱。

如气血虛而痢者﹐四物湯加人參﹑白術﹑陳皮﹑芩﹑連﹑阿膠之類以補之﹐而痢自止。

若寒痢﹐用黃連﹑木香﹑酒芍﹑當歸﹑炙漧薑﹑砂仁﹑濃朴﹑肉桂之類。

若誤服濕熱之藥止澀之﹐𨿽積久亦宜用前法以下之﹐下後方調之。若下之未愈﹐又用前法調理而久不愈﹐此屬虛寒滑脫﹐宜用補寒﹐更加龍骨﹑赤石脂﹑粟殼﹑烏梅等收澀之藥。

張景嶽曰﹕凡治痢疾﹐最當察虛實﹑辧寒熱。此泄痢中最大關系﹐而陰陽之診爲尢急。如實癥﹐必形气彊壯﹐脈息滑實﹐或素縱口腹﹐多脹滿堅痛﹐及年少新病﹐脾气未損者﹐方可用治標之法﹐行之利之泄之。若虛癥﹐形體薄弱﹐顏色靑白﹐脈𨿽緊數而無力無神﹐脈見眞弦﹐中虛似實﹔或素稟陽衰﹐素多痰積﹔或偶犯生冷﹐偶中雨水陰寒﹐總惟脾弱之輩﹐多有此癥。

寒熱之辧﹕果熱則必畏熱而喜冷﹐不欲衣被﹐渴甚飲水﹐小便熱澀而痛﹐下純血鮮紅﹐脈滑實有力﹐形躁急多煩。若無此癥而泄痢不止﹐必是虛寒。

至於陰陽之用﹐欲其相濟不欲其相賊﹐陽賊陰則爲焦枯﹐陰賊陽則爲寂滅。蓋陰常喜靜而惡動﹐陽常喜暖而惡寒。及其相賊﹐陰畏陽之亢﹐所以陰遇陽邪﹐非枯卽槁﹔陽畏陰之毒﹐所以陽逢陰寇﹐不走卽飛。

凡諸病劇而有假眞疑似者﹐卽其癥也﹐而尢於傷寒痢疾爲最。

今之痢甚者﹐多見上下皆有熱證﹐而實非眞熱﹐如煩則似熱非熱﹐躁則似狂非狂﹐懊不寧﹐莫可名狀﹐此非眞熱之證也﹐蓋以精血敗傷﹐火中無水﹐而陰失其靜﹐故煩躁若此也。

又如飛於上則爲口渴﹑喉瘡﹐或面紅身熱﹔走於下則孔熱﹑孔痛﹐便黃便血﹐此非實熱癥也。蓋以水火相刑﹐陽爲陰逐而火離其位﹐故飛走若此也。今人但見此等癥﹐僉曰熱矣﹐而詎知煩躁之爲陰虛﹐飛走之爲陽虛耶﹖且如肌表皆由熱癥﹐本當惡熱﹐而反不捨衣被﹐或臍腹喜暖﹐宜熨宜按者﹐此外𨿽熱而內有寒也。

又如九竅皆有熱癥﹐必喜冷凍飲料﹐然口𨿽欲寒而腹畏之﹐或寒冷下咽﹐反增嘔惡腹疼﹐或噎塞不行﹐反生脹悶﹐或口苦𨿽有瘡痛而反欲熱湯﹐此則上下𨿽熱而中焦有寒也。此外有陽气素弱﹐脈色少神等癥﹐若再犯寒涼﹐必致飛者益飛﹐走者益走﹐欲孤陽之不滅﹐不可得也。

凡治此者﹐但能引火歸源﹐使丹田暖則火就燥﹐下元固則气歸精﹐此陰陽顚倒之神理也。

凡泄痢腹痛﹐有實熱虛寒之辧。實熱或因食積﹑火邪﹐然多脹滿堅硬﹐痛而拒按﹐此屬停滯﹐微則行之﹐甚者逐之。火邪顯有內熱﹐淸之利之。大都邪實於中者﹐必多气逆﹐治法無論是食是火﹐皆當行气爲先。

虛寒者由寒气之在髒﹐故腹痛也。蓋元气不足於內﹐則𨿽無外受寒邪﹐而中气不暖﹐卽寒癥也。泄痢不止﹐胃气受傷﹐膏血切膚﹐安能不痛﹖此其爲痛﹐乃因剝及腸髒而然。凡寒侵臟腑﹐及絡脈受傷﹐血動气滯者﹐皆能爲痛。但察其不實不堅﹐喜按熨胸腹﹐似饑而不欲食﹐胃脘作嘔﹐而多吞酸﹐無實熱等癥﹐總屬虛寒。速宜溫養脾胃﹐不得再加消伐。如痛之甚﹐少加木香以順其气﹐或多加當歸以和其血﹐俟痛稍減﹐則當去此二味。蓋又恐木香之耗气﹐當歸之滑腸也。蓋寒在下焦而作痛﹐必加吳茱萸。或痛不至甚﹐只以溫補脾腎爲主﹐使脾胃安則痛自止。

泄痢之癥﹐必多口渴﹐當審其有火無火。若火盛燻脾爍胃﹐津液耗竭﹐好飲冰水﹐多而不厭﹐隨飲隨消者﹐此熱渴﹐治宜涼也。若𨿽飲水而不至甚多﹐或時喜涼﹐復不喜涼﹐此卽寒聚於中﹐而無根之火浮載於上﹐不宜涼也。於喜熱喜涼﹐卽可辧其寒熱。似渴者幹也﹐非渴也。口𨿽幹而不欲湯飲﹐則尢非熱癥。

蓋水泄於下﹐必津涸於上﹐故不免於渴。渴而欲飲﹐正以內水不足﹐欲得外水以相濟也﹐詎必皆因於火乎﹖且气爲水母。其有气虛不能生水者﹐必補其母﹔土爲水生﹐其有脾虛不能約水者﹐必彊其主﹐而渴止矣。使能不治其渴。而治其所以渴﹐何渴病之有﹖凡痢小水必多不利﹐其寒熱虛實﹐大宜詳察。若暴注之泄﹐淸濁不分﹐水谷並歸於大腸﹐其不利者暫也。若非其熱﹐則或以中寒而逼陽於下﹐或泄痢亡陰而水虧色變﹐或下焦陽气不暖而水無以化﹐或妄用滲利而涕逼汁幹者﹐俱有之。但察其三焦無火﹐則𨿽黃𨿽澀﹐縱皆亡陰亡液之癥﹐速當培補眞陰﹐是爲良法。

凡裏急後重﹐病在廣腸下肛﹐其病本則在脾胃﹐凡熱痢﹑寒痢﹑虛痢皆有之﹐不得盡以爲熱也。蓋中焦有熱﹐則熱邪下迫﹔中焦有寒﹐則寒邪下迫﹔脾胃气虛﹐則气陷下迫。欲治此者﹐當散其所因﹐以治脾胃之本﹐則無有不愈﹐然病在廣腸﹐已非食積﹐而所畱者﹐惟下陷之气﹐气本無形﹐故𨿽欲出而實無所出﹐是皆气之使然耳。河間謂行血則便膿自愈﹐調气則後重自除﹐是固然矣。然調气之法﹐如气熱者涼之﹐寒者溫之﹐虛者補之﹐陷者舉之﹐皆調也﹐必使气和﹐乃爲調气。若但以木香﹑檳榔﹑當歸﹑大黃行血散气之屬﹐謂之調和﹐不知此所以行散者﹐皆中焦之气﹐气旣下陷﹐而復行之散之﹐則气必更陷﹐其能愈乎﹖痛有大孔痛者﹐脾胃不和﹐水谷之气失其正化﹐而濁惡難堪之味出之孔道﹐此痛之不能免也﹐又若火因泄陷﹐陽爲陰逐﹐則胃中陽气並逼於下﹐無從解散﹐此腫之所由生也。故寒痢﹑熱痢皆爲腫痛﹐痢多則痛多﹐痢少則痛少﹐痛與不痛﹐亦由气之陷與不陷耳。治此者﹐但治其痢﹐則痛腫自散。

凡積聚之辯﹐果以飲食之滯﹐或積聚成塊﹐或脹滿硬痛﹐不化不行﹐乃謂之積﹐所當逐也。至於膿垢﹐非糟粕之屬﹐實附腸著髒之脂膏﹐皆精血之屬也﹐無論瘦人﹑肥人﹐皆有此脂。今之患此者﹐必以五內受傷﹐脂膏不固﹐故曰剝而下。若髒气稍彊﹐則隨去隨生。若髒气剝削殆盡﹐或以久泄久痢﹐但見血水及屋漏者﹐此敗竭極危之候也﹐惟安之固之﹐猶恐不及﹐況攻之逐之﹐用苦寒以滑之利之乎﹖凡痢絕血鮮紅者多熱癥﹐以火性急速﹐迫而下也。紫紅白者少熱癥﹐以陰凝血敗﹐損而然也。絕白者無熱癥﹐以髒寒气薄﹐滑而然也。然有以無紅而亦因熱者﹐此亦暴注之類﹐而非之痢之謂也。有以紅紫𨿽多而不可言熱者﹐此以陰絡受傷﹐而非暴注之比也。黃深而穢臭者﹐此有熱癥。若淺黃色淡不甚臭﹐或兼腥餿气者﹐此卽不化之類﹐皆寒癥也。黑而膿濃大臭者﹐此焦色也﹐多有火癥。若靑黑而臭薄者﹐此肝腎腐敗之色也。凡痢之見血者﹐無非陰絡受傷﹐或寒或熱﹐但傷絡脈﹐則無不見血﹐故不可必認爲熱﹐當以脈色形气兼而察之﹐庶不誤耳。

凡痢有發熱者﹐似乎屬火﹐然實熱之證﹐反未必發熱。惟痢傷精血﹐陰虛水虧者﹐多爲熱癥。或虛中有火﹐脈見有力﹐惟保其陰。若脈本無力﹐全屬虛火﹐宜壯水補陰﹐六味﹑八味。若陰虛格陽爲外熱﹐則胃關煎﹑右歸飲。

一噤口不食﹐最危急之候。丹溪以胃口熱甚用黃連﹑人參治之﹐不知噤口不皆實熱﹐而虛寒者居多。

果火郁胃中﹐臟腑必多熾熱﹐脈見洪數。若察其胃口無脹滿﹑火邪﹐但見其有出無入﹐髒气不能容受。一由脾胃之弱﹐或嘔惡﹑惡聞食臭﹐或肌不能食﹐此以中焦不運﹐責在脾也﹐一由腎气之弱﹐命門不暖﹐則大腸不固﹐小腸不化﹐而胃气不能行﹐此以下焦失守﹐化源無主﹐責在腎也。欲健中焦﹐非參﹑術﹑姜﹑艸之屬不可。欲實下焦﹐非熟地﹑附子﹑吳茱萸﹑肉桂之屬不可。脾腎彊而食自入﹐其理甚明矣。

卷三病能集一﹝雜證九門﹞

吐瀉門﹝霍亂﹑水泄﹑脾瀉﹑腎瀉﹞

張子和曰﹕風﹑濕﹑三气﹐合而成霍亂吐瀉轉筋﹐風應厥陰肝木﹐濕應太陰脾土也。又曰﹕厥陰所至﹐爲脇痛嘔泄﹔少陽所至﹐爲嘔湧﹔太陽所至﹐爲中滿霍亂吐下﹔太陰所至﹐爲濡化也。轉筋者﹐風主肝﹐肝主筋﹐風急甚﹐故轉筋也。吐者也﹐火主心﹐心主炎上﹔故嘔吐也。泄注者﹐土主濕﹐脾濕下注﹐故泄注也。脾濕﹐土气爲風木所克﹐土化不行矣。亢無雨﹐火盛過極﹐上怒發焉﹐甚則雷霆驟雨﹐大水橫流﹐山崩岸落﹐詎非太陰怒發之象耶﹖故人病心腹滿脹﹑腸鳴﹐而爲數便﹐甚則心痛脇脹﹐嘔吐霍亂﹐厥發則注下﹐跗腫身重。啟元子謂以上病癥﹐皆脾濕所生﹐是矣。

王海藏曰﹕夫嘔吐而利者﹐霍亂也。三焦者﹐水谷之道路。邪在上焦者﹐則吐而不利﹔邪在下焦者﹐則利而不吐﹔邪在中焦﹐旣吐且利。以飲食不節﹐冷熱不調﹐淸濁相干﹐陰陽乖隔﹐遂成霍亂。揮霍撩亂﹐重也﹔吐利而已﹐輕也。風濕外至﹐生冷硬內生﹐內外合而爲病。六淫所傷﹐各有先後﹔飲食所滯﹐各有多少﹔內外傳變﹐各有輕重。以經脈臟腑﹐隨所應見治之。吐利止後﹐見外癥者﹐只作外傷治之。

薛立齋曰﹕泄瀉﹐米食所傷﹐用六君子加穀芽﹔麵食所傷﹐加麥芽﹔肉食所傷﹐加山楂。若兼寒熱作嘔﹐乃肝木侮脾土﹐用六君子加柴胡﹑生薑。兼嘔吐腹痛﹐手足厥冷﹐乃寒水侮土﹐六君加姜﹑桂﹔不應﹐用錢氏益黃散。若元气下陷﹐發熱作渴﹐肢體倦怠﹐用補中益气湯。若泄瀉色黃﹐乃脾土之眞色﹐用六君加木香﹑姜﹑桂。若瀉在五更﹐淸晨飲食少思﹐乃脾腎虛弱﹐五更服四神丸﹐日間用白術散﹔如不應﹐或愈而復作﹐或飲食少思﹐急用八味丸補命門火﹐以生脾土爲善。

朱丹溪曰﹕泄瀉有濕﹑火﹑气虛﹑痰積﹐食積。濕用四苓散加蒼術﹐甚者蒼白二術同加﹐燥濕並滲泄。

火用四苓散加木香﹑黃芩﹐伐火邪。痰積宜豁之﹐用海粉﹑靑黛﹑黃芩﹑神曲﹐糊丸服之。在上者用吐提。

在下陷者宜升提之﹐用升麻﹑防風。气虛用人參﹑白術﹑炒芍藥﹑升麻。食積二陳湯加澤瀉﹑蒼術﹑白術﹑山楂﹑神曲﹑芎﹐或吞保和丸。瀉水者仍用五苓散。久病大腸气泄﹐用熟地半兩﹐炒白芍﹑知母各三錢﹐升麻﹑漧薑各二錢﹐炙甘艸一錢﹐爲末﹐粥丸服之。仍用艾炷於百會穴灸三壯。脾瀉當補脾气﹐健運後常用炒白術四兩﹐炒神曲三兩﹐炒芍藥三兩半﹐冬月及春初用肉豆蔻代之﹐或散或湯﹐作餅子尢佳。脾泄已久﹐大腸不禁﹐此脾已脫﹐宜急澀之﹐以赤石脂﹑肉豆蔻﹑漧薑。

戴元禮曰﹕凡瀉水腹不痛者﹐是濕。飲食入胃不住﹐或完谷不化﹐是气虛。腹痛泄水﹐腸鳴﹐痛一陣瀉一陣﹐是火。或時瀉﹐或時不瀉﹐或多或少﹐是痰積。腹痛﹐甚而瀉﹐瀉後痛減者﹐是食積。

王節齋曰﹕凡泄瀉病﹐誤用參﹑等甘溫之藥﹐則病不能愈﹐而成變爲黃癉﹐蓋瀉屬濕﹐甘溫之藥能生濕熱﹐故反助病邪﹐久則濕熱甚﹐而爲癉矣。惟用苦溫﹑苦寒之藥以治之則愈﹐若寒瀉濕熱﹐苦溫除濕寒也。

泄止後脾胃虛弱﹐方可參﹑之藥以補之。

趙養葵曰﹕瀉痢﹐東垣著脾胃之論﹐其間治脾泄之癥﹐庶無餘蘊矣﹐特未及乎腎泄也。仲景云﹕下利不止﹐醫以理中與之﹐利益甚﹐理中者﹐理中焦也。此利在下焦﹐當以理下焦法﹐則愈矣。昔趙以徳云﹕聞先師言泄瀉之癥﹐其類多端﹐得於六淫﹑五邪﹑飲食所傷之外﹐復有雜合之邪﹐似難執法而治。乃見先師治气暴脫而虛﹐頓瀉不知人﹐口眼俱閉﹐呼吸甚微﹐凡欲絕者﹐灸气海﹐飲人參膏十餘斤而愈。治積痰在肺﹐致其所合大腸之气不固者﹐湧出上焦之痰﹐則肺气不降﹐而大腸之虛自復矣。治憂思太過﹐脾气結而不能升舉﹐陷入下焦而成泄瀉者﹐開其鬱結﹐補其脾胃﹐使穀气升發也。治陰虛而不能司禁固之權者﹐峻補其腎而愈也。凡此之類甚多﹐先生治之﹐圓機活法﹐無他﹐熟在《內經》耳。

經曰﹕腎主大小便。又曰﹕腎司開闔。又曰﹕腎開竅於二陰。腎旣虛衰﹐則命門之火熄而水獨治﹐故每天五更天明時﹐正亥子水旺之刻﹐故特甚也。惟八味丸以補其陽﹐則腎中之水火旣濟﹐而開闔之權得宜。況命門之火旺﹐火能生土﹐而脾亦彊矣。古方有椒附丸﹑五味子散﹐皆治腎泄之神方﹐不可不考也。

秦越人《難經》有大瘕泄者﹐卽腎泄也。注云﹕裏急後重﹐數至圊而不能便﹐莖中痛。世人不知﹐誤爲滯下﹐治之禍不旋踵﹐此是腎虛之癥。

褚氏精血論中云﹕精已耗而復竭之﹐則大小便牽痛﹐愈痛則愈便﹐愈便則愈痛﹐須以補中益气湯倍升麻送四神丸﹐又以八味丸料加五味子﹑茱萸﹑補骨脂﹑肉豆蔻﹐多服乃愈。此等癥候﹐以利藥致損元气﹐肢體腫脹而斃者﹐不可枚舉。

方約之曰﹕久泄腸胃虛脫﹐止澀之劑不得已而用之﹐又用藥不可太苦太甘﹐太苦則傷脾﹐太甘則生濕。

惟當以淡劑利竅爲最﹐以滲濕燥脾爲主。癥𨿽分濕﹑火﹑虛﹑寒﹑痰﹑食六者之殊﹐而三虛不可不察。三虛者﹐脾虛﹑腎虛﹑肝虛也。脾虛飲食所傷也﹐腎虛色欲所傷也﹐肝虛忿怒所傷也。飲食傷脾﹐不能運化﹔色欲傷腎﹐不能閉藏﹔忿怒傷肝﹐木邪克土﹐皆令泄瀉。

又嘗論之﹕瀉泄﹑痢﹑瘧﹐同乎一治﹐多由暑月脾胃气虛﹐飲食傷損所致。才傷便作﹐則爲泄瀉﹔停積旣久﹐則爲瘧痢。而瘧與痢又有分別﹕飲食爲痰﹐充乎胸脇﹐則爲瘧疾﹔飲食爲積﹐膠乎腸胃﹐則爲痢癥。古人謂無痰不成瘧﹐無積不成痢﹐有以哉。

工海藏曰﹕吐瀉轉筋﹐身熱脈長﹐陽明本病也﹐宜和中﹐四君﹑平胃﹑建中選用。自汗脈浮者﹐四君加桂。脇下痛﹐脈弦者﹐建中加木瓜柴胡湯﹐平胃加木瓜亦可。如吐瀉後大便不通﹐胃中實痛﹐四君加大黃主之。如腹中痛﹐體重﹐脈沈細﹐四君加芍藥﹑髙良姜。四肢拘急﹐脈沈遲﹐屬少陰﹐四君加姜﹑附﹑濃朴。四肢厥冷﹐微緩﹐屬厥陰﹐建中加附子﹑當歸。

張景嶽曰﹕泄瀉之本﹐由於脾胃受傷﹐則水反爲濕﹐谷反爲滯﹐精華之气不能輸化。惟脾彊者滯去則愈﹐此可以淸利攻逐也。脾弱者因虛﹐所以易泄﹐因泄所以愈虛。蓋關門不固﹐則气隨泄去﹐气去則陽衰﹐而寒從中生。且陰寒之性降下﹐必及腎﹐故泄多亡陰﹐謂亡其陰中之陽耳。所以泄瀉不愈﹐必自太陰傳於少陰﹐而爲腸﹐詎非降泄之甚﹐而陽气不升﹐髒气不固之病乎﹖若復以寒涼攻逐﹐無不致敗。

先哲曰﹕治泄不利小便﹐非其治也。然小便不利﹐其因非一﹐宜詳辧之。如濕勝而不利﹐以水土相亂﹐並歸大腸而然也。熱勝而不利﹐以火乘陰分﹐水道閉澀而然也。有寒瀉而不利﹐以小腸之火受傷﹐气化無權也。有脾虛而不利﹐以土不制水﹐淸濁不分也﹐有命門火衰而不利﹐以眞陰虧損﹐元精枯涸也。凡此小水不利之候﹐惟暴注新病﹐形气彊壯者可利。若病久形不足﹐脈癥多寒﹐形气虛弱者不可利。蓋虛寒之泄﹐本非水有餘﹐實因火不足﹔本非水不利﹐實因气不行。倘不察其所病之根﹐未有不愈利愈虛﹐而速其危者矣。

又气泄癥﹐必先怒時挾食﹐隨觸而發。此肝﹑脾二髒受病﹐法當補脾之虛﹐順肝之气。但虛實有微甚﹐宜分輕重治之。

程郊倩曰﹕凡病至而能奠安治定者﹐全賴脾胃之气爲之主。今則邪犯中焦﹐卒然而起﹐致令脾胃失其主持﹐一任邪之揮霍﹐嘔吐下利﹐從其治處而擾亂之。毋論受寒中暑及挾飲食之邪﹐皆屬中气乖張﹐陰邪來侮。

以其病陰而癥則陽﹐變治爲亂﹐是名霍亂。故中虛受擾﹐外气輒亦失治﹐病發熱﹑頭痛﹑身疼﹑惡寒﹐夾此吐利而來﹐其脈則微澀。此屬正虛邪勝﹐陽微陰擾。捨溫經散寒﹑扶陽抑陰外﹐均非其治。自其初證言之﹐其有頭疼﹑發熱﹑身疼痛之表癥﹐要以分寒熱而治。熱多飲水者﹐五苓散主之﹐於溫經植土中﹐徹其寒水﹔寒多惡飲水者﹐理中丸主之﹐一意溫中補土。若惡寒脈微復利﹐利止爲亡血﹐所以更復發熱﹐四逆加人參湯主之﹐助陽生陰﹐務復盡眞陽爲主。若吐利止而身痛不休﹐當消息和解其外﹐宜桂枝湯小和之。若吐利汗出﹐發熱惡寒﹐四肢拘急﹐手足厥冷者﹐與旣吐且利﹐小便復利﹐而大汗出﹐下利淸谷﹐內寒外熱﹐脈微欲絕者﹐四逆湯主之﹐回陽救急﹐交通其气﹐用仲景之法可耳。

卷三病能集一﹝雜證九門﹞

瘧疾門

繆仲淳曰﹕經云﹕夏傷於暑﹐秋必瘧。瘧論一篇﹐發明已詳。蓋其間中气不足﹐脾胃虛弱﹐暑邪乘虛客之而作﹐𨿽隨經隨癥投藥解散﹐必先淸暑益气﹐調理脾胃爲主。有食者兼消導奪食﹐有風兼散風﹐有老痰﹑伏飲者﹐兼豁痰逐飲﹐感瘴癘者兼消瘴癘﹐汗多者固表﹐無汗者解表﹐泄利兼升發﹑利小便﹐便燥者兼益陰潤燥。久而不解﹐必屬於虛﹐气虛補气﹐血虛補血﹐兩虛者气血兼補﹐非大補眞气﹐大健脾胃不得瘳也。

蓋瘧邪由於中气虛﹐破气則傷中气﹐邪不能解﹐甚則中滿不思飲食﹐作泄﹐惡寒口漧。惟傷食宜消﹐不同此法。若誤下則邪气陷於內﹐變爲滯下﹐或腹痛﹑腫脹﹑嘔惡﹑不思食。凡破气下泄藥﹐切戒勿用。

宜淸暑益气﹐健脾開胃﹐兼消痰。

宜分臟腑﹑手足六經所見癥施治。先淸暑熱﹐宜服白虎湯加減﹐消息用之。其藥俱宜黃昏煎以井水﹐澄冷﹐露一宿﹐五更時溫服。蓋瘧乃暑邪﹐得露則散也。

若足太陽見癥﹐其人腰痛﹑頭痛﹑頭重﹑寒從背起﹐先寒後熱﹐然﹐熱止汗出難已﹐或徧身骨痛﹐小便赤﹐宜羌活﹑廣皮﹑黃芩﹑前胡﹑甘艸﹑豬苓﹑知母。若渴者﹐卽兼陽明﹐宜加石膏﹐倍知母﹑麥冬。渴而汗少﹐加葛根。若涉深秋﹐或入冬﹐宜多加姜皮。因虛加人參。虛汗多加黃﹑桂枝﹐汗止卽止﹐桂枝不可多用。若病患素有熱﹐去桂枝﹐以芍藥﹑五味代之。若發於陰﹐並加當歸。小便短澀﹐與六一散二三服﹐下午服理脾健胃藥橘紅﹑豆蔻﹑茯苓﹑山楂﹑麥芽﹑藿香﹑人參﹑白術﹑白芍﹑扁豆。有肺火者﹐去參﹑術﹐加麥冬﹐釵斛﹑烏梅肉。停食者必惡食﹐加消導藥﹐食消卽已﹐多服則損中气。胃家素有濕痰者﹐其癥不渴﹑寒多﹐方可用半夏﹑橘紅﹑二術﹐大劑與之。嘔甚者兼用姜皮。

若癥見足陽明﹐其人發熱頭痛﹐鼻幹﹐欲引飲﹐目﹐不得眠﹐甚則煩躁﹐畏火光﹑人聲﹑木聲﹐可加葛根。虛而作勞者﹐加人參。汗多加白術﹐痰多加貝母﹑橘紅。寒熱俱盛﹐指爪見紫暗者﹐加桂枝。久而不解﹐用人參﹑姜皮兩許﹐下午服理脾健胃藥如前。

若癥見足少陽經﹐其人往來寒熱﹐口苦耳聾﹐胸脇痛或嘔﹐宜服小柴胡湯。渴者去半夏﹐加石膏﹑麥冬。

肺熱去人參﹐加知母﹐倍加麥冬。有痰不渴﹐本方加貝母﹑白術﹑茯苓﹑姜皮。病患陰虛而有熱者﹐𨿽嘔惡﹐忌用半夏﹑生薑﹐宜竹茹﹑橘紅﹑麥冬﹑茯苓﹑烏梅代之。以上三陽經瘧。

邪在三陽﹐藥宜辛寒﹐如石膏﹑知母﹑柴胡﹐甘寒如葛根﹑麥冬﹑竹葉﹑粳米﹐苦寒如黃芩之類爲君﹐乃可以散暑邪﹐除熱渴﹐墜頭痛。兼寒甚者﹐則間用辛溫﹐如姜皮﹑桂枝以爲向導﹐以伏其邪﹐則病易退。

凡寒甚者﹐病因於虛﹐或作勞者﹐亦因於虛﹐皆宜甘溫﹐以人參﹑黃﹐術爲君﹐佐以辛甘﹐如桂枝﹑姜皮之屬。脾胃虛弱﹐飲食不消者﹐則補之以參術﹐佐以消導﹐如白豆蔻﹑麥芽﹑砂仁﹑艸豆寇﹑枳實﹑陳皮﹑山楂之屬。在陰分者﹐則以當歸﹑牛膝爲君﹐佐以姜﹑桂。如熱甚而渴﹐去姜﹐桂﹐加知母﹐麥冬﹑竹葉﹐牛膝﹑鱉甲。

若足厥陰經﹐其癥先寒後熱也﹐色蒼蒼然﹐善太息﹐甚者狀如欲死﹐或頭疼而渴﹐宜先服三黃石膏湯加鱉甲﹑柴胡﹑陳皮﹐以祛暑邪﹐後用當歸﹑鱉甲﹑牛膝﹑柴胡。如熱甚而渴﹐加花粉﹑麥冬﹑知母。如脾胃薄弱或溏瀉﹐去當歸﹐加人參。寒甚者﹐加桂枝﹐姜皮﹑人參。

足太陰見癥﹐先寒後熱或寒多。若脾瘧﹐必寒從中起﹐善嘔﹐嘔已乃衰﹐然後發熱﹐熱過汗出乃已﹐熱甚者或渴﹐否則不渴﹐喜火﹐宜服桂枝湯﹑建中湯。虛者以人參﹑姜皮各兩許。有痰加術﹑陳皮。

足少陰見癥﹐寒熱俱甚﹐腰痛脊彊﹐口渴﹐寒從下起﹐小便短赤﹐宜先服人參白虎湯加桂枝﹐以祛暑邪﹐後用鱉甲﹑牛膝。熱甚者﹐加知母﹑麥冬。寒甚者﹐加桂枝。嘔則兼加姜皮。如熱甚而嘔﹐去桂枝﹑姜皮﹐加竹茹﹑人參﹑陳皮。肝腎同一治也。以上三陰經瘧。

夫瘧病多挾痰﹐以故熱痰須用貝母爲君﹐竹瀝﹑竹茹﹑花粉﹑橘紅﹑茯苓佐之。如寒痰發熱不渴者﹐用半夏﹑白術﹑陳皮爲君﹐加生薑皮。

瘧病多挾風﹐有風者必用何首烏爲君﹐白術﹑陳皮爲臣﹐葛根﹑姜皮﹑羌活佐之﹐不頭痛除羌活。

勞瘧病患陰不足﹐或作勞﹐或房勞﹐發於陰﹐或間日﹐或二日﹑三日一發﹐爲病深﹐以鱉甲﹑牛膝﹑何首烏爲君﹐陳皮爲佐。發於夜而便燥者﹐加當歸﹐脾虛弱者勿加。

薛立齋曰﹕瘧因脾胃虛弱﹐飲食停滯﹐或外邪所感﹐或鬱怒傷脾﹐或暑邪所伏。審系飲食停滯﹐用六君子加桔梗﹑蒼術﹑藿香。外邪多而飲食少﹐用藿香正气散。外邪少而飲食多﹐用人參養胃湯。勞傷元气﹐用補中益气湯。若鬱怒所傷﹐用小柴胡兼歸脾湯﹐隨證加減用之﹐病作時大熱躁渴﹐以姜湯乘熱飲之﹐此截瘧之良法也。每見發時飲啖生冷﹐多致脾胃虛損。大抵屬外感者主以補養﹐佐以解散﹐其邪自退。審系勞傷元气﹐𨿽有百癥﹐但用補中益气﹐其病自愈﹐若外邪旣退﹐卽補中益气﹐以實其表。若過用發表﹐虧損脾胃﹐皆致綿延難治。凡此不問陰陽日夜所發﹐皆宜補中益气﹐此不截之截也。

夫人以脾胃爲主﹐未有脾胃實而患瘧痢者。若專主發表﹑攻裏﹑降火﹑導痰﹐治其末而忘其本也。

然此乃瘧之大略﹐如不應﹐當分六經表裏而治之。

大凡久瘧多屬元气虛寒﹐蓋气虛則寒﹐血虛則熱﹐胃虛則惡寒﹐脾虛則發熱﹐陰火下流則寒熱交作﹐或吐涎不食﹐戰粟﹐泄瀉﹐手足逆冷﹐皆脾胃虛弱﹐但補中益气﹐諸癥悉愈。

諭嘉言曰﹕夫人四體安然﹐外邪得入而瘧之﹐每伏藏於半表半里﹐入而與陰爭則寒﹐出而與陽爭則熱。半表半里者﹐少陽也。寒熱往來﹐一皆少陽所主。謂少陽而無他經之癥則有之﹐謂他經而全不涉少陽﹐則不成其爲瘧矣。

柴胡湯本陰陽兩停之方﹐可隨瘧邪之進退以爲進退﹕如加桂枝﹑漧薑﹐則進而從陽﹐痺著之邪可以開矣﹔加黃芩﹐黃連﹐卽退而從陰﹐暑畱之邪﹐亦可以解矣。

卷三病能集一﹝雜證九門﹞

咳嗽門

徐叔拱曰﹕咳嗽爲患﹐所感不同﹐內分經絡臟腑﹐外辧風寒暑濕燥火﹐冷熱虛實之因。咳者聲重﹐從丹田下起﹐連咳不已﹐爲肺气傷而不淸﹔嗽者聲輕﹐在上焦中起﹐因脾濕動而爲痰。咳嗽者﹐有痰有聲﹐痰從聲出﹐痰出而聲方止是也。

治之當隨臟腑四時﹐傷感之因﹐七情內傷﹐五臟相勝而辧治之。推其何因何脈﹐以用何藥。假令脈浮緩爲風﹐風宜發散﹐非麻黃﹑細辛﹑旋復花﹑前胡之屬﹐金沸艸散﹑參蘇飲之類﹐則不能散其風邪。

脈弦緊爲寒﹐寒宜溫解﹐非漧薑﹑官桂﹑款冬﹑佛耳艸之屬﹐理中湯﹑溫肺湯之類﹐則不能溫其寒邪。

脈虛軟爲暑﹐暑當淸之﹐非柴胡﹑黃芩﹑地骨皮之屬﹐六和湯中加麥冬﹑烏梅之類﹐則不淸其暑毒。

脈沈澀爲濕﹐濕當燥之﹐非蒼術﹑白術輩﹐不換金正气散﹑白術散之類﹐則不能燥其濕。

脈弦滑﹐在胃中及气口則爲痰﹐痰當利之﹐非白芥子﹑皂角﹑石碱﹑二陳湯﹑導痰湯之屬﹐非半夏﹑南星﹑茯苓﹑陳皮之類﹐則不能去其痰涎。

脈浮盛在气口者﹐則爲气﹐气當舒之﹐非紫蘇﹑香附﹑枳殼﹑並香砂二陳湯﹑紫蘇子湯﹑加減三奇湯之屬﹐則不能升降鬱結之气。脈虛弱漸細者爲虛﹐虛宜溫補﹐非鐘乳﹑阿膠﹑黃﹑人參不能補肺之虛。

虛而極﹐作喘急﹐又當暖補鎭墜於下。

脈弦細數者爲虛勞﹐勞則當滋養血气﹐非人參﹑天冬﹑五味子﹑當歸之屬﹐並黃鱉甲散﹑秦艽鱉甲散之類﹐則不能滋養榮衛。

脈沈實有力者爲气實﹐气實則當泄之﹐非葶藶﹑桑皮之屬﹐以瀉白散﹑平肺湯之類﹐則不能以瀉肺之實。

脈濡而弱者﹐爲肺气耗散﹐則宜斂之﹐非粟殼﹑訶子﹑烏梅酸澀之類﹐提金散﹑細辛五味湯之屬﹐則不能收斂肺气。

中間止有散斂二法﹐散者爲解散寒邪﹐斂爲收斂肺气也。宜散而斂﹐則斂住寒邪﹐爲害匪輕﹔宜斂而散﹐走泄正气﹐害亦非小。且如感風咳嗽﹐已經發散﹐表虛復感﹐虛邪相乘﹐又爲喘咳﹐若欲散風則愈重﹐若收斂又滯其邪﹐當先淸解﹐漸次斂之﹐喘嗽自止矣。

諭嘉言曰﹕內傷之咳﹐治各不同。火甚壯水﹐金虛崇土﹐郁甚舒肝﹐气逆理肺﹐食積和中﹐房勞補下。

內已先傷﹐藥不宜峻。

李士材曰﹕咳𨿽肺病﹐五臟六腑皆能致之。晰其條目﹐經文尙有漏義﹔總其綱領﹐不過內傷外感而已。

風寒暑濕傷其外﹐則先中於皮毛﹐皮毛爲肺之合﹐肺邪不解﹐他經亦病﹐此自肺而後傳於諸髒也﹕欲勞情志傷於內﹐則髒气受傷﹐先由陰分﹐而病及上焦﹐此自諸髒而後傳於肺也。

自表而入者﹐病在陽﹐宜辛溫以散邪﹐則肺淸而咳愈﹔自內而生者﹐病在陰﹐宜甘以壯水﹐潤以養金﹐則肺寧而咳愈。

大抵治表者藥不宜靜﹐靜則流連不解﹐變生他病﹐故忌寒涼收斂﹐如五臟生成篇所謂肺欲辛是也﹔治內者藥不宜動﹐動則虛火不寧﹐燥癢愈甚﹐故忌辛香燥熱﹐如宣明五气篇所謂辛走气﹐气病無多食辛是也。

然治表者𨿽宜動以散邪﹐若形病俱虛者﹐又當補中气而佐以和解。倘專於發散﹐恐肺气益弱﹐腠理益疏﹐邪乘虛入﹐病反增劇也﹔治內者𨿽宜靜以養陰﹐若命門火衰﹐不能歸元﹐則參﹑﹑桂﹑附在所必用﹐否則气不化水﹐終無補於陰也。

隨所癥而調治﹐在老人﹑虛人﹐皆以溫養補脾胃爲主﹐稍稍治標可也。

趙養葵曰﹕肺爲淸虛之腑﹐一物不容﹐毫毛必咳。又肺爲嬌髒﹐畏熱畏寒﹐火刑金故嗽﹐水冷金寒亦嗽﹐故咳嗽者必責之肺。而治之之法﹐不在於肺而在於脾﹐不專在脾而又歸重於腎。蓋脾者肺之母﹐腎者金之子﹐故虛則補其母﹐虛則補其子也。如外感風寒而咳嗽者﹐今人率以麻黃﹑枳殼﹑紫蘇之類發表散邪。果系形气俱實﹐一汗而愈。若形气病气俱虛﹐宜補脾爲主﹐而佐以解表之藥。古人所以制參蘇飲中必有參﹐桂枝湯中有芍藥﹑甘艸﹐解表兼實脾也。脾實則肺金有養﹐皮毛有衛﹐已入之邪易以出﹐後來之邪無自入矣。

又《仁齋直指》云﹕肺出气也﹐腎納气也。肺爲气之主﹐腎爲气之本。凡咳嗽暴重﹐動引百骸﹐自覺气促﹐臍下逆奔而上者﹐此腎虛不能收气歸元﹐當以地黃丸﹑安腎丸主之﹐毋徒從事於肺。此虛則補子之義也。

有火爍肺金而咳嗽者﹐宜淸金降火。然淸金降火之理﹐補北方正所以瀉南方也﹐滋其陰卽所以降火也。自王節齋論酒色過度損傷肺腎眞陰者﹐不可服參﹐服之過多則死﹐蓋恐陽旺而陰消也。

此說行﹐而世之治陰虛嗽者﹐視參爲砒毒﹐以知柏爲靈丹。反不如能寡欲而不服藥者﹐可綿延得活﹐可悲也。蓋病起於房勞虧損眞陰﹐陰虛而火上刑肺金﹐金不能不傷。當先以壯水之主以補眞陰﹐使水升而火降﹐隨以參救肺之品﹐以補腎之母﹐使金水相生﹐則病易愈矣。

又有脾胃先虛﹐土虛不能制水﹐水泛爲痰﹐子來乘母而嗽者。初𨿽起於心火刑金﹐因誤服寒涼﹐致脾土受傷﹐寒水挾木勢而上﹐侵於肺胃﹐水冷金寒。粗工不達﹐尙謂痰火難除﹐寒涼倍進﹐不知此癥須用六君子加炮姜以補脾肺﹐八味丸以補土母而引水歸元﹐否則殆矣。

有嗽而聲啞者﹐蓋金實不鳴﹐金破亦不鳴。實則淸之﹐破則補之。又須知少陰之絡入肺中﹐循喉嚨﹐挾舌本﹐肺爲之標﹐本虛則標弱﹐故聲亂咽嘶﹐舌萎聲不能前。

卷四病能集二﹝雜證十一門﹞

暑證

王節齋曰﹕夏至後病熱者爲暑。暑者相火行令也﹐夏月人感之﹐自口齒而入﹐傷心胞絡之經。其脈虛﹐或浮而大散﹐或弦細芤遲﹐蓋熱傷气則气消而脈虛弱。其爲證﹐煩則喘渴﹐靜則多言﹐身熱而煩﹐心痛﹐大渴引飲﹐頭痛自汗﹐倦怠少气﹐或下血﹑發黃﹑生斑﹐甚者火熱制金﹐不能平木﹐搐搦不省人事。治暑之法﹐淸心利小便最好。暑傷气﹐宜補其气爲要。又有惡寒﹐或四肢逆冷﹐甚者迷悶不省﹐而爲藿亂吐利﹐痰滯嘔逆﹐腹痛瀉利﹐此則非暑傷人﹐乃因暑而自致之病也。以其因暑而得﹐故亦謂之暑病﹐然治法不同也。

若行人或農夫於日中勞役得之者﹐是動而得之﹐陽癥也。其病必苦頭痛﹐發躁熱﹐惡熱﹐捫之肌膚火熱﹐必大渴引飲﹐汗大泄﹐無气以動﹐乃天熱外傷元气也。宜淸暑益气﹐用香薷﹑黃連﹑扁豆﹑人參﹑黃﹑五味﹑知母﹑石膏之類。

暑熱發渴﹑脈虛﹐用人參白虎湯﹐或竹葉石膏湯。

若暑熱之時﹐無病之人﹐或避暑熱﹐納涼於深堂大廈﹑涼臺水閣﹐大扇風車﹐是靜而得之﹐陰癥也。其人必頭痛惡寒﹐身形拘急﹐肢節疼痛而煩心﹐肌膚大熱﹐無汗﹐此爲陰寒所遏﹐使周身陽气不得伸越。宜用辛溫之劑以解表散寒﹐用濃朴﹑紫蘇﹑葛根﹑藿香﹑羌活﹑蒼術之類。

若外旣受寒﹐內復傷生冷瓜果之類﹐前藥再加漧薑﹑砂仁﹑神曲之類。此非治暑也﹐治因暑而致之病也。

若外不受寒﹐止是內傷冰水冷物﹐腹痛泄瀉﹐或霍亂吐逆﹐宜縮脾飲﹐或理中湯加神曲﹑麥芽﹑砂仁﹑蒼術﹐溫中消食也。

若吐瀉脈沈微者﹐不可用涼藥﹐宜用大順散加熟附等分﹐或附子理中湯加炒白芍。

若旣傷暑熱﹐復傷生冷﹐外熱內寒﹐宜先治其內﹐溫中消食﹐次治其外﹐淸暑益气﹐而以理脾爲主。

東垣立方﹐已兼此意。其用黃﹑升麻﹑人參﹑白術﹑甘艸﹑麥冬﹑當歸﹑五味﹑黃柏﹐葛根﹐是淸暑補气也﹔蒼術﹑神曲﹑靑皮﹑陳皮﹑澤瀉﹑是補脾也。

朱丹溪曰﹕暑病之外﹐又有注夏﹐屬陰虛元气不足。夏初春末﹐頭疼腳軟﹐食少體熱者﹐宜補中益气湯去升柴﹐加炒黃柏﹑白芍。挾痰加半夏﹑橘紅﹐或用生脈湯。

諭嘉言曰﹕暑癥﹐日中勞役而觸冒其暑﹐此宜淸涼﹐解其暑毒。若深居廣廈﹐襲風涼﹐餐生冷﹐遏抑其陽而病者﹐一切淸涼之方﹐卽不得徑情直施。如無汗﹐仍須透表﹐以宣其陽。如吐利﹐急須和解﹐以安其中﹐甚者少用溫藥以從治之。故冒暑之霍亂吐瀉﹐以治暑爲主﹔避暑之霍亂吐瀉﹐以和中溫中爲主﹐不可不辧也。

元丰朝立和劑局﹐萃聚醫家經驗之方﹐於中暑一門獨詳。夏月暑癥﹐五方歷試﹐見聞廣耳。其取小半夏茯苓湯﹐不治其暑﹐專治其濕。又以半夏﹑茯苓﹐少加甘艸﹐名消暑丸﹐見消暑在消其濕﹐名正言順矣。其香薷飲﹐用香薷﹑扁豆﹑濃朴爲主方。如熱盛則去扁豆﹐加黃連爲君﹐治其心火。濕盛則去黃連﹐加茯苓﹑甘艸﹐治其脾濕。其縮脾飲﹐則以脾爲濕所浸淫而重滯﹐於扁豆﹑葛根﹑甘艸中﹐佐以烏梅﹑砂仁﹑艸果﹐以快脾而去脾所惡之濕。甚則用大順散﹑來復丹﹐以治暑癥之多泄利者﹐又卽縮脾之意而推之也。醫者於熱濕虛寒﹐淺深緩急間酌而用之﹐其利溥矣。

而後來諸賢﹐以益虛繼之。河間之桂苓甘露飲﹑五苓三石﹐意在生津液以益胃之虛。子和之桂苓甘露飲﹐用人參﹑葛根﹑甘艸﹑藿香﹑木香﹐益虛之中又兼去濁。或用十味香薷飲﹐於局方五味中增參﹑﹑術﹑陳﹑木瓜﹐益虛以去濕熱。

乃至東垣之淸暑益气湯﹑人參黃湯﹐又補中實衛以去其濕熱。肥白內虛之人﹐勿論中暑與否﹐所宜頻服也。中暑必顯躁煩熱悶﹐東垣仿仲景竹葉石膏湯之制﹐方名淸燥湯﹐仍以去濕爲首務。夫燥與濕相反者也﹐而淸燥亦務除濕﹐非東垣具過人之識﹐不及此矣。

又如益元散之去濕而加辰砂﹐則並去其熱﹔五苓散之去濕而加人參以補其虛﹐加辰砂減桂以去熱﹔白虎湯加人參以益虛﹐加蒼術以勝濕。合之局方﹐則大備矣﹐然尙有未備者焉。

暑風一癥﹐爲心火暴甚﹐煎熬陰血﹐其卒倒類乎中風﹐而不可從風門索治。《百一選方》𨿽有大黃龍丸﹐初不爲暑風立法﹐然有中昏死﹐以此方灌之立蘇。但其人陰血素虧﹐暑毒深入血分﹐此方愼不可用。

《良方》復有地楡散﹐治中暑昏迷不省人事而欲死者﹐但用平常涼血之藥﹐淸解深入血分之暑風﹐良莫良於此矣。

中暑卒倒無知﹐名曰暑風。大率有虛實兩途﹕實者痰之實也﹐平素積痰﹐充滿經絡﹐一旦感召盛暑﹐痰阻其气﹐卒倒流涎﹐此濕合病之最劇者也﹐宜先吐其痰﹐後淸其暑﹐猶易爲也﹔虛者陽之虛也﹐平素陽气衰微不振﹐陰寒久已用事﹐一旦感召盛暑﹐邪湊其虛﹐此濕病之得自虛寒者也﹐宜回陽藥中兼淸其暑﹐最難爲也。

東垣曰﹕夫脾胃虛弱﹐至六七月間﹐人汗沾衣﹐身重短气﹐甚則四肢痿軟﹐行走不正﹐腳欹眼花﹐黑欲倒者﹐此腎也膀胱俱竭之狀也。當急救之﹐滋肺气以補水之上源。又汗多則津液傷﹐筋骨失養則痛或渴﹐不可作暑熱治。

卷四病能集二﹝雜證十一門﹞

濕證

《原病式》曰﹕諸痙彊直﹐積飲痞膈﹐中滿霍亂吐下﹐體重跗腫﹐肉如泥﹐按之不起﹐皆屬於濕。

張三錫曰﹕濕有天之濕﹐霧露雨是也。天本乎气﹐故先中表之榮衛。有地之濕﹐水泥是也。地本乎形﹐故先傷皮肉筋骨血脈。有飲食之濕﹐酒水乳酪之類是也。胃爲水谷之海﹐故傷於脾胃。有汗液之濕﹐汗液亦气也﹐止感於外。有人气之濕﹐太陰濕土之所化也﹐乃動於中。治外感之濕﹐當表散﹐大法濕在上甚而熱者﹐平以苦﹐佐以甘辛﹐以汗爲效而止。治內傷之濕﹐宜健脾理胃﹐利小便。大抵皆宜發汗及利小便﹐使上下分消可也。

卷四病能集二﹝雜證十一門﹞

燥證

張三錫曰﹕金者水之源﹐金受火克﹐不能生水而源於上﹐則不能榮養皮膚﹑腸胃﹑筋骨﹐諸燥癥作矣。情欲無涯﹐精髓枯竭﹐勞神過慮﹐心血耗散﹐加以濃酒炙爆﹐辛香濃味﹐邪火彌熾﹐眞水頓虧。在上則咽漧口燥﹐在中則煩渴不已﹐在下則腸胃枯澀﹐爲消渴﹐爲噎膈﹐爲經閉身熱﹐爲幹嗽。治須養血生津﹐潤澤腸胃﹐使源竭而復流﹐枝枯而再榮也。醫者不察﹐謬指爲火﹐大汗大下﹐復損津液﹐禍不旋踵。《原病式》曰﹕經云風﹑熱﹑火同陽也﹐寒﹑燥﹑濕同陰也。然燥金𨿽屬秋陰﹐而異於寒濕﹐故反同其風熱。燥萬物者莫於火﹐故火熱勝金﹐气必衰而風生﹐風能勝濕﹐熱能耗精﹐風熱相扇而燥也。燥金主於收斂﹐勁切緊澀﹐故爲病筋脈勁彊緊急而口噤也﹐或消渴痿痺﹐筋緩毛落﹐色焦不潤﹐二便阻塞﹐皆屬金燥。如秋燥甚則艸搖落﹐病之象也。是以手得血而能握﹐足得血而能步。燥之爲病﹐血液衰少﹐不能榮養四肢百骸也。或病後曾服汗下藥﹐及吐後﹑產後﹑老年見諸燥癥﹐脈細澀或洪數者﹐俱屬血液不足﹐補以潤之。又縱欲人多腎虛﹐以腎主五液。

卷四病能集二﹝雜證十一門﹞

火證

張景嶽曰﹕君火者其化虛﹐相火者其化實。化虛者無形者也﹐其或衰或旺﹐惟見於神明。神惟貴足﹐衰則可畏也。化實者有形者也﹐其或熱或寒﹐必著於血气。確有證據﹐方可以言火也。然君火衰則相火亦敗﹐此以無形者虧及有形者也﹔相火熾則君火亦炎﹐此亦有形者病及無形者也。

故火得其正﹐卽爲陽气﹐此火不可無﹐亦不可衰﹐衰則陽气之虛也﹔火失其正﹐是爲邪熱﹐此火不可有﹐尢不可甚﹐甚則眞陰之敗也。然陽以元气言﹐火以病气言﹐病在元气者不得以火論。蓋人之元气止於充足﹐焉得有餘﹖旣非有餘﹐何以言火﹖所謂無形者其化虛也。惟病在形體者﹐乃可以察火癥﹐蓋其不在气卽在血﹐所謂有形者其火實也。若以形質之間﹐本無熱癥可據﹐而曰此火也熱也﹐是皆妄談者矣。且火癥卽具﹐猶有虛實之殊﹐眞假之異﹐其可不爲詳辧乎﹖虛火病卽假熱癥也。病有寒熱眞假之不同﹐眞寒宜溫﹐眞熱宜淸﹐此正治也。而惟假熱假寒爲難治﹐如虛火之病源有二﹐虛火之外癥有四。一曰陰虛者能發熱﹐此以眞陰虧損﹐水不制火也﹔二曰陽虛者能發熱﹐此以元陽敗竭﹐火不歸源也。此病源之二也。至若外癥﹐一曰陽戴於上﹐而見於頭面咽喉之間者﹐此其上𨿽熱而下則寒﹐所謂無根之火也﹔二曰陽浮於外﹐而發於皮膚肌肉之間者﹐此其外𨿽熱而內則寒﹐所謂格陽之火也﹔三曰陽陷於下﹐而見於便溺二陰之間者﹐此其下𨿽熱而中則寒﹐所謂失位之火也﹔四曰陽亢乘陰﹐而見於精血髓液之間者﹐此其金水敗而鉛汞幹﹐所謂陰虛之火也。此外癥之四也。

證𨿽有四﹐本則惟二﹐陰虛陽虛盡之矣。第陰虛惟一金水敗者是也﹐治法當壯水﹐壯水之法只宜甘涼。

陽虛有三﹐上中下者是也﹐治宜益火﹐益火之法只宜溫熱﹐大忌淸涼。但溫熱之效速﹐每一二劑便可奏功﹔甘涼之力緩﹐非多服不能見效也。然淸涼之藥﹐終損脾胃﹐如不得已﹐易以甘平。倘甘平未效﹐則惟有甘溫之一法。斯堪實濟﹐否則生气之機﹐終非淸涼所能致也。此義最微﹐不可不察。

一火有虛實﹐故熱有假眞﹐而察之之法﹐總當以中气爲主﹐而外寒外熱無足據也。故凡假熱之證﹐本中寒也﹔假寒之癥﹐本中熱也。中寒者原是陰癥﹐中熱者原是陽癥﹐內有可據﹐本皆眞病﹐又何假之有﹖

卷四病能集二﹝雜證十一門﹞

諸痺門

張子和曰﹕痺之爲狀﹐麻木不仁﹐以風寒濕三气合而成之。故《內經》曰﹕風气勝者爲行痺。風則陽受之﹐故其痺行﹐旦劇而夜靜。世俗不知﹐反呼爲走注疼痛﹑虎咬之疾。寒气勝者爲痛痺。寒則陰受之﹐故其痺痛﹐旦靜而夜劇。世俗不知﹐反呼爲鬼忤。濕气勝者爲著痺。濕勝則筋脈皮肉受之﹐故其痺不去﹐肌肉削而著骨。世俗不知﹐反呼爲偏枯。

痺則從外入﹐所受之邪各有淺深﹐或痛或不痛﹐或仁或不仁﹐或筋屈而不能伸﹐或引而不縮﹐寒則虫行﹐熱則縮緩﹐不相亂也。

皮痺不已﹐而成肉痺﹔肉痺不已﹐而成脈痺﹐脈痺不已﹐而成筋痺﹔筋痺不已﹐而成骨痺。久而不已﹐乃捨其合。若臟腑俱病﹐𨿽有智者不能善圖也。

凡病痺﹐其脈沈澀。其病以濕熱爲源﹐風寒爲兼﹐三气合而爲痺。

李士材曰﹕痺病初在外﹐久而不去﹐則各因其合﹐而內捨於髒。在外者祛之猶易﹐入髒者攻之實難。

治外者散邪爲亟﹐治髒者養正爲先。治行痺者散風爲主﹐禦寒利濕仍不可廢﹐大抵參以補血之劑﹐蓋治風先治血﹐血行風自滅也。治痛痺者散寒爲主﹐疏風燥濕仍不可缺﹐大抵參以補火之劑﹐非大辛大溫不能釋其凝寒之害也。治著痺者利濕爲主﹐祛風解寒亦不可缺﹐大抵參以補脾補气之劑﹐蓋土彊可以勝濕﹐而气足自無頑麻也。分條治法﹐別列於左。

筋痺卽風痺也﹐遊行無定﹐上下左右﹐隨其虛邪與气血相搏﹐聚於關節﹐或赤或腫﹐筋脈弛縱﹐古稱走注﹐今名流火﹐防風湯主之﹐如意通聖散﹑桂心散﹑沒藥散﹑虎骨丸﹑十生丹﹑一粒金丹﹑乳香應痛丸。

脈痺卽熱痺也﹐臟腑移熱﹐復遇外邪﹐客搏經絡﹐畱而不行﹐故痺﹐肌肉熱極﹐唇口反裂﹐皮膚色變﹐升麻湯主之。

肌痺卽著痺﹐濕痺也﹐畱而不移﹐汗多﹐四肢緩弱﹐皮膚不仁﹐精神昏塞﹐今名麻木﹐神效黃湯主之。

皮痺者﹐邪在皮毛﹐癮疹風瘡﹐搔之不痛﹐宜疏風養血。

骨痺卽寒痺﹐痛痺也﹐痛苦切心﹐四肢攣急﹐關節浮腫﹐五積散主之。

諭嘉言曰﹕痺癥非不有風﹐然風入於陰分﹐與寒濕互結﹐擾亂其血脈﹐致身中之陽不通於陰﹐故致痺也。古方多有用麻黃﹑白芷者﹐以麻黃能通陽气﹐白芷能行榮衛也﹐然入在四君﹑四物等藥之內﹐非專發表明矣。至於攻裏之藥﹐從無用之者﹐以攻裏之藥皆屬苦寒﹐用之則陽愈不通﹐其痺轉入諸腑﹐而成危癥者多矣。

朱丹溪痛風論曰﹕气行脈外﹐血行脈內﹐晝夜五十營﹐此平人之造化也。得寒則行遲而不及﹐得熱則行速而太過﹐內傷於七情﹐外感於六淫﹐則气血之運﹐或遲或速﹐而病作矣。痛風者﹐大率因血受熱已自沸騰﹐其後或涉於水﹐或立濕地﹐或扇取涼﹐或臥當風﹐寒涼外搏﹐熱血得寒﹐污濁凝滯﹐所以作痛。

夜則痛甚﹐行於陰也。治以辛熱之劑﹐流散寒濕﹐開發腠理﹐其血得行﹐與气相和﹐其病自安﹐然亦有數種。

東陽傅文年逾六十﹐性急作勞﹐患兩腿痛﹐動則更甚。予視之曰﹕此兼虛癥﹐當補血溫血﹐病當自安。

遂與四物湯加桃仁﹑陳皮﹑牛膝﹑生甘艸﹐煎入生薑汁﹐研潛行散﹐熱飲三四十帖而安。

又朱宅閫內﹐年近三十﹐食味甚濃﹐性躁急﹐患痛風攣縮數月﹐予視之曰﹕此挾痰與气癥﹐當和血疏气導痰﹐病自安。遂以潛行散入生甘艸﹑牛膝﹑炒枳殼﹑通艸﹐陳皮﹑桃仁﹑薑汁﹐煎服半年而安。

又鄰鮑六﹐年二十餘﹐因患血痢﹐用澀藥取效﹐後患痛風﹐叫號撼鄰。予視之曰﹕此惡血入經絡癥﹐血受濕熱﹐久必凝濁﹐所下未盡﹐畱滯隧道﹐所以作痛。經久不治﹐恐成偏枯。遂與四物湯加桃仁﹑紅花﹑牛膝﹑黃芩﹐陳皮﹑生甘艸﹐煎入生薑汁﹐研潛行散﹐入少酒飲之﹐數十劑而安。

張三錫曰﹕痛風卽《內經》痛痺。但今人多內傷﹐气血虧損﹐濕痰陰火流滯經絡﹐或在四肢﹐或在腰背﹐痛不可當﹐一名白虎歷節風是也。大抵濕多則腫﹐熱多則痛﹐陰虛則脈數而重在夜﹐气虛則脈大而重在晝。

肢節痛須用羌活﹐去風濕亦宜用之。如肥人肢節痛﹐多是風濕﹐與痰飲流注經絡而痛﹐宜南星﹑半夏。

如瘦人肢節痛﹐是血虛﹐宜四物湯加防風﹑羌活。如瘦人性躁急﹑肢節痛﹑發熱﹐是血熱﹐宜四物加酒炒黃芩﹑黃柏。如肢節腫痛脈滑者﹐常用燥濕﹐宜蒼術﹑南星﹐兼行气藥木香﹑枳殼﹑檳榔﹐在下加漢防己。

若肢節腫痛脈澀數者﹐此是淤血﹐宜桃仁﹑紅花﹑當歸﹑川芎﹐及大黃微利之。如倦怠無力而肢節痛﹐此是气虛。兼有痰飲流注﹐宜參﹑術﹑星﹑半。

戴院使曰﹕臂痛有血虛一癥﹐血不榮於筋﹐或致臂痛﹐宜蠲痺湯﹑四物湯各半煎服。若坐臥爲風濕所搏﹐或睡後手在被外﹐爲寒邪所襲﹐遂令臂痛﹐宜五積散及蠲痺湯﹑烏藥順气散。審知是濕﹐蠲痺湯加蒼術﹑防己三四分。

方約之曰﹕風﹑痿之別﹐痛則爲風﹐不痛則爲痿。經曰﹕痛則爲實﹐不痛則爲虛﹐曰風曰痿﹐虛實二者而已。東垣曰﹕气盛病盛﹐气衰病衰。何則﹖人之气血充實﹐而風寒客於經絡之間﹐則邪正交攻﹐而疼痛作矣。人之气血虛弱﹐而痰火起於手足之內﹐則正不勝邪﹐而痿痺作矣。故丹溪先生曰﹕痿癥切不可作風治﹐而用風藥。

蓋以風爲實而痿爲虛也。曰散邪曰補虛﹐豈可紊亂乎﹖附香港腳張三錫曰﹕香港腳委屬濕熱。《內經》曰﹕諸濕腫滿﹐皆屬脾土。又曰﹕傷於濕者﹐下先受之。蓋脾主四肢﹐足居於下﹐而足多受其濕﹐濕郁成熱﹐濕熱相搏﹐其病作矣。是以先從气沖穴隱核痛起﹐及兩足紅腫﹐或惡寒發熱﹐狀若傷寒﹐是其候也。或一旬﹐或半月﹐復作如故﹐漸至足筋腫大如瓠者有之。古方名爲緩風﹐宋元以來呼爲香港腳。原其所由﹐非止一端﹔有從外感而得者﹐有從內傷而得者。所感𨿽有內外之殊﹐其濕熱爲患則一也。凡香港腳初起﹐其勢甚微﹐飲食起居如故。惟卒起腳屈弱不能動爲異耳。

風痺薛立齋曰﹕手足不隨﹐由風寒濕三气合而爲痺。風多者爲風痺﹐其狀肌膚盡痛。諸陽之經皆起於手足﹐而循行於身體﹐風寒之气客於肌膚始爲痺﹐復傷陽經﹐隨其虛處而停滯﹐與血气相搏﹐血气行則遲緩﹐故風痺而手足不隨也。

若風邪淫旺﹐或怒動肝火﹐血燥筋攣﹐用加味逍遙散。脾肺气虛不能滋養筋骨﹐或肝脾血虛而筋痿痺﹐用六味丸。服燥藥而筋攣者﹐用四物湯加生甘艸。气血俱虛﹐用八珍湯。

何《醫林集要》等方﹐新刊《丹溪心法》附錄﹐云若人大拇指麻木不仁﹐或手足少力﹐或肌肉微掣﹐三年內必有大風之證﹐宜先服八風湯﹑天麻丸﹑防風通聖散以預防之﹖不知河間云﹕風者﹐病之末也。所以中風有癱瘓者﹐非謂肝木之風內中﹐亦非六淫風邪外襲﹐良由五志過極﹐心火熾盛﹐腎水虛衰不能制之﹐則陰虛陽實而熱气拂郁﹐心神昏冒﹐筋骨無所用﹐而卒倒無知也。治法當以固元气爲主。若遽服八風等藥﹐則反傷元气﹐適足以招風取中。醫風先醫血﹐此論得之經曰﹕風客淫气﹐精乃亡﹐邪傷肝也。夫風搏則熱盛﹐熱盛則水漧﹐水漧則气不榮﹐精乃亡。此風病之所由作也。

卷四病能集二﹝雜證十一門﹞

三消

劉宗濃曰﹕三消之癥﹐總由燥熱傷陰所致。然因乎飲食失節﹐腸胃漧涸﹐而气液不得宣平﹔或耗亂精神﹐過違其度﹔或因大病﹐陰气損而血液衰虛﹐陽气悍而燥熱益甚﹔或久嗜咸物﹐恣食炙爆﹐飲食過度。

亦有服金石丸散﹐積久實熱結於下焦﹐燥甚於腎﹐故渴而不飲。

若飲水多而小便多者﹐名曰消渴。若飲食多而不甚渴﹐小便數而消瘦者﹐名曰消中。若渴而飲水不絕﹐腿消瘦﹐而小便有脂液者﹐名曰腎消。此三消者﹐其燥熱同也。

夫腎水屬陰而本寒﹐虛則爲熱﹔心火屬陽而本熱。虛則爲寒﹐若腎水陰虛﹐則心火陽實﹐水虛不能制火﹐陽實熱燥其液﹐是以燥熱太甚﹐而三焦腸胃之腠理怫鬱結滯﹐致密壅塞﹐而水液不能滲泄浸灌於外﹐以養乎百骸。故腸胃之外燥熱太甚﹐𨿽多飲水入於腸胃之內﹐終不能浸潤於外﹐致渴不止而小便多。水液旣不能滲漉浸灌於外﹐則陰益燥竭﹐而無以自養﹐故久而多變爲聾盲﹑瘡瘍﹑痤痱之類而危殆。

故治是疾者﹐補腎水眞陰之虛﹐而泄心火陽熱之實﹐除腸胃燥熱之甚﹐濟一身津液之衰﹐使道路散而不結﹐津液生而不枯﹐气血利而不澀﹐則病日已矣。若日用苦寒﹐反從火化﹐不危何待哉。

諭嘉言曰﹕消渴之患﹐常始於微而成於著﹐始於胃而極於肺腎。始如以水沃焦﹐水入猶能消之﹔旣而以水投石﹐水去而石自若。至於飲一溲二﹐則燥火動其眞陰﹐而勢成矣。

經謂凡治消癉﹑僕擊﹑偏估﹑痿﹑厥﹑气滿發逆﹐肥貴人則膏粱之疾也。此中消所由來也。夫旣癉成爲消中﹐隨其或上或下﹐火熱熾盛之區﹐以次傳入矣。

上消者﹐胃以其熱上輸於肺﹐而子受母累﹔心復以其熱移之於肺﹐而金受火刑。金者﹐生水而出髙源者也。飲入胃中﹐遊溢精气而上。則肺通調水道而下﹐今火熱入之﹐髙源之水爲炎威所逼﹐合外飲之水建瓴而下﹐飲一溲二﹐不但不能消外水﹐且並素醞水精竭絕而盡輸於下﹐較大腑之暴注暴泄﹐尢爲甚矣﹐故死不治也。所謂由心之肺﹐謂之死陰﹐死陰之屬﹐不過三日而死者﹐此之謂也。

至於胃以其熱由關門下傳於腎﹐又或以石藥耗其眞﹐女欲竭其精﹐陽彊於外﹐陰不內守﹐而小溲混濁如膏﹐飲一溲一﹐腎消之癥成矣。夫惑女色以喪志﹐精泄無度﹐以致水液混濁﹐反從火化﹐亦最危候。經云﹕君火之下﹐陰精承之。故陰精有餘﹐足以上承心火﹐則其人壽﹔精不足﹐心火直下腎中﹐陽精所降﹐其人夭。

故腎者胃之關也。關門不開﹐則水無輸泄而爲腫滿﹔關門不閉﹐則水無底止而爲消渴。消渴屬腎一癥﹐其曰飲一斗溲一斗者﹐腎气丸主之。於以蒸動精水﹐上承君火﹐而止其下入之陽光﹐可謂其通天手眼。

戴人以承气治壯火﹐然施之消渴﹐又無其事。故下消之火﹐水中之火也﹐下之則愈燔﹔中消之火﹐竭澤之火也﹐下之則愈傷﹔上消之火﹐燎原之火也﹐水從天降可滅﹐徒攻腸胃﹐無益反損。夫地气上而爲云﹐然後天气下爲雨﹐是故雨出地气﹐地气不上﹐天能雨乎﹖故亟升地气﹐以慰三農﹔亟升腎气﹐以漑三焦﹐皆事理之必然者乎。

《金匱》云﹕寸口脈浮而遲﹐浮卽爲虛﹐遲卽爲勞。虛則衛气不足﹐勞則榮气竭。趺陽脈浮而數﹐浮則爲气﹐數則消穀而大堅﹐气盛則溲數﹐溲數則堅﹐堅數相搏﹐卽爲消渴。舉寸口以候胸中之气﹐舉趺陽以候胃中之气。蓋陰在內爲陽之守﹐陽在外爲陰之固。寸口脈浮﹐陰不內守﹐故衛外之陽浮﹐卽爲虛也﹔寸口脈遲﹐陽不外固﹐故內守之陰遲﹐卽爲勞也。總因榮傷榮衛﹐致寸口脈虛而遲也。然榮者水谷之精﹐衛者水谷之悍气﹐虛而且遲﹐水谷之气不上充而內郁﹐已見膈虛胃熱之一斑矣。更參以趺陽脈之浮數﹐浮則爲气﹐卽《內經》熱气燻胸中之變文﹔數則谷消而大堅﹐是胃中堅燥不受水之潤浸﹐轉從火熱之勢﹐急奔膀胱﹐故溲數﹐溲去其內愈燥。所以堅數相搏﹐卽爲消渴。

直引《內經》味過於苦﹐反從火化﹐脾气不濡﹐胃气乃濃之意﹐爲消渴之源﹐精矣微矣。

潔古云﹕能食而渴者﹐白虎加人參湯﹔不食而渴者﹐錢氏白術散加葛根。末傳瘡疽者﹐火邪盛也﹐急攻其陽﹐無攻其陰。下焦元气﹐得彊者生﹐失彊者死。此皆慮泉竭之徽言。

然火之在陽在陰﹐分何臟腑﹐合何臟腑﹐宜升宜降﹐宜抑宜伏﹐各各不同﹐從其性而治之﹐使不相扡格﹐乃爲良法。若不治其火﹐但治其熱﹐火無所歸﹐熱寧有止耶﹖如腎消﹐陰病用六味﹐陽病用八味﹐此亦一法。若謂下消只此一法﹐其在中消宜下之說﹐能以寸哉﹖癉成爲消中﹐胃熱極深﹐胃火極熾﹐以故能食﹑易饑﹑多渴。諸家咸謂宜大承气下之﹐不知積漸之熱﹐素蘊之火﹐無取急下。下之亦不去﹐徒損腸胃﹐轉增其困耳。卽當用大黃﹐當久蒸以和其性﹐更不可用枳﹑朴助其疾趨之勢。大黃與甘艸合用﹐則緩急互用﹔與人參合用﹐則攻補兼施﹐如充國之屯田乃可耳。

張景嶽曰﹕消癥有陰陽﹐不可不察。如多渴者曰消渴﹐善饑者曰消穀﹐小便淋濁如膏曰腎消﹐凡此者多由於火﹐火盛則陰虛﹐是皆陽消之癥也。

至於陰消之義﹐則未有知之者。凡陰陽血气之屬﹐日見消敗者﹐皆謂之消﹐此不可盡以火爲言。如气厥論曰﹕心移寒於肺爲肺消﹐飲一溲二﹐死不治。此正以元气之衰﹐而金寒水冷﹐故水不化气﹐而气悉化水﹐詎非陽虛之癥也。又如邪气臟腑病形篇曰﹕五臟之脈細小者﹐皆爲消癉。豈以微小之脈﹐而爲有餘之陽癥也。此《內經》陰消之義顯然﹐而人多未察也。

故古人𨿽以上焦屬肺﹐中焦屬胃﹐下焦屬腎﹐皆從火治﹐而不知三焦之火﹐多有病本乎腎﹐而無不由乎命門者。夫命門爲水火之腑﹐已水虧而爲消渴者﹐以水不濟火﹐則火不歸源﹐故有火遊於肺而爲上消者﹐火遊於胃而爲中消者﹐火鑠陰精而爲下消者。是皆眞陰不足﹐而水虧於下消癥也。

若火虧而消鑠者﹐以陽不化气﹐則水精不布﹐水不得火﹐則有降無升﹐所以直入膀胱﹐而飲一溲二﹐以致泉源不滋﹐天壤枯涸﹐是皆眞陽不足﹐火虧於下之消癥也。陰虛之消﹐治宜壯水矣。若陽虛之消﹐謂宜補火﹐人必不信﹐不知釜底加薪﹐槁禾得雨﹐徹頂歸巓﹐所必然耳。

卷四病能集二﹝雜證十一門﹞

噎膈

朱丹溪曰﹕气之初病也﹐其端甚微﹐或因此小飲食不謹﹔或外冒六淫﹔或內感七情﹔或食味過濃﹐偏助陽气﹐積成膈熱﹔或資稟充實﹐表密無汗﹔或性急易怒﹐火炎上﹐以致津液不行﹐淸濁相干。气爲之病﹐或痞或痛﹐不思飲食﹐或噫腐气﹐或吞酸﹐或糟雜﹐或膨滿。不思原本﹐遂以辛香燥熱之劑投之﹐臨時得快﹐濃味仍前不節﹐七情反復相因﹐溺液易於攢聚﹐如此蔓延﹐自气成積﹐自積成痰﹐此爲痰﹑爲飲﹑爲吞酸之由也。良工未遇﹐謬藥又行﹐痰挾淤血﹐遂爲窠囊﹐此爲痞﹑爲痛﹑嘔吐﹑爲噎﹑爲膈﹑反胃之次第也。

飲食湯液滯泥不行﹐滲道蹇澀﹐大便或祕或溏﹐下失傳化﹐中焦愈停﹐求可以溫脾壯胃﹑消積行气﹐以冀一旦之效。不思胃爲水谷之海﹐多血多气﹐淸和則能受﹔脾爲消化之髒﹐淸和則能運﹐若香燥偏助﹐气血沸騰。其始也﹐胃液凝聚﹐無所容受﹔其久也﹐脾气耗散﹐傳化漸遲。積而久也﹐血液俱耗﹔胃脘漧槁。其槁在上﹐近咽之下﹐水飲可行﹐食物難入﹐名之曰噎﹔其槁在下﹐與胃爲近﹐食𨿽可入﹐難盡入胃﹐良久復出﹐名之曰膈﹐亦曰反胃﹐大便祕少﹐若羊矢然。

古方用人參以補肺﹐禦米以解毒﹐竹瀝以消痰﹐歸﹑芍以養血﹐粟米以實胃﹐蜜水以潤燥﹐姜以去穢﹐病邪易伏﹐其病自安。張雞峯亦曰﹕噎是神思間病﹐惟內觀靜養可以治之。此言深中病情。夫噎病生於血幹﹐陰主靜﹐內外兩靜﹐則臟腑之火不起﹐而金水二气有養﹐陰血自生﹐腸胃津潤傳化合宜﹐何噎之有﹖趙養葵曰﹕丹溪之論其妙﹐惜其分別欠明﹐且以潤血爲主﹐而不直探乎腎中先天之源。故其立方﹐以四物中牛羊乳之類﹐加之竹瀝﹑韭汁﹐化痰化淤﹐皆治標而不治本也。《內經》曰﹕三陰結﹐謂之膈。三陽者﹐大腸﹑小腸﹑膀胱也。大腸主津。小腸主液。大腸熱結則津涸﹐小腸熱結則液燥。膀胱爲州都之官﹐津液藏焉﹐膀胱熱結則津液竭。然而三陽何以致結熱﹐皆腎之病也。腎主五液﹐又腎主大小便﹐腎水旣幹﹐陽火偏盛﹐煎熬津液﹐三陽熱結則前後閉塞。下旣不通﹐必反於上﹐直犯淸道﹐上衝吸門﹐喉咽所以噎食不下也。何爲水飲可入﹐食物難下﹖蓋食入於陰﹐長气於陽﹐反引動胃口之火﹐故難入﹔水者陰類也﹐同气相投﹐故可入。口吐白沫者﹐所飲之水﹐沸而上騰也。糞如羊矢者﹐食入者少﹐渣滓消盡﹐腸亦幹小而不寬也。此癥多是年髙五十於外﹐其天眞已絕﹐只有孤陽﹐治之惟以養陰爲主。王太僕曰﹕食入卽出﹐是無水也﹔食入反出﹐是無火也。無水者壯水之主﹐無火者益火之源﹐褚侍中云﹕上病療下﹐直須六味地黃料﹐大劑煎飲久服﹐可挽十中之一二。又須遠絕房幃﹐薄滋味可也。若曰溫胃﹐胃本不寒﹔若曰補胃﹐胃本不虛。若曰開郁﹐香燥之品適以助火﹐無如補陰﹐光焰自滅。

反胃﹐東垣書謂吐有三癥﹐气﹑積﹑寒也。上焦吐者從气﹐中焦吐者從積﹐下焦吐者從寒。若脈沈遲﹐暮食朝吐﹐朝食暮吐﹐小便利﹐大便閉﹐此下焦吐也﹐法當通其閉﹐溫其寒。觀此﹐可見下焦吐乃命門火衰﹐釜底無薪﹐不能蒸腐胃中水谷﹐腹中脹滿﹐不得不吐也。王太僕所謂食入反出﹐是無火也是矣。須益火之源﹐先以八味丸補命門火﹐以救脾土之母﹐徐以附子理中湯理中焦﹐萬舉萬全。

李士材曰﹐噎寒大都屬熱﹐反胃大都屬寒﹐然亦不可拘也﹐脈大有力當作熱治﹐脈小無力當作寒醫。

色之黃白而枯者爲寒虛﹐色之紅赤而澤者爲實熱。以脈合癥﹐以色合脈﹐庶乎無誤﹐此癥之所以疑難者。方欲健脾理痰﹐恐燥劑有妨於津液﹐方欲養血生津﹐恐潤劑有凝於中州。審其陰虛火旺者﹐當以養血爲亟﹔脾傷陰盛者﹐當以溫補爲先。更有憂恚盤礡﹐火郁閉結﹐神不大衰﹐脈猶有力﹐當以倉公。河間之法下之。小小湯丸﹐累累加用﹐關扃自透。膈間痰盛﹐微微湧出﹐因而治下﹐藥勢易行。設或不行﹐蜜鹽下導﹐始終勾引﹐自然宣通。此皆虛實陰陽之辧﹐臨癥之權衡也。

方約之曰﹕丹溪云年髙者不治。蓋少年气血未虛﹐用藥劫去痰火﹐病不復生﹔年髙气血已虛﹐用藥劫去痰火﹐𨿽得暫愈﹐其病復作。所以然者﹐气虛不能運化而生痰﹐血虛不能滋潤而生火也。丹溪又云此癥切不可用香燥藥﹐服之必死﹐宜薄滋味。予嘗用霞天膏加於補虛藥中治此癥﹐一人則吐瀉以去積血﹐一人則吐瀉以去積痰﹐俱獲病安思食。然二人俱不能節戒﹐隨啖肥甘﹐終不能免。殊不知此癥挾虛﹐脾胃尙弱﹐肥甘難化﹐故復病也。霞天膏吐瀉後﹐又宜用人參煉膏補之。

劉河間曰﹕趺陽脈緊﹐內燥盛而溫气衰。又緊而見澀﹐其血已亡。上脘亡血﹐膈間漧澀﹐食不得入﹔下脘亡血﹐又並大小腸皆枯﹐食不得下﹐故難治也。

張仲景反胃脈癥﹐問曰﹕病患脈數﹐數爲熱﹑當消穀引飲﹐而反吐者﹐何也﹖師曰﹕以其發汗﹐令陽脈微﹐膈气虛﹐脈乃數﹐數爲客熱﹐不能消穀﹐胃中虛冷也。脈弦者虛也﹐胃气無餘﹐朝食暮吐﹐變爲胃反。

寒在於上﹐醫反下之﹐令脈反弦﹐故名曰虛。

又曰﹕寸口脈微而數﹐微則無气﹐無气則榮虛﹐榮虛則血不足﹐血不足則胸中冷。

此二條﹐仲景形容脈証之微妙。凡陽盛則數﹐陰盛則遲﹐其人陽气旣微﹐何得脈反數﹖脈旣數﹐何得胃反冷﹖此不可不察﹐求其故也。陽气微則榮虛﹐榮虛則不爲陽守而浮爲客熱。陽气微則膈气虛﹐膈气虛則亦不能運陰而爲胃冷。況醫不知而反下之﹐致上下之陽俱損﹐其脈遂從陰而變爲弦。因是上之陽不足﹐日中已前所食﹐亦不消化﹔下之陽不足﹐日暮已後﹐陽亦不入於陰﹐而糟粕亦不輸於大小腸。故曰胃气無餘﹐所以反胃而朝食暮吐也。蓋人身之脈法天地﹐微則陽不健運﹐數則陰不盡翁﹐陰陽兩乖其度﹐榮衛不充而胸中冷。榮衛本生於谷﹐能復消磨其谷﹐是榮衛非谷不充﹐谷非榮衛不化﹐胸中旣冷﹐胃必不能出納其谷﹐證成反胃﹐又何疑乎﹖東逸攺注。

諭嘉言曰﹕胸中之陽﹐如天之有日﹐其關系納谷之道﹐最爲扼要﹐此條所云是也。蓋胸中下連脾胃﹐其陽气虛者﹐陰血亦必虛﹐但宜用沖和之劑﹐以平調臟腑﹐安養榮衛﹐捨純粹以精之藥不可用也。腎中之陽如斷鱉立極﹐其關系命根存亡之機﹐尢爲宏矩﹐後條四逆湯等是也。蓋腎中內藏眞陽﹐其陽外亡者﹐陰气必極盛﹐惟從事剛猛之劑﹐以推鋒陷陣。勝陰復陽﹐非單刀直入之法﹐不可行也。

卷四病能集二﹝雜證十一門﹞

痞滿

河間曰﹕痞與否同﹐不通泰之義也。其心膈悶而不痛者爲痞滿﹐內外皆脹急者爲腫脹﹐二者似同實異。

有中气弱不能營運精微而爲痞者﹐又有飲食痰積不能運化而爲痞者﹐又有濕熱太甚﹐上乘心下而爲痞者﹐有誤下以致內虛入而痞者﹐皆土邪之爲病。東垣曰﹕傷寒雜癥﹐下之太過則爲痞滿﹐皆血癥也﹐蓋下則亡陰﹐陰者卽脾胃之陰亡也。故胸中之气﹐因陰虛而下陷於心之分﹐以致心下痞滿﹐宜理脾胃兼陰藥治之。若全用气藥﹐則痞益甚。此發前人所未發也。

然痞有虛實之殊﹕實痞能食而大便閉﹐黃連﹑枳實﹑濃朴苦以泄之﹔虛痞不能食而大便利﹐白芍﹑陳皮酸以收之。有濕則四肢困重﹐小便短少﹐蒼術﹑茯苓﹑半夏﹑滑石﹑澤瀉以滲之。郁滯不通﹐食難消化﹐撫芎﹑濃朴﹑香附﹑蒼術﹑枳實以開之。脾胃虛而運轉不舒爲痞者﹐人參﹑甘艸﹑茯苓﹑白術甘以溫之。

飲食過傷痞寒者﹐靑皮﹑枳實﹑濃朴﹑山楂﹑神曲以消導之。挾痰血成窠囊者﹐桃仁﹑紅花﹑香附﹑大黃之類。右關多弦遲者﹐必心下堅滿﹐以肝木克脾土﹐鬱結不得開通﹐木香順气丸。如大病後元气未復而痞者﹐補中益气湯加陳皮。

卷四病能集二﹝雜證十一門﹞

腫脹

李士材曰﹕《內經》之論腫脹﹐五臟六腑靡不有之。詳考全經﹐如脈要論曰﹕胃脈實則脹。病形篇曰﹕胃病者﹐腹脹。本神篇曰﹕脾气實則腹脹﹐涇溲不利。應象論曰﹕濁气在上﹐則生脹。此四條皆實脹也。太陰陽明論曰﹕飲食起居失節﹐入五臟則滿閉塞。師傳篇曰﹕足太陰之別公孫﹐虛則鼓脹。此二條皆虛脹也﹐經脈篇曰﹕胃中寒則脹滿。方宜論曰﹕髒寒生滿病。風論曰﹕胃風膈寒不通﹐失衣則脹。此三條皆寒脹也。六元正紀﹑至眞等論﹐云太陰所至爲跗腫﹐及土郁之發﹐太陰之初气﹐太陰之勝復﹐皆濕勝之腫脹也。或曰水運太過﹕或曰寒勝則浮﹔或曰太陽司天﹐太陽勝復﹔少陽司天﹐少陽勝復﹔或曰熱勝則腫﹐皆火勝之熱脹也。或曰厥陰司天﹑在泉﹐厥陰之復﹔或曰陽明之復﹐皆水邪侮土﹐及金气反勝之腫脹也。由是﹐則五運六气亦各有腫脹矣。

然經有提其綱者﹐曰﹕諸濕腫滿﹐皆屬於脾﹔又曰﹕其本在腎﹐其末在肺。皆聚水也。又曰﹕腎者胃之關也﹐關門不利﹐故聚水而從其類也。可見諸經𨿽皆有腫脹﹐無不由於脾﹑肺﹑腎者。蓋脾土主營運﹐肺金主气化﹐腎水主五液﹐凡五气所化之液﹐悉屬於腎﹔五液所行之气﹐悉屬於肺﹔轉輸二髒﹐以制水生金者﹐悉屬於脾﹐故腫脹不外此三經也。

但陰陽虛實﹐不可不辧﹐大抵陽癥必熱﹐熱者多實﹔陰癥必寒﹐寒者多虛。先脹於內﹐而後腫於外者爲實﹐先腫於外﹐而後脹於裏者爲虛。小便黃赤﹐大便祕結者爲實﹔小便淸白﹐大便瀉泄爲虛。滑數有力爲實﹐弦數微細爲虛。色紅气粗爲實﹐色悴聲短爲虛。凡諸實癥﹐或六淫外客﹐或飲食內傷﹐陽邪急速﹐甚至必暴﹐每成於數日之間。若是虛癥﹐或情志多勞﹐酒色過度﹐日積月累﹐其來有漸﹐每成於經月之後。

然治實頗易﹐理虛恆難。虛人气脹者﹐脾虛不能運气也。虛人水脹者﹐土虛不能制水也。水𨿽制於脾﹐實則統於腎。腎本水髒﹐而元陽寓焉。命門火衰﹐旣不能自制陰寒﹐又不能溫養脾土﹐則陰不從陽﹐而精化爲水﹐故水腫之癥多屬火衰也。

丹溪以爲濕熱﹐宜養金以制水﹐使脾無賊邪之患﹐滋水以制火﹐使肺金得淸化之權。夫制火固可保金﹐獨不慮其害土乎﹖惟屬熱者宜之。若陽虛者﹐豈不益其病哉。

更有不明虛實﹐專守下之則脹已之一法﹐𨿽得少寬於一時﹐眞气愈衰﹐未幾而腫脹再作﹐遂致不救﹐殊可嘆也。

余於此癥﹐察其實者﹐直淸陽明﹐反掌收功。苟涉虛者﹐溫補脾胃﹐漸次康復。其有不大實亦不大虛者﹐先以淸利見功﹐繼以補中調攝。

又有標實而本虛者﹐瀉之不可﹐補之無功﹐極爲危險。在病名有鼓脹與蠱脹之殊﹕鼓脹者﹐中空無物﹐腹皮繃急﹐多屬於气也﹔蠱脹者﹐中實有物﹐腹形充大﹐非虫卽血也。在女科有气分﹑血分之殊﹕气分者﹐心胸堅大﹐而病發於上﹐先病水脹﹐而後經斷﹔血分者﹐血結胞門﹐而病發於下﹐先因經斷﹐而後水脹。在治法有理肺﹑理脾之殊﹔先喘而後脹者﹐治在肺﹔先脹而後喘者﹐治在脾。此其大略也。

腹脹身熱者死。腹脹寒熱似瘧者死。腹大脹﹐四未淸﹐脫形﹐泄甚者爲逆。腹脹便血﹐脈大時絕者死。

唇黑或腫肝傷。缺盆平心傷。臍突脾傷。足心平腎傷。背平肺傷。五傷死。大便滑泄﹐水腫不消者死。瀉後腹脹而有靑筋者死。陰囊及莖腫者死。水腫先起於腹﹐後散四肢者可治﹔先起於四肢﹐後歸於腹者死。

中滿趙養葵曰﹕中滿與鼓脹﹑水腫無異﹐然而不同者﹐中滿中空似鼓﹐虛滿而非實滿也。大約脾腎兩虛所致﹐治者惟知泄水﹐而不知益胃﹐是以發而不能制也。

若眞知爲水濕之气客於中焦﹐侵於皮膚﹐如水晶之光亮﹐手按之隨起者﹐《內經》去菀陳﹑開鬼門﹑潔淨府之法﹐近如舟車丸﹑禹功散之類﹐一服而退﹐何誤之有﹖若久病大病後﹐或傷寒瘧痢後﹐女人產後﹐小兒痘後﹐與夫元气素弱﹐槪以前法施之﹐脾气愈泄愈虛﹐不可復收矣﹐故治腫者先以補脾土爲主。

或爲喘滿﹐而又加純補﹐恐益脹﹐必加行气利水之品方妙﹐不知肺气已虛﹐不可復行其气﹔腎水已衰﹐不可復利其水。純補之劑﹐初時似覺不快﹐過時藥力得行﹐漸有條理矣。

張仲景金匱腎气丸﹐能補而不滯﹐通而不泄﹐爲治腫之神方。以中滿之病﹐原於腎中之火气虛不能行水﹐此方以八味爲主﹐以補腎中之火﹐則三焦有所稟命﹐而能行水。又火能生土﹐土實而能制水矣。如牛膝﹑車前二味﹐最爲切當。車前利小便而不走气﹐與茯苓同功﹐彊陰益精﹔牛膝治老人失溺﹐補中續絕﹐壯陽益精。此方試之甚效﹐故詳著焉。

前所論癥﹐乃治脾腎兩虛者。至於純是脾虛﹐旣以參四君爲主﹐亦須以八味丸兼補命門火﹐蓋脾土非命門不能生﹐虛則補母之義也。

諭嘉言曰﹕從來腫病﹐徧身頭面俱腫尙易治﹐若只單單腹脹腫則難治。徧身俱腫者﹐臟腑俱各有見癥﹐故瀉肝﹑瀉肺﹑瀉膀胱﹑瀉大小腸之藥﹐間有取效之時。而單單腹脹﹐則中州之地﹐久窒其四達之軸﹐而淸者不升﹐濁者不降﹐互相結聚﹐牢不可破﹐實因脾气之衰﹐而瀉脾之藥尙敢漫用乎﹖或謂腫爲大滿大實﹐必從乎瀉﹐則病後腫與產後腫﹐將亦瀉之耶﹖世人過信劉張之學﹐以汗﹑吐﹑下三法劫除百病﹐罔顧元气之羸劣。所以凡用劫奪之藥﹐其始非不遽消﹐其後攻之不消矣﹐後再攻之﹐如鐵石矣。不知者見之﹐方謂何物邪气﹐若此之甚。自明者觀之﹐不過爲猛藥所攻﹐卽以此身之元气﹐轉與此身爲難首﹐實有如驅良民爲寇之比。所以赤子盜兵﹐弄於潢池﹐稟其然哉。

惟理脾一法﹐可以行之。故有培養一法﹐補元气是也。三法俱不言瀉﹐而瀉在其中﹐無餘蘊矣。

徐東臯曰﹕經云髒寒生滿病﹐胃中寒則脹滿﹐太陰所至爲中滿。大抵脾濕有餘﹐無陽不能施化﹐如土之久於雨水﹐則爲泥矣。惟風和日暖﹐濕去陽生﹐自然生長也﹐治此宜以辛熱藥主之。若濕熱﹐飲食有餘﹐脾胃充實者﹐可下。如傷寒邪入於裏﹐而或腹滿堅實﹐大便硬結者﹐三承气下之。若因脾虛爲主﹐少佐辛熱﹐以行壅滯之气﹐庶使脾土旺健﹐脹滿營運﹐經所謂塞因塞用也。

張景嶽曰﹕腫脹之病﹐气水二字足以盡之﹐能辧而知其虛實﹐無餘蘊矣。病在气分﹐當治气爲主﹔病在水分﹐則治水爲先。然气水本爲同類﹐故治水者當兼理气﹐益气化水自化也﹔治气亦當兼水﹐以水行气亦行也。

夫病在气分者﹐因气之滯﹐气血之逆﹐飲食之逆﹐寒熱風濕之逆﹐气虛不能運化之逆﹐但治節有不行者﹐悉由气分作脹。而虛實之治﹐反如冰炭﹐必詳辧之﹐乃能因機通變。

若病在水分者﹐以陰勝於陽﹐而肌膚皆腫﹐光薄明潤﹐且腫不速﹐每自下而上﹐腫有分界。

欲辧水气之異者﹐須辧陰陽。若病在气分﹐陽癥﹑陰癥皆有之﹔若病在水分﹐則爲陰癥。蓋陽旺則气化﹐而水卽爲精﹔陽衰則气不化﹐而精卽爲水。水卽身中之血气﹐爲邪爲正﹐總在化與不化耳。水不能化﹐因气之虛﹐豈非陰中無陽乎﹖然水主於腎﹐气主於肺﹐水淸於下﹐而气竭於上﹐所以下爲腫滿﹐上爲喘急﹐標本俱病﹐危斯亟矣。

此宜速救本原﹐若作實喘﹐猶然泄肺﹐無不敗矣。

卷四病能集二﹝雜證十一門﹞

水腫

諭嘉言曰﹕病機之切於人者﹐水火而已矣。水泛溢於表裏﹐火遊行於三焦﹐可無具以應之乎﹖三陽結謂之消﹐三陰結謂之水。手足陽明熱結而病消渴﹐火之爲害﹐已論之矣。

而三陰者﹐手足太陰脾﹑肺二髒也。胃爲水谷之海﹐水病莫不本之於胃﹐經乃以屬之脾肺昔何耶﹖使足太陰脾足以轉輸水精於上﹐手太陰肺足以通調水道於下﹐海不揚波矣。惟脾肺二髒之气﹐結而不行﹐乃胃中之水曰蓄﹐浸灌表裏﹐無所不到也。是則脾肺之權﹐可不伸耶﹖然其權尢重於腎﹐腎者胃之關也﹐腎司開闔﹐腎气從陽則開﹐陽太盛則關門大開﹐水直下而爲消﹔腎气從陰則闔﹐陰太盛則關門常闔﹐水不通而爲腫。經文謂腎本肺標﹐相輸俱受爲言﹐然則水病以脾﹑肺﹑腎爲三綱矣。於中節目﹐尢難辧晰。

《金匱》爲五水之名﹐及五臟表裏主病﹐曰風水﹐曰正水﹐曰皮水﹐曰石水﹐曰黃汗。其風水﹑皮水﹑黃汗𨿽關於腎﹐屬在陽分。至於正水與石水﹐則陰分之水﹐一切治陽之法﹐所不得施。

正水其脈沈遲﹐外癥自喘。北方壬癸自病﹐故脈見沈遲。腎藏水﹐肺生水﹐子病累母﹐故外癥自喘。《內經》曰﹕腎者胃之關﹐關門不利﹐故聚水成病﹐上下泛溢於皮膚﹐跗腫腹大﹐上爲喘呼﹐不得臥。

《金匱》正水之名﹐蓋本諸此。

石水其脈自沈﹐外癥腹滿不喘。此因腎气並於水而不動。故脈沈。水蓄膀胱之內胞﹐但小腹滿硬﹐气不上於肺﹐故不喘。《內經》曰﹕陰陽結斜﹐陰多陽少﹐名曰石水。又曰﹕腎肝並沈爲石水。以肝腎兩髒之气﹐皆得貫入於胞中故也。然石水卽關於肝腎兩髒﹐腎多卽下結而難上﹐肝多則挾水勢上犯胃界﹐亦勢所必至也。後世漫不加察﹐治水輒宗霸術﹐可謂智乎﹖然水在心之部﹐則郁心火炳明之化﹔在肝之部﹐則郁肝木發生之化﹔在肺之部﹐則孤陽竭於外﹐其魂獨居﹔在脾之部﹐則陰竭於內﹐而谷精不布﹔在腎之部﹐不但諸陽退伏﹐卽從陽之陰亦且退伏﹐孤陽獨居於下而隔絕也。

故胃中之水﹐惟恐其有火﹐有火仍屬消渴﹐末傳中滿之不救﹐腎中之水﹐惟恐其無火﹐無火則眞陽滅沒﹐而生气內絕。

其在心之水﹐遏抑君火﹐若得脾土健運﹐子必救母。卽在肝﹐在肺﹑在腎之水﹐脾土一旺﹐水有所制﹐斯不敢於橫發。故當襄陵懷山之日﹐而欲求土宜稼穡﹐捨神禹﹑仲景之道﹐而誰師乎﹖胃爲水谷之海﹐五臟六腑之大源。脾不能散胃之水精於肺﹐而病於中﹔肺不能通胃之水道於膀胱﹐而病於上﹔腎不能司胃之關門﹐時其輸泄﹐而病於下。所以胃中積水浸注﹐無所底止耳。

仲景論雜癥﹐於水气一門﹐極其精詳﹐惟恐足太陰脾之健運失職﹐手太陰肺之治節不行﹐足少陰腎之關門不開﹐並其腑膀胱之气化不行﹐所以方藥﹐皆不蹈重虛之戒﹐立於無過之地。

後世諸治﹐不傷脾卽瀉肺﹐不瀉肺卽瀉膀胱。水病門中﹐成方百道﹐求一救肺气之郁而伸其治節之方﹐無有也﹔求一救膀胱阻絕而伸其气化之方﹐無有也。海藏設水气問難﹑用藥大凡﹐要其方治﹐渾是後人窠臼﹐況其他乎﹖張景嶽曰﹕凡水腫癥﹐乃脾﹑肺﹑腎三髒相干之病。蓋肺虛則气不化精而化水﹐脾虛則土不制水而反克﹐腎虛則水無所主而妄行﹐水不歸經﹐則逆而上泛﹐故傳入於脾而肌肉浮腫﹐入於肺則气息喘急。分言之﹐三髒各有所主﹔合言之﹐總由陰勝之害﹐而病本皆歸於腎。

經曰﹕腎爲胃關﹐關門不利﹐故聚水而從其類。然關門何以不利也﹖經曰﹕膀胱者﹐州都之官﹐津液藏焉﹐气化則能出矣。夫所謂气化者﹐卽腎中之气也﹐陰中之火也。陰中無陽﹐則气不能化﹐所以水道不通﹐溢而爲腫。故治腫﹐惟下焦之眞气得行﹐始能傳化﹔下焦之眞水得位﹐始能釐淸。

求古法﹐惟薛立齋加減腎气湯誠對癥之方也。此𨿽壯水之劑﹐而卽脾﹑肺﹑腎三髒之正治。蓋腎爲先天生气之源﹐若先天元气虧於下。則後天胃气失所本﹐而由脾及肺﹐治節所以不行而喘脹。但宜峻補命門﹐使气復元﹐則三髒自安。方中用桂﹑附化陰中之陽也﹐熟地﹑山藥﹑牛膝養陰中之水也﹐茯苓﹑澤瀉﹑車前利陰中之滯也。此能使气化於精﹐卽所以治肺﹔補火生土﹐卽所以治脾﹔壯水通竅﹐卽所以治腎。補而不滯﹐利而不伐﹐誠諸方是第一也。

若癥有全由脾胃不足而爲腫脹者﹐宜四君﹐歸脾之屬﹐須兼補命門。人知土能克水﹐而不知陽實制陰﹔知气化爲精﹐不知精化爲气。虛則補母﹐正此之謂也。

脾腎虛癥﹐用腎气湯誠善﹐然有脾腎大虛﹐並以滲利﹐未免減去補力﹐正與實漏扈者同﹐元气終不能復。惟參附理陰﹐仍加白術大劑與之。凡治全虛﹐悉用此法﹐無一不效。塞因塞用﹐斯其最也。

卷四病能集二﹝雜證十一門﹞

關格證

諭嘉言曰﹕關格之癥﹐自《靈》《素》以及《難經》﹑仲景脈法﹐皆深言之﹐然無其方也。《素問》謂人迎一盛病在少陽﹐二盛病在太陽﹐三盛病在陽明﹐四盛以上爲格陽﹔寸口一盛病在厥陰﹐二盛病在少陰﹐三盛病在太陰﹐四盛以上爲關陰。人迎與寸口俱盛四倍以上爲關格。關格之脈羸﹐不能極於大地之精气﹐則死矣。

《靈樞》復言邪在腑則陽脈不和﹐陽脈不和則气畱之﹐气畱之則陽气盛矣。陽气太盛則陰脈不和﹐陰脈不和則血畱之﹐血畱之則陰气盛矣。陰气太盛﹐則陽气不能榮也﹐故曰關﹔陽气太盛﹐則陰气不能榮也﹐故曰格﹔陰陽俱盛﹐不能相榮﹐故曰關格。關格者﹐不能盡期而死也。

越人宗之﹐發爲陰乘﹑陽乘之脈﹐因推其陰乘之極﹐上爲魚溢﹐入尺爲覆﹐形容陰陽偏而不返之象﹐精矣。

至仲景﹐復開三大法門﹐謂寸口脈浮而大﹐浮爲虛﹐大爲實﹑在尺爲關﹐在寸爲格﹐關則不得小便﹐格則吐逆﹐從兩手關陰格陽過盛中﹐察其或浮或大﹐定其陰虛陰實。陽虛陽實﹐以施治療。蓋於《靈樞》陰陽太盛不能相榮﹐以及越人陽乘陰乘之法﹐加以浮大之辧﹐而虛實始得燎然。不爾﹐關則定爲陰實﹐格則定爲陽實矣。此一法也。

謂心脈太盛而長﹐是其本脈。上微頭小者﹐則汗出﹔下微本大者﹐則關格不通﹐不得尿。頭無汗者可治﹐有汗者死。

此則深明關格之源﹐由於五志厥陽之火﹐遏郁於心胞之內。其心脈上微見頭小﹐亦陽虛之驗﹔下微見本大亦陽實之驗。頭無汗者可治﹐有汗則心之液外亡﹐自焚而死矣﹐此一法也。在二陽之病發心脾﹐且不得隱曲﹐男子少精﹐女子不月﹐傳爲風消索澤﹐況關格之病﹐精气竭絕﹐五臟空虛﹐厥陽之火獨行﹐上合心神﹐存亡之機﹐間不容髮。此一法也。

謂趺陽脈伏而澀﹐伏則吐逆﹐水谷不化﹐澀則食不得入﹐名曰關格。診趺陽足脈﹐或伏或澀﹐胃气之所存可知矣。榮衛之行遲﹐水谷之入少﹐中樞不運﹐下關上格﹐詎待言哉﹖此一法也。仲景以此三法言關格﹐大槪在顧慮其虛矣。

後世云岐子述其陰陽反背之狀﹐傳其所試九方﹐其謂陰陽易位﹐病名關格﹐膈以上陽气常在﹐則熱爲主病﹔身半以下陰气常在﹐則寒爲主病。胸中有寒﹐以熱藥治之﹔丹田有熱﹐以寒藥治之﹔若胸中寒熱兼有﹐以主客之法治之。治主當緩﹐治客當急。此從《傷寒論》胸中有寒﹐丹田有熱立說﹐實非關格本癥。

所引運气治主客之法﹐亦屬無據。於《素》《難》《金匱》之文﹐絕不體會﹐所定諸方﹐又入後人惡劣窠臼﹐殊不慊人。夫陰陽不交﹐各造其偏﹐而謂陰反在上﹐陽反在下﹐可乎﹖九死一生之癥﹐而以霸術劫奪其陰陽﹐可乎﹖仲景之以趺陽爲診者﹐正欲人調其榮衛﹐不偏陰偏陽﹐聽胃气之自爲敷布﹐乃始得協於平也。故不問其關於何開﹐格於何通﹐一惟求之於中﹐握樞而運﹐以漸透於上下。俟其趺陽脈不伏不澀﹐乃因其勢而利導之﹐庶不與藥扡格耳。惟治吐逆之格﹐由中而漸透於上﹔治不溲之關﹐由中而漸透於下﹔治格而且關﹐由中而漸透於上下可耳。

進退黃連湯腎气丸治法論黃連湯﹐仲景治傷寒之方也。傷寒胸中有熱﹐胃中有邪气﹐腹中痛﹐欲嘔吐者﹐黃連湯主之。以其胃中有邪气﹐阻遏陰陽升降之機﹐而不交於中土﹐於是陰不得升﹐而獨滯於下爲下寒﹐陽不得降﹐而獨治於上爲胸中熱﹐欲嘔吐。與此湯以升降陰陽﹐固然矣。

而濕家下之﹐舌上如胎者﹐丹田有熱﹐胸中有寒﹐亦用此方﹐何耶﹖蓋傷寒分表﹑裏﹑中三法﹐表裏之邪俱盛﹐則從中而和之。故有小柴胡湯之和法﹐以人參﹑甘艸﹑半夏﹑生薑﹐大棗助胃之中﹐但加柴胡一味透表﹐黃芩一味透裏﹐聽胃气之升者﹐帶柴胡出表﹐胃气之降﹐帶黃芩入裏﹐一和而表裏之邪盡服。

其有未盡者﹐加工治之﹐不相扡格矣。至於丹田胸中之邪﹐則在於上下﹐而不爲表裏﹐卽變柴胡爲黃連湯﹐和其上下﹐以桂枝易柴胡﹐以黃連易黃芩﹐以漧薑易生薑﹐亦聽胃气之上下敷布﹐故不問上熱下寒﹐上寒下熱﹐皆可治之也。

夫表裏之邪﹐則用柴胡﹑黃芩﹔上下之邪﹐則用桂枝﹑黃連。表裏之邪﹐則用生薑之辛以散之﹔上下之邪﹐則用漧薑之辣以開之。仲景聖法灼然矣。前論所謂求之於中﹐握樞而運﹐以漸透於上下﹐俟其榮气前通﹐衛气後通﹐而爲進退也。

夫格則吐逆﹐進而用此方爲宜。蓋太陽主開﹐太陽不開﹐則胸中窒塞﹐食不得入﹐入亦復出﹐以桂枝爲太陽經藥﹐和調榮衛而行陽道﹐故能開之也。至於五志厥陽之火上入﹐桂枝又不可用矣。用之以火濟火﹐頭有汗而陽脫矣。

其關不得小便﹐退之之法﹐從胃气以透入陰分﹐桂枝亦在所不取。但胃之關門已閉﹐少陰主闔﹐少陰之气不上﹐胃之關必不開矣。《內經》常兩言之﹐曰腎气獨沈﹐曰腎气不衡。夫眞气之在腎中﹐猶權衡也。

有權有衡﹐則關門時開時闔﹔有權無衡﹐則關門有闔無開矣﹐小溲亦從何而出耶﹖是以腎气丸﹐要亦退之之中所有事矣。腎气交於胃則關門開﹐交於心則厥陽之火下伏﹐有不得不用之時矣。

張景嶽曰﹕關格一癥﹐在《內經》本言脈體﹐以明陰陽離絕之危癥也。自越人以上魚爲溢﹐入尺爲覆﹐以尺寸言關格﹐已失本經之意。仲景亦云在尺爲關﹐在寸爲格。夫《內經》云人迎四倍寸口﹐四倍旣非尺寸之謂。再至丹溪﹐則曰此癥寒在上熱在下﹐脈兩寸俱盛四倍以上﹐法當吐﹐以提其气之橫格。夫兩寸俱盛四倍﹐又安得謂寒在上耶﹖且脈大如此﹐則浮豁無根﹐其虛可知﹐又堪吐乎﹖謬而又謬﹐莫此甚矣。

夫關格癥者﹐在《內經》本以人迎察六腑之陽﹐寸口察五臟之陰。人迎盛至四倍以上者﹐此陽明經孤陽獨見﹐水不濟火也﹐故曰格陽。格陽者﹐陰格於陽也﹐气口盛至四倍以上﹐此太陰經元陰無主﹐气不歸精也﹐故曰關陰。關陰者﹐陽關於陰也。若人迎﹑寸口俱盛至四倍以上﹐且大且數﹐此其陽气不藏﹐故陰中無陽﹔陰气不升﹐故陽中無陰。陰陽相離﹐故名關格也。

《脈度篇》曰﹕陰气太盛﹐則陽气不能榮﹐故曰關﹔陽气太盛﹐則陰气弗能榮﹐故曰格。陰陽俱盛﹐不能相榮﹐故曰關格。關格者﹐不得盡期而死也。是可見陽病極於陽分﹐陰病極於陰分也。凡陽盛於陽﹐似乎當瀉﹐而陰分見陰﹐又不可瀉﹕陰極於陰者﹐似乎當補﹐而陽分見陽﹐又不可補。病至此﹐陽自陽﹐陰自陰﹐上下痞膈﹐兩顧不能﹐補瀉不可﹐有死而已。

此與眞寒假熱﹑假熱眞寒之癥大有不同。凡見此癥﹐總由酒色傷腎﹐情欲傷精以致陽不守舍﹐故脈沈气露﹐亢極如此。眞陰敗竭﹐元海無根﹐誠亢悔之象﹐最危之危也。

然關格診法﹐後人不察人迎﹐但寸口爲脈之大會﹐脈見於彼﹐未有不見於此者。若其弦大至極﹐四倍以上﹐且大且數者﹐便是關格之脈﹐不得誤認爲火癥。

蓋其癥無實邪發熱﹐又無咳嗽失血﹐所以爲異也﹐然富貴之人及形體丰肥者多有此癥﹐求其所因﹐無非耽嗜少艾﹐中年酒色所致。𨿽與勞損癥若有不同﹐實則勞損之別名也。

故關格之脈﹐必弦大至極﹐夫弦者爲中虛﹐浮大者爲陰虛﹐此腎水大虧﹐有陽無陰之脈也。治此宜峻補眞陰爲主﹐然又當察虛中之寒熱﹐陰中之陰陽﹐分別處治。

卷四病能集二﹝雜證十一門﹞

用藥總論附

東庵曰﹕藥品多端。理可融會﹐性不過寒﹑熱﹑溫﹑涼﹐味不過辛﹑甘﹐酸﹑澀﹑苦﹑咸六種而已。寒者凝滯﹐熱者宣行﹐溫者熱之次﹐涼者寒之輕﹐酸則必收﹐澀則必固﹐苦則必降﹐辛則必散﹐咸能潤下﹐甘能緩中。香燥者其性竄烈﹐多服則耗气。滋潤者其性濡濕﹐多服則傷脾。消導者其性甚劣﹐多服則破气。推蕩者其性迅烈﹐多服則傷陰。滲泄者其性下流﹐多用則走泄。諸凡種種﹐可以類推。是能於去病之功﹐但用之不宜偏務﹔推有補益之品﹐久服多服不妨﹐但不宜呆補。以行滯分消之品﹐用之則萬全而無獘矣。

卷五病能集三﹝雜證十三門﹞

痙病

張景嶽曰﹕痙之爲病﹐卽《內經》之病也。以痙作﹐蓋傳寫之誤耳。其證脊背反張﹐頭搖口噤﹐戴眼項彊﹐四肢拘急﹐或見身熱足寒﹐惡寒面赤之類。仲景以汗﹑下爲言﹐謂其誤治亡陰所致。然有不因誤治者。而凡屬陰虛血少﹐不能榮養筋脈﹐致搐攣僵僕者﹐皆是此證﹑但人多不識耳。如中風有此者﹐必年力衰殘﹐陰之敗也。產婦有此者﹐必去血過多﹐衝任竭也。瘡家有此者﹐必血隨膿出﹐營气涸也。

小兒有此者﹐或風熱傷陰﹐遂爲急驚﹔或汗瀉亡陰﹐遂爲慢驚﹐此皆陰虛之證。蓋精血不虧﹐𨿽有邪干﹐斷無筋脈拘急之病。而病至堅彊﹐其枯可知。治此者﹐當先以气血爲主﹐邪甚者兼治其邪﹐邪微者不必治之。蓋此證所急在元气﹐元气復而血脈行﹐則微邪自不能畱矣。今人誤從風治﹐不知此內生之風燥癥也﹐止宜滋補﹐本無外邪。卽以傷精敗血﹐枯燥而成﹐若再治風痰﹐難乎免矣。

陳無擇曰﹐血气內虛﹐外爲風寒濕熱之所中則。蓋風散气﹐故有汗而不惡寒﹐曰柔痙﹔寒泣血﹐故無汗而惡寒﹐曰剛。原其所因﹐多由亡血﹐筋無所榮﹐故邪得以襲之。其病在筋脈﹐筋脈拘急﹐所以反張。

其病在血液﹐血液枯燥﹐所以筋攣。仲景曰﹕太陽病﹐發汗太多﹐因致痙。風病下之則成痙。瘡家發汗亦成痙。可見病痙者多由誤治﹐虛實了然矣。陳無擇能知所因﹐而猶有未善者。外爲風寒濕熱所中﹐則仍是風濕爲邪﹐而虛反次之。不知發汗必傷血液﹐誤下必傷眞陰﹐陰血傷則血燥﹐血燥則筋失所滋﹐拘攣﹑反張﹑彊直之病﹐勢所必至﹐豈待風寒濕熱之相襲﹐而後爲痙邪﹖必再受邪﹐而後成痙﹐無邪則無痙哉﹖如以散風去濕爲事﹐豈血燥陰虛所能堪乎﹖仲景言痙病﹐止屬太陽﹐以痙之反張在背﹐背之經絡惟太陽﹑督脈﹐言太陽則督在其中。然仲景止言表﹐而未詳裏。《內經》曰﹕足少陰之脈﹐貫脊屬腎﹐其直者從腎上貫肝膈。又曰﹕足少陰之筋﹐循脊內﹐挾膂上至項﹐結於枕骨﹐與足太陽之經合。又曰﹕足太陽之筋病﹐脊反折﹐項筋急。足少陰之筋病﹐主癇螈及痙。陽病者腰反折﹐不能俯﹔陰病者不能仰。觀此﹐則痙病乃太陽﹑少陰之病。膀胱主津液﹐腎主藏精﹐病在二經﹐水虧可知。治此當以眞陰爲主。

治法﹕因汗因瀉﹐其气必虛﹐微虛宜三陰煎﹑五福飲﹔大虛陰勝﹐脈沈細﹐大營煎﹑大補元煎。多汗者﹐三陰煎﹑參歸湯﹑人參建中湯﹔陽气大虛﹐汗出﹐或亡陽者﹐參附湯﹑附湯﹑大補元煎。汗出兼火熱燥者﹐當歸六黃湯。因泄瀉者﹐胃關煎﹑溫胃飲。瀉止而痙者﹐大營煎﹑五福飲。兼火者﹐必脈有洪數滑﹐癥見煩熱﹐宜一陰煎﹐或加減一陰煎。火盛而陰血燥涸者﹐淸化飲﹑玉女煎。若有表邪未解者﹐當察邪之微甚﹐及証之陰陽。身有微熱﹐脈不緊數者﹐微邪也﹐只補正气﹐五福飲。若表邪未解﹐陰虛無汗﹐身熱﹐宜三四柴胡飲﹑補陰益气煎。

若陽气大虛﹐陰極畏寒﹐邪不能解而痙者﹐大溫中飲。痰盛者先淸上焦。火盛多痰﹐淸膈煎﹑抱龍丸。多痰無火﹐六安煎。此證多屬虛痰﹑虛火﹐因其壅滿﹐不得不暫爲淸理。但得痰气稍開﹐盒飯調理血气。若兼濕﹐以王海藏法治之﹐剛痙神術湯加羌活﹑麻黃﹐柔痙白術湯加桂心﹑黃。

諭嘉言曰﹕《素問》謂諸痙項彊﹐皆屬於濕。《千金》推展其義﹐謂太陽中風﹐重感寒濕﹐則變痙。

是合風﹑寒﹑濕三者以論痙矣。《金匱》以痙﹑濕﹑名篇﹐又合暑﹑濕﹑熱三者言之。然所謂柔痙﹑剛痙﹐未嘗不兼及風寒。又云發汗過多因致痙。古今言痙之書止此。王海藏論痙﹐知宗仲景﹐可謂識大之賢矣。夫以仲景論痙病所舉者﹐太陽一經耳。後之治此病者﹐知爲太陽﹐或用《金匱》桂枝﹑葛根二方﹐茫不應手﹐每歸咎仲景未備。不思外感六淫之邪﹐由太陽而傳六經﹐邪不盡傳卽不已﹐故三陰三陽皆足致痙。仲景之書𨿽未明言﹐其隱而不發之旨﹐未嘗不躍然﹐如太陽之傳陽明﹐項背幾幾﹔少陽之頸項彊。是知三陽皆有痙矣。而三陰豈曰無之﹖王海藏謂三陽﹑太陰皆病痙﹐獨不及少陰﹑厥陰。云背反張屬太陽﹔低頭視下﹐手足牽引﹐肘膝相構屬陽明﹔一目或左或右斜視﹐一手一足搐溺屬少陽﹔發熱﹐脈沈細﹐腹痛屬太陰。治太陰以防風當歸湯。治太陽﹑陽明發汗過多而致痙者﹐以柴胡加防風。治少陽汗後不解﹐寒熱往來而成痙者﹐制附子散﹑桂心白術湯﹑附子防風散。𨿽不及少陰﹑厥陰﹐意原有在。觀其白術湯下﹐云上解三陽﹐下安太陰﹐一種苦心﹐無非謂傳入少陰﹑厥陰﹐必成死癥耳。《靈樞》謂足少陰之經筋﹐循脊內﹐挾膂上至項﹐與太陽筋合﹐其病在此﹐爲主癇螈及痙﹐在外陽病不能俯﹐在內陰病不能仰。是則足少陰與足太陽﹐兩相內外﹐以不能俯者﹐知爲太陽主外﹔不能仰者﹐知爲少陰主內。其辧精矣。太陽主外﹐則陽明﹑少陽主外可知﹔少陰主內﹐則太陰﹑厥陰之主內可知。故仲景之以項彊﹑脊彊﹑不能俯者﹐指爲太陽之痙﹐原以該三陽也﹔以身蜷﹑足蜷﹑不能仰者﹐指爲少陰之痙﹐以該三陰。所謂引而不發﹐躍如也。《素問》謂腎病者喜脹﹐尻以代踵﹐脊以代頭﹐形容少陰病俯而不能仰之狀更著。海藏所謂低頭視下﹐肘膝相構﹐正不能仰之陰病﹐反指爲陽明之痙﹐立言殊有未確。況仲景謂﹕少陰病下利﹐若利自止﹐惡寒而蜷臥﹐手足溫者可治。又謂﹕少陰病﹐惡寒而蜷﹐時自煩﹐欲去衣被者﹐可治。言可用溫以治之也。然仲景於太陽癥﹐獨見背惡寒者﹐無俟其身蜷﹐蚤已從陰急溫﹐而預救其不能仰。於少陰癥而見口燥咽漧﹐及下利純靑水者﹐無俟項背牽彊﹐蚤已從陽急下﹐而預救其不能俯。蓋髒陰之盛﹐腑有先徵﹔府陽之極﹐入髒立槁。此皆神而明之之事﹐後代諸賢﹐不能贊一辭耳。

此外如小兒之體脆神怯﹐不耐外感壯熱﹐多成痙病﹐後世以驚風立名﹐投金石腦麝之藥﹐死而不悟。又如新產婦人﹐血室空虛﹐外風襲入而成痙病。輒稱產後驚風﹐妄投湯藥﹐可慨也已。

凡痙病所因﹐或外感六淫﹐或發汗過多﹐或瘡家誤汗﹐或風病誤下﹐或灸後火熾﹐或陰血素虧﹐或陽气素弱﹐各各不同。故痙病之壤﹑不出亡陰﹑亡陽兩途。亡陰者﹐津液精血素虧﹐不能營養其筋脈﹐此宜急救其陰也﹔亡陽者﹐陽气素薄﹐不能充養柔和其筋脈﹐此宜急救其陽也。陰已虧而復補其陽﹐則陰立盡﹔陽已薄而復補其陰﹐則陽立盡。不明傷寒﹑經絡﹑脈理﹐動手輒錯。無怪矣。

卷五病能集三﹝雜證十三門﹞

大頭瘟

王海藏曰﹕大頭病者﹐𨿽在半身以上。熱伏於經﹐以感天地四時非節瘟疫之气﹐所著以成此疾。

至於潰裂膿出﹐而又染他人﹐所謂疫癘也。大抵足陽明邪熱太甚﹐實資少陽相火爲之熾﹐多在少陽﹐或在陽明﹐甚則逆傳。視其腫勢在何部分﹐隨其經而取之。濕熱爲腫﹐火盛爲痛﹐此邪發於首﹐多在兩耳前後所見。先出者爲主爲根﹐治之宜早。藥不宜速﹐恐過其病所﹐謂上熱未除﹐中寒已作﹐有傷人命矣﹐此疾自外而之內者﹐是謂血病。況頭部受邪﹐見於無形之處﹐至髙之分﹐當先緩而後急。

先緩者﹐謂邪气在上﹐著無形之部分。旣著無形﹐所傳無定﹐若有重劑大瀉之﹐則其邪不去﹐反過其病矣。𨿽用緩藥﹐若又急服之﹐或食前﹐或頓服﹐咸失緩體﹐則藥不能除疾矣。當徐徐服﹐漬無形之邪。或藥性味形體﹐據象服餌﹐皆須不離緩體。及寒藥﹐或酒炒浸之類﹐皆是也。

後急者﹐謂前緩劑已經髙分瀉﹐邪气入於中﹐是到陰部﹐染於有形質之所﹐若不速去﹐反損陰也。此卻爲客邪﹐當卽去之﹐是治客以急也。

且治主當緩者﹐謂陽邪在上﹐陰邪在下﹐各屬本家病也﹐若急去之﹐不惟不能解其紛﹐而反致其亂矣﹐所以治主當緩也。治客當急者﹐謂陽分受陽邪﹐陰分受陰邪﹐主也﹔陰分受陽邪﹐陽分受陰邪﹐客也。凡所謂客﹐當急去之﹐此治客以急也。

假令少陽﹑陽明之爲病﹐少陽爲邪者﹐出於耳前後也﹔陽明者﹐首面大腫也﹐先以黃芩﹑黃連﹑甘艸通炒過﹐煎﹐不住呷之。或服畢再用大黃﹐或酒浸﹐或煨﹐又以牛蒡子炒香煎﹐納芒硝﹐各等分﹐亦細細呷之﹐當食後用﹐徐微得利。及邪气已﹐只服前藥。不已服後藥﹐根據前項次第用之﹐取大便利﹐邪已卽止。如陽明渴者加栝蔞根﹐陽明行經加升麻﹑葛根﹑芍藥之類﹐太陽行經加羌活﹑防風﹑荊芥之類﹐選而加之﹐並與上藥均分﹐不可獨用散也。

卷五病能集三﹝雜證十三門﹞

厥逆

張景嶽曰﹕厥逆之證﹐危癥也。《內經》特重而詳言之﹐如雲卒厥﹑暴厥﹐皆厥逆之總名﹔寒厥﹑熱厥﹐分厥逆之陰陽﹔連經﹑連髒﹐論厥逆之死生。近世猶有气厥﹑血厥﹑痰厥﹑酒厥﹑屍厥﹑髒厥﹑蛔厥等癥。

張仲景亦論傷寒厥之陰陽。然仲景所論傷寒之厥﹐辧在邪气﹐故寒厥宜溫﹐熱厥宜攻。《內經》之厥重在元气﹐故熱厥當補陰﹐寒厥當補陽也。以上癥﹐今悉誤認中風﹐而不知總屬非風之證。

一﹑气厥有二﹐气虛﹑气實也。气虛卒倒者﹐必形气索然﹐色靑白﹐身微冷﹐脈微弱﹐此气脫癥也﹐宜參﹑﹑歸﹑術﹑地黃﹑枸杞﹑大補元煎﹐甚者回陽飲﹑獨參湯。气實者形气憤然勃然﹐脈沈弱而滑﹐胸膈喘滿﹐此气逆癥也。經曰﹕大怒則形气絕而血菀於上。治宜排气飲﹑四磨飲﹑八味順气散﹑蘇合香丸﹐先順其气﹐然後隨其虛實調之。若因怒傷气﹐逆气旋去﹐而眞气受損。又若素多憂鬱恐畏﹐气怯气陷者﹐勿用行气開滯之藥。

一﹑血厥有二﹐血脫﹑血逆也。血脫者如大崩大吐﹐或產血盡脫﹐气亦隨之而脫﹐故卒僕暴死。宜先掐人中﹐或燒醋炭﹐以收其气。急用人參一二兩煎湯灌之﹐使气不盡脫﹐必漸蘇矣。然後因其寒熱﹐徐爲調理。此血脫益气也。若用血藥及寒涼止血者﹐必死。血逆者﹐卽經云血之與气並走於上﹐又云大怒則形气絕而血菀於上之類。夫血因气逆﹐必先理其气﹐气行則血無不行。宜通淤煎﹑化肝煎﹐俟血行气舒﹐然後隨癥調之。

一﹑色厥有二﹐暴脫﹑動血也。暴脫者﹐以其人本虛﹐偶因奇遇﹐而悉力勉焉﹔或相慕日久﹐而縱竭情欲。故於事畢﹐則气隨精去﹐暴脫不返。宜急掐人中﹐仍用陰人摟定﹐用口相對﹐務使暖气噓通﹐以接其气﹐勿令放脫﹐以保其神﹐隨速用獨參湯灌之﹐或速灸气海數十壯﹐以復陽气﹐庶可挽回。又有不卽病而病此者﹐以精去於頻﹐气脫於漸﹐每於房欲二三日後﹐方見此癥﹐人於中年之後﹐多因病此。是皆所謂色厥也。治此宜培補命門﹐或水或火﹐從宜而補﹐色厥之血動者﹐以血气並走於上﹐與大怒血逆者不同。此因欲火上炎﹐故血隨气上。必情欲動極﹐或不能遂﹐或借酒以彊遏其郁火者有之。其癥忽爾暴吐﹐或鼻衄不止﹐或厥逆汗出﹐气喘咳嗽﹐此皆陰火上衝而然。治此必先制火﹐以抑其勢﹐消化飲﹑四陰煎。其有陰竭於下﹐火不歸原﹐則無煩熱脈癥。血厥垂危﹐非鎭陰煎不能救。待其勢定﹐然後因癥治之。

一﹑痰厥癥﹐凡痰壅气閉﹐宜或吐或開﹐以治其標。痰气稍開﹐盒飯治本。如因火者﹐淸之降之﹔因風寒者﹐散之溫之﹔因濕者﹐燥之利之﹔因脾虛補脾﹔因腎虛補腎。治其所以痰﹐而痰自淸矣。然猶有不可治痰者﹐愈攻則痰愈多矣。

卷五病能集三﹝雜證十三門﹞

諸郁證

王安道曰﹕《內經》帝曰﹕郁之甚﹐治之柰何﹖岐伯曰﹕木郁達之﹐土郁奪之﹐金郁泄之。總十三句﹐通爲一章﹐當分三節。火郁以上九句爲一節﹐治郁之問答也。

然調其气爲一節﹐治郁之餘法也。過者抑之﹐以其畏也﹐所謂瀉之三句爲一節﹐調气之餘法也。夫五法者﹐經𨿽爲病由五運之郁所致而立﹐然擴而充之﹐則未嘗不可也﹐且凡病之起也﹐多由乎郁﹐郁者滯而不通之義。

或所乘而爲郁﹐或不因所乘而本气自郁﹐皆郁也。郁旣非五運之變可拘﹐則達之﹑發之﹑奪之﹑泄之﹑折之之法﹐固可擴焉而充之矣。

木郁達之﹐達之者﹐通暢之也。如肝性急﹐怒气逆﹐HT脇或脹﹐火時上炎﹐治以苦寒辛散而不愈者﹐則用升發之藥﹐加以厥陰報使而從治之。又如久風入中爲飧泄﹐及不因外風之入﹐而淸風在下爲飧泄﹐則以輕揚之劑舉而散之。凡此之類﹐皆達之之法也。王氏謂吐之令其條達﹐以吐訓達﹐則是凡爲木郁皆當吐矣﹐可乎﹖至於東垣所謂食塞太陰﹐金旺克木﹐夫爲物所傷﹔豈有反旺之理﹖若吐伸木气﹐則是反爲木郁而施治﹐非爲食傷而施治矣。且食塞胸中而用吐﹐正《內經》所謂其髙者因而越之之義耳﹐恐不煩木郁之說以之也。

火郁發之﹐發者汗之也﹐升舉之也。如腠裏外閉﹐邪熱怫郁﹐則解表取汗以散之。又如龍火郁甚於內﹐非苦寒降沈之劑可治。則用升浮之藥﹐佐以甘溫﹐順其性而從治之﹐使勢窮則止﹐如東垣升陽散火是也。

凡此皆發之之法也。

土郁奪之﹐奪者攻下也﹐劫而衰之也。如邪熱入胃﹐用鹹寒之劑以攻去之。又如中滿腹脹﹐溫熱內甚﹐其人壯气實者﹐則攻下之。甚有勢盛而不能頓除者﹐則劫奪其勢而使之衰。又如濕熱爲痢者﹐有非力輕之劑可治者﹐則或攻或劫﹐以致其平。凡此皆奪之之法也。

金郁泄之﹐泄者滲泄而利小便也﹐疏通其气也。如肺金爲腎水上源﹐金受火爍﹐其令不行﹐原郁而滲道閉矣﹐宜整肅金化﹐滋以利之。又如肺气滿﹐胸憑仰息﹐非利肺气之劑﹐不足以疏通之。

凡此皆泄之之法也。王氏謂滲泄﹑解表﹑利小便﹐使解表二字﹐間於滲泄﹑利小便之中﹐是滲泄﹑利小便爲二治矣。未當於理﹐宜刪去。

水郁折之﹐折者制禦也﹐伐而挫之也﹐漸殺其勢也。如腫脹之病﹐水气淫溢﹐而滲道以塞。夫水之不勝者土也﹐今土气衰弱不能制之﹐故反受其侮﹐治當實其脾土﹐資其運化﹐俾可以制水而不敢犯﹐則滲道達而後愈。或病勢旣旺﹐非上法所能遽制﹐則用泄水之藥以伐而挫之﹐或去菀陳﹑開鬼門﹑潔淨腑﹐三治備舉﹐選用以漸平之。王氏謂抑之制其衝逆﹐𨿽俱爲治水之法﹐乃不審病者之虛實﹑久近﹑淺深﹐妄施治之﹐其不踣者寡矣。

然邪久客﹐正气必損﹐今邪气𨿽去﹐正气豈能遽平﹖苟不平調正气﹐使各安其位﹐復其常﹐於治郁之餘﹐優未足以盡治法之妙﹐故又曰然調其气。苟調之而其气猶或過而未服﹐則當益其所不勝以制之。如木過者當益金﹐則木斯服矣。所不勝者﹐所畏者也﹐故曰過者抑之以所畏也。物順其欲則喜﹐逆其欲則惡。今逆之以所惡﹐故曰所謂瀉之。王氏未盡厥旨﹐余故推明之。若應變之用﹐則又未必盡然矣。

朱丹溪曰﹕郁者積聚而不能發越也﹐當升者不得升﹐當降者不得降﹐當變化者不得變化也。其郁有六﹐气﹑濕﹑痰﹑熱﹑血﹑食。气郁者﹐胸脇痛﹐脈沈澀。濕郁者﹐周身走痛﹐或關節痛﹐遇陰寒則發﹐脈沈細。

痰郁者﹐動則喘﹐寸口脈沈滑。熱郁者﹐督悶﹐小便赤﹐脈沈數。血郁者﹐四肢無力﹐能食便紅﹐脈沈。食郁者﹐暖酸腹飽﹐不能食﹐人迎脈平和﹐气口緊盛。蒼術﹑撫芎總解諸郁﹐隨癥加入藥。凡郁在中焦以蒼術﹑撫芎開提其气以升之﹐假如食在气上﹐提其气則食自降矣。又方﹐气郁香附﹑蒼術﹑撫芎﹐濕郁白芷﹑蒼術﹑撫芎﹑茯苓﹐痰郁海石﹑香附﹑南星﹑栝蔞﹐熱郁山梔﹑靑黛﹑香附﹑蒼術﹑撫芎﹐血郁桃仁﹑紅花﹑靑黛﹑香附﹑川芎﹐食郁蒼術﹑香附﹑山楂﹑神曲﹑鍼砂醋炒七次﹐並越鞠丸解諸郁。

王節齋曰﹕丹溪先生治病不出乎血﹑气﹑痰三者﹐故用藥之要有三﹕气用四君﹐血用四物﹐痰用二陳。

又云久病屬郁﹐立治郁之方﹐曰越鞠丸。蓋气﹑血﹑痰三病﹐多有兼郁者﹐或郁久而生病﹐或病久而生郁﹐或誤藥雜亂而成郁﹐故予每用此三方治病時﹐以郁法參之。故四法治病﹐用藥之大要也。

卷五病能集三﹝雜證十三門﹞

黃癉證

諭嘉言曰﹕《金匱》云﹕趺陽脈緊而數﹐數則爲熱﹐熱卽消穀﹔緊則爲寒﹐食卽爲滿。尺脈浮爲傷腎﹐趺陽脈緊爲傷脾。風寒相搏﹐食穀則眩﹐穀气不消﹐胃中苦濁﹐濁气下流﹐小便不通﹐陰被其寒﹐熱結膀胱﹐身體盡黃﹐名曰谷癉。此論內傷發黃﹐直是開辟。

蓋人身脾胃﹐居於中土。脾之土﹐體陰而用陽﹔胃之土﹐體陽而用陰。兩者和同﹐則不剛不柔﹐胃納谷食﹐脾行穀气﹐通調水道﹐灌注百脈。惟七情﹑饑飽﹑房勞﹐過於內傷﹐致令脾胃之陰陽不相協和。胃偏於陽﹐無脾陰以和之﹐如造化之有夏無冬﹐獨聚其熱而消穀﹔脾偏於陰﹐無胃陽以和之﹐如造化之有冬無夏﹐獨聚其寒而腹滿。其人趺陽之脈緊寒數熱﹐必有明徵。診其或緊或數﹐而知脾胃分主其病﹔診其緊而且數﹐而知脾胃合受其病。法云精矣。

更有精焉﹐診其兩尺脈浮﹐又知兼傷其腎。夫腎脈本沈也﹐何以反浮﹖蓋腎藏精者也﹐而精生於谷﹐脾不運胃之穀气入腎﹐則精無俾而腎傷﹐故沈浮反浮也。知尺脈浮爲傷腎﹐卽知趺陽脈緊爲傷脾。然緊乃肝脈﹐正仲景謂緊乃弦﹐狀若弓弦之義。脾脈舒緩﹐受肝克賊則變緊。肝之風气﹐乘脾聚之寒气﹐兩相搏激﹐食穀卽眩。是谷入不能長气於胃陽﹐而反動風於脾陰﹐卽胃之聚其熱而消穀者﹐亦特蒸爲腐敗之气﹐而非精華之淸气矣。濁气由胃熱而下流入膀胱﹐則膀胱受其熱﹐气化不行﹐小便不通﹐一身盡黃。濁气由脾寒而下流入腎﹐則腎被其寒﹐而克賊之餘﹐其腹必滿矣。

究竟谷癉由胃熱傷膀胱者多﹐由脾寒而傷腎者﹐十中二三耳。若飲食傷脾﹐加以房勞傷腎﹐其癥必腹滿而難治矣。

黃癉由於火土之濕熱﹐若合於手陽明之燥金﹐則濕﹑熱﹑燥三气﹐相搏成黃﹐其人必渴而飲水。有此則去濕熱藥中﹐必加潤藥﹐乃得三焦气化行﹑津液通﹐渴解而黃退。渴不解者﹐燥未除耳。然非死候。又云癉而渴者難治﹐則更慮其下泉之竭﹐不獨云在中之津液矣。

仲景云諸病黃家﹐但利小便。假令脈浮﹐當以汗解之﹐宜桂枝加黃湯。可見大法當利小便﹐必脈浮始可言表。然癉癥之脈﹐多有榮衛气虛﹐濕熱乘之而浮﹐故用桂枝黃湯和其榮衛﹐用小柴胡湯和其表裏﹐但取和法爲表法﹐乃仲景之微旨也。

濕熱鬱蒸而黃髮﹐其當從下奪﹐亦須仿治傷寒之法﹐裏熱者始可用之。重則大黃硝石湯﹐蕩滌其濕熱﹐如大承气之例﹔稍輕則用梔子大黃湯﹐淸解而兼下奪﹐如三黃湯之例﹔更輕則用茵陳蒿湯﹐淸解爲君﹐微加大黃爲使﹐如梔子豉湯中加大黃如博棋子大之例。是則汗法固不可輕用﹐下法亦在所愼施。以癉癥多夾內傷﹐不得不回護之耳。

然癉癥有濕多熱少者﹐有濕少熱多者﹐有濕熱全無者﹐不可不察也。仲景慮癉病多夾內傷﹐故爾愼用汗﹑吐﹑下之法。其用小建中湯﹐則因男子發黃而小便自利﹐是其裏無濕熱﹐惟以入房數擾其陽﹐致虛陽上泛爲黃。故不治其黃﹐但和榮衛﹐以收拾其陽﹐聽其黃之自去﹐卽取傷寒邪少虛多﹐心悸而煩﹐合用建中之法以治之。

又有小便本黃赤﹐治之其色稍減﹐卽當識其蘊熱原少﹔或大便欲自利﹐腹滿﹐上气喘急﹐卽當識其脾濕原盛﹔或兼寒藥過當﹐宜亟用小半夏湯溫胃燥濕。倘更除其熱﹐則無熱可除﹐胃寒起而呃逆矣。此又一端也。

黃家日晡所發熱﹐而反惡寒﹐此爲女勞得之。膀胱急﹐小腹滿﹐身盡黃﹐額上黑﹐足下熱﹐因作黑癉﹐其腹脹如水狀﹐大便必黑﹐時溏﹐此女勞之病﹐非水也。腹滿者難治。夫男子血化爲精﹐精動則一身之血俱動﹐以女勞而傾其精﹐血必繼之。故因女勞而尿血者﹐其血尙行﹐猶易治也﹔因女勞而成癉者﹐血淤不行﹐爲難治矣。甚者血瘀之久﹐而成血蠱﹐尢爲極重。非亟去其膀胱少腹之淤血﹐萬無生路。然女勞癉蓄積之血﹐必非朝夕﹐峻攻無益。《金匱》以硝石礬石散方﹐取藥石之悍﹐得以疾趨而下達病所。硝石寒鹹走血﹐可逐淤﹐爲君﹔礬石﹐本艸謂能除錮熱在骨髓﹐用以淸腎及膀胱臟腑之熱﹐並建消淤除濁之功﹐此方之極妙也。

朱丹溪曰﹕癉病不必分五﹐同是濕熱﹐熱多加芩連﹐余但以利小便爲先﹐小便利黃自退矣。

趙羽黃曰﹕黃癉之病﹐經云﹕中央色黃﹐入通於脾。蓋脾屬土﹐色黃﹐外至肌肉﹐上應濕化。今太陰邪气熾盛﹐濕滯熱蒸﹐郁而不發﹐如曲相似﹐遂成黃色﹐所謂病痛是也。治法有汗﹑下之分﹐補﹑瀉之異焉。今人治此﹐但用平胃﹑五苓﹑茵陳湯之類﹐淸熱滲利之外﹐並無他說﹐𨿽然﹐其濕熱之甚於腸胃者﹐或可攻之﹐若郁於肌膚之間而不得發越﹐過用疏利﹐則濕熱反內陷而不出矣。

仲景治身熱發黃者﹐有麻黃連翹赤小豆湯一法﹐無非急解其表﹐令熱邪自外而散耳。方論止知可降﹐而不知可升者﹐非理也。

至於素患脾虛﹐寒涼過甚﹐或小水淸白﹐而大便微溏﹐力倦神疲﹐而脈細少食﹐皆太陰脾气虛極﹐而眞色外現之候也。惟用補中益气湯﹐略加車前﹑茯苓一二味。熱勝者﹐連理湯尢宜。

今此每遇此癥﹐不辧其孰實孰虛﹐在表在裏﹐槪用寒涼通利。詎知脾胃虛者不宜寒﹐寒之則中气愈敗矣﹔脾胃弱者不宜降﹐降之則下多亡陰矣。或攻或補﹐或升或降﹐惟隨時變通可耳。

卷五病能集三﹝雜證十三門﹞

肺癰證﹑附肺痿

諭嘉言曰﹕肺癰由五臟蘊祟之火﹐與胃中停蓄之熱﹐上乘乎肺﹐肺受火熱燻灼﹐卽血爲之凝﹐血凝卽痰爲之裹﹐遂成小癰。所結之形日長﹐則肺日脹而胸骨日昂﹐乃至咳聲頻並﹐濁痰如膠﹐發熱畏寒﹐日晡尢甚﹐面紅鼻燥﹐胸中甲錯。如先卽能辧其脈癥﹐屬表屬裏﹐極力開提﹑攻下﹐無不愈者。若至膿血吐出﹐始識其癥﹐嗟無及矣﹐間有癰小气壯﹐胃彊善食﹐仍可得生。然不過十中一二。此癥治法﹐用力全在成癰之先。

蓋肺痿者﹐其漸積已非一日﹐其寒熱不止一端﹐總由胃中津液不輸於肺﹐肺失所養。轉枯轉燥﹐然後成之。但胃中津液暗傷之竇實多﹐醫者不知愛護﹐或腠理素疏﹐無故而大發其汗﹔或中气素餒﹐頻吐以傾倒其囊﹔或癉成消中﹐飲水而渴不解﹐泉竭自中﹔或腸枯便祕﹐彊利以求其快﹐漏卮難繼。於是肺火日熾﹐肺熱日深﹐肺中小管日窒﹐咳聲以漸不揚﹐胸中脂膜日幹﹐咳痰艱於上出﹐行動數武气卽喘鳴。治法大要﹐緩而圖之﹐生胃津﹐潤肺燥﹐下逆气﹐開積痰﹐止濁唾﹐補眞气以通肺之小管﹐散火熱以復肺之淸肅。如半身痿廢﹐及手足痿軟﹐治之得法﹐亦能復起。

然肺癰屬在有形之血﹐血結宜驟攻﹔肺痿屬在無形之气﹐气傷宜徐理。肺癰爲實﹐誤以肺痿治之﹐是謂實實﹔肺痿爲虛﹐誤以肺癰治之﹐是爲虛虛。此辧癥用藥之大略也。

《金匱》論肺癰﹑肺痿之脈云﹕寸口脈數﹐其人咳﹐口中反有濁唾涎沫者﹐爲肺痿之病。若口中辟辟燥﹐咳卽胸中隱隱痛﹐脈反滑數﹐此爲肺癰﹐咳吐膿血。脈數虛者爲肺痿﹐數實者爲肺癰。

又云﹕寸口脈微而數﹐微則爲風﹐數則爲熱﹔微則汗出﹐數則畏寒。風中於衛﹐呼气不入﹔熱過於榮﹐吸而不出。風傷皮毛。熱傷血脈﹐風捨於肺﹐其人則咳﹐口漧喘滿﹐燥而不渴﹐時唾濁沫﹐時時振寒。熱之所過﹐血爲之凝滯﹐蓄結癰膿﹐吐如米粥﹐始萌可救﹐膿成則死。

咳嗽之初﹐卽見上气喘急者﹐乃外受風寒所致﹐其脈必浮﹐宜從越婢加半夏之法﹐及小靑龍加石膏之法﹐亟爲表散。不爾﹐卽是肺癰﹑肺痿之始基。須亟散邪下气﹐以淸其肺。然亦分表裏虛實爲治﹐不當誤施﹐轉增其困矣。

程郊倩曰﹕肺痿气虛不能化血﹐故血幹不流﹐只隨火熱沸上﹐火亢乘金﹐不生气血而生痰﹐可知無血無液﹐而枯金被火﹐肺葉安得不焦﹖蓋肺處髒之最髙﹐葉間布有細竅﹐凡五臟之蒸溽﹐從肺脘吸入之便是气﹐從泉眼呼出之便成液﹐息息不窮﹐以之灌漑周身﹐此所謂水出髙源也。一受火炎﹐呼處成吸﹐有血卽從此眼滲入﹐礙了竅道﹐便令人咳﹐咳則見血﹐愈咳愈滲﹐愈滲愈咳﹐久則細竅俱閉。吸時從引火升喉間﹐或癢或瘡﹔呼時並無液出﹐六葉逐爾枯焦﹐此肺痿之由也﹐補肺散中﹐用杏仁﹑大力子者﹐宣竅道也﹔用阿膠者﹐消竅淤也﹔用馬鈴者﹐消竅熱也。肺全無一補藥﹐而反以糯米補及脾者﹐但取母气到肺。立方之旨﹐全從肺家細竅著想﹐使此處呼吸無阻﹐則气入液出﹐肺不補而自補矣。

卷五病能集三﹝雜證十三門﹞

喘

趙養葵曰﹕喘﹐經云諸喘皆屬於上﹐又謂諸逆衝上﹐皆屬於火。故河間敍喘病在於熱條下﹐華佗云肺气盛爲喘﹐《活人書》雲气有餘則喘。後代集癥類方﹐不過遵此而已。獨王海藏辧云﹕气盛當作气衰﹐有餘當認作不足。肺气果盛﹐有餘則淸者下行﹐豈復爲喘﹖以其火入於肺﹐炎爍眞陰﹐衰與不足而爲喘焉。海藏之辧﹐超出前人﹐惜乎未竟火之所由。愚謂火之有餘﹐水之不足也﹔陽之有餘﹐陰之不足也。凡諸逆衝上之火﹐皆下焦衝任相火﹐出於肝腎者也。腎水虛衰﹐相火偏勝﹐壯火食气﹐銷爍肺金﹐烏得而不喘焉。

丹溪云喘有陰虛﹐自少腹下﹐火起而上﹐宜四物加靑黛﹑竹瀝﹑陳皮﹐入童便煎服。如挾痰者﹐四物加枳殼﹑半夏﹐補陰以化痰。夫謂陰虛發喘﹐丹溪實發前人所未發﹐但治法實流獘於後人。蓋陰虛者﹐腎中之眞陰虛也﹐詎四物補陰血之謂乎﹖其火起者﹐下焦龍雷之火也﹐詎寒涼所能降乎﹖其間有有痰者有無痰者﹐有痰者﹐水挾木火而上也﹐豈竹瀝﹑枳﹑半之能化乎﹖須用六味地黃加麥冬﹑五味﹐大劑煎飲﹐以壯水之主﹐則水升火降﹐而喘自定矣。

又有一等似火而非火﹐似喘而非喘者。經曰﹕少陰所至﹐嘔咳上气。喘者陰气在下﹐陽气在上﹐諸陽气浮﹐無所根據歸﹐故上气喘也。黃帝《鍼經》云﹕胃絡不和﹐喘出於陽明之气逆。陽明之气下行﹐今逆而上行﹐故喘。眞元耗損﹐喘出於腎气之上奔﹐是非气喘﹐乃气不歸元也。其外癥﹐或四肢厥逆﹐面赤而煩躁惡熱。非火也﹐乃命門眞元之火﹐離其宮而不歸也。察其脈﹐兩寸𨿽浮大而數﹐兩尺微而無力﹐或似有而無爲辧耳。不知者﹐以其有火也﹐用涼藥以淸之。以其喘急難禁也﹐佐以四磨之類以寬之﹐豈知寬一分﹐更耗一分。若寒涼快气之劑屢進﹐去死不遠矣。惟善治者能求其緒﹐而以助元接眞鎭墜之藥﹐俾其反本歸原﹐或可回生﹐然亦不可峻補也。宜先以八味丸﹐安腎丸﹑養正丹之類﹐煎人參生脈散之類送下﹐覺气稍定﹐然後以參補劑﹐如破故紙﹑阿膠﹑牛膝等以鎭於下。又以八味加河車爲丸﹐遇饑吞服。然須遠房幃﹑絕色欲﹐方可保全﹐不然終亦必亡矣。

又有一等火郁之證﹐六脈俱澀﹐甚至沈伏﹐四肢悉寒﹐甚至厥逆。拂拂气促而喘﹐卻似有餘。欲作陰虛﹐而按尺鼓指。此爲蓄郁已久﹐陽气拂遏﹐不能營運於表﹐以致身冷脈微﹐而悶气喘急。然不可以寒藥下之﹐又不可以熱藥投之﹐惟逍遙散加茱﹑連之類﹐宣散蓄熱﹐得汗而愈。此謂火郁發之﹐木郁達之﹐卽《金匱》云六脈沈伏﹐宜發散則熱退而喘定是也。後仍以六味養陰和陽方佳。以上詳陰虛發喘之例﹐若陽虛致喘﹐東垣已詳盡矣﹔外感發喘﹐仲景已詳盡矣。

王節齋曰﹕喘與脹二癥相因﹐必皆小便不利﹐喘則必生脹﹐脹則必生喘。

但要識中標本先後﹕先喘而後脹者主於肺﹐先脹而後喘者主於脾。何則﹖肺金司降﹐外主皮毛。經曰﹕肺朝百脈﹐通調水道﹐下輸膀胱。又曰﹕膀胱者州都之官﹐津液藏焉﹐气化則能出矣。是小便之行﹐由於肺气之降下而輸化也。若肺受邪而上喘則失降下之令﹐故小便漸短﹐以致水溢皮膚﹐而生腫滿焉。此則喘爲本﹐脹則爲標﹐治當淸金降火爲主﹐而行水次之。

脾土惡濕﹐外主肌肉﹐土能克水。若脾土受傷﹐不能制水﹐則水濕妄行﹐浸漬肌肉。水旣上行﹐則邪反侵肺﹐气不得降而生喘矣。此則脹爲本而喘爲標﹐治當實脾行水爲主﹐而淸金次之﹐苟肺病而用燥脾之藥﹐則金得燥而喘愈加﹔脾病而用淸金之藥﹐則脾得寒而脹愈甚。近世治喘脹﹐但知行水﹐而不知分別脾肺﹐故發明之。

李士材曰﹕《內經》論喘﹐其因眾多﹐究不外於火逆上而气不降也。丹溪曰實火可瀉﹐虛火可補。而世俗一遇喘家﹐純行破气﹐不知喘癥因虛而死者十九﹐因實而死者十一。實者攻之卽效。無所難治﹔虛者補之未必卽效﹐須悠久成功。其間轉相進退﹐良非易也。故辧癥不可不急﹐而辧喘癥爲尢急。顧巢氏﹑嚴氏止言實熱﹐獨王海藏謂肺气衰﹑肺中之火盛﹐創出前見。但惜其未能縷析立方﹐爲後人窠白﹐請得而詳之。

气虛而火入於肺者﹐補气爲先﹐六君子湯﹑補中益气湯。陰虛而火來乘金者﹐壯水爲亟﹐六味地黃丸。

風寒者﹐解其邪﹐三拗湯﹑華蓋散。濕气者﹐利其水﹐滲濕湯。暑邪者﹐滌其煩﹐白虎湯﹑香薷飲﹐肺熱者﹐淸其上﹐二冬﹑二母﹑甘桔﹑梔﹑芩。痰壅者消之﹐二陳湯。气郁者疏之﹐四七湯。飲停者吐之﹐吐之不愈﹐白術防己湯主之﹐火實者淸之﹐白虎湯加栝蔞仁﹑枳殼﹑黃芩。肺癰而喘﹐保金化毒﹐杏仁﹑甘艸節﹑桔梗﹑貝母﹑防風﹑銀花﹑橘紅﹑麥冬﹑肺脹而喘﹐利水散邪。肺脹之狀﹐喘而煩躁﹐目如脫狀﹐脈浮大者﹐越婢加半夏湯﹔脈浮者﹐心下有水﹐小靑龍湯加石膏主之。腎虛火不歸經﹐導龍入海﹐八味丸主之。腎虛水邪泛濫﹐逐水下流﹐金匱腎气丸。

薛立齋曰﹕喘癥﹐若肺中伏熱﹐不能生水而喘且渴者﹐用黃芩淸肺飲以治肺﹐用五淋散以淸小便。若肺脾虛弱﹐不能通調水道者﹐宜用補中益气湯以培元气﹐用六味地黃丸以補腎水﹐若膏粱濃味﹐脾肺積熱而喘者﹐宜淸胃散以治胃﹐用滋腎丸以利小便。若心火克肺金﹐而不能生腎水者﹐用人參平肺散以治肺﹐用滋腎丸以滋小便。若腎經陰虧﹐火爍肺金而小便不生者﹐用六味地黃丸以補腎水﹐用補中益气以培脾土。若脾气虛弱﹐不能相制而喘者﹐用補中益气以培元气﹐六味地黃丸以生腎水。若肝木克脾土﹐不能相制而喘者﹐用六君﹑柴胡﹑升麻以培元气﹐六味丸以補腎。若脾腎虛寒﹐不能相制而喘且脹者﹐用八味丸以補脾肺﹑生腎水。若肺腎虛寒﹐不能通調水道而喘且脹者﹐宜用《金匱》加味腎气丸補脾肺﹑生腎水。若酒色過度﹐虧損足三陰﹐而致喘脹痰湧﹐二便不調﹐或大小便通﹐相牽作痛者﹐宜用前丸﹐多有生者。

卷五病能集三﹝雜證十三門﹞

虛勞門

諭嘉言曰﹕虛勞之癥﹐傷於精血。營血傷則內熱起﹐五心常熱﹐目中生花見火﹐耳內蛙聒蟬鳴﹐口舌糜爛﹐不知正味﹐鼻孔漧燥﹐呼吸不利﹐乃至飲食不爲肌膚﹐怠惰嗜臥﹐骨軟足酸﹐榮行日遲﹐衛行日疾﹐營血爲衛气所迫﹐不能守內而脫出於外﹐或吐或衄﹐或出二陰之竅。血出旣多﹐大熱進入﹐逼迫煎熬﹐漫無休止﹐營血有立盡而已。

更有勞之之極﹐而血痺不行者﹐血不脫於外﹐但蓄於內﹐蓄之日久﹐周身血走之隧道﹐悉痺不流﹐惟就漧涸﹐皮鮮滑澤﹐面無榮潤﹐於是气之所過﹐血不爲動﹐徒蒸血爲熱﹐或日晡﹐或子午﹐蒸熱不已﹐瘵病成焉。亦有始因脫血﹐後遂血痺者﹐血虛血少﹐艱於流布﹐發熱致痺﹐尢易易也。《內經》云大肉枯槁﹐大骨陷下﹐胸中气髙﹐以致眞髒脈見。然枯槁已極﹐卽眞髒脈不見﹐亦寧有不危者乎﹖秦越人發虛損之論﹐謂虛而感寒則損其陽﹐陽虛則陰盛﹐損則自上而下﹕一損損於肺﹐皮聚毛落﹔二損損於心﹐血脈不能榮養臟腑﹔三損損於胃﹐飲食不爲肌膚。虛而感熱則損其陰﹐陰虛則陽盛﹐損則自下而上﹕一損損於腎﹐骨痿不能起於牀﹔二損損於肝﹐筋緩不能收持﹔三損損於脾﹐飲食不能消化。自上而下者﹐過於胃則不可治﹔自下而上者﹐過於脾則不可治。蓋飲食多自能生血﹐飲食少則血不生﹐血不生則陰不足以配陽﹐勢必至於五臟齊損。越人歸重脾胃﹐旨哉言矣。謂精生於谷﹐谷入少而不生其血﹐血自不能化精。《內經》於精不足者﹐必補之以味﹐味者五穀之味也。補以味而節其勞﹐則積貯漸富﹐大命不傾。垂訓十則﹐皆以無病男子精血兩虛爲言﹐而虛勞之候﹐煥若指掌矣。

故血不化精則血痺矣﹐血痺則新血不生﹐並素有之血淤積不行﹐血淤則榮虛﹐榮虛則發熱﹐熱久則蒸其所淤之血﹐化而爲虫﹐遂成傳屍瘵癥。以故傷寒狐惑之癥聲啞嗄﹐勞瘵之癥亦聲啞嗄﹐是則聲啞者﹐營气爲虫所蝕明矣。

巢氏《病源》不察﹐遂有種種分門異治﹐後人以其歧路之多﹐茫無所適﹐諱其名曰痰火﹐又謂有虛有實﹐肺虛用某藥﹐肺實用某藥﹐及心﹑肝﹑脾﹐腎﹐咸出虛實兩治之法。是以虛損虛勞中﹐添出實損實癆矣﹐豈不謬哉。

仲景於男子平人﹐諄諄致戒﹐無非謂榮衛之道﹐納谷爲寶﹐居常調榮衛以安其谷﹔壽命之本﹐積精自剛﹐居常節嗜欲以生其精。至病之甫成﹐脈才見端﹐惟恃建中﹐復脈爲主治。夫建中﹑復脈﹐皆稼穡作甘之善藥﹐一遵精不足者補之以味之旨也。後人補腎諸方﹐千蹊萬徑﹐以治虛勞﹐反十無一全。仲景及其血痺不行﹐爲驅其舊﹑生其新﹐誠有一無二之聖法﹐第牽常者不能用耳。

然秦越人發明虛損一癥﹐優入聖域。其論治損之法﹐損其肺益其气﹔損其心者﹐調其榮衛﹔損其脾﹐調其飲食﹐適其寒溫﹔損其肝﹐緩其中﹔損其腎﹐益其精。卽此便是正法眼藏矣。

凡虛勞病多有奪血而無汗者﹐若認爲陽實﹐而責其汗﹐必動其血﹐是名下厥上竭。又最防脾气下澑﹐若過用寒涼﹐其人必至淸谷。且骨蒸發熱﹐熱深在裏﹐一切輕揚之藥﹐禁不可用。用之反引熱勢外出﹐而增其熾﹐灼幹津液﹐肌肉枯槁四出﹐安望除熱止病乎﹖李士材曰﹕治勞之法﹐以《內經》爲式﹐以脾腎爲主。水爲萬化之源﹐土爲萬物之母。故脾安則土生金母﹐金實水源﹐且土不淩水﹐水安其位﹐腎亦安矣。腎兼水火﹐腎安則水不挾肝上泛而淩上濕﹐火能益土而化精微﹐故腎安則脾愈安也。

救腎者必本於陰血﹐血屬陰﹐主下降﹐虛則上升﹐當斂而抑﹐六味丸是也﹔救脾者必本於陽气﹐气爲陽﹐主上升﹐虛則下陷﹐當升而舉﹐補中益气是也。

近世治勞﹐專以四物加黃柏﹑知母。不知四物皆陰﹐行秋冬之令﹐非所以生萬物者也。且血藥常滯﹐非痰多食少者所宜﹔血藥常潤﹐久行必致滑腸。黃柏﹑知母﹐其性苦寒﹐能瀉實火﹐實燥而傷陰。又苦先入心﹐久能增气﹐反能助火。至其敗胃﹐所不待言。然矯其偏者﹐又輒以桂﹑附爲家常茶飯﹐此惟以火衰者宜之﹐若血气燥熱之人﹐能無助火爲害哉。

大抵虛勞之癥﹐疑難不少。如補脾﹑保肺﹐法當兼行﹐然脾喜溫燥﹐肺喜淸潤﹐保肺則礙脾﹐補脾則礙肺。惟燥熱而甚﹐能食而不瀉者﹐潤肺當急﹐而補脾之藥亦不可缺也。倘虛羸而甚﹐食少瀉多﹐𨿽喘嗽不寧﹐但以補脾爲急﹐而淸肺之品宜戒矣。肺無扶脾之力﹐脾有生肺之能﹐故補脾之藥﹐尢要於保肺也。嘗見勞癥之死﹐多死於泄瀉﹔泄瀉之因。多因於淸潤﹐司命者能不爲之兢兢耶﹖又如補腎﹑理脾﹐法當兼行。然方欲以甘寒補腎﹐其人減食﹐又恐不利於脾﹔方欲以辛溫快脾﹐其人陰傷﹐又恐愈耗其水。兩者並衡而校重脾者﹐以脾土上交於心﹐下交於腎故也。若腎水大虛而勢困篤者﹐又不可拘。要知滋腎之中﹐佐以砂仁﹑沈香﹔壯脾之中﹐參以五味﹑肉桂﹐隨時治法可耳。

又如無陽則陰無以生﹐無陰則陽無以化﹐宜不可偏也。東垣曰甘溫能除大熱﹐又曰血脫益气﹐又曰獨陰不長。虛者必補以人參之甘溫﹐陽生陰長之理也。

且虛勞癥﹐受補者可治﹐不受補者不治。故葛可久治勞﹐神良素著﹐所垂十方﹐用參者七。丹溪專主滋陰﹐所述治勞方案﹐用參者亦十之七。不用參者﹐非其新傷﹐必其輕淺者耳。

自好古肺熱傷肺﹐節齋服參必死之說﹐印定後人眼目﹐甘用苦寒﹐直至上嘔下泄﹐猶不悔悟﹐良可悲矣。幸李瀕湖﹑汪石山詳爲之辧。而宿習難返﹐貽禍未已。不知肺經自有熱者﹐肺脈按之而實﹐與參誠不相宜。若火來乘金者﹐肺脈按之而虛﹐金气大傷﹐非參不保。前哲有言曰﹕土旺而金生﹐勿拘拘於保肺﹔水旺而火息﹐毋汲汲於淸心。可謂洞達《內經》之旨﹐深窺根本之治也。

張景嶽曰﹕凡虛損之由﹐無非酒色﹑勞倦﹑七情﹑飲食所致。或先傷其气﹐气傷必及於精﹔或先傷其精﹐精傷必及於气。但精气在人﹐無非謂之陰分﹐陰爲天一之根﹐形質之祖﹐凡損形質者﹐總曰陰虛。

然分而言之﹐則有陰中之陰虛﹐其病爲發熱煩躁﹐頭紅面赤﹐唇漧舌燥﹐咽痛口瘡﹐吐血衄血﹐便血尿血﹐大便燥結﹐小水痛澀等癥﹔有陰中之陽虛﹐其病爲怯寒憔悴﹐气短神疲﹐頭運目眩﹐嘔惡食少﹐腹痛飧泄﹐二便不禁等癥。甚至咳嗽吐痰﹐遺精盜汗﹐气喘聲喑﹐筋骨疼痛﹐心神恍惚﹐肌肉盡削﹐夢與鬼交﹐婦人月閉等癥。凡病至極﹐皆所必至﹐總由眞陰之敗耳。

然眞陰所居﹐惟腎爲主﹐而人之生气﹐同天地元陽﹐無非自下而上。故腎水一虧﹐則肝失所滋而燥生﹐水不歸源而脾痰起﹐心腎不交而神色敗﹐盜傷脾气而喘嗽頻﹐孤陽無主而虛火熾﹐凡勞傷等癥﹐使非傷及根本﹐何以危篤至此﹖故凡病甚於上者﹐必其竭甚於下也。余故曰﹕虛邪之至﹐害必歸陰﹐五臟之傷﹐窮必及腎。夫亦貴其知微而已。

凡人心耽欲念﹐腎必應之。凡君火動於上﹐則相火必應於下。夫相火者﹐水中之火也﹐靜而守位﹐則爲陽气﹐熾而無制﹐則爲龍雷﹐涸澤燎原﹐無所不至。故其在腎﹐則爲遺﹑淋﹑帶﹑濁。水液漸以干枯﹐炎上入肝﹐則逼血妄行﹐爲吐爲衄。或爲營虛﹐筋骨疼痛。又上入脾﹐脾陰受傷﹐或爲發熱﹐飲食悉化痰涎。再上至肺﹐皮毛無以扃固﹐亡陽嗽喘﹐啞喑聲嘶。是皆無根虛火﹐陽不守舍﹐而火焰詣天﹐自下而上﹐由腎而肺﹐本源漸槁﹐上實下虛﹐誠剝極之象也。又師尼室女﹐失偶之輩﹐私情系戀﹐所願不得﹐則欲火搖心﹐眞陰日削﹐遂致不救。五勞之中﹐莫此爲甚。

經曰﹕嘗貴後賤﹐𨿽不中邪﹐病從內生﹐名曰脫榮。常富後貧﹐名曰失精。故五臟之傷﹐惟心爲本。

思生於心﹐脾必應之。思之不已﹐勞傷在脾。脾气結﹐則爲噎膈﹐爲嘔吐﹐飲食不能運﹐气血日消﹐肌肉日削﹐四肢不爲用﹐而生脹滿﹑泄瀉等癥﹐此傷心脾之陽也。然思本傷脾﹐尢亦傷脾。經曰﹕脾愁憂而不解則傷意﹐意傷則亂﹐四肢不舉。七情傷腎﹐恐亦居多。經曰﹕恐懼而不解則傷精﹐精傷則骨酸痿厥﹐精時自下。又常見猝恐者必陰縮﹐或遺尿﹐是皆傷腎之徵也。然恐傷腎﹐怒亦傷腎。經曰﹕腎盛怒而不止則傷志﹐志傷則喜忘其前言﹐腰背不可以腑仰屈伸。是知盛怒不惟傷肝﹐腎亦受害也。

怒生於心﹐肝必應之。經曰﹕怒傷肝。怒則气逆﹐甚則嘔血及飧泄﹐故气上矣。蓋肝爲陰中之陽髒﹐故肝之爲病﹐有陰陽。如火因怒動而逼血妄行﹐以致气逆於上而脹痛喘急者﹐此傷陰气﹔以怒傷而木郁無伸﹐致侵脾土气陷﹐爲嘔爲脹﹐爲泄爲痛﹐爲飲食不行﹐此傷陽。然怒本傷肝﹐而悲哀亦最傷肝。經曰﹕悲哀動中則傷魂﹐魂傷則狂妄不精﹐陰縮筋攣﹐兩脇骨不舉。蓋盛怒傷肝﹐肝气實也﹔悲哀傷肝﹐肝气虛也。實不終實﹐而虛則終虛耳。

驚本入心﹐實通於肝膽。經曰﹕驚則心無所根據﹐神無所歸﹐慮無所定﹐故气亂矣。然膽爲中正之官﹐十一臟陽剛之气﹐皆取決焉。又爲少陽生气所居﹐若或損之﹐則諸髒生气皆消索致敗。故驚畏日積﹐或一時大驚損膽﹐致膽汁泄﹐通身發黃﹐默默無言者﹐皆不可救。

虛損兩頰紅赤﹐或唇紅者﹐陰虛於下﹐逼陽於上也。仲景曰﹐其面戴陽者﹐下虛故也。虛而多渴者﹐腎水不足﹐引水自救也。喑啞聲不出者﹐由腎气之竭。蓋聲出於喉而根於腎。經曰﹕內奪而厥﹐則爲喑痱。此腎虛也。虛而喘急者﹐陰虛肺格﹐气無所歸也。喉漧咽痛者﹐眞水下虧﹐虛火上浮也。不眠恍惚者﹐血不養心﹐神不能藏也。時多煩躁者﹐陽中無陰﹐柔不濟剛也。易生嗔怒﹐或筋急酸疼者﹐水虧木燥﹐肝失所資也。飲食不甘﹐肌肉漸削者﹐脾元不守﹐化機日敗也。心下跳動﹐怔仲不寧者﹐气不歸精也。盜汗不止者﹐有火則陰不能守﹐無火則陽不能固也。虛而多痰﹐或如淸水﹐或白沫者﹐此水泛爲痰﹐脾虛不能制水也。

骨痛如折者﹐腎主骨﹐眞陰敗竭也。腰脇痛者﹐肝腎虛也。膝以下冷﹐命門衰絕﹐火不歸原也。小水黃澀淋瀝者﹐眞陽虧竭﹐气不化水也﹐足心如烙者﹐虛火爍陰﹐湧泉涸竭也。

虛損之脈﹐凡甚急﹑甚數﹑甚細﹑甚弱﹑甚澀﹑甚滑﹑甚短﹑甚長﹑甚浮﹑甚沈﹑甚弦﹑甚緊﹑甚洪﹑甚實﹐皆勞傷之脈。然無論浮﹑沈﹑大﹑小﹐但漸緩則漸有生意。若弦甚﹐病必甚﹔數甚病必危。若以弦細而再加緊數﹐則百無一生矣。《要略》曰﹕脈芤者爲血虛﹐沈遲而小者爲脫气﹐大而無力爲陽虛﹐數而無力爲陰虛﹐脈大而芤者爲血虛。平人脈大爲勞﹐虛極亦爲勞。脈微細者盜汗﹐寸弱而軟者爲上虛﹐尺弱軟澀爲下虛﹐尺脈滑疾爲血虛﹐兩關沈細爲胃虛。又《脈經》曰﹕脈來軟者爲虛﹐緩者爲虛﹐弱者爲虛﹐弦者爲中虛﹐細而微小者气血俱虛。

人賴以生﹐惟此精气。气虛卽陽虛﹐凡病有水盛火虧﹐而見臟腑寒﹑脾腎敗者是也。故病見虛弱﹐別無熱癥者﹐便是陽虛﹐卽當溫補元气﹐使眞元自復﹐萬勿兼淸涼寒滑之品﹐以殘此發生之气。精虛者卽陰虛﹐凡病有火盛水虧﹐而見營衛燥﹑津液枯者是也。故見病多熱燥﹐水不濟火者﹐便是陰虛。欲滋其陰﹐惟宜甘涼醇靜之物﹐凡陰中有火﹐大忌辛溫。然陰虛者﹐因其水虧﹐而水虧又忌寒涼。蓋苦劣之流﹐斷非滋補之物。其有火盛之甚﹐不得不從淸涼者﹐亦當兼壯水之劑﹐相機間用。

一﹑虛損咳嗽﹐𨿽五臟皆有﹐然專主則在肺腎。蓋肺爲金髒﹐所畏者火﹐化邪者燥﹐燥則必癢﹐癢則必嗽。正以腎水不能制火﹐所以克金﹐陰精不能化气﹐所以病燥﹐故爲咳嗽喘促﹐咽痛聲啞﹐喉癢喉瘡等癥。治此宜甘涼至靜之劑﹐滋養金水﹐使肺腎相生﹐眞陰漸復。

一﹑虛損吐血者﹐傷其陰也。但當察其火有與無﹐及火之微甚而治之。凡火之盛﹐而火戴血上﹐脈癥之間自有熱證可辧。急則治標﹐暫用芩﹑連﹑梔﹑柏﹑竹葉﹑童便之屬。血止卽當養血﹐不宜過用寒涼也。

若無實火﹐而金屬傷陰﹐則陰虛水虧﹐血由傷動。此宜甘純養陰之品﹐以靜制動﹐以和治傷﹐使陰气安靜﹐得養則血自歸經﹐若陰虛於下﹐格陽於上﹐六脈無根﹐而大吐大衄者﹐此火不歸源﹐眞陽失守而然﹐萬不可用涼藥。若大吐大衄﹐六脈細脫﹐手足厥冷﹐危在傾刻﹐厥逆昏憒者﹐速當益气﹐以固生機﹐若過用寒涼卽死。總之﹐失血吐血﹐陰分大傷﹐使非加意元气﹐培養眞陰﹐而專用寒涼﹐血𨿽得止﹐病必自敗。

一﹑虛損傷陰﹐本由五臟。然五臟癥治﹐有可分者﹐有不可分者。如諸气之損﹐其治在肺﹔神明之損﹐其治在心﹔飲食肌肉之損﹐其治在脾﹔諸血筋膜之損﹐其治在肝﹔精髓之損﹐其治在腎。此其可分者也。至气主於肺﹐而化於精﹔神主於心﹐而化於气﹔肌肉主於脾﹐而土生於火﹔諸血藏於肝﹐而血化於脾胃﹔精髓主於腎﹐而受之於五臟。此其不可分者也。及乎旣盛﹐則標本相傳﹐連及臟腑﹐此又方之不可執言也。故凡補虛之法﹐但當明其陰陽﹑升降﹑寒熱﹑溫涼之性﹐精中有气﹑气中有精之因。

且凡上焦陽气不足者﹐必下陷於腎也﹐當取之至陰之下﹔下焦眞陰不足者﹐多飛越於上也﹐可不引之歸原乎﹖所以治必求本﹐方爲盡善。

凡虛損旣成﹐不補將何以復﹖而有不能服人參﹑熟地諸藥者﹐此爲虛不受補﹐何以望生﹖若以失血後嗽不止﹑痰多甚者﹐此脾肺虛極﹐飲食無能化血﹐而隨食成痰。此𨿽非血﹐而實血之類也。經曰﹕白血出者死。

有不得左右眠﹐而認一邊難轉者﹐此其陰陽之气有所偏竭而然﹐多不可治。若虛癥別無邪熱﹐而譫妄失倫﹐此心臟之敗﹐神去之兆也﹐必死。勞嗽喑啞﹐聲不能出﹐此肺臟之敗也﹐必死。勞損肌肉脫盡者﹐此脾臟之敗也﹐必死。筋爲罷極之本﹐病虛損而筋骨疼痛﹐若痛至極﹐不可忍者﹐乃血竭不能養筋﹐此肝臟之敗也﹐必死。勞損旣久﹐再大便泄瀉不能禁止者﹐此腎臟之敗也。必死。

卷五病能集三﹝雜證十三門﹞

內傷陰虛發熱證

《治法綱》曰﹕內傷發熱﹐則從內自汗出﹐六脈微弱﹐或右手气口大三倍於人迎﹐按之無力﹐渾身酸軟或痛﹐倦於言﹐動怠惰﹐屬內傷元气虛﹐宜補中益气湯加減。發熱甚於午後﹐遺滑﹐或咳嗽有紅﹐皮毛枯槁﹐屬陰虛﹐熱久則變爲骨蒸勞極﹐治法如勞瘵條下。又有傷食發熱﹐惡寒頭痛﹐嘔惡﹐胸中飽悶而痛脹﹐右寸關俱緊而滑﹐左脈弦急﹐屬內傷飲食﹐外感風寒之熱﹐先宜解散﹐後消導和中。又有發熱晝重夜輕﹐口中無味﹐陽虛也﹔午後發熱﹐夜半則止﹐陰虛也。陽虛責之胃﹐陰虛則之腎。蓋饑飽傷胃﹐房勞傷腎。以藥論之﹐甘溫補气﹐甘寒滋陰。若气血兩虛﹐只補其气﹐陽旺生陰也。

東垣曰﹕晝則發熱﹐夜則安靜﹐是陽气自旺於陽分也。夜則發熱﹐晝則安靜﹐是陽气下陷入陰中也﹐名曰熱入血室。晝則發熱煩躁﹐夜亦發熱煩躁﹐是重陽無陰也﹐當亟瀉其陽﹐峻補其陰。

王冰曰﹕病熱而脈安﹐按之不鼓﹐乃寒盛格陽而致之﹐非熱也。形癥是寒﹐按之脈气鼓擊於手下者﹐此爲熱盛拒陰﹐非寒也。

趙養葵曰﹕病熱作渴﹐飲冷便閉﹐此屬實熱﹐人皆知之。或惡寒發熱﹐引衣蜷臥﹐四肢逆冷﹐大便淸利﹐此屬眞寒﹐人亦易知。至於煩擾狂越﹐不欲近衣﹐欲坐臥泥水中﹐此屬假熱之證。甚者煩極發躁﹐渴飲不絕﹐舌如芒刺﹐兩唇燥裂﹐面如塗朱﹐身如焚燎﹐足心如烙﹐吐痰如湧﹐喘急﹐大便閉結﹐小便淋瀝﹐三部脈洪大而無倫。當是時也﹐卻似承气癥﹐承气入口卽斃﹔卻似白虎癥﹐白虎下咽卽亡。若用二丸﹐緩不濟事。急以加減八味丸料一斤﹐內肉桂一兩﹐以水煎五六碗﹐冰冷與飲﹐諸證自退。翌日必畏寒脈沈﹐是無火也﹐當補其陽﹐急以附子八味丸料﹐煎服自愈。此證與脈气俱變其常﹐而不以常法治之者也。若有產後及大失血後﹐陰血暴傷﹐必大發熱﹐亦名陰虛發熱﹐若以涼藥正治﹐立斃。正所謂象白虎證﹐服白虎必死。須用獨參湯﹐或當歸補血湯﹐使無形生出﹐此陽生陰長之妙。或問﹕气虛﹑血虛均是內傷﹐何以辧之﹖曰﹕陰虛者面必赤﹐無根之火戴於上也。若陽癥﹐火入於內﹐面必不赤。其口渴者﹐腎水漧枯﹐引水自救也。但口𨿽渴而舌必滑﹐脈𨿽數而尺必無力﹐甚者尺𨿽洪數﹐而按之不鼓﹐此爲辧耳。戴復庵云﹕服涼藥而脈數者火郁﹐宜升補。

王節齋曰﹕世間發熱。類傷寒者數種﹐治各不同﹐外感﹑內傷乃大關鍵。張仲景論傷寒﹑傷風﹐此外感也。風寒自表入裏﹐故宜發表﹐以解散之﹐此麻﹑桂二方之義也。以其感於冬春寒冷﹐藥用辛熱勝寒。若時非寒令﹐則藥當變矣。如春溫之月﹐則藥當以辛涼﹔夏暑之月﹐則藥當以甘苦寒。故云﹕傷寒不卽病﹐至春變溫﹐至夏變熱。而其治法﹐必因時而有異也。又有一種冬溫之病﹐謂之非其時而有其气﹐冬寒也而反病溫。

此天時不正﹐陽气反泄﹐用藥不可溫熱。又有一種時行寒疫﹐卻在溫暖之時﹐而寒反爲病。此亦天時不正﹐陰气反逆﹐用藥不可寒涼。又有一種天行溫疫熱病﹐多發於春夏之交﹐沿門闔境相同。此天地之厲气﹐當隨時令﹐參運气而施治﹐宜用劉河間辛涼甘苦寒之藥﹐以淸熱解毒。以上諸癥﹐皆外感天地之邪气也。

若夫飲食勞倦﹐內傷乎元气﹐此眞陽下陷﹐內生虛熱。故東垣發補中益气之論﹐用人參﹑黃等甘溫之藥﹐以補其气而提其下陷﹐此用气藥以補其气之不足者也。

又若勞心好色﹐內傷眞陰﹐陰血旣傷﹐則陽气偏勝而變爲火矣﹐是爲陰虛火旺勞瘵之證。故丹溪發陽有餘陰不足之論﹐用四物湯而黃柏﹑知母﹐補其陰而火自降﹐此用血藥以補血之不足者也。益气﹑補陰﹐皆內傷癥也。一則因陽气之下陷以升提之﹐一則因陽火之上升而滋其陰以降下之﹐一升一降﹐迥然不同矣。

又有夏月傷暑之病﹐𨿽屬外感﹐卻類內傷﹐與傷寒大異。蓋寒傷形﹐寒邪客表﹐有餘之癥﹐故宜汗之﹔暑傷气﹐元气爲熱气所傷﹐爲耗散不足之癥﹐故宜補之﹐東垣所謂益气淸暑是也。

又有因時暑熱﹐而過食冷物﹐以傷其內﹔或過取涼風﹐以傷其外。此則非暑傷人﹐乃因暑而自致之病。治宜辛熱解表﹐或辛溫理中之藥﹐卻與傷寒治法相類者也。

凡此數證﹐外形相似﹐而實有不同﹐治法多端﹐而不可或謬。蓋外感之與內傷﹐寒病之與熱病﹐气虛之與血虛﹐如冰炭相反﹐治之若差﹐則輕病必重﹐重病必死矣﹐可不謹哉。

張景嶽曰﹕陰虛陽勝﹐或陰陽俱虛﹐爲寒熱往來者﹐此以眞陰不足﹐總屬虛損之病也。然其陰陽微甚﹐亦所當辧。如晝熱夜靜﹐此陽邪旺於陽分﹐陽有餘也﹔晝靜夜熱﹐陽邪陷入陰中﹐陰不足也。其有晝夜俱熱﹐兼煩躁多汗﹐而本非外感﹐此癥𨿽曰重陽﹐而實則陰虛之極也。又有或見溏泄﹐或上見嘔惡﹐而潮熱夜熱者﹐此元气無根﹐陽虛之病也。大都陽實宜瀉陽﹐瀉陽者宜用苦寒﹔陰虛者宜補陰﹐補陰者宜用甘涼。惟陽虛一證﹐則身𨿽有熱﹐大忌寒涼﹐此則人多不識也。

又有寒邪抑伏經絡﹐而爲寒爲熱﹐此似瘧非瘧之類也﹐治法𨿽宜表散﹐然邪气得以久畱者﹐必其元气之虛﹐而正不勝邪。故凡治此者﹐皆當以兼補气血爲主。若病久元气大虛﹐而寒熱不退者﹐但當單培元气﹐不必兼散。察其陰陽﹐擇而用之﹐若果陽虛﹐非用溫補不可。

又曰﹕凡寒自內生者﹐必由髒及表﹐所以戰栗憎寒﹐或厥逆拘攣。總之熱者多實﹐寒者多虛﹐故凡治寒證者﹐當兼察其虛﹐而仍察其髒﹐此不易之法也。

卷五病能集三﹝雜證十三門﹞

汗證

張景嶽曰﹕汗出一癥﹐有自汗﹐有盜汗。自汗屬陽虛﹐治宜實表補陽﹔盜汗屬陰虛﹐陰虛陽必湊之﹐故陽蒸陰分﹐治宜淸火補陰。然自汗中亦有陰虛﹐盜汗中亦多陽虛。如遇煩勞火熱之類﹐最多自汗﹐故飲食之火起於胃﹐酒色之火起於腎﹐能令人自汗﹐此非陽盛陰衰而何﹖且人之寤寐﹐總由衛气之出入﹐衛气者﹐陽气也﹐人寐時衛入於陰﹐非陽虛於表而何﹖欲辧陰陽﹐當察其有火無火。火盛而汗出者﹐以火爍陰﹐陰虛也﹔無火汗出者﹐表气不固﹐陽虛也。知斯二者﹐無餘義矣。

一﹑汗由血液﹐本乎陰也。然汗發於陰而出於陽﹐此其根本﹐則由陽中之營气﹔而其啟閉﹐則由陰中之衛气。故凡欲疏汗而不知營衛之盛衰﹐欲禁汗而不知陰陽之橐龠﹐吾知其必敗矣。

一﹑汗有陰陽。人但知熱能致汗﹐而不知寒亦能致汗。所謂寒者﹐非曰外寒﹐以陽气內虛﹐則寒生於中﹐而陰中無陽﹐陰無所主﹐故汗隨气泄。凡大驚恐懼﹐皆令汗出﹐是皆陽气頓消﹐眞元失守之兆。如病後﹑產後﹑大吐大泄失血後﹐必多汗出﹐豈非气去而然乎﹖經曰﹕陰勝則自寒汗出﹐身常淸﹐數栗而寒﹐寒則厥﹐厥則腹滿﹐死。仲景曰﹕極寒反汗出﹐身必冷如冰。是皆陰汗之謂。治此當察气虛之微甚﹐微虛者略扶正气﹐汗自收﹔甚虛者﹐非速救元气不可﹐卽姜﹑桂﹑附之屬﹐必所當用。

又濕气乘脾﹐亦能作汗。癥見身重困倦﹐脈見緩大﹐聲音如從甕中出者﹐多屬濕癥。但濕熱甚者﹐去火而濕自淸。寒濕勝者﹐助火而濕自退﹔健脾土之气﹐則濕去而汗自收。丹溪曰﹕心之所藏﹐在內者爲血﹐發外者爲汗。汗爲心液﹐故自汗之癥﹐未有不由心腎俱虛而得者。故陰虛陽必湊﹐發熱而自汗﹔陽虛陰必乘﹐發厥而自汗。皆陰陽偏勝所致也。

李士材曰﹕汗爲心之液﹐而腎主五液﹐故汗癥未有不由心腎虛而得者。心陽虛﹐不能衛外而爲固﹐則外傷而自汗﹔腎陰虛﹐不能內營而退藏﹐則內傷而盜汗。

及夫肺虛﹑脾虛﹐皆令汗出。治法﹕肺虛者﹐固其皮毛﹐黃六一湯﹑玉屏風散﹔脾虛者﹐壯其中气﹐補中益气湯﹑四君子湯﹔心虛者﹐益其血脈﹐當歸六黃湯﹔肝虛者﹐禁其疏泄﹐白芍﹑棗仁﹑烏梅﹔腎虛者﹐助其封藏﹐五味﹑山萸﹑龍骨﹑牡蠣﹑遠志﹑五倍﹑首烏。五臟之內﹐更有宜溫﹑宜淸﹑宜潤﹑宜燥﹐無膠一定之法﹐以應無窮﹐可耳。

張三錫曰﹕陽衰則衛虛﹐所虛之衛﹐行陰當瞑目之時﹐則更無气以固其表﹐故腠理開﹑津液泄而爲汗。

迨寐則目張﹐其行陰之气﹐復散於表﹐則汗止矣。夫如是者﹐謂之盜汗﹐卽《內經》之寢汗也。然自汗﹑盜汗﹐𨿽分陰虛﹑陽虛﹐細而察之﹐悉屬於衛。且衛气者﹐實由穀气之所化﹐肺臟之所布﹐天眞之陽必得是而後充大﹐無是則衰微。故《素問》曰﹕陽气者﹐如蒼天之气﹐順之則陽气固。又曰﹕陽因而上﹐衛外者也。

又曰﹕陽者衛外而爲固也。又曰﹕衛气者﹐所以肥腠理﹐溫分肉﹐而司開闔者也。學人不可不知。

卷五病能集三﹝雜證十三門﹞

不能食證

李士材曰﹕不能食﹐東垣云胃中元气盛﹐則能食而不傷﹐過時而不肌。脾胃俱旺﹐能食而肥。脾胃俱虛﹐不能食而瘦。羅謙甫云﹕脾胃弱而食少﹐不可克伐﹐補之自然能食。許學士云﹐不能食者﹐不可全作脾治。腎气虛弱﹐不能消化飲食﹐譬之釜中水谷﹐不有火力﹐其何能熟﹖嚴用和云﹕房勞過度﹐眞陽衰弱﹐不能上蒸脾土﹐中州不運﹐以致飲食不進﹐或脹滿痞塞﹐或滯痛不消﹐須知補腎。腎气若壯﹐丹田火盛﹐上蒸脾土﹐脾土溫和﹐中焦自治﹐膈開能食矣。

愚按﹕脾胃者﹐具坤順之徳﹐而有幹健之運。故坤徳所漸﹐補土以培其卑監﹔幹健稍弛﹐益火以助其轉運。故東垣﹑謙甫以補土立言﹐學士﹑用和以壯火垂訓﹐蓋有見於土彊則出納自如﹐火彊則轉輸不怠。

火者土之母也﹐虛則補其母﹐治病之常經。每見世俗一遇不通食者﹐便投香﹑砂﹑積﹑朴﹑曲﹑卜﹑楂﹑芽﹐甚而黃連﹑山梔﹐以爲開胃良方﹐而夭枉者多矣。不知此皆實則瀉子之法﹐因脾胃間有積滯有實火﹐元气未衰﹐邪气方張者設也。虛而伐之﹐則愈虛。虛而寒之﹐遏眞火生化之源﹐有不敗其气而絕其谷乎﹖且誤以參﹑術爲滯悶之品。畏之如砒毒﹐獨不聞經云虛者補之﹐又云塞因塞用乎﹖又不聞東垣云﹕脾胃之气﹐實則枳實﹑黃連瀉之﹐虛則白術﹑陳皮補之。故不能食者﹐皆屬脾虛。補之不效﹐當補其母﹐八味地黃丸﹑二神丸。挾痰宜化﹐六君子湯﹔挾郁宜開﹐育气湯﹔仇木宜安﹐異功散加木香﹐沈香﹔子金宜顧﹐肺气虛則盜土母之气以自救﹐而脾益虛﹐甘﹑桔﹑參﹑苓之屬。夫脾爲五臟之母﹐土爲萬物之根﹐安谷則昌﹐絕谷則亡﹐愼毋少忽。

趙養葵曰﹕余於脾胃﹐分別陰陽水火而調之。如不思飲食﹐此屬陽明胃土受病﹐須補少陰心火﹐歸脾湯補心火以生胃土也﹔能食不化﹐此屬太陰脾土﹐須補少陽相火﹐八味丸補相火以生脾土也。理中湯用漧薑﹐所以制土中之水也﹔建中湯用芍藥﹐所以制土中之木也。黃湯所以益土之子﹐使不食母之气也。六味丸所以壯水之主也﹐八味丸所以益火之源也。土無定位﹐寄旺於四季﹐無專能﹐代天以成化﹐故以四髒兼用。總之﹐以補爲主﹐不用克伐。脾气下陷﹐補中益气。肝火乘脾﹐加左金丸﹐鬱怒傷脾﹐歸脾湯。脾虛不能攝痰﹐六君子湯。脾腎兩虛﹐四君﹑四神。陰火乘脾﹐六味丸。命門火衰﹐不生脾土﹐八味丸。先天之气足﹐而後天之气不足者﹐補中气爲主﹔後天之气足﹐而先天之气不足者﹐補元气爲主。

張三錫曰﹕《內經》曰﹐有所勞倦﹐形气衰少﹐穀气不勝﹐上焦不行﹐下脘不通﹐胃气熱﹐熱气燻胸中﹐故內熱。大凡勞倦過度﹐則陽和之气亢極而化爲火矣。況水谷之味﹐少食是陽愈亢而陰愈衰。此陰字﹐指身中之陰﹐與水谷之气耳。然有所勞倦者﹐過勞傷气也。形气衰少者﹐壯火食气也。穀气不勝者﹐食少不能勝邪火也。上焦能行者﹐淸陽不升也。下脘不通者﹐濁陰不降也。夫胃受水谷﹐生化气血﹐故淸陽升而濁陰降﹐以傳化出入﹐滋養一身。今胃不納食而穀气少﹐則淸無升濁無降矣。故上焦不行﹐下脘不通﹐非謂全不行不通﹐但較之平時不行不通耳。上不行下下通﹐則郁矣。郁則少火皆成壯火﹐而胃居上焦﹑下脘兩者之間﹐若虛火上炎﹐故燻胸中而爲內熱。此勞倦內傷生熱如此。

卷五病能集三﹝雜證十三門﹞

似瘧證

趙養葵曰﹕世間似瘧非瘧者﹐世人一見寒熱往來﹐便以截瘧丹施治﹐以致委頓。經曰﹕陽虛則惡寒﹐陰虛則發熱。陰气上入陽中則惡寒﹐陽气下陷入陰中則惡熱。凡傷寒後﹑大病後﹑產後﹐勞瘵等癥﹐俱有寒熱往來﹐似瘧非瘧﹐或一日二三度發﹐並作瘧治﹐但有陽虛陰虛之別。陽虛者補陽﹐如理中湯﹑六君子湯﹑補中益气湯加姜桂﹐甚則加附子。諸方中必用升麻﹑柴胡﹐以提出陰中之陽﹐水升火降而愈﹐醫者有論及之者矣。至於陰虛者﹐其寒熱亦與正瘧無異。

而陰瘧中又有眞陰眞陽之分﹐經曰﹕晝見夜伏﹐夜見晝止﹐按時而發﹐是無水也﹕晝見夜伏﹐夜見晝止﹐倏忽往來﹐時作時止﹐是無火也﹐無水者壯水﹐六味湯主之﹔無火者益火﹐八味湯主之。世人患久瘧而不愈﹐亦治之不如法故耳。丹溪云﹕邪入陰分﹐宜用血藥引出陽分﹐芎﹑歸﹑地﹑紅花﹑黃柏治之。亦未及眞陰眞陽之至理。

夫發瘧有面赤口渴者﹐俱作腎中眞陰虛治﹐治之無不立愈。凡見患者寒來如冰﹐熱來如烙﹐惟面赤如脂﹐渴欲飲水者﹐以六味地黃加柴胡﹑芍藥﹑肉桂﹑五味﹐大劑一服便愈。

又有一種郁癥似瘧者﹐其寒熱與正瘧無異﹐但其口苦﹐嘔吐淸水或苦水﹐面淸脇痛﹐耳鳴脈澀。須以逍遙散加茱萸﹑黃連﹑貝母﹐倍柴胡﹐作一服。繼以六味地黃加柴胡﹑芍藥﹐調理而安。

至於三陰瘧者﹐惟太陰瘧當用理中湯﹐必加肉桂。若少陰﹑厥陰﹐非八味地黃不效。

卷五病能集三﹝雜證十三門﹞

怒傷肝證

《治法綱》曰﹕夫肝爲將軍之官﹐其性善怒﹐故經謂肝性最急﹐以甘緩之﹐如用細生甘艸之屬。大怒則火起於肝﹐實火用黃連﹑梔子瀉之﹐虛火看陰陽而施治。《內經》曰﹕怒則气逆﹐甚則嘔血及飧泄。嘔血者﹐用四物加丹皮﹑甘艸兼香附。飧泄者﹐以四君子加靑皮﹑柴胡﹑神曲﹑香附以淸之。

有乘於肺者﹐則咳嗽﹐或喘急衄血﹔乘於心者﹐則病心跳怔忡。精神恍惚﹐夜臥不安﹐或煩躁口渴﹐或吐血﹔乘於脾者﹐則善食易饑﹐食入反脹﹔乘於腎﹐則病骨蒸煩熱﹐或夜夢泄﹐咳嗽﹐而似陰虛火動。若本經自病﹐則兩脇與小腹疼痛而吐﹐或吐血﹐或如寒熱似瘧﹐是皆怒气所傷﹐而致气血乘亂﹐母子相乘爲患。則當平肝調气爲主﹐各加引經之藥。

有肝膽之火動﹐而熱火沸騰﹐畱滯於頸項之間而成瘰者。

有因怒而致小腹與兩足腫脹者﹐此肝气郁滯於下故也。

有怒而致小便欲去時﹐則兩手十指甲痛不可忍﹐蓋爪甲乃筋之餘﹐筋乃肝之餘﹐況肝主疏泄﹐而失其令故也。

有鬱怒所傷﹐而患頭疼之疾﹐凡遇怒气則頭便痛﹐此則先因濁血與滯气畱積於頭故也。

有暴怒而卒中者﹐名曰中怒。《內經》曰陽气者﹐大怒則形气絕而血菀於上﹐使人薄厥是矣。

有因大怒﹐復患腰背彊痛難以伸屈者。《內經》曰志傷於盛怒﹐則腰脊難以俯仰是矣。

有怒火郁於肝經﹐用諸開郁降火之藥而不愈﹐反用發散之藥﹐微取其汗而愈者﹐此亦火郁則發之義也。

有怒气挾食﹐郁於胃口﹐患吐嘔不食﹐胸膈脹悶﹐痰涎壅盛。治分虛實﹐實則可吐者吐之﹐此因而越之之法﹔虛則元气不足故也。

有怒气挾血﹐郁於胃口而然﹐用破血行气之劑開之。

凡怒气傷肝﹐肝木之气淩犯脾土﹐致使胃中元气衰甚不食﹐𨿽肝之病气有餘﹐只宜益元救土﹐不宜疏正气。可於補養藥中多加白芍﹐少佐靑皮治之。

又有遇怒便欲泄瀉﹐此先因怒气挾食傷胃故也。稟壯者﹐用調胃承气湯下之﹐去其舊積﹐其病自瘳﹔稟弱者﹐只以消導等劑主之。

有患手足冷﹐心下痛﹐痛則汗泄﹐嘔吐不欲食。或食入復出﹐此肝木之气乘於脾胃之間﹐使太陰﹑陽明之气上逆而不出﹐名曰食痺﹐治以白術﹑靑皮﹑人參﹑香附﹑神曲﹑砂仁﹑沈香之類。

婦人產後及小產後﹐或行經時﹐因怒气所傷﹐凡遇行經之時﹐則小腹脹痛﹐及經水不調﹐此爲怒傷血海﹐用當歸﹑川芎﹑烏藥﹑香附﹑木香﹑靑皮﹑玄胡索﹑蒲黃﹑五靈脂作湯。看有血逆者﹐再加破血之劑。

夫肝者﹐風之舍也﹐大怒則傷肝﹐因怒而內動厥陰﹐與少陽風熱﹐患頭疼發熱﹐或嗽咳气逆﹐或爲耳鳴煩躁﹐或爲寒熱似瘧﹐並以四物湯加香附﹑柴胡﹑防風﹑黃芩﹑梔子﹑黃柏之類。

又有鬱怒傷肝﹐患目珠脹痛﹐四物湯加柴胡﹑靑皮﹑黃連﹑甘艸﹑香附主之。

若眞髒脈見﹐其人不病而自死。有眞肝臟病者亦死。

卷六病能集四﹝雜證十門﹞

諸血證

張三錫曰﹕營血之行﹐各有常道。爲火所迫﹐則錯亂沸騰﹐而諸失血之證作矣。有如火急湯沸﹐勢不可遏。丹溪之論曰﹕口鼻出血﹐皆是陽盛陰虛﹐有升無降﹐血隨气上﹐越出上竅。法當補陰抑陽﹐气降則血歸經矣。是論血癥三昧語。蓋陽明之脈絡鼻﹐是經火盛﹐迫血妄行﹐從鼻出者曰衄﹐從口湧出者曰吐。

初起脈洪大﹐宜犀角地黃湯。犀角性升散﹐能散一切有餘之火﹐乃陽明經藥﹐故曰如無犀角﹐以升麻代之。

今人不知﹐泥於犀角解乎心熱一句﹐不分虛實﹐與四物同用。若是實火﹐固爲得宜﹐陰虛者寧免飛揚之禍﹖吐血﹐心口脹懣﹐口中血鮏气﹐用韭汁﹑童便﹑薑汁﹑郁金同飲﹐其血自淸。勢盛脈芤大吐﹐用十灰散遏之﹐次用花蕊石散消之﹐後用淸血藥郁金﹑丹皮﹑赤芍之類﹐加降火。有因怒而得者﹐宜平肝降火﹐炒梔子﹑靑皮﹑芩﹑連﹑柴胡。一切上焦血癥﹐用五生飲﹐大獲奇驗。用生韭﹑藕﹝荷葉亦可﹞京墨﹑側柏﹑生地﹐各取汁一杯﹐對童便。其生地﹑側柏研爛﹐以童便和方得汁。凡一應上溢之癥﹐若脾胃气壯﹐不瀉能食者﹐皆當以大黃醋制﹐和生地汁﹐及桃仁泥﹑牡丹皮之屬﹐引入血分﹐使血下行﹐轉逆爲順也﹐最妙法。不知此而徒事涼藥﹐脾胃反傷。今人治此﹐無一生者﹐此也。諸失血後﹐倦怠昏憒﹐面失血﹐懶於言動﹐濃煎人參湯﹐所謂血脫補气也﹐最妙。

先惡心﹐血雜痰出﹐嘔多至升許者﹐爲嘔血。有怒而得者﹐有過飲得者﹐郁悒人久之﹐气血凝滯﹐中焦運化失常﹐亦作嘔痰帶血出﹐宜分治之。若肝脈旺﹐兩手弦數﹐宜平肝降火﹐連﹑梔﹑靑皮﹑香附﹑柴胡﹑甘艸﹑歸﹑芍﹐或用赤茯瀉心湯﹐是實者瀉其子也。若右寸脈洪滑或數﹐解酒毒﹐降火和中﹐二陳加芩﹑連﹑梔﹑丹皮。若沈結或洪數﹐宜舒郁﹐越鞠丸去蒼術﹐加丹皮﹑赤芍﹑歸尾主之﹐加韭汁亦妙。

脾統血﹐肺主气﹐勞神多言﹐脾肺致傷﹐血妄行﹐忌涼劑﹐必用補中益气湯加減。遇勞卽發﹐心肺受傷﹐其血必散﹐補中益气加麥冬﹑五味﹑山藥﹑熟地﹑茯神﹑遠志佳。

咳血﹐熱壅於肺者易治﹐損於肺者難治。瘦人有此﹐脈細數﹐多成勞﹐宜二母﹑二冬﹑紫菀﹑花粉﹑生地﹑丹皮﹑竹瀝﹑童便﹑薑汁﹐選用一方。服藥血不止﹐是肺上有竅也。用白芨末﹑豬肺煮熟﹐蘸食﹐日三四次﹐妙不可言。昔人爲白芨下咽至血竅﹐則竅爲塡而血止。詳見《本艸綱目》。一法﹐取末於粥中喫﹐妙。勞傷肺經﹐咳嗽有血﹐雞蘇散最妙。功在阿膠﹑炒蒲黃。勞嗽﹐服阿膠不止﹐無藥用矣。咳血非靜養絕欲﹐不可與治。諸病皆然﹐此尢當愼者。

咳血胸中痛﹐鮏臭異常﹐肺脈數而虛﹐是肺痿。諸失血過多﹐體倦少食﹐及血不止﹐扶正气爲急﹐人參﹑黃﹑五味子﹑芍藥﹑麥冬﹑甘艸﹑歸身﹐加郁金亦可。

唾血﹐平時津唾中有血﹐一屬腎虛有熱﹐一屬上焦實火。

有餘則瀉﹐加減涼膈加牡丹皮﹑藕節之類﹔不足則補﹐滋腎坎離﹐酒炒黃柏﹑肉桂一分許﹐瀉腎火﹐或加二冬﹑二母。

咯血﹐不嗽而咳出血也﹐咯同於痰。气郁於喉嚨之下﹐滯不得出﹐咯而乃出。求其所屬﹐咯﹑唾同出於腎也。咯血爲病最重﹐以肺手太陰之經。气多血少﹐又肺爲淸肅之髒﹐爲火所爍﹐迫血上行﹐以爲咯血﹐逆之甚矣。上气見血﹐下聞病音﹐謂喘而見血﹐且咳嗽也﹐爲難治。初起用童便﹑靑黛﹐以瀉手足少陽三焦膽經之相火﹐而薑汁爲佐﹐用地黃﹑牛膝輩以補陰﹐安其血。如喉中咯出小血塊或血點﹐亦分虛實﹐瘦人最忌。大法四物入童便﹐薑汁﹑靑黛﹐或牛膝膏﹑地黃膏﹐尢妙。上焦一切血癥﹐稍止卽服六味丸﹐最不可緩。

有血癥者﹐終身不可脫。

滑伯仁曰﹕失血家須用下劑破血﹐蓋施之於妄蓄之初。亡血虛家不可下﹐蓋戒於亡失之後。

朱丹溪曰﹕凡血癥旣久﹐古人多以胃藥收功。

諭嘉言曰﹕血證有新久微甚﹐本無不由於火﹐然火有陰陽不同﹐治法因之迥遠。今有暴病嘔血數盂﹐經曰暴病非陽﹐則其爲火也﹐卽非陽火甚明。陽火者。五行之火﹐天地間經常可久之物﹐何暴之有﹖惟夫龍雷之火﹐潛伏陰中﹐方其未動﹐不知其爲火也。及其一發﹐暴不可禦﹐以故載陰血而上溢。蓋龍雷之性﹐必陰雲四合﹐然後遂其升騰之勢。若天靑日朗﹐則退藏不動矣。故凡用涼血淸火之藥者﹐皆以水制火之常法﹐施之於陰火﹐未有不轉助其虐者。大法惟宜溫補﹐而溫補之微細曲折﹐要在講明有素。經曰少陰之脈營舌本﹐又曰咯血者屬腎﹐明乎陰火發於陰中。

其血咯之成塊而出﹐不比咳嗽勞癥﹐痰中帶血爲陽火也。此義惟張長沙傷寒癥中垂戒一款﹐云誤發少陰汗﹐動其經血者﹐下竭上厥﹐爲難治。後人於下竭上厥之理﹐總之弗省。不知下竭者﹐陰血竭於下也﹔上厥者﹐陰气逆於上也。故陰火動﹐而陰气不得不上奔﹔陰气上奔﹐而陰血不得不從上溢﹔陰血上溢﹐則下竭矣。血旣上溢﹐其隨血之气﹐散於胸中﹐不能復返本位﹐則上厥矣。陰气上逆不過至頸而止﹐不能越髙巓淸陽之位﹐是以喉間窒塞﹐心忡耳鳴﹐胸膈不舒也。然陰气久居於上﹐勢必龍雷之火應之於下。血不盡﹐竭不止也﹔气不盡﹐厥不止也。仲景斷爲難治﹐其以是乎﹖吾將辟其扃﹐則以健脾中之陽气爲第一義。健脾之陽有三善﹔一者﹐脾中之陽气旺﹐如靑天日朗﹐而龍雷潛伏也﹔一者﹐脾中之陽气旺﹐而胸中窒塞之陰气﹐如太空不畱纖翳也﹔一者﹐脾中之陽气旺﹐而飲食運化精微﹐復生其下竭之血也。況乎地气必先蒸土爲濕﹐然後上升爲云。若土燥而不濕﹐地气於中隔絕矣﹐天气不常淸乎。

今方書皆治陽火之法﹐至龍雷之火﹐徒有其名﹐而無其治。反妄引久嗽成癆﹐痰中帶血之陽癥﹐不敢用健脾增嗽爲例。不思咯血之嗽﹐不過气逆上厥﹐气下則不嗽矣。

古方治龍雷之火用桂附﹐然施於暴血之癥﹐可暫不可常。蓋已虧之血﹐恐不能制其悍﹔而未動之血﹐恐不可滋之擾。況此癥以勞房憂恐﹐傷精傷腎。又肝惟疏泄﹐是以少陰之气當藏不藏﹐而少陰之血無端溢出﹐與仲景所謂誤發少陰﹐汗動其血者﹐無少異矣。

究而論治龍雷之火﹐全以收藏爲主﹐以秋冬則龍雷潛伏也。故治法惟以崇土爲先﹐土濃則陰濁不升﹐而血患自息矣。

繆仲淳曰﹕吐血有三要。宜降气﹐不宜降火。气有餘卽是火﹐气降則火降﹐血隨气行﹐無溢出上竅之患矣。降火必用寒涼之劑﹐反傷胃气﹐胃气傷則脾不能統血﹐血愈不能歸經矣。今之療吐血者﹐大患有二﹕一則專用寒涼﹐往往傷脾作泄﹐以致不救﹔一則專用人參﹐肺熱傷肺﹐咳逆愈甚。亦有用參而愈者﹐此是气虛喘嗽﹐不由陰火致。然宜以白芍﹑炙艸制肝﹐枇杷葉﹑麥冬﹑薄荷﹑橘紅﹑貝母淸肺﹐苡仁﹑山藥養脾﹐番降香﹑蘇子下气﹐靑﹑鱉甲﹑銀柴胡﹑丹皮﹑地骨皮補陰淸熱﹐酸棗仁﹑茯神養心﹐山萸﹑枸杞子﹑牛膝補腎﹐此累試輒驗之方。然陰無驟補之法﹐非多服不效。

宜行血﹐不宜止血。血不循經絡者﹐气逆上壅也。血得熱則行﹐得寒則凝﹐故降气行血﹐則血循經絡矣。若血凝必發熱﹑及胸脇痛﹑病曰沈痼耳。

宜補肝﹐不宜伐肝。經曰﹕五臟者﹐藏精气而不瀉者也。肝主藏血﹐吐者肝失其職也。養肝則肝气平﹐而血有所歸﹔伐之則肝不能藏血﹐血愈不止矣。

薛立齋曰﹕血癥多屬形病俱虛﹐治者當求其屬而主之。若郁熱傷肺而衄者﹐用黃益气湯﹔肺气虛熱﹐不能攝血而衄者﹐用四君加芎﹑歸﹑五味﹔鬱結傷脾而咳吐血者﹐用歸脾湯﹔胃經有熱而咳吐血者﹐用犀角地黃湯﹔胃气弱而咳吐血者﹐用四君子加川芎﹑當歸﹑升麻﹔腎經虛熱﹐陰火內動而咯吐血者﹐用六味丸﹑補中益气湯﹔怒動肝火而見血者﹐用逍遙散。𨿽曰血得熱而錯經妄行﹐亦有衛气虛不能統攝營血而爲妄行者﹐不可不察﹐臨癥審諸。

又曰﹕勞嗽見血﹐亦有勞傷元气﹐內火妄動而傷肺者﹔亦有勞傷腎水﹐陰火上炎而傷肺者﹔有因過服天冬﹑生地寒藥﹐損傷脾胃﹐不能生肺气而不愈者﹔有因誤用黃柏﹑知母之類﹐損傷陽气﹐不能生陰精而不愈者。凡此脾肺虧損﹐而腎水不足﹐以致虛火上炎﹐眞髒爲患也﹐須用補中益气湯補脾土而生肺金﹐用六味丸滋腎水而生陰精﹐否則不救。

戴元禮曰﹕牙宣有二證﹕有風壅牙宣﹐有腎虛牙宣。風壅者﹐消風散擦﹐仍服。腎虛者﹐以腎主骨﹐牙者骨之餘﹐虛而上炎﹐故宣。服涼劑而愈甚者﹐此屬腎﹐下虛上盛﹐宜鹽湯下安腎丸﹐間黑錫丹﹐仍用姜﹑鹽炒香附黑色﹐爲末揩擦﹐妙。

鼻衄﹐鼻通於腦﹐血上溢於腦﹐所以從鼻而出。有頭風自衄﹐頭風才發﹐則衄不止﹐宜芎附飲﹐間進一字散。有因虛而衄﹐此爲下虛上盛﹐不宜過用涼劑﹔宜養正丹﹐佐以四物湯﹑芎歸湯﹐磨沈香飲。傷濕而衄﹐腎著湯加川芎﹐名除濕湯。傷胃致衄者﹐名酒食衄。喜﹑怒﹑憂﹑思諸气﹐皆能動血﹐以此致衄者﹐名五臟衄﹐上膈極熱而衄者﹐金沸艸散去麻黃﹑半夏﹐加茅花﹐如荊芥散﹐或用黃芩芍藥湯加茅花一撮。虛極者﹐茯苓補心湯。飲酒過多﹐及食熱物而衄﹐先用茅花湯。衄愈甚﹐則用理中湯去漧薑﹐加漧葛﹐驀然以水噴其面﹐使戰驚則止。衄愈後﹐血因舊路﹐一月或三四衄﹔又有洗面而衄﹐日以爲常﹐此卽水不通﹐借路之意﹐並宜止衄散﹐茅花煎湯調下。或四物湯加石菖蒲﹑阿膠﹑蒲黃各半錢﹐調熟石膏一匙許﹐兼進養正丹。

趙羽皇曰﹕營者﹐水谷之精气也﹔衛者﹐水谷之悍气也。又云﹕肺朝百脈之气﹐脾統諸經之血﹐可知血藏於肝而屬於脾胃﹐明矣。但人身之失血﹐種種不同。故有郁熱傷胃而吐血者﹐怒動肝火而見血者﹐腎虛火泛而咯血者﹐治法如淸胃散﹑地黃湯﹑六味丸之屬﹐用之得宜﹐無不獲效。

獨見血之出於脾胃者﹐每略不講﹐一遇此等癥﹐而莫可如何。蓋人身之脾爲營衛之主﹐气血之根﹐今人思慮不遂﹐郁傷火動﹐脾不攝血而從上竅出者﹐用歸脾湯補以斂之﹔力役過度﹐中气勞傷﹐脾不統血而從下竅出者﹐用補中湯升以舉之。一滋脾胃之陰﹐而從陰以引陽﹔一補脾胃之陽﹐而從陽以引陰。

先哲有言﹐曰血脫益气﹐須以參救之。又云﹕下血諸癥﹐日久多以胃藥收功。無非爲陽生陰長﹐以滋化生之源耳。世人往往不識此癥﹐多用地黃﹑童便﹐以淸火養陰。豈知脾胃旣虛﹐多不利地黃之泥滯﹔中气旣弱﹐斷不宜童便之沈寒。予見蹈此病者多﹐特爲拈出。

柯韻伯曰﹕失血之癥﹐關系最重。先輩立論甚詳﹐治法甚備。如血脫益气﹐見之東垣矣﹔滋陰淸火﹐見之丹溪矣﹔安神補血﹐見之陸迎矣﹔引血歸源﹐見之吳球矣﹔攻補疊用﹐見之伯仁矣﹔逐淤生新﹐見之宇泰矣﹔辛溫從治﹐見之巢氏矣。先止後補﹐見之葛氏矣﹔胃藥收功﹐見之石山矣﹔宜滋化源﹐見之立齋矣。無說不通﹐無治不善。乃創法者用之而痊﹐遵法者因循而敗﹐豈古今人有不相及歟﹖抑亦未知其要耳。

請言治血之要﹐其取效在調气而補血﹐其收功在安神而固精。夫人身中惟气血用事﹐血隨气行﹐誰不能言﹖獨於失血病﹐不言調气之理。血脫須補﹐誰不知之﹖反於失血癥﹐不知補血之法﹐惟以降火爲確論﹐寒涼爲定方﹐至於气絕血凝﹐猶不悔悟﹐不深可憫耶﹖夫气亢於上焦之陽分﹐則陽絡傷﹐血隨气上溢於口鼻﹐當桃仁承气以下之﹔气並於下焦之陰分﹐則陰絡傷﹐血隨气而下陷於二便﹐用補中益气以舉之。气有餘必挾火﹐當用苦寒以涼其气﹔气不足便挾寒﹐宜用甘溫以益其气。此調气之大要也。血自心來者﹐補心丹主之﹔脾來者﹐歸脾湯主之﹔肺來者﹐生脈散主之﹕腎來者﹐腎气丸主之﹐此補血之大要。

然气血者後天﹐精神者先天﹐故精神不散﹐气血和調﹐形體不敝﹐精神內守。故治血者﹐必用安神固精﹐使病者積精全神﹐以善其後﹐何有夭枉之憾哉﹖

卷六病能集四﹝雜證十門﹞

驚悸怔忡健忘煩躁不寐

張三錫曰﹕《內經》云﹕心者君主之官﹐神明出焉。夫怔忡驚悸之病﹐或因怒气傷肝﹐或因驚入膽气﹐母令子虛﹐因而心血爲之不足﹔又或遇事煩冗﹐思想無窮。則心君亦爲之不寧﹐故神不安﹐而怔忡驚悸之所由生也。

夫所謂怔忡者﹐心神惕惕然﹐動搖而不得安靜﹐無時而作者是也。驚悸者﹐驀然跳動有欲厥之狀﹐有時而作者是也。然癥之由﹐亦有停痰積飲﹐畱結於心胸胃口而病者﹐又不可執以爲心虛而治。健忘者﹐陡然而忘其事也﹐爲事有始無終﹐言談不知首尾。此因遇事煩冗﹐思想無窮﹐精神斫喪之所致也。然過思傷脾﹐亦能令人健忘。治之當兼理心脾﹐神寧志定﹐其證自除。大抵怔忡﹑驚悸﹑健忘三者﹐名𨿽不同﹐未有不由心血不足﹐脾气虛弱﹐積飲停痰而成此癥。其治惟在補養心血﹐調和脾气﹐寧神化痰﹐使神完气充﹐則無此三者之患矣。

又有一種虛煩﹐心中擾亂﹐鬱鬱不寧﹐良由津液去多﹐五內枯燥﹔或營血不足﹐陽勝陰微﹔或腎水下竭﹐心火上炎﹐故虛熱而煩生焉﹐甚則至於躁也。

又有大病後﹐血气未復而煩者。陳氏曰﹕內熱曰煩﹐外熱曰躁﹔心熱則煩﹐腎熱則躁。宜八珍湯加竹葉﹑棗仁﹑麥冬﹐或四物加人參﹑茯神。

又有不寐一種﹐老年人及病後虛弱人﹐陽衰而不寐﹔有痰在膽經﹐神不歸舍而不寐。虛者四君子加棗仁﹑黃﹑痰者溫膽湯加天南星。亦有心血不足而然者﹐宜益營湯。

《原病式》曰﹕因水衰火旺﹐其心胸躁動﹐謂之怔忡。然悸之爲病﹐是心臟之气不得其正﹐動而爲火邪者也。蓋心爲君火﹐包絡爲相火﹐火之爲陽﹐陽主動。君火之下﹐陰精承之﹔相火之下﹐水气承之。夫如是而動﹐則得其正﹐而淸淨光明﹐爲生之气也。若乏所乘﹐則君火過而不正﹐變而爲煩熱﹐相火妄動﹐旣熱且動﹐豈不見心悸之證哉﹖況心者神明居之﹐經曰兩精相搏﹐謂之神。又曰﹕血气者﹐人之神。則是陰陽气血在心臟﹐未始相離也。今失其陰﹐偏傾於陽﹐陽亦失其所承而散亂﹐故精神怔怔忡忡不能自安矣。如是者﹐當自心臟中補其不足之心血﹐以安其神气。不已﹐則求其屬以衰之﹐壯水之主以制陽光也。又包絡之火﹐非惟輔心﹐而且遊行於五臟。故五臟之气妄動者﹐皆火也。是以各髒有痰﹐皆能於包絡之火合動而作悸。如是者﹐當自各髒補瀉其火起之由﹐而後從包絡調之平之﹐隨其攸利而治。若各髒移熱於心﹐而致包絡之火動者﹐治亦如之。若心气不足﹐腎水淩之﹐逆上而停心者﹐心折其逆气﹐瀉其水﹐補其陽。若左腎之眞水不足﹐而右腎之火上逆﹐與包絡合動者﹐必峻補左腎之陰以制之。若內外諸邪郁其二火﹐不得發越﹐隔絕營衛﹐不得充養其正气者﹐則皆以治邪解郁爲主﹐若痰飲停於中焦﹐礙其經絡﹐不得舒通﹐而郁火與痰相擊於心下﹐以爲怔忡者﹐必導去其痰﹐經脈行則病自已。

朱丹溪曰﹕怔忡﹐大槪屬血虛與痰。有慮使動屬虛。時作時止者﹐痰因火動﹐瘦人多是血虛。肥人多是痰飲。食直覺心跳者是血少。多勞則心跳﹐屬虛兼气。

東垣曰﹕六脈大而空虛﹐病面赤心跳﹐乃火虛炎上也﹐補以降之﹐有不因驚而心動者﹐謂之動﹐屬痰火。王宇泰曰﹕一陰一陽﹐多對待而言。如喜怒並稱者﹐喜出於心﹐爲陽﹔怒出於肝﹐爲陰。志意並稱者﹐志是靜而不移﹐意是動而不定﹔靜則陰也﹐動則陽也。驚恐並稱者﹐驚因觸於外事﹐內動其心﹐心動則神搖﹔恐因惑於外事﹐內歉其志﹐志歉則精卻。是故《內經》所謂﹕驚則心無所根據﹐神無所歸﹐慮無所定﹐故气亂矣﹔恐則精卻﹐卻則上焦閉﹐閉則無气還﹐無气還則下焦脹﹐故气不行矣。又謂嘗貴後賤﹐嘗富後貧﹐悲憂內結﹐至於脫營失精﹐病深無气﹐則灑然而驚。此類皆是病從外事而動內之心神者也。

若夫在人身之陰陽盛衰而致驚恐者﹐驚是火熱﹐躁動其心﹐心動則神亂﹐神用無方﹐故驚之。變態亦不一狀﹐與五神相應而動。肝藏魂﹐魂不安則爲驚駭爲驚妄﹔肺藏魄﹐魄不安則驚躁﹔脾藏意﹐意不專則爲驚惑﹔腎藏志﹐志不慊則爲驚恐﹐心惕惕然﹔胃𨿽無神﹐然五臟之海﹐諸熱歸之﹐則發驚狂﹐若聞木音﹐亦惕惕然心欲動也。驚則安其神而散亂之气可斂﹐恐則定其志而走失之精可固。

卷六病能集四﹝雜證十門﹞

聲喑

張景嶽曰﹕聲音出於髒气﹐髒實則聲宏﹐髒虛則聲怯。然舌爲心苗﹐心病則舌不能轉﹐此心在聲音之主也。聲由气而發﹐肺病則气奪﹐此肺爲聲音之戶也。腎藏精﹐精化气﹐陰虛則無气﹐此腎爲聲音之根也。病𨿽由五臟﹐而三者實爲之主。

然人以腎爲根﹐元气所由生﹐使腎一衰﹐則元陽寢弱。聲音之標在心肺﹐聲音之本則在腎。經云﹕內奪而厥﹐則爲喑痱。此腎虛也。腎爲聲音之根﹐信非謬矣。

喑病分虛實﹕實者病在標﹐風寒火邪﹐气逆之閉﹐易治之﹔若其色欲傷腎﹐憂思傷心﹐驚恐傷膽﹐饑餒疲勞傷脾﹐非各求其屬﹐而大補元气﹐安望其嘶敗者復完﹐而殘損者復振乎﹖此虛爲難治矣。

然猶有難易者﹐暫而近者易﹐漸久者難﹔脈緩滑者易﹐細數者難﹔素無損傷者易﹐積有勞怯者難。以及病患久嗽聲啞﹐肺腎俱敗﹐但宜補肺气﹐滋腎水﹐養金潤燥﹐其聲自出。或略加訶子﹑百藥煎之類﹐兼收斂以治其標。若見假熱痰盛﹐再用寒涼消耗﹐鮮不危矣。

卷六病能集四﹝雜證十門﹞

癲癇狂證

癲﹑癇﹐狂三者﹐𨿽有輕重之分﹐實因痰火郁悒﹐心神耗散﹐气虛不能勝敵﹐痰火猖狂犯上之所致也。

正《內經》所謂主不明則十二官危﹐使道閉塞不通﹐形乃大傷是也。

夫人事混濁﹐神識不淸﹐語言顚倒﹐曰癲。一云失心風。有狂之意﹐不如狂之甚。屬心血不足。乃求望髙遠﹐所願不遂者有之。心脈及兩寸必虛數﹐或洪大無力。當從心淸﹐治心舒郁養神﹐石菖蒲﹑香附子﹑川芎﹑當歸﹑茯神﹑梔子﹑貝母﹑麥冬﹑橘紅﹑柏仁之類。痰多者先以湧劑﹐去其痰後﹐服安神藥。若心經蓄熱﹐發作不常﹐或時煩躁﹐鼻眼覺有熱气﹐不能自由﹐有類心風﹐稍定復作﹐淸心湯加石菖蒲。思慮傷心而得者﹐酒調天門冬﹑地黃膏﹐多服乃效。

妄歌妄笑﹐登髙逾垣﹐罵詈不避親疏﹐曰狂﹐俗謂之風子是也。與傷寒熱極發狂﹐同屬痰火內盛。

有樂極而成﹐有怒極而成。尋火尋痰﹐分多少而治。牛黃瀉心湯﹑滚痰丸﹐極對癥方。須斷濃味﹑酒肉﹑麵食﹑姜蒜﹑煎炒。《內經》所謂奪其食乃已﹐卽此義也。此心火獨盛﹐陽气有餘﹐神不守舍﹐痰火壅盛而然耳。

亦有水涸相火獨旺而致者﹐忽然僵僕作獸聲﹐手足勁彊﹐厥不知人﹐曰癇﹐俗名羊頭風是也。方書以五畜分五臟。丹溪斷其爲痰﹐千古灼見。大法行痰爲主﹐用黃連﹑膽星﹑栝蔞仁。如內有熱者﹐用涼藥以淸其心。有痰气實者﹐可用吐法。虛實在脈上辧﹐不可以肥瘦取。若虛而不能吐下者﹐用人參﹑菖蒲﹑茯苓﹑麥冬﹑全蠍﹑竹瀝之類。

大抵癲爲心血不足﹐狂爲痰火實盛﹐癇病獨生乎痰﹐因火動之所作也。治法﹕癇宜乎吐﹐狂宜乎下﹐癲則安神養血﹐兼淸痰火。𨿽然﹐此病神脫目瞪﹐如愚如癡者﹐縱倉扁復生﹐亦末如之何也。

又有小兒胎癇﹐胎元之始﹐當母受驚之邪﹐出腹後一二歲始發﹐或八九歲發之﹐必待復感之邪﹐與所感母腹之邪相搏而後作。然小兒質弱﹐目瞪不過歲月﹐難出成人之年。蓋腎間生命之气虛而不復﹐故不復壽也。

卷六病能集四﹝雜證十門﹞

諸積病

《準繩》曰﹕大全方分癖諸气﹑疝瘕﹑八瘕﹑腹中瘀血﹑痞﹑食﹑血﹐凡七門。者在腹內﹐近臍左右﹐各有一條筋脈急痛﹐大者如臂﹐次者如指﹐因气而成﹐如弦之狀﹐故名曰弦。癖者僻在兩脇之間﹐有時而痛﹐故名曰癖。疝者痛也。瘕者假也﹐其積聚浮假而痛﹐推移乃動也。瘕有八癥﹕黃﹑靑﹑燥﹑血﹑脂﹑狐﹑蛇﹑鱉。積在腹內﹐或腸胃之間﹐與髒气結搏堅牢﹐𨿽推之不移。名曰﹐言其病形可徵驗也。气壅塞爲痞﹐言其气痞塞不宣暢也。傷食成塊﹐堅而不移﹐名曰食﹐淤血成塊者也。大抵以推之不動爲﹐動爲瘕也。至夫疝與癖﹐則與痛俱見﹐不痛卽隱。在腹左右爲﹐在兩脇之間爲癖﹐在小腹而牽引腰脇爲疝。

朱丹溪曰﹕痞塊在中爲痰飲﹐在右爲食痰積﹐在左爲血塊。气不能作塊成聚。塊乃有形之物﹐痰與食積﹑死血而成也。用醋煮海石﹑三稜﹑蓬術﹑桃仁﹑紅花﹑五靈脂﹑香附之類爲丸﹐石碱﹑白術湯吞下。

瓦子能消血塊﹐次消痰。石碱一物﹐有痰積﹑有塊可用﹐洗滌垢膩﹐又能消食積。治塊當降火﹐消食積﹐卽痰也。行死血塊﹐去須大補。凡積不可用下藥﹐徒損眞气﹐病亦不去﹐當用消積藥﹐使之融化﹐則除根矣。

張子和曰﹕積之在髒﹐如陳莖之在江河﹐中間多著脂膜曲折之處﹐區臼之中。如陳莖之在江河﹐不在中流﹐多在汀灣洄薄之地﹐遇江河之溢﹐一漂而去。積之在髒﹐理亦如之。故予先以丸藥驅新受之食﹐使無梗塞﹐其辟著之積﹐已離而未下。次以散藥﹐滿胃而下﹐橫江之筏﹐一壅而盡。設未盡者﹐得以藥調之。惟堅積不可用此法﹐宜以漸除。《內經》曰堅者削之是也。

凡食積﹐酸心腹滿﹐大黃﹑牽牛之類﹐甚者礞石﹑巴豆。

酒積﹐目黃口漧﹐漧葛﹑麥芽之類﹐甚者甘遂﹑牽牛。

气積﹐噫气痞塞﹐木香﹑檳榔之類﹐甚者枳殼﹑牽牛。

涎積﹐咽喉如曳鋸﹐朱砂﹑膩粉之類﹐甚者瓜蒂﹑甘遂。

痰積﹐涕唾稠粘﹐半夏﹑南星之類﹐甚者瓜蒂﹑藜蘆。

癖積﹐兩脇刺痛﹐三稜﹑廣術之類﹐甚者甘遂﹑蠍梢。

水積﹐足脛脹滿﹐郁李﹑商陸之類﹐甚者甘遂。芫花。

血積﹐打撲肭淤﹐產後不月﹐桃仁﹑地楡之類﹐甚者虻虫﹑水蛭。

肉積﹐贅癅核癘﹐膩粉﹑白丁香﹐砭刺出血﹐甚者砂﹑信石。

九積皆以气爲主﹐各據所屬之狀而對治之。

方約之曰﹕凡積聚痞塊之癥﹐人之气血營衛﹐一身上下周流﹐無時少息﹐一旦七情感動五志之火﹐火性炎上﹐有升無降﹐以致气液水谷不能順序﹐稽畱而爲積也必矣。

丹溪以爲气不能成塊成聚﹐塊必痰與死血食積而成﹐在中爲痰飲﹐在右爲食積﹐在左爲血塊﹐誠哉言也。夫左關肝膽之位﹐藏血液﹔右關脾胃之位﹐藏飲食。所以左邊有積爲血塊﹐右邊有積爲食積。中間則爲水谷出入之道路﹐五志之火燻蒸水谷而爲痰飲﹐所以中間有積﹐則爲痰飲也。

治法﹐順气破血﹐消食豁痰是已。如木香﹑檳榔去气積﹐三稜﹑莪術去血積﹐麥芽﹑神曲去酒積﹐香附﹑枳實去食積﹐牽牛﹑甘遂去水積﹐山楂﹑阿魏去肉積﹐海粉﹑礞石去痰積﹐雄黃﹑白礬去涎積﹐漧薑﹑巴豆對寒積﹐黃連﹑大黃去熱積﹐各從其類也。

大抵積之初﹐固爲寒﹔而積之久﹐則爲熱矣。予分辛溫﹑辛平﹑辛涼三例﹐正欲人知新久之義耳。然陰虛難補﹐久積難除﹐誠節欲以養性﹐內觀以養神﹐固可從容而治耳。

《治法綱》曰﹕積有常所﹐痛有常處﹔聚無常所﹐痛無常處。蓋陰伏而靜﹐陽浮而動﹐故臟腑之气﹐有積聚之別。然𨿽有積聚之脈﹐總皆气病﹐無二端也。其脈浮洪者易治﹐沈澀者難治。治宜審其所因﹕倘有風寒束於外﹐使气不宣通﹐當以驅邪爲主﹔或憂思納於內﹐使气不流暢﹐當以理气爲本。丹溪治積法甚善。

又云若積於皮裏膜外者﹐尢非藥石所能治﹐必須鍼灸之﹐方能消散﹐甚得肯綮。潔古云養正則積自除﹐亦有滋味。蓋元气實﹐方可攻邪也。

今以通用藥味﹐加減主之﹐各加引經之藥﹐庶無差誤。以檳榔﹑木香﹑靑皮﹑陳皮﹑枳殼﹑三稜﹑莪術之類﹐如因風寒外束﹐气滯不行﹐加麻黃﹑蘇葉﹑漧薑﹑官桂﹑吳茱萸之類﹔因七情內傷﹐气郁不散﹐加香附﹑川芎﹑蒼術﹑蘇梗之類﹔如肝積左脇﹐嘔逆﹐倍用靑皮﹐加柴胡﹑白芍﹑川芎﹐防風之類﹔如心積臍上至心﹐煩悶﹐加菖蒲﹑炒黃連﹑香附﹐川芎﹑當歸之類﹔如脾積中脘﹐其人黃瘦﹐加白術﹑蒼術﹑神曲﹑麥芽﹑山楂之類﹔如肺積右脇﹐喘咳﹐加桔梗﹑葶藶﹑前胡﹑蘇子之類﹔如腎積臍下奔築﹐加細辛﹑官桂﹑香附之類﹔如手足太陽經聚﹐加羌活﹔如手足少陽經聚﹐加柴胡﹔如手足陽明經聚﹐加白芷。

若治痞塊﹐以培養脾胃爲主。而兼以消化之劑﹐以人參﹑白術﹑茯苓﹑黃﹑陳皮﹑白芍﹑歸身﹑甘艸之類。如痰塊﹐加半夏﹑蒼術﹑南星﹑海石﹑牡蠣。如血塊﹐加三稜﹑莪術﹑香附﹑桃仁﹑紅花﹑蘇木﹑漧漆。如食積﹐加山楂﹑麥芽﹑神曲﹑枳實。如肉積﹐加生薑﹑黃連﹑阿魏。

卷六病能集四﹝雜證十門﹞

疝證

張三錫曰﹕疝屬肝經濕熱﹐爲外寒所郁﹐气不得通﹐則痛甚﹐是固然也。乃或腎气憊甚﹐酒色無節﹐滲利不及﹐濁气流入下部厥陰之分﹐或勞碌﹐或遇寒則發﹐發作有時。或有形﹐結於小腹﹐不能頓消。乃濕熱爲標﹑腎虛爲主。丹溪法用參術﹐佐心疏導是也。張子和以寒﹑水﹑筋﹑血﹑气﹑孤﹑名七疝﹐其治一以攻下爲主﹐恐非確。

大抵七疝爲病﹐若非勞役過度﹐卽是遠行辛苦﹐涉水履冰﹐熱血得寒﹐而凝滯於小腸﹑膀胱之分﹔或濕乘虛而流入於足厥陰之經。古方一以爲寒﹐而純用烏﹑附。我丹溪先生獨斷爲濕熱也﹐發前人所未發也。火郁於中﹐而寒束於外﹐宜有非常之痛﹐故治法宜驅逐本經之濕熱﹐消導下焦之瘀血。而寒因熱用﹐則邪易伏。稍安卽加培養﹐更愼酒色﹑濃味爲佳。

其癥有有聲者﹐有無聲者﹐或有形如瓜﹐或有聲如蛙﹐有小腹痛連睪丸者﹐有痛在下部一邊者。

然濕熱又須分多少而治。濕者腫多﹐疝是也。其有挾虛而發者﹐肺沈緊大豁無力﹐其痛亦輕﹐惟覺重墜牽引耳﹐當補而兼疏導。

寒疝﹐其狀囊冷結硬如石﹐陰莖不舉﹐或控睪丸而痛。得之坐臥濕地﹐寒月涉水﹐或冒雨雪﹐或勞碌熱極﹐坐臥磚石。

水疝﹐其狀腎莖腫痛﹐陰汗時出﹐或囊腫狀如水晶﹐或囊癢而搔出黃水﹐或小腹按之作水聲。得之飲水醉酒使內﹐過勞汗出﹐寒濕乘虛襲入下部而然。

筋疝﹐其狀陰囊腫脹﹐或潰或痛﹐而裏急筋縮﹔或莖中痛﹐痛極則癢﹔或挺縱不收﹔或白物隨溺而下﹐得之房勞及邪術。

血疝﹐其狀如王瓜﹐在小腹傍核骨兩端﹐俗云便癰。得之醉飽勞碌入房﹐气血流入脬囊﹐結成癰腫﹐後復生梅瘡。

气疝﹐其狀上連腎區﹐下及腎囊。或因號哭忿怒﹐則气郁而脹﹐脹罷則气散是也。小兒有此﹐俗名偏气。

惟灸築賓穴可消。

狐疝﹐其狀如瓦﹐臥則入小腹﹐行立則出小腹﹐入囊中。狐則晝出穴而溺﹐夜入穴而不溺﹐此疝出入往來﹐正與狐相類﹐今人帶鉤鉗是也。

疝﹐其狀陰囊腫縋﹐如升如斗﹐不癢不痛是也。得之地气卑濕所生。

女子前陰突出﹐後陰痔核﹐皆疝類。但不謂之疝﹐謂之瘕。

卷六病能集四﹝雜證十門﹞

心胸胃脘腹痛諸證

李土材曰﹐心腹諸痛﹐按《內經》之論﹐心痛未有不兼五臟爲病者﹐獨詳於心﹐而略於胸腹﹐舉一以利其餘也。心爲君主﹐義不受邪﹐受邪則本經自病﹐名眞心痛﹐必死不治。然經有云﹕邪在心則病心痛﹐喜悲﹐時眩僕。此言胞絡受邪﹐在腑不在髒也。又云﹕手少陰之脈﹐動則病嗌干心痛﹐渴而欲飲﹐此言別絡受邪﹐在絡不在經也。其絡與腑之受邪﹐皆因怵惕思慮﹐傷神涸血。而方論復分九種﹕飲﹑食﹑熱﹐冷﹑气﹑血﹑悸﹑虫﹑疰。苟不能徧識病情﹐將何治耶﹖胃屬濕土﹐列處中焦﹐爲水谷之海﹐五臟六腑﹐十二經脈﹐皆受气於此。壯者邪不能幹﹐弱者著而卽病。

偏熱偏寒﹐水停食積﹐皆與眞气相搏而痛。肝木相乘爲賊邪﹐腎寒厥逆爲微邪。挾他藏而見癥﹐當與心痛相同。但或滿或脹﹐或嘔吐﹐或不能食﹐或吞酸﹐或大便難﹐或瀉利﹐面浮而黃﹐本病與客邪又參雜而見也。

胸痛卽膈痛。其與心痛別者﹐心痛在歧骨陷處﹐胸痛橫滿胸膈間也。其與胃脘痛別者﹐胃脘在心之上也。經曰﹕南風生於夏﹐病在心兪﹐在胸脇。此以胸屬心也。肝虛則胸痛引背脇﹐肝實則胸痛不能轉側。

此又以胸屬肝也。夫胸中﹐肺家之分野﹐其言心者﹐以心之脈從心系卻上肺也。其言肝者﹐以肝之脈貫膈上注肺也。脇痛舊從肝治﹐不知肝固內HT脇﹐何以異於足少陽﹐手心主所過而痛者哉﹖若謂筋脈挾邪而痛﹐何以異於經筋所過而痛者哉﹖故非審色按脈﹐熟察各經气變﹐卒不能萬舉萬當也。且左右﹑肺肝﹑气血﹑陰陽﹐亦有不可盡拘﹐臨癥者可不詳察耶﹖腹痛分爲三部﹕腹以上痛者﹐爲太陰脾﹔當臍而痛者﹐爲少陰腎﹔少腹痛者﹐爲厥陰肝﹐及衝﹑任﹑大小腸。每部各有五臟之變﹐七情之發﹐六气之害﹐五運之邪﹐至紛至博。苟能辧气血﹑虛實﹑內傷﹑外感﹐而爲之調劑﹐無不切中病情矣。

心痛有停飲﹐則惡心煩悶﹐時吐黃水﹐甚則搖之作水聲﹐小胃丹或胃苓湯。食積則飽悶﹐噫气如敗卵﹐得食輒甚﹐香砂枳術丸加神曲﹑莪術。火痛﹐忽減忽增﹐口渴便閉﹐淸中湯。外受寒﹐內食冷﹐艸豆蔻丸。虛寒者﹐歸脾湯加姜﹑桂﹑菖蒲。气壅﹐攻刺而痛﹐沈香降气散。死血﹐脈必澀﹐飲下作呃﹐手拈散﹐甚者桃仁承气湯。心痛而煩﹐發熱動悸﹐此爲虛傷﹐妙香散。虫痛﹐面上白斑﹐唇紅能食﹐或食後卽痛﹐或痛後能食﹐或口中沫出﹐剪紅丸。蛔虫﹐蛔動則惡心嘔吐﹐烏梅丸﹑蕪荑散﹐鬼疰﹐昏憒妄言﹐蘇合香丸。熱厥心痛﹐金鈴子散。寒厥心痛﹐術附湯。胃脘痛與心痛相仿﹐但有食積﹐按之滿痛者﹐下之﹐大柴胡湯﹔虛寒者﹐理中湯。

胸痛肝虛者﹐痛引背脇﹐補肝湯﹔肝實者﹐不得轉側﹐喜太息﹐柴胡疏肝散。有痰﹐二陳湯加薑汁。

腹痛﹐芍藥甘艸湯主之。稼穡作甘﹐甘者己也﹔曲直作酸﹐酸者甲也。甲己化土﹐此仲景妙法也。脈緩傷水﹐加桂枝﹑生薑﹔脈洪傷金﹐加黃芩﹑大棗﹔脈澀傷血﹐加當歸﹔脈弦傷气﹐加芍藥﹔脈遲傷火﹐加漧薑。綿綿痛而無增減﹐欲得熱手按及熱飲食﹐其脈遲者﹐寒也﹐香砂﹐枳術﹑理中湯。冷痛﹐用溫藥不效﹐大便祕者﹐當微利之﹐藿香正气散加官桂﹑木香﹑大黃。時痛時止﹐熱手按而不散﹐脈大而數者﹐熱也﹐大金花丸﹐或黃連解毒湯。暑痛﹐十味香薷飲。濕痛﹐小便不利﹐大便溏﹐脈必細緩﹐胃苓湯。痰痛﹐或眩暈﹐或吐冷涎﹐或下白積﹑或小便不利﹐或得辛辣熱湯則暫止﹐脈必滑﹐輕者二陳加枳殼﹑薑汁﹐重者用礞石滚痰丸。食積﹐痛甚﹐大便後減﹐其脈弦﹐或沈滑﹐平胃加枳實﹑山楂﹑麥芽﹑砂仁﹑木香﹐甚者加大黃。酒積痛﹐葛花解酲湯加三稜﹑莪術﹑茵陳。气滯必腹脹脈沈﹐木香順風散。死血作痛﹐痛有定在而不移﹐脈澀或芤。虛者四物湯料加大黃蜜丸服﹔實者歸尾﹑桃仁﹐加童便﹑酒﹑韭汁﹑桃仁承气湯﹐或丹皮﹑香附﹐穿山甲﹑降香﹑紅花﹑蘇木﹑元胡。虫痛﹐心腹懊﹐往來上下﹐痛有休止﹐或有塊耕起﹐腹熱善渴﹐面色乍靑乍白乍赤﹐吐靑水者﹐虫也﹐椒湯吞烏梅丸安之。

夫近世治痛﹐有以諸痛爲實﹐痛無補法者﹔有以痛則不通﹐通則不痛﹔有以痛隨利減者﹐以爲不可易之法。不知形實病實﹐便閉不通乃爲相宜﹔若形虛脈弱﹐食少便泄者﹐豈容混治﹖須知脹閉而痛者爲實﹐不脹閉者多虛﹔拒按者爲實﹐可按者爲虛﹔喜寒者多實﹐受熱者多虛﹔飽則甚者多實﹐饑則甚者多虛﹔脈實气粗者多實﹔脈虛气少者多虛﹔新病年壯者多實﹐久病年衰者多虛﹔補而不效者多實﹐攻而愈劇者多虛。痛在經者﹐脈多弦大﹔痛在髒者﹐脈多沈微。必以望﹑聞﹑問﹑切四者詳辧﹐則虛實灼然。故表虛而痛者﹐陽不足也﹐非溫經不可﹔裏虛而痛者﹐陰不足也﹐非養營不可。上虛而痛者﹐以脾傷也﹐非補中不可﹔下虛而痛者﹐脾腎敗也﹐非溫補命門不可。若泥痛無補法﹐則殺人慘於刀劍矣。

脇痛﹕左痛多畱血﹐代抵當湯﹔右痛多痰气﹐痰二陳湯﹐气推气散。左爲肝邪﹐枳芎散﹔右爲肝移邪於肺﹐推气散。挾寒﹐理中湯加枳殼。死血﹐日輕夜重﹐或午後熱﹐脈澀或芤﹐桃仁承气湯加枳殼﹑鱉甲。

痰飲﹐導痰湯加白芥子。食積﹐有一條扛起者是也﹐枳術丸加吳茱萸﹑黃連﹑神曲﹑山楂。肝火盛﹐龍薈丸。虛冷﹐理中湯送黑錫丹。肝脈軟﹐補肝湯。驚傷脇痛﹐桂枝散。

脇痛肝火盛﹐左金丸。治肝火有气郁者﹐看其脈沈澀﹐當作郁治。痛而不得伸舒﹐龍薈丸最快。右脇痛﹐嚴氏推气散。左脇痛﹐蒼術﹑川芎﹑靑皮﹑當歸﹑柴胡﹐痛甚當歸龍薈丸。薑汁下。

然脇痛固屬肝﹐常見口吐苦水﹐脇痛寒熱﹐用豬膽炒黃連﹐入小柴胡﹐是膽家有火也。若夫謀慮不決﹐不眠辛苦﹐膽气傷而作痛﹐用歸﹑芍﹑人參﹑麥冬﹑茯神﹑棗仁﹐有火加元參﹐此膽虛脇痛也。

方約之曰﹐脇痛之癥﹐多是肝火上升﹐不得條達之故。予每度其左脇痛甚者﹐卽是肝火盛﹐木气實也﹐宜用龍薈丸﹑左金丸﹐辛涼之劑以治之﹔凡右脇痛微者﹐卽是痰疰﹐宜用鹽煎散﹑順气丸﹐辛溫之劑以治之是也。

又嘗論左脇痛﹐胃脘痛之癥﹐婦人爲多﹐以其憂思忿怒之气﹐素灌於中﹐發則上衝﹐被濕痰死血阻滯其气﹐而不得條達﹐故作痛也。故治婦人諸痛﹔必以行气開郁爲主﹐而破血散火兼之﹐庶乎得法矣。諺云﹕香附﹑縮砂﹐女人之至寶。此之謂也。

張景嶽曰﹕脇痛者﹐左右气血之辧﹐若左無气﹐右無血﹐食積痰飲豈必無涉於左乎﹖此謬談也。予以爲莫若察其有形無形。蓋血積有形而不移﹐或堅硬而拒按﹐气痛流行而無迹﹐或倏聚而倏散。若食積痰飲﹐皆屬有形之癥﹐詳察所因﹐自可識別。凡屬有形之癥﹐亦無非由气之滯﹐但得气行﹐則何聚而不散﹖無論是气是血是痰﹐必皆兼气爲主﹐而後隨宜佐使以治之可也。

一內傷虛損﹐房勞腎虛之人﹐多有胸脇間隱隱作痛﹐此肝腎精虛﹐不能化气﹐气虛不能生血而然。凡人之气血﹐猶源泉也﹐盛則流暢﹐少則壅滯。故气血不虛則不滯﹐虛則無有不滯者。倘於此癥不知培气血﹐而但知行滯通經﹐則誤矣。

王節齋曰﹕凡治心腹疼痛﹐但是新病﹐須問曾何飲食﹐因何傷感﹐有無積滯﹐便與和中消導之藥。若日數已多﹐曾多服過辛溫燥熱之藥﹐嘔吐不納﹐胸膈飽悶﹐口舌漧燥﹐大小便澀難﹐則內有郁熱矣﹐或原有舊病﹐因感而發﹐綿延日久﹐見癥如前者﹐俱用開郁行气﹑降火潤燥之藥﹐如川芎﹑香附﹑山梔﹑黃連﹑薑汁之類。甚者再加芒硝。但治心腹久痛﹐須於溫散藥內﹐加苦寒﹑鹹寒之藥﹐溫治其標﹐寒治其本也。

諸積諸痛﹐喜溫而惡寒﹐熱藥與病情相合﹐積久成郁﹐而火邪深矣﹐郁熱旣深﹐則見寒愈逆﹐見熱愈喜﹐雨熱相從﹐故不生他病﹐所謂火極而似水者也。然眞气被食﹐陰血漧枯﹐病日深錮而不可爲矣。世人不識﹐但見投熱不熱﹐誤認爲沈寒錮冷﹐而益投之﹐至死不悟。然則如之何﹖曰從治法﹐熱因寒用﹐寒因熱用﹐伏其所主﹐先其所因是也。

朱丹溪曰﹕心膈之痛﹐須分新久。病久則成郁﹐久郁則蒸熱﹐古方多以山梔爲熱藥之向導。用梔子炒﹐去皮﹐每服十五枚﹐濃煎湯一呷﹐入生薑汁令辣﹐再煎小沸﹐又入川芎一錢﹐尢妙。大槪胃中有熱而作痛者﹐用山梔不可﹐須佐以薑汁﹑臺芎開之。痰發者﹐或用二陳湯加川芎﹑蒼術﹐倍加炒梔。痛甚者﹐加漧薑從之﹐反治之法也。若用山梔並劫藥不止﹐用元明粉﹐一服立止。

腹痛有寒﹑有熱﹑死血﹑食積﹑濕痰。脈弦爲食﹐脈滑爲痰。濕痰多作腹痛﹐臺芎﹑蒼術﹑香附﹑白芷爲末﹐以生薑汁入湯服。大法﹕主方﹐在气用气藥﹐如木香﹑檳榔﹑香附﹑沒藥之類﹔血用血藥﹐如當歸﹑川芎﹑桃仁﹑紅花之類。

初得時﹐元气未虛﹐必推蕩之﹐此通因通用之法。壯實者同。

若人虛弱衰與久病者﹐宜升之消之。凡心腹痛﹐必用溫散﹐此是鬱結不行﹐阻气不運﹐故痛。在上者多屬食﹐用炒漧薑﹑蒼術﹑川芎﹑白芷﹑香附﹑薑汁之類﹐不可用峻藥攻下之。更兼行气快气藥助之﹐無不可者。

寒痛者﹐綿綿痛﹐無增減者是也。時痛時止者﹐是熱也。死血痛者﹐痛有處﹐不移者也。大便利後減者﹐是濕痰。東垣云﹕感寒而痛﹐宜姜﹑桂﹐嘔者加丁香。傷暑而痛﹐宜玉龍丸。肥人腹痛﹐屬气兼濕痰﹐宜人參﹑蒼術﹑白術﹑半夏。或曰﹕痰豈能作痛﹐不知气郁則痰聚﹐痰聚則凝﹐气道不得運﹐故痛也。如稟受素弱﹐飲食過傷而腹痛者﹐以養胃湯加桂﹑茱萸各半錢﹐木香三分。又或理中湯﹑建中湯﹐皆可用﹐內加茱萸良。絞腸痧﹐以樟木煎湯大吐﹐或白礬調湯吐之﹐鹽湯亦可探吐﹐亦宜刺委中出血。

諭嘉言曰﹕五臟失治﹐皆爲心痛﹐理甚明晰。腎心痛者﹐多由陰邪上衝﹐故善﹐如從後觸其心﹐胃心痛者﹐多由停滯﹐故胸腹脹滿。脾心痛者﹐多由寒逆中焦﹐故其病甚﹐肝心痛者﹐多由木火之郁﹐病在血分﹐故色蒼蒼如死狀。肺心痛者﹐多由上焦不淸﹐病在气分﹐故動作則病益甚。若知其在气則順之﹐在血則行之﹐郁則開之﹐滯則逐之。火多實﹐則或散或淸。實多虛﹐則或溫或補。必眞心痛﹐乃不可治。否則得其本﹐隨手而應也。

張景嶽曰﹕諸癥虛實﹐皆可以脈辧。惟心腹痛癥﹐脈多難辧。𨿽滑實有力者﹐固多實邪﹔虛弱無神者﹐固多虛邪﹐此其常也。然暴病之極﹐每多沈伏細澀﹐最似極虛之候。不知气爲邪逆﹐脈道不行﹐而沈伏異常﹐此正邪實之脈。然於沈伏之中細察之﹐必有梗梗然弦緊之意﹐此必寒邪阻遏陽气者﹐多有是脈。若火邪作痛﹐則不然也。辧此之法﹐但當察其形气﹐以見平素彊弱﹔問其病因﹐以知新久﹐及何所因而起。大都暴病痛急﹐而脈忽細伏者﹐多實邪﹔久病痛緩﹐而脈本微弱者﹐爲虛邪。論其虛實﹐酌之以理﹐參而論之﹐則萬無一失矣。

凡治心腹痛癥﹐已經攻擊蕩滌﹐愈而復作﹐或再三用之﹐愈作愈甚﹐脈反浮弦虛大﹐爲中虛之候。速當酌其虛實﹐或專補正气﹐或兼治邪气。若用補無礙﹐不可妄亂雜投﹐使脾胃彊﹐則痛自愈矣。

一胸腹之痛﹐有無關於內﹐而在筋骨皮肉之間﹐此邪之在經﹐不可混作裏癥﹐必詳問的當﹐而分其或火或寒或气﹐或血滯或血虛﹐或淫瘡邪毒﹐畱蓄在經﹐庶治之無誤也。

附醫案﹕余治一上捨﹐年近三旬﹐因食麵角﹐午刻至初更﹐食及小腹下至右角間﹐遂停積不行﹐堅突如拳﹐痛劇之甚。余察其明系面積已入大腸﹐乃與木香檳榔丸﹐連下二三次﹐其痛如故。疑藥未及病﹐更投神佑丸瀉之﹐又不效。又疑藥性皆寒﹐故滯不行﹐因再投備急丸﹐連得大瀉﹐而堅痛毫不爲減。因潛測其由不過因面﹐豈無所制之﹖今旣逐之不及﹐使非借气以行之不可也。計面毒非大蒜不殺﹐气滯非木香不行﹐又其滯深道遠﹐非精銳之向導不能得達﹐乃用火酒磨木香﹐令其嚼生蒜一瓣﹐而以香酒進之。一服後覺痛稍減﹐三四服後﹐痛漸止而食漸進﹐方得全愈。然小腹之塊﹐仍在半年許始得盡消。由是知欲消食滯﹐卽大黃﹑巴豆猶有所不能及﹐而惟宜以行气爲先也。且知飲食下行之道﹐必由小腹下右角間﹐而後出於廣腸。此自古無人言及者﹐因筆之廣聞見云。

卷六病能集四﹝雜證十門﹞

腰痛

《治法綱》曰﹕腰者腎之外候﹐一身所恃﹐賴轉移者也。蓋諸經皆貫於腎而絡於腰脊﹐腎气一虛﹐腰必痛矣。有腎虛而腰痛者﹐有淤血而痛者﹐有挫閃而痛者﹐有痰而痛者﹐有濕熱而痛者﹐有風寒而痛者﹐有气滯而痛者。

腰者腎之府﹐不能轉搖﹐腎將憊矣。戴氏曰﹕腰痛而不已者﹐是腎虛也﹐宜補腎。淤血作痛﹐日輕夜重是也﹐宜行血順气。有暑熱動作必有痰﹐或一塊作痛﹐遇天陰而發也﹐宜燥濕行气豁痰﹐使痰隨气運化也。

腰樞因拗忽然不可俯仰﹐此淤血爲患﹐以桃仁﹑大黃﹑蘇木﹑當歸﹑紅花之類。若痛轉側如錐刺者﹐尢是也。腎冷如冰﹐飲食如故。小便自利﹐腰間如帶五千錢﹐治宜去濕之藥﹐兼用溫散之劑。

又曰﹕腎虛腰痛者﹐其脈必大﹐不能轉側﹐如疲弱嗜臥﹐痛而不已﹐宜用加味虎潛丸之類。風傷腎腰痛者﹐其脈必浮﹐或左或右﹐痛無常處﹐牽引兩足﹐宜用獨活寄生湯。感寒而痛﹐其脈必緊﹐見熱則減﹐見寒則增﹐宜用五積散去桔梗﹐加吳茱萸。气滯而作痛者﹐其脈必沈﹐宜烏藥順气散﹐可加木香。腰軟而不能彊者﹐是肝腎二經受病﹐宜消息用藥。凡腰痛之癥﹐多因腎臟眞陰虛損﹐外被風寒之郁遏﹐內有濕熱之流注﹐以致營衛不通﹐故作痛也。

《千金》云所感不同﹐腰痛有五﹕一曰陽气不足﹐少陰腎衰之故﹔二曰風痺﹐風寒濕著之故﹔三曰腎虛﹐勞役傷腎之故﹔四曰墜墮傷腰之故﹔五曰濕地寢臥之故。此皆各有所因而致之﹐治宜審癥用藥。

大抵腰之作痛﹐亦不宜補气之藥﹐又不宜峻用寒涼。因而气虛作痛者﹐非補不可﹐不能不用補气之藥﹐當監制之﹐又何執一論哉。

背痛有靜坐久而痛者﹐屬虛﹐補中益气湯﹑八物湯。肥人多痰﹐年髙必用人捶而痛快者﹐屬痰與虛﹐除濕化痰﹐兼補腎脾。醉飽後多痛欲捶﹐是脾不運而濕熱作禁也﹐須節飲。瘦人多是血少陰虛﹐亦不禁酒及濃味而然﹐養血淸火爲要。又有素虛後﹐及病後﹑產後﹑經行後心痛﹐或牽引乳脇﹐或走注背肩﹐此元气上逆﹐當引使歸元﹐不可復下疏利﹐愈利愈虛。發汗後患此者眾﹐惟宜溫補。拘於痛無補法﹐謬矣。汗者心之液﹐陽受气於胸中﹐汁過多則心液耗﹐陽气不足﹐故致痛也。

柯柏齋曰﹕腰痛之證﹐多因腎虛所致。蓋腎虛則精血之眞气不足﹐寒濕之气乘虛而入﹐久則結滯不通﹐眞气與之相攻﹐故痛。先瀉其邪﹐後補其气﹐此治法也。未瀉而補﹐則補而不效﹔瀉而不補﹐則痛必復作﹐蓋邪乘其虛而再入也。腰痛亦有因閃挫而得者﹐閃挫之初﹐必有凝滯之處﹐亦宜先瀉而後補也。疝痛與腰痛皆起於腎虛寒濕﹐由前而入則爲疝﹐由後而入則爲腰痛。

張景嶽曰﹕腰痛之虛癥﹐十居八九。但察旣無表邪﹐又無濕熱﹐而或年衰勞苦﹐或酒色斫喪﹐或七情憂鬱所致者﹐悉屬眞陰虛癥。凡虛証之候﹐形色必靑白﹐間或見黧黑﹔脈息必和緩﹐而或細微﹔或行立勞動更甚﹐而臥息少可。蓋積而漸至者皆不足﹐暴而痛甚者多有餘﹐治宜辧之。凡腎水眞陰虛﹐宜當歸地黃飲﹐及左右歸丸﹔若病稍輕﹐或痛不甚﹐虛不甚者﹐靑蛾丸﹑煨腎丸﹑補髓丹﹑通气散。

丹溪云﹕諸腰痛﹐不可用參補气﹐亦不可峻用寒涼。此言未當。蓋凡勞傷虛損而陽不足者﹐多有气虛之癥﹐何爲參不可用﹖又如火聚下焦﹐痛極不可忍者﹐速宜淸火。而熱不甚﹐不宜過用寒涼者有之﹔或虛中挾實﹐不宜參者亦有之。槪謂不可用寒涼﹐豈其然乎﹖

卷六病能集四﹝雜證十門﹞

頭痛眩運風汗證

李土材曰﹕經之論頭痛﹐風也﹐寒也﹐虛也。運气論頭痛十條﹐《傷寒論》太陽頭痛一條﹐皆六气相侵﹐與眞气相搏﹐經气逆上﹐乾淸道﹐不得營運﹐壅遏而痛也。頭爲天象﹐六腑淸陽之气﹐五臟淸華之血﹐皆會於此。故天气六淫之邪﹐人气五賊之變﹐皆能相害。或蔽覆其淸明﹐或瘀塞其經絡﹐與气相搏﹐郁而成熱﹐脈滿而痛。若邪气稽畱﹐脈滿而气血亂﹐則痛乃甚﹐此實痛也。寒濕所侵﹐眞气虛弱﹐𨿽不相搏成熱﹐然邪客於脈外﹐則血泣脈寒﹐捲縮緊急﹐外引小絡而痛﹐得溫則痛止﹐此虛痛也。因風痛者﹐抽掣惡風。

因熱而痛者﹐煩心惡熱。因濕而痛者﹐頭重而天陰轉甚。因痰痛者﹐昏重而欲吐不休。因寒而痛者。絀急而惡寒戰栗。气虛痛者﹐惡勞動﹐其脈大。血虛痛者﹐善驚惕﹐其脈芤。

頭痛自有多因﹐而古方每用風藥。蓋髙巓之上﹐惟風可到﹐味之薄者﹐陰中之陽﹐自地升天者也﹐在風寒濕者﹐固爲正用﹐卽虛與熱者﹐亦假引經。

須知新而暴者﹐但名頭痛﹔深而久者名爲頭風。頭風必害眼者﹐經所謂東風生於春﹐病在肝﹐目者肝之竅﹐肝風動則邪害空竅也。

頭痛九竅不利屬气虛﹐補中益气湯加芍藥﹑川芎﹑細辛﹑眉尖後近髮際曰魚尾﹐魚尾上攻頭痛屬血虛﹐四物湯加薄荷。動作頭痛﹐胃熱也﹐酒炒大黃﹐濃茶煎服。心煩並頭痛﹐淸空膏加麥冬﹑丹參。

張三錫曰﹕《內經》云諸風掉眩﹐皆屬肝木。其气虛肥白之人﹐濕痰滯於上﹐陰火起於下﹐是以痰挾虛火上衝頭目﹐正气虛不能勝敵﹐故忽然眼黑生花﹐如坐舟車而旋暈﹐甚而至於卒倒無所知者有之。丹溪所謂無痰不作暈者﹐此也。若黑瘦之人﹐軀體弱﹐眞水虧欠﹐或勞役過度﹐相火上炎﹐亦有時時眩暈﹐何濕痰之有﹖《原病式》曰﹕靜順淸謐﹐水之化也﹔動亂勞擾﹐火之用也。腦者﹐地之所生﹐故藏陰於目﹐爲瞳子﹐系腎水至陰所主﹐二者喜靜謐而惡動擾﹐若掉眩散亂﹐故腦轉目眩也。治法﹕肥白人作眩運﹐宜淸痰降火﹐兼補陰﹔黑瘦人宜滋陰降火而帶抑肝之劑。亦有感風邪而爲眩運者﹐宜祛風順气﹐伐肝降火爲良。

有因嘔血而眩運﹐多是血虧气損﹐虛火泛上﹐與產後血暈同。《準繩》曰﹕凡有過節﹐卽隨其所動經髒之气而妄起。又或腎水不足﹐或精血傷敗﹐不能制其五陽之火獨光。或中土虛衰﹐不能提防下气之逆﹐則龍雷之火得此震動於巓。諸火上至於頭﹐輕則旋轉爲眩暈﹐重則搏擊而爲痛矣。

薛立齋曰﹕頭目眩運﹐丹溪先生曰﹕眩者言其黑運旋轉﹐其狀目閉眼暗﹐身轉耳聾﹐如立舟車之上﹐起則欲倒。蓋虛極乘寒得之﹐亦不可一途而取軌也。若風則有汗﹐寒則掣痛﹐暑則熱悶﹐濕則重滯﹐此四气乘虛而眩運也。若鬱結生痰而眩運者﹐此腎虛气不歸元也。若吐衄崩漏而眩運者﹐元气虛也﹐正元飲下黑錫丹。傷濕頭暈﹐用腎著湯加川芎。有痰用靑州白丸子。頭風﹐風熱也﹐久則目昏﹔偏頭風﹐相火也﹐久則目緊便澀﹐皆宜出血以開表之。竊謂前癥肝虛頭暈﹐用鉤藤散﹔腎虛頭暈﹐六味丸。頭暈吐痰﹐養正丹﹐不應﹐八味丸。血虛四物參﹑蒼﹑白術﹐不應﹐當歸補血湯。气虛﹐四君歸﹑﹐不應﹐補中益气湯。肝木實﹐瀉靑丸﹔虛﹐地黃丸﹐不應﹐川芎散。脾气虛﹐二陳參﹑術﹑柴﹑升﹐不應﹐益气湯加茯苓﹑半夏。脾胃有痰﹐半夏白術天麻湯。風痰上湧﹐四神散。發熱惡寒﹐八物湯。

七情气逆﹐四七湯。傷寒而暈﹐除濕湯。

朱丹溪曰﹕頭眩﹐痰挾气虛並火。治痰爲主﹐挾補气藥及降火藥。無痰則不作眩。左手脈數熱多﹐肺澀有死血。右手脈實有痰積﹐脈大是久病之人。气血俱虛而脈大﹐痰濁不降也。

頭痛多主於痰﹐痛甚者火多。有可吐者﹐可下者。頭痛可用川芎。如不愈﹐各加引經藥﹕太陽川芎﹐陽明白芷﹐少陽柴胡﹐太陰蒼術﹐少陰細辛﹐厥陰吳茱萸。肥人是濕痰﹐宜半夏﹑蒼術﹔瘦人是熱﹐宜酒制黃芩﹑防風。感冒頭痛﹐宜羌活﹑本﹑芷。風熱在上﹐宜天麻﹑蔓荊子﹑臺芎﹑酒芩。肥白人是气虛﹐宜黃﹑生地﹑南星﹑祕藏安神湯。形瘦蒼黑是血虛﹐宜芎﹑歸﹑酒芩。如苦頭痛﹐用細辛。頂巓痛﹐宜本﹑防風﹑柴胡。且如太陽頭痛﹐惡風﹐脈浮緊﹐川芎﹑羌活﹑獨活﹑麻黃之屬爲主﹔少陽頭痛﹐脈弦細﹐往來寒熱﹐柴胡爲主﹔陽明頭痛﹐自汗﹐發熱惡寒﹐脈浮緩長實﹐升麻﹑葛根﹑石膏﹑白芷爲主﹔太陰頭痛﹐必有痰﹐體重﹐或腸痛﹐脈沈緩﹐以蒼術﹑半夏﹑南星爲主﹔少陰頭痛﹐足寒气逆﹐爲寒厥﹐其脈沈細﹐麻黃﹑附子﹑細辛爲主﹔厥陰頭痛﹐或吐痰沫﹐厥冷﹐其脈浮緩﹐吳茱萸湯主之。血虛頭痛﹐川芎﹑當歸爲主﹔气虛頭痛﹐參﹑爲主﹔气血俱虛頭痛﹐調中益气﹐內加川芎﹑蔓荊子﹑細辛﹐其效如神。

頭風﹐屬痰者多﹐有熱﹐有風﹐有血虛。在左屬風﹐薄荷﹑荊芥﹔屬血虛﹐川芎﹑當歸。在右屬痰﹐蒼術﹑半夏﹔屬熱﹐酒芩爲主﹔又﹐屬濕痰﹐川芎﹑南星﹑蒼術。偏頭風﹐在左屬風者﹐荊芥﹑薄荷﹐此二味卽是治之至藥。

須要察其兼見何癥而佐使之﹐如有痰﹐卽以二陳治痰而佐之。察識病情﹐全在活法。

王海藏曰﹕頭汗出﹐劑頸而還﹐血證也。額上偏多﹐何謂也﹖曰﹕首者﹐六陽之所會也﹐故熱蒸燻而頭汗出也。額上偏多﹐以部分﹐左頰屬肝﹐右頰屬肺﹐鼻屬中州﹐頤屬腎﹐額屬心。三焦之火﹐涸其腎水﹐溝渠之餘﹐迫而上入於心之分﹐故發爲頭汗。而額上偏多者﹐屬心之部﹐而爲血證也。飲酒飲食頭汗出者﹐亦血癥也。

至於雜癥﹐相火迫腎水上行﹐入於心﹐爲盜汗﹐或自汗﹐傳而爲頭汗出者﹐或心下痞者﹐俱用血癥例治之﹐無問傷寒﹑雜癥。

酒積下之而心下痞者﹐血癥也﹐何以然﹖曰﹕下之亡陰。亡陰者﹐則損脾胃而亡血。气在胸中﹐以亡其血。陷在心之分也﹐故心下痞。世人以爲血病﹐用气藥導之﹐則痞病愈甚。而又下之﹐故變爲中滿膨脹。

非其治也。獨益中州脾土﹐爲血藥治之﹐其治無以加矣。

王節齋曰﹕久頭痛﹐略感風寒便發﹐寒月須重綿濃帕包裹者﹐此屬郁熱﹐本熱而標寒。世人不識﹐率用辛溫解散之劑﹐臨時得效﹐誤認爲寒。殊不知因其本有郁熱﹐毛竅常疏﹐故風寒易入﹐外寒束其內熱﹐閉逆而爲痛。辛熱之藥﹐𨿽能開通閉逆﹐散其標之寒邪﹐然以熱濟熱﹐病本益深﹐惡寒益甚矣。惟當瀉火涼血爲主﹐而佐以辛溫散表之劑﹐以從法治之﹐則病可愈而根可除也。

戴院使曰﹕有頭風眩暈﹐不可謂其無痛而不以爲風。切宜詳審﹐未可遽作虛治﹐若投補劑愈甚。別又無疾﹐又非諸般病後﹐卒然得此﹐是風暈分曉﹐宜小續命湯加全蠍三四个。

眼眶骨痛﹐有二癥﹕有肝虛而痛﹐才見光明﹐則眶骨痛甚﹐宜生熟地黃丸﹔又有肝經停飲一證﹐發則眉稜骨痛﹐眼不可開﹐晝靜夜劇﹐宜導痰飲﹐或芎辛湯去茶芽﹐或二陳湯吞靑州白丸子。

張介賓曰﹕頭痛﹐須先審久暫﹐次辧表裏。暫痛必因邪气﹐久病必兼元气。暫痛有表邪﹐治宜疏散﹐忌淸降﹔有裏邪﹐治宜淸降﹐忌升散。久病者或發或愈﹐或表虛﹐微感則發﹔陽勝﹐微熱則發﹔或水虧於下﹐虛火乘之﹔或陽虛於上﹐陰寒勝之而發﹐所重元气。此大綱也。亦有暫病而虛﹐久病而實﹐當以脈證辧之。

火邪痛﹐諸經有之﹐陽明爲最。無表邪者﹐白虎湯加生地﹑麥冬﹑木通﹑澤瀉。他經則芩﹑連﹑知﹑柏。治火不宜佐以升散﹐外邪之火﹐可散而去﹔內郁之火﹐得升愈熾矣。

張景嶽曰﹕眩運一證﹐河間取《內經》諸風掉眩﹐皆屬於肝。丹溪曰﹕痰在上﹐火在下﹐火炎上而動其痰﹐無痰不能作眩也。據此二說﹐則凡眩運﹐無非風火痰癥也。然痰飲之癥﹐軒岐絕不言此﹐但曰上气不足﹐頭爲之傾﹐目爲之眩﹔曰上虛則眩﹔曰督脈虛則頭重髙搖﹔曰髓海不足﹐則腦轉耳鳴而眩冒。凡此﹐豈皆痰癥耶﹖丹溪以無痰不能作眩﹐余則以爲無虛不能作眩。當以治虛爲主﹐而兼酌其標。

且頭痛之與頭眩﹐有虛實之辧。《內經》分別甚明﹐曰﹕頭痛巓疾﹐上實下虛﹐爲厥巓疾。此以邪气在上﹐所以爲痛﹐故曰上實也。若至眩運﹐則曰上气不足﹐又曰上虛則眩﹐未聞言上之實也﹐豈非頭眩爲上虛證耶﹖諸家以气逆奔上﹐下虛上實﹐何與《內經》相反若此﹖夫眩運之癥﹐或爲頭重﹐或爲眼黑﹐或腦髓旋轉﹐不可以動。求其言實之由﹐不過以頭重。不知頭本不重於往日﹐惟不勝其重者﹐乃甚於往日耳。上力不勝﹐陽之虛也﹐豈上實乎﹖然頭眩猶有大小之異。今人气稟薄弱﹐或勞倦酒色﹐忽有耳鳴如磨﹐頭眩眼黑﹐倏頃而止者﹐乃人所常有之事。至於中年之外﹐多見眩僕卒倒等癥﹐亦人所常有之事。但忽運卽止者﹐皆謂頭運眼花﹔卒倒不醒者﹐必謂中風﹑中痰。不知忽止者﹐以气血未敗﹐故旋見旋止﹐卽小中風也。卒倒而甚﹐以根本旣虧﹐故遽病而難復﹐卽大頭眩也。於此察之﹐是風非風﹐是痰非痰﹐虛實從可悟矣。

然頭眩𨿽屬上虛﹐不能無涉於下。蓋上虛者﹐陽中之陽虛也﹔下虛者﹐陰中之陽虛也。陽虛宜治其气﹐四君子﹑異功散﹑歸脾湯﹑補中益气湯﹔陰虛宜補其精﹐左歸﹑右歸﹑四物等湯主之。故伐下者﹐必枯其上﹔滋苗者﹐必灌其根。當以兼補气血爲最。兼火淸火﹐兼痰淸痰﹐有气順气﹐在乎因機應變﹐無不當以治虛爲先也。

卷六病能集四﹝雜證十門﹞

二便門

李士材曰﹕小便閉與癃﹐二癥也。新病爲溺閉﹐蓋點滴難通也﹔久病爲溺癃﹐蓋屢出而短少也。閉癃之病﹐《內經》分肝與督脈﹐三焦與膀胱。膀胱但主藏溺﹐其主出溺者﹐皆肝經及督脈﹑三焦也。又考膀胱爲州都之官﹐津液藏焉﹐气化則能出矣。夫主气化﹐太陰肺經也。若使肺燥不能生水﹐則气化不及州都﹐法當淸金潤肺﹐車前﹑紫菀﹑麥冬﹑桑皮之類。如脾濕不運﹐而精不上升﹐故肺不能生水﹐法當燥脾健胃﹐蒼術﹑白術﹑茯苓﹑半夏之類。如腎水燥熱﹐膀胱不利﹐法當滋腎滌熱﹐黃柏﹑知母﹑茯苓﹑澤瀉﹑通艸之類。

夫滋腎瀉膀胱﹐名爲正治﹔淸金潤肺﹐名爲隔二之治﹔健胃燥脾﹐名爲隔三之治。

又或有水液只滲大腸﹐小腑因而燥竭﹐宜以淡滲之品﹐茯苓﹑豬苓﹑澤瀉﹑通艸之類﹐分利而已。

或有气滯﹐不能通調水道下輸膀胱者﹐順气爲急﹐枳殼﹑木通﹑橘紅之類。有實熱者﹐非純陰之劑﹐則陽無以化。上焦熱者﹐梔子﹑黃芩﹔中焦熱者﹐黃連﹑白芍﹔下焦熱者﹐黃柏﹑知母。

有大虛者﹐非與溫補之劑﹐則水不能行﹐如金匱腎气丸及補中益气湯是也。如東垣治一人小便不通﹐目突腹脹﹐皮膚欲裂﹐服淡滲之藥無效。東垣曰﹕疾急矣﹐非精思不能處。思至半夜﹐曰﹕吾得之矣﹐膀胱爲州都之官﹐津液之腑﹐必气化而能出。服淡滲气薄﹐皆陽藥也﹐孤陽無陰﹐欲化得乎﹖以滋腎丸羣陰之劑投之卽愈。

丹溪言曰﹕吾以吐法通小便﹐譬如滴水之器﹐上竅閉則下無以自通﹐必上竅開而下竅之水出焉。气虛者補中益气湯﹐先服後吐。血虛者芎歸湯﹐先服後吐。痰多者二陳。气閉者香附﹑木通﹐探吐。

更有淤血而小便閉者﹐牛膝﹑桃仁爲要藥。《別錄》云﹕小便不利﹐審是气虛﹐獨參湯如神。由是觀之﹐受病之源﹐自非一途矣。

趙養葵曰﹕小便不利﹐東垣分在气在血而治之。辧在渴乎不渴﹐如渴而小便不利﹐此屬上焦气分。水生於金﹐肺熱則是消化之源絕矣﹐當於肺分助其秋令﹐用淸金之藥﹐如生脈散之類爲當。又有脾虛﹐因飲食失節傷其胃﹐气陷於下焦﹐經所謂脾胃一虛﹐令人九竅不通。用補中益气湯﹐以參甘溫之品﹐先調其胃气﹐以升麻﹑柴胡從九原之下而提之﹐則淸升而濁自降矣。淸肺者隔二治﹐補脾者隔三治。東垣虛則補母之妙。如不渴而小便不利﹐此屬下焦血分。下焦者﹐腎與膀胱也﹐乃陰中之陰﹐陰受熱﹐閉塞其下流。經曰﹕無陽則陰無以生﹐無陰則陽無以化﹐若淡滲之藥﹐乃陽中之陰﹐非純陰之劑﹐陽何以化﹖須用滋腎丸﹐此气味俱陰﹐乃陰中之陰也。東垣嘗治一人﹐便祕危急﹐以此法治﹐卽愈。然眞陰者﹐東垣未之論。眞陰虛﹐惟六味丸以補腎水﹐滋腎丸又所當禁。黃柏﹑知母﹐恐其苦寒泄水。又忌淡味滲泄之藥。有眞陽虛者﹐須八味丸。戴氏云﹕有似淋非淋﹐便中似鼻涕之狀﹐此乃精溺俱出﹐精塞溺道﹐故欲出不能而痛﹐宜大菟絲子丸﹑鹿茸丸。戴氏亦用褚侍中之法也。

丹溪治一老人﹐患小便不利﹐因服分利之藥太過﹐遂致閉塞﹐點滴不出。予以其胃气下陷﹐用補中益气湯﹐一服而通。因先多用利藥﹐損其腎气﹐遂至通後遺尿﹐一夜不止﹐急補其腎﹐然後已。凡醫之治是癥者﹐未有不用泄利之劑﹐誰能固其腎气之虛哉﹖書此以爲世戒。

薛立齋曰﹕小便赤澀短少﹐若津液偏滲於大腸﹐大便瀉而小便少者﹐宜用豬苓﹑澤瀉﹑茵陳﹑山梔分利之。若陰陽已分﹐而小便短少者﹐此脾肺气虛不能生水也﹐宜補中益气湯加麥冬﹑五味。陰火上炎而小便赤少者﹐此肺气受傷不能生水也﹐用六味丸加麥冬﹑五味。腎經陰虛﹐陽無所生而小便短少者﹐用補中益气湯﹑六味丸。若誤用滲泄分利者﹐先用滋腎丸﹐急投金匱加減腎气丸。

王節齋曰﹕小便不禁或頻數﹐古方多以爲寒﹐而用溫澀之藥。殊不知屬熱者多﹐蓋膀胱火邪妄動﹐水不得寧﹐故不能禁而頻數來也。故年老人多頻數﹐是膀胱血少﹐陽火偏旺也。治法當補膀胱陰血﹐瀉火邪爲主﹐而佐以收澀之味﹐如牡蠣﹑山萸﹑五味子之類﹐不可用溫藥也。病本屬熱﹐故宜瀉火。因水不足﹐故火動而致小便多﹐小便旣多﹐水益虛矣﹐故宜補血瀉火治其本也﹐收之澀之治其標也。

薛立齋曰﹕經云﹕膀胱不約爲遺溺。小便不禁﹐常常出而不覺也。人之旋溺﹐賴心腎兩气之所傳送。

蓋心與小腸爲表裏﹐腎與膀胱爲表裏﹐若心腎气虧﹐傳送失度﹐故有此癥。治宜溫暖下元﹐淸心寡欲。女人有產蓐不愼﹐致傷膀胱﹐屬虛寒者﹐祕元丹﹑韭子丸。內虛濕熱者﹐六味地黃加五味﹑杜仲﹑補骨脂。年老者﹐八味丸﹐收生不謹﹐損破尿胞者﹐參術補胞湯加豬羊胞煎之類。竊謂肝主小便﹐若肝經血虛﹐用四物﹑山梔。若小便澀滯﹐或莖中作痛﹐屬肝經濕熱﹐用龍膽瀉肝湯。若小便頻數﹐或勞而益甚﹐屬脾气虛弱﹐用補中益气加山藥﹑五味。若小便無度﹐或淋瀝不禁﹐乃陰挺痿痺也﹐用六味。若小便澀滯﹐或補而益甚﹐乃膀胱熱結也﹐用五淋散。其脾肺燥不能生化者﹐黃芩淸肺飲。膀胱陰虛﹐陽無所生者﹐滋腎丸。膀胱陽虛﹐陰無所化者﹐六味丸。若陰痿﹐思色精不出﹐莖道澀痛如淋﹐用加減八味丸料加車前﹑牛膝。治老人精竭復耗﹐大小便牽痛如淋﹐亦用前藥。不應﹐卽加附子﹐多有生者。

遺尿﹐若脬中有熱﹐宜加味逍遙散。若脾肺气虛﹐補中益气加益智仁。若肝腎陰虛﹐宜六味丸。

趙養葵曰﹕臟腑祕一證﹐腎司二便﹐其不禁者﹐責之腎矣﹐然則大便不通者﹐獨非腎乎﹖腎气虛則大小便難﹐宜以地黃﹑蓯蓉﹑車前﹑茯苓之屬﹐補其陰﹐利水道﹔少佐辛藥﹐開胰理﹐致津液而潤其燥﹐潔古云﹕臟腑之祕﹐不可一槪治療。有熱祕﹐有冷祕﹐有實祕﹐有虛祕﹐有風祕﹔有气祕。老人與產後﹐及發汗利小便過多﹐病後气血未復者﹐皆能成祕。禁用硝﹑黃﹑巴豆﹑牽牛等藥。世人但知熱祕﹐不知冷閉﹐冷祕者﹐冷气橫於腸胃﹐凝陰固結﹐津液不通﹐胃气閉塞﹐其人腸內气攻﹐喜熱惡冷﹐宜以八味料大劑煎之﹐冷凍飲料卽愈。或局方半硫丸﹐碾生薑調乳香下之。或海藏已寒丸俱效。其丸𨿽熱﹐得芍藥﹑茴香潤劑﹐引而下之﹐陰得陽化﹐故大小便自通。如遇春和之陽﹐則冰自消矣。東垣嘗論治祕﹐予體之而不用其方﹐如潤腸丸﹑潤燥湯﹑通幽散之類﹐俱不用。惟用六味地黃丸料煎服﹐自愈﹐如熱祕而又兼气虛者﹐以前湯加參﹑各五錢﹐立愈。此因气虛不能推送﹐陰虛不能濡潤故耳。

李士材曰﹕五淋﹕石淋﹐淸其積熱﹐滌去砂石﹐則水道自利﹐宜神效琥珀散﹑如聖散﹐獨聖散﹐選用。

勞淋﹐有脾勞﹑腎勞之分。多思多慮﹐負重遠行﹐應酬紛憂﹐勞於脾也﹐宜補中益气與五淋散分進。專思考慮者﹐歸脾湯。若彊力入房﹐或施泄無度﹐勞於腎也﹐生地黃丸﹐或黃湯。腎虛而寒者﹐金匱腎气丸。

血淋﹐有血瘀﹑血虛﹑血冷﹑血熱之別。小腹硬滿﹐莖中作痛欲死﹐血瘀也﹐一味牛膝﹐煎膏酒服﹐大效。但虛人能損胃耳﹐宜四物加桃仁﹑通艸﹑紅花﹑牛膝﹑丹皮。血虛者﹐六味丸加側柏﹑車前子﹑白芍﹐或八珍湯送益元散。血色鮮紅者﹐心與小腸實熱﹐脈必數而有力﹐柿蒂﹑側柏﹑黃連﹑黃柏﹑生地﹑丹皮﹑白芍﹑木通﹑澤瀉﹑茯苓。血气黑暗﹐面色枯白﹐尺脈沈遲﹐下元虛冷也。金匱腎气丸。然有內熱過極﹐反兼水化而色黑者﹐未可便以爲冷也。

气淋﹐有虛實之分。如气滯不通﹐臍下妨悶而痛者﹐沈香散﹑石韋散﹑瞿麥湯。气虛者﹐八珍湯加杜仲﹑牛膝﹐倍茯苓。

凡膏淋﹐似淋非淋﹐小便色似米泔﹐或如鼻涕﹐此精溺俱出﹐精塞溺道﹐故欲出不快而痛﹐鹿角霜丸﹑大沈香丸﹑海金砂散﹑菟絲子丸﹐隨癥選用。

冷淋﹐是腎虛﹐肉蓯蓉丸﹑澤瀉散﹑金匱腎气丸。

胞痺。膀胱者﹐州都之官﹐津液藏焉﹐气化則能出矣。風寒濕邪气客於胞中﹐則气不能化出﹐故胞滿而水道不通﹐小腹膀胱按之內痛﹐若沃以湯﹐澀於小便。以足太陽經上交於巓﹐入絡腦﹐下灌鼻則爲淸涕也﹐腎著湯﹑腎瀝湯﹐巴戟丸。

方約之曰﹕淋證﹐其感不一﹑或因房勞﹐或因忿怒﹐或因醇酒﹐或因濃味。夫房勞﹐陰虛火動也﹔忿怒者﹐气動生火也﹔醇酒﹑濃味者﹐釀成濕熱也。積熱旣久﹐熱積下焦﹐所以小便淋瀝﹐欲去不去﹐又來﹐而痛不可忍者。初則熱淋﹐血淋﹐久則煎熬水液﹐稠濁如膏﹐如沙如石也。故諸方中﹐類多散熱﹐利小便﹐而於開郁行气﹑破血滋陰蓋少焉。若夫散熱﹑利小便﹐只能治熱淋﹑血淋而已﹐其膏淋﹑沙淋﹑石淋三者﹐必須開郁行气﹑破血滋陰方可也。東垣用藥凡例﹕小腹痛﹐疏肝滋腎。蓋小腹﹑小便乃肝腎之部位也﹐學人不可不知。

戴院使曰﹕五淋皆有冷有熱﹐血有熱有淤﹐气有熱有冷﹐勞有虛冷虛熱﹐與湯過差﹐精不由其道﹐妄行不禁﹐與溺俱出﹐此熱劑之傷﹐未可槪以爲冷也。治淋之法﹐除的然虛冷之外﹐其餘諸癥﹐若用本題不效﹐便宜施於調气之劑。蓋津道之逆順﹐皆一气之通塞爲之也。如木香流气飲﹐卻爲的當。其中自有木通﹑麥冬﹑腹皮輩。此如不效﹐但宜受以益血之方。蓋小便者﹐血之餘也﹐血苟充滿﹐則滋腴下潤﹐自然流通。如火府丹﹐卻爲的當﹐其中有地黃輩。然此非特言血淋﹑气淋﹐一應淋皆可用﹐獨不可用之虛冷耳。淋病小便之色多見赤﹐未可便以赤爲熱﹐气道蘊結﹐故如此耳。

張景嶽曰﹕淋病﹐小便滴瀝痛澀﹐嚴氏有气﹑石﹑血﹑膏﹑勞之辧。亦有濁久而爲淋者﹐多因心腎不交﹐積熱鬱結而致。初病固因於熱亦有久寒不愈。或痛澀皆無﹐但下膏液如白濁者﹐此中气下陷﹐及命門不固之癥﹐宜辧脈以定虛實。

治淋與濁同﹐熱宜淸﹐澀宜利﹐下陷者宜升﹐虛者宜補﹐陽不固者宜溫補命門。

趙羽皇曰﹕經云膀胱者﹐州都之官﹐津液藏焉﹐气化則能出矣。徧考諸方﹐獨指膀胱立論﹐如五苓﹑八正﹐淸熱滲利以爲正治。而深於治者﹐又有隔二﹑隔三之論。然不能暢發气化之旨。豈知气化之由﹐則有上焦﹑中焦與下焦之辧。蓋水液𨿽瀦於脬中﹐而降升總由乎肺。經雲水出髙源﹐又曰金爲水母。若肺金燥則气化之源絕﹐而寒水斷流﹐肺金虛則治節之令失﹐而下輸失職﹐以致溲溺不通﹐而或時淋瀝者﹐實由上焦之气不化也。治以生脈散加茯苓﹑牛膝﹐潤燥淸金﹐如天令至秋而白露降矣。平人飲食入胃﹐精气輸脾﹐肺不自專而上奉於肺﹐是天气之下降﹐本於地气之上升。今人久病而大气未復﹐汗下而津液重亡﹐以致脾肺气虛﹐不能生水而小便數少者﹐由於中焦之气不化也。法以補中益气湯加麥冬﹑五味﹐滋其化源﹐淸陽升而濁陰自降矣。腎司開合﹐主二便﹐其藏主水﹐得陽則開﹐得陰則合。故腎中有火﹐則津液漧涸而小便澀﹔腎中無火﹐則天寒水凍而小便閉。古人用八味丸治此癥效者﹐以其有桂附之辛溫﹐蒸動腎气﹐化而膀胱之气亦化也。三焦之說﹐大率如此。外有心移熱於小腸而小便閉者﹐肝移熱於膀胱而莖中痛者﹐又須以導赤﹑逍遙加減治之﹐不可混也。

趙羽皇曰﹕脫肛有二﹐一屬虛寒﹐一屬濕熱。蓋虛寒則中气餒而不能收﹐濕熱則火邪迫而不能閉﹐此芩連﹑參附﹐用藥霄壤也。然虛者不痛﹐火熱腫痛。

卷七病能集五﹝雜證十門﹞

遺溺

張景嶽曰﹕遺溺有睡中自遺﹐有气門不固而不禁﹐又有气脫於上﹐下焦不約而遺﹐三者皆虛﹐有輕重之辧。睡遺者﹐幼稚多有之﹐气壯而固﹐自愈。若水泉不止﹐膀胱不藏﹐气虛也。蓋气爲水母﹐水不蓄以气不固﹐更至無所知覺﹐此虛極也。又年衰大病後多有之。仲景曰﹕下焦竭則遺溺失禁也。古方有虛實之論﹐不知不禁多屬虛寒﹐若淋瀝痛澀﹐方是熱證﹐勿以遺失誤用涼藥。

又古方多用固澀此治標法也。小水𨿽主於腎﹐而腎上連肺﹐若肺气無權﹐則腎水必不能攝﹐故治水必須治气。宜參﹑﹑歸﹑術﹑桂﹐附﹑漧薑之屬爲主﹐佐以固澀之劑。

卷七病能集五﹝雜證十門﹞

赤白濁遺精

李士材曰﹕赤白濁﹐按經文前哲所論﹐而知濁病卽精病﹐非溺病也。故患濁者﹐莖中如刀割火灼而溺淸﹐惟竅端時有穢物﹐如瘡之膿﹐如目之眵﹐淋漓不斷﹐與便溺絕不相混。大抵精敗而腐者﹐十之六也﹔由濕熱流注與虛者﹐十之二三。其有赤白之分者﹐何也﹖精者血之所化﹐濁气太多﹐精化不及﹐赤未變白﹐故成赤濁﹐此虛之甚也。所以少年天癸未至﹐彊力行房﹐所泄半精半血﹔壯年施泄無度﹐亦多精血雜出。則知丹溪以赤屬血﹐白屬气者﹐未盡善也。又以赤爲心虛有熱﹐由思慮而得﹔白爲腎虛有寒﹐因嗜欲而得﹐亦非確論。總之﹐心動於欲﹐腎傷於色﹐或彊忍房事﹐或多服淫方﹐敗精流溢﹐乃爲白濁。虛滑者血不及變﹐乃爲赤濁。挾寒則脈來沈遲無力﹐小便淸白﹐蓖釐淸飲﹑八味丸﹑內補鹿茸丸之類。挾熱則口渴便赤﹐脈必滑數有力﹐淸心蓮子飲﹑香苓散。有胃中濕痰流注﹐蒼白二陳湯加升紫。有屬虛勞﹐六味加蓮須﹑芡實﹑菟絲子﹑五味﹑龍骨﹑牡蠣。有因伏暑﹐四苓散加香薷﹑麥冬﹑人參﹑石蓮之類。

有稠粘如膏﹐澀痛異常﹐乃精塞竅道﹐香苓散送八味丸﹐或金匱腎气丸。有熱者蓖釐淸飲﹑茯菟丸。有思想太過﹐心動煩擾﹐則精敗下焦﹐加味淸心飲﹑瑞蓮丸之類。如上數端﹐此其大略也。若夫五臟之傷﹐六淫之感﹐更難以枚舉﹐愼勿輕忽。

遺精﹐古今方論皆以遺精爲腎气衰弱之病﹐若與他髒不相干涉。不知《內經》言五臟六腑各有精﹐腎則受而藏之。以不夢而自遺者﹐心腎之傷居多﹔夢而後遺者﹐相火之彊爲害。若夫五臟各得其職﹐則精藏而治。

苟一臟不得其正﹐甚則必害心腎之主精者焉。治之之法﹐獨因腎病而遺者﹐治其腎﹔由他髒而致者﹐則他髒與腎兩治之。如心病而遺者﹐必血脈空虛﹐本縱不收。肺病而遺者﹐必皮革毛焦﹐喘急不利。脾病而遺者﹐色黃肉消﹐四肢懈惰。肝病而遺者﹐色靑而筋痿。腎病而遺者﹐色墨而髓空。更當六脈參詳。然所因病更多端﹐有用心過度﹐心不攝腎而失精者﹐宜遠志丸﹐佐以靈砂丹。有色欲不遂而致精泄者﹐四七湯吞白丸子。甚者耳聞目見﹐其精自出﹐名曰白淫﹐妙香散吞玉華白丹。有色欲過度﹐精竅虛滑﹐正元散加牡蠣粉﹑肉蓯蓉各半錢﹐吞靈砂丹﹐仍佐以鹿茸丸﹑山藥丸﹑。大菟絲子丸﹑固陽丸之類。有壯年久曠﹐精滿而溢﹐淸心丸。有飲酒濃味﹐痰火濕熱﹐擾動精府﹐二術﹑二陳﹑升﹑柴﹐俾淸升濁降﹐脾胃健運﹐則遺滑自止矣。有脾虛下陷者﹐補中益气湯。有腎虛不固者﹐五倍子二兩﹑茯苓四兩﹐爲丸服之﹐神驗。然其證亦復不同﹐或小便後出﹐多不可禁者﹔或不小便而自出﹔或莖中癢痛﹐如欲小便者﹔或夢女交者﹐並從前法中分別施治。總共大綱言之﹐精滑宜澀之﹐不效卽瀉心火﹐不效卽以補中益气﹐舉其气上而不下﹐往往有功。

王節齋曰﹕夢遺滑精﹐世人多作腎虛治﹐而用補腎澀精之藥不效。殊不知此證多屬脾胃﹐飲食濃味﹐痰火濕熱之人多有之。蓋腎藏精﹐精之所生由脾胃﹐飲食化生而輸歸於腎。今脾胃傷於濃濃濕熱﹐內郁中气﹐濁而不淸﹐則其所化生之精﹐亦得濁气。腎主閉藏﹐髒靜則寧﹐今所輸之精旣有濁气﹐則邪火動於腎中﹐而水不得寧靜﹐故遺而滑也。此癥與白濁同﹐丹溪論白濁爲腎中濁气下流﹐滲入膀胱﹐而云無人知此也。其有色心太重﹐妄想過用而致遺滑者﹐自從心腎治。但兼肺胃者不少﹐要當審察。

張介賓曰﹕夢遺精滑﹐總皆失精之病﹐無不始由於心﹐心爲君火﹐腎爲相火﹐心動腎必應之。凡少年多欲妄想﹐多致此。然精之藏蓄在腎﹐而主宰在心﹐精之蓄泄聽命於心﹐治此宜淨心爲要。遺精有九﹕有注戀而夢者﹐此精爲神動﹐因於心。有欲事不遂而夢者﹐此精失其位﹐因於腎。有勞倦卽遺﹐此肝脾气弱也。思慮而遺﹐心脾虛陷也。濕熱下流﹐相火妄動﹐肺腎之火不淸也。有無故滑而不禁﹐此下元虛。腎肺不固也。有素稟不足而精滑者﹐此先天元气薄也。有久服冷利等藥﹐元陽失守而滑也。有年壯節欲而遺﹐精滿而溢也。諸癥五臟皆有所主﹐心主神﹐肺主气﹐脾主濕﹐肝主疏泄﹐腎主閉藏﹐當各求其所因治之。

夢遺有情有火﹐情動者淸心﹐精動者固腎。滑精無非因腎气不守而然。若暴滑兼痛﹐當從赤白濁論治。

凡勞倦思慮﹐每觸卽遺﹐當補心脾﹐歸脾湯去木香。气分稍滯﹐不堪者﹐人參吞茯苓白術菟絲丸。

凡心火甚者淸火﹐相火甚者壯水﹐气焰者升舉﹐滑泄者固澀﹐濕熱乘者分利﹐虛寒利者溫補下元﹐元陽不足﹐精气兩虛﹐專培根本。若槪用坎離丸輩﹐苦寒適害腎耳。

濁癥有赤﹑白﹑精﹑溺之辧﹕赤者多由於火﹐白者寒熱俱有﹐由精者在心腎﹐由溺者在膀胱肝脾。有濁在溺者﹐色白如泔﹐凡肥甘辛熱所致﹐此濕熱由內生也﹐宜淸之。

柯韻伯曰﹕白赤濁之病﹐有傷精傷血之分﹐由腎肝相火搖動之所致也。夫腎者作彊之官﹐其人或妄想淫欲﹐或好爲陰陽﹐腎火內熾﹐不能藏精﹐彊忍其精而精逆焉。精未泄而離其處﹐不復仍歸於腎﹐乃滲入於水道﹐與小便同出。敗精𨿽出﹐腎火內蘊﹐因之竅孔不閉﹐熱虛相搏﹐新精虛應之﹐淋瀝不止﹐因名爲白濁。肝者罷極之本﹐其人或勞役苦辛﹐或惱怒內傷﹐肝火下流﹐不能藏血﹐熱傷陰絡而血溢焉。血未行而離其經﹐不得反於肝﹐亦滲入於水道﹐合小便同出。敗血𨿽盡﹐陰絡未完﹐肝極不攝﹐郁火內守﹐復以新血繼之﹐浸淫不絕﹐是名曰赤濁。白濁與遺精﹑膏淋不同﹐赤濁與血淋﹑尿血亦異。治之必當兼浚其源。源者何﹖至陰是也。

脾爲陰中之至陰﹐精血所由生。又腎爲陰中之太陰﹐精爲陰中之陰﹔肝爲陰中之少陽﹐血爲陰中之陽。故白濁當理脾腎之陰﹐法在滋陰降火﹐先用導赤散加知柏以淸之﹐繼用六味加五味子以收之﹐而精自藏矣。赤濁當理脾肝二陰﹐法在升陽散火﹐先用逍遙散加丹皮以淸之﹐繼用補中益气加白芍以收之﹐而血自藏矣。夫下者舉之﹐白濁用補中益气湯而不應﹐是陰虛﹐不宜升﹐助陽則陰愈虛也。

赤濁用六味湯而無不平復者﹐是虛則補母之法﹐癸乙同歸一治也。至於脾虛不能散精歸肺﹐以致濕熱下流而然﹐所謂中气不足而溲便爲之變也﹐嬰兒最多此癥。宜四君子倍茯苓﹐加升麻﹑砂仁主之﹐則水精四布﹐膀胱得气化而淸出矣。

卷七病能集五﹝雜證十門﹞

腦漏證

繆仲淳曰﹕腦者諸陽之會﹐而爲髓之海﹐其位髙﹐其气淸。忽下濁者﹐其變也。東垣云﹕上焦元气不足﹐則腦爲之不滿。經云﹕膽移熱於腦爲鼻淵。夫髓者至精之物﹐爲水之屬﹔腦者至陽之物﹐淸气所居。今爲濁气邪熱所幹﹐遂下臭濁之汁﹐是火能消物﹐腦有所傷也。治法先宜淸肅上焦气道﹐以鎭墜心火﹐補養水源﹐此其大略耳。藥多取夫辛涼者﹐辛爲金而入肺﹐有淸肅之義﹐故每用以升散上焦之邪﹐如薄荷﹑荊芥﹑甘菊﹑連翹﹑升麻﹑粘子﹑天麻之屬﹔鎭墜心火﹐補養水源﹐如犀角﹑人參﹑天冬﹑麥冬﹑五味﹑朱砂﹑甘艸﹑山藥﹑生地﹑茯苓﹑丹皮之屬。然須兼理乎肺肝﹐蓋鼻乃肺之竅﹐而爲腦气宣通之路﹐又治乎上焦而行淸肅之令﹔膽爲春升少陽之气﹐與厥陰爲表裏﹐而上屬於腦。戴人有云﹕膽與三焦尋火治。《內經》謂膽移熱所幹﹐義亦明矣。理肺用桑皮﹑粘子﹑桔梗﹑二冬﹑花粉﹑竹瀝﹐淸肝膽以柴胡﹑白芍﹑羚羊角﹑竹茹﹑棗仁﹑川芎。或者又謂世人多用辛溫辛熱之藥取效﹐以辛熱甘溫多能宣通發散﹐故病之微者亦能奏效耳。此從治劫法﹐非不易常經﹐明者察之。

卷七病能集五﹝雜證十門﹞

痧疹

繆仲淳曰﹕痧疹者﹐手太陰肺﹑足陽明胃二經之火熱﹐發而爲病者也。小兒居多﹐大人亦時有之。殆時气瘟疫之類歟﹗其癥類多咳嗽多嚏﹐眼中如淚﹐多泄瀉﹐多痰﹐多熱﹐多渴﹐多煩悶﹐甚則躁亂﹐咽痛唇焦﹐神昏﹐是其候也。治法當以淸涼發散爲主﹐用藥辛寒﹑甘寒﹑苦寒以升發之。惟忌酸收﹐最宜辛散。誤施溫補。

禍不旋踵。辛散如荊芥穗﹑漧葛﹑西河柳﹑石膏﹑麻黃﹑鼠粘子﹐淸涼如元參﹑花粉﹑薄荷﹑竹葉﹑靑黛﹐甘寒如麥冬﹑生甘艸﹑蔗漿﹐苦寒如黃芩﹑黃連﹑貝母﹑連翹﹐皆應用之藥也。

蓋肺胃熱邪﹐初發時必咳嗽﹐宜淸熱透毒﹐不得止嗽。疹後咳嗽﹐但用貝母﹑花粉﹑甘艸﹑麥冬﹑苦梗﹑元參﹑薄荷﹐以淸餘熱﹑消痰壅則易愈﹐愼勿用五味子等收斂之劑。多喘﹐喘者熱邪壅於肺故也﹐愼勿用定喘藥﹐惟應大劑竹葉石膏湯加西河柳兩許﹐元參﹑薄荷各二錢。如天寒甚﹐痧毒爲寒气郁於內不得透出者﹐加蜜酒炒麻黃﹐一劑立止﹐凡熱勢甚者﹐卽用白虎湯加西河柳﹐忌用升麻﹐服之必喘。多泄瀉﹐愼勿止瀉﹐愼用黃連﹑升麻﹑漧葛﹑甘艸﹐則瀉自止。疹家不忌瀉﹐瀉則陽明之熱邪得解﹐是亦表裏分消之義也。痧後泄瀉及便膿血﹐皆由熱邪內陷故也﹐大忌止澀﹐惟宜升散﹐仍用升麻﹑漧葛﹑白芍﹑甘艸﹑扁豆﹐黃連﹐便膿血則加滑石末﹐必自愈。痧後牙疳最危﹐外用雄黃﹑牛糞尖﹐存性﹐研極細﹐加眞腦片一分﹐研勻吹之﹔內用連翹﹑荊芥﹑元參﹑漧葛﹑升麻﹑黃連﹑甘艸﹑生地﹐水煎﹐加生犀角汁一二匙調服﹐緩則不可救。痧後元气不復﹐脾胃虛弱﹐宜用白芍﹑炙艸爲君﹐蓮肉﹐扁豆﹑山藥﹑靑黛﹑麥冬﹑龍眼肉爲臣﹐多服必漸彊﹐愼勿輕用參﹑術。痧後生瘡不已﹐餘熱未盡故也﹐宜用銀花﹑荊芥﹑元參﹑甘艸﹑生地﹑鱉虱﹑胡麻﹑川連﹑木通﹐濃煎飲之良。

痧疹不宜根據證施治﹐惟當治本。本者手太陰﹑足陽明二經之邪熱也﹐解其邪熱﹐則諸癥自除矣。

卷七病能集五﹝雜證十門﹞

厲風鶴膝風

朱丹溪曰﹕大風病是受得天地間殺物之風。古人謂之厲風者﹐以其酷烈暴悍可畏耳。人得之者﹐須分在上在下。夫在上者﹐以醉仙散取臭涎惡血於齒縫中出﹔在下者﹐以通天再造散取惡物陳虫於穀道中出。所出𨿽有上下道路之殊﹐然皆不外乎陽明一經。治此病者﹐須知此意﹐看其疙瘩與瘡。若上先見者﹐上體多者﹐在上也﹔若下先見者﹐下體多者﹐在下也。上下同得者﹐在上復在下也。陽明胃經與大腸﹐無物不受﹐此風之入人也﹐气受之則在上多﹐血受之則在下多﹐气血俱受者甚重。

古人謂大風疾三因五死。三因者﹐一曰風毒﹐二曰濕毒﹐三曰傳染。五死者﹐一曰皮死﹐麻木不仁﹔二曰脈死﹐血潰成膿﹔三曰肉死﹐割切不痛﹔四曰筋死﹐手足縱緩﹔五曰骨死﹐鼻梁崩塌﹐與夫眉落眼昏﹐唇翻聲噎﹐甚可畏也。所以然者﹐由邪正交攻﹐气血沸騰﹐而濕痰死血﹐充滿於經絡之中﹐故生虫生瘡﹐痛癢麻木也。

夫從上從下﹐皆是可治之病。人見病勢之緩﹐多忽之。治療大法﹐內通臟腑﹐外發經絡﹐按法施治﹐亦須首尾斷酒戒色﹐忌食發風動气﹑葷腥鹽醬﹑炙爆生冷之物﹐消心寡欲﹐方得無虞也。

諭嘉言曰﹕凡治厲風之法﹐以淸營衛爲主。其汗宜頻發﹐血宜頻刺﹐皆淸營衛之捷法也。生虫由於肺熱﹐其淸肅之令不行﹐故由皮毛漸及腠理腸胃﹑莫不有虫。消其金﹐則虫不驅自熄。試觀金風一動﹐旱魃絕蹤﹐其理明矣。然淸肺亦必先淸營衛之气﹐蓋營衛之气腐而不淸﹐傳入於肺﹐先害其消肅之令故也。苦藥𨿽能瀉肺殺虫﹐亦能傷胃﹐不可久服。胃者﹐營衛從出之源也﹐久服苦寒﹐腐敗壅郁﹐不可勝言矣。所以苦參丸之類﹐營衛素弱谷食不充之人﹐不宜久服也。大楓子油最能殺虫驅風﹐然復過於辛熱﹐風未除而自先壞者多矣。

其硫黃酒﹐服之必致腦裂之禍。又醉仙散入輕粉和末﹐日進三服﹐取其人昏昏苦醉﹐毒涎從齒縫中出﹐癘未除而齒先落矣。蓋除癘之藥﹐服之近而少﹐癘必不除﹔服之久且多﹐癘𨿽除﹐藥之貽害更大。惟易老驅風丸﹑東坡四神丹二方﹐可久服。且非極意懲創之人﹐不可與治也。

鶴膝風﹐卽風寒濕之痺於膝者也。如膝骨日大﹐上下肌肉日枯細者﹐且未可治其膝﹐先養血气﹐俾肌肉漸營後﹐治其膝可也。此與治左右半身偏枯之癥大同。夫旣偏枯矣﹐急漑其未枯者﹐然後旣枯者得以通气而復營。倘不知從气引血﹐從血引气之法﹐但用麻黃﹑防風等散風之劫藥﹐鮮不有全枯而速死者。故治鶴膝風而亟攻其痺﹐必並其足痿不用矣。

古方治小兒鶴膝風﹐用六味加鹿茸﹑牛膝﹐共八味。不治其風﹐其意最善。小兒非必爲風寒濕所痺﹐多因先天所稟腎气衰薄﹐陰寒凝聚於腰膝而不解﹐從外可知其內也。故以六味丸補腎中之水﹐以鹿茸補腎中之火﹐以牛膝引至骨節﹐而壯裹擷之筋﹐此治本不治標之良法也﹐舉此爲例。

卷七病能集五﹝雜證十門﹞

面病

張景嶽曰﹕形色者﹐气之質﹐神之華﹐而皆見於面。然易見者形中之色﹐而難辧者色中之神。

凡病患面赤气盛﹐必火證。

兩顴鮮赤﹐如脂如縷﹐餘地不赤者﹐陰虛。

如面紅不退﹐邪甚病進﹐爲難愈。

面色白﹐气虛。

白兼淡黃而气不足﹐必失血。

面白枯﹐血气俱敗﹐證有痰火﹐尢難治。

面靑兼白﹐陽虛陰勝。

面黃潤微赤﹐必主濕熱。

面黃兼靑﹐木邪犯土﹐多不可治。

面色靑蒼﹐主疼痛。

病瘥而面色如煤﹐終凶。

平人面色如塵﹐眼下靑黑﹐病至必重。

女人色靑﹐必肝彊脾弱﹐多怒少食﹐或經脈不調。

顴頰鮮紅﹐有虛火。

若久病患﹐面轉黃蒼﹐此欲愈也。

面腫有虛實﹐腫爲實﹐浮爲虛。實爲風火上炎﹐脈緊數﹐癥寒熱﹐或淸或散或下﹐邪去而腫自消。

虛浮者﹐無痛無熱。

面目浮肺﹐因脾肺陽虛﹐輸化失常﹐或肝腎陰虛﹐水邪泛溢。

然浮而就上﹐其形虛軟者﹐多由乎气﹔腫而就下﹐按而成窩者﹐多由乎水。實而調之泄之﹐气虛補之﹐水虛化之。然水气有相因之治﹐不可執也。眼下如臥蠶者﹐亦水病。气浮亦有虛實﹕虛者多因乎脾﹐或勞倦色欲﹐或瀉痢中寒所致﹐脈必微弱﹐气必虛餒﹔實者多因乎胃﹐或木火熾盛﹐或縱酒縱食﹐脈必滑數﹐癥必多熱。

卷七病能集五﹝雜證十門﹞

目證

趙養癸曰﹕經曰五臟六腑之精﹐皆上注於目而爲之精﹐腎藏精﹐故治目者以腎爲主。目𨿽肝之竅﹐子母相生﹐腎肝同一治也。華元化云﹕目形類丸﹐瞳神居中而前﹐如日月之麗東南而晦西北也。有神膏﹑神水﹑神光﹑眞气﹑眞血﹑眞精﹐此滋目之源液山。神膏者﹐目內包涵膏液﹐此膏由膽中滲潤精汁而成者﹐能涵養瞳神﹐衰則有損。神水者﹐由三焦而發源﹐先天眞一元气所化﹐目上潤澤之水是也。水衰則有火勝燥暴之患﹐水竭則有目輪大小之疾﹐耗澀則有昏眇之危。虧多益少﹐是以世無全精之目。神光者﹐原於命門﹐通於膽﹐發於心﹐火之用事也。火衰則有昏瞑之患﹐火炎則有焚燥之殃。𨿽有兩心﹐而無正輪。心﹐君主也﹐通於大﹐故大赤者﹐實火也﹔命門爲小心﹐小心﹐相火也﹐代君行令﹐通於小﹐故小赤者﹐虛火也。若君主拱默﹐則相火自然淸寧矣。眞血者﹐卽肝中升運滋目注絡之血也﹐此血非比肌肉間易行之血﹐卽天一所生之水﹐故謂之眞也。眞气者﹐卽目之經絡中往來生用之气﹐乃先天眞一發生之元陽也。眞精者﹐乃先天元气所化精汁﹐起於腎﹐施於膽﹐而後及瞳神也。乃此數者﹐一有損目則病矣。

大槪目圓而長﹐外有堅殼數重﹐中有消脆肉包黑稠神膏一函。膏外則白稠神水﹐水以滋膏﹔水外則皆血﹐血以滋水﹔膏中一點黑瑩﹐是腎膽所聚之精華。惟此一點﹐燭照鑑視空闊無窮者﹐是曰水輪﹐內應於腎﹐北方壬癸亥子之水也。五輪之中﹐惟瞳神乃照。或曰瞳神水耶﹐气耶﹐血耶﹐膏耶﹖曰﹕非气﹐非血﹐非水﹐非膏﹐乃先天之气所生﹐後天之气所成﹐陰陽之妙蘊﹐水火之精華﹐血養水﹐水養膏﹐膏護瞳神。气爲運用﹐神卽維持。諭以日月﹐理實同之。男子右目不如左目精華﹐女子左目不如右目光彩﹐此皆各得其陰陽气分之正也。

許學士云﹐經曰足少陰之脈﹐是動則病坐而欲起﹐目KTKT如無所見。又曰﹕少陰所謂起則目KTKT無所見者﹐陰內奪﹐故目KTKT無所見也。此蓋房勞目昏也。左腎陰虛﹐益陰地黃丸﹑六味丸﹔右腎陽虛﹐八味丸﹑補腎丸。

東垣曰能遠視而不能近視者﹐陽有餘﹑陰气不足也。陰精不足﹐陽光有餘﹐病於水者﹐此光華發見散亂﹐而不能收斂近視。治之在心腎﹐心腎平則水火調而陰陽和。夫水之所化爲血﹐在身爲津液﹐在目爲膏汁。

若貪淫欲﹐饑飽失節﹐形脈勞甚﹐過於悲泣﹐能斫喪眞陰﹐陰精虧則陽火盛﹐火性炎而發見﹐陰精不能制伏挽回﹐故越於外而遠照﹐不能近之而反視也﹐治之當壯水之主以制陽光。能近視不能遠視﹐陽不足﹐陰气有餘也。陽不足﹐陰有餘﹐病於火者﹐故光華不能發越於外﹐而猥斂近視耳。治之在膽腎﹐膽腎足則木火通明﹐神气宣暢﹐而精華遠達矣。夫心之所用爲气﹐在身爲威儀﹐在目爲神光。若縱恣色欲﹐喪其元陽﹐元陽旣憊﹐則云霾陰翳﹐腎中之陰水僅足以回光自照耳﹐焉能健運精汁以滋於膽﹐而使水中之火遠布於空中﹖治之當益火之源以消陰翳。

以上諸證﹐皆陰弱不能配陽﹐內障之病。其病無眵淚痛癢﹑羞明緊澀之證﹐初但昏如霧露中行﹐漸空中有黑花﹐又漸睹物成二體﹐又則光不收﹐遂爲廢疾。患者宜養先天根本﹐乘其初時而治之。況此病最難療﹐服藥必積歲月﹐絕酒色﹐毋饑飽勞役﹐驅七情五賊﹐庶幾有效﹐不然終不復也。世人不察﹐謂目昏無傷﹐及病成翳﹐直曰熱﹐致竟用涼藥﹐藥又傷胃﹐況涼爲秋金﹐肝爲春木﹐又傷肝矣﹐往往致廢而後已。悲夫﹗又有陽虛不能抗陰者。若因飲食失節﹐勞役過度﹐脾胃虛弱﹐下陷於腎肝﹐濁陰不能下降﹐淸陽不能上升﹐天明則日月不明﹐邪害空竅﹐令人耳目不明。夫五臟六腑之精﹐皆稟受於脾胃﹐而上貫於目。脾者陰之首﹐目者血气之宗﹐故脾虛則五臟之精皆失所司﹐不能歸明於目矣。況胃气下陷於腎肝﹐名曰重彊﹐相火挾心火而妄行﹐百脈沸騰﹐血气逆上﹐而目病矣。若兩目昏暗﹐四肢不怠者﹐用東垣益气聰明湯。若兩目緊小﹐差明畏日者﹐或視物無力﹐肢體倦息﹐或手足麻木﹐乃脾肺气虛。不能上行也﹐用神效黃湯。若病後﹐或日晡﹐或燈下不能視者﹐陽虛下陷也﹐用決明夜光丸﹐或升麻鎭陰湯。

張子和曰﹕目不因火則不病﹐白輪病赤﹐火乘肺也﹔肉輪赤腫﹐火乘脾也﹔黑水神光被翳﹐火乘肝與脾也﹔赤脈貫目﹐火自甚也。能治火者﹐一句可了。但子和一味寒涼治火﹐余獨補水以配火﹐亦一句可了。至於六淫七情﹐錯雜諸證﹐見《原機啟微》。而薛立齋又爲之參補﹐深明壯水益火之法。其於治目﹐精於古矣。

卷七病能集五﹝雜證十門﹞

口鼻齒證

張三錫曰﹕《內經》曰中央黃色﹐入通於脾﹐開竅於口。

又口屬上焦心肺﹐有病則口亦病。胃中有邪熱﹐亦炎上作楚。原其所由﹐七情煩擾﹐五味過傷﹐皆能致此。

是以肝熱則口酸﹐心熱則口甜﹐肺熱則口辛﹐腎熱則口鹹。有口淡者﹐知胃熱也。又有謀慮不決﹐肝移熱於膽而口苦者﹔有脾胃气弱。木乘土位而口酸者﹔有膀胱移熱於小腸﹐膈腸不便﹐上爲口糜者﹐故口瘡舌破﹐炎上之故﹐不獨脾也。而丹溪又曰﹕勞役過度﹐虛火上炎﹐服涼藥不效﹐屬中气虛。虛火炎上﹐遊行無制﹐用炮姜﹑理中湯。理可見矣。

趙養葵曰﹕口瘡者﹐上焦實熱﹐中焦虛寒﹐下焦陰火﹐各經傳變﹐當分別而治之。如發熱作渴飲冷﹐實熱也﹐輕則補中益气﹐重則六君子。飲食少思﹐大便不實﹐中气虛也﹐用人參理中湯。手足逆冷﹐肚腹作痛﹐中气虛寒﹐用附子理中湯。晡熱內熱﹐血虛也﹐用八物加丹皮﹑五味﹑麥冬。發熱作渴﹐唾痰﹐小便頻數﹐腎水虛也﹐用八味。日晡發熱﹐或從小腹起﹐陰虛也﹐用四物加參﹑術﹑五味﹑麥冬﹔不應﹐用加減八味丸。

若熱來復去﹐晝見夜伏﹐夜見晝伏﹐不時而動﹐或無定處﹐或從肺起﹐乃無根之火也﹐亦用前丸﹐及十全大補加麥冬﹑五味﹐更以附子末唾津調﹐塗湧泉穴。若槪用寒涼﹐爲害非輕。

王節齋曰﹕鼻塞不聞香臭﹐或但遇寒月多塞﹐或略感風寒便塞﹔不時舉發者﹐世俗皆以爲肺寒﹐而用解表通利辛溫之藥。殊不知此是肺經素有火邪﹐火郁甚則喜得熱而惡見寒。故遇寒便塞﹐遇感便發也。治法﹐淸肺降火爲主﹐而佐以通气之劑。若如常鼻塞不聞香臭者﹐再審其平素﹐只作肺熱治之﹐淸金瀉火消痰﹐或丸藥噙化﹐或末藥輕調緩服﹐久服無不效矣。其原無舊癥﹐一時偶感者﹐自作風寒調治。鼻者﹐由飲酒血熱燻肺﹐外遇風寒﹐血凝不散也﹔亦有非飲酒而自赤者﹐肺風血熱之故。其鼻瘡﹑鼻痔﹑鼻癰﹐皆因肺熱所致﹐但有淺深之不同﹐受病之有異。日久不已﹐經成肉﹐如棗塞鼻中。丹溪曰﹕胃中有食積熱痰流注﹐故濁凝結而生肉也。鼻宜化滯生新﹐四物加片芩﹑紅花﹑茯苓﹑陳皮﹑甘艸﹑生薑等藥﹐調五靈末服﹐如气弱加黃。

齒屬腎﹐上下齦屬陽明﹐上齦陽明胃﹐下齦陽明大腸。凡動搖袒脆而痛﹐或不痛﹐或出血﹐或不出血﹐全具如欲落之狀者﹐皆屬於腎。齦腫不動﹐潰爛痛穢者﹐皆屬陽明。或諸經錯雜之邪﹐與外因爲患﹐俱分虛實治之。腎經寒者﹐安腎丸﹑還少丹﹐重則八味丸主之。如齒痛搖動﹐肢體倦怠﹐飲食少思者﹐脾胃虧損之癥﹐用安腎丸﹐補中益气湯並服。如喜寒惡熱者﹐乃胃血傷也﹐淸胃湯。若惡寒喜熱者﹐胃气傷也﹐補中益气湯。

凡齒痛遇勞卽發﹐或午後甚者﹐口渴而黧﹐或遺精者﹐皆脾胃虛熱﹐補中益气﹐用六味丸或十全大補湯。

若齒齦腫痛﹐連腮頰﹐此胃經風熱﹐犀角升麻湯。若善飲者﹐齒痛﹐頰腫﹐此胃經濕熱﹐淸胃湯加葛根﹐或解酲湯。海藏雲﹕齒齦臭穢不可近﹐當作陽明蓄血治﹐桃仁承气湯爲末﹐蜜丸服之。間有齒縫出血者﹐余以六味地黃湯加骨碎補﹐大劑一服卽瘥。間有不瘥者﹐腎中火衰也﹐本方加五味子﹑肉桂可也。

王節齋曰﹕牙牀腫痛﹐齒痛動搖﹐或黑爛脫落﹐世人皆作腎虛治﹐殊不知此屬陽明濕熱癥也。蓋齒𨿽屬腎﹐而生於牙牀﹐上下牀屬陽明大腸與胃﹐猶木生於土也。腸胃傷於美酒濃味﹐膏粱甘滑之物﹐以致濕熱上攻﹐則牙牀不淸﹐而爲腫爲痛﹐或出血﹐或生虫﹐由是齒不得安﹐而動搖黑爛脫落也。治宜瀉陽明之濕熱﹐則牙牀淸寧而齒固矣。

張介賓曰﹕口苦口酸等癥﹐《原病式》皆指爲熱﹐不知口苦未必因心火﹐口淡未必盡胃熱。凡思慮﹑勞倦﹑色欲﹐多有口苦舌燥﹐飲食無味。或因心脾虛﹐肝膽邪溢而爲苦﹔或因肝腎虛﹐眞陰不足而爲燥。凡口淡﹐或大勞﹑大汗﹑大泄﹑大病後﹐多有此。若無火癥火脈﹐皆勞傷之癥。

凡口渴與口漧不同﹕渴因火燥有餘﹐多實熱﹐幹因津液不足﹐爲陰虛。然渴有實熱之渴﹐亡陰之渴。凡大瀉﹑大汗﹑大勞﹑大病﹑新產﹑癰疽後﹐悉由亡陰水虧所致。

舌苔黑﹐有虛火﹑實火之別﹕實熱之黑﹐必兼紅紫漧渴或多芒刺﹔若沈黑少紅﹐而帶潤滑﹐非實證也。

六脈細弱﹐形困气倦﹐最爲虛候﹐必寒水乘心﹐火不歸原之病﹐治標卽死。

鼻塞由風寒者﹐多噴嚏﹐多在太陽﹐宜辛散。火炎上焦﹐出自心肺﹐黃芩知母湯。火甚多出陽明﹐微兼頭痛﹐竹葉石膏湯。大約常塞者多火﹐暴塞者多風﹐以此辧之。

鼻淵由太陽督脈之火上連於腦﹐多由濕熱上燻﹐津汁溶溢而下﹐有作臭者﹐古方用辛散﹐不若但淸陰火﹐而兼以滋陰﹐爲髙者抑之之法。若流滲旣久﹐液道不能扃固﹐故新病多因於熱。漏泄旣多﹐傷其髓海﹐則气虛於上﹐多見頭腦隱痛﹐及眩運不寧等癥﹐此非補陽不可﹐宜十全大補湯。

陽明熱壅牙痛﹐淸胃散。腎陰虛﹐爲熱渴﹐玉女煎。外治﹐辛溫可散熱﹐三香散﹑赴筵散。虫牙蛀空痛﹐巴豆丸。牙縫出血﹐胃火所致﹔亦有陰虛於下﹐格陽於上﹐六脈微細﹐血出不止﹐手足厥冷﹐速宜鎭陰煎。腎虛癥當辧寒熱﹐熱六味丸﹐寒八味丸﹐通加骨碎補丸﹐妙。若齒牙浮動脫落﹐牙縫出血﹐而口不臭﹐亦無痛﹐腎中陽虛﹐安腎丸。走馬牙疳﹐腐爛脫落﹐速內瀉陽明之火﹐外宜冰白散﹑三仙散﹐或用漧棗燒存性﹐同枯礬敷之效。

凡齒脆﹑搖動疏豁﹐或突而不實﹐宜補腎﹐若因勞酒色﹐齒有浮突之意﹐輕輕咬實﹐漸咬漸齊。或日行二三次﹐而根自固。於小解時﹐先咬定牙根﹐則腎气可攝。非但固精﹐亦能堅齒。又夜晚漱洗﹐或飯後必漱齒﹐至老堅白不衰。

卷七病能集五﹝雜證十門﹞

咽喉證

張子和曰﹕咽與喉﹐會厭與舌﹐此四者同在一門﹐其用各異﹐喉以候气﹐咽以咽物。會厭與喉上下﹐以司開合﹐食下則吸而掩﹐气上則呼而出。是以舌抵上﹐則會厭能蔽其咽矣。四者交相爲用﹐乃气與食出入之門﹐最急之處。故《難經》言七衝門﹐而會厭之下爲吸門。及其爲病﹐一言可了﹐曰火。《內經》曰﹕一陰一陽結﹐謂之喉痺。一陰者﹐手少陰君火心主之脈气也。一陽者﹐手少陽相火三焦之脈气也。二火皆主脈﹐並絡於喉。气實則內結﹐結甚則腫脹﹐腫脹甚則痺﹐痺甚不通則死矣。推十二經﹐惟足太陽別項下﹐其餘皆湊於喉嚨﹐《內經》何獨言一陰一陽結爲喉痺﹗蓋君相二火﹐獨勝則熱結正絡﹐故痛且速也。凡十二經﹐言嗌漧﹑嗌痛﹑咽腫﹑頷腫﹑舌本彊﹐皆君火爲之。惟喉痺最速﹐相火之所爲也。君火猶人火﹐相火猶龍火。人火焚木﹐其勢緩﹔龍火焚木﹐其勢速。《內經》之言喉痺﹐則咽與舌在其間矣。以其病同是火﹐故不分也。後人立八名﹐曰單蛾﹑雙蛾﹑單閉﹑子舌脹﹑木舌脹﹑纏喉風﹑走馬喉痺。生死人特反掌之間。治之無如砭鍼出血﹐血出則病已。然喉痺爲龍火﹐𨿽用涼劑﹐而不可使令服﹐宜以火逐之﹐以熱行寒﹐不爲熱病扡格﹐乃可以散龍火。凡用鍼創者﹐宜搗生薑一塊﹐調以熱白湯﹐時時呷之﹐則創口易合。《內經》謂火郁發之﹐出血者乃發之一端也。若其微者﹐可以咸軟之。大者以辛散之﹐如薄荷﹑烏頭﹑僵蠶﹑白礬﹑朴硝﹑銅綠之類﹐皆其藥也。

方約之曰﹕纏喉風﹑喉痺之癥﹐其人膈間素有痰涎﹐或因飲食過度﹐或因忿怒失常﹐或房室不節而發作也。何則﹖飲酒過度﹐是胃火動也﹔忿怒失常﹐是肝火動也﹔房室不節﹐是腎火動也。火動痰上而爲痰熱﹐燔灼壅塞於咽嗌之間﹐所以內外腫痛而水漿不入也。治法﹕急則治標﹐緩則治本。治標用丸散﹐以吐痰散熱﹔治本用湯藥﹐以降火補虛。諸方出癥﹐但云風熱﹐未云治痰﹔但云治脾肝火﹐未云降肝腎火。予𨿽不敏﹐贅以管見。如挾痰加以栝蔞﹑半夏﹐或千緡湯之類﹕挾肝火﹐加以柴胡﹑黃連﹐或小柴胡湯﹑左金丸之類﹔挾腎火﹐加以生地﹑黃柏﹐或四物湯加知母﹐黃柏之類。凡人之五臟六腑皆有火﹐不知此三經之火﹐常更而爲病之多也。

趙養葵曰﹕喉咽痛﹐喉與咽不同﹕喉﹐肺脘呼吸之門戶﹐主出而不納﹔咽﹐胃脘水谷之道路﹐主納而不出。經曰﹕足少陰所生病者﹐口渴舌漧﹐咽腫上气﹐噎幹及痛。《素問》云﹕邪客於足少陰之絡﹐令人咽痛不可納食。又曰﹕足少陰之絡﹐循喉嚨﹐通舌本。凡喉痛者﹐皆少陰之病﹐但有寒熱虛實之分。少陰之火﹐直如奔馬﹐逆衝於上。到此咽喉緊鎖處﹐鬱結而不得舒。故或腫或痛也。其癥必內熱口漧面赤﹐痰涎湧上﹐其尺脈必數而無力。蓋緣腎水枯損﹐相火無制而然。須用六味地黃﹐麥冬﹐五味﹐大劑作湯服之。又有色欲過度﹐元陽虧損﹐無根之火遊行無制﹐客於咽喉者﹐須用八味腎气丸大劑﹐煎成冰冷與飲﹐便引火歸原。如此治法﹐正褚氏所謂上病治下也。以上論陰虛咽痛。

張景嶽曰﹕喉痺一癥﹐有實火虛火之別﹐凡實火可淸﹔虛火卽水虧癥也﹐復有陰盛格陽者﹐卽眞寒癥也﹐皆不宜淸。經云﹕太陽在泉﹐寒淫所勝﹐民病嗌痛頷腫。其義卽此。喉痺所屬諸經──少陽﹑陽明﹑厥陰﹑少陰﹑厥陰﹑少陽爲木火之藏﹐固多熱癥﹐陽明爲水谷之海﹐胃气直透咽喉﹐火爲尢甚。察其情志鬱怒而起者。多屬少陽厥陰﹔肥甘辛熱而致者﹐多屬陽明﹐此實火也。若少陰絡橫骨﹐終於會厭﹐系於舌本﹐陰火逆衝於上﹐多因喉痺。有實火者﹐自有火癥火脈。若因酒色過度﹐眞陰虧損﹐此腎中虛火癥也﹐非壯水不可。又有火虛於下﹐而格陽於上﹐此無根之火﹐非溫補命門不可。

凡火浮於上﹐結於頭面﹑咽喉者﹐最宜淸降﹐切不可升散。蓋火得升愈熾﹐非火郁宜發之義。經曰髙者抑之﹐正此義也。

陰虛喉痺者﹐亦多內熱﹐口渴喉幹﹐或唇紅頰赤﹐痰涎壅盛﹐然必尺脈無神﹐脈𨿽數而浮軟無力。但察過於酒色﹐或素稟陰虛﹐多倦少力﹐是水不制火。火甚者滋陰﹐八味煎。火微而便不堅﹐小便不熱﹐六味地黃湯。

格陽喉痺﹐由火不歸原﹐上熱下寒。診其六脈微弱﹐全無滑大之意﹐且下體絕無火證﹐腹不喜冷﹐卽其候也。此因色欲傷精﹐泄瀉傷腎所致﹐八味地黃湯。

陽虛喉痺﹐非喉痺因於陽虛﹐乃陽虛因於喉痺也。因喉痺而過於攻擊﹐致傷胃气。凡中气內虛﹐疼痛外逼﹐多致元陽飛越﹐脈浮而數﹐或弱而澀﹐聲如曳鋸。此肺胃垂絕之候﹐速宜挽回元气﹐以獨參湯飲之。痰多者加竹瀝﹑薑汁。若再用寒涼﹐必致不救。

卷七病能集五﹝雜證十門﹞

耳諸證

《治法綱》曰﹕耳者腎之竅﹐足少陰之所主。人身十二經絡中﹐除足太陽﹑手厥陰﹐其餘十經絡皆入於耳﹐故治耳者﹐以腎爲主。或曰心亦開竅於耳﹐何也﹖蓋心竅本在舌﹐以舌無孔竅﹐固寄於耳。此腎爲主﹐心爲客。五臟開於五部﹐分陰陽言之﹕在腎肝居陰﹐故耳目二藏陰精主之﹔在心脾肺居陽﹐故口﹑鼻﹑舌三竅陽精主之。

《靈樞》云﹕腎气通於耳﹐腎和則能聞五音。五臟不和則九竅不通。故凡一經一絡﹐有虛實之气入於耳者﹐皆足以亂其聰明﹐而致於聾聵。此言暴病者也。

若夫久聾者﹐於腎亦有虛實之異。左腎爲陰主精﹐右腎爲陽主气。精不足﹑气有餘則聾﹐爲虛。若其人瘦﹐而其色黑﹐筋骨健壯﹐此精气俱有餘﹐固藏閉塞﹐是聾爲實﹐壽兆也。二者皆重所致﹐不須治之。

又有乍聾者。經曰﹕不知調和七損八益之道﹐早衰之節也。其年未五十﹐體重﹐耳目不聰明矣。其癥耳聾面頰黑者﹐爲精脫神憊﹐用安腎丸﹑八味丸﹑蓯蓉丸﹑薯蕷丸﹐選而用之。若腎經虛火。面赤口漧﹐痰盛內熱者﹐六味丸主之。此論陰虛者也。

至於陽虛者﹐亦有耳聾。經曰﹕淸陽出上竅。胃气者﹐淸气﹑元气﹑春升之气也﹐今人飲食勞倦﹐脾胃之气虛﹐不能上升﹐而下流於腎肝。故陽气者閉塞﹐地气者冒明﹐邪害空竅﹐令人耳目不明。此陽虛耳聾﹐須用東垣補中益气湯主之。若不知自節﹐日就煩勞﹐卽爲久聾之癥矣。

又有因虛而外邪乘之聾者﹐如傷寒邪入少陽之類。

又有耳痛﹑耳鳴﹑耳癢﹑耳膿﹑耳瘡﹐亦當從少陰正竅分寒熱虛實而治之﹐不可專作火與外邪治。

耳鳴以手按之而不鳴﹐或少減者﹐虛也﹔手按之而愈鳴者﹐實也。王節齋曰﹕耳鳴盛如蟬﹐或左或右﹐或時閉塞﹐世人多作腎虛治﹐不效。殊不知此是痰火上升﹐郁於耳而爲鳴﹐甚則閉塞矣。若其人平昔飲酒濃味﹐上焦素有痰火﹐只作淸痰降火治之。大抵此癥先多有痰火在上﹐又感惱怒而得。怒則气上﹐少陽之火客於耳也。若腎虛而鳴者﹐其鳴不甚﹐其人必多欲﹐當見勞怯等癥。

惟薛立齋詳分縷晰。云﹕血虛有火﹐用四物加山梔﹑柴胡。若中气虛弱﹐用補中益气湯。若气血俱虛﹐用八珍加柴胡。若怒便聾﹐而或鳴者﹐屬肝膽經气實﹐用小柴胡加芎﹑歸﹑山梔。气虛用補中益气湯加柴胡﹑山梔。午後盛者﹐陰血虛也﹐四物加白術﹑茯苓。若腎虛火動﹐或痰盛作渴者﹐必用地黃丸。

耳中哄哄然﹐是無陰也。又液脫者﹐腦髓消﹐脛瘦﹐耳數鳴﹐宜地黃丸。腎虛耳中潮聲無休止時﹐妨害聽聞者﹐當墜气補腎﹐正元飲咽黑錫丹﹐間進安腎丸。腎臟風﹐耳鳴﹐夜間睡著如打戰鼓﹑更鼓﹐四肢抽摯痛﹐耳內覺風吹奇癢﹐宜黃丸。腎者宗脈所聚﹐耳爲之竅﹐血气不行﹐宗脈乃虛﹐風邪乘虛隨脈入耳﹐風與之搏﹐故爲耳鳴。先用生料五苓散﹐加制枳殼﹑橘紅﹑紫蘇﹑生薑同煎﹐吞靑木香丸﹐散邪下气。續以芎歸飲和養之。

耳中耵聹﹑耳鳴﹑耳聾﹐內有污血﹐宜柴胡聰耳湯。又《聖惠》云﹕有一人耳癢﹐一日一作﹐可畏﹐直挑剔出血﹐稍愈﹐此乃腎臟虛﹐致浮毒上攻﹐未易以常法治之﹐宜服透冰丹。勿飲酒﹐啖濕面﹑雞﹑豬之屬﹐能盡一月爲佳。不能戒則無效也。

又有耳內生瘡﹐爲足少陰﹐其經虛﹐風邪乘之﹐隨脈入耳﹐與气相搏﹐故令耳門生瘡也。曾靑散主之﹐黃連散亦可﹐內服鼠粘子湯。蓋耳瘡屬於少陽三焦經﹐或足厥陰肝經﹐血虛風熱﹐或肝經暴火風熱﹐或腎經風火等因。若發熱痛﹐屬少陽﹑厥陰風熱﹐用柴胡山梔散。若內熱癢痛﹐屬二經血虛﹐用當歸川芎散。若寒熱作痛﹐屬肝經風熱﹐小柴胡湯加山梔﹑川芎。若內熱口漧﹐屬腎經虛火﹐用加味地黃丸﹔如不應﹐用加味八味丸。

又耳膿﹐卽耳﹐用紅綿散﹑麝香散﹐內服柴胡聰耳湯﹑通气散。如壯盛之人﹐積熱上攻﹐膿水不差﹐紅綿散﹑麝香散﹐不宜收斂太過也﹐宜三黃散。

若虫入耳痛﹐將生薑擦貓鼻﹐其尿自出﹐取滴耳內﹐虫卽出。用麻油則虫死難出。或用炒芝麻枕之﹐虫亦出﹐但不及貓尿之速也。

有一小兒患耳膿﹐經年藥不效﹐此腎虛也﹐用六味地黃丸加桑螵蛸﹐服之卽愈。

諭嘉言曰﹕人身有九竅﹐陽竅七﹐眼﹑耳﹑目﹑口﹑鼻是山﹔陰竅二﹐前後二陰也。陽气走上竅﹐而下入陰位﹐則有下泄腹鳴之候﹔陰气走下竅﹐而上入於陽位﹐則有窒塞耳鳴之候。故人當五十以外﹐腎气漸衰於下﹐每每從陽上逆。腎主閉藏﹐不欲外泄﹐因肝木爲子﹐疏泄母气而散於外。是以謀慮鬱怒之火一動﹐陰气從之上逆﹐耳竅窒塞不淸。年髙之體大率類此。然較之聾病﹐一天一淵。聾病者﹐竅中另有一膜﹐遮蔽外气不得內入﹐故以升竅爲主。而方書所用石菖蒲﹑麝香等藥﹐及內外攻法﹐皆爲此而設。至於髙年陰气不自收攝﹐越出上竅之理﹐從無一人言及。不知陰气致上竅﹐亦隔一膜﹐不能越出竅外﹐止於竅中如蛙鼓鑼鳴﹐鼓吹不已﹐以故外入之聲﹐爲其內聲所混﹐聽之不淸。若气稍不逆上﹐則聽稍淸﹔气全不逆上﹐則聽全淸矣。余悟明此理﹐治髙年逆上之气﹐屢獲奇驗。大意全以磁石爲主﹐以其重能達下﹐性主下吸﹐又能制肝木之上吸故也。

而用地黃﹑龜膠羣陰之藥輔之﹐更用五味子﹑山茱萸之酸以收之﹐令陰气自旺於本宮﹐不上觸於陽竅﹐聲入卽通﹐無壅礙也。方書指爲少陽膽﹑厥陰肝二經熱多所致﹐是說左耳分部。然少陽之气能走上竅﹐其穴皆絡於腦巓﹐無觸筋衝耳之理﹐不當與厥陰混同立說。其通聖散一方﹐汗下兼用﹐乃治壯火之法。丹溪所取﹐亦無確見。惟滚痰丸一方﹐少壯用之多有效者﹐則以大黃﹑黃芩﹑沈香之苦﹐最能下气。而礞石之重墜﹐大約與磁石之用相仿也﹐然大損脾胃﹐耗胸中氤氳之气。至於腎虛耳鳴﹐指作膀胱相火上升﹐則陽火必能透出上竅﹐不爲鳴也﹐尢見丹溪無稽之談。髙年之人﹐腎水已竭﹐眞火易露﹐故腎中之气易出難收﹐況有厥陰之子爲之挹取乎﹗然則壯水以制陽光﹐如盞中加油﹐燈焰自小﹐誠爲良治。乃云作腎虛治不效﹐豈爲老人立法哉﹖收攝腎气﹐老人之先務﹐以丹溪明哲﹐而爲此等議論乎﹖

卷七輯選薛立齋各證醫案四十六條

脾胃虧損吞酸噯腐證

一儒者面色痿黃﹐吞酸噯腐﹐恪服理气化痰之藥﹐大便不實﹐食少體倦﹐此脾胃虛寒﹐用六君子加炮姜﹑木香漸愈﹐更兼用四神丸而元气復。此癥苦中气虛弱者﹐用人參理中湯﹐或補中益气加木香﹑漧薑﹔不應﹐送左金丸或越鞠丸。若中气虛﹐必加附子﹐或附子理中湯﹐無有不驗。

一上捨嘔吐痰涎﹐發熱作渴﹐胸膈痞悶﹐或用淸气化痰降火﹐前癥益甚﹐痰涎自出。余曰﹕嘔吐痰涎﹐胃气虛寒﹐發熱作渴﹐胃不生津﹐胸膈痞滿﹐脾气虛弱﹐須用參﹑﹑歸﹑術之類﹐溫補脾胃﹐生發陽气﹐諸病自退。不信﹐虛癥悉至。余曰﹕飲食不入﹐喫逆不絕﹐泄瀉腹痛﹐手足逆冷﹐是謂五虛﹔煩熱作渴﹐虛陽越於外也﹔脈洪大﹐脈欲絕也。死期迫矣﹐果然。

陸陳湖母﹐久患心腹痞痛﹐每作必胸滿厥逆﹐面赤唇麻﹐嘔吐﹐咽漧舌燥﹐寒熱不時﹐而脈洪大﹐眾以痰火治之﹐屢止屢作﹐迨春發熱頻甚﹐用藥反劇。有欲用參術等﹐疑痛無補法﹐迎余折中。余曰﹕此寒涼損眞之故﹐內眞寒而外假熱也。且脈弦洪而有怪狀﹐乃脾气虧損﹐肝脈乘之而然。惟當溫補其胃﹐遂與補中益气加半夏﹑茯苓﹑吳茱萸﹑木香﹐一服而效。自病發月餘﹐竟夕不安﹐乃熟寐徹曉﹐脈洪頓斂﹐諸證釋然。

一婦人年逾二十﹐不進飲食二年矣﹐日飫淸茶﹑果品之類﹐面部微黃浮腫﹐形體如常﹐仍能步履﹐但體倦怠﹐肝脾二脈弦浮﹐按之微而結滯。余用六君子﹑木香﹑吳茱萸﹐下痰積甚多﹐飲食頓進﹐形體始瘦﹐臥牀月餘﹐仍服六君之類而安。

卷七輯選薛立齋各證醫案四十六條

脾胃虧損停食痢疾等證

羅給事﹐小腹急痛﹐大便欲去不去﹐此脾胃气虛而下陷也﹐用補中益气送八味丸﹐二劑而愈。此等證候﹐因痢藥致損元气﹐肢體腫脹而死者不可枚舉。

少宗伯顧東江﹐停食患痢﹐腹痛下墜﹐或用疏導之劑﹐兩足腫脹﹐食少體倦﹐煩熱作渴﹐脈洪數﹑按之微細。余以六君加姜﹑桂各二錢﹐吳茱萸﹑五味各一錢﹐煎熱涼服﹐諸證頓退﹐再服全退。此假熱而治以假寒也。

一老婦﹐因食後怒。患痢裏急後重﹐屬脾气下陷﹐與大劑六君子﹐加附子﹑肉蔻﹑煨木香各一錢﹐吳茱萸五分﹐骨脂﹑五味各一錢﹐二劑諸證頓愈。惟小腹脹滿﹐此肝气滯於脾也﹐與調中益气加附子﹑木香五分﹐四劑而安。後口內覺鹹﹐此腎水泛也﹐與六味地黃丸﹐二劑頓安。

先母﹐年八十﹐仲夏患痢﹐腹痛作嘔不食﹐熱渴引湯﹐手按腹痛稍止﹐脈鼓指而有力﹐眞气虛而邪气實也。急用人參五錢﹐白術﹑茯苓各三錢﹐陳皮﹑升麻﹑附子﹑炙甘艸各一錢﹐服之睡覺索食﹐脈癥頓退﹐再劑而安。此取證不取脈也。凡暴病母論其脈﹐當從其癥。時石閣老太夫人﹐年歲脈證皆同﹐彼專治其痢﹐遂致不起。

橫金陳梓園﹐年六十﹐面帶赤色﹐吐痰口漧﹐或時作泄就疹余曰﹕僕之癥﹐或以爲脾經濕熱﹐痰火作瀉﹐率用二陳﹑黃連﹑枳實﹑神曲﹑麥芽﹑白術﹑柴胡之類﹐不應﹐何也﹖余脈之﹐左關弦緊﹐腎水不能生肝木也﹔右關弦大﹐肝木乘脾土也。此乃脾腎虧損﹐不能生克制化﹐當滋化源。余謂其甥曰﹕令舅不久當損於痢﹐後果然。

卷七輯選薛立齋各證醫案四十六條

脾胃虧損瘧疾寒熱等證

冬官朱省庵﹐停食感寒而患瘧﹐自用淸脾﹑截瘧二藥﹐食後腹脹﹐時或作痛﹐服二陳﹑黃連﹑枳實之類﹐小腹重墜﹐腿足浮腫﹐加白術山楂﹐吐食未化。謂余曰﹕何也﹖余曰﹕食後脹痛﹐乃脾虛不能克化也﹔小腹重墜﹐乃脾虛不能升舉也﹔腿足浮腫﹐乃脾虛不能營運也﹔吐食不消﹐乃脾胃虛寒無火也。治以補中益气﹐加吳茱萸﹑炮姜﹑肉桂﹐一劑諸證頓退﹐飲食頓加﹐不數劑而痊。大凡停食之癥﹐宜用六君子﹑枳實﹑濃朴。

若食已消而不愈﹐用六君子湯。若內傷外感﹐用藿香正气散。若內傷多而外感少﹐用人參養胃湯。若勞傷元气兼外感﹐用補中益气加川芎。若勞傷元气兼傷食﹐補中益气加神曲﹑陳皮。若气惱兼食﹐用六君子加香附﹑山梔。若咽酸或食後口酸﹐當節飲食。病作時﹐大熱燥渴﹐以姜湯乘熱飲之﹐此截瘧之良法也。夫人以脾胃爲主﹐未有肺胃實而患瘧﹐痢者﹐若專主發表攻裏﹐降火導痰﹐治末而忘本矣。

一儒者﹐秋患寒熱﹐至春未愈﹐胸痞腹脹。余用人參二兩﹐生薑二兩煨熟﹐煎服﹐寒熱卽止。更以調中益气加半夏﹑茯苓﹑炮姜數劑﹐元气頓復。後任縣尹﹐每飲食勞倦疾作﹐服前藥卽愈。

卷七輯選薛立齋各證醫案四十六條

脾胃虧損心腹作痛等證

府庠徐道大母﹐胃脘當心而劇痛﹐脈右寸關俱無﹐左𨿽有﹐微而似絕﹐手足厥冷﹐病勢危篤。察其色﹐眼胞上下靑黯。此脾虛肝木所勝﹐用參﹐術﹑茯苓﹑陳皮﹑甘艸補其中气﹐用木香和胃气以行肝气﹐用吳茱萸散脾胃之寒﹐止心腹之痛﹐急與一劑﹐病悉愈。向使泥其痛無補法﹐而反用攻伐之藥﹐禍不旋踵。

卷七輯選薛立齋各證醫案四十六條

脾胃虧損暑濕所傷等證

一儒者﹐每春夏口漧發熱﹐勞則頭痛﹐服淸涼化痰藥﹐瀉喘煩躁﹐用香茹飲﹐神思昏倦﹐脈大而虛。此因閉藏之際﹐不遠幃幕爲患﹐名曰注夏。用補中益气去升麻﹑柴胡﹐加五味﹐麥冬﹑炮姜﹐一劑﹐脈益甚。仍用前藥加肉桂五分﹐服之卽蘇﹐更用六味丸而痊。

卷七輯選薛立齋各證醫案四十六條

肝脾虧損頭目耳鼻等證

給事張禹功﹐目赤不明﹐服祛風散熱藥﹐反畏明重聽﹐脈大而虛﹐此因勞心過度﹐飲食失節。以補中益气加茯苓﹑棗仁﹐山藥﹑山萸﹐五味﹐頓愈。又勞役復甚﹐用十全大補兼以前藥﹐漸愈﹐卻用補中益气加前藥而痊。東垣云﹕諸經脈絡﹐皆走於面而行空竅﹐其淸气散於目而爲精﹐走於耳而爲聽。若心煩事冗﹐飲食失節﹐脾胃虧損﹐心火太甚﹐百脈沸騰﹐邪害空竅而失明矣。況脾爲諸陰之首﹐目爲血脈之宗﹐脾虛則五臟之精气皆爲失所﹐若不理脾胃﹐不養气血﹐乃治標而不治本也。

少宰李浦汀﹐耳如蟬鳴﹐服四物湯﹐耳鳴益甚﹐此元气虧損之癥。五更服六味丸﹐食前服補中益气﹐頓愈。此證若血虛而有火﹐用八珍加山梔﹑柴胡﹔气虛而有火﹐四君加山梔﹑柴胡﹔若因怒遂聾﹐用小柴胡加芎﹑歸﹑山梔﹔虛用補中益气加山梔﹔午前甚﹐用四物加術﹐苓﹔久須用補中益气﹔午後甚﹐用地黃丸。

一儒者﹐兩目作痛﹐服降火祛風之藥﹐兩目如絳﹐熱倦殊甚。余用十全大補湯數劑﹐諸證悉退﹐服補中益气兼六味丸而愈。復因勞役﹐午後目澀體倦﹐服十全大補而痊。

卷七輯選薛立齋各證醫案四十六條

脾肺虧損咳嗽痰喘等證

鴻臚蘇龍溪﹐咳嗽气喘﹐鼻塞流涕﹐余用參蘇飲一劑﹐以散寒邪﹐更用補中益气﹐以實胰理而愈。後因勞怒仍作﹐自用前藥益甚﹐加黃連﹑枳實﹐腹脹不食﹐小便短少﹐服二陳﹑四苓﹐前證愈劇﹐小便不通。余曰﹕腹脹不食﹐脾胃虛也﹔小便短少﹐肺腎虛也﹐悉因攻伐所致。投以六君加黃﹑炮姜﹑五味﹐二劑﹐諸證悉退。

再用補中益气加炮姜﹑五味﹑數劑全愈。

地官李北川﹐每患咳嗽﹐余用補中益气卽愈。一日復作﹐用參蘇飲益甚﹐更服人參敗毒散﹐項彊口噤﹐腰背反張。余曰﹕此誤汗亡津液而變痙矣﹐仍以前湯加附子一錢﹐四劑而痊。感冒咳嗽﹐若誤行發汗過多﹐喘促呼吸不利﹐吐痰不止﹐必患肺癰矣。

司廳陳國華﹐素陰虛﹐患咳嗽﹐以自知醫﹐用發表化痰之劑﹐不應﹐因淸熱化痰等藥﹐其癥愈甚。余曰﹕此脾肺虛也。不信﹐用牛黃淸心丸﹐更加心腹作脹﹐飲食少思﹐足三陰虛癥悉具。朝用六君﹑桔梗﹑升麻﹑麥冬﹑五味﹐補脾以生肺金﹔夕用八味丸﹐補命門以生脾土﹐諸癥漸愈。經云﹕不能治其虛﹐安問其餘﹖此脾土虛不能生肺金而金病﹐復用前藥反瀉其火﹐吾不得而知也。

儒者張克明﹐咳嗽﹐用二陳﹑芩﹑連﹑枳殼﹐胸滿气喘﹐淸晨吐痰﹔加蘇子﹑杏仁﹐口出痰涎﹐口漧作渴。

余曰﹕淸晨吐痰﹐脾虛不能消化﹔飲食胸滿气喘﹐脾虛不能生肺金﹔涎沫自出﹐脾虛不能收攝﹔口漧作渴﹐脾虛不能生津液。遂用六君加炮姜﹑肉果溫補脾胃﹐更用八味丸以補土母而愈。

卷七輯選薛立齋各證醫案四十六條

脾肺腎虧損小便自遺淋澀等證

考功楊朴庵﹐口舌漧燥﹐小便頻數。此膀胱陽燥陰虛﹐先用滋腎丸以補陰﹐而小便愈﹔再用補中益气﹑六味地黃﹐以補脾腎而安。若汗多而小便少﹐或體不禁寒﹐乃脾肺气虛也。

儒者楊文奎﹐痢後兩足浮腫﹐胸腹脹滿﹐小便短少﹐用分利之劑﹐徧身腫兼气喘。余曰﹕兩足浮腫﹐脾气下陷也﹔胸腹脹滿﹐脾虛作痞也﹔小便短少﹐肺不能生腎也﹔身腫气喘﹐脾不能生肺也。用補中益气加附子而愈。

大尹顧榮甫﹐尾閭作癢﹐小便赤澀﹐左尺脈洪數。屬腎經虛熱﹐法當滋補﹐不信﹐服黃柏﹑知母等藥年許﹐髙骨腫痛﹐小便淋瀝﹐肺腎二脈洪數無倫。余曰﹕子母俱敗﹐無能爲矣。果歿。

余甥淩雲漢﹐年十六﹐庚子夏作渴發熱﹐吐痰唇燥﹐徧身生疥﹐兩腿尢多﹐色黯作癢﹐日晡愈熾﹐仲冬腿患瘡﹐尺脈洪數。余曰﹕疥﹐腎疳也﹔瘡﹐骨疽也﹐皆腎經虛證。鍼之膿出﹐其气氤氳。余謂火旺之際﹐必患瘵證﹐遂用六味﹑十全﹐不二旬﹐諸證愈。而瘵證具﹐仍用前藥而愈。抵冬娶妻﹐至春其證夏作﹐亦服地黃丸數斤﹐煎藥三百劑而愈。

卷七輯選薛立齋各證醫案四十六條

脾肺腎虧損遺精吐血便血等證

少宰汪涵齋﹐頭暈白濁﹐余用補中益气加茯苓﹑半夏。愈而復患腫痛﹐用山藥﹑山萸﹑五味﹑萆﹑遠志﹐頓愈。又因勞心﹐盜汗白濁﹐以歸脾湯加五味而愈。後不時眩運﹐用八味丸全愈。

銀臺許函谷﹐因勞發熱作渴﹐小便自遺﹐或時閉澀。余作肝火血虛﹐陰挺不能約制﹐午前用補中益气加山藥﹑山萸﹑午後服地黃丸﹐月餘諸證悉退。

一男子﹐鰥居數年﹐素勤苦﹐勞則吐血﹐發熱煩躁﹐服犀角地黃湯﹐气髙而喘﹐前證益甚﹐更遺精白濁﹐形體倦怠﹐飲食少思﹐脈洪大﹐舉按皆有力﹐服十全大補加麥冬﹑五味﹑山萸﹑山藥而愈。

一童子﹐年十四﹐發熱吐血﹐余謂宜補中益气以滋化源﹐不信﹐用寒涼降火愈甚。謂余曰﹕童子未室﹐何腎虛之有﹖參補气﹐奚爲用之﹖余述丹溪先生云﹕腎主閉藏﹐肝主疏泄﹐二髒俱有相火﹐而其系上屬於心﹐心爲君火﹐爲物所感則易於動﹐心動則相火翕然而起﹐𨿽不交會﹐其精亦暗耗矣。又「精血篇」云﹕男子精未滿而禦女﹐以通其精﹐則五臟有不滿之處﹐異日有難狀之疾。遂用補中益气及地黃丸而痊。

星士張東谷﹐說命時﹐出中庭吐血一二口﹐云久有此癥﹐遇勞卽發。余意此勞傷肺气﹐其血必散﹐視之果然。與補中益气加五味﹑麥冬﹑山藥﹑熟地﹑茯神﹑遠志﹐服之而愈。曰﹕每服四物﹑黃連﹑山梔之類﹐血益多而倦益甚﹐得公一七﹐吐血頓止﹐神思如故﹐何也﹐余曰﹕脾統血﹐肺主气﹐此勞傷脾肺﹐致血妄行﹐故用健脾肺之气﹐而噓血歸源耳。

卷七輯選薛立齋各證醫案四十六條

脾肺腎虧損大便祕結等證

一儒者﹐大便素結﹐服搜風順气丸﹐復胸膈不利﹐飲食善消﹐面帶陽色﹐左關尺脈洪而虛。余曰﹕此足三陰虛也。不信﹐乃服潤腸丸﹐大便不實﹐肢體困倦。余與補中益气﹑六味地黃﹐月餘而驗﹐年許而安。

若脾肺气虛﹐用補中益气。若脾經鬱結者﹐用加味歸脾。若气血虛者﹐用八珍加肉蓯蓉。若脾經津液涸者﹐用六味。若發熱作渴飲冷者﹐用竹葉黃湯。若燥在直腸者﹐豬膽汁導之。若肝膽邪侮脾者﹐用小柴胡加山梔﹑郁李仁﹑枳殼。若膏粱濃味積熱者﹐用加味淸胃散。亦有熱燥﹑風燥﹑陽結﹑陰結者﹐當審其因而治之。若復傷胃气﹐多成敗癥。

一男子﹐五十餘﹐因怒少食﹐大便不利﹐服潤腸丸﹐大便閉結﹐胸膈作痛﹐欲兼服脾約丸﹐肝脾腎脈浮而澀。余曰﹕此足三陰精血虧損之證也。東垣先生云﹕若人胃彊脾弱﹐約束津液﹐不得四布﹐但輸膀胱﹐小便數而大便難者﹐用脾約丸。若人陰血枯槁﹐內火燔灼﹐肺金受邪﹐土受木傷﹐脾肺失傳﹐大便祕而小便數者﹐用潤腸丸﹐令滋其化源﹐則大便自調矣。

一儒者﹐懷抱鬱結﹐復因場屋不遂﹐發熱作渴﹐胸膈不利﹐飲食少思﹐服淸熱化痰行气等劑﹐前證益甚﹐肢體困倦﹐心脾二脈澀滯。此鬱結傷脾之變證也﹐遂用加味歸脾湯治之﹐飲食漸進﹐諸證漸退。但大便尙澀﹐兩顴赤色﹐此肝腎虛火﹐內傷陰血﹐用八珍湯加肉蓯蓉﹑麥冬﹑五味﹐至三十餘劑﹐大便自潤。

卷七輯選薛立齋各證醫案四十六條

脾胃虧損小便不利肚腹膨脹等證

大尹劉天錫﹐內有濕熱﹐大便滑利﹐小便澀滯﹐服淡滲之劑﹐愈加滴瀝﹐小腹腿膝皆腫﹐兩眼脹痛。此腎虛熱在下焦﹐淡滲導損陽气﹐陰無以化﹐遂用地黃﹑滋腎二丸﹐小便如故。更以補中益气加麥冬﹑五味﹐兼服愈。

州同劉禹功﹐素不愼起居七情﹐以致飲食不甘﹐胸膈不利。用消導順气﹐肚腹痞悶﹐吐痰气逆﹔遂用化痰降火﹐食少泄瀉﹐小腹作痛﹔用分利降火﹐小便澀滯﹐气喘痰湧﹔服淸气化痰丸﹐小便愈滯﹐大便愈瀉﹐肚腹脹大﹐肚臍突出﹐不能寢臥﹐六脈微細﹐左寸虛甚﹐右寸短促。此命門火衰﹐脾腎虛寒之危證也。先用金匱加減腎气丸料﹐肉桂﹑附子各一錢五分﹐二劑﹐下淤穢甚多﹔又以補中益气送二神丸﹐二劑諸證悉退﹔五六日﹐又用前藥數劑﹐並附子之類﹐貼腰臍及湧泉穴﹐寸脈漸復而安﹐後因怒腹悶﹐惑於人言﹐服沈香化气丸﹐大便下血﹐諸證悉至。余曰﹕此陰絡傷也。辭不治﹐果歿。

一男子﹐素不善調攝﹐唾痰口漧﹐飲食不美。服化痰行气之劑﹐胸腹膨滿﹐痰涎愈甚﹔服導痰理脾之劑﹐肚腹膨脹﹐二便不利﹔服分气利水之劑﹐腹大脇痛﹐睡臥不得﹔服破血消導之劑﹐兩足皆腫﹐脈浮大不及於寸口。朝用金匱加減腎气丸﹐夕用補中益气湯煎送前丸﹐月餘諸證漸退﹐飲食漸進。再用八味丸﹑補中益气﹐月餘自能轉側﹐又兩月而能步履。卻服大補湯﹑還少丹﹐又半載而康。後稍失調理﹐其腹仍脹﹐服前藥卽愈。

一男子﹐胸膈痞滿﹐專服破气之藥。余曰﹕此血虛病也。血生於脾土﹐若服前藥﹐脾气弱而血愈虛矣。

不信﹐又用內傷之藥﹐反吐血。余曰﹕此陽絡傷﹐不治。後果然。

卷七輯選薛立齋各證醫案四十六條

脾腎虧損頭眩痰气等證

閣老梁濃齋﹐气短有痰﹐小便赤澀﹐足跟作痛﹐尺脈浮大﹐按之則澀。此腎虛而痰飲也﹐用四物送六味丸﹐不月而康。仲景先生之气虛有飲﹐用腎气丸補而逐之﹐誠開後學之聾聵也。

都憲孟有涯﹐气短痰暈﹐服辛香之劑﹐痰盛遺尿﹐兩尺浮大﹐按之如無。余以爲腎家不能納气歸源﹐香燥致甚耳。用八味丸料﹐三劑而愈。

孫都憲﹐形體丰濃﹐勞神善怒﹐面帶陽色﹐口渴吐痰﹐或頭目眩暈﹐或熱從腹起﹐左三脈洪而有力﹐右三脈洪而無力。余謂足三陰虧損﹐用補中益气加麥冬﹑五味﹐及而減八味丸而愈。若人少有老態﹑不耐寒暑﹐不勝勞役﹐四時疊病﹐皆因气血虧損﹐房勞過傷﹐故其見證難以悉狀。此精气不足﹐但滋化源﹐其病自痊。又若飲食勞倦﹐七情失宜﹐以致諸證﹐亦當治以前法。設或六淫所侵﹐而致諸證﹐亦因眞气內虛﹐而外邪乘襲﹐尢當固胃气爲主。蓋胃爲五臟之根本﹐故黃柏﹑知母不宜輕用﹐恐復傷胃气也。大凡雜癥屬內因﹐乃形气病气俱不足﹐當補不當瀉。傷寒𨿽屬外因﹐亦宜分其表裏虛實﹐治當審之。

先兄體貌丰偉﹐唾痰甚多﹐脈洪有力﹐殊不耐勞﹐遇風頭暈欲僕﹐口舌破裂﹐或至赤爛﹐誤食姜蒜少許﹐口痰益甚﹐服八味丸及補中益气加附子卽愈﹐停藥月餘﹐諸證仍作﹐此命門虛火不得歸源也。

卷七輯選薛立齋各證醫案四十六條

脾腎虧損停食泄瀉等證

進士劉華甫﹐停食腹痛﹐瀉黃吐痰﹐服二陳﹑山梔﹑黃連﹑枳實之類﹐其證益甚﹐左關弦緊﹐右關弦長﹐乃肝木克脾土﹐用六君加木香治之而愈。若食已消而泄未已﹐宜用異功散以補脾胃。如不應﹐用補中益气湯升發陽气。凡瀉痢色黃﹐脾土虧損﹐眞气下陷﹐必用前湯加木香﹑肉蔻溫補。如不應﹐當補其母﹐宜八味丸。

一男子﹐淸晨或五更吐痰﹐或有酸味﹐此是脾气虛弱﹐用六君送四神丸而愈。若脾气郁滯﹐用二陳加桔梗﹑山梔﹐送香連丸。若鬱結傷脾﹐用歸脾送香連丸。若胸膈不舒﹐歸脾加柴胡﹑山梔送左金丸。若胃气虛﹐津液不能運化﹐用補中益气送左金丸。

長洲朱紹﹐患肝木克脾﹐面赤生風﹐大腸燥結﹐炎火上衝﹐久之遂致髒毒下血﹐腸鳴溏泄﹐腹脹喘急﹐馴至絕谷﹐諸醫方以枳實﹑黃連之劑﹐投之展轉增劇。余曰﹕爾病脾肺兩虛﹐內眞寒而外假熱﹐法當溫補﹐遂以參﹑術爲君﹐山藥﹑黃﹑肉果﹑姜﹑附爲臣﹐茱萸。骨脂﹑五味﹑歸﹑芩爲佐﹐治十劑﹐俾以次服之。諸醫皆曰此火病也﹐以火濟火可乎﹖服之浹旬﹐盡劑而血止。

卷七輯選薛立齋各證醫案四十六條

脾腎虛寒陽气脫陷等證

一男子﹐食少胸滿﹐手足逆冷﹐飲食畏寒﹐發熱吐痰﹐時欲作嘔。自用淸气化痰及二陳﹑枳實之類﹐胸腹膨脹﹐嘔吐痰食﹐小便淋漓﹔又用四苓﹑連﹑柏﹑知母﹑車前﹐小便不利﹐諸病益甚。余曰﹕此脾胃虛寒無火之證﹐故食入不消而反出﹐遂用八味丸補火以生土﹐用補中益气加姜﹑桂培養中宮﹐生發陽气﹐尋愈。

一婦女﹐飲食無過碗許﹐非大便不實﹐必吞酸噯腐﹐或用二陳﹑黃連﹐更加內熱作嘔。余謂﹕東垣先生云﹐邪熱不殺谷﹐此脾胃虛弱﹐末傳寒中。以六君子湯加炮姜﹑木香﹐數劑漸復﹐飲食漸進。又以補中益气加木香﹑炮姜﹑茯苓﹑半夏全愈。後怒﹐飲食頓少﹐元气頓怯﹐更加發熱﹐誠似實火﹐脈洪大而虛﹐兩尺如無﹐用益气湯﹑八味丸﹐悉愈。

朱介庵﹐向因失足﹐劃然有聲﹐坐立久則手足麻木﹐𨿽夏月足寒如冰﹐又因醉覺而飲水復睡﹐遂覺右腹痞結﹐以手摩之﹐腹則瀝漉有聲﹐熱摩則气泄而止﹐每每加劇﹐飲食稍多則作痛泄﹐醫令服枳術丸罔效。

余曰﹕此非脾胃病﹐乃命門火衰﹐虛寒便之然也﹐可服八味丸則愈。果驗。

工部陳禪亭﹐發熱卽痰﹐服二陳﹑黃連﹑枳殼之類﹐病益甚﹐請治。其脈左尺微弱﹐右關浮大﹐重按微弱。余曰﹕此命門火衰﹐不能生土而脾病﹐當補火以生土﹐或可愈也。不悟﹐仍服前藥﹐脾土愈弱。至乙巳﹐病已革﹐復邀治﹐右寸脈平脫﹐此土不能生金﹐生气絕於內矣﹐經云﹕虛則補其母﹐實則瀉其子。凡病在子﹐當補其母﹐況病在母而屬不足﹐反瀉其子﹐不死何俟﹖

卷七輯選薛立齋各證醫案四十六條

肝腎虧損血燥結核等證

儒者楊澤之﹐性躁嗜色﹐缺盆結一核﹐此肝火血燥筋攣﹐法當滋腎水生肝血。不信﹐乃內服降火化痰﹐外敷南顯﹑商陸﹐轉大如碗。余用補中益气及六味地黃﹐間以蘆薈丸﹐年餘﹐元气漸復而消。

一男子﹐素善怒﹐左項微腫﹐漸大如升﹐用淸痰理气﹐而大熱作渴﹐小便頻濁。余謂腎水虧損﹐用六味地黃﹑補中蓋气而愈。亦有胸腹等處﹐大如升斗﹐或破而如菌如橊﹐不問大小﹐俱治如前法。

舉人江節夫﹐頸臂脇肋各結一核﹐誤服祛痰降火軟堅之劑﹐益甚。余曰﹕此肝膽經血少而火作也。彼執前藥﹐至明年六月﹐各核皆潰﹐脈浮大而澀。余斷以秋金將旺﹐肝木被克﹐必不起﹐果然。

卷七輯選薛立齋各證醫案四十六條

腎虛火不歸經發熱等證

顧大有父﹐年七十有九﹐仲冬將出﹐少外家入房﹐致頭疼發熱﹐眩運喘急﹐痰涎壅盛﹐小便頻數﹐口漧引飲﹐徧舌生刺﹐縮斂如荔枝然﹐下唇黑裂﹐而目俱赤﹐煩躁不寐﹐或時喉內如煙火上衝﹐急飲冷茶少解﹐已瀕於危。脈大而無倫且有力﹐捫其身烙手。此腎經虛火遊行於外﹐投以十全大補加山萸﹑澤瀉﹑丹皮﹑山藥﹑麥冬﹑五味﹑附子一鐘﹐熟寐良久﹐脈證各減三四。再與八味丸﹐服之諸證悉退﹐後畏冷物而痊。

顧仁成﹐年六十有一﹐痢後入房﹐精滑自遺﹐二日方止。

又房勞﹑感寒怒气﹐遂發寒熱﹐右脇痛連心腹﹐胸痞﹐自汗盜汗如雨﹐四肢厥冷﹐睡中驚悸﹐或覺上升如浮﹐或覺下陷如墜﹐遂致廢寢。或用補藥二劑益甚。脈大洪數﹐按之微細。此屬無火虛熱﹐急與十全大補加山藥﹑山萸﹑丹皮﹑附子﹐一劑﹐諸證頓愈。此等元气﹐百無一二。二顧氏﹐父子是也。

州同韓用之﹐年四十有六﹐時仲夏﹐色欲過度﹐煩熱作渴﹐飲水不絕﹐小便淋瀝﹐大便祕結﹐唾痰如湧﹐面目俱赤﹐滿舌生刺﹐兩唇燥裂﹐徧身發熱﹐或時如芒刺而無定處﹐兩足心如烙﹐以冰折之作痛﹐脈洪而無倫﹐此腎陰虛而陽無所附﹐而發於外﹐非火也。蓋大熱而甚﹐寒之不寒﹐是無水也﹐當峻補其陰﹐遂以加減八味丸料一斤﹐內肉桂一兩﹐以水頓煎六碗﹐冰冷與飲。半響已用大半﹐睡覺而食溫粥一碗﹐復睡至晚﹐乃以前藥溫飲一碗﹐乃睡至曉﹐食熱粥二碗﹐諸證悉退。翌日畏寒﹐足冷至膝﹐諸證仍至﹐或以爲傷寒。余曰﹕非也﹐大寒而甚﹐熱之不熱﹐是無火也﹐陽气亦虛矣。急以八味丸一劑﹐服之稍緩。四劑﹐諸證悉退。大便至十三日不通﹐以豬膽導之﹐諸證復作﹐急用十全大補﹐數劑方愈。

卷七輯選薛立齋各證醫案四十六條

元气虧損內傷外感等證

車駕王用之﹐卒中昏憒﹐口眼斜﹐痰气上湧﹐咽喉有聲﹐六脈沈伏。此眞气虛而風邪所乘﹐以三生飲一兩﹐加人參一兩﹐煎服卽蘇。若遺尿﹑手撒﹑口開﹑鼾睡﹐爲不治﹐用前藥亦有得生者。夫前飲乃行經絡治寒痰之藥﹐有斬關奪門之功﹐每服必用人參兩許﹐駕馭其邪而補助眞气﹐否則不惟無益﹐適足以取敗矣。觀先哲用附﹑參附等湯﹐其義自見。

州判蔣大用﹐形體魁偉﹐中滿吐痰﹐勞則頭暈﹐所服皆淸痰理气。余曰﹕中滿者﹐脾气虧損也。痰盛者﹐脾气不能運也。頭暈者﹐脾气不能升也。指麻者﹐脾气不能周也。遂以補中益气加茯苓﹑半夏以補脾土﹐用八味丸以補脾母而愈。

一男卒中斜﹐不能言語﹐遇風寒四肢拘急﹐脈浮而緊。此手足陽明經虛﹐風寒所乘。用秦艽升麻治之稍愈﹐乃以補中益气加山梔而痊。若舌喑不能言﹐足痿不能行﹐屬腎气虛弱﹐名曰痱癥﹐宜用地黃飲子治之。

一男子﹐體肥善飲﹐舌本彊硬﹐語言不淸﹐口眼斜﹐痰气湧盛﹐肢體不遂﹐余以爲脾虛濕熱﹐用六君加煨葛根﹑山梔﹑神曲而痊。

僉憲髙如齋自大同回﹐謂余曰﹕吾成風病矣﹐兩腿逸則痿軟而無力﹐勞則作痛如鍼刺﹐脈洪數而有力。余曰﹕此肝腎陰虛火盛而致﹐痿軟無力﹐眞病之形﹐作痛如錐﹐邪火之象也。用壯水益腎之劑而愈。

大尹劉孟春﹐素有痰﹐兩臂作麻﹐兩目流淚﹐服祛風化痰藥﹐痰愈盛﹐臂反痛不能伸手﹐指俱攣。余曰﹕麻屬气虛﹐因前藥而復傷肝﹐火盛而筋攣耳。況風自火出﹐當補脾肺﹑滋腎水﹐則風自息﹐火自退﹑痰自淸。

遂用六味地黃丸﹑補中益气湯﹐不三月而愈。

進士王汝和﹐因勞役失於調養﹐忽然昏憒。此元气虛﹐火妄動﹐挾痰而作﹐急令灌童便﹐神思漸爽。更用參﹑五錢﹐芎﹑歸各三錢﹐元參﹑柴胡﹑山梔﹑炙艸各一錢﹐服之稍定。察其形倦甚﹐又以十全大補湯加五味﹑麥冬﹐治之而安。此人元气素弱﹐或因起居失宜﹐或因飲食勞倦﹐或因用心太過﹐致遺精白濁﹐自汗盜汗﹕或內熱﹑晡熱﹑潮熱發熱﹔或口漧作渴﹐喉痛舌裂﹔或胸乳膨脹﹐脇肋作痛﹔或頭頸時痛﹐眩暈目花﹔或心神不寧﹐寤而不寐﹔或小便赤澀﹐莖中作痛﹔或便溺餘瀝﹐臍腹陰冷﹔或形容不充﹐肢體畏寒﹔或鼻息急促﹔或更有一切熱證﹐皆是無根虛火。但服前湯固其根本﹐諸證自息。若攻其風熱﹐則誤矣。

光祿髙署丞﹐脾胃素虛﹐因飲食勞倦﹐腹痛胸痞﹐誤用大黃等藥下之﹐譫語煩躁﹐頭痛喘汗﹐吐瀉頻頻﹐時或昏憒﹐脈大而無倫次﹐用六君加炮姜﹐四劑而安。但倦怠少食﹐口漧發熱﹐六脈浮數﹐欲用瀉火之藥。余曰﹕不時發熱﹐是無火也﹔脈浮大﹐是血虛也﹔脈浮虛﹐是气虛也。此因胃虛﹐五臟虧損﹐虛證發見。服補脾胃之劑﹐諸證悉退。

大尹徐克明﹐因飲食失宜﹐日晡發熱﹐口漧體倦﹐小便赤澀﹐兩腿酸痛﹐余用補中益气湯治之。彼知醫﹐自用四物﹑黃柏﹑知母之劑﹐反頭眩目赤﹐耳鳴唇燥﹐寒熱痰湧﹐大便熱痛﹐小便赤澀﹔又用四物﹑芩﹐連﹑枳實之類﹐胸膈痞滿﹐飲食少思﹐汗出如水﹔再用二陳﹑芩連﹑黃柏﹑知母﹑麥冬﹑五味﹐言語譫妄﹐兩手舉拂。

屢治反甚。復求余﹐用參﹑各五錢﹐歸﹑術各三錢﹐遠志﹑茯神﹑棗仁﹑炙艸各一錢﹐服之熟睡良久﹐四劑稍安﹐又用八珍湯調理而愈。夫陰虛乃肺虛也﹐脾爲至陰﹐因脾虛而致前證。蓋脾稟於胃﹐故用甘溫之劑﹐以生發胃中元气而除大熱﹐胡乃反用苦寒﹐復傷脾血耶﹖若前證果屬腎經陰虛﹐惟因腎經陽虛不能生陰耳﹐尢不宜用苦寒之藥﹐當用補中益气﹑六味地黃以補其母。此以脾虛誤爲腎虛﹐輒用黃柏﹑知母之類﹐反傷胃中生气﹐害人多矣。大凡足三陰虛﹐多因飲食勞役﹐以致腎不能生肝﹐肝不能生火﹐而害脾土﹐不能滋化。但補脾土﹐則金旺水生﹐木得平而自相生矣。

一儒者﹐素勤苦﹐因飲食失節﹐大便下血﹐或赤或黯﹐半載之後﹐非便血則盜汗﹐非惡寒則發熱﹐血汗二藥用之無效﹐六脈浮大﹐心脾則澀。此思傷心脾﹐不能攝血歸源。然血卽汗﹐汗卽血﹐其色赤黯﹐便血盜汗﹐皆火之升降微甚耳﹔惡寒發熱﹐气血俱虛也。乃午前用補中益气﹐以補脾肺之原﹐舉下陷之气﹔午後用歸脾加麥冬﹑五味﹐以補心脾之血﹐收耗散之液。不兩月而諸證悉愈。

馬生者﹐發熱煩渴時或頭痛﹐昨用發散藥﹐反加喘急腹痛﹐其汗如水﹐晝夜譫語。余意此勞傷元气﹐誤汗所致﹐其腹心喜手按﹐詢之果然﹐遂與十全大補湯加附子一錢﹐服之熟睡﹐喚之不醒﹐及覺諸證悉退。再劑而痊。凡人飲食勞倦﹐起居失宜﹐見一切火癥﹐悉屬內眞寒而外假熱﹐故肚腹喜暖﹐口畏冷物。此乃形气病气俱不足﹐法當純補上元气爲善。

卷八病能集六﹝婦人治例四篇﹞

女科一

薛新甫曰﹕經曰﹕飲食入謂﹐遊溢精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行。東垣先生謂脾爲生化之源﹐心統諸經之血﹐誠哉是言也。竊謂心脾平和﹐則經候如常。苟七情內傷﹐六淫外侵﹐飲食失節﹐起居不時﹐脾胃虛損﹐心火妄動﹐則月經不調矣。有先期而至者。蓋血生於脾土﹐故云脾統血。凡血當用苦甘之劑﹐以助陽气而生陰血也。蓋先期而至者﹐有因脾經血燥﹐宜加味逍遙散﹔有因脾經郁滯者﹐宜歸脾湯﹔有因肝經怒火者﹐宜加味小柴胡湯﹔有因血分有熱者﹐宜加味四物湯﹕有因勞役火動者﹐宜補中益气湯。過期而至者﹐有因脾經血虛者﹐宜人參養榮湯﹔有因肝經血少者﹐宜六味地黃丸﹔有因气虛血弱者﹐宜八珍湯。

又曰﹕血者﹐水谷之精气也﹐和調五臟﹐灑陳六腑﹐在婦人上爲乳汁﹐下爲血海﹐故𨿽心主血﹐肝藏血﹐亦皆統攝於脾胃。補脾和胃﹐血自生矣。凡經行禁用苦寒﹑辛散之藥。

卷八病能集六﹝婦人治例四篇﹞

女科一

東垣曰﹕經閉不行有三。婦女腸胃久虛﹐形體羸弱﹐气血俱衰﹐而致經水斷絕不行。或病中消胃熱﹐善食漸瘦﹐津液不生。夫經者﹐血脈津液所化﹐津液旣竭﹐爲熱所爍﹐肌肉漸瘦﹐時見燥渴﹐血海枯竭﹐名曰血枯經絕﹐宜瀉胃之燥熱﹐補益血气﹐經自行矣。此病適行而有子﹐子亦不成﹐而爲胎病者有矣。或心包絡脈洪數﹐躁作時見﹐大便祕澀﹐小便𨿽不利﹐而經水閉絕不行﹐此乃血海漧枯﹐宜調血脈﹐除包絡中火邪﹐而經自行矣。或因勞心﹐心火上行﹐月事不來者﹐胞脈閉也。胞脈屬於心而絡於胞中﹐今气上迫脈﹐心气不得下通﹐故月事不來﹐宜安心補血瀉火﹐經自行矣。

薛立齋曰﹕經閉者何﹖夫經水﹐陰血也﹐屬衝任二脈主﹐上爲乳汁﹐下爲月水。其爲患有因脾虛而不能生血者﹐有因脾郁傷而血耗損者﹐有因胃火而血銷鑠者﹐有因脾胃損而血少者﹐有因勞傷心而血少者﹐有因怒傷肝而血少者﹐有因腎水不能生肝而血少者﹐有因肺气虛不能行血而閉者。治療之法﹐若脾虛而不行者﹐調而補之﹔脾郁而不行者﹐解而補之﹔胃火而不行者﹐淸而補之﹕脾胃損而不行者﹐調而補之﹔勞傷心血而不行者﹐靜而補之﹔怒傷肝而不行者﹐和而補之﹔肺气虛而不行﹐補脾胃﹔腎虛而不行﹐補脾肺。經云﹕損其肺益其气﹐損其心補其榮衛﹐損其脾補其飲食﹐適其寒溫﹐損其肝緩其中﹐損其腎益其精。審而治之﹐庶無誤矣。

王宇泰曰﹕薛氏治血枯大法﹐以補養眞元爲主﹐蓋本易水師弟之旨而廣之。

方約之曰﹕婦人之經病﹐有月候不調者﹐有月候不通者。

然不調不通之中﹐有兼疼痛者﹐有兼發熱者﹐此分而爲四也。不調之中﹐有趲前﹐有遲後者﹐則趲前爲熱﹐退後爲虛也。不通之中﹐有血滯者﹐有血枯者﹐則血滯者宜破﹐血枯宜補也。疼痛之中﹐有常時作痛者﹐有經後經前作痛者﹐則常時與經前作痛爲血積﹐經後爲血虛也。發熱之中﹐有常時發熱者﹐有經行發熱者﹐則常時爲血虛有積﹐經行爲血虛有熱也。則又分而爲八焉﹐大抵經痛內因憂思憤怒﹐外因飲冷形寒。憤怒所觸﹐則鬱結不行。經前產後﹐飲冷形寒﹐則惡露不盡。此經候不調不通﹐作痛發熱之所由也。調气破血﹐開郁補虛﹐涼血淸熱﹐治之有道也歟﹗然气行血行﹐气止血止﹐故治血病以行气爲先﹐香附之類是也。熱則流通﹐寒則凝結﹐故治血病以熱藥爲佐﹐肉桂之類是也。

卷八病能集六﹝婦人治例四篇﹞

女科一

李東垣曰﹕經水漏不住有二。婦人脾胃虛損﹐致命門脈沈細而數疾﹐或沈弦而洪大有力﹐寸關脈亦然。

皆由脾胃有虧﹐下陷於腎﹐與相火相合﹐濕熱下迫﹐經漏不止﹐其色紫黑﹐如夏月腐肉之臭。中有白帶者﹐脈必弦細﹐寒作於中﹔有赤帶者﹐其脈洪數﹐病熱明矣﹐必腰痛成臍下痛。臨經欲行﹐而先發寒熱往來﹐兩脇急縮﹐兼脾胃證出見﹐或四肢困倦﹐心煩悶不得眠臥﹐心下急﹐宜大補脾胃而升降气血﹐可一服而愈。或貴而後賤﹐富而後貧﹐病名脫營者﹐心气不足﹐其火大熾﹐旺於血脈之中﹐又或脾胃飲食失節﹐火乘其中﹐形質肌肉顏色似不病者﹐此心病也﹐下形於脈﹐故脾胃飲食不調﹐其證顯矣而經水不時而下﹐或適來適斷﹐暴下不止。

治當以大補气血之劑﹐補養脾胃﹐微加鎭墜心火之藥治其心﹐補陰瀉陽﹐經自止矣﹐《痿論》云﹕悲哀太甚則胞絡絕﹐胞絡絕則陽气內動﹐發則心下滿﹐數溲血也。故經曰﹕大經空虛﹐發則肌痺﹐傳爲脈痿﹐此之謂也。治宜升陽益胃湯。血脫益气﹐古人之法也。先補胃气以助生長﹐故曰陽生陰長﹐諸甘藥爲之先務。

薛立齋曰﹕血崩﹐經云﹕陰虛陽搏﹐謂之崩。又云﹕陽絡傷則血外溢﹐陰絡傷則血內溢。又云﹕脾統血﹐肝藏血。其爲患因脾胃虛損﹐不能攝血歸源﹔或因肝經有火﹐血得熱而下行﹔或因肝經有風﹐血得風而妄行﹔或因怒動肝火﹐血熱而沸騰﹔或因肝經鬱結﹐血傷而不歸經﹔或因怒動肝火悲哀太過﹐胞絡傷而下崩。治療之法﹕脾胃虛弱者﹔六君子湯加芎﹑歸﹑柴胡﹔脾胃虛陷者﹐補中益气加白芍﹑山梔﹔肝經血熱﹐四物加柴﹑梔﹑苓﹑術﹔肝經風熱﹐加味逍遙﹐或小柴胡加山梔﹑白芍﹑丹皮﹔若怒動肝火﹐亦用前藥﹔脾經郁火﹐歸脾加山梔﹑柴胡﹑丹皮﹔哀傷胞絡﹐四君加升﹑柴﹑山梔。故東垣﹑丹溪諸先生云﹕凡下血證﹐須用四君子以收功。斯言厥有旨哉。若大去血後﹐毋以脈診﹐當急用獨參湯救之。其發熱﹑咳嗽脈數﹐乃是元气虛弱﹐假熱之脈也﹐尢當用人參之類。此等證候﹐無不由脾胃先損﹐故脈洪大﹐察其有胃气受補可救。誤用寒涼之藥﹐復傷脾胃生气﹐反不能攝血歸元﹐是速其危也。

薛立齋醫案一婦人﹐內熱作渴﹐飲食少思﹐腹內近左初如雞卵﹐漸大四寸許﹐經水三月一至﹐肢體消瘦﹐齒頰似瘡﹐脈洪數而虛﹐左關尢甚﹐此肝脾鬱結之證。外貼阿魏膏﹐午前用補中益气湯﹐午後以加味歸脾湯。兩月許﹐肝火少退﹐脾胃尙健﹐仍與前湯送六味丸﹐午後又用逍遙散送歸脾丸。又月餘﹐日用蘆薈丸二服﹐空心以逍遙散下﹐晡時以歸脾湯下﹐喜其調理謹愼﹐年餘而愈。

一婦人﹐發熱口漧﹐月經不調﹐兩腿無力﹐服祛風滲濕之劑﹐腿痛體倦﹐二膝浮腫﹐經事不通。余作脾﹑肝﹑腎三經血虛火燥﹐證名鶴膝風﹐用六味丸﹑八味丸﹐兼服兩月﹐形體漸健﹐飲食漸進﹐膝腫漸消﹐不半載而痊。

前證若脾腎虛寒﹐腿足軟痛﹐或足膝枯細﹐用八味丸。若飲食過多﹐腿足或臀後酸痛﹐或浮腫作脹﹐用補中益气加茯苓﹑半夏主之。

一婦人﹐性沈靜﹐勤於女工﹐善怒﹐小腹內結一塊﹐或作痛﹐或痞滿﹐月經不調﹐恪服伐肝之劑﹐內熱寒熱﹐胸膈不利﹐飲食不甘﹐形體日瘦﹐牙齦蝕爛。此脾土不能生肺金﹐肺金不能生腎水﹐腎水不能生肝木﹐當滋化源﹐用補中益气﹑六味地黃﹐至仲春而愈。

松江太守何恭人﹐性善怒﹐腹聚一塊年餘﹐形體骨立﹐倏然往來﹐蝕透腮﹐或泥春木旺克土﹐仍行伐肝。時季冬﹐肝脈洪數﹐按之弦緊﹐余脈微弱。余曰﹕洪數弦緊﹐肝經眞气發見而邪气實也﹐自保不及﹐何能克土﹖況面色靑中隱白﹐乃腎水不足﹐肝木虧損﹐肺金克制﹐惟慮至春木不能發生耳。勉用壯脾胃﹑滋腎水﹐二劑﹐肝脈悉退。後大怒﹐耳內出血﹐肝脈仍大﹐按之如無﹐煩躁作渴。此無根之火﹐以前藥加肉桂﹐二劑﹐肝脈仍斂﹐熱渴頓退。復因大怒﹐以致飲食不進﹐果卒於季冬辛巳日。此木衰弱而金刑克﹐信矣。

一婦人﹐經候過期﹐發熱倦怠﹐或用四物﹑黃連之類﹐反兩月一度﹐且少血而成塊。又用峻藥通之﹐兩目如帛所蔽。余曰﹕脾爲諸陰之首﹐目爲血脈之宗﹐此脾傷﹐五臟皆爲失所﹐不能歸於目矣。遂用補中益气﹑濟生歸脾二湯﹐專主脾胃﹐年餘而愈。

一婦人﹐年四十﹐索性急﹐先因飲食難化﹐月經不調﹐服理气化痰藥﹐反肚腹膨脹﹐大便泄瀉﹔又加烏藥﹑蓬術﹐肚腹腫脹﹐小便不利﹔加豬苓﹑澤瀉﹐痰喘气急﹔手足厥冷﹐頭面肢體腫脹﹐指按成窟﹐脈沈細﹐右寸爲甚。余曰﹕此脾肺之气虛寒﹐不能通調水道﹐下輸膀胱﹐滲泄之令不行﹐生化之气不運。卽東垣所雲﹕水飲畱積﹐若土之在雨中﹐則爲泥矣。得和風暖日﹐水濕去而陽化﹐自然萬物生長。喜其脈相應﹐遂與金匱加減腎气丸料服之﹐小便卽通。數劑腫脹消半﹐四肢漸溫﹐自能轉側。又與六君子加木香﹑肉桂﹑炮姜治之﹐全愈。後不戒七情飲食﹐卽爲泄瀉﹐仍用前藥加附子五分而安。

一婦人﹐素有頭暈﹐不時而作﹐月經遲而少。余以爲中气虛﹐不能上升而頭暈﹐不能下化而經少﹐用補中益气湯而愈。後因勞而作﹐月經如湧﹐此勞傷火動﹐用前湯加五味子一劑﹑服之卽愈。前證𨿽云亡血過多﹐气無所附﹐實因肺气虧損。

西賓錢思曾云﹕室年三十﹐尙無嗣﹐月經淋漓無期﹐夫婦異處者幾年矣﹐思曾欲爲娶外家﹐以謀諸餘。余曰﹕此鬱怒傷肝﹐脾虛火動﹐而血不歸經﹐乃肝不能藏﹐脾不能攝也。當淸肝火﹐補脾气﹐遂與加味歸脾﹑逍遙二藥。送至其家﹐仍告其姑曰﹕服此病自愈﹐而當受胎﹐外家可無娶也。果病愈﹐次年生子。

一婦人﹐多怒﹐經行或數日或半月後止﹐三年後淋漓無期﹐肌體倦瘦﹐口渴內熱﹐盜汗如洗﹐日晡熱甚。

余用參﹑術﹑﹑歸﹑茯神﹑遠志﹑棗仁﹑麥冬﹑五味﹑丹皮﹑龍眼肉﹑炙艸﹑柴胡﹑升麻﹐治之獲痊。

此證先有怒動肝火﹐血熱妄行﹐後乃脾气下陷﹐不能攝血歸源﹐故用前藥。若胃熱亡津液而經不行﹐宜淸胃。若心火亢甚者﹐宜淸心。若服燥藥過多者﹐宜養血。若病久气血衰﹐宜健脾胃。

一婦人﹐性善怒﹐產後唇腫內熱﹐月水不調﹐食少作嘔﹐大便不實﹐唇出血水。用理气消導﹐胸膈痞滿﹐頭目不淸﹐唇腫經閉﹔用淸胃行血﹐肢體倦怠﹐發熱煩躁﹐涎水湧出。欲用通經之劑。余曰﹕病本七情﹐肝脾虛損﹐數行攻伐﹐元气益虛者耳。法當補陰益陽﹐遂以加味歸脾湯﹑加味逍遙散﹑補中益气湯﹐如法調治﹐元气漸復﹐唇瘡亦愈。後因怒﹐寒熱耳痛﹐胸脇脹悶﹐唇腫甚﹐此是怒動肝火而血傷﹐遂用四物合小柴胡加山梔﹐頓愈。後又怒﹐脇乳作脹﹐肚腹作痛﹐嘔吐酸涎﹐飲食不入﹐小水不利﹐此是怒動肝木克脾土﹐乃用補脾气﹑養脾血而愈。又因勞役怒气﹐飲食失節﹐發熱喘渴﹐體倦不食﹐去血如崩﹐唇腫熾甚﹐肝經有火。

脾經气虛﹐遂用補中益气加黑梔﹑丹皮﹑芍藥而愈。此證每見﹐但治其瘡﹐不固其本﹐而死者多矣。

一婦人﹐年六十有四﹐久鬱怒﹐頭痛寒熱﹐春間乳內時痛﹐服流气飲之類益甚﹐不時有血如經行。又大驚恐﹐飲食不進﹐夜寐不寧﹐乳腫及兩脇﹐痛如炙﹐午前後色赤。余以爲肝脾郁火血燥﹐先以逍遙散加酒炒黑龍膽一錢﹐山梔半錢﹐兩劑頓退﹐又二劑而全消。再用歸脾加炒梔﹑貝母﹐諸證悉退。

一婦人﹐因怒血崩﹐久不已﹐面靑黃而或赤。此肝木制脾土而血虛也﹐用小柴胡合四物﹐以淸肝火﹑生肝血﹔又用歸脾﹑補中二湯﹐益脾气以生肝血而痊。若因肝經有風熱而血不寧者﹐用防風一味爲丸﹐以兼証之藥煎送。或肝經火動而不寧者﹐用條芩炒爲丸﹐以兼証之藥煎送﹐無有不效。

一婦人﹐性急﹐每怒非太陽﹐耳﹑項﹑喉﹑齒﹑胸﹑乳作痛﹐則胸滿吞酸﹐吐瀉少食﹐經行不止。此皆肝火之證﹐肝自病則外證見﹐土受克則內癥作。若自病見﹐用四物加白術﹑茯苓﹑炒山梔﹑炒龍膽﹔若內癥作﹐用四君加柴胡﹑白芍﹑神曲﹑吳萸炒連﹐諸癥漸愈。惟月經不止﹐是血分有熱﹐脾气尙虛﹐以逍遙散倍用白術﹑茯苓﹑陳皮﹐又以補中益气加酒炒芍藥﹐兼服而調。

歸大化內人﹐患月事不期﹐崩血昏憒﹐發熱不寐。或謂血熱妄行﹐投以寒劑益甚﹔或以胎成受傷﹐投以止血﹐亦不效。余曰﹕此脾气虛弱﹐無以統攝故耳。法當補脾而血自止﹐用補中益气湯加炮姜﹐不數劑而效。

惟終夜少睡驚悸﹐其家另服八珍湯﹐更不效。余曰﹕雜矣﹗乃與歸脾湯加炮姜﹐以補心腎﹐遂如初。

一婦人﹐素有胃火﹐服淸胃散而安﹐後因勞役﹐燥渴內熱﹐肌肉消瘦﹐月經不行。此胃火消爍陰血﹐用逍遙散加丹皮﹑炒山梔以淸胃熱﹐用八珍湯加茯苓﹑遠志以養脾血﹐而經自行。

一婦﹐因勞耳鳴頭痛體倦﹐此元气不足﹐用補中益气加麥冬﹑五味而痊。三年後﹐因飲食勞倦﹐前癥益甚﹐月經不行﹐晡熱內熱﹐自汗盜汗﹐用六味地黃丸﹑補中益气湯﹐頓愈。前癥若因血虛有火﹐用四物加山梔﹑柴胡﹔不應﹐八珍加前藥。若气虛弱﹐用四君子。若怒便耳聾或鳴者﹐實也﹐小柴胡加芎﹑歸﹑山梔﹔虛用補中益气加山梔。若午前甚作火治﹐用小柴胡加炒連﹑炒梔﹐气虛用補中益气。午後作血虛﹐用四物加白術﹑茯苓。若陰虛火動﹐或兼痰甚作渴﹐必用地黃丸以壯水之主。經云﹕頭痛耳鳴﹐九竅不利﹐腸胃之所生也。脾胃一虛﹐耳目九竅皆爲之病。

《治法綱》曰﹕《內經》方﹐血枯一證﹐與血膈相似﹐皆經閉不通之候。然而枯與膈則相反﹐有如冰炭。夫枯者﹐枯竭之謂﹔膈者﹐阻隔之謂。血本不虛﹐而或气或寒或積﹐有所逆﹐病發於暫﹐其癥則或痛或實﹐必通之﹐以血行而愈﹐此可攻者。枯者﹐其來有漸﹐脾胃气乏﹐衝任內竭﹐其癥無形﹐此必不可通者也。夫血旣枯矣﹐只當補養陰气﹐使其血充。若勉彊通之﹐則枯愈枯﹐不危何待耶。

卷八病能集六﹝婦人治例四篇﹞

女科一

一﹑通經丸﹕若脾胃無虧﹐暴怒气逆﹐或生冷所傷﹐陰血凝滯﹐月經不通者﹐宜暫用之。若脾胃虛弱﹐不能生血者﹐宜用六君﹑當歸。若因脾胃郁火﹐內耗其血者﹐宜用歸脾湯。若因肝脾鬱怒而月經不通者﹐宜用加味歸脾湯。若因肝脾虛熱﹐血傷而月經不通者﹐宜用加味逍遙散。

一﹑艾附丸﹕若脾胃虛寒﹐陰血不足﹐气逆發熱﹐月經不調﹐或胎气不安者﹐暫宜用之。若肝腎虧損﹐陰虛發熱﹐月經不調﹔或崩漏帶下﹔或便血吐衄﹐小便淋澀﹔或晡熱內熱﹐寒熱往來﹔或盜汗自汗﹐不時倏熱﹐宜用六味丸。若兼脾气不足﹐飲食少思者﹐佐以六君子。

一﹑四物湯﹕若脾經血燥發熱﹐或月經不調﹐宜暫用之。若因脾經虛熱﹐肝經怒火所致﹐宜用四君子﹐佐以加味逍遙散。若因脾經气虛血弱﹐兼晡熱內熱﹐宜用八珍湯加柴胡﹑丹皮。若因元气下陷而致諸癥﹐宜用補中益气湯。

一﹑人參橘皮湯﹕若胎前气痞痰滯﹐作嘔不食者﹐宜暫用之。若脾胃气虛﹐胸膈痞脹﹐痰停作嘔﹐飲食少思者﹐宜用半夏茯苓湯。若因怒動肝火﹐克制脾土而致前癥﹐宜用六君子加柴胡﹑山梔﹑枳殼。脾胃虛寒者﹐用六君子加木香﹑砂仁。內半夏治脾胃虛寒諸證﹐尢當用之。

一﹑紫蘇順气飲﹕若胎動不安﹐元气無虧者﹐宜暫用之。若因脾气虛弱者﹐宜用六君子加紫蘇﹑枳殼。

鬱結傷脾者﹐宜用四君子加柴胡﹑山梔﹑蘇梗。鬱怒傷肝脾者﹐用六君子加柴胡﹑黃芩﹑枳殼。

一﹑四物膠艾湯﹕若內熱胎痛﹐下血不止﹐宜暫用之。若因肝經風熱而下血者﹐宜用防風黃芩丸。若因肝火血熱﹐宜用加味逍遙散﹐若因脾經郁火﹐宜用加味歸脾湯。若因脾气虛陷﹐宜用補中益气﹐倍加升麻﹑柴胡。若因事下血﹐宜用八珍湯加膠﹑艾。

一﹑黃芩﹑白術二味﹐爲安胎之藥﹐若脾胃蘊熱﹐中气無虧者﹐暫宜用之﹐凡屬脾胃虛痞﹐飲食少思﹐或泄瀉嘔吐面色萎黃﹐肢體倦怠者﹐宜用六君子湯。

一﹑達生散﹕若濃味安逸者宜用﹐若芻蕘勞役者不宜用。

一﹑小續命湯﹕若外中風邪﹐腰背反張﹐筋脈螈者﹐宜暫用之。若產後失血過多﹐陽火熾盛﹐虛熱生風者﹐宜用八珍湯加鉤藤﹑丹皮﹔如不應﹐當用四君子湯加當歸﹑丹皮﹑鉤藤。若陽气脫陷者﹐宜用補中益气湯﹔如不應﹐加附子。气血敗者﹐宜用十全大補湯﹔如不應﹐急加附子﹐亦有生者。

一﹑澤蘭湯﹕若產後惡露腹痛﹐胸滿少气﹐宜用之。若體倦面黃﹐食少少寐﹐而惡露不止﹐宜用加味歸脾湯。若气血虛損﹐而惡露上攻﹐先用失笑散﹐後用八珍湯﹐禁用黑神散﹑奪命丹之類。

一﹑產後口鼻起黑气﹐鼻衄者﹐是胃气虛敗而血滯也﹐急用二味參蘇飲﹐多有生者。

卷八病能集六﹝婦人治例四篇﹞

女科二

張子和曰﹕帶脈起少腹側﹐季脇之端﹐環身一周﹐如束帶之於身。與衝﹑督﹑任三脈﹐同起而異行﹐一原而三歧﹐皆絡帶脈。衝﹑督﹑任三脈﹐皆統於篡戶﹐循陰器。衝﹑督﹑任三脈以帶脈束之﹐因餘經上下往來﹐遺熱於帶脈之間。熱者血也﹐血積多日不流﹐火則從金之化﹐金則從革而爲白﹐乘少腹間冤熱﹐白物滑溢﹐隨溲而下﹐綿綿不絕﹐多不痛也。或有痛者﹐則壅礙﹐因壅而成痛也。《內經》﹕少腹冤熱﹐溲出白液。冤者﹐屈滯也。病非本經﹐爲他經冤抑而成此疾也。

朱丹溪曰﹕帶下﹐赤屬血﹐白屬气。主治濕痰爲先。漏與帶俱是胃中痰積流下﹐滲入膀胱﹐無人知此。

只宜升提。甚者上必用吐法﹐以提其气。下用二陳湯加蒼白術﹐仍用丸子。

又云﹕赤白帶下皆屬血﹐出於大腸小腸之分﹐肥人多是濕痰﹐海石﹑半﹑星﹑蒼術﹑柏﹑川芎﹑椿皮﹑靑黛。瘦人白帶少﹐多是熱﹐以炒柏﹑滑石﹑椿皮﹑川芎﹑海石﹑蛤粉。羅先生法﹕或十棗湯﹐或伸佑丸﹐或玉燭散﹐皆可服。但實者可行﹐虛者不可峻攻。血虛者加減四物。气虛者﹐參﹑術﹑陳皮﹐間服之。濕勝者﹐用固腸丸。相火動者﹐於諸藥中少加黃柏﹑滑石。滑者加龍骨﹑赤石脂。滯者加葵花。性躁者加黃連。痰气帶下者﹐蒼術﹑香附﹑滑石﹑蛤粉﹑半夏﹑茯苓﹐丸服。寒月少加漧薑。臨機應變。必須斷濃味。

薛立齋曰﹕赤白帶下﹐徐用誠先生云﹕前證白屬气而赤屬血﹐東垣先生云﹕血崩久則亡陽。故白滑之物下流﹐未必全拘於帶脈﹐亦有濕痰流注下焦﹐或腎肝陰淫之濕勝﹐或因驚恐而木乘土位﹐濁液下流﹐或思慕爲筋痿。戴人以六脈滑大有力﹐用宣導之法﹐此瀉其實也。東垣以脈微細沈緊﹐或洪大而虛﹐用補陽調經﹐乃兼責其虛也。

丹溪用海石﹑南星﹑椿根皮之類﹐乃治其濕痰也。竊謂前證皆當壯脾胃﹑升陽气爲主﹐佐以各經見証之藥。色靑者屬肝﹐小柴胡加山梔﹑防風。濕熱壅滯﹐小便赤澀﹐用龍膽瀉肝湯。肝血不足﹐或燥熱風熱﹐用六味丸。

色赤者屬心﹐用小柴胡加黃連﹑山梔﹑當歸。思慮過傷﹐用妙香散等藥。色白者屬肺﹐用補中蓋气加山梔。色黃者屬脾﹐用六君子加山梔﹑柴胡﹔不應﹐用歸脾湯。色黑者屬腎﹐用六味丸。气血俱虛﹐八珍湯。陽气下陷﹐補中益气湯。濕痰下注﹐前湯加茯苓﹑半夏﹑蒼術﹑黃柏。气虛痰飲下注﹐四七湯送六味丸。不可拘肥人多痰﹐瘦人多火﹐而以燥濕瀉火之藥輕治之也。

薛立齋醫案一孀婦﹐腹脹脇痛﹐內熱晡熱﹐月經不調﹐肢體酸麻﹐不時吐痰。或用淸气化痰﹐喉間不利﹐帶下靑黃﹐腹脇膨脹﹔用行气之劑﹐胸膈﹐不利﹐肢體時麻。此鬱怒傷損肝脾﹐前藥益甚也。朝用歸脾湯﹐以解脾郁﹑生脾气﹔夕用加味逍遙散﹐以生肝血﹑淸肝火。兼服百劑而安。

一婦人﹐瘧久﹐兼之帶下﹐發後口漧倦甚。余用七味白術散加麥冬﹑五味﹐作大劑﹐煎與恣飲﹐再髮稍可﹐乃用補中益气加茯苓﹐半夏﹐十餘劑而愈。

一婦人﹐吞酸胸滿﹐食少便泄﹐月經不調﹐服法制淸气化痰丸﹐兩膝漸腫﹐寒熱往來﹐帶下黃白﹐而靑體倦。余以爲脾胃虛﹐濕熱下注﹐用補中益气﹐倍用參﹑術﹐加茯苓﹑半夏﹑炮姜而愈。若因怒﹐發熱少食﹐或兩腿赤腫﹐或指縫常濕﹐用六君加柴胡﹑升麻﹐及補中益气湯。

一婦人﹐年逾六十﹐帶下者白﹐因怒胸膈不利﹐飲食少思﹐服消導利气之藥﹐反痰喘胸滿﹐大便下血。

余曰﹕此脾虛虧損﹐不能攝血歸原也。用補中益气湯加茯苓﹑半夏﹑炮姜四劑﹐諸癥頓愈﹐又用八珍湯加柴胡﹑山梔而安。

卷八病能集六﹝婦人治例四篇﹞

女科二

薛立齋曰﹕血分水分腫滿二癥﹐或因飲食起居失養﹐或因六淫七情失宜﹐以致脾胃虧損﹐不能生發統攝﹐气血乖違﹐行失常道。若先因經水斷絕﹐後至四肢浮腫﹐小便不通﹐血化爲水﹐名曰血分﹐宜用椒目丸治之。若因小水不利﹑後至身面浮腫﹑經水不通﹐水化爲血﹐名曰水分﹑宜用葶藶丸治之。此屬形气不足﹐邪淫隧道﹐必用此藥以宣導其邪﹐而佐以輔補元气﹐庶使藥力有所伏而行﹐則邪自不能容﹐而眞气亦不至於復傷矣。

一婦人﹐月經不調﹐晡熱內熱﹐飲食少思﹐肌體消瘦﹐小便頻數﹐服濟陰丸﹐月經不行﹐四肢浮腫﹐小便不通。余曰﹕此血分也。朝用椒仁丸﹐夕用歸脾湯漸愈。後專用歸脾湯五十餘劑而全。

一婦人﹐月經不調﹐小便短少﹐或用淸熱分利之劑﹐小便不利﹐三月餘身面浮腫﹐月經不通。余曰﹕此水分也。遂朝用葶藶丸﹐夕用歸脾湯漸愈。乃用人參丸問服而愈。以上二癥﹐作脾虛水气﹐用分利等藥而歿者多矣。

一婦人﹐素性急﹐先因飲食難化﹐月水不調。或用理气化痰藥﹐反肚腹膨脹﹐大便泄瀉又加烏藥﹑蓬術﹐肚皮腫脹﹐小便不利﹔加豬苓﹑澤瀉﹐痰喘气急﹐手足厥冷﹐頭面肢體腫脹﹐指按成窟﹐脈沈細﹐右寸尢甚。余曰﹕此脾肺虛冷﹐不能通調水道﹐下輸膀胱﹐滲泄之令不行﹐生化之气不運。東垣雲﹕水飲畱積﹐若土在雨中﹐則爲泥矣。得和气暖日﹐水濕去而陽化﹐自然萬物生長。喜其脈相應﹐遂與金匱腎气丸加減丸散服之﹐小便卽通。數劑腫脹消半﹐四肢漸溫﹐自能轉側。又與六君子加木香﹑肉桂﹑炮姜治之﹐全愈。後不戒七情﹐不調飲食﹐頓作泄瀉﹐仍用前藥加附子五分而安。

卷八病能集六﹝婦人治例四篇﹞

女科二

《良方》曰﹕婦人食癥﹐由臟腑虛弱﹐經行不忌生冷凍飲料食﹐或勞傷元气所致。若形气虛弱﹐須先調補脾胃爲主﹐而佐以消導。若形气充實﹐當先疏導爲主﹐而佐以補脾胃。若气壅血滯而不行者﹐宜用烏藥散﹐散而行之。若脾气郁而血不行者﹐宜用歸脾湯﹐解而行之﹐若肝脾血燥而不行者﹐宜用加味逍遙散﹐淸而行之。

大抵食積痞塊之類﹐爲有形。蓋邪气勝則實﹐眞气奪則虛﹐當養正辟邪﹐而積自除矣。𨿽然﹐堅者削之﹐客者除之﹐胃气未虛﹐或可少用﹔若病久虛乏者﹐不宜輕用。

婦人積年血癥﹐由寒溫失節﹐脾胃虛弱﹐月經不通﹐相結盤牢﹐久則腹脇苦痛。蓋其癥多兼七情虧損﹐五臟气血乖違而致。气主煦之﹐血主濡之﹐脾統血﹐肝藏血。故鬱結傷脾﹐恚怒傷肝者多患之。腹脇作痛﹐正屬肝脾二經癥也。治法宜固元气爲主﹐而佐以攻伐之劑﹐當以歲月求之。若欲速效﹐投以峻劑﹐反致有誤。

血气心痛﹐主心絡傷。若寒邪所傷﹐溫散之。飲食停滯。

消導之。肝火妄動﹐辛平之。脾气鬱結﹐和解之。

醫案一婦人﹐患心痛﹐飲食少思﹐諸藥到口卽吐。予以爲脾土虛弱﹐用白術一味﹐同黃土炒﹐每服一兩﹐以米泔煎濃﹐徐服少許﹐數日後自能大飲食用﹐三餘斤而安。

上捨陳履學長子室﹐素怯弱﹐產後患疥瘡﹐年餘不愈﹐因執喪旬月﹐每欲眩僕﹐一日感气﹐忽患心脾髙腫作疼﹐手不可按﹐而嘔吐不止﹐六脈微細。或見其形實﹐誤認諸痛不可補气﹐乃用靑皮﹑木香﹑五味﹑吳茱萸等藥而愈。繼復患瘧且墮胎﹐又投理气行血之藥﹐病𨿽去﹐元气轉脫。再投參補劑﹐不應矣﹐六脈如絲欲絕﹐迎余診之。曰﹕形𨿽實而脈虛極﹐反用理气之劑﹐損其眞气故也。連投參﹑﹑歸﹑術﹑附﹑漧薑﹐桂二劑﹐間用八味丸﹐五日寢食漸甘﹐六脈全復。若心脾疼時﹐卽服此等藥﹐瘧亦不作矣。

心腹疼痛﹐若气滯血淤﹐用沒藥散。勞傷元气﹐用益气湯。肝脾鬱結﹐用四七湯。怒動肝火﹐用小柴胡湯。肝脾血虛﹐用四物湯。脾肺气虛﹐用四君子湯。中气虛弱﹐用補中益气湯。气血俱虛﹐用八珍湯。

醫案一婦人﹐每怒心腹作痛﹐久而不愈。此肝火傷脾气也﹐用炒山梔一兩﹐生薑五片﹐煎服而痛止。更以二陳加山梔﹑桔梗﹐乃不發。

陸小村母﹐久患心腹疼痛﹐每作必胸膈滿嘔吐﹐手足俱冷﹐面赤唇麻﹐咽漧舌燥﹐寒熱不時﹐月餘竟夕不安﹐其脈洪大。眾以痰火治之﹐屢止屢作。迨乙巳春﹐發頻而甚﹐仍用前藥反劇。此寒涼損眞之故﹐內眞寒而外假熱也。且脈洪。弦而有怪狀﹐乃脾气虧損﹐肝木乘之而然。當溫補胃气﹐遂用補中益气湯加半夏﹑茯苓﹑吳茱萸﹑木香。一服﹐熟寐徹曉﹐洪脈頓斂﹐怪脈頓除﹐諸證釋然。

婦人小腹疼痛﹐因气寒血結﹐用威靈仙散。气滯血凝﹐用當歸散。肝經血虛﹐用四物湯加參﹑術﹐柴胡﹑芍藥。肝脾虛寒﹐用六君子湯加柴胡﹑肉桂。若兼嘔吐﹐加木香。四肢逆冷﹐再加炮姜。

婦人兩脇脹痛﹐按東垣先生云﹕胸脇作痛﹐口苦舌漧﹐寒熱往來﹐發嘔發吐﹐四肢滿悶﹐淋溲便難﹐腹中急痛﹐此肝木之妄行也。竊謂前證﹐若暴怒傷血﹐用小柴胡﹑芎﹑歸﹑山梔。气虛﹐用四物﹑參﹑術﹑柴胡﹑山梔。若久怒傷气﹐用六君子﹑芎﹑歸﹑山梔。若气血俱傷﹐用六味地黃丸。若經行腹痛﹐寒熱晡熱﹐或月經不調﹐發熱痰咳﹐少食嗜臥﹐體痛﹐用八珍﹑柴胡﹑丹皮。若脇脹發熱﹐口渴唾痰﹐或小便淋瀝﹐頸項結核﹐或盜汗便血﹐諸血失音﹐用六味丸。若兩脇作脹﹐視物不明﹐筋急面色靑﹐小腹痛﹐或小便不調﹐用補肝散。若槪用香燥之劑﹐反傷淸和之气﹐則血無所生﹐諸證作焉。

醫案一婦人﹐性急﹐吐血發熱﹐兩脇脹痛﹐日晡益甚。此怒气傷肝﹐气血俱虛也。朝用逍遙散倍加山梔﹑黃柏﹑貝母﹑桔梗﹑麥冬﹐夕以歸脾湯送地黃丸而愈。

一孀婦﹐內熱晡熱﹐肢體酸麻﹐不時吐痰。或用淸气化痰藥﹐喉間不利﹐白帶腹脹。用行气散血藥﹐胸膈不利﹐肢體時麻。此鬱怒傷肝脾而藥益甚也。余則朝用歸脾湯﹐以解脾郁﹑生脾气﹔夕用加味逍遙散﹐以淸肝火﹐生肝血。百餘劑而愈。後因怒飲食日少﹐肢體時麻﹐此乃肝木侮土﹐用補中益气加山梔﹑白茯苓﹑半夏而愈。又飲食失調﹐兼有怒气﹐肢體麻甚﹐月經如注﹐脈浮洪而數﹐此脾受肝傷﹐不能統血而致崩﹐肝气虧損陰血而脈大﹐繼用六君子加芎﹑歸﹑炮姜而血崩止。又用補中益气加炮姜﹑茯苓﹑半夏而元气復﹐更用歸脾湯﹑逍遙散調理而安。

婦人心腹脹滿﹐由心脾虛損﹐邪气乘之。若脾胃虛痞﹐用六君子湯。脾胃虛寒者﹐用人參理中湯。鬱結气滯者﹐用歸脾湯。肝侮脾土﹐用六君子﹑柴胡﹑芍藥。脾气壅滯﹐用平胃散。肺气壅滯﹐用紫蘇飲。宿食壅滯﹐用養胃湯。脾血虛痞﹐用四物﹑參﹑術。

以上六證互相參用。

醫案一婦人﹐胸膈不利﹐飲食少思﹐腹脹吞酸。或用疏利之藥﹐反致中滿不食﹐余以爲脾土虛而肝木勝﹐用補中益气加砂仁﹑香附﹑煨姜﹐又以六君子加芎﹑歸﹑桔梗而愈。

吳江史元年母﹐久病之後﹐遇事拂意﹐忽胸腹脹滿﹐面目微腫﹐兩腿重滯﹐气逆上升﹐言語喘促﹐所服皆淸气之劑﹐不效。余曰﹕此脾肺虛寒也。先用六君子一劑﹐病勢頓減。後用補中益气加茯苓﹑半夏﹑漧薑二劑﹐形體頓安。後以七情失調﹐夜間腹脹﹐乃以十全大補加木香治之而痊。

治心腹脹滿﹐余嘗獨用濃朴﹐薑汁炒﹐每服五錢﹐姜七片﹐水煎溫服﹐間服沈香降气湯得效。此病气元气壅實之治法也。

卷八病能集六﹝婦人治例四篇﹞

女科二

薛立齋曰﹕婦人小便尿血﹐或因膏粱炙爆﹐或因醉飽入房﹐或因飲食勞役﹐或因六淫七情﹐以致元气虧損﹐不能統攝歸原。若因怒動肝火者﹐用加味逍遙散調送發灰。若膏粱積食者﹐用淸胃散加槐花﹑甘艸。房勞所傷者﹐用六君子加柴胡﹐升麻﹐凡久而虧損元气者﹐用補中益气爲主。鬱結傷脾者﹐用歸脾爲主。

醫案一婦人﹐尿血﹐因怒气寒熱﹐或頭痛﹐或脇脹﹐用加味逍遙﹐諸證稍愈﹐惟頭痛﹐此陽气虛﹐用補中益气加蔓荊子而痊。後鬱怒﹐小腹癘痛﹐次日尿血熱甚﹐仍用前藥加龍膽艸並歸脾湯﹐將愈﹐因飲食所傷﹐血仍作﹐徹夜不寐﹐心忡不寧﹐此脾血尙虛﹐用前湯而安。

一婦人﹐尿血﹐久用寒涼止血藥﹐面色萎黃﹐肢體倦怠﹐飲食不甘﹐晡熱作渴三年矣。此前藥復傷脾胃﹐元气下陷不能攝血也。蓋病久鬱結傷脾﹐用補中益气湯以補元气﹐用歸脾湯以解脾郁﹐使血歸經。更用加味逍遙散以調養肝血﹐一月諸證漸愈﹐三月而痊。

婦人傷寒﹐或勞役﹐或怒气發熱﹐適遇經行﹐以致熱入血室﹔或血不行﹐或血不止﹐令人晝則明了安靜﹐夜則譫語如見鬼狀﹐用小柴胡加生地。血虛者﹐用四物加生地﹑柴胡。切不可犯胃气﹐若病旣愈而血未止﹐或熱未已﹐元气素弱﹐用補中益气。脾气素郁﹐用歸脾。血气素弱﹐用十全大補。

醫案一婦人﹐經行感冒﹐日間安靜﹐至夜譫語﹐用小柴胡加生地治之頓安。但內熱頭暈﹐用補中益气加蔓荊子而愈﹐後因惱怒﹐寒熱譫語﹐胸脇脹痛﹐小便頻數﹐月經先期﹐此是肝火血熱妄行﹐用加味逍遙散加生地而愈。

一婦人﹐因怒寒熱﹐頭痛﹑譫語﹐日晡至夜益甚﹐而經暴至。蓋肝藏血﹐此因怒動肝火﹐而血妄行。用加味逍遙散加生地治之﹐神思頓淸﹐但食少體倦﹐月經未已。蓋脾統血﹐此脾气虛不能攝﹐用補中益气治之。月經漸止。

一婦人﹐懷抱素郁﹐感冒經行譫語﹐服發散之劑不應﹐用寒涼降火﹐前癥益甚﹐更加月經不止﹐肚腹作痛﹐嘔吐不食﹐痰涎自出﹐此脾胃虛寒﹐用香砂六君子﹐脾胃漸健﹐諸癥漸退。又用歸脾湯而痊愈。

卷八病能集六﹝婦人治例四篇﹞

女科二

一婦人﹐因夫經商久不歸﹐發寒熱﹐月經旬日方止。服降火涼血﹐反潮熱內熱﹐自汗盜汗﹐月經頻數。

余曰﹕熱汗﹐气血虛也﹔經頻﹐肝脾虛也﹐用歸脾湯﹑六味丸而愈。

一放出宮人﹐年逾三十﹐兩胯作痛﹐肉色不變﹐大小便中作痛如淋﹐登廁尢痛。此瘀血漬入隧道爲患﹐乃男女失合之癥也﹐難治。後潰不斂﹐又患瘰而歿。此婦爲吾鄕湯氏外家﹐湯爲商常在外﹐可見此婦在內久懷憂鬱﹐及出外又不能如願﹐是以致生此癥。愈見瘰流注﹐乃七情气血損傷﹐不可用攻伐皎然矣。按「精血篇」云﹕女人天癸旣至﹐逾十年無男子合﹐則不調。未逾十年﹐思男子合﹐亦不調。不調則舊血不出﹐新血誤行﹐或潰而入骨﹐或變而爲腫﹐或𨿽合而難子﹐合多則瀝枯虛人﹐產乳眾則血枯殺人。觀其精血﹐思過半矣。

一室女﹐年十七﹐久不愈﹐天癸未通﹐發熱咳嗽﹐飲食少思﹐或欲用通經丸。余曰﹕此癥潮熱經候不調者﹐不治。所喜脈不澀﹐且不潮熱﹐尙可治。但養气血﹐益津液﹐其經自行。惑於速效﹐仍用之。余曰﹕非其治也﹐此乃悍之劑﹐大助陽火﹐陰血得之則妄行﹐脾胃得之則愈虛。經果通而不止﹐飲食愈少﹐更加潮熱﹐遂致不救。

卷八病能集六﹝婦人治例四篇﹞

女科二

薛立齋曰﹕歷節痛﹐或因飲食起居失節﹐或因七情六淫失宜﹐以致脾胃虧損﹐腠理不密﹐外邪所侵﹐或爲肝火內動﹐肝血耗損﹔或爲肢體疼痛﹔或爲肢節難伸﹔或爲卒然掣痛﹔或爲走痛無常﹔或內熱晡熱﹔自汗盜汗﹔或經候不調﹐飲食不甘。其治法﹐屬風邪者﹐小續命湯。走注疼痛者﹐漏蘆散。骨節疼痛者﹐四生丸。濕熱痛者﹐消燥湯。兼痰﹐佐以二陳。肝火者﹐加味逍遙加羌活﹑川芎。脾郁者﹐加味歸脾加羌活﹑川芎。血虛者﹐四物加羌活﹑川芎。气虛者﹐四君加羌活﹐川芎。气血俱虛者﹐八珍加羌活﹑川芎﹐月經先期而痛者﹐加味逍遙散爲主。月經過期而痛者﹐補中益气爲主。大抵痛而不敢按者﹐屬病气元气俱實也﹔手按而痛緩者﹐病气元气俱虛也。若勞役而作痛者﹐元气虛也﹔飲食失宜而作痛者﹐脾胃虛也﹔惱怒而作痛者﹐肝火也﹔經行而作痛者﹐血虛也。凡此皆固元气爲主﹐而佐以治病之藥。

醫案一婦人﹐自汗盜汗﹐發熱晡熱﹐體倦少食﹐月經不調﹐吐痰甚多﹐二年矣。徧身作痛﹐天陰風雨益甚。

用小續命湯而痛止﹐用補中益气﹑加味歸脾二湯﹐三十餘劑而愈。自汗等癥﹐皆鬱結傷損脾气﹐不能輸養諸髒所致。故用前二湯。專主脾胃。若用寒涼降火﹐理气化痰﹐復傷生气﹐多致不起。

一婦人﹐因怒月經去多﹐發熱作渴﹐左目緊小﹐頭項動搖﹐四肢抽搐﹐徧身疼痛。此怒動肝火﹐肝血虛而內生風﹐用加味逍遙散加鉤藤﹐數劑諸證漸愈﹐又用八珍湯調理而安。

一婦人﹐歷節作痛﹐發熱作渴﹐飲食少思﹐月經過期﹐諸藥不應﹐脈洪大﹐按之微細。用附子八物﹐四劑而痛止﹐用加味逍遙散而元气復﹐六味丸而月經調。

一婦人﹐體肥胖﹐素內熱﹐月經先期﹐患痛風﹐下體微腫痛甚﹐小便頻數﹐身重脈緩﹐癥屬風濕而血虛有熱。先用羌活勝濕湯四劑﹐腫痛漸愈。用淸燥湯數劑﹐小便漸淸。用加味逍遙十餘劑﹐內熱漸愈。爲飲食停滯﹐發熱仍痛﹐面目浮腫﹐用六君子加升柴而愈。又因怒气小腹痞悶﹐寒熱嘔吐﹐此木侮脾土﹐用前藥加山梔﹑木香而安。惟小腹下墜﹐似欲去後﹐此脾气下陷﹐用補中益气而愈。後因勞役怒气﹐作嘔吐痰﹐徧身腫痛﹐月經忽來寒熱﹐用六君加柴胡﹑山梔﹐以扶元气﹑淸肝火﹐腫痛嘔吐悉退。用補中益气以升陽气﹑健營气﹐月經寒熱悉瘥。

卷八病能集六﹝婦人治例四篇﹞

女科二

薛立齋曰﹕婦人流注﹐或因憂思鬱怒﹐虧損肝脾﹔或因產後勞役﹐復傷气血﹐以致營气不從﹐逆於肉內﹔或因腠理不密﹐外邪乘之﹔或濕痰流注﹔或撲跌血滯﹔或產後惡露。蓋气流而注﹐血注而凝。或生於四肢關節﹐或流於胸腹腰臀﹐或結塊﹐或漫腫﹐皆屬虛損。急用蔥熨及益气養營湯﹐則未成自消﹐已成自潰。若久而腫起作痛﹐肢體倦怠﹐病气有餘﹐形气不足﹐尙可治。若漫腫微痛﹐屬形气病气俱不足﹐最難治。不作膿﹐或不潰﹐气血虛也﹐用八珍湯。憎寒畏寒﹐陽气虛也﹐十全大補湯。晡熱內熱﹐陰血虛也﹐四物加參﹑術。作嘔欲嘔﹐胃气虛也﹐六君加炮姜。食少體倦﹐脾气虛也﹐補中益气加伏苓﹑半夏。四肢逆冷﹐小便頻數﹐命門火衰也﹐八味丸。小便頻數﹐痰盛作渴﹐腎水虧也﹐六味丸﹐月經過期﹐多日不止﹐肝脾虛也﹐八珍湯加柴胡﹑壯丹皮。凡潰而气血虛弱不斂者﹐更用十全大補湯﹐煎膏外補之。久潰而寒邪凝滯不斂者﹐用豆豉餅祛散之。其潰而內有膿管不斂者﹐用鍼頭散腐化之﹐自愈。若不補气血﹐不節飲食﹐不愼起居﹐不戒七情﹐或用寒涼克伐﹐俱不治。

醫案一婦人﹐左臂患之﹐年許不潰﹐堅硬不痛﹐肉色不變﹐脈弱少食﹐月經過期﹐日晡發熱﹐勞怒則痛﹐遂與參﹑﹑歸﹑術﹑芎﹑芍﹑熟地﹑貝母﹐遠志﹑香附﹑桔梗﹑丹皮﹑甘艸﹐百餘帖而消。

一婦人﹐因怒脇下腫痛﹐胸膈不利﹐脈沈滯﹐以方脈流气飲數劑少愈。以小柴胡對二陳﹐加靑皮﹑桔梗﹑貝母﹐數劑頓退。更以小柴胡湯對四物﹐二十餘劑而痊。

一婦人﹐潰後發熱﹐予以爲虛﹐彼不信﹐乃服敗毒藥﹐果發大熱﹐竟致不救。夫潰瘍𨿽有表證發熱﹐宜以托裏爲主﹐佐以表散之劑﹐何況瘰流注乎﹖若气血充實﹔經絡通暢﹐決無患者。此証之因﹐皆由气血素虧﹐或七情所傷﹐經絡鬱結﹔或腠理不密﹐六淫外侵﹐隧道壅塞。若不察其所因﹐辧其虛實﹐鮮不誤人。

卷八病能集六﹝婦人治例四篇﹞

女科二

薛立齋曰﹕婦人瘰﹐或因胎產血崩﹐虧損腎肝﹔或因憂思鬱怒﹐傷損肝脾﹔或因恚怒風熱﹐肝膽血燥﹔或因水涸血虛。筋攣則累累然如貫珠﹐多生於耳前後﹑項側﹑胸脇間。若寒熱腫痛﹐乃肝經气動而爲病﹐用柴胡梔子散以淸肝火爲主﹐而佐以逍遙以養肝血﹐若寒熱旣止而核不消﹐是乃肝經之血亦病﹐用加味四物湯以養肝血爲主﹐而佐以柴胡梔子散以淸肝火。若初生如豆粒﹐附著於筋﹐肉色不變﹐內熱口漧﹐精神倦怠﹐久不消潰﹐乃肝脾虧損﹐用逍遙散﹑歸脾湯﹑六味丸﹐健脾土培肝木﹐切不可輕用散堅追毒之劑。《外臺密要》云﹕肝腎虛熱﹐則生矣。《病機》云﹕瘰不系膏粱丹毒﹐因虛勞气郁所致。

補形气﹐調經脈﹐其瘡當自消散。誤下之﹐先犯病禁經禁。若久潰泳浮大﹐邪火盛也﹔面色白﹐金克木也﹐皆不治。

醫案一婦人﹐久病而不愈﹐或以爲木旺之癥﹐用散腫潰堅湯伐之﹐腫硬益甚﹐余以爲肝經气血虧損﹐當滋化源﹐用六味地黃丸﹑補中益气湯﹐至春而愈。此證若肝經風火暴病﹐元气無虧﹐宜用前湯。若風木旺而自病﹐宜用瀉靑丸﹐虛者用地黃丸。若水不能生木﹐亦用此丸。若金來克木﹑宜補脾土﹑生腎水。大凡風木之病﹐但壯脾土﹐則木自不能克矣。若行伐木﹐則脾胃先傷﹐而木反來克土矣。

一婦人﹐潰後發熱﹐煩躁作渴﹐脈大而虛﹐以當歸補血湯﹐六劑而寒熱退。又以聖愈湯﹐數劑而痊愈。

更以八珍加貝母﹑遠志﹐三十餘劑而斂。

一婦人﹐項結核﹐寒熱頭痛﹐脇乳脹痛﹐內熱口苦﹐小便頻數﹐證屬肝火血虛﹐用四物加柴胡﹑山梔﹑膽艸而愈﹐又用加味逍遙而安。

一婦人﹐瘰後徧身而癢﹐脈大按而虛﹐以十全大補湯加香附治之而愈。大凡潰後﹐午前癢作气虛﹐午後癢作血虛。若作風治之﹐必死。

一婦人﹐項核腫痛﹐察其气血俱實﹐先以必效散一服下之﹐更以益气養營湯補之﹐三十餘劑而消。常治此癥﹐若必欲出膿﹐但虛弱者﹐先用前湯﹐待其气血稍充﹐乃用必效散去其毒﹐仍用補藥﹐無不效。未成膿者﹐灸肘尖﹐調經解郁及膈蒜灸﹐多自消。有膿卽鍼之。若气血復而核不消﹐卻服散堅之劑。月許不應﹐气血不損﹐須用必效散。其毒一下﹐卽多服益气舉營湯。如不效﹐亦灸肘尖。如瘡口不斂者﹐更用豆豉餅﹑琥珀膏。若气血俱虛﹐或不愼飲食﹑七情者﹐不治。

卷八病能集六﹝婦人治例四篇﹞

女科三

薛立齋曰﹕妊娠若元气不實﹐發熱倦怠﹐或胎動不安﹐用當歸散。因气惱﹐加枳殼。胸膈痞悶﹐再加蘇梗。或作痛﹑加柴胡。

若飲食不甘﹐或欲嘔吐﹐用六君加紫蘇﹑枳殼。

若惡阻嘔逆﹐頭暈體倦﹐用參橘散。未應﹐用六君子湯。

若惡阻嘔吐﹐不食煩悶﹐亦用參橘散之類。

若頓僕胎動﹐腹痛下血﹐用膠艾湯。未應﹐用八珍湯加膠﹑艾。

若頓僕毒藥﹐腰痛短气﹐用阿膠散﹐未應﹐煎送知母丸。

若頓僕胎傷﹐下血腹疼﹐用佛手散。未應﹐用八珍送知母丸。

若心驚膽怯﹐煩悶不安﹐名子煩﹐用竹葉湯。未應﹐血虛佐以四物﹐气虛佐以四君。

若下血不止﹐名胎漏﹐血虛用二黃散﹐血去多用八珍湯。未應﹐用補中益气湯。

若因事而動下血﹐用枳殼湯加生熟地黃。未應﹐或作痛。

更加當歸。血不止﹐八珍湯加膠。艾。

若不時作痛﹐小腹重墜﹐名胎痛﹐用地黃當歸湯。未應﹐加參﹑術﹐陳皮。或因脾气虛﹐用四君加歸﹑地﹔中气虛﹐用補中益气湯。

若面目虛浮﹐肢體如水气﹐名子腫﹐用全生白術散。未應﹐用六君子湯。下部腫甚﹐用補中益气倍加茯苓。

或因飲食失宜﹐吐嘔泄瀉﹐此是脾胃虧損﹐用六君子湯。

若足指發腫﹐漸至腿膝﹐喘悶不安﹐或足指縫出水﹐名水气﹐用天仙藤散﹐脾胃虛弱﹐兼以四君子。

未應﹐用補中益气湯﹐兼以逍遙散。

若胎气上攻心腹﹐脹滿作痛﹐名子懸﹐用紫蘇飲。飲食不甘﹐兼以四君子湯。內熱晡熱﹐兼逍遙散。

若小便澀少﹐或成淋瀝﹐名子淋﹐用安營散﹐不應﹐兼八珍湯。腿足轉筋而小便不利﹐急用八味丸﹐緩則不救。

若項彊筋攣﹐語澀痰盛﹐名子癇﹐用羚羊角散。

或飲食停滯﹐腹脹嘔吐﹐此是脾胃虛弱而不能消化﹐用六君子湯。不應﹐用平胃散加茯苓。

或胎作脹﹐或腹作痛﹐此是脾气虛而不能承載﹐用安胎飲加升麻﹑白術。不應﹐用補中益气。

或臍腹作脹﹐或小便淋閉﹐此是脾胃气虛﹐胎壓尿胞﹐用四物加二陳﹑參﹑術﹐空心服後探吐﹐藥出气定﹐又吐數次必安。

或因勞役所傷﹐或食煎炒﹐小便帶血﹐此是血得熱而流於脬中﹐宜淸膀胱﹐用逍遙散。

或遺尿不禁﹐或爲頻數﹐此是肝火血熱﹐用加味逍遙散。

若胸滿腹脹﹐小便不通﹐徧身浮腫﹐名胎水不利﹐用鯉魚湯。脾胃虛﹐佐以四君子。病名同而形癥異﹐形癥異而病名同﹐聊見本方。

醫案一妊娠六月﹐每怒气便見血﹐甚至寒熱頭痛﹐脇脹腹痛﹐作嘔少食。余謂﹕寒熱頭痛﹐肝火上衝也﹔脇脹腹痛﹐肝气不行也﹔作嘔少食﹐肝侮脾胃也﹔小便見血﹐肝火血熱也。用小柴胡加芍藥﹐炒黑山梔﹑茯苓﹑白術而愈。

一妊娠六月﹐體倦食少﹐勞役見血﹐用六君子加當歸﹑熟地﹑升麻﹑柴胡而愈。

一妊娠三月﹐飲食後因怒患瘧﹐連吐三次﹐用藿香正气散二劑﹐隨用安胎飲一劑而愈。後因怒气﹐痰盛狂言﹐發熱胸脹﹐手揉少得﹐此肝脾气滯﹐用加味逍遙散加川芎﹐二劑頓退﹐四劑而安。

一妊娠飲食後惱怒﹐寒熱嘔吐﹐頭痛惡寒﹐胸脇脹痛﹐大便不實而色靑﹐小便頻數而有血。余曰﹕當淸肝健脾爲主﹐不信﹐乃主安胎止血﹐益甚。問余曰﹐何也﹖曰﹕大便不實而色靑﹐此是飲食所傷而兼木侮﹔小便頻數而有血﹐是肝火血流於胞而兼挺痿。遂用六君子加枳殼﹑紫蘇﹑山梔﹐二劑脾胃頓醒。又用加味逍遙散加紫蘇﹑枳殼﹐二劑小便頓淸。更節飲食﹐調理而安。

一妊娠每至五月﹐肢體困倦﹐飲食無味﹐先兩足腫﹐漸至徧身﹐後又頭面。此是脾肺气虛﹐朝用補中益气﹐夕用六君子加蘇梗而安。

一妊娠因怒吐血塊﹐四月不止﹐兩脇脹痛﹐小便淋澀。此怒而血蓄於上部﹐火炎而隨出也。脇脹腹痛﹐小便淋澀﹑肝經本病也。用小柴胡加四物﹐四劑而止。卻用六君子﹑安胎飲﹐調理而安。

惡阻若中脘停痰﹐用二陳加枳殼。若飲食停滯﹐用六君子加枳殼。若脾胃虛弱﹐用異功散。若胃气不足﹐用人參橘皮湯﹔兼气惱﹐加枳殼﹔胸脇脹悶﹐再加蘇梗﹔脇痛﹐再加柴胡。若飲食少思﹐用六君子加紫蘇﹐枳殼。

頭暈體倦﹐用六君子湯。若脾胃虛弱﹐嘔吐不食﹐用半夏茯苓湯。蓋半夏乃健脾气﹑化痰滯之主藥也。脾胃虛弱而嘔吐﹐或痰涎壅滯﹐飲食少思﹐胎不安﹐必用茯苓﹑半夏倍加白術。陳皮﹑砂仁能安胎气﹑健脾胃﹐予常用之﹐驗矣。

胎動不安胎气郁滯者﹐用紫蘇飲。脾气虛弱者﹐用六君子湯加蘇﹑殼。鬱結傷脾﹐歸脾湯加柴﹑梔。鬱怒傷肝脾者﹐四七湯加芎﹑歸。怒動肝火者﹐加味小柴胡湯。若胎已死﹐急用平胃散加朴硝腐化之。

漏胎下血若因風熱﹐用防風黃芩丸。若因血熱﹐用加味逍遙散。若因血虛﹐用二黃散。若因血去太多﹐用八珍湯﹔未應﹐補中益气湯。若因肝火﹐用柴胡山梔散。若因脾火﹐用加味歸脾湯。若因事下血作痛﹐用八珍湯加阿膠﹑熟艾。若因脾胃虛弱﹐用補中益气湯加五味子。若因脾胃虛陷﹐用前湯倍用升麻﹑柴胡。若潮晡熱內熱﹐用逍遙散。

咳嗽若秋間風邪傷肺﹐用人參敗毒散。春間風邪傷肺﹐用參蘇飲。若脾肺气虛﹐用六君子﹑芎﹑歸﹑桔梗。若血虛﹐四物﹑桑皮﹑杏仁﹑桔梗。腎火上炎﹐用六味丸加五味子服。脾胃气虛﹐風寒所傷﹐用補中益气加桑皮﹑杏仁﹑桔梗﹐蓋肺屬辛金﹐生於己土﹐嗽久不愈者﹐多因脾土不能生肺气﹐腠理不密﹐以致外邪復感﹔或以肺气虛不能生水﹐以致陰火上炎而然﹐治法當壯土金﹑生腎水爲善。

瘧因脾胃虛弱﹐飲食停滯﹔或外邪所感﹐鬱怒傷脾﹔或暑邪所伏。審系飲食停滯﹐用六君子加桔梗﹑蒼術﹑藿香。外邪多而飲食少﹐用藿香正气散。外邪少而飲食多﹐用人參養胃湯。勞傷元气﹐用補中益气湯。若鬱怒所傷﹐用小柴胡兼歸脾湯。若木侮土而不愈﹐用六君子爲主﹐佐以安胎藥。仍參三陰三陽而治之。

小產重於大產。蓋大產如栗熟自脫﹐小產如生采﹐破其皮殼﹐斷其根蒂﹐豈不重於大產﹖治法宜補形气﹐生新血﹐去淤血。若未足月﹐痛而欲產﹐芎歸補中湯倍知母止之。若產而血不止﹐人參黃湯補之。若產而心腹痛﹐當歸川芎湯主之。胎气弱而小產者﹐八珍湯固之。若出血過多而發熱﹐聖愈湯。汗不止﹐急用獨參湯。發熱煩躁﹐肉筋惕﹐八珍湯。大渴面赤﹐脈洪而虛﹐當歸補血湯。身熱面赤﹐脈沈而微﹐四君﹑姜﹑附。若陽气自旺者﹐補中益气湯。陽气陷於陰中者﹐四物二連湯。重陽無陰者﹐四物湯。無火者﹐八味丸。

無水者﹐六味丸。

一妊娠﹐停食腹滿﹐嘔吐吞酸﹐作瀉不食。余以爲飲食停滯﹐兼肝木傷脾土﹐用六君子湯以健脾胃﹐加蒼術﹑濃朴以消飲食﹐吳茱萸﹑黃連以淸肝火﹐諸癥悉愈。又以六君子加砂仁調﹐而脾土乃安。

一妊娠﹐胸腹膨脹﹐吐痰不食。此脾胃虛而飲食爲痰﹐用半夏茯苓湯漸愈﹐又用六君子加枳殼﹑蘇梗﹐而飲食如常。後因恚怒﹐脇脹不食﹐吐痰惡心﹐用半夏茯苓湯加柴胡﹑山梔而愈。

一妊婦﹐內熱晡熱﹐或兼寒熱﹐飲食少思﹐其胎或下墜﹐或上攻。此肝經血虛而火動耳﹐先用加味逍遙散數劑﹐次用六君子加柴胡﹑枳殼﹐各數劑而安。

一妊婦下血﹐服涼血之劑﹐下血益甚﹐食少體倦。此脾气虛而不能攝血﹐余用補中益气湯而愈。後因怒而寒熱﹐其血仍下﹐此肝火旺而血沸騰﹐用加味逍遙散血止﹐用補中益气湯而安。

一妊婦﹐每因恚怒﹐其胎上逼﹐左關脈弦洪﹐乃肝火內動﹐用小柴胡加茯苓﹑枳殼﹑山梔而愈。但體倦不食﹐用六君子調養脾土﹐加柴胡﹑枳殼調和肝气而瘥。

一妊婦下血﹐發熱作渴﹐食少體倦﹐屬脾气虛而肝火所侮﹐用四君子加柴胡﹑山梔血止。因怒復作﹐用六君加柴胡﹑山梔﹑升麻而安。

一妊婦﹐胎上逼﹐胸滿噯气﹐飲食少思。此脾气郁滯﹐用紫蘇飲頓安﹐又用四君子加枳殼﹑柴胡﹑山梔而瘥。

一妊婦﹐因怒胸膈不利﹐飲食少思﹐服消導順气之劑﹐脾胃愈弱﹐飲食愈少﹐大便不實且無度﹐久而便黃水﹐或帶白﹐視其面色﹐黃中隱白。余曰﹕黃色脾虛也﹐白色肺虛也﹐朝以補中益气湯升補胃气﹐夕以六君子培補脾气而愈。

一妊婦﹐心腹作痛﹐胸脇作脹﹐吞酸不食。此肝脾气滯﹐用二陳﹑山楂﹑山梔﹑靑皮﹑木香而愈。又因怒仍痛﹐胎動不食﹐面色靑黃﹐肝脈弦緊﹐脾脈弦長﹐此肝乘其土﹐用六君子湯加升麻﹑柴胡﹑木香而安。

一妊婦﹐心痛﹐煩熱作渴﹐用白術散卽愈﹐後因停食﹐其痛仍作﹐胸腹膨脹﹐按之則痛。此因飲食停滯﹐用人參養胃湯。按之不痛﹐乃脾胃受傷﹐以六君子補之而愈。

一妊婦﹐小腹作痛﹐其胎不安﹐气攻左右﹐或時逆上﹐小便不利﹐用小柴胡加靑皮﹑山梔淸肝火而愈。後因怒小腹脹滿﹐小便不利﹐水道重墜﹐胎仍不安﹐此亦肝火熾盛所致﹐用龍膽瀉肝湯﹐一劑諸證頓愈﹐乃以四君子加升﹑柴以培脾土而安。

一妊婦﹐飲食停滯﹐心腹脹滿﹐或用人參養胃湯加靑皮﹑山楂﹑枳殼﹐其脹益甚﹐其胎上攻﹐惡心不食﹐右關脈浮大﹐按之則弦。此脾土不足﹐肝木所侮﹐余用六君子加柴胡﹑升麻而愈。後小腹痞悶﹐用補中益气升舉脾气乃瘥。

吳江庠史萬湖子室﹐年二十餘﹐疫疾墮胎時咳﹐服淸肺解表之藥﹐喘急不寐。予以爲脾土虛﹐不能生肺金﹐藥復損而益甚也。先與補中益气湯加茯苓﹐半夏﹑五味﹑炮姜﹐四劑漸愈。後往視之﹐用八珍加五味﹐及十全大補而愈。

一妊婦﹐胎六月﹐體倦懶食﹐面黃晡熱﹐而胎不長﹐因勞欲墜﹐此脾气不足也﹐用八珍湯倍加參﹑術﹑茯苓﹐三十餘劑﹐脾胃漸健﹐而胎安且長矣。

一妊婦﹐因怒寒熱往來﹐內熱晡熱﹐脇痛嘔吐﹐胎至八月而不長。此因肝脾鬱怒所致﹐用六君子加柴胡﹑山梔﹑枳殼﹑紫蘇﹑桔梗﹐痛愈而胎亦長矣。

一妊婦﹐墮胎昏憒﹐不時吐痰﹐自用養血化痰之劑﹐昏憒不省﹐自汗發搐﹐痰涎湧出。彼以爲中風﹐欲用祛風化痰。余曰﹕此屬脾气虛寒所致。用十全大補加炮姜﹐二十餘劑而愈。

一妊婦﹐八月胎欲墮如產﹐臥久少安﹐日晡益甚。此气血虛弱﹐朝用補中益气加茯苓﹑半夏﹑隨愈。更以八珍湯調理而安。

一妊婦﹐嗽則便自出。此肺气不足﹐腎气虧損﹐不能司攝﹐用補中益气以培土金﹐六味丸加五味以生腎气而愈。

一妊婦﹐咳嗽﹐其痰上湧﹐日五六碗許﹐諸藥不應。余以爲﹐此水泛爲痰﹐用六味丸及四君子湯﹐各一劑﹐稍愈﹐數劑而安。

一妊婦﹐因怒吐血﹐兩脇脹痛﹐小便淋漓。此怒而血蓄於上﹐隨火出也﹐用小柴胡合四物﹐四劑而血止﹔用六君子﹐安胎飲﹐調理而安。

一妊婦﹐煩熱吐痰﹐惡心頭暈﹐惡食。此脾虛風痰爲患﹐用半夏白術天麻湯﹐以補元气﹑祛風邪﹐漸愈。

惟頭暈未痊﹐乃用補中益气湯加蔓荊子﹐以升補陽气而愈。

一妊婦﹐出汗口噤﹐腰背反張﹐時作時止。此怒動肝火也﹐用加味逍遙散漸愈﹐又用鉤膝散而止﹐更以四君加鉤藤﹑山梔﹑柴胡而安。

一妊婦﹐四肢不能伸﹐服祛風燥血之劑﹐遺尿痰甚﹐四肢抽搐。余謂肝火血燥﹐用八珍湯加炒黑黃芩爲主﹐佐以鉤藤湯而安﹐後因怒﹐前證復作﹐小便下血﹐寒熱少寐﹐飲食少思﹐用鉤藤散加山梔﹑柴胡而血止。

用加味逍遙散﹐寒熱退而得寐﹔用六君子湯加芍藥﹑鉤藤﹐飲食進而漸愈。

一婦人﹐經閉八月﹐肚腹漸大﹐面色或靑或黃﹐用治胎之藥不應。余曰﹕面靑脈澀﹐寒熱往來﹐肝經血病也。面黃腹大﹐少食體倦﹐脾經血病。此鬱怒傷脾肝之證﹐非胎也。不信﹐仍用治胎之類﹐不驗。余用加味歸脾﹑逍遙二藥﹐各二十餘劑﹐諸證稍愈。彼欲速效﹐別服通經丸一服﹐下血昏憒﹐自汗惡寒﹐手足俱冷﹐嘔吐不食。余用人參﹑炮姜二劑﹐漸愈。又用十全大補湯﹐五十餘劑而安。

一妊婦﹐患瘧已愈﹐但寒熱少食﹐頭痛﹐晡熱內熱。此脾虛血弱也﹐用補中益气加蔓荊子﹐頭痛頓止﹔又用六君子加芎﹑歸﹐飲食頓進。再用逍遙加參﹑術﹐而寒熱愈。

一妊婦﹐霍亂已止﹐但不進飲食﹐口內味酸﹐泛行消導寬中。余曰﹕此胃气傷而虛熱也﹐當用四君子湯。

彼不信﹐乃服人參養胃湯﹐嘔吐酸水﹐其胎不安。是胎復傷也﹐仍與四君子湯﹐俾煎熟﹐令患者先嗅藥气﹐不作嘔﹐則呷少許﹐恐復嘔則胎爲鉤動也。如是旬餘而愈。

邊太常側室﹐妊娠泄瀉﹐自用枳實﹑黃連之類﹐腹悶吐痰﹐發熱惡寒﹐飲食到口卽欲作嘔﹐彊匙許卽吞酸不快﹐欲用祛痰理气。余曰﹕此因脾胃傷﹐而痰滯中脘﹐若治痰气﹐復傷脾胃矣。遂以參﹑術﹑炮姜爲末﹐丸如黍粒﹐不時含咽三五丸﹐漸加二三十丸﹐三日後進六君子﹐而尋愈。

地官胡成之內﹐妊娠久痢﹐自用消導理气之劑﹐腹內重墜﹐胎气不安﹑又用阿膠﹑艾葉之類﹐不應。余曰﹕腹重墜下﹐元气虛也﹔胎動不安﹐內熱盛也。遂用補中益气而安﹐又用六君子湯痊愈。

司徒李杏崗仲子室﹐孕五月﹐小便不利﹐諸藥不應。余曰﹕非八味不能救。不信﹐別用分利之藥﹐肚腹腫脹﹐以致不起。

一妊婦﹐飲食後因惱怒寒熱嘔吐﹐頭痛惡寒﹐胸腹脹痛﹐大便不實﹐其面靑色﹐小便頻數﹐時或有血﹐服安胎止血之劑益甚。余曰﹕寒熱嘔吐而腹脹﹐此肝木克脾土而元气傷也﹔大便不實而面靑﹐此飲食傷脾兼肝侮土也﹔小便頻數而有血﹐此肝熱傳胞而兼挺痿也。用六君子加枳殼﹑紫蘇﹑山梔﹐二劑脾胃頓醒。又用加味逍遙散加紫蘇﹑枳殼﹐二劑小便頓淸。後節飲食﹐調理而安。

一妊婦﹐因怒尿血﹐內熱作渴﹐寒熱往來﹐胸乳間作脹﹐飲食少思﹐肝脈弦弱。此肝經血虛而熱也﹐用加味逍遙散﹑八味地黃丸兼服﹐漸愈。又用八珍湯加柴胡﹑山梔﹑丹皮而愈。

一妊娠﹐每胎至五月﹐肢體倦怠﹐飲食無味﹐先每足腫﹐漸至徧身﹐後及頭面。此是脾肺气虛﹐朝用補中益气﹐夕用六君子加蘇梗而愈。

地官李孟卿﹐娶三十五歲女爲繼室﹐妊娠慮其難產﹐索加味歸芎湯四劑備用。果產門不開﹐止服一劑﹐頓然分娩。

卷八病能集六﹝婦人治例四篇﹞

女科四

妊娠欲產之時﹐但覺腹內轉動﹐卽當正身仰臥﹐待兒轉身向下時作痛﹐試捏產母手中指中節﹐或本節跳動﹐方與臨盆﹐卽產矣。

若初覺不仰臥以待轉胞﹐或未產而水頻下﹐此胞衣已破﹐血水先幹﹐必有逆生難產之患。

若橫生者﹐兒先露手臂﹐令母正臥﹐以手徐推兒臂下體﹐令其正直﹐復以中指摩其肩﹐勿令臍帶攀系卽生。

逆生者﹐兒先露足﹐令母正臥﹐以手按推其足﹐仍推兒轉正卽生。

偏生者﹐兒頭偏在一邊﹐亦照前法﹐徐正其頭卽生。或兒後頭骨偏在穀道邊﹐徐推近上卽生。

礙產者﹐兒頭𨿽正﹐但不能下。蓋因胎轉臍帶攀肩所致﹐用中指按兒兩肩﹐理脫臍帶卽生。

坐產者﹐兒將欲生﹐其母疲倦﹐久坐椅褥﹐抵其生路﹐急用巾帶髙懸﹐令母以手攀之﹐輕輕屈足﹐良久兒順卽生。

盤腸生者﹐臨產母腸先出﹐此難以收上﹐以蓖麻子四十九粒﹐研爛塗產母頭項﹐待腸收上﹐急洗去。設爲風吹漧不能收者﹐以磨刀水少許﹐溫熱拭潤其腸。再用磁石煎湯服之﹐卽收上。磁石須陰陽家用有驗者。俗以水母面使驚﹐而腸亦收之。蓋驚則气散﹐恐反致他證﹐戒之。

若胞衣破而不得分娩者﹐用保生無憂散以固其血﹐自然生息。如血已耗損﹐用八珍湯料一斤﹐益母艸半斤﹐水數碗﹐煎熟不時飲之﹐亦有得生者。

大抵難產多患於安逸富貴之家。治法𨿽云胎前淸气﹐產後補血﹐不可專執。若脾胃不實﹐气血不充﹐宜預調補。如因難產﹐或大寒時﹐急以大油紙撚﹐徐徐燒斷其臍帶﹐𨿽兒已死﹐令暖气入腹﹐多得復生﹐切不宜用刀斷之。

子死腹中多因驚動太早﹐或觸犯禁忌﹐或抱腰太重﹐或胞衣先破﹐血水先盡而胎漧涸故耳。其候﹕產母唇舌皆黑者﹐子母俱死﹔若舌黑或脹悶甚者﹐其子已死矣。先以平胃散一兩﹐酒水各半煎﹐卻投朴硝半兩服。或用硝一兩﹐以童便調下﹐亦妙。

胎衣不出有因惡露入衣﹐脹而不能出﹔有因元气虧損﹐而不能送出。其惡露流入衣中者﹐脹痛﹐用奪命丹或失笑散﹐以消淤血﹐緩則不救。其元气不能送者﹐腹中不脹痛﹐用保生無憂散一劑﹐實時而產。

一婦人﹐分娩最易﹐至四十妊娠﹐下血甚多﹐產門不開﹐亦與前湯一劑﹐又用羌憂散斤許一劑﹐煎﹐熱飲之﹐以助其血而產。

一產婦﹐陰門不閉﹐發熱惡寒﹐用十全大補加五味子數劑﹐而寒熱悉退。又用補中益气加五味子﹐數劑而斂。若初產腫脹。或痛而不閉者﹐當用加味逍遙散。若腫旣消而不閉者﹐當用補中益气湯。切忌寒涼之劑。

一產婦﹐失治腫潰不已﹐形體消瘦﹐飲食少思﹐朝寒暮熱﹐自汗盜汗半年矣。用補中益气加茯苓﹑半夏以健脾胃﹐膿水漸少﹐飲食漸進。用歸脾湯以解脾郁﹐共五十餘劑﹐元气漸復﹐而瘡亦愈矣。

產後腹痛產後小腹作痛﹐俗名兒枕﹐用失笑散行散之。若惡露已去而仍痛﹐用四神散調補之﹔若不應﹐用八珍湯。若痛而惡心﹐或欲作嘔﹐用六君子湯。若痛而泄瀉﹐用六君子送四神丸。若泄瀉痛而或後重﹐用補中益气送四神丸。若胸膈飽脹﹐或惡食吐酸﹐或腹痛手不可按﹐此是飲食所致﹐當用二陳加白術﹐山楂以消導。若食旣消而仍痛﹐或按之不痛﹐或更加頭疼﹐煩熱作渴﹐虛寒欲嘔等證﹐此是中气被傷﹐宜補脾胃爲主。若發熱腹痛﹐按之痛甚﹐不惡食﹐不吞酸﹐此是淤血停滯﹐用失笑散以消之。若止是發熱頭痛﹐或兼腹痛﹐按之卻不痛﹐此是血虛﹐用四物加炮姜﹑參﹑術以補之。《病機要》云﹕胎產之病﹐從厥陰經論之﹐無犯胃气及上二焦。爲之三禁﹐不可汗﹐不可下﹐不可利小便。發汗者同傷寒下早之癥﹐利大便則脈數而已動於脾﹐利小便則內亡津液﹐胃中枯燥﹐制藥之法﹐能不犯三禁﹐則營衛自和﹐而寒熱止矣。

如發渴用白虎﹐气弱用黃﹐血刺痛則用當歸﹐腹中痛則用芍藥﹐宜詳察脈證而用之。凡溪先生云﹕產後當大補气血爲先﹐𨿽有雜證﹐從未治之。一切病多是血虛﹐皆不可發表。

醫案一產婦﹐腹痛發熱﹐气口脈大。余以爲飲食停滯﹑不信﹐乃破血補虛﹐反寒熱頭痛﹐嘔吐涎沫。又用降火化痰理气﹐四肢逆冷﹐泄瀉下墜﹐始信。謂余曰﹕何也﹖余曰﹕此脾胃虛之變證也﹐法當溫補。遂用六君加炮姜二錢﹐肉桂﹑木香一錢﹐四劑諸證悉退。再用補中益气之劑﹐元气悉復。

一婦人﹐產後腹痛後重﹐去痢無度﹐形體倦怠﹐飲食不甘﹐懷抱久郁﹐患繭唇﹐寐而盜汗如雨﹐竟夜不寐﹐神思消爍。余曰﹕气血虛而有熱。用當歸六黃湯內黃芩﹑連﹑柏炒黑﹐一劑汗頓止﹐再劑全止。乃用歸脾湯﹑八珍散兼服﹐元气漸復而愈。

一產婦﹐小腹疼痛﹐小便不利﹐用薏苡仁湯﹐二劑痛止﹐更以四物加桃仁﹑紅花﹐下淤血而愈。大抵此證皆因營衛不調﹐或淤血停滯所致。若脈洪數已有膿﹐但數微有膿﹐脈遲緊乃淤血﹐下之卽愈。若腹脹大﹐轉側作水聲﹐或膿從臍出﹐或從大便出﹐宜用蠟礬丸﹑太乙膏及托裏藥。凡淤血停滯﹐宜急治之﹐緩則腐化爲膿﹐最難治療。若流注關節﹐卽患骨疽﹐失治多爲敗證。

產後血暈並失血產後元气虧損﹐惡露乘虛上攻﹐眼花頭暈﹐或心下滿悶﹐神昏口噤﹐或痰壅盛者﹐急用失笑散主之。

若血下多而暈﹐或神昏煩亂者﹐大劑芎歸湯補之﹐或蕓臺子散﹐或童子小便﹐有痰加二陳湯。若因勞心力而致者﹐宜補中益气加香附。若因气血虛極﹐不省人事﹐用淸魂散﹐繼以芎歸湯及大補气血之劑。凡產後口眼斜等證﹐當大補气血爲主﹐而兼以治痰。若脾胃虛而不能固者﹐用六君子湯。

醫案一產婦月餘矣﹐因怒兩脇脹痛﹐忽吐血甚多﹐發熱惡寒﹐胸腹脹滿﹐用八珍加柴胡﹑丹皮﹑炮姜而安﹐卻用十全大補﹐仍加炮姜而愈。前癥因脾肺气血虧損﹐而胸腹虛痞﹐𨿽投大補﹐若非姜﹑桂辛溫助其脾肺﹐以行藥勢﹐亦無以施其功﹐而反助其脹耳。

一產婦﹐兩手麻木﹐服愈風丹﹑天麻丸﹐徧身皆麻﹐神思倦怠﹐晡熱作渴﹐自汗盜汗。此气血俱虛也﹐用十全大補加炮姜﹐數劑諸證悉退。卻去炮姜﹐又數劑而愈。但內熱﹐此血虛也﹐用逍遙散而痊。

產後發痙因去血過多﹐元气虧極﹔或外邪相搏﹐其形牙關緊急﹐四肢勁彊﹔或腰背反張﹐肢體抽搐。若有汗而不惡寒者﹐曰柔痙﹔無汗而惡寒者﹐曰剛痙。然產後患之﹐實由亡血過多﹐筋無所養而致。故傷寒汗下過多﹐與潰瘍膿血大泄﹐多患之﹐乃敗證也。若大補气血﹐多保無虞。若攻風邪﹐必死。

醫案一產婦﹐牙關緊急﹐腰背反張﹐四肢抽搐﹐兩目連札。余以爲去血過多﹐元气虧損﹐陰火熾盛﹐用十全大補加炮姜﹐一劑而蘇﹐又數劑而安。

余在吳江時﹐定更後﹐聞喧嚷云﹕某家婦忽僕﹐牙關緊急﹐已死矣。詢云新產婦﹐余意其勞傷气血而發痙也﹐急用十全大補加附子煎滚﹐令人擡正其身﹐一人以手夾正其面﹐卻挖開其口﹐將藥灌之﹐不咽﹐藥已冷﹐反側其面出之﹐仍正其面﹐復灌以熱藥﹐又冷又灌﹐如此五次﹐方咽下﹐隨灌以熱藥﹐遂蘇。

大凡產後﹐或病久元气虛弱﹐見病百端﹐皆因脾胃虧損﹐內眞寒而外假熱﹐但用六君子或補中益气加炮姜﹐溫補脾气﹐諸癥悉退。若四肢畏冷﹐屬陽气虛寒﹐急加附子。病因多端﹐當臨證制宜﹐庶無誤矣。

醫案一產婦﹐糞後下血﹐諸藥不應﹐飲食少思﹐肢體倦怠。此中气虛弱﹐用補中益气加茱萸炒黃連五分﹐四劑頓止。但怔忡少寐﹐寢汗未止﹐用歸脾湯治之而愈。

一婦人﹐但怒便血﹐寒熱口苦﹐或胸脇脹痛﹐或小腹痞悶。此木乘土﹐倍用六君子加柴胡﹑山梔而愈﹐用補中益气﹑加味逍遙二藥﹐而不復作。

一婦人﹐久下血在糞前﹐屬脾胃虛寒﹐元气下陷﹐用補中益气加連炒茱萸一錢﹐數劑稍緩﹐乃加生茱萸五分﹐數劑而愈。

一婦人﹐產後便血﹐口漧飲湯﹐胸脇膨滿﹐小腹悶墜﹐內熱晡熱﹐飲食不甘﹐體倦面黃﹐日晡則赤﹐灑淅惡寒。此脾肺气虛﹐先用六君加炮姜﹑木香﹐諸證漸愈﹐用補中益气將愈﹐用歸脾湯全愈。後飲食失節﹐勞役兼怒气﹐發熱血崩﹐夜間熱甚﹐譫語不絕﹐此熱入血室﹐用加味柴胡﹐二劑而熱退﹐用補中益气而血止﹐用逍遙﹑歸脾二方﹐調理而安。

大便不通案一產婦﹐大便八日不通﹐用通利之藥﹐中脘作痛﹐飲食甚少。或云通則不痛﹐痛則不通﹐乃用蜜導之﹐大便不禁﹐呃逆不食。余曰﹕此脾腎復傷﹐用六君子加吳茱萸﹐肉果﹑骨脂﹑五味數劑﹐喜其年壯﹐不然多致不起。

產後寒熱因气血虛弱﹐或脾胃虧損﹐乃不足之證。經云﹕陰虛則發熱﹐陽虛則惡寒。若大便不通﹐尢屬气血虛弱﹐切不可用發表降火藥。若寸口脈微﹐名陽气不足﹐陰气上入於陽中則惡寒﹐用補中益气湯。尺部脈弱﹐名陰气不足﹐陽气下陷於陰中則發熱﹐用六味地黃丸。大抵陰不足﹐陽往從之﹐則陽內陷而發熱﹔陽不足﹐陰往從之﹐則陰上入而惡寒。此陰陽不歸其分﹐以致寒熱交爭﹐故惡寒而發熱也﹐當用八珍湯。若病後四肢發熱﹐或形體倦怠﹐此元气未復﹐濕熱乘之故耳﹐宜補中益气湯。若肌熱大渴引飲﹐目赤面紅﹐此血虛發熱﹐用當歸補血湯。若認爲熱﹐則誤矣。

醫案一婦人﹐產後惡寒發熱﹐用十全大補加炮姜治之而愈。但飲食不甘﹐肢體倦怠﹐用補中益气而安。又飲食後犯怒﹐惡寒發熱﹐抽搐切牙﹐難候其脈﹐視其面色﹐靑中隱黃﹐欲按其腹﹐以手護之﹐此肝木侮脾土﹐飲食停滯而作﹐用六君加木香﹐一劑而安。

一產婦﹐惡寒發熱﹐余欲用八珍加炮姜治之﹐其家知醫﹐以爲風寒﹐小柴胡湯。

余曰﹕寒熱不時﹐乃气血虛。不信﹐仍服一劑﹐汗出不止﹐譫語不絕﹐煩熱作渴﹐肢體抽搐。余用十全大補﹐二劑益甚﹐脈洪大﹐重按如無﹐仍以前湯加附子﹐四劑稍緩﹐數劑而安。

產後咳嗽或因陰血耗損﹐或因肺气虧損﹐或陰火上炎﹐或風寒所感﹐主治之法﹕若陰血虛者﹐用芍﹑歸﹑熟地﹑參﹑術。肺气傷者﹐用四君﹑芎﹑歸﹑桔梗。陰火上炎者﹐六味加參﹑術。風寒所感者﹐補中益气加桔梗﹑紫蘇。若淤血入肺發喘﹐急用二味參蘇飲﹐多有得生者﹐若兼口鼻起黑﹐或鼻出血﹐急用前散﹐亦有得生者。

然而所患悉因胃气不足﹐蓋胃爲五臟之根本﹐人身之根蒂﹐胃气一虛﹐五臟失所﹐百病生焉。但患者多謂腠理不密所致﹐殊不知肺屬辛金﹐生於己土﹐亦因土虛不能生金﹐而腠理不密﹐外邪所感。其陰火上炎﹐亦壯土金﹑生腎水以制火爲善﹐若徑治其病﹐則誤矣。

醫案一產婦﹐咳嗽聲重﹐鼻塞流涕。此風寒所感﹐用參蘇飲一鐘﹐頓愈六七。乃與補中益气加桔梗﹑茯苓﹑半夏﹐一劑而愈。又與六君加黃﹐以實其腠理而安。

一產婦﹐朝吐痰﹐夜發熱﹐兼之無寐﹐用淸痰降火藥﹐肌體日瘦﹐飲食日少﹐前證愈甚。

余曰﹐早間吐痰﹐脾气虛也。夜間發熱﹐肝血虛也。晝夜無寐﹐脾血耗也。遂用六君子湯﹑加味逍遙散﹑加味歸脾湯﹐以次補調﹐不月而痊。

一產婦﹐咳嗽痰盛﹐面赤口漧﹐內熱晡熱﹐徹作無時。此陰火上炎﹐當補脾腎﹐遂用補中益气﹐六味地黃丸而愈。

一產婦﹐咳而腹滿﹐不食涕唾﹐面腫气逆。此病在胃﹐關於肺﹐用異功散而愈。

產後瘧一產婦﹐患瘧久不愈﹐百病峯起﹐其脈或洪大﹐或微細﹐或弦緊﹐或沈伏﹐難以名狀。用六君加炮姜二十餘劑﹐脈證稍得。又用參﹑術煎膏﹐佐以歸脾湯百餘劑而瘥。

產後痢一產婦﹐瀉痢年餘﹐形體骨立﹐內熱晡熱﹐自汗盜汗﹐口舌糜爛﹐日吐痰三碗許﹐脈洪大﹐重按全無。

此命門火衰﹐脾土虛寒而假熱﹐然痰者乃脾虛不能統攝歸原也﹐用八味丸補火以生土﹐用補中益气湯兼補肺金而脾胃健。

一婦人﹐五月患痢﹐日夜無度﹐小腹墜痛﹐發熱惡寒。用六君子湯送香連丸﹐二服漸愈。仍以前湯送四神丸﹐四服痊愈。至七月終﹐怠惰嗜臥﹐四肢不收﹐體重節痛﹐口舌漧燥﹐飲食無味﹐大便不實﹐小便頻數﹐灑淅惡寒﹐淒慘不樂﹐此肺與脾胃虛寒而陽气不伸也﹐用升陽益胃湯而痊。

