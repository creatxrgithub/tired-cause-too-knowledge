痰火點雪

龔居中

序

卷一

痰火證論

痰火證治

痰火辧惑

痰火玄解

痰火緒言

痰火咳嗽

卷一痰火咳嗽

咳嗽加減主方

虛癆久嗽加減主方

附﹕簡易方

附﹕拙見治驗

卷一

痰火失血

卷一痰火失血

導瘀散滯緩急之品

諸血主方

諸血後虛怯主方

附﹕吐血簡易良方

附﹕拙見治驗

卷一

自汗盜汗

卷一自汗盜汗

自汗主方

盜汗主方

附﹕諸方

附﹕宜食諸物

附﹕拙見治驗

卷一

夢遺滑精

卷一夢遺滑精

遺精主方

附﹕諸方

附﹕捷方

附﹕宜食

附﹕拙見治驗

卷一

火病脇痛

卷一火病脇痛

左脇痛主方

附﹕諸方

附﹕拙見治驗

卷一

驚悸怔忡健忘

卷一驚悸怔忡健忘

驚悸怔忡主方﹟卽補心湯

附﹕名醫治驗

卷二

火病結核

卷二火病結核

結核主方

又結核主方

附﹕諸捷方

卷二

肺痿肺癰

卷二肺痿肺癰

肺痿主方

又主方

肺癰主方

附﹕諸方

附﹕諸捷方

附﹕宜食諸物

卷二

火病寒熱

痰火潮熱

卷二痰火潮熱

潮熱主方

附﹕諸方

附﹕捷方

附﹕拙見治驗

卷二

痰火骨蒸

卷二痰火骨蒸

骨蒸主方

附﹕諸方

附﹕捷方

附﹕拙見治驗

附﹕虛勞骨蒸宜食諸品

卷二

火病失音

卷二火病失音

利聲諸品

附﹕諸方

附﹕名醫治驗

卷二

火病咽痛

卷二火病咽痛

利咽良品

附﹕諸方

附﹕捷方

附﹕名醫治驗

卷二

火病泄瀉

卷二火病泄瀉

泄瀉主方

附﹕諸方

附﹕捷方

附﹕名醫治驗

卷二

傳屍鬼疰

卷二傳屍鬼疰

傳屍疰病主方

附﹕諸方

附﹕本病宜食諸物

附﹕人部宜用物

卷二痰火諸方補遺

痰火實癥主方

痰火虛癥主方

樂氏建中湯

黃鱉甲散

秦艽扶羸湯

劫勞散

黃益損湯

柴前梅連散

蛤蚧散

和肺引子

卷三

六味丸方論

大造丸方論

卷三痰火雜癥補遺

頭痛眩暈

肩背及腰節痛

耳鳴及耳聾

腰痛

痞脹

吞酸

嘈雜惡心嘔吐

喘及短气

煩躁

諸虛百損

卷三

痰火死癥

痰火脈

卷三痰火脈

浮

沈

遲

數

滑

澀

大

緩

芤

濡

弱

虛

細

結

代

促

弦

緊

實

長

洪

微

動

牢

散

診壽數

卷三

五臟六腑用藥气味補瀉

五臟五味補瀉

臟腑虛實標本用藥式

卷三臟腑虛實標本用藥式

有餘瀉之

不足補之

本熱寒之

標熱發之

火實瀉之

神虛補之

本熱寒之

標熱發之

土實瀉之

土虛補之

本濕除之

標濕滲之

气實瀉之

气虛補之

本熱淸之

本寒溫之

標寒散之

水彊瀉之

水弱補之

本熱攻之

本寒溫之

標熱涼之

火彊瀉之

火弱補之

精脫固之

實火瀉之

虛火補之

本熱寒之

本熱平之

標熱和之

胃實瀉之

胃虛補之

本熱寒之

標熱解之

腸實瀉之

腸虛補之

本熱寒之

本寒溫之

標熱散之

實熱瀉之

虛寒補之

本熱寒之

標熱散之

實熱瀉之

下虛補之

本熱利之

標寒發之

引經報使

卷三

五味宜忌

五味偏勝

卷四

痰火灸法

制艾法

取火法

定四花六穴之法

《千金方》論取膏肓穴法

卷四《千金方》論取膏肓穴法

取腎穴法

取肺法

取膻中法

取足三里穴法

取合谷穴法

卷四

論點穴

論艾炷大小

論壯數多少

論忌避

論治灸瘡

論忌食

論保養

擇吉日

痰火戒忌

戒忌箴

戒酗酒

絕房勞

戒嗜利

戒暴怒

節飲食

愼起居

簡言語

忌憂鬱

卻病祕訣

卻病延年一十六句之術

水潮除後患法

起火得長安法

夢失封金櫃法

形衰守玉關法

鼓呵消積滯法

兜禮治傷寒法

叩齒牙無病法

觀升鬢不斑法

運睛除眼害法

掩耳去頭旋法

托踏應無病法

搓塗自駐顏法

閉摩通滯气法

凝抱固丹田法

淡食能多補法

無心得大還法

運識五臟升降法

動功六字延壽訣

心呵頂上連叉手

肝若噓兮自睜睛

腎吹抱取膝頭平

肺如气手雙擎

脾病生時須撮口

三焦客熱臥嘻嘻

靜坐功夫

序

昔黃帝問岐伯曰﹕余聞上古之人﹐春秋皆度百歲﹐而動作不衰。今人年至半百﹐而動作衰敝﹐時勢異耶﹖人將失之耶﹖對曰﹕上古之人﹐法於陰陽﹐和於術數﹐飲食有節﹐起居有常﹐不妄作勞﹐故能形與神俱﹐盡終其天年﹐度百歲。今人不能也﹐以酒爲漿﹐以妄爲常﹐醉以入房﹐以欲竭精﹐耗散其眞﹐務快其心﹐逆於生樂﹐起居無節﹐故半百而衰。夫妄作則傷於形容﹐耗眞則傷於神气﹐疾之所起﹐二髒先損﹐心腎不交﹐未老而羸﹐未羸而病﹐病至則重﹐重則必斃。嗚呼﹗故上士施醫於未病之先﹐保養於未敗之日﹐善服藥﹐不若善保養﹐世有不善保養﹐又不善服藥﹐病入膏肓﹐非藥石所能及也。神哉﹗應圓龔君﹐業則軒岐﹐心則天地﹐囊括文雅﹐著述成林﹐於斯道得三昧焉。憫二豎之爲祟﹐嘆庸流之偏執﹐乃出其纂輯《痰火》一書行世﹐問序於余。余閱其著論立訣﹐靡一不精﹐別門分類﹐靡一不詳。未病之有養生卻疾之術﹐旣病之後﹐有調護攻治之法﹐深探隱微﹐窮盡玄變﹐一團生气﹐浮於紙上﹐所謂紅鑪飛片雪﹐龍虎自相隨﹐八卦正位﹐二豎消滅﹐將壽世人﹐皆爲井谷中老矣。

通家弟鄧志謨拜題

﹝卷一﹞痰火證論

夫癆者﹐勞也。以勞傷精气血液﹐遂致陽盛陰虧﹐火炎痰聚﹐因其有痰有火﹐病名酷厲可畏者﹐故令人諱之曰痰火也。然溯所自來﹐固非一類﹐有稟賦素怯﹐復勞傷心腎﹐耗奪精血而致者﹔有外感風寒傷肺﹐致久咳絕其生化之源而致者﹔有久病久瘧﹐小愈失調﹐復克眞元而致者﹔有藜藿勞人﹐傷力吐血﹐致陰虛使然者﹔有膏粱逸士酗酒恣欲﹐勞傷脾胃而致者﹔有薰陶漸染者。種種之異﹐難以枚舉﹐至於成癆則一也。然將成是癥﹐必有預徵兆始焉。或頸項結核﹐或腹脇癖﹐或素有夢遺﹐或幼多鼽衄﹐漸而有潮汗遺精﹐咳唾吐衄諸血等候。外癥必形容憔悴﹐肌體羸﹐毛髮焦枯﹐脈必弦澀芤虛﹐總之髒气偏虧﹐亢害無制﹐因而致此極也。所治之法﹐必審其各髒外癥﹐以徵其內亢﹐乃施驅賊補母之法﹐庶得肯綮。

如肺病傳肝﹐則面白目枯﹐口苦自汗﹐心煩驚怖﹐法當淸金補水以益木。腎病傳心﹐則面黑鼻幹﹐口瘡喜忘﹐大便或祕或瀉﹐法當折水補木以益火。肝病傳脾﹐則面靑唇黃﹐舌彊喉哽﹐吐涎體瘦﹐飲食無味﹐法當伐木補土以益火﹔心病傳肺﹐則面赤鼻白﹐吐痰咯血﹐咳嗽毛枯﹐法當瀉火補土以益水。脾病傳腎﹐則面黃耳枯﹐胸滿痛﹐遺精白濁﹐法當瀉土補金以益水﹔此五臟亢害承制之證治也。更有骨蒸屍疰﹐種類亦多﹐無乃陰虛之極﹐治法亦必益水淸金﹐滋陰降火﹐越於是法﹐豈其然乎﹖至於傳屍一癥﹐則有伏連等名﹐其狀不一﹐葛氏已立治矣。所制靑蒿煎﹑天庭蓋散﹐亦皆殺虫杜後之劑﹐然預圖早服﹐庶不貽殃也。倘至顚危沈困之際﹐則病深虫老﹐𨿽倉扁亦望而畏焉。

﹝卷一﹞痰火證治

夫痰火者﹐癆瘵之晦名﹐病之最酷者也。然以病之先後言﹐則火爲痰之本﹐痰爲火之標﹐而其陰虛﹐則又爲致火致痰之本矣。何則﹖陰虛則火動﹐火動則痰生﹐所謂痰火者﹐寧非言末而忘本耶。人之一身﹐金水二髒﹐不可暫傷﹐蓋金爲生化之源﹐水爲生生之本﹐眞陰旣虧﹐則火自偏勝﹐火旣偏勝﹐則上炎爍金﹐金母旣傷﹐則生化之源已息﹐而水子何以借其胎養乎﹖夫一水旣虧﹐則五火相煽﹐火迫肺而爲咳﹐痰壅喉而爲嗽。所以咳嗽一癥﹐爲亡津液之肇耶﹖以其傷於生化﹐母子俱病﹐眞水日涸﹐益爲致火之胎﹐於是陰愈消而陽愈亢﹐燔爍蒸炎﹐迫血上行﹐越出諸竅﹐而爲咳唾吐衄等候。況血爲有形﹐難成易虧﹐可驟補耶﹖血失旣多﹐則陰暴脫﹐而陽亦微﹐陽微則惡寒﹐陰虛則發熱﹐故寒熱似瘧者﹐乃陰消陽敗之證諦。至於潮熱﹐則又爲陰虛之極也。陰虛至極﹐則相火擅權﹐致君不務徳矣。精固藏於腎﹐然聽命於心﹐心腎之液兩虧﹐則水火不交﹐陽主開泄﹐自致玉關無約﹐由是一夢卽遺﹐不交而漏﹐病者卽欲固守﹐其可得乎﹖眞陰旣竭﹐則孤陽無根﹐《內經》云「潰潰乎若壞都﹐汨汨乎不可止」者﹐正此謂也。然是証之由﹐在於分毫之異﹐實猶淄澠水合﹐非易子可能辧哉﹗如始於嗜欲水虧﹐致火炎爍金﹐母子俱虛﹐咳而多痰遺滑者﹐脈必弦長緊實﹐或滑而數﹐此火郁內實﹐不受補者也。法當君以益水﹐如熟地﹑玄參﹑五味﹑枸杞﹑山藥之類﹐佐以淸金﹐二母﹑二冬﹑沙參﹑紫菀等味﹐使以降火﹐梔﹑芩﹑柏﹑艸﹑是也。如始於風寒邪郁﹐久傷肺嗽血﹐漸至水虧﹐此金絕生化之源﹐母令子虛﹐脈必浮而芤濡虛火﹐遲緩無力﹐或沈而遲澀弱細結代﹐皆虛而不足可補者也。法當以益肺﹐如參﹑﹑山藥之類﹐佐以滋腎﹐熟地﹑五味﹑玄參﹑山茱等品﹐使以淸金斂肺﹐二母﹑二冬﹑片芩﹑沙參﹑烏梅﹑五味﹑白芍之屬是也。若始於過力傷筋﹐動極逆气﹐肝不納血﹐因而妄出上竅﹐遂致陰虛者。法當君以肝﹐如當歸﹑牛膝﹑芍藥等味﹐佐以養气﹐決明﹑白術﹑柏仁﹑生薑等品﹐使以消瘀﹐丹皮紅花﹑郁金之類﹐更以熟地﹑枸杞﹑杜仲﹐以補其母﹐兼以二冬﹑知﹑芩﹑沙參﹐以杜其賊﹐庶乃圓神。若水涸肺燥﹐咯唾咳嗽﹐法當潤肺淸金﹐如蛤蚧﹑阿膠﹑二冬﹑百合﹑貝母﹑花粉是也。其曰五臟相傳者﹐乃五臟之气自相戕賊也。如肺賊肝者﹐必面白目枯﹐口苦自汗﹐心煩驚怖﹐以白爲肺之色﹐目乃肝之竅﹐口苦自汗﹐心煩驚怖﹐皆屬心病﹐此母令子虛之候也。法當君以益肝﹐以當歸﹑白芍﹑牛膝﹑續斷﹐以補肝之血﹔以決明﹑白術﹑柏仁﹑菊花﹐益肝之气﹔以枸杞﹑杜仲﹑熟地﹑阿膠﹑菟絲子﹐以補肝之母﹔佐以知母﹑訶子﹑麥冬﹑片芩﹐以瀉肺之實﹔使以麥冬﹑酸棗﹑茯神﹐以淸心而鎭神也。如腎賊心者﹐必面黑鼻幹﹐口瘡喜忘﹐大便或祕或泄﹐以黑爲腎之色﹐鼻爲肺之竅﹐大便或祕或泄﹐亦皆金病﹔口瘡喜忘﹐又屬心恙﹐此水克火﹐火克金之義也。法當君以益心﹐用茯神﹑遠志﹑菖蒲﹐以益心之气﹔當歸﹑熟地﹐以補心之血﹔酸棗﹑烏梅﹑生薑﹑陳皮﹐以補心之母﹔澤瀉﹑車前﹑茯苓﹐以制水之淫﹔使以片芩﹑知母﹑二冬﹑紫菀﹐以潤金之燥也。若肝賊脾者﹐必面靑唇黃﹐口彊舌哽﹐吐涎體瘦﹐飲食無味﹐以靑爲肝之色﹐唇爲脾之外候﹐餘皆肝之本病﹐此木克土之義也。法當君以補土﹐以參﹑﹑升﹑葛﹐補脾之气﹔白術﹑白芍﹑大棗﹑膠飴﹐以補脾之血﹔桂心﹑茯苓﹐以補脾之母﹔佐以芍藥﹑烏梅﹐以瀉木之實﹔以膽艸﹑芩﹑連﹑梔子﹐以瀉肝之火﹔以二冬﹑二母﹑百合﹑阿膠﹐以堅金之肅也。若心賊肺者﹐必面赤鼻白﹐吐痰咯血﹐喘咳毛枯﹐以赤爲心之色﹐鼻爲肺所屬﹐餘皆肺證﹐此火克金之候也。法當君以瀉火﹐用甘艸﹑人參﹑赤苓﹑術﹑通﹑黃柏﹐以瀉气分之火﹔玄參﹑丹參﹑丹皮﹑地黃﹐以徹血分之熱﹔使以黃連﹐瀉心子之實﹔佐以二冬﹑百合﹑貝母﹑阿膠﹐以保肺潤燥﹔使以參﹑﹑芍﹑術﹑大棗﹑甘艸﹑膠飴﹐以益肺之母也。如肺賊腎者﹐必面黃耳枯﹐骨滿痛﹐遺精白濁﹐以黃爲脾之色﹐耳爲腎之竅﹐腎主骨﹐故痛﹐餘皆水病﹐此土克水之候也。法當君以益水﹐用知母﹑玄參﹑補骨脂﹐以益腎之气﹔熟地黃﹑枸杞﹑黃柏﹑五味﹑山茱﹐以補腎之血﹔佐以梔子﹑豆豉﹑萊菔子﹐以瀉脾之子﹔訶子﹑防風﹑桑白皮﹐以泄土之實﹔使以人參﹑山茱﹑玄參﹑熟地﹐以補腎之母也。此古人之成法﹐當的從之。惟腎賊心之一證。意必邪水淫濕﹐上溢心分﹐以其人眞火心血素虧﹐君不主位﹐相火司權﹐乃能令人有面黑鼻幹﹐口瘡喜忘﹐便祕便溏等證﹐此亦心腎不交﹐水火未濟之候﹐寧非濕熱相蒸﹐使之然乎。夫眞水一臟﹐有虛無實者也﹐不虧足矣﹐而能有餘賊心﹐似非至到之理﹐要之眞水無瀉法﹐實火無補法﹐惟惇土淸金爲善﹐學人思過半矣。

﹝卷一﹞痰火辧惑

聖謂人身生生之本﹐根於金水二髒﹐一水旣虧﹐則五火隨熾﹐上炎爍金﹐傷其化源﹐則生生之機已息﹐而癆瘵之證成焉。何也﹖夫眞水旣虧﹐則陽自偏勝﹐以陽從陽﹐物從其類﹐气得火而行健﹐故陽急陰緩﹐气疾血徐﹐不相偕隨﹐所以錯經妄行﹐越出上竅﹐而爲咳唾等候。然血失旣多﹐則陰虛陽勝﹐陽旣偏勝﹐則自侵陰分亢害﹐所謂陰虛生內熱﹐故其潮汗遺滑證﹐皆胎於此矣。諸證旣見﹐則日消其陰﹐火專其令﹐上而爍金爲咳﹐下涸水爲遺﹐金旣絕其生化之源﹐則水爲涸流之紀矣。於是精神日淺﹐肌肉日消﹐毛皮日槁﹐因而致此極也。

當此之際﹐猶魚遊轍水﹐卽沛挽天潢﹐亦何濟哉﹖必神於治者﹐乃可冀其萬一耳。𨿽然﹐病固水虧﹐不察其所虧之由以治﹐安得投其隙乎﹖如始於風寒﹐時未卽發﹐致火郁久咳﹐傷其肺金﹐是謂母令子虛﹐法當君以淸金﹐佐以滋水﹐使以降火﹐所謂補母益子﹐伐邪制亢之意也。又如久病久瘧﹐眞气已虧﹐復以勞欲損其心腎﹐是謂以虛益虛﹐法當君以益气﹐佐以滋水﹐使以養血﹐所謂無伐天和之意也。又如過力傷筋﹐動而生陽﹐肝不納血﹐血驟妄行﹐致陰虛之極者﹐法當君以養血﹐佐以降火調气﹐使以消瘀﹐所謂攻守兼備之法也。至於膏粱逸士﹐酗酒恣欲﹐致脾腎兩虧﹐水涸火炎﹐金衰木旺﹐母子俱病﹐法當君以補水養血﹐佐以淸金益士﹐使以降火平肝﹐所謂治病必求其本也。若夫前論﹐所謂五臟相傳之證﹐固爲亢害承制﹐所必然者﹐而其所載之候﹐未必一一全具﹐但醫當素蘊胸中﹐惟以面色主之﹐以亢﹐他證倘不察其微﹐而槪以制亢﹐恣意伐邪﹐猛浪投劑﹐虛虛之禍﹐咎將安歸。

﹝卷一﹞痰火玄解

愚謂痰火之證﹐本於亡血奪精﹐而其精之與血﹐皆眞水眞陰﹐有形有質﹐難成易虧者也。夫所謂痰火者﹐言末而忘本也。蓋眞水旣虧﹐則相火隨熾﹐壅迫津液爲痰﹐故曰痰者火之標。然以癆瘵之證﹐謂曰陰虛火動者﹐蓋以一言而括盡病之標本矣。《內經》曰﹕陰虛生內﹐蓋熱者火之微﹐火者熱之極﹐火迫津液而爲痰﹐則陰虛正謂致火致痰之本﹐而東垣所謂先受病爲本﹐次受病爲標者﹐非此謂乎﹖今之治者﹐惟曰淸痰降火﹐則殊昧治病必求其本之論矣。或曰﹕滋陰降火者﹐固爲所宜﹐迨考所用之劑﹐母乃四物增以知﹑柏﹑芩﹑連苦寒之味﹐殊不知陰得寒愈消﹐脾得寒愈敗﹐病者得之﹐寧不減食而脹泄乎﹖又寧不陰消而肉削乎﹖然曰滋陰降火者﹐謂益水而勝火也。蓋以龍雷之火﹐不可以水伏﹐不可以直折﹐法宜甘溫以補母﹐人參﹑山藥﹑五味之屬﹐以苦堅之﹐知母之屬﹐以苦佐之﹐黃柏之屬﹐豈不聞蕭丘之火乎﹖按古之治癆諸方﹐鮮有不主參﹑者﹐蓋古人以血脫者益其气﹐所謂陰藉陽以生之義耳。如婦人產後去血過多﹐上气喘急﹐命在須臾者﹐名曰孤陽絕陰﹐此陰虛之極者也。

法當補陰﹐然而不主四物等劑﹐而用參蘇飲﹐劑中惟人參﹑蘇木二味其用也﹐豈古人之愚乎﹖蓋亦本諸《內經》之旨也。夫苦寒之用﹐胎於王氏一言之差﹐遂爲萬世之妨﹐愚考《本艸正寒陰﹐陰虛火動﹐勞嗽﹑吐血﹑咳血等證勿用之。蓋人參入手太陰﹐能補火﹐故肺受火邪者忌之﹐陰消﹐惟宜苦甘寒之藥﹐生血降火﹐世人不識﹐往往服參﹑爲補而死者多矣。言聞曰﹕孫眞人夏月服參脈散﹑腎瀝湯三劑﹐則百病不生。李東垣亦謂生脈散﹐淸暑益气湯﹐乃瀉火益金積﹐豈有發心之理。觀仲景治腹中寒气上衝﹐有頭足﹐上下痛﹐不可觸迫﹐嘔不能食者﹐用能補肺火﹐陰虛火動失血諸病﹐服之必死。二家之說皆偏矣。夫人參能補元陽﹐生陰血﹐而瀉陰火﹐東垣李氏之幫助矣。仲景張氏言亡血血虛者﹐並加人參。又言肺寒者﹐去人參加漧薑﹐無令气壅。丹溪朱氏亦言虛火可補參﹑之屬﹐實火可瀉芩﹑連之屬也。二家不察三氏之精微﹐而曰人參補火﹐謬哉﹗夫火與元气不兩立﹐元气勝則火邪退﹐人參旣補元气﹐而又補火邪﹐是反復小人﹐何以與甘艸﹑苓﹑術謂之四君子耶﹖𨿽然﹐二家之言﹐不可盡廢也。惟其語有滯﹐故守之者泥而執一﹐遂視人參如蛇蠍﹐則不可也。凡人面白面黃面靑黧悴者﹐皆脾肺腎气不足﹐可用也。面赤面黑者﹐气壯神彊﹐不可用也。脈之浮而芤濡虛大﹐遲緩無力﹐沈而遲澀弱細結代無力者﹐皆虛而不足﹐可用也。若弦長緊實滑數有力者﹐皆火郁內實﹐不可用也。潔古謂喘嗽勿用者﹐痰實气壅之喘也。若腎虛气短喘促者﹐必用也。

仲景謂气寒而喘勿用者﹐寒束熱邪﹐壅郁在肺之咳也﹐若自汗惡寒而嗽者﹐必用也。東垣謂病火郁在肺勿用者﹐乃火郁於內﹐宜發不宜補也。若肺虛火旺﹐气短自汗﹐必用也。丹溪言諸痛不可驟用者﹐乃邪气方銳﹐宜散不宜補也。若裏虛吐利﹐及久病胃弱﹐虛痛喜按者﹐必用也。節齋謂陰虛火旺勿用者﹐乃血虛火亢能食﹐脈弦而數﹐涼之則傷胃﹐溫之則傷肺﹐不受補者也。若自气短肢冷脈虛者﹐必用也。如此詳審﹐則人參可用不可用﹐思過半矣。東垣節齋之說﹐本於海藏﹐但論又過於矯激。丹溪言虛火可補﹐須用參﹑。又云陰虛潮熱﹐喘嗽吐血盜汗等證﹐四物加人參﹑黃柏﹑知母。又云好色之人﹐肺腎受傷﹐咳嗽不愈﹐瓊玉膏主之﹐是陰虛癆瘵之證﹐未嘗不用人參也。節齋私淑丹溪者也﹐而乃相反如此﹐斯言一出﹐印定後人眼目﹐凡遇前癥﹐不問宜用不宜用﹐輒舉以借口﹐致使良工掣肘﹐惟求免去病家之怨﹐病家亦以此說橫之胸中﹐甘受苦寒﹐𨿽至上嘔下泄﹐去死不遠﹐亦不悟也。古今治癆﹐莫過於葛可久﹐其獨參湯﹑保眞湯﹐何嘗廢人參而不用耶﹖節齋之說﹐誠未之深思也。楊起曰﹕人參載本艸﹐人所共知﹐近因病者吝財薄醫﹐醫復算本惜費﹐不肯用人參療病﹐以致輕者至重﹐重者至危。然有肺寒﹑肺熱﹑中滿﹑血虛﹑四證﹐只宜散寒消腫﹐補營﹐不﹐則謬矣。古方治肺寒以溫肺湯﹐肺熱以淸肺湯﹐中滿以分消湯﹐血虛以養營湯﹐皆有人參在焉。所謂邪之所湊﹐其气必虛。又曰﹕養正邪自除﹐陽旺則生陰血﹐貴配合得宜耳。庸醫每謂人參不宜輕用﹐誠哉其爲庸也。好生君子﹐不可輕命薄醫﹐醫亦不可計利不用﹐蓋病者薄醫﹐實所以自輕其生﹐醫者計利苟且﹐所以自乖其行也。書此奉勉﹐幸毋曰迂。

﹝卷一﹞痰火緒言

凡痰火之證﹐始於陰虛﹐於法當補。但證有虛實﹐法有宜忌﹐倘不以脈癥互參﹐孟浪投劑﹐則觸處成滯﹐寧無顚覆之患乎﹗蓋以脈之可補者﹐浮而芤濡虛大﹐遲緩無力﹐沈而遲澀弱細﹐結代無力﹐皆虛而不足﹐可補者也。當君參﹑﹐佐以歸﹑芎﹑芍﹑地﹐務使陽生陰長﹐其病乃愈。若於此不補﹐或恣用苦寒﹐則虛虛之禍﹐豈不旋踵而至耶﹖其脈之不可補者﹐弦長緊實﹐滑數有力﹐此皆火郁內實﹐不受補者也。法當君以四物﹐佐以二冬﹑二母﹑沙參﹑玄參等味﹐滋陰抑陽﹐務使水升火降﹐陰祕陽平﹐病或可痊。若妄施補﹐則實實之災﹐將焉免之。夫脈旣已辧﹐又當以證互驗﹐如潔古所謂喘嗽不可補者﹐以痰實气壅也。若气短不相接﹐證似喘促者﹐蓋腎虛气短﹐當補者也。仲景所謂肺寒而嗽﹐不宜用補者﹐以寒束熱邪﹐壅郁在肺也。若自汗惡寒而咳者﹐表裏俱虛﹐可補者也。東垣所謂久病脈實﹐郁熱在肺﹐宜微發不宜用補。若肺虛火旺﹐短气自汗者﹐陰虛气衰﹐可補者也。節齋所謂陰虛火動﹐不可補者﹐以陰虛火亢能食﹐脈弦而數﹐涼之則傷脾﹐溫之則傷肺﹐此不受補者。若自汗短气﹐肢冷脈虛者﹐必補者也。若其人面赤面黑﹐气壯神彊﹐不可行補。若面白面黃﹐面靑黧悴者﹐皆脾肺腎不足﹐宜補者也。若此細辧﹐則猶蒼素並陳﹐而復誤者﹐眞盲瞽者矣。凡治痰火之法﹐當以脈驗證﹐脈證旣明﹐虛實立辧﹐夫所謂虛者﹐眞陰虛也﹐法當補之。所謂實者﹐火邪實也﹐法當淸之。然淸補之品﹐亦猶朱紫相淩﹐卒未易辧。何也﹖如知母﹑玄參﹑故紙﹐皆補腎之气也。黃柏﹑枸杞﹑熟地﹑阿膠﹑山茱萸﹑五味﹑瑣陽﹑蓯蓉﹐皆補腎之血也。人參﹑山茱﹐補腎之母也。二冬﹑阿膠﹑貝母﹑百合﹑蛤蚧﹑天花粉﹐皆潤肺之燥也。

石膏﹑知母﹑訶子﹑粳米﹐瀉肺之火也。桑皮﹑地骨皮﹐皆瀉肺之子也。五味﹑白芍﹑倍子﹐皆斂肺气之散也。黃柏﹑知母﹑丹皮﹑地骨皮﹑生地﹑玄參﹑茯苓﹐皆瀉命門相火也。芡實﹑五味﹑山茱萸﹑牡蠣﹑金櫻子﹑遠志﹐皆固精藥也。參﹑﹑橘﹑艸﹑扁豆﹐皆補脾之气也。芍﹑術﹑大棗﹐補脾之血也。茯苓﹑茯神﹑遠志﹑菖蒲﹐皆補心之气也。當歸﹑熟地﹐皆補心之血也。烏梅﹑酸棗﹑生薑﹐皆補心之母也。甘艸﹑人參﹑赤苓﹑木通﹑黃柏皆瀉心經血分熱也。丹參﹑丹皮﹑生地﹑玄參﹐皆瀉心經血分火也。梔子﹑生地﹐皆涼心血之品也。黃芩﹑竹葉﹑麥冬﹐皆淸心經之客熱也。當歸﹑牛膝﹑白芍﹑芎﹐皆補肝之血也。

柏子﹑白術﹑決明﹐皆補肝之气也。枸杞﹑熟地﹑阿膠﹑杜仲﹑菟絲子﹐皆補肝之母也。丹皮﹑紅花﹐皆行肝之血也。靑皮﹑香附﹐皆疏肝之逆也。芍藥﹑烏梅﹐皆瀉木气之實也。膽艸﹑黃連﹐皆瀉肝之火也。五臟消補之品﹐寧越此乎﹐學人諳此﹐則左右逢源﹐𨿽不中不遠凡痰火之證﹐始於陰虛﹐法當滋補。葛氏昔擅專門﹐所遺諸方﹐未有不主參﹑者。厥因二王不經之論﹐致令醫掣肘﹐遂視人參爲蛇蠍﹐惟以苦寒爲要藥﹐種種殺人﹐猶不知悟。

豈不聞丹溪有曰﹕虛火可補﹐須用參﹑。又曰﹕陰虛潮熱喘嗽﹐吐血盜汗等證﹐四物加人參﹑黃﹑知母。是治陰虛癆瘵之證﹐未嘗不用人參也。況陰虛之極﹐不用人參補陽﹐何以生陰﹖若不服參﹑得愈者﹐必眞陰尙未甚虧﹐脾胃尙未衰敗﹐脈必浮大而緩﹐故用補血降火之藥﹐或有可愈者﹐但亦稀少耳。予自總髻﹐醫至於今﹐服參﹑而愈者﹐十常五七。而不服參﹑得愈者﹐十無二三。蓋陰藉陽生之理﹐歷歷可徵。如產後孤陽絕陰之證﹐喘息目瞪﹐心慌膽戰﹐命在逡巡﹐此陰虛之極﹐於法急當補陰﹐而古人不用四物﹐而用人參﹑蘇木二味﹐亦名參蘇飲﹐一服而驗﹐效捷桴鼓﹐生平於此挽回者﹐奚啻百餘人﹐古人之制﹐何其神哉﹗噫﹐陰藉陽生之法﹐當的從之﹐但不明脈理者﹐未足語此。

﹝卷一﹞痰火咳嗽

王氏曰﹕咳爲有聲﹐肺气傷而不淸﹐嗽爲有痰﹐脾濕動而生痰﹐此咳之所從生也。然必其所由以治﹐庶中肯綮﹐何也﹖外邪致咳﹐風則始必鼻塞聲重﹐自汗惡風﹐法當解之。寒則始必惡寒無汗﹐聲淸气壯﹐法當散之。若表證重者﹐但或頭痛發熱﹐又當汗之﹐此外感咳嗽之證治也。若內傷之咳﹐痰火則甚於淸晨﹐法當淸痰降火。火浮於肺﹐爲咳則甚於黃昏﹐治在淸金。土郁食積爲咳﹐則甚於長夜﹐治在消導理脾。若夫陰虛爲咳﹐證則不然﹐有多種證諦可徵﹐咳必甚於午後﹐或兼諸血而有潮汗遺滑等候﹐其法則異於諸咳天淵矣。貴在淸金以益水源﹐壯水以制火亢﹐伐木無令脾虛﹐庶五臟無偏勝之害﹐乃令生化之源復行而生生之機再續﹐加之調攝如宜﹐或可超之寒谷﹐而登陽和之境。不爾而一槪妄治﹐致人於顚連之鄕﹐則殺人於無形之刃也﹐哀哉﹗聖謂六淫之邪﹐近肺爲咳﹐濕積痰涎﹐壅喉爲嗽﹐二者脾肺病也。若夫癆癥咳嗽﹐由則不然火日旺﹐金受火之煉﹐則自燥而烈矣﹐是以一火而致金水悉傷﹐母子俱病。故咳血聲嗄咽痛﹐益水淸金之法﹐可少待耶﹖當此之際﹐五臟已病其三﹐所未亢者﹐惟肝脾而已﹐然金旣爲賊土敗之禍﹐於此倘無抑揚之策﹐而反顚倒以治﹐則五臟之气﹐虧者愈虧﹐而亢者愈亢﹐其不食脾泄﹐肌脫肉消﹐勢所必至﹐其能免乎﹖

﹝卷一痰火咳嗽﹞咳嗽加減主方

治陰虛火盛﹐咳而咽漧﹐脈來弦長緊實﹐滑數有力﹐皆火郁內實不受補者﹐宜此主之。

麥門冬﹝去心﹐一錢五分﹐治肺虛火嗽﹐或單用亦可﹞天門冬﹝去心皮﹐一錢五分﹐淸肺熱保肺气﹐除痰咳者﹞大甘艸﹝生用﹐八分﹐治火熱傷肺咳嗽﹞沙參﹝一錢﹐益肺气﹐淸肺火﹐气﹐利咽喉﹐爲諸藥之舟楫﹞枯黃芩﹝蜜炒﹐一錢﹐瀉肺火﹐消痰﹐利气滋化源﹐養陰退陽﹞百部﹝去苗﹐一錢﹐除熱咳﹐上气喘急﹞鮮知母﹝去毛﹐蜜炒﹐一錢﹐忌鐵﹐消痰潤肺﹐滋陰降火﹐治肺熱嗽﹞天花粉﹝一錢上十二味作一劑﹐用幹柿五片﹐水煎﹐食遠趁熱﹐徐徐緩服。

若熱盛喘咳﹐及痰多如湧泉者﹐加石膏火煨一錢。若久咳嗽唾不出﹐加五倍子五分。

若咳嗽聲嘶者﹐此金爲火爍之甚﹐加訶子肉五分﹐斂而降之。若久嗽不止﹐此肺气散而不收﹐加北五味子五粒。嗽而有血﹐此肺竅傷損﹐加阿膠﹑犀角﹑藕汁﹑童便對服。

﹝卷一痰火咳嗽﹞虛癆久嗽加減主方

治陰虛勞嗽﹐脈來浮而芤濡虛大﹐遲緩無力﹐或沈而遲澀﹐弱細無力﹐皆虛而不足﹐宜於補者﹐以此主之。

黃﹝蜜炒﹐一錢﹐補虛瀉火止痰嗽﹐自汗及咳膿血﹞人參﹝五分﹐補肺气﹐降肺火及肺虛久嗽﹞北五味﹝十五粒﹐收肺气﹐止咳嗽﹐乃火熱必用之藥﹞紫菀﹝制過﹐一錢﹐止咳膿血﹐消痰益肺﹞款冬花﹝八分﹐治肺熱勞嗽連綿不絕﹐爲溫肺治嗽之要藥﹞生地黃﹝薑汁蒸﹐一錢﹐止咳嗽吐血﹞玄參﹝忌鐵﹐一錢﹐治腎水受傷﹐眞陰失守﹐孤陽無根﹐發爲火病咳嗽唾血證﹞沙參﹝一錢﹐益心肺﹐淸肺火﹐治久嗽肺痿﹞天門冬﹝去心﹐皮﹐一錢﹐保肺气﹐定喘促﹐爲地黃之使﹞麥門冬﹝去心﹐二錢﹐止勞嗽﹐定虛喘﹐除肺熱﹐主心煩﹐治陰虛及口渴﹞知母﹝去毛﹐忌鐵﹐蜜炒一錢﹐消痰止嗽﹐淸心肺﹐療骨熱煩蒸﹞上十一味﹐作一劑﹐水煎緩服。

若咳嗽痰結咽喉不利﹐肺燥喘咳﹐加炒栝蔞仁一錢。若勞嗽上气﹐胸脇不利﹐加貝母八分。若嗽而失聲﹐由火燥爍金﹐損傷肺竅﹐極爲難治﹐加訶子肉八分。若胸脇痞滿少食﹐此肝木賊脾﹐加山藥﹑白芍﹐醋炒靑皮少許。若咳而多汗﹐加酸棗仁微炒五分﹐倍黃。

若咳而有血﹐加阿膠八分﹐磨犀角﹑藕汁﹑童便對服。若咳而遺滑﹐加茯神﹑山茱萸肉各一錢﹐間服六味丸。若咳而骨蒸﹐加地骨皮一錢。

﹝卷一痰火咳嗽﹞附﹕簡易方

蘇遊鳳髓湯

治肺燥咳嗽。用松子仁一兩﹐胡桃仁二兩﹐研膏和熟蜜收之﹐每二錢﹐食後沸湯點服

又方

治虛熱咳嗽﹐口漧涕唾。用甘蔗汁一升半﹐靑粱米四合﹐煮粥﹐日食二次﹐極潤心肺。

又方

治咳嗽吐血。人參﹑黃﹑飛面各一兩﹐百合五錢﹐爲末﹐水丸梧子大﹐每五十丸﹐食前茅根湯下。

又方

用人參﹑朱砂等分爲末﹐烏梅肉丸彈大﹐每白湯下一丸﹐日一服。

又方

治肺熱咳嗽。沙參五錢﹐水煎服。

﹝卷一痰火咳嗽﹞附﹕拙見治驗

一童子年十三歲﹐患咳盜汗﹐遂請幼科治之﹐乃曰小兒汗﹐不必服藥。一月後﹐兩目頓赤﹐少食﹐痰中帶血絲﹐余診其脈﹐左手微而無力﹐右手大而洪數。此火癥也。想已有外務﹐其父母力爲分解﹐再三私詢﹐乃曰前學中隔壁﹐窺見一女子﹐覺慕之不遂﹐後得此疾。余以當歸﹑地黃﹑茯神﹑遠志﹑牡丹皮﹑酸棗仁﹑白術﹑甘艸﹑桔梗﹐數十劑全愈。

一人咳嗽短气﹐余以黃爲君﹐當歸﹑阿膠﹑陳皮﹑天冬﹑桑白皮﹑知母﹑黃柏﹐數服

﹝卷一﹞痰火失血

夫血者﹐气之配也。人之一身五臟六腑﹐四體百骸﹐靡不藉其營養也。然附气以行﹐气暢則暢﹐气逆則逆﹐有夫婦隨唱之義。一或陰虧陽勝﹐偏而爲火﹐气得火而行健。譬則男女偕行﹐男得附而邁往﹐女必迷途而暫矣。所以火載血上﹐錯經妄行﹐越出上竅而爲吐衄咳唾等候﹐第始焉之作﹐正气未虛﹐猶水溢於都﹐固當潔理其源﹐亦必溢土以禦﹐不爾而任其流﹐則涓涓之勢﹐其可遏乎﹖非江海之源﹐寧不竭乎﹗況失血旣久﹐則眞陰已虧﹐相火自熾﹐必見潮汗遺滑等證。當此之際﹐法當君以益陽﹐佐以滋陰養血﹐使以淸金﹐潔源﹐令生陰長﹐源潔流淸﹐庶無後慮矣。然所謂益陽者﹐參獨參湯之類是也。所謂滋陰養血者﹐陳藕汁﹐或童便一物是也。要之痰火失血﹐皆由陰火上炎所致﹐然謂之陰火者﹐龍雷之火也﹐不可以水伏﹐不可以直折﹐豈苦寒之可遏耶﹖倘恣用苦寒以傷其脾﹐則飲食日減﹐肌肉日消。節齋云﹕服寒者﹐百無一生﹐服溲溺者﹐百無一死之論﹐正此謂也。

聖按﹕失血之證﹐其類非一﹐有陽乘陰者﹐謂血熱而妄行也。有陰乘陽者﹐以陽虛而陰所附﹐妄溢而不循經也。有血越淸道而出於鼻者﹐有血溢濁道而出於口者﹐嘔血者﹐出於肝﹐吐血者﹐出於胃﹐衄血者﹐出於肺﹐耳出血曰﹐膚腠出血曰血汗﹐口鼻並出曰竅俱出曰大衄﹐由固不一﹐總之火病俱多﹐倘不溯其源而以治﹐寧毋岐路亡羊之失

﹝卷一痰火失血﹞導瘀散滯緩急之品

治諸血暴作﹐妄行不止﹐兼止兼消。

藕節﹝入藥煎﹐或絞汁同藥服﹐或生藕單服﹐亦可治口鼻諸血﹐此淸水潔源之要藥﹞棕灰﹝消瘀血﹐止吐衄咳唾諸血﹐或入藥或單服亦可﹞茜根﹝或銼﹐或絞汁﹐活血﹐行血﹐止吐衄諸血﹞韭汁﹝止吐血﹐消胃脘積血﹐和童便燉溫服﹞萊菔汁﹝止吐血﹐大衄﹐仍注鼻中﹞蔓菁汁﹝止吐衄﹞幹柿﹝治脾之藥﹐消宿血吐衄﹞郁金﹝消瘀血﹐止吐衄﹞發灰﹝取瘀血﹐水調服﹐上下諸血﹐亦可吹鼻﹞京墨﹝止吐血﹐磨服﹞所吐血﹝炒黑﹐研末﹐麥門冬湯服三分﹐以血導血﹞所衄血﹝接取點目角﹐或炒末﹐水服一錢﹞人指甲﹝刮末吹鼻﹐止衄﹞

﹝卷一痰火失血﹞諸血主方

治陰虛火動﹐血熱妄行﹐吐衄嘔咳咯唾等血。

生地黃﹝忌鐵﹐二錢﹐治心肺傷損﹐吐血衄血﹞紫參﹝一錢﹐止唾血衄血﹐或同人參末服﹐止吐血﹞丹參﹝一錢﹐消衄血﹐生新血﹞牡丹皮﹝一錢﹐和血﹐生血﹐涼血﹞當歸﹝一錢﹐頭止血﹐身調血﹐尾破血﹐衄血不止﹐末服一錢﹞芎﹝一錢﹐消宿血﹐養新血﹐止吐衄﹞白芍﹝一錢﹐散惡血﹐逐賊血﹐平肝助脾﹐咯血不止﹐入犀角汁同服﹞黃芩﹝酒炒﹐一錢﹐諸失血﹐積熱﹐吐衄爲末服﹞麥門冬﹝去心﹐一錢五分﹐治心肺積熱﹐吐衄不止﹐或搗汁和蜜單服﹐或同生地黃服﹞梔子﹝消胃脘血﹐止衄﹐炒黑﹐一錢﹞上十味﹐乃滋陰抑陽之要品﹐作一劑﹐水煎﹐臨服入童便一盞﹐藕汁一盞溫服﹐或磨犀角汁同服。如證增減﹐無不捷驗。若血壅盛﹐當與前淸止之品倍用。

﹝卷一痰火失血﹞諸血後虛怯主方

治吐衄咳唾等證﹐失血旣多﹐虛羸昏倦﹐精神怯弱﹐血尙未盡。

人參﹝一錢﹐補气生血﹐吐衄後煎服一兩﹐若內傷血出如湧泉﹐同荊芥灰蒸柏葉﹐白面水服﹞黃﹝蜜炒﹐一錢﹐逐五臟惡血﹐同紫蘇末服﹐止吐衄不止﹞甘艸﹝炙﹐五分﹐養血補血﹐並咳唾膿血之疾﹞白芨﹝一錢﹐或爲末﹐以羊肺蘸食﹐止肺損唾衄﹐水服止衄﹞百合﹝一錢﹐主肺病吐血﹐或和蜜蒸食﹞熟地黃﹝二錢﹐補血塡髓﹞生地黃﹝二錢﹐涼血﹐生血﹐止血﹞當歸﹝身頭﹐一錢五分﹐止血養血﹞牡丹皮﹝一錢﹐和血﹐生血﹐涼血﹐退血中伏火﹞阿膠﹝蛤粉炒﹐成珠﹐一錢﹐主虛損吐血﹐肺虛咯血﹞鹿角膠﹝一錢﹐治同上﹞上十味﹐乃補血﹑養血﹑淸血﹑歸源之品﹐其間主以參﹑者﹐取陰藉陽生之義。但脈不實數弦長者﹐任意服之﹐無執王氏謬論﹐以取虛虛之禍也。以上作一劑﹐用藕節五个﹐水煎﹐臨服時入童便一盞﹐藕汁二杯﹐俟溫徐徐緩服。

按﹕《褚澄遺書》云﹕人喉有竅﹐咳血殺人。蓋肺體淸虛﹐難容纖物﹐血旣滲入﹐愈咳滲﹐愈滲愈咳。凡諸藥味濃气濃者﹐皆所不利﹐惟飲童便一物湯﹐則百無一死。若服寒涼﹐則百不一生。又吳氏云﹕諸虛吐衄咯血﹐須用童子小便﹐其功甚捷。蓋溲溺滋陰降火﹐淸瘀血止吐衄諸血﹐但取十二歲以下童子﹐絕其烹炮鹹酸﹐多與米飲﹐以助水道。每用一盞﹐入薑汁或韭汁三五點﹐徐徐緩服﹐日進二三服﹐寒天則燉溫服﹐久自有效也。

﹝卷一痰火失血﹞附﹕吐血簡易良方

地黃粥

大能利血生精﹐吐血者﹐宜常食之妙。用懷慶生地黃﹐以銅刀切二合﹐與粳米二合﹐同入罐中煮之﹐候熟以酥二合﹐白蜜一合﹐同炒香﹐入內再煮熟食。

一方治內熱吐血。用靑黛二錢﹐新汲水調服。

一方治吐血損肺。煉成鐘乳粉﹐每三錢﹐糯米湯調下立止。

一方治吐血不止﹐靑柏葉一握﹐漧薑二片﹐阿膠一挺炙﹐水二升﹐煮一升﹐另絞藕汁﹐或童便一盞﹐去渣服。

一方治恚怒嘔血。煩滿少气﹐胸脇疼痛。靑柏爲散﹐米飲下二三匕。

一方治吐血衄血。白膠香﹑蛤粉﹐等分爲末﹐薑汁調下。

一方治暴卒吐血。鍛石於刀頭上燒研﹐每二錢﹐用井水調下。

一方治吐血胸膈刺痛。用大黃一兩爲散﹐每一錢﹐以地黃汁一合﹐水煎服。

一方治心熱吐血不止。生葛搗汁半升﹐燉服。

一方治內損吐血。飛羅面略炒﹐以京墨汁﹐或藕節汁﹐調服二錢。

一方治吐血﹐諸藥不效者。桃奴燒末﹐米飲下。

一方治卒暴吐血。雙荷散﹑藕節﹑荷蒂各七个﹐蜜少許﹐搗爛﹐水煎溫服﹐或丸服。

一方治吐血咯血。榦荷葉焙榦爲末﹐每二錢﹐米湯下。

一方治吐血。敗荷葉爲末﹐蒲黃等分﹐每三錢﹐麥冬湯下。

一方治吐血衄血﹐陽盛於陰﹐血熱妄行。宜服四生丸﹐生荷葉﹑生艾葉﹑生柏葉﹑生地黃等分搗爛﹐丸如梧桐子大﹐每水煎一丸服。

一方治吐血如鵝鴨肝。用生犀角﹑生桔梗﹐各一兩﹐末之﹐水服二錢。

一方治諸失血。用柴葉濃煎水服﹐或入藥服尢妙。

﹝卷一痰火失血﹞附﹕拙見治驗

一人患咳吐血﹐余診脈數而有力﹐獨脾脈洪實而緊﹐此煎炒濃味所致﹐乃脾胃二經火也。余以陳皮﹑白芷﹑當歸﹑生地黃﹑桔梗﹑甘艸﹑白芍﹑黃芩﹑貝母﹑天花粉﹑白茯苓﹑知母﹑黃柏﹐數十劑而愈。

一農家因救旱過勞﹐忽吐血不止﹐醫作火病治之﹐不效﹐求救於余﹐余以補中益气湯數服而愈。《內經》所謂勞者溫之﹐正此義也。一老人下血不止﹐服止血藥不效﹐余以四物加牡丹皮﹑白術﹐理脾而愈。

﹝卷一﹞自汗盜汗

夫汗者﹐心之液﹐非大熱過勞而出者﹐則病也。由則非一﹐或衝冒風雨濕邪﹐燻蒸鬱遏﹐致營衛之气不和﹐是以腠理開張﹐然汗出﹐此外邪之所爲﹐惟徹其邪﹐則汗自止。若內傷之汗﹐非營虛則衛弱也。何則﹖以陰乘陽分﹐自然汗出者曰自汗﹐法當調營以益衛﹔以陽乘陰分﹐睡裏汗出者曰盜汗﹐法當滋陰以抑陽。若病久而肌脫肉消者﹐晝則自汗蒸蒸夜則盜汗襲襲﹐又屬陰陽兩虛也﹐法當气血兩益之。大都自汗之脈﹐則必微而弱﹐盜汗之脈﹐則必細而澀﹐微主陽气衰﹐細主陰气弱。王氏之論﹐豈欺我乎﹖要之自汗盜汗﹐乃亡津奪液之肇端﹐但見是證﹐則當警惕以治﹐毋以尋常一例視也。

聖曰﹕所謂汗爲心液者﹐以其心主是液﹐如脾主涎﹐肺主涕﹐肝主淚之類﹐非心竅之眞液也。蓋以水谷至淸之液﹐脾气散精﹐上歸於肺﹐輸布一身﹐五臟六腑﹐四體百骸﹐靡不藉營養﹐人所不可一日無者﹐猶水濕於土中﹐淫則浸漬﹐燥則漧枯﹐燥濕相得﹐則滋長萬物矣。而其所以爲汗者﹐必藉陽气鼓舞乃生。譬則造酒者﹐然以曲谷濕罨﹐置之甑中﹐注水於釜﹐迫之以火﹐則液气升而爲酒矣。造酒作汗之理﹐以此諭之﹐若符之合節﹐可異乎﹖夫汗則也﹐而復有自汗盜汗之異﹐理何致也﹖所謂陽虛陰必湊之﹐抑何別耶﹖以陰乘陽分﹐是營气不與衛气諧也。陽主動﹐以動中有靜﹐故覺而汗出﹐乃曰自汗﹐法當補陽以養陰。蓋補者﹐參﹑是也。養陰者﹐歸﹑地是也。陰虛陽必乘之﹐以陽侵陰分﹐是衛气不與營气和也。陰主靜﹐以靜中有動﹐故寐而汗出﹐乃曰盜汗。若盜之潛出﹐覺之卽止﹐法當補陰以抑陽。蓋補陰者﹐四物是也。抑陽者﹐三黃是也。若夫晝則自汗﹐而夜盜汗者﹐固爲陰陽兩虛﹐然病至於此﹐則醫亦掣肘矣。何也﹖衛气者﹐晝則行陽﹐夜則行陰﹐行陽則寤﹐行陰則寐。

今也寤寐俱汗﹐是陽動極而陰靜反動﹐總之陰气已敗﹐而微陽亦自浮越矣。時將補其陽﹐則陰火得補而遂熾﹐時欲濟其陰﹐則陽微無以生其陰﹐於斯時也﹐惟脈大虛緩不數者﹐則爲陰未甚虛﹐胃气尙存﹐二法用之﹐或可冀其萬一耳。藉使脈來細數無力者﹐則爲陰敗陽頹﹐卻倉扁復起﹐又何施耶﹖

﹝卷一自汗盜汗﹞自汗主方

治痰火證具﹐气虛自汗﹐脈微而緩﹐或大而虛微者宜之﹐或兼夢遺亦宜之。

黃﹝蜜炒﹐一錢﹐瀉肺火﹐益元气﹐實腠理﹐止自汗﹞人參﹝淸河者﹐五分﹐止一切自汗﹐或同當歸豬腎煮食﹞白術﹝土炒﹐一錢﹐止自汗﹐或同小麥煎服﹐或同黃﹑石斛﹑牡蠣﹑金止自汗﹞酸棗仁﹝微炒﹐一錢﹐研碎﹐止自汗﹐寧心驚﹐治不眠﹞白茯苓﹝去皮﹐一錢﹐止自﹐養心液﹐止汗﹞牡蠣﹝﹐研末﹐一錢﹐气虛自汗﹐血虛盜汗﹐同杜仲酒服﹐虛勞盜汗﹐同黃麻黃根煎服﹞龍骨﹝﹐研末﹐五分﹐止心驚盜汗﹞熟地黃﹝一錢﹐益陰養陽﹐止汗上十味治自汗之專品﹐惟脈不細數弦長緊實者﹐俱可服也。

若覺陰火盛者﹐加玄參一錢。若兼傷風﹐衛气不與營气而自汗者﹐加桂枝三分。外以雌雞豬肝羊胃作羹﹐牛羊脂酒服﹐皆有益於汗﹐以尋常作茹食之﹐亦宜。

﹝卷一自汗盜汗﹞盜汗主方

治痰火證具﹐陰虛盜汗﹐脈細而數﹐或弦澀虛微者宜之﹐兼夢遺者亦宜。

當歸身﹝一錢﹐益陰生血﹐止盜汗﹞熟地黃﹝一錢﹐滋腎水﹐益眞陰﹐止盜汗﹞白芍藥﹝煨﹐一錢﹐補勞退熱﹐除煩益气﹐瀉肝安脾﹐止盜汗﹞白茯神﹝去木﹐一錢﹐治同前﹞柏子仁﹝炒﹐一錢﹐研末﹐止心驚盜汗﹞牡蠣粉﹝一錢﹐治同前﹞黃柏﹝蜜炒﹐一錢﹐益腎止汗﹞白術﹝土炒﹐一錢﹐治同前﹞甘艸﹝炙﹐五分﹐瀉陰火補脾止汗﹞黃連﹝酒炒﹐五分﹐除心熱﹐止盜汗﹞麥門冬﹝去心﹐一錢﹐治心煩﹐止盜汗﹞浮小麥﹝微炒﹐一撮﹐止盜上十四味﹐治陰虛盜汗之聖藥﹐脈細數者尢宜。

若盜汗盛者﹐亦加麻黃根五分﹐龍骨五分。若盜汗微而本證甚者﹐但俱以本證藥爲主﹐如證增減﹐自捷影響。

﹝卷一自汗盜汗﹞附﹕諸方

當歸六黃湯

治盜汗之聖藥。

川當歸身﹝一錢五分﹐補血養血﹐生血行血﹐止陰虛盜汗﹐故用生地黃﹐黃芩佐之不絕生化之源﹐要之血藥不容捨此﹞黃柏﹝蜜炒﹐一錢﹐瀉腎火﹐救腎水滋陰降火﹐止盜者﹞生地黃﹝砂仁拌蒸﹐一錢五分﹐陰微陽勝﹐相火熾彊﹐來乘陰位﹐日漸煎熬。凡陰虛火證﹐及盜汗者宜之﹐又佐當歸之能﹞熟地黃﹝一錢﹐補腎水眞陰﹐補血養气﹐止盜汗﹞黃芩﹝蜜炒﹐一錢﹐除腠理間熱﹐養陰退陽﹐盜汗自止﹐又佐當歸之用﹞黃連﹝蜜炒﹐八分﹐潤心肺﹐止盜汗﹞黃﹝蜜炒﹐一錢﹐實皮毛﹐益胃气﹐去肌熱﹐瀉肺火﹐除虛熱﹐除肌中燥濕﹐又治脈弦上六味﹐水煎﹐臨臥服。

黃湯

治喜怒驚恐﹐房室虛勞﹐以致陰陽偏虛﹐或發厥自汗﹐或盜汗不止﹐並宜服之。

黃﹝蜜炒﹐一錢五分﹐如上﹞白茯苓﹝去皮﹐一錢﹐保心鎭驚﹐生津止汗﹞熟地黃﹝一錢五分﹐治如上﹞天門冬﹝去心﹐一錢﹐保肺定喘﹐潤肌﹐爲熟地黃之使﹞麻黃根﹝八分﹐止汗﹞龍骨﹝﹐八分﹐安肺收汗﹞五味子﹝二十粒﹐補腎生津﹐酸能斂收之義﹞浮小麥﹝一錢﹐止汗﹞防風﹝一錢﹐止盜汗自汗﹞當歸身﹝一錢﹐治如上﹞甘艸﹝炙﹐五分﹐瀉火補脾﹐止汗﹞上十一味﹐止盜汗自汗之專劑﹐水煎﹐食遠服。

牡蠣散

治諸虛體常自汗﹐驚惕不寧。

牡蠣﹝左顧者﹐﹐一兩﹞黃﹝蜜炒﹐一兩﹞麻黃根﹝一兩﹞白術﹝土炒﹐五錢﹞甘艸﹝炙﹐二錢五分﹞浮小麥﹝百粒﹞體虛加白茯苓一兩。

上爲粗末﹐每五錢﹐滚白湯﹐臨臥溫服。

﹝卷一自汗盜汗﹞附﹕宜食諸物

豬心﹝若心虛自汗﹐同參﹐煮食﹐甚妙。﹞豬腎﹝止盜汗﹐產後蓐勞﹐盜汗﹐煮粥食之。﹞麥麵﹝止盜汗﹞豆豉﹝止盜汗﹐爲末﹐酒調服之。﹞蒸餅﹝每夜食一枚﹐止盜汗自汗

﹝卷一自汗盜汗﹞附﹕拙見治驗

一書生患盜汗﹐每夜被濕數重﹐開帳其熱气如霧上騰。余以當歸六黃湯﹐加減數十劑﹐略減二三分﹐未全愈。診六脈伏沈﹐乃虛之極也﹐加人參七分﹐黃加至三倍﹐復以童便煮附子三分﹐一服熱退﹐汗止一半﹐再服而汗證亦愈。

﹝卷一﹞夢遺滑精

夫精者﹐血之粹者也。經曰﹕陽平陰祕﹐精神乃治﹐陰陽離決﹐精神乃竭。以腎水虛衰﹐心火妄動﹐至水不得寧﹐由是不約而妄遺矣。迨溯其所自﹐因則有四﹐何也﹖有夢交而遺者﹐以火動水沸﹐神馳精泄﹐此君不務徳﹐亂命所致﹐法當君以養心寧神﹐佐以益腎而斂竅也﹔有下元虛弱﹐精神蕩溢而遺者﹐此腎衰不攝﹐玉關無約﹐而精乃妄泄﹐法當君以補腎﹐佐以澀精也﹔有年壯气盛﹐久節房事﹐致經絡壅滯而遺者﹐此久曠精滿而溢﹐惟得泄而自平也﹔有情動於中﹐所願不遂而遺者﹐惟通其情而自止﹐卽勿藥可也。四者之中﹐惟夢遺最酷﹐蓋勞神而復脫其精﹐痰火之機﹐多肇於此﹐可例視乎。

聖謂營气之粹者﹐化而爲精﹐聚於命門。命門者。精血之府也。經曰﹕男子二八而陽精升﹐約滿一升二合﹐養而充之﹐可得三升﹐損而喪之﹐不及一升。謂精爲峻者﹐精非血不化也。謂精爲寶者﹐精非气不養也。故血盛則精長﹐气聚則精盈。譬則海水之潮﹐亦由天地間之陽气鼓舞。所以气﹑血﹑精三者﹐同源而異流﹐殊途而同歸者也。《期嗣眞詮》亦曰﹕精卽血朱砂中之取汞也。法置砂入鼎中﹐以火迫之﹐其汞乃出。夫婦交媾﹐必動淫火﹐而精乃泄。

故丹家以汞鉛譬之精血﹐正此義矣。然精固營之粹者也。而腎中一點眞水﹐則胎於無極﹐生於太極﹐有形有質﹐難成易虧﹐男女均有此物﹐所以男女過欲﹐皆能致水虧而成陰虛火動之癥﹐其義可見矣。所謂二八而精滿者﹐無乃飲食濃味之液所變之。濁陰澄祕者﹐復藉肺气輸歸於腎﹐若酒之攙水然﹐必藉本浮之气味﹐乃能充盈。故富貴之人﹐𨿽縱淫酒色﹐未嘗一一而成痰火之病﹐蓋以日食葷濃之味﹐故輸化之精亦多﹐𨿽頻泄亦未卽渴。若夫天一之眞精﹐則父母先天所成﹐爲人身之至寶。可頻而妄泄乎﹖倘無濃味精液之助﹐猶酒之眞浮﹐可頻費而妄耗乎﹖若藜藿如膏粱之縱欲﹐其有不病者亦鮮矣。況夢遺一證﹐於縱欲勞神﹐遂致坎離不交﹐水火未濟﹐勞神奪精﹐心不禦神﹐腎不攝精﹐心神蕩溢﹐由是一夢而遺﹐其酷於諸遺者以此。法宜瀉南方﹐補北方﹐益眞火﹐壯眞水﹐庶得病情之奧。

﹝卷一夢遺滑精﹞遺精主方

治心神不足﹐夜多淫夢﹐火伏水中﹐水不得寧﹐一夢卽遺者。此心腎不交﹐水火未濟﹐實痰火之肇端也﹐宜此主之。

人參﹝取淸河的﹐五分﹞白茯神﹝去木﹐一錢﹞熟地黃﹝一錢﹐忌鐵﹞山茱萸﹝取肉﹐三錢﹞肥遠志﹝去心﹐一錢﹞淮山藥﹝一錢﹞五味子﹝十五粒﹞酸棗仁﹝微炒﹐一錢﹞肉蓯蓉﹝酒洗﹐去甲﹐一錢﹞補骨脂﹝微炒﹐八分﹞芡實肉﹝一錢﹞蓮化須﹝五分﹞鮮知母﹝去毛﹐淡鹽水炒過﹐一錢﹞覆盆子﹝一錢﹞麥門冬﹝去心﹐一錢﹞上十五味﹐作一劑﹐空心服。乃養心血﹐寧心志﹐益神气﹐補腎精﹐泄腎火﹐固玉關之專品。此藥不燥不寒﹐不妨肺腎﹐不助陰火﹐誠痰火之王道也。

若夢遺甚者﹐必專服之。若更遺甚者﹐或入金櫻膏同服﹐或加牡蠣﹐或加龍骨。若脈實數弦長﹐或澀數而細﹐此不受補者﹐去人參﹑補骨脂﹐加當歸﹑生地黃﹑黃連﹑芡實末﹐每兩入龍骨一錢五分﹐或用金櫻膏糊丸﹐間服水陸二仙丹﹐此標本兼治之藥也。

﹝卷一夢遺滑精﹞附﹕諸方

龍齒補心湯

治諸不足﹐血虛潮熱﹐心神驚怖﹐睡臥不寧﹐盜汗夢遺﹐小便赤濁﹐煩躁不安等證。

龍齒﹝﹐研﹐一錢﹐本劑化服﹞人參﹝五分﹞熟地黃﹝一錢五分﹞川歸身﹝一錢﹞桔﹝一錢﹞酸棗仁﹝微炒﹐研細﹞白茯苓﹝去皮﹐一錢﹞白茯神﹝去木﹐一錢﹞麥門冬﹝去心﹐一錢﹞綿黃﹝蜜炒﹐一錢﹞遠志﹝取肉﹐八分﹞半夏曲﹝八分﹞白術﹝土炒﹐一錢﹞甘艸﹝炙﹐五分﹞原有枳殼﹑桂心﹐似不切病情﹐今摘之。

上十四味作一劑﹐入粳米一撮﹐薑汁水煎﹐空心服。

淸心蓮子飲

治發熱煩躁﹐七情抑鬱﹐小便白濁﹐或有沙淋﹐夜夢走泄﹐遺瀝澀痛﹐或赤或白﹐酒色過度﹐上盛下虛﹐心火上炎﹐肺經受克﹐故口漧燥﹐漸成消渴﹐四體倦怠﹐男子五淋﹐婦人帶下﹐五心煩燥。此藥溫中淸心﹐養神祕精。

黃芩﹝蜜炒﹐一錢﹐補膀胱寒及滋化源﹞麥門冬﹝去心﹐一錢﹐補心气不足﹐退勞傷客熱﹞地骨皮﹝一錢﹐益精气﹐瀉腎火﹐退肝腎虛熱﹐又去胞絡中火﹞車前子﹝一錢﹐養肝肺﹐彊陰﹐益精血﹐導小腸熱﹐久服耐老輕身﹞甘艸﹝五分﹐瀉火熱通九竅﹐利百脈﹐益精養气﹐補脾胃﹞白茯苓﹝一錢﹐補五勞及七傷﹐滲濕﹐利竅﹞黃﹝蜜炒﹐一錢﹐治虛勞汗﹐補肺气﹐瀉肺火﹐心火﹐治丈夫虛損﹐五勞﹐瘦弱﹐瀉陰火﹐除虛熱﹐補脾气﹞人參﹝分﹐補五勞七傷﹐虛損瘦弱﹐瀉心肺脾胃中火邪﹐安精神﹐定魂魄﹐止驚悸﹐保中守神又禦精﹞石蓮肉﹝去心﹐一錢﹐安心﹐澀精﹐交心腎安靖上下君相火邪﹞上九味作一劑﹐水煎﹐食前服﹐有熱加柴胡﹑薄荷。

芡實丸

治思慮傷心﹐疲勞傷腎﹐心腎不交﹐精元不固﹐面無顏色﹐驚悸健忘﹐夜夢不寧﹐小便赤澀﹐遺精白濁﹐足酸痛﹐耳聾目昏﹐口漧腳弱。

芡實﹝取生肉﹐二兩﹐益腎﹐固精﹐補脾﹞蓮須﹝一兩﹐淸心﹐通腎固精﹞茯神﹝去木﹐一兩﹐止驚悸﹐又開心益志﹐安魂魄﹐寧亂神﹐祕精髓﹐虛而小便不利者﹐加而用之﹞山茱萸﹝取肉﹐二兩﹐補腎气﹐添精髓﹐止小便不禁﹐養精气﹐取其味酸澀以收祕滑也﹞龍骨﹝﹐研﹐五錢﹐治心腹鬼忤鬼疰﹐養精神﹐逐邪气﹐安心神﹐止夜夢鬼交﹐虛而多夢﹐益腎鎭驚﹞五味子﹝黑者﹐一兩﹐治腎虛遺精﹞韭子﹝五錢﹐益腎壯陽﹐止泄精﹐止虛勞﹐夢泄﹞肉蓯蓉﹝一兩﹐止精泄遺瀝﹞熟地黃﹝二兩﹐塡骨髓﹐生精血﹐補五臟滋腎水眞陰﹞紫石英﹝火﹐研﹐五錢﹐益肝鎭心﹞牛膝﹝酒洗﹐去蘆﹐二兩﹐專治男子消陰﹐老人失溺﹐補中續絕﹐利陰气﹐塡骨髓﹐助十二經脈﹞枸杞子﹝一兩﹐補虛勞益精气﹐滋腎潤上末﹐酒煮山藥糊丸﹐梧子大﹐每七十丸﹐淡鹽湯下。

心腎丸

治水火不旣濟﹐心下怔忡﹐夜多盜汗﹐便赤夢遺。

牛膝﹝去蘆﹐酒洗﹐二兩﹞熟地黃﹝二兩﹐忌鐵﹞肉蓯蓉﹝一兩﹞菟絲子﹝酒蒸﹐二兩﹞鹿茸﹝去毛﹐臥炙﹐二兩﹞人參﹝一兩﹞黃﹝蜜炙﹐一兩﹞五味子﹝一兩﹞茯神﹝去木﹐二兩﹞山藥﹝焙﹐二兩﹞當歸身﹝二兩﹞龍骨﹝﹐五錢﹞遠志﹝去心﹐一兩﹞上爲末﹐另以山藥末糊爲丸﹐梧子大﹐每七十丸﹐空心淡鹽湯下。

﹝卷一夢遺滑精﹞附﹕捷方

男子夜夢鬼交﹐精泄。巴戟天煎丸並良。

心虛夢泄﹐或白濁。白茯苓末每服二錢。

虛滑遺精。白茯苓二兩﹐宿砂五錢﹐爲末。入鹽二錢﹐精羊肉批開﹐摻藥炙食﹐以酒送漏精白濁﹐小便數多。白茯苓﹑山藥礬水煮過﹐等分爲末﹐每飲服二錢。

心虛遺精。豬心一个批開相連﹐以飛過朱砂末摻入﹐綫縛煮熟食之。

夢遺﹑減食。白色苦參三兩﹐白術五兩﹐牡蠣四兩﹐爲末﹐用雄豬肚一具洗淨﹐砂罐爛﹐石臼搗和藥﹐幹則入汁﹐丸小豆大﹐每四十丸﹐米湯下﹐日三服﹐久服身肥﹐食進而夢遺立止。

腎虛遺精。北五味子一斤﹐洗淨水浸﹐去核﹐再以水洗﹐復選盡﹐餘味通置砂鍋中﹐布濾過﹐入好冬蜜六斤﹐炭火慢熬成膏﹐瓶收五日﹐出火毒﹐每空心服一二匙。

固精彊骨﹐金毛狗脊﹑白茯神﹑遠志﹑蓮肉﹑當歸﹐等分爲末﹐蜜丸梧子大﹐每五十丸遺精品類。有心虛﹑腎虛﹑脫精﹑濕熱。

心虛

淸河參﹝補五臟﹐安精神﹐定魂魄﹐又止驚悸﹐斷淫夢﹐保中守神﹞遠志﹝利九竅﹐益智慧﹐隱耳目﹐聰明定志﹐益精气﹐安魂魄﹐又益精補陰气﹐止虛夢遺﹞菟絲子﹝添精﹐益髓﹐補五勞七傷﹐鬼交泄精﹐肝臟風虛﹞蓮須﹝補心﹐通腎﹐固精﹞蓮子心﹝主遺精﹐或入朱砂末服﹞朱砂﹝主心虛﹐遺精﹐或入豬心煮食﹞紫石英﹝補不足﹐定驚悸﹐安魂﹐塡下焦消渴﹐養肺气﹐手少陰﹑足厥陰血分藥也。上能鎭心重可以去怯也。下能益肝﹐濕可以去枯也。生心血養肝臟血也。其性緩而能補﹐故心神不安﹐肝血不足﹐宜之﹞石蓮肉﹝補五臟不足﹐傷中。

益十二經脈血气﹐定心澀精﹐多食令人生喜﹐交心腎﹐濃腸胃﹐固精气﹐彊筋骨﹐補虛損﹐利耳目。

除男子白濁﹐女人帶下﹐崩中﹐諸血病﹐安靖下上君相火邪﹞茯神﹝心神驚掣心虛﹐茯神治心病﹐然茯苓亦未嘗不治心病也。赤入血分﹐白入气分之不同

腎虛

巴戟天﹝夜夢鬼交﹐精泄﹞肉蓯蓉﹝五勞七傷﹐補中气﹐益精髓﹐悅顏色﹐延年大補﹐男子泄精血﹐遺澀﹐女子帶下陰痛﹞山藥﹝益腎气﹐止泄精﹐爲末﹐酒服亦可﹞補骨脂﹝主骨髓傷﹐敗冷精流﹐或同靑鹽末服﹞五味子﹝腎虛﹐遺精﹐或熬膏常服﹞覆盆子﹝安和當歸丸服﹞韭子﹝宜腎壯陽﹐止泄精﹐爲末﹐酒服﹐止虛勞夢泄﹐或醋煮丸﹞

濕熱

半夏﹝腎伏濕熱﹐不能管攝精血﹐妄遺與下虛不同﹐宜此﹐或用豬苓炒過同牡蠣丸服﹞蘇子﹝夢中失精﹐炒研末服﹞澤瀉﹝滲濕通淋﹐補陰不足﹞黃柏﹝積熱﹐心怔夢遺﹐入片腦丸服﹞牡蠣﹝夢遣﹐便溏﹐爲末﹐或入劑﹐或醋糊丸服﹞蛤蜊粉﹑爛蜆殼﹑田螺殼﹑眞珠﹐並主遺精。

脫精

芡實﹝益腎固精﹐或同茯苓秋石丸服﹞金櫻子﹝固精﹐熬膏﹐或入劑﹐或爲糊丸服﹞益智仁﹝治夢泄﹐或同烏藥﹐山藥丸服﹞山茱萸﹝益精﹐安五臟﹐通九竅﹐止小便多﹐補腎气﹐添精髓﹐止老人尿多﹐固祕精气﹐取其味酸以收滑﹞龍骨﹝多寐﹐泄精﹐小便泄精﹐遠志丸服﹐亦同蘇子末服﹞龍齒﹝安魂定魄﹐澀精鎭驚﹞桑螵蛸﹝男子虛損﹐晝寐泄精﹐或同龍骨末服﹞鹿茸﹝男子腰腎虛﹐夜夢鬼交﹐精溢自泄﹐或末之酒服﹐方寸匕或煎酒服﹞鹿角﹝水磨服﹐或入藥﹐止脫精夢遺。丸服﹐主婦人夢鬼交﹐精自出﹞鱉甲﹝治陰虛夢遺﹐或燒末酒服﹞白膠﹝虛遺﹐酒服之﹞阿膠﹝腎虛﹐失遺﹐酒服﹞狗頭骨灰﹝夢遺﹐酒服﹞

﹝卷一夢遺滑精﹞附﹕宜食

雞黃雌雞烏骨雞豬腎豬心獐肉胡桃櫻桃

﹝卷一夢遺滑精﹞附﹕拙見治驗

一書生夢遺精滑﹐世人多作腎虛不效。余將淸心蓮子飲﹐加知柏﹑龍骨﹑牡蠣﹑萆﹐或再加菟絲而愈。

一童子夢遺不止﹐余以二陳加減﹐除胃中濕痰﹐後以淸心蓮子飲﹐數服而愈。

一男子遺精白濁﹐口漧作渴﹐大便中澀﹐午後熱甚﹐用補中益气加芍藥﹑玄參﹐加減六味丸而愈。

﹝卷一﹞火病脇痛

夫左脇者﹐肝之部位也。竊見患痰火者﹐往往多左脇痛﹐此蓋由性燥暴而多怒﹐怒傷肝﹐故作患也。丹溪云﹕左脇痛﹐肝火盛﹐有气實﹐有死血。右脇痛者﹐有痰流注﹐蓋右脇者﹐乃肺之部位也。肝急气實﹐須用蒼術﹑川芎﹑靑皮﹑當歸之類。痛甚者﹐肺火盛﹐以當歸龍薈丸﹐姜湯下﹐是瀉火之要藥。死血用桃仁﹑紅花﹑川芎﹐加之以辛涼之劑以治之。余治儒病痰火者﹐多見此癥﹐由作文寫字﹐多以左脇伏桌﹐倦後盡力倚靠﹐暫不見傷﹐久則脇痛﹐乃胸前死血作梗也﹐於主方中加紅花一錢﹐其效如神。再於熟藥內﹐摻入童便﹑韭汁各少許﹐搗勻溫服更效。右脇痛微者﹐卽是痰流注﹐並食積﹐每用鹽煎散﹑順气丸﹐辛溫之劑以治之也。又嘗論左脇痛﹐胃脘疼﹐婦人多有之﹐蓋以憂思忿怒之气﹐不得條達﹐故作痛也。

治婦人諸疾﹐必以行气開郁爲主﹐兼以破結散火﹐庶得機矣。語云﹕香附﹑縮砂﹐女人之至寶﹐山藥﹑蓯蓉﹐男子之佳珍﹐此之謂也。

﹝卷一火病脇痛﹞左脇痛主方

當歸龍膽艸大梔子﹝童便炒﹞黃連﹝炒﹞黃芩﹝各一兩﹞大黃﹝九蒸﹞蘆薈﹝各半兩﹞木香﹝一錢五分﹞黃柏﹝二兩﹞麝香﹝五分﹞上爲末﹐麵糊爲丸。一方性暴者﹐加柴胡﹑川芎﹑靑黛﹐蜜丸。

﹝卷一火病脇痛﹞附﹕諸方

一香散

治右脇痛神效。

小茴香﹝一兩﹐炒﹞枳殼﹝五錢﹐面炒﹞爲末﹐以鹽酒調服二錢。

加味二陳湯

治咳嗽脇痛。

陳皮﹝去白﹞半夏﹝姜泡﹞茯苓﹝去皮﹞南星﹝牛膽制者佳﹞香附﹝去毛﹐童便炒﹞靑皮﹝去白﹞靑黛薑汁﹝各等分﹞各等分煎服。

抑靑丸

治右脇痛神效。

黃連半斤﹐爲末﹐蒸餅糊爲丸服。

大端痰火之癥﹐多患左脇痛﹐痛甚至臥不可轉側者﹐乃肝經無葉﹐其葉已焦﹐多死不救

﹝卷一火病脇痛﹞附﹕拙見治驗

一人右脇痛盛﹐余診其脈﹐六部帶滑﹐此痰流注作痛也。遂用陳皮﹝一錢﹞半夏﹝制﹐七分﹞香附﹝童便炒﹐五分﹞大腹皮﹝洗﹐五分﹞蒼術﹝浸﹐五分﹞濃朴﹝姜炒﹐五分﹞枳殼﹝三分半﹞片子姜黃﹝四分﹞神曲﹝炒﹐五分﹞麥芽﹝炒﹐五分﹞服數劑而愈。

﹝卷一﹞驚悸怔忡健忘

驚者﹐心卒動而不寧也。悸者﹐心跳動而怕驚也。怔忡者﹐心中躁動不安﹐惕惕然如人將捕是也。多因富貴而戚戚﹐貧窮而不遂所願﹐而成健忘者﹐陡然而忘其事﹐盡心竭力﹐思忖不來﹐爲事有始無終﹐言談不知首尾﹐其三癥病同而名異﹐其原皆由心血虛﹐蓋心無血養﹐如魚失水﹐惕然而跳躍也。時作時止者﹐以痰因火動﹐瘦人多是血虛﹐肥人多是痰飲﹐法宜先養心血﹐理其脾土﹐亦當幽閒安樂﹐制其憂慮﹐遠其七情六淫則自安矣。《素問》云﹕東方靑色﹐入通於肝﹐其病發驚駭。又云﹕脾移熱於肝﹐則爲驚衄。仲景云﹕食少飲多﹐水停不下﹐甚者則悸﹐微者短气。又云﹕五飲停蓄﹐閉於中脘﹐最使人驚悸。又云﹕因有大事所驚而成者﹐名曰心驚膽寒。病在心膽經﹐其脈大動﹐其動也如豆﹐動搖無頭尾是也。丹溪云﹕病自驚而得者﹐則神出其捨﹐捨得液則成痰也﹐血气入舍﹐則痰拒其神﹐不得歸黃帝問曰﹕胃足陽明之脈病﹐惡人與火﹐聞木音則惕然而驚﹐若聞鐘鼓而不爲動﹐何也﹖岐伯曰﹕陽明者﹐胃脈也﹐胃者土也﹐故聞木音而驚﹐土畏木也。又曰﹕痰飲驚悸屬脾土。凡火病吐血盜汗後﹐多見此癥﹐故並附之。

﹝卷一驚悸怔忡健忘﹞驚悸怔忡主方﹟卽補心湯

當歸﹝一錢﹞白術﹝八分﹐壁土炒﹞陳皮﹝五分﹐去白﹞白芍﹝五分﹐炙﹞生地﹝七分﹞遠志﹝五分﹐去骨﹞石菖蒲﹝六分﹞麥冬﹝七分﹐去心﹞酸棗仁﹝五分﹐略炒﹞甘艸﹝三分半﹞黃柏﹝三分﹐童便炒﹞知母﹝五分﹐童便炒﹞茯神﹝五分﹐去木﹞虛極者﹐加人參三分。又一方加柏子仁﹑北五味﹐水煎服。

朱砂安神丸

朱砂﹝三錢﹐水研末﹞黃連﹝酒洗﹐六錢﹞甘艸﹝炙﹐二錢五分﹞生地黃﹝一錢五分﹞當歸﹝二錢﹞上爲細末﹐蒸餅爲丸﹐如黍米大﹐每服三五十丸﹐臨臥津液下。

﹝卷一驚悸怔忡健忘﹞附﹕名醫治驗

林學院歷官海南地方﹐有一子甚聰敏﹐喜食海蛤﹐每食必設。至十八年﹐忽面色頓靑﹐形體消瘦﹐夜多驚悸﹐皆謂癆瘵﹐百療不瘳。遂召杜診之﹐杜曰﹕非病。何以知之﹖蓋𨿽病削面靑﹐精神不減﹐問秀才平日好食甚物。曰﹕多食海南中味。杜曰﹕但多服生津液藥﹐病當自愈。如是經兩月﹐顏色漸紅潤﹐夜亦無驚。學士延杜問曰﹕願聞此病所以。杜曰﹕《素問》云﹕鹽發渴﹐乃勝血之證。今旣去鹽﹐用生津液之藥﹐人且少壯﹐血液易生﹐而色漸紅潤﹐此病去乃安矣。眾醫以癆瘵﹐非其治也。

衛徳新之妻﹐旅宿樓上﹐夜值盜劫人燒捨﹐驚墜牀下﹐自後每聞有響﹐則驚倒不知﹐諸醫作心病治之﹐皆無效。戴人見而斷之曰﹕驚者﹐爲陽從外入也。恐者﹐爲陰從內出也。驚者﹐爲自不知也。恐者﹐爲自知也。足少陽膽經屬肝木﹐膽者敢也。驚怕則傷膽矣。乃命侍女執其兩手﹐按於髙椅上坐﹐當面前下置一小幾﹐戴人云﹕娘子當視此一木﹐猛擊之﹐其婦人大驚。戴曰﹕我以木擊幾﹐何必驚乎﹖伺少停﹐擊之驚少緩﹐又須臾﹐連擊三五次﹐又杖擊門﹐又遣人擊背後之窗﹐徐徐驚定。衛嘆曰﹕是何治法﹖戴人曰﹕驚者平之﹐平者常也﹐常見必無驚。是夜使人擊其門窗﹐自昏暮達曙﹐熟臥不聞矣。驚者﹐神上越也。從下擊幾﹐使之下視﹐所以收神也。十二日後﹐𨿽聞雷亦不驚。

﹝卷二﹞火病結核

夫結核者﹐相火之所爲﹐痰火之徵兆也。凡人病此不知預治﹐鮮有不致危者﹐何也﹖蓋以腎水先虧﹐相火隨熾﹐燻迫津液﹐凝聚於皮膚之下﹐肌肉之上﹐似非﹐不紅不腫﹐不甚痛苦﹐久而乃潰﹐人多怠忽﹐其爲證也。初或寒熱似瘧﹐形容漸悴﹐久則肌肉漸消﹐咳嗽因而失血﹐潮汗遺滑等證﹐蜂集見焉。治之之法﹐亦必益水淸金﹐滋陰抑陽﹐兼以開結理气之品﹐務使水升火降﹐津液流通﹐核消塊散﹐庶無後慮矣﹐倘因循失治﹐致於肌肉脫盡﹐形體羸﹐塊腐核爛﹐勢若壞都﹐可復禦乎﹖愼之愼之。

聖謂結核之由﹐與瘡瘍癰毒之類大異﹐倘誤治之﹐爲害非細﹐何則﹖經曰﹕諸痛癢瘍瘡﹐皆屬心火﹐以其心火迫血而成﹐此實證也。治法﹐未潰者﹐則宜涼血解毒﹐或以苦寒驅之藥攻下。已潰者﹐則宜排膿內托﹐膿散毒解則愈。若夫結核﹐由治不然﹐蓋始於眞陰先竭﹐相火燔蒸燻迫﹐津液拂結凝聚﹐日積月累乃成﹐故久而不潰﹐此虛證也。初無痰火諸證﹐形體如故﹐而但見核者﹐惟在開結降火﹐消痰理气﹐核消結散則已﹐猶火迫鹵而爲﹐得水浸潤復解之義。若初猶豫怠緩﹐致諸核徧潰﹐形體消瘦﹐則潮汗遺血﹐自是蜂起矣。

此蓋陰虛之極﹐相火益炎﹐所以孤陽愈急﹐而微陰亦自難遂﹐故气散血聚﹐以致諸核徧潰﹐或無完膚者有之﹐當此之際﹐治必本而標之﹐乃曰圓神。法以淸金益水爲君﹐益陽養陰爲佐﹐開結降火爲使﹐必使水升火降﹐津液流通﹐潰者斂而結者散﹐庶亢害承制﹐五臟气平﹐是猶寒谷一枝﹐而噓陽和之一例也。倘以苦寒峻攻﹐或以瘡瘍例治﹐是猶渴飲鴆﹐寧不促其斃乎﹗大抵瘰痰核馬刀﹐皆少陽膽气應逆﹐相火燔炙﹐治必開結疏利﹐令膽气通暢﹐結自解

﹝卷二火病結核﹞結核主方

治相火迫聚﹐津液凝結成核﹐或繞頂夾耳﹐或循脇肋﹐不紅不腫﹐不作膿者﹐謂之痰核。此痰火之機﹐急宜消散﹐初無痰火之證﹐但見核者﹐宜此主之。

玄參﹝忌錢﹐一錢五分﹐滋陰降火﹐爲消核之要品﹞桔梗﹝一錢﹐爲舟楫之藥﹞連翹﹝帶子﹐一錢五分﹐開結降火﹞射幹﹝去根﹐一錢﹐消癭散結﹞黃芩﹝酒炒﹐一錢﹐淸金降火﹞海藻海帶昆布﹝水洗﹐各一錢﹐並咸以軟堅﹞蒲公英﹝一錢﹐散頸項結核﹞白僵蠶﹝炒﹐一錢﹐去風消核﹞紫背天葵﹝幹者﹐一錢﹐消癭散核之要藥﹞夏枯艸﹝幹者﹐一錢﹐消核散塊﹞甘艸﹝一錢﹐瀉火緩急﹞薄荷﹝八分﹐淸上消熱﹞川貝﹝一錢﹐消核﹐淸痰解毒﹞天花粉﹝一錢﹐消核﹐淸熱﹞牡蠣﹝火﹐一錢﹐頸項核用茶引之﹐脇下核以濃朴引﹞壯體實者﹐加酒炒大黃一分。

上十七味﹐皆消核之專品﹐作一劑﹐水煎﹐食後入薑汁﹑竹瀝同服。

若核在頸側脇肋少陽之分﹐加柴胡八分。在頭項太陽之分﹐加羌活五分。

﹝卷二火病結核﹞又結核主方

治結核已潰﹐而有痰火諸證者﹐宜此主之。

玄參﹝忌鐵﹐一錢﹞桔梗﹝一錢﹞沙參﹝一錢﹞連翹﹝帶子﹐一錢﹞知母﹝蜜炒﹐一錢﹞貝母﹝八分﹞天門冬﹝去心皮﹐一錢﹞麥門冬﹝去心﹐一錢﹞陳皮﹝去白﹐一錢﹞甘艸﹝八分﹞海藻海帶昆布﹝各洗﹐一錢﹞白茯苓﹝去皮﹐一錢﹞柴胡﹝八分﹞黃﹝蜜炒﹐一錢﹞上十六味作一劑﹐水煎食後服﹐仍看核結何分加引。

若气虛脈微緩者﹐加人參五分。他證悉如前痰火主方例增減。

﹝卷二火病結核﹞附﹕諸捷方

痰癅結核﹐大者如拳﹐小者如栗﹐用南星研末﹐醋調作餅貼之﹐或以艾炷於上﹐日灸三五壯﹐惟使溫散﹐勿使過熱﹐傷皮後不便灸也﹐良驗。

消核散結﹐用大蒜同食茱萸搗塗。

枕後腦痺痰核﹐用浮石燒研﹐入輕粉﹐油調塗﹐或以百協議蓖麻仁研塗。

消痰核﹐用夏枯艸煎膏貼之﹐數日立消。

治結核瘰瘍癭癅神方﹐用海帶﹑海藻﹑昆布﹑海螵蛸﹑海石各一兩﹐紫背天葵曬漧二兩﹐夏枯艸曬漧二兩﹐連翹帶子二兩﹐貝母一兩﹐桔梗一兩﹐天花粉一兩﹐皂角刺五錢﹐俱爲細末﹐煉蜜爲丸梧子大﹐每食後滚白湯下百丸。

﹝卷二﹞肺痿肺癰

夫痿之與癰﹐固皆肺病﹐然溯所由﹐則有異矣。何也﹖痿則火鬱气虛而肺燥﹐癰則火迫血熱而肺潰﹐二者較若蒼素﹐治寧得無異乎﹖蓋肺體淸虛﹐本燥主乎气﹐金气淸肅則一呼一吸之間﹐臟腑經絡﹐四體百骸﹐無往不之﹐而其動靜之爲﹐靡不借以司用。今也火郁邪壅﹐致金體燥烈﹐肺气虛微﹐而敷運停息﹐亦自衰弱﹐不能充盈百脈﹐乃使筋骨痿﹐由是而痿病作焉。故經曰﹕肺傷善痿﹐然金體旣傷葉亦焦枯﹐而其息亦不利﹐息旣不利﹐則火邪無從而泄﹐郁遏蒸燻﹐致咯唾咳嗽﹐血滲妄行﹐必雲門中府隱痛﹐咳而喉腥﹐脈數而虛﹐以此爲驗﹐乃曰肺痿。癥與癆瘵仿佛﹐治當君以養气﹐佐以淸金﹐而兼攻痰之法﹐則善矣。至於肺癰﹐由則不然﹐或始於風寒襲肺﹐不卽消散﹐致金气壅遏﹐而復飲酒﹐若火添油﹐火迫血聚﹐灼而爲癰。或素酗酒恣欲﹐致水虧火熾﹐金傷熱迫﹐血聚結而爲癰。種種之因﹐又當晰辧﹐證必咳而煩滿﹐心胸甲錯﹐口啖生豆不腥﹐脈數而實﹐以此爲諦﹐故曰﹕肺癰。始則咳血﹐漬久則腐化爲膿。《脈訣》云﹕瘡浮酒灌穿﹐正此謂也。法當君以排膿涼血﹐佐以保肺淸金。吳氏所謂肺癰﹐當涼其血﹐肺痿﹐當養其血﹐蓋亦得其旨矣。

﹝卷二肺痿肺癰﹞肺痿主方

治肺痿久咳﹐咯吐膿血﹐寒熱自汗﹐脈來弦長緊實有力者。

知母﹝去毛﹐蜜炒﹐一錢﹐淸金益肺﹐降火滋陰﹐久咳肺痿﹞黃芩﹝蜜炒﹐一錢﹐主肺痿咳嗽﹐膿血喉腥﹞麥門冬﹝一錢﹐淸肺﹐治咳唾膿血﹞天門冬﹝去心﹐一錢﹐保肺气不被熱擾﹐定喘促而令气淸﹞沙參﹝一錢﹐淸熱﹐治久肺痿﹞五味子﹝二十粒﹐益水斂肺﹐淸金火嗽必用之藥﹞阿膠﹝蛤粉炒﹐成珠﹐一錢﹐止肺痿唾血﹞桔梗﹝一錢﹐淸气﹐利咽喉爲肺部引經藥也﹞甘艸﹝五分﹐治肺痿膿血﹞防己﹝一錢﹐治肺痿膿血﹞茯苓﹝去皮﹐一錢﹐消痰﹞淡竹茹﹝一團﹐淸金止煩﹐消痰解熱﹞王瓜子﹝炒﹐一錢﹐淸肺熱﹐消膿血﹞栝蔞仁﹝炒﹐一錢﹐潤化痰﹐止咳﹞上十四味作一劑﹐水煎服﹐臨服入竹瀝﹑童便。

﹝卷二肺痿肺癰﹞又主方

治陰虛久咳﹐肺痿膿血﹐骨蒸盜汗﹐夢遺等證﹐脈來芤而虛大﹐或濡緩有力者﹐宜此主人參﹝髙麗者﹐五分﹐消痰﹐治肺痿﹐久咳咯血﹞天門冬﹝去心﹐一錢﹐治肺痿﹐咳涎冬花﹝八分﹐勞嗽痿﹞麥門冬﹝去心﹐一錢﹐淸肺止咳﹞五味子﹝二十粒﹐淸金益腎﹐斂肺﹞栝蔞仁﹝炒﹐一錢﹐治風痰﹞沙參﹝一錢﹐淸熱﹐治痿﹞蛤蚧﹝一錢﹐治勞嗽﹐肺痿膿血﹐傳屍骨蒸﹞阿膠﹝炒﹐一錢﹐補肺气﹐止咳嗽﹐消膿血﹞知母﹝蜜炒﹐一錢﹞貝母﹝消痰止咳﹐治肺痿﹐一錢﹞黃明膠﹝炒﹐一錢﹐補肺气﹐止咳嗽﹐消膿血﹞黃芩﹝蜜炒﹐一錢﹐肺痿咳嗽熱﹞甘艸﹝五分﹐治肺痿﹐吐膿血﹞上十四味作一劑﹐水煎食後服。

﹝卷二肺痿肺癰﹞肺癰主方

治肺癰咳嗽﹐膿血咽漧﹐便淋﹐咳而煩滿﹐心胸甲錯﹐食生豆不腥者﹐宜此主之。

桔梗﹝二錢﹐排膿養血﹐補內漏﹞葦莖﹝卽荻梗﹐二錢﹐治肺癰﹐咳嗽煩滿﹐膿血臭穢﹞薏苡仁﹝二錢﹐治癰膿血﹞橘葉﹝五片﹐治肺癰﹐吐膿血﹞柘黃﹝一錢﹐治肺癰﹞夜合樹皮﹝一錢﹐治肺癰﹐吐濁水﹞蛤蚧﹝炒﹐一錢﹐排膿血﹞甘艸﹝五分﹐痿癰﹐並宜冷﹞麥門冬﹝二錢﹐淸肺熱﹐止咳嗽﹐去心﹞天門冬﹝二錢﹐去皮﹑心﹐止咳﹐淸肺熱﹞紫菀﹝茸﹐錢﹐止喘悸﹐療咳﹐唾膿血﹞升麻﹝五分﹐消熱腫﹐解熱毒﹐發散瘡痍﹞貝母﹝一錢﹐止咳嗽﹐治肺癰﹐淸膿血﹞天花粉﹝一錢﹐止渴生津﹐淸肺咳﹞上十四味﹐皆治肺癰之專品﹐作一劑﹐水煎食後服。

若日久膿血吐多不愈者﹐屬血虛﹐加熟地﹑當歸﹑阿膠﹐久咳不愈﹐加五味子。

﹝卷二肺痿肺癰﹞附﹕諸方

知母茯苓湯

治肺痿咳嗽﹐气喘不已﹐往來寒熱﹐自汗。

知母﹝去毛﹐蜜炒﹐一錢﹞茯苓﹝去皮﹐一錢﹞五味子﹝二十粒﹞人參﹝五分﹞柴胡﹝一錢﹞甘艸﹝五分﹞薄荷﹝一錢﹞阿膠﹝炒珠﹐一錢﹞桔梗﹝一錢﹞黃芩﹝蜜炒﹐一錢﹞麥門冬﹝去心﹐一錢﹞款冬花﹝八分﹞原有白術﹑半夏﹑川芎﹐今摘之。

上十二味﹐姜引﹐水煎服。

人參養肺湯

治肺痿咳嗽﹐多痰有血﹐午後潮熱聲嘶。

人參﹝五分﹞阿膠﹝炒﹐一錢﹞貝母﹝一錢﹞杏仁﹝去皮﹐八分﹞桔梗﹝一錢﹞茯苓﹝去皮﹐一錢﹞桑白皮﹝蜜炒﹐一錢﹞枳實﹝土炒﹐八分﹞甘艸﹝五分﹞柴胡﹝一錢﹞五味子﹝二十粒﹞上十一味﹐作一劑﹐姜﹑棗引﹐水煎食後服。

人參平肺散

治心火克肺﹐傳爲肺痿﹐咳嗽喘嘔﹐痰涎壅盛﹐胸膈滿﹐咽嗌不利。

人參﹝五分﹞靑皮﹝一錢﹞茯苓﹝一錢﹞天門冬﹝去心﹑皮﹐一錢﹞陳皮﹝去白﹐一錢﹞地骨皮﹝一錢﹞甘艸﹝五分﹞五味子﹝二十粒﹞知母﹝去毛﹐蜜炒﹐一錢﹞桑白皮﹝蜜炒﹐一錢﹞上十味﹐姜引﹐水煎﹐食遠服。

桔梗湯

治肺癰﹐咳嗽膿血﹐咽漧多渴﹐大便難﹐小便赤澀。

桔梗﹝一錢﹞貝母﹝二錢﹞薏苡仁﹝二錢﹞桑白皮﹝蜜炒﹐一錢﹞當歸﹝一錢﹞枳殼﹝土炒﹐一錢﹞栝蔞仁﹝炒﹐一錢﹞防己﹝一錢﹞黃﹝蜜炒﹐一錢﹞甘艸﹝五分﹞杏仁﹝去皮﹑尖﹐八分﹞上十二味﹐姜引﹐水煎﹐食後服。

﹝卷二肺痿肺癰﹞附﹕諸捷方

肺痿吐血咳嗽。用雞蘇末之﹐米飲服。

肺痿咯血。防己﹑葶藶末之﹐糯米湯服。

久嗽肺痿﹐寒熱煩悶﹐多唾。甘艸末童便調服。

骨蒸肺痿不能食。蘆根﹑麥門冬﹑地骨皮﹑茯苓﹑橘皮﹐姜煎服。

肺痿吐涎沫﹐頭眩﹐小便數而不咳﹐肺中冷也。甘艸﹑漧薑煎服。

肺痿吐血。黃瓜子炒研服。

老少肺痿咳臭膿。竹瀝日服三五次。

肺痿气急﹐寒熱面赤。甘艸末﹐童便調服。

肺痿气虛。人參末﹐雞子淸調服﹐能消痰益肺。

肺痿咳涎不渴。天門冬搗汁﹐入HT酒﹑紫菀末丸服。

肺痿咳血。栝蔞仁﹑烏梅﹑杏仁末之﹐豬肺煮﹐蘸食之。

勞嗽肺痿。款冬花﹑百合末服之。

胸滿振寒﹐咽漧吐濁唾﹐久久吐膿血。桔梗﹑甘艸末服﹐吐盡膿血愈。

肺痿咳嗽煩滿﹐心中甲錯。葦莖﹑杏仁﹑瓜瓣﹑薏苡煎服﹐吐膿血愈。

肺癰咳膿血。薏苡仁水煎﹐入酒醋煮服﹐當吐血出。

肺癰。用橘葉搗汁一盞服﹐吐出膿血愈。

肺癰﹐不問已成未成。以柘黃一兩﹐百艸霜二錢﹐糊丸﹐米飲服十丸﹐甚捷。

肺癰唾濁膿。夜合皮水煎服。

﹝卷二肺痿肺癰﹞附﹕宜食諸物

羊肺﹝久咳﹐肺痿﹐同杏仁﹑柿霜﹑豆粉﹑眞酥﹑白蜜灸食。﹞羊脂髓﹝肺痿骨蒸﹐同生地羊肉﹑萊菔煮食。﹞豬﹝和棗浸酒服。﹞鹿血﹝酒服。﹞

﹝卷二﹞火病寒熱

夫寒熱者﹐謂惡寒發熱﹐或倏寒而倏熱也。有外感內傷﹐火郁虛勞﹐瘧疾瘡瘍﹐瘰諸。若外感風寒者﹐以邪气在表﹐法當散之。半表者﹐和解之。火郁者﹐則發之。瘧病寒熱者﹐初則解之﹐久則截之。瘡瘍瘰寒熱者﹐以外科法治之。惟虛勞內傷﹐時寒時熱者﹐非陽虛則陰弱也。陽气虛﹐則陰往從之﹐以陰乘陽分﹐故惡寒也。陰气虛﹐則陽必乘之﹐以陽乘陰分﹐故發熱也。此陰陽自相戕賊爲病﹐亦非邪之所爲﹐𨿽有寒熱﹐無乃陰虛陽弱所發之標﹐惟治其本﹐則標自滅矣。若欲妄治﹐以溫勝寒﹐則陰火有妨﹐以寒攻熱﹐則脾胃愈弱。虛虛實實﹐咎將誰歸﹖凡內傷寒熱﹐本屬虛像﹐難可主方﹐惟考切於寒熱之品贅之﹐以俟同志者采用焉。

和解之品

甘艸﹝炙﹐主五臟六腑﹐寒熱邪气。凡虛而寒熱者﹐倍之﹞知母﹝蜜炒﹐腎勞憎寒﹐煩熱便溏﹐胃弱者忌之﹞丹參﹝虛勞寒熱﹞黃芩﹝蜜炒﹐寒熱往來﹐及骨蒸勞熱﹞秦艽當歸白芍川芎﹝並主虛勞寒熱﹞龜甲﹝骨中寒熱﹐肌體寒熱欲死﹐作湯良﹞

補中淸熱之品

黃﹝蜜炒﹐虛勞寒熱﹞沙參白術﹝土炒﹐並主寒熱﹐益气和中﹞桔梗﹝除寒熱﹐利肺气﹞麥門冬﹝去心﹞天門冬﹝去心﹑皮﹞山藥﹝並治肺虛寒熱﹞茯苓﹝去皮﹞酸棗仁﹝微炒﹐研﹞山茱萸﹝並治心虛寒熱﹞

﹝卷二﹞痰火潮熱

夫潮熱無時爲外感﹐潮熱有時爲內傷。蓋內傷發熱﹐是陽气自傷﹐不能升達﹐降下陰分而爲內熱﹐乃陽虛也﹐故其脈大而無力﹐屬脾肺二經病。陰虛發熱﹐是陰血自傷﹐不能制火﹐以致陽气升騰﹐乃陽旺也﹐故其脈數而無力﹐屬心腎二經病。總之不過七情色欲﹐飲食所傷﹐而陰虛火動故也。治宜養血健脾﹐以治其本﹐降火淸心﹐以治其標。若妄用銀柴胡﹑胡黃連之類﹐以消其肌肉﹐而死者必矣。誠可哀哉﹗愚謂痰火之熱﹐作於子午﹐而不爽其期者。蓋火病至於發熱﹐則相火四起﹐天君失令﹐必有夢遺盜汗骨蒸等癥。其心火一動﹐則移熱於小腸﹐小腸乃丙火之腑﹐丙火旺在午﹐小腸系絡於腎﹐腎虛則便濁﹐乃小腸火動﹐故宜午後作熱也。至子而退者﹐蓋丙火絕在子﹐心經之火﹐至此時而退﹐令患痰火者﹐多在二十以內﹐少年之士﹐血气𨿽虧﹐而日間飲食﹐尢易生津液﹐津液乃注於膀胱者也﹐膀胱號爲水曹﹐壬水又旺在子﹐水旺則火自滅﹐而熱宜至此時而退矣。明醫於此﹐瀉小腸之火﹐淸心經之熱﹐補腎之水﹐兼生膀胱津液﹐加以患者善於保養﹐卽重病可痊。苟醫家不諳生旺經絡﹐妄投退熱之劑﹐患者不愛性命﹐如前消耗眞精﹐卽以日間飲食所生津液﹐猶以杯水而救車薪之火也。熱將日盛﹐病將日增﹐卽再世岐黃﹐亦難救矣﹐是可哀也。

﹝卷二痰火潮熱﹞潮熱主方

治陰虛癥發於子午後﹐其脈浮細而數。

大當歸﹝取身潤者﹐五分﹐酒洗﹐養血滋陰﹐補腎除熱﹞大川芎﹝取重白者﹐五分﹐養新生血﹐療勞損﹐調陰虛潮熱﹞熟地黃﹝取懷慶者﹐六分﹐治陰虛潮熱﹐相火熾彊﹞杭白芍﹝紙包﹐煨過﹐七分﹐補勞退熱﹐除煩安脾﹐調榮衛﹐生新血﹐瀉肝火﹞鮮知母﹝去毛﹐童便炒﹐七分﹐止嗽而骨蒸退﹐淸金降火有功﹞濃黃柏﹝去皮﹐童便炒﹐七分﹐瀉腎火﹐又滋退陰分之熱﹐又治有汗骨蒸﹐又止渴﹞牡丹皮﹝取香白者﹐去骨﹐七分﹐瀉陰中火﹐療無汗骨蒸﹐神心腎﹐治神志不足﹐療瘀而在腸胃不散﹞上八味一劑﹐燈心爲引﹐半空心服。

如內傷色欲﹐陰虛發熱﹐便硬能食者﹐去地皮﹑丹皮﹐加前胡﹑貝母﹑杏仁。

如房勞﹑思慮﹑傷腎﹑陰虛﹐口中有味﹐夜熱晝輕﹐去地皮﹑丹皮﹐加黃芩﹑童便﹑龜

﹝卷二痰火潮熱﹞附﹕諸方

淸陽降火湯

治男婦咳血﹐子午二潮﹐脈沈數。

山梔仁﹝八分﹐童便炒﹞知母﹝一錢﹐乳蒸﹞黃柏﹝八分﹐鹽水蒸﹞靑皮﹝去穣﹐八分﹞橘紅﹝五分﹞丹參﹝九分﹞麥門冬﹝去心﹐四分﹞沙參﹝一錢﹐童便炒﹞茜根﹝九分﹞姜﹝一片﹞茅根﹝一撮﹞水煎﹐空心服。

滋陰降火湯

治男婦痰中帶血﹐五心潮熱﹐午後陰虛火動﹐脈浮而數。

知母﹝乳蒸﹐一錢﹞黃柏﹝童便蒸﹐九分﹞甘艸﹝三分﹞黃芩﹝酒蒸﹐四分﹞麥門冬﹝去心﹐四分﹞龍膽艸﹝童便蒸﹐四分﹞白馬骨頭﹝用酥油三分﹐炙至一錢﹞黑玄參﹝四分﹞丹參﹝一錢﹞姜﹝一片﹞茅根﹝一撮﹞水煎對童便﹐空心服。

朱雀丹

治男婦腰背痛﹐午後發熱﹐自汗﹐脈洪浮。

沙參﹝童便浸﹐曬漧﹞梔子仁﹝童便蒸﹞知母﹝乳蒸﹞天門冬﹝去心﹞黃柏﹝童便蒸﹞何首烏﹝乳蒸﹐以上各一錢﹞甘艸﹝三分﹞姜﹝一片﹞上水煎﹐空心服。

逍遙散

治婦人血虛煩熱﹐月水不調﹐痰嗽潮熱有汗俱宜。

當歸﹝酒洗﹞白芍﹝酒洗﹞白術﹝土炒﹞白茯苓﹝以上各一錢﹞柴胡﹝七分﹞甘艸﹝炙﹐五分﹞上六味﹐用煨姜一片﹐薄荷少許﹐同煎服。

若潮熱兼咳者﹐加桑皮﹑知母﹑貝母﹑桔梗﹑麥門冬。

若潮熱兼咳血者﹐加生地﹑炒梔子﹑牡丹皮。

若潮熱兼嘔吐者﹐加陳皮﹑半夏。若潮熱兼嘈雜﹐加姜炒黃連。

茯苓補心湯

治婦人虛勞﹐咳嗽無汗。

當歸﹝酒洗﹐七分﹞川芎﹝七分﹞白芍﹝火煨﹐七分﹞熟地黃﹝忌鐵﹐七分﹞陳皮﹝去白﹐七分﹞白苓枳殼﹝七分﹞桔梗﹝七分﹞全胡﹝七分﹞漧葛﹝七分﹞人參﹝五分﹞半夏﹝滚水泡過﹞紫蘇﹝七分﹞木香﹝五分﹞甘艸﹝三分﹞上十五味﹐姜﹑棗煎服。

﹝卷二痰火潮熱﹞附﹕捷方

虛勞客熱﹐枸杞根爲末﹐白湯調服﹐有痼疾者勿服。

虛勞發熱﹐柴胡﹑人參各三錢﹐姜﹑棗同水煎服。

陰虛發熱﹐麥門冬﹑竹茹﹑燈心﹐時常煎服。

子午潮熱﹐黃柏﹑知母﹑地骨皮﹑麥門冬﹑燈心﹑竹茹﹑木通﹑北五味﹐等分制過﹐煎服。

﹝卷二痰火潮熱﹞附﹕拙見治驗

一人痰火作熱﹐煩躁不安﹐此气隨火升也。余用滋陰降火湯﹐加酸棗仁炒山梔﹑黃連﹑竹茹﹑童便﹐同煎數服而愈。

﹝卷二﹞痰火骨蒸

夫骨蒸者﹐病患自覺骨髓中蒸熱﹐捫之皮膚肌肉則無熱也。以其火伏於水﹐燔爍眞陰﹐煎熬骨髓﹐是以有此酷證焉。然病固火之所爲﹐而其治亦不可直折﹐惟滋陰抑陽﹐以水勝火﹐如四物﹑知﹑柏﹑玄參﹑地骨﹑丹皮之屬﹐從治可也。若以苦寒正治﹐以傷其脾﹐則肌肉日消﹐黃泉之境路豈賒乎﹐哀哉﹗聖謂火病骨蒸﹐眞陰虧之極矣。以水伏火中﹐熱侵骨髓﹐是根本傷而榦及枝葉矣。何長茂而不槁乎﹖夫水之與火﹐相背而不相得者也。以水沃其火則滅﹐火爍其水則枯﹐然以火置水中反熾者﹐非龍雷之火乎﹖所謂龍雷者﹐謂其不可水伏﹐不可直折﹐如龍潛大海﹐火光竟起﹐得水益燔﹐雷震虛空﹐煙焰並熾﹐以陰愈顯。法惟參﹑﹑知﹑柏﹑玄參等味之苦甘溫從治﹐庶幾可遏﹐以溫能除大熱之義也。若以芩﹑連之苦寒正治﹐則陰火愈熾而脾土益虧﹐所謂谷神旣去﹐何借以生﹖噫﹗病至此而不遇良工﹐若牽牛已至屠肆﹐將自就死地﹐其得生者幾希﹐人可不知哉。

﹝卷二痰火骨蒸﹞骨蒸主方

治骨蒸勞熱﹐虛羸瘦悴﹐自汗盜汗﹐咳嗽諸血等證﹐脈來浮而芤濡虛大﹐弱細無力者﹐宜此主之。

人參﹝髙麗者﹐一錢﹐補陽生陰﹞黃﹝蜜炒﹐一錢﹐瀉陰火﹐溫能除大熱之味﹞甘艸﹝炙﹐五分﹐主骨蒸勞熱自汗﹞知母﹝去毛﹐蜜炒﹐一錢﹐忌鐵﹐主骨蒸盜汗﹞秦艽﹝去蘆﹐一錢﹐主傳屍骨蒸﹞玄參﹝忌鐵﹐治傳屍邪气﹐骨蒸﹞地骨皮﹝一錢﹐治骨蒸煩熱﹞酸棗仁﹝鹽炒﹐一錢﹐治骨蒸勞熱﹞鱉甲﹝醋炒﹐一錢﹐治瘦骨間勞熱﹐實補气補陰﹞烏梅﹝三个﹐治虛勞骨蒸﹞牡丹皮﹝去骨﹐一錢﹞上十二味﹐前証之專品﹐證若參差﹐又復如證增損﹐不可拘泥﹐作一劑﹐水煎熟時﹐入童便一盅和服。

若自汗多者﹐入浮小麥一撮。

若素有傳屍者﹐入靑蒿煎同服。若脈證不受補者﹐減參﹑﹐加歸芍﹑生地﹑二冬﹐咳嗽加貝母﹑栝蔞﹑北五味。

若骨蒸熱甚而渴者﹐加火煨石膏一錢。

牡丹皮﹐手厥陰﹑足少陰經藥﹐故治無汗之骨蒸。地骨皮﹐足少陰手少陽藥﹐故治有汗之骨蒸。

﹝卷二痰火骨蒸﹞附﹕諸方

經驗五蒸飲

治骨蒸熱神效。

茯苓﹝潔白者﹐去皮﹐八分﹞葛根﹝五分﹞竹葉﹝五分﹐水洗﹞人參﹝淸河者佳﹐五分﹐童便浸過﹞生黃﹝砂仁拌蒸﹐一錢﹞知母﹝童便炒﹐八分﹞黃芩﹝酒炒﹐一錢﹞石膏﹝火煨﹐七分﹞用粳米二合﹐以水三盅﹐煎小麥二合﹐至二盅﹐去麥以麥湯藥至一盅溫服﹐隨證加減於後﹐忌海藻﹑松菜﹑蕪荑﹑米醋。

如實熱﹐加黃芩﹑黃連﹑黃柏﹑大黃之類。

如虛熱气虛﹐加烏梅﹑秦艽﹑柴胡。

如血虛﹐加靑蒿﹑鱉甲﹑蛤蚧﹑小麥﹑牡丹皮。

如髓蒸﹐﹝髓枯骨中熱。﹞加生地黃﹑當歸﹑天門冬如骨蒸﹐﹝齒黑﹐手足逆冷﹐疳食五臟。﹞加鱉甲﹑地骨皮﹑生地黃﹑當歸﹑牡丹皮。

如臀蒸﹐﹝肢細趺踵﹐腑臟皆熱。﹞加石膏﹑黃柏。

如胞蒸﹐﹝小便赤黃。﹞加澤瀉﹑茯苓﹑生地黃﹑沈香﹑滑石。

凡此諸證﹐皆熱病後食肥甘油膩﹐房事飲酒﹐犯之而成﹐久蒸成疳﹐死期迫矣。

滋陰至寶湯

治婦人骨蒸潮熱﹐或喘嗽盜汗﹐或泄瀉腹痛﹐體疼﹐或煩渴肢瘦。

當歸﹝酒洗﹐八分﹞白術﹝土炒﹐八分﹞白芍﹝火煨﹐八分﹞白苓﹝乳蒸﹐八分﹞陳皮﹝八分﹞知母﹝蜜水炒﹐八分﹞貝母﹝去心﹐七分﹞香附﹝童便炒﹐七分﹞地骨皮﹝去骨﹐八分﹞薄荷﹝五分﹞麥門冬﹝去心﹐八分﹞柴胡﹝酒炒﹐五分﹞甘艸﹝三分﹞煨姜三片同煎。

﹝卷二痰火骨蒸﹞附﹕捷方

急勞發熱﹐身體酸痛。用秦艽﹑柴胡各一兩﹐甘艸五錢﹐爲末﹐每五錢﹐白湯下。

虛損骨蒸。用天靈蓋如梳大﹑炙黃﹐以水五升﹐煮取二升﹐分三服﹐起死回生也。

骨蒸咳嗽﹐多睡勞乏﹐嘔逆痰壅﹐以苦耽卽燈籠艸搗煮服之。

骨蒸煩熱。及一切虛勞煩熱。並用地仙散﹐地骨皮二兩﹐防風一兩﹐甘艸半兩﹐每用五錢﹐生薑五片﹐水煎服。

虛勞苦渴﹐骨節煩熱﹐或寒熱。用枸杞根白皮切五升﹐麥門冬一升水二斗﹐小麥二升﹐熬至麥熟去渣﹐每服一升﹐口渴卽飲。骨蒸發熱﹐雄黃末一兩﹐入童便一升﹐研如乳﹐乃取黃理石一板方圓一尺者﹐炭火燒至三食頃﹐濃淋汁石上﹐置薄氈於上﹐患者脫衣坐之﹐衣被圍住﹐勿令泄气﹐三五度瘥。

骨蒸勞病﹐外寒內熱﹐附骨而蒸也。其根在五腑六髒之中﹐必因患後得之﹐飲食無味﹐或皮燥無光﹐蒸盛之時﹐四肢漸細﹐足趺腫起。石膏十斤﹐研如乳粉﹐每水服方寸匕﹐日再﹐以身涼爲度。

小兒骨蒸﹐體瘦心煩。天靈蓋酥炙﹐黃連等分研末﹐每服半錢﹐米湯下。

﹝卷二痰火骨蒸﹞附﹕拙見治驗

一太學之子﹐年十六歲﹐患骨蒸勞熱。召余診視﹐六脈微數﹐乃陰虛火動也。余用滋陰降火湯﹐加地骨皮﹑柴胡﹐水煎童便同服數劑﹐熱略退後﹐每劑加炒黑漧薑三分全愈。

﹝卷二痰火骨蒸﹞附﹕虛勞骨蒸宜食諸品

鰻鱺魚﹝治傳屍疰气﹐勞損骨蒸﹐勞瘦宜以酒煮食之。﹞鱉肉﹝益气補不足﹐若骨蒸潮熱﹐咳嗽﹐宜前胡﹑貝母等藥丸服。﹞慈烏﹝補勞治損﹐止咳嗽﹐骨蒸﹐以五味子腌食之﹞啄木鳥﹝治骨蒸﹐取虫研末﹐酒服之。﹞烏鴉﹝治痰病咳嗽﹐骨蒸勞疾﹐煨研﹐酒服之﹐又治五勞七傷﹐吐血咳嗽﹐釀栝蔞根﹐煮酒日服。﹞豬肚﹝治骨蒸熱﹐熱時宜服。﹞豬脊髓﹝治骨蒸勞傷﹐或同豬膽﹑柴胡﹑童便煎服﹐﹞豬肝﹝急勞瘦悴﹐寒熱﹐或同甘艸丸服。﹞豬腎﹝治勞瘵﹐或同童便煮食。﹞豬膽﹝治骨蒸勞極。﹞羊肉﹝骨蒸久冷﹐同山藥作粥食﹐傳屍﹐同皂角酒煮食﹐當虫出。﹞獺肝﹝傳屍伏連燎勞瘵﹐虛汗咳嗽﹐發熱﹐殺虫﹐陰榦﹐末服之。﹞人尿﹝滋陰降火﹐男女勞癥﹐服二次。骨蒸發熱﹐以五升煎一升﹐入蜜二匙﹐每服一碗﹐日二服。﹞人乳﹝補五臟﹐治瘦悴虛損勞瘵﹐或同麝香﹑木香服﹐或同胞衣服﹞

﹝卷二﹞火病失音

夫失聲之證非一﹐有痰壅﹑邪郁﹑肺痿﹑毒風﹑寒熱﹑狐惑﹐舌彊不語﹐腎虛喑痱﹐治法各從其類也。惟痰火聲嘶﹐則與諸證大異﹐何也﹖以水涸火炎﹐燻燥肺竅﹐金爲火爍而損﹐由是而聲嘎聲嘶見焉。治法非苦寒降火﹐溫燥消痰可復﹐惟益水淸金則善矣。

愚謂言者﹐心之聲﹐聲者﹐肺之韻。肺體淸虛﹐以气鼓之﹐迫之則鳴﹐猶鐘磬之懸架﹐其內空虛﹐擊之則鳴﹐內有污濁壅窒﹐擊之則聲啞而不明也。若自邪郁痰壅﹐肺痿狐惑等因﹐則其聲啞嘎﹐惟去其痰邪等病﹐卽猶去鐘磬之泥土濁垢﹐擊之自鳴﹐復何啞乎﹖若夫水虧火炎﹐金傷聲碎者﹐則猶鐘磬擊損﹐欲其如故﹐須復鑄之﹐所以痰火聲嘶﹐其得全愈者鮮矣。卽施益水淸金之法﹐尢恐不迨﹐若更以苦寒妄治﹐虛虛之禍﹐豈不旋踵而至哉﹗

﹝卷二火病失音﹞利聲諸品

桔梗﹝除肺熱﹐利咽喉。﹞沙參﹝補肺气﹐瀉肺熱﹐益肺腎。﹞麥門冬﹝淸金益腎﹐利咽喉﹐復聲音。﹞知母﹝滋水淸金。﹞木通﹝淸心﹐通竅﹐利聲音。﹞人參﹝除肺熱﹐利聲音。﹞石菖蒲﹝通心竅﹐發聲音。﹞訶黎勒﹝治久咳失音﹐又同木通服﹐尢驗。﹞人乳竹瀝薑汁童便﹝四味相合﹐頓溫服﹐並治久咳失音。﹞柿﹝潤喉聲。﹞槐花﹝炒﹐嚼﹐去風熱失音者。﹞

﹝卷二火病失音﹞附﹕諸方

淸音散

治失音聲啞。

訶子﹝三錢﹐半生半熟﹞木通﹝三錢﹐半生半泡熟﹞桔梗﹝三錢﹐半生半熟﹞甘艸﹝三錢﹐半生半熟﹞用生地黃搗爛﹐入藥服﹐熟藥內加童便三五匙更效。

鐵笛丸

治失音或不淸。

當歸﹝一兩﹐酒洗﹞生地黃﹝一兩﹐砂仁拌蒸﹞天門冬﹝五錢﹐鹽炒﹞黃柏﹝一兩﹐炙﹞麥門冬﹝一兩﹐去心﹐鹽炒﹞知母﹝五錢﹐去毛﹐蜜水炒﹞白茯苓﹝去皮﹐一兩﹞訶子﹝五錢﹞阿膠﹝五錢﹐面炒﹞烏梅﹝十五个﹞牛乳﹝一碗﹞梨汁﹝一碗﹞人參﹝三錢﹐淸河者佳﹐用童便浸﹐去參毒﹞共爲末﹐煉蜜丸如黃豆大﹐每服八丸﹐訶子湯下或蘿白湯下。

﹝卷二火病失音﹞附﹕名醫治驗

內侍曹都使﹐新造一宅﹐遷入半月﹐飲酒大醉﹐臥地失音﹐不能語。召孫至﹐診之曰﹕因新宅故得此病耳﹐半月當愈。但服補心山藥丸﹐治濕用細辛﹑川芎﹐月餘全安。曹見上﹐問誰醫。曰﹕孫兆郎中。乃召孫問曰﹕曹何病也﹖對曰﹕凡新宅壁土皆濕﹐地亦陰多﹐人乍來﹐陰气未散﹐心气素虛﹐醉後毛竅皆開﹐陰濕之气﹐入而乘心﹐故不能語。臣以山藥丸使心气壯盛後﹐以川芎﹑細辛去濕﹐所以能語也。

一人患火病聲啞﹐醫皆云不治之癥。余診右部脈洪而有力﹐自得咽未痛﹐詢前所服﹐皆寒涼劑也。遂以天冬﹑麥冬﹑沙參﹑陳皮﹑貝母﹑玄參﹑天花粉﹑薄荷﹑桔梗﹑甘艸﹑細辛﹝少許﹞﹑海粉﹑竹茹﹐數十劑而愈﹐聲如故。間以蜜拌九曬陳槐花﹐令每睡時細嚼一片﹐隨津液咽下甚妙。

﹝卷二﹞火病咽痛

﹝並附﹕口舌生瘡﹞夫咽之所以咽物﹐喉之所以候气﹐𨿽居上焦陽分﹐然有太陰少陰之脈絡焉。人之一身﹐水升火降﹐無壅無滯﹐則咽自利﹐而喉自潤也。若夫土衰水涸﹐則相火蒸炎﹐致津液枯竭﹐由是而咽喉漧燥疼痛等證作矣。火病至此﹐實眞陰失守﹐孤陽無根﹐衝浮於上﹐而乃至此。

痰火諸證﹐孰酷此耶﹖所謂龍雷之火﹐不可水伏﹐惟滋陰抑陽﹐使水升火降﹐津液復回而後可止。若以苦寒正治﹐則陰火愈熾﹐而脾土自敗﹐猶渴飲鴆﹐立促其斃也。

聖謂咽喉諸癥﹐有虛有實。若上焦風熱﹐君火令人咽喉腫痛﹐或喉痺乳蛾﹐分屬關隘﹐愴卒卽能殺人﹐然皆失治所致。卽至危際﹐外可施砭拔發﹐咬指吐痰鼻等捷法﹐以治其標。內服翹﹑射﹑山豆根﹑牛蒡子根﹑鼠粘子等味﹐以拔其本﹐至絕地挽回者亦多。若夫痰火咽痛﹐則必諸癥悉具﹐甚乃有此﹐何也﹖以髒敗下及脈絡﹐是根枯而槁及枝葉矣。可復榮乎﹖此蓋陰火浮游﹐進退莫測﹐所以或痛或止﹐故非苦寒之可遏也。治亦不宜專攻﹐但以主劑中倍以益陰之品﹐少增暢利之味﹐庶幾得法。若以苦寒直折﹐則陰火愈炎﹐立見傾危也﹐愼之愼之。

﹝卷二火病咽痛﹞利咽良品

甘艸﹝蜜炙﹐緩火﹐去咽痛﹐若肺熱同桔梗煎啜﹞知母﹝蜜炒﹐瀉肺火利咽痛﹞玄參﹝去無根之火﹐滋腎水﹐利咽痛﹞麥門冬﹝去心﹐治虛熱上攻咽痛﹞以上五味﹐皆痰火咽痛兩利之品﹐其山豆根﹑牛蒡子根﹑惡實子﹑射幹﹐皆苦寒專攻之劑﹐並所不宜﹐或以貝母﹑百合﹑訶子﹑槐花煎之噙咽﹐或貝母﹑硼砂末之吹咽﹐治標可也

﹝卷二火病咽痛﹞附﹕諸方

甘梗湯

治喉痛﹐並聲音不出。

桔梗﹝二兩﹐去頭﹞甘艸﹝一兩﹐略煨﹞荊芥﹝五錢﹐去梗取穗﹞每服四錢﹐生薑三片引。

海上方

治喉生瘡聲啞。

白硼砂﹝一錢﹞孩兒茶﹝一錢﹞蒲黃﹝六分﹞靑黛﹝一錢﹞牙硝﹝六分﹞枯礬﹝六分﹞片腦﹝二釐﹞黃連﹝五分﹞滑石﹝一錢﹞黃柏﹝五分﹞寒水石﹝一錢﹞共爲末﹐以葦筒吹末入喉﹐立效。

大溫丸

治口舌生瘡﹐服諸涼藥不效者。

大附子﹝童便煮一炷香﹞人參﹝去蘆﹐三分﹞桔梗﹝一錢﹐去頭﹞生地黃﹝一錢﹞蛤粉﹝五分﹞玄參﹝七分﹞升麻﹝四分﹞上七味﹐共爲細末﹐煉蜜爲丸﹐金箔爲衣﹐薄荷湯下﹐神效。

﹝卷二火病咽痛﹞附﹕捷方

喉痺﹐語音不出﹐用李實根皮一片﹐噙口﹐更李根皮水搽項一周候。

喉痛﹐用倒滴刺根淨汁入些好酒﹐同研滴入喉中﹐痛立止。

又方用豬牙皂爲末﹐和霜梅噙之。

又方用茜艸根一兩﹐作一服﹐能降血中之火。

中气咽閉﹐急用白僵蠶搗篩爲末﹐生薑自然汁調﹐下喉立愈。﹝僵蠶屬火﹐而有土與木老得金气而僵﹐治喉﹐取其火中淸化之气﹐以從治散結滯之痰。﹞喉痺﹐取蠐螬虫汁﹐點在喉中﹐下咽卽開。

咽腫﹐用土牛膝搗自然汁﹐和醋服。﹝《本艸》云﹕土牛膝主血結及血塊。﹞急喉痺﹐其聲如劓﹐痰在喉響﹐此爲肺絕之候。急煎獨參湯救之﹐服早者十全七八﹐次則十全四五﹐遲則十不全一也。

咽喉痛用諸藥不效者﹐此非咽痛﹐乃是鼻中生一條紅綫如發﹐懸一黑泡﹐大如纓珠﹐垂掛到咽門而止﹐口中飲食不入。須用牛膝直根而獨條者﹐洗淨入好醋三五滴﹐咽入則絲斷珠破﹐其病立安。

喉風牙關緊閉﹐用焰硝﹝一錢五分﹞﹑硼砂﹝五分﹞﹑腦子﹝二釐半﹞﹑白僵蠶﹝二釐﹞﹐共爲末﹐以竹管吹五分﹐入喉立愈。

﹝卷二火病咽痛﹞附﹕名醫治驗

押班都知潘元從﹐喉閉急。召孫至﹐於夾袋中取藥末吹喉中﹐少頃﹐潘吐出膿血﹐立愈。潘因贈金一百﹐願求方﹐以濟非常之急。孫以其授之﹐用豬牙皂﹑白礬﹑黃連等分﹐新瓦上焙榦爲末﹐用一錢﹐因曰神方無價﹐安用以利易哉﹖遂不受所贈。文潞公一日喉腫﹐因三日愈甚﹐上召孫治之。孫曰﹕病得相公判筆一管治﹐用筆尖點藥入喉﹐孫遂藏鍼於筆尖﹐隨手便刺﹐相公昏僕﹐左右驚愕。孫曰﹕非我不能救相公之急﹐須臾吐出膿血升餘﹐旬日平復﹐見上﹐喜曰﹕孫眞良醫也。由是觀之﹐喉痺以惡血不散故也。凡治此疾暴者﹐必先發散﹐發散不愈﹐次取痰﹐取痰不愈﹐次去污血也。

楊立之知廣州﹐一日喉痛潰爛﹐飲食不進﹐命吏召吉老診之。曰﹕不必服藥﹐但食生薑一片﹐方可救也。其子有難色﹐以喉痛安能復食辛辣﹖立之曰﹕吉老神醫﹐但食不妨。遂取一片食之﹐覺香味異常﹐漸食加至半斤余﹐喉腫頓消﹐飲食如故。召吉老而謝之﹐問病所以。吉老曰﹕相公平日多食鷓鴣肉﹐此物喜食半夏苗﹐蓋中其毒也。惟姜可解﹐故爾獲效之

﹝卷二﹞火病泄瀉

泄瀉之證有五﹐脾﹑胃﹑大腸﹑小腸﹑大瘕是也。然溯其源﹐大槪脾病濕漬所致﹐約其治﹐無乃健脾滲濕爲先。若夫痰火病﹐此則屬脾腎兩虛﹐何也﹖蓋腎衰不能攝﹐脾弱不能運﹐脾气虛﹐則闌門之气亦虛﹐是以不能泌別淸濁﹐致水液渣滓﹐混入大腸。故或溏而或泄也。法當君以實土﹐臣以益水﹐佐以淸金﹐使以兜澀。所謂實土﹐土者﹐白術﹑白芍﹑山藥也。所謂益水者﹐故紙﹑五味是也。所謂淸金者﹐五味﹑二冬﹑沙參是也。所謂兜澀者﹐訶子﹑肉蔻﹑蓮肉﹑芡實是也。蓋腎气實則自能攝﹐脾气實則自能運﹐金气淸肅﹐自能施化矣。𨿽有外寒內熱﹐飲食積滯﹐但宜解散消導﹐不可妄攻。蓋攻邪則妨正﹐恐觸滑滑之熱﹐卽未易遏。

愚謂泄瀉一癥﹐爲亡陰脫液之肇端﹐痰火病此﹐猶敗葉經霜﹐鮮不凋墜﹐何也﹖以陰虛故動火﹐而復以亡其陰﹐則淸陽之气益陷﹐相火之焰益炎﹐下而窘迫﹐上而咽痛﹐諸證蜂起矣。當此之際﹐欲實土則妨肺﹐欲淸金則礙脾﹐醫者能不掣其肘乎﹖姑以惇土淸金之品﹐末之爲丸﹐徐徐緩服﹐此無伐天和之意﹐班固曰﹕有病不醫得中工﹐正此謂耳。

﹝卷二火病泄瀉﹞泄瀉主方

治痰火諸癥悉具﹐倏而大便或溏或泄﹐此脾腎之气兩虛﹐不能統攝營運﹐或由飲食內傷﹐風寒外襲﹐衝動其勢﹐宜以此方主之。

山藥﹝微炒﹐一錢﹞人參﹝髙麗者﹐五分﹞黃﹝蜜炒﹐一錢﹞白術﹝土炒﹐一錢﹞白茯苓﹝去皮﹐一錢﹞陳皮﹝畱白﹐八分﹞熟地黃﹝一錢﹞白芍﹝煨﹐一錢﹞甘艸﹝炙﹐五分﹞五味子﹝二十粒﹞貝母﹝一錢﹞麥門冬﹝去心﹐一錢﹞上十二味﹐生薑三片﹐大棗五枚﹐濃煎﹐趁熱徐徐緩服﹐不宜驟下。

若果傷谷食﹐但加炒麥芽少許﹐以消導之﹐然麥芽亦能軟便﹐不可過多。

若傷肉食﹐少加山楂。

若傷麵食﹐少加神曲。

若因風寒直犯太陰﹐腹痛泄瀉﹐本劑減地黃﹑麥門冬﹐加炒漧薑一二分熱服﹐外用炒鹽帛裹熨之﹐更宜少飲湯水。

凡痰火之證﹐最宜便實﹐一見便溏﹐卽當警省﹐用藥亦須提防。如本劑有知母﹐味苦性寒﹐潤下沈降﹐便軟便溏者﹐宜去之。不得已而用者﹐亦須薑汁熟炒。當歸味𨿽甘溫﹐然亦下利便﹐用須減半。生熟地黃性寒滯泥﹐亦須薑汁蒸過。天門冬性味苦寒潤利﹐便溏者亦須去之。其梔﹑連﹑芩﹑柏﹐並屬苦寒﹐脾腎虛者﹐大所忌也。按﹕魏氏曰﹕凡泄瀉宜用丸藥﹐蓋土惡濕而喜燥﹐卽用湯劑﹐亦須濃煎少服﹐蓋湯者蕩也。脾虛者所忌﹐以服下卽行﹐不久駐胃中故爾。

﹝卷二火病泄瀉﹞附﹕諸方

泄瀉丸

治火病﹐便溏或瀉﹐或下迫窘痛﹐或脾泄腎泄﹐並可主之。

白術﹝土炒﹐四兩﹞橘紅﹝畱白﹐二兩﹞白芍﹝煨﹐二兩﹞白茯苓﹝去皮﹐二兩﹞蓮肉﹝去皮﹑心﹐二兩﹞芡實﹝取生肉﹐二兩﹞腹痛後重﹐加木香二錢。久瀉加肉蔻面裹煨熟去油五錢﹐訶子面煨取肉五錢。若每淸晨溏瀉一二次﹐名腎瀉﹐加破故紙炒五錢。若食不消化﹐加麥芽炒取末五錢﹐無上諸癥者不用。

上俱爲細末﹐用淮山藥六兩﹐另末﹐以荷葉煮水爲糊﹐丸如梧子大﹐每百丸或五七十丸﹐食遠或淸晨﹐淸米湯﹑滚白湯俱可下。

二神丸

治淸晨溏瀉一二次﹐名腎泄﹐或久泄脈沈無力。

破故紙﹝炒﹞肉豆蔻﹝面煨﹐去油﹐各一兩﹞末之﹐棗肉丸如梧子大﹐每二三十丸﹐臨臥淡鹽湯下﹐或空心米飲下。

當歸濃朴湯

治肝經受寒﹐面色靑慘﹐臥而泄利。

當歸﹝酒洗﹐二兩﹞濃朴﹝制過﹐二兩﹞官桂﹝二兩﹞良姜﹝三兩﹞上每三錢﹐水煎﹐食前服。

家蓮散

治泄瀉經久不止。

蓮肉﹝水泡﹐去皮﹑心﹐微火焙漧﹐四兩﹞川濃朴﹝去皮﹐薑汁浸炒﹐一兩﹞漧薑﹝炒黑色﹐一兩﹞上三味爲末﹐每服米飲調下二三匙﹐日三服。

養元散

治久泄飲食少進。

糯米一升﹐水浸一宿﹐濾幹﹐慢火炒令極熟﹐爲細末﹐入淮山藥﹑芡實肉﹑蓮肉各三兩﹐胡椒末一錢﹐和勻﹐每日淸晨用半盞﹐再入砂糖二匙﹐滚湯調服。

訶子散

治久泄腹痛。

訶子﹝一兩﹐半生﹐半面裹煨﹞木香﹝五錢﹞甘艸﹝二錢﹞黃連﹝三錢﹞上四味爲末﹐每服二錢﹐以白術﹑白芍湯調下﹐如泄止痛不已﹐加濃朴一兩﹐泄其邪气

海上奇方

治脾泄﹐卽經年者無不愈。

用半大腳魚數枚﹐煮半熟﹐擇出淨肉﹐炭火上焙榦爲末﹐如腳魚絞肉二升﹐用粘糯米粉各半用三兩﹐同爲末﹐醋糊爲丸﹐每空心米湯下七十丸﹐神效。

﹝卷二火病泄瀉﹞附﹕捷方

五更溏泄用五味子二兩﹐吳茱萸五錢﹐二味炒香爲末﹐每陳米湯下三錢。

水泄用神曲炒香六兩﹐茴香五錢﹐生薑三兩爲末﹐米糊丸﹐每服五七十丸。

痰積泄瀉用海石﹑靑黛﹑黃芩薑汁炒﹑神曲幹炒爲丸﹐每服三五十丸。

暴水泄不止用肉豆蔻三个﹐面裹煨熟﹐爲細末﹐只作一服﹐食前陳米湯下。

脾胃中風溫滑瀉用川芎﹑神曲﹑炒白術﹑附子泡各等分。

上爲末﹐曲糊丸﹐米湯下

﹝卷二火病泄瀉﹞附﹕名醫治驗

一人之水谷不化﹐腹作雷鳴﹐自五月至六月不愈﹐諸醫以並聖散子豆蔻丸﹐𨿽止一二日﹐藥力盡復作﹐戴至而笑曰﹕經云﹕春傷於風﹐夏必飧泄﹐有水谷直過而不化。又雲﹕水谷不化﹐熱气在下﹐久風入中﹐中者﹐脾胃也。風屬甲乙﹐脾屬戊己﹐甲乙𨿽克戊﹐腸中有風﹐故鳴。經曰﹕歲木太過﹐風气流行﹐脾土受邪﹐民病飧泄﹐診兩手脈皆浮數﹐爲病在表也。可汗﹐直斷曰﹕風隨汗出。以火二盆﹐暗置牀下﹐不令病患見﹐詒之入室﹐更服麻黃湧劑﹐乃閉其戶﹐從外鎖之﹐汗出如洗﹐待一時開戶減火﹐須臾而汗止﹐泄亦止﹐風非汗不出﹐故宜汗之而愈。若脾虛泄瀉﹐又不可以此類而論也。

﹝卷二﹞傳屍鬼疰

夫病曰屍疰者﹐以其身爲虫所蛀﹐虫蛀其屍﹐有蟊賊蝕物之害﹐是故名焉。然癥與癆瘵仿佛﹐惟遞相傳染﹐累世不絕﹐有伏連等名﹐總曰傳屍病也。溯所自來﹐蓋有一種鬼疰屍气﹐伏於人身﹐使人精气血液日耗﹐漸致陽盛陰虧﹐煎熬燻爍﹐血液結摶﹐漸而變爲怪異之虫﹐日蝕月蛀﹐臟腑消潰﹐蝕盡气絕則死﹐乾坤生意﹐已消磨盡矣。謂初世之虫﹐形若人發馬尾﹐再世則小者若蛔﹐大者若蛇﹐至於九世﹐則類人類鬼﹐其狀不一﹐令人可驚﹐始於燻陶漸染﹐旋踵至極﹐一死卽一病﹐甚至滅門絕戶者有之。自古惟葛氏之法最奇﹐但以世久湮其證論﹐獨存數方而已﹐觀所立諸方﹐皆主參者﹐蓋有眞知實見﹐以正勝邪﹐猶良農治畦﹐滋之以糞﹐五穀濃盛﹐則HT稗自滅矣。今觀者﹐不知作者之意﹐遂棄而勿用。何也﹖彼以參﹑爲峻補﹐以蒿甲爲峻攻﹐殊無定見﹐三思反惑﹐或以歸﹑地補陰﹐或以芩﹑連降火﹐陰藉陽生之法﹐昧而不求﹐懵然無悟﹐若此之劑﹐陰何以生﹖虫何以殺﹖徒潰其腸腹而已﹐更何益耶﹖由此之際﹐醫與病家﹐鮮不袖觀鼠首﹐彷手傍徨﹐以俟天年者﹐良可悼哉﹗愚謂是癥之法﹐但與癆瘵少異﹐必君以殺虫﹐臣以養正﹐佐以益水淸金﹐使以滋陰抑陽﹐則善矣。越於是法﹐豈其然乎。凡素有病此之家﹐則人人自當驚惕﹐毋酗酒﹐毋恣欲﹐毋偏七情﹐謹禁六淫﹐保護元气﹐所謂本固則邦寧﹐邪何以入﹖其所以染者﹐皆不知持滿﹐以酒爲漿﹐以妄爲常﹐以欲喪其眞﹐邪乘虛入﹐而後乃然。經曰﹕邪之所湊﹐其气必虛﹐正此謂耳﹐要之病旣著體﹐則當以死爲念﹐兢兢業業﹐絕諸欲﹐薄濃味﹐諸法亦當早施﹐庶不貽禍。倘不守其戒﹐不珍其命﹐迨至傳遞諸髒﹐則眞敗邪勝﹐卽葛君之神﹐復何濟耶﹖

﹝卷二傳屍鬼疰﹞傳屍疰病主方

治傳屍骨蒸﹐伏連﹐一切癆瘵疰病。

人參﹝取髙麗上者﹐五分﹞黃﹝蜜炙﹐一錢﹐並主傳屍骨蒸﹐勞熱自汗﹞玄參﹝忌鐵﹐一錢﹐主傳屍邪气﹐常作香燒亦好﹞苦耽﹝卽燈龍艸﹐生﹐二錢﹐主傳屍伏連鬼气﹞鬼臼﹝三錢﹐主屍疰傳屍癆瘵﹞知母﹝忌鐵﹐蜜炒﹐一錢﹐主傳屍骨蒸﹞秦艽﹝去一錢﹐主骨蒸﹐潮熱﹐虛勞寒熱﹞胡黃連﹝五分﹐主骨蒸潮熱﹐五心煩熱﹐婦人胎蒸﹐小兒童酸棗仁﹝微炒﹐一錢﹐主骨蒸勞熱﹐心驚自汗﹐多眠不眠﹞甘艸﹝五分﹐補五勞七傷﹐一切虛損﹐通九竅﹐益精養血﹐生用瀉火熱﹐熱用散表寒﹞靑蒿﹝熬膏入藥用﹐主骨蒸鬼气﹐或煎膏入豬膽﹐甘艸末丸服﹞天門冬﹝去心﹑皮﹐一錢﹐保肺气﹐去寒熱﹐養肌膚﹐和肺气喘促﹞麥門冬﹝去心﹐一錢﹐主五勞七傷﹐安魂定魄﹐止咳定喘﹐去肺中伏火﹐補心气不足﹐諸血妄行﹐虛勞多熱﹐口漧燥渴﹞百部﹝去苗﹐一錢﹐主傳屍骨蒸﹐勞熱上气﹐止咳﹞紫菀﹝茸﹐一錢﹐主咳唾膿血﹐喘悸﹐五勞體虛﹐勞气屍疰﹐虛熱﹐百邪鬼魅﹞桔梗﹝去蘆﹐一錢﹐淸肺﹐利咽喉﹞浮小麥﹝一撮﹐主傳屍骨蒸﹐及勞熱自汗﹞蛤蚧﹝炙﹐一錢﹐治肺勞﹐傳屍﹐咳嗽咯血﹞鱉甲﹝酥炙﹐一錢﹐治冷痛﹐勞嗽﹐除骨節間勞熱﹐結實﹐補陰補气上二十一味﹐皆上証之要品﹐作一劑﹐水煎﹐空心服﹐而其加減之法﹐亦從前之火病治

﹝卷二傳屍鬼疰﹞附﹕諸方

天靈蓋

追取勞虫﹐天靈二指大﹐以檀香煎湯洗過﹐酥炙﹐一气咒七徧云﹕雷公神﹑電母聖﹑逢轉屍﹑便須足﹑急急如律令﹐尖檳榔五枚﹐阿魏二分﹐麝香三分﹐辰砂一分﹐安息香三分﹐甘遂三分爲末﹐每服三錢﹐用童便四升﹐入銀石器內﹐用蔥白﹑薤白各二七莖﹐靑蒿二握﹐桃枝﹑甘艸各二莖﹐五寸長者﹐柳枝﹑桑枝﹑酸橊枝各二莖﹐七寸長﹐虫不下﹐約人行十里﹐又進一服﹐天明再赤黃色可治﹐黑白難治。然亦可斷傳染之患﹐凡修合先須齋戒於遠房淨室﹐勿令病患聞藥气﹐及雞犬貓畜孝子婦人﹐一切觸穢之物見之。虫下後﹐以白粥補之﹐數日之後﹐夢人哭泣相別﹐是其驗也。

又方

治虛損骨蒸﹐天靈蓋如梳大炙黃﹐以水五升﹐煮取二兩﹐分三服﹐起死神方也。

張文仲備急方﹐用人腦骨炙三兩﹐麝香十兩﹐爲末﹐搗幹杵丸梧子大﹐每七丸米湯下﹐日再服﹐若骨前有靑沫出者﹐以鍼刺看血色﹐未黑者﹐七日瘥。

又方

治小兒骨蒸﹐體瘦心煩﹐天靈蓋酥炙﹐黃連﹐等分研末﹐每服半錢﹐米飲下﹐日二服。

神授丸

治傳屍勞癥﹐最殺癆虫。用眞川椒紅色者﹐去子及合口者﹐以黃艸裹三重隔之﹐炒出汗﹐取放地上﹐以砂盆蓋定﹐以火灰密遮四旁﹐約一時許﹐爲細末﹐去殼﹐以老酒浸白糕﹐和丸梧子大﹐每四十丸﹐食前鹽湯下﹐服至一斤﹐其疾自愈。昔有一人病此﹐遇異人授是方﹐服至二斤﹐吐出一虫如蛇而安﹐遂名神授丸。

明目丹

治勞追虫﹐用兔屎四十九粒﹐砂如兔屎大四十九粒﹐爲末﹐生蜜丸如梧子大﹐月望前水浸甘艸一夜﹐五更搗取送下﹐卽鉗入油鍋中煎殺﹐三日不下﹐再服。

又方

水獺足爲末﹐酒服殺癆瘵虫。

又方

治癆瘵殺虫﹐用貓肝一具﹐生曬研末﹐每朔望五更調服之。

又方

虎牙﹐礪末服﹐殺癆虫。

﹝卷二傳屍鬼疰﹞附﹕本病宜食諸物

鰻鱺魚﹝淸水煮﹐可常食之﹐主傳屍疰气﹐勞損骨蒸﹐勞瘦﹐或酒煮食﹞鱉肉﹝煮食﹐益气補不足﹐去血熱﹐骨蒸潮熱咳嗽﹐同前胡﹑貝母等藥煮食﹐或丸服﹞啄木鳥﹝取虫﹐炒研﹐酒服或煮食﹞慈烏﹝補勞治瘦﹐止咳嗽骨蒸﹐以五味腌食之﹞烏鴉﹝主勞癭咳嗽﹐骨蒸勞痰﹐煨研﹐酒服之。五勞七傷﹐吐血咳嗽﹐釀栝蔞根﹐日煮食之﹞納鱉﹝主傳屍勞瘵﹞鷹矢白﹝焙﹐研末﹐水服﹐殺癆虫﹞豬脊髓﹝主骨蒸勞傷﹐同豬膽﹑童便﹑柴胡等藥﹐煎服﹞豬肝﹝治急勞瘦悴﹐寒熱﹐同甘艸丸服﹞豬腎﹝主傳屍癆瘵﹐童便煮﹐酒食﹞豬膽﹝主骨蒸癆極﹞羊肉﹝骨蒸﹐久冷﹐同山藥作粥食﹐骨蒸傳屍﹐同皂角酒煮食﹐當吐出虫﹞豬肚﹝骨蒸勞熱﹐四時宜食﹞白羊頭蹄﹝五勞七傷﹐同胡椒﹑漧薑﹑蓽撥煮食﹞貓肝﹝殺癆瘵虫﹐生曬﹐研﹐每朔望日五更酒服﹞豬肺﹝主傳屍伏連﹐勞瘵虛汗﹐咳嗽發熱﹐殺虫﹐陰榦爲末﹐水服﹐日三次﹞鹿茸膃肭臍﹝主虛勞﹞熊脂﹝酒服﹐殺癆虫﹐又補虛損﹞象牙﹝主﹐﹐研末﹐酒服﹞

﹝卷二傳屍鬼疰﹞附﹕人部宜用物

童便﹝滋陰降火﹐男女癆癥﹐日服二次﹐骨蒸發熱﹐以五升煮一升﹐入蜜三匙﹐每服一﹐日二服﹞人中白﹝主傳屍熱勞﹐肺痿﹐消痰火﹐消瘀血﹞秋石﹝主虛勞冷痰﹐有制法﹞人乳﹝補五臟﹐治勞悴﹐虛損癆瘵﹐同麝香脹或同胞衣末服﹞人牙﹝燒用﹐治勞傷﹞天靈蓋﹝主傳屍屍疰﹐鬼疰伏連﹐肺癆骨蒸﹐盜汗退邪气﹐追癆虫﹐炙黃﹐水煎﹐或同麝香丸服﹐小兒骨蒸加黃連末服﹐追虫有天靈蓋散﹞人胞﹝男女一切虛損勞極﹐洗煮入茯神丸服﹐河車大造丸﹞人中黃﹝主骨蒸勞極﹐名伏連傳屍﹐同小便各一升﹐入新粟米飯五升面拌餅﹐密封七日﹐每旦服一合﹐午再服並去惡气﹞

﹝卷二痰火諸方補遺﹞痰火實癥主方

治勞傷心腎﹐精血虧損﹐形體羸瘦﹐陰虛火旺﹐咳嗽潮熱﹐失血等證﹐脈來弦長緊實﹐滑數有力者﹐皆火郁內實﹐不受補者也﹐宜此主之。

當歸﹝身﹐酒洗﹐一錢五分﹞生地黃﹝忌鐵﹐一錢五分﹐薑汁蒸﹞白芍藥﹝煨﹐一錢﹞玄參﹝忌鐵﹐一錢﹞知母﹝去毛﹐忌鐵﹐蜜炒﹐一錢﹞黃柏﹝忌鐵﹐蜜炒﹐褐色﹐一錢﹞白茯苓﹝去皮﹐一錢﹞沙參﹝一錢五分﹞北五味﹝二十粒﹞黃﹝蜜炒綿軟者﹐一錢﹞天門冬﹝去心﹑皮﹐一錢五分﹞甘艸﹝炙八分﹞麥門冬﹝去心﹐一錢﹞上十二味﹐皆考《本艸》﹐於前證所必用者﹐但如癥而增減之﹐自可捷其驗也。

若潮熱甚者﹐加柴胡一錢﹐地骨皮一錢。若肺火盛而咽燥口腥者﹐加蜜炒枯芩一錢﹐天花粉一錢。若肺熱咳甚痰多者﹐加炒栝蔞仁一錢﹐貝母八分。若肺燥咳血﹐加炒阿膠珠一錢﹐牡丹皮八分﹐藕節三个﹐童便一杯﹐生薑汁五匙﹐對服。若吐血加郁金三分藕節﹑棕灰﹐減黃。若肺火郁甚而嗽血者﹐倍片芩﹑生地﹐加桔梗﹑丹參﹑阿膠﹑藕汁﹑童便對服﹐亦減黃。若自汗甚﹐倍黃﹐加麻黃根五分﹐或加牡蠣粉。若盜汗﹐倍歸﹑地﹐加酸棗仁﹑茯神﹑牡蠣。若衄血﹐加紫參﹑磨犀角﹑片芩﹑炒黑梔子﹐倍生地黃。若夢遺﹐加山藥﹑山茱萸﹑茯神﹑蓮須﹐或加牡蠣。若食少便溏﹐加山藥﹑土炒白術﹐減知母。若咳而聲嘶﹐此火郁肺損﹐加訶子﹐倍天門冬﹐倍麥冬。若咳唾膿血喘嗽者﹐加紫菀茸。肺熱燥咳上气喘急﹐加百部。

﹝卷二痰火諸方補遺﹞痰火虛癥主方

治虛勞瘦損﹐潮汗遺嗽﹐失血諸證全具﹐脈浮而芤濡虛大﹐緩遲無力﹐或沈而遲澀﹐弱細結代無力﹐皆虛而不足﹐可補者﹐當此主之。

人參﹝取上品髙麗者﹐五分﹞黃﹝外白內黃綿軟者﹐蜜炒﹐一錢﹞大甘艸﹝炙﹐五分﹞生煨﹐一錢﹞玄參﹝忌鐵﹐木槌槌碎﹐一錢﹞北五味﹝十五粒﹞沙參﹝一錢﹞天門冬﹝去心﹑皮﹐一錢﹞麥門冬﹝去心﹐一錢﹞上十二味﹐皆詳考《本艸綱目》﹐及素所經驗﹐於內傷火病最切者﹐一味不可遺之。若有遺證﹐必如前癥之增減﹐乃可中隙﹐況前之增減之法﹐未必一一括盡病情﹐更當於後之藥性中互參之﹐則無不中其肯綮矣。

按﹕古制治癆諸方﹐鮮有不用參﹑者﹐蓋亦得其病情之旨﹐第今者惑於王氏之論﹐一目而畏之如蛇蠍﹐遂爲廢典矣﹐愚謂古人之立方也﹐必神於監制﹐素所經驗者﹐乃以示人。

之術庸識淺輩﹐不能神其神﹐而反妄議雌黃﹐致病家亦以其言橫之胸中﹐至死而不悟也。

迨以劑中諸品﹐考之《本艸》﹐則無一不中病情者﹐但於中間有一二味﹐性稍不純﹐有妨陰﹐姑摘之。如樂氏建中湯之細辛﹐黃鱉甲散﹑黃扶羸湯﹑人參黃散﹑蛤蚧散等劑之半夏﹐華蓋散之白礬﹐太平丸之麝香等味﹐性稍峻燥﹐彼則得而妄議之﹐予故摘之。詳考《本云﹕細辛固有益肝之能﹐然以气味辛香﹐恐熾陰火﹐半夏固能調和脾胃之气﹐亦以辛溫气燥﹐恐不利肺。白礬固可劫痰﹐而气寒﹐味且酸澀不平﹐又屬金石之品。麝香固能通竅﹐然以气竄恐走眞气有妨。余固不敏﹐不能爲先哲之忠臣﹐惟持一得之見﹐而刪訂之意﹐後者或可沾澤於萬一耳。謹將諸方附後﹐以俟後之君子而采擇焉。

﹝卷二痰火諸方補遺﹞樂氏建中湯

治臟腑虛損﹐身體瘦悴﹐潮熱自汗﹐將成癆瘵。此藥大能退熱補虛﹐生血養血。

人參﹝五分﹞黃﹝蜜炒﹐一錢﹞當歸﹝身﹐一錢五分﹞白芍藥﹝一錢五分﹞白茯苓﹝一錢﹞麥門冬﹝去心﹐一錢五分﹞甘艸﹝炙﹐五分﹞陳皮﹝去白﹐八分﹞前胡﹝八分﹞上九味作一劑﹐水煎﹐姜﹑棗引﹐食遠溫服。

按﹕上方九品﹐殊切病情﹐方意以人參治五勞七傷﹐虛損瘦弱。以黃補虛勞自汗﹐衛固腠理。以當歸治虛勞寒熱﹐逐舊生新。以白芍補腎气﹐退勞熱﹐制肝建脾。以茯苓治勞傷滲濕﹐治痰之本。以麥門冬潤燥淸金﹐滋陰降火。以陳皮行參﹑之滯﹐以益脾。前胡淸肺熱﹐化痰熱﹐推陳致新。甘艸補五勞七傷﹐益精養气﹐養陰補胃﹐更治咽痛﹐是方之用九品﹐品品精專。猶孫吳之用兵﹐不過能將十萬爾﹐原有細辛﹐予摘之。

﹝卷二痰火諸方補遺﹞黃鱉甲散

治虛勞客熱﹐肌肉消瘦﹐四肢煩熱﹐心悸盜汗﹐食少而渴﹐咳嗽有血。

黃﹝蜜炒﹐一錢﹞鱉甲﹝醋炒﹐一錢﹞天門冬﹝去心﹑皮﹐一錢﹞桑白皮﹝蜜炒﹐八分﹞人參﹝五分﹞生地黃﹝淡酒蒸﹐一錢五分﹞白芍藥﹝煨﹐一錢﹞知母﹝蜜炒﹞梗﹝一錢﹞秦艽﹝一錢﹞白茯苓﹝一錢﹞紫菀﹝取茸﹐一錢﹞柴胡﹝一錢﹞地骨皮﹝一錢﹞甘艸﹝三分﹞上十五味﹐姜三片﹐水煎服。

按﹕上方十五味﹐亦皆精專之品﹐方意以黃治五勞羸瘦﹐寒熱自汗﹐補气實表。以鱉甲治勞瘦﹐除骨節間勞熱結實﹐補陰補气。以地骨皮治骨蒸煩熱。以秦艽﹑桔梗﹑人參﹐並主傳屍骨蒸﹐勞熱自汗。桑白皮去肺中水气﹐及火熱嗽血。以天冬除肺气﹐淸肺熱﹐除咳痰。以紫菀止咳膿血﹐消痰益肺。以生地黃治咳嗽吐血。以知母瀉肺火﹐滋腎水﹐除命門相火。以柴胡治勞熱﹐消痰止咳。以甘艸瀉火養陰補脾。以茯苓補五勞七傷﹐肺痿痰壅等癥。以芍利肝益脾﹐是方也。備一十五味﹐藥品固繁﹐而用之亦精。猶韓信將兵﹐多多益善﹐戰有不勝者乎﹖原有半夏﹑肉桂﹐余摘之。

﹝卷二痰火諸方補遺﹞秦艽扶羸湯

治肺痿骨蒸﹐已成勞咳﹐或寒或熱﹐聲不出﹐體虛自汗﹐四肢倦怠。

秦艽﹝一錢﹞鱉甲﹝醋炒﹐一錢﹞人參﹝五分﹞當歸﹝身﹐一錢﹞柴胡﹝一錢﹞紫菀﹝茸﹐八分﹞甘艸﹝炙﹐八分﹞地骨皮﹝一錢﹞上八味作一劑﹐用生薑五片﹐梅﹑棗各一枚﹐水煎﹐食後服。

按﹕方意以秦艽治虛勞發熱﹐傳屍骨蒸﹐日晡潮熱。以鱉甲治勞瘦骨蒸﹐補陰補气。以人參去心肺脾胃間火邪﹐補五勞七傷﹐虛損痰弱。以當歸治虛勞寒熱﹐一切血虛。以紫菀療咳血唾膿﹐屍疰虛勞﹐百邪鬼疰。以甘艸瀉火益脾。以地骨皮退骨蒸煩熱。以柴胡治勞熱﹐骨節煩痛羸瘦﹐補五勞七傷。觀是方八味﹐括上癥無遺矣。

﹝卷二痰火諸方補遺﹞劫勞散

治心腎俱虛﹐勞嗽時復三四聲﹐潮熱過卽有盜汗﹐四肢倦怠﹐肌體羸瘦﹐恍惚異夢﹐喉中有血﹐名肺痿。

白芍﹝煨﹐一錢﹞黃﹝蜜炙﹐一錢﹞人參﹝五分﹞當歸﹝身﹐一錢﹞白茯苓﹝去皮﹐一錢﹞熟地黃﹝一錢﹞五味子﹝十五粒﹞半夏曲﹝八分﹞阿膠﹝炒成珠﹐一錢﹞甘艸﹝炙﹐八分﹞上十味作一劑﹐姜﹑棗引﹐水煎服。

按﹕方曰劫勞者﹐以其藥力專而效之捷也。方意以白芍補勞退熱﹐除煩益气﹐制肝而益脾胃。以黃補虛勞自汗﹐益肺气而瀉肺火。以人參瀉心肺脾胃中火邪﹐止咳唾吐衄諸血﹐所謂血脫而益其气也。以白茯苓利竅除濕﹐治痰之本也。以熟地黃塡骨髓﹐長肌肉﹐補五勞七傷﹐虛羸不足也。以當歸補一切血虛﹐一切血病﹐去舊生新也。以五味子治勞傷不足﹐暖水髒﹐壯筋骨﹐喘嗽燥咳﹐壯水以鎭陽光也。以阿膠補虛損﹐止諸血﹐補益肺臟。以甘艸瀉火補脾﹐以半夏曲燥濕﹐冷痰之標也。藥固十味﹐皆精專之品﹐奚啻孫吳之十萬耶﹖

﹝卷二痰火諸方補遺﹞黃益損湯

治男婦﹑童子﹑室女﹑諸虛百損﹐五勞七傷﹐骨蒸潮熱﹐腰腹俱急﹐百節酸痛﹐夜多盜汗﹐心常驚悸﹐煩躁唇焦﹐嗜臥少力﹐肌膚瘦瘁﹐咳嗽多痰﹐咯唾血絲﹐往來寒熱﹐頰赤神昏﹐不思飲食﹐服藥熱者則燥﹐衝滿上焦﹐涼者則胸滿而腹痛﹐及治火病﹐營衛不調﹐婦人產後血气不復﹐並宜服之。

黃﹝蜜炒﹐一錢﹞當歸﹝身﹐一錢﹞人參﹝五分﹞石斛﹝去梗﹐一錢﹞白術﹝土炒﹐八分﹞白茯苓﹝一錢﹞白芍﹝煨﹐一錢﹞山藥﹝一錢﹞甘艸﹝炙﹐八分﹞牡丹皮﹝八分﹞麥門冬﹝去心﹐一錢﹞五味子﹝十五粒﹞上十三味作一劑﹐姜﹑棗引﹐水煎服。

按﹕方曰﹕益損者以諸藥益人之損多矣。方意以黃補虛益損﹐養气生精﹐健脾而潤也。以人參補勞傷虛損﹐益气而生陰也。以石斛治五臟虛癆羸瘦﹐長肌肉﹐壯筋骨﹐消痰﹐澀丈夫元陽也。以白術生津止渴﹐益胃而補肝也。以當歸補血﹐去舊生新也。以茯苓利竅﹐除濕益气﹑和中﹐治濕之本也。以白芍散惡逐瘀﹐平肝以助脾也。以川芎治吐衄諸血﹐爲血之气藥也。以熟地黃補血塡精﹐益腎而補眞陰也。以山藥補肝而益腎也。以牡丹皮爲和血﹑生血﹑涼血之品也。以麥門冬止虛勞客熱﹐心煩燥渴﹐滋化源之要藥也。以五味子滋水淸而治諸血也。以甘艸瀉火熱而補脾气也。是方治癥固多﹐而其藥品亦多且銳﹐是亦攻守並備者也。原有肉桂﹑半夏﹐余亦去之。

﹝卷二痰火諸方補遺﹞柴前梅連散

治骨蒸癆瘵不痊﹐三服除根﹐其效如神。又治五勞七傷﹐虛弱羸瘦發熱者﹐宜服之。

柴胡﹝去蘆﹐二錢﹞前胡﹝去蘆﹐二錢﹞烏梅﹝去核﹐五枚﹞胡黃連﹝二錢﹞上作一劑﹐用豬膽一个﹐脊髓一條﹐韭白一錢﹐童便二盞﹐煎服。

按﹕《本艸》云﹕柴胡治癆之羸瘦﹐補五勞七傷﹐益气力﹐消痰止嗽﹐潤心肺大腸﹐潮熱肌熱之捷品也。前胡淸肺熱﹐化痰熱﹐推陳致新之藥也。烏梅止虛勞骨蒸也。胡黃連治傳屍骨蒸﹐勞熱自汗也。劫勞退熱﹐寧過此乎。

﹝卷二痰火諸方補遺﹞蛤蚧散

治虛勞咳嗽咯血﹐潮熱盜汗﹐不思飲食。

蛤蚧﹝一對﹐洗淨﹐酥炙﹞人參﹝五錢﹞百部﹝去苗﹐五錢﹞紫菀﹝取茸﹐五錢﹞貝母﹝五錢﹞款冬炙﹐一錢﹞杏上十二味﹐爲粗末﹐每五錢﹐水煎服。

按﹕方意以蛤蚧治虛勞傳屍﹐咳嗽咯血。以黃瀉陰火而退潮熱﹐治虛勞自汗﹐補肺虛而瀉肺火也。以人參治虛勞痰弱﹐吐衄咯唾諸血﹐益陽而生陰也。以款冬花爲溫肺治嗽之要也。以紫菀止上气咳嗽膿血﹐消痰而益肺也。以貝母治喘嗽上逆﹐煩熱消渴﹐止汗而安五臟也。

﹝卷二痰火諸方補遺﹞和肺引子

治諸血後咳嗽多痰。

阿膠﹝炒珠﹐一錢﹞人參﹝五分﹞麥門冬﹝去心﹐一錢﹞山藥﹝一錢﹞貝母﹝八分﹞白茯苓﹝一錢﹞百合﹝一錢﹞杏仁﹝去皮﹑尖﹐八分﹞甘艸﹝炙﹐八分﹞上九味作一劑﹐入黃蠟一塊﹐水煎﹐食後服。

按﹕方意謂咯血後﹐肺气已傷﹐用阿膠斂竅以益肺。去血過多﹐用人參補陽以生陰。脾不統血﹐故用山藥益脾以補腎。嗽而多痰﹐故用貝母淸肺以消痰。茯苓者﹐所以滲濕﹐治痰之本﹐杏仁者﹐所以潤燥散肺之邪﹐而甘艸者﹐所以瀉火益脾以和中也。

保和湯

治虛勞久嗽﹐肺燥成痿。

知母﹝去毛﹐蜜炒﹐一錢﹞貝母﹝八分﹞天門冬﹝去心﹑皮﹐一錢﹞甘艸﹝炙﹐五分﹞麥門冬﹝去心﹐一錢﹞款冬花﹝八分﹞薏苡仁﹝一錢﹞百合﹝一錢﹞阿膠珠﹝一錢﹞當歸生地黃﹝薑汁炒﹐一錢﹞上十六味作一劑﹐姜引﹐水煎服。原有兜苓﹐今摘之。

保眞湯

治諸虛百損﹐五勞七傷﹐骨蒸潮熱﹐咳嗽諸汗﹐諸血等癥。

當歸身﹝一錢﹞人參﹝五分﹞生地黃﹝一錢﹞熟地黃﹝一錢﹞黃﹝蜜炒﹐一錢﹞白術﹝土炒﹐八分﹞白茯苓﹝一錢﹞甘艸﹝炙﹐八分﹞陳皮﹝去白﹐五分﹞白芍藥﹝一錢﹞天門冬﹝一錢﹞麥﹞地骨皮﹝一上十七味作一劑﹐姜五斤﹐棗一枚﹐水煎食後服。

太平丸

治虛火嗽﹐肺痿肺癰﹐並宜服之。

天門冬﹝去心﹑皮﹐一兩﹞麥門冬﹝去心﹐一兩﹞知母﹝去毛﹐蜜炒﹐一兩﹞貝母﹝一兩﹞款冬花﹝五錢﹞杏仁﹝去皮﹑尖﹐五錢﹞京墨﹝五錢﹞桔梗﹝一兩﹞薄荷﹝一兩﹞上十味﹐俱爲細末﹐煉蜜爲丸如彈子大﹐每細嚼一丸﹐薄荷湯下。

人參黃散

治虛勞客熱﹐肌肉消瘦﹐四肢倦怠﹐五心煩熱﹐口燥咽漧﹐頰赤心驚﹐日晡潮熱﹐夜多盜汗﹐胸脇不利﹐咳嗽膿血稠粘。

人參﹝五分﹞秦艽﹝一錢﹞白芍﹝一錢﹞白茯苓﹝一錢﹞黃﹝蜜炒﹐一錢﹞知母﹝去毛﹐蜜炒﹐一錢﹞甲﹝醋炙﹐一錢﹞上十二味﹐姜引﹐水煎服。

天門冬丸

治虛勞﹐吐血咯血﹐咳嗽喘急﹐大寧肺气。

天門冬﹝去心﹑皮﹐一兩﹞杏仁﹝去皮﹑尖﹐五錢﹞貝母﹝一兩﹞茯苓﹝一兩﹞阿膠珠﹝一兩﹞上五味﹐俱爲細末﹐煉蜜爲丸彈子大﹐日三丸﹐噙化。

潤華膏

治一切勞嗽﹐肺痿喘急﹐並皆治之。

人參﹝五錢﹞麥門冬﹝去心﹐一兩﹞阿膠珠﹝一兩﹞款冬花﹝五錢﹞紫蘇﹝五錢﹞五味子﹝一兩﹞杏仁﹝去皮﹑尖﹐五錢﹞百藥煎﹝五錢﹞貝母﹝一兩﹞粟殼﹝去筋膜﹐五錢﹞烏梅肉﹝一兩﹞桔梗﹝一兩﹞上十二味﹐爲細末﹐蜜丸彈大。臨臥噙化。

靑蒿丸

治骨蒸煩熱鬼气。

用靑蒿一握﹐豬膽一枚﹐杏仁十四个﹐去皮尖炒﹐以童便一大盞﹐煎五分﹐空心溫服。

靑蒿煎

治虛勞盜汗﹐煩躁口漧﹐用靑蒿取汁熬膏﹐入人參末﹑麥冬末各一兩﹐熬至可丸﹐如梧子大﹐每食後米飲下二十丸。

又方

治骨蒸煩熱鬼疰﹐用靑蒿五寸﹐八九月帶子者﹐最好細嫩者﹐和納大釜中火煎三大斗﹐去渣﹐漑釜令淨﹐再以微火煎至二大斗﹐入豬膽一枚﹐同煎一大斗﹐去火待冷﹐以瓷器盛之﹐每欲服時﹐取甘艸二三兩﹐炙熟爲末﹐以煎和搗﹐幹杵爲丸﹐空腹粥飲下二十丸﹐漸增三十丸止。

又方

治虛勞寒熱﹐肢體倦痛﹐不拘男婦﹐八九月靑蒿成實時﹐采數枝﹐童便浸三日﹐曬榦爲末﹐每二錢﹐烏梅一个﹐煎湯服。

又方

治男婦勞瘦﹐靑蒿細銼三升﹐童便五升﹐同煎一升半﹐去渣﹐入瓷器中煎成膏﹐丸如梧子大﹐每空心及時溫酒下二十丸。

又方

治婦人骨蒸﹐煩熱寢汗﹐口漧引飲气喘﹐天門冬十兩﹐麥門冬八兩﹐並去心爲末﹐以生地黃三斤﹐取汁熬膏﹐和丸梧子大﹐每五十丸﹐以逍遙散湯煎下。

又方

治傳屍癆瘵﹐王瓜﹝焙﹞爲末﹐每滚白湯服一錢。

一方

治虛勞內熱﹐下焦虛熱﹐骨節煩疼﹐肌肉急﹐小便不利﹐大便數﹐少气吸吸﹐口燥熱淋﹐用大麻子五合﹐研﹐水二升﹐分服四五劑瘥。

一方

治虛勞不足﹐糯米入豬肚內蒸熟﹐搗做丸子﹐日日服。

河車丸

治婦人癆瘵﹐勞嗽﹐虛損﹐骨蒸等癥。

用紫河車﹐幼生男子者一具﹐以長流水洗淨熟煮﹐劈細焙漧研﹐山藥二兩﹐人參一兩﹐白茯苓半兩﹐爲末﹐酒糊丸梧子大﹐麝香養七日﹐每服三十五丸﹐溫服鹽湯下。

集驗方

治五癆七傷﹐吐血虛瘦。

用初生胞衣﹐長流水洗去惡血﹐待汁出乃止﹐以酒煮搗如泥﹐入白茯神和丸梧子大﹐每米湯下百丸﹐忌鐵器。

﹝卷三﹞六味丸方論

六味丸﹐古人制以統治痰火諸證﹐又謂已病未病﹐並宜服之﹐此蓋深得病之奧者也。何火之作﹐始於水虧火熾金傷﹐絕其生化之源乃爾。觀方中君地黃﹐佐山藥﹑山茱﹐使以茯苓﹑牡丹皮﹑澤瀉者﹐則主益水淸金惇土之意可知矣。蓋地黃一味﹐爲補腎之專品﹐益水之主味﹐孰勝此乎﹖夫所謂益水者﹐卽所以淸金也﹐惟水足則火自平而金自淸﹐有子令母實之義也。所謂淸金者﹐卽所以惇土也﹐惟金气淸肅﹐則木有所畏﹐而土自實﹐有子受母蔭之義也。而山藥者﹐則補脾之要品﹐以脾气實則能運化水谷之精微﹐輸轉腎臟而充精气﹐故有補土益水之功也。而其山茱﹑茯苓﹑丹皮﹐皆腎經之藥力﹐助地黃之能。其澤瀉一味﹐𨿽曰接引諸品歸腎﹐然方意實非此也。蓋茯苓﹑澤瀉﹐皆取其瀉膀胱之邪﹐古人補藥﹐則必兼瀉邪﹐邪去則補藥得力﹐一辟一闔﹐此乃玄妙。後世不知此理﹐專一於補﹐所以久服必致偏勝之害。六味之設﹐何其神哉﹗經有亢則害承乃制之論﹐正此謂也。謹按諸品性能﹐贅之分兩之下﹐以備學人之參考焉。

六味丸

治男子五勞七傷﹐精血虧損﹐夢遺盜汗﹐咳嗽失血﹐骨蒸潮熱﹐虛羸瘦悴等證﹐又治女人傷中胞漏﹐下血瘀血諸候。一切痰火﹐已病未病﹐並皆治之。

懷漧地黃﹝制﹐八兩﹐卽生地黃之幹者﹐其法取懷慶者一斤﹐擇肥者半斤﹐洗淨﹐曬令微皺﹐聽用。其性气味甘寒﹐無毒。主治男子五勞七傷﹐補五臟內傷不足﹐通血脈﹐利耳目﹐益气力﹐助心脾气﹐彊筋骨﹐長志﹐安魂定魄﹐治心肺損﹐吐血衄血﹐涼血生血﹐補腎水眞陰﹐塡骨髓﹐長肌肉﹐生精。元素曰﹕生則大寒而涼血﹐血熱者須用之。熟則微溫而補腎﹐血衰者須用之。又臍下痛屬腎﹐非熟地黃不能除﹐乃通腎經之藥也。又曰﹕益腎水涼心血﹐其脈洪實者﹐宜之﹐裏脈虛者則宜熟地黃﹐假火力蒸九數故能補腎元气。仲景六味丸﹐用之爲諸藥之首﹐天一生水之源也。湯液四物湯﹐治藏血之髒以之爲君者﹐癸乙同歸一治也。又曰﹕男子多陰虛﹐宜用熟地黃﹐女子多血熱﹐宜用生地黃。又云﹕生地黃能生精血﹐天門冬引入所生之處﹐熟地黃能補精血﹐用麥門冬引入所補之處。虞氏云﹕生地黃生血﹐而胃气弱者服﹐恐妨食熟地黃補血﹐而痰火多﹐服之多者恐泥膈也。或云﹕生地黃酒炒則不妨胃﹐熟地黃薑汁炒則不泥膈﹐此皆善用地黃之精微者也。﹞山茱萸肉﹝酒潤﹐去核﹐只取肉﹐四兩﹐气味鹹平無毒。補腎气﹐壯元气﹐祕精气﹐助水髒﹐暖腰膝﹐興陽道堅陰莖﹐添精髓﹐止老人尿多不節﹐益精安五臟﹐通九竅﹐久服明目﹐彊力輕身﹐延年。王氏曰﹕滑則气脫﹐澀則所以收之﹐山茱萸止小便利祕精气﹐取其味酸澀以收滑也。仲景八味丸用之爲君﹐其性可知矣。﹞幹淮山藥﹝四兩﹐另末﹐气味甘溫平無毒。主治傷中﹐補虛羸﹐去寒熱邪气﹐補中益气力﹐熱健忘﹐益腎气﹐健脾胃﹐止泄痢﹐化痰涎﹐潤皮毛。凡人體虛而羸者﹐加而用之。又曰﹕利丈夫助陰力﹐熟煮和蜜﹐或爲湯煎﹐或爲粉﹐並佳﹐幹之入藥更妙﹐惟不宜同麵食。東垣曰﹕山藥入於太陰﹐仲景八味丸用幹山藥以其涼血能補也。亦治皮膚漧燥﹐以此潤之。吳氏曰﹕山藥入手太陰二經﹐補其不足﹐淸其虛熱﹐肚肺爲腎之上源﹐源旣有滋流﹐豈無益﹖此八味丸所以用其彊陰也。又云﹕食之可以避霧露。﹞香牡丹皮﹝用眞者﹐去骨令淨﹐三兩﹐微焙﹐忌鐵﹐或曬漧以銅刀切﹐加酒拌蒸﹐從已至未血﹑補血﹑生血﹑涼血﹐治血中伏火除煩熱﹐女子經脈不通﹐血瀝腰痛﹐通關腠血脈。元素曰﹕牡丹乃天地之精﹐爲羣花之首﹐葉爲陽發生也﹐花爲陰成實也。丹者赤也﹐火也。故能瀉陰胞中之火﹐四物湯加之﹐治婦人骨蒸。又曰﹕牡丹皮入手厥陰﹑足少陰﹐治無汗骨蒸﹐神不足者﹐手少陰﹐志不足者﹐足少陰﹐故八味丸中用之﹐治神志不足也。又能治腸胃積血﹐吐血﹑衄血﹐必用之藥﹐故犀角地黃湯用之。李氏曰﹕牡丹皮治手足少陰厥陰四經血分伏火﹐蓋伏火卽陰火也﹐陰火卽相火也。古方惟以治相火﹐故腎气丸用之。後人乃專以黃柏治相亦罕悟﹐宜分別之。﹞云白茯苓﹝去皮﹐三兩﹐气味甘平無毒﹐調髒气﹐伐腎邪﹐長陰力﹐保神气﹐開胃止嘔逆﹐和中益气﹐瀉膀胱益脾骨﹐治腎積奔豚﹐丹溪曰﹕陰虛者﹐不宜用。﹞新澤瀉﹝去根﹐一兩五錢﹐原三兩﹐今減之。气味甘寒無毒。主腎虛精自瀉﹐治五淋﹐宣通久服耳目聰明﹐不饑﹐延年輕身﹐面生光﹐能行水﹐上補虛損﹐五臟痞滿起陰气﹐止泄精﹐消渴﹐淋澀﹐逐膀胱三焦﹐停水。元素曰﹕澤瀉乃除濕之聖﹐入腎經治小便淋澀﹐去陰間汗﹐無此疾服之﹐令人目盲。宗氏曰﹕澤瀉功長於利水。扁鵲曰﹕多服病患眼誠爲行去水也。

丸服澤瀉教人未有不小便多者﹐小便旣多﹐腎气安得復實﹖今人止泄精多不敢用之﹐八味丸用之﹐不過接引桂附等﹐歸就腎經別無他意。《本經》曰﹕久服明目。扁鵲曰﹕久服昏目﹐何也﹖易老曰﹕去脬中畱垢﹐以其味鹹能瀉伏水﹐故也。瀉伏水去畱垢故明目﹐小便利腎﹐經虛﹐故昏目。王履曰﹕宗氏之說﹐王氏韙之﹐竊謂八味丸以地黃爲君﹐余藥佐之﹐非止補血兼補气也。所以陽旺則能生陰血也。又按﹕《本艸正誤》謂弘景曰﹕仙經服食﹐斷谷皆用之。亦云﹕輕身能步行水上。頌曰﹕仙方只單服澤瀉一味﹐搗爛篩末水調﹐日服六兩﹐百日體堅﹐而健行。李氏曰﹕《神農》書列澤瀉於上品﹐復云﹕久服輕身﹐面生光﹐能行水上﹐典術云﹕澤瀉久服能令人輕身﹐日行五百里﹐走水上﹐一名澤芝﹐陶蘇皆以爲是然﹐愚竊疑之抵六味丸用之﹐無乃伐腎邪而已﹐若以之配茯苓﹑丹皮各三兩﹐恐走瀉太甚﹐余故減半俟。

後之明哲以爲何如﹖﹞上六味﹐各爲法制﹐另末﹐用白蜜四兩﹐煉熟﹐以前山藥末攪成幹糊﹐爲丸如梧子大﹐每百一兩。若相火熾盛﹐咽漧口燥﹐余加黃柏﹑知母﹐各蜜炒二兩。

﹝卷三﹞大造丸方論

吳球云﹕紫河車卽胞衣也。兒孕胎中﹐臍系於胞﹐胞系於母命門﹐受母之蔭﹐父精母血﹐相應每每用此得效﹐用之女人尢妙。蓋本其自出﹐各從其類也。若無子及多生女﹐並月水不調﹐小產難產人服之﹐必主多子。危疾將絕者﹐一二服可更活一二日﹐其補陰之功極重﹐百發百中﹐久服耳聰目明﹐須髮烏黑﹐延年益壽﹐有奪造化之功﹐故名大造丸。用紫河車一具﹐男用女胎﹐女用男胎﹐初生者﹐米泔洗淨﹐新瓦焙榦研末﹐或以淡酒蒸熱搗曬研末﹐气力尢全﹐且無火毒。敗龜板年久者﹐童便浸三日﹐酥炙黃二兩﹐或以童便浸過﹐石上磨淨﹐蒸熟曬研尢妙。黃柏去皮﹐鹽酒浸炒一兩半﹐杜仲去皮酥炙一兩半﹐牛膝去苗酒浸曬一兩二錢﹐肥生地黃二兩半﹐入砂仁六錢﹐白茯苓二兩﹐絹袋盛﹐入瓦罐﹐酒煮七次﹐去茯苓﹑砂仁不用﹐杵地黃爲膏聽用﹐天門冬去心﹐麥門冬去心﹐人參去蘆﹐各一兩二錢﹐夏月加五味子七錢﹐各不犯鐵器爲末﹐同地黃膏入酒米糊丸如小大豆﹐每服八九十丸﹐空心鹽湯下﹐冬月酒下。女人去龜板﹐加當歸二兩﹐以乳煮糊爲丸。男子遺精﹐女人帶下﹐並加牡蠣粉一兩。

世醫用陽藥滋補﹐非徒無益﹐爲害非小。蓋邪火只能動欲﹐不能生物。龜板﹑黃柏補陽補陰地黃涼血滋陰﹐得茯苓﹑砂仁同黃柏﹐則入少陰。白飛霞以此四味﹐爲天一生水丸也。天門冬﹐能保肺气﹐不令火炎﹐使肺气下行生水﹐然其性有降無升﹐得人參則鼓動元气﹐有升有降﹐故同地黃爲固本丸也。又麥門冬﹑人參﹑五味子三味﹐名生脈散﹐皆爲肺經藥﹐此方配合之意﹐大抵以金水二髒﹐爲生化之源﹐加河車以成大造之功故也。一人病弱﹐陽事敗痿﹐服此二料﹐身體頓異﹐連生四子。一婦年六十﹐已衰憊﹐服此壽至九十﹐猶彊健。一人病後不能作聲﹐服此气壯聲出﹐一人病痿足不任者半年﹐服此後能遠行。

﹝卷三痰火雜癥補遺﹞頭痛眩暈

夫頭爲諸陽之首﹐左腦痛屬風與血虛風﹐薄荷﹑荊芥。血虛﹐川芎﹑當歸。右腦痛屬痰術﹑半夏。屬熱﹐酒芩爲主。痛甚者屬火﹐黃芩﹑玄參。頭痛須用川芎。如不愈﹐各加引經藥。太陽川芎﹐陽明白芷﹐少陽柴胡﹐太陰蒼術﹐少陰細辛﹐厥陰吳茱萸﹐如苦頭痛﹐必加細辛。頂顚痛﹐須用本﹐減川芎。如血气兩虛頭痛﹐調中益气湯﹐內加川芎三分﹐蔓荊子三分﹐細辛三分﹐其效如神。大抵痰火﹐頭痛眩暈﹐因火與痰者﹐多宜加玄參﹑酒芩以淸熱﹐勿輕用川芎﹑蔓荊子﹐陳茶爲引﹐更穩。

﹝卷三痰火雜癥補遺﹞肩背及腰節痛

肩背痛﹐不可回顧者﹐此太陽气郁而不行也﹐以風藥散之﹐脊痛項彊﹐腰似折﹐項似拔此是太陽經不通也。肢節痛﹐須用羌活。如瘦人肢節痛﹐是血虛﹐宜四物湯內加羌活﹑防風﹑酒炒黃芩﹑黃柏﹐如倦怠無力﹐肢節痛﹐加

﹝卷三痰火雜癥補遺﹞耳鳴及耳聾

耳聾皆屬於熱﹐須用四物湯降火。

耳鳴必用龍薈丸﹐食後服。大抵此癥﹐因平昔飲酒濃味﹐上焦素有痰火﹐只作淸痰降火治之爲當﹐余治耳鳴耳聾﹐每服還少丹一料最效。方見虛損。

方古庵曰﹕左耳聾﹐婦人多有之﹐以其多忿怒故也﹔右耳聾者﹐男人多有之﹐以其多色欲故也﹔左右俱聾者﹐膏粱之家多有之﹐以其多肥甘故也。

﹝卷三痰火雜癥補遺﹞腰痛

經曰﹕腰以下皆屬腎﹐主濕熱腎虛。瘀血﹐積痰﹐挫閃﹐脈大者腎虛。杜仲﹑龜板﹝酥柏﹑知母﹑枸杞﹑北五味之類爲末﹐豬脊髓和丸服。脈澀者﹐瘀血。用補陰丸加桃仁﹑紅花。脈緩者濕熱﹐蒼術﹑杜仲﹑黃柏﹑川芎之類。痰積者﹐二陳加南星﹑半夏。凡諸癥屬火﹐不可峻用寒涼藥﹐腰痛必用鹿角膠。

﹝卷三痰火雜癥補遺﹞痞脹

如稟受素弱﹐轉運不調﹐飲食不化﹐而心下痞者﹐宜用白術﹑山楂﹑神曲﹑陳皮。心下須用枳實﹑黃連。如肥人心下痞﹐乃是濕痰﹐宜蒼術﹑半夏﹑砂仁﹑茯苓﹑滑石。如瘦人心下痞﹐乃是濕熱﹐宜枳實﹑黃連﹑葛根﹑升麻。挾血成窩囊而痞者﹐用桃仁﹑紅花﹑香附﹑山梔子﹑大黃之類。

﹝卷三痰火雜癥補遺﹞吞酸

乃濕熱積於脾而出﹐伏於肺胃之間﹐必以吳茱萸炒黃連爲君﹐用二陳加此二味﹐冬月倍吳茱萸﹐夏月倍黃連爲丸﹐姜湯下。

﹝卷三痰火雜癥補遺﹞嘈雜惡心嘔吐

嘈雜者﹐火動其痰也﹐宜二陳加黃芩﹑靑黛。惡心者﹐無物無聲﹐心中欲吐不吐者是﹐心經之病﹐皆在胃口上。宜用生薑佐諸藥﹐能開豁胃痰也。嘔吐者﹐胃中有熱﹐膈上有痰﹐二陳湯加炒山梔﹑黃連﹑生薑。

﹝卷三痰火雜癥補遺﹞喘及短气

气虛短气而喘甚者﹐不可用苦寒藥﹐火气盛故也。宜導痰湯﹑千緡湯。﹝見《局方》。﹞汗﹐小腹火起﹐衝於上喘者。宜降心火﹐補陰。有火痰者﹐宜降心火﹐淸肺金。諸喘不止者﹐用椒目研末﹐生薑湯調下一二錢。劫止之後﹐因痰治痰﹐因火治火。又法﹐以蘿白子蒸熟爲君﹐皂角燒灰等分﹐共爲末﹐生薑汁煉蜜丸﹐每五七丸﹐噙化止之。气虛气短者﹐用人參﹑﹝蜜炙﹞黃柏﹑麥冬﹑地骨皮之類﹐治喘癥﹐必用阿膠。

戴云﹕痰喘者﹐喘便有痰聲。气急喘者﹐呼吸急促﹐而無痰聲﹔有胃气虛喘者﹐擡肩擷項﹐喘而不休﹔火炎上喘者﹐乍進乍退﹐得食則減﹐食已則喘。大抵有實火﹐膈上有稠痰。

凡喘癥﹐上喘下必脹﹐要識標本。先喘而後脹者﹐主於肺﹐則喘爲本﹐而腫爲標。治當淸肺不得降而生喘﹐此則腫爲本﹐而喘爲標。治當實脾行水爲主﹐而淸肺次之。

﹝卷三痰火雜癥補遺﹞煩躁

起臥不安﹐睡不穩﹐謂之煩。法宜淸肺去痰﹐宜梔豉湯﹑竹葉石膏湯。﹝二方見傷寒門。﹞躁者﹐顚狂恍惚之狀﹐宜朱砂安神丸。﹝見《局方》。﹞

﹝卷三痰火雜癥補遺﹞諸虛百損

頭目昏花﹐四肢疲軟無力﹐羸瘦﹐不長肌肉﹐少年气血兩虛﹐色欲過度﹐耳鳴者﹐宜服補陰補心丹。老年血气虛損者﹐宜古庵心腎丹﹐還少丹。

上諸方﹐俱見古方括內。

諸癥補遺﹐大都痰火癥中所必有者﹐采擇數款﹐亦須以主治方中﹐隨所見癥﹐根據經絡量加一二味﹐以治其標可也。其間有闕略者﹐以俟後之君子參補焉。

﹝卷三﹞痰火死癥

一痰火嘔血成盆而過多者﹐不思飲食﹐肌肉漸削者﹐此心气已絕﹐死不治。

一痰火左脇痛﹐不能轉身者﹐此乃肝葉已幹﹐名爲幹血痛﹐肝經已絕﹐死不治。右脇痛﹐服淸肺化痰藥不止﹐夜不能臥者﹐此肺絕之候﹐不治。

一痰火喉痛﹐此膽火上炎﹐用治喉藥不效﹐至生瘡破皮﹐乃虫攻咽﹐此瘵疾之不可救者﹐死不治。

一痰火聲啞﹐乃肺經已絕﹐死不治。

一痰火臀尖無肉﹐此脾經已絕﹐死不治。

一痰火咳逆吐食者﹐此胃火熾甚﹐脾气受傷﹐多致不救。

一痰火泄瀉﹐飲食不化﹐此胃气已絕﹐死不治。

﹝卷三﹞痰火脈

按﹕痰火之脈﹐以浮而芤濡虛緩﹐遲大無力﹐沈而遲澀﹐結代無力﹐皆虛而不足﹐外證短气喘促﹐或肢厥者﹐皆屬脾肺腎三髒俱虛﹐脈合其證﹐此受補者也。若脈來弦長緊實﹐外證痰實气壅喘咳﹐或煩或熱﹐或咽痛﹐或復見諸血﹐此爲陰虛火動﹐脈不合證﹐此不受補者也。又按﹕《脈經》曰﹕骨蒸發熱﹐脈數而虛﹐熱而澀小﹐必殞其軀。又曰﹕勞極諸虛﹐浮濡微弱﹐土敗雙弦﹐火炎急數。又曰﹕諸病失血﹐脈必見芤﹐緩小可喜﹐數大可憂。又曰﹕病熱有火﹐洪數可醫﹐沈微無火﹐無根難醫﹐此皆言脈証之宜忌也。凡有幹於痰火癆瘵之脈﹐悉詳附之於後﹐惟不切於此證者﹐乃摘之。

﹝卷三痰火脈﹞浮

浮脈法天﹐有輕淸在上之象﹐在卦爲幹﹐在時爲秋﹐在人爲肺。又曰毛﹐太過則中堅旁如循雞羽﹐病在外也﹐不及則气來毛微﹐病在中也﹐《脈訣》言尋之如太過﹐乃浮兼洪緊之象﹐非浮脈也。

主病浮脈爲陽主表﹐有力表實﹐無力表虛﹐浮遲中風﹐浮數風熱﹐浮緊風寒﹐浮緩風浮虛傷暑﹐浮芤失血﹐浮洪虛熱﹐浮散勞極﹐寸浮主頭痛眩暈﹐或風痰在胃﹐關主土衰木旺﹐尺主後便不通。

﹝卷三痰火脈﹞沈

沈脈法地﹐有淵泉在下之象﹐在卦爲坎﹐在時爲冬﹐在人爲腎。又爲石亦曰營﹐太過則石﹐按之益堅﹐病在外也。不及則气來虛微﹐去如數者﹐病在中也。《脈訣》言緩度三關﹐狀如爛綿者﹐非也。沈有緩數各部之沈﹐爛綿乃弱主病沈脈主裏﹐有力裏實﹐無力裏虛﹐沈則爲气﹐沈澀气郁﹐沈弱寒熱﹐沈緩寒濕﹐沈緊

﹝卷三痰火脈﹞遲

遲爲陽不勝陰﹐故陰至不及。《脈訣》言重手乃得﹐是有沈無浮﹐一息三至﹐甚爲易見曰隱隱狀且難﹐是澀脈矣﹐其謬可知。然二至爲遲﹐有力爲緩﹐無力爲澀﹐有止爲結﹐遲甚爲敗﹐浮而軟爲虛。黎氏曰﹕遲小而實﹐緩大而慢﹐遲爲陰盛陽虛﹐緩爲衛盛營弱﹐宜別之主病遲脈主髒﹐有力冷痛﹐無力虛寒﹐浮遲表寒﹐沈遲裏寒﹐且主多痰﹐沈痼瘕﹐寸遲則上焦有寒﹐關遲則中寒腹痛﹐尺遲則後便不禁﹐腎虛腰痛。

﹝卷三痰火脈﹞數

數爲陰不勝陽﹐故脈太過﹐一息六至是也。浮沈遲數﹐脈之綱領也。數而弦爲緊﹐流利爲滑﹐數而有止爲促﹐數甚爲極﹐數見關中爲動脈。

主病數脈主腑﹐有力爲實爲熱﹐宜瀉。無力爲虛火﹐爲相火﹐宜補。浮數表熱﹐沈數﹐气口數實﹐病肺癰﹐數虛爲肺痿﹐寸數咽腫﹐口舌生瘡﹐吐血咳嗽﹐或肺生癰﹐關數胃火肝火﹐尺數則腎虛﹐宜滋陰降火。

﹝卷三痰火脈﹞滑

滑爲陰气有餘﹐故脈來流利如水。脈者﹐血之腑也﹐血盛則脈滑﹐故腎脈宜之。气盛則﹐故肺脈宜之。《脈訣》云﹕按之卽伏﹐三關如珠﹐不近不退﹐是不分浮滑沈滑尺寸之滑也﹐今正之。

主病滑脈爲陽﹐主元气虛衰﹐痰飲宿食﹐吐逆蓄血﹐女子經調有孕。寸滑主膈痰嘔吐酸舌彊﹐或咳嗽。關滑主宿食﹐肝脾積熱﹐尺滑則瀉痢淋。又曰﹕滑主痰飲﹐浮滑風痰﹐沈滑食痰﹐滑數痰火﹐滑短宿食。《脈訣》言關滑胃寒﹐尺滑臍冷﹐與《脈經》言關滑胃熱﹐尺滑血蓄﹐婦人經病之旨相反﹐其謬如此。

﹝卷三痰火脈﹞澀

澀爲陽气有餘﹐气盛則血少﹐故脈蹇滯﹐而肺脈宜之。《脈訣》言指下尋之似有﹐舉之﹐《脈經》所云﹐絕不相干。又曰﹕細而遲短往來難﹐短且散﹐一止復來﹐參互不調﹐如輕刀刮竹﹐如雨沾沙﹐如病蠶食葉。又曰﹕細遲短散﹐時一止曰澀﹐極細而軟﹐重按若絕曰微﹐浮而柔細曰濡﹐沈而柔細曰弱。

主病澀主血少傷精﹐反胃﹐亡陽多汗﹐營中寒濕﹐入營血痺﹐婦人非孕卽無經。寸澀傷胸痛﹐關則胃虛脇脹﹐尺爲精血俱傷﹐腸結溲淋﹐或爲下血。又曰﹕澀主血少傷精之病﹐女人有孕爲胎病﹐無孕爲敗血。杜氏曰﹕澀脈獨見尺中﹐形同代﹐爲死脈。

﹝卷三痰火脈﹞大

脈形寬大有力爲洪﹐大而無力爲虛。

主病大則病進﹐爲元气之賊﹐浮大表病﹐沈大裏病﹐惟緩而大﹐則爲正脈也。

﹝卷三痰火脈﹞緩

緩脈小於遲﹐一息四至﹐如絲在經﹐不捲其軸。應指和緩﹐往來甚勻﹐如初春楊柳舞象﹐如風輕沾柳梢﹐緩脈在卦爲坤﹐在時爲四季﹐在人爲脾﹐陽主陰尺上下同等。浮大而軟﹐無有偏勝者﹐平脈也。若非其時﹐則爲有病﹐緩而和平﹐不浮不沈﹐不徐不疾者﹐卽有胃气。故杜氏云﹕欲知死期何以取﹐先賢推定五般土﹐陽土須知不過陰﹐陰土過陰當細數。

主病緩脈主營气衰﹐衛气有餘﹐或風或濕或脾虛﹐上主項彊﹐下主痿痺﹐寸緩主項背﹐關主風暈﹐胃家虛弱﹐尺主濡泄﹐或風祕﹐腳弱無力。又曰﹕浮緩爲風﹐沈緩爲濕﹐緩大風虛﹐緩細濕痺﹐緩澀脾虛﹐緩弱風气﹐《脈訣》言緩主脾熱﹐口臭﹐反胃齒痛﹐夢鬼之病﹐出自杜撰﹐與緩無關。

﹝卷三痰火脈﹞芤

浮大而軟﹐按之中空兩邊實。又曰﹕中空外實﹐狀若慈蔥。劉氏云﹕芤脈何似﹐絕類慈指下成窟﹐有邊無中。戴氏云﹕營行脈中﹐脈以血爲形﹐芤脈中空﹐脫血之象也。又曰﹕芤形浮大軟如蔥﹐按之旁有中央空﹐火犯陽經血上溢﹐熱侵陰絡下流紅。《脈經》云﹕三部芤脈﹐長病得之生﹐卒病得之死。《脈訣》云﹕兩頭有﹐中間無﹐是脈斷絕矣。又言﹕主淋澀﹐气入小腸﹐與失血之候相反﹐誤世不小。

主病寸主胸中積熱﹐關主腸內生癰﹐尺主下血赤淋﹐紅痢崩中。

﹝卷三痰火脈﹞濡

濡脈極軟而浮細﹐如帛在水中﹐輕手相得﹐按之無力﹐如水上浮漚﹐謂如帛浮水中﹐重之﹐隨手沒之象﹐《脈訣》按之似有﹐舉之還無﹐是微脈﹐非濡也。又曰﹕濡形浮細按須輕﹐水面浮綿力不禁﹐病後產中猶有藥﹐平人若見是無根。浮細而如綿曰濡﹐沈細如綿曰弱﹐浮而極細曰微﹐沈而極細不斷曰細。

主病濡主亡血陰虛﹐丹田髓已虧﹐盜汗血崩﹐濕气侵脾﹐寸濡主陽微自汗﹐關主气虛﹐尺主傷精脫血寒甚﹐法宜溫補﹐大都濡主血虛之病﹐又爲傷濕。

﹝卷三痰火脈﹞弱

極軟而沈﹐按之乃得﹐舉手全無。又曰﹕弱乃濡之沈者。《脈訣》言黎氏譬如浮漚﹐皆﹐非弱也。《素問》曰﹕脈弱以滑﹐是有胃气﹐脈弱以澀﹐是爲久病﹐病後老弱見之順﹐平人少年見之逆。又曰﹕弱來無力按之柔﹐柔細而沈不見浮﹐陽陷入陰精血弱﹐白頭猶可少年主病弱脈主陰气虛﹐陽气衰﹐惡寒發熱﹐筋骨痿軟﹐多驚多汗﹐精神減少﹐法當益气。寸主陽虛﹐關主胃弱脾衰﹐尺主陽陷陰虛。又曰﹕弱主气虛之病﹐仲景曰﹕陽陷入陰﹐故惡寒發熱。又曰﹕弱主筋﹐沈主骨﹐陽浮陰弱﹐血虛筋急。柳氏曰﹕气虛則脈弱﹐寸弱陽虛﹐尺弱陰虛﹐關弱胃气虛。

﹝卷三痰火脈﹞虛

遲大而軟﹐按之無力﹐隱指豁豁然空。崔氏曰﹕形大力薄﹐其虛可知。《脈決》言尋之﹐舉之有餘﹐止言浮脈﹐不見虛狀。楊氏曰﹕狀似柳絮﹐散慢而遲。滑氏言﹕散大而濡皆散脈﹐非虛也。又曰﹕舉之遲大按之松﹐脈狀無涯類谷空﹐莫把芤虛爲一例﹐芤遲浮大似慈蔥。又曰﹕虛脈浮大而遲﹐按之無力﹐芤脈浮大﹐按之中空﹐芤主脫血﹐虛主血虛。

主病脈虛身熱﹐主傷暑自汗﹐怔忡驚悸﹐陰虛發熱﹐法當養營益衛。寸主血不營心﹐關主腹脹少食﹐尺主骨蒸痺痿﹐傷精脫血。經曰﹕血虛脈虛﹐气來虛微爲不及﹐病在內﹐曰﹕久病脈虛者死。

﹝卷三痰火脈﹞細

細脈小人於微﹐而常有﹐細直而軟﹐若絲綫之應指﹐《素問》謂之小﹐王氏言如莠蓬﹐柔也。《脈訣》言往來極微﹐是微反大於細矣﹐與經相背又曰﹕細來累累細如絲﹐應指沈沈無絕期﹐春夏少年俱不利﹐秋冬老弱卻相宜。

主病細主血弱气衰﹐諸虛百損﹐七情六極﹐非濕侵腰腎﹐則傷精汗血。寸主嘔吐﹐關脹﹐胃虛﹐尺主丹田冷。泄痢遺精﹐陰血耗奪。《脈經》言細爲血少气衰﹐有此證則順﹐否則逆﹐故吐衄脈得沈細者生﹐憂勞過度者﹐脈亦細。

﹝卷三痰火脈﹞結

結脈往來緩﹐時一止復來。《脈訣》言﹕或來或去﹐聚而卻還﹐與結無關。仲景有累累長竿曰陰結﹐藹藹如車蓋曰陽結。《脈經》又有如麻子動搖﹐旋引旋收﹐聚散不常者曰結﹐主死。此三脈名同實異也。又曰﹕結脈緩而時一止﹐獨陰偏勝欲亡陽﹐浮爲气滯沈爲積﹐汗下分明在主張。

主病結脈主血凝气滯﹐老痰結滯內積﹐外癰腫疝。又曰﹕結主陰盛之病﹐越人曰﹕結甚則積甚﹐結微則積微﹐浮結外有痛積﹐伏結內有積聚。

﹝卷三痰火脈﹞代

代脈動而中止﹐不能自還﹐困而復動﹐脈至還入尺﹐良久方來﹐脈一息五至﹐肺心脾肝臟之气﹐皆是五十動而一息﹐合大衍之數﹐謂之平脈﹐反此則止﹐代乃見焉﹐腎气不能至﹐則四十動一止。肝气不能止﹐則三十動一止。蓋一臟之气衰﹐而他髒之气代至也。經曰﹕代則气衰。滑氏曰﹕若無他病﹐羸瘦脈代者﹐危脈也。有病而气血乍損﹐气不能續者﹐只爲病脈﹐傷寒心悸脈代者﹐復脈湯主之﹐妊娠脈代者﹐其胎百日﹐代之生死﹐不可不辧。李氏括曰﹕數時一止名爲促﹐緩止須將結脈看﹐止不能回方是代﹐結生代死自殊塗。又曰﹕促結之無常數﹐或二動三動一止卽來﹐代脈之止有常數﹐必根據數而止﹐還入天中﹐良久方來也。

主病代脈先因髒气衰﹐腹痛泄痢下元虧﹐或爲吐瀉中焦病﹐女子懷胎三月分。《脈經》曰﹕代散者死﹐主泄及膿血。

﹝卷三痰火脈﹞促

促脈定息﹐數時一止復來﹐如蹶之趣﹐徐疾不常。《脈經》但言數而止爲促﹐《脈訣》乃云並居寸口﹐不言時止者﹐謬矣。數止爲促﹐緩止爲結﹐何獨寸口哉﹖李氏曰﹕促脈數時來一主病促脈惟將火病醫﹐其因有五細推之﹐時時喘咳皆痰積﹐或發狂斑與毒疽。又曰﹕促主陽盛之病﹐促結之因﹐皆有气血痰食飲﹐五者之別﹐一有畱滯﹐則脈見止也。

﹝卷三痰火脈﹞弦

弦脈端直以長﹐如張弓弦﹐按之不移﹐綽綽如按琴瑟弦﹐狀若箏弦﹐從中直過﹐挺然指下。

者死。池氏曰﹕弦緊而數勁爲太過﹐弦緊而細爲不及。戴氏曰﹕弦而軟﹐其病輕﹐弦而硬﹐其多怒欲叫﹐睛翳淚出。李氏曰﹕弦來端直似絲弦﹐緊則如繩左右彈﹐緊言其力弦言象﹐牢緊弦長沈伏間。

主病弦爲肝膽之脈﹐主痰飲﹐寒熱瘧疾﹐又主血弱勞傷﹐胃虛停飲﹐骨脇疼痛﹐肢體拘急﹐多驚﹐單弦病輕﹐雙弦病急﹐寸弦頭痛多痰﹐左關弦主寒熱瘕﹐右弦主胃寒﹐心腹痛﹐尺主陰。腳疾拘攣。又曰﹕弦爲木盛之病﹐浮弦痰飲外溢﹐沈弦懸飲內痛﹐瘧脈自弦﹐弦數多熱﹐弦遲多寒﹐弦大主虛﹐弦細拘急﹐陽弦頭痛﹐陰弦腹痛﹐單弦飲癖﹐雙弦寒痼﹐若不食者﹐木來克土﹐病必難治。

﹝卷三痰火脈﹞緊

緊脈來往有力﹐左右彈人指﹐如轉索無常數﹐如切繩﹐如紉單綫。又曰﹕緊乃熱﹐如爲寒束非緊狀﹐或以浮緊爲弦﹐沈緊爲牢﹐亦近似耳。又曰﹕舉如轉索如切繩﹐脈象因之得緊名﹐總是寒邪來作寇﹐內爲腹痛外身疼。

主病緊主諸痛﹐爲寒﹐喘咳﹐風癇冷痰﹐浮緊表寒﹐沈緊裏寒﹐人迎緊盛傷寒﹐气口緊盛傷食﹐關主心腹疼痛﹐尺主陰冷奔豚疝病。又曰﹕浮緊中惡﹐沈緊咳嗽。

﹝卷三痰火脈﹞實

實脈浮沈皆得脈大而長﹐微弦﹐應指然﹐﹐緊實貌。《脈訣》言﹕如繩應指來﹐乃能康。又曰﹕實脈浮沈有力彊﹐緊如彈索轉無常﹐須知牢脈掣筋骨﹐實大微弦更帶長。

主病實脈爲陽火郁盛﹐發狂譫語﹐吐頻頻﹐爲陽毒﹐或傷食大便不通﹐或气痛。寸實主面實﹐曰脈實者﹐水谷爲病。曰气來實彊﹐是爲大過。《脈訣》言尺實﹐小便不禁﹐與脈尺實﹐小腹痛﹐小便難之證相反。潔古不知其謬﹐以爲虛寒用姜﹑附﹐愈誤矣。

﹝卷三痰火脈﹞長

長脈不大不小﹐迢迢若如循長竿末梢爲平﹐如引繩﹐如循長竿﹐曰病。又曰﹕長有三部之長治量﹐實牢弦緊﹐皆兼長脈。

主病長脈迢迢大小勻﹐反常爲病似牽繩﹐若非陽毒癲癇病﹐卽是陽明熱勢深﹐大都長主有餘之病。

﹝卷三痰火脈﹞洪

洪脈指下極大﹐來盛去衰。洪脈在卦爲離﹐在時爲夏﹐在人爲心。《素問》謂之大﹐亦。滑氏曰﹕來盛去衰﹐如鉤之曲﹐上復而下﹐應血脈來去之象﹐象萬物敷布下垂之狀。詹氏如環珠者非也。《脈訣》云﹕季夏宜之﹐秋季冬季發汗通陽﹐俱非洪脈所宜﹐蓋謬也。李氏曰﹕脈來洪盛去還衰﹐滿指湧湧應夏時﹐若在春秋冬月分﹐升陽散火莫狐疑。又曰﹕洪脈來時拍拍然﹐去衰來盛似波瀾﹐欲知實脈參差處﹐舉按弦長堅。

主病脈洪陽盛血應虛﹐相火炎炎熱病居﹐脹滿胃翻須早治﹐陰虛泄痢可愁如﹐寸洪心焦炎﹐肺脈洪時金不堪﹐肝火內虛關內察﹐腎虛陰火尺中看。又曰﹕洪主陽盛陰虛之病﹐泄痢失血久嗽者﹐忌之。經曰﹕形瘦脈大﹐多气者死。又曰﹕大則病進。

﹝卷三痰火脈﹞微

微脈極細而軟﹐按之如欲絕﹐若有若無﹐細而稍長。《素問》謂之小﹐气血微則脈微。

﹕輕診可見﹐按之欲絕者﹐微也。往來如綫而常有者﹐細也。仲景曰﹕脈瞥瞥如羹上肥者﹐陽气微﹐縈縈如蛛絲細者﹐陰气衰﹐長病得之死﹐卒病得之生。

主病气血微兮脈亦微﹐惡寒發熱汗淋漓﹐胃爲勞極諸虛候﹐女作崩中帶下醫。寸微气促或心驚﹐關脈微時脹滿形﹐尺部見之精血弱﹐惡寒消痺痛呻吟。又曰﹕微主久虛血弱之病﹐陽微惡寒﹐陰微發熱。《脈訣》云﹕崩中日久成白帶﹐漏下多時骨木枯。

﹝卷三痰火脈﹞動

動乃數脈﹐見於上下﹐無頭無尾如豆﹐厥厥動搖。仲景曰﹕陰陽相摶﹐名曰動。陽動則﹐陰動則發熱形冷惡寒﹐此三焦傷也。成無己曰﹕陰陽相摶則虛者動﹐故陽虛則陽動﹐陰虛則陰動。龐氏曰﹕關前三分爲陽﹐關後三分爲陰﹐當關之位﹐半陰半陽﹐故動由虛見。又曰﹕動脈搖搖數在關﹐無頭無尾豆形圓﹐其源本是陰陽戰﹐虛者補之勝者安。《脈訣》言尋之似有﹐舉之還無﹐不離其處﹐不往不來﹐兩關數見﹐含糊謬妄﹐殊非動脈。詹氏言其形數動﹐如鉤如毛者尢謬。

主病動脈專司痛與驚﹐汗因陽動熱因陰﹐或爲泄痢拘攣病﹐男子亡精女子崩。

﹝卷三痰火脈﹞牢

牢脈似沈似伏﹐實大而長﹐微弦。扁鵲曰﹕牢而長者﹐肝木也。仲景曰﹕寒則牢堅﹐有之象。沈氏曰﹕似沈似伏﹐牢之位也﹐實大弦長﹐牢之體也。《脈訣》不言形狀﹐但言尋之則無﹐按之則有﹐云脈入皮膚辧息難﹐又以牢爲死脈﹐皆孟浪謬誤。李氏曰﹕弦長實大脈牢堅﹐牢位長居沈伏間﹐革脈芤弦自牢起﹐革虛牢實要詳看。

主病寒則牢堅裏有餘﹐腹心寒痛木乘脾﹐疝气瘕何愁也﹐失血陰虛卻忌之。又曰﹕寒實之病﹐木實則爲痛。扁鵲云﹕軟爲虛﹐牢爲實﹐失血者﹐脈宜沈細﹐反浮大而牢者死。

虛病見實脈死。《脈訣》言骨間疼痛﹐气居於表。池氏以爲腎傳於脾﹐皆謬妄不經之說。

﹝卷三痰火脈﹞散

散脈大而散﹐有表無裏﹐渙漫不收﹐無統紀無拘束﹐至數不齊﹐或多來少去﹐或去多來渙漫不收﹐如楊花散漫之象。又曰﹕散似楊花散漫飛﹐去來無定至難齊﹐產爲生兆胎爲墮﹐久病逢之不必醫。戴氏曰﹕心脈浮大而散﹐肺脈短澀而散﹐平脈也。心脈軟散怔忡﹐肺脈軟散汗出﹐肝脈軟散溢飲﹐脾脈軟散腫﹐病脈也。若腎脈軟散﹐諸病脈代散﹐死脈也。《難經》曰﹕散脈獨見則危。柳氏曰﹕散爲气血俱虛﹐根本脫離之脈﹐產婦得之生﹐孕婦得之墮。李氏曰﹕散脈無拘散漫然﹐濡來浮細水中綿﹐浮而遲大爲虛脈﹐芤脈中空有兩邊。

主病左寸怔忡右寸汗﹐溢飲左關應散漫﹐右關軟散腫﹐散居兩尺魂應斷。

﹝卷三痰火脈﹞診壽數

戴氏曰﹕脈必滿十動﹐出自《難經》。而《脈訣》五臟歌﹐皆以四十五動爲準﹐乖於經柳氏曰﹕古以動數候脈﹐是喫緊語﹐須候五十動﹐乃知至數缺失﹐今人指到脘臂﹐卽云見了﹐夫曰五十動﹐豈彈指間事耶﹖故學人﹐當診脈﹑問證﹑聽聲﹑觀色﹐斯備四診而無失。

五十不止身無病﹐數內有止皆知定。四十一止一臟絕﹐四年之後多亡命。三十一止卽三年﹐二十一止二年應。十動一止一年殂﹐更觀气色兼形證。

兩動一止三四日﹐三四動止應六七﹐五六一止七八朝﹐次第推之自無失。

﹝卷三﹞五臟六腑用藥气味補瀉

肝膽﹝溫補涼瀉﹐辛補酸瀉。﹞心小腸﹝熱補寒瀉﹐酸補甘瀉。﹞肺大腸﹝涼補溫瀉﹐辛瀉。﹞腎膀胱﹝寒補熱瀉﹐苦補鹹瀉。﹞脾胃﹝溫熱補寒涼﹐瀉各從其宜﹐甘補苦瀉。﹞三焦命門同心。

張元素曰﹕五臟更相平也﹐一臟不平﹐所勝平之﹐故云安谷則昌﹐絕谷則亡。水去則營散﹐

﹝卷三﹞五臟五味補瀉

肝苦急﹐急食甘緩之。﹝甘艸﹞以酸瀉之﹐﹝赤芍藥﹞實則瀉其子。﹝甘艸﹞欲散﹐急食辛以散之﹐﹝川芎﹞以辛補之﹐﹝細辛﹞虛則補其母。﹝地黃﹑黃柏﹞心苦緩﹐急食酸以收之﹐﹝五味子﹞以甘瀉之﹐﹝甘艸﹑黃﹞實則瀉其子。﹝甘艸﹞欲軟﹐急食鹹以軟﹐﹝芒硝﹞以咸補之﹐﹝澤瀉﹞虛則補其母。﹝生薑﹞脾苦濕﹐急食苦以燥之﹐﹝白術﹞以苦瀉之﹐﹝黃連﹞實則瀉其子。﹝桑白皮﹞欲緩﹐急食甘以緩之﹐﹝炙甘艸﹞以甘補之﹐﹝人參﹞虛則補其母。﹝炒鹽﹞肺苦气逆﹐急食苦以泄之﹐﹝訶子﹞以辛瀉之﹝桑白皮﹞實則瀉其子。﹝澤瀉﹞欲收﹐急食酸以收之﹐﹝白芍藥﹞以酸補之﹐﹝五味子﹞虛則補其母。﹝五味子﹞腎苦燥﹐急食辛以潤之﹐﹝黃柏﹑知母﹞以咸瀉之﹐﹝澤瀉﹞實瀉其子。﹝芍藥﹞欲堅﹐急食苦以堅之﹐﹝知母﹞以苦補之﹐﹝黃柏﹞虛則補其母。﹝五味子﹞張元素曰﹕凡藥之五味﹐隨五臟所入而爲補瀉﹐亦不過因其性而調之。酸入肝﹐苦入心入脾﹐辛入肺﹐鹹入腎。辛主散﹐酸主收﹐甘主緩﹐苦主堅﹐咸主軟。辛能散結潤燥﹐致津液通气﹐酸能收緩斂散﹐甘能緩急調中﹐苦能燥濕堅軟﹐咸能軟堅﹐淡能利竅。李氏曰﹕甘緩咸收﹐苦燥辛散﹐鹹軟淡滲﹐五味之本性﹐一定而不變者也。其或補或瀉﹐則因五臟四時而疊相施用者也﹐溫涼寒熱四時之本性也﹐其於五臟補瀉亦疊相用也。此特潔古張氏因《素問》飲食補瀉之義﹐舉數藥以爲例耳﹐學人宜因意而充之。

﹝卷三﹞臟腑虛實標本用藥式

肝藏血屬木﹐膽火寄於中﹐主血﹑主目﹑主筋﹑主呼﹑主怒。

本病﹕諸風眩運僵僕﹐彊直瘋癇﹐兩脇腫痛﹐胸脇滿痛﹐嘔血﹐小腹疝痛﹐瘕﹐女人經病。

標病﹕寒熱瘧﹐頭痛吐涎﹐目赤面靑﹐多怒耳閉﹐頰腫筋攣卵縮﹐丈夫疝﹐女人少腹腫痛﹐陰病。

﹝卷三臟腑虛實標本用藥式﹞有餘瀉之

瀉子甘艸行气香附芎瞿麥牽牛橘皮行血紅花鱉甲桃仁莪術京三稜穿山甲大黃水蛭虻虫蘇木牡丹皮鎭驚雄黃金箔朱砂眞珠代赭石夜明砂胡粉銀箔鉛丹龍骨石決明搜風羌活荊芥薄荷槐子蔓荊白花蛇蟬蛻防風皂角烏頭白附子僵蠶獨活

﹝卷三臟腑虛實標本用藥式﹞不足補之

補母枸杞杜仲狗脊熟地黃苦參萆阿膠菟絲子補血當歸牛膝續斷白芍血竭沒藥芎補气天麻柏子仁白術菊花細辛蜜蒙花決明谷精艸生薑

﹝卷三臟腑虛實標本用藥式﹞本熱寒之

瀉木芍藥烏梅澤瀉瀉火黃連黃芩龍膽艸苦茶豬膽攻裏大黃

﹝卷三臟腑虛實標本用藥式﹞標熱發之

和解柴胡半夏解肌桂枝麻黃心藏神爲君火﹐包絡爲相火﹐代君行令﹐主血主言﹐主汗主笑。

本病﹕諸熱瞀驚﹐或譫語煩亂﹐啼笑罵詈﹐怔忡健忘﹐自汗﹐諸痛癢瘡瘍。

標病﹕肌熱惡寒戰栗﹐舌不能言﹐面赤目黃﹐心煩熱﹐胸脇滿﹐痛引腰背肘臂。

﹝卷三臟腑虛實標本用藥式﹞火實瀉之

瀉子黃連大黃气甘艸人參赤茯苓木通黃柏血丹參丹皮玄參生地黃鎭驚朱砂牛黃紫石英

﹝卷三臟腑虛實標本用藥式﹞神虛補之

補母細辛烏梅酸棗仁陳皮生薑气桂心澤瀉白茯苓伏神遠志石菖蒲血當歸乳香沒藥熟地黃

﹝卷三臟腑虛實標本用藥式﹞本熱寒之

瀉火黃芩竹葉麥冬朱砂炒鹽涼血地黃梔子天竹黃

﹝卷三臟腑虛實標本用藥式﹞標熱發之

散火甘艸獨活麻黃柴胡龍腦脾藏智屬土﹐爲萬物之母﹐主營衛﹐主五味﹐主肌肉﹐主四肢。

本病﹕諸濕腫脹﹐痞滿噯气﹐大小便閉﹐黃膽痰飲﹐吐瀉霍亂﹐心腹痛﹐飲食不化。

標病﹕身體腫﹐重困嗜臥﹐四肢不舉﹐舌本彊痛﹐九竅不通。

﹝卷三臟腑虛實標本用藥式﹞土實瀉之

瀉子訶子防風葶藶桑白皮吐豆豉梔子蘿卜子常山瓜蒂郁金韭汁藜蘆苦參赤小豆鹽湯苦下大黃芒硝靑蒙石大戟甘遂續隨子芫花

﹝卷三臟腑虛實標本用藥式﹞土虛補之

气人參黃升麻葛根甘艸陳皮藿香葳蕤縮砂木香扁豆血白術蒼術白芍膠飴大棗漧薑木瓜烏梅蜂蜜

﹝卷三臟腑虛實標本用藥式﹞本濕除之

燥中宮白術蒼術桔皮半夏吳茱萸南星黃豆蔻白芥子燥淨府木通赤茯苓豬苓藿香

﹝卷三臟腑虛實標本用藥式﹞標濕滲之

開鬼門葛根蒼術麻黃獨活肺藏魄屬金﹐總攝一身元气﹐主聞﹑主哭﹑主皮毛。

本病﹕諸气憤郁﹐諸痿﹐喘嘔气促﹐咳嗽上逆﹐咳唾膿血﹐下利淸水﹐便數而久﹐遺失不禁。

標病﹕灑淅寒熱﹐傷風自汗﹐肩背痛冷﹐前廉痛。

﹝卷三臟腑虛實標本用藥式﹞气實瀉之

瀉子澤瀉葶藶桑白皮地骨皮除濕半夏白礬白茯苓薏苡仁木瓜橘皮瀉火粳米石膏寒水石知母訶子通滯枳殼薄荷漧薑木香濃朴杏仁皂莢桔梗蘇梗

﹝卷三臟腑虛實標本用藥式﹞气虛補之

補母甘艸人參黃升麻山藥潤燥蛤蚧阿膠麥門冬貝母天門冬百合天花粉斂肺烏梅粟殼五味子芍藥五倍子

﹝卷三臟腑虛實標本用藥式﹞本熱淸之

淸金黃芩知母麥冬梔子紫菀天冬沙參

﹝卷三臟腑虛實標本用藥式﹞本寒溫之

溫肺丁香藿香款冬花檀香白豆蔻益智縮砂糯米百合

﹝卷三臟腑虛實標本用藥式﹞標寒散之

解表麻黃蔥白紫蘇腎藏智屬水﹐爲天一之源﹐主聽﹑主骨﹑主二陰。

本病﹕諸寒厥逆﹐骨痿腰痛﹐腰冷如冰﹐足腫寒﹐小腹滿急﹐疝瘕﹐大便閉泄﹐吐利腥穢﹐水液澄徹﹐淸冷不禁﹐消渴引飲。

標病﹕發熱不惡熱﹐頭眩頭痛﹐咽痛舌燥﹐脊股後廉痛。

﹝卷三臟腑虛實標本用藥式﹞水彊瀉之

瀉子大戟牽牛瀉腑澤瀉豬苓車前子防己茯苓

﹝卷三臟腑虛實標本用藥式﹞水弱補之

補母人參山藥气知母玄參補骨脂砂仁苦參血黃柏枸杞鎖陽熟地黃肉蓯蓉山茱萸阿膠五味子

﹝卷三臟腑虛實標本用藥式﹞本熱攻之

下傷寒少陰證﹐口燥咽漧﹐大承气湯。

﹝卷三臟腑虛實標本用藥式﹞本寒溫之

溫裏附子漧薑官桂蜀椒白術解表麻黃細辛獨活桂枝

﹝卷三臟腑虛實標本用藥式﹞標熱涼之

淸熱玄參連翹甘艸豬膚命門爲相火之源﹐天地之始﹐藏精生血﹐降則爲漏﹐升則爲逆﹐主三焦元气。

本病﹕前後癃閉气逆﹐裏急疝痛﹐奔豚消渴﹐膏淋精漏﹐精寒﹐赤白濁﹐溺血﹐崩中﹐帶漏。

﹝卷三臟腑虛實標本用藥式﹞火彊瀉之

瀉相火黃柏知母牡丹皮地骨皮生地黃茯苓玄參寒水石

﹝卷三臟腑虛實標本用藥式﹞火弱補之

益陽附子肉桂益智破故紙沈香角回香川烏硫黃天雄烏藥陽起石胡桃巴戟天丹砂當歸蛤蚧覆盆子

﹝卷三臟腑虛實標本用藥式﹞精脫固之

澀滑牡蠣芡實金櫻子五味子遠志蛤粉山茱萸肉三焦爲相火之用﹐分布命門元气﹐主升降出入﹐遊行天地之間﹐總馭五臟六腑﹐營衛經絡﹐內外上下左右之气﹐號中淸之府﹐上主納﹐中主化﹐下主出。

本病﹕諸瞀﹐暴病﹑暴死﹑暴喑﹑躁擾﹑狂越﹑譫妄﹑驚駭﹐諸血溢﹑血泄﹐諸气逆衝上﹐諸瘡﹑瘍﹑痘﹑疹﹑癅﹑核。

上熱則喘滿﹐諸嘔吐酸﹐胸痞脇痛﹐飲食不消﹐頭上出汗。

中熱則善饑而瘦﹐解中滿﹐諸脹腹大﹐諸病有聲﹐鼓之如鼓﹐上下關格不通﹐霍亂吐下熱則暴注下迫﹐水液混濁﹐下部腫滿﹐小便淋瀝或不通﹐大便閉結或下利。

上寒則吐飲食痰水﹐胸痺前後引痛﹐食已還出。

中寒則飲食不化﹐寒脹反胃吐水﹐濕瀉不渴。

下寒則二便不禁﹐臍腹冷﹐疝痛。

標病﹕惡寒戰栗﹐如喪神守﹐耳鳴耳聾﹐嗌腫喉痺諸病﹐腫疼酸﹐驚駭﹐手小指次指

﹝卷三臟腑虛實標本用藥式﹞實火瀉之

汗麻黃柴胡葛根荊芥升麻薄荷羌活石膏上瓜蒂滄鹽韭汁下大黃芒硝

﹝卷三臟腑虛實標本用藥式﹞虛火補之

上人參天雄桂心中人參黃丁香木香艸果下附子桂心硫黃人參沈香烏梅破故紙

﹝卷三臟腑虛實標本用藥式﹞本熱寒之

上黃芩連翹梔子知母玄參石膏中黃連連翹石膏生地黃下黃柏知母生薑當歸地黃

﹝卷三臟腑虛實標本用藥式﹞本熱平之

降火黃連黃芩芍藥連翹甘艸鎭驚黑鉛水銀

﹝卷三臟腑虛實標本用藥式﹞標熱和之

和解柴胡芍藥黃芩半夏甘艸胃屬土﹐主容受﹐爲水谷之海。主同脾本病﹕噎膈反胃﹐中滿腫脹﹐嘔吐瀉痢﹐霍亂腹痛﹐消中善饑﹐不消食﹐傷飲食﹐胃管當心痛﹐走兩脇。

標病﹕發熱蒸蒸﹐身前熱﹐寒熱發狂譫語﹐咽痺上齒痛﹐口眼斜﹐鼻痛鼽衄赤。

﹝卷三臟腑虛實標本用藥式﹞胃實瀉之

濕熱大黃芒硝飲食巴豆神曲山楂阿魏砂郁金輕粉三稜

﹝卷三臟腑虛實標本用藥式﹞胃虛補之

濕熱蒼術白術半夏茯苓橘皮生薑寒濕漧薑附子艸果官桂丁香白豆蔻

﹝卷三臟腑虛實標本用藥式﹞本熱寒之

降火石膏地黃犀角黃連

﹝卷三臟腑虛實標本用藥式﹞標熱解之

解肌升麻葛根豆豉大腸屬金﹐主變化﹐爲傳送之官。

本病﹕大便閉結﹐泄痢下血﹐裏急後重﹐疽痔脫肛﹐腸鳴而痛。

標病﹕齒痛喉痺﹐頸腫口漧﹐咽中如核﹐鼽衄目黃﹐手大指次指痛﹐宿食﹐發熱寒栗。

﹝卷三臟腑虛實標本用藥式﹞腸實瀉之

熱大黃芒硝槐花牽牛巴豆郁李仁气枳殼木香橘皮檳榔

﹝卷三臟腑虛實標本用藥式﹞腸虛補之

气皂莢燥桃仁麻仁杏仁地黃乳香松子當歸肉蓯蓉濕白術蒼術半夏硫黃陷升麻葛根

﹝卷三臟腑虛實標本用藥式﹞本熱寒之

淸熱秦艽槐角地黃黃芩

﹝卷三臟腑虛實標本用藥式﹞本寒溫之

溫裏附子漧薑肉豆蔻

﹝卷三臟腑虛實標本用藥式﹞標熱散之

解肌石膏白芷升麻葛根小腸﹐主分泌水谷﹐爲受盛之官。

本病﹕大便水谷利﹐小便短﹐小便閉﹐小便血﹐小便自利﹐大便後血﹐小腸气痛﹐宿食﹐夜熱旦止。

標病﹕身熱惡寒﹐嗌痛頷腫﹐口糜耳聾。

﹝卷三臟腑虛實標本用藥式﹞實熱瀉之

气木通豬苓滑石瞿麥澤瀉燈艸血地黃蒲黃赤茯苓梔子牡丹皮

﹝卷三臟腑虛實標本用藥式﹞虛寒補之

气白術楝實茴香砂仁神曲扁豆血桂心玄胡索

﹝卷三臟腑虛實標本用藥式﹞本熱寒之

降火黃柏黃芩黃連連翹梔子

﹝卷三臟腑虛實標本用藥式﹞標熱散之

解肌本羌活防風蔓荊膀胱主精液﹐爲胞之府﹐气化乃能出﹐號州都之官﹐諸病皆幹之。

本病﹕小便淋瀝﹐或短數﹐或黃赤﹐或白﹐或遺矢﹐或气痛。

標病﹕發熱惡寒﹐頭痛腰脊彊﹐鼻窒﹐足小趾不用。

﹝卷三臟腑虛實標本用藥式﹞實熱瀉之

瀉火滑石豬苓澤瀉茯苓

﹝卷三臟腑虛實標本用藥式﹞下虛補之

熱黃柏知母寒桔梗升麻益智烏藥山茱萸

﹝卷三臟腑虛實標本用藥式﹞本熱利之

降火地黃梔之茵陳黃柏牡丹皮地骨皮

﹝卷三臟腑虛實標本用藥式﹞標寒發之

發表麻黃桂枝羌活蒼術防己黃木賊

﹝卷三臟腑虛實標本用藥式﹞引經報使

手少陰心經﹝黃連﹑細辛﹞手太陽小腸﹝本﹑黃柏﹞足少陰腎﹝獨活﹑知母﹑桂枝﹑細辛﹞足太陽膀胱﹝羌活﹞手太陰肺﹝桔梗﹑白芷﹑升麻﹑蔥白﹞手陽明大腸﹝白芷﹑石膏﹑升麻﹞足太陰脾﹝升麻﹑葛根﹑蒼術﹑白芍﹞足陽明胃﹝白芷﹑石膏﹑升麻﹑葛根﹞手厥陰心胞絡﹝柴胡﹑牡丹皮﹑石膏﹞足少陽膽﹝柴胡﹑靑皮﹞足厥陰肝﹝靑皮﹑川芎﹑吳茱萸﹑柴胡﹞手少陽三焦﹝連翹﹑柴胡﹑上地骨皮﹑中靑皮﹑下附子﹞

﹝卷三﹞五味宜忌

岐伯曰﹕木生酸﹐火生苦﹐土生甘﹐金生辛﹐水生咸。辛散﹐酸收﹐甘緩﹐苦堅﹐咸軟﹐而味各有所利﹐四時五臟﹐病隨所宜也。又曰﹕陰之所生﹐本在五味﹐陰之五宮﹐傷在五味﹐骨正筋柔﹐气血以流﹐腠理以密﹐骨气以淸﹐長有天命。又曰﹕聖人春夏養陽﹐秋冬養陰﹐以崇其根﹐二气常存。春食涼﹐夏食寒﹐以養陽﹔秋食溫﹐冬食熱﹐以養陰。

五欲肝欲酸﹐心欲苦﹐脾欲甘﹐肺欲辛﹐腎欲咸﹐此五味合五臟之气也。靑色宜酸﹐肝病棗五禁肝病禁辛﹐宜食甘﹑粳﹑牛﹑棗﹑葵。心病禁咸﹐宜食酸﹐麻﹑犬﹑李﹑韭。脾酸﹐宜食苦﹐大豆﹑豕﹑栗﹑藿。肺病禁苦﹐宜甘﹑麥﹑羊﹑杏﹑薤。腎病禁甘﹐宜食辛﹑黃黍﹑雞﹑桃﹑蔥。思邈曰﹕春宜省酸增甘﹐以養脾﹐夏宜省苦增辛以養肺﹐秋宜省辛增酸以養肝﹐冬宜省咸增苦以養心﹐四季宜省甘增鹹以養腎。時珍曰﹕五欲者﹐五味入胃﹐喜歸本髒﹐有餘之﹐病宜本味通之。五禁者﹐五臟不足之﹐病畏其所勝而宜其所不勝也。

五走酸走筋﹐筋病毋多食酸﹐多食令人癃﹐酸气澀﹐收胞得酸而縮捲﹐故水道不通也走骨﹐骨病毋多食苦﹐多食令人變嘔﹐苦入下脘三焦皆閉﹐故變嘔也。甘走肉﹐肉病毋多食甘﹐多食令人心﹐甘气柔潤胃柔則緩﹐緩則虫動﹐故心也。辛走气﹐气病毋多食辛﹐多食令人恫心﹐辛動上焦與气俱行﹐久畱心下故恫心也。咸走血﹐血病毋多食鹹﹐多食令人渴﹐血與咸相得則凝﹐凝則胃汁注之﹐故咽路焦而舌本彊。

五傷酸傷筋﹐辛勝酸﹔苦傷气﹐鹹勝苦﹔甘傷肉﹐酸勝甘﹔辛傷皮毛﹐苦勝辛﹔鹹傷血﹐甘勝咸。

五過味過於酸﹐肝气以津脾气乃絕﹐肉胝傷而唇揭。味過於苦﹐脾气不濡胃气乃濃槁而毛拔。味過於甘﹐心气喘滿色黑腎气不平﹐骨痛而發落。味過於辛﹐筋脈沮絕﹐精神乃﹐筋急而爪枯。味過於鹹﹐大骨气勞短肌心气抑脈凝澀﹐而變色。時珍曰﹕五走五傷者﹐本髒之味自傷也。卽陰之五官傷在五味也。五過者本髒之味﹐伐其所勝也。卽髒气偏勝也。

﹝卷三﹞五味偏勝

岐伯曰﹕五味入胃﹐各歸所喜。酸先入肝﹐苦先入心﹐甘先入脾﹐辛先入肺﹐鹹先入腎﹐久而增气﹐物化之常﹐气增而久﹐夭之由也。

王冰曰﹕入肝爲溫﹐入心爲熱﹐入肺爲淸﹐入腎爲寒﹐入脾爲至陰﹐而四气兼之﹐皆爲味﹐而益其气。故各從其髒之气久則從化﹐故久服黃連﹑苦參﹐反熱從苦化也。餘味仿此气不已﹐則髒气偏勝必有偏絕﹐髒有偏絕必有暴夭﹐是以藥不具五味不備四气而久服之。𨿽暫獲勝﹐久必致夭﹐故絕粒服餌者﹐不暴亡﹐無五味資助也。《易》曰﹕一陰一陽之謂道﹐偏陰偏陽之謂疾﹐陽劑剛勝積若燎原爲消狂癰疽之屬﹐則天癸竭而營涸﹐陰劑柔勝積若凝水爲洞泄寒中之病﹐則眞火微而衛散﹐故大寒大熱之藥﹐當從權用之﹐气平而止有所偏助﹐令髒气不平﹐夭之由也。

﹝卷四﹞痰火灸法

竊謂人之一身﹐隱僻奇異等疾﹐軒岐議究已備﹐華佗內照無遺矣。然攻病之法﹐每以鍼拔爲言﹐而其藥餌之中﹐殊未言及﹐何也﹖蓋古人立法﹐病之輕淺者﹐則以丸散飲湯調治之。病之年久沈痼者﹐非鍼灸不解。以其鍼有劫奪之功﹐第見效者少。且今之鍼法﹐得妙者亦稀。若虛怯之體﹐倏致夭絕者有之﹐若灸法去病之功﹐難以枚舉。而其寒熱虛實﹐輕重遠近﹐無往不宜。蓋寒病得火而散者﹐猶烈日消冰﹐有寒隨溫解之義也﹔熱病得火而解者﹐猶暑極反涼﹐自火郁發之之義也﹔虛病得火而壯者﹐猶火迫水而气升﹐有溫補熱益之義也﹔實病得火而解者﹐猶火能消物﹐以實則瀉之之義也﹔痰病得火而解者﹐以熱則气行﹐津液流通故也。所以灸法不虛人者﹐以一灼謂一壯﹐以壯人爲法也。若年深痼疾﹐非藥力所能除﹐必借火力以攻拔之。諺云﹕火有拔山之力﹐豈虛語哉﹖若病欲除其根﹐則一灸勝於藥力多矣。但醫必擇其素熟經絡穴道者乃可﹐不爾﹐則差之毫釐﹐謬之千里﹐非徒無益﹐而反害之。豈以人命若艸菅耶﹖然火之功用﹐固有挽回枯槁之妙﹐必其人肌肉尙未盡脫﹐元气尙未盡虛﹐飲食能進者﹐乃能任此痛楚﹐灸後調理月餘﹐則病自除﹐而體自充。況假此一灸﹐使病者有所禁戒警惕﹐自是如法調理﹐是以一舉有亦不能禁此燔灼﹐病必日劇﹐倘灸後病

﹝卷四﹞制艾法

凡用艾葉須陳久者﹐治令細軟﹐謂之熟艾。若生艾灸火﹐則傷人肌脈。故孟子云﹕七年﹐求三年之艾﹐揀取淨葉﹐搗去塵屑﹐石臼中木杵搗熟﹐羅去渣滓﹐取白者再搗至柔爛如綿爲度﹐用炷燥則灸火有力。

﹝卷四﹞取火法

凡灸火者﹐宜用陽燧火珠﹐承日取太陽眞火﹐其次鉆槐取火爲良。若急卒難備﹐則眞麻或蠟燭火﹐以艾莖燒點於炷﹐滋潤灸瘡﹐至愈而不痛也。其戛金擊石鉆燧八木之火﹐皆不可用。邵子云﹕火無體﹐因物以爲體﹐金石之火﹐烈於艸木之火﹐是矣。八木者﹐松火難瘥﹔柏火傷神﹐多汗﹔桑火傷肌肉﹔柘火傷气脈﹔棗火傷內消血﹔橘火傷營衛經絡﹔楡火傷骨失志﹔竹火傷筋損目也。

凡痰火骨蒸﹐癆瘵夢遺﹐盜汗傳屍等癥﹐宜灸四花六穴﹐膏肓二穴﹐腎二穴﹐肺二穴﹐足三里二穴﹐手合谷二穴﹐或膻中穴﹐但得穴眞﹐無不驗也。

﹝卷四﹞定四花六穴之法

崔氏灸骨蒸癆瘵﹐初得此疾﹐卽如此法灸之﹐無不效者。但醫多不得眞穴﹐以致有誤。

今具眞格﹐使學人一見然無誤。

先用細繩一條﹐約三四尺﹐以蠟抽之﹐勿令展縮﹐以病患腳底貼肉量﹐男取左足﹐女取﹐從足大拇指頭齊起﹐從腳板底當腳根中心﹐向後引繩﹐循腳肚貼肉直上﹐至膝脘曲又中大橫紋截斷。次令病患解發分開兩邊﹐全見頭縫﹐自囟門平分至腦後﹐乃平身正坐。取前所截繩子一頭﹐從鳩尾齊引繩向上﹐正循頭縫至腦後貼肉垂下﹐循脊骨引繩向下﹐至繩盡處當脊骨以墨點記﹐﹝此墨不是灸穴。﹞別以稻稈心﹐令病患合口﹐將稈心按於口上﹐兩頭至吻﹐卻勾起稈心中心至鼻端根下﹐如人字樣﹐齊兩吻截斷﹐將稈展直於先在脊中墨記處﹐取中橫量點之﹐此是灸穴﹐名曰患門二穴。初灸七壯﹐累灸至一百壯﹐妙。初只灸此二穴﹐次令其人平身正坐﹐稍縮臂膊﹐取一繩繞項向前﹐平結喉骨﹐骨平大杼骨﹐俱以墨點記﹐向前雙垂﹐下與鳩尾齊截斷﹐灸鳩尾穴﹐卻翻繩向後﹐以繩頭齊會處﹐以墨點記﹐﹝此亦不是灸穴。﹞別取稈心﹐令其人合口﹐無得動笑﹐橫量兩吻﹐截斷﹐還於背上墨記處﹐折中橫量兩頭點之﹐此是灸穴。又將其稈心循脊直量﹐上下點之﹐此是灸穴﹐名曰四花穴。初灸七壯﹐累灸至百壯﹐迨瘡疾愈。根據前法復灸至百壯﹐但當脊骨上兩穴﹐切宜少灸。凡一次只灸三五壯﹐多灸恐人蜷背。凡灸此穴﹐亦要灸足三里﹐以瀉火气爲妙。若婦人纏綿裹足﹐以至中短小﹐則第一次患門穴難以量準﹐但取右手肩穴貼肉量至中指爲盡亦可﹐不若只取膏肓穴灸之﹐其穴備於後﹐次灸四花穴﹐亦效。予常見人初有此疾﹐卽與根據法灸之﹐無有不效﹐惟恐病根深痼﹐亦根據此法灸之﹐亦有齊愈者﹐況初病者乎﹗

﹝卷四﹞《千金方》論取膏肓穴法

膏肓穴﹐無所不治。主羸瘦虛損﹐夢中失精﹐上气咳逆﹐狂惑失志等癥。取穴之法﹐正坐﹐曲肘﹐伸兩手﹐以臂著膝前﹐令正直﹐手大指與膝頭齊﹐以物支肘﹐勿令臂得搖動﹐從胛骨上角摸索至胛骨下頭﹐其間當有二肋兩開﹐灸中間﹐根據胛骨之裏﹐肋間深處是穴﹐骨容側指許﹐摩筋肉之表﹐肋骨空處按之﹐但覺牽引骨節動﹐須灸胛中各一穴﹐至六百壯﹐多至千壯﹐當覺气下礱礱然如水狀﹐亦當有所下出﹐若無停痰宿飲﹐則無所下也。若病已困﹐不能正坐﹐當令側臥挽一臂﹐同前灸之也。求穴大較﹐以右手從左肩住指頭﹐表所不及者是也。左手亦然﹐乃以前法灸之。若不能正坐﹐但伸兩臂亦可﹐伏衣上﹐伸兩臂令人挽兩胛﹐使相離﹐不爾﹐胛骨遮穴不可得也﹐所伏衣﹐當令大小常定﹐不爾則失其穴。此灸訖後﹐令人陽气康盛﹐當消息以自補養﹐身體平復﹐其穴在五柱之上﹐四柱之下﹐橫去六寸許﹐相準望取之。

論曰﹕昔秦緩不救晉侯之疾﹐以在膏之下﹐肓之上﹐鍼藥所不及﹐卽此穴也。孫眞人笑﹐不能求得此穴﹐所以宿難遣﹐若能用心得而灸之﹐無疾不愈矣。明載於此﹐學人仔細詳審﹐根據法取之﹐無不得其眞穴也。一法﹐醫者先自坐﹐以目平正﹐卻於壁上﹐以墨作一大圈﹐卻令患者正坐﹐常使其目視圈﹐無得斜視別處﹐此良法也﹐令灸人正坐﹐曲脊伸臂根據法﹐醫者以指揣後脊骨一節爲一寸﹐自一柱至五柱﹐逐一以墨點記﹐令上下端直分明﹐且人有頸骨者﹐亦有無者﹐當以平肩爲一柱是也﹐以四柱至五柱﹐用稈心比量兩柱上下遠近﹐折爲三分﹐亦以墨點脊上柱間﹐取第四柱下二分微多﹐五柱上一分微少﹐用筆點定﹐橫過相去六寸之中﹐左右以爲兩穴交下遠近之準﹐大要兩柱上下﹐協議身寸﹐一寸三分七釐微縮﹐有無大段長短不同以參者。《甲乙經》自大杼至尾骨作二十一柱﹐量三尺之數﹐分之若柱節分明﹐縱之尺寸不同﹐穴以柱數爲定。若人肥大背濃﹐骨節難尋﹐當以平齊十四柱命門穴爲準﹐上自大杼﹐下至命門﹐折爲一十四柱﹐每柱一寸三分﹐合其穴無不眞也。

﹝卷四《千金方》論取膏肓穴法﹞取腎穴法

令患人垂手正立﹐於平正木石之上﹐目無斜視﹐身無偏欹﹐去身上衣服﹐用切眞杖從地臍中央截斷﹐卻回杖子於背上﹐當脊骨中杖盡處﹐卽十四柱命門穴也。以墨記﹐卻用稈心取同身三寸﹐折作一寸五分﹐兩頭卽腎穴也。

﹝卷四《千金方》論取膏肓穴法﹞取肺法

當脊下第三椎骨下凹中﹐以墨點記﹐各開一寸五分是穴。

﹝卷四《千金方》論取膏肓穴法﹞取膻中法

胸前平乳當中一穴。

﹝卷四《千金方》論取膏肓穴法﹞取足三里穴法

足三里二穴﹐在膝下三寸大筋內宛宛中。

﹝卷四《千金方》論取膏肓穴法﹞取合谷穴法

合谷二穴﹐在虎口岐谷之間陷中。

﹝卷四﹞論點穴

《千金》云﹕人有老少﹐體有長短﹐膚有肥瘦﹐皆須精思斟量﹐準而折之﹐又以肌肉文解縫會宛陷之中是﹐以手按之﹐病者快然﹐如此仔細安詳用心者﹐乃能得之爾。又云﹕或身短而手長﹐或身長而手短﹐成胸腹長﹐指胸腹短﹐或大或小﹐又不可以一槪而論也。

凡點穴法﹐皆要平正﹐四體無使歪斜﹐灸時恐穴不正﹐徒壞好肉爾。若坐點則坐灸﹐臥臥灸﹐立點則立灸﹐反此﹐一動則不得眞穴矣。凡灸先陽後陰﹐先上後下﹐先少後多﹐皆宜

﹝卷四﹞論艾炷大小

黃帝曰﹕灸不分三。是謂徒炷務大也﹐小弱也﹐乃小作之。凡小兒七日以上﹐周年以還過壯炷如雀糞大。經曰﹕凡灸﹐欲艾炷根下廣三分﹐使正气不能遠達﹐病未能愈﹐則是炷欲大﹐惟頭與四肢欲小耳﹐但去風邪而已。

﹝卷四﹞論壯數多少

《千金》云﹕凡言壯數者﹐若丁壯病根深篤﹐可倍於方數﹐老少怯弱﹐可減半。扁鵲灸有至百壯千壯。曹氏從治﹐有百壯大﹐十壯小﹐品方亦然。惟《明堂經》多雲﹕鍼入六分﹐三壯﹐更無餘論﹐故後人不準﹐惟因病之輕重而增損之。凡灸頭頂﹐止於七壯﹐積至七七壯止。如人若治風﹐則灸上星前頂百會﹐皆至一百壯﹐腹皆宜灸五百壯﹐若鳩尾巨闕亦不宜灸多﹐多則四肢細而無力﹐又足三里穴﹐乃云多至三二百壯﹐心不灸。若中急﹐灸至百壯﹐皆視其病輕重而用之﹐不可泥一說﹐而又不可不擇一說也。《內經》只云﹕若是禁灸穴﹐明堂亦許灸一壯至三壯﹐恐未盡也。所謂五百壯千壯﹐豈可一日而盡﹖必三五七日﹐以至三年五年﹐以盡其數﹐乃可得也。

﹝卷四﹞論忌避

《千金》云﹕欲行鍼灸﹐必先知本人行年宜忌﹐尻神及人神所在﹐不與禁忌相干則可。

忌除﹐女忌破﹐男忌戊﹐女忌己﹐又所謂血支血忌之類。凡醫者﹐不能知此避忌﹐若逢病患厄會﹐男女气怯﹐下手至困﹐達人智士豈拘於此﹖若夫急難之際﹐卒暴之疾﹐命在須臾﹐宜速治之﹐況泥於禁忌﹐已淪於鬼神﹐豈不誤哉﹗但一日止忌一時﹐如子午八法﹐不拘禁忌。

若忌未形之病﹐𨿽擇良日﹐服藥鍼灸當也。亦宜架天時日﹐正午以後乃可灸﹐謂陰气未至﹐灸無不著。午前及早﹐恐人气虛﹐有眩暈之咎﹐急卒亦不可拘。若值大風大雨雷電﹐宜暫停之﹐且待晴明灸之可也。

﹝卷四﹞論治灸瘡

凡艾灸﹐須要瘡發﹐所患卽愈﹐不得瘡發﹐其疾不愈。《甲乙經》云﹕灸瘡若不發﹐用底炙令熱﹐熨之﹐三日而發。今有用赤皮蔥三五莖﹐去葉﹐於微火中煨熱﹐熨瘡十餘徧﹐其瘡三日自發。亦有用麻油搽之而發者。亦有用牙皂角煎湯候冷﹐頻頻點之而發者。恐气血衰﹐有宜服四物湯滋養者﹐不可一槪而論。灸後務令瘡發﹐乃去病也。凡貼瘡﹐古人春用柳絮﹐夏用竹膜﹐秋用竹膜﹐冬用兔腹上細毛﹐貓腹毛亦佳。今人每用膏藥貼之﹐日一二易﹐則瘡易愈。未若一日兩貼一易﹐使瘡膿出多而痰除也。若欲用膏﹐必須用眞麻油入治病之藥﹐或祛風散气﹐滋血療損之藥﹐隨癥入之爲妙。

﹝卷四﹞論忌食

經曰﹕灸之後﹐古人忌豬魚熱面﹐生酒動風冷物﹐雞肉最毒。而今灸瘡不發﹐用小雞鰱魚食之而發者﹐所謂以毒而攻毒﹐其理亦通﹐亦宜少用爲佳。

﹝卷四﹞論保養

凡灸後切宜避風冷﹐節飲酒﹐戒房勞﹐喜﹑怒﹑憂﹑思﹑悲﹑恐七情之事﹐須要除之。

可擇幽靜之居﹐養之爲善﹐但君子志人不必諭也。

﹝卷四﹞擇吉日

鍼灸吉日﹐丁卯﹑庚午﹑甲戌﹑丙子﹑丁丑﹑壬午﹑甲申﹑丙戌﹑丁亥﹑辛卯﹑壬辰﹑﹑戊戌﹑已亥﹑庚子﹑辛丑﹑甲辰﹑乙巳﹑丙午﹑戊申﹑壬子﹑癸丑﹑乙卯﹑丙辰﹑己未﹑壬戌﹑成開執日﹐忌辛未﹐扁鵲死日。

吉日月橫看正﹑二﹑三﹑四﹑五﹑六﹑七﹑八﹑九﹑十﹑十一﹑十二夭巫辰巳午未申酉戌亥子丑寅卯天醫丑寅卯辰巳午未申酉戌亥子要安寅申卯酉辰戌巳亥午子未丑正﹑二﹑三﹑四﹑五﹑六﹑七﹑八﹑九﹑十﹑十一﹑十二白虎黑道午申戌子寅辰巳申戌子寅辰月厭戌酉申未午巳辰卯寅丑子亥月殺丑戌未辰丑戌未辰丑戌未辰獨火巳辰卯寅丑子亥戌酉申未午死別戌戌戌丑丑醜辰辰辰未未未血支丑寅卯辰巳午未申酉戌亥子血忌丑未寅申卯酉辰戌巳亥子午除日卯辰巳午未申酉戌亥子丑寅破日申酉戌亥子丑寅卯辰巳午未火隔午辰寅子戌亥午辰寅子戌申遊禍忌服藥巳寅亥申巳寅亥申巳寅亥申

﹝卷四﹞痰火戒忌

夫痰火之證﹐有治愈而老且壽者﹔有纏綿數紀﹐而終不可療者﹔有一病卽治﹐竟不愈者也﹖如器物已損﹐必愛卹護持﹐乃可恆用而不敝﹐若不卹而顚擊之﹐寧有不壞者乎﹖然痰火固爲惡候﹐治之愈與不愈﹐亦在人之調攝何如爾。且病之作也﹐始於水虧﹐法當絕欲存精﹐精足則水自復。繼而火熾﹐則當薄味救水﹐水充則火自滅。次必戒酒以養金﹐金气淸肅﹐則生化之機復行﹐子受母蔭﹐則眞陰自復﹐水得其權﹐則火自平矣﹐故治而愈者。以此三者之法﹐可缺一乎﹗若卽病而仍酗酒恣欲﹐嗜啖膏粱﹐以火濟火﹐其得長生者幾希。

﹝卷四﹞戒忌箴

絕戒暴怒最遠房室更愼起居尢忌憂鬱順就寒暄節調飲食毋以我言虛僞無益一或失調噬臍何及

﹝卷四﹞戒酗酒

夫四气以酒爲先者﹐蓋以味甘適口﹐性悍壯志﹐賓朋無此不可申其敬爾﹐然聖人以酒爲歡。又曰﹕惟酒無量不及亂﹐若此觀之﹐古人制酒﹐惟歡情適況而已﹐可恣飲而至劇乎﹗今貪者﹐以酒爲漿﹐以劇爲常﹐必至酩酊而後已。凡一醉之間﹐有事迥異﹐肆志顚狂﹐或助欲而色膽如天﹐或逞威而雄心若虎﹐或以新搜﹐故罵詈不避親疏﹐或認假作眞﹐鬥毆無畏生死﹐或傷其天性﹐或敗壞人倫﹐乖名喪徳﹐無所不爲。甚而忘形僕地﹐促其天年者藉藉﹐酒之酷厲﹐奚帝鴆蝮也哉﹗況人旣病水﹐則火已萌其焰矣﹐杯酒下咽﹐卽猶貯燼點以硝黃﹐涸海燎原﹐其可量乎﹖蓋酒之爲性﹐悍升浮﹐气必隨之﹐痰郁於上﹐溺澀於下﹐渴必恣飲寒涼﹐其熱內郁﹐肺气大傷﹐輕則咳嗽喘﹐重則肺痿癆瘵。觀其大寒凝海﹐惟酒不冰﹐明其性熱﹐獨冠羣物﹐藥家用之﹐惟借以行其勢爾﹐人飲多則體敝神昏﹐其毒可知矣。且曲中以諸毒藥助其勢﹐豈不傷沖和﹐損營衛耗精神﹐竭天癸而夭人壽耶﹖

﹝卷四﹞絕房勞

夫四欲之中﹐惟色最甚﹐𨿽聖賢不能無此。故孔氏曰﹕吾未見好徳如好色者也。孟氏亦養心莫善於寡欲。又曰﹕血气未定﹐戒之在色。若此觀之﹐則色亦人所難制者。今之膏粱逸士﹐晝夜荒淫﹐以此爲樂﹐若悅芻豢嗜而無厭﹐必待精竭髓枯﹐气匱力乏而後已﹐昧而失調﹐安能免於死哉﹖悲夫。

覺者﹐豈如是乎﹖迨夫眞水旣虧﹐則火炎痰聚﹐而癆瘵之癥成矣。當此之際﹐法宜存精水﹐柰火伏水沸﹐心神浮越﹐虛陽妄動﹐竟不能制而復泄其精﹐則猶源將涸而流將息﹐而復導之﹐寧不竭乎﹗噫﹐病至於此﹐非醫者之神手﹐凝神定慮﹐以治病者之欲心﹐割情絕愛﹐病者亦宜割情絕愛﹐以副醫者之心﹐庶幾可治耳﹗

﹝卷四﹞戒嗜利

夫諸欲之內﹐惟財則利益人多﹐蓋人非財則無以治其生。故諺云﹕財與命相連﹐然財固必用﹐但輕重較之﹐則財又輕於命也。何則﹖人旣病火﹐則危如累卵﹐善調則生﹐失調則死﹐豈常病之可例視乎﹖必靜心寡欲﹐凝神定慮﹐毋以纖物煩擾心君﹐庶火息水恬﹐病或可瘳。於此而孜孜汲汲﹐終日營營﹐致天君失泰﹐而相火擅權﹐勢必燎原矣﹐利可趨乎。

﹝卷四﹞戒暴怒

夫气貴順而不貴逆﹐順則百脈暢利﹐逆則四體愆和。若以火病而復增一怒﹐則猶敝艦而波濤﹐鮮有不覆者也。何則﹖以虛其虛﹐則陰陽乖戾﹐臟腑隔絕﹐其不危者鮮矣。且今之昧﹐但知怒能害人﹐殊知賊人心气者有九﹐曰﹕怒則气上﹐喜則气緩﹐悲則气消﹐思則气結﹐恐則气下﹐驚則气亂﹐勞則气耗﹐寒則气收﹐熱則气泄。若此諸气﹐實人所自致者也。況痰火之病﹐始於眞气勞傷﹐腎陰虧損﹐而邪熱乘﹐非眞气之有餘﹐謂眞气病而邪火相協﹐陽愈亢而陰愈消。所謂陰虛生內熱者以火司權﹐燻爍肺金之意耳﹗況七情气逆於上。動極生火﹐火載血上皆自無而有﹐實動極之所致也

﹝卷四﹞節飲食

夫飲食所以養生﹐過則傷脾﹐若過極則亦所以戕生者也﹐何則﹖痰火之病﹐始於水涸﹐金傷﹐金旣受傷﹐則木寡於畏﹐其不淩脾者鮮矣。以脾受木賊﹐則運化之機自遲﹐而復不能節其飲食﹐以致傷而復傷。輕則噯腐吞酸﹐重則痞滿疼痛﹐病體復加﹐有此則亦難乎其爲治也。蓋欲攻積則妨正﹐欲溫中則動火﹐過消導則反損脾﹐三者之法﹐豈其宜乎﹖況人藉水谷之气以爲養﹐土受木賊﹐則不能運化精微﹐上歸於肺輸﹐布五臟﹐以養百骸﹐自是形日減﹐肌肉日消﹐其人卽能飲能食﹐無乃食而已﹐更何益耶﹖此謂調攝之一關也﹐可不謹哉﹗

﹝卷四﹞愼起居

竊謂火病金傷之體﹐實由敝室陋巷﹐倘無趨避之策。風狂雨驟﹐其何以禦之耶﹖蓋肺主﹐司腠理闔閉﹐金受火賊﹐則衛護斂固之令失權﹐六淫之邪易於侵襲。輕則入於皮膚﹐但爲嚏唾涕咳諸候﹐惟以身表溫暖﹐腠理疏豁﹐不幹眞气﹐或可消散。甚則入於經絡﹐表有頭痛發熱﹐身痛脊彊﹐不卽發汗﹐則必入裏而爲潮汗閉澀滿渴等癥﹐羸之軀﹐幾微之气﹐而復任此猖狂﹐虛虛﹐是亦促命之殺車槌也﹐愼之。

﹝卷四﹞簡言語

气鼓喉而爲聲﹐情發心而爲言。故曰﹕聲者肺之韻﹐言者心之聲。且火之病﹐以水虧火爍肺金﹐傷其生化﹐母令子虛﹐致水益虧而火益熾﹐肺愈傷而金益烈﹐法當滋陰降火以益金。以言多語急﹐鼓傷肺竅﹐則爲咳嗽聲嘶﹐且言則呼多吸少﹐致息不勻﹐則五臟之气﹐亦自愆期矣。所謂肺欲實﹐先調息﹐正此之謂﹐言可多乎﹖

﹝卷四﹞忌憂鬱

夫气貴舒而不貴郁﹐舒則周身暢利﹐郁則百脈違和。故曰﹕喜則气緩。然緩者﹐固有徐利之義﹐但不及太過﹐皆能致息愆期。而況憂思鬱結﹐寧不滯其气乎﹗气旣壅滯則郁而爲火﹐是益爲爍金涸水之胎﹐人旣病火﹐則身猶敝器矣。須著意護持﹐心當渾然無物﹐庶可登之佳境。倘以世務營心﹐終日怏怏﹐是欲蹈萬古之長夜﹐寧非昧而不覺者乎﹗哀哉。

愚謂痰火之病﹐能戒則功過藥之半矣。蓋攻邪去病﹐固藉藥劑之能﹐而燮理調元﹐又非不可。何也﹖夫所謂戒者﹐以其於病有大妨﹐法所當戒﹐不戒則死。所謂忌者﹐以其於病有所不宜﹐法當忌之﹐不忌則害。二者實痰火死生之關頭也﹐可缺一乎﹖然所當戒者﹐酒色財气之四欲也﹔所當忌者﹐飲食起居﹐多言濃味之四失也。病患能守此八者﹐則勝於藥力多矣。如恣欲則傷精﹐絕之則所以存精足水以制火也。若暴怒則傷肝﹐戒之則所以平肝安土以養金也。貪欲則傷肺﹐戒之則以淸金制木無使淩脾也。嗜利勞神﹐戒之則所以寧火而肅金而充水也。愼起居所以防賊風虛邪之犯正。節飲食毋使菀茁陳以畱脾。簡言語所以保金以育水。薄濃味所以息火毋傷金。若此八者﹐利益固非小可﹐而其害也﹐則輕可致重﹐重可致危﹐顚沈困憊﹐皆胎於此。病者倘能一一遵根據﹐小心翼翼﹐則危可至泰﹐輕可至愈﹐挽回枯槁於幽冥之谷﹐其可量乎。

﹝卷四﹞卻病祕訣

夫修身之士﹐不識丹田所在﹐咸指臍下一寸三分爲言﹐謬乎﹗有傳此爲气稟之原﹐若果气於蒂﹐坎離上下﹐以此爲中宮﹐气脈升降﹐以此爲根地﹐根地否塞﹐則水火不能升降﹐心火炎熾﹐腎水枯竭﹐百病由此而生。上或頭暈眼花﹐下至腰疼疝凝痔結﹐甚或眞陽不固﹐多至夭折﹐良可悲乎﹗人誠能以卻病延年之法﹐敬而行之﹐或行或坐﹐或立或臥﹐念念不忘。

日之間﹐血气循視而不亂﹐精神內固而不搖﹐衰者起﹐萎者愈。疲癃轉康健之軀﹐枯槁回溫潤之色﹐頓覺增精補髓﹐養气助陽﹐眼目光明﹐疝痔消滅﹐身輕力健﹐百病咸除﹐功簡而效速﹐誠爲保身之至道﹐卻病之祕訣哉﹗

﹝卷四﹞卻病延年一十六句之術

水潮除後患﹐起火得長安。夢失封金櫃﹐形衰守玉關。鼓呵消積滯﹐兜禮治傷寒。叩牙疾﹐觀升鬢不斑。運睛除眼害﹐掩耳去頭旋。托踏應無病﹐搓塗自駐顏。閉摩通滯气﹐凝抱固丹田。淡食能多補﹐無心得大還。

﹝卷四﹞水潮除後患法

平時睡醒時﹐卽起端坐﹐凝神息慮﹐舌抵上﹐閉口調息﹐津液自生﹐分作三次﹐以意﹐此水潮之功也。津旣咽下﹐在心化血﹐在肝明目﹐在脾養神﹐在肺助气﹐在腎生精﹐自然百體調暢﹐諸病不生﹐此除後患之功也。逍遙子長生訣曰﹕法水潮在關﹐逍遙日夜還﹐於中凝結生諸病﹐才決通流便駐顏。

﹝卷四﹞起火得長安法

子午二時內外視﹐應閉息升身﹐則腎中之火生矣。火爲水中之金﹐烹而煉之﹐立可成丹百脈通融﹐五臟無滯﹐四肢康健﹐而三化聚也。孫眞人曰﹕火陽得地﹐在六爻俱靜之時﹐眞气通行﹐必在三陽交會之際﹐此爲文火煉形﹐外邪不感﹐壽算無窮。

﹝卷四﹞夢失封金櫃法

欲動則火熾﹐火熾則神疲﹐神疲則精滑而夢失也。每寤寐之時﹐必要凝息定气﹐以左手二七﹐右手亦然﹐復以兩手搓脇腹五七次﹐左右搖肩三兩回﹐次咽气納於丹田﹐握固良久﹐乃正屈足側臥﹐永無走泄矣。鄭思遠眞人曰﹕事多忘者神昏﹐汗多出者神脫﹐此是夢失神弱﹐脫漏眞精﹐乃修身之士大忌也。當勵前功。

﹝卷四﹞形衰守玉關法

形容枯槁﹐切須守鑪﹐鑪者丹田﹐丹田者﹐腎前臍後也。若行住坐臥﹐一意不散﹐固守﹐而又運用周天之火﹐自然生精﹑生气﹑生神。豈止變衰顏如童子﹖體爲神仙﹐若壯健行之﹐收功甚速。

﹝卷四﹞鼓呵消積滯法

有因食而積者﹐有因气而積者﹐久則脾胃受傷﹐醫藥難治。孰若節飲食﹐戒嗔怒﹐不使聚爲妙。凡有此等﹐盒飯升身閉息﹐往來鼓腹﹐俟其气滿緩緩呵出﹐怡然運五七次﹐實時通快。王穆眞人曰﹕未得通時﹐多痞塞隔气。若胸膈滿塞﹐常用此法不止﹐除病散气﹐須無病行之﹐自然眞元增益﹐壽域可躋。

﹝卷四﹞兜禮治傷寒法

元气虧弱﹐腠理不密則風寒傷感。患者須端坐閉息﹐兜起外腎﹐頭如禮拜﹐屈折至地﹐眞气得勝滌時﹐可六七次﹐汗出自愈。劉抱一眞人未仙之日﹐曾感傷寒熱﹐行此而安。此法非止能治傷寒﹐卽無病行之﹐頭目淸利﹐容顏潤澤。

﹝卷四﹞叩齒牙無病法

齒之有疾﹐乃脾胃之火燻蒸。每日淸晨﹐或不拘時﹐叩齒三十六通﹐則气自固﹐虫蛀不風邪消散﹐設或以病齒難叩﹐但以舌隱舔於牙根之間﹐用柔制剛﹐眞气透骨﹐其蛀自除。玉眞人曰﹔欲修大道﹐先去牙癥﹐叩齒不絕﹐堅牢無病﹐此𨿽近易﹐亦修養中之至要也。

﹝卷四﹞觀升鬢不斑法

思慮太過﹐則神耗气虛血散而鬢斑。以子午二時﹐握固端坐﹐凝神絕念﹐兩眼含光﹐中﹐追攝二气﹐自尾閭夾脊﹐升上泥丸﹐降下重樓﹐返還元海﹐憩息少時﹐自然形神俱妙﹐與道合眞。張眞人曰﹕夫何慮鬢斑﹐久久行之﹐可以積黍米而爲丹﹐脫樊籠而遊三島﹐其功曷

﹝卷四﹞運睛除眼害法

虛靜趺坐﹐凝息升身﹐雙目輪轉十二數﹐緊閉卽開﹐大睜逐气。每夜行五七次﹐瘴翳自光明倍常。謝翼眞人未得仙時﹐曾犯目疾﹐絕去房事﹐得此法而行之卽愈﹐故傳以惠於後人。蓋爲虛邪气熱﹐損犯肝經﹐致生瘴翳﹐運睛之法不止除昏﹐久則可觀細書畫。極目遠視﹐時見金花﹐乃道气之運也。

﹝卷四﹞掩耳去頭旋法

邪風入腦﹐虛火上攻﹐則頭目昏旋﹐偏正作痛。或中風不語半身不遂﹐亦由此致。治之﹐升身閉息﹐以兩手掩耳﹐搖頭五七次﹐存想元神﹐逆上泥丸﹐以逐其邪﹐自然風散邪去。

張元素眞人未得道時﹐頭目昏旋﹐偏正頭痛﹐用還丹之法﹐不十功卽痊。此法不止治命﹐須無病行之﹐添補髓海﹐精潔神宮﹐久視長生之漸也。

﹝卷四﹞托踏應無病法

雙手上托﹐如舉大石﹐兩腳前踏﹐如履實地﹐以意內顧﹐神气自生。筋骨康健﹐飲食消葉子元二十二勢﹐取禽獸行之狀。陶隱君二十八道﹐引水火曲升之理﹐知神气之走五臟﹐自然傳送於四肢﹐根本充固﹐營衛彊盛﹐其功盛大﹐不止輕身﹐能令皮膚結實﹐足耐寒暑。

﹝卷四﹞搓塗自駐顏法

顏色憔悴﹐良由心思過度﹐勞碌不謹。每淸晨靜坐﹐神气充溢﹐自內而外﹐兩手搓面五﹐須漱津塗面﹐搓拂數次。行之至半月﹐則皮膚光潤﹐容貌悅澤﹐大過尋常。太虛眞人晚年修道﹐恥於衰弱﹐得此法而返老還童。若咽气通心﹐搓熱塗面﹐亦多有益。

﹝卷四﹞閉摩通滯气法

气滯則痛﹐血凝則腫。治須閉息﹐以左右手摩滯處四十九次﹐復左右多以津塗之﹐不過次﹐气自消散。趙乙眞人未仙之時﹐曾患此病﹐行之而愈。此法不止散气消腫﹐無病行之﹐上下閉息﹐左右四肢五七次﹐經絡通暢﹐气血流行﹐肌膚光潤﹐名曰幹沐浴﹐尢延生之道也

﹝卷四﹞凝抱固丹田法

定息抱臍﹐子午無間﹐動徹浮沈﹐湛然進退﹐旬日之間﹐下進五穀之精﹐眞气自生﹐百功﹐上盡九重之蠹﹐暗滌垢膩﹐饑渴不患﹐寒暑不侵﹐駐顏還少。董自然眞人道﹕西華天尊守眞﹐或居天上﹐或居人間﹐一炷紫檀﹐手披雲霧坐禪關。

﹝卷四﹞淡食能多補法

五味之於五臟﹐各有損益﹐若一味過食﹐須安一臟﹐還虧一臟。要在相勻謹節﹐僅圖爽反見傷脾﹐食淡自然有補耳。玄珠先生得此法而成化。古云斷鹽不是道﹐孰爲補腎﹖茹增福田﹐卻非養神之道﹐淡食中自有眞气﹐可以保命安神。

﹝卷四﹞無心得大還法

對鏡無好惡之心﹐亦不可落空心﹐而識執之心盡無也。知識之心﹐又生分別﹐執著之心可有也。志公和尙無心有心﹐此心乃合天地﹐夫無心法﹐有事無事﹐常要無心﹐靜處喧處﹐其念無二。又曰﹕莫謂無心卽是道﹐無心卽膈一重關﹐如明鏡照一切物也。元不染著﹐是謂

﹝卷四﹞運識五臟升降法

上心腎之下﹐肝西肺在東﹐非腸非胃腑﹐一气自流通。

﹝卷四﹞動功六字延壽訣

春噓明目本扶肝﹐夏至呵心火自間﹐秋定知金肺潤﹐冬吹腎要坎中安。三焦嘻卻除煩熱﹐四季長呼脾化餐。切忌出聲聞兩耳﹐其功尢甚保神丹。

﹝卷四﹞心呵頂上連叉手

﹝舉手則呵反手則妄﹞呵則通於心﹐去心家一切熱气。或上攻眼目﹐或面色紅﹐舌上瘡﹐或口瘡﹐故心爲一身官之主﹐發號施令之時﹐能使五官不同。故孟子曰﹕收其放心者﹐爲浩然之主。故心不動﹐而動謂之妄﹐妄則神散﹐而使浩然之气不淸也。秋冬時常暖其湧泉﹐不傷於心君。素書云﹕足寒傷心是也。澄其心則神自淸﹐養其心則火下降﹐故心火降﹐則心無不正﹐心通舌﹐爲舌之官﹐舌乃心之苗﹐爲神之舍﹐又爲血之海﹐故血少則心神恍惚﹐夢寐不寧也。冬面紅受克﹐故鹽多傷心血﹐冬七十二日省咸增苦﹐以養其心气也。

﹝卷四﹞肝若噓兮自睜睛

噓則通肝﹐去肝經一切熱聚之气﹐故膽生於肝﹐而膽气不淸﹐因肝之積熱﹐故上攻眼目噓三十次﹐一補一瀉﹐則眼增光﹐不生眼屎﹐故目通肝。肝乃魂之宅﹐夜睡眼閉﹐則魂歸宅。肝爲目之官﹐秋面靑受克﹐辛多傷肝﹐秋七十二日省辛增酸﹐以養肝气。

﹝卷四﹞腎吹抱取膝頭平

吹則透腎﹐去腎中一切虛熱之气。或目昏耳聾﹐常補瀉﹐則腎气自調矣。故腎通耳﹐爲官﹐耳聽於走精﹐不可聽於淫聲﹐或鼓腹者﹐大吹三十吹﹐熱擦腎堂立止。四季十八面黑受克﹐甘多傷腎﹐故季月各十八日省甘增鹹﹐以養腎气。

﹝卷四﹞肺如气手雙擎

則通肺﹐去肺家一切所積之气。或感風寒咳嗽﹐或鼻流涕或鼻熱成瘡﹐大幾﹐一瀉﹐則肺气自然升降。肺爲心之華蓋﹐最好淸﹐故肺淸則不生疾也。肺通鼻﹐爲鼻之官﹐肺爲魄之宅也。夏面白則受克﹐苦屬火﹐肺屬金﹐夏七十二日省苦增辛﹐以養肺气。

﹝卷四﹞脾病生時須撮口

呼則通脾﹐去脾家一切濁气。或口鼻四肢生瘡﹐或面黃﹐脾家有積﹐或食冷物﹐積聚不﹐故脾爲倉稟之官﹐又爲血之用﹐故飲食不調﹐則不生血﹐四肢不動﹐則脾困。故夜則少食﹐睡時脾不動﹐以致宿食﹐則病生矣。脾四季之官﹐爲意之宅﹐故意不可以妄動﹐動則浩气不能淸也。春面黃則受克﹐春七十二日省酸增甘﹐以養脾气。

﹝卷四﹞三焦客熱臥嘻嘻

嘻則通膽﹐去膽中一切客熱之气。故臥時常嘻﹐能去一身之客熱﹐能補瀉者膽气自淸﹐目不生屎﹐膽怕熱﹐四時飲食﹐熱者少﹐食於上膈﹐以使膽气淸爽也。

﹝卷四﹞靜坐功夫

淸心釋累﹐絕慮忘情﹐少思寡欲﹐見素抱朴﹐學道之工夫也。心淸累釋﹐足以盡瑕。絕情﹐足以靜世。思欲俱泯﹐足以造道。素朴純一﹐足以知天下安樂之法。日務少食寬衣﹐於二六時中﹐遇閒暇則入室蟠膝靜坐﹐心無雜想﹐一念視中。丹書云﹕人心若與天心合﹐顚倒陰陽止片時。以心觀道﹐道卽心也。以道觀心﹐心卽道也。若能淸心寡欲﹐久久行之﹐百病不生。此惟秋及冬至以後﹐行之尢妙。如春夏行持﹐春乃發生之時﹐夏乃陽气茂盛﹐儒云歌詠所以養性情﹐舞蹈所以養血脈﹐又不必靜坐。宜夜眠早起﹐廣步於庭﹐披髮緩行﹐以使長生。食後宜動作舞蹈﹐亦宜節欲。古人冬至閉關以養微陽﹐齋戒掩身﹐以待陰陽之所定﹐是故起以待日光﹐此陽气閉藏之時﹐不可擾動筋骨﹐惟安調靜養身體﹐則春夏諸病不生。情不動﹐精固則水朝元﹔心不動﹐气固火朝元﹔性寂則魂藏水朝元﹔情忘則魄伏金朝元﹔四大安和﹐則意定土朝元。此謂人有五气朝元。又經云﹕人能長淸淨﹐天地悉皆歸。

