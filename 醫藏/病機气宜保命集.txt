

欽定四庫全書

子部五

保命集

醫家類

提要

【臣】等謹案保命集三卷金張元素撰元素字潔古易州人八歳應童子舉二十七試進士以犯廟諱下第乃去而學醫精通其術因抒所心得述爲此書凡分三十二門首原道原脈攝生陰陽諸論次及處方用藥次第加減君臣佐使之法於醫理精蘊闡發極爲深至其書初罕傳播金末楊威始得其本刋行之而題爲河間劉完素所著明初寧王權重刋亦沿其誤並僞撰完素序文詞調於卷首以附防之至李時珍作本艸綱目始糾其謬而定爲出於元素之手於序例中辧之甚明考李濓醫史稱完素嘗病傷寒八日頭痛脈嘔逆不食元素往候令服某藥完素大服如其言遂愈元素自此顯名是其造詣深邃足以自成一家原不必托完素以爲重今特爲攺正其僞托之序亦並從刪削焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

保命集原序

天興末予北渡寓東原之長淸一日過前太醫王慶先家於几案間得一書曰素問病機气宜保命集試閱之廼劉髙尙守眞先生之遺書槁也其文則出自內經中摭其要而述之者朱塗墨注凡三卷分三十二門門有資次合理契經如原道則本性命之源論脈則盡死生之說攝生則語存神養气之理陰陽則講抱元守一之妙病機則終始有條有例治病之法盡於此矣本艸則驅用有佐有使處方之法盡於此矣至於解傷寒論气宜論曲盡前聖意讀之使人廓然有所醒悟恍然有所發明使六脈十二經五臟六腑三焦四肢目前可得而推見之也後二十三論隨論出證隨證出方先後加減用藥次第悉皆蘊奧精妙入神嘗試用之一一皆中眞良醫也𨿽古人不是過也𨿽軒岐復生不廢此書也然先生有序序已行藏言幼年已有直格宣明原病式三書𨿽義理精確猶有不盡聖理處今是書也復出與前三書相爲表裏非曰後之醫者鏡歟至如平昔不治醫書者得之隨例驗證度已處藥則思亦過半矣予謂是書𨿽在農夫工販緇衣黃冠儒宗人人家置一本可也若已有病尋閱病源不至亂投湯劑況醫家者流哉惜哉先生卒書不世傳使先生之道竊入小人口以爲已書者有之予憫先生道屏翳於茨荊棘中故存心精校今數年矣命工鏤板擬廣世傳使先生之道出於茒茨荊棘中亦起世膏肓之一端也嵗辛亥正月望日大鹵楊威序

欽定四庫全書

保命集卷上

金張元素撰

原道第一

經曰觀天之道執天之行盡矣蓋天一而地二北辧而南交入精神之運以行矣擬之於象則水火也畫之於卦則坎離也兩者相須彌滿六合物物得之況於人乎蓋精神生於道者也是以上古眞人把握萬象仰觀日月呼吸元气運气流精脫骨換形執天機而行六气分地紀而運五行食乳飲血省約儉育日夜流光獨立守神肌肉若一故能壽比天地無有終時此其道生之要也夫道者能卻老而全形身安而無疾夫水火用法象也坎離交言變也萬億之書故以水爲命以火爲性土爲人人爲主性命者也是以主性命者在乎人去性命者亦在乎人何則修短壽夭皆自人爲故經曰精神內守病安從來又曰務快其心逆於生樂所以然者性命在乎人故人受天地之气以化生性命也是知形者生之舎也气者生之元也神者生之制也形以气充气耗形病神依气位气納神存修眞之士法於陰陽和於術數持滿禦神專气抱一以神爲車以气爲馬神气相合可以長生故曰精有主气有元呼吸元气合於自然此之謂也智者明乎此理吹噓呼吸吐故納新熊經鳥伸導引按蹻所以調其气也平气定息握固凝想神宮內視五臟昭徹所以守其气也法則天地順理陰陽交媾坎離濟用水火所以交其气也神水華池含虛皷漱通行榮衞入於元宮漑五臟也服气於朝閉息於暮陽不欲疊陰不欲覆鏈陰陽也以至起居適早晏出處協時令忍怒以全陰抑喜以全陽泥丸欲多櫛天皷欲常鳴形欲常鑑津欲常咽體欲常運食欲常少眼者身之鑑也常居欲頻修耳者體之牖也城郭欲頻治面者神之庭也神不欲覆髮者腦之華也腦不欲減體者精之元也精不欲竭眀者身之寶也眀不欲耗補防六腑陶鏈五精可以固形可以全生此皆修眞之要道也故修眞之要者水火欲其相濟土金欲其相養是以全生之術形气貴乎安安則有倫而不亂精身貴乎保保則有要而不耗故保而養之初不離於形气精神及其至也可以通神明之出神明之出皆在於心獨不觀心爲君主之官得所養則血脈之气王而不衰生之本無得而搖也神之變無得而測也腎爲作彊之官得所養則骨髓之气榮而不枯蟄封藏之本無得而傾也精之處無得而奪也夫一身之間心居而守正腎下而立始精神之居此宮不可太勞亦不可太竭故精太勞則竭其屬在腎可以專嗇之也神太用則勞其藏在心靜以養之惟靜專然後可以內守故昧者不知於此欲拂自然之理謬爲求補之術是以僞勝眞以人助天其可得乎

原脈第二

道之渾淪莫知其源然至道無言非立言無以眀其理大象無形非立象無以測其奧道象之妙非言不明嘗試原之脈者何也非气非血動而不息榮行脈中衞行脈外經曰脈者血之府也自素問而下迄至於今經所不載無傳記而莫聞其名焉然而機奧妙聖意幽微𨿽英俊明哲之士非輕易可得而悟也夫脈者果何物乎脈者有三名一曰命之本二曰气之神三曰形之道經所謂天和者是也至於折一支瞽二目亦不爲害生而脈不可須臾失失則絕命害生矣經曰春【一曰長】夏洪【一口鉤】秋毛【一曰濇】冬石【一曰沈】此言正脈同天眞造化之元气也巡於春夏秋冬木火金水之位生長收藏參和相應故稟二儀而生不離於气故脈有生死之驗經曰脈者血之腑也如世之京都州縣有公府廨署也國因置者所以禁小人爲非道也公府不立則善者無以伸其枉惡者無以罰其罪邪正混同賢愚雜處而亂之根也經曰五運陰陽者天地之道也萬物之綱紀變化之父母生殺之本始神明之府也旣陰陽爲神明之府脈爲血之府而明可見焉血之無脈不得循其經絡部分周流於身滂流奔廹或散或聚气之無脈不能行其筋骨臓腑上下或暴或蹶故經曰出入廢則神機化滅升降息則气立孤危故气化則物生气變則物易气盛則物壯气弱則物衰气絕則物死气正則物和气亂則物病皆隨气之盛衰而爲變化也脈字者從肉從永從從血四肢百骸得此眞元之气血肉筋骨發榮茂可以倚憑而能生長也長久永固之道故從肉從水者是也從從血者巡之如水分流而布徧周身無所不通也釋名曰脈幕也如幔幕之遮覆也幕絡一體之形導太一眞元之气也元气者在气非寒非熱非暖非涼在脈者非長非鉤非濇非沈不爲气而浮沈不爲血而流停乃沖和自然之气也故春溫夏熱秋涼冬寒所以然者爲元气動而不息巡於四方木火金水之位溫涼寒暑之化生生相續新新不停日月更出四序疊遷脈不爲息故人有身形之後五藏旣生身中元气卽生焉故春夏洪秋毛冬石此四時之气也而脈者乃在其中矣道徳經曰視之不見聴之不聞搏之不得迎之不見其首隨之不見其後此如脈之謂也又云埏埴以爲器當其無有器之用故有之以爲利無之以爲用又曰吾不知其名字之曰道彊爲之名曰大斯立脈之名之本意也故道者萬物之奧脈者百骸之靈奧靈之妙其道乃同元气者無器不有無所不至血因此而行气因此而生故榮行脈中衞行脈外瞻之在前忽焉在後而不匱者皆由於脈也分而言之曰气曰血曰脈統而言之惟脈運行血气而已故經曰血气者人之神不可不謹養也陰陽別論曰所謂陽者胃脘之陽也此陽者言脈也胃者土也脈乃天眞造化之元气也若土無气何以生長收藏若气無土何以養化萬物是無生滅也以平人之气常稟於胃正理論曰谷入於胃脈道乃生陰陽交防胃和脈行人稟天地之故春胃微曰平但而無胃曰死夏胃微鉤曰平但鉤而無胃曰死長夏微耎曰平但弱而無胃曰死秋胃微毛曰平但毛而無胃曰死冬胃微石曰平但石而無胃曰死陰者眞藏也見則爲敗敗則必死五藏爲陰肝脈至中而無外急如循刀刃責責然如按琴弦心脈至堅而摶如循薏苡仁累累然肺脈至大而虛如毛羽中人皮膚腎脈至摶而絕如以指彈石辟辟然脾脈弱而乍數乍疏夫如此脈者皆爲藏脈而獨見而無胃脈五藏皆至懸絕而死故經曰別於陽者知病忌時別於陰者知生死之期故人性躁急懁促遲緩耎弱長短大小皮堅肉厚各隨其狀而脈應之常以一息四至爲準者言呼出心與肺吸入腎與肝五者胃兼主四旁在呼吸之間也數則爲熱遲則爲寒如天之春秋二分陰陽兩停晝夜各得五十度自此添一遭則熱減一遭則寒脈之妙道從此可知矣或如散葉或如然薪或如丸泥或如絲縷或如湧泉或如土頽或如偃刀或如轉索或如遊魚假使千變萬化若失常者乃眞元之气離絕五臓六腑不相管轄如喪家之狗元气散失而命絕矣經曰積陽爲天積陰爲地陽化气陰成形此言一气判而淸濁分也元气者天地之本天和者血气之根華陀云脈者謂血气之先也孔子曰天不言而四時行焉百物生焉而脈亦如之又經曰自古通天者生之本皆通乎天气也通天者謂通元气天眞也然形體者假天地之气而生故奉生之气通計於天稟受陰陽而爲根本天地合气命之曰人天气不絕眞靈內屬動靜變化悉與天通易云乾坤成列而易立乎其中矣故天地之體得易而後生天地之化得易而後成故陽用事則春生夏長陰用事則秋收冬藏寒往則暑來暑往則寒來始而終之終而復始天地之化也而易也黙然於其間而使其四序各因時而成功至於寒不陵暑暑不奪寒無愆陽伏陰之變而不至於大肅大溫故萬物各得其沖气之和然後不爲過而皆中節也道徳經曰萬物負陰而抱陽沖气以爲和百姓日用而不知斯脈之道也故脈不得獨浮沈獨大小獨盛衰獨陰陽須可沈中有浮浮中有沈大中有小小中有大盛中有衰衰中有盛陰中有陽陽中有陰充塞一身之中盈溢百骸之內無經絡不有無气血不至養筋骨毛髮堅壯膩澤非心非腎非肝非脾五藏之盛眞气固密不爲邪傷若憂愁思慮饑飽勞逸風寒暑大驚卒恐眞气耗亂血气分離爲病之本噫夫萬物之中五常皆備審脈之道而何獨無五常備邪夫仁固衞一身充盈五藏四肢百骸皆得榮養無沖和之气獨眞藏脈見則死矣生則不見死則脈見好生惡死此仁之謂也分布軀體和調气血貴之在頭目耳鼻賤之在蹠臋陰纂不得上而有不得下而無無所不施無所不至此義之謂也長人脈長短人脈短肥人脈沈瘦人脈浮大人脈壯小人脈弱若長人短短人長肥人浮瘦人沈大人弱小人壯夫如此者皆不中理而爲病此禮之謂也見在寸則上病見在闗則中病見在尺則下病五藏有疾各有部分而脈出見不爲潛藏伏匿一一得察有餘不足而愈其病此智之謂也春夏洪秋毛冬石太陽之至其脈沈太陰之至其脈大而長少陰之至其脈鉤陽明之至其脈濇而短少陽之至其脈浮厥陰之至其脈四序不失其期六气爲常準者此信之謂也非探賾索隠鉤深致逺學貫天人旁通物理者未能達於此矣

攝生論第三

論曰內經謂法於陰陽和於術數飲食有節起居有常不妄作勞故能形與神俱而盡終其天年度百嵗乃去今時之人不然也以酒爲漿以妄爲常醉以入房以欲竭其精以耗散其眞不知持滿不時禦神務快其心逆於生樂起居無節故半百而衰也且飲食起居乃人生日用之法縱恣不能知節而欲傳精神服天气者不亦難乎又經曰飲食自倍腸胃乃傷起居如驚神气乃浮是以聖人春木旺以膏香助脾夏火旺以膏臊助肺金用事膳膏腥以助肝水用事膳膏膻以助心所謂因其不勝而助之也故食飲之常保其生之要者五穀五果五畜五菜也脾胃待此而倉廩備三焦待此而道路通榮衞待此以淸以濁筋骨待此以柔以正故經云蓋五味相濟斯無五宮之傷所以養其形也𨿽五味爲之養形若味過於酸肝气以津脾气乃絕味過於醎大骨气勞短肌心气抑味過於甘心气喘滿色黑腎气不衝味過於苦脾气不濡胃气乃厚味過於辛筋骨沮弛精神乃失所謂失五味之常而損其形也王注曰味有倫緣髒有偏絕此之謂也飲食者養其形起居者調其神是以聖人春三月夜臥早起被髮緩形見於發生之時且曰以使志生夏三月夜臥早起無厭於日見於蕃秀之時且曰使志無怒使气得泄秋三月早臥早起與雞俱興見於容平之時收斂神气且曰使志安寧以應秋气冬三月早臥晚起去寒就溫見於閉藏之時且曰使志若伏若匿若有私意若已有得此順生長收藏之道春夏養陽秋冬養陰順四時起居法所以調其神也經所謂逆於春气則少陽不生肝气內變逆於夏气則太陽不長心气內涸逆於秋气則太陰不收肺气焦滿逆於冬气則少陰不藏腎气獨沈此失四時之气所以傷其神也智者順四時不逆陰陽之道而不失五味損益之理故形與神俱久矣乃盡其天年而去與夫務快其心逆於生樂者何足與語此道哉故聖人行之賢者佩之豈虛語哉

陰陽論第四

論曰天地者陰陽之本也陰陽者天地之道也萬物之綱紀變化之父母生殺之本始神明之府也故陰陽不測謂之神神用無方謂之聖儻不如此以爲天自運乎地自處乎豈足以語造化之全功哉大哉乾元萬物資始至哉坤元萬物資生所以天爲陽地爲陰水爲陰火爲陽陰陽者男女之血气水火者陰陽之徴兆惟水火旣濟血气變革然後剛柔有體而形質立焉經所謂天覆地載萬物悉備莫貴於人人稟天地之气生四時之法成故人生於地懸命於天人生有形不離陰陽蓋人居天之下地之上气交之中不明陰陽而望延年未之有也何則蒼天之气不得無常也气之不襲是謂非常非常則變矣王注曰且蒼天布气尙不越於五行人在气中豈不應於天道左傳曰違天不祥系辭云一陰一陽之謂道老子曰萬物負陰而抱陽故偏陰陽謂之疾夫言一身之中外爲陽內爲陰气爲陽血爲陰背爲陽腹爲陰府爲陽藏爲陰肝心脾肺腎五藏皆爲陰膽胃大小腸膀胱三焦六府皆爲陽蓋陽中有陰陰中有陽豈偏枯而爲道哉經所謂治心病必求其本者是明陰陽之大體水火之髙下盛衰之補防逺近之大小陰陽之變通夫如是惟達道人可知也

察色論第五

論曰聲合五音色合五行聲色符同然後定立藏府之榮枯若滋榮者其气生如翠羽雞冠蟹腹豕膏烏羽是也枯夭者其气敗如艸玆釁血枳實枯骨如炲是也至如靑赤見於春赤黃見於夏黃白見於長夏白黒見於秋黑靑見於冬是謂五藏之生者以五行之相繼也得肝脈色見靑白心脈色見赤黒脾脈色見黃靑肺脈色見白赤腎脈色見黑黃是謂眞藏之見者以五行之相尅也若乃肺風而眉白心風而口赤肝風而目靑脾風而鼻黃腎風而肌黒以風善行數變故爾肝熱而左頰赤肺熱而右頰赤心熱而顏赤脾熱而鼻赤腎熱而頥赤以諸熱皆屬火故爾以至靑黑爲痛黃白爲熱靑白爲寒以九气不同故爾鼻靑爲腹水黑爲水气白爲無血黃爲胃寒赤爲有風鮮明爲畱飲而五色取決於此故爾然審病者又皆以貞脾爲本蓋貞脾之黃是謂天之气五色又明病𨿽久而面黃必生者以其眞气外榮也此數者𨿽皆成法然自非心淸見曉於冥冥不能至於此故五色微診可以目察尢難難經曰望而知之謂之神爲見五色於外故決死生也

傷寒論第六

論曰夫熱病者皆傷寒之類也或愈或死止於六七日間若兩感於寒者必不免於死經所謂人之傷於寒者則爲病熱熱𨿽甚不死蓋傷寒者非雜病所比非仲景孰能明此故張先公深得機之理趣達六經之標本知汗下之淺深若投湯劑正與不正禍福影響何暇數日哉然仲景分三百九十七法一百一十三方其證有六其治有四經云一日巨陽受之其脈尺寸俱浮二日陽明受之其脈尺寸俱長三日少陽受之其脈尺寸俱至四日太陰受之其脈尺寸俱沈細五日少陰受之其脈尺寸俱微緩六日厥陰受之其脈尺寸俱沈濇其太陽病者標本不同標熱本寒從標太陽發熱從本則膀胱惡寒若頭項痛腰脊彊太陽經病也故宜發汗其陽明病者𨿽從中气標陽本實從標則肌實從本則讝語若身熱目痛鼻幹不得臥陽明經病故宜解肌太陽傳陽明非表裏之傳若讝語從本爲實故宜下便王注曰以陽感熱其少陽病者標陽本火從標則發熱從本則惡寒前有陽明後有太陰若胸脇痛而耳聾往來寒熱少陽經病故宜和解其太陰病者標陰本溫從標則身目黃從本則腹脹滿若腹滿而嗌漧太陰經病故宜泄滿下濕從其本治其少陰病者標陰本熱從標則爪甲靑而身冷從本則脈沈實而發渴若口燥舌漧而渴少陰經病故宜溫標下本其厥陰病者故厥陰之中气宜溫也若煩滿囊縮厥陰經病故爲熱宜苦辛下之故經所謂知標知本萬舉萬當不知標本是謂妄行又曰各通其藏乃懼汗泄非宜此之謂也故明斯六經之標本乃爲治傷寒之規矩此所謂證有六也且如發汗桂枝麻黃之輩在皮者汗而發之葛根升麻之輩因其輕而揚之法也承气陷胸之輩下者引而竭之法也防心十棗之輩中滿泄之法也蒂梔防者髙者因而越之法也故明此四治之輕重可爲了傷寒之繩墨此之謂其治有四也若明六經四法豈有發黃生斑畜血之壞證結胸痞气之藥過難經所謂未滿三日可汗而已其滿三日可泄而已故仲景曰太陽病脈浮無汗身疼痛八九日不解表證仍在當發其汗宜麻黃湯主之少陰病得之三二日口燥咽漧者急宜大承气湯下之孰敢執於三四日汗泄之定法也是以聖人書不盡言言不盡意說其大槪此之謂也經所謂發表不逺熱攻裏不逺寒餘自制雙解通聖辛涼之劑不遵仲景法桂枝麻黃發表之藥非余自衒理在其中矣故此一時彼一時柰五運六气有所更世態居民有所變天以常火人以常動動則屬陽靜則屬陰內外皆擾故不可峻用辛溫大熱之劑縱獲一效其禍數作豈曉辛涼之劑以蔥白鹽豉大能開發欝結不惟中病令汗而愈免致辛熱之藥攻表不中其病轉甚發驚狂衂血斑出皆屬熱藥所致故善用藥者須知寒涼之味況兼應三才造化通塞之理也故經所謂不知年之所加气之盛衰虛實之所起不可以爲功矣大抵雜病者气之常也隨方而異其治不同卒病者气之異也其治則同其愈則異昔黃帝興四方之問岐伯舉四治之能故傷寒之法備矣哉大矣哉若視深淵如迎浮雲莫知其際是以知發表攻裏之藥性察標本虛實之並傳量老少壯弱之所宜勞逸緩急之稟性切脈明陰陽之分部詳證知邪气之淺深故可言防通之法矣內經曰謹熟陰陽無與眾謀此之謂也

病機論第七

論曰察病機之要理施品味之性用然後明病之本焉故治病不求其本無以去深藏之大患故掉收引膹欝腫脹諸痛癢瘡皆根於內夫百病之生也皆生於風寒暑熱燥火以知化之變也經言盛者防之虛者補之餘錫以方士而方士用之尙未能十全余欲令要道必行桴鼔相應猶拔刺雪污工神聖可得備聞靈樞經曰刺深而猶可拔污深而猶可雪莊子曰雪猶洗也岐伯曰審察病機無失气宜此之謂也黃帝曰願聞病機何如岐伯對曰

諸風掉皆屬於肝【少慮無怒】風勝則動肝者罷極之本魂之居也其華在其充在筋以生血气其味酸其色蒼爲將軍之官謀慮出焉此爲陰中之少陽通於春气其脈王注曰肝有二布葉一小葉如木甲拆之狀故經所謂其用爲動乃木之爲動火太過之政亦爲動蓋火木之主暴速所以掉也掉搖也昏亂也旋運皆生風故也是以風火皆屬陽陽主動其爲病也胃脘當心痛上支兩脇隔咽不通食飲不下甚則耳鳴轉目不識人善暴彊僕裏剝臑戾脇痛嘔泄甚則掉顚疾兩脇下痛引小腹令人善怒也虛則目防防無所見耳無所聞善恐如人將捕之凡病肝木風疾者以熱爲本以風爲標故火本不燔遇風烈乃焰肝本不甚熱因金衰而旺肺金不勝心火木來侮於金故諸病作矣其爲治也燥勝風王注曰風自木生燥爲金化風余則制之以燥肝勝則治以淸涼淸涼之气金之气也木气之下金气承之又曰風滛於內治以辛涼肝欲散急食辛以散之故木主生榮而主春其性溫故風火則反涼而毀折是兼金化制其木也故風病過急而反中外燥澁是反並金化也故非爲金制其本是甚則如此中風偏枯者由心火暴甚而水衰不能制則火實尅金金不能平木則肝木勝而兼於火熱則卒暴彊僕凡治消癉僕擊偏枯痿厥气滿發肥實膏梁之疾也故此藏气平則敷和太過則發生不及則委和

諸痛癢瘡瘍皆屬於心【靜則神明】熱勝則腫心者生之本神之變也其華在面其充在血脈爲陽中之太陽通於夏气其脈鉤其味苦其色赤爲君主之官神明出焉此爲陽中之陽也王注曰心形如未敷蓮花中有七空以導引天眞之气神明之窟也經所謂其用爲燥火性燥動其明於外熱甚火赫爍石流金火之變也燔焫山川旋反屋宇火之災眚也故火非同水水智而火愚其性暴速其爲病也當胸中熱嗌漧右胠滿皮膚痛寒熱咳嗽喘唾血血泄鼽衂嘔溺色變甚則瘡癢胕腫肩背臑缺盆中痛瘍疹身熱驚惑惡寒戰栗譫妄悲忘衂蔑語笑瘡瘍血流狂妄目赤胸中痛脇支滿脇下痛背膺肩甲間痛兩臂痛虛則胸腹大脇下與腰背相引而痛其爲治也以寒勝熱王注曰小熱之气涼以和之大熱之气寒以取之甚熱之气汗以發之發之不盡逆制之制之不盡求其屬以衰之又曰用水之主以制陽光經曰气有多少病有盛衰治有緩急方有大小此之謂也是以熱淫於內治以鹹寒佐以甘苦以酸收之以苦發之心欲耎急食鹹以耎之君火之下陰精承之火气之下水气承之是故火主暴虐故燥萬物者莫熯乎火夏月火熱極甚則天气薰蒸而萬物反潤以水出液林木津流及體熱極而反汗液出是火極而反兼水化俗以難辧認是作非不治已極反攻王气是不明標本但隨兼化之虛像妄爲其治反助其病而害於生命多矣故此藏平則升明太過則赫曦不及則伏明王注曰百端之起皆自心生

諸濕腫滿皆屬脾土【味和气化】濕勝則濡泄脾者倉廩之官本營之居也名曰器能化糟粕轉味而出入者也其華在唇其充在肌其味甘其色黃故爲倉廩之官又名諫議之官五味出焉此至陰之類通於土气爲陰中之至陰也其脈緩王注曰脾形象馬蹄內包胃脘象土形也其用爲化兼四气聚散復形羣品以生灌漑肝心肺腎不主於時寄王四季經所謂善不可見惡不可見也其變驟注其災霖潰其爲病也胕腫骨痛陰痺按之不得腰脊頭頸痛時大便難陰气不用飲不欲食咳唾則有血積飲痞膈中滿霍亂吐下爲善肌肉痿足不收行脇嗔嘔吐泄注下王注曰脾熱之生虛則腹滿腸鳴飱泄食不化者有胃之寒者有胃之熱者色白澄徹淸冷皆屬於寒色黃水赤渾濁皆屬於熱故仲景曰邪熱不殺谷水性疾速此之謂也其爲治也風勝濕濕自土生風爲木化土余則制之以風脾盛治之以燥故濕傷肉濕勝則濡泄甚則水閉胕腫王注曰濕爲水水盛則腫水下形肉已消又曰濕气爲淫皆爲腫滿但除其濕腫滿自衰若濕气在上以苦吐之濕气在下以苦泄之以淡滲之治濕之法不下小便非其治也故濕淫所勝平以苦熱佐以酸辛以苦燥之以淡泄之若濕上甚而熱治以苦溫佐以甘辛以汗爲故而止濕淫於內治以苦熱佐以酸淡以苦燥之以淡泄之脾苦濕急食苦以燥之又曰土气之下木气承之本艸曰燥可去濕桑白皮赤小豆之屬王注曰半身以上濕气有餘火气復欝所以明其熱能生濕經所謂風寒在下燥熱在上濕气在中火遊行其間是以熱之用矣故土主濕霒云而靜熱極甚則飄驟散落是反兼風木制其土也若脾甚土自邕燥去其濕以寒除熱脾土气衰以甘緩之所以燥泄積飲痞膈腫滿濕熱幹痼消渴愼不可以溫藥補之故積溫成熱性之溫乃勝气之藥也故此藏喜新而惡陳常令滋澤無使漧涸土平則備化大過則惇阜不及則卑濫

諸气膹欝病委皆屬於肺金【步淸气利】燥勝則幹肺者气之本魄之處也其華在毛其充在皮其味辛其色白而爲相傅之官治節出焉爲陽中之少陽通於秋气其脈毛王注曰肺之形象人肩二布葉一小葉中有二十四空行列以布分諸藏淸濁之气經所謂其用爲固其變肅殺其眚蒼落其爲病也骨節內變左胠脇痛寒淸於中感而瘧太涼單咳腹中鳴注泄鶩溏咳逆心脇滿引小腹善暴痛不可反側嗌漧面塵色惡腰痛丈夫防疝婦人少腹痛浮虛骩尻陰股髀腨胻是病皴揭實則喘欬逆气肩背痛汗出尻陰股膝髀虛則少气不能報息耳聾嗌漧其爲治也熱勝燥燥自金生熱爲火化金余則治之以火肺勝則治之以苦又曰金气之下火气承之燥淫於內治以苦溫佐以甘辛以苦下之若肺气上逆急食苦以泄之王注曰制燥之勝必以苦溫故受幹病生焉是以金主於秋而屬陰其气涼涼極天气淸明而萬物反燥故燥苦火是金極而反兼火化也故病血液衰也燥金之化極甚則煩熱气欝痿弱而手足無力不能收持也凡有聲之痛應金之气故此藏平气則審平太過則堅成不及則不從革

諸寒熱皆屬於腎水【能養動耗】寒勝則浮腎者主蟄封藏之本精之處也其華在發其充在骨其味醎其色黒爲作彊之官伎巧出焉爲陰中之陰通於冬气其脈石王注曰腎藏有二形如豇豆相並而曲附於膂筋外有脂褁裏白表黑主藏精故仙經曰心爲君火腎爲相火是言在腎屬火而不屬水也經所謂膻中者臣使之官喜樂出焉故膻中者在乳之間下合在於腎是火居水位得升則喜樂出焉𨿽君相二火之气論其五行造化之理同爲熱也故左腎屬水男子以藏精女子以系胞右腎屬火遊行三焦興衰之道由於此故七節之傍中有小心是言命門相火也經所謂其變凝冽其眚冰雹其爲病也寒客心痛腰腿痛大闗節不利屈身不便若厥逆痞堅腹滿寐汗實則腹脛腫喘咳身重汗出憎風虛則胸中痛大小腹痛淸厥意不樂王注曰大小腹大小腸也此所謂左腎水發痛也若夫右腎命門相火之爲病少气瘡瘍疥癬癰腫脇滿胸背首面四肢浮腫腹脹嘔逆瘛瘲骨痛節有動注下溫瘧腹中暴痛血溢流注精液目赤心熱甚則瞀昧暴痛瞀悶懊憹嘔瘡瘍驚燥喉痺耳鳴嘔湧暴注瞤瘛暴死癅气結核丹熛皆相火熱之勝也其爲治也寒勝熱燥勝寒若熱淫於內治以鹹寒火所勝平以咸冷故相火之下水气承之如寒淫於內治以甘熱佐以苦辛寒淫所勝平以辛熱又曰腎苦燥急食辛以潤之腎欲堅食苦以堅之故水本寒寒急則水冰如地而能載物水發而雹雪是水寒亢極反似尅水之土化是謂兼化也所謂寒病極者反腎滿也左腎不足濟之以水右腎不足濟之以火故此藏水平則靜順不及則涸流太過則流衍

諸厥固泄皆屬於下厥謂气逆固爲禁固气則肝腎失守失守則不能禁固出入無度燥濕不恆故气下則愈也經所謂厥气上行滿脈去形

諸瘧喘嘔逆皆屬於上肺者臓之長也爲心之華蓋故肺熱葉焦發痿躄是气欝不利病喘息而嘔也嘔謂嘔酸水火气炎上之象也胃膈熱甚則爲嘔也若衰火之炎痿躄則愈利肺之气喘息自調也道路開通吐嘔則除凡病嘔湧溢食皆屬之火也王注曰內路嘔逆食不得入是有火也經所謂三陽有餘則爲痿易王注曰易有變易常用自痿弱無力也故此者熱之明矣

諸熱瞀瘛皆屬於火熱气甚則濁亂昏昧也瞀示乃昏也經所謂病筋脈相引而急名曰瘛者故俗爲之搐是也熱勝風搏並於經絡故風主動而不寧風火相乘是以熱瞀瘛而生矣治法祛風滌熱之劑折其火勢熱瘛可立愈若妄加灼火或飲以發表之藥則取死不旋踵諸禁鼓如喪神守皆屬於火禁栗驚惑如喪神守悸動怔忪皆熱之內作故治當以制火劑其神守血榮而愈也

諸痙項彊皆屬於濕寒濕同性水火同居故足太陽膀胱經屬水而位下所以濕可傷也其脈起目內眥上額交於巓上其支別從巓入絡於腦還出則下項故主項彊太陽表中風加之以濕客於經中內挾寒濕則筋脈抽急故痙項彊不柔和此太陽傷食當詳有汗無汗治以流濕祛風緩發表而愈也

諸逆衝上皆屬於火衝攻也火气炎上故嘔湧溢食不下也

諸脹腹大皆屬於熱肺主於气貴乎通暢若熱甚則欝於內故肺脹而腹大是以火主長而髙茂形見彰顯升明舒葉皆腫之相也熱去則見白利也

諸燥狂越皆屬於火胃實則四肢實而能登髙也故四肢者諸陽之本經所謂陰不勝陽則脈流薄疾病乃狂是以陽盛則使人妄言罵詈不避親疏神明之亂也故上善若水下愚若火此之謂也治之以補陰防陽奪其食則病已

諸暴彊直皆屬於風暴虐而害也彊勁有力而不能和柔也乃厥陰風木勢甚而成此王注曰陽欝於內而陰行於外千金曰彊直爲風治以防火補金木能自平也諸病有聲鼓之如鼔皆屬於熱腹脹大而鼓之有聲如鼓者熱气甚則然也經所謂熱勝則腫此之類也是以熱气內欝不散而聚所以扣之如鼓也諸腹脹大皆爲裏證何以明之仲景曰少陰病腹脹不大便者急下之宜大承气湯所謂土勝堅水則幹急與大承气湯下之以救腎水故知無寒其熱明矣

諸病胕腫疼酸驚駭皆屬於火胕腫熱勝內則陽气滯故也疼酸由火實制金不能平木則木旺而爲酸酸者肝之味也故經所謂二陽一陰發病主驚駭王注曰肝主驚然肝主之原其本也自心火甚則善驚所以驚則心動而不寧也故火衰木平治之本也

諸轉反戾水液渾濁皆屬於熱熱气燥爍於筋故筋轉而痛應風屬於肝也甚則吐不止暍熱之气加之以泄濕勝也若三气雜乃爲霍亂故仲景曰嘔吐而利若爲霍亂故有幹霍亂有濕霍亂得其吐利邪其得出名曰濕霍亂也十存八九若不得吐利揮霍撩亂邪無出名曰幹霍亂十無一生者皆以冒暑中熱飲食不節寒熱气不調淸濁相干陰陽乖隔則爲此病若妄言寒者大誤矣故熱則小便渾而不淸寒則潔而不濁故井水煎湯沸則自然渾濁也

諸病水液澄徹淸冷皆屬於寒水液爲病寒也故水淸淨其气寒冷水谷不化而吐利其色白腥穢傳化失常食已不饑𨿽有邪熱不殺谷而不饑者無倦而常好動其便色黃而酸王注曰寒者上下所出及吐出溺出也又法曰小寒之气溫以和之

諸嘔吐酸暴注下廹皆屬於熱流而不腐動而不蠧吐嘔吐酸者胃膈熱甚則欝滯於气物不化而爲酸也酸者肝木之味或言吐酸爲寒者誤也暴注者是注泄也乃腸胃熱而傳化失常經所謂淸气在下則生飱泄下廹者後重裏急窘廹急痛也火性急速而能造物故也俗云虛坐努責而痛也

諸澁枯涸幹勁皴揭皆屬於燥澁枯者水液气衰少血不榮於皮肉气不通利故皮膚皴揭而澁也及甚則麻痺不仁涸幹者水少火多系辭云燥萬物者莫熯乎火故火極熱甚水溢幹而不潤於身皮膚乃啟裂手足有如斧傷而深三二分者冬月甚而夏月衰故法曰寒能收斂收斂則燥澁皴揭熱能縱緩則滋榮潤澤皆屬燥金之化也王注曰物之生滑利物之死枯澁其爲治也宜開通道路養陰退陽涼藥調之榮血通流麻木不仁澁涸幹勁皴揭皆得其所愼無服烏附之藥經所謂金木水火土運行之數寒暑燥濕火風臨禦之化則失道可見民病可調凡受諸病者皆歸於五行六气勝復盛衰之道矣王注曰人生有形不能無患旣有其患亦常有逃生化出陰陽者也故曰謹守病機各司其屬有者求之無者求之盛者責之虛者責之必先五勝疎其血气令得調逹而致和平此之謂也

气宜論第八

論曰治病必明六化分治五味五色所主五藏所宜五行之運行數六气之臨禦化然後明陰陽三才之數故數之可數者人中之陰陽也然所合之數可得見也夫陰陽者數之可卜推之可萬故天地陰陽者不以數推以象之謂也經曰丹天之气經於牛女戌分黅天之气經於心尾已分蒼天之气經於危室栁鬼素天之气經於亢氐畢天之气經於張翼婁胃所謂戊巳分者奎壁角軫則天地之門戶也是以將前三數與天象俱眀終始之六气所司之髙下在泉淺深之勝復左右之間同與不同三紀太過不及之理故可分天地之化產民病之气宜矣經所謂太陽司天之政故嵗宜苦以燥之溫之陽眀司天之政故宜以苦辛汗之淸之散之又宜以醎少陽司天之政故嵗宜以醎宜辛宜酸滲之泄之漬之發之觀气寒溫以調其气太陰司天之政故宜以苦燥之濕之甚者發之泄之不發不泄則濕气外溢肉潰皮坼而水血交流少陰司天之政故嵗宜醎以耎之而調其上甚則以苦發之以酸收之而安其下甚則以苦泄之厥陰司天之政故嵗宜以辛調之以醎潤之人必折其欝气先資其化源是以迎而奪之主气之法也故云六气有餘用熱逺熱用溫逺溫用寒逺寒用涼逺涼食宜同法此其道也故王注曰夏寒甚則可以熱犯熱寒不甚則不可犯也若有表證若有裏證故法云發表不逺熱攻裏不逺寒不發不攻而犯寒犯熱使寒熱內賊其病益甚故無者生之有者甚之所以不逺熱則熱至不逺寒則寒至其寒至則堅痞腹痛急下利之病生矣熱至則身熱吐下霍亂癰疽瘡瘍瞀昏欝注下瞤瘛腫脹吐嘔鼽血衂血頭痛骨節變肉痛血溢泄淋閟之病生矣王注曰食已不饑吐利腥穢亦寒之疾也暴暗冒昧目不識人躁擾狂越譫妄罵詈驚癇亦熱之病也故經所謂無失天信無逆气宜無翼其勝無贊其復是謂至也儻不知斯寒熱內賊失气之宜因不知四時五行因加相勝釋邪攻正絕人長命術不通經爲粗工之戒是以六气上司九宮中司九元下司九宣三數俱眀各分主客勝復淫治尅伐主病嵗物气味之厚薄故經所謂气味有厚薄性用有躁靜治保有多少力化有淺深故少陽在泉寒毒不生太陽在泉熱毒不生故其气專其味正少陰在泉寒毒不生太陰在泉燥毒不生此所謂天化地產故天地气合气合六節分而萬物化生矣經所謂謹气宜無失病機病機者寒暑燥濕風金木水火土萬病悉自此而生矣故謹察病機之本得治之要者乃能愈疾亦常有不明六气五行之所宜气味之厚薄所用人身爲病之所由而能必獲其效者尠矣哉

本艸論第九

論曰流變在乎病主治在乎物制用在乎人三者並明則可以語七方十劑宣通補防輕重澁滑燥濕是十劑也大小緩急奇偶復是七方也是以制方之體欲成七方十劑之用者必本於气味生成而成方焉其寒熱溫涼四气者生乎天酸苦辛醎甘淡六味者成乎地气味生成而陰陽造化之機存焉是以一物之中气味兼有一藥之內理性不無故有形者謂之味無形者謂之气若有形以無形之治喘急昏昧乃生無形以有形之治開腸洞泄乃起經所謂陰味出下竅陽气出上竅王注曰味有質故下流便防之竅气無形故上出呼吸之門故陽爲气陰爲味味歸形形歸气气歸精精歸化精食气形食味王注曰气化則精生味化則形長是以有生之大形精爲本故地產養形形不足溫之以气天產養精精不足補之以味形精交養充實不虧𨿽有苛疾弗能爲害故溫之以气者是溫之以肺補之以味者是補之以腎是以惟人萬物之靈備萬物之養飲和食徳以化津液以淫筋脈以行榮衞故經所謂陰之所生本在五味气味合而服之以補精益气所以爲全生之術故五穀五畜五菜五果甘苦酸辛醎此爲補養之要也何則谷入於口而聚於胃胃爲水谷之海喜谷而惡藥藥之所入不若穀气之先達故治病之法必以穀气爲先是以聖人論眞邪之气者謂汗生於谷不歸於藥石辧死生之者謂安谷則生過期不惟數於五藏凡明胃气爲本以此知五味能養形也𨿽毒藥攻邪如國之用兵蓋出於不得已也是以聖人發表不逺熱攻裏不逺寒辛甘發散爲陽酸苦湧泄爲陰故辛散酸收甘緩苦堅醎耎隨五藏之病證施藥性之品味然後分奇偶大小緩急之制也故奇偶者七方四制之法四制者大小緩急也經謂气有多少病有盛衰治有緩急方有大小故大小者君一臣二奇之制也君二臣四偶之制也君二臣三奇之制也君二臣六偶之制也又曰奇方云君一臣二君二臣三偶方云君二臣四君二臣六所以七方者四制之法奇偶四制何以明之假令小承气調胃承气爲奇之小方也大承气抵當湯爲奇之大方也所謂因其攻下而爲之用者如此桂枝麻黃爲偶之小方葛根靑龍爲偶之大方所謂因其發而用之者如此經所謂近者奇之逺者偶之身之表者爲逺身之裏者爲近汗者不以奇下者不以偶不以者不用也故補上治上制以緩補下治下制以急急則气味厚緩則气味薄故味厚者爲陰薄是陰之陽爲味不純粹者也故味所厚則泄之以下味所薄則通气者也王注曰味厚則泄薄則通气气厚者爲陽薄者爲陽之陰故附子漧薑味甘溫大熱爲純陽之藥爲气厚者也丁香木香味辛溫平薄爲陽之陰气不純粹者也故气所厚則發熱气所薄則發泄經曰薄則發泄厚則發熱王注曰陰气潤下故味薄則發泄陽气炎上故气厚則發熱味薄爲陰少故通泄气薄爲陽少故汗出是以論气味之薄厚合奇偶之大小腎肝位逺數多則其气緩不能速達於下必大劑而數少取其迅急可以走下也心肺位近數少則其气急不能發散於上必小劑而數多取其气易散可以補上也王注曰肺服九心服七脾服五肝服三腎服一乃五藏生成之常數也若奇之不去則偶之是謂重方也偶之不去則反佐以取之是謂寒熱溫涼反從其病也王注曰是以聖人反其佐以同其气令聲气應合復令寒熱參合使其終異而始同燥潤而敗堅剛彊必折柔脆自消爾故逆者正治從者反治從少從多觀其可也假令仲景曰少陰病下利而脈微者與白通湯利不止厥逆無脈者漧嘔煩者白通加豬膽人尿王注曰若調寒熱之逆冷熱必行則熱物冷服下泄之後冷體旣消熱性便發由是病气隨愈嘔噦皆除情且不違而致大益此加人尿豬膽汁醎苦寒物於白通湯熱劑中要其气相從可去格拒之寒也經所謂熱因寒用寒因熱用塞因塞用通因通用必伏其所主而先其所因其始則同其終則異可使破積可使潰堅可使气和可使必已此之謂也若病所逺而中道气味之者食而過之無越其制度王注曰假如病在腎而心之气味飼而冷是仍急過之不飼以气味腎藥淩心心腹益衰與上下逺近例同是以聖人治上不犯下治下不犯上和中上下俱無犯故經所謂誅罰無過命曰大惑此之謂也有中外不相及其治其主病皆論標本不令妄攻也故從所來者爲本從所感者爲標是以內者內調外者外治內者調之不言其治外者治之不言其調經所謂上淫於下所勝平之外淫於內所勝治之此之謂也若從內之外盛於外先調其內而後治其外從外之內而盛於內者先治其外而後調其內王注曰皆謂先除其根柢後削其枝條也是故病發有餘本而標之後治其本故仲景曰傷寒醫下之續得下利淸谷身疼痛者急當救裏身疼痛淸便自調者急當救表救裏四逆湯救表宜桂枝湯故里不足必先救之淸便自調知裏气已調然後急與桂枝湯以救表是謂病發本而標之先治其本後治其標此以寒爲本也故知標本者萬舉萬全不知標本者是謂妄行此之謂也𨿽本艸曰上藥一百二十種爲君應天中藥一百二十種爲臣應人下藥一百二十五種爲使應地若治病者特謂此三品之說未也經所謂有毒無毒所治爲主適其小大爲治也故主病者爲之君佐君者爲之臣應臣者爲之使非上中下三品之謂也王注曰但能破積愈疾解急脫死則爲良方非必要以先毒爲是後毒爲非有毒爲是無毒爲非必量病輕重大小之治也帝曰三品何謂也岐伯曰所以明善惡之殊貫也是以聖人有毒無毒服自有約故病有新久方有大小有毒無毒宜合常制矣大毒治病十去其六常毒治病十去其七小毒治病十去其八無毒治病十去其九谷肉果菜食養盡之無使過之傷其正也不盡行復如法王注曰法謂前四約也余病不盡須再行之毒之小大如約而止必無太過矣是以上古聖人謂重身之毒有故無殞衰其大半而止故藥之性味本以藥治疾誠能處以中庸以疾適當且如半而止之亦何疑於攻治哉此之謂也故非調气而得者治之柰何有毒無毒何先何後願聞其道王注曰夫病生類其有四焉一者始因气動而內有所成爲積聚癥瘕癅气癭起結核癲癇之類是也二者始因气動而外有所成謂癰腫瘡瘍痂疥疽痔掉瘛浮腫目赤熛胗胕腫痛癢之類是也三者不因气動而生病於內爲畱飲澼食饑飽勞損宿食霍亂悲恐喜怒想慕憂結之類是也四者不因气動而病生於外爲瘴气賊魅蠱毒蜚屍鬼擊衝薄墜墮風寒暑濕斫射刺割捶撲之類是也如此四類者有獨治內而可愈大小承气陷胸抵當湯三花神祐藏用之類是也有兼治內而愈者大小柴胡通聖洗心涼膈黃連解毒之類是也有獨治外而愈者善應膏拔毒散防眼藥生肌之類是也有兼治外而愈者撥雲散苦參散千金內托散之類是也有先治內後治外而愈者熛胗丹毒瘡瘍疹麩豆之類悉因三焦相火熱甚於內必先疎啟其中涼苦寒之劑蕩滌藏府或以砭射敷掃塗抹於外者是也有先治其外後治其內而愈者傷寒刺割破傷皆因風寒之邪從外之內先以發散其外發之不已量其淺深峻泄之有齊毒而攻擊者暴病大小便不利胎死堅積滿脹之類是也有復無毒而調引者痰滯气痞胃虛脾弱气不往來以通經利其气之藥之類是也凡此之類方中所施或勝或復寒者熱之熱者寒之溫者淸之散者收之抑者折之燥者潤之急者緩之剛者耎之衰者補之彊者防之堅者削之畱者攻之客者除之勞者溫之溫養也結者散之燥者濡之損者溫之溫補也逸者行之勞者動之驚者平之平常也常見常聞上之吐之下之泄之磨之火灸之浴薄之劫之燔鍼劫刺其下開之發之適可爲度各安其气必淸必淨則病气衰去歸其所宗此治之大體也是以聖人法無定體體變布施藥不執方合宜而用故論言治寒以熱治熱以寒而方士不能廢繩墨而更其道也有病熱者寒之而熱有病寒者熱之而寒二者皆在新病復起柰何治諸寒而熱者取之以陰熱而寒者取之以陽所謂求其屬也王注曰謂治之而病不衰退反因熱寒而隨生寒熱病之新者也謂其益火之原以消陰翳用水之主以制陽光故曰求其屬也夫取心者不必齊以熱取腎者不必齊以寒但益心之陽寒亦通行若彊腎之陰熱之猶可此論五味所歸五藏寒熱溫涼之主也嗚呼聖人之道久塞而後之人獨不能之也王注曰言少可以貫多舉淺可以料大何法之眀也如此故非聖人之道孰能至於是邪是以治病之本須明气味之厚薄七方十劑之法也方有七劑有十故方不七不足以盡方之變劑不十不足以盡劑之用方不對病非方也劑不蠲疾非劑也今列而論之七方者

大小緩急奇偶復

大方之說有二一則病有兼證而邪不專不可以一二味治之宜君一臣三佐九之類是也二則治腎肝在下而逺者宜分兩多而頓服之是也

小方之說有二一則病無兼證邪气專一可以君一臣二小方之治也二則治心肺在上而廹者宜分兩微而頻頻少服之亦爲小方之治也

緩方之說有五有甘以緩之爲緩方者爲糖蜜甘艸之類取其戀膈也有丸以緩之爲緩方者蓋丸之比湯散藥力宣行遲故也有品味羣眾之緩方者蓋藥味眾多各不能騁其性也有無毒治病之緩方者蓋藥性無毒則功自緩也有气味俱薄之緩方者藥气味薄則常補於上比至其下藥力旣已衰爲補上治上之法也

急方之說有四有急病急攻之急方者如腹心暴痛前後閉塞之類是也有急風蕩滌之用急方者謂中風不省口噤是也取湯劑蕩滌取其易散而施功速者是也有藥有毒之急方者如上湧下泄奪其病之大勢者是也有气味厚之急方者藥之气味厚者直趨於下而力不衰也謂補下治下之法也

奇方之說有二有古之單行之奇方者爲獨一物是也有病近而宜用奇方者爲君一臣二君二臣三數合於陽也故宜下不宜汗也

偶方之說有二有兩味相配而爲偶方者蓋兩方相合者是也有病逺而宜用偶方者君二臣四君二臣六數合於陰也故宜汗不宜下

復方之說有二有二三方相合之爲復方者如桂枝二越婢湯一之類是也有分兩勻同之復方者如胃風湯各等分之類是也又曰重復之復二三方相合而用也反復之復謂奇之不去則偶之是也

十劑者

宣通補防輕重澁滑燥濕

宣者宣欝欝而不散爲壅必宣劑以散之如痞滿不通之類是也本艸曰宣可去壅必宣劑以散之如姜橘之屬攻其裏則宣者上也泄者下也湧劑則瓜蒂梔防之類是也發汗通表亦同

通畱而不行爲滯必通劑以行之如水病痰癖之類也本艸曰通可去滯通艸防己之屬攻其環則通者行也甘遂滑石茯苓芫花大防牽牛木通之類是也

補不足爲弱必補劑以扶之如气形羸弱之類是也本艸曰補可去弱人參羊肉之屬攻其裏則補養也經所謂言而微終日乃復言者此奪气也故形不足溫之以气精不足補之以味是以膏粱理疾藥石蠲疾五穀五畜能補善養也

防有餘爲閉必泄劑以逐之如腹脹脾約之類是也本艸曰泄可去閉卽葶藶大黃之屬經謂濁气在上則生腹脹故气不施化而欝閉不通所以葶藶大黃味苦大寒專能泄熱去濕下气仲景曰跌陽脈浮而澁浮則胃彊澁則小便數浮澁相搏大便難其脾爲約故約束津液不得四布苦寒之劑通寒潤燥而能泄胃彊也輕實則气壅欲其揚也如汗不發而腠宻邪勝而中蘊必輕劑以揚之本艸曰輕可去實麻黃葛根之屬經所謂邪在皮者汗而發之其實者散而泄之王注曰陽實則發散重怯則气浮欲其鎭也如防神守而驚悸气上厥以顚疾必重劑以鎭之本艸曰重可去怯卽磁石鐵粉之屬經所謂厥成爲顚疾故驚乃平之所以鎭涎也故使其物體之重則下涎而用之也

澁滑則气脫欲其收斂也如開腸洞泄便溺遺失必澁劑以收之本艸曰澁可去脫則牡蠣龍骨之屬如寧神寧聖散之類是也

滑澁則气著欲其利也如便難內閉必滑劑以利之本艸曰滑可去著卽冬葵楡皮之屬滑能養竅故潤利也燥濕气淫勝腫滿脾濕必燥劑以除之本艸曰燥可去濕卽桑白皮赤小豆之屬所謂濕甚於上以苦泄之以淡滲之是也

濕津耗爲枯五藏痿弱榮衞涸流必濕劑以潤之本艸曰濕可去枯卽紫石英之屬故痿弱者用之王注曰心熱盛則火獨光火炎上腎之脈常不行令火盛而上炎用事故腎脈亦隨火炎爍而逆上行也陰气厥逆火復內焰陰上隔陽下不守位心气通脈故生脈痿是故腕樞紐如折去而不相提挈脛筋縱緩而不能任用故也可下數百行而愈

故此十劑七方者乃太古先師設繩墨而取曲直何叔世方士出規矩以爲方圓王注曰嗚呼人之死者但曰命不謂方士愚昧而殺之邪是以物各有性謂物之性有盡也制而用之將使之無盡物之用有窮也變而通之將使之無窮夫惟性無盡用無窮故施於品劑以佐使斯人其功用亦不可一而足也於是有因其性而爲用者有因其所勝爲制者有气同則相求者有气相尅則相制者有气余而補不足者有气相感則以意使者有質同而性異者有名異而實同者故蛇之性竄而引藥蟬之性脫而退翳防飲血而用以治血防善穿而用以治漏所謂因其性而爲用者如此弩牙速產以機發而不括也杵糠下噎以杵築下也謂因其用而爲使者如此萍不沈水可以勝酒獨活不搖風可以治其風所謂因其所勝而爲之用制也如此麻木谷而治風豆水谷而治水所謂气相同則相求者如此牛土畜乳可以止渴疾豕水畜心可以鎭恍惚所謂因其气相尅則相制也如此熊肉振羸兔肝明視所謂因其气有餘補不足也如此鯉之治水鶩之利水所謂因其气相感則以意使者如此蜂蜜成於蜂蜜溫而蜂寒油本生於麻麻溫而油寒玆同質而異性也蘼蕪生於芎防蓬虆生於覆盆玆名異而實同者也所以如此之類不可勝舉故天地賦形不離陰陽形色自然皆有法象毛羽之類生於陽而屬於陰鱗介之類生於陰而屬於陽空靑法木色靑而主肝丹砂法火色赤而主心雲母法金色白而主肺磁石法水色黒而主腎黃石脂法土色黃而主脾故觸類而長之莫不有自然之理也欲爲醫者上知天文下知地理中知人事三者俱明然後可以愈人之疾病不然則如無目夜遊無足登陟動致顚隕而欲愈疾者未之有也故治病者必明天地之理道陰陽更勝之先後人之壽夭生化之期乃可以知人之形气矣王注曰不明天地之理又昧陰陽之則以壽爲夭以夭爲壽𨿽盡上聖救生之道心明經脈藥石之妙猶未免世中之誣斥也明乎醫者幸詳究焉

保命集卷上﹤子部﹐醫家類﹐病機气宜保命集﹥

欽定四庫全書

保命集卷中

金張元素撰

中風論第十

論曰經云風者百病之始善行而數變行者動也風本生於熱以熱爲本以風爲標凡言風者熱也叔和云熱則生風冷生气是以熱則風動宜以靜勝其躁是養血也治須少汗亦宜少下多汗則虛其衞多下則損其榮汗下各得其宜然後宜治在經𨿽有汗下之戒而有中藏中府之說中府者宜汗之中藏者宜下之此𨿽合汗下亦不可過也仲景曰汗多則亡陽下多則亡陰亡陽則損其气亡陰則損其形經曰气血者人之神不可不謹養也初謂表裏不和須汗下之表裏已和是宜治之在經也其中府者面加五色有表證脈浮而惡風惡寒拘急不仁或中身之後或中身之前或中身之側皆曰中府也其治多易中藏者唇吻不收舌不轉而失音鼻不聞香臭耳聾而眼瞀大小便祕結皆曰中藏也其治多難經曰六府不和流結爲癰五藏不和九竅不通若外無畱結內無不通必知在經也初證旣定宜以大藥養之當順時令而調陰陽安藏府而和榮衞察病機審气宜而少有不愈者若風中府者先以加減續命湯隨證發其表若忽中藏者則大便多祕澁宜以三化湯通其滯表裏證已定別無他變故以大藥和治之大抵中府者多著四肢中藏者多滯九竅𨿽中府者多兼中藏之證至於舌彊失音久服大藥能自愈也有中風濕者夏月多有之其證身重如山不能轉側宜服除濕去熱之藥治之不可用鍼可用灸今具六經續命湯方小續命湯通治八風五痺痿厥等疾以一歳爲緫以六經爲別春夏加石膏知母黃芩秋冬加桂附芍藥又於六經別藥隨證細分加減自古名醫不能越此

凡覺中風必先審六經之愼勿用大熱藥烏附之類故陽劑剛勝積燎原爲消狂瘡腫之屬則天癸竭而榮涸是以中風有此誡故經所謂邪風之至疾如風易曰橈萬物者莫疾乎風若感之淺者畱於肌膚感之深者達於骨髓蓋禍患之機藏於細防非常人之豫見及其至也𨿽智者不能善其後是以聖人之教下皆謂之虛邪賊風避之有時故中風者俱有先兆之證凡人如覺大拇指及次指麻木不仁或手足不用或肌肉蠕動者三年內必有大風之至經曰肌肉蠕動命曰防風宜先服八風散愈風湯天麻丸各一料爲效故手大指次指手太陰陽明經風多著此經也先服袪風滌熱之劑辛涼之藥治內外之邪是以聖人治未病不治已病又曰善治者治皮毛是止於萌芽也故初成者獲愈固久者伐形是治未病之先也

中風之人如小便不利不可以藥利之旣得自汗則津液外亡小便自少若利之使榮衞枯竭無以制火煩熱愈甚當熱退汗止小便自行也兼此證乃陽明大忌利小便須當識此中風之人能食者凡中風病多能食蓋甲已化土脾盛故能食由是多食則脾气愈盛土克制腎水水虧則病增劇也病宜廣服藥不欲多食病能自愈中風多食者風木也盛則克脾脾受敵求助於食經曰實則夢與虛則夢取是也當防肝木治風安脾脾安則食少是其效也中風之人不宜用龍麝犀珠譬之提鈴巡於街使盜者伏而不出益使風邪入於骨髓如油入麫莫能出也此之類焉若痰潮不省昏憒不知事宜用藥下其痰涎故風者百病之長庸可忽諸

小續命湯

麻黃【去節】

人參

黃芩【各一兩】

芍藥

防己

桂

川芎【各一兩】

防風【一兩半】附子【半兩】

杏仁

甘艸【各一兩】

右除附子杏仁外搗爲麄末後入二味令勻每服五七錢水一盞半生薑五片煎至一盞去滓稍熱服食前

凡中風不審六經之加減𨿽治之不能去其邪也內經雲開則浙然寒閉則熱而悶知暴中風邪宜先以加減續命湯隨證治之

中風無汗惡寒麻黃續命主之

麻黃

防風

杏仁

依本方添加一倍宜鍼太陽至陰出血昆侖舉蹻

中風有汗惡風桂枝續命主之

桂枝

芍藥

杏仁

依本方加一倍宜鍼風府已上二證皆太陽經中風也

中風無汗身熱不惡寒白虎續命主之

石膏

知母【一料中各加二兩】甘艸【依本方加一倍】

中風有汗身熱不惡風葛根續命主之

葛根【二兩】

桂枝

黃芩【依本方加一倍】

宜鍼陷谷刺厲兌鍼陷谷者去陽明之賊刺厲兌者瀉陽明經之實也已上二證陽明經中風也

中風無汗身涼附子續命主之

附子【加一倍】

漧薑【加一兩】

甘艸【加三兩】

宜刺隠白穴去太陰之賊也此一證太陰經中風也

中風有汗無熱桂枝續命主之

桂枝

附子

甘艸【依本方加一倍】

宜鍼太谿此證少陰經中風也

中風六證混淆系之於少陽厥陰或肢節攣痛或麻木不仁宜羌活連翹續命主之

小續命【八兩】加羌活【四兩】連翹【六兩】

古之續命混淆無六証之別今各分經治療又分經鍼刺法厥陰之井大惇刺以通其經少陽之經絕骨灸以引其熱是鍼灸同象法治之大體也

中風外無六經之形證內無便溺之阻格知血弱不能養筋故手足不能運動舌彊不能言語宜養血而筋自榮大秦芁湯主之

秦芁【三兩】

甘艸【二兩】

川芎【二兩】

當歸【二兩】白芍藥【一兩】細辛【半兩】

川羌活

防風黃芩【各一兩】石膏【二兩】

吳白芷【一兩】白術【一兩】生地黃【一兩】熟漧地黃【一兩】白茯苓【一兩】川獨活【二兩】

右一十六味剉每服一兩水煎去滓溫服無時如遇天陰加生薑煎如心下痞每兩加楮實一錢同煎

中風外有六經之形證先以加減續命湯隨證治之內有便溺之阻格復以三化湯主之

厚朴

大黃

枳實

羌活【各等分】

右剉如麻豆大每服三兩水三升煎至一升半終日服之以防利爲度無時法曰四肢不舉俗曰癱瘓故經所謂太過則令人四肢不舉又曰土太過則惇阜阜髙也惇厚也旣厚而又髙則令除去此眞所謂膏粱之疾非肝腎經虛何以明之經所謂三陽三陰發病爲偏枯痿易四肢不舉王注曰三陰不足則發偏枯三陽有餘則痿易易爲變易常用而痿弱無力也其治則瀉令气弱陽衰土平而愈或三化湯調胃承气湯選而用之若脾虛則不用也經所謂土不及則卑陷卑下也陷坑也故脾病四肢不用四肢皆稟气於胃而不能至經必因於脾乃不得稟受也令脾不能與胃行其津液四肢不得稟水穀气日以衰脈道不利筋骨肌肉皆無气以生故不用焉其治可補十全散加減四物去邪畱正

愈風湯中風證內邪已除外邪已盡當服此藥以行諸經久服大風悉去縱有防邪只從此藥加減治之然治病之法不可失其通塞或一气之防汗或一旬之通利如此爲常治之法也久則淸濁自分榮衞自和如此初覺風動服此不致倒僕

羌活

甘艸

防風

蔓荊子川芎

細辛

枳殻

人參麻黃

甘菊

薄荷

枸杞子當歸

知母

地骨皮

黃耆獨活

杜仲

吳白芷

秦芁柴胡

半夏

前胡

厚朴熟地黃

防己【各二兩】茯苓

黃芩【各二兩】石膏【四兩】

芍藥【三兩】

蒼術

生地黃【各四兩】桂【一兩】

已上三十三味通七十三兩

右剉毎服一兩水二盞煎至一盞去滓溫服如遇天陰加生薑煎空心一服臨臥再煎藥滓服俱要食逺服空心一服噀下二丹丸爲之重劑臨臥一服噀下四白丹爲之輕劑動以安神靜以淸肺假令一气之防汗用愈風湯三兩麻黃一兩均作四服一服加生薑五片空心服以粥投之得防汗則佳如一旬之通利用愈風三兩大黃一兩亦均作四服如前煎臨臥服得利則妙常服之藥不可失四時之轉如朢春大寒之後加半夏二兩通四兩柴胡二兩通四兩人參二兩通四兩謂迎而奪少陽之气也朢夏之月半加石膏二兩通六兩黃芩二兩通五兩知母二兩通四兩謂迎而奪陽明之气也季夏之月加防己二兩通四兩白術二兩茯苓二兩通五兩謂勝脾土之濕也初秋大暑之後加厚朴二兩通四兩藿香二兩桂一兩通二兩謂迎而奪太陰之气也霜降後朢冬加附子一兩桂一兩通二兩當歸二兩通四兩謂勝少陰之气也得春減冬四時類此𨿽立法於四時之加減更宜臨病之際審病之虛實熱寒土地之宜邪气之多少此藥具七情六欲四气無使五藏偏勝及不動於榮衞如風祕服之則永不燥結如久瀉服之則能自調初覺風气便能服此藥及新方中天麻丸各一料相爲表里治未病之勝藥也及已病者更宜常服無問男子婦人及小児驚癇搐急慢驚風等病服之神效如解利四時傷風隨四時加減法又療脾腎虛筋弱語言難精神昏憒及治內弱風濕內弱者乃風熱火光體重者乃風濕土余內弱之爲病或一臂肢體偏枯或肥而半身不隨或恐而健忘喜以多思故思忘之道皆情不足也是以心亂則百病皆生心靜則萬病悉去故此藥能安心養神調陰陽無偏勝及不動榮衞

四白丹能消肺气養魄謂中風者多昏冒气不淸利也白術【半兩】

白芷【一兩】

白茯苓【半兩】白檀【一錢半】人參【半兩】

知母【二錢】

縮砂仁【半兩】羌活【二錢半】薄荷【三錢半】獨活【二錢半】防風

川芎【各五錢】細辛【二錢】

甘艸【五錢】

甜竹葉【二兩】香附子【五錢炒】龍腦【半錢另研】麝香【一字另研】牛黃【半錢】

藿香【一錢半】

右件二十味計八兩六錢三字爲細末煉蜜爲丸毎兩作十丸臨臥嚼一丸分五七次嚼之上淸肺气下彊骨髄

二丹丸治健忘養神定志和血內安心神外華腠理丹參【一兩半】丹砂【五錢爲衣】逺志【半兩去心】茯神【一兩】人參【五錢】

菖蒲【五錢】

熟地黃【一兩半】天門冬【一兩半去心】麥門冬【一兩去心】甘艸【一兩】

右爲細末煉蜜爲丸如桐子大毎服五十丸至一百丸空心食前常服安神定志一藥淸肺一藥安神故淸中淸者歸肺以助天眞淸中濁者堅彊骨髓血中之淸榮養於神血中之濁華榮腠理如素有痰久病中風津液湧溢在胸中气所不利用獨聖散吐之後用利气瀉火之劑本方在後

防靑丸治中風自汗昏冒發熱不惡寒不能安臥此是風熱煩燥

當歸

龍膽

川芎

梔子羌活

大黃

防風【各等分】

右爲細末煉蜜爲丸如彈子大每服一丸竹葉湯化下

天麻丸系新方中

天麻【六兩酒浸三日曝漧秤】牛膝【六兩同上浸】杜仲【七兩剉炒去絲】萆解【六兩別碾爲細末秤】

參【六兩】

當歸【十兩】

生地黃【十六兩】羌活【十兩】附子【一兩】

右爲細末煉蜜爲丸如桐子大常服五七十丸病大至百丸空心食前溫酒或白湯下平明服藥至日髙饑則止服藥大忌壅塞失於通利故服藥半月稍覺壅防以七宣丸輕疏之使藥再爲用也牛膝萆解治筋骨杜仲使筋骨相著天麻羌活和風之勝藥當歸地黃養血能和榮衞參主用附子佐之行經也

獨聖散治諸風隔實諸癇痰涎津液湧溢雜病亦然

蒂【一兩】

右剉如麻豆大炒令黃色爲細末每服量虛實久新或三錢藥末茶一錢酸虀汁一盞調下若用吐法天气淸明陰晦無用如病卒暴者不拘於此法吐時辰午巳前故內經曰平旦至日中天之陽陽中之陽也論四時之气仲景曰大法春宜吐是天气在上人气亦在上一日之气卯辰之寅也故宜早不宜夜也先令病人隔夜不食服藥不吐再用熱虀水投之如吐風癇病者加全蠍半錢防炒如有虫者加狗油五七防雄黃末一錢甚者加芫花末半錢立吐其虫如濕腫滿者加赤小豆末一錢故此不可常用大要辧其虛實實則蒂散虛則梔子防湯滿加厚朴不可一槪用之吐罷可服降火利气安神定志之劑

治風癇病不能愈者從厚朴丸宜春秋加添外又於毎一料中加

人參

菖蒲

茯神【去木各一兩半】

右依厚朴丸春秋加添法和劑服餌厚朴丸方在吐論中

防風通聖散

防風

川芎

當歸

芍藥大黃

芒硝

連翹

薄荷麻黃【不去節各半兩】石膏

桔梗

黃芩【各一兩】

白術

山梔子

荊芥穂【各二錢半】滑石【三兩】甘艸【二兩】

右爲麄末每服一兩生薑同煎溫服日再服勞汗當風汗出爲皶郁乃座勞汗出於府脂液所凝去芒硝倍加芍藥當歸發散府之風當調其榮衞俗云風刺或生癮疹或赤或白倍加麻黃鹽豉蔥白出其汗麻黃去節亦去芒硝醎走血而內凝故不能發汗罷依前方中加四物湯黃連觧毒三藥合而飲之日二服故內經曰以苦發之謂熱在肌表連內也小便淋閟去麻黃加滑石連翹煎藥湯調木香末二錢七麻黃主表不主於裏故去之腰脇痛走疰疼痛者加硝石當歸甘艸一服各二錢調車前子末海金砂末各一錢內經曰腰者腎之府破傷風者如在表則辛以散之在裏則苦以下之兼散之汗下後通利血气袪逐風邪每一兩內加荊芥穂大黃各二錢調全蠍末一錢羌活末一錢諸風潮搐小兒急慢驚風大便結祕邪熱暴甚腸胃漧燥汗咬牙上竄睡語筋轉驚悸肌肉蠕動毎一兩加大黃二錢梔子二錢調茯苓末二錢如肌肉蠕動者調羌活末一錢故經曰肌肉蠕動命曰防風風傷於肺欬嗽喘急毎一兩加半夏桔梗紫菀各二錢如打撲傷損支節疼痛腹中惡血不下毎一兩加當歸大黃各三錢半調沒藥乳香末各二錢解利四時傷寒內外所傷毎一兩內加益元散一兩蔥白十莖鹽防一合生薑半兩水一椀同煎至五七沸或煎一小椀溫冷服一半以筯投之卽吐罷後服一半稍熱服汗出立解如飲酒中風身熱頭痛如破者加黃連須二錢蔥白十莖依法立愈愼勿用桂枝麻黃湯解之頭旋腦熱鼻塞濁涕時下毎一兩加薄荷黃連各二錢半內經曰膽移熱於腦則辛頞鼻淵鼻淵者濁涕下不已也王注曰膽液下澄則爲濁涕下不已如水泉故曰鼻淵也此爲足太陽脈與陽明脈俱盛也如气逆者調木香末一錢癘風論第十

內經曰癘風者有榮气熱附其气不淸故使鼻柱壊而色敗皮膚瘍潰故先風寒客於脈而不去名曰癘風又曰脈風成爲癘俗云癩病也故治法云大風骨節重須眉墮名曰大風刺肌內病故汗出百日王注曰泄衞气之怫熱刺骨髓汗出百日泄榮气之熱凡二百日須眉生而止鍼熱屏退陰气內復故多汗出須眉生也先樺皮散從少至多服五七日後灸承漿穴七壯灸瘡輕再灸瘡愈再灸後服二聖散泄熱祛血之風邪戒房室三年鍼灸藥止述類象形此治肺風之法也然非止肺藏有之俗云鼻屬肺而病發於肺端而言之不然如此者旣鼻準腫赤脹但爲瘡之類乃謂血隨气化旣气不施化則血聚矣然血旣聚使肉腐爛而生虫也謂厥陰主生五虫厥陰爲風木故木主生五虫蓋三焦相火熱甚而制金金衰故木來尅侮經曰侮勝也宣瀉火熱利气之劑防自不生也法雲流水不腐戶樞不蠧此之類也故此疾血熱明矣當以藥緩疏泄之煎局方內外升麻湯下錢氏內防靑丸餘各隨經言之故病風者陽气先受上也

樺皮散治肺藏風毒徧身瘡疥及癮疹瘙癢搔之成瘡又治面風刺及婦人粉刺

樺皮【四兩燒灰】荊芥穂【二兩】甘艸【半兩炙】

杏仁【二兩去皮尖用水一椀於銀器內熬去水一半已來放令幹】枳殻【四兩去穣用炭火燒欲灰於溫紙上令冷】

右件除杏仁外余藥爲末將杏仁別研令細次用諸藥令勻磁合內放之每服三錢食後溫酒調下

二聖散治大風癘疾

大黃【半兩】

皂角刺【三錢燒灰】

右將皂角刺一二斤燒灰研細煎大黃半兩湯調下二錢早服樺皮散中煎升麻湯下防靑丸晚服二聖散此數等之藥皆爲緩疏泄血中之風熱也

七聖丸【局方中】七宣丸【局方中】皆治風壅邪熱潤利大腸中風風癇風癘大便祕澁皆可服之此方局方中治法曰𨿽呵子味苦澁而能止藏腑此利藥中用呵子令大黃枳實緩緩而推陳泄去邪气若年老風祕澁者乃津液內亡也故不可用峻劑攻之內經曰年四十而气自半也起居衰矣年五十體重耳目不聰明矣年六十陰痿气大衰九竅不利下虛上實涕淚出矣故曰知之則彊不知則老舉世皆言年老之人無熱俱虛豈不明年四十而陰气自半故陰虛陽盛明矣是以陰虛其下陽甚其上故上實下虛此理明矣

破傷風論第十二

論曰夫風者百病之始也淸淨則腠理閉拒𨿽有大風苛毒而弗能爲害也故破傷風者通於表裏分別陰陽同傷寒證治閭閻往往有不知者只知有發表者不知有攻裏者和解者此汗下和三法也亦同傷寒證有在表者有在裏者有半在表半在裏者在裏宜下在表宜發汗在表裏之間宜和解然汗下亦不可過其法也又不可妄意處治各通其藏脈免汗泄之非宜也故破傷風者從外至內甚於內者則病也因此卒暴傷損風襲之間傳播經絡至使寒熱更作身體反彊口噤不開甚者邪气入藏則分汗下之治諸瘡不差榮衞虛肌肉不生瘡眼不合者風邪亦能外入於瘡爲破傷風之故諸瘡不差時舉世皆言著灸爲上是謂熟瘡而不知火熱客毒逐經諸變不可勝數防則發熱甚則生風而搐或角弓反張口噤目斜皆因瘡鬱結於榮衞不得宣通而生亦有破傷不灸而病此者瘡著白痂瘡口閉塞气難通泄故陽熱易爲鬱結而熱甚則生風也故表脈浮而無力太陽也脈長而有力者陽明也脈浮而小者少陽也太陽宜汗陽明宜下少陽宜和解若明此三法而治不中病者未之有也

羌活防風湯治破傷風邪初傳在表

羌活

防風

川芎

槁本當歸

芍藥

甘艸【各一兩】地楡華細辛【各二兩】

右防咀每服五錢水一盞半同煎至七分去滓熱服不拘時量慢加減用之熱則加大黃二兩大便祕則加大黃一兩緩緩令過

白術防風湯若服煎藥之過有自汗者宜服此藥

白術【一兩】

防風【二兩】

黃耆【一兩】

右防咀每服五七錢水一盞半煎至一盞去滓溫服不拘時藏府和而有自汗可用此藥破傷風藏府祕小便赤自汗不止者因用熱藥汗出不休故知無寒也宜速下之先用芎黃湯三二服後用大芎黃湯下之

芎黃湯

川芎【一兩】

黃芩【六錢】

甘艸【二錢】

右防咀毎服五七錢水一盞半同煎至七分去滓溫服不拘時三服卽止再用下藥

大芎黃湯

川芎【一錢】

羌活

黃芩

大黃【各一兩】

右防咀依前煎服宜和爲度

發表雄黃散

雄黃【一錢】

防風【二錢】

艸烏【一錢】

右件爲細末毎服一字溫酒調下裏和至愈可服裏不和不可服

蜈蚣散

蜈蚣【一對】

鰾【五錢】

左蟠龍【五錢炒煙盡爲度野鴿糞是也】

右件爲細末每服一錢淸酒調下治法依前用裏和至愈可服但有裏證不可服次當下之用前蜈蚣散四錢巴豆霜半錢燒飰爲丸如菉豆大每服一丸漸加六七丸淸酒調蜈蚣散少許送下宣利爲度內外風去可常服羌活湯緩緩而治不拘時服之羌活湯者治半在表半在裏也

羌活湯

羌活

菊花

麻黃

川芎石膏

防風

前胡

黃芩細辛

甘艸

枳殻

白茯苓蔓荊子【已上各一兩】薄荷【半兩】吳白芷【半兩】

右防咀每服五錢水一盞半入生薑五片同煎至一盞去滓稍熱服不拘時日進二服

防風湯治破傷風同傷寒表證未傳入裏宜急服此藥

防風

羌活

獨活

川芎【各等分】

右防咀每服五錢水一盞半煎至七分去滓溫服三二服後宜調蜈蚣散大效

蜈蚣散

蜈蚣【一對】

鰾【三錢】

右爲細末用防風湯調下如前藥解表不已覺轉入裏當服左龍丸漸漸看大便硬軟加巴豆霜服之

左龍丸

左蟠龍【五錢炒】白僵蠶【五錢炒】鰾【半兩炒】

雄黃【一錢】

右同爲細末燒飰爲丸如桐子大毎服十五丸溫酒下如裏證不已當於左龍丸末一半內入巴豆霜半錢燒飰爲丸如桐子大每服一丸同左龍丸一處合服每服藥中加一丸如此漸加服至利爲度若利後更服後藥若搐痓不已亦宜服後藥羌活湯也

羌活湯

羌活

獨活

防風

地楡【各一兩】

右防咀每服五錢水一盞半煎至一盞去滓溫服如有熱加黃芩有涎加半夏若病日久气血漸虛邪气入胃全養血爲度

養血當歸地黃散

當歸

地黃

芍藥

川芎槁本

防風

白芷【各一兩】細辛【五錢】

右防咀依前煎服

雄黃散治表藥

天南星【三錢】半夏【五錢】

天麻【五錢】

雄黃【二錢半】

右爲細末毎服一錢溫酒調下如有涎於此藥中加大黃爲下藥

地楡防風散治破傷風中風半在表半在裏頭防汗身無汗不可發汗宜表里治之

地楡

防風

地丁香

馬齒莧【各等分】

右件爲細末每服三錢溫米飲調下

白術湯治破傷風大汗不止筋攣搐搦

白術

葛根【各一兩】

升麻

黃芩【各半兩】芍藥【二兩】

甘艸【二錢半】

右防咀毎服一兩水一盞半煎至一盞去滓溫服不拘時

江鰾丸治破傷風驚而發搐藏府祕澁知病在裏可用江鰾丸下之

江鰾【剉炒半兩】野鴿糞【半兩炒】雄黃【一錢】

白僵蠶【半兩】蜈蚣【一對】

天麻【一兩】

右件爲細末又將藥末作三分用二分燒飰爲丸如桐子大硃砂爲衣後將一分入巴豆霜一錢同和亦以燒飰爲丸如桐子大不用硃砂衣毎服硃砂爲衣丸二十丸入巴豆霜一丸第二服二丸加至利爲度再服硃砂爲衣藥病愈止

沒藥散刀箭藥止血住痛

定粉【一兩】

風化灰【一兩】枯白礬【三錢另研】乳香【半錢另研】沒藥【一字另研】

右件各研爲細末同和勻再研摻之

解利傷寒論第十三

論曰傷寒之法先言表裏及有緩急三陽表當急裏當緩三陰表當緩裏當急又曰脈浮當汗脈沈當下脈浮汗急而下緩謂三陽表也脈沈下急而汗緩謂三陰裏也麻黃湯謂之急麻黃附子細辛湯謂之緩內經云有漬形以爲汗爲汗之緩裏之表也又云在皮者汗而發之爲汗之急表之表也急汗者太陽緩汗者少陰是藏府之輸應也假令麻黃附子細辛湯是少陰證始得發熱脈沈裏和無汗故漬形以爲汗假令麻黃湯是太陽證頭項痛腰脊彊脈浮無汗裏和是也在皮者汗而發之也經曰治主以緩治客以急此之謂也

麻黃湯

麻黃【去節五錢】桂枝【三錢】

甘艸【三錢炙】杏仁【去皮尖炒三十个】

右防咀都作一服水煎去滓溫服

假令得肝脈其外證善潔面靑善怒其三部脈俱而浮惡寒裏和【謂淸便自調也】麻黃湯內加羌活防風各三錢謂肝主風是膽經受病大便祕或泄下赤水無數皆裏不和也假令得心脈其外證面赤口漧善笑其尺寸脈俱浮而洪惡寒裏和【謂淸便自調也】麻黃湯內加黃芩石膏各三錢謂主心熱是小腸受病也假令得脾脈其外證面黃善噫善思善味尺寸脈俱浮而緩裏和惡寒麻黃湯內加白術防己各五錢謂脾主濕是胃經受病也假令得肺脈其外證面白善悲愁不樂欲哭其尺寸脈俱浮而澁裏和惡寒麻黃湯內加桂枝生薑各三錢謂肺主燥是大腸受病也假令得腎脈其外證面黒善恐顯其尺寸脈俱浮而裏和惡寒麻黃湯加附子生薑謂腎主寒是膀胱受病也

已上各五證皆表之表謂在皮者急汗而發之也皆腑受病表之裏者下之當緩謂隨藏表證外顯尺寸脈俱浮而復有裏證謂發熱飲水便利赤澁或泄下赤水按之內實或痛麻黃湯去麻黃杏仁與隨藏元加藥同煎作五服毎下一證初一服加大黃半錢邪盡則止未盡第二服加大黃一錢邪未盡第三服加大黃一錢半如邪未盡又加之邪盡則止此謂先緩而後急是表之裏證下之當緩也

麻黃附子細辛湯

麻黃【半兩去根節】細辛【半兩去苗土】附子【一錢一分半炮裂去皮臍】

右防咀都作一服水煎去滓溫服

假令得肝脈其內證滿閉淋溲便難轉筋其尺寸脈俱沈而裏和惡寒肝經受病麻黃附子細辛內加羌活防風各三錢假令得心脈其內證煩心心痛掌中熱而噦其尺寸脈俱沈裏和惡寒心經受病加黃芩石膏各三錢假令得脾脈其內證腹脹滿食不消怠墮嗜臥其尺寸脈俱沈裏和惡寒脾經受病加白術防己各三錢假令得肺脈其內證喘咳灑浙寒熱其尺寸脈俱沈裏和惡寒肺經受病加生薑桂各三錢假令得腎脈其內證泄如下重足脛寒而逆其尺寸脈俱沈裏和惡寒腎經受病更加附子生薑各三錢

已上五證裏之表也宜漬形以爲汗皆藏受病也裏之裏者下之當急謂隨藏內證以顯尺寸脈俱沈復有裏證者謂大小便祕澁或泄下赤水或防無數不能飲食不惡風寒發熱引飲其脈俱沈或按之內實而痛此謂裏實宜速下之麻黃附子細辛內麻黃與隨藏元加藥內分作三服毎下一證初一服加大黃三錢邪盡則止如邪未盡再一服加大黃二錢又未盡第三服加大黃一錢此先急而後緩謂裏之裏也當速下之也

通解利傷寒不問何經之受皆能混然解之謂不犯各經之受病𨿽不解盡亦無壞證

羌活湯

羌活【二兩】

防風【一兩】

川芎【一兩】

黃芩【一兩】細辛【二錢半】甘艸【一兩炒】黒地黃【一兩】薄荷【半兩】白術【二兩如用蒼術加一兩】

右防咀毎服五七錢水二盞煎至一盞無時溫服淸如覺發熱引飲加黃芩甘艸各一兩更隨證加頭痛惡風於白術湯一兩內加羌活散三錢都作一服

羌活散

羌活【一兩半】

川芎【七錢】

細辛根【二兩半】

如身熱依前加石膏湯四錢

石膏湯

石膏【二兩】

知母【半兩】

白芷【七錢】

如腹中痛者加芍藥散三錢

芍藥散

芍藥【二兩】

桂【五錢】

如往來寒熱而嘔加柴胡散二錢

柴胡散

柴胡根【一兩】半夏【五錢洗】

加生薑煎如心下痞加枳實一錢如有裏證加大黃初一服一錢次二錢又三錢邪盡則止

論曰有汗不得服麻黃無汗不得服桂枝然春夏汗孔疏𨿽有汗不當用桂枝宜用黃耆湯和解秋冬汗孔閉𨿽無汗不當用麻黃宜用川芎湯和解春夏有汗脈乃防而弱惡風惡寒者乃太陽證秋冬之脈也亦宜黃耆湯無汗亦宜川芎湯秋冬有汗脈盛而浮發熱身熱者乃陽明證春夏之脈也亦宜黃耆湯無汗亦宜川芎湯大抵有汗者皆可用黃耆湯無汗者亦可用川芎湯黃耆湯有汗則止也

黃耆

白術

防風【各等分】

右防咀毎服五七錢至十餘錢或半兩一兩水煎溫服淸汗多惡風甚者加桂枝

川芎湯無汗則發也

川芎

白術

羌活【各等分】

右防咀同黃耆湯稍熱服惡寒甚則及脈大浮半加麻黃法云五藏之脈寸闗尺也今止言尺寸陰陽也如陽緩而陰急表和而裏病陰緩而陽急裏和而表病也

若傷寒食少發渇止可和胃止渇不可太涼藥止之然恐涼藥止之損著胃气必不能食也

和胃白術湯

白術

茯苓

起臥不能謂之濕身重是也小柴胡湯黃芩芍藥湯起臥不安眠睡不穏謂之煩梔豉湯竹葉石膏湯解利四時傷寒混解六經不犯禁忌

大白術湯

白術【二兩】

防風【一兩】

羌活【一兩】

川芎【一兩】黃芩【五錢】

細辛【三錢】

白芷【一兩半】石膏【二兩】知母【七錢】

甘艸【五錢或一兩】枳實【去穰五錢】

右爲麄末每服半兩水一盞半煎至一盞大溫服淸未解更一服兩服藥滓又作一服春倍防風羌活夏倍黃芩知母季夏淫倍白術白芷秋加桂五錢冬桂八錢或一兩立夏之後至立秋處暑之間傷寒者身多防涼防有自汗四肢沈重謂之濕溫又謂之濕淫宜蒼術石膏湯

蒼術石膏湯

蒼術【細剉半兩】

石膏末【三錢】知母【剉一錢半】甘艸【剉一錢】

右同和勻都作一服水兩盞煎至一盞溫服淸謂內有濕熱也多不欲飲水如身熱脈洪無汗多渇者是熱在上焦積於胸中宜桔梗散

桔梗散

薄荷【一錢】

黃芩【一錢】

甘艸【一錢】

桔梗【半兩】連翹【二錢】

山梔子仁【一錢】

右剉每服五錢或七錢秤半兩水煎加竹葉如大便祕結加大黃半錢

熱論第十四

論曰有表而熱者謂之表熱也無表而熱者謂之裏熱也有暴發而爲熱者乃久不宣通而致也有服溫藥過劑而爲熱者有惡寒戰栗而熱者蓋諸熱之屬者心火之象也王注曰百端之起皆自心生是以上善若水下愚若火治法曰小熱之气涼以和之大熱之气寒以取之甚熱之气則汗發之發之不盡則逆治之制之不盡求其屬以衰之故曰苦者以治五藏五藏屬陰而居於內辛者以治六府六府屬陽而在外故內者下之外者發之又宜養血益陰其熱自愈此所謂不治而治也故不治謂之常治治而不治謂之暴治經所謂諸寒而熱者取之陰諸熱而寒者取之陽此所謂求其屬也王注曰益火之源以消陰翳用水之主以制陽光此之謂也病有暴熱者病在心肺有積熱者病在腎肝暴熱者宜局方中雄黃解毒丸積熱者局方中妙香丸暴熱上喘者病在心肺謂之髙喘木香金鈴子散上焦熱而煩者牛黃散藏府祕者大黃牽牛散上焦熱無它證者桔梗湯有虛熱不能食而熱者脾虛也宜以厚朴白術陳皮之類治之有實熱能食而熱者胃實也宜以梔子黃芩湯或三黃丸之類治之蔚金柴胡之類亦是也有病久憔悴發熱盜汗謂五藏齊損此熱勞骨蒸病也痩弱虛煩腸癖下血皆蒸勞也宜養血益陰熱自能退當歸生地黃或錢氏地黃丸是也

木香金鈴子散治暴熱心肺上喘不已

大黃【半兩】

金鈴子【三錢】木香【三錢】

輕粉【少許】朴硝【二錢】

右爲細末柳白皮湯調下三錢或四錢食後服以利爲度喘止卽止

牛黃散治上焦熱而煩不能睡臥

梔子【半兩】

大黃【半兩】

蔚金【半兩】

甘艸【二錢半】

右爲細末毎服五錢水煎溫服食後防利則已

大黃牽牛散治相火之气遊走藏府大便祕結

大黃【一兩】

牽牛【頭末五錢】

右爲細末每服三錢有厥冷用酒調三錢無厥冷而手足煩熱者蜜湯調下食後防利爲度此謂不時而熱者濕熱也

地黃丸治久新憔悴寢汗發熱五藏齊損痩弱虛煩腸癖下血骨蒸痿弱無力不能運動

熟地黃【一兩】山茱茰【四錢】幹山藥【四錢】牡丹皮白茯苓

澤瀉【各三錢】

右爲細末煉蜜爲丸桐子大毎服五十丸空心溫酒送下

防風當歸飲子如煩渇皮膚索澤食後煎服防風飲子空心服地黃丸

柴胡

人參

黃芩

甘艸【各一兩】大黃

當歸

芍藥【各半兩】滑石【三兩】

右爲麄末毎服五錢水一盞半生薑三片同煎至七分去滓溫服如痰實欬嗽加半夏如大便黃米谷完出驚悸溺血淋悶欬血衂血自汗頭痛積熱肺痿後服大金花丸

大金花丸

黃連

黃栢

黃芩

山梔子【各一兩】

右爲細末滴水爲丸如小豆大毎服一百丸溫水下日二三服或大便實加大黃自利不用大黃如中外有熱者此藥作散剉服名解毒湯或腹滿嘔吐欲作利者毎服半兩解毒湯中加半夏茯苓厚朴各三錢生薑三片如白膿下痢後重者加大黃三錢

涼膈散加減附於後

連翹

山梔子

大黃

薄荷葉【各半兩】黃芩【半兩】

甘艸【一兩半】朴硝【二錢半】

右件爲麄末每服半兩水一盞半煎至一盞去滓入蜜一匙防煎溫服食後咽嗌不利腫痛並涎嗽者加桔梗一兩荊芥穂半兩欬而嘔者加半夏二錢半生薑煎鼻衂嘔血者加當歸芍藥生地黃各半兩【一料內】

如淋閟者加滑石四兩茯苓一兩或閟而不通臍下收如覆椀痛閟不可忍者乃腸胃漧涸膻中气不下故經所謂膀胱者州都之官津液藏焉气化則能出矣故膻中者臣使之官名三焦相火下合右腎爲气海也王注曰膀胱津液之府胞內居之少腹處間毛內藏胞器若得气海之气施化則溲便注下气海气之不及則閟隱不通故不得便利也先用木香沈香各三錢酒調下或八政散甚則宜上湧之令气通達小便自通經所謂病在下上取之王注曰熱攻於上不利於下气盛於上則溫辛散之苦以利之

當歸承气湯

當歸

大黃【各一兩】甘艸【半兩】

芒硝【九錢】

右剉如麻豆大每服二兩水一大椀入生薑五片棗十枚同煎至半椀去滓熱服若陽狂奔走罵詈不避親疏此陽有餘陰不足大黃芒硝去胃中實當歸補血益陰甘艸緩中加生薑棗胃屬土此引至於胃中也經所謂防者逆之甚者從之此之謂也以大利爲度防緩以蒂散加防風蔾蘆吐其病立愈後調法洗心散涼膈散解毒湯等藥調治之

治熱入血室發狂不認人牛黃膏

牛黃【二錢半】硃砂【三錢】

腦子【一錢】

蔚金【三錢】甘艸【一錢】

牡丹皮【三錢】

右爲細末煉蜜爲丸如皂子大新水化下

治暴熱者局方中雄黃解毒丸治久熱者局方中妙香丸治虛勞骨蒸煩熱下血者錢氏地黃丸治虛熱不能食者脾虛也宜以厚朴白術陳皮之類治之治實熱能食者胃實也宜以梔子黃芩或三黃丸之類治之蔚金柴胡亦可治表熱惡寒而渇白虎湯也膚如火燎而熱以手取之不甚熱爲肺熱也目白睛赤煩躁或引飲獨黃芩一味主之水煎兩脇下肌熱脈浮者柴胡飲子主之兩脇肋熱或一身盡熱者或日晡肌熱者皆爲血熱也四順飲子主之夜發熱主行陰乃血熱也四順桃仁承气選用當視其腹痛血刺痛與有表入裏腹中轉失气燥結之異晝則明了夜則譫語四順飲子證與桃仁承气相似不可不辧也發熱𨿽無脇熱亦爲柴胡證晝則行陽二十五度气藥也大抵則柴胡夜則行陰二十五度血藥也大抵四順飲子

內傷論第十五

論曰人之生也由五穀之精化五味之備故能生形經曰味歸形若傷於味亦能損形令飲食反過其節腸胃不能勝气不及化故傷焉經曰壯火食气气食少火壯火散气少火生气痺論曰飲食自倍腸胃乃傷或失四時之調養故能爲人之病也經曰气口而傷於食心胸滿而口無味與气口同气口者乃脾之外故脾胃傷則气口盛夫傷者有多少有輕重如气口一盛脈得六至則傷於厥陰乃傷之輕也防榔丸主之气口二盛脈得七至則傷於少陰乃傷之重也煮黃丸厚朴丸主之气口三盛脈得八至則傷於太陰膩塞悶亂甚則心胃大痛兀兀欲吐得吐則已俗呼食迷國是也經曰上部有脈下部無脈其人當吐不吐則死宜吐之以蒂散如不能則無治也經曰髙者因而越之下者引而竭之是也

檳榔丸

檳榔【二錢半】陳皮【去白一兩】木香【二錢半】牽牛【頭末半兩】

右爲細末醋糊爲丸如桐子大每服十五丸至二十丸米飲下生薑湯亦可

煮黃丸

雄黃【一兩另研】巴豆【五錢生用去皮研爛入雄黃末】

右二味再研入白面二兩同和再研勻滴水爲丸如桐子大每服時先煎漿水冷沸下藥二十四丸煮三十沸撈入冷漿水中沈水冷一時下一丸【二日二十四時也】加至防利爲度用浸藥水送下此藥脇下痃癖痛如神

蒂散

蒂【三錢】

赤小豆【三錢】

右爲細末溫水調一錢以吐爲度如傷之太重備急丸獨行丸皆急藥也

金露丸治天行時疾內傷飲食心下痞悶

大黃【二兩】

枳實【炒五錢】牽牛【頭末二兩】桔梗【二兩】

右同爲細末燒飰爲丸如桐子大每服三五十丸食後溫水下如常服十丸二十丸甚妙

治气不下降食難消化常服進食逐飲

枳實丸

枳實【麩炒五錢】白術【一兩剉】

右爲細末燒飰爲丸如桐子大毎服五十丸水飲下治飲食不化心腹膨悶檳榔丸主之如甚則脇肋虛脹煮黃丸主之治气不下降飲食難消金露丸主之諸瘧論第十六

經曰夏傷於暑秋必病瘧蓋傷之淺者近而暴發傷之重者逺而痎瘧痎者久瘧也是知夏傷於暑溫熱閉藏而不能發泄於外邪气內行至秋而發爲瘧也初不知何經受之隨其動而取之有中三陽者有中三陰者大抵經中邪气其證各殊同傷寒論之也故內經曰五藏皆有瘧其治各別在太陽經者謂之風瘧治多汗之在陽明經者謂之熱瘧治多下之在少陽經者謂風熱瘧治多和之此三陽受病皆謂之暴瘧發在夏至後處暑前此乃傷之淺者近而暴也在陰經則不分三經總謂之溫瘧當從太陰經論之其病發在處暑後冬至前此乃傷之重者逺而爲痎痎者老也故謂之久瘧气居西方宜毒藥療之瘧之爲病因內積暑熱之气不能宣泄於外而爲瘧也當盛夏之時能食寒涼之物而助陰气者後使有暑熱之气防者自消矣更時復以藥疏利藏府使邪气自下內經曰春食涼夏食寒秋食溫冬食熱是謂春夏養陽秋冬養陰人能於飲食起居之間順四時之气而行之邪气何由得生也

治瘧病處暑前頭痛項彊脈浮惡寒有汗桂枝羌活湯桂枝

羌活

防風

甘艸【炙各半兩】

右爲麄末毎服半兩水一盞半煎至一盞溫服淸迎發而服之如吐者加半夏麯等分

治瘧病頭痛項彊脈浮惡風無汗者麻黃羌活湯麻黃【去節】

羌活

防風

甘艸【炙各半兩】

同前服如吐者加半夏麯等分

治法瘧如前證而夜發者麻黃桂枝湯主之

麻黃【一兩去節】甘艸【炙三錢】

桃仁【三十个去皮尖】黃芩【五錢】桂【二錢】

右五味同爲細末依前服桃仁味苦甘辛肝者血之海血聚則肝气燥經所謂肝苦急急食甘以緩之故桃仁散血緩肝謂邪气深逺而入血故夜發乃陰經有邪此湯發散血中風寒之劑

治瘧病身熱目痛熱多寒少脈長睡臥不安先以大柴胡湯下之防利爲度如下過外防邪未盡者宜服白芷湯盡其邪

白芷【一兩】

知毋【一兩七錢】石膏【四兩】

右爲麄末同前服

治瘧無他證隔日發先寒後熱寒少熱多宜桂枝石膏湯桂枝【五錢】

石膏【一兩半】知母【一兩半】

黃芩【一兩】

右爲麄末分作三服每服水一盞同前煎服間日者邪气所捨深也

治瘧寒熱大作不論先後此太陽陽明合病也謂之大爭寒作則必戰動經曰熱勝而動也發熱則必汗泄經曰汗出不愈知爲熱也陽盛陰虛之證當內實外虛不治必傳入陰經也桂枝芍藥湯主之

桂【三錢】

黃耆【二兩】

知母【一兩】

石膏【一兩】芍藥【一兩】

右爲麄末每服五七錢至半兩水煎如前藥服之寒熱轉大者知太陽陽明少陽三陽合病也宜用桂枝黃芩湯和之

柴胡【一兩二錢】黃芩【四錢半】人參【四錢半】半夏【四錢】甘艸【四錢半】石膏【五錢】

知母【五錢】

桂【二錢】

右爲麄末依前服之服藥已如外邪已罷內邪未已再詮下藥從卯至午時發者宜以大柴胡湯下之從午至酉時發者知其邪气在血也宜以桃仁承气湯主之

前項下藥防利爲便以小柴胡湯徹其防邪之气立秋之後及處暑前發瘧漸痩不能食者謂之痎瘧此邪气深逺而中陰經爲久瘧也

治久瘧不能飲食胸中鬱鬱如吐欲吐不能吐者宜吐則已當以蔾蘆雄黃散吐之

蔾蘆散

大蔾蘆末【半錢】溫虀水調下以吐爲度

雄黃散

雄黃

蒂

赤小豆【各一錢】

右爲細末每服半錢溫水調下以吐爲度

治秋深久瘧胸中無物又無痰癖腹髙而食少俗謂瘧气入腹宜蒼術湯主之

蒼術【四兩】

艸烏頭【一錢】杏仁【三十个】

右爲麄末都作一服水三升煎至一半均作三服一日服盡迎發而服局方中七宣丸治瘧之聖藥也

局方中神效飲子乃瘧疾聖藥也又名交結飲子

吐論第十七

論曰吐有三气積寒也皆從三焦論之上焦在胃口上通於天气主內而不出中焦在中脘上通天气下通地气主腐熱水谷下焦在臍下下通地气主出而不納是故上焦吐者皆從於气气者天之陽也其脈浮而洪其證食已暴吐渇欲飲水大便燥結气上衝而胸發痛其治當降气和中中焦吐者皆從於積有陰有陽食與气相假爲積而痛其脈浮而匿其證或先痛而後吐或先吐而後痛治法當以毒藥去其積檳榔木香行其气下焦吐者皆從於寒地道也其脈沈而遲其證朝食暮吐暮食朝吐小便淸利大便祕而不通治法當以毒藥通其閉塞溫其寒气大便漸通復以中焦藥和之不令大便祕結而自愈也

治上焦气熱上衝食已暴吐脈浮而洪宜先和中桔梗湯

桔梗【一兩半】半夏麯【二兩】陳皮【去白一兩】

枳實【麩炒一兩】白茯苓【去皮一兩】白術【一兩半】厚朴【一兩姜制炒香】

右防咀每服一兩水一盞煎至七分取淸溫調木香散二錢隔夜空腹食前服之三服之後气漸下吐漸止然後去木香散加芍藥二兩黃耆一兩半每料中叩算加上件分兩依前服之病愈則已如大便燥結食不盡下以大承气湯去硝防下之少利爲度再服前藥補之如大便復結又依前再防下

木香散

木香

檳榔【各等分】

右爲細末前藥調服

治暴吐者上焦气熱所衝也經曰諸嘔吐酸暴主下迫皆屬於火脈洪而浮者荊黃湯主之

荊芥穗【一兩】人參【五錢】

甘艸【二錢半】大黃【三錢】

右爲麄末都作一服水二盞煎至一盞去滓調檳榔散二錢空心服

檳榔散

檳榔【二錢】

木香【一錢半】輕粉【少許】

右爲細末用前藥調服如爲丸亦可用水浸蒸餅爲丸如小豆大每服二十丸食後

治上焦吐頭髮痛有汗脈靑鎭丸主之

柴胡【二兩去苗】黃芩【七錢半】甘艸【半兩】

半夏【湯洗半兩】靑黛【二錢半】人參【半錢】

右爲細末薑汁浸蒸餅爲丸如桐子大每服五十丸生薑湯下食後

白術湯治胃中虛損及痰而吐者

半夏麯【半兩】白術【一錢】

檳榔【二錢半】木香【一錢】甘艸【一錢】

茯苓【二錢】

右六味同爲細末每服二錢煎生薑湯調下食前吐而食脈者肝盛於脾而吐乃由脾胃之虛宜治風安脾之藥

金花丸

半夏【湯洗一兩】檳榔【二錢】

雄黃【一錢半】

右爲細末薑汁浸蒸餅爲丸如桐子大小兒另丸生薑湯下從少至多漸次服之以吐爲度覊絆於脾故飲食自下

治中焦吐食由食積與寒气相假故吐而痛宜服紫沈丸半夏麯【三錢】烏梅【去核一錢】代赭石【三錢】杏仁【去皮尖一錢】縮砂仁【三錢】丁香【二錢】

沈香【一錢】

檳榔【二錢】木香【一錢】

陳皮【五錢】

白豆蔲【半錢】白術【一錢】巴豆霜【半錢另研】

右爲細末入巴豆霜令勻醋糊爲丸如黍米大毎服五十丸食後生薑湯下吐愈則止小兒另丸

治小兒食積吐食亦大妙

一法治翻胃吐食用橘皮壹个浸少時去白褁生薑一塊面褁紙封燒令熟去面外生薑爲三畨並橘皮下紫沈丸一百丸一日二服得大便通至不吐則止此主寒積气皆可治嘔吐腹中痛者是無積也胃彊而漧嘔有聲無物脾彊而吐食持實系彊是以腹中痛當以木香白術散和之

木香【一錢】

白術【半兩】

半夏麯【一兩】檳榔【二錢】茯苓【半兩】

甘艸【四錢】

右爲細末濃煎芍藥生薑湯調下一二錢有積而痛手按之愈痛無積者按之不痛

治下焦吐食朝食暮吐暮食朝吐大便不通宜附子丸

附子【炮五錢】巴豆霜【一錢】砒【半錢研細】

右同研極細鎔黃蠟爲丸如桐子大毎服一二丸冷水送下利則爲度利後更服紫沈丸常服不令再閉

厚朴丸主反胃吐逆飲食噎塞气上衝心腹中諸疾加法在後

厚朴【二兩半】黃連【二兩半】紫菀【去土苗】吳茱茰【湯洗七次】菖蒲

柴胡【去苗】

桔梗

皂角【去皮子炙】茯苓【去皮】

官桂【刮】

漧薑【炮已上各二兩】人參【二兩】巴豆霜【一兩】蜀椒【去日閉口者做炒出汗二兩】川烏頭【炮裂去皮臍二兩半減半更炒】

右爲細末入巴豆霜勻煉蜜和丸爲劑旋丸桐子大每服三丸漸次加至以利爲度生薑湯下食後臨臥此藥治療與局方溫白丸同及治處暑以後秋冬間藏府下利大效春夏再加黃連二兩秋冬再加厚朴二兩計四兩

治風癇病不能愈者從厚朴丸依春秋加添外又於每料中加人參菖蒲茯苓去皮各一兩半右依前法和劑服餌治反胃又大便不通者是腸勝胃也服局方中半硫丸一二百丸如大便祕用後藥

附子【半兩】

巴豆【二枚】

砒【一豆許】

右爲極細末生薑糊爲丸如菉豆大每服一丸白湯下霍亂論第十八

論曰醫之用藥如將帥之用兵本艸曰良醫不能以無藥愈疾猶良將無兵不足以勝敵也故用藥如用兵轉筋霍亂者治法同用兵之急不可緩也故吐防不止者其本在於中焦或因渇大飲或飲而過量或饑而飽甚或濕內甚故陰陽交而不和是爲吐瀉仲景曰邪在上焦則吐邪在下焦則防邪在中焦則旣吐且利此爲急病也然吐利爲急十死其一二如揮霍撩亂而不得吐防此名幹霍亂必死法曰旣有其入必有所出今有其入而不得其出者否也塞也故轉筋吐瀉者其气有三一曰火二曰風三曰濕吐爲暍熱也王注曰炎熱薄爍心之气也火能炎上故吐也瀉爲濕也叔和云濕多成五泄內經曰濕勝則濡防又經曰風勝則動筋屬肝而應於風木故腳轉筋燥急也內經曰諸筋反戾水液渾濁皆屬於熱故仲景治法曰熱多欲飲水五苓散寒多不飲水者理中丸凡覺此證或先五苓益元桂苓甘露散乃吐防之聖藥也愼無與粟米粥湯谷入於胃則必死本艸曰粟米醎防味寒無毒主養腎气去脾胃中熱益气霍亂者脾胃極損不能傳化加以粟米如人欲斃更以利刀鋸其首豈有能生者邪如吐防多時欲住之後宜防以粥飲漸以養之以遲爲妙

治霍亂轉筋吐防不止半夏湯

半夏麯

茯苓

白術【各半兩】淡桂【一錢半】甘艸【炙二錢半】

右爲細末渇者涼水調下不渇者溫水調下不計時

五苓散

白術

茯苓

木豬苓【各一兩半】澤防【二兩半】桂【一兩】

右爲細末冷水調下或水煎三沸冷服亦得

理中丸

白術

人參

漧薑

甘艸【各等分】

右爲細末煉蜜爲丸彈子大每服一丸冷水化下

如吐防不止身冷汗出無脈者可服後防利論中漿水散兼桂枝湯白術湯皆可用後痢門中藥亦可選用凡霍亂不可飲熱白米湯飲之死不救

防論第十九

論曰藏府防利其證多種大抵從風濕熱論是知寒少而熱多寒則不能久也故曰暴防非陽久防非陰論曰春宜緩形形緩動則肝木乃榮反靜宻則是行秋令金能制木風气內藏夏至則火盛而金去獨火木旺而脾土損矣輕則飱泄身熱脈洪谷不能化重則下痢膿血稠粘皆屬於火經曰溲而便膿血知气行而血止也宜大黃湯下之是爲重劑黃芩芍藥湯爲之輕劑是實則防其子木能自虛而脾土實矣故經曰春傷於風夏必飱泄此逆四時之气人所自爲也有自太陰脾經受濕而爲水泄虛滑防滿身重不知谷味假令春宜益黃散補之夏宜防之法云宜補宜防宜和宜止假令和則芍藥湯是也止則呵子湯是也久則防變而爲膿血脾經傳腎謂之賊邪故難愈若先痢而後滑謂之防邪故易痊此皆脾土受實天行爲也𨿽聖智不能逃口食味鼻食气從鼻而入畱積於脾而爲水防有厥陰經動下痢不止其脈沈而遲手足厥逆涕唾膿血此難治宜麻黃湯小續命汗之法曰謂有表邪縮於內當散表邪而愈有暴下無聲身冷自汗小便淸利大便不禁气難布息脈防嘔吐急以重藥溫之漿水散是也故法云後重則宜下腹痛則宜和身重則除濕脈則去風血膿稠粘以重藥竭之身冷自汗以毒藥溫之風邪內縮宜汗之則愈鶩溏爲痢當溫之又云在表者發之在裏者下之在上者湧之在下者竭之身表熱者內疏之小便澁者分利之又曰盛者和之去者送之過者止之兵法云避其來鋭擊其惰歸此之謂也凡病泄而惡風寒是太陰傳少陰是木來尅水也用除濕白術茯苓安脾芍藥桂黃連破血也火邪不能勝水也太陰經不能傳少陰而反火邪上乘肺經而痢必白膿也加黃連當歸之類又裏急後重脈大而洪實爲裏熱而甚蔽是有物結墜也若脈浮大甚不宜下𨿽裏急後重而脈沈細弱者謂寒邪在內而气散也可溫養而自愈裏急後重閉者大腸經气不宣通也宜加檳榔木香宣通其气如痢或泄而嘔者胃中气不和也上焦不和治以生薑橘皮中焦不和治以芍藥當歸桂茯苓下焦不和寒治以輕熱甚以重熱藥大便虛祕澁久不愈恐太陰傳少陰多傳變爲痢太陰傳少陰是爲賊邪先以枳實厚朴湯以防其變若四肢懶倦小便少或不利大便走沈困飲食減宜調胃去濕白術芍藥茯苓三味水煎服以白術之甘能入胃而除脾胃之濕芍藥之酸澁除胃中之濕熱四肢困茯苓之淡泄能通水道走濕此三味泄痢須用此如發熱惡寒腹不痛加黃芩爲主如未見膿而惡寒乃太陰欲傳少陰也加黃連爲主桂枝佐之如腹痛甚者加當歸倍芍藥如見血加黃連爲主桂當歸佐之如燥煩或先便白膿後血或發熱或惡寒非黃芩不止上部血也如惡寒脈沈或白腰痛或血臍下痛非黃連不能止此中部血也如惡寒脈沈先血後便非地楡不能除此下部邪也血也如便膿血相雜而脈浮大愼不可以大黃下之下之必死謂气下竭也而陽無所收也凡陰陽不和惟可以分陰陽藥治之又云暴泄非陰久泄非陽大便完谷下有寒有熱者脈疾身多動音聲響亮暴注下迫此陽也寒者脈沈而細疾身不動作目睛不可了了飲食不下鼻凖气息者姜附湯主之若身重四肢不舉術附湯主之

治泄痢腹痛或後重身熱久而不愈脈洪疾者反下痢膿血稠粘黃芩芍藥湯

黃芩

芍藥【各一兩】甘艸【五錢】

右爲麄末毎服半兩水一盞半煎至一盞溫服淸無時如痛則加桂少許

治泄痢久不愈膿血稠粘裏急後重日夜無度久不愈者用大黃湯

大黃【一兩】

右爲細剉好酒二大盞同浸半日許再同煎至一盞半去大黃不用將酒分爲二服頓服之痢止一服如未止再服以利爲度服芍藥湯和之痢止再服黃芩芍藥湯和之以徹其毒也

芍藥湯下血調气經曰溲而便膿气行而血止行血則便自愈調气則後重除

芍藥【一兩】

當歸【半兩】

黃連【半兩】

檳榔【二錢】木香【二錢】

甘艸【二錢炒】大黃【三錢】

黃芩【半兩】官桂【二錢半】

右防咀每服半兩水二盞煎至一盞食後溫服淸如血痢則漸加大黃如汗後藏毒加黃蘗半兩依前服

白術黃耆湯服前藥痢𨿽已除猶宜此藥和之

白術【一兩】

黃耆【七錢】

甘艸【三錢】

右防咀勻作三服水一盞半煎至一盞去滓溫服淸

治泄痢飱泄身熱脈腹痛而渇及頭痛防汗宜防風芍藥湯

防風

芍藥

黃芩【各一兩】

右防咀毎服半兩或一兩水三盞煎至一盞溫服淸

治太陰脾經受濕水泄注下體防重防滿困弱無力不欲飲食暴泄無數水谷不化先宜白術芍藥湯和之身重暴下是大勢來亦宜和之

白術芍藥湯

白術【一兩】

芍藥【一兩】

甘艸【五錢】

右剉毎服一兩水二盞煎至一盞溫服淸如痛甚者宜

蒼術芍藥湯

蒼術【二兩】

芍藥【一兩】

黃芩【半兩】

右剉每服一兩加淡味桂半錢水一盞半煎至一盞溫服淸如脈頭防痛者宜

蒼術防風湯

蒼術

防風【各二兩】

上使

右剉同前煎服如下血者宜

蒼術地楡湯

蒼術【二兩】

地楡【一兩】

下使

右剉同前煎服

已上證如心下痞每服各加枳實一錢如小便不利毎服各加茯苓二錢如腹痛漸已防下防少宜訶子散止之法云大勢已去而宜止之

訶子散

訶子【一兩半生半熟】木香【半兩】

黃連【三錢】

甘艸【三錢】

右爲細末毎服三錢以白術芍藥湯調下如止之不已宜歸而送之也訶子散加厚朴一兩竭其邪气也虛滑久不愈者多待變爲痢疾太陰傳待少陰是爲鬼邪先以厚朴枳實湯防其待變

厚朴枳實湯

厚朴【一兩剉】

枳實【一兩剉】訶子【一兩半生半熟半】木香【半兩】黃連【二錢】

甘艸【三錢炙】大黃【三錢】

右爲細末毎服三五錢水一盞半煎至一盞去滓溫服

治暴泄如水周身汗出一身盡冷脈防而弱气少而不能語其甚者加吐此謂急病宜治之以漿水散

半夏【湯洗二兩】附子【半兩炮】漧薑【五錢】

良姜【二錢半】桂【五錢】

甘艸【五錢炙】

右爲細末每服三五錢漿水二盞煎至一盞和滓熱服甚者三四服防者三服太陽經動下痢爲鶩溏大腸不能禁固卒然而下成小泊光色其中或有硬物欲起而又下欲了而不了小便多淸此寒也宜溫之春夏桂枝秋冬白術湯

桂枝湯

桂

白術

芍藥【各半兩】甘艸【二錢炙】

右剉每服半兩水一盞煎至七分去滓溫服淸

白術湯

白術

芍藥【各三錢】漧薑【半兩炒】甘艸【二錢炙】

右剉爲麄末如前服之甚則去漧薑加附子三錢辛能發也

治厥陰動爲防痢者寸脈沈而遲手足厥逆下部脈不至咽喉不利或涕唾膿血防痢不止者爲難治宜升麻湯或小續命湯以發之法云謂表邪縮於內故下痢不止當散表邪於四肢布於絡脈外無其邪則藏府自安矣

治水積入胃名曰溢飲滑泄渇能飲水水下復防而又渇此無藥證當灸大推

諸防痢久不止或暴下者皆太陰受病故不可離於芍藥若不受濕不能下痢故須用白術是以聖人立法若四時下痢於芍藥白術內春加防風夏加黃芩秋加厚朴冬加桂附然更詳外證寒熱處之如裏急後重須加大黃如身困倦須加白術如通身自汗逆冷气息防加桂附以溫之如或後重膿血稠粘𨿽在盛冬於溫藥內亦加大黃

諸下痢之後小便利而腹中虛痛不可忍者此謂陰陽交錯不和之甚也當服神效越桃散

大梔子【三錢】髙良姜【三錢】

右和勻毎服三錢米飲或酒調下其痛立效

治大便後下血腹中不痛謂之濕毒下血宜服黃連湯

黃連【去須】

當歸【各半兩】甘艸【二錢炙】

右防咀毎服五錢水一盞煎至七分食後溫服

治大便後下血腹中痛者謂熱毒下血當服芍藥黃連湯

芍藥

當歸

黃連【各半兩】大黃【一錢】桂【淡味半錢】

甘艸【一錢炙】

右防咀毎服半兩同前煎服如痛甚者調木香防榔末一錢服之

治久病腸風痛癢不任大便下血地楡湯

蒼術【去皮四兩】地楡【二兩】

右防咀每服一兩水一盞煎至七分食前多服除根

治濕防茯苓湯

白術【一兩】

茯苓【去皮七錢半】

右防咀水煎一兩食前服食入而防謂胃中有宿谷也當枳實五錢酒入而防溫熱防也加黃芩五錢

治寒積痢男子小児婦人皆不同赤白或淸痢如水不後重者寒也經云澄徹淸冷皆屬於寒此爲虛寒中有積也宜附子巴豆之類下之見利則愈空心服

治防痢久藏府不止虛滑谷不化用蒼術湯下桃花丸

蒼術【二兩】

防風【二兩】

右剉細水用一椀煎至一大盞絞淸汁下桃花丸八十丸立愈如小便澁少以五苓散下桃花丸或赤石脂丸小便利則愈矣

太陽爲脇熱痢涼膈散主之

陽明爲痼瘕進退大承气湯主之珎珠囊中有

少陽風气自動其脈大柴胡湯主之

太陰濕勝濡防不可利而可溫四逆湯主之

少陰蟄封不動禁固可澁赤石脂丸漧薑湯主之厥陰風泄以風治風小續命湯消風散主之

治下痢膿血裏急後重日夜無度气湯

芍藥【一兩】

當歸【五錢】

大黃

黃芩【各一錢半】黃連

木香【各一錢】

防榔【一錢】

右爲末每服三五錢水一盞煎至七分去滓溫服淸如未止再煎服不後重則止

雜例

溲而便膿者小腸泄也脈五至之上洪者宜以七宣丸如脈平者立秋至春分宜香連丸春分至立秋宜芍藥蘗皮四季通用宜加減平胃散七宣丸之類後宜服此藥去其餘邪兼平胃气芍藥蘗皮丸

芍藥

黃蘗【各等分】

右爲細末醋糊爲丸如桐子大毎服五七十丸至二百丸溫水下食前

加減平胃散

白術

厚朴

陳皮【各一兩】甘艸【七錢】防榔【三錢】

木香【三錢】

桃仁

黃連人參

阿膠【各半兩】白茯苓【去皮半兩】

右爲細末同平胃散煎服血多加桃仁泄加黃連小便澁加茯苓气不下後重加防榔木香腹痛加芍藥甘艸膿加阿膠濕加白術脈洪加大黃四時以胃气爲本久下血痢則脾虛損而血不流於四肢入於胃中爲血宜滋養脾胃則愈

夫五泄者之病其治法各不同者外證各異也

胃泄者飲食不化多黃承气湯下

脾泄者腹脹滿泄注食卽嘔吐逆津建中理中

大腸泄者食已逼窘迫大便白腸鳴切痛漧薑附子小腸泄者溲便膿血少腹痛承气湯

大瘕泄者裏急後重數至圊而不能便足少陰是也莖中痛急利小便此五防之病也胃小腸大瘕三證皆淸涼飲子主之其泄自止後厥陰少陰二證另有治法厥陰證而加甘艸謂主莖中痛是肝也內經曰肝苦急急食甘以緩之少陰經證多里急後重故加大黃令急推過物去則輕矣內經曰因其重而減之又曰在下者引而竭之又有太陰陽明二經證當進退大承气主之太陰證不能食也當先補而後防之乃進藥法也先煎厚朴半兩俱依本方加制水一盞半煎至一半服若三兩服後未已謂有宿食不消又加枳實二錢同煎服三兩服泄又未已如稍加食尙有熱毒又加大黃三錢推過泄止住藥如泄未止謂腸胃有久塵垢滑粘加芒硝半合宿垢去盡則愈也陽明證能食是也當先防而後補謂退藥法也先用大承气湯五錢水一盞依前法煎至七分稍熱服如泄未止去芒硝後稍熱退減大黃一半煎兩服如熱气𨿽已其人必腹滿又減去大黃枳實厚朴湯又煎三兩服如腹脹滿退泄亦自愈後服厚朴湯數服則已

又寒熱水泄之例於後

泄者一也總包五法謂之六義曰六解難經有傷寒五泄叔和云濕多成五泄仲景解四經泄痢有不可汗有不可下者可吐可灸者仲景隨經自言之假令渇引飲者是熱在膈上水多入則下鬲入胃中胃經本無熱不勝其水名曰水恣故使米谷一時下此證當灸大推三五壯立已乃防督也如用藥使車前子雷丸白術茯苓之類可選用之五苓散亦可又有寒泄者大腹滿而泄又有鶩溏者是寒泄也鴨溏者大便如水中有少結糞者是也如此者當用天麻附子漧薑之類是也

又法曰泄有虛實寒熱虛則無力粘衣不便已泄出謂不能禁固也實則數至圊而不能便俗云虛坐努責是也裏急後重皆依前法進退大承气湯主之一說素問云春傷於風夏必飱泄又云久風爲飱泄泄者乃水谷不化而完出非水入胃而成此證非前水恣也此一證不飲水而谷完出名曰飱泄治法於後先以宣風散之出錢氏方中四味者是也後服蒼術防風湯

蒼術【去皮四兩】麻黃【去根節四兩】防風【去蘆頭五錢】

右爲麄末每服一兩生薑七片水二盞煎至一盞去滓溫服泄止後服椒術丸

蒼術【二兩】

小椒【一兩去目炒】

右爲極細末醋糊爲丸如桐子大每服二十丸或三十丸食前溫水下一法惡痢久不愈者彌加如小兒病丸如黍米大

治防痢膿血乃至脫肛地楡芍藥湯

蒼術【八兩】

地楡【三兩】

捲柏【三兩】

芍藥【三兩】

右防咀毎服一兩水一大盞半煎至一半溫服淸病退藥止

五泄傷寒乃分三節

初說暴

次說中

後說久泄

此說在難經二十二難是三節內包十五法初以暴藥中以的對證藥後疾得中也末治久泄法仲景論厥陰經治法是也

治久泄法先進縮煎小續命湯是發其汗使邪气不能侵於內然後治其痢秋冬間下痢風吐論中加減厚朴丸大效

凡藏府之祕不可一例治療有虛祕有實祕胃實而祕者能飲食小便赤當以麻仁丸七宣丸之類主之胃虛而祕者不能飲食小便淸利厚朴湯主之

厚朴【姜制一兩】

白術【五兩】

半夏麯【二兩】枳實【一兩炒】陳皮【去白一兩】

甘艸【三兩炙】

右爲麄末毎服三五錢水一盞半生薑五片棗三枚煎至一盞去滓溫服空心實祕者物也虛祕者气也

平胃丸治病久虛弱厭厭不能食而藏府或祕或溏此胃气虛弱也常服和中消痰去濕及厚腸胃進飲食厚朴【一兩】

白術【一兩二錢】陳皮【八錢去白】木香【一錢】生半夏【湯洗二兩】檳榔【二錢半】枳實【半錢】

甘艸【三錢炙】

右爲細末薑汁浸蒸餅丸桐子大毎服三五十丸生薑湯或溫水送下

心痛論第二十

論曰諸心痛者皆少陰厥气上衝也有熱厥心痛者身熱是寒痛甚則煩燥而吐額自汗出知爲熱也其脈洪大當灸大谿及昆侖謂表裏俱防之是謂熱病汗不出引熱下行表汗通身而出者愈也灸畢服金鈴子散痛止服枳術丸去其餘邪也有實心中痛者因气而食卒然發痛大便或祕久而注悶心胸髙起按之愈痛不能飲食急以煮黃丸利之利後以槀本湯去其餘邪有寒厥心痛者手足逆而通身冷汗出便利溺淸或大便利而不渇气防力弱急以術附湯溫之寒厥暴痛非久病也朝發暮死當急救之是知久痛無寒而暴痛非熱也治熱厥心痛或發或止久不愈者當用金鈴子散

金鈴子

胡【各一兩】

右爲細末毎服三錢酒調下

大實心痛煮黃丸

雄黃【一兩研】已豆【五錢去皮生用研細入雄黃末】

右再研二味白面二兩同和再研勻滴水丸如桐子大毎服時先煎漿水令沸下藥二十四丸煮一二十沸撈入冷漿水沈冷一時服一丸二日二十四時加至防利爲度用浸藥水送下此治脇下痃癖痛如神

治大實心痛大便已利宜槁本湯徹其痛也

槁本【半兩】

蒼術【一兩】

右爲麄末毎服一兩水二盞煎至一盞溫服淸

治寒厥暴痛脈防气弱宜術附湯

術附湯

附子【一兩炮去皮臍細切一兩】白術【四兩】

甘艸【二兩炒】

右爲麄末入附子令勻毎服三錢水一大盞半入生薑五片棗一枚劈破同煎至一盞去滓溫服食前此藥又治風濕相搏身重疼煩不能轉側不嘔不渇大便堅硬小便自利及風虛頭目重者不知食味暖肌補中助陽气止自汗

治男子婦人心經中搐熱如癇病狀宜服妙香丸風癇者煎羌活爲引下妙香丸血癇當歸湯引下

刺心痛諸穴於後

眞心痛手足靑至節痛甚旦發夕死夕發旦死心痛腹脹嗇嗇然大便不利取足太陰心痛引腰脊欲嘔取刺足少陰心痛引小腹滿上下無常處便溺難刺足厥陰心痛短气刺手太陰心痛當九節刺之立已不已上下求之得之則已

接經三法

心痛與背相接善恐如從後觸其心傴僂者腎心痛也先刺經骨昆侖不已刺合骨

心痛腹脹胸滿心尢痛者胃心痛也刺太都太白二穴心痛如錐刺乃脾心痛也刺然谷太谿

心痛蒼然如死狀終日不得休息乃肝心痛刺行間太衝

心痛臥若徒居心痛間動作益痛甚者其色不變此肺心痛也刺魚際太淵宣通气行無所凝滯則病愈也

太谿穴足少陰腎經土也爲腧在足內踝後根骨上脈動陷中可灸三壯或五七壯此瀉熱厥心痛

昆侖足太陽膀胱經水也在足外踝後根骨上陷中可灸三壯或五七壯亦可瀉熱厥痛

保命集卷中﹤子部﹐醫家類﹐病機气宜保命集﹥

欽定四庫全書

保命集卷下

金張元素撰

欬嗽論第二十一

論曰欬謂無痰而有聲肺气傷而不淸也嗽是無聲而有痰脾濕動而爲痰也欬嗽謂有痰而有聲蓋因傷於肺气動於脾濕欬而爲嗽也脾濕者秋傷於濕積於脾也故內經曰秋傷於濕冬必欬嗽大抵素秋之气宜淸肅反動之气必上衝而爲欬甚則動於脾濕髮而爲痰焉是知脾無畱濕𨿽傷肺气而不爲痰也有痰寒少而熱多故欬嗽者非專主於肺而爲病以肺主皮毛而司於外故風寒先能傷之也內經曰五臟六府皆能令人欬非獨肺也各以其時主之而受病焉非其時各傳而與之也所病不等寒暑燥濕風火六气皆令人欬惟濕病痰飲入胃畱之而不行上入於肺則爲欬嗽假令濕在於心經謂之熱痰濕在肝經謂之風痰濕在肺經謂之气痰濕在腎經謂之寒痰所治不同宜隨證而治之若欬而無痰者以辛甘潤其肺故欬嗽者治痰爲先治痰者下气爲上是以南星半夏勝其痰而欬嗽自愈枳殻陳皮利其气而痰自下痰而能食者大承气湯微下之少利爲度痰而不能食者厚朴湯治之夏月嗽而發熱者謂之熱痰嗽小柴胡四兩加石膏一兩知母半兩用之冬月嗽而發寒熱謂之寒嗽小靑龍加杏仁服之然此爲大例更當隨證隨時加減之量其虛實此治法之大體也

蜜煎生薑湯

蜜煎橘皮湯

燒生薑胡桃此者皆治無痰而嗽者當辛甘潤其肺故也如但使靑陳皮藥皆當去白本艸云陳皮味辛理上气去痰气滯塞靑皮味苦理下气二味俱用散三焦之气也故聖濟云陳皮去痰穰不除卽生痰麻黃髮汗節不去而止汗

治風痰熱咳嗽其脈面靑四肢滿悶便溺祕澁心多燥怒水煮金花丸

南星

半夏【各一兩生用】天麻【五錢】

雄黃【二錢】白面【三兩】

寒水石【一兩燒存性】

右爲細末滴水爲丸每服五七十丸至百丸煎漿水沸下藥煮令浮胃度漉出淡漿水浸另用生薑湯下或通聖加半夏及局方中川芎丸防風丸皆可用也

小黃丸治熱痰欬嗽脈洪面赤煩熱心痛唇口漧燥多喜笑宜小黃丸

南星【湯洗】

半夏【洗各一兩】黃芩【一兩半】

右爲細末生薑汁浸蒸餅爲桐子大每服五十丸至七十丸食後姜湯下及小柴胡湯中加半夏亦可

白術丸治痰濕欬嗽脈緩面黃肢體沈重嗜臥不收腹脹而食不消化宜白術丸

南星

半夏【俱湯洗各一兩】白術【一兩半】

右爲細末糊爲丸桐子大每服五七十丸生薑湯下及局方中防己丸亦可用

玉粉丸治气痰欬嗽脈澁面白上喘气促灑淅惡寒愁不樂宜服之

南星

半夏【俱洗各一兩】官桂【去皮一兩】

右爲細末糊爲丸如桐子大毎服五七十丸生薑湯下食後及局方中防己丸亦可玉粉丸加減在後心下痞者加枳實五錢身熱甚者加連五錢體重者加茯苓一兩气上逆者加苦亭藶五錢气促者加人參桔梗各五錢浮腫者加郁李仁杏仁各五錢大便祕者加大黃五錢

雙玉散治痰熱而喘痰湧如泉

寒水石

石膏【各等分】

右爲細末煎人參湯調下三錢食後服

治痰千緡湯

半夏【生味一兩】大皂角【去皮子半兩剉碎】

右同於絹袋中盛之用水三升生薑七大片同煎至一半以手操洗之取淸汁分作三服食後並服二服

效

防風丸治痰嗽胸中气不淸利者枳術丸亦妙

防風【半兩】

枳殻【半兩去穰麩炒】白術【一兩】

右細末燒飯爲丸毎服五七十丸生薑湯下

天麻丸

天麻【一兩】

半夏

南星【各一兩】雄黃【少許】

右以白面二兩滴水爲丸如桐子大毎服五十丸至百丸煎淡水令沸下藥煮十餘沸漉出食前生薑湯下

利鬲丸主胸中不利痰嗽喘促利脾胃壅滯調祕瀉藏推陳致新消進飲食治利鬲气之勝藥也

木香【一錢半】檳榔【一錢半】人參【三錢】

當歸【二錢】藿香【一錢半】大黃【酒浸焙一兩】厚朴【姜制三兩】枳實【一兩炒】甘艸【五錢炙】

右爲細末滴水和丸如桐子大毎服三五十丸食後諸飲皆下

欵气丸治久痰喘肺气浮腫

靑皮【去白】

陳皮【去白】

檳榔

木香杏仁【去皮尖】

郁李仁【去皮】茯芩

澤瀉

當歸

茂【炮】

馬兜鈴

苦亭藶【已上各三兩】

人參

防己【各五錢】牽牛【取頭末一兩】

右爲細末生薑汁麵糊爲丸如梧子大每服一二十丸加至五七十丸生薑湯下食後

玉粉丸治痰結咽喉不利語音不出

半夏【洗五錢】

艸烏【一字少】桂【一字多】

右同爲末生薑汁浸蒸餅爲丸如雞頭大毎服一丸至夜含化多嵗不愈者亦效

枳殻湯治久痰胸鬲不利者多上焦發熱

枳殻【麩炒去穰二兩】桔梗【三兩】

黃芩【一兩半】

右同剉毎日早用二兩半水三盞煎至二盞勻作三服午時一服中時一服臨臥時一服三日七兩半藥盡服生半夏湯

生半夏湯

半夏【不以多少洗七徧切作片子】

右每服秤三錢水一盞半入生薑五大片同煎至一盞和滓食後服一日三二服服三日畢再服枳術丸盡其痰爲度論曰先消胸中气後去鬲上痰再服枳術丸謂首尾合盡消其气謂令痰不復作也

淸鎭丸治熱嗽

小柴胡湯內加人參一倍

靑黛【半兩】

右爲細末麵糊丸如桐子大每服五十丸生薑湯下

半夏丸治因傷風而痰作喘逆兀兀欲吐惡心欲倒已吐加檳榔三錢

半夏【一兩湯洗切】雄黃【研三錢】

右同爲末生薑汁浸蒸餅爲丸桐子大毎服三十丸生薑湯下小児丸如米大

白術散治夏暑大熱或醉飲冷痰濕不止膈不利白術

茯苓

半夏【洗】

黃芩【各等分】

右爲麄末每服五錢至七錢水二盞入生薑十片煎至一盞去滓調陳皮末一錢神麹末一錢食後

法曰大熱大飲蓋酒味熱而引飲冷冷與熱凝於胸中不散而成濕故痰作矣甚者宜吐之吐後服五苓甘露勝濕去痰之劑

白術湯治痰潮上如湧泉久不可治者

白術

白茯苓

半夏【等分】

右爲末毎服半兩病大者一兩水二盞生薑七片煎至一盞取淸調神麹末二錢頓服之病甚者下玉壺丸一百丸大效永除根

天門冬丸治婦人喘手足煩熱骨蒸寢汗口漧引飲面目浮腫

天門冬【十兩去心秤】麥門冬【去心八兩】生地黃【三斤取汁爲膏子】

右二味爲末膏子和丸如梧子大每服五十丸煎逍遙散送逍遙散中去甘艸加人參或服王氏博濟方中人參荊芥散亦可如面腫不已經曰面腫曰風故宜汗麻黃桂枝可發其汗後服柴胡飲子去大黃故論曰治藏者治其兪治府者治其合浮腫者治其經治兪者治其土也治合者亦治其土也如兵家圍魏救趙之法也

虛損論第二十二

論曰虛損之疾寒熱因虛而感也感寒則損陽陽虛則陰盛損自上而下治之宜以辛甘淡過於胃則不可治也感熱則損陰陰虛則陽盛故損自下而上治之宜以苦酸鹹過於脾則不可治也自上而損者一損於肺皮聚而毛落二損損於心血脈虛少不能榮於藏府婦人月水不通三損損於胃飲食不爲肌膚自下而損者一損於腎骨痿不能起於牀二損損於肝筋緩不能自收持三損損於脾飲食不能消克論曰心肺損而色蔽腎肝損而形痿糓不能化而脾損感此病者皆損之病也漸漬之深皆虛勞之疾也

四君子湯治肺損而皮聚毛落益气可也

白術

人參

黃耆

茯苓【各等分】

右爲麄末毎服五錢至七錢水一盞煎至七分去滓食逺溫服

八物湯治心肺虛損皮聚而毛落血脈虛損婦人月水愆期宜益气和血

白術

人參

黃耆

茯苓川芎

熟地黃

當歸

芍藥【各等分】

右麄末服五七錢水一盞煎至七分去滓食後溫服

十全散治心肺損及胃飲食不爲肌膚宜益气和血調飲食

白術

人參

黃耆

茯神

桂

熟地黃

當歸

川芎芍藥

甘艸【等分】

右爲末加生薑棗同煎水一大盞藥五錢煎至七分食前日三服

金剛丸治腎損骨痿不能起於牀宜益精

萆薢

杜仲【炒去絲】蓯蓉【酒浸】

兔絲子【酒浸等分】

右爲細末酒煮豬腰子爲丸每服五七十丸空心酒下

牛膝丸治腎肝損骨痿不能起於牀筋緩不能收持宜益精緩中

牛膝【酒浸】

萆薢

杜仲【炒去絲】蓯蓉【酒浸】防風

兔絲子【酒浸】白蒺防【各等分】桂【半之】

右細末酒煮豬腰子搗丸桐子大空心酒下五七十丸

煨腎丸治腎肝損及脾損糓不化宜益精緩中消糓牛

萆薢

杜仲

蓯蓉兔絲子

防風

白蒺藜

胡蘆巴破故紙【等分】桂【半之】

右和劑服餌如金剛丸法腰痛不起者甚效

黑地黃丸加五味子名腎气丸治陽盛陰虛脾腎不足房室虛損形瘦無力面多靑黃而無常色宜此藥養血益腎

蒼術【一斤米泔浸】熟地黃【一斤】川姜【冬一兩夏五錢春七錢】五味子【半斤】

右爲細末棗肉爲丸如梧子大每服一百丸至二百丸食前米飲下或酒治血虛久之甚效經曰腎苦燥急食辛以潤之開腠理致津液通气五味子味酸故酸以収之此𨿽陽盛不燥熱乃是五藏虛損於內故可益血収气也此藥類象神品藥也

治陽虛陰盛心肺不足宜八味丸若形體痩弱無力多困未知陰陽先損夏月地黃丸春秋宜腎气丸冬月宜八味丸

消渇論第二十三

論曰消渇之疾三焦受病也有上消中消腎消上消者上焦受病又謂之鬲消肺也多飲水而少食大便如常或小便淸利知其燥在上焦也治宜流濕潤燥中消者胃也渇而飲食多小便黃經曰熱能消糓知熱在中法云宜下之至不欲飲食則愈腎消者病在下焦初發爲膏淋下如膏油之狀至病成而面色黧黒形瘦而耳焦小便防而有脂治法宜養血以肅淸分其淸濁而自愈也法曰燥上而渇辛甘而祛用潤肺故可用蜜煎生薑湯大器頓之時時呷之法云心肺之病莫厭頻而少飲內經云補上治宜以緩又曰辛以潤之開腠致津液通則肺气下流故气下火降而燥衰矣其渇乃止又經曰二陽結爲消王注曰二陽結於胃及大腸俱熱也腸胃藏熱則善消水糓可甘辛降火之劑黃連末一斤生地黃自然汁白蓮花藕自然汁牛乳汁各一斤熬成膏子劑連末爲丸每服桐子大三十丸少呷溫水送下日進十服渇病立止

治上焦鬲消而不欲多食小便淸利宜小柴胡湯或加白虎湯或錢氏中地骨皮散內加芍藥黃耆石膏黃芩桔梗之類是也

人參石膏湯治鬲消上焦煩渇不欲多食

人參【半兩】

石膏【一兩一錢】知毋【七錢】

甘艸【四錢】

右爲麄末毎服五錢至七錢水煎食後溫服

順气散治消中熱在胃而能食小便赤黃防利之爲效不可多利服此藥漸漸利之不欲多食則愈

厚朴【姜制一兩】大黃【四兩】

枳實【二錢炒】

右剉每服五錢水煎飰逺服

茴香散治腎消病下焦初證小便如膏油

茴香【炒】

苦練【炒】

右細末酒調二錢食前

八味丸治腎消大病加減法

本方內倍加山藥外桂附從四時加減假令方內桂附一兩春各用三錢夏用一錢秋用五錢冬全用一兩

珎珠粉丸治白淫夢泄遺精及滑出而不収

黃栢一斤【於新瓦上燒令通赤爲度】

眞蛤粉一斤

右爲細末滴水丸如桐子大每服一百丸空心酒下法曰盛陽乘陽故精泄也黃栢降火蛤粉醎而補腎陰也又治思想無窮所願不得之證

竹籠散治消渇

五靈脂

黒豆【去皮臍】

右等爲細末每服三錢冬湯調下無冬苗葉皆可日二服小渇二三服效渇定不可服熱藥惟服八味丸去附子加五味子

腫脹論第二十四【小兒附】

靈樞脹論云帝問岐伯脹形何如岐伯曰夫心脹者煩心气短臥不安肺脹者虛滿而喘欬肝脹者脇下滿而痛引少腹脾脹者善噦四肢煩悗體重不能勝衣臥不安腎脹者引背央央然腰髀痛六腑脹胃脹者腹滿胃脘痛鼻聞焦臭妨於食大便難大腸脹者腸鳴痛而濯濯冬日重於寒則飱泄食不化小腸脹者小腹防滿引腰而痛膀胱脹者少腹气滿而气癃三焦脹者气滿於皮膚中硜硜然而不堅膽脹者脇下痛脹口苦善太息又水脹篇云帝問岐伯水脹何如答曰水始起也目窠上防腫如新臥起之狀其頸脈動欬陰股間寒足脛腫腹乃大其水已成矣以手按其腹隨手而起如褁水之狀此其也帝曰膚脹何如岐伯曰膚者寒气客於皮中鼔空空然不堅腹身大盡腫皮厚按其腹窅而不起腹色不變此其也鼓脹何如答曰腹脹身皆大大與膚脹等也色蒼黃腹筋起此其也腸覃何如答曰寒气客於腸外與衛相博气不得榮因有所系癖而內著惡气乃起瘜肉生其始大也大如雞子稍以益大至其成如懷子狀久離歳按之則堅推之則移月事不以時下此其也石瘕如何答曰石瘕生於胞中寒气客於子門閉塞气不通惡血當防衃以畱止日以益大狀如懷子月事不時皆生於女子可而下帝曰膚脹鼓脹可刺邪曰先瀉其脹之血絡復調其經刺去其血絡也經云平治權衡去菀陳剉開鬼門潔淨府平治權衡者察脈之浮沈也去菀陳剉者疏滌腸胃也開鬼門潔淨府者發汗利小便也又鼔脹之病治以雞屎醴名醫云其腫有短气不得臥爲心水兩脇痛爲肝水大便鴨溏爲肺水四肢皆腫爲脾水腰痛足冷爲腎水口苦咽漧爲膽水乍虛乍實爲大腸水各隨其經絡分其內外審其脈證而別之大有風水皮水石水黃汗推各藏以論之風合歸肝皮合歸肺黃汗歸脾石合歸腎風水脈浮必惡風皮水脈亦浮按下沒指石水脈沈腹滿不喘黃汗脈沈遲發熱而多涎久而不愈必致癰膿水腫脈浮帶數卽是虛寒潛止其間久必沈伏沈伏則陽虛陰實爲水必矣要知水脈必沈是也論曰脈出者死與病不相應也諸唇黒則傷肝缺盆盈平則傷心臍出則傷脾足平則傷腎背平則傷肺此五者必不可療也治法云腰以上宜發汗腰以下利小便錢氏論虛實腹脹實則不因吐瀉久病之後亦不因下利脹而喘急悶亂更有痰有熱及有宿食不化而脹者宜服大黃丸白餅子紫霜丸下之更詳認大小便如俱不通先利小便後利大便虛則久病吐瀉後其脈防細肺主目胞腮虛腫手足冷當先服塌气丸後服異功散及和中丸益黃散溫其气因於气腫者橘皮煎丸因於濕爲腫煎防己黃耆湯調五苓散因於熱爲腫者服八正散

又一法燥熱於肺爲腫者乃絕水之源也當淸肺除燥水自生矣於防梔湯中加黃芩如熱在下焦陰消使气不得化者當益陰則陽气自化也黃蘗黃連是也

五脈論五水灸法

靑水灸肝井赤水灸心榮黃水灸脾兪白水灸肺經黒水灸腎合

婦人蠱脹無脈燒靑丸五皮散亦是

論諸蠱脹者有二腫若從胃則旦食而不能夜食旦則不脹夜則脹是也若水腫證濡泄者是也內經曰蠱脹之病治以雞屎醴酒調服水脹之病當開鬼門潔淨府也

白茯苓湯名變水

白茯苓

澤瀉【各二兩】郁李仁【二錢】

右防咀作一服水一椀煎至一半常服無時從少至多服或煎得澄入生薑自然汁在內和面或做粥飯作常食五七日後覺脹下再中以白術散

白術

澤瀉【各半兩】

右爲細末煎服三錢茯苓湯調下或丸亦可服三十丸

末治之藥服黃耆芍藥建中之類以調養之平復後忌房室豬魚塩面等物

治水气蠱脹潔淨府楮實子丸

楮實子【一斗水二斗熬成膏子】

白丁香【一兩半】茯苓【三兩去皮】

右二味爲細末用楮實膏爲丸如桐子大不計丸數從少至多服至小便淸利及腹脹減爲度後服中治藥末治藥調養藥疏啟其中忌甘苦酸補其下五補七宣

取穴法

治腫治其經治金火也井榮兪經陰經金也舎木水火陽經火也

治腫木香散

木香

大防

白牽牛【各等分】

右爲細末每用三錢豬腰子一對批開摻藥在內燒熟空心服之如左則塌左右則塌右如水腫不能全去於腹上塗甘遂末在繞臍滿腹少飲甘艸水其腫便去也

治水腫

螻蛄去頭尾與葡萄心同研露七日曝漧爲細末淡酒調下暑月濕用尢佳

又方

棗一斗鍋內入水上有四指用大防並根苗蓋之徧盆合之煮熟爲度去大防不用旋旋喫無時盡棗決愈神效

眼目論第二十五

論曰眼之爲病在府則爲表當除風散熱在藏則爲裏宜養血安神暴發者爲表而易治久病者在裏而難愈除風散熱者防靑丸主之養血安神者定志丸婦人熟漧地黃丸是也或有體肥气盛風熱上行目昏澁者槐子散主之此由胸中气濁上行也重則爲痰厥亦【缺】使胸中气淸無此病也又有因目疾過藥多而損

【缺】入之眼漸昏弱乍明乍暗不欲視物此目少血之驗也熟漧地黃丸消風散定志丸相須而養之或有視物不明見黒花者此謂之腎气弱也宜補腎水駐景丸是也或有暴失明者謂眼居諸陽交之會也而陰反閉之此風邪內滿當有不測之疾也翳膜者風熱重而有之或斑入眼此肝气盛而發在表也翳膜已生在表明矣當發散而去之反疏利則邪气內搐爲翳則深也邪气未定謂之熱翳而浮邪气已定謂之冰翳而沈邪气牢而深者謂之陷翳當以焮發之物使其邪气再動翳膜乃浮輔之退翳之藥則能自去也病久者不能速效當以歳月除之

治眼赤暴發腫散熱飲子

防風

羌活

黃芩

黃連【各一兩】

右剉每服半兩水二盞煎至一盞食後溫服如大便祕澁加大黃一兩如痛甚者加當歸地黃如煩燥不能眠睡加梔子一兩

川芎散治風熱上衝頭目熱腫及胸中不利

芎

槐子【各一兩】

右細末三錢如胸中气滯不利生薑湯調目疾茶調風熱上攻防咀一兩水煎食後

治眼久病昏澁因發而久不愈地黃湯

防風

羌活

黃芩

黃連地黃

當歸

人參

茯神【各等分】

右爲麄末毎服五七錢水一盞半煎至一盞去滓溫服食後

槐子散

槐子

黃芩

木賊

蒼術【各等分】

右細末茶淸調下食後

治眼生翳膜及斑入眼焮赤已過者防靑丸主之當半減大黃如大便祕焮气未定依方服之

治冰翳久不去者羚羊角散主之

羚羊角

升麻

細辛【各等分】甘艸【半之】

右爲細末一半爲散一半蜜爲丸如桐子大每服五七十丸以羚羊角散下之食後臨臥米泔水煎服

治太陽經衛虛血實腫人臉重頭中濕淫膚脈睛痛肝風盛眼黒腎虛桔便丸

桔梗【一斤】

牽牛【頭末三兩】

右二味爲末煉蜜丸如桐子大每服四五十丸加至百丸食前溫水下日二服

金絲膏防眼藥

生薑【四兩取汁】白沙蜜【一斤煉去滓】防豬膽汁【三錢】

黃連【四兩槌用水一手浸煎取五升】

右先煎黃連水後入薑汁次入蜜同煎去沫淨次入下項藥末

腦子【四錢】

麝香【三錢】

砂【四錢】

鵬砂【三錢】輕粉【五錢】

熊膽【四錢】

靑塩【三錢】

右極細攪勻熬令稀膏防用

治眼暴赤髮嗔痛不可忍者救苦丸

黃連【一兩】

當歸【二錢】

甘艸【一錢】

右同剉細新水半椀浸一宿以慢火熬約至一半以綿濾去滓以淨爲妙用火再熬作稠膏子爲度攤在椀上倒合以物蓋之用熟艾一大彈子許底下燃之用艾燻膏子艾盡爲度再入下項藥

朱砂【一錢飛】腦子【半錢】

乳香

沒藥【等分】

右同研極細入黃連膏內捜和丸如米大每用二丸防眼大角內仰面臥藥化則起

治眼發赤腫毒气侵睛脹痛宣毒散

盆硝

雄黃

乳香

沒藥【各等分】

右爲極細末以少許鼻內防之

治眼風毒發腫鼻中欲啑啑多大損而生瘡宣風散川芎

甘菊【各二錢】乳香

沒藥【各一錢】

右和勻再研極細少許鼻內防之

目能逺視不能近視局方中定志丸目能近視不能逺視萬壽地芝丸

生薑【四兩焙】天門冬【四兩去心】枳殻【三兩去穣炒】甘菊【二兩】

右爲細末煉蜜丸如桐子大茶淸或溫酒下一百丸食後此藥能愈大風熱

洗眼藥

呵子【二兩】

黃丹【四兩】

蜜【八兩】

栁枝【四十寸】

右以河水二椀熬至半椀用一錢熱水化洗之石噐內熬

治眼赤瞎以靑埿蛆不論多少淘淨防榦末之令害眼人仰臥合目用藥一錢散在眼上須臾藥行待少時去藥赤瞎亦無

治倒睫無名異末之摻捲在紙中作撚子防著到藥處吹殺以煙燻睫自起

瘡瘍論第二十六

論曰瘡瘍者火之屬湏分內外以治其本內經曰膏粱之變足生大丁其原在裏發於表也受持如虛言內結而發諸外未知從何道而出皆是從虛而出也假令太陽經虛從背而出少陽經虛從鬢出陽明經虛從髭而出腎脈經虛從腦而出又經曰地之濕气感則害人皮膚筋脈其在外盛則內行若其脈沈實當先疏其內以絕其原也其脈浮大當先托裏恐气傷於內也有內外之中者邪气至甚遏絕經絡故發癰腫經曰榮气不從道於肉理乃生癰疽此因失托裏及失疏通又失和榮衞也治瘡之大要湏明托裏疏通行榮衞三法托裏者治其外之內疏通者治其內之外行榮衞者治其中也內之外者其脈沈實發熱煩躁外無焮赤痛其邪气深於內也故先疏通以絕其原外之內者其脈浮數焮腫在外形證外顯恐邪气極而內行故先托裏內外之中者外無焮惡之气內亦藏府宣通知其在經當和榮衞也用此三法之後𨿽未差必無變證亦可使邪气峻減而易痊愈故經曰諸痛癢瘡瘍皆屬心火又曰知其要者一言而終不知其要流散無窮

鍼灸法曰凡瘡瘍可灸刺者湏分經絡部分血气多少兪穴逺近若從背而出當從太陽五穴隨證選用或刺或灸泄其邪气【缺】凡太陽多血少气

至陰

通谷

束骨

昆侖委中

從鬢而出者當從少陽五穴選用少陽少血多气竅陰

夾谿

臨泣

陽輔陽陵泉

從髭而出者當從陽明五穴選用陽明多血少气厲兌

內庭

防谷

衝陽解谿

從腦而出者初覺腦痛不可忍且欲生瘡也腦者髓之海當灸刺絕骨以泄邪气髓者舎也故脈浮者從太陽經依前選用脈長者從陽明經依前選用脈者從少陽經依前選用論曰諸經各有井榮兪經合井主心下滿及瘡色靑榮主身熱及瘡赤色兪主體重節痛瘡黃色經主欬嗽寒熱瘡白色合主气逆而泄瘡黒色隨經病而有此證者或宜灸宜鍼以泄邪气經曰邪气內搐則腫熱宜砭射之也內經曰夫癖气之息者宜以鍼開除之气勝血聚者宜石而泄之王注曰石砭也可以破大癰出膿今以排鍼代之凡瘡瘍已覺防謾腫硬皮血不變色脈沈不痛者當外灸之引邪气出而方止如以有膿水者不可灸當刺之淺者亦不灸經曰陷者灸之如外防覺木硬而不痛者當急灸之是邪气深陷也淺者不可灸愼之

諸病瘡瘍如嘔者是濕气侵於胃也藥中宜倍加白術服之

內疏黃連湯治嘔啘心逆發熱而煩脈沈而實腫硬木悶而皮肉不變色根深大病在內藏府祕澁當急疏利之

黃連

芍藥

當歸

防榔

木香

黃芩

山梔子

薄荷

桔梗

甘艸【已上各一兩】連翹【二兩】

右除防榔木香二味爲細末外並剉每服一兩水一盞半煎至一盞先喫一二服次每服加大黃一錢再服加二錢以利爲度如有熱證止服黃連湯大便祕澁加大黃覺無熱證少煎沒藥內托復煎散時時服之如實無熱及大小便通止服復煎散稍有熱證卻服黃連湯祕則加大黃如此內外皆通榮衞和調則經絡自不遏絕矣

治腫焮於外根槃不深形證在表其脈多浮痛在皮肉邪气盛則必侵於內急湏內托以救其裏也服內托復煎散

地骨皮

黃耆

芍藥

黃芩白術

茯苓

人參

栁桂【味淡者】甘艸

防己

當歸【已上各一兩】防風【二兩】

右防咀先煎蒼術一斤用水五升煎至三升去術滓入前藥十二味再煎至三四盞絞取淸汁作三四服終日服之又煎蒼術滓爲湯去滓再依前煎服十二味滓此除濕散郁熱使胃气和平如或未己再作半料服之若大便祕及煩熱少服黃連湯如防利及煩熱已過卻服復煎散半料如此使榮衞俱行邪气不能內侵也

治諸瘡瘍藏府已行如痛不可忍者可服當歸黃耆湯並加減在右

當歸

黃耆

地黃

地骨皮川芎

芍藥【等分】

右防咀每服一兩水一椀煎至五分去滓溫服如發熱者加黃芩煩熱不能臥者加梔子如嘔是濕气侵胃也倍加白術

膏藥方

好芝蔴油【半斤】當歸【半兩】

杏仁【四十九个去皮】桃栁枝【各四十九條長四指】

右用桃栁二大枝新綿一葉包藥系於一枝上內油中外一枝攪於鐵器內煎成入黃丹三兩一處熬水中滴成不散如珠子爲度

治金絲瘡一云紅絲癅其狀如綫或如繩巨細不等經所謂丹毒是也但比煙毒不甚廣闊人患此疾頭手有之下行至心則死下有之上行亦然法當於瘡頭截經而刺之以出血後嚼萍艸根塗之立愈

治從髙墮下涎潮昏冒此驚恐得也苦杖散

苦杖【不以多少】

右細末熱酒調下如產後瘀血不散或聚血皆治之

治丁瘡奪命散

烏頭尖

附子底

蠍梢

雄黃【各一錢】蜈蚣【一對】

硵砂

粉霜

輕粉麝香

乳香【各半錢】信【二錢半】

腦子【少許】

右爲細末先破瘡出惡血畢以艸杖頭用紙帶入於內以深爲妙

治瘡難消不能作膿痛不止木香散

地骨皮【一兩去土皮】木香【半兩】穿山甲【二錢半炙黃】麝香【一字】

右爲細末酒調下三錢及小児斑後生癰米飲調下效如神

治丁瘡毒气入腹昏悶不食

紫花地丁蟬殻

管仲【各半兩】丁香乳香【各一錢】

右細末每服二錢溫酒調下

治惡瘡有死肉者及追膿

白丁香

輕粉

粉霜

雄黃麝香【各一錢】巴豆【三个去油】

右同研細新飯和作錠子用之

治諸瘡大疼痛不變肉色謾腫光色名曰附骨癰如神三生散

露蜂房

蛇退皮

頭髮【洗淨等分】

三味燒灰存性研細酒調三錢

治膀胱移熱於小腸上爲口糜好飲酒人多有此疾當用赤散五苓散各半兩煎服

治少陰口瘡半夏散若聲絕不出者是風寒遏絕陽气不伸也

半夏【一兩制】桂【一字】

艸烏頭【一字】

右同煎一盞水分作二服其效如神

治太陰口瘡甘礬散

生甘艸【一寸】白礬【一栗子大】

右噙化咽津

治赤口瘡乳香散

乳香

沒藥【各一錢】白礬【飛半錢】銅緑【少許】

爲細末摻用

治白口瘡沒藥散

沒藥

乳香

雄黃【各一錢】輕粉【半錢】巴豆霜【少許】

右細末幹摻

瘰論第二十七

夫瘰者經所謂結核是也或在耳前後連及頥頷下連缺盆皆爲瘰或在胸及胸之側下連兩脇皆爲馬刀手足少陽主之此經多气少血故多堅而少軟膿白而稀如泔水狀治者求水淸可也如瘰生去別經臨時於銅人內隨其所屬經絡部分對証之穴灸之並依經內藥用之獨形而小者爲結核續數連結者爲瘰形表如蛤者爲馬刀

治馬刀連翹湯

連翹【二斤】

麥【一斤】

大黃【三兩】

甘艸【二兩】

右防咀一兩水兩椀煎至一盞半早食後巳時服在項兩邊是屬少陽經服藥十餘日後可於臨泣穴灸二七壯服藥不可住了至六十日決效有一方加大黃不用甘艸更加貝毋五兩雄黃七分防榔半兩同未熱水調下三五錢

治瘰文武膏【桑椹也】

文武實【二斗黒熟者】

右以布袋取汁銀石器中熬成薄膏白湯防一匙日三服

痔疾論第二十八

論曰手陽明大腸名曰害蜚【蜚虫也】六元正紀論陽明又曰司殺府【手陽明屬金】大腸名害蜚謂金能害五虫又曰司殺府謂金主殺旣有此二名何以自生虫蓋謂三焦相火盛而能制陽明金故木來相侮內經曰侮謂勝已也木主生五虫叔和雲气主生於脾藏傍大腸疼痛陣難當漸覺少瀉三焦熱莫謾多方立紀綱此言飲酒多食熱物脾生大熱而助三焦气盛火能生土也當防三焦火熱退使金得气而反制木木受制則五虫不生病自愈矣蒼術澤瀉丸

蒼術【四兩去皮】澤防【二兩】

枳實【二兩】

地楡【二兩】皂子【二兩燒存性】

右爲細末燒飯爲丸桐子大每服三十丸食前酒或未飲下

又方

川烏【炮】

古石灰【等分】依前丸服

淋洗藥

天仙子

荊芥

小椒

蔓荊子【等分】

右以水煎洗

黒地黃丸治痔之聖藥也在虛損門下有方

婦人胎產論第二十九

論曰婦人童幼天癸未行之間皆屬少陰天癸旣行皆從厥陰論之天癸巳絕乃屬太陰經也治胎產之病從厥陰經者是祖生化之源也厥陰與少陽相爲表裏故治法無犯胃气及上二焦爲三禁不可汗不可下不可利小便發汗者同傷寒下早之證利大便則脈數而已動於脾利小便則內亡津液胃中枯燥制藥之法能不犯三禁則榮衞自和榮衞和而寒熱止矣外則和於榮衞內則調於淸便先將此法爲之初治次後詳而論之見證消息同壊證傷寒爲之緩治或小便不利或大便祕結或積熱於腸胃之間或以成瘻或散血气而爲浮腫蓋產理多門故同傷寒壊證如發渇而白虎气弱則黃耆血刺痛而用以當歸腹中痛而加之芍藥已上例證不犯三禁皆產後之久病也凡產後暴病禁犯不可拘也如產後熱入血室者桃仁承气抵當湯之類是也胃堅燥者大承气不可以世藥言之產後世人多用烏金四物是不知四時之寒熱不明血气之虛與實盲然一槪用藥如此而愈加增劇是醫人誤之耳大抵產病天行從增損柴胡雜證從加添四物然春夏𨿽從柴胡秋冬約同四物藥性寒熱病證虛實不可不察也四物湯常病服餌四時各有增損今具增損於後

春倍川芎【一曰春二曰脈三曰頭痛】夏倍芍藥【一曰夏二曰脈洪三曰泄】秋倍地黃【一曰秋二曰脈】【嗇三曰血虛】冬倍當歸【一曰冬二曰脈沈三曰寒而不食】此常服順四時之气而有對證不愈者謂失其輔也春防風四物【加防風倍川芎】夏黃芩四物【加黃芩倍芍藥】秋天門冬四物【加天門冬倍地黃】冬桂枝四物【加桂枝倍當歸】此四時常服隨證用之也如血虛而腹痛防汗而惡風四物加荗桂謂之腹痛六合如風虛運加秦芁羌活謂之風六合如气虛弱起則無力匡然而倒加厚朴陳皮謂之气六合如發熱而煩不能安臥者加黃連梔子謂之熱六合如虛寒脈防气難布息不渇淸便自調加漧薑附子謂之寒六合如中濕身沈重無力身涼微汗加白術茯苓謂之濕六合此婦人常病及產後病通用之藥也治婦人虛勞局方中謂之首尾六合者如大聖散下熟漧地黃丸是治無熱虛勞專其養也中道藥牡丹煎丸空心食前人參荊芥散臨臥食後是治有熱虛勞藥也治婦人懷胎腹脹枳殻湯

枳殻【三兩炒】黃芩【一兩】

右爲麄末每服半兩水一盞半煎一盞去滓溫服

治產前脹滿身體沈重枳殻湯中加白術一兩

治產前寒熱小柴胡湯中去半夏謂之黃龍湯

治懷孕胎漏二黃散

生地黃

熟地黃【各等分】

右爲細末加白術枳殻湯調下一兩日二服

治有孕胎痛地黃當歸湯

當歸【一兩】

熟地黃【二兩】

右爲麄末作一服水三升煎至升半去滓頓服

束胎丸

白術

枳殻【去穰炒等分】

右爲末燒飯爲丸如桐子大入月一日食前服三五十丸溫熟水下胎瘦易生也服至產則已

產間藥

治胎衣不下或子死腹中或血衝上昏悶或暴血下及胞幹而不能產者宜服半夏湯

半夏麯【一兩半】桂【七錢半去皮】

大黃【五錢】

桃仁【三十个去皮尖炒】

右爲細末先服四物湯三兩服次服半夏湯三錢生薑三片水一盞煎去三分食後如未效次服下胎丸

下胎丸

半夏【生】

白斂【各半兩】

右爲細末滴水爲丸如桐子大食後用半夏湯下三二丸續續加至五七丸如有未效者湏廣大其藥楡白皮散主之又不效大聖散主之有宿熱人宜服人參荊芥散

產後藥

治產後經水適斷感於異證手足牽搐咬牙昏冒宜增損柴胡湯

柴胡【八錢】

黃芩【四錢半】人參【三錢】

半夏【三錢】石膏【四錢】

知毋【二錢】

黃耆【五錢】

甘艸【四錢炙】

右爲麄末毎服半兩生薑五片棗四个水一盞半煎至一盞溫服淸無時

前證已去次服秦芁湯去其風邪

秦芁【八錢】

人參【三錢】

防風【四錢半】芍藥【半兩】柴胡【八錢】

黃芩【四錢半】半夏【三錢】

甘艸【四錢炙】

右爲麄末每服五七錢水一盞煎至七分溫服淸無時二三日經水復行前證退宜服荊芥散小柴胡小料中加荊芥穗五錢枳殻五錢麩炒去穰同小柴胡湯煎服三二日後宜正脾胃之气兼除風邪宜服防風湯

蒼術【四兩】

防風【三兩】

當歸【一兩半】羌活【一兩半】

右爲麄末每服一二兩水三盞煎至一盞半取淸續續常服無時

凡胎前之藥無犯胎气產後變化並同傷寒無證盡從加減四物湯

治產後腹大堅滿喘不能臥白聖散

樟栁根【三兩】大防【一兩半】甘遂【一兩炒】

右爲極細末每服二三錢熱湯調下取大便宣利爲度此藥主水气之勝藥也

治產後風气在表面目四肢浮腫宜加減局方中七聖丸每服二十丸白湯下日加三四丸以利爲度如浮腫喘嗽加木香防榔倍之謂气多浮則腫如頭目昏冒加羌活川芎謂多風也如只浮腫依七聖丸本方服之治產後日久虛勞𨿽日久而脈浮疾者宜服三元湯柴胡【八錢】

黃芩

人參

半夏【洗】甘艸【炙已上各三錢】川芎

芍藥

熟地黃當歸【各二錢半】

右爲麄末同小柴胡湯煎服

治日久勞虛防有寒熱脈沈而浮宜柴胡四物湯川芎

熟地黃

當歸

芍藥【各一兩半】

柴胡

【錢】

人參

黃芩

甘艸半夏麯【已上各三錢】

右爲麄末同四物煎服

如日久虛勞鍼灸小藥俱不效者宜服三分散

白術

茯苓

黃耆

川芎芍藥

熟地黃

當歸【各一兩】柴胡【一兩六錢】黃芩【六錢】

人參【一兩六錢】半夏【六錢】

甘艸【六錢】

右爲麄末每服一兩水一盞煎至半盞溫服淸日一服

治產後虛勞不能食宜十全散

白術

茯苓

黃耆【各二兩】人參川芎

芍藥

熟地黃當歸【各一兩】桂【一兩半】

甘艸【一兩半炙】

右剉如麻豆每服半兩水一盞半入生薑五片棗三枚同煎至七分空心食前溫服淸

凡虛損病者淺深治有次第虛損論中詳論之

治產後諸風痿攣無力血風湯

秦芁

羌活

防風

白芷川芎

芍藥

當歸

地黃白術

茯苓【各等分】

右爲細末一半煉蜜丸如桐子大一半散溫酒調下丸子五七十丸甚妙

治產後諸積不可攻當養陰去熱其病自退宜服芍藥湯

芍藥【一斤】

黃芩

茯苓【各六兩】

右三味爲麄末每服半兩水煎日三服去滓溫服

治產後児枕大痛黒白散

烏金石【燒紅醋七徧另爲細末】

寒水石【燒存性末】

右二味各等分另頓放臨服各抄末一錢半粥飲湯下痛止便不可服未止再服大效

治產後不煩而渇桃花散

新石灰【一兩】黃丹【半錢】

右細末渇時冷漿水調一錢服

治產後衝脹胸中有物狀是噎气不降紫金丹

代赭石

礰石【各等】

右爲細末醋糊爲丸如桐子大每服三五十丸酒下胸中痛加當歸湯下久服治血癖

又方

代赭石【一兩】桃仁【三錢炒去皮尖】大黃【五錢】

右爲末薄荷水爲糊丸如桐子大每服三五十丸溫水下無時

治臍腹痛不可忍四物湯一兩加胡三錢半

治血癖腹痛及血刺腰痛四物湯細末二兩加酒煮胡細末三兩每服三錢酒調下

治血運血結血聚於胸中或偏於少腹或連於肋脇四物湯四兩倍當歸川芎加鬼箭紅花胡各一兩同爲末如四物湯煎服取淸調沒藥散服之

沒藥散

盲虫【一錢去足羽炒】水蛭【一錢炒】麝香

沒藥【三錢】

右爲細末煎前藥調服血下痛止只服前藥

治產後頭痛血虛痰癖寒厥皆令頭痛加減四物湯羌活

川芎

防風

香附子【炒】白芷【已上各一兩】石膏【二兩半】細辛【二錢】

當歸【五錢】熟地黃【一兩】甘艸【五錢】

蒼術【一兩六錢去皮】

右爲麄末每服一兩水煎服無時如有汗者是气弱頭痛也方中加芍藥三兩桂一兩半加生薑煎如痰癖頭疼加半夏三兩茯苓一兩半加生薑煎如熱厥頭痛乂加白芷三兩石膏三兩知毋一兩半寒厥頭痛加天麻三兩附子一兩半生薑煎

治產後風虛血昡精神昏昧荊芥散

荊芥穗【一兩三錢】桃仁【五錢去皮尖炒】

右爲細末溫水調服三錢防喘加杏仁【去皮尖炒】甘艸【炒】各三錢

治產前證胎不動如重物下墜腹冷如冰立效散

川芎

當歸【各等分】

右爲麄末每服秤三錢水二盞煎至一盞去滓食前服

治婦人胎漏及因事下血枳殻湯

枳殻【半兩】

黃芩【半兩】

白術【一兩】

右爲麄末毎服五七錢水一盞煎至七分食前空心服

治婦人筋骨痛及頭痛脈增寒如瘧宜服風六合

四物湯四兩加羌活防風各一兩

治婦人血气上衝心腹肋下悶宜服治气六合湯

四物四兩加木香檳榔各半兩

治婦人臍下冷腹痛腰脊痛宜服胡六合湯

四物內加胡苦練【炒】各一兩

治婦人气充經脈月事頻並臍下痛宜芍藥六合

四物內倍加芍藥

治婦人經事欲行臍腹絞痛宜服八物湯

四物內加胡苦練各一兩檳榔木香各半兩

治婦人經水過多別無餘證

四物內加黃芩白術各一兩

治婦人經水澁少

四物內加葵花煎

治婦人虛勞气弱喘嗽胸滿宜气六合

四物內加厚朴一兩【制】枳實半兩【炒】

已上煎法並同四物服之

四物主治法

熟地黃補血如臍下痛非熟地黃不能除此通腎經之

藥也

川芎治風瀉肝木如血虛頭痛非川芎不能除去此通

肝經之藥也

芍藥和血理脾治腹痛非芍藥不能除此通脾經之藥也當歸和血如血刺痛非當歸不能除如刀刺狀此通腎

經之藥也

以上四味治法如顯一證於四物湯中各加二味用之如少腹痛四物湯四兩加胡苦練各一兩經水暴多四物四兩加黃芩一兩如腹痛者只加黃連如夏月用不去黃芩經水如黒豆水加黃連黃芩各一兩如經水少而色血和者四物四兩加熟地黃當歸各一兩如經水適來適斷往來寒熱者先服小柴胡以去其寒熱後以四物湯調治之如寒熱不退勿服四物是謂變證表邪猶存不能效也依前論中變證隨證用藥調治之治婦人血積增損四物湯

四物內加廣茂京三稜桂漧漆皆依法制各加一兩如四物煎服

治婦人產後血昏血崩月事不調逺年幹血气皆治之名曰紅花散

榦荷葉

牡丹皮

當歸

紅花蒲黃【炒】

右各等分爲細末每服半兩酒煎和滓溫服如衣不下另末楡白皮煎湯調半兩立效

治婦人惡物不下

當歸【炒】

芫花【炒】

右細末酒調三錢又好墨醋碎末之小便酒調下妙

又治胎衣不下蛇退皮【炒焦】細末二錢酒調下

諸見血無寒衂血下血吐血溺血皆屬於熱但血家證皆宜服此藥生地黃散

生地黃

熟地黃

枸杞子

地骨皮天門冬

黃耆

芍藥

甘艸黃芩

右各等分同剉每服一兩水一盞半煎至一盞去滓溫服脈微身涼惡風毎一兩加桂半錢吐血者多有此證

治衂血不止麥門冬飲子

麥門冬

生地黃

右等分剉每服一兩煎服又衂血先硃砂蛤粉次木香黃連大便結下之大黃芒硝甘艸生地黃溏軟梔子黃芩黃連可選用

帶下論附

論曰赤者熱入小腸白者熱入大腸原其本也皆濕熱結於脈故津液湧溢是爲赤白帶下本不病緣五脈經虛結熱屈滯於帶故女子臍下防痛而綿綿陰器中時下也故經曰任脈爲病男子內結七疝女子帶下瘕聚王注曰任脈自胞上過帶脈貫於臍上故男子內結七疝女子帶下帶脈起於季脇章門如束帶狀令濕熱寃結不散故爲病也經曰脾傳之腎病名曰瘕疝小腹寃熱而痛出白一名曰蠱所以爲帶下寃屈也寃結也屈滯而病熱不散先以十棗湯下之後服苦練丸大胡散調下之熱去濕除病自愈也如女子不月先瀉心火血自下也內經曰二陽之病發心脾有不得隠曲故女子不月其傳爲風消王注曰大腸胃發病也心脾受之心主血心病則血不流脾主味脾病則味不化味不化則精不足精血不足故其證不能已虧則風邪勝而眞气愈消也又經曰月事不來者胞脈閉也胞脈屬於心而絡於胞中令气上迫肺气不得上通故月事不來先服降心火之劑後服局方中五補丸後以衞生湯治脾養血气也

苦練丸治婦人赤白帶下

苦練【碎酒浸】茴香【炒】

當歸

右等分爲細末酒糊丸如桐子大每服三五十丸空心酒下腰腿痛疼四物四兩加羌活防風各一兩

衞生湯

當歸

白芍藥【各二兩】黃耆【三兩】

甘艸【一兩】

右爲麄末每服半兩水二盞煎至一盞去滓溫服空心如虛者加人參一兩

大頭論第三十

夫大頭病者是陽明邪熱太甚資實少陽相火而爲之也多在少陽或在陽明或傳太陽視其腫勢在何部分隨經取之濕熱爲腫木盛爲痛此邪見於頭多在兩耳前後先出皆主其病也治之大不宜藥速速則過其病所謂上熱未除中寒復生必傷人命此病是自外而之內者是血病況頭部分受邪見於無邪迹之部當先緩而後急先緩者謂邪气在上著無形之分部旣著無形無所不至若用重劑速下過其病難已𨿽用緩藥若急服之或食前或頓服皆失緩體則藥不能得除病當徐徐浸漬無形之邪也或藥性味形體擬像皆要不離緩體是也且後急者謂緩劑已瀉邪气入於中是到陰部染於有形質之所若不速去則損陰也此終治卻爲客邪當急去之是治客以急也且治主當緩者謂陽邪在上陰邪在下各本家病也若急治之不能解紛而益亂也此故主主當緩治客以急者謂陽分受陰邪陰分受陽邪此客气急除去之也假令少陽陽明爲病少陽爲邪出於耳之前後也陽明爲邪者首大腫是也先以黃芩黃連甘艸湯通炒過剉煎少少不住服或劑畢再用大黃煨鼠粘子新瓦上炒香煎藥成去滓內芒硝俱各等分亦時時呷之無令飲食在前得防利及邪气已只服前藥如不已再同前次第服之取大便利邪气卽止如陽明渇者加石膏如少陽渇者加蔞根陽明行經升麻芍藥葛根甘艸太陽行經羌活防風之類

雷頭風附

夫治雷頭者諸藥不效爲與證不相對也夫雷頭者震卦主之震仰盂故予制藥內加荷葉謂象其震之形其色又靑乃述類象形也當煎局方中升麻湯

升麻湯【一兩】蒼術【一兩】

荷葉一个全者

右爲細末每服五錢水一盞煎七分溫服食後或燒全荷葉一个研細調煎藥服亦妙

耳論附

論曰耳者蓋非一也以竅言之是水也以聲言之金也以經言之手足少陽俱防其中也有從內不能聽者主也有從外不能入者經也有若蟬鳴者有若鐘聲者有若火熇熇狀者各隨經見之其間虛實不可不察也假令耳聾者腎也何謂治肺肺主聲鼻塞者肺也何謂治心心主臭如推此法皆從受气爲始腎受气於己心受气於亥肝受气於甲肺受气於寅脾正四季此法皆長生之道也

小兒斑疹論第三十一

論曰斑疹之病其狀各異瘡發焮腫於外屬少陽三焦相火謂之斑小紅壓行於皮膚之中不出者屬少陰君火也謂之疹凡顯斑證者若自吐瀉者愼勿治則多吉謂邪气上下皆出也大凡瘡疹首尾皆不可下恐妄動而生變此謂少陽通表宜和之也當先安其裏以解毒次防發之安裏解毒者謂能安和五藏防風湯是也如大便不祕次防發之防發之藥錢氏中甚多宜選用之如大便過祕宜防利之當歸丸棗變百祥丸是也初知是斑疹若便發之令斑並出小兒難禁是使別生他證也首尾不可下者首曰上焦尾曰下焦若已吐利不可下也便宜安裏藥三五服如能食大便祕者內實宜防疏利之若內虛而利者宜安裏藥三五服末後一服調防發之藥服之大抵用安裏之藥多發表之藥少祕則防疏之邪气不並出能作番次使小兒易禁也身溫者順身涼者逆則宜服防風湯以和之

防風湯

防風【一兩】

地骨皮

黃耆

芍藥枳殻

荊芥穂

牛旁子【已上各半兩】

右爲細末溫水調下或爲麄末煎服二三錢更妙

治大便祕而內實能食宜當歸丸

當歸【五錢】

黃連【二錢半】大黃【二錢】

甘艸【一錢炙】

先將當歸熬作膏子入藥三味爲丸漸次服十丸治斑疹大便祕結棗變百祥丸

大防【去骨一兩】棗【三个去核】

右二味用水一椀煎至水盡爲度去大防不用將棗焙漧可和劑旋丸從少至多以利爲度

五臟病各有所見證

熱則從心寒則從腎嗽而气上則從肺風從肝瀉從脾假令防見嗽而气上脾肺病也瀉白益黃散合而服之又宜黃芩厚朴湯白術厚朴湯謂脾苦濕肺苦燥气則上逆也其證先瀉又兼面色黃腸鳴呦呦者是也如見渇熱多者當服厚朴湯下渇熱少者當服白術厚朴湯其他五臟若有兼證皆如此類然更詳後說四時經移用藥假令春分前風寒也宜用地黃羌活防風或地黃丸及瀉靑相間服之春分後風熱也宜用羌活防風黃芩或防靑丸用赤散下之立夏之後熱也用三黃丸赤散夏至後濕熱也宜赤防黃丸合而服之或黃芩甘艸白術茯苓之類爲勝濕之藥立秋後宜用益黃散防白散陳皮厚朴人參木香之類秋分後用防白散立冬之後地黃丸主之謂腎不受防也大凡小兒斑疹己發有瘡有聲音者乃形病气不病也無瘡無聲音者乃气病形不病也有瘡而無聲音者是形气俱病也後一證當淸利肺气八風湯或涼鬲散大黃芒硝亦可或如聖湯加大黃或八味羌活湯加大黃此是春時發斑謂之風斑耳瘡疹者內經云痛癢瘡瘍皆屬心火斑子者是相君行命三焦眞陽气之所作也若气入肺變膿胞入肝爲水胞自病爲斑心乃君火入於皮作癮疹爲肺主皮毛心不害肺金此乃君之徳也未瘡而發搐而外感寒邪內發心熱而發搐用茶粉下解毒丸或犀角地黃湯主之已發便稠宻形勢如鍼頭者當輕發其表涼其內連翹升麻湯主之若斑已發稠宻甚而防喘飲水有熱證當以去風藥防下之若出不快淸便自調知爲在表不在裏當防發之升麻葛根湯主之若有幹黒陷身不大熱大小便澁則知熱在內當煎大黃湯下宣風散身表大熱者表證未罷不可利大便若斑疹已出見小熱小便不利者當利小便已發後有毒余不散爲復有身熱癰瘡之類當用解毒之藥

藥略第三十二【鍼法附】

羌活【治支節痛太陰經風藥也】防風【療風通用】甘艸【和中調諸藥】肉桂【通气助膓】桂枝【閉汗和表】

麻黃【發大陽陰經汗】桃仁【滋血破血】

黃芩【瀉肝气】雄黃【去風】

白芷【治正陽明頭痛】知毋【泄腎火助陰】石膏【防肺火是陽明大涼藥】半夏【去痰】

柴胡【治少陽厥陰寒熱往來】芍藥【止脾痛安太陰】人參【補气和中】蒂【治濕在上頭吐藥】赤豆【利小便】

杏仁【潤肺除燥】

蒼術【溫中去濕熱彊胃】艸烏頭【熱行經】南星【治風痰湏用】天麻【治頭風】

神麯【消食彊胃】白術蒼術同陳皮【益气】

枳實【治心下痞】

枳殻【利胸中气消痞】黃連【泄心火】

白茯苓【止渇利小便太陰經藥】苦葶藶【瀉肺火】桔梗【治咽喉痛利肺气】大黃【泄實熱】

厚朴【治脹滿厚腸】黃耆【止汗治諸气虛不足】防榔【破气不行】荊芥【淸利頭目】

烏梅肉【助脾收胃飲食】沈香【益气和神】肉豆蔲【治大腸腸滑】附子【補命及心火】朴硝【寒減去燥】梔子【除煩利气行小便】當歸【補三陰血不足】川芎【太陽頭痛】

地黃【補腎眞陰不足臍下痛】萆薢【補腎不足】杜仲【壯筋骨兩全】牛膝【補筋益脾】蓯蓉【益陽道及命門火衰】沙苑蒺防【補腎水眞陰】破故紙【補命門不足】五味子【補五臟气不足】巴豆【去濕之過藥】細辛【少陰頭痛不足】升麻【陽明經和觧藥】蛇蛻【去皮膚風燥】茴香【利小便補腎去沈寒助陽】苦練子【去小腹痛】廣茂【去積聚】漧薑【益气和中】

生地黃【涼血】沒藥【除血痛和血之勝藥也】地楡【治下部有血】澤防【治少陰不渇而小便不利及膀胱中】

輕枯虛薄緩淺假宜上厚

重實潤深眞急宜下其中

平者宜中余形色性味皆

隨藏腑所宜此處方用藥

之大槪耳知者誠用心則

思過半矣

流注鍼法

心【缺】脈沈腎經原穴肝經原穴澁肺經原穴【缺】肝經原穴緩脾經原穴

【缺】

身之前足陽明原穴【衝陽】身之後足太陽原穴【京骨】身之側足少陽原穴【丘墟】

鍼之最要

兩脇痛鍼少陽經丘墟心痛鍼少陰經太谿湧泉及足厥陰原穴腰疹不可忍鍼昆侖及刺委中出血太陽喘滿痰實口中如膠鍼太谿穴噦嘔無度鍼手厥陰太陵穴頭痛不可忍鍼足厥陰太陽經原穴熱無度不可止刺陷骨穴出血骨熱不可治前板齒漧燥當灸骨防大推小腸疝痛當刺足厥陰肝經大衝穴血不止鼻衂大小便皆血血崩當刺足太陰井隱白喉閉刺少陽手足井並刺少啇及足太陰井火煩熱晝夜不息刺十指間出血謂之八關大刺目疾睛痛欲出亦大刺八闗百節疼痛實無所知三稜鍼刺絕骨出血

眼大痛刺手太陽井穴少澤

小痛刺少陽井穴闗衝

陰頭中痛不可忍者卒疝也婦人陰中痛皆刺足厥陰井大惇穴

保命集卷下

