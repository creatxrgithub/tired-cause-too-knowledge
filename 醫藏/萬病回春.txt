

萬病回春明龔廷賢

序

古昔哲王禦極﹐天下熙熙焉如登春臺﹐此何由哉﹖太和融液淪肌理﹑漸腸腎﹐其時六气不侵﹐而災眚不作﹐稟气含生之屬﹐靡不百體堅彊﹐而相愉佚於耄期頤。中世虐政日逞﹐上薄天和﹐而民乃有夭殤疵札﹐自非診脈候治方藥﹐霜露之恙﹐罔所底止矣﹗故扁鵲曰「越人非能生死人也﹐此自當生者﹐越人能使之起耳﹗」金溪雲林龔君用醫術世其家﹐間行遊大梁﹐值疫甚﹐合境諸醫俯首而出其下。語具洪中丞序中。故嘗著《古今醫鑑》﹐其聲在薦紳借甚。已而﹐閱歷益久﹐術益神。蓋幾於見垣一方﹐而搦髓揲荒爪幕浣腸者。已乃綱提臚列﹐匯爲奇方八卷﹐自題日《萬病回春》。夫春爲生物之府﹐舉行喙息﹐悉沐艷陽乎大造﹐而若其性。王者體天之元﹐布徳廣惠﹐以是天人合﹐而春意盎然﹐充溢六合﹐然非得賢相提衡而調劑之﹐其於幽崖窮谷亦不能畢達﹐而無壅閼。士君子志蘄康濟﹐顯則賢相而調元﹐晦則良醫而已疾。蓋非敢必之﹐遇而能必之﹐仁心之無不徧。

故曰「上醫醫國﹐其次及人。」玆按龔君所撰次﹐與其功施大梁﹐固國醫也。

今天子方垂憫黎元﹐而萬方喜更生之會。益得龔君之術行﹐其於春臺之化﹐不大有裨哉﹖梓旣竣﹐龔君之姻﹐對峯周君千里肅匝﹐屬序於余。余喜越人之再興﹐而其名不可令蕪沒而零落也﹐遂爲一言弁其首﹐以系他日太史氏錄方技者之采。

萬曆戊子秋月﹐歸安鹿門茅坤撰。

序

醫官龔生﹐江西金溪人﹐與余有鄕國之雅。其父西園君﹐尢爲醫林所宗﹐而生承之﹐蓋世傳也。一日來謁﹐則出《古今醫鑑》《種杏仙方》二書示余﹐而又有《萬病回春》集一帙﹐顓繕寫未刊。余披閱一過﹐則見探本推標﹐條分縷析﹐有一病則次一脈﹐斷一脈則次一方﹐卽病者千變萬態﹐而治法尢層見疊出。蓋不必遠稽古籍﹐近搜旁門﹐惟按類隨索﹐如持左券。信醫學之淵藪﹐百家之囊橐﹐視前二書﹐尢爲切要﹐不可不亟傳也。

生乃進而請曰「廷賢竭生平卒父業﹐著成此書﹐蓋愚者一得﹐醫人本分事耳﹗若欲廣其傳﹐非借金玉﹐何以垂不朽﹖余頷之﹐喟然曰「仁哉﹗孝哉﹗龔生之用心也﹗」夫天之仁愛物﹐靡不欲其皆榮而無瘁﹐皆息而無消。

顧闔辟相乘﹐時序固然﹐而恃有春之回焉﹐則瘁者榮﹐消者息﹐天心之仁愛始見。至若人之一身﹐安全生養者其常﹐而疾病癢﹐亦勢所不能必無﹐顧所恃者醫藥以救療之﹑調攝之﹐而世多庸庸﹐非徒無益﹐反而害之。

卽有欲知醫以事親﹐研求以衛生者﹐猶然苦無快捷方式﹐往往不能窺堂奧於萬一﹐坐是夭札罔濟﹐而太和春溫之風﹐不可復覯﹐良爲仁人之所隱也。

是書一傳﹐則初學人得其指南﹐而入門有地﹔卽素不諳醫﹐時一展捲﹐治方犁然畢具。藥無不投之劑﹐人無不醫之疾。由是傳一邑﹐則濟一邑﹐煦然百里春也﹐傳一郡﹐則濟一郡﹐盎然千里春也﹔傳之天下﹐則博施濟眾﹐熙熙然和气流行﹐四海皆春也。

方今聖天子斡旋元气於上﹐賢公卿調和元气於下﹐而艸野間又有陰翊元气﹐助成春藹者﹐若斯集焉﹐誠哉躋斯民於仁壽﹐厝萬方於春臺﹐而三皇如春之盛世﹐在今日矣﹗古謂良相良醫同功非歟﹖然則﹐生𨿽不顯遇﹐而博濟仁澤﹐諒不在當事者下也。溯厥衣缽﹐蓋成乃父之志﹐而廣其仁。詩云「孝子不匱﹐永錫爾類﹐」其龔生之謂哉﹗余嘉生之用心﹐而樂與斯世共也﹐遂發其所欲言者如此。若夫生之遊歷﹐及父子名號﹐業已《醫鑑》序﹐玆不贅。

時萬曆十五年﹐歲次丁亥﹐仲秋吉旦。

賜進士第資政大夫刑部尙書臨川繼峯舒化撰

序

余弗類齠齡博載籍﹐有志效古良相﹐佐天子調元化﹐登生民於春臺和煦之境。尋以數奇譾劣弗售﹐遂卸仕晉﹐隱於春雲林麓之濱。賴家大人以醫學鳴世起家﹐乃世其傳。思弗克爲良相﹐贊廟謨以壽國脈﹔則爲良醫﹐診民瘼以壽蒼生。𨿽顯晦不同﹐而此心之春生均之﹐有補於世道也。顧醫之道大矣﹐醫之書博矣。自軒岐出而《內經》作﹐世之談醫者宗焉。倉越而下﹐如劉﹑張﹑朱﹑李﹐各擅專門﹐非不稱上乘也。第其書浩翰淵微﹐未易窺測﹐且執滯者不能迎刃以中其肯綮﹐往往投之非癥反以重其膏盲。嗚呼舛矣﹗欲其起死還生﹐使萬病之回春﹐不可得也。可嘆哉﹗丁丑歲﹐余懲其獘﹐集《古今醫鑑》《種杏仙方》刊行於世﹐稍稍傳播﹐衛生或有取焉。頻年以來﹐經歷愈多﹐施濟愈驗﹐凡疾者療之﹐沈頓起﹐如艸木之逢春﹐生意欣欣向榮﹐一得之愚﹐天牖其衷﹐更有發往昔之所未發者﹐非敢沾沾以術自玄。而一念與物同春之心﹐實有不容已也。於是從苦心十祀﹐祖軒﹑岐﹐宗倉﹑越﹐法劉﹑張﹑朱﹑李及歷代名家﹐茹其英華﹐參以己意﹐詳審精密﹐集成此書﹐名曰《萬病回春》。眞有以收天下春於肺腑矣。蓋春乃造化生育之府﹐在天爲元﹐在人爲仁。天以元生萬物﹐俾物之瘁者回春﹐而後品匯毓太和﹔君子以仁生萬民﹐俾民之病者回春﹐而後羣生躋壽哉。故三皇之世如春﹐謂民物咸遂其生﹐此回春之義所由取也。然弗忍自祕﹐仍付諸梓﹐俾海內家傳而戶曉。凡病証之原﹐脈絡之奧﹐方藥之制﹐以至寒燥虛實補瀉之得﹐宜緩急標本先生之異治﹐明白簡要﹐一覽無遺。萬病得此﹐可以回生。由是頤養天和﹐樂享太平之春以永終。

聖天子仁壽天下之化﹐則舉萬國盡在春風和气中矣。三皇如春之盛世﹐不將復見於今日乎﹖是書之作﹐未必無萬分之一助也。此固區區艸茅芹曝之忠耳﹐敢曰醫之良與良相並。

萬曆乙卯夏月金溪龔廷賢謹序

凡例

一集首附萬金一統述﹐悉采諸《內經》要旨前賢確論﹐爲初學啟蒙。醫家切要者﹐如欲探本求源﹐當另考諸全書。

一藥性層見疊出﹐非病於繁﹐卽涉於泛﹐余故刪其繁蕪﹐撮其精華﹐綴成一歌﹐使人一見寒熱溫涼治療炮制之法﹐犁然畢見。某病以某藥爲主﹐使臨病用藥﹐知有主佐緩急多寡之殊。

一釋形體並人面背手足之圖﹐及五臟六腑形狀﹐此皆不可不知。

一十二經脈歌所載﹐某經絡出於某處﹐止於某處﹐某經絡受傷所生爲某病﹐所治宜某藥﹐或溫或涼或補或瀉及報使引經之藥﹐宜忌之物﹐悉注於下。此可以知受病之源。

一各門類病前附於脈訣﹐如某病當得某脈﹐某病宜某脈﹐某病忌某脈﹐使得脈知病﹐生死洞然。

一方論根於《素問》《靈樞》﹑倉越以下及劉﹑張﹑朱﹑李﹐並取近代儒醫諸書可法者後﹐得海內名家祕方﹐並未入選﹐其間所附己意﹐亦出余素所經驗者。

凡病有虛實寒熱不同﹐古人𨿽有分辧﹐惜皆總論。余於每一門每一證﹐各立數條﹐某一條爲某病﹐隨以某方治之﹐使對證投劑﹐了然無疑矣。

一灸法余取素所經驗者﹐附於方末﹐以便采用。其未試者姑已之。

一補遺方乃爲各病或有缺略者﹐或有續得祕方不忍棄者﹐用附於末﹐以備采用。

一醫案附於各病之末﹐蓋爲前病發之﹐有所未盡者﹐悉系余素日經驗﹐間有用古人得效者亦錄之﹐其愚父子歷年醫案﹐亦欲刊布﹐未逮﹐姑俟後日。

一雲林暇筆﹐乃餘閒談世病﹐用錄於此﹐以發後之君子一笑耳。

一龔氏家訓﹐乃庭訓吾子弟者﹐附錄於後﹐辭因譾陋﹐不足取法於人﹐第其中多禮義立身之要﹐然於人道未必無小補也。

一是輯門分類析﹐簡易詳明﹐誠初學指南。首之以脈訣﹐繼之以病論﹐次之以治法﹐又次以方藥﹐卽未諳醫者﹐一展捲則脈病治方灼然於目﹐執是可以對證投劑矣。此愚之管見﹐非敢以欺當世﹐特不任濟人之心耳﹐髙明其亮諸。

卷之一

題曰﹕醫演岐黃本世傳﹐爲嗟海內困顚連。幾篇術括千年祕﹐一點春回萬病痊。解使疲癃躋壽域﹐卻慚譾陋著遺編。敢云卞玉思三獻﹐憂國憂民天下先。

卷之一

萬金一統述

萬金者﹐萬象之精粹也。一統者﹐總括之大機也。太初者﹐气之始也。太始者﹐形之始也。太素者﹐質之始也。天者﹐輕淸而上浮也。地者﹐重濁而下凝也。陽之精者爲日﹐東升而西墜也。陰之精者爲月﹐夜見而晝隱也。天不足西北﹐故西北方陰也﹐而人右耳目不如左明也。地不滿東南﹐故東南方陽也﹐而人左手足不如右彊也。天气下降﹐地气上升也。陰中有陽﹐陽中有陰也。平旦至日中﹐天之陽﹐陽中之陽也。日中至黃昏﹐天之陽﹐陽中之陰也。合夜至雞鳴﹐天之陰﹐陰中之陰也。雞鳴至平旦﹐天之陰﹐陰中之陽也。﹝故人亦應之。﹞

天地者﹐萬物之上下也。陰陽者﹐血气之男女也。左右者﹐陰陽之道路也。水火者﹐陰陽之徵兆也。金木者﹐生成之始終也。玄气凝空﹐水始生也。赤气炫空﹐火始生也。蒼气浮空﹐木始生也。素气橫空﹐金始生也。黃气際空﹐土始生也。天地﹐萬物化醇也。男女媾精﹐萬物化生也。三才者﹐天地人也。人者﹐得天地之正气﹐靈於萬物者也。命者﹐天之賦也﹐精者﹐身之本也。形者﹐生之舍也。气者﹐生之足也。神者﹐生之制也。心者﹐君主之官﹐神明出也。肺看﹐相傅之官﹐治節出也。膽者﹐中正之官﹐決斷出也。

膻者﹐使臣之官﹐喜樂出也。肝者﹐將軍之官﹐謀慮出也。脾胃者﹐倉廩之官﹐五味出也。大腸者﹐傳導之官﹐變化出也。小腸者﹐受盛之官﹐化物出也。腎者﹐作彊之官﹐伎巧出也。膀胱者﹐州都之官﹐津液藏也﹐﹝气化則能出矣。﹞命門者﹐精神之所捨也﹐﹝男子以藏精﹐女子以系胞。﹞三陽者﹐太陽﹑陽明﹑少陽也﹔三陰者﹐太陰﹑少陰﹑厥陰也。陽明者﹐兩陽合明也。﹝兩陽合明曰明。﹞厥陰者﹐兩陰交盡也。﹝兩陰交盡曰幽。﹞手太陰﹐肺經也。﹝本髒經絡起中府穴﹐終少商穴﹐傳手陽明大腸經。﹞手陽明﹐大腸經也。﹝起商陽穴﹐終迎香穴﹐傳足陽明胃經。﹞手少陰﹐心經也。﹝起極泉穴﹐終少衝穴﹐傳手太陽小腸經。﹞手太陽﹐小腸經也。﹝起少澤穴﹐終聽宮穴﹐注足太陽膀胱經。﹞手厥陰﹐心胞絡也。﹝起天池穴﹐終中衝穴﹐傳手少陽三焦經。﹞手少陽﹐三焦經也。﹝起關衝穴﹐終耳門穴﹐出足少陽膽經。﹞足太陽﹐膀胱經也。﹝起睛明穴。終至陰穴﹐注足少陰腎經。﹞足少陰﹐腎經也。﹝起湧泉穴﹐終兪府穴﹐傳手厥陰心包絡經。﹞足少陽﹐膽經也。

﹝起瞳子穴﹐終竅陰穴﹐傳足厥陰肝經。﹞足厥陰﹐肝經也。﹝起大惇穴﹐終期門穴﹐復傳手太陰肺經。﹞足陽明﹐胃經也。﹝起頭維穴﹐終厲兌穴﹐傳足太陰脾經。﹞足太陰﹐脾經也。﹝起隱白穴﹐終大包穴﹐傳手少陰心經。﹞

頭者﹐諸陽之會也。鼻者﹐屬肺﹐鼻和則知香臭也。目者﹐屬肝﹐目和則知黑白也。口者﹐屬脾﹐口和則知谷味也。舌者﹐屬心﹐舌和則知五味也。耳者﹐屬腎﹐耳和則知五音也。肺開竅於鼻也﹐心開竅於舌也﹐脾開竅於口也﹐肝開竅於目也﹐腎開竅於耳也。齒者﹐腎之標﹐骨之餘也。發者﹐屬心﹐稟火气也。須者﹐屬腎﹐稟水气也。眉者﹐屬肝﹐稟木气也。毛者﹐屬肺﹐稟金气也。咽者﹐咽物﹐通水谷﹐接三脘﹐以通胃也﹐呵欠者﹐胃也。

喉者﹐候气﹐有九節通五臟﹐以系肺也。善嚏者﹐肺气也。聲音者﹐根出於腎也。善噫者﹐脾气也。

發者﹐血之餘也﹐爪者﹐筋之餘也。神者﹐气之餘也。目得血而能視也﹐耳得血而能聽也﹐手得血而能攝也﹐掌得血而能握也﹐足得血而能步也﹐髒得血而能液也﹐腑得血而能气也。魂者﹐神明之輔弼也。魄者﹐積气之匡佐也。營者﹐水谷之精气也﹐衛者﹐水谷之悍气也。直行者﹐謂之經也﹔旁行者﹐謂之絡也。脈者﹐天眞委和之气也。三部者﹐尺關寸也。九候者﹐浮中沈也。五臟者﹐心肝脾肺腎也。六腑者﹐膽胃大腸小腸膀胱三焦也。

左手寸口﹐心與小腸之脈所出﹐君火也。左手關部﹐肝與膽之脈所出﹐風木也。左手尺部﹐腎與膀胱之脈所出﹐寒水也。右手關部﹐脾與胃之脈所出﹐濕土也。右手寸口﹐肺與大腸之脈所出﹐燥金也。右手尺部﹐命門與三焦之脈所出﹐相火也。每部中各有浮﹑中﹑沈三候也。三候﹐三而三之﹐爲九候也。浮者﹐主皮膚﹐候表及腑也﹔中者﹐主肌肉﹐以候胃气也﹔沈者﹐主筋骨﹐候裏及髒也。寸爲陽﹐爲上部﹐法天﹐爲心肺﹐以應上焦﹐主心胸以上至頭之有疾也。關爲陰陽之中﹐爲中部﹐法人﹐爲肝脾﹐以應中焦﹐主膈以下至臍之有疾也。尺爲陰﹐爲下部﹐法地﹐爲腎命﹐以應下焦﹐主臍以下至足之有疾也。四時之脈者﹐弦﹑鉤﹑毛﹑石也。春脈弦者肝﹐東方木也。夏脈鉤者心﹐南方火也。秋脈毛者肺﹐西方金也。冬脈實者腎﹐北方水也。四季脈遲緩者脾﹐中央土也。四時平脈者﹐六脈俱帶和緩也。﹝謂有胃气﹐有胃气曰生﹔無胃气曰死。﹞

一呼一吸者﹐爲一息也。一息四至者﹐爲平脈也。太過不及者﹐病脈也。關格覆溢者﹐死脈也。三遲二敗﹐冷而危也。六數七極﹐熱生多也。八脫九死十歸墓也﹐十一十二絕魂也﹐兩息一至死脈也。

五行者﹐金木水火土也。相生者﹐謂金生水﹑水生木﹑木生火﹑火生土﹑土生金是也。相克者﹐謂金克木﹑木克土﹑土克水﹑水克火﹐火克金是也。相生者﹐吉也﹐相克者﹐凶也。心若見沈細﹐肝見短澀﹐腎見遲緩﹐肺見洪大﹐脾見弦長﹐皆遇克也。心若見緩﹐肝見洪﹐肺見沈﹐脾見澀﹐腎見弦﹐皆遇我之所生也。男子左手脈常大於右手爲順也﹔女子右手脈常大於左手爲順也。男子尺脈常弱﹐寸脈常盛﹐是其常也﹔女子尺脈常盛﹐寸脈常弱﹐是其常也。男得女脈﹐爲不足也﹔女得男脈﹐爲不足也。男子不可久瀉也﹔女子不可久吐也。

左手屬陽﹐右手屬陰也。關前屬陽﹐關後屬陰也。汗多亡陽﹐下多亡陰也。諸陰爲寒﹐諸陽爲熱也。

人迎者﹐左手關前一分是也。气口者﹐右手關前一分是也。人迎以候天之六气﹐風﹑寒﹑暑﹑濕﹑燥﹐火之外感也。人迎浮盛。則傷風也﹔緊盛﹐則傷寒也﹔虛弱﹐則傷暑也﹔沈細﹐則傷濕也﹔虛數﹐則傷熱也。气口以候人之七情﹐喜﹑怒﹑憂﹑思﹑悲﹐恐﹑驚之內傷也。喜者﹐則脈數也﹔怒者﹐則脈激也﹔憂者﹐則脈澀也﹔思者﹐則脈結也﹔悲者﹐則脈緊也﹔恐者﹐則脈沈也﹐驚者﹐則脈動也。人迎脈緊盛大於气口一倍﹐爲外感風與寒﹐皆屬於表﹐爲陽也﹑腑也。气口脈大於人迎一倍﹐脈緊盛爲傷食﹑爲勞倦﹐皆屬於裏﹐爲陰也﹑髒也。人迎气口俱緊盛﹐此爲夾食傷寒﹐爲內傷外感也。男子久病﹐气口充於人迎者﹐有胃气也。女子久病﹐人迎充於气口者﹐有胃气也。﹝病𨿽重可治﹐反此者逆。﹞

外因者﹐六淫之邪也﹔內因者﹐七情之气也﹔不內外因者﹐飲食勞倦跌撲也。

浮﹑沈﹑遲﹑數﹑滑﹑澀者﹐爲六脈也﹐浮者﹐爲陽在表﹑爲風﹑爲虛也。沈著﹐爲陰在裏﹐爲濕﹑爲實也。遲者在髒﹐爲寒﹑爲冷﹑爲陰也。數者在腑﹐爲熱﹑爲燥﹑爲陽也。滑者﹐血多气少也。﹝滑爲血有餘。﹞澀者﹐气多血少也。﹝澀爲气濁滯。﹞

八要者﹐表裏虛實寒熱邪正是也。八脈者﹐浮沈遲數滑澀大緩是也。表者脈浮﹐以別之病不在裏也。裏者脈沈﹐以別之病不在表也。虛者脈澀﹐以別之五虛也。實者脈滑﹐以別之五實也。寒者脈退﹐以別之臟腑積冷也。熱者脈數﹐以別之臟腑積熱也。邪者脈大﹐以別之外邪相干也。正者脈緩﹐以別之外無邪干也。洪﹑弦﹑長﹑散﹑浮之類也﹐伏﹑實﹑短﹑牢﹑沈之類也﹐細﹑小﹑微﹑敗﹑遲之類也﹐疾﹑促﹑緊﹑急﹑數之類也﹐動﹑搖﹑流﹑利﹑滑之類也﹐芤﹑虛﹑結﹑滯﹑澀之類也﹐堅﹑實﹑鉤﹑革﹑大之類也﹐濡﹑弱﹑柔﹑和﹑緩之類也。

七表者﹐浮﹑芤﹑滑﹑實﹑弦﹑緊﹑洪是也。浮者不足﹐舉有餘也﹔芤者中空﹐兩畔居也﹔滑者如珠﹐中有力也﹔實者逼逼與長俱也﹔弦者如按弓弦狀也﹐緊者牽繩轉索是也﹔洪者按之皆極大也﹔浮爲中風﹐芤失血也﹔滑吐實下分明別也﹔弦爲拘急﹐緊爲疼也﹔洪大從來偏主熱也。

八里者﹐微﹑沈﹑緩﹑澀﹑遲﹑伏﹑濡﹑弱也。微者如有又如無也﹔沈者舉無按有餘也﹔遲緩息間三度至也﹔濡者散止細仍虛也﹔伏者切骨沈相類也﹔弱者沈微指下圖也﹔澀者如刀輕刮竹也﹔遲寒緩結微爲痞也﹔澀因血少沈气滯也﹔伏爲積聚濡不足也﹔弱則筋痿少精气也。

九道者﹐長﹑短﹑虛﹑促﹑結﹑代﹑牢﹑動﹑細也。長者流利通三部也﹔短者本部不及細也﹔促者來數急促歇也﹔虛者遲大無力軟也﹔結者時止而遲緩也﹔代者不還眞可吁也﹔牢者如弦沈更實也﹔動者鼓動無定居也﹔細者𨿽有但如綫也﹔長爲陽毒三焦熱也﹔短气壅郁未得倡也﹐促陽气拘時兼滯也﹔虛爲血少熱生驚也﹔代主气耗細气少也﹔牢气滿急時主疼也﹔結主積气悶兼痛也﹐動是虛勞血痢崩也。

六死者﹐雀啄﹑屋漏﹑彈石﹑解索﹑魚翔﹑蝦遊也。雀啄連來三五啄也﹐屋漏半日一點落也﹐彈石硬來尋卽散也﹔解索搭指卽散亂也﹔魚翔似有亦似無也﹔蝦遊靜中跳一躍也。

奇經八脈者﹐陽維﹑陰維﹑陽蹺﹑陰蹺﹑衝脈﹑任脈﹑督脈﹑帶脈也。陽維者爲病﹐苦寒熱也﹔陰維者爲病﹐苦心痛也﹔陽蹺者爲病﹐陰緩而陽急也﹔陰蹺者爲病﹐陽緩而陰急也﹔衝之爲病﹐气逆而裏急也﹔督之爲病﹐脊彊而厥冷也﹔任之爲病﹐其內苦結﹐男爲七疝﹐女爲瘕聚也﹔帶之爲病﹐腹滿腰脹﹐溶溶若坐水中也。

中風宜遲浮﹐忌急實也。傷寒宜洪大﹐忌沈細也。咳嗽宜浮濡﹐忌沈伏也。腹脹宜浮大﹐忌虛小也。下利宜微小﹐忌浮洪也。狂疾宜實大﹐忌沈細也。霍亂宜浮洪﹐忌微遲也﹐消渴宜數大﹐忌虛小也。水气宜浮大﹐忌沈細也。

鼻衄宜沈細﹐忌浮大也。心腹疼痛宜沈細﹐忌浮大也。上气浮腫宜浮滑﹐忌微細也。頭痛宜浮滑﹐忌短澀也。喘急宜浮滑﹐忌澀脈也。唾血宜沈弱﹐忌實大也。金瘡宜微細﹐忌緊數也。中惡宜緊細﹐忌浮大也。中毒宜數大﹐忌微細也。吐血宜沈小﹐忌實大也。腸癖宜沈遲﹐忌數疾也。內傷宜弦緊﹐忌小弱也。風痺宜虛濡﹐忌緊急也。溫病發熱﹐忌微小也。腹中有積﹐忌虛弱也。病熱﹐忌脈靜也。病泄﹐忌脈大也。翻胃宜浮緩﹐忌沈澀也。咳逆宜浮緩﹐忌弦急也。諸气宜浮緊﹐忌虛弱也。痞滿宜滑脈﹐忌澀脈也。婦人帶下宜遲滑﹐忌虛浮也。婦人妊娠宜洪大﹐忌沈細也。產婦面赤舌靑﹐母活子死也﹐面靑舌靑沫出﹐母死子活也﹔唇口俱靑﹐子母俱死也。婦人已產﹐宜小實﹐忌虛浮也。婦人勞虛﹐右寸數者﹐死也﹔魚口气急者﹐死也﹐循衣摸牀者﹐死也﹔口臭不可近者﹐死也﹔面腫﹑色蒼黑者﹐死也﹔發直如麻者﹐死也﹔遺尿不知者﹐死也﹔舌捲卵縮者﹐死也﹔眼目直視者﹐死也﹔面無光者﹑牙根黑者﹐死也﹔汗出身體不涼者﹐死也﹔頭面痛﹑卒視無所見者﹐死也﹔黑色入耳﹑目﹑鼻﹐漸入口者﹐死也﹔溫病大熱﹐脈細小者﹐死也。人病脈不病者﹐名內虛也。溫病汗出不至足者﹐死也。病若閉目不欲見人者﹐宜彊急而長﹐忌浮短而澀也。病若開目而渴﹐心下牢者﹐宜緊實而數﹐忌浮澀而微也。病若吐血復衄血者﹐宜沈細﹐忌浮大而牢也。病若譫言妄語﹐身當有熱﹐脈宜洪大﹐忌手足厥逆﹐脈細而微也。病若大腹而泄者﹐宜微細而澀﹐忌緊大而滑也。

諸風掉眩者﹐皆屬於肝也。諸寒收引者﹐皆屬於腎也。諸濕腫滿者﹐皆屬於脾也。諸痿喘嘔者﹐皆屬於胃也。

諸痛癢瘡者﹐皆屬於心也。瘦脫形發熱﹑脈堅急者﹐死也。諸熱瞀螈﹐皆屬於火﹐手少陽三焦經也。﹝瞀﹑昏也。

螈﹑跳動也。﹞諸禁鼓栗﹐如喪神守﹐皆屬於火﹐手少陰心經也。﹝禁冷也。﹞諸逆衝上﹐皆屬於火﹐手厥陰心胞絡經也。諸痙彊直﹐皆屬於濕﹐足太陽膀胱經也。諸腹脹大﹐皆屬於熱﹐足太陰脾經也。諸燥狂越﹐皆屬於火﹐足陽明胃經也。諸暴彊直﹐皆屬於風﹐足厥陰肝經也。諸病有聲﹐鼓之如鼓﹐皆屬於熱﹐手太陰肺經也。

諸病跗腫﹐酸疼驚駭﹐皆屬於火﹐手陽明大腸經也。﹝跗腫﹐足皆腫也。﹞諸轉反戾﹐水液混濁﹐皆屬於熱﹐手太陽小腸經也。諸病水液﹐澄沏淸冷﹐皆屬於寒﹐足少陰腎經也。諸嘔吐酸﹐暴注下迫﹐皆屬於熱﹐足少陽膽經也。

﹝暴注﹐卒然瀉也。下迫﹐裏急後重也。﹞

五虛者﹐脈細﹑皮寒﹑气少﹑泄利前後﹑飲食不入是也。﹝糜粥入胃﹐泄瀉止則生。﹞五實者﹐脈盛﹑皮熱﹑腹脹﹑前後不通﹑悶瞀是也。﹝瀉之﹐大小通利而得汗者生。﹞五勝者﹐气盛則動﹐熱勝則腫﹐燥勝則幹﹐寒勝則浮﹐濕勝則濡泄也。五惡者﹐心惡熱﹐肺惡寒﹐肝惡風﹐脾惡濕﹐腎惡燥也。六脫者﹐脫气﹑脫血﹑脫津﹑脫液﹑脫精﹑脫神也。五勞者﹐久視傷血﹐勞於心也﹐久臥傷气﹐勞於肺也﹔久坐傷肉﹐勞於脾也﹐久立傷骨﹐勞於腎也﹐久行傷筋﹐勞於肝也。盡力謀慮勞傷乎肝﹐應筋極也。曲運神機勞傷平脾﹐應肉極也。意外過思勞傷乎心﹐應脈極也。預事而憂勞傷乎肺﹐應气極也。矜持志節勞傷乎腎﹐應骨極也。

頭者﹐精神之府。頭傾視深﹐精神將脫也。背者﹐胸中之府。背屈肩垂﹐腑將壞也。腰者﹐腎之府。轉搖不動﹐腎將憊也。骨者﹐髓之府。不能久立﹐則振掉﹐骨將憊也。膝者﹐筋之府。屈伸不能行﹐則僂傴﹐筋將憊也。

一損損於皮毛﹐皮聚而毛落也﹔二損損於血脈﹐血脈虛少﹐不能榮於臟腑也﹔三損損於肌肉﹐肌肉消瘦﹐飲食不能爲肌膚也﹔四損損於筋﹐筋緩不能自收持也﹔五損損於骨﹐骨痿不能起於牀也。從上下者﹐骨痿不能起於牀者﹐死也﹔從下上者﹐皮聚而毛落者﹐死也。肺主皮毛﹐損其肺者﹐益其气也。心主血脈﹐損其心者﹐調其榮衛也。脾主肌肉﹐損其脾者﹐調其飲食﹐適其寒溫也。肝主筋﹐損其筋者﹐緩其中也。腎主骨﹐損其骨者﹐益其精也。憂愁思慮﹐則傷心也。形寒飲冷﹐則傷肺也。恚怒气逆﹐則傷肝也。飲食勞倦﹐則傷脾也。坐濕入水﹐則傷腎也。亢則害﹐承乃制也。寒極則生熱也。熱極則生寒也。木極而似金也。火極而似水也。土極而似木也。金極而似火也。水極而似土也。

五郁者﹐泄﹑折﹑達﹑發﹑奪也。木郁達之謂吐之﹐令其條達也。火郁發之謂汗之﹐令其疏散也。土郁奪之謂下之﹐令無壅滯也。金郁泄之謂滲泄﹐解表利小便也。水郁折之謂抑之﹐制其衝逆也。心下逆滿者﹐下之過也。

气上衝胸﹐起則眩暈者﹐吐之過也。肉筋惕﹐足蜷惡寒者﹐汗之過也。

脫陽者見鬼﹐气不守也﹔脫陰者目盲﹐血不榮也。重陽者狂﹐气並於陽也﹔重陰者癲﹐血並於陰也。气畱而不行者﹐爲气先病也﹔血壅而不濡者﹐爲血後病也。五臟不和﹐則九竅不通也﹔六腑不和﹐則流結爲壅也﹐手屈而不伸者﹐病在筋也﹔手伸而不屈者﹐病在骨也。螈者﹐筋脈急而縮也﹐者﹐筋脈緩而伸也。搐搦者﹐手足牽引﹐一伸一縮也。舌吐不收者﹐陽彊也﹔舌縮不能言者﹐陰彊也。

春傷於風﹐夏必飧泄也﹔夏傷於暑﹐秋必瘧也﹐秋傷於濕﹐冬必咳嗽也﹔冬傷於寒﹐春必溫病也。風者﹐百病之長也。風痱者﹐謂四肢不收也。偏枯者﹐謂半身不遂也。風懿者﹐謂奄忽不知人也。風痺者﹐謂諸痺類風狀也。癱者﹐坦也﹐筋脈弛縱﹐坦然而不舉也。瘓者﹐渙也﹐血气散滿﹐渙而不用也。

太陽則頭痛﹑身熱﹑脊彊也。寒者﹐天地殺厲之气也。陽明則目痛﹑鼻幹﹑不眠也。傷風者﹐身熱﹑有汗﹑惡風也﹐傷寒者﹐身熱﹑無汗﹑惡寒也。少陽則耳聾﹑脇痛﹑寒熱﹑嘔而口苦也。太陰則腹滿﹑自利﹑尺寸沈而津不到咽也。少陰則舌漧而口燥也。厥陰則煩滿而囊拳也。表熱者﹐翕然而熱也。裏熱者﹐蒸蒸而熱也。項背彊者﹐太陽表邪也﹐惡風者﹐見風則怯也。發熱惡寒者﹐發於陽也﹔無熱惡寒者﹐發於陰也﹔寒熱往來者﹐陰陽相勝也。煩熱者﹐熱邪傳裏也。

煎厥者﹐气熱煩勞也。薄厥者﹐气逆大甚也。解者﹐脊脈痛﹐少气不欲言也。四肢不收者﹐脾病也。肉痿者﹐肌肉不仁也。肉蠕動者﹐脾熱也。

五飲者﹐支飲﹑畱飲﹑痰飲﹑溢飲﹑气飲也。五泄者﹐脾泄﹑胃泄﹑大腸泄﹑小腸泄﹑大瘕泄也。﹝又有飧泄﹑胃泄﹑洞泄﹑濡泄﹑溏之類。﹞脾泄者﹐腹脹嘔逆也﹔胃泄者﹐飲食不化也﹔大腸泄者﹐食已窘迫也﹔小腸泄者﹐泄便膿血也﹔大瘕泄者﹐裏急後重也。溏泄者﹐大腸有寒也。腸垢者﹐大腸有熱也。飧泄者﹐食不化﹐脾病也。脾約者﹐大便堅而小便利也。五膈者﹐憂﹑恚﹑寒﹑熱﹑气也。五噎者﹐憂﹑思﹑勞﹑食﹑气也。

九气者﹐喜﹑怒﹑憂﹑思﹑悲﹑恐﹑驚﹑勞﹑寒﹑暑也。五積者﹐五臟之所生也。六聚者﹐六腑之所成也。

肝積在左脇﹐肥气也﹔肺積在右脇﹐息奔也﹔心積在臍上﹐伏梁也﹔腎積在臍下﹐奔豚也﹔脾積居中﹐痞气也。五疸者﹐黃汗﹑黃膽﹑酒疸﹑谷疸﹑女勞疸也。五輪者﹐風﹑血﹑肉﹑气﹑水也。八廓者﹐天﹑地﹑水﹑火﹑風﹑云﹑山﹑澤也。五癭者﹐肉癭﹑筋癭﹑血癭﹑气癭﹑石癭也。六癅者﹐骨癅﹑脂癅﹑肉癅﹑膿癅﹑血癅﹑石癅也。

九種心痛者﹐飲﹑食﹑風﹑冷。熱﹑悸﹑虫﹑疰﹑去來痛也。七疝者﹐寒﹑水﹑筋﹑血﹑气﹑狐﹑也。三消者﹐多屬血虛也。上消者﹐肺也﹔中消者﹐胃也﹔下消者﹐腎也。五痔者﹐牝﹑牡﹑血﹑脈﹑腸痔也。五淋者﹐气﹑砂﹑血﹑膏﹑勞也。五痺者﹐皮痺﹑脈痺﹑肌痺﹑骨痺﹑筋痺也。﹝又有痛痺﹑著痺﹑行痺﹑周痺。﹞痛痺者﹐筋骨掣痛也﹔著痺者﹐著而不行也﹔行痺者﹐走痛不定也﹔周痺者﹐周身疼痛也。

腎移寒於肝﹐則癰腫少气也﹔脾移寒於肝﹐則癰腫筋攣也。肝移寒於心﹐則狂﹑隔中也。心移寒於肺﹐則肺消。肺消者﹐飲一溲二也﹐死不治。肺移寒於腎﹐爲湧水。湧水者﹐按腹不堅﹐水气客於大腸﹐疾行則鳴濯濯﹐如囊裹漿﹐水之病也。脾移熱於肝﹐則爲驚衄也。肝移熱於心﹐則死也。心移熱於肺﹐傳爲隔消也。肺移熱於腎﹐傳爲柔也。腎移熱於脾﹐傳爲虛腸癖﹐死不可治也。胞移熱於膀胱﹐則癃﹐溺血也。膀胱移熱於小腸﹐膈腸不便﹐上爲口糜也。小腸移熱於大腸﹐爲虛瘕﹐爲沈也。大腸移熱於胃﹐善食而瘦﹐謂之食。胃移熱於膽﹐亦曰食。

膽移熱於腦﹐則辛鼻淵。鼻淵者﹐濁涕下不止也。

五味者﹐辛﹐甘﹑苦﹑酸﹑咸也。多食辛﹐則筋急而爪枯也。多食甘﹐則骨痛而發落也。多食苦﹐則皮槁而發拔也。多食酸﹐則肉胝而唇揭也。多食鹹﹐則脈凝注而變色也。酒者﹐气濃上升﹐陽也。肉者﹐味濃下降﹐陰也。味之薄者﹐爲陰中之陽。味薄則通﹐酸﹑苦﹑平﹑咸是也。味之濃者﹐爲陰中之陰。味濃則泄﹐酸﹑苦﹑咸﹐寒是也。气之薄者﹐爲陽中之陰。气薄則發泄﹐辛﹑甘﹑淡﹑平﹑寒﹑涼是也。气之濃者﹐爲陽中之陽。气濃則發熱﹐辛﹑甘﹑溫﹑熱是也。輕淸成像﹐﹝味薄茶之類﹐﹞本乎天者﹐親上也。重濁成形﹐﹝味濃大黃之類﹐﹞本乎地者﹐親下也。﹝各從其類。﹞气味辛甘發散爲陽也﹔气味酸苦湧泄爲陰也。淸陽發腠理﹐淸之淸者也。﹝淸肺以助天眞。﹞淸陽實四肢﹐淸之濁者也。﹝榮華腠理。﹞濁陰歸六腑﹐濁之濁者也。﹝堅彊骨髓。﹞濁陰走五臟﹐濁之淸者也。﹝榮養於神。﹞

七方者﹐大﹑小﹑緩﹑急﹑奇﹑偶﹑復也。大者﹐君一臣三佐九﹐制之大也。﹝遠而奇偶﹐制其大服也。大則數少﹐少則二之。腎肝位遠﹐服湯散不厭頻而多。﹞小者﹐君一臣二﹐制之小也。﹝近而奇偶﹐制小其服也。小則數多﹐多則九之。心肺位近﹐服湯散不厭頻而少。﹞緩者補上﹑治上制以緩﹐緩則气味薄也。﹝治三以緩﹐緩則治其本。﹞急者補下﹑治下制以急﹐急則气味濃也。﹝治三以急﹐急則治其標。﹞奇者﹐君一臣二﹐奇之制也﹔君一臣三﹐奇之制也。﹝陽數奇。﹞偶者﹐君二臣四﹐偶之制也﹕君二臣六﹐偶之制也。﹝陰數偶。﹞復者﹐奇之不去則偶之﹐是爲重方也。

十劑者﹐宣﹑通﹑補﹑瀉﹑輕﹑重﹑滑﹑澀﹑燥﹑濕﹑寒﹑熱也。宣可以去壅﹐姜﹑橘之屬是也。通可以去滯﹐木通﹑防己之屬是也。補可以去弱﹐人參﹑羊肉之屬是也。瀉可以去閉﹐葶藶﹑大黃之屬是也。輕可以去實﹐麻黃﹑葛根之屬是也。重可以去怯﹐磁石﹑鐵漿之屬是也。滑可以去著﹐冬葵子﹑楡白皮之屬是也。澀可以去脫﹐牡蠣﹑龍骨之屬是也。燥可以去濕﹐桑白皮﹑赤小豆之屬是也。濕可以去枯﹐白石英﹑紫石英之屬是也。

寒可以去熱﹐大黃﹑朴硝之屬是也。熱可以去寒﹐附子﹑官桂之屬是也。

百病晝則增劇﹐夜則安靜﹐是陽病有餘﹐乃气病而血不病也﹔夜則增劇﹐晝則安靜﹐是陰病有餘﹐乃血病而气不病也﹔晝則發熱﹐夜則安靜﹐是陽气自旺於陽分也﹔晝則安靜﹐夜則發熱﹑煩躁﹐是陽气下陷入陰中也﹔﹝名曰熱入血室。﹞晝則發熱﹑煩躁﹐夜亦發熱﹑煩躁﹐是重陽無陰也﹔﹝當亟瀉其陽﹐峻補其陰。﹞夜則惡寒﹐晝則安靜﹐是陰血自旺於陰分也﹔夜則安靜﹐晝則惡寒﹐是陰气上溢於陽中也﹔夜則惡寒﹐晝亦惡寒﹐是重陰無陽﹐當亟瀉其陰﹐峻補其陽也﹔晝則惡寒﹐夜則煩躁﹐飲食不入﹐名曰陰陽交錯者﹐死也。

火多水少﹐爲陽實陰虛﹐其病爲熱也﹔水多火少﹐爲陰實陽虛﹐其病爲寒也。白者肺气虛﹐黑者腎气足也。肥人濕多。瘦人火多也。

在表者﹐汗而發之也﹔在裏者﹐下而奪之也﹔在髙者﹐因而越之也﹔﹝謂可吐也。﹞剽悍者﹐下而收之也。

髒寒虛脫者﹐治以灸也。脈病攣痺者﹐治以鍼刺也。血室蓄結腫熱者﹐治以砭石也。气滯痿厥寒熱者﹐治以導引也。經絡不通﹑病生於不仁者﹐治以醪醴也。血气凝注﹑病生筋脈者﹐治以熨藥也。

人能健步﹐以髓會絕骨也。肩能任重﹐以骨會大杼也。少壯寐而不寤者﹐此血有餘气不足也。老人寤而不寐者﹐此气有餘而血不足也。前貧後富﹐喜傷心也﹔前富後貧﹐多郁火也。開鬼門者﹐謂發其汗也。潔淨府者﹐謂利小便也。老衰久病者﹐補虛爲先也﹔少壯新病者﹐攻邪爲主也。節戒飲食者﹐卻病之良方也。調理脾胃者﹐醫中之王道也。

望而知之者﹐謂之神﹐望其五色﹐以知其病也。聞而知之者﹐謂之聖﹐聞其五音﹐以識其病也。問而知之者﹐謂之工﹐問其所欲五味﹐以審其病也。切而知之者﹐謂之巧﹐切其脈﹐以察其病也。

外感法張仲景也﹔內傷法李東垣也﹔熱病用劉河間也﹔雜病用朱丹溪也。識感﹑中﹑傷三者﹐標本之微甚也。

明內﹑外﹑不內外﹐均表裏之虛實也。必先歲气﹐勿伐天和也。能合色脈﹐可以萬全也。天地有南北之不同也﹐人身有虛實之各異也。化而裁之﹐存乎變也﹔神而明之﹐在乎人也。醫演岐黃﹐神聖之術也﹐學推孔孟﹐仁義之心也。

此前聖之確論﹐爲醫家之所宗也。誠後學之階梯﹐乃雲林之所述也。

卷之一

藥性歌

﹝共二百四十﹞

人參味甘﹐大補元气﹐止渴生津﹐調榮養衛。﹝肺中實熱﹐並陰虛火動﹑勞嗽吐血勿用。肺虛气短﹑少气盛喘煩熱﹐去蘆用之﹐反藜蘆。﹞

黃性溫﹐收汗固表﹐托瘡生肌﹐气虛莫少。﹝得防風﹐其功愈大﹐用綿軟箭幹者﹐以蜜水浸﹐炒用之。﹞

白術甘溫﹐健脾彊胃﹐止瀉除濕﹐兼驅痰痞。﹝去蘆油。﹞

茯苓味淡﹐滲濕利竅﹐白化痰涎﹐赤通水道。﹝去皮。﹞

甘艸甘溫﹐調和諸藥﹐炙則溫中﹐生則瀉火。﹝解百藥毒﹐反甘遂﹑海藻﹑大戟﹑芫花。梢﹐去尿管澀痛﹔節﹐消癰﹑疽﹑厥﹑腫﹔子﹐除胸熱﹔身﹐生炙隨用。﹞

當歸性溫﹐生血補心﹐扶虛益損﹐逐瘀生新。﹝頭﹐主血上行﹕身﹐養血中守﹔尾﹐破血下流﹔全﹐活血不走。酒浸﹐洗淨。體肥痰盛﹐薑汁浸﹐曬漧用。﹞

川芎性溫﹐能止頭疼﹐養新生血﹐開郁上行。﹝不宜單服。久服﹐令人暴亡。﹞

白芍酸寒﹐能收能補﹐瀉痢腹疼﹐虛寒勿與。﹝下利用炒﹔後重用生。﹞

赤芍酸寒﹐能瀉能散﹐破血通經﹐產後勿犯。

生地微寒﹐能消濕熱﹐骨蒸煩勞﹐兼消瘀血。﹝勿犯鐵器﹐忌三日。薑汁浸﹐炒﹐不泥膈痰。﹞

熟地微溫﹐滋腎補血﹐益髓塡精﹐烏髭黑髮﹐﹝酒浸蒸用。勿犯鐵器﹐忌三日。﹞

麥門甘寒﹐解渴祛煩﹐補心淸肺﹐有熱自安。﹝溫水漬﹐去心﹐不令人心煩。﹞

天門甘寒﹐肺痿肺癰﹐消痰止嗽﹐喘熱有功。﹝溫水漬﹐去心﹑皮。﹞

黃連味苦﹐瀉心除痞﹐淸熱明眸﹐濃腸止痢。﹝去須。生用﹐瀉心淸熱﹔酒炒﹐濃腸胃﹔姜制﹐止嘔吐。﹞

黃芩苦寒﹐枯瀉肺火﹐而淸大腸﹐濕熱皆可。﹝去皮。朽枯飄者﹐治上焦﹔條實者。治下焦。﹞

黃柏苦寒﹐降火滋陰﹐骨蒸濕熱﹐下血堪任。﹝去粗皮﹐切片。蜜炒﹑酒炒﹑人乳炒﹑童便炒﹑或生用﹐隨病用之。﹞

梔子性寒﹐解郁除煩﹐吐衄胃痛﹐火降小便。﹝淸上焦郁熱﹐用慢火炒黑﹔淸三焦實火﹐生用。能淸曲屈之火。﹞

連翹苦寒﹐能消癰毒﹐气聚血凝﹐濕熱堪逐。﹝去心。﹞

石膏大寒﹐能瀉胃火﹐發渴頭疼﹐解肌立妥。

知母味苦﹐熱渴能除﹐骨蒸有汗﹐痰咳皆舒。﹝去皮毛﹐忌鐵器。生用瀉胃火﹔酒炒瀉腎火。﹞

貝母微寒﹐止嗽化痰﹐肺癰肺痿﹐開郁除煩。﹝去心。﹞

大黃苦寒﹐破血消瘀﹐快膈通陽。破除積聚。﹝酒炒﹐上達顚頂﹔酒洗﹐中至胃脘﹔生用﹐下行。﹞

芒硝苦寒﹐實熱積聚﹐蠲痰潤燥﹐疏通便閉。﹝卽朴硝用再煎煉﹐傾入盆內﹐結成芒硝也。﹞

柴胡味苦﹐能瀉肝火﹐寒熱往來﹐瘧疾均可。﹝去蘆。﹞

前胡微寒﹐寧嗽消痰﹐寒熱頭疼﹐痞悶能安。﹝去蘆毛﹐軟者佳。﹞

升麻性寒﹐淸胃解毒﹐升提下陷﹐牙疼可逐。

桔梗味苦﹐療咽腫痛﹐載藥上升﹐開胸利壅。﹝去蘆。﹞

紫蘇味辛﹐風寒發表﹐梗下諸气﹐消除脹滿。

麻黃味辛﹐解表出汗﹐身熱頭疼﹐風寒發散。﹝止汗用根。﹞

葛根味甘﹐傷寒發表﹐溫瘧往來﹐止渴解酒。

薄荷味辛﹐最淸頭目﹐祛風化痰﹐骨蒸宜服。

防風甘溫﹐能除頭暈﹐骨節痺痛﹐諸風口噤。﹝去蘆。﹞

荊芥味辛﹐能淸頭目﹐表汗祛風﹐治瘡消瘀。

滑石沈寒﹐滑能利竅﹐解渴除煩﹐濕熱可療。﹝白色者佳﹐雜色者毒。﹞

細辛辛溫﹐少陰頭痛﹐利竅通關﹐風濕皆用。﹝去上葉。﹞

羌活微溫﹐祛風除濕﹐身痛頭疼﹐舒筋活骨。

獨活甘苦﹐頸項難舒﹐兩足濕痺﹐諸風能除。

白芒辛溫﹐陽明頭痛﹐風熱瘙癢﹐排膿通用。

本气溫﹐除痛顚頂﹐寒濕可除﹐風邪可屏。

香附味甘﹐快气開郁﹐止痛調經﹐更消宿食。﹝忌鐵器﹐楮去毛。﹞

沒藥辛溫﹐心腹脹痛﹐小便滑數﹐順气通用。

枳實味苦﹐消食除痞﹐破積化痰﹐衝墻倒壁。﹝水漬軟。切片﹐麩炒。﹞

白蔻辛溫﹐能卻瘴翳﹐益气調元﹐止嘔翻胃。

枳殼微溫﹐快气寬腸﹐胸中气結﹐脹滿堪嘗。﹝水漬軟﹐去穣﹐麩炒。气血弱者﹐勿與枳殼﹐以其損气也。﹞

陳皮甘溫﹐順气寬膈﹐畱白和脾﹐消痰去白。﹝用溫水洗淨。不可用水久泡。則滋味盡去。﹞

蒼術甘溫﹐健脾燥濕。發汗寬中﹐更祛瘴疫。﹝米泔水浸二宿﹐搓去黑皮﹐切片。﹞

靑皮苦寒﹐能攻气滯﹐削堅平肝﹐安脾下食。﹝少用熱水浸透﹐去穣﹐曬漧。﹞

濃朴苦溫﹐消脹除滿﹐痰气瀉痢﹐其功不緩。﹝去粗皮﹐薑汁浸﹐炒﹐亦有生用者。﹞

南星性熱﹐能治風痰﹐破傷跌打﹐風疾皆安﹐﹝生薑湯泡透﹐切片﹐薑汁浸﹐炒。用一兩研末﹐臘月黑牯牛膽﹐將末入﹐攪勻﹐懸風處吹漧﹐名牛膽南星。﹞

半夏味辛﹐健脾燥濕﹐痰痿頭疼﹐嗽吐堪入。﹝生薑湯泡透﹔切片﹐再用薑汁浸﹐炒用。如治風疾﹐用牙皂﹑白礬﹑生薑煎湯泡透﹐炒幹用。﹞

藿香辛溫﹐能止嘔吐﹐發散風寒﹐霍亂爲主。

腹皮微溫﹐能下膈气﹐安胃健脾﹐浮腫消去。﹝此有鴆糞毒﹐用黑豆汁洗淨﹐曬漧。﹞

檳榔辛溫﹐破气殺虫﹐逐水祛痰﹐專除後重。

香薷味辛﹐傷暑便澀﹐霍亂水腫﹐除煩解熱。

扁豆微涼﹐轉筋吐瀉﹐下气和中﹐酒毒能化。

澤瀉苦寒﹐消腫止渴﹐除濕通淋﹐陰汗自遏。

豬苓味淡﹐利水通淋﹐消腫除濕﹐多服損腎。﹝去砂石。﹞

木通性寒﹐小腸熱閉﹐利竅通經﹐最能導滯。﹝去皮。﹞

車前气寒﹐溺澀眼赤﹐小便能通﹐大便能實。

地骨皮寒﹐解肌退熱﹐有汗骨蒸﹐彊陰涼血。

木瓜味酸﹐濕腫香港腳﹐霍亂轉筋﹐足膝無力。

威靈苦溫﹐腰膝冷痛﹐積痰癖﹐風濕通用。

牡丹苦寒﹐破血通經﹐血分有熱﹐無汗骨蒸。

玄參苦寒﹐淸無根火﹐消腫骨蒸﹐補腎亦可。﹝肉堅黑者。﹞

沙參味苦﹐消腫排膿﹐補肝益肺﹐退熱除風。

丹參味苦﹐破積調經﹐生新去惡﹐祛除帶崩。

苦參味苦﹐癰腫瘡疥﹐下血腸風﹐眉脫赤癩。

龍膽苦寒﹐療眼赤疼﹐下焦濕腫﹐肝經熱煩。

五加皮寒﹐祛痛風痺﹐健步堅筋﹐益筋止瀝。

防己气寒﹐風濕腳痛﹐熱積膀胱﹐消癰散腫。﹝去皮﹐酒浸﹐洗。﹞

地楡沈寒。血熱堪用﹐血痢帶崩﹐金瘡止痛。﹝胃弱者少用。﹞

茯神補心﹐善鎭驚悸﹐恍惚健忘﹐除怒恚心。﹝去皮木。﹞

遠志气溫﹐能驅驚悸﹐安神鎭心﹐令人多記。﹝用甘艸湯漬一宿﹐透﹐去骨﹐焙漧。﹞

酸棗味酸﹐斂汗祛煩﹐多眠用生﹐不眠用炒。﹝去殼。﹞

菖蒲性溫﹐開心通竅﹐去痺除風﹐出聲至妙。

柏子味甘﹐補心益气﹐斂汗扶陽﹐更除驚悸。

益智辛溫﹐安神益气﹐遺濁遺精﹐嘔逆皆治。﹝去殼。﹞

甘松味香﹐善除惡气﹐浴體香肌﹐心腹痛已。

小茴性溫﹐能除疝气﹐腹痛腰疼﹐調中暖胃。

大茴味辛﹐疝气香港腳﹐腫痛膀胱﹐止嘔開胃。﹝鹽湯浸﹐炒。﹞

漧薑味辛﹐表解風寒﹐炮苦逐冷﹐虛熱尢堪。

附子辛熱﹐性走不守﹐四肢厥逆﹐回陽功有。﹝厥冷回陽用生﹔引諸藥行經用面裹火煨﹐去皮臍﹐切四片﹐用童便浸透﹐曬漧。﹞

川烏大熱﹐搜風入骨﹐濕痺寒疼﹐破積之物。

木香微溫﹐散滯和胃﹐諸气能調﹐行肝瀉肺。

沈香降气﹐暖胃追邪﹐通天徹地﹐衛气堪誇。

丁香辛熱﹐能除寒嘔﹐心腹疼痛﹐溫衛可曉。﹝气血盛者﹐勿與丁香﹐以其益气也。﹞

砂仁性溫﹐養胃進食﹐止痛安胎﹐通經破滯。

蓮肉味甘﹐健脾理胃﹐止瀉澀精﹐淸心養气。

肉桂辛熱﹐善通血脈﹐腹痛虛寒﹐溫補可得。

桂枝小梗﹐橫行手臂﹐止汗舒筋﹐治手足痺。

吳茱辛熱﹐能調疝气﹐臍腹寒疼﹐酸水通治。﹝去梗﹐炒。﹞

延胡气溫﹐心腹卒痛﹐通經活血﹐跌撲血崩。

薏苡味甘﹐專除濕痺﹐筋節拘攣﹐肺癰肺痿。﹝去殼淨。﹞

肉蔻辛溫﹐脾胃虛冷﹐瀉利不休﹐功可立等。﹝面裹煨熟﹐切碎﹐紙包﹐捶去油。﹞

艸蔻辛溫﹐治寒犯胃﹐作痛嘔吐﹐不食能治。

訶子味苦﹐澀腸止痢﹐痰嗽喘急﹐降火斂肺。

艸果味辛﹐消食除脹﹐截瘧逐痰﹐解溫辟瘴。

常山苦寒﹐截瘧損痰﹐解傷寒熱﹐水脹能寬。﹝酒浸﹐切片。﹞

良姜性熱﹐下气溫中﹐轉筋霍亂﹐酒食能攻。

山楂味甘﹐磨消肉食﹐療疝催瘡﹐消膨健胃。﹝炒﹐用溫水潤透﹐去子取肉。﹞

神曲味甘﹐開胃消食﹐破結逐痰﹐調中下气。﹝炒。﹞

麥芽甘溫﹐能消宿食﹐心腹膨脹﹐行血散滯。﹝用大麥生芽炒用。﹞

蘇子味辛﹐驅痰降气﹐止咳定喘﹐更潤心肺。﹝炒。﹞

白芥子辛﹐專化脇痰﹐瘧蒸痞塊﹐服之能安。﹝炒。﹞

甘遂苦寒﹐破消痰﹐面浮蠱脹﹐利水能安。﹝反甘艸。﹞

大戟甘苦﹐消水利便﹐腫脹堅﹐其功瞑眩。﹝反甘艸﹑海藻。﹞

芫花寒苦﹐能消脹蠱﹐利水瀉濕﹐止咳痰吐。﹝反甘艸。﹞

商陸辛甘﹐赤白各異﹐赤者消腫﹐白利水气。

海藻鹹寒﹐消癭散癘﹐除脹破﹐利水通閉。﹝反甘艸。﹞

牽牛苦寒﹐利水消腫﹐蠱脹癖﹐散滯除壅。﹝妊娠忌服。黑者屬水﹐力速﹔白者屬全﹐效遲。研爛取頭末用。﹞

葶藶苦辛﹐利水消腫﹐痰咳瘕﹐治喘肺癰。

瞿麥辛寒﹐專除淋病﹐且能墜胎﹐通經立應。

三稜味苦﹐利血消癖﹐气滯作疼﹐虛者當忌。﹝醋浸透﹐炒。﹞

莪術溫苦﹐善破癖﹐止痛消瘀﹐通經最宜。﹝醋浸﹐炒。﹞

五靈味甘﹐血痢腹疼﹐止血用炒﹐行血用生。

漧漆辛溫﹐通經破瘕﹐追積殺蠱﹐效如奔馬。﹝炒。﹞

蒲黃味甘﹐逐瘀止崩﹐補血須炒﹐破血宜生。

蘇木甘鹹﹐能行積血﹐產後月經﹐兼醫撲跌。

桃仁甘寒﹐能潤大腸﹐通經破瘀﹐血瘕堪嘗。﹝水泡去皮尖。﹞

紅花辛溫﹐最消瘀血﹐多則通經﹐少則養血。

姜黃味辛﹐消癰破血﹐心腹疼痛﹐下气最捷。﹝大者爲姜黃。﹞

郁金味苦﹐破血生肌﹐血淋溺血﹐鬱結能舒。﹝小者爲郁金。﹞

金銀花甘﹐療癰無對﹐未成則散﹐已成則潰。

漏蘆性寒﹐祛惡瘡毒﹐補血排膿﹐生肌長肉。

蒺藜味苦﹐療瘡瘙癢﹐白癜頭瘡﹐翳除目朗。

白芨味苦﹐功專收斂﹐腫毒瘡瘍﹐外科最善。

蛇牀辛苦﹐下气溫中﹐惡瘡疥癩﹐逐瘀祛風。

天麻味辛﹐能驅頭眩﹐小兒驚癇﹐拘攣癱瘓。

白附辛溫﹐治面百病﹐血痺風瘡﹐中風諸癥。

全蠍味辛﹐卻風痰毒﹐口眼斜﹐風癇發搐。

蟬蛻甘平﹐消風定驚﹐殺疳除熱﹐退翳侵明。

僵蠶味鹹﹐諸風驚癇﹐濕痰喉痺﹐瘡毒瘢痕。

木鱉甘溫﹐能追瘡毒﹐乳癰腰疼﹐消腫最速。﹝去殼。﹞

蜂房鹹苦﹐驚癇螈﹐牙疼腫毒﹐瘰腸癰。

花蛇溫毒﹐癱瘓斜﹐大風癩疥﹐諸毒彌佳。

槐花味苦﹐痔漏腸風﹐大腸熱痢﹐更殺蛔虫。

鼠粘子辛﹐能消瘡毒﹐隱疹風熱﹐咽疼可逐。﹝一名牛蒡子﹐一名大力子。﹞

茵陳味苦﹐退濕除黃﹐瀉濕利水﹐淸熱爲涼。

蔓荊味苦﹐頭痛能醫﹐拘攣濕痺﹐淚眼堪除。

兜鈴苦寒﹐能燻痔漏﹐定喘消痰﹐肺熱久嗽。

百合味甘﹐安心定膽﹐止嗽消浮﹐癰疽可啖。

秦艽微寒﹐除濕榮筋﹐肢節風痛﹐下血骨蒸。

紫菀苦辛﹐痰喘咳逆﹐肺痰吐衄﹐寒熱並濟﹝酒洗﹞。

款花甘溫﹐理肺消痰﹐肺癰喘咳﹐補勞除煩。

金沸艸寒﹐消痰止嗽﹐明目祛風﹐逐水尢妙。

桑皮甘辛﹐止嗽定喘﹐瀉肺火邪﹐其功不淺。﹝去紅皮﹞。

杏仁溫苦﹐風痰喘嗽﹐大腸气閉﹐便難切要。﹝水泡﹐去皮尖﹐雙仁有毒﹐勿用。﹞

烏梅酸溫﹐收斂肺气﹐止渴生津﹐能安瀉痢。

天花粉寒﹐止渴祛煩﹐排膿消毒﹐善除熱痰。﹝卽栝蔞根。﹞

密蒙花甘﹐主能明目﹐虛翳靑盲﹐服之效速。

菊花味甘﹐除熱祛風﹐頭眩目赤﹐收淚有功。﹝家園內黃菊小花﹐甘甜者佳﹐酒浸曬漧用。﹞

木賊味甘﹐益肝退翳﹐能止月經﹐更淸積聚。

決明子甘﹐能除肝熱﹐目疼收淚﹐仍止鼻血。

羚羊角寒﹐明目淸肝﹐卻驚解毒﹐補智能安。

龜甲味甘﹐滋陰補腎﹐除崩續筋﹐更醫顱囟。

鱉甲酸平﹐勞嗽骨蒸﹐散瘀消腫﹐去痞除崩。

海螵蛸咸﹐破血除﹐通經水腫﹐目翳心疼。

犀角酸寒﹐代毒辟邪﹐解熱止血﹐消腫蛇毒。

火麻味甘﹐下乳催生﹐潤腸通結﹐小水能行。

山豆根苦﹐療咽腫痛﹐敷蛇虫傷﹐可救急用。﹝俗名密鑰匙。用根﹐口嚼汁﹐吞﹐止咽喉腫痛。﹞

益母艸甘﹐女科爲主﹐產後胎前﹐生新去瘀。﹝忌犯鐵器。﹞

紫艸苦寒﹐能通九竅﹐利水消膨﹐痘疹切要。

地膚子寒﹐去膀胱熱﹐皮膚瘙癢﹐除熱甚捷。

楝根寒性﹐能追諸虫﹐疼痛一止﹐積聚立通。

樗根味苦﹐瀉痢帶崩﹐腸風痔漏﹐燥濕澀精。

澤蘭甘苦﹐癰腫能消﹐打撲傷損﹐肢體虛浮。

瓜蒂苦寒﹐善能吐痰﹐消身浮腫﹐並治黃疽。

巴豆辛熱﹐除胃寒積﹐破消痛﹐大能通利。﹝去皮心膜﹐或生或熟﹐聽用。﹞

牙皂味辛﹐通血關竅﹐敷腫消膿﹐吐風痰妙。

斑蝥有毒﹐破通利經﹐諸瘡瘰﹐水道能行。

胡黃連苦﹐治勞骨蒸﹐小兒疳痢﹐盜汗虛驚。

使君甘溫﹐消疳淸濁﹐瀉利諸虫﹐總能除卻。﹝煨去殼﹐取肉用。﹞

赤石脂溫﹐保固腸胃﹐潰瘍生肌﹐澀止瀉痢。

靑黛酸寒﹐能平肝木﹐驚癇疳痢﹐兼除熱毒。

阿膠甘溫﹐止咳膿血﹐吐衄胎崩﹐虛羸可啜。﹝蛤粉炒成珠﹞

白礬味酸﹐善解諸毒﹐治癥多能﹐難以盡述。

五倍苦酸﹐療齒疳﹐痔癬瘡膿﹐兼除風熱。

玄明味辛﹐能蠲宿垢﹐化積消痰﹐諸熱可療。﹝用朴硝一斤﹐蘿卜一斤同煮﹐蘿卜熟爲度﹐綿紙濾過﹐瓷盆內﹐露一宿收之﹐宜冬月制。﹞

通艸味甘﹐善治膀胱﹐消癰散腫﹐能通乳房。

構杞甘溫﹐添精固髓﹐明目祛風﹐陰興陽起。﹝酒洗。﹞

黃精味甘﹐能安臟腑﹐五勞七傷﹐此藥大補。﹝洗淨﹐九蒸九曬用之﹐鉤吻略同﹐切﹐勿誤用。﹞

何首烏甘﹐添精種子﹐黑髮悅顏﹐長生不死。﹝忌犯鐵器﹐九蒸九曬用之。﹞

五味酸溫﹐生津止渴﹐久嗽勞虛﹐金水枯竭。﹝此酸味斂束﹐不宜多﹐多用閉其邪﹐恐成虛熱。﹞

山茱性溫﹐澀精益髓﹐腎虛耳鳴﹐腰膝痛止。﹝名石棗﹐酒洗﹐蒸熟﹐取肉去核﹐而核反能泄精。﹞

石斛味甘﹐卻驚定志﹐壯骨補虛﹐善驅冷痺。﹝去根酒洗﹞

破故紙溫﹐腰膝酸痛﹐興陽固精﹐鹽酒妙用。﹝卽補骨脂。﹞

薯蕷甘溫﹐理脾止瀉﹐益腎補中﹐諸虛何怕。﹝卽幹山藥。﹞

蓯蓉味甘﹐峻補精血﹐若驟用之﹐反動便滑。﹝忌犯鐵器。﹞

菟絲甘溫﹐夢遺滑精﹐腰疼膝冷﹐添髓彊筋。﹝水淘淨用﹐同入砂罐內煮爛﹐作成餅﹐配入諸藥用。﹞

牛膝味苦﹐除濕痺痿﹐腰膝酸痛﹐益陰補髓。﹝去蘆﹐酒洗用。﹞

杜仲辛溫﹐彊筋壯骨﹐足痛腰疼﹐小便淋瀝。﹝去皮﹐酒和薑汁炒去絲。﹞

巴戟辛甘﹐大補虛損﹐精滑夢遺﹐彊筋固本。﹝酒浸﹐捶去骨﹐曬漧用。﹞

龍骨味甘﹐夢遺精泄﹐崩帶腸癰﹐驚癇風熱。﹝火。﹞

虎骨味辛﹐專治腳膝﹐定痛追風﹐能壯筋骨。

胡巴溫暖﹐補腎臟虛﹐膀胱諸疝﹐脹痛皆除。

鹿茸甘溫﹐益气滋陰﹐泄精尿血﹐崩帶堪任。

牡蠣微寒﹐澀精止汗﹐崩帶脇疼﹐老痰祛散。﹝火﹐左顧者佳。﹞

楝子味苦﹐膀胱疝气﹐中濕傷寒﹐利水之劑。

萆甘苦﹐風寒濕痺﹐腰背冷疼﹐添精益气。

寄生甘苦﹐腰痛頑麻﹐續筋壯骨﹐風濕尢佳。

續斷味辛﹐接骨續筋﹐跌撲折損﹐且固遺精。﹝酒浸洗用。﹞

麝香辛暖。善通關竅﹐伐鬼安驚﹐解毒甚妙。

乳香辛苦﹐療諸惡瘡﹐生肌止痛﹐心腹尢良。

沒藥溫平﹐治瘡止痛﹐跌打損傷﹐破血通用。

阿魏性溫﹐除破結﹐卻鬼殺虫﹐傳屍可滅。

水銀性寒﹐治疥殺虫﹐斷絕胎孕﹐催生立通。

靈砂性溫﹐能通血脈﹐殺鬼辟邪﹐安魂定魄。

砒霜有毒﹐風痰可吐﹐截瘧除哮﹐能消沈痼。

雄黃甘辛﹐辟邪解毒﹐更治蛇虺﹐喉風肉。

珍珠气寒﹐鎭驚除癇﹐開聾磨翳﹐止渴墜痰。

牛黃味苦﹐大治風痰﹐安魂定魄﹐驚癇靈丹。

琥珀味甘﹐安魂定魄﹐破瘀消﹐利水通塞。

血竭味鹹﹐跌撲傷損﹐惡毒瘡癰﹐破血有準。

硫黃性熱﹐掃除疥瘡﹐壯陽逐冷﹐寒邪敢當。

龍腦味辛﹐目痛喉痺﹐狂躁妄語﹐眞爲良劑。

蘆薈气寒﹐殺虫消疳﹐癲癇驚搐﹐服之立安。

砂有毒﹐潰癰爛肉﹐除翳生肌﹐破消毒。

硼砂味辛﹐療喉腫痛﹐膈上熱痰﹐噙化立中。

朱砂味甘﹐鎭心養神﹐驅邪殺鬼﹐定魄安魂。

竹茹止嘔﹐能除寒熱﹐胃熱咳噦﹐不寐安歇。﹝卽竹上靑皮刮下用。﹞

竹葉味甘﹐退熱安眠﹐化痰定喘﹐止渴消煩。﹝用淡竹者佳。﹞

竹瀝味甘﹐除虛痰火﹐汗熱渴煩﹐效如開鎖。

燈艸味甘﹐通利小水﹐隆閉成淋﹐濕腫爲最。

艾葉溫平﹐驅邪逐鬼﹐漏血安胎﹐心疼卽愈。﹝陳久愈佳。﹞

川椒辛熱﹐祛邪逐冷﹐明目殺虫﹐溫而不猛。

胡椒味辛﹐心腹冷痛﹐下气溫中﹐跌撲堪用。

白蜜甘平﹐入藥煉熟﹐益气補中﹐潤燥解毒。

蔥白辛溫﹐發表出汗﹐傷寒頭疼﹐腫痛皆散。

韭味辛溫﹐祛除胃熱﹐汁淸血瘀﹐子醫夢泄。

大蒜辛溫﹐化肉消穀﹐解毒散癰﹐多用傷目。

食鹽味鹹﹐能吐中痰﹐心腹卒痛﹐過多損顏。

茶茗味苦﹐熱渴能濟﹐上淸頭目﹐下消食气。

酒通血脈﹐消愁遣興﹐少飲壯神﹐過則損命。

醋消腫毒﹐積瘕可去﹐產後金瘡﹐血暈皆治。

淡豆豉寒﹐能除懊﹐傷寒頭疼﹐兼理瘴气。

紫河車甘﹐療諸虛損﹐勞瘵骨蒸﹐培植根本。

天靈蓋咸﹐傳屍勞瘵﹐溫瘧血崩﹐投之立瘥。

人乳味甘﹐補陰益陽﹐悅顏明目﹐羸瘦仙方。

童便气涼﹐撲損瘀血﹐虛勞骨蒸﹐熱嗽尢捷。

生薑性溫﹐通暢神明﹐痰嗽嘔吐﹐開胃極靈。

卷之一

諸病主藥

中風卒倒不語﹐須用皂角﹑細辛﹐開關爲主。痰气壅盛﹐須用南星﹑木香爲主。語言謇澀﹐須用石菖蒲﹑竹瀝爲主。口眼斜﹐須用防風﹑羌活﹑竹瀝爲主。手足搐搦﹐須用防風﹑羌活爲主。左癱屬血虛﹐須用川芎﹑當歸爲主。右癱屬气虛﹐須用參﹑術爲主。諸風﹐須用防風﹑羌活爲主。傷寒頭痛﹐須用羌活﹑川芎爲主。徧身疼痛﹐須用蒼術﹑羌活爲主。發汗﹐須用麻黃﹑桂枝爲主。久汗不出﹐須用紫蘇﹑靑皮爲主﹐表熱﹐須用柴胡爲主。止汗﹐須用桂枝﹑芍藥爲主。裏熱﹐須用黃連﹑黃芩爲主。大熱譫語﹐須用黃芩﹑黃連﹑黃柏﹑梔子爲主。發狂大便實﹐須用大黃﹑芒硝爲主。發渴﹐須用石膏﹑知母爲主。胸膈膨悶﹐須用桔梗﹐枳殼爲主。心下痞悶﹐須用枳實﹑黃連爲主。懊﹐須用梔子﹑豆豉爲主。虛煩﹐須用竹葉﹑石膏爲主。不眠﹐須用枳實﹑竹茹爲主。鼻幹不得眠﹐須用葛根﹑芍藥爲主。發斑﹐須用玄參﹑升麻爲主。發黃﹐須用茵陳﹑桅子爲主。中寒陰癥﹐須用附子﹑漧薑爲主。中暑﹐須用香薷﹑扁豆爲主。中濕﹐須用蒼術﹑白術爲主。瀉心火﹐須用黃連爲主。瀉肺火﹐須用黃芩爲主。瀉脾火﹐須用芍藥爲主。瀉胃火﹐須用石膏爲主。瀉肝火﹐須用柴胡爲主。瀉腎火﹐須用知母爲主。瀉膀胱火﹐須用黃柏爲主。瀉小腸火﹐須用木通爲主。

瀉屈曲之火﹐須用桅子爲主。瀉無根火﹐須用玄參爲主。內傷元气﹐須用黃﹑人參﹑甘艸爲主。脾胃虛弱﹐須用白術﹑山藥爲主。消食積﹐須用麥芽﹑神曲爲主。消肉積﹐須用山楂﹑艸果爲主。消酒積﹐須用黃連﹑漧葛﹑烏梅爲主。消冷積﹐須用巴豆爲主。消熱積﹐須用大黃爲主。六郁﹐須用蒼術﹑香附爲主。結痰﹐須用栝蔞﹑貝母﹑枳實爲主。濕痰﹐須用半夏﹑茯苓爲主。風痰﹐須用白附子﹑南星爲主。痰在四肢經絡﹐須用竹瀝﹑薑汁爲主。痰在兩脇﹐須用白芥子爲主。老痰﹐須用海石爲主。肺寒咳嗽﹐須用麻黃﹑杏仁爲主。肺熱咳嗽﹐須用黃芩﹑桑白皮爲主。咳嗽日久﹐須用款冬花﹑五味子爲主。气喘﹐須用蘇子﹑桑白皮爲主。瘧疾﹐新者宜截﹐須用常山爲主﹔瘧疾久者宜補﹐須用白豆蔻爲主。痢疾初起者宜下﹐須用大黃爲主﹔痢屬熱積气滯﹐須用黃連﹑枳殼爲主﹐裏急後重者﹐須用木香﹑檳榔爲主﹔久痢白者屬气虛﹐須用白術﹑茯苓爲主﹔久痢赤者屬血虛﹐須用當歸﹑川芎爲主。泄瀉須用白術﹑茯苓爲主﹕水瀉須用滑石爲主﹐久瀉須用訶子﹑肉豆蔻爲主﹐﹝或加柴胡﹑升麻﹐升提下陷之气﹐其瀉自止﹐﹞霍亂﹐須用藿香﹑半夏爲主﹐嘔吐﹐須用薑汁﹑半夏爲主。咳逆﹐須用柿蒂爲主。吞酸﹐須蒼術﹑神曲爲主。嘈雜﹐須用姜炒黃連﹑炒桅子爲主。順气須用烏藥﹑香附爲主。痞滿﹐須用枳實﹑黃連爲主。脹滿﹐須用大腹皮﹑濃朴爲主。水腫﹐須用豬芩﹑澤瀉爲主。

寬中須用砂仁﹑枳殼爲主。積聚﹐須用三稜﹑莪術爲主。積在左是死血﹐須用桃仁散結爲主﹔積在右是食積﹐須用香附﹑枳實爲主﹔積在中是痰飲﹐須用半夏爲主。黃膽﹐須用茵陳爲主。補陽須用黃﹑附子爲主﹔補陰須用當歸﹑熟地爲主﹔補气須用黃﹑人參爲主﹐補血須用當歸﹑生地爲主。破瘀血須用歸尾﹑桃仁爲主。提气須用升麻﹑桔梗爲主。癆熱痰嗽聲嘶﹐須用竹瀝﹑童便爲主。暴吐血﹐須用大黃﹑桃仁爲主。久吐血﹐須用當歸﹑川芎爲主。衄血﹐須用枯黃芩﹑芍藥爲主。止血須用京墨﹑韭汁爲主。溺血﹐須用梔子﹑木通爲主。虛汗﹐須用黃﹑白術爲主。眩暈﹐須用川芎﹑天麻爲主。麻者是气虛﹐須用黃﹑人參爲主。木者是濕痰死血﹐須用蒼術﹑半夏﹑桃仁爲主。癲屬心﹐須用當歸爲主。狂屬肝﹐須用黃連爲主。癇癥﹐須用南星﹑半夏爲主。健忘﹐須用遠志﹑石菖蒲爲主。怔忡驚悸﹐須用茯神﹑遠志爲主。虛煩﹐須用竹茹爲主。不寐﹐須用酸棗仁爲主。

頭左痛﹐須用芎。歸爲主﹔頭右痛﹐須用參﹑爲主﹔頭風痛﹐須用本﹑白芷爲主﹔諸頭痛﹐須用蔓荊子爲主。

烏須黑髮﹐須用何首烏爲主。耳鳴﹐須用當歸﹑龍薈爲主。鼻中生瘡﹐須用黃芩爲主。鼻塞聲重﹐須用防風﹑荊芥爲主。鼻淵﹐須用辛夷仁爲主。口舌生瘡﹐須用黃連爲主。牙痛﹐須用石膏﹑升麻爲主。眼腫﹐須用大黃﹑荊芥爲主。眼中云翳﹐須用白豆蔻爲主。翳瘴﹐須用蒺藜﹑木賊爲主。內瘴昏暗﹐須用熟地黃爲主。肺癰肺痿﹐須用薏苡仁爲主。咽喉腫痛﹐須用桔梗﹑甘艸爲主。結核瘰﹐須用夏枯艸爲主。心胃痛﹐須用炒桅子爲主。腹痛﹐須用芍藥﹑甘艸爲主。腹冷痛﹐須用吳茱萸﹑良姜爲主。止諸痛﹐須用乳香﹑沒藥爲主。腰痛﹐須用杜仲﹐故紙爲主。脇痛﹐須用白芥子﹑靑皮爲主。手臂痛﹐須用薄桂﹑羌活爲主。疝气﹐須用小茴香﹑川楝子爲主。香港腳濕熱﹐須用蒼術﹑黃柏爲主。下元虛弱﹐須用牛膝﹑木瓜爲主。痿﹐須用參﹑爲主。肢節痛﹐須用羌活爲主。半身不遂﹐須用何首烏﹑川﹑艸烏爲主。諸痛在上者屬風﹐須用羌活﹑桔梗﹑桂枝﹑威靈仙爲主﹔在下者屬濕﹐須用牛膝﹑木通﹑防己﹑黃柏爲主。消渴﹐須用天花粉爲主。生津液須用人參﹑五味子﹑麥門冬爲主。赤白痢﹐須用茯苓爲主。遺精﹐須用龍骨﹑牡蠣爲主。小便閉﹐須用木通﹑車前子爲主。大便閉﹐須用大黃﹑芒硝爲主。便血﹐須用槐花﹑地楡爲主。痔瘡﹐須用黃連﹑槐角爲主。脫肛﹐須用升麻﹑柴胡爲主。諸虫﹐須用使君子﹑檳榔爲主。婦人諸病﹐須用香附爲主。婦人腹痛﹐須用吳茱萸﹑香附爲主。婦人經閉﹐須用桃仁﹑紅花爲主。婦人血崩﹐須用炒蒲黃爲主。婦人帶下﹐須用炒漧薑爲主。婦人安胎﹐須用條芩﹑白術爲主。婦人產後虛熱﹐須用炒黑漧薑爲主。婦人產後惡露不行﹐須用益母艸爲主。婦人難產﹐須用芎﹑歸爲主。婦人乳汁不通﹐須用穿山甲爲主。婦人吹乳﹐須用白芷﹑貝母爲主。小兒疳積﹐須用蘆薈﹑蓬術爲主。小兒驚風﹐須用朱砂爲主。諸毒初起﹐須用艾火灸之爲主。發背﹐須用槐花爲主。癰疽﹐須用金銀花爲主。敗膿不去﹐須用白芷爲主。惡瘡﹐須用貝母爲主。疔瘡﹐須用白礬爲主。便毒﹐須用穿山甲﹑木鱉子爲主。魚口瘡﹐須用牛膝﹑穿山甲爲主。疳瘡﹐須用五倍子爲主。楊梅瘡﹐須用土茯苓爲主。瘡﹐須用輕粉﹑黃柏爲主。杖瘡跌傷﹐須用童便﹑好酒爲主。疥瘡﹐須用白礬﹑硫磺爲主。癜風﹐須用密陀僧爲主。諸瘡腫毒﹐須用連翹﹑牛蒡子爲主。破傷風﹐須用南星﹑防風爲主。湯燙火燒﹐須用白礬﹑大黃爲主。犬咬傷﹐須用杏仁﹑甘艸爲主。癲狗咬傷﹐須用斑蝥爲主。蛇咬傷﹐須用白芷爲主。中諸毒﹐須用香油灌之爲主。中砒毒﹐須用豆豉﹑蚯蚓爲主。諸骨哽喉﹐須用狗涎頻服爲主。

卷之一

釋形體

人﹐仁也﹔仁﹐生人也。故《易》曰﹕立人之道﹐曰仁與義。體﹐第也﹐骨﹑肉﹑毛﹑血﹑表﹑裏﹑大﹑小相次第也。軀﹐區也﹔是眾名之大總﹐若區域也。形有象之異也。身﹐伸也﹔可屈伸也。肉﹐柔也。毛﹐貌也﹐冒也﹐在表所以別形貌﹐且以自冒覆也。皮﹐被也﹐被覆體也。膚﹐布也﹐布在裏也。肌﹐也﹐膚膜堅也﹐肢﹐枝也﹐似木之枝格也。筋﹐力也﹐肉中之力﹐气之元也﹐靳固於身形也。

膜。幕也﹐幕絡一體也。血﹐也﹐出於肉﹐流而也。膿﹐濃也﹐汁﹐濃濃也。汁﹐涕涕而出也。津﹐進也﹐汗進出也。汗﹐也﹐出在於表﹐然也。髓﹐遺也﹐遺FS也。發﹐撥也﹐擢而出也。鬢﹐峻也﹐所生髙峻也。髦﹐冒也﹐覆冒頭頸也。眉﹐媚也﹐有娥媚也。頭﹐獨也﹐於體髙而獨也。首﹐始也。面﹐漫也。額﹐鄂也﹐有垠鄂也﹐故幽州人則謂之鄂也。角者﹐生於額角也。﹐鞍也﹐偃折如鞍也。目﹐默也﹐默而內識也。眼﹐限也﹐瞳子限限而出也。睫﹐插接也﹐插於眼眶而相接也。瞳子﹐瞳重也﹐膚幕相裹重也﹐子小稱也﹐謂主其精明者也﹐或曰眸子﹐眸冒也﹐相裹冒也。鼻﹐也﹐出气也。口﹐空也。頰﹐夾也﹐兩旁稱也﹐亦取挾斂飲食物也。舌﹐泄也﹐舒泄所當言也。齒﹐始也﹐少長之別﹐始乎此也。以齒食多者﹐長也﹔食少者﹐幼也。頤養也﹐動於下﹐止於上﹐上下咀物以養人也。牙﹐攄牙也﹐隨形言之也﹐輔車其骨彊﹐所以輔持口也﹔或曰牙車﹐牙所載也﹔或曰頷﹐頷含也﹐口含物之車也﹔或曰頰車﹐亦所以載物也﹐或曰車﹐鼠之食積於頰。人食似之﹐故取名也。凡系於車﹐皆取在下載上物也。耳﹐也﹐耳有一體屬著兩邊﹐然也。

唇﹐緣也﹐口之緣也。吻﹐免也﹐入之則碎﹐出之則免也﹔又取收也﹐漱唾所出﹐恆加收拭﹐因以爲名也。舌捲也﹐可以養制食物﹐使不落也。鼻下曰立人﹐取立於鼻下狹而長﹐似人立也。口上曰髭﹐髭﹐姿也﹐爲姿容之美也﹐下曰承漿﹐漿﹐水也。頤下曰須﹐須﹐秀也﹐物成乃秀﹐人成而須生也﹐亦取須體幹長而復生也。在頰耳旁曰髯﹐隨口動搖髯髯然也。其上連發曰鬢﹐鬢﹐濱也﹐濱崖也﹐爲面額之崖岸也。鬢曲頭曰距﹐距﹐拒也﹐言其曲似拒也。項﹐確也﹐堅確受枕之處。頸﹐徑也﹐徑挺而長也。咽﹐咽物也。喉﹐候也﹐气之出入不失其候也。FS在頤纓理之中也﹐靑徐謂之﹐物投其中受而下之者也﹔又謂之嗌气所流通要之處也。胡﹐互也﹐在咽下垂能斂互物也。胸﹐猶空也﹐空气所衝也。臆﹐猶抑也﹐抑气所差也。膺﹐壅也﹐气所壅塞也。腹﹐復也﹐富也﹐腸胃之屬﹐以自裹盛腹於外﹐腹之其中多品﹐似富者也。心﹐纖也﹐所識纖微﹐無物不貫心也。肝﹐幹也﹐五行屬木﹐故其體狀有枝榦也﹐凡物以木爲幹也。肺﹐勃也﹐言其气勃郁也。脾﹐裨也﹐在胃下裨助胃气主化谷也。腎﹐引也﹐腎屬水﹐主引水气灌注諸脈也。胃﹐圍也﹐圍受食物也。腸﹐暢也﹐通暢胃气﹐去滓穢也﹐臍﹐劑也﹐腸端之所限劑也。

胞﹐KT也﹐KT﹐空虛之言也﹐土以虛乘水溝也﹔或曰膀胱﹐言其體短而橫廣也。自臍以下曰小腹﹐水所聚也﹐又曰少腹﹐少﹐小也﹐比於臍以上爲小也。陰﹐蔭﹐言所在蔭翳也。脇﹐挾也﹐在兩旁臂所挾也。肋﹐勒也﹐檢勒五臟也。膈﹐塞也﹐塞上下﹐使气與谷不相通也。腋﹐繹也﹐言可張翕尋繹也。肩﹐堅也﹐甲闔也﹐與胸脇皆所相會合也。臂﹐裨也﹐在旁曰裨也。肘﹐注也﹐可隱注也。腕﹐宛也﹐言可宛屈也。掌﹐言可以排掌也。

手﹐須也﹐事業之所須也。節﹐有限節也。爪﹐紹也﹐筋極爲爪﹐紹續指端也。背﹐倍也﹐在後稱也。脊﹐積也﹐積續骨節終上下也。尾﹐微也﹐承脊之末稍微殺也。腰﹐約也﹐在體之中約結而小也。髖﹐緩也﹐其腋皮濃而緩也。臀﹐殿也﹐髙濃有殿選也。尻﹐廖也﹐尻所在廖牢也。腰﹐要也﹐脾股動搖如機樞也。髀﹐卑也﹐在下稱也。股。固也﹐爲彊固也。膝﹐伸也﹐可以屈伸也。腳﹐卻也﹐以其坐時卻在後也。脛﹐莖也﹐直而長似莖也。

膝頭曰膊﹐膊﹐圍也﹐因形團圓而名之也﹔或曰蹁﹐蹁﹐扁也﹐亦因形而名之也。足﹐續也﹐言續脛也。趾﹐止也﹐言行一進一止也。蹄﹐底也﹐乃足之底也。踝﹐踴也﹐居足兩旁﹐確確然也﹐亦因其形踝踝然也。足後曰根﹐在下旁著地﹐一體任之﹐象本根也。踵﹐鐘也﹐鐘﹐聚也﹐上體之所鐘聚也。

卷之一

周身臟腑形狀

肝﹐重四斤四兩﹔左三葉﹐右四葉﹐凡七葉﹐主藏魂。心﹐重十二兩﹕中有七孔三毛﹔盛精汁三合﹔主藏神。

脾﹐重二斤三兩﹔扁廣三寸﹐長五寸﹔有散膏半斤﹔主裹血﹑溫五臟﹐主藏魂。肺﹐重三斤三兩﹐六葉兩耳﹐凡八葉﹐主藏魄。腎有兩枚﹐重一斤一兩﹐主藏志。膽在肝之短葉間﹐重三兩三銖﹐盛精汁三合。胃﹐重二斤十四兩﹔紆曲屈伸﹐長二丈六寸﹐大一尺五寸﹐徑五寸﹐盛谷二斗﹑水一斗五升。小腸﹐重二斤十四兩﹔長三丈二尺﹐廣二寸半﹐徑八分分之少半﹐左回疊積十六曲﹐盛谷二斗四升﹑水六升三合之大半。大腸﹐重二斤十二兩﹔長二丈一尺﹐廣四寸﹐徑一寸﹐當臍右回疊積十六曲﹔盛谷一斗﹑水七升半。膀胱﹐重九兩二銖﹔縱廣九寸﹔盛溺九升九合﹕口廣二寸半。唇至齒﹐長九分﹔齒以後至會厭﹐深三寸半大﹐容五合。舌﹐重十兩﹔長七寸﹐廣二寸半。咽門﹐重十兩﹔廣二寸半﹐至胃﹐長一尺六寸。喉嚨﹐重十二兩﹐廣二寸﹐長一尺二寸﹔九節。肛門﹐重十二兩﹔大八寸﹐徑二寸大半﹐長二尺八寸﹔受谷九升三合八分合之一。

卷之一

人身面背手足之圖

正面人圖背面人圖側身人圖手經脈總圖足經脈總圖

卷之一

十二經脈歌

﹝並補瀉溫涼藥﹞

手太陰肺經脈歌﹕手太陰肺中焦生﹐下絡大腸出賁門﹐上膈屬肺從肺系﹐系橫出腋中行﹐肘臂寸口上魚際﹐大指內側爪甲根﹐支絡還從腕後出﹐接次指屬陽明經。

此經多气而少血﹐是動則病喘與咳﹐肺脹膨膨缺盆痛﹐兩手交瞀爲臂厥。

所生病者爲气咳﹐喘渴煩心胸滿結。

臂之內前痛﹐小便頻數掌中熱。

气虛肩背痛而寒﹐气盛亦疼風汗出。

欠伸少气不足息﹐遺矢無度溺變別。

肺臟補瀉溫涼藥﹕補﹕人參﹑黃﹑天門冬﹑阿膠﹑紫菀﹑山藥﹑五味子﹑栝蔞﹑麥門冬﹑百部﹑白芨﹑沙參﹑馬兜鈴﹑白茯苓。

瀉﹕葶藶﹑防風﹑通艸﹑枳殼﹑檳榔﹑桑白皮﹑澤瀉﹑琥珀﹑赤茯苓﹑紫蘇葉﹑枳實﹑麻黃﹑杏仁﹑蘿卜子。

溫﹕漧薑﹑生薑﹑肉桂﹑木香﹑白豆蔻﹑蘇子﹑半夏﹑橘紅﹑胡椒﹑川椒。

涼﹕片芩﹑山梔﹑桔梗﹑石膏﹑枇杷葉﹑玄參﹑貝母﹑靑黛﹑羚羊角﹑竹瀝。

本髒報使引經藥﹕白芷﹑升麻﹑蔥白。

肺病飲食宜忌物﹕《甲乙經》曰﹕肺病者﹐宜食黍﹑雞﹑肉﹑桃﹑蔥﹐宜辛物﹐忌苦物。

手陽明大腸經脈歌﹕陽明之脈手大腸﹐次指內側起商陽﹐循指上連出合谷﹐兩筋歧骨循臂膀﹐入肘外循外﹐肩端前柱骨旁﹐從肩下入缺盆內﹐絡肺下膈屬大腸﹔支從缺盆上入頸﹐斜貫頰前下齒當﹐環出人中交左右﹐上俠鼻孔注迎香。

此經气盛血亦盛﹐是動腫並齒痛。

所生病者爲鼽衄﹐目黃口漧喉痺生。

大指次指難爲用﹐肩前外痛相仍。

气有餘兮脈熱腫﹐虛則寒栗病偏增。

大腸補瀉溫涼藥﹕補﹕粟殼﹑牡蠣﹑木香﹑蓮子﹑肉豆蔻﹑訶子﹑倍子﹑龍骨﹑榛子﹑砂糖﹑糯米﹑石蜜﹑棕櫚子。

瀉﹕大黃﹑芒硝﹑牽牛﹑巴豆﹑枳殼﹑枳實﹑桃仁﹑檳榔﹑蔥自﹑麻子仁﹑續隨子﹑榧實。

溫﹕人參﹑漧薑﹑肉桂﹑吳茱萸﹑半夏﹑生薑﹑胡椒﹑丁香﹑糯米﹑桃花石。

涼﹕條芩﹑槐花﹑黃連﹑大黃﹑胡黃連﹑梔子﹑連翹﹑芒硝﹑苦參﹑石膏。

本腑報便引經藥﹕葛根﹑升麻﹑白芷﹝行上﹞﹑石膏﹝行下﹞。

足陽明胃經脈歌﹕胃足陽明交鼻起﹐下循鼻外下入齒﹐還出俠口繞承漿﹐頤後大迎頰車裏﹐耳前髮際至額顱﹐支下人迎缺盆底﹐下膈入胃絡脾宮﹐直者缺盆下乳內﹔一支幽門循腹中﹐下行直合气沖逢﹐遂由髀關抵膝臏﹐跗中指內關同﹔一支下膝注三里﹐前出中指外關通﹔一支別走足跗指﹐大指之端經盡矣。

此經多气復多血﹐是動欠伸面顏黑﹐淒淒惡寒畏見人﹐忽聞木音心驚惕﹐登髙而歌棄衣走﹐甚則腹脹仍賁響。

凡此諸疾皆厥﹐所生病者爲狂瘧。

濕淫汗出鼻流血﹐口唇裂又喉痺。

膝臏疼痛腹脹結﹐气膺伏兔外廉。

足跗中指俱痛徹﹐有餘消穀溺色黃。

不足身前寒振栗﹐胃房脹滿食不消。

气盛身前皆有熱。

胃腑補瀉溫涼藥﹕補﹕白術﹑人參﹑黃﹑蓮肉﹑炙甘艸﹑芡實﹑山藥﹑陳皮﹑半夏﹑糯米﹑蜂蜜﹑砂糖﹑白糖﹑荔枝﹑林禽﹑棗子﹑山楂﹑麥芽﹑神曲。

瀉﹕大黃﹑硝石﹑牽牛﹑巴豆﹑枳實﹑濃朴﹑枳殼﹑三稜﹑莪術。

溫﹕附子﹑肉桂﹑漧薑﹑生薑﹑丁香﹑木香﹑藿香﹑砂仁﹑益智﹑香附﹑川芎﹑胡椒﹑辛夷﹑肉豆蔻﹑艸豆蔻﹑白豆蔻﹑吳茱萸﹑香薷﹑糯米﹑諸糖。

涼﹕石膏﹑山梔﹑大黃﹑玄明粉﹑寒水石﹑黃連﹑生地黃﹑知母﹑黃芩﹑石斛﹑玉屑﹑連翹﹑滑石﹑葛根﹑蘆根。

本腑報使引經藥﹕葛根﹑升麻﹑白芷﹝行上﹞﹑石膏﹝行下﹞。

胃病飲食宜忌物﹕飛來子云﹕虛寒宜辛甘﹐忌苦﹔實熱宜苦淡﹐忌甘。

足太陰脾經脈歌﹕太陰脾起足大趾﹐上循內側白肉際﹐核骨之後內踝前﹐上循脛膝裏﹐股內前廉入腹中﹐屬脾絡胃與膈通﹐俠喉連舌散舌下﹐支絡從胃注心宮。

此經气盛而血衰﹐是動其病气所爲。

食入卽吐胃脘痛﹐更兼身體痛難移。

腹脹善噫舌本彊﹐得後餘气快然衰。

所生病者舌亦痛﹐體重不食亦如之。

煩心心下仍急痛﹐泄水溏瘕寒瘧隨。

不臥彊立股膝腫﹐疽發身黃大指痿。

脾臟補瀉溫涼藥﹕補﹕人參﹑白術﹑黃﹑炙甘艸﹑山藥﹑芡實﹑陳皮﹑酒芍﹑升麻﹝少用﹞﹑柴胡﹝少用﹞﹑南棗﹑枸杞﹑白茯苓﹑蜂蜜﹑砂糖﹑甘蔗﹑牛肉。

瀉﹕枳殼﹑枳實﹑巴豆﹑葶藶﹑靑皮﹑大黃﹑山楂﹑神曲﹑麥芽﹑防風。

溫﹕丁香﹑木香﹑漧薑﹑生薑﹑附子﹑官桂﹑砂仁﹑豆蔻﹑川芎﹑益智﹑茱萸﹑胡椒﹑花椒﹑藿香﹑良姜﹑紅豆﹑糯米﹑晚米﹑甜酒。

涼﹕黃連﹑連翹﹑大黃﹑黃芩﹑寒水石﹑石膏﹑山梔﹑芒硝﹑西瓜﹑綠豆﹑苦茶﹑玄明粉。

本髒報使引經藥﹕升麻﹑酒浸白芍藥。

脾病飲食宜忌物﹕《甲乙經》曰﹕脾病者﹐宜食粳米﹑牛肉﹐宜甘﹐忌酸。

手少陰心經脈歌﹕手少陰脈起心中﹐下膈直與小腸通﹔支者還從肺系走﹐直上喉嚨系目瞳﹔直者上肺出腋下﹐後肘內少海從。

臂內後廉抵掌中﹐銳骨之端注少衝。

多气少血屬此經﹐是動心脾痛難任。

渴欲飲水咽漧燥﹐所生痛目如金。

脇臂之內後廉痛﹐掌中有熱向經尋。

心臟補瀉溫涼藥﹕補﹕人參﹑天竺黃﹑金屑﹑銀屑﹑麥門冬﹑遠志﹑山藥﹑川芎﹑當歸﹑羚羊角﹑紅花﹑炒鹽。

瀉﹕枳實﹑葶藶﹑苦參﹑貝母﹑玄胡索﹑杏仁﹑郁金﹑黃連﹑前胡﹑半夏。

溫﹕藿香﹑蘇子﹑木香﹑沈香﹑乳香﹑石菖蒲。

涼﹕黃連﹑牛黃﹑竹葉﹑知母﹑山梔﹑連翹﹑珍珠﹑蘆根﹑玄明粉﹑貝母﹑犀角。

本髒報使引經藥﹕獨活﹑細辛。

心病飲食宜忌物﹕《甲乙經》曰﹕心病者﹐宜食麥﹑羊肉﹑杏﹑韭﹐宜苦物﹐忌咸物。

手太陽小腸經脈歌﹕手太陽經小腸脈﹐小指之端起少澤﹐循手外廉出踝中﹐循臂骨出肘內側。

上循外出後廉﹐直過肩解繞肩胛﹐交肩下入缺盆內﹐向腋絡心循咽嗌。

下膈抵胃屬小腸﹐一支缺盆貫頸頰﹐至目銳卻入耳﹐復從耳前仍上頰。

抵鼻升至目內﹐斜絡於顴別絡接。

此經少气還多血﹐是動則病痛咽嗌。

頜下腫兮不可顧﹐肩如拔兮似折。

所生病兮主肩﹐耳聾目黃腫腮頰。

肘臂之外後廉痛﹐部分尢當細分別。

小腸腑補瀉溫涼藥﹕補﹕牡蠣﹑石斛﹑甘艸梢。

瀉﹕海金沙﹑大黃﹑續隨子﹑蔥白﹑荔枝﹑紫蘇。

溫﹕巴戟﹑茴香﹑大茴香﹑烏藥﹑益智仁。

涼﹕木通﹑黃芩﹑滑石﹑黃柏﹑通艸﹑山梔﹑車前子﹑茅根﹑豬苓﹑澤瀉﹑芒硝。

小腸報使引經藥﹕本﹑羌活﹝行上﹞﹑黃柏﹝行下﹞。

足太陽膀胱經脈歌﹕足經太陽膀胱脈﹐目內上起額尖﹐支者巓上至耳角﹐直者從巓腦後懸。

絡腦還出別下項﹐仍隨肩膊俠脊邊﹐抵腰膂腎膀胱內﹐一支下與後陰連﹐貫臀斜入委中穴﹐一支膊內左右別﹐貫胛俠脊過脾樞﹐臀內後廉中合﹐下貫內外踝後﹐京骨之下指外側。

此經血多气猶少﹐是動頭痛不可當。

項如拔兮腰似折﹐髀樞痛徹脊中央。

如結兮如裂﹐是爲踝厥筋乃傷。

所生瘧痔小指廢﹐頭囟項痛目色黃。

腰尻腳疼連背﹐淚流鼻衄及癲狂。

膀胱腑補瀉溫涼藥﹕補﹕橘核﹑龍骨﹑續斷﹑菖蒲﹑益智仁。黃芩。

瀉﹕芒硝﹑豬苓﹑澤瀉﹑滑石﹑車前子﹑瞿麥﹑木通﹑萱艸根。

溫﹕茴香﹑肉桂﹑烏藥﹑沈香﹑蓽澄茄﹑山茱萸。

涼﹕黃柏﹑知母﹑防己﹑滑石﹑地膚子﹑石膏﹑甘艸梢﹑生地黃。

膀胱報使引經藥﹕本﹑羌活﹝行上﹞﹑黃柏﹝行下﹞。

足少陰腎經脈歌﹕足經腎脈屬少陰﹐小指斜趨湧泉心﹐然骨之下內踝後﹐別入跟中內侵。

出內廉上股內﹐貫脊屬腎膀胱臨﹔直者屬腎貫肝膈﹐入肺循喉舌本尋﹔支者從肺絡心內﹐仍至胸中部分深。

此經多气而少血﹐是動病饑不欲食。

喘嗽唾血喉中鳴﹐坐如欲起面如垢。

目視KTKT气不足﹐心懸如饑常惕惕。

所生病者爲舌漧﹐口熱咽痛气賁逼。

股內後廉並脊疼﹐心腸煩痛疸而。

痿厥嗜臥體怠惰﹐足下熱痛皆腎厥。

腎臟補瀉溫涼藥﹕補﹕知母﹑黃柏﹑生地黃﹑熟地黃﹑龜板﹑虎骨﹑覆盆子﹑牛膝﹝少用﹞﹑杜仲﹝少用﹞﹑鎖陽﹑山藥﹑鹿茸﹑枸杞﹑當歸﹑肉蓯蓉﹑山茱萸。

瀉﹕豬苓﹑澤瀉﹑琥珀﹑苦茗﹑白茯苓﹑木通。

溫﹕附子﹑漧薑﹑肉桂﹑沈香﹑破故紙﹑柏實﹑烏藥﹑硫黃﹑鐘乳﹑胡蘆巴﹑白馬莖﹑狗肉﹑陽起石﹑諸酒﹑鰻魚﹑五味子﹑巴戟天。

涼﹕黃柏﹑知母﹑生地黃﹑地骨皮﹑牡丹皮﹑玄參。

腎臟報使引經藥﹕獨活﹑肉桂﹑鹽﹑酒。

腎病飲食宜忌物﹕《甲乙經》曰﹕腎病者﹐宜食大豆﹑豕肉﹑粟﹑藿﹐宜咸物﹐忌甘物。

手厥陰心包絡經脈歌﹕手厥陰心主起胸﹐屬包下膈三焦宮﹐支者循胸出脇下﹐脇下連腋三寸同﹐仍上抵腋循內﹐太陰少陰兩經中﹐指透中衝支者別﹐小指次指絡相通。

此經少气原多血﹐是動則病手心熱。

肘臂攣急腋下腫﹐甚則胸脇支滿結。

心中澹澹或大動﹐善笑目黃面赤色。

所生病者爲煩心﹐心痛掌熱病之則。

心包絡補瀉溫涼藥﹕補﹕黃﹑人參﹑肉桂﹑蓯蓉﹑胡蘆巴﹑鹿血﹑菟絲子﹑沈香﹑故紙﹑狗肉﹑諸酒。

瀉﹕大黃﹑芒硝﹑枳殼﹑黃柏﹑山桅子﹑烏藥。

溫﹕附子﹑漧薑﹑肉桂﹑沈香﹑膃肭臍﹑川芎﹑益智﹑豆蔻﹑補骨脂﹑狗肉﹑茴香﹑硫黃﹑烏藥﹑鐘乳﹑柏子仁﹑燒酒。

涼﹕黃柏﹑知母﹑黃連﹑黃芩﹑山梔﹑柴胡﹑石膏﹑滑石﹑臘雪﹑玄明粉﹑寒水石。

心包絡報使引經藥﹕柴胡﹑川芎﹝行上﹞﹑靑皮﹝行下﹞。

手少陽三焦經脈歌﹕手經少陽三焦脈﹐起自小指次指端﹐兩指歧骨手腕錶﹐上出臂外兩骨間﹐肘後外循肩上﹐少陽之後交別傳﹐下入缺盆膻中分﹐散絡心包膈裏穿﹔支者膻中缺盆上﹐上項耳後耳角旋﹐屈下至頤仍注頰﹐一支出耳入耳前﹐卻從上關交曲頰﹐至目內乃盡焉。

此經少血還多气﹐是動耳鳴喉腫痺。

所生病者汗自出﹐耳後痛兼目銳。

肩肘臂外皆疼﹐小指次指亦如廢。

三焦補瀉溫涼藥﹕補﹕人參﹑黃﹑藿香﹑益智﹑炙甘艸﹑白術﹑桂枝。

瀉﹕枳殼﹑枳實﹑靑皮﹑蘿卜子﹑烏藥﹑神曲﹑澤瀉。

溫﹕附子﹑丁香﹑益智﹑仙茅﹑蓽澄茄﹑濃朴﹑漧薑﹑茴香﹑菟絲子﹑沈香﹑茱萸﹑胡椒﹑補骨脂。

涼﹕石膏﹑黃芩﹑黃柏﹑山梔﹑滑石﹑木通﹑車前子﹑龍膽艸﹑地骨皮﹑知母。

三焦報使引經藥﹐柴胡﹑川芎﹝行上﹞﹑靑皮﹝行下﹞。

足少陽膽經脈歌﹕足脈少陽膽之經﹐始從兩目銳生﹐抵頭循角下耳後﹐腦空風池次第行。

手少陽前至肩上﹐交少陽右上缺盆﹐支者耳後貫耳內﹐出走耳前銳循。

一支銳大迎下﹐合手少陽抵根﹐下加頰車缺盆合﹐入胸貫膈絡肝經。

屬膽仍從脇裏過﹐下入气沖毛際縈﹐橫入髀厭環跳內﹐直者缺盆下腋膺。

過季脇下髀厭內﹐出膝外廉是陽陵﹐外輔絕骨踝前過﹐足跗小指次指分。

一支別從大指去﹐三毛之際接肝經。

此經多气而少血﹐是動口苦善太息。

心脇疼痛難轉移﹐面塵足熱體無澤。

所生頭痛連銳﹐缺盆腫痛並兩腋。

馬刀挾癭生兩旁﹐汗出振寒瘧疾。

胸脇髀膝至骨﹐絕骨踝後及諸節。

膽腑補瀉溫涼藥﹕補﹕當歸﹑山茱萸﹑酸棗仁﹑五味子﹑諸酒﹑胡椒﹑辣菜﹑雞肉﹑烏梅。

瀉﹕柴胡﹑靑皮﹑黃連﹑白芍﹑川芎﹑木通。

溫﹕漧薑﹑生薑﹑肉桂﹑陳皮﹑半夏。

涼﹕黃連﹑黃芩﹑柴胡﹑竹茹﹑龍膽艸。

膽腑報使引經藥﹕柴胡﹑川芎﹝上行﹞﹑靑皮﹝下行﹞。

足厥陰肝經脈歌﹕厥陰足脈肝所終﹐大指之端毛際叢﹐足跗上廉太衝分﹐踝前一寸入中封。

上踝交出太陰後﹐循內廉陰股衝﹐環繞陰器抵小腹﹐俠胃屬肝絡膽逢。

上貫隔裏布脇肋﹐俠喉頏顙目系同﹐脈上巓會督脈出﹐支者還生目系中﹐下絡頰裏還唇內﹐支者便從膈肺通。

此經血多气少焉﹐是動腰疼俯仰難。

男疝女人小腹腫﹐面塵脫色及咽漧。

所生病者爲胸滿﹐嘔吐洞泄小便難。

或時遺溺並狐疝﹐臨證還須仔細看。

肝臟補瀉溫涼藥﹕補﹕木瓜﹑阿膠﹑沙參﹑橘核﹑酸棗仁﹑靑梅﹑薏苡仁﹑山茱萸﹑豬肉﹑羊肉﹑雞肉﹑諸酒﹑諸醋。

瀉﹕柴胡﹑黃連﹑白芍﹑川芎﹑黃芩﹑靑皮﹑靑黛。龍膽艸。

溫﹕木香﹑肉桂﹑吳萸﹑楊梅﹑桃子﹑杏子﹑李子。

涼﹕黃連﹑黃芩﹑龍膽艸﹑車前子﹑胡黃連﹑柴胡﹑艸決明﹑羚羊角。

肝臟報使引經藥﹕柴胡﹑川芎﹝行上﹞﹑靑皮﹝行下﹞。

肝病飲食宜忌物﹕《甲乙經》曰﹕肝病者﹐宜食麻﹑犬肉﹑李﹑韭﹐宜酸物﹐忌辛物。

卷之一

十二月七十二候歌

立春正月春气動﹐東風能解凝寒凍﹐土底蟄虫始振搖﹐魚陟負冰相戲泳﹔半月交得雨水後﹐獺祭魚時隨應候﹐候雁時催也北鄕﹐那堪艸木萌芽透﹔驚蟄二月節气浮﹐桃始開花放樹頭﹐鳴動無休歇﹐催得胡鷹化作鳩﹐春色平分才一半﹐同時玄鳥重相見﹐雷乃發聲天際頭﹐閃閃雲開始見電﹐芳菲三月報淸明﹐梧桐枝上始含英﹐田鼠化鴛人不覺﹐虹橋始見雨初晴﹐三月中時交谷雨﹐萍始生徧間洲渚﹐鳴鳩自拂其羽毛﹐載勝降於桑樹隅。

立夏四月節相爭﹐知他螻蟈爲誰鳴﹐無端蚯蚓縱橫出﹐有意王瓜取次生﹐小滿瞬時更疊至﹐間尋苦菜爭榮處﹐靡艸幹朽死欲枯﹐微看初暄麥秋至﹔芒種一番新換豆﹐不謂螳螂生如許﹐者鳴時聲不休﹐反舌無聲沒半語﹔夏至才交陰始生﹐鹿乃角解養新茸﹐陰陰蜩始鳴長日﹐細細田間半夏生﹔小暑乍來渾未覺﹐溫風時至褰簾幕﹐蟋蟀才居屋壁諸﹐天崖又見鷹始摯﹔大暑𨿽炎猶自好﹐且看腐艸爲螢秒﹐勻勻土潤散溽蒸﹐大雨時行蘇枯槁。

大火西流入立秋﹐涼風至透內房幽﹐一庭白露微微降﹐幾个寒蟬鳴樹頭﹔一瞬中間處暑至﹐鷹乃祭鳥誰教汝﹐天地屬金始整肅﹐禾乃登堂收幾許﹐無可柰何白露秋﹐大鴻小雁來南洲﹐舊時玄鳥都歸去﹐教令諸禽各養羞﹔自入秋分八月中﹐雷始收聲斂震宮﹐蟄虫壞戶先爲禦﹐水始涸兮勢向東﹔寒露人言晚節佳﹐鴻雁來賓時不差﹐雀入大水化爲蛤﹐爭看籬菊有黃花﹐休言霜降非天意﹐豺乃祭獸班時意﹐艸木皆黃落葉天﹐蟄虫咸俯迎寒气。

誰著書來立冬信﹐水始成冰寒日進﹐地始凍兮折裂開﹐雉入大水潛爲蜃﹐逡巡小雪年華暮﹐虹藏不見知何處﹐天升地降雨不交﹐閉塞成冬如禁固﹔紛飛大雪轉淒迷﹐不鳴焉肯啼﹐虎始交後風生壑﹐荔挺出時霜滿溪﹔短日漸長冬至矣﹐蚯蚓結泉更不起﹐漸漸林間麋角解﹐水泉搖動溫井底﹔去歲小寒今歲又﹐雁聲北鄕春去舊﹐鵲尋枝上始爲巢﹐雉入寒煙時一﹔一年時盡大寒來﹐雞始乳兮如乳孩﹐徵鳥當權飛厲疾﹐澤腹彌堅凍不開。

五朝一候如鱗次﹐一歲從頭七十二﹐達人觀此發天機﹐多少乾坤無限事。

卷之一

運气候節交應時刻數訣

前九之年二月中﹐今年元旦日時同﹔月月十五是初一﹐千年萬載不移宮﹔三十六年寒露逢﹐日主時辰一般同﹔今歲立春值此日﹐時時刻刻在其中﹔四十七年加兩月﹐今年閏月過此宮﹔閏年只在閏月起﹐三年兩頭再加逢。

五時二刻驚蟄求﹝二月節﹞﹐春分﹝二月中﹞﹔十四時刻淸明頭﹝三月節﹞﹐谷雨﹝三月中﹞﹔立夏一日三時六﹝四月節﹞﹐小滿﹝四月中﹞﹔芒種一日九候攸﹝五月節﹞﹐至夏﹝五月中﹞﹔二日二時二小暑﹝六月節﹐﹞大暑﹝六月中﹞﹔二日四時七刻秋﹝七月節﹞﹐處暑﹝七月中﹞﹔白露三朝單六刻﹝八月節﹞﹐秋分﹝八月中﹞﹔寒露三朝六時收﹝九月節﹞﹐霜降﹝九月中﹞﹔立冬三朝十一二﹝十月節﹞﹐小雪﹝十月中﹞﹔大雪四四兩頭流﹝十一月節﹞﹐冬至﹝十一月中﹞﹔小寒四日九時六﹝十二月節﹞﹐大寒﹝十二月中﹞﹔五日三時打春牛﹝正月節﹞﹐雨水﹝正月中﹞。

卷之一

醫學源流

炎黃髮源醫祖﹐軒轅岐伯繩書﹐雷公炮制別精粗﹐扁鵲神應桓主﹐於懿治溺神效﹐仲景《傷寒》誰如﹐華佗祕授當時無﹐又得叔和《脈》助﹐皇甫仕安《甲乙》﹐葛洪《肘後》非殊﹐眞人思邈聖神途﹐慈藏藥主恍悟。

上調西江月

卷之二

中風

脈中風浮吉﹐滑兼痰气。其或沈滑﹐勿以風治。或浮或沈而微而虛﹐扶危治痰風﹐未可疏。浮遲者吉﹐急疾者殂。

卷之二中風

眞中風證

中風者﹐有眞中風﹑有類中風之分。眞中風者﹐中時卒倒﹐皆因體气虛弱﹐榮衛失調﹐或喜怒憂思悲驚恐﹐或酒色勞力所傷﹐以致眞气耗散﹐腠理不密﹐風邪乘虛而入﹐乃其中也。有中腑﹑中髒﹑中血脈﹑气虛﹑血虛之不同﹐因而治法亦有異也。大抵中腑可治﹐中髒難醫﹐有不治之證。

凡口開手撒﹑眼合遺尿﹑吐沫直視﹑喉如鼾睡﹑肉脫筋骨痛﹑發直﹑搖頭上攛﹑面赤如妝﹑汗綴如珠﹑痰喘作聲﹐皆不治也。若動止筋痛﹐是無血滋筋故痛﹐曰筋枯不治。

凡卒中昏倒﹑不醒人事﹑牙關緊急者﹐此中風痰也。﹝宜後方。﹞先用通關散吹鼻﹐次用吐法﹕吐後未醒﹐急灸百會﹑人中﹑頰車﹑合谷﹔卽服導痰湯或攝生飲。俟稍醒﹐其气未盡順﹐痰未盡除﹐惟當服藿香正气散加南星﹑木香﹑防風﹑當歸一﹑二劑﹐然後視其中某癥﹐則當以某方治之﹐愼毋膠柱而鼓瑟也。

通關散

治中風痰厥﹑昏迷卒倒﹑不省人事欲絕者。

牙皂﹝去皮弦一兩﹞生半夏藜蘆﹝各五錢﹞細辛苦參﹝各二錢﹞

上爲末﹐每用少許﹐吹入鼻內﹐候有嚏可治﹐無嚏不可治。

祕方

﹝治癥同前。﹞用巴豆去殼﹐紙包捶油﹐去豆不用﹐用紙撚作條﹐送入鼻內﹐或加牙皂末尢良﹐或用前紙條燒煙燻入鼻內亦可。

回生丹

海陵王長登亭傳治中風痰厥﹑不省人事。蔥管藜蘆二兩﹐用河水一桶﹐煮爲汁﹐靑礞石二兩。火通紅﹐投入汁內。如此數次﹐濾淨﹐將雄豬膽十个﹐取汁攪前汁內﹐再用重湯煮成膏﹔候溫﹐入片腦末一錢五分﹐裝入瓷罐內﹐黃蠟封口。每用黃豆大一粒﹐新汲水化開。男左女右﹐鼻孔吹進﹐其痰自吐。若牙關緊不能吐﹐將口撥開﹐其痰得出﹐任下別藥。

祕方

治中風口噤﹑痰厥﹑不省人事。用桐油雞翎蘸﹐掃入喉中﹐吐痰卽活。一方用膽礬一分。爲末﹐溫黃酒調下﹐以吐痰爲度﹐一方用辰砂﹑白礬等分﹐三伏內裝入豬膽內﹐透風處陰漧﹐每用一塊﹐涼水研化灌下。一方用皂角末五分﹑半夏末三分﹑白礬末三分爲一劑﹐薑汁調服﹐探吐後﹐服加減導痰湯。

加減導痰湯

治中風痰涎壅盛﹐不能言語﹐牙關緊急有熱者宜此。

南星半夏﹝二藥用牙皂﹑白礬﹑生薑煎湯浸透﹑炒幹﹞白茯苓﹝去皮﹞陳皮﹝去白﹞栝蔞仁﹝去殼﹞

枳實﹝麩炒﹞桔梗﹝去蘆﹞黃連﹝薑汁炒﹞黃芩﹝去朽﹞白術﹝去蘆﹐各一錢﹞人參﹝去蘆﹞當歸﹝酒洗﹞木香﹝各五分﹞甘艸﹝三分﹞

上銼一劑﹐生薑三片﹐水煎﹐臨服入竹瀝﹑薑汁同服。

攝生飲

治一切卒中﹐不論中風﹑中寒﹑中暑﹑中濕及痰厥﹑气厥之類﹐不省人事﹐初作卽用此﹐無熱者用此。

南星﹝濕紙裹﹐煨﹞半夏﹝姜湯泡﹞木香﹝各一錢五分﹞蒼術﹝生﹞細辛石菖蒲甘艸﹝生。各一錢﹞

上銼一劑﹐生薑七片﹐水煎溫服。痰盛加全蠍炙二枚﹐仍先用通關散搐鼻。若牙噤者﹐用烏梅肉揉和南星﹑細辛末﹐以中指蘸藥擦牙自開。

國中風邪﹐麻木疼痛者﹐風濕气也﹐﹝宜後方﹞。

烏藥順气散

治男婦一切風气攻注四肢﹐骨節疼痛﹑肢體頑麻﹑手足癱瘓﹑言語謇澀﹑筋脈拘攣﹐宜先服此藥疏通气道﹐然後進以風藥。蓋治風先理气﹐气順則痰消﹐徐理其風﹐庶可收效。理气者﹐气滯﹑气郁﹑肩膊麻痛之類﹐此七情也﹐宜服之。

烏藥陳皮﹝各二錢﹞麻黃﹝去節﹞川芎白芷桔梗枳殼﹝去穣﹐麩炒。各一錢﹞僵蠶﹝炒去絲﹞

漧薑﹝炮﹐五分﹞甘艸﹝炙﹐三分﹞

上銼一劑﹐生薑三片﹑棗一枚﹐水煎溫服。中風一身俱麻加人參﹑白術﹑當歸﹑川芎﹑麥門冬﹐久患左癱右瘓﹐去麻黃加天麻﹑防風﹑羌活﹑半夏﹑南星﹑木香﹑當歸﹐口眼斜加姜炒黃連﹑羌活﹑防風﹑荊芥﹑竹瀝﹑薑汁﹐徧身疼痛加當歸﹑官桂﹑乳香﹑沒藥﹔臂痛加羌活﹑防風﹑薄桂﹑蒼術﹑紫蘇﹐背心痛﹐合行气香蘇散加蒼術﹑半夏﹑茯苓﹔腳膝浮腫加牛膝﹑獨活﹑五加皮﹐腰痛加牛膝﹑杜仲﹑角茴﹐眼眩加細辛﹑細茶﹐四肢冷痺加附子﹑官桂﹔癱瘓二﹑三年不能行者﹐合和獨活寄生湯﹐婦人血風加防風﹑薄荷﹑荊芥﹔胸隔脹滿加枳實﹑莪術﹐虛汗﹐去麻黃加黃﹐中風面目十指俱麻﹐乃气虛也﹐用補中益气湯加木香﹑附子﹑羌活﹑防風﹑烏藥﹑麥門冬。

風中腑者﹐多著四肢﹐手足拘急不仁﹐面加五色﹐惡風寒爲在表也。

疏風湯

治風中在腑﹐惡風寒﹑拘急不仁﹐先用此解表﹐後用愈風湯調理而痊。

當歸川芎白茯苓﹝去皮﹞陳皮半夏﹝姜制﹞烏藥香附白芷羌活防風﹝各八分﹞細辛桂枝甘艸﹝各三分﹞

上銼一劑﹐生薑三片﹐水煎熱服。

風中髒者﹐多滯九竅﹐唇緩﹑失音﹑耳聾﹑鼻塞﹑目瞀﹑二便閉塞﹐爲在裏也。其半身不遂﹑口眼斜﹑語言謇澀﹐或癱瘓不伸﹐或舌彊不語﹑痰涎壅盛﹑不省人事﹑牙關緊急﹐此皆中髒也﹔若大便閉結者﹐先服滋潤湯﹐後服愈風湯調理。

滋潤湯

治風中在髒﹐大便閉結。

當歸生地黃枳殼﹝去穣﹞濃朴﹝去皮﹞檳榔大黃火麻仁杏仁﹝去皮。各一錢﹞熟地黃羌活﹝各七分﹞紅花﹝三分﹞

上銼一劑﹐水煎﹐空心溫服。如元气虛弱﹐用蜜導法導之﹝方見傷寒﹞。

風中臟腑俱病者﹐藥必兼用﹐先表而後通也﹐然後服愈風湯調理。

愈風湯

治一切風癥卒中﹑國中﹑中腑﹑中髒及臟腑俱中﹐以上數者﹐先宜本經藥治之﹐後用此方調理。

人參﹝去蘆﹐一錢二分﹞白術﹝去蘆﹐一錢二分﹞白茯苓﹝去皮﹐一錢﹞當歸﹝酒洗﹐一錢二分﹞

川芎﹝八分﹞白芍﹝酒炒﹐一錢﹞陳皮﹝一錢﹞半夏﹝姜制﹐一錢﹞枳實﹝麩炒﹐七分﹞防風羌活﹝各七分﹞甘艸﹝三分﹞

上銼一劑﹐生薑三片﹑棗二枚﹐水煎﹐臨臥入竹瀝﹑薑汁﹑磨木香調服。

風中血脈者﹐外無六經之形癥﹐內無便溺之阻隔﹐肢不能舉﹐口不能言﹐爲在中也﹐宜﹕

養榮湯

治風中血脈﹐四肢不舉﹑口不能言及痰迷心竅﹑不省人事﹑舌彊不能言語﹑痰涎壅盛﹑口眼斜﹑半身不遂。

當歸川芎﹝去毛﹞白芍﹝酒炒﹞生地黃麥門冬﹝去心﹞遠志﹝甘艸水泡去骨﹞石菖蒲﹝去毛﹞

陳皮烏藥白茯苓﹝去皮﹞枳實﹝麩炒﹞半夏﹝用生薑﹑牙皂﹑白礬煎水浸二三日﹞南星﹝同上制﹞

黃連﹝薑汁炒﹞防風羌活秦艽甘艸﹝各等分﹞

上銼一劑﹐生薑三片﹑竹茹一團﹑水煎﹐入童便﹑竹瀝﹑薑汁少許同服。

省風淸痰轉舌湯

治口眼斜﹑舌彊難治。

陳皮﹝二錢﹞半夏﹝姜制﹐一錢﹞枳實﹝去殼﹐三分﹐麩炒﹞黃芩﹝酒炒﹐三分﹞防己﹝一錢﹞

防風﹝一錢﹞全蠍﹝洗去鹽﹐七分﹞南星﹝姜制﹐二分﹞甘艸﹝五分﹞白茯苓﹝八分﹞蟬蛻﹝八分﹞

天麻﹝四分﹞

上銼一劑﹐生薑三片﹑竹茹一團﹐水煎服﹐爲丸服亦可。

風中經絡者﹐則口眼斜也。﹝宜後方。﹞

淸痰順气湯

治口眼斜。

南星﹝姜制﹞栝蔞仁貝母陳皮蒼術﹝米泔浸﹐炒﹞官桂防風荊芥黃芩﹝酒炒﹞黃連﹝酒炒﹞

半夏﹝姜制﹞甘艸﹝各等分﹞

上銼﹐生薑三片﹐水煎﹐臨服入木香﹑沈香末各五分同服。

靑龍散

治男子諸風﹐口眼斜﹑左癱右瘓﹑半身不遂﹑語言謇澀﹑口流涎水及婦人產後諸風﹑小兒急慢驚風並治。

川烏南星定粉半夏僵蠶川芎熟地黃艸烏﹝各四錢﹞蚯蚓白芷﹝各二錢﹞白附子﹝二錢五分﹞

上俱生用。火上隔紙微炒﹐爲細末﹐每服二錢或六釐﹐小兒二釐。初服有汗﹐再服無汗﹐臨臥黃酒調下﹐如前癥候﹐先服烏藥順气散﹐不可見風﹐戒色欲﹑濃味一月﹐其病可愈。

一方外用白鱔一條﹐裝入竹管內﹐尾上用鍼深刺出血﹐血攤絹帛上﹐乘熱貼在病患如歪向左貼右邊﹐歪向右貼左邊﹐立時卽正﹐正卽洗去﹐效。

左半身不遂﹑手足癱瘓者﹐屬血虛與死血也。﹝宜後方。﹞

加減潤燥湯

治中風左半身不遂﹑手足癱瘓及語言費力﹑呵欠噴嚏﹑面目口眼斜寬弛﹑頭目眩暈﹑痰火熾盛﹑筋骨時痛﹑頭或痛﹑心悸。

當歸﹝一錢二分﹞川芎﹝一錢﹞白芍﹝酒炒﹐二錢﹞生地黃﹝酒炒﹐八分﹞熟地黃﹝薑汁炒﹐八分﹞

白術﹝去蘆﹐一錢﹞白茯苓﹝去皮﹐一錢﹞南星﹝薑汁炒﹐一錢﹞半夏﹝薑汁炒﹐一錢﹞陳皮﹝鹽水洗﹐八分﹞桃仁﹝去皮﹐六分﹞紅花﹝酒洗﹐四分﹞天麻﹝一錢﹞羌活﹝六分﹞防風﹝六分﹞黃芩﹝酒炒﹐八分﹞酸棗仁﹝炒﹐八分﹞黃柏﹝去皮﹐酒炒﹐三分﹞薄桂﹝六分﹞甘艸﹝炙﹐四分﹞牛膝﹝去蘆﹑酒洗﹑八分﹞

上銼一劑﹐水煎﹐入竹瀝﹑薑汁少許﹐溫服。手不遂﹐倍黃芩﹑薄桂﹔足不遂﹐倍黃柏﹑牛膝。

上半身不遂﹑手足癱瘓者﹐屬气虛與濕痰也。﹝宜後方。﹞

加減除濕湯

治中風右半身不遂﹑手足癱瘓及筋骨疼痛。

人參﹝去蘆﹐八分﹞白術﹝去蘆﹐一錢二分﹞白茯苓當歸﹝酒洗。各一錢﹞川芎﹝八分﹞赤芍﹝一錢﹞

陳皮﹝去白﹐一錢﹞半夏﹝姜制﹐一錢﹞蒼術﹝米泔制﹐一錢﹞烏藥﹝一錢﹞枳殼﹝麩炒﹐一錢﹞白芷﹝九分﹞

桔梗﹝八分﹞黃連﹝酒炒﹐一錢﹞黃芩﹝酒炒﹐一錢﹞羌活﹝一錢﹞防風﹝八分﹞甘艸﹝五分﹞

上銼一劑﹐生薑三片﹐水煎溫服。身痛加姜黃﹔腳痛加牛膝﹑防己﹑威靈仙。

左右手足皆癱瘓﹐此血气之大虛也。﹝宜後方。﹞

加味大補湯

黃﹝蜜炙﹞人參﹝去蘆﹞白術﹝去蘆﹞白茯苓﹝去皮﹞當歸﹝酒洗﹞川芎白芍﹝酒炒﹞大附子﹝面裹煨去皮臍﹞沈香木香﹝各三分﹞川烏牛膝﹝去蘆﹐酒洗﹞杜仲﹝去蘆﹐酒洗﹞

木瓜防風﹝去蘆﹞羌活獨活薏苡仁﹝各五分﹞肉桂甘艸﹝各三分﹞

上銼一劑﹐姜棗煎服。

中風手足癱瘓﹑口語澀等癥﹐屬血虛而火盛者﹐宜淸補也。﹝宜後方。﹞

奪命還眞丹

治中風半身不遂﹑手足癱瘓﹑口眼斜﹑語言謇澀﹑一切諸風痰火﹐气郁濕熱疼痛﹐驚癇之疾。

當歸﹝酒洗﹐一兩﹞川芎﹝五錢﹞白芍﹝酒炒﹐一兩﹞熟地黃﹝五錢﹞生地黃﹝五錢﹞人參﹝去蘆﹐七錢﹞白術﹝去蘆﹐七錢半﹞陳皮﹝去白﹐五錢﹞白茯苓﹝去皮﹐一兩﹞半夏﹝姜制﹐一兩﹞

枳殼﹝麩炒﹐一兩﹞桔梗﹝去蘆﹐一兩﹞木香﹝七錢五分﹞官桂﹝五錢﹞全蠍﹝去毒﹐五錢﹞天麻﹝七錢五分﹞防風﹝去蘆﹐一兩﹞僵蠶﹝炒﹐五錢﹞羌活﹝一兩五錢﹞獨活﹝七錢五分﹞本﹝七錢五分﹞細辛﹝三錢﹞薄荷葉﹝一兩﹞菊花﹝五錢﹞知母﹝一兩﹞軟石膏﹝一兩﹞柴胡﹝一兩﹞黃芩﹝五錢﹞黃連﹝五錢﹞地骨皮﹝五錢﹞蔓荊子﹝五錢﹞菟絲子﹝酒制﹐七錢五分﹞小茴﹝酒炒﹐一兩﹞杜仲﹝酒炒﹐一兩﹞麻黃﹝一兩﹞蛤蚧﹝酥炙﹐一兩﹞甘艸﹝一兩﹞

上三十七味爲末﹐煉蜜爲丸如彈子大﹐金箔爲衣。每服一丸﹐細嚼茶酒任下。如中風癱瘓癩疾﹐茶酒下﹐如徧身筋骨疼痛及心气痛及不省人事﹐熱醋下﹔如洗頭風及暗風﹐茶淸下﹔如驚癇口吐涎沫﹐溫酒下﹐如婦人胎前產後﹑經水不調﹐酒煎香附湯下。

按﹕上方以羌活愈風湯爲本﹐最能行導諸經﹐滋養气血﹐使陰陽無偏勝。久服﹐大風悉去﹐始終調理之良劑也。

中風手足癱瘓﹑舌彊言謇等癥﹐屬虛熱者﹐宜滋補也。﹝宜後方。﹞

健步虎潛丸

治中風癱瘓﹑手足不能動﹑舌彊謇於言。

黃﹝鹽水炒﹞當歸﹝酒洗﹞枸杞子﹝酒洗﹞龜板﹝酥炙﹐一兩﹞知母﹝人乳汁﹑鹽﹑酒炒﹞牛膝﹝去蘆﹐酒洗﹞白術﹝去蘆﹞白芍﹝鹽﹑酒炒﹞生地黃熟地黃虎脛骨﹝酥炙﹞杜仲﹝姜﹑酒炒﹞

人參﹝去蘆二兩﹞破故紙﹝鹽﹑酒炒﹑一兩﹞麥門冬﹝水泡去心﹐一兩﹞白茯苓﹝去皮﹑木﹞木瓜石菖蒲﹝去毛﹞酸棗仁遠志﹝甘艸水泡去心﹞薏苡仁﹝炒﹞羌活﹝酒洗﹞

獨活﹝酒洗﹞防風﹝酒洗。各一兩﹞黃柏﹝人乳汁﹑鹽﹑酒炒﹐二兩﹞五味子沈香大附子﹝童便浸透﹐面裹煨去皮臍﹐切四片﹐又將童便浸煮幹。各五錢﹞

上爲末﹐煉蜜和豬脊髓五條和爲丸﹐如梧桐子大。每服百丸﹐溫湯或酒送下。

中風手足癱瘓﹑半身痿弱不能動履等癥﹐屬虛寒者﹐宜溫補也。﹝宜後方。﹞

鹿角霜丸

治虛損半身痿弱﹐或二三年不能動履者。

黃﹝蜜水炒﹐三兩﹞人參﹝去蘆﹐二兩﹞白茯苓﹝去皮﹐三兩﹞白術﹝去蘆﹐二兩﹞當歸﹝酒洗﹐三兩﹞川芎﹝二兩﹞白芍﹝酒炒﹑二兩﹞熟地黃﹝酒蒸﹐二兩﹞蒼術﹝米泔水浸﹐二兩﹞肉桂﹝一兩﹞破故紙﹝酒炒﹐二兩﹞小茴﹝酒炒﹐一兩﹞肉蓯蓉﹝酒洗﹐兩半﹞木瓜﹝一兩五錢﹞牛膝﹝去蘆﹐一兩﹞杜仲﹝酒炒﹐二兩﹞檳榔﹝一兩﹞木香﹝二錢﹞烏藥﹝炒﹐一兩半﹞續斷﹝一兩﹞

虎脛骨﹝酥炙﹐兩半﹞防風﹝一兩半﹞羌活﹝一兩﹞獨活﹝一兩﹞甘艸﹝生﹐五錢﹞大附子﹝童便浸濕﹐和麵包煨﹐去皮尖﹐一兩鹿角霜一斤﹞川烏﹝炮﹑去皮尖﹐一兩半﹞

上爲細末﹐好酒煮米糊爲丸﹐如梧桐子大。每服七十丸﹐空心米湯﹑酒亦可下。

中風手足癱瘓等癥﹐屬風寒濕痺者﹐宜祛除也。﹝宜後方。﹞

蜜桃酥

治男婦久患風寒濕痺﹐左癱右瘓。

當歸川芎白芍生地黃﹝各一兩﹞人參﹝去蘆﹞白茯苓﹝去皮﹐三錢﹞白術﹝去蘆﹞陳皮半夏﹝姜炒﹞濃朴﹝姜炒﹞蒼術﹝米泔浸二日﹞香附枳殼﹝去穣。各一兩﹞烏藥砂仁杏仁﹝去皮尖﹞

木香沈香﹝各五錢﹞天門冬﹝去心﹞麥門冬﹝去心﹞五味子破故紙小茴牛膝﹝去蘆﹞枸杞子川椒何首烏肉蓯蓉川烏﹝泡去皮尖﹞艸烏﹝泡去皮尖。各五錢﹞細辛白芷麻黃防風羌活獨活漧薑官桂甘艸﹝各一兩﹞五加皮﹝五錢﹞小紅棗﹝八兩﹞北蜜﹝八兩﹞

胡桃肉﹝八兩﹐泡去皮﹞眞酥油﹝八兩﹞

上共四十四味﹐俱銼片﹐用生絹袋盛之。用好酒一大金華壇浸藥三日﹐封固放鍋內懸胎煮三个時辰﹐取出埋土中三日出火毒。每日空心服三盞﹐日進三服。其藥渣曬榦爲末﹐本酒打糊爲丸﹐如梧桐子大。每服三錢丸﹐空心本酒下。

仙傳藥酒方

治男婦左癱右瘓﹑口眼斜﹑手足頑麻﹑筋骨疼痛﹑一切諸風﹑痔漏﹑寒濕香港腳﹑疝气﹑十膈五噎﹑胎前產後﹑子宮久冷﹑赤白帶下﹑不受胎孕﹑經水不調﹑气滯痞塊﹐其功不能盡述。

茯神﹝去皮木﹞陳皮枳殼﹝去穣﹞靑皮﹝去穣﹞牛膝﹝去蘆﹞熟地黃肉蓯蓉白茯苓﹝去皮﹞

當歸山藥吳茱萸防風人參﹝去蘆﹞沈香廣木香丁香乳香﹝去蘆﹐各七錢﹞沒藥宿砂小茴大茴紅豆白術﹝去蘆﹞艸果黃芩杏仁甘艸豬苓黃三稜莪術半夏﹝姜制﹞南星﹝姜制﹞牡丹皮檳榔靑木香官桂大腹皮澤瀉天門冬﹝去心﹞梔子紅曲白花蛇﹝砂土炒。各五錢﹞

荊芥穗蒼術川烏﹝火炮﹞白芍桂皮知母﹝酒洗﹞細辛貝母﹝去心﹞麻黃﹝去節﹞麥門冬﹝去心﹞

艸烏﹝火炮。各三錢﹞藿香山楂白芷白附子軟石膏羌活薄荷木瓜木通葛根山茱萸﹝去核﹞

獨活﹝各四錢﹞香附破故紙﹝炒﹞虎脛骨﹝酥炙﹞天麻枸杞子川芎﹝六錢﹞良姜﹝二錢半﹞川椒﹝二錢﹞

上七十四味﹐修合一處﹐將藥絹袋裝盛﹐外用蜂蜜﹑核桃仁﹑紅棗去子各一斤﹐同小黃米燒酒﹐共裝入一大壇內﹐竹葉封固。七日下鍋煮三炷香取出﹐土埋二七去火毒﹐每早用一小鐘﹐久服有功﹐四十以上者方可用。

中風一切實熱﹐舌彊口噤﹑譫妄驚狂﹑二便閉澀者﹐宜解表而通裏也。﹝宜後方。﹞

防風通聖散

治中風一切風熱﹐大便閉結﹑小便赤澀﹑頭面生瘡﹑眼目赤痛﹐或熱生風舌彊口噤﹐或鼻生紫赤﹑風刺隱疹而爲肺風﹐或成風厲而世呼爲大風﹐或腸風而爲痔漏﹐或腸郁而爲諸熱譫妄驚狂﹐並皆治之﹐神效。

防風川芎當歸白芍連翹薄荷麻黃﹝各四分﹞石膏桔梗黃芩﹝各八分﹞白術桅子荊芥﹝各三分﹞滑石﹝二錢二分﹞芒硝﹝四分﹞甘艸﹝一錢﹞

上銼一劑﹐生薑三片﹐水煎溫服。其大黃﹑芒硝﹑麻黃三味﹐對癥旋入。自利去硝黃﹐自汗去麻黃。

一飲酒中風﹐身熱頭疼如破者﹐加黃連﹑蔥白煎服立愈﹐愼勿用麻黃﹑桂枝湯解之。

一風寒於肺﹐咳嗽喘急﹐每一兩加半夏﹑桔梗﹑紫菀﹝各二錢﹞

一﹑解利四時傷寒﹐內外兩傷﹐每一兩加益元散一兩﹑蔥白十根﹑豆豉一合﹐生薑五錢﹑水一大碗﹐煎五七沸﹐溫服一半﹐以鵝翎探之卽吐﹐吐後更服一半﹐汗出立解。

一頭旋胸熱﹑鼻塞濁涕時下﹐每一兩加薄荷﹑黃連各二錢半。《內經》云﹕膽移熱於腦﹐則辛鼻淵﹐鼻淵者﹐濁涕下不已也。王注曰﹕腦液下滲﹐則爲濁涕﹐涕下不已﹐如彼水泉﹐故曰鼻淵也。此爲足太陽與陽明脈俱盛也。

一﹑風熱上攻﹐頭目昏眩悶痛﹐痰喘咳嗽﹐去麻黃﹑芒硝﹑加菊花﹑人參﹑砂仁﹑寒水石。

一﹑耳鳴因酒遏者﹐加柴胡﹑枳殼﹑桔梗﹑靑皮﹑南星﹑荊芥。

一眼目赤腫﹐風熱爛弦﹐內外瘴翳﹑羞明怕日﹑倒睫出淚﹑兩瞼赤爛﹑紅筋瘀血﹐加菊花﹑細辛﹑羌活﹑獨活﹑蒺藜﹑木賊﹑蔓荊子﹑艸決明﹑玄參﹑蟬蛻﹑生薑煎服。

一﹑小便淋閉﹐去麻黃加滑石﹑連翹煎藥湯調木香末二錢﹔麻黃主表﹐不宜裏故去之。

一﹑腰脇走注疼痛﹐加芒硝﹑石膏﹑當歸﹑甘艸﹐一服各二錢﹐調車前子末﹑海金沙末各一錢。《內經》云﹕腰者腎之府。

一﹑破傷風者﹐如在表則辛以散之﹐在裏則苦以下之兼散之﹐汗下之後﹐通利血气祛除風邪者﹐每一兩內加荊芥穗﹑大黃各二錢﹐調全蠍末一錢﹑羌活末一錢。

一﹑小兒諸風抽搐﹑急慢驚風﹑大便閉結﹑邪熱暴甚﹑腸胃漧澀﹑寢汗切牙﹑目睛上竄﹑睡語不安﹑轉筋驚悸﹑肌肉蠕動﹐每一兩加大黃一錢﹑梔子二錢﹐調茯苓末二錢。

一﹑肌肉蠕動者﹐調羌活末一錢。經曰﹕肌肉蠕動﹐命曰微風。

一﹑打撲傷損﹐肢節疼痛﹑腹中惡血不下﹐每一兩加當歸﹑大黃各三錢半﹐調乳香﹑沒藥各二錢。

一﹑癰疽惡瘡腫毒﹐本方一兩﹐倍連翹﹑當歸﹐加黃連﹑茯苓﹑黃﹑人參﹑木香﹑白芷﹑金銀花﹑牡蠣各半兩﹐名滕黃飲子。如瘡在上﹐加當歸用酒浸。

一﹑發斑熱﹐本方一兩﹐加黃連五錢。

一勞汗當風﹐汗出爲鼓﹐郁乃痤﹐勞出於玄府﹐脂液所凝﹐去芒硝倍加芍藥﹑當歸﹐發散玄府之風﹐當調其榮衛﹐俗云風刺。一生隱疹﹐或赤或白﹐麻黃﹑豆豉﹑蔥白出其汗﹐麻黃去節﹐並去芒硝咸走血而內凝﹐故不發汗﹐還根據前方中加四物湯﹑黃連解毒湯﹐三藥合而服之﹐日二服﹐故《內經》曰﹕以苦發之﹐謂熱在肌表達內也。一气逆者﹐調木香末一錢服。一痢後鶴膝風良驗。

中三十六種風癥者﹐宜專攻也﹐﹝俱宜後方﹞。

愈風丹

治三十六種風。

蒼術﹝酒浸﹞香白芷南川烏﹝火炮﹞南艸烏﹝火炮。各四兩﹞天麻當歸﹝酒洗﹞防風何首烏﹝火炮﹞荊芥穗麻黃﹝去根節﹞石斛﹝去根﹐酒洗﹞甘艸﹝各一兩﹞南芎﹝五錢﹞

上爲細末﹐煉蜜爲丸﹐如彈子大。每服一丸﹐臨臥茶淸下。勿見風﹐忌豬肉﹑雀肉三日。急悶風﹐茶淸下﹐產後咳嗽肺風﹐紅花湯下﹔徧身筋骨疼痛﹐乳香湯下﹔腰疼耳聾腎气風﹐荊芥湯下﹔眉毛脫落大風﹐天麻湯下﹔口發狂言气心風﹐朱砂湯下﹔十指斷裂﹐鹽湯下﹔飲食無味﹐皂角湯下﹔徧身疥癬肺風﹐茶下﹔口眼斜﹐茶湯下﹔迎風冷淚﹐米泔湯下﹔手足皮腫﹐天麻湯下﹔大腸下血﹐燒獨蒜湯下﹐心胸悶﹑胸膈噎塞﹐姜湯下﹔發狂吐沫﹐荊芥湯下﹔婦人黃腫﹐當歸湯下﹔五般色淋﹐鹽湯下﹔鼻生赤點﹐蔥湯下﹔手足熱困﹐蘇木湯下﹔髮須脫落﹐鹽湯下﹔小兒臍風撮口﹐朱砂湯下﹔耳作蟬聲﹐川椒湯下﹔口吐酸水﹐茴香湯下﹔膀胱疼痛﹐艾醋湯下﹔起坐艱難﹐地黃湯下﹔偏正頭痛﹐茶湯下﹔眼跳熱癢﹐米湯下﹔小兒急慢驚風﹐金煎湯下﹔手足麻痺﹐石橊皮湯下﹔小兒吐虫﹐皂角湯下﹔婦人赤白帶下﹐甘艸湯下。

補遺方

祕傳藥酒方

治癱瘓腿疼﹑手足麻癢不能移動者。

當歸白芍﹝炒﹞生地黃牛膝秦艽木瓜黃柏﹝鹽炒﹞杜仲﹝姜炒﹞防風陳皮﹝各一兩﹞

南芎羌活獨活﹝各八錢﹞白芷﹝七錢﹞檳榔﹝五錢﹞肉桂甘艸節﹝蜜炙。各三錢﹞油松節﹝五錢﹞

久痛加虎脛骨酥炙八錢﹑蒼術一兩炒。

上銼入絹袋內﹐入南酒或無灰酒﹐重湯煮一炷香爲度。

早晚隨量飲之﹐不忌諸物。

絨花散

大梁李滄溪傳治左癱右瘓。

鱉甲﹝醋炙九次﹞鹿茸乳香沒藥絨花樹皮﹝卽夜合花根﹞

上五味各爲細末﹐各二錢合一處研勻﹐分爲二服﹐五更黃酒送下﹐一服五錢﹐男子至重者﹐二服出汗﹐女人至重﹐止用一服神效。

獨神丹

治癱瘓疼痛﹐手足攣拳。

用淮安陳曲一塊﹐將四面削去各一指濃﹐用中心的打碎﹑砂鍋內炒去濕气﹐爲細末﹐用福建黑糖等分﹐入石臼內搗勻﹐再用生薑汁熬熟﹐旋添入內﹐搗如泥丸﹐作彈子大﹐收貯瓷器內﹐每服細嚼。病在上者﹐晚上用黃酒下﹔病在下者﹐五更用牛膝煎酒送下一丸﹔如全身有病﹐早晚如引送下﹐克日奏效。

祕方

治癱瘓如神。

熟牛骨內髓一碗﹐煉熟蜜一斤﹐二味濾過﹐入炒麵一斤﹑炒榦薑末三兩。四味攪勻﹐丸如彈子大﹐一日服三四丸﹐細嚼酒下﹐大效。

神仙外應膏

治左癱右瘓﹑筋骨疼痛﹑手足拘攣。

川烏一斤爲細末﹐用隔年陳醋入砂鍋內慢火熬如醬色﹐敷患處。如病有一年﹐敷後一日發癢﹔如病二年﹐二日發癢。癢時令人將手拍癢處﹐以不癢爲度。先用升麻﹑皮硝﹑生薑煎水洗患處﹐然後敷藥﹐不可見風。

卷之二中風

類中風證

類中風者﹐則常有之。有中寒﹑中暑﹑中濕﹑中火﹑中气﹑食厥﹑勞傷﹑房勞﹑痰厥﹑血暈﹑中惡卒死等癥﹐皆類中風者甚多﹐各有治法﹐不可作風治。如用風藥﹐誤之甚矣。

中於寒者。謂冬月卒中寒气﹐昏冒口噤﹑肢攣惡寒﹐脈浮緊也。﹝宜後方。﹞

其癥或口吐涎沫﹐重則四肢僵直﹐先用熱酒﹑薑汁各半盞灌之﹐稍醒後﹐隨用附子理中湯。若不急治﹐舌短囊縮而死矣。

附子理中湯

治中寒厥倒。

大附子﹝炮去臍﹞漧薑吳茱萸﹝炮﹞官桂人參當歸陳皮濃朴﹝姜炒﹞白術﹝去蘆﹞

甘艸﹝炙﹞

上銼生薑﹑棗子﹐水煎熱服。

中於暑﹐謂夏月卒暴炎暑﹐昏冒痿厥﹐吐瀉喘滿也。﹝宜後方。﹞

十味香薷飲

﹝方見中暑。﹞

中於濕者﹐丹溪所謂東南之人多由濕土生痰﹐痰生熱﹐熱生風。

淸燥湯

﹝方見痿﹐根據本方加竹瀝﹑薑汁。﹞

中於火者﹐河間所謂肝木之風內中﹐六經之邪外侵﹐良由五志過極﹐火盛水衰﹐熱气怫郁﹐昏冒而卒僕也。

﹝宜後方。﹞用六味地黃丸﹑四君子湯﹑獨參湯之類﹐內有恚怒傷肝﹑火動上炎者﹐用小柴胡湯之類。

六味地黃丸﹑四君子湯

﹝俱見補益。﹞

中於气者﹐由七情過極﹐气厥昏冒﹐或牙關緊急也。﹝宜後方。﹞

中气癥﹐因與人相爭﹐暴怒气逆而暈倒者﹐此名中气。气脈多沈﹐風脈多浮﹔風中身溫有痰涎﹐气中身冷無痰涎。先用姜湯灌﹐救蘇後﹐卽用木香順气散﹐或藿香正气散。

木香順气散

治中气暈倒。

木香﹝另研﹞砂仁﹝各五分﹞烏藥香附靑皮﹝去穣﹞陳皮半夏﹝姜炒﹞濃朴﹝姜炒﹞枳殼﹝麩炒。各一錢﹞官桂漧薑甘艸﹝各三分﹞

上銼一劑﹐生薑三片水煎﹐木香調服。气不轉加蘇子﹑沈香。

藿香正气散

治中風調理平和之劑。﹝方見霍亂。﹞

食厥者﹐過於飲食﹐胃气自傷﹐不能運化﹐故昏冒也。﹝宜後方。﹞先用姜鹽湯多灌﹐探吐之後﹐服六君子湯。凡中卒倒﹑口噤不能言﹑目不識人﹑四肢不舉等癥﹐多者飲食過度﹐變爲異常﹐必須審問明白。若果因飲食之後﹐或著气惱﹐另煎鹽湯灌之﹐探吐之卽愈。

六君子湯

人參﹝七分﹞白術﹝去蘆﹞白茯苓﹝去皮﹞陳皮半夏﹝薑汁制。各一錢﹞香附﹝一錢二分﹞

木香砂仁﹝各五分﹞甘艸﹝三分﹞

上銼生薑三片﹑棗二枚﹐水煎溫服。

勞傷者﹐過於勞役﹐耗損元气﹐脾胃虛衰﹐不任風寒﹐故昏冒也。﹝宜後方。﹞

補中益气湯

治气虛卒倒。﹝方見內傷。﹞

房勞者﹐因腎虛精耗﹐气不歸元﹐故昏冒也。﹝宜後方。﹞

六味地黃丸

﹝方見補益。﹞

痰厥者﹐皆因內虛受寒﹐痰气阻塞﹐手足厥冷麻痺﹐眩暈欲倒﹐脈沈細也。﹝宜後方。﹞

加味二陳湯﹕

治痰厥暈倒。

陳皮半夏﹝姜制﹞白茯苓﹝去皮﹞當歸枳實﹝麩炒﹞桔梗﹝去蘆﹞杏仁﹝去皮尖。各一錢﹞

良姜砂仁﹝各七分﹞木香官桂甘艸﹝各三分﹞

上銼一劑﹐生薑煎服。气逆加蘇子﹔元气虛弱去枳實。

血暈者﹐皆因平日去血過多﹐虛而成血暈﹐脈微澀也。﹝宜後方。﹞

加味四物湯

治血虛眩暈卒倒﹐不可艾灸﹐驚哭叫動﹐動則乘虛而死。

當歸川芎白芍﹝炒﹞生地黃熟地黃黃﹝蜜炙﹞人參白術﹝去蘆﹞陳皮白茯苓﹝去皮﹞

荊芥甘艸﹝炙。各等分﹞

上銼﹐棗二枚﹑烏梅一个﹐水煎服。飽悶加香附﹑砂仁﹐去黃﹑白術。

卒中暴厥者﹐卒然不省人事也。其癥因犯不正之气﹐忽然手足厥冷﹑肌膚粟起﹑頭面靑黑﹑精神不守﹑錯言妄語﹑牙緊口噤﹑昏不知人﹑頭旋暈倒﹐此中惡卒厥﹐客忤飛屍﹐鬼擊弔死開喪入廟登冢﹐多有此病也。宜艾灸臍中百壯﹐以皂角末搐鼻﹐或半夏末亦可﹐或研韭汁灌耳中卽活﹐或以蘇合香丸灌之﹐俟稍醒用調气散合平胃散服之﹐或藿香正气散亦可。

調气散

白豆蔻丁香檀香木香﹝各二錢﹞藿香甘艸﹝炙。各八錢﹞砂仁﹝四錢﹞

上爲末﹐每服二錢﹐入鹽少許﹐沸湯點服。

蘇合香丸

治男婦中風中气﹐牙關緊閉﹑口眼斜﹑不省人事並傳屍﹐骨蒸勞瘵﹐卒暴心疼﹐鬼魅瘴瘧﹐小兒急﹐慢驚搐﹐婦人產後中風﹐赤白痢疾﹐一切气暴之癥﹐最能順气化痰。

沈香木香丁香白檀香安息香﹝酒熬膏﹞麝香香附米白術訶子肉蓽茇朱砂犀角鎊﹝各一兩﹞

乳香片腦蘇合香油﹝入息香膏內。各五錢﹞

上將各味咀成片﹐爲細末﹐入腦﹑麝﹑安息香﹑蘇合香油同藥攪勻﹐煉蜜爲丸﹐每丸重一錢﹐用蠟包裹。每用大人一丸﹑小兒半丸﹐去蠟皮﹐以生薑自然汁化開擦牙關﹐另煎姜湯少許﹐調藥灌下神效。

卷之二中風

預防中風

凡人初覺大指﹑次指麻木不仁﹐或手足少力﹑肌肉微掣﹐三年內有中風之疾﹐宜先服愈風湯﹑天麻丸各一料﹐此治未病之先也。又云﹕於未病之先﹐服竹瀝枳術九﹐可祛去之。若與搜風順气丸間服﹐何中風之有﹖

愈風湯

初覺風動﹐服此不致倒僕﹐此乃治未病之聖藥也。又治中風癥內邪已除﹐外邪已盡當服此藥﹐以導諸經。久服大風盡去﹐縱有微邪﹐只從此藥加減治之。然治病之法﹐不可失於通塞。或一气之微汗﹐或一旬之通利﹐如此乃常治之法也。久則淸濁自分﹑榮衛自和矣。

黃﹝蜜炙﹞人參﹝去蘆﹞當歸﹝酒洗﹞白芍﹝酒炒﹞生地黃枸杞子杜仲﹝姜酒炒﹞秦艽肉桂蒼術﹝米泔洗﹞羌活獨活防風薄荷菊花細辛麻黃蔓荊子白芷地骨皮知母石膏柴胡黃芩枳殼﹝麩炒﹞甘艸上銼﹐每服一兩﹐生薑三片﹐水煎空心服。渣再煎﹐臨臥服。一方加熟地黃﹑半夏﹑濃朴﹑前胡﹑防己﹑茯苓﹐療腎肝虛筋骨弱﹑語言謇澀﹑精神昏憒。此藥安心養神﹐調理陰陽﹐使無偏勝﹐治中風內外無邪。服此藥以行中道﹐及治風濕內弱﹑風熱體重﹐或瘦而肢體偏枯﹐或肥而半身不遂。

天麻丸

治風因熱而生﹐熱勝則風動﹐宜以靜以勝其燥﹐是養血也。此藥能行榮衛﹑壯筋骨﹐方治足三陰虧損﹐風邪折傷致肢體麻木﹑手足不隨等癥﹐去附子加肉桂﹑熟地黃﹐名愈風丹。

天麻牛膝﹝去蘆﹐酒洗﹞萆玄參﹝各一兩半﹞杜仲﹝姜炒﹐一兩七錢﹞大附子﹝去皮臍﹐五錢﹞羌活﹝三兩半﹞當歸﹝酒洗﹐一兩半﹞生地黃﹝酒洗﹐四兩﹞去腎間風﹐加獨活一兩半。

上爲末﹐煉蜜爲丸﹐如梧桐子大。每服七八十丸﹐空心酒下﹐白湯亦可﹐良久則食。

竹瀝枳術丸

化痰淸火﹑順气除濕﹑祛暈眩﹑療麻木﹑養血﹑健脾胃。

白術﹝去蘆﹐土炒﹞蒼術﹝泔制鹽水炒。各二兩﹞枳實﹝麩炒﹞陳皮﹝去白﹞白茯苓﹝去皮﹞

半夏﹝白礬﹑皂角﹑生薑水煮幹﹞南星﹝制同上﹞黃連﹝姜炒﹞條芩﹝酒炒﹞當歸﹝酒洗﹞山楂﹝去核﹞白芥子﹝炒﹞白芍﹝酒炒。各二兩﹞人參﹝五錢﹞木香﹝一錢﹞

上爲細末﹐以神曲六兩﹑薑汁一盞﹑竹瀝一碗﹐煮糊爲丸﹐如梧桐子大。每服百丸﹐食遠淡姜湯送下。

搜風順气丸

治腸胃積熱﹐以致膈間痞悶﹑大便結燥﹑小便赤澀﹑腸風痔漏﹑腰膝酸疼﹑肢節頑麻﹑手足癱瘓﹑行步艱辛﹑語言謇澀﹐三十六種風﹑七十二般气﹐無不效驗。

大黃﹝五兩﹐酒蒸九次﹑要黑﹞火麻仁﹝微炒﹐去殼﹞郁李仁﹝去殼﹐泡去皮﹐二兩﹞菟絲子﹝酒煮﹐二兩﹞幹山藥﹝二兩﹞牛膝﹝去蘆﹐酒洗﹐二兩﹞枳殼﹝麩炒﹐一兩﹞檳榔﹝二兩﹞車前子﹝炒﹐二兩半﹞山茱萸﹝酒蒸﹐去核﹐二兩﹞

上爲末﹐煉蜜爲丸﹐如梧桐子大。每服三十丸﹐茶酒任下﹐百無所忌﹐早晚各一服。

余屢試前方有效者﹐有不效者。不效者﹐多是脾肺之虛﹐腎气之弱﹐惟宜補中益气湯﹑六味地黃丸兼進之﹐可免中風之患矣。﹝方見補益。﹞

大司寇三川劉公患卒倒﹐不省人事﹑口眼相引﹑手足戰掉﹑一醫作風治﹐一醫作痰火治﹐俱罔效。余診六脈沈數﹐气口緊盛﹐此非風非痰火﹐乃气夾食也。其家人始悟曰﹕適正食之際﹐被惱怒所觸﹐遂致如此。用行气香蘇散加木香﹑靑皮﹑山楂﹐一服卽瘥。

桑環川﹑劉前溪﹐素皆與余善﹐年俱近五旬﹐而桑多欲﹑劉嗜酒﹐其脈左右俱微﹐人迎盛﹐右脈滑大﹐時常手足酸麻﹑肌肉蠕動﹐此气血虛而風痰盛也。余謂三年內﹐俱有癱瘓之患﹐二君宜謹愼﹐因勸其服藥以免後患。桑然其言﹐每年制搜風順气丸﹑延齡固本丹各一料﹐後果無恙。其劉不聽﹐愈縱飲無忌﹐未及三年﹐果中風卒倒﹐癱瘓言澀﹐求治於予曰﹕悔不聽君言﹐致有今日﹐願君竭力救我殘喘則再造之恩也。予以養榮湯加減﹐並健步虎潛丸﹐二藥兼服一年餘始愈。

劉大尹素有疾﹐兩臂頑麻﹑兩目流淚﹐服搜風化痰藥痰愈甚﹐臂反痛不能伸﹐手指俱攣。余曰﹕麻屬气虛﹐誤服前藥﹐肝火熾盛﹐肝血漧涸﹐筋無所養﹐虛而攣耳。當補脾肺滋腎水則風自去﹑熱自退﹑痰自淸﹐遂用六味丸﹑補中益气湯﹐不三月而痊。﹝方見補益。﹞

卷之二

傷寒

﹝附傷風﹞

脈﹕脈陽浮而陰弱﹐謂之傷風。邪在六經俱弦加之。陽浮﹐衛中風也﹔陰弱﹐榮气弱也。風傷陽﹐故浮虛也。

脈浮緊而無汗﹐謂之傷寒。寒傷榮﹐榮實則衛盈。陽浮緊﹐邪在上焦﹐主欲吐也。脈浮﹑頭項痛﹑腰脊彊﹐病在太陽。脈長﹑身熱﹑鼻幹﹑目疼﹑不得臥﹐病在陽明。脈弦﹑胸脇痛﹑耳聾﹑往來寒熱﹐病在少陽。脈沈細﹑咽漧﹑腹滿自利﹐病在太陰。脈微緩﹑口燥舌漧而渴﹐病在少陰。脈沈澀﹑煩滿囊縮﹐病在厥陰。

左手脈來緊盛﹐卽是傷寒﹐右手脈平和。右手脈來緊盛﹐卽是飲食內傷﹐左手脈平和。左右手脈俱緊盛﹐卽是夾食傷寒﹐此爲內傷外感。右手脈來空虛﹐左手脈來緊盛﹐卽是勞力傷寒﹐亦爲內傷外感。左右手脈來沈細或伏﹐面色靑﹐手足冷﹐小腹絞痛﹐甚則吐利﹐舌捲囊縮﹐卽是夾陰中寒﹐此是眞陰癥。

脈來浮緊有力﹐爲寒邪在表﹐治宜發散﹐脈來沈實有力﹐爲陰邪伏陽﹐治宜攻下﹔脈來沈細無力﹐此純陰也﹐宜退陰助陽﹔脈來沈數有力﹐爲熱相傳裏﹐宜淸解邪熱。

傷寒審證口訣﹕口苦者﹐是膽熱也﹐口甜者﹐是脾熱也﹔口燥咽漧者﹐是腎熱也﹔舌漧口燥者﹐是胃熱也。手心熱者﹐邪在裏也﹔手背熱者﹐邪在表也。手足溫者﹐陽證也﹔手足冷者﹐陰證也。鼻流濁涕者﹐屬風熱也﹔鼻流淸涕者﹐屬肺寒也。唇口俱腫赤者﹐是熱極也﹔唇口俱靑黑者﹐是寒極也。凡開目喜見人者﹐屬陽也﹐閉目不欲見人者﹐屬陰也。多睡者﹐陽虛陰盛也﹐無睡者﹐陰虛陽盛也。喜明者屬陽﹐元气實也﹔喜暗者屬陰﹐元气虛也。

睡向壁者屬陰﹐元气虛也﹔睡向外者屬陽﹐元气實也。舌靑紫者﹐是陰寒也﹔舌赤紫者﹐是陽毒也。譫語者﹐口出無倫﹐邪气勝也﹔鄭聲者﹐語不接續﹐精气脫也﹐狂言者﹐無稽妄談﹐邪熱气勝也﹔獨語者﹐無人則言﹐是邪入裏也。目直視者﹐園正而不轉動也。怕木聲走響者﹐胃虛不可下也。螈者﹐筋脈急而縮也﹐者﹐筋脈緩而伸也。

傷寒治法﹕正傷寒者﹐大汗之﹐大下之。感冒暴寒者﹐微汗之﹐微下之。勞力感寒者﹐溫散之。溫熱病者﹐微解之﹐大下之。陰證似陽者﹐溫之。陽證似陰者﹐下之。陽毒者﹐分輕重下之。陰毒者﹐分緩急溫之。陽狂者下之﹐陰厥者溫之。濕熱發黃者﹐利之﹑下之。血癥發黃者﹐淸之﹑下之。發斑者﹐淸之﹑下之。譫語者﹐下之﹑淸之。痞滿者﹐消之﹑瀉之。結胸者﹐解之﹑下之。太陽癥似少陰者﹐溫之。少陰癥似太陽者﹐汗之。衄血者﹐解之﹑止之。發喘者﹐汗之﹑下之。咳嗽者﹐淸之﹑解之。在表者﹐汗之﹑散之﹔在裏者﹐利之﹑下之。在上者﹐因而越之。陷下者﹐升而舉之。從乎中者﹐和解之。直中陰經者﹐溫補之。解表不開﹐不可攻裏﹐日數𨿽多﹐但見表癥脈浮﹐尙宜汗之。裏癥具者﹐不可攻表﹐日數𨿽少﹐但見裏癥脈沈實﹐尢宜下之。若同而異者明之﹐似是而非者辧之。

傷寒總論﹕夫寒者﹐天地殺厲之气也﹐秋之寒露﹑冬之霜雪﹐皆寒邪也。是以辛苦之人﹐起居不由乎節﹐飲食不順乎時﹐感其霧露之气﹐則其邪淺﹔感其霜雪之气﹐則其邪深。感而卽病﹐名曰傷寒。不卽病者﹐寒邪藏於肌肉之間﹐伏於榮衛之內﹐至春因溫暖之气而發者﹐名曰溫病﹔至夏因暑熱之气而作者﹐名曰熱病。傷寒也﹑溫病也﹑熱病也﹐一理而已。若乃疫癘之疾﹐稍有不同者﹐蓋因春應溫而反涼﹐夏應熱而反冷﹐秋應涼而反熱﹐冬應寒而反溫﹐四時不正之气也。感其春夏不正之气﹐則爲溫疫﹔感其秋冬不正之邪﹐則爲寒疫。然其經絡傳變﹑表裏受癥與傷寒同也。俗云﹕時气病爾。經總論之曰傷寒所以爲人之大病者﹐害人最速也。軒岐以下﹐得其治法之祕者﹐惟張長沙一人而已。厥後劉河間不蹈其麻黃桂枝發表之藥﹐自制雙解散﹐辛涼之劑非不同也﹐時有異也﹐彼一時也。柰五運六气有所更﹐世態居民有所變﹐天以常靜﹐人以常動﹐動則屬陽﹐靜則屬陰。淸平之世﹐同水化也﹐𨿽有辛熱之藥﹐不生他癥。擾攘之世﹐同火化也﹐若用辛熱之藥﹐則發黃生斑﹐變壞之病作矣。

蓋人內火旣動﹐外火又侵﹐所以辛熱發汗不如辛溫﹐辛溫發汗不如辛涼之藥發汗﹐一劑而立雪。以辛熱之藥發汗﹐輕者必危﹐重者必死﹐可不謹哉﹖四時感冒風寒者﹐宜表解也。

十神湯

治感冒風寒﹐發熱惡寒﹑頭疼身痛﹑咳嗽喘急﹐或欲成疹。此藥不問陰陽兩感風寒及四時不正瘟疫妄行﹐並宜服之。

川芎白芷麻黃紫蘇陳皮香附赤芍升麻漧葛甘艸上銼劑﹐每服一兩﹐生薑三片煎服。欲汗以被蓋之﹔如發熱頭痛加細辛﹑石膏﹑蔥白﹐胸膈膨悶加枳殼﹑桔梗﹐心腹脹滿加枳實﹑半夏﹔潮熱加黃芩﹑麥門冬﹐咳嗽喘急加桑白皮﹑桔梗﹑半夏﹔大便閉加大黃﹑芒硝﹔嘔吐加藿香﹑半夏﹔泄瀉加白術﹑茯苓﹔瘧疾加艸果﹑檳榔﹔痢疾加枳殼﹑黃連﹔腹痛加白芍。

人參敗毒散

治傷寒頭痛﹑壯熱惡風及風疾﹑咳嗽鼻塞聲重﹐四時瘟疫熱毒﹐頭面腫痛﹐痢疾發熱﹐諸般瘡毒﹐小兒驚風。

柴胡桔梗﹝去蘆﹞羌活獨活茯苓川芎前胡枳殼﹝去穣﹞人參﹝去蘆﹞甘艸﹝各等分﹞

薄荷﹝減半﹞

上銼劑﹐每一兩﹐生薑煎服。

一傷寒頭疼﹑身痛﹑項彊﹐壯熱惡寒﹑口干心中蘊熱加黃芩。傷寒汗後不解﹐亦宜服此﹐一傷風鼻塞聲重﹑咳嗽吐痰加半夏﹑杏仁。一四時瘟疫流行眾人﹐一般病者加葛根。一切火熱之癥加連翹﹑梔子﹑枯芩﹑玄參﹑黃連﹑防風﹑貝母﹑天花粉﹑酒大黃﹑玄明粉。一酒毒發熱不渴加葛根﹑黃連。一瘧疾﹐不問先寒後熱﹑先熱後寒﹑頭疼身痛加蒼術﹑葛根﹑艸果﹑檳榔。一痢疾不問赤白﹑發熱不退及時行疫痢加黃連﹑陳倉米﹐噤口加石蓮肉﹑倉米﹐痢後手足痛加木瓜﹑檳榔。一頭目眩暈﹐屬風熱者加天麻﹑半夏。一眼目腫痛﹐因風寒所感者加防風﹑荊芥﹑歸尾﹑赤芍﹐去參﹑苓。一香港腳流注﹐腳踝上熱赤腫﹑寒熱如瘧﹑自汗惡風加蒼術﹑酒大黃﹐皮膚瘙癢加蟬蛻。一兩膝赤腫﹑彊急作痛而熱﹐兩總筋拘急﹐此血熱也加赤芍﹑大黃﹐或利气下之。一痛風﹐痛有常處﹑赤腫灼熱﹐或渾身壯熱﹐此欲成風毒﹐根據本方。一腸風下血必在糞前﹐是名近血加黃連﹔又治酒毒下血﹐加黃連用巴豆同炒﹐去豆不用。

一婦人吹乳﹐乳癰便毒﹑憎寒壯熱﹐或頭痛者加金銀花﹑僵蠶﹑貝母﹑天花粉﹑靑皮﹑白芷﹑當歸尾。一小兒急慢驚風﹐初起發熱﹑手足發搐﹑上竄天弔加天麻﹑全蠍﹑僵蠶﹑白附子﹑地骨皮。一小兒痘疹初起﹐發熱頭疼疑似之間﹐卽服此發散﹐加天麻﹑地骨皮﹑防風﹑荊芥﹐去參﹑芩。一癰疽疔瘡發背乳癰﹐一切無毒腫毒﹐發熱頭痛﹐狀似傷寒加金銀花﹑連翹﹑防風﹑荊芥。

升麻葛根湯

治傷寒頭痛時疫﹐憎寒壯熱﹑肢體痛﹑發熱惡寒﹑鼻幹不得眠﹐兼治寒暄不時﹐人多病疫﹐乍暖脫衣及瘡疹已發未發疑似之間宜用。

升麻﹝三錢﹞葛根﹝三錢﹞白芍藥﹝二錢﹞甘艸﹝二錢﹞

上銼一劑﹐生薑三片﹐水煎服。頭痛加蔥白三根﹐同煎熱服﹐咳嗽加桑白皮﹐上膈熱加黃芩﹑薄荷﹔無汗加麻黃﹐咽痛加桔梗﹑甘艸﹔發黃﹑丹毒加玄參。

傷寒頭項痛﹑腰脊彊﹑熱者﹐太陽證也。無汗惡寒﹐此傷寒在表﹐脈來浮緊有力﹐春夏秋用九味羌活湯﹐冬月用麻黃湯。

九味羌活湯

治春夏秋非時感冒﹐暴寒頭痛﹑發熱無汗﹑脊彊脈浮緊﹐此是太陽膀胱經受邪﹐宜此發散。

羌活﹝二錢﹞防風﹝一錢半﹞蒼術﹝米泔浸﹐一錢﹞川芎﹝一錢半﹞細辛﹝三分﹞白芷生地黃黃芩﹝各一錢﹞甘艸﹝三分﹞

上銼生薑三片﹑蔥白三根﹐水煎熱服。如汗不出﹐用紫蘇葉煎湯﹐以器盛放被內﹐於腳腕下燻之﹐用生薑渣綿裹﹐周身擦之﹐其汗自出。

麻黃湯

治冬月正傷寒﹐頭疼發熱惡寒﹑脊彊﹑脈浮緊﹑無汗﹐爲表證。此足太陽膀胱經受邪﹐當發汗。

麻黃桂枝川芎杏仁白芷防風羌活升麻甘艸上銼生薑三片﹑蔥白三根﹑豆豉一撮﹐水煎熱服﹐以被蓋出汗。

有汗惡風﹐此傷寒在表﹐脈來浮緩無力﹐春夏秋宜加減沖和湯﹐冬月宜桂枝湯。

加減沖和湯

治春夏秋感冒﹐非時暴寒﹐亦有頭痛惡寒身熱﹑脈浮緩﹑自汗﹐宜實表。

羌活白術川芎白芷黃細辛生地黃防風黃芩甘艸上銼生薑三片﹑蔥白三根﹐水煎溫服。

桂枝湯

治冬月正傷寒頭痛發熱﹑惡風脊彊﹑脈浮緩﹑自汗﹐爲表癥。此足太陽膀胱經受邪﹐當實表散邪﹔無汗者不可服。

桂枝芍藥防風羌活川芎白術甘艸上銼生薑三片﹑大棗一枚﹐水煎溫服。

傷寒眼眶痛﹑鼻幹不得眠者﹐陽明癥也。若發熱無汗﹐宜柴胡解肌湯﹐若渴而有汗不解﹐或經汗過不解﹐宜白虎湯。

柴胡解肌湯

治足陽明胃經受癥﹐目痛鼻幹不得眠﹑眼眶痛﹑脈來微洪﹐宜解肌﹐屬陽明經病。其正陽明腑病﹐別有治法。

柴胡黃芩漧葛芍藥羌活白芷桔梗石膏甘艸上銼生薑三片﹑棗一枚﹐水煎溫服。本經無汗惡寒﹐去黃芩加麻黃。

白虎湯

治陽明經汗後脈洪大而渴﹐或身熱有汗不解。

石膏﹝五錢﹞知母﹝二錢﹞粳米﹝一勺﹞甘艸﹝七分﹞人參﹝一錢﹞五味子﹝十粒﹞麥門冬﹝去心﹞梔子﹝各一錢﹞

上銼一劑﹐水煎溫服。如口燥煩渴﹐或發赤斑﹐加元參﹑犀角名化斑湯。秋感熱之疫癘﹐或陽明下後﹐大便不固﹑熱不退者﹐或濕溫癥熱不退而大便溏者﹐根據本方加蒼術。若傷寒汗下後﹐自汗虛熱不退加蒼術﹑人參﹐一服通神。無汗脈浮表未解而陰气盛﹐𨿽渴不可用白虎湯﹕裏有熱者方可用。

傷寒耳聾胸脇痛﹐發寒熱﹐嘔而口苦者﹐少陽癥也﹐此在半表半里﹐宜和解﹐宜小柴胡湯。

小柴胡湯

治傷寒三四日﹐脈息弦急而數﹐病傳少陽經也。其癥頭疼發熱﹑脇痛﹑耳聾﹑嘔吐﹑口苦﹑寒熱往來。

柴胡﹝二錢﹞黃芩﹝一錢半﹞半夏﹝七分﹞人參﹝七分﹞甘艸﹝五分﹞加山梔﹑牡丹皮﹐名加味小柴胡湯。

上銼一劑﹐生薑三片﹑棗二枚。水煎服。心中飽悶加桔梗﹑枳殼﹔心中痞滿加黃連﹑枳實﹔渴加知母﹑石膏﹔內熱甚﹐錯語心煩不得眠﹐合解毒湯之類。上治肝膽經風熱﹐或寒熱往來﹐或晡熱潮熱﹐或怒火口苦﹑耳聾﹑咳嗽﹐瀉痢腹作痛諸癥。

傷寒腹滿而痛﹑咽漧而渴﹑手足溫暖﹐太陽癥也。

桂枝大黃湯

治足太陰脾經受癥﹐腹滿而痛﹑咽漧而渴﹑手足溫﹑脈來沈而有力﹐皆因邪熱從陽經傳入陰經也。

桂枝芍藥大黃柴胡枳實甘艸上銼生薑三片﹑棗一枚﹐水煎。臨服時入檳榔磨水三匙﹐同熱服。

傷寒身不惡寒反惡熱者﹐表未除裏又急也。

大柴胡湯

治傷寒內實大便難﹐不惡寒反惡熱。

柴胡﹝四錢﹞黃芩芍藥﹝各二錢半﹞半夏﹝一錢﹞大黃﹝二錢﹞枳殼﹝一錢半﹞

上銼一劑﹐生薑三片﹑棗二枚﹐水煎溫服。以利爲度﹐未利再服。

傷寒潮熱﹑發狂言而燥渴者﹐大便實﹐熱傳裏也。

六一順气湯

治傷寒傳裏﹐大便結實﹑口燥咽漧﹑怕熱揭衣﹑譫語狂妄﹑揚手擲足﹑斑黃陽厥﹑潮熱自汗﹑胸膈滿硬﹑繞臍疼痛等癥。

柴胡黃芩芍藥枳實濃朴大黃芒硝甘艸上銼劑﹐先將水二鐘煎滚三沸後入藥﹐煎至一碗﹐臨服入鐵銹水三匙同調服。

蜜煎導法

治自汗大便閉結不通甚。便於老人﹐並日久不能服藥者﹐又恐服硝黃變爲別癥﹐又有糞入直腸者﹐以此最便益也。

煉蜜如飴﹐乘熱撚如指大﹐長三寸﹐兩頭如銳﹐納入穀道中﹐良久﹐下結糞加皂角末少許尢妙。如無蜜﹐以香油灌入穀道中亦妙。

豬膽汁導法

治陽明自汗﹑小便利﹑大便結硬不可攻者。

豬膽一枚﹐和醋少許﹐以竹管套入穀道中一時許卽通。蓋酸苦益陰以潤燥也。

傷寒陽毒斑黃者﹐狂叫欲走也。其癥表裏俱實﹑內外皆熱﹑脈數有力而無汗﹐三黃石膏湯通解表裏也。

三黃石膏湯

治陽毒發斑黃﹐身如塗朱﹑眼赤如火﹑狂叫欲走﹑六脈洪大﹑燥熱欲死。鼻幹面赤﹑過經不解﹑已成壞癥﹔表裏皆熱﹐欲發其汗﹐熱病不退﹐又復下之﹐大便遂頻﹐小便不利﹔亦有錯治瘟癥而成此癥者﹐又有汗後三焦生熱﹐脈洪﹐譫語不休﹐晝夜喘急﹐鼻加時衄﹐狂叫欲走。

黃連黃芩黃柏梔子麻黃石膏豆豉上銼劑﹐生薑三片﹑細茶一撮﹐水煎溫服。

傷寒血熱發黃者﹐裏實表虛也。

消斑靑黛飲

治熱傳裏﹐裏實表虛﹐血熱不散﹐熱气乘虛出於皮膚而爲斑也。輕如疹子﹐重則如錦紋﹐重甚則斑爛皮膚。或本屬陽﹐誤投熱藥﹐或當汗不汗﹑當下不下﹐或汗未解﹐皆能致此。不可發汗﹐重令開泄﹐更加斑爛也。其或大便自利﹐怫郁短气﹐燥糞不通﹐黑斑主不治。汗下不解﹐足冷耳聾﹑煩悶咳逆﹐便是斑疹之候也。

柴胡玄參黃連知母石膏靑黛生地黃山梔犀角人參甘艸上銼劑﹐生薑一片﹐棗一枚﹐水煎。臨服入醋一匙同服。

傷寒汗吐下後﹐煩躁口渴﹐陽厥極深者﹐表裏大熱也。

黃連解毒湯

治傷寒大熱不止﹑煩躁漧嘔﹑口渴喘滿﹑陽厥極深﹑蓄熱內甚及汗吐下後﹐寒涼不能退其熱者。

黃芩黃連黃柏梔子﹝各二錢﹞柴胡連翹﹝各二錢﹞

上銼一劑﹐水煎溫服。

涼膈散

治傷寒三四日以裏﹐用發表之藥﹐無汗者或已汗而不解者﹐根據本方加石膏﹑知母﹐以解表裏之藥最爲穩當。﹝方見火門。﹞

傷寒小便利﹐大便黑﹐漱水不咽﹐口燥者﹐下焦瘀血也。

桃仁承气湯

治熱邪傳裏﹐熱蓄膀胱﹐其人如狂﹐小便自利﹑大便黑﹑小腹滿痛﹑身面目黃﹑譫語燥渴﹐爲蓄血癥。脈沈有力﹐宜此下盡黑物則愈。未服前血自下者﹐不必服﹐爲欲愈。

桃仁﹝十个﹐去皮尖﹐研﹞桂枝﹝一錢﹞大黃﹝三錢﹞芒硝﹝一錢﹞甘艸﹝一錢﹞

上銼一劑﹐生薑三片﹐水煎去滓﹐入芒硝再煎一沸溫服。血盡爲度﹐如血未盡再服。

傷寒結胸者﹐熱痰結也。

淸火化痰湯

治熱痰在胸膈間不化﹐咯吐不出﹑寒熱气急﹑滿悶作痛者﹐名結痰。

黃連黃芩梔子栝萎仁貝母桔梗桑白皮甘艸木香﹝另研﹞杏仁上銼生薑三片﹐水煎﹐入竹瀝﹑薑汁少許﹐磨木香同服。

解熱化痰湯

治傷寒結胸﹐有痰﹑有熱﹑有气滯﹐並咳嗽失聲。

蘇子白芥子枳實黃連桔梗黃芩栝萎仁石膏杏仁烏梅黃柏上銼劑﹐生薑一片﹐水煎溫服。

姜熨法

治傷寒胸膈不寬﹐一切寒結﹑熱結﹑水結﹑食結﹑痞結﹑痰結﹑大小便結﹑胸痞气結者俱治。

生薑搗爛如泥﹐去汁取渣﹐炒熱絹包﹐漸漸揉熨心胸脇下﹐其滿痛豁然自愈。若姜渣冷﹐再入姜再炒再熨。

結熱不用炒。

傷寒發黃者﹐濕熱盛也。

退黃散

治傷寒發黃﹐身目俱黃如金色﹐小便如濃黃柏汁﹐諸藥不效。

柴胡升麻茵陳龍膽艸黃連黃芩桅子黃柏木通滑石甘艸上銼劑﹐燈艸一團﹐水煎服。大便實加大黃﹔目睛黃倍龍膽艸﹐虛弱加人參。外用生薑搗爛﹐時時於黃處擦之﹐其黃自退。

傷寒汗下煩熱者﹐表裏俱虛也。

竹葉石膏湯

治傷寒已經汗下﹐表裏俱虛﹐津液枯竭﹐心煩發熱﹐气逆欲吐﹐及諸煩熱並宜服之。

石膏﹝二錢﹞半夏﹝二錢﹞麥門冬﹝去心﹞人參甘艸﹝各一錢﹞

上銼劑﹐用靑竹葉﹑生薑各五片﹑粳米百餘粒﹐水煎溫服。極熱發狂倍知母﹑石膏﹔熱嘔加薑汁。

傷寒病後不眠者﹐心膽虛怯也。

濕膽湯

治病後虛煩不得臥及心膽虛怯﹐觸事易驚﹐短气悸乏﹐或復自汗並治。

陳皮﹝去白﹞半夏﹝薑汁炒﹞茯苓﹝去皮﹞枳實﹝麩炒﹐各二錢半﹞竹茹﹝一錢﹞酸棗仁﹝炒一錢﹞甘艸﹝五分﹞

上銼劑﹐生薑三片﹐水煎溫服。心膽虛怯﹐觸事易驚加麥門冬﹑人參﹑柴胡﹑桔梗。

竹茹溫膽湯

治傷寒日數過多﹐其熱不退﹑夢寐不寧﹑心悸恍惚﹑煩躁多痰不眠者。

柴胡﹝二錢﹞竹茹桔梗枳實﹝麩炒。各二錢﹞黃連﹝五分﹞人參﹝五錢﹞陳皮半夏茯苓香附﹝八分﹞甘艸﹝三分﹞

上銼一劑﹐生薑三片﹑棗一枚﹐水煎服。

傷寒懊者﹐悶郁不舒也。其癥因表癥誤下﹐正气內虛﹐陽邪內陷﹐結於其間﹐重則結胸也。邪在胸中宜吐﹐熱結在胃腑宜下。凡傷寒汗吐下後﹐虛煩不眠﹐若劇者﹐必反復顚倒﹐心中懊宜此。

梔豉湯

治汗吐下後﹐心胸滿悶或痛﹐或頭微汗﹐虛煩不得眠﹐反復顚倒﹐心中懊﹐乃燥熱怫郁於內而气不宣通也。

紅梔子淡豆豉上水煎溫服。煩躁者﹐懊不得眠也﹔懊者﹐鬱悶不舒之貌。煩者﹐气也﹐火入於肺也﹔躁者﹐血也﹐火入於腎也。故用桅子以治肺煩﹐豆豉以治腎躁。少气虛滿加甘艸﹔嘔噦加生薑﹑橘紅﹔有宿食而煩躁者加大黃﹔下後脹滿而煩加枳實﹑濃朴﹐下後身熱而煩加甘艸﹑漧薑﹔瘥後勞復加枳實。

傷寒百合者﹐百沒是處也。其病又非寒又非熱﹐欲食不食﹐欲行不行﹐欲坐不坐﹐服藥卽吐﹐小便赤。如見此﹐謂之百合病。

加味柴胡湯

治百合病。

人參半夏柴胡黃芩百合知母甘艸上銼劑﹐靑竹茹一團﹑粳米炒食鹽一撮﹐入薑汁少許﹐水煎服。

傷寒痰气緊滿者﹐宜上吐也。

瓜蒂散

治傷寒四五日﹐病在胸膈﹐痰气緊滿於上不得息者﹐以此吐之。

甜瓜蒂﹝炒﹞赤小豆﹝各等分﹞

上爲末﹐每服一錢﹐豆豉煎湯調服﹐以吐爲度。

傷寒神昏不語者﹐越經癥也。

瀉心導赤飲

治傷寒心下不痛﹑腹中不滿﹑大便如常﹑身無寒熱﹑漸變神昏不語﹐或睡中獨語三旬﹐目赤神焦﹐將水與之則咽﹐不與則不思﹐形如醉人﹐醫者不識﹐便呼爲死癥。若以鍼火灸誤人者多矣﹐殊不知熱邪傳入少陰心經也。

因火上而逼肺﹐所以神昏﹐故名越經癥。

梔子黃芩麥門冬滑石人參犀角知母茯苓黃連﹝薑汁炒﹞甘艸上銼一劑﹐生薑一片﹑棗二枚﹑燈芯二十根﹐水煎。臨服入新生地黃汁二匙同服。

傷寒陽癥似陰者﹐是火極似水也。自熱以至溫﹐由溫乃至厥﹐是傳經之邪。輕則宜四逆散合小柴胡湯﹐如渴﹐用白虎湯合解毒湯﹔重則宜六一順气湯。

四逆散

柴胡芍藥枳實甘艸上銼劑﹐生薑一片﹐水煎服。

傷寒陰癥似陽者﹐水極似火也。自得病手足便逆冷而不溫者。

四逆湯

﹝方見中寒。﹞根據本方加參﹑附。

傷寒狐惑者﹐唇口生瘡聲啞也。其癥四肢沈重﹐惡聞食气﹐默默欲臥﹐目閉舌白﹐面目間黑色變異無常。

蝕下部爲狐﹐而唇下有瘡﹐其咽漧﹔虫蝕其髒爲惑﹐上唇有瘡聲啞。治慝二者並用。

黃連犀角湯﹕

黃連犀角烏梅木香桃仁上銼﹐水煎服。

傷寒吐蛔者﹐手足冷﹐胃空虛也。宜安蛔湯。

安蛔湯人參﹝七分﹞白術茯苓﹝各一錢﹞漧薑﹝炒黑﹐五分﹞烏梅﹝二个﹞花椒﹝去目﹐三分﹞

上銼劑﹐水煎服。治蛔不可用甘艸甜物﹐蓋蛔得甘則動於上﹐得酸則靜﹐見若則安﹐得辛辣則頭伏於下。

如合丸﹐用烏梅浸爛蒸熟搗如泥﹐入前藥再搗如泥﹐每服十丸﹐米湯吞下。傷寒吐蛔﹐𨿽有大熱﹐忌用涼藥﹐犯之必死﹐先當用溫劑以定蛔﹐後用涼劑以退熱﹐小柴胡湯之類。

傷寒汗下後﹐昏悶不省人事者﹐元气大虛也。

奪命獨參湯

治傷寒汗後﹐終日昏悶不省人事﹑發熱發躁似有狂言﹐一切危急之癥宜此。服後﹐額上鼻尖有微汗﹐是其應也。

楝參﹝去蘆﹐一兩﹞

上銼作一劑﹐水煎﹐不拘時服。渣再煎服。

病後勞復者﹐宜養血气也。

益气養神湯

治傷寒新瘥﹐方起勞動應事﹐或多言勞神而微復動熱者日勞復﹐宜服此。

人參當歸白芍﹝酒炒﹞麥門冬﹝去心﹞知母﹝去毛﹞桅子﹝炒。各一錢﹞白茯神﹝去皮﹞

前胡﹝各七分﹞陳皮﹝五分﹞升麻生甘艸﹝各三分﹞

上銼劑﹐棗一枚﹐水煎﹐食遠溫服。

傷寒瘥後﹐交接復發欲死﹐眼不開﹐不能言語及熱病新瘥早起及多食復發。

山梔﹝三十枚﹞銼碎﹐水煎服。

勞力感寒者﹐內傷外感也。其癥頭疼身熱﹑惡寒微渴﹑然汗出﹑身痛﹑腰腿酸痛﹑沈困無力﹑脈空浮無力﹐名曰勞力感寒﹐不可誤作正傷寒﹐大發其汗。故經云﹕勞者溫之﹐溫能除大熱﹐正此之謂也。宜加味益气湯﹔若有下癥者﹐大柴胡湯下之。

加味益气湯

治體怯弱兼之勞﹐而染感冒傷寒﹐頭痛發熱者。

黃人參﹝各一錢﹞白術陳皮當歸﹝各七分﹞柴胡﹝一錢﹞升麻﹝三分﹞黃柏﹝酒炒﹐七分﹞

羌活﹝一錢半﹞防風甘艸﹝五分﹞

上銼一劑﹐生薑三片﹐水煎熱服。冬月加細辛三分﹐如熱甚﹐脈滯有力加黃芩酒炒三分。

傷寒產後禁忌歌﹕新瘥須當自保持﹐勿將酒肉口中肥﹔淸宵靜睡無思想﹐用意煩勞最忌之﹔節食寡言須晏起﹐寒暄冬暖減添衣﹔勿忌房室陰陽易﹐悔誤難追已噬臍。

補遺祕方。

神仙救苦丸

專治四時傷寒﹐不論日期遠近﹑陰陽表裏﹑內外虛實﹑半表半里﹑男女老幼並皆治之。

麻黃﹝去節﹐研細﹐熱水浸取汁﹞甘艸﹝炙﹐去皮﹐溫水浸﹐取汁。以上各四兩﹞赤芍﹝洗去土﹐溫水浸﹐取汁﹐四兩﹞朱砂﹝一兩五錢﹐紅大顆者研細﹐水飛過﹞雄黃﹝去夾石﹐紅朗大顆者研細﹐水飛過﹐一兩五錢﹞升麻﹝微炒﹐研細﹐溫水浸取汁﹞人參﹝去蘆研碎﹐溫水浸取汁﹞當歸﹝用身﹐研細﹐水浸取汁﹞柴胡﹝研碎﹐溫水浸取汁。以上各一兩。﹞春夏用石膏﹝研細﹐水淘淨﹞枳實﹝研細﹐溫水浸取汁﹐此二味另放一處﹐臨合時入眾藥內。各五錢﹞秋冬用桂枝﹝研細﹐溫水浸取汁﹞細辛﹝研細﹐溫水浸取汁﹐此二藥另收一處﹐臨合入眾藥。各五錢﹞

上爲細末﹐根據前法修制﹐各陰漧擇庚申日共成一處﹐用溫水攪勻﹐以細絹濾過三徧﹐將汁盛於瓷罐內﹐上以綿紙固之﹐置之不近濕﹑不通風處﹐仍陰漧取下細末﹐擇甲子停分兩處﹐一半入春夏藥﹐一半入秋冬藥﹐醋糊爲丸如黍米大﹐每服一丸。好鮮明雄黃五分於碗內研細﹐入井花涼水研同藥送下。水洗雄黃﹐務要喫盡﹐焚香三寸﹐自然汗出立愈。如傷寒汗後變爲雜癥者﹐應服二丸﹔內外兼表﹐仍出汗自愈﹔若干霍亂等疾﹐卽當內解﹐有起死回生之功不能盡述。

陰陽散

治傷寒三五日﹐或近期﹑或初覺無汗﹐服此。

麻黃﹝一兩六錢﹞綠豆粉﹝二錢﹞川芎白芷石膏甘艸蘇葉﹝各一錢﹞

上爲細末﹐每服一錢﹐涼水調服。喫水二三次﹐待汗出來方止水。蓋被出汗足﹐以身涼爲度。二三日勿出門見風﹐食淡飯。

傷寒昏迷不省人事﹐皂角末撚紙燒煙入鼻﹐有嚏可治﹐無則不治﹐肺气上絕也。可治者﹐隨用皂角﹑半夏﹑生白礬共一錢五分爲末﹐入薑汁調服。探吐﹐痰去蘇醒﹐效。

一人傷寒頭疼﹐發熱憎寒﹑身痛發渴﹑譫語﹑日久不出汗。余以大梨一个﹑生薑一塊﹐同搗取汁﹐入童便一碗﹐重湯煮熱服之﹐汗出如水卽愈。

太守云亭劉公患傷寒﹐發熱面紅唇赤﹑面壁蜷身而臥﹐諸醫以小柴胡湯﹑解毒湯之類﹐數劑弗效。余診六脈浮大無力﹐此命門無火也。以人參﹑附子﹑沈香﹐一服立愈﹐三服全安。

一老嫗﹐年七旬﹐患傷寒初起頭疼身痛﹐發熱憎寒﹐諸醫以藥發散﹐數劑弗效。淹延旬日﹐慚而飲食不下﹐昏沈不省﹐口不能言﹐眼不能開﹐咽喉有微气﹐似欲絕之意﹐諸醫潛退。一家彷徨﹐召余察之﹐元气耗絕﹐卽以人參五錢煎湯﹐徐徐灌之。須臾稍省﹐欲飲水﹐又煎渣服之﹐頓愈。又逾十年而卒。夫人參回元气於無何有之鄕﹐果有起死回生之效﹐信哉不誣。

卷之二

中寒

脈﹕中寒緊澀﹐陰陽俱盛﹐法當無汗﹐有汗傷命。中寒者﹐寒邪直中三陰經也。﹝此傷寒尢甚﹐若不急治﹐死在旦夕。﹞

回陽救急湯

治傷寒初起﹐無頭痛﹑無身熱﹐便就怕寒﹐四肢厥冷﹐或過於肘膝﹐或腹痛吐瀉﹐或口吐白沫﹐或流冷涎﹐或戰栗﹑面如刀刮﹑引衣蜷臥﹑不渴﹐脈來沈遲無力﹐卽是寒中陰經眞寒癥。不從陽經傳來。

人參﹝去蘆﹞白術﹝去蘆﹞茯苓﹝去皮﹞陳皮半夏﹝薑汁制﹞漧薑肉桂大附子﹝煨去皮臍﹞

五味子甘艸﹝炙﹞嘔吐涎沫﹐或小腹痛加鹽炒茱萸﹐無脈加豬膽汁一匙﹐泄瀉不止加黃﹑升麻﹔嘔吐不止加生薑汁。

上銼劑﹐生薑煎服。倉卒無藥不便﹐可用蔥熨法﹐或艾灸關元﹑气海二三十壯﹐使熱气通其內﹐逼邪出於外﹐以復陽气。稍待蘇醒﹐灌入薑汁﹐煎服回陽湯。

寒中太陰者﹐則中脘疼痛也。

理中湯

治卽病太陰﹐自利不渴﹑寒多而嘔﹑腹痛下利﹑鴨溏﹐蛔厥﹐霍亂等癥。

人參白術漧薑甘艸﹝各二錢半﹞

上銼一劑﹐水二鐘煎至八分﹐去渣溫服。如腎气動急﹐去白術加肉桂二錢﹐如吐多者﹐去白術加生薑三錢﹔如下多倍白術﹑人參﹐添水煎﹐寒多者加漧薑一錢半﹐腹痛滿﹑下利﹑脈沈遲而微者加炮附子二錢﹔如傷冷中寒﹐脈弱气虛變爲陰疸﹐本方中加茵陳蒿二錢﹐如霍亂轉筋加石膏五錢火﹐如痞滿而胃寒﹐或霍亂吐瀉不渴﹐胸滿未成結胸者﹐或厥陰饑不能食﹑食吐蛔者﹐用理中丸。以本方藥爲細末﹐煉蜜爲丸﹐如彈子大。每服一丸﹐用白湯半盞化下。

寒中少陰者﹐則臍腹疼痛也。

五積散

治中寒及感冒寒邪﹐頭疼身痛﹑腰背拘急﹑惡寒﹑嘔吐﹑腹痛﹐不問外感風寒﹑內傷生冷﹑寒濕客於經絡﹐腰背酸疼及婦人經脈不通並治。

白芷當歸川芎陳皮濃朴﹝薑汁炒﹞蒼術﹝米泔浸﹞白芍﹝炒﹞枳殼﹝麩炒﹞桔梗﹝去蘆﹞

半夏﹝姜制。各一錢﹞漧薑官桂﹝各五分﹞麻黃﹝八分﹞甘艸﹝三分﹞

上銼劑﹐生薑三片﹑大棗一枚﹐水煎溫服。

寒中厥陰者﹐則小腹疼痛也。

四逆湯

治卽病太陰﹐自利不渴及三陰癥脈微欲絕﹑手足厥冷。四逆名者﹐卽四肢厥冷也。大附子﹝一个﹐去皮臍﹐破入片﹐生用﹞甘艸﹝炙﹐六錢﹞漧薑﹝五錢﹞

上銼三劑﹐水煎溫服﹐取少汗乃愈。

灸陰癥法

气海穴在臍下一寸五分﹐丹田在臍下二寸﹐關元在臍下三寸﹐用艾火灸二七壯﹐但手足溫暖﹑脈至知人事﹐無汗要有汗﹐汗出卽生。不暖不省者死。

蒸臍法

用麝香﹑半夏﹑皂莢各一字爲末塡臍中﹐用生薑切薄片貼臍上﹐放大艾火灸姜片上蒸﹐灸二七壯﹐灸關元﹑气海二七壯。熱气通於內﹐寒气逼於外﹐陰自退而陽自復矣。

熨臍法

用蔥頭縛一把﹐切去葉畱白根﹐切餅二寸許﹐連縛四五餅﹐先將麝香﹑硫黃二字塡於臍中﹐放蔥餅於臍上﹐以熨斗盛火於蔥餅上熨之。如餅爛﹐再換餅再熨﹐熱气入腹。以通陽气﹐如大小便不通﹐以利卽止。

揉臍法

用吳茱萸二三合﹑麩皮一升﹑食鹽一合﹐拌勻熱炒﹐以絹包之﹐於腹上下熱揉熨之﹐自然有效也。

卷之二

瘟疫

脈﹕瘟脈無名﹐隨見諸經﹐未汗宜彊﹐虛緩傷生。眾人病一般者﹐乃天行時疫也。

辟邪丹

虎頭骨﹝二兩﹞朱砂雄黃雌黃鬼臼蕪荑鬼箭藜蘆﹝各一兩﹞

上爲末﹐煉蜜爲丸﹐如彈子大。囊盛一丸﹐男左女右﹐系於背上。或常病者﹐戶內燒之﹐一切邪鬼不敢進。

兼治婦人與鬼魅交通。

五瘟丹

治四時瘟疫流行﹑傷寒發熱並諸瘧熱病。

黃連﹝屬火﹐戊癸之年爲君﹞黃柏﹝屬水﹐丙辛之年爲君﹞黃芩﹝屬金﹐乙庚之年爲君﹞甘艸﹝屬土﹐甲己之年爲君﹞紫蘇﹐香附﹝以上各一兩﹐以直年藥爲君者倍一兩﹞

上七味皆生用﹐於冬至日制爲末﹐用錦紋大黃三兩濃煎湯﹐去滓熬成膏﹐和前藥爲丸﹐如彈子大﹐朱砂﹑雄黃末爲衣﹐再貼金箔。每服一丸﹐冷水磨服﹐神效。

普濟消毒散

治大頭瘟病。

黃連﹝二兩﹞黃芩﹝酒炒﹐二兩﹞陳皮玄參生甘艸川芎鼠粘子白僵蠶升麻柴胡葛根薄荷當歸大黃人參﹝三錢﹞連翹﹝各五錢﹞大蘭根﹝如無加靛花亦可﹞

上爲細末﹐煉蜜爲丸﹐每丸重二錢﹐每服一丸﹐細嚼﹐白熟水送下﹐發汗。如不及丸﹐用末藥一錢二分﹐照前服。如未愈﹐再進一服﹐以汗爲度﹐不可透風。若透風復腫﹐再服藥﹐只是去皮一層方愈。忌酸冷羊雞魚之物並房事。

冬應寒而反暖者﹐春發瘟疫也﹐人參敗毒散主之。

二聖救苦丸

治傷寒瘟疫﹐不論傳經過經可服。

錦紋大黃﹝四兩﹐酒拌﹐蒸﹐曬漧﹞牙皂﹝二兩﹐如豬牙者﹞

上二味俱爲末﹐水打稀糊爲丸﹐綠豆大。每服五七十丸﹐冷綠豆湯送下﹐以汗爲度。

人參敗毒散

治四時瘟疫通用。

羌活獨活前胡柴胡川芎枳殼﹝去穣﹞桔梗﹝去蘆﹞茯苓人參﹝各等分﹞甘艸﹝減半﹞

上銼劑﹐每服一兩﹐生薑三片﹑水盞半煎八分溫服。或爲末﹐沸湯點服亦可。此藥治傷寒瘟疫﹑風溫風眩﹑四肢疼痛﹑憎寒壯熱﹑項彊睛疼﹐不問老人小兒﹐皆可服。

或嶺南煙瘴之地﹐或瘟疫時行﹐或人多風痰﹐或處卑濕之地﹑香港腳痿弱﹐此藥不可缺也。連進三五服﹐以止爲度。一方加薄荷少許。

春應溫而反淸涼者﹐夏發燥郁也﹐大柴胡湯。﹝方見傷寒。﹞

夏應熱而反寒者﹐秋發寒郁也﹐五積散主之。﹝方見中寒。﹞

秋應涼而反淫雨者﹐冬發濕郁也﹐五苓散主之。﹝方見中暑。﹞

大頭病者﹐濕熱在髙巓之上也。

牛蒡芩連湯

治積熱在上﹐頭頂腫起﹐或面腫﹐或從耳根上起﹐俗曰大頭瘟﹐並治煙瘴。

黃芩﹝酒炒﹐二錢半﹞黃連﹝酒炒﹐一錢半﹞桔梗﹝一錢半﹞連翹牛蒡子﹝另研﹞玄參﹝各一錢﹞

大黃荊芥防風羌活﹝各三分﹞石膏﹝一錢半﹞甘艸﹝一錢﹞

上銼一劑﹐生薑一片﹐水煎﹐食後細細呷溫服。每一盞做二十次服﹐常令藥在上﹐勿令飲食在後也。

內府仙方

治腫項大頭病﹑蝦蟆瘟病。

僵蠶﹝二兩﹞姜黃﹝二錢半﹞蟬蛻﹝二錢半﹞大黃﹝四兩﹞

上共爲細末﹐薑汁打糊爲丸﹐重一錢一枚﹐大人服一丸﹐小兒半丸﹐蜜水調服﹐立愈。

又方

治大頭瘟病﹐腫臉頸項者。

用福建靛花三錢﹑燒酒一鐘﹑雞子淸一个﹐入內打勻喫。不時而愈﹐腫卽消﹐神方也。

蝦蟆瘟者﹐屬風熱也﹐防風通聖散。﹝方見中風。﹞凡入病家﹐須避其邪气﹐不受染著﹐亦醫者之惠不可不知。以雄黃末塗鼻孔中﹐或香油塗鼻孔亦妙﹐然後入病家行動從容。在位而入﹐男子病穢气出於口﹐女子穢气出於陰戶﹐其相對坐立之間﹐必須識其向背﹐旣出自以紙條探鼻深入﹐噴嚏爲佳。

太倉公辟瘟丹

凡宮捨久無人到﹐積濕容易侵人﹐預制此燒之﹐可遠此害。極宜於暑月燒之﹐以卻瘟疫﹐並散邪气。

茅術﹝一斤﹞臺烏黃連白術﹝各半斤﹞羌活﹝半斤﹞川芎艸烏細辛紫艸防風獨活本白芷香附當歸荊芥天麻官桂甘松三柰漧薑麻黃牙皂芍藥甘艸﹝各四兩﹞麝香﹝三分﹞

上爲末﹐棗肉爲丸﹐如彈子大﹐每丸燒之。

萬曆丙戌春﹐余寓大梁屬瘟疫大作﹐士民多斃其癥﹐閭巷相染﹐甚至滅門。其癥頭疼身痛﹑憎寒壯熱﹑頭面頸項赤腫﹑咽喉腫痛﹑昏憒等癥﹐此乃冬應寒而反熱﹐人受不正之气﹐至春發爲瘟疫﹐至夏發爲熱病﹐名曰大頭瘟﹐大熱之癥也。餘發一祕方﹐名二聖救苦丸﹐用牙皂以開關竅而發其表﹐大黃以瀉諸火而通其裏。一服卽汗﹐一汗卽愈﹐眞仙方也。日夜塞戶塡門﹐應酬不暇﹐全活者不能勝數矣。但人稟之稍壯者﹐百發百中﹔其虛弱者﹐余先以人參敗毒散﹐輕者卽愈﹐如未愈﹐用牛蒡芩連湯可收全效。

補遺方

淸涼救苦散

治頭面耳目鼻腫痛。

芙蓉葉桑葉白芨白蘞車前大黃黃連黃柏白芷雄黃赤小豆芒硝上各等分﹐爲細末﹐用蜜水調敷於腫痛處﹐頻頻掃之。

卷之二

中暑

脈﹕暑傷於气﹐所以脈虛﹐弦細芤遲﹐體狀無餘。夏月有四證﹐傷寒傷風﹐脈證互見﹐中暑熱病﹐疑似難明。

脈緊惡寒謂之傷寒﹐脈緩惡風謂之傷風﹐脈盛壯熱謂之熱病﹐脈虛身熱謂之傷暑。

中暑中陽﹐皆熱癥也﹐動而得之謂中熱﹐靜而得之謂中暑﹐乃夏火之气也。吐瀉或嘔噦躁悶﹐重則熱極而昏不省人事﹐俱用香薷散加減﹔元气虛脫者﹐用生脈散加減。

香薷飲

治伏暑引飲﹑口燥咽漧﹐或吐或瀉並治。若卒中昏冒倒僕﹑角弓反張﹑不省人事﹑手足或發搐溺﹐此爲暑風﹐不可作風治之﹐當以本方加羌活治之。

香薷濃朴﹝薑汁炒﹞白扁豆﹝炒﹞加黃連﹝薑汁炒尢妙﹞

上銼劑﹐水煎熟以涼水沈冷服。如有搐搦加羌活﹔瀉利加白術﹑茯苓﹔脈虛弱加人參﹑五味子﹑麥門冬﹔虛汗不止加黃﹑白術﹔心煩加梔子﹑黃連﹑薑汁炒﹐調辰砂末服﹐胸脹加枳殼﹑桔梗﹔夾痰加南星﹑半夏﹔虛加人參﹑黃﹔小便不利加赤茯苓﹑滑石﹔嘔吐加藿香﹑陳皮﹑薑汁少許﹔渴加葛根﹑天花粉。

十味香薷飲

治伏暑身倦體困﹐神昏頭重﹐吐利。

黃﹝蜜水炒﹞人參﹝去蘆﹞白術﹝去蘆﹞茯苓﹝去皮﹞陳皮木瓜﹝各五分﹞香薷﹝一錢﹞

濃朴﹝薑汁炒﹞扁豆﹝炒。各五分﹞甘艸﹝炙﹐五分﹞

上銼劑﹐水煎服。暑風﹐減黃﹐加羌活一錢五分。

生脈散

滋生精气﹐培養眞元﹐淸心潤肺。

人參﹝去蘆﹐三分﹞麥門冬﹝去心﹐三錢﹞五味子﹝十五粒﹞加白術﹝去蘆﹐二錢﹞

上銼劑﹐水煎﹐不拘時服﹐渣再煎﹐則可充百茶湯。

中暑者﹐熱傷膀胱經也。其癥身熱頭痛﹑灑然毛聳﹑微寒口開﹑前板齒燥﹑舌燥生苔﹑大煩渴者﹐用人參白虎湯加香薷﹑扁豆。有身重疼痛者﹐用人參敗毒散加香薷﹑黃連主之。

人參白虎湯

治夏月中﹑卽中熱﹐舌燥生苔刺。

人參﹝五分﹞石膏知母﹝各一錢半﹞甘艸﹝三分﹞麥門冬﹝去心﹞白術﹝各七分﹞梔子茯苓芍藥﹝各一錢﹞陳皮﹝七分﹞香薷﹝一錢﹞扁豆﹝八个﹞

上銼劑﹐蓮肉十个﹑烏梅一个﹐水煎服。熱極小便遺尿不止加黃柏炒﹔煩躁加辰砂末﹑酸棗仁﹔若腹痛嘔噦﹑吐瀉飽悶﹐切不可用石膏。

中暑身熱而煩﹑四肢沈困者﹐此熱傷元气也。

淸暑益气湯

治長夏濕熱蒸人﹐人感之﹐四肢困倦﹑精神減少﹑懶於動作﹑胸滿气促﹑肢節疼痛或气髙而喘﹑身熱而煩﹑心下膨悶﹑小便黃而數﹑大便溏而頻﹑或利或渴﹑不思飲食﹑自汗體虛。

黃﹝蜜炒﹞蒼術﹝米泔制﹞升麻﹝各一錢﹞人參白術﹝去蘆﹞陳皮神曲﹝炒﹞澤瀉黃柏﹝酒炒﹞當歸靑皮﹝去穣﹞麥門冬﹝去心﹞漧葛﹝各三分﹞五味子﹝九粒﹞甘艸﹝三分﹞

上銼劑﹐水煎溫服。

中暑熱渴﹑小便赤澀者﹐宜淸利三焦也。

益元散

治中暑身熱﹑小便不利。此藥性涼﹐除胃脘積熱﹐又淡能滲濕﹐故利小便散濕熱也。

白滑石﹝六錢﹞甘艸﹝微炒﹐一錢﹞

上爲末﹐每服二三錢。加蜜少許﹐煎湯﹐冷水任下。如欲發汗﹐用蔥白﹑豆豉湯調下。

中暑熱渴﹑大便泄瀉者﹐宜分利陰陽也。

五苓散

治中暑煩渴﹑身熱頭痛﹑霍亂泄瀉﹑小便赤少﹑心神恍惚。

豬苓澤瀉﹝各一錢﹞白術﹝去蘆﹞茯苓﹝去皮﹐各錢五分﹞肉桂﹝五分﹞

上銼一劑﹐水煎服。若本方去桂﹐名四苓散。

夏月感寒者﹐乃取涼之過也。因暑熱之時﹐或納涼於深堂大廈涼亭冷館﹑大扇風車﹐風寒以傷其外﹐或飲食生冷瓜果冰水﹐寒冷復傷其內。其痛或頭疼身痛﹐發熱惡寒﹐或惡心嘔吐﹑泄瀉腹痛﹐此內傷生冷﹑外感風寒所致也﹐宜藿香正气散治之。此非治暑也﹐因暑而致之病也。藿香正气散。﹝方見霍亂。﹞根據本方﹐外感重加蒼術﹑羌活﹐去白術﹔內傷重加砂仁﹑神曲。

注夏者﹐屬陰血虛﹑元气不足也。夏初春末頭疼腳軟﹑食少體弱者是。其癥頭眩眼花﹑腿酸腳軟﹑五心煩熱﹑口苦舌漧﹑精神困倦﹑無力好睡﹑飲食減少﹑胸膈不利﹑形如虛怯﹑脈數無力﹐是名注夏﹐宜參歸益元湯多服﹐兼服補陰丸調理。

參歸益元湯

治注夏病。

人參﹝去蘆﹐五分﹞當歸白芍熟地黃白茯苓﹝去皮﹞麥門冬﹝去心。各一錢﹞五味子﹝十粒﹞

陳皮黃柏﹝酒炒﹞知母﹝酒炒。各七分﹞甘艸﹝一分﹞

上銼一劑﹐棗一枚﹑烏梅一个﹑炒米一撮﹐水煎服。飽悶加砂仁﹑白豆蔻﹔惡心加烏梅﹑蓮肉﹑炒米﹔噦加竹茹﹔煩躁加辰砂﹑酸棗仁﹑竹茹﹔瀉加炒白術﹑山藥﹑砂仁﹑烏梅﹐去熟地﹑知母﹑黃柏﹔小水短赤加木通﹑山梔﹐胃脘不開﹑不思飲食加濃朴﹑白豆蔻﹑益智﹑砂仁﹑蓮肉﹐去熟地﹑黃柏﹑知母﹔腰痛加杜仲﹑故紙﹑茴香﹐腿酸無力加牛膝﹑杜仲﹔皮焦加地骨皮﹐頭目眩暈加川芎﹔虛汗加黃﹑白術﹑酸棗仁﹔夢遺加牡蠣﹑辰砂﹑山藥﹑椿根皮﹔虛驚煩熱加辰砂﹑酸棗仁﹑竹茹﹔口苦舌漧加山梔﹑烏梅﹑漧葛。

發熱惡寒﹑身重疼痛﹑小便澀﹑灑然毛聳﹑手足厥冷﹑小有勞身卽熱﹑口開前板齒燥﹑脈弦細虛遲﹐表裏中也。用補中益气湯加香薷﹑扁豆﹐有熱加黃芩。

一婦人﹐因暑月廚房熱極﹐遂出當風處脫衣乘涼﹐被風吹卽頭痛發熱﹑惡寒身痛。艸醫不識﹐誤認爲寒﹐用附子理中湯﹐一服下咽﹐立時不語﹐口中無气﹐唇口靑紫﹐心口微溫﹐舉家哭泣求救於予。診六脈洪大而數﹐此熱癥而誤用熱藥。以燒酒噴胸前﹐將鏡撲之﹐更將新汲水入蜜﹐將雞翎沃入其口數次。少頃﹐患人卽伸舌探水﹐以益元湯灌下卽活。

李北川﹐仲夏患腹痛吐瀉﹐兩手捫之則熱﹐按之則冷﹐其脈輕診則浮大﹐重診則微細。余曰﹕此陰寒之癥也。急服附子理中湯﹐不應﹐仍服至四劑而愈。

卷之二

中濕

脈﹕濕則濡緩﹐或兼澀小。入裏緩沈﹐浮緩在表。若緩而弦﹐風濕相攪。濕癥者﹐有內中濕﹑有外中濕。

人之體虛﹐苟有不謹﹐自然而中也。外中濕者﹐或感山嵐瘴气﹐或被雨濕蒸气﹐或遠行涉水﹐或久臥濕地﹐或汗衣濕鞋﹐則濕從外而中矣。其癥頭重目眩﹑身體骨節疼痛﹑手足酸軟﹑四肢倦怠麻木﹑腿膝腫痛﹑體重跗腫﹑筋脈拘攣﹑小腸疝气﹑偏墜浮腫弔痛﹑目黃﹑小便赤黃等癥﹐皆外中濕也。內中濕者﹐皆因生冷水食﹐或濃味醇酒過多停滯﹐脾虛不能運化﹐停於三焦﹐注於肌肉﹐滲於皮膚﹐則濕從內而中矣。濕傷脾者﹐腫脹泄瀉﹑身黃脈澀也﹐濕傷肺者﹐咳嗽喘急﹑身熱惡寒也﹔濕傷腎者﹐腰腳重﹑骨節酸疼也﹔濕傷肝者﹐大筋軟短﹑目昏脇痛也。濕入腑者﹐則麻木不仁也﹔濕入髒者﹐則屈伸不能也。

中濕腹脹滿者﹐邪在裏也。﹝宜後方。﹞

滲濕湯

治一切濕癥。

蒼術﹝米泔制﹞白術﹝去蘆﹞茯苓﹝各一錢半﹞陳皮﹝一錢﹞澤瀉﹝一錢﹞豬苓﹝一錢﹞香附撫芎砂仁濃朴﹝去皮。各七分﹞甘艸﹝三分﹞

上銼劑﹐生薑一片﹑燈艸一團﹐水煎服。脾虛發腫滿﹑气急喘嗽﹐去白術﹑甘艸﹐加腹皮﹑枳殼﹑木香﹑蘇子﹑桑皮﹑蘿卜子﹔面白浮腫去撫芎﹑澤瀉﹑濃朴﹑香附﹐加山藥﹑炒芍藥﹑倍蒼術﹐燥熱勝濕﹐則豁然而收﹐瀉不止加肉蔻﹑訶子﹑烏梅﹑漧薑﹔嘔噦去濃朴﹑香附﹑撫芎﹐加炒山藥﹑烏梅﹑炒米﹐甚不止加煨漧薑﹔濕癥身體重痛﹑手足麻木酸軟腫痛﹐或枯細痿弱﹑筋脈拘攣去香附﹑撫芎﹑濃朴﹑豬苓﹑澤瀉﹐加當歸﹑生地﹑芍藥﹑木香﹑乳香﹑薄桂﹑牛膝﹑酒芩﹑羌活﹑防風﹐蓋風勝濕也。

中濕而一身盡痛者﹐邪在表也。

除濕羌活湯

治風濕相搏﹐一身盡痛。

蒼術﹝米泔浸﹞本﹝各二錢﹞羌活﹝七分﹞防風﹝去蘆﹞升麻柴胡﹝各五分﹞

上銼一劑﹐水煎溫服。

中濕而偏枯冷痺者﹐腎气虛也。

獨活寄生湯

治腎气虛弱﹐冷臥濕地﹐腰背拘急﹑筋攣骨痛﹐當風取涼過度﹐風邪流入腳膝﹐爲偏枯冷痺﹐緩弱疼痛﹑牽引腳重﹑行步艱難﹐並白虎歷節風痛。

獨活桑寄生牛膝﹝酒洗﹐去蘆﹞杜仲﹝姜酒炒﹞秦艽細辛桂心川芎白芍﹝酒炒﹞茯苓﹝去皮﹞人參當歸熟地防風﹝去蘆。各等分﹞甘艸﹝減半﹞

上銼生薑三片﹐水煎﹐空心溫服。外用金鳳花﹑柏子仁﹑朴硝﹑木瓜煎湯洗浴﹐每日三次。

余嘗治一人﹐下元虛冷﹐寒濕香港腳﹐腫痛焦枯﹐臥牀不起﹐步履艱辛。根據本方各一兩﹐用好酒十壺﹐煮一炷香取出去火毒﹐每日飲三次﹐酒盡行步如故﹐又服一料痊愈。

卷之二

火證

脈﹕虛大浮數﹑實大洪大﹐隨其所見﹐細數爲害。火癥者有君火﹑相火。君火者。心火也。心爲君主之官﹐配於五行守位而不動。相火者﹐輔助之火也﹐生於虛無﹐寄於肝腎之間﹐聽命而行。凡動皆是相火。五臟皆有火﹐相火易起﹐五火相扇動矣。相火乃元气之賊﹐無時而不煎熬眞陰。陰虛則病﹐陰絕則死﹐陰虛火動者難治。

凡人發熱咳嗽吐痰血者﹐午後至夜發熱﹑面頰唇紅﹑小便赤澀者﹐便是陰虛火動也。

脈數無力者﹐陰虛火動也﹐滋陰降火湯﹝方見勞瘵﹞﹐治腎經陰虛火動。

左寸脈洪數者﹐心火也。

黃連湯

治心火舌上生瘡﹐或舌上腫﹐燥裂﹐或舌尖出血﹐或舌硬。

黃連山梔生地黃麥門冬﹝去心﹞當歸芍藥﹝各一錢﹞薄荷犀角甘艸﹝各五分﹞

上銼一劑﹐水煎﹐食後頻服。

左關脈洪數者﹐肝火也。

柴胡湯

治肝火盛﹐水气實﹐或脇痛﹐或气從左邊起者﹐或目紅腫痛﹐俱肝火也。

柴胡芍藥龍膽艸當歸靑皮山梔連翹﹝各一錢﹞甘艸﹝五分﹞

上銼一劑﹐水煎﹐食後服。

右寸脈洪數者﹐肺火也。

黃芩湯

治肺火咳嗽﹐吐血﹑痰血﹑鼻血﹑咽喉腫痛漧燥生瘡﹐或鼻孔漧燥生瘡﹐或鼻腫痛。

黃芩山梔桔梗芍藥桑白皮麥門冬荊芥薄荷連翹﹝各一錢﹞甘艸﹝三分﹞

上銼一劑﹐水煎﹐食後服。

右關脈洪數者﹐脾火也。

芍藥湯

治脾火或消穀易饑﹐或胃熱口燥煩渴﹐或唇生瘡。

芍藥梔子黃連石膏連翹薄荷﹝各一錢﹞甘艸﹝三分﹞

上銼一劑﹐水煎﹐食後服。

脈沈而實大者﹐實火也。

黃連解毒湯

治三焦實火﹐內外皆熱﹐煩渴﹑小便赤﹑口生瘡。

黃連黃芩桅子黃柏連翹芍藥柴胡﹝各等分﹞

上銼一劑﹐水煎﹐食前服。

涼膈散

治三焦實火﹐煩渴﹑舌生瘡﹑小水赤﹑大便結。

大黃芒硝桔梗連翹桅子黃芩﹝各一錢﹞薄荷﹝五分﹞甘艸﹝三分﹞

上銼一劑﹐水煎﹐食後服。

三黃解毒湯

治內外諸邪熱毒﹐癰腫瘡疽﹐筋脈拘攣﹐切牙驚悸﹐一切熱毒並五淋便濁﹑痔漏。

黑醜﹝四兩﹞滑石﹝四兩﹞大黃黃芩黃連桅子﹝各二兩﹞

上爲末﹐滴水丸﹐如梧桐子大。每服四十丸﹐溫水送下。

臟腑積熱﹐三焦火盛﹐口舌生瘡﹑咽痛牙疼﹐用六味丸加黃連﹑黃芩﹑黃柏﹑桅子﹑知母﹑生地黃。

通府誌齋徐公﹐因酷好燒酒及五香﹐藥酒過度﹐患吐血痰唾﹑气喘咳嗽。一醫與參蘇飲﹐一醫以敗毒散﹐一醫以滋陰降火湯﹐俱無寸效。予見六脈急數﹐乃酒毒積熱入於骨髓﹐不受滋補。以黃連解毒湯加知母﹑貝母﹑石膏﹑連翹﹑玄參﹑天花粉﹑葛根﹑栝萎﹑桔梗﹑酒蒸大黃﹐早晚而服。至百日外﹐以六味地黃丸加解毒藥入內﹐與前湯藥並進﹐又服至百日始瘳。後歸田逾年﹐爲陳酒所犯而卒。

卷之二

內傷

脈﹕內傷勞役﹐豁大不禁﹔若損胃气﹐隱而難尋﹔內傷飲食﹐滑疾浮沈﹔內傷飲食﹐數大澀侵﹔右關緩緊﹐寒濕相尋﹐右關數緩﹐濕熱兼臨﹔數又微代﹐傷食感淫。

外傷內傷證辧﹕東垣曰﹕人迎脈大於气口﹐爲外傷﹔气口脈大於人迎﹐爲內傷。外傷則寒熱齊作而無間﹔內傷則寒熱間作而不齊。外傷惡寒﹐𨿽近烈火不除﹔內傷惡寒﹐得就溫暖則解。外傷惡風﹐乃不禁一切風﹐內傷惡風﹐惟惡乎些小賊風。外傷癥顯在鼻﹐故鼻气不利而壅盛有力﹔內傷則不然﹐內傷癥顯在口﹐故口不知味而腹中不和。外傷則不然﹐外傷則邪气有餘﹐故發言壯厲﹐且先輕而後重﹔內傷則元气不足﹐出言懶怯﹐且先重而後輕。外傷手背熱﹑手心不熱﹔內傷手心熱﹑手背不熱。內傷頭痛時作時止﹔外傷頭痛常常有之﹐直須傳裏方罷。內傷則怠惰嗜臥﹑四肢不收﹔外傷則得病之日卽著牀枕﹐非扶不能﹐筋攣骨痛。外傷不能食﹐然口則知味而不惡食﹔內傷則惡食而口不知味。外傷三日以後﹐谷消水去﹐邪气傳裏必渴﹔內傷則邪气在血脈中有餘﹐故不渴。

內傷不足者﹐飲食勞倦是也﹐溫之﹑補之﹑調之﹑養之﹐皆爲補也﹔外傷有餘者﹐風寒暑濕是也﹐瀉之﹑吐之﹑汗之﹑利之﹐皆爲瀉也。

內傷勞役者﹐元气虛損也。

補中益气湯

治形神勞役﹐或飲食失節﹑勞役虛損﹑身熱而煩﹑脈洪大而虛﹑頭痛﹑或惡寒而渴﹑自汗無力﹑气髙而喘。

嫩黃﹝蜜炙﹐一錢五分﹞楝參﹝去蘆﹐一錢﹞白術﹝去蘆油﹞陳皮甘艸當歸﹝酒洗﹐各一錢﹞

柴胡升麻﹝各五分﹞少加黃柏酒炒﹐以救腎水﹐能瀉陰中之伏火也。紅花三分﹐入心養血。

上銼一劑﹐生薑三片﹑大棗一枚﹐水煎空心服。如汗多出去升麻﹑柴胡﹐加酸棗仁炒一錢﹐夜間不睡亦如之﹔如頭疼加蔓荊子五分﹑川芎一錢﹔如善嚏者﹐乃腠理不密﹐外邪所搏加白芷﹑川芎﹔如腦痛或頭頂疼加本一錢﹑細辛五分﹔如口漧或渴加葛根六分﹔如有痰加貝母﹑前胡各一錢﹐如泄瀉加白芍煨﹑澤瀉﹑茯苓各一錢﹔如心胸覺痞悶去黃﹑升麻﹑柴胡﹐加枳實六分﹑姜炒黃連五分﹔如嗽加桑白皮一錢﹑五味子十五粒﹔如額疼加白芷一錢﹑葛根﹑升麻各五分﹔如用心太過﹐神思不寧﹐或怔忡驚悸加茯神一錢﹑遠志七分﹑酸棗仁炒一錢﹑石菖蒲七分﹑柏子仁一錢﹐如飲食少或傷飲食加神曲﹑麥芽﹑山楂﹑枳實各一錢﹔如心﹑脾二經舌漧口燥加黃連五分﹑山桅仁六分﹔如胃中濕痰加半夏一錢﹔如虛火上炎加玄參﹑黃柏﹑蜜水炒知母各一錢﹔如夢遺加牡蠣﹑龍骨各一錢﹔如下部無力加牛膝﹑杜仲各一錢﹔如腳弱加木瓜一錢﹑漢防己五分﹔如有痰或兼脾胃不和加半夏﹑麥芽各一錢﹔如陰虛內熱有痰或上焦有火加貝母﹑天花粉各一錢﹔如有熱。加枯芩八分﹑黃連六分﹔如血熱壅盛或眼赤加龍膽艸八分﹔如感風寒﹑或頭痛身熱加防風﹑川芎﹑白芷各一錢﹑羌活七分﹔汗多加黃一錢﹐眼痛加幹菊花﹑熟地黃﹔若身熱加生地黃﹔如大病後﹐元气未復而胸滿气短加橘皮﹑枳實﹑白芍。

升陽順气湯

治因飲食勞役所傷﹐腹脇滿悶气短﹐遇春則口淡無味﹐遇夏𨿽熱猶寒﹐饑常如飽﹐不喜食冷。

黃﹝蜜炙﹐一兩﹞人參﹝一錢﹞當歸身﹝一錢﹞半夏﹝二錢﹐姜制﹞陳皮﹝一錢﹞神曲﹝炒﹐一錢﹞

艸豆蔻﹝二錢﹞升麻柴胡﹝各一錢﹞黃柏﹝酒炒﹐五分﹞甘艸﹝炙﹐五分﹞

上銼﹐每劑一兩﹐生薑三片﹐水煎服。

按論云﹕脾胃不足之癥﹐須用升麻﹑柴胡苦平﹐味之薄者﹐陰中之陽﹐引脾胃中淸气行於陽道及諸經生發陰陽之气﹐以滋春气之和也﹔又引黃﹑人參﹑甘艸甘溫之气味上行﹐充實腠理﹐使陽气得衛外而爲固也。凡治脾胃之藥﹐多以升陽補气名之者也。

升陽益胃湯

治肺及脾胃虛則怠惰嗜臥﹑四肢不收﹐時值秋燥令行﹐濕熱少退﹐體重節痛﹑口燥舌漧﹑飲食無味﹑大便不調﹑小便頻數﹑不欲食﹑食不消﹑兼見肺病﹐淅淅惡寒﹐慘慘不樂﹐面色惡而不和﹐乃陽气不伸故也。當升陽益气﹐此藥主之。

黃﹝一錢﹞人參﹝五分﹞白術﹝二分﹞半夏﹝五分﹞橘紅﹝二分半﹞甘艸﹝炙﹐五分﹞白芍﹝二分﹞黃連﹝二分﹞茯苓﹝二分﹐小便利而不渴者不用﹞獨活﹝三分﹞柴胡﹝二分﹞防風﹝三分﹞

羌活﹝二分﹞澤瀉﹝二分﹐不淋閉者不用﹞

上銼作一服﹐生薑五片﹑大棗二枚﹐水煎﹐早飯後溫服。服藥後而小便罷﹐而病加增劇﹐是不宜利小便﹐當去茯苓﹑澤瀉。如方喜食﹐一二日不可飽食﹐恐胃再傷。以藥力尙少﹐脾胃之气不可轉運升發也。須滋胃之食﹐或美食助其藥力﹐益升陽之气而滋其胃气。愼不可淡食﹐以損藥力而助邪气之降沈也。可以少役形體﹐使胃與藥得轉運升發。愼毋大勞役﹐使气復傷。若脾胃得安靜尢佳﹐若胃气稍彊﹐少食佳果以助藥力。經云「五果爲助」是也。

補气湯

凡遇勞倦辛苦﹑用力過多﹐卽服此二三劑﹐免生內傷發熱之病。

黃﹝蜜炙﹐一錢半﹞人參白術陳皮﹝各一錢﹞麥門冬﹝去心﹐一錢﹞五味子﹝十个﹞甘艸﹝七分﹞

上銼一劑﹐生薑三片﹑棗一枚﹐水煎﹐食前服。勞倦甚﹐加熟附子五分。

補血湯

凡遇勞心思慮﹐損傷精神﹐頭眩目昏﹑心虛气短﹑驚悸煩熱並治。

當歸﹝一錢﹞川芎﹝五分﹞白芍﹝炒﹐一錢﹞生地黃﹝五分﹞人參﹝一錢二分﹞白茯神﹝去木﹐五錢﹞

酸棗仁﹝炒一錢﹞陳皮﹝五分﹞麥門冬﹝去心﹐一錢﹞五味子﹝十五个﹞梔子﹝炒﹐五分﹞甘艸﹝炙﹐五分﹞

上銼一劑﹐水煎溫服。

參湯

治脾胃虛弱﹑元气不足﹑四肢沈重﹑食後昏沈。

黃﹝蜜炙﹐二錢﹞人參﹝五分﹞甘艸﹝炙﹐一錢﹞當歸﹝三分﹞柴胡﹝三分﹞升麻﹝三分﹞蒼術﹝米泔浸﹐一錢﹞靑皮﹝去瓤﹐五分﹞神曲﹝炒﹐七分﹞黃柏﹝酒炒﹐三分。﹞

上銼一劑﹐水煎﹐食遠服。

參術調元膏

扶元气﹑健脾胃﹑進飲食﹑潤肌膚﹑生精脈﹑補虛羸﹑固眞气﹑救危急﹑活生命﹐眞仙丹也。

雪白術一斤﹐淨去蘆油﹐楝參四兩﹐俱銼成片﹐入砂鍋內﹐將淨水十大碗﹐熬汁二碗﹐濾去渣﹐又熬﹐取汁二碗﹐去渣﹐將前汁共一處濾淨﹐文武火熬至二碗﹐加蜜半斤﹑再煎至滴水成珠爲度﹐埋土三日取出。每日服三四次﹐白米湯下。如勞瘵陰虛火動者﹐去人參。

白雪糕

大米﹝一升﹞糯米﹝二升﹞山藥﹝炒﹞蓮肉﹝去心﹞芡實﹝各四兩﹞﹐爲細末﹐入白砂糖一斤半﹐攪令勻﹐入籠蒸熟﹐任意食之﹐其功如前。但內傷並虛勞泄瀉者﹐宜當飯食之。

參苓白術丸

治病後元气虛弱﹐此藥補助脾胃﹐進美飲食﹐壯健身體﹐充實四肢﹐淸火化痰﹐解郁養元气。

人參﹝去蘆﹐一兩﹞白術﹝去蘆油﹐土炒﹐二兩半﹞白茯苓﹝去皮﹐一兩﹞山藥﹝炒﹐一兩﹞蓮肉﹝去心皮﹐一兩﹞陳皮﹝一兩﹞桔梗﹝去蘆﹐二兩﹞薏苡仁﹝炒﹐一兩﹞半夏﹝湯泡七次﹐薑汁炒﹐一兩﹞神曲﹝炒﹐一兩﹞香附﹝一兩﹞黃連﹝薑汁炒﹐一兩﹞砂仁﹝五錢﹞白扁豆﹝薑汁炒﹐一兩﹞

甘艸﹝炙﹐一兩﹞當歸﹝酒洗﹐一兩﹞黃﹝蜜炙﹐一兩﹞遠志﹝甘艸水泡﹐去根﹐一兩﹞

上爲末﹐姜棗煎湯﹐打神曲糊爲丸﹐如梧桐子大。每服百丸﹐食後白湯送下﹐忌生冷之物。

補眞膏

人參﹝去蘆﹐四兩﹞山藥﹝蒸熟﹐去皮﹐一斤﹞芡實﹝水浸三日﹐去殼皮﹐蒸熟﹐一斤﹞蓮肉﹝水浸去心皮﹐一斤﹞紅棗﹝蒸熟去皮核﹐一斤﹞杏仁﹝水泡去皮尖﹐蒸熟﹐一斤﹞核桃肉﹝水浸去皮殼﹐一斤﹞

眞沈香﹝三錢﹐另研爲末﹐以上俱搗爛﹞蜂蜜﹝六斤﹐用錫盆分作三分﹐入盆內滚水煉蜜如硬白糖爲度﹐只有三斤漧淨﹞眞酥油﹝一斤﹞和蜜蒸化﹐將前八味和成一處﹐磨極細末﹐入酥油﹑蜜內攪勻如膏﹐入新瓷罐內﹐以盛一斤爲度﹐用紙封固﹐勿令透風。每日淸晨用白滚水調服數匙﹐臨臥時又一服﹐忌鐵器。大補眞元﹐其功不能盡述。

雲林潤身丸

治肌肉怯弱﹐精神短少﹐飲食不甘。此藥服後﹐飽則卽饑﹐饑則卽飽﹐可以當勞﹐可以耐饑。久服﹐四肢充實﹐身體肥健﹐淸火化痰開郁﹐健脾理胃﹐養血和气﹐宜常服。

當歸﹝酒洗﹐六兩﹞白術﹝去蘆﹐六兩﹞白茯苓﹝去皮﹐三兩﹞香附米﹝童便浸炒﹐三兩﹞陳皮﹝三兩﹞

枳實﹝麩炒﹐三兩﹞黃連﹝薑汁炒﹐三兩﹞白芍藥﹝酒炒﹐三兩﹞山楂肉﹝三兩﹞神曲﹝炒﹐三兩﹞

人參﹝二兩﹞山藥﹝炒﹐二兩﹞蓮肉﹝去心﹐二兩﹞甘艸﹝炙﹐五錢﹞

上爲細末﹐荷葉煎湯﹐煮飯爲丸﹐如梧桐子大。每服百餘丸﹐米湯送下或酒下﹐百無所忌。勞役之士﹐不可一日無此藥也。

九仙王道糕

尋常用養精神﹑扶元气﹑健脾胃﹑進飲食﹑補虛損﹑生肌肉﹑除濕熱。

蓮肉﹝去皮心﹞山藥﹝炒﹞白茯苓﹝去皮﹞薏苡仁﹝各四兩﹞大麥芽﹝炒﹞白扁豆芡實﹝去殼﹐各二兩﹞柿霜﹝一兩﹞白糖﹝二十兩﹞

上爲細末﹐入粳米粉五升蒸糕曬漧﹐不拘時任意食之﹐米湯送下。

益气丸

治語言多損气﹐懶語﹐補土益气。

麥門冬﹝去心﹞人參﹝各三錢﹞橘皮桔梗甘艸﹝炙﹐各五錢﹞五味子﹝二十一个﹞

上爲極細末﹐水浸油餅爲丸﹐如雞頭大。每服一丸﹐細嚼津唾咽下﹐油餅和細燒餅也。

大凡大病後﹐谷消水去﹐精散衛亡﹐多致便利枯竭﹐宜當補中益气爲要。蓋脾爲中州﹐澆灌四旁﹐與胃行其津液者也。況大腸主津﹐小腸主液﹐亦皆稟气於胃。胃气一充﹐津液自行矣。燥甚者﹐別當以辛潤之﹐以苦泄之。

太府水仙劉公﹐患因勞役太過﹐發熱憎寒﹐頭疼身痛﹑口漧發渴﹐嘔惡心煩。一醫以羌活湯﹐一醫以藿香正气散﹐俱弗效﹐愈增酸困﹐手足無處著落﹐心慌神亂﹐晝夜不寐﹐坐臥不安﹐湯水不入﹐聞藥亦吐。余診六脈洪數﹐气口緊盛﹐此內傷元气也。以補中益气湯加遠志﹑酸棗仁﹑竹茹﹑麥門冬﹐一服卽熟睡﹐半夜而醒曰﹕雲林妙哉﹗藥用當如通神﹐不知病之何所去也。次早又進一服﹐痊愈。

侍禦及溪周公﹐患虛損﹑目不敢閉﹐閉則神魂飄散﹐無所知覺﹔且不敢言﹐言則气不接﹐飲食不思﹐昏昏沈沈﹐余診六脈虛微﹐此元气虛弱﹐心神虛損也。先以朱砂丸一服﹐稍安﹐後以補中益气湯倍用參﹑加遠志﹑茯神﹑酸棗仁﹑白芍﹑生地黃﹑麥門冬﹐連前數劑﹐漸次尋愈。

卷之二

飲食

脈﹕气口脈緊盛爲傷食﹐食不消化﹐浮滑而痰。一云﹕五味淡薄﹐令人神爽气淸。蓋酸多傷脾﹐鹹多傷心﹐苦多傷肺﹐甘多傷腎﹐辛多傷肝﹐尢忌生冷硬物。

節調飲食說﹕夫脾者﹐陰气也。靜則神藏﹐燥則消亡﹐飲食自倍﹐腸胃乃傷。謂食物無務於多﹐貴在能節﹐所以保和而遂頤養也。若貪多務飽﹐飫塞難消﹐徒損暗傷﹐以招疾患。蓋食物飽甚﹐耗气非一﹐或食不下而上湧嘔吐以耗靈源﹔或飲不消而作痰咯唾以耗神水﹔大便頻數而泄﹐耗穀气之化生﹔溲便滑利而濁﹐耗源泉之浸潤。

至於精淸冷而下漏﹐汗淋瀝而下泄﹐莫不由食物之過傷﹐滋味之太濃。如能節滿意之食﹐省爽口之味﹐常不至於飽甚者﹐卽頓頓必無傷物﹐物皆爲益﹐糟粕變化﹐早晚溲便﹐按時精華﹐和凝上下﹐津液含蓄﹐神气內守﹐榮衛外固﹐邪毒不能犯﹐疾病無由作。故聖人立言垂教爲養生之大經也。

傷食者﹐只因多餐飲食﹐脾虛運化不及﹐停於胸腹﹐飽悶惡心﹑惡食不食﹑噯气作酸﹑下泄臭屁﹑或腹痛吐瀉﹐重則發熱頭疼﹐左手關脈平和﹑右手關脈緊盛﹐是傷食也。初起一吐卽寬﹔若郁久不化﹐成食積也。

脾胃俱實﹐能食而肥﹐過時不饑﹐多食不傷也﹔脾胃俱虛﹐不食而瘦﹐與食則減食﹐不與食則不思﹐饑飽不知也。食少而肥者﹐𨿽肥則四肢不舉﹐蓋脾因邪勝也﹔食多而瘦者﹐胃伏火邪於气分則能食﹐𨿽多食而不能生肌肉也。

傷食夾气感寒者﹐宜消食順气表寒也。

行气香蘇散

治內傷生冷﹐飲食濃味堅硬之物﹐肚腹脹滿疼痛﹐外感風寒濕气﹐頭疼身熱憎寒﹐徧身骨節麻木而痛﹐七情惱怒相衝﹐飲食不下﹑心腹气痛。

紫蘇陳皮香附烏藥川芎羌活枳殼﹝麩炒﹞麻黃甘艸因濕加蒼術。

上銼生薑三片﹐水煎溫服。外感風寒加蔥白三根﹔內傷飲食加山楂﹑神曲炒。

飲食停積﹐痞脹作痛者﹐宜消導也。屬熱積者﹐宜﹕

枳實大黃湯

治胸腹有食積﹐大便不通者。

枳實濃朴﹝去皮﹞大黃檳榔甘艸腹痛甚加木香。

上銼一劑﹐水煎﹐空心熱服。以利爲度﹐不可再服。

消滯丸

消酒﹑消食﹑消水﹑消气﹑消痞﹑消脹﹑消腫﹑消積﹑消痛。此藥消而不見﹐響而不動﹐藥本尋常﹐其功甚捷。

黑牽牛﹝﹐取頭末﹐二兩﹞香附米﹝炒﹞五靈脂﹝一兩﹞

上爲細末﹐醋糊爲丸﹐如綠豆大。每服二三十丸﹐食後生薑湯下。

屬冷積者﹐宜﹕

內消散

治過食寒硬之物﹐食傷太陰﹐或嘔吐痞滿脹痛。

陳皮半夏﹝姜制﹞白茯苓﹝去皮﹞枳實﹝去瓤﹐麩炒﹞山楂肉神曲﹝炒﹞砂仁香附三稜莪術幹生薑上銼一劑﹐水煎溫服。

沈香化滯丸

消積滯﹑化痰飲﹑去惡气﹑解酒積﹑中滿嘔噦惡心。

沈香﹝五錢﹞蓬術﹝醋炒﹑三兩﹞香附﹝炒﹞陳皮﹝各一兩﹞木香砂仁藿香麥芽﹝炒﹞

神曲﹝炒﹞甘艸﹝炙。各一兩﹞

上爲細末﹐酒糊爲丸﹐如綠豆大。每服五十丸﹐空心沸湯下。

飲食不思﹑痞悶者﹐胃寒也。

香砂養胃湯

治脾胃不和﹐不思飲食﹑口不知味﹑痞悶不舒。

香附﹝炒﹞砂仁蒼術﹝米泔制﹐炒﹞濃朴﹝薑汁炒﹞陳皮﹝各八分﹞人參﹝五分﹞白術﹝去蘆﹐一錢﹞茯苓﹝去皮﹐八分﹞木香﹝五分﹞白豆蔻﹝去殼﹐七分﹞甘艸﹝炙﹞

上銼劑﹐姜棗煎服。脾胃寒加漧薑﹑官桂﹔肉食不化加山楂﹑艸果﹔米粉麵食不化加神曲﹑麥芽﹐生冷瓜果不化加檳榔﹑漧薑﹔胸腹飽悶加枳殼﹑蘿卜子﹑大腹皮﹐傷食胃口痛加木香﹑枳實﹑益智﹐傷食泄瀉加漧薑﹑烏梅﹑白術﹔傷食﹑惡心嘔吐加藿香﹑丁香﹑半夏﹑烏梅﹑漧薑。

飲食不化到飽者﹐脾虛也。

香砂六君子湯

治脾虛不思飲食﹐食後到飽。

香附﹝一錢﹞砂仁﹝五分﹞人參﹝五分﹞白術﹝一錢﹞茯苓﹝去皮﹞半夏﹝姜制﹞陳皮﹝各一錢﹞

木香﹝五分﹞白豆蔻濃朴﹝薑汁炒﹐一錢﹞益智仁甘艸﹝炙。各五分﹞

上銼一劑﹐姜棗煎服。胃口惡寒﹑嘔吐不止去木香﹑益智仁﹐加丁香﹑藿香﹐名藿香安胃湯。

飲食自倍者﹐脾胃兩傷也。

香砂平胃散

治傷食。

香附﹝炒﹐一錢﹞砂仁﹝七分﹞蒼術﹝米泔制﹐炒﹐一錢﹞陳皮﹝一錢﹞甘艸﹝五分﹞枳實﹝麩炒﹐八分﹞木香﹝五分﹞藿香﹝八分﹞

上銼一劑﹐姜一片﹐水煎服。肉食不化加山楂﹑艸果﹔米粉麵食不化加神曲﹑麥芽﹔生冷瓜果不化加漧薑﹑靑皮﹔飲酒傷者加黃連﹑漧葛﹑烏梅﹔吐瀉不止加茯苓﹑半夏﹑烏梅﹐去枳實。

酒者大熱有毒﹐气味俱陽﹐乃無形之物也。

葛花解酲湯

治飲酒太過﹐嘔吐痰逆﹑心神煩亂﹑胸膈痞塞﹑手足戰搖﹑飲食減少﹑小便不利。

白豆蔻砂仁葛花﹝各五錢﹞木香﹝五分﹞靑皮﹝三分﹞白茯苓陳皮豬苓人參﹝各一錢半﹞

白術神曲﹝炒﹞澤瀉幹生薑﹝各二錢﹞

上爲末和勻﹐每服三錢﹐白湯調下。但得微汗﹐酒病去矣。論云﹕此蓋不得已用之﹐豈可恃賴日日飲酒耶﹖是方气味辛溫﹐偶因酒病﹐服之則不損元气﹐何者敵酒病故也。若頻服之﹐損人天年也。

神仙不醉丹

白葛花白茯苓﹝去皮﹞小豆花葛根木香天門冬﹝去心﹞縮砂仁牡丹皮人參﹝去蘆﹞

官桂枸杞子陳皮澤瀉海鹽甘艸﹝各等分。﹞

上爲細末﹐煉蜜爲丸﹐如彈子大。每服一丸﹐細嚼﹐熱酒送下。一丸可飲酒十盞﹐十丸可飲酒百盞。

調理脾胃者﹐醫中之王道也。

太和丸

治元气脾胃虛損﹐不思飲食﹑肌體羸瘦﹑四肢無力﹑面色痿黃﹐專補气生血﹑健脾養胃﹑開胸快膈﹑淸郁化痰﹑消食順气﹑平和調理之劑。

人參﹝去蘆﹐五錢﹞白術﹝去蘆﹐土炒﹑四兩﹞白茯苓﹝去皮﹐半兩﹞陳皮﹝一兩﹞半夏﹝面炒﹐二兩二錢﹞枳實﹝麩炒﹐一兩﹞黃連﹝薑汁炒﹐一兩﹞當歸﹝酒洗﹐一兩﹞山楂﹝蒸﹐去子﹐一兩﹞

木香﹝五錢﹞白芍﹝酒炒﹐一兩半﹞香附﹝童便炒﹐一兩﹞神曲﹝炒﹐一兩半﹞麥芽﹝炒﹐一兩半﹞

白豆蔻﹝去殼﹐一兩三錢﹞龍眼肉﹝一兩三錢﹞大粉艸﹝炙﹐七錢﹞

上爲末﹐荷葉一个煎湯﹐打倉米糊爲丸﹐如梧桐子大。每服百九﹐不拘時﹐米湯送下。

一人患因房勞後﹐喫紅柿十數枚﹐又飲涼水數碗﹐少頃﹐又食熱面數碗而心腹大痛。予診六脈沈微而气口稍大﹐此寒熱相搏而致也。以附子﹑漧薑﹑肉桂﹑枳實﹑山楂﹑神曲﹑莪術﹑香附一服立止。後渾身發熱﹐又以小柴胡湯一劑而安。

一人臘月賭食羊肉數斤﹐被羊肉冷油凍住﹐堵塞在胸膈不下﹐脹悶而死。諸醫掣時。余見六脈俱有﹐用黃酒一大壇﹐溫熱入大缸內﹐令患人坐於中﹐眾手輕輕亂拍胸腹背心﹐令二人吹其耳﹐及將熱燒酒灌之﹐次服萬億丸﹐得吐瀉而愈。

卷之二

郁證

脈多沈伏。郁證者﹐鬱結而不散也。人之气血沖和﹐百病不生﹔一有鬱結﹐諸病生焉。五郁者﹐金水木火土﹐泄折達發奪之義是也。六郁者﹐气血痰濕熱食結聚而不得發越也。气郁者﹐腹脇脹滿﹑刺痛不舒﹑脈沈也。

木香調气散

治气郁證。

木香﹝另研﹐五分﹞烏藥香附枳殼﹝麩炒﹞靑皮﹝去穣。各一錢﹞砂仁﹝五分﹞濃朴﹝姜炒﹞

陳皮﹝各一錢﹞官桂﹝二分﹞撫芎蒼術﹝米泔浸。各一錢﹞甘艸﹝三分﹞

上銼一劑﹐生薑三片﹐水煎﹐磨木香同服。

血郁者﹐能食﹑便紅﹐或暴吐紫血﹑病不移處﹐脈數澀也。

當歸活血湯

治血郁證。

當歸芍藥撫芎桃仁﹝去皮尖。各一錢﹞紅花﹝五分﹞牡丹皮香附烏藥枳殼﹝去穣﹞靑皮﹝各三分﹞官桂漧薑﹝炒黑﹞甘艸﹝各三分﹞

上銼一劑﹐生薑一片﹐水煎服。血結硬痛加大黃。

食郁者﹐噯气作酸﹑胸腹飽悶作痛﹑惡食不思﹐右關脈緊盛也。

香砂平胃散

治食郁證。

蒼術﹝米泔制﹞濃朴﹝薑汁炒﹞陳皮﹝各二錢﹞香附﹝童便炒﹐一錢﹞砂仁﹝五分﹞枳殼﹝麩炒﹞

山楂﹝去子﹞麥芽﹝炒﹞神曲﹝炒﹞漧薑﹝各三分﹞木香﹝五分﹞甘艸﹝三分﹞

上銼一劑﹐生薑三片﹐蘿卜子一撮﹐水煎﹐磨木香同服。食郁久成塊去漧薑﹑加大黃。

一方

治食郁久﹐胃脘有瘀血作痛。

用生桃仁連皮細嚼﹐以生韭菜搗自然汁一盞送下﹐大能開提气血。

痰郁者﹐動則喘滿气急﹐痰嗽不出﹑胸脇痛﹑脈沈滑也。

栝蔞枳殼湯

治痰郁癥﹔栝蔞﹝去殼﹞枳實﹝麩炒﹞桔梗撫芎蒼術﹝米泔浸﹞香附杏仁﹝去皮尖﹞片芩﹝去朽﹞

貝母﹝去心。各一錢﹞砂仁﹝五分﹞陳皮﹝一錢﹞木香﹝另研﹐五分﹞

上銼一劑﹐生薑三片﹐水煎﹐入竹瀝﹑薑汁少許﹐磨木香調服。

熱郁者﹐卽火郁也﹐小便赤澀﹑五心煩熱﹑口苦舌漧﹑脈數也。

火郁湯

治火郁癥。

山梔柴胡漧葛撫芎白芍連翹地骨皮﹝各一錢﹞甘艸﹝三分﹞

上銼一劑﹐水煎服。

濕郁者﹐周身骨節走注疼痛﹐遇陰雨卽發﹐脈沈細而濡也﹐滲濕湯。﹝方見濕門。﹞

六郁越鞠者﹐解諸郁之總司也。

六郁湯

治諸郁﹐淸火化痰﹐順气開胸膈。

香附﹝童便制﹞蒼術﹝米泔制﹞神曲山梔連翹陳皮川芎貝母﹝去心﹞枳殼﹝炒﹞蘇梗甘艸﹝各一錢﹞

上銼一劑﹐水煎服。有痰加南星﹑半夏﹔有熱加柴胡﹑黃芩﹔血郁加桃仁﹑紅花﹔濕加白術﹑羌活﹔气加木香﹑檳榔﹔食積加山楂﹑砂仁。

越鞠丸

解諸郁火﹑化痰气﹑開胸膈。

神曲﹝炒﹞香附﹝童便浸一宿﹞蒼術﹝米泔浸﹞川芎山梔﹝炒。各等分﹞

上爲細末﹐水丸綠豆大。每服五六十九﹐空心溫水送下。

補遺方

解郁調胃湯

治胃脘血液耗損﹐痰火內郁﹐水漿易下而食物難消﹐若噎膈之癥﹐或气分之火壅遏於中而時作刺痛者﹐皆由怒﹑憂﹑思﹑慮﹑勞心所致也。

白術﹝一錢﹞陳皮﹝鹽水洗﹐一錢﹞白茯苓﹝去皮﹐一兩﹞歸尾﹝酒洗﹐一錢二分﹞赤芍﹝酒浸﹐八分﹞川芎﹝六分﹞生地黃﹝酒洗﹐薑汁拌﹐曬漧﹐八分﹞香附米﹝八分﹞神曲﹝炒﹐七分﹞梔子仁﹝鹽水炒﹐一錢二分﹞麥芽﹝炒﹐七分﹞桃仁﹝去皮﹐四兩﹞生甘艸﹝四分﹞

上銼一劑﹐生薑三片﹐水煎熱服。若胸膈刺痛加姜黃酒炒八分﹐若胸噎悶加枳殼麩炒七分﹐胸內煩熱加黃連六分﹔大便不利加酒蒸大黃二錢二分﹐有痰加半夏薑汁炒八分﹐去地黃﹐飲食不美去地黃﹐加白術五分﹔嘔吐加藿香一錢﹐去地黃﹑川芎﹑桃仁。

卷之二

痰飲

脈偏弦爲飲﹐或沈弦滑﹐或結芤伏﹐痰飲中節﹐又脈多滑﹐有弦滑﹑沈滑﹑微滑。火痰黑色老痰膠﹐濕痰白色寒痰淸。

王隱君曰﹕痰之爲病難明﹐或頭暈目眩耳鳴﹐或口眼蠕動﹑眉稜骨痛﹑耳葉俱癢﹐或四肢遊風腫硬﹐或齒浮而痛癢﹐或噫气吞酸﹑心下嘈雜﹐或痛或噦﹐或咽嗌不利﹐咯之不出﹑咽之不下。其痰似黑﹐有如破絮桃膠蜆肉之狀﹐或心下如停冰﹐心气冷痛﹐或夢寐奇怪之狀﹐或足腕酸軟﹐或腰腎骨節卒痛﹐或四肢筋骨疼痛﹐或手足麻痺﹑臂痛狀若風濕﹐或脊上每日一條如綫紅起﹐或渾身習習如臥芒刺﹐或眼粘澀癢﹑口噤喉痺﹐或繞項結核﹐或胸腹間如有二气結紐﹐噎塞煩悶﹐或失志癲狂﹑中風癱瘓﹐或風毒香港腳﹐或心下怔忡如畏人捕﹐或喘嗽嘔吐﹐或吐冷涎綠水黑汁﹐甚爲肺癰瘍毒者﹐惡心痞膈﹑泄瀉寒熱便膿﹐或胸間轆轆有聲﹐或背心一點常如冰冷﹐皆痰所致。百病中多有兼痰者﹐世所不知也。諸病以化痰爲先。善治痰者﹐兼治气﹐气順則痰利。痰脈浮滑者宜降。浮實者宜吐﹐沈小者不宜吐﹐恐虛故也。凡治痰癥﹐不可全用利藥﹐過使脾气虛弱﹐則痰反易生而多﹔若脾虛生痰者﹐用健脾燥濕﹐便要利補兼用﹐陳皮﹑白術爲佐也。痰乃穢濁之物﹐宜吐不宜瀉﹐則反加別癥矣。

痰者屬濕﹐乃津液所化也。

二陳湯

治一切痰飲化爲百病﹐此藥主之。

陳皮﹝去白﹞半夏﹝姜制﹞白茯苓﹝去皮﹞甘艸上銼一劑﹐生薑三片﹐水煎服。

咳嗽白痰者﹐肺感風寒也﹐﹝以後諸痰爲病﹐悉根據前方加減。﹞風痰加南星﹑桔梗﹑防風﹑枳實﹔寒痰加漧薑﹑官桂。

食積痰者﹐多餐飲食﹐郁久成痰也。﹝小兒多有此癥。﹞加山楂﹑神曲﹑香附。

咳嗽綫痰者﹐脾胃有濕也。加蒼術﹑白術﹑山楂﹑砂仁。

痰气者﹐胸膈有痰气脹痛也。﹝痰在咽喉間﹐有如綿絮﹐有如梅核﹐吐之不出﹐咽之不下﹐或升或降﹐塞礙不通﹐亦痰气也﹐後成膈噎病。﹞加砂仁﹑香附﹑栝蔞﹑枳實﹑蘇子﹑桔梗﹑當歸﹑貝母﹐去半夏。

痰飲者﹐痰在胸膈間﹐痛而有聲也。加蒼術﹑栝蔞﹑枳實﹑木香﹑砂仁﹑當歸﹑川芎﹑香附﹑靑皮﹑白芥子﹐治痰飲極效。

痰涎癥者﹐渾身胸背脇痛不可忍也。﹝牽引釣痛﹑手足冷痺﹐是痰涎在胸膈也。﹞加白芥子﹑砂仁﹑木香﹑茴香﹑香附﹑枳實﹑當歸﹑酒炒黃芩。

痰濕流注者﹐渾身有腫塊也。﹝凡人骨體串痛﹐或作寒熱﹐都是濕痰流注經絡也。﹞加栝蔞﹑枳殼﹑蒼術﹑酒芩﹑羌活﹑防風﹑連翹﹑當歸﹑香附﹑砂仁﹑木香﹑紅花﹑竹瀝﹑薑汁少許﹔有熱加柴胡﹔上痛加川芎﹑白芷﹔下痛加黃柏﹑牛膝﹐塊痛加乳香﹑沒藥﹔頭項痛加威靈仙﹔腫塊痛﹐外加五倍子﹑朴硝﹑大黃﹑南星﹐四味爲細末﹐醋調敷腫塊上﹐漸漸自消﹐不散則成膿矣。

痰核者﹐人身上下結核不散也。﹝或發腫塊者﹐是痰塊也。大凡治痰塊﹑流注結核﹐俱與濕痰流注同治法。﹞

俱加皂刺﹐引藥至毒所。濕痰加蒼術﹑白術﹑砂仁﹑香附﹑枳殼﹑桔梗﹔熱痰加黃芩﹑山梔﹑貝母﹑枳實﹑桔梗﹑麥門冬﹑竹瀝﹐去半夏﹔痰火加炒黃連﹑竹瀝﹑貝母﹐去半夏。

痰呃者﹐咳嗽气逆發痰呃也﹐加砂仁﹔酒痰加炒黃連﹑砂仁﹑漧葛﹑烏梅﹐枳實﹑桔梗﹑貝母﹐去半夏。

項背骨節疼痛者﹐皆是痰气風熱也。老痰加枳實﹑栝蔞﹑海石﹑連翹﹑香附﹑黃芩﹑桔梗﹑貝母﹐去半夏。

咳嗽咯吐黃痰者﹐脾胃有熱也。﹝久不愈成肺痿﹐口吐癰膿﹐或痰血作鮏臭﹐難治也。﹞加栝蔞﹑枳實﹑桔梗﹑片芩﹑山梔﹑天門冬﹑桑白皮﹑杏仁﹑蘇子﹑竹瀝。

咯吐黑痰成塊者﹐勞傷心腎也。皆是久郁老痰﹐同治法。

脾虛生痰加白術﹑人參﹑白芍﹑枳實﹑砂仁﹑桔梗。

痰喘气急加蘇子﹑砂仁﹑木香﹑茴香﹑白芥子﹑栝蔞﹑枳實﹑酒炒枯芩﹑羌活﹑蒼術﹑當歸﹑竹瀝﹑川芎﹑薑汁少許﹐去半夏。

痰癥發熱咳嗽生痰加片芩﹑麥門冬﹑五味子﹑貝母﹑知母﹑桑白皮﹑當歸﹑桔梗﹑竹瀝﹑薑汁少許﹐去半夏。

如飲酒嘔噦吐痰加砂仁﹑烏梅。﹝前二陳湯加減止此。﹞

不能言語者﹐是痰迷心竅也。咯痰不出者﹐是痰結也。胸膈有痰不化﹐元气虛弱﹐津液漧燥﹐咯不得出﹐喘嗽身熱﹐痛難轉側者﹐是痰結也。脇下有痰﹐作寒熱咳嗽﹑气急作痛者﹐亦痰結也。喉中漉漉有聲﹐喘急﹐咯痰不出者﹐難治也。气郁發喘不得睡者﹐難治也。服藥後﹐若咯吐痰出爲效﹔若咯痰不出者﹐亦難治也。﹝以上六條﹐俱宜後方。﹞

栝蔞枳實湯

治痰結咯吐不出﹐胸膈作痛﹑不能轉側﹐或痰結胸膈滿悶作寒熱气急﹐並痰迷心竅不能言語者﹐並皆治之。

栝蔞﹝去殼﹞枳實﹝麩炒﹞桔梗﹝去蘆﹞茯苓﹝去皮﹞貝母﹝去心﹞陳皮片芩﹝去朽﹞山梔﹝各一錢﹞當歸﹝六分﹞砂仁木香﹝各五分﹞甘艸﹝三分﹞

上銼一劑﹐生薑煎﹐入竹瀝﹑薑汁少許﹐同服。痰迷心竅不能言語﹐加石菖蒲﹐去木香﹐气喘加桑白皮﹑蘇子。外用姜渣揉擦痛處。

痰燥者﹐痰火作熱煩躁也。痰話者﹐痰火作熱驚惕不安﹑錯語失神也。痰迷心竅﹐神不守舍﹐因思憂鬱結﹐驚恐傷心﹐心不自安﹐神出捨空﹐使人煩亂﹐悲歌叫罵﹐奔走不識人也。﹝以上諸條俱宜後方。﹞

加減溫膽湯

治痰燥﹑痰話﹑驚惕失志﹑神不守舍。

茯神﹝去皮木﹐一錢﹞半夏﹝薑汁制﹐一錢﹞陳皮﹝一錢﹞枳實﹝麩炒﹐一錢﹞當歸﹝八分﹞

酸棗仁﹝炒﹐八分﹞山梔﹝炒﹐一錢﹞竹茹﹝八分﹞人參﹝六分﹞白術﹝去蘆﹐一錢﹞麥門冬辰砂﹝五分﹐爲末﹐臨服調入﹞黃連﹝薑汁炒﹐一錢﹞竹瀝﹝半盞﹐臨服加入﹞甘艸﹝三分﹞

上銼姜﹑棗﹐烏梅煎﹐調辰砂末溫服千般怪癥者﹐多兼痰火也。

滚痰丸

大黃﹝酒拌﹐蒸﹐曬漧﹞黃芩﹝去朽﹐各八兩﹞沈香﹝五錢﹞金星礞石﹝一兩﹐捶碎焰硝一兩﹐和勻入砂罐內﹐鐵綫紮﹐鹽泥封固﹑曬漧﹑碳火過﹞─方加朱砂﹝二兩﹐研極細末爲衣﹞

上爲細末﹐水丸如綠豆大。每服三五十九﹐量虛實加減服之﹐各隨引子送下。一切失心喪志﹐或癲或狂等癥﹐每服百丸。人壯盛气實能飲食狂甚者﹐服百二十丸以上三百丸﹐以效爲度。一切中風癱瘓﹐痰涎壅塞﹑大便或通或閉者﹐每服八九十丸。人壯盛實者﹐一百丸。常服二三十丸﹐無大便不利之患﹐自然上淸下潤之妙。一切陽癥風毒﹐香港腳﹐徧身遊走疼痛﹐每服八九十丸﹔未效﹐更加十丸。一切走刺气痛﹐每服七八十丸﹔未效﹐再加十丸。一切無病之人﹐徧身筋骨平白疼痛﹐不能名狀者﹐每服七八十丸﹐以效爲度。一切頭痛非頭風癥﹐牙疼或浮或癢非風疰牙疼者﹐每服八九十丸。一切噫气吞酸﹐至於噯逆呃气及胸閉﹐或從胸中气塊衝上﹐嘔吐涎飲狀如翻胃者﹐每服七八十丸﹔未效再服。一切心中怔忡如畏人捕﹐怵惕不安﹐陰陽關格﹐變生怪癥﹐每服七八十丸。一切失饑傷飽﹐憂思過慮至於心下嗜雜﹐或嘔或噦﹐晝夜飲食無度﹐或只虛飽﹐腹中稍饑﹐並不喜食﹐每服七八十丸。一切新久痰气喘嗽﹐或嘔吐涎沫﹐或痰結實熱﹐或頭目眩暈﹐每服八九十丸﹔虛老羸瘦者﹐五六十丸﹔未便再加十丸。一切急慢喉閉赤眼﹐每服八九十丸﹔腮頜腫硬﹐繞項結核若瘰者﹐正宜服之﹔若年深﹐多次服之﹔口糜舌爛﹑咽喉生瘡者﹐每服五六十丸﹐﹑用蜜少許﹐口嚼碎噙睡﹐徐徐咽下些小。口瘡如此﹐噙三四夜卽瘥也。一切徧身無故遊走疼痛﹐或腫或攣﹐或無常處﹐痛無定所﹐不腫在一處及酸軟沈滯者﹐每服七八十丸﹐量大小輕重加減服之。一切心气疼痛如停冰塊﹐或動身散入腹中絞痛﹐上攻頭面腫硬﹐徧身四肢去處腫起軟浮﹐或痛或癢﹐或穿或不穿﹐或穿而復閉﹐或消或長﹐漸成篤疾﹐皆系痰毒內攻﹐或使爛痰臭﹐或作腸癰內疽﹐服之﹐打下惡物。日淺膿近者﹐克日全安。一切男婦﹐久患心疼下連小腹﹐面黃羸瘦。痛陣日發﹐必嘔綠水﹑黑汁﹐冷涎﹑乃致气絕﹐心下溫暖者﹐每服八九十丸﹐立見生意。然後陸續服之﹐以瘥爲度。兼服生津化痰﹐溫中理脾之藥﹐惟豁痰湯加減爲妙。一切痢疾﹐不問雜色﹐或帶血塊惡物者﹐不問曾經推挨﹐但是新久不已者﹐或熱﹑或不進飲食﹐每服八九十丸。次日熱退﹐再進三二十九﹐卽服止痢藥﹐萬無一失。若兼寒熱痰涎者﹐並用倉廩散。一切荏苒之疾日久﹐男婦之患﹐非傷寒內外之癥﹐或酒色吐血﹐或月水過期﹐心煩志亂﹐或腹脹脇痛勞痛﹑耳聵鼻窒﹑骨節酸痛﹑漧嘔噦惡心﹐百藥無效﹐痛者不能諭其狀﹐方書未嘗載其疾﹐醫者不能辧其癥﹐並根據前法加減服之﹐無不效之理也。

大凡服藥必須臨睡臥牀之時﹐用熟水一口只送過咽喉卽便仰臥﹐令藥在咽膈之間徐徐而下﹐要半日不可飲食湯水及不可起身行坐言語。直候藥丸徐逐上焦﹐痰滯惡物過膈入腹﹐然後動作﹐方能中病。每次須當連進兩夜﹐先夜所服﹐次日痰物旣下三五次者﹐次夜減十丸。上兩次者﹐仍服前數﹔下五七次或只二三次而疾勢頓已者﹐次夜減二十丸﹐頭夜所服﹐並不下惡物者﹐次夜加十丸﹐壯人病實者﹐多至百丸。惟狂疾勁實及暴卒惡候﹐多服無效。其或服罷臥倒﹐咽喉稠滯﹐壅塞不利者﹐乃痰气從上﹐藥病相攻之故也。少頃﹐藥力旣勝﹐自然寧貼。又或百中有一﹐稍稍腹痛﹑腰背拘急者﹐蓋有一種頑痰。惡物滯壅﹐閉气滑腸﹑裏急後重者﹐狀如痢病﹐片晌卽已。若其痰涎易下者﹐其爲快利﹐不可勝言﹐頓然滿口生津﹐百竅爽快。

間有片時倦怠者﹐蓋連日病苦不安﹐一時爲藥所勝﹐肌體暫和﹐如醉得醒﹐如浴方出﹐如睡方起﹐卽非虛倦。此藥並不洞瀉﹑刮腸大瀉﹐但能取痰積惡物自胸胃次第穿鑿而下﹐腹中嗜雜並不相傷。惟下部粘腸之糞﹐乃藥力不到之處﹐是故先去其餘。余不備述耳。

竹瀝化痰丸

上可取上之濕痰﹐下可取腸胃之積痰。一名導痰小胃丹。

南星半夏﹝二藥用皂礬薑水浸煮﹐幹。各二兩﹞陳皮枳實﹝二藥用皂礬水泡半日﹐炒。各二兩﹞

白術﹝去蘆﹐二兩﹞蒼術﹝用米泔﹑皂礬水浸一宿﹐去黑皮﹐切﹐曬漧炒﹐二兩﹞桃仁﹝去皮﹞杏仁﹝用皂礬水泡去皮尖。各一兩﹞紅花﹝酒蒸﹐一兩﹞白芥子﹝炒﹐一兩﹞大戟﹝長流水煮一時﹐曬漧﹐一兩﹞

芫花﹝醋拌濕﹐過一宿﹐炒黑﹐一兩﹞甘遂﹝面裹煨過﹐一兩﹞黃柏﹝炒褐色﹐一兩﹞大黃﹝酒濕紙包煨過﹐再以酒炒﹐一兩半﹞

上爲末﹐薑汁﹑竹瀝打蒸餅糊爲丸﹐如綠豆大。每服三二十丸。極甚者﹐五七十丸。量人虛實加減﹐再不可多﹐恐傷胃气也。一切痰飲﹐臨臥時白湯送下﹐一日一服﹐最能化痰﹐化痞﹑化積﹐治中風喉痺極有神效。

一中風不語﹑癱瘓初起﹐用濃姜湯送下三五十丸﹐少時卽能說話。

一頭風頭痛﹐多是濕痰上攻﹐臨臥時姜湯下二十丸。

一眩暈﹐多屬痰火﹐食後姜湯下二十五丸﹔然後以二陳湯合四物湯加柴胡﹑黃芩﹑蒼術﹑白芷﹐倍用川芎﹔熱多加石膏﹑知母。

一痰痞積塊﹐臨臥白湯送下三十丸﹐一日一服﹐𨿽數十年﹐只五七服見效。

一哮吼﹐乃痰火在膈上﹐臨臥姜湯下二十五丸﹐每夜服一次﹐久服自效。

一喉痺腫痛﹐食後白湯送下。

調理痰火之疾者﹐宜消補兼濟也。

淸气化痰丸

化痰順气﹑開郁淸火﹑寧嗽止喘﹐妙不可言。

橘紅﹝鹽水洗﹐去白﹐二兩﹞香附米﹝鹽水浸炒﹐三兩﹞靑黛﹝四錢﹞半夏﹝溫水洗七次﹐薑汁浸炒﹐二兩﹞片芩﹝酒炒﹐一兩﹞貝母﹝去心﹐二兩﹞天門冬﹝水泡﹐去心﹐二兩﹞栝蔞﹝去殼﹐微炒﹐另研﹐二兩﹞桔梗﹝去蘆﹐二兩﹞杏仁﹝水泡﹐去皮尖﹐微炒﹐二兩﹞枳實﹝去瓤﹐麩炒﹐二兩﹞山楂肉﹝蒸﹐去錢﹐二兩﹞黃連﹝去毛﹐薑汁炒﹐二兩﹞白茯苓﹝去皮﹐二兩﹞白術﹝不油者二兩﹞蘇子﹝微炒﹑二兩﹞

連翹﹝去梗﹐一兩﹞海石﹝一兩﹐另研﹞皂角﹝火炮﹐去皮弦子。一兩熬膏﹞

上爲細末﹐用神曲﹑竹瀝打糊爲丸﹐如梧桐子大。每服五十丸﹐食後白湯下﹐淸茶亦可。

千金化痰丸

健脾理胃﹑淸火化痰﹐頑痰能軟﹑結痰能開﹑疏風養血﹐淸上焦之火﹐除胸膈之痰﹐淸頭目﹑止眩暈如神。

膽星﹝四兩﹞半夏﹝姜礬同煮半日﹐四兩﹞陳皮﹝去白﹐二兩﹞白茯苓﹝去皮﹐二兩﹞枳實﹝去瓤﹐麩炒﹐一兩﹞海石﹝火。一兩﹞天花粉﹝二兩﹞

片芩﹝酒炒﹐二兩﹞黃柏﹝酒炒﹐一兩﹞知母﹝酒炒﹐一兩﹞當歸﹝酒洗﹐一兩﹞天麻﹝火鍛﹐二兩﹞

防風﹝去蘆﹐二兩﹞白附子﹝煨﹐二兩﹞白術﹝米泔浸﹐炒﹐二兩﹞大黃﹝酒拌蒸九次﹐五兩﹞甘艸﹝生﹐三錢﹞气虛加人參﹝八錢﹞

上爲細末﹐神曲二兩打糊爲丸﹐如梧桐子大。每服六七十丸﹐淸茶任下。

法制半夏

化痰如神﹐若不信﹐將半夏七八粒研入痰碗內﹐化爲淸水﹔有痰疾中風不語﹐研七八粒用井花水送下﹐以手摩運腹上一炷香時﹐卽醒能語。

用大半夏一斤﹑鍛石一斤﹑滚水七八碗入盆內﹐攪晾冷﹐澄淸去渣﹐將半夏入盆內手攪之﹐日曬夜露一七日足撈出﹐井花水洗淨三四次﹐泡三日﹐每日換水三次﹐撈起控幹。用白礬八兩﹑皮硝一斤﹑滚水七八碗﹐將礬硝共入盆內﹐攪晾溫﹐將半夏入內浸七日﹐日曬夜露﹐日足取出﹐淸水洗三﹑四次﹐泡三日﹐每日換水三次﹐日足取出﹐控幹入藥。

甘艸南薄荷﹝各四兩﹞丁香﹝五錢﹞白豆蔻﹝三錢﹞沈香﹝一錢﹞枳實木香川芎﹝各三錢﹞

陳皮﹝五錢﹞肉桂﹝三錢﹞枳殼五味子靑皮砂仁﹝各五錢﹞

上共十四味切片﹐滚水十五碗晾溫﹐將半夏同藥共入盆內﹐泡二七日﹐日曬夜露攪之﹐日足取出藥﹐與半夏用白布包住﹐放在熱坑﹐用器皿扣住三炷香時﹐藥與半夏分胎﹐半夏幹收用。有痰火者﹐服之一日﹐大便出似魚膠﹐一宿盡除痰根﹐永不生也。

按﹕上諸方皆治壯人痰火有餘之癥﹐宜服之。若虛人痰火﹐宜照後論治。若脾肺气虛﹐不能運化而有痰者﹐宜六君子湯加木香。﹝方見補益。﹞若脾气虛弱﹐不能淸化而有痰者﹐宜六君子湯加桔梗。﹝方見補益。﹞若因肺經气滯而痰中有血者﹐宜加味歸脾湯。﹝方見補益。﹞若因肝經血熱而痰中有血者﹐宜加味逍遙散。﹝方見婦人虛勞。﹞若因肝經陰虛而痰中有血者﹐宜加味地黃丸。﹝方見補益。﹞若過服寒涼之劑而吐痰有血者﹐必用四君子湯之類以主之。﹝方見補益。﹞若中气虛而痰甚者﹐用補中益气湯加茯苓﹑半夏﹐如未應﹐加一味薑汁尢妙。

滌痰散

此藥淸肺消痰﹑定嗽﹐解酒毒﹐除一切痰火。

廣陳皮先用白水洗淨﹐每一斤入食鹽四兩﹐同入水浸過一宿﹐鍋內煮幹﹐略去筋膜﹐切作小片炒幹﹐每陳皮一兩入粉艸二錢﹐共爲末。每日早晚各二匙﹐白湯調下。

一儒者體肥﹐仲夏患痰喘﹐用二陳﹑芩﹑連﹑桔梗﹐痰喘益甚﹐加桑皮﹑杏仁﹐栝蔞﹐盜汗气促﹔加貝母﹑枳殼﹐不時發熱﹐飲食漸減﹐脈大而無力。余以爲脾肺虛寒﹐用八味丸以補土母﹐用補中益气湯以接中气而愈。

一男子飲食素少﹐忽痰壅气喘﹑頭搖目札﹑揚手擲足﹐難以候脈。視其面色黃中見靑﹐此肝木乘脾土﹐如小兒慢驚之癥。先用六君子﹑柴胡﹑升麻而愈﹔用補中益气湯加半夏而痊。

張秋官面赤作渴﹐痰盛頭暈﹐此腎虛水泛爲痰。用六味丸而愈。

卷之二

咳嗽

脈﹕咳嗽所因﹐浮風﹑緊寒﹑數熱﹑細濕﹑房勞澀難。右關微濡﹐飲食傷脾﹔左關弦短﹐肝極勞疲。肺脈浮短﹐咳嗽與期。五臟之嗽﹐各視本部。浮緊虛寒﹐沈數實熱﹐沈滑多痰﹐弦澀少血。形盛脈細不足以息﹐沈小伏匿﹐皆是危脈。惟有浮大而嗽者生。

春是上升之气﹐夏是火炎上最重﹐秋是濕熱傷肺﹐冬是風寒外束。四時感冒﹐一切咳嗽發熱吐痰者﹐宜發散風邪也。

參蘇飲

治四時感冒﹐發熱頭疼﹑咳嗽聲重﹑涕唾稠粘﹑中脘痞滿﹑嘔吐痰水。寬中快膈﹐不致傷脾。此藥大解肌熱﹐將欲成勞﹐痰咳喘熱最效。

紫蘇﹝一錢﹞前胡﹝二錢﹞桔梗枳殼﹝各一錢﹞漧葛﹝二錢﹞陳皮半夏茯苓﹝各一錢﹞

甘艸﹝七分﹞人參﹝七分﹐熱咳者去之﹞木香﹝五分﹐气盛者去之﹞

上銼一劑﹐生薑﹑棗子煎﹐食後溫服。若天寒感冒﹐惡寒無汗﹐咳嗽喘促﹐或傷風無汗﹑鼻塞聲重咳嗽﹐並加麻黃二錢﹑去皮杏仁二錢﹑金沸艸一錢﹐以汗散之﹔若初感冒﹐肺多有熱加杏仁﹑黃芩﹑桑白皮﹑烏梅﹔肺寒咳嗽加五味子﹑漧薑﹐心下痞悶﹐或胸中煩熱﹐或停酒不散﹐或嘈雜惡心加黃連﹑枳實各一錢﹐漧葛﹑陳皮倍用之﹐胸滿痰多加栝蔞仁一錢﹔气促喘嗽加知母﹑貝母﹔鼻衄加烏梅﹑麥門冬﹑白茅根﹔心盛發熱加柴胡﹑黃芩﹔頭痛加川芎﹑細辛﹔咳嗽吐血加升麻﹑牡丹皮﹑生地黃﹔勞熱咳嗽久不愈加知母﹑貝母﹑麥門冬﹔見血加阿膠﹑生地黃﹑烏梅﹑赤芍藥﹑牡丹皮﹔吐血痰嗽加四物湯﹐名茯苓補心湯﹐妊娠傷寒去半夏﹐加香附。

感冒風寒﹐嗽而聲啞者﹐是寒包熱也。﹝與久嗽聲啞不同。﹞冷風嗽者﹐遇風冷卽發﹐痰多喘嗽是也。﹝以上二條俱宜後方。﹞

三拗湯

治感冒風邪寒冷﹐鼻塞聲重﹑語音不出﹑咳嗽多痰﹑胸滿短气喘急。

甘艸﹝生﹞麻黃﹝不去節﹞杏仁﹝不去皮尖。各二錢﹞加荊芥﹑桔梗﹐名五拗湯。

上銼劑﹐生薑煎服。

痰嗽者﹐嗽動便有痰聲﹐痰出嗽止是也。﹝嗽而痰多者﹐是脾虛也。﹞肺脹嗽者﹐嗽則喘滿气急也。﹝喘急不得眠者難治。﹞久嗽不止成勞﹐若久嗽聲啞﹐或喉生瘡者﹐是火傷肺金也。﹝俱難治之。若血气衰敗﹐聲失音者﹐亦難治也﹐以上三條﹐俱宜後方。﹞

淸肺湯

治一切咳嗽﹐上焦痰盛。

黃芩﹝去朽心﹐一錢半﹞桔梗﹝去蘆﹞茯苓﹝去皮﹞陳皮﹝去白﹞貝母﹝去心﹞桑白皮﹝各一錢﹞

當歸天門冬﹝去心﹞山梔杏仁﹝去皮尖﹞麥門冬﹝去心。各七分﹞五味子﹝七粒﹞甘艸﹝三分﹞

上銼生薑﹑棗子煎﹐食後服。痰咯不出加栝蔞﹑枳實﹑竹瀝﹐去五味子﹐咳嗽喘急加蘇子﹑竹瀝﹐去桔梗﹐痰火咳嗽﹑面赤身熱﹑咯出紅痰加芍藥﹑生地黃﹑紫菀﹑阿膠﹑竹瀝﹐去五味子﹑杏仁﹑貝母﹑桔梗﹐久嗽虛汗多者加白術﹑芍藥﹑生地黃﹐去桔梗﹑貝母﹑杏仁﹔久嗽喉痺﹑聲不淸者加薄荷﹑生地黃﹑紫菀﹑竹瀝﹐去貝母﹑杏仁﹑五味﹔嗽而痰多者加白術﹑金沸艸﹐去桔梗﹑黃芩﹑杏仁﹔咳嗽身熱加柴胡﹔咳嗽﹐午後至晚發熱者加知母﹑黃柏﹑生地﹑芍藥﹑竹瀝﹐去黃芩﹑杏仁﹔咳嗽痰結脇痛者加白芥子﹑栝蔞﹑枳實﹑砂仁﹑木香﹑小茴﹑竹瀝﹑薑汁少許﹐去貝母﹑杏仁﹑山梔﹐亦加柴胡引經。

食積嗽者﹐痰嗽如膠也。咳嗽胸膈結痛者﹐是痰結也。早晨嗽者﹐胃中有食積也。上半日嗽多者﹐胃中有伏火也。﹝以上四條﹐俱宜後方。﹞栝蔞枳實湯加減。﹝方見痰飲。﹞

午後至夜嗽多者﹐屬陰虛也。﹝黃昏嗽多者﹐火气浮﹐少加涼藥。﹞火嗽者﹐有聲痰少﹑面赤身熱﹑脈數者是也。漧咳嗽無痰者﹐是痰郁火邪在肺﹐難治也。勞嗽者﹐盜汗痰多作寒熱﹑脈數大無力是也。﹝以上四者﹐皆是勞力﹑酒色內傷﹑憂怒﹑鬱結﹑陰虛火動而嗽者﹐俱宜後方。﹞滋陰降火湯。﹝方見虛怯。﹞

一切久嗽不止者﹐﹝宜後方。﹞

呂洞賓仙傳蘆吸散

治新久咳嗽﹐百藥無功﹐服此立效。

款冬花蕊﹝五錢﹞鵝管石﹝二錢五分﹞陳皮﹝二錢五分﹞年老人及虛者加人參﹝五分﹞冬月加肉桂﹝一錢五分﹞

上忌鐵器﹐爲細末和勻﹐分作七帖﹐作七日服。每服一帖。夜仰臥將藥一帖作三次入竹筒內﹐病者口噙竹筒﹐近咽喉用力一吸﹐將白溫水一口送下。不可多喫水﹐忌諸般油膩鹽一七日。藥服完之後﹐亦少用些油鹽﹐至半月後不忌。

吸藥仙丹

鵝管石﹝二兩﹞寒水石﹝四錢半﹞金星礞石﹝七錢﹐焰硝後﹐用醋淬﹞白附子﹝七錢﹞白礬﹝七錢﹐枯過四錢半﹞孩兒茶﹝四錢﹞款冬花﹝淨蕊﹐七錢﹞粉甘艸﹝四錢﹞

上各爲末。研令極細秤過﹐方用總籮過攙勻。如有气加沈香五分﹑木香七分﹑官桂七分﹕如心下虛悸加朱砂三分。

熱嗽用茶湯下﹔寒用姜湯下﹔咳如浮腫﹐用木瓜﹑牛膝湯下﹔咳而有紅痰吐血﹐白芥子湯下。

歌曰﹕仙方二兩鵝管石﹐靑礞白附款冬花﹐三味各秤七錢重﹐四錢甘艸與兒茶﹐枯礬寒水四錢半﹐八味精研制莫差﹐日進六分三次吸﹐寒用姜湯熱用茶﹐虛加五分沈木桂﹐咳而驚悸用朱砂﹐薄荷煎湯潮熱使﹐化痰止嗽最爲佳。

雞鳴丸

治男婦不問老少﹐十八般咳嗽吐血﹑諸虛等癥如神。

從來咳嗽十八般﹐只因邪气入於肝﹐胸膈咳嗽多加喘﹐胃嗽膈上有痰涎﹐大腸咳嗽三焦熱﹐小腸咳嗽舌上干﹐傷風咳嗽喉多癢﹐膽嗽夜間不得安﹐肝風嗽時喉多痺﹐三因嗽時船上灘﹐气喘夜間多沈重﹐肺嗽痰多喘嗽難﹐熱嗽多血連心痛﹐膀胱嗽時气多寒﹐暴嗽日間多出汗﹐傷寒嗽時冷痰酸﹐此是神仙眞妙訣﹐用心求取雞鳴丸。

知母﹝四兩﹑炒﹞杏仁﹝去皮尖﹐二錢﹞桔梗﹝去蘆﹐五錢﹞阿膠﹝麩炒﹐四錢﹞葶藶﹝火上焙﹐三錢﹞款冬花﹝四錢﹞旋復花﹝一兩﹞半夏﹝薑汁炒﹐三錢﹞甘艸﹝炙﹐一兩﹞陳皮﹝去白﹐一兩﹞

兜鈴﹝一兩﹞五味子﹝四錢﹞麻黃﹝一兩﹞人參﹝五錢﹞

上共爲細末﹐煉蜜爲丸﹐如彈子大。每服一丸﹐五更﹐烏梅﹑生薑﹑棗子湯下。

大抵久嗽者﹐多屬腎气虧損﹐火炎水涸﹐或津液湧而爲痰者﹐乃眞髒爲患也。須用六味地黃丸壯腎水滋化源爲主﹔以補中益气湯養脾土生肺腎爲佐。久之自愈。﹝方見補益。﹞

補遺方治咳嗽肺痿﹑吐血气喘等癥﹐用豬肺一个﹐倒懸滴盡血水﹐又用大蘿卜十个搗爛﹐用新砂鍋一个﹐水五碗﹐煮前蘿卜﹐爛﹐濾去渣﹐添蜜四兩﹑雞子淸十个﹐不用黃。與蜜攪勻﹐卻裝入肺內。又用款冬花﹑五味子﹑訶子去核各一錢﹐白礬五分﹐俱爲末﹐通攪蜜入雞淸內﹐入肺管煮熟﹐空心服之﹐其效如神。

又方

豬肺一个﹐洗淨血水﹐若病患每歲用杏仁一个去皮尖﹐將肺以竹片簽眼﹐每眼用杏仁一个﹐麻紮住﹐安瓷器內重湯煮熟﹐去杏仁不用﹐只喫此肺。輕者只用一具而已﹔重者制二具喫﹐全安。

加味上淸丸

治咳嗽煩熱﹐淸聲潤肺﹐寬膈化痰﹐生津止渴﹐爽气凝神。

南薄荷葉﹝四兩﹞柿霜﹝四兩﹞玄明粉﹝五錢﹞硼砂﹝五錢﹞冰片﹝五分﹞

寒水石﹝五錢﹞烏梅肉﹝五錢﹞白粉﹝八兩﹞

上爲細末﹐甘艸水熬膏爲丸﹐如芡實大。每服一丸﹐噙化茶湯送下。

杏仁煎

治老人久患喘嗽不已﹐睡臥不得者﹐服之立效。

杏仁﹝水泡去皮尖﹐炒﹞胡桃仁﹝去皮。等分﹞

上二味共碾爲膏﹐入煉蜜少許爲丸﹐如彈子大。每服一丸﹐細嚼﹐姜湯送下。

治痰火咳嗽﹐兼治酒痔。

白礬﹝一兩﹐過﹞礦鍛石﹝一兩半﹞

上研勻﹑每服一錢﹐或茶﹐或滚水﹐酒亦可。如作丸﹐用灰面一兩和合冷水爲丸﹐如梧桐子大。每服二十五丸﹐前引送下。

淸上噙化丸

淸火化痰﹑止嗽定喘。

栝蔞霜天門冬﹝去心﹞橘紅枯芩﹝去朽﹐酒炒﹞海石﹝﹞柿霜﹝各一兩﹞桔梗﹝去蘆﹞

連翹玄參靑黛﹝各五錢﹞風化硝﹝三錢。﹞

上爲細末﹐煉蜜爲丸﹐如龍眼大﹐食遠噙化。

周藩海陽王昆湖公﹐患痰嗽喘熱﹐左足腫痛﹐日輕夜重。每年發一二次﹐已經三十年﹐徧治弗效。余診左脈微數﹑右脈弦數﹐此血虛有濕痰也。以四物湯加蒼術﹑黃柏﹑木瓜﹑檳榔﹑木通﹑澤瀉﹐空心服以治下元﹐以茯苓補心湯臨臥服以治上焦。各三服而愈。後以神仙飛步丸空心服﹐淸气化痰丸臨臥服﹐各一料﹐永不再發。

一儒者﹐每至春咳嗽﹐用參蘇飲之類乃愈。後復發﹐仍用前藥﹐反喉喑﹐左尺洪數而無力。余以爲腎經陰火刑克肺金﹐以六味丸料加麥門冬﹑五味子﹑炒山梔﹐以補中益气湯而愈。

卷之二

喘急

脈﹕喘急脈沈﹐肺脹停水﹔气逆塡胸﹐脈必伏取﹔沈而實滑﹐身溫易愈﹔身冷脈浮﹐尺澀難補。又云﹕脈滑而手足溫者生﹐脈沈澀而四肢寒者死。

喘者爲惡候﹐因火所郁而痰在脾胃也。痰喘者﹐喘動便有痰聲也。﹝宜後方。﹞栝蔞枳實湯治痰喘。﹝方見痰飲。﹞

火喘者﹐乍進乍退﹐得食則減﹐止食則喘也。﹝宜後方。﹞

淸肺湯

治火喘。

片黃芩﹝一錢﹞山梔子枳實桑白皮陳皮白茯苓﹝去皮﹞杏仁﹝去皮尖﹞蘇子麥門冬﹝去心﹞

貝母﹝去心。各八分﹞沈香﹝磨水﹞辰砂﹝研末﹐一味臨服調入。各五分﹞

上銼一劑﹐姜一片﹐水煎﹐入竹瀝同服。

气短而喘者﹐呼吸短促而無痰聲也。

四君子湯

治短气。

人參﹝去蘆﹞白術﹝去蘆﹐一錢三分﹞茯苓﹝去皮﹞陳皮濃朴﹝薑汁炒﹞砂仁蘇子桑白皮﹝各六分﹞當歸﹝八分﹞沈香木香﹝各五分﹐另磨水﹞甘艸﹝炙﹐一錢﹞

上銼一劑﹐姜一片﹐棗二枚﹐水煎﹐磨沈香調服。

陰虛火動而喘者﹐心脈數也。滋陰降火湯。﹝方見虛癥。﹞根據本方加蘇子﹑沈香﹑杏仁﹑桑白皮﹑竹瀝。

寒喘者﹐四肢逆冷﹐脈沈細也。

理中湯

治寒喘。

砂仁漧薑﹝炒﹞蘇子濃朴﹝薑汁炒﹞官桂陳皮甘艸﹝炙﹐各一錢﹞沈香木香﹝各五分﹐水磨入﹞

上銼一劑﹐生薑三片﹐水煎﹐磨沈﹑木香同服。若脈細手足冷加附子。

傷寒喘急者﹐宜發表也。

五虎湯

治傷寒喘急。

麻黃﹝三錢﹞杏仁﹝去皮尖﹐炒﹐三錢﹞石膏﹝五錢﹞甘艸﹝一錢﹞細茶﹝一撮﹞﹐加桑皮﹝一錢﹞﹐有痰加和二陳湯。

上銼一劑﹐生薑三片﹑蔥白三根﹐煎熱服。後用小靑龍湯加杏仁。

虛陽上攻喘急者﹐宜降痰气也。

蘇子降气湯

治陽虛上攻﹐气不升降﹐上盛下虛﹐痰涎壅盛﹑喘促气滿咳嗽。

蘇子﹝五錢﹞陳皮濃朴﹝薑汁炒﹞前胡肉桂﹝各二錢﹞半夏﹝薑汁浸﹐炒﹞當歸甘艸一方去桂加南星上銼一劑﹐生薑三片﹐棗一枚﹐水煎服。若加川芎﹑細辛﹑茯苓﹑桔梗﹐名大降气湯。

定西侯蔣公﹐患上气喘急﹐其脈寸口洪滑﹐此痰滯胸膈也。余令先服稀涎散二錢﹐更以熟水頻頻飲之﹐則嗌而吐其痰如膠﹐內有一長條裹韭葉一根﹐痊愈。

一路姓者﹐年近五十﹐身體肥大﹐飲食倍常﹐患月餘。每行動卽喘﹐求予診。六脈微澀﹐予曰﹕此死癥也。

眾皆以予爲妄﹐後逾月果中痰而卒。

卷之二

哮吼

專主於痰﹐宜用吐法﹐亦有虛而不可吐者。治吼必使薄滋味﹐不可純用涼藥﹐必兼發散。哮吼者﹐肺竅中有痰气也。

五虎二陳湯

治哮吼喘急痰盛。

麻黃杏仁﹝各一錢﹞石膏﹝二錢﹞陳皮﹝一錢﹞半夏﹝一錢﹐薑汁炒﹞茯苓﹝去皮﹐二錢﹞

人參﹝八分﹞細茶﹝一撮﹞沈香木香﹝各五分﹐另水磨入﹞

上銼一劑﹐生薑三片﹑蔥白三根﹐水煎服。

定喘湯

治哮吼喘急。

麻黃﹝三錢﹞杏仁﹝去皮尖﹐一錢半﹞片芩﹝去朽﹞半夏﹝姜制﹞桑白皮﹝蜜炙﹞蘇子﹝水洗﹐去土﹞

款冬花蕊﹝各二錢﹞甘艸﹝一錢﹞白果﹝二十一个﹐去殼﹐切碎炒黃﹞

上銼一劑﹐水煎服。

紫金丹

凡遇天气欲作雨便發喘﹐甚至坐臥不得﹐飲食不進﹐此乃肺竅中積有冷痰﹐乘天陰寒气從背﹑口﹑鼻而入﹐則肺脹作聲。此病有苦至終身者﹐亦有子母相傳者。每發卽服﹐不過七八次﹐覺痰鮏臭﹐吐出白色﹐是絕其根也。

白砒﹝一錢﹐生用﹞枯礬﹝三錢﹐另研﹞淡豆豉﹝出江西者一兩﹐水潤其皮﹐蒸研如泥﹐旋加二味末合勻﹞

上撚作丸﹐如綠豆大﹐但覺舉發﹐用冷茶送下七丸。甚者九丸﹐以不喘爲愈﹐再不必多增丸數﹐愼之愼之﹗小兒服一二丸殊效。

竹瀝化痰丸

治哮吼十數年不愈﹐宜久久服之奏效﹝方見痰飲。﹞

三白丸

治諸般咳嗽吼气。

白大半夏﹝一兩﹐生用﹞白砒﹝三錢﹞白礬﹝三錢﹞雄黃﹝通明﹐三錢﹞巴豆仁﹝去油﹐三錢﹞

上將白礬熔化入砒末在礬內﹐焙漧取出擂爛﹐再炒成砂﹐同前藥爲細末﹐麵糊爲丸﹐如粟米大。大人服十丸﹐小兒三五丸﹐咳嗽茶下﹔吼气桑白皮湯送下。

治吼積方

用雞子一个﹐略敲碎損﹐膜不損﹐浸尿缸內三四日﹐夜取出煮熟﹐食之神效。蓋雞子能去風痰。

靑金丸

治哮喘﹐用濃味發者用之。

蘿卜子淘淨蒸熟曬榦爲末﹐薑汁浸﹐蒸餅爲細丸。每服二十粒﹐津送下。

卷之三

瘧疾

脈﹕瘧脈多弦。弦而數者多熱﹐宜汗之﹔弦而遲者多寒﹐宜溫之﹔弦而緊實者﹐宜下之﹔弦而虛細者﹐宜補之﹔弦而實大者﹐宜吐之。弦短者多食﹔弦滑者多痰。瘧脈遲緩者﹐病自愈﹐久瘧不愈者﹐脈必虛﹐宜養正祛邪。

夫瘧者﹐因外感風寒暑濕﹐內傷飲食勞倦﹐或饑飽色欲過度﹐以致脾胃不和﹐痰畱中脘。然無痰不成瘧。脾胃屬土﹐有信來去﹐不失其時。若移時﹐或早或晚者﹐是邪無容地﹐瘧將好也。瘧疾來時﹐呵欠怕寒﹑手足冷﹑發寒戰﹑大熱口渴﹑頭痛﹑腰胯骨節酸疼﹐或先寒後熱﹐或先熱後寒﹐或單寒單熱﹐或寒多熱少﹐或熱多寒少﹐一日一發﹐受病淺也﹐容易治。間日發者﹐或二日連發﹐住一日者﹐皆難痊。治宜在表無汗者﹐散邪湯爲主﹔有汗者﹐正气湯爲主﹔在半表半里者﹐柴苓湯爲主﹔分利陰陽而未已者﹐人參養胃湯加減﹐後方可截之﹔若用截藥吐出黃膠水者﹐瘧自愈也。不可一二日早截﹐早則邪气閉塞而成壞癥﹔又不可遲截﹐遲則元气衰憊而成虛怯﹔當在三四日就截爲好。須待熱退身涼﹐方可飲食也。切不可帶熱飲食﹐恐不消而成痞﹐一名瘧母﹐痞散成鼓者有之矣。

大凡瘧初起者﹐散邪正气爲先也。無汗要有汗﹐散邪爲主。

散邪湯

治瘧疾初發﹐憎寒壯熱﹑頭疼身痛無汗。

川芎白芷麻黃白芍防風﹝去蘆﹞荊芥紫蘇羌活﹝各一錢﹞甘艸﹝三分﹞

上銼一劑﹐生薑三片﹑蔥白三根﹐水煎去渣﹐露一宿﹐次早溫服。有痰加陳皮﹔有濕加蒼術﹔夾食加香附。

有汗要無汗﹐正气爲主。

正气湯

治瘧疾初發﹐憎寒壯熱﹐頭疼口漧有汗。

柴胡前胡川芎白芷半夏﹝姜炒﹞麥門冬﹝去心﹞檳榔艸果﹝去殼﹞靑皮﹝去穣﹞茯苓﹝去皮。各一錢﹞桂枝甘艸﹝各三分﹞

上銼一劑﹐生薑三片﹑棗一枚﹐水煎﹐預先熱服。

瘧發寒熱作渴者﹐宜分利陰陽也。

柴苓湯

治瘧發寒熱﹐病在半表半里﹐陰陽不分。

柴胡黃芩人參半夏豬苓澤瀉白術茯苓肉桂甘艸上銼一劑﹐生薑三片﹑棗一枚﹐水煎服。無汗加麻黃﹔有汗加桂枝﹔寒多加官桂﹔熱多加黃芩。

虛人患瘧者﹐養正邪自除也。

人參養胃湯

治暴瘧初起﹐服二帖後﹐用人參截瘧飲加減截之。

人參茯苓﹝去皮﹞陳皮半夏﹝薑汁炒﹞濃朴﹝薑汁炒﹞蒼術﹝米泔浸﹞藿香當歸川芎艸果﹝去殼﹐各八分﹞甘艸﹝三分﹞烏梅﹝一个﹞

上銼一劑﹐生薑三片﹑大棗一枚﹐水煎溫服。寒多加官桂﹔熱多加柴胡﹔汗多去蒼術﹑藿香﹑川芎﹐加白術﹑黃﹔飽悶加靑皮﹑砂仁﹐去人參﹔渴加麥門冬﹑知母﹐去半夏﹐瀉加炒白術﹑芍藥﹐瀉不止加肉豆蔻﹐去濃朴﹑艸果﹔嘔噦加白術﹑山藥﹑炒砂仁﹑炒米﹐去艸果﹑濃朴﹑蒼術﹔痰多加貝母﹑竹瀝﹐去半夏﹑艸果﹔內熱盛加炒黃芩﹐去半夏﹔長夏暑熱盛加香薷﹑扁豆﹐去半夏﹑藿香。

人參竹瀝飲

治虛瘧昏倦﹐汗多痰盛﹑舌大﹐語言混雜不淸﹑脈虛大無力。

人參﹝去蘆﹞白術﹝去蘆﹞茯苓﹝去皮﹞當歸生地黃酸棗仁﹝炒﹞麥門冬﹝去心﹞知母陳皮芍藥﹝各一錢﹞烏梅﹝一个﹞甘艸﹝三分﹞

上銼一劑﹐生薑三片﹐棗一枚﹐水煎﹐入竹瀝半盞﹑薑汁少許同服。

風暑入陰在髒者﹐喑瘧也。

柴胡芎歸湯

治夜間陰瘧﹐引出陽分則散﹐後服人參截瘧飲止之。

柴胡桔梗﹝去蘆﹞當歸川芎芍藥人參濃朴﹝薑汁炒﹞白術﹝去蘆﹞漧葛茯苓﹝去皮﹞陳皮﹝各一錢﹞紅花甘艸﹝各三分﹞

上銼一劑﹐生薑一片﹑棗二枚﹑烏梅一个﹐水煎﹐食遠服。

人虛者﹐截補兼用也。

人參截瘧飲

治虛人截瘧﹐一切瘧疾並可截之。

人參白術﹝去蘆﹞茯苓﹝去皮﹞當歸靑皮﹝去穣﹐麩炒﹞濃朴﹝薑汁炒﹞柴胡黃芩知母﹝去毛。各八分﹞桂枝﹝三分﹞常山﹝酒浸﹞艸果﹝去殼。各八分﹞鱉甲﹝醋炙﹐八分﹞烏梅﹝一个﹞甘艸﹝三分﹞

上銼一劑﹐生薑一片﹑棗二枚﹑桃腦七个﹐水煎﹐露一宿。臨發日五更﹐空心溫服。渣待日午再煎服﹐糖拌烏梅下藥。切忌雞﹑魚﹑豆腐﹑麵食及房勞﹑怒气﹐戒之卽痊。此方俱照前人參養胃湯後開治﹐加減法相同﹐截瘧飲加酒少許尢妙。

人壯盛者﹐宜單截也。

不二飲

治一切新久寒熱瘧疾﹐一劑截住﹐神效。

常山檳榔﹝要一雄一雌者重二錢余藥。各二錢﹞知母貝母﹝各等分﹞

上銼﹐每八錢酒一鐘﹐煎至八分﹐不可過熟﹐熟則不效。露一宿﹔臨服日﹐五更溫服﹐勿令婦人煎藥。

常山七寶飲

治壯健人瘧疾可截之。

常山艸果﹝去殼﹞檳榔靑皮﹝去穣﹞濃朴﹝薑汁炒﹞知母蒼術﹝米泔制。各一錢﹞鱉甲﹝一錢﹞烏梅﹝一个﹞甘艸﹝三分﹞

上銼一劑﹐生薑一片﹑桃腦七个﹐水煎入酒少許﹐露一宿﹐臨發日﹐五更溫服﹐午間渣再煎服。汗多加白術﹐去蒼術﹔熱多加柴胡﹑黃芩﹔寒多加桂枝﹐口渴加麥門冬﹑天花粉﹔痰多加貝母。

瘧久不止者﹐先截而後補也。

如聖散

人參﹝三錢﹞常山﹝三錢﹞丁香﹝二十四个﹞甘艸﹝二分﹞

上爲細末﹐用好酒一鐘﹑烏梅一个﹐煎熟露一宿。臨發日﹐五更溫服﹐用糖拌烏梅下藥﹐時時可食之。

雄黃截瘧丸

人言﹝一錢﹞雄黃﹝三錢﹞辰砂﹝三錢﹞甘艸﹝二錢﹞綠豆粉﹝一兩五錢﹞

上藥各爲細末﹐用綠豆粉打糊爲丸﹐如白豆大﹐外用朱砂爲衣。臨發日五更﹐井花水吞服二丸﹐小兒一丸﹐勿多服。

瘧以後者﹐須調養血气也。

參歸養榮丸

治瘧疾截住後﹐用此湯藥調養血气。

人參當歸茯苓﹝去皮﹞白術﹝去蘆﹞陳皮砂仁濃朴﹝薑汁炒﹞山藥﹝炒﹞蓮肉﹝炒﹞

芍藥﹝酒炒﹞熟地黃甘艸﹝炙。各等分﹞

上銼一劑﹐大棗二枚﹐水煎﹐溫服。瘧熱虛汗加黃﹐去砂仁。

腹中有塊者﹐瘧母也。凡瘧發時﹐切不可帶熱飲食﹐恐不消而成痞塊﹐痞散成鼓者有之矣。

參歸鱉甲湯

治老瘧﹐腹脇有塊成瘧母。

人參﹝五分﹞靑皮﹝去穣﹞黃﹝蜜水炒﹞鱉甲﹝醋炙﹞當歸﹝酒洗﹞茯苓白術﹝去蘆﹞

濃朴﹝薑汁炒﹞香附撫芎﹝各八分﹞砂仁山楂﹝去子﹞枳實﹝麩炒。各五分﹞甘艸﹝三分﹞

上銼一劑﹐生薑一片﹑棗二枚﹑烏梅一个﹐水煎﹐食前溫服。如制丸藥﹐加阿魏醋煮化﹐和前藥末﹐再用水醋少許打糊爲丸﹐如梧桐子大。每服三十丸﹐空心米湯吞下。

十將軍丸

治久瘧不瘥﹐有瘧母者。

三稜﹝炮﹞莪術﹝生﹞靑皮﹝去穣﹞陳皮﹝去白﹞艸果﹝去殼﹞砂仁檳榔烏梅肉半夏﹝泡七次。各一兩﹞常山﹝酒蒸﹐二兩﹞

上先將常山﹑艸果二味銼﹐用好酒﹑醋各一碗入瓦器內﹐先浸一宿﹐後入八味藥同浸至晚﹐入瓦銚內炭火煮﹐取出曬漧。若無日色﹐用火焙榦爲末﹐半酒半醋打糊爲丸﹐如梧桐子大。每服三四十丸﹐白湯吞下﹐日進三服。忌生冷﹑魚鮏﹑酸鹹﹑油膩﹑麵食﹑炙爆﹑諸死毒物。服至四兩至八兩卽除根。凡有積聚及煙瘴濕地方﹐更宜服之。一方加蒼術﹑香附醋炒各一兩。

一平素虛弱﹐兼以勞役內傷夾感寒暑﹐以致瘧疾寒熱交作﹑肢體倦怠﹑乏力少气﹐用補中益气湯加黃芩﹑芍藥﹑半夏。有汗及寒重加桂枝﹐倍黃﹐熱盛倍柴胡﹑黃芩﹔渴加麥門冬﹑天花粉。

大凡久瘧多屬元气虛寒。蓋气虛則寒﹐血虛則熱。胃虛則惡寒﹐脾虛則發熱。陰火下流則寒熱交作﹐或吐涎不食﹑戰栗泄瀉﹑手足厥冷﹐皆脾胃虛弱﹐但服補中益气湯﹐其諸證悉愈。﹝方見補益。﹞

大抵久瘧﹐气血俱虛而三日一發者﹐用十全大補湯。蓋邪气在陽分者﹐淺而易治﹔邪气在陰分者﹐深而難治﹐﹝方見補益。﹞

一婦人﹐瘧後形體骨立﹑發熱惡寒﹑自汗盜汗﹑胸膈痞滿﹐日飲米湯少許﹐服參術藥益脹﹐臥牀半年矣。余以爲陽气虛寒﹐用大劑補中益气加附子一錢。二劑諸癥漸退﹐飲食漸進﹐又二劑痊愈。﹝方見補益。﹞

卷之三

痢疾

脈﹕痢脈多滑﹐按之虛絕﹐尺微無陰﹐澀則少血﹐沈細者生﹐洪弦者死。

痢疾不分赤白﹐俱作濕熱治之明矣。赤屬血﹑白屬气﹐赤白相兼﹐膿血雜痢﹐皆因脾胃失調﹐飲食停滯﹐積於腸胃之間多。其暑濕傷脾﹐故作痢疾﹐起於肚腹疼痛﹐大便裏急後重﹐小水短赤不長﹐身涼脈緩者易治﹐身熱脈弦急者難治。痢疾初起一二日﹐元气壯實者﹐先用玄白散﹐虛弱者﹐用芍藥湯疏通積滯。三四日以後﹐元气漸弱﹐調和飲食加減治之。如不止﹐服參歸芍藥湯調理脾胃﹑補益元气。久不愈﹐方可服人參養髒湯加減治之。

切不可驟用粟殼等藥﹐止塞太早﹐恐內積气未盡﹐成休息痢﹐亦恐毒攻上﹐胸腹飽悶作疼﹐惡心嘔噦發呃﹐難治﹐因毒瓦斯攻胃故也。先水瀉﹐後膿血者﹐是腎傳脾﹐難愈﹔先膿血﹐後水瀉者﹐是脾傳腎﹐易愈。又有痢下鮮血者﹐如塵腐色者﹐如屋漏水者﹐大孔如竹筒者﹐嘔噦發呃﹑煩躁身熱者﹐俱難治也。如魚腦髓者﹐身熱脈數大﹐半生半死也。大抵治痢疾一二日﹐元气未虛﹐治宜疏通積滯﹐此通因通用之法﹔三四日後﹐不可疏通﹐恐元气虛也﹐當淸熱解毒﹑調養脾胃爲主。經云﹕行血則便膿自愈﹐調气則後重自除。若大腸積滯壅實而後重﹐法當疏導之﹐若大腸气虛下陷而後重﹐法當升補之。

初下痢者﹐不分赤白﹐皆濕熱也。壯盛人初痢宜利之。

玄白散

治痢疾初起﹐裏急後重﹐腹痛膿血窘迫﹐壯盛人一劑卽愈。

牽牛﹝赤痢用黑﹑白痢用白﹐赤白相雜﹐黑白兼用﹐半生半炒搗碎﹞生地黃赤芍歸尾檳榔枳殼﹝去瓤﹐麩炒﹞莪術﹝煨﹞黃連﹝各一錢﹞大黃﹝二錢﹞暑月加香薷﹝一錢﹐炒﹞

上銼一劑﹐水煎﹐空心溫服﹐以利二三次爲度。

虛弱人初痢宜淸之。

芍藥湯

芍藥﹝二錢﹞木香﹝一錢﹞當歸﹝一錢﹞枳殼﹝去穣﹐一錢﹞黃芩﹝去朽﹐一錢﹞檳榔﹝一錢﹞

黃連﹝二錢﹞甘艸﹝五分﹞

上銼一劑﹐水煎溫服。

下痢稍久者﹐宜調和也。

調和飲

白芍﹝三錢﹞當歸﹝一錢﹞川芎﹝二錢﹞黃連﹝二錢﹞黃芩﹝二錢﹞桃仁﹝一錢﹞升麻﹝五分﹞

上銼一劑﹐水煎﹐空心服。如紅痢根據本方﹔如白痢﹐用吳茱萸一錢﹑芩連用酒炒﹐赤白痢加白術﹑茯苓﹑陳皮﹑香附各一錢。

痢因熱積而气滯者﹐宜淸熱順气也。

立效散

治赤白痢疾﹐膿血相兼﹐裏急後重﹐疼痛﹐一服立止。

淨黃連﹝四兩﹐酒洗﹐吳茱萸三兩同炒﹐去茱萸不用﹞陳枳殼﹝二兩﹐去穣﹐麩炒﹞

上二味爲細末﹐每服三錢﹐空心﹐黃酒調下﹔泄瀉﹐米湯下﹔噤口痢疾﹐陳倉米湯送下。

下痢發熱不退者﹐腸胃中有風邪也。

倉廩散

治痢疾赤白﹐發熱不退﹐腸胃中有風邪熱毒及時行瘟疫﹐沿門闔境﹐皆下痢噤口者﹐服之神效。卽人參敗毒散加黃連﹑陳倉米三百粒﹐姜棗煎服。如痢後手足痛加檳榔﹑木瓜﹔噤口痢加陳倉米一撮﹑石蓮肉七枚。

下痢發熱﹐便閉者﹐表裏有實熱也。六一順气湯。﹝方見傷寒。﹞治痢不問赤白相雜﹐肚痛﹐裏急後重﹐渾身發熱﹐口漧發渴﹐用此通利卽止。

下痢噤口不食者﹐脾虛胃熱甚也。

參連湯

人參﹝五錢﹞黃連﹝一兩﹞

上銼一劑﹐水煎﹐終日時呷之。如吐﹐再彊飲﹐但得一口呷下咽喉﹐卽好﹐加石蓮肉三錢尢效。外以田螺搗爛臍中﹐引藥下行故也。

開噤湯

治噤口痢疾。徐元濟傳。

砂仁﹝一錢﹐研﹞砂糖﹝七錢﹞細茶﹝五錢﹞生薑﹝五片﹞

上銼一劑﹐水二鐘煎至八分﹐露一宿﹐次早面北溫服。外用木鱉子二錢去殼﹑麝香二分﹐共搗置臍中卽思食。

一方

治噤口痢﹑米谷不下者神效。

用石蓮肉爲末﹐每服二三錢﹐用陳倉米湯調下卽效。嘔加生薑汁二三匙。

下痢久不止者﹐宜調養气血兼升澀也。

參歸芍藥湯

治痢久一二十日﹐痢多不止﹐用此調養气血自愈。

人參﹝一錢﹞當歸﹝酒洗﹐二錢﹞茯苓白術﹝一錢﹞砂仁﹝七分﹞山藥﹝炒﹞陳皮﹝各一錢﹞

甘艸﹝五分﹞

上銼一劑﹐烏梅一个﹑燈艸一團﹑蓮肉七个﹐水煎溫服﹐照後加減。噤口痢不食者﹐胃口熱極故也﹐加炒黃連﹑蓮肉﹑人參﹑炒米﹑烏梅﹐淸熱開胃爲主。下痢腹痛﹑裏急後重者﹐是熱極气滯也。又云﹕裏急者﹐腹中不寬快也。

亦有虛坐而大便不行者﹐皆血虛也。血虛則裏急後重﹐如四物湯之類治之﹐加木香﹑檳榔﹐和消積气則後重自除。

久痢後重不除者﹐虛气墜下也。治痢用下藥挨積仍後重者﹐乃陽不升也﹐用升麻爲君﹐加人參﹑當歸﹐芍藥爲君﹐升麻少許提气。

大凡痢作痛者﹐熱流下也﹐加炒芩﹑芍藥淸之。

痢後發熱不止﹐或積少但虛坐努力者﹐俱是血虛故也﹐倍加當歸﹑芍藥﹑地黃滋養陰血﹐其熱自安。

積中有紫血者﹐是瘀血也﹐加芍藥﹑紅花生血和血﹐則便血自愈。

痢下如綠豆汁者﹐是濕也﹐加蒼術﹑白術滲濕利小便。

實腸散

治久痢去多﹐不分赤白﹐用此末藥換出黃糞來。

幹山藥﹝炒黃色﹐一兩﹞好蓮肉﹝炒﹐去心﹐一兩﹞炒黃米﹝一合﹞

上共爲細末﹐用砂糖調熱湯和勻前藥末﹐不幹不稀。漸漸調服﹐後用淸米湯漱口﹐常服之最效。

湯泡飲

治久痢不愈﹐無分赤白﹐俱可服。

粟殼﹝蜜水炒﹐三錢﹞烏梅﹝一个﹐去核﹞甘艸﹝三分﹞蜜﹝三匙﹞

上銼碎﹐用滚水一鐘﹐泡浸一時﹐去渣﹐三次服之。

眞人養髒湯

治大人小兒冷熱不調﹐下痢赤白﹐或如膿血魚腦﹐裏急後重﹐臍腹疼痛﹐或脫肛下墜﹑酒毒便血並皆治之。

肉桂﹝五分﹞人參﹝去蘆﹞當歸訶子﹝煨去核﹞木香甘艸﹝炙﹞肉豆蔻﹝面裹煨﹐各一錢﹞

芍藥白術﹝各一錢﹞枳殼﹝蜜炙﹐一錢﹞

上銼一劑﹐水煎﹐食前溫服。髒寒者加附子一錢制。

痢疾日久不愈﹐不能起牀﹐不思飲食﹐瘦弱之甚者﹐用補中益气湯去柴胡﹐加炒芍﹑澤瀉﹑木香﹑砂仁﹑白蔻﹑地楡﹑米殼醋炒。

大抵久痢不止﹐多屬血气虛弱﹐宜用八珍湯。若脾气虛而血弱者﹐用四君子湯﹔若胃气虛而血弱者﹐用補中益气湯。大凡此癥久而不愈﹐或變癥百出﹐但守前法﹐久之自愈。一血痢及下血久不止﹐用六味丸加地楡﹑阿膠﹑黃連﹑黃芩﹑生地黃。﹝以上四方俱見補益。﹞

補遺方

狗皮膏

貼瀉痢如神。

乳香﹝五錢﹞沒藥﹝五錢﹞木鱉子﹝十个﹞杏仁﹝四十九个﹞桃枝﹝四十九節﹐二指長﹞柳枝﹝四十九節﹐如箸大﹞

上用香油七兩﹐將木鱉子以下四味入油炸﹐浮撈起渣﹐下好黃丹飛過三兩﹐熬將成膏﹐用槐枝不住手攪﹐滴水成珠退火﹐再入乳香﹑沒藥﹐加麝香一分攪勻。退火毒以狗皮攤膏貼臍上。

瀉痢膏

赤石脂﹝四兩﹞訶子﹝四兩﹞罌粟殼﹝四兩﹞漧薑﹝五兩﹞

上以上爲細末﹐用眞麻油二斤四兩﹐熬去四兩﹐止弔二斤﹐再熬滚入上好飛黃丹一斤﹐熬黑色﹐滴水成珠﹐方入後四味藥﹕龍骨二兩﹑乳香五錢﹑沒藥五錢﹑麝香一錢﹐俱爲細末﹐入內攪勻退火。出火毒﹐攤貼臍上﹐每一个重三錢。冬月可加肉蔻五錢。

祕方

治痢久不愈者﹐用白蘿卜取汁一鐘﹐蜜一鐘﹐共煎滚調勻﹐溫服立止。

又方

用陰漧陳久蘿卜英煎湯服之﹐止痢如神。

又方

用大團魚一个﹐水煮去腸甲﹐加生薑七片﹑砂糖一小塊﹐不用鹽醬﹐少入米粉作羹喫一二碗﹐其痢立止。

大司寇春岡劉公﹐年近古稀﹐患痢膿血腹痛﹐諸醫弗效。余診六脈微數﹐此肥甘太過﹐內有積熱﹐當服酒蒸大黃一兩淸利之。公曰﹕吾衰老恐不能﹐惟滋補﹑平和之劑可也。余再四寬釋﹐公意始從﹐遂服之﹐逾日而愈。

通府竹峯何公﹐患痢赤白﹐晝夜無度﹐徧身瘙癢﹐心中煩躁。予診六脈大數﹐人迎偏盛﹐此風邪熱毒也。

以人參敗毒散加防風﹑荊芥﹑黃連﹐去人參﹐二服卽愈。又診六脈仍前大數﹐余曰﹕數則心煩﹐大則病進﹐將來必有痰喘之患不起。後逾月﹐果如其言。

一人痢後兩足浮腫﹑胸膈脹滿﹑小便短少。用分利之劑﹐徧身腫兼气喘。余曰﹕兩足浮腫﹐脾气下陷也﹐胸膈脹滿﹐脾虛作痞也﹔小便短少﹐肺不能生腎也﹔身腫气喘﹐脾不能生肺也。用補中益气加附子而愈。半載後﹐因酒食勞倦兩目浮腫﹑小便短少﹐仍服前藥頓愈。﹝方見補益。﹞

卷之三

泄瀉

脈﹕瀉脈自沈。沈遲寒侵﹐沈數火熱﹐沈虛滑脫﹐暑濕緩弱﹐多在夏月。

泄瀉之癥﹐只因脾胃虛弱﹐饑寒飲食過度﹐或爲風寒暑濕所傷﹐皆令泄瀉。治須分利小便﹑健脾燥濕爲主。

若瀉太多而不止者﹐當用補住爲要。若瀉不止﹐手足寒﹑脈虛脫﹑煩躁發呃﹑气短﹑目直視﹑昏冒不識人者﹐皆死癥也。若泄瀉初起﹐不可就用補塞﹐恐積气未盡而成腹疼飽悶﹑惡心煩躁發呃而死。直待瀉去四五次方可補住。此大法也。

泄瀉淸濁不分者﹐濕多成五瀉也。

胃苓湯

治脾胃不和﹐腹痛泄瀉﹐水谷不化﹐陰陽不分。

蒼術﹝米泔制﹞濃朴﹝薑汁炒﹞陳皮豬苓澤瀉白術﹝去蘆﹞茯苓﹝去皮﹞白芍﹝煨。各一錢﹞

肉桂甘艸﹝炙。各二分﹞

上銼一劑﹐生薑﹑棗子煎﹐空心溫服。水瀉加滑石﹔暴痢赤白相雜﹐腹痛裏急後重去桂﹐加木香﹑檳榔﹑黃連﹐水煎服﹔久瀉加升麻﹔勝濕加防風﹑升麻﹐食積加神曲﹑麥芽﹑山楂﹔气虛加參﹑術。

寒泄者﹐悠悠腹痛﹐瀉無休止﹐色靑﹐脈沈遲是也。

理中湯

治寒瀉癥。

人參白術﹝去蘆﹞漧薑﹝炒。各一錢﹞官桂甘艸﹝炙。各五分﹞陳皮藿香茯苓﹝去皮﹞

良姜﹝各七分﹞烏梅﹝一个﹞

上銼一劑﹐生薑三片﹑棗二枚﹑燈艸一團﹐水煎溫服。寒極手足冷﹐脈沈細﹐加附子去良姜﹑官桂﹔腹痛加濃朴﹑砂仁﹑木香﹐去人參﹐嘔噦惡心加丁香﹑半夏﹐去良姜﹑官桂﹔瀉不止加蒼術﹑山藥﹔瀉多不止加肉蔻﹑訶子﹑附子﹐去良姜﹑官桂﹔虛汗加黃﹐去藿香﹑官桂﹔飽悶加濃朴﹑砂仁﹐去人參﹑良姜﹑官桂。

火瀉者﹐腹中痛一陣﹐瀉一陣﹐後去如湯﹐後重如滯﹐瀉下赤色﹐小水短赤﹐煩渴脈數是也。﹝卽火瀉也。﹞

四苓散

治火瀉熱瀉。

茯苓白術豬苓澤瀉蒼術﹝炒﹞山藥芍藥山梔﹝炒﹞陳皮﹝各一錢﹞甘艸﹝五分﹞烏梅﹝一个﹞

上銼一劑﹐燈艸一團﹐水煎溫服。飽悶加濃朴﹑砂仁﹐去山藥﹐腹痛加濃朴﹑砂仁﹑木香﹑茴香﹐去白術﹐嘔噦惡心加藿香﹑烏梅﹑蓮肉﹑砂仁﹑人參﹔小水短赤加木通﹑車前﹐去澤瀉﹐口燥煩渴加黃連﹑麥芽﹑蓮肉﹑烏梅﹑漧葛﹐去澤瀉﹑蒼術﹔瀉多元气虛脫昏倦加人參﹑黃﹐去澤瀉﹑蒼術﹔夏月暑瀉加香藿﹑扁豆﹔瀉多煩躁加炒黃連﹑人參﹑辰砂﹑烏梅﹐去蒼術﹑澤瀉﹔瀉多不止加肉蔻﹑烏梅﹑人參﹐去澤瀉﹑山梔﹐發熱脈數加柴胡﹑炒黃芩﹑烏梅。

暑瀉者﹐夏月暴瀉如水﹐面垢﹑脈虛﹑煩渴﹑自汗是也。香薷飲﹝方見中暑。﹞根據本方加人參﹑白術﹑茯苓﹑白芍﹑陳皮﹑甘艸﹐炒米一撮﹑烏梅一个﹑燈芯一團煎服。

濕瀉者﹐瀉水多而腹不痛﹐腹響雷鳴﹐脈細是也。

五苓散

治濕瀉癥。

茯苓﹝去皮﹞白術﹝去蘆﹞豬苓澤瀉山藥陳皮蒼術﹝米泔制﹞砂仁﹝炒﹞肉蔻﹝麵包煨﹐捶去油﹞訶子﹝煨﹐去核。各八分﹞官桂甘艸﹝炙。各五分。﹞

上銼一劑﹐生薑一片﹑烏梅一个﹑燈芯一團﹐水煎溫服。照前理中湯加減同前。

風瀉者﹐瀉而便帶淸血﹐脈浮弦是也。

胃風湯

治風冷乘虛客於腸胃﹐水谷不化﹐泄瀉注下﹐腹腸虛滿﹐腸鳴疼痛及腸胃濕毒﹐下如豆汁﹐或下瘀血並治有效。

當歸川芎白芍﹝炒﹞人參白術﹝去蘆﹞茯苓﹝去皮﹞肉桂﹝各等分﹞

上銼一劑﹐入粟米一撮﹐水煎溫服。

食積瀉者﹐腹疼甚而瀉﹐瀉後痛減﹐脈弦是也。香砂平胃散﹐根據本方去枳殼﹐加白術﹑茯苓。

痰瀉者﹐或多或少﹐或瀉或不瀉﹐脈沈滑是也。

二陳湯

治痰瀉癥。

陳皮半夏﹝薑汁炒﹞茯苓﹝去皮﹞白術﹝去蘆﹞蒼術﹝米泔制﹞砂仁山藥﹝炒﹞車前木通濃朴﹝薑汁炒﹞甘艸﹝各等分﹞

上銼一劑﹐生薑三片﹑烏梅一个﹑燈艸一團﹐水煎溫服。瀉不止加肉蔻﹑訶子﹐去濃朴﹐照香砂六君子湯加減相同﹔滑瀉不止﹐灸百會一穴﹑天樞二穴﹑中脘一穴﹑气海一穴。

虛瀉者﹐飲食入胃卽瀉﹐水谷不化﹐脈微弱是也。

參苓白術散

治气虛泄瀉。

人參白術﹝去蘆﹞茯苓﹝去皮﹞山藥﹝炒﹞砂仁﹝研﹞藿香陳皮漧薑﹝炒﹞蓮肉﹝去心皮﹞

訶子﹝煨﹞肉蔻﹝煨去油﹞甘艸﹝炙。各等分﹞

上銼一劑﹐生薑一片﹑燈芯一團﹐水煎服。嘔噦惡心加半夏﹑烏梅﹔若元气虛脫昏倦加黃﹑升麻少許﹐去砂仁﹑藿香﹔飽悶加濃朴﹐去肉蔻﹑訶子﹔小水短澀加木通﹑車前﹐去漧薑﹔瀉甚不止加炒蒼術﹑烏梅﹑熟附子少許。

脾瀉者﹐食後到飽﹐瀉後卽寬﹐脈細是也。

香附六君子湯

治脾瀉癥。

香附﹝炒﹞砂仁濃朴﹝薑汁炒﹞陳皮人參白術﹝去蘆﹞芍藥﹝炒﹞蒼術﹝炒﹞山藥﹝炒﹞

甘艸﹝炙。各等分﹞

上銼一劑﹐姜一片﹑烏梅一个﹐水煎溫服。腹痛加木香﹑茴香﹐去人參﹑山藥﹔渴加漧葛﹑烏梅﹔小水赤短加木通﹑車前﹔嘔噦惡心加藿香﹑烏梅﹑半夏﹔夏月加炒黃連﹑白扁豆﹔冬月加煨漧薑﹐去芍藥。

滑瀉者﹐日夜無度﹐腸胃虛寒不禁﹐脈沈細是也。﹝卽滑瀉也。﹞

八柱湯

治腸胃虛寒滑瀉不禁。

人參﹝去蘆﹞白術﹝去蘆﹞肉蔻﹝煨﹞漧薑﹝炒﹞訶子﹝煨﹞附子﹝面裹煨﹐去皮臍﹞粟殼﹝蜜炒﹞

甘艸﹝炙。各等分﹞

上銼一劑﹐生薑一片﹑烏梅一个﹑燈艸一團﹐水煎溫服。照前理中湯加減相同。

溫脾散

治久瀉米谷不化﹐水谷入口實時直下﹐下元虛冷滑脫。

黃﹝蜜炒﹞人參﹝去蘆﹞白術﹝土炒﹞白茯苓﹝去皮﹞山藥﹝炒﹞漧薑﹝炒﹞訶子﹝煨去核﹞

肉蔻﹝煨去油﹞粟殼﹝蜜炒﹞艸果﹝去皮﹞丁香肉桂大附子﹝制﹞黃連﹝薑汁炒﹞砂仁陳皮濃朴﹝薑汁炒﹞甘艸﹝炙。各等分﹞

上銼一劑﹐姜棗煎﹐空心服。

八仙糕

治脾胃虛損﹐泄瀉不止﹐理脾胃﹑消飲食﹐最益老人小兒。

枳實﹝去穣﹐麩炒﹐四兩﹞白術﹝陳壁土炒﹐四兩﹞白茯苓﹝去皮﹐二兩﹞陳皮﹝炒﹐二兩﹞幹山藥﹝四兩﹞蓮肉﹝去心皮﹐二兩﹞山楂肉﹝去核﹐二兩﹞楝參﹝一兩﹐气盛者砂仁一兩代之﹞

上爲末﹐用白粳米五升﹑糯米一升半打粉﹐用蜜三斤入藥末和勻。如做糕法﹐先就籠中劃小塊蒸熟﹐取出火烘漧﹐瓦罐收貯封固。取三五片食之﹐以白湯漱口。

一﹑因內傷勞倦﹐飲食化遲作瀉及脾胃素蘊濕熱﹐但遇飲食勞倦卽發﹐而肢體酸軟沈困泄瀉者﹐用補中益气湯去當歸﹐加芍藥﹑茯苓﹑蒼術﹑豬苓﹑澤瀉﹑姜棗煎服。﹝方見補益。﹞

凡泄瀉病誤服參﹑等甘溫之藥﹐能生濕熱﹐故反助病邪﹔久則濕熱甚而爲疸矣。惟用苦寒瀉濕熱﹑苦溫瀉濕寒則愈。瀉止後﹐脾胃虛弱﹐方可用參﹑等藥以補之。﹝濕熱宜用茵陳五苓散﹐方見中暑。﹞

一﹑腎虛久瀉不止﹐用六味丸加五味子﹑破故紙﹑肉豆蔻﹐吳茱萸。若久瀉﹐脾胃虛寒不禁者﹐用六君子湯加炮漧薑﹑肉桂﹝方見補益﹔﹞若命門火衰而脾土虛寒者﹐用八味丸﹝方見補益﹔﹞若脾腎气血俱虛者﹐用十全大補湯送四神丸﹔若大便滑利﹑小便閉澀﹐或肢體漸腫﹑喘嗽唾痰﹐爲脾腎气血俱虛﹐用十全大補湯送四神丸﹔若大便滑利﹑小便閉澀﹐或肢體漸腫﹐喘嗽唾痰爲脾胃虧損﹐用金匱加減腎气丸。

﹝方見補益。﹞

大抵久瀉多因泛用消食利水之劑﹐損其眞陰﹐元气不能自持﹐遂成久泄。若非補中益气湯﹑四神丸滋其本源﹐後必胸痞腹脹﹑小便淋瀝﹐多致不起。

四神丸

治脾胃虛弱﹐大便不實﹐飲食不思﹐或瀉痢腹痛等癥﹐兼治腎泄﹐淸晨溏泄一二次﹐經年弗止者。

破故紙﹝四兩﹐酒浸炒﹞吳茱萸﹝一兩﹐泡過炒﹞肉豆蔻﹝二兩﹐面裹煨﹞五味子﹝二兩﹞

上爲細末﹐用生薑八兩切片﹐同棗一百枚煮爛﹐去姜取棗肉爲丸﹐如梧桐子大。每服一錢半﹐淡鹽湯送下。

一方去吳茱萸﹑五味子﹐加木香﹑茴香炒﹐各一兩。

治泄瀉三五年不愈者﹐惟灸百會穴五七壯卽愈。

補遺方治水瀉痢疾神效。

石蓮肉﹝爲末﹐二錢﹞細茶﹝五錢﹞生薑﹝三錢﹞

上茶﹑姜二味﹐煎湯調蓮絞肉服。

又方

治瀉痢。

蓮肉﹝二兩﹐爲末﹞

五更空心﹐無根水調服。忌半日勿飲食﹐仍忌葷腥生冷一切。

除濕健脾湯

久瀉色蒼而齒疏倦怠﹐食減下墜。

白術﹝去蘆﹐炒﹐一錢半﹞蒼術﹝米泔浸﹐炒﹑一錢﹞白茯苓﹝去皮﹐一錢﹞白芍﹝醋炒﹐一錢﹞

當歸﹝八分﹞濃朴﹝去皮﹐姜炒﹐六分﹞陳皮﹝八分﹞豬苓澤瀉﹝各七分﹞柴胡升麻﹝各五分﹞

防風﹝去蘆﹐六分﹞甘艸﹝炙﹐四分﹞久瀉加南星﹝麵包煨﹐七分﹞

上銼一劑﹐生薑三片﹑棗一枚﹐水煎﹐早晚熱服。

參術健脾丸

滋養元气﹑補理脾胃﹑益腎水﹑溫下元﹑進飲食﹑調中下气﹐臍腹冷痛﹑泄瀉年久不止﹐此藥補溫脾腎﹑除寒濕﹑大補諸虛。

蒼術﹝八兩﹐二兩鹽水浸﹐二兩米泔浸﹐二兩醋浸﹐二兩蔥白炒﹞人參白術﹝去蘆﹞白茯苓﹝去皮﹞

幹山藥﹝炒﹞破故紙﹝酒炒﹞枸杞子﹝去梗﹞菟絲子﹝酒制﹐焙﹞蓮肉﹝去心。各二兩﹞川楝子﹝取肉﹞五味子川牛膝﹝去蘆。各一兩半﹞川椒﹝去目﹐炒﹞小茴香﹝鹽炒﹞陳皮木香﹝不見火﹞

遠志﹝甘艸水泡﹐去心。各五錢﹞

上爲細末﹐酒糊爲丸﹐如梧桐子大。每服八十丸﹐空心﹐鹽湯送下﹐以干物壓之。

卷之三

霍亂

脈﹕霍亂吐瀉﹐滑而不勻﹐或微而澀﹐代伏驚人﹐熱多洪滑﹐弦滑食論。

夫霍亂者﹐有濕霍亂﹑有幹霍亂﹐皆是內傷飲食生冷﹑外感風寒暑濕而成。濕霍亂﹐忽時心腹疼痛﹐或上吐﹐或下瀉﹐或吐瀉齊作﹐攪亂不安﹐四肢厥冷﹐六脈沈欲絕﹐此名濕霍亂﹐俗云虎野狼病。因風則伯風有汗﹔因寒則怕寒無汗﹔因暑則熱煩躁悶﹔因濕則身體重著﹔因食則胸腹飽悶。治用正气散加減。若吐瀉煩渴躁不止﹑厥冷痛甚﹑轉筋入腹者死。夏月因伏暑熱﹐伏暑霍亂吐瀉者甚多﹐手足𨿽厥冷﹐脈𨿽虛小﹐切不可用姜附熱藥治﹐在暑癥香薷飲內治之。有幹霍亂者﹐最難治﹐死在須臾﹐俗云攪腸痧。忽然心腹絞痛﹑手足厥冷﹑脈沈細或沈伏﹑欲吐不得吐﹑欲瀉不得瀉﹐陰陽乖隔﹐升降不通﹐急用鹽湯探吐及刺委中穴出血﹐治用理中湯加減。愼勿用米湯補住邪气難治。直待吐瀉後﹐方可用淸米湯補接元气。若吐瀉不出﹐胸腹脹硬﹐面唇靑﹐手足冷過肘膝﹐六脈伏絕﹐气喘急﹐舌短囊縮者﹐死癥也。

濕霍亂者﹐吐瀉腹痛﹐脈沈伏欲絕也。

藿香正气散

治四時不正之气﹑寒疫時气﹑山嵐瘴气﹑雨濕蒸气﹐或中寒腹痛吐利﹐中暑冒風吐瀉﹐中濕身重泄瀉﹐或不服水土﹐脾胃不和﹐飲食停滯﹐復感外寒﹐頭痛憎寒﹐或嘔逆惡心﹑胸膈痞悶﹐或發熱無汗者並皆治之。

藿香﹝二錢﹞紫蘇陳皮濃朴﹝薑汁炒﹞半夏﹝薑汁炒﹞白術﹝去蘆﹞茯苓﹝去皮﹞桔梗大腹皮白芷甘艸﹝炙。各一錢﹞

上銼一劑﹐生薑棗煎﹐溫服。霍亂轉筋加木瓜﹔腹痛加炒芍藥﹐寒痛加官桂﹐冷甚加漧薑﹐飲食不化﹐心下痞悶加香附﹑砂仁﹔米谷不化加神曲﹑麥芽﹔肉食不化加山楂﹔心下痞加枳實﹑靑皮﹔中暑冒風加香薷﹑扁豆﹔時气憎寒壯熱加柴胡﹑漧葛﹔發熱加麥門冬﹑淡竹葉﹔口渴作泄﹐小便不利﹐合五苓散﹔濕熱相搏﹐霍亂轉筋﹐煩渴悶亂﹐合黃連香薷散﹐心腹絞痛加木香﹔若頻欲登廁不通利者﹐加枳殼。

夏月暑熱霍亂者﹐吐瀉煩渴﹑自汗脈浮也。香薷飲﹝方見暑癥。﹞夏月暑熱明知﹐多食生冷﹑瓜果﹑麵食﹐卻於風涼處坐臥﹐以致飲食停滯﹐胸腹飽脹作痛﹐或吐或瀉﹐手足冷﹐脈沈細﹐或伏暑﹐是濕霍亂。用前正气散內加減治之。不可作夏月伏暑。霍亂吐瀉腹痛﹑口渴煩躁﹑自汗面垢﹑脈虛躁亂不寧者﹐此是伏暑霍亂也﹐香薷飲加減治之。

幹霍亂者﹐心腹飽脹絞痛﹐不吐不瀉﹐脈沈欲絕也。﹝先用鹽湯探吐﹐急用此方。﹞

理中湯

治幹霍亂﹐心腹飽脹﹑絞痛﹑不吐不瀉﹐脈沈欲絕。

藿香蒼術﹝米泔制﹞濃朴﹝薑汁炒﹞砂仁香附木香枳殼﹝麩炒﹞陳皮﹝各一錢﹞甘艸﹝炙﹞

漧薑官桂﹝各五分﹞

上銼一劑﹐生薑三片﹐水煎﹐磨木香調服。夏月幹霍亂不吐不瀉﹑胸腹絞痛﹑煩渴自汗﹐不可用姜桂﹔心腹絞痛﹑面唇靑﹑手足冷﹑脈伏欲絕加附子﹑茴香﹐去蒼術﹔心腹飽悶硬痛結實者﹐加檳榔﹑枳實﹑山楂﹑栝蔞﹑蘿卜子﹐去甘艸﹑枳殼﹑蒼術﹐胃寒嘔噦發呃加丁香﹑茴香﹑香附﹑良姜﹐去官桂﹑甘艸﹑蒼術﹔虛汗加附子﹐去蒼術﹔外用炒生薑渣揉法﹐急用鹽湯探吐﹐得物出爲好﹐及刺委中穴﹐血出甚妙。

霍亂吐瀉止後﹐發熱頭疼身痛﹑口漧脈數者。

參胡三白湯

人參﹝五分﹞柴胡白術﹝去蘆﹞白茯苓﹝去皮﹞白芍﹝炒﹞當歸陳皮麥門冬﹝去心﹞五味子﹝十粒﹞山梔子甘艸﹝各五分﹞烏梅﹝一个﹞

上銼一劑﹐棗一枚﹐燈艸一團﹐水煎溫服。

有異鄕人初到地方不服水土﹐或吐或瀉﹑胸腹飽悶﹐或腫脹不吐瀉者﹐宜服。

加減正气散

藿香蒼術﹝米泔浸炒﹞濃朴﹝薑汁炒﹞陳皮砂仁香附半夏﹝薑汁炒﹞甘艸﹝各等分﹞

上銼一劑﹐姜三片﹑棗一枚﹑燈芯一團﹐水煎溫服。瀉加白術炒﹑山藥﹑烏梅﹑炒米﹐嘔吐同上﹔腹痛加木香﹑茴香﹔飽悶加益智仁﹑大腹皮﹔發腫气喘加蘇子﹑桑白皮﹑木通﹑豬苓﹑大腹皮﹑木香﹐去甘艸﹔小水短赤加木通﹑豬苓﹑山梔﹑車前﹐去半夏﹑甘艸﹔胸腹飽脹﹐或四肢浮腫﹐如不吐瀉者﹐加蘿卜子﹑枳殼﹑大腹皮﹑木通﹐去半夏﹑甘艸﹔內熱煩渴加葛根﹑黃連﹑山梔﹑烏梅﹐去半夏﹑甘艸﹐內寒手足冷﹑脈沈細﹐加漧薑﹑官桂。

補遺方治霍亂吐瀉﹐用綠豆粉和白砂糖少許﹐服之卽愈。

幹霍亂不得吐者﹐用淡湯一碗﹐入皂角末三分﹐鹽一撮調服探吐之。愼勿與米湯喫﹐反動邪气則難治矣。

治霍亂吐瀉漧薑胡椒胡黃連﹝各三分﹞﹑綠豆粉﹝五分。﹞

上爲末﹐每服三分﹐沸湯點服。

陰陽湯

用井水和百沸湯各半碗同服﹐神效。

洗法

治霍亂轉筋﹐蓼一把﹐去兩頭﹐水煎燻洗。

灸法

治霍亂已死﹐腹中有暖气者﹐用鹽納臍中﹐灸七壯。

卷之三

嘔吐

脈﹕嘔吐無他﹐寸緊滑數﹐微數血虛﹐單浮胃薄﹐芤則有瘀﹐最忌澀弱。

嘔吐者﹐有聲有物﹐胃气有所傷也。

保中湯

治嘔吐不止﹐飲食不下。

藿香梗白術﹝去蘆﹐各一錢﹞陳皮半夏﹝姜制﹞白茯苓﹝去皮。各八分﹞黃連﹝土炒﹞黃芩﹝去朽﹐土炒﹞山梔﹝薑汁炒﹐各一錢﹞砂仁﹝三分﹞甘艸﹝二分﹞

上銼一劑﹐生薑三片﹐長流水和膠泥澄淸二鐘﹐煎至一鐘﹐稍冷頓服。

嘔噦淸水冷涎﹐脈沈退者﹐是寒吐也。

理中湯

治胃寒嘔吐淸水冷涎。

人參茯苓﹝去皮﹞白術﹝去蘆﹞漧薑﹝炒﹞陳皮藿香丁香半夏﹝薑汁炒﹞砂仁﹝炒﹞

官桂﹝各二分﹞

上銼一劑﹐生薑三片﹑烏梅一个﹐水煎﹐徐徐溫服。寒極手足冷﹐脈微﹑吐不出者﹐加附子﹐去官桂﹐煩躁加辰砂﹑炒米。

煩渴脈數嘔噦者﹐是熱吐也。

黃連竹茹湯

治胃熱煩渴嘔吐。

黃連﹝薑汁炒﹞山梔﹝炒黑﹞竹茹﹝各一錢﹞人參﹝五分﹞白術﹝去蘆﹞茯苓﹝去皮﹞

陳皮白芍﹝炒﹞麥門冬﹝去心﹞甘艸﹝三分﹞炒米﹝一撮﹞發熱加柴胡。

上銼一劑﹐烏梅一个﹑棗一枚﹐水煎。徐徐溫服。

嘔噦痰涎者﹐是痰火也。

二陳湯

治痰火嘔吐也。

陳皮半夏﹝姜炒﹞茯苓﹝去皮﹞甘艸加人參﹑白術﹑竹茹﹑砂仁﹑山梔﹝炒﹞﹑麥門冬﹝去心﹐各等分﹞﹑烏梅﹝一个﹞。

上銼一劑﹐姜三片﹑棗一枚﹐水煎﹐不拘時徐徐溫服。

水寒停胃嘔吐者﹐宜燥濕也。

茯苓半夏湯

治水寒停胃嘔吐。

茯苓﹝去皮﹞半夏﹝薑汁炒﹞陳皮蒼術﹝米泔浸炒﹞濃朴﹝薑汁炒。各一錢﹞砂仁﹝五分﹞

藿香﹝八分﹞漧薑﹝炒﹐三分﹞烏梅﹝一个﹞甘艸﹝三分﹞

上銼一劑﹐水一鐘﹑生薑三片﹐煎至六分﹐不拘時塗徐溫服。

飽悶作酸嘔吐者﹐是停食吐也。香砂平胃散﹐治停食嘔吐。﹝方見傷寒﹞。

久病嘔吐者﹐脾胃不納谷也。

六君子湯

治久病胃虛嘔吐。

人參﹝去蘆﹞白術﹝去蘆﹞茯苓﹝去皮﹞白芍﹝炒﹞山藥﹝炒﹞當歸﹝各一錢﹞藿香砂仁﹝各五分﹞蓮肉﹝十粒﹞烏梅﹝一个﹞半夏﹝薑汁炒﹞陳皮﹝各八分﹞甘艸﹝三分﹞炒米﹝百粒﹞

上銼一劑﹐生薑三片﹑棗一枚﹐水煎﹐徐徐溫服。

惡心者﹐心中兀兀然無柰﹐欲吐不吐﹐欲嘔不嘔﹐此爲惡心﹐非心經病。胃口有寒﹑有熱﹑有痰火﹑有胃虛﹑有停食﹑有水飲﹐與嘔吐同治法。

梁太府乃因患頭暈嘔吐﹐聞藥卽嘔。諸醫措手。余以伏龍肝爲末﹐水丸塞兩鼻孔﹐用保中湯以長流水入膠泥攪澄煎﹐稍冷﹐頻服之而安。

信陵府桂臺殿下夫人﹐患因性气不好﹐一怒卽便嘔吐﹑胸膈不利﹑煩躁不睡﹑腹痛便閉﹑食下卽吐﹐已經八日﹐心慌喘急垂危﹐後事已備﹐舉家哭泣。召余診﹐六脈虛微﹐此血虛胃弱﹐气郁痰火也。以二陳湯加姜連﹑酒芩﹑炒梔﹑當歸﹑酒芍﹑香附﹑竹茹﹑白術﹐入竹瀝﹑薑汁﹐二服而安。

卷之三

翻胃

脈﹕反胃噎膈﹐寸緊尺澀﹐緊芤或弦虛寒之厄﹐關沈有痰﹐浮澀脾積﹐浮弱虛气﹐澀小血弱﹐若澀而沈﹐七情所搏。

夫膈噎翻胃之癥﹐皆由七情太過而動五臟之火﹐燻蒸津液而痰益盛﹐脾胃漸衰﹐飲食不得流行﹐爲膈﹑爲噎﹑爲翻胃也。丹溪云﹕年髙者不治。蓋年少之人﹐气血未虛﹐用藥劫去痰﹐𨿽得暫愈﹐其病立復。所以然者﹐气虛則不能運化而生痰﹐血虛則不能滋潤而生火也。又云﹕此癥切不可用香燥之藥而濃滋味。蓋癥屬熱燥﹐故不可用香燥之藥。香能散气﹐燥能耗血﹐濃滋味能助火而生痰也。粗工不識病源﹐但見斯疾﹐便以峻劑撥之而取刻效﹐以圖濃賄。不思病危﹐復而不救﹐可不嘆哉﹗大凡膈噎翻胃﹐不可服辛熱香燥﹐最能耗血。糞如羊屎者不治﹐大腸無血故也。口吐白沫者不治﹐气血俱憊故也。

翻胃者﹐胃虛吐食而不納也。

安胃湯

人參﹝五分﹞白術﹝三分﹞茯苓﹝去皮﹞山藥﹝炒﹞當歸陳皮半夏﹝薑汁炒﹞藿香﹝各一錢﹞砂仁﹝五分﹞黃連﹝薑汁炒﹞蓮肉﹝各八分﹞甘艸﹝三分﹞

上銼一劑﹐生薑三片﹑棗一枚﹑烏梅一个﹐水煎溫服。

順气和中湯

治嘔吐翻胃﹑嘈雜吞酸﹑痞悶噫气﹑噎膈﹑心腹刺痛﹑惡心吐痰水。

陳皮﹝鹽水浸炒﹐一錢﹞半夏﹝薑汁炒﹐七分﹞白茯苓﹝去皮﹐七分﹞白術﹝去蘆﹐土炒﹐八分﹞

枳實﹝麩炒﹐五分﹞香附﹝醋浸炒﹐一錢﹞砂仁﹝炒﹐三分﹞黃連﹝薑汁和豬膽汁拌炒﹐六分﹞山梔﹝薑汁炒黑﹐一錢﹞神曲﹝炒﹐六分﹞甘艸﹝炙﹐三分﹞

上銼一劑﹐生薑三片﹐長流水入膠泥攪﹐澄淸水一鐘﹐煎至七分﹐入竹瀝﹑童便﹑薑汁﹐不拘時﹐細細溫服。如气虛加黃﹑人參各八分﹔如血虛加當歸七分﹑川芎五分﹔如气惱或气不舒暢加烏藥五分﹑木香三分﹔如胸膈飽悶加蘿卜子炒六分﹔如心下嘈雜醋心加吳茱萸四分﹐倍黃連﹑白術﹔如嘔吐不吐加藿香梗七分。

太倉丸

治噎膈翻胃﹐脾胃虛弱﹐不思飲食。

白豆蔻﹝二兩﹞砂仁﹝二兩﹞陳倉米﹝一升﹐黃土炒熟﹞

上爲細末﹐薑汁爲丸﹐如梧桐子大。每服百丸﹐淡姜湯送下。

气血虛而翻胃者﹐宜攻補兼濟也。

王道無憂散

治翻胃膈噎。

當歸白芍﹝炒﹞川芎生地黃﹝各八分﹞赤芍﹝五分﹞白術﹝土炒﹞白茯苓﹝去皮。各一錢二分﹞

赤茯苓砂仁枳實﹝麩炒﹞香附烏藥陳皮半夏﹝薑汁炒﹞藿香檳榔豬苓木通天門冬﹝去心﹞

麥門冬﹝去心﹞黃柏﹝人乳炒﹞知母﹝人乳炒﹞黃芩﹝炒﹐各八分﹞粉甘艸﹝三分﹞

上銼一劑﹐水煎溫服。

年老之人﹐陰血枯槁﹐痰火气結﹐升而不降﹐飲食不下者﹐乃成膈噎之病也。

當歸養血湯

當歸白芍﹝炒﹞熟地黃茯苓﹝去皮。各一錢﹞貝母﹝去心﹞栝蔞﹝去殼﹞枳實﹝麩炒﹞

陳皮濃朴﹝薑汁炒﹞香附撫芎蘇子﹝炒﹑各七分﹞沈香﹝五分﹞黃連﹝用吳茱萸同炒﹐去茱萸﹐用連八分。﹞

上銼一劑﹐生薑一片﹑棗一枚﹐水煎﹐竹瀝磨沈香調服。

年少之人﹐有患膈噎者﹐胃脘血燥不潤﹐便閉塞而食不下也。

生津補血湯

治年少胃脘血燥﹐故塞。

當歸白芍﹝炒﹞熟地黃生地黃茯苓﹝去皮﹐各一錢﹞枳實﹝麩炒﹞陳皮黃連﹝炒﹞蘇子貝母﹝去心。各七分﹞砂仁沈香﹝各五分﹞

上銼一劑﹐姜一片﹑棗一枚﹐水煎﹐竹瀝﹑沈香同服。

翻胃因气惱者﹐宜順气化痰淸火也。

四子調中湯

治翻胃﹐或小便赤﹑大便閉及痰气壅盛者。

靑皮﹝五分﹐去穣﹐麩炒﹞陳皮﹝五分﹞枳實﹝麩炒﹐一錢﹞香附﹝炒一錢﹞黃連﹝薑汁炒﹐七分﹞

半夏﹝薑汁炒﹐二錢﹞栝蔞仁﹝炒﹐一錢﹞蘇子﹝炒﹞白芥子﹝炒﹞桃仁﹝去皮尖。各一錢五分﹞

茯苓﹝去皮﹞木通﹝各一錢﹞沈香芒硝﹝各五分﹞

上銼一劑﹐生薑五片﹐水煎﹐稍熱服。

五子散

治气膈鼓脹噎食。

白蘿卜子紫蘇子白芥子﹝各五錢﹞山楂子﹝去核﹞香附子﹝去毛。各一錢。﹞

上各爲末﹐合一處﹐作芥末用。

祕方神妙不測者﹐有起死回生之功也。

奪命丹

裘﹝一个﹞麝香﹝一分﹞孩兒茶﹝二分﹞金絲黃礬﹝三分﹞朱砂﹝春二分﹑夏四分﹑秋六分﹑冬八分﹞

上裘乃土糖裘﹐卽蜣螂所滚之彈丸﹐糞土之下皆有。用彈中有白虫者如指大與大蠐螬一樣﹐將彈少破一點﹐蓋住火過大黃色存性﹐不要燒焦了。入前藥內﹐並彈共爲末﹐燒酒調﹐空心服。如覺饑﹐用大小米煮粥﹐漸漸少進﹐一日二三次﹐不可多喫﹐一日徐徐進一碗半足矣。愼不可多服﹐多則病復不可治矣。忌生冷醬炒﹑濃味蔥蒜﹑酒面炙爆等物﹐及气惱五十以後﹐一二服卽效。

二豆回生丹

治翻胃噎食。

硼砂﹝二錢﹞雄黃﹝二錢﹞乳香﹝一錢﹞朱砂﹝二錢﹞黑豆﹝四十九粒﹞綠豆﹝四十丸粒﹞百艸霜﹝五錢﹐微火炒過用﹞

上共爲細末﹐用烏梅三十个﹐取肉和丸﹐如指頂大﹐朱砂爲衣。每噙化一丸良久﹐將麵餅一个茶泡爛與食之。

不吐乃藥之效。若吐﹐再噙化一丸。忌油膩﹑鹽醋﹑怒气﹑房勞。

神灸翻胃法

以男左女右手拿棍一條﹐伸手拄棍在地與肩一般髙﹐肩上有窩名肩井穴﹐灸三炷卽效。

灸法

治翻胃神效。

膏盲﹝二穴﹐令病患兩手交在兩膊上﹐則脾骨開﹐以手揣摩第四椎骨下﹐兩旁各開二寸﹐四肋三間之中﹐按之酸痛是穴﹐灸時手搭兩膊上不可放下﹐灸至百壯爲佳﹞膻中﹝一穴﹐在膺部中﹐行兩乳中同陷中﹐仰臥取之﹐灸七壯﹐禁鍼三里二穴﹐在膝下三寸﹑外兩筋間﹐灸七壯。﹞

收功保後者﹐宜調養血气也。

養血助胃丸

治嘔吐翻胃愈後﹐用此養元气﹐健脾胃﹑生血脈﹑調榮衛﹑淸鬱气﹐收功保後。

當歸﹝酒洗﹐一兩﹞川芎﹝一兩﹞白芍﹝鹽酒炒﹐一兩﹞人參﹝去蘆﹐五錢﹞扁豆﹝薑汁炒﹐六錢﹞

白術山藥﹝炒﹐一兩﹞蓬肉﹝去心皮﹐一兩﹞甘艸﹝炙﹐三錢。﹞

上爲細末﹐薑汁打神曲糊爲丸﹐如梧桐子大。每服六七十丸﹐空心﹐白滚水送下。

補遺祕方

七傷通气散

治十膈五噎﹑腹內久積﹑气塊傷力﹑嘔吐膨脹﹐此散諸病皆治。

牙皂﹝二兩﹐火﹞大黃﹝二兩﹐麵包燒熟﹞砂﹝二錢﹞巴豆﹝六錢﹐去油﹐二錢﹞當歸﹝二錢半﹞

上爲末﹐每眼一分或二分﹐量人大小虛實加減用之。引用好酒一口調服﹐不飲酒者﹐滚白水亦可。引不許多﹐引多動一二行。此藥服之﹐不吐則瀉﹐不瀉則吐。兼治小兒驚風痰響﹑上竄天弔﹐吐痰卽愈。﹝又治中風不語。﹞

劉海田治翻胃方

用馬蛇兒﹝卽野地蠍虎﹞﹐用公鷄一隻﹐籠住餓一日﹐只與水喫﹐換淨肚腸﹐把蛇兒切爛﹐與雞食之﹐取糞焙榦爲末。每服一錢﹐燒酒送下。

治噎食效方

用醋蛾曬榦爲末﹐每服一錢﹐用酒空心下卽愈﹐永不再發。

治噎食祕方

用活蠍虎一个入燒酒內﹐浸七日﹐將酒頓熟﹐去蠍虎﹐只飲酒卽愈。治虫亦同。

治噎食病並回食病﹝回食者﹐食下卽吐也﹞

用初出窯鍛石礦投入鍋中滚水內化開去渣﹐止用淸水煮幹﹐炒黃色爲度﹐黃色難得﹐牙色卽可。用罐收貯﹐黃蠟封口﹐勿令泄气﹐過一二年的無用。凡人四十內外﹐身體壯健者用四分﹔如年老體弱者﹐止用二分或二分半﹑三分爲止。以好燒酒一二鐘﹐能飲者三四鐘調服。此方專治回食病﹐哽咽年深﹐或吐出虫﹐或下虫﹐其疾卽愈﹐如不吐不下﹐遇發再服一次﹐不發不必服﹐自然痊好。

治噎食方

皮硝﹝二錢﹐飛過﹞孩兒茶﹝一錢﹞麝香﹝半分﹞

上爲細末﹐作三服﹐黃酒送下﹐永除根不發。

治噎膈方

新鍛石﹝三錢﹞大黃﹝一錢﹞

上用黃酒一鐘煎﹐去渣服酒。

八仙膏

專治噎食。

生藕汁生薑汁梨汁蘿卜汁甘蔗汁白果汁竹瀝蜂蜜上各汁一盞加一處﹐盛飯甑蒸熟﹐任意食之。

卷之三

呃逆

脈﹕呃逆甚危﹐浮緩乃宜﹔弦急必死﹐結代促微。

發呃者﹐气逆上衝而作聲也﹐呃﹐一名咳逆。若胃火上衝而逆﹐隨口應起於上膈﹐病者知之易治也﹔自臍下上衝﹐直出於口者﹐陰火上衝﹐難治。俗名謂之打呃是也。

胃口虛寒﹑手足冷﹑脈沈細﹐是寒呃也。

丁香柿蒂湯

丁香柿蒂良姜官桂半夏﹝薑汁炒﹞陳皮木香﹝另磨﹞沈香﹝另磨﹞茴香藿香濃朴﹝薑汁炒﹞砂仁﹝各等分﹞甘艸﹝減半﹞乳香﹝爲末﹞

上銼一劑﹐姜三片﹐水煎﹐磨沈﹑木香﹐調乳香末同服。寒極手足冷﹑脈沈細加附子﹑漧薑﹐去良姜﹑官桂。

發熱煩渴脈數者﹐是熱呃也。

小柴胡湯

治身熱﹑煩渴﹑發呃。

柴胡黃芩山梔柿蒂陳皮砂仁半夏﹝薑汁炒﹞竹茹﹝各一錢﹞藿香﹝八分﹞沈香木香﹝各三分﹞茴香﹝五分﹞甘艸﹝三分﹞

上銼一劑﹐姜一片﹑烏梅一个﹐水煎﹐磨沈﹑木香溫服。

一切發呃﹐用柿蒂﹑沈香﹑木香﹑乳香﹑砂仁爲細末。每服一錢﹐淡姜湯調服最效。如口燥渴﹑身熱不可服。

胃中痰火發呃者。

黃連竹茹湯

治胃中痰火發呃。

黃連竹茹麥門冬﹝去心﹞山梔陳皮半夏﹝各一錢﹞砂仁沈香木香茴香﹝各五分﹞蘇子﹝八分﹞甘艸﹝二分﹞

上銼一劑﹐姜一片﹐烏梅一个﹐水煎﹐磨沈香﹑木香調服。

水寒停胃發呃者。

茯苓半夏湯

治水寒停胃發呃。

茯苓半夏﹝薑汁炒﹞濃朴﹝薑汁炒。各一錢﹞漧薑﹝炒﹞丁香官桂砂仁﹝各五分﹞陳皮﹝一錢﹞

藿香﹝八分﹞柿蒂﹝一錢﹞茴香﹝七分﹞沈香木香甘艸﹝各三分﹞

上銼一劑﹐姜三片﹐水煎﹐磨沈香﹑木香同服。

臍下气上升發呃者﹐陰火也。滋陰降火湯﹐治陰火上升發呃。﹝方見虛癥。﹞根據本方加砂仁﹑茴香﹑沈香﹑木香﹑山梔﹑柿蒂﹑辰砂。

中气不足﹐脈虛微﹐气不相續而發呃者﹐補中益气湯加生脈散﹑黃柏﹐以降陰火﹐或少加附子。﹝方見內傷。﹞

陽明內實失下而發呃者﹐六一順气湯下之。﹝方見傷寒。﹞

傷寒傳經熱癥﹐醫者誤用姜桂等熱藥助其火邪﹐痰火相搏而爲咳逆者﹐黃連解毒﹑白虎湯及竹瀝之類治之。

﹝方見傷寒。﹞

凡瀉痢發呃與傷寒結胸發黃又發呃者﹐俱難治也。

大抵發呃不止﹐將乳香紙捲燒煙燻鼻中及灸中脘﹑膻中﹑期門三處卽效。

咳逆丸

花椒微炒出汗﹐去目爲末﹐醋糊丸﹐如梧桐子大。每服十五丸﹐醋湯下。

傷寒發熱而呃逆者﹐用黃荊子不拘多少﹐炒﹐水煎服﹐立止。

嗅法

治咳逆服藥無效者。

硫黃乳香上各等分﹐爲細末﹐以酒煎﹐急令患人嗅之卽止。

又方

用雄黃二錢﹑酒一盞煎七分﹐急令患人嗅之愈。

灸咳逆法

乳根二穴﹐直乳一寸六分﹐婦人在乳房下起肉處陷中灸七壯﹐效如神。

又方

灸气海三五壯亦效。气海在臍下一寸半。

卷之三

噯气

脈﹕噯气嘈雜﹐審右寸關﹐緊滑可治﹐弦急則難﹔兩寸弦滑﹐畱飲胸間﹔脈橫在寸﹐有積上欄。

噯气者﹐乃噯胸膈之气上升也。

噯气有胃中有火﹑有痰者﹐宜二陳湯。﹝方見痰飲。﹞根據本方加炒山梔﹑砂仁﹑白豆蔻﹑木香﹑益智仁﹑枳實﹑黃連﹑炒濃朴﹑姜炒香附米。

星半湯

治癥同前。

南星半夏軟石膏香附炒桅子上銼生薑三片﹐水煎服。或作丸亦可。蓋胃中有郁火﹑膈上有稠痰故也。

噯气有胃寒者﹐宜理中湯。﹝方見中寒。﹞根據本方加木香﹑茴香﹑益智仁﹑陳皮。濃朴﹑香附﹐去人參﹑茯苓。

破郁丹

治婦人噯气胸緊﹐連十餘聲不盡﹐噯出气心頭略寬﹐不噯卽緊宜服。

香附米﹝醋煮﹑四兩﹞梔子仁﹝炒﹐四兩﹞黃連﹝薑汁炒﹐二兩﹞枳實﹝麩炒﹐二兩﹞檳榔﹝一兩﹞

莪術﹝一兩﹞靑皮﹝去穣﹐一兩﹞栝蔞仁﹝一兩﹞蘇子﹝一兩﹞

上共爲末水丸﹐如梧桐子大。每服三十九﹐食後滚水送下。

卷之三

吞酸

脈﹕吞酸脈形多弦而滑﹔或沈而遲﹐胸有寒飲﹔或數而洪﹐膈有痰熱。

吞酸與吐酸不同﹐吞酸水刺心也﹔吐酸者﹐吐出酸水也。俱是飲食入胃﹐气虛不能運化﹐郁積已久﹐濕中生熱﹐濕熱相蒸﹐故作酸也。用香砂平胃散加減治之。譬如谷肉在器﹐濕熱則易爲酸也。若是吞酸吐酸﹑嘈雜心煩﹐久而不治成膈噎翻胃癥也。

吞酸者﹐濕熱在胃口﹐上爲酸也。

淸郁二陳湯

治酸水刺心及吞酸嘈雜。

陳皮半夏﹝薑汁炒﹞茯苓﹝各一錢﹞蒼術﹝制﹐八分﹞川芎﹝八分﹞香附﹝一錢﹞神曲﹝炒﹐五錢﹞

枳實﹝麩炒﹐八分﹞黃連﹝炒﹞梔子﹝炒。各一錢﹞白芍﹝炒﹐七分﹞甘艸﹝三分﹞

上銼一劑﹐生薑三片﹐水煎服。

香砂平胃散

治吞酸吐酸。﹝方見傷食。﹞根據本方加炒黃連﹑山梔﹑吳茱萸﹑去枳殼﹑木香﹔有因心痛服熱藥過多﹐後患吞酸病﹐本方加炒黃連﹐有因熱藥過多﹐湧出酸苦黑水如爛木耳汁者﹐心痛旣愈﹐乃頻作酸﹐塊痞自胸築上咽喉甚惡﹐炒黃連煎濃汁﹐常服一二匙自安。

平肝順气保中丸

治郁火傷脾﹐中气不運﹐胃中伏火﹐郁積生痰﹐致令嘔吐吞酸嘈雜﹑心腹悶。常服順气和中﹑開胃健脾﹑進食化痰消痞。

香附米﹝童便浸三日﹐炒﹐三兩﹞小川芎﹝二兩﹞陳皮﹝去白﹐三兩﹞白術﹝土炒﹐四兩﹞枳實﹝麩炒﹐二兩﹞黃連﹝薑汁炒﹐二兩﹞吳茱萸﹝湯泡﹐一兩﹞神曲﹝炒﹐一兩﹞麥芽﹝炒﹐七錢﹞

木香﹝三錢﹞梔子﹝薑汁炒﹐一兩﹞萊菔子﹝炒﹐一兩﹞半夏﹝薑汁炒﹐一兩半﹞白茯苓﹝去皮﹐一兩﹞

砂仁﹝炒﹐四錢﹞幹生薑﹝一兩﹞竹茹﹝一兩﹞甘艸﹝炙﹐四錢﹞一方加山楂﹝去核﹐一兩﹞﹑靑皮﹝淸油炒﹐六錢﹞﹐去吳茱萸﹑竹茹。

上爲細末﹐竹瀝打神曲糊爲丸﹐如梧桐子大。每服八九十丸﹐白湯送下﹐一日進二次。

吐酸者﹐吐出酸水﹐肝木之味也。

蒼連湯

蒼術﹝米泔制﹞黃連﹝薑汁炒﹞陳皮半夏﹝薑汁炒﹞茯苓﹝去皮﹞神曲﹝炒。各一錢﹞吳茱萸﹝炒﹞砂仁﹝各五分﹞甘艸﹝三分﹞

上銼一劑﹐生薑三片﹐水煎溫服。

治吐淸水

蒼術﹝壁土炒﹞白術﹝炒﹞陳皮白茯苓﹝去皮﹞滑石﹝炒﹞

上銼水煎服。

卷之三

嘈雜

嘈雜者﹐俗謂之心嘈也。有胃中痰因火動而嘈者﹐用二陳湯加減﹔有心血少而嘈者﹐用當歸補血湯加減﹔有因食郁而嘈者﹐用香砂平胃散治之。

嘈雜有痰因火動者多也。

化痰淸火湯

南星﹝薑汁炒﹞半夏﹝薑汁炒﹞陳皮黃連黃芩梔子知母石膏蒼術﹝米泔浸﹞白術﹝去蘆﹞

白芍﹝各等分﹞甘艸﹝一錢半﹞

上銼一劑﹐生薑三片﹐水煎服。

二陳湯

治痰火而嘈。﹝方見痰癥。﹞一根據本方加炒山梔﹑黃連﹑竹茹﹑人參﹑當歸﹑白術﹑酸棗仁﹑辰砂﹑烏梅﹑大棗﹑生薑一片﹐水煎﹐竹瀝調辰砂末同服。

心血虛而嘈雜者﹐宜養血以淸火也。

當歸補血湯

治心血少而嘈﹐兼治驚悸怔忡。

當歸芍藥生地黃熟地黃﹝各三錢﹞人參﹝五分﹞白術﹝去蘆﹞茯苓﹝去皮﹞麥門冬﹝去心﹞

山梔仁﹝炒﹞陳皮﹝各八分﹞甘艸﹝三分﹞辰砂﹝研末﹐臨服入二分﹞烏梅﹝一个﹐去核﹞炒米﹝百粒﹞

上銼一劑﹐棗二枚﹐水煎溫服。

食郁而作嘈者﹐宜消食以開郁也。香砂平胃散治食郁而嘈。﹝方見傷食。﹞根據本方加炒黃連﹑山梔﹑川芎﹑白芍﹑辰砂﹐去枳殼﹑藿香。

交泰丸

治胸中痞悶嘈雜﹐大便稀則胸中頗快﹐大便堅則胸中痞悶難當﹐不思飲食。

黃連﹝一兩﹐薑汁浸﹐黃土炒﹞枳實﹝一兩﹐麩炒﹞白術﹝去蘆﹐土炒﹐一兩﹞吳茱萸﹝湯泡微炒﹐二兩﹞

歸尾﹝酒洗﹐一兩三錢﹞大黃﹝用當歸﹑紅花﹑吳茱萸﹑幹膝各一兩煎水﹐洗大黃一晝夜﹐切碎曬漧﹐仍以酒拌曬之﹐九蒸九曬﹐用四兩。﹞

上爲細末﹐薑汁打神曲糊爲丸﹐如綠豆大。每服七八十丸﹐不拘時﹐白滚水送下。

消食淸郁湯

治嘈雜悶亂﹑惡心﹑發熱頭痛。

陳皮半夏﹝薑汁炒﹞白茯苓﹝去皮﹞神曲﹝炒﹞山楂﹝去核﹞香附米川芎麥芽﹝炒﹞枳殼﹝麩炒﹞梔子﹝炒﹞黃連﹝薑汁炒﹞蒼術﹝米泔浸﹞藿香甘艸上銼生薑三片﹐水煎服。

卷之三

諸气

脈﹕下手脈沈﹐便知是气。沈極則伏﹐澀弱難治﹔其或沈滑﹐气兼痰飲。

人身之气﹐一身之主也﹐要在周流順行而無病矣﹔逆則諸病生焉。男子宜養其气﹐以全其神﹐婦人宜平气﹐以調其經。若內傷七情者喜怒憂思悲恐驚是也。喜則气散﹐怒則气逆﹐憂則气陷﹐思則气結﹐悲則气消﹐恐則气怯﹐驚則气耗也。外感六淫者﹐風寒暑濕燥火也。風傷气者爲疼痛﹐寒傷气者爲戰栗﹐暑傷气者爲熱悶﹐濕傷气者爲腫滿﹐燥傷气者爲閉結。有虛气﹑有實气。虛者﹐正气虛﹐用四君子湯﹔實者﹐邪气實﹐用分心气飲。丹溪有云﹕气實不宜補﹐气虛宜補之。𨿽雲气無補法﹐若痞滿壅塞實脹﹐似難於補﹔若正气虛而不補則气何由而行。

故經云﹕壯者气行而愈﹐怯者著而成病。此气之確論也。

一切七情之气爲病者﹐宜順气飲。

分心气飲

治男子婦人諸气不和﹐多因憂愁思慮﹐忿怒傷神﹐或臨食憂戚﹐或事不遂意﹐使抑鬱之气畱滯不散﹐停於胸膈之間﹐不能流暢﹐致心胸痞悶﹐脇肋虛脹﹐噎塞不通﹐吞酸噯气﹐嘔噦惡心﹐頭目昏眩﹐四肢倦怠﹐面色痿黃﹐口苦舌漧﹐飲食減少﹐日見羸瘦﹐或大腸虛閉﹐或因病之後胸中虛痞﹐不思飲食﹐並皆治之。

木通官桂茯苓﹝去皮﹞半夏﹝姜制﹐各三錢﹞桑白皮大腹皮﹝水洗﹞靑皮﹝去穣﹞陳皮﹝各五錢﹞紫蘇﹝二兩﹞羌活﹝五錢﹞甘艸﹝二錢半﹞赤芍﹝三錢﹞

上銼一劑﹐生薑三片﹑棗一枚﹑燈芯一團﹐水煎溫服。

又方

加枳殼﹑檳榔﹑香附﹐治气百病﹐最能升降陰陽﹐調順三焦﹐屢用屢驗﹐其功難以盡述。又隨癥加減法於後。一方治憂思鬱悶﹑怒气痞滿﹐去芍藥﹑羌活﹐加枳殼﹑桔梗﹑木香﹑檳榔﹑香附﹑藿香﹑莪術﹔水气面目浮腫加豬苓﹑澤瀉﹑車前﹑木瓜﹑葶藶﹑麥門冬﹔气塊加莪術﹔性急加柴胡﹔多怒加黃芩﹔食少加砂仁﹑神曲﹔咳嗽加桔梗﹑半夏﹐胸膈緊加枳實﹑香附﹔三焦不和加烏藥﹔气閉加蘿卜子﹑枳殼﹔气滯腰疼加木瓜﹑枳殼﹔上焦熱盛加黃芩﹔下焦熱甚加山梔﹔翻胃加沈香磨服。

上下分消導气湯

功勝分心气飲﹐常患气惱之人﹐可用此作丸﹐常服甚妙。

黃連﹝薑汁炒﹐二兩﹞半夏﹝水泡﹐薑汁浸炒﹞栝蔞﹝去殼。各一兩﹞枳殼﹝麩炒﹞桔梗﹝各二兩﹞

桑白皮﹝蜜炙﹞川芎茯苓﹝去皮﹞濃朴﹝薑汁炒﹞靑皮﹝去穣﹞香附﹝童便浸炒。各二兩﹞澤瀉木通檳榔麥芽﹝炒。各一兩﹞﹑甘艸﹝三錢﹞。

上銼作劑﹐生薑三片﹐水煎服。或作丸﹐以神曲糊爲丸﹐每服七八十丸﹐空心﹐白湯送下﹐淡姜湯亦可﹐名分消丸。

一切气滯食積腹脹痛者﹐宜消導也。

利气丸

治一切滯气﹐心腹脹悶疼痛﹑脇肋脹滿難消﹑嘔吐酸水痰涎﹑頭目眩暈﹐並食積酒毒及米谷不化﹐或下利膿血﹑大小便結滯不快﹐气壅積熱﹑口苦咽漧﹐煩躁﹑涕唾稠粘。此藥最能流濕潤燥﹐推陳致新﹐滋陰抑陽﹐敗郁破結﹐活血通經﹐治气分之聖藥也。

大黃﹝生﹐四兩﹞黑牽牛﹝頭末﹐四兩﹞香附米﹝炒﹞木香檳榔枳殼﹝麩炒﹞靑皮﹝去穣﹞

陳皮莪術﹝煨﹞黃連﹝各二兩﹞黃柏﹝三兩﹞

上爲細末﹐水丸如梧桐子大。每服五十丸﹐或一百丸﹐臨臥時淡姜湯送下﹐以利爲度﹔如不利﹐再加丸數。

一方加黃芩﹐當歸各一兩尢妙。

神仙一塊气

治諸气食積及噎塞痞滿﹑胸脇刺痛﹑瘕疝气﹐並皆治之。

靑皮陳皮三稜﹝炒﹞莪術香附﹝童便炒。各一兩﹞神曲麥芽﹝炒﹞蘿卜子﹝炒﹞白醜﹝頭末﹞檳榔郁金黃連﹝各五錢﹞枳實﹝三錢﹞皂角百艸霜﹝各二錢半﹞

上爲細末﹐麵糊爲丸﹐如綠豆大。每服三十丸﹐視疾之上下爲食之先後﹐熱酒姜湯送下。

一切气虛爲病者﹐宜補气也。

四君子湯

治气虛癥。

人參﹝去蘆﹞白術﹝去蘆﹞砂仁茯苓﹝去皮﹞陳皮濃朴﹝薑汁炒﹞當歸甘艸﹝各等分﹞

上銼一劑﹐生薑一片﹑棗二枚﹐水煎﹐不拘時服。气虛甚加黃。

調理气郁之病者﹐此藥𨿽平易而有殊效也。

交感丹

治一切諸气﹐公私拂情﹐名利失志﹐抑鬱煩惱﹐七情所傷﹐不思飲食﹑面黃形羸﹐胸膈諸癥極有神效。

香附米﹝一斤﹐長流水浸三日﹐撈起炒幹﹐忌鐵器﹞白茯苓﹝去皮木﹐爲淨末﹐四兩﹞

上二味爲末攪勻﹐煉蜜爲丸﹐如彈子大。每淸晨細嚼一丸﹐白滚湯送下﹐或陳皮湯亦可﹐抑气湯尢妙。

補遺祕方

一粒金丹

鴉片﹝二錢半﹐卽啞芙蓉﹞阿魏﹝一錢﹞木香﹝九分﹞沈香﹝五分﹞牛黃﹝二分半﹞

上將沈香﹑木香﹑牛黃爲末﹐以鴉片放碗內滴水溶化﹑阿魏溶化﹐和蜜爲丸﹐如綠豆大﹐金箔爲衣。每一粒﹐熱气痛﹐涼水下﹔冷气痛﹐滚水下。忌酒醋靑菜﹐一旦夕神效。

管藩相夫人﹐患因气郁生火﹐每至夜半不睡﹐口漧煩渴吐粘痰﹐必欲茶水漱口﹐舌上赤黑皮濃﹐胸悶嘈雜﹐飲食少思。余診兩寸脈洪數﹐兩尺脈代虛﹐右气口盛﹐此上盛下虛﹑血虛气郁有火也。以四物湯加生地黃﹑黃連﹑麥門冬﹑知母﹑貝母﹑天花粉﹑玄參﹑梔子﹑桔梗﹑枳實﹑靑皮﹑甘艸﹐數劑奏效。又以六味地黃丸加生地黃﹑麥門冬﹑知母﹑玄參﹑天花粉﹑貝母﹑五味子﹑黃連﹐一料全安。

周賓崇親家﹐患因气惱得咽喉噎塞如有所礙﹐胸膈痞悶﹐時吐痰唾﹐耳若蟬鳴﹐頭目不淸。予診六脈沈數。

丹溪云﹕下手脈沈﹐便知是气。以淸火豁痰丸服之而安。

卷之三

靑筋

夫靑筋之癥﹐原气逆而血不行﹐並惡血上攻於心也。多由一切怒气相衝﹐或憂鬱气結不散﹐或惱怒復傷生冷﹐或房勞後受寒濕﹐以致精神恍惚﹑心慌气喘﹑噎塞上壅﹑嘔噦惡心﹑頭目昏眩﹑胸膈痞滿﹑心腹刺痛﹑脇肋腰背痛﹑頭痛腦疼﹑口苦舌漧﹑面靑唇黑﹑四肢沈困﹑百節酸痛﹐或憎寒壯熱﹑徧身麻痺不仁﹑手足厥冷顫掉﹑默默不語﹑不思飲食等癥﹐皆惡血攻心而致之也。自古以來﹐無人論此﹐但有患此疾者﹐無方可治。惟以砭鍼於兩手曲池靑筋上刺之﹐出瘀血不勝其數。而疾有卽愈者﹐有不愈者﹐而變爲大患者﹐常慣病此者﹐或有一月一次﹐或二三次者﹐屢患屢刺﹐莫之能愈。愚惟慮人之生命以气血爲主﹐故丹溪曰﹕气血和﹐一疾不生﹔虧則百病生焉。況此病先傷於風而後復損其血﹐不致於夭枉者蓋亦鮮矣。𨿽然未有退血之法﹐又不得不刺﹐不刺則惡血攻心﹐須臾不救。余制一方﹐屢獲效驗﹐名曰白虎丸。白虎者﹐西方肺金之謂也﹔靑筋者﹐東方肝木之謂也。以白虎而治靑筋﹐是金能克木故耳﹐何病之不愈哉﹖此方之妙﹐不惟代刺靑筋之苦﹐愈靑筋之病﹐而亦免後日之患。其惠也不亦大乎﹖此方兼治男子久患痢疾便血﹐婦人崩漏帶下﹐並一切打撲內損﹐血不能散﹐心腹痛欲死者服之﹐其效不啻桴鼓之影響也。按此靑筋之癥﹐北人多患之﹐南人有此卽痧癥也。

白虎丸

白虎仙丹﹑古鍛石﹐谷神子制﹐救人災﹐中爲末﹐水飛過手上成丸﹐日曬﹐來引宜燒酒一二盞。每服須吞五十枚﹐保全男婦靑筋癥﹐廣積陰功徧九垓。

千年鍛石﹝不拘多少﹐刮去雜色﹑泥土﹐爲末﹐水飛過。﹞

上曬漧量可﹐丸如梧桐子大。每服五十丸﹐看輕重加減﹐燒酒送下。此藥能順气散血﹑化痰消滯﹐治靑筋初覺﹐頭疼惡心﹑或腹痛﹑或腰疼﹑或徧身作痛﹑不思飲食。卽進一服﹐當時血散。若過三五日﹐靑筋已老者﹐多服取效。又治心腹痛及婦人崩漏帶下﹐或因气惱致病﹐或久患赤白痢疾﹐或打撲內傷血不能散﹐服之大效。

斷痧散

治靑筋。

甘艸漧薑川烏﹝炮﹞枯礬炒鹽﹝各等分﹞

上爲末﹐每服二錢﹐白水送下。

灸斷靑筋法﹕

於打靑筋出血眼上用新黑驢糞些須塗破眼上﹐艾灸一壯﹐永不再發。

治男婦慣打靑筋

﹝王春元傳﹞

五靈脂蒲黃﹝各一錢半﹞

上爲細末﹐黃酒調下﹐永不再犯。

卷之三

痞滿

脈﹕痞滿滑大﹐痰火作孽﹔弦伏中虛﹐微澀衰劣。

夫痞滿者﹐非痞塊之痞也﹐乃胸腹飽悶而不舒暢也。有气虛中滿﹐有血虛中滿﹐有食積中滿﹐有脾泄中滿﹐有痰膈中滿﹐皆是七情內傷﹑六淫外侵﹐或醉飽饑餓失節﹑房勞過度﹐則脾土虛而受傷﹐轉輸之官失職﹐胃𨿽受谷﹐不能運化﹐故陽自升而陰自降而成天地不交之痞不通泰也。蓋陰伏陽蓄﹐治用香砂養胃湯﹑加減枳殼丸﹐調養脾胃﹐使心肺之陽下降﹐肝腎之陰上升而成天地交泰﹐是無病也。

痞者﹐心下痞滿而不能食也。﹝仲景云﹕滿而不痛爲痞﹐滿而痛爲結﹞

養胃湯

治胸腹痞滿。

香附砂仁木香枳實﹝麩炒。各七分﹞白術﹝去蘆﹞茯苓﹝去皮﹞半夏﹝薑汁炒﹞陳皮﹝各一錢﹞

白豆蔻﹝去殼﹐七分﹞藿香濃朴﹝薑汁炒。各七分﹞甘艸﹝炙﹐二分。﹞

上銼一劑﹐生薑三片﹑棗一枚﹐水煎﹐食後服。瘦人心下痞悶﹐加炒黃連﹐去半夏﹔血虛中滿﹐加當歸﹑白芍﹐去半夏﹔食積中滿加炒神曲﹑山楂﹑麥芽﹐去白術﹑半夏﹔肥人心下痞悶加蒼術﹔气虛中滿加人參﹐去半夏﹔痰膈中滿加栝蔞仁﹑貝母﹑桔梗﹑竹瀝﹑薑汁少許﹐去白術﹑半夏﹔脾泄中滿加炒蒼術﹑炒白芍﹑去半夏。

內傷元气而痞滿者﹐宜大補气也。加減補中益气湯﹐治內傷心下痞滿。﹝方見內傷。﹞脈緩有痰而痞加半夏﹑黃連﹐脈弦﹑四肢滿悶﹑便難而心下痞加黃連﹑甘艸﹑柴胡﹔大便閉燥加黃連﹑桃仁﹐少加大黃﹑當歸身﹔心下痞飽悶加白芍﹑黃連﹔心下痞腹脹加白芍﹑砂仁﹑五味子﹐如天寒少加漧薑﹑官桂﹔心下痞或中寒者加附子﹑黃連﹔心下痞嘔逆者加陳皮﹑生薑﹑黃連﹐冬月加黃連﹐少加丁香﹑藿香﹔能食而心下痞加枳實三錢﹑黃連五分﹐如不能食心下痞者勿加之﹐只根據本方﹔食以後心下痞者﹐則服橘皮枳實丸。

大消痞丸

治一切心下痞及年久不愈者。

黃連﹝去蘆須﹐土炒﹞黃芩﹝去朽﹐土炒。各六錢﹞枳實﹝麩炒﹐五錢﹞半夏﹝泡﹞陳皮濃朴﹝薑汁炒。各四錢﹞白術﹝去蘆﹞姜黃﹝各一兩﹞豬苓澤瀉砂仁﹝各三錢﹞幹生薑﹝二錢﹞人參﹝四錢﹞神曲﹝炒﹞甘艸﹝炙。各二錢﹞

上爲末蒸餅爲丸﹐如梧桐子大。每服五十丸至百丸﹐空心白湯送下。

解郁和中湯

治胸膈痞滿﹐內熱夜不安臥﹐臥則愈悶。

陳皮﹝去白﹐一錢二分﹞赤茯苓﹝一錢﹞半夏﹝八分﹞靑皮﹝去瓤﹐醋炒﹐五分﹞香附米﹝童便炒﹐一錢﹞枳殼﹝麩炒﹐一錢﹞梔子﹝一錢﹞黃連﹝薑汁炒﹐七分﹞神曲﹝炒﹐七分﹞濃朴﹝姜炒﹐七分﹞

前胡﹝八分﹞蘇子﹝研碎﹐七分﹞生甘艸﹝四分﹞

上銼一劑﹐姜五片﹐水煎熱服。

卷之三

鼓脹

脈﹕脹滿脈弦﹐脾制於肝﹔洪數熱脹﹐遲弱陰寒﹔浮爲虛脹﹐緊則中實﹔浮大者生﹐虛小危急。

夫脹者﹐由脾胃之气虛弱﹐不能運化精微而致水谷聚而不散﹐故成脹也。然飲食失節﹐不能調養則淸气下降﹐濁气塡滿胸腹﹐濕熱相蒸﹐遂成脹滿。經曰﹕鼓脹是也。中空無物有似於鼓﹐小便短澀不利﹐其病膠固難以治療。用分消湯加減治之﹐健脾順水寬中爲主也。不可大用猛烈之藥反傷脾胃﹐病再復來不可治也。若臍凸肉硬﹑肚大靑筋﹑足背手掌俱浮﹐男從腳下腫上﹐女從頭上腫下﹐並皆不治。

腹脹者﹐肚腹脹起﹑中空似鼓是也。

分消湯

治中滿成鼓脹﹐兼治脾虛發腫滿飽悶。

蒼術﹝米泔浸炒﹞白術﹝去蘆﹞陳皮濃朴﹝薑汁炒﹞枳實﹝麩炒。各一錢﹞砂仁﹝七分﹞木香﹝三分﹞香附豬苓澤瀉大腹皮﹝各八分﹞茯苓﹝一錢﹞

上銼一劑﹐生薑一片﹑燈艸一團﹐水煎服。气急加沈香﹔腫脹加蘿卜子﹔脇痛面黑是气鼓﹐加靑皮去白術﹔脇滿小腸脹痛﹑身上有血絲縷是血鼓﹐加當歸﹑芍藥﹑紅花﹑牡丹皮﹐去白術﹑茯苓﹔噯气作酸﹑飽悶腹脹是食鼓﹐加山楂﹑神曲﹑麥芽﹑蘿卜子﹐去白術﹑茯苓﹔惡寒手足厥冷﹑瀉去淸水是水鼓﹐加官桂﹔胸腹脹滿有塊如鼓者﹐是痞散成鼓﹐加山楂﹑神曲﹑半夏﹑靑皮﹑歸尾﹑玄胡﹑鱉甲﹐去白術﹑茯苓﹑豬苓﹑澤瀉。

腹脹脾胃气血俱虛者﹐宜半補而半消也。

行濕補气養血湯

治气血虛弱﹐單腹鼓脹浮腫。

人參白術﹝去蘆﹞茯苓當歸川芎白芍﹝斂脹﹐各一錢﹞蘇梗陳皮﹝泄滿﹞濃朴﹝姜炒﹞

大腹皮﹝斂气﹞蘿卜子﹝炒﹞海金沙木通﹝利水。各八分﹞木香﹝運气﹞甘艸﹝生。各三分﹞

上銼一劑﹐生薑三片﹑棗一枚﹐水煎服。气虛倍人參﹑白術﹑茯苓﹔血虛倍當歸﹑川芎﹑白芍﹔小便短少﹐再加豬苓﹑澤瀉﹑滑石﹔服後腫脹俱退﹐惟面足不消﹐此陽明經气虛﹐倍用白術﹑茯苓。

和榮順气湯

治脾弱血虛﹐心腹脹悶﹑兩足虛腫。

當歸﹝酒洗﹐一錢﹞川芎﹝六分﹞白芍﹝酒浸﹞白術﹝土炒。各一錢﹞茯苓烏藥蒼術﹝米泔浸﹞

陳皮﹝去白﹞枳實﹝炒﹞神曲﹝炒﹞香附﹝醋炒﹞木瓜牛膝﹝酒洗﹞獨活﹝酒洗﹞澤瀉薏苡仁﹝炒﹞木通﹝各一錢﹞甘艸﹝三分﹞

上銼一劑﹐生薑煎服。

腹脹元气脾胃兩虛者﹐宜補多而消少也。

調中健脾丸

治單腹脹及脾虛腫滿﹑膈中閉塞及胃口作痛﹐並皆治之﹐神效。

黃﹝蜜炒﹞人參﹝去蘆。各二兩﹞白術﹝六兩﹐黃土拌炒﹞茯苓﹝二兩﹞陳皮﹝二兩﹐鹽水炒﹞

蘇子﹝二兩半﹐微炒﹞蘿卜子﹝一兩半﹐炒﹞山楂肉﹝三兩﹐炒﹞艸豆蔻﹝二兩半﹐酒拌炒﹞澤瀉﹝三兩半﹞薏苡仁﹝三兩﹐炒﹞沈香﹝六錢﹐另爲末﹞

五加皮﹝三兩﹐炒﹞栝蔞﹝一兩﹐用大栝蔞二个﹐鉆一孔﹐每个入川椒三錢﹐多年糞二錢敲米粒大﹐俱納入瓜內﹐外以綿紙糊完﹐再用紙筋﹑鹽泥封固﹐炭火內紅爲度﹐取出擇去鹽泥﹐其黑色一並入藥。﹞

上銼爲細末﹐煎荷葉﹑大腹皮湯﹐打黃米糊爲丸﹐如梧桐子大。每服百丸﹐日進三次﹐白湯下。此藥不傷元气﹐大有補益﹐勿輕視之。

熱脹腹有積聚者﹐宜分消也。

廣術潰堅湯

治中滿腹脹有積聚如石堅硬﹐令人坐臥不寧﹐二便澀滯﹐上气喘促﹐或通身虛腫。

濃朴﹝姜制﹞黃連黃芩益智仁艸豆蔻當歸﹝各五分﹞半夏﹝七分﹞廣術升麻紅花吳茱萸﹝各三分﹞生甘艸柴胡澤瀉神曲﹝炒﹞靑皮陳皮﹝各三分﹞口漧加漧葛﹝四分﹞

上銼一劑﹐生薑煎﹐食遠服。忌酒醋濕面。

中滿分消丸

治中滿鼓脹﹑气脹﹑水脹﹑大熱脹﹐不治寒脹。

人參白術姜黃豬苓﹝去黑皮﹞炙甘艸﹝各一錢﹞白芍砂仁幹生薑﹝各二錢﹞澤瀉陳皮﹝各三錢﹞知母﹝炒﹐四錢﹞枳實﹝麩炒﹞半夏﹝泡﹞黃連﹝炒。各五錢﹞黃芩﹝炒﹐一兩二錢﹞

濃朴﹝姜炒﹐一兩﹞

上爲細末﹐水浸蒸餅爲丸﹐如梧桐子大﹐每服百丸﹐熟白湯下﹐食遠服。

寒脹不喜飲食﹐宜溫散也。

香朴湯

治老人中寒下虛﹐心腹膨脹﹐不喜飲食﹐脈浮遲而弱﹐此名寒脹。

濃朴﹝姜炒﹐一兩﹞大附子﹝炮去皮臍﹐七錢半﹞木香﹝三錢﹞

上銼一劑﹐姜七片﹑棗一枚﹐水煎服。

血气凝結積聚而成腹脹者﹐宜專攻也。

四炒枳殼丸

治气血凝滯﹐腹內鼓脹積聚﹐此藥寬中快膈快气﹐消導飲食。

枳殼﹝四兩﹐米泔浸﹐去瓤切片﹐分四處炒之﹕﹞一分﹝蒼術一兩同煮幹﹑炒黃色﹐去蒼術﹞﹐一分﹝蘿卜子一兩水同煮幹﹑炒黃色﹐去蘿卜子﹞﹐一分﹝小茴香一兩水同煮幹﹑炒黃色﹐去茴香﹞﹐一分﹝漧漆一兩水同煮幹﹑炒黃色﹐去漧漆﹞香附﹝二兩﹞檳榔﹝一兩﹞玄胡索﹝一兩﹐微炒﹞三稜﹝二兩﹐同莪術法制﹞莪術﹝一兩稜﹑莪二味用童便一鐘浸一宿﹐次日用完巴豆仁去殼三十粒同水煮幹﹐炒黃色﹐去豆不用。﹞

上爲細末﹐用蒼術﹑茴香﹑蘿卜子﹑漧漆煮汁﹐好醋一碗同麵糊爲丸﹐如梧桐子大。每服七十丸﹐淸米湯下。

腹脹因於气者﹐宜順气也。分心气飲﹝方見諸气﹞。根據本方﹐如水气浮腫因於气者加豬苓﹑澤瀉﹑車前﹑葶藶﹑木瓜﹑麥門冬。

金陵酒丸

治鼓腫。

眞沈香﹝一兩﹞牙皂﹝一兩﹞廣木香﹝二兩半﹞檳榔﹝一兩﹞

上爲末﹐用南京燒酒爲丸。每服三錢﹐重者四錢﹐五更燒酒下。水腫﹐水自小便而出﹐气鼓放屁﹔水鼓加苦亭藶五錢煎﹐酒送下再服。

金蟾散

治气鼓如神。

大蝦膜一个﹐以砂仁推入其口內﹐使吞入腹﹐以滿爲度﹐用泥罐封固﹐炭火鍛﹐令紅透煙淨取出﹐候冷去泥﹐研末爲一服﹐或酒﹑或陳皮湯送下。候撒屁多乃見其效。

寬中養胃湯

治胸膈脹滿﹐飲食少用。

蒼術﹝炒﹐四分﹞香附﹝七分﹞枳殼﹝麩炒﹐五分﹞濃朴﹝姜炒﹐五分﹞藿香﹝五分﹞山楂﹝三分﹞

陳皮﹝一錢﹞砂仁﹝三分﹐細﹞神曲﹝炒﹐四分﹞檳榔﹝三分﹞麥芽﹝炒﹐四分﹞靑皮﹝去瓤﹐三分﹞

枳實﹝麩炒﹐四分﹞半夏﹝五分﹞茯苓﹝五分﹞甘艸﹝炙﹐三分﹞

上銼一劑﹐生薑三片﹑棗一枚﹐水煎﹐食遠服。

春元李河山﹐患腹左一塊﹐數年不愈。後食派餅過多﹐得腹脹滿悶。余診六脈洪數﹐气口緊盛。以藿香正气散加山楂﹑神曲﹐二劑而愈。逾月又因飲食失節﹐腹脹如初﹐而仍以前正气散數劑弗效﹐又易行濕補气養血湯二十餘劑始安。余囑曰﹕病𨿽愈而體未撤消﹐務要謹守﹐勿犯禁戎。逾數月﹐過余曰﹕凡有病﹐皆天與也﹐不在服藥﹐不在謹守﹐若當時顏子亞聖豈不能保養﹐何短命死矣。我今保養半年﹐未見何如﹐豈在保養服藥者哉﹖予不能對﹐渠遂放肆無忌。未經數旬﹐忽患痢赤白﹐裏急後重﹐痛不可忍﹑晝夜無度。渠自制大黃一劑﹐數下勿效﹐復求予診。六脈洪數﹐先以調中理气湯二劑﹐又以補中益气湯加白芍﹑黃連微效。渠欲速效﹐遂易他醫。其醫不審病原﹐數患內傷鼓脹之疾﹐輒用下藥。不愈﹐又易一醫﹐又下之。前後約三十餘度﹐將元气愈憊而下脫﹐肛門痛如刀割﹐腹脹如鼓。然醫不知元气下陷﹐陷深則痛愈深﹐當大補元气﹑升提爲主﹐非百劑不可。今以素損元气者﹐欲速效﹔豈可得也。嗟夫﹗醫者不補而反瀉﹐病者不愼而欲速﹐安得不死也﹖信兩誤耳。

補遺方

化龍丹

治單腹脹。

用大鯉魚一个﹑巴豆四十粒﹐將魚FS了﹐將魚脊割開兩刀﹐將巴豆下在兩刀路合住﹐用紙包裹﹐慢火燒熟﹐去豆食魚﹐米湯下。

卷之三

水腫

脈﹕水腫之病﹐有陰有陽。陰脈沈遲﹐其色靑白﹐不渴而瀉﹐小便淸澀﹔脈或沈數﹐色赤而黃﹐燥糞赤溺﹐兼渴爲陽。沈細必死﹐浮大無妨。

水腫者﹐通身浮腫﹐皮薄而光﹐手按成窟﹐舉手卽滿者﹐是水腫也。初起眼胞上下微腫如裹水。上則喘咳气急﹐下則足膝浮腫﹐大小便短澀不利﹐或大便溏泄﹐皆因脾虛不能運化水谷﹐停於三焦﹐注於肌肉﹐滲於皮膚而發腫也。治用健脾利水以爲上策。久則肌肉潰爛﹐陰囊足脛水出﹐唇黑﹐缺盆平﹐臍口肉硬﹐足背手掌俱平者﹐是脾气憊也。

水腫气急而小便澀﹐血腫气滿而四肢寒。朝寬暮急是血虛﹐暮寬朝急是气虛﹐朝暮急气血俱虛﹐大凡水腫者﹐宜健脾去濕利水也。

實脾飲

治水腫。

蒼術﹝米泔制﹞白術﹝土炒﹞濃朴﹝薑汁炒﹞茯苓﹝連皮用﹞豬苓澤瀉香附砂仁枳殼﹝麩炒﹞陳皮大腹皮木香﹝各等分﹞

上銼一劑﹐燈芯一團﹐水煎﹐磨木香調服。气急加蘇子﹑葶藶﹑桑白皮﹐去白術﹐發熱加炒山梔﹑黃連﹐去香附﹔瀉加炒芍藥﹐去枳殼﹐小水不通加木通﹑滑石﹐去白術﹔飲食停滯加山楂﹑神曲﹐去白術﹔惡寒手足厥冷﹑脈沈細﹐加官桂少許﹔腰上腫加藿香﹐腰以下加牛膝﹑黃柏﹐去香附﹔胸腹腫脹飽悶加蘿卜子﹐去白術。

加減胃苓湯

治水腫。

蒼術﹝米泔制﹐一錢半﹞陳皮﹝去白﹐一錢﹞濃朴﹝姜制﹐八分﹞豬芩﹝去皮﹞赤茯苓﹝去皮﹞

澤瀉白術﹝去蘆。各一錢﹞大腹皮﹝六分﹞神曲﹝炒﹐八分﹞甘艸﹝炙﹐三分﹞山楂﹝去核﹐七分﹞

香附﹝姜炒﹐六分﹞木瓜﹝一錢﹞檳榔﹝八分﹞砂仁﹝七分﹞

上銼一劑﹐水二鐘﹑生薑三片﹑燈芯一團﹐煎至一鐘﹐食遠溫服﹐渣再煎服。

水腫腹有積塊者﹐宜半消而半補也。

木香流气飲

調順榮衛﹑流通血脈﹑快利三焦﹑安和五臟﹐治諸气痞滯不通﹐胸膈膨悶﹑口苦咽漧﹑嘔吐食少﹑肩背腰脇走注則痛﹑喘急痰嗽﹑面目虛浮﹑四肢腫脹﹑大便閉結﹑小便赤澀﹔又治憂思太過﹐怔忡郁積﹑香港腳風濕﹑結聚腫痛﹑脹滿喘急﹑水腫等癥﹐並皆治之。

陳皮﹝一錢四分﹞靑皮﹝去瓤﹞香附紫蘇﹝各一錢二分﹞赤茯苓木瓜白術﹝去蘆﹞麥門冬大黃﹝各二錢五分﹞白芷枳殼﹝麩炒。各三分﹞艸果人參﹝去蘆。各一錢半﹞官桂蓬術大腹皮丁皮檳榔木香沈香﹝各四分半﹞木通﹝六分﹞甘艸半夏﹝薑汁炒﹞濃朴﹝薑汁炒。各一錢二分﹞

上銼一劑﹐生薑三片﹑棗一枚﹐水煎﹐不拘時熱服。

消腫調脾順气湯

治水腫﹐消脹滿﹐順气和脾﹐除濕利水。

蒼術﹝米泔浸﹞陳皮濃朴﹝去皮姜炒﹞艸果砂仁豬苓澤瀉木香檳榔﹝男雌女雄﹞香附枳殼﹝麩炒﹞桔梗三稜莪術官桂大茴香木通人參木瓜桑白皮牽牛﹝男用白﹐女用黑﹞大腹皮大黃甘艸上銼劑﹐生薑煎服。

水腫因气惱者﹐宜順气也﹐分心气飲。﹝方見气癥。﹞根據本方加豬苓﹑澤瀉﹑車前﹑葶藶﹑木瓜﹑麥門冬。

濕熱作腫脹滑泄者﹐宜淸熱除濕利水也。

葶藶木香散

治濕熱內外甚﹐水腫腹脹﹑小便赤澀﹑大便滑泄﹐此藥下水濕﹑消腫脹﹑止瀉﹑利小便之聖藥也。

豬苓﹝一錢半﹞澤瀉﹝五分﹞白術﹝二錢半﹞茯苓﹝二錢半﹞官桂﹝二錢半﹞葶藶﹝二錢半﹞

木通﹝五錢﹞木香﹝五錢﹞滑石﹝三兩﹞甘艸﹝五錢﹞

上爲細末﹐每服三錢﹐白湯調下﹐食前服。若小便不得通利而反泄看﹐此乃濕熱痞悶深而攻之不開是反爲注泄﹐乃正气已衰﹐多難救也。

水腫元气壯盛者﹐宜消導也。

三消丸

治腫脹。

甘遂木香巴豆﹝去殼。各一錢﹞

上共研爲末﹐寒粟米飯爲丸﹐如梧桐子大﹐量人虛實用之。實者每服二分﹐虛者每服分半。先服五芩散加瞿麥﹑車前﹑木通﹑滑石煎服﹐後服此三消丸。消上用陳皮湯下﹐消下用蔥白湯下。隔一日進一服﹐三服止。若動三五次﹐以冷粥補之。消完後用白術﹝三兩﹞﹑陳皮﹝三兩﹞﹑甘艸﹝炙﹐三兩﹞﹐濃朴﹝姜炒﹐二兩﹞

皂礬﹝三兩﹞﹐用面炒盡煙﹐或用醋炒皂礬三五次﹐同前藥研爲末﹐醋糊丸﹐梧桐子大。每服五十丸﹐米湯送下。每日進三服﹐忌惱怒﹑戒煎炒及無鱗魚諸般發物﹐連服四十九日而安。

卷之三

積聚

脈﹕五積屬陰﹐沈伏附骨﹐肝弦﹑心芤﹑腎沈急滑﹑脾實且長﹑肺浮喘卒。六聚結沈﹐痼則浮結。又有瘕﹐其脈多弦。弦結瘕積﹐弦細堅﹐沈重中散﹐食成癖。左轉沈重﹐气胸前﹐若是肉﹐右轉橫旋。積聚瘕﹐緊則痛纏。虛弱者死﹐實彊者痊。

痞塊者一名瘕。不能移動者﹐是塊﹔能移動﹐或左或右者﹐是瘕塊。五臟五積﹐六腑六聚。積在本位﹐聚無定處。气不能作塊成聚﹐塊乃是有形之物﹐痰與食積死血而成﹐此理曉然。且中爲痰飲﹐左爲血塊﹐右爲食積﹐俱用潰堅湯﹐丸加減﹐消痰活血﹑順气健脾爲主也。積者有常所﹐有形之血也﹔聚者無定位﹐無形之气也﹔積塊者﹐痰與食積死血也。

潰堅湯

治五積六聚﹑諸般瘕﹑癖血塊之總司也。

當歸白術﹝去蘆﹞半夏﹝薑汁炒﹞陳皮枳實﹝麩炒﹞山楂肉香附濃朴﹝薑汁炒﹞砂仁木香﹝各等分﹞

上銼一劑﹐姜一片﹐水煎﹐磨木香調服。左脇有塊加川芎﹔右脇有塊加靑皮﹔肉食成塊加姜炒黃連﹔粉面成積加神曲﹔血塊加桃仁﹑紅花﹑官桂﹐去半夏﹑山楂﹔痰塊加海石﹑栝蔞﹑枳實﹐去山楂﹔飽脹加蘿卜子﹑檳榔﹐去白術﹔壯健人加蓬術﹔瘦弱人加人參少許。

潰堅丸

根據本方加海石﹑楞子﹑鱉甲﹐各爲細末﹐將阿魏用醋煮化和前藥末﹐薑汁糊爲丸﹐如梧桐子大。每服五十丸﹐不拘時服﹐黃酒送下﹐淸米湯亦可。

眞人化鐵湯

治五積六聚﹑癖瘕﹐不論新久﹑上下左右。

三稜莪術靑皮陳皮神曲﹝炒﹞山楂肉香附枳實﹝麩炒﹞濃朴﹝姜制﹞黃連﹝薑汁炒﹞

當歸川芎桃仁﹝去皮﹞紅花木香﹝各三分﹞檳榔﹝八分﹞甘艸﹝二分﹞

上銼一劑﹐生薑一片﹑棗一枚﹐水煎服。

積塊屬熱者﹐宜淸化也。

柴胡湯

柴胡黃芩半夏﹝薑汁炒﹞蒼術﹝米泔浸﹞濃朴﹝姜炒﹞陳皮靑皮﹝去瓤﹞枳殼﹝麩炒﹞

神曲﹝炒﹞山楂肉三稜莪術﹝各等分﹞甘艸﹝減半﹞

上銼一劑﹐姜一片﹑棗一枚﹐水煎服

化痞丹

消積塊專攻之劑。

大黃﹝四兩﹐米醋浸一七﹐日曬夜露一七﹞木鱉子﹝去油﹐一兩﹞穿山甲﹝土炒﹐三兩﹞香附米﹝童便浸﹐炒﹐一兩﹞桃仁﹝去皮﹐研﹐一兩﹞紅花﹝三錢﹐生﹞靑黛﹝五分﹞

上爲細末﹐將大黃醋煮成糊爲丸﹐如豆大。每服五十丸或六十丸﹐茅根﹑葛根煎湯送下。忌花椒﹑胡椒﹑煎炙﹑糯米等物。

化鐵金丹

化一切積塊如神。

黃人參白術當歸川芎陳皮靑皮﹝去瓤﹞香附烏藥檳榔枳殼﹝麩炒﹞枳實﹝麩炒﹞

木香沈香蒼術﹝米泔浸﹞山楂肉神曲﹝炒﹞艸果麥芽﹝炒﹞艸豆蔻蘿卜子蘇子白芥子三稜莪術濃朴﹝薑汁炒﹞小茴香白礬牙皂黃連赤芍柴胡龍膽艸甘艸﹝以上各五錢﹞

大黃﹝生用﹐六錢﹞牽牛﹝用頭末﹐八錢﹞乳香沒藥阿魏砂﹝用瓷罐煨過。各五錢﹞皮硝﹝一兩﹞

上爲細末﹐釅醋打稀糊爲丸﹐如梧桐子大。每服五十丸﹐空心米湯送下﹐午間白水下﹐夜白水下﹐日進三服。

積塊屬寒者﹐宜溫散也。

大化气湯

治五積六聚﹐狀如瘕﹐隨气上下﹐發作有時﹐心腹疼痛﹐上气窒塞﹐小腹脹滿﹐大小便不利。

三稜莪術靑皮﹝去瓤﹞陳皮桔梗藿香香附益智仁肉桂甘艸一方加大黃﹑檳榔﹐治諸般痞積﹐面黃肌瘦﹐四肢無力﹐皆緣內有虫積﹐或好食生米﹑壁泥﹑茶炭﹑咸辣等物。用水煎﹐露一宿﹐空心溫服﹐不得些少飲食﹐則虫積不行矣。

上銼生薑三片﹑棗一枚﹐水煎服。心脾痛加烏藥﹑枳殼﹔脾滯合四聖散。

勝紅丸

治脾積气隔滿悶﹑气促不安﹑嘔吐酸水﹐丈夫酒積﹐婦人血積气滯﹐小兒食積﹐並皆治之。

陳皮莪術﹝二味同醋煮﹞靑皮﹝去瓤﹞三稜﹝醋煮﹞漧薑﹝炮﹞良姜﹝各一兩﹞香附﹝炒去皮毛﹐二兩﹞

上爲末﹐醋糊丸﹐如梧桐子大。每服五十丸﹐姜湯下﹐食前服。

男子積塊痛者﹐宜化气也。

千金化气湯

治男子腹中气塊疼痛。

靑皮陳皮枳殼﹝去瓤﹞香附砂仁白豆蔻﹝各一兩﹞木香﹝五錢﹞丁香﹝三錢﹞半夏﹝姜制﹞

艸果漧姜﹝各七錢﹞檳榔﹝一兩五錢﹞川芎白芷三稜﹝醋炒﹞莪術玄胡索﹝各一兩﹞小茴香﹝五錢﹞

濃朴﹝薑汁炒﹞大腹皮白芍﹝各一兩﹞甘艸﹝三錢﹞

上銼一劑﹐生薑三片﹐水煎﹐半空心服。

女子積塊痛者﹐宜導气也。

千金導气湯

治婦人滿腹气塊﹐遊走不定﹐漉漉有聲﹐攻作疼痛﹐久年不愈者神效。

丁香木香砂仁白豆蔻香附烏藥枳實﹝焙﹞當歸川芎白芷白芍白術﹝去蘆﹞靑皮﹝去瓤﹞陳皮桔梗肉桂濃朴﹝姜炒﹞漧薑﹝炒﹞三稜﹝醋炒﹞莪術﹝醋炒﹞角茴小茴牛膝﹝去蘆﹞紅花杜仲﹝姜炒﹞漧漆﹝醋炒淨煙﹞乳香沒藥甘艸上銼半水半酒﹐姜蔥煎﹐熱服。飽悶不食加山楂﹑神曲﹑麥芽﹔有熱加柴胡﹑黃芩。

積塊兼虛者﹐宜半消半補也。

消積保中丸

順气化痞﹐理脾消滯﹐散痞結﹑除積塊﹑進飲食﹑淸郁熱。

陳皮﹝去白﹐二兩﹞靑皮﹝淸油炒﹐四錢﹞白茯苓﹝去皮﹐一兩半﹞白術﹝土炒﹐三兩﹞香附﹝醋炒﹐二兩﹞半夏﹝一兩﹐泡七次﹐薑汁炒﹞木香﹝三錢﹐不見火﹞檳榔﹝七錢﹞莪術﹝醋浸炒﹐八錢﹞三稜﹝醋浸炒﹐八錢﹞萊菔子﹝微炒﹐一兩﹞砂仁﹝四錢﹞神曲﹝炒﹐一兩﹞麥芽﹝炒﹐六錢﹞

白芥子﹝炒﹐一兩﹞黃連﹝薑汁炒﹐一兩﹞眞阿魏﹝醋浸﹐三錢﹞山梔仁﹝薑汁炒﹐一兩﹞漧漆﹝炒淨煙﹐五錢﹞

加人參﹝五錢尢效﹞

上爲細末﹐薑汁﹑酒打糊丸﹐如梧桐子大。每服八十丸﹐食後白湯送下。

血積塊者﹐宜專攻也。

神化丹

消癖積﹑破血塊﹑下鬼胎﹑通經脈及諸痞積血气塊。

砂漧漆﹝炒﹞血竭﹝各三錢﹞紅娘﹝二十个﹐去翅﹞乳香﹝一錢半﹞斑蝥﹝二十个﹐去翅足﹞

上爲末﹐棗肉丸﹐如豌豆大。每服一丸至三五丸﹐臨臥﹐或棗湯﹑姜湯﹐或紅花蘇木湯下。

凡積塊內服藥而外貼者﹐乃兼濟也。

五仙膏

治一切痞塊積气﹑癖疾肚大靑筋﹑气喘上壅﹐或發熱咳嗽﹑吐血衄血。

大黃肥皂角生薑﹝半斤﹞生蔥﹝半斤﹞大蒜﹝半斤﹞

上共搗爛﹐用水煎﹐取出汁去渣﹐再煎汁熬成膏﹐黑色爲度﹐攤絹帛上﹐先用鍼刺患處﹐後貼膏藥。

神仙化痞膏

專治一切積聚痞塊﹐一貼卽消﹐應驗如神。

當歸川芎赤芍黃連黃芩黃柏梔子﹝各一錢﹞紅花肉桂丁香生地黃艸烏巴豆﹝去殼。

各五錢﹞大黃﹝二兩﹞蘇木川烏﹝各一兩﹞穿山甲﹝二十片﹞蜈蚣﹝六條﹞白花蛇﹝一條或一兩﹞桃枝柳枝棗枝﹝各二寸﹞

上銼細﹐香油二斤浸五七日﹐桑柴慢火熬至焦黑色﹐去渣﹐起白光爲度。放冷﹐濾淨澄淸﹐取一斤半再入鍋﹐桑柴火熬至油滚﹐陸續下飛過黃丹炒黑色一兩﹑燒過官粉一兩﹐水飛過炒褐色密陀僧一兩﹐仍慢火熬﹐極沸止﹐再加嫩松香四兩﹑黃蠟半斤﹐熬至滴水成珠﹐用濃綿紙時時攤藥貼﹐貼自己皮上試之﹐老漱得所﹐方住手離火﹐待微溫下後細藥﹕松香﹝先以油少許入鍋溶成汁入膏內方佳﹞﹑乳香﹝一兩﹐篛葉炙過﹞﹑沒藥﹝一兩﹐炙﹞﹑血竭﹝五錢﹐咀之如蠟﹐嗅之作梔子味方佳﹞﹑天竺黃﹝三錢﹑輕粉﹝三錢﹞﹑砂﹝一錢半﹞﹑胡黃連﹝三錢﹞﹑阿魏﹝五錢﹐取一豆大﹐火化滴銅器上﹐上頭變白者佳﹑麝香﹝一錢﹞。上九味﹐共爲細末﹐陸續入膏內﹐不住手攪勻﹐以冷爲度。鏟出以溫水洗去浮膩﹐埋在陰地二十一日﹐去火毒﹐狗皮攤膏﹐先以白酒煮朴硝洗患處﹐良久方貼藥。時時炭火烤熱﹐手摩熨之﹐一貼可愈。

貼時尢當戒濃味﹑生冷及房欲﹑怒气。又以多服藥餌﹐不可專恃貼藥也。

一﹑五積六聚﹐瘕痞塊﹐元气虛弱﹐肌體瘦怯﹐飲食不進﹐四肢沈困﹐用補中益气湯加三稜﹑莪術﹑靑皮﹑香附﹑桔梗﹑藿香﹑益智﹑肉桂。

卷之三

五疸

脈﹕五疸實熱﹐脈必洪數﹐其或微澀﹐癥屬虛弱。

黃膽癥者﹐𨿽有五疸﹐俱是脾胃水谷濕熱相蒸﹐故發黃也。胸腹飽悶﹑面目俱黃﹑小水短赤如皂莢汁者﹐就如曲相似﹐濕熱而生黃也﹐用茵陳四苓散加減。發黃口渴﹑大便實者﹐用茵陳大黃湯下之﹐黃自退也。小水淸白爲愈。疸散成鼓者多矣。

五疸者﹐濕熱鬱蒸於脾也。

茵陳散

治濕熱發黃。

茵陳梔子赤苓豬苓澤瀉蒼術枳實黃連濃朴滑石﹝各等分﹞

上銼一劑﹐燈艸一團﹐水煎服。身熱加柴胡﹔小水短赤加黃柏﹔胸膈飽悶加蘿卜子﹑茯苓﹐飲酒人加栝蔞仁﹑漧葛﹑砂仁﹐去滑石。此成酒疸者多。

茵陳大黃湯

治黃膽大便結實。

茵陳大黃枳實山梔濃朴滑石﹝各等分﹞甘艸﹝減半﹞

上銼一劑﹐燈艸一團﹐水煎服。

棗子綠礬丸

治黃膽胖病。

鍼砂綠礬﹝炒﹞蒼術﹝米泔制﹞濃朴﹝姜炒﹞陳皮神曲﹝炒。各一兩﹞甘艸﹝五錢﹞

上爲細末﹐棗肉爲丸﹐或醋糊爲丸﹐如梧桐子大。每服五十丸﹐食後米湯送下。切忌蕎麥﹑羊肉﹑母豬肉。食之急死無醫。

四寶丹

治黃病喫生米﹑茶葉﹑黃泥﹑黑炭者宜服。

生米﹕用麥芽一斤﹝炒﹞使君子肉﹝二兩﹞檳榔南星﹝各二兩﹐薑汁制﹞

茶葉﹕用茶葉一斤﹝炒﹞使君子肉﹝二兩﹞檳榔南星﹝各一兩﹐薑汁制﹞

黃泥﹕用壁土一斤﹝炒﹞使君子肉﹝二兩﹞檳榔南星﹝各一兩﹐薑汁制﹞

黑炭﹕用黑炭一斤﹝炒﹞使君子肉﹝二兩﹞檳榔南星﹝各一兩﹐薑汁制﹞

上爲末﹐煉蜜爲丸﹐如梧桐子大。每服五十丸﹐淸早砂糖水送下﹐大效。

治黃病方

黑礬不拘多少﹐日曬夜露二十一日爲末﹐棗肉爲丸﹐如綠豆大。每服九丸﹐早﹑午﹑晚各進一服﹐日進三服﹐二十一日卽止。小兒服三九。

治黃腫病方

七月七日采水花榦爲末﹐每服一錢﹐黃酒下效。

治气黃病方

以蛇蛻用棍子挑於燈上點火著﹐滴成珠﹐多年陳麻楷圃燒灰各等分爲末﹐黃酒調服效。

卷之三

痼冷

凡陰癥身靜而重﹐語言無聲﹐气少難以喘息﹐目睛不了了﹐口鼻冷气﹐水漿不入﹐大小便不禁﹐面上惡寒有如刀刮﹐先用蔥熨法﹐次服四逆湯。﹝方見中寒。﹞

痼冷者﹐寒之甚也。

加味理中湯

大附子﹝麵包煨去皮殼﹞人參﹝去蘆﹞白術﹝去蘆﹞漧薑﹝炒﹞肉桂陳皮茯苓﹝去皮。各等分﹞

甘艸﹝炙﹐減半﹞

上銼一劑﹐生薑一片﹑棗二枚﹐水煎熱服。

固陽湯

治陽癥歸陰﹐陰囊縮入﹐手足厥冷﹐腹痛脹﹐汗冷出﹐脈或反洪弦。

黃人參﹝各二錢﹞白術﹝去蘆﹞茯苓﹝各四錢﹞漧薑﹝八錢﹞良姜﹝三錢﹐腹痛倍用﹞白姜﹝八錢﹞濃朴﹝三錢﹐薑汁炒﹞大附子﹝炮﹐四錢﹞

上銼一劑﹐水煎熱服。

治陰癥方

胡椒﹝三十粒﹞黃丹﹝一兩﹞漧薑﹝一塊﹞

上三味爲末﹐用醋調塗放男左女右手心內﹐合在小便上一時﹐蓋被出汗卽已。

治陰癥腹痛

灸小指外側上紋尖﹐艾炷如小豆大﹐灸三壯﹐男灸左﹐女灸右。

治陰癥冷極﹐熱藥救不回者﹐手足冰冷﹑腎囊縮入﹑牙關緊急﹐死在須臾。用大艾炷灸臍中﹐預將蒜搗汁擦臍上﹐後放艾多灸之。其臍上下左右各開八分﹑四分﹐用小艾炷灸至五壯爲度。如玉莖縮入於內﹐速令人捉定﹐急將蘄艾丸如綠豆大﹐在龜頭馬口灸二壯﹐其莖卽出﹐仍服附子理中湯卽效。

治陰癥方

老桑樹皮﹝燒存性﹞牡蠣﹝火﹞漧薑胡椒﹝各二錢﹞膽礬﹝一錢﹞麝香﹝少許﹞

上爲細末﹐用陰陽唾調塗於兩手心內夾腿腋﹐不時徧身汗出卽瘥。

治冷陰方

枯白礬百艸霜﹝各一錢﹞﹐共爲細末﹐煉蜜爲丸。每服一丸﹐黃酒送下。

治陰癥腹痛面靑甚者﹕鴿子糞一大抄﹐研末﹐極熱酒一盞衝入﹐攪勻少澄飲之﹐去渣﹐頓愈。

三仙散

﹕治陰癥。漧薑大附子﹝炮去皮臍﹞官桂上共爲細末﹐每服三錢﹐滚酒調服﹐神效。

卷之三

斑疹

凡斑旣出﹐須得脈洪數有力﹐身溫足溫者易治。若脈沈小﹐足冷元气虛弱者難治。

發斑紅赤爲胃熱﹐若紫不赤爲熱甚﹐紫黑爲胃爛﹐故赤斑半生半死﹐黑斑者九死一生。大抵鮮紅起發稀朗者吉﹐紫黑者難治﹐雜黑斑爛者死也。

凡斑欲出未出之際﹐且與升麻湯先透其毒。脈虛加人參﹐食少而大便不實加白術。

斑見已出﹐不宜再發也。斑不可汗﹐斑爛不宜下。如脈洪數﹐熱甚煩渴者﹐人參化斑湯﹐若消斑毒﹐犀角玄參湯。

凡發斑疹﹐先將紅紙點燈照看病患面部﹑胸膛﹑背上﹑四肢﹐有紅點起者﹐乃發斑也。若大紅點發於皮膚之上謂之斑﹔小紅靨行於皮膚不出起者謂之疹。蓋疹輕而斑重也。先將薑汁噴於斑上﹐以後照陰陽虛實寒熱而用藥。

凡丹疹皆是惡毒熱血蘊蓄於命門﹐遇君相二火合起卽發也。如遇熱時﹐以防風通聖散辛涼之劑解之﹔寒月以升麻葛根湯等辛溫之劑解之。凡丹疹先從四肢起而後入腹者死。

發斑者﹐熱毒蘊於胸中也。

升麻湯

治陽毒赤斑﹐出狂言吐膿血。

升麻﹝二錢﹞犀角屑射幹人參生甘艸﹝各一錢﹞

上銼一劑﹐水二盞﹐煎至一盞﹐去渣﹐溫服。

人參化斑湯

人參﹝一錢﹞石膏﹝二錢﹞知母﹝三錢﹞甘艸﹝五分﹞粳米﹝一撮﹞

上銼一劑﹐水煎服。斑盛加大靑。

犀角玄參湯

犀角﹝一錢﹞升麻﹝二錢﹞香附﹝一錢﹞黃芩﹝一錢半﹞人參﹝五分﹞玄參﹝一錢﹞甘艸﹝三分﹞

上銼一劑﹐加大靑﹐水煎服。

隱疹者﹐紅點如蚤螫之狀也。防風通聖散。﹝方見中風。﹞

升麻葛根湯

升麻﹝二錢﹞葛根﹝二錢﹞芍藥﹝二錢﹞甘艸﹝三分﹞

上銼一劑﹐水煎服。

犀角消毒湯

牛蒡子荊芥穗防風甘艸犀角﹝一錢半﹐鎊爲細末﹐不入湯煎。﹞

上銼一劑﹐水二盞﹐煎至一盞﹐調犀角末服。

卷之三

發熱

《脈經》曰﹕脈大無力爲陽虛﹐脈數無力爲陰虛。無力曰虛﹐有力曰實。

夫發熱者﹐謂怫怫然發於皮膚之間﹐則成熱也﹐與潮熱﹑寒熱若同而異。潮熱者﹐有時而熱﹐不失其時﹔寒熱者﹐寒已而熱﹐相繼而發﹔至於發熱﹐則無時而發也。

血虛有汗潮熱者。

人參養榮湯

治積勞虛損﹐四肢倦怠﹐肌肉消瘦而少顏色﹐吸呼气短﹐飲食無味也。

人參﹝去蘆﹞當歸陳皮黃﹝蜜炙﹞桂心白術﹝去蘆﹞甘艸﹝炙﹐一錢﹞白芍﹝酒炒﹐二錢﹞熟地黃﹝酒浸﹞茯苓﹝去皮﹞五味子﹝各七分半﹞遠志﹝去心﹐炒五分﹞

上銼一劑﹐生薑三片﹑棗二枚﹑水二鐘﹐煎至一鐘﹐食遠服。

气虛有汗潮熱者﹐補中益气湯。﹝方見內傷。﹞

烏雞丸

治童男室女身發潮熱﹑吐血痰﹑出盜汗﹑飲食少進﹑四肢無力。

黃﹝蜜炙﹞人參﹝去蘆﹞白術﹝去蘆當當歸﹝酒洗﹞白芍﹝酒炒﹞生地陳皮秦艽柴胡銀柴胡前胡黃芩胡黃連黃柏﹝去粗皮﹞知母﹝去毛﹞貝母﹝去心﹞桑白髮地骨皮麥門冬﹝去心﹞五味子﹝各一兩。﹞

上銼細片﹐用烏骨白雞一隻﹐耳有綠色﹑腦有金色者佳﹐重一斤者﹐以麻子餵七日﹐縊死﹐去毛並內腸雜﹐納藥於內﹐用綠豆一斗五升浸潤﹐放入小甑內三寸濃﹐又將靑蒿四兩襯之放雞在上﹐仍以綠豆蓋之﹐蒸極熟﹐將雞折碎﹐同藥曬榦爲末﹐湯浸﹐蒸餅爲丸﹐如梧桐子大。每服七十丸﹐空心淸米湯下。

血虛無汗潮熱者﹐茯苓補心湯。﹝方見婦人虛勞門。﹞

气虛無汗潮熱者。

人參淸肌散

治男婦气虛無汗潮熱。

人參白術茯苓當歸赤芍柴胡半夏葛粉甘艸上銼一劑﹐姜棗煎服。

女子血虛有汗潮熱者﹐茯苓補心湯。﹝方見婦人虛勞門。﹞

气血兩虛﹐無汗潮熱者﹐逍遙散。﹝方見婦人虛勞門。﹞

男婦四肢發熱﹐筋骨間如火烙手者﹐郁遏陽气於脾胃之中也。

升陽散火湯

治男婦四肢發熱﹐肌表熱如火烙﹐捫之烙手。此病多因血气而得之﹐或胃虛過食冷物﹐郁遏陽气於脾土之中﹐卽火郁則發之﹐卽火郁湯。

升麻葛根白芍羌活獨活人參﹝各五錢﹞柴胡﹝八錢﹞防風﹝三錢半﹞生甘艸﹝二錢﹞

炙甘艸﹝三錢﹞上銼一劑﹐生薑煎服。忌寒涼生冷之物﹐月餘。

傷寒發熱者﹐是外之寒邪傷衛也。九味羌活湯﹝方見傷寒。﹞

傷暑發熱者﹐是外之熱邪傷榮也。淸暑益气湯﹝方見中暑。﹞

內傷發熱者﹐是陽气自傷﹐屬脾肺也。﹝其脈大而無力。﹞補中益气湯﹝方見內傷。﹞

陰虛發熱者﹐是陰血自傷﹐屬心腎也。﹝其脈數而無力。﹞滋陰降火湯﹝方見虛勞。﹞

夜則靜﹐晝則發熱者﹐此熱在气分也。小柴胡湯加梔子﹑黃連﹑知母﹑地骨皮。

晝則靜﹐夜則發熱者﹐此熱在血分也。四物湯加知母﹑黃柏﹑黃連﹑梔子﹑牡丹皮﹑柴胡。

晝夜俱發熱者﹐此熱在血气之分也。四物湯合小柴胡湯加黃連﹑梔子。

子午潮熱者﹐加減逍遙散加黃芩﹑胡黃連﹑麥門冬﹑地骨皮﹑秦艽﹑木通﹑車前子﹑燈芯﹐水煎服。

一切發熱憎寒者﹐邪在半表半里也。柴苓湯﹐卽小柴胡湯合五苓散。

當歸飲

治勞心生熱﹐鼻少見血﹐五心煩熱。

當歸﹝一錢二分﹞芍藥﹝一錢﹞川芎﹝五分﹞生地黃﹝一錢﹞牡丹皮﹝一錢﹞黃連﹝酒炒﹐七分﹞麥門冬﹝去心﹐二錢﹞地骨皮﹝七分﹞酒黃芩﹝七分﹞炒梔子﹝六分﹞柴胡﹝六分﹞生甘艸﹝三分﹞

上銼一劑﹐水煎﹐食遠熱服。

一僕人﹐五月間病熱口渴﹑唇幹譫語。診其脈細而遲﹐用四君子加黃﹑當歸﹑芍藥﹑熟附子﹐進一服﹐熱愈甚﹐狂言狂走。或曰附子差矣。診其脈如舊﹐仍增附子進一大服﹐遂汗出而熱退﹐脈還四至矣。

一婦人﹐夏間病熱﹐初用平調气血兼淸熱和解之劑。服二三劑不應﹐熱愈甚﹐舌上焦黑﹐膈間有火﹐漱水不咽。診其脈﹐兩手皆虛微而右手微甚﹐六七日內譫語撮空﹑循衣摸牀﹐惡癥俱見。後用四物湯加黃芩﹑人參﹑白術﹑陳皮﹑麥門冬﹑知母﹑熟附子。服之一二時﹐汗出而熱退。次日復熱﹐再服仍退。又次日復發﹐知其虛汗也﹐遂連進十服﹐皆加附子而安。

一男子發熱煩渴頭痛﹐誤行發汗﹐喘急腹痛﹐自汗譫語。用十全大補湯加附子治之﹐熟睡喚而不醒﹐及覺諸癥頓退﹐再劑而痊。

卷之四

補益

脈﹕平脈弦大﹐勞損而虛。大而無力﹐陽衰易扶﹔數而無力﹐陰火難除。寸弱上損﹐浮大裏枯﹔尺寸俱微﹐五勞之軀。血羸左濡﹐气怯右推﹐左右微小﹐血气無餘。勞瘵脈數或澀細﹐如潮汗咳血﹑肉脫者殂。

《內經》曰﹕久視傷血﹐久臥傷气﹐久坐傷肉﹐久立傷骨﹐久行傷筋。若夫七情五心之火飛越﹐男女聲色之欲過淫﹐是皆虛損之所由也。《機要》曰﹕虛損之疾﹐寒熱因虛而感也。感寒則損陽﹐陽虛則陰盛。凡損自上而下﹐一損損於肺﹐皮聚而毛落﹔二損損於心﹐血脈虛少﹐不能榮於臟腑﹐婦人則月水不通﹔三損損於胃﹐飲食不爲肌膚。治宜以辛甘淡﹐過於胃則不可治矣。感熱則損於陰﹐陰虛則陽盛。若損自下而上﹐一損損於腎﹐骨痿不能起於牀﹔二損損於肝﹐筋緩不能自收持﹔三損損於脾﹐飲食不能消克。治宜以苦酸鹹﹐過於脾則不可治矣。又曰﹕心肺損而色憊﹐腎肝損而形痿。《難經》曰﹕治損之法﹐損其肺者益其气﹔損其心者補其榮血﹔損其脾者調其飲食﹐適其寒溫﹔損其肝者緩其中﹔損其腎者益其精。皆是虛損病因治法之大要也。

四君子湯

治脾胃虛弱﹑飲食少思﹐或大便不實﹑體瘦面黃﹐或胸膈虛痞﹑痰嗽吞酸﹐或脾胃虛弱﹑善患瘧痢等癥。

人參﹝去蘆﹞白術﹝去蘆﹞茯苓﹝去皮﹞各二錢甘艸﹝炙﹐一錢﹞

上銼一劑。生薑三片﹐棗一枚﹐水煎溫服。加陳皮﹐名異功散。

六君子湯

治脾胃虛弱﹑飲食少思﹐或久患瘧痢。若覺內熱﹐或飲食難化作酸﹐屬虛火﹐須加炮姜﹐其功甚速。卽前方加半夏﹑陳皮。

香砂六君子湯

卽六君子加香附﹑藿香﹑砂仁。

四物湯

治血虛發熱﹐或寒熱往來﹐或日晡發熱﹑頭目不淸﹐或煩燥不寐﹑胸膈作脹﹐或脇作痛﹐尢當服之。

當歸﹝酒浸﹞熟地黃﹝各三錢﹞白芍﹝二錢﹞川芎﹝一錢五分﹞

上銼一劑。水煎溫服。

加味四物湯

卽前方加山梔﹑柴胡﹑牡丹皮。

八珍湯

治肝脾傷損﹑血气虛弱﹑惡寒發熱﹐或煩躁作渴﹐或寒熱昏憒﹐或胸膈不利﹑大便不實﹐或飲食少思﹑小腹脹滿等癥。

人參白術茯苓當歸川芎白芍熟地黃﹝各一錢﹞甘艸﹝炙﹐五分﹞

上銼一劑。姜棗煎服。加黃﹑肉桂各一錢﹐名十全大補湯。

十全大補湯

治气血俱虛﹐發熱惡寒﹐自汗盜汗﹐肢體倦怠﹔或頭痛眩暈﹐口漧作渴。

又治久病虛損﹐口漧少食﹐咳而下利﹐驚悸發熱﹔或寒熱往來﹐盜汗自汗﹐晡熱內熱﹐遺精白濁﹔或二便見血﹐小腹作痛﹐小便短少﹐大便漧澀﹔或大便滑泄﹐肛門下墜﹐小便頻數﹐陰莖癢痛等癥。

補中益气湯

治中气不足﹐或誤服克伐﹐四肢倦怠﹐口漧發熱﹐飲食無味﹔或飲食失節﹐勞倦身熱﹐脈洪大而無力﹔或頭痛惡寒自汗﹔或气髙而喘﹐身熱而煩﹐脈微細軟弱﹐自汗﹐體倦少食﹔或中气虛弱而不能攝血﹔或飲食勞倦而患瘧痢等癥﹐因脾胃虛而不能愈者﹔或元气虛弱﹐感冒風寒﹐不勝發表﹐宜用此代之﹔或入房而後﹐勞役感冒﹔或勞役感冒而後入房者﹐急加附子。愚謂人之一身﹐以脾胃爲主。脾胃气實﹐則肺得其所養﹐肺气旣盛﹐水自生焉。水升則火降﹐水火旣濟而令天地交泰之會矣。脾胃旣虛﹐四髒俱無生气﹐故東垣先生著《脾胃》《內外傷》等論﹐諄諄然皆以固脾胃爲本﹐所制補中益气湯又冠諸方之首。觀其立方本旨可知矣。故曰補腎不若補脾﹐正此謂也。前所言治癥槪舉其略﹐余當仿此而類推之。是方之妙﹐並注以表明之。

人參黃﹝蜜炒﹞白術﹝炒﹞甘艸﹝炙﹐各一錢半﹞當歸﹝一錢﹞陳皮﹝五分﹞柴胡升麻﹝各二分﹞

上銼一劑。姜棗水煎﹐空心午前服。

六味丸

一名地黃丸。一名腎气丸。治腎虛作渴﹑小便淋閉﹑气壅痰涎﹑頭目眩暈﹑眼花耳聾﹑咽燥舌痛﹑腰腿痿軟等癥﹐及腎虛發熱﹑自汗盜汗﹑便血諸血﹑失喑﹑水泛爲痰之聖藥﹐血虛發熱之神劑。又治腎陰虛弱﹑津液不降﹑敗濁爲痿﹐或治咳逆。又治小便不禁﹐收精气之虛脫。爲養血滋腎﹑制火導水﹐使機關利而脾土健實。

熟地黃﹝八兩﹐杵膏﹐忌鐵器﹞山茱萸﹝酒蒸﹐去核﹞幹山藥﹝各四兩﹞牡丹皮白茯苓﹝去皮﹞澤瀉﹝各三兩﹞

上各另爲末﹐和地黃膏加煉蜜爲丸﹐如梧桐子大。每服一百丸﹐空心滚水送下。

八味丸

治命門火衰﹐不能生土﹐以致脾胃虛寒﹐飲食少思﹑大便不實﹔或下元冷憊﹐臍腹疼痛﹐夜多漩溺。卽前方加肉桂﹑附子各一兩。而《經》云益火之源﹐以消陰翳﹐卽此藥也。

加減八味丸

治腎水不足﹐虛火上炎﹐發熱作渴﹐口舌生瘡﹐或牙齦潰蝕﹐咽喉作痛﹐或身體憔悴﹐寢汗發汗﹐五臟齊損。

卽六味丸加肉桂一兩﹑五味子四兩。

加減金匱腎气丸

治脾腎虛﹐腰重腳腫﹑小便不利﹐或肚腹脹痛﹑四肢浮腫﹐或喘急痰盛﹐已成蠱癥﹐其效如神。此癥多因脾胃虛弱﹐治失其宜﹐元气復傷而變癥者﹐非此藥不能救。

白茯苓﹝三兩﹞川牛膝﹝酒洗﹐去蘆﹞肉桂澤瀉車前子山茱萸﹝酒蒸﹐去核﹞山藥牡丹皮附子﹝制﹐五錢﹞熟地黃﹝四兩﹐拍碎酒浸﹐杵膏﹞

上爲細末﹐和地黃加煉蜜爲丸﹐如梧桐子大。每服七﹑八十丸﹐空心米飲送下。

加味八珍丸

大補血气﹑壯脾胃﹑益虛損。

當歸﹝酒洗﹐二兩﹞南芎﹝一兩二錢﹞白芍﹝酒炒﹐一兩半﹞熟地黃﹝酒蒸曬漧﹐二兩﹞人參﹝去蘆﹐二兩﹞白術﹝去蘆﹐炒﹐二兩﹞白茯苓﹝去皮﹐二兩﹞粉艸﹝蜜炙﹐七錢﹞陳皮﹝二兩﹞

驚悸怔忡﹐加遠志﹝甘艸水泡﹐去骨﹐二兩﹞﹐酸棗仁﹝炒﹐一兩﹞﹔陰虛火動﹐屬虛勞者﹐去人參一兩﹐加黃柏﹑知母﹝俱酒炒﹞各一兩。上爲細末﹐用首男胎衣一具﹐長流水洗淨﹔次入麝香二﹑三分﹐再揉洗﹐用布絞幹﹔以好酒二升﹐煮極爛如泥﹐和前藥﹐如幹﹐再入酒糊爲丸﹐如梧桐子大。每服百丸﹐空心鹽湯送下﹐或酒亦可﹐晚上米湯下。

天眞丸

治一切虛損﹐形容枯槁﹐四肢羸弱﹐飲食不進﹐腸胃溏瀉﹐津液枯竭。久服﹐生血補气﹐暖胃和脾﹐駐顏延壽。

羊肉﹝二斤五兩四錢﹐去筋膜皮﹐用竹刀劈開﹞肉蓯蓉﹝三兩四錢﹞鮮山藥﹝三兩四錢﹞當歸﹝酒洗﹐四兩﹞天門冬﹝去心﹐三兩四錢﹞無灰好酒﹝十壺﹞

上四味爲末﹐入放羊肉內﹐裹定綫縛﹐入酒內煮﹐令肉爛如泥取出﹔再入嫩黃﹝蜜炒爲末﹞一兩六錢四分﹑人參末一兩﹑白術末六錢四分﹑糯米﹝炒熟爲末﹞三兩四錢﹐共一處搗勻爲丸﹐如梧桐子大。每服百餘丸﹐溫酒送下﹐鹽湯亦可﹐早﹑晚各進一服。並治一切亡血過多﹑虛弱等疾﹐大有其功效。

補天大造丸

滋養元气﹐延年益壽﹐壯陽元﹐滋坎水﹐爲天地交泰。若虛煩之人﹐房室過度﹐五心煩熱﹐服之神效。平常之人﹐年過四十以來﹐服之接補以躋期頤仙地。

紫河車一具﹝此乃渾沌皮也。取男胎首生者佳﹐如無﹐得壯盛婦人產者亦好。先用米泔水將紫河車浸﹐輕輕擺開﹐換洗令淨﹐不動筋膜﹐此乃初結之眞气也。將竹器全盛﹐長流水浸一刻以生气提回﹐以小瓦盆全盛木甑內蒸﹐文武火蒸極熟如糊取出﹐先傾自然汁在藥末內﹐略和勻﹐此天元正气汁也。將河車放石臼內﹐木杵擂千餘下如糊樣﹐通將藥汁同和勻﹐搗千餘杵﹐集眾手爲丸。此全天元眞气﹐以人補人最妙﹐世所少知。醫用火焙﹑酒煮及去筋膜﹐又入龜板﹐大誤。故特出之﹞懷生地黃﹝酒浸﹐一兩五錢﹞懷熟地黃﹝酒蒸﹐二兩﹞麥門冬﹝泡去心﹐一兩五錢﹞天門冬﹝泡去心﹐一兩五錢﹞牛膝﹝去蘆﹐酒洗﹐一兩﹞枸杞子﹝七錢﹞五味子﹝七錢﹞當歸﹝酒洗﹐一兩﹞杜仲﹝去皮﹐酥炙﹐一兩半﹞小茴香﹝酒炒﹐一兩﹞川黃柏﹝去皮﹐酒炒﹐一兩﹞白術﹝去蘆﹐炒﹐一兩﹞陳皮﹝去白﹐八錢﹞漧薑﹝泡﹐二錢﹞側柏葉﹝采向東嫩枝條﹐隔紙焙漧﹐二兩﹞

如血虛﹐加當歸﹑地黃倍之﹔如气虛﹐加人參﹑黃﹝蜜炙﹞各一兩﹔如腎虛﹐加復盆子﹝炒﹞﹑小茴香﹑巴戟﹝去心﹞﹑山茱萸﹝去核﹞﹔如腰痛﹐加蒼術﹝鹽水炒﹞﹑萆﹑瑣陽﹝酥炙﹞

﹑續斷﹝酒洗﹞﹔如有骨蒸﹐加地骨皮﹑知母﹝酒炒﹞﹔如婦人﹐去黃柏﹐加川芎﹑香附﹑條芩﹝俱酒炒﹞各一兩。上爲細末﹐用蒸紫河車汁並河車共搗爲末﹐丸如梧桐子大。凡藥必秤淨末。忌鐵器﹐俱用石臼椿杵﹐或石磨磨之﹐不耗散爲妙﹐且遠鐵器。若河車肥大﹐量加些藥末﹐不必用蜜。每日空心米湯送下一百丸﹐有病者﹐一日二服。

延齡固本丹

治五勞七傷﹑諸虛百損﹐顏色衰朽﹑形體羸瘦﹐中年陽事不舉﹑精神短少﹐未至五旬須髮先白﹔並左癱右瘓﹑步履艱辛﹑腳膝疼痛﹐小腸疝气﹐婦人久無子息﹐下元虛冷。

天門冬﹝水泡﹐去心﹞麥門冬﹝水泡﹐去心﹞生地黃﹝酒洗﹞熟地黃﹝酒蒸﹞山藥牛膝﹝去蘆﹑酒洗﹞杜仲﹝去皮﹐姜酒炒﹞巴戟﹝酒浸﹐去心﹞五味子枸杞子山茱萸﹝酒蒸﹐去核﹞白茯苓﹝去皮﹞人參木香柏子仁﹝各二兩﹞老川椒石菖蒲遠志﹝甘艸水泡﹐去心﹞澤瀉﹝各一兩﹞肉蓯蓉﹝酒洗﹐四兩﹞復盆子車前子菟絲子﹝酒炒爛搗成餅﹐焙漧﹞地骨皮﹝各一兩半﹞婦人﹐加當歸﹝酒洗﹞﹑赤石脂﹝煨﹞各一兩。上爲細末﹐好酒打稀麵糊爲丸﹐如梧桐子大。每服八十丸﹐空心溫酒送下。服至半月﹐陽事雄壯﹔至一月﹐顏如童子﹐目視十里﹐小便淸滑﹔服至三月﹐白髮返黑。久服﹐神气不衰﹐身輕體健﹐可升仙位。

祕傳經驗藥酒方

八珍酒

和气血﹐養臟腑﹐調脾胃﹐解宿酲﹐彊精神﹐悅顏色﹐助勞倦﹐補諸虛﹐久服百病消除。比他香燥藥酒大不同也。

當歸﹝全用﹐酒洗﹐三兩﹞南芎﹝一兩﹞白芍﹝煨﹐二兩﹞生地黃﹝酒洗﹐四兩﹞人參﹝去蘆﹐一兩﹞白術﹝去蘆﹐炒﹐三兩﹞白茯苓﹝去皮﹐二兩﹞粉艸﹝炙﹐一兩半﹞五加皮﹝酒洗曬漧﹐八兩﹞

小肥紅棗﹝去核﹐四兩﹞核桃肉﹝四兩﹞

上藥咀片﹐共裝入絹袋內﹐用好糯米酒四十斤﹐煮二炷香﹐埋淨土中五日夜﹐取出過三七日。每晨﹑午﹑夕溫飲一﹑二小盞。

神仙延壽酒

一治癥同前﹐虛人有熱者宜此。

生地黃﹝二兩﹞熟地黃﹝二兩﹞天門冬﹝去心﹐二兩﹞麥門冬﹝去心﹐二兩﹞當歸﹝二兩﹞牛膝﹝去蘆﹐酒洗﹐二兩﹞杜仲﹝去皮﹐酒和薑汁沙﹐二兩﹞小茴﹝鹽酒炒﹐二兩﹞巴戟﹝水泡去心﹐二兩﹞枸杞子﹝二兩﹞肉蓯蓉﹝二兩﹞破故紙﹝炒﹐一兩﹞木香﹝五錢﹞砂仁﹝一兩﹞南芎﹝二兩﹞白芍﹝﹐酒炒﹐二兩﹞石菖蒲﹝五錢﹞柏子仁﹝五錢﹞遠志﹝甘艸水泡﹐去心﹐一兩﹞

上銼。用絹袋盛藥入壇內﹐用酒六十斤煮三炷香爲度﹐取出埋土中三日夜﹐去火毒。每隨量飲之。

固本遐令酒

治癥同前﹐虛人無熱者宜此。

當歸﹝酒洗﹞巴戟﹝酒浸﹐去心﹞肉蓯蓉﹝酒洗﹞杜仲﹝酒炒﹐去絲﹞人參﹝去蘆﹞沈香小茴﹝酒炒﹞破故紙﹝酒炒﹞石菖蒲﹝去毛﹞靑鹽木通山茱萸﹝酒蒸﹐去核﹞石斛天門冬﹝去心﹞熟地黃陳皮狗脊菟絲子﹝酒浸﹐蒸﹞牛膝﹝去蘆﹞酸棗仁﹝炒﹞復盆子﹝炒﹐各一兩﹞枸杞子﹝二兩﹞川椒﹝去子﹐七錢﹞神曲﹝炒﹐二兩﹞白豆蔻木香﹝各三錢﹞砂仁大茴益智﹝去殼﹞乳香﹝各五錢﹞虎脛骨﹝酥炙﹐二兩﹞淫羊藿﹝四兩﹐要新者﹞糯米﹝一升大棗﹝一升﹞生薑﹝二兩﹐搗汁﹞遠志﹝甘艸水泡﹐去心﹐一兩﹞新山藥﹝四兩﹐搗汁﹞用小黃米明流燒酒七十斤。

上各根據制爲末﹐糯米﹑棗肉﹑粘飯同薑汁﹑山藥汁﹑煉蜜四兩和成塊﹐分爲四塊﹐四絹袋盛之﹐入酒壇內浸二十一日。取出熱服﹐早晚各飲一﹑二盞。數日見效。

仙酒方

一用小麥六十四斤﹐一半炒熟﹐入新布口袋內懸井中浸七日﹐取出曬漧﹐再入生麥一半﹐磨面聽用。一用黃精﹐九蒸九曬﹐八兩﹐爲末聽用。一用懷慶熟地黃八兩﹑生地黃八兩﹑枸杞子八兩。同爲末聽用。一用淡秋石八兩聽用。一用紅鉛六錢四分﹐爲末聽用。一用精壯女子乳汁十六碗﹐同面藥末添長流水調合成塊﹐或五月五日﹑六月六日用紙包裹緊密﹐另放在冷靜空房陰漧七日。造仙酒每用百花蕊一十六斤﹝卽蜂蜜﹞﹐同河水十六斤﹑井水十六斤﹐此陰陽水﹐一同入銀鍋內煎熟﹐好淨鐵鍋亦可﹐待冷聽用。亦用酒娘三斤﹝卽新酒糟未入水者﹞同面二斤打爛﹐同入瓷缸內﹐用香椿枝攪二﹑三徧﹐用紙封口﹐三﹑四日開口﹐用椿枝每日攪二﹑三徧﹐前後十日﹐酒熟﹐細袋濾過澄淸﹐名爲仙酒。

扶衰仙鳳酒

治男婦小兒諸虛百損﹑五勞七傷﹑瘦怯無力及婦人赤白帶下﹐神效。

用肥綫雞一隻﹐將繩弔死﹐退去毛屎不用﹐將雞切四大塊﹐再切入生薑四兩﹑膠棗半斤﹐用好酒五﹑六壺。共三味裝入一大壇內﹐將泥封固壇口﹐重湯煮一日﹐涼水拔出火毒。每服以空心將雞酒連姜棗隨意食之。其效如神。

徐國公仙酒方

張尙書傳於龔預源。頭釅好燒酒一壇﹐龍眼﹝去殼﹞二﹑三斤入酒內浸之。日久則顏色嬌紅﹐滋味香美。專補心血﹐善壯元陽﹐療怔忡驚悸不寐等癥。早晚各隨量飲數杯。悅顏色﹐助精神﹐大有補益。故名仙酒。

紅顏酒

一名不老湯。

胡桃仁﹝泡去皮﹐四兩﹞小紅棗﹝四兩﹞白蜜﹝四兩﹞酥油﹝二兩﹞杏仁﹝泡去皮尖﹐不用雙仁﹐煮四﹑五沸﹐曬漧﹞一兩上用自造好燒酒一金華壇﹐先以蜜油溶開入酒﹐隨將三藥入酒內浸三七日。每早服二﹑三杯。甚妙。

仙茅酒

仙茅四兩﹝出四川﹐用米泔水浸去赤水盡﹐日曬﹞淫羊藿﹝洗盡﹐四兩﹞南五加皮﹝四兩﹐酒洗淨﹞

上銼劑﹐用黃絹袋盛﹐懸入無灰酒一中壇內﹐三七日後取。早晚飲一﹑二杯。殊效。

駐世珍饈

常用補虛。

當歸﹝酒洗﹞南芎白芍﹝酒炒﹞熟地黃菟絲子﹝酒制﹞巴戟﹝酒浸﹐去心﹞肉蓯蓉﹝酒洗﹞益智仁﹝酒炒﹞牛膝﹝去蘆﹐酒洗﹞杜仲﹝姜酒炒﹐去絲﹞山藥靑鹽大茴山茱萸﹝酒蒸﹐去核﹞枸杞子﹝酒洗﹞川椒﹝炒﹞漧薑甘艸﹝炙﹞上各等分爲細末﹐用豬肉不拘多少﹐切片酒炒熟﹐入藥再炒﹐不可用水﹐磁器收貯。空心食之﹐好酒送下。忌生冷。

取龍虎水法

龍屬水﹐虎屬金﹐卽童男童女。取之時謹擇有五種不用。男五種者﹐生﹑逮﹑半﹑變﹑瀆也。生者﹐外腎不舉﹔逮者﹐聲雄皮粗﹔變者﹐鮏羴狐臭﹔半者﹐黃肥多病﹔瀆者﹐疥癩瘡疽。女五種者﹐羅﹑紋﹑服﹑交﹑脈也。羅者﹐陰戶上有橫骨﹔紋者﹐狐臭體气﹔服者﹐實女也﹔交者﹐聲雄發粗﹐皮膚粗糙無顏色﹔脈者﹐瘡痍病患生理殘障。二鼎器務宜擇眉淸目秀﹐盈月之相﹐三停相等﹐唇紅齒白﹐發黑聲淸﹐膚肥細膩﹐年方十三四﹑十五六未破者。用黍稷稻梁﹑紅豆﹑紅棗﹑豬肉﹑鯽魚等味﹐與彼食之。忌蔥蒜韭薤﹑五葷三厭﹑穢汗二水﹐戒喧嘩﹑手舞足蹈﹐耗散精華。未取之時﹐先調百日﹐十月起﹑三月止﹐置瓷缸﹑磁壇於僻處收貯以蓋之。積至二﹑三石﹐聽候煉用。

陰煉龍虎石

將前積二水﹐置瓷缸三﹑四口或五﹑六口於靜僻通溝去處﹐每缸置於五﹑六分龍虎水﹐加井水五分﹐下白礬﹑白術各二兩﹐松﹑柏葉各二兩。取楊柳根三﹑四莖一紮﹐順攪千餘下﹐蓋之勿動。看待水澄淸去蓋﹐逼去淸水﹐又加井水滿缸﹐以絹濾去渣﹐又攪二﹑三百轉﹐蓋之澄淸。又盡逼去淸水﹐仍加井水﹐又攪又逼又濾﹐如此十餘次﹐直待水香爲止。逼去盡﹐用米篩三﹑四个﹐內鋪白綿紙﹐將渾龍虎石取入篩內﹐候水漧移在日色內處﹐以竹刀劃成骨牌路曬漧﹐如粉之白﹐卽是陰煉龍虎石。瓷盒收貯﹐合藥用。此藥能補心生精﹐養血之至藥也。

陽煉龍虎石

擇露天空地砌竈二眼﹐坐東朝西﹐安三尺二寸﹑二尺四寸大鍋兩口﹐鍋近處安缸四口﹐先積下龍虎水二缸或三缸﹐方洗淨鍋銹。先於大鍋內入五瓢﹐慢火熬至起沫﹐以罩濾去滓﹐撤去油末﹐直待熬至不起沫方起鍋於小鍋內﹐細火熬。大鍋內仍添二﹑三瓢﹐又熬去沫﹐又起小鍋內。如此少少漸添漸起﹐以盡爲度。大鍋住火﹐小鍋慢慢火熬﹐用鏟子不住手鏟。待水漧成膏﹐上用一小盆合住鍋口﹐周遭用泥封固嚴密﹐止畱一孔出水气。看水气盡﹐孔內飛出金星靑气﹐急以泥封孔眼﹐缸底用濕布一方﹐不可水大﹐多隻以水潤之﹐小火燒至鍋底紫色退火﹐冷定至第二日。先去口上泥淨揭開﹐升在缸上的已汞靈藥紅﹑黑﹑白各色另收聽候用。另打黃芽將鍋底內黑膏子鏟起﹐另入一小鍋內﹐磚支起﹐大火燒。待黑煙盡﹐連鍋通紅﹐退火晾冷。酌量下井水或露水尢妙。燒滚﹐先置淨缸一口於室內﹐上安竹篩﹐內鋪綿紙﹐濾瀝淸水入缸篩內﹐黑滓不用﹐將濾下淸水看如水淸碧就磁盆煎出淨石來。如略有些黃色﹐還用前小鍋煎幹﹐再一火晾冷﹐仍下水煎滚﹐照前濾入缸內﹐直看濾下水如井水一般淸碧﹐以瓷盆用磚去支起﹐徐徐添炭火煎前淋瀝的淸水﹐滚﹐以竹鏟不住手鏟﹐只待煎鏟焙漧略待潮取出﹐傾在紙上﹐移於日色處曬漧﹐似雪之白﹐卽是陽煉龍虎石。

取紅鉛法

擇十三﹑四歲美鼎﹐謹防他五種破敗不用。五種者﹐羅﹑紋﹑服﹑交﹑脈也。羅者﹐陰戶上有大橫骨﹐不便采擇﹐一也﹔紋者﹐體气發黃﹐癸水腥﹐不堪制用﹐二也﹔服者﹐實女無經﹐三也﹔交者﹐聲雄皮粗﹐气血不淸﹐四也﹔脈者﹐多病瘡疽﹐經中帶毒﹐五也。有此五種﹐非爲補益之妙丹。務擇眉淸目秀﹐齒白唇紅﹐發黑面光﹐肌膚細膩﹐不瘦不肥﹐三停相等﹐好鼎。算他生年月日起約至五千四十八日之先後﹐先看他兩腮如桃紅花﹐額上有光﹐身熱气喘﹐腰膝酸痛﹐困倦呻吟﹐卽是癸將降矣。先預備絹帛兒槌洗﹐或羊胞做橐龠﹐或用金銀打就的偃月器﹐或候他花開﹐與他系合陰門﹐令他於椅凳上平坐﹐不可斜倚﹐如覺有紅﹐取下再換一付﹐多餘處用絹帛來展﹐更換收入瓷盆內。待經盡﹐同制上法五千四十八日。近有十三歲而來﹐十六七而至何也﹖皆因稟受父精母血濃薄不同﹐亦有長成因受乳食致令气血各有不平﹐故難以期定。惟在觀他動靜﹐察他形色是其期也。如得年月應期﹐乃是眞正首經至寶﹐實爲接命上品之藥。如前後不等﹐只作首鉛初至﹐金鉛二次﹐紅鉛三次﹐以後皆屬後天紅鉛。只堪制配合藥﹐不宜單作服食。旣明采取之法﹐聽後制服。三腥五膻濁气必須仔細修煉﹐方成至藥者焉。

制紅鉛法

先將烏梅一斤﹐煎水一桶﹐去梅核冷定。如取得有紅鉛﹐或器或帛俱入梅缸內洗下。用烏梅水時﹐先看紅鉛﹐有一个止用梅水三碗﹐或多或少﹐隨意加減﹐不可太過不及。梅水洗下來鉛再加井水或河水﹐用大瓷盆令滿﹐以木棍攪數十轉﹐用蓋蓋之﹐勿動。待水淸﹐輕輕逼去淸水﹐將澄下鉛仍加水﹐又打又攪又澄﹐如此七次或九次﹐數足﹐逼去水盡﹐止剩得紅漿一碗或半碗。取淨灰用盆盛﹐貯中剮一孔﹐量容多少﹐以軟絹鋪紙﹐把鉛漿傾入紙上﹐蔭水盡﹐方取﹐於日色處曬漧。此卽制服鮏羴﹑穢垢之法﹐方合入藥配合服。專主助血養神﹐其功甚大﹐收貯聽用。

制金乳粉法

擇美鼎先看嬰童肥白有精神者﹐卽是气血盛而乳可用矣。亦用頭生二八﹑三七才可摘取﹐過期血弱不可用也。取下一碗或半碗﹐對露水均平﹐攪百遭﹐過夜﹐其乳自分。逼去水﹐將乳入瓷盆內﹐曬漧碾細成粉﹐漸取漸制﹐積得半斤四兩﹐聽候配紅鉛成丹也

三元丹

治諸虛百損﹐補气生精﹐安魂定魄﹐益壽延年。

紅鉛嬌乳﹝各一兩﹞辰砂乳香﹝各一錢﹞虛無秋石﹝一錢﹐用便盆或新磚自生者方可﹞

上俱爲細末﹐用雞子一个﹐磕一孔將靑黃傾出﹐用紙展浮裝前藥入內﹐紙糊嚴密﹐放羣蛋內與雞抱之三七﹐取出﹐乳和爲丸﹐如梧桐子大。每服三丸﹐五更時人乳送下。稍有汗出﹐不可見風。

神仙小聖藥

紅鉛﹝半盞﹐眞女首經更佳﹐二﹑三次出者次之﹔其色紅黃爲上﹐純紅者爲中﹐紫黑者不用﹞朱砂﹝五錢﹐用辰州豆片者佳﹐有精神爲最﹞

先將紅鉛取來﹐拌入朱砂﹐放瓷盆內﹐日曬月照四十九日畢﹐飛仙池文武火升三炷香﹐其藥透蔑過一邊冷定﹐開看與金箔相似﹐用雞翎掃下約一分八釐爲上等﹔其次一分二釐以烏金紙包﹐入小眼藥罐內﹐以黃蠟封口﹐外尿胞皮通身包裹﹐仍放大瓶內﹐以綿絮塞緊﹐仍用竹葉尿脬緊紮﹐用絡以長繩引入井中去火毒﹐四十九日取出﹐擇吉日將藥置於桌上南向﹐香紙供獻俱南向。用好乳香末半分研細末﹐以人乳二﹑三滴將聖藥和勻作三丸。服者對天南向跪拜祝畢﹐舉藥入口﹐將人乳送下﹐卽歸室中靜養三七日﹐然後方許出門動作。須髮如銀俱皆變黑。服藥一度﹐可延壽一紀。

彭祖小接命燻臍祕方

夫人稟天地之靈气﹐賴精血而化生。陰陽交媾﹐胚胎始凝﹐如太極之未判﹐似混沌之未分。男子之左腎先具﹐外精裹血﹐而陰焉中處﹔女子之右腎先具﹐外血裹精﹐而陽焉內存。腎乃生脾﹐脾次生乎肝﹐肝乃生肺﹐肺復生乎其心。凡在其內﹐四門皆閉﹐九竅不通﹐惟有其臍則與母气相通。母呼則呼﹐母吸則吸。十月胎定﹐百神具備而與母分離。剪臍落地﹐猶恐臍竅不閉有傷嬰兒之眞气﹐隨用艾火燻蒸﹐外固臍蒂之堅牢﹐內保眞气而不漏。漸長成人﹐四門皆開﹐九竅俱啟﹐因七情六欲之牽誘﹐五味五音之感通﹐眞元喪失﹐眞气破傾。人之幼年﹐血气衰敗﹐精神羸弱﹐漸覺有患﹐或生冷濃味傷其六腑﹐喜怒哀樂損於五臟﹐致使心腎不交﹐陰陽偏盛﹐五勞七傷﹐漸進著體﹐七八瘕﹐陸續沾身﹐染患日久﹐殞軀喪命﹐良可嘆也﹗譬諸艸木﹐皆稟天地而生﹐根壯枝盛﹐本弱木衰﹔若水灌﹑土培﹐根潤而復生矣。人至中年﹐气血漸衰﹐疾病易起﹐止知療患﹐不知壯根固本之法﹐人生塵世﹐返不如艸木而能回生也。凡人生育之時﹐臍帶一落﹐用艾火以燻蒸卽得堅固。

人之中年以後﹐患臨其身﹐如艸木復其澆培﹐以法燻蒸其臍﹐豈不去惡除疾而保生也。余哀憫後人不終天年而夭喪﹐特傳濟世之方﹐普授延年之妙藥。壯固根蒂﹑保護形軀﹐燻蒸本原﹐卻除百病﹐蠲五臟之痛患﹐保一身之康寧。其中藥品稟性忠良﹐采陰陽之正气﹐配君臣之輔佐﹐其效如神﹐其應如響﹐復有回生濟世之功﹐保命延年之妙。此方遇髙尙賢士可傳﹐勿示匪人﹐恐遭天遣。保而敬之。每年中秋日燻蒸一次﹐卻疾延年﹐徹上部之火邪﹐去心腸之宿疾﹐婦人月信不調﹐赤白帶下﹐男子下元虧損﹐遺精白濁﹐陽事不舉﹐並皆燻之。如燻蒸之時﹐令人飽食﹐舒身仰臥﹔用麥麵水和捏一圈徑過寸餘﹐如臍大者三﹑二寸﹐內入藥末﹔用槐皮一塊﹐去粗皮﹐止用半分濃覆圈藥之上。如豆大艾壯灸之﹐百脈和暢﹐毛竅皆通﹐上至泥丸﹐下至湧泉﹐冷汗如雨﹐久之覺饑﹐再食再灸。不可令痛﹐痛則反泄眞气。灸至行年數歲爲止﹐無病者連日灸之﹐有病者三日一次﹐灸至腹內作聲作痛﹐大便有涎沫等物出爲止。只服米湯﹐兼食白肉﹑黃酒﹐以助藥力。若患風气﹐有郁熱在腠理者﹐加女子紅鉛拌藥﹐則易汗出而疾隨愈。槐皮如覺焦色﹐卽易新的。凡灸之後﹐容顏不同﹐效應可驗。今將制藥品味開列於後﹕乳香沒藥鼠糞﹝一頭有尖者是﹞靑鹽兩頭尖川續斷﹝各一錢﹞麝香﹝二分﹞

上共爲細末用。

益壽比天膏

此藥最能添精補髓﹐保固眞精不泄﹔善助元陽﹐滋潤皮膚﹐壯筋骨﹑理腰膝﹔下元虛冷﹐五勞七傷﹐半身不遂﹐或下部虛冷﹐膀胱病癥﹐腳膝酸麻﹐陽事不舉。男子貼之﹐行步康健﹐气力倍添﹐奔走如飛﹔女子貼之﹐能除赤白帶下﹑沙淋血崩﹐兼下生瘡癤﹐能通二十四道血脈﹐堅固身體﹐返老還童。專治喘戶﹐遇鼎气不泄眞精﹐大臻靈驗﹐非至仁不可輕泄﹐其妙如神。

鹿茸附子﹝去皮臍﹞牛膝﹝去蘆﹞虎脛骨﹝酥炙﹞蛇牀子菟絲子川續斷遠志肉肉蓯蓉天門冬﹝去心﹞麥門冬﹝去心﹞杏仁生地熟地官桂川楝子﹝去核﹞山茱萸﹝去核﹞巴載﹝去心﹞破故紙杜仲﹝去皮﹞木鱉子﹝去殼﹞肉豆蔻紫稍花谷精艸穿山甲大麻子﹝去殼﹐各一兩﹞甘艸﹝二兩﹐淨末﹐看眾藥焦枯方下﹞桑﹑槐﹑柳枝﹝各七寸﹞

上銼細﹐用眞香油一斤四兩浸一晝夜﹐慢火熬至黑色﹔用飛過好黃丹八兩﹑黃香四兩入內﹐柳棍攪﹐不住手﹔再下雄黃﹑倭硫﹑龍骨﹑赤石脂各二兩﹐將銅匙挑藥滴水成珠不散爲度﹔又下母丁香﹑沈香﹑木香﹑乳香﹑沒藥﹑陽起石﹑蟾酥﹑啞芙蓉各二錢﹐麝香一錢爲末﹐共攪入內﹔又下黃蠟五錢。將膏貯磁罐內﹐封口嚴密﹐入水中浸五日﹐去火毒。每一个重七錢。紅絹攤開﹐貼臍上或兩腰眼上。每一个貼六十日方換。其功不可盡述。

九天靈應散

治男子陰濕陽痿﹐每逢不舉。

黑附子蛇牀子紫稍花遠志菖蒲海螵蛸木鱉子丁香﹝各二錢﹞朝腦﹝一錢五分上爲末。每用五錢﹐水三碗﹐煎至一碗半。溫洗陰囊並濕處﹐日洗二次。畱水溫洗﹐多洗更好。

卷之四

虛勞

脈﹕骨蒸勞熱﹐脈數而虛﹔熱而澀小﹐必殞其軀。加汗加嗽﹐非藥可除。

虛怯癥者﹐皆因元气不足﹐心腎有虧﹐或勞傷气血﹐或酒色過度﹐漸至眞陰虧損﹐相火隨旺。火旺則消灼眞陰﹐而爲嗽﹑爲喘﹑爲痰﹑爲熱﹐爲吐血衄血﹐爲盜汗遺精﹐爲上盛下虛。腳手心熱﹑皮焦﹑午後怕寒﹑夜間發熱﹐或日夜不退﹐或嘈雜怔忡﹑嘔噦煩躁﹑胸腹作痛﹑飽悶作瀉﹑痞塊虛驚﹑面白唇紅﹑頭目眩暈﹑腰背酸疼﹑四肢困倦無力﹑小水赤色﹑脈來數大或虛細弦急。怪癥多端﹐犯此難治。虛勞不受補者﹐難治﹔咽喉聲啞生瘡者﹐難治﹔久臥生眠瘡者﹐難治。皆是陰虛火動﹐俱用滋陰降火湯加減﹐或淸離滋坎湯﹐後服滋陰淸化膏﹑六味地黃丸之類﹔愈後用坎離旣濟丸﹐乃收功保後之藥也。勞癥者﹐元是虛損之極﹐痰與血病。先起於陰怯﹐已後成勞﹐治藥一同。勞脈數大而虛﹐又有傳屍勞瘵之癥﹐乃髒中有虫嚼心肺者﹐名曰瘵。此是傳屍疰骨勞。疰者﹐注也。自上疰下﹐骨肉相傳﹐乃至滅門者﹐亦有之矣。

虛勞者﹐陰虛而相火動也﹝陰虛火動者難治﹔虛勞不受補者﹐難治﹞。

滋陰降火湯

治陰虛火動﹐發熱咳嗽﹐吐痰喘急﹐盜汗口漧。此方與六味地黃丸相兼服之﹐大補虛勞﹐神效。

當歸﹝酒洗﹐一錢二分﹞白芍﹝酒洗﹐二錢三分﹞生地黃﹝八分﹞熟地黃﹝薑汁炒﹞天門冬﹝去心﹞麥門冬﹝去心﹞白術﹝去蘆﹐各一錢﹞陳皮﹝七分﹞黃柏﹝去皮﹐蜜水炒﹞知母﹝各五分甘艸﹝炙﹐五分﹞

上銼一劑。生薑三片﹐大棗一枚﹐水煎。臨服入竹瀝﹑童便﹑薑汁少許﹐同服。骨蒸勞熱者﹐陰虛火動也﹐加地骨皮﹑柴胡﹔如服藥數劑熱不退﹐加炒黑漧薑三分﹔盜汗不止者﹐气血衰也﹐加黃﹑酸棗仁﹝炒﹞﹔痰火咳嗽﹑气急生痰﹐加桑白皮﹑紫菀﹑片芩﹑竹瀝﹔咳嗽痰中帶血者﹐難治也﹐加片芩﹑牡丹皮﹑阿膠﹑梔子﹑紫菀﹑犀角﹑竹瀝﹔漧咳嗽無痰及喉痛生瘡﹑聲啞者﹐難治也﹐加片芩﹑瓜萎仁﹑貝母﹑五味子﹑杏仁﹑桑白皮﹑紫菀﹑梔子﹔咳嗽痰多﹐津液生痰不生血也﹐加貝母﹑款冬花﹑桑白皮﹔喉痛生瘡﹐聲音不淸﹐或咽漧燥﹐虛火盛也﹐用山豆根磨水噙之﹐再用吹喉散﹑噙化丸﹔若見咽喉痰火壅喉熱腫下者﹐同治﹔痰火作熱﹐煩躁不安﹐气隨火升也﹐並痰火怔忡嘈雜﹐加酸棗仁﹑黃芩﹑炒黃連﹑竹茹﹑辰砂﹑竹瀝﹔痰火驚惕﹐同治﹔血虛腰痛﹐加牛膝﹑杜仲﹔血虛﹐腳腿枯細無力﹑痿弱﹐加黃﹑牛膝﹑防己﹑杜仲﹐去天門冬﹔夢遺泄精者﹐虛火動也﹐加山藥﹑牡蠣﹑杜仲﹑故紙﹑牛膝﹐去天門冬﹔小便淋濁﹐加車前﹑瞿麥﹑萆解﹑蓄﹑牛膝﹑山梔﹐去芍藥﹔陰虛火動﹐小腹痛者﹐加茴香﹑木香﹝少許﹞﹐去麥門冬。

論陰虛火盛﹐脾虛者﹐宜滋陰降火健脾也。

淸離滋坎湯

治陰虛火動﹐咳嗽發熱﹑盜汗痰喘心慌﹐腎虛脾弱等癥。

生地黃熟地黃天門冬麥門冬﹝俱去心﹞當歸﹝酒洗﹞白芍﹝酒炒﹞幹山藥山茱萸﹝酒蒸﹐去核﹞白茯苓﹝去皮﹞牡丹皮白術﹝去蘆﹞澤瀉黃柏知母甘艸﹝炙﹞盜汗﹐加酸棗仁﹑牡蠣﹔嗽盛﹐加五味子﹑款冬花﹔痰盛﹐加貝母﹑瓜萎仁﹔熱盛﹐加地骨皮﹑玄參﹔心慌﹐加遠志﹑酸棗仁﹔遺精﹐加龍骨﹑牡蠣﹝﹞﹔胸中不快﹐加陳皮﹔泄瀉﹐加蓮肉﹑陳皮﹐去知母﹑黃柏。上銼劑。水一碗半﹐煎至一碗。空心溫服。痰盛﹐加竹瀝一盞﹐薑汁一﹑二匙﹔熱﹐加童便一盞﹐入藥同服﹔如吐血咳血﹐加鮮生地黃﹝搗﹞汁一盞同服。此病陰血太虛﹐每日五更飲人乳汁一鐘﹐甚妙﹔與湯藥相間服之﹐久久奏效。

陰虛火動爲諸癥者﹐宜丸藥兼而濟之也。

六味地黃丸

治形骸瘦弱﹐無力多困﹐腎气久虛﹐寢汗發熱﹐五臟齊損﹐遺精便血﹐消渴淋濁等癥。此藥不燥不溫﹐專補左尺腎水﹐兼理脾胃。少年水虧火旺陰虛之癥﹐最宜服之。

懷熟地黃﹝薑汁浸﹐焙漧﹐八兩﹞幹山藥﹝四兩﹞山茱萸﹝酒浸﹐去核﹐四兩﹞白茯苓﹝去皮﹐三兩﹞牡丹皮﹝三兩﹞澤瀉﹝三兩﹞治心腎不交﹐消渴引飲﹐加五味子二兩﹐麥門冬三兩﹐名腎气八味丸﹔虛勞﹐加紫河車一具﹔兼補右尺相火﹐加附子﹑官桂各二兩﹐名八味丸﹔如遇傷於陰﹐致相火盛者﹐加黃柏﹝酒炒﹞三兩﹐知母﹝鹽水炒﹞三兩。上爲細末﹐煉蜜爲丸﹐如梧桐子大。每服七﹑八十九﹐空心淡鹽湯下。腎水不能攝脾土﹐多吐痰唾﹐姜湯下。凡年幼被誘欲太早者﹐根本受傷及稟賦薄者﹐又斫喪之過﹐隱諱不敢實告﹐以致元气虛憊﹐或遺精盜汗﹐神疲力怯﹐飲食不生肌肉﹐面白﹑五心發熱﹐夏先畏熱﹐冬先怕寒﹐腰疼膝重﹐頭暈目眩﹐故曰水一虧則火必勝﹐火旺則肺金受克而痰嗽矣。或勞汗當風﹐面出粉刺。已上癥見﹐虛損成矣。宜以此藥服之﹐可保無虞矣。

咳嗽痰喘不絕聲者﹐急則治其標也。

玄霜悉尼膏

生津止渴﹐除咯血﹑吐血﹑嗽血久不止﹐及治勞心動火﹑勞嗽久不愈。消痰止嗽﹐淸血歸經。

悉尼﹝六十个﹐去心﹑皮﹐取汁二十鐘。酸者不用﹞藕汁﹝十鐘﹞鮮生地黃﹝搗取汁﹐十鐘﹞

麥門冬﹝搗爛煎汁﹐五鐘﹞蘿卜汁﹝五鐘﹞茅根汁﹝十鐘﹞

上六汁再重濾去滓﹐將淸汁再入火熬煉﹐入蜜十六兩﹐飴糖八兩﹐薑汁半酒盞﹐入火再熬如稀糊﹐則成膏矣。如血不止﹐咳嗽﹐加側柏葉﹝搗﹞汁一鐘﹐韭白汁半鐘﹐茜根汁半鐘﹝俱去滓﹞﹐入前汁內煎成膏服之。

陰虛火動而後嗽者﹐緩則治其本也。

滋陰淸化膏

淸痰火﹑滋化源。肺腎乃人身之化源。

生地黃﹝酒洗﹞熟地黃﹝酒浸﹞天門冬﹝去心﹞麥門冬﹝去心﹐各一兩﹞白茯苓﹝去皮﹐一兩﹞山藥﹝炒﹐一兩﹞枸杞子白芍藥﹝酒炒﹐各一兩﹞五味子﹝七錢﹞黃柏﹝鹽酒炒﹐一兩﹞知母﹝鹽水炒﹞玄參薏苡仁﹝炒﹐各一兩﹞甘艸﹝生﹐五錢﹞

上爲細末﹐煉蜜爲丸﹐如彈子大。每服一丸﹐空心津液噙化咽下。有盜汗﹐加黃﹝蜜炙﹞七錢﹔痰嗽甚﹐加陳皮﹑貝母各一兩。

陰虛發熱﹑嗽血﹑大便結者﹐此虛火盛也。

坎離膏

治勞瘵發熱﹐陰虛火動﹐咳嗽吐血﹑唾血﹑咯血﹑咳血﹑衄血﹑心慌﹑喘急﹑盜汗。

黃柏知母﹝四兩﹞生地黃熟地黃天門冬﹝去心﹞麥門冬﹝去心﹐各二兩﹞杏仁﹝去皮﹞

七錢胡桃仁﹝去皮尖﹐淨仁﹐四兩﹞蜂蜜﹝四兩﹞

先將黃柏﹑知母﹐童便三碗﹐側柏葉一把﹐煎至四碗去渣﹔又將天﹑麥門冬﹐生﹑熟地黃入汁內﹐添水二碗﹐煎汁去渣﹐再搗爛如泥﹔另用水一﹑二碗熬熟﹐絞汁﹐入前汁。將杏仁﹑桃仁﹐用水擂爛再濾﹐勿畱渣﹐同蜜入前汁內。用文武火熬成膏﹐瓷罐收貯封口﹐入水內去火毒。每服三﹑五匙﹐側柏葉湯調﹐空心服。忌銅鐵器。

咳嗽吐血﹑喘急不能食者﹐脾肺虛損也。

寧嗽膏

治陰虛咳嗽﹐火動發熱﹐咯血吐血﹐大斂肺气。

天門冬﹝去心﹐八兩﹞杏仁﹝去皮﹞貝母﹝去心﹞百部百合﹝各四兩﹞款冬花蕊﹝五兩﹞紫菀﹝三兩﹞雪白術﹝去蘆油﹐八兩﹞

上俱爲粗末﹐長流水煎三次﹐取汁三次﹐去渣﹔入飴糖八兩﹐蜜十六兩﹐再熬﹔又入阿膠四兩﹐白茯苓四兩爲末﹝水飛過﹐曬漧﹞﹔三味入前汁內﹐和勻如糊﹐成膏。每服三﹑五匙。

痰嗽喘熱而泄瀉者﹐此脾憊也。參苓白術散主之﹝方見泄瀉﹞。

瑞蓮丸

治元气大虛﹐脾胃怯弱﹐泄瀉不止﹐不思飲食。

幹山藥﹝炒﹞蓮肉﹝去心皮﹞白術﹝去蘆油﹐土炒﹞芡實﹝去殼﹐各二兩﹞楝參﹝去蘆﹐五錢﹞白茯苓﹝去皮﹞橘紅白芍﹝酒炒﹐各一兩﹞甘艸﹝炙﹐五錢﹞

上爲末﹐用豬肚一个﹐洗令淨煮爛﹐搗和藥末爲丸﹐如梧桐子大。每服百丸﹐空心米湯送下。再兼服白雪膏﹝方見內傷﹞。

咳嗽喘熱而痢疾者﹐脾腎俱憊也。

和中湯

治虛勞赤白痢疾﹐或腹痛裏急後重。

當歸身﹝酒洗﹐上﹞白芍﹝酒炒﹐上﹞白術﹝去蘆﹐上﹞茯苓﹝去皮﹐中﹞陳皮﹝中﹞

黃連﹝有紅多者﹐加﹞黃芩﹝炒﹐中﹞甘艸木香少許紅痢﹐加阿膠﹝炒﹐上﹞﹔白痢﹐加漧薑﹝炒黑﹐下﹞。上銼一劑。水煎﹐食前溫服。如久不止﹐再兼服實腸散﹝方見痢疾﹞。

駐車丸

治下利赤白﹐腹痛甚者及休息痢。駐者﹐止也﹐言藥止痢如車之駐也。予每用此治陰虛勞嗽而爲痢者﹐殊效。

川黃連﹝炒﹐三兩﹞眞阿膠﹝蛤粉炒﹐一兩半﹞當歸﹝一兩半﹞漧薑﹝炒黑﹐一兩﹞赤茯苓﹝去皮﹐一兩﹞

上爲細末﹐醋打稀麵糊爲丸﹐如梧桐子大。每服三﹑五十丸﹐米湯送下。

痰嗽喘熱﹑脾虛飽悶發腫者﹐難治也。分消湯主之﹝方見臌脹﹞。

病後調理者﹐乃收功保後之劑也。

坎離旣濟丸

治陰虛火動﹑勞瘵之疾。

當歸﹝酒洗﹐六兩﹞南川芎﹝一兩﹞白芍﹝酒炒﹐三兩﹞熟地黃﹝酒蒸﹞生地黃﹝酒洗﹞天門冬﹝去心﹞麥門冬﹝去心﹐各四兩﹞五味子﹝三兩﹞山藥﹝二兩﹞山茱萸﹝酒蒸﹐去核﹐四兩﹞牛膝﹝去蘆﹐酒洗﹐四兩﹞黃柏﹝去粗皮﹐九兩﹐酒炒三兩﹐蜜水炒三兩﹑鹽水炒三兩﹞知母﹝去毛﹐酒浸二兩﹐鹽水浸二兩﹞龜版﹝去邊﹐酥炙脆﹐微黃色﹐三兩﹐用卜者鉆過多﹞

上爲末﹐忌鐵器﹐煉蜜爲丸﹐如梧桐子大。每服五﹑六十丸﹐空心鹽湯送下。

補遺方

噙化仙方

治五勞七傷﹐吐膿吐血吐痰﹐咳嗽喘急。

甜梨汁白蘿卜汁生薑汁白糖﹝各二兩﹞遼五味子﹝去梗﹐一兩﹞款冬花﹝二兩﹞紫菀﹝二兩﹞桔梗﹝二兩﹞

上共熬成膏﹐後入人參一錢爲末﹐入前汁內和勻爲丸﹐如彈子大。至晚噙化一丸﹐不過十丸﹐其病可痊。

世人惟知百病生於心﹐而不知百病生於腎。飲酒食肉﹐醉飽入房﹐不節欲﹐恣意妄爲﹐傷其精﹐腎水空虛﹐不能平其心火﹔心火縱炎﹐傷其肺金﹐是絕腎水之源。金水衰虧﹐不能勝其肝木﹐肝木盛則克脾土而反生火﹔火獨旺而不生化﹐故陽有餘而陰不足。其病獨熱而不久矣。

警世二絕﹕酒色財气傷人賊﹐多少英雄被他惑﹔若能擺脫這塵凡﹐便是九霄雲外客。浮生何事多偏性﹐酷貪花酒傷生命﹔一朝臥病悔噬臍﹐使盡黃金藥不應。

太學劉誠庵乃郎﹐年十八歲﹐患虛勞熱嗽痰喘﹐面赤自汗﹐晝夜不能倒臥﹐痰不絕口。

如此旬日﹐命在須臾﹐一家傍徨﹐諸醫措手。召予診視﹐六脈微數﹐乃陰虛火動之癥。予令其五更將壯盛婦人乳汁一鐘﹐重湯煮溫﹐作三﹑四十口服之﹐至天明服河車地黃丸一服﹐少頃﹐將大小米入山藥﹑蓮肉﹑紅棗﹑核桃仁數个﹐煮稀粥食之﹔半晌﹐又煎淸離滋坎湯二劑﹐加竹瀝﹑童便﹑薑汁少許﹐頻頻服之。服至午﹐又進前粥碗許﹐加白雪糕食之﹐過半晌﹐又照前藥二劑頻服至盡。將晚﹐又進前粥碗許﹐又煎前藥二劑﹐夜間睡則藥止﹐醒則卽服。如此三晝夜﹐藥不住口﹐火乃漸息﹐方得臥倒。以後減卻前藥一半﹐過半月﹐病減十之六﹑七。每日止服湯藥一劑﹐調理數月而愈。此癥危急至甚﹐非予用此法救之﹐若照尋常﹐日服一﹑二劑者﹐幾乎不起。夫一杯之水﹐不能救輿薪之火﹐正此之謂也。令後患此癥者﹐當照此服藥﹐醫者當照此治之﹐未有不愈者也。其有脾胃弱而作瀉者﹐不在此限。

卷之四

失血

脈﹕諸癥見血﹐皆見芤脈。隨其上下﹐以驗所出。大凡失血﹐脈貴沈細﹔設見洪大﹐後必難治。

吐血﹑衄血﹑咳血﹑咯血﹑唾血﹑溺血﹑便血﹑腸風﹑髒毒。

血癥者﹐人身之血﹐血爲榮﹐气爲衛﹔心主血﹐肝藏血﹐脾爲總管﹔血隨气行﹐气逆則血逆﹔髒得血而能津﹐腑得血而能潤﹐目得血而能視﹐舌得血而能言﹐手得血而能握﹐足得血而能攝。榮衛晝夜循環﹐營運不息。若是勞傷火動﹐皆令失血。一切血癥﹐皆屬於熱。

藥用淸涼。俱是陽盛陰虛﹐火載血上﹐錯經妄行而爲逆也。用犀角地黃湯隨癥加減。鮮血者﹐新血也﹐用止之﹔紫黑成塊者﹐瘀血也﹐宜去之﹔已後俱用補榮湯加減調理。失血脈沈細和緩﹐不宜浮大實大。血得熱則行﹐得冷則凝﹔赤屬火而黑屬水也。見黑必止﹐理之自然。如或暴吐紫血﹐多者無事﹐是平昔熱傷死血在胃口﹐吐出爲好。若止早﹐吐不盡﹐後成血結塊痛難治﹐用活血湯加減﹝方見腹痛﹞﹔若先吐血後見痰者﹐是陰虛火動﹐用滋陰降火湯加減﹔若先痰後見血者﹐是積熱﹐淸肺湯加減治之。

吐血者﹐出於胃﹐吐出全是血也。

犀角地黃湯

治一切吐血﹑衄血﹑咳血﹑咯血﹑唾血﹐並皆治之。

犀角﹝一錢﹐鎊﹞牡丹皮﹝一錢半﹞生地黃﹝二錢﹞赤芍藥﹝一錢半﹞當歸﹝一錢﹞黃連﹝一錢﹞黃芩﹝一錢﹞

上銼一劑。水煎熟﹐入茅根汁﹐磨京墨調服。吐血﹐加天門冬﹑山梔子﹑阿膠﹑蛤粉﹝炒﹞﹔衄血﹐加山梔﹑阿膠﹔咯血﹐加山梔﹑麥門冬﹑黃柏﹑知母﹑熟地﹔唾血﹐加山梔﹑麥門冬﹑黃柏﹑知母﹑熟地﹔凡吐紫黑血塊﹐胸中气塞﹐加桃仁﹑大黃。

治諸血上攻﹐不問男女並治。皮硝二錢爲末。用童便一鐘﹐好酒一鐘﹐燉熱化硝﹐調勻溫服。

治吐血不止方

將本人血﹐聞不臭﹐可治﹔若臭﹐不可治也。將本人吐的血取來﹐用砂鍋焙漧爲細末。每服一錢或一錢二分﹐麥門冬﹝去心﹞煎湯調服。

七生湯

治血向口鼻中出如湧泉者﹐諸藥止之不效。

生地黃生荷葉生藕汁生韭葉生茅根各一兩生薑五錢俱搗自然汁一碗﹐磨京墨與汁同服。

貫仲湯

治吐血成斗﹐命在須臾。

貫仲﹝二錢﹐淨末﹞血餘﹝五錢﹐燒灰﹞側柏葉﹝搗﹐汁一碗﹞

上將藥末二味﹐入柏汁內攪勻﹐於大碗內盛之。重湯煮一炷香時取出﹐待溫﹐入童便一小鐘﹐黃酒少許﹐頻頻溫服。

先吐痰而後見血者﹐是積熱也。

淸肺湯

茯苓﹝去皮﹞陳皮當歸生地黃芍藥天門冬﹝去心﹞麥門冬﹝去心﹞黃芩山梔紫菀阿膠﹝蛤粉炒﹞桑白皮﹝各等分﹞甘艸﹝減半﹞烏梅﹝一个﹞

上銼一劑。棗二枚﹐水煎溫服。喘急﹐加蘇子﹐去天門冬。

先吐血而後見痰者﹐是陰虛也。

滋陰降火湯

治吐血後見痰﹐乃是陰虛火動﹝方見虛勞﹞。

淸火滋陰湯

治吐血﹑咳血﹑嗽血﹑唾血﹑嘔血。

天門冬﹝去心﹞麥門冬﹝去心﹞生地黃牡丹皮赤芍梔子仁黃連﹝去毛﹞山藥山茱萸﹝酒蒸﹐去核﹞澤瀉赤茯苓﹝去皮﹞甘艸上銼。水煎﹐入童便同服。

若吐血﹑衄血﹑咳血﹑唾血﹐用六味丸加犀角﹑阿膠﹝炒﹐各二兩﹐方見補益﹞。

一人气上奔﹐吐血﹑心膈痛。枳殼三錢靑皮二錢桔梗生地黃木通牡丹皮各二錢半桃仁二十八个川芎黃芩黃連各一錢甘艸少許生漧薑分四劑﹐水煎服。

一暴吐紫血一碗者無事﹐吐出好。此熱傷血死肝中﹐宜服四物湯﹑解毒之類﹐不宜早止一吐血覺胸中气塞﹐吐紫血﹐桃仁承气湯下之﹝方見傷寒﹞。

一男子吐血﹐遇勞卽作。余以爲勞傷肺气﹐血不歸元﹐與補中益气湯加麥門﹑五味﹑山藥﹑熟地﹑茯神﹑遠志﹐服之而愈﹝方見補益﹞。

一男子咳嗽吐血﹐熱渴痰盛﹐盜汗遺精。余以爲腎水虧損﹐用六味丸料加麥門﹑五味﹐以壯水而愈。後因勞怒﹐忽紫血成塊上湧。先用花蕊石﹝火存性爲末﹞三錢﹐童便﹑黃酒溫熱調服以化之﹔又用獨參湯以補之﹔仍用前藥調理﹐遂愈。後每勞則咳嗽﹐有痰﹐吐血﹐脾肺腎三脈皆洪數。用補中益气湯加貝母﹑茯苓﹑山茱萸﹑山藥﹑麥門冬﹑五味子﹐與前藥間服之而愈﹝方見補益﹞。

衄血者﹐出於肺﹐鼻中出血也。

淸衄湯

當歸芍藥生地香附﹝炒﹞黃芩﹝各一錢﹞梔子﹝炒﹐一錢﹞黃連﹝七分﹞赤芍桔梗﹝各五分﹞生甘艸柏葉﹝七枚﹞藕節﹝五个﹞

上銼一劑。水煎﹐入童便共服。

一方用人乳一半﹐好酒﹑童便一半﹐合一碗﹐重湯煮溫﹐隨服隨止。

一方治鼻衄久不止。驢糞﹝焙榦爲末﹞﹑血餘﹝燒灰﹞等分。每用少許﹐吹鼻﹐立止。

一方用白龍骨末﹐吹入鼻中﹐立應。

一方用燒紙七層﹐水濕﹐於頂門上﹐以熨斗熨之﹐卽止。

一方用大蒜去殼搗如泥﹐左鼻出﹐敷左腳心﹔右鼻出﹐敷右腳心﹔兩鼻出﹐左右俱敷咳血者﹐出於肺﹐咳嗽痰中帶血也。

淸咳湯

當歸白芍桃仁﹝去皮﹞貝母﹝各一錢﹞白術﹝去皮﹞牡丹皮黃芩梔子﹝炒黑﹐各八分﹞靑皮﹝去穣﹞桔梗﹝各五分﹞甘艸﹝三分﹞

上銼一劑。水煎溫服。潮熱﹐加柴胡﹑赤茯苓。

咯血者﹐出於腎﹐咯出血屑也。

淸咯湯

陳皮半夏﹝姜制﹞茯苓﹝去皮﹞知母貝母﹝去心﹞生地﹝各一錢﹞桔梗梔子﹝炒黑﹐各七分﹞杏仁﹝去皮﹞阿膠﹝各五分﹞桑皮﹝二錢半﹞甘艸﹝五分﹞柳桂﹝二分﹞

上銼一劑。生薑三片﹐水煎﹐溫服。

唾血者﹐出於腎﹐鮮血隨唾而出也。

淸唾湯

知母﹝去毛﹞貝母﹝去心﹞桔梗黃柏熟地玄參遠志﹝去心﹞天門冬﹝去心﹞麥門冬﹝去心﹐各等分﹞漧薑﹝炮﹐炒黑﹐減半﹞

上銼一劑。水煎﹐溫服。

諸失血者﹐止後宜調理也。

補榮湯

治吐血﹐衄血﹐咯﹑咳血﹐唾血﹐用此調理。

當歸芍藥生地熟地人參減半茯苓﹝去皮﹞梔子麥門冬﹝去心﹞陳皮﹝各等分甘艸﹝減半﹞烏梅﹝一个﹞

上銼一劑。棗二枚﹐水煎﹐溫服。

溺血者﹐小便出血﹐心移熱於小腸也。

淸腸湯

當歸生地﹝焙﹞梔子﹝炒黑﹞黃連芍藥黃柏瞿麥赤茯苓木通蓄知母麥門冬﹝去心﹐各一錢﹞甘艸﹝減半﹞

上銼一劑。燈心一團﹐烏梅一个﹐水煎﹐空心服。溺血﹐莖中痛﹐加滑石﹑枳殼﹐去芍藥﹑茯苓。

便血者﹐大便出血﹐臟腑蘊積濕熱也。

淸髒湯

治大便下血﹐不問糞前糞後﹐並腸風下血。

當歸﹝酒洗﹐八分﹞川芎﹝五分﹞生地﹝二錢﹞白芍﹝炒﹞黃連﹝炒﹐各六分﹞黃芩﹝炒﹞梔子﹝炒黑﹞黃柏﹝炒﹐各七分﹞地楡﹝八分﹞槐角﹝炒﹐五分﹞柏葉﹝炒﹞阿膠﹝炒﹐各六分﹞

上銼一劑。水煎﹐空心服。腹脹﹐加陳皮六分﹔气虛﹐加人參﹑白術﹑木香各三分﹔腸風﹐加荊芥五分﹔气下陷﹐加升麻五分﹔心血不足﹐加茯苓六分﹔虛寒﹐加炒黑漧薑五分﹔一方去阿膠﹐加苦參七分。

滋陰髒連丸

治大便下血去多﹐心虛﹐四肢無力﹐面色痿黃。

懷生地熟地﹝各四兩﹞山茱萸﹝酒蒸﹐去核﹞牡丹皮澤瀉白茯苓﹝去皮﹐以上各三兩山藥﹝四兩﹞川黃連﹝酒炒﹞槐花﹝人乳拌蒸﹞川大黃﹝酒蒸九次﹐以上各三兩﹞

上俱爲細末﹐裝入雄豬大腸內﹐兩頭用綫紮住﹔糯米三升﹐水浸透米去水﹐卽將藥腸藏糯米甑內﹐蒸一炷香時爲度﹐搗藥腸爲丸﹐如梧桐子大。每服八十丸﹐空心﹐鹽湯送下。

一虛人大便下血﹐用補中益气湯加炒阿膠﹑酒炒椿根皮﹑地楡﹑槐花之類﹝方見補益﹞。

腸風下血者﹐必在糞前﹐名近血也。

柏葉湯

側柏葉當歸生地黃連枳殼槐花地楡荊芥﹝各等分﹞甘艸﹝炙﹐減半﹞

上銼一劑。烏梅一个﹐生薑三片﹐水煎﹐空心服。

地楡散

烏梅﹝一兩﹐焙漧﹐去核﹞五倍子﹝炒﹐五錢﹞槐花枳殼﹝麩炒﹐一錢﹞黃連﹝三錢﹐炒﹞地楡﹝二錢﹞荊芥穗﹝三錢﹞白芷﹝一錢﹞

上爲細末。每服三錢﹐空心酒調下。遠年者﹐服至斷根爲度。

髒毒下血者﹐必在糞後﹐名遠血也。

解毒湯

一名八寶湯﹐治髒下血。

黃連黃芩黃柏梔子連翹槐花﹝各二錢半﹞細辛甘艸﹝各四分﹞

上銼一劑。水煎﹐空心服。

槐花散

治糞後紅。

當歸地楡﹝各一錢﹞生地芍藥黃芩升麻﹝各七分﹞枳殼槐花阿膠﹝各八分﹞防風側柏葉﹝各五分﹞

上銼一劑。水煎﹐空心服。

灸法治下血無度。灸脊中對臍一穴五壯或七壯﹐永不再發。

補遺方

淸榮槐花飲

治便血不拘新久。

當歸﹝一錢﹐酒洗﹞白芍﹝一錢﹞生地黃﹝一錢﹞川芎﹝鹽酒制﹐六分﹞槐花﹝一錢﹞槐角﹝八分﹞

黃連﹝酒炒﹐八分﹞枳殼﹝麩炒﹐七分﹞黃芩﹝酒炒﹐七分﹞蒼術﹝八分﹞防風﹝六分﹞升麻﹝四分﹞荊芥穗﹝八分﹞生甘艸﹝四分﹞

上銼一劑。水煎﹐空心熱服。渣再煎服。

地楡槐角丸

當歸﹝酒洗﹐二兩﹞川芎﹝一兩﹞白芍﹝酒炒﹐一兩﹞生地黃﹝二兩﹞黃連﹝酒炒﹐一兩﹝條芩﹝酒洗﹐一兩﹞黃柏﹝酒炒﹐一兩﹞梔子﹝炒﹐一兩﹞連翹﹝一兩﹞地楡﹝二兩﹞槐角﹝一兩半﹞防風﹝一兩﹞荊芥﹝五錢﹞枳殼﹝去穣﹐二兩﹞茜根﹝五錢﹞側柏葉﹝五錢﹞茯神﹝五錢﹞陳皮﹝五錢﹞

上爲細末﹐酒糊爲丸﹐如梧桐子大。每服七十丸﹐空心﹐白滚水送下。或加細茶亦可。

實腸化毒丸

治腸風下血﹑赤白痢疾。

黃連﹝一斤﹐摘去須蘆﹞豬大腸﹝一條﹐洗淨﹐將黃連入內煮一日﹐曬漧﹞當歸﹝酒洗﹞川芎﹝酒浸﹞芍藥生地黃﹝酒洗﹐各二兩﹞豬蹄甲﹝一付﹐洗淨﹐酥油炙﹞

上各爲細末﹐煉蜜爲丸﹐如梧桐子大。每服百丸﹐空心﹐滚水下。

一儒者﹐素善飲﹐不時便血﹐或在糞前﹐或在糞後﹐食少體倦﹐面色痿黃。此乃脾气虛而不能統血。以補中益气湯加吳茱萸﹑黃連﹐三十餘劑﹐而永不再發﹝方見補益﹞。

卷之四

惡熱

惡熱非熱﹐明是虛證。《經》曰﹕陰虛則發熱。陽在外﹐爲陰之衛﹔陰在內﹐爲陽之守。精神外弛﹐淫欲無節﹐陰气耗散﹐陽無所附﹐遂致浮散於肌表之間而惡熱也。當作陰虛火動治之。

卷之四

惡寒

惡寒非寒﹐明是熱證。亦有久服熱藥而得者。河間謂火極似水﹐熱甚而反覺自冷﹐實非寒也。有用熱藥而少愈者﹐卒能發散郁遏暫開耳。又曰﹕火熱內熾﹐寒必蕩外﹐故惡寒實非寒癥。

凡背惡寒甚者﹐脈浮而無力者陽虛也﹐用參之類﹐加附子少許。婦人六月惡寒之極﹐怕風﹐𨿽穿棉襖亦不覺熱﹐此火極似水也。六脈洪數﹐小水赤少。余以皮硝五錢﹐溫水化服而愈。

卷之四

汗證

脈﹕汗脈浮虛﹐或濡或澀。自汗在寸﹐盜汗在尺。自汗大忌生薑﹐以其開腠理故也。

盜汗者﹐屬陰虛﹐睡中而出﹐醒則止也。

當歸六黃湯

治盜汗之聖藥也。

當歸黃﹝各一錢﹞生地黃熟地黃黃柏黃芩黃連﹝各七分﹞

上銼一劑。水煎﹐通日服。

當歸地黃湯

治盜汗屬气血兩虛者。

當歸熟地生地白芍﹝酒炒﹐各一錢﹞人參﹝五分﹞白術﹝去蘆﹐一錢﹞茯苓﹝去皮﹞黃﹝蜜炙﹐各一錢﹞黃柏﹝蜜水炒﹞知母﹝蜜水炒﹞陳皮﹝各八分﹞甘艸﹝三分﹞

上銼一劑。棗一枚﹐浮小麥一撮﹐水煎﹐溫服。

自汗者﹐屬陽虛﹐時常而出也。

參湯

治自汗。

人參﹝去蘆﹞黃﹝蜜炒﹞白術﹝去蘆﹞茯苓﹝去皮﹞當歸﹝酒洗﹞熟地﹝各一錢﹞甘艸﹝炙﹐二分﹞加白芍﹝酒炒﹞酸棗仁牡蠣﹝﹐各一錢﹞陳皮﹝七分﹞烏梅﹝一个﹞

上銼一劑。棗二枚﹐浮小麥一撮﹐水煎﹐溫服。

盜汗﹐自汗者﹐宜實腠理也。

白龍湯

治男子失精﹐女子夢交﹐自汗﹐盜汗等癥。

桂枝白芍﹝酒炒﹞龍骨﹝﹞牡蠣﹝﹐各三錢﹞甘艸﹝炙﹐三錢﹞

上銼一劑。棗二枚﹐水煎服。

四制白術散

白術﹝四兩﹞黃﹝炒一兩﹞﹐石斛﹝炒一兩﹞﹐牡蠣﹝炒一兩﹞﹐麥麩﹝炒一兩﹞

止用白術﹐爲末。每服三錢﹐粟米湯調服。

文蛤散

治自汗盜汗。五倍子﹝爲末﹞用津唾調﹐塡滿臍中﹐以絹帛系縛。一宿卽止。加白枯礬末﹐尢妙。

又方用何首烏末津唾調﹐塡臍中。卽止。

心汗者﹐心孔有汗﹐別處無也﹐名曰心汗。因憂思悲恐驚﹑勞傷﹑鬱結而成。

茯苓補心湯

治心汗癥。

茯苓人參白術當歸生地黃酸棗仁白芍麥門冬陳皮黃連﹝炒﹐各等分﹞

辰砂﹝研末﹐臨服調入﹐五分﹞甘艸﹝三分﹞

上銼一劑。棗二枚﹐烏梅一个﹐浮小麥一撮﹐水煎﹐食遠服。

頭汗者﹐邪搏諸陽之首也。其癥渴飲漿水﹑小便不利﹐此溫熱也﹐必發黃。用茵陳湯或五苓散﹐二藥之分﹐爲有虛實故也。

大汗發潤﹐喘而不止者﹐死也。

黃汗者﹐汗出染衣﹐黃如柏汁是也。問曰﹕黃汗之爲病﹐身體腫﹐發熱汗出而渴﹐狀如風水﹐汗染衣﹐色正黃如柏汁﹐脈沈﹐何從得之﹖師曰﹕以汗出時入水中﹐浴水從汗孔入得之。宜服二仙酒。

二仙酒

黃﹝蜜炒﹞白芍﹝酒炒﹐各五錢﹞桂枝﹝三錢﹞

上銼一劑。水煎﹐溫服。

《原病式》曰﹕心熱則汗出﹐亦有火气上蒸胃中之濕﹐亦作汗﹐涼膈散主之﹝方見火證﹞

一自汗不休﹐因內傷及一切虛損之癥所得者﹐用補中益气湯﹐柴胡﹑升麻俱用蜜水炒﹐少加制附子﹑麻黃根﹑浮小麥﹝方見補益﹞。

若陽盛陰虛盜汗者﹐用當歸六黃湯﹝方見前﹞。

若陽气虛弱﹐汗出不止﹑肢體倦怠﹐用參附湯﹝方見眩暈﹞。

若上熱喘急﹑盜汗气短頭暈者﹐用參附湯﹝方見眩暈﹞。

若腎气虛弱﹐盜汗發熱者﹐用六味丸﹝方見補益﹞。

若腎气虛乏盜汗惡寒者﹐用八味丸﹝方見補益﹞。

若气血俱虛而盜汗者﹐用十全大補湯﹝方見補益﹞。

治腳汗方

白礬﹝五錢﹞漧葛﹝五錢﹞

爲末。水煎﹐逐日洗。連五日﹐自然無汗。

卷之四

眩暈

脈﹕風寒暑濕﹐气郁生涎﹔下虛上實﹐皆頭暈眩。風浮寒緊﹔濕細暑虛﹔痰弦而滑﹔瘀芤而澀﹔數大火邪﹔虛大久極。先理气痰﹐次隨癥脈。

眩者﹐言其黑運旋轉﹐其狀目閉眼暗﹑身轉耳聾﹐如立舟車之上﹐起則欲倒。蓋虛極乘寒得之﹐亦不可一途而取軌也。

大凡頭眩者﹐痰也。

淸暈化痰湯

治頭目眩暈。

陳皮﹝去白﹞半夏﹝薑汁炒﹞茯苓﹝去皮﹐各一錢半﹞甘艸﹝三分﹞川芎﹝八分﹞白芷羌活﹝各七分﹞枳實﹝麩炒﹐一錢﹞南星﹝薑汁炒﹞防風細辛﹝各六分﹞黃芩﹝酒炒﹐八分﹞气虛﹐加人參七分﹐白術﹔有熱﹐加黃連六分﹔血虛﹐加川芎﹑當歸各一錢。上銼一劑。生薑三片﹐水煎﹐溫服。以此作丸﹐亦可。

肥人頭眩者﹐屬气虛濕痰也。

四君子湯

治气虛濕痰頭眩。

人參﹝去蘆﹞白術﹝去蘆﹞茯苓﹝去皮﹞黃﹝蜜炒﹞川芎陳皮半夏﹝姜制﹞天麻桔梗﹝去蘆﹞白芷當歸﹝各等分﹞甘艸﹝減半﹞

上銼一劑。生薑三片﹐棗一枚﹐水煎﹐溫服。

瘦人頭眩者﹐屬血虛痰火也。

四物湯加減

治血虛痰火頭眩。

當歸川芎白芍﹝酒炒﹞熟地人參﹝減半﹞陳皮片芩山梔茯苓﹝去皮﹞天麻﹝各等分﹞甘艸﹝減半﹞

上銼一劑。生薑三片﹐棗一枚﹐水煎﹐溫服。

忽時眩暈倒者﹐是風痰﹐脈浮滑也。

二陳湯加減

茯苓陳皮羌活防風人參當歸白術﹝去蘆﹞枳實﹝麩炒﹞南星﹝姜制﹞川芎桔梗瓜蔞仁﹝各等分﹞甘艸﹝少許﹞

上銼一劑。水煎﹐入竹瀝﹑薑汁同服。

勞役之人﹐饑寒眩暈者﹐脈虛弱也。補中益气湯加減﹝方見內傷﹞。根據本方加半夏﹑熟地黃﹑白芍﹑天麻。

陰虛火動眩暈者﹐脈必數也。滋陰降火湯加減﹝方見虛勞﹞。根據本方加川芎﹑天麻﹑山梔﹑竹瀝少許。

虛極欲倒﹐如坐舟車﹐手足冷者﹐脈沈細也。

參附湯

治眞陽不足﹐上气喘急﹑气短﹑自汗﹑眩暈。

人參﹝五錢﹞大附子﹝炮﹐三錢﹞

上銼一劑。生薑十片﹐水煎﹐溫服。

若泄瀉多而眩暈﹐時時自冒者﹐難治也。頭旋眼黑﹐如在風雲中者﹐乃胃气虛停痰而致也。半夏白術天麻湯﹝方見頭痛﹞。

頭目昏眩者﹐乃風熱上攻也。防風通聖散﹐治風熱上攻﹐頭目昏眩悶痛﹑痰喘咳嗽。根據本方去麻黃﹑芒硝﹐加菊花﹑人參﹑砂仁﹑寒水石﹝方見中風上治﹞。

臨事不寧﹐眩暈嘈雜者﹐此心脾虛怯也。

滋陰健脾湯

此治气血虛損﹐有痰作眩暈之仙劑也。

當歸﹝酒洗﹐一錢﹞川芎﹝五分﹞白芍生地黃﹝酒洗﹐八分﹞人參﹝七分﹞白術﹝一錢五分﹞白茯苓﹝去皮﹐一錢﹞陳皮﹝鹽水洗﹐去白﹐一錢﹞半夏﹝姜制﹞白茯神﹝去皮木﹞麥門冬﹝去心﹞

遠志﹝去心﹐各七分﹞甘艸﹝炙﹐四分﹞

上銼一劑。姜﹑棗水煎﹐早晚服。

大學士中玄髙公﹐患頭目眩暈﹐耳鳴眼黑如在風雲中﹐目中澑火﹐一醫以淸火化痰﹐一醫以滋補气血﹐俱罔效。余診六脈洪數﹐此火動生痰。以酒蒸大黃末三錢﹐茶下。一服而愈。蓋火降則痰自消矣。

一熊槐二官﹐年六十餘﹐身體胖大。余診其脈﹐下手卽得五至一止﹐余乃驚曰﹕君休矣﹗渠曰﹕連日微覺頭暈﹐別無恙也﹐何故出此﹐願實教焉。予曰﹕越十日用藥﹐相哂而退。

少頃間中痰﹐求救於余。見其必不可治﹐令以香油灌之﹐卽醒。逾十日﹐果卒。

卷之四

麻木

脈﹕脈浮而濡﹐屬气血虛﹔關前得之﹐麻在上體﹔關後得之﹐麻在下也。

麻是渾身气虛也。

加味益气湯

黃﹝蜜炒﹞人參白術﹝去蘆﹞陳皮當歸﹝各一錢﹞升麻柴胡木香﹝各五分﹞香附靑皮﹝去穣﹞川芎﹝各八分﹞桂枝﹝少許﹞甘艸﹝三分﹞

上銼一劑。姜﹑棗煎服。

治十指盡麻﹐並面目皆麻﹐此亦气虛也。以補中益气湯加木香﹑麥門冬﹑香附﹑羌活﹑防風﹑烏藥﹐立愈。

加味八仙湯

治手足麻木。

當歸﹝酒浸﹞川芎﹝七分﹞白芍﹝八分﹞熟地﹝酒浸﹐七分﹞人參﹝六分﹞白術﹝酒浸﹐四錢﹞茯苓﹝去皮﹐一錢﹞陳皮﹝八分﹞半夏﹝姜制﹐七分﹞桂枝﹝三分﹞柴胡﹝四分﹞羌活﹝五分﹞防風﹝五分﹞

秦艽﹝六分﹞牛膝﹝六分﹞甘艸﹝炙﹐四分﹞

上銼一劑。姜﹑棗煎﹐食遠服。

木是濕痰死血也。

雙合湯

當歸川芎白芍生地黃陳皮半夏﹝薑汁炒﹞茯苓﹝去皮﹐各一錢﹞桃仁﹝去皮﹐八分﹞紅花﹝三分﹞白芥子﹝一錢﹞甘艸﹝三分﹞

上銼一劑。生薑三片﹐水煎熟﹐入竹瀝﹑薑汁同服。

凡人徧身麻痺﹐謂之不仁﹐皆因气虛受風濕所致也。

祛風散

生川烏白術白芷﹝各三錢﹞甘艸﹝三錢﹞

上爲末。酒調吞下五補丸。

五補丸

黃﹝一兩﹐蜜炒﹞人參白芍﹝酒炒﹐各五錢﹞當歸﹝二錢﹞大附子﹝一个﹐麵包裹煨﹐去皮臍﹞

上爲末﹐煉蜜爲丸。用祛風散送下。

婦人手足麻痺者﹐七情六郁滯經絡也。

開結舒經湯

紫蘇陳皮香附烏藥川芎蒼術﹝米泔制﹞羌活南星﹝姜制﹞半夏當歸﹝各八分﹞桂枝甘艸﹝各四分﹞

上銼一劑。生薑三片﹐水煎﹐臨服入竹瀝﹑薑汁少許﹐同服。

麻骨方自頭麻至心窩而死者﹐或自足心麻至膝蓋而死者。用人糞燒灰﹐用豆腐漿調飲﹐卽止。

又方治癥同前。用楝子燒灰研細末﹐每服三五錢﹐黃酒調下卽止。

加減天麻湯

治頭目四肢麻木﹐飲食少用﹐不時眼黑。

半夏﹝姜湯泡七次﹐八分﹞白術﹝用腿白色不油者﹐微炒﹐七分﹞天麻﹝用堅實者﹐紙包﹐水濕煨熟﹐五分﹞神曲﹝炒﹐五分﹞南川芎﹝七分﹐西芎不用﹞澤瀉﹝五分﹞陳皮﹝一錢﹞防風﹝一分茯苓﹝五分﹞蒼術﹝米泔制﹐三分﹞白芷﹝二分﹞黃﹝三分﹞人參﹝去蘆﹐三分﹞甘艸﹝炙﹐三分﹞

上銼一劑。生薑三片﹐黑棗二枚﹐煎至八分﹐食遠服。

卷之四

癲狂

脈﹕癲癇之脈﹐陽浮陰沈。數熱滑痰﹐狂發於心﹔驚風肝癇﹐弦急可尋﹔浮病腑淺﹐沈病髒深。癲脈搏大滑者生﹐沈小緊急者不治。熱狂脈實大者生﹐沈小者死。癲脈虛可治﹐實則死。

狂者﹐大開目與人語所未嘗見之事﹐爲狂也。譫語者﹐合目自言日用常行之事﹐爲譫語。又蓄血證則重復語之。鄭聲者﹐聲顫無力﹐不相接續﹐造字出於喉中﹐爲鄭聲也。陰附陽則狂﹐陽附陰則癲﹔脫陽者見鬼﹐脫陰者目盲。癲者﹐心血不足也。又云癲者﹐喜笑不常﹐顚倒錯亂之謂也。

養血淸心湯

人參﹝去蘆﹞白術﹝去蘆﹞茯苓﹝去皮﹞遠志﹝去心﹞酸棗仁﹝炒﹞川芎生地黃石菖蒲﹝各一錢﹞當歸﹝一錢半﹞甘艸﹝五分﹞

上銼一劑。水煎服。

遂心丹

治癲癇風疾﹐婦人心風血邪。

甘遂一錢﹝堅實者﹞

爲末﹔用豬血心取管血三條和遂末﹐將心刀批作兩邊﹐以遂末入在內﹔將綫縛定﹐外用綿紙裹濕﹐慢火煨熟﹐不可焦了﹔取末研細﹐入辰砂末一錢和勻﹐分作四丸。每服一丸﹐將煨豬心煎湯化下。大便下出惡物﹐取效。

狂者﹐痰火實盛也。又云狂者﹐狂亂而無正定也。防風通聖散﹐治一切大風癲狂之疾﹝方見中風﹞。根據本方加牡丹皮﹑生地黃﹑桃仁。

淸心丸

治心受邪熱﹐精神恍惚﹐狂言叫呼﹐睡臥不寧。

膽星全蠍稍天麻人參郁金生地黃﹝各等分﹞

上爲末﹐湯泡蒸爲丸﹐如梧桐子大。每服三十丸﹐人參湯下。

喜笑不休者﹐心火之盛也。以食鹽二兩﹐火燒令紅赤﹐研細﹔以河水一大碗﹐煎至三﹑五沸。待溫﹐分三次啜之﹐以釵探於喉中﹐吐出熱痰。次服黃連解毒湯﹝方見傷寒﹞。根據本方加半夏﹑竹瀝﹑竹葉﹑薑汁少許﹐而笑卽止。

婦人癲疾﹐歌唱無時﹐逾墻上屋者﹐乃營血迷於心包所致也。

加味逍遙散

當歸白芍﹝炒﹞白術﹝去蘆﹞茯苓﹝去皮﹞柴胡生地遠志﹝去心﹞桃仁﹝去皮尖﹞

蘇木紅花甘艸上銼一劑。煨姜一片﹐水煎﹐溫服。有熱者﹐加入小柴胡湯﹑生地﹑辰砂﹐用水煎服。

牛黃膏

治婦人熱入血室﹐發狂不認人者。

牛黃﹝二錢半﹞朱砂郁金﹝各三錢﹞腦子甘艸﹝各一錢﹞牡丹皮﹝三錢﹞

上爲細末﹐煉蜜爲丸﹐如皂子大。每服一丸﹐新水化下。

治失心風﹐用紫河車煮爛﹐雜於豬牛肚內喫﹐神效。河車不必拘首生﹐但無病婦人者佳。

邪崇之癥﹐似癲而非癲﹐有時明﹐有時昏。但心者﹐一身之主﹐淸淨之府﹐外有包絡以羅之﹔其中精華之聚萃者﹐名之曰神。通陰陽﹑察纖毫﹐無所紊亂。稍有濁痰沈入其中﹐以主宰﹐故昧其明﹐言語交錯﹔或精气赤汁流通﹐逐去濁物﹐其言猶復舊也。此名爲痰迷心竅之患﹐非邪崇也。若以符水治邪崇﹐用密其膚以客其外﹐不治。此乃上膈之痰﹐理宜先用吐法﹐後當淸痰順气安神之藥調之﹐病卽安矣。痰多者﹐口有聲有沫﹔火者﹐有熱﹐面赤脈數是也。癇乃痰疾﹐病似馬羊雞犬豬﹐故有五癇應五臟﹐不必多配﹐大率主痰也。重陽者狂﹐罵詈不避親疏﹔重陰者癲﹐語言交錯不常。二病𨿽分陰陽﹐多主於熱與痰耳。

一婦人發狂﹐棄衣而走﹐逾屋上垣﹐不識親疏﹐狂言妄語﹐人拿不住。諸醫措手。余令家人將涼水亂潑不記其數﹐須臾倒僕。診其脈﹐六部俱弦數有力﹐此乃熱極則生風也。用防風通聖散加生地黃﹑黃連﹑桃仁﹑紅花﹑牡丹皮﹐三劑而安。後服祛風至寶丹痊愈。

卷之四

癇證

脈﹕脈虛弦爲驚﹑爲風癇。

癇病者﹐卒時暈倒﹐身軟切牙吐涎沫﹐遂不省人事﹐隨後醒者﹐是癇病也。有羊癇﹑豬癇﹑牛癇﹑馬癇﹑犬癇﹐皆驚風熱痰﹐俱用二陳湯加減﹑安神丸。又有癲病者﹐狂叫奔走而不知人也﹐專主於痰﹐治在痰癥﹐二陳湯加減。

諸癇者﹐痰涎壅並然也。

二陳湯

治一切癇病。

茯苓﹝去皮﹞南星﹝姜制﹞陳皮﹝各一錢﹞栝蔞仁枳實﹝麩炒﹞桔梗梔子半夏黃芩﹝各一錢﹞甘艸﹝三分﹞木香﹝五分﹐研﹞辰砂﹝爲末﹐五分﹞

上銼一劑。姜三片﹐水煎﹐臨服入竹瀝﹑薑汁﹐磨木香﹐調辰砂末調服。

癇屬气血虛而兼痰火者﹐宜攻補兼施也。

淸心抑膽湯

平肝解郁﹐淸火化痰﹐除眩暈諸癇之疾。

當歸﹝酒浸﹞白芍﹝酒浸﹞白術﹝去蘆﹑炒﹞茯苓﹝去皮﹞黃連﹝薑汁炒﹞香附﹝炒﹞

半夏﹝薑汁炒﹞枳實﹝麩炒﹞竹茹石菖蒲陳皮﹝各一錢﹞麥門冬﹝去心﹞川芎人參遠志﹝去心﹞甘艸﹝四分﹞

上銼劑。水煎服。

安神丸

治癇病﹐常服。

當歸﹝酒洗﹞人參﹝去蘆﹞茯苓﹝去皮﹞酸棗仁﹝炒﹞生地黃﹝酒洗﹞黃連﹝酒炒﹞陳皮﹝去白﹞南星﹝姜制﹐各一兩﹞天竺黃﹝五錢﹞牛黃﹝二錢﹞珍珠﹝二錢﹞琥珀﹝二錢﹞朱砂﹝五錢﹐爲衣﹞

上爲極細末﹐煉蜜爲丸﹐如梧桐子大。每服五十丸﹐淸米湯下。忌母豬肉﹑牛羊犬馬等肉﹑胡椒﹑蔥﹑蒜。

癇屬風痰者﹐宜追風祛痰也。

追風祛痰丸

治諸風癇暗風。世之患此病者甚多﹐余用此得效者甚廣﹐幸試之。

防風﹝去蘆﹞天麻僵蠶﹝洗去絲﹐炒﹞白附子﹝麵包煨﹐各一兩﹞全蠍﹝去毒微炒﹞木香﹝各五錢﹞牙皂﹝炒﹐一兩﹞白礬﹝枯﹐五錢﹞南星﹝三兩﹐一半白礬水浸﹐一半皂角水浸﹐皆浸一宿﹞半夏﹝湯泡七次﹐研爲細末﹐秤六兩分作二分﹐一分用皂角浸漿作曲﹐一分用生薑汁作曲﹞

上爲細末﹐薑汁打稀糊爲丸﹐如梧桐子大﹐朱砂爲衣。每服七﹑八十丸﹐食遠臨臥用淡姜湯送下﹐或薄荷湯下。病患气血虛者﹐加人參﹑當歸﹔胃虛﹐加白術﹔有火﹐加薑汁﹑炒黃連各一兩。

癇屬痰者﹐宜化痰淸火也。

淸心滚痰丸

治癲癇驚狂﹐一切怪癥﹐神效。

大黃﹝酒蒸﹐四兩﹞黃芩﹝四兩﹞靑礞石﹝硝﹐五錢﹞沈香﹝二錢半﹞犀角﹝五錢﹞皂角﹝五錢﹞

麝香﹝五分﹞朱砂﹝五錢﹞

上爲細末﹐水丸如梧桐子大﹐朱砂爲衣。每服七十丸﹐溫水下。

虎睛丸

治癇疾發作﹐涎潮搐搦﹐精神恍惚﹐將作譫語。

犀角﹝挫屑﹐一兩﹞虎睛﹝一對﹐微炒﹞大黃﹝一兩﹞梔子﹝五錢﹞遠志﹝甘艸水泡﹐去心﹐一兩上爲細末﹐煉蜜爲丸﹐綠豆大。每服二十丸﹐食後溫酒送下。

癇屬風熱者﹐宜祛風淸熱也。

祛風至寶丹

治癲癇。

防風薄荷荊芥羌活獨活連翹黃芩黃柏黃連梔子全蠍天麻細辛枳實桔梗大黃芒硝生地石膏甘艸﹝各一兩﹞鹽梅﹝五十个﹐去核﹞漧葛赤芍細茶﹝各一兩半﹞麻黃﹝三錢﹐臨癥詳審﹐或用或不用﹞

上藥均用溫水洗﹐火焙榦爲末﹐煉蜜爲丸﹐彈子大﹐朱砂爲衣。每服二丸﹐不時細嚼﹐並臥時茶酒任下。如血虛﹐加芎﹑歸各一兩﹔气虛﹐加人參﹑白術各一兩。

一小兒周歲﹐從桌上僕地﹐良久復蘇﹐發搐吐痰沫。服定驚化痰等藥﹐遇驚卽復作﹐畢姻後不時發而難愈。形气俱虛﹐面色痿黃﹐服十全大補﹑補中益气二湯而愈﹝方見補益﹞。

王大參嗣君﹐年十八歲。患癇﹐每發卽僕地﹐吐涎﹐不省人事﹐少頃復蘇。或一月一發﹐或兩月發四五次者﹐七年徧醫弗效。余診六脈滑數﹐人迎緊盛﹐此气血虛而有風痰壅並也。以追風祛痰丸加人參﹑當歸﹑黃連各一兩﹐安神丸﹐二藥兼服﹐未及半年而痊。後有數人﹐俱同此治﹐皆愈。

一小兒十五歲﹐禦女後復勞役﹐考試失意﹐患癇癥三年矣。遇勞則發。用十全大補湯﹑加味歸脾湯之類﹐更以紫河車生研如膏﹐入蒸糯米飯爲丸﹐如梧桐子大。每服百丸﹐日三﹑五服而痊。後患遺精﹑盜汗﹑發熱﹐仍用前藥及六味丸而愈。此方治癇﹐不拘男女老幼皆效

卷之四

健忘

健忘者﹐爲事有始無終﹐言發不知首尾﹐此是病名也﹐非比生成愚頑也。精神短少者﹐多至於痰。有因心气不足﹐恍惚多忘事者﹔有因思慮過度﹐勞傷心脾忘事者﹐用醒脾湯加減﹔若痰迷心竅忘事者﹐用瓜蔞枳實湯加減治之﹝方見痰飲﹞。

健忘者﹐思慮傷心脾也。又云健忘者﹐陡然而忘其事也。

歸脾湯

治脾經失血﹐少寐﹐發熱盜汗﹔或思慮傷脾﹐不能攝血﹐以致妄行或健忘怔忡﹑驚悸不寐﹔或心脾傷痛﹑嗜臥少食﹔或憂思傷脾﹑血虛發熱﹔或肢體作痛﹑大便不調﹔或經候不準﹑晡熱內熱﹔或瘰流注﹐不能消散潰斂。

人參白術黃﹝炒﹞白茯苓﹝去皮﹞龍眼肉當歸遠志﹝甘艸泡去心﹞酸棗仁﹝炒﹐各一錢﹞木香甘艸﹝炙﹐各五分﹞

上銼一劑。生薑三片﹐棗一枚﹐水煎服。本方加柴胡﹑山梔﹐名加味歸脾湯。

狀元丸

專補心生血﹐寧神定志﹐淸火化痰。臺閣勤政﹐勞心燈窗﹐讀書辛苦﹐並健忘怔忡不寐及不善記而多忘者﹐服之﹐能日誦千言﹐胸藏萬卷﹐神效。

人參﹝二錢﹞白茯神﹝去皮木﹞當歸﹝酒洗﹞酸棗仁﹝炒﹐各三錢﹞麥門冬﹝去心﹞遠志﹝去心﹞龍眼肉生地黃﹝酒洗﹞玄參朱砂石菖蒲﹝去毛﹐一寸九節者佳﹐各三錢﹞柏子仁﹝去油﹐二錢﹞

上爲細末﹐豬心血爲丸﹐如綠豆大﹐金箔爲衣。每服二﹑三十丸﹐糯米湯送下。

天王補心丹

寧心保神﹐益血固精﹐壯力彊志﹐令人不忘。除怔忡﹐定驚悸﹐淸三焦﹐化痰涎﹐祛煩熱﹐療咽漧﹐養育精神。

人參﹝五錢﹞五味子當歸﹝酒洗﹞天門冬﹝去心﹞麥門冬﹝去心﹞柏子仁酸棗仁﹝炒﹞

玄參白茯神﹝去皮﹞丹參桔梗﹝去蘆﹞遠志﹝去心﹞各五錢黃連﹝去毛﹐酒炒﹐二兩﹞

生地黃﹝酒洗﹐四兩﹞石菖蒲﹝一兩﹞

上爲細末﹐煉蜜爲丸﹐如梧桐子大﹐朱砂爲衣。每服三十丸﹐臨臥時服﹐燈心﹑竹葉煎湯送下。

一方有熟地黃﹑百部﹑牛膝﹑杜仲﹑茯神﹑甘艸各等分﹐金箔爲衣﹐煉蜜爲丸﹐如彈子大。臨臥服一丸﹐細嚼﹐燈心﹑紅棗煎湯送下。無麥冬﹑黃連﹑生地黃。

孔子大聖枕中方﹕龜甲﹝卽龜板自敗者佳﹞龍骨﹝﹞遠志﹝去心﹞石菖蒲﹝去毛﹞。

上四味等分爲末。酒調方寸匕﹐日三服。令人聰明。

人若多忘事﹐用遠志﹑石菖蒲﹐每日煎湯服﹐心通萬卷書。

癲狂健忘﹐怔忡失志及恍惚驚怖﹐人心神不守舍﹑多言不定﹐一切眞气虛損﹐用紫河車入補藥內服之﹐大能安心養血寧神。

一健忘﹑驚悸﹑怔忡不寐﹐用六味丸加遠志﹑石菖蒲﹑人參﹑白茯神﹑當歸﹑酸棗仁﹝炒﹞﹐同爲丸服。

卷之四

怔忡

怔忡者﹐心無血養﹐如魚無水﹐心中惕惕然而跳動也﹐如人將捕捉之貌。若思慮卽心跳者﹐是血虛也。

四物安神湯

治心中無血養﹐故作怔忡。兼服辰砂安神丸。

當歸﹝酒洗﹞白芍﹝酒炒﹞生地黃﹝酒洗﹞熟地黃人參﹝去蘆﹞白術﹝去蘆﹞茯神﹝去皮木﹞酸棗仁﹝炒﹞黃連﹝姜炒﹞梔子﹝炒﹞麥門冬﹝去心﹞竹茹辰砂﹝研末﹐臨服調入﹞烏梅﹝一个﹞

上銼一劑。棗二枚﹐炒米一撮﹐水煎﹐食遠服。

心若時跳時止者﹐是痰因火動也。二陳湯治痰因火動作怔忡﹝方見痰癥﹞。根據本方加枳實﹑麥冬﹑竹茹﹑炒黃連﹑炒山梔﹑人參﹑白術﹑當歸﹑辰砂﹑烏梅﹑竹瀝﹑姜三片﹑棗一枚﹐水煎﹐用辰砂末調服。

心慌神亂者﹐血虛火動也。

朱砂安神丸

治血虛心煩懊﹑驚悸怔忡﹑胸中气亂。

朱砂﹝另研末﹐水飛過﹐二錢﹞當歸﹝酒洗淨﹐二錢半﹞生地黃﹝酒洗﹐一錢五分﹞黃連﹝酒洗﹐炒﹐六錢﹞甘艸﹝炙﹐二錢半﹞一方加人參白術﹝去蘆﹞茯苓﹝去皮﹞酸棗仁﹝炒﹞麥門冬﹝去心﹐各等分﹞

上爲末﹐煉蜜爲丸﹐如黍米大。每服五十丸﹐食遠空心米湯送下。

養血淸火湯

治心慌神亂﹑煩躁不寧。

當歸川芎﹝七分﹞白芍﹝酒炒﹞生地黃﹝酒洗﹞黃連﹝酒炒﹐各一錢﹞片芩﹝去朽﹐八分﹞

梔子﹝炒﹐八分﹞酸棗仁﹝炒﹞麥門冬﹝去心﹐各一兩﹞遠志﹝去心﹞辰砂﹝五分﹐另研調服﹞甘艸﹝三分﹞

上銼一劑。生薑三片﹐水煎﹐溫服。

卷之四

驚悸

脈﹕驚悸怔忡﹐寸動而弱﹔寸緊胃浮﹐悸病乃作﹔飲食痰火﹐伏動滑搏﹔浮微弦濡﹐憂驚過怯﹔健忘神虧﹐心虛浮薄。

驚悸者﹐忽然驚惕而不安也。驚悸屬血虛火動者﹐宜養心以淸火也。

養血安神湯

當歸身﹝五分﹐酒洗﹞川芎﹝五分﹞白芍﹝炒﹐五分﹞生地黃﹝酒洗﹐一錢﹞陳皮﹝五分﹞白術﹝七分﹞茯神﹝一錢﹞酸棗仁﹝七分﹐炒﹞柏子仁﹝五分﹐炒﹞黃連﹝五分﹐酒炒﹞甘艸﹝炙﹐三分﹞

上銼一劑。水煎服。

安神鎭驚丸

治血虛心神不安﹑驚悸怔忡不寐等癥。

當歸﹝酒洗﹐一兩﹞白芍﹝煨﹐一兩﹞川芎﹝七錢﹞生地﹝酒洗﹐兩半﹞白茯苓﹝去皮木﹐七錢﹞

貝母﹝去心﹐二兩﹞遠志﹝去心﹐七錢﹞酸棗仁﹝炒﹐五錢﹞麥門冬﹝去心﹐二兩﹞黃連﹝薑汁炒﹐五錢﹞陳皮﹝去白﹐一兩﹞甘艸﹝二錢﹞朱砂﹝一兩﹐研末飛過﹞

上爲細末﹐煉蜜丸﹐如綠豆大。每服五十丸﹐食遠棗湯送下。

驚悸屬痰火而兼气虛者﹐宜淸痰火以補虛也。

溫膽湯

治痰火而驚惕不眠。

人參白術﹝去蘆﹞茯神﹝去皮木﹞當歸﹝酒洗﹞生地黃﹝酒洗﹞酸棗仁﹝炒﹞麥門冬半夏﹝薑汁炒﹞枳實﹝麩炒﹞黃連﹝酒炒﹞竹茹山梔﹝炒﹐各等分﹞甘艸﹝三分﹞辰砂﹝五分臨服研末調入﹞

上銼一劑。姜一片﹐棗一枚﹐烏梅一个﹐竹瀝調辰砂末服。

金箔鎭心丸

治一切驚悸。

朱砂琥珀天竺黃﹝各五錢﹞膽星﹝一兩﹞牛黃雄黃珍珠﹝各二錢﹞麝香心經有熱﹐加炒黃連﹑當歸﹑生地黃各二兩﹐炙甘艸五錢﹐人參一兩﹐去雄黃﹑膽星﹑麝香。上爲細末﹐煉蜜爲丸﹐如皂角子大﹐金箔爲衣。每服一丸﹐用薄荷湯送下。

驚悸屬心虛﹑气虛而有痰者﹐宜安神補虛以化痰也。

益气安神湯

治七情六淫相感而心虛﹐夜多夢寐﹐睡臥不寧﹐恍惚驚怖痰。

當歸﹝一錢二分﹞茯神﹝去皮木﹐二錢一分﹞黃連﹝八分﹞麥門冬﹝去心﹞酸棗仁﹝炒﹞遠志﹝去心﹞人參黃﹝蜜炙﹞膽星淡竹葉﹝各一錢﹞小艸﹝六分﹞生地黃﹝一錢﹞

上銼一劑。生薑一片﹐棗一枚﹐水煎服。

琥珀定志丸

專補心生血﹐定魄安魂﹐扶肝壯膽﹐管轄神魂﹐驚戰虛弱﹐气乏疾並治。

南星半斤﹝先將地作一坑﹐用炭火十八斤在坑內燒紅﹐去炭淨﹐好酒十餘斤傾入在坑內﹐大瓦盆蓋覆周遭﹐以炭火擁定﹐勿令泄气﹐次日取出﹐爲末﹞眞琥珀﹝一兩﹐皂角水洗去油﹞大辰砂﹝二兩﹐公豬心割開入內﹐用綫縛住﹐懸胎煮酒二碗﹞人乳﹝用薑汁制﹞楝參﹝三兩白茯苓﹝三兩﹐去皮﹞白茯神﹝去皮木﹐三兩﹞石菖蒲﹝二兩﹐豬膽汁炒﹞遠志﹝水泡去心﹐二兩﹐豬膽汁煮過曬漧﹐用薑汁制﹞

上爲極細末﹐煉蜜爲丸﹐如梧桐子大。每夜臥時鹽湯送下五﹑七十丸。

曬漧人乳法

用人乳數碗﹐入瓦盆內﹐莫攪動﹐四圍曬漧刮一處﹐幹則再刮﹐乳幹以薑汁拌曬用。

辰砂寧志丸

治勞神過度致傷心血﹐驚悸怔忡﹑夢寐不寧﹐若有人來捕捉﹐漸成心疾﹐甚至癲狂者。

辰砂﹝二兩﹐用無灰酒三升﹐煮酒將盡﹐畱二盞用之﹞遠志﹝去心﹞石菖蒲﹝去毛﹞酸棗仁﹝炒﹞乳香﹝炙﹞當歸身﹝酒洗﹐各七錢﹞人參﹝五分﹞白茯神﹝去皮木﹐七錢﹞白茯苓﹝去皮﹞﹐七錢﹞

共搗細末﹐用豬心一个研如泥﹐入前藥末﹐並煮辰砂﹐酒攪勻﹐丸如綠豆大。每服六﹑七十丸﹐臨臥以棗湯送下。

卷之四

虛煩

《巢氏病源》曰﹕心煩不得眠者﹐心熱也﹔但虛煩不得眠者﹐膽寒也。虛煩者﹐心胸煩擾而不寧也。

加味溫膽湯

治病後虛煩不得臥及心膽虛怯﹐觸事易驚﹐短气悸乏。

半夏﹝泡七次﹐三錢半﹞竹茹枳實﹝麩炒﹐各一錢半﹞陳皮﹝二錢二分﹞茯苓甘艸﹝各一錢一分﹞酸棗仁﹝炒﹞遠志﹝去心﹞五味子人參熟地黃﹝各一錢﹞

上銼一劑。姜﹑棗煎服。

竹葉石膏湯

治大病後﹐表裏俱虛﹐內無津液﹐煩渴心躁及諸虛煩熱與傷寒相似﹐但不惡寒﹐身不疼痛﹐不可汗下﹐宜服之﹝方見傷寒﹞。

卷之四

不寐

健忘驚悸﹑怔忡失志﹑不寐心風﹐皆從痰涎沃心﹐以致心气不足。若用涼劑太過則心火愈微﹑痰涎愈盛而病益深﹐宜理痰气。

髙枕無憂散

治心膽虛怯﹐晝夜不睡。

陳皮半夏﹝姜制﹞白茯苓﹝去皮﹞枳實﹝麩炒﹞竹茹麥門冬﹝去心﹞龍眼肉石膏﹝各一錢半﹞人參﹝五錢﹞甘艸﹝一錢半﹞

上銼一劑。水煎服。

酸棗仁湯

治多睡及不睡。

酸棗仁﹝和皮微炒﹞人參﹝去蘆﹞白茯苓﹝去皮﹐各等分﹞

上銼一劑。水煎﹐如不要睡﹐卽熱服﹔如要睡﹐卽冷服。

膽虛不眠﹐寒也。用酸棗仁﹝炒﹞﹐爲末﹐竹葉煎湯調服。膽實多睡﹐熱也。用酸棗仁﹝生﹞爲末﹐茶﹑薑汁調服。

一小兒十五歲﹐因用心太過﹐少寐驚悸﹑怔忡惡寒。先用補中益气湯﹑茯苓﹑酸棗﹑遠志﹐惡寒漸止﹔又用加味歸脾湯﹐驚悸少安﹔又用養心湯而痊。

卷之四

邪祟

脈﹕乍疏乍數﹑乍大乍小﹐或促或結﹐皆邪脈也﹔脈緊而急者遁屍。

丹溪曰﹕俗云衝惡者﹐謂衝斥邪惡鬼崇而病也。如此病者﹐未有不因气血先虧而致者焉。血气者﹐心之神也。神旣衰乏﹐邪因而入﹐理或有之。按此恐指山谷狐魅而言。若夫气血兩虛﹐痰滯心胸﹐妨礙升降﹐不得營運﹐以致十二官各失其職﹐視聽言動皆爲虛。妄以邪治之﹐其人必死﹐可不審乎﹖

秦承祖灸鬼法

治一切驚狂譫妄﹑逾垣上屋﹑罵詈不避親疏等癥。以病者兩手大拇指用細麻繩紮縛定﹐以大艾炷置於其中兩介甲及兩指角肉﹐四處著火。一處不著卽無效。灸七壯﹐神效。

辟邪丹

治衝惡怪疾及山谷間九尾狐貍精爲患。

人參茯苓遠志鬼箭九節菖蒲白術蒼術當歸﹝各一兩﹞桃奴﹝卽桃樹上不落者﹐十二月收者﹐焙漧﹐五錢﹞雄黃﹝另研﹞辰砂﹝另研﹐各三錢﹞牛黃﹝另研﹐一錢﹞金箔﹝二十片﹞或加麝香﹝一錢﹞

上並以桃奴已上諸藥爲細末﹐入雄黃﹑辰砂﹑牛黃三味末子和勻﹐以酒調米粉打糊爲丸﹐如龍眼大﹐金箔爲衣。臨臥以木香湯化下一丸﹐諸邪不敢近體﹔更以絳紗囊盛五﹑七丸懸牀帳中﹐尢妙。

有人得病之初﹐便譫言或發狂﹐六部無脈。然切大指之下﹑寸口之上﹐卻有動脈者﹐此謂之鬼脈﹐乃邪崇爲之也。不用服藥﹐但宜符咒治之﹐或從俗送鬼神亦可。

卷之四

厥證

脈﹕陽厥脈滑而沈實﹔陰厥脈細而沈伏。

厥者﹐其脈短也。逆者﹐手足厥冷也。其癥不一﹐散之方書者甚多。今始撮其大槪﹐且如寒熱厥逆者而爲陰陽二厥也。陽厥者﹐是熱深則厥深﹐蓋陽極則發厥也。急宜六一順气湯治之。陰厥者﹐始得之身冷脈沈﹑四肢厥逆﹑足臥﹑唇口靑﹐或自利不渴﹑小便色白﹐此其候也。治以四逆﹑理中之類﹐仍速灸關元百壯﹐鼻尖有汗爲度。

凡初得病﹐身熱頭痛﹐大小便閉﹐或畏熱﹐或飲水﹐或揚手擲足﹑煩躁不得安臥﹑譫語昏憒而厥﹐此陽厥也。宜大柴胡﹑六一順气湯治之。渴者﹐白虎湯主之。

如得病後﹐四肢厥冷﹐脈沈而細﹐足攣臥而惡寒﹐引衣蓋覆不欲水﹐或下利淸谷而厥者﹐陰逆也﹐四逆湯﹔厥逆脈不至者﹐通脈四逆湯﹔手足指頭微寒者﹐謂之淸﹐理中湯﹔無熱癥而厥﹐當歸四逆湯加吳茱萸生薑湯﹔喘促脈伏而厥﹐五味子湯﹔吐利手足厥冷﹐煩躁欲死﹐吳茱萸湯。

六一順气湯﹑大柴胡湯﹑白虎湯﹝已上三方俱見傷寒﹞。四逆湯﹑理中湯﹝已上二方俱見中寒﹞。

卷之四

濁證

脈﹕兩尺脈洪數﹐必便濁遺精。心脈短小﹐因心虛所致﹐必遺精便濁。

濁者﹐小便去濁也。有赤濁﹑有白濁﹐其狀漩面如油光彩不定﹐漩腳澄下凝如膏糊﹐小便如米泔者﹐如粉糊者﹐如赤膿者﹐皆是濕熱內傷﹐又腎經虛損而成濁也。瘦人是虛火﹐肥人是濕痰流下滲入膀胱﹐猶如天气寒則水澄淸﹐天气熱則水混濁。濁之爲病﹐濕熱之本明矣。

赤濁者﹐心虛有熱也。

淸心蓮子飲

治心中煩躁﹐思慮憂愁抑鬱﹐小便赤濁﹐或有沙漠﹐夜夢遺精﹑遺瀝澀痛﹐便赤﹐如或酒色過度﹐上盛下虛﹐心火上炎﹐肺金受克﹐故口苦咽漧﹐漸成消渴﹐四肢倦怠﹐男子五淋﹐婦人帶下赤白﹑五心煩熱。此藥溫平﹐淸火養神祕精﹐大有奇效。

石蓮肉人參﹝各二錢半﹞黃﹝蜜炙﹞赤茯苓﹝各二錢﹞麥門冬﹝去心﹞地骨皮黃芩車前子﹝各一錢半﹞甘艸上盛下虛﹐加酒炒黃柏﹑知母各一錢。

又方治心經伏暑﹐小便赤濁。

人參﹝去蘆﹐減半﹞白術﹝去蘆﹞赤茯苓﹝去皮﹞豬苓澤瀉香薷石蓮肉麥門冬﹝去心﹐各等分﹞

上銼一劑。水煎﹐空心溫服。

白濁者﹐腎虛有寒也。

萆飲川萆益智仁石菖蒲烏藥﹝各等分﹞一方加茯苓﹑甘艸。

上銼一劑。水煎﹐入鹽一撚﹐空心服。

滋腎散

治白濁初起或半月者﹐極效。

川萆麥門冬﹝去心﹞遠志﹝去心﹞黃柏﹝酒炒﹞菟絲子﹝酒炒﹞五味子﹝酒炒﹐各等分﹞

上銼一劑。竹葉三个﹐燈艸一團﹐水煎﹐空心服。

赤白濁者﹐水火之不分也。

水火釐淸飲

治赤白濁。

益智萆石菖蒲赤茯苓車前子豬苓澤瀉白術﹝去蘆﹞陳皮枳殼﹝麩炒﹞麻黃﹝各等分﹞甘艸﹝三分﹞

上銼一劑。半酒半水煎﹐空心溫服。久病﹐去麻黃﹐易升麻。

瘦人赤白濁者﹐是虛火也。

滋陰降火湯

治瘦人虛火﹐患赤白濁﹝方見虛勞﹞﹔根據本方加白術﹑萆﹑牛膝﹑山梔﹑蓄﹐去芍藥。

肥人赤白濁者﹐是濕痰也。

二陳湯

治肥人濕痰赤白濁﹝方見痰癥﹞。根據本方加蒼術﹑白術﹑人參﹑當歸﹑生地﹑麥冬﹑山梔﹑黃柏﹑萆﹑牛膝﹑蓄。

一白濁﹐足三陰經主之。屬濃味濕熱所致者﹐用加味淸胃散﹝方見牙齒﹞﹔若肝腎虛熱者﹐用六味丸爲主﹝方見補益﹞﹐佐以逍遙散﹝方見婦人虛勞﹞﹔若脾腎虛熱者﹐用六味丸﹐佐以六君子湯﹝方見補益﹞﹔脾肝郁滯者﹐六味丸佐以歸脾湯﹝方見健忘﹞﹔脾肺气虛者﹐六味丸佐以補中益气湯﹝方見補益﹞﹔濕痰下注者﹐補中益气湯佐以六味丸﹝方見補益﹞。

汪少宰頭暈白濁﹐余用補中益气加茯苓﹑半夏﹐愈。而後患腰痛﹐用山藥﹑山茱萸﹑五味﹑萆﹑遠志﹐頓愈。又因心勞﹐盜汗白濁﹐以歸脾湯加五味而愈。後不時眩暈﹐用八味丸痊愈。

卷之四

遺精

脈﹕遺精白濁﹐當驗於尺﹐結芤動緊﹐二癥之的。微澀精傷﹐洪數火逼﹐亦有心虛﹐左寸短小。脈遲可生﹐急疾便夭。

邪客於陰﹐神不守舍﹐故心有所感﹐夢而後泄也。其後有三﹕年少气盛﹑鰥曠矜持﹐彊制情欲﹐不自覺知﹐此泄如瓶之滿溢者也。人或有之﹐是爲無病﹐勿藥可矣。心家气虛﹐不能主宰﹐或心受熱﹐陽气不收﹐此泄如瓶之側而出者也。人多有之﹐其病尢輕﹐合用和平之劑。臟腑積弱﹐眞元久虧﹐心不攝念﹐腎不攝精﹐一泄如瓶之罅而漏者也。人少有之﹐其病最重﹐須當大作補湯。或謂夢泄尢甚於房勞﹐此世俗習聞其說也。獨不觀候之有輕重乎﹖外此又有一輩﹐神气消磨﹐怪異橫生﹐風邪乘其虛﹐鬼气幹其正﹐往往與鬼魅交通﹐是又厄運之不可曉者也。法藥相助﹐誠哉是言。

久無色欲而精神滿者﹐不必慮也。心有所慕而夢遺者﹐君火動﹑相火隨也。夜夢與人交感而精泄者﹐謂之夢遺﹝俱用後方﹞。

淸心湯

黃連生地黃當歸石蓮肉遠志﹝甘艸水泡﹐去心﹞茯神﹝去皮木﹞酸棗仁﹝炒﹞

人參﹝去蘆﹐各等分﹞甘艸﹝減半﹞

上銼一劑。水煎服。

有不因夢而精自出者﹐此精道滑也。因心腎內虛﹐不能固守﹐皆相火動。

養心湯

辰砂﹝另研末﹐調入服﹞遠志﹝去心﹞酸棗仁石蓮肉芡實蓮蕊天門冬桔梗﹝去蘆﹞車前子龍骨﹝各等分﹞甘艸﹝減半﹞麥門冬﹝去心﹞

上銼一劑。燈心二十寸﹐水煎服。

治陰虛火動而遺精者﹐宜滋陰降火也。

保精湯

治陰虛火動﹐夜夢遺精﹐或虛勞發熱。

當歸﹝酒洗﹞川芎白芍﹝酒炒﹞生地黃﹝薑汁炒﹞黃柏﹝酒炒﹞知母﹝蜜炒﹞黃連﹝薑汁炒﹞梔子﹝童便炒﹞沙參麥門冬﹝去心﹞漧薑﹝炒黑﹞減半牡蠣﹝火﹞山茱萸﹝酒蒸﹐去核﹐各等分﹞

上銼一劑。水煎﹐空心溫服。

有夢遺日久﹐气下陷者﹐宜升提腎气以歸原也。

歸元散

人參﹝去蘆﹞白術﹝去蘆﹞茯苓﹝去皮﹞遠志﹝去心﹞酸棗仁﹝炒﹞麥門冬﹝去心﹞黃柏﹝童便炒﹞知母﹝童便炒﹞芡實蓮花須枸杞子陳皮川芎﹝各等分﹞升麻﹝減半﹞甘艸﹝減半﹞

上銼一劑。蓮肉三个﹐棗子一枚﹐水煎﹐空心服。

固精丸

當歸﹝酒洗﹞熟地黃山藥﹝炒﹞人參﹝去蘆﹞白術﹝去蘆﹞茯苓﹝去皮﹞鎖陽牡蠣蛤粉黃柏﹝酒炒﹞知母﹝酒炒﹞杜仲﹝酒和﹐薑汁炒﹞椿根皮破故紙﹝酒炒﹐各一兩﹞

上爲細末﹐煉蜜爲丸﹐辰砂爲衣﹐如梧桐子大。每服五十丸﹐空心酒吞下。

有濕熱而遺精者﹐宜健脾除濕熱也。

豬肚丸

治遺精夢泄﹐不思飲食。健肢體及治肌瘦。气弱咳嗽﹐漸成勞嗽﹐並宜服之。

白術﹝去蘆炒﹐五兩﹞苦參﹝去紅皮﹐色白者﹐三兩﹞牡蠣﹝左顧者﹐﹐另爲末﹐四兩﹞

上爲末﹐用豬肚一具洗淨﹐砂罐內煮得極爛﹐石臼內搗半日﹐丸如小豆大。每服四十丸﹐半湯送下﹐日進三次或四次。久服﹐自覺身彊體健而夢遺立止。

虛弱人患夢遺精滑者﹐宜補心腎也。

辰砂旣濟丸

治元陽虛憊﹐精气不固﹐夜夢遺精﹐盜汗遺精者﹐服此藥大補元气﹐澀精固陽﹐神效。

黃﹝鹽水炒﹞人參當歸﹝酒洗﹞山藥枸杞子鎖陽敗龜板﹝酥炙﹞牡蠣﹝酒浸一宿﹐﹐各二兩﹞熟地﹝酒洗﹐四兩﹞牛膝﹝去蘆﹐酒洗﹞知母﹝酒炒﹐各一兩半﹞破故紙﹝鹽水炒﹐一兩二錢﹞黃柏﹝酒炒﹐一兩﹞

上爲末﹐用白術八兩﹐水八碗﹐煎至一半﹐取渣再易水煎﹐漉淨﹐合煎至二碗成膏﹐和丸如梧桐子大﹐辰砂爲衣。空心鹽湯下或酒下七十丸。用幹物壓之。

夢遺精滑﹐屬肝腎虛熱者﹐用四物湯加柴胡﹑山梔﹑山茱萸﹑山藥﹝方見補益﹞﹔脾胃气虛者﹐用補中益气湯加山茱萸﹑山藥﹔思慮傷脾者﹐兼用歸脾湯加山茱萸﹑山藥﹝方見補益﹞

﹔心腎不交者﹐用水火釐淸飲﹝方見濁癥﹞﹔心气虛熱者﹐用淸心蓮子飲﹝方見濁癥﹞﹔气血虛損者﹐用十全大補湯加山茱﹑山藥﹑五味﹑麥門﹝方見補益﹞。

補遺方

止遺精盜汗法用短牀或蒲羅﹐內側身曲腿而臥﹐不許伸腳﹐病自安。

保生丹

治夜夢遺精﹐旬無虛夕﹐或經宿而再者。

嫩烏藥益智仁朱砂﹝另研﹐水飛過﹐畱一半爲衣﹐以上各一兩﹞幹山藥﹝二兩﹞

上各另爲末﹐將山藥打糊爲丸。如不成﹐再加些酒﹐糊丸如梧桐子大。每服百丸﹐空心淡鹽湯送下。

倒陽法

夜半子時分﹐陽正興時﹐仰臥瞑目閉口﹐舌頂上﹐將腰拱起﹐用左手中指頂住尾閭穴﹐用右手大指頂住無名指根拳著﹔又將兩腿俱伸﹐兩腳十趾俱摳﹐提起一口气﹐心中存想脊背腦後﹐上貫至頂門﹐慢慢直至丹田﹐方將腰腿手腳從容放下。如再行照前﹐而陽衰矣。如陽未衰﹐再行兩﹑三徧。如初行時﹐陽未興﹐勉彊興之﹐方可行矣。夫人之所有虛實者﹐因年少欲心大盛﹐房事過多﹐水火不能相濟﹐以致此疾。若能行此法﹐不惟速去泄精之病﹐久而腎水上升﹐心火下降﹐則水火旣濟永無疾病矣。

陳桂林秀才﹐患夜夢遺精﹐每月一﹑二次或三﹑五次。遺後神思昏沈﹑身體困倦。予診六脈微澀無力﹐此陰虛火動之癥。以辰砂旣濟丸加紫河車﹑龍骨服之﹐數月奏效。柰其數患於不能謹守﹐因口占俚語一章以戒之曰﹕培養精元貴節房﹐更祛塵累最爲良﹔食惟半飽宜淸淡﹐酒止三分勿過傷﹔藥餌隨時應勉進﹐功名有分不須忙﹔幾行俚語君能味﹐便是長生不老方。

朱工部﹐勞則遺精﹐齒牙卽痛。用補中益气加半夏﹑茯苓﹑芍藥﹐並六味地黃丸﹐漸愈﹔更以十全大補加麥門﹑五味而痊﹝方見補益﹞。

一男子遺精白濁﹑口漧作渴﹐大便閉澀﹐午後熱甚。用補中益气加芍藥﹑玄參﹐並加減八味丸而愈﹝方見補益﹞。

卷之四

淋證

脈﹕淋病之脈﹐細數何妨﹔少陰微者﹐气閉膀胱。女人見之﹐陰中生瘡。大實易愈﹐虛澀其亡。

气淋者﹐小便澀﹐常有餘瀝也。沙淋者﹐莖中痛﹐努力如沙石也。血淋者﹐尿血結熱﹐莖痛也。膏淋者﹐尿出似膏也。勞淋者﹐勞倦卽發也。五淋者﹐皆膀胱蓄熱也。

五淋散

治肺气不足﹐膀胱有熱﹐水道不通﹐淋瀝不出﹐或尿如豆汁﹐或如沙石﹐或冷淋如膏﹐或熱淋尿血﹐皆效。

赤茯苓﹝六兩﹞赤芍﹝十兩﹞山梔﹝十兩﹞當歸﹝去蘆﹐五兩﹞條芩﹝三兩﹞生甘艸﹝五兩﹞

上銼。水煎﹐空心服。一方有生地﹑澤瀉﹑木通﹑滑石﹑車前子。

八正散

治心經蘊熱﹐臟腑閉結﹐小便赤澀﹐癃閉不通及熱淋﹑血淋。如酒後恣欲而得者﹐則小便將出而痛﹐旣出而痛﹐以此藥主之。

大黃瞿麥木通滑石蓄梔子車前子甘艸﹝各等分﹞

上銼一劑。燈心水煎﹐空心服。

五淋者﹐因酒色勞力傷腎﹐虛中有熱也。

必效散

治一切淋癥﹐隨癥加減。

當歸生地黃﹝酒洗﹞赤茯苓﹝去皮﹞滑石牛膝﹝去蘆﹞山梔麥門冬﹝去心﹞枳殼黃柏﹝酒炒﹞知母﹝酒炒﹞蓄木通﹝各等分﹞甘艸減﹝生﹞

上銼一劑。燈艸一團﹐水煎﹐空心服。血淋﹐加菖蒲﹑茅根汁﹔膏淋﹐加萆﹔气淋﹐加靑皮﹔勞淋﹐加人參﹔熱淋﹐加黃連﹔肉淋﹐加連翹﹔石淋﹐加石葦﹔尿淋﹐加車前﹔死血淋﹐加桃仁﹑牡丹皮﹑玄胡索﹑琥珀﹐去黃柏﹑知母﹔老人气虛作淋﹐加人參﹑黃﹑升麻少許﹐去黃柏﹑知母﹑滑石﹑蓄。

海金沙散

治五淋﹐一服如神。

當歸﹝酒洗﹞大黃﹝酒浸﹞川牛膝﹝酒洗﹞木香雄黃海金沙﹝各等分﹞

上爲細末。每服一錢半﹐臨臥好酒調服。兩服痊愈。

酒欲過傷而成淋者﹐宜升補眞气也。補中益气湯治五淋有效。然淋癥多是膀胱之气虛損﹐不能運用﹐水道固滯不通而成諸淋也。此方補元气﹐故有效焉﹝方見內傷﹞。

益元固眞湯

治縱欲彊畱不泄﹐淫精滲下而作淋者。

人參白茯苓蓮蕊巴戟升麻益智仁黃柏﹝酒炒﹐各二錢﹞山藥澤瀉﹝各一錢半甘艸稍﹝二錢﹞

上銼一劑。水煎﹐空心服。

補遺方

治淋兼紅淋。

當歸生地黃熟地黃﹝各二錢﹞黃柏知母黃芩﹝各一錢﹞黃連﹝炒﹞木通桑白皮﹝各一錢半﹞

上銼一劑。水煎﹐空心服。

治小便淋瀝不通﹐用六味丸倍茯苓﹑澤瀉﹝方見補益﹞。若小便澀滯﹐或莖中作痛﹐屬肝經濕熱者﹐用龍膽瀉肝湯﹝方見下疳﹞。

李司馬﹐莖中作痛﹐小便如淋﹐口漧唾痰﹐此思色﹐精降而火敗。用補中益气湯﹑六味地黃丸而愈﹝方見補益﹞。

男子莖中痛﹐出白津﹐小便閉﹐時作癢﹐用小柴胡﹝方見傷寒﹞加山梔﹑澤瀉﹑炒黃連﹑木通﹑膽艸﹑茯苓﹐又兼六味丸而痊﹝方見補益﹞。

卷之四

關格

關格病者﹐膈中覺有所礙﹐欲升不升﹐欲降不降﹐升降不通﹐飲食不下﹐此因气之橫格也﹐乃是痰格中焦。用枳縮二陳湯加減治之﹐痰出爲要。此病多死﹐寒在上而熱在下也。又曰﹕關者﹐不得小便。格者﹐吐逆上下俱病者也。關者﹐甚熱之气無出之由也﹐熱在下焦塡塞不便﹔格者﹐甚寒之气無入之理也﹐寒在胸中遏絕不入。

枳縮二陳湯

治關格上下不通。

枳實﹝麩炒﹐一錢﹞砂仁﹝七分﹞白茯苓﹝去皮﹞貝母﹝去心﹞陳皮蘇子﹝炒﹞瓜蔞仁濃朴﹝薑汁炒﹞香附﹝童便炒﹐各七分﹞撫芎﹝八分﹞木香﹝五分﹞沈香﹝五分﹞甘艸﹝三分﹞

上銼一劑。生薑三片﹐水煎﹐入竹瀝磨沈﹑木香服。

卷之四

遺溺

《經》云﹕膀胱不約爲遺溺﹐小便不禁﹐常常出而不覺也。

人之漩溺﹐賴心腎二气之所傳送。蓋心與小腸爲表裏﹐腎與膀胱爲表裏。若心腎气虧﹐傳送失度﹐故有此癥。小便自遺失禁者﹐溺出而不知也。遺溺失禁者﹐屬气虛﹐用參湯加減﹔老人溺多者﹐是虛寒﹐用參附湯加減﹔壯人溺多者﹐是虛熱﹐用滋陰降火湯加減﹔夏月因伏暑熱﹐溺必遺也﹐用人參白虎湯加減﹔中風癥遺尿失禁者﹐難治也。

參湯

治气虛遺溺失禁。

人參﹝去蘆﹞黃﹝蜜水炒﹞茯苓﹝去皮﹞當歸﹝酒洗﹞熟地黃白術﹝去蘆﹞陳皮﹝各一錢﹞升麻肉桂﹝各五分﹞益智仁﹝八分﹞甘艸﹝三分﹞

上銼一劑。姜三片﹑棗一枚﹐水煎﹐空心服。年老之人﹐虛寒遺溺者多﹐加附子﹐名參附湯。

治身體虛瘦﹐夜啼遺溺失禁。

人參﹝八分﹞白術﹝麩炒﹞山茱﹝酒蒸﹐去核﹞黃﹝蜜水炒﹞白芍﹝酒炒﹐各一錢﹞山藥﹝炒﹞酸棗仁﹝炒﹐各七分﹞甘艸﹝炙﹐四分﹞

上銼一劑。水煎﹐溫服。

治小水頻數﹐此癥皆下元气虛所致。

人參﹝五錢﹞黃柏﹝五錢﹐酒浸﹞益智仁﹝六錢﹞甘艸﹝一錢﹞

上爲細末﹐煉蜜爲丸﹐梧桐子大。五更﹑臨臥每服五十丸﹐滚水下﹐酒亦可。

滋陰降火湯﹐治虛熱尿多﹝方見虛勞﹞。根據本方加炒山梔子﹐去五味子。人參白虎湯﹐治夏月因伏暑熱遺尿者﹝方見暑癥﹞。根據本方加黃柏﹑知母﹐去香薷。若小便頻數﹐或勞而益甚﹐屬脾气虛弱﹐用補中益气湯加山藥﹑五味子﹝方見補益﹞。若小便無度﹐或淋瀝不禁﹐乃陰挺痿痺也﹐用六味丸去澤瀉﹐用益智仁﹝方見補益﹞。

卷之四

小便閉

脈﹕小便不通﹐浮弦而澀﹔芤則便紅﹐數則黃赤﹔便難爲癃﹐實見左尺。

小便不通者﹐多是熱結也。

豬苓湯

治熱結小便不通。

木通豬苓澤瀉滑石枳殼﹝炒﹞黃柏﹝酒浸﹞牛膝﹝去蘆﹞麥門冬﹝去心﹞瞿麥車前子﹝各等分﹞甘艸稍﹝減半﹞蓄葉﹝十片﹞

上銼一劑。燈心一團﹐水煎﹐空心服。

不渴而小便閉者﹐熱在下焦血分也。

通關丸

治不渴而小便閉﹐熱在下焦血分﹐兼治淋癃﹐神效。

黃柏﹝酒洗焙漧﹞知母﹝酒洗焙漧﹐一兩﹞肉桂﹝一錢﹞

上俱爲細末﹐熟水和丸﹐如梧桐子大。每服百丸﹐空心白滚湯下。服後須頓兩足﹐令藥易下行也。如小便已利﹐莖中如刀刺痛﹐當有惡物下爲驗。

若渴而小便閉者﹐熱在上焦气分也。

淸肺飲子

治渴而小便不利者﹐是熱邪在上焦肺之分﹐故不利也。肺者﹐金也﹐金合生水。若肺中有熱﹐不能生水﹐是絕其水源。治宜淡滲之劑﹐以淸肺之气﹐泄其火邪﹐滋水之上源也。

赤茯苓﹝去皮﹐錢半﹞豬苓﹝二錢﹞澤瀉﹝一錢﹞通艸﹝二錢﹞燈艸﹝一錢﹞車前子﹝炒﹐另研﹐一錢﹞琥珀﹝另研﹐五分﹞蓄﹝七分﹞木通﹝七分﹞瞿麥﹝七分﹞

上銼一劑。水煎﹐空心﹐稍熱服。

虛寒小便不通者﹐是寒結也。

加味五苓散

治虛寒小便不通。

豬苓澤瀉白術﹝去蘆﹞赤茯苓﹝去皮﹞肉桂當歸枳殼牛膝﹝去蘆﹞木通﹝各等分﹞甘艸﹝稍減半﹞

上銼一劑。燈心一團﹐水煎﹐空心服。

虛熱小便不通者﹐是熱結也。

參歸升麻湯

治虛人小便不通。

人參﹝去蘆﹞當歸生地黃赤茯苓﹝去皮﹞豬苓澤瀉山梔枳殼﹝去穣﹞牛膝﹝去蘆﹐酒洗﹞黃柏﹝酒炒﹞知母﹝酒炒﹐各等分﹞升麻﹝少許﹞甘艸﹝減半﹞

上銼一劑。燈心一團﹐水煎﹐空心服。

年老之人﹐小便不通者﹐多是气短血虛也。四物湯加黃煎湯﹐送下通關丸﹐空心服。

咳喘小便不通者﹐是痰气塞也。

二陳湯

治痰气閉塞﹐小便不通。

陳皮半夏﹝薑汁炒﹞茯苓枳殼﹝麩炒﹞牛膝﹝去蘆﹞豬苓木通山梔麥門冬﹝去心﹞車前子黃柏﹝酒炒﹐各等分﹞甘艸﹝減半﹞

上銼一劑。燈心一團﹐水煎﹐空心服。

元气虛而不能輸化者﹐宜補中益气湯﹝方見補益﹞。陰虛而小便不通者﹐是火盛也﹐滋陰降火湯﹐治虛怯人陰虛火動﹐小便不通﹝方見虛勞﹞﹔六味丸尢效﹐根據本方加豬苓﹑澤瀉﹑木通﹑牛膝。大抵小便不通﹐用利水藥不效者﹐此積痰在肺。肺爲上焦﹐膀胱爲下焦﹐上焦閉則下焦塞﹐如滴水之器﹐上竅通而下竅之水出焉。若瀉痢小便不通者﹐因後去多而前去少﹐瀉止後而尿自長也。若嘔噦小便不通者﹐難治也。若中滿臌脹﹐病小便不通者﹐亦難治也。

治老人下元虛冷﹐轉胞不得小便﹐膨急切痛﹐四﹑五日困篤欲死者﹐六味丸倍澤瀉﹐效﹝方見補益﹞。

補遺祕方

治小便不通麝香﹑半夏末塡臍中﹐上用蔥白﹑螺螄二味搗成餅封臍上﹐用布帛縛定。下用皂角煙入陰中自通﹐女人用皂角煎湯洗陰戶內。

導赤湯

治溺如米泔色﹐不過二服卽愈。

木通滑石甘艸稍黃柏茯苓生地黃枳殼白術梔子水煎﹐空心服。

治小便下墜

好麻三兩﹐扯碎﹐火焙﹐用新盆一个蓋在上﹐升作灰。黃酒調下﹐被蓋出汗﹐卽愈。

治小便不通

用皮硝一合﹑連須蔥一根﹐搗爲一處﹐用靑布攤在上﹐似膏藥樣﹐用熱瓦熨之﹐卽出。

卷之四

大便閉

脈﹕燥結之脈﹐沈伏勿疑﹔熱結沈數﹔虛結沈遲﹔若是風燥﹐右尺浮肥。

身熱煩渴﹐大便不通者﹐是熱閉也﹔久病患虛﹐大便不通者﹐是虛閉也﹔因汗出多﹐大便不通者﹐精液枯竭而閉也﹔風證大便不通者﹐是風閉也﹔老人大便不通者﹐是血气枯燥而閉也﹔虛弱並產婦及失血﹐大便不通者﹐血虛而閉也﹔多食辛熱之物﹐大便不通者﹐實熱也﹝並宜後方﹞。

潤腸湯

治大便閉結不通。

當歸熟地生地麻仁﹝去殼﹞桃仁﹝去皮﹞杏仁﹝去皮﹞枳殼濃朴﹝去粗皮﹞黃芩大黃﹝各等分﹞甘艸﹝減半﹞

上銼一劑。水煎﹐空心熱服。大便通卽止藥﹐不能多服。如修合潤腸丸﹐將藥加減各爲末﹐煉蜜爲丸﹐如梧桐子大。每服五十丸﹐空心白湯吞下。切忌辛熱之物。實熱燥閉﹐根據本方﹔發熱﹐加柴胡﹔腹痛﹐加木香﹔血虛枯燥﹐加當歸﹑熟地﹑桃仁﹑紅花﹔風燥閉﹐郁李仁﹑皂角﹑羌活﹔气虛而閉﹐加人參﹑郁李仁﹔气實而閉﹐加檳榔﹑木香﹔痰火而閉﹐加瓜萎﹑竹瀝﹔因汗多或小便去多﹐津液枯竭而閉﹐加人參﹑麥門冬﹔老人气血枯燥而閉﹐加人參﹑鎖陽﹑麥門冬﹑郁李仁﹐倍加當歸﹑熟地﹑生地﹐少用桃仁﹔產婦去血多﹐枯燥而閉﹐加人參﹑紅花﹐倍加當歸﹑熟地﹐去黃芩﹑桃仁。此方加檳榔﹐卽通幽湯。

蜜導法

用火煉蜜﹐稠濃黃色傾入水中﹐急撚如指大﹐隨用皂角末﹑麝香共爲衣。將油塗抹大便潤濕﹐放入穀道﹐大便卽通。

豬膽汁導法

治自汗﹐小便利而大便燥硬﹐不可攻﹐以此法導之。豬膽一枚﹐傾去一小半﹐仍入醋在內﹐用竹管相接﹐套入穀道中﹐以手指撚之﹐令膽汁直射入內﹐少時卽通。蓋酸苦益陰以潤燥也。

香油導法

治大便不通﹐腹脹﹐死在須臾。用竹管蘸蔥汁深入大便內﹐以香油一半﹑溫水一半同入豬尿胞內﹐撚入竹管。將病患倒放﹐腳向上﹐半時卽順﹐立通。

一大便閉結﹐若大腸血虛火熾者﹐用四物湯送下潤腸丸﹐或以豬膽汁導之﹔若腎虛火燥者﹐用六味丸﹔若腸胃气虛﹐用補中益气湯﹝二方俱見補益﹞。

一男子年六十七歲﹐因气惱﹐左邊上中下有三塊﹐時動而脹痛﹐喜揉﹐揉卽散去。心痞作嘈﹐食下胃口覺澀﹐夜臥不寧﹐小便澀﹐大便八日不通。一醫以大承气湯﹐一醫以化滯丸﹐一用豬膽導法﹐一用蜜導法﹐俱不效。余診六脈弦數有力﹐此血不足气有餘﹐積熱壅實。

以大黃末三錢﹑皮硝五錢﹐熱燒酒調服。打下黑糞﹐其硬如石﹐數十條。如前又一服﹐又打下糞彈盆許﹐遂安。後以四物湯加桃仁﹑紅花﹑酒蒸大黃﹑黃連﹑梔子﹑三稜﹑莪術﹑枳殼﹑靑皮﹑木通﹑甘艸﹐十數劑而愈。

卷之四

大小便閉

大小便俱不通者﹐前後熱結也。

顚倒散

治臟腑實熱﹐或小便不通﹐或大便不通﹐或大小便俱不通。

大黃﹝六錢﹞滑石﹝三錢﹞皂角﹝三錢﹞

上爲末。黃酒送下。如大便不通﹐根據前分兩服﹔如小便不通﹐大黃三錢﹑滑石六錢﹑皂角如前﹔如大小便俱不通﹐黃﹑石均分﹐皂角如前。

蜣螂散

治大小便不通。六七月間尋牛糞中大蜣螂﹐不拘多少﹐用綫串起﹐陰漧收貯。

用時取一个﹐要完全者﹐放淨磚上﹐四面以灰火煨幹﹐以刀從腰切斷。如大便閉﹐用上半截﹔如小便閉﹐用下半截。各爲末﹐新汲水調服。二便俱閉﹐則全用之。

八正散

方見淋癥。

鐵腳丸

治大小便不通。

皂角﹝去皮子﹐炙﹞不拘多少爲末﹐酒攪麵糊爲丸﹐如梧桐子大。每服三十丸﹐酒下。

蝸牛膏

治大小便不通。

用蝸牛三枚﹐連殼研爲泥﹐再加麝香少許﹐貼臍中﹐以手揉按之﹐立通。若用田螺搗爛塡臍中﹐亦妙。余用此方治大小便不通及熱閉者﹐殊效。

掩臍法

治大小便不通。

連須蔥﹝一根﹐不洗帶土﹞生薑﹝一塊﹞淡豆豉﹝二十粒﹞鹽﹝二匙﹞

同研爛﹐捏餅。烘熱掩臍﹐以帛紮定﹐良久透气自通。不然﹐再易。

一方治大小便不通。用蜜一鐘﹐入皮硝二錢﹑滚白湯一鐘﹐空心調下。

大小便不通。木通爲末﹐黃酒送下。大人多用﹐小人少用。

丁香散

治大小便不通﹐如神。

苦丁香﹝五錢﹞川烏﹝炮﹞艸烏香白芷牙皂﹝炮﹞細辛﹝各三錢﹞胡椒﹝一錢﹞麝香﹝少許上爲細末。用竹筒將藥吹入肛門內﹐卽通。

卷之四

痔漏

腸爲痔﹐如大澤中有小山突出爲痔。凡人於九竅中﹐但有小肉突起﹐皆曰痔。不特於肛門邊生者名之﹐亦有鼻痔﹑眼痔﹑牙痔等。其狀不一﹐方分五種﹕曰牡﹑曰牝﹑曰脈﹑曰腸﹑曰气。牝痔者﹐肛門邊生瘡腫突出﹐一日數枚﹐膿潰卽散﹔牡痔者﹐肛門邊發露肉珠﹐狀如鼠奶﹐時時滴漬膿血﹔脈痔者﹐腸口顆顆發﹐且痛且癢﹐血出淋瀝﹔腸痔者﹐肛門內結核有血﹐寒熱往來﹐登混脫肛﹔气痔者﹐遇恐怒則發﹐肛門腫痛﹐气散則愈。又有酒痔﹐每遇飲酒發動﹐瘡卽腫痛而流血﹔血痔者﹐每遇大便則血出而不止﹐宜解熱調血順气爲主。若久而不愈﹐必至穿穴爲漏矣。

痔瘡成不破也。

當歸連翹湯

治痔漏。

當歸連翹防風黃芩荊芥白芷芍藥生地山梔白術人參阿膠地楡﹝各等分﹞甘艸﹝減半﹞

上銼一劑。烏梅一个﹐棗一枚﹐水煎﹐食前服。

黑白散

黑牽牛白牽牛﹝各一錢半﹞

上二味各取頭末﹐各一錢半。用公豬腰子一个﹐竹刀破開﹐去筋膜﹐入藥末在內﹐綫紮紙裹水濕﹐灰火內煨熟﹐去紙。空心嚼喫至已時﹐腹中打下先膿後血﹐毒瓦斯出盡﹐永不再發。必須忌半日飲食。

消毒百應丸

治痔漏瘡﹐並髒毒神效﹝大梁孫都督傳方﹞。

蒼術黃柏槐花金銀花當歸皂角﹝各四兩﹞

上六味切片﹐分作四分。每分用水七碗﹐煎至四碗﹐去渣﹐畱藥汁浸大黃片一斤﹐浸一宿﹐次日取出﹐安篩內曬漧﹔如此將四次水浸曬盡爲度﹔將大黃爲細末﹐麵糊爲丸﹐如梧桐子大。每一次六十四丸﹐空心熟白水送。忌濃味﹑胡椒﹑燒酒之類。

釣腸丸

治新久諸痔﹐肛邊腫痛﹐或生瘡癢﹐時有膿血﹔又治腸風下血及脫肛。

瓜萎﹝二个﹐燒灰存性﹞刺﹝二个﹐刺罐內燒灰存性﹞白雞冠花﹝五兩﹐銼﹐微炒﹞白礬﹝枯﹞綠礬﹝枯﹞胡桃仁﹝十五个﹐不油者﹐燒存性﹞白附子﹝生﹞天南星﹝生﹞枳殼﹝去穣﹐麩炒﹞大附子﹝生﹐去皮臍﹞訶子﹝煨﹞半夏﹝各二兩﹞

上爲末﹐麵糊爲丸﹐如梧桐子大。每服二十丸﹐空心﹐臨臥溫酒送下。遠年不愈者﹐十日見效。久服永除根。並治腸風等疾二三年者﹐連服十餘貼﹐永不再發。

髒連固本丸

凡膏梁富貴之人﹐患痔甚多﹐必幹於飲食色欲所致﹐及有火酒犯房。若要除根﹐必須服此。兼戒醇酒濃味﹑寡欲﹐方可痊矣。

懷生地﹝六兩﹞幹山藥﹝四兩﹞茯苓﹝三兩﹐去皮﹞牡丹皮﹝三兩﹞澤瀉﹝二兩﹞山茱萸﹝四兩﹐去核﹞黃連﹝四兩﹞黃柏﹝三兩﹞知母﹝去毛﹐二兩﹞人參﹝二兩﹞當歸﹝二兩﹞皂角﹝二兩﹞槐角﹝三兩﹞

上爲末﹐用豬大腸頭一段去油﹐灌入藥末﹐兩頭綫紮住﹔用糯米一升煮飯﹐將半熟撈起入甑內﹐將藥腸盤藏於飯之中如蒸飯之熟﹔待冷些時取出﹐去兩頭無藥之腸﹐將藥腸搗爛爲丸。如硬﹐加些飯搗丸﹐如梧桐子大。每服百丸﹐空心﹐白湯送下。

洗痔漏神方

花椒艾葉蔥白五倍子皮硝馬齒莧茄根上各等分﹐銼碎。水煎﹐先燻後洗。當時痛止﹐指日可愈。

又方神效。用隨河柳條根上須一把﹐花椒﹑芥菜子三味﹐不拘多少。煎水﹐先燻後洗﹐其虫頭黑身白﹐俱從痔瘡而出﹐立愈。

敷洗藥

皮硝﹝炒燥﹞五倍子﹝炒﹞黃柏﹝豬膽汁炒﹞黃連滑石﹝各二錢﹞血竭乳香沒藥蜜陀僧荊芥﹝各三錢﹞

先將皮硝﹑五倍子煎湯﹐洗患處﹔後將藥爲細末﹐燥滲無水出﹐芝油調敷。

漏者﹐潰出膿血也。

神雷丸

治漏。

蕪荑仁﹝五分﹞雷丸﹝白者﹐五分﹞鶴虱﹝一錢﹞木賊黃芩防風茄子﹝各五分﹞當歸﹝酒洗﹞龜板﹝酒洗﹞鱉甲﹝酒洗﹞蟬退蠶退﹝各三分﹞小枳實﹝酒洗﹐三分﹞大黃﹝少許﹞皂角刺﹝二十个﹐用黃蠟三錢炒﹞

上共作一服﹐水一大鐘﹐烏梅一个﹐竹葉七片﹐無灰酒半鐘﹐煎至八分﹐空心溫服。用幹煎精豬肉壓之。服至八服﹐筋根出虫﹐後去皂角刺﹑蟬退不用。外用生肌藥﹕白龍骨五分﹐赤石脂五分。二味用雞胚皮包﹐入豬蹄角內火過﹐去角不用﹐將二味爲末﹐入前湯藥內﹐每帖加二味藥一錢﹐再服四帖除根。忌酸辣﹑雞魚﹑麵筋﹑發毒﹑動風之物﹐其餘不忌﹐酒亦少用﹐忌燒酒﹐節欲色﹐戒惱怒。

濟生蓮蕊散

蓮蕊﹝一兩﹞錦紋大黃黑牽牛﹝取頭末﹐各二兩二錢﹞當歸五倍子礬紅﹝各一錢﹞黃連﹝三錢﹞乳香沒藥﹝各一錢﹞

上爲細末。欲服藥﹐先一日勿喫晚飯﹐次日空心﹐用淡豬肉汁一鐘﹐好酒一鐘半﹐和豬肉汁﹐秤前藥末一錢二分調服。午後於淨黃土上疏宣時見出毒物爲驗﹐或如爛杏五色相雜﹐亦爲驗矣。如散藥難服﹐用酒糊丸﹐如綠豆大﹐每服一錢五分。此方神效﹐不可輕忽。切忌燒酒﹑色欲﹑惱怒及羊﹑魚﹑大肉﹑發物。

千金不易治漏仙方

芫花根川烏艸烏南星半夏血竭乳香沒藥﹝各三錢﹐將上八味藥用水數碗煮至二碗於後﹞麝香﹝四釐﹞黃蠟﹝一錢﹞孩兒茶﹝二錢﹞片腦﹝二釐﹞

用黃絲綫合過街蜘蛛絲﹐用篾作圈网之﹐合絲搓成綫入藥水煮爲度。用豬鬃引綫穿入漏內﹐俟大便後帶出綫來紮緊﹐一日緊三徧。待八﹑九日綫落而肉平矣。如孔多者﹐醫好一孔﹐外用此方﹐內服後平髒丸﹐除根。

平髒丸

治漏瘡﹐旬日見效。

黃連﹝酒炒﹞枳殼﹝麩炒﹞地楡槐角﹝各一兩﹞蓮蕊當歸﹝各三錢﹞側柏葉﹝一錢﹞京墨﹝燒﹐存性﹐五錢﹞乳香沒藥﹝各二錢﹞

上爲末﹐水丸。每服百丸﹐空心﹐白湯送下。漸減至六十丸止。若加黑醜頭末五錢共丸﹐尢效。

白銀錠子

治漏﹐止有一孔者﹐用此藥不過十日痊愈﹐又不作痛﹐神效。

白芷﹝三兩﹞白礬﹝一兩﹞

上二味共研爲細末﹐鐵杓熔成餅﹐再入炭火﹐令淨煙取出﹐去火毒﹐爲末。用麵糊和爲錠子成條插入漏內﹐直透裏痛處爲止。每一日上三次﹐至七日爲止﹐至九日瘡結痂而愈。

如漏未痊﹐用後生肌藥。

生肌藥

乳香沒藥輕粉海螵蛸﹝用三黃湯煮過﹞寒水石﹝﹞龍骨﹝﹐各等分﹞

上爲細末。摻患處。止﹐用太平膏。

太平膏

防風荊芥梔子連翹黃芩大黃羌活獨活當歸生地赤芍甘艸金銀花五倍子兩頭尖頭髮﹝各二錢﹞白芨白蘞山慈菇﹝各一兩﹞香油﹝一斤﹞

上銼細。入油內浸一晝夜﹐用文火熬焦﹐去渣滓再熬﹐滴水不散﹔用上好黃丹水飛過﹐炒黑﹐用半斤入內再熬﹐滴水成珠爲度﹔待溫冷﹐再入乳香﹑沒藥﹑輕粉﹑血竭各二錢﹝爲末﹞﹐於內攪勻﹔如藥色嫩﹐再入官粉五錢﹐亦佳。務要看其火色不老不嫩得所爲妙。

隔礬灸法

治痔漏神效。

皂礬﹝一斤﹐用瓦一片﹐兩頭用泥作一壩﹐再用香油制瓦上焙漧﹐再著皂礬瓦上枯﹐去砂爲末﹞川山甲﹝一錢﹐入紫粉罐存性﹐取出爲末﹞木鱉子﹝去殼﹐火﹐二錢半﹐淨﹐爲末﹞乳香沒藥﹝各錢半﹐爲末﹐臨灸時加服﹞

上藥和勻一處。以冷水調﹐量瘡大小作餅子﹐貼瘡上﹐將艾炷灸三﹑四壯。灸畢﹐就用燻洗藥先燻後洗﹐日六度。三﹑五日如前法灸妙﹐以瘥爲度。

燻洗方

前法灸畢﹐以此方燻洗。

皂礬﹝制法如前﹐爲末﹐約手塊二把﹞知母﹝四兩﹐焙榦爲末﹐取一兩﹞貝母﹝四兩﹐爲末﹐取三兩﹐淨﹞蔥﹝七莖﹐另煎湯﹞

上件先將蔥用水煎三四沸﹐傾入瓶內﹐再入前藥。令患者坐於上瓶口燻之。待水溫﹐傾一半洗瘡﹐畱一半候再灸再燻洗﹐以瘥爲度。

攻毒丸

治痔漏。用有子蜂房焙漧存性爲末﹐麵糊爲丸﹐如豌豆大。每服二十丸﹐空心﹐黃酒送下。

補遺祕方

治痔漏祕方

當歸﹝八分﹞川芎﹝五分﹞芍藥﹝八分﹞生地黃﹝一錢﹞荊芥﹝七分﹞烏梅﹝一个﹞防風條芩枳殼﹝去穣﹞槐角黃連升麻﹝各五分﹞

上銼一劑。水煎﹐空心溫服。

治痔漏效方

用極嫩木耳溫水略煮﹐取出曬漧爲細末。初服一錢五分﹐用蜜水調服。一日加一分﹐加至三錢﹐每服倒退一分。服至一月通好。要忌口。若穿臀漏極痛者﹐用魚鰾搗爲泥貼之﹐其痛卽止。

祕傳神應膏

治痔漏如神。

片腦熊膽血竭牛黃乳香沒藥﹝各五分﹞

上爲細末﹐用蝸牛取肉搗成稀膏﹐每夜洗淨拭漧﹐將此膏搽上患處﹐數徧卽愈。若蝸牛無鮮者﹐用幹的放水碗內泡一宿去殼﹐內自然成肉﹔將前六味藥要極細末﹐以蝸牛肉共搗﹐不要幹了﹐要稀稠得所。用磁罐收貯固封﹐勿使風塵在內﹐則不效矣。

燻洗痔漏卻毒湯

五倍子花椒防風側柏葉枳殼蔥白蒼術﹝各三錢﹞瓦松馬齒莧甘艸﹝各五錢皮硝﹝一兩﹞

上用水五碗﹐煎至三碗﹐先燻後洗﹐一日三次。

牛黃金花散

黃連黃芩黃柏﹝各一錢﹐爲細末﹞眞牛黃﹝三分﹞

上共研細。如痔瘡﹐用蜜水調搽上﹐不過四﹑五次。如是撚成錠子曬漧﹐量瘡眼大小納入﹐不過二七卽好。

一男子患痔﹐膿血淋漓﹐口漧作渴﹐晡熱便血﹐自汗盜汗。余謂此腎肝陰虛也。不信﹐仍服四物湯﹑柏﹑知母之類﹐食少瀉嘔。余先用補中益气湯加茯苓﹑半夏﹑炮姜﹐脾胃漸醒﹔後用六味丸朝夕而服。兩月餘﹐諸癥悉愈﹝二方俱見補益﹞。

卷之四

懸癰

懸癰者﹐此瘡生於穀道外腎之間。初發甚癢﹐狀如松子﹐四十日赤腫如桃。遲治則破﹐而大小便皆從此出﹐不可治矣。

國老湯

用橫紋大甘艸一兩﹐截作三寸許﹐取出山澗東流水一碗﹐不可用井水﹑河水﹐以甘艸蘸水﹐文武火慢炙﹐不可急性﹐須用三時久﹐水盡爲度。劈看艸中潤透﹐卻以無灰酒二碗煮至一碗﹐溫服半月﹐消盡爲度。

將軍散

大黃﹝煨﹞貝母﹝去心﹞白芷甘艸節﹝各等分﹞

上爲細末。酒調二錢﹐空心服。虛弱﹐加當歸減半。

卷之四

體气

祕傳奇方

治體气。

大田螺﹝一个﹐生者﹞巴豆﹝去殼﹞膽礬﹝一兩﹞麝香﹝少許﹞

上將螺用水養三日﹐去泥土﹐揭起螺靨﹐入礬﹑豆﹑麝在內﹔以綫拴定於瓷器內﹐次日化成水。須五更時﹐將藥水抹在腋下﹐不住手抹藥﹐直候腹中覺響﹐臟腑欲行住手。先要揀空地內去大便﹐黑糞極臭﹐是其驗也。以濃土蓋之﹐不可令人知之﹔如不盡﹐再以藥水抹之﹐又去大便﹐以日用後藥擦之﹐永拔病根。枯礬﹑蛤粉五錢﹑章腦一錢。爲末﹐每以少許擦之。

烏龍丸

治腋气。

當歸﹝酒洗﹞生地黃﹝各一兩﹞白茯苓﹝去皮﹐二錢﹞枸杞子﹝炒﹞石蓮肉﹝焙﹐各一兩﹞蓮蕊﹝焙﹐五錢﹞丁香﹝三錢﹞木香靑木香乳香京墨﹝各五錢﹞冰片﹝一分﹞

如婦人﹐加烏藥﹝醋炒﹞﹑香附﹝童便炒﹞各三錢。上爲末﹐陳米飯荷葉包﹐燒過搗爛﹐入藥爲丸﹐如黃豆大﹐麝香一分﹐黃酒化爲衣。每服三﹑四十丸﹐臨臥半饑半飽﹐用砂仁炒﹐入黃酒內送下。

收功後藥

人參當歸生乳香沒藥官桂木香麝香﹝已上八味酒浸過﹞靑皮陳皮白芷良姜麻黃米殼甘艸﹝各一錢﹞

上銼一劑。水煎服。出汗﹐外用川椒﹑枯礬各一兩爲末﹐擦腋下。終身忌鱖魚﹑羊肉。

去大小便﹐不可與女人同廁。

治腋臭。用自己小便洗一次﹐米泔洗二次﹐自然薑汁每日擦十次。一月之後﹐可以斷根

治腋气

香白芷枯礬花椒﹝減半﹞黃丹﹝各等分﹞

上共爲末。擦之﹐不臭。

治腋气

五更時﹐用精豬肉二大片﹐以甘遂末一兩拌之﹐挾腋下至天明﹔以生甘艸一兩煎湯飲之。良久﹐瀉出穢物。須在荒野之處則可﹐恐穢气傳人故也。根據法三﹑五次卽愈。虛弱者﹐間日爲之。其他蜜陀僧﹑胡粉之類皆塞竅﹐以治其末耳。

治狐臭方

麝香巴豆﹝去殼﹞木通﹝去皮﹞

上爲末。每服一錢重。醉子酒熬膏爲丸﹐金箔爲衣。空心﹐水酒調化一丸服之。以淨桶盛腹內打下穢物﹐急蓋閉勿聞﹐神效。

卷之四

脫肛

脫肛者﹐肺臟蘊熱﹐肛門閉結﹔肺臟虛寒﹐肛門脫出。用參湯加減。凡瀉痢久虛﹐或老人气血虛憊﹐或產婦用力過度﹐俱有脫肛也。小兒亦有脫肛癥者。

脫肛癥者﹐肛門翻出﹐虛寒脫出。

參湯

人參黃﹝蜜水炒﹞當歸生地黃白術﹝去蘆﹞芍藥﹝炒﹞茯苓﹝去皮﹐各一錢﹞升麻桔梗陳皮﹝各五分﹞甘艸﹝炙﹐五分﹞

肺臟虛寒﹐加漧薑﹝炒﹞五分。上銼一劑。姜﹑棗煎﹐食前服。

大凡脫出肛門不收﹐用熱尿洗後﹐用烘熱鞋底揉進﹐恐遲則冷燥難進﹔或用冰片點上﹐亦收。

浮萍散

於秋暮取霜露打過浮萍﹐不拘多少﹐以淨瓦攤開陰漧。其瓦一日一易﹐不可見日﹐務要陰漧﹐用紙包起。凡有前疾者﹐臨時研爲細末。先取井中新汲水洗淨脫出肛﹐次以藥末摻上﹐其肛徐徐卽進﹐一時卽愈。不拘男婦大小兒並治。

脫肛方

五倍子炒黃爲末﹐放熱鞋底上抵之﹐卽收。

一春元素有痔﹐每勞役便脫肛﹐腫痛出水﹐中气下陷。用補中益气湯加茯苓﹑芍藥十餘劑﹐中气復而愈。後復脫作痛﹐誤用大黃丸﹐腹鳴惡食幾危。余用前湯加炮姜﹑芍藥﹐諸癥漸愈。後去姜﹐加熟地﹑五味﹐三十餘劑而愈。

卷之四

諸虫

脈﹕脈沈實者生﹐虛大者死。夫脈沈而滑者﹐爲寸白虫。慝蝕陰痛﹐脈虛小者生﹐勁急者死。《外臺》云﹕虫脈當沈弱而弦﹐今反洪大﹐卽知蛔虫甚也。

古云﹕濕熱生虫﹐正如今人俗驗禾苗﹐雨灑日照﹐禾節生虫﹐此幫助矣。人患虫積﹐或饑餓調攝失宜﹐或過腥白酒﹐或炙食牛羊﹐或啖鱉莧﹐中脘气虛﹐濕气少運﹐故生寸白﹑蛔厥諸虫。形如蚯蚓﹐相似團魚曰血鱉。小兒最多﹐大人間有爲患。嘈雜腹痛﹐嘔吐涎沫﹐面色痿黃﹐眼眶鼻下靑黑﹐以致飲食少進﹐肌肉不生﹐沈黑寒熱。虫不早治﹐相生不已。古云﹕虫長一尺﹐則能殺人﹔虫若貫心﹐殺人甚急。治宜選方而用。

諸虫者﹐腸胃中濕熱所生也。

追虫丸

木香檳榔蕪荑錫灰﹝各一錢﹞史君子﹝肉﹐二錢﹞大黃﹝二錢﹞牽牛﹝末﹐一兩﹞

先將皂角與楝樹根皮二味濃煎二大碗﹐煎熬成膏﹐和前藥末爲丸﹐如梧桐子大﹐將沈香末爲衣﹐後又將雷丸末爲衣子。每服五十丸﹐空心﹐砂糖湯送下。追取虫積﹐卽愈。

追虫取積散

檳榔﹝末﹐二錢﹞黑丑﹝頭未﹐二錢﹞陳皮﹝末﹐八分﹞木香﹝末﹐五分﹞

上爲末﹐共研勻。每服五錢﹐小者三錢﹐砂糖湯送下。五更服三﹑四次﹐以米湯補之。

忌魚鮏﹑油膩之物三﹑五日。

五仙方

治諸虫如神。

大黃﹝四兩﹞皂角雷丸苦楝根﹝各一兩﹞木香上爲末﹐酒糊丸。每服三﹑四十丸﹐茶下。

治蛔虫方

用苦楝根刮去外粗皮﹐取內白二兩﹐以水三碗﹐煮取一碗半﹐去渣。用晚粳米三合煮粥﹐空心﹐先以炒肉一﹑二片喫﹐引虫向上﹐然後進藥粥一﹑二口﹔少頃﹐又喫一﹑二口﹔漸漸加一碗或二碗﹐其虫盡下而愈。

治腹中有寸白虫

榧子一斤﹐陸續去殼用。不拘男婦﹑大人﹑小兒﹐如有此疾者﹐用此果去殼﹐陸續喫。用盡一斤﹐其虫從大便中出。用淨桶接著﹐是雄者﹐自一條﹔是雌者﹐大小不等﹐或三﹑五條﹐或六﹑七條不止。只是還要喫一斤﹐此虫方絕出盡。若虫出後﹐其人宜好酒飲食調理﹐不半月﹐精神顏色身胖如初也。

治虫方

使君子﹝火煨﹞十个﹐去熱。水送下。其虫盡出。

卷之五

頭痛

脈﹕頭痛陽弦﹔浮風緊寒﹔熱必洪數﹐濕細而堅﹔气虛頭痛﹐𨿽弦帶數﹔痰厥則滑﹔腎厥堅實。

頭者﹐諸陽之首也。其痛有各經之不同﹐因而治法亦有異也。气虛頭痛者﹐耳鳴﹑九竅不利也。濕熱頭痛者﹐頭重如石﹐屬濕也。風寒頭痛者﹐身重惡寒﹐寒邪從外入﹐宜汗之也。偏頭痛者﹐手少陽﹑陽明經受癥﹔左半邊屬火﹑屬風﹑屬血虛﹔右半邊屬痰﹑屬熱也。眞頭痛者﹐腦盡而疼。手足冷至節者﹐不治也。少陽頭痛者﹐往來寒熱也﹔陽明頭痛者﹐自汗發熱惡寒也﹔太陽頭痛者﹐有痰重或腹痛﹐爲之痰癖也﹔少陰經痛者﹐三陰三陽經不流行而足寒﹐气逆爲寒也﹔厥陰頭痛者﹐或痰多厥冷也﹔血虛頭痛者﹐夜作苦者是也。眉輪骨痛﹐痰火之徵也﹔又云風熱與痰也。有汗虛羞明眉眶痛者﹐亦痰火之徵也。

肥人頭痛者﹐多是气虛濕痰也。二陳湯﹝方見痰飲。﹞根據本方加人參﹑白術﹑川芎﹑白芷﹑細辛﹑羌活﹑桔梗﹑荊芥。

瘦人頭痛者﹐多是血虛痰火也。二陳湯﹝方見痰飲。﹞根據本方加生地黃﹑當歸﹑片芩﹑川芎﹑細辛﹑羌活﹑桔梗。

遇風寒惡心嘔吐者﹐乃頭風也。二陳湯﹝方見痰飲。﹞

頭痛偏左者﹐屬風與血虛也。

當歸補血湯

治血虛與風頭痛。

當歸川芎白芍藥生地黃枯芩﹝酒炒﹞香附﹝酒炒。各一錢﹞防風蔓荊子柴胡﹝各五分﹞荊芥本﹝各四分﹞

上銼一劑﹐水煎服。

加味四物湯

治血虛陰火衝上頭痛。

當歸川芎生地黃黃柏﹝酒炒﹞知母﹝酒炒﹞蔓荊子黃芩﹝酒炒﹞黃連﹝酒炒﹞梔子﹝炒。

各等分﹞

上銼一劑﹐水煎服。

頭痛偏右者﹐屬痰與气虛也。

黃益气湯

治气虛頭痛。

黃﹝一錢﹐蜜炒﹞人參白術陳皮半夏﹝薑汁炒﹞當歸﹝酒炒﹞川芎本甘艸﹝炙。各五分﹞升麻黃柏﹝酒炒﹞細辛﹝各三分﹞

上銼一劑﹐姜三片﹐水煎服。

頭痛左右俱疼者﹐气血兩虛也。

調中益气湯

治气血兩虛頭痛。

黃人參甘艸﹝炙﹞蒼術﹝米泔浸﹐炒﹞川芎﹝各六分﹞升麻柴胡陳皮黃柏﹝酒炒﹞

蔓荊子﹝各三分﹞當歸﹝六分﹞細辛﹝二分﹞

上銼一劑﹐水煎服。

頭旋眼黑惡心者﹐痰厥頭痛也。

半夏白術天麻湯

治痰厥頭痛﹑眼黑頭旋﹑惡心煩悶﹑气短促﹑上喘無力語言﹑心神顚倒﹑目不敢開﹐如在風雲之中﹐頭苦痛如裂﹑身重如山﹑四肢厥冷﹑不得安臥﹐此乃胃气虛損﹐停痰而致也。

半夏﹝薑汁制﹞陳皮﹝去白﹞麥芽﹝各七分半﹞白茯苓﹝去皮﹞黃﹝蜜水炒﹞人參澤瀉蒼術﹝米泔浸﹞天麻﹝各三分半﹞神曲﹝五分﹐炒﹞黃柏﹝酒炒﹞漧薑﹝炒。各二分﹞

上銼一劑﹐生薑三片﹐水煎﹐食前熱服。

偏正頭痛者﹐風气上攻也。

川芎茶調散

治諸風上攻﹐頭目昏沈﹑偏正頭痛﹑鼻塞聲重﹑傷風壯熱﹑肢體酸疼﹑肌肉蠕動﹑膈熱痰盛﹑婦人血气攻疰﹑太陽穴痛﹐俱是外感風气﹐並效。

川芎荊芥穗﹝各二兩﹞薄荷香附﹝各四兩﹞羌活白芷甘艸﹝炙。各一兩﹞防風﹝七錢半﹞

上爲細末﹐每服二錢﹐食後茶淸調下﹐姜﹑蔥煎湯亦可。一方加菊花一兩﹑細辛五錢﹑僵蠶﹑蟬蛻各二錢半﹐名菊花茶調散。

熱厥頭痛者﹐見寒暫止也。

淸上瀉火湯

治熱厥頭痛﹐𨿽冬天嚴寒﹐猶喜風寒﹐其痛暫止。來暖處或見煙火﹐則痛復作。

當歸蔓荊子蒼術﹝米泔浸﹞羌活柴胡﹝各二錢﹞川芎生地黃黃連﹝酒炒﹞荊芥穗本﹝各五錢﹞防風升麻細辛黃黃柏﹝酒炒﹞知母﹝酒炒﹞紅花黃芩炙甘艸﹝各一錢﹞生甘艸﹝五錢﹞

上銼﹐每劑一兩二錢﹐水煎﹐食遠稍熱服。

頸項彊痛者﹐風所幹也。

回首散

治頸攻彊急﹑筋痛﹐或挫頸﹑轉項不得者。烏藥順气散加羌活﹑獨活﹑木瓜。﹝方見中風。﹞

眉稜骨痛者﹐風熱並痰也。

選奇方

羌活防風﹝各二錢﹞酒片芩﹝一錢半﹐冬月不用﹐或少者炒用﹞半夏﹝薑汁炒﹐二錢﹞甘艸﹝一錢﹐夏月生﹐冬月炙﹞

上銼一劑﹐水煎食後服。

雷頭風者﹐頭痛而起核塊也。

升麻湯

治失面疙瘩﹑憎寒﹑拘急﹑發熱﹐狀如傷寒。

升麻蒼術薄荷葉﹝各等分﹞

上銼﹐水煎服﹐或茶調散亦效。

一切頭痛總治之藥也。

六聖散

卽是赤火金鍼﹐治頭風牙痛﹑赤眼腦瀉耳鳴﹑偏正頭風頭疼﹑鼻塞聲重及蜈蚣蛇蠍所傷。

用時口噙涼水﹐以藥搐鼻。此藥名爲六聖。乳香沒藥川芎﹐雄黃白芷二錢停﹐半兩盆硝共享﹐右件研爲細末﹐專治眼淚頭風﹑耳鳴鼻塞腦不寧﹐一搐牙痛便定。

七生丸

治男婦八般頭痛及一切頭痛﹐痰厥﹑腎厥﹐傷寒傷風頭痛﹐並皆治之。

川芎川烏﹝去皮﹞艸烏﹝去皮﹞南星﹝去皮﹞半夏﹝冷水洗去滑﹞白芷石膏﹝俱生。各等分﹞

加細辛﹑全蠍各減半。

上爲細末﹐研韭菜自然汁爲丸﹐如梧桐子大。每服七丸或十丸﹐嚼生蔥茶送下。

治六經頭痛﹐諸藥不效者。

梔子﹝炒﹞條芩﹝炒﹞連翹﹝三味爲君﹞川芎白芷知母黃柏﹝酒炒﹞薄荷生地黃﹝酒洗﹐六味俱爲臣﹞柴胡桔梗﹝二味爲佐﹞香附米甘艸﹝二味爲使﹞石膏﹝二匙﹞細茶﹝一撮﹞

上銼﹐水煎﹐食後頻熱服。

侍禦西泉杜公﹐患頭痛如刀劈﹐不敢動移﹐懼風﹐怕言語﹐耳鳴﹐目中澑火﹐六脈緊數有力。余以酒九蒸九曬大黃爲末三錢﹐茶調服﹐一劑而愈。

劉毅齋但怒則兩太陽作痛﹐先用小柴胡湯﹝方見傷寒﹞加茯苓﹑山梔﹐後用六味丸﹝方見補益﹞﹐以生腎水而不再發。

譚侍禦每頭痛必吐淸水﹐不拘冬夏﹐喫姜便止。余作中气虛寒﹐用六君子湯加當歸﹑黃﹑木香﹑炮姜而瘥。﹝方見補益。﹞

商儀部勞則頭痛。余作陽虛不能上升﹐以補中益气湯加蔓荊子而痊。﹝方見補益。﹞

卷之五

須髮

須屬腎﹐稟水气﹐故下生也﹔發屬心﹐稟火气﹐故上生也。

中山還童酒人間處處有﹐善緣得遇者﹐便是蓬萊叟。馬藺花一升﹐土埋三日﹐取出馬藺根﹐洗切片一升﹔用黃米二斗水煮成糜﹐陳曲二塊爲末﹔酒酵子二碗並前馬藺子共和一處﹐做酒待熟﹔另用馬藺子並根一升﹐用水煮十沸﹐入酒內三日。每日攪勻﹐去根﹐隨量飲醉。酒飲盡﹐其須髮盡黑。其酒之色如漆之黑。

烏須酒方

黃米﹝三斗﹞淮曲﹝十塊﹞麥門冬﹝去心﹐八兩﹞天門冬﹝去心﹐二兩﹞人參﹝去蘆﹐一兩﹞

生地﹝四兩﹞熟地﹝二兩﹞枸杞子﹝二兩﹞何首烏﹝四兩﹞牛膝﹝去蘆﹐一兩﹞當歸﹝二兩﹞

上各爲末﹐和入曲糜內封缸﹐待酒熟﹐照常搾出。每日淸晨飲三杯。忌白酒﹑蘿卜﹑蔥﹑蒜。

經驗烏須方

能變白爲黑﹐身輕體健﹐其功不能盡述。

每年冬十月壬癸日﹐面東采摘紅肥大枸杞十二升搗破﹐同好無灰細酒二斤﹐同盛於瓷瓶內浸二十一日足開封﹐添生地黃汁三升攪勻﹐卻以紙三層封其口。俱至立春前三十日開瓶﹐空心熱飲一杯。至立春後﹐髭須都黑。

勿食蕪菁蔥蒜。服之見效。若年年服之﹐耐老身輕無比也。

五老還童丹

堪嗟須鬢白如霜﹐要黑原來有異方﹔不用擦牙並染髮﹐都來五味配陰陽﹔赤石脂與川椒炒﹐辰砂一味最爲良﹔茯神能養心中血﹐乳香分量要相當﹔棗肉爲丸梧子大﹐空心溫酒十五雙﹐十服之後君休摘﹐管教華發黑如光﹔兼能明目並延壽﹐老翁變作少年郎。

上方合一料﹐每味各一兩爲末﹐煮紅棗去皮核﹐用肉爲丸﹐空心酒下。

旱蓮丸

旱蓮汁﹝用汁曬半斤﹞生薑﹝二斤取汁曬半斤﹞生地黃﹝二斤﹐酒泡取汁曬半斤﹞細辛﹝一兩﹞

破故紙﹝一斤﹐面炒﹞杜仲﹝半斤﹐炒﹞五加皮﹝酒浸﹐半斤﹞赤茯苓﹝去皮切片﹑乳汁浸﹐半斤﹞

枸杞子﹝四兩﹞川芎﹝四兩﹞沒藥﹝二兩﹞

上爲細末﹐核桃仁半斤去皮﹐棗肉同和爲丸﹐如梧桐子大。每服五十丸﹐黃酒送下。

彭眞人還壽丹

補心生血﹑滋腎壯陽﹑黑須髮﹑潤肌膚﹑返老還童﹑延年益壽﹑種子。

大辰砂﹝研細﹐水飛過﹐一兩﹞補骨脂﹝酒浸炒﹐二兩﹞核桃仁﹝去皮炒﹐四兩﹐捶去油﹞杜仲﹝姜酒炒﹐二兩﹞牛膝﹝去蘆﹐酒洗﹐一兩﹞天門冬﹝去心﹐一兩﹞麥門冬﹝去心﹐一兩﹞生地黃﹝酒洗﹐二兩﹞熟地黃﹝二兩﹞當歸﹝酒洗﹐一兩﹞白茯苓﹝去皮爲末﹐水飛曬漧﹐人乳浸再曬﹞

川芎﹝一兩﹞遠志﹝甘艸水泡﹐去心﹐一兩﹞石菖蒲﹝去毛﹐鹽水浸﹞巴戟﹝酒浸去梗﹐一兩﹞白茯神﹝去皮木﹐同煎﹐茯苓一樣制﹞。靑鹽﹝一兩﹞﹑黃柏﹝鹽水炒﹐二兩﹞小茴香﹝鹽水炒﹐一兩﹞知母﹝酒炒﹐去毛﹐二兩﹞川椒﹝四兩﹐微炒去子﹑去白隔﹞乳香﹝篛炙﹐一兩﹞楝參﹝一兩﹞黃精﹝米泔水煮一沸﹐揀去爛的﹐竹刀切片曬漧﹐卻用旱蓮十四兩﹑生薑汁二兩﹑各取自然汁﹐並酒三味﹐停兌熬膏﹐浸黃精半日﹐炒蒼色﹐四兩﹞何首烏﹝瓜瓣形﹐內無花者足赤白二種停以捶碎﹐煮於黑豆水上﹐九蒸九曬﹐再用人乳浸透曬漧﹑四兩。﹞

上二十六味爲末﹐煉蜜爲丸﹐如梧桐子大。每服七十丸﹐空心﹐鹽湯或酒送下。一方加山茱萸﹑枸杞子﹑菟絲子﹑山藥﹑柏子仁各一兩尢效。

烏須還少丹

首生童子發﹝四兩﹐酒煮成膏﹞川烏何首烏艸烏漧漆辰砂鍼砂﹝以上各一兩半﹞川椒﹝四兩半﹞陽起石﹝二兩﹞胡椒﹝五錢﹞以上九味共爲細末﹐與童子發膏拌勻﹐入陽城罐內封固﹐桑柴火燒﹐以罐子紅爲度﹐埋在陰地之中﹐七日足取出聽用枸杞子﹝三兩﹞

生地黃﹝三兩酒浸﹞柏子仁﹝三兩﹞核桃仁﹝三兩﹐麩炒黃色﹞麝香﹝三分﹐麵包煨﹐甘艸火煨﹐面熟爲度﹞

上爲細末﹐共前藥合一處。每服一錢﹐好酒送下。百日後﹐須髮如漆﹐面若童顏﹔以後三日或七日服一次﹐久久服之﹐其功難以盡述。

加味八寶丹

﹝李滄溪傳﹞

旱蓮膏﹝四兩﹞何首烏﹝半斤﹐生用﹞沒石子﹝四兩﹞天門冬﹝去心搗膏﹐四兩﹞麥門冬﹝去心搗膏﹐四兩﹞蓮芯﹝二兩﹞麻子﹝新瓦上炒香﹐四兩﹞胡桃仁﹝四兩﹐去皮﹞魚螵﹝四兩﹐切斷炒﹐鍋內炒成珠﹞鮮生地黃﹝半斤﹐搗汁﹞熟地黃﹝四兩﹐搗成泥﹞槐角豆﹝四兩﹐黑牛膽浸透﹐瓦上焙漧﹞

上爲細末﹐煉蜜爲丸﹐如梧桐子大。每服七八十丸﹐空心﹐鹽水﹑黃酒化下。

外染烏雲膏

五倍子﹝炒黑﹐一錢﹞銅末﹝醋炒五次﹞白礬﹝生研﹞鹽﹝各三分﹐研﹞

上各勻﹐用煎釅茶汁和成稀糊﹐重湯煮數沸﹐再入燒酒少許。先將皂角水洗淨須鬢﹐然後塗藥﹐包裹一夜甚效。次早以茶汁輕輕洗去藥﹐其黑如漆。連染三夜﹐以後或十日﹑半月染一次。

烏須方

官粉﹝一兩二錢半﹞白礬﹝三錢﹞。水銀﹝一錢﹐先將黑鉛一錢熔化﹐後入水銀共研細﹞樟腦﹝二分﹞

麝香﹝一分﹞百艸霜﹝八分﹞輕粉﹝三分﹞鍛石﹝二錢﹞

上八味爲細末﹐用咸水調和﹐熬滚後塗須上﹐燒半炷香時卽洗去。

金毛獅子倒上樹﹐烏須撚藥方

用打錫灰羅細末一錢﹐入汞一錢研不見星﹐將酸石橊一个切去頂﹐將瓤並子攪勻﹐前末藥再攪勻﹔以原頂封固﹐外用紙封嚴密﹐三七內俱成汁﹔用胞皮裹指﹐以汁撚之。未撚之先﹐將須髮洗淨﹐拭漧上藥。

擦牙烏須方

靑鹽﹝一兩﹞沒石子﹝一錢﹞細辛﹝二錢﹞破故紙﹝一兩﹐炒芳香﹞地骨皮﹝一兩﹞熟地黃﹝一兩﹐酒浸三日﹐砂鍋焙榦爲末﹞槐角子﹝一兩﹞百藥煎﹝一錢﹞

上俱爲細末﹐共八味﹐每早擦牙﹐藥咽下。定要一月﹐莫間一日。一日常擦不拘。白須髮每月按日摘去﹐再生必黑﹐永不白。又能明目固齒。神效。正月初四﹑十四﹑十七日﹔二月初八﹑十四﹑二十一日﹐三月初八﹑初十﹑十一﹐﹑十三日﹔四月初二﹑十六﹑十八﹑十九日﹔五月十六﹑二十日﹔六月初四﹑十七﹑二十四﹑二十九日﹐七月初三﹑初四﹑十八﹑二十八日﹔八月十五﹑十九日﹔九月初二﹑初四﹑十五﹑二十五日﹔十月初七﹑初十﹑十三﹑二十二日﹔十一月初十﹑十五﹑十七﹑三十日﹔十二月初七﹑初十﹑十六﹑二十日。

梳頭方

百藥煎訶子鍼砂﹝各一錢﹞石橊皮核桃靑皮垂楊柳葉白礬﹝各一錢﹞

上共爲細末﹐先用鹽﹑醋﹑茶熬水二大碗﹐將藥同入瓶內封十日。梳髮染須通黑﹐油核桃油潤之明淨。

烏須祕方

用香油一瓶﹔油核桃二三十个﹐去殼取肉﹔古銅錢一二十个﹔浸油內﹐埋土二尺深﹐一周年足取出﹐搽須鬢上卽黑。

一儒者﹐因飲食勞役及惱怒﹐眉髮脫落。余以爲勞傷精血﹐陰火上炎所致。用補中益气加麥門﹑五味﹐及六味地黃丸加五味﹐眉髮頓生如故。

一男子﹐年二十﹐頂發脫盡。用六味地黃丸不數日﹐發生寸許﹐兩月復舊。﹝以上方俱見補益。﹞

卷之五

面病

面生瘡者﹐上焦火也。

淸上防風湯

淸上焦火﹐治頭面生瘡癤﹑風熱之毒。

防風﹝一錢﹞荊芥﹝五分﹞連翹﹝八分﹞梔子﹝五分﹞黃連﹝五分﹞黃芩﹝酒炒﹐七分﹞

薄荷﹝五分﹞川芎﹝七分﹞白芷﹝八分﹞桔梗﹝八分﹞枳殼﹝五分﹞甘艸﹝二分﹞

上銼一劑﹐水煎﹐食後服。入竹瀝一小盅尢效。

面紫黑者﹐陽明病也。

升麻白芷湯

治面唇紫黑﹐乃陽明經不足也。

升麻防風白芷﹝各一錢﹞芍藥蒼術﹝各三分﹞黃人參﹝各七分﹞葛根﹝一錢半﹞

甘艸﹝四分﹞

上銼一劑﹐姜棗煎服。宜早後午前﹐取天气上升於中﹐使陽達於面也。

面生粉刺者﹐肺火也。

淸肺散

治面上生谷嘴瘡﹐俗名粉刺。

連翹川芎白芷黃連苦參荊芥桑白皮黃芩山梔貝母甘艸﹝各等分﹞

上銼一劑﹐水煎﹐臨臥服。

面熱者﹐陽明經風熱也。

升麻黃連湯

治面熱。

升麻葛根﹝各一錢半﹞白芷﹝七分﹞川芎﹝四分﹞薄荷荊芥﹝各二分﹞蒼術﹝八分半﹞

黃連﹝酒洗。五分﹞酒芩﹝六分﹞犀角﹝四分半﹞白芷﹝二分﹞甘艸﹝五分﹞

上銼一劑﹐水煎﹐食後服。

面寒者﹐陽明經虛寒也。

升麻附子湯

治面寒。

升麻葛根白芷黃﹝各七分﹞黑附子﹝炮﹐七分﹞人參艸豆蔻﹝各五分﹞益智仁﹝三分﹞

甘艸﹝炙﹐五分﹞

上銼一劑﹐連須蔥白二根﹐水煎溫服。

白附子散

治男﹑婦面上熱瘡似癬﹐或黑瘢點。

白附子蜜陀僧白茯苓白芷官粉﹝各等分﹞

上爲末﹐先用蘿卜煎湯洗面﹐後用羊乳調成膏﹐敷患處﹐早晨洗去。

治肺毒面鼻赤

蜜陀僧不拘多少﹐爲細末﹐臨臥乳汁調敷面上﹐次日洗去。不過三五次而已卽瘥。

治面上酒鼻紅紫腫

半夏硫黃白鹽﹝炒﹞枯礬﹝各二錢﹞

上爲末﹐水調敷患處﹐立消。

治赤紅爛臉

用水銀一錢﹑油燭一兩﹐共搗塗之。

治面上糟鼻酒刺

雄黃鉛粉﹝各一錢﹞硫黃﹝五分﹞

上共爲細末﹐乳汁調﹐塗患處。晚上敷﹐次早溫水洗去。如此三上卽已。

治酒鼻

輕粉硫黃﹝少許﹞

上共爲細末﹐用粗燒紙蘸擦之。

治鼻瘡

用杏仁去皮尖爲末﹐將乳汁和之﹐搽患處。

治面上粉刺

枯礬﹝一兩﹞生硫黃﹝二錢﹞白附子﹝二錢﹞

上共爲末﹐唾津調搽。臨晚上藥﹐次早洗去。

皇帝塗容金面方

朱砂﹝二錢﹞幹胭脂﹝二錢﹞官粉﹝三錢﹞烏梅﹝五个﹐去核﹞朝腦﹝五錢﹞川芎﹝少許﹞

上爲細末﹐臨睡時津唾調﹐搽面上。次早溫水一盆洗面。二三七日﹐面如童顏﹐乃神仙妙用之法。

卷之五

耳病

脈﹕耳病腎虛遲濡﹔其脈浮大爲風﹔洪動火賊﹔沈澀气凝﹔數實熱塞。此久聾者﹐專於腎責﹔暴病浮洪﹐兩尺相同﹔或兩尺數﹐陰火上衝。

耳者﹐腎之竅。腎虛則耳聾而鳴也。

滋腎通耳湯

當歸川芎白芍生地黃知母﹝酒炒﹞黃柏﹝酒炒﹞黃芩﹝酒炒﹞柴胡白芷香附﹝各等分﹞

上銼一劑﹐水煎溫服。胸膈不快加靑皮﹑枳殼少許。

耳左聾者﹐忿怒動膽火也。

龍膽湯

黃連黃芩梔子當歸陳皮膽星﹝各一錢﹞龍膽艸香附﹝各八分﹞玄參﹝七分﹞靑黛木香﹝各五分﹞漧薑﹝炒黑﹑二分﹞

上銼一劑﹐生薑三片﹐水煎至七分﹐入玄明粉三分﹐痰盛加至五分﹐食後服。如作丸藥﹐加蘆薈五分﹑麝香二分爲末﹐神曲糊丸﹐如梧桐子大。每服五十丸﹐淡姜湯下。

耳右聾者﹐色欲動相火也。

滋陰地黃湯

熟地黃﹝一錢六分﹞山藥﹝八分﹞山茱萸﹝去核﹑八分﹞牡丹皮澤瀉白茯苓黃柏﹝酒炒﹞

石菖蒲﹝各六分﹞知母﹝酒炒﹐六分﹞遠志﹝去心﹐六分﹞當歸﹝酒炒﹐八分﹞川芎﹝八分﹞白芍﹝煨﹑八分﹞

上銼一劑﹐水煎﹐空心服。如作丸﹐用煉蜜爲丸﹐如梧桐子大。每服百丸﹐空心鹽湯送下﹐酒亦可。亦治大病後耳聾。

兩耳俱聾者﹐濃味動胃火也。防風通聖散﹝方見中風﹞。根據本方加酒煨大黃﹐再用酒炒三次﹐及諸藥俱用酒炒。

兩耳腫痛者﹐腎經有風熱也。

荊芥連翹湯

荊芥連翹防風當歸川芎白芍柴胡枳殼黃芩山梔白芷桔梗﹝各等分﹞甘艸﹝減半﹞

上銼一劑﹐水煎食後服。

兩耳出膿者﹐腎經亦風熱也。

蔓荊子散

治上焦熱﹐耳內生膿﹐或耳鳴而聾。

蔓荊子升麻木通赤芍桑白皮﹝蜜水炒﹞麥門冬﹝去心﹞炙甘艸生地前胡赤茯苓甘菊花﹝各等分﹞

上銼一劑﹐生薑三片﹑棗二枚﹐水煎﹐食後服。

吹耳散

幹胭脂海螵蛸龍骨枯礬冰片密陀僧﹝﹞膽礬靑黛硼砂黃連赤石脂﹝減半﹞麝香﹝少許﹞

上爲細末﹐先用綿紙條拭漧膿水後﹐吹入末藥。

有气閉耳聾者﹐候气復順自明也。

治耳閉不明

用眞麝香爲末﹐蔥管吹入耳內﹐後將蔥塞耳孔內﹐耳自明矣。

通明利气湯

治虛火升上﹐痰气郁幹耳中﹐或閉或鳴﹐痰火熾盛﹐憂鬱痞滿﹐咽喉不利﹐煩躁不寧。

蒼術﹝鹽水炒﹞白術﹝瓦焙﹞香附﹝童便炒﹞生地黃﹝薑汁炒﹞檳榔﹝各一錢﹞撫芎﹝八分﹞

陳皮﹝鹽水浸炒﹐一錢﹞貝母﹝三錢﹞黃連﹝酒浸豬膽汁炒﹞黃芩﹝同上制。各一錢﹞黃柏﹝酒炒﹞

梔子仁﹝炒﹞玄參﹝酒洗﹐各一錢﹞木香甘艸﹝炙。各五分﹞

上銼作二劑﹐姜煎﹐入竹瀝同服。

淸聰丸

治耳鳴及壅塞至於聾者。

橘皮﹝鹽水洗﹐去白﹐一兩半﹞赤茯苓﹝去皮﹞半夏﹝姜制﹐一兩﹞靑皮﹝醋炒﹞柴胡梢酒黃芩玄參蔓荊子桔梗全蠍﹝去毒﹞菖蒲黃連﹝酒炒。各一兩五錢﹞生甘艸﹝五錢﹞

上爲細末﹐酒糊丸﹐綠豆大。每服一百二十丸﹐臨臥茶淸送下。

淸聰化痰丸

治耳聾耳鳴﹐壅閉不聞聲音﹐乃飲食濃味﹐夾怒气以動肝胃之火﹐宜淸竅也。

橘紅﹝鹽水洗﹐去白﹞赤茯苓﹝去皮﹞蔓荊子﹝各一兩﹞枯芩﹝酒炒﹐八錢﹞黃連﹝酒炒﹞白芍﹝酒浸﹐煨﹞生地黃﹝酒洗﹞柴胡半夏﹝薑汁炒。各七分﹞人參﹝六錢﹞靑皮﹝醋炒﹐五錢﹞

生甘艸﹝四錢﹞

上共十二味爲細末﹐蔥湯浸蒸餅丸﹐如綠豆大。每服百丸﹐晚用姜湯茶淸任下。

治耳聾耳鳴方

甘艸﹑生地胭脂包﹐甘遂﹑艸烏白綿包。日夜換塞兩耳﹐常塞其耳自通。

腎虛耳聾﹐用六味丸加黃柏﹑知母﹑遠志肉﹑石菖蒲。﹝方見補益。﹞

耳鳴用六味丸﹐以全蠍二十枚﹐炒去毒爲末。每用三錢﹐調酒送下百丸﹐空心服。

李少宰耳如蟬鳴﹐服四物湯耳鳴益甚。余以爲足三陰虛。五更服六味丸﹐食前服補中益气湯頓愈。﹝方見補益。﹞

黎司馬因怒耳鳴吐痰﹐作嘔不食﹐寒熱脇痛﹐用小柴胡湯﹝方見傷寒﹞合四物湯﹝方見補益﹞﹑加山梔﹑茯神﹑陳皮而痊。

卷之五

鼻病

脈﹕右寸洪數﹐鼻衄鼻﹔左寸浮緩﹐鼻涕風邪。

鼻塞聲重流涕者﹐肺感風寒也。

通竅湯

治感冒風寒﹐鼻塞聲重流淸涕。

防風羌活本升麻漧葛川芎蒼術白芷﹝各一錢﹞麻黃川椒細辛甘艸﹝各三分。﹞

上銼一劑﹐姜三片﹑蔥白三根﹐水煎熱服。肺有邪火﹐加黃芩一錢。

鼻不聞香臭者﹐肺經有風熱也。

麗澤通气散

治鼻不聞香臭。

黃蒼術羌活獨活防風升麻葛根甘艸川椒﹝去閉目子不用﹞麻黃﹝不去節﹐冬月加﹞

白芷﹝各三分﹞

上銼一劑﹐生薑三片﹑棗二枚﹑蔥白三根﹐水煎﹐食遠溫服。忌生冷﹑風涼處坐臥。

鼻淵者﹐膽移熱於腦也。

荊芥連翹湯

荊芥柴胡川芎當歸生地黃芍藥白芷防風薄荷山梔黃芩桔梗連翹﹝各等分﹞甘艸﹝減半﹞

上銼散﹐水煎﹐食遠服。

鼻赤者﹐熱血入肺﹐成酒鼻也。

淸血四物湯

當歸﹝酒洗﹞川芎白芍﹝酒炒﹞生地﹝酒洗﹞黃芩﹝酒炒﹞紅花﹝酒洗﹞茯苓﹝去皮﹞陳皮﹝各等分﹞甘艸﹝生﹐減半﹞

上銼一劑﹐生薑一片﹐水煎﹐調五靈脂末同服。如气弱加酒浸黃。

金花丸

治上焦一切火癥鼻紅。

黃連黃芩黃柏梔子大黃﹝酒煨﹞桔梗﹝各等分﹞

上爲細末﹐水丸梧桐子大。每服五十丸﹐臨臥時白湯送下。

鼻頭紫黑者﹐屬風寒血冷則凝滯而不散也。

當歸活血湯

治鼻準頭紫黑﹐血冷凝滯。

當歸川芎荊芥薄荷芍藥紅花甘艸牡丹皮桔梗防風山梔黃芩連翹白芷﹝各等分。﹞

上銼一劑﹐姜一片﹑細茶一撮﹐水煎﹐食後溫服。

補遺方

治鼻不聞香臭

細辛白芷防風羌活當歸川芎半夏桔梗陳皮茯苓﹝各一錢﹞薄荷﹝三錢﹞

上銼一劑﹐水煎﹐食後服。

一男子﹐面白鼻流淸涕﹐不聞香臭三年矣。余以爲肺气虛﹐用補中益气加麥門﹑山梔而愈。

卷之五

口舌

脈﹕口舌生瘡﹐脈洪疾速。若見脈虛﹐中气不足。

經言﹕舌乃心之苗﹐此以竅言也。以部分言之﹐五臟皆有所屬。以癥言之﹐五臟皆以所主。如口舌腫痛﹐或狀如無皮﹐或發熱作渴﹐爲中气虛熱﹔或眼如煙觸﹑體倦少食﹐或午後益甚﹐爲陰血虛熱﹔若咽痛舌瘡﹑口漧足熱﹔日晡益甚﹐爲腎經虛火﹔若四肢逆冷﹑惡寒飲食﹐或痰甚眼赤﹐爲命門火衰﹐若發熱作渴﹑飲冷便閉﹐爲腸胃實火﹔若發熱惡寒﹑口漧喜湯﹑食少體倦﹐爲脾經虛熱﹑若舌本作彊﹑腮頰腫痛﹐爲脾經濕熱﹔若痰甚作渴﹑口舌腫痛﹐爲上焦有熱﹔若思慮過度﹑口舌生瘡﹑咽喉不利﹐爲脾經血傷火動﹔若恚怒過度﹑寒熱口苦而舌腫痛﹐爲肝經血傷火動。病因多端﹐當臨時制宜。凡舌腫脹甚﹐宜先刺舌尖或舌上或邊旁﹐出血泄毒﹐以救其急。惟舌下濂泉穴﹐此屬腎經﹐𨿽宜出血﹐亦當禁鍼愼之。

口舌生瘡﹑咽喉腫痛﹑燥渴便閉﹐此三焦實熱也。用涼膈散加減﹐頻頻噙咽﹐不可頻服﹐恐上熱未除﹐中寒復生﹐變癥莫測也。﹝方見火證。﹞

一﹑口舌生瘡﹐發熱惡寒﹐勞則體倦﹐不思飲食﹐此中焦虛熱也。用補中益气湯加麥門﹑五味。﹝方見補益﹞。

一﹑口舌生瘡﹐口漧飲湯不食﹐乃胃气虛而不能化生津液也。用七味白術散﹝方見小兒吐瀉。﹞

一﹑口舌生瘡﹐飲食不思﹑大便不實﹐中气虛也﹐人參理中湯﹔若手足逆冷腹痛﹐中气虛寒也﹐加附子。

﹝方見中寒。﹞

一﹑口舌生瘡糜爛﹐或晡熱內熱﹐脈數無力﹐此血虛而有火也。用四物湯加白術﹑茯苓﹑麥門﹑五味﹑牡丹﹑黃柏﹑知母。﹝方見補益。﹞

一﹑口舌生瘡﹑食少便滑﹑面黃肢冷﹐火衰土虛也﹐用八味丸。﹝方見補益。﹞

一﹑口舌生瘡﹐日晡發熱﹑作渴﹑唾痰﹑小便頻數﹐腎水虧損﹑下焦陰火也﹐加減八味丸﹔若熱來復去﹐晝見夜伏﹑夜見晝伏﹐不時而動﹐或無定處﹐或從腳下起﹐乃無根之火也﹐亦宜此丸﹔更以附子末﹐唾津調搽湧泉穴。若槪用寒涼﹐損傷生气﹐爲疾匪輕。

口臭牙齦赤爛﹑腿肢痿軟﹐或口鹹﹐此腎經虛熱﹐用六味丸﹝方見補益。﹞

口瘡者﹐三焦火盛也。口舌腫大﹐或痛裂生瘡者﹐治相同也。

涼膈散加減

治三焦火盛﹐口舌生瘡。

連翹黃芩山梔桔梗黃連薄荷當歸生地黃枳殼﹝去穣﹞芍藥甘艸﹝各等分﹞

上銼一劑﹐水煎食遠服。

一方

治口舌瘡﹐亦治赤眼。用黃連爲末二三錢﹐好酒煎一二沸﹐候冷噙漱或咽下﹐卽愈。

赴宴散

治三焦實熱﹐口舌生瘡糜爛﹐痛不可忍者。

黃連黃柏黃芩梔子細辛漧薑﹝各等分﹞

上爲細末﹐先用米泔水漱口﹐後搽藥於患處﹐或吐或咽不拘。

綠袍散

治口瘡。

黃柏﹝一兩﹞靑黛﹝三錢﹞

上爲細末﹐搽患處噙之﹐吐出涎立愈。一方加密陀僧一錢。

二皂散

治口舌生瘡﹐牙宣出血。

大皂角﹝燒灰存性﹞牙皂﹝燒灰存性﹞銅綠膽礬雄黃孩兒茶百艸霜枯礬。

上各等分爲細末﹐先將米泔水漱口﹑洗口瘡後搽藥。

黃白散

治口瘡如神﹐並口中疳瘡。

黃柏孩兒茶枯白礬﹝各等分爲細末﹞

上研勻一處。凡患人先用陳倉小米熬湯﹐候冷漱口潔淨﹐次將藥末摻患處不拘。三五年諸治不愈者﹐此藥敷三五次卽愈。

鄭秋官過飲﹐舌本彊腫﹐言語不淸﹐此脾虛濕熱。用補中益气加神曲﹑麥芽﹑漧葛﹑澤瀉而愈。﹝方見補益。﹞

一膏梁之人患舌痛﹐敷服皆消腫之藥﹐舌腫勢急。余刺舌尖及兩旁出紫血杯許﹐腫消一二﹔更服犀角地黃湯一劑﹐翌早復腫脹﹐仍刺出紫血杯許﹐亦消一二﹔仍服前湯良久﹐舌大腫﹔又刺出黑血二杯許﹐腫漸消。忽寒熱作嘔﹑頭痛作暈﹐脈洪浮而數﹐此邪𨿽去而眞气愈傷。以補中益气倍用參﹑﹑歸﹑術﹐四劑而安﹐又數劑而愈。﹝方見補益。﹞

口苦者﹐心熱也。

黃連瀉心湯

治心經蘊熱。黃連﹝去須﹞爲末﹐水調服。

口甘者﹐脾熱也。

三黃湯

治脾熱口甜。

黃連黃芩山梔石膏芍藥白術﹝去蘆﹐減半﹞桔梗陳皮茯苓﹝去皮。各等分﹞甘艸﹝減半﹞

烏梅﹝一个﹞

上銼一劑﹐水煎食後服。

口辣者﹐肺熱也。

瀉白湯

治口辣肺熱。

桑白皮地骨皮﹝各二錢﹞甘艸﹝一錢﹞

上銼一劑﹐水煎﹐食遠溫服。

口鹹者﹐腎熱也。

滋腎丸

黃柏﹝二兩﹐用酒拌濕﹐陰漧﹞知母﹝二兩﹐酒浸濕﹐陰漧﹞肉桂﹝一錢﹞

上知柏气味俱陰﹐以固腎气﹐故能補腎以瀉下焦火也。桂與火邪同體﹐故以寒因熱用。凡諸病在下焦﹐皆不渴也。用三味俱爲末﹐以熱水丸﹐百沸湯送下。

口酸而苦者﹐肝膽有實熱也。小柴胡湯﹐根據本方加艸龍膽﹑甘艸﹑靑皮﹐並怒則口苦﹐或脇脹﹐或發熱俱可服。

膽熱而口苦者﹐乃謀慮不決也。小柴胡湯﹐根據本方加麥門冬﹑酸棗仁﹑遠志﹑地骨皮。

補遺方

淸熱如聖散

治舌下腫如核大﹐取破出黃痰﹐已愈又復發。

枳殼﹝五分﹞天花粉﹝五分﹞黃連﹝八分﹞連翹﹝一錢﹞荊芥薄荷﹝五分﹞牛蒡子﹝八分﹞

山梔﹝六分﹞柴胡﹝四分﹞甘艸﹝三分﹞

上銼一劑﹐燈艸十根﹐水煎﹐食後稍冷服。忌魚鮏濃味。

又方

治舌下腫結如核﹐或重舌﹑木舌及滿口生瘡﹐以淸火化痰爲主。

陳皮﹝去白﹐八分﹞半夏﹝姜制﹐一錢三分﹞茯苓﹝去皮﹐一錢﹞桔梗﹝去蘆﹐五分﹞黃連﹝酒炒﹐一錢﹞當歸﹝酒洗﹐八分﹞靑竹茹﹝一錢﹞生地﹝酒洗﹐一錢五分﹞甘艸梢﹝二分﹞

上銼一劑﹐生薑三片﹐水煎食後服。

碧雪膏

治一切積熱﹐口舌生瘡﹐心煩喉閉﹐燥渴腫痛。

碧雪芒硝馬牙硝朴硝﹝各一斤﹞靑黛石膏寒水石滑石﹝水飛。各六兩﹞

上爲細末﹐甘艸一斤煎水和諸藥勻﹔再入火煎﹐用柳木攪勻﹔入靑黛又攪勻﹔傾出盆內﹐候冷結成塊﹐研爲細末。每用少許噙化。如喉閉﹐每用少許吹入喉中。

卷之五

牙齒

脈﹕齒痛腎虛﹐尺濡而大﹔火炎尺洪﹐疏搖豁壞﹔右寸關數﹐或洪而弦﹐此屬腸胃﹐風熱多涎。

牙痛者﹐胃火盛也。

淸胃散

治上下牙齒疼痛不可忍﹐牽引頭腦﹑滿面發熱大痛。此因服補腎熱藥及食辛熱濃味之物所致也。

當歸身生地黃﹝酒洗﹞黃連﹝夏月倍用﹞牡丹皮﹝各三錢﹞升麻﹝一兩﹞如痛甚加石膏﹝二錢﹞

細辛﹝三錢﹞黃芩﹝三錢﹞細茶﹝三錢﹞大黃﹝酒蒸一錢﹞

上銼一劑﹐水煎﹐稍冷食後服。

治胃有實熱齒痛﹐或上牙痛尢甚者﹐用涼膈散﹐以酒蒸大黃爲君﹐加知母﹑石膏﹑升麻爲佐。頻頻噙咽卽愈。

治牙痛

漧薑﹝一兩﹞雄黃﹝三錢﹞上爲細末﹐搽之立止。

一方

用綠豆十一个﹑胡椒七粒﹐共合一處。略搗碎不至成泥﹐用綿裹如黃豆大﹐用一粒咬於疼處牙上﹐卽止其疼﹐永絕其根。如疼極不可忍者﹐先以燒酒漱口﹐吐去燒酒﹐用藥咬於疼牙上立止。

瀉胃湯

治牙痛如神。

當歸川芎赤芍生地黃黃連牡丹皮梔子防風荊芥薄荷甘艸上銼一劑﹐水煎﹐食遠頻服。

開口呷風則痛甚者﹐腸胃中有風邪也﹔開口則臭不可聞者﹐腸胃中有積熱也。

當歸連翹飲

當歸生地黃川芎連翹防風荊芥白芷羌活黃芩山梔枳殼甘艸﹝各等分﹞細辛﹝減半﹞

上銼一劑﹐水煎食遠服。

虫食而痛者﹐腸胃中有濕熱也。

定痛散

治虫牙痛甚。

當歸生地黃細辛漧薑白芷連翹苦參黃連花椒桔梗烏梅甘艸﹝各等分﹞

上銼一劑﹐水煎﹐先噙漱﹐後咽下。

蜂窩散

治牙痛或腫﹐風牙﹑虫牙﹑牙痛﹑牙長﹑痛不可忍。

馬蜂窩白蒺藜花椒艾葉蔥頭荊芥細辛白芷上等分銼碎﹑醋煎﹐口噙漱良久﹐吐出再噙。

牙齦宣露者﹐胃中客熱也。

甘露飲子

治男﹑婦胃中客熱口气﹐齒齦腫悶宣露﹐心中多煩﹐饑不欲食﹐善睡臥及咽中生瘡﹐口瘡腫爛﹐並治﹐良驗。

天門冬﹝去心﹞麥門冬﹝去心﹞生地黃熟地黃黃芩﹝去朽﹞枳殼﹝去瓤﹞山茵陳石斛枇杷葉甘艸﹝各等分﹞一方以上各一兩﹐加犀角三錢﹐有殊效。

上銼一劑﹐水煎﹐食後溫服。若齒齦宣露腫悶﹐煎藥漱之﹐冷熱皆可。

蘇東坡

治熱極齒縫出血成條者。

人參茯苓麥門冬﹝去心。各二錢﹞

上銼一劑﹐水一盅煎五分溫服﹐神效。

護齒膏

治牙齦宣露。

防風獨活槐枝﹝各等分﹞當歸川芎白芷細辛本上銼碎﹐入香油半斤﹐浸三日﹐熬焦去渣﹐入後藥﹕白蠟﹑黃蠟﹝各一兩﹞﹑官粉﹑乳香﹑沒藥﹑龍骨﹑白石脂﹑石膏﹑白芷﹝各五錢﹐俱爲末﹞﹑麝香﹝五分爲末﹞。上先將二蠟溶化成膏﹐方下八味藥末﹐攪勻收瓷器內。好皮紙攤貼在宣處卽愈。

走馬牙疳者﹐上焦濕熱也。當歸連翹飲﹝方見前。﹞

消疳散

花椒細辛硼砂枯礬銅綠黃連靑黛﹝各等分﹞

上爲細末﹐先用涼水漱口﹐後將藥末擦在牙齒縫處。

蘆薈散

治走馬牙疳。

黃柏﹝五錢﹞人言﹝五分﹐用紅棗破去核﹐每用人言一分﹐燒存性﹞﹑蘆薈﹝一錢﹞

上爲末﹐先將米泔漱淨疳毒﹐卻摻上此藥卽愈。

蟾蜍散

治走馬疳﹑齦潰侵蝕唇鼻。

幹蚵﹝黃泥裹燒焦﹐一分﹞黃連﹝一分﹞靑黛﹝一錢﹞

上爲末﹐入麝香少許﹐摻敷﹐幹則油調搽。

齒動搖者﹐腎元虛也。

固齒丹

生地黃﹝二兩﹞白蒺藜﹝炒去刺﹑二兩﹞香附﹝四兩﹐炒﹞靑鹽﹝一兩半﹞破故紙﹝一兩﹐炒﹞

沒石子﹝大者四个。﹞

上爲細末﹐早晨擦牙﹐津液咽下。久用﹐自然能固齒烏須。

牢牙固齒明目散

用槐枝葉﹑柳枝葉不拘多少﹐切碎﹐水浸三日﹐熬出濃汁﹐去條﹑葉﹑渣﹑梗﹐入靑鹽二斤﹑白鹽二斤﹐同汁熬幹﹐研末。擦牙漱口吐出洗眼﹐神效。

固齒牢牙散

虎骨﹝一兩﹐火﹞靑鹽﹝用嫩槐枝等分同炒黃色﹐一兩﹞細辛﹝五錢末﹞

上三味合勻擦牙。

擦牙止痛固齒方

石膏﹝一斤﹐﹞靑鹽﹝四兩﹞白芷﹝二兩﹞細辛﹝一兩﹞

上爲細末﹐擦牙。

牙宣膏

治牙齒動搖不牢﹑疼痛不止﹐齦肉出血。

麝香﹝一字﹞白龍骨﹝二錢半﹞官粉﹝二錢半﹐另研。﹞

上先將二味爲末﹐後入麝香研勻﹔用黃蠟一兩﹐瓷器化開﹐入藥於內﹐又攪勻﹔用無灰咨呈紙裁作方片﹐於藥內度過剪作條。臨臥於齒患處齦肉門封貼一宿。治疳蝕﹑去風邪﹑牢牙齒﹐大效。

斗齒方

點椒﹝五錢﹞天靈蓋紅內銷白芷﹝各二錢﹞

上爲末﹐齒動摻上卽安。或已落有血絲未斷者﹐亦可摻藥於齒齦間﹐斗之卽穩。

擦牙石鹽散

用此藥久擦牙﹐永久堅固﹐再無牙疰牙疼之癥。

白軟石膏﹝一斤﹞遼細辛﹝十二兩五錢﹞川升麻﹝二兩五錢﹞川芎﹝一兩﹞白芷﹝三兩﹞

饅頭炒成黑炭﹝半斤﹞白鹽﹝十二兩﹐入炭火紅半日。﹞

右爲極細末﹐用絹羅篩過﹐擦牙甚妙。

滋陰淸胃丸

治陽明經血熱﹐上下牙牀紅爛﹐肉縮齒齦露者。

當歸﹝酒洗﹞生地黃﹝酒洗﹞牡丹皮﹝去骨﹞梔子仁﹝鹽水炒。各一兩﹞軟石膏﹝醋淬﹐二兩﹞

黃連﹝酒炒﹞知母葛粉防風﹝各七錢﹞升麻白芷﹝各五錢﹞生甘艸節﹝四錢﹞

上爲細末﹐湯泡蒸餅攪糊爲丸﹐如綠豆大。每服百丸﹐臨晚米湯送下。

灸

牙痛﹐百藥不效﹐用艾炷如麥大﹐灸兩耳當三壯﹐立止。

固齒散

鼠骨﹝一付﹐將鼠一个﹐不用毒死﹐只用打死者﹐面裹炮熟去肉﹐將面身等骨放新瓦上焙漧﹐以黃色爲度﹐研爲末﹐全用﹞花椒﹝炒﹐二兩﹞乳香﹝二兩﹐以竹葉焙﹞香附﹝一兩﹐炒﹞白蒺藜仁﹝微炒﹐一兩﹞

靑鹽﹝一兩﹐麵包﹞

上爲末﹐每日擦牙﹐咽吐任意。不惟烏須髮固牙齒﹐且終身絕無齒痛矣。

淸胃湯

治牙牀腫痛﹑動搖﹑黑爛﹑脫落﹐皆屬二陽明大腸與胃二經之火。

山梔﹝炒﹞連翹﹝去心﹞牡丹皮條芩﹝各一錢﹞石膏﹝二匙﹞生地黃﹝酒洗﹞黃連﹝炒﹐各八分﹞

升麻白芍﹝﹞桔梗﹝各七分﹞藿香﹝五分﹞甘艸﹝二分﹞

上銼一劑﹐水煎﹐食遠服。

毛宗伯﹐胃經虛熱﹐齒牙作痛。用補中益气加熟地﹑丹皮﹑茯苓﹑芍藥尋愈。﹝方見補益。﹞

楊考功﹐齒動作痛﹐屬脾胃虛弱﹑陰火熾甚。用補中益气加酒炒黑黃柏四劑﹐又服加減八味丸﹐諸癥頓愈。

又用補中益气而痊愈。

王侍禦﹐齒搖齦露﹐喜冷凍飲料食﹐此胃經濕熱。先用承气湯以退火﹐又用淸胃散以調理而齒固﹔繼用六味丸以補腎而痊。﹝方見補益。﹞

一男子﹐晡熱內熱﹐牙痛齦潰﹐常取小虫﹐此足三陰虛火﹑足陽明經濕熱。先用桃核承气湯﹝方見傷寒﹞

二劑﹐又用六味丸而愈﹝方見補益。﹞

卷之五

眼目

脈﹕眼本火病﹐心肝數洪﹔右寸關見﹐相火上衝。

夫人之有兩眼﹐猶天之有日月也。視萬物﹑察纖毫﹐何莫而不至﹖日月有一時晦者﹐風雲雷雨之所致也。

目之失明者﹐四气七情之所害也。大抵眼目爲五臟之精華﹐一身之至要也﹐故五臟分五輪﹐八卦名八廓。五輪者﹐肝屬木﹐曰風輪﹐在眼爲烏睛﹔心屬火﹐曰火輪﹐在眼爲二﹔脾屬土﹐曰肉輪﹐在眼爲上下胞﹔肺屬金﹐曰气輪﹐在眼爲白睛﹔腎屬水﹐曰水輪﹐在眼爲瞳子。至若八廓﹐無位有名。膽之腑爲天廓﹔膀胱之腑爲地廓﹔命門之腑爲水廓﹔小腸之腑爲火廓﹔腎之腑爲風廓﹔脾之腑爲雷廓﹔大腸之腑爲山廓﹔三焦之腑爲澤廓。此𨿽爲眼目之根本﹐而面爲包絡五臟。或蘊積風熱﹐或七情之气鬱結不散﹐上攻眼目﹐各隨五臟所屬﹐或腫赤而痛﹐羞明怕日﹐隱澀難開﹐或云翳內障﹑白膜遮睛﹐共癥七十有二。治之須究其所因。風則驅散之﹐熱則淸涼之﹐气結則調順之﹐翳障則點退之﹐腫痛則消止之﹐此治療之大略耳。切不可用鍼刀割取﹐偶得其愈﹐出乎僥幸。

惟此萬明膏藥﹐該內外之五行﹐合表裏而一致﹐因虛實之異用﹐論新久之淺深﹐分老幼而不拘一定﹐盡變通而隨疾加減。目疾之名𨿽多﹐而藥品之治無遺。且不可過用涼劑冰其面目﹐而血不流暢﹐恐成痼疾矣。又腎虛者﹐令人眼目昏花﹐當補暖下元﹐以益腎水。𨿽然亦有南北之分。北方之人患眼者甚多﹐皆是日冒風沙﹑夜臥熱炕﹐二气交蒸使然。治之宜用涼藥﹐與南方不同故也。然小兒痘疹之後﹐毒瓦斯流於心肝二經﹐不能自己﹐以致上攻眼目﹐視物不明﹐常見黑花﹐當風多淚﹐隱澀難開﹐久生翳障﹔或婦人面風時發﹐眼目暴赤。或因气惱傷於心肺二經﹐日久生翳﹐白膜遮睛﹔因循不治﹐云翳漸濃﹐視物不明﹐而爲終身之害矣。用此萬明膏一點﹐如風吹雲散﹐日顯光明﹐何物不照也﹖世人諺語﹐以爲動土者﹐有犯鬼神作祟﹐甘心禱祝﹐此乃愚人之謬﹐非明醫之至論也。所以自納於盲瞽之地有由然也。髙明者宜詳辯之。予著點服二藥﹐諸列於後方﹐親試屢有奇效﹐廣傳與人﹐以爲人濟世之寶也。得之者﹐最宜珍重。

眼者﹐五臟六腑之精華也。大赤﹑紅肉堆起者﹐心經實熱也﹔小赤﹑紅絲血脹者﹐心經虛熱也﹔烏睛紅白翳障者﹐肝病也﹔白珠紅筋翳膜者﹐肺病也﹔上下眼胞如桃者﹐脾病也﹔迎風出淚﹑坐起生花者﹐腎病也。

赤而痛者﹐肝實熱也。羞明怕日者﹐脾實也﹔視物不眞者﹐脾虛也。眵多結硬者﹐肺實也﹔眵稀不結者﹐肺虛也。拳毛倒睫者﹐脾風也。攀睛肉者﹐心熱也。雀目者。晝則明而夜則不見也。靑盲者﹐瞳子黑白分明﹐直物而不見也。

眼科祕傳經驗者﹐天下第一方也。

千金不易萬明膏

黃連﹝瀉心火﹞當歸﹝活血明目﹞木賊﹝治拳毛倒睫﹞羌活﹝治攀睛而發散﹞防風﹝去風气﹞

天麻﹝治羞明怕日﹞白蒺藜﹝治隱澀難開﹞甘菊花﹝治內障風明目﹞靑葙子﹝治內障气﹞荊芥﹝治血注瞳人﹞楮實子﹝治攀睛補虛﹞赤芍藥﹝養血止痛﹞龍膽艸﹝瀉肝火﹞大黃﹝瀉胃火﹞蟬蛻﹝除風去翳﹞枸杞子﹝去風明目﹞艸決明﹝治云翳﹞密蒙花﹝退翳除昏﹞知母﹝滋腎水而明目﹞防己﹝治風邪而去熱﹞白芍藥﹝生血退熱而理肝經﹞茯苓﹝和中養心血﹞桑白皮﹝瀉肺火﹞牛蒡子﹝明目去翳﹞

麥門冬﹝去翳而除心肺之熱﹞貝母﹝理肺經而消痰﹞苦葶藶﹝通肺經消腫痛明目﹞靑鹽﹝滋腎水而明目﹞

旋復花﹝治膀胱之水﹐亦能除風﹞﹑蕤仁﹝除赤熱﹞槐花﹝消腫毒而去熱﹞五味子﹝滋腎補虛﹐生津明目﹞

連翹﹝除心火﹑瀉諸經熱﹑消腫﹞艾葉﹝去風﹞石菖蒲﹝開心竅而明目﹞白芷﹝去面風﹞夜明砂﹝去昏花而明目﹞赤石脂﹝有理胃之功﹐亦能止痛﹞車前子﹝明目退翳。以上各一兩﹞黃芩﹝除濕熱﹐枯則瀉肝火﹞黃柏﹝降火滋陰﹞梔子﹝三味去目膜消熱﹞獨活﹝治眼黑花﹞川芎﹝治障風頭痛﹞白附子﹝治迎風冷淚﹞生地黃﹝淸血﹞熟地黃﹝養血﹞本﹝去濕治目中生瘡﹞遠志﹝明目退昏﹞薄荷﹝去邪﹑淸風﹑消毒﹞細辛﹝去風﹑明目﹞柴胡﹝發散而治目內諸疾﹞桔梗﹝下气﹐亦理肺經﹞胡黃連﹝降火去熱﹞谷精艸﹝去云翳﹑益目﹞蒼術﹝平胃而去風濕﹞天門冬﹝止血而補虛﹞石膏﹝去風熱﹑淸胃火﹞百部﹝去肺火﹞杏仁﹝通腸﹑潤肺﹞枳殼﹝消滯气而理腸胃﹞朴硝﹝降火而開郁﹞玄參﹝去胃火﹞黃﹝益元气而理肺經﹞靑藤﹝去熱﹞大楓子﹝去諸風。以上各五錢淨﹞檳榔﹝殺虫去翳﹞蔓荊子﹝治弦爛赤紅﹞石決明﹝瀉肝火﹐亦去肺經風﹞苦參﹝去大腸風。以上各七錢﹞木通﹝瀉小腸之邪火﹐六錢﹞甘艸﹝解諸藥之毒﹐調和眾味﹐一兩﹞

上七十二味﹐俱切爲細片﹐用童便一桶將水澄﹐盛瓷盆中﹔入鑪甘石三斤﹐浸之一日夜﹐澄淸再浸﹐澄出﹔將鑪甘石入混元球內紅﹐入藥水浸。如此十數次﹐冷定﹐取出鑪甘石﹐入陽城罐內封固打火﹐每罐打三炷香升盞。輕淸者﹐合後藥可治瞎目﹐墜底者﹐可治火眼。諸藥加減於後。如不入罐打火﹐將甘石研細用水飛過﹐釐淸濁兩用亦可。

如制甘石十兩﹐加琥珀五錢﹑珍珠八錢﹐俱各用混元球過﹐爲極細﹐冰片三錢﹐官硼三兩﹐銅器上飛過﹐海螵蛸六錢生用﹐膽礬二兩﹑用銅瓦片過﹐白翠二兩紅入童便內﹐不拘徧數﹐以成膩粉爲止﹐鷹糞三錢﹐用竹葉上焙過﹑研細﹐熊膽三錢﹑用缸瓦上過存性爲末﹐眞正者人退一兩﹐洗淨﹑炒黃色存性爲細末﹐木賊一兩﹑焙過爲細末﹐枯礬五錢﹐輕粉三錢﹐神砂三錢﹐皮硝三錢。此乃全料分兩﹐亦當隨其目疾而治之﹐無不取效矣。

一眼害日久﹐有宿沙翳者加螵蛸﹐珊瑚﹑曾靑﹑珍珠﹐各研極細加入。一病瘡抱住黑睛者﹐加飛過靈砂少許﹐與白丁香研一處﹐用烏鴉翎攪勻。一血灌瞳人加官硼﹑曾靑﹝卽膽礬是也﹑琥珀﹑朴硝少許研細入。一束睛云翳者﹐加白翠﹑螵蛸﹑珊瑚﹑珍珠。一有靑紅筋者﹐加輕粉﹑枯礬。一內障气加曾靑﹑熊膽﹑珊瑚﹑琥珀﹑珍珠﹑神砂少許。一肉攀睛者﹐加砂少許﹐鷹糞﹑人退。一多年老眼云翳遮睛至濃者﹐全料點之。一迎風冷淚﹑眼昏花者﹐用主方治之自愈﹐不必加別藥﹐惟少加冰片。一拳毛倒睫加珍珠﹑冰片﹑琥珀。一赤爛風弦者﹐加硼砂﹑珍珠﹐再用銅綠一兩﹑用天茄汁和艾燻透洗之妙。外用點藥﹐因疾加減已盡。而內服湯藥亦隨癥用藥﹐所謂表裏互治之﹐補其母以及其子也。

暴發赤腫者﹐肝經風熱之甚也。如暴赤失明﹑昏澀翳膜﹑眵淚入眼者﹐皆風熱也。

洗肝明目散

治一切風熱赤腫疼痛。

當歸尾川芎赤芍生地黃黃連黃芩梔子石膏連翹防風荊芥薄荷羌活蔓荊子菊花白蒺藜艸決明桔梗甘艸﹝各等分。﹞

上銼一劑﹐水煎﹐食後服。如痛不可忍加光圓小川烏火煨﹐痛不甚不用﹔如有翳障加蒺藜﹑木賊﹐去芍藥﹔風熱肝火甚加膽艸﹑柴胡﹐去薄荷﹔大便實加大黃﹑川芎﹑桔梗。

淸上明目丸

治一切腫痛﹐風熱眼疾。

歸尾川芎﹝各六錢﹞生地黃黃連黃芩大黃黃柏﹝酒炒﹞連翹桔梗薄荷防風荊芥羌活獨活白芷菊花艸決明木賊甘艸﹝各五錢﹞

上爲末﹐煉蜜爲丸﹐如綠豆大。每服三十五丸﹐白湯早晚服。

久病昏暗者﹐腎經眞陰之微也。如昏弱不欲視物﹑內障見黑花﹑瞳子散﹐皆血少勞神﹑腎虛也。

滋腎明目湯

治勞神腎虛﹐血少眼痛。

當歸川芎白芍生地熟地桔梗人參山梔黃連白芷蔓荊子菊花甘艸﹝以上減半﹞

上銼劑﹐細茶一撮﹑燈芯一團﹐水煎食後服。熱甚加龍膽艸﹑柴胡﹔腎虛加黃柏﹑知母﹔風熱壅盛加防風﹑荊芥﹔風熱紅腫加連翹﹑黃芩。

明目散

薄荷甘艸共天麻﹐荊芥防風甘菊花﹔當歸連翹枸杞子﹐川芎白芷密蒙花﹔等分各研爲細末﹐每服三錢只用茶﹔勸君每日進一服﹐瞳人咫尺見天涯。

明目地黃丸

生精養血﹐補腎益肝﹐退翳膜遮睛﹐除羞澀多淚﹐並治暴赤熱眼﹐祛風明目。

懷生地﹝酒洗﹞熟地﹝各四兩﹞知母鹽﹝水炒﹞黃柏﹝酒炒。各二兩﹞菟絲子﹝酒制﹞獨活﹝一兩﹞甘枸杞﹝二兩﹞川牛膝﹝酒洗﹐三兩﹞沙苑蒺藜﹝三兩﹐炒﹞

上爲細末﹐煉蜜爲丸﹐如梧桐子大。每服八十丸﹐夏月用淡鹽湯下﹐餘月酒下。

內障者﹐肝病也。

保肝散

當歸川芎枸杞蒼術﹝米泔制﹞白術﹝去蘆﹞密蒙花羌活天麻薄荷柴胡本石膏木賊連翹細辛桔梗防風荊芥﹝各一錢﹞梔子白芷﹝各五分﹞甘艸﹝一錢。﹞

上銼一劑﹐水煎﹐先食漧飯後服藥。

撥云退翳還睛丸

此藥常服﹐終身眼不昏花。

密蒙花木賊白蒺藜蟬蛻靑鹽﹝各一兩﹞薄荷香白芷防風生甘艸川芎﹝雀腦者﹞知母荊芥穗枸杞子白芍﹝各五錢﹞黑芝麻﹝五兩﹞當歸﹝酒洗﹑曬漧﹑三錢﹞甘菊花﹝六錢﹞

上爲細末﹐煉蜜爲丸﹐如彈子大。每飯後細嚼一丸﹐苦茶送下。

外障者﹐肺病也。

四明飲

治一切眼目腫。

大黃葛花澤瀉石決明﹝各等分﹞

上銼一劑﹐水煎服。

退雲散

治翳蒙瞳子。

當歸生地白菊花谷精艸木賊羌活石決明大黃﹝酒炒﹞蔓荊子白芷黃柏連翹龍膽艸﹝以上各一錢﹞蟬蛻。

上銼一劑﹐水煎﹐食遠服。

退翳丸

治眼疾諸般翳障昏暗如神。

當歸川芎白蒺藜﹝各一兩﹞地骨皮川椒﹝去子﹐七錢﹞菊花羌活密蒙花蔓荊子荊芥﹝各一兩﹞薄荷蛇蛻栝蔞根楮實子黃連甘艸﹝各三錢﹞木賊﹝二兩﹐童便浸一宿。﹞

上十七味共爲末﹐用蜜爲丸﹐每一兩作十丸﹐食後服﹐日服二次。有翳者﹐米泔水下﹔睛暗當歸湯下﹔气障者﹐木香湯下﹔婦人血暈﹐當歸薄荷湯下。忌葷腥麵食等物。

目能遠視﹑不能近視者﹐火盛而水虧也。六味地黃丸加牡蠣。﹝方見補益。﹞

目能近視﹑不能遠視者﹐有水而無火也。

定志丸

遠志﹝甘艸水泡去心﹞人參﹝去蘆﹞白茯苓﹝去皮﹑木。各一兩﹞石菖蒲﹝二兩﹞

上爲細末﹐煉蜜爲丸﹐朱砂爲衣。每服二三十丸﹐臨臥白湯下。

家傳大明膏

專治翳膜攀睛﹑爛弦赤障肉﹑血貫瞳人﹑迎風冷淚﹑怕日羞明﹑視物昏花﹑疼痛不止。

不動刀鍼﹐用藥點眼﹐三日見效﹐十日痊愈。

大黃蒼術柴胡龍膽艸本細辛赤芍菊花﹝倍﹞紅花黃柏黃芩連翹梔子荊芥防風木賊黃連蒺藜薄荷羌活獨活麻黃川芎白芷天府蔓荊子元參苦參歸尾木通生地黃桑白皮車前子枳殼皮硝甘艸上銼十大帖﹐用童便五碗煎熟﹐用鑪甘石一斤淨入炭火燒紅淬入藥中十次﹐研爛去粗滓﹐將藥入水銅盆內重湯煮幹﹐成餅曬漧﹐研千餘下。每一兩入焰硝八錢﹑黃丹五分﹐又研千餘下。收入瓷罐內﹐點眼。如肉云翳﹑昏蒙爛弦風眼入冰片少許﹐點之。

撥雲散

治一切眼目風熱腫痛﹑昏暗不明﹑生花障翳﹐或熱極紅赤﹐痛不可忍﹐治之最效。

鑪甘石﹝火童便淬﹐五錢﹞珍珠﹑膽礬﹝各五分﹞大片腦﹝半分﹞石蟹﹝一錢﹞石燕﹝醋﹞

琥珀瑪瑙﹝各五分﹞宮硼砂﹝飛過﹞辰砂黃連﹝各一錢﹞乳香﹑血竭﹝各五分﹞。

上爲極細末﹐用瓷器盛貯。先將涼水洗淨眼後﹐用銀簪挑藥點眼﹐良久則效。如作膏子﹐用蜜調和點之。

一﹑眼病之後﹐尙有微熱﹐白睛紅﹑多眵淚﹑無疼痛而隱澀難開﹐此苦寒藥太過﹐而眞气不能通九竅也。

故眼目昏花不明。用補中益气湯去陳皮﹑人參﹑白術﹐加防風﹑白芷﹑蔓荊子。﹝方見補益。﹞

一﹑眼目昏暗﹐用六味丸加枸杞子﹑當歸﹑甘菊花。﹝方見補益。﹞

一﹑儒者﹐日晡兩目緊澀不能瞻視﹐此元气下陷。用補中益气倍加參﹐數劑痊愈。﹝方見補益。﹞

給事張禹功﹐目赤不明﹐服祛風散熱藥﹐反畏明重聽﹐脈大而虛﹐此因勞心過度﹐飲食失節。以補中益气湯加茯神﹑酸棗仁﹑山藥﹑山茱萸﹑五味頓愈。又勞役復甚﹐用十全大補湯兼以前藥漸愈﹔卻用補中益气湯加前藥而痊。﹝方俱見補益。﹞

凡醫者﹐不理脾胃及養血安神﹐治標不治本﹐是不明正理也。若槪用辛涼苦寒之劑﹐損傷血气﹐促成內障之癥矣。

人兩眼角出煙霧﹐此肝火也。以柴胡﹑黃連等分﹐大劑水煎﹐臨臥頻頻服之﹐數劑乃瘥。

卷之五

咽喉

脈﹕咽喉之脈﹐兩寸洪溢﹔上盛下虛﹐脈忌微伏。

咽喉腫痛者﹐或喉痛生瘡者﹐或咽痛閉塞者﹐或紅腫結核脹痛者﹐或喉閉塞不能言語者﹐俱是風熱痰火﹐皆用淸涼散加減。或喉閉急癥﹐急刺少商穴﹐在大指甲外側﹐用三稜鍼放出毒血﹐並豁吐痰涎爲要。若遲緩不救卽死﹐速用吹喉散﹐或用好醋噙漱﹐吐痰要緊。大抵咽喉之癥﹐俱屬風﹑痰﹑火﹐明者治之。

喉痺者﹐火分虛實也。實火宜﹕

淸涼散

治一切實火咽喉腫痛。

山梔連翹黃芩防風枳殼黃連當歸生地甘艸﹝各等分﹞桔梗薄荷﹝減半﹞白芷﹝減半或不用亦可﹞

上銼一劑﹐燈芯一團﹑細茶一撮﹐水煎﹐磨山豆根調服。咽喉漧燥加人參﹑麥門冬﹑天花粉﹐去白芷﹔咽喉發熱加柴胡﹔咽喉腫痛加牛蒡子﹑玄參﹐去白芷﹔痰火盛加射幹﹑栝蔞﹑竹瀝﹐去白芷﹔喉痛生瘡加牛蒡子﹑玄參﹐去白芷﹔極熱大便實﹐加大黃﹐去桔梗﹔虛火泛上﹐咽喉生瘡﹑喉不淸者﹐加黃柏﹑知母﹐去白芷。

開關神應散

治一切喉風﹐有起死回生之功。

蜈蚣﹝焙存性﹐二錢﹞膽礬全蠍﹝去毒﹐焙﹐存性﹞僵蠶﹝去絲﹑嘴。各一錢﹞蟬蛻﹝焙﹐存性﹐一錢﹞蟾酥﹝三錢﹞穿山甲﹝麩炒﹐三錢﹞川烏尖﹝一錢﹞乳香﹝五分﹞

上爲末﹐每服一錢半或三錢。小兒每服一分或七釐。同蔥頭搗爛和酒藥送下﹐出汗爲度。如口不能開﹐灌服。忌豬﹑羊﹑雞﹑魚﹑油﹑面﹐諸般熱毒等物二七日。

冰梅丸

治喉痺十八種俱效。

大南星﹝鮮者三十五个﹞大半夏﹝鮮者三十五个﹞皂角﹝去弦淨四兩﹞白礬﹝四兩﹞好白鹽﹝四兩﹞

桔梗﹝二兩﹐去蘆﹞防風朴硝﹝四兩﹞甘艸﹝一兩﹞。

上揀七分熟﹐大梅子一百个﹐先將硝鹽水浸一周時﹐然後將各藥碾碎﹐入水拌勻﹐方將梅子置於水中。其水淹過梅子三指爲度。浸七日後取出曬漧﹐又入水中浸透曬漧﹐俟藥水漧爲度。方將梅子入瓷罐內封密﹐如霜衣白愈佳。

如要用時﹐薄綿裹噙在口中﹐令津液徐徐咽下﹐痰出卽愈。每一梅足可治三人﹐不可輕棄。

吹喉散

治一切咽喉腫痛﹐並喉舌垂下腫痛者。

膽礬白礬朴硝片腦山豆根辰砂先將雞內黃皮焙燥﹐共前藥研爲極細末﹐用鵝毛管吹藥入喉卽效。

大凡咽喉腫痛﹐或喉閉急癥﹐用山豆根磨水噙漱立愈。

治喉痺雙乳蛾

用壁上蜘蛛白窩﹐取下。患者腦後發﹐拔一根纏定蛛窩﹐燈上以銀簪挑而燒之存性﹐爲末﹐吹入患處﹐立消。

乳鵝喉閉方

急將病患面朝上睡於地下﹐兩手采住頭髮腳踏肩﹐其毒自散。或打破鼻﹐血出毒亦散之。

救急方

治喉風口噤不語﹐死在須臾。

膽礬﹝五分﹐半生半枯﹞熊膽木香﹝各三分﹞

上爲細末﹐用番木鱉磨井水調和﹐以雞翎蘸掃患處。如勢急口噤﹐以箸啟之用藥﹐掃下卽消。

喉痺方

並治口瘡﹑牙疳﹑喉痺﹑牙關緊急﹐如神效。

火硝﹝五錢﹞片腦﹝一分半﹞硼砂﹝一錢半﹞蒲黃﹝一錢﹞孩兒茶﹝一錢二分半﹞。

上共爲細末﹐用筆管撥開蘆管吹入﹐大吐其痰﹐不數次立愈。

治乳鵝喉痺

孔弘周傳。

蠶蛾﹝末三錢﹞兒茶﹝一錢﹞生白礬﹝三分﹞辰砂﹝一錢﹞

上爲細末﹐吹入喉口卽愈。

破棺丹

治咽喉腫痛﹐水谷不下。

靑鹽白礬砂﹝各等分﹞

上爲末﹐吹患處﹐有痰吐出立效。

陳藏器每治髒寒﹑吞吐不利﹐用附子去皮臍﹑炮裂﹐以蜜塗﹐炙﹐蜜入內﹐含之勿咽。

虛火宜﹕

加味四物湯

治虛火上升喉痛﹐並生喉瘡﹑喉痺熱毒﹐最能降火甚效。

當歸川芎黃柏﹝鹽水浸﹞知母﹝去毛﹞天花粉﹝各一錢﹞熟地白芍﹝各一錢二分﹞桔梗甘艸﹝各三錢﹞

上銼一劑﹐水煎﹐入竹瀝一鐘同服。

噙化丸

治咽喉腫痛﹐或聲不淸﹐或聲啞咽喉漧燥﹐或生瘡者並治。

南薄荷葉楝參﹝五錢﹞懷生地﹝一兩﹞生甘艸﹝二兩﹞白桔梗﹝三錢﹞山豆根﹝八錢﹞片腦﹝三分﹞

上爲細末﹐煉蜜爲丸﹐如龍眼大。每一丸﹐分三次﹐臨臥將丸噙入口中﹐津液漸漸化下。

腮者﹐腫痛﹐風熱也。

驅風解毒散

治腮腫痛者。

防風荊芥羌活連翹牛蒡子甘艸﹝各等分﹞

上銼一劑﹐水煎食後服。

又方

治腮腫痛者用此敷上。用赤小豆研爲細末﹐釅醋調敷腫處卽消。

又方

用礦鍛石不拘數﹐炒七次﹐地上窨七次﹐釅醋調敷腫處立愈。

謳歌失音者﹐火動也。

響聲破笛丸

連翹﹝二兩半﹞桔梗﹝二兩半﹞川芎﹝一兩半﹞砂仁﹝一兩﹞訶子﹝一兩﹐炒﹞百藥﹝二兩﹞

薄荷﹝四兩﹞大黃﹝一兩﹞甘艸﹝二兩半﹞

上爲細末﹐雞子淸爲丸﹐如彈子大。每服一丸﹐臨臥時噙化﹐徐徐咽下。

聲音不出者﹐腎虛也。

滋腎湯

夫心爲聲音之主﹐肺爲聲音之門﹐腎爲聲音之根。風寒暑濕﹑气血痰熱邪气有幹於心肺﹐病在上脘﹐隨癥解之﹐邪气散則天籟鳴矣。惟夫腎虛﹐不能納諸气以歸元﹐故气奔而上升。咳嗽痰壅﹐或喘或脹﹐髓虛多唾﹐足冷骨痿﹐胸腹百骸俱爲之牽制。其嗽愈重﹐其气愈乏﹐其保身君子必當於受病之處圖之可也。按錢氏方﹐小兒吐瀉﹐利其小便過多﹐以致脾虛不食。錢用益黃散作效。數日以後﹐忽爾不語﹐錢知其脾气已復﹐腎气尙虛。投以地黃丸益腎﹐相繼數劑﹐見於能言。子益信聲音之根出於腎也﹐不誣矣。

當歸川芎白芍熟地人參﹝各五錢﹞白術﹝二錢半﹞茯苓﹝去皮﹞陳皮半夏﹝姜制。各五錢﹞

牛膝﹝酒洗﹐二錢半﹞杜仲菟絲子﹝酒洗制﹞五味子﹝各五錢﹞益智仁﹝二錢半﹞破故紙﹝二錢半﹞

胡蘆巴﹝炒﹐二錢半﹞石菖蒲﹝一錢半﹞甘艸﹝炙﹐二錢半﹞巴戟﹝去心﹐五錢﹞

上銼作劑﹐生薑三片﹑棗一枚﹐水煎﹐於五更初﹐腎气開時﹐不許咳唾言語﹐默默服之奏效。

嘹亮丸

治久失音聲啞。

人乳﹝四兩﹞白蜜﹝四兩﹞梨汁﹝四兩﹞香椿芽汁﹝四兩﹐如無﹐用淺香椿芽爲末四兩﹐入放上三味內。﹞

上共一處和勻﹐重湯煮熱﹐不拘時服﹐白滚水送下。

治聲啞方

甘艸桔梗烏梅烏藥上各等分﹐水煎﹐食後頻頻服。

孫押班治都知潘元從喉閉﹐孫以藥半錢吹入喉中﹐少頃﹐吐出膿血立愈。潘詣孫謝曰﹔大急之患﹐非明公不能救﹐救人之急﹐非藥不能療。贈金百兩﹐願求方以濟非常之急。曰﹕用豬牙﹑皂角﹑白礬﹑黃連各等分﹐置新瓦上焙榦爲末﹐卽授以方﹐不受所贈。

一儒者﹐三場畢﹐忽咽喉腫閉﹑不省人事﹑喘促痰湧﹑汗出如水﹑肢體痿軟﹑脈浮大而數﹐此飲食勞役﹐無根虛火上炎。用補中益气加肉桂﹐一劑頓蘇。﹝方見補益。﹞

李判府﹐咽喉腫痛﹐口舌生瘡﹐此上焦風熱。先用荊防敗毒散二劑﹐喉痛漸愈﹔又以玄參升麻湯﹐口舌遂愈。﹝方見傷寒。﹞

卷之五

結核

結核﹐或生項側﹐在頸﹑在臂﹑在身﹐如腫痛者﹐多在皮裏膜外﹐多是痰注不散。問其平日好食何物﹐吐下後用藥散核。又云結核﹐火气熱甚則鬱結﹐核硬如果中核也。不須潰發﹐但熱气散則自消矣。

結核者﹐風痰鬱結也。又云火因痰注而不散也。

消風化痰湯

南星半夏赤芍連翹天麻靑藤僵蠶﹝洗去絲﹞蒼耳子金銀花天門冬桔梗﹝各七分﹞

白芷防風羌活皂角﹝各五分﹞全蠍﹝去毒﹞陳皮﹝各四分﹞白附子淮木通﹝各一錢﹞甘艸﹝二分﹞

上銼一劑﹐生薑五片﹐水煎食後服。忌煎炒熱物。

消毒散

治咽喉結核﹐腫塊如桃﹑堅硬疼痛﹑頸項不回轉﹐四腋下或有塊硬如石。

南星﹝姜制﹞半夏﹝姜制﹞陳皮枳實桔梗柴胡前胡黃連連翹赤芍防風獨活白附子蘇子莪術蔓荊子木通甘艸。

上銼一劑﹐生薑二片﹑燈艸一團﹐水煎服。

化鳳膏

治咽喉﹑頸項結核成形及瘰。用蓖麻子七枚﹐去殼撚爛﹐用薄紙捲於中﹐插入雞子內﹐紙封固﹐水浸濕﹐火煨熟﹐去殼﹐去內紙條﹐只食雞子﹐以酒一杯送下。每早晨服一枚﹐十日奏效。

內消散

治梅核﹑痰核﹑馬刀瘰。

歸尾連翹羌活獨活薄荷桂枝赤芍白芷梢﹝各一兩﹞防風﹝一兩半﹞荊芥細辛﹝各八錢﹞

本﹝七錢半﹞小川芎甘艸節﹝各六錢﹞

上爲細末﹐每服二錢﹐食後酒調下。

內托白蘞散

治腋下痰核﹐因酒﹑怒气發腫痛﹐潰膿久不合口。

當歸﹝一錢﹞赤芍﹝一錢﹞川芎﹝七分﹞白芷﹝八分﹞連翹﹝一錢﹞白蒺藜﹝四分﹞白蘞﹝八分﹞片芩﹝酒炒﹑八分﹞防風桔梗﹝各五分﹞天花粉﹝七分﹞栝蔞仁﹝八分﹐另研﹞柴胡﹝五分﹞乳香﹝七分﹐另研﹞生甘艸節﹝四分﹞

上銼一劑﹐水煎﹐晚間熱服。忌一切發物並怒气﹑房勞。

消核丸

治頸項﹑耳後結核﹐三五成簇﹐不紅﹑不腫﹑不痛﹑不成膿者。

橘紅﹝鹽水洗略去白﹐一兩﹞赤茯苓﹝一兩﹐去皮﹞生甘艸節﹝去皮﹐四錢﹞半夏曲﹝薑汁拌焙﹐七錢﹞片芩﹝酒拌炒﹐八錢﹞僵蠶﹝水洗炒黃﹐六錢﹞玄參﹝酒拌焙﹐七錢﹞牡蠣粉﹝火煨﹑童便淬﹑另研﹐七錢﹞山梔仁﹝連殼炒焦﹐八錢﹞天花粉﹝七錢﹞栝蔞仁﹝七錢﹐另研﹞大黃﹝煨﹐一兩﹞

桔梗﹝去蘆﹐七錢﹞連翹﹝去枝梗﹐一兩﹞

上爲末﹐湯泡蒸餅爲丸﹐如綠豆大﹐曬漧。每服八九十丸﹐白湯送下。

一婦人項結核﹐寒熱頭痛﹐脇乳脹痛﹐內熱口苦﹐小便頻數﹐證屬肝火血虛。用四物加柴胡﹑山梔﹑膽艸而愈。又用加味逍遙散而安。

卷之五

梅核气

梅核爲病﹐大抵因七情之气鬱結而成。或因飲食之時﹐觸犯惱怒﹐遂成此癥。惟婦人女子患此最多。治宜開郁順气﹑利膈化痰淸肺爲主。

加味四七湯

治七情之气結成痰气﹐狀如梅核﹔或如破絮在咽喉之間﹐咯不出﹑咽不下﹔或中脘痞滿﹐气不舒快﹔或痰涎壅盛﹐上气喘急﹔或因痰飲﹐惡心嘔吐﹔此藥最妙﹐功不盡述。

白茯苓﹝去皮﹞川濃朴﹝去皮﹐姜炒﹞蘇梗半夏﹝薑汁炒﹞廣橘紅靑皮枳實砂仁南星﹝薑汁炒﹞神曲﹝炒。各一錢﹞白豆蔻檳榔益智仁﹝各五分。﹞

上銼一劑。生薑五片﹐水煎臨臥服。

卷之五

癭癅

癭多著於肩項﹐癅則隨气凝結。此等年數深遠﹐侵大侵長﹐堅硬不可移者﹐名曰石癭。皮色不變者﹐名曰肉癭。筋脈露結者﹐名曰筋癭。赤脈交結者﹐名曰血癭。隨憂愁消長者﹐名曰气癭。五癭者﹐不可決破。決破則膿血崩潰﹐多致夭枉難治。癅則有六種﹕骨癅﹑脂癅﹑肉癅﹑膿癅﹑血癅﹑筋癅。亦不可決破﹐決破則亦難醫。肉癅尢不可治﹐治則殺人。惟脂癅破而去其脂粉則愈。

癭癅﹐气血凝滯也。

消癅五海散

海帶海藻海布海蛤海螵蛸﹝各二兩半﹞木香﹝二兩﹞三稜莪術桔梗細辛香附米豬琰子﹝七个﹐陳壁土炒﹐去油焙漧。﹞

上爲末﹐每服七分半﹐食遠米湯下。

消腫潰堅湯

﹝方見瘰﹞治癭癅結核通用。

內府祕傳方

治癭气神效。

海藻﹝熱水洗淨﹞昆布﹝洗淨﹞海帶海螵蛸海粉﹝飛過﹞海螺﹝醋炙﹞甘艸﹝少許﹞如頸下搖者﹐用長螺﹔頸不搖用圓螺。

上各等分爲末﹐煉蜜爲丸﹐如圓眼大﹐每夜臨臥﹐口中噙化一丸﹐功效不可言也。

卷之五

肺癰

脈﹕寸口脈數而實者﹐肺癰也。若脈微緊而數者﹐未有膿也﹔若緊甚而數者﹐已有膿也。又脈短而澀者﹐自痊﹔浮大者難治。

肺癰之候﹐口漧喘滿﹑咽燥而渴﹐甚則四肢浮腫﹑咳唾膿血﹐或鮏臭濁味﹐胸中隱隱而微痛者﹐肺癰也。

大凡肺癰當咳嗽短气﹑胸滿時唾膿血﹐久久如粳米粥者﹐難治。若嘔膿而不止者﹐亦不可治也﹐其嘔而膿自止者﹐自愈。其面色當白而反赤者﹐此火克金﹐不可治也。

肺癰者﹐咳唾有膿血也。

桔梗湯

治肺癰咳唾膿血﹑咽喉多渴﹑大小便不利。

桔梗貝母當歸栝蔞仁桑白皮防風杏仁﹝去皮尖﹞百合黃﹝蜜炒﹞枳殼﹝麩炒﹞薏苡仁甘艸﹝各等分﹞

上銼劑﹐生薑煎﹐食後服。大便閉加大黃﹔小便閉加木通﹐喘急加葶藶﹔口燥加片芩﹔一方加玄參﹑地骨皮。

治肺癰方

用薏苡仁略炒爲末﹐糯米飲調服﹔或入粥煮喫亦可﹔或水煎服。當下膿血自安。

焊肺丹

凡治肺癰﹐必以此藥間而服之﹐以護膈膜不致潰透心肺﹐最爲切當。卽蠟礬丸﹐用蜜水送下。

﹝方見癰疽。﹞

一男子﹐咳吐痰膿﹐胸腹膨脹﹐兩寸及右關脈皆洪數﹐此火不能生土﹐而土不能生金也。用桔梗湯爲主﹐佐以補中益气湯而愈。﹝方見補益。﹞

卷之五

肺痿

脈﹕寸口脈數而虛﹐肺痿也。

肺痿之候﹐久嗽不已﹐汗出過度﹐重亡津液﹐便如爛瓜﹐下如豕脂﹐小便數而不渴。渴者自愈﹐欲飲水者欲瘥﹐此由肺。多唾涎沫而無膿血者﹐肺痿也。有汗出惡風﹑咳嗽短气﹑鼻塞項彊﹑胸脹脇滿﹐久而不瘥﹐已成肺痿也。

肺痿者﹐久嗽不已﹐無膿血也。

薏苡散

治肺痿咳嗽﹐其癥辟辟燥咳﹐胸隱隱而痛﹐肺弱無力。

當歸白芍﹝酒炒﹞黃芩人參﹝去蘆﹞五味子黃﹝蜜炙﹞麥門冬﹝去心﹞桑白皮百部薏苡仁﹝各等分﹞

上銼一劑﹐生薑三片﹐水煎服。

胸前有孔﹐常出血水者﹐謂之心漏也。

鹿子丸

治胸前有孔﹐兼治腰痛。

嫩鹿茸﹝去毛﹐酥炙微黃﹞大附子﹝泡去皮臍﹞鹽花﹝各等分﹞

上爲末﹐棗肉爲丸。每服三十丸﹐空心好酒送下。

卷之五

心痛

﹝卽胃脘痛﹞

脈﹕心痛微急﹐痛甚伏入﹐陽微陰弦﹐或短又數﹔緊實便難﹔滑實痰積﹔心痺引背﹐脈微而大﹐寸沈而遲﹐關緊數銳。

心痛初起者﹐胃中有寒也。

姜桂湯

治初起胃脘寒痛。

漧薑良姜官桂﹝各七分﹞藿香蒼術﹝米泔制﹞濃朴﹝薑汁炒﹞陳皮甘艸﹝炙﹞木香茴香﹝酒炒﹞枳殼﹝麩炒﹞砂仁香附﹝炒。各等分﹞

上銼一劑﹐姜三片﹐水煎﹐磨木香服。痛甚加乳香﹔手足厥冷﹐脈沈伏加附子﹐去良姜。

心痛稍久者﹐胃中有郁熱也。

淸熱解郁湯

梔子﹝炒黑﹐二錢﹞枳殼﹝麩炒﹞西芎黃連﹝炒﹞香附﹝炒。各一錢﹞陳皮漧薑﹝炒黑。各五分﹞蒼術﹝米泔浸﹐七分﹞甘艸﹝三分﹞

上銼一劑﹐生薑三片﹐水煎熱服。服後戒飲食半日。渣再煎服。

淸膈散

治心胃刺痛﹐憎寒壯熱﹐口漧煩躁不臥﹐時痛時止。

柴胡﹝二錢﹞黃芩﹝一錢半﹞黃連枳實梔子﹝酒炒﹞竹茹赤芍﹝各一錢﹞甘艸﹝三分﹞

上銼一劑﹐生薑一片﹐水煎服。痛甚加薑汁三匙。

心痛大便實者﹐宜利﹐則痛隨利減也。

枳實大黃湯

治大便結實不通﹐胃中痛者。﹝方見腹痛。﹞

利气丸

﹝方見諸气。﹞

心痛原素喜食熱物者﹐死血畱於胃口也。

活血湯

治熱傷胃口﹐死血作痛。﹝方見腹痛癥。﹞

韭菜丸

治胸膈背後死血積滯疼痛﹐或吐血後﹐或勞後飲酒﹐怒气過多﹐俱胸背作痛。

當歸川芎人參牡丹皮桃仁大黃黃芩姜黃三稜莪術桔梗枳殼半夏防風羌活﹝各等分﹐俱要生用﹞

上用韭菜根共一處﹐酒浸曬漧又浸。如此三五次﹐共爲末﹐水丸﹐綠豆大。每服三五十丸或百丸﹐茶淸下。

心膈大痛﹐攻走腰背﹐厥冷嘔吐者﹐是痰涎在心膈也。以先用鵝管探吐﹐痰涎出後用。

枳縮二陳湯

治痰涎在心膈上﹐攻走腰背﹐嘔噦大痛。

枳實﹝麩炒﹞砂仁半夏﹝薑汁制﹞陳皮香附﹝各二錢﹞木香艸豆蔻漧薑﹝炒﹐各五分﹞

濃朴﹝薑汁炒﹞茴香﹝酒炒﹞玄胡索﹝各八分﹞甘艸﹝三分﹞

上銼一劑﹐姜三片﹐水煎﹐入竹瀝磨木香同服。

心痛胃口有虫作痛者﹐時痛時止﹐面白唇紅是也。

椒梅湯

﹝方見腹痛證。﹞

治虫咬心痛

鳳眼艸﹝卽椿樹枯用子﹞乳香﹝各等分﹞

上爲末﹐麵糊丸﹐如櫻桃大。每服一丸﹐黃酒送下。

苦楝湯

治虫咬心痛。用苦楝根皮﹐煎湯服之。

灸心痛神法

兩手肘後陷處酸痛是穴。先用香油半鐘﹐重湯煮溫服﹐卽用艾入水粉揉爛爲炷。每處灸五壯﹐其痛立止。

補遺祕方

九气湯

治膈气﹑風气﹑寒气﹑憂气﹑驚气﹑喜气﹑怒气﹑山嵐瘴气﹑積聚痞气﹐心腹刺痛﹐不能飲食﹐時止時發﹐攻則欲死﹐並治﹐神效。

香附米郁金甘艸上銼生薑三片煎服。

紅白散

治心疼神效。

官粉﹝二錢﹞紅碱﹝一錢半﹞

上二味爲極細末﹐用極辣蔥搗汁和一處﹐燒酒調下立止。

神效散

治心痛作酸﹔又治水停心下﹐作聲如雷﹔又治口眼斜﹐不省人事。用膽礬一分爲末﹐溫黃酒調下﹐以吐痰盡爲度。

桃靈丹

治心腹痛疼及陰癥﹐或絞腸痧等癥。

玄胡索﹝一兩﹞桃仁﹝去皮﹐五錢另研﹞五靈脂﹝五錢﹞乳香﹝五錢﹞沒藥﹝七錢﹞

上各爲細末﹐醋糊爲丸。每服二三十丸。心疼﹐淡醋湯下﹔腹痛﹐漧薑湯下﹐或用黃酒下。

三仙丹

治心疼至危﹐將此卽起。

白信﹝煨﹞巴豆﹝去皮油﹞黃蠟﹝各等分﹞

上共爲末﹐熔黃蠟爲丸﹐如黍米大。每服三丸﹐燒酒下。忌醋。

芎術姜梔二陳湯

治素有痰火﹐胃脘急痛不可忍者﹐食不能消。

川芎﹝一錢﹞漧薑﹝炮﹐一錢﹞蒼術﹝米泔制﹐一錢﹞梔子﹝炒﹐一錢﹞陳皮﹝去白﹐二錢二分﹞半夏﹝薑汁炒﹐一錢﹞茯苓﹝去皮﹐一錢﹞甘艸﹝五分﹞

上銼一劑﹐生薑五片﹐水煎。正痛時溫服痛止﹐待半日方可飲食。

沈香化滯定痛丸

專治胃脘痛﹑胸中滿悶﹑停痰積塊﹑滯气壅塞﹐不拘遠年﹐心胃痛﹐服之卽效﹐屢屢有驗。

沈香﹝三錢﹞沒藥﹝五錢﹞大黃﹝五錢﹐炒﹞瓦瓏子﹝一个﹐火紅﹐醋一日﹞莪術﹝三錢﹞

玄胡索﹝二錢﹐酒炒﹞乳香﹝二錢﹞

上爲細末﹐醋糊爲丸﹐如綠豆大。每服九丸﹐壯實者十一丸﹐白滚水送下。行二次﹐米湯補之卽安。

心疼﹑肚腹痛﹑小腸气積塊冷气等癥﹐屬虛寒者宜服。

當歸川芎陳皮茯苓砂仁官桂玄胡索﹝各一錢﹞

丁香﹝五分﹞三稜﹝一錢半﹞莪術﹝二錢﹞檳榔﹝二錢﹞甘艸﹝五分﹞

上銼一劑﹐水煎溫服﹐神效。忌房勞。

破積散

治心气痛﹑食積肚腹痛﹑飲熱積塊痛﹐癥屬實熱者宜服。

香附米﹝四兩﹐酷浸煮幹﹞梔子仁﹝炒黑﹐二兩﹞三稜莪術郁金枳殼黃連大黃﹝各一兩﹞

上共爲細末﹐水丸如梧桐子大。每服三二十丸﹐淡姜湯送下。

進士中寰何公夫人﹐患經行胃口作痛﹐憎寒發熱。一醫以四物湯加官桂﹑香附服之﹐卽吐血而痛愈甚。余見六脈洪數﹐乃郁火也。以山梔二兩﹐薑汁炒黑色﹐一服立愈。

一教諭年五十一歲﹐因酒食過飽﹐胃脘作痛。每食後﹐其气自兩肩下及胸﹐次至胃口﹐痛不可忍。令人將手重按痛處﹐超時忽響動一聲痛遂止。如此八年﹐肌瘦如柴。余診六脈微數﹐气口稍大有力。以神丸一服下之﹐其痛如失。後以參苓白術散調理撤消。

卷之五

腹痛

脈﹕腹痛關脈緊小急速﹐或動而弦﹐甚則沈伏﹔弦實滑痰﹔尺緊臍腹﹑心腹痛﹔脈沈細是福﹔浮大弦長﹐命不可復。

腹痛者﹐有寒﹑熱﹑食﹑血﹑濕﹑痰﹑虫﹑虛﹑實九般也。

開郁導气湯

治一切腹痛之總司也。

蒼術﹝米泔浸﹞香附﹝童便浸﹞川芎白芷茯苓﹝去皮﹞滑石梔子﹝炒黑﹞神曲﹝炒﹐各一錢﹞

陳皮﹝五分﹞漧薑﹝炒黑﹐五分﹞甘艸﹝少許﹞

上銼一劑﹐水煎溫服。

綿綿痛無增減﹐脈沈遲者﹐寒痛也。

姜桂湯

治寒腹痛。

漧薑肉桂良姜﹝各七分﹞枳殼﹝去穣﹐麩炒﹞陳皮砂仁濃朴﹝薑汁炒﹞吳茱萸﹝炒。各一錢﹞

香附﹝一錢半﹞木香﹝五分﹐另研入服﹞甘艸﹝二分﹞

上銼一劑﹐姜一片﹐水煎服。痛不止加玄胡索﹑茴香﹑乳香﹔寒極手足冷加附子﹐去茱萸﹑良姜﹔泄瀉去枳殼。

乍痛乍止﹑脈數者﹐火痛也﹝卽熱痛。﹞

散火湯

治熱痛。

黃連﹝炒﹞芍藥﹝炒﹞梔子﹝炒﹞枳殼﹝去穣﹞陳皮濃朴﹝去皮﹞香附撫芎﹝各一錢﹞

木香﹝另研﹞砂仁茴香﹝各五分﹞甘艸﹝三分﹞

上銼一劑﹐生薑一片﹐水煎服。痛甚不止加玄胡索﹑乳香。

腹痛而瀉﹐瀉後痛減者﹐食積也。

香砂平胃散

治食積痛。

香附﹝炒﹞砂仁濃朴﹝薑汁炒﹞蒼術﹝米泔浸﹞陳皮枳殼﹝去穣﹐面炒﹞山楂﹝去子﹞

神曲﹝炒。各三錢﹞木香﹝另研調入﹞漧薑甘艸﹝各三分﹞

上銼一劑﹐生薑三片﹐水煎服。

痛不移處者﹐是死血也。

活血湯

治死血痛﹐並治血結痛。

歸尾赤芍桃仁﹝去皮﹞官桂﹝五分﹞玄胡索烏藥香附枳殼﹝去穣。各一錢﹞紅花﹝五分﹞

牡丹皮川芎﹝七分﹞木香﹝五分﹐另磨﹞甘艸﹝二分﹞

上銼一劑﹐姜一片﹐水煎服。

小便不利而痛者﹐是濕痰也。腹中引釣﹐脇下有聲﹐是痰飲也。二陳湯加減。﹝方見痰飲。﹞

時痛時止﹐面白唇紅者﹐是虫痛也。

椒梅湯

治虫痛。

烏梅花椒檳榔枳實木香﹝另研﹞香附砂仁川楝子﹝去核﹞肉桂濃朴漧薑甘艸﹝各等分﹞

上銼一劑﹐生薑一片﹐水煎服。

退虫丸

﹝方見諸虫積痛﹞

怒气傷肝﹐脇刺痛者﹐是刺風痛也。

木香順气散

﹝方見諸气﹐治气痛。﹞

以手按之﹐腹軟痛止者﹐虛痛也。

溫中湯

治虛痛。

良姜官桂益智仁砂仁木香﹝另研﹞香附濃朴陳皮茴香當歸玄胡索甘艸﹝各等分﹞

上銼一劑﹐生薑一片﹐水煎服。

腹滿硬﹐手不敢按者﹐是實痛也。腹中積熱﹐病久不止﹐大便實﹐脈數﹑煩渴者﹐枳實大黃湯下之﹐痛隨利減之法。

枳實大黃湯

治食積痛﹐並積熱痛﹐大便不通者。

枳實大黃檳榔濃朴﹝各二錢﹞木香﹝五分﹐另研﹞甘艸﹝三分﹞

上銼一劑﹐水煎服。

祕方

治一切腹痛﹐不論虛實寒熱皆效。用小麥稈燒灰﹐地上去火毒﹐將麻布包了﹐滚水淋汁﹐一服立止。

一肚腹作痛﹐或大便不通﹐按之痛甚﹐瘀血在內也。加味承气湯下之。旣下而痛不止﹐按之仍痛﹐瘀血未盡也。加味四物湯補而行之。﹝方見補益。﹞

加味承气湯

治瘀血內停﹐胸腹脹痛﹐或大便不通等癥。

大黃朴硝﹝各二錢﹞枳實濃朴當歸紅花﹝各一錢﹞甘艸﹝五分﹐病急者不用﹞

上銼一劑﹐酒﹑水各二鐘﹐煎至一鐘溫服。仍量虛實加減。

卷之五

腰痛

脈﹕腰痛之脈﹐必沈而弦。沈微气滯﹐弦損腎元﹔或浮而緊﹐風寒所纏﹔濕傷濡細﹐實閃挫然﹔澀爲瘀血﹐滑痰火煎﹔或引背痛﹐沈滑等癥。

大抵腰痛新久總屬腎虛。新痛宜疏外邪﹑淸濕熱﹔久則補腎﹐兼補气血。

常常腰痛者﹐腎虛也。

補陰湯

治腎虛腰痛。

當歸白芍﹝酒炒﹞生地黃熟地黃陳皮茴香﹝鹽﹑酒炒﹞故紙﹝酒炒﹞牛膝﹝去蘆﹐酒洗﹞

杜仲﹝去粗皮﹐酒炒﹞茯苓﹝去皮。各一錢﹞人參﹝五分﹞黃柏﹝去粗皮﹐酒炒﹞知母﹝酒炒。各七分﹞

甘艸﹝炙﹐三分﹞

上銼一劑﹐棗二枚﹐水煎﹐不拘時服。痛甚大者加乳香﹑砂仁﹑沈香﹐去芍藥﹑生地﹑陳皮。如常服合丸藥﹐俱爲細末﹐煉蜜爲丸﹐如梧桐子大。每服五十丸﹐淸心米湯下﹐酒亦可。

養血湯

治腰痛﹑腿痛﹑筋骨疼痛。

當歸生地黃秦艽肉桂牛膝﹝去蘆﹐酒洗﹞杜仲﹝鹽﹑酒炒﹞茯苓﹝去皮﹞防風﹝去蘆。各一錢﹞土茯苓﹝一錢半﹞川芎﹝五分﹞甘艸﹝三分﹞

上銼一劑﹐水煎﹐臨熟入酒少許同服。

靑娥丸

治腎虛腰痛。

大茴香杜仲﹝酒炒﹞破故紙﹝酒炒。各一兩﹞加熟地黃﹝二兩酒洗﹐﹞用胡桃去殼取肉四兩﹐湯泡﹐去皮﹐紙包﹐捶去油。共五味爲末﹐煉蜜爲丸﹐如梧桐子大。每服五十丸﹐空心酒下﹐或木香湯下亦可。

日輕夜重者﹐瘀血也。治瘀血腰痛﹝方見郁癥。﹞根據本方加木香﹑沈香﹑茴香﹑乳香﹑牛膝﹐去烏藥﹑官桂﹑靑皮﹑牡丹皮。

調榮活絡湯

治失力腰閃﹐或跌撲瘀血凝滯及大便不通而腰痛者。

當歸桃仁大黃牛膝﹝各二錢﹞川芎﹝一錢﹞赤芍紅花生地黃羌活﹝各一錢﹞桂枝﹝三分﹞

上銼一劑﹐水煎服。

過街笑

治閃腰痛。

木香﹝一錢﹞麝香﹝三釐﹞

上爲末吹鼻。右邊吹左鼻﹐左邊吹右鼻。令病患手上下和之。

遇陰雨久坐而發者﹐是濕也。滲濕湯治濕傷腰痛﹝方見濕癥。﹞根據本方加破故紙﹑杜仲﹑茴香﹑木香﹑乳香﹐去濃朴﹑撫芎。

腰背重注走串痛者﹐是痰也。二陳湯治濕痰腰痛﹝方見痰癥。﹞根據本方加木香﹑茴香﹑乳香﹑玄胡索﹑砂仁﹑蒼術﹑羌活﹑酒芩﹑當歸﹑杜仲﹝酒炒﹞。

腎虛腰痛補遺方

續斷丸

治腰痛並腳酸腿軟。

續斷﹝二兩﹞破故紙﹝酒炒﹞牛膝﹝去蘆﹐酒洗﹞木瓜﹝酒洗﹞杜仲﹝去粗皮酒洗﹞萆﹝酒浸。各一兩﹞

上爲細末﹐煉蜜爲丸﹐如梧桐子大。空心﹐無灰酒送下五六十丸。

又方

大胡桃二个﹐炮焦去殼細嚼﹐燒酒送下﹐腰痛立止。

滋陰補腎丸

滋腎養血﹐除濕熱﹑止腰疼﹑腿酸痛。

熟地黃﹝酒洗﹑一兩五錢﹞白芍﹝酒炒﹐一兩﹞當歸﹝酒洗﹐一兩五錢﹞川芎﹝八錢﹞破故紙﹝鹽﹑酒炒﹐二錢﹞杜仲﹝薑汁炒﹐一兩五錢﹞小茴香﹝鹽﹑酒浸炒﹐六錢﹞甘枸杞﹝鹽﹑酒浸炒﹐一兩﹞黃柏﹝鹽﹑酒浸炒﹐一兩二錢﹞桃仁﹝去皮炒﹐五錢﹞川楝子﹝一兩二錢﹞

上爲細末﹐煉蜜爲丸﹐如梧桐子大。每服八九十丸﹐空心﹐熱酒送下。

胡桃丸

治腰痛。

乳香沈香木香母丁香大茴香漧薑杜仲﹝薑汁炒﹐去絲﹞沒藥菟絲子﹝酒制﹞破故紙﹝酒炒﹐各等分﹞胡桃﹝四个﹐去殼﹞

上爲細末﹐煉蜜爲丸﹐如綠豆大﹐黃酒送下。

一腎虛腰痛﹐用六味丸加鹿茸﹑當歸﹑木瓜。續斷。﹝方見補益。﹞

一人跌腰作痛﹐用定痛等藥不愈﹐气血日衰﹐面耳黎色。余曰﹕腰爲腎之府。𨿽曰閃傷﹐實腎經虛弱所致。

遂用杜仲﹑補骨脂﹑五味﹑山茱﹑蓯蓉﹑山藥﹐空心服。又以六君﹑當歸﹑白術﹑神曲各二錢﹐食遠服﹐不月而瘥。﹝方見補益。﹞

卷之五

脇痛

脈﹕兩脇疼痛﹐脈必雙弦﹔緊細弦者﹐多怒气偏﹔沈澀而急﹐痰瘀之愆。

左脇痛者﹐肝經受邪也。

疏肝散

治左脇下痛﹐肝積屬血﹐或因怒气所傷﹐或跌撲閃挫所致﹐或爲痛。

黃連﹝吳茱萸煎汁炒﹐二錢﹞柴胡﹑當歸﹝各一錢﹞靑皮﹑桃仁﹝研如泥﹞枳殼﹝麩炒。各一錢﹞川芎白芍﹝各七分﹞紅花﹝五分﹞

上銼一劑﹐水煎﹐食遠服。

右脇痛者﹐肝邪入肺也。

推气散

治肝邪入肺﹐右脇痛甚﹐脹滿不食。

片姜黃枳殼﹝麩炒。各二錢﹞桂心﹝少許﹞炙甘艸﹝五分﹞一方加陳皮﹝一錢半﹞半夏﹝一錢﹞

上銼一劑﹐生薑三片﹐水煎﹐食遠服。

左右脇俱痛者﹐肝火盛而木气實也。

柴胡芎歸湯

治肝火盛而木气實﹐脇下痛。

柴胡川芎白芍靑皮﹝去穣﹞枳殼﹝麩炒。各一錢半﹞香附當歸龍膽艸木香﹝另研﹞砂仁甘艸﹝各五分﹞

上銼一劑﹐姜一片﹐水煎﹐不拘時服。

當歸龍薈丸

瀉肝火盛之要藥。因內有濕熱﹐兩脇痛甚﹐伐肝木之气。

當歸龍膽艸山梔仁黃連大黃﹝酒浸濕﹐火﹞蘆薈加柴胡﹝五錢﹞靑黛﹝各五錢﹞木香﹝二錢半﹞麝香﹝五分﹐另研﹞靑皮﹝一兩﹑去穣﹐醋炒﹞

上爲細末﹐神曲糊爲丸﹐如梧桐子大。每服二十丸﹐姜湯送下。

兩脇走注痛而有聲者﹐是痰飲也。二陳湯治痰飲脇下痛﹝方見痰癥﹞。根據本方加枳殼﹑砂仁﹑木香﹑川芎﹑靑皮﹑蒼術﹑香附﹑茴香﹐去甘艸。

勞傷身熱脇痛者﹐脈必虛也。補中益气湯治內傷勞役脇下痛﹝方見內傷﹞。根據本方加川芎﹑白芍﹑靑皮﹑木香﹑砂仁﹑枳殼﹑茴香﹐去黃﹑白術﹑升麻。

咳嗽气急作熱﹐脈滑數者﹐是痰結痛也。久而不治成脇癰。栝蔞枳實湯治痰結脇下痛﹝方見痰癥﹞。根據本方加白芥子﹑靑皮﹑茴香﹐去桔梗﹑片芩﹐發熱加柴胡。

左脇下有塊﹐作痛不移者﹐是死血也。活血湯治死血脇下痛﹝方見腹痛﹞。根據本方加靑皮﹐去烏藥。

右脇下有塊﹐作痛飽悶者﹐是食積也。香砂平胃散治食積脇痛﹝方見傷食﹞。根據本方加靑皮﹑木香﹑山楂肉﹑麥芽﹑漧薑﹑檳榔﹐去藿香﹑蒼術。發熱加柴胡﹐去半夏。

補遺方

平肝流气飲

治脇痛及小腹至繞臍並疝气內外疼者。當歸﹝酒洗﹐一錢﹞白芍﹝酒炒﹐四分﹞

川芎﹝六分﹞橘皮﹝鹽湯洗﹐一錢﹞茯苓﹝去皮﹐一錢﹞半夏﹝姜制﹞靑皮﹝醋炒﹐六分﹞黃連﹝酒炒﹐八分﹞柴胡﹝七分﹞香附﹝童便浸﹑炒﹐八分﹞濃朴﹝薑汁炒﹐七分﹞梔子﹝鹽水拌炒﹐八分﹞甘艸﹝炙去皮﹐四分﹞吳茱萸﹝煮三次﹐去水﹐炒﹐四分﹞

上銼一劑﹐姜三片﹐水煎﹐空心熱服。

一﹑脇肋脹痛﹐若大便通和﹐喘咳吐痰者﹐肝火侮肺也。用小柴胡湯加靑皮﹑山梔淸之﹝方見傷寒。﹞

一﹑男子房勞兼怒﹐風府脹悶﹐兩脇脹痛。余作色欲損腎﹐怒气傷肝。用六味丸料加柴胡﹑當歸﹐一劑而安﹝方見補益。﹞

卷之五

臂痛

臂痛者﹐因濕痰橫行經絡也。

二術湯

治痰飲雙臂痛者﹐又治手臂痛﹐是上焦濕痰橫行經絡中作痛也。

蒼術﹝米泔浸炒一錢半﹞白術﹝去蘆﹞南星陳皮茯苓﹝去皮﹞香附酒芩威靈仙羌活甘艸﹝各一錢﹞半夏﹝姜制﹐二錢﹞

上銼一劑﹐生薑煎服。

臂痛者﹐因風寒濕所搏也。或睡後﹐手在被外﹐爲寒邪所襲﹐遂令臂痛及婦人以臂枕而傷於風寒而致臂痛﹐悉根據後三方選用。

五積散

治臂痛因於寒者﹝方見中寒。﹞

烏藥順气散

治臂痛因於風者﹝方見中風。﹞

蠲痺湯

治臂痛因於濕者﹐兼治風濕相搏﹐身體煩疼﹐手足冷痺﹐四肢沈重。

當歸赤芍黃羌活姜黃防風甘艸﹝炙。各等分﹞

上銼一劑﹐生薑三片﹐水煎服。

滋榮調中湯

治臂痛及腰酸﹐或有時作疼。陳皮﹝鹽水洗去白﹐八分﹞白茯苓﹝去皮﹞

白術﹝去蘆。各一錢﹞半夏白芍酒芩酒柏牛膝﹝酒洗﹐去蘆。各七分﹞木瓜﹝鹽水炒﹐七分﹞

當歸﹝酒洗﹐一錢﹞川芎﹝鹽湯浸﹐五分﹞羌活﹝六分﹞知母﹝酒炒﹐六分﹞桂枝﹝三分﹞防風﹝去蘆﹐五分﹞

上銼一劑﹐生薑三片﹐水煎﹐食遠服。

卷之五

背痛

脈﹕經云﹕洪而大脈促上緊者﹐肩背痛﹔沈而滑者﹐痰痛﹝方見後豁痰湯。﹞

背痛者﹐痰气之所聚也。

參合湯

治背心一點痛。

陳皮半夏﹝薑汁炒﹞茯苓﹝去皮﹞烏藥枳殼﹝麩炒﹞僵蠶﹝炒﹞川芎白芷麻黃桔梗﹝去蘆﹞漧薑﹝減半﹞紫蘇香附蒼術﹝米泔浸﹞羌活﹝各等分﹞甘艸﹝減半﹞

上銼劑﹐生薑煎服。

肩背痛﹐不能回顧者﹐太陽气郁而不行也。

通气防風湯

治肩背痛﹐用風藥以散之。

本﹝一錢﹞防風羌活﹝二錢﹞獨活﹝二錢﹞川芎﹝一錢﹞蔓荊子﹝六分﹞甘艸﹝六分﹞

上銼一劑﹐水煎服。如身重腰沈﹑經中有寒濕﹐加酒浸防己一錢﹐輕者炮附子﹑重者炮川烏各五分。

豁痰湯

治肩背疼痛。

半夏﹝制﹞梔子﹝炒﹐各一錢﹞陳皮海桐皮枳殼﹝各八分﹞桔梗赤芍蒼術﹝制﹞香附﹝各七分﹞茯苓﹝去皮﹐六分﹞川芎姜黃﹝各五分﹞甘艸﹝二分﹞

上銼﹐生薑煎﹐食遠熱服。如痛甚﹐頭劑加朴硝二錢。

卷之五

痛風

脈﹕痛風沈弦﹐肝腎被濕﹔少陰弱浮﹐風血掣急﹔或澀而小﹐酒後風襲﹔風寒濕气﹐合而爲痺﹐浮澀而緊﹐三脈乃備。

痛風者﹐徧身骨節走注疼痛也。謂之白虎歷節風﹐都是血气﹑風濕﹑痰火﹐皆令作痛。或勞力﹐寒水相搏﹔或酒色醉臥﹐當風取涼﹔或臥卑濕之地﹔或雨﹑汗濕衣蒸體而成。痛風在上者﹐多屬風﹔在下者﹐多屬濕。治用活血疏風﹑消痰去濕﹐羌活湯加減。凡治痛風﹐用蒼術﹑羌活﹑酒芩三味散風行濕之妙藥耳。

徧身骨節疼痛者﹐皆是血气﹑風濕﹑痰火也。

羌活湯

治痛風癥。

羌活蒼術﹝米泔浸﹞黃芩﹝酒炒﹞當歸芍藥﹝炒﹞茯苓﹝去皮﹞半夏﹝薑汁炒﹞香附﹝各一錢半﹞木香﹝另研﹞陳皮﹝各七分﹞甘艸﹝三分﹞

上銼一劑﹐姜三片﹐水煎服。風痛加防風﹔濕痛加蒼術﹔熱痰痛倍酒芩﹑栝蔞﹑枳實﹑竹瀝﹔血虛痛加生地黃﹔上痛加白芷﹑威靈仙﹔下痛加黃柏﹑牛膝﹔痛甚加乳香﹔發熱加柴胡﹔小水短澀加木通﹐手臂痛加薄桂。

凡骨節疼痛﹐如寒熱發腫塊者﹐是濕痰流注經絡﹐與痛風同治法。若醫遲不散﹐則成膿矣﹐外用敷藥。一切痛風﹐肢節痛者﹐痛屬火﹐腫屬濕﹐不可食肉。肉屬陽火﹐能助火﹐食則下有遺溺﹐內有痞塊﹐𨿽油炒熱物魚面﹐切以戒之。所以膏粱之人﹐多食煎炒﹑炙爆﹑酒肉熱物蒸臟腑﹐所以﹐患痛風﹑惡毒﹑癰疽者最多。肥人多是濕痰﹐瘦人多是痰火。

徧身壯熱﹑骨節疼痛者﹐是風寒也。

解表升麻湯

治徧身壯熱﹑骨節疼痛。

柴胡升麻本羌活防風麻黃蒼術陳皮甘艸當歸上銼一劑﹐姜蔥水煎﹐熱服﹐出微汗。

徧身疼痛屬虛寒者﹐宜溫散也。

加味五積散

治四肢骨節痛﹐因虛寒者宜之。

當歸川芎白芍﹝酒炒﹞陳皮半夏﹝姜炒﹞蒼術﹝米泔浸﹞茯苓﹝去皮﹞濃朴﹝薑汁炒﹞

羌活獨活枳殼﹝麩炒﹞桔梗白芷﹝各八分﹞漧薑肉桂麻黃甘艸﹝各五分﹞穿山甲﹝隨所痛取甲﹐燒灰一錢﹞

上銼一劑﹐生薑三片﹑棗一枚﹑麝香少許﹐水煎溫服。

乳香定痛丸

治諸風﹐徧身骨節疼痛﹐或腿膝痛及筋骨風。

蒼術﹝米泔浸﹐二兩﹞川烏﹝泡去皮﹞當歸川芎﹝各一兩﹞乳香沒藥﹝各三錢﹞丁香﹝五分﹞

上爲細末﹐棗肉爲丸﹐如梧桐子大。每服五六十丸﹐黃酒送下。

徧身疼痛屬濕痰者﹐宜除濕化痰也。

淸濕化痰湯

治周身﹑四肢骨節走注疼痛﹐牽引胸背﹐亦作寒熱喘咳煩悶﹐或作腫塊﹐痛難轉側﹐或四肢麻痺不仁﹐或背心一點如冰冷﹐脈滑﹐乃是濕痰流注經絡關節不利故也。

南星﹝姜制﹞半夏﹝姜制﹞陳皮茯苓﹝去皮﹞蒼術﹝米泔浸﹞羌活片芩﹝酒炒﹞白芷白芥子﹝各一錢﹞甘艸﹝三分﹞木香﹝五分﹐另研﹞

上銼一劑﹐入竹瀝﹑薑汁同服。骨體痛甚及有腫塊作痛者﹐名曰痰塊﹐加乳香﹑沒藥﹑海石﹑朴硝﹔頭項痛加川芎﹑威靈仙﹔手臂痛加薄桂﹐引南星等藥至痛處﹔腳痛加牛膝﹑黃柏﹑防己﹑龍膽艸﹑木瓜。

徧身走痛﹐日輕夜重者﹐是血虛也。

硫經活血湯

治徧身走痛如刺﹐左足痛尢甚。左屬血﹐多因酒色損傷﹐筋脈虛空﹐被風寒濕熱感於內﹐熱包於寒﹐則痛傷筋絡﹐是以晝輕夜重。宜以疏經活血行濕。此非白虎歷節風也。

當歸﹝酒洗﹐一錢二分﹞白芍﹝酒炒﹐錢半﹞生地﹝酒洗﹞蒼術﹝米泔浸﹞牛膝﹝去蘆﹐酒洗﹞

陳皮﹝去白﹞桃仁﹝去皮﹐煎炒﹞威靈仙﹝酒洗﹐各一錢﹞川芎艸﹝六分﹞漢防己﹝酒洗﹞羌活防風﹝去蘆﹞白芷﹝各六分﹞龍膽艸﹝六分﹞茯苓﹝去皮﹐七分﹞甘艸﹝四分﹞

上銼一劑﹐生薑三片﹐水煎﹐空心溫服。忌生冷濕物。有痰加南星﹑半夏各一錢﹔如身上及臂痛加薄桂三分﹔如下體並足痛加木瓜﹑木通。鹽炒黃柏﹑薏苡仁各一錢﹔如气虛加人參﹑白術﹑龜板各七分﹔如血虛倍四物湯﹐以薑汁酒浸炒﹐用紅花一錢。

肢節腫痛者﹐腫是濕﹑痛是火也。

靈仙除痛飲

治諸節腫痛﹐痛屬火﹑腫屬濕﹐兼受風寒而發動於經絡之中﹐濕熱流注於肢節之間而無已也。

麻黃赤芍﹝各一錢﹞防風荊芥羌活獨活白芷蒼術威靈仙片黃芩枳實桔梗葛根川芎﹝各五錢﹞歸尾升麻甘艸﹝各三分﹞

上銼一劑﹐水煎服。在下焦加酒炒黃柏﹔婦人加紅花﹔腫多加檳榔﹑大腹皮﹑澤瀉﹑沒藥。一云脈澀數者﹐有瘀血﹐宜桃仁﹑紅花﹑芍﹑歸及酒大黃微利之。

四肢百節痛如虎咬者﹐名白虎歷節風也。

舒筋立安散

治四肢百節疼痛。

防風羌活獨活茯苓﹝去皮﹞川芎白芷生地蒼術﹝米泔浸﹞紅花桃仁﹝去皮﹞

南星﹝姜炒﹞陳皮半夏﹝姜炒﹞白芍﹝去蘆﹞威靈仙牛膝﹝去蘆﹞木瓜防己酒芩連翹木通龍膽艸附子﹝少許﹞甘艸上銼劑﹐水煎﹐入薑汁﹑竹瀝。腹痛甚加乳香﹑沒藥爲末調服。

獨活寄生湯

治白虎歷節風神效。﹝方見中濕門。﹞

兩手疼痛﹑麻痺者﹐是風痰也。治兩手疼痛麻木﹕當歸川芎白芷片芩﹝酒炒﹞黃連羌活蒼術﹝米泔制﹞防風桔梗南星﹝姜制﹞半夏﹝薑汁炒﹞桂枝甘艸上銼﹐生薑煎服。

兩足疼痛麻木者﹐是濕熱也。治兩足疼痛麻木﹕當歸白芍﹝酒炒﹞白術﹝去蘆﹞蒼術﹝米泔浸﹞

半夏﹝姜炒﹞陳皮茯苓﹝去皮﹞黃柏﹝酒炒﹞威靈仙川牛膝﹝去蘆酒洗﹞桃仁﹝去皮﹞紅花甘艸上銼劑﹐生薑五片﹐水煎﹐入竹瀝服。

加味二妙丸

治兩足麻木疼痛﹐如火之熱。﹝方見香港腳。﹞

一切筋骨疼痛者﹐宜外貼也。

神應膏

治骨節疼痛。

乳香沒藥﹝各一兩爲末﹞皮膠﹝三兩﹞生薑﹝二斤﹐取自然汁﹞先將生薑汁以砂鍋內煎數沸﹐入皮膠化開﹐將鍋取下坐灰上﹐方入乳﹑沒末﹐攪勻成膏。用不見煙的狗皮攤膏藥﹐貼患處。仍用鞋底炙熱﹐時時在膏藥上運動熨之神效。勿犯鐵器。

一婦人﹐徧身作痛﹐筋骨尢甚﹐不能屈伸﹐口漧目赤頭眩﹐痰壅胸膈不利﹐小便赤短﹐夜間殊甚﹐徧身作癢如虫行﹐此屬肝腎气虛而熱也。用六味丸料加山梔﹑柴胡而愈。﹝方見補益。﹞

一風濕相搏﹐一身盡痛者﹐補中益气湯加羌活﹑升麻﹑防風﹑本﹑蒼術治之。如病去再服﹐以消風藥損人元气而益其病也。﹝方見補益。﹞

太僕睛巖張公﹐每患天陰則徧身痛如錐刺﹐已經數年。予診左脈微數﹐右脈洪數﹐乃血虛有濕熱也。以當歸拈痛湯加生地黃﹑白芍﹑黃柏﹐去人參﹐數劑而痊。

卷之五

香港腳

脈﹕脈弦者風﹔濡弱者濕﹔洪數者熱﹔遲澀者寒﹐微滑者虛﹔牢堅者實。結則因气﹔散則因優﹐緊則因怒﹔細則因悲。

麻是風﹐痛是寒﹐腫是濕。足內踝骨紅腫痛者﹐名曰繞蹕風。足外踝骨紅腫痛者﹐名曰穿外。兩膝紅腫痛者﹐名曰鶴膝鳳。兩腿胯痛者﹐名曰腿風。

腫者﹐名濕香港腳。濕者﹐筋脈弛長而軟﹐或浮腫﹐或生瘡之類﹐謂之濕香港腳。宜利濕疏風。不腫者﹐名幹香港腳。幹卽熱也﹐筋脈蜷縮攣痛﹑枯細不腫﹐謂之幹香港腳。宜潤血淸燥。

無汗走注爲風勝。風者脈浮﹐汗而愈也。拘急掣痛爲寒勝﹐寒者脈遲﹐溫而愈也。腫滿重痛爲濕勝﹐濕者脈細﹐滲而愈也。燥渴便實爲熱勝﹐熱者脈數﹐下而愈也。

香港腳腫痛初發者﹐宜先導其滯也。

羌活導滯湯

治香港腳初發﹐一身盡痛﹐或肢節腫痛﹐便溺阻隔﹐用此導引後﹐服當歸拈痛湯﹐以徹其邪。

羌活獨活當歸﹝各二錢﹞防己﹝一錢半﹞大黃﹝酒炒﹐四錢﹞枳實﹝炒﹐一錢﹞

上銼一劑﹐水煎空心服。

香港腳腫屬濕熱者﹐宜徹其邪也。

當歸拈痛湯

治濕熱香港腳爲病﹐四肢骨節煩疼﹑肩背沈重﹑胸脇不利﹑徧身疼痛﹐下注足脛﹐腫痛生瘡﹑赤腫﹑膿水不絕﹐或癢或痛﹐並宜服之。

羌活當歸﹝酒洗﹞豬苓澤瀉知母﹝酒炒﹞白術﹝去蘆﹐各五分﹞人參苦參升麻葛根防風蒼術﹝各四分﹞黃芩﹝酒炒﹞茵陳﹝酒洗﹞甘艸﹝炙。各五分﹞

上銼一劑﹐水煎空心服。

香港腳熱痛如火燎者﹐此濕熱盛也。

加味二妙丸

治兩足濕痺疼痛﹐或如火燎﹐從足熱起﹐漸至腹胯﹐或麻痺痿軟﹐皆是濕熱爲病﹐此藥神效。

蒼術﹝米泔浸一宿﹐切片曬漧﹐四兩﹞黃柏﹝酒浸一宿曬漧﹐二兩﹞川牛膝﹝去蘆酒洗﹞漢防己﹝酒洗﹞當歸﹝酒洗﹞川萆﹝酒洗。各一兩﹞敗龜板﹝酥炙﹐一兩﹐要自斃者佳﹐多難得﹐市貨多以不效﹐不然﹐以懷熟地一兩代之可也。﹞

上爲末﹐酒煮麵糊爲丸﹐如梧桐子大﹐空心﹐鹽湯送下。

三妙丸

治濕熱香港腳﹐或腫痛俱可服。

蒼術﹝冬月用四兩﹐夏月用二兩﹐米泔浸一宿。切片曬漧﹞黃柏﹝冬月用三兩﹐夏月用四兩﹐切片酒浸一宿曬漧﹞川牛膝﹝去蘆﹐酒洗曬漧﹐二兩﹞

上爲末﹐煉蜜爲丸﹐如梧桐子大。每服五十丸﹐空心鹽湯下﹐酒亦可。

香港腳屬血虛濕熱者﹐宜除濕潤燥也。

滋榮舒筋健步丸

治痰濕手足小便﹐血虛注下﹐筋軟不能行步﹐兼痛者。

當歸﹝酒洗﹐一兩﹞白術﹝去蘆﹐二兩﹞熟地黃﹝酒洗﹐一兩二錢﹞川芎﹝七錢﹞白芍﹝酒炒﹐一兩﹞茅山蒼術﹝米泔浸﹐二兩﹞羌活﹝七錢﹞防風﹝七錢﹞牛膝﹝去蘆﹐酒洗﹐一兩﹞獨活﹝酒浸一宿﹐焙﹐七錢﹞桑寄生﹝酒炒﹐六錢﹞木瓜﹝酒浸﹐焙﹐七錢﹞防己﹝酒浸﹐焙﹐七錢﹞

肉桂﹝濃者四錢﹞一方加虎脛骨﹝一兩酥炙﹞﹑杜仲﹝酒炒﹐一兩﹞

上爲細末﹐酒打糊爲丸﹐如梧桐子大。每服百丸﹐空心﹐淡鹽湯送下。天陰姜湯下﹐酒亦可。

神仙飛步丸

治腳膝疼痛。

當歸﹝酒洗﹐一兩﹞川芎﹝八錢﹞白芍﹝酒炒﹐錢半﹞黃柏﹝酒洗﹞生地﹝酒洗﹞知母﹝酒洗﹐炒﹞蒼術﹝米泔浸﹞牛膝﹝去蘆﹐酒洗﹞木瓜﹝酒洗﹞杜仲﹝去粗皮﹐姜酒炒﹞薏苡仁黃連﹝酒炒﹞黃芩﹝酒炒﹞陳皮半夏﹝薑汁炒﹞茯苓﹝去皮。各一兩﹞防己﹝酒炒﹞防風﹝去蘆﹞

威靈仙﹝酒洗﹞桃仁﹝去皮﹞紅花﹝各七錢﹞肉桂甘艸﹝各三錢﹞

上爲末﹐酒糊爲丸﹐如梧子大。每服五七十丸﹐空心﹐鹽湯下。若肝腎虛損而足無力者﹐用六味丸加牛膝﹑杜仲﹑木瓜﹑蒼術﹑黃柏酒炒。﹝方見補益。﹞

香港腳熱紅腫痛者﹐此風熱也。

人參敗毒散

治三陽經香港腳流注﹐腳踝上熱赤腫﹐寒熱如瘧﹐自汗惡風。根據本方各一錢﹐加蒼術﹑大黃酒蒸各二錢﹑生薑五片﹐煎服。皮膚搔癢加蟬蛻。

香港腳屬虛寒濕者﹐宜溫下元也。

五積散

治風濕流注﹑兩腳酸疼。﹝方見中寒。﹞根據本方加羌活﹑獨活﹑檳榔﹑烏藥﹑木香。

二十四味飛步散

治下元虛損﹐腳膝酸軟疼痛﹐並寒濕風气﹐麻木不仁﹐及打傷跌損﹐行步艱辛。

當歸白芷赤芍牛膝﹝酒洗﹞杜仲﹝薑汁炒﹞木瓜茯苓﹝去皮﹞骨碎補烏梅何首烏川續斷破故紙小茴香﹝鹽水炒﹞獨活桑寄生五加皮蒼術﹝米泔浸﹞陳皮防風﹝去蘆﹞

天麻﹝各一兩﹞川芎檳榔半夏﹝薑汁炒﹐各五錢﹞甘艸﹝三錢﹞

上銼生薑三片﹐水煎熱入酒一半﹐空心服。或用好酒五壺﹐煮前藥服之亦可。忌生冷。

靑囊藥酒

治男﹑婦風濕相搏﹐腰膝疼痛﹐或因坐臥濕地﹐雨露新襲﹐徧身骨節疼痛﹐寒濕气宜服。

蒼術﹝米泔浸炒﹞烏藥牛膝﹝去蘆﹞杜仲﹝薑汁炒。各二兩﹞陳皮濃朴﹝薑汁炒﹞當歸枳殼﹝去瓤﹐麩炒﹞獨活檳榔木瓜﹝各一兩﹞川芎白芍桔梗﹝去蘆﹞白芷茯苓﹝去皮﹞

半夏﹝薑汁炒﹞麻黃肉桂防己甘艸﹝各一兩﹞

上銼﹐以麻布袋盛之﹐用酒三斗﹐將藥懸壇內﹐密封壇口﹐鍋內煮一時久﹐然後取出﹐過三日後﹐去藥﹐隨量飲之。渣曬榦爲末﹐酒糊爲丸﹐如梧桐子大。每服七八十丸﹐空心酒送下。

追風丹

治腰腿腳膝疼痛。

蒼術﹝米泔浸炒﹞艸烏﹝炮﹞白芷羌活當歸赤芍虎脛骨﹝各等分﹞

上爲末﹐每服五七分﹐酒調服。爲丸亦可。

二術散

治香港腳痛。

蒼術﹝米泔浸﹐炒﹞白術﹝去蘆﹞牛膝﹝酒洗。各三錢﹞

上銼一劑﹐黃酒二鐘煎至一鐘﹐空心服﹐出汗卽愈。

香港腳腫痛屬風濕者﹐宜外治也。

除濕湯

治香港腳疼痛﹐多是風濕凝注。用人言二兩﹐水煮滚熱﹐再入氈片剪如底樣五六片﹐入內同煮﹐令汁幹爲度﹐取出氈片曬漧或焙漧﹐裹腳板上出汗。如氈濕透﹐再換一片。

出令汗盡卽已。

洗足湯

川椒﹝一兩﹞獨活羌活木瓜﹝各五錢﹞白芷﹝三錢﹞荊芥穗﹝一兩﹞

上銼劑﹐用水一壺﹐煎至半壺﹐傾出﹐去渣﹐於避風處溫浴﹐洗後拭漧﹐仍用花椒炒熱﹐絹包裹熨患處﹐或炒鹽亦可﹐熨之。

香港腳衝心者﹐最爲惡候也。四物湯治香港腳衝心。根據本方加炒黃柏﹐更於湧泉穴用附子末津唾調﹐捏作餅子貼穴上。

香港腳轉筋者﹐屬血熱也。四物湯治香港腳轉筋。根據本方加酒炒黃芩﹑紅花。

又方

治腿轉筋﹐用油松節醞酒煎服。一方加乳香少許。

腳跟腫者﹐有痰﹑有血熱也。腳跟熱者﹐四物湯加黃柏﹑知母﹑牛膝之類﹔有痰唾者﹐五積散加木瓜。

兩膝痛腫﹐腳脛枯細者﹐名鶴膝風也。四物湯加黃﹑人參﹑白術﹑附子﹑牛膝﹑杜仲﹑防風﹑羌活﹑甘艸。又宜五積散加松節﹑杉節。

灸法

治兩腳俱是靑疙瘩﹐腫毒骨痛。用獨蒜切片﹐鋪放患處。每處一片﹐用艾灸二壯﹐去蒜﹐再換再灸﹐至愈。

補遺方

一粒金

專治風寒暑濕香港腳﹐不問遠年近日﹐一切走注疼痛不可忍﹐臨發時空心服一丸。趕到腳面上赤腫痛不散﹐再服一丸。趕至腳心中出黑汗﹐乃除根。如病在上﹐食後臨臥酒下﹐自然出汗﹐定痛爲驗。及中風癱瘓﹐麻痺不仁﹐手足不能屈伸﹐偏枯﹐酒下二丸﹐日進二服。國中風﹐不省人事﹐牙關不開﹐研一丸酒調灌下﹐一醒是驗。

白膠香﹝另研﹞艸烏﹝去皮臍﹞五靈脂地龍﹝去土﹞木鱉子﹝捶去油。各二兩五錢﹞乳香沒藥當歸﹝各七錢五分﹞麝香﹝二錢二分﹞京墨﹝炙煙盡﹐一錢五分﹞

上爲細末﹐糯米粉糊爲丸﹐如芡實大﹐溫酒研化一丸﹐神效。

膝風

陳艾菊花。二味作護膝內﹐久自除患。

立患丹

治濕气兩腿作痛。

艾葉﹝二兩﹞蔥頭﹝一根搗爛﹞生薑﹝一兩五錢搗爛。﹞

上用布共爲一包﹐蘸極熱燒酒擦患處﹐以痛止爲度。

寒濕香港腳腫痛

花椒陳皮﹝各四兩﹞。同炒熱﹐用絹袋裝在火箱上﹐以腳底踏袋燻之最效。不可水洗。

一婦人﹐兩足發熱﹐兩腿作痛﹐日晡熱甚。余以爲肝腎血虛。用加味逍遙散﹑六味丸五十餘劑﹐諸癥悉愈。

加味逍遙散﹝見婦人虛勞﹞﹔六味丸﹝方見補益﹞。

陳大尹﹐兩腿酸軟﹐或赤或白﹐足跟患腫﹐或痛或癢後痛﹐而或如無皮﹐或如皺裂﹐日晡至夜脹痛熱。

用補中益气湯加八味丸料﹐補其肝腎而愈。﹝二方俱見補益。﹞

一儒者﹐腳心發熱作癢﹐以滚湯浸漬﹐潰而出水﹐肌體骨立﹐作渴吐痰。此脾腎虛而水泛爲痰也。服補中益气湯﹑六味丸﹐年餘元气復而諸癥愈。﹝方見補益。﹞

卷之五

疝

脈﹕疝脈弦急﹐積聚所釀﹔察其何部﹐肝爲本髒﹐心滑肺沈﹐風疝易蕩﹔關浮而遲﹐風虛之恙﹔陽急爲瘕﹐陰急疝狀﹔沈遲浮澀﹐疝瘕寒痛﹔痛甚則伏﹐或細或動﹔牢急者生﹐弱急者喪。

疝气者疝本肝經﹐宜通勿塞﹐絕與腎經無干。或無形有聲﹐或有形如瓜﹐有聲似蛙﹐是疝气病也。始初濕熱在經郁久﹐後感寒气外束﹐不得疏散﹐所以作痛。不可執作寒論﹐須用寒熱相兼﹐用神效湯加減﹐川烏以散寒气﹐山梔以淸濕熱﹐皆是下焦主藥﹐其效速。

腸中走气作聲﹐或痛者﹐是盤腸气也。小腸陰囊﹐手按作響聲痛者﹐是膀胱气也。小腸臍旁一梗升上釣痛者﹐是小腸气也。小腹下注﹐上奔心腹急痛者﹐是腎虛也。陰子偏大偏小者﹐是偏墜也。陰子𨿽硬﹐大而不痛者﹐是水腎气也。一切疝气者﹐多因熱郁於中而寒束於外也。﹝以上俱宜後方。﹞

神效湯

治一切疝气。

木香﹝另磨﹞吳茱萸﹝各七分﹞茴香﹝酒炒﹞玄胡索益智仁蒼術﹝米泔浸﹞香附當歸川烏﹝炮去皮減半﹞山梔﹝炒各一錢﹞砂仁﹝七分﹞甘艸﹝三分﹞

上銼一劑﹐姜三片﹐燈芯一團﹐水磨廣木香調服。脹悶如痛加乳香﹑枳實﹔有瘀血脹痛加桃仁﹑川芎﹐去益智﹑山梔﹔腎气注上﹐心痛悶欲絕者﹐加沈香﹑枳實﹐去益智﹑山梔。

烏苓通气散

治一切疝气﹐無問遠近﹑寒熱﹑風濕寒气。

烏藥當歸芍藥香附糖球陳皮﹝各一錢﹞茯苓白術﹝去蘆﹞檳榔玄胡索澤瀉﹝各五分﹞

木香甘艸﹝各三分﹞

上銼一劑﹐生薑三片﹐水煎服。如惡寒﹑脈沈細加吳茱萸。

木香金鈴丸

治疝气﹐外腎腫痛﹐如神。

木香乳香沒藥大附子﹝炮去皮臍﹞小茴香﹝鹽水炒﹞全蠍﹝去毒﹞玄胡索川楝子﹝去核﹞

人參﹝去蘆。各等分﹞

上爲細末﹐好酒打糊爲丸﹐如梧桐子大。每服百丸﹐空心黃酒送下﹐一服卽止。

神妙丸

治小腸气﹑膀胱气﹑疝气﹑盤腸气﹑水腎气﹑偏墜。

硫黃﹝熔化傾入水中﹐撈起研細末﹐二分﹞荔枝核﹝一錢五分﹐砍碎炒黃色﹞川芎﹝鹽水煮﹐撈起切片﹐五分﹞吳茱萸﹝鹽﹑酒炒﹐一錢﹞大茴香﹝一錢半﹞木香沈香乳香橘核﹝各一錢﹞

上爲末﹐酒糊爲丸。每服五十丸﹐空心米湯下﹐酒亦可。

疝气因气惱而起者﹐宜順气也。

行气香蘇散

治偏墜气疼痛﹐初發憎寒壯熱甚效。﹝方見傷食。﹞根據本方加茴香﹑靑木香﹑三稜﹑莪術﹑木通。

香楝酒

治偏墜气。

南木香小茴香大茴香川楝肉﹝各三錢﹞

上合作一服﹐鍋內炒至香﹐入蔥白連須五根﹐用水一碗﹐淬入鍋內﹐以碗罩住﹐候煎至半碗取出去滓﹐加好酒半碗合和﹐入炒鹽一茶匙﹐空心熱服。極痛者﹐一服立愈。

疝气因勞役而發者﹐此夾虛也。每遇勞役卽發﹐其脈沈緊﹑豁大無力﹐是夾虛也。其痛亦輕﹐但重墜牽引耳。

和气益榮湯

治夾虛疝痛。

人參﹝五分﹞當歸川芎靑皮﹝去瓤﹞茴香﹝鹽﹑酒炒﹞玄胡索蒼術﹝米泔浸。各一錢﹞

木香﹝另磨﹞沈香﹝另磨﹞川烏﹝炮﹐去皮。各五分﹞山梔砂仁吳茱萸﹝各七分﹐炒﹞甘艸﹝二分﹞

上銼一劑﹐姜一片﹐水煎﹐磨沈﹑木香調服。發熱加柴胡﹐去吳茱萸﹔腹痛加枳實﹑沈香﹐去人參。

疝气發於寒月者﹐多是寒邪入膀胱也。

加減五積散

﹝方見中寒。﹞

疝气發於暑月者﹐多是暑入膀胱也。

加減香苓散

治偏墜气初起﹐憎寒壯熱﹐發表藥輕者﹐一服而愈。

枳殼陳皮香附蒼術麻黃香薷豬苓澤瀉木通滑石車前子三稜莪術川楝子玄胡索甘艸上銼劑﹐姜蔥煎﹐熱服。

一切疝气﹐年久不愈者﹐宜攻補兼施也。

川楝湯

治一切疝气。

川楝子﹝去核﹞小茴香﹝酒炒﹞破故紙﹝酒炒﹞靑鹽三稜﹝煨﹞山茱萸﹝酒蒸去核﹞莪術﹝煨﹞

通艸橘核荔枝核﹝各等分﹞甘艸﹝減半﹞

上銼一劑﹐水煎﹐空心服。立效收功﹐加馬藺花﹑蒼術﹔如夏秋之月﹐暑入膀胱﹐疝气作痛加黃連﹑香薷﹑扁豆﹑木通﹑滑石。車前子。

大小茴香丸

治疝气如神。

大茴香小茴香吳茱萸川楝子﹝去核﹞川椒﹝各一兩﹞

上共爲末﹐連須蔥白八兩﹐同藥搗成餅子曬漧﹔用粘米半升﹐同藥餅搗碎﹐微火炒黃爲末﹐酒糊爲丸﹐如梧桐子大。每服八九十丸﹐空心﹐鹽湯或酒送下。忌發气物。

茱萸內消丸

治腎經虛弱﹐膀胱爲邪气所襲﹐結成寒疝。陰囊偏墜痛﹐牽引臍腹﹐或生瘡瘍時出水。

吳茱萸﹝半酒半醋浸一宿﹐焙漧﹞山茱萸﹝蒸﹐去核﹞馬藺花﹝醋浸﹐焙﹞黑醜﹝炒取頂末﹞

玄胡索﹝炒﹞川楝子﹝蒸去核﹞海藻﹝鹽水洗﹐焙﹞靑皮官桂舶上茴香﹝鹽水炒﹞陳皮﹝各一兩﹞

桃仁﹝去皮尖﹞木香白蒺藜﹝炒。各五錢﹞

上爲末﹐酒煮稀糊爲丸﹐如梧桐子大。每服四十丸﹐空心﹐溫酒或鹽湯下。

四炒楝實丸

治疝气﹑一切下部之疾﹐腫痛縮小。𨿽多年﹐服此除根。

川楝子肉﹝一斤﹐淨肉分作四分﹞﹕一分用巴戟﹝一兩﹑麩一合﹐同炒黃色﹐去麩﹑巴戟不用﹞﹔一分用斑蝥﹝四十九个同麩一合炒黃色﹐去麩﹑蝥不用﹞﹔一分用巴豆仁﹝四十九个﹐同麩炒黃色﹐去豆﹐麩不用﹞﹔一分用茴香﹝一合﹐鹽一兩﹐同炒黃色﹐去茴香﹑鹽不用﹞木香破故紙﹝各一兩。﹞

上爲末﹐酒糊爲丸﹐如梧桐子大。每服五十丸﹐空心。鹽湯下。甚者﹐日進三服。

灸法

治偏墜气痛。用蓖麻子﹐一歲一粒﹐去皮研爛﹐貼頭頂囟門上﹐卻令病入仰臥﹐將兩腳掌相對﹐以帶子綁住二中指。於兩指合縫處﹐艾炷如麥粒大﹐灸七壯實時止立效。

補遺方

治疝气偏墜﹑腫痛不可忍

槐子一錢﹐炒褐色爲末﹐入鹽三分﹐空心黃酒送下﹐立效。

祕方

治偏墜疝气神效。

五去風﹝卽五倍子﹐用五六个焙存性﹞爲末﹐以好酒調服﹐以醉爲度。

雄黃湯

治陰腫大如斗﹐核痛。

雄黃﹝一兩﹞白礬﹝二兩﹞甘艸﹝五分﹞共煎水洗。

治偏墜疝气﹑小腸气

荔枝內子焙黃色﹐爲細末。每服三分﹐黃酒調下。

治疝气方

用幹絲瓜穣﹐火燒存性。每服二錢﹐熱黃酒下。

治疝气及心痛方

荔枝核﹝四十九粒﹞陳皮﹝連白九錢﹞硫黃﹝四錢﹞

上爲細末﹐鹽面打糊爲丸﹐如綠豆大。遇痛﹐黃酒下九丸﹐良久﹐再服九丸。遇痛則可長服。如冷气心痛可服﹔熱心痛不可服。

治外腎著驚縮上者

麝香﹝三錢﹞潮腦﹝三錢﹞萵苣子﹝一茶鐘﹞用萵苣葉搗爲膏﹐貼臍上下。

治气胞木腎水胞偏墜

淨沙土炒紅﹐待溫時入花椒﹑小茴﹑艾葉拌勻﹐放一盆內﹐中按一窩﹐上蓋布一片。將病胞坐在上﹐徧身汗出﹐胞內冷血﹑冷水﹑冷气盡化汗而出﹐將沙土濕透再炒。如此數徧除根。

一船家﹐患小腸疝气﹐腫痛不可忍。又病兩眼腫痛﹐眵淚癮澀﹐兩寸脈洪數﹐兩尺脈微﹐此上盛下虛之癥。

用涼藥治眼﹐則疝痛愈增﹔用熱藥治疝﹐則眼痛愈盛。諸醫措手﹐莫之能愈。予以木香金鈴丸空心頓服﹐以治下焦之虛寒﹔以退血散臥時服﹐以治上焦之風熱。各三服均愈。

趙雪山﹐患因房勞後﹐五更起早﹐忽感其寒﹐作疝气腫痛不可忍﹐憎寒戰栗。予診六脈微而無力。以五積散加吳茱萸﹑小茴香﹔又以蟠蔥散俱不效。後以艾灸之﹐將患人兩腳掌相對﹐以帶子綁住﹐兩中指合縫處以艾炷麥粒大﹐灸七壯完痛止﹐神效。

卷之五

痿

脈﹕痿因肺燥﹐脈多浮弱﹔寸口若沈﹐發汗則錯﹔足痛或軟﹐專審於尺﹔滑痰而緩﹐或沈而弱。

痿者﹐上盛下虛﹐能食不能行也。痿主內傷﹐血气虛損。治用參歸養榮湯加減﹑虎潛丸消痰降火。不可誤作風治﹐且風爲外感﹐痿爲內傷。人若足常熱者﹐後必痿也﹐多年不得起者有之矣。

參歸養榮湯

治痿癥。

人參當歸熟地黃白術﹝去蘆﹞茯苓﹝去皮﹞白芍﹝酒炒﹞陳皮黃柏﹝酒炒﹞知母﹝酒炒﹞

牛膝﹝去蘆﹐酒洗﹞杜仲﹝姜﹑酒炒﹞破故紙﹝酒炒﹐各等分﹞甘艸﹝減半﹞

上銼﹐水煎服。肥人屬气虛有痰加半夏﹐去白芍﹔瘦人屬血虛有火﹐倍加當歸﹑熟地黃。

癥屬虛熱者﹐宜此。

虎潛丸

人參﹝去蘆﹞當歸﹝酒洗﹞黃﹝蜜炙﹞白術﹝去蘆﹞白茯苓﹝去皮﹞熟地黃山藥杜仲﹝姜﹑酒炒﹞牛膝﹝酒洗﹞破故紙﹝酒洗﹞虎脛骨﹝酒炒﹞知母﹝酥炙﹞龜板﹝酥炙。各等分﹞

上爲細末﹐煉蜜爲丸﹐如梧子大。每服五十丸﹐空心﹐好酒送下﹐淸米湯亦可。若夢遺﹐加鎖陽酒洗。

癥屬虛寒者﹐宜此。

鹿角霜丸

治四時虛弱﹐兩足痿軟﹐不能行動﹐久臥牀褥之癥。﹝方見中風。﹞

蒸法

治腎气虛弱﹐脾腎府三經受風寒濕﹐停於腿膝﹐使經脈凝滯而不行﹐變成腳痺﹐故發疼痛。

此能和榮衛﹑通經絡。

川椒﹝一把﹞蔥﹝三大莖﹐切﹞鹽﹝一把﹞小麥麩﹝約四五升﹞酒﹝一錢。﹞

上用醋和﹐濕潤得所﹐於銀器炒令極熱﹐攤臥褥上。將所患腳腿就臥燻蒸﹐薄衣被蓋。將汗出勻徧﹐約半个時辰﹐撤去炒麩﹐止就燻褥中﹐臥兩个時辰﹐覺汗稍解﹐勿令見風﹐立效。

補遺方

淸燥湯

六七月間﹐濕令大行﹐子能令母實而熱旺﹐濕熱相合而刑傷太陽﹐故寒涼以救之。燥金受濕熱之邪﹐絕寒水生化之源。源絕則腎虧﹐痿厥之病大作﹐腰下痿軟﹐癱瘓不能動。

黃﹝蜜炙﹐一錢半﹞蒼術﹝米泔炒﹐一錢﹞白術﹝去蘆﹞陳皮澤瀉﹝各五分﹞人參﹝去蘆﹞

白茯苓升麻﹝各三分﹞麥門冬﹝去心﹞當歸生地黃神曲豬苓﹝各二分﹞黃柏﹝酒炒﹞柴胡黃連﹝各一分﹞五味子﹝九个﹞甘艸﹝炙﹐二分﹞

上銼一劑﹐水煎空心服。

卷之五

消渴

脈﹕消渴肝病﹐心滑而微﹐或緊洪數﹐陽盛陰憊﹔血虛濡散﹐勞則浮遲﹔短浮莫治﹐數大難醫。

消渴者﹐口常渴也。小便不利而渴者﹐知內有濕也。﹝濕宜瀉之。﹞小便自利而渴者﹐知內有燥也。

﹝燥宜潤之。﹞大抵三消者﹐俱屬內虛有熱也。

繅絲湯

治三焦渴如神。如無繅絲湯﹐卻以原蠶繭殼絲煎湯皆可代之﹐無時飲之﹐大效。蓋此物屬火﹐有陰之用﹐大能瀉膀胱中伏火﹐引陰水上潮於口而不渴也。

黃連地黃湯

黃連﹝去須﹞生地黃天花粉五味子﹝去梗﹞川當歸人參﹝去蘆﹞漧葛白茯苓﹝去皮﹞

麥門冬﹝去心﹞甘艸﹝各一錢﹞

上銼一劑﹐生薑一片﹑棗一枚﹑竹葉十片﹑水二盞煎﹐去渣溫服。若上焦渴者﹐加山梔﹑桔梗﹔中焦渴者﹐加黃芩﹔頭眩渴不止者﹐加石膏﹔下焦渴者﹐加黃柏﹑知母。若作丸﹐加薄荷﹐煉蜜爲丸﹐如彈子大。每服一丸﹐噙化咽下。

玉泉丸

黃連漧葛天花粉知母麥門冬﹝去心﹞人參五味子生地汁蓮肉烏梅肉當歸甘艸﹝各等分﹞加人乳汁﹑牛乳汁﹑甘蔗汁﹑梨汁﹑藕汁。

上先將各汁入蜜一斤半﹐煎熬成膏﹐後將各藥爲末﹐和前膏蒸熱﹐汁數沸。每服五茶匙﹐食前淸米湯調下。

忌一切辛熱之物。

上消者肺火﹐飲水多而食少也。

黃芩湯

治上焦渴癥。

黃芩山梔桔梗麥門冬﹝去心﹞當歸生地黃漧葛人參天花粉白芍﹝各等分﹞烏梅﹝一个﹞

上銼一劑﹐食遠頻服。

中消者胃火﹐消穀易饑﹐不生肌肉﹐小水赤黃是也。﹝用人參白虎湯治之。﹞

滋陰降火湯

治下焦渴癥。﹝方見虛怯。﹞根據本方加白術﹑天花粉﹑山梔。葛粉﹑烏梅﹑焙炒黃連﹑知母﹐去白芍。

六味地黃丸

治心腎不交﹐消渴引飲。﹝方見虛怯。﹞根據本方加麥門冬﹑五味子。

丹溪曰﹕三消者﹐多屬血虛不生津液﹐俱宜四物湯爲主治之。﹝方見補益。﹞上消者﹐加人參﹑五味﹑麥門冬﹑天花粉﹐煎熟入生藕汁﹑生地黃汁﹑人乳。飲酒之人加生葛根汁。中消者﹐加知母﹑石膏﹑滑石﹑寒水石﹐以降胃火。下消者﹐加黃柏﹑知母﹑熟地黃﹑五味子﹐以滋腎水﹔又當間飲繅絲湯爲上策。

祕方

總治三消﹐兼治吐血。

黃連天花粉﹝二味爲末﹞藕汁人乳汁生地黃汁上以姜﹑蜜和二味爲膏﹐每次一指頭大。放在舌上﹐徐徐白湯送下。

卷之五

病

脈﹕病弦直﹐或沈細些﹔汗後欲解﹐脈潑如蛇﹔伏堅尙可﹐伏弦傷嗟。

病﹐是難治也。多是血气內虛者﹐風痰而成病。頭項彊直﹑身熱足寒﹑頭面赤﹑獨頭搖﹑卒口噤﹑目脈赤﹑背反張﹑手攣急﹑腳如弓﹑脈弦緊﹐是病也。開目無汗是剛﹐屬陽﹔閉目有汗爲柔﹐屬陰。凡治傷寒雜癥﹐汗吐後入風亦成病﹔大發濕家汗亦成病﹔發瘡家汗亦成﹔產後去血過多亦成﹔有跌磕打傷﹐瘡口未合貫風者亦成﹐此名破傷風也。若身涼手足冷﹑脈沈細者﹐名陰﹐若是眼牽嘴扯﹐手足戰搖伸縮者﹐是風痰。俱宜參歸養榮湯加減。若發熱喘嗽生痰﹐脈滑數者﹐名痰火。

用栝蔞枳實湯加減﹐不可全用風藥﹐以風藥散气﹐死之速矣。若是目瞪口開﹐眞气昏冒﹐不知人者﹐斷死無醫。

若小兒吐瀉驚風發者﹐謂之角弓反張病﹐與病用藥同法也。

參歸養榮湯

治一切病。

人參當歸川芎白芍熟地黃白術白茯苓陳皮甘艸上銼一劑﹐生薑一片﹑棗一枚﹐水煎溫服。剛身熱﹐面赤脈緊加防風﹑羌活﹐柴胡﹑黃芩﹑漧葛﹐去白術﹔身熱煩渴脈數加麥門冬﹑知母﹑柴胡﹑黃芩﹑葛粉﹐去川芎﹑白術﹔身熱飽悶﹑气急生痰加蘇子﹑栝蔞﹑枳實﹑黃芩﹑桔梗﹑柴胡﹑砂仁﹑竹瀝﹑薑汁﹐去人參﹑熟地﹑白芍﹑川芎﹔身熱煩渴﹑口噤切牙﹑手足攣急﹑臥不著席﹑大便不通﹑脈數者加枳實﹑大黃﹑柴胡﹑黃芩﹑濃朴﹐去白術﹑人參﹑川芎﹑茯苓﹔柔身不熱﹑手足冷﹑脈沈細加熟附子﹑羌活﹔汗多加黃芩﹐去川芎﹔風痰加羌活﹑防風﹑栝蔞﹑枳實﹑桔梗﹑片黃芩﹑竹瀝﹑薑汁﹐去人參﹑白術﹑熟地黃﹔破傷風加僵蠶﹑全蠍﹑防風﹑羌活﹑南星﹑栝蔞﹑枳實﹑黃芩﹑桔梗﹑竹瀝﹑薑汁﹐去白術﹑人參﹑熟地黃﹔汗吐瀉多發者﹐本方倍人參﹑黃﹑當歸﹑生地﹑荊芥﹑羌活﹑白術。

栝蔞枳實湯

治痰火發。

栝蔞仁枳實貝母桔梗片芩陳皮山梔麥門冬﹝去心﹞茯苓﹝去皮﹞人參當歸蘇子﹝各等分﹞甘艸﹝三分﹞

上銼一劑﹐姜一片﹐入竹瀝﹑薑汁少許﹐水煎同服。

卷之六

婦人科

脈﹕《脈經》曰﹕寸關調如故﹐而尺脈絕不至者﹐月水不利﹐當患小腹引腰痛﹑气滯上攻胸臆也。寸口脈浮而弱﹐浮則爲虛﹐弱則無血。尺脈來而斷絕者﹐月水不利。尺脈滑﹐血气實﹐婦人經脈不利。肝脈沈﹐主月水不利﹑腰腹痛﹔少陰脈弱而微﹐微則血少。脈來至﹐狀如琴弦﹐若小腹痛﹐主月不利﹐孔竅生瘡﹐胃脈澀﹑少陰脈微而遲﹐微則無精﹐遲則陰中寒﹐澀則血不來﹐此爲居經﹐三月一來﹐少陰脈滑而數者﹐陰中生瘡﹔少陰脈數﹐則气淋﹑陰中生瘡﹔少陰脈弦者﹐陰中必挺核﹔少陰脈浮而動﹐浮則爲虛﹐動則爲痛﹐婦人則漏下。

婦人生死脈訣﹕《脈經》曰﹕婦人漏下赤白﹐且下血數升﹐脈急數者死﹐遲者生。婦人漏下赤白不休﹐脈小虛滑者生﹐大緊實數者死。婦人新生乳子﹐脈沈小滑者生﹐實大弦急者死。婦人疝瘕積聚﹐脈弦急者生﹐虛弱者死。婦人生產﹐因中風寒熱病﹐喘鳴而肩息﹐脈實而浮緩者生﹐小急者死。婦人生產之後﹐寸口脈焱疾不調者死﹐沈細附骨不絕者生。金瘡在陰處﹐出血不絕﹐陰脈不能至陽者死﹐接陽而復出者生。懷孕六七月﹐脈實大牢彊弦急者生﹐若沈而細者死。

丹溪曰﹕產前脈細﹐小產後脈洪數者死。又曰﹕產前當洪數﹐旣生而洪數如故﹐豈得不死。﹝此亦大槪言之﹐亦有洪數而生者。﹞

卷之六

調經

婦人諸病者﹐多是气盛而血虛也。

調气養血湯

專治婦人﹑室女血气不和﹐胎前產後諸病。蓋婦人以血爲主﹐殊不知血气先不調﹐然後血脈不順﹐卽生諸病。

香附米﹝炒﹐一錢﹞烏藥﹝一錢﹞砂仁﹝一錢﹞當歸川芎熟地黃﹝薑汁浸炒。各一錢﹞白芍﹝酒炒﹞甘艸上銼一劑﹐生薑﹑棗煎服﹐或丸或散皆可。气痛加吳茱萸﹔痰盛加二陳湯全服。

婦人經水或前或後﹐或多或少﹐或逾不來﹐或一月兩來者﹐俱是不調之故也。

千金調經散

治婦人經水不調﹐或曾經小產﹐或帶下二十六病﹐腹痛口漧﹐或發熱﹑小腹痛急﹑手足煩熱﹑六腑不調﹑時時泄血﹑經水不調﹑久不懷孕。

當歸川芎白芍﹝酒炒﹐各二錢﹞人參阿膠﹝炒﹞牡丹皮肉桂﹝各一錢﹞吳茱萸﹝炒﹐一錢﹞

麥門冬﹝去心﹞半夏﹝姜制。各一錢五分﹞甘艸﹝五分﹞

上銼一劑﹐生薑煎服。

經水先期而來者﹐血虛有熱也。﹝治當補血淸熱﹐經自準也。﹞

當歸﹝一錢半﹞川芎﹝五分﹞白芍﹝酒炒八分﹞生地黃﹝一錢﹞阿膠﹝炒﹐五分﹞艾葉﹝三分﹞

條芩﹝一錢﹞黃芩﹝姜炒﹐八分﹞黃柏﹝五分﹞知母﹝五分﹞香附﹝一錢﹞甘艸﹝三分﹞

上銼一劑﹐水煎﹐空心溫服。

經水過期不來作痛者﹐血虛有寒也。﹝治當溫經養血﹐痛自止也。﹞

當歸﹝一錢半﹞川芎﹝五分﹞白芍﹝酒炒﹐一錢﹞熟地黃﹝一錢﹞桃仁﹝二十个﹐去皮尖研﹞紅花﹝三分﹞香附﹝一錢﹞肉桂﹝五分﹞蓬術﹝一錢﹞蘇木﹝一錢木通﹝八分﹞甘艸﹝五分﹞

上銼一劑﹐水煎﹐空心溫服。

經水將來作痛者﹐血實气滯也。﹝腹中陣陣作痛﹐乍作乍止﹐气血俱實﹐治當行經順气﹐痛自止也。﹞

當歸川芎白芍生地黃黃連香附桃仁﹝去皮尖﹞玄胡索牡丹皮莪術﹝各等分﹞紅花﹝減半﹞

上銼一劑﹐水煎﹐空心溫服。發熱加柴胡﹑黃芩。

經行著气﹐作心腹腰脇疼痛者﹐乃瘀血也。﹝治當順气消瘀﹐痛自止也。﹞

當歸川芎白芍生地黃桃仁﹝去皮尖﹞紅花玄胡索莪術靑皮﹝各等分﹞

上銼一劑﹐水煎溫服。

經水過期而來﹐紫黑成塊者﹐气郁血滯也。﹝治當調經順气﹐經自準也。﹞

當歸川芎白芍生地黃桃仁﹝去皮尖﹞紅花牡丹皮靑皮香附玄胡索甘艸上銼一劑﹐水煎服。

經水過期而來﹐色淡者﹐痰多也。﹝治當活血化痰﹐經自調也。﹞

當歸川芎白芍生地黃陳皮半夏﹝姜炒﹞白茯苓﹝去皮﹞甘艸﹝各等分﹞

上銼一劑﹐生薑三片﹐水煎服。

經水過期而來作痛者﹐血虛有熱也。﹝治當生血淸熱﹐痛自止也。﹞

當歸川芎白芍﹝酒炒﹞生地黃牡丹皮桃仁﹝去皮尖﹞紅花木香玄胡索香附甘艸上銼﹐水煎溫服。

經水過多﹐久不止者﹐成血崩也。﹝治當涼血補血﹐經自止也。﹞

當歸川芎白芍﹝酒炒﹞生地黃白術條芩阿膠﹝炒﹞白茯苓﹝皮不用﹞山梔地楡荊芥香附甘艸上銼﹐水煎﹐空心服。久不止者﹐加茅根汁磨墨同服。

經水行後作痛﹐气血虛也。﹝治當調養气血﹐痛自止也。﹞

當歸川芎白芍﹝酒炒﹞熟地黃人參白術﹝去蘆﹞漧薑﹝炒﹞甘艸上銼一劑﹐姜棗煎服。

經水去多﹑久不止﹐發腫滿者﹐是脾經血虛也。﹝治當補血健脾﹑利小水﹐腫自消也。﹞

當歸川芎白芍﹝酒炒﹞木香熟地黃茯苓白術砂仁大腹皮陳皮濃朴﹝薑汁炒﹞蘇子豬苓木通香附玄胡索牛膝﹝去蘆﹞甘艸上銼一劑﹐水煎溫服。

經水月久不行﹑發腫者﹐是瘀血滲入脾經也。﹝治當活血健脾行气﹐腫自消也。﹞

當歸川芎白芍桃仁﹝去皮﹞紅花牡丹皮漧薑肉桂濃朴枳殼﹝麩炒﹞木香香附牛膝﹝去蘆﹞玄胡索上銼劑﹐水煎服。

經水月久不行﹐腹脇有塊作疼者﹐是血作結瘕也。﹝治當調經止痛﹐塊漸消也。﹞

當歸川芎砂仁木香小茴乳香枳實﹝麩炒﹞濃朴﹝姜炒﹞桃仁紅花牡丹皮肉桂香附玄胡索牛膝﹝去蘆﹞

上銼劑﹐水煎溫服。

錯經妄行於口鼻者﹐是火載血上﹐气之亂也。﹝治當滋陰降火﹑順气調經﹐經自準也。脈必芤澀﹐久而不治﹐乃成虛怯也。﹞

當歸川芎白芍生地黃黃芩山梔牡丹皮阿膠﹝炒﹞犀角白茯苓﹝去皮﹞麥門冬﹝去心﹞陳皮上銼一劑﹐水煎服。

經行身痛麻痺﹑寒熱頭疼者﹐乃觸經感冒也。加減五積散﹐治婦人遇經行時沿身疼痛﹑手足痺麻﹐或生寒熱頭痛﹑目眩等癥。根據本方去漧薑﹐加羌活﹑獨活﹑牛膝﹐姜棗煎服。﹝方見中寒。﹞

經水不調﹐或腹痛白帶﹐或淋瀝不止﹐或肌瘦者﹐此血气俱虛也。

大補經湯

治婦人气血虛弱﹑血海寒冷﹐經水不調﹐或時心腹疼痛﹐或下白帶如魚腦髓。或似米泔色錯亂不分﹐信期每月淋瀝不止﹐面色痿黃﹐四肢無力﹐頭目眩暈﹐肌體羸瘦。

當歸﹝酒洗﹞白芍香附﹝各六分﹞川芎熟地黃﹝各五分﹞白術﹝去蘆﹞白茯苓黃陳皮玄胡索﹝各四分﹞人參砂仁阿膠﹝炒﹞沈香﹝另研﹞小茴﹝酒炒﹞吳茱萸﹝炒﹞肉桂粉甘﹝炙。各三分﹞

上銼一劑﹐姜棗煎服。

經驗調經湯

治婦人經水或前或後﹑或多或少。

當歸熟地黃香附﹝各一錢二分﹞白芍﹝酒炒﹞吳茱萸﹝炒﹞大腹皮紫荊皮肉蓯蓉﹝各一錢﹞

川芎條芩﹝各七分﹞粉艸﹝五分﹞

上銼一劑﹐生薑三片﹑棗一枚﹐水煎﹐待經至之日服起﹐一日一劑﹐服至四劑而止﹐卽經對期。

艾附暖宮丸

治婦人經水不調﹐小腹時痛﹐赤白帶下﹐子宮虛寒。

南香附米一斤﹝四兩醋浸﹐四兩湯浸﹐四兩童便浸﹐四兩酒浸。各浸一宿﹐焙漧﹞北艾葉﹝焙漧搗爛﹐去灰﹐醋浸炒﹐四兩﹞當歸川芎白芍﹝酒炒﹞熟地黃﹝薑汁炒。各一兩﹞玄胡索子﹝炒﹐二兩﹞

甘艸﹝生用﹐八錢﹞

上爲細末﹐醋糊爲丸﹐如梧桐子大。每服七八十丸﹐空心米湯下﹐酒亦可。

調經八物丸

養血調經﹐如期﹐除赤白帶﹐久服立孕。

當歸﹝酒洗﹐二兩﹞南芎﹝鹽湯浸﹐切﹐一兩﹞白芍﹝酒炒﹐一兩半﹞熟地黃﹝酒浸﹐二兩﹞

白茯苓﹝去皮﹐一兩﹞白術﹝米泔浸焙一兩﹞橘皮﹝鹽湯洗曬﹐一兩﹞牡丹皮﹝一兩﹞條芩﹝酒炒﹐一兩﹞玄胡索﹝酒炒﹐一兩﹞

上爲末﹐煉蜜爲丸﹐如梧桐子大。每服八九十丸﹐空心﹐淡鹽湯下﹔寒月酒下。

一婦人﹐晡熱﹑肢體瘦倦﹑食少無味﹑月經不行﹑或鼻衄﹑或血崩﹐半載矣。或用順气﹑淸熱等劑不應﹐更加寒熱﹐且時欲作嘔。余以爲鬱怒虧損﹐脾胃濕火﹐錯經妄行而然耳。遂朝用補中益气湯﹐夕用六味丸﹐各數劑﹐半載而痊。﹝方見補益。﹞

一婦人﹐經行遇怒﹐其經卽止﹐甚則口噤﹑筋攣﹑鼻衄﹑頭痛﹑痰气搐搦﹑瞳子上視﹐此肝火熾甚。以小柴胡湯加熟地黃﹑山梔﹑鉤藤而愈﹐﹝方見傷寒。﹞

一婦人多怒﹐經行旬餘方止﹐後淋瀝無期﹐肌體倦瘦﹐口漧內熱﹐盜汗如洗﹐日晡熱甚﹐皆由肝脾虧損﹐無以生發元气。用補中益气湯加茯神﹑遠志﹑酸棗仁﹑麥門﹑五味﹑牡丹皮﹑龍眼肉治之卽痊。﹝方見補益。﹞

一婦人﹐經行感冒風邪﹐晝則安靜﹐夜則譫語﹐此熱入血室也。用小柴胡湯﹝方見傷寒﹞加生地黃治之頓安。但內熱頭暈﹐用補中益气﹝方見補益﹞加蔓荊子而愈。後因怒惱寒熱﹑譫語﹑胸脇脹痛﹑小便頻數﹑月經先期﹐此肝火血熱妄行。用加味逍遙加生地黃而愈。﹝方見婦人虛勞。﹞

卷之六

經閉

婦人壯盛經閉者﹐此血實气滯﹐宜專攻也。

通經丸

治經閉並幹血气。

斑蝥﹝二十个﹐糯米炒﹞大黃﹝五錢﹞桃仁﹝四十九个﹞

上爲末﹐酒糊爲丸﹐如梧桐子大。空心﹐酒下五七丸﹔甚者十五丸。如血枯經閉者﹐四物湯送下。

通經甘露丸

治婦人經血不通﹐崩漏腸風﹐赤白帶下﹐血气五淋﹐產後積血﹐男女五勞七傷及小兒骨蒸勞熱﹐夫婦陰血陽精不交﹐諸疾神效。

大黃﹝四兩﹐用頭紅花四兩﹐入水取汁浸一日﹐不用紅花﹔四兩﹐童便入鹽二錢﹐浸一日取出曬漧﹐不用童便﹔四兩﹐用好酒浸一日﹐令軟﹐切片如杏核大﹐曬漧﹐入巴豆﹐去皮﹐三十五粒﹐同炒黃色﹐去巴豆不用﹔四兩﹐用當歸四兩﹐入淡醋浸一日﹐曬漧﹐不用當歸﹞上四分共合一處﹐入南木香二兩﹑百艸霜五錢﹐共爲細末﹐以當歸﹑醋紅花水煮米糊爲丸﹐如梧桐子大。每服三四十丸﹐空心溫酒下。

反經丸

治婦人經閉不通﹐不論新久。

乳香沒藥孩兒茶巴豆﹝去殼﹞蔥白﹝各五分﹞斑蝥﹝五个﹞

上爲末﹐共搗爲丸﹐綿裹三層﹐系放筒上﹐將綫系住﹐送入陰戶內三四寸許﹐俟一炷香時﹐經水卽下。

一粒仙丹

治婦人幹血癆﹐並赤白帶下﹐種子如神。

巴豆﹝一百二十个﹐去殼﹐用新磚一塊﹐將豆紙包放磚上﹐捶去油﹐令淨如面白﹐方好用﹞斑蝥﹝六十个﹐去翅足爲末﹞穿山甲﹝五錢﹐油煎過﹐爲末﹞皂角﹝一兩﹐刮粗皮﹐火炮爲末﹞苦葶藶﹝末﹐一兩﹞

大黃﹝末﹐一兩﹞

上合一處﹐以棗煮﹐去皮﹑核﹐丸藥如彈子大。用綿繭張開裹藥在內﹐穿入三寸竹簡上﹐頭後仍畱系二三寸餘﹐挽一轉﹐不令藥气出外。用時先以溫水洗陰內﹐令潔淨拭漧﹔卻以蔥汁浸濕藥頭﹐送入子宮極深處整一日一夜取出﹐藥不用。此藥用後﹐少間耳﹐冷气下行﹐發寒發熱如傷寒之狀不怕﹐飲食任意食用無妨﹐半日卽通﹐或鮮血﹐或死血﹐一切惡物悉下。忌生冷發物。自此﹐子宮和暖而交媾則有孕矣。

婦人虛弱經閉者﹐此血脈枯竭﹐宜補﹐經自通也。

通經調气湯

治婦人經閉虛弱者。

當歸﹝酒洗﹞川芎白芍﹝酒炒﹞生地黃﹝酒浸﹞香附﹝童便炒﹐各一兩﹞牡丹皮﹝八錢﹞

柴胡﹝六錢﹞黃柏﹝酒炒﹞知母﹝酒﹑童便炒﹐八錢﹞黃芩﹝酒炒﹐六錢﹞牛膝﹝去蘆酒洗﹐八錢﹞

桃仁紅花﹝二味量入﹞

上銼作十劑﹐水煎﹐空心一服﹐臨臥一服。

牡丹皮湯

治室女經閉﹐咳嗽發熱。

牡丹皮﹝一錢半﹞當歸﹝一錢半﹞川芎﹝八分﹞白芍生地黃陳皮白術香附﹝各一錢﹞柴胡黃芩﹝各一錢﹞甘艸﹝四分﹞

上銼一劑﹐水煎服。

養眞湯

治婦人經閉不通﹐臍下一塊﹐已經三載﹐顏色如故﹐百藥無功。服此數劑經行﹐又投數服而塊消矣。

當歸﹝酒洗﹞川芎白芍﹝酒炒﹞益母艸香附﹝酒﹑醋﹑米泔﹑童便同浸﹐炒﹞熟地黃﹝薑汁炒﹞

山茱萸﹝去核﹞白茯苓﹝去皮﹞梔子﹝炒﹞小茴﹝酒炒﹞陳皮﹝各等分﹞

上銼六劑﹐水煎服盡。經通後﹐此作丸服。

六味地黃

治婦女經閉發熱或咳嗽等癥。

婦人半虛半實經閉者﹐宜攻補兼施也。

通經湯

治婦女經閉者。

當歸川芎白芍生地黃大黃官桂濃朴枳殼枳實黃芩蘇木紅花烏梅上銼一劑﹐姜棗煎服。

調經養血丸

治婦女經脈不行或不調﹐或前或後﹐赤白帶下﹐久不成孕。服此有孕﹐任服。

香附﹝十二兩﹐酒﹑醋﹑鹽湯﹑童便各浸三日﹐取出﹐炒﹞當歸﹝酒洗﹞白芍﹝酒炒。各二兩﹞

川芎﹝一兩﹞生地黃﹝酒洗﹐二兩﹞茯苓﹝去皮﹞白芷﹝一兩﹞牡丹皮﹝酒洗﹐二兩﹞漧薑﹝炒﹐一兩﹞肉桂﹝一兩﹞紅花﹝一兩﹞桃仁﹝泡去皮﹑一兩﹞玄胡索﹝六錢﹞沒藥﹝一兩﹞

半夏﹝香油炒﹐一兩﹞甘艸﹝蛤粉炒成珠﹐一兩﹞小茴﹝炒﹐三錢﹞莪術﹝煨﹐醋炒﹐五錢﹞阿膠﹝炙﹐五錢﹞

上爲末﹐醋糊丸。每服八十丸﹐空心﹐白湯﹑黃酒任下。

婦女經閉有積塊者﹐宜養血破積也。

四物調經湯

治婦女或十五六歲經脈不行﹐日夜生寒熱﹐手足麻痺﹐飲食少進﹐頭痛惡心嘔吐﹐腹中忽然結一塊。衝動痛者宜。此誤食生冷感而致也。

當歸﹝酒洗﹞川芎白芍﹝酒炒﹞柴胡枳殼﹝去穣麩炒。各八分﹞黃芩熟地黃﹝酒浸﹞陳皮莪術﹝醋炒﹞三稜﹝醋炒﹞白術﹝去蘆﹞白芷小茴﹝鹽水炒﹞玄胡索﹝各五分﹞香附﹝童便炒﹐一錢二分﹞靑皮﹝麩炒﹞砂仁紅花甘艸﹝各四分﹞

上銼一劑﹐生薑三片﹑蔥白三根﹐水煎溫服。若有塊不通﹐須與調經丸間服﹔徧身疼痛加羌活﹑獨活﹔咳嗽加杏仁﹑五味子各五分﹔肚痛加炒漧漆七分﹐瘧疾加艸果﹑常山﹔泄瀉去枳殼﹐加肉蔻。

調經丸

當歸﹝酒洗﹐二兩﹞川芎熟地黃﹝薑汁炒﹞靑皮﹝麩炒﹞陳皮枳殼﹝去瓤炒﹞白術﹝去蘆﹞

濃朴﹝薑汁炒﹞小茴香﹝炒﹞艾葉﹝去筋﹐各一兩﹞香附﹝醋炒﹐五兩﹞三稜﹝煨醋炒﹞莪術﹝煨醋炒﹞砂仁白芷牛膝﹝去蘆﹐酒洗﹞玄胡索﹝各一兩﹞粉艸琥珀﹝各五錢﹐另研入﹞

上爲末﹐醋打糊爲丸﹐如梧桐子大。每服八九十丸﹐米湯下﹐酒亦可。若肚痛加蒼術﹑白術。

婦人經通之後﹐宜調理之劑也。加減四物湯加香附﹑陳皮之類。﹝方見補益。﹞

滋陰百補丸

治女人勞傷﹐气血不足﹐陰陽不和﹐乍寒乍熱﹑心腹疼痛﹑不思飲食﹑羸乏力。

香附﹝一斤﹐炒去毛﹐分四制﹐酒﹑醋﹑鹽湯﹑童便各浸四兩﹐俱炒焙漧﹞益母艸﹝八兩﹐搗末﹞

當歸﹝六兩﹐酒浸﹞熟地黃﹝酒洗﹞白術﹝去蘆﹐各四兩﹞人參﹝去蘆﹞茯苓﹝去皮﹞玄胡索﹝各二兩﹞白芍﹝三兩﹐炒﹞甘艸﹝炙﹐一兩﹞川芎﹝二兩﹞

上爲末﹐煉蜜丸﹐梧桐子大。每服六十丸﹐空心﹐宿砂湯下﹐或酒﹑醋﹑白滚水任下。

一婦人胃气素弱﹐爲哭母﹐吐血咳嗽﹑盜汗發熱﹑經水三月不行。余以爲悲則傷肺﹐思則傷脾﹐遂朝服補中益气湯﹝方見補益﹞加桔梗﹑貝母﹑知母﹔夕用歸脾湯﹝方見健忘﹞服六味丸而愈﹝方見補益。﹞

一婦人久患瘧疾﹐作則經不行﹐形虛脈大﹑頭痛懶食﹑大便泄瀉﹑小便淋瀝﹑口漧唇裂﹑內熱腹脹﹐蓋由久瘧﹐正气已虛﹐陰火獨旺。用補中益气湯治之尋愈。惟不時頭痛﹐乃加蔓荊子而痛止﹔又兼六味地黃丸而經行。﹝方見補益。﹞

魏憲副寵夫人﹐患逆經吐血不止。予診六脈微澀有力﹐此血虛火盛也。以四物去熟地﹑用生地共一兩﹐加酒蒸大黃一兩同煎﹐入童便服之。服後﹐血止經通矣。

徐憲副寵夫人﹐患經閉﹐人皆擬有孕。乃七八个月漸覺黃瘦﹐腹中左右有塊如鼓﹐發熱面赤﹐不思飲食。

余診六脈微澀﹐此血枯气郁也。以四物湯加香附﹑牡丹皮﹑白術之類十數服﹐又加桃仁﹑紅花又數服﹐方與四炒枳殼丸﹐不三四服﹐打下血塊若許﹐始愈。

卷之六

血崩

脈﹕帶下崩中﹐脈多浮動﹔虛遲者生﹐實數者重。

崩漏者﹐有新久虛實之不同也。初起屬濕熱者﹐宜解毒也。黃連﹑黃芩﹑黃柏﹑生地黃﹑蒲黃。上銼一劑﹐水煎﹐空心服。

治婦人血崩。年四十以上﹐悲哀太甚﹐則心悶急﹐肺葉舉焦﹐而上焦不通﹐熱气在中﹐故血走崩而面黃肌瘦。愼不可服燥熱之藥。蓋血熱而流行﹐先以黃連解毒湯﹐後以涼膈散合四物湯調治﹐效。

稍久屬虛熱者﹐宜養血而淸火也。

溫淸散

治婦人經脈不住﹐或如豆汁﹐五色相雜﹐面色痿黃﹐臍腹刺痛﹐寒熱往來﹐崩漏不止。

當歸白芍熟地黃川芎黃連黃芩黃柏梔子﹝各一錢半﹞

上銼一劑﹐水煎空心服。

日久屬虛寒者﹐宜溫補也。

益母湯

治婦人血崩。

當歸川芎白芍﹝酒炒﹞熟地黃﹝薑汁炒﹞條芩陳皮香附﹝醋炒﹞阿膠﹝蛤粉炒。各一錢﹞

益母艸白術﹝去蘆﹐各一錢半﹞玄參蒲黃﹝炒。各八分﹞甘艸﹝四分﹞

上銼一劑﹐水煎空心服。

五灰散

治血不止成血崩。

蓮蓬殼黃絹血餘百艸霜棕皮上各燒灰﹐加山梔炒黑﹑蒲黃炒黑﹑墨﹑血竭﹐共爲細末調入﹐煎藥服之。或煉蜜爲丸﹐每服五十丸﹐淸米湯送下。

祕傳經驗治血崩雜方

一方

用幹黑驢糞爲粗末﹐入壇內燒煙﹐令崩婦坐其上﹐煙燻﹐久久自愈。

一方

用京墨燒煙盡爲末﹐服二錢﹐黃酒送下。

一方

用管仲燒存性爲末﹐黃酒調下。

一方

用刺刺芽汁加童便和酒服。

一方

用漧漆三錢﹑五靈脂一錢﹐研爲末﹐同黃酒下。

一方

用柿餅燒灰﹐二錢﹐白熟水下。

一方

用棉花子仁炒黃色﹐甘艸﹑黃芩等分爲末﹐每服二錢﹐空心﹐黃酒下。

一方

用香附炒﹐四錢﹔五靈脂炒﹐二兩﹔歸尾一兩二錢﹔共爲末。每服二錢﹐空心黃酒下。或米糊爲丸﹐如梧桐子大。每服五十丸﹐空心醋湯下。

一方

治漏不止。用槐子燒存性爲末﹐空心溫熟水下三錢卽止。

一方

治崩漏如神。童子發焙漧﹐小桃紅子不拘多少﹐共爲細末﹐黃酒送下。

一方

治經崩不止。狗頭骨燒灰﹐末羅細﹐用好無灰黃酒一鐘﹐用灰一分﹔二鐘用二分﹔三鐘用三分。如不止者﹐照常服酒七鐘﹐用七分﹐神效。

一婦人崩漏﹐面黃或赤﹐時覺腰間﹑臍下痛﹐四肢困倦﹐煩熱不安﹐其經行先發寒熱﹑兩脇如束。此乃脾胃虧損﹐元气下陷﹐與相火﹑濕熱下迫所致。用補中益气湯加防風﹑芍藥﹑炒黑黃柏﹐兼服歸脾湯而愈。

﹝補中益气湯方見內傷﹐歸脾湯方見健忘。﹞

一女子﹐漏下惡血﹐月經不調﹐或暴崩不止﹐多下水漿之物﹐或白帶脫漏不止。皆因飲食不節﹑勞倦所傷﹔或素有心气不足﹐致令心火乘脾﹐必怠惰嗜臥﹑困倦乏力﹑气短气急。脾主滋榮周身者也。脾胃虛而心胞乘之﹐故漏下月水不調也﹐況脾胃爲血气陰陽之根蒂也。當除濕去熱抑風气﹐土伸以勝其濕。又云﹕火郁則發之。用補中益气湯去陳皮﹑人參﹑白術﹐加蒼術﹑本﹑防風﹑羌活﹑獨活﹑蔓荊子。

補遺方

樗白湯

治崩漏不止。

樗白皮﹝卽臭椿根皮二錢﹐澀血﹞枯芩﹝一錢半﹐涼血﹞熟地黃﹝一錢﹐補血﹞當歸頭﹝一錢半﹐止血﹞地楡﹝一錢﹐收血﹞川芎﹝一錢﹞白芍﹝酒炒﹐八分﹞生地黃﹝七分﹞伏龍肝﹝一錢﹞

艾葉﹝炒﹐六分﹞

上銼一劑﹐水二鐘﹐醋一匙﹐煎八分﹐空心服。三五劑卽止。

卷之六

帶下

婦人赤白帶下者﹐皆因月經不調﹑房色過度﹐或產後血虛﹑胃中濕痰流下﹐滲入膀胱而帶也。腰酸﹑頭暈﹑眼花﹑小腹脹痛﹑四肢無力﹑困倦而虛。用八物湯加減﹐吞下止帶丸。肥人多痰有帶癥﹐瘦人多火亦有之。帶與夢遺同法。

帶下屬气血虛者。

加減八物湯

治婦人赤白帶下。

當歸川芎白芍﹝酒炒﹞生地黃人參﹝去蘆﹞白術﹝去蘆﹞茯苓﹝去皮﹞山藥杜仲﹝酒炒﹞

香附﹝各等分﹐炒﹞甘艸﹝減半﹞烏梅﹝一个﹞

上銼一劑﹐姜棗煎﹐食前溫服。肥人加半夏﹔瘦人加黃柏﹔飽悶去人參﹐加砂仁﹔腹痛加小茴﹑玄胡﹐去人參﹔冬加煨漧薑少許。

止帶丸

當歸﹝酒洗﹞川芎白術﹝去蘆﹞人參﹝去蘆﹞山藥杜仲﹝薑汁﹐酒炒去絲﹞香附﹝醋炒﹞靑黛﹝減半﹞牡蠣﹝火﹞破故紙﹝酒炒﹞續斷椿根皮﹝此藥大治白帶﹐酒炒。各等分﹞

上爲細末﹐煉蜜爲丸﹐如梧桐子大。每服五十丸﹐空心淸米湯吞下。腹痛加玄胡素﹑茴香﹐去人參﹔飽悶加砂仁﹐去人參﹔夏月加黃柏﹔冬月加煨漧薑少許﹐肥人加薑汁﹑半夏﹔瘦人加酒炒黃柏。

帶下屬虛寒者﹐五積散治婦人赤白帶下﹐﹝方見中寒。﹞根據本方加香附子﹑小茴香﹑吳茱萸。

四仙散

治婦人白帶。

蒼術﹝一兩﹐酒浸去黑皮炒幹﹞白芷川芎大附子﹝麵包裹﹐去皮臍﹐各五錢﹞

上爲末﹐每服五分﹐空心﹐好酒調下。

香術丸

治婦人白帶﹐臍腹脹痛。

香附﹝醋浸煮幹﹐八兩﹞蒼術﹝米泔浸﹐四兩﹞陳皮當歸﹝酒洗﹞川芎白芍﹝酒炒﹞

熟地黃﹝薑汁﹐酒浸焙。各二兩。﹞

上爲末﹐酒糊爲丸﹐如梧桐子大。每服三十丸﹐空心溫酒送下。

帶下屬濕痰者﹐加味二陳湯。

帶下屬濕熱者。

固經丸

黃柏﹝酒浸炒﹞香附﹝炒。各一兩﹞山梔﹝炒黑﹐二兩﹞苦參﹝五錢﹞白術﹝去蘆﹞白芍﹝酒炒。各七錢半﹞山茱萸﹝酒蒸去核﹞椿根皮﹝酒炒。各五錢﹞貝母﹝去心﹞漧薑﹝炒。各二錢﹞

敗龜板﹝酒炙﹐二兩﹞

上爲末﹐酒糊爲丸﹐如梧桐子大。每服八十丸﹐空心﹐白滚水下。

加減六合湯

治婦人上有痰火﹐下有白帶﹐腹痛。

當歸﹝酒洗﹐一錢﹞白芍﹝酒炒﹐八分﹞川芎﹝鹽水浸﹐八分﹞熟地黃﹝酒洗焙﹐一錢﹞橘紅﹝鹽水洗去白﹐八分﹞白茯苓﹝去皮﹐七分﹞甘艸﹝炙﹐四分﹞半夏﹝姜制﹐七分﹞貝母﹝去心﹞糯米﹝拌炒﹐七分﹞白術﹝去蘆﹐二錢﹞黃柏﹝酒浸﹐七分﹞知母﹝酒浸﹐七分﹞椿根皮﹝酒炒﹐一錢﹞

上銼一劑﹐生薑三片﹐水煎﹐空心熱服。若上痰火盛﹐加枯芩七分﹐臨臥服。

收帶六合丸

﹝一名益气固腸丸﹞治赤白帶下﹑肚腹疼痛。和脾胃﹑燥中宮之濕﹑提下陷之气﹑化痰淸火。

白術﹝米泔浸焙﹞蒼術﹝米泔浸焙﹞白茯苓﹝去皮﹞陳皮﹝鹽水炒去白﹞當歸﹝酒洗﹞白芍﹝酒炒。各二兩﹞熟地黃﹝酒洗﹞半夏﹝姜制。各一兩半﹞椿根白皮﹝洗炒﹞牡丹皮黃柏﹝酒炒。

各一兩二錢﹞防風﹝九錢﹞甘艸﹝炙﹐一兩﹞升麻﹝八錢﹞

上爲末﹐酒糊丸﹐如梧桐子大。每服百丸﹐空心米湯下﹐鹽湯亦可。一方加香附﹑枳殼。

滋榮收帶丸

治崩後气下陷﹐或白帶﹐小腹脹滿痛甚等癥。

當歸﹝酒洗﹞白芍﹝酒炒﹞蒼術﹝米泔制﹞白茯苓﹝去皮﹞黃柏﹝酒炒﹞椿根皮﹝焙﹐各一兩﹞

白術﹝二兩﹞半夏﹝姜制﹐八錢﹞川芎﹝鹽湯浸﹐切﹐七錢﹞香附米﹝鹽水浸﹐炒﹐六錢﹞防風升麻靑皮﹝醋炒。各五錢﹞木香大甘艸﹝炮。各四錢﹞

上爲細末﹐酒打糊爲丸﹐如梧桐子大。每服一百二十丸﹐空心﹐鹽湯﹑米湯﹑白湯送下。

雙白丸

治白帶如神。

鍛石一兩白茯苓二兩爲末﹐水丸。每服三十丸﹐空心﹐白水送下。

專治赤白帶下

蕎麥麵不拘多少﹐用雞子淸爲丸。每服三五十丸﹐白湯送下卽愈。

一婦人頭暈吐痰﹑胸滿气喘﹐得食稍緩﹐苦於白帶二十餘年﹐諸藥不應。此气虛而痰飲也﹐痰飲愈而帶自愈。遂朝用六君子湯﹐夕用六味丸﹐不月而驗。﹝方見補益。﹞

一婦人帶下﹐四肢無力。余曰﹕四肢者﹐土也。此脾胃虛弱﹐濕痰下注。以補中益气﹑歸脾二藥治之而愈。

一婦人﹐年逾六十﹐內熱口漧﹐勞則頭暈吐痰﹑帶下。或用化痰行气﹐前癥益甚﹐飲食愈少﹐肢體或麻﹔恪服祛風化痰﹑肢體常麻﹐手足或冷或熱﹐日漸消瘦。余曰﹕癥屬脾气虛弱而不能生肺﹐祛風之劑復損諸經也﹐當滋化源。遂用補中益气加茯苓﹑半夏﹑炮姜﹐二十餘劑﹐脾气漸復﹐飲食漸加﹐諸癥頓愈。﹝方見補益。﹞

卷之六

虛勞

脈﹕脈來數大﹐或虛細弦急。

虛勞者﹐多因气結﹑憂思驚恐﹐或淸欲動心﹐或經水不調﹐變成諸病。上盛下虛﹐腳手心熱﹐或皮焦骨熱﹐或午後怕寒﹑夜間發熱﹐或日夜不退﹐盜汗減食﹑嘈雜怔忡﹑嘔噦煩躁﹑胸腹作痛﹑飽悶作瀉﹑痞塊虛驚﹑面白唇紅。頭目眩暈﹑腰背酸疼﹑四肢困倦無力﹑小水赤色﹔重則虛火上攻﹐兩頰顴紅﹑骨蒸勞熱﹐陰虛火動也。

治之宜養血健脾以治其本﹐降火淸郁以治其標﹐以逍遙散﹑茯苓補心湯之類﹐選而用之。

虛勞吐血者。

淸肺飲子

治婦女虛勞發熱﹑咳嗽吐血。先服此淸熱止血﹐後服逍遙散加減調理。

當歸﹝酒洗﹞川芎黃芩貝母﹝去心﹞知母﹝蜜水炒﹞阿膠珠蒲黃﹝炒﹞陳皮﹝各八分﹞

白芍﹝酒炒﹞生地黃天門冬﹝去心﹞麥門冬﹝去心﹞前胡﹝各一錢﹞薄荷﹝六分﹞枳殼﹝麩炒﹐五分﹞藕節﹝十片﹞甘艸﹝炙﹐三分﹞

上銼一劑﹐水一鐘半﹐煎至一鐘﹐食後﹐徐徐溫服。

虛勞熱嗽有汗者。

逍遙散

治肝脾血虛發熱﹐或潮熱﹐或自汗﹑盜汗﹐或頭痛﹑目眩﹐或怔忡不寧﹑煩赤口漧﹐或月經不調﹐或肚腹作痛﹐或小腹重墜﹑水道澀痛﹐或腫痛出膿﹑內熱作渴。

當歸﹝酒洗﹞白芍﹝酒炒﹞白術﹝土炒﹞白茯苓柴胡﹝酒炒。各一錢﹞甘艸﹝炙﹐五分﹞

上銼一劑﹐煨姜一片﹑薄荷少許﹐水煎服。加牡丹皮﹑梔子炒﹐名加味逍遙散。

滋陰至寶湯

治婦人諸虛百損﹐五勞七傷﹐經脈不調﹐肢體羸瘦。此藥專調經水﹑滋血脈﹑補虛勞﹑扶元气﹑健脾胃﹑養心肺﹑潤咽喉﹑淸頭目﹑定心慌﹑安神魄﹑退潮熱﹑除骨蒸﹑止喘嗽﹑化痰涎﹑收盜汗﹑住泄瀉﹑開鬱气﹑療腹痛﹑利胸膈﹑解煩渴﹑散寒熱﹑祛體疼﹐甚有奇效。

當歸﹝酒洗﹞白術﹝去蘆﹞白芍﹝酒炒﹞白茯苓﹝去皮﹞陳皮知母﹝生用最能瀉虛中之火﹞

貝母﹝去心﹞香附﹝童便炒﹞地骨皮﹝去骨﹞麥門冬﹝去心。各八分﹞薄荷柴胡﹝酒炒﹞甘艸﹝各三分﹞

上銼一劑﹐用煨生薑三片﹐水煎溫服。

虛勞熱嗽無汗。

茯苓補心湯

治婦人以血旺气衰爲本。心生血﹑肝藏血﹐今血衰而气盛者﹐由心气虛耗﹐不能生血﹐又不能制乎肺金﹐使肺气得以乘乎肝木﹔肝之虧損﹐則不能藏血﹐漸至枯涸不榮經絡﹐故月信不調矣。此藥專補心元之虛﹐抑其肺气之盛﹐調和榮衛﹐滋養血脈﹐其疾自愈。兼治去血過多﹐虛勞發熱及吐血咳嗽﹑痰喘上壅﹑胸膈不利。

當歸川芎白芍﹝酒炒﹞熟地陳皮半夏﹝姜炒﹞白茯苓﹝去皮﹞桔梗枳殼﹝麩炒﹞前胡﹝去蘆。各一錢﹞漧葛紫蘇﹝各七分﹞人參木香﹝各五分﹞

甘艸﹝三分﹞

上銼一劑﹐姜棗煎服。

滋陰地黃丸

治婦人經水不調或不通﹐虛勞吐血﹑衄血﹑咳血﹑便血﹑發熱﹑咳嗽﹑盜汗﹑痰喘﹐一切虛損瘦怯之病。

熟地黃﹝薑汁浸﹑焙﹐四兩﹞山藥﹝一兩﹞山茱萸﹝酒蒸去核﹐二兩﹞白茯苓﹝去皮﹞牡丹皮﹝去皮﹞澤瀉﹝去毛。各一兩半﹞天門冬﹝去心﹞生地黃﹝酒洗﹞麥門冬﹝去心﹞知母﹝酒炒﹐去毛﹞

貝母﹝去心﹞當歸﹝酒洗﹞香附米﹝童便浸﹑炒。各二兩﹞

上爲細末﹐煉蜜爲丸﹐如梧桐子大。每服百丸﹐空心﹐鹽湯下﹔痰吐﹐淡姜湯下。

烏骨雞丸

治婦人虛弱﹐咳嗽吐痰﹐或骨蒸勞熱﹐或赤白帶下﹐或經水不調﹑形體瘦倦無力﹐或口漧舌燥。

人參﹝去蘆﹐五錢﹞當歸﹝酒洗﹞熟地﹝薑汁浸﹑焙﹞白芍﹝酒炒﹞白茯苓﹝去皮。各一兩﹞

香附﹝童便浸﹐炒﹐一兩﹞川芎陳皮秦艽玄胡索貝母﹝去心﹞牡丹皮﹝七錢﹞甘艸﹝五錢﹞

上俱銼成飲片聽用。用黃爲末﹐拌飯餵鳥雞﹐餵至肌肥﹐眼生眵﹐縊死。燥去毛﹐破開取出腸胃﹐好酒洗淨﹐入前藥飲片在雞肚內﹐綫縫住。用酒﹑醋等分﹐煮雞爛如泥﹐撈起焙漧﹐或曬漧﹐爲細末。將雞汁打麵糊爲丸﹐如梧桐子大。每服五十丸﹐空心﹐淸米湯吞服。

一婦人﹐爲哭母吐血咳嗽﹑發熱盜汗﹑經水不行﹐此悲傷肺﹑思傷脾。朝服補中益气加桔梗﹑貝母﹑知母﹐夕服歸脾湯﹝方見健忘﹞﹐送下六味丸而愈。

一女子﹐懷抱素郁﹐胸滿食少﹐吐血面赤。用六味丸及歸脾加山梔﹑貝母﹑芍藥而愈。

一婦人﹐素勤苦﹐冬初咳嗽﹑發熱﹑吐血﹑盜汗﹑徧身作痛﹐或寒熱往來。用化痰降火之藥﹐口噤筋攣﹐此血本虛而藥復損之耳。予用八味丸爲主﹐佐以補中益气﹑麥門﹑五味﹑山藥﹐年餘而愈。

一婦人患勞嗽﹐不時發熱﹔或時寒熱。或用淸熱之劑﹐其熱益甚﹐盜汗口漧﹐兩足如炙﹐徧身皆熱﹐昏憒如醉﹐良久﹐熱止方蘇﹐或晡熱至旦方止﹐此陰血虛而陽气弱也。余朝用六味丸一料﹐夕用十全大補湯﹐月餘﹐諸癥稍愈﹐更兼以補中益气﹐兩月餘而痊愈。﹝以上方俱見補益。﹞

卷之六

求嗣

脈﹕求嗣之脈﹐專責於尺﹐右尺偏旺﹐火動好色﹔左尺偏旺﹐陰虛非福。惟沈滑勻﹐易爲生息。微澀精淸﹐兼遲冷極。若見微澀﹐入房無力。女不好生﹐亦尺脈澀。

一气旣分兩儀﹐肇判萬物之中﹐而惟人最靈。通天地之幽微﹐達聖賢之蘊奧﹐審神仙之法術﹐窮造化之根源﹐無所不知矣。自盤古及今﹐逮羲農之爲帝﹐分陰陽運會之源流﹐有夫婦人倫之道理﹐故普天率土之姓﹐貴賤窮達之人﹐無子復宗﹐絕嗣者寧不惻然而痛哉﹗則夫男女之生﹐本陰陽自然之奧理。若非智術﹐勉彊之爲也。

但世情早立嗣者﹐以爲常﹔未立嗣者﹐以爲變。滔瀆鬼神﹐齋僧布施﹐以求獲嗣﹐其愚甚矣。其實﹐萬戶之候﹐無能以繼百畝之田﹐無後孰能與守是誠﹐可悲也。無嗣有不動心求者寡矣。故孟子曰﹕不孝有三﹐無後爲大﹐誠哉是言也。求嗣者﹐不若求之於己﹐其理甚明﹐人所易曉。愚竊聞黃帝之論﹐驗百家之仙方祕訣﹐𨿽乃不經之言﹐是或一種之道。惟取其生育立昭之理﹐胎月合配之妙﹐虛陰老陽之說﹐其道專生乎男﹐其訣不生乎瘡疹﹐其子且壽而弗夭﹐胎連生女而轉男。乏嗣者效之﹐每每經驗﹐百無二謬。好事者﹐潛心於此﹐不惟得嗣子﹐凡興陽采戰﹑固精取藥﹑養身之術﹐無不在其中矣﹐豈指專論事而已哉﹖人間大道﹐乃我眾仙師之祕訣﹐誠不可輕泄而易露也。珍之﹗重之﹗軒轅曰﹕婦人有徹老不生男女者﹐何也﹖多因房事損動臟腑﹐或天癸不通﹑子宮挾寒﹐或男子事狂﹐陽弱精少﹐淸寒不能射﹐又不能濟而相勝﹐此所以不生長故也。或有正生產當年﹐便斷六七年﹐數歲不生﹐何也﹖亦由女人上有數疾﹐勞損身體﹐以致經脈不調﹐𨿽有亦微弱﹐亦難以容納陽精。如主請客而無備﹐客來多而不管待﹐此賓主不能相歡﹐客何以久畱﹐此又難以生長也。須要陽事舉﹑經脈勻﹑子宮暖﹑精純熟﹐且壯射而相濟﹐然後可成。故足月生者中道﹐不足月生者貧薄﹐過月生者﹐其子貴重決矣。

交合月日時刻佳期論﹕凡女人生長十三歲爲始﹐至四十九歲爲終。五十歲生者﹐四十九歲受胎來也。每年十二月﹐有生男生女之月不同。按婦歲數有三十七圖交合﹐可揀生男之月﹐以待婦人經水來時﹐有兩日半淨者﹑三日淨者﹐亦有女人血旺气盛六七日淨者﹐不可拘定。但觀寶田﹐看經水之顏色何如耳。乃以潔白之物﹐或綿或帛﹐夾之於戶口取而目之。金色者﹐乃佳期也﹐鮮紅者未淨﹐不及也﹔淺淡者﹐太過也。惟以敗血去淨﹑新血生如金者爲佳期。

此時交合﹐無不成矣。若先期而交者﹐縱便施精﹐則金水太盛﹐子宮淤塞﹐且無受精之處﹐胎亦難成﹔後期而交者﹐則子宮已閉﹐施精亦無門而入﹐胎豈有成也哉﹖所謂敗血已淨﹐子宮空虛﹐新血復生﹐正等陽時﹐乃是乾道之日。以此時施精﹐如鑪煉金﹐如漿點腐﹐立胎个个成矣。又云﹕經水淨後﹐單日下種則成男﹐雙日下種則成女﹐四日以後不成矣。施精亦要在子時後方可也。蓋子時後夜气淸明﹐一陽發生。古語云﹕一陽動處外興工是也。此時施精﹐順則成人也﹔此時修煉﹐逆則成丹也﹔此時再遇天晴月朗﹑風日淸和﹐又是成定吉日﹐又逢天月二徳﹐合日行房﹐不惟成子﹐而子且貴﹐神气淸秀﹑聰明必過人矣。或揀生女月交合卻生男﹑揀生男月交合卻生女何也﹖蓋陰陽運會之差﹐以致胎气之錯。如女胎當以男名喚﹐男胎當以女名喚﹐易名呼喚﹐可保長生矣。

結胎交合妙訣﹕美子要摘金丹﹐先要點穴動情。結胎若要都成﹐須明交合之道。要興陽﹑要動情﹑要耐戰﹑要采藥﹑要頓挫﹑要斟酌﹑要謹愼﹑要用功﹐然後胎可成。未交之先﹐要種子﹐先將紅印紙剪切燒灰﹐用無根水調﹐女人面東服之﹐然後交接。使夫婦各飲微醺﹐乃有興趣﹐或以言語引戲﹑手足撫摩﹐挑挽皮面相猥﹐女人面赤﹐用手抱摟﹐可見欲動矣。如男子陽事未舉﹐卻取月華秀气以意運下興陽﹐再戰蟠桃﹐煨鑪鑄劍﹐走馬撫琴﹐以招鳳至。然後交合﹐望鳳而進龜。第一要藏神﹐只可體交﹐不可神交。令鼎气端睡正臥﹐甚勿偏斜。如泄精﹐卻用五字之訣﹕FS﹑FS﹑FS﹑FS﹑FS﹐以使神於利害怒惡之地進退交合。以待女人樂生﹐果見﹕目瞑﹑身顫﹑兩頰赤熱﹑鼻口涼气﹑兩手若緊抱﹐美子亦開弓﹐鼻口接吸女人眞气﹐卻用神交﹐著力深入﹐直撞鳳凰靈臺﹐女人肢體不收﹐滑精流溢﹐此則女子快美之極﹐子宮正開之際﹐男子亦泄精。陽先至裹陰定生女﹐陰先降包陽定生男﹐此所謂陰陽固濟相盛﹐一種一子﹐百種百男﹐胎皆成也。切記泄精之時﹐猛咬女人上唇﹐令其自驚﹐仍用男呼女吸﹐如忍大小便之狀﹐則精始混融而成胎矣。殊不知子宮有一穴﹐男在左穴﹐女在右穴。入鑪偏於左﹐施精亦在於左。交合畢﹐令女人穩睡﹐勿動﹐屈左足而左側臥者﹐男胎多成﹔若屈右足而右側臥﹐而女胎多成。頓飲時節﹐不可動身。如交之時﹐令鼎器先去小便﹐交後不可小解﹐此胎定成無錯矣。且若不用壯陽敗陰之手段﹐假若陰盛之婦而遇衰老之夫﹐將何以使陰精之先至而必於生男哉﹖胎成禁忌祕訣﹕胎旣成矣﹐則陰陽之精且純﹐渾融一气﹐已無雜气。脈精血蕊嫩而未老﹐動之易克而易化﹐第恐風邪感入﹐損傷胎气。切忌復後連交﹑挾持重物﹑過險超壑﹐深怒﹑大笑﹑大驚﹑髙語是何也﹖蓋以胎嬰之結﹐一月如白露﹐二月如桃花﹐三月之後男女分﹐可當靜以守之﹐逸以待之﹐故曰「靜而有常」故也。且如連交一次﹐則胎息反被動搖﹐感受風邪入於子宮。譬如果木開花﹐若遇風寒霧露﹐花定不能結果﹐縱有結成﹐必定生虫風落。

結胎後﹐若要連交﹐亦不能以成子耳。縱有一成﹐亦不能以結實完眞﹐非小產則臍風﹐非生虫落而何將產﹖若連交﹐則胎受毒穢﹐產後滿頭生瘡之必然也。愼之﹗忌之﹗未及三月轉女成男妙訣﹔東南桃枝作斧柄﹐親夫張目自作成。

孕婦牀下刀向上﹐無人見之男孕成。

若置抱雞巢下安﹐滿巢盡是雞之雄也。

雄黃一塊墜騎當﹐眞陽朝上產仙郎。

宜男萱艸發左簪﹐此花帶產兒童。

弓弦系腰百日間﹐轉女成男有萬千。

夫發手足指甲剪﹐身鋪席下男卽轉。

雄鷄長尾扯二莖﹐插安牀下男卽定。

軒轅野雲傳至今﹐此訣種種皆曾應。

人倫大道是眞訣﹐不遇明傳莫與命。

畫八卦算生男女訣﹕父母之年上下舉﹐坐胎之月爲中主﹔乾坎艮震定是男﹐巽離坤兌決是女。

算男卻生女﹐三六九歲死﹔算女卻生男﹐終久鬼來纏。

若是正胎者﹐壽考不須言。

婦人之道﹐始於求子。求子之法﹐莫先調經。每見婦人無子者﹐其經必或前或後﹑或多或少﹑或將行作痛﹑或行後作痛﹑或紫或黑﹑或淡或凝而不調。不調則血气乖爭不能成矣。

婦人無子﹐多因血气俱虛﹐不能攝養精神故也。

肥人痰多﹐軀脂滿溢﹐閉塞子宮﹐治消痰養血順气﹐四物湯加白術﹑茯苓﹑陳皮﹑枳實﹑半夏﹑砂仁﹑香附﹑甘艸﹑竹瀝﹔瘦人火多﹐子宮漧燥無血﹐治宜淸熱補血﹐四物湯加人參﹑茯苓﹑黃芩﹑山梔﹑香附﹑生地﹑甘艸﹑陳皮。

調經種玉湯

﹝調經種子﹐百發百中。﹞

當歸﹝酒洗﹞川芎﹝各四錢﹞熟地黃﹝六錢﹞香附﹝炒﹐六錢﹞白芍﹝酒炒﹐三錢﹞白茯苓﹝去皮﹐三錢﹞陳皮﹝三錢﹞吳茱萸﹝炒﹐四錢﹞牡丹皮玄胡索﹝各三錢﹞若過期而經水色淡者﹐乃血虛有寒也﹐加官桂﹑炒漧薑﹑熟艾各二錢﹔若先期三五日色紫者﹐加條芩三錢。

上銼作四劑﹐每一劑用生薑三片﹑水一碗半﹐煎至一碗﹐空心溫服。渣再煎﹐臨臥服。待經至之日服起﹐一日一服﹐藥盡經止﹐則當交媾﹐卽成孕矣。縱未成孕﹐經當對期﹐候經來再服四劑﹐必孕無疑矣。

種子濟陰丹

﹝常服﹐順气養血﹑調經脈﹑益子宮﹑療腹痛﹑除帶下﹑種子屢驗。﹞

香附米﹝四兩﹐四制﹕一兩醋﹑一兩酒﹑一兩米泔﹑一兩童便﹐各浸三日﹐焙榦爲末﹞益母艸﹝二兩﹞

當歸﹝酒洗﹐一兩半﹞川芎﹝一兩﹞白芍﹝鹽﹑酒炒﹐一兩三錢﹞熟地黃﹝二兩﹐薑汁炒﹞陳皮﹝去白﹐一兩﹞半夏﹝薑汁浸﹐香油炒﹐一兩﹞白術﹝去蘆﹐土炒﹐一兩半﹞阿膠﹝蛤粉炒成珠﹐一兩﹞

艾葉﹝醋煮﹐一錢﹞條芩﹝酒炒﹐一兩﹞麥門冬﹝去心﹐一兩﹞沒藥﹝五錢﹞牡丹皮﹝酒洗﹐一兩﹞

川續斷﹝酒洗﹐一兩﹞小茴﹝鹽﹑酒炒﹐五錢﹞玄胡索﹝四錢﹞吳茱萸﹝炮炒﹐五錢﹞炙甘艸﹝二錢﹞

白茯苓﹝去皮﹐一兩﹞

上爲細末﹐酒糊爲丸﹐如梧桐子大。每服百丸﹐空心米湯下。

螽斯勝寶丸

治婦人經水不調﹑臍腹冷痛﹑赤白帶下﹐一切虛寒之疾﹐久無子嗣﹐服之卽孕﹐屢用屢驗。

黃﹝蜜炙﹞人參﹝去蘆﹞白術﹝去蘆﹞白茯苓﹝去皮﹞當歸﹝酒洗﹞川芎白芍﹝酒炒﹞

肉桂大附子﹝面裹﹐火煨﹐去皮﹞漧薑﹝炒﹞胡椒小茴香﹝鹽﹑酒炒﹞破故紙﹝酒炒﹞艾葉﹝醋炒﹞

烏藥﹝炒﹐以上各二兩﹞吳茱萸﹝三兩﹐鹽水炒﹞香附﹝六兩﹐醋炒﹞蒼術﹝四兩﹐米泔浸炒﹞甘艸﹝炙﹐一兩﹞

上銼作片﹐用白毛烏骨雞一隻﹐重一斤半或二斤者﹐弔死﹐水泡去毛。腸屎﹐並頭﹑腳﹑翼尖不用﹔將雞放砂鍋裏﹐將前藥片蓋上﹐入好酒煮爛爲度﹔取去骨﹐同藥在鍋焙榦爲末﹐將煮雞酒汁打稀米糊爲丸﹐如梧桐子大。每服五十丸﹐空心好酒吞下。

女金丹

當歸﹝酒洗﹞川芎白芍﹝酒炒﹞人參﹝去蘆﹞白術﹝去蘆﹞白茯苓﹝去皮﹞桂心本白薇白芷牡丹皮赤石脂﹝另研﹞玄胡索沒藥﹝另研﹞甘艸﹝各等分﹞

上各等分﹐除石脂﹑沒藥另研﹐其餘皆以醇酒浸三日﹐烘漧﹐曬亦可﹐爲末﹐足秤十五兩。外用香附米去皮毛﹐以水﹑醋浸三日﹐略炒爲末﹐足秤十五兩。上共十二味﹐和合重羅篩過﹐煉蜜爲丸﹐如彈子大﹐瓷器收封。每取七丸﹐空心﹐雞未鳴時服一丸。先以薄荷湯或茶灌漱咽喉﹐後細嚼﹐以溫酒或白湯送下。咸物幹果壓之。

服至四十九丸爲一劑﹐以癸水調平受孕爲度。孕中三日一丸﹐產後二日一丸。百日上盡人事﹐而不孕焉天矣。

一方去沒藥﹐加沈香﹐治婦人久虛無子及胎前產後一切病患﹐男子積年血气﹐手足麻痺﹑半身不遂。血崩帶下﹑產後腹中結痛﹑吐逆心痛﹐並婦人諸虛不足﹑心腹疼痛並治。一方去桂﹑用熟地黃﹐丸如梧桐子大。每服五十丸﹐空心﹐溫酒或白湯送下﹐幹物壓之。

百子建中丸

女人服此藥﹐調經養血﹑安胎順气﹐不問胎前產後﹑月事參差﹑有餘不足諸癥﹐悉皆治之。

眞阿膠﹝二兩﹐蛤粉炒成珠﹞蘄艾葉﹝二兩﹐去筋梗﹐醋煮汁﹞香附米﹝十二兩﹐杵去皮毛﹐醋浸炒幹﹞熟地黃﹝薑汁浸焙﹐二兩﹞南川芎﹝二兩﹞白芍藥﹝酒炒﹐二兩﹞當歸﹝酒洗﹐二兩﹞

上爲細末﹐煉蜜爲丸﹐如梧桐子大。每服八十丸﹐空心﹐白沸湯點醋少許下﹔內寒者﹐溫酒下。

六味地黃丸

﹝方見補益﹞治婦人久無孕育者﹐加香附二兩﹐童便炒用﹐殊效。男子無嗣必用之藥。

固本健陽丹

凡人無子﹐多是精血淸冷﹐或稟賦薄弱﹔間有壯盛者﹐亦是房勞過甚﹐以致腎水欠旺﹐不能直射子宮﹐故令無子。豈可盡歸咎於血之不足與虛寒耶﹖菟絲子﹝酒煮﹐一兩半﹞浸﹐去心﹐二兩﹞

續斷﹝酒浸﹞遠志﹝制﹞蛇牀子﹝炒﹐去殼。各一兩半﹞加人參﹝二兩﹞枸杞子﹝三兩﹞

上爲細末﹐煉蜜爲丸﹐如梧桐子大。每服五七十丸﹐空心鹽湯送下﹐酒亦可。臨臥再進一服。若婦人月候已盡﹐此是種子期也﹐一日可服三次無妨。如精不固﹐加龍骨﹑牡蠣火﹐鹽酒淬三五次﹐各一兩二錢﹐更加鹿茸五錢。

劉小亭公﹐年四十無子嗣﹐陽事痿弱﹐精如水冷﹐求治於予。曰「君畱神調理﹐倘生子﹐願當重極」。

因診﹐兩寸脈洪﹑兩尺脈沈微無力﹐此眞元衰憊﹐乃斫喪過度所致也。以固本健陽丹加人參﹑附子﹑枸杞子﹑覆盆子各二兩﹐制一料服盡﹐覺下月暖如前﹔又制一料﹐服至半料而乃止。果孕﹐生一子﹐渠甚悅。遂成莫逆焉。後傳之於劉柏亭﹑劉敏庵俱服之﹐皆生子。

卷之六

妊娠

脈﹕妊孕初時﹐寸微五至﹐二部平勻﹐久按不晰。妊孕三月﹐陰搏於陽﹐气衰血旺﹐脈正相當﹔肝橫肺弱﹐心滑而洪﹔尺滑帶散﹐久按益彊﹔或關滑大﹐代止尢忙﹔洪且脈遲﹐其胎必傷。四月辧質﹐右女左男﹔或浮或沈﹐疾大實兼﹔左右俱盛﹐胎有二三﹔更審經脈﹐陰陽可參。但疾不散﹐五月懷耽﹔太急太緩﹐腫漏爲殃。六七月來﹐胎喜實長﹔沈遲而澀。墮胎當防﹔脈弦寒熱﹐當暖子房。八月弦實﹐沈細非良﹔少陰微緊﹐兩胎一傷﹔勞力驚怔﹐胎血難藏﹔衝心悶痛﹐色靑必亡。足月脈亂﹐反是吉祥。

經脈不行已經三月者﹐尺脈不止﹐則是胎也。

驗胎散

川芎爲末﹐每服一錢﹐空心艾葉煎湯調下。覺腹內微動﹐則有胎也。若服後一日不動﹐非胎﹐必是經閉。

艾醋湯

﹝如憑月難明有無﹐如月數未足難明﹞用好醋絞艾﹐服半盞後﹐腹中番大痛是有孕﹔不爲痛定無。

安胎者﹐養血健脾淸熱也。

素有熱者宜當歸﹝二錢﹞川芎﹝一錢半﹞生地﹝一錢﹞益母艸﹝一錢﹞白術﹝二錢﹞條芩﹝一錢﹞

砂仁﹝八分﹞香附米﹝童便炒﹐一錢﹞蘇梗﹝一錢﹞黃連﹝炒﹐八分﹞甘艸﹝三分﹞

上銼一劑﹐生薑三片﹐水煎溫服。

安胎丸

﹝妊娠常宜服之﹞

當歸川芎白芍條芩﹝各一兩﹞白術﹝去蘆﹐五錢﹞

上爲末﹐酒糊丸﹐如梧桐子大。每服五十丸﹐茶湯任下﹐空心服﹐日進三服。此方﹐養血淸熱之藥也。瘦人血少有熱﹑胎動不安﹑素慣半產者﹐皆宜服之﹐以淸其源而後無患也。

素虛弱者宜

芎歸補中湯

治婦人懷孕﹐血气虛弱﹐不能榮養﹐以致數月而墮﹐名半產。

黃﹝蜜炙﹞人參白術當歸川芎白芍﹝酒炒﹞漧薑﹝煨炒﹞阿膠﹝炒﹞五味子杜仲﹝酒炒﹞木香甘艸上銼劑﹐水煎服。

千金保胎丸

凡女人受胎經二月而胎墮者﹐𨿽气血不足﹐乃中衝脈有傷。中衝脈﹐卽陽明胃脈﹐供應胎孕。至此時﹐必須節飲食﹑絕欲﹑戒怒﹐庶免小產之患﹐服此可以保全。

當歸﹝酒洗﹐二兩﹞川芎﹝一兩﹞熟地﹝薑汁炒﹐四兩﹞阿膠﹝蛤粉炒﹐二兩﹞艾葉﹝醋煮﹞

砂仁﹝炒﹐五錢﹞條芩﹝炒﹐二兩﹞益母艸﹝二兩﹞杜仲﹝去粗皮﹐薑汁﹑酒炒﹐四兩﹞白術﹝土炒﹐四兩﹞陳皮﹝一兩﹞續斷﹝酒洗﹐一兩﹞香附米﹝二兩﹐酒﹑醋﹑鹽水﹑童便各浸二日炒﹞

上爲細末﹐煮棗肉爲丸﹐如梧桐子大。每服百丸﹐空心﹐米湯下。

惡阻者﹐惡心阻其飲食也。當歸白芍﹝煨﹞陳皮香附﹝炒﹞白術﹝去蘆﹞半夏﹝姜湯泡﹐香油炒過﹐不傷胎气﹞白茯苓﹝去皮﹞藿香神曲﹝炒﹞砂仁﹝各等分﹞甘艸﹝減半﹞上銼劑﹐生薑三片﹑棗一枚﹐水煎溫服。

子煩者﹐心神悶亂也。白茯苓﹝去皮﹐二兩﹞防風﹝一錢﹞麥門冬﹝去心﹞黃芩﹝各一錢半﹞

上銼一劑﹐竹葉五片﹐水煎服。

子癇者﹐目弔口噤也。當歸川芎防風獨活茯苓五加皮薏苡仁杏仁酸棗仁木香羚羊角甘艸上銼一劑﹐生薑五片﹐水煎服。

子懸者﹐心胃脹痛也。﹝胎前諸病﹐總宜此方加減。﹞當歸川芎白芍人參紫蘇陳皮大腹皮﹝水洗﹞甘艸上銼一劑﹐生薑五片﹑蔥白七寸﹐同煎服。腹痛加香附﹑木香﹔咳嗽加枳殼﹑桑白皮﹔熱加條芩﹔嘔加砂仁﹔瀉加白術﹑茯苓。

子腫者﹐面目虛浮也。當歸川芎白芍地黃茯苓澤瀉白術條芩梔子麥門冬濃朴甘艸上銼劑﹐水煎溫服。

子气者﹐兩足浮腫也。天仙藤﹝卽靑木藤洗略炒﹞紫蘇陳皮香附烏藥木香甘艸上銼﹐生薑煎服﹐加蒼術尢良。

子淋者﹐小便澀少也。麥門冬赤茯苓木通淡竹葉上銼水煎﹐空心服。

轉胞者﹐卒不得小便也。冬葵子﹝五錢﹞山梔子﹝五錢﹞木通﹝三錢﹞滑石﹝五錢﹞上銼一劑﹐水煎溫服﹐外用山梔子﹑冬葵子﹑滑石爲末﹐田螺肉搗膏﹐或生蔥汁調膏貼臍中﹐立通。

崩漏者﹐屬血虛漏下也。

芎歸湯

治胎漏下血不止﹐或心腹脹﹐一服立效。

當歸尾川芎﹝各五錢﹞

上銼一劑﹐酒煎﹐入童便一盞﹐同煎服。

膠艾四物湯

﹝一名安胎飲﹐治胎漏下血腹痛。﹞

當歸川芎白芍﹝酒炒﹞熟地阿膠﹝炒﹞條芩白術﹝去蘆﹞砂仁香附﹝炒﹞艾葉﹝少許﹞

上銼劑﹐糯米一撮﹐水煎﹐空心服。

胎動者﹐因有所傷也。

佛手散

治妊娠五七个月﹐因事築磕著胎﹐或子死腹中﹐惡露下﹑痛不已﹑口噤欲絕。用此藥探之﹐若不損﹐則痛止﹐子母俱安﹔若胎損﹐卽便遂下。

當歸﹝六錢﹞川芎﹝四錢﹞益母艸﹝五錢﹞

上銼一劑﹐水煎﹐入酒一盞﹐再煎一沸﹐溫服﹔如人約行五里﹐再進一服。

胎逆喘急者﹐火動也。條芩香附上各等分爲末﹐每服二錢﹐白湯調下。

妊娠傷寒護胎法

井底泥靑黛伏龍肝上爲末攪勻﹐塗於孕婦臍中二寸許﹔如幹﹐再塗上﹐以保胎孕也。

一妊婦下血﹐服涼血之藥﹐下血益甚﹐食少體倦﹐此脾气虛而不能攝血。余用補中益气湯而愈。後因怒而寒熱﹐其血仍下﹐此肝火旺而血沸騰。用加味逍遙散血止﹔用補中益气湯而安。

一妊婦下血﹐發熱作渴﹑食少體倦﹐屬脾气虛而肝火所侮。用四君加柴胡﹑山梔﹐血止。因怒復作﹐用六君加柴胡﹑山梔﹑升麻而安。

一妊婦胎六月﹐體倦懶食﹑面黃晡熱而胎不長﹐因勞欲墜﹐此脾气不足也。用八珍湯倍加參﹑術﹑茯苓三十餘劑﹐脾胃漸健﹐胎安而長矣。

一妊婦﹐墮胎昏潰﹑不時吐痰﹐自用養血化痰之劑﹐昏憒不省﹐自汗發搐﹐痰涎壅出。彼以爲中風﹐欲用祛風化痰。予曰﹕此屬脾气虛寒所致。遂用十全大補湯加炮姜﹐二十餘劑﹐尋愈。

一妊婦﹐因怒吐血﹐兩脇脹痛﹐小便淋澀﹐此怒而血蓄於上﹐隨火出也。用小柴胡合四物﹐四劑血止﹔用六君子﹑安胎飲調理而安。

一婦人﹐經閉八月﹐肚腹漸大﹐面色或靑或黃﹐用胎癥之藥不應﹐余診視之曰﹕面靑脈澀﹑寒熱往來﹐肝經血病也。此鬱怒傷脾肝之癥﹐非胎也。不信﹐仍用治胎散不驗。余用加味歸脾﹑逍遙二藥各二十餘劑﹐諸癥稍愈。彼欲速效﹐別服通經丸一服﹐下血﹑昏憒﹑自汗﹑惡寒﹑手足俱冷﹑嘔吐不食。余用人參﹑炮姜二劑漸愈﹐又用十全大補湯五十餘劑而安。﹝以上俱見補益。﹞

劉尙書寵夫人﹐有孕患惡阻﹐嘔吐不止﹑飲食不下﹑心中煩躁﹑頭目眩暈。諸醫以和脾胃之藥﹐二陳湯﹑藿香正气散﹑保生湯之類﹐徧投罔效。余診左脈微數﹑气口數﹐此血虛气盛有火也。若不養血則火不降﹐火不降則嘔不止。以茯苓補心湯加薑汁﹑炒黃連﹑竹茹﹐二服痊愈。

一婦人﹐每懷孕至三个月必墮﹐不肯服藥。余以四五年老母雞煮湯﹐入紅谷﹑小黃米煮粥食之﹐不數次而胎固﹐至月滿而生男。

卷之六

產育

脈﹕臨產六至﹐脈號離經﹔或沈細滑﹐若無卽生。浮大難產﹐寒熱又頓。此時凶候﹐急於色徵。面頰唇舌﹐忌黑與靑。面赤母活﹐子命必傾﹐若胎在腹﹐子母歸冥。

夫產育之難者﹐此由產婦不曾預聞講說生育道理﹐臨事愴惶﹐用力失宜﹐遂有難產之患。是故有逆產者﹐則先露足﹔有橫產者﹐則手先露﹔坐產者﹐則先露其臀﹐此皆用力太早之過。夫當臍腹疼痛之初﹐兒身才轉而未順﹐用力一逼遂致橫逆。若手足先露者﹐用鍼刺兒手足心一二分深﹐三四刺之﹐以鹽塗其上﹐輕輕送入。兒得痛驚轉一縮卽順生矣。或先足下者﹐謂踏蓮花生﹐急以鹽塗兒腳底﹐又可急搔之﹐並以鹽摩母腹上﹐則正生矣。

凡胎衣不下﹐乃母生兒訖﹐流血入衣中﹐衣爲血所脹﹐故不得下。治之稍緩﹐脹滿腹中﹐以次上衝心胸﹐痛疼喘急﹐必致危篤。若偶得此癥﹐急系臍帶急斷之﹐以物墜住﹐使其子血脈不潮入胞中﹐則胞衣自當痿縮而下﹔縱淹延數日﹐亦不害人。只要產母心懷安泰﹐不可輕信穩婆妄用手法﹐多因此而損者﹐良可嘆哉﹗又胞衣不下﹐因產母元气衰薄者﹐用芎歸倍桂以溫之﹐自下。

凡妊婦欲產﹐痛陣尙疏﹐經三兩日不生﹐或產母气之委頓﹐產道漧澀﹐致令難產。才覺腹痛﹐但破水後﹐便可服以五積散加杏仁七粒﹑木香磨﹑順流水﹑姜棗煎﹐調百艸霜末一錢服之。未經破水者勿服。

凡生產先知此十證﹐庶免子母之命折於無辜也。世之救生者﹐少有精良妙手﹐多致傾命。余因傷痛而備言之﹕一曰正產﹕正產者﹐言懷胎十月﹐陰陽气足﹐忽然作陣疼痛﹐胎至穀道﹐漿破血下﹐兒卽正產。

二日傷產﹕傷產者﹐言懷胎未足月﹐有所傷動﹐以致忽然臍腹疼痛﹐或服催藥過早﹐或產母努力太早﹐逼兒錯路不能正生。凡分娩﹐須待兒身轉順﹐頭對產門﹐努力一送﹐兒卽正生。

三曰催生﹕催生者﹐言欲產時﹐兒頭至產門﹐方眼藥催之。或經日久﹐產母困倦難生﹐宜服藥以助其血气﹐令兒速生。

四曰凍產﹕凍產者﹐言天气寒冷﹐產母血气遲滯﹐兒不能速生。故衣裳宜濃﹐產室宜暖﹐背心亦宜溫和﹐庶兒易生。

五曰熱產﹕熱產者﹐言盛暑之月﹐產婦當溫涼得宜。熱甚﹐產母則頭疼﹑面赤﹑昏暈。若產室人眾﹐熱气蒸逼﹐亦致前患﹐名曰血暈。若夏月﹐風涼陰雨亦當謹避。

六曰橫產﹕橫產者﹐言兒方轉身﹐產母用力逼之故也。凡產母﹐當令安然仰臥﹐穩婆先推兒身順直﹐頭對產門﹐以中指探其肩﹐不令臍帶羈扳﹐方用藥催之﹐繼以產母努力兒卽生。

七曰倒產﹕倒產者﹐言兒未能轉身﹐產母努力故也。當令產母仰臥﹐穩婆推入﹐候兒自順。若良久不生﹐令穩婆手入產戶一邊﹐撥兒轉順近產門﹐卻服催藥﹐並努力卽下。

八曰偏產﹕偏產者﹐言兒回身未順生路﹐產母努力﹐逼兒頭偏一邊﹐產𨿽露頂非也﹐乃額角耳。當令產母仰臥﹐穩婆輕手正其頭向產門﹐卻令產母努力﹐子卽下。若兒頂後骨偏在穀道露額﹐令穩婆以綿衣炙暖裹手於穀道外傍輕手推正﹐令產母努力﹐兒卽生。

九曰礙產﹕礙產者﹐言兒身已順﹐門路已正﹐兒頭已露﹐因兒轉身﹐臍帶絆其肩﹐以致不能生。令產母仰臥﹐穩婆輕推兒向上﹐以中指按兒肩﹐脫臍帶﹐仍令兒身正順﹐產母努力﹐兒卽生。

十曰坐產﹕坐產者﹐言兒之欲生﹐當從髙處牢系手巾一條﹐令產母以手攀之﹐輕輕屈坐﹐令兒生下。不可坐抵兒生路。

十一曰盤腸產﹕趙都運恭人﹐每臨產則子腸先出﹐然後產子﹐其腸不收﹐名曰盤腸。穩婆以醋水半盞﹐默然產婦面背方收﹐不可不知。

子死腹中﹕夫子死腹中者﹐多因驚動太早﹐或觸犯禁﹐或抱腰太重﹐或頻探試水胎衣先破﹐血水先盡而胎漧涸故耳。其候產母唇舌靑黑者﹐子母俱死。若舌黑﹐或脹悶甚者﹐然其子已死矣。先以平胃散一兩﹐酒水各半煎﹐卻投朴硝半兩﹝卽熟皮硝﹞服﹔或用硝一兩﹐以童便調下亦妙。

平胃散

蒼術﹝米泔浸﹞陳皮濃朴﹝薑汁炒﹞甘艸上銼一劑﹐酒水煎﹐加朴硝再煎一二沸﹐溫服。

如因難產﹐或大寒時﹐急以大油紙撚﹐徐徐斷其臍帶。𨿽兒已死﹐令暖气入腹﹐多得復生。切不可用刀斷之。

產生難者﹐燥澀緊斂也。﹝催生只用芎歸湯﹐最穩當又效捷。﹞

催生飲

當歸川芎大腹皮﹝洗﹞枳殼﹝麩炒﹞白芷﹝各等分﹞

上銼一劑﹐水煎溫服。此五味下胎催生立應。

柞木飲

催生﹐亦治橫生逆產﹑死胎爛脹不下者﹐服之立下如神。

柞木生枝如小指大者一握﹐淨洗銼碎﹐一葉一刺﹐處處有之甘艸﹝五寸﹞。

上銼一大劑﹐水一碗半﹐砂鍋內紙二重密封﹐慢火煎至一半。候產母腹痛甚時﹐溫飲一杯﹐不過一二服﹐覺下重卽生。

催生湯

候產母腹痛腰痛﹑見胞漿水下方服。

桃仁﹝炒﹐去皮﹞赤芍牡丹皮﹝淨﹞官桂白茯苓﹝去皮。各一錢﹞

上銼一劑﹐水煎熱服。

如神散

催生屢效靈妙﹐於理固難通﹐於事實殊效。

臨產時﹐令人路上尋艸鞋一隻﹐取耳燒灰﹐溫酒調下三錢。如得左足者生男﹐右足者生女﹐復者兒死﹐側者有驚。此藥委是神奇。

催生散

治難產並胞衣不下。

白芷伏龍肝百艸霜滑石﹝各等分﹞甘艸﹝減半﹞

上爲細末﹐用芎歸湯入酒﹑童便少許﹐調前末服之﹐二次立效。

脫衣散

治胞衣不下。

川牛膝﹝三錢﹞歸尾﹝二錢﹞木通﹝三錢﹞滑石﹝四錢﹞冬葵子﹝二錢半﹞加枳殼﹝二錢﹞

上銼劑﹐水煎熱服。

有胞衣不下﹐因產母元气虛薄者﹐用芎﹑歸倍桂以溫之自下。

補遺方

治婦人難產

用蛇蛻一錢﹐焙存性爲末﹐黃酒調下卽生。

治橫生逆產

服諸符藥不下者﹐灸右足小指尖頭三炷﹐艾炷如小麥大。

治死胎不出

麝香﹝五分﹑另研﹞官桂末﹝三錢﹞作一服﹐黃酒調下﹐須臾﹐如手推下效。

治胎死腹中﹐疼痛不已

鹿角燒灰存性爲末﹐每服三錢﹐溫黃酒送下。

一孕婦﹐交骨不開﹐產門不閉﹐皆由元气虛弱﹐胎前失於調攝﹐以致血气不能運達而然也。交骨不開﹐陰气虛也﹐用加味芎歸湯﹑補中益气湯。產門不閉﹐气血虛也﹐用十全大補湯。﹝加味芎歸湯﹐卽芎﹑歸各一兩﹐加自死龜板一个酥炙﹑婦人頭髮一握燒存性﹐爲散。每服五錢﹐水煎服﹐如人行五里卽生。如胎死亦下。灼過龜板亦可。﹞

卷之六

小產

小產重於大產﹐將息當過十倍。大產乃栗熟自脫﹐小產如采生栗﹐破其皮殼﹐去其根蒂﹐非自然者。蓋胎髒損傷﹐胞系腐爛﹐然後胎墮﹐豈不過於大產﹖但多以小產爲輕﹐以致損命。大抵小產宜補血﹑生肌肉﹑養髒气﹑生新血﹑去瘀血。

補气養血湯

治小產气虛﹑下血不止。

人參黃﹝蜜炒﹞當歸白術﹝去蘆﹞白芍藥﹝酒炒﹞艾葉炙甘艸阿膠﹝炒﹞川芎靑皮﹝去瓤﹞香附﹝炒﹞砂仁﹝各等分﹞

上銼一劑﹐水二盞﹐煎至一盞﹐去渣溫服。

補血定痛湯

當歸川芎熟地白芍﹝酒炒﹐各一錢﹞玄胡索﹝七分﹞桃仁﹝去皮研細﹞紅花﹝各三分﹞

香附靑皮﹝炒﹞澤蘭牡丹皮﹝各五分﹞

上銼一劑﹐用水一盞半﹐入童便﹑酒各一盞半﹐煎至一盞﹐溫服。若以手按腹愈痛﹐此是瘀血爲患﹐宜用此藥。若按之反不痛﹐此是血虛﹐宜用四物湯﹑參苓白術﹐若痛而作瀉﹐此是脾虛﹐宜六君子加破故紙﹝炒﹞﹑肉豆蔻﹝煨﹞﹑姜棗煎服。

卷之六

產後

脈﹕產後緩滑﹐沈細亦宜﹔實大弦牢﹐澀疾皆危。

婦人產畢﹐飲熱酒﹑童便共一鐘﹐閉目少坐﹐上牀倚髙﹐立膝仰臥﹐不時喚醒及以醋塗鼻﹐或用醋澆炭及燒漆器﹐更以手從心捍至臍下﹐使惡露不滯。如此三日﹐以防血暈﹑血逆。酒𨿽行血﹐亦不可多﹐恐引血入四肢﹐且能昏暈﹐宜頻食白粥少許。一月之後﹐宜食羊肉﹑豬蹄少許。

仍愼言語﹑七情﹑寒暑﹑梳頭洗足﹐以百日爲度。若气血素弱者﹐不計日月﹐否則患手足腰腿酸疼等癥﹑名曰蓐勞﹐最難治療。初產時﹐不可問是男女﹐恐因言語而泄气﹐或以愛憎而動气﹐皆能致病。不可獨宿﹐恐致虛驚。不可刮舌﹐恐傷心气。不可刷齒﹐恐致血逆。須血气平復﹐方可治事。犯時微若秋毫﹐或病重如山嶽﹐可不戒哉﹗產後諸疾﹐以末治之﹐大補气血爲主也。

芎歸補血湯

治產後一切諸病﹐气血虛損﹐脾胃怯弱﹐或惡露不行﹐或去血過多﹐或飲食失節﹐或怒气相衝﹐以致發熱惡寒﹑自汗口漧﹑心煩喘急﹑心腹疼痛﹑脇肋脹滿﹑頭暈眼花﹑耳鳴﹑口噤不語﹐昏憒等癥。

當歸川芎白術﹝去蘆﹞白茯苓﹝去皮﹞熟地黃陳皮烏藥香附﹝童便炒﹞漧薑﹝炒黑﹞

益母艸牡丹皮甘艸上銼一劑﹐生薑一片﹑棗一枚﹐水煎溫服﹐看病加減於後﹕一﹑產後惡寒發熱﹑頭疼體痛﹑脈大無力者﹐是气血俱虛也。根據本方加人參﹑黃﹐去川芎﹑牡丹皮﹑益母艸。

一﹑產後早起勞動﹐發熱惡寒﹐根據本方加人參﹑黃。

一﹑產後惡露不盡﹐胸腹飽悶疼痛﹐或腹中有塊﹐惡寒發熱﹐有惡血也。根據本方加桃仁﹑紅花﹑肉桂﹑牛膝﹑枳殼﹑木香﹑玄胡索﹑童便﹑薑汁少許﹐去熟地黃。

一﹑惡血去後﹐腹不滿﹑不硬﹑不痛﹐但虛熱不退﹐根據本方加人參﹐去牡丹皮﹑益母艸。

一﹑產後惡露不盡﹐瘀血上衝﹐昏迷不醒﹐腹滿硬痛者﹐當去惡血。根據本方加桃仁﹑紅花﹑肉桂﹑玄胡索﹑牛膝﹑童便﹑薑汁少許。

一﹑產後腹軟﹑滿不硬痛者﹐不是瘀血﹐乃是脾虛故也。根據本方加人參﹑砂仁﹑濃朴﹐去益母艸﹑牡丹皮。

一﹑產後惡露不盡﹐敗血流入肝胃二經﹐或腹脇刺痛﹐或發腫滿。根據本方加遠志﹑紅花﹑濃朴﹑玄胡﹑肉桂﹑靑皮﹑木香﹐去熟地。久不愈﹐成血鼓。

一﹑產後血去不止﹐是血虛血熱。根據本方加人參﹑黃﹑生地黃﹑炒梔子﹑荊芥﹑阿膠﹑烏梅﹐去益母艸﹑牡丹皮﹑烏藥。血甚不止﹐加地楡﹐次茅根汁﹑磨墨調。血久不止成血崩﹐服五灰散﹝方見血崩。﹞

一﹑產後去血過多﹐大腸漧燥無血﹐大便閉結不通﹐根據本方加麻黃﹑生地﹑桃仁﹑杏仁﹑黃芩﹑枳殼﹑濃朴﹑紅花﹐去川芎﹑白術﹑茯苓﹑烏藥﹑漧薑﹑益母艸﹑陳皮。

一﹑產後气大脫﹑血虛極﹐昏暈不醒者﹐切不可驚哭叫動﹐則驚散眞气乘昏暈死。可用熱米湯布按元气復醒。根據本方加人參﹑黃﹐去牡丹皮﹑益母﹑烏藥﹐先將熱醋燻卽醒。

一﹑產後泄瀉﹐脾虛發腫﹐根據本方加人參﹑蒼術﹑濃朴﹑砂仁﹑豬苓﹑木通﹑大腹皮﹑白芍炒﹐去熟地黃﹑川芎﹑烏藥﹑益母艸﹑牡丹皮﹔瀉甚不止﹐加肉蔻﹑柯子﹑烏梅﹐去濃朴﹔久不愈﹐成產後脾瀉中滿。

一﹑產後食傷脾胃﹐飽悶泄瀉﹐後變痢者﹐難治。根據本方加砂仁﹑木香﹑山藥﹑蒼術﹑濃朴﹐白芍炒﹐去熟地﹑川芎﹑益母艸﹑牡丹皮﹑烏藥。瀉甚不止﹐加肉蔻﹑訶子﹝煨﹞﹑烏梅﹐去濃朴﹑木通。

一﹑產後惡心﹑嘔噦不止﹐若去血過多﹐乃是脾胃虛寒﹑血少之故。根據本方加人參﹑半夏﹑烏梅﹐去益母艸﹑牡丹皮﹑香附﹑烏藥。

一﹑產後惡露去少﹑嘔噦惡心﹑胸脹﹑或胸膈疼痛﹐是惡血衝胃。根據本方加肉桂﹑砂仁﹑濃朴﹑紅花﹐去熟地﹑白術﹑茯苓。

一﹑產後因怒傷肝﹐胸脇刺痛﹑飽脹﹑不進飲食﹑發熱﹐根據本方加砂仁﹑木香﹑濃朴﹑靑皮﹑玄胡索﹑茴香﹐去熟地黃﹑白術﹑茯苓﹑益母艸﹑牡丹皮。

一﹑產後血虛﹐發煩躁﹑虛驚﹑睡臥不寧﹑錯語失神﹐根據本方加人參﹑酸棗仁﹑竹茹﹑炒山梔﹑麥門冬﹑辰砂﹐去烏藥﹑牡丹皮﹑益母艸﹑漧薑。

一﹑產後口眼斜﹑手足牽引﹐或筋惕肉﹐或驚悸﹑戰掉不止﹐或作寒熱﹐脈或大無力﹐或虛細﹐皆是气血俱虛﹐不能榮養筋脈。根據本方加人參﹑黃﹑辰砂﹐去烏藥﹑漧薑﹑益母艸﹑牡丹皮。若脈來浮緊有力﹐恐血虛中風﹐本方去黃﹑辰砂﹐加防風﹑荊芥﹑羌活。不可全作風治﹐以風散气﹐誤矣。有痰加竹瀝﹑薑汁少許﹑半夏姜炒﹐去黃﹐二三服藥除防風﹑荊芥﹑羌活﹐根據本方加減調理。

一﹑產後心血空虛﹑神無所根據﹐或因悲思鬱結﹑怒气憂驚。驚則神捨空﹐捨空則生痰﹐是神不守舍﹐使人驚狂煩亂﹑時罵欲走﹑悲歌妄笑﹐頭搖手戰。根據本方加人參﹑竹茹﹑酸棗仁﹑麥門冬﹑山梔﹑貝母﹑枳實﹑辰砂﹑竹瀝﹑薑汁﹐去川芎﹑烏藥﹑漧薑﹑益母艸﹑牡丹皮。

產後血少﹐脾虛生痰﹐痰迷心竅﹐使人昏迷﹐不能言語。根據本方加栝蔞﹑貝母﹑枳實﹑人參﹑菖蒲﹑桔梗﹑竹瀝﹑薑汁少許﹐去香附﹑烏藥﹑漧薑﹑益母艸﹑牡丹皮。

一﹑產後心血空虛﹐心無血養﹐口不能言﹐精神短少﹐根據本方加人參﹑酸棗仁﹑石菖蒲﹑遠志﹑茯神﹑生地﹑桔梗﹑麥門﹑竹瀝﹑薑汁少許﹐去牡丹﹑益母﹑烏藥﹑漧薑﹑香附。

一﹑產後去血過多﹐血虛發腫者﹐根據本方加砂仁﹑大腹皮﹑濃朴﹑豬苓﹑木通﹐去牡丹皮﹑益母艸﹑烏藥﹑漧薑。

一﹑產後惡血去不止﹐流入脾經﹐發腫滿者﹐根據本方加紅花﹑大腹皮﹑濃朴﹑砂仁﹑木香﹑豬苓﹑木通﹐去益母艸﹑烏藥﹑白術﹑茯苓。

一﹑產後脾虛﹐飽悶不進飲食﹐根據本方加砂仁﹑白豆蔻﹑濃朴﹑益智﹑木香﹐去川芎﹑益母﹑牡丹皮﹑烏藥﹑漧薑。

一﹑產後血虛﹐煩渴不止﹐津液枯竭﹐根據本方加人參﹑麥門﹑五味子﹑天花粉﹑葛根﹑蓮肉﹑烏梅﹑白芍﹐去川芎﹑漧薑﹑牡丹皮﹑益母艸﹑烏藥﹑香附。

一﹑產後脾虛﹐發痰喘气急。根據本方加沈香﹑木香﹑蘇子﹑濃朴﹑白芍﹑砂仁﹑枳實﹑貝母﹑竹瀝﹑薑汁少許﹐去益母艸﹑牡丹皮﹑漧薑﹑白術﹑香附﹑烏藥。

一﹑產後因去血過多﹐徧身骨節痛難轉側﹐是血虛不能榮養筋骨。根據本方加生地黃﹑白芍﹑紅花﹑人參﹑牛膝﹑乳香﹑薄桂少許﹐去益母艸﹑牡丹皮﹑烏藥﹑漧薑。

一﹑產後因去血過多﹐血虛發者﹐根據本方加黃﹑人參﹑生地﹑白芍﹐去益母﹑牡丹皮﹑薑汁﹑烏藥。

發熱加柴胡﹑黃芩少許﹔有痰加栝蔞﹑貝母﹑枳實﹑竹瀝﹑薑汁少許﹐去熟地黃。

一﹑產後形體壯盛﹐手足癱瘓﹐徧身疼痛﹐難以動縮者﹐是血虛有風痰也。根據本方加貝母﹑枳實﹑薄桂﹑牛膝﹑炒黃芩﹑羌活﹑蒼術﹑白芍﹑竹瀝﹑薑汁少許﹐去益母艸﹑牡丹皮﹑漧薑﹑烏藥﹑白術。

一﹑產後初起腹中有塊﹐升舉作痛﹐無寒熱者﹐俗云兒枕﹐七日痛自已。或腹痛﹑塊痛﹑作寒熱者﹐痛不移處﹐是死血痛﹐當去惡血﹐痛自止矣。

一﹑產後初起蒸乳發寒熱者﹐根據本方加枳實﹑通艸。

益母丸

治婦人胎前產後﹐或難產﹑胎肥不下﹐血暈不醒﹐或惡露不盡﹐俱可服之。五月五日午時取益母艸陰漧﹐搗爲細末﹐煉蜜爲丸﹐如圓眼大。每服一丸﹐童便﹑好酒各半研化服之。不飲酒﹐姜湯化下。

回生丹

﹝長葛孫奎亭經驗﹞

大黃﹝一斤﹐爲末﹞蘇木﹝二兩﹐銼﹐用河水五碗﹐煎汁三碗﹐去渣不用﹐存汁﹞紅花﹝三兩﹐炒黃色﹐入好酒一大壺﹐同煮三五滚﹐去紅花不用﹐存汁用﹞黑豆﹝三升﹐煮熟取汁三碗﹐去豆不用﹑只用豆汁﹞先將大黃末以好米醋三四碗攪勻﹐以文武火熬成膏﹐如此二徧。次下紅花酒﹑蘇木湯﹑黑豆汁﹐攪開﹐大黃膏入內﹐又熬成膏取出。如有鍋粑再焙漧﹐入後藥﹕當歸﹑川芎﹑熟地黃﹑白茯苓﹝去皮﹞﹑蒼術﹝米泔浸﹞﹑香附米﹑烏藥﹑玄胡索﹑桃仁﹝另研﹞。蒲黃﹑牛膝﹝去蘆﹐各一兩﹞﹑白芍﹝酒炒﹞﹑甘艸﹑陳皮﹑木香﹑三稜﹑五靈脂﹑羌活﹑地楡﹑山萸﹝酒浸去核。各五錢﹞﹑人參﹑白術﹝去蘆﹞﹑靑皮﹝去穣﹞﹑木瓜﹝各三錢﹞﹑良姜﹝四錢﹞﹑乳香﹑沒藥﹝各一錢。﹞

上爲細末﹐用大黃膏爲丸﹐如彈子大。每服一丸﹐酒頓化通口服。若產後頭疼﹑身熱﹑有汗﹐謂之傷風﹐加桂枝末三分﹐姜蔥煎湯頓化服之﹔若產後頭疼﹑身熱﹑無汗﹐謂之傷寒﹐加麻黃末三分﹐姜蔥煎湯﹐頓化服之﹐若產後無乳加天花粉三分﹑當歸尾三分﹑穿山甲炙三分﹑黃連三分﹐爲末﹐同入酒內化開﹐不拘時服。令乳母將乳頭揉千餘轉﹐其乳如湧泉自出。

保生論回生丹功效﹕養胎益血和子﹐治妊婦失宜﹑勞復胎動﹐或胎漏惡露時下﹔髒極寒﹑久不成胎﹑痿燥不長﹑過期不產﹔日月𨿽滿﹐動作無力﹐或致損墜﹔產時未至﹐惡露先下﹐胞終枯燥﹐致令難產﹔或逆痼悶亂﹐連日不產﹐子死腹中﹐腹上冰冷﹐口唇靑黑﹐出冷沫﹔惡露上攻﹐昏悶不省﹐喘促汗出﹔及血未盡﹐臍腹冷痛﹐寒熱往來﹔或因產勞虛損﹐身羸而黃﹑體瘦心怯﹑盜汗﹑飲食不進﹐漸成勞疾。八月常服﹐壯气養胎順產﹐滋陰養血﹐調和陰陽﹐密腠理﹑實臟腑治風﹐虛實痼冷。閨門寶鑑經驗醫方﹐治妊婦胎前產後﹐崩漏帶下﹐室女絕閉﹐月水不調。

第一﹕子死腹如何﹖答曰﹕妊母因染熱病﹐六七日經傳﹐臟腑熱極﹐以致子死腹中﹐墜臍下不分離﹐命在須臾﹐急服回生丹三丸便生。

第二﹕難產如何﹖答曰﹕緣胎气已成﹐子食母血﹐臨月足余﹐血化成塊﹐俗呼爲兒枕。臨產時兒枕先破﹐及將生時﹐枕破﹐血裹其子﹐故難產。但服此藥﹐遂去敗血﹐須臾自生﹐橫生逆產同治。

第三﹕產後胎衣不下如何﹖答曰﹕母子分解旣訖﹐母受其寒﹐產血入胎衣中﹐被血所脹。此胎衣不下﹐令人脹悶﹑飲食不進。去衣中敗血﹐自然下矣。

第四﹕產後血暈﹐起止不得﹐眼見黑花如何﹖答曰﹕產後三日﹐血气未定﹐還走五臟﹐奔克於肝。醫人不識﹐呼爲暗風﹐差矣。宜此丹治之卽愈。

第五﹕產後口干心悶如何﹖答曰﹕產後七日以來﹐血气未定﹐因三日食麵﹐面與血結﹐積聚在心﹐是以煩渴。醫人不識﹐呼爲胸膈壅悶。但服此藥﹐萬無一失。

第六﹕產後寒熱似瘧如何﹖答曰﹕產後虛羸﹐血入於心肺﹐熱入於脾胃﹐則寒熱極反渴。醫人不識﹐呼爲瘧疾﹐誤傷產婦﹐不可勝紀。若服此救之﹐百發百中。

第七﹕產後四肢浮腫如何﹖答曰﹕敗血走注﹐五臟轉滿﹐四肢停畱﹐回轉不得﹐乃化爲浮腫﹐遂致四肢俱腫。醫人不識﹐遂呼爲水腫與血腫﹐不問水腫气閉而小便澀﹔血腫气竭而四肢寒。先服此丹去敗血﹐後用利水气藥。

第八﹕產後血邪﹐如見鬼神﹑癲狂﹑言語無度如何﹖答曰﹕產後敗血﹐熱極衝心﹐所以煩躁﹑言語癲狂。

醫人不識﹐呼爲風邪。若以風治之﹐是庸醫誤人。若急服此丹﹐萬無一失。

第九﹕產後失音不語如何﹖答曰﹕心有七孔三毛﹐敗血衝心﹐流入孔中﹐被血所閉﹐言語不得。醫人不識﹐呼爲脫陽。脫陽失音﹐甚是爲難﹐無方下藥。除不審視產婦敗血行與不行﹑順與不順﹐令血气妄行﹐流入心孔﹐卻反爲難語。若服此﹐萬無一失。

第十﹕產後泄痢腹痛如何﹖答曰﹕妊婦未盈月﹐誤食酸冷堅硬之物﹐與血相搏﹐流入大腸﹐不得克化﹐或泄膿血﹐或作污刺﹐不得安穩﹐但服此卽愈。

第十一﹕產後百節酸疼如何﹖答曰﹕生產妊婦﹐百骨脂中開張﹐產後余血流入經絡﹐停畱日久﹐結聚不散﹐壅滯虛脹﹐是以百節酸疼。醫不識此﹐呼爲濕癥﹐用藥誤損者多矣。但服此丹二三服﹐去其滯血卽痊。

第十二﹕產後小腸尿如雞肝如何﹖答曰﹕產婦月中調理失宜﹐飲食不得應時﹐兼以气怒﹐以致余血流入小腸﹐閉卻水道﹐是以小便澀結﹑血似雞肝﹔流入大腸﹐閉卻肛門﹐遂致大便澀難。醫人不識﹐呼爲五臟淋瀝﹐傷損心肝﹐以致瘀血成塊﹐形如雞肝。殊不知敗血流入大腸﹐閉塞水谷﹐以致如此。但服此藥立痊。

第十三﹕產後下血似崩中如何﹖答曰﹕產後敗血惡露盡止之間﹐亦當服藥以調五臟。或食酸鹹之物﹐寒熱不一﹐因此榮衛不得調和﹐以致腹中﹐便作漏崩。形如肝色﹑渾身潮熱﹑背膊拘急﹑心中煩悶。醫人不察﹐云爲崩下﹐但婦人癸水將至﹐暴下不止﹐愆期過度﹐故曰崩下。產婦血气正行﹐失於保養﹐以成此疾。但服此丹﹐其病卽痊。

第十四﹕產後胸膈气滿﹑嘔逆不定如何﹖答曰﹕產後血停於脾胃﹐食充气充﹐心气不安﹐胸膈脹滿﹐嘔吐偏多。醫人不識﹐呼爲翻胃﹐口不容受飲食﹐故曰翻胃。況妊婦血停於脾﹐心气相衝﹐而爲嘔逆。如何﹐謂之翻胃﹐但服此丹三二丸﹐百無一失。

第十五﹕產後咳嗽﹑寒熱往來如何﹖答曰﹕產後不能忌口﹐食麵結痰爲塊﹐气喘咳嗽﹑四肢寒熱﹑心悶口漧﹑渾身煩躁﹑睡夢多驚﹑體虛無力﹑經水不來﹐名曰血閉。腸痛面赤﹐因此難治。變作骨蒸﹐治須仔細。若服此丹不應﹐盧醫不起。

第十六﹕產後喉中似蟬聲如何﹖答曰﹐敗血衝遏於心﹐轉入肺﹐气與血並﹐結成塊入喉中﹐作聲似蟬鳴﹐人以爲怪產。得此病者﹐十不救一。

第十七﹕產後面黃舌漧﹑鼻中流血﹑徧身色點生斑如何﹖答曰﹕產後敗血入五臟六腑皆滿﹐流入肌膚﹐敗血出入﹐流走四肢﹐熱結流注﹐傳送不得﹐故有此疾。可畏可愼﹗產後有此﹐十無一活。但此疾百中無一二﹐如遇此丹﹐可保無虞。

第十八﹕產後眼澀﹐腰痛似角弓如何﹖答曰﹕產後百日之後﹐方得脫體。今在月中﹐七日以來食麥﹑爽口之物﹐以致煩躁﹐不得安寧。因循不肯服藥調理﹐兼百日之內過傷房事﹐或久病﹐或坐臥當風﹐取其一時快樂﹐殊不知產後血气虧損﹐倘一犯之﹐則不能免此患也。

第十九﹕產後小便澀﹑大便不通如何﹖答曰﹕血入腸中誰得知﹐小便淋瀝大便遲﹔乍寒乍熱常多汗﹐如醉如癡似鬼迷﹔花發目前如碎錦﹐病纏身內總成虛﹔只消一粒回生藥﹐產婦從今免困危。

產後諸疾補遺﹕一產婦﹐略聞音響﹐其汗如水而昏憒。諸藥到口卽嘔。余以爲脾气虛敗。用參附末爲細丸﹐時含三五粒﹐隨液咽下﹐乃漸加之﹐至五錢許﹐卻服參附湯而痊。

一產後生腸不收﹐皆由气虛血弱﹐所以懸下。但養气和血﹐其物自收。用補中益气湯去柴胡﹑陳皮﹐加川芎升提之﹔用熱手心常熨腰肚﹐气暖﹐其物自收。

一產婦﹐陰脫腫痛﹐脈滑數﹐欲作膿也。用十全大補湯而膿成﹐又數劑而潰。但小便頻數﹐患處重墜﹐此元气虛而下陷也。用補中益气湯而尋愈。

一產婦﹐生門不閉﹐發熱惡寒﹐用十全大補加五味﹐數劑而熱退﹐用補中益气加五味﹐數劑生門閉。

一產婦﹐血崩因怒﹐其血如湧﹐僕地﹐口噤目邪﹐手足搐搦﹐此肝經血耗生風。余用六味丸一料﹐諸癥悉退。但食少﹑晡熱﹐佐以四君子﹑柴胡﹑牡丹皮而愈。

一產婦泄瀉﹐四肢﹑面目浮腫﹐喘促惡寒。余謂脾肺虛寒﹐用六君子加姜﹑桂而泄瀉愈﹔又補中益气而脾胃健。

一產婦﹐泄痢腹痛日久﹐形體骨立﹑內熱晡熱﹑自汗盜汗﹑口舌糜爛﹑吐痰﹐脈洪大﹐重按全無﹐此命門火衰﹑脾土虛寒而不能攝痰歸元。用八味丸補火以生土﹔用補中益气湯兼補肺金而痊。

一產婦﹐牙關緊急﹑腰脹﹑背反張﹑四肢抽搐﹑兩目連札﹐此血去過多﹑元气虧損﹑陰火熾盛。用十全大補湯加炮姜一劑而蘇﹐數劑而安。

一產婦﹐筋攣臂軟﹑肌肉抽掣﹐皆屬气血虛。用十全大補湯而痊。﹝以上諸方﹐俱見補益。﹞

卷之六

乳病

乳汁不通﹐結核成餅不散﹐寒熱作痛者﹐宜速揉散﹐乳汁亦通﹐餅核自消。如不消﹐結成乳癰﹐急用連須蔥搗成餅﹐搭乳上﹐用炭火一罐蓋蔥上﹐須臾﹐汗出立消。

乳汁不通者﹐有盛有虛也。

盛宜﹕桔梗﹝二錢﹞瞿麥柴胡天花粉﹝各一錢﹞通艸﹝七分﹞靑皮白芷木通赤芍連翹甘艸上銼一劑﹐水煎頻服﹐更摩乳房。

虛宜﹕王不畱行木通天花粉當歸川芎白芍﹝酒炒﹞生地﹝各等分﹞

上銼一劑﹐用豬蹄膀肉四兩﹐煎湯二鐘﹐入藥同服。先將蔥湯頻洗乳房。

湧泉散

治乳汁不通﹐不問虛盛﹐先用木梳頻刮乳房﹐後服藥﹐效。

穿山甲﹝炒﹞白僵蠶﹝炒﹞肉豆蔻﹝麵包煨熟。各四錢﹞皂角﹝五錢﹞胡桃仁﹝去皮﹐四兩﹞

芝麻﹝外半斤﹞

上爲細末﹐每服不拘多少﹐溫酒調下﹐任意食之。

治乳汁不通

王不畱行天花粉甘艸﹝各三錢﹞當歸穿山甲上爲細末﹐每服三錢﹐豬蹄湯或熱酒調下﹐其乳卽通。

乳癰發痛者﹐血脈凝注不散也。天花粉金銀花皂角刺穿山甲﹝土炒﹞當歸尾白芷梢栝蔞仁貝母甘艸節上銼﹐酒煎服。此方治吹乳﹑乳癰痛腫不可忍者。

栝蔞散

治婦人乳疽﹑乳癰﹑奶勞。

黃栝蔞﹝子多者﹐不去皮﹐研爛﹞當歸﹝五錢﹞乳香﹝一錢﹐研碎﹞沒藥﹝一錢﹐研﹞生甘艸﹝五錢﹞

上合一劑﹐好酒三碗﹐於銀﹑石器中﹐慢火熬至碗半﹐分爲二次﹐食後服。如有乳勞﹐便服此藥﹐杜絕病根。如毒瓦斯已成﹐能化膿爲黃水。毒未成﹐卽內消。疾甚者﹐再合一服﹐以愈爲度。

婦人吹乳﹐用黍子一合﹐黃酒下卽散。

治婦人吹乳硬腫﹑身發熱﹑憎寒﹑疼痛難忍﹑不進飲食者﹐服之良驗。鹿角一兩﹐炭火存性﹐爲末﹐分作二服。先將末藥五錢入鍋﹐次下無灰酒一碗﹐滚數沸﹐倒在碗內﹐乘熱盡飲﹐臨臥服。汗出卽安。

治吹乳仙方

用蔥一大把搗成餅﹐一指濃攤乳上﹔用炭火一罐覆蔥上。須臾汗出﹐腫痛立消。

一產婦勞役﹐忽乳汁如湧﹐昏昧吐痰﹐此陽气虛而厥也。灌以獨參湯而蘇﹕更以十全大補湯而安。

﹝方見補益。﹞

一婦人血气方盛﹐乳房作脹﹐或無兒飲﹐脹痛﹑憎寒發熱。用麥芽二三兩炒熟﹐水煎服﹐立消。其耗散气如此﹐何脾胃虛弱﹐飲食不消﹐方中多用之。

卷之六

乳巖

婦人乳巖﹐始有核腫﹐如鱉﹐棋子大﹐不痛不癢﹐五七年方成瘡。初便宜多服疏气行血之藥﹐須情思如意則可愈。如成之後﹐則如巖穴之凹﹐或如人口有唇﹐赤汁膿水浸淫胸腹﹐气攻疼痛。用五灰膏去蠹肉﹐生新肉﹐漸漸收斂。此疾多生於憂鬱積忿﹐中年婦人。未破者﹐方可治﹔成瘡者﹐終不可治。宜服十六味流气飲。

十六味流气飲

治乳巖。

當歸川芎白芍﹑黃人參官桂濃朴桔梗枳殼烏藥木香檳榔白芷防風紫蘇甘艸乳癰加靑皮。亦治痘疹餘毒作癰癅。

上銼一劑﹐水煎﹐食遠臨臥頻服。

卷之六

婦人諸病

婦人與鬼交通者﹐由臟腑虛﹐神不守舍﹐故鬼气得爲病也。其狀不欲見人﹐如有對晤﹐時獨言笑﹐或時悲泣是也。脈息遲伏﹐或爲鳥啄﹐皆鬼邪爲病也。又脈來綿綿﹐不知度數﹐而顏色不變﹐此亦是斯候也。宜灸鬼哭穴。以患人兩手拇指相並﹐用綫紮緊﹐當合縫處半肉半甲間灼艾灸七壯。若果是邪祟病者﹐卽乞求免灸﹐云﹕我自去矣。

茯神散

治婦人與鬼交通﹐妄有見聞﹐言語雜亂。

白茯神﹝一錢半﹞白茯苓﹝去皮﹞人參石菖蒲﹝各一錢﹞赤小豆﹝五分﹞

上銼一劑﹐水煎服。外用辟邪丹祛之。﹝方見瘟疫。﹞

婦人傷寒發熱﹐經水適來﹐晝則明白﹐夜則譫語﹐如見鬼狀﹐此爲熱入血室也。小柴胡湯﹝方見傷寒﹞﹐根據本方加生地黃。一方用四物湯去熟地黃﹐用生地黃﹐加柴胡﹐各等分煎服﹐亦治此癥。

婦人陰腫者﹐是胞絡虛﹐爲風邪所客也。

黑白散

治陰中腫痛。

小麥朴硝白礬五倍子蔥白上件煎湯頻洗。一方用馬鞭艸搗爛塗之。

婦人陰癢者﹐是虫蝕陰戶也。治陰癢﹐用蛇牀子﹑白礬煎水淋洗卽止。一方用牛肝或豬肝三寸﹐納入陰中﹐其虫盡入肝內﹐取出立效。

婦人陰中生瘡者﹐是濕熱也。

療女人陰中生瘡

杏仁雄黃礬石﹝各二分﹞麝香﹝二分半﹞

上研細﹐敷入陰中。一方單用硫黃敷之亦效﹐研細末。

一婦人﹐素鬱悶﹐陰內痛癢﹐不時出水﹐飲食少思﹐肢體倦怠﹐用歸脾湯加牡丹皮﹑山梔﹑芍藥﹑柴胡﹑生甘艸主之而安。

一婦人﹐病愈後﹐小便出屎﹐此陰盛失於傳送﹐名大小腸交也。先用五苓散二劑而愈﹔又用補中益气湯而安。

一婦人﹐陰中寒冷﹐小便澄淸﹐腹中亦冷﹐飲食少思﹐大便不實﹐下元虛寒。治以八味丸月餘﹐飲食漸加﹐大便漸實﹔又月餘﹐諸癥悉痊。

一婦人﹐每交接出血作痛﹐此肝火動脾而不能攝血。用補中益气﹑濟生歸脾﹐二湯而愈。若出血過多而見他癥﹐但用前藥調補脾肝。

一婦人﹐陰中挺出一條五寸許﹐悶痛重墜﹐水出淋瀝﹐小便澀滯。夕與龍膽瀉肝湯分利濕熱﹐朝與補中益气湯升補脾气﹐諸癥漸愈﹔再服歸脾加山梔﹑茯苓﹑川芎﹑黃柏﹐間服調理而愈。後因勞役或怒气﹐下部濕癢﹐小便不利﹐仍用前藥卽愈。亦有尺許者﹐亦有生諸虫物者﹐皆用此治。

一婦人﹐小便自遺﹐或時不利﹐日晡益甚﹐此肝熱陰挺不能約制。用六味丸料加白術﹑酒炒黑黃連七分﹑知母五分﹐數劑﹐諸癥悉愈。若誤用分利之劑﹐愈損眞陰﹐必致不起。

一婦人有孕﹐小便不利﹐小腹腫脹﹐幾至於殞。用八味丸一服﹐小便淋瀝﹔再以前丸之料加車前子一劑卽利﹐肚腹頓宛而安。

一妊婦﹐無故自悲﹐用大棗十枚﹑甘艸﹑小麥各三兩﹐分三劑﹐水煎服而愈。後復患﹐又以前湯佐以四君子加山梔而安。

一婦人﹐身顫振﹑口妄言﹐諸藥不效。余以爲鬱怒所致。

詢其故﹐蓋爲素嫌其夫﹐而含怒久矣。投以小柴胡湯稍可﹔又用加味歸脾湯而愈。

一婦人﹐驚悸怔忡﹑無寐﹑自汗盜汗﹑怠惰嗜臥﹑飲食不甘。用歸脾湯而愈。至年餘﹐懷抱鬱結﹐患前癥﹐兼衄血﹑便血﹐仍用前湯而愈。

一婦人﹐忽昏憒發譫語﹐自云﹐爲前生賴某人銀兩﹐其神責我﹐將你解往城隍理問。兩腳踝膝臀處皆靑﹐腫痛不可忍﹐口稱苦楚。次日方蘇﹐痛尙不止。用金銀藤兩許﹐水煎服卽愈。

一女子﹐年二十歲﹐未婚。每見男子﹐卽咬住不放﹐後昏倒﹐陰戶流出冷精﹐頃間卽醒。其厥陰肝脈弦出寸口﹐乃陰盛﹑思男子不可得也。余令其父母用棍痛責﹐因思痛而失欲也﹐後服抑陰丸而愈。

卷之七

小兒科

小兒神色總斷﹕凡小兒病﹐宜先觀形癥神色﹐然後察脈。假如肝之爲病則面靑﹔心之爲病則面赤﹔脾之爲病則面黃﹔肺之爲病則面白﹔腎之爲病則面黑。先要分別五臟形癥﹐次看稟受盈虧﹑胎气虛實。明其標本而治之﹐無不可者。

入門審候歌﹕觀形察色辧因由﹐陰弱陽彊發硬柔﹔若是傷寒雙足冷﹐要知有熱肚皮求﹔鼻冷便知是瘡疹﹐耳冷應知風熱癥﹔渾身皆熱是傷寒﹐上熱下冷傷食病。

五指稍頭冷﹐驚來不可當﹔若逢中指熱﹐必定是傷寒﹔中指獨自冷﹐麻痘癥相傳﹔女右男分左﹐分明仔細看。

觀面部五色﹕面赤爲風熱﹐面靑驚可詳﹔心肝形此見﹐脈癥辧溫涼﹔脾怯黃疳積﹐虛寒白光﹔若逢生黑气﹐腎敗命須亡。

面部觀形察色﹕面部觀形察色圖下頦屬腎水﹐北﹔左腮屬肝木﹐東﹔額上屬心火﹐南﹔鼻準屬脾土﹐中﹔右腮屬肺金﹐西。

小兒三歲以下有病﹐須看男左女右手虎口三關。從第二指側看﹐第一節

名風關﹐第二節

名气關﹐第三節

名命關。辧其紋色﹐紫者屬熱﹐紅者屬寒﹐靑者驚風﹐白者疳病﹐黑者中惡﹐黃者脾之困也。若現於風關爲輕﹐气關爲重﹐過於命關﹐則難治矣。

三關脈紋主病歌﹕紫黑紅傷寒﹐靑驚白是疳﹐黑時因中惡﹐黃卽困脾端。

又﹕靑色大小曲﹐人驚並四足﹔赤色大小曲﹐水火飛禽撲﹔紫色大小曲﹐傷米麵魚肉﹔黑色大小曲﹐脾風微作搐。

手指脈紋八段錦﹕魚刺形魚刺形﹐主驚風﹑痰熱。

懸鍼形懸鍼形﹐主傷風﹑泄瀉﹑積熱。

水字形水字形﹐主驚疳﹑食積﹑咳嗽。

乙字形乙字形﹐主肝病驚風。

虫形虫形﹐主肝虫﹐大腸穢積。

環形環形﹐主疳積吐逆。

亂紋亂紋主虫。

珠形珠形主死。

虎口三關脈紋圖﹕虎口三關脈紋圖風關第一節

﹐寅位﹔气關第二節

﹐卯位﹐命關第三節

﹐辰位﹔虎口叉手處是也。

凡小兒至三歲以上﹐乃用一指按寸﹑關﹑尺三部﹐常以六七至爲率。添則爲熱﹐減則爲寒﹐浮洪風盛﹐數則多驚﹐沈遲爲虛﹐沈實爲積。

小兒脈法總歌﹕小兒有病須憑脈﹐一指三關定息數﹔遲冷數熱古今傳﹐浮風沈積當先識﹔左手人迎主外證﹐右手气口主內疾﹔外候風寒暑濕侵﹐內候乳食痰積致﹔洪緊無汗是傷寒﹐浮緩傷風有汗液﹔浮洪多是風熱盛﹐沈細原因乳食積﹔沈緊腹中痛不休﹐弦緊喉間作气急﹔緊促之時疹痘生﹐緊數之際驚風至﹔虛軟慢驚作螈﹐緊實風癇發搐搦﹔軟而細者爲疳虫﹐牢而實者因便閉﹔脈芤大小便中血﹐虛濡有气兼驚悸﹔滑主露濕冷所傷﹐弦急客忤君須記﹔大小不勻爲惡候﹐二至爲危三至卒﹔五至爲虛四至損﹐六至平和曰無疾﹔七至八至病尢輕﹐九至十至病熱極﹔十一二至死無疑﹐此訣萬中無一失。

小兒死候歌﹕眼生赤脈貫瞳人﹐囟門腫起又作坑﹔指甲黑色鼻漧燥﹐鴉聲忽作肚靑筋﹔虛舌退場門切牙齒﹐目多直視不轉睛﹔魚口气急啼不得﹐蛔虫旣出死形眞﹔手足擲搖驚過節﹐靈丹十救一無生。

魚目定睛夜死﹐面靑唇黑晝亡﹔啼而不哭是痛﹐哭而不啼是驚﹔煎不安是煩﹐不定是燥。

卷之七

急驚

急驚風癥﹐牙關緊急﹐壯熱涎潮﹐竄視反張﹑搐搦顫動﹑唇口眉眼牽引﹑口中熱气﹑頰赤唇紅﹑二便閉結﹑脈浮洪數緊﹐此內有實熱﹑外挾風邪﹐當截風定搐。若痰熱尙作﹐仍微下之﹐痰熱旣泄﹐急宜調養胃气﹔搐定而痰熱少退﹐卽宜調補脾气。此大法也。

急驚屬肝﹐風邪﹑痰熱有餘之癥也。急驚者﹐陽癥也﹐治宜解表﹐敗毒散主之。若急驚﹑肚腹脹痛﹐靈砂丸﹑萬億丸之類。

敗毒散

治急驚風初起﹐發熱﹐手足搐搦﹑上宮天弔﹑角弓反張﹐並一切感冒風寒﹐頭疼發熱﹑咳嗽喘急﹑鼻塞聲重﹐及瘡疹欲出發搐﹐並宜服之。

人參羌活獨活柴胡前胡茯苓﹝去皮﹞桔梗﹝去蘆﹞川芎枳殼﹝去瓤炒﹞天麻全蠍﹝去毒﹞姜蠶﹝炒﹞白附子﹝煨﹞地骨皮﹝各等分﹞甘艸﹝減半﹞上銼一劑﹐生薑三片﹐水煎服。

靈砂丸

治小兒風痰驚積至危篤者﹐如神。

南星﹝泡﹞半夏﹝泡﹞巴豆﹝去殼酒煮幹二次。各五錢﹞全蠍朱砂﹝一半入藥﹐一半爲衣。各三錢﹞

姜蠶﹝炒﹐七分﹞輕粉﹝少許﹞

上爲末﹐水和丸如黍米大﹐每一次三丸。如驚風﹐金銀湯下。其餘姜湯下。

龍腦安神丸

專治大人﹑小兒驚風癲癇﹐男﹑婦骨蒸勞熱咳嗽﹐語澀舌彊久不瘥者﹐及傷寒大熱不解﹐久無汗者。大人服一丸﹐井花水調雄黃四五分送下﹐或細嚼﹐或研下。小兒一歲以下者﹐四之一﹔二三歲﹐三之一﹔四五歲以上者﹐二之一。極神效。

牛黃﹝五分﹞片腦﹝三分﹞烏犀角﹝二錢﹞朱砂﹝飛過﹐二錢﹞人參﹝去蘆﹐二錢﹞白茯神﹝去皮﹐三錢﹞地骨皮﹝二錢﹞麥門冬﹝去心﹐二錢﹞桑白皮﹝二錢﹞麝香﹝三分﹞馬牙硝﹝三分﹞﹑甘艸﹝二錢﹞

上各爲末﹐分兩秤停﹐合爲一處﹐煉蜜爲丸。每兩作十丸﹐金箔四大張爲衣﹐陰漧﹐瓷器內放﹐用黃蠟作蓋﹐恐泄腦麝之气。此方百發百中﹐其功不能盡述。

千金散

治小兒一切痰喘﹐急慢驚風﹐𨿽至死﹐但能開口灌下﹐無不活者。

全蠍﹝炙﹞姜蠶﹝各三分﹞朱砂﹝四分﹞牛黃﹝六釐﹞冰片黃連天麻﹝各四分﹞膽星甘艸﹝各二分﹞

上爲末﹐每用五七釐﹐薄荷﹑燈芯﹑金銀煎湯﹐不拘時調下。

保生錠

治小兒急慢驚風﹐痰涎壅盛﹑胎驚內弔﹑多啼﹑夜間恍惚不寧﹑久患癲癇﹑咳嗽發熱﹑夏月中暑發搐皆治。常服﹐鎭驚安神寧心。

牛黃﹝三錢﹞天竺黃辰砂﹝各一兩﹞雄黃﹝三錢﹞麝香﹝五分﹞片腦﹝五分﹞琥珀﹝一兩﹞

珍珠﹝五錢﹞大赭石﹝三錢﹐火七次﹞蛇含石﹝三錢﹐火七次﹞金銀箔﹝四帖﹞天麻防風甘艸茯苓﹝去皮﹞人參﹝各三錢﹞姜蠶血竭﹝各五錢﹞遠志﹝去心﹐三錢﹞陳皮牛膽南星﹝各一兩﹞

上爲細末﹐用米粉糊爲錠﹐辰砂爲衣﹐用薄荷湯化下。

大聖奪命金丹

治小兒急慢驚風﹐癲癇天弔﹐客忤物忤中惡﹐及初生臍風﹑撮口著噤﹑胎驚胎癇﹑牙關緊急﹑驚風痰熱﹑搐搦掣顫﹑反躬竄視﹑昏悶不醒﹐但是一切驚風危惡緊急之癥並皆治之﹐其效如神。其他驚藥俱不及此﹐眞起死回生之良劑也。﹝楊繩雨傳。﹞

天麻﹝泡﹞全蠍﹝去毒﹞姜蠶﹝炒﹞膽星防風﹝去蘆﹞羌活白附子﹝炮﹞茯神﹝去皮木﹞

川芎遠志﹝泡去心﹞桔梗﹝去蘆﹐炒﹞石菖蒲半夏﹝姜制﹞人參﹝去蘆﹞白術﹝去蘆﹞茯苓﹝去皮﹞酸棗仁﹝炒﹞荊穗細辛﹝各五錢﹞川烏﹝炮去皮臍﹐一个﹞烏蛇尾﹝酒浸﹑炙﹐五錢﹞甘艸大赤頭蜈蚣﹝一條﹐薄荷汁浸焙﹞沈香犀角羚羊角辰砂﹝水飛﹞珍珠琥珀﹝各一錢﹞

天竺黃﹝一兩﹞牛黃﹝一錢五分﹞雄黃麝香﹝各一錢﹞金箔﹝三十片﹞銀箔﹝四十片﹞

上爲末﹐薑汁打糊爲丸﹐如芡實大﹐朱砂爲衣。每服一丸﹐用金銀同薄荷煎湯研化﹐不拘時服。

一小兒潮熱發搐﹐痰涎上壅﹐手足指冷﹐申酉時左腮靑色隱白﹐用補中益气湯調補脾肺﹐六味丸滋養肝腎而痊。﹝二方俱見補益。﹞

一小兒三歲﹐因驚搐搦﹑發熱痰盛﹐久服抱龍丸等藥﹐面色或赤或靑﹐此心肝二經血虛﹑風熱生痰也。用六味丸滋腎生血﹐用六君﹑柴胡﹑升麻調補脾胃而安。﹝三方俱見補益。﹞

卷之七

慢驚

慢驚癥﹐因病後或吐瀉﹐或藥餌傷損脾胃﹐肢體逆冷﹑口鼻气微﹑手足螈﹑昏睡露睛﹐此脾虛生風﹑無陽之癥也。

慢驚屬脾﹐中气虛損不足之病也。﹝慢驚者﹐陰癥也﹐治宜固裏﹐醒脾散主之。﹞

醒脾散

治小兒吐瀉不止﹐作慢驚風﹐脾困昏沈﹐默默不食。

人參﹝去蘆﹞白術﹝去蘆﹞白茯苓﹝去皮﹞木香全蠍﹝去毒﹞天麻白附子﹝煨﹞姜蠶﹝炒。各等分﹞甘艸﹝炙﹐減半。﹞

上銼生薑三片﹑棗一枚﹐水煎溫服。一方去天麻﹑姜蠶﹐加南星﹝泡﹞﹑半夏﹝泡﹞﹑陳倉米二百粒﹐煎服﹐累效。

黃湯

治小兒慢驚風之神藥也。

黃﹝二錢﹐蜜水炒﹞人參﹝三錢﹞炙甘艸﹝五分﹞加白芍﹝炒﹐一錢﹞

上銼一劑﹐水煎﹐食遠服。

治小兒吐瀉脾驚

﹝一二歲可服。﹞

朱砂﹝五釐﹐二歲以上一分﹐三歲以上四五分﹞全蠍﹝一个﹐去足﹑翅﹑毒﹐一歲一个﹐三歲兩个。﹞

上爲細末﹐乳汁調服。

凡慢驚﹐元气虛損而致昏憒者﹐急灸百會穴﹐若待下痰不愈而後灸之﹐則元气脫散而不救矣。此乃臟腑傳變已極﹐總歸虛處﹐惟脾受之。無風可逐﹐無驚可療﹐此因脾虛不能攝涎而似痰也。

紫金錠子

治急慢驚風﹐涎潮發搐﹑或吐或瀉﹑不思飲食﹑神疲气弱。

人參﹝去蘆﹞白術﹝去蘆﹞白茯苓﹝去皮﹞白茯神﹝去皮木﹞山藥﹝炒﹞乳香赤石脂﹝醋七次﹞辰砂﹝各三錢﹞麝香﹝一錢﹞

上爲末﹐以糕一兩爲丸﹐如彈子大﹐金箔爲衣。每一粒﹐薄荷湯研化服。

一小兒傷食發丹﹐服發表之劑﹐手足搐搦﹔服抱龍丸﹐目潤痰盛。余謂脾胃虧損而變慢驚也。無風可祛﹐無痰可逐﹐只宜溫補胃气﹐遂用六君子加附子﹐一劑而愈。﹝方見補益。﹞

一小兒搐搦﹑痰涎自流﹐或用驚風之藥益甚。視其面色黃白﹐余用六君子﹑補中益气二湯﹐補脾气而愈。

﹝二方俱見補益。﹞

混元丹

治小兒急慢驚風﹑痰嗽喘熱﹑吐瀉腹脹﹐小兒百病﹐大有功效。﹝方見通治。﹞

卷之七

驚後調治

牛黃鎭驚丸

治驚後調理﹐安心神﹑養气血﹑和平預防之劑。

天竺黃﹝另研﹞麥門冬﹝去心﹞當歸身﹝酒洗﹞生地黃﹝酒洗﹞赤芍藥﹝煨﹞薄荷木通﹝去皮﹞

黃連﹝薑汁炒﹞山梔仁﹝炒﹞辰砂﹝另研﹐水飛﹞牛黃﹝另研﹞龍骨﹝火。各二錢﹞靑黛﹝另研﹐一錢﹞

上爲末﹐煉蜜爲丸﹔如綠豆大。每服二三十丸﹐淡姜湯送下。

一小兒五歲。因看會﹐見妝鬼臉被驚嚇。兩眼黑睛翻向裏﹐白睛翻向外﹐視物微覺一綫。諸醫不能治﹐求治於余。

余曰﹕此子曾出痘疹否﹖對曰﹕未。俟出痘疹可治。逾月﹐痘疹盛行﹐其子發熱﹐似有將出之幾﹐其家果召余治。以綿胭脂將水泡出汁﹐慢火熬成膏﹐塗兒兩眼泡上下。一日塗兩次﹐直至痘疹收靨後﹐其眼復舊。

卷之七

疳疾

夫小兒疳病﹐由乳母寒熱失理﹑動止乖違﹑飲食無節﹑甘肥過度﹑喜怒气亂﹑醉飽勞傷使乳兒者﹐故成疳病。又因久吐之後﹑久瀉之後﹑久痢之後﹐以致久渴﹑久汗﹑久熱﹑久瘧﹑久嗽﹑下血﹑久瘡之後﹐皆能亡失津液﹐並成疳病。錢氏云﹕疳皆脾胃傷﹑亡津液之所作也。

凡養小兒宜戒敬﹐酒肉油膩偏生病﹔生冷硬物涼水漿﹐不與自無疳癖病。

消疳湯

治小兒大便色疳白﹐小便混濁﹐或澄之如米泔﹐此疳病也。

山楂肉白芍﹝炒﹞黃連﹝薑汁炒﹞白茯苓﹝去皮﹞白術﹝去蘆﹞澤瀉﹝各一錢﹞靑皮﹝四分﹞

甘艸﹝生﹐三分﹞

上銼一劑﹐姜棗水煎。

消疳丸

治五疳皮黃肌瘦﹐發直尿白﹐肚大靑筋﹐好食泥﹑炭﹑茶﹑米之物﹐或吐或瀉﹐腹內積塊﹐諸虫作痛。

蒼術﹝米泔浸炒﹞陳皮濃朴﹝薑汁炒﹞枳殼﹝面炒﹞檳榔神曲﹝炒﹞山楂﹝去子﹞

麥芽﹝炒﹞三稜﹝煨﹞莪術﹝煨﹞砂仁茯苓﹝去皮﹞黃連﹝炒﹞胡黃連蕪荑仁蘆薈使君子﹝去殼﹞

上各等分爲末﹐使君子殼煎湯﹐泡蒸餅爲丸﹐如彈子大。每服一丸﹐淸米湯化下。

肥兒丸

消疳化積﹐磨癖淸熱﹐伐肝補脾﹐進食殺虫﹐潤肌膚﹑養元气。

人參﹝三錢半﹞白術﹝去蘆﹞茯苓﹝各三錢﹞黃連﹝姜炒﹐三錢半﹞胡黃連﹝五錢﹞使君子﹝去殼﹐四錢﹞神曲﹝炒﹞麥芽﹝炒﹞山楂肉﹝各三錢半﹞甘艸﹝炙﹐二錢﹞蘆薈﹝三錢半﹐碗盛﹐泥封固﹐置坑中﹐四面煨透用﹞

上爲末﹐黃米糊爲丸﹐米湯化下。或作丸﹐黍米大。每服二三十丸﹐米湯下。看兒大小加減。

快活丸

治小兒下痢疳病﹐皮膚瘦削﹑骨露如柴﹑肚大靑筋﹑小便濁﹑睡臥躁亂﹑神气昏沈。常服﹐健脾化積﹑進食肥肌﹐其效如神。

蒸餅面一斤﹐作餅子十六个﹐每一个重一兩﹐予開一竅﹐取出餅屑﹐入靑礬五分﹐仍以餅屑塡緊﹐外以濕紙包固﹐炭火內﹐透幹取出﹐候冷用之。

上爲細末﹐別以肥小棗用米泔水浸﹐經一宿﹐飯上蒸熟﹐去核﹑皮﹐爛杵如糊﹐同前餅末杵勻爲丸﹐如黍子大。每服三五十丸﹐不拘時﹐淸米湯送下﹔或研化﹐米湯調服亦可。

蘆連消疳丸

治小兒生疳﹑痞塊發熱﹑肚脹﹐壯脾胃﹑消飲食﹑淸肝火﹑磨積塊。

蘆薈胡黃連宣黃連﹝酒炒。各五錢﹞白術﹝米泔浸﹐焙﹞白茯苓﹝去皮﹞當歸﹝全身用酒洗。

各一兩﹞白芍﹝酒炒﹐八錢﹞人參神曲﹝炒。各六錢﹞使君子﹝去殼曬漧﹞山楂肉﹝各七錢﹞蕪荑﹝炒﹞檳榔﹝各五錢﹞大甘艸節﹝去粗皮﹐主用四兩﹞

上爲細末﹐湯泡蒸餅打糊爲丸﹐綠豆大。每服五六十丸﹐臨晚米湯送下。或煉蜜爲丸﹐如龍眼大。每晚噙化一丸﹐或米湯下﹐或酒亦可。

一小兒肝疳﹑白膜遮睛﹔筋疳瀉血﹔腎疳﹐身瘦瘡疳﹔骨疳﹐喜臥冷地。又治胃怯不言﹐解顱並年長不能行者。用六味丸各等分﹐煉蜜丸﹐久服神效。﹝方見補益。﹞

一小兒﹐四肢消瘦﹑肚腹脹大﹑行步不能﹐頗能飲食﹑作渴發熱﹑去後臭穢﹐此脾臟傷也。用異功散﹝方見補益﹞﹑肥兒丸調理而安。

一小兒﹐面色痿黃﹑眼泡微腫﹑作渴腹脹﹑飲食少思﹑腹中一塊或移動﹑小便澄白﹑大便不實﹐此脾疳之患。用四君子﹝方見補益﹞加山梔﹑蕪荑﹑肥兒丸而愈。

一小兒﹐尿濁如米泔。余以江南做酒小曲炒爲末﹐酒調下。三服愈。

卷之七

癖疾

錢仲陽云﹕癖塊者﹐僻於兩脇﹔痞結者﹐否於中脘。此因乳哺失調﹐飲食停滯﹐邪气相搏而成。或乳母六淫七情所致﹐古人多用克伐。痞癖旣久﹐飲食減少﹐脾气必虛﹐久而不愈﹐必先以固胃气爲主﹐使養正則積自除。若欲直攻其結﹐不惟不能善消﹐抑且損其脾土。凡脾土虧損﹐必變癥百出矣﹐當參各類及隨兒癥而主治之。

若癖塊日久﹐元气脾胃俱虛﹐宜朝服補中益气湯﹐夕服千金消癖丸﹐間與混元丹﹐兼服治之﹐獲效者多矣。

癖者﹐生於皮裏膜外也。

淨腑湯

治小兒一切癖塊﹑發熱口漧﹑小便赤﹑或泄瀉。

柴胡白茯苓﹝去皮﹞豬苓澤瀉三稜﹝醋炒﹞莪術﹝醋炒﹞山楂﹝去核。各一錢﹞黃芩白術﹝去蘆﹞半夏﹝姜制﹞人參﹝各八分﹞胡黃連甘艸﹝各三分﹞

上銼一劑﹐姜棗煎服。

肥兒丸

治癖如神﹝方見疳疾。﹞

千金消癖丸

治小兒癖疾﹑積塊﹐有殊效。

蘆薈阿魏﹝另爲糊﹞靑黛木香濃朴﹝姜炒﹞檳榔陳皮﹝去白穣。各一錢﹞麥芽﹝炒﹐四錢﹞

使君子﹝去殼﹞胡黃連山楂肉香附﹝水浸﹞三稜﹝醋炒﹞莪術﹝煨﹐醋炒。各二錢﹞水紅花子﹝微炒﹞神曲﹝炒。各四錢﹞

人參﹝去蘆﹞茯苓﹝去皮﹞白術﹝去蘆。各三錢﹞甘艸﹝炙﹐一錢﹞

上爲末﹐將阿魏一錢﹐白水和面打糊爲丸﹐綠豆大。每服四五十丸﹐米飲﹑白湯吞下。

益兒餅

治小兒癖疾。

水紅花子使君子﹝去殼﹞山楂肉﹝各五錢﹞白術﹝去蘆﹐四錢﹞檳榔﹝一錢半﹞木香﹝一錢﹞

神曲﹝炒﹐二錢半﹞

上爲末﹐入黃蠟﹑面﹐水和作煎餅喫。

至寶丸

眞阿魏﹝二錢﹞蘆薈天竺黃胡黃連雄黃穿山甲﹝炒﹞沈香白艸烏﹝泡﹞砂沒藥﹝各二分﹞

上爲極細末﹐用好酒和成一塊﹐入銅鍋內﹐再入酒半茶鐘﹐熬成膏。勿令火大﹐恐傷藥方﹐量可丸取出。

丸如豌豆大﹐每丸黃酒送下。十歲以上﹐服二丸﹐臨臥時服。待其自然汗出﹐三日服一次。重者﹐五七服﹐輕者﹐二三服﹐熱卽退﹑塊亦消。須要忌口。如服後熱不止﹐可後服金花丸﹔如羸弱不進食者﹐可先服平胃散。

癖疾方

麝香﹝二分﹞全蠍﹝去毒﹞斑蝥﹝去頭﹑翅﹑足﹞紅娘子﹝去頭﹑尾﹑足翅﹐女人用﹑男子去﹞

阿魏蠓虫﹝去足翅﹞血竭雄黃砂蘆薈木香當歸尾﹝酒浸﹞三稜﹝醋煮﹞莪術﹝醋煮﹞

香附米﹝炒﹞白豆蔻﹝去皮﹞蘿卜子﹝炒﹐各一錢﹞

上爲細末﹐醋糊丸﹐如梧桐子大。每服三五十丸﹐或酒﹑或溫水下。壯盛者可服。

癖疾方

蘆薈﹝五分﹞阿魏﹝五分﹞急性子﹝卽小桃紅子﹞水紅花子﹝一錢﹞黑白牽牛﹝共一錢﹞猴﹝燒灰一錢﹞

上爲細末﹐每服三分﹐黃酒送下﹐三帖全好。

癖疾方

牛黃﹝四分﹞雄膽﹝四分﹞血竭﹝一錢﹞蘆薈﹝四分﹞鑪甘石﹝五分﹞天竺黃﹝五錢﹞

黃蠟﹝五錢﹞淨皮硝﹝一兩﹞蜂蜜﹝四兩﹞

上將蠟化開﹐與蜂蜜一處﹐滚熟住火﹐傾入細瓷碗內﹐涼冷後﹐將羣藥爲細末﹐方入蜜蠟內攪勻。每日常服。先服用箸頭蘸喫﹐後多服不怕﹐十日全消。忌醋冷油膩之物。

又方

核桃仁﹝一斤﹞檳榔﹝二十个﹞砂﹝一錢﹞大黃﹝一兩﹞

上三味爲細末﹐入桃仁﹐水煮一炷香。水滚時﹐陸續入皮硝半斤﹐香盡硝亦盡﹐止食桃仁亦好。

淸香散

治癖疾生牙疳﹑潰爛臭穢。

乳香沒藥孩兒茶輕粉﹝炒﹞象皮﹝炒灰﹞象牙﹝焙黃﹞紅褐﹝炒灰﹞珍珠﹝焙黃﹞

海巴﹝焙漧。各等分﹞

上爲細末﹐搽患處﹐立時痛止﹐生肌如神。

桃花散

治癖气上攻﹐牙腮腐爛。

桃花信一塊﹐桑柴火內燒紅﹐淬入細茶濃鹵內。如此七次﹐去信﹐將茶鹵入雄黃一塊﹐研末入鹵內﹐用雞翎頻掃患處。止痛生肌﹐立時見效。

克堅膏

專治小兒癖塊﹑發熱羸瘦。

木鱉子穿山甲川烏甘遂甘艸當歸上各八錢﹐先用眞香油一斤入鍋內﹐將前藥熬成灰﹐濾去渣﹐再慢火熬﹐滴水不散﹐方下黃丹八兩﹐熬滴水成珠﹐方下細藥入內﹐再不見火蘆薈阿魏硼砂皮硝水紅花子﹝各五錢﹞砂﹝三錢﹞麝香﹝一錢﹞

上爲細末﹐入內攪勻不熬﹐攤爲膏藥。貼時﹐先用皮硝水洗皮膚﹐以膏貼癖。二三日後﹐覺肚內疾作疼﹐四五日發癢﹐糞後有膿血之物是其驗也。

抓癖膏

﹝李滄溪傳﹞香油﹝半斤﹞桐油﹝半斤﹞生豬腦子﹝半斤﹞男子血餘﹝灰水洗淨﹐不拘多少﹞桃仁﹝四兩﹞白蠟﹝四錢﹞

上俱下鍋內﹐文武火熬的腦子盡﹐用布絹濾去渣﹐次下飛過黃丹十四兩﹐熬成膏﹐待溫下﹕胡黃連﹑香白芷﹑蘇木﹑紅花﹑三稜﹑莪術﹝各三錢﹞﹑當歸尾﹑砂﹝各五錢﹞﹑麝香﹝一錢半﹞。各爲細末﹐照分兩重羅﹐入前膏內攪勻收貯。勿令泄气。如有積塊﹐先用皮硝煎水洗患處﹐令淨﹐次用生薑擦之﹐方用絹帛攤藥貼上﹔貼後﹐用熱鞋底炙熱熨之五七十徧﹐覺內熱方可。如貼後﹐癖卽消縮如神。

灸法

穴在小兒背脊中﹐自尾骨將手揣摸脊骨兩傍有血筋發動處兩穴。每一穴用銅錢三文壓在穴上﹐用艾炷安孔中﹐各灸七壯。此是癖之根﹐貫血之所。灸之﹐瘡卽發﹐卽可見效。灸不著血筋﹐則瘡不發﹐而不效矣。

化癖如神散

治痞塊積聚。

蟾酥黃蠟﹝各二錢﹞羚羊角牛黃﹝各五分﹞麝香﹝三分﹞巴豆肉﹝一錢﹞砂冰片﹝各一分﹞

上爲末﹐丸如菜子大。每用一丸﹐用扁頭鍼﹐或患處刺破皮入之﹐用膏藥粘貼。一伏時揭起﹐其癖化膿血出盡﹐服調理脾胃藥。

一小兒﹐患痞癖﹐服檳榔﹑蓬術﹑枳實﹑黃連之類﹐痞益甚。余曰﹕此脾經血虛痞也﹐不可克伐。遂用六君子加當歸數劑﹐胃气漸復﹐諸癥漸愈﹔乃朝用五味異功散加升麻﹑柴胡﹐夕用異功散加當歸﹑芍藥而愈。

﹝方見補益。﹞

卷之七

諸熱

小兒諸熱辧例﹕傷寒熱﹕手足梢冷﹐發熱惡寒而無汗﹐面色靑慘而不舒﹐左額有靑紋。

傷風熱﹕手足梢微溫﹐自汗﹐面赤而光。

傷食熱﹕目泡腫﹐右額有靑紋﹐身熱而頭額﹑腹肚尢甚﹐夜熱晝涼﹐面黃﹐或吐痢腹疼。

驚風熱﹕面色靑紅﹐額正中有靑紋﹐手心有汗﹐時作驚惕﹐手脈絡微動而發熱。

風熱﹕身熱﹐倍能食﹐唇紅頰赤﹐大小便祕。

潮熱﹕如水之潮﹐根據時而至。

變蒸熱﹕身體上下而蒸熱﹐上气虛驚﹐耳熱微汗﹐唇上下有白泡﹐狀如珠子。重者﹐身熱脈亂﹑腹痛啼叫﹑不能乳食﹑或吐。周歲以後﹐無此癥也。

潮熱﹐發渴有時﹔驚熱﹐顚叫恍惚﹔夜熱﹔夕發且止﹔餘熱﹐寒邪未盡﹔食熱﹐肚背先熱﹔疳熱﹐骨蒸盜汗﹔背熱﹐一向不止﹔煩熱﹐心躁不安﹔積熱﹐頰赤口瘡﹔風熱﹐汗出身熱﹔虛熱﹐困倦少力﹔客熱﹐來去不定﹔癖熱﹐涎嗽飲水﹔寒熱﹐發如瘧狀﹔血熱﹐辰巳時發﹔疹熱﹐耳鼻尖冷。諸熱得之﹐各有所歸﹐其間有三兩癥交互者﹐宜隨其輕重而治之。

諸熱爲病者﹐宜淸熱也。

大連翹飲

治小兒傷風感冒﹐發熱。痰壅﹑風熱﹑丹毒腫痛﹑頸項有核﹑腮赤癰癤﹑眼目赤腫﹑口舌生瘡﹑咽喉疼痛﹑小便淋瀝﹑胎毒痘疹餘毒﹑一切熱毒並治。

連翹瞿麥滑石車前子牛蒡子赤芍梔子木通當歸防風﹝各四分﹞柴胡黃芩荊芥﹝各一錢二分﹞蟬蛻﹝五分﹞甘艸﹝一錢六分﹞

上銼﹐竹葉十个﹑燈芯十莖﹐水煎﹐不拘時溫服。風痰熱變蒸加麥冬﹔實熱﹑丹熱加大黃﹔胎熱﹑瘡疹餘毒加薄荷葉﹔癰癤熱毒加大黃﹑芒硝。

五福化毒丹

治小兒壅積熱毒﹐唇口腫破生瘡﹑牙根出血﹑口臭頰赤﹑咽漧煩躁﹑或痘疹餘毒未解﹑或頭目身體多生瘡癤。

犀角桔梗﹝去蘆﹞生地黃﹝酒洗﹞赤茯苓﹝去皮﹞牛蒡子﹝微炒。各五錢﹞朴硝連翹玄參﹝黑者﹞粉艸﹝各六錢﹞靑黛﹝二錢﹐研極細﹞

上爲末﹐煉蜜丸﹐如龍眼大。每服一丸﹐薄荷湯化下。兼有驚﹐加朱砂爲衣。

卷之七

感冒

感冒者﹐宜發散也。

惺惺散

治外感風寒﹐鼻塞﹑痰嗽﹑發熱人參白術白茯苓桔梗栝蔞根細辛甘艸薄荷上銼﹐水煎服。

羌活膏

治小兒風寒外感﹐驚風內積﹐發熱喘促﹑咳嗽痰涎﹑潮熱搐溺﹐並痘疹初作。

人參白術獨活前胡川芎桔梗羌活天麻﹝各五錢﹞薄荷﹝各三錢﹞地骨皮﹝二錢﹞

甘艸﹝二錢﹞

上爲細末﹐煉蜜爲丸﹐如芡實大。每服一丸﹐姜湯研化下。

一小兒八歲。患傷寒﹐頭疼身痛﹑發熱口漧﹑面赤無汗。諸醫以傷寒治之﹐百藥罔效。已經旬日﹐袖手待斃。余以龍腦安神丸一服﹐其汗如雨卽瘥。

一小兒外感風邪﹐服表散之劑﹐汗出作喘﹐此邪气去而脾肺虛也。用異功散而汗﹑喘止﹔再劑而乳食進。

一小兒沈默昏倦﹑肢冷驚悸﹑其紋如弓之向裏﹐此屬胃气虛而外感寒邪也。先用惺惺散以解外邪﹑調胃气﹐諸癥頓愈。但手足逆冷﹐又用六君子湯調補元气而安。﹝異功散﹑六君子湯俱見補益。﹞

卷之七

傷食

傷食者﹐宜消導也。

萬億丸

治小兒乳食生冷所傷﹐發熱肚脹諸癥。﹝方見通治。﹞

消食丸

治小兒宿食不消。﹝又名消乳丸。﹞

砂仁陳皮三稜﹝炒﹞神曲﹝炒﹞麥芽﹝炒。各五錢﹞香附﹝炒﹐一兩﹞加白術﹝炒﹑五錢﹞

上爲末﹐麵糊爲丸﹐如麻子大。食後白湯送下﹐大小加減。

消食餅

治小兒時常傷食﹐皮黃肌瘦﹑肚大腹脹。用此焦餅﹐令常服之。

蓮肉﹝去皮﹞山藥﹝炒﹞白茯苓﹝去皮﹞神曲﹝炒﹞麥芽﹝炒﹞扁豆﹝炒﹞

上各等分爲末﹐每四兩入面一斤﹐水同和﹐烙焦餅用。

一小兒傷寒嘔吐﹑發熱面赤。服消導淸熱之劑﹐飲食已消﹐熱亦未退。余以爲胃經虛血﹐用六君﹑升麻﹑柴胡﹐四劑而痊。

一小兒十四歲。傷食發熱﹐服消導丸﹐胸腹膨脹﹑發熱作渴﹐此脾气復傷也。先用四君﹑升麻﹑柴胡﹐飲食漸進﹔用補中益气湯而愈。後因勞心發熱少食﹐用四物﹑升麻﹑柴胡而愈。

一小兒傷食發熱﹑抽搐﹑嘔吐﹑喘嗽﹐屬脾肺虛﹑气虛有熱﹐用六君﹑炒黑黃連﹑梔子而愈。﹝上方俱見補益。﹞

卷之七

腹脹

腹脹者﹐脾胃气虛也。

消脹散

治小兒腹脹。

蘿卜子﹝炒﹞蘇梗漧葛陳皮枳殼﹝各等分﹞甘艸﹝少許﹞

上銼﹐水煎服。食少者﹐加白術。

一小兒傷食腹脹﹐胸滿有痰。余用異功散而痊。後復傷食﹐腹脹作痛﹐或用藥下之﹐痛𨿽止而脹益甚﹐更加喘粗﹐此脾气傷而及於肺也。用六君加桔梗調補而痊。

一小兒停食﹐服通利之劑﹐作嘔腹脹。此脾胃復傷也。

用補中益气湯而愈。﹝上方俱見補益。﹞

卷之七

嘔吐

嘔吐者﹐乳食傷胃也。

定吐飲

治吐逆﹐投諸藥不止﹐服此神效。

半夏﹝湯泡透切片﹐焙榦爲末﹐二兩﹞生薑﹝洗淨﹐和皮一兩﹞薄桂﹝去粗皮銼﹐三錢﹞

上姜切作小框﹐如綠豆大﹐同前半夏和勻﹐入小鐺內﹐慢火順手炒。令香熟帶幹﹐方下桂再炒勻﹐微有香气﹐以紙攤開地上去火毒﹐候冷﹐略播去黑焦末。每服二錢﹐水一盞﹑姜三片﹐煎七分﹐空心﹐少與緩服。

定吐紫金核

治嘔吐。

丁香木香藿香半夏﹝姜湯泡七次﹞人參﹝去蘆﹞白術﹝去蘆。各一錢。﹞

上爲末﹐薑汁打糊爲丸﹐如棗核大﹐用沈香﹑朱砂各一錢爲衣﹐陰漧。每用一丸﹐用棗一枚去核﹐放藥丸在內﹐姜片夾﹐濕紙裹﹐灰火內煨熟﹐去姜紙﹐嚼喫﹐用米飲壓之。

一小兒傷食﹐發熱面赤﹑抽搐嘔吐﹑气喘吐痰﹐此飲食傷脾﹑肺气虛弱所致。用六君子湯﹑炒黑黃連﹑山梔各二分﹐一劑而愈。﹝方見補益。﹞

卷之七

泄瀉

泄瀉者﹐乳食傷脾也。

參苓白術散

治脾胃虛弱﹐飲食不進﹑多困少力﹑中滿痞噎﹑心中气喘﹑嘔吐泄瀉。此藥中和不熱﹐久服養气育神﹑醒脾悅色﹑順正辟邪。

人參白術﹝炒﹞茯苓﹝去皮﹞山藥﹝炒﹞甘艸﹝炙﹐各二錢﹞蓮肉﹝去心﹞﹑白扁豆﹝一錢半﹐薑汁浸炒﹞薏苡仁﹝炒﹞砂仁桔梗﹝去蘆。各一錢﹞

上爲細末﹐每服二錢﹐棗湯調下。量兒歲數加減。

啟脾丸

消食止瀉﹑止吐消疳﹑消黃消脹﹑定腹痛﹑益脾健胃。

人參白術﹝去蘆﹐炒﹞白茯苓山藥﹝炒﹞蓮肉﹝各一兩﹐去心﹞山楂肉陳皮澤瀉甘艸﹝炙。各五錢﹞

上爲末﹐煉蜜爲丸﹐梧桐子大。每服二三十丸﹐空心米湯下﹐或米湯研下服亦可。小兒常患傷食﹐服之立愈。

一方

益元散加白術末一兩﹐每服一二錢﹐米湯調下﹐止小兒泄瀉殊效。

一方

止治溏瀉﹐用柿餅燒熟食之卽止。

治小兒水瀉不止

五倍子爲細末﹐陳醋調稀﹐熬成膏﹐貼臍上卽止。

水瀉痢疾方

生薑﹝四兩﹞眞香油﹝四兩﹞黃丹﹝二兩﹞熬成膏藥貼臍﹐立效。

一小兒飲食後卽瀉﹐先用六君子﹑升麻﹑神曲﹑山楂而止﹔又用五味異功散加升麻而痊。後吐瀉腹痛﹐用保和丸二服﹐又用異功散調補脾气而安。

一小兒傷食﹐作瀉腹脹﹑四肢浮腫﹑小便不利﹐先用五苓散﹝方見中暑﹞加木香﹐旬餘﹐諸癥漸退﹔又用五味異功散爲主﹐佐以加減腎气丸﹐又旬日﹐二便調和﹐飲食漸進﹐浮腫旋消﹐乃用異功散調理而安。

一小兒因驚久瀉﹐面色靑黃﹐余謂肝木勝脾土也。朝用補中益气湯﹐夕用五味異功散加木香﹐子母俱服而愈。

一小兒久瀉兼脫肛﹑小腹重墜﹑四肢浮腫﹐面色痿黃﹑時或兼靑﹐諸藥到口卽嘔吐。審乳母﹐憂鬱傷脾﹐大便不實。先用補中益气湯﹑五味異功散及四神丸調治其母﹐不兩月﹐子母俱愈。﹝上方俱見補益。﹞

卷之七

吐瀉

上吐下瀉者﹐脾胃俱傷也。

白術散

治吐瀉﹐或病後津液不足﹐口漧作渴﹐和胃生津﹐止瀉痢﹐將欲成慢驚風者。

人參﹝去蘆﹞白術﹝去蘆﹞茯苓﹝去皮﹞藿香木香漧葛甘艸﹝炙。各等分﹞

上銼劑﹐水煎服。若小兒頻頻瀉痢﹐將成慢驚﹐加山藥﹑扁豆﹑肉豆蔻﹝煨。各一錢﹞姜一片﹐水煎服﹔若慢驚已作﹐加細辛﹑天麻﹝各一錢﹞﹑全蠍﹝三个﹞﹑白附子﹝八分﹑煨﹞﹔若冬月﹐小兒吐蛔﹐多是胃寒﹑胃虛所致﹐加丁香三粒﹔如胃虛不能食而大渴不止者﹐不可用淡滲之藥﹐乃胃中元气少故也﹐以此湯補之﹐加天花粉﹔若能食而渴者﹐白虎湯加人參﹔如中气虛熱﹐口舌生瘡﹐不喜飲冷﹐服之卽效。

燒鍼丸

治小兒吐瀉。

黃丹朱砂白礬﹝枯過﹞

上爲末﹐棗肉爲丸﹐如黃豆大。每服三四丸。戳鍼尖上燈焰上燒過﹐涼﹐米泔研爛調服。瀉者食前﹐吐者無拘時。外用綠豆粉﹐以雞子淸作膏。如吐﹐塗兩腳心﹔如瀉﹐塗囟門上。止則去之。

又方

治吐瀉。四君子湯加藿香﹑陳皮﹐一劑而愈。

助胃膏

治元气﹑脾胃虛弱﹐吐瀉不止﹐不思飲食及久瀉虛寒。

人參白術﹝去蘆﹞茯苓﹝去皮﹞甘艸﹝炙。各一錢半﹞白豆蔻﹝去殼﹞木香山藥﹝炒﹐五錢﹞

肉豆蔻﹝麵包煨﹐捶去油﹐二个﹞砂仁﹝炒﹐二十个﹞丁香官桂藿香﹝各三錢﹞陳皮﹝五錢﹞

上爲細末﹐煉蜜爲丸﹐彈子大。每服一丸﹐米湯化下。

祕方

治小兒水瀉。白礬﹑黃丹各五錢﹐用蔥白搗爛﹐塗臍上卽止。

治小兒吐瀉

小丁香﹐陳皮﹝各等分﹞。水煎溫服。

一小兒數歲間﹐每停食﹐輒服峻利之藥﹐後肚腹膨脹﹑嘔吐泄瀉。先用六君子湯﹐諸癥漸愈﹔又用補中益气湯而安。

一小兒腹脹﹐飲食後卽瀉﹐手足逆冷﹐此脾气虛寒也。先用人參理中丸﹐後用六君子湯而愈。

一小兒吐瀉乳食﹐色白不化﹐露睛气喘﹐此脾肺不足﹑形病俱虛也。先用異功散加桔梗﹑柴胡頓愈﹔再用補中益气湯而安。

一小兒因驚吐瀉腹脹﹐先用六君﹑木香﹑柴胡治之稍可﹔又以五味異功散而愈。後因驚搐痰甚﹐或用鎭驚化痰之藥﹐倦怠不食而泄益甚。先用異功加木香﹑鉤藤﹐四劑而愈。﹝方俱見補益。﹞

一小兒面黃肌瘦﹑泄瀉無度﹑腹脹如鼓﹑不思飲食﹐百藥不效。余教用好生白術﹐酒磨濃汁﹐以溫酒調﹐空心服﹐二三日卽愈。

卷之七

痢疾

東垣云﹕白者﹐濕熱傷气分﹔赤者﹐濕熱傷血分﹔赤白相雜﹐气血俱傷也。

痢疾者﹐腹中實積也。

萬億丸

﹝方見通治。﹞治小兒下痢赤白﹑腹痛初起者﹐一服卽愈。

一方

治小兒痢。用雞子一个﹐冷水下鍋煮一沸﹐取出﹐去白用黃研碎﹐以生薑汁小鐘半鐘和勻﹐與兒食。忌茶。

姜茶煎

治痢疾腹痛﹐不問赤白冷熱﹐皆可用之。

老生薑﹝切片﹑三錢﹞細茶﹝三錢﹞用新汲水煎服。

一方

用生薑﹑細茶﹑連根韭菜﹐三味同薑汁酒調﹐立止。

仙梅丸

治痢疾發熱發渴者。

細茶烏梅﹝水洗則去核﹐曬﹞

上爲末﹐用生蜜揭作丸﹐彈子大。每一丸﹐水冷熱隨意化下。

鐵門拴

治赤白痢疾﹑五種泄瀉。

文蛤﹝炒黃色﹐一兩﹞白礬﹝半生半﹐共三錢﹞黃丹﹝二錢﹞

上爲細末﹐黃蠟一兩﹐熔化爲丸﹐如綠豆大。每服大人十五丸﹐小兒五七丸﹐茶一錢﹑姜二錢煎湯下。

瀉痢方

五倍子炒黃色爲末﹐烏梅肉水浸爲丸﹐如彈子大﹐每服一丸。白痢﹐冷米湯下﹔赤痢﹐姜湯下﹔水瀉﹐冷水下。

水瀉痢疾方

飛白礬﹝一錢﹞﹑丁香﹝五分﹞。共爲末﹐水瀉白水下﹐痢疾黃酒下。

石蓮散

治小兒禁口痢﹐嘔逆不食神效。

石蓮肉﹝炒去心﹞

上爲末﹐每服一二錢﹐陳倉米飲調下。如嘔﹐加生薑汁二匙同服。一方﹐山藥末半生半炒﹐米飲調下。

香連丸

黃連﹝十兩﹐用吳茱萸五兩﹐水拌濕﹐入瓷器﹐頓滚湯中半日﹐炒焦黑﹞木香﹝二兩﹞

上爲末﹐醋糊丸﹐如赤豆大。每服二三丸﹐白湯下。

固腸丸

治紅白痢﹐日久不止。

黃蠟﹝一兩﹞黃丹﹝一兩﹐水飛﹞共化一處爲丸﹐如黃豆大。每服三丸。紅痢甘艸﹑白痢漧薑﹑紅白痢甘艸﹑漧薑湯下﹐空心服。

治水瀉痢疾

用鳳眼艸蜜水炒﹐爲細末﹐每服一錢。水煎﹐空心服﹐立止。

一小兒患痢脫肛﹐色赤或痛﹐用補中益气湯送香連丸而愈。後傷食作瀉﹐復脫肛不入﹐仍用前湯﹐更以蓖麻仁研﹐塗頂門而愈。

一小兒患痢﹐口漧發熱﹐用白術散煎與恣飲﹐時與白術散送下香連丸而安。

一小兒久痢﹐裏急後重﹐欲去不去﹐手足並冷﹐此胃气虛寒下陷也。用補中益气湯加木香﹑補骨脂﹑倍升麻﹑柴胡而愈。

卷之七

瘧疾

瘧者﹐膈上痰結也。萬億丸﹝方見通治。﹞

芫花散

治小兒瘧疾。

芫花根爲末﹐每用一二分﹐三歲兒用三分。以雞子一个﹐去頂入末攪勻﹐紙糊頂口﹐外用濕紙裹﹐灰火煨熟﹐嚼喫。

天靈散

天靈蓋燒存性﹐爲細末。每服五匣﹐黃酒調下立止。

消癖丸

治瘧母﹑停水結癖﹑腹脇堅痛。

芫花﹝炒﹞朱砂﹝各等分﹞

上爲細末﹐煉蜜爲丸﹐如小豆大。每十丸﹐棗湯送下。

祝由科

治瘧疾不愈。咒曰﹕吾從東方來﹐路逢一池水﹐水裏一條龍﹐九頭十八尾﹐問伊芳食甚的﹐只喫瘧疾鬼。上念一徧﹐吹在果子上﹐念七徧在上。令病患於五更雞犬不聞時﹐面東而立食訖﹐於靜室中安睡。

忌食瓜果葷肉熱物。此法十治八九﹐無藥處可以救人。果者﹐謂桃﹑杏﹑棗﹑栗之類。

一小兒先因停食腹痛﹐服峻厲之劑﹐後患瘧﹐日晡而作。余以爲元气下陷。欲治﹐以補中益气湯。不信﹐泛行淸熱消導﹐前癥益甚﹐食少作瀉。余朝用前湯﹐夕用異功散加當歸﹐月餘而愈。

一小兒每午前先寒後熱﹐不久愈。用六君子加炮姜﹐丸如芡實大﹐每服一丸。旬餘而安。﹝方見補益。﹞

卷之七

咳嗽

咳嗽者﹐肺傷風也。

參蘇飲

治小兒四時感冒﹑發熱頭痛﹑咳嗽喘急﹑痰涎壅盛﹑鼻塞聲重﹑涕唾稠粘﹑及內傷外感﹑一切發熱喘嗽。

紫蘇陳皮前胡桔梗半夏﹝薑汁炒﹞白茯苓﹝去皮﹞漧葛枳殼﹝麩炒。各等分﹞甘艸人參﹝二味減半﹞木香﹝少許﹞

上銼生薑三片﹐水煎﹐食後服。若肺實有邪﹐去人參﹐加黃芩﹑桑白皮﹑杏仁。

參花散

治咳嗽發熱﹑气喘吐血。

人參天花粉﹝各等分﹞爲末﹐每服五分﹐蜜水調下。

蜜梨噙

治咳嗽喘急。

甜梨一个﹐刀切勿斷﹐入蜜於內﹐面裹﹐灰火煨熟﹐去面喫梨愈。

一方

治小兒喉中痰壅喘急。用巴豆一枚﹐去殼搗爛﹐作一丸﹐以棉花包裹﹐男左女右﹐塞鼻中﹐痰卽墜下而愈。

一方

治傷寒潮熱痰咳﹝男婦小兒皆可用。﹞

郁金﹝三錢﹞石膏﹝一兩﹐過。﹞上共爲末﹐每服二三匙﹐淸茶送下。

一小兒傷風﹐咳嗽發熱﹐服解表之劑﹐加喘促出汗。余謂脾肺气虛﹐欲用補中益气湯加五味子補之。

不信﹐乃自服二陳﹑桑皮﹑枳殼﹐而發搐痰壅﹐仍用前藥加鉤藤鉤而痊。

卷之七

喘急

喘急者﹐痰气盛也。

一撚金

治小兒風痰吐沫﹑气喘咳嗽﹑肚腹膨脹﹑不思飲食。小兒肺脹喘嗽﹐多人看作風喉﹔大黃﹑檳榔﹑二牽牛﹐人參分兩等求﹔五味研成細末﹐蜜水調量稀稠﹔每將一字下咽喉﹐不用神鍼法灸。

上其癥﹐肺脹喘滿﹐胸髙气急﹐兩脇搖動﹑陷下作坑﹐兩鼻竅張﹑悶亂嗽渴﹐聲嘎不鳴﹐痰涎湧塞﹐俗云馬脾風。若不急治﹐死於旦夕也。

治小兒喉中痰壅喘甚

用巴豆一粒搗爛﹐作一丸﹐以棉花包裹﹐男左女右塞鼻﹐痰卽墜下﹐效。

一小兒患喘﹐服發汗之劑﹐汗出而喘益甚。用異功散頓愈﹔又用六君子湯而痊愈。﹝方見補益。﹞

一小兒有哮病﹐其母遇勞卽發﹐兒飲其乳亦嗽。用六君子﹑桔梗﹑桑皮﹑杏仁治之﹐母子並愈。

﹝方見補益。﹞

卷之七

小兒初生雜病

小兒初生﹐宜先濃煎黃連甘艸湯﹐急用軟絹或絲綿包指蘸藥﹐摳退場門中惡血。倘或不及﹐卽以藥湯灌之﹐待吐出惡沫﹐方與乳喫。令出痘亦稀﹐諸毒瘡亦少。

一初生三五月﹐宜繃縛令臥。勿豎頭抱出﹐免致驚癇。

一乳與食﹐宜相遠﹐不宜一時混喫﹐令兒生疳癖痞積。

一宜用七八十歲老人舊裙﹐舊襖攺作小兒衣衫﹐眞气相滋﹐令兒有壽。富貴之家﹐切不宜新制絲綾羅氈絨之類與小兒穿﹐不惟生病﹐抑且折福﹐必致夭殤。

一小兒生四五个月﹐止與乳喫﹔六个月以後﹐方與稀粥哺之﹔周歲以前﹐切不可喫葷腥並生冷之物﹐令兒多疾。若待二三歲後﹐臟腑稍壯﹐才與葷腥方好。

延生第一方

小兒初生﹐臍帶脫落﹐收置新瓦上﹐用炭火四圍燒﹐至煙將盡﹐放土地上﹐用瓦盞之類蓋之存性﹐研爲細末﹔預將朱砂透明者爲極細末﹐水飛過﹐臍帶若有五分重﹐朱砂用二分五釐﹐生地黃﹑當歸身煎濃汁一二蜆殼﹐調和前兩味﹐抹兒上間及乳母乳頭上﹐一日之內﹐晚至盡﹔次日﹐大便遺下穢污濁垢之物﹐終身永無瘡疹及諸疾﹐生一子則得一子﹐十分妙法也。

滌穢免痘湯

用練樹子一升﹐至正月初一日子時﹐父母只令一人知﹐將練子煎湯﹐待溫﹐洗兒全身頭面上下﹐以去胎毒。洗後﹐不出痘疹。如出亦輕﹐或只三五顆而已。

一方

用五六月間收絲瓜小小蔓藤陰漧﹐約重二兩半收起﹐煎湯洗。

一方

用葫蘆上藤蔓﹐如前法亦可。

稀痘萬金丹

治嬰兒未出痘時﹐胎毒在臟腑﹐因時气而發也。如在春秋二分﹐每服一丸﹐使痘毒漸消﹐出時稀少。如遇出痘時气﹐身一發熱﹐卽磨服一丸﹐毒從大便而出。若有黑陷倒靨﹐化下一丸﹐卽起死回生。如痘出至七日﹐若服﹐恐泄元气。修合者不可加減﹐以取不效。

麻黃根升麻﹝各一兩半﹞羌活樺皮茜艸根栝蔞根鼠粘子﹝炒﹞天麻連翹﹝各一兩﹞

當歸芍藥川芎﹝各七錢﹞

上銼作片﹐用水五升﹐煎至半升﹐去渣﹐入銀器內﹐以湯頓成膏﹐入煉蜜少許﹐調勻﹐入後藥﹕朱砂﹝五錢﹞﹑冰片﹑雄黃﹝各五分﹞﹑蝦蟆灰﹝一錢半﹞﹑麝香﹝七分﹞﹑全蠍﹝十四个﹐炙﹞。上爲末﹐入前藥和勻﹐分作十丸﹐以蠟封之﹐如彈子大﹐臨時用豬心血﹑或兔血調勻﹐熱酒調下﹐溫服。

凡初生小兒﹐口並牙根生白點﹐名馬牙﹐不能食乳。此與鵝口不同﹐少緩卽不能救﹐多致夭傷。

急用鍼縛箸頭上﹐將白點挑破出血﹐用好京墨磨薄荷湯﹐以手指撚母油頭髮蘸墨徧口擦之。勿令乳食。

待睡一時﹐醒方與乳食﹐再擦之。

小兒不時變蒸﹐變者﹐異常也﹐蒸者﹐發熱也﹐所以變換五臟﹑蒸養六腑﹐須要變蒸多變﹐气血方榮﹐骨脈始長﹐情性有異﹐則後來出痘輕可。凡變蒸﹐不宜服藥。或因傷食﹑因傷風﹑因驚嚇等項夾雜﹐相值而發﹐令人疑感﹐亦須守候一二日﹐俟病勢眞的﹐是食則消食﹐是風則行痰﹐是驚則安神。若變蒸而妄投藥餌﹐則爲藥引入各經﹐癥遂難識﹐而且纏綿不脫﹐反藥有所誤也。

一小兒月內發搐鼻塞﹐乃風邪所傷。以六君子湯加桔梗﹑細辛﹐子母俱服﹔更以蔥頭七莖﹑生薑一片﹐細擂攤紙上﹐合置掌中﹐令熱急貼囟門﹐少頃﹐鼻利搐止。

一小兒未盈月發搐嘔乳﹑腹脹作瀉﹐此乳傷脾胃。用五味異功散加漏蘆﹐令母服之﹐兒亦服匙許﹐遂愈。

卷之七

小兒雜病

胎熱胎寒者﹐稟受有虧也。

胎熱﹕小兒生下﹐面赤﹑眼間口中气熱﹑焦啼煩躁。

甘艸﹝一錢﹞黑豆﹝二錢﹞淡竹葉﹝五个﹞

上銼一劑﹐燈艸七莖﹐水煎﹐頻頻少進﹐令乳母多服。

胎寒﹕母孕時受寒﹐兒生下面色靑白﹑四肢厥冷﹑大便靑黑﹑口冷腹痛﹑身起寒栗。

當歸﹝炒﹞黃﹝蜜炒﹞桂心黃芩﹝炒﹞細辛龍骨﹝細研﹞白芍﹝煨﹐各等分﹞

上爲細末﹐每服一匙﹐以乳汁調下。

臍風撮口者﹐胎元有毒也。

臍風﹕多因斷臍之時﹐被風濕所乘﹐或者胎元稟有熱毒﹐則兒下胎時﹐視按其臍﹐必硬﹐直定有臍風﹐必自臍發出一道靑筋﹐行肚則分兩岔。行至心者必死。於靑筋初發﹐急用燈芯點油燃於燈上﹐自靑筋頭並岔行盡處燎之﹐以截住﹐不致攻心﹔更以外灸中脘三壯﹐內服萬億丸一二粒﹐以泄其胎毒也。

五通膏

治小兒臍風撮口。

生地黃生薑蔥白蘿卜子田螺肉﹝各等分﹞

上件共搗爛﹐搭臍四圍一指濃﹐抱住一時﹐有屁下泄而愈。

治小兒斷臍不如法﹐七日內有風出﹐用直僵蠶二三條﹐炒去絲﹐爲末﹐蜜調﹐敷口或乳頭上﹑帶下亦可。

香螺膏

治臍風腫硬如盤。

田螺三个﹐入麝少許﹐搗爛﹐搭臍上﹐須臾﹐再易﹐腫痛立消。

宣風散

初生小兒﹐臍風撮口﹑多啼不乳﹑口出白沫。

全蠍﹝二十八个﹐頭尾全者﹐去毒﹐用酒炙﹐爲末﹞麝香﹝一字﹐另研。﹞

上同和勻細末﹐每用半字﹐金銀煎湯調服。

撮口﹕由胎气挾熱﹐風邪入臍﹐毒流心脾之經﹐故令舌彊唇靑﹑聚口啼哭不得﹐當視其齒根之上有小泡子如粟米狀﹐急以溫水蘸靑綿布裹指﹐輕輕擦破﹐卽開口便安。甚者﹐用牛黃二分﹐將竹瀝調﹐滴入口卽愈。

胎驚夜啼者﹐邪熱乘心也。

胎驚宜

鎭驚散

治小兒在胎受驚﹐故生下來盈月而驚也。

朱砂﹝研細入﹞牛黃﹝少許﹞取豬乳汁調稀﹐抹入口中﹐加麝香少許尢效。

夜啼宜

花火膏

治邪熱相乘﹐焦躁夜啼。

燈火三顆﹐以乳汁調﹐抹兒口﹐或抹母乳上﹐令兒吮之。

一方

用燈芯燒灰﹐敷乳上﹐令兒吮之。

一方

加朱砂﹐共研末﹐用白蜜調﹐待兒睡﹐抹兒口內。

蟬花散

治小兒夜啼不止﹐狀若鬼祟。

蟬蛻七个﹐下半截爲細末﹐用薄荷湯調入﹐好酒少許﹐食後服。或者不信﹐將上半截爲末﹐根據前法服﹐復啼如初。古人立法﹐莫知其妙。小兒觸犯禁忌而夜啼者﹐宜醋炭燻﹐服蘇合香丸。

一方

用火柴頭一个﹐長四五寸﹐削平﹐面用朱砂寫云﹕撥火杖﹑撥火杖﹑將來作神﹐將捉著夜啼鬼﹐打殺不要放﹐急急如律令。

小兒夜啼不止﹐將朱砂書「甲寅」二字﹐貼牀頭卽止。

中惡天弔者﹐冒犯邪气也。

中惡宜

辟邪膏

治小兒卒中惡毒﹐心腹刺痛﹑悶亂欲死等癥。

降眞香白膠香沈香虎頭骨鬼臼龍膽艸人參白茯苓﹝各五錢﹞

上爲細末﹐入雄黃半兩﹑麝香一錢﹐煉蜜爲丸﹐乳香湯下。

天弔宜

鉤藤散

治小兒天弔﹑潮熱。

鉤藤人參犀角﹝各五錢﹞全蠍天麻﹝各二錢半﹞甘艸﹝炙一錢半。﹞

上銼一劑﹐水煎服。

鵝口﹑口瘡者﹐胃中濕熱也。

牛黃散

治小兒口中百病﹐鵝口口瘡﹑重不能吮乳及咽喉腫塞﹑一切熱毒。

牛黃冰片硼砂辰砂﹝研。各一分﹞雄黃靑黛﹝各二分﹞牙硝﹝一分半﹞黃連﹝末八分﹞黃柏﹝末八分﹞

上共入乳缽內研勻﹐每用少許﹐敷入口內。

瀉心湯

治小兒口瘡。淨黃連爲細末﹐蜜水調服。

一方

治小兒白口瘡。用黃丹﹑巴豆仁同炒焦﹐去豆用丹﹐摻口瘡上立愈。

重舌﹑木舌者﹐脾經實火也。﹝附弄舌。﹞

重舌﹐乃舌下生舌也。宜

當歸連翹湯

治小兒心脾有熱﹐舌下有形如舌而小者﹐名曰重舌﹐及唇口兩傍生瘡。

歸尾連翹白芷﹝各三錢﹞大黃﹝煨﹞甘艸﹝炙。各一錢﹞

上銼劑﹐水煎﹐食後頻服。

千金方

治重舌。

竹瀝靑黃柏末。二味和勻﹐無時點舌上卽退。

又方

用蒲黃塗之卽瘥。

又方

用膽礬研細敷之。

又方

用百艸霜﹑芒硝﹑滑石﹐共爲末﹐酒調敷之。

木舌﹐乃腫硬不柔和也。宜

雪硝散

治木舌。

朴硝﹝五錢﹞眞紫雪﹝二分﹞鹽﹝半分﹞

上爲末﹐入竹瀝二三點﹐用白湯調敷。﹝咽津無妨。﹞

瀉黃散

治小兒木舌﹑弄舌。

藿香葉﹝七分﹞山梔﹝一錢﹞軟石膏﹝五分﹞防風﹝四分﹞甘艸﹝七分﹞

上銼一劑﹐水煎﹐不拘時服。

走馬牙疳者﹐气虛濕熱也。

立效散

治走馬牙疳。

靑黛黃柏枯礬子末﹝各一錢﹞

上研細末﹐用米泔水先漱口內﹐摻貼患處。

淸胃升麻湯

治小兒牙腫﹑流涎腮腫﹑走馬牙疳﹐主陽明之熱。

升麻川芎白芍半夏﹝湯泡﹐各七分﹞漧葛防風黃連﹝酒炒二次﹞生甘艸﹝各五分﹞

軟石膏﹝煨﹐一錢﹞白術﹝七分﹞白芷﹝三分﹞

上銼一劑﹐水煎﹐食後熱服。能漱卽含漱而吐之。漱藥不用白術﹑半夏。

愛喫泥土者﹐脾臟生疳也。

淸胃養脾湯

治小兒愛喫泥土﹐乃脾虛胃熱所致﹐此藥主之。

黃芩軟石膏陳皮白術﹝去蘆﹞甘艸上各等分﹐水煎服。

砂糖丸

膩粉一錢﹐和砂糖爲丸﹐如麻子大﹐米飲送下﹐瀉出其土立愈。

黃金餅

治小兒好喫泥土。

漧黃土爲末﹐濃煎黃連汁和爲餅﹐食之立愈。

丹毒者﹐火行於外也。

赤腫者﹐遊走徧體也。

犀角消毒飲

治風毒赤紫丹癅﹑壯熱狂躁﹑睡臥不安﹑胸膈滿悶﹑咽喉腫痛﹑九道有血妄行﹑徧身赤毒及痘疹已出未出﹐不能決透﹐或已出熱不解﹐急服此。

牛蒡子﹝四錢﹐微炒﹞荊芥穗防風黃芩﹝各一錢﹞犀角﹝鎊﹞甘艸﹝各五分﹞

上銼一劑﹐水煎﹐不拘時服。無犀角﹐以升麻代之。

冰黃散

治赤遊丹毒。

土硝大黃末﹝各一錢﹞。上合一處﹐新汲水調勻﹐用雞翎蘸藥﹐頻頻塗掃。

又方

用伏龍肝﹐不拘多少﹐用雞子淸調敷患處﹐專治赤毒﹑赤腫﹑火毒走注。

泥金膏

治一切無名腫硬赤﹐但是諸般丹癅﹑熱瘰濕爛﹐大人亦同此治。

陰地上蚯蚓糞熟皮硝。蚯蚓糞三分之二﹐共一處研細﹐新汲水﹑井水濃調濃敷患處﹐幹則再上。

喉痺者﹐熱毒也。會厭兩旁腫者﹐爲雙乳鵝﹐是易治。一旁腫者﹐爲單乳鵝﹐是難治。

乳鵝差小者﹐爲喉痺。熱結於咽喉﹐且麻且癢﹐腫繞於外﹐髙咽喉風。喉痺暴發暴死者﹐名走馬喉風是也。

甘桔湯

治小兒咽喉腫痛﹐風熱等毒。

桔梗﹝二錢﹞防風荊芥薄荷黃黃芩甘艸﹝各一錢﹞

上銼一劑﹐水煎﹐食後頻頻溫服。

碧雪

治心肺積熱﹐上攻咽喉﹐腫痛閉塞﹑水漿不下﹐或生瘡癤﹑重舌﹑木舌並治。

碧雪眞靑黛硼砂與焰硝蒲黃甘艸末等分摻咽喉。

眼痛者﹐火盛也。

拔毒膏

治嬰兒患眼腫痛。

用熟地黃一兩﹐以新汲水浸透﹐搗爛貼腳心﹐布裹住﹐有效。

通天散

治赤眼暴發腫痛。

芒硝﹝五錢﹞雄黃﹝三錢﹞共爲細末﹐吹入兩鼻內流水﹐雙目流淚﹐卽效。

膿耳者﹐腎气熱衝也。

羽澤散

治耳中出膿﹐或痛或疼﹐或出水。

枯礬﹝少許﹞爲細末﹐吹入耳中卽愈。

一方

用五倍子燒灰存性爲末﹐吹入耳亦效。

一方

用抱出雞卵皮﹐炒黃色﹐爲細末﹐香油調﹐灌耳內﹐實時止疼。

黃龍散

治停耳。小兒因沐浴﹐水入耳中﹐水濕停畱﹐搏於血气﹐醞釀成膿耳。

枯礬龍骨﹝煨﹞黃丹﹝水飛﹞胭脂﹝燒灰﹞麝香﹝少許﹞海螵蛸﹝煨﹞

上爲細末﹐先將紙條拭漧膿水﹐後以藥摻入﹐勿令入風。

治停耳﹑膿耳﹐不問新久﹐痛不止。用黃蠟如皂角子大﹐搓成條﹐外用好綿艾捶熟﹐裹蠟條燒著﹐煙燻患處﹐痛止住燻。

鼻瘡者﹐風濕气攻也。

鼻瘡﹕熱壅傷肺﹐肺主气﹐通於鼻。風濕之气乘虛客於皮毛﹐入於血脈﹐故鼻下兩傍瘡濕癢爛﹐是名鼻慝。其瘡不痛﹐但所流處卽又成瘡﹐澤瀉散主之。

澤瀉散

﹝治鼻瘡﹞

澤瀉郁金山梔仁甘艸﹝炙。各一錢﹞

上爲細末﹐用甘艸煎湯﹐食後調服。

頭瘡者﹐熱毒也。

一掃光

治小兒頭上肥瘡﹐或多生虱子﹐搔癢成瘡﹐膿水出不止。

細茶﹝三錢﹑口嚼爛﹞水銀﹝入茶內研﹐一錢﹞牙皂花椒﹝各二錢﹞

上爲細末﹐香油調搽。

蠟油膏

治小兒頭瘡。

臘豬油﹝半生半熟﹞雄黃水銀﹝各等分﹞

上研三味和勻﹐先將水洗淨膿汁﹐後敷藥。

臍瘡者﹐風濕也。

枯礬散

治小兒因剪臍外傷於風邪﹐以致臍瘡不漧。

枯礬龍骨﹝煨。各五分﹞共爲細末﹐每用少許﹐幹摻臍上。

一﹑小兒臍中汁出並痛﹐用枯礬末幹敷﹐或黃柏末敷之。又蠶繭空燒灰存性﹐摻之亦可。

諸虫痛者﹐胃气傷也。

追虫散

治小兒虫積痛。凡腹痛﹐口中出淸水者﹐虫積也。

使君子﹝用肉二錢﹐用殼五分﹞檳榔﹝一錢。﹞

上銼一劑﹐水煎﹐食遠服。

一方

用使君子﹝一錢﹞檳榔﹝一錢﹞雄黃﹝五分﹞

上爲細末﹐每服一錢﹐苦楝根煎湯調下。

靈礬散

治小兒虫咬﹐心痛欲絕。

五靈脂﹝末﹐二錢﹞枯礬﹝五分﹞

上爲細末﹐每服二錢﹐水煎﹐不拘時服﹐當吐出虫卽愈。

練陽湯

治小兒蛔虫。歌曰﹕蛔虫退場門有三般﹐口鼻中來大不堪﹔如或白虫兼黑色﹐靈丹縱服病難安。

苦楝根皮﹝二錢﹞陳皮半夏茯苓﹝各一錢﹞甘艸﹝五分﹞

上銼一劑﹐生薑煎服。

錢氏白術散

治小兒冬月吐蛔﹐多是胃寒胃虛所致。

人參﹝去蘆﹞白術﹝去蘆﹞茯苓﹝去皮﹞藿香甘艸﹝各二錢﹞木香﹝二錢﹞

丁香﹝二粒﹞漧葛﹝二錢﹞

上銼﹐每劑一二錢﹐水煎溫服。

尾骨痛者﹐陰虛痰也。

小兒尾骨痛﹐乃是陰虛痰火所致。若陰虛而痛者﹐宜補陰降火湯主之﹔痰火作痛者﹐宜化痰降火湯主之。

補陰降火湯

治陰虛尾骨節痛。

當歸﹝酒洗﹞川芎白芍﹝酒炒﹞熟地黃﹝酒蒸﹞黃柏﹝炒﹞知母﹝酒炒。各等分﹞

上銼﹐少用官桂爲引﹐或以前胡﹑木香爲引。如痛不止加乳香﹑沒藥。

化痰降火湯

治痰火尾骨節痛。

陳皮﹝去白﹞半夏﹝薑汁制﹞茯苓﹝去皮﹞澤瀉黃柏﹝酒炒﹞知母﹝酒炒﹞甘艸﹝各等分﹞

上銼﹐必用前胡﹑木香爲引。蓋陰虛﹐故痰盛也。若痛不止﹐加乳香﹑沒藥。

陰腫疝气者﹐寒所郁也。

祕方

治小兒偏墜气痛。

五倍子燒灰存性爲末﹐以好酒調服﹐出汗立愈。

又方

治小兒外腎腫大。

牡蠣﹐不拘多少﹐爲末﹐用雞子淸調塗﹐卽消。

又方

治陰囊忽腫﹐或坐地多時﹐或風邪﹑或虫蟻吹者。

蟬蛻五錢﹐水一大碗﹐煎湯洗腫處﹐其痛立止。若不消﹐再煎再洗﹐後服五苓散﹐燈艸煎服。

又方

用蔥園內蚯蚓糞﹐以甘艸汁調﹐塗腫處﹐或薄荷汁調亦可。

仙傳方

治風熱﹐外腎赤腫痛﹐日夜啼叫﹐不數日﹐退皮如雞卵殼。愈而復作﹐用老杉木燒灰﹐入膩粉﹐淸油調敷患處卽效。

盤腸气痛者﹐風冷所搏也。

小兒盤腸气痛者﹐則腰曲幹啼﹑額有汗﹐是小兒爲冷气所搏而然。其口閉腳冷﹐或大便靑色不實﹑上唇幹者是也。此多因生下洗遲﹐感受風冷而致也。急用蔥湯淋洗其腹﹑揉蔥熨臍腹間﹐良久﹐尿自湧出﹐其痛自止﹐宜服乳香散。

乳香散

治盤腸气痛。

乳香沒藥﹝各等分﹞。共爲細末﹐以木香煎湯調服。

脫肛者﹐大腸虛滑也。

小兒脫肛﹐皆因久患瀉痢所致。大腸頭自糞門出而不收。宜用蔥湯燻洗﹐令軟送上。或以五倍子爲末﹐敷而頻托入﹔又以五倍子煎湯洗亦可。又以鱉頭燒灰存性﹐香油調敷﹔一法﹐以此物燒灰燻之﹐久自收。

又以東壁土泡湯﹐先燻後洗亦效。

提肛散

小兒大腸气虛﹐肛門脫出。

龍骨﹝一錢半﹞訶子﹝去核﹞沒石子赤石脂罌粟殼﹝去蒂﹐穣﹐醋炙。各等分﹞

上爲末﹐用米飲調﹐食前服。仍將蔥湯燻洗﹐令軟﹐款款托上。

一方

用蓖麻子搗爛﹐貼頂上﹐腸收卽去之。

脫肛洗藥

苦參五倍子陳壁土上等分﹐水煎湯洗﹐次用木賊末搽上。

遺尿者﹐膀胱冷弱也。

雞散

治小兒遺尿。

雞﹝一具﹞雞腸﹝一具﹐燒存性﹞豬泡﹝炙焦﹞

上爲末﹐每服一錢﹐黃酒調服。男用雌﹑女用雄。

破故紙散

破故紙一兩﹐炒爲末﹐每服一錢﹐熱湯調下。

桂肝丸

治小兒睡中遺尿不自去者。

官桂爲末雄鷄膽一具﹐等分搗﹐丸如小豆大。溫水送下﹐每日進三服。

尿濁者﹐濕滯脾胃也。

澄淸散

治小兒大便白﹑小便濁﹐或澄之如米泔。

白術茯苓白芍﹝炒﹞黃連﹝薑汁炒﹞澤瀉山楂﹝去子﹐各一錢﹞

靑皮﹝四分﹞甘艸﹝生﹐二分﹞

上銼一劑﹐水煎﹐空心服。

便血者﹐熱傳心肺也。

凡初生嬰兒﹐七日之內﹐大小便有血出者﹐此由胎气熱盛之所致也。因母食酒面炙爆熱毒等物﹐流入心肺﹐兒在胎內受之。熱毒傳入心肺﹐且女子熱入心﹐故小便有之﹔男子熱入於肺﹐故大便有之。治法﹐以生地黃取自汁﹐入蜜少許和勻﹐溫服﹐男女皆效﹐或甘露飲兼服尢妙。

甘露飲

治小兒胃中客熱﹐牙宣口臭﹑齒齦腫爛﹑時出膿血﹑饑煩不欲飲食及目赤腫痛﹑不任涼藥﹐口舌生瘡﹑咽喉腫痛及身面皆黃﹑肢體微腫﹑大便不調﹑小便赤澀並治。

熟地黃生地黃﹝酒洗﹞天門冬﹝去心﹞麥門冬﹝去心﹞枳殼﹝酒炒﹞茵陳黃芩﹝酒炒﹞

枇杷葉石斛甘艸﹝各等分﹞

上銼一劑﹐水煎﹐食後臨臥服。

一方

用生蒲黃﹑油頭髮燒灰﹐各一錢﹐爲末﹐生地黃汁﹐或米飲﹑乳汁調﹐同服。

下淋者﹐膀胱郁熱也。

五淋散

治膀胱有熱﹐水道不通﹐淋瀝不出﹐或尿如豆汁﹐或如沙石﹐或冷淋如膏﹐或熱拂便熱。

赤茯苓﹝六錢﹞赤芍藥山梔仁﹝各二錢﹞條黃芩﹝三錢﹞當歸甘艸﹝各五分﹞

上銼一劑﹐每服三錢﹐燈芯一團﹐水煎服。

一方

用生地黃﹑澤瀉﹑木通﹑滑石﹑車前各二錢。

吐血者﹐榮衛气逆也。

黃金丸

治小兒吐血﹑衄血﹑下血。

黃芩不拘多少爲末﹐煉蜜爲丸﹐如雞頭實大。三歲兒﹐每一丸﹐鹽湯化下。

柏枝散

治小兒衄血﹑吐血。

柏枝﹝曬漧﹞藕節﹝曬漧﹞各等分爲末。三歲者﹐服半錢﹐藕汁和蜜一匙調白湯下。

一方

用山梔子炒黑﹐每用三錢﹐生薑煎。

又方

治咯血﹑吐血﹑衄血。

用白芍藥爲末﹐磨犀角汁調服愈。

祕方

治小兒吐血不止。

用黃連末一錢﹑豆豉二十粒﹐水煎溫服。

小便不通者﹐膀胱火也。

通神散

治小便緊急不通﹐或去血。

小便閉塞不堪言﹐惟用兒茶末一錢﹔蓄煎湯來送下﹐霎時溲便湧如泉。

五苓散

豬苓澤瀉茯苓白術﹝各等分﹞官桂﹝減半﹞

上銼一劑﹐水煎﹐食前服。加車前子﹑燈艸尢效。

大便不通者﹐臟腑熱也。

萬億丸治大便不通如神。﹝方見通治。﹞

沒藥散

治小兒風與熱滯畱蓄上焦﹐胸膈髙起﹑大便不通。

沒藥大黃枳殼﹝炒﹞桔梗﹝各二錢﹞木香甘艸﹝各一錢﹐炙。﹞

上銼﹐每劑一錢﹐姜三片﹐水煎服。

治新生小兒二三日不大小便﹐用蔥汁﹑人乳各半﹐調勻﹐抹在口中同乳帶下卽通。

掩臍法

治小兒大小便不通。

取連根蔥白一莖﹑生薑一塊﹑淡豆豉二十粒﹑鹽一小匙﹐同研爛﹑捏作餅子﹐貼臍中。烘熱貼之﹐用絹帛紮定。良久﹐气透自通。不通﹐再易一餅。

二妙散

治小兒大小便不通。

六七月間﹐尋牛糞中有蜣螂﹐不拘多少﹐用綫串起陰漧收貯。用時﹐取一个﹐要全者﹐放淨磚上﹐四面以炭火烘漧﹐以刀從腰切斷。如大便閉﹐用上半截﹔小便閉﹐用下半截﹔二便俱閉﹐全用。爲細末﹐新汲水調服。

水腫者﹐土虧水旺也。

加味五皮飲

治小兒四肢腫滿﹐陽水陰水皆可服。

五加皮地骨皮生薑皮大腹皮茯苓皮﹝各一錢﹞加姜黃木瓜﹝各一錢﹞

上銼一劑﹐水煎服。一方去五加皮﹐加陳皮﹑桑白皮。

牽牛散

治小兒諸般腫脹。

黑牽牛﹝半生半炒﹞取頭細末﹐每服一二匙﹐桑白皮煎湯﹐磨木香汁調服。

黃膽者﹐脾胃濕熱也。

茯苓滲濕湯

治小兒黃膽﹐寒熱嘔吐而渴欲飲冷水﹑身體面目俱黃﹑小水不利﹑不得安臥﹑不思飲食。

茯苓茵陳山梔黃連黃芩防己白術蒼術陳皮靑皮枳殼豬苓﹝各一錢﹞澤瀉﹝三分﹞

上銼﹐水煎﹐徐徐溫服。如小便不通加木通﹔如傷食不思食加砂仁﹑神曲﹝炒﹞﹑麥芽﹝炒﹞。

汗者﹐陰陽偏勝也。

團參湯

治小兒虛汗﹐或心血液盛亦發爲汗。此藥收斂心气。

新羅人參川當歸﹝各三錢﹞

上細銼﹐用雄豬心一个﹐切二片。每服二錢﹐豬心一片﹐井水一盞半煎﹐食前作兩次服。

止汗散

治小兒腫而自汗。

故蒲扇灰﹝如無扇﹐只將舊蒲燒灰﹞爲末﹐溫酒調服。

牡蠣散

治小兒盜汗﹐因食生冷之物過度﹐或熱水淘飯﹐大能損土﹐爲水之所傷﹐不能制其津液﹐故汗自出也。

牡蠣﹝﹐二錢﹞黃﹝蜜炙﹞生地黃﹝各一兩﹞

上銼一劑﹐水煎服。

斑者﹐陰陽毒瓦斯也。

治小兒身常發熱風斑﹐及腳指常紅腫﹐此脾經風熱也。用防風通聖散去硝黃﹐加鼠粘子﹑酒炒黃連﹐爲末﹐亦用防風﹑白芷﹑薄荷﹑黃連﹑黃芩﹑黃﹑黃柏煎湯浴之﹐宜避風。

解顱鶴節者﹐胎元不全也。

解顱宜八物湯。有熱加酒炒黃連﹑黃﹑甘艸﹐水煎服。外絹帛緊束﹐及以白芨末敷之。

人參地黃丸

治小兒顱囟開解﹑頭縫不合﹐此乃腎气不成。胝主腎髓而腦髓海﹐腎气不盛﹐所以腦髓不足﹐故不能食。

人參﹝二錢﹞懷熟地﹝四錢﹞嫩鹿茸幹山藥白茯苓﹝去皮﹞牡丹皮山茱萸﹝去核。各二錢﹞

上爲細末﹐煉蜜爲丸﹐如芡實大。用人參煎湯研化﹐食遠服。

鶴節宜

當歸地黃丸

治小兒血气不充﹐故肌瘦薄﹑骨節呈露如鶴之膝。

懷熟地﹝酒蒸﹐八錢﹞山茱萸﹝酒蒸﹐去核﹞山藥﹝蒸﹞澤瀉﹝去毛﹞牡丹皮﹝去梗﹞

白茯苓﹝去皮﹞當歸﹝酒洗。各三錢﹞一方加鹿茸﹝酥炙﹞﹑牛膝﹝酒洗。各四錢﹐去蘆。﹞

上爲細末﹐煉蜜丸﹐如芡實大。每用熱水研化﹐食前服。仍以大南星炮去皮臍﹐研細末﹐入米醋調﹐敷絹帛上﹐烘熱貼之﹐亦良法也。

行遲發遲者﹐血气不充也。

行遲宜

調元散

治小兒稟受元气不足﹐顱囟開解﹑肌肉消瘦﹑腹大而脹﹑語遲行遲﹑手足如筒﹑神色昏慢﹑齒生遲。

幹山藥﹝五錢﹞白芍﹝炒﹞茯苓﹝去皮﹞茯神﹝去皮木。各二錢﹞白術﹝二錢半﹞

石菖蒲﹝一錢﹞人參﹝去蘆﹞熟地當歸川芎黃﹝蜜炙。各二錢半﹞甘艸﹝炙﹐一錢半﹞

上銼生薑三片﹑棗一枚同煎﹐不拘時服。嬰兒﹑乳母同服。

錢氏地黃丸

治肝腎虛弱﹑骨髓不充﹑不能行。根據本方加酒炙鹿茸﹑牛膝﹑五加皮同服﹐自然髓生而骨彊﹐卽能漸漸行也。

語遲者﹐邪乘心也。

菖蒲丸

治小兒語遲。

石菖蒲人參麥門冬﹝炒去心﹞川芎乳香當歸遠志﹝甘艸水泡去心﹞朱砂上爲末﹐煉蜜丸﹐黍米大。每服十丸﹐食遠﹐粳米湯飲下。

齒遲者﹐腎不足也。

芎歸散

治小兒齒遲。

川芎幹山藥當歸白芍﹝炒﹞甘艸﹝炙。各二錢半﹞

上爲細末﹐每服二錢﹐白湯調下﹐食後服。將此榦藥末擦牙齦卽生。

龜胸者﹐肺熱脹滿也。

龜胸丸

治小兒龜胸﹐髙如覆掌。

川大黃﹝煨﹐六錢﹞天門冬﹝去心﹞百合杏仁﹝去皮尖﹐麩炒﹞木通﹝去節﹞

枳殼﹝麩炒﹞桑白皮﹝蜜炙﹞甜葶藶﹝隔紙炒﹞軟石膏﹝各一錢﹞

上爲細末﹐煉蜜爲丸﹐如綠豆大。每服五丸﹐溫水化下﹐食後臨臥服。仍宜灸兩乳前各一寸半﹐上兩行三骨間﹐六處各灸三壯。春夏從下灸起﹐秋冬從上灸起。

根據法灸之。

龜背者﹐風邪入脊也。

龜背丸

治小兒龜背。

枳殼﹝麩炒﹞防風﹝去蘆﹞獨活大黃﹝煨﹞前胡﹝去蘆﹞當歸麻黃﹝去節。各三錢。﹞

上爲細末﹐麵糊丸﹐黍米大。每服十五六丸﹐看兒大小﹐以米飲下﹐食後服。仍灸肺兪穴﹐在三椎下兩旁各一寸半﹔心兪穴﹐在五椎下各一寸半﹔膈兪穴﹐在七椎下兩旁各一寸。六處穴各灸三壯。以小兒中指節爲一寸。艾炷以小麥大﹐但灸三壯而已。

小兒行遲﹑齒遲﹑解顱﹑囟塡﹑五軟﹑鶴膝﹑腎疳﹑齒豁﹑睛白﹑多愁﹐凡此﹐皆因稟受腎气不足﹐當以六味丸加鹿茸補之。若因精气未滿而禦女以通﹐多致頭目眩暈﹑口渴吐痰﹐或發熱足熱﹑腰腿酸軟﹐或自汗盜汗﹑二便澀痛﹐變生諸疾﹐難以名狀。余常用六味﹑八味二丸及補中益气之劑﹐加減用之﹐無不奏效。﹝方見補益。﹞

小兒五歲不能言﹐咸以爲廢人也。但其形色悉屬肺腎不足﹐遂用六味丸加鹿茸及補中益气湯加五味﹐兩月餘﹐形气漸健﹔將五月半載﹐能發一二言﹔至年許﹐始聲音明白。﹝方見補益。﹞

卷之七

痘瘡

小兒痘瘡何以知﹖腮赤眼泡亦赤時﹔呵欠噴嚏及驚怖﹐耳尖手指冰如之﹔證作三日瘡不見﹐升發之藥不可遲﹔敗毒葛根堪選用﹐解熱表汗最爲宜﹔寒涼之劑愼勿用﹐臟腑一動致災危。

小兒患痘瘡﹐臟腑虛寒者見證﹝忌服寒涼藥﹞﹕惡寒﹑寒熱往來﹑自汗惡風﹑手足厥冷﹑面靑﹑面色白﹑目睛靑色﹑糞色靑白﹔體淨﹑怠惰嗜臥﹑二便淸利﹑吐瀉不渴﹔昏睡﹑口鼻气冷﹑飲食不進﹑乳食不化﹔腹脹﹑聲音微弱﹑足脛冰冷﹑精神慢弱﹔懶言﹑吐乳瀉淸﹑脈浮細而虛﹝乃表虛﹞﹑脈沈細而遲﹝乃裏虛﹞。

小兒痘瘡﹐臟腑實熱者見證﹝忌服溫熱藥﹞﹕面赤﹑大便閉﹑身體壯熱﹑毛焦膚燥﹔唇紫﹑小便赤﹑手足熱極﹑驚悸譫語﹔眼黃﹑口气熱﹑吐痢而渴﹑狂亂叫哭﹔鼻塞﹑流淸涕﹑大便焦黃﹑腹脹不食﹔頭痛﹑身皆痛﹑煩躁痰壅﹑胸膈痞滿﹔嗆喉﹑咽漧燥﹑咳嗽喘促﹑上下失血﹔脈浮數而實大﹝表﹞﹑脈沈實而數﹝裏﹞。

痘有十候﹕發熱﹑初出﹑出齊﹑起泛﹑行漿﹑漿足﹑回水﹑收靨﹑結痂﹑還元。

初發熱宜﹕

加味敗毒散

初起發熱卽服此藥﹐神效。

柴胡前胡羌活獨活防風荊芥薄荷枳殼桔梗川芎天麻地骨皮。

上古方﹐除參苓﹐恐補早助火也。宜加紫艸﹑蟬蛻﹑蘇葉﹑麻黃﹑姜蠶﹑蔥白帶根解熱。泄瀉加豬苓﹑澤瀉﹐去紫艸﹐水煎熱服﹐出汗爲佳。

升麻葛根湯

發熱之初﹐未分麻痘﹑傷寒﹑傷食等癥﹐宜此解散﹐庶無誤事。

升麻葛根白芍﹝各三錢﹞甘艸﹝一錢﹞

上銼一劑﹐生薑三片﹐水煎熱服。寒月加蘇葉八分﹔四肢逆冷加桂枝一錢半﹔腰痛當知是痘﹐加桂枝錢半﹔時气酷烈﹐發熱太甚﹐乃是毒瓦斯盛﹐加牛蒡子一錢半﹐只服前敗毒散尢妙。

痘初出宜﹕

神功散

治痘出毒瓦斯太盛﹐血紅一片﹐不分地界﹐如紋蠶種﹐或諸失血﹑嘔﹐吐瀉﹐七日以前諸癥可服解毒。

黃人參白芍紫艸生地紅花牛蒡子﹝各等分﹞前胡甘艸﹝減半﹞

上銼﹐水煎﹐不拘時服。熱甚加黃連﹑黃芩各一錢﹔未退者﹐再加大黃研入。有驚者﹐加蟬蛻一个去翅足。若頭粒淡黑者﹐有寒乘之﹐加官桂一錢。

胡荽酒

痘初出時﹐宜用此酒徧噴四面牀壁﹐及與患者服。役人皆飲﹐能辟穢毒﹔又以淨胭脂點兩眼角﹐防痘入眼。

胡荽一束﹐銅錢大﹐細切﹐用好酒熱和與服。須臾﹐渾身通暢。過一二時﹐以紙蘸麻油點照於無痘處﹐又出如珍珠光亮數十顆矣。如無胡荽﹐卽用胡荽子研亦可。

痘出齊宜

保元湯

人參﹝二錢﹞黃﹝嫩者二錢﹞甘艸﹝一錢﹞

上銼一劑﹐生薑一片﹐水煎服。

四日以前有寒癥﹐其色黑慘﹐宜用保元湯加官桂。五日以後﹐有寒中裏者﹐用附子理中湯﹐不甚﹐只宜保元湯加官桂。

腹痛者﹐毒盛也﹐神功散主之。

面紅不退﹐地界不分者﹐神功散倍前胡。

吐者毒盛﹐乘火炎而宣也﹐神功散主之。

泄瀉者﹐火盛而奔越也﹐服神功散卽止。卻用升麻以升提之﹐不可用止澀之藥﹐惟解其毒則自止矣。

渴者﹐紅花子湯加牛蒡子﹐𨿽口中如煙起卽解。發渴者﹐或用人參﹑麥門冬湯飲之亦可。切不可用棗湯。

大渴者﹐取眞黃土百沸湯﹐碗蓋泡取水﹐少加砂糖調飲立止。

汗不止者而身已涼﹐乃血隨气溢也。用當歸﹝五錢﹞﹑黃﹝三錢﹞﹑酸棗﹝一錢﹞。共銼一劑﹐水煎溫服﹐立止。

痰﹐用白附子水磨服﹐效。不可用二陳湯﹐使燥陽明經﹐使孤陽無陰﹐不能施化也。

嗽﹐用杏仁煎湯﹐磨白附子服。

三日內頂陷者﹐非虛也﹐乃火盛陽極﹐反爲陰降﹐如當午樹枝向下。宜用九味神功散退其火。

三四日色慘不陰﹐宜用神功散活血退火﹐使其瑩滿光明。

或有失治﹐不知解毒﹐五六日間﹐以燈照之﹐生气未戕﹐其毒太盛作熱﹐地界紅燥﹐宜用神功散治之。觀隨其變而施治﹐猶或可救一二。過此則不能施其神功矣。

認痘法﹕故曰气尊血分者生﹐謂火靖而後出﹐气得其令﹐頭粒尖而白﹐根顆紅而不散﹐譬如一顆珍珠放在胭脂上也﹐頭粒白於上﹐見气升而尊﹐根紅於下﹐見血附而安其分也﹐故生。故曰毒參陽位者死﹐謂帶火而出﹐气不得令﹐頭粒紅紫﹑地界不分﹐譬如血﹑豬肝﹐勢極而不返﹐故死。若朱砂胭脂包者﹐生息之气猶存﹐可治也。

痘不治法﹕初出湧壯者不治﹐出如蠶種者不治﹔隨出隨沒者不治﹔如蚊虫咬者不治﹔气血相失者不治﹔倒出者不治﹔飲水如促鼻者不治。與肺气不能疏理也。

大凡七日以前爲裏實﹐不可投溫燥之劑﹐能助毒也。八日以後爲裏虛﹐不可投寒涼之劑﹐能伐生气也。

起泛宜﹕當起泛而不起﹐用川山甲炒成珠﹐研二錢﹐溫酒調服。

血弱不起﹐根底淡薄﹐用保元湯加丁香﹝三粒﹞﹑肉桂﹝一錢﹞﹑當歸﹝二錢﹞﹑川芎﹝一錢﹞﹑水煎服。

凡痘不起脹﹑灰白色﹑頂陷者﹐气血不足﹑虛寒癥也﹐宜托裏散加丁香。

凡痘紫紅不起脹者﹐火盛血熱﹐宜服內托散去桂﹑加紫艸﹑紅花﹔熱盛加黃芩﹔若紫黑陷伏﹑用此藥調川山甲炒成珠爲末﹐五分﹐同服。

內托散

治血气虛損﹐或風邪穢毒衝觸﹐使瘡毒內陷﹐伏而不出﹐或出而不勻。用此藥活血勻气﹑調出補虛﹑內托瘡毒﹐使之盡出易收。

黃﹝蜜炙﹞人參當歸﹝各二錢﹞川芎防風桔梗白芷濃朴﹝薑汁炒﹞甘艸﹝各一錢﹞

木香官桂﹝各三分﹞

上方於紅紫黑陷屬熱毒者﹐去桂﹐加紫艸﹑紅花﹑黃芩﹔若淡白﹑灰黑﹑陷伏屬虛寒者﹐加丁香救裏﹑官桂救表﹔當貫膿而不貫膿者﹐倍參﹑﹑當歸﹐煎熱﹐臨服入人乳汁﹑好酒同參溫服﹐此貫膿之巧法也﹔泄瀉加丁香﹑漧薑﹑肉蔻。

行漿宜﹕八日漿不行﹐其根虛薄﹑血少故耳。蓋以初起時毒載血妄行﹐未免躥進﹐其血虧矣。至此不能成漿﹐急以歸茸湯益之。

歸茸湯

鹿茸﹝酥炙﹐一兩﹞當歸﹝五錢﹞銼﹐酒煎服。

凡痘屬虛寒﹐八九日色光﹑白如水泡﹐頂陷根白﹑癢塌寒戰等癥。

回陽酒

鹿茸﹝酥炙焙﹞大附子﹝麵包煨去臍皮﹞嫩黃當歸﹝酒洗。﹞

上銼﹐好酒煎服。兼有痰嗽﹐加牛膽南星。

灰陷黑陷﹐嘔吐白沫爲表虛﹐用木香散。

嘔甚﹐用木香散加白豆蔻。此正治也。若未曾解毒﹐另有法。

寒戰切牙﹑癢塌泄瀉爲裏虛﹐用異功散。泄瀉甚﹐用異功散加肉豆蔻。

漧嘔屬胃虛裏熱﹐用異功散。

木香散

木香﹝磨﹞前胡黃白茯苓﹝去皮﹞白術濃朴﹝薑汁炒﹞訶子﹝煨﹐取肉﹞

陳皮﹝各一錢﹞肉桂﹝八分﹞人參丁香﹝雄者五粒。﹞

上銼一劑﹐水一鐘﹐煎八分。溫服。

異功散

當歸川芎人參﹝減半﹞黃白術﹝去蘆﹞白茯苓﹝去皮﹞訶子﹝煨﹐取肉﹞

大附子﹝麵包煨去皮臍﹞半夏﹝薑汁炒。各一錢﹞濃朴﹝薑汁炒﹞肉桂﹝各八分﹞小丁香﹝七枚﹞

上銼一劑﹐水一鐘﹐煎至八分﹐溫服。

漿行而作癢﹐此內熱而外爲風寒所束。用荊芥穗紙裹緊搓糊﹐粘指頭﹐令不散﹐燈上燒過﹐卻於桌上吹去灰﹐快放手﹐指定癢痘頭用荊芥穗火點癢處一下卽放退。患者自以爲妙﹐每癢痘悉點之立止。

行漿行足而發疔﹐認定是黑疔痘﹐或黑而硬﹐或有紅絲﹐或爲大紫泡﹐未曾解毒者﹐仍以神功散加雄黃﹑黃芩﹑黃連﹑大黃煎服。卻用點法﹕雄黃一錢﹐研胭脂﹐重浸水合濃﹐調雄黃末﹐點疔痘頂上﹐立時卽出紅活﹐亦神法也。蓋雄黃能拔毒﹐胭脂能活血水。

漿足宜﹕此時有咳逆﹐胃气上越欲絕也。以眞黃土﹐鼻邊聞之﹐立止。

九日而寒者異功散﹐甚者宜。九日寒戰﹐大附子半个面裹煨熱七錢﹑漧薑炒黑五錢﹑白術五錢﹑人參三錢﹐水煎溫服。

此時漿滿﹐或爲寒所薄﹐一時痘俱紫黑﹐卽如紫葡萄樣﹐不必驚恐﹐急以肉桂磨湯服之﹐立見如舊。

回水宜﹕九日十日﹐回水之時﹐元气燻蒸﹐眞陽運化﹐其水自然消燥﹐此循環之妙理也。其有未曾解毒﹐至此時水不能化﹐反歸於胃﹐與所伏之毒伏於陽明﹐則脾胃受戕﹐宜以定中湯治之。

定中湯

用眞黃土﹐能鎭安胃气﹐收斂中土﹐取眞正黃色不雜者﹐用一塊在碗內百沸湯泡﹐卽以碗蓋﹐少傾出用。如冷傾入盞內﹐外以熱水頓熱﹐用兩酒盞和藥﹕朱砂研細五分﹐能鎭心胞絡﹐使小腸不奔也﹔雄黃研細一錢﹐能解毒﹐使胃气寧也。二味同和勻﹐以黃土湯少加砂糖溫服﹐二服立效。煩躁﹑悶亂﹑發渴﹐定中湯加片腦半分﹐牛蒡子湯二盞和服。

有寒戰切牙等癥﹐宜用附子理中湯。

有擦破周身不能回水﹐急以新瓦椿作粉﹐摻在破處﹐立收。此妙法也。

收靨宜﹕若解毒不盡﹐或未經解毒﹐到當靨而不靨﹐發熱蒸蒸者﹐用甘露回天飲﹕砂糖半酒盞﹐百沸湯調一大碗﹐溫服﹐立時退熱﹐痘卽靨。萬發萬中﹐回天之力也。

若痘靨時濕靨﹐乃外潰之痘淋漓粘沾者﹐宜以甄陶散敷之﹕新瓦不拘多少﹐爲細末﹐篩過﹐絹袋包﹐撲患處。若干痂堆不落﹐內又窨膿﹐卽以瓦粉用鴨蛋淸調敷﹐立收而落痂矣。

當靨時腹痛不靨﹐其痛著在中脘﹐乃熱毒凝滯﹑瘀血作痛也。

手撚散

牛蒡子白芍桃仁大黃﹝各一錢﹞紅花﹝八分﹞桂枝﹝五分﹞

上銼一劑﹐水煎溫服。一服立愈。

若將靨時﹐其痘一時盡黑﹐非靨也﹐乃火極攻裏﹐卽凶矣。

結痂宜﹕外潰不結痂者﹐甄陶散敷之。結痂而誤犯風寒﹐惡寒發熱者﹐以補中益气湯主之。

補中益气湯

當歸黃﹝各一錢﹞人參﹝五分﹞白術﹝八分﹞柴胡升麻漧葛﹝各一錢﹞甘艸﹝五分﹞

上銼一劑﹐生薑一片﹐水煎服。

結痂後虛煩者﹐宜加味保元湯。

加味保元湯

黃﹝二錢﹞人參﹝一錢﹞麥門冬﹝去心﹐二錢半﹞知母﹝一錢半﹞梔子﹝炒﹐一錢半﹞

甘艸﹝五分﹞

上銼一劑﹐水煎溫服。結痂後有餘熱者﹐以前藥加牛蒡子﹝一錢半﹞﹑白附子﹝一錢﹞。

還元宜﹕痂落﹐血气尙虛無力者﹐宜調理﹐八物湯主之﹐或十全大補湯。

還元痂落﹐有餘毒﹐覺其聚於臟腑﹐時復作熱﹐腹內疼痛﹐宜牛蒡子飲主之。

牛蒡子飲

牛蒡子前胡黃連黃芩連翹白附子玄參赤芍﹝各一錢﹞羌活防風甘艸﹝各五分﹞

上銼一劑﹐水煎服。

五福化毒丹

治痘疹後餘毒﹐神效。﹝方見前諸熱。﹞

祖傳經驗祕方

凡痘後﹐不問癰毒發於何經﹐初起紅腫時用。

黑﹑綠﹑赤三豆﹐以酸醋浸﹐研漿﹐時時以鵝翎刷之﹐隨手退去﹐效。

﹝補遺祕方﹞治小兒痘疹不起發。用李樹上津膠﹐每用些須熬水﹐飲之卽起。

復生丸

治小兒痘疹不起發﹐紫黑陷伏﹐並痘疹初作﹐已發未發﹐服之﹐其毒卽解﹐五日以前可服﹐其效如神。﹝大梁鐘雲山傳。﹞

當歸白芍西芎升麻葛根甘艸﹝各五錢﹞嫩紫艸茸﹝一兩﹞辰砂﹝一兩一錢﹞

上爲末﹐煉蜜爲丸﹐如梧桐子大。每服一丸﹐冰﹑雪﹑雨三水送下。如無﹐河水亦可﹔或糯米湯入酒一匙送下亦可。

桃紅痘疔方

雄黃﹝一錢﹞紫艸﹝三錢﹞

上爲細末﹐胭脂汁調﹐將銀簪挑破黑疔﹐將藥點入內卽效。

發痘方

穿山甲﹝用錢鋪炒焦黃色﹞麝香﹝少許﹞。

上爲細末﹐六七歲者﹐熱酒調下三分﹐不可多用﹐蓋被片時﹐通身汗出。

牛黃散

治痘黑陷﹐虛弱而不起發。

朱砂﹝一分﹞牛黃﹝三釐﹞

上爲細末﹐蜂蜜打濕胭脂汁﹐取蜜調藥﹐用銀簪刺黑陷上爲之三次﹐一日塗一次﹐去黑。

卷之七

麻疹

麻疹﹐乃六腑腸胃之熱蒸於肺﹐外感內傷並發。與痘疹表似同裏實異。初熱三日﹐出脹共三日﹐出而又沒﹐沒而又出﹐一周時許。重者﹐徧身繃脹﹐眼亦封閉。有赤白微黃不同﹐仍要紅活﹐最嫌黑陷及面目﹑胸腹稠密﹐咽喉攢纏者逆。發不出而喘者﹐卽死。與大科癮疹相似﹐又與發斑相似﹐如錦紋﹐有空缺處﹐如雲頭狀。麻卽如麻﹐徧身無空﹐但疏密不同耳﹐仍有夾斑﹑夾丹﹑夾瘡同出者。

初起﹐呵欠﹑發熱﹑惡寒﹑咳嗽﹑噴嚏﹑流涕﹑頭眩﹐宜升麻葛根湯加紫蘇﹑蔥白以解肌。

切忌大汗。斑不紅者亦宜。乃麻痘初起之神方。潮熱甚﹐加芩連地骨皮﹔譫語調辰砂﹑六一散﹔咳嗽加麻黃﹑杏仁﹑麥冬﹑石膏﹔咳甚﹐另用涼膈散加桔梗﹑地骨皮﹔泄瀉宜四苓散﹔便血合犀角地黃湯﹔吐﹑衄血加炒山梔﹔不便赤加木通﹔寒熱似瘧﹐小柴胡湯。

初起全類傷寒﹐但面赤﹑中指冷爲異耳。

已出煩躁作渴者﹐解毒湯合白虎湯﹔喘便閉者﹐前胡枳殼湯加赤茯苓﹑大黃﹑甘艸﹑五味﹐水煎服﹔便閉三四日者﹐小承气湯﹑防風通聖散﹔譫語尿閉者﹐導赤散﹔如泔者﹐四苓散加車前﹑木通﹔諺語如狂者﹐解毒湯調辰砂六一散﹔大便血﹑小便亦見血者﹐犀角地黃湯合解毒湯﹔吐血衄血﹐解毒湯加炒山梔﹑童便﹔泄瀉﹐解毒湯合四苓散﹔喘兼泄瀉溺澀者﹐柴苓湯﹔煩渴﹑吐﹑作瀉者﹐白虎湯加蒼術﹑豬苓湯﹔熱盛漧嘔﹐解毒湯﹔傷食嘔吐﹐四君子湯﹔夏月因暑作嘔﹐四苓散加人參。忌用豆蔻﹑木香﹑姜﹑桂熱藥。

麻癥初起﹐已出已沒及一切雜癥﹐與痘毒大同﹐但始終藥宜淸涼。𨿽麻喜淸涼﹑痘愛溫暖﹐不易常道﹐虛則補﹐實則瀉﹐醫家活法。故治麻亦有血虛而用四物湯﹐气虛用四君子湯﹐天寒傷冷則溫中﹑理中之藥﹐一時之權變用也。

麻癥沒後﹐餘熱內攻﹐循衣摸牀﹑譫言妄語。神昏喪志者死。如熱輕﹐餘毒未除﹐必先見諸气色﹐𨿽預防之始終﹐以升麻葛根湯爲主﹐或消毒飲﹑解毒湯﹐隨癥選用。仍忌魚鮏蔥蒜之物。

升麻葛根湯

﹝方見痘瘡。﹞

辰砂六一散

﹝卽益元散﹐方見中暑。﹞

涼膈散

﹝方見火證。﹞

四苓散

﹝卽五苓散﹐方見中暑。﹞

犀角地黃湯

﹝方見吐血。﹞

小柴胡湯

﹝方見傷寒。﹞

解毒湯

﹝方見傷寒。﹞

白虎湯

﹝方見傷寒。﹞

小承气湯

﹝卽大黃﹑枳實﹐濃朴﹑水煎服。﹞

防風通聖散

﹝方見中風。﹞

導赤散

﹝卽生地﹑木通﹑甘艸﹑淡竹葉七个﹐水煎服。﹞

柴苓湯

﹝卽小柴胡湯合五苓。﹞

四君子湯

﹝方見補益。﹞

四物湯

﹝方見補益。﹞

理中湯

﹝方見中寒。﹞

淸毒飲

﹝牛蒡子﹑防風﹑荊芥﹑甘艸﹐水煎服。﹞

卷之八

癰疽

脈﹕癰疽脈數﹐浮陽沈陰。浮數不熱﹐但惡寒侵。若知痛處﹐急灸或鍼。洪數病進﹐將有膿淫。

滑實緊促﹐內消可禁。宜托裏者﹐脈虛濡遲。或芤澀微﹐潰後亦宜。長緩易治﹐短散則危。結促代見﹐必死無疑。

瘡瘍之癥﹐當察經之傳受﹐病之表裏﹐人之虛實而攻補之。假如腫痛熱渴﹑大便閉結者﹐邪在內也﹐疏通之。腫作痛﹑寒熱頭疼者﹐邪在表也﹐宜發散之。腫痛甚者﹐邪在經絡也﹐和解之。

微腫微痛而不作膿者﹐气血虛也﹐補托之。漫腫不痛﹑或不作膿﹑或膿成不潰者﹐血气虛甚也﹐峻補之。色黯而微腫痛﹑或膿成不出﹑或腐肉不潰者﹐陽气虛寒也﹐溫補之。若疑其未潰﹐而槪用敗毒﹐復損脾胃﹐不惟腫者﹐不能成膿而潰者﹐亦難收斂﹐七惡之癥蜂起﹐多致不救。經云﹕諸痛癢瘡瘍﹐皆屬心火。若腫赤煩躁﹑發熱引冷﹑便閉作渴﹑脈洪數實﹐是其常也。𨿽在嚴寒之時﹐必用大苦寒之劑﹐以瀉熱毒。若脈微皮寒﹑瀉痢腸鳴﹑飲食不入﹑嘔吐無時﹑手足逆冷﹐是變常也。𨿽在盛暑之時﹐必用大辛溫之劑﹐以助陽气。經曰﹕用寒遠寒﹐用熱遠熱。有假者反之﹐𨿽違其時﹐必從其癥。

癰疽﹐大按乃痛者﹐病深﹔小按便痛者﹐病淺。按之處陷不復者﹐無膿﹔按之處卽復者﹐有膿。

不復者可消。若按之都牽彊者﹐未有膿也﹔按之半軟者﹐有膿也。又手按上下不熱者無膿﹔若熱甚者有膿。凡覺有膿﹐急當破之。無膿但气腫﹐若有血﹐愼之愼之﹗不可鍼破也。

癰者﹐大而髙起屬乎陽﹐六腑之气所生也。疽者﹐平而內發屬乎陰﹐五臟之气所成也。

凡癰疽未破﹐毒攻臟腑﹐一毫熱藥不敢用。若已潰破﹐臟腑旣虧﹐飲食少進﹐一毫冷藥不敢用也。

腫瘍者﹐癰疽未見膿而腫也。腫瘍內外皆壅﹐宜以散毒表散爲主。設欲行大黃者﹐宜審其虛寒之原。

癰疽初起之時宜

灸法

治癰疽發背初生﹐累試累效。凡人初覺癰疽發背﹑已結未結﹑赤熱腫痛﹐先以濕紙覆其上﹐立視﹐候其紙先漧處卽是結疽頭處。取大蒜切成片﹐如三个銅錢濃﹐安在頭上﹐用火艾壯灸之三壯﹐換一蒜片。痛者﹐灸至不痛﹔不痛者﹐灸至痛時方住。最要早覺早灸爲上﹔方發一二日者﹐十灸十愈﹔三四日者﹐六七愈﹔五六日者﹐三四愈﹔過七日﹐則不可灸矣。若有十數頭作一處生者﹐用大蒜搗成膏作餅子﹐鋪瘡頭上﹐聚艾燒之﹐亦能安也。若背上初發赤腫﹐內有一粒﹐黃如粟米者﹐卽用獨蒜切片如前灸法治之﹐次日去痂﹐膿自潰也。

竹筒吸毒方

諸般惡瘡並治。

用苦竹長一二寸﹐用頭節妙﹐刮去靑皮﹐似紙薄爲佳﹐其大小隨瘡斟酌﹐應毒瘡初發時用﹕白蒺藜蒼術烏皮白濃朴﹝各五錢重﹞

上四味銼片﹐用水一碗﹐同煎竹筒﹐煎煮以藥將幹爲度。

乘竹筒熱﹐以手按之於瘡上﹐頃之﹐其筒自粘在瘡上﹐不必手按也。仍更用前藥分兩再煮﹐候前竹筒冷﹐以手拔去﹐再換熱者﹐如前法﹐其膿自吸入筒中而愈。

荊芥敗毒散

治癰疽疔腫﹑發背乳癰等癥﹐憎寒壯熱﹐甚者頭痛拘急﹐狀似傷寒﹐一二日至四五日者﹐一二劑散其毒。輕者﹐內自消散。

防風荊芥羌活獨活柴胡前胡薄荷連翹桔梗枳殼川芎茯苓金銀花甘艸大便不通加大黃﹑芒硝﹐熱甚痛急加黃芩﹑黃連。

上銼﹐生薑煎服。瘡在上﹐食後服﹔在下﹐食前服。

千金漏蘆湯

治一切惡瘡腫毒﹑丹癅瘰瘍﹑疔腫魚睛﹑五發瘭疽。初起一二日﹐便如傷寒﹐頭痛煩渴﹑拘急惡寒﹑肢體疼痛﹑四肢沈重﹑恍惚悶亂﹑坐臥不寧﹑皮膚壯熱﹑大便閉結﹑小便赤黃並治。妊婦勿用。

漏蘆白蘞黃芩麻黃枳實﹝麩炒﹞升麻芍藥甘艸﹝炙﹞大黃芒硝連翹。

上銼作劑﹐水煎服。

追風通气散

治癰疽發背﹑腦疽流注﹑腫毒﹑救壞病﹑活死肌﹐弭患於未萌之前﹐拔根於旣愈之後。

此藥順气勻血﹐扶植胃本﹐不傷元气﹐滌蕩邪穢﹐自然通順﹐不生變癥﹐兼治打破傷折﹑疝气血疝香港腳﹑諸气痞塞﹑塊痛腰痛﹐一切痰飲爲患。

當歸何首烏﹝不犯鐵器﹞木通﹝去皮節﹞赤芍白芷烏藥小茴香枳殼﹝麩炒﹞甘艸上銼劑﹐酒﹑水各煎。病在上﹐食後服﹔在下﹐食前服。

一﹑癰疽初萌﹐必气血凝滯所成﹐爲日旣久﹐則血積於所﹐滯而後盛作﹐故病患气血盛者減當歸﹐多則生血﹐發於他所再結癰毒﹐生生不絕矣。

一﹑癰疽發背在上者﹐去木通﹐恐導虛下元﹐爲上盛下虛之病﹐難於用藥。

一﹑癰疽生痰有二﹕一胃寒生痰﹐加半夏健脾化痰﹔二乃郁而成風痰﹐加桔梗﹑生薑。

一﹑流注﹐可加獨活。流注者﹐气血凝滯﹐故气滯則血畱而凝。加獨活者﹐可以動一身血脈﹐血脈旣動﹐豈復有流注乎﹖﹝一方以醋濕紙貼痛處﹐以炒鹽熨之卽消。﹞

一﹑流注起於傷寒﹐傷寒表未盡﹐遺毒於四肢經絡﹐澀於所滯而後爲流注也。如病尙有潮熱﹐則裏有寒而未盡散﹐加升麻﹑蘇葉﹔熱不退﹑加漧葛﹔頭痛加川芎﹑姜﹑蔥﹔無汗用酒﹑水各半煎﹐大能行血生气故也。

一﹑發背旣久不愈﹐乃前醫用涼藥過也。涼藥內傷其脾﹐外冰其血。脾主肌肉﹐脾旣受傷﹐飲食必減﹐顏色痿瘁﹐肌肉不生﹔血爲脈絡﹐血一受冰﹐則气不旺﹐肌肉糜爛。故必理脾﹐脾健肉自生。本方去木通﹐少用當歸﹐加濃朴﹑陳皮﹔盛則加白豆蔻。

一﹑凡病癰疽之人﹐有泄瀉者﹐不可便服此藥。宜先服蠟礬丸止瀉﹐後用此。

一﹑腸肚內癰﹐宜十宣散與此方相間服之﹐並宜加忍冬藤。

一﹑腫毒堅硬不穿加川芎﹑獨活﹑麻黃﹑連須蔥煎服﹐出汗卽穿。

一﹑傷折在頭上去木通﹐加川芎﹑陳皮。

一﹑經年腰痛加萆﹑玄胡索﹐酒煎。

一香港腳加木瓜﹑檳榔﹑穿山甲﹑水煎。

一痰飲爲患﹐或喘或咳或暈﹑頭痛睛疼﹑徧身拘急﹑骨節痺疼﹑胸背頭項腋胯腰腿手足聚結腫硬﹐或痛或不痛﹐按之無血潮﹐𨿽或有微紅亦淡薄不熱﹔堅如石﹐破之無膿﹐或有薄血﹑或淸水﹑或乳汁﹔又有壞肉如破絮﹔或又如瘰在皮肉之間如雞卵﹐可移動﹐軟活不硬﹐破之亦無膿血﹐鍼口肉突出﹐惟覺咽喉痰實結塞﹐作寒作熱加南星﹑半夏。

神功散

治癰疽發背﹑一切疔毒並瘰等癥﹐已成未成患者神效。

川烏﹝泡去皮尖﹞川黃柏﹝炙去粗皮﹐各等分﹞

上爲細末﹐用唾調成膏。如唾少﹐漱口水亦可﹐發背癰疽等瘡才起者﹐敷患處畱頂。候藥幹﹐用淘米水時常潤濕。每日藥敷一次。如瘡已成重患將潰爛者﹐先將槐枝﹑艾葉煎湯頓溫﹐將瘡洗淨﹐用絹帛展去膿血﹐以香油潤患處﹐用綿紙仍照患處剪成圓錢畱頂粘貼﹐後用藥塗於紙﹐如幹﹐根據前用淘米水潤。日換一次﹐聽其自然流膿﹐不可手擠。如敷藥後﹐病患瘡覺住痛﹐減熱卽愈。

如生肌﹐則腐肉自落。腐如不落者﹐剪割亦可﹐最不宜用鍼。發背不宜貼膏藥。凡醫瘡﹐屏去別醫﹐止飲別藥方可治。忌气怒﹑房事﹑勞復並孝服體气﹐飲酒之人﹐飲食忌酒﹐並雞﹑羊﹑魚﹑肉﹑瓜茄﹑姜辣之物。若因气怒﹐再復發腫﹐根據前治之。如治對口並腦疽﹐不必洗去舊藥﹐逐次添藥﹐恐動瘡口惹風也。一腫毒加南星﹑赤小豆等分﹐醋調塗卽消﹐薑汁亦可。

眞人奪命飲

治一切癰疽疔腫﹐不問陰陽虛實善惡﹐腫潰大痛或不痛。然當服於未潰之先與初潰之際。如毒已失潰不可服。仍用一劑﹐大勢已退﹐然後隨癥調治﹐其功甚捷﹐誠仙方也。

穿山甲﹝三大片﹐切﹐蛤粉炒成珠﹞天花粉甘艸節乳香﹝明透者﹞赤芍白芷﹝各一錢﹞

防風貝母﹝各七分﹞沒藥皂角刺﹝各五分﹐炒﹞陳皮﹝一錢半﹞歸尾﹝一錢半﹞金銀花﹝二錢﹞

上銼一劑﹐好酒煎﹐空心﹑熱服。能飲者﹐服後再飲酒三五杯﹐滓再煎服。在背兪﹐倍皂角刺﹔在腹膜﹐倍白芷﹔在胸次﹐加栝蔞仁﹝二錢﹞﹔在四肢﹐倍金銀花。

呂洞賓仙傳化毒湯

治癰疽﹑發背﹑乳癰﹑一切無名腫毒。初起服之立消。已成已潰服之立愈。

防風甘艸節白芷茯苓貝母黃芩連翹白芍﹝各一錢﹞天花粉金銀花﹝各一錢二分﹞

半夏﹝七分﹞乳香沒藥﹝各五分﹞

上銼一劑﹐好酒煎。胸前﹐飯前服﹔背上﹐飯後服﹔下部﹐空心﹔上部﹔食後。俱要出汗爲度。如無汗﹐用木香燻腳膝腕內﹐被蓋汗出而愈。

神仙排膿散

治惡瘡毒﹑風毒﹑疔瘡﹑背花瘡﹑小兒惡瘡﹐膿血俱從大便中出。亦治气滯腹脹及婦人經閉不通。此方﹐壯實之人可用﹐虛弱者當忌之矣。

大黃﹝十二兩﹐酒浸一宿曬漧﹞白芷沈香木香乳香沒藥穿山甲﹝陳壁土炒。各五錢﹞

上各爲細末﹐量人虛實用之。實者不過三錢﹐虛者二錢半。臨臥﹐用好生酒調服。服後﹐禁飲食湯水半日。五更覺腹內疼痛﹐動三五次﹐以稀米粥補之。服此藥內有穿山甲﹐恐令人作嘔﹐須愼之﹐卽嚼生蔥可止。凡修合此藥要誠意﹐不可令婦人﹑雞犬見﹐又不可多合﹐恐久放則不效矣。

芙蓉膏

治癰疽發背諸毒。

芙蓉葉﹝或皮或根亦可﹞黃荊子上各等分﹐入石臼內搗極爛﹐用雞子淸調﹐搽於瘡上畱頂﹐不過二次收功。頂如煙起﹐立時止痛。其效如神。

一方

治發背癰疽﹐不問已潰未潰﹐敷上立消﹐止痛如神。

白金鳳花科﹐連根葉同搗爛。先用陳米醋洗淨患處﹐後敷藥﹐一日一換。瘡將好﹐用桑葉醋煮一滚卽撈起貼瘡上﹐卽生肌收口而愈。

潰瘍者﹐癰疽之膿已潰出也。瘍潰﹐內外皆虛﹐宜以補接爲主。設欲行香散者﹐宜防其虛實之失。

由是言之﹐則癰疽之腫時與潰時不同。

癰疽已潰之後﹐宜後方。﹝李氏云﹕疽疾將安﹐每日當服十全大補湯以補气血﹐宜與千金內托散相間服。﹞

托裏消毒飲

治一切癰疽六七日未消者。服此藥﹐瘡未成卽消﹐已成卽潰﹐能壯气血﹑固脾胃﹐使毒瓦斯不能內攻﹐使毒膿易潰﹑肌肉易生。切不可早用生肌之藥﹐恐毒未盡反潰爛難愈。

金銀花﹝三錢﹞黃﹝蜜水炒﹞天花粉﹝各二錢﹞防風當歸﹝酒洗﹞川芎白芷濃朴﹝薑汁炒﹞桔梗穿山甲﹝炒成珠﹞皂角刺﹝炒。各一錢﹞陳皮﹝三錢﹞

上銼一劑﹐酒﹑水各一盞煎服。瘡在上﹐食後服﹔在下﹐空心服。後用水煎服。

千金內托散

治癰疽瘡癤﹐未成者速敗﹐已成者速潰﹐膿自去﹐不用手擠﹔惡肉自去﹐不用刀鍼。

服藥後﹐疼痛頓解﹐此藥活血勻气﹐調胃補虛﹑祛風邪﹑辟穢气﹐乃王道之劑。宜多服之大效。

黃﹝蜜炙﹞人參當歸﹝酒洗各二錢﹞川芎防風桔梗白芷濃朴﹝薑汁炒﹞薄荷甘艸﹝生用。各一錢﹞加金銀花亦可。

上爲細末﹐每服二錢﹐黃酒調下。不飲酒﹐木香湯調下亦可。或都作一劑﹐用酒煎尢佳。癰疽腫痛﹐倍白芷﹔不腫痛﹐倍官桂﹐不進飲食加砂仁﹑香附﹔痛甚加乳香﹑沒藥﹔水不幹加知母﹑貝母﹔瘡不穿﹑加皂角刺﹔咳加半夏﹑陳皮﹑杏仁﹑生薑五片﹔大便閉加大黃﹑枳殼﹔小便澀加麥門冬﹑車前子﹑木通﹑燈艸。

十全大補湯

治癰疽潰後﹐補气血﹑進飲食﹐實爲切要。凡膿血出多﹐陰陽兩虛﹐此藥有回生起死之功。但不分經絡﹐不載時令﹐醫者觸類而長之可也。或見腫平痛寬﹐遂以爲安。

慢不知者無補調養之功﹐愈後虛證復見﹐因而轉爲他病而危劇者多矣。

神仙蠟礬丸

治癰疽及肺癰﹑腸癰﹐能消毒﹑固臟腑﹑止疼痛﹑護脂膜﹑止瀉漏﹐化膿癰疽潰後宜。兼治諸瘡毒﹑粉癅﹑痰核﹐三五年者﹐半料卽消。不問惡瘡新起者亦效。

黃蠟﹝二兩﹞白礬﹝三兩﹞

上爲末﹐熔蠟爲丸﹐如梧桐子大。每服三十九﹐酒下。不飲酒﹐熟水下。一日服三次。肺癰﹐蜜湯下。

咳嗽﹐姜湯下。

五善七惡主治﹕夫善者﹐動息自寧﹐飲食知味﹑便利調勻﹑膿潰腫消﹑水鮮不臭﹑神彩精明﹑語聲淸朗﹑體气和平是也。此屬腑癥﹐病微邪淺﹐更能愼起居﹑節飲食﹐勿藥自愈。惡者﹐乃五臟虧損之癥。或因汗下失宜﹐榮衛消灼﹔或因寒涼克伐﹐气血不足﹐或因峻厲之劑﹐胃气受傷﹐以致眞气虛而邪气實﹐外似有餘而內實不足。法當純補胃气﹐多有可生。不可因其惡遂棄而不治。

若大渴發熱﹐或瀉泄淋閉者﹐邪火內淫﹐一惡也。﹝竹葉黃湯。气血俱虛﹐八珠湯加黃﹑麥門冬﹑五味子﹑山茱萸﹐如不應﹐佐以加減八味丸同服﹞

若膿血旣泄﹐腫痛尢甚﹐膿色敗臭者﹐胃气虛而火盛﹐二惡也。﹝人參黃湯。﹞如不應﹐用十全大補湯加麥門﹑五味。﹞

若目視不正﹑黑睛緊小﹑白睛靑赤﹑瞳子上視者﹐肝腎陰虛而目系急﹐三惡也。

﹝六味丸加炒山梔﹑麥冬﹑五味子。如不應﹐用八珍湯加炒山梔﹑麥冬﹑五味子。﹞

若喘粗气短﹑恍惚嗜臥者﹐脾肺虛火﹐四惡也。﹝六君子加大棗﹑生薑。如不應﹐用補中益气湯加麥門﹑五味。心火刑克肺金﹐人參平肺散。陰火傷肺﹐六味丸加五味子煎服。﹞

若肩背不便﹑四肢沈重者﹐脾腎虧損﹐五惡也。﹝補中益气湯加山茱萸﹑山藥﹑五味。如不應﹐用十全大補湯加山茱萸﹑山藥﹑五味。﹞

若不能下食﹑服藥而嘔﹑食不知味者﹐胃气虛弱﹐六惡也。﹝六君子湯加木香﹑砂仁。如不應﹐急加附子。﹞

若聲嘶色敗﹑唇鼻靑赤﹑面目四肢浮腫者﹐脾肺俱虛﹐七惡也。﹝補中益气湯加大棗﹑生薑。

如不應﹐用六君子湯加炮姜。更不應﹐急加附子﹐十全大補湯加附子﹑炮姜。﹞

若腹痛泄瀉﹑咳逆昏憒者﹐陽气虛﹑寒气內淫之惡癥也。﹝急用托裏溫中湯﹐後用六君子湯加附子﹐或加姜桂溫補。﹞

若有潰後發熱﹑惡寒作渴﹑或怔忡驚悸﹑寤寐不常﹑牙關緊急﹑或頭目赤痛﹑自汗盜汗﹑寒戰切牙﹑手撒身熱﹑脈洪大﹑按之如無﹔或身熱惡衣﹑欲投於水﹑其脈浮大﹑按之微細﹑衣濃仍寒﹐此气虛極﹐傳變之惡癥也。

若手足逆冷﹑肚腹疼痛﹑泄痢腸鳴﹑飲食不入﹑呃逆嘔吐﹐此陽气虛﹑寒气所乘之惡癥也。

若有汗而又惡寒﹐或無汗而惡寒﹑口噤足冷﹑腰背反張﹑頸項頭彊﹐此血气虛極﹐變痙之惡癥也。

﹝急用參﹑﹑歸﹐術﹑附子救之﹐間有可生者。﹞

大抵五善見三則吉﹐七惡見四必危。虛中見惡癥者難治﹐實癥無惡候者易治。

六味丸

﹝又名六味地黃丸﹞此壯水之劑。夫人之生﹐以腎爲主。凡病皆由腎虛而致。

此方乃天一生水之劑﹐無有不可用者﹐世所罕知。若腎虛發熱作渴﹑小便淋閉﹑痰气壅盛﹑咳嗽吐血﹑頭目眩暈﹑小便短少﹑眼花耳聾﹑咽喉內燥﹑口熱瘡裂﹑齒不堅固﹑腰腿痿軟﹑五臟齊損﹑肝經不足之癥﹐尢當用之﹐水能生木故也。若腎虛發熱﹑自汗盜汗﹑便血諸血﹑失喑﹐水泛爲痰之聖藥﹐血虛發熱之神劑也。

熟地黃﹝用生者自制﹐八兩﹞山茱萸﹝酒浸去復選肉﹞山藥﹝各四兩﹞白茯苓﹝去皮﹞

牡丹皮澤瀉﹝各三兩﹞

上地黃酒蒸黑杵膏﹐余爲末﹐煉蜜丸﹐如梧子大。每服七八十丸﹐滚水下。

八味丸

治命門火衰﹐不能生土﹐以致脾土虛寒而患流注鶴膝等癥﹐不能消潰收斂﹐或飲食少思﹐或食而不化﹑臍腹疼痛﹑夜多漩溺。卽六味丸加肉桂﹑附子各一兩。經云﹕益火之源﹐以消陰翳﹐卽此方也。

加減八味丸

治癰疽瘡瘍痊後及將痊﹐口漧渴甚﹑舌或生黃及未患先渴﹐此腎水不能上潤﹐致心火上炎﹐水火不能旣濟﹐故心煩躁﹑小便頻澀﹑或白濁陰痿﹐飲食減少﹑肌膚瘦削諸癥。

服此以生腎水﹑降心火﹐諸癥頓止。及治口舌生瘡不絕。

山藥﹝一兩﹞山茱萸﹝去核淨肉酒浸杵膏﹞桂心﹝去粗皮﹞澤瀉白茯苓﹝去皮。各五錢﹞

五味子﹝二兩半﹞牡丹皮﹝五錢﹞熟地黃﹝用生者半斤﹐酒拌砂鍋蒸半日搗膏﹞

上爲末。入膏加蜜少許同丸﹐如梧子大。每服六七十丸﹐五更初未言語前﹐或空心用鹽湯送下。

補中益气湯

治元气虛損﹐或因克伐﹐惡寒發熱﹑肢體倦怠﹑飲食少思﹑或不能起發消散﹑生肌收斂﹑或兼飲食勞倦﹑頭疼身熱﹑煩躁作渴﹑脈洪大弦虛﹑或微細軟弱。

黃﹝蜜炙﹞人參白術﹝去蘆﹞甘艸﹝炙用一錢五分﹞當歸﹝一錢﹞陳皮﹝五分﹞

升麻柴胡﹝三分﹞

上銼一劑﹐姜棗煎服。

四君子湯

治脾胃虛弱﹐或因克伐﹐腫痛消散﹐潰斂不能﹐宜用此以補脾胃﹐諸癥自愈。

若誤用攻毒﹐七惡隨至﹐脾胃虛弱﹐瘡口出血﹑吐血便血﹐尢宜用之﹐益气能攝血故也。凡气血俱虛之癥﹐宜此湯但加當歸。脾胃旣壯﹐飲食自進﹐陰血自生。若用四物湯沈陰之劑﹐脾胃復傷﹐諸癥蜂起。若命門火衰而脾胃虛寒﹐必用八味丸以補土母。

人參白術﹝去蘆﹞茯苓﹝各二錢﹞甘艸﹝炙﹐一錢﹞

上銼一劑﹐姜棗水煎服。

六君子湯

治脾胃虛弱﹐或寒涼克伐﹐腫痛不消﹐或不潰斂﹐宜服此湯﹐以壯榮气﹐諸癥自愈。

卽四君子湯加陳皮﹑半夏。

八珍湯

治脾胃虛損﹐惡寒發熱﹑煩躁作渴﹐或瘡瘍潰後﹐气血虧損﹐膿水淸稀﹐久不能愈。

卽四物﹑四君子合方。

十全大補湯

治瘡瘍气血虛弱﹐腫痛不愈﹐或潰瘍膿消﹐寒熱﹑自汗盜汗﹑食少體倦﹑發熱作渴﹑頭痛眩暈似中風狀。卽八珍湯加黃﹑肉桂。

托裏溫中湯

治瘡瘍膿潰﹐元气虛寒﹐或因克伐﹐胃气脫陷﹐腸鳴腹痛﹑大便溏泄﹑神思昏憒﹐此寒變內陷﹐緩則不治。

羌活附子﹝炮去皮臍。各四錢﹞漧薑﹝炒﹞益智丁香沈香木香茴香陳皮﹝各二錢﹞甘艸﹝炙﹐三錢﹞

上銼﹐薑水煎服。

人參黃湯

治潰瘍飲食少思﹑無睡發熱。

人參白術陳皮麥門冬蒼術﹝米泔浸﹐各五分﹞黃﹝一錢﹞歸身升麻﹝各五分﹞

黃柏﹝炒﹐四分﹞

上銼﹐水煎服。

竹葉黃湯

治癰疽气血虛﹑胃火盛而作渴。

淡竹葉﹝一錢﹞芍藥麥門冬半夏川芎黃﹝炒﹞人參當歸甘艸石膏生地黃﹝各二錢。﹞

上銼作二劑﹐水煎服。

人參平肺散

治心火克肺﹐傳爲疽痿﹐咳嗽喘嘔﹑痰涎壅盛﹑胸膈痞滿﹑咽嗌不利﹔若因肺火太過﹐而治當補肺﹔若因腎水不足而患﹐當補脾肺﹔若因心火旺而自病﹐當利小便。

人參茯苓陳皮地骨皮甘艸﹝各一錢﹞知母﹝炒﹐七分﹞五味子靑皮天門冬﹝去心。各四分﹞桑白皮﹝炒﹐一錢﹞

上銼一劑﹐水煎服。

一癰疽發背﹑諸瘡出膿潰爛﹐日久不愈﹐飲食少思﹑身體倦怠﹑口舌漧燥﹑或寒熱往來﹑驚怖少睡﹐用補中益气湯去柴胡﹐加蒼術﹑麥門冬﹑神曲﹑五味子﹑黃柏﹔少睡加炒酸棗仁﹔瘡肉生遲﹐加白蘞一錢﹑肉桂五分﹔如膿多或淸﹐倍加黃﹑人參﹑當歸﹑白術。

外治敷貼之藥

琥珀膏

治癰疽發背﹑諸般腫毒﹑久年頑瘡。

香油四兩﹐下沈香一錢﹐炸浮待油熟去之﹐次下嫩松香八兩﹐文武火不住手攪﹐如琥珀色住火﹐下乳香﹑沒藥﹑銀朱﹑血竭各一錢爲末﹐攪入膏內﹐令勻﹐退火毒﹐用油紙攤貼神效。

白龍膏

治背疽及糜瘡皆效。

香油四兩﹐煎數沸﹐入官粉一兩研細﹐次入黃蠟一兩熔化﹐攪勻退火﹐待藥將皺面﹐用濃連四紙剪大小下一拖藥在上收候。若貼時﹐先將蔥須煎湯洗淨貼之。

治發背

官粉不拘多少﹐研細﹐用槐枝大梃銼碎﹐拌炒官粉﹐黃色去槐枝。每粉一兩﹐入銀朱一錢研勻﹐用豬蠟油調﹐攤膏棉紙上貼之。

一﹑瘡瘍肌肉不生。若赤色而不生者﹐血熱也﹐四物湯加牡丹皮﹔若膿水淸稀﹐气血俱虛也﹐十全大補湯﹔食少體倦﹐脾气虛也﹐補中益气湯﹔煩熱作渴﹐起居如常﹐胃火也﹐竹葉黃湯﹔煩熱作渴﹐日晡熱甚﹐腎虛也﹐用加減八味丸。

卷之八

瘰

繞項起核﹐名曰蟠蛇﹔延及胸前﹑腋下起﹐名曰瓜藤﹔左耳根腫核者﹐名曰惠袋﹔右耳根腫核者﹐名曰蜂窩。

結核連續者﹐爲瘰也。形長如蛤者﹐爲馬刀也。

夫瘰初發﹐必起於少陽經。不守禁戒﹐必延及陽明經。大抵飲食濃味﹐鬱气之積﹐曰毒﹑曰風﹑曰熱﹐皆此三端招引變換。須分虛實。彼實者故易﹐自非痛斷濃味與發气之物﹐𨿽易亦難﹐殊爲可慮﹐以其屬膽經﹐主決斷有相火﹐而且气多血少。婦人見此﹐若月信不作寒熱可生。梢久轉爲潮熱﹐其證危矣。

自非斷欲絕慮食淡﹐𨿽聖神不可治也。

瘰先從結喉起者﹕紫蘇烏藥枳殼桔梗柴胡前胡防風羌活獨活川芎芍藥茯苓大腹皮甘艸﹝各等分﹞上銼﹐水煎﹐食後服。

瘰先從項上起者﹕紫蘇連翹桔梗枳殼防風柴胡羌活獨活白芷當歸川芎芍藥甘艸﹝各等分﹞

上銼﹐水煎﹐食後服。

瘰先從左邊起者﹕紫蘇濃朴當歸羌活枳殼桔梗前胡防風川芎芍藥蘿卜子蘇子甘艸上銼﹐水煎﹐食後服。

瘰先從右邊起﹕紫蘇香附靑皮烏藥半夏濃朴桔梗茯苓柴胡防風羌活甘艸上銼﹐水煎﹐食後溫服。

人稍壯者宜﹕

內消散

治瘰結核。

朱砂血竭﹝各一錢﹞斑蝥﹝去翅足﹐三分﹐生用。﹞

上爲細末﹐每服一分﹐空心﹐燒酒調服。一日一服。未破者﹐三五服立消。已破者﹐內服此藥﹔外用金頭蜈蚣一條﹐焙研極細末﹐用麻油一小鐘浸三旦夕﹐搽患處﹐其瘡卽腫潰。過一二日腫消﹐可貼膏藥。

瘡勢大者﹐二十日痊﹔小者﹐十餘日可保平復。

琥珀散

治瘰結核﹐內消神效。

滑石白牽牛﹝頭末。各一兩﹞斑蝥﹝三錢﹐去翅足﹞僵蠶﹝一兩﹞枳殼﹝五錢﹞赤芍柴胡﹝各五錢﹞木通連翹﹝各七錢﹞琥珀﹝二錢﹞黃芩﹝一兩﹞甘艸﹝三錢﹞上銼作六劑﹐水煎服。

斑蝥散

﹝卽神效散。﹞

斑蝥﹝去翅足﹐酒炒﹐淨一錢﹞穿山甲﹝土炒﹞僵蠶﹝去頭足酒炒﹞丁香白丁香苦丁香紅小豆磨刀泥﹝各一錢﹞

上爲細末﹐每服一錢。五更無根水調服﹐至未時打下毒物﹐其形如鼠。後用田中野菊花焙黃色爲末﹐陳醋調﹐貼瘡上。一日一換﹐七日全安。

赤白丸

治瘰未破。

白礬﹝三兩﹞朱砂﹝九錢﹞

上爲細末﹐酒糊爲丸﹐如綠豆大。每服二十丸﹐淸茶送下。日進三服﹐藥盡卽消。

人虛弱者宜﹕

益气養榮湯

治懷抱抑鬱﹐瘰流注﹐或四肢患腫﹑肉色不變﹐或日晡發熱。或潰不斂。

黃人參白術﹝炒。各一錢半﹞當歸川芎白芍生地陳皮香附貝母﹝去心。各一錢﹞

柴胡桔梗﹝炒﹞地骨皮甘艸﹝炙。各五分﹞

上銼一劑﹐水煎食遠服。有痰加橘紅﹔脇下刺痛加靑皮﹑木香﹔午後有熱﹐或頭微眩加炒黃柏﹔膿水淸倍參﹑﹑當歸﹔女人有鬱气﹐胸膈不利倍香附﹑貝母﹔月經不通加牡丹皮﹑當歸。

益气內消散

治瘰並諸癅結核。

當歸川芎白芍﹝酒炒﹞白術﹝去蘆﹞靑皮﹝去瓤﹞陳皮半夏﹝姜炒﹞桔梗羌活白芷獨活濃朴﹝薑汁炒。各八錢﹞防風黃芩烏藥香附檳榔﹝各一兩﹞蘇葉﹝一兩半﹞沈香﹝二錢﹞木香人參粉艸﹝各五錢﹞

上銼﹐水煎溫服。服十餘劑卽消。若再服﹐照分量制酒糊爲丸﹐如梧桐子大。每服七十丸﹐酒下。

瘰外施之藥

神品膏

歷年久不愈瘰瘡神效。

香油﹝一斤﹞官粉﹝二兩半﹞黃蠟﹝二兩﹞乳香沒藥孩兒茶血竭﹝各四錢﹞胡椒﹝六錢。﹞

先將香油熬滴水不散﹐方下官粉熬成膏﹐下黃蠟再熬﹑滴水成珠﹐離火﹐方入細藥。瘡久者﹐胡椒加半攪勻﹐入瓷器內收貯﹐退火毒﹐油單紙攤貼。每用先將蔥須﹑花椒﹑艾槐條熬水洗瘡﹐淨後貼之。

奇效膏

貼瘰﹐未破內消﹐已破則合。

眞香油一斤二兩大黃六兩入油﹐炸浮濾去渣﹔慢火下淨黃丹半斤﹐慢火再熬﹔滴水成珠﹐下古鍛石炒過五錢﹑乳香四錢﹑沒藥四錢﹑黃蠟二兩。成膏﹐用油單紙攤膏貼。

治瘰鼠瘡甚效﹕嫩槐條﹝一斤﹞蘄艾﹝四兩﹞川椒﹝三兩淨﹞上三味﹐用新大炒鍋一个盛水滿﹐煎至七分﹐去渣待溫﹐將所患之瘡徐徐洗一炷香﹐去膿水並甲﹐用軟白布擦待幹﹔至午時﹐仍將藥渣入水一鍋﹐又煎至六分﹐去渣﹐照前洗一炷香摻幹﹔待晚﹐仍將熬洗一炷香。次日﹐用大蒜瓣切薄片﹐圍瘡上﹐用麥子大艾炷灸蒜上。如癢再灸﹐以痛爲止﹐漸漸自愈。

烏龍膏

治瘰潰爛久不愈者神效。

木鱉子﹝帶殼炒存性去殼﹞柏葉﹝焙﹞人中血﹝卽亂髮燒灰﹞靑龍背﹝卽鍋脾面上垢膩﹞

紙錢灰飛羅面﹝各一錢﹞

上俱爲末﹐用好陳米醋調成膏塗瘡上﹐外用紙貼。

瘰膏

眞香油四兩象皮三錢﹐熬熱去滓﹐入黃蠟三錢﹑官粉一兩五錢﹐離火晾溫﹐入乳香﹑沒藥各三錢﹑孩兒茶一兩﹑龍骨一錢五分﹑血竭一錢攪勻﹐以瓷器收貯﹐任意點之。

馬刀瘡者﹐項側有瘡﹐堅而不潰是也。

柴胡通經湯

柴胡連翹當歸尾黃連黃芩牛蒡子三稜﹝各一錢﹞桔梗﹝二兩﹞生甘艸﹝一錢﹞

紅花﹝少許。﹞

上銼﹐水煎﹐食後服。忌苦藥泄大便。

散腫潰堅湯

治馬刀結核硬如石﹐或在耳下至缺盆中﹐或至肩上﹐或於腋下﹐皆屬手足少陽經﹔及瘰徧於頰下﹐或至頰車﹐堅而不潰﹐在足陽明所出﹔或瘡已破出水﹐並皆治之。兼治癭癅大如升﹐久不潰者。

昆布﹝冷水洗﹞海藻﹝微炒﹞黃柏﹝酒炒﹞知母﹝酒浸﹞天花粉桔梗﹝各五錢﹞

連翹三稜﹝酒浸﹞莪術﹝各三錢﹐酒浸﹞龍膽艸黃連黃芩﹝酒炒﹞漧葛白芍﹝酒炒。各三錢﹞升麻柴胡﹝各五分﹞甘艸﹝炙﹐五錢﹞歸尾﹝五分﹞

上銼﹐每一兩水二盞﹐先浸半日﹐煎至一盞﹐去渣﹐熱服。於臥處伸足在髙處﹐頭微低。

每噙一口﹐作十次咽下。至服畢﹐根據常安臥﹐取意在胸中停蓄之意也。另揀半料作細末﹐煉蜜爲丸﹐如綠豆大。每服百丸﹐或百五十丸﹐用此湯畱一口送下。

一婦人﹐瘰後徧身作癢﹐脈大按而虛﹐以十全大補加香附治之而愈。大凡潰後﹐午前癢作气虛﹐午後癢作血虛﹐若作風癥治之﹐必死。

一儒者﹐瘰愈後﹐體瘦發熱﹐晝夜無定﹐此足三陰气血俱虛。八珍湯加麥門冬﹑五味子二十劑愈﹐又用補中益气湯加麥門冬﹑五味子及六味丸而愈。

卷之八

疔瘡

疔瘡皆生四肢﹐發黃泡﹐中或紫黑﹐必先癢後痛﹑先寒後熱也。其中或紫黑色有條如紅絲直上﹐倉卒之際﹐急以鍼於紅絲所至處必刺出毒血﹐然後以蟾酥丹藥於刺處塗之。鍼時以病者知痛出血卽好。

否則﹐紅絲入腹攻心﹐必致危矣。

疔瘡者﹐風邪熱毒相搏也。

退疔奪命丹

﹝專治疔瘡。﹞

防風﹝八分﹞靑皮﹝七分﹞羌活﹝一錢﹞獨活﹝一錢﹞黃連﹝一錢﹞赤芍﹝六分﹞

細辛﹝八分﹞僵蠶﹝一錢﹞蟬蛻﹝四分﹞澤蘭葉﹝五分﹞金銀花﹝七分﹞

甘艸節﹝一錢﹞獨腳蓮﹝七分﹞紫河車﹝一名金綫重樓﹐七分。﹞

上銼五錢先服﹐倍金銀花一兩﹐澤蘭一兩少用葉﹑生薑十片﹐同內搗爛﹐好酒旋熱泡之﹐去渣熱服﹐不飲酒者﹐水煎亦可﹐然後用酒水各一半﹐煎生薑十片。熱服出汗﹐病退減後﹐再加大黃五錢同煎﹐熱服﹐以利二三次﹐去除毒。若有膿﹐加何首烏﹑白芷梢﹔在腳加檳榔﹑木瓜﹔要通利加靑皮﹑木香﹑大黃﹑梔子﹑牽牛。

治龍芽一醉飲

治疔瘡如神。

龍芽艸﹐五月五日端午采收陰漧﹐將好酒浸﹐搗取汁﹐量加乳香﹑沒藥﹑綠豆粉﹐入汁內同飲﹐將渣敷瘡上。此日不許喫一些茶水﹐只可飲酒就洗﹐亦不可用水。

祕傳妙方

治誤食瘟牛﹑馬﹑羊肉生出疔瘡﹑疔毒。

用桐油樹葉搗爛﹐絞汁一二碗﹐頓服﹐得大瀉毒瓦斯乃愈。如冬月無葉﹐挖取嫩根研水服之﹐以利二三次爲度。

神效丹

﹝卽黑舌丹﹞治傷寒初起﹐諸般惡毒﹑疔瘡﹑發背﹐一切腫毒﹑徧身癢痛﹔又治傷寒咳嗽﹑鼻涕勞嗽久咳﹑小兒痘瘡黑陷不起﹑喉痺腫痛﹔又治蠱毒並破傷風。

朱砂雄黃片腦﹝各五分﹞乳香沒藥輕粉﹝各三分﹞血竭﹝三錢﹞眞蟾酥﹝一錢﹞

麝香﹝當門子者二分。﹞

上共爲末﹐用酥油或乳汁爲丸﹐如扁豆大。每一丸﹐噙化﹐用好酒嗽咽下。

飛龍奪命丹

治疔瘡﹑腦疽﹑發背﹑乳癰﹑附骨疽﹑一切無名腫毒﹑惡瘡﹐服之便有頭迹。不痛者﹐服之便痛。已成者﹐服之立愈。此皆惡癥﹐乃藥中至寶。危者﹐服之立安。

雄黃﹝二錢﹞蟾酥﹝幹者二錢﹐老酒化開﹞銅綠乳香沒藥膽礬寒水石血竭﹝各三錢﹞

朱砂﹝一錢﹐研﹐爲衣﹞輕粉片腦麝香﹝當門子者﹐各五分﹞蜈蚣﹝一條﹐酒浸炙黃去頭足﹞蝸牛﹝二十个。﹞

上件俱爲細末﹐先將蝸牛連殼研如泥﹐和藥爲丸﹐如綠豆大。如丸不就﹐入酒打麵糊丸之。

每服二十丸。用蔥白三寸﹐令病患嚼爛﹐吐於男左女右手心﹐將丸藥放在內﹐用無灰熱酒三四杯送下。於避風處以衣被蓋之﹐約人行五里之久﹔再用熱酒三四杯以助藥﹐發熱大汗爲度。

如重者無汗﹐再進二丸﹐汗出卽愈。如疔瘡走黃過心者﹐並出汗冷者﹐難治。病患不能嚼蔥者﹐研爛裹之與服。瘡在上﹐食後服﹔在下﹐食前服。忌冷水﹑黃瓜﹑茄子﹑油膩﹑雞﹑魚肉﹑濕面﹐一切發物不可食。

神仙解毒丸

治一切疔瘡﹑發背﹑魚口﹑諸般惡瘡﹑無名腫毒﹐初發﹐一服卽消。白礬不拘多少﹐熔化作丸﹐如綠豆大﹐朱砂爲衣。每服十丸﹐用連須蔥七八根水煎至二碗送下。汗出立愈。

已成者不傷﹐未成者卽消。

疔瘡外施之藥

蟾酥丹

用大癩蝦膜﹐以鍼破眉稜上﹐手撚出酥﹐於油紙上或桑葉上﹐用竹蔑刮下。然後插在背陰處自幹取用。蟾酥以白面﹑黃丹等分拌和丸﹐如麥粒狀﹐鍼破患處﹐以一粒納之。

類聖散

治一切疔瘡惡毒腫痛如神。

川烏艸烏蒼術細辛白芷薄荷防風甘艸﹝炙﹐五錢﹞

上爲細末﹐雞子淸調﹐塗患處畱頂。

追毒膏

治諸般惡瘡及無名腫毒。

乳香﹝五分﹞沒藥﹝一錢﹞兒茶﹝二錢﹞血竭﹝一分﹞靑木香﹝一錢﹞廣木香﹝五分﹞

芙蓉葉﹝四兩﹞白芨﹝四兩﹞上各爲細末﹐勻在一處﹐臨用時﹐看瘡大小﹐以生蜜調﹐塗患處﹐以綿紙附之。不過三五次卽消。

疔毒方

急將毒用鍼刺破﹐蔥白搗爛敷上﹐手帕系住﹐人行五里之時﹐其疔出。然後用熱醋洗淨。

一切疔瘡﹐用黃花苗﹑老蔥﹑蜂蜜共一處搗爛﹐貼瘡卽好。

治疔瘡方

核桃仁一个﹑古銅錢一个﹐二者細嚼﹐黃酒送下。至重不過二服﹐其效如神。

小奪命丹

治腦疽及疔瘡惡毒﹑無名腫毒﹐其效如神。

千頭子﹝卽掃帚子﹞槐花子地丁上三味各等分﹐水煎﹐通口溫服﹐加蟾酥尢妙。

鐵柱杖

治疔瘡﹑發背﹑頭風。

用艸烏頭不拘多少﹐去皮淨爲末﹐用蔥白去須葉﹐搗爛爲丸﹐碗豆大﹐以雄黃爲衣﹐每一丸。

先將蔥細嚼﹐熱酒下。或惡心吐三四口﹐冷水一口止之卽臥﹐以被濃蓋汗出爲度。

一男子患疔﹐服奪命丹﹐汗不止而瘡不痛﹐熱不止而便不利﹐此汗多亡陽﹑毒瓦斯盛而眞气傷矣。

用參﹑﹑歸﹑術﹑芍藥﹑防風﹑五味子二劑﹐諸癥悉愈﹐惟以小便不利爲憂。余曰﹕汗出不宜利小便﹐汗旣止﹐陽气復而自利矣。仍用前藥去防風﹐加麥門冬﹐用當歸﹑黃﹐四劑便行﹐瘡潰而愈。

灸法

治疔瘡惡毒。

用大蒜搗爛成膏﹐塗腫處四圍﹐畱露腫頂﹐以艾炷灸之﹐以爆爲度。如不爆稍則難愈﹐宜多灸百餘壯﹐無不愈者。

卷之八

便毒

便毒﹐一名跨馬癰。此奇經衝任爲病﹐而癰見於厥陰經之分野。其經少血﹐又名血疝﹐或先有疳瘡而發﹐或忽然起核疼痛而發﹐皆熱郁血聚而成也。初發宜疏利之卽散﹔成膿後如常用托裏內補之藥。

便毒是厥陰濕熱﹐因勞倦而發﹐用射幹三寸﹐以生薑煎﹐食前服。得行二三次立效。凡射幹用開紫花者是。

便毒者﹐生兩腿合縫之間也。歸尾白芍金銀花天花粉白芷梢﹝各一錢﹞木鱉子﹝十个﹞

僵蠶﹝二錢﹞大黃﹝三錢﹞芒硝﹝二錢﹞穿山甲﹝三片﹐土炒。﹞

上銼一劑﹐好酒二碗煎至一碗﹐次入硝黃再煎二沸﹐連藥罐露一宿﹐五更溫服﹐濃蓋出汗﹐利一二次卽愈。

神奇散

治便毒魚口。

穿山甲﹝三片﹐土炒﹞木鱉子﹝去殼三个﹞牡蠣大黃﹝各三錢﹞黃連黃芩黃柏金銀花連翹﹝各一錢半﹞黃蠟﹝三錢。﹞

上銼一劑﹐酒﹑水各半煎﹐空心服。

斑白散

斑蝥﹝去翅﹑足﹐炒﹐一錢﹞白芷﹝八分﹞

上共爲細末﹐每服六分﹐空心黃酒送下﹐卽刻立效。

龍膽瀉肝湯

治肝經濕熱﹑或囊癰便毒﹑下疳懸癰﹑腫痛作﹑小便澀滯﹐或婦人陰癃癢痛﹐或男子陽挺腫脹﹑或出膿水。

龍膽艸﹝酒洗炒﹞澤瀉﹝各一錢半﹞車前子木通黃芩生地黃﹝酒拌﹞歸尾﹝酒洗﹞山梔上銼一劑﹐水煎﹐空心溫服。

便毒潰破﹐卽魚口瘡也。大黃﹝二錢﹞僵蠶穿山甲﹝炒成珠﹞五靈脂﹝炒。各一錢﹞金銀花﹝二錢﹞

上爲細末﹐每服三錢﹐空心﹐黃酒送下。

立消散

治魚口便毒。大蝦蟆一个﹐剝去皮﹐連腸搗爛﹐入蔥五錢再搗﹐敷腫處﹐卻用皮覆貼其口。

卷之八

下疳

下疳者﹐陰頭腫痛而生瘡也。﹝乃厥陰肝經主病﹐宜﹕﹞防風獨活﹝各六分﹞連翹荊芥黃連蒼術知母﹝各七分﹞黃柏赤芍赤茯苓木通龍膽艸﹝各九分﹞柴胡﹝一錢半﹞

甘艸梢﹝三分﹞上銼一劑﹐燈艸二十四根﹐水煎﹐空心熱服。如有便毒﹐量人虛實﹐加大黃一二錢。

涼血解毒丸

﹝先服升麻葛根湯發其毒﹐毒出後﹐服此丸卽愈。不必服輕粉之類。﹞

苦參﹝八兩﹞黃連﹝四兩﹞連翹牛蒡子生地黃白芷﹝各二兩﹞防風石膏﹝各一兩﹞

大黃﹝二兩半﹞

上爲末﹐荊芥湯打糊爲丸﹐如梧桐子大。每服百丸﹐空心﹑溫水送下。

下疳外治之藥

珍珠散

治下疳瘡如神。

枯白礬雄黃珍珠黃柏官粉﹝過﹐各等分﹞

上爲末﹐以米泔水洗瘡﹐令淨後擦藥。

治疳瘡

蝸牛﹝焙漧一錢﹞枯白礬﹝一錢﹞

上爲細末﹐濕則幹摻﹐幹則以香油調﹐敷上卽愈。

治下疳

﹝並玉莖蝕子也長出來如初﹐止少元首﹐就是舌頭被人咬去﹐抹上藥也長全有效。﹞

黑鉛五錢化開﹐卽投汞二錢五分研不見星﹐入寒水石三錢五分﹑眞輕粉二錢五分﹑好硼砂一錢。

共爲極細末聽用。如遇此患﹐用蔥﹑艾﹑花椒熬水洗患處﹔若怕洗﹐將湯入瓶內﹐將龜頭向瓶口燻之﹐止了痛再洗試幹﹐摻上此藥。若治舌咬去﹐先以乳香﹑沒藥煎水口噙﹐止痛後﹐上藥卽長也。

洗疳湯

川楝子黃連瓦松花椒艾葉蔥根。

上銼各等分﹐煎水傾入盆內﹐用靑布展洗瘡上﹐立效。

治下疳

用皮硝一碗﹑乳香﹑雄黃﹑孩兒茶各五分﹐入小壇內﹐外用幹牛糞火煨熱壇﹐其硝自化﹐燻之﹐晚上使心口涼爲度。

下疳方

抱過雞卵殼略炒爲末﹑孩兒茶末各一錢﹐和勻﹐先用茶洗淨﹐後搽藥。

卷之八

楊梅瘡

楊毒天泡者﹐風濕熱毒也。初起宜

消風散毒散

歸尾川芎赤芍生地黃升麻漧葛黃芩﹝各一錢﹞黃連黃柏連翹防風﹝各八分﹞

羌活金銀花甘艸﹝各五分﹞蟬蛻﹝二个﹞初服加大黃﹝二錢﹞﹑芒硝﹝一錢半﹐通利惡物去淨後勿用。﹞

上銼一劑﹐水煎熱服。

毒發出宜

二十四味風流飲

防風荊芥連翹白芷稍歸尾川芎﹝上部瘡多宜焙用﹞赤芍黃芩黃連梔子地骨皮五加皮白鮮皮木通﹝下部瘡多宜焙用﹞木瓜苦參金銀花皂角刺薏苡仁蟬蛻僵蠶黃柏白蒺藜甘艸土茯苓﹝白實者三斤﹞﹐瘡痛加羌活﹑獨活﹔體弱加人參﹑茯苓﹐去梔子。

上銼作五十劑﹐每日服二劑﹐水煎。忌牛肉﹑燒酒﹑鹽宣炒過﹐食則不生癬。

茯苓湯

土茯苓﹝四兩﹐搗汁﹞桔梗防風﹝各一兩﹞乳香沒藥﹝各五分﹞

上銼﹐水五碗﹐煎至三碗﹐溫服。一日服盡。忌茶水諸物﹐五帖全除。忌鐵器。

茯苓糕

治楊梅瘡毒。

土茯苓﹝去粗皮爲細末一斤﹞白蜜﹝一斤﹞糯米粉﹝一斤﹞三味和勻﹐蒸糕食之。常以茯苓煎服當茶喫﹐不可飲茶水。

雄黃敗毒丸

雄黃朱砂輕粉孩兒茶﹝各一錢﹞苦參﹝一兩淨末﹞

上爲細末﹐粳米飲爲丸﹐如梧桐子大。每服二十丸﹐米湯送下﹐日進二服﹐口噙綠豆湯。

遺毒爲患﹐宜

香螵湯

治楊梅﹐筋骨疼痛久不愈者立效。

茜艸麻黃烏藥細茶魚螵﹝三錢﹐用項麻同炒成珠﹞槐子﹝炒﹞花椒﹝各五錢﹞乳香﹝一錢﹞

上銼一劑﹐水二鐘﹑姜五片﹑蔥五根﹐煎至一鐘﹐通口溫服﹐二三帖卽愈不發。

通仙五寶散

凡人病過楊梅﹑天泡﹑綿花等瘡﹐致成一切難名狀之疾﹔或楊梅瘡爛見骨﹐經年不收口者﹔或筋骨疼痛﹐舉發無時﹔或通身疙瘩不消﹔或手足皺破出血﹔或通身起皮發靨﹐好一層起一層﹔或赤癜﹑白癜﹐鵝掌風癬﹔或皮好骨爛﹑口臭難當﹐及年久瘡不愈﹔一切頑瘡惡毒並皆治之。

鐘乳粉﹝三分﹞大丹砂﹝二分﹞琥珀﹝五釐﹞冰片﹝五釐﹞珍珠﹝二釐半﹞

上爲細末﹐每服五釐﹐另入飛白霜二分半﹐炒過合作一服﹐每一料分作十二帖﹐每一日用土茯苓一斤﹐水煎作十二碗﹐去渣﹐淸晨只用一碗﹐入藥一帖﹐攪勻溫服。其茯苓湯須一日服盡﹐不可別用湯水並茶﹐日日如是。服盡一料﹐至十二日卽愈。或有不終劑而愈者。如病重﹐須再服一料﹐無不愈也﹐百發百中。忌雞﹑鵝﹑牛肉﹑房事﹐服藥完不忌。﹝此方乃王範泉遊廣東傳來﹐極眞﹐治楊梅瘡乃天下古今第一仙方也﹐幸寶之寶之﹗﹞

西聖復煎丸

治楊梅瘡後﹐腫塊經年﹐破而難愈﹐以致垂危。百方不效﹐用此如神。

﹝此方乃扶溝寶林僧傳﹐殊效。﹞

乳香沒藥兒茶丁香﹝焙。各一兩﹞阿魏白花蛇血竭﹝各四錢﹐俱爲末﹞白面﹝炒﹐一斤﹞

蜂蜜﹝煉熟﹐六兩﹞香油﹝四兩﹐煎熟﹞棗肉﹝水煮去皮核﹞

上共一處爲末﹐搗千餘下﹐丸如彈子大。每用一丸﹐土茯苓四兩﹐水四碗煎至二碗﹐入丸煎化﹐去渣溫服。

茯苓餅

治遠近頑瘡﹑爛不斂口並治。

防風人參五加皮白鮮皮當歸川芎丁皮木瓜皂角刺海桐皮乳香沒藥金銀花甘艸﹝各一錢﹞土茯苓﹝半斤﹞

上共爲細末﹐將藥末四兩對麥麵四兩﹐水和一處作餅﹐焙漧熟用﹐不拘時。外將細粗末煎作湯飲﹐以瘡好爲度。

楊梅天泡愈後﹐疤痕紅黑﹐用大黃﹑白礬二味等分同研﹐擦患處﹐其痕卽去﹐色亦如舊。

玉脂膏

治楊梅愈後﹐發出鵝掌風癬起白皮﹐去一層發一層﹐久不愈者。

牛油香油油黃蠟﹝各一兩﹐化開待溫入﹞銀朱﹝一兩﹞官粉﹝二錢﹞麝香﹝五分﹞

以上三味爲細末﹐入油內攪勻﹐火烤癬令熱﹐將藥搽上﹐再烤再搽卽效。

祕方

治楊梅瘡。

官粉二錢﹐入一文錢豆腐﹐將粉摻於內﹐重湯煮食﹐立瘥。

灸法

治楊梅瘡。

初起那一个﹐灸三五壯後不再發。

卷之八

瘡

瘡腫痛者﹐風熱溫毒也。荊防敗毒﹝方見癰疽。﹞

三香膏

治遠年近日﹐一切瘡潰爛至骨疼痛。

乳香﹝二錢﹞松香﹝三錢﹞共爲細末﹐用香油調﹐用包棕子的篛葉薄者密密刺孔﹐將藥攤其上﹐用篛葉貼患處﹐藥居中上﹐用完篛葉蓋之﹐帛紮住﹐當時止痛生肌。

黃柏散

治瘡濕痛及徧身熱瘡。

黃柏﹝一兩﹞輕粉﹝三錢﹞共爲末﹐用豬膽汁調塗。濕則幹摻。

瘡膏

並治杖瘡。

古鍛石枯礬﹝各二錢﹞乳香沒藥血竭﹝各一錢半﹞

上爲細末﹐用桐油一半﹑香油一半。先用槐花一合入內煎黑﹐濾去渣後﹐入松香三錢煎沸﹐又濾去渣﹐入黃蠟五錢熬成膏﹐滴水不散爲度﹐將藥末於內再熬黑色﹐滴水成珠卽好。不問遠年﹑新發瘡﹐先用蔥白﹑防風煎水洗淨敷藥。其有不平﹐唾津塗指﹐撚藥成塊﹐塡於不平處﹐用油單紙攤膏貼患處﹐候瘡愈皮老爲度。棒瘡亦然﹐神效。

隔紙膏

黃香﹝研爛﹞輕粉銀朱﹝各五錢﹞冰片﹝半分﹞

上合研極細末﹐香油調﹐用油單紙攤﹐先以鍼密密刺孔﹐將藥攤於孔上夾於中。每貼以孔口向瘡貼。

先將蔥頭﹑花椒﹑細茶煎水洗淨瘡毒後粘貼﹐用布帶緊紮。夏月一日一換﹐冬月二日一換一洗。其臭爛不可聞者﹐不過五貼而愈﹐神效。

宜忌諸般發物。凡攤藥﹐看瘡大小形式攤貼。

貼瘡方

治不拘新久瘡﹐並棒瘡﹑疔痂﹐貼之卽效。

花紅絹﹝燒灰﹐二分﹞蛾口繭﹝燒灰﹐二分﹞桔礬﹝一分﹞珍珠﹝火煨﹐三分﹞血餘灰﹝二分﹞

飛羅白面﹝一分﹞官粉﹝二分﹞

上研細末﹐用黃蠟二兩熔化入藥內﹐好紙攤﹐神效。

瘡方

五倍子炒爲末﹐加百艸霜化黃蠟入內﹐攤隔紙膏貼之愈。

一男子﹐腿患癰﹐服克伐之藥﹐虧損元气﹐不能成膿。余謂托裏而潰﹐大補而斂。若大便燥緒﹐用十全大補湯加麥門﹑五味而潤。月餘仍結﹐自服潤腸丸而瀉不止。余用補中益气湯送四神丸﹐數服而止。

﹝補中益气湯見補益﹐四神丸見泄瀉。﹞

鴻臚瞿少溪﹐兩生瘡﹐漸至徧身發熱﹑吐痰口漧﹑咽燥盜汗﹑心煩溺赤﹑足熱日晡益甚﹑形體日瘦﹐此腎經虛火也。用六味丸不月﹐諸癥悉愈﹔三月﹐瘡見平復。﹝方見癰疽。﹞

卷之八

疥瘡

五疥者﹐幹﹑濕﹑虫﹑砂﹑膿也。﹝五疥者﹐由五臟壅毒而發也。﹞

防風通聖散

治風熱瘡疥久不愈者。﹝方見中風。﹞

仙子散

治徧身瘡疥﹐經年舉發者。

威靈仙蔓荊子何首烏荊芥苦參上各等分爲細末﹐每二錢﹐食前溫調服。日進二服。忌發風物。

五疥靈丹

﹝服此可以除根。﹞

苦參﹝糯米泔浸﹐一兩﹞白芷﹝一倆﹞白鮮皮﹝炒﹐一兩﹞枳殼﹝麩炒﹞連翹羌活梔子當歸荊芥﹝各七錢﹞

上爲細末﹐煉蜜爲丸﹐如梧桐子大。每服五十丸﹐滚湯下。

斷根方

治未患瘡疥之前﹐用此服之﹐永不生瘡。或已成瘡﹐服此可保。用田螺不拘多少﹐煮熟﹐去腸屎取淨﹐用好酒酒酵炒熱食之﹐能除一身之瘡疥也﹐神效。

一掃光

枯白礬﹝一兩﹞硫黃﹝七錢﹞五倍子﹝炒﹞花椒﹝五錢﹞砒﹝二分﹞上爲末﹐用香油煎雞子令熟﹐去雞子不用﹐只用香油搽瘡。

金不換

治血風瘡﹑癬瘡﹑疥瘡﹑虫瘡及坐板瘡﹐疥癩等疾﹐立效。

蛇牀子﹝五錢﹞大楓子﹝去殼﹐五錢﹞水銀﹝二錢﹞白錫﹝一錢﹞枯白礬﹝一錢﹞

上各爲末﹐先將錫化開﹐次入水銀研勻不見星﹐再入末藥﹑地瀝靑﹐共搗勻搽瘡﹐宜幹些。或無地瀝靑﹐臘豬油亦可。

治疥癩瘙癢

先用藥水洗﹐後用燻藥被蓋燻之。

防風荊芥馬鞭艸白礬花椒苦參野菊花上銼﹐水煎頻洗。

燻藥

苦參﹝五錢﹞蒼術﹝一錢﹞半夏大黃雄黃﹝各二錢﹞熟艾葉上爲末﹐分作筒﹐以熟艾﹑綿紙卷筒﹐每一晚被蓋燻一筒。

又方

銀朱﹝一錢﹞雄黃﹝一錢﹞木鱉子﹝一个﹞好香﹝一錢﹞艾﹝三錢﹞

上爲細末﹐以綿紙卷筒﹐被蓋畱頭在外燻之﹐大小便亦要包裹。

治男婦小兒徧身生疥癬﹐並腳上瘋塊痛癢不止。硫黃﹝二錢﹞蛇牀子﹝二錢﹞白礬﹝二錢﹞

水銀渣﹝三錢﹞

上爲細末﹐用生薑汁調﹐擦患處立已。

治滿身生牛皮疥癩﹕花椒﹝一錢﹞大楓子﹝去皮﹐六个﹞巴豆仁﹝八个﹞人言﹝一錢﹞雄黃﹝一錢﹞艾﹝一兩。﹞

上共爲細末﹐將艾槌熟入藥﹐紙捲作二筒。每晚燻一筒﹐被蓋頭露在外。仍要包裹大小便﹐免傷毒瓦斯。

作瓦二片﹐陰陽盛藥於中﹐放腳脘下燻。甚者﹐不過二次愈。

補遺方

祛熱搜風飲

治疥及膿泡瘡。

苦參金銀花﹝二味爲君﹞柴胡連翹片芩荊芥黃柏﹝炒﹞黃連﹝炒﹐六味爲臣﹞生地黃薄荷獨活枳殼﹝麩炒﹞防風﹝五味爲佐﹞甘艸﹝蜜炙﹑爲使﹞

上銼﹐水煎﹐食遠熱服。

卷之八

癬瘡

五癬者﹐濕﹑頑﹑風﹑馬﹑牛也。﹝疥癬皆血分熱燥﹐以致風毒克於皮膚。浮淺爲疥﹐深沈者爲癬。

疥多挾熱﹐癬多挾濕。﹞

防風通聖散

治癬疥去硝﹑黃﹐加浮萍﹑皂角刺。﹝方見中風。﹞

浮萍散

治諸風癬疥﹑癩瘡。

浮萍當歸川芎赤芍藥荊芥麻黃甘艸﹝各三錢﹞

上銼二劑﹐蔥白二根﹑豆豉五六十粒﹐煎至八分﹐熱服出汗。

治幹濕癬

雄黃﹝一錢﹞斑蝥﹝七个﹞輕粉﹝四分﹞硫黃﹝三分﹞蛇牀子﹝五分﹞金毛狗脊﹝五分﹞

寒水石﹝五分﹞芒硝﹝三分﹞

上爲末﹐香油調搽﹐濕則幹摻。

治鵝掌風癬﹐層層起皮﹑且癢且痛﹐用此一洗立愈。

川烏艸烏何首烏天花粉赤芍防風荊芥蒼術地丁﹝各一兩﹞艾葉﹝四兩﹞

上銼﹐煎水﹐先燻後洗立愈。

又方

治鵝掌風癬。

核桃殼﹝鮮皮者佳﹞鵓鴿糞等分﹐煎水頻洗立愈。

又方

用白菀豆一升﹐入楝子同熬水﹐早﹑午﹑晚洗﹐每七次立愈。

治鵝掌風並癬

用黑鉛不拘多少打成片﹐熬一炷香時﹐入綠豆一碗﹐再煮爛去渣﹐以水乘熱洗數次立效﹐或搽亦可。

治癬方

用蒜瓣煮水﹐洗浴展幹﹐再用生桐油搽摻﹐炭火上炙卽愈。

治癬瘡方

枯白礬﹝四錢﹞潮腦﹝二錢﹞爲末﹐用極好醋調起﹐將癬抓破﹐搽上卽愈。

治癬瘡方

雄黃﹝煨過﹐六錢﹞川撞樹皮﹝一兩﹞白蘞﹝一兩﹞

上爲細末﹐用無根水調﹐在飲鍋上頓﹐以赤色爲度﹐癬瘡不可抓破。忌七八日不可見水﹐神效。

上用小瓷器罐一个﹐用鹽泥封﹐置雄黃在內﹐用燈盞蓋定﹐用鐵綫縛緊﹐周遭以木﹑炭﹑泥固完封口﹐慢火過半炷香﹐黃升盞上取用。

卷之八

禿瘡

防風通聖散

治癩頭瘡﹐用本方爲末﹐酒浸焙漧凡三次﹐食後白湯調服﹐日三服﹐至頭有汗效。

﹝方見中風。﹞

小兒頭生白禿瘡。

陀僧散

鵓鴿糞﹝一兩﹐炒﹐研末用五錢﹞密陀僧﹝五錢﹞硫黃﹝一錢﹞花椒﹝五錢﹞人言﹝半分﹞

上爲細末﹐香油渣調搽患處﹐晚間洗去。

治男婦小兒頭生白禿瘡

﹝胡前溪傳。﹞

公鷄屎﹝曬漧半升﹐能去病根﹞人言﹝一錢﹐火過殺虫﹞塘中黑泥﹝曬漧篩過二兩﹐殺虫﹞

蛇牀子﹝五錢﹐殺虫﹞白礬﹝三錢﹐止癢﹞硫黃﹝五錢﹐殺虫﹞五倍子﹝炒五錢﹞

上爲細末﹐先用雞子二个﹐香油煎餅熱貼在頭上﹐引出虫去盡﹐用白礬﹑倍子煎水洗一次﹐後用香油調前藥搽頭上。一日搽一次﹐搽過六七日卽愈。

掃雪膏

治小兒禿瘡。

松樹濃皮﹝燒灰三兩﹞黃丹﹝水飛一兩﹞寒水石﹝細研一兩﹞枯礬黃連大黃﹝各五錢﹞

白膠香﹝熬飛頑石上二兩﹞輕粉﹝一分﹞

上爲細末﹐熟熬油調敷瘡上。須先洗淨瘡痂後敷藥。

治禿瘡﹑淸水瘡﹑薄皮瘡﹑羊須子瘡。槐枝不拘多少﹐截四指長﹐用眞香油放鍋內﹐浸過槐枝爲止熬數沸﹐將槐枝拿出一根掐兩截﹐看內渣黑色﹐通去槐枝﹐加黃些須入油搽之。

治禿瘡

用花椒﹑艾熬滚湯放深盆內﹐將禿瘡倒放熬湯泡浸。如湯冷再換。將瘡甲洗淨﹐用枯礬﹑黃丹﹑蔥汁﹑蜂蜜調搽包住﹐不許見風。

卷之八

癜風

白癜紫癜一般風﹐附子硫黃最有功﹐薑汁調勻茄蒂搽﹐但患癢處並無蹤。

上將粗布搽洗患處令淨﹐以茄蒂蘸擦之。一說白癜用白茄蒂﹐紫癜用紫茄蒂。

追風丸

治白癜風。

何首烏荊芥蒼術﹝米泔浸﹞苦參﹝各等分﹞

上爲末﹐用好大肥皂去皮弦銼碎﹐煮汁濾去渣﹐入面少許﹐打糊爲丸﹐如梧桐子大。每服五十丸﹐空心淸茶送下。

忌一切動風之物。

治汗斑

用密陀僧爲細末﹐以隔年釅醋調搽斑上﹐隨手而愈。

治黑白癜風

硫黃﹝一錢﹞密陀僧﹝一錢﹞信﹝六分﹞以上三味俱爲細末﹐用隔年陳醋調和擦之﹐一二次卽愈。晚間搽上﹐次早洗去。

卷之八

癘風

風者﹐天刑之疾。陰陽肅殺之气砭人肌膚﹑傷人肢體﹐初起白屑雲頭紫黑疙瘩﹑流膿﹔甚者﹐鼻崩肉陷﹐致死危矣。初見雲頭皮木就當施治。患者屏絕欲情﹑淸淡飲食﹐十活一二﹐否則難治。

通天再造飲

郁金﹝五錢﹞皂角刺﹝黑大者﹞大黃﹝煨。各一兩﹞白牽牛﹝頭尾六錢﹐半生半炒﹞

上爲細末﹐每服五錢。日未出時﹐無灰酒送下﹐面東服之。當日必利下惡物﹐或臭不可近﹐或虫或膿如虫。口黑色﹐乃是多年﹔赤色﹐乃是近者。數日後﹐又進一服﹐無虫乃止。

洗大風方

地骨皮苦參荊芥細辛防風蒼耳子上銼片﹐水煎燻洗徧身﹐血出爲效。如洗﹐務要寬湯浸洗良久方佳﹐多洗數次爲妙。

灸法

治大風斷根方。於大母指筋骨縫間約半寸﹐灸三炷香﹐以出毒瓦斯。

卷之八

諸瘡

防風通聖散

治諸瘡腫毒神效。﹝方見中風。﹞

隔蒜灸法

治一切惡瘡毒﹑大痛或不痛﹑或麻木。如痛者﹐灸至不痛﹔不痛者﹐灸至知痛而止。

其毒隨火而散。蓋火有暢達之義﹐此從治之法也﹐大有回生之驗。用大蒜頭切三文錢濃﹐安瘡頭上﹐用艾壯與蒜上灸之三壯﹐換蒜復灸。未成者卽消﹐已成者卽敗﹐大勢不能爲害。如瘡大﹐用大蒜搗爛攤瘡上﹐將艾鋪上燒之﹐蒜敗再換。如不痛或不作膿﹐不起發或陰毒痛﹐更宜多灸。灸而仍不痛﹑不作膿者不治﹐此气血虛也。

蔥熨法

治虛怯人患腫塊﹐或痛或不痛﹐或風襲於經絡﹑肢體疼痛﹐或四肢筋攣骨痛﹔又治流注﹑跌撲損傷腫痛﹑棒打刺痛及婦人吹乳﹑陰癥腹痛﹑手足厥冷並治。

用蔥頭細切杵爛﹐炒熱敷患處﹐冷則易之再熨﹐腫痛卽止﹐如神。

豆豉餅

治瘡瘍腫硬不潰及潰而不斂﹐並一切頑瘡惡瘡。

用江西豆豉爲末﹐以唾調作餅子三文錢濃﹐置患處上﹐將艾壯灸之﹐幹則易之。如瘡勢大及發背﹐用水漱口水調作餅﹐覆患處﹐以艾鋪餅上灸之。如未成卽消﹐已成卽敗﹐其毒勢易愈。如不效者﹐气血虛也。

一切無名腫毒

洪寶丹

治一切腫毒﹐敗血消腫﹐及湯燙火燒﹑金瘡打撲﹐血出不止並效。

天花粉﹝三兩﹞白芷﹝二兩﹞赤芍﹝二兩﹞郁金﹝一兩﹞

上爲末﹐熱毒用茶調﹐冷用酒調﹐塗患處。衄血不止﹐冷水調塗頸項上。此藥最絕血路。

三白散

治一切腫毒﹑諸瘡疼痛。

白芨﹝一兩﹞白蘞﹝一兩﹞白礬﹝﹐五錢﹞

上爲細末﹐用時入藥於水碗中卽沈底﹐外用桑皮紙托水搭於患處。熱則再易。連搭連易﹐直待其腫處冰冷﹐將藥敷上﹐立時卽消。

千金消毒散

治一切惡瘡﹑無名腫毒﹑發背疔瘡﹑便毒初發﹐脈洪數弦實﹑腫甚欲作膿者。

連翹黃連赤芍﹝各一錢﹞歸尾﹝一兩﹞金銀花﹝一兩﹞皂角刺牡蠣大黃天花粉芒硝﹝各三錢。﹞

上銼﹐酒﹑水各半煎服。

祛毒湯

治一切無名腫毒﹑疼痛初起神效。

貝母穿山甲﹝土炒成珠﹞僵蠶﹝各一錢﹞大黃﹝三錢﹐半生半熟﹞

上銼作劑﹐水煎熱﹐用好生酒一盞攪勻﹐空心熱服。渣再煎服﹐以利爲度。

一切惡瘡洗法﹕

洗毒湯

治一切惡瘡疥癩。

地膚子﹝卽掃帚子﹞用升半煎湯頻浴﹐數次漸愈。

滌法

洗諸般惡毒。

艾葉細茶蔥白桃柳枝花椒。

上銼﹐水煎﹐入鹽少許﹐頻洗。

卷之八

杖瘡

一﹑杖後﹐卽飲童便和酒一鐘﹐以免血攻心﹔再用熱豆腐鋪在杖紫色處﹐其气如蒸﹐其腐卽紫﹐復易之。

須得紫血散盡﹐轉淡紅色爲度。

又方

用鳳仙花科連根帶葉搗爛塗患處﹐如幹﹐又塗。一夜血散卽愈。如冬月無鮮的﹐秋間收起陰漧的爲末﹐水調塗搽上亦效。一名金鳳花。

又方

並打傷皮不破內損者﹐用蘿卜搗爛奄之。

又方

用豬膽汁塗之亦好。

又方

用綠豆粉微炒﹑雞子淸調塗上。

又方

用隔年風化鍛石不拘多少﹐取新汲水一碗﹐銀簪子順攪千餘下如膏﹐鵝翎刷上患處卽佳。

烏龍解毒散

﹝以杖之後服此。﹞如人受杖責﹐不拘輕重﹐致於伏不能起動者﹐及疔甲爛肉連腿腫﹑面靑﹑疼痛難忍﹑晝夜無眠﹑渾身憎寒壯熱﹑神魂驚怖﹐此藥可治﹐實時可止疼痛﹐善能動履及疔甲痛腫﹐其效如神。

用木耳四兩﹐入淨沙鍋內炒焦存性爲末。每服五錢﹐熱黃酒一碗調服。服藥後﹐坐待少時﹐其藥力行開至杖瘡上﹐從肉裏面往外透﹐如鍼刺癢甚﹐不時流血水。或以藥水洗淨﹐粘貼膏藥﹐其杖處疼痛腫硬次日卽消。

散破毆斑痕方

用熱麻油﹑黃酒各二碗﹐同煎數沸服。服畢﹐臥火燒熱地上一夜﹐疼止消腫無痕。

有打傷人者﹐仇家陰令術士以此治之﹐次日驗﹐卽無一毫傷痕。

散救法方

土鱉﹝一个﹐瓦上焙榦爲末﹞沈香末﹝二分﹞銀朱﹝五分﹞

上三味爲末﹐合一處。刑後﹐隨用好酒溫調服﹐消腫去毒止疼神效。隔宿不用。

退血止疼痛飲

治杖後腫﹐瘀血不散﹐血气攻心﹐或憎寒壯熱。

歸尾赤芍生地黃白芷防風荊芥羌活連翹黃連黃芩黃柏梔子薄荷枳殼桔梗知母石膏車前甘艸上銼劑﹐水煎溫服。

生血補气湯

治杖後潰爛久不愈者。

人參白術﹝炒﹞茯苓當歸白芍熟地黃陳皮香附貝母﹝各等分﹞桔梗甘艸﹝二味減半﹞

上銼劑﹐水煎服。寒熱往來﹐加柴胡﹑地骨皮﹔口漧加五味子﹑麥門冬﹔膿淸加黃﹔膿多加川芎﹔肥肉遲生﹐加白蘞﹑肉桂。

棒瘡疔甲膏藥

止疼痛﹑收血水﹑消腫﹑去疔甲。

乳香沒藥孩兒茶雄黃﹝各三錢﹞輕粉﹝一錢﹞官粉﹝一兩﹞黃蠟﹝一兩﹞

先將豬脂入鍋煉出油冷定﹐卻將諸藥研成細末﹐入油攪勻﹐隨將黃蠟化開投入一處﹐又攪勻﹐用油單紙攤成膏藥貼患處﹐量大小貼之。極能去疔甲﹑收膿水﹑消腫止痛。﹝內宜用木耳散。﹞先用此藥水洗﹐好的便快。防風﹑荊芥﹑苦參﹑各等分﹐煎水洗。

生肌散

﹝用前藥水洗後﹐摻藥。﹞

乳香沒藥孩兒茶各等分爲細末摻上﹐卽止痛生肌。

去疔甲方

用雞子淸加麝香少許﹐銀簪打成稀水﹐照疔甲處輕輕用簪子尖點上﹐上不多時﹐其疔甲化爛取去﹐上散藥﹐外貼膏藥。一日一換。化盡死肉之後﹐三四日換一次﹐不數日如初。

郁金膏

貼一切腫毒杖瘡。

生豬脂﹝熬去渣淨油一斤﹞郁金﹝四兩﹞生地黃﹝忌犯鐵器﹞咀片入豬油內煎枯﹐去藥渣﹐又入淨黃蠟半斤化開﹐又入好潮腦一兩﹐瓷罐收入。每用一兩﹐加官粉二錢﹐熔化攪勻﹐攤油單紙上貼之。

英雄丸

乳香沒藥密陀僧自然銅﹝燒紅淬二次﹞地龍﹝卽蚯蚓﹐焙漧﹞木鱉子﹝去殼﹞花椒﹝各等分。﹞

上爲細末﹐煉蜜爲丸﹐如彈子大。每一丸﹐以酒化下。或臨刑方用﹐打不覺痛﹐任打﹐血不浸心﹐妙不可言。

卷之八

折傷

折傷者﹐多有瘀血凝滯也。﹝宜用童便﹑黃酒各一鐘和而溫服﹐最能散瘀消滯﹐效。﹞

通導散

治跌撲傷損極重﹐大小便不通﹐乃瘀血不散﹑肚腹膨脹﹑上攻心腹﹑悶亂至死者﹐先服此藥打下死血﹑瘀血﹐然後方可服補損藥。不可用酒﹐飲愈不通矣。亦量人虛實而用。

大黃芒硝枳殼﹝各二錢﹞濃朴當歸陳皮木通紅花蘇木﹝各一錢﹞甘艸上銼一劑﹐水煎熱服﹐以利爲度。惟孕婦﹑小兒勿服。

麥斗散

治跌撲骨折﹐用藥一釐﹐黃酒調下。如重車行千里之候﹐其骨接之有聲。初跌之時整調如舊對住﹐綿衣蓋之﹐勿令見風﹐方服藥﹑休移動。端午制﹐忌婦人雞犬等物。﹝孫都督傳。﹞

土鱉﹝一个﹐新瓦上焙漧﹞巴豆﹝一个﹐去殼﹞半夏﹝一个﹐生用﹞乳香﹝半分﹞沒藥﹝半分﹞

自然銅﹝火燒七次﹐醋淬七次﹐用些須﹞

上爲細末﹐每服一釐﹐黃酒送下。不可多用﹐多則補得髙起。神效。

天靈散

天靈蓋用柴火燒存性爲末﹐每二錢﹐黃酒﹐神效。

按骨效方

山梔﹝生爲末五分﹞飛羅面﹝三錢﹞﹐薑汁調和搽患處﹐一夜﹐皮肉靑黑是其驗也。一方治跌撲傷損﹐逆气作腫﹐痛不可忍者﹐用梔﹑白面爲末﹐井水調搽﹐幹則掃去﹐卽效。

接骨膏

當歸﹝七錢半﹞川芎﹝五錢﹞乳香﹝二錢半﹞沒藥﹝五錢﹞廣木香﹝一錢﹞川烏﹝四錢﹐煨﹞黃香﹝六錢﹞古錢﹝三錢﹐火煨酒淬七次﹞骨碎補﹝五錢﹞香油﹝一兩五錢﹞

上先將各藥爲末﹐和油成膏﹐用油紙攤貼患處。如骨碎筋斷﹐用此復續如初。

白膏藥

治跌打或刀斧所傷﹐候血盡﹐用蔥﹑花椒煎水﹐將患處洗淨拭漧敷藥﹐不必包裹﹐其效如神。

白芨﹝一兩﹞豬脂油﹝六兩﹞蕓香﹝四兩﹞樟腦﹝四兩﹞輕粉乳香沒藥孩兒茶﹝各二錢﹞片腦﹝五分。﹞

上各爲末﹐將油銅鍋化開﹐先下白芨﹐次下蕓香﹑樟腦﹑兒茶﹐一二時取出離火﹐方下乳香沒藥﹐候冷又下片腦﹑輕粉。此方不但生肌﹐凡瘡毒皆可貼之。膏成﹐將瓷罐內盛之﹐每用油紙攤貼患處。

接骨散

治跌打損傷。能接筋續骨。用窩苣子不拘多少﹐微炒研細末﹐每服二三錢﹐同好酒調服。

接骨方

白蒺藜炒爲末﹐每服一錢﹐熱酒調下﹐被蓋汗出卽愈。

神效蔥熨法

治跌撲傷損。用蔥白細切﹐杵爛燒熱敷患處。如冷易之﹐腫痛卽止。其效如神。

人墜馬﹐腹內作痛﹐飲酒數杯﹐翌早﹐大便自下瘀血卽安。此元气充實﹐挾酒勢而行散。

一男子墜馬﹐腹有瘀血﹐服藥下之﹐致發熱﹑盜汗﹑自汗﹑脈浮澀。予以爲重劑過傷气血所致﹐投以十全大補湯益甚﹐時或譫語﹐此藥力未及而然也。以前藥加炮附子五分﹐服之卽睡﹐覺來頓安﹐再劑而安。

卷之八

金瘡

熱粘皮

治金瘡出血不止。

龍骨﹝﹐三錢﹞五倍子﹝二兩﹐半生半炒﹞白礬﹝半生半枯。各一兩﹞沒藥乳香﹝各二錢﹞

無名異﹝一兩。﹞

上共爲末﹐幹摻患處。不作膿﹑不怕風﹑立時止血﹑住痛﹑生肌﹐如神。

軍中一撚金

治金瘡傷破出血並狗咬。要端午日制。礦鍛石不拘多少炒研﹑生韭菜連根同搗作餅﹐陰榦爲末摻上﹐止血生肌。

出箭方

花蕊石﹐其形似硫黃﹐出在陜西﹐有白斑點者﹐一味火七次﹐爲細末﹐撒在傷處周遭﹐箭頭卽出。

止痛生肌散

治刀斧傷﹑出血不止。

乳香沒藥兒茶象皮﹝炒﹞龍骨﹝水飛﹞石膏﹝﹐水飛﹞黃丹三七上八味各等分﹐共爲細末用之。

金瘡出血不止﹐用楮樹葉爲末﹐搽上血卽止。

梁閣老侄﹐金瘡腫痛﹐出血不止﹐寒熱口漧﹐此气虛血無所附而血不歸經也。用補中益气湯﹑五味﹑麥門主之﹐陽气復而愈。﹝方見癰疽。﹞

卷之八

破傷風

破傷風癥﹐河間云﹕風者﹐善行數變﹐入髒甚速﹐死生在反掌之間﹐宜急分表裏虛實而用之。

破傷風﹐邪在表者﹐則筋脈拘急﹑時或寒熱﹑筋惕搐搦﹑脈浮弦也﹐宜散之。

羌活防風湯

治破傷風﹐邪初在表者﹐急服此藥以解之。稍遲﹐則邪入於裏﹐與藥不相合矣。

羌活防風甘艸川芎本當歸白芍﹝各一錢﹞地楡細辛﹝各五分。﹞

上銼一劑﹐水煎食服。

破傷風﹐邪在半表半里者﹐則頭微汗﹑身無汗也﹐宜和之。

羌活湯

治破傷風在半表半里﹐急服此湯。稍緩﹐邪入於裏﹐不宜用。

羌活菊花麻黃川芎石膏防風前胡黃芩細辛甘艸枳殼白茯苓荊芥子﹝各五分﹞薄荷白芷﹝各二分半﹞

上銼一劑﹐水煎服。

破傷風﹐邪傳入裏者﹐舌彊口噤﹑項背反張﹑筋惕搐搦﹑痰涎壅盛﹑胸腹滿悶﹑便溺閉赤﹑時或出血﹑脈洪數而弦也﹐﹝宜導之﹞。

大芎黃湯

治破傷風在裏﹐宜疏導﹐急服此藥。

川芎羌活黃芩大黃﹝各三錢﹞

上銼一劑﹐水煎溫服﹐臟腑通和爲度。

一人鬥毆﹐眉稜被打破傷風﹐頭面腫大發熱。以九味羌活湯熱服取汗﹐外用杏仁搗爛﹐入白面少許﹐新汲水調敷瘡上﹐腫消熱退而已。

金刀如聖散

治破傷風。

蒼術﹝八錢﹞白芷川芎細辛麻黃﹝各五錢﹞川烏﹝炮﹞艸烏﹝炮各四錢﹞薄荷﹝一錢﹞

上爲末﹐每服一錢﹐熱黃酒調服﹐蓋覆﹐徧身汗出有驗。如治痛風﹐加滴乳香一錢。

玉眞膏

治破傷風及金刃傷﹑打撲傷損﹑並癲狗咬傷﹐能定痛生肌。

天南星﹝爲防風所制﹐服之不麻人﹞防風﹝各等分﹞

上爲末﹐破傷風以藥敷瘡口﹐然後以溫酒調一錢。如牙關緊急﹑角弓反張﹐用藥一錢﹐童便調下。

一﹑打傷欲死﹐但心頭微溫﹐以童便灌下二錢﹐並進二服。

一﹑癲狗咬破﹐先口噙漿水洗淨﹐用綿拭漧貼藥﹐更不再發﹐無膿大有功。

一方

治破傷風。

槐子一合炒﹐好黃酒一碗煎八分﹐熱服﹐汗出爲愈。

一方

治破傷風。

用野蘇子半生半炒爲末﹐煉蜜丸如指頭大。每服一丸﹐熱黃酒下。

破傷風外治之法治跌打破頭面及刀傷破手足大口血流不止﹕瀝靑﹝卽松香﹞不拘多少﹐碾爲細末﹐將傷破瘡口用手捏湊一處﹐以用藥末濃敷上﹐將淨布紮住。不怕風﹑不懼水﹐旬日卽痊。

治破傷風

甘艸﹐甘遂各等分﹐研成末﹐將蜂蜜並隔年老蔥頭共搗一塊﹐將瘡甲揭起﹐微將麝香先撒於上﹐然後搭藥在上﹐點香至四寸﹐渾身汗出卽愈。

灸法

治破傷風及癲狗咬傷﹐此方最易而神效。

用核桃殼半邊﹐內塡稠人糞滿﹐仍用槐白皮親扣傷處﹐用艾灸桃核上。灸之﹐若徧身汗出﹐其人大困卽愈。若遠年﹐只在瘡上灸之亦愈。

卷之八

湯火

治湯火傷

蛤蜊殼不拘多少﹐炙焦黃色﹐研細末。用生香油調膏敷之。

一方

以蜜調敷之﹐疼立止﹐不膿不痂效。

治湯火傷

用桐油二分﹑水一分﹐攪令勻﹐調入黃丹﹑石膏末敷之效。

黃白散

用楡樹根白皮爲細末一兩﹑黃丹二錢﹐攪勻。看瘡大小﹐用井水花調勻敷患處。若干﹐再以涼水敷之。不惟止痛﹐三五日卽痊。或人家失火燒了牲畜﹐照患處塗之。須臾﹐流水出可治﹔不流水﹐是燒得太重﹐不可治也。然人彼燒亦同此斷。

湯火瘡方

槐子燒灰爲末﹐香油調上卽好。用槐皮炒﹐爲末﹐香油調上亦好。

一男子火傷﹐兩臂痛﹑大小便不利﹐此火毒傳於下焦。用生地黃﹑當歸﹑芍藥﹑黃連﹑木通﹑山梔﹑赤茯苓﹑甘艸﹐一劑便淸利﹐其痛亦止。乃以四物﹑參﹑﹑白芷﹑甘艸﹐而壞肉去﹔又數劑而新肉生。

一男子﹐因醉被熱湯傷腿﹐潰爛發熱﹑作渴飲水﹑脈洪數而有力﹐此火毒爲患。用生地黃﹑當歸﹑芩﹑連﹑木通﹑葛根﹑甘艸十餘劑﹐諸癥漸退﹔卻用生﹑川芎﹑當﹑芍﹑炙艸﹑白芷﹑木瓜﹐新肉將完。

因勞忽寒熱﹐此气血虛而然也。仍用參之藥而五味﹑酸棗而安。又月餘而瘡痊。

一人夜間回祿﹐煙燻致死者﹐以蘿卜汁灌之卽蘇。

卷之八

虫獸

一﹑狗咬傷。杏仁﹑甘艸﹐口嚼搭傷處﹔又宜銀杏塗傷處﹔又宜蓖麻子五十粒去殼﹐以井花水研成膏﹐先鹽水洗傷處﹐後敷此藥。

一﹑癲狗咬傷。用斑蝥七个﹐去翅足爲末﹐酒調服。於小便桶內見尿沫似狗形者爲效。如無﹐再服﹐須六七次﹐無狗形亦不再發﹐甚效。又宜以斑蝥去翅﹐用糯米一撮﹝同炒黃去米﹐將斑蝥研末﹞﹐麵糊丸如綠豆大﹐每七丸﹐溫酒下。又以番木鱉﹝卽馬前子﹞磨水喫﹐卽看腦頂上有紅頭髮﹐急宜摘去。

又宜用艾灸蒜切片一二七炷﹑五倍子末撒上包住﹐勿見風。

一﹑蛇咬傷。用雄黃五錢﹑五靈脂一兩﹐共爲末﹔每服二錢﹐好酒調服。仍敷患處良久﹐再進一服。

又宜貝母去心﹐好酒服。又宜白芷爲末﹐麥門冬湯調服立愈。又宜扛板歸不拘多少﹐其藥四五月生﹐至九月﹐見霜卽無葉﹐尖靑如犁頭尖樣﹐藤有小刺﹐有子圓黑如睛﹐味酸﹔用藤葉搗汁﹐酒調﹐隨量服之﹐用渣搭傷處立愈。

又方

治蛇咬。食蒜飲酒﹐更用蒜搗爛塗患處﹐加艾於蒜上灸之﹐其毒自解。凡毒虫傷並效。

一蠍螫傷。

妙化丹

治螫蠍蛇傷﹐宜端午日制﹐忌婦人﹑雞﹑犬衝之。

乳香沒藥輕粉海螵蛸雄黃﹝各五錢﹞硫黃﹝二分﹞

上爲細末﹐左邊被傷點左眼﹐右邊被傷點右眼﹐立刻神效。

六神散

治蠍螫疼痛不可忍者。

川烏艸烏南星半夏香白芷九節菖蒲﹝各等分﹞

上爲末﹐每用少許。先以涎唾抹傷處﹐卽將此藥搽之立止﹐神效。

一﹑蜘蛛咬成瘡。用雄黃一錢﹑麝香半分﹐爲末﹐用蓼蘭汁和﹐塗瘡上。如無蓼汁﹐以靑黛五分入水內和﹐塗之立愈。

治蠍螫方

川烏艸烏野狼毒半夏南星雄黃膽礬﹝各三錢﹞

上共爲細末﹐五月五日午時﹐以醋調丸﹐如鼠糞大﹐塗患處立愈。

一臭虫方

用蕎麥稭熬水淋﹐其虫卽死。

蟬花散

治夏月犬傷﹐蛆虫極盛﹐臭惡不可近者。晉州吳推官佃客﹐五月收麥﹐用騾車搬載﹐一小引頭被一騾跑倒﹐又咬破二﹑三處﹐痛楚不可忍。五七日﹐膿水臭惡難近﹐又蛆蠅極盛不能救﹐無如之何﹐臥於大門外車房中。偶一化飯道人見之﹐云我有一方﹐用之殊效﹐我傳與汝﹐修合服之﹐蛆皆化水而出﹐蠅亦不敢近﹔又以寒水石水敷之﹐旬日良愈。眾以爲神﹐故錄之。

蟬蛻靑黛﹝各五錢﹞蛇退﹝一兩﹐燒存性﹞華陰細辛﹝一錢五分﹞

上爲細末﹐每服三錢﹐黃酒送下。

卷之八

中毒

人爲百毒所中傷﹐其脈洪大者生﹐微細者死。又曰﹕洪大而遲者生﹐微細而數者死。

大凡百毒所中﹐用甘艸﹑綠豆水煎服之﹐能解百毒。

又方

不問一切諸毒﹐急宜多灌香油無慮。

解毒丹

治砒毒。若飲食中者易治﹐酒中得者難治。若在胸中作楚﹐可吐﹐急用膽礬三分研水灌之卽吐。若在腹中﹐宜下﹐後服此。

黃丹水粉靑黛焰硝綠豆粉﹝各等分﹞

上爲細末﹐以小藍按水調下。腹痛倍黃丹﹑豆粉﹐井花水調下。

解砒毒神方

用江西豆豉一兩﹑幹蚯蚓一兩爲末﹐涼水調服﹐不拘多少﹐立效。又宜用黃連煮水﹐取汁去渣熬成膏﹐用黑牛膽停對加蜜少許﹐調稠得所﹐入瓷瓶內。每用涼水化下﹐入口卽活﹐𨿽不言﹐但心口動者﹐還治得。又宜硫黃四錢﹑綠豆粉五錢﹐共爲末﹐冷水調服﹐緩緩服之。冬月溫水服。如肚痛﹐再加一服。待不痛﹐用雞毛探吐。吐後﹐用溫溫稀粥啜下。四五日不可食飯。

誤吞木屑﹐搶喉不下﹐死在須臾﹐用鐵斧磨水灌下卽效。

誤吞銅錢﹑銅物﹐多食核桃﹑或荸薺﹐其銅自爛。

誤吞鍼﹐蠶豆煮熱﹐同韭菜喫下﹐鍼同菜從大便而出。

誤吞水蛭﹐宜食蜜卽化爲水。又宜用田泥作丸﹐如櫻桃大﹐每一丸﹐白水下﹐水蛭卽抱泥同下。一方用濃茶多服亦效。

誤吞金銀銅錢等物不能化者﹐以砂仁濃煎湯服之﹐其物自下。

白衣丸

治男﹑婦﹑小兒誤吞麥芒﹑鍼刺﹑銅錢﹑雜魚等骨哽在喉中及喉閉腫痛﹐死在須臾。

烏賊魚骨白茯苓砂仁山豆根甘艸僵蠶﹝各五錢﹞管仲﹝一兩五錢﹞硼砂麝香珍珠象牙腦子﹝各少許﹞

上爲細末﹐飛羅白面打糊丸﹐如梧桐子大﹐用蚌粉爲衣﹐陰漧。每用二丸﹐冷水浸化﹐頻頻咽服。又將一丸口噙化尢妙。

治誤食粉毒

用伏龍肝水爲末﹐百艸霜爲衣﹔淋稈灰水送下卽解。

一男子﹐偶然低頭往暗處藏身﹐不言亦不答﹐以飲食俱背人竊食﹐人見之則食不下。諸人以爲中邪﹐用三牲祭之﹐其物經宿﹐乃妻食之﹐病亦如是。諸醫莫識。餘思必中鼠涎﹐蓋鼠有大毒﹐用吳茱萸塞入貓口﹐以貓涎自出﹐將茱萸令夫婦服之﹐悉愈。

一藥室家人﹐正銼藥﹐忽僕地﹐不省人事﹐諸人以爲中風痰厥﹐乃訊於余。余曰﹕此非病也﹐必藥气燻蒸中於藥毒﹐令與甘艸煎湯灌之立醒。

一婦人﹐將燒酒貯在錫壺內﹐經旬取服﹐止飲一小鐘﹐卽醉悶不省﹐眾莫識其癥。余曰﹕此中鉛毒也。

令以陳土攪水澄淸﹐入甘艸煎湯灌之卽醒。

卷之八

骨鯁

神仙釣骨丹

治諸骨鯁喉﹐其骨自隨藥帶下或吐出﹐如神。

朱砂丁香﹝各一錢﹞血竭磁石龍骨﹝各五錢﹞

上爲細末﹐黃蠟三錢爲丸﹐朱砂爲衣。每服一丸﹐香油煎好醋吞下。如要吐﹐用矮荷煎好醋喫﹐後用濃茶任服。如無矮荷﹐以桐油代之。

治諸骨鯁喉

以象牙末吹之妙。又宜將狗倒弔起﹐涎出碗盛﹐以徐徐咽下﹐其骨化水﹐如神。又宜燈芯﹐以竹筒塡滿﹐火燒過﹐取燈芯灰﹐用米糖化開灌下﹐勿犯牙。

治骨鯁

白飴粉大口嚼咽卽下。又宜硼砂大塊者﹐水洗淨﹐日夜噙化咽﹐其骨自軟。

治雞骨焦骨鯁

用霜梅肉捶成指大﹐作丸子﹐將綿裹﹐用綫穿在肉﹐冷茶送下﹐扯住綫頭在手﹐一嘔卽出。又宜用胡荽略擂﹐拌醋並渣咽下卽下。

卷之八

五絕

五絕病者﹐一曰自縊死﹐气已絕﹔二曰墻壁屋崩墜壓死﹐气已絕﹔三曰溺水死﹐气已絕﹔四曰魘死﹐气已絕﹔五曰產乳死﹐气已絕。並可救治﹐又治卒然死﹐並中風不省人事等癥。半夏爲末﹐如黃豆大吹入鼻中卽活﹐心頭溫者﹐一日可治。

一﹑自縊死者﹐自旦至暮﹐𨿽已冷可治﹔自暮至旦則難治。此陰气盛故也。然夏月夜短於晝﹐又熱﹐猶應可治。又云﹕心下若微溫者﹐一日以上猶可治之。當徐徐抱解﹐不得截繩上下﹐安被臥之。一人以腳踏其兩肩﹐手挽其發﹐常令弦急﹐勿使縱緩﹔一人以手按據胸上數摩動之﹔一人摩將臂脛屈伸之。若已僵直﹐但漸漸彊屈之並按其腹。如此少頃﹐𨿽得气從口出﹐呼吸眼開﹐仍按莫置﹐亦勿勞之。須臾可治﹐以溫飲粥灌之﹐更令兩人以管吹兩耳﹐此法最效。

一﹑自縊者﹐切不可割斷繩。宜以膝蓋或用手濃裹衣物緊頂穀道﹐抱起解繩放下﹐揉其項痕﹐搐鼻及吹其兩耳﹐待其气回﹐方可放手。若便泄气﹐則不救矣。

一﹑自縊死者﹐宜從容安定心神﹐徐徐解下﹐愼勿割斷繩抱取。心下猶溫者﹐刺雞冠血滴口中卽活。

男用雌﹑女用雄。一方雞屎白如棗大﹐酒半盞和﹐灌吸鼻中尢妙。千金方以蘭汁灌之﹐余法同上。

卒墮壓倒打死﹐心頭溫者﹐皆可救。將本人如僧打坐﹐令一人將其頭髮控放低﹐用半夏末吹入鼻中。

如活﹐卻以生薑汁﹑淸油攪勻灌之。

一﹑救溺死方﹐取竈中灰兩擔埋之﹐從頭至足﹐水出七孔卽活。

一﹑溺水者﹐放大凳上臥著﹐將腳後凳站起二磚﹐卻蘸鹽擦臍中﹐待其水自流出﹐切不可倒流﹐水出此數等。但心頭微熱者﹐皆可救治。又方﹐溺水死者﹐過一宿尙活。搗皂角爲末﹐綿裹納下部﹐須臾﹐水出卽活。一方﹐急解死人衣帶﹐艾灸臍中卽活。

一﹑救鬼魘死不省並中惡者。皂角爲末﹐如綠豆大許﹐吹入鼻中卽嚏﹐則气通而活。

一﹑魘死﹐不得近前喚﹐但痛咬其腳跟及唾其面。不省者﹐移動些少臥處﹐徐徐喚之。原有燈則存﹐無燈則不可點燈。用皂角末吹兩鼻則活。

一﹑臥忽不語﹐勿以火照之殺人。但以痛嚙大拇指甲際而唾其面則活。取韭菜汁吹鼻孔﹐冬月用韭菜根搗汁灌口中。

一﹑卒魘﹐用雄黃末吹鼻孔中卽活。

一﹑從髙處墮下﹐瘀血中心欲死。淡豆豉一盞﹐水煎去渣服。若便覺气絕不能言﹐取藥不及﹐掰開口以熱小便灌之。

一﹑救冬月墮水凍死﹐凡四肢冷﹑口不能言﹐只有微气者﹐不可便以火炙。用布袋盛熱灰放在心頭﹐冷卽換熱者。待眼開﹐卻用溫酒或姜湯灌之。

一﹑救挾暑死﹐不可使冷水﹐冷之卽死。宜用溫湯常摩洗其心腹間。如途路﹐急切用路上熱土置臍間﹐令人便尿其臍中卽活。一用路上熱土﹑大蒜等分﹐搗研水調去渣浸飲之卽活。

卷之八

膏藥

彰徳府﹑趙王府祕傳。

萬病無憂膏

治風寒濕气所致﹐跌撲閃挫傷損﹐一切疼痛﹐皆貼患處。心腹痛﹐俱貼患處﹐哮吼喘嗽﹐貼背心﹔瀉痢﹐貼臍上﹔頭痛﹑眼痛﹐貼太陽穴。及治一切無名腫毒﹑癰疽發背﹑疔瘡癤毒﹑流注濕毒﹑瘡﹐初覺痛癢便貼患處卽消﹔已成﹐亦能止痛箍膿﹑長肉生肌。百發百中﹐其功不能盡述。

川烏艸烏大黃﹝各六錢﹞當歸赤芍白芷連翹白蘞白芨烏藥官桂木鱉子﹝各八錢﹞槐桃柳桑棗枝﹝各四錢﹞加苦參﹑皂角﹝各五錢﹞

上銼劑﹐用眞香油二斤浸藥一宿﹐用火熬至藥焦色﹐以生絹濾去渣不用﹐將油再熬一滚﹐入飛過黃丹十二兩炒過﹐陸續下﹐槐柳棍攪不住手﹐滴水成珠爲度。離火﹐吹入乳香﹑沒藥末各四錢﹐攪勻收貯﹐退火毒聽用。一方加蘇合香二錢尢妙。

萬應紫金膏

治跌撲傷損﹑手足肩背並寒濕香港腳風毒﹐痛不可忍。

瀝靑﹝二斤半﹞威靈仙﹝二兩﹞蓖麻子﹝一百粒﹐去殼研﹞木鱉子﹝二十八个﹐去殼研爛﹞

乳香﹝一兩﹐筍篛炙爲末﹞沒藥﹝一兩﹐爲末﹞黃蠟﹝二兩﹞生薑﹝一斤﹐搗汁一碗﹞麻油﹝夏二兩﹐春秋三兩﹐冬四兩﹐先同靈仙熬﹐去渣﹐滴水不散爲度。﹞

上將瀝靑研末﹐同二汁下鍋熬化﹐看二汁盡時﹐卻起火﹐桃柳條不住手攪勻﹐卻入前靈仙油同熬﹐再下木鱉子﹑蓖麻子搗勻入內攪﹐又下乳沒﹑黃蠟再攪﹐卽成膏矣。每用好濃絹紙攤貼﹐先將姜擦患處﹐後粘貼﹐卽用烘熱鞋底熨之。瀉痢貼丹田﹔咳嗽﹑吐血貼背心﹔心疼貼心上﹔風損貼患處。

海仙膏

治風損諸瘡﹑癰疽腫毒並效。

赤葛苦參﹝各等分﹞

上二味銼片﹐用香油浸過﹐煎至焦枯濾去滓﹐秤香油一斤淨﹐再煎沸﹐徐徐入密陀僧﹑水粉各四兩。

千捶膏

用松香﹝明淨者﹐不拘多少爲末﹞蓖麻子仁﹐同入石臼內搗爛成膏。如稀﹐則加松香﹔如稠﹐則加麻仁。須要稀稠得所﹐取出入水中﹐扯拔數次﹐再入乳香﹑沒藥﹑血竭﹑孩兒茶﹐各爲末少許。

頑瘡加輕粉﹑龍骨﹐再扯令勻﹐瓷器收貯。每用時﹐重湯化開﹐綿帛攤上貼患處神效。

卷之八

通治

尹蓬頭祖師祕傳混元丹

專治大人﹑小兒諸虛百損﹑五勞七傷﹐小兒百病隨後引用之。

詩曰﹕百花未放此花先﹐修合成丹號混元﹔能除腹內諸般疾﹐安神定志最延年﹔嬰兒胎毒驚風癥﹐疳積瀉痢嘔痰涎﹔立奏奇功眞可羨﹐老無風疾少無癲。

又曰﹕乘鶴西風出華州﹐袖藏千載混元球﹔紅鉛黑汞東西產﹐白雪黃芽次第收﹔孔子泣麟周道否﹐卞和識玉楚王休﹔藥中消息誰人會﹐脫卻紅塵自在遊。

混元衣﹝幹者二錢﹐按中央﹞梅花﹝三錢﹐按北方明白雪解痘元方一兩﹞辰砂﹝甘艸一兩水煮﹐過半日﹐一兩研細爲衣﹐按西方﹐去甘艸﹞甘松﹝四錢﹐去毛﹐按秋金﹞滑石﹝六兩﹐牡丹皮二兩煎水﹐去丹皮用汁煮幹爲度﹐按北方粉艸一兩﹐去皮﹐按東方﹞莪術﹝三錢﹐火煨過﹐按東方﹞

宿砂﹝三錢﹐去皮﹐按西方﹞益智仁﹝六錢﹐去殼﹐按西方﹞人參﹝一錢﹐去蘆﹐按東方﹞木香﹝一錢﹐按東方﹞黃﹝一錢﹐按西方﹞山藥﹝二錢五分﹐按北方﹐薑汁炒﹞香附﹝一兩﹐按東方﹞

桔梗﹝去蘆﹐一錢﹐按東方﹞白茯苓﹝二錢五分﹐去皮﹐按北方﹞白茯神﹝二錢五分﹐去皮木﹐按北方﹞

遠志﹝一錢五分﹐甘艸水泡去心﹞

麝香﹝三分﹐按中央﹞醜玄﹝三分﹐按中央﹞空个玄﹝一錢﹐按西方﹞金箔﹝二帖爲末﹐按西方﹞

上共爲細末﹐煉蜜爲丸﹐如龍眼大。量人大小加減丸數用之。中風痰厥﹑不省人事﹐姜湯研下﹐宜出汗。傷寒夾驚發熱﹐蔥姜湯研下﹐宜出汗。停食嘔吐﹑大便酸臭腹脹﹐姜湯下。赤白痢﹐裏急後重﹐陳倉米湯下。大便去血﹐槐花﹑陳倉米湯下。小便不通﹐車前子湯下。夜出盜汗﹐浮小麥湯下。發熱﹐金錢薄荷湯下。痘疹不出﹐升麻湯下。積聚腹痛﹐姜湯下。喘急咳嗽﹐麻黃杏仁湯下。疝气偏墜﹐小茴﹑大茴湯下。虫痛﹐苦楝根皮湯下。急驚搐搦﹐薄荷湯下。夜喘不止﹐燈芯灰湯下。慢驚﹐人參白術湯下。

諸病後﹐無精神﹑少气力﹑不思飲食﹐姜棗湯下。胎寒﹐手足冷﹑口气涼﹑腹痛腸鳴﹐姜蔥下。面目四肢浮腫面黃﹐茯苓皮﹑桑白皮﹑大腹皮﹑陳皮﹑姜皮湯下﹝卽五皮散。﹞瘧疾﹐槐﹑柳枝各五寸﹑姜三片煎熟一宿﹐五更溫熱送下。疳熱身瘦﹑肚大﹑手足細﹑大便或淋或泄﹑小水如泔﹐陳倉米湯下。

敕封通微顯化眞人﹝卽赤腳張三峯神仙所授。﹞

神仙萬億丸

朱砂﹝透明鏡面者佳﹞巴豆﹝去殼並心膜﹞寒食麵﹝於淸明前一日名寒食﹐用白面不拘多少﹐好酒和面一塊包細幹面在內﹐蒸熟聽用。﹞

上各五錢﹐先將朱砂研細﹐以入巴豆﹐又研極細﹐卻將寒食麵去包皮取內細面﹐用好酒打成膏蒸熟入藥內﹐仍又同研百餘下爲丸﹐如黍米大。每服三五丸﹐看人大小﹐加減用之。各隨癥用引於後﹕感冒風寒發熱﹐姜蔥煎湯下﹐出汗﹔內傷飲食生冷﹐茶下﹔心痛﹐艾醋湯下﹔腹痛﹐淡姜湯下﹔霍亂吐瀉﹐姜湯下﹔赤痢﹐茶淸下﹔白痢﹐姜湯下﹔赤白痢疾﹐姜茶湯下﹔瘧疾作寒﹐姜湯下﹔心膨脹﹐姜湯下﹔伏暑傷寒﹐冷水下﹔諸虫作痛﹐苦楝根皮湯下﹔小便不通﹐燈芯湯下﹔積聚發熱﹐茶淸下﹐大便閉結﹐茶淸下﹔急慢驚風﹐薄荷湯下﹔咳嗽痰喘﹐姜湯下。

神應救苦丹

治諸風百毒如神。

大川烏﹝略炮﹞肥艸烏﹝略炮﹞蒼術靑皮﹝去瓤﹞生地黃西芎枳殼﹝麩炒﹞白芍﹝各五錢﹞五靈脂﹝二兩﹞

上共爲細末﹐酒打糊爲丸﹐如彈子大。每服一丸﹐細嚼﹐熱酒送下﹐汗出卽效。若爲小丸亦可。

不飲酒者﹐冬月熱水下。一治頭風腫痛﹑心腹痛﹑腳跟痛﹑疝气痛﹑手背痛﹑徧身骨節痛﹑破傷風痛﹑棒瘡痛﹑癰疽發背及一切惡瘡痛。

卷之八

奇病

一﹐項上生瘡如櫻桃大有五色﹐瘡破則項皮斷﹐但逐日飲牛乳自消。

一﹑寒熱不止﹐經月後﹐四肢堅如石﹐以物擊之﹐一似鐘磬﹐日漸瘦惡。用茱萸﹑木香等分煎湯服卽愈。

一﹑大腸頭出寸餘痛苦﹐直候幹自退落又出﹐名爲截腸病。若腸盡乃不治。但初截寸餘可治。用芝麻油器盛之﹐以臀坐之﹐飲火麻子汁數升愈。

一﹑口鼻中鮏臭水流﹐以碗盛之﹐有鐵色魚如粳米大﹐走躍不住﹐以手提之﹐卽化爲水﹐此肉壞矣。

任意饌食雞肉愈。

一﹑腹上麻痺不仁﹐多煮蔥白喫之自愈。

一﹑婦人﹐小便中出大糞﹐名交腸。服五靈散效。如未盡愈﹐可用舊頭燒灰酒服之。

一﹑兩足心凸如腫﹐上面靑黑色﹐豆瘡硬如釘子﹐履地不得﹐脛骨破碎﹐跟髓流出﹐身發寒顫﹐惟思飲食﹐此是肝腎气冷熱相吞。用炮川烏頭末敷之﹐煎韭菜湯服﹐效。

一﹑腹脹經久﹐忽瀉數升﹐晝夜不止﹐服藥不驗﹐乃爲气脫。用益智子煎濃湯服立愈。

一﹑四肢節脫﹐但有皮連﹐不能舉動﹐名曰經解。用酒浸黃蘆三兩﹐經一宿取出﹐焙榦爲末﹐每服二錢﹐酒調下﹐服盡安。

一﹑玉莖硬不痿﹐精流不歇﹐時時如鍼刺﹐捏之則脆﹐乃爲腎滿漏疾。用韭菜﹑破故紙各二兩爲末。

每服三錢﹐水一盞煎至六分﹐作三次飲之﹐愈則住服。

一﹑咽喉間生肉﹐層層相疊﹐漸漸腫起不痛﹐多日﹐乃有竅子﹐臭气自出﹐遂退飲食。用臭橘皮煎湯連服愈。

一﹑腹中如鐵石﹐臍中水出﹐旋變作虫行之狀﹐繞身匝啄﹐癢痛難忍﹐撥掃不盡。用濃煎蒼術浴之﹐以蒼術末入麝香少許﹐水調服﹐痊。

一﹑眼前常見諸般禽虫飛走﹐以手捉之則無﹐乃肝膽經爲疾。用酸棗仁﹑羌活﹑玄明粉﹑靑葙子花各一兩爲末。每服二兩﹐水一大盞﹐煎至七分﹐和渣飲﹐一日三服。

一﹑大腸虫出不斷﹐斷之復生﹐行坐不得。用鶴虱末﹐水調五錢服之自愈。

一﹑眼睛垂出至鼻﹐如黑角色﹐痛不可忍﹐或時時大便出血﹐名曰肝脹。用羌活煎汁﹐服數盞自愈。

一﹑腹中有物作聲﹐隨人語言﹐用板藍汁一盞分五服服之。又名應聲虫﹐當服雷丸自愈。

一﹑有飲油五升以來﹐方始快活﹐又得喫則安﹐不爾則病﹐此是發入胃﹐被气血裹了化爲虫。用雄黃半兩爲末﹐水調服﹐虫自出。如虫活者﹐置於油中﹐逡巡間連油潑之長江。

一﹑治臥於牀﹐四肢不能動﹐只進得食﹐好大言﹐說喫物﹐謂之失說物望病。治法﹕如說食豬肉時﹐便云爾喫豬肉一頓﹐病者聞之卽喜﹐遂置肉令病患見﹐臨要卻不與喫。此乃失他物望也﹐當自睡中涎出自愈。

一﹑手十指節斷壞﹐惟有筋連﹐無節虫行如燈芯﹐長數尺餘﹐徧身綠毛捲﹐名曰血餘。以茯苓﹑胡黃連煎湯飲之愈。

一﹑徧身忽皮裏混混如波浪聲﹐癢不可忍﹐抓之血出不能解﹐謂之气奔。以人參﹑苦梗﹑靑鹽﹑細辛各一兩﹐作一服﹐水二碗﹐煎十數沸﹐去渣飲盡便愈。

一﹑眼白渾黑﹐見物依舊﹐毛髮直如鐵條﹐𨿽能飲食﹐不語如醉﹐名曰血潰。用五靈脂爲末﹐二錢酒調下。

一﹑著艾灸訖﹐大痂便退落﹐瘡內鮮肉片子飛如蝶形狀﹐騰空去了﹐痛不可忍﹐是血肉俱熱。用大黃﹑朴硝各半兩爲末﹐水調下﹐微利卽愈。

一﹑臨臥渾身虱出約至五升﹐隨至血肉俱壞﹐每宿漸多﹐癢痛不可言狀。𨿽喫水臥牀﹐晝夜號哭﹐舌尖出血不止﹐牙齒俱黑﹐唇動鼻開。但飲鹽醋湯十數碗卽安。

一﹑眼赤﹑鼻孔大喘﹑渾身出斑﹑毛髮如銅綫﹐乃胃中熱毒瓦斯結於下焦。用白礬﹑滑石各一兩爲末﹐作一服﹐水三碗煎﹐至半冷不住飲﹐候盡乃安。

一﹑有虫如蟹走於皮膚下﹐作聲如小兒啼﹐爲筋肉之化。用雄黃﹑雷丸各一兩爲末﹐摻在豬肉片上﹐熱喫盡自安。

一﹑手足甲忽然長倒生肉刺如錐﹐痛不可忍﹐喫葵萊自愈。

一﹑鼻中毛出﹐晝夜可長一二寸﹐漸漸粗圓如繩﹐痛不可忍。𨿽忍痛摘去一莖﹐卽後更生﹐此因食豬羊肉過多。遂用乳香﹑砂各一兩爲末﹐以飯丸﹐如梧子大。空心﹑臨臥各一服﹐水下十粒﹐自然脫落。

一﹑面上及徧身生瘡﹐似貓兒眼﹐有光彩﹑無膿血﹐但痛癢不常﹑飲食減少﹐久則透脛﹐名曰寒瘡。

多喫魚﹑雞﹑韭﹑蔥自愈。

一﹑腸破﹐腸出臭穢﹐急以香油沫腸﹐用手送入﹐煎人參﹑枸杞淋之﹐皮自合矣。喫羊腎粥十日卽愈。

一﹑鼻中气出盤旋不散﹐涎如黑墨色﹐過十日﹐漸漸至肩胸﹐與肉相連﹐堅勝金鐵﹐無由飲食﹐此多因瘧後得之。煎澤瀉湯﹐日飲三盞﹐連服五日愈。

一﹑徧身忽肉出如錐﹐旣癢且痛﹐不能飲食﹐此名血擁。若不速治﹐潰而膿出。以靑皮蔥燒灰淋洗﹐喫豉湯數盞自安。

一﹑眉毛搖動﹐目不能視﹐交睫﹐喚之不應﹐但能飲食﹐有經日不效者﹐用蒜三兩取汁﹐酒調下卽愈。

一﹑毛竅節次血出﹐若血不出﹐皮脹膨如鼓﹐須臾﹐眼﹑鼻﹑口被气脹合﹐此名脈溢。飲生薑﹑水汁各一二盞卽安。

一﹑忽然气上喘﹐不能言語﹐口中汁流吐逆﹐齒皆搖動﹐气出轉大則悶絕蘇復﹐如是名曰傷寒並熱霍亂。

用大黃﹑人參末各半兩﹐水三盞煎至一盞﹐去渣熱服可安。

一﹑口內生肉球臭惡﹐自己惡見﹐有根綫長五寸餘如釵股﹐吐球出飲食也﹐卻吞其綫﹐以手輕捏﹐痛徹於心﹐困不可言。用水調生麝香一錢﹐服三日﹐驗。

一﹑渾身生潦泡如甘棠梨﹐每个破出水﹐內有石一片如指甲大﹐泡復生摘肌肉不可治。急用荊三稜及蓬萊術各五兩爲未﹐分二服﹐酒調連進愈。

一﹑頭面發熱有光色﹐他人手近之如火燒﹐用蒜取汁半兩﹐酒調下﹐吐如蛇狀﹐遂安。

一﹑人自覺自形作兩人﹐並臥不別眞假﹐不語問亦無對﹐乃是離魂。用辰砂﹑人參﹑茯苓濃煎湯服﹐眞者气爽﹐假者化也。

一﹑男子﹐自幼喜飲酒﹐成丁後日飲一二升不醉﹐片時無酒﹐叫呼不絕。全不進飲食﹐日就衰弱。

其父用手巾縛住其手足﹐不令動搖﹐但扶少立﹐卻取生辣酒一壇﹐就於其子口邊打開﹐其酒气沖入口中﹐病者必欲取飲﹐堅不與之飲。須臾﹐口中忽吐物一塊﹐直下壇中﹐卽用紙封裹壇中。用猛火燒滚﹐約酒幹一半﹐卽開視之。其一塊如豬肝樣約三兩重﹐周遭有小孔如鍼眼﹐不可數計。棄之於江﹐飲食復舊﹐𨿽滴酒不能飲矣。

一﹑夜間飲水﹐誤吞水蛭入腹﹐經停月餘日﹐必生下小蛭﹐能食人肝血﹐腸痛不可忍﹐面目黃瘦﹐全不進食。若不早治﹐能令人死。用田中幹泥一小塊﹑死魚三四个﹐將豬脂熔攪勻﹐用巴豆十粒去殼膜研爛﹐入泥內爲丸﹐如綠豆大﹐用田中冷水吞下十丸﹐小兒只用三丸至五丸。須臾大便﹐蛭虫一時皆瀉出。

卻用四物湯加黃煎服﹐生血補理。﹝方見補益。﹞

一﹑婦人產後﹐忽兩乳伸長細小如腸﹐垂下直過小肚﹐痛不可忍﹐危亡須臾﹐名曰乳懸。將川芎﹑當歸各二斤﹐半斤銼散於瓦石器內﹐用水濃煎﹐不拘時候多少溫服﹔餘一斤半銼作大塊﹐用香鑪慢火逐漸燒煙﹐安在病患面前桌子下﹐要煙气在上不絕﹐令病患低伏桌子上﹐將口鼻及病乳常吸煙气﹐直候用此一料藥盡﹐看病癥如何。或未全安﹐略縮減﹐再用一料如前法煎服及燒煙燻吸必安。如用此二料已盡﹐𨿽兩乳略縮上而不復舊﹐用冷水磨蓖麻子一粒﹐於頭頂心上塗﹐片時後洗去﹐則全安矣。

一﹑婦人臨產﹐服催生藥驚動太早。夫肉離經而用力太過﹐以肓膜有傷﹐產後水道中垂出肉綫一條約三尺﹐母牽引心腹痛不可忍﹐以手微動之﹐則痛欲絕。先服失笑散數服﹐仍用老生薑三片淨洗﹐不去皮﹐於石缽臼內研爛﹐用淸油二斤拌勻﹐入鍋內炒熟﹐以油幹焦爲佳。先用熟絹緞綾五尺長折作結﹐左令穩重婦人輕輕盛起肉綫﹐使之屈曲作一團﹐放在水平交道﹐卻用絹袋兜裹﹐候油姜稍溫﹐傳在肉在綫燻。覺姜漸冷﹐又用熨斗火熨熱﹐使之常有姜气。如姜气已去﹐除去﹐又用新者。如此燻熨一日一夜﹐其肉綫已縮大半。再用前法﹐越二日﹐其肉縮盡入腹中﹐其病全安。卻再服失笑散﹑芎歸湯補理。切不可使肉綫斷作兩截﹐則不可醫。

一﹑人患勞瘵兩年﹐諸藥不效。一日聞肉味﹐其腹痛不可忍﹐又恐傳染﹐移至空房。候其自終經停三日﹐病者腹痛﹐气息將絕﹐思憶肉味之急﹐忽有人惠雞子三枚﹐其病患俯仰取火﹐低頭取瓦銚煎熟﹐吹火﹐屢燃屢滅﹐鼻中如有所礙。將熟間﹐忽嚏噴一聲﹐有紅綫一條自鼻中出﹐牽抽約二尺長﹐趨下瓦銚中。病人知是怪物﹐急用碗復。煎銚中﹐盡力燒火不佳﹐其銚自裂﹐方住火。開銚視之﹐乃是小虫一條﹐頭目皆見﹐已鍛死﹐如鐵綫樣。示家人後﹐棄之於江﹐其病卽安。

一﹑居民﹐逃避石室中﹐賊以煙火燻之﹐欲死。迷悶中摸索得一束﹐其以蘿卜嚼汁下咽而蘇。又炭煙燻之往往致死﹐含蘿卜一片著口中﹐煙起不能毒人。或預曝榦爲末備用亦可。或新水擂爛幹蘿卜飲之亦可。

一﹐自行癲穿斷舌心﹐血出不止。以米醋用雞翎刷所斷處﹐其血卽止。仍用眞蒲黃﹑杏仁去皮尖﹑硼砂少許研爲細末﹐煉蜜調藥﹐稠稀得所﹐噙化而安。

一﹑身上及頭面上浮腫如蛇伏者﹐用雨滴階磉上苔痕一錢﹐水化開﹐噙蛇頭上立消。

一﹑病患﹐齒無色﹐舌上白﹐或喜睡不知痛癢處﹐或下利﹐宜急治之下部。不曉此者﹐但攻其上﹐不以爲意則下部生虫﹐食其肛爛見五臟便死。燒艾於管中燻下部﹐令煙入﹐更入少雄黃良。

一﹑人被蜘蛛咬﹐腹大如孕。其家棄之﹐喫食於道﹐有僧遇之﹐教飲羊乳﹐未幾日而平。

一﹑妖魅貓鬼病患﹐不肯言鬼。以鹿角屑搗末﹐以水調服方寸匕卽實言也。

一﹑蛟龍生子在芹菜上﹐食之入腹﹐變成龍子﹐須愼之。用錫粳米﹑杏仁﹑乳餅煮粥﹐食之二升。

三服﹐吐出蛟龍子﹐有兩頭。

一﹑鬼擊之病﹐得之無漸卒者﹐如刀刺狀﹐胸脇腹內切痛不可抑按﹐或卽吐血﹑衄血﹑下血﹐一名鬼排。

斷白犬頭取熱血一升飲之。

一﹑馬希聖﹐年五十餘。性嗜酒﹐常痛飲不醉﹐糟粕出前竅﹐便溺出後竅﹐六脈皆沈澀。與四物湯加海金沙﹑木香﹑檳榔﹐木通﹑桃仁﹐服而愈。此人酒多气肆﹐酒升而不降﹐陽極虛﹐酒濕積久生熱﹐煎熬血幹﹐陰亦太虛﹐陰陽偏虛﹐皆可補接。此人中年後﹐陰陽虛時﹐暫可活者﹐以其形實﹐酒中穀气尙在﹐三月後﹐其人必死。後果然。

雲林暇筆﹝凡十二條﹞

一﹑醫家十要﹕一存仁心﹐乃是良箴﹐博施濟眾﹐惠澤斯深。

二通儒道﹐儒醫世寶﹐道理貴明﹐羣書當考。

三精脈理﹐宜分表裏﹐指下旣明﹐沈可起。

四識病原﹐生死敢言﹐醫家至此﹐始至專門。

五知气運﹐以明歲序﹐補瀉溫涼﹐按時處治。

六明經絡﹐認病不錯﹐臟腑洞然﹐今之扁鵲。

七識藥性﹐立方應病﹐不辧溫涼﹐恐傷性命。

八會炮制﹐火候詳細﹐太過不及﹐安危所系。

九莫嫉妒﹐因人好惡﹐天理昭然﹐速當悔晤。

十匆重利﹐當存仁義﹐貧富𨿽殊﹐藥施無二。

一﹑病家十要﹕一擇明醫﹐於病有裨﹐不可不愼﹐生死相隨。

二肯服藥﹐諸病可卻﹐有等愚人﹐自家擔擱。

三宜早治﹐始則容易﹐履霜不謹﹐堅冰卽至。

四絕空房﹐自然無疾﹐倘若犯之﹐神醫無術。

五戒惱怒﹐必須省悟﹐怒則火起﹐難以救獲。

六息妄想﹐須當靜養﹐念慮一除﹐精神自爽。

七節飲食﹐調理有則﹐過則傷神﹐太飽難克。

八愼起居﹐交際當祛﹐稍若勞役﹐元气愈虛。

九莫信邪﹐信之則差﹐異端誑誘﹐惑亂人家。

十勿惜費﹐惜之何謂﹐請問君家﹐命財孰貴。

一﹑醫家﹑病家通病一﹑南方人有患病者﹐每延醫至家診視後﹐止索一方﹐命人購藥於市。不論藥之眞僞﹐有無炮制輒用。服之不效﹐不責己之非﹐惟責醫之庸﹐明日遂易一醫。

如是者數致使病癥愈增﹐而醫人亦惑亂﹐莫知其所以誤也。吁﹗此由病家之過歟﹐亦醫家之不明歟﹖一﹑北方人有患病者﹐每延醫至家﹐不論病之輕重﹐乃授一二金而索一二劑﹐刻時奏效。否則﹐卽復他求﹐朝秦暮楚。殊不知人稟有虛實﹐病感有淺深﹐且夫感冒腠理之疾﹔一二劑可愈。至於內傷勞痛瘵之癥﹐豈可一二劑可愈哉﹖此習俗之獘﹐誤於人者多矣﹐惟智者辧之。

一﹑醫道﹐古稱仙道也。原爲活人﹐今世之醫﹐多不知此義。每於富者用心﹐貧者忽略﹐此非醫者之恆情﹐殆非仁術也。以餘論之﹐醫乃生死所寄﹐責任匪輕﹐豈可因其貧富而我之濃薄哉﹖告我同志者﹐當以太上好生之徳爲心﹐愼勿論貧富。均是活人﹐是亦陰功也。

一﹑凡病家延醫﹐乃寄之以生死﹐禮當敬重﹐愼勿輕藐。貧富不在論財﹐自盡其誠﹐稍褻之﹐則非重命者耳。更有等背義之徒﹐本得醫人之力﹐病愈思財﹐假言昨作何福易於某人之藥。所爲吝財之計﹐不歸功於一人。吁﹗使不得其利﹐又不得其名﹐此輩之心﹐亦不仁之甚矣。

一﹑常見今時之人﹐每求醫治﹐令患者臥於暗室帷之中﹐並不告以所患﹐止令切脈。至於婦人﹐多不之見﹐豈能察其聲色﹖更以錦帕之類護其手﹐而醫者又不屑於問﹐縱使問之﹐亦不說﹐此非所以求其愈病﹐將欲難其醫乎。殊不知古之神醫﹐尙且以望﹑聞﹑問﹑切四者﹐缺一不可識病。況今之醫未必如古之神﹐安得以一切脈而洞知臟腑也耶﹖余書此奉告世之患病者﹐延醫至家﹐罄告其所患﹐令醫者對癥切脈﹐了然無疑﹐則用藥無不效矣。昔東坡云「吾求愈疾而已﹐豈以困醫爲事哉﹗一﹑吾道中有等無行之徒﹐專一誇己之長﹐形人之短。每至病家﹐不問疾﹐惟毀前醫之過﹐以駭患者。

設使前醫用藥盡是﹐何復他求﹖蓋爲一時﹐或有所偏﹐未能奏效﹐豈可槪將前藥爲庸耶﹖夫醫爲仁道﹐況授受相傳﹐原系一體同道。𨿽有毫末之差﹐彼此亦當護。愼勿訾毀﹐斯不失忠濃之心也。戒之戒之﹗一﹑人道至要﹕存心以仁爲主﹐修己以敬爲主﹐愼獨以誠爲主﹐克欲以剛爲主﹐出語以確爲主﹐制行以淸爲主﹐接物以恭爲主﹐處事以義爲主﹐容貌以壯爲主﹐衣冠以正爲主﹐飲食以節爲主﹐滋味以淡爲主﹐起居以早爲主﹐步履以安爲主﹐坐臥以常爲主﹐遊覽以適爲主﹐讀書以勤爲主﹐作文以精爲主﹐窮經以理爲主﹐觀史以斷爲主﹐吟詩以情爲主﹐立言以訓爲主﹐學術以儒爲主﹐異端以關爲主﹐日用以儉爲主﹐交際以稱爲主﹐辭受以禮爲主﹐事君以忠爲主﹐事親以孝爲主﹐兄弟以讓爲主﹐子孫以教爲主﹐妻外家以分爲主﹐男女以別爲主﹐宗黨以睦爲主﹐朋友以信爲主﹐故舊以濃爲主﹐食之以濟爲主﹐爭鬥以釋爲主﹐祀先以思爲主﹐祭神以齊爲主﹐禦下以恩爲主﹐奉上以謹爲主﹐處常以經爲主﹐處變以權爲主﹐守官以廉爲主﹐禦眾以恕爲主﹐行政以徳爲主﹐教民以倫爲主﹐斷獄以哭爲主﹐使民以時爲主﹐稅斂以薄爲主﹐形罪以省爲主﹐良善以旌爲主﹐姦宄以懲爲主﹐民財以惜爲主﹐民力以寬爲主﹐田上以墾爲主﹐蠶桑以植爲主﹐城廓以完爲主﹐以寧爲主﹐盜賊以息爲主﹐流移以還爲主﹐兵甲以繕爲主﹐士卒以練爲主﹐馬政以孳爲主﹐鹽鐵以均爲主﹐商賈以通爲主﹐交易以平爲主﹐器皿以備爲主﹐材木以儲爲主﹐魚鱉以蕃爲主﹐雞豕以育爲主﹐橋梁以葺爲主﹐道路以平爲主﹐關市以積爲主﹐河漕以疏爲主﹐邊塞以防爲主﹐夷犯以霸爲主。

一﹑間評世病﹕常見人家子弟﹐在於父母之前有因分財產而怨父母不均者﹐有聽妒妻言而怨父母不慈者﹐有摭實己過而怨父母不道者﹐有放肆奢侈而怨父母拘管者﹐有飲酒嫖賭而怨父母鈐束者﹐有私其妻而罔顧父母衣食者﹐有濃於外戚而薄於父母用度者﹐有兄弟執定輪養而致父母饑寒者﹐有父勞於耕收﹐母勞於井臼﹐夫妻閒過而還說父母不是者﹐有父母患病不請醫藥而借言老疾難治者﹐有父母衰老不行扶勞而輒言應該作蠱者。若此之類﹐難以備述。鳴呼﹗父母在日﹐不行孝敬﹐視如路人﹐及至歿後﹐卻乃披麻帶孝﹐揚聲號哭﹐請僧供佛﹐修齋追薦﹐盛張鼓樂﹐唱戲暖伴﹐置備佳肴﹐美饌﹐異果醇漿﹐侍奉賓客﹐恐不盡情﹐紮造樓碑﹐做紙馬人等物﹐炫目壯觀。徒有千金之費﹐全無一毫之益。語云﹕生事之以禮﹐死葬之以禮﹐祭之以禮。不遵大聖之成言﹐且悖文公之家禮﹔不惟取譏於達者﹐抑且貽笑於大邦。端書玆數句﹐謹白世人一覽﹐有則攺之﹐無則加勉。暗室虧心﹐神會搜檢﹐禍福報應﹐不錯半點。言𨿽不文﹐意思浮淺﹐世病可革﹐古風可遷﹐愼之﹗戒之﹗愚言可覘。

一﹑放肆訓﹕嘗見世人負少年豪气﹐胸襟髙傲﹐言語剛彊﹐將謂無人﹐惟知有己﹔眼空四海﹐欺侮一方﹔好儀人之醜態﹐不責己之過失﹔口勝魚腸利劍﹐舌賽吹毛快刀﹐尢善於拒諫非﹐難逃乎鄕間輿論。一日時衰運去﹐禍起蕭墻﹐常抱造次之驚﹐恆懷顚沛之厄﹐陷入重典﹐淹禁縲紲。浪費萬貫﹐難求一生﹐蓋爲不仁之所召也。

嗚呼﹗豈若遵禮懼法﹐屈己右人﹐存心恭敬﹐安分修徳﹐使鄕黨稱爲端人乎。

一﹑鬥訟訓﹕竊見今人﹐偶因一言之忿不忍﹐或錙銖之利不均﹐則然鬥毆構訟。夫我欲求勝於彼﹐則彼欲求勝於我矣。

仇仇相結﹐怨怨相報﹐遭官刑考訊﹐身罹重罪﹐久禁囹圄﹐苦不堪言﹐以致父母憂泣﹑兄弟愁悲﹑妻子驚哭﹑朋友嘆息﹐損千金而身命不保﹐盡百計而無隙可脫﹐破家蕩產﹐禍貽兒孫﹐尙未已也。鳴呼﹗豈若念忍一時﹐後退一步﹐饒讓一著﹐庶幾安家樂業﹐得享康福﹐使鄕裏稱爲善人乎。

敍雲林志行紀

志行紀何紀﹖雲林生平之志﹐素履之行也。志行何紀之﹖昔余先君令扶構恙幾危。余請告就省﹐當時皇皇驚怖﹐賴雲林診攝救藥﹐先君得以康復。余爲先君而戴雲林﹐誠通家而骨肉者也。稔知其爲人之實﹐因歷舉其志行﹐而爲之紀﹐重嘉善也。

雲林世爲金溪人﹐姓龔氏﹐名廷賢﹐字子才。生而岐嶷﹐仁孝天畀﹐襟度汪洋﹐卓乎爲昭代人豪。早歲業舉子﹐飽經術﹐操觚染翰﹐發爲文詞﹐云錦天葩﹐燦然立就。將有志南溟﹐效用廊廟﹐以大究厥施﹐緣數奇不第﹐遂纘父業﹐精於醫。謂達則爲良相﹐不達則爲良醫﹐均之有補於世道也。

始遊許昌﹐如扶溝﹐詣都下﹐卽受知於太學士中玄髙公﹐定西侯文益蔣公﹐大司寇三川劉公。聲名燁燁播京師﹐隨被命拜官榮歸。旣而﹐由金陵復抵大梁﹐在在馳聲﹐起死回生﹐活人無算。王侯公卿賓禮敬慕﹐迎候接踵﹐贈以詩章﹐旌以扁額﹐絡繹不絕。而周藩海陽王湖﹐安昌王靜觀﹐大宗正西亭﹐及當道撫臺洪溪衷公﹐翰林玉陽張公﹐學憲一申楊公尢加毖焉﹗然賦性廉介﹐樂於施濟而不責報。諸元老薦紳先生酬以金幣而不可卻者﹐𨿽受之﹐亦不私己﹐遺歸以賑宗族鄕黨之貧困者。

事乃父西園公純孝﹐溫淸定省﹐聚百順以養志。如父志在仁天下﹐卽推所傳之祕集《古今醫鑑》《種杏仙方》《萬病回春》三書刊行於世﹐使人人按書而察其病﹐得以終天年而登壽域﹐大有功於天下後世。父志在鐘愛庶母所生二幼子﹐卽以其所愛者而加愛焉﹐視之猶父然也。凡家業悉推讓之﹐又且另贈之以田﹐使安享其逸以承父歡﹐可謂善繼善述而恪守義方者也。

至於讓祖產於叔父﹐貽濃資於仲弟﹐建祠堂以承先﹐立家訓以啟後﹐創大門以華宗﹐置義田以贍族﹐此皆仁人義士之所爲也。又嘗輸谷粟﹑賑饑民﹐而不忍其顚連﹔施棺木﹑瘞旅襯﹐而不忍其暴露﹔解衣裘﹑救寒士﹐而不望其後償﹔崇禮節﹑友賢良﹐而不爽其信行﹔還鬻女﹑返賣僮﹐而不索其聘財﹔憐鰥寡﹑卹孤獨﹐而不吝其濃費。志行卓犖﹐奇偉不可枚舉﹐此特其彰明較著﹐可紀而傳之以風世教也。

行將懿行上聞﹐徵書疊下﹐垂名竹帛﹐端有在耳。且陰徳動天﹐天心福善﹐胤祚永昌﹐食濃報於無窮﹐寧非理之必然也哉﹗不佞嘉其善而紀之﹐以俟太史觀風者采焉﹗夫何諛是爲紀。

時萬曆十六年彊圉大淵獻之歲陬月之吉。賜進士第亞中大夫﹑浙江布政使司參政﹑臨川敬吾徐汝陽撰

後序

嘉靖丙辰歲六月十有一日﹐世宗肅皇帝遣平江伯陳王謨偕諸司持節授冊襲封余爲王。

時值溽暑﹐祗乃事罔卹勞瘁﹐癥中痰火﹐頭眩喘嗽﹐膝趾腫痛﹐不能動履﹐四時疾作﹐苦楚莫禁。余嫡長子朝徧延諸醫﹐治皆罔效﹐誠墮痼病也。萬曆丙戌五月復熾﹐殆岌岌矣。

長子晝夜驚怖﹐吁天身代﹐皇皇無措。天假良緣﹐適金溪龔生雲林以應撫臺洪溪衷公之聘﹐卽汴邪﹐獲與荊識﹐叩其學術﹐印乃父西園公家傳儒醫奕業鳴世久矣。余忻然景慕﹐遂隆禮市﹐延生爲入幕上賓。生感其誠﹐乃曰「司鼎鼎者務爲良相﹐佐聖主成雍熙之世﹔專方脈者務爲良醫﹐躋生民登仁壽之域。余弗類﹐不克爲良相以光輔太平﹐願以良醫濟世﹐保王躬享遐齡增上壽﹐以永國祚。」復沈潛診視﹐植方投劑﹐獲效如響﹐不旬日而漸離榻﹐又旬日而能履地﹐又旬日而康復如初。三十餘沈﹐一旦起而痊愈之。噫﹗亦神矣哉﹗生其聖於醫者乎﹖因悉叩其生平蘊借﹐出《古今醫鑑》《種杏仙方》二帙﹐已刊行於世﹐覽之者﹐人人擊節嘆賞﹐如醉春風矣﹗然尢以爲未展盡其底蘊﹐又括百家奧旨﹐成《萬病回春》一集﹐其精微玄炒﹐諸名公已序其首矣﹗夫復何言﹖顧余感其惠﹐深嘉其用心之仁﹐敢一言以續於後。夫集以《萬病回春》名之者﹐數總於萬也﹐病而曰萬則無不該括﹔時和於春也﹐春而曰回則無不發生。如萬物當嚴凝肅殺之餘﹐挽之以陽春太和之盛﹐天之造化。生斡旋之矣。

行且大有補於世道。醫國醫民﹐何忝於良相乎﹖是以售諸梓以廣其傳云。

萬曆十六年歲次戊子孟秋之吉﹐周藩海陽王湖勤撰

